#+TITLE: 元文類-元-蘇天爵
#+DATE: 2016-06-11 12:26:06
#+SOURCE: github.com/kanripo/KR4h0081 master 863e606a                
皇帝聖㫖裏江浙等處儒學提舉司至元二年十
　　　　二月初六日承奉
　　　　江浙等處行中書省掾史崔適承行劄
　　　　付准
　　　　中書省咨禮部呈奉省判翰林國史院
　　　　呈據待制謝端脩撰王文燁應奉黄清
　　　　老編脩吕思誠王沂楊俊民等呈竊惟
　　　　一代之興斯有一代之制作然文字雖
　　　　出於衆手而纂述當備於一家故秦漢
　　　　魏晉之文則有文選㧞其萃而李唐趙
　　　　宋之作則有文粹文鑑掇其英矧在
　　國朝文章尤盛宜有纂述以傳於時于以敷
　　　　宣治政之宏休輔翼史官之放失其於
　　　　典冊不爲無補伏覩
　　奎章閣授經郞蘇天爵自爲國子諸生歷官
　　　　翰林僚屬前後蒐輯殆二十年今已成
　　　　書爲七十卷凡歌詩賦頌銘賛序記奏
　　　　議雜著書說議論銘誌碑傳其文各以
　　　　類分號曰
　　國朝文類雖文字固富於網羅而去取多關
　　　　於政治若於江南學校錢糧内刋板印
　　　　行豈惟四方之士廣其見聞實使一代
　　　　之文煥然可述矣具呈照詳得此本院
　　　　看詳授經郞蘇天爵所纂文類去取精
　　　　詳有裨治道如准所言移咨江南行省
　　　　於贍學錢糧内鋟梓印行相應具呈照
　　　　詳奉此本部議得翰林待制謝端等官
　　　　建言一代之興斯有一代之制作參詳
　　　　上項
　　國朝文類七十卷以一人之力捜訪固甚乆
　　　　而天下之廣著述方無窮雖非大成可
　　　　爲張本若准所言鋟梓刋行以廣其傳
　　　　不唯黼黻太平有禆於
　　昭代抑亦鉛槧相繼可望於後人如䝉准呈
　　　　宜從都省移咨江浙行省於錢糧衆多
　　　　學校内委官提調刋勒流布相應具呈
　　　　照詳得此都省今将文類檢草令收管
　　　賫咨順帶前去咨請依上施行准此省
　　　　府今将上項文類隨此發去合下仰照
　　　驗依准
　　　　都省咨文内事理施行奉此及申奉
　　　　江南浙西道肅政廉訪司書吏馮諒承
　　　　行㫖揮看詳上項文類紀録著述實關
　　　　治體旣巳委自西湖書院山長計料工
　　　　物價錢所需贍學錢遵依
　　　　省准明文巳行分派各處除巳移牒福
　　　　建江東兩道廉訪司催促疾早支撥起
　　　　發外其於刋雕謄冩之時若有差訛恐
　　　　悞文獻之考憲司合下仰照驗委自本
　　　　司副提舉陳登仕不妨本職校勘繕寫
　　　　施行奉此又奉
　　　　省府劄付仰委自本司副提舉陳登仕
　　　　不妨本職校勘繕冩監督刋雕疾早印
　　　　造完備更爲催取各各工物價鈔就便
　　　　從實銷用具實用過數目開申奉此至
　　　　元四年八月十八日承奉
　　　　江浙等處行中書省劄付准
　　　　中書省咨禮部及太常禮儀院書籍損
　　　　缺差太祝陳承事賫咨到來於江南行
　　　　省所轄學校書院有板籍去處印造裝
　　　　禙起解以備檢㝷無復闕文之意數内
　　　　坐到
　　國朝文類二部仰依上施行奉此照得
　　　　西湖書院申交割到
　　國朝文類書板於本院安頓點視得内有補
　　　　嵌板靣慮恐日後板木乾燥脫落卒難
　　　　修理有妨印造況中間文字刋寫差訛
　　　　如蒙規劃刋修可以傳乆不悮觀覽申
　　　　乞施行續奉
　　　　省府劄付照勘到西湖書院典故書籍
　　　　數内
　　國朝文類見行修補擬合委令師儒之官較
　　　　勘明白事爲便益奉此除巳委令本院
　　　　山長方貟同儒士葉森将刋寫差訛字
　　　　様比對較勘明白修理完備印造起解
　　　　外至正元年十一月二十二日准本司
　　　　提舉黃奉政關伏見仐
　　　　中書省蘇參議昨任
　　奎章閣授經郎編集
　　國朝文類一部已蒙
　　　　中書省移咨
　　　　江浙等處行中書省劄付本司刋板印
　　　　行當職近在大都於蘇參議家獲覩元
　　　　編集檢草較正得所刋板本第四十一
　　　　卷内缺少下半卷計一十八板九千三
　　　　百九十餘字不曽刋雕又於目録及各
　　　　卷内較正得中間九十三板脫漏差誤
　　　　計一百三十餘字蓋是當間較正之際
　　　　失於鹵莾以致如此宜從本司刋𥙷改
　　　　正庶成完書今将缺少板數漏誤字様
　　　録連在前闋請施行准此儒司今将上
　　　　項文類板本刋𥙷改正一切完備隨此
　　　發去合下仰照驗收管施行須至指揮
　　　　　　右下杭州路西湖書院准此
　至正二年二月　曰
　　　　施淵
國朝文類序
庀文統事太史之職也史官放失而文學之士得
以備其辭焉古者自䇿書簡牘下及星曆卜祝之
事屬于太史故三墳五典八索九丘在焉書與易
皆是也而春秋出焉敎于國都州里者詩禮樂而
巳矣觀民風者采詩謡以知俗觀禮樂以知政亦
集于太史後之學者攷六藝之辭發而爲文章是
故文章稱西漢記事宗左氏司馬子長與丗與變
其間必有名者出焉
國初學士大夫祖述金人江左餘風車書大同風
氣爲一至元大德之間庠序興禮樂成迄于延祐
以來極盛矣大凡
國朝文類合金人江左以攷　國𥘉之作述至元大
德以觀其成定延祐以來以彰其盛斯著矣網羅
放失采拾名家最以載事爲首文章次之華習又
次之表事稱辭者則讀而知之者存焉伯脩於是
亦勤矣哉固忠厚之道也文章之體備矣因類物
以知好尚本敷麗以知倩性辭賦第一備六
百代萃稡其言樂章古今詩第二本誓命紬訓誥
申重其辭以憲式天下萬世則之
詔冊制命第三人臣告猷日月獻納有奏有諌有
慶有謝奏議表牋第四物有體體以生義以寓勸
戒褒述箴銘頌贊第五聖賢之生必有功德事業
立于天下後世法象之古今聖哲碑第六核諸實
顯諸華合斯二者不誕不俚記序第七衷藴之發
油然恢徹其辨不動者鮮矣書啓第八物觸則感
感則思思則鬱鬱則不可遏有禆于道雜說題䟦
第九有事有訓有言有假有類不名一體雜著第
十朝廷以群造士先生以導學者徴諸古䇿問第
十一爾雅其言燁燁然歸其辭其事宣焉諸雜文
第十二累其行事不憗遺之意其辭慤哀辭謚議
第十三其爲人也沒而不存矣備述之始終之行
狀第十四其爲人也没而不存矣志其大者逺者
将相大臣有彞鼎之銘大夫士庶人及婦人女子
亦得以沒而不朽者因其可褒而褒焉以爲戒勸
焉墓志碑碣表傳第十五緫七十卷出入名家緫
若干人是則史官之職也夫必有取於是也夫自
孔子刪定六藝書與春秋守在儒者自史官不丗
其業而一代之載徃徃散於人間士之生有幸不
幸其學有傳不傳日遷月化簡札堙没是可歎也
伯脩三爲史氏而官守格限遂以私力爲之蘇君
天爵伯脩其字也丗爲眞定人先丗咸以儒名威
如先生尤邃歷學著大明歷筭法篇以稽其繆失
焉郎中府君以材顯至伯脩而益啓之伯脩博學
而文於書無所不讀討求國朝故實及近代逸事
最詳定著名臣事略若干卷遼金紀年若干卷并
爲是書書非有補益子丗道者不爲也自翰林脩
撰爲南行臺御史今爲監察御史元統二年夏四
月戊午朔文林郎江南諸道行御史臺監察御史
南鄭王理序
國朝文類序
元氣流行乎宇宙之間其精華之在人有不能不
著者發而爲文章焉然則文章者固元氣之爲也
徒審前人制作之工拙而不知其出於天地氣運
之盛衰豈知言者哉蓋甞考之三代以降惟漢唐
宋之文爲特盛就其丗而論之其特盛者又何其
不能多也千数百年之乆天地氣運難盛而易衰
乃若此斯人之榮悴㮣可知矣先民有言曰三光
五嶽之氣分大音不完必混一而後大振美哉乎
其言之也昔者北南斷裂之餘非無能言之人馳
騁於一時顧徃徃固於是氣之衰其言荒粗萎冗
無足起發人意其中有若不爲是氣所囿者則振
古之豪桀非可以丗論也我　國家奄有六合自
古稱混一者未有如今日之無所不一則天地氣
運之盛無有盛於今日者矣建國以來
列聖継作以忠厚之澤涵育萬物鴻生雋老出於
其間作爲文章厖蔚光杜前丗陋靡之風於是乎
盡變矣孰謂斯文之興不有關於天地國家者乎
翰林待制趙郡蘇天爵伯脩慨然有志於此以爲
秦漢魏晉之文則收於文選唐宋之文則載於文
粹文鑑　國家文章之盛不采而彚之将遂散軼
沉泯赫然休光弗耀於将來非當務之大缺者歟
乃蒐摭　國𥘉至今名人所作若歌詩賦頌銘贊
序記奏議雜著書說議論銘誌碑傳皆類而聚之
積二十年凡得若干首爲七十卷名曰
國朝文𢾗百年文物之英盡在是矣然所取者必
其有繫於政治有𥙷於丗敎或取其雅製之足以
範俗或取其論述之足以輔翼史氏凡非此者雖
好弗取也夫人莫不有所爲於丗顧其用心何如
耳彼爲身謀者窮晝夜所爲将無一事岀於其私
心之外至有爲人子孫於其先丗所可傳者漠然
曾不加意遑及它人之文與天下之事哉覧是編
者不惟有以見斯文之所以盛亦足以見伯脩平
日之用心矣伯脩學博而識正自爲成均諸生以
至歷官翰苑凡前言往行與當丗之所可述者無
不筆之簡冊有　國朝名臣事略與是編並著
廷論以文類猶未流布於四方也移文江浙行省
鋟諸梓伯脩使旅書所以纂輯之意于編端庶幾
同志之士尚相與博采而嗣録之元統二年五月
五日将仕佐郎國子助敎陳旅序
國朝文類目録上
　卷第一
　　賦
　　　　瑟賦　熊朋來
　　　　烏木杖賦　姚燧
　　　　求志賦　袁裒
　　　畫枯木賦　虞集
　　　傷已賦　馬祖常
　　　感志賦　李好文
　　騷
　　　白雲辭　劉因
　　　悠然閣辭　袁桷
　　　垂綸亭辭　袁桷
　　　雲山辭　王士熈
　卷第二
　　樂章
　　　郊祀樂章
　　　太廟樂章
　　　社稷樂章
　　　先農樂章
　　　　釋奠樂章
　　四言詩
　　　　致樂堂詩　虞集
　　　萬户張公廟堂詩　虞集
　卷第三
　　五言古詩
　　　箕山　元好問
　　　古意　劉祁
　　　懐長源　劉祁
　　　　送雷伯威　劉祁
　　　　勸主人植槐　李冶
　　　　南山有髙樹　林景熈
　　　　僊臺　劉因
　　　　黄金臺　劉因
　　　　馮瀛王吟詩臺　劉因
　　　　西山　劉因
　　　　晨起書事　劉因
　　　　種松　劉因
　　　　翟節婦詩　劉因
　　　　寄蕭徴君惟斗　盧摯
　　　　姚嗣輝南榿堂　姚燧
　　　　蔚州元氏怡齋　茍宗道
　　　　古風　趙孟頫
　　　　逸民詩　趙孟頫
　　　　有所思　趙孟頫
　　　　雜詩　趙孟頫
　　　　知非堂夜坐　何中
　　　　擬古次韻　安熈
　　　　榆林對月　虞集
　　　　月出古城東　虞集
　　　　寄題周氏水木清華亭　虞集
　　　　趙千里出峽圖　虞集
　　　　出直次韻　虞集
　　　　夜直賦得金鴨燒香　虞集
　　　　寄題新治亭　虞集
　　　　滋溪書堂爲蘇伯脩賦　虞集
　　　　讀伯庸學士上酒詩　貢奎
　　　　泗濵堂爲盖善長賦　王結
　　　　書上都學宫齋壁　馬祖常
　　　　節婦王氏　范梈
　　　　　范墳詩　孛水魯翀
　　　　　大明宫早朝　胡寛
　　卷第四
　　　樂府歌行
　　　　　湘夫人詠　元好問
　　　　　西樓曲　元好問
　　　　　征人怨　元好問
　　　　塞上曲　元好問
　　　　　梁園春　元好問
　　　　　征夫詞　劉祁
　　　　　征婦詞　劉祁
　　　　　留春曲　杜瑛
　　　　　楊白花　李治
　　　　　空村謡　楊弘道
　　　　　羽林行　楊果
　　　　　金谷行　楊奐
　　　　　桃源行　劉因
　　　　　明妃曲　劉因
　　　　　塞翁行　劉因
　　　　　武當野老歌　劉因
　　　　燕歌行　劉因
　　　　白鴈行　劉因
　　　　義俠行　王惲
　　　　田家謡　魏初
　　　　懸瓠城歌　李材
　　　　水荒子歌　鮮于樞
　　　　湖上曲　鮮于樞
　　　　烈婦行　趙孟頫
　　　　沉沉行　虞集
　　　　車簇簇行　馬祖常
　　　　竹枝歌　馬祖常
　　　　玉環引　王士熈
　　　　早朝行　王士熈
　　　畫馬歌　范梈
　　　蘇小小歌　辛文房
　　　李宫人琵琶引　掲徯斯
　　　　舶上謠　宋本
　卷第五
　　七言古詩
　　　　鄧州城樓　元好問
　　　弔故宫　杜瑛
　　　巨源相過話舊有感　王磐
　　　有懐梁仲經父　楊奐
　　　金太子允恭墨竹　劉因
　　　金太子允恭唐人馬　劉因
　　　陳氏莊　劉因
　　　渡白溝　劉因
　　　宋徽宗賜周準人馬圖　劉因
　　　宋理宗書宫扇　劉因
　　　登荆軻山　劉因
　　　㓜安濯足圖　劉因
　　　歸去来圖　劉因
　　　淵明歸來圖　盧摯
　　　淵明圖　尚野
　　　過黄陵廟　李材
　　　金人出塞圖　虞集
　　　董元夏景山口待渡圖　虞集
　　　送孟脩兄南歸　虞集
　　　寄郷友　馬祖常
　　　送蘇公赴嶺北行省郎中　王士熈
　　　　萬竹亭　范梈
　　　　滋溪書堂　謝端
　　　雜言
　　　　觀雷溪　劉因
　　　　游郎山　劉因
　　　　岳陽樓　張經
　　　　松澗圖　鄧文原
　　　　離京　李泂
　　　　先天觀　范梈
　　　雜體
　　　　安南清明集　陳孚
　　　逺游聮句　袁裒
　卷第六
　　五言律詩
　　　春思　張澄
　　　觀物　許衡
　　　　趙氏南莊　許衡
　　　　晚上易臺　劉因
　　　　登武陽　劉因
　　　　雜詩　劉因
　　　過奉先　劉因
　　　齋居雜言　何榮祖
　　　寄暢純父治中　姚燧
　　　輿病髙崖道中作　姚燧
　　　舟逹黃溪　姚燧
　　　發舟青神縣　姚燧
　　　感事　姚燧
　　　次韻書事　安熈
　　　病中齋居　安熈
　　　進詩一首　李孟
　　　岳陽樓待渡　髙思㳟
　　　泊舟湘岸　李材
　　　游山寺　李材
　　　送蘇子寧北行　袁桷
　　　名酒　虞集
　　　題秋山圖　虞集
　　　送國王朶而只之遼東　虞集
　　　朝廻即事　虞集
　　　石田山居　馬祖常
　　　郎中蘇公哀挽　馬祖常
　　　癸酉除夕　劉汶
　　　早春述懐　劉汶
　　七言律詩
　　　杏花落後　元好問
　　　長安感懐　楊奐
　　　洛陽懐古　楊果
　　　南京遇仙樓　劉祁
　　　戊辰冬赴試西京　王革
　　　題劉京叔歸潜堂　薛玄
　　　秋思　杜瑛
　　　和家弟誠之詩韻　叚克已
　　　雨後漫成　段成己
　　　七月望日思親　許衡
　　　燕城書事　魏璠
　　　送魯齊先生南歸　張易
　　　聞家大參歸　林景熈
　　　挽文丞相　徐世隆
　　　次范葯莊詩韻　宋衜
　　　過郷縣西方古故居　劉因
　　　晚眺　劉因
　　　易臺　劉因
　　　望易京　劉因
　　　海南鳥　劉因
　　　朝回次楊司業韻　吳澂
　　　代祀南岳登祝融峯　趙世延
　　　駕畋柳林隨侍　陳益稷
　　　題許仲仁詩卷　程鉅夫
　　　岳陽樓　梁曾
　　　麻姑壇　郝天挺
　　　都門春日　李材
　　　禁城秋夕　李材
　　　元日賀裴都事朝回　李材
　　　夀牡侍御　李材
　　　和王御史春詩韻　李材
　　　送楊耀卿使雲南　李材
　　　老松怪栢圖　李材
　　　次韻荅友見贈　安熈
　　　留别都城諸公　李京
　卷第七
　　七言律詩
　　　　聞擣衣　趙孟頫
　　　　溪上　趙孟頫
　　　　道場山　趙孟頫
　　　　蛾眉亭　趙孟頫
　　　　多景樓　趙孟頫
　　　　雨華臺　趙孟頫
　　　　過岳三墓　趙孟頫
　　　　錢唐懷古　趙孟頫
　　　　海子即事　趙孟頫
　　　　弁山佑聖宫　趙孟頫
　　　城南山堂　趙孟頫
　　　春日言懷　趙孟頫
　　　紀舊游　趙孟頫
　　　東陽八景樓　趙孟頫
　　　贈周景逺田師孟　趙孟頫
　　　金陵懷古　趙孟頫
　　　和周待制朝回詩韻　袁桷
　　　無題次伯庸韻　袁桷
　　　奉題延祐宸翰　鄧文原
　　　題小薛王晝鹿　鄧文原
　　　陪髙彦敬游南山　鄧文原
　　　郎中蘇公哀挽　鄧文原
　　　司業李公哀挽　貢奎
　　　王内翰哀挽　張養浩
　　　送袁待制扈從上京　虞集
　　　朝回和周待制韻　虞集
　　　送朱生南歸　虞集
　　　南野亭　虞集
　　　歸蜀　虞集
　　　自仁夀回成都　虞集
　　　謝周南翁　虞集
　　　送李通甫　虞集
　　　御講詩次宋顯夫韻　虞集
　　　試院書亭　馬祖常
　　　題豳風亭　馬祖常
　　　送宋顯夫南歸　馬祖常
　　　駕發　馬祖常
　　　送袁德平歸越　王士熈
　　　送王在中　王士熈
　　　九成宫圖　王士熈
　　　驪山宫圖　王士熈
　　　題鮮于伯幾帖　王士熈
　　　寄上都分省僚友　王士熈
　　　題節婦　王士熈
　　　上京次伯庸學士韻　王士熈
　　　大都雜詩　宋本
　　　姑蘇臺　劉致
　　　綿竹縣治　楊静
　　　燕中懐古　李源道
　　　宗陽宫翫月　楊載
　　　擬去京師　楊載
　　　貢袁諸公脩史　楊載
　　　宿李陵臺　周應極
　　　睢陽懐古　李鳯
　　　周氏慈雲庵　掲傒斯
　卷第八
　　五言絶句
　　　録汴梁宫人語　楊奐
　　　酬昭君怨　楊奐
　　　春日　劉因
　　　石鼎聮句圖　劉因
　　　螻蛄　劉因
　　　薔薇　劉因
　　　采薇圖　盧摯
　　　題張尹書巢　呉澂
　　　江州庾樓　賀復孫
　　　錢選宫人圖　安熈
　　　市莊　王結
　　　節婦黄氏　馬祖常
　　　過李陵臺　馬祖常
　　七言絶句
　　　讀汝南道事　楊奐
　　　眀皇擊梧圖　李俊民
　　　過陳司諌墓　劉祁
　　　瀟湘夜雨　李冶
　　　墨海棠　李冶
　　　征南口號　杜瑛
　　　春日雜詠　徒單公履
　　　登北邙山　楊果
　　　村居　楊果
　　　峴山秋晚圖　楊果
　　　太眞教鸚鵡圖　馮渭
　　　覃懐春日　趙復
　　　春晴　劉辰翁
　　　春浦㠶歸圖　孟攀鱗
　　　杭州聞角　梁棟
　　　有懐　劉秉忠
　　　風雨圖　許衡
　　　風雨回舟　張孔孫
　　　水僊花　商挺
　　　　書事　劉因
　　　　山寺早起　劉因
　　　　讀史評　劉因
　　　　山行　劉因
　　　　山家　劉因
　　　　冩眞詩卷　劉因
　　　　己巳春徃均州　宋衜
　　　　觀出獵　宋衜
　　　　壽陽梅粧圖　王思廉
　　　　昭君出塞圖　王思廉
　　　　汾亭古意圖　張礎
　　　　關山風雨圖　張礎
　　　　絶句四首　趙孟頫
　　　　錢選畫花　陳儼
　　　　題道院　髙克恭
　　　　無錫山中　髙克恭
　　　　即事　髙克恭
　　　　過弋陽　髙克恭
　　　　過信州　髙克㳟
　　　　過京口　髙克㳟
　　　寄王緫管　李昶
　　　過故縣垻　李昶
　　　杏花始開小酌　安熈
　　　和郭安道治書韻　周馳
　　　遼陽髙節婦　王結
　　　秋懐　曹元用
　　　贈李秘監　張養浩
　　　青山白雲圖　虞集
　　　水芙蓉　虞集
　　　木芙蓉　虞集
　　　春雲　虞集
　　　聽雨　虞集
　　　庚午廷試次韻　虞集
　　　曹将軍馬　虞集
　　　寄家書　馬祖常
　　　題桞道傳詩卷　馬祖常
　　　宫詞　馬祖常
　　　孟光舉案圖　王執謙
　　　題甄氏訪山亭　陳觀
　　　清明日游太傅林亭　辛文房
　　玉簪　張淳
　　過郝參政墓林　鮑仲華
卷第九
　詔赦
　　即位詔
　　中統建元詔　王鶚
　　中統元年五月赦　王鶚
　　賜髙麗國王曆日詔　王鶚
　　至元改元赦　王鶚
　　建國號詔　徒單公履
　　頒授時曆詔　李謙
　　　清冗職詔　李謙
　　　加封五岳四瀆四海詔　閻復
　　　興師征江南諭行省軍官詔　王構
　　　即位詔　王搆
　　　五鎭山加封詔　王構
　　　建儲詔　閻復
　　　即位詔　閻復
　　　行銅錢詔
　　　至大三年十月赦　姚燧
　　　即位詔　姚燧
　　　行科舉詔　程鉅夫
　　　即位詔　張士觀
　　　至治改元詔　元明善
　　　命拜位爲右丞相詔　袁桷
　　　諭安南國詔　曹元用
　　　即位改元詔　虞集
　　　即位詔　虞集
　　　親祀南郊赦　虞集
　　　即位詔　虞集
　卷第十
　　冊文
　　皇后冊文　王磐
　　皇太子冊文　徒單公履
　　　太祖皇帝加上尊諡冊文　王構
　　　丗祖皇帝諡冊文　王構
　　　皇太后玉冊文　陳儼
　　睿宗皇帝加上尊諡冊文　劉賡
　　　順宗皇帝諡冊文　程鉅夫
　　皇后冊文　程鉅夫
　　　皇帝尊號玉冊文　姚燧
　　　皇太后尊號玉冊文　姚燧
　　　皇太子冊文　閻復
　　　成宗皇帝諡冊文　張士觀
　　　仁宗皇帝諡冊文　張士觀
　　　英宗皇帝諡冊文　袁桷
　　　皇后冊文　袁桷
　　　眀宗皇帝諡冊文　虞集
　卷第十一
　　制
　　　加封孔子制　閻復
　　　加封孔子父母制　謝端
　　　追封宣聖夫人制　虞集
　　　追封孟子父母制　張士觀
　　　追封伯夷叔齊制　閻復
　　　封周子爲道國公制　霍希賢
　　　楊庸教授三氏子孫制　楊果
　　　許衡爲懐孟教官制　楊果
　　　降封宋主爲瀛國公制　王磐
　　　丞相史天澤贈諡制　劉元
　　　太保劉秉忠贈諡制　李槃
　　　左丞董文炳贈諡制　李槃
　　　丞相伯顔贈諡制　閻復
　　　丞相阿术贈諡制　閻復
　　　丞相線眞贈諡制　閻復
　　　丞相和禮霍孫贈諡制　閻復
　　　翰林承㫖王磐贈官制　王之綱
　　　左丞許衡贈官制　姚燧
　　　元帥烏野而封諡制　姚燧
　　　元帥紐隣封諡制　姚燧
　　　丞相阿塔咍封諡制　姚燧
　　　妻札刺而氏封王夫人制　姚燧
　　　丞相塔刺咍追封淇陽　姚燧
　　　妻啜思蠻公主封王夫人制　姚燧
　　　耶律鈞贈官制　姚燧
　　　髙麗國王封曽祖父母父母制　姚燧
　卷第十二
　　制
　　　高麗國王封贈祖父母制　王構
　　　趙與芮降封平原郡公制　王構
　　　丞相阿里海牙贈諡制　王構
　　　丞相荅刺罕贈諡制　王構
　　　平章史弼封鄂國公制　王構
　　　翰林承㫖姚樞贈諡制　王構
　　　翰林承㫖姚燧父楨贈官制　王構
　　　留守叚貞贈諡制　王構
　　　播州楊邦憲贈諡制　王搆
　　　平章廉希憲封諡制　元眀善
　　　參政商挺贈諡制　元眀善
　　　樞宻趙良弼贈諡制　元眀善
　　　平章董士選贈三代制　元眀善
　　　中丞于璋贈諡制　元明善
　　　中丞崔彧贈諡制　張士觀
　　　平章李庭贈諡制　張士觀
　　　丞相卜鄰吉台封河南王制　程鉅夫
　　　髙麗國王昛加恩制　張士觀
　　　安南國王陳益稷加恩制　程鉅夫
　　　平章張珪封蔡國公制　呉澂
　　　許衡妻敬氏封國夫人制　鄧文原
　　　丞相拜住贈諡制　袁桷
　　　平章不忽木贈諡制　盧亘
　　　思州田晃忽而不花贈二代制　馬祖常
　　　太史令王恂贈諡制　王士熈
　　　御史觀音寳贈諡制　李端
　　　丞相伯顔祖考封諡制　宋本
　　　御史大夫相嘉碩利封諡制　謝端
　卷第十三
　　奏議
　　　時務五事　許衡
　　　班師議　郝經
　卷第十四
　　奏議
　　　立政議　郝經
　　　三本書　陳祐
　　　論盧丗榮姦邪狀　陳天祥
　卷第十五
　　奏議
　　　諌幸五臺䟽　李元禮
　　　建白一十五事　馬祖常
　　　建言五事　許約
　　　太廟室次議　劉致
　　　眞定玉華宫罷遣太常樂議　元永貞
　卷第十六
　　表
　　　東昌路賀乎宋表　徐丗隆
　　　車駕班師賀表　李冶
　　　賀平宋表　孟祺
　　　進授時暦經暦議表　楊桓
　　　進實録表　王惲
　　　進三朝實録表　程鉅夫
　　　翰林國史院陞從一品謝表　程鉅夫
　　謝賜禮物表　呉澂
　　進實録表　袁桷
　　賀登極表　虞集
　　經筵官進職謝恩表　虞集
　　進實録表　謝端
　　進經丗大典表　歐陽玄
卷第十七
　表
　　賀正旦表　劉敏中
　　賀冊后表　楊文郁
　　　賀元旦表　姚登孫
　　　賀建儲表　姚登孫
　　　賀聖節表　李之紹
　　　賀聖節表　鄧文原
　　　賀正旦表　盧亘
　　　賀親祀太廟表
　　　賀親祀太廟表　虞集
　　　賀聖節表　虞集
　　　賀正旦表　虞集
　　　賀正旦表　宋本
　　賀親祀南郊表　謝端
　牋
　　賀正旦牋　夾谷之竒
　　賀千秋牋　楊文郁
　　賀千秋牋　袁桷
　　賀正旦牋　虞集
　箴
　　絅齋箴　鄧文原
　　愼獨箴　安熈
　銘
　　　簡儀銘　姚燧
　　　仰儀銘　姚燧
　　　漏刻鐘銘　姚燧
　　　渾象銘　楊桓
　　　玲瓏儀銘　楊桓
　　　髙表銘　楊桓
　　　太史院銘　楊桓
　　　瓶城齋銘　閻復
　　　王孝女旌門銘　劉因
　　　訥齋銘　吴澂
　　蘇氏藏書室銘　袁桷
　　虛室銘　虞集
　　奎章閣銘　虞集
　　知許州劉侯民愛銘　孛术魯翀
　　安氏尊經堂銘　孛术魯翀
　　儼思齋銘　楊剛中
卷第十八
　頌
　　賈侯脩廟學頌　呉澂
　　青宫受寳頌　虞集
　　駐蹕頌　孛术魯翀
　　馮侯去思頌　顧文琛
　賛
　　魯齋先生畫像賛　王磐
　　書畫像自警　劉因
　　王允中眞賛　劉因
　　質齋賛　蕭奭
　　晦庵先生畫像賛　呉澂
　　臨川野老自賛　呉澂
　　李秦公畫像賛　程鉅夫
　　臨川呉先生畫像賛　虞集
　　西夏相斡公畫像賛　虞集
　　自賛畫像　虞集
　　大象圖賛　虞集
　　橐佗圖賛　虞集
　　静脩劉先生畫像賛　歐陽玄
　　黙菴安先生畫像賛　歐陽玄
　　威如蘇先生畫像賛　歐陽玄
　　郎中蘇公畫像賛　歐陽玄
　　潘雲谷墨賛　李泂
國朝文類目録中
卷第十九
　碑文
　　　國子學先聖廟碑　程鉅夫
　　　曲阜孔子廟碑　閻復
　　襄陽廟學碑　姚燧
　　　大興府學孔子廟碑　馬祖常
　　　光州孔子新廟碑　馬祖常
　　眞定路宣聖廟碑　孛术魯翀
卷第二十
　　碑文
　　　帝禹廟碑　鄧文原
　　　漢番君廟碑　元明善
　　　侯府君夫人李氏祠堂碑　郭松年
　　　光州固始縣南嶽廟碑　馬祖常
　　　漢濟南伏生祠堂碑　張起巖
　卷第二十一
　　碑文
　　　中書左丞李公家廟碑　姚燧
　　　元帥張獻武王廟碑　虞集
　卷第二十二
　　碑文
　　　長春宫碑　姚燧
　　　延釐寺碑　姚燧
　　　崇恩福元寺碑　姚燧
　　　普慶寺碑　姚燧
　　　應昌府報恩寺碑　程鉅夫
　　　上都華嚴寺碑　袁桷
　　　龍翔集慶寺碑　虞集
　卷第二十三
　　碑文
　　　平雲南碑　程鉅大
　　　太師廣平貞憲王碑　閻復
　　　太師淇陽忠武王碑　元明善
　　　駙馬高唐忠獻王碑　閻復
　卷第二十四
　　碑文
　　　丞相東平忠憲王碑　元明善
　　　丞相淮安忠武王碑　元明善
　卷第二十五
　碑文
　　丞相順德忠獻王碑　劉敏中
　　駙馬昌王丗德碑　張士觀
　　曹南王丗德碑　虞集
卷第二十六
　碑文
　　髙昌王丗勲碑　虞集
　　句容郡王丗績碑　虞集
　　太師太平王定䇿元勲之碑　爲祖常
卷第二十七
　　記
　　　崔府君廟記　元好問
　　　汴故宫記　楊奐
　　　鄆國夫人殿記　楊奐
　　　游龍山記　麻革
　　　餘于州學記　李謹思
　　　平蠻記　陽恪
　　　平江路學祭器記　李淦
　　　淮隂侯廟記　楊先韓
　　　舎奠禮器記　鄭陶孫
卷第二十八
　記
　　櫝著記　劉因
　　髙林孔子廟記　劉因
　　退齋記　劉因
　　鶴菴記　劉因
　　麟齋記　劉因
　　汴梁廟學記　姚燧
　　澧州廟學記　姚燧
　　千户所㕔壁　姚燧
　　江漢堂記　姚燧
　　遐觀堂記　姚燧
卷第二十九
　記
　　凝道山房記　呉澂
　　檥槎亭紀　元明善
　　順州儀門記　元明善
　　武昌路學記　元明善
　　虚室記　元明善
　　萬竹亭記　元明善
　　濟南龍洞山記　張飬浩
　　邵菴記　袁桷
　　董子祠堂記　曹元用
卷第三十
　記
　　克復堂記　虞集
　　誠存堂記　虞集
　　思學齋記　虞集
　　舒城縣學明倫堂記　虞集
　　孝思亭記　虞集
　　魏宋兩文貞公祠堂記　虞集
　　尊經堂記　虞集
　　西山書院記　虞集
　　鶴山書院記　虞集
　　張氏新塋記　虞集
　　御史臺記　虞集
卷第三十一
　記
　　石田山房記　馬祖常
　　小圃記　馬祖常
　　　上都分院記　馬祖常
　　　績溪縣尹張公舊政記　宋本
　　　水木清華亭記　宋本
　　　湖南安撫使李公祠堂記　宋本
　　　都水監事記　宋本
　　　滋溪書堂記　宋本
　　　臨髙縣龍壇記　范梈
　　　懷友軒記　杜本
　　　安先生祠堂記　歐陽玄
　　　趙忠簡公祠堂記　歐陽玄
卷第三十二
　序
　　傷寒㑹要序　元好問
　　正統八例緫序　楊奐
　　測圓海鏡序　李冶
　　大定治績序　王磐
　　楊紫陽文集序　趙復
　　通鑑前編序　金履祥
　　新注資治通鑑序　胡三省
　　文獻通考序　馬端臨
　　六書故序　戴侗
　　釋奠儀注序　張􁒳
卷第三十三
　序
　　莊周夣蝶圖序　劉因
　　續後漢書序　郝經
　　胡氏律論序　熊朋來
　　鐘鼎篆韻序　熊朋來
　　授時暦轉神注式序　楊桓
　　送進士梁彦中序　姚登孫
　　送喻秀才序　何中
　　南唐書序　趙丗延
卷第三十四
　序
　　國統離合表序　姚燧
　　序江漢先生死序　姚燧
　　送宰先生序　姚燧
　　送雷季正序　姚燧
　　送暢純甫序　姚燧
　　送李茂卿序　姚燧
　　送姚嗣輝序　姚燧
　　李平章畫像序　姚燧
　　序牡丹　姚燧
　　春秋諸國統紀序　呉澂
　　服制考詳序　呉澂
　　陸象山語録序　呉澂
　　元學士文稾序　呉澂
　　别趙子昂序　呉澂
　　送盧廉使還朝爲翰林學士序　呉澂
　　送何太虚北游序　吳澂
卷第三十五
　序
　　呉㓜清先生南歸序　元明善
　　送馬翰林南歸序　元明善
　　雲南志略序　虞集
　　杜詩纂例序　虞集
　　南昌劉應文文稾序　虞集
　　安先生文集序　虞集
　　汪氏勲德録序　虞集
　　羅氏族譜序　虞集
　　　蔡孝子詩序　虞集
　　　兩尹先生慶九十夀詩序　虞集
　　　送李擴序　虞集
　　　送彰德路經歷韓君序　虞集
　　　送冷敬先序　虞集
　卷第三十六
　　序
　　　農桑輯要序　蔡文淵
　　　送王編脩代祀秦蜀山川序　曹元用
　　　風憲宏綱序　馬祖常
　　　卧雪齋文集序　馬祖常
　　　周剛善文稾序　馬祖常
　　　送簡管勾序　馬祖常
　　　大元通制序　孛术魯翀
　　　送楊仲禮序　王士熈
　　　文丞相傳序　許有壬
　　　唐律䟽義序　栁貫
　　　孔氏譜序　掲傒斯
　　　國朝名臣事略序　歐陽玄
　　　補正水經序　歐陽玄
　　　忠史序　歐陽玄
　　　送曲阜廟學管勾簡君序　歐陽玄
　　　送張文琰序　謝端
　　　太常集禮稾序　李好文
　卷第三十七
　　書
　　　上耶律中書書　元好問
　　　與姚公茂書　楊奐
　　　與竇先生書　許衡
　　　荅耶律惟重書　許衡
　　　與楊元甫論梁寛甫病證書　許衡
　　　上宰相書　劉因
　　　與襄陽吕安撫書　宋衜
　　　與姚江村先生書　盧摯
　　　荅董中丞書　呉澂
　　　上許魯齋先生書　王旭
　　　與烏叔備書　安熈
　卷第三十八
　　說
　　　唯諾說　劉因
　　　權說　何榮祖
　　　無極而太極說　呉澂
　　　致慤亭說　呉澂
　　　李侯諸子名字說　虞集
　　　蘇君字說　虞槃
　　題䟦
　　　䟦金國名公書　元好問
　　　䟦趙太常擬試賦稾後　楊奐
　　　題中州詩集後　家鉉翁
　　　䟦崔清獻公洪忠文公帖　牟巘
　　　書張侯言行録後　徒單公履
　　　記太極圖後　劉因
　　　䟦懐素藏眞律公二帖後　劉因
　　　題党懐英八分書　胡祇遹
　卷第三十九
　　題䟦
　　　書李伯時九歌圖後　呉澂
　　　書貢仲章文稾後　呉澂
　　　書邢氏賢行　呉澂
　　　䟦盧龍趙氏族譜後　元明善
　　　題書學纂要後　袁裒
　　　䟦歐書皇甫誕碑後　袁桷
　　　書堂邑張令去思碑後　虞集
　　　書王賛善家傳後　虞集
　　　書玄玄贅稾後　虞集
　　　書王貞言事　虞集
　　　書經筵奏議稾後　虞集
　　　題呉傅朋書及李唐山水　虞集
　　　䟦蘇氏家藏雜帖　宋本
　　　題郎中蘇公墓誌銘後　桞貫
　卷第四十
　　雜著
　　　經丗大典序録(君事/賦典/治典)
　卷第四十一
　　雜著
　　　經丗大典序録(禮典/政典)
　卷第四十二
　　雜著
　　　經丗大典序録(憲典/工典)
　卷第四十三
　　雜著
　　　四經序録(易/詩/書/春秋)呉澂
　　　三禮序録(儀禮/周官/小戴記大戴記)呉澂
　　　春秋諸國統紀序録　齊履謙
　卷第四十四
　　雜著
　　　讀易私言　許衡
　　　東西周辨　呉澂
　　　改月數議　張敷言
　卷第四十五
　　雜著
　　　故物譜　元好問
　　　辨遼宋金正統　脩端
　　　讀藥書漫記(二條)劉因
　　　七觀　袁桷
　　　工獄　宋本
　卷第四十六
　　䇿問
　　　國學私試䇿問(三首)姚登孫
　　　私試䇿問　呉澂
　　　廷試䇿問　元明善
　　　擬㑹試䇿問　曹元用
　　　廷試䇿問　袁桷
　　　㑹試䇿問　袁桷
　　　廷試䇿問　袁桷
　　　㑹試䇿問　虞集
　　　㑹試䇿問　虞集
　　　廷試䇿問　虞集
　　　廷試䇿問　虞集
　卷第四十七
　　䇿問
　　　㑹試䇿問　馬祖常
　　　廷試䇿問　王士熈
　　　大都郷試䇿問　孛术魯翀
　　　郷試䇿問　宋本
　　　郷試䇿問　歐陽玄
　　　㑹試䇿問　歐陽玄
　　　郷試䇿問　黄溍
　　啓
　　　謝嚴東平賜馬啓　康曄
　　　謝解啓　閻復
　　上梁文
　　　廣寒殿上梁文　徐丗隆
　　　太廟上梁文　王磐
　　　東宫正殿上梁文　盧摯
　　　尚書省上梁文　閻復
　　　九先生祠上梁文　薛友諒
　　　大次殿上梁文　宋本
　卷第四十八
　　祝文
　　　江南平告太廟祝文　王磐
　　　太廟火灾告祭祝文　閻復
　　　得玉壐奏告太廟祝文　王搆
　　　加諡祖宗告祀南郊祝文　姚燧
　　　巳夘春釋菜先聖文　劉因
　　　告峨山龍湫文　劉因
　　　封龍書院釋菜先聖文　安熈
　　　祭海神文　虞集
　　　祭伍子胥文　虞集
　　祭文
　　　祭國信使王宣撫文　楊奐
　　　祭太保劉公文　徐丗隆
　　　祭硯司業先生文　滕安上
　　　祭魯齋先生文　吕端善
　　　魯齋先生陞從祀祭文　許約
　　　祭康先生文　王思廉
　　　祭徐承㫖文　李之紹
　　　祭袁學士文　虞集
　　哀辭
　　　平章政事廉公哀辭　李元禮
　　林處士哀辭　袁桷
　　　丁文苑哀辭　許有壬
　謚議
　　　何忠肅公諡議　虞集
　　陳文靖公諡議　虞集
　　姚文公諡議　栁貫
　　蕭貞敏公諡議　劉致
國朝文類目録中
國朝文類目録下
卷第四十九
　　行狀
　　　中書左丞李忠宣公行狀　姚燧
　　　翰林學士承㫖董公行狀　虞集
卷第五十
　　行狀
　　　知太史院事郭公行狀　齊履謙
　　　濟南路大都督張公行狀　張起巖
卷第五十一
　　墓誌
　　　故金漆水郡侯耶律公墓誌銘　元好問
　　　雷希顔墓誌銘　元好問
　　　孫伯英墓誌銘　元好問
　　　聶孝女墓誌銘　元好問
　　　南京度支判官楊公墓誌銘　許衡
　　　易州太守郭君墓誌銘　劉因
　　　新安王生墓誌銘　劉因
　　　湖南宣慰使趙公墓誌銘　盧摯
　　　監察御史蕭君墓誌銘　程鉅夫
　　翰林學士趙公墓誌銘　閻復
卷第五十二
　墓誌銘
　　南京路緫管張公墓誌銘　姚燧
　　唐州知州楊君墓誌銘　姚燧
　　瀏陽縣尉閻君墓誌銘　姚燧
　　薊州甲局提舉劉君墓誌銘　姚燧
　　廣州懷集令劉君墓誌銘　姚燧
　　故民鍾五六君墓銘　姚燧
　　彭澤縣尹姚君墓誌銘　呉澂
　　　熊君佐墓誌銘　呉澂
　　　袁君夫人史氏墓誌銘　元明善
　　　翰林承㫖王公墓誌銘　袁桷
　卷第五十三
　　墓誌銘
　　　上都留守賀公墓誌銘　虞集
　　　平章政事張公墓誌銘　虞集
　卷第五十四
　　墓誌銘
　　　嶺北行省郎中蘇公墓誌銘　虞集
　　　熊先生墓誌銘　虞集
　　　牟先生墓誌銘　虞集
　　　故贈瑞安知州王公墓誌銘　虞集
　　　周母李氏墓誌銘　虞集
　　　爲美縣尹王君墓誌銘　李道源
　　　安定郡夫人王氏墓誌銘　馬祖常
　　　桂陽縣尹范君墓誌銘　掲傒斯
　　　曽秀才墓誌銘　歐陽玄
　卷第五十五
　　墓碣
　　　國子司業滕君墓碣銘　姚燧
　　　河南道勸農副使白公墓碣銘　姚燧
　　　河内李氏先德碣銘　姚燧
　　　故提刑趙公夫人楊君新阡碣銘　姚燧
　　　故金甄官署令魏府君墓碣銘　姚燧
　　　翰林脩撰致仕董先生墓碣銘　元明善
　　　監察御史韓君墓碣銘　張飬浩
　　　吏部貟外郎鄭君墓碣銘　虞集
　　　國子助教李先生墓碣銘　虞集
　　　征行百户劉君墓碣銘　馬祖常
　　　監黄池稅務王君墓碣銘　馬祖常
　　　處士甄君墓碣銘　宋本
　卷第五十六
　墓表
　　　錦峯王先生墓表　楊奐
　　　卓行劉先生墓表　王惲
　　　孝子田君墓表　劉因
　　　故宋兵部侍郎徐公墓表　徐琰
　　　故宋勇勝軍統制官詹侯墓表　呉澂
　　　元氏清河新阡表　元明善
　　　蘇府君墓表　鄧文原
　　　安先生墓表　袁桷
　　　王伯益墓表　虞集
　　　稷山叚氏阡表　虞集
　　　張進中墓表　王士熈
　　　張君墓表　宋本
　卷第五十七
　　神道碑
　　　故金尚書右丞耶律公神道碑元好問
　　　元故領中書省耶律公神道碑宋子貞
　卷第五十八
　　神道碑
　　　中書右丞相史公神道碑　王磐
　　　中書左丞張公神道碑　李謙
　　　翰林侍讀學士郝公神道碑　盧摯
　卷第五十九
　　神道碑
　　　湖廣行省左丞相神道碑　姚燧
　　　平章政事忙兀公神道碑　姚燧
　　　平章政事徐國公神道碑　姚燧
　卷第六十
　　神道碑
　　　領太史院事楊公神道碑　姚燧
　　　中書左丞姚文獻公神道碑　姚燧
　卷第六十一
　　神道碑
　　　參知政事賈公神道碑　姚燧
　　　僉書樞宻院事董公神道碑　姚燧
　卷第六十二
　　神道碑
　　平章政事史公神道碑　姚燧
　　便宜副緫帥汪公神道碑　姚燧
　　興元行省夾谷公神道碑　姚燧
卷第六十三
　神道碑
　　眞定新軍萬户張公神道碑　姚燧
　　潁州萬户邸公神道碑　姚燧
　　同知廣東宣尉司事王公神道碑姚燧
　　戍守鄧州千户楊公神道碑　姚燧
卷第六十四
　神道碑
　　鄧州長官趙公神道碑　姚燧
　　山南廉訪副使馮公神道碑　姚燧
　　浙西廉訪副使馮公神道碑　姚燧
　　故宋太常少卿陳公神道碑姚燧
　　故提舉太原鹽使司徐君神道碑　姚燧
卷第六十五
　神道碑
　　平章政事廉文正王神道碑　元明善
　　河南行省左丞相髙公神道碑元眀善
　　稾城令董府君神道碑　元明善
　　集賢直學士文君神道碑　元明善
卷第六十六
　神道碑
　　福建廉訪副使仇公神道碑　趙孟頫
　　御史中丞楊公神道碑　虞集
　　翰林承㫖劉公神道碑　虞集
　　故知昭州秦公神道碑　虞集
卷第六十七
　神道碑
　　河東廉訪使程公神道碑　王思廉
　　故宋文節先生謝公神道碑　李源道
　　廣平路緫管邢公神道碑　馬祖常
　　禮部尚書馬公神道碑　馬祖常
　　翰林學士元公神道碑　馬祖常
卷第六十八
　神道碑
　　平章政事致仕尚公神道碑　孛术魯翀
　　大都路都緫管姚公神道碑　孛术魯翀
　　參知政事王公神道碑　孛术魯翀
　　　槀城董氏家傳　元明善
　　　節婦馬氏傳　元明善
　　　張淳傳　元明善
國朝文類目録下
國朝文類卷第一
　賦
　　瑟賦　熊朋來
庖犧氏之創物兮始弦桐以爲瑟象離三之虚中
兮戴九梁而洞越弦大衍之五十兮不勝悲而半
析浩朱襄之飄風兮肈五弦於士逹瞽三之爲十有
五兮重華作而増八灑有畨弦兮或二十而嬴七
必五五而廼定兮與天數以爲一紛弦樂之殊名
兮皆放此而後岀夫是以稱樂器之　兮莫敢擬
大而度長歷炎黄而陶唐兮爲咸池之大章韶以
詠而永言兮聲依永乎賡歌之明良及周爲雲和
兮友之以龍門空桑想夫制作之妙伶倫吹荻后
䕫拊手晏龍度左公輸断右其長爲黄鍾者九兮
倍其九以爲首也其啇爲頌瑟兮其宫以爲雅奏
也夫惟瑟聲者歌聲之所五弦二十有五兮旋宫
具也七弦相爲律兮畨弦五也鳳和鳴兮其句也
鴈行飛兮其柱也歌必取瑟兮既歌而語也徒歌
曰謡兮徒鼓瑟曰歩也恒爲堂上之樂兮瓠竹在
下也名其爲登歌之器兮無故不去也瑟敎廢則歌
詩者莫之爲譜也是以聖門亟稱於瑟自琴以降
豈無他弦而有所不必言焉胡不觀於魯論乎孺
瑟之所聞點爾之侍坐由也之在門弦歌之聲比
瑟以傳又不觀於國風之唐秦乎唐有山樞秦有
車鄰皆專言乎鼓瑟不見刪於聖人胡不觀文王
之廟祀乎一倡三嘆應弦如見歌呼於穆遺聲盈
耳升歌示德舎瑟曷以又不觀於周公之禮經乎
飲射賔燕禮盛樂備登歌在堂間歌在陛或以瑟
二或以瑟四堂上侑歌惟瑟而巳若廼騶虞貍首
間若疊奏鄉樂惟意二南先後燕有房中五弦樂學
有宵雅之肄敎皆三於瑟而他弦莫侑此古人之
所甚重今人之所駭笑者也自韓非之妄倫齊人之見
擯秦䝉將軍剖之而爲筝易京君明變之而爲準
新聲代作古意浸泯若廼絲聲之器遽數之莫能
旣侯氏之坎坎師延之罪廢嵇阮寄嘯之具秦漢
鼗鼓之戯於是六合百納絲桐亦改其制太乙天
寳弦柱各出其新意吳蜀楚之聲不同平清瑟之
調滋異厥有鵾弦金縷左振右擊檀槽銀粧孤柱
四隔立搊卧摘竹軋木搤白􁈇之爪黃金之撥能
使師曠聵瓠巴拙但見吃陁蘇葩俳優裸裎以助
其喧豗都曇臘荅急笛悲篥以奮其啁哳觀其指
法則秦筝多撮琵琶多拶空侯多擘柳琴多撃竊
比於琴家之猱吟按抑孰若一弦一柱取聲於自
然而不假弄手以爲力也弦樂莫先於瑟他弦行
世而瑟不行焉是棄其祖而爲支裔之從摧其根
而葆由枿之萌也若廼道調僊吕託異人之夣授
而律吕每混於俗稱怨湘哭顔疑胡琴之避徵而
曲調例闕其徴聲又孰若一弦七律諸調皆在焉
而隔八之弦自相生也然而筝笛之耳未能聽古
淡者見操瑟而巳嫉章句之儒僅知守詁訓者闖
歌詩而自失惟夫陸沈野逸舒湮宣鬰宛其俟命
且以永日人莫我好而吾瑟之僻於是采孤桐兮
南山之陽致文梓兮北山之北本以黄鍾度以周
尺遂練朱而繩絲雖繪錦而貴質小弦之縷七十
餘二大弦之絲八十有七初促柱以高張乍試手
而拂歷始肄蒿苹之食載歌寤寐之服但聞誦詩
之聲莫知弦指之力逮手熟而習貫益心恱而忘
倦爲之歌伐檀若有斵輪乎河岸爲之鼓考槃若
有叩槃乎山澗方且陳懿戒以自警聽衡門而無
悶賦白駒之逍遥諷淇澳之瑟僴和鏘鳴兮中清
寄散聲於咏嘆共赤松而調均異湘靈之悲怨儻
流魚之能聽付貍䑕於不見誦閒情以自欣虞僕
人之見訕遂廼避俗塵而韜錦且弛弦以回鴈善
吾瑟而不鼓思悠悠兮待旦亂曰皇羲肈瑟韶以
詠兮姬孔歌詩瑟之盛兮瑟逺詩存歌不傳兮孰
能誦詩惟朱弦兮勿求諧世我思古兮解弦弭柱
羡昭文不鼓兮
　烏木杖賦　姚燧
去年史仲威得烏木杖大徑咫髙可過顙甞析一
杖遺余許爲賦報之其秋仲威疾歴三時未勿藥
也今年余生朝使人肩木之半相夀且促曰吾疾
所以嬰綿者豈思不償賦致耶不佞誠得一誦其
辭或可釋杖而起矣余勤其言而賦曰
或曰炎海之山珎木産焉金爲之聲石與其堅魋
結伐荷投諸瀧淵依居蛟蜃漱沫濡次歳月俟之
化而爲玄要岀人爲非得自天此島夷假以售利
於中土之微權也抑齋聞而笑之曰昔賈鬻鞭梔
蠟其膚市者一濯巳呈蒼枯胥是􁇠材衷表一如
從可占知廼受形其本初者也胡子以由彼而然
乎今夫中土之山有衆其植斧取觀之内各異色
樟柞稠文杜棗栵赤檀柏柘黄蒲檭棫白與爾漢
里遐裔絶域瀘嶲杉紫儋黎沉褐罽賔鷄舌相半
白黒一隅斯舉三可反賾兹庶品之爛爛果孰漚
以何澤況於兩間滋雨嘘風敷吐華耀爲白爲紅
深淺濃淡萬不齊同令人感之欣心恱瞳問誰爲
之能然皆著妙於化工夫其見諸柯葉之外者如
此又何惑理質於其中哉且水火之赤黒不一其
色者雖童子猶能知之至語其相賊而爲用有戴
白之老所未思維男子之婦王實雄黑而赤雌始
若悍而難馭終爲夫之所移令其色之幽幽廼昔
赤之由基是何資於逺譬只賜竈亦可闚彼炎赩
而烈者熖也其煙液爲煤必黔而緇因以曉夫巧
繪之棄鉛朱亦懼其既乆漫漶而爲黔又以信道
書坎盛之侵離也不然南服之洲祝融之宅也歊
金石而焦流盖火熾之巳極非塵其水以滅之則
物將不能以生活故伊人之　面不渥赭而深黒
示火色之索藏惟獨見夫水徳而巳矣其木理之
如漆者又足惑乎哉史鰌之孫其畏可象析而杖
之奔走相餉輟矛應扵猛士配几屨於席上試扶
衰以起䇿觸爪甲而鏗響思卷鐵而含簧陋柳侯
之爲匠必求同於所異纔黒蛇之彿彷噫物之變
化不可期兮猶足以乗雲雲而騰徃也
　　求志賦　袁裒
古人以賦託志或比擬賢哲或寓情幽怨或述已
出處若愍志復志述志之類非一大抵皆假設仿
喻依楚語屬辭余老於憂患年垂耳順白首無成
因想先丗遺業叙次爲求志賦其言曰
稽胚腪之攸淑兮肈啓迹於虞嬀逮流胤於公滿
兮寔楙衍於大姬爰錫䏬於汝潁兮廣采壤於餘
支及嬴項之蹶仆兮通宛洛之說辭固守儒以卒
業兮闡炎漢之由惑鍾厥美其帝傅兮暢奕葉以
演迤歴東都之綿楚兮終江左而隆衰青風邈其
復振兮參王謝而並馳粲抱遒而質義兮狥石頭
以熸夷誼推本以篤烈兮謂其信之在兹世悠悠
而遐逈兮窈譜諜之莫推跡芳馨之所由兮劬隴
畒以爲基值文明之泰亨兮奮德義於海陲汔登
名於太常兮翼時意以驂騑振英風於句越兮薙
榛蹊而闢之聮魚符於南北兮敞家聲以騰輝方
渡江之中阨兮興禮樂於淅㵝濬伊洛之鴻源兮
本沂泗之宗繫始楊武於鷺雍兮嗣冠名於虎陛
挺正色而不阿兮粤忠讜乎繼丗佩太阿之森鋩
兮壬佞嚄唶以匿避激奫淪於頽波兮徒喑嗚而
歔欷黯抗言以䟽逺兮弘曲學而髙位卒滔滔而
莫返兮竟奄冉而淪棄悼蕪城之荒蔚兮莽荆榛
之翳薈山川欝其嵯峨兮俛榮華之銷瘁耿脩名
之炤焯兮齊徃哲而超詣乾坤倐其凌薄兮儼陵
谷之變遷盛衰渺其難諶兮何興仆之後先駕方
舟於弱水兮刓畚鍾於石田躬勤瘁以畢歲兮挽
吾輈而莫前造窮山之岝峉嶔崟兮鄰豺虎之嘷
突虣贙汲線溜於荒谷兮刈菽藿於墳衍離阽危
於嬰稚兮紛俶擾而迍蹇覽古人以爲前兮徴徃
轍而訊驗仲翁俯首以綰綬兮望之落落以抱關衍
秉剛以放逐兮永黙黙以名宦閔仲翔之通筮兮
屏南交而不返既昭塞之有時兮縱余情而舒卷
迺鷁退而蠖伏兮寄余懷於編簡雷營營而無寐
兮精烱烱而申旦縣朽綆於眢井兮悵嬴缾而三
歎分橡栗於群狙兮心倉兄而不伸渉江海而行
邁兮追奔驥之飛塵羌骯髒而寡與兮若眯瞙以
問津忽荼毒其重罹兮哽顚連而悲辛髪種種而
旣童兮齒零落而輪囷叩辜愆於蒼昊兮雲漠漠
而奚敶躪九死而一蘇兮屬微息之僅存契靈龜
以貞卜兮墨未食而巳湮卒罔罔而迷適兮掩余
袂以沾巾謂玄化之窈冥兮爰屏肅乎營魂形彷
彿於噩夣兮喻至理之所循俾内省於微躬兮曷
怨尤乎天人旣爾生之犖确兮豢四體而靡勤仰
哺啄以尸居兮媿胼胝之䵩黔下不能以傭力兮
上不足以奉承乎大君徒内奰於願欲兮宜外􁢬
於甄鈞觚不觚而靡用兮固宣父之所云挾章甫
以賈粤兮遇侮慢而誰因波浟浟而東駛兮日瀏
瀏而西輪睇脩途之逾邈兮飮余馬乎江瀕佩脂
韋以假飾兮顔屢頳而巳沮日敞怨以流盻兮心
壹欎而誰語縁微徑以援援兮察愚智于今古蘭
芳馨而自焫兮松流膏而斤斧膺厲兮以殱類兮
蟠渾渾而容與登長嘯以夷猶兮康皎潔而觸牾
威抃舞以委誠兮耄失節而罔措微執中以事讐
兮色侃侃而愈嫵諒合散之靡常兮豈得喪之有
數委吾形於大順兮昭惠迪而内顧踐康莊之夷
軌兮黜健羨而罔慕頥天眞於玄玄兮鍵靈關以
爲固㝷至道之所歸兮去性根之蟊蠧念英華之
難再兮惜吾年之云暮全所守以解驂兮結余轡
于馳騖逍遙乎無爲之園兮采芝英以甘茹滌瑕
垢以保躬兮依名德之爲據寄遙情於沖漢兮将
弭節乎藝圃激玄㝠以漱潤兮伏神雀於丹淵掉
蒼龍使騰踔兮執白澤俾潜藏御飈輪以登太淵
兮叩招揺以周旋㪺瑶池之縹醑兮與大椿而論
年嗟蕣英之卒卒兮徒掩抑於逝川精銷委以鮐
黧兮玄領忽以白顚惟守中以返朴兮詎索隱之
是專矚雲霞而游目兮味泰和以自堅屏紛濁以
純一兮却智慧而俱捐警夙宵以康神兮祗吾性
之所夭旣命義之􁓪齧兮置休戚於自然泊虚舟
於回渚兮逝将返乎故土問耕鑿於沮溺兮綸陵
陽之綱緒食所力以保終兮企優游於末路希㓜
安之靖共兮濯清泠而遊豫風颯颯而凄厲兮凛
蕪葭之霜露蹇躓豈其願兮摧輪亦吾所深懼求
正志之所藴兮庶無忝於祖武亂曰巳矣乎吾誰
適與歸荊塗莽莽曰耘治兮灌漑根芽長荄兹兮
守質養素不傾欹兮外息驕吝内自怡兮明明在
上毋我欺兮超然而存無所爲兮誠心不疚允者
　畫枯木賦　虞集
夫誰畫此枯樹兮臨不食之散泉旣偃蹇又嚙食
兮骨岸岸以弗妍想執筆以極思兮忽機釋而神
旋遺衆壊於蹔有勒不毁之所全或堊去於斤運
或石泐於溜穿渰無雨以如晦怳非䂓而能圎澹
􁇠如其旣失旋蒼然而在前命以物而不可孰秋
春而論年噫吁嘻𬒳革以毛膏膚用丹眥爲流眩
頥當注㳄獨何爲託寂寞於無意而刻畫其不傳
者邪
　　傷己賦　馬祖常
嗟余生之多憂兮幾顚踣而數窮誓纉言以自見
兮力遲士之髙風呼䒶龍以駕我伻䒶使使爲期
何九稼之不一穫兮尚偃蹇而如茲豈剞􁴛之有
不善兮将世德之下賢薦芻茭於宗器兮綴履綦
以璣環封敦旄以塊泰岱兮謂汎濫其莫涯冠髫
童以弁冕兮問禮意而莫支決大疑於滛鬼兮憑
巫傳以度揆顧聖言之鞿靷兮指綱維爲械意憫
相道之無朋兮去一髮之幾希柅吾車之莫騁兮
膠吾口而難辭懲前悔之不憚兮配古道其或可
思一旦捨此而改圗兮念後余之病我日浚惡以
啓堙兮患丗之屏經而好權邅歧蹊之多迷兮世
或謂其固然抱昌辭以適與我兮俟來學以偕行
辨百家之糺紛兮孰察余之衷情亂曰我渉大波
孰爲航兮我載大塗孰爲箱兮古聲喤喤金石之
揚兮世無倀兮
　　感志賦　李好文
何天地之寥邈兮眇子生之有身履黃坤之博厚
兮仰玄覆以無垠　衆金於大治兮偶形畱夫粹
質苟莫邪而弗自砥兮固鉛敝之所同服䝉予若
之倥侗兮承鞠訓子自宫佩非善而罔繫兮服非
恵而匪躬　余革之申申兮鞘余觽之容容擷䆋
圃之日精兮濯淤漣之荷華郤穠李而弗御兮矧
蕕臭其焉加歳翩翩其不君兮首元服以及冠恐
罔兩之挾余兮門面墻而無見瑟假道于書林兮
求孔氏之髙明遵文衢之逶迤兮愈多岐之縱横
昒敞怳而莫適兮從文公而徴詞曰爾神潜而志
栖兮終必逹大所期果服言以從事兮嬴十年而
戾之覽天庭以游目兮又欲窮夫四遐觀百氏之
原委兮究異說之貞訛泝太𥘉之無始兮循三王
之不頗緫條理于一聖兮固馴致夫中和泊余有
志于古人兮懼脩名之嚜嚜忘漆雕之自信兮懵
學優之有得謂青雲其可力而致兮謂時命之可
戈軷余行之吉日兮遂觀國乎上京指閶闔以徑
􁘥兮奄長風而北征眩天都之雄麗兮非下土之
能名信魚龍之所混并兮亦名利者之爲塲余既
初無赫赫兮又何適夫煌煌翾捷歩之髙才兮豈
扶服之能躅挈桔橰之頫仰兮恐祈榮而離辱夫
何衆之熈熈兮我獨約兮而爲徳資章甫以適越
兮固前脩之所爲惑飱王羞以燎桂兮囊日索而
焉畱有東昏之故居兮盍歸來之爲謀浮輕舟以
南下兮亂海淀之交流返弊廬以窮處兮迄于今
一紀其将及晝于茅於南畒兮霄索綯而未息傷
鶺鴒之原居兮慮䲭鴞之無室逺子荆之有美兮
羌終棄乎草澤余非昧而至愚兮誠有徴乎前哲
聞耕穫于道徳兮内懐寳以自珎豈畎畒之足樂
兮　闇漠而無􁒒音樊須之請稼兮廼獲誚於聖
人摯冥㝠其鴻飛兮猶釋米乎有莘溺耦沮之不
反兮又奚足與爲群悲此志之未伸兮秉經德之
不回心飛揚而披離兮曷日夜而疚懐亂曰鹿之
斯奔兮其足跂跂河魚衝波兮乃窺其尾物終必
反兮有張斯弛徃不必求兮來者是竢􁃠不隨阿
兮險不期詭貞途安行兮不易厥止優哉游哉兮
于以自矢
　騷
　　白雲辭(二章)劉因
白雲凝情兮佩月光白露結彩兮明幽芳衆星皎
皎兮水波不揚渺予思之若遇兮耿在目兮而不
忘音容著兮形無方肅予中立兮四無旁子毋歸
來兮山髙水長
白雲髙飛兮杳不可㝷靈風長徃兮聲不在乎幽
林皎月東生兮忽西沉玄鶴何逝兮遺之音予思
未及兮實懷我心儵萬里兮捐所歆曠同游兮啓
雲襟子母歸來兮山幽水深
　　悠然閣辭　袁桷
鄱之西兮峰圍圍虎豹屹兮雄姿綬蜿蜒兮紫曵
旌駊騀兮虹垂之人兮槃阿畏羲娥兮髙馳築虚
觀兮虚明手參差兮以娯棟隆兮示背榮翼兮聳
喙鑑匯雪兮鄱之區捄有匙兮日㪺采菊兮黄裳
緝茰兮紫囊芳㝠冥兮夕暉憺獨睇兮擬所思雲
飛英兮山之阜爲予畱兮不遐以處秉貞兮神專
觴彌劇兮益完山中之樂兮不可以乆遲予返兮
悠然
　　垂綸亭辭　袁桷
漢滔流兮日傾東滄浪兮泠泠蹇一士兮沈㝠垂
芒鍼兮不屑以罾明玕兮貝宫朱柯蔚兮青葱魚
戢鱗以爲衛兮龍騰章以屛氣謝姢嬛之甞巧兮
口垂沬以縱恣吾寜養之以歳年兮寳祕欎而不
宣豈直鉤以違衆兮守釣道之自然時至而迅舉
兮匪荒幻之詭誘保貞志以遂初兮考銘言于耆
叟時俗眇其莫同兮永願訖依夫前聖之所究(宋/誠)
(夫都中人舊見所爲文深噐偉桷與南宫考士得/其文不置後果爲進士第一垂綸亭足攻觀其初)
(志/云)
　　雲山辭　王士熈
山氲氲兮出雲又泠泠兮以雨倐日出兮雲飛山
青青兮極浦横浮雲兮水𥻘𥻘搴杜若兮采白蘋
葺荷宇兮桂爲棟臨江睪兮悵懐人
國朝文類卷第一
國朝文類卷第二
　樂章
　　郊祀樂章
皇帝入中壝(出入小次)黄鍾宫
赫赫有臨洋洋在上克配皇祖於穆來饗肇此大
禋乾文弘朗𬒳衮圜丘巍巍玄象
皇帝盥洗　黄鍾宫
翼翼孝思明徳洽禮功格玄穹有光帝始著我精
誠潔兹薦洗幣玉攸奠永集嘉祉
皇帝升壇降同　大吕宫
天行惟健盛徳御天日月龍章簨􁎛宫縣藁鞂尚
明禮璧蒼圜神之格思香升燔煙
迎神　圜鍾宫(六變)
烝哉皇元丕承帝眷報本貴誠于郊殷薦藁鞂載
陳雲門六變神之格思來處來燕
𥘉獻盥洗　黄鍾宫　隆成之曲
肇禋南郊百神受職齋戒惟先匪馨于稷迺沃廼
盥祠壇是陟上帝監觀其儀不忒
𥘉獻升壇降同　大吕宫　隆成之曲
於穆圜壇陽郊奠位孔恵孔時吉蠲爲饎降登祗
若百禮既至願言居歆允集熈事
正位配位奠玉幣　黄鍾宫　欽成之曲
謂天盖髙至誠則格克祀克禋駿奔百辟制幣斯
陳植以蒼璧神其降康俾我多益
司徒捧爼　黄鍾宫　寜成之曲
我牲既潔我爼斯實笙鏞克諧籩豆有飶神來宴
娭歆兹明徳永錫繁禧如㡬如式
昊天上帝位酌獻　黄鍾宫　明成之曲
於昭昊天臨下有赫陶匏薦誠馨聞在徳酌言獻
之上靈是格降福孔皆時萬時億
皇地祗位酌獻　大吕宫
至哉坤元與天同徳函育群生玄功莫測合饗圜
壇舊典時式申錫無疆聿寜皇國
太祖皇帝位酌獻　黄鍾宫
禮大報本郊定天位皇皇神祖反始克配至徳難
名玄功宏濟帝典式敷率育攸暨
皇帝飲福酒　大吕宫
特牲享誠備物循質上帝居歆百神受職皇武昭
宣孝祀芬苾萬福攸同下民隂隲
皇帝出入小次　黄鍾宫
惟天爲大惟帝饗帝以配祖考肅賛靈祉定極崇
功永我昭事升中于天象物畢至
文舞退武舞進　黄鍾宫　和成之曲
羽籥旣踆載揚玉戚一弛一張匪舒匪棘八音克
諧萬舞有奕永觀厥成純嘏是錫
亞終獻　黄鍾宫　和成之曲
有嚴郊禋恭陳幣玉大糦是承載祗載肅上帝居
歆馨香旣飫惠我無疆介以景福
徹籩豆　大吕宫　寕成之曲
三獻攸終六樂斯徧旣右饗之徹其有踐洋洋在
上黙黙靈眷明禋告成於皇錫羨
送神　圜鍾宫　天成之曲
神之來歆如在左右神保聿歸靈斿先後恢恢上
圜無聲無臭日監孔昭思皇多祐
望燎位　黄鍾宫
熈事備成禮文郁郁紫煙聿升靈光下燭神人樂
康永膺戩糓祚我丕平景命有僕
皇帝出中壝　黄鍾宫
泰壇承光寥廓玄曖暢我揚明饗儀惟大九服敬
宣聲教無外皇拜天祐照臨斯届
　　太廟樂章
皇帝入門　無射宫　順成之曲
熈熈雍雍六合大同維皇有造典禮㑹通金奏王
夏祗欵神宫感格如響嘉氣來叢
皇帝盥洗　無射宫　順成之曲
天德維何如水之清維水内曜配彼天明以滌以
濯犧象光晶孝思維則式薦忱誠
皇帝升殿降同　夾鍾宫　順成之曲
皇明燭幽㳂時制作宗廟之威降登時若趨以采
茨聲容有恪曰藝曰文監兹衎樂
皇帝入小次(出同)無射宫　昌寧之曲
於皇神宫象天清明肅肅來止相維公卿威儀孔
彰君子攸寧神之休之綏我思成
迎神(九成)黄鍾宫　思成之曲
齊明盛服冀冀靈眷禮備多儀樂成九變烝烝孝
心若聞且見肸蠁端臨來寜來燕
初獻盥洗　無射宫　肅寧之曲
酌彼行潦維挹其清潔齊以祀祀事昭明肅肅辟
公沃盥乃升神之至止歆于克誠
初獻升殿降同　夾鍾宫　肅寧之曲
祀事有嚴太宫有侐陟降靡違禮容翼翼籩豆旅
陳鍾磬翕繹於昭吉蠲神保是格
司徒捧爼　無射宫　嘉成之曲
色純體全三犧五牲鑾刀屢奏毛炰胾羮神具饜
飫聽我磬聲居歆有永胡考之寜
太祖法天啓運聖武皇帝第一室　開成之曲
天扶昌運混一中華爰有眞人奮起龍沙際天開
宇亘海爲家肇脩㮒祀萬世無涯
睿宗仁聖景襄皇帝第二室　武成之曲
神祖創業爰著戎衣聖考撫軍代行天威河南厎
定江北來歸貽謀翼子奕葉重輝
卋祖聖德神功文武皇帝第三室　混成之曲
於昭皇祖體健乗乾龍飛應運盛德光前神功耆
定澤被垓埏貽厥孫謀何千萬年
𥙿宗文惠明孝皇帝第四室　昭成之曲
天啓深仁須卋而昌追惟顯考敢後光揚徽儀肈
舉禮備音鏘皇靈鑒止降釐無疆
順宗昭聖衍孝皇帝第五室　慶成之曲
龍潜于淵德昭于天承休基命光被紘埏洋洋如
臨籩豆牲牷惟明惟馨皇祚綿延
成宗欽明廣孝皇帝第六室　守成之曲
天開神聖繼卋清寜澤深仁溥樂恊韶韺宗支嘉
㑹氣和惟馨繁釐來格永被皇靈
武宗仁惠宣孝皇帝第七室　禧成之曲
紹天鴻業繼卋隆平惠孚中國威靖邊庭厥功惟
茂清廟妥靈歆兹明祀福禄來成
仁宗聖文欽孝皇帝第八室　歆成之曲
紹隆前緒運啓文明深仁及物至孝躬行惟皇建
極盛德難名居歆萬祖福禄崇成
明宗翼獻景孝皇帝第九室　永成之曲
猗那皇明卋纉神武敬天弗違時潜時旅龍旂在
塗言受率土不遐有臨永錫多嘏
英宗睿聖文孝皇帝第十室　獻成之曲
神聖繼作式是憲韋誕興禮樂躬事烝甞翼翼清
廟燁有耿光于千萬年卋仰明良
皇帝飲福酒　夾鍾宮　釐成之曲
穆穆天子禋祀太宫禮成樂備敬徹誠通神胥樂
只錫之醇醲天子萬卋福禄無窮
文舞退武舞進　無射宫　肅寕之曲
天生五材孰能去兵恢張鴻業我祖天聲干戈屈
盤濯濯厥靈於赫七德展也大成
亞獻(終獻同)無射宫　肅寧之曲
幽通神明所重精禋清宫肅肅百禮具陳九韶克
諧八佾兟兟靈光昭荅天休日申
徹籩豆　夾鍾宫　豐寜之曲
籩豆芬苾金石鏘鏗禮終三獻樂奏九成有嚴執
事進徹無聲神保聿歸萬福來寧
送神　黄鍾宫　保成之曲
神主在室神靈在天禮成樂閟神返幽玄降福冥
冥百順無愆於皇孝思于萬斯年
皇帝出廟庭　無射宫　昌寧之曲
緝熈維清吉蠲致誠上儀具舉明德薦馨已事而
踆歡通三靈先祖是皇來燕來寧
　　社禝樂章
降神(二成)林鍾宫　鎭寧之曲(八/變)
以社以方國有彞典大哉元德基祚綿逺農功萬
丗於焉報本顯相黙祐降監壇墠
降神(二成)太蔟角　鎭寧之曲
錫民地利厥功甚溥昭代典禮清聲律吕榖旦于
差洋洋來下相此有年根本日固
降神(二成)姑洗徵　鎭寧之曲
平厥水土百榖用成長扶景運冝歆德馨五祖爲
大千古舉行感通肸蠁登歌鎭寧
降神(二成)南吕羽　鎭寜之曲
幣齊䖍脩粢盛告備倉庾坻京繄誰之賜崇壇致
恭幽光孔邇享于精誠休祥畢至
初獻盥洗　太蔟宫　肅寧之曲
禮備樂陳辰良日吉挹彼罇罍馨哉黍稷濯漑揭
䖍維巾及羃萬年嚴祀蹌蹌受職
𥘉獻升壇降同　應鍾宮　肅寧之曲
春祈秋報古今彞章民天是資神靈用彰功崇禋
嚴人阜時康雍雍爲儀燔芬苾香
正配位奠玉幣　太蔟宫　億寧之曲
地祇饗德稽古美報幣帛斯陳圭璋式繅載烈載
燔肴羞致告雨暘時若丕圖永保
司徒棒爼　太蔟宫　豐寧之曲
我稼旣同群黎徧德我祀如何牲牷孔碩有翼有
嚴隨方布色報功求福其儀不忒
正位酌獻　太蔟宫　保寧之曲
異丗同德於皇聖造降兹嘉祥衛我大寳生乃烝
民侔德覆燾厥作祼將有相之道
配位酌獻　太蔟宫　保寧之曲
以御田祖皇家秩祀有民人焉盍究本始惟叙惟
修誰實介止酒㫖且多盛德宜配
亞終獻　太蔟宫　咸寧之曲
以引以翼來處來燕豆籩牲牢有楚有踐庸荅神
休神亦錫羨土糓是依成此醻獻
徹豆　應鍾宫　豐寧之曲
文治脩明相成田功功爲特殊儀爲特隆終如其
初誠則能通明神母忘時和歳豐
送神　林鍾宫　鎭寧之曲
不屋受陽國所崇敬以興來歳苞秀堅頴雲軿莫
駐神其諦聽景命有僕與國同永
望瘞位　太蔟宫　肅寧之曲
雅奏肅寜繁釐降格篚厥玄黄丹誠烜赫肇祀以
歸瞻言咫尺萬年攸介丕承帝德
　　先農樂章
降神(二成)林鍾宫　鎭寧之曲(八/變)
民生斯卋食爲之天恭惟大聖盡心於田仲春劭
農明祀吉蠲馨香感神用祈豐年
降神(二成)太蔟角　鎭寧之曲
耕種務農振古如兹爰粒烝庶功德茂垂降嘉奏
艱國家攸宜所依惟神庸潔明粢
降神(二成)姑洗徴　鎭寧之曲
俶載平疇農功肇敏千耦耕耘同徂隰畛田祖丕
靈爲仁至盡豐歳穰穰延洪有引
降神(二成)南吕羽　鎭寧之曲
群黎力耕及兹方春雖時東作篤我農人我黍冝
華我稷冝新由天降康永頼明神
初獻盥洗　太蔟宫　肅寧之曲
泂酌行潦眞足爲薦奉兹潔清神在乎前分作甘
霖沾漑芳甸愼于其初誠意攸見
初獻升壇降同　應鍾宫　肅寧之曲
有椒其馨維多且㫖式愼爾儀降登庭止黍稷稲
粱民無渇飢神嗜飲食永綏嘉祉
正配位奠玉幣　太蔟宫　億寧之曲
奉幣維恭前陳嘉玉聿昭盛儀肅雝純如南畒深
耕麻麥禾菽用祈三登膺受多福
司徒捧爼　大蔟宫　豐寧之曲
奉牲孔嘉登爼豐備地官駿奔趨進光輝肥碩蕃
孳歆此誠意有年斯今均𬒳神賜
正位酌獻　太蔟宫　保寧之曲
寳壇巍煌神應如響備腯咸有牲體苾芳洋洋如
在降格來享秉誠罔怠群生瞻仰
配位酌獻　太蔟宫　保寧之曲
酒清斯香牲碩斯大具列觴爼精意先㑹民命惟
食稗莠母害我倉萬億神明攸介
亞終獻　太蔟宫　咸寧之曲
至誠攸感肸蠁濳通百糓嘉種爰降時豐祈年孔
夙稼穡爲重俯歆醴齊載揚歌頌
徹豆　應鍾宫　豐寧之曲
有來雍雍存誠敢匱廢徹不遲靈神攸嗜孔惠孔
時三農是宜眉壽萬歳糓成丕乂
送神　林鍾宫　鎭寧之曲
焄蒿悽愴萬靈來唉靈神具醉聿言旋歸歳豐時
和風雨應期皇圖萬年永􁊅洪禧
望瘞位　太蔟宫　肅寧之曲
禮成文備歆受清祀加牲兼幣陳玉如儀靈御言
旋面隂昭瘞集兹嘉祥常致豐歳
　　釋奠樂章
降神　黄鍾宫　凝安之曲(九/變)
天縱之聖集厥大成立言垂教萬丗準程廟庭孔
碩尊爼旣盈神之格思景福來并
𥘉獻盥洗　姑洗宫　同安之曲
神旣寜止有孚顒若罍洗在庭載盥載濯匪惟潔
脩亦新厥德對越在兹敬其維則
𥘉獻升階(降同)南呂宫　同安之曲
大哉聖功薄海內外禮隆秩宗光垂昭代陟降在
庭攝齊委珮莫不肅雝洋洋如在
奠幣　南吕宫　明安之曲
圭衮尊崇佩衿列侑籩豆有楚樂具和奏式陳量
幣駿奔左右天睠斯文繫神之佑
文宣王位酌獻　南吕宫　成安之曲
惟神監格享于克誠有樂在縣有碩斯牲奉醴以
告嘉薦惟馨綏以多福永厎隆平
兖國公位酌獻
濳心好學不違如愚用舎行藏乃與聖俱千載景
行企厥歩趨廟食作配祀典弗渝
鄒國公位酌獻
洙泗之傳學窮性命力距楊墨以承三聖遭時之
季孰識其正髙風仰止莫不肅敬
亞終獻　姑洗宫　文安之曲
廟成弈弈祭祀孔時三爵具舉是饗是宜於昭經
訓示我民彞紀德報功配于兩儀
送神　黄鍾宫　凝安之曲
禮成樂備靈馭其旋濟濟多士不懈益䖍文教兹
首儒風是宣佑我皇家億載萬年
　四言詩
　　致樂堂詩　虞集
致樂堂者集賢待制周君之所以奉母者也蜀郡
虞集爲之賦詩曰
翼翼新堂有閫有房夫人來居旣安旣舒旣好旣
寜載燠載清言䦱于門以冩我誠有齊其馬有伉
其軒爲子來者允貴且賢貴容舒遲賢有令儀爾
因爾宗先君之思翕爾兄弟具于嘉㫖我飲我食
先君之子詩言柔温禮言著存我撫我惠先君之
孫樂哉誰氏維周壽母疇克致兹周南仲子君子
善頌文則多有又永歌之以導燕喜
　　萬户張公廟堂詩　虞集
大德辛丑昭勇大將軍河南征行萬户鎭通州張
公以其兵從征緬死之通人作廟以祀公三十年
間朝之公卿大夫士能爲文章者莫不爲之有所
製作泰定丁夘公子御史亦俾予賦之集以爲征
緬事始末在朝諸君子則知之矣通州僻在江海
之際其人何自知之況乆逺乎且不著夫狂夫首
禍之故
成宗皇帝聖明卒致其罪則公所以不肯墮其搆
䧟必甲胄以死之意亦終不白於通人之將來也
故稍原其始而道之庶其有考也詩曰
於赫　丗皇並用豪傑一定宇内櫜厥戈甲旣乆
旣安　成宗繼之祖功莫加道在守持狂夫興謀
以動相國曰昔　祖宗咸尚戰克萬方悉來史皆
前能我獨無名曷稱繼承蠢彼西南翳叢負固聚
落八百各統女婦人強善驕馬貝競豪豢豕于牢
黄金飾槽取而有之冨可足用赫乎功多以丗智
勇相臣以聞天子曰嘻有是言哉汝其試之狂謀
旣售諌言不入旣賦軍實弓鉞仍戢餽饟啓行萬
里騷然飢危蹈毒未戰巳捐番番名將天子爪士
鎭于江滸天子所使狂夫忌之承制驅之詎思國
謀徒逞厥私將軍慨言死我臣職可䧟者身不䧟
吾直見制鄙庸豈我召兇心知無還況兾立功與
其矯誣死彼狂手孰與奮擊不喪吾守孤旅轉戰
深入不回殺僇旣多身卒死之三軍失聲萬士喪
氣孰明公心君門萬重裹革東歸遥遥江壖部曲
候迎悲風斾纏民懷其忠士感其義虎奮鷹揚如
見其至卜廟得吉東望際海神來妥之有永無壊
狂夫辱國天子震怒立呼狂豎斬以大斧狂罪則
誅死事奈何褒封哀榮百丗不磨豈惟不磨元嗣
御史旣有兄弟又多孫子奕奕勲門秩秩良材天
之報忠豈有涯哉

國朝文類卷第二
國朝文類卷第三
　五言古詩
　　箕山　元好問
幽林轉隂崖鳥道人跡絶許君棲隱地唯有太古
雪人間黄屋貴物外秖自潔尚厭一瓢喧重負寧
所屑降衷均義禀汨利妄智決得隴又望蜀有齊
安用薛干戈幾蠻觸宇宙日流血魯連蹈東海夷
叔采薇蕨至今陽城山衡華兩丘垤古人不可作
百念肝肺熱浩歌北風前悠悠送孤月
　　古意　劉祁
庭前有桂樹緑葉何離披秋風動地起飄落將安
歸髙飛入青雲下飛落汙泥貴賤旣偶爾孰爲喜
與悲
秋江有芙蓉顔色好鮮潔褰裳欲采折水深不可
渉嚴風下飛霜芳艷空凋歇悵望一長嘆臨川無
桂檝
　懷長源　劉祁
涼月夜如水秋風吹紫蘭獨居悵無聊佳人阻河
山河山邈千里相望何時巳雲横鴈影沈露下蟲
聲起烽火照中州西南殺氣浮君居劉山下果若
向時不人生有離别但惜知音絶匣内卧青蛇光
芒射秋月汴水碧參差葉飛空樹枝如何相憶處
還值暮秋時
　　送雷伯威　劉祁
朔風起天末落木鳴空山冰霜正凝冱游子百里
還出郭送將别徘徊上髙原如何睽離情對此芳
歳闌壯士志四方不須涕汍瀾人生非山海㑹面
亦不難願子崇明德餘功振文翰長因東南鴻惠
我金玉言
　　觀主人植槐　李冶
主人有佳樹移植庭之隅繁柯雖翦去不敢觸根
株朝漑復夕灌乳井幾成枯諷諷角弓詩古人能
起予愛樹尚如此愛士當何如
　　南山有髙樹　林景熈
南山有髙樹寒烏夜繞之驚秋啼眇眇風撓無寧
枝託身未得所振羽將逝兹髙飛犯霜露低飛觸
茅茨乾坤豈不容顧影空自疑徘徊向殘月欲墮
巳復支
　　僊臺　劉因
碣石來海際西南奄全燕中有學僊臺燕平欲升
天燕平骨巳朽遺臺猶相傳雖復生青松歳乆摧
爲煙極目望海波不見三山巓三山巨鰲簪山人
蟣蝨然使無不足論信有亦可憐大塊如洪鑪金
石能乆堅天地㑹有盡何物爲神僊空山無笙鶴
落日下飢鳶今古非一臺浩嘆秋風前
　　黄金臺　劉因
燕山不改色易水無新聲誰知數尺臺中有萬古
情區區後卋人猶愛黄金名黄金亦何物能爲賢
重輕德輝照九仭鳯鳥纔一鳴伊誰腐䑕棄坐見
飢鳶爭周道日東漸二老皆西行養民以致賢王
業自此成黄金與山平不救兵縱横落日下荒臺
山水有餘清
　　馮瀛王吟詩臺　劉因
林壑少佳色風雷有清秋爲問北山靈吟臺何乆
留時危亦常事人生足良謀不有撥亂功當乗浮
海舟飄飄扶搖子脫屣雲臺游毎聞一朝革尚作
數日愁朝廷乃自樂山林爲誰憂視彼昂昂駒柰
此汎汎鷗四維旣不張三綱遂横流坐令蚩蚩民
謂兹聖與儔蚩蚩尚可恕儒臣豈無尤不有歐馬
筆孰能回萬牛太行千里來瀟灑横中州今朝此
登臨孤懷漲巖幽何當剷疊嶂一洗它山羞
　　西山　劉因
西山澹無姿中有羲皇前翻思太古人事業何不
傳三墳亦何罪卋逺成灰煙紛紛後來人暮死爭
朝妍勲名史一䇿學術文千篇古人豈不然後有
無窮年惟餘方寸心天地相後先
　晨起書事(丁丑五月/廿八日)劉因
蒼星彗明河三月麗朱方兩月忽散落一月留中
央下有五星連西近東少張仰面東北隅流星墜
彩芒誰令月有癭飄揺及吾䆫須臾日東生有星
環四旁一星當日中佇視搖晶光自北忽西旋老
陽巳榆桑西北雲一絲翠暈揚清芳嫰雲生碧蘚
得句聲琅琅俄見雲有魚其大丈許長火繩紛繞
之昂然欲飛揚呼友與共觀此境巳茫茫靈樞夣
爲病周官夣爲祥寤言札諸闥庸俟知者詳
　　種松　劉因
萬牛來丘山大厦髙崔嵬當年誰苦心遺此千歳
材手持百松子與之備傾頽殷勤囑造物爲護荒
山隈今來見毫末喜溢蒼煙堆十年望根立百年
排風雷自此千萬年再見明堂開東家十年計戢
戢千頭栽豈不早有望求此良悠哉
　　翟節婦詩　劉因
昔金源氏之南遷也河朔土崩天理蕩然人紀爲
之大擾誰復維持之者而易之西山乃有婦人曰
翟氏年二十餘其夫從軍死於所事出入兵刃往
復數百里晝伏夜行以其尸歸負土而葬之旣葬
自以早寡無子遭時如此思以義自完乃自決於
墓側隣里救而復蘇終始一節今八十餘年矣夫
人心之極有世變之所不能奪者於此亦可以見
之予聞之爲作是詩俾其外孫田磐刻之石或百
世之下有望燕山而歌予詩者使翟之風節凛然
如在亦庶幾乎呉人河女之章焉
兵塵浩然際烈士難自全婦人無九首志欲不二
天燕山翟氏女旣嫁夫防邊一朝聞死事健婦増
慨然生有如此夫早寡非所憐求尸白刄中負土
家山前事去哀益深義盡身可捐無兒欲何爲所
依惟黄泉鄉隣救引決烈日丹衷懸誰辦節孝翁
重賦睢陽賢我昨過其鄉山水猶清妍聞風髮如
竹飄蕭動疎煙千年吟詩臺峩峩太寧巔爲招馮
太師和我節婦篇(太寕山有馮道吟詩/臺距翟居甫數十里)
　　寄蕭徴君惟斗　盧摯
秦中幽勝地迺在終南山磐石負磊磊清泉散潺
潺侃侃古君子亹亹泉石間圖史紛坐隅衡門晝
長關種菊餐落英襲芳佩秋蘭道腴徳充符怡然
有餘歡鳴鶴時一来似愛孤雲閒孤雲不能飛鳴
鶴遂空還濈濈桃李艶欝欝松柏寒羲和駛春輝
歲晏霜露繁感物有深儆懐哉邈難攀
　　姚嗣輝南榿堂　姚燧
彼榿有土性生植惟峨峨欒欒干雲姿才與樗散
隣匠石過不睨煬夫取蒸薪所貴故山樹寜計世
莫珍一別十畒隂清溪俄㡬春筆名堂楣上如對
故郷親請事小弁詩桑梓亦惟寅盛徳古自卑木
惡何關人不見樗里疾智囊終相秦君才負棟柱
未許溝㫁均無以榿自期上孤明堂晨
　　蔚州元氏怡齋　茍宗道
八元乃八龍嶷若瓊樹林難兄復難弟感激恩義
深室家宛相好如鼓瑟與琴翩翩鴻鴈行鏘鏘鸞
鳯音二王一品題價重雙南金終當仕虞朝藹然
列華簮要在風俗淳不異古與今他人有兄弟聚
散如飛禽䦧牆不相能干戈日相㝷尺布斗粟謡
行路爲傷心常棣廢巳乆角弓義湮沉因書怡齋
詩以爲友于箴(蔚州元氏兄弟八人皆秀而文義/居無間言故牓其所居之室曰怡)
(齊諸名公皆有詩西/溪秋澗其首倡也)
　　古風　趙孟頫
詩亡春秋作仲尼蓋苦心空言恐難託指事著以
深大義炳如日萬古仰照臨鳯鳥乆不至楚狂乃
知音愁來不得語起坐彈吾琴
周衰有戰國紛紛極荆榛黄金聘辯士駟馬迎從
人朝爲刻骨讎暮作㰱血親終然志力屈奉身俱
入秦
相如賦大人出語頗竒怪飄然凌雲意過耳誠一
快誇言入無際自覺塵俗隘安知翻成勸何用名
爲戒
自有天地來蓬萊幾清淺人生空暠首舉世誰得
見瑶臺在何許渺渺煙波逺方舟不可渡使我空
展轉
絶代有佳人被服綺與紈蛾眉秀聮姢吐詞馥若
蘭清歌啓皓齒瑶琴發哀彈一彈再三嘆聽者涕
汍瀾借問誰家子爲言本邯鄲
秋風吹庭樹故葉紛巳墜明月耿夜長草蟲促經
緯四序苦不淹少壯何足貴展轉復展轉寤辟不
能寐昔爲閨中秀今作市門鄙豈無膏與沐甘心
得憔悴
山深多悲風日暮愁我心玄雲降寒雨松柏自哀
吟人生百年後奄然閟重隂念此毎不樂天路何
由尋僊人偓佺軰消遥在青岑柰何不爾思委命
重黄金
海中有竒樹粲粲珊瑚枝由來植物性無物可推
移如何石氏子樹之白玉墀洛陽經幾戰金谷乆
荒夷徒令千載下聞者爲傷悲
烈風號枯條落葉滿周道原野何蕭索川流亦浩
浩離苦日以逺懷思令人老功名㑹有時生世苦
不早顧瞻靡所騁憂心惄如擣
浮雲何方來不知竟安之飄颻隨風去汗漫以爲
期自昔功名士徃徃事驅馳白駒空谷中誰能加
縶維皎皎難見容翻受世妍蚩虚名誠無益不見
斗與箕
　　逸民詩　趙孟頫
驅車秣駑馬吾將適齊國聞有魯連子倜儻好竒
畫一談秦師走再說聊城㧞功成不受賞髙舉振
六翮布衣終其身豈復爲世役茫茫千載逺安徃
訪遺跡躊躇東海上向風長太息
四時相代謝榮耀安足恃瓜田引新蔓不見桃與
李知士解其㑹遇坎當復止邵生故秦吏乃亦睹
兹理賢哉感我懐三嘆不能巳
子眞初亦仕歳晚乃逃之區區南昌尉上䟽忘其
卑忠言不見用耿耿當告誰飄然棄妻子終身與
世辭抱關甘貧賤所遺莫我知至今九江濆清風
激羣黎神僊信茫昧此士獨不疑孤雲無所在逝
水何時歸遐思一矯首悵望無由期
悠悠空山雲泱泱長江流廊廟意不屑山澤聊淹
留故人在天位高歩追巢由豈曰子無衣辛苦被
羊裘東京多節義之子乃其尤窮居雖獨善輔世
豈不優
汪汪千頃陂不爲人濁清道周言行表蕩然無得
名誰言牛醫兒乃是人中英當時無間言後世流
德聲思之不可見使我鄙吝萌淳風乆已漓此意
豈復存時無君子者雖賢寧見稱
南州有髙士食力事耕稼優游聊卒歳不矯亦不
隘大木行欲顚紼纚豈足頼何爲諸老翁栖栖不
皇舎斯其非無見眀哲自高邁誰能懸一榻待子
來稅駕
鹿門何亭亭不有避世賢鳯雛隱中林卧龍蟠其
淵一朝起髙翔斯人獨深潜功名不可爲我志乆
巳安一聞耆舊傳使我心悠然
黄鵠羽翼長一舉思千里㓜安本中原乗槎走東
海舉世方尚同逺引存呉志高風流異俗敦禮化
鄰鄙子魚平生友胡乃不相委
塵事非所便田園乆見招歸來三徑中蔚蔚長蓬
蒿雖有荷鋤倦濁酒且陶陶茫茫大化中委運將
焉逃唐虞去已逺由來非一朝粲粲霜中菊采采
忘其勞
　　有所思　趙孟頫
思與君别來幾見夫容花盈盈隔秋水若在天一
涯欲渉不可去茫茫足煙霧汀洲多芳草何以采
蘅杜青鳥翺雲間錦書何時還君心雖匪石祗恐
凋朱顔朱顔不可再那能不惆悵何如雙翡翠飛
去蘭苕上
　　雜詩　趙孟頫
四時更代謝物化常隨之春華曾幾何歳月忽如
兹嚴風動髙樹百草俱巳衰人生況有役憂患乃
其宜棄捐勿復念出入由化機安得松喬術邈焉
卋相違
　　知非堂夜坐　何中
前池荷葉深微涼坐來爽人歸一犬吠月上百蟲
響余非洽隱淪隙地成偃仰林端斗柄斜撫心獨
悽愴
　　擬古次韻　安熈
欝欝巖下柏青青水中蒲巖前有幽人壯歳常獨
居獨居亦何爲不羨春華敷十年掩關卧門庭盡
荒蕪美人殊不來日夕聽軒車
零零白露下巖谷悴芳蘭蘭悴不復辭誰與念時
艱堅氷行復至雪深路漫漫愁絶將奈何撫几一
長歎
中州有寒士塊然守空堂清貧乆有信壯懷殊未
央豈不願馳騁冐雪凌風霜振䇿萬里途超忽追
鵬翔永念同懐人渺在天一方悵望不可見慷慨
發清商獨處誰晤語百感摧衷腸人生諒難必且
莫徒悲傷
采柏空巖下倚竹荒庭前人生非金石君心詎能
堅君心或有渝賤妾終不䟽天地一瞬息今古一
長途借問離别苦君心竟焉如不見園中樹日日
爭華敷秋風一夕至巳逐嚴霜枯歳晚不得去山
空難乆居
崑崙一何高出此無窮河遥遥何所往不啻萬里
多一意在朝東日夕無停波逺游計不早壯志成
蹉跎夫君不我顧欝欝將如何覽物悟物變端居
閱年華興來展遐眺緩歩空山阿四顧渺塵卋杉
柏紛森羅吾樂誠何極憂子獨長嗟眷焉誰晤語
一笑空煙蘿
人生有定分所貴能樂天自輕失所守欲進安敢
前思君重思君此情誰與宣舉頭見明月顧影徒
自憐終當謝塵丗洗心聞澗泉
　　榆林對月　虞集
日落次榆林東望待月出大星何煜煜芒角在昴
畢草樹風不起蛩蜩絶啁唧天髙露如霜客子衣
盡白羸驂齕餘棧􁁪婦泣空室行吟毛骨寒坐見
河漢没驛人趣晨征曈曈曉光發
　　月出古城東　虞集
月出古城東海氣浮空𪷟車騎各已息宫闕何穹
隆牧馬草上露吹笳沙際風帳中忽聞鴈傳令彀
雕弓
　　寄題周氏水木清華亭　虞集
中流汎蘭枻望彼嘉樹林落日蕩野水浮雲生夕
隂魚游戀芳藻鳥鳴在幽岑爲樂恐易老吾將脫
朝簮
　　趙千里出峽圖　虞集
巨舟臨峽口衆工志如一各以所操濟雖危萬無
失所憂至平曠玩肆生縱逸毋俾持釣翁倚岸三
太息
　　出直次韻　虞集
月下白玉階露生黄金井䟽條栖鵲寒衰蕙流螢
冷戀闕感時康懐歸覺宵永晨鍾禁中來白髮聊
自整
　　夜直賦得金鴨燒香　虞集
黄金鑄爲鴨焚蘭夕殿中窈窕帶斜月逶迤動微
風綺席列珠樹華鐙連玉虹無眠待顧問不知清
夜終
　　寄題新冶亭　虞集
窈窕冶亭暮蕭條江南秋汎覽山河外張樂鳯凰
丘公子飛翠蓋美人回綵舟從兹至黄髮樂哉以
忘憂
　　滋溪書堂爲蘇伯脩賦　虞集
滋原恒伏流春雨川廼盈林疇廣敷潤草木俱繁
榮臨深見游鯈仰喬有鳴鸎君子樂在斯齋居託
令名積學抱沈黙時至有攸行抽簡魯史存采詩
商頌并禹穴追馬公湘江歌屈生紉蘭不盈握伐
木有餘情浩然欲浮海歸歟還濯清方舟我爲檝
白髮愧垂纓
　　讀伯庸學士止酒詩　貢奎
今晨不可出大風吹我帷陋巷泥沮洳空墻雨淋
漓研朱課兒書冥思解羣疑𫾣門童子來袖有止
酒詩讀之至再三擊節喜且悲若飲以玄酒揖讓
陶唐時峩峩古冠裳執彼璋與圭短褐纔掩脛藜
藿空忘飢風雅乆巳衰作者微君誰嗟我重景仰
老大將何爲
　　泗濵堂爲蓋善長賦　王結
乗槎泝河源崑崙髙不極揚舲浮沅湘重華阻靈
覿興言游汗漫千里一瞬息靈氛訴吉占歳晏果
何適遄歸泗水濵築堂俯晴碧優游弦誦餘燕坐
儼澄寂川流映天光翔泳咸自得悠悠千載心寥
寥竟誰識
　　書上都學宫齋壁　馬祖常
齋居芹宫旁永日少人跡清心慕古躅簡編頗紬
繹徒自傷迷民位卑力莫及茍禄亦可羞吾將反
蓬蓽
　　節婦王氏　范梈
妾年四三二始識月團團十二學女工刺繡如鴛
鸞十九嫁夫家事姑施衿鞶夫壻良家兒世籍爲
王官雖聮朱紫貴不習綺與紈過庭執詩禮開口
若驚湍風儀在一時爭作玉人看天地忽降毒摧
折青琅玕回首四十春景光若流丸貞心守松柏
芳性軼芝蘭落月簾帷曙西風機杼寒沉思往昔
事淚下紅䦨干豪客至茅屋舉家竄林巒入房衛
病姑身犯白刃攅相向義憐釋視死色無難親知
爲嘆息保社爲辛酸欲與上州府爲妾旌門䦨妾
寔無所願所願在所安婦人徃從人阿母涕汍瀾
送行遺之語敬順無違歡匹偶固有時寧知憂患
端辛苦蹈物變豈羨身獨完殷勤謝舊故聞者摧
肺肝
　　范墳詩　孛术魯翀
宋蜀郡開國公范鎭景仁謚忠文其一世盛德偉
烈光著史籍人固知之其葬在襄城汝安郷推賢
里載東坡集中甚詳襄城故隷汝州翀來訪問故
老其墳儼然故在已爲野夫豪農耕爲禾黍之區
矣范氏當金季猶有居墳左者自經兵燼不知所
存拊事嘆閔故爲作詩以紀其槩幸在官君子知
其爲先賢遺壠庶有以處之
忠文峩眉英始也跡甚微堂堂薛簡肅旟隼西南
飛其人古㢘守肯持蒟醬歸所得一偉人天下大
布衣引以賔王家光映春官闈昭陵宋仁主前星
乆無輝犯諱言所難雷電每霽威雄哉錬石手妙
補天巍巍丞相江南來雲掩扶桑暉舊德陳苦辭
往往阨謗譏諸賢抗章䟽弱卒攻堅圍公力斡禹
鼎正氣砰黄扉荆舒憤至骨斥語筆自揮贈之以
蕙蘭何往無芳菲時公與司馬聲諧玉琴徽解冠
挂神武甘老西山薇九㝢日瞀瞀赤予將疇依兩
公幸無恙起拯或庶幾嗣君元祐初痛洗前人非
民望屬司馬欲遯天爲鞿帝命起公卧門乆車停
騑君實了吾事此外何所希清風溢寰海不啻嚴
陵磯公旣晚家許道德人所腓襄城卜封竁汝潁
皆京圻我來訪遺壠名姓存依俙來仍散兵燼雨
雪無畱霏公名在天下豈逐薤露晞誰能禁耕牧
盛事乗新機吾力不足振感嘆徒歔欷
　　大明宫早朝　胡寛
蓬萊拂曙色㷸煜舒祥光九儀肅清蹕日月開旂
常聖人握金鏡繡衮臨玉堂咸英備雅奏圭璧輯
羣方歡燕洽湛露敷恩奐龍章謳歌罄率土豈樂
逢時康典文極藻繢聲烈昭前王巍巍纉鴻緒萬
年斯無疆

國朝文類卷第三
國朝文類卷第四
　樂府歌行
　　湘夫人詠　元好問
木蘭芙蓉滿芳洲白雲飛來北渚遊千秋萬歳帝
郷逺雲來雲去空悠悠秋風秋月沅江渡波上寒
煙引輕素九疑山髙猿夜啼竹枝無聲墮殘露
　　西樓曲　元好問
游絲落絮春漫漫西樓曉晴花作團樓中少婦弄
瑤瑟一曲未終坐長嘆去年與郎西入關春風浩
蕩隨金鞍今年疋馬妾東還零落芙蓉秋水寒并
刀不剪東流水湘竹年年露痕紫海枯石爛兩鴛
鴦只合雙飛便雙死重城車馬紅塵起乾鵲無端
爲誰喜鏡中獨語人不知欲挿花枝淚如洗
　　征人怨　元好問
瀚海風煙掃易空玉關歸路幾時東塞垣可是秋
寒早一夜清霜滿鏡中
　　塞上曲　元好問
平沙細草散羊牛一簇征人在戌樓忽見隴頭新
鴈過一時廻首望南州
　　梁園春　元好問
雙鳳簫聲隔綵霞宫鶯催賞玉谿花誰憐麗澤門
邊桞痩倚東風望翠華(龍徳宫有玉谿舘/麗澤燕都西門名)
　　征夫詞　劉祁
頑隂漠漠秋天黒冷雨瀟瀟和雪滴途中騎士衣
裳單半夜銜枚赴靈壁中州近歲雨雪多只因戎
馬窺黄河將軍錦帳衣千襲馬上揮鞭傳令急但
令飽煖度朝夕一死沙塲吾不惜九重日望凱歌
歸安知中路行逶迤願將舞女纏頭錦添作征人
身上衣
　　征婦詞　劉祁
青釭熒熒照空壁綺䆫月上莎雞泣良人沙塞逺
從軍獨妾深閨長太息憶初癡小嫁君時謂君不
晚擁旌麾如何十載尚輿隷東屯西戌長奔馳秋
風戎馬臨關路千里持矛關上去公家事急將令
嚴児女私恩那得顧恨妾不爲金鞴靫在君腰下
随風埃恨妾不爲龍泉劒在君手内飛光𦦨慕君
不得逐君行翠袖斕斑空血染君不見重瞳鳳駕
遊九疑蒼梧望斷猶不歸况今沙塲征戰地千人
同去㡬人囬君回不囬俱未見妾心如石那可轉
　留春曲　杜瑛
絮飛冷屑龍蟠玉花隕香摧鳳銜燭批頰深林呌
新緑倚䦨人唱留春曲春光欲去如死灰眀年暖
風吹又來何如日日長相守典衣共醉花前柸殷
勤留春春不住白日西馳水東去鏡中絲髮柰老
何君當持盃我欲歌
　　楊白花　李冶
帝家迷樓春晝長紫笙吹破百花香蒲萄凝碧琥
珀光燕語鶯啼空斷膓枕帷紅淚灑瀟湘玉鏡臺
前添午粧茜羅綬帶隻鴛鴦胡蝶趂雪上釵梁千
里萬里雲茫茫
　　空村謡　楊弘道
凄風羊角轉曠野埃塵腥膏血夜爲火望際光青
熒頽垣俯積灰破屋仰見星蓬蒿塞前路瓦礫堆
中庭殺戮餘稚老疲羸行欲倒居空村問汝何以
供朝昬氣息僅相屬致詞難遽言徃時百餘家今
日數人存頃筐長鑱隨日出樹木有皮草有根春
磨沃飢火水土仍君恩但恨誅求盡地底官吏有
時猶到門
　　羽林行　楊果
銀鞍白馬鳴玉珂風花三月臙脂坡侍中女夫領
軍子萬金買斷青樓歌少年羽林出名字隨從武
皇偏得意當時事少逰幸多御馬御衣甞得賜年
年春水復秋山風毛雨血金蓮川歸来宴賀滿宫
醉山呼揺動東南天明昌泰和承平乆北人歲獻
蒲萄酒一聲長嘯四海空繁華事徃空囬首懸瓠
月落城上墻天子死不爲降王羽林零落秪君在
白頭􁅪苦趍路傍腰無長劒手無槍欲語前事涕
滿裳洛陽城下歲華暮秋風秋氣傷金瘡龍門流
出伊河水北望臨潢八千里蔡州新起髑髏臺只
合當年抱君死君家父兄健如虎一旦倉皇變爲
䑕錦衣新貴見莫嗤得時失時令人悲
　　金谷行　楊奐
洛陽園池天下無金谷近在西城隅晉時花草不
復見野人猶觧談齊奴齊奴豪奢誰比數酒酣愛
擊珊瑚株後堂春風滿桃李中有一枝名緑珠千
金買歩障百金買氍毹時時吹笛替郎語雲牎霧
户長歡娱層階欲下湏人扶豈料一日能捐軀紅
飛玉碎頃刻裏空使行客悲躊躇樓頭小婦感恩
死君臣大義當何如
　　挑源行　劉因
六王掃地阿房起桃源與秦分一水小國寡民君
所憐賦役多慙負天子天家正朔不得知手種桃
枝辨四時遺風百丗尚不泯俗無君長人熈熈漁
舟載入人間丗却悔桃花露蹤跡曽聞父老說秦
強不信而今觧亡國畫圖曾識武陵溪飛鴻滅沒
天之西但恨於今又千載不聞再有漁人迷
　　眀妃曲　劉因
初聞丹青寫眀眸眀妃私喜六宫羞再聞北使選
絶色六宫無慮眀妃愁妾身只有愁可必萬里今
從漢宫出悔不别君未識時免使君心憐玉質君
心有憂在逺方但恨妾身是女郎飛鴻不鮮琵琶
語秪帶離愁歸故郷故郷休嗟妾薄命此身雖死
君恩重來時無數後宫花眀日飄零成底用宫花
無用妾如何傳去哀弦幽思多君王要聽新聲譜
爲譜高皇猛士歌
　　塞翁行　劉因
塞翁少小壟上鋤塞翁老來能捕魚宋家昔日塞
翁行屯田校尉功不如西山瀛海接千里長城又
見開長渠要將一水限南北笑殺當年劉六符天
教陂澤養鴈鶩留與金人賦子虚我來郷國覧風
土髣髴撾鼓笛嗚嗚􁔿中雲夢忽巳失酒酣懷古
皆平蕪昔年阻水群盜居塞翁子孫殺欲無至今
遺老向人泣前宋監邊無逺圖
　　武當野老歌　劉因
南陽武當天下稀峯巒巧避山自迷青天飛鳥不
可度但見萬壑空烟霏山不知人從太古白雲飛
來天作主旌旗眀滅漢陽津㡬閱東西互夷虜老
人住此今百年自言三丗絶人烟徃事不聞宣政
後初心欲返羲皇前脯鹿為粮豹爲席竹樹蒼蒼
歲寒國天分地拆保無憂恠見北風山鬼泣一聲
白鴈巳成擒回望丹梯淚滿襟傳語桃源休避丗
武陵不似武當深
　　燕歌行　劉因
薊門來悲風易水生寒波雲物何改色游子唱燕
歌燕歌在何處盤欝西山阿武陽燕下都歲晚獨
經過青丘遥相連風雨墮嵳峩七十齊郡邑百二
秦山河學術有管樂道義無丘軻蚩蚩魚肉民誰
與休干戈徃事巳如此後來復如何割地更石郎
曲終哀思多
　　白鴈行　劉因
北風初起易水寒北風再起吹江干北風三吹白
鴈來寒氣直薄朱崖山乾坤噫氣三百年一風掃
地無留錢萬里江湖想瀟洒佇看春水鴈來還
　　義俠行　王惲
予爲王著作劒歌行繼更曰義俠或詢其所以因
爲之觧曰彼惡貫盈禍及天下大臣當言天吏得
以顯戮而著處心積慮一旦以計殺之快則快矣
終非正理夫以匹夫之微竊殺生之柄豈非暴豪
邪不謂之俠可乎然大姦大惡凢民罔不憝又以
春秋法論亂臣賊子人人得以誅之不以義與之
可乎又且以游俠言古今若是者不數人如譲之
止報巳私軻之劘軀無成較以此舉于㝷常萬萬
也凢人臨小利害尚且顧父母念妻子慮一發不
當且致後患著之心孰謂不及此哉然所以略不
顧藉者正以義激於衷而奮捐一身爲輕爲天下
除害爲重足見天之降衷仁人義士有不得自私
而巳者此著之心也何以眀之事既露著不去自
縳詣司敗以至臨命氣不少挫而視死如歸誠殺
身成名季路仇牧死而不悔者也故以劒歌易而
爲義俠云著字子眀益都人少沉毅有膽氣輕財
重義不屑小節甞爲吏不樂去而從軍後與妖僧
髙北行假千夫長歸有此舉死年二十九時至元
十九年壬午歲三月十七曰丁丑夜也
君不見悲風蕭蕭易水寒荆軻西去不復還狂圖
秪與蝥蛛靡至今恨骨埋秦關又不見豫譲義所
激漆身吞炭人不識劘軀止酬一巳恩三刜襄衣
竟何益超今冠古無與儔堂堂義烈王青州午年
辰月丁丑夜漢允䇿祕通神謀春坊代作魯兩觀
卯魄巳褫曾夷猶袖中金鎚斬馬劒談笑馘取姦
臣頭九重天子爲動色萬命㧞出顛崖幽陂陁燕
血濟時雨一洗六合妖氛收丈夫百年等一死死
得其所鴻毛輶我知精誠耿不滅白虹貫日霜横
秋潮頭不作子胥怒地下當與龍逢遊長歌落筆
増慨慷覺我髪竪寒颼飀燈前山鬼忽悲歗鐡面
御史君其羞(是月授南臺/侍御史故云)
　　田家謡　魏初
五月軍囬未有期不禁烟瘴入枯脾馬頭一骨還
家日只有弓刀似舊時
　　懸瓠城歌　李材
我經懸瓠城試作懸瓠歌殘灰五百載懸瓠不復
峩有唐中葉失馭将退辱進危多詆謗淮西孽雛
手指天百萬官兵不敢傍長安市上晝殺人司隷
走藏魂膽䘮晉公一語破紛紜意㫁心謀神莫抗
諌書不到雙闕下詔檢初成九天上煌煌日月煥
斧節慘慘風雲動鞬䩨殿前虓虎神䇿軍愬武通
顔分玉帳夜深雪花大於璧懸瓠城頭血埋仗寒
威方勁弓百鈞净影不揺旗十丈巳因猰㺄山更
沸再戮鯨鯢海無浪蔡人不識緋衣兒劔氣磨天
大丞相方城大将拜道左犀甲金戈光炫晃兇嚚
狡衆五十秋白日青天破昬障兒童不遣避介胄
婦女争來沽緑醸入朝論功功有差晉公之功無
與譲英雄事徃名器虚栗斯嚅唲竟相尚外藩跋
扈驕将侮中禁深嚴嬖臣誑山東何啻百少陽秦
苑洛陽隨板蕩我歌懸瓠辭歌聲頗悲壯嗚呼唐
之覆車将誰尤後人吊古徒哀愴懸瓠城下汝水
流懸瓠城邊牧笛唱懸瓠歌歌已終君不見豊碑
野火化爲土悵望文公及晉公
　　冰荒子歌　鮮于樞
水荒子日日悲歌向城市辭危調苦不忍聞妻孥
散盡餘一身城中米貴丐者衆﨑嶇一飽經千門
城中昔食城外米城外人今食城裏耕者漸少田
漸荒政恐明年不如此水荒子行歌乞食良不惡
猶勝弄兵獄中死
水荒子聴我語忍死休離去郷土江中風浪大如
山蛟鱷垂涎寜貫汝路傍暴客掠人賣性命由他
還更苦北風吹霜水返壑稍稍人烟動墟落賑濟
欲下逋負除比著當年苦爲樂水荒子區區吏弊
何時無聞早還郷事東作
　　湖上曲　鮮于樞
湖邊蕩槳誰家女緑慘紅愁問無語低回忍淚並
人船貪得纏頭強歌舞玉壷羙酒不消憂魚腹熊
蹯棄如土陽䑓萝短匆匆去鴛鎻生寒愁日暮安
得義士擲千金坐令桑濮歌行露
　　烈婦行　趙孟頫
至元七年冬濱州軍士劉平之戍棗陽與其妻胡
俱道宿車下爲虎所得起追及之殺虎脫其夫吾
聞之中原賢士大夫如此乃爲感激慷慨作烈婦
行以歌之
客車何焞焞夫挽婦爲推問君将安去言徃棗陽
戍官事有程宿車下夜半可憐逢猛虎夫命懸虎
口婦怒髪指天十歩之内血相濺夫難再得虎可
前寧與夫死母與虎生呼兒取刀力與争虎死於
妾心始平男児節義有如許萬歲千秋可以事明
主馮婦卞莊安足數嗚呼猛虎逢尚可寗成寗成
奈何汝
　　沉沉行　虞集
沉沉天宇玄以􁇠星河如銀垂近人牛羊漫散草
多露大帳中野旁無隣去年八月羽書急婦女上
城小兒泣今年八月天子來身屬櫜鞬月中立
　　車簇簇行　馬祖常
李陵臺西車簇簇行人夜向灤河宿灤河美酒斗
十千牛馬飲者不計錢青旗遥遥出華表滿堂醉
客俱年少侑盃小女歌竹枝衣上翠金光陸離細
肋沙羊成體薦共訝髙門食三縣白髪從官珥筆
行毳𫀆衝雨桓州城
　　竹枝歌(京城南粟侯玩芳亭與/仲淵子方同賞牡丹)馬祖常
城南牡丹一百本翰林學士走馬來渡水楊花逐
飛燕剪衣雲影覆春臺
粟侯宅中花一園客來飲酒費金錢眀朝碧樹春
城合恨不江東問酒船
　　玉環引(送伯庸北上)王士熈
崑山有美璞昆吾有寳刀推雪漉寒氷凝此英瓊
瑶團團月長滿皛皛白雲淺似環環無窮寥寥人
意逺有美天山人皎潔同精神禁垣青春多大珮
垂朝紳腰無大羽箭肘有如斗印結束上京行騮
駒驟長靷不採珊瑚鈎海深安可求不執水蒼壁
漢庭羅公侯愛此玲瓏質題詩贈與客百金一朝
傾三年不可得不得只空行山泉琴峽鳴摩挲龍
門石憶憶應留情天風北極髙歸途踏霜草不惜
玉環分只願君還好
　　早朝行　王士熈
石城啼烏翻曙光千門萬户開未央丞相珂馬沙
堤長奏章催喚東曹郎燕山馹騎朝来到雨澤十
分九州報輦金馱帛分逺行龍沙士飽無鼓聲閣
中龍牀琢白玉瑟瑟圍屏海波緑曲䦨五月櫻桃
紅舜琴日日彈薫風
　　畫馬歌　范梈
錢君畫人勝畫馬安得名騘妙天下青雲隱約見
龍文有意軒昻駛華夏圉官山立頎而髯朱衣黒
帶髙帽尖問渠掌握詎有此牽控寧知人汝嫌君
不見才士受束縛徃徃因之縱寥廓
　　蘇小小歌　辛文房
東流水底西飛魚衘得錢塘紋錦書㡬回錯認青
騘馬著處閑乗油壁車鸚鵡盃殘春樹暗蒲萄衾
冷夜牎虗蓮子種成南北岸苦心相望欲何如
　　李宮人琵琶引　掲徯斯
茫茫青冡春風裏歳歳春風吹不起傳得琵琶馬
上聲古今只有王與李李氏昔在至元中十九辭
家來入宫一見丗皇稱藝絶珠歌翠舞忽如空君
王豈爲紅顔惜自是它人彈不得玉觴未舉樂未
停一曲便覺千金直廣寒殿裏月流輝太液池頭
花發時舊曲半存猶觧譜新聲萬變緫相冝三十
六年猶一日長得君王賜顔色形容漸改病相㝷
獨抱琵琶空歎息興聖宮中愛更深承恩始得遂
歸心時時尚𬒳宮中召強理琵琶弦上音琵琶轉
調聲轉澁堂上慈親還佇立回看舊賜滿床頭落
花飛絮春風急
　　舶上謡(送伯庸以畨貨/事奉使閩淛)宋本
江華江月要才情多病堪憐馬長卿莫向都門折
楊栁帝郷春色不南行
流求真蠟接闍婆日本辰韓薉貃倭畨船去時遺
矴石年年到處海無波
朱張死去十年過海㓂凋零海賈多南風六月到
岸酒花股篙丁奈樂何
湧金門外是西湖隄上垂楊盡姓蘇作得呉趨阿
誰唱小卿墳上露蘭枯
舊時家近黒橋街三十餘年不徃來慿仗使君一
問訊楊梅銀杏㡬回開(予以至元廿六年出杭故/居東南隅四條巷旁有橋)
(名黒橋居有楊梅銀/杏二樹在巨井上)
閩中父老白髭鬚老子風流記得無昔日郎君騎
竹馬如今使者駕軺車(伯庸之先/甞仕閩中)
素馨華畔十八娘炎雲瑞露酌天漿一日供厨三
百顆使君館劵莫支羊
薫陸胡椒腽肭齊明珠象齒駭雞犀丗間莫作珍
竒看斛使英雄價盡低
東海澄清南海涼公厨海錯照壷觴郎君鮝好江
瑶脆水母線眀烏賊香
眀年歸路蹋陽和缺胯輕衫剪越羅春風通恵河
頭路還與官家得寳歌
國朝文類卷第四
國朝文類卷第五
　七言古詩
　　鄧州城樓　元好問
鄧州城下湍水流鄧州城隅多古丘隆中布衣不
復見浮雲西北空悠悠長鯨駕空海波立老鶴呌
月蒼烟愁自古江山感遊子金人誰觧賦登樓
　　吊故宫　杜瑛
月上觚稜椒壁濕飢烏啄碎琅玕石刼灰飛盡海
揚塵廢殿荒䑓土花碧洛陽書生汴梁客一夜春
風頭欲白尊中頼有酒如泉醉倚寒䆫破愁寂
　　巨源相過話舊有感　王磐
中綂三年春二月變起青齊帶吴越鯨鯢轉側海
波翻城郭横尸野流血我時辛苦賊中來兵塵糢
糊眼不開妻孥棄捐豺虎口飛蓬飄轉無根荄天
寒日暮齊河縣破驛荒凉絶烟㸑騎行驛馬鈍如
蛙官吏散地無處喚與君此地忽相逢行䑓郎中
氣勢雄憫我白頭遭䘮亂壮我臨難全孤忠急呼
驛吏具鞍馬使我厄路還亨通明晨相隨濟南去
出入條侯營壘中死生契濶不相棄起居飲食常
相同標山華注日在眼綿歴春草及秋風四郊斫
木桑柘盡濼源飲馬波濤空兇渠腰領膏野草始
見齊魯收烟烽巨源巨源君且坐我欲髙歌君可
和徃事回頭十五年猶想離魂招楚些身逢䘮亂
百憂纏生不成名空老大我依破硯竊㤙榮君佐
雄藩世最課流萍蹔聚不吉時且喜相看顔一破
我衰無力
　　有懐梁仲經父　楊奐
羙人熒熒在何處海闊天低隔烟霧珊瑚零落芙
蓉空咫尺相望迷去路翠輦金輿雙鳯凰風吹環
佩聲琅琅壷觴狼籍事已徃一日萬里愁茫茫劉
郎竟是誰家客歲晚霜華林葉赤羙人熒熒在何
處鴨緑江頭江月白
　　金太子允恭墨行　劉因
黒龍江頭氣欝葱武元射龍江水中江聲怒號乆
不瀉破墨揮灑餘神功天人與竹皆真龍墨竹以
來九馬空人間只有墨君堂何曽夢到瓊華宫瑶
光樓前月如練倒影自有河山雄金源大定始全
盛時以漢文當世宗興陵爲父明昌子樂事孰與
東宫同文采不随焦土盡風節直與幽蘭崇百年
圖籍有蕭相一代英雄誰蔡公䇿書紛紛少顔色
空山夜哭遺山翁我亦飄零感白髮哀歌對此吟
雙蓬秋聲瀟瀟來晚風極目海角天無窮(黒龍江/見金史)
(幽蘭軒義宗死所汴亡張蔡公以金實錄歸遺山/甞就公謄録此軸亦公得于汴之中祕者公之子)
(仲仁持以求予/詩故終萹及之)
　　金太子允恭唐人馬　劉因
道人神駿心所憐天人龍種畫亦然房星流光忽
當眼徑欲攬轡秋風前漢家金粟㡬蒼烟江都筆
勢猶翩翩東丹獵騎自豪貴風氣惜有遼東偏天
人秀發長白山畫圖省識開元年金源馬坊全盛
日四十萬匹如秦川天教刼火留此幅玉花浮動
青連錢英靈無復汗石馬悲鳴眞似泣金僊只今
囬首望甘泉汾水繁華鴈影邊竒探竟隨轍跡盡
兀坐宛在驊騮先人間若有穆天子我詩當作祁
招篇
　　陳氏莊　劉因
陳氏園林千戸封晴樓水閣圍春風翠華當年此
駐蹕太平天子長楊宫浮雲南去繁華歇囬首梁
園亦灰滅淵眀亂後獨歸來欲傳龍山想愁絶今
我獨行㝷故基前日家僮白髮垂相看不用吞聲
哭試賦宗周黍離離(陳氏先父之外家也金章宗/毎遊獵必宿其家淵明謂先)
(父龍山指/孟嘉事)
　　渡白溝　劉因
東北天髙連海嶼太行蟠蟠如怒虎一聲霜鴈界
河秋感慨孤懐㡬千古只知南北限長江誰割鴻
溝來此處三關南下望風雲萬里長風見髙舉萊
公灑落近雄才顯德千年亦英主謀臣史臣強觧
事枉著渠頭汗吾皷十年鐵硯自庸奴五載兒皇
安足數當時一失榆關路便覺燕雲非我土更從
晚唐望沙陁自此横流穿一縷誰知江北杜䳌來
正見海東青鳥去漁陽撾鼓鳴地中鷓鴣飛滿梁
園樹黄雲白草西樓暮木葉山頭㡬風雨只應漠
漠黄龍府比似愁岡更愁苦天教遺壘說向人凍
雨頑雲結凄楚古稱幽燕多義烈嗚咽泉聲瀉餘
怒仰天大笑東風來雲放殘陽指歸渡
　　宋徽宗賜周準人馬圖　劉因
筆底金鞍有肅爽誰云不博降王長汴梁門外若
雲屯畫本相看應自賞十載青衣夢故都經營慘
淡欲何如只除金粟呼風鳥曽見昭陵鐵馬趨
　　宋理宗書宫扇　劉因
杭州宫扇二好事者得之燕市一畫雪夜泛舟一
畫二色菊理宗題其背有興盡爲期及晩節寒香
之句諸公賦詩予亦同作
天津月明啼杜䳌梁園春色凝寒烟傷心莫說靖
康前呉山又到繁華年繁華㡬時春已換千秋萬
古合歡扇銅雀香銷見墨㾗秋去秋来㡬恩怨一
聲白鴈更西風冠盖散爲烟霧空百錢韈錦天留
在禍胎要鑒驪山宮當時夢裏金銀闕百子樓前
無六月瓊枝秀發後庭春珠簾晴捲天門雪棹歌
一曲白雲秋不覺金人淚暗流乾坤㡬度青城月
扇影無情也觧愁五雲回首燕山雪花大如席雪
花漫漫氷峩峩大風起兮奈何
　　登金荆軻山　劉因
两山巉巉捕天色中有萬斛江聲哀人言此地荆
軻舘尚餘廢壘山之隈太子西来函關開誰信生
鬼爲禍胎筆頭断取江山去已覺全燕如死灰馬
遷尚俠非史才淵明憤世傷幽懐春秋盗例乆不
舉紫陽老筆生風雷遺臺古樹空崔嵬平蕪落日
寒烟堆紛紛此世亦良苦今古燕秦經㡬回憂来
徑欲浮篷莱安得魯連同一盃碣石東頭喚羡門
六鰲載我三山来
　　㓜安濯足圖　劉因
漢家無復雲臺功生平不識大耳公眼中天意鏡
中語此身只有扁舟東諸公亦英雄百年能辦山
陽封歸来老栢號秋風世路悠悠七十翁乾坤故
物雨足在霜海浮雲空復空無刀可断華大尉有
死不為丕太中丹青白㡌凛氷雪髙山目送冥飛
鴻為問蘇家好兄弟萬古北海誰真龍(長公愛文)
(舉次公愛㓜安盖氣質各以類云)
　　歸去來圖
淵明豪氣昔未除翶翔八表凌天衢歸来荒徑手
自鋤草中恐皇劉寄奴中年欲與夷皓俱晚節樂地
歸唐虞平生磊磊一物無停雲懐人早所啚有酒
令龐通沽眼中之人不可呼哀歌撫捲聲嗚嗚
　　淵明歸来圖
　　　　　　　　　　　　　　　盧摯
留侯晩歲㳺赤松武侯早歲称卧龍忘秦扶漢聲
隆隆淵明𥘉非避俗翁两侯大節將無同鴈秋持
書晋甲子辭鋒時露長沙雄玉弘何幸奉吾足督
郵能祚平生胸門前五桞春𪷟𪷟落絮不與江波
東環堵蕭然吾未窮北牎儘有羲皇風盡圖不盡
千古意詩成一笑浮雲空
　　淵明歸來圖　尚野
羲皇上人郷里兒田園将蕪非所思楚聲雖託絶
怨懟髙情千古歸來辭歸來忽復河山移忠憤意
切語益㣲白雲遥遥望不極東籬舊菊西山薇夷
齊奚疑怨耶非况乃貌此遺世姿文行圭璧照方
冊飄然髣髴空同時子雲擬聖諸儒譏法言羙新
吾誰欺考亭夫子春秋筆昭然晉莾日星垂
　　過黄陵廟　李材
黄陵廟前湘水緑天寒漁郎唱巴曲沙棠舟上月
蒼蒼翠蛟白蜃江茫茫似聞清愁五十柱萬里鴻
飛楓葉暮神鴉翻舞祠門開珠裳玉䄂霑苺苔玄
猿晝啼蘿薜影赤鱗夜去芙蓉冷北渚淚㾗斑竹
紋南風哀思蒼梧雲山頭古桂秋露碧山下江流
豈終極荒涼掲車雜杜蘅靈風自吹煙霧旌䡖㠶
晚向芳洲泊聊薦蘋羞奠蘭酌沅有汜兮湘有沱
洞庭木落生層波裴囬獨詠騷人歌
　　金人出塞圖　虞集
海風吹沙如捲濤髙爲陁磧深爲壕築壘其上嚴
周遭名王專居氣振豪肉食湩飲田爲遨八月草
白雲颼颾馬食草實䡖骨毛加弦試弓復置櫜今
日不樂心慅慅什什伍伍呼其曹銀黄兎鶻明繡
𫀆鷓鴣小管随鳴鞉背孤向虚出北臯海東之鷙
王不驕錦鞲金鏃紅絨絛按習乆蓄思一超是時
皛清天翳絶鴐鵞東來雲帖帖去地萬仞天一瞥
離婁屬望目力竭㣲如聞音鷙一掣束身直上不
囬折遂使孤飛一片雲頃刻平蕪洒毛血爭誇得
雋頓足恱旌旗先歸向城闕落日悲風起蕭屑烟
塵滿城鼓㣲咽大酋要王具甘歠三亦欣然沃焦
熱閼攴出迎騎小驖琵琶雨姬紅頻頰舞歌迭進
醉燭滅穹廬斜轉氍毹月
　　董元夏景山口待渡圖　虞集
董元夏山何可得嘉木千章鐡作叢層巒緫含雨
氣潤百谷正受川光溢大牙洲渚善洑洄滄江散
落碣石開山田何處無耕鑿㝷源不得還俳徊柳
下行人将有適臨流不度心爲惻我楫孔堅舟孔
安奉子以濟諒非難
　　送孟脩兄南歸　虞集
老兄五月來作客八年不見頭緫白五人兄弟四
人在每憶中郎淚霑臆我家蜀西忠孝門無田無
宅惟書存兄雖筦庫實父䕃弟竊餘澤承君恩文
章不如仲氏好叔氏最少今亦老土郎十歲未知
學嗟我胡爲長逺道諸兒讀書俱不多又不力耕
知奈何憂來唯得二三友看花把酒臨風歌蜀山
嵯峨歸未得盤盤先隴臨川側碧梧翠竹手自移
應與青松各千尺南風吹雪河始氷兄歸烏帽何
睘睘明年乞身向天子共讀父書歌太平
　　寄郷友　馬祖常
河邊老父念我出逺寄亰華書一行謂言白髪今
多少又報南園竹樹荒門前石田秔秫熟犢子新
生走如鹿莫戀官家有俸錢長年作客身如束
　　送蘇公赴嶺北行省郎中　王士熈
居庸關頭亂山積李陵臺西白沙磧畫省郎官貂
帽側飛雪皚皚馬韀濕馬蹄雪深遲遅行冷月悽
雲塞垣明鐵甲無光烽不驚萬營角聲如水清明
年四月新草生征人賣劒隴頭耕思君遥遥隔髙
城南風城樓來鴈鳴
　　萬竹亭　范梈
誰能買山種萬竹殘年請老住巴蜀結亭更在竹
中間四面雲谿冩山麓風𫾣最覺夜眠清雨洗謄
延秋望緑日吟不限三千字日飲定湏過百斛隴
西仙翁持斧客散馬涼城行新菊爲言令弟隠滄
江如此風流天下獨乃家正在蠶茨野束束琅玕
繞茅屋方知白眼待時人箕踞科頭自爲俗是邦
子雲劇博雅閉門草玄食漢禄多縁未識此君心
徃事微瑕傷白玉使君自是廊廟具方駕前脩詎
爲辱平生抱負勁直節日暮天寒照空谷始我瞻
望望不及終我嘆嗟嗟不足乞官倘或從西遊向
子亭邊祝黄鵠
　　滋溪書堂　謝端
趙之川滹浸淶易恒􁅘汦洨各異出惟滋有溪亦
是匹或伏或見刀不容不能百里滹是従混混千
里俱朝宗子曩渉河觀湖江踔雲蕩日怒撃撞歸
視子滋嶺之瀧是滋名揚子所始有田有廬水之
涘有堂三楹􁃠非侈中經子史堂右左髙曽遺子
以自課子廼善繼志不惰蒐今摭古抉恠竒泓涵
演迆吐爲辭副墨徃徃傳亰師贏金青紫丗所取
滋溪有源子有後斯堂斯書可世守
　雜言
　　觀雷溪　劉因
飛狐天下脊老氣盤互回三江㵼天怒合爲一水
東南来此势不殺令人愁石門喜見西山開未𥙷
青天裂誰鑿渾沌胎竒聲猛狀萬萬古山根㡬許
猶崔嵬兩山倒傾瀾百丈逢顛崖先聲動毛髮餘
爽開襟懐𥘉疑萬壑轉奔石意像髣髴坤軸摧又
疑鼓角鳴地中百歩未到仍徘徊荒祠下石磴駭
目何雄哉春風不到太古雪今日乃得胸中雷穿
石誰能窮窟宅流沬勢欲浮蓬莱平生芥蔕今寒
灰兩耳到骨無纎埃鄜元筆頭天下水石頭之竒
猶見推乃知兹游亦竒絶快弄素霓噴瓊瑰東崖
一片石坐拂千年苔為招郎山君共捲長鯨盃江
妃為撾靈鼔催赤鯶躍出銀山堆先生醉来泉灑
面狂歌一和湍聲哀
　　游郎山　劉因
昨日山東州馬耳索御凌風嘶今日軍市中不覺
巳落山之西山之面背一無異不待風烟變化神
巳迷危關度雪嶺亂石通荒蹊林間小草不識風
日自太古我行終日仰羡木杪幽禽啼但見雨色
来雲物颯以凄忽然長嘯得石頂痛快如御駿馬
蹄萬里来長風五色開晴霓長劒倚天立皎㓗瑩
鸊鵜平地㧞起不傾側物外想有神物提詩家舊
品嵩少同畫圖省見巫山低誰令九華名獨與八
桂齊千態萬狀天不知敢以兩目窮端倪騫騰誰
避若飛隼側瞰何屈如怒猊千年落窮邊烟草寒
萋萋若非酈亭書生此郷國物色誰省曽分題(酈/道)
(元注水經說郎山形勢最真今/涿郡有酈亭其先世所居也)乾坤至寳㑹有待
豈有江山如此不着幽人棲頗聞山中人雲間時
聞犬與鷄只疑名山别有靈境在不許塵世窮攀
躋不是先生南㳺有成約徑欲共把白雲犂九疑
窺衡湘禹穴探㑹稽玉井爛賞金芙蕖日觀倒捲
青玻瓈風烟回首莫瀟灑南游凖擬相招携
　　岳陽樓　張經
巴陵形勝甲天下郡治西南有樓曰岳陽盡得巴
陵之勝至元丙戌余以監察御史按臨長沙道出
巴陵凢一徃返不暇一登甲午夏備員湖北憲司
分司于辰始得以酬平昔之志噫湖山如此造物
者何其靳邪因留𢾗語以識歲月云
洞庭一水七百里烟朝月夕皆經過豈知斜陽萬
里更有一佳處君山才二盤青螺乾坤有此楼萬
古髙嵯峨憶昨長江咫尺限南北風烟畫本一日
千摩挲今朝快一登怳若驅沉痾生平所羡鑑湖
請乃今更覺君恩多湘靈也似知我至時令白鳥
來婆娑鐵笛紫荆曲春草黄陵歌江山一醉謾不
省悲風落日生白波愛山愛水亦非癖奈此日月
如飛捘彭蠡銀山推碧海青銅磨武昌雲間嘆黄
鶴采石天外愁青蛾詩家割㨿㡬今古元氣發泄
天不訶扁舟歸來月一蓑仙槎巳候三山阿吾欲
乗興觀銀河
　　題丁氏松澗圖　鄧文原
天目之峯凌紫烟下周林壑紆長川清池斗絶涵
倒景神運直自䟽鑿先彼美幽貞廬閒房曲奥􁅪
夷荃蒼官手植經㡬年靈蚪夭矯今參天門前朝
流暮流水但聞激石瀉瀬鳴濺濺山人養真衡茅
下有書可讀琴可弦意行清澗曲長嘯松風前山
月出林髙溪花弄春妍仙人欲來夜將半天空鶴
唳山凄然飈塵大笑狂馳子口誦丹訣傳真玄我
欲從之結隣屋待䟽藥圃謀芝田
　　我本山人素志丘壑獲歸名山爲願畢矣爰
　　以四月十一日離亰師是夜抵潞陽慨然賦
　　詩遥慰匡廬隠者併以寄金門諸公爲一噱
　云　李泂
野馬脫覊鞅倐疑天地寛臨風一長鳴風吹散入
青冥間頗如魯仲連蹈海不復還又如安期生長
留一舄令人看江南浩蕩忽如海落日照耀浮雲
關既不能低眉伏氣摧心顔詭遇特達驚冥頑又
不能抱書挾䇿千萬乘調笑日月相廽盤匡廬迢
迢接仙山仙翁泛若秋雲閑長松之隂引孤鶴望
我不見空長歎采鉛天池津飲渌桃花灣蒼梧倒
影三湘寒赤城霞氣生微瀾鯨鯢翻空海波赤曉
色欲上扶桑難人間之樂兮誠不足恃何如歸卧
棲巖巒棲巖巒卧巖穴夜半天風吹酒醒猶有西
溪萬年月
　　先天觀　范梈
學仙之人與山爲徒徃徃在台廬之奥湖江之區張
公鍊丹作龍虎丹成御氣游六虗後來出者絶代
無復有逸人住玄都玄都之壇角井孤上摩萬里
之黄鵠下伏千尺之飢鼯隂森檜筠自太古斬種
力與開闢俱榑桑朝日挂絶壁坐見觀閣青糢糊
擘厓控弦冩哀壑秋春雲露之田腴我亦人間山
澤臞偶陪時龍賔唐虞有時一醉黄公壚震風三
日撼不蘇折華不得度弱水揮手始識仙凡殊玉
堂學士危與呉遺我兹山之畫圖㝷牎數戸乆歎
息無因置我雙樗蒲獨行幽人不受呼掃葉青澗
聽啼烏日暮蘿徑相縈紆相縈紆向何處明朝爲
借麻姑鵬我亦騎之上天去
雜體
　　入安南絶不作詩清明感事集句　陳孚
十里冝春下苑花五年寒食住京華自憐慣識金
蓮燭奉使虗隨八月槎
回首扶桑銅柱標芙蓉帳暖度春宵清明寒食誰
家哭折㦸沉沙鐵未消
水流花謝兩無情獨上髙樓望帝京閑憶金明池
上路人生看得幾清明
江東行客思悠哉不盡長江衮衮來寒食清明都
過了鷓鴣飛上越王臺
台州城濶海冥冥人踏金鰲背上行獨在異郷爲
異容無花無酒過清明
慈母年髙鶴髮垂郷書無鴈到家遲𥘉過寒食一
百六一日思親十二時
共藉棃花作寒食盂光舉案與眉齊越裳翡翠無
消息夜合花前日又西
寒食家家出古城滿川風雨看潮生八千里外飄
零客起向朱櫻樹下行
一百五日寒食雨風光别我苦吟身尚書氣與秋
天杳同是天涯流落人
海上乘槎上紫氛清眀時節雨紛紛虎牙銅柱皆
傾倒水盡天南不見雲
　　逺遊聮句(壬寅冬與伯長同留/姑蘇時伯長將赴都)袁裒
海鵬跨南雲一去抉浩蕩宛駒踏北雪絶足追罔
象(桷)宵征車載脂眀發燈在幌行邁念悄悄離愁
懷養養(裒)違吳始接淅過越猶指掌虹網結長思
羯皷促新響觴至不復辭(桷)駕逸誰能彷眀堂企
棟梁武庫湏蓧蕩材同瑚璉英(裒)學媿蓬麻長大
施朱弦清小薦金莖沆雲間鶴孤唳(桷)天外鴻横
上曉舲斫䡖氷午店憇平壌追攀瞰烟濤(裒)渉歷
走塵鞅清淮橋螮蝀薄霧裘驌騻風臺牛一鳴(桷)
日觀雞三唱團桑沃如盖宿草亂若繈青帘客沽
酒(裒)素鬣漁收網心觀洙泗流眼豁恒岱爽追程
騎侵雲(捔)勸耕農植杖俗厚喜豐登氣俠存慨慷
伊河旣東流(裒)維斗復北仰誰云風土殊始覺宇
宙廣骨聳終超騰神清誰戃怳鈞天夢豈眞(桷)廣
寒歩空想銖衣入閶闔芥粒視北坱千官紫府榮
九奏􁂍庭暢摛文剪金炬(裒)展寀簇天仗清都踰
咫尺弱水謾方丈絳旗雲霧開寳扇日月晃仁聲
被八表(捔)徳意昭羣枉泥檢極封崇芬飶嚴肹蠁
瑞氣藹重重泰階瞻兩兩駞峯出天厨(哀)􁑄蹏錫
中帑鳴珂接俊彦正笏逺偏黨徳人笑采芝逋客
棄拾橡茅㧞要有方(桷)矢來本無嚮湘纍但瓌詞
越相僅金像遭讒氣徒憤得計身何徃豈如及承
平相與窮昭朗君行出飄颻我滯心悒怏輕霜著
裘帽(哀)微雪留草莽離歌出蒹葭古製却盆盎先
登匪一獲後至激孤奨城南燈火深(桷)塞北音書
暀春風漸披拂臘水將滉漾詩成愈加險酒盡未
爲彊雙眸秋水炯(裒)累語春波盪經行度﨑危交
友希倜儻覉遊棄楚荒逺客憐齊傖光隂尺璧重
(捔)事業千金賞行還鴈塔題復覩鴻都榜時來戒
歩窘事至勿技癢脂韋本九近(裒)鐵石乃忠讜詞
林納疵美書田計荒穰列仙㑹儒癯羣公極吏駔
陸生強咿嚘陶令終骯􁫘清心百壬避正色上帝
饗徒爲捧心施莫學畫眉敞功名要無心造物端
有相行行遂初志操持記疇曩(桷)
國朝文類卷第五
國朝文類卷第六
　五言律詩
　　春思　張澄
一春常作客連日苦多風野樹凄迷緑簷花暗澹
紅愁隨詩卷積囊與酒樽空巢燕如相識頻來草
舎中
　　觀物　許衡
萬物備吾身身貧道未貧觀時見物理主敬得天
真心爽星辰夜情忻草木春自憐斵䘮後能作太
平人
　　趙氏南莊　許衡
曉起北䆫凉清談戢羽觴入簾花氣重落地燕泥
香夢裏青山好吟邊白日長秋風載書籍相對築
茅堂
　　晚上易臺　劉因
遺臺連廢壘落日展遥岑海嶺天東北燕遼世古
今毎當多感慨直欲罷登臨莫更畱塵跡千年不
易禁
　　登武陽　劉因
朝遊樊子舘晚上武陽城潮接滄溟近山從碣石
生斷虹雲淡白返照雨踈明且莫悲吟發樵歌巳
愴情
　　雜詩　劉因
堯山唐故國淳朴帶遺蹤種果收奴力開田享素
封採收多上藥景仰近神峯夢寐驅黄犢巖居一
老農
聞昔蜚狐口竒兵入擣虚人才九州外天道百年
餘草木皆成騎衣冠盡化魚遺民心膽破諱說戰
爭初
冀北髙寒境英靈海岳全斯文若程邵家世亦幽
燕祀典今誰舉遺經㑹有傳吾鄉此盛事瞻仰在
他年
關嶺通山後風謡采路傍地寒人好夀草淺畜冝
羊用水如奴婢從川貯米粮西風如有約乗興即
吾郷
何事招提好山深馬可驅松巢低暎帽竹溜細通
厨霜栗千封戸雲屏四畫圖冠巾如用我白鹿是
規模
巖居訪髙道少日在風塵回首話前事低眉厭此
身江山資㓂盜田畒化荆榛領取天倫重無君愁
殺人
水繞千山合雲藏數畒荒初㝷香有陣漸入翠成
行豚穽依危石牛蹊帶小塘團茅奄如畫可惜是
逃亡
　　過奉先　劉因
閏遼承宋綂此志亦雄哉置縣名猶在因山勢巳
摧百年元魏史千古汝南哀華表鶴應有悲風海
上來
　　齋居雜言　何榮祖
名教無窮樂真知在暮年中庸萬事畢太極一心
全世事頻觀易人情靜看天興來時有句率爾亦
飄然
　　寄暢純父治中　姚燧
欲聞眞息耗無使梓潼來烽火平時報田疇亂後
開徒歌王粲賦不直士元才遥憶牛頭寺思親日
幾廻
　　輿病髙崖道中作　姚燧
役役乹坤逺栖栖道路頻五年三入蜀十夢九皈
秦瘧鬼偏凌客山英定笑人無勞問前渡秪覺白
頭新
　　舟逹黄溪　姚燧
草木隨寒暑殊方榮悴同葦華兼露白檉葉未霜
紅日月雙飛鳥江湖一病翁晚來沙嶼上愁坐獨
書空
　　發舟青神縣　姚燧
青神開百丈江岸轉荒涼薜荔縁松起蒹葭並竹
長深披豺虎徑毒犯虺蛇郷何莫非王事牽夫可
惋傷
　　感事　姚燧
致位丞疑地夔龍伯仲間星當朝北斗日巳薄西
山取謗因讎惡貪權失丐閑此行雖鐵甲未足比
慙顔
　　次韻書事　安熈
野性元孤㓗無朋儘自皤業荒聞道淺靜乆閱人
多靈鳯寜棲枳冥鴻本避羅南遊有髙興何處是
滄波
　　病中齋居雜詩　安熈
多病交游少相看動浹辰賦詩聊遣興觀化足怡
神問字有知己過門無俗人伊誰同此樂願卜許
東鄰
　　進詩一首　李孟
十年陪顧問一旦決安危自合成功去應慚見事
遅長城何自壞孤注莫相疑辟榖求仙者髙明百
世師
　　岳陽樓待渡　高思恭
楚水凝千里湘雲隔萬層城高秋浦月星雜夜船
燈旅況天誰管年光鴈可慿殷勤澹山色相送過
巴陵
　　泊舟湘岸　李材
長沙今在眼青草舊知名二月風檣疾三湘雪浪
平藤深帝子廟花發定王城莫艤江南岸啼䳌處
處聲
　　遊山寺　李材
行行行復止行到白雲間見客意不俗逢僧心便
閑細泉分别澗小逕入他山擬借禪房榻追遊信
宿還
　　送蘇子寧赴嶺北行省郎中　袁桷
貂帽護寒沙氷天閲歲華斷溪駝聽水宻雪犬行
車雲盡難㝷鴈春深未識花昔人竒絶處八月觧
乗槎
徃歲經游地寒蕪碧燐深雲開山後陣水咽隴頭
吟雪白氊房重天青羽檄沉重華新雨露悲喜候
車音
　　名酒　虞集
名酒不可得幽華誰送來秋霜垂鬢髪夕照在樓
臺盡日山公醉何年庾信廻喚人吹玉笛移席坐
蒼苔
　　題秋山圖　虞集
峯迥留深隠天清襲素𫀆棲身斷人蹟游目送鴻
毛樹挂栖厓鷙藤懸飲子猱龍眠石澗冷虎撼樹
根牢木客吟時共山樵奕處遭浮雲過水盡孤月
挾霜高羽使來三島胎仙舞九臯左招玉斧飲右
攬赤松遨空色收寥廓虗聲起繹騷彈琴遺古散
載酒棹輕舠遂向圖中見誰能世外逃乗槎幾月
至一泛九秋濤
　　送國王朶而只之遼東　虞集
太祖收中夏元臣有武功建邦開土宇爲位冠君
公奕世王章在諸孫相業隆春秋周正月禮樂魯
新宮鹿幣金遺酎熊侯筭失中河山仍鐵劵寳玉
右琱弓投筆鄒枚秀揚旍芮綰雄寒雲依碣石涷
雨灑遼東戎器櫜藏盡賢書奏納同大夫勞贄御
惇史采民風
　　朝廻即事　虞集
宫樹春隂合霓旌拂曙來天光臨閣道雲氣轉蓬
萊晝漏沉沉鼓晨尊灔灔盃香霏簾底霧樂隠殿
前雷祥瑞儀曹奏珍淳尚食催舞廷分鷺序效獻
過龍媒融雪微生草輕風不動埃老人南極至王
母上方廽玉色何多喜金華得重陪裁詩賀朝雨
西閣待門開
　　石田山居　馬祖常
甲子人愁雨河田麥巳丹歳凶捐瘠衆天逺禱祠
難賈客還沽酒王孫自飽飡更憐黧靣黒征戍出
桑乾
積雨衣裳濕愁人是麥田泥將深没馬霧欲墮飛
鳶爨火勞薪盡家居老屋穿墻根雜蛙蚓擬買繫
籬船
光山楓製錦潢浦荻飛綿秫熟何論酒魚來不計
錢卜隣多野老求藥有神仙爲客留羮筍清晨歩
石田
四月淮天雨清林䕃碧池筍香隣瓮酒禽響客牎
棊田鼔春迎社郷巫夜賽祠漸知飄泊乆自覺是
農師
無麥夫何極吾憂隴畒空豈能驅盜賊得忍鬻兒
童荼蓼充膓熟樵蘇救口窮無端縣小吏召役到
疲癃
作客何多意淮南即是家自牽蘿屋小不正葛巾
斜書嬾眠尤熟詩來酒更賖春天雲嫵媚相對坐
鷗沙
竟日無賔主山房一秃翁竹光浮晝碧花蘂颺春
紅田父分雞桀隣僧與鶴籠時行親杖屨未覺坐
書空
淮南窮僻地先世有林廬花曙鳴山鳥芹春躍岸
魚皷琴仙度曲錬杏客傳書朋舊如相覔休嗔禮
法踈
　　郎中蘇公哀挽　馬祖常
墓門翁仲泣秋草九原深身世書盈屋郷園樹滿
林故人多執紼令子蚤冠簮曽作陽關曲今成薤
露吟
　　癸酉除夕　劉汶
此夕何多感明朝過六旬乾坤又元綂人物少咸
淳酒厭山杯渌梅傷水國春燈前曽戯綵回首一
沾巾
　　早春述懐　劉汶
春與年年别窮随日日増眼明貪夜讀事少忘晨
興倦鳥猶遷木潜魚巳陟氷栖遲唯故轍無夣到
飛騰
　七言律詩
　　杏花落後分韻得歸字　元好問
獺髓能醫病頰肥鸞膠無那片紅飛殘陽淡淡不
肯下流水溶溶何處歸煑酒青林寒食過明粧髙
燭賞心違寫生正有徐熈在漢苑招䰟果是非
　　長安感懐　楊奐
此心直欲作東周再到長安巳白頭徃事無慿空
擊楫故人何處獨登楼月揺銀海秦陵夜露滴金
莖漢殿秋落日酒醒雙淚眼㡬時清渭向西流
　　洛陽懐古　楊果
洛陽雲樹欝崔嵬落日行人首重回山勢忽從平
野㫁河聲偏到故宫哀五噫擬逐梁鴻去六印休
驚李子来惆悵青槐舊時路年年無𢾗野棠開
　　南京遇仙楼　劉祁
倚天􁂪兀聳髙樓樓上人家白玉鈎落日笙歌迷
汴水春風燈火似揚州仙人已去名空在豪客同
來醉未休獨倚朱䦨望明月鸞旌依約認重㳺
　　戊辰冬赴試西京　王革
慣擎蒼龍曉漏鍾受恩曽入大明宫香浮扇影迎
初日人逐鞭聲静曉風轉首俄驚成異世此身雖
在已衰翁喚回五十年前萝再着麻衣待至公
　　題劉京叔歸潜堂　薛玄
獨構茅堂飬道真滿前俗事罷紛紜磻溪夜釣波
心月汾曲春耕隴上雲長笑熊羆勞應夢肯教猿
鶴怨移文近來傳得安心法萬壑松風枕上開
　　秋思　杜瑛
壮心忽忽劇懸旌秋氣能令客子驚白鴈不聞雲
外過清霜先向鬢邊生銅駝巷陌周東土金鳯樓
䑓鄴北城千古繁華俱一萝空餘草木戰風聲
　　和家弟誠之詩韻　叚克已
欲歸誰不遣君歸却恨歸來事事違烽火未休家
信少山川良是故人稀黄金入手還能散白雪盈
頭不肯飛試問春愁都㡬許長江滚滚日暉暉
　　雨後漫成　叚成已
覊思紛紛不易裁晚涼扶病獨登臺翩翩幽鳥避
人去殷殷輕雷送雨來巳拚此身閑裏老且將笑
口酒邊開安車待聘非吾事休作始山隠逸猜
　　七月望日思親　許衡
思却千思與萬思音容無復見當時草牎夜靜燈
前語𬞞圃春深膝下嬉將爲百年供色養豈期一
日變生離太山爲礪終磨盡此恨綿綿未易衰
　燕城書事　魏璠
山勢回環西北髙強燕自古出英豪地連雲朔偏
冝馬人襲衣冠盡帶刀塵暗玉樓無鳳宿雲埋金
水似龍韜可憐一片繁華地空見春風長緑蒿
　　送魯齋先生南歸　張易
衮衮諸公入省闈先生承詔獨南歸道逢時否貧
何病老得身閑古亦稀行色一杯燕市酒春風三
月故山薇到家巳及蠶生日布榖催耕隴麥肥
　　聞家大參南歸　林景熈
濵死孤臣雪滿顛氷氊齧盡偶生全衣冠萬里風
塵老名節千年日月懸清唳秋荒遼海鶴古魂春
冷蜀山䳌歸來親舊驚相問禾黍離離夕照邊
　　挽文丞相　徐世隆
大元不殺文丞相君義臣忠兩得之義似漢皇封
齒日忠於蜀將斫頭時乾坤日月華夷見海嶺風
霜草木知只恐史官編不盡老夫和淚寫新詩
　　次范葯莊韻　宋衜
家近西湖六月涼蘭舟桂醑芰荷裳海門潮上波
濤壯天竺風來草木香今日悲秋哦楚些它年著
論辯呉亡君才位置聞人說冝侍詩仙七寳牀
　　過郷縣西方古故居　劉因
古金大定間人甞舉進士不第遂歸獨居一室置
琴書其側不妄與人交縣令佐公服候門亦以遜
辭謝遣之有田數十畒食其所穫如菽熟惟食菽
郷人好事者欲以米易之不聽曰是天所食者不
可易也監察御史按行郡邑聞其行上之不報其
爲人盖亦近於聖學之所謂狷史家之所謂獨行
者歟先父每舉以律郷人之貪鄙者故郷人至今
能道之古死無後其丘壠巳爲樵牧區今過其居
亦莽焉荆棘中矣不覺感嘆夫發濳德而紀先賢
實後生之責也顧力未能焉姑題詩以紀先父之
訓云
名姓初聞自過庭山田力食老窮經郷閭月旦歸
公論耆宿風流尚典刑感事重吟鳧繹集懐賢誰
築聘君亭還家游子悲千種念舊思親淚最青
　　晚晀　劉因
巖姿濃淡似吾詩雲點青山學鬢絲老樹遺臺秋
最早斜陽流水鳥偏遲無人能解此時意如我曽
來前古誰本爲登臨解陶寫豈知揺落更堪悲
　　易臺　劉因
望中孤鳥入消沉雲帶離愁結暮隂萬國河山有
燕趙百年風氣尚遼金物華暗與秋光老杯酒不
隨人意深無限霜松動巖壑天教揺落助清吟
　　望易京　劉因
亂山西下鬱岧嶤還我燕南避世謡天作髙秋何
索寞雲生故壘自飄蕭誰教神器歸羣盜只見金
人泣本朝莫恠風雷有餘怒田疇英烈未全消
　海南鳥　劉因
越鳥群飛朔漠濵氣機千古見真純紇千風景今
如此故國園林亦暮春精衛有情銜太華杜䳌無
血到天津聲聲解墮金銅涙未信呉兒是木人
　朝囬再次楊司業韻　呉澂
風吹仙樂下瑶臺閶闔中間翠輦來雲擁紅光千
丈逺日行黄道九天開百官星拱環金闕萬夀聲
廻進玉盃共覩太平新氣象四方犴獄長春苔
　　代祀南嶽登祝融峯　趙世延
天風吹我躡雲根一覧群山蟻垤紛瀛海波翻初
日上石壇人語半空聞炎荒作鎭荆呉逺元氣流
形天地分何日束書煨芋室孤峰絶頂看浮雲
　　駕畋桞林隨侍　陳益稷
仙仗平明擁翠華景陽鍾發海東霞千官捧日臨
春殿萬騎屯雲動曉沙白鷂韝翻山霧薄黄龍旗
拂栁風斜太平氣象民同樂南北梯航共一家
　　題許仲仁詩卷　程鉅夫
殘雪詞林退食時小牎開卷鬢如絲音傳正始誰
同調氣逼元和稍自持文字不隨前軰盡風流却
許後人知霜清日冷梅花瘦獨對爐熏看欲癡
　　岳陽樓　梁曽
樓前秋水健㠶開樓上涼風舞袖廻萬里舟航通
鳥道四時雲雨護龍堆江山如此不一醉歲月幾
何能再來欲問老髯求鐵笛月中吹上紫荆臺
　　題麻姑壇　郝天挺
路入雲關仙境佳瓊田瑶草帶烟霞貯經洞古無
遺檢養藥爐存失舊砂青鳥不傳金母信紫鸞應
返玉皇家巖扉不掩春長在開盡碧桃千樹花
　　都門春日　李材
綺陌香塵逐玉珂彤樓花暗弄雲和光風巳轉瀛
洲草細雨微生太液波月榭管絃鳴曙早水亭簾
幕受寒多少年易感傷春思喚取青娥對酒歌
　　禁城秋夕　李材
絳宫星淡海無波九陌猶聞動玉珂閶闔微雲藏
夕漏建章明月挂秋河此身天地流萍逺故國關
山落木多欲聽鈞天塵夢隔紫簫吹盡桂婆娑
　　元日賀裴都事朝廻　李材
海上瓊樓接五城人間歌吹近蓬瀛雲移豹尾旂
旌動日射螭頭劒佩明拜舞盡隨仙仗入退歸遥
認玉珂鳴欣欣百草含春意得傍東君暖處生
　　夀杜侍御　李材
黄閣老臣踵䕫咎法冠蒼佩陪霓旄八龍委蛇捲
春雨一鶚摶控明秋毫華勲玉冊耀天府雄章銀
筆翻雲濤舉觴獻夀碧桃晚南極正與文星髙
　　和王御史春詩韻　李材
鶯啼燕語花漸稀天明海碧涵晴暉洛陽臺榭春
色在山隂衣冠昔人非夢雲何處讌瑶席舞雪誰
家裁紵衣獨有倚䦨無限思迢迢煙草暮鴻飛
　　送省郎楊耀卿使雲南　李材
飄颻使節出金閨郭隗臺前暫解携天入五溪無
鴈到地經三峽有猿啼子雲舊里風煙在太尉家
聲日月齊後夜客槎何處望秋河迢逓碧雲低
　　席上賦老松恠栢圖　李材
仙人解衣盤薄羸造化慘澹秋毫端枝柯千仞入
層漢笙籟萬壑鳴驚湍堂中日月不可老壁上雷
雨何時乾我來醉卧北䆫下夢跨黄鵠天風寒
　　次韻荅友見贈　安熈
髙山流水趣何深萬古千秋一素琴白石清泉成
雅志光風霽月負初心伏龍應羡雲生谷獨鶴不
驚鴉滿林無用埜夫冝揣分商家元自有甘霖
　　畱别都城諸公　李京
蒼龍雙闕欝岧嶤曽侍鵷鸞趂早朝徃事巳隨塵
滚滚虚名贏得鬢蕭蕭長林豐草空相憶瘴雨蠻
煙苦見招借問都門門外桞爲誰畱著最長條
國朝文類卷第六
國朝文類卷第七
　七言律詩
　　聞檮衣　趙孟頫
露下碧梧秋滿天砧聲不斷思綿綿北來風俗猶
存古南渡衣冠不及前苜蓿緫肥宛騕裊枇杷曽
泣漢嬋姢人間俯仰成今昔何待他年始惘然
　　溪上　趙孟頫
溪上東風吹桞花溪頭春水淨無沙白鷗自信無
機事玄鳥猶知有歳華錦䌫牙檣非昨夢鳳笙龍
管是誰家令人苦憶東陵子擬問園田學種瓜
　　道塲山　趙孟頫
絶頂清秋凌翠煙登臨應費酒如川平生能着幾
兩屐負郭何湏二頃田初日出雲光射地雙溪入
湖波接天升髙望逺我所愛青壁有路何當縁
　　蛾眉亭　趙孟頫
天門日湧大江來牛渚風生萬壑哀青眼故人携
酒共兩眉今日爲君開蒼崖直下蛟龍吼白浪横
空鵝鸛廻南望青山懷李白沙頭官渡苦相催
　　多景樓　趙孟頫
層顚官閣幾時脩繞檻長江萬古流白露巳零秋
草緑斜陽雖好暮雲稠平南籌䇿張華得治内人
才葛亮優景物未窮登覽興角聲孤起瓮城秋
　　雨華臺(因至故人/劉叔亮墓)趙孟頫
雨華臺上看晴空萬里風煙入望中人物車書南
北混江山襟帶古今同昆蟲未蟄霜先霣鳳鳥不
鳴江自東緑髪劉伶緣醉死徃㝷荒冡酹西風
　　過岳王墓　趙孟頫
鄂王墳上草離離秋日荒凉石獸危南渡君臣輕
社稷中原父老望旌旗英雄巳死何嗟及天下中
分遂不支莫向西湖歌此曲水光山色不勝悲
　　錢唐懷古　趙孟頫
東南都㑹帝王州三月鸎花非舊游故國金人泣
辭漢當年玉馬去朝周湖山靡靡今猶在江水悠
悠只自流千古興亡盡如此春風麥秀使人愁
　　海子即事　趙孟頫
白水青林引興多紅裙翠黛奈愁何底從暮醉兼
朝醉聊復長歌更短歌輕燕受風迎落絮老魚吹
浪動新荷餘不溪上扁舟好何日歸休理釣蓑
　　弁山佑聖宫次孟君復韻　趙孟頫
意行騎馬到林間晴霧都沉逺近山瓊樹著花春
自早翠禽雙語意相關一杯到手先成醉萬事無
心觸處閑猶欠抱琴來託宿靜中規冩水潺潺
　　城南山堂　趙孟頫
手種青松一萬栽草堂留在翠屏隈推䆫緑樹排
簷入臨水紅桃對鏡開春雉雊迎朝日出暝禽啼
傍夕陽來山妻也有幽棲意數日遲留不肯廻
　　春日言懷　趙孟頫
點點飛花欲送春萋萋芳草政愁人黄蜂釀蜜經
營急紫燕銜泥來去頻才似茂陵非晚遇美如曲
逆不長貧乆知求冨都無益但喜論詩若有神
　　紀舊游　趙孟頫
二月江南鸎亂飛雜花開樹桞依依落紅無數迷
歌扇嫰緑多情妬舞衣金鴨焚香川上暝畫船撾
鼓月中歸如今寂寞東風裏把酒無言對夕暉
　　東陽八景樓　趙孟頫
山城秋色靜朝暉極目登臨未擬歸羽士曾聞遼
鶴語征人又見塞鴻飛西流二水玻瓈合南去千
峰紫翠圍如此山川良不惡休文何事不勝衣
　　贈周景逺田師孟　趙孟頫
與子同客帝王州一日不見如三秋風髙氣肅鴈
聲急天晴日暖蛛絲游籬下黄花爲誰好水邊紅
樹令人愁世間萬事可撥遣日日痛飲醉即休
　　金陵懷古　趙孟頫
銅雀春深漢苑空邯鄲月冷照秦宫烟花樓閣西
風裏錦綉湖山落照中河水南來非禹迹冀方北
去有唐風溪城秋色催遲暮愁對黄雲没斷鴻
　　和周待制朝廻詩韻　袁桷
雉尾髙張擁玉皇彤庭金榜粲明光舞階飛絮呈
滕六執鈗傳臚轉阿香珠㡌簫聲雙窈窕翠旌雲
影互方洋侍臣誰近前階立願紀尭年化日長
蛾眉班肅整皇皇恰匝松隂漏午光舞翿當軒催
進酒表函登陛促傳香六龍棒御雲中日三象輪
琛嶺外洋欲識兩宫清淨理薫風殿角漏初長
　　無題次伯庸韻　袁桷
金縷歌殘月滿江玉顔曾憶侍油幢象床雲重恩
專壹鯨錦波翻賜疊雙春淺政冝氊作幕夜涼深
恨魫爲䆫浣紗可是無虚匹側足寒溪濺石淙
翠簾匝匝護朱光千葉宮桃滿院香閬苑有鸞通
尺素虗橋無鵲寄流黄上林賦罷歸巴蜀興慶詞
工謫夜郎不是月中親度曲世人那解聽霓裳
相期來似石城潮日望晴虹結綵橋却月眉愁歌
漸逺凌波歩近意非遥抽琴有恨廻清角疊袖無
塵轉緑腰弄玉最憐隨鳯去秋來誰與伴吹簫
白髮詞臣兩耳垂華腴堆笏陋牛毉宮娥引燭催
麻日院吏傳更寫制時蠟撚化生秋夕賜翠標疊
勝歲華移低頭欲說唐朝舊願侍虗皇進玉巵
　　奉題延祐宸翰　鄧文原
欽惟　仁宗上承祖武蒐羅俊彦求治靡寜尤尊
禮儒臣務敦風化由是治書侍御史臣郭貫擢禮
部尚書凢在選者六人惟貫進秩有加親灑宸翰
昭示龍光忝備臣僚咸增鼔舞集賢直學士臣鄧
文原謹拜手稽首而作詩曰
宵旰需賢表薦紳秩宗首選賛華勛官聮天府璇
璣象帝闡河圖琬琰文曾聽簫韶瞻曉日仰攀弓
劒泣秋雲小臣作頌稱仁聖湛露承恩未足云
　　題小薛王畫鹿　鄧文原
禮樂河間雅好儒曾陪校獵奉鑾輿晝長靈囿觀
遊後政暇嘉賔燕集餘蛺蝶圖工人去乆騶虞詩
好化行初宗藩翰墨留珎賞慿仗相如賦子虗
　　陪髙彦敬游南山　鄧文原
不到南山又一年離離秋草暎寒泉東林蕭散開
蓮社西晉風流棹酒船古寺雲烟終日合長松風
雨半空懸謝公未了登臨興故向禪房借榻眠
　　郎中蘇公哀挽(志道)鄧文原
塞垣重鎭雪雲堆畫諾人稱幙府才流馬道艱逢
歳儉涸魚民病得春回陽關猶記歌三疊杜老俄
成賦八哀夜靜燕臺山月冷秪疑化鶴一歸來
　　司業禮公哀挽(元禮)貢奎
山立庭紳縱衆觀名髙真不愧儒冠文章清廟藏
琛玉勲業烏堂鎮羽翰譽重朝端知有子貧憐身
後似無官百年耆舊彫零盡展卷哀辭忍淚看
　　王内翰哀挽(惲)張養浩
束髪躭經晚益勤平生精力盡斯文先朝十老今
餘幾當代三王獨數君李賀屢煩韓愈駕羊曇空
阻謝安墳玉堂寥索人何在落日淇川滿白雲
　　送袁待制扈從上京　虞集
日色蒼涼映赭袍時廵無乃聖躬勞天連閣道晨
留輦星散周廬夜属櫜白馬錦韉來窈窕紫駝銀
甕出蒲萄從官車騎多如雨獨有揚雄賦最髙
　　朝廻和周待制韻　虞集
三十六竽吹鳯皇九重春色絢天光卿雲微動旌
旗煖湛露初晞草木香貝葉神師東度領金輿馴
象北浮洋小臣職在歌功徳拜手陳詩對日長
　　送朱生南歸　虞集
喜子南歸盱水上經過爲我問臨川幾家橘䄂霜
垂屋何處蒹葭月滿船應有交游憐逺道試從父
老說豐年寒機早晚成春服一一平安報日邊
　　題南野亭　虞集
門外烟塵接帝扃坐中春色自幽亭雲横北極知
天近日轉東華覺地靈前澗魚游留客釣上林鸎
囀把杯聽莫誇韋曲花無賴獨擅終南雨後青
　　歸蜀　虞集
我到成都住五日駟馬橋下春水生過江相送荷
主意還郷不留非我情鸕鷀輕筏下溪足鸚鵡小
䆫呼客名頼得郫筒酒易醉夜深衝雨漢州城
　　自仁夀廻成都　虞集
還郷思速去郷遲王事相縻敢後期里父留看題
壁字山僧打送捨田碑胡桃笻竹南方要盧橘枇
杷上國知此日君親俱在望徘徊三顧欲何之
　　謝周南翁　虞集
使過池陽聞上日好懷浩蕩爲君開江干維楫車
馬集亭上持盃風雨來通夜魚龍聽語竟眀年鴛
鷺憶朝廻九華秋色翠可食爲問謫仙安在哉
　　送李通甫赴湖南行省都事　虞集
黄鶴樓前江水春江花飛接渡江人日長青瑣文
書簡雨過滄洲杜若新應共庾公揮扇坐毎㝷崔
顥賦詩頻三公舊掾多爲相行見廻車載繡茵
　　御溝詩次宋顯夫韻　虞集
御溝雪融三月初鳬鷖鴻鴈緫來居蒲桃水緑可
爲酒楊桞條青堪貫魚逶迤天河起箕尾滉漾雲
海浮青徐舟前花落傍飛燕隄上風來濕舞裾翠
輦時留金騕褭錦波不着玉芙蕖臨流宋玉偏能
賦莫待東都客問予
　　試院書事　馬祖常
棘闈粉署隔重墻校藝分官屬正郎五夜風簾燒
蠟燭九天氷樹劑龍香周旋接武尚書履供帳留
茵御史床臚唱閤門春色曙侍臣應奏慶雲章
　　題光山縣孔宰豳風亭　馬祖常
光山近在故山西樹滿岡頭稻滿畦隣屋讀書相
教授社祠醉酒共提携水牛礪角嫌畊少野蠒抽
絲喜價低春雨行田無從吏獨騎齋馬畏青泥
　　送宋顯夫南歸　馬祖常
琵琶溝北識君𥘉藉甚才華二十餘欲賦兔園干
孝邸不因狗監進相如瀟湘路熟逢知巳韋杜天
低望故居携㓜歸來拜丘壟南遊莫戀武昌魚
　　駕發　馬祖常
蒼龍對闕夾天閽秋駕凌晨出國門十萬貔貅騎
騕褭一雙日月繡旗旛講蒐獵較黄羊圈錫宴恩
沾白獸尊赫矣漢家人物盛馬卿有賦在文園
　　送袁徳平歸越　王士熈
平湖如鏡靜秋波禹穴西風捲碧蘿狂客有船都
載酒道人無字不籠鵝床頭舊笏青雲近䆫下殘
編白雪多燕市塵深拂衣去海門何處問漁蓑
　　送王在中代祀秦蜀山川　王士熈
太華雲連蜀棧低桞花三月紫騮嘶香浮曉露金
匳濕旛拂春烟絳節齊策牘當年登桂苑詞林後
夜趣芝泥長安遊客應無數誰共王褒頌碧雞
　　題郭忠恕九成宫圖　王士熈
鐵馬歸來定太平九成宫殿暑風清龍蟠古洞長
藏雨鳯入層臺自度笙畫棟塵空巢燕去蒼崖雲
掩路碑横秦川忽向丹青見魂夢依稀識化城
　　驪山宫圖　王士熈
翠領含烟曉仗催五家車騎入朝來千峯雲散歌
樓合十月霜晴浴殿開烽火空臺留草樹茘支長
路認塵埃月中人去青山在始信昆明有刼灰
　　題鮮于伯幾與仇廉訪帖　王士熈
三生文采趙公子四海聲名仇使君彈琴不作廣
陵散焚香遥駐博山雲玉署春來鸎漫語繡衣人
去鴈空聞龍蛇兩𥿄光如王即是安西與右軍(其/帖)
(之語曰趙公子明日欲過寒舎看書書廉訪相公/能一來焚香彈琴亦佳趙公子子昻也後亦有䟦)
(帖廉訪字彦中今其子/公哲御史寳藏此帖)
　　寄上都分省僚友　王士熈
天上風清暑盡消尚方仙隊按雲韶白鵝海水生
鷹獵紅藥山岡詐馬朝涼入賜衣飄細葛醉題歌
扇濕輕綃河堤楊桞休傷别八月星槎到鵲槗
畫省薫風松樹隂合歡花下日沉沉腐儒無補漫
獨坐故人不來勞寸心紫極三台光景接洪鈞萬
象歳年深灤江回首九天上誰傍香爐聽舜琴
　　題節婦　王士熈
寒窓機杼泣秋風鏡影鉛雲不汝同眀月有光生
夜白貞松無夢妬春紅羅𥜗舊繡天呉折緑綺離
弦海鶴空陌上行人指華表閉門踈雨落梧桐
　　上京次伯庸學士韻　王士熈
侍臣催講御階西雲靜觚稜曉色低天闢神州卑
兩漢地連碣石轉三齊含香晝永閑青瑣視草堂
幽濕紫泥最憶東山老松樹秋風應有鶴來栖
　　大都雜詩　宋本
抛却漁竽滄海邊拂衣來看九重天畫䦨九陌橋
如月緑影千門樹似烟南國佳人王㓜玉中朝才
子杜樊川紫雲樓上如澠酒孤負春風二十年
繡錯繁華徧九衢上林辭賦漢西都朱門細婢金
條脫紫禁材官玉鹿盧萬里星辰開上界四朝冠
盖翊皇圖東鄰白面生紈綺笑殺楊雄卧一區
瀘溝曉月墮蒼烟十一門開日色鮮海上神山無
弱水人間平地有鈞天寳幢珠珞瞿曇寺豪竹哀
絲瑇瑁筵春雨如膏三萬里盡將嵩呼祝堯年
形勢全燕擁地靈梯航萬國走王城狗屠巳仕眀
天子牛相寧知别太平玄武鈎陳騰王氣白麟赤
鴈入新聲近來朝報多如雨不見河南召賈生
　　姑蘇臺　劉致
麋鹿應知易代頻呉趍誰唱不堪聞捧心臺暗棃
花月抉目門深薜荔雲江閱水犀歐冶劒氣騰金
虎闔廬墳計然巳死鴟夷逝寂寞五湖西日曛
　　綿竹縣治　楊靜
通衢砌石蘚生鱗三兩人家屋宇新嚴子有祠存
故里魏公無第與比隣傳訛共說千年樹問話那
逢百歲人回首向來佳麗地暮雲斜日紫巖春
　　燕中懐古　李源道
荆卿墓上草離離郭隗臺邊對落暉戰國山川秋
氣壯中原豪傑曉星稀乾坤納納無人識南北年
年有鴈飛說似瀘溝橋畔栁安排青眼送將歸
　　宗陽宫翫月　楊載
老君臺上涼如水坐看氷輪轉二更大地山河微
有影九天風露寂無聲蛟龍並起承金牓鸞鳯雙
飛載玉笙不信弱流三萬里此身今夕到蓬瀛
　　擬去京師　楊載
囊衣橐載道傍車人事匆匆歳欲徂風雨五更雞
亂呌江湖千里鴈相呼蕪菁散漫根猶美桑柘蕭
條葉正枯却上髙丘重回首五雲繚繞帝王都
　　貢袁諸公修史　楊載
詔編國史有程期正是諸郎儤直時虎士守門宫
窈窈鷄人傳箭漏遲遲䆫間夜雨銷銀燭城上春
雲壓綵旗才大各稱天下士書成當繼古人爲
　　宿李陵臺　周應極
曠野平蕪入壯懷征鞍小駐李陵臺關河萬里秋
風晚霜月一天鴻鴈來持節蘇卿真壯士開邊漢
武亦竒才千年懐古無窮意且向郵亭酌酒盃
　　睢陽懷古　李鳳
睢陽城郭刼灰餘風景蕭條市井踈堤接汴梁分
驛路地連齊魯幾兵車張廵戰壘沙沉㦸閼伯提
封草滿墟珍重開元遺寺在石幢猶刻魯公書
　　周氏慈雲庵　掲傒斯
韓阿松栢野烟飛丞相文章入鳯池華屋青山春
掩冉浮雲流水暮逶迤哺烏時拂巖花落馴鹿長
環宰樹悲唯有慈孫禁垣裏年年南望不勝思
國朝文類卷七
國朝文類卷第八
　五言絶句
　　録汴梁宫人語　楊奐
一入深宫裏經今十五年長因批帖子呼到御床
前
歲歳逢元夜金蛾閙簇巾見人心自怯終是女児
身
殿前輪直罷偷去賭金釵怕見黄昬月殷勤上玉
階
翠翹珠掘背小殿夜藏鈎驀地羊車至低頭笑不
休
内府頒金帛教酬賀節盤兩宫新有旨先與問孤
寒
人間多棗栗不到九重天長被黄衫吏花攤月賜
錢
仁聖生辰節君王進玉巵夀棚兼夀表留待北還
時
邊奏行臺急東華夜啓封内人催歩輦不候景陽
鍾
畫燭雙雙引珠簾一一開輦前齊下拜歡飲辟寒
盃
聖躬香閤内只道下朝遲扶仗嬌無力紅綃貼玉
肌
今日天顔喜東朝内宴開外邊農事動詔遣教坊
回
駕前雙白鶴日日候朝回自送鑾輿去經年更不
來
陡覺文書靜相將立夕陽傷心寜福位無復夜薫
香
二后睢陽去潜身泣到眀却回誰敢問校似有心
情
爲道圍城乆粧奩鬪犒軍入春渾斷絶飢苦不堪
聞
監國推梁邸𥘉頭靜不知但疑墻外笑人有春宫
時
别殿弓刀響倉黄接鄭王尚愁宫正怒含淚強添
粧
一向傳宣喚誰知不復還來時舊針線記得在䆫
間
北去遷沙漠誠心畏從行不如當日死頭白若爲
生
　　酬昭君怨　楊奐
玉貌辭金闕貂裘擁繡鞍將軍休出戰塞上雪偏寒
　　春日　劉因
游絲困無力欲起重悠揚芳草落花滿相思春晝長
　　石鼎聮句圖　劉因
玩世如一鼎姓名誰得聞仙翁應自笑知我有鄒訢
　　螻蛄　劉因
後利前還澁隂陽體叚分不湏觀兔尾即此見羲文
　　薔薇　劉因
色染女真黄露凝天水碧花間日月長朝暮閲兩國
　　采薇圖　盧摯
服藥求長年孰與孤竹子一食西山薇萬古猶不死
　　題張尹書巢　呉􁂧
食息不離書令尹非蠹魚騰身出巢外編簡不如
吾
醯雞瓮裏天露蟬殻外身此巢何處着六合一微
塵
　　題江州庾樓　賀復孫
宿鳥歸天盡浮雲薄暮開淮山青數點不肯過江來
　　錢選宫人圗　安熈
露冷月華白悠悠方寸心夫君渺何許悵望碧雲深
　　市莊　王結
市莊主人蹐門徴詩短歌六章用塞雅命其卒章
之亂聊示莞爾之謔云躬畊之暇擊壤緩歌抱膝
微吟亦足以超然於天壤間也
烏府振弘規鳯閤司婉畫退食休别墅逍遥古樂
國
沃若成都桑斕斑青門瓜隠顯亮殊途髙致惟一
家
晨鍾趨朝班日旰遊市莊兩兒帶經鋤弈世流芬
芳
若人孔氏徒臺閣揚清風休日植杖耘髙揖荷蓧
翁
城居匪湫隘桑果連畛畦吾廬有髙興何必空山
棲
老我縛塵纓山林渺遐想羡君市有莊取魚兼熊
掌
　　節婦黄氏　馬祖常
白日松臺閟青山石椁沉千年哭夫淚下入九泉深
　　過李陵臺　馬祖常
蹛林聞野祭漢室議門誅辛苦樓蘭將凄凉太史書
　七言絶句
　　讀汝南遺事　楊奐
軹道牽羊事巳非更堪行酒著青衣裹頭婢子那
知此爭逐君王烈熖歸
六朝江水故依然隔斷中原又百年長笑桓温無
逺略竟留王猛佐符堅
　　明皇擊梧圖　李俊民
不使棃園弟子知太平音在鳯凰枝一朝野鹿銜
花去長恨秋風葉落時
　　過陳司諌墓　劉祁
鸞坡烏府舊遊空三尺孤墳野寺中猶有憂時心
不死墓門昨夜起秋風
　　瀟湘夜雨　李冶
逺寺孤舟墮渺茫雨聲一夜滿瀟湘黄陵渡口風
波暗多少征人說故郷
　　墨海棠　李冶
漢宫愁絶冷􁘍􁘎一醮劉郎兩鬢絲甲帳夜寒銀
燭短六銖雲帔獨來時
　　征南口號　杜瑛
春早雲南麥巳黄瀘江烝霧水如湯馬蹄半帶隂
山雪變作人天六月凉
　　春日雜詠　徒單公履
東風簾幕半塵埃歌舞臺空晝不開試問雙飛新
燕子今年社日爲誰來
　　登北邙山　楊果
干戈叢裏過壬辰原上纍纍冡墓新寒食淸明幾
家哭問來都是陣亡人
魏家池舘姚家宅佳卉而今採作薪水北水南三
二月舊時多少看花人
　　村居　楊果
草堂有燕賀新成沙渚無鷗續舊盟滿徑落紅風
掃靜一渠春碧雨添平
春波淡淡捲寒漪長日蕭蕭靜竹扉村舎𧖟催桑
葉大山田鹿食麥苗稀
　　峴山秋晚圖　楊果
江水江花遶大堤太平歌舞習家池而今風景那
堪畫落日空城鳥雀悲
　　太眞教鸚鵡圖　馮渭
温泉賜浴意融怡猶念寜王玉笛吹却怕能言泄
幽事丁寧愼勿語人知
　　覃懐春日　趙復
江南江北半浮生蹤跡居然水上萍竹雞啼罷山
雨黒蠶子生時桑柘青
　春晴　劉辰翁
江栁長天草色齊新晴何物不芳菲無因化作千
胡蝶西蜀東呉欵欵歸
新燕池塘緑雨肥初晴未暖日光微角巾猶帶花
梢濕纔倚䦨干見絮飛
　　春浦㠶歸圖　孟攀鱗
涵空水色碧於苔照眼山光翠作堆疑是桃花源
上客輕舟天外得春來
　　杭州聞角　梁棟
聽徹哀吟獨倚樓碧天無際思悠悠誰知盡是中
原恨吹到江南第一州
　　有懐　劉秉忠
雨過幽庭長緑苔東風時爲掃塵埃無人曾見春
來處門外桃花只自開
　　風雨圖　許衡
南山已見霧昬昬便合潜身不出門直到半塗風
雨横倉惶何處覔前村
　　風雨廻舟　張孔孫
風雨來時撥棹廻濟川心事有誰知停舟且做江
湖夢浪靜風恬未是遲
　　水仙花　商挺
海上三山璧月眀人間誰識許飛瓊秋風吹上青
鸞背來散天香與素英
眀月珠衣翡翠裳氷肌玉骨自清涼不隨王母瑶
池去來侍維摩病几傍
　　書事　劉因
當年一線魏瓠穿直到橫流破國年草滿金陵誰
種下天津橋畔聽啼䳌
卧榻而今又屬誰江南回首見旌旗路人遥指降
王道好似周家七嵗兒
朱張遺學有經綸不是清談誤丗人白首歸來㑹
同舘儒冠爭看宋師臣
風節南朝苦不伸泝流直要到崑崙世宗一死千
年欠此是黄河最上源
唱徹芙蓉花正開新聲又聽采茶哀秋風葉落踏
歌起巳覺江南席卷來
　　山寺早起　劉因
松䆫一夜逺潮生斷送幽人睡失明夢覺不知春
巳去半簾紅雨落無聲
　　讀史評　劉因
記録紛紛巳失眞語言輕重在詞臣若將字字論
心術恐有無邊受屈人
　　山行　劉因
西崦人家竹暎溪山深雨暗到來遲行窮谷口水
才見流盡巖花春不知
　　山家　劉因
馮蹄踏水亂明霞醉䄂迎風受落花怪見溪童出
門望鵲聲先我到山家
　　冩眞詩卷　劉因
龍祠嶽廟盡冠巾雨露何關土木身不是二程窮
物理誰從一髮辨天眞
　　已巳春徃均州　宋衜
武當却立翠屏新碧玉溶溶漠水奔如畫江山千
古在城闉幾度戰塵昬
　　觀出獵　宋衜
金鈚染血犬銜毛倒臂蒼鷹掣錦絛紅日下山秋
塞濶齊歌野樂陣雲髙
平原馬首鴈行齊狡兎深蔵鳥不飛環立傳觴人
半醉斜欹貂帽雪中歸
　　夀陽梅粧圖(錢選畫)王思廉
一聲白鴈度江潮便覺金陵王氣銷畫史不知亡
國恨猶將鉛粉記前朝
　　昭君出塞圖　王思廉
黄沙堆雪暗龍庭馬上琵琶掩淚聽漢室禦戎無
上䇿錯教紅粉怨丹青
　　汾亭古意圖　張礎
漢家宫闕白雲秋魏國川原過鴈愁萬古松風一
茅舎不隨華屋變山丘
　　關山風雨圖　張礎
山氣凝寒雨不開江濤拍岸雪成堆漁翁慣識風
波惡天際孤舟巳早廻
　　絶句四首　趙孟頫
春寒惻惻掩重門金鴨香殘火尚温燕子不來花
又落一庭風雨自黄昬
湘簾細織浪紋稀白苧新裁暑氣微庭院日長賔
客退滿池芳草燕交飛
揺落山川草樹稀白雲時逐鴈南飛苦無緑酒酬
佳日猶有黄花媚夕暉
梅花半落雪飄零楊桞青青江水生一夜東風吹
鴈過江南江北緫多情
　　錢選畫花　陳儼
霅翁夙號老詞客亂後却工花寫生寓意豈求顔
色似錢塘風物記昇平
　　題道院　髙克恭
緑隂無際壓蒼苔爲愛幽深手自栽風月早知煩
耳目不教春筍過墻來
草色琅玕逼兩楹蚤隂才過午隂清斜陽又送西
軒影一就移床待月生
　　無錫山中留題　髙克㳟
山深自昔無車馬道在何曽畏虎狼秪恐閑人來
看竹淋漓醉墨汚新墻
　　即事　髙克恭
古木隂中生白烟忽從石上見流泉閑隨屈曲㝷
源去直到人家竹塢邊
　　過弋陽　髙克㳟
雷聲驅雨過山西山腹雲根似削齊日暮牧兒歸
不得料應白水漲前溪
　　過信州　高克㳟
二千里地佳山水無數海棠官道傍風送落紅攙
馬過春光更比路人忙
　　過京口　高克恭
北來朋友不如鴻幾箇西飛幾箇東多少登臨舊
臺觀䦨干閑在夕陽中
　　寄王緫管　李昶
華陽東下古梁州五馬旌旗擁上游腸斷寒江衣
帶水令人空望鎭南樓
　　過故縣埧　李昶
憲宗皇帝射臺髙氣壓蠻江萬丈濤玉輦不歸巖
樹冷白雲何處醉蟠桃
　　杏花始開小酌　安熈
生紅和露滳胭脂又到芳春寂寞時便擬提壷花
下醉却愁羞殺背隂枝
杖藜吟遶去還來收拾春光入酒盃自是風花要
題品等閑蜂蝶莫相猜
　　和郭安道治書韻　周馳
西風吹起白頭波半夜扁舟掠岸過不向長橋酟
一醉滿天明月奈秋何
君醉淋漓我浩歌古人爲恨復如何秋來幾日渾
無賴巳有新霜着芰荷
江間小艇數能乗活計今如船子僧近喜老妻能
斫膾欲令稚子學扳􁉞
乆客思歸歸未能題書附與逺遊僧呉松江上鱸
魚美何處人家不下􁉞
　　遼陽高節婦　王結
天東長白近蓬瀛縹緲仙人玉雪清鳳去紫簫聲
巳絶青鸞獨跨上瑶京
　　我懐　曹元用
沙磧秋高宛馬肥哀笳一曲塞雲飛南都兒軰應
相念過盡征鴻猶未歸
　　贈李祕監(至治間曽/畫御容)張養浩
封章曾拜殿廷間凛凜丰儀肅九關廻首橋山淚
成血逢君不忍問龍顔
　　青山白雲圖　虞集
獨向山中訪隱君行窮千澗水沄沄仙家更在空
青外只許人間禮白雲
　　水夫容　虞集
長洲宫沼醉西施蕩漾蘭舟不自持願奉君王千
歳樂一盤清露玉淋漓
　　木夫容　虞集
九月襄王燕渚宫霓旌翠羽度雲中滿汀山雨衣
裳濕宋玉愁多賦未工
　　春雲　虞集
春雲冉冉度宫城樓雪初融水半生行過御溝成
乆立舉頭枝上有啼鸎
雨裛輕塵道半乾朝廻隨處借花春墻東千樹垂
楊桞飛絮時來近馬鞍
　　聴雨　虞集
屏風圍暖鬢毶毶絳蠟揺光照暮酣京國多年情
盡改忽聽春雨憶江南
何處它年寄此生山中江上緫關情無端繞屋長
松樹盡把風聲作雨聲
　　庚午廷試次韻　虞集
待漏宫門聽鑰開䄂中進卷緫賢才奏名殿裏千
花合傳勑階前好雨來
千花覆檻桞垂絲晝刻傳呼淑景移聖主自觀新
進䇿侍臣簮筆立多時
　　曹將軍馬　虞集
高秋風起玉關西踣鐵歸朝十萬蹄貌得當時第
一疋昭陵風雨夜聞嘶
　　寄家書　馬祖常
春雲閣雨花泥少池上波平飛白鳥薊中河外盡
天涯蓮葉圎時身到家
　　題桞道傳詩卷　馬祖常
九曲珠穿蟻度絲雙環鏡透月輪虧人間自有鵷
鸞侣早奏簫韶見鳯儀
　　宫詞　馬祖常
華清水殿繡芙蓉金鴨香銷寳帳重竹葉羊車來
别院何人空聽景陽鍾
銀床井冷露漙漙半臂薫衣釧辟寒不恨長門冬
夜永小奴休報韈羅單
長門月轉漏聲催自熨寒衣減帶圍休怕官家嫌
體弱細腰曽是楚王妃
合宫舟泛濯龍池端午爭懸百綵絲新賜承恩脂
粉磑上陽不敢妬蛾眉
繭舘繰絲濕翠翹夫人纎指織龍綃羅襦雙珮清
晨響只恐君王有晏朝
八姨粉翠錫千緡脂盝新粧百寳匀白髪上陽宫
女老補衣重拆繡麒麟
卯酒微微解宿酲催花羯鼓報新聲君王好錫承
恩宴􁅪苦邊頭百將營
露蘭研粉夀陽粧奩内新燒百刻香圎舌教成鸚
鵡語偷將玉笛送寧王
銀河七夕渡雙星桐樹逢秋葉未零萬歳君王當
宁坐妾身不願命如萍
花氣烝霞淑景眀望仙樓上看彈鸎李謩吹笛宫
墻外學得棃園第幾聲
　　孟光舉案圖　王執謙
白髪梁鴻與世乖賴逢光也配其才五噫歌罷愁
無奈不覺春從案上來
　　題甄氏訪山亭　陳觀
水流花落石生雲日靜風喧草欲薫老去風流猶
未减一丘一壑要平分
雨後西山翡翠堆結亭直欲近巖隈從今記取溪
頭路一日湏來一百廻
　　清眀日遊太傅林亭　􁅪文房
隅水園林丞相宅路人猶記種花時可憐緫被風
吹盡不許遊人折一枝
　　玉簮　張淳
開軒俯瞰碧雲衢白筆含香半吐鬚帶露折來何
處可膽瓶秋水澹如無
　　過郝參政墓林　鮑仲華
茂林喬􁅋上千雲葉葉曾沾雨露恩萬古西山青
不斷鳥啼花落幾黄昬
國朝文類卷第八
國朝文類卷第九
　詔赦
　　即位詔(庚申年/四月)
朕惟祖宗肇造區宇奄有四方武功迭興文治多
闕五十餘年於此矣蓋時有先後事有緩急天下
大業非一聖一朝所能兼備也
先皇帝即位之初風飛雷厲將大有爲憂國愛民
之心雖切於巳尊賢使能之道未得其人方董䕫
門之師遽遺鼎湖之泣豈期餘恨竟弗克終肆予
沖人渡江之後蓋將深入焉乃聞國中重以僉軍
之擾黎庶驚駭若不能一朝居者予爲此懼馹騎
馳歸目前之急雖紓境外之兵未戢乃會羣議以
集良規不意宗盟輙先推戴左右萬里名王巨僚
不召而來者有之不謀而同者皆是咸謂國家之
大綂不可乆曠神人之重寄不可暫虗求之今日
太祖嫡孫之中先皇母弟之列以賢以長止予一
人雖在征伐之間每存仁愛之念博施濟衆實可
爲天下主天道助順人謨與能祖訓傳國大典於
是乎在孰敢不從朕峻辭固讓至于再三祈懇益
堅誓以死請於是俯循輿情勉登大寳自惟寡昧
屬時多艱若渉淵氷罔知攸濟爰當臨御之始冝
新弘逺之規祖述變通正在今日務施實德不尚
虗文雖承平未易遽臻而飢渇所當先務略舉其
切時便民者條列於后嗚呼歴數攸歸欽應上天
之命勲親斯託敢忘烈祖之規建極體元與民更
始朕所不逮更頼我逺近宗族中外文武同心恊
力獻可替否之助也誕告多方體予至意
　　中綂建元詔　王鶚
祖宗以神武定四方淳德御羣下朝廷草創未遑
潤色之文政事變通漸有綱維之目朕獲纉舊服
載擴丕圖稽列聖之洪規講前代之定制建元表
歳示人君萬世之傳紀時書王見天下一家之義
法春秋之正始體大易之乾元炳煥皇猷權輿治
道可自庚申年五月十九日建號爲中綂元年惟即
位體元之始必立經陳紀爲先故内立都省以緫
權綱外設緫司以平庶政仍以興利除害之事補
偏捄弊之方隨詔以頒申畫于后於戲秉籙握樞
必因時而建號施仁發政期與物以更新敷宣懇
惻之辭表著憂勞之意凢在臣庶體予至懐
　　中綂元年正月赦　王鶚
我國家
烈祖肇基　先皇繼統惟圖日闢於疆宇未免
歳耀於兵威事有當爲時難遽巳朕獲承丕祚巳
降德音念士卒暴露者乆之而人民離散者多矣
干戈載戢田里俾安不期同氣之中俄有䦧墻之
侮顧其沖㓜敢啓兹謀皆被姦讒相濟以惡彼既
階於禍亂此當應以師徒朕惟父母兄弟之親宗
廟社稷之重遣使敦諭至于再三亂紀執迷曽無
少革以致宗族共怒戈甲乃興重念兵方弭而復
徴民甫休而再擾危疑未釋反側不安詿誤者至
及於無辜拘囚者或生於不測非朕本意䀌然傷
心冝推曠蕩之恩普示哀矜之意於戲悛心或啓
忍加管蔡之刑内難既平迓續成康之治
　　賜髙麗國王暦日詔(中綂五年正月)王鶚
諭髙麗國王　植獻歳發春式遘三陽之㑹對時
育物冝同一視之仁睠爾外邦忠於内附肇因正
旦庸展賀儀方使介之還歸湏筴書之播告今賜
卿中綂五年暦日一道卿其若稽古典敬授民時
勸彼東嵎之氓勤於南畒之事茂迎和氣迄用康
年時乃之休惟朕以懌
　　至元改元赦(中統五/年八月)王鶚
應天者惟以至誠拯民者莫如實惠朕以菲德獲
承慶基内難未戡外兵弗戢夫豈一日于今五年
頼　天地之卑矜暨祖宗之垂𥙿凢我同氣㑹于
上都雖此日之小康敢朕心之少肆比者星芒示
儆雨澤愆常皆闕政之所繇顧斯民其何罪冝布
惟新之令溥施在宥之仁於戲否徃泰來迓續亨
嘉之㑹鼎新革故正資輔弼之良
　　建國號詔(至元八年/十一月)徒單公履
誕膺景命奄四海以宅尊必有美名紹百王而紀
綂肇從隆古匪獨我家且唐之爲言蕩也堯以之
而著稱虞之爲言樂也舜因之而作號馴至禹興
而湯造互名夏大以殷中世降以還事殊非古雖
乗時而有國不以義而制稱爲秦爲漢者蓋從初
起之地名曰陏曰唐者又即始封之爵邑是皆徇
百姓見聞之狃習要一時經制之權冝槩以至公
得無少貶我
太祖聖武皇帝握乾符而起朔土以神武而膺帝
圖四振天聲大恢土宇輿圖之廣歴古所無頃者
耆宿詣庭奏章伸請謂既成於大業冝早定於鴻
名在古制以當然於朕心乎何有可建國號曰大
元蓋取易經乾元之義兹大冶流形於庶品孰名
資始之功予一人厎寧於萬邦尤切體仁之要事
從因革道恊天人於戲稱義而名故匪爲之溢美
孚休惟永尚不負於投艱嘉與敷天共隆大號
　　頒授時暦詔(至元十七年六月)李謙
自古有國牧民之君必以欽天授時爲立治之本
黄帝堯舜以至三代莫不皆然爲日官者皆世守
其業隨時考驗以與天合故暦法無數更之弊及
秦滅先聖之術每置閏於歲終古法蓋殫廢矣由
兩漢而下立積年曰法以爲推歩之準因仍㳂襲以
迄于今夫天運流行不息而欲以一定之法拘之未
有乆而不差之理差而必改其勢有不得不然者
今命太史院作靈臺制儀象日測月驗以考其度
數之真積年日法皆所不取庶幾脗合天運而永
終無弊乃者新暦告成賜名曰授時暦自至元十八
年正月一日頒行布告遐邇咸使聞知
　　清冗職詔(至元二十/三年七月)李謙
惟我
祖宗肇造區夏雖中書巳甞建立而官制未暇舉
行迨予圖大以宅中思欲繼志而述事集儒臣之
公議法前代之彞章爰立省部院臺以正朝廷綱
紀自疆土極照臨之逺而省臺有内外之分日益
月増官冗人濫甞勑有司而澄汰意能舊制之遵
承比聞近侍之言謂益曩時之弊彼不勝重任有
壅上聞苟尚蹈匪彞時惟予咎其清冗職用復前
規於戲官不必備惟其人朕恪守巳成之憲爾尚
克勤于乃事卿永肩圖報之心
　　加封五嶽四瀆四海詔(至元二十/八年二月)閻復
朕惟名山大川國之秩祀今嶽瀆四海皆在封宇
太祖皇帝以來彼宋與我使介交通殆非一次彼
此曲直之事亦所共知不必歴舉迨我
憲宗之世朕以藩職奉命南伐師次鄂渚彼賈似
道遣宋京詣我近臣博都歡前河南路經略使趙
璧請罷兵息民願奉歲幣于我朕以國之大事宗
親在上必湏入計用報而還即位之始追憶是言
乃命翰林侍講學士郝經等奉書徃聘蓋爲生靈
之計也古者兵交使在其間惟和與戰冝嗣報音
其何與於使哉而乃執之卒不復命至如畱此一
二行李於此何損於彼何益以致師出連年邊境
之間死傷相籍係累相属皆彼宋自禍其民也襄
陽被圍五年旅拒王師義當不貸朕先有成命果
能出降許以不死是既降附之後朕不食言悉全
其命冀宋悔過或啓令圖而乃迷執罔有悛心所
以問罪之師有不能巳者今遣爾等水陸並進爾
等當布告遐邇夫以天下爲事爰及干戈自古有
之無辜之民初無與焉若彼界軍民官吏人等去
逆效順與衆來降或别立竒功者驗等第官資遷
擢其所附軍民冝嚴勅將士毋得妄行殺掠父母
妻孥家口母致分散仍加賑給令得存濟其或固
拒弗從及迎敵者俘戮何疑
　　即位詔(至元三十/一年四月)王構
朕惟
太祖聖武皇帝受天眀命肇造區夏聖聖相承光
熈前緒迨我
先皇帝體元居正以來然後典章文物大備臨御
三十五年薄海内外罔不臣屬宏規逺略厚澤深
仁有以衍皇元萬世無疆之祚我　昭考早正儲
位德盛功隆天不假年四海缺望顧惟眇質仰荷
先皇帝殊眷徃歲之夏親授皇太子寳付以撫軍
之任今春宫車逺馭奄棄臣民乃有宗藩昆弟之
賢戚畹官僚之舊謂祖訓不可以違神噐不可以
曠體承　先皇帝夙昔付託之意合辭推戴誠切
意堅朕勉徇所請於四月十四日即皇帝位尚念　先朝
庶政悉有成規惟愼奉行罔敢失墜更頼宗親勲
戚左右忠良各盡乃誠以輔台德
　　五鎭山加封詔(大德三年)王構
朕惟九州之有鎭山三代以爲常祀嶽瀆四海加
封爰自于先朝疆理羣方同饗冝遵於舊制乃眷
粹靈之懿其増號秩之華今加上東鎭沂山曰元
德東安王南鎭㑹稽山曰昭德順應王西鎭吴山曰
成徳永靖王北鎭毉巫閭山曰貞德廣寧王中鎭
霍山曰崇德應靈王地德恒安功恊成于奄奠民
生咸阜治浸格于隆平仍命所在有司以時致祭
務盡精嚴尚冀歆承益孚嘉貺
　　建儲詔(大徳九年/六月)閻復
惟我
太祖聖武皇帝
丗祖聖徳神功文武皇帝規模宏逺預建儲嗣式
與古合朕恪遵祖宗成憲允恊昆弟僉言立嫡子
德夀爲皇太子兹有日矣比者逺近宗親復以爲
請又中書百司及諸老臣請授冊寳昭示中外朕
俯從衆願於今月五日授以皇太子寳所有冊禮
其如常制属兹盛舉冝布新恩於戲慶衍無疆既
正名於國本仁同一視尚均福於黎元
　　即位詔(大徳十一年/五月)閻復
昔我
太祖皇帝以武功定天下
丗祖皇帝以文德洽海内列聖相承丕衍無疆之
祚朕目先朝肅將天威撫軍朔方殆將十年親御
甲胄力戰却敵者屢矣方諸蕃内附邊事以寧遽
聞宮車晏駕廼有宗室諸王貴戚元勲相與定䇿
於和林咸以朕爲
丗祖曽孫之嫡　𥙿皇正派之傳以功以賢冝膺
大寳朕謙譲未遑至于再三還至上都宗親大臣
復請於朕間者姦臣乗隙謀爲不軌頼祖宗之靈
母弟愛育黎㧞力八達禀命　太后恭行天罰内
難既平神器不可乆虗宗祧不可乏祀合辭勸進
誠意益堅朕勉徇輿情於五月二十一日即皇帝位
任大守重若渉淵氷属嗣服之云初其與民而更
始於戲丕承丕顯敢忘持守之心于蕃于宣勉效
忠勤之力共毗新政聿厎隆平
　　行銅錢詔(至大二年/十月)
錢幣之法其來逺矣三代以降㳂革不常
丗祖皇帝建元之初頒行交鈔以權民用已有錢
幣兼行之意蓋錢以權物鈔以權錢子母相資信
而有證今鈔法一新期於公私兩利重惟經乆之
計必復鼓鑄之規
　　至大三年十月赦　姚燧
朕自嗣守丕基致孝太室奉上玉冊寳加謚
太祖爲法天啓運聖武皇帝光獻翼聖皇后
睿宗仁孝景襄皇帝顯懿莊聖皇后
丗祖聖德神㓛文武皇帝昭􁧬順聖皇后
𥙿宗文惠眀孝皇帝徽仁𥙿聖皇后
順宗昭聖衍孝皇帝
成宗欽眀廣孝皇帝貞慈静懿皇后于斯之時冝
降德音誕告天下猶恐數赦或賊良民今因西北
叛王不受正朔五十餘年其子察八而蓋愆前人
盡率部衆歸命闕庭及闊闊出謀爲非覬未忍置
理刑以輕典與夫崇建大刹上爲　列聖報德冥
冥下爲生民祈福昭昭者亦既成功皆我　聖母
之德之致巳於此月五日奉玉冊玉寳上尊號曰
儀天興聖慈仁昭懿壽元皇太后屬大慶禮成冝
敷渙號以新民聽於戲凢在有司一乃心力以輔
予治期厎隆平
　　即位詔(至大四年/三月)姚燧
惟昔　先帝事
皇太后撫朕眇躬孝友天至由朕同託
順考遺體重以母弟之嫡加有削平内難之功於
其踐阼曽未踰月授以皇太子寳領中書令樞宻
使百揆機務聽所總裁于今五年　先帝奄棄天
下勲戚元老咸謂大寳之繩既有成命非與
前聖賔天而始徴集宗親議所冝立者比當稽周
漢晉唐故事即正宸極朕以國恤方新誠有未忍
是用經時今則上奉　皇太后勉進之命下徇諸
王勸戴之勤三月十八日於大都大眀殿即皇帝
位凢尚書省誤國之臣先巳伏誅同惡之徒亦巳
放殛百司庶政悉歸中書命丞相鐡木迭兒平章
政事完澤李道復等從新拯治其可爲今法程拯
民急者具如左方於戲凢爾有官君子皆古所謂
治天職食天禄者冝一心力欽乃攸司無替朕命
　　行科舉詔(皇慶二年十一月)程鉅夫
惟我祖宗以神武定天下
丗祖皇帝設官分職徴用儒雅崇學校爲育才之
地議科舉爲取士之方規模宏逺矣朕以眇躬獲
承丕祚繼志迷事祖訓是式若稽三代以來取士
各有科目要其本末舉人冝以德行爲首試藝則
以經術爲先詞章次之浮華過實朕所不取爰命
中書參酌古今定其條制其以皇慶三年八月天
下郡縣興其賢者能者充賦有司次年二月㑹試
京師中選者朕將親䇿焉於戲經明行修庶得眞
儒之用風移俗易益臻至治之隆
　　即位詔(延祐七年/三月)張士觀
洪惟
太祖皇帝膺期撫運肇開帝業
世祖皇帝神機睿略統一四海以聖繼聖迨我
先皇帝至仁厚德涵濡羣生君臨萬國十年于兹
以社稷之逺圖定天下之大本恊謀宗親授予冊
寳方春宫之與政遽　昭考之賔天諸王貴屬元
勲碩輔咸謂朕冝體　失皇帝付託之重
皇太后擁佑之慈既深繋於人心詎可虗於神器
合辭勸進誠意交孚乃於三月十一日即皇帝位
於大明殿誕受惟新之命庸推在宥之恩尚念
祖宗丕緒持守維艱萬㡬之䌓罔敢暇逸更頼逺
近勲戚左右臣鄰咸一乃心以輔予治
　　至治改元詔　元明善
朕秪遹詒謀獲承丕緒念付託之惟重顧繼述之
敢忘爰以延祐七年十二月𥘉二日被服衮冕恭詣
于太廟既大禮之告成冝普天之均慶屬兹喻歳
用易紀元于以導天地之至和于以法春秋之謹
始可改延祐八年爲至治元年於戲奉先思孝式
昭報本之誠發政施仁聿廣錫民之福
　　命拜住爲右丞相詔(至治二年/十二月)袁桷
帝王之職在論一相于以表正百司綱領庶績朕
纉承丕緒厲精圖治然而澤有所未洽政有所未
舉豈委任之道有遺闕歟今特命中書左丞相拜
住爲開府儀同三司上柱國録軍國重事中書右
丞相監修國史一新機務使邪正異途海㝢乂寧
以復中綂至元之治於戲朝廷既正著端本澄源
之功風俗斯醇廣摩義漸仁之化
　　諭安南國詔　曹元用
諭安南國世子陳日爌我國家誔膺景命撫綏萬
邦德澤普加靡間夷夏乃者先朝奄棄臣民朕以
裕皇嫡孫爲宗戚大臣之所推戴爰自
太祖皇帝肇基之地入承天叙於至治三年九月
四日即皇帝位遂以甲子歲爲泰定元年今遣亞
中大夫吏部尚書馬合謀奉議大夫禮部郎中楊
宗瑞賫詔徃諭爾國賜爾授時暦一帙惟乃祖乃
父脩貢内附有年矣我國家遇卿甚厚以占城守
臣上表稱卿之邊吏累發兵相侵朕爲之惻然于
中不知卿何爲至是豈信然耶朕君臨天下視逺
猶邇務輯寧其民俾各得其所卿其體予至懐戒
飭士衆慎保乂民俾毋忘爾累丗忠順之意
　　即位改元詔　虞集
洪惟我
太祖皇帝肇造區夏
丗祖皇帝混一海宇爰立定制以一綂緒宗親各
授分地勿敢妄生覬覦此不易之成規萬丗所共
守者也
丗祖皇帝之後　成宗皇帝　武宗皇帝　仁宗
皇帝　英宗皇帝以公天下之心以次相傳宗王
貴戚咸遵祖訓至於晉邸具有盟書願守藩服而
與賊臣帖失也先帖木兒等潜通隂謀冒千寳位
使　英皇不幸罹于大故朕兄弟播越南北備歴
艱險臨御之事豈獲與聞朕以叔父之故順承惟
謹于今六年灾異迭見權臣倒刺沙烏伯都刺等
専擅自用䟽逺勲舊廢棄忠良變亂祖宗法度空
府庫以私其黨類大行上賔利於立㓜顯握國柄
用成其姦宗王大臣以宗社之重綂緒之正恊謀
推戴屬于眇躬朕以菲德冝俟大兄固譲再三宗
戚將相百僚耆老以爲神器不可以乆虗天下不
可以無主周王遼隔朔漠民庶遑遑巳及三月誠
懇迫切朕姑從其請謹俟大兄之至以遂朕固譲
之心已於致和元年九月十三日即皇帝位於大
眀殿其以致和元年爲天暦元年可大赦天下於
戲朕豈有意於天下哉重念祖宗開創之艱恐墮
大業是以勉徇輿情尚賴爾中外文武臣僚恊心
相予輯寧億兆以成治㓛
　　即位詔(天暦二年八月十五日)虞集
惟昔上天啓我
太祖皇帝肇造帝業　列聖相承
丗祖皇帝既大一綂即建儲貳而我
𥙿皇天不假年　成宗入繼才十餘載我　皇考
武宗皇帝歸膺大寳克享天心志存不私以
仁廟居東宫遂嗣宸極甫及　英皇降割我家晉
邸違盟構逆㩀有神器天示譴告竟隕厥身於是
宗戚舊臣恊謀以舉義正名以討罪揆諸綂緒属
在眇躬朕興念大兄播遷朔漠以賢以長暦數冝
歸力拒羣言至于再四乃曰艱難之際天位乆虗
則衆志弗固恐隳大業朕雖從請而臨御秉𥘉志
之不移是以固譲之詔始頒奉迎之使巳遣㝷命
阿納忒納失里燕帖木兒奉皇帝寳璽逺迓于途
受寳即位之日即遣使授朕皇太子寳朕幸釋重
負實獲素心乃率臣民北迎大駕而　先皇帝䟦
渉山川䝉犯霜雪道里遼逺自春徂秋懐艱阻於
歴年望都邑而增慨徒御弗慎屢爽節宣信使徃
來相望於道路彼此思見交切於衷懐八月一日
大駕次王忽察都朕欣瞻對之有期獨兼程而先
進相見之頃悲喜交集何數日之間而宫車弗駕
國家多難遽至於斯念之痛心以夜繼旦諸王大
臣以爲　祖宗基業之隆　先帝付託之重天命
所在誠不可違請即正位以安九有朕以　先皇
帝奄棄方新摧怛何忍銜哀辭對固請彌堅執誼
伏闕者三日皆宗社大計乃以八月十五日即皇
帝位于上都可大赦天下於戯戡定之餘莫急乎
與民休息丕變之道莫大乎使民知義亦惟爾中
外大小之臣各究乃心以稱朕意
　　親祀南郊赦(至順元年/十二月)虞集
朕膺昊天之成命承聖祖之貽謀祗纉丕基于今
三載統萬幾之兢業思兆姓之雍熈式舉禮文聿
嚴報祀爰以今年十月初四日躬服衮冕致眀
禋于南郊尊我
太祖法天啓運聖武皇帝配享上帝方至誠之孚
格嘉景貺之旋臻冝施曠蕩之恩用洽溥天之慶
於戲永言配命克肩昭事之心一視同仁益廣鴻
寧之福
　　即位詔　虞集
洪惟
太祖皇帝啓闢疆宇
丗祖皇帝綂壹萬方　列聖相承法度眀著我
曲律皇帝入纂大綂修舉庶政動合成法授大寳
位于　普顔篤皇帝以及　格堅皇帝暦數之歸
寔當在我　忽都篤皇帝　扎牙篤皇帝而各播
越遼逺時則有若燕帖木児建義效忠戡平内難
以定邦國恊恭推戴　扎牙篤皇帝登位之始即
以譲兄之詔明告天下隨奉璽紱逺迓　忽都篤
皇帝朔方言旋奄棄臣庶　扎牙篤皇帝荐正宸
極仁義之至視民如傷恩澤霶霈無間逺邇顧育
眇躬尤篤慈愛賔天之日　皇后傳扎牙篤皇帝
顧命於太師太平王右丞相荅刺罕燕帖木兒太
保浚寧王知樞容院事伯顔等謂聖體彌留益推
固譲之初志以宗社之重屬諸大兄　忽都篤皇
帝之丗嫡乃遣使召諸王宗親以十月一日來㑹
大都與宗王大臣同奉遺詔揆諸成憲冝御神器
以至順三年十月初四日即皇帝位于大眀殿可
大赦天下於戲肆予沖人託于天下臣民之上任
大守重若渉淵氷尚頼宗王大臣百司庶府交修
乃職思盡厥忠嘉與億兆之民共保隆平之治

國朝文類卷第九
國朝文類卷第十
　冊文
　　皇后冊文　王磐
維至元十年嵗次癸酉三月甲寅朔十三日丙寅
皇帝若曰天地合徳故能覆載萬物而不遺日月
並眀所以照臨六合而無外至哉夫婦之大義實
配隂陽之兩儀咨爾皇后弘吉烈氏戚里名家元
勲貴族備儀率禮令徳來嬪自朕奉藩之初至于
踐阼之日眀識逺慮裨益宏多雖褘翟正位于長
秋而典冊未光于大禮兹者文臣敷奏寔應朕心
今遣攝太尉中書右丞相安童持節授爾玉冊寳
章備物充庭式遵古典於戯恭順接下九族形雍
睦之風儉素相高萬世衍靈長之福服兹寵命益
懋徽猷
　　皇太子冊文　徒單公履
皇帝若曰咨爾皇太子(𥙿宗/廟諱)仰惟
太祖聖武皇帝遺訓嫡子中有克嗣服繼統者預
選定之是用立
太宗英文皇帝以紹隆丕構自時厥後不爲顯立
冡嫡遂啓争端朕上遵祖宗弘逺之規下恊昆弟
僉同之議乃從燕邸立爾爲皇太子積有日矣比
者儒臣敷奏國家定立儲嗣冝有冊命此典禮也
今遣攝太尉中書左丞相伯顔持節授爾玉冊金
寳於戲聖武燕謀爾其奉承昆弟宗親爾其和恊
使仁孝顯於躬行可謂不負爾所託矣尚其戒哉
式勿替朕命
　　太祖皇帝加上尊號冊文　王構
維至大二年歳次巳酉某月某日孝曽孫嗣皇帝
臣某謹再拜稽首言伏以恢皇綱廓帝紘建萬世
無疆之業鋪宏休揚偉績遵累朝巳定之規式當
繼統之元盍有稱天之誄孝弗忘于率履制庸謹
于加崇欽惟
太祖聖武皇帝陛下淵量聖姿􁧬謀雄斷沛仁恩
而濟屯厄振覊䇿以馭豪英惟解衣推食于初年
見君國子民之大略玄符顓握諸部悉平黄鉞載
麾百城隨下裔土兼收于夏孽餘波克殄于金源
蕩蕩乎無能名迹逺追于湯武灝灝爾其爲訓道
允恊于唐虞根深峻嶽而維者四焉囊括殊封而
統之一也肆予小子承此丕基兩祗見於太宫恒
僾臨于端扆祚垂鴻兮錫裕尚期昭報之申牒鏤
玉以増輝敢緩彌文之舉謹遣某宫某奉玉冊玉
寳加上尊謚曰
法天啓運聖武皇帝廟號　太祖伏惟威靈昭假
景貺潜臻闡繹吾元與天並乆
　　世祖皇帝謚冊文　王構
維至元三十一年歲次甲午五月庚戍朔越九日
氏午孝孫嗣皇帝臣某再拜稽首言臣聞繼志述
事非盡孝無以致其誠表行誄功非定謚無以稱
其實肆邦彞之具舉維天道之恊從欽惟
先皇帝膺籙受圖體元立綂蚤從藩邸茂著徽稱
爲治之基有常經國之畧則逺役用衆智獨斷于
衷緫攬萬機如指諸掌内朝廷外侯牧等威迭降
罔不適中先教化後刑名本末相循亦皆有序在
御迨踰於三紀推尊合冠於百王若夫惠及困窮
恩加降附慎終如始每存好仁之心保小以仁特
示包荒之量擴盛猷之鴻鬯沛膏澤之醇醲方其
泰運漸亨戢濟多難離綱復綴混一四方傳檄而
氛祲開渙號而方維定乾旋坤轉不足以喻其機
雷厲風飛不足以比其捷至於嘉言博采惟典謨
訓誥是師諸藝畢延盡隂陽圖緯之學考音律以
創字畫參古今以制禮儀振耀威靈肅陳兵衛白
旄黄鉞時則親廵犀甲雕弧止於不用其聖徳弗
可及巳神㓛蔑以尚焉蓋文之所加者深武之所
服者大是用升崇吉祔揆卜剛辰謹遣攝太尉臣
兀都帶奉冊寳上尊謚曰
聖徳神功文武皇帝廟號　世祖伏惟睿靈俯垂
昭鑒思皇多祜錫羡無疆
　　皇太后冊文　陳儼
維至元三十一年歲在甲午十一月丁未朔
皇帝臣某謹稽首再拜言曰臣聞自家而國治道
必有所先立愛惟親君徳莫加於孝況恩深於鞠
我而禮重於正名歴代以來令儀可考人子之職
所在天下之母冝尊恭惟
聖母聖善本乎天資靜專法乎地道上以奉宗祏
之重下以叙倫紀之常助我前人守卷耳憂勤之
志保予沖子成思齊雝肅之風肆神器之有歸知
孫謀之素定卑付雖由於暦數規模一出於庭闈
是用率籲衆心章眀鉅慶不勝拳拳大願謹奉冊
寳上尊稱曰
皇太后伏惟長信穆穆周宗綿綿備洛書之錫福
粲慈極之儀天瑶圖寳運於萬斯年誠歡誠抃稽
首再拜
　　􁧬宗皇帝加上尊謚冊文　劉賡
伏以詣泰壇而請命有稱天以誄之文薦清廟而
致嚴蓋若昔相承之典剛辰爰卜遺美載揚欽惟
􁧬宗景襄皇帝孝友温恭聰眀濬哲属我家肇造
于朔土佐　聖祖遄征于四方逮天討之奉行致皇
威之逺暢金源假兩河之息天水渝通好之􁋼遂
移秦隴之師粤有褒斜之舉既平南鄭順流而東
再渉襄江自天而下乃眷三峯之捷實開萬世之
基唇既亡而齒則寒號可伐而虞不臘適英文之
違豫圖中夏之厎寧毋作神羞請以身代爰俟金
縢之啓巳知寳祚之歸迪我後人紹茲眀命徽稱
顯號雖巳擬諸形容玉檢金泥尚未遑於潤色奉
玉冊玉寳加上尊謚曰
仁聖景襄皇帝廟號　睿宗伏惟端臨扆座誕受
鴻名億萬斯年永錫繁祉
　　順宗皇帝謚冊文　程鉅夫
孝子嗣皇帝臣某謹再拜稽首言曰臣聞顯親所
以爲子追逺所以厚民矧必百世祀而位弗隆爲
天子父而養弗逮是冝稱秩以達純誠欽惟
皇考皇帝淵穆有容神眀莫測文孫文子鍾至憂
於兩宫冝君冝王膺具瞻於四海當璧之祥未卜
棄蹝之跡已遥興言欲報之恩昊天罔極對越有
成之命夙夜惟寅昭哉玄徳之升聖矣生知之異
衍莫衍於昌後嗣而有天下孝莫孝於配前烈而
茂本支念茲繼體之初益切中心之慕謹遣攝太
尉某官某奉玉冊玉寳上尊謚曰
昭聖衍孝皇帝廟號　順宗伏惟眀眀降鑒序于
祖宗攸躋攸寧永錫祚胤
　　皇后冊文　程鉅夫
維皇慶二年嵗次癸丑三月􁅪卯朔越十有六日
丙午
皇帝若曰朕荷　天地祖宗之祐
皇太后之訓嗣大歴服思厎于治必立元配表正
六宫咨爾弘吉刺氏寔我家世戚嫡嗣所自出積
徳流慶肆啓爾來嬪于朕淑愼孝恭令譽昭聞承
命慈闈爰正爾位今遣攝太尉中書右丞相秃忽
魯授爾玉冊玉寳命爾爲皇后惟天地定位萬物
以生日月並照萬國以眀君后合徳萬化以成上以
事上帝奉宗廟下以親九族正萬邦爲朕内助
惟爾之賢其永念厥徳履中體順俾聖母暨子一
人以寧豈惟爾嘉天亦永相念爾共享我有國欽哉
　　皇帝尊號玉冊文　姚燧
維至大二年正月乙酉朔越七日􁅪卯皇太子中
書令樞宻使臣某謹率中外文武百僚頓首頓首
謹言昔我
世祖既平炎趙質之於書幅貟廣長振古無倫覆
燾之下八紘萬國莫敢不庭何獨一主西北岸然
慿道阻脩方命正朔徳綏之而不摯威董之而不
讋夫豈不能聲罪致罰罙入其地終以聖仁親其
宗親包荒有年　成宗繼序憤乆驁頑天鑒昭眀
於　𥙿皇孫獨異　陛下授以
太祖皇帝信寳撫軍漠北是固以張足付神器之
本時未及冠承命即行其視萬里莽閴寒冽之郷
不逺不難如堂適庭至則獎厲諸軍脩明法制簡
㧞果毅均苦分勞解衣燠寒推食飫飢洸洸汔汔
士氣日作􁓬筭伐謀待㓂歲至奪人以先身踐戎
行霆馳電擊大北其羣虗巳不矜日愼一日始終
十年不狃屢勝狂狡不懲悉銳來加當以選鋒伺間
出竒盡襲輜重彷徨無歸度不能軍耄倪纍纍降
口百萬致兹敉寧平四十年未靖之梗成兩　祖宗
未究之志天下之人聞其風聲思覩天光者顒顒
翹翹九圍一心握是乾符歸正宸極弛武事之夙
習洽新化以文治立愛自親曽未旬浹上尊
太后問安以時下建儲宫庶政是先又舉　列聖
未遑之典欽崇元祀玉瓉黄流薦祼太室還蹕龍
興徘徊
太祖龍旂九斿􁛜金于斯肇基帝業爲城中都又
以孔子垂範百王將二千年而顯謚未稱加大成
於至聖文宣王上立勞于軍與凢庭臣悉大賚之
問歲不登既賑既恤虞施未博民罹罪罟再肆大
宥至徳難名赫赫巍巍惟天爲大掛一漏萬井觀
如斯求可盡臣下歸美報上者惟是徽稱謹奉玉
冊玉寳上尊號曰
綂天繼聖欽文英武大章孝皇帝欽惟
陛下立心天地立極生民茂對鴻名于億萬年
　　皇太后尊號玉冊文　姚燧
維至大三年歳次庚戌冬十月甲辰朔越五日戊
申嗣皇帝臣某臣伏思
顯考順宗未臨海㝢眇眇小子託其遺體顧踐丕
基惟事　聖母養以天下何無不有何欲不臻而
隆名盛典辭未見俞非臣所以表微忱酬大徳也
欽惟
皇太后陛下貞順而齊肅淵哲而剛眀居常處變
愛威異施臣在先朝受詔漠北徃撫諸軍可謂逺
役以義割恩縱臾其行迨􁐫河陽永懐彌切親至
五臺禱于佛乗尚慿隂隲早遂振旅殿閣是崇霛
貺用昭旋聞國恤併日馳赴邪謀方興授䇿儲皇
曽不再日掃清宫掖待臣以來卑付神器自非睿
斷安敉内訌徃歳鑾輅再􁐫五臺浄供大脩以畢
夙願極心爲臣天燾地持日居月諸其大其眀非
言所喻詩之言曰母氏劬勞推之眇末咻仁喣慈
百倍爲艱圖以報塞惟崇顯號者強而名之庶幾
聖徳昭眀天下是用類于
上帝禋于　太室奉玉冊玉寳上尊號曰
儀天興聖慈仁昭懿壽元皇太后欽惟
皇太后陛下慶躋莫上之尊福衍無疆之暦菲躬
是保慈訓是承
　　皇太子冊文　閻復
皇帝若曰祖宗聖緒恭承丕顯之謨兄弟懿親冝
正元良之號立天下之大本示天下以至公咨爾
皇太子(仁廟/御名)徳器淵深英姿玉粹武奮清宫之偉
績文參定䇿之殊勲豈特華蕚交輝之情式相好
矣其在鳬鷖守成之治湏汝賛之故於連枝同氣
之間付以監國撫軍之任兹上承於　母意蓋允出
於朕心巳於六月朔旦靣授爾皇太子金寳今復
遣攝太尉丞相塔思不花持節授爾玉冊維寵命
之荐膺尚謙恭而自牧益盡寧親之孝益勤事上
之忠以敦九族内睦之風以衍億祀無疆之慶
　　成宗皇帝謚冊文　張士觀
嗣皇帝臣某謹再拜稽首言曰臣聞稱天以誄表
名實之至公法日而名庶形容之可擬維帝王之
有謚蓋今古之彝章欽惟
大行皇帝禀上聖之資撫重熈之運當
裕考龍升之後承
世皇燕翼之謀武威肅鎮於遐荒文徳誕敷於華
夏業業謹盈成之戒愉愉盡孝敬之誠罷勤逺之
兵邊釁弭而苗頑格遣直指之使皇澤宣而民瘼
除九族形敦睦之風萬國洽隆平之治爰酌奉常
之議用昭告袝之文謹遣攝太尉某官某奉冊寳
上尊謚曰
欽文廣孝皇帝廟號　成宗伏惟􁧬靈在天孚鑒
逮下茂膺典冊錫羡邦家
　　仁宗皇帝謚冊文　張士觀
維延祐七年歳次庚申八月丁未朔粤十日丙辰
孝子嗣皇帝臣某謹再拜稽首言臣聞觀其謚而
知其行著王者之丕稱禋于廟而誄于郊寔邦家
之彞典雖天地之大莫能擬議而臣子之情冝極
形容爰體至公式揚景鑠欽惟
大行皇帝聰眀冠古勇智自天初大徳之陟遐生
内釁於不測乃從潜邸獨運聖謨正神器於幾危
定乾維而重構豐㓛盛烈奮立一時偉望英聲揚
溢四海㝷被　武皇之歴試納于大麓以弗迷由
母弟之懿親膺元良之重寄取法　裕廟主鬯之道
隆奉養　東朝因心之孝至及嗣歴服益見猷爲月
恒日升廓昭代文眀之治海涵春煦推聖人博愛
之仁至於敦勸農桑不嗜田獵每覆奏於庶獄必
惻怛於宸衷肇設制科以待天下之士特旌死節
以勵天下之忠臨御十年始終一徳身衛斯文
不倦人由其道而莫知克謹持盈諒多遺美屬升
崇於吉祔用祗薦於鴻名上以慰在天之靈下以
恊造庭之請是諏剛日備舉縟儀謹遣攝太尉某
官某奉玉冊玉寳上尊謚曰
聖文欽孝皇帝廟號　仁宗伏冀􁓬靈俯垂歆鑒
流光有永錫羡無疆
　英宗皇帝謚冊文　袁桷
伏以瑶圖纉緒神巳御於鼎湖玉冊揚休禮冝陞
于太室悼降年之不永儼立政以如新爰述徽猷
以傳信史欽惟
大行皇帝文眀天縱剛健日嚴辨奸邪於嗣位之
初彤庭祗畏廣儀注於熈朝之際清廟肅雝絶封
勑以杜憸人申憲章以勵多士罰兹無赦令必惟
行君臨三載而有成知周萬物而莫隱豈運逢艱
否大命靡終然號謹追崇尊名是著謹遣攝大尉
某官某奉玉冊玉寳上尊號曰
睿聖文孝皇帝廟號　英宗伏惟炳靈有赫歆格
無違袝于新宫以妥以冝
　　皇后冊文　袁桷
皇帝若曰在昔正始之道必先内治于以奉承
宗祧化成天下朕嗣大歴服祇循憲章冝資配助用
彰位號咨爾皇后瓮吉刺氏淑愼柔嘉遵道是行
輔佐王邸謙抑自持寔生元子國本斯建興龍重
鎭介子紹封粤若臨御之初賛畫計慮厥相維多
正位中宫天人恊祥今遣攝太尉中書右丞相旭
邁傑授爾玉冊寳章坤順承天人道攸則表正母
儀萬邦是觀惟躬儉節用則徽音是嗣惟求賢審
官則私謁靡干匡朕徳格朕心實爲有頼詩書所
稱罔専美于前代噫敬厥初終有慶尚其念哉以
膺爾㬌命
　　眀宗皇帝謚冊文　虞集
臣聞統必有宗生甞得以致其譲廟必有主殁思
所以尊其名稽古考文冝天錫詩欽惟
先皇帝夙秉勇智惟時元良體傳次之成言避謳
歌而逖出雖身居絶域多歴於歲年而義動逺人
樂爲之先後徳威孔著未堪大業之艱貞事變匪
常猶閔生靈而愼動庶來蘇於徯戴爰戡定以奉
迎已謹清宫俄虗黄屋臣民寡祐永遺惠澤之敷
施天日有臨尚想神眀之如在禮嚴升袝誠備顯
揚謹遣攝太尉某官某奉玉冊玉寳上尊謚曰
翼獻景孝皇帝廟號　眀宗伏冀􁧬慈俯回歆假
克綏丕祚垂裕無疆
國朝文類卷第十
國朝文類卷第十一
　制
　　加封孔子制(大德十一/年九月)閻復
蓋聞先孔子而聖者非孔子無以眀後孔子而聖
者非孔子無以法所謂祖述尭舜憲章文武儀範
百王師表萬丗者也朕纂承丕緒敬仰休風循治
古之良規舉追封之盛典加號大成至聖文宣王
遣使闕里祀以太牢於戯父子之親君臣之義永
惟聖教之尊天地之大日月之眀奚罄名言之妙
尚資神化祚我皇元
　　加封孔子父母制(至順元年)謝端
闕里有家系出神眀之胄尼山請禱天啓聖人之
生朕聿觀人文敷求徃哲惟孔氏之有作集群聖
之大成原道統則堯授舜傳之周文王論世家則
契至湯下逮正考甫其眀德也逺矣故生知者出
焉有開必先克昌厥後如太極之生天地如鉅海
之有本源雲仍旣襲於上公之封考妣宜眎夫素
王之爵於戯君子之道考而不繆建而不悖于以
敦典而叙倫宗廟之禮愛其所親敬其所尊于以
報功而崇德尚篤其慶以相斯文齊國公叔梁紇
可加封啓聖王魯國太夫人顔　啓聖王
夫人
　　封宣聖夫人制　虞集
我國家惇典禮以彌文本閨門以成教廼睠素王
之廟尚虚元嫓之封有其舉之斯爲盛矣大成至
聖文宣王妻并官氏來嬪聖室垂𥙿丗家籩豆出
房因流風於殷禮琴瑟在御存燕樂於魯堂功言
邈若於遺聞儀範儼乎其合德作爾褘衣之象稱
其命鼎之銘噫秩秩彞倫吾欲廣關雎鵲巢之化
皇皇文治天其興河圖鳯鳥之祥可特封大成至
聖文宣王夫人
　　追封孟子父母制(延祐三年/七月)張士觀
朕惟繇孔子至於孟子百有餘歳而道統之傳獨
得其正雖命丗亞聖之才亦資父母教養之力也
其父夙喪母以三遷之教勵天下後世推原所自
功莫大焉稽諸徃代實闕襃崇夫功大而位不酬
寳著而名不正豈朕所以致懷賢之意哉肆頒寵
命永賁神休可追封其父爲邾國公母爲邾國宣
獻夫人
　　追封伯夷叔齊制　閻復
蓋聞古者伯夷叔齊逃孤竹之封甘首陽之餓讓
爵以眀長㓜之序諌伐以嚴君臣之分可謂行義
以逹道殺身以成仁者也昔居北海之濵遺廟東
山之上休光垂乎千載餘澤被於一方永懐孤峻
之風庸示襃崇之典於戲去宗國而辭周粟曽是
列爵之可縻揚義烈以激淸塵期於世教之有𥙷
可追封伯夷爲昭義清惠公叔齊崇譲仁惠公
　　封周子爲道國公制　霍希賢
蓋聞孟軻旣沒道失其傳孔子微言人自爲說諒
斯文其未喪有眞儒之間生濂溪周惇頥禀元氣
之至精紹絶學於獨得圖太極而妙斡萬化著通
書而同歸一誠俾聖教燦然復眀其休功尚其不
泯朕守成繼體貴徳尊賢追念前脩乆稽彞典巳
從廟庭之祀盍䟽郷國之封於戲霽月光風想清
規之如在玄衮赤芾兾寵命之斯承
　　楊庸教授三氏子孫制(中統元/年九月)楊果
孔氏顔孟之家皆聖賢之後也自兵亂以來徃徃
失學甘爲庸鄙朕甚憫焉今以進士楊庸教授孔
氏顔孟子弟務要嚴加訓誨精通經術以継聖賢
之業
　　許衡爲懐孟教官制　楊果
咨爾許衡天資雅厚經學精專大凡講論之間深
得聖賢之奥受罰者恐陳君所短爲盜者畏王烈
之知所在向風眞堪正俗可令於懐孟等處選揀
子弟俊秀者舉歸教育取作範模再令董子帷前
有傳授之弟子重使王通門下皆經濟之名臣毋
喪斯文以弼予治
　　降封宋主爲瀛國公制　王磐
時逢屯否嶽瀆分疆運值休眀乾坤一統眷靖康
之餘裔擅呉㑹之奥區逺隔華風乆睽鄰好我
國家誕膺景命奄有多方炎風朔雪之郷盡修職
貢若木虞淵之地靡不來庭罄六合而混同豈一
方之獨異用慰徯蘇之望爰興問罪之師戈船飛
渡而天塹無憑鐵馬長驅而松關失險宋主㬎乃
能察人心之向背識天道之推移正大姦誤國之
誅斥群小浮海之議決謀宫禁送欵軍門奉章奏
以祈哀率親族而入覲是用昭示大信度越彜章
位諸台輔之尊爵以上公之貴可開府儀同三司
檢校司徒瀛國公
　　丞相史天澤贈謚制　劉元
周制以八統詔王必先敬故漢官以列爵馭下亦
自報功古有彞章朕兹申勸故開府儀同三司平
章軍國重事中書左丞相史天澤性資貞亮器宇
沉碓自開國以將三軍妙契淮隂之略至分茅而
推千乗甚髙孤竹之風况結知於累朝迨緫戎於
四紀及朕纂承之始克膺輔相之良内秉國均兼
筦機于右府外清邊祲幾授鉞于齋壇可謂威惠
之交孚抑亦忠勤之備至繼以荆蠻之蠢重煩汴
省之趨惟時壯猷行䇿功而飲至不圖晚志遽引
年以謝歸申言齒德之尊端愈典刑之益命開府
第恊􁆒廟謀方就佚于尊罍復遺憂于邊閫兾資
偉筭用一遐陬顧上游之濟師方倚坐籌之勝愴
中途之病革莫収卧護之勲弗飾厥終曷旌廼績
宜表出群之行進登符六之階於戯國歩方新天
不憗遺于一老閔章加禭卿其永賁于九原營魂
有知歆予異渥可贈開府儀同三司太尉謚忠武公
　　太保劉秉忠贈謚制　李槃
臣以忠孝而事上貴輸獻納之誠上以禮義而遇
臣思篤始終之愛視死之日猶生之年故光禄大
夫太保參領中書省事劉秉忠學窺天人識貫今
古邃沖而有守安靜而無華昔侍潛藩稔聞髙論
適當三接之際懇上萬言之書蓋將舉天下而措諸安
以戒爲全者果於毅朕嗣服而伊始卿盡力以居多
蓋得卿實契於朕心而獨朕悉知於卿意事皆有
驗人匪他求周旋三十年不避其難剴切數百奏
各中其理共成庶政方圖任於舊人誰謂旻天不
憗遺於一老興言及此何日忘之載惟台輔之尊
厥有泉扃之賁是用錫之綸命峻一品之華階禭
以衮衣躡三槐之正位復加顯號允荅殊勲惟爾
英靈識予哀寵可贈儀同三司太傅謚文貞公
　　左丞董文炳贈謚制　李槃
折衝禦侮誠社禝之良臣崇德報功實國家之令
典途雖殊於生死禮當極於哀榮故資德大夫中
書左丞僉書樞宻院事董文炳王佐之才將家之
子自出宰於劇縣甞入侍於潛藩山路間關謁戎
輅逺趨於六詔風濤洶湧扈龍舟首渡於三江迨
子嗣服之年委以專征之任截彼淮浦至于海邦
招降兩浙之新民撫定七閩之故地大小數百戰
奮不顧身勤勞三十年厥有成績徃者睢陽城下
父巳殁於兵鋒比來揚子橋邊男復終於王事一門
忠孝萬古芳香及兹幹事而回方以不次而待何
言中路殱我良人蓋非卿孰佐於朕躬而獨朕悉
知於卿意弗頒異數曷慰永懐其陞一品之榮以
賁九泉之隧倘其有識歆此無窮可贈金紫光禄
大夫平章政事謚忠獻公
　　丞相伯顔贈謚制　閻復
天下大統不嗜殺則一之聖主弘功蓋必資於賢
者昔在至元之際方隆混一之期有來命世之竒
材懋建殊常之偉績故太傅開府儀同三司録軍
國重事伯顔崆峒孕秀列象騰精居政府則不動
聲氣措泰山之安秉戎律則純乎仁義猶時雨之
降當其聲鶴浦渝盟之罪緫龍驤飛渡之師克廣
世祖好生之心允獲宋人誠服之意衣冠不改市
肆不易恩威普洽於三呉車書以混文軌以同聲
教遂覃於百粤逮朕纂承之始益申推戴之誠永
懷社稷之宗臣宜侈河山之髙爵於戲曹侍中江
南之役規摹一何小哉郭汾陽異姓而王崇報斯
亦至矣可贈宣忠佐命開濟功臣太師開府儀同
三司追封淮安王謚忠武
　　丞相阿术贈謚制　閻復
邊外開邊四逹弗庭之域將門出將三持分閫之
權緬思百戰之勞宜用九原之賁故光禄大夫中
書左丞相兼都元帥贈開府儀同三司太尉追封
并國公謚武宣阿术英才間世勇略邁倫當
先皇大理之征佐廼父雲南之役靖蠻荒而平交
趾㧞襄漢而下江南鳶瘴揮戈萬里若祍席之上
龍驤飛渡三呉歸掌握之中賛成混一之圖式副
元勲之號按禮寺易名之典加王章異等之恩於
戲青史屢書諒騰芳之有永黄河如帶尚流慶於
無窮可加贈推誠宣力保大功臣太尉開府儀同
三司上柱國追封河南郡王議武定
　　丞相線眞贈謚制　閻復
蕭曹翊漢素非閥閲之家房杜匡唐卒乏鈞衡之
嗣眷先朝之碩輔綿累世之芳猷永懐弼亮之賢
庸示襃崇之禮太傅録軍國重事開府儀同三司
中書右丞相監脩國史完澤之父故光禄大夫中
書右丞相宣徽使線眞禀靈河嶽著象星辰應明
良千載之期萃忠孝一門之慶梯天力競元戎奠
鶉首之郊扶日功髙奕葉應龍飛之運惟昔中書
之草創歴陳治古之宏規位望冠於百僚利澤施
於四海躬承
丗祖肇隆中統之丕圖子侍
裕皇復􁆒元貞之初政方倚具瞻之重宜昭先德
之華維垣進秩於上台列爵仍䟽於大國錫號著
勲庸之偉易名申節惠之文殊恩允出於朕心䘏
典非由於汝請表南宮雲臺之像旣彰異渥於宗
臣指天下泰山之安抑助貞勤於上宰尚服休命
永播英聲可特贈宣忠保德佐理功臣太師開府
儀同三司中書右丞相追封秦益國公謚忠獻
　　丞相和理霍孫贈謚制　閻復
北方間氣寔生命世之材黄閣清風蓋出登瀛之
選慨英靈之巳徃當䘏典之崇頒故光禄大夫中
書右丞相和理霍孫派接元勲慶鍾全德早躡鰲
峯之首誕披雲漢之章開闢賢關爲司徒而敷五
教更張化瑟位冡宰以統百官恢掦累丗之洪休
新美至元之大政掄才如崔祐甫之廣潔已有張
忠定之剛著績熈朝旣闡文眀之治䟽封列國宜
居禮義之郷可贈保德恊謀佐理功臣太師開府
儀同三司追封齊魯國公謚文忠
　　翰林承㫖王磐贈官制　王之綱
崇德報功思靡忘於先正易名節惠禮具載於彞
章故翰林學士承㫖資德大夫知制誥兼脩國史
領集賢院事致仕王磐志大以剛識眀而逺惟根
本培埴於內者確乎不㧞故英粹發越於外者煥
乎有文出處無愧於心窮逹不易其守潜知逆黨
星言發青社之謀眀斥權姦露奏重紫微之柄出
于藩則用蘇民氣入視草則允契宸衷賛大議於
廟堂播淸芬於簡䇿諌止東伐奮不顧身請復外
臺毅然抗䟽是以皇祖篤襃嘉之眷昭考垂飫賜
之勤正有待於乞言何屢陳於謝事榮歸梓里庶
衍椿齡朕方嗣服於丕基天不憗遺於一老追惟
徃行惕用興懐俾超進於孤卿仍具頒於寵數於
戲千古淵源之學蔑以踰脩一生忠義之心諒無
愧軾顧二賢巳膺於美謚而兩字宜嫓於前休精
爽如存欽承不昧可贈榮禄大夫少保謚文忠公
　　左丞許衡贈官制　姚燧
天非繼聖學之墜緒則不生命世之大才國欲與
王道以比隆肆用爲烝民之多覺何物故之巳乆
尚人思之未忘故資善大夫中書左丞集賢大學
士兼國子祭酒教領太史院事許衡玉裕而金相
凖平而繩直出處則惟義所在言動亦以禮自持
休休焉有容屬屬乎其敬人能弘道惟朝聞夕死
之是期我欲至仁匪晝誦夜思而不得行已似秋
霜烈日化人如時雨和風來席下之摳衣滿户外
者列屨逹簡在帝心者率多丞弼窮固守師說者
不失善良鶴鳴九臯而聲聞于髙鳯翔千仞必德
輝乃下爰立相以堯君舜民之志所告上皆伊訓
說命之言丹扆斥姦少不避雷霆之軋擊青臺治
曆本於筴日月而送迎繇理窮而智益明隨任使
而職斯舉今旣亡矣誰其嗣之於虖在爾身有垂
沒世之名於朕心有失同時之恨雖　成廟納書
以命謚固巳振木鐸之髙風而功臣胙土則未加
用申錫蜜章於下地光靈如在寵數其承可　贈
正學垂憲佐運功臣太傅開府儀同三司追封魏
國公仍謚文正
　　元帥烏野而封謚制　姚燧
惟　太祖之基命龍遂乗雲有良臣以樹勲魚
猶得水展我同姓豈伊異人故金紫光禄大夫北
京等路兵馬都元帥烏野而氣鍾光嶽之純全誠
貫金石之堅確智足謀國勇則冠軍佐天運之維
新憤人心之未定旣降復叛必煩以行故自北而
徂南首遼尾魏亦攘左而塞右膺齊背秦語其䟦
履於四方數豈戎衣之百襲爲庸巳懋其報宜豐
可當非劉氏之不王姑啓若魯侯之大宇併申襃
典少慰英靈噫佳城之欝年三千名固巳昭乎白
日分國於肇州十二澤期不斬於黄河可贈某官
追封營國公謚忠勇
　　元帥紐鄰贈謚制　姚燧
朕聞率土之臣莫如同姓千城之將尤可異恩故
逺稽於禮經用厚加乎愍冊具官某其在弱冠甞
爲選鋒迅與鷹揚號爲萬人之敵虓如虎視隱然
千里之威属鉅㓂之及郊乏緫戎之制閫求可居
此孰有異然其爲人心所歸不待君命之至推使
秉鉞辭拒循墻即下令於轅門巳折衝於尊爼握
機旗建四川之草木知名開壁鼓行三峽之星河
動影勇頗牧之非匹䇿孫吴之可方入阽危則膺
衆所不先分賜與則如士之最下勁騎所蹙堅城
每摧如斯宣力於兩朝何止出竒於百戰嗚呼降
年弗永爲烈則多雖狀不及識之亦心未甞忘者
置户以守何樵牧可侵馬鬛之墟故壘即封或魂
魄猶思𧖟叢之國可贈其官追封蜀國公謚忠武
　　丞相阿塔咍封謚制　姚燧
臣爲委質勞於同軌之間國以念功恩及禭衣之
後雖飾終其時有所未及在追恤今日烏可或遺
爰寵幽襃用昭異數故光禄大夫江西等處行中
書省左丞相阿塔咍力齊嶽負量與川涵託開國
将種之苞根挺明堂工師之大木受任閫外賈勇
籌邊爲
憲宗入蜀之前鋒因殘百粤非
世祖投江以尺箠不返三苗報效之私寤寐不置
百其身以奚恤一廼心之是期㑹師征險順而貞
得夬剛决柔之兆考版圖之幅裂秉旄鉞以鼔行
将削尊號於偏方必使義聲以先路勢乗破竹名
正包茅有不待陣風蛇之蟠而已飛塵星馹之捷
如震如怒祍金革北方之強于理于疆盡江漢南
國之紀群黎壷漿而崩角㓜主席藁以泥頭瘁事
匪伊成功能爾凡十年爲丞于行省奄一旦違世
於先朝白雲杳歸于青山清風空遺於黄閣像未
麟䑓之貌服先龍衮之升既進師垣又建王國俾
大書於神路過者式焉示絶等於臣鄰忠斯勸矣
尚膺茂渥少慰營魂可贈推忠翊運宣力功臣開
府儀同三司太師上柱國追封順昌郡王謚武敏
　　妻扎刺而氏封王夫人制　姚燧
大帝立極之十五年嘗曰昔我
太祖戡定中夏日不暇給由天未厭宋徳故帝制偏
方命将出師一家天下今惟其時曽不三年墟其
廟社雖曰睿筭萬舉萬全亦大臣奉辭宣力死職
忘身有以致兹厥功茂哉用是追崇故光禄大夫
江西等處行中書省左丞相阿塔咍爲推忠翊運
宣力功臣開府儀同三司太師上柱國順昌郡武
敏王其故妻扎刺而氏在父母家幽閑而禮其移
天也淑慎有聞所可䀌傷在不夀考以語嫓徳不
及見夫丞相建希世之功以語娠賢不得食子大
夫紏官邪之禄非賁玄壤曷慰貞魂可封順昌郡
王大人
　　丞相塔刺咍追封淇陽王制　姚燧
出入帷幄在人十能而已則千訏謀廟堂爲相一
年而疾居半竟邦家之殄瘁宜王禮以追崇故開
府儀同三司中書右丞相監修國史太保太子太
師知樞宻院徽政使中政使宣徽使左都威衞指
揮使塔刺咍維昔開國之遺苗乃今太師之元嗣
由爾丗胄爲我親臣事
丗祖至今也凡三朝職食官而乆者非一日灼其
㢘明而忠亮與夫恭遜而温文眷兹中書出庻政
之原居以右相絶百僚之席使加中政機緫六軍
善調護而長宫師監纂脩以成國史如此重責皆
所𥙿爲一德可以寛鄙夫片言奚止簡繁務思過
榮之可懼視倖利以不貪同綰銀艾者十人爾先
辞免其太尉均受錫田以萬畒爾獨還致於司空
觀父子之並相一門求聖賢與尚友千古改爲改
作緇衣何頼乎武桓拜後拜前赤舄未慙於周魯
方歌功於清廟倐委魄於玄閭豈意少者没而老
者存益信神難明而理難測憐乃公獨傷於漠北
誓爾後均胙乎淇陽嗚呼何但上下床盡餘子可
束之髙閣如失左右手慨正人不作於下泉咨爾
靈明歆朕休命可特贈封謚爲懐忠昭德佐治功
臣開府儀同三司太師上柱國淇陽惠穆王
　妻啜思蠻公主封王夫人制　姚燧
朕自踐阼于今三年洪惟天地祖宗之佑隂陽和
平星緯咸若民物豐阜邊鄙不聳朕是用大賚于
群工凡甞執政柄理者必追錫及于三丗而伉儷
之賢亦與嘉襃於戯是曠代之典也具官塔刺咍
妻某毓秀朱邸作配相門少習儀訓閑於婦道貞
順著稱垂範閨閫相厥夫子爲丗英宰而芳蘭早
萎不終榮顯懿彼宗戚失此女師開吉壤於淇陽
正邦君之顯位服我新寵妥爾幽靈
　　耶律鈞贈官制　姚燧
臣克厥艱而始民敏其德子焉能仕皆由父教之
忠眷予問義之人師實漢僕射之位長固求還笏
難斷抗章是用追崇其先庶以垂𥙿乃後昭文舘
大學士中奉大夫國子祭酒耶律有尚之考提領
東平路工匠所長官鈞中書猶子丞相從兄宗承
遼室之遺苗禰死金源而全節尚論其丗孰踰爾
家而又誨嗣續善詩禮之敦於以見平生戞紈袴
之習自夫共工之謝晏然同俗之安爭饋肆乎五
漿振衣岡于千仞奉先惟孝雖耆耋於禴祠也親
焉接下以恭其臧獲之乆故者民耳匪直入官而
知止抑展在家而必聞惜棄丗於九齡負爲國之
三老於乎神遊安徃定徘徊乎故郷衮寵即封用
昭章於疑墓嘉誄以副殊渥罔遺可特贈昭文館大
學士資德大夫追封漆水郡公謚莊慎
　　髙麗國王封曽祖父母父母制　姚燧
昔我
太祖皇帝之奮舉漠北也東旌西斾分甸南服昭
德示威所向臣妾惟時三韓境壤相聮天戈一臨
開府儀同三司太子太師上柱國駙馬都尉瀋陽
王征東行尚書省右丞相髙麗國王王璋之曽祖
故髙麗王王㬚深察機運舉國内嚮事㑹之來間
不容髪自非秉志端慤明識逺慮疇克如是哉又
属遼民餘孽僣竊島嶼狂肆弄兵陸梁假息重煩
命將致討于時冰雪冱寒饋餉不通而㬚乃能供
時轉輸師皆宿飽軍興器仗資助無闕復濟師徒
徃殄殘㓂其於肈造開基立勲王室保民興邦莫
之與比故得守土享年殆將四紀澤及後昆流慶
斯永傳子若孫與國連戚不其韙歟是宜追崇上
爵仍易嘉名魂而有知歆茲異數可贈敦信明義
保節貞亮濟美翊順功臣太師開府儀同三司尚
書右丞相上柱國髙麗國王謚忠憲
崇德報功法舉追榮之典分邦列爵恩頒及内之
章酬我舊勲同茲顯號具官髙麗國王王璋曽祖
母栁氏傳芳令族作配髙門属皇祚之興隆偕名
藩而臣附明賢所化貞信無頗傳子至孫極冨與
貴三韓保國位同異姓之侯王五等䟽封名亞寡
君之宗室聿新殊渥庸慰淑靈可追封髙麗王妃
朕觀今天下有民社而王者惟是三韓及祖宗而
臣之殆將百載厥父菑而子復肯播曰我舅則吾
謂之甥旣勲以親宜貴與冨禮克先於事大典可
後於追崇具官髙麗國王王璋之考純誠守正推
忠宣力定逺保節功臣太尉開府儀同三司征東
行中書省右丞相上柱國駙馬髙麗國王王昛移
孝爲忠易威以惠禮樂刑政之脩者典章文物皆
􁇪然惟大猷之是經與小心之以翼𥘉由世子巳
帝女之降釐旋俾嗣王非公孫之復始遂罷時貢
其方物顧同歲賜於宗親責秉鈞以東征期奠枕
於南面追叛王挺身於遼水出選兵壓卵以泰山
戰踵未旋逆首已授雖居位未周於三紀而享年
實過乎七旬中壽共言仐代希有矧其子式糓之
是似則斯人沒世爲不忘自官階而進之至師垣
而極矣夫旣封玄莵之墓表滄渤以爲襟何必刑
白馬以盟誓黄河之如帶尚期貞魄庸服恤章可
贈純誠守正推忠宣力定逺保節寅亮弘化奉慶
功臣太師開府儀同三司尚書右丞相上柱國駙
馬髙麗國王謚忠烈
三韓爲國五季巳王雖居東𬈑之濵實享南面之
樂田其先有功於
太祖許帝室以連姻故季女鍾愛於
世皇即公宫而命醮方穠青軒之桃李俄凄白露
於蒹葭眷懐懿親用隆恤典具官髙麗國王王璋
之妣皇姑安平公主髙麗王妃發祥坤掖分派天
潢以舜妃癸比之霄明爲古公亶父之姜女善於
嫓德車服不矜其夫家樂有娠賢茅土巳纉其父
服可謂全妻道之終始苟不因湯沐之安平原進
大封曷彰尊屬於戲最他邦之道里距北闕以五
千移近甸之河山盡東秦其十二明靈可作殊報
是膺可追封皇姑齊國大長公主髙麗王妃
國朝文類卷第十一
國朝文類卷第十二
制
　　髙麗國王封贈祖父母制　王構
洪惟我祖天錫勇智正萬邦廼眷爾家丗篤忠貞
有成績蓋本深而末茂其德厚者流光開府儀同
三司太子太師上柱國駙馬都尉瀋陽王征東行
尚書省右丞相髙麗國王王璋之祖故髙麗王王
植祗訓向方飭躬迪吉佩服儒雅奮勵材猷初父
命之親承以土宜而入貢㑹桓肅西廵于川徼而
世皇南撫于江壖亟期行李之通寧恤嵗華之易
途屯以永内訌仍遘于家艱號渙其申還納旋膺
于晝接中統之風雲載啓三韓之疆宇重臨從容
必中于事機造次弗忘于禮憲首遣眀廷之質有
來冡嗣之良釐降展親示渥特殊于它姓服勤尊
主輸誠益拱于中天不譓是征屢爲先導奉朝斯
謹罔失常期孫繼尚于皇姬國允資于碩輔有爲
有守昔戡濟之功多言盛言恭兹弼諧之望著盍
旌舊哲庸賁嘉稱太師維垣爵以馭其貴君子如
祉制以象其賢庶幾徃訓之遵亦曰徽彞之舉於
戯匪報也永爲好也恩隨鸞檢以疊䟽惟有之是
以似之系與鴨江而並逺可贈端誠奉化保慶亮
節康濟佐理功臣太師開府儀同三司尚書右丞
相上柱國髙麗國王謚忠敬
昭令德于前人爵巳隆于三丗受介福于王母恩
特侈于再傳具官髙麗國王王璋祖母金氏淑愼
其儀柔嘉維則東藩作儷北闕聮姻不墜簪圭功
有武公之父子親承盥饋禮如王氏之舅姑一則
彰夙夜之勤一則示閨門之肅嗣爲貴壻況有賢
孫諄襲請䟽之來聞赫奕徽彞之並舉鳯綈鸞檢
翟茀魚軒於戯重莫重于傳家有懿含飴之訓榮
莫榮于錫號徃歆加禭之章可追封髙麗王妃
　　趙與芮降封平原郡公制　王構
我國家法天立統稽古象賢武定方維曁聲猷之
益廣恩加降附宜寵數之兼隆廼睠耆英其敷制
冊趙與芮身端而行治識逺而量夷曩在南邦屬
爲近戚儼若典刑之舊巋然位望之尊阻鄰好以
弗修知天心之厭楚棄官榮而髙蹈偉王子之去
殷幾年退處於郷閭庶事靡聞于朝著執吾信使
惟彼權姦爰興問罪之師用慰徯蘇之望江左之
連城不守始奉表以請降浙東之遺老雖存亦挈
族而來覲然制有上下等威之别而情無親踈逺
近之殊分土惟三爵巳崇于而主降級以兩名未
正于爾躬是用晉以文階賁之華綬天秩亞上公
之貴月卿躋太府之班於戲辨宗伯之九儀王者
所以示綏懐之禮兼洪範之五福人臣所以全安
養之榮茂對寵光徃堅素履可授金紫光禄大夫
撿校大司農平原郡公
　　丞相阿里海牙贈謚制　王構
朕惟不世之主膺不世之運非常之人立非常之
功方一統之宏開有六師之分董鄂漢順流而下
勢甚建瓴荆湖堅壁者多事猶掣肘儻弗資其雄
畧其何奠于遐方故光禄大夫湖廣行中書省左
丞相阿里海牙端慤而䟽通聦明而果銳禁廷乆
侍簡眷良深朝政參知弼諧有頼遭明時建長䇿
機决于十年之先殄餘孽芟群㐫威行于萬里之
外下江陵以爲之根本破長沙以潰其腹心外梗
咸除率虎旅平吞于桂海降旌隨竪故龍驤直抵
于錢塘猗惟黻衮之加煥若雲章之諭錫賚榮多
于貴近勞還位亞于侯王忠於國惠於民靡不用
其至也報爾功崇爾德孰能與於此哉雖當年左
揆之特升顧今日彞章之未舉佇遂圖形之制彌
深撫髀之思爵首冠于台司封乃䟽于舊國曰武
以旌其戰伐曰定以著其和平名則易之期百千
世禮之同者惟一二臣於戲周宋爲鐔石城爲鋒
朕仰繼皇王之大武黄河如帶泰山如礪卿允爲
宗社之元勲尚兾英靈永言歆格可特贈佐平南
紀宣力功臣開府儀同三司太師上柱國追封楚
國公謚武定
　　丞相荅刺罕贈謚制　王構
予欲宣力四方所頼人才之叶助天不憗遺一老
其何治化之成能故中書右丞相哈刺哈孫荅刺
罕嶽瀆英靈乾坤間氣執德弘而信道篤禔身正
而格物深判宗寺兼示恩威奠藩封于磐石之固
坐廟堂不動聲色措天下于泰山之安位不以内
外爲重輕事不以險夷爲去就廓神明之藴有窒
皆通推惻隱之心靡冤不釋惟奬善疾邪之太甚
故積憂成恙以相仍言仁義如魏文貞寜恤憸徒
之巧沮佩安危若韓忠獻詎容神器之它攘刃游
于批大卻之餘器别于遇盤根之際離綱未綴一
誠堅抗群囂泰運重開百慮竟如素䇿顧嗣基之
伊始其佐命者惟卿載纉式功出膺邊瑣駟介不
煩于屢駕衮衣佇俟于來歸云胡馳訃之聞遽爾
輟朝之慟雖卿之所守匪生而存匪死而亡然政
有或疑奚究而問奚取而決詢之輿議揆以舊章
眞王超異姓之封顯秩冠上公之貴治典教典並
以襃崇東平廣平罔俾專美嗚呼國家之講制度
一二臣式克似之天理之在人心百千世不能易
也永言孚格以啓方來可贈推誠履正佐運功臣
太師開府儀同三司上柱國追封順德王謚忠獻
　　平章史弼封鄂國公制　王構
嗣德罔不在初粤彛章之具舉舊人丕克逺省疇
偉績之特書榮禄大夫平章政事議樞宻院事提
調諸衛屯田事史弼器博而用周志剛而行敏早
繇禁籞出揔戎行英眀兼本乎天資方略悉合于
古法視長江如履平地居然獲跳盪之功撫疲黎
猶保稚嬰允矣著綏懐之效始自淮襄之百戰迄
于嶺海之同風顧宣力之獨多其推誠則弗替終
始三朝之眷賜環屢壓于宸班優游六藝之文緩
帶雅稱于儒將是宜賁之華綬衍以眞封以酬旣
徃之勞以示惟新之渥於戲功臣圖象秩盍冠於
褒公元老壯猷忠尚資於方叔益圖報稱祗服訓
言可特加銀青榮禄大夫封鄂國公
　　翰林承㫖姚樞贈謚制　王構
昔有先正蚤事聖皇惟夙夜單厥心而終始典于
學如伯益之􁆒夏禹曁尹躬之佐成湯行乎仁義
之塗任其社稷之重計于廟堂之上眀夫事幾之
先蓋精神志意之相孚故啓沃都俞之靡間制難
拘于一例恩特侈于屢書故翰林學士承㫖中奉
大夫詳定禮儀使贈榮禄大夫少師文獻公姚樞
以淵識弘謨爲國蓍蔡以清彞素檢爲時楷儀曉
萬事安異同式群工壹統畧周旋必禮温温維德
之恭敷納以言蹇蹇匪躬之故止殺允符于宸慮
宣澤丕應于天功以故終和且平近者親逺者附
不賞而勸大臣法小臣㢘國家之表裏可觀風俗
之樞機隨轉績巳成而弗有身愈退而彌尊顧當
時耆夀其誰歟致今日隆平者公也正事正言正
道親傳　文祖之燕謀有德有功有能首𬒳先朝
之鴻訓肆朕纂承之始於公簡注之深槐序延登
衣仍衮黼棠隂未徙胙廼龜蒙因謚以正其名崇
章以介其祉於戲得天下賢材斯足矣方圖政化
之新有朝廷大議則就之慨想儀刑之舊徃欽兹
命以永其傳可加贈嘉猷程世舊學功臣太師開
府儀同三司追封魯國公仍謚文獻
　　翰林承㫖姚燧父楨贈官制　王構
朕尊祖敬宗升崇嚴謚推恩錫類孚告明廷鴻文
鉅冊之參脩縟典彞儀之詢考叶成熈事允頼耆
儒迹先德之繇來盍惠術之同衍翰林學士承㫖
榮禄大夫知制誥兼脩國史姚燧父楨名門甲姓
偉望通才𥘉與長公聮芳于西洛繼爲膚使持節
於南壖以拯濟生靈爲心以搜揚茂異爲任茇艱
危而靡恤期德澤之丕揚所全活者幾千人若昔
鄧公之河役其徃依者五百室非惟李氏之義門
奚我生之弗辰竟以死而勤事風雨憂時之略有
欝于中菑畬名世之規以貽于後匯之深流之濬
培之厚發之弘嚴潔雄深文獨髙于衆作光眀正
大學載侈于宗傳況宻㫖之親承時洪謨之叶贊
成吾孝治繄爾義方旣因其親以及人之親故尊
所教俾掌邦之教而先兄後弟繼文以忠以章節惠
之文以示遺經之報於戲貞風千古巋然不廢魯
靈光太史一家嗣者無慙漢司馬永言介止式克
歆兹可贈銀青榮禄大夫大司徒追封魯國公謚
忠獻
　　留守叚貞贈謚制　王構
蕭司留務漢髙隆端本之規垂作共工虞舜迪有
邦之訓昔　聖皇之在御稽徃古以建官惟時亮
功朕其䟽渥通奉大夫大都武衛親軍都指揮使
司逹魯花赤提調大都屯田事大都留守兼少府
監叚國幹故父銀青光禄大夫司徒武衛親軍都
指揮使司逹魯花赤大都屯田事提調大都留守
司少府監事貞際亨隆之運效乃所長襲通敏之
休善於其職端莊恪愼周宻䟽通心休休焉如有
容器渾渾兮靡可限卜澗瀍食惟洛議首定於遷
都象天漢揆之宫勲屢書于考室應叢機則曲當
奮竒略以無前審勢度材六司之事異矣攻金刮
玉一器而工聚焉歴華貫凡十七階翼皇基于億
萬載慨生存之莫復宜襃謚之兼崇以衍封腴以
疇勤濟於戲紫微丹闕非徒示壯麗之威鯁論直
言無復見典刑之舊尚其英爽式克欽承可特贈
效忠宣力功臣太傅開府儀同三司上柱國追封
安國公謚武宣
　　播州楊邦憲贈謚制　王構
朕惟牂牁重鎭介巴渝之間丗其守者曰楊氏自
唐渉宋代不乏人嚮者邦憲審於去就挈版圖内
附　世祖皇帝實寵嘉之逮朕纂服嗣子漢英
率先群牧述職來庭以父殁未謚乞襃贈夫爵以
馭其貴謚以成其美治古之道也況先朝屏翰之
臣邈在一方而能綏輯其民不失常業餉兵増戍
屢效忠勤如邦憲者不以易名可乎於戲㩀德論
功惟彞章之具舉有子承考尚奕丗之彌光可贈
某官謚敏惠
　　平章廉希憲贈謚制　元明善
惟我　世祖皇帝肈自藩服受鉞專征天賚良
弼爲之左右一家四海傳次在予名爵之崇顧斯
實靳故榮禄大夫中書平章政事贈清忠粹德功
臣太傅開府儀同三司追封魏國公謚文正㢘希
憲清忠粹德文武元臣蚤以門閥之賢入膺寄託
之重非詩書不陳於上前非仁義不行於天下憂
國忘家愛民如己西靖秦蜀東極青齊北清遼碣
南鎭荆湖在中書者曾幾何年而能立大法銷大
患進大儒摧大姦耻身弗及伊周耻君未邁堯舜
言昔賢之所難爲人臣之不敢嶷然三代之佐蓋
將師表百世者矣天不憗遺哲人先萎雖諸子列
官省臺於朕心猶懷舊德是用進以極官加之上
爵於戲表賢能所以尊朝廷也假名器所以報忠
貞也稽若王章得兹二美凛乎生氣天地猶存服
此殊榮尚開爾後可加贈推忠佐理翊運功臣太
師開府儀同三司上柱國恒陽王仍謚文正
　　參政商挺贈謚制　元明善
若稽　世祖聖神廣運徴聘英賢疆理天下時
則有若正奉大夫中書參知政事商挺以王佐之
才濟經世之學越自候服召列潜藩迨臨寳祚蔚
爲謀臣四鎭秦蜀而銷急變靖大亂武文迭效再
入中書樞宻而弘帝業固邦本啓沃罙深凡中統
名臣率備飾終之典矧爾斷國十有七謨遺勑在
耳朕曷敢私是用製勲號定美謚躋之極官胙之
吉壤於戲道積于躬君子之美利也賞延于世帝
王之大賚也服兹丕顯休命爾後人與有榮耀焉
可贈推誠恊謀佐運功臣太師開府儀同三司上
柱國追封魯國公謚文定
　　樞宻趙良弼贈謚制　元明善
昔　聖祖歸自武昌啓皇元始於中統天人胥贊
宗戚叶從無何僭逆之餘輒作陸梁之態誰其將
指先二使以遄征事則從權果群㐫之畢殄興言
及此軫念乆之資善大夫陜西等處行中書省參
知政事趙訓父僉書樞宻院事良弼才周庶務而
洞察其幾學貫三才而不滯于用旣輸誠于佐陜
亦盡瘁于行東撤蓬戍之藩籬浄纎氛于雲棧易
卉裳而冠帶渺一介于滄𬈑凡危衝■煦之突來
必大義純誠而自處故平生之偉績恒簡在于宸
衷宥宻八年險夷一致謙謙素履具見于典刑婉
婉良籌每資于匡翼賜第之留未乆引年之請彌
堅雖房喬不忘秦府之游而李泌雅志嵩陽之隠
在今日孰堪倚重顧舊臣寧復如卿特示崇襃盍
申異渥於戯迫世以章平之訓有蔚其華䟽封於
趙魏之才所慿者厚朕將示勸卿其欽承可特贈
推忠翊運功臣太保儀同三司追封韓國公謚文
正
　　平章董士選贈三代制　元明善
大裘無文可用致饗良玉韞璞孰窺至珎緬懐遺
逸之民邁種渾圎之德克昌厥後不在其身榮禄
大夫陜西等處行中書省平章政事董士選曾祖
父昕畎畒怡愉里閭退讓開田種木深期蔽日之
輪囷如山出雲莫測爲霖之變化子能擇主孫亦
象賢一門萬石之家聲四丗五公之譜牒於戲愼
終追逺分茅宣曾矩之光崇德報功推本叶孫枝
之願亶兹興渥寵爾營魂可贈光禄大夫大司徒
追封趙國公謚宣懿
駿命握乾誕啓中天之運豹韜宣武叶成上國之
光想風雲之㑹匪常嘅日月之流如駛爰加顯號
以慰故臣具官董士選祖父贈翊運効節功臣太
傅開府儀同三司上柱國追封壽國公謚忠烈俊
被褐潛珎弃書學劒戎馬折衝之未憗志巳出塵
雲龍胥㑹之有開身先就日獨立中山於臲卼之
際兩復眞定於􁑤攘之間釋兵爲農所活者衆延
師教子其訓益深馬革裹尸實可関生前之語虎
頭食肉終有期沒後之榮德之厚者嗣必昌功之
著者禮必報肆朕嗣服念爾疇庸斯廣重封式彰
異數於戯脩祖廟陳宗器在予君臣之交孚光王
室迪天休惟爾子孫之無斁精爽不昧寵渥其承
可加贈推忠效節翊運功臣依前開府儀同三司
上柱國改封趙國公仍謚忠烈
君臣相資莫喻同心之美忠孝兩立斯爲佐命之
殊謂竹帛曷能以旣其勲絶坐席猶足以優其禮
惟祖有訓非朕敢私具官董士選父資德大夫中
書左丞僉書樞宻院事贈金紫光禄大夫平章政
事謚忠獻文炳正大剛方眀允篤實起家試邑棄
官羞墨綬之卑杖䇿從軍絶食望翠華之逺刑輕
典以安反側釋降人以靖流離白日揮戈埤堄益
張其羽翼長風破浪䝉衝直擣其腹心政在養民
市不易肆辟國可方於姬奭活人何减於曹彬嶺
嶠宣威南人不復反矣塞庭請討周公方且膺之
恂恂持儒者之風諤諤挺大臣之節靖念丕圖之
建罙深喬木之思格于皇天雖儼若帝庭之陟降
渙其大號必有加玄宅之襃崇錫以嘉名胙之列
國掌武襲建牙之舊開司増立㦸之榮九原如生
終古永譽於戯英才間出足爲邦家之立基盛德
無瑕宜爾子孫之逢吉載頒明制尚慰靈魂可加
贈宣忠開濟佐運功臣太尉開府儀同三司上柱
國追封趙國公仍謚忠獻
　　中丞于璋贈謚制　元明善
善人天地之紀德莫有加君子邦家之基殁猶不
朽睠懷遺直追錫殊封故資德大夫江南諸道行
御史臺中丞于璋志藴忠貞運逢熈洽慶雲甘露
氣和而動植自宜威鳯祥麟瑞應而猛􁀳咸伏結
深知于　世祖參大政于　武皇澄清每振
于憲綱動静允維于國體逮朕嗣服召卿來廷賜
以繡衣執法應中端之象專兹白簡行軺寛南顧
之憂遽何馳訃之聞盍有崇襃之渥於戯劉寛長
厚允宜居鼎鼐之司胡廣中庸謂當乆臺閣之任
事乖徃古恩慰九原咨爾營魂服我休命可贈推
誠肅政功臣光禄大夫平章政事柱國追封薊國
公謚文簡
　　中丞崔彧贈謚制　張士觀
獻可替否治獲佐於明時崇德報功禮宜加於䘏
典故榮禄大夫平章政事御史中丞領侍儀司事
崔彧山川間氣簮紱名家俾司綿蕝之儀繼𬒳瀛
洲之選靡繇一介之助自結九重之知遂擢置於
秋卿俄紀綱於柏寺奏寢宫嬪之議罷征日本之
師章䟽可方之古人搢紳無出其右者擅生殺之
柄忍容義甫之姦抑聚歛之臣力止延齡之相兩
過文昌之府甞僉宥宻之司于琴瑟更張之𥘉賛
匕鬯主噐之決属元貞方大有爲之日適先帝重
中執法之官視左右何以易趙堯在朝廷不可無
汲黯薦耆儒而備顧問崇名教以渙絲綸活人命
於頃刻之間回天威於雷霆之下以去留繫憲臺
之輕重辨邪正公天下之是非凡可以尊主而庇
民曽不避犯顔而直諌慨話言之尚在想風采之
如存永孚于休以昌厥後可贈推誠履正功臣太
保開府儀同三司追封鄭國公謚忠肅
　　平章李庭贈謚制　張士觀
混一之期有開于真主恢攘之寄允頼於忠臣其
噐博則用廼周其才全則效斯著顧奏捷獨多于
群帥而疇庸豈限于彞章故榮禄大夫平章政事
議樞宻院事提調諸衛屯田事兼後衛親軍都指
揮使李庭宣力襄樊振威嶺海甫師干之歴試俄
斧鉞之升崇劒敵萬人縱横制變衝當一面出入
如神納之牛腹而獲生載賈登陴之勇蔽以馬韉
而捷騖疇争執訊之能其韜鈐動合于昔賢故聲
烈特聞于今日至于扈
聖祖東除僭孽所向無前翼先朝西奠遐陬其猶
克壯決䇿于未然而䇿無遺者審㡬之先見而幾
則灼然緬懐熊豹之姿忍聽鼓鼙之奏生也加封
之弗逮名焉節惠以爲宜於戯黼冕桓圭昭其文
昭其度玉符麟節傳之子傳之孫精爽如存寵光
無斁可特贈推忠翊衛功臣儀同三司太保上柱
國追封益國公謚武毅
　　丞相卜憐吉台封河南王制　程鉅夫
撫帝業之艱難爰思將帥啓功臣之盟誓冝及子
孫咨爾在廷聽予作誥開府儀同三司河南江北
等處行中書省左丞相卜憐吉台智明識逺心廣
氣和勲名克篤於前人藩翰乆勤於外服昔將平
於内難朕大投艱方深計於中途卿獨决進志存
弼亮身佩安危所謂社稷之臣盍享尊榮之報乃
復煩於機務非示寵於忠良是用命汝襲諸侯王
以長守於冨貴歸丞相印以自養於壽齡旣不逺
於京師可以時而朝覲允資重望坐鎭一方於戲
表河之南念兹乃祖乃父爲國之屏敬哉有土有
民永建厥家母棄朕命
　　髙麗國王昛加恩制　張士觀
咨爾髙麗國王王昛秉心直諒賦質貞純早克嗣
於先猷乆服勞於王室身惟國壻寅居賔日之方
男即皇甥復預乗龍之選築館荷兩朝之眷分茅
襲百祀之傳肆陞右揆之階光應上台之象兹荐
頒於寵數其益厲於忠勤動惟一德之懐居必正
人是與祖宗世稱漢藩輔保樂土於三韓父子並
爲周司徒播清風於萬古可特加純誠守正推忠
宣力定逺保節功臣開府儀同三司太尉征東行
中書省右丞相上柱國髙麗國王尚服渥命以介
福祺
　　安南國王陳益稷加恩制　程鉅夫
委質歸朝旣去逆而效順以爵馭貴宜崇德而報
功誕播眀綸用孚衆聽銀青榮禄大夫安南國王
遥授湖廣等處行中書省平章政事陳益稷知畏
天者事大期保境以全民慕帝王之有眞見幾而
作懼祖宗之不祀自㧞而來以忠孝之誠而受知
丗皇蒙天地之德而賜封故國始者周王之赫怒
伐罪弔民終焉舜帝之誕敷班師振旅彼迷不復
爾守彌堅拯溺救焚從王師凡一再舉適館受粲
留湖右幾三十年身歷事於四朝志不渝於初莭
肆朕即阼亟其來庭是用加新秩以示恩仍舊封
而授職於戯内寧外撫朕不忘銅柱之南近恱逺
來爾益拱辰星之北對揚休命永肩一心可加金
紫光禄大夫安南國王依前遙授湖廣等處行中
書省平章政事
　　平章張珪封蔡國公制　呉澂
天地之間有正人國家恃以爲元氣卿之忠藎朕
所眷知比因疾以祈閑爰加恩而優老榮禄大夫
中書平章政事張珪彞常世閥廊廟宗工早揔戎
旃巳作禮樂詩書之帥晩司化軸遂稱文學政事
之臣左右六朝出入三府險夷不易其守鯁亮以
如其初太清罹薄食之昬前期致沐浴之請越予
新服嘉乃舊勲諤諤之節詎肯詭隨侃侃而言類
多禆益黯雖謁告奭尚勉留俾辭鞅掌之勞專罄
格心之學緬惟先正甞平金壘以立功宜得後昆
復就蔡封而襲爵所謂故國庸建上公思竭爾忱
廣敷陳於經幄欽承時命永翊賛於皇猷可封蔡
國公提調經筵事
　　許衡妻敬氏封魏國夫人制　鄧文原
魯國有眞儒寔弘宣於道統周南得淑女必肇正
於人倫肆予社稷之臣夙有閨門之化爰旌令則
特示崇襃具官許衡妻敬氏性静以貞行恭而順
自職居主饋孝克奉於㫖甘逮貴被展衣儉猶親
於澣濯惟我宗工盡賛襄之道由爾内助秉柔正
之儀雖善慶之報方來而哀榮之典未稱庸視茅
封而進秩式頒芝檢以䟽恩於戯夫婦相敬如賔
亦旣追榮於偕老公侯必復其始尚其啓迪於後
人
　　丞相拜住贈謚制　袁桷
八柱承天棟橈萌於巨構六龍御日輻說見於中
街愍死難以成仁攷生榮而錫命故中書右丞相
拜住鼎彞王社閥閱相門自結主知應雲龍之異
遇獨持國是炳蓍蔡之先幾陳於上者不足言見
於事者爲可則斥聚歛之臣以靖四表誅黷貨之
徒以正庶官庫無餘財㧞葵之訓靡替門絶私謁
懸衡之鑒益公天下望其治平朝廷以之模楷然
盡言招過憸謀愈深選賢與能奸黨滋懼變成肘
腋禍起股肱山嶽動揺日月昬翳雖元兇正罰足
眀朕心在貞惠易名姑慰卿意分茅故壤増爵維
垣噫未眀入朝竟堕承宗之計盛服假寐孰爲鉏
麑之賢念此䀌傷恩斯優渥可贈清忠一德佐運
功臣太師開府儀同三司上柱國追封東平王謚
忠獻
　　平章不忽木贈謚制　盧亘
朕凝命穆清式觀天造將啓靖邦之嘉運必生名
世之大賢挺出類㧞萃之資行尊主庇民之學使
之君臣同德夙夜盡心恊􁆒機衡融景化於瞬息
之頃深謀廊廟致太平於期月之間禮樂以之而
興隆隂陽由之而順序昔聞其語今見其人故昭
文館大學士榮禄大夫平章軍國重事行御史中
丞不忽木眀允篤誠温文㢘讓研精聖道得先儒
淵祕之傳藻勵忠䂓承
丗皇簡注之渥荐膺器使徧歷清華殫物洽聞而
守以正經德迪慮而不近名属熈朝更化之初開
眀堂垂拱而治升居台鉉俾罄訏謨一澄苛弊之
源大洗姦䛕之迹事至立斷言爲天下之公知無
不爲才實王者之佐攬群材而並進理萬變而不
疑弘沃聖衷誕孚辰告翊先帝履尊之際輟元臣
分陜之行再入秉鈞遽聞辞疾弥綸軍國閔勞機
務之煩提挈憲綱坐見朝廷之肅儻號隆福之僊
馭旋驚梁壞而山摧寧不百年遂亡一鑑備觀䂓
摹之盛可謂社稷之臣肆予撫軍言還懐兹懿德
當宁而嘆恨不同時圖髙宻於雲臺丹青罔旣詠
裴度於丘禱柱石徒衰是用寵以帝傅之崇賜以
周公之履庸起具臣之勸允爲儒者之光繄爾英
靈歆茲眀命可特贈純誠佐理功臣開府儀同三
司太傅上柱國追封魯國公謚文貞
　　思州田晃忽而不花封二代制　馬祖常
國家外建藩屏以靖逺人責其宣布懐柔之惠能
使恩威並流而一方清謐者稽于國典可不賞勞
乎具官某父某官某向膺朝寵勤庸服官戮力小
心不聞有過乃教忠於嗣息得襲慶於丗家兹朕
所不忘者也故命追襃異數階秩一品有靈在幽
尚迪爾後
比屬有司考禮于䘏典矣而婦人之貴甞視其夫
子焉況有鵲巢汝墳之懿能行於其閨門祍席之
間者乎具官某母某氏女儀柔婉來嬪辨族相其
宗事珩璜有節又能篤生令子服予疆埸撫綏之
勞湯沐衍封胙以列國其尚歆承休寵利爾後昆
以延饋祀之無巳哉
朕以孝治天下凡人臣之親悉命因其班列之次
功庸之等以爲寵數之異焉具官祖父某官某昔
備官使輯綏邊氓頗著惠懷有譽南服夫天之施
仁於物無間朕敢不法天巳哉宥宻之司階品爲
貴啓爾後人保兹終吉
先王制禮婦人之義飲食衣服祭祀而巳非有與
於外事也然或婦道毋德可以表率宗族而成其
夫子者顧宜有以顯賁之也具官祖母某氏早躬
組紃克遵女戒作配令族柔閑有儀惟時聞孫扞
我邊圉膺𬒳爵禄光寵于時而爾可不䟽封郷國
以廣彤管之訓乎賛書在門其告泉壤
　　太史令王恂贈謚制　王士熈
洪惟　世祖致治三代之隆緫攬群英得人一時
之盛碩儒旣徃䘏制宜加故嘉議大夫太史令王
恂雅德端方醇資淵懿學邃天人之祕運親神聖
之逢嘉謀嘉猷有則入告于后先知先覺又將下
𬒳于民參儲闈調護之勤聞政府機宻之奏望重
漢廷之園綺職專堯典之羲和改暦授時日月星
辰之順軌崇術造士詩書禮樂以移風太平立邦
家之基正節折姦邪之氣朕承景命爾不同朝比
觀嗣子之陳罙切思賢之感章披雲漢識
𥙿皇舊學之初誓指山河啓昭代新封于後華躋
公衮謚易佳名於戯元氣所慿不存亡于生死九
原可作尚哀榮于始終罔昧其承以昌厥續可贈
推誠守正功臣光禄大夫大司徒上柱國追封定
國公謚文肅
　　御史觀音寳贈謚制　李端
見危授命乃臣子之至忠崇德報功寔國家之令
典表兹竒節沛以新恩故監察御史觀音寳以才
大夫爲眞御史蚤給事于宿衛每供職于諌言殫
輸向日之誠益厲飛霜之烈實封奏䟽欲竭力以
回天宻邇姦人竟交䜛而蠧國互激雷霆之怒誤
罹斧鉞之誅凛雖死以猶生諒無善之不報於戯
紫垣垂象正執法於星辰青簡流芳求争光於日
月尚期貞魄服我寵章可贈資德大夫御史中丞
上護軍追封漁陽郡公謚貞愍
　　丞相伯顔祖考封謚制　宋本
元宰立功懋賛千年之運大廷敷號紹開奕世之
封㴑流窮源積善必慶故中書右丞相伯顔祖考
故千夫長阿刺沉毅而彊力忠勤而小心從役忽
禪奮蛇矛而深入扈征蜀道裹馬革以長終賢勞
夙著於生平隂騭益隆於身後天開神聖闢中土
而大同地隔江淮獨東南之未下廼生孫子一我
寰區肆加命數之隆用極襃崇之典位旣登於師
傅秩並進於階勲胙土分茅易名節惠于以舉公
朝之憲度于以嚴私室之烝甞於戯王父抱孫事
業誕􁧑於閥閱天子建德恩光永賁於幽潜尚其
有靈服之無斁可贈推誠佐理翊運功臣太傅開
府儀同三司上柱國追封淮安王謚武康
　　御史大夫相嘉碩利封謚制　謝端
列爵之等以馭貴孰加於諸侯王元勲之胄而象
賢宜膺於三錫命云胡殄瘁之蚤重予衋傷之懐
故榮禄大夫江南諸道行御史臺御史大夫相嘉
碩利鍾純美之資負經濟之畧粤若廼祖相我
世皇始成混一之功末受顧託之命襲其善慶惟
時聞孫不階父師之訓而忠孝夙成篤於君臣之
誼而夷險一致居給舎則伏蒲而抗論司宥宻則
彊本以折衝河汴交流分廟堂之重寄東南都㑹
長端憲之崇班皆能綏輯士民肅清綱紀甘棠之
愛遺澤猶新喬木之家清風未憗夫旣世濟厥美
而不天假之年繄淮陽之故圻爾先世之胙土廼
啓封而陞秩仍節行而易名具之賛書賁于幽壤
於戯霖雨舟楫之用雖不究於當時河山帶礪之
盟尚益昌於爾後英爽来逺服兹寵靈可
國朝文類卷第十二
國朝文類卷第十三
　奏議
　　時務五事(至元三年)許衡
臣衡誠惶誠恐謹奏呈時務五事伏念臣性識愚
陋學術荒踈不期虚名偶塵　聖聽
陛下好賢樂善舎短取長雖以臣之不才亦叨
寵遇自甲寅至今十有三年凡八被　詔㫖中
懷自念何以報塞又日者靣奉　德音叮嚀懇
至中書大務容臣盡言臣雖昬愚荷陛下知待如
此其厚敢不罄竭所有思益萬分但迂拙之學本
非求仕言論鄙直不能回互矯趨時好孟子以責
難於君陳善閉邪廼爲恭敬孔子謂以道事君不
可則止臣之所守者其大意蓋如此也伏望
陛下寛其不佞察其至懷則區區之愚亦或有少
𥙷云
　　　立國規摹一
爲天下國家有大規摹規摹旣定循其序而行之
使無過焉無不及焉則治功可期否則心疑目眩
變易紛更日計有餘而歳計不足未見其可也昔
子産處衰周之列國孔明用西蜀之一隅且有定
論而終身由之況堂堂天下可無一定之論而妾
爲之哉古今立國規摹雖各不同然其大要在得
天下心得天下心無它愛與公而巳矣愛則民心
順公則民心服旣順且服於爲治也何有然開創
之始重臣挾功而難制有以害吾公小民雜属而
未一有以梗吾愛於此爲計其亦難矣自非英􁓬
之君賢良之佐未易處也勢雖難制必求其所以
制衆雖未一必求其所以一前慮却顧因時順理
予之奪之進之退之内主甚堅外行甚易日戞月
摩周旋曲折必使吾之愛吾之公逹於天下而後
巳至是則紀綱法度施行有地天下雖大可不勞
而理也然其先後之序緩急之宜宻有定則可以
意㑹而不可以言傳也是之謂規摹國朝土宇曠
逺諸民相雜俗旣不同論難遽定考之前代北方
奄有中夏必行漢法可以長乆故後魏遼金歴年
最多其它不能實用漢法皆亂亡相繼史冊具載
昭昭可見也
　後魏拓㧞氏改姓元都雲中遷洛十六帝一百
　七十一年
　遼耶律改劉氏都臨潢徙無常處九帝二百一
　十八年
　金完顔氏都上京遷燕九帝一百一十八年
　　前趙劉元海㩀平陽三主二十五年
　　後趙石勒都襄國六主三十二年
　前燕慕容皝都薊遷鄴三主三十四年
　　前秦符堅都長安五主四十四年
　　後秦姚萇都長安三主三十四年
　　南燕慕容德據廣固二主十二年
　南涼秃髮烏姑㩀廣固三主十八年
　　西秦乞伏國仁據金城四主四十七年
　　後燕慕容垂據中山鄴四主二十五年
　　夏赫連勃勃㩀朔方三主二十五年
國家仍處逺漢無事論此必如今日形勢非用漢
法不宜也陸行資車水行資舟反之則必不能行
幽燕以北服食宜涼蜀漢以南服食宜熱反之則
必有變異以是論之國家當行漢法無疑也然萬
世國俗累朝勲貴一旦驅之下從臣僕之謀改就
亡國之俗其勢有甚難者茍非聦悟特逹曉知中
原實歴代帝王爲治之地則必咨嗟怨憤諠譁其
不可也竊甞思之寒之與暑固爲不同然寒之變
暑也始於微温温而熱熱而暑積百有八十二日
而寒氣始盡暑之變寒其勢亦然山木之根力可
破石是亦積之之驗也茍能漸之摩之待以歳月
心堅而確事易而常未有不可變者然事有大小
時有乆近期小事於逺則遷延虚曠而無功期大
事於近則急迫倉惶而不逹此創業垂統也以北
方之俗改用中國之法也非三十年不可成功在
昔金國初亡便當議此此而不務孰爲可務顧乃
宴安逸豫垂三十年養成尾大之勢祖宗失其機
於前陛下繼其難於後外事征伐内撫瘡痍雖曰
守成實如創業規摹之定又難於嚮時矣然尾大
之勢計聖謀神筭已有處之之道非臣區區所能
及也此外唯當齊一吾民之冨實興學練兵隨時
損益稍爲定制如臣輩者皆能論此在陛下篤信
而堅守之不雜小人不營小利不責近效不恤浮
言則天下之心庶幾可得而致治之功庶幾可成
也
　　　中書大要二
中書管天下之務固不勝其煩也然其大要在用
人立法二者而巳近而譬之髮之在頭不以手理
而以櫛理又譬之食之在器不以手取而以匕取
手雖不能自爲而能用夫櫛與匕焉是即手之爲
也上之用人何以異此不先有司直欲躬役庶務
將見日勤日苦而日愈不暇矣古人謂得士者昌
自用則小意正如此夫賢者識治之體知事之要
與庸人相懸蓋十百而千萬也布之周行百職具
舉宰職緫其要而臨之不煩不勞此所謂省也然
人之賢否未能灼知其詳固不敢用或巳知其孰
爲君子孰爲小人復畏首畏尾患得患失坐視其
弊而不敢進退之徒曰知人而實不能用人亦何
益哉人莫不飲食也獨膳夫爲能致氣味之美莫
不睹日月也獨術者爲能歩虧食之數得法與不
得法固難一律論有馬不能習必借人乗之有玉
不能治必求玉人雕琢之小物尚爾況堂堂天下
神器可使不得法者爲耶舌人謂爲山必因丘陵
爲下必因川澤意正如此夫治人者法也守法者
人也人法相維上安下順而宰職優游廊廟之上
不煩不勞此所謂省也里巷之談動以古爲詬戯
不知今日口之所食身之所衣皆古人遺法而不
可違者豈天下之大國家之重而古成法反可違
邪其亦弗思甚矣用人立法今雖未能遽如古昔
然已仕者便當頒降俸給使可飬㢘未仕者且當
寛立條格俾就叙用則失職之怨少可舒矣外設
監司紏察汚濫内專吏部考定資歴則非分之求
漸可息矣再任三任抑髙舉下則人才爵位略可
平矣舎此則堆積壅塞參差謬戾苟延歳月莫知
所期俸給之數叙用之格監司之條例先當擬定
至於貴家世襲品官任子驅良抄數之便宜續當
議之亦不可緩也此其大足要須深探古人所以
用人立法之意推而衍之則何難見之有若夫得
行與不得行在上之委任者何如而能行與不能
行又在執政者得人不得爾此非臣之所能及也
　　　爲君難三(踐言/防欺任賢去邪/得民心)
生民有欲無主乃亂上天眷命作之君師必與之
聦明剛㫁之資重厚包容之量使首出庶物而表
正萬邦此蓋天以至難任之非子之可安之地而
娱之也堯舜以來聖帝明王莫不競競業業小心
畏愼日中不暇未明求衣誠知天之所卑至難之
任初不可以易心處知其爲難而以難處則難或
可易不知爲難而以易處則它日之難有不可爲
者矣孔子謂人之言曰爲君難爲臣不易則其說
所由來逺矣爲臣不易臣巳告之安童至爲君之
難尤　陛下所當專意者臣請舉其切而要者欵
陳于後
踐言　人君不患出言之難而患踐言之難知踐
言之難則其出言不容不愼矣昔劉安世見司馬
温公問盡心行巳之要可以終身行之者公曰其
誠乎劉公問行之何先公曰自不妄語始劉公初
甚易之及退而自櫽栝日之所行與凡所言自相
掣肘矛盾者多矣力行七年而後成自此言行一
致表裏相應遇事坦然常有餘裕臣按劉安世一
士人也所交者一家之親也一郷之衆也同列之
臣不過數十百人而止耳然以言行相較猶有自
相掣肘矛盾者況天下之大兆民之衆事有萬變
日有萬機而人君以一身一心酬酢之欲言無失
豈易能哉故有昔之所言而今日不記者今之所
命而後日自違者可否異同紛更變易紀綱不得
布而法度不得立臣下雖欲黽勉而竟無所持循
徒汨沒於瑣碎之中卒於無補况因之爲弊者又
日新月盛而不可遏在下之人疑惑驚眩且議其
無法無信一至於此也此無他至難之地不以難
處而以易處之故也苟從古者大學之道以脩身
爲夲凡一事之來一言之發必求其所以然與其
所當然不牽於愛不蔽於憎不因於喜不激於怒
虚心端意熟思而審處之雖有不中者蓋鮮矣柰
何爲人上者多樂舒肆爲人臣者多事容恱容恱
本爲私也私心盛則不畏人矣舒肆本爲欲也欲
心熾則不畏天矣以不畏天之心與不畏人之心
感合無間則其所務者皆快心事耳快心則口欲
言而言身欲動而動又豈肯競競業業以脩身爲
本一言一事熟思而審處之乎此人君踐言之難
所以又難於天下之人也
防欺　人之情僞有易有險險者難知易者易知
易知者雖談笑之頃几席之間可得其底藴難知
者雖同居共事閱月窮年猶莫測其意之所向雖
然此特繫夫人之險易者然也又有衆寡之辨焉
寡則易知衆則難知難知非不智也用智分也易知非
多智也合小智而成大智也故在上之人難於知
下而在下之人易於知上其勢然也處難知之地
御難知之人欲其不見欺也蓋難矣昔包孝肅剛
嚴峭直號爲明察有編民犯法當杖脊吏受賕與
之約曰今見尹必付我責狀汝第呼號自辯我與
汝分此罪汝決杖我亦決杖旣而包引囚問畢果
付吏責狀囚如吏言分辯不巳吏人厲聲訶之曰
但受脊杖出去何用多言包謂其恃權捽吏於庭
杖之十七特寛囚罪止從杖坐以沮吏勢不知乃
爲所賣卒如素約臣謂此一京尹耳其見欺於人
不過誤一事害一人而巳人君處億兆之上所操
者予奪進退賞罰生殺之權不幸見欺以非爲是
以是爲非其害可勝旣耶人君唯無喜怒也有喜
怒則賛其喜以市恩鼓其怒以張勢人君惟無愛
憎也有愛憎則假其愛以濟私藉其憎以復怨甚
至夲無喜也誑之使喜本無怒也激之使怒本不
足愛也强譽之使愛本無可憎也强短之使憎若
是則進者未必爲君子退者未必爲小人予者或
無功而奪者或有功也以至賞之罰之生之殺之
鮮有得其正者人君不悟日在欺中方仗若曹擿
發細隱以防天下之欺欺而至此欺尚可防耶大
抵人君以知人爲貴以用人爲急用得其人則無
事於防矣旣不出此則所近者争進之人耳好利
之人耳無恥之人耳彼挾詐用術千蹊萬逕以蠱
君心於此欲防其欺雖堯舜不能也
任賢　賢者以公爲心以愛爲心不爲利回不爲
勢屈寘之周行則庶事得其正天下被其澤賢者
之於人國其重固如此也然或遭時不偶務自韜
晦有舉一世而人不知者雖或知之而當路之人
未有同類不見汲引獨人君有不知者人君雖或
知之召之命之汎如厮養而賢者有不屑就者雖
或接之以貌待之以禮而其所言不見信用有超
然引去者雖或信用復使小人參於其間責小利
期近效有用賢之名無用賢之實賢者亦豈肯尸
位素餐徒費廩禄取譏誚於天下也雖然此特論
難進者言也又有難合者焉人君位處崇髙日受
容恱大抵樂聞人之過而不樂聞已之過務快巳
之心而不務快民之心賢者必欲匡而正之扶而
安之使如堯舜之正堯舜之安而後巳故其勢難
合况姦邪佞婞醜正惡直肆爲詆毀多方以䧟之
將見罪戾之不免又可望庶事得其正天下被其
澤耶自古及今端人雅士所以重於進而輕於退
者蓋以此爾大禹聖人聞善即拜益戒之曰任賢
勿貳去邪勿疑貳之一言在大禹猶當警省後世
人主宜如何哉此任賢之難也
去邪　姦邪之人其爲心險其用術巧惟險也故
千態萬狀而人莫能知(如以甘言卑辭誘人於/過失然後發之之類)惟
巧也故千蹊萬徑而人莫能禦(如勢在近習則誘/近習勢在宫闈則)
(謟宫闈/之類)人君不察以謟爲恭以訐爲公以欺爲可
信以佞爲可近喜怒愛惡人主固不能無然有可
者有不可者而姦邪之人一於迎合竊其勢以立
已之威濟其欲以結主之愛愛隆於上威擅於下
大臣不敢議近親不敢言毒𬒳天下而上莫之知
此前人所謂城狐也所謂社䑕也至是而求去之
不巳難乎雖然此由人主不悟誤至於此猶有說
焉如宇文士及之佞太宗灼見其情而竟不能斥
李林甫妬賢嫉能明皇洞見其姦而卒不能退邪
之惑人有如此者可不畏哉
得民心　上以誠愛下下以忠報上有感必應理
固宜然然考之徃昔有不可以常情論者禹抑洪
水以救天下其功大矣啓賢能敬承繼禹之道其
澤深矣然一傳而大康才畋于洛萬姓遽仇而去
之吁可怪也漢髙帝起布衣天下之士雲合景從
其困滎陽也紀信至捐生以赴急人心之歸可見
矣及天下巳定而相聚沙中有謀反者此又何邪
竊甞思之民之戴君本於天命𥘉無不順之心也
特由使之失望使之不平然後怨望生焉禹啓愛
下旣如赤子矣民之奉上亦如父母矣今大康尸
位以逸豫滅厥德非所以爲父母也是以失望秦
楚殘㬥故天下叛之漢政寛仁故天下歸之今髙
帝用愛憎行誅賞非所以爲寛仁也是以不平推
是二者參較古今凡有恩澤於民而民怨且怒者
莫不類乎此也大抵人君即位之始多發美言詔
告天下天下恱之兾其有實旣而實不能副遂怨
心生焉一類同等無大相逺人君特以已之私好
獨厚一人則其不厚者巳有疾之之意况厚其有
罪而薄其有功豈得不怒於心邪失望之怨不平
之怒鬰而不觧雖曰愛之惡在其爲愛之也必如
古者大學之道以脩身爲本凡一言也一動也舉
可以爲天下法一賞也一罰也舉可以合天下公
則億兆之心將不求而自得又豈有失望不平之
累哉柰何此道不明爲人君者不喜聞過爲人臣
者不敢盡言合二者之心以求天下之心則其難
得也固宜
順天道　三代而下稱盛治者無若漢之文景然
考之當時天象數變如日食地震山崩水潰長星
彗星孛星之類未易遽數前此後此凡若是者小
則有水旱之應大則有亂亡之應未有徒然而巳
者獨文景克承天心消弭變異使四十年間海内
殷冨黎庶樂業移告訐之風爲醇厚之俗且建立
漢家四百年不㧞之業猗歟偉哉未見其比也秦
之苦天下乆矣加以楚漢之戰生民糜滅户不過
萬文帝承諸吕變故之餘入繼正統專以飬民爲
務其憂也不以已之憂爲憂而以天下之憂爲憂
其樂也不以巳之樂爲樂而以天下之樂爲樂今
年下詔勸農桑也恐民生之不遂明年下詔減租
稅也慮民用之或乏懇愛如此冝其民心得而和
氣應也臣竊見前年秋孛出西方彗岀東方去年
冬彗見東方復見西方議者咸謂當除舊布新以
應天變臣謂與其妄意揣度曷若直法文景之恭
儉愛民爲理明義正而可信也天之樹君本爲下
民故孟子謂民爲重君爲輕書亦曰天視自我民
視天聽自我民聽以是論之則天之道恒在於下
恒在於不足也君人者不求之下而求之髙不求
之不足而求之有餘斯其所以召天變也變巳生
矣象巳著矣乖戾之幾巳萌而不可遏矣猶且因
仍故習抑其下而損其不足謂之順天不亦難乎
右六者難之目也舉其要則脩德用賢愛民三者
而巳此謂治本治夲立則紀綱可布法度可行治
功可必否則愛惡相攻善惡交病生民不免於水
火以是爲治萬不能也
　　　農桑學校四
語古之聖君必曰堯舜語古之賢相必曰稷契蓋
堯舜能知天道而順承之稷契又知堯舜之心而
輔賛之此所以爲法於天下而可傳於後世也天
之道好生而不私堯與舜亦好生而不私若克明
俊德至黎民於變敬授人時至庶績咸熈此順承
天道之實也稷播百糓以厚民生契敷五教以善
民心此輔贊堯舜之實也是義也出書之首篇曰
堯典曰舜典臣自十七八時巳能誦說爾後温之
復之推之衍之思之又思之苦心極力至年五十
始大曉悟以是參諸徃古而徃古聖賢之言無不
同驗之歴代而歴代治亂之迹無不合自此胷中
廓然無有凝滯斷知此說實自古聖君賢相平天
下之要道旣幸得之常以語人而人之聞者忽焉
泛焉莫以爲意察其所至正如臣在十七八時蓋
無臣許多思慮許多工夫其不能領觧理固宜然
然間與一二知者相與講論心融意㑹雖終日竟
夕不知其有倦且怠也蓋此道之行民可使富兵
可使彊人才由之以多國勢由之以重臣夙夜念
之至熟也今國家徒知歛財之巧不知生財之由
(不惟不知生財而取財/之酷又害於生財也)縱欲防人之欺不欲養人
之善(所以防者爲欺也不欺則無事於防矣欲其/不欺非衣食以厚其生禮義以養其心則不)
(能/也)徒患法令之難行不患法令無可行之地(上多/賢才)
(皆知爲公下多富民皆知/自愛則令自行禁自止)誠能自今以始優重農
民勿使擾害盡敺游㤢之人歸之南畒嵗課種樹
懇諭而督行之六年以後當倉盈庫積非今日比
矣自上都中都下及司縣皆設學校使皇子以下
至於庶人之子弟皆從事於學日明父子君臣之
大倫自洒掃應對至於平天下之要道十年巳後
上知所以御下下知所以事上上下和睦又非今
日比矣能是二者則萬目皆舉不能是二者它皆
不可期也是道也堯舜之道也堯舜之道好生而
不私唯能行此乃可好生而不私也孟子曰我非
堯舜之道不敢陳於王前臣愚區區竊亦願學
　　　愼微五(定民志崇退讓/愼喜怒守信)
定民志　夫天下所以定者民志定也民志定則
士安於士農安於農工商安於爲工商則在上一人
有可安之理民不安於白屋必求禄仕仕不安於
卑位必求尊榮四方萬里輻輳並進各懷無厭無
耻之心在上之人可不爲寒心哉
崇退讓　臣聞取天下者尚勇敢守天下者崇退
讓不尚勇敢則無以取天下不崇退讓則無以守
天下取也守也各有其宜君人者不可以不審也
愼喜怒　審而後發發無不中否則觸事遽喜喜
之色見於貌喜之言出於口人皆知之徐考其故
知無可喜者則必悔其喜之失無可怒者則必悔
其怒之失甚至先喜後怒先怒後喜先喜是則後
之怒非也先怒是則後之喜非也號令數變無他
也喜怒不節之故是以先王潜心恭黙不易喜怒
其未發也雖至近莫能知其發也雖至親莫能移
故號令簡而無悔無悔則自不中變也人之揣君
必於喜怒知君之喜怒者莫如近愛是以在下希
進之人求託近愛近愛不察乃與之爲地甚至無
喜生喜無怒生怒在上獨以喜之怒之爲當理而
不知天下四方譏笑怨謗正以爲不當理也最宜
深念失於不守大體易於喜怒也
守信　數變巳不可數失信尤不可周幽王無道
不畏天不愛民酒荒色荒故不恤方今無此何苦
使人不信
　　班師議　郝經
易文言傳謂亢之爲言也知進而不知退知存而
不知亡知得而不知喪知進退存亡而不失其正
者其惟聖人乎蓋乾之龍德體天行健六位時成
時乗六龍以御天時者何當其可之謂也故可以
潜則潜可以見則見可以惕則惕可以躍則躍可
以飛則飛五位者皆當其可聖王之德也至于上
九則惟知進與存不知退與亡不當其可而違其
時是以至此極而有悔弗逮乎五位者而猶謂之
亢龍德於是乎衰不足以爲聖王矣故古之聖王
莫不以時進退握乾知幾舜自耕稼陶漁以至爲
帝知進也以天下與人不私其子而以與禹知退
也文王三分天下有其二以服事殷知退也武王
遂伐殷而有天下知進也漢髙帝不與項羽校蠖
屈漢中知退也還定三秦以討羽知進也光武爲
更始殺其兄齊武王而不校展轉河朔知退也一
旦自立中興漢室知進也故上丗稱聖王者以舜
爲首其次則稱文武後世之稱聖王者以髙帝爲
首其次則稱光武皆知進退存亡之理時乗御天
卒以龍德而位天位者也至於魏孝文雖不逮於
文武髙光遷都洛陽緫干問罪辭順而返齊人侵
較報之以兵聞喪而還進退以禮不隕師徒卒全
龍德爲用夏變夷之賢主亦其次也彼馮威恃力
以逞無疆之欲皆亢龍之師也秦苻堅金海陵亢
而不悔者也漢武帝唐太宗亢而有悔者也雖皆
亢龍悔而知退又其次也夫舜不可及巳文武髙
光魏孝文漢武帝唐太宗後王進退有餘師矣共惟
大王殿下聦明􁓬智足以有臨發強剛毅足以有
斷進退存亡之正知之乆矣嚮在沙陀命經曰時
未可也又曰時之一字最當整理又曰可行之時
爾自知之大哉王言時乗六龍之道知之乆矣自
出師以來進而不退經有所未解者故言于真定
子曹濮于唐鄧亟言不巳未賜開允乃今事急故
復進狂言國家自平金以來皆亢龍之師也惟務
進取不遵飬時晦老師費財卒無成㓛三十年矣
先皇帝立政當安諍以圖寜謐忽無故大舉進而
不退卑王東師則不當亦進也而遽進以爲有命
不敢自逸至于汝南旣聞凶訃即當遣使遍告諸
師各以次還修好于宋歸定大事不當復進也而
遽進以有師期㑹于江濵遣使喻宋息兵安民振
旅而歸不當復進也而文進旣不宜渡淮又豈宜
渡江旣不宜妄進又豈宜攻城若以㡬不可失敵
不可縱亦旣渡江不能中止便當乘虚取鄂分兵
四出直造臨安疾雷不及掩耳則宋亦可圖如其
不可知難而退不失爲金兀木也師不當進如進
江不當渡而渡城不當攻而攻當速退如不退當
速進而不進　遷延盤桓江渚情見勢屈舉天
下兵力不能取一城則我竭彼盈又何俟乎且諸
軍疾疫巳十四五又延引月日冬春之交疫必大
作恐欲還不能彼旣上流無虞呂文德巳并兵拒
守知我國疪鬪氣自倍两淮之兵盡集白鷺江西
之兵盡集龍興嶺廣之兵盡集長沙閩越沿海巨
舶大艦比次而至伺隙而進如遏截于江黄津渡
邀遮于大城關口塞漢東之石門限郢復之湖濼
則我將安歸無巳則突入江淅擣其心腹聞臨安
海門巳具龍舟則亦徒往還扺金山并命求出豈
無韓世忠之儔乎且鄂與漢陽分㩀大别中挾臣
浸號爲活城肉薄骨并而㧞之則彼委破壁空城
而去泝流而上則入洞庭保荆襄順流而下精兵
健櫓突過滸黄未昜遏也則亦徒費人命我安所
得哉區區一城勝之不武不勝則大損威望復何
俟乎雖然以王夲心不欲渡江既渡江下欲攻城
旣攻城不欲并命不焚廬舎不傷人民不昜其衣
冠不毀其墳墓三百里外不使侵掠或勸徑趣臨
安曰其民人稠夥若往雖不殺戮亦𬒳踐蹂吾所
不忍若天與我不必殺人若天弗與殺人何益而
竟不徃諸將歸罪士人謂不可用以不殺人故不
得城曰彼守城者秪一士人賈制置汝千萬衆不
能勝殺人數月不能㧞汝輩之罪也豈士人之罪
乎益禁殺人巋然一仁上通于天乆有歸志不能
遂行爾然今日事急不可不斷也宋人方懼大敵
自救之師雖則畢集未暇謀我第吾國内空虚塔
察國王與李行省肱髀相依在於背脅西域諸胡
窺覘關隴隔絶旭烈大王病民諸姦各持兩端觀
望所立莫不覬覦神器染指垂涎一有狡焉或啓
戎心先人舉事腹背受敵大事去矣且阿里不哥
已行赦令令脫里赤爲斷事官行尚書省㩀燕都
按圖籍號令諸道行皇帝事矣雖大王素有人望
且握重兵獨不見金世宗海陵之事乎若彼果決
稱受遺詔便正位號下詔中原行赦江上欲歸得
乎昨奉命與張仲一觀新月城自西南隅抵東北
隅萬人敵上可並行大軍排槎丳樓締構重椱必
不可攻秪有許和而歸爾復何俟乎願殿下以
祖宗爲念以社稷爲念以天下生靈爲念奮發乾剛
不爲需下斷然班師亟定大計銷禍於未然先命
勁兵把截江面與宋議和許割淮南漢上梓䕫兩
路定疆界歳幣置輜重以輕騎歸渡淮乗馹直造
都則從天而下彼之姦謀僣志冰釋瓦解遣一軍逆
大行皇帝靈舁收皇帝壐遣使召旭烈阿里不哥
摩哥及諸王駙馬㑹喪和林差官於汴京京兆成
都西涼東平西京北京撫慰安輯召太子鎭燕都
示以形勢則大寳有歸而社稷安失之東隅収之
桑榆以退爲進以亡爲存飛龍在天利見大人無
亢龍之悔矣十一月二日臣經昧死上進
國朝文類卷第十三
國朝文類卷第十四
　奏議
　　立政議(中統元年/八月上)郝經
臣聞所貴乎有天下者謂其能作新樹立列爲明
聖德澤加於人令聞施於後也非謂其志得意滿
苟且而巳也志得意滿苟且一時與草木並朽而
無聞是爲身者也於天下何有有志於天下者不
貴也爲人之所不能爲立人之所不能立變人之
所不能變卓然與天地並沛然與造化同雷厲風
飛日星明而江河流天下莫不貴之而巳不以爲
貴以爲已所當爲之職分也古之有天下者莫不
然後之有天下者亦莫不當然天下一大器也用
之乆則必弊窳殘缺甚則至於破碎分裂置而不
脩則委而去之耳生民萬物者器之所中者也器
弊而委則其中者亦必壊爛而不収有志於天下
者則爲之倡率其群而脩之追琢而俾之完扶持
而置之安藻飾而新之滌蕩而潔之使其中者可
以食可以藏可以積而豐可以饜而飫爲器之主
而天下王之安冨尊榮而享天下彼志得意滿苟
且一時者見器之所有而不見器之殘缺染指垂
涎放飯流歠始則枵然終則哆然旣飫而足并其
器與其餘舉而棄之不知餒之復至矣至於神器
乏主中藏盡亡而天下餒者衆於是群起而爭其
餘天下亂矣夫綱紀禮義者天下之元氣也文物
典章者天下之命脉也非是則天下之器不能安
小廢則小壊大廢則大壞小爲之修完則小康大
爲之修完則太平故有志於天下者必爲之修而
不棄也以致治自期以天下自任孳孳汲汲持扶
安全必至於成功而後巳使天下後世稱之曰天
下之禍至某君而除天下之亂至某君而治天下
之亡者至某君而存天下之未作者至某君而作
配天立極繼統作帝熈鴻號於無窮若是則可謂
有志於天下矣由漢以來尚志之君六七作於漢
則曰髙帝曰文帝曰武帝曰昭帝曰宣帝曰丗祖
曰明帝曰章帝凡八帝於三國則曰昭烈一帝於
晉則曰孝武一帝於元魏則曰孝文一帝於宇文
周則曰武帝一帝於唐則曰髙祖曰文皇曰玄宗
曰憲宗曰武宗曰宣宗凡六帝於後周則曰丗宗
一帝於宋則曰太祖曰太宗曰仁宗曰髙宗曰孝
宗凡五帝於金源則曰丗宗曰章宗凡二帝是皆
光大炳粮不辱於君人之名有功於天下甚大有
德於生民甚厚人之類不至於盡亡天下不至於
皆爲草木鳥獸天下之人猶知有君臣父子夫婦
昆弟人倫不至於大亂綱紀禮義典章文物不至
於大壞數君之力也嗚呼上下數千載有志之君
僅是數者何苟且一時者多而致治之君鮮也雖
然是數君者獨能樹立功成治定揄揚於千載之
下豈不爲英主也哉其視壞法亂紀斁彝倫毒海
丙覆宗社碌碌以偷生孑孑以自蔽甘爲慵懦者
可爲憫笑也國家光有天下綿歴四紀恢拓疆宇
古莫與京惜乎攻取之計甚切而修完之功弗逮
天下之器日益弊而生民日益憊也蓋其幾一失
而其弊遂成初下燕雲奄有河朔便當創法立制
而不爲旣并西域滅金源蹂荆襄國勢大張兵力
崛阜民物稠夥大有爲之時也苟於是時正紀綱
立法度改元建號比隆前代使天下一新漢唐之
舉也而不爲於是法度廢則綱紀亡官制廢則政
事亡都邑廢則宫室亡學校廢則人材亡廉耻廢
則風俗亡紀律廢則軍政亡守令廢則民政亡財
賦廢則國用亡天下之器雖存而其實則無有頼
社稷之靈祖宗之福兵鋒所向無不摧破穿徹海
嶽之銳跨凌宇宙之氣騰擲天地之力隆隆殷殷
天下莫不慴伏當
太宗皇帝臨御之時耶律楚材爲相定稅賦立造
作搉宣課分郡縣籍户口理獄訟别軍民設科舉
推恩肆赦方有志於天下而一二不逞之人投隙
抵罅相與排擯百計攻訐乗宫闈違豫之際恣爲
矯誣卒使楚材憤悒以死旣而牽連黨與倚疊締
構援進宵人卑之以政相與割剥天下而天下𬒳
其禍荼毒宛轉十有餘年生民顒顒莫不引領望
明君之出　先皇帝初踐寳位皆以爲致治之
主不世出也旣而下令鳩括符壐督察郵傳遣使
四出究核徭賦以求民瘼汚吏濫官黜責殆遍其
願治之心亦切也惜其授任皆前日害民之尤者
舊弊未去新弊復生其爲煩擾又益劇甚而致治
之幾又失也今
皇帝陛下統承先王聖謨英略恢廓正大有一天
下之勢自金源以來綱紀禮義文物典章皆巳墜
没其緒餘土苴萬億之能一存若不大爲振澡與
天下更始以國朝之成法援唐宋之故典參遼金
之遺制設官分職立政安民成一王法是亦因仍
苟且終於不可爲使天下後世以爲無志於天下
歴代綱紀典刑至今而盡前無以貽謀後無以取
法壞天地之元氣愚生民之耳目後世之人因以
竊笑而非之痛惜而歎惋也昔元魏始有代地便
參用漢法至孝文遷都洛陽一以漢法爲政典章
文物粲然與前代比隆天下至仐稱爲賢君王通
脩元經即與爲正統是可以爲監也金源氏起東
北小夷部曲數百人渡鴨緑取黄龍便建位號一
用遼宋制度收二國名士置之近要使藻飾王化
號十學士至世宗與宋定盟内外無事天下晏然
法制脩明風俗完厚眞德秀謂金源氏典章法度
在元魏右天下亦至仐稱爲賢君燕都故老語及
先皇者必爲流涕其德澤在人之深如此是又可
以爲監也今有漢唐之地而加大有漢唐之民而
加多雖不能便如漢唐爲元魏金源之治亦可也
恭惟
皇帝陛下􁓬禀仁慈天錫勇智喜衣冠崇禮讓愛
養中國有志於爲治而爲豪傑所歸生民所望乆
矣但㫁然有爲存典章立綱紀以安天下之器不
爲苟且一時之計奮揚乾剛應天革命進退黜陟
使各厭伏天下不勞而治也今自踐祚以來下明
詔蠲苛煩立新政去舊汙登進茂異舉用老成縁
飾以文附㑹漢法歛江上之兵先輸平之使一視
以仁兼愛兩國天下顒顒莫不思見德化之盛至
治之美也但恐害民餘孽扳附姦邪更相援引比
佽以進若不辨之於早猶夫前日也以有爲之姿
㩀有爲之位乗有爲之勢而不爲有爲之事與前
代英主比隆　陛下亦必愧怍而不爲書曰罔不
在厥𥘉易曰履霜堅氷至詩曰如彼雨雪先集維
霰春秋書元年春王正月皆謹之於初辨之於早
也有有爲之志而不辨姦邪於早而郤之則鑠剛
以柔蔽明以晦終不能以有爲蓋彼姦人易合難
去誘之以甘言承之以怡色賂之以重寳便辟迎
合無所不至不辨之於早而拒之皆堕其計授之
以柄而隨之耳昔王安石拜參政吕獻可即以十
罪章之温公謂之太早獻可曰去天下之害不可
不速異日諸君必受其禍安石得政宋果以亡温
公曰吕獻可之先見范景仁之勇决吾不及也夫
月暈而風礎潤而雨理有所必然雖天地亦可先
見況於人乎方今之勢在於卓然有爲斷之而巳
去舊汚立新政創法制辨人材綰結皇綱藻飾王
化偃戈郤馬文致太平　陛下今日之事也毋以
爲難而不爲母以爲易而不足爲投幾挈㑹比隆
前王政在此時母累於宵人不惑於群言兼聽俯
納賁若一代號爲英主臣之所願也臣草木愚昧
旣𬒳知遇而又逺離軒陛日以隔越迫於事幾故
不避斧鉞冐觸神威庶姦黨少郤綱紀粗立雖萬
死無恨
　　三本書(至元五年/十月上)陳祐
嘉議大夫衛輝路緫𬋩臣陳祐謹齋沐百拜獻書于
皇帝陛下臣今越職言事事曰三夲皆國家大計
非不知獲罪于時也顧臣起身微賤臣之先王(謂/穆)
(哥大/王也)㧞臣於畎畒之中進臣於陛下陛下任臣以
方面之重錫臣以虎符之榮臣叨居陛下之官食
陛下之禄將踰十年矣是以朝夕感愧毎思敷陳
國計効死以報陛下亦所以報先王也儻蒙陛下
察臣愚忠以臣言萬一有𥙷於時貰以不死俾開
言路臣之幸也若以臣言狂瞽冐犯時忌其罪當
死死於國計臣之義也伏望陛下賜以燕閒之暇
熟覽臣言則臣纎芥之忠山嶽之罪舉無逃於
聖鑑矣惟陛下仁聖裁之臣聞殷周漢唐之有天下
也天生創業之君必生守文之主蓋創業之君天
所以定禍亂也守文之主天所以致隆平也昔我
聖朝之興也
太祖皇帝龍飛朔方雷震雲合天下響應統一四
海君臨萬邦雖湯武之盛未之有也天眷聖朝實
生陛下陛下神武聖文經天緯地能盡守文之美
兼隆創業之基兆民懽康品物咸遂典章民物燦
然可觀暨遐域逺方之民上古所不能臣者陛下悉
悉能臣之雖髙宗之興殷成康宣王之興周文景
光武之興漢太宗憲宗之興唐無以過也是以海
內豪傑之士翕然嚮風或謂天命陛下啓太平之
運者有四民望陛下樹太平之本者有三臣請條
列而言之陛下昔在藩邸之初奉辭伐罪西舉大
理勢若摧枯南渡長江神於反掌此天命陛下揚
萬里之威定四方之亂將降大任於陛下即位之
後内難方殷藩王之階亂者在北逆賊之連禍者
在東然天戈一指俱從平蕩此天命陛下削藩鎭
有釁之權新唐虞無爲之化將以躋斯民於仁壽
之域也臣故曰天命陛下啓太平之本者有三其
一曰太子國本建立之計宜早臣聞三代盛王有
天下者皆以傳子非不欲法尭舜禪譲之羙也顧
其勢有不能爾何則時俗有厚薄之殊民情有變
遷之異苟或傳非其人禍源一啓則後世爭之之
亂未易息也以是見聖人公天下之憂深矣故孟
軻曰天與賢則與賢天與子則與子夫所謂天與
子者非謂天有諄諄之言告諭人主以傳子之計
也政謂時運推移無非天理聖人能與時消息動
合天意故自天祐之吉無不利是以三代亨祚長
乆至有踰六七百年者以其傳子之心公於爲天
下不私於已故也伏見聖代隆興不崇儲二故授
受之際天下憂危曩者建藩屏之國授諸侯之兵
所以尊王室衛社稷寔祖宗創業之弘規也迨乎
中統之初頗異於是恃其國之大也謀傾王室者
有之恃其兵之強也圖危社稷者有之當是之時
頼陛下斷自聖衷筭無遺䇿故揔攬權綱則藩鎭
之禍銷矣深固根本則朝廷之計定矣此陛下守
文之善經也何以言之天下者太祖之天下也
律令者太祖之法令也陛下豈欲變易舊章作
爲新制以快天下耳目之觀聽哉誠以時移事變
理勢當然不得不爾期於宗社之安而巳矣由此
觀之國夲之議昭然甚明不可緩也語曰雖有智
慧不如乗勢雖有鎡基不如待時今年糓屢登四
海晏然此其時矣億兆戴徳侯王向化此其勢矣
誠萬世一時也夫天與不受則違天意民望不副
則失民心失民心則可憂違天意則可懼此安危
之機不可不察也伏惟陛下上承天意下順民心
體三代宏逺之規法春秋嫡長之義内親九族外
恊萬邦建皇儲於春宫隆帝基於聖代俾入監國
事出撫戎政絶覬覦之心壹中外之望則民心不
摇邦本自固矣陛下藴謙光之徳縱不欲以天下
傳子孫獨不念宗廟之靈社稷之重生民之塗炭
乎願陛下熟計而爲之則天下臣民之幸甚矣其
三曰中書政本責成之任宜專臣伏見陛下勵精
爲治頃年以來建官分職綱理衆務可謂備矣曰
中書曰御史曰樞宻曰制國用曰左右部夫承命
宣制奉行文書銓叙流品編齊戸口均賦役平獄
訟此左右部之責也通漕運謹出納充府庫實倉
廩百姓冨饒國用豐備此制國用之職也脩軍政
嚴武備闢疆場肅號令謹先事之防銷未形之患
士馬精強敵人畏服此樞宻之任也若夫屏貴近
退姦邪絶臣下之威福強公室杜私門紏劾非違
肅清朝野非御史不能也如斗之承天斟酌元氣
運行四時條舉綱維著明紀律緫百揆平萬機求
賢審官獻可替否內親同姓外撫四夷綏之以利
鎭之以静涵飬人材變化風俗立經國之逺圗建
長世之大議孜孜奉國知無不爲作新太平之化
非中書不可也且皇天以億兆之命懸之於陛下
之手陛下父事上天子愛下民其道無他要在愼
擇宰相委任責成而巳欽惟陛下元首之尊也中
書股肱之任也御史耳目之司也方今之宜非中
書則無以尊上非御史則無以肅下下不肅則内
慢上不尊則外侮内慢外侮亂之始也上尊下肅
治之基也故虞書載明良之歌賈生設堂陛之論
其㫖豈不深且逺哉凡今之所以未臻於至治者
良由法無定體人無定分政出多門不相統一故
也臣謂諸外路軍民錢榖之官宜悉委中書通行
遷轉其賞罰黜陟一聽於中書其善惡能否一審
於御史如此則官有定名之實法有畫一之規矣
又大臣貴和不貴同和於義則公道昭明有揖讓
之治同於利則私怨萌生起忿爭之亂此必然之
效也誠能中外戮力將相同心和若鹽梅固如金
石各慕相如冦恂相下之義夾輔王室叶贊聖猷
陛下臨之以日月之明懷之以天地之量操威福
之權執文武之柄俾法有定體人有定分上之使
下如身之運臂臂之任指下之事上如使足之承
身身之尊首各勤厥職各盡廼心夫如是天下何
憂不理國勢何憂不振乎雖西北諸子未覲天顔
東南一隅未霑聖化其來庭之議稱藩之奏可尅
日而待不足爲陛下憂也所可憂者大臣未和大
政未通群小流言熒惑聖聽于撓庶政虧損國威
摧壯士之心鉗直臣之口至使人情以緘黙爲賢
以盡節爲愚以告訐爲忠以直言爲諱是皆姦人
敵國之幸非陛下之福也臣恐此弊不巳習以成
風將見私門萬啓於下公道孤立於上雖有䕫臯
爲臣伊周作輔亦不能善治矣陛下有垂成太平
之功而復有小人基亂之釁此臣所以爲陛下惜
也今大臣設有姦邪不忠竊弄威柄者御史自當
言之乃其職也百官自當論之乃其分也烏在無
頼小人不爲郷黨所齒者驟興攻訐之風於朝廷
之上乎臣知國家承平吉祥之言必不出於若輩
之口也惟　陛下逺之則天下幸甚其三曰人材治
本選舉之方宜審臣聞君天下者勞於求賢逸於
得人其來尚矣蓋天地間有中和至順之氣生而
爲聡明特逹之人以待時君之用是以聖王遭時
定制不借材於異代皆取士於當時臣愚以爲今
之天下猶古之天下也今之君臣猶古之君臣也
今之人材猶古之人材也賢俊經綸之士豈皆生
於曩代而獨不生於當今哉顧惟陛下求之與否
爾伏見取人之法今之議者互有異同或以選舉
爲盡美而賤科第或以科第爲至公而輕選舉是
皆一已之偏見非古今之通論也夫二帝三王之
下隋唐以上數千百年之間明君􁓬主所得社稷
之臣王霸之輔蓋亦多矣其豐功盛烈章章然著
於天下後世之耳目者迹其從來亦可考也或起
於耕耘或求之於版築或獵之於屠釣或遇之獻
言而入侍或由薦進而登朝至於賢良方正直言
孝㢘貢舉之著遭際萬殊不可勝紀豈一出於科
第乎自隋唐以降迄于宋金數百年間代不乏人
名臣偉器例皆以科第進豈皆一出於選舉乎及
乎遇合於君聚精㑹神於朝廷之上皆能尊主庇
民論道佐時寧復有彼優此劣之間哉夫士之處
世亦猶魚之處水今魴之在河鯉之在洛人皆知
之其致之之術固有筌􁉞罟釣之不同期於得魴得
鯉則一也臣愚謂方今取士冝設三科以盡天下
之材以公天下之用亡金之士以第進士并歴顯
官耆年宿德老成之人分布臺省諮詢典故一也
内則將相公卿大夫各舉所知外則府尹州牧歲
貢有差進賢良則受賞進不肖則受罰二也頒降
詔書布告天下限以某年開設科舉三也三科之
外繼以門廕勞効參之可謂才德兼収勲賢並進
如此則人人自勵安敢苟且庶幾野無遺材多士
盈朝將相得人於上守令稱職於下時雍丕變政
化日新陛下端拱無爲而天下治矣夫天下猶重
器也器之安危置之在人　陛下誠欲措天下於泰
山之安基宗社於磐石之固可不以求材爲急務
乎詩曰濟濟多士文王以寧其斯之謂歟抑臣又
聞凡人臣進深計之言於上自古爲難昔漢賈誼
當文帝治平之世建言諸侯強大將不利於社稷
譬猶抱火厝之積薪之下而寢其上火未及然因
謂之安甚非安上全下之計莫若衆建諸侯而少
其力可謂切中時病矣然當時舉皆以誼言爲過
故帝雖嘉之而不能用逮景帝之世七國連兵幾
危漢室誼之言始驗於此矣董仲舒當武帝窮兵
黷武之初重歛苛刑之際一踵亡秦之餘敝唯崇
尚虚文而欲求至治仲舒以爲更化而不更化雖有
大賢不能善治譬之琴瑟不調甚者當更張而不
更張雖有良工不能善鼓耳又言臨淵羨魚不如
退而結網臨政願治不如退而更化可謂深識治
體矣然當時舉朝皆以其言爲迂故帝雖納之而
不果行逮季年之後海内虚耗户口減半帝於是
發仁聖之言下哀痛之詔仲舒之言寔驗於此矣
向若文帝用賈誼之言武帝行仲舒之䇿其禍亂
之極必不至此漢之爲漢又豈止如是而巳哉暨
乎有唐馭宇太宗皇帝清明在躬以納諫爲心而
魏徴之倫耻其君不及堯舜是以知無不言言無
不聽聽無不行故能身致太平比功較德優邁前
主矣臣誠才識駑鈍不足以比擬前賢如霄壤涇
渭固自有間然於遭逢聖明誠誠懇懇志在納忠
其義一也臣請以人身之計言之且冬之祁寒夏
之甚暑此天時變于上者也在脩人事以應之故
祁寒則衣之以裘甚暑則服之以葛非人情惡常
而好變也盖亦理勢當然不得不爾期於康寜其
身而巳矣或者安於循習昧於變通冬之裘且加
於流火鑠金之夏夏之葛苟施乎堅氷拆地之冬
將見嚴酷癘人危在朝夕矣又烏能荅天地之正
筭養喬松之上壽哉國計安危理亦如此臣愚切
謂三本之䇿若施之於
太祖用武之世有所未遑行之於陛下文明之時
誠得其宜矣此是天下之公論非臣一人之私意
也願　陛下不以人廢言力而行之則可以塞禍亂
之源可以興太平之化可以保子孫於萬世可以
福蒼生於無窮矣臣猥寄外藩不明大體加以性
識愚戇干冒宸嚴不勝戰慄隕越之至
　　論盧世榮姦邪狀　陳天祥
竊惟御史臺受國家腹心之寄爲朝廷耳目之司
選置官僚扶持國政肅清風憲鎮遏姦邪卑職等
在內外百司之間伺察非違知無不糾非於人有
宿讎私怨而懷報復之心也蓋於國家事體所繫
者大臣子之分不得不然徃者阿合馬以梟獍之
資處鈞軸之重內懷隂狡外事欺謾專擅朝權収
羅姦黨子姪親戚分制州軍腹心爪牙布滿中外
威福由己生殺任情稔惡之心爲謀不淺實頼
聖上洪福幸殞其命妻子誅竄無有孑遺此乃前
途之覆車後人之明鑑也於其貪暴曠代罕聞遺
毒於今未能湔洗人思至元之初數年之治莫能
忘也去春安童大丞相自逺而還天下聞之室家
相慶咸望復膺柄用再整宏綱思仰治期謂可立
待十一月二十八日忽聞丞相果承恩命復領中
書省事貴賤老㓜喜動京師繼而知有前江西道
榷茶轉運使盧丗榮者亦拜中書右丞中外諠譁
皆云彼實阿合馬黨人乃當時貪横之尤者訪其
根因來歷徃徃能道本末之詳今自罪廢中僥倖
崛起率爾驟當宰相之任分布黨與內外連結見
者爲之寒心聞之莫不驚駭斯乃生民休戚之所
關國家利害之所繫事之大者莫大於此卑職食
禄居官任當言路舎此不言將復何用且宰相之
於國家猶棟梁之於巨室也所居職任荷負非輕
非有才望厭服人心必致將來傾覆之患易曰開
國承家小人勿用必亂邦也傳曰小人之使爲國
家菑害並至雖有善者亦無如之何由是言之置
立相臣寧容不審彼盧世榮者素無文藝亦無武
功實由趨附賊臣阿合馬濫獲進用始慿商販之
資圖欲白身入仕輿贓輦賄輸送其門所獻不充
又别立與欠少課銀一千定文卷買充江西道榷
茶轉運使其於任所靡有不爲所犯贓私動以萬
計其隱祕者固難悉舉惟發露者乃可明言凡其
取受於人及所盜官物通計鈔二萬九千一百一
十九定金二十五定銀一百六十八定茶引一萬
二千四百五十八引馬一十三疋玉器七件其餘
繁雜物件今皆不録已經追納到官及未納見合
追徴者俱有文案人所共知今竟不悟前非狂悖
愈甚以苛刻爲自安之䇿以誅求爲干進之門旣
懷無饜之心廣設貪奪之計而又身當要路手握
重權雖其位在丞相之下朝省大政實得專之是
猶以盜跖之徒掌阿衡之任不止流殃於見代亦
恐取笑於將來朝廷信其虚誕之說用居相職名
爲試驗實授正權校其能敗闕如此考其行毫髮
無稱斯皆旣徃之眞蹤可謂巳然之明驗若謂必
須再試止可叙以他官宰相之權豈宜輕授夫宰
天下譬猶製錦初欲驗其能否先當試以布帛如
無能效所損或輕今乃捐相位試驗賢愚亦猶捨
美錦校量工拙脫致隳壞悔將何追雖有良工在
傍亦莫如之何矣今也丞相以孤忠在上渠軰以
同志合從中間縱有二三善人勢亦安能與彼相
抗惟以一齊人之語寧堪衆楚人之咻終恐事效
無徴同歸不勝其任自古國有名賢不能信任而
爲群小所沮以致大事隳廢者多矣如樂毅之於
燕屈平之於楚㢘頗之爲趙將子胥之爲呉臣漢
蕭望之楊震之流唐陸宣公裴度之類千數百年
之後讀其傳想其人無不歛容而長嘆者今丞相
亦國家之名賢也時政治與不治民心安與不安繫
在丞相用與不用之間耳又如玉昔帖木児大夫
伯顔丞相皆爲天下之所敬仰海內之所瞻依者
朝廷果實專任此三名相事無大小必取决而後
行無使餘人有所沮撓仍須三相博採衆議於內
外耆舊之中取其聲望素著衆所推尊者爲之參
贊則天下之才悉展効用能者各得盡其能善者
皆得行其善此誠厚天下之大本理天下之大䇿
爲今致治之方莫有過於此者又安用掊克者在
位倚以爲治哉如以三相緫其綱領群才各得其
職下順民欲上合天心兆庶之氣旣和天地之和
斯應天地交而品物遂風雨調而年事稔上天所
賜獲益良多若聽聚歛之人專爲刻剥之計民力
旣困國用遂空兆庶誠有慘傷天地必生災異水
旱相仍螟蝗作孽年歲荒窘百姓流離於其所損
亦豈輕哉愚甞推校古今事理國家之與百姓上下
如同一身民乃國之血氣國乃民之膚體血氣完
實則膚體康強血氣損傷則膚體羸病未有耗其
血氣能使膚體豐榮者是故民冨則國富民貧則
國貧民安則國安民困則國困其理然也昔魯哀
公欲重歛於民問於有若對曰百姓足君孰與不
足百姓不足君孰與足以此推之民必須賦輕而
後足國必待民足而後豐書曰民惟邦夲本固邦
寜歴考前代國家因其百姓冨安以致亂百姓貧
困以致治自有天地以來未之聞也薄賦輕徭者
天下未甞不安也急征暴歛者天下未甞不危也
故孟獻子曰與其有聚歛之臣寧有盜臣誠以爲
聚歛之患過於盜賊蠧國害民莫斯爲甚也夫財
者土地所生民力所集天地之間歲有常數惟能
取之有節故其用之不乏今盧世榮欲以一歲之
期將致十年之積危萬民之命易一巳之榮廣邀
增羨之功不恤顚連之患期錙銖之悉取帥上下
以交征視民如讎爲國歛怨果欲不爲國家有逺
慮惟取速效於目前肆意誅求何所不得然其生
財之道旣巳不存歛財之方亦何所頼將見民間
由此凋耗天下由此空虚安危利害之機殆有不
勝言者計本人任事以來百有餘日驗其事迹備
有顯明今取本人所行與所言巳不相副者昭舉
數事始言能令鈔法如舊鈔今愈虚始言能令百
物自賤物今愈貴始言課程増添三百萬定不取
於民而能自辦今却迫脅諸路官司勒令盡數包
認始言能令民皆快樂凡今所爲無非敗法擾民
之事旣及於民者民巳不堪其生未及於民者民
又難爲後慮若不早有更張須其所行自弊蠧雖
除去木病巳深始嫌曲突移薪終見焦頭爛額事
至於此救將何及所謂早有更張者冝將夲人移
置他處量與一職待其行事果異於前治政實有
成效然後陞用未以爲遲不使驟專非分之任無
令致有橫侈之權則朝廷無將來後悔之患本人
無阿合馬喪家之禍君父臣子之間上下兩全其
美非惟國家之幸實亦本人之大幸也彼心能自
審此卑職必不是憎如或不然亦何敢避愚亦知
阿附權要則寵榮可期違忤重臣則禍患難測緘
黙自固亦豈不能正以事在國家關繫不淺憂深
慮切不得無言又況阿合馬事敗之後朝臣以當
時不言之故致蒙
聖㫖詰讓者多矣今卑職忝預言官適值有此若
復黙無一語實有懼於將來正須盡此愚直之心
庶免知而不言之責旣已言矣敬聽所裁俯伏於
兹待罪而巳
國朝文類卷第十四
國朝文類卷第十五
奏議
　　諫幸五臺䟽(元貞二年/五月上)李元禮
臣聞古人有言曰天下之得失生民之利害社稷
之大計惟所見聞而不繫職司者獨宰相得行之
諌官得言之今朝廷雖不設諫官監察御史職當
言路即諫官也烏可坐視得失而無一言以裨益
聖治萬分之一哉伏見五臺剏建寺宇土不旣興
工匠夫役不下數萬人附近數路州縣供億煩重
男不暇耕女不暇織百物踊貴則民將有不聊生
者矣又聞　太后親臨五臺布施金幣廣資福利
其不可行者有五何則時當盛夏禾稼方茂百姓
歳計全仰秋成扈從經過千乗萬騎不無蹂躪其
不可一也　太后春秋巳髙親勞聖體􁪂復暑途
數千里山川險惡不避風日輕冐霧露萬一調養
失宜悔將無及其不可二也　陛下即位以來遵
守祖宗成憲正當兢業持盈之日凡上舉動必書
簡冊以貽萬世之則書而不法將焉用之其不河
三也夫財不天來皆出於民今朝廷費用百倍昔
時而又勞民傷財以奉土木其不可四也佛者未
西方聖人以慈悲方便爲敎不與物競雖窮天下
珍玩供飬不爲喜雖無一物爲獻亦不爲怒今
太后爲國家爲蒼生崇奉祈福福未獲受而先勞
聖體　聖天子曠定省之禮軫思親之懷其不可
五也伏願中路廽轅端居深宮儉以養德静以頥
神上以循　先皇后之懿範次以盡
聖天子之孝心下以慰元元之望如此則不待祈
福而福自至矣臣元禮謬當言路不避僣越而惓
惓不巳者誠以臣子愛君之心切冀其一悟聖聦
與其受不言之責寧獲敢言之罪天下幸甚
　　建白一十五事　馬祖常
竊惟古者建立言事之官非徒擿拾百官短長照
刷諸司文案蓋亦拾遺𥙷闕振舉綱維上有關於
社禝下有係乎民人禮文風俗治體所存名爵謚
贈政理斯在敎化有方則善惡自别設施有法則
緩急自明重穀則農自勤定制則官自守脩武則
先䘏兵嚴試則可勸吏事欲究其本末言似渉於
繁蕪統論難悉條析易陳所有建白一十五件逐
一開具如左伏請聞奏施行
　一夫惟天子者上承天地下紹祖宗社稷是寄
　黎庶是戴崇髙尊大無與比隆奉養當極其精
　美保愛當極其嚴宻大而一飲一食小而一嚬
　一笑若調攝玉體凝順中和則清明在躬淑善
　感應欽覩
　皇上仁心如堯儉德如禹伏願重以承天地
　祖宗之鴻業於進御之間當以玉食冝乎榮衛者
　爲先至於酒醴固是糓麥所釀然更乞於進御
　之際命近侍臣隣思一獻百拜之義則天下生
　靈不勝幸甚
　一郊祀者國之大禮在古所隆欽惟　聖上仁慈
　孝敬度越百王伏願今後郊祀之日大駕親有
　事於南郊親祼于太室則天地荅貺神明降禧
　薄海內外咸仰聖德太平之福群生幸甚
　一大内正衙古之帝王朝百官之地今大明殿
　是也觀闕盤鬱城雉繚環祖宗之所御黎庶之
　所瞻今聖主謙徳彌恭尚居東宫之舊竊慮民
　物觀聽有所未喻伏願賜御大明正衙鎭服華
　夏統體天地何以言之譬日月星辰順居次舎
　則萬物被光群生仰明
　一百官朝見奏事古有朝儀今國家有天下百
　年典章文物悉宜粲然光于前代況欽遇聖上
　文明之主如科舉取士吏貟降等之類屢復古
　制惟朝儀之典不講而行使後世無所鑒觀則
　於國家太平禮樂之盛實爲闕遺且夫群臣奏
　對之際御史執簡史官執筆縉紳珮玉儼然左
　右則雖有懷姦利乞官賞者亦不敢公出諸口
　如蒙聞奏命中書省㑹集文翰衙門官貟究講
　參酌古今之宜或三日二日一常朝則治道昭
　明生民之福也
　一古之爲治蓋有禮樂非徒事刑法之末也夫
　有道之世措置施設悉存禮樂之義欽惟
　聖上君德昭然孝慈純備嚮居潜邸招致天下
　儒學之臣延納海内知名之士禮樂文物洽乎
　聖性故踐位以來進儒術而抑吏道却珍禽而
　絶游畋清心寡欲民物豐阜其用儒之效固巳
　驗矣獨未聞今皇儲左右天下儒學之臣有幾
　海内知名之士有幾也伏願憲臺聞奏乞賜依
　準治古之法命朝臣集議典制請行皇太子視
　學齒胄之禮眀示天下教化之夲雖道德之躬
　仁孝温文固巳篤至然聞見習熟又在薰陶此
　實係國家萬世之福卑職先上䟽特請選擇師
　傅左右之人至今未蒙施行然區區之情實念
　及此不勝切至之甚
　一中書省樞宻院御史䑓三府掾史雖職掌文
　書亦日佐大臣决理政務伏請聞奏設立律學
　筭學博士命隨朝二品三品正流衙門吏人欲
　求轉𥙷三府掾史者就其所業於律學筭學博
　士之前應試依科舉差監察御史監試吏禮部
　官知舉毎一周歲試舉一次則三府有得人之
　實下無躁進營求之私試中之人不必限以出
　身之髙下不中者發下本役考滿不得過從七
　品仍預照㑹施行則立賢無方公道不偏
　一諸道宣慰司除吐蕃南詔两廣福建外如淮
　東浙東荆南山東四道並爲無用徒月費俸廩
　坐養官吏而巳如依準前代制就令一道重鎮
　路分緫管逹魯花赤帶受本道宣慰使等職名
　鈐轄數路上不煩朝廷虚設職官人吏下不使
　數路官府牽制煩複無益於事
　一諸翼軍官自萬户下至百户子弟承襲父兄
　之職者合參酌古今之宜設立武舉並湏習學
　兵法武藝如蒙古色目人只試以武藝如願試
　兵法中者陞階漢人兼試兵法武藝中式者方
　許承襲如布衣之士願試及中者於各翼或不
　叙或户絶等歇空相應名闕内擢用如此庶使武
　備不弛軍政稍嚴保大定功之事爲體不輕必
　若今日難於更張則四方宣力老將既已病死
　承襲驕脆子弟但知酒色裘馬爲華好一旦直
　欲冐矢石執干戈以犯勍敵不惟夲人自取肝
　腦塗地從軍将吏死復何辜卑職歷觀前古之
　迹其禍患弊病未有不生於太平之世竊慮
　及此伏乞施行
　一司徒司空皆古三公之流人臣名爵無極此
　位比者　聖上踐祚之初沙汰冗濫尤慎此官
　近歲屢有雜人等如沈宗攝汪元昌軰亦受司
　空司徒切慮天下後世傳爲口實非便
　一親民之官守令爲急然守令者縁係朝廷遷
　除之人才或不良心亦知惧而行省所差府州
　司縣提控案牘都吏目典史之徒徃徃恃其名
　役之細㣲縱其姦猾舞文弄法操制官長傾詐
　庶民盖此徒出自貼書小吏數十年間轉充是
　役卑職頃居田畒甞聞此等言曰我等身無品
　級子無廕叙原此初心謂之無頼而令竊弄府
　州司縣之權剥刻單弱以肥其孥良可憫嘆如
　蒙聞奏命中書省除各路存畱官經歴知事照
　磨外其餘革去請參酌古制今各州判官僉書
　州事各縣主薄勾稽本縣文簿實爲官制不紊
　體統稍均人旣有名事自不苟爲係於民不細
　伏乞施行
　一命將守邊國之司命然御將之方當盡其道
　毫銖一失利害懸絶要先知其艱難勞苦之情
　平居使之順其逸樂略其深文宻法而不責其
　小廉曲謹然後效死也易是爲御將之道夫將
　不可不擇也擇而用之勿疑不疑則專專則重
　重則可倚倚之而不效則召而殺之無輕召之
　理今近歲連召北邊大將似渉輕易古語云臨
　敵易將非䇿也竊慮及此伏乞聞奏施行
　一漢軍征戍嶺海之南歳病而死者十率七八
　其所属軍官利在危殆之際必用資財擬指軍
　人北方夲家所有孳畜田産厚息借貸準折還
　納終致破産不敢有詞夫以世襲軍官𧖟食部
　下行伍深可哀痛今後如蒙將在嶺海及漳汀
　等數處征戍軍人果有病患除官爲看醫外其
　貧苦闕用之人比及取發封裝以來宜令本處
　有司約量借放封裝到日撥除還官並不収息
　或應借貸而不借貸不應借貸而借貸者從本
　道廉訪司體察究治如此庶不致中原軍户日
　蹙軍官日冨
　一侍衛親軍根夲所係宜令各衛指揮使立時
　教閱練習武藝膂力訓養精銳則萬一應卒得
　用仍除鎭衛守把外不令與官貟作工盖造役
　使勞苦幸甚
　一太常定謚古今美制欲使姦人知懼於死後
　善人有勸於生前近歲謚號之稱不公殊甚如
　今後太常定謚不公宜令監察御史紏彈庶使
　輿情稍伸國典不曠
　一農糓天下之本也四民則以農爲次百貨則
　以糓爲首操布帛之重輕關生民之休戚者糓
　爲急焉而近年工商淫侈游手衆多驅壠畒之
　業就市井之末盖爲政者失勸農之道焉今後
　乞將各路府州縣逹魯花赤專管諸軍奥魯緫
管知府知州縣尹專勸農事事旣歸一功仍可
就更講究重榖勸農之方畫一開坐行下有司
遵守如民有馬牛驢畜逓相食踐田苗并彼此
争告田土疆界不實等罪名及民間㛰姻債負
拖欠金銀資財許得以糓贖罪準折輕賫之類
果有力田之乂縣州勸農官等就於見在錢糧
内撥賞束帛豚酒然後開申不實者許廉訪司
體察如此旌異慰勞行之數年必有成效
　建言五事　許約
伏覩　丗祖皇帝登極詔書有曰天下大業非一
聖一朝所能兼備也切惟官有未備政有未舉正
頼後聖𥙷之方今天下官職咸備治具畢張其所
以輔成先朝之弘規者多矣然於天朝盛典顧尚
有未暇舉行者約以不才猥當言路切有管見五
事伏兾采擇一曰開經筵所以資聖學也二曰立
諌官所以隆大業也三曰祀勲臣所以勸有功也
四曰定配享所以明道統也五曰廣薦舉所以求
遺逸也縷陳如左合行具呈御史臺聞奏施行
　一曰開經筵夫經筵之設將以講明正學培養
　君德所謂經筵侍講與今翰林侍講侍讀名同
　而實異自漢唐以來人君聽講經史者多矣至
　唐穆宗始召韋處厚路隋爲侍讀命講詩
　書至宋司馬光程頥甞充是選此即經筵侍講
　崇政殿說書也
　丗祖皇帝甞令左丞許衡具六經中有益於政
　事者進講　𥙿皇在東宫時亦甞令賔客宋衜
　日講尚書今　聖上崇尚儒雅厲精求治凡可
　以與太平者莫不舉行唯經筵之制未能復古
　縱有爲之建明者而有司行移翰林令侍講侍
　讀就充是職殊不知其職所掌實不同也今莫
　若於在廷諸臣中擇其學問正大義理精明者
　二貟俾爲經筵講讀官於經史中擇有𥙷於丗
　道時政者進講不必屑屑於章句但舉其大義
　質諸政事明天地性命之理古今治亂之原君
　子小人之辨學術邪正之分又選近臣二貟領
　其事伺　聖上清燕爲之引進導逹或半月一
　講或一月一講仍預令翰林編集　丗祖嘉言
　聖德與凡政事之弛張賢哲之謀謨人材之進
　退財用之出納及命將出師混一區宇逺謀宏
　略類爲一書如貞觀政要毎遇經筵必先令講
　讀一二條次及經史其於治道實非小𥙷
　二曰立諫官古者天子有争臣七人諸侯有争
　臣五人大夫有争臣三人其職即漢之諌議大
　夫與近丗左右司諫正言也考之前代并隷中
　書省古之賢君不惟善納諫又屢賞諌臣導之
　使諌是以能成至治傳有之賞諌臣者國必興
　今百司庶府巳備獨諫官猶未設誠爲曠典伏
　望於廷臣中選其色温氣和進止從容明先王
　之道合乎當今之宜不激切以沽名不矯亢以
　立異者二貟俾爲諫議大夫使之開陳治道啓
　沃聖心此誠當今要務也孟子云責難於君謂
　之恭況吾　皇聦明仁聖不以爲難必能賞諫
　臣以來天下之善言矣
　三曰祀勲臣大禘詩曰實維阿衡實左右商王
　禘于太祖則知當時功臣與祭故末章明言伊
　尹也盤庚告羣臣曰兹予大享于先王爾祖其
　從與享之是知功臣配享實始於殷孔安國曰
　古者録功臣配食于廟祭于大烝烝冬祭也謂
　之大者物成衆多之時其祭於三時爲大也孔
　頴逹曰近代以來功臣配食各配其所事之君
　周禮司勲凡有功者銘於王之太常祭於大烝
　此功臣配享之見於經者也故唐以房玄齡髙
　士廉屈突通配食太宗以馬周張行成李勣配
　食髙宗宋以趙普曹彬配食太祖以薛居正潘
　美石熈載配食太宗其餘各以功臣配此功臣
　配享之見於史者也欽惟我朝自
　太祖皇帝肇起朔方奄有區宇開國元勲皆蒙
　古大臣表表見於丗者甚多今國家除薦新外
　十月上旬大祭誠合古者冬祭大烝之禮宜以
　功臣配享不惟不忘舊勲實有以勉厲羣臣雖
　古人泰山若礪黄河如帶之意何以過此望令
　近臣講究　太祖以來蒙古大臣各配食於所
　事　列帝之庭是誠一代之盛典傳諸無窮矣
　四曰定配享自唐祀夫子配以顔子至宋陞孟
　子與顔子並配然當時未知道統之傳也自伊
　洛之學興性理之說明始以顔曾思孟並列于
　夫子之左盖得夫子之傳者顔曽子思也得曾
　思之傳者孟子也道統之傳於是得其序矣故
　江南諸路廟學皆以四子並配以子張居七十
　二子之首自兩廡升於十哲以𥙷曾子之闕雖
　云亡宋之制然綱常名教所係此當因而不當
　革者也今京師廟學與河北諸路府學並循亡
　金之舊左顔右孟與夫子並居南面奚有是理
　哉孟子學於子思子思學於曾子是知孟子乃
　曾子門人之弟子曾子乃孟子師之師也今屈
　曾子於從祀之中降子思於廊廡之末師之師
　不過一籩一豆門人弟子牲牢幣帛一與先聖
　等又豈有是理哉況今天下一家同軌同文豈
　容南北之理各異也或謂學校所以明人倫然
　路點皆父也回參皆子也子先父食於理安乎
　竊以爲不然盖廟學乃國家通祀猶朝廷之禮
　也父爲庶僚子爲宰職各以其德與勲也如遇
　朝㑹殿庭班列則父雖尊安能超之子上哉
　殊不知抑私親而昭公道尊道統以崇正學乃
　所以明人倫也如今序傳道之配使顔曾思孟
　並列於夫子之左虚其右隅以避古者神位之
　方自兩廡升子張於十哲以𥙷曾子之闕不惟
　先儒師弟之禮不廢使南北無二制天下無異
　禮亦可以見我朝眀道統得禮之中足以垂丗
　無窮矣
　五曰舉遺逸天生一丗之才足以供一丗之用
　顧其用之者何如爾科舉之法實始於陏唐後
　丗因之而科舉益盛然科舉與辟舉之法並行
　故唐之人才爲盛然房杜裴郭諸公未必盡出
　於科目也宋起孫明復於泰山而處之胄監㧞
　蘇洵於眉山而進之容臺擢程頥於西洛而寘
　之講筵所以尊尚有德自足以聳動天下而人
　才之盛職此之由今罷薦舉獨行科舉之法命
　有司以防姦欺設邏卒以檢懷挾功名之士不
　拘小節固不以爲嫌彼恬退髙蹈之士必不屑
　就大抵科目固足以得士亦豈能盡得天下之
　賢中人巳下之資可以利誘若學際天人道全
體用者安肯決榮辱於三塲競是非於寸晷哉
　當於科目之外别立薦舉之法若學行兼備肥
　遯林泉不求聞逹不屑科目者聽所在保舉待
　以不次夫如是不徒有以奬㧞恬退而野無遺
　賢之美溢於唐虞矣
　　太廟室次議　劉致
竊以禮莫大於宗廟盖宗廟者天下國家之夲禮
樂刑政之所出也唐虞三代漢晉唐宋靡不由之洪惟
聖元龍興朔陲　聖聖相承積德累功百有餘年
大經大法固巳追逺唐虞三代而宗廟未有一定
之制方　聖天子繼統之初衆正登庸之日定一
代不刋之典而爲萬世法程正在今日適兹新廟
告成奉遷伊邇其合於禮而宜於今者固當議而
行之也按王制天子七廟三昭三穆與太祖之廟
而七孫毓曰太祖在北左昭右穆差次而南賈公
彦曰后稷居中昭處於東穆處於西古者父子不
並坐昭穆所以别父子逺近親踈之序而使不亂
也兄弟共爲一世昭皆爲昭穆皆爲穆七世而止
唐増爲九世十一室趙宋因之爲十二室世有定
數而室無定數其室次以西爲上太祖居西夾之
東爲第一室以下各序昭穆次第而東聖朝取唐宋
之制定爲九世遂以舊廟八室而爲六世
太祖居中爲第一室爲一世
􁓬宗居西爲第二室爲一世
世祖又西爲第三室爲一世
裕宗又西爲第四室爲一世
順宗居太祖之東爲第五世
成宗又東爲第六室兄弟二室爲一世
武宗又東爲第七室
仁宗又東爲第八室以無餘室結綵殿於東壁近
南兄弟二室爲一世故八室止爲六世其制頗與
賈公彦后稷居中之制相近而昭穆不分父子並
坐不合禮經新廟之制一十五間東西二間爲夾
室安奉
太祖皇帝爲萬世不遷之祖所存十室
太祖旣居中則唐宋之制不可依惟當以賈公彦
昭穆次序而列之也父爲昭子爲穆則
􁓬宗當居太祖之東爲昭之第一世
世祖居西爲穆之第一世
𥙿宗居東爲昭之第二世兄弟共爲一世則
成宗順宗顯宗三室皆當居西爲穆之第二世
武宗仁宗二室皆當居東爲昭之第二世
英宗居西爲穆之第三世昭之后居左穆之后居
右西以左爲上東以右爲上苟或如此則昭穆分
明秩然有序不違禮經脗合事宜誠一代不刋之
典可爲萬世法程也若以舊廟爲累朝定依室次
於新廟遷安則　顯宗躋　順宗之上爲東之第一
室居　𥙿宗之下則爲西之第五室　顯宗之室
定而　英宗之室始可議焉盖　顯宗在東則
仁宗以下更無餘室　顯宗在西則　英宗當祔
仁宗之下以禮言之春秋閔公無子庶兄僖公代
立其子文公遂躋僖公於閔公之上書曰逆祀及
定公正其序書曰從祀先公爲萬世法然僖公猶
是有位之君尚不可居弟之上況未甞正位者乎
若以此言之則　成宗冝居上　順宗次之
顯宗又次之若以國家兄弟長次言之則　顯宗
固當居上　順宗次之　成宗又次之　英宗居
西祔　裕宗之下則兄躋弟上猶爲逆祀而孫居
父祖之上可乎國家雖曰以右爲尊然古人所尚
或左或右初無定制古人右社稷而左宗廟國家
宗廟亦居東方盖謂之所當然也豈有建宗廟之
方位旣依禮經而宗廟之昭穆反不應禮經者乎
且如今之朝賀或祭祀宰相獻官分班而立居西
則尚左居東則尚右及行禮就位則西者復尚右
東者復尚左矣公私大小燕㑹亦然但人不之察
耳致職居博士宗廟禮文之事所宜建明然事大
體重宜從使院詳酌行移集議取自
聖裁
　眞定王華宫罷遣太常禮樂議　元永貞
竊聞天子七廟萬世之通義三代以還莫違兹道
原廟之制隆古未聞漢孝惠從叔孫通之請始詔
有司立原廟遂有衣冠月出遊之名其後郡國所
在因各立廟至元帝永平四年貢禹奏郡國祖宗
廟不應古禮宜正定天子是其議罷之謹按尚書
黷於祭祀時爲弗欽春秋之義父不祭於支庶君
不祭於臣僕之家伏觀聖朝建立七廟崇奉孝享
可謂至矣而　睿宗皇帝神御别在眞定路玉華
宮竊惟有功德於天下者莫如
太祖皇帝　世祖皇帝　太祖皇帝不聞有原廟
世祖皇帝神御奉安大聖壽萬安寺歲時差官以
家人禮祭供不用太常禮樂今玉華宫原廟列在
郡國又非龍興降誕之地主者以臣僕之賤供奉
御容非禮之甚伏望朝廷稽前漢故事致隆太廟
玉華宫照依京師諸寺影堂例止命有司以時祭
供罷遣太常禮樂非獨聖朝得典禮之正而在天
之靈無䙝黷之煩而禮官免失禮之責矣
國朝文類卷第十五
國朝文類卷第十六
表
　　東昌路賀平宋表　徐丗隆
聖人之兵仁而威無逺不服天下之勢離必合有
險即平方期四海之㑹同豈許一江之限隔捷書
屢至慶頌交馳欽惟
皇帝陛下至德體元中華開統羙化既東西之被
兼愛豈南北之分初遣文臣播告方國昭示包荒
之量絶無陵弱之心弗圖島夷輙拘使節誘納我
叛將盜㨿我歴城雖就鯨鯢之誅尚遺蜂蠆之毒
蠢爾三苗之弗率命予群后之徂征一鼓而定荆
襄再駕而降鄂岳蘄黃面縛江池心歸鐵瓮之堅
城巳摧金陵之王氣何在楚地六千里不勞秦將
之増兵錢塘十萬家坐見呉王之納土僞將悉朝
於闕下㓜君遐竄於海中方知恃險而亡應悔求
和之晚兹雖天意實出聖籌歴觀徃古混一之難
未有今日飛渡之易臣某等叨居牧寄喜聽凱音
矧曽充載筆之臣尤當述集勲之事駿奔効命正
海內一家之時虎拜揚休上　天子萬年之壽
　　車駕班師賀表(中統元年九月爲/真定廉宣撫作)李冶
臣某等言伏爲逆黨悉平車駕廽鑾者黃鉞耀威
果凶徒之一掃翠華旋軫遽明詔之載頒率土皆
臣普天同慶伏以周之熈朝而造管叔武庚之役
漢之盛丗而行淮南濟北之誅事豈樂爲兵非得
已屬者逆屬相煽狂童恣行潜包禍心構成内難
惟聖人必欲去害肆天子所以有征爰興問罪之
師庸示安民之勇靈旗順指醜類畢􁋛衣暫試於
一戎月連飛於三捷春生秋殺玄化何私天動星
廻鴻鈞自斡宗祧鞏固永孚無疆之休日月貞明
足爲群目之用此蓋
皇帝陛下運膺千載道貫九皇雄斷電馳廟謨洞
徹既多筭以勝小筭況至仁而伐不仁是冝氛祲
廓清車書混一大統㑹歸於中統太平今睹於開
平凡在陶甄疇非鼓舞臣某等忝以守官於蕃翰
不獲稱慶於闕庭想迎六尺之輿遥祝萬年之壽
　　賀平宋表　孟祺
臣伯顔等言國家之業大一綂海岳必明主之歸
帝王之兵出萬全蠻夷敢天威之抗始干戈之爰
及迄文軌之㑹同區宇一清普天均慶欽惟
皇帝陛下道光五葉綂接千齡梯航日出之邦冠
帶月支之國際丹崖而述職奄瀚海以爲家獨此
宋邦弗遵聲教謂江湖可以保逆命舟楫可以敵
王師連兵負固踰四十年背德食言難一二計當
聖主飛渡江南之日遣行人乞爲城下之盟逮凱
奏之言還輙姦謀之復肆拘囚我信使忘乾坤再
造之恩招納我叛臣盜漣海二城之地我是以有
六載襄陽之討彼居然無一介行李之來禍既出
于自求怒致聞於斯赫臣肅將禁旅㳟行天誅爰
從襄漢之上流復出武昌之故渡藩屏一空於江
表烽煙直接於錢塘尚無度德量力之心乃有殺
使毀書之事属廟謨之親禀謂根夲之宜先乃命
阿刺罕取道於獨松董文炳進師於海渚臣與阿
术阿荅海等忝司中閫直指僞都掎角之勢旣成
水陸之師並進常州一破列郡傳檄而悉平臨安
爲期諸將連營而畢㑹彼極窮蹙迭出哀鳴始則
爲稱姪納幣之祈次則有稱藩奉壐之請顧甘言
何益於實事率鋭旅直抵其近郊召來用事之大
臣放散思歸之衞士崛強心在四郊之横草都無
飛走計窮一片之降幡始竪其宋國主率諸大臣
巳於二月初六日望闕拜伏歸附訖所有倉廩府
庫封籍待命外臣奉揚寛大撫戢吏民九衢之市
肆不移一代之繁華如故兹惟􁓬筭卓冠前王視
萬里爲目前運天下於掌上致令臣等獲對明時
歌七德以告成深切龍庭之想上萬年而爲壽更
陳虎拜之詞
　　進授時暦經暦議表　楊桓
恊時正日國政之大端章徃考來暦書之明驗一
或失應衆所共贍豈天運之靡常殆人爲之未宻
昔稱作者初匪一家其始也莫不精微未㡬則旋
聞踈闊蓋由年拘積筭日括周分不知闚測以考
眞率多傅㑹以求合必欲行於永乆詎容失之毫
釐幸當累洽之辰共仰同文之治事加詳覈法貴
變通欽惟
憲天述道仁文義武大光孝皇帝陛下政順隂陽
德齊穹壤燭消息盈虚之理得裁成輔相之冝爰
命文臣若稽乾象晝則考求實晷夜則揆度中星
察氣朔之後先定躔離之朓朒精思宻索討本窮
原革前人苟簡之規成盛代不刋之典其爲要㫖
具載成書所有授時暦經三卷立成二卷轉神注
式一十三卷暦議三卷巳繕冩成二十一冊隨表
上進干冐天威不勝惶懼震越之至謹録奏聞伏
候敕㫖
　　進實録表　王惲
典謨述堯舜之功令名顯著方冊布文武之政義
問宣昭粤自漢隋及夫唐宋咸有信史以貽後來
況大業豐功震今耀古惟深善述首議丕揚洪帷
丗祖皇帝仁孝英明􁓬謀果斷爰從潜邸有志斯
民植根幹而佐理皇綱聘耆德而講明治道始平
大理再駕長江過化存神有征無戰迨其龍飛灤
水鼎定上都革弊政以惟新擴同仁而一視規模
宏逺朝野清明内則肇建宗祧創設臺省修舉政
令登崇俊良外則整治師徒申嚴邊將布揚威德
柔服蠻羌加以聖無不通明靡不燭守之以勤儉
朴素養之以慈惠雍和收攬權綱綜覈名實賞罰
公而不濫號令出以惟行萬彚連茹群雄入彀削
平下土綂正中邦慕義嚮風聲教實朔南之暨梯
山航海職貢無遐邇之殊方且開學校而勸農桑
考制度而興禮樂國號體乾坤之綂書畫煥奎壁
之文罄所有而醻戰功不待計而救民乏聽言擇
善明德緩刑歛福錫民遇灾知懼得洪範惟皇之
理過周宣修政之勤以致時和歲豐民安吏職蓋
帝德克周於廣運故至公均𬒳以無方可謂文致
太平武定亂略繼一祖四宗之志兼三皇五帝之
功開天立極者三千五年立經陳紀者二萬餘事
以謙譲弗遑於備紀故纂修未至於成書欽遇
皇帝陛下寅紹詒謀厲精圖治亟鍳觀於成憲思
遹駿於先聲深詔下臣俾爲實錄宅心宗祏凝孝
羮墻開館局而增置官僚敕群司而大紬圖籍編
摩既冨捜訪加詳采摭於時政之編參取於起居
之注張皇𥘉稾増未見於罕聞承奉綸音俾蠲繁
而就簡俯殫管見仰體宸衷盡略虚文一存實事
其饗㑹征伐文物典章粲焉列三代之英蔚爾開
萬丗之業與夫才德孝廉之士忠良姦佞之臣版
圖生齒之繁財賦畜牧之盛謹依條據粗致無遺
今具所修成
丗祖皇帝實録二百一十卷事目五十四卷聖訓
六卷凢二百七十卷謹繕冩爲二百七十帙用黄
綾夾複封全隨表上進臣等忝備台司幸膺盛典
顧帷載筆才何有於三長勉進蕪辭慮庻㡬於一
得冐瀆　聖聽不勝驚惶
　　進三朝實録表(皇慶元年/十月進)程鉅夫
一人御極聿嚴金匱之藏　三后在天實監王堂
之紀粤若稽古克厎成書欽惟
皇帝陛下孝友慈仁温文􁓬哲綂之垂業之創念
昔繼承功以著德以彰在兹纂録首崇筆削之任
式宏龜鑑之圖臣等職忝禁林才非良史繫年繫
月豈足盡於先朝作典作謨庻有徴於今日臣等
以所編成
順宗皇帝實錄一卷
成宗皇帝實錄五十六卷事目十卷制詔録七卷
武宗皇帝實錄五十卷事目七卷制詔録三卷緫
計一百三十四卷繕冩已畢謹具進呈
　　翰林國史院陞從一品謝表　程鉅夫
天開文運治載睹於熈朝地切詞林恩比崇於極
品群情胥恱斯道増華欽惟
皇帝陛下德與日新聖由天縱禮儒臣而加異相
古所無進院秩以示優自今伊始親授銀章之重
益爲玉署之榮臣等學愧前修位隆徃代典謨訓
誥敢忘黼黻之勤元首股肱願效賡歌之盛
　　謝賜禮物表　呉澂
接地風雲際㑹親逢於明主麗天日月照臨逺及
於老臣賜之以府庫之財衣之以筐篚之幣承恩
過厚揆分何堪俯瀝愚衷仰塵􁓬聽伏念臣荆揚
賤士樵牧孤蹤㓜誦孔氏之遺書無繇見道長值
朝家之興運有幸爲民愧碌碌之謭才乏卓卓之
竒節以言其文章則體格卑陋以言其學行則器
識凢庸自甘晦迹於深山豈覬發身於昭代大鈞
靡不覆燾小物亦預陶鎔惟
成宗法至元首賁丘園之隱歴
武宗逮延祐洊升館閣之華
先帝擢之禁林
今皇處以經幄講讀古訓對揚耿光誤蒙　上聖
之簡知得厠群賢而布列然犬馬餘齒巳非少壯
之年而螻蟻微誠莫展驅馳之志外之弗能効勤
勞於郡縣内之弗能禆謀議於廟堂縻廪粟費俸
錢素餐甚矣辱髙位速官謗清論凛然因負采薪
之憂遂辭視草之職雖心同葵藿常戀闕庭柰景
迫桑榆冝歸田里未甞毫釐有𥙷於國況又耄耋
無用於時淵度涵容寵錫優渥兹蓋欽遇
皇帝陛下乾坤博施海宇皆春忍令散材汨没於
泥塗欲俾寸草沾濡於雨露閔憐周恤固君父惻
隱之仁悃欵控陳乃臣子辭譲之禮倘冐昩而拜
貺實踧踖以懷慙敢致懇祈乞垂矜允收此九重
之大惠全其一介之小廉壹是歡榮等如祗受臣
栖遲畎畒旣難強筋力以輸忠教誨子孫誓當竭
精神而報上所賜鈔定叚疋除巳嚮闕謝恩外未
敢欽受謹奉表辭謝以聞
　　進實録表(至治三年/二月進)袁桷
十年御極聿修四繫之編億載揚休殊乏三長之
筆祗成信史上徹　宸旒洪惟
仁宗聖文欽孝皇帝仁靜根心温恭合德詩書造
士闡學制以設科法律爲師嚴官規而限禄諏經
作則稽古鑑今蓍龜定主鬯之公棫樸藹奉璋之
衆冝登琬琰永祕縑緗欽惟
繼天體道敬文仁武大昭孝皇帝陛下慕切羮牆
令行金石率時昭考摭言行以無遺迪惟前人繼
聖明而有造臣等尊聞傳信竭思纂題閲歴歳年
巳深慙於尸素經緯日月期不朽於汗青臣某等
所編成
仁宗皇帝實録六十卷事目一十七卷制詔録一
十三卷緫計九十卷繕冩巳畢用黄羅袱封全謹
具進呈
　　賀登極表　虞集
鴻業啓圗丗守肇基之迹龍庭受賀躬膺大歴之
歸欣戴云初謳歌爲盛欽以
丗祖紹綂乾之運
𥙿皇隆出震之名推一本之均齊累四朝之繼及
於惟景命監至德之無私粤在
大宗御禎符而有慶天心攸属國勢以安欽惟
陛下道合彌綸功存綏撫立長式遵於家法計冝
允恊於輿情車服旌旗皆我　祖宗之舊星辰河
嶽赫乎宇宙之新時開泰平人用寧壹臣等叨承
重任適際昌期建皇極以敷言親揚彛訓坐明堂
而布政永賛成能
　　經筵官進職謝恩表　虞集
聖作稽古知崇效天開筵肆講於前經當宁屢煩
於明詔垂憲萬丗一新經緯之文有臣十人並拜
便蕃之賜獨興􁓬斷創始明時伏惟昔者明王不
以天縱而自聖本之先哲式資道揆以開人故伏
羲則畫於河圗神禹錫疇於洪範凢將圖治愼在
求聞蓋帝王傳授之精布乎方冊而古今治亂之
迹可以鑑觀爰咨博洽之材用廣聦明之識然守
職業者特見諸政事之著惟事啓沃者先端其心
術之微故兹曠典之行實重眞儒之寄必經業可
以發聖賢之藴必器能可以相禮樂之成必飬德
之全素蒙孚信必至誠之積可致感通苟非其人
不稱兹選而臣等性本固陋學尤迂踈守其師說
之遺僅不忘其章句及轉國人之譯粗可逹其性
情所謂材有限而道無窮心欲言而口不逮猶重
昔人之嘆況乎臣等之愚是故設醴上尊敷氊廣
厦既極詢諮於累歳蔑聞𥙷報之微功敢謂能自
得師坐而進道更錫官聮之重俾專誦說之司雖
竊恩榮愈增憂責兹蓋伏遇
皇帝陛下以乾坤之德爲德以堯舜之心爲心無
一念不在於民生無一事不遵於祖憲遐方畢服
猶虞水旱之爲灾群賢在朝尚恐俊良之攸伏必
合二帝三王之至盛以登四方萬國之太平下收
瑣末於芻蕘俾益㳙埃於山海臣等敢不力循古
訓各盡微衷非先王之法不敢言冀必由於正路
雖末丗之事不敢避庶有戒於前車尚勸九歌用
稱萬壽
　　進實録表(至順元年/五月進)謝端
瑶圖啓運新元㑹之重熈金匱紬書述先朝之顯
烈素慚載筆今幸成編洪惟
英宗􁓬聖文孝皇帝德洽堪輿恩覃動植制禮作
樂粲乎宗廟之儀登明選公秩若朝廷之紀四年
無前之盛治兆民至今而永懷惟刪定之公乃可
稱於信史固纂修之乆將有俟於明時欽惟
皇帝陛下遹駿有聲粤若稽古謂文武之道必方
冊而後傳而堯舜之心在典謨而可舉彰繼述之
善志大揚厲之洪休蓋尊所聞莫匪爾極臣等事
徴四繫學愧三長煥乎文章無能名其爲大冩之
琬琰庻有𥙷於將來臣等所編成
英宗皇帝實録四十卷事目八卷制誥録二卷緫
計五十卷繕寫巳畢謹具進呈
　　進經丗大典表(至順三年/三月進)歐陽玄
堯舜之道載諸典謨文武之政布在方冊道雖形
於上下政無間於精粗特於紀録之間足見彌綸
之具是以秦漢有掌故之職唐宋有㑹要之書于
以著當代之設施于以備將來之考索我國家受
命龍朔纉休鴻基發政施仁行葦之忠厚丗積制
禮作樂關雎之風化日興紀綱具舉於朝廷統㑹
未歸於簡牘欽惟
欽天統聖至德誠功大文孝皇帝陛下緫攬群䇿
躬親萬㡬思　祖宗創業之艱難與天地同功於
經緯必有鋪張以揭皦日必有述作以藏名山爰
命文臣體㑹要之遺意徧敕官寺發掌故之舊章
倣周禮之六官作　皇朝之大典臣某叨承㫖喻
俾綜纂修物有象而事有原質爲本而文爲輔百
數十年之治蹟固大畧之僅存千萬億丗之宏規
在鴻儒之繼作謹繕冩　皇朝經丗大典八百八
十卷目録十二卷公牘一卷纂修通議一卷裝潢
成秩隨表以聞伏取進止
國朝文類卷第十六
國朝文類卷第十七
表
　　賀正旦表　劉敏中
暦頒夏正大春秋一統之書禮謹漢儀受圖貢四
方之賀歡均朝野慶洽天人(中賀)剛健體元寛仁
育物董官常而敷聖訓炳如日月之臨恤民隱而
降德音翕叶地天之泰至和斯應景福惟新臣䓁
夙被寵榮忝司端揆無尺寸效仰禆財成輔相之
功願億萬年永享伴奐優游之樂
　　賀冊后表　楊文郁
聖德日新端齊家以身之本坤元位正備臨軒發
冊之儀慶溢九重歡騰四表(中賀)受天成命遵
祖詒謀謂王教攸基莫若人倫之重然治道之至
庶資内治之勤昭法象於軒星崇聲明於椒掖以
賛嚴宸之孝理以恊　太母之徽音臣等服在近
司顒觀盛際道符羲易占順承載物之亨願擬尭
封申冨壽多男之祝
　　賀元旦表　姚登孫
寳暦晨開恩誕敷於朔紀瑶池春滿慶先輯於
東朝日月清華神民闓懌(中賀)道符乾統躬啓皇
圖懿範難名備聖人之全德仁規妙運濟天下於
太寧壽並兩儀福延萬丗臣等班聮文石職忝膠
庠仰測卦爻喜三陽之通泰俯陳歌頌奉億載之
怡愉
　　賀建儲表　姚登孫
坤元居上挾皇統於中天震器有歸衍孫謀於奕
丗神人闓懌河岳清寧(中賀)聖德難名徽音夙著
心游太極兩儀妙玄範之功身佑三朝九鼎重宗
磐之勢適春宫之肇建知景命之永延臣等嘉與
諸儒欣逢盛典日月啓重光之運幸囿照臨華嵩
開萬壽之期惟厪歌頌
　　賀聖節表　李之紹
寳暦建元恊重華之嘉運瑶光貫月開上聖之貞
符盛德在秋昊天有命(中賀)聦明稽古孝友根心
丕顯文謨端拱巖廊之上逹觀新邑式均道理之
中揆震夙之昌辰卜豐穰于今歳璇璣肇紀玉斗
儲祥臣等肅謹班聮遥瞻粹穆宣昭鴻業載賡七
月之詩耆定武功願繼萬年之雅
　　賀聖節表　鄧文原
天開景運篤有道之曽孫電繞神樞受介福於王
毋觚稜瑞靄閶闔臚傳(中賀)誕紹鴻圖丕承駿命
至仁育物得秋而萬寳成盛德在躬居所而衆星
拱當立經陳紀之始爲施仁發政之規郊廟肇禋
朝野胥樂臣等名叨玉署目極璇霄廣文王有聲
之詩載歌律吕衍殷宗無逸之壽䖍祝華嵩
　　賀正旦表　盧亘
瑶圖星拱禮盛三元璇宇天臨懽同九有焕扆文
於懿範洽聖孝於英猷(中賀)迪喆徽柔濬㡬淵靖
崇勲廟社消群慝而佑顯謨決䇿宫闈定神器而
凝景命妙用夙諧於坤載大明參懋於乾剛臣等
乆玷中書肅承内治儀新鴻號深仁昭被於綿區
嘉錫隆禧慈訓永光於汗簡
　　賀親祀太廟表(延祐七年)
九重御極太平端拱於中天萬舞奏庭盛禮告成
於清廟群方胥賛百辟交孚(中賀)剛健日新聦明
時憲祖有功宗有德衍歴服之無疆車同軌書同
文厎烝民之作乂衮冕華昭於日月笙鏞和恊于
神人崇億載之洪基舉累朝之曠典臣等忝司政
府肅侍齊宫籩豆駿奔仰宣室受釐之慶衣冠稱
賀效華封祝聖之誠
　　賀親祀太廟表(天暦元年)虞集
寳暦在躬祗服　祖宗之訓太宫修祀於昭禮樂
之文海宇均安神人交暢(中賀)德崇恭讓道積寛
仁艱難具察於民勞徯戴宻繇於天授卿雲就日
護璽綬以来歸瑞雪冝年洗干戈而載戢圭衮㑹
龍章之盛簫韶致鳯羽之儀臣等備位台衡依光
宸極群工述職賛文治之成功萬壽膺符受明禋
之純嘏
　　賀聖節表　虞集
春回正月律和舞鳯之庭日浹芳旬瑞紀流虹之
渚縟儀洊舉治象更新(中賀)盛德在躬至仁育物
紫微華蓋焕乎經緯之爲章朱草醴泉妙與生成
而合化天開壽域人樂熈辰臣等弱翰無功清光
有赫對掦休命絲綸緝黼黻之文歌頌永年簡冊
載衣裳之治
　　賀正旦表　虞集
陽春發育明新若日之方中正朔㑹同溥博如天
之爲大顯承盛化恊慶昕庭(中賀)神武成功至文
備德綜萬機而益𥙿逹四聦而弗遺禮樂從容建
用維皇之極圖書宣朗緝熈於穆之純假郊廟以
受釐率臣民而錫福臣等叨陪鼎鉉式替鈞陶時
和歳豐願保無疆之祚風淳俗美永歌有道之朝
　　賀正旦表　宋本
泰元神筴天開六甲之端北斗帝車星直三朝之
旦立政伊始與時皆新(中賀)睿知有臨明哲作則
萬機初振熈鴻號於紀年九廟載安被龍光於宗
黨誕啓用材之路式推澤物之仁臣等身際昌辰
首班著位風行雷動賡歌殊愧於古初日升月恒
善頌惟先於壽考
　　賀親祀南郊表(至順元年)謝端
四方于理事天致恭己之誠三年而郊卜日叶用
辛之吉功成治定禮備樂和(中賀)端拱無爲純一
不二肇舉明禋之典載嚴升配之文大吕黄鍾音
恊雲門之奏鎭圭繅藉輝聮蒼壁之華祥風和氣
之與游景星慶雲之疊見穹示集貺宗社蒙休臣
等叨佐清朝欣觀熈事列圜壇之八陛幸陪漢畤
以侍祠陳泰階之六符願舉兒觴而上壽
牋
　　賀正旦牋　夾谷之竒
位拱少陽仗簇黄麾之曉氣暄大簇祥開青禁之
春邦本益隆輿情胥慶(中賀)仰遵聖訓參決政機
執中傳精一之心作貳毓元良之望重明繼照隂
邪常遏於未形九四在淵陽德克潛於已著兹履
端之云始冝介福之孔多某等素乏長材叨居端
尹星輝海潤莫酬沾被之恩月恒日升第祝綿延
之筭
　　賀千秋牋　楊文郁
陽常居於大夏方収飬毓之功震一索爲長男載
啓亨嘉之㑹慶鍾甲觀歡溢寰區(中賀)克哲克明
允文允武春坊翊善茂隆邦本之貞曉寢問安長
奉天顔之喜兹臨彌月之節冝膺百順之祥臣等
竊備詞官進趨庭賀幸聞樂府奉重暉重潤之章
請合輿情上俾熾俾昌之壽
　　賀千秋牋　袁桷
心依宸極前星耀於明堂卯爲春門大電環于甲
觀盛德集福至和儲祥(中賀)體仁法元師古合道
温恭事　帝宻輔相以生成問學積躬益緝熈而
光大疇咨黄髮之彦庸佐青闈之規茂對誕辰冝
膺純嘏某等肅瞻儲禁忝職詞林鶴駕陳儀喜承
顔於兩殿鴻圖衍慶願介壽於千秋
　　賀正旦牋　虞集
玉燭調元播陽春於萬物禕衣乗翟奉景福於一
人懽溢宫闈慶延宗社(中賀)柔嘉維則愽厚無疆
帝業中興五色錬補天之石女功内治七襄成報
日之章膺瑶冊之穠華衍金支之奕葉茂迎蒼暦
益介洪禧某等備位外廷稱觴前殿二南風化歌
關睢正始之音萬年室家樂既醉太平之運
箴
　　絅齋箴　鄧文原
元坦使君以絅名齋屬巴西鄧文原敷繹其義乃
作箴曰
維古悊人徳美内植掦休弗矜反躬藏宻在易坤
厚含章可貞明夷莅衆用晦而明善𣣔淵潛志無
衒飾辟諸裼襲身章之則彼夸毗者内視欿如廼
崇澆爲以眩群愚鼓鍾有聞屋漏滋愧爾車甚澤
而人斯瘁緊南郭子尚絅是遵匪曰隱几式企書紬
　愼獨箴　安熈
可尊者徳可畏者天無處不有無時不然念慮之
發必有其㡬勿隱其隱勿微乎微從事於斯是曰
愼獨自此精之萬物並育豪髪有間天理弗存利
欲紛拏厥心則昬於乎戒哉敬作此箴書諸座隅
以警某心
　銘
　　簡儀銘　姚燧
舊儀昆侖六合包外經緯從横天常衺帶三辰内
循黄赤道交其中四遊頫仰鈞簫凢今改爲皆析
而異繇能䟽明無窒於視四遊兩軸二極是當南
軸攸沓下乃天常維北欹傾取軸榘應鏤以百刻
及時𥘉正赤道上載周列經星三百六十五度竒
贏地平安加立運所履錯勒干隅若十二子五環
三旋四衡挈焉兩綴闚距隨捩畱遷𣣔知出地究
兹立運去極㡬何即遊是問赤道重衡四弦末張
上結北軸移景相望測日用一推星兼二定距入
宿兩候齊視巍巍其髙莫莫其遥蕩蕩其大赫赫
其昭歩仭之間肆所賾攷明乎制器運掌有道灋
簡而中用宻不窮歴校古陳未與侔功倚歟
皇元發帝之藴卑厥羲和萬世其訓
　　仰儀銘　姚燧
不可形體莫天大也無競維人仰釡載也六尺爲
深廣自倍也兼深廣倍挈釡兊也振溉不洩繚以
澮也正位辨方日子卦也横縮度中平斜再也斜
起南極平釡鐓也小大必用入地畫也始周浸斷
浸極外也極入地深四十太也北九十一赤道齘
也列刻五十六時配也衡竿加卦巽坤内也以負
縮竿子午對也末旋機杖窽納芥也上下懸直與
鐓㑹也視日漏光何度在也暘谷朝賔夕餞昧也
寒暑發歛驗進退也薄蝕終起鑒生殺也以避赫
曦奪目害也南北之偏亦可槩也極淺十七林邑
界也深五十二鐡勒塞也淺赤道髙人所戴也夏
短冬永猶少差也深故赤平冬晝晦也夏則不没
永短最也二天之書曰渾蓋也一儀即揆何不悖
也以指爲告無煩喙也闇資以明疑者沛也智者
是之膠者怪也過者巧暦不億輩也非讓不爲思
不逮也將窺天眹造物愛也其有俟然昭
聖代也泰山礪兮河如帶也黄金不磨悠乆頼也
鬼神禁訶庶勿壞也
　　漏刻鐘銘　姚燧
靈臺設簴巍以尊元間大呂非其晜摯曠善鼓手
自煩宫商良諧等釡盆請無以聲以功論一日之
中兩昕昬一鳴一刻有度存九圍一圃折柳樊黔
首時作時饔飱日月如是相告敦三辰聽命循軌
垣四序不忒迭寒暄萬物生翕盈乾坤何獨治歴
逌此源凝熈帝績髙羲軒積丗而運㑹而元吉金
之舌愼莫捫輟響誰其代天言
　　渾象銘　楊桓
於昭　聖皇德惟天希宻察乾坤動符化㡬乃命
太史考順求違制器象天具體而微度數棊布星
次珠輝道分黄赤擬議玄規兩極低昻中主璇璣
匱方象地極樞以維地本天函術取外圍反而觀
之其趣同歸體雖至約用足明
天外觀天之裏合象之背日月交錯五行進退造
化無窮不出户内始終參求簡儀是配於昭
聖皇夙夜睿思先天天合後天奉時先後惟天
聖皇無爲
　　玲瓏儀銘　楊桓
天體圜穹三辰在中星雖紀度天實無窮天度之
數環周三百六十五度四分度一因星而歩推日
而得月次十二徃來盈虧五星參差進退有期判
爲寒暑分爲四時太史司天咸用周知制諸法象
各有攸施萃於用者玲瓏其儀十萬餘目經緯均
布與天同體協規應矩徧體虚明中外宣露玄象
森羅莫計其數宿離有次去極有度人由中闚目
即而喻先哲實繁兹制猶未逮我皇元其作始備
實因於理匪鑿于智于萬斯年寶之無墜
　髙表銘　楊桓
聖人修政唯農是本農之所見時則爲準過與不
及民安究之動措由中聖人授之時在於天術何
以得制器求之乃見天則日月周運閏餘歳成盈
虚消息在表斯徴分至既辨氣序乃㑹朔晦一定
弦望由對爰演斯暦用詔民時百工允治庶績用
熈表中以正圭平以直不言而諭與時偕極天德
􁁬􁁬參以明焉民生皥皥振以興焉惟昔八尺景
促分宻爲用雖可每艱辨析　聖皇御極百度惟
新乃五其昔其用益神表髙之法先哲匪憚其顚
景虚取的是患表梁上陳景符下依符竅得梁景
辰精微揆月有方闚几是映几限容光圭表交應
器術之宻推歩之精歴古于今斯畢其能上天之
載無聲無臭　聖皇儀刑在其左右仁民育物以
對天祐眉壽萬年寶兹悠乆
　　太史院銘　楊桓
天厭下土之亂眷求聖哲以作民主
太祖聖武皇帝應運挺生以神武戡除禍難遂定
皇元之寶命　累聖肖徳增功纉烈逮今
憲天述道仁文義武大光孝皇帝禀資聖神自潜
藩邸躬率師旅有征無戰天心人心攸屬攸係及
位中國大建都邑任賢使能分設百官政教既行
乃制禮作樂廟享祖宗仍遣將帥四征未臣始綂
一六合周臨天際端居無爲飛潜動植仁惠溥霑
民既無事唯夫耕女織工器商貨自勞衣食　聖慮
周悉凢厚民生者無不爲之以農事爲四民衣食
之本既設有司以董其勤又思爲振舉之務乃立
太史院以講明天道敬授民時焉至元十三年
上以循用大眀曆乆而失當欲剏其制以太子賛善
臣王恂業精筭術凢日月盈縮遲疾五星進退見
伏昬曉中星以應四時者悉付其推演尋遷太史
令以都水監臣郭守敬穎悟天運妙於制度凢儀
象表漏考日時歩星躔者悉付規矩之尋授同知
太史事暦成遷太史令以前中書左丞臣許衡爲
命丗之賢凢研究天道斟酌損益者悉付教領之
輔以集賢學士臣楊恭㦉其提挈綱維始終弼成
者實前中書左丞轉大司農臣張文謙尋以昭文
舘大學士領太史院事凢工役土木金石悉付行
工部尚書兼少府監臣叚貞以經度之凢儀象表
漏文飾匠制之美者悉付大司徒臣阿你哥十六
年春擇美地得都邑東墉下始治役垣縱二百布
武横減四之一中起靈臺餘十丈爲層三中下皆
周以廡其下靣日中室爲官府以緫聽院政長曰
令次同知院事次僉院事以宰輔之重領於上者
無定貟其属有主事有令譯史有幹事有庫局之
司左右旁室以㑹司属議凢推測星暦諸生七十
人莅以三局一曰推筭其官有五官正有保章正
有副有掌暦分集於朝室二曰測驗其官有靈臺
郎有監候有副三曰漏刻其官有挈壷正有司辰
郎分集於夕室凢器用出納於隂室中層離室以
列景曜巽室以措水運渾天壷漏坤室以措渾天象
蓋天圖震兊二室以圖南北異方渾天蓋天之隱
見坎室以位太歳乾室以貯天文測驗書艮室以
貯古今推筭暦法臺顚設簡仰二儀正方案旉簡
儀下靈臺之左别爲小臺際冓周廡以華四外上
措玲瓏渾儀靈臺之右立髙表表前爲堂表北旉
石圭圭靣刻度景丈尺寸分圭旁夾以連冓可圭
上露天日爲度景計靈臺之前東西隅置印暦工
作局次南神厨筭學設位如上初改暦之議既行
即遣官四逺測景以相參驗若髙麗瓊崖成都和
林蓋擬羲和仲叔之命又自上都南五千里中若
東平陽城鄂吉等州各遣官測驗以求逺近之數
十七年冬至以新暦進遷官賞賚有差十八年頒
行之十九年以祕書少監臣趙秉温遷昭文舘學
士知太史院事明年啓皇太子㫖以諭德臣李謙
撰暦議二十一年以左侍儀奉御臣阿刺渾薩理
遷集賢學士尋遷大學士並兼太史院事遂以二
十三年春同進暦經属共二十一卷仍以餘書未
成者奏以臣桓與其議若暦經暦式等序若表漏
儀象等銘臣桓既冐言矣又拜手稽首原立院之
初序而銘曰
天鑑下民亂靡有定孰能一之聖哲受命
太祖神武始開乾坤剏業垂法以貽後昆纉緒紹
功剗除妖昬逮今　聖皇天錫勇智内修法度外
遣將帥伐辠弔民罔越厥志炎方歸命赦其後至
武功告成萬國來萃同軌同文重譯奉贄小大悉
臣師旅以寧思與萬方永保太平黎民定居蕃息
生生爲衣而蠶爲食而耕士勸其賢工勸其能關
阨夜開商旅通行民雖克勤罔適天冝匡之翼之
以煩聖思乃立太史法遵黎羲欽若天道敬授民
時教其動作時種時穫教其趨向是冝是吉五禮
之舉選時爲日代卜代筮不勞龜䇿期措斯民康
壽之域民祝　聖皇眉壽萬年民祝　聖皇五福
駢臻民祝　聖皇億兆子孫七政順軌隂陽調均
時雨時晹化育秋春蕩蕩巍巍盛德何言天覆地
載太平無垠
　　瓶城齋銘(爲淮東憲司知/事凌德庸作)閻復
利慾之兵或隳吾城躁厲之機或發吾瓶墨其守
不若脩仁義之干櫓金其緘不若駕聖賢之說鈴
若然則城何懼於脫扃瓶何患乎建瓴哉
　　王孝女旌門銘　劉因
女家容城西以母䘮感念遂不嫁終身州上其行
御史按實禮部令旌表之内翰盧公署其門曰孝
女王氏縣人劉因銘曰
孰不娶終身曰魯山之元道州之陽史名卓行何
謂非平常二子且然女奚責望盧公表之何用以
戒荒
　　訥齋銘　呉澂
君子之訥不盡其有餘小人之訥將言而囁嚅得
善敏於行近仁者歟是爲君子儒非小人儒
　　蘇氏藏書室銘　袁桷
六學鴻烈代天昭明精思纂微辭以立誠匪事於
言不文奚宣析理日繁直致衍傳謂黙足以通絶
其知聞敬焉孰持道焉孰存趙郡氏蘇崇其書楹
剖決雲章經緯有程靈根湛虚服習粹精廣以觀
萬約以守一迎之莫尋倚兮不躓仰止元聖學海
彌溢
　　虚室銘　虞集
天地萬物寓形太虚何有非實虚則俱無有室非
虚何名虚室室有毀成而虚無成無受毀質室之
在虚無不加廓有不加窒善居室者反同於虚萬
古一息
　　奎章閣銘　虞集
天暦二年三月吉日　天子作奎章閣萬機之暇
觀書怡神則恒御焉臣等奉勑刻銘曰
維皇穆清中正無爲翼翼其欽聖性日熈廼闢延
閣左圖右史匪資燕娱稽古之理經緯有文如日
行天爰刻貞玉垂美萬年
　　知許州劉侯民愛銘　孛术魯翀
至大元年秋奉直大夫許守劉侯既終更矣郡縉
紳先生田浦城劉興國及舊家望族郡人之父兄
長者謀劖侯字民之政於石属筆小子翀懇讓不
獲敢蹟侯行事譔次之大德龍集乙巳夏六月侯
下車家政斬然閴無雜謁其在猷爲苟有利民無
或不舉許北趾於汴南揖淮楚素號多事侯材識
精敏百務叢劇聲容舒徐刃嬰而節解吏無稽牘
獄無柅訟不尚苛猛而廪不可犯自公而優入則
杜門端晏游泳典籍出則賔禮先覺隆奬學校三
時既隙則帥郡属叩校官請益經史親爲之倡繇
是郡政翕然侯澤物仁而有方耕鑿樹畜求底實
效及終三年諸軍藪牧外丘陵原隰墾闢殆盡初
郊農貿糓市儈連郡豪徼糴外關擅輕重以售嬛
弱胥困乃立斗斛市距州治重脅糴翔價之法趨
者如歸糴雖升合以上無敢摧衂民農兩利之侯
以事出法漸㢮復襲舊至杖大駔數人法復立民
頌歌之歳丙午河南諸郡饑流瘠日至春糓價勃
湧首發私庾大縮價聽民糴募冨民粟數萬鱗出
糶市慮糴有不均也於諸社責其長日閱數賦與
之夏雨戕麥得請出郡廩積年䑕耗鑿米薄價紓
民春夏徂秋無凋瘵者明年荐饑羸莩狼戾請省
出公緡賑之民爲蘇中綂抵大德凢所立有司法
程討閱簿書彚帙庋寘而㩀守不跲故勇於拯民
而善禦其害省大核屯田臨潁鄧艾口民稻田三
百頃人有說省曰此古屯也可復築之下侯按實
之侯按至元中司農研水利拓民業隆平生息之
道也業此皆三四十年暴取之民措何地省不韙
以兵民恫疾之狀迭陳不可卒止宣徽歳遣使征
羊馬法三十取一至則肆虐取人莫誰何度其至
令縣民大書其法於堊壁患遂止程約五縣繇賦
齊均凢出錢縣官市物民間曰和買民産所有猶
未易供無之則估百倍賦官郡縣苦督責無敢拒
貪肆者亦隂幸漁獵雖瘡痏其民不恤侯深患之
土有均賦之苟無之抗簡覆陳不允不止鄢陵扶
溝産紅藍猝不時買萬鉅時其地年歉而藍霧民
大驚蹙省以侯敏幹略趣買之相其故力請罷之
是不獨仁於許又有以仁其隣也省檄論囚荆南
時荆楚大水民飢歸請撤禁山澤以活危墊省移
中書如請民濟於阨是其澤不獨囿於近又有以
及其逺也其聽訟明察而果哀矜惻怛未始不行
其間襄城南距湛河與葉交壤葉民之鹽取解池
齊鹽止襄舊樹石河之南堧䥴以畫鹽之法葉令
妄徙而北侵襄民近百家嗾漕属以其法酷穽之
兩縣飛狀闘辯葉引陜漕合攻襄中以危法時侯
偕省使者㑹決之卒以理摧葉復石舊疆民厎寧
河南先民踈土曠田價至弱雖有質鬻而契劵闊
略鹵莽逮今民日生集叢蓁灌莽盡化膏沃價倍
十百闘䦧滋熾豢吏蠧法孔穴棼出至有綿曠歳
時而莫之決者侯既清白復詳聽覽而洞情僞佑
是懲非至未半歳決以百數訟爲衰民葛英女嫁
而奔人英蹟之獲他婦憚嚴其舅姑而私竄外者
寘家令妻教壻族事如其女返魂他屍者歸壻不
納一男子果爭之訟不決侯行縣詰之情立出民
有以計誣罣其同行者訟縣醉亡楮緡千獄逮人
數十訊不白屢愬州至㩀地以慟覘􁀁詐立屈之
決囚南陽主婦告奴酖其夫三日死榜楚極􁂋毒
獄乆不立侯讞曰實有毒立死無少緩者簡孚獄
供有冤立貰之其聽決多此類也舊水旱禱祠桑
門羽流雜巫覡囂唄無益一不取齊𬒳精壹以走
群望靈貺昭荅甞春旱禱八龍井明日雨大作民
有擁香拜舞治所者人既德侯侯善使人而知所
務長社尉廨僻逺爲創築近郡治使與庫傳狴犴
相連峙徼循捍衛弭患無形三皇肇立民極令天
下通祠而舊郡祠陋丕搆新之崇葺廟學植檜栢
六十四本築室藏書購塑工體先賢貌影自濂溪
及紫陽朱子像而祠於學故實凢相交承則帥寀
属厚贐禮去者於侯又㝡豐終讓却之始終銖髮
無取及是人益信在政曄曄嶽牧風紀屢倚用之
軋強鋤暴在人所不敢爲侯不憚也將退政之日
其下讋伏如甫至談者偉異之名聲籍籍上游諸
公多譽籍之交剡騰薦不一二數士論稱奉法恤
民有古良二千石之風知言者是之侯名天孚字
𥙿民家大名以國書生從事中書出判東平移漕
司擢知冠州遂遷許風岸嶄立器度凝逺春秋方
强攄用未既加忠孝豈弟出天稟能以學濟之淵
乎莫測也浦城名九疇興國名庭瑞皆仕焉而巳
者聲實素著郡人望所推先郡既不忍弭忘侯德
兩公倡率之人彌咨歎其公云翀既叙其詳乃撮
而詩之庸翼郡人寥邈之思辭曰
郡侯繩繩三歳逆旅孰莫我矜侯吾父母我飢以
寒燠我餔我鳴柚於家田墾在野繄我窘躓均恫
其身膏以雨澤煦吾陽春惟古立學定民之命治
有本末禮樂刑政誰蔑棄之謂能其官我侯至止
德馨如蘭士蒙顒顒侯教載之縉紳煌煌侯勞來
之孰匪人哉而玩侯法將薙芟之我用是恝善逹
而施天下之兼寧獨吾私一郡是淹車聲轔轔民
莫侯攬有堅其䃉䥴配琬琰鼎鼎其來疇允侯蹟
跂予望之其永無極
　　安氏尊經堂銘　孛术魯翀
明明尊經安氏堂之用有儆惕予其銘之於在古
昔挺起神聖越紹上帝昭我明命暨蒼姬氏四術
廼崇詩書禮樂順古範鎔文武道衰四教崩弛孰
其捄之天縱夫子龍馬獻圖用著蓍䇿吉㐫悔吝
開我人則二禪三繼曰帝曰王典謨訓誥明我天
常志欲有言刑於詠謌雅頌得所神人以和王綱
失維列侯遞霸其敢僣踰筆討無赦是謂四府其
用不窮大禮大樂升降汗隆宇宙有經終古莫忒
民無能名功載人極鼎鼎儒者相與守之孰吾堯
桀相與掊之曽子思孟荀董王韓周程張朱以逹
聖元不息不泯皇衷民彛其有能奮立百丗師安
氏東垣丗以儒名味道之醇服義之精百氏謏聞
寧不有當處冝下陳經無二上至小無内至大無
外晦不加蹙顯不加泰風雨震凌帡幪是屋六籍
鳯峙疇匪雌伏安父之嗣伯仲叔季穉子齠孫繩
繩繼繼豈徒藏之斯務明之豈徒尊之斯務勤之
其徒之賢蘇伯脩甫將以所聞徃相告語多岐亡
羊克敬克念無或怠墮請以銘鑑
　　儼思齋銘　楊剛中
理究斯明爲殊爲同學求斯詳疇初疇終匪心斯
圖何彰弗蒙既端爾容既肅爾躬㝠凝虚逰視遺
聽空思而以斯無微不通跛倚踞欹必弛于中矯
㗛躁言必隳而功戒哉無忘惟道之融
國朝文類卷第十七
國朝文類卷第十八
　頌
　　賈侯修廟學頌　呉澂
丗祖皇帝既一天下作京城於大興府之北其祖
社朝市之位經緯塗軌之制宏規逺謀前代所未
有也至元二十四年設國子監命立孔子廟暨順
德忠獻王哈刺哈孫相
成宗始克繼先志成其事而工部郎中賈侯董其
役廟在東北緯塗之南北東經塗之東殿四阿崇
十有七仞南北五尋東西十筵者三左右翼之廣
亦如之衡逹於兩廡兩廡自北而南七十歩中門
崇九仭有四尺脩半之廣十有一歩門東門西之
廡各廣五十有二歩外門左右爲齋宿之室以間
計各十有五神厨神庫南直殿之左右翼以間計
各七殿而廡廡而門外至於外門内至於厨庫凢
四百七十有八楹肇謨於大德三年之春訖功於
大德十年之秋于時設官教國子已二十年矣寄
寓官舎不正其名丞相以爲未稱興崇文教之實
也乃營國學於廟之西中之堂爲監前以公聚後
以燕處旁有東西夾夾之東西各一堂以居愽士
東堂之東西堂之西有室東室之東西室之西有
庫庫之前爲六舘東西嚮以居弟子貟一舘七室
助教居中以莅之舘南而東而西爲兩塾以属于
門屋四周通百間踰年而成不獨聖師之宫巍然
爲天下之極而首善之學亦偉然聳天下之望逺
邇來觀靡不驚駭嘆羡其髙壯宏敞蓋微丞相其
孰能賛承　聖天子之徳意而微賈侯亦孰能闡張
賢宰相之盛心哉侯之董役也晨夕督視不避風
雨寒暑措置分畫一一心計指授工師莫能違焉
陞本部侍郎又陞本部尚書出領他處營造事身
雖在外心未能忘廟學也至大二年還朝拜户部
尚書首詣廟學環匝顧瞻如其家然嗚呼丗之居
官者大率簿書期㑹刀筆筐篋是務知政治之有
原名教之可宗者㡬何人哉人咸以爲迂而侯拳
拳汲汲惟恐或後蓋其資識卓矣侯少時爲憲府
属憲長誣其副柄國者仇正直欲置之死數十人
皆將連坐證佐迫於栲掠悉附和以成其誣侯與
在數中獨守正不阿徇淹繫三載卒不變移受誣
者藉是得脫自户部尚書而參議省事也㑹有羅
織之獄侯議詳讞大忤時宰㡬與同罪頼救解以
免嗚呼侯之爲人如此冝其於聖道儒術深有契
也非資識之過人而能之乎侯毎以范文正期國
學諸生􁂧聞而愧輙面赤汗下夫文正之爲文正
無他亦曰先天下之憂而憂後天下之樂而樂耳嗚
呼安得人人不負侯之所期者哉侯名馴字致道濟
南鄒平人将歸其郷故著侯之所以有績於廟學
者爲頌至大四年三月朔國子監丞吴􁂧叙詩曰
於赫皇元澤彌八埏翼翼京師風化攸先孔道昺
明千古日月　帝曰廟之以對光烈顯允厖臣欽
輔神孫祖訓是承徃聖是遵相謂而馴而職而職乃
基乃􁀌乃墁乃甓侯秪相言弗懈以䖍新宫巍巍有
倬其騫宫墻之西學官爰作我宏爾居爾懋爾學
爾士來游四方具瞻爾則匪遥像貌聿嚴恂恂賈
侯克敦克敏孰挫其廉孰混其畛一正不阿百折
不回族斯紏紛剸之恢恢廟學之崇　天子之德
丞相之功賈侯之力　右十章章四句
　　青宫受寳頌　虞集
天暦二年六月巳酉　皇太子受寳於行幄臣等
拜手稽首而言曰臣聞古之所謂能以天下譲者
審㡬於先事謂之至徳既勌而庸巽謂之子賢是
皆人道之常而未若今日之盛者也我　皇太子
以仁文之資知勇之徳當撥亂反正以纉　祖宗
之綂則躬當大難嬰犯霜露而不辭及功成治定
既膺歴服之歸則推奉　聖兄謙居儲貳而不伐
剛明之㫁堅於金石而無變素定之誠質諸天地
而無疑求仁得仁若處固有樂道忘勢訢然無爲
此實帝王之所難能古昔之所未有而卓然特見
於前後千萬世之内者也臣嘗讀周易而觀於乾
龍之象自潜至躍時升位異九五天飛中正極矣
益進而上庸知退夫而仲尼之賛上九曰唯聖人
知進退之正言非聖人不能及此噫仲尼發此義
於千五百年之前而昉見其事於　聖代宗社生
靈萬世無疆之福也於乎盛哉臣等幸以文學得
備延閣之顧問親逢盛禮爰敢作頌以獻頌曰
於穆　皇儲文武聖明於赫　大帝受命輯成天
運日行既明既健神交意孚曽是修逺　帝載龍
旂其行遅遟萬民徯來　皇儲有思載思載瞻于
廬于旅式好在原莫敢寜處風雨孔時道無㳺塵
肅肅鑾車通宵及晨　帝曰勞止毋趣行邁㑹言
近止交喜更慨灤陽之京　世皇所營我毋即安
次于郊坰坰有豐草雨露旣渥差坰于牧繁纓濯
濯　皇儲攸止百靈具扶群臣受詔奉寳來趨維
時范金龍光上燭匪舊以新景命攸属寳來自南
追琢有章卿雲隨之五色景芒有親有尊有友有
愛以承　武皇聖孝斯在古人有言兄弟家邦咨
爾臣庶於乎勿忘史臣作頌丕昭盛德旣壽以昌
子孫千億
　　駐驆頌　孛术魯翀
繼天體道敬文仁武大昭孝皇帝即位修明
丗祖皇帝隆平故事以故東平忠憲王之孫司徒
忠簡王之子拜住丞相中書至治元年詔若曰忠
憲弼我丗皇功在社稷德在生民其勅詞臣即
王所有范陽采地朔南康莊碑之昭示悠乆冬刻
銘既完十有二月丞相承詔蕆事凢犒工勞衆郡
邑無所擾饋賀無所受　天子遣使牲牢之饗秬
鬯之禋數異禮隆不一而止父老聚觀或至感泣
明年春正月　帝幸涿州至碑所重瞳凝竚顧瞻
有懷秋九月幸易州還丙午帳殿碑垣之南駐輦
御殿　上顧丞相若曰汝祖考之績之盛丗載
帝室維朕不忘亦惟汝之賢有以相朕益懋丗德
故也丞相頓首謝翌日既旦大宫饌已　上歩自
帳殿御金椅座碑右丞相稱觴獻萬歳壽從臣以
次進觴天顔和怡甚乆廼去丞相諭翀曰
皇上眷我祖考至此不刻以志則未有以稱汝其
銘之翀祗栗奉命用敢叙曰
太祖皇帝𨳩創大業忠宣王孔温窟哇太師魯國
忠武王木華黎佐佑神謨拓定疆宇繼丗國王皆
著大功忠憲王繇國王丗胄年十有八嶷然以鉅
德大人相　丗廟統六合舉百度厎雍熈仁覆天
下以垂大猷以迪來哲　皇上念垂統之艱難守
成之不易懷徃烈慰股肱聖度淵深非一介臣能
闚萬一敢郎所聞見以獻頌曰
赫赫　聖明嗣大寶位　祖武斯繩昭我皇制慨
想先正孰佐我家奄奠八紘帝業以華昔我
太祖疆理萬國忠宣忠武功髙輔翼雷雨方屯忠
武汛掃華夏之民國王䕃葆巍巍丗皇幅貟既
同弼成治隆忠憲之功奕奕忠憲虎變莫測年未
及冠烜著明烈端冕正笏不動色聲儁傑在職儒
碩在廷何昧不昭何墜不舉何絶不紹何逺不睹
三十年間再秉鈞軸天極地蟠孰匪亭毒至元始
終中外人心大耋齠童締慕至今天日清明終古
莫晦柱石廟廊宗社永頼相國今誰忠憲胤嗣民
之望之忠憲是繼克繼克庸滋益光大一以至公
熈我天載　帝謂侍臣丞相之賢家丗所因其敕
詞垣于忠憲勛大侈以文配永河山以竦見聞涿
鹿范陽王有采食山川蒼蒼北拱　帝極蛟螭盤
拏大鼇負之德音不劘神訶護之六龍翺翔馭日
霄漢再狩郊坰目此銘篆淵鑑昭回駐驆永懷廓
清煙霾以霽九垓從臣焜煌千乗萬騎能不激昻
以勵忠義丗丗䕫契生此德門君臣道合豈徒示
思忠憲來雲源源裔裔臣頌兹刋丕告無旣
　　馮侯去思頌　顧文琛
皇帝即位之明年詔地官攷輿地圖舉天下縣邑
民數之繁者陞爲州置賢守臣以幸百姓於是越
之諸暨實得今馮侯翼越在漢爲㑹稽郡其民剽
輕漢甞以貴近臣爲之守猶或不振輙報聞罷自
唐以來越爲雄藩諸暨爲劇縣尢號難治侯始至
州訪民疾苦知姦猾爲民害由是嚴爲之禁里社
長有藏匿者同其罪姦猾望風引避民頼以安郷
胥舞文虚増稅石民以抑納爲苦侯洞察其姦令
民得自陳訴積年弊欺一旦盡去先是吏卒旁午
田里無虚日侯至悉禁戢之亦無廢事有以私謁
莫夜禱于侯者侯輙斥去之邦之士唶唶稱廉侯
聞笑曰廉士大夫常分也廉恥道䘮乆矣吾豈詭
衆哉吾求以不負吾所學耳凢豪強撓法者必痛
加摧抑無少假借既不逞則群怨之侯不爲動郡
政之暇輙引諸生講習經史州吏環聽之凛凛乎
有冨而教之之意㑹行省以浙西某路荒田失實
及瀕海郡鹽法多弊檄侯徃問州民數千人遮道
請畱不得請則相對涕泣如失慈父侯奉檄所至
弊衣徒歩以察微隱其所以詘姦豪而伸孱懦者
甚於爲州嗚呼若馮侯者求之古循吏殆未見其
比也或曰班固序漢循吏五人而龔黄爲之最如
龔黄者獨不可爲侯比乎僕應之曰漢循吏易能
也馮侯未易能也漢郡地方千里太守秩二千石
考最者輙入爲九卿次不失爲三輔位尊而權任
專故其道易行其化易成而其事可勉而至也今
自州而上有㑹府有部刺史方伯連率而知州官
五品秩不滿五百石制其權而撓其政者非一獨
馮侯毅然不爲利疚不爲勢詘蘄於必行其志然
則龔黄爲馮侯之所易馮侯爲龔黄之所難烏可
比哉衆皆譁然稱善則相率請爲文以頌侯徳頌曰
蕞爾暨陽附庸於越生齒滋衆在今爲劇　帝披
輿圖命陟而州擇賢守臣得今馮侯侯自西来羸
馬弊衣邦人還觀且喜且疑侯始爲政循循于于
惟姦是屏惟弱是扶罔俾苞苴累我名節爾氷雖
清我行惟潔堂堂乾坤如侯㡬人天實遺侯惠我
邦民邦民懽呼更相告語始疑今信侯我父母昔
侯未來骨肉流亡侯既来止爾農爾商　帝憫下
人病于荐飢水利田功乃懋乃司　帝曰咨汝徃
貳其政侯拜稽首臣翼唯命我民有言侯母疾驅
天子有詔侯不敫徐世無陽秋孰紀侯徳百丗不
䃺視我兹刻
　賛
　　魯齋先生畫像賛　王磐
氣和而志剛外圜而内方随時屈伸與道翶翔或
躬耕太行之麓或判事中書之堂布褐蓬茅不爲
荒涼珪組軒冕不爲輝光虚舟江湖晴雲卷舒上
友千古誰與爲徒管㓜安王彦方元魯山陽道州
盖異世而同符者也
　　書畫像自警　劉因
所以承先世之統者如是其孤所以當衆人之望
者如是其虚嗚呼危乎不有以持之其何以居
　　王允中眞賛　劉因
齒未老鬢胡爲而白耶隠然舎四海之憂鬢雖衰
顔胡爲而壮耶凛然横千仭之秋竹石丹心砥柱
中流百折而必東寸折而不柔其履危犯險㡬禍
一身然視循黙苟容貽害當世者不優耶
　　質齋賛　蕭㪺
國子助教祁君子京以質名齋自爲記且銘之
時宗工秀人題詠盡其義矣齋人蕭㪺掇其遺而
爲賛曰
上古聖神仰觀俯察旁及鳥獸取象維八書契干
戈登降椌楬化成之具於焉以茁巍乎煥乎重華
位陟文命誕敷懋昭大徳視民如傷于湯有光姬
情孔思謨訓洋洋經緯三極時維至文世變風移
覆其質云世之謂文古所無有游夏言行昭昭可
考絺章繪句錦心繡口充棟汗牛世用曷取蔽天
之明窒人之靈繇政迄廣旤斯以成卓哉祁君矜
世之病質以自居求盡其性如彼流泉載浚厥源
彼華彼實載殖厥根如賁尚白循循勿勿立德立
言成已成物
　晦庵先生畫像賛　呉澂
理義宻微蠶絲牛毛心胷恢廓海闊天髙豪傑之
才聖賢之學景星慶雲泰山喬岳
　臨川野老自賛　呉澂
身形痩削春林獨鶴眼睛閃爍秋霄一鶚逺絶塵
滓大同寥廓自鳴自和自歌自樂
　李秦公畫像賛　程鉅夫
歴觀宰輔乆無儒者潜龍羽翼公乃大雅　帝曰
舊學汝遂相予眞儒之效此其權輿熈運方開明
良起喜如龍如雲如魚如水任以天下可謂大臣
勞謙得士清静寧民想其風采金玉珪璧賜之畫
圖式是百辟豈惟丹青盛德形容尚友凌煙黄閣
清風
　臨川吳先生畫像賛　虞集
業廣而精徳周而尊釐折群言以究斯文章甫玄
端書冊左右豈弟君子天錫眉壽
　西夏相斡公畫像賛　虞集
公姓斡氏其先靈武人從夏主遷興州丗掌夏國
史公諱道沖字宗聖八歳以尚書中童子舉長通
五經爲蕃漢教授譯論語註别作解義廿卷曰論
語小義又作周易卜筮斷以其國字書之行於國
中至今存焉官至其國之中書宰相而殁夏人甞
尊孔子爲至聖文宣帝是以畫公象列諸從祀其
國郡縣之學率是行之夏亡郡縣廢於兵廟學盡
壞獨甘州僅存其迹興州有帝廟門膀及夏主靈
芝歌石刻涼州有殿及廡至元間公之曽孫雲南
廉訪使道明奉詔使過涼州見殿廡有公從祀遺
象欷歔流涕不能去求工人摹而藏諸家延祐間
荆王修廟學盡撤其舊而新之所象亡矣廉訪之
孫奎章閣典籖玉倫都甞以禮記舉進士從予成
均於閣下又爲僚焉間來告曰昔故國崇尚文治
先中書與有功焉國中從祀廟學之象僅存於兵
火之餘而泯隊於今日不亦悲夫先丗至元所摹
象固無恙也願有述焉以貽我後之人乃爲録其
事而述賛曰
西夏之盛禮事孔子極其尊親以帝廟祀乃有儒
臣早究典謨通經同文教其國都遂相其君作服
施采顧詹學官遺象斯在國廢時逺人鮮克知壞
宫改作不聞金絲不忘其親在賢孫子載圖丹青
取徴良史
　自賛畫象　虞集
邈乎千載之下而謂古今一時也眇乎五尺之軀
而謂天地一體也廓乎不自知其所知也欿乎未
能至其所至也俛乎若憂非有傷乎其内也泊乎
若休無所待乎其外也服今人之服食今人之食
同乎今之人聊以順吾際也讀古人之書頌古人
之詩思夫古之人不知老之至也
　大象圖賛　虞集
皇帝畫大象圖賜皇太子監察御史前典寳少監
臣某承命裝潢而寶藏之翰林直學士臣集再拜
稽首而作賛曰有偉馴象貢自南域鞗革鏤錫路
車是服維　皇在輿游目於式任重持安眂力知
德燕閒以思冩之几格天章龍文臻妙造極嗟爾
微勞尚􁇆宸臆師武臣能有不察識若稽包犧受
圖布畫逺取不遺以啓神易擬兹形容克配古昔
臣用述賛與丗作則
　橐佗圖賛　虞集
皇武肇迹宛宛龍漠不居其康輯乗爲郭有服維
佗礧肉戴崿毳旃帷房鞗軛簟鞹軋軋千里載泉
于橐黄頭羔裘騎引顧却人習見聞　聖獨有作
深宫穆清思詔勒仢手著厥初伊勞匪樂公劉纉
稷于邦式廓裹粮啓行致祚八百史臣作雅稽古
允若
　静修劉先生畫像賛　歐陽玄
微點之狂而有沂上風雩之樂資由之勇而無北
鄙鼓瑟之聲於　裕皇之仁而見不可畱之四皓以
丗祖之略而遇不能致之兩生烏虖麒麟鳯皇固
宇内之不常有也然而一鳴而六典作一出而春
秋成則其志不欲遺丗而獨徃也明矣亦將從周
公孔子之後爲徃聖繼絶學爲來丗開太平者耶
　黙庵安先生畫像賛　歐陽玄
寤寐乎明善誠身之書歩趨乎格物致知之學關
西三鱣未必榮於教授之四丗荀陵八龍奚以過
於伯仲之一壑豈非白茅重而忠信著玄酒醇而
嗜慾薄者乎鍾期伯牙有同丗而不相遇者吾故
於黙庵之神交而益以重容城之先覺也
　　威如蘇先生畫像賛　歐陽玄
英英紫芝皎皎素絲冥摉逺討黙識近思子雲精
深季海孝友徳人之容君子之守
　　郎中蘇公畫像賛　歐陽玄
維子寕父爲名卿士其心塞淵如古君子既合於
古詎諧於時職是正直弗究厥施㞐家嗃嗃在國
諤諤屹如長松矯如一鶚蚤以讜言屡忤權相晚
著恵愛足食邉饟剛者必仁仁必有後冝爾有子
蕳自造秀遺像􁃽然不亡者存九原可作孰敢吏
雲
　潘雲谷墨賛　李泂
徂徕松雲貯玄谷道人㞐中拘其獨琅琅空山萬
杵熟道人曄然開電目松雲化石石化玉崢嵘寳
氣星漢燭貢之奎章月在櫝龍光淋漓九宇福
　　李莭婦馮靜君賛　王士熈
古之稱莭婦人者不特織紝組紃而已良人不天
未亡殆存出生氣于寒灰之中死者得妥生者已
傳其家嗚嘑馮氏百丗猶夸
國朝文類卷第十八
國朝文類卷第十九
　碑文
　　國子學先聖廟碑　程鉅夫
皇慶二年春
皇帝若曰我元胤百聖之統建萬民之極誕受厥
命作之君師
世祖混一區宇亟脩文教　成宗建廟學
武宗追尊孔子所以崇化育材也朕纂丕圖監前
人成憲期厎于治可樹碑於廟詞臣文之臣鉅夫
拜手稽首奉詔言曰臣聞邃古之初惟民生厚風
氣漸靡聖人憂之越有庠序學校之制天下之治
胥此焉出中統二年以儒臣許衡爲國子祭酒選
朝臣子弟充弟子貟至元四年作都城畫地宫城
之東爲廟學基廿四年備置監學官元貞元年詔
立先聖廟乆未集大德三年春丞相臣哈刺哈孫
荅刺罕大懼無以祗徳意乃身任之飭五材鳩衆
工責成工部郎中臣賈馴心計指授晨夕匪懈工
師用勸十年秋廟成謀樹國子學御史臺臣復以
爲請制可至大元年冬學成廟度地頃之半殿四
阿崇尺六十有五廣倍之深視崇之尺加十焉配
享有位從祀有列重門脩廊齊廬庖庫爲楹四百
七十有八學在廟西地遜於廟者十之二中國子
監東西六舘自堂徂門環列鱗比通教飬之區爲
間百六十有七制加孔子大成之號祠以太牢輦
釋奠雅樂江南復戸四十隷之春秋二祀先期必
命大臣攝事皇帝御極陞先儒周敦頥程顥程頥
司馬光張載邵雍朱熹張栻吕祖謙許衡從祀廣
弟子貟三百進庶民子弟之俊秀相觀而善業精
行成者歲舉從政又詔天下三歲一大比興賢能
於是崇宇峻陛陳器服冕聖師巍然如在其上教
有業息有居親師樂友諸生各安其學咸曰大哉
天子之仁至哉相臣之賢工曹之勤其知政治之
本原矣臣竊謂天地至神非風雨霜露罔成其功
斯道至大非聖君賢相罔致其化人性至善非詩
書禮樂罔就其器列聖相承謂天下可以武定不
可以武治所以尊夫子建辟雍復科舉誠欲人人
𬒳服儒行爲天下國家用耳然則黎民於變時雍
顧不在兹乎於戲隆哉臣鉅夫謹拜手稽首而獻
頌曰
皇元受命誕惟作京以撫萬邦旣訖武功載修文
教登其俊良於穆宣聖垂範罔極首尊而彰曰爾
胄子弗典于學曷風四方學以聚之廪之餼之日
就月將大徳嗣服迺建孔廟迺經辟雍考制程財
審時相宜遹成厥功辟雍洋洋冕服皇皇羣士景
從聖道旣明渙號旣加我皇御天執道之中軌物
牖民翼翼乾乾帝學益弘庶政惟和我化用宣躋
祀儒師賔興羣材丕紹厥先相古盛時訐謨逺猶
罔不由賢天錫皇祖神聖文武以有萬國威何不
加令何不行何求不獲惟學是務惟材是育下民
允迪越厥左右咸有一德以匡乃辟惟帝時憲惟
臣克念濟濟茂碩禮明樂備永作神主播頌無斁
　　曲阜孔子廟碑　閻復
聖上嗣服之𥘉祗述祖考之成訓興學飬士嚴祀
先聖自曲阜始制詔若曰孔子之道垂憲萬世有
國家者所當崇奉中外聞之咸曰大哉王言拭目
太平文明之治粤明年元貞改元先聖五十三代
孫密州尹治入朝璽書錫命中議大夫襲封衍聖
公月俸百千秩視四品孔氏世爵弗傳者乆至是
乃復申命有司制考辟雍作廟於京師由是四方
嚮風崇建廟學惟恐居後闕里祠宇燬于金季之
亂閣號奎文若大中門闥存者無幾右轄嚴公忠
濟保魯甞假清臺頒暦錢佐營繕之費歲戊申始
復鄆國後寢以寓先聖顔孟十哲像至元丁卯衍
聖公治尹曲阜主祀事將圖起廢奎文杏壇齋㕔
黌舎即其舊而新之禮殿則未遑也國𥘉封建宗室
畫濟兖單三州爲魯國大長公主駙馬濟寧王分
地置濟寜緫管府属縣十六曲阜其一也濟寜守
臣按檀不華恭承詔㫖㑹府尹僚佐郷長者謀曰
方今
聖天子守成尚文此郷風化之源禮義之所從出爲
守臣者敢不對敡休命以廟役爲任首出泉幣萬
緡衆翕然助之傭二顧力市木於河輦石於山掄
材於野杗棟櫨桷楹礎之属悉具又得泗水渠堰
積石數百石堊稱是露階鉗砌咸足用焉郡政之
暇躬爲督視甄陶鍜冶丹艧髹漆以至工師廩積
各有司存經始於大德二年之春属歲侵中止蕆
事於五年之秋不期月而告成殿矗重簷亢以層
基繚以脩廊大成有門七十二賢有廡泗沂二公
有位黼坐旣遷更塑鄆國像於後寢締構堅貞規
模壯麗大小以楹計者百二十有六貲用以緡計
者十萬有畸落成之旦逺近助祭者衣冠輻湊衆
庶瞻顒千禩祖庭頓還舊觀於是衍聖公治遣其
子曲阜令思誠奉表以聞且以廟碑爲請㑹選胄
子入學擢思誠國子監丞特敕中書賜田五千畒
以供粢盛復戸二十八以應洒掃仍下翰林書其
事于石臣復承命踧踖旣述興造始末竊惟聖人
之道與天地並聖人之祀與天地無極堯舜湯文
之君不作而道在洙泗立言垂教推明堯舜湯文
致治之由模範百王仁及天下後世願治之主莫
不宗之廟貌相望逹乎四海聖人之道固無係於
祀禮之隆殺夫尊其道而毖其祀盖治古之恒規
王政之所先也洪惟聖元神武造邦天兵傅汴戎
事方殷不忘存敬先聖之祀詔求五十一代孫衍
聖公元措歸魯裒集奉常禮樂於兵燼之餘燕翼
之謀肇於此矣
世祖聖徳神功文武皇帝仁霑義洽九域混同文
物煥然可觀内立國學外置郡邑學官而於先聖
之後尤所注意遴選師儒訓迪作成需賢以嗣封
爵兹志未究
皇上纉而成之故自紹膺景命以敦化厲俗爲先
務至於博施濟衆敷文來逺哀矜庶獄恵鮮鰥寡
由天縱之聖見於設施皆堯舜湯文之舉揆諸聖
經之言若合符契用能張皇教本光昭先業以致
魯國臣民思樂泮水如附靈臺子來之衆至矣哉
觀文化下必世後仁之效豈特震曜一時寔宗社
無疆之福也銘曰
道之大原寔出于天天何言哉乃以聖傳傳道維
何唐虞三代儀範百王萬世永頼聖人之功與天
比隆聖人之祀垂之無窮皇元肇基撥亂右武天
兵趍汴周禮在魯烝哉丗皇載整乹綱始定終綏
遂臣萬方肅肅魯庭嗣封有典徳音孔昭聖謨丕
顯王者之作必世後仁繼序不忘成於孝孫遹觀
厥成是訓是則思樂泮水作廟翼翼如矢斯棘如
翬斯飛籩豆静嘉陟降有儀祀事孔嚴世爵以延
汛掃有戸粢盛有田聖政聿新希蹤治古僉曰皇
明登三咸五泰山巖巖聖祀綿綿與國無疆於萬
斯年
　　襄陽廟學碑　姚燧
聖元爲制凡士其名而儒其服不糅之民而殊其籍
惟責田租商征自外身庸戸調皆復之無有所與
者將百年於此矣
世祖詔即闕里聚孔顔孟三族置官而教之以
俟其成德逹才者垂三紀焉是皆無聞歴古而獨
見之今者也陛下繼聖恢前皇之逺猷舉厥未修之
典封衍聖公屢下明詔還正貢莊學田俾完廟飬
老資廩師生其於世聖人之胄學聖人之徒覆毓
漸濡徳澤至矣府州縣邑爲之牧守令長者率以
作新廟學爲政務先而恐風行聖化之後也襄陽
宋之鄙城也金社既墟甞歸吾元由於忽棄不戌
故宋切築爲薊北門殆四十年
世祖徴兵天下不忍徼利一旦以閗吾民包峴漢
而城之視猶圈獸待其自斃五年迺下則其受大
兵也爲㝡乆城門闢矣廟學前大閫帥武臣因陋
就簡而爲之不稱神居勢宜改爲田之在郊籍旣
失存民亦廢耕主吏去之無有知其在所不敢視
江南他州之有夙儲者其施力又若甚艱此前政
所以苟於其事者惟総管陳衍經度之巳而受更
令総管陳義謀之吏民曰明詔如是吾方表田募
民覬獲何時明日使是學媿徳他州則二千石爲
不職且受譴矣不衆爲之就緒無日吏此者割若
俸戸此者捐若財應者讙然辞出若一帥守兵家
亦勸赴功猶不足用取餘公帑治之二年聖哲中
殿賢儒傍序門堂齋庖楹礎林立朔望春秋奠薦
講肄籩豆鍾鼓有踐與節人之戾止新視易聽起所
堕習而祗畏矣燧甞過之拜其下庭猶有可憾焉
者自唐開元配食顔子授曽子於諸子以足十哲
前宋則躋孟子與顔氏並雖金百年未之或改後宋
則益以曾子子思進子張於曾子之舊故江之南
位十哲上亞聖人者四焉宋平北方學者安顔孟
而異曽思浙憲首請黜之當國之臣不然之也其
後一侯爲憲河南是時襄陽未入山南猶其所莅
也不請而遂黜之由是是廟配止顔孟自今以觀
顔曽之於夫子同見而知伯魚前死則子思亦見
而知者惟孟子後百有餘歲爲聞而知子思學曽子
孟子學子思而得其道統之傳則曽思之功果不
優於孟氏乎顔子前死有聖人者存未甞爲書質
之於經事十九見賛夫子者纔一問仁與爲邦二
焉一以修巳一以治人他皆見稱於夫子與不待
爲問而自謂之者也曽子述孝經大學子思作
中庸孟子則自著七篇之書學者頼之
至今爲書三子二子獨見黜是外其師而弟子是
尊於聞而知者仍祀不變而顧後所見
而知者焉或曰子記汴學巳譏立顔路曽
晳伯魚於序而㘴三子堂上今何云然燧曰嚮所
疑者以崇子而抑父弗安順於倫理非曰可併去
之也今江之南巳配享者可不請而黜則江之北有
有功曽思者可不請而配享乎燧故甞曰人臣有
見列而上之則可若夫制度考文之事天子司之以
幸國家遑於稽古之事雖天下學禮之臣羣然議
之必得所當義者而後可也侯礱石求銘奉議大
夫山南江北道肅政廉訪副使馬公昫實分刺是
郡亦以侯甞懃宜若可言燧曰嗚呼是豈可易
爲哉孟子稱智足以知聖人者宰我子貢有若
子貢有若則以爲自生民以來未有宰我則以爲
賢堯舜逺猶未曉言聖人之所由以然孔子語堯曰
蕩蕩乎民無能焉則賢堯舜者益難名矣然自孔
子没訖漢之世將八百年廟焉而不碑其見之金
石者孝桓元嘉許魯相瑛置百石吏領禮噐與孝
靈元興魯相晨奏依社稷出榖王家供禋祀二詔
魏曹植始碑之唐則作廟一州必碑㝡盛以衆就
其善言者韓愈氏䖏州栁宗元栁州道州曰自天
子至于郡邑通祀遍天下惟社稷與孔子又曰仲尼
之道與王化逺邇二帝三王無以侔大不敢一言
以賛其道無他盖聖人之道天也善言者繪工也
於山水草木鳥獸之爲物與人執事或可圖而肖
之以語繪天設色而得其髣髴萬一者古今人無
能爲者也故惟著其始媮而今完者以告夫後之
人銘曰
維襄形勢始終一地視時屯亨而爲險易昔焉畫
守負而江山動天下兵五稔悖頑時匪無學士日
介胄以扞大刑遑事爼豆皇輿既邈壃南海涯顧
爲土中襟帶安施猶爲名城于漢之域惟廟弊軋
不稱瞻式帝奮文教誕誥優優于學湏才如穫仰
耰是邦承流其陳兩侯衍也經畫義逮成績桓桓
新宫實教所基嗟哉襄士挑逹何爲聖人遺言具
在方冊口誦心惟奚異親炙朝趍斯庭夕休斯廬
亦奚以間闕里即居行見接武賔興成德作之君
師實帝之力刻詩麗牲用示無極
　　大興府學孔子廟碑　馬祖常
昔我　太祖皇帝受命造邦金人孫于汴
太祖即以全燕開大藩府制臨中夏維時巳有定
都之志矣故
太宗皇帝首詔國子通華言廼俾貴臣子弟十八
人先入就學城新刳于兵學官攝於老氏之徒迨
世祖皇帝教命下始正儒師復學官廟事孔子歸
壖垣四侵地勒石具文作新士子至元二十四年
既城今都立國子學位於國左又因故廟爲京學
京師雜五方俗尹治日不給廟之墻屋弊壊將壓
以毀講席之堂粗完泰定三年今大尹曹侯上視
廟貌祠位皆不如制割梢入爲寮寀倡然後大家
冨人合貲以聚財者有焉釋子方士分食以庀徒
者有焉施施于于咸樂相成延兩廡五十有二楹
締構塗飾工良物辦象從祀諸賢百有五人妥靈
惟肖威儀有容又懇請于朝得廪餼弟子貟百人
受學于師復其身不勞以事於是天下首善之教
興焉廟肇自唐咸通中至遼金燕爲都邑故甞用
天子學制選舉升造與南國角立亦一時之盛也
太宗皇帝當雲雷經綸之世聖訓諄切以徳賞喻
父師以檟椘懲子弟飢焉粟肉渇焉酒醴力焉僕
使恩義甚備其飬賢勸善之誠固巳髙出於百王
之上矣
世祖皇帝立極作則人文昭明登用儒臣躬親講
學故當時勲賢之裔以及宿衛之臣罔不以揖譲爼
豆之爲懿顓䝉昬庸之爲恥也而三代國學黨序
遂庠家塾之䓁秩然羅列於上下才學經術用世
之士踵武而出暨
仁宗皇帝賔興大比四方舉進士凡登賢書䇿名
禮部者京師屢倍於外郡非列聖仁涵義揉百年
之禮樂文物推而致之歟燕自虞夏爲武衛之服
召公之化尚矣昭王築臺以徠賢士鄒衍樂毅劇
辛至有稱於世韓嬰以詩易爲一家師孔頴逹博
綜五經卓然庶㡬醇儒今多士㳺歌在庭摳衣在
廟將見魯鄒之羙矣若嬰頴逹冝所不道矧衍毅
辛之徒哉夫儒者之學詩書六藝之文以至施天
下之道無有二也後世教不明家異人殊各溺於
所習以相詆訾由上之教無以一之嗟夫古者小
學大學之師弟子之傳皆本於道徳仁義之實著
於詩書六藝之文非有教有授則不敢以傳也傳
焉而尨雜不經則上有刑也是故風淳而氣同由
上之教有以一之也而王國多士逢文明之㑹肄
業有學學有師春秋祀其先聖先師者又有廟有
位入有食以處出有貴於衆所以報稱列聖教化
之德而應賢侯承宣之志者必冠而起矣提舉學
事崔居中教授賈良弼正張禎録司視以狀請曰
廟之事成前尹馬思忽實能始之今尹曹偉實能
終之經歴王孝祖薛讓警廵監院兀都瞞使李權
且能考工於下也余旣爲言正兖郕沂鄒四公配
食東郷位其來請遂爲銘詩不辭詩曰
皇元有赫奄受大國于月之􁢹于日之域京邑翼
翼莫不來極子誕敷文德新都有嵯辟雍峩峩􁇑
弁之瑳濟爾象犧鍧爾弦歌新宫則那舊廟如之
何　皇帝在御百度咸若海輸維柟河浮厥柏是
尋是斵虞庠嶽嶽式光我上國玄聖儀儀玄紞龍
衣衎我先師旣右享之采茆于池薦此明犧用介
我蕃釐蕃釐伊何彼羙多士克明克類克諒厥事
以登膴仕以媚于天子有鏗華鐘路鼓逢逢言燕
于公有翼有顒多士旣同天府是庸維曹侯之功
曹侯誾誾廼承廼宣御劇廼専虞庠連連王士安
安祗國維賢天子萬年
　　光州孔子新廟碑　馬祖常
光州旣新作孔子廟乃以圖來徴文於州人馬祖
常曰爾先子爲政於此州州有學以教人有田以
飬士有廟以事先聖先師矣今乆圮不治廟四出
無垣登降無階肖象之設五禾之服不彰妥靈之
位不嚴配侑之序不飾室屋欂櫨周廡重門及籩
豆禮噐之類一切弊舊取具假備歲春秋釋奠官
及属師及弟子致齋無次某䓁一二人辱守兹土
割其稍入合民之錢粟筏木陶瓦木材陶良以錢
庀工以粟傭力丹漆􁇠堊鋈錮施色之物皆集作
於天暦二年七月九日成於至順元年八月十有
八日凡廟位象設稱乎南面而爲王者之居昔之
不治者今皆治矣昔之無有者今皆有矣爾先子
爲政於此州爾又以文名于時爾宜爲文告來者
庶謹之而毋毀也祖常三爲典禮之官習於先王
之禮而學於聖人之徒陳跡徃轍不敢煩州人之
聽獨以我朝有道之世告吾州人始
憲宗皇帝都和寧遣國子二十人就學今都之南
城孔子廟旁㫖意訓誨刻載廟中
世祖皇帝潜王邸召學士王鶚因幄中設主陳爼
豆觀祭孔子儀
武宗皇帝詔天下若曰世甞知尊孔子矣而皆未
至也其進封至聖文宣王孔子爲大成至聖文宣
王今
皇帝正位　制若曰孔子大聖推本父母未極褒
崇父叔梁紇可封啓聖王母顔氏可封啓聖王夫
人命以璽書告闕里廟庭猗歟盛哉夫天下旣冨
而教興焉興教必於學學必有所師師莫若聖聖
莫若孔子則廟而事之者學者宜莫先焉且旣冨
而教雖三王之治未有不冨而能教者吾州介江
淮之交生殖甚寡然少長安於朴俗衣服飲食給
於田蠶弋釣之力工商給於粗完男女㛰嫁飬生
送死質而有節其人巳幾於淳厚故易冨而易教
弗如他州之人必待厚蔵而後冨近刑而後教也
是以見其州大夫賢欲有所興起於善而又應之
之速也如此誣天下以難治者豈君子哉國家以
文化成四海考郡縣之績當以吾州爲首焉兹序
其實而又繫之以詩俾州人謌新廟之成而不忘
州大夫之德也詩曰
於穆聖師降我新廟几筵維飾象設維肖四瞻周
廟載基載築雅雅鱗鱗靈御之肅靈御之肅衣裳
我人俾不爲羣而即於倫埏埴萬類同仁於天匪
言莫宣匪文莫傳六藝百家咸質於經我維受之
日化於成
大帝在位翕以敷施考妣啓聖而追王之四海作
則文明式昭我州易教作廟維喬楩柟梓栢弗雕
而斵陶瓦髹漆施色丹渥麗牲在門春秋蠲吉官
属師徒端弁以入其容鏘鏘其神洋洋牖兹顓蒙
闇而日章淮巘諸谷㑹流爲潢南薄其郛州名爲
光光在百城瘠土寡殖維人易教衣食耕織則旣
衣食又學爲士學士有師先聖是祠州侯德勸我
民豈忘之
　　真定路宣聖廟碑　孛术魯翀
𥘉鎮州置真定路以中山冀晉趙深蠡府一州五
土地人民奉我
睿宗仁聖景襄皇帝顯懿莊聖皇后湯沐首務立
學飬士當是時也
世祖聖德神功文武皇帝淵潜朔庭聞鎮之學緩
未即叙龍集丁未勑有司勿怠其事於是以金粟
岡廟址崇殿廡闢黌舎太原元好問有記越十有
四年庚申
世皇即祚都燕統一八表置憲肅郡府鎮憲為諸
道之冠庠序闕略必憲人府人胥議興治至元暨
今雖屢加葺猶有未備至順􁅪未憲暨府議倡集
楮幣三萬市物傭工募役自殿之廡自廡之門新
其屋楹三十有二棟宇軒楯拱挾環合左右翔峙
作杏壇于殿之北神厨于廟之東自廟徂學門垣
梐枑循序森立瓦墁締築堅麗於舊先是府尹馬
思忽巳基未構而去政人遷易者十餘年尹張猛
台倅和則平治中和允升繼至憲使妥歡提其綱
賔佐韓復理其目始克有濟其年夏告成壬申春
府遣吏李明善介徴士贍思狀來請志其績翀甞
貳憲燕南義不容譲稽宋蔡京遷學陸佃記略曰
真定雖塞北有江南之勝江南豪傑特起如臨川
王公與孟軻相上下真定𥘉未有聞噫是何言之
恠也真定者冀州東垣堯舊封也昔帝堯以帝嚳
子侯恒山之唐自唐侯即天子位徙山之西號陶
唐氏太行東西境數千里皆帝之圻真定固神明
之宅也孔子經法於易則遡伏羲以本無言書則
始唐虞以道政事詩則采殷周以正性情春秋則
黜五覇以嚴名分禮樂升降以鑑窪窿天人之道
至矣廼曰惟天爲大惟堯則之唐韓愈謂堯以道
傳舜禹湯文武周公孔子孟軻盖孔氏立教如帝
典微言如三謨帝堯孔子位不同而同聖王安石
背道迷經蒙君誤國京佃傾黨滋熾世益大壊河
南程氏兄弟承先聖之緒捄之終頼其言道不墜
地建安朱氏師則兩程裒輯遺言貫通折衷以悟
百世先正許文正公見其書神感明㑹相我
世皇同符堯舜世道人心翕然大正洙泗淵源日
月昭朗今神聖繼興世日趍治鎮股肱郡也帝堯
之思在焉朝廷之化先焉崇事先聖所以教也鎮
士知所郷徃下學上逹尊經慎藝何德不進何業
不修何邪不鑑何古不及憲牧之輔治教縉紳之
報君父於是乎在廼賦詩以慰鎮人士曰
太行之山滹池之水孰古與羙陶唐之里滹池之
滸太行之所孰今與伍皇祖之土恒山嶙嶙滹水
沄沄昊天生民思堯之仁滹水湯湯恒山蒼蒼帝
堯相望於赫
世皇始鎮之府時未忘武維士與女澤沐時雨龍
徳出潜萬方既瞻春熈秋嚴自北而南皇風斯扇
時雍於變視彼侯甸恒鎮之先大殿周廡先聖之
宇乆未今覩誰敢予侮有廟有庭有戸有扃肅肅
其凝昭昭其靈新是鎮學式對恒嶽惟士也確順
我先覺求門於牆求室於堂伊洛考亭使我不盲
惟聖之玄惟王之素圜冠方屨天地之度侃侃誾
誾夭夭申申如目之眴如躬之親旣儼旣翼臨汝
明德以賔皇國方州是則鎮人聚喜歸功憲紀憲
人曰止其誰敢爾顒望神京稽首奉揚配天無疆
天子之光

國朝文類卷第十九
國朝文類卷第二十
　碑文
　　帝禹廟碑　鄧文原
至大辛亥紹興路重修帝禹廟成江浙行中書省
平章政事臣某等遣使驛聞請紀其事鑱諸樂石
而以命臣文原制曰可顧臣膚陋甞待罪詞林今
又職司儒校敢不對掦丕顯式昭毖祀垂憲來今
謹按史載帝即位㑹諸侯江南計功而崩因葬焉
其事與記禮言虞帝南廵葬蒼梧者皆語相傳以
乆至於封泰山禪㑹稽則尤爲後丗侈功好大者
之論而非聖人崇德務本意也甞以五服計其道
里遐邇則㑹稽寔在要荒之外先王省方肆覲政
教是敷非若御八駿樂觀㳺除道周衛而勤民于
逺然帝自肇功䟽鑿告成錫圭躬膺歴數年逾百
歲矣猶不肯一日自暇逸以居於萬民之上則夫
子所謂有天下而不與者豈非萬丗之大訓哉厥
𥘉巨浸稽天民用昬墊孰任巳溺懋于奮庸天啓
聖仁聲律身度勩躬胝胈以宣地利以奠民極功
施無窮考禮報本匪越人所私爰自少康之庶子
無餘始封而命祀盖少康距帝僅五丗嬰時投艱
復脩墜緒一成一旅祀夏配天不失舊物繄帝之
德足以繫属天下而庶子無餘亦克胙于東土世
席休光以及周之末季凡越之人羣居畊鑿服習
聲教遡原而上曷可食息忘也矧覩其因山之制
而遺衣服藏焉歴丗推崇或著禎祥神兹顧享
皇元受命義周仁洽綏定幅貟稽諸版圖貢輸則在
昔九州區域止及海内職方之大軼古無倫追惟
有夏治格幽明山川鬼神壹是寧謐列聖繼承用
弘兹道誕降璽書凡在祀典者命有司肅脩時祭
棟宇傾圯官爲繕完若江淛所理聖王之祀宜莫
先㑹稽焉戊申歲土荐饑疾癘仍臻民多流殍臣
某以季冬來領郡事慨然曰古者二千石期以共
理當爲民省憂吾其敢怠忽明年春白于宰臣凡
荒政若干事旣得請還謁祠下周視梁橑風雨欹
壓黻冕弗治丹雘漫漶先是宋政和間即廟爲觀
邇年更爲寺歲侵視䕃百廢莫興乃首議復廟田
之私質于民者以贍衆鳩工庀具傭役惟時鉏荒
斧堅民士競勸礱石以楹陶甓以甃庭觀嚴敞殿
廡翼衛若帝臨止川谷賁輝以帥府命給中統楮
幣二百七十一定有竒是役之興庶㡬乎知成民
而後致力於神者矣竊惟帝之平水土也九賦既
均又曰六府三事以示天下萬丗治道之本獨洪
範九疇未甞爲虞帝敷陳其說後千有餘年箕子
始以爲武王告使箕子蒙難而不獲信其志又無
武王者興則九疇將遂堙而無傳乎自夏歴商孰
傳之而至箕子其事逺莫可考丗知帝功與天地
並而洪範九疇鮮有能研精理奥究諸力行者使
其書徒以言語傳漢儒旁摭庶徴推致五行其言
非不較著明甚而先王綜理天人之要亦巳微矣
八卦九疇道相經緯天所以卑聖人者豈偶然哉
聖上纉承大寳丕建皇極中外大臣務肩忠藎謨
恊賛襄盖將絜斯丗而躋之三五之盛神人具孚
歲則順成慶浹華裔惟帝妥靈兹土嘉飫德馨亦
永永億萬年無斁臣謹稽首再拜而詩之其詩曰
淛河之東有山欝蒼鎮于南土夷視崇岡昔帝㑹
同圭璧斯皇翩其飈馭若帝陟方若彼橋山弓劒
是蔵維是横流潰潰懷襄燥川静谷成賦定壃帝
躬菲惡㑭民樂康鑄鼎象列謨訓範防功加九有
道尊百王丗嚴秩祀登薦肅將牧臣有惕顧視榛
荒乃堂乃構邃宇周墻吉蠲來享雲斾龍章繄帝
賛育時厥雨晹物消疵癘歲詠茨梁永佑皇圖儲
慶發祥即山勒銘德逺彌光
　　漢番君廟碑　元明善
饒舊有番君廟范文正公爲守時改作於州治西
北距今盖三百年廟日以壊延祐四年三山王君
都中爲守乃重作之廟旁又作芝山道院舘道士
以爲廟守番君廟者祀漢長沙吴文王芮也方秦
毒虐天下秦吏亦乗而毒虐其民存者囂然咸思
覆秦殺吏獨番陽令得江湖間民心號曰番君及
諸侯兵起遣梅將軍鋗助漢入關得王長沙功著
漢令然番人奚有王之功髙哉徒知令之德我而
巳後雖去而他都丗丗不忘廟而祠之尸而祝之
此民之心也此文正公之所爲改作也王君忠信
而說禮連治大郡皆著能聲今守饒又能跡前賢
所爲以爲治安知今日所思者他日不以思王君
哉廟成圖之以寄郡人玄教嗣師呉眞人曰此眞
人昔甞勸我者今成矣廟當有記眞人属筆於明
善遂作漢番君廟碑其頌曰
翼翼新廟有寢有堂薦我溪毛奠我酒漿靈舞靈
歌冀其來享誰縶君駒芝山之嵎誰維君舟番水
之洲君不來逰増我百憂靈風清淒隂雲冥迷彷
彿君旗導以兩螭君其假思使我心夷君既醉止
錫我繁祉庾有稲梁倉有絲枲飽暖而嬉疫癘不
起太守作廟從民攸好春而有祈秋而有報猗千
萬年君子是傚
　　侯府君夫人李氏祠堂碑　郭松年
夫人姓李氏北燕縉山人生有淑質既長婉娩聴
從不學而能父母鍾愛之擇其嫓以歸邑人侯氏
之子士温侯氏大姓世雄郷里而士温亦賢子弟
號衣冠族遼金以來蟬聮名宦不絶著稱雲朔間
夫人始入門其家人上下目其容止閑雅皆恱以
相賀自是閨門肅穆雍如也生二子曰進曰慶夫
人年二十有四而士温卒居憂哀毀踰禮既免䘮
事長撫㓜愈益恭勤不少怠親黨憐其年少煢獨
勸改適則曰人之所以爲人以其有禮義也吾一
婦人而事二夫豈禮義乎哉因以死自誓不失節
志竟莫奪聞者歎美之貞祐𥘉金政寖衰　皇元
太祖肇基王業義旗南指屢敗金兵金主畏偪徙
都汴以避其鋒驅士民搶攘南渡夫人携㓜孤裹
粮從之草行露宿未甞汚强暴虧婦節旣渡河寓
居宿州雖流離頓挫顛沛造次擇師友教飬二子
不輟二子亦頴悟絶人能動心忍性卓卓自樹立
旣而進以吏事明敏大爲宗室完顔公所知公事
行樞密院事於宿審其可付重事表授下邳元帥
府經歷官佩銀符凡府之謀畫教條與夫升黜守
戰賞罰之用皆先事應機而辦以功累遷保静軍
節度副使癸巳之變緫戎淮海没王事一子曰㺹
慶驍勇善騎射由武選仕宰相以其才堪將帥起
行間擢萬夫長金季朝廷以北兵方張慮宋人乗釁
襲我腹背受敵命慶以本軍戍蜀漢遇敵戰死一
子曰瑛甲午歲金亡宿境大飢人相食夫人與孤
孫㺹瑛處瀕死者數四嘆曰始吾南渡與二子俱
今皆死國難惴惴殘喘亦何所惜但念侯氏一門
不絶知綫重遭荼毒吾何敢不力適歲饑乏食宋
人船米數萬石濟宿民且誘之完顔公以國破君
亡外無蚍蜉螘子之援遂𣢾附人頼以生范陽人
張子良素居公麾下爲禆將公死子良雅不属宋
且念桑梓頗形於言色宋江淮大都督余玠覺其
意陳兵脅宿民悉内徙泗州子良愈不自安
皇元革命遂舉城來歸朝廷以爲京東行省仍領歸
德府緫管府事侯氏從而家焉某年月日夫人齋
沐易服召㺹瑛立床下戒之曰吾自歸汝家七十
年矣遭世多虞備甞艱苦汝所知也子死國難孫
克樹立今年近期頥死無所恨脩身齊家汝宜勉
之語絶枕肱而卧遂卒享年九十以某年月日葬
于睢陽大陳村之别墅夫人慈祥樂易接下以仁
事上以禮再遭變故臨難不苟雖白刃在前未甞
怖悼失度少變其節及二子貴顯分旄節握兵符
光昭門楣無一毫驕泰色是皆烈丈夫之所難能
而夫人處之𥙿如加以安樂夀考及見其孫㺹瑛
力學爲儒佐大府縻好爵聲光洋溢享甘㫖之養
不以疾終天之報施善人爲何如也今上初即位
方以孝治天下將一變衰俗以復乎古而貴近舉
是以聞上嘉其貞節許其家立祠奉祀祠宜有碑
勅臣松年爲之銘銘曰
天地定位綱常以分女不再醮禮具成文猗嗟夫
人有猷有守爰從弱齡䘮其嘉耦煢然弔影將彼
二雛啼寒號飢其志弗渝鷄鳴膠膠不替風雨栢
舟揺揺載罹寒暑金徳既衰大駕南廵伯仲聮翩
以登要津伯也剖符仲也秉鉞偕殁王事偕有休
烈夫人之徳夫人之教粤侯一門兩全忠孝神元
撫運景命惟新亦有孝孫侍于夫人嗷嗷林烏受
哺于子售其㓛德孝孫之似天錫眉壽降福孔多
原始要終其樂如何堂古之制享時之祭勒此銘
章以訊來裔
　　光州固始縣南嶽廟碑　馬祖常
五嶽奠五方之地而各神於其人風雨日月之交
有年糓之順成民物之疵癘焉南嶽祝融之墟距
固始記里二千然皆古楚封域是其神必靈於一
方無疑也神而靈能變化佐天地主宰象形流行
蕩摩又豈閡於一隅哉傳有曰山澤通氣氣坱圠
旁礴扶輿充兩間者大而不可以擬言衆人狹中
而咸私其郷神則罔不通也神而通則雖廟祀於
他邦亦宜哉予甞𬒳命代祠衡嶽且辱宗伯之職
矣知典禮咸秩無文嶽瀆上之所蠲吉有事者也
僣有厲禁非民之所得禮也國家以仁治天下示
民大同斥雕譁而不用凡山林丘陵墳衍之神能
福於人郷人得祠之俾或禱而得年糓焉得無疵
癘焉兹亦上之所願推施於下者不禁也地又匪
天子歲時遣使之位禱又不大爽於禮禁廟無煩
官司而民樂相之居民上者又忍不因其俗而順
恱之乎是三者皆應記也廟事有成悉汝南民李
聚之力鳩材庀徒百工並興冨者入貲窶者奏技
盖聚當病若有物慿之者自言爾作廟則愈今聚
年七十矣衣結躡屨北走亰師繪廟之圖介昭功
萬戶㧾使府副使劉文秉御史臺管勾王珪拜馬
祖常丐文歸而刻諸廟中載考廟屋爲閣者五間
爲廡者二十間爲後殿者三間爲門者爲别室者
大小凡若干間皆象神儀於其中外鑿二池瀦水
植蓮客來㳺者憇息有亭東爲石矼周爲繚垣對
樹嘉木合隂成列巳蔚然而稱神棲矣固始吾州
之屬邑也父老子弟吾之所敬愛者也旣來請文
夫何讓焉廼爲詩以侑邑人迎送神之詞云信民
生大平之樂愷也詩曰
南山隮兮興雲雨我田兮頼我神君神君降兮水
渚幢駢羅兮夾以斧威不祥兮無疵癘順年糓兮
吾食汝吾食汝兮何報鼓以牲兮蘋芼來連舞兮
樂予廟翼翼兮子趨載擊鼓兮問年秔盈疇兮秫
盈田冨夀愷兮衆咸熈自今兹兮樂民時維兹邑
兮孔休神福汝兮多來牟汜布濩兮霈四海充無
垠兮神咸在
　　漢濟南伏生祠堂碑　張起巖
暴秦焚滅經籍欲愚黔首黔首固未可愚祗自愚
以速滅亡而經籍之在人心者如日月之掲乎天
固不可得而滅也噫秦灰巳冷漢䇿聿新孰謂禍
難散亡之餘而有伏生巋然乆存獨能壽遺經於
胷臆以傳來學而新生民耳目哉是盖天相斯人
卑之以九十之年而其所以託之者有在也濟南
鄒平縣治東北十餘里號伏生郷伏生之墓在焉
即墓所有祠歲乆弊漏縣尹大寧曹明叔視事之
歲躬拜祠下顧瞻徘徊睠先賢之所蔵仰遺像之
有託慨然興懷營脩完飾輪奐一新率邑人士與
凡在官者具牲醴以祀復專其子憲來請曰願有
述起巖緬惟先生之有功於斯文天下所共知後
世論次其功贈乗氏伯號曰大儒從享孔廟天下
通祀唯鄒平以其郷獲私展其敬旣别祠縣學又
即墓建祠其趍向可知也今曹尹復能崇墓葺祠
俾邑人益知有以景行前哲而進于學于以化民
成俗是真能舉其職矣起巖齊産也聞其請故不
敢辭旣書其事因附所見俾來者有攷仍繫以銘
按漢儒林傳伏生名滕爲秦博士壁蔵書以避禁
兵後亡數十篇獨以二十九篇教子齊魯文帝欲
召時巳年九十餘老不能行詔掌故晁錯徃受之
衛宏云伏生老不能正言言不可暁使其女傳言
教錯孔安國書序但云失其本經口以傳授藝文
志尚書二十九卷乃其所授者漢儒謂之今文隋
經籍志乃云伏生口傳二十八篇作書傳四十一
篇以授同郡張生張授千乗歐陽生生授児寛寛
授歐陽之子世傳至曾孫髙謂之歐陽學又張生
傳夏侯都尉有大小夏侯學宋葉夢得以書出伏
生者二十三篇傳歐陽歙崇文㧾目尚書大傳三
卷爲伏勝撰晁氏以爲勝終之後歐陽生張生各
誦所聞特撰大義名之曰傳其說互有不同要之
今文尚書出於伏生者則一也先生爲秦博士秦
坑儒無所施其學其學至漢始傳然則先生之學
旣施於漢而名以顯於後世故余不繫之秦而繋
之漢題曰漢濟南伏先生祠碑云銘曰
於惟先生始焉其屯終焉則亨獨抱遺經以淑後
人以慰幽貞行法俟命天錫耄年庸待治平竟以
所授列于學官其道大明書以人傳人以書顯垂
萬世名稽古之力斯文與俱兹　榮從祀孔廟
徧于寰區罔不敬承矧兹梁鄒郷墓攸在礪世作
程沉沉玄扄體魄所安祠以妥靈茂宰尚賢有壞
必葺遹觀厥成于郷于學祀享相望閱千百齡穹
碑有銘𬒳之弦歌用侑爾牲
國朝文類卷第二十
國朝文類卷第二十一
　碑文
　　中書左丞李公家廟碑　姚燧
燧甞觀人臣私廟之祭易乎古而難於今三代不
論也漢之時㓛臣侯者土地人民傳及子孫故嗣
侯得以致隆數于其祖考丗丗無有所殺後封㓛
臣皆虚邑無有土地人民子孫或官卑力微徃徃
不能爲廟與雖爲廟以記曰父爲大夫子爲士葬
以大夫祭以士祭旣用生者之禄勢有必不能致
隆者姑借先宋氏言之如文潞國作廟洛西其先
未甞將相也顧受祭將相潞國甞將相者其及子
甫惟得祭以大夫禄是於不爲將相者致隆其真
爲將相者復加殺也如斯者㡬何人哉惟呂正獻
惠穆於文靖范忠宣恭獻於文正丗其將相者史
冊二百年間纔十三見事亦曠丗而希有者也然
自中元以來漢人父子將相者故丞相史忠武公
與今資善大夫中書左丞贈銀青榮禄大夫平章
政事謚武愍公二家重輝襲芳震耀一時豈獨爲
之予者信敬於昭昭厥考亦足以慰靈於冥冥矣
惟李氏家隴西成紀者實秦將信諸孫漢至六朝
門閥甚峻惟與崔盧鄭氏姻不連他族唐李王西
夏甚盛强雖宋金甞加兵終莫能服我
太祖始平之其宗有守兀納城者獨戰死不下子
惟忠尚少求從父死爲今分土淄州諸侯王所得
於公爲考後以金符監淄州有子十三人公次居
四王妃愛其頴異甞子之在先朝故事凡諸侯王
各以其府一官入參决尚書事公代其兄爲之李
璮爲逆有迹淄州君獨從公馳聞璮繫闔門獄中
璮誅得出上盡賜償所亡失授公淄萊路奥魯緫
管後改宣武將軍益都淄萊路新軍萬戸與城夾
寨圍吕文焕襄陽四年而下之加明威將軍虎
符丞相伯顔南征宋兵戍郢十萬城西郢鎻戰艦
絶隘爲陣我舟不可越乃渠黄灣拖舟泛藤湖
以出唐港棄郢去留公後拒敗其追兵行㧞新城
沙洋下復破夏貴陽邏口下鄂漢陽從故丞相阿
里公時以左丞戰荆口禽髙丗傑下岳進阬沙市
下荆南傳檄歸峽辰沅靖澧常徳諸州皆下之又
徙鎮常徳左丞徇地湖南丞相兵及淛西以地逺
援䟽詔公與宋都統張茂實吕師䕫闢都元帥府
江右公爲左副都元帥破劉槃軍下隆興禽熊飛
建昌撫瑞吉贑與廣閩諸州皆下㑹宋㓜主出降
其將相張丗傑陳冝中挾益王昰衛王昺浮海趨
福立益王元以景炎閩廣諸州應者十五郡縣豪傑
亦爭起兵公出定反地大破吴浚軍十萬南豐浚
走如張文虎復合兵十萬又破之兠港伏屍三十
里浚走合其相文天祥瑞金又大破之天祥走據
汀别將孔遵窮追併破趙孟瀯軍復其州而還隆
興守帥覬利巨室罪以隂與賊連巳誅夷百三十
家公還白其非辜出其未盡誅者獄中帥府改宣
慰司加昭勇大將軍同知江西宣慰司事尋加鎮
國上將軍福建宣慰使又改江西宣慰使天祥復
滔汀行收兵出興國又撃走之追四百里及之空
坑散降其衆廿餘萬禽趙時賞以下文武將吏數
百人拜參知政事行中書省江西益王殂廟以端
宗世傑復立衛王元以祥興移柵海中崖山近去
廣治四百里授蒙古漢軍都元帥經畧廣東進復
梅循英徳與廣之清逺走王道夫擊凌震海上獲
船三百艘禽將吏宋邁以下二百人又破其餘軍
茭塘江淮省亦遣都元帥張弘範至自漳與共圍
崖山勢計窮蹙度不能國資政陸秀夫抱衛王蹈
海死獲其金璽其將吏死焚溺者十萬餘人翟國
秀凌震皆降丗傑遁去風壊舟死海凌港南海平
朝京師上勞苦之其將佐與錫宴者二百㓛陞者
千授資善大夫中書左丞移省荆湖凡虜男女奴
鬻之者皆罪而正之常徳辰澧沅靖五州大荒民
至易子以糴爲發廩賑之所活為口亡慮十萬計
征占城詔使給糧仗造舟海南取得其宜黎儋之民
勸趨之疾還詔從皇子鎮南王征交趾敗其兵天
長府其王遂舉國航海將舟師追之敗諸洋中獲
海艦三百始公䇿城天長儲榖待賊􁑤衆議不果
盛夏軍士疾作漲潦冒營遽議旋軍賊躡敗吾後
拒王以公殿賊閉永平關傅樂弩矢射公貫膝負
創奪關出境以毒發薨思明州年止五十最其平
生小大百戰下城邑百有五爲戸三百萬嗚呼其
亦勤巳後薨七年而贈官賜謚封公之命始下玉
音仁煦恩重書棺人臣獲此哀榮極矣公雖不可
作巳安知其不肉骨九亰邪公諱恒字徳卿自號
長白篤孝純至淄州君卒方擊兩王閩廣淄州君
顧言我死必無訃吾児使㑹䘮縱敵南海平始克
銜哀摧慟屢絶且　謂所從曰爲我語諸昆弟妻
子吾不得以時䘮先公旣抱恨以終天今復棄飬
太夫人而身先朝露於是遐夷吾目不瞑下泉矣
其謹事之夫人王氏視分上諸侯王之妃姑
也訃至夫人祕不敢聞之姑惟發哀私室公則再
見夢太夫人曰児今死戰日南矣太夫人泣言吾
再夢如是豈誠然耶夫人始情告曰婦無以安君
姑氏心也覆是乆矣始　哭服䘮嗚呼死而精
魂猶惓惓其親可哀也巳可哀也巳子二人
丗安以監廣州從朝亰師授新軍萬戸同知江西
宣慰司事再嗣公益都淄萊本軍萬戸後以正議
大夫仍將本軍僉江西行中書省事再陞中奉大
夫參知政事行尚書省江西尚書省罷今以上官
參知政事行中書省仍江西嗚呼六官而三踐公
武巳可見其才之無羞乎職者自其旣相亦解兵
其弟丗雄以宣武將軍將之乃作河洪之詩使歌
以祀公其辭曰
李氏之在與水細大河洪姑臧有夏而王越三百
年傳歷旣長極崇而隳亦天之道日月作矣衆星
匿耀王孫始卑徂東自西淄水幽幽束楚之流曰
位不豐猶監一州有蟊吾民有梟吾土吾力不能
天子肆汝從父奔告帝嘉爲心廼陟潜沉寖向用
公泱泱漢水南紀所恃爲池襄陽金湯陛陛公將
萬夫長圍四禩而竟下之岷江失藩沿流列城振
落摧乾至莫難一文軌判裂萬里收功九重授策
維是武庚狂志復殷爵人號年夫蠢甌閩終兄弟
及公膺奮擊與闘四年崖山翦克血其䲔鯢南海
無波廐馬笥衣其賚如何帝曰汝烈宜置左相授
兵而子西護湖廣公拜稽首　天子萬年帝徳聖
神臣何力焉湖廣聴命壤三千里隂翕陽施賞刑
自巳及兵占城轉粟黎儋歸佐皇子致討日南不
測風洋冒履而三由淄而漢由江而海其渉日深
蜚聲日大蕞爾南夷曰尺箠笞狃勝者家輕於出
危賊䇿我師不能炎暑敦弓綿力犀甲敗雨避來
弗迎邀歸以争既犇先偏左廣亦傾孰作士氣公
殿奮武斬輻短兵援枹鼔鼔格闘比死冠纓不顚
裹轊馬革踐迹文淵維昔禡時皂纛有翩廼今還
歸粉篆丹旃兆夢悠悠魂魄遼逺致身移忠維孝
其本黼扆思之録其庸勞寵幽上公可謂曰遭公
亡不亡公有良子亦秉國鈞實法實似有嚴作廟
籩簋維時神容與耶去此奚之維淄維漢維江維
海其流或枯廟主斯毀何以麗牲樂石峩峩太史
詩之以侑以歌
　　元帥張獻武王廟碑　虞集
昔者汝南忠武王起義兵燕南統率豪傑畧定郡
縣聲震河朔及歸國朝遂以其兵攻河南旣滅金
將移師取宋乃㧾諸軍以鎮亳䟽積水立城戍開
田護耕宋人不敢北犯其後淮陽獻武王復統亳
州軍以成大功故亳有張氏之廟焉其中廟祠汝
南忠武王西廟祠王第八子蔡國忠毅公東廟祠
王第九子淮陽獻武王忠武始封蔡國公而薨也
賜謚武康又贈推忠宣力翊運㓛臣太尉儀同三
司上柱國獻武之薨也贈銀青榮禄大夫平章政
事謚武烈又贈推忠效節翊運㓛臣太師開府儀
同三司上柱國齊國公改謚忠武皇慶元年獻武
王之子珪以中書平章政事相
仁宗皇帝於是忠武進太師進封汝南王改賜今
謚獻武進封淮陽王加賜保大二字以益其㓛臣
號又改賜今謚禮部以其事下郡縣之有王廟者
至治二年珪復入中書歷相
英宗皇帝　今上皇帝於是泰定元年加賜忠武
以開國二字益其㓛臣號是年天子肇開經筵珪
首當勸講眀年解機務封蔡國公仍知經筵以病
告歸未㡬三遣使趣召見　上閔其病重煩以政
事拜翰林學士承㫖仍以蔡國侍經筵朝有大政
則就焉有間使來告集曰先王之廟在亳州者庭
皆有麗牲之石我忠武及忠毅之勲徳則旣具刻
而銘之矣惟獻武之廟我以忝與國事不暇私顧
其家顧未有刻焉因以王之墓誌神道碑家傳授
集曰刻文敢以属子集辭不獲則對曰昔嘗忝爲
太史屬固甞知公家世勲德及進講内殿又執經
以從公後者三年矣雖不敏敢不第而書之謹按
王諱弘範字仲疇年二十餘其兄順天府緫管弘
畧上計行朝留攝其府事吏民服其明決時内附
甫定蒙古軍所過輙爲暴王曰國朝自有法制我
奉行之執暴者決以杖入其境無敢犯者順天者
故保州以忠武故陞府名後有所避又改今名曰
保定云
世祖皇帝中統𥘉置御用局以王爲緫管三年李
璮叛濟南親王哈必赤丞相史天澤帥諸軍討之
以王爲行軍緫管且行請氈帳於忠武忠武曰汝
欲即安耶不與乃命之曰璮違天必敗汝勉之雖
然璮劇賊也圍城勿避險地險則巳無懈心兵必
致死生者慮其險苟有來犯必赴救可以立㓛汝
必勉之及圍城王軍城西璮出軍突諸將獨不向
王軍王曰吾固受教矣我易受攻而彼不至謂我
弗悟也乃築長壘内伏甲而外爲壕開東門以待
之夜浚其壕加廣璮不知也明日果擁飛橋来攻
橋不足踰壕軍䧟其得陵壕者突入壘門遇伏皆
死降兩賊將璮讋遂敗死論㓛王最多忠武聞之
曰真吾子也或言於朝曰璮所以得爲亂者盡專
兵民之權故也以此間諸侯諸侯果不自安遂罷
其子弟之在官者王亦例解緫管至元元年弘畧
入宿衛上召見其兄弟可代守順天者因念王濟
南之㓛遂佩之金虎符代爲守二年移守大名未
上微服行民間察其所患苦見倉吏収民租視所
當輸倍蓰怨言載道明日視事首取而治之民大
恱是歲大水没廬舎且盡租稅無從出王輙免之
計相以專擅罪王王請入見上前曰臣以爲爲朝
廷儲小倉不若儲之大倉非擅免也上曰何說也
王曰歲以水不収而必責之民府倉雖實而民死
亡盡明年租將安出活其民使均足於家歲取之
有恒非　陛下府庫乎此所謂大倉也上曰知體
其勿問其監郡有愛魯者先在郡任計吏不當至
使自經死僚吏不恱於愛魯發其事幸王不與之
則愛魯無援必敗王曰同官也力爲之解不得而
愛魯抵罪王亦爲之免官歸郷里退然閑居不以
介意六年大括諸道兵益圍宋襄陽益都兵璮所
教也號勇悍難制度諸帥無足統之者乃以王爲
益都淄萊等路行軍萬戸丞相伯顔命王軍鹿門
斷粮道絶郢復之援主者曰鹿門有張九漢水以
東無慮矣於是王言於丞相曰今規取襄陽周於
圍而緩於攻者計待其自斃乎然而夏貴乗江漲
送衣粮入城我無禦之者而江陵歸峽行旅休卒
道出襄陽南者相繼也寧有自斃之時乎若築城
萬山以斷其西立柵灌子灘以絶其東則庶㡬斃
之之道也奏用其言因移王軍萬山令嚴恒無懈
意一日出東門與諸將較射大出敵兵猝薄城諸
將曰彼衆我寡請嬰城自守王曰嘻我與諸軍在
此何事敵至將不戰邪敢言退者死即𬒳甲上馬
横戈立遣偏將李庭當其前他將將六百人攻其
後親率二百騎爲長陣敵之歩陣間陳而待王下
令曰聞皷皆進擊未鼓勿動敵麾衆入陣我不爲
動至再且却王曰彼再進再却氣衰矣皷之前後
奮擊宋師大敗得奔還者無㡬八年築一字城進
逼襄陽破樊城外郛九年命攻樊城流矢中王肘
王束創見主帥曰襄在江南樊在江北我陸攻樊
則襄出舟師來救終不可取若截江道斷救兵水
陸夾攻之則樊必破而襄亦下矣從之明日復出
率銳卒先登遂㧞樊襄陽降以宋將吕文煥入覲
上嘉之有錦衣白金寳鞍之賜將校行賞有差十
一年丞相伯顔帥師伐宋命王率左部諸軍循漢
江東畧郢而南十二月攻武磯堡取之大兵渡江
王爲先驅宋相賈似道以其師軍蕪湖其帥孫虎
臣軍丁家洲王轉戰而前大兵繼之宋師潰王前
行宣布威徳所過降下師次建康上遣使諭丞相
毋輕敵貪進其少進以待王進說曰聖恩待士卒
誠厚甚今敵巳奪氣亡在旦夕過自迂緩資敵得
爲計非䇿也將軍治閫外急緩之宜難制以隃度
乗破竹之勢取之無遺䇿矣丞相然之即日馳馹
至上前面論形勢得㫖進師十二年師次瓜洲分
兵立柵奪其要害守之掦州都統姜才者宋之名
將也所統士有部落種人自爲一軍勁悍善戰至
是以二萬人出楊子橋都元帥阿木與王當之兩
軍夾水而陳王以十三騎絶渡衝之陣堅不動王
引却以誘之其驍將本囬紇人鎧伏甚異躍馬出
衆奮大刀直前趣王王還轡反迎刺之應手頓殪
馬下立陣者同口驩呌震動天地而敵人亦不覺
失聲遂潰走追殺轉至城南門斬首萬餘級其自
相蹂踐與䧟壕水溺死㡬盡比得入城十無一矣
王素善槊此戰衆尤服其竒雋焉於是宋將張世
傑孫虎臣悉其國力率水軍陳於焦山南北將致
死於我我師合擊之兵支王之一軍横衝其旁宋
師大敗宋自是不復能軍矣追奔於圌山之東王
奪其戰艦八十俘馘以千數上功改亳州萬户亳
軍忠武王舊所統也王以爲請遂還之忠武王
之事
憲宗皇帝甞賜名曰㧞突㧞突者國語勇敢無敵
之名也於是上又以賜王爲名云是年冬丞相伯
顔次臨安之長安鎮中書左丞董公文炳左出亰
口由海道㑹之王亦將兵而左師次宋郊丞相遣
使約降宋主宋主㓜其大臣難於削號稱臣請以
伯姪爲禮徃返未決王將命入城數其柄臣之罪
而詰之遂屈服竟取降表來上宋亡其主旣歸朝
而十三年浙東又叛王力疾討之師次台州遣人
持書徃諭守將殺使焚書我師怒㧞之衆請屠城
王不許誅其首禍者而巳台民至于今感之明年
師還迎拜鎮國上將軍江東宣慰使其民新脫鋒
鏑王撫之期月境内稱治十五年王入覲請於
上曰宋主旣降而其將張世傑奉其庶兄益王昰與
弟廣王昺南奔既立昰於閩而卒又立昺於海上
冝致討焉乃拜蒙古漢軍都元帥以行陛辭奏曰
國朝之制無漢人典蒙古軍者臣漢人恐乖節度
猝難成功願得親信蒙古大臣與俱上曰爾憶而
父與察罕之事乎其破安豐也汝父留兵守之察
罕不肯師旣南而城復爲宋有進退㡬失據汝父
至不勝其悔恨也由委任不專今豈可使汝復有
汝父之悔乎尚能以汝父宣力國家之心爲心則
予汝嘉今付汝大事朂之哉面賜錦衣玉帶又辭
曰遺爝未息延命海渚奉辭逺征無所事於衣帶
也苟以劒甲爲賜則臣也得以仗國威靈率不聽
命者則臣得其職矣上壯之出上方寳劒名甲聽
自擇其善者旣拜賜日又諭之曰劒汝副也有不
用命者以此處之且行薦李恒爲巳貳從之至揚
州選將校發水陸之師二萬分道南征以弟弘正
爲先鋒戒之曰汝以驍勇見選非私汝也軍法重
我不敢以私撓公汝慎之弘正所向克捷王進攻
三江寨寨據隘乗髙不可近乃連兵環之寨中懼
人持滿以待王下令下馬治朝食若將持乆者持
滿者疑不敢動而他寨不虞也忽麾軍連㧞數寨
廻擣三江盡㧞之至漳州親攻其東門命將佐攻
南門西門敵應之乃乗虚入其北門破之鮑浦寨
南瀕海王曰陸攻之必走海令弘正圍以騎他將
攻其南門又㧞之海瀕之郡若潮若惠皆團結盤
互王威聲所至恩信濟之無不内附十六年正月
庚戌由潮陽港乗舟入海道至甲子門獲宋斥候
將都統劉青顧凱乃知廣王所在辛酉至崖山而
他將至外省調至者雖隷所部然儕視不相下有
驕蹇意㡬敢違其號令王以軍法斬其最甚者一
人衆乃懾服聽命時宋人僑居海中環列千餘艘
碇之建樓櫓其上隱然堅壁也王引舟師當之然
其地兩山東西對立其北淺舟膠不可進我師由
山之東轉而南入大洋始得與之薄又出騎兵㫁
其汲路燒其宫室而宋益困蹙無所容矣世傑有
甥韓在王軍中三使招世傑世傑不從甲戌恒自
廣州至舟小更授以二海戰船守北面二月癸未
我師將戰或請以礮攻之王曰火起則舟散不如
戰也明日四分其軍分處其東南北三面王自將
一軍相去里許下令曰宋舟西艤崖山潮至必亟
遁急攻之勿令得去聞吾樂作乃戰違令者斬先
麾北面一軍乗潮而戰不克李恒等順潮退樂作
宋人以爲且宴少懈王舟犯其前南衆繼之王命
髙構戰樓於舟尾以布障之命軍士負盾而伏之
令曰聞金聲起戰先金而妄動者死敵矢傳我舟
如蝟伏盾者不動及舟將接鳴金撤障弧弩火石
交作頃刻并破七舟宋師大潰宋臣以其主廣王
赴水死獲其符璽印章張世傑北突吾軍而遁令
李恒追至大洋不及世傑走未至交趾風壊舟與
將士盡溺死於是嶺海悉平宋無遺孽矣磨崖山
之陽紀㓛而還十月入朝賜宴内殿慰勞良厚然
王以瘴癘疾作矣上命尚醫護視日以狀聞遣近
侍臨議用藥曰吾有國事待其謀畫必盡伎速愈
之敕衛士坐其門曰九㧞都病甚矣非必不可不
見者宣詔止之可也疾革沐浴易衣冠俾左右扶
至中庭面闕再拜返居室酌酒作樂與親戚賔客
爲别遺言毋厚葬甲一襲刀一事足矣明噐以陶
爲之出南征時賜劒與甲以卑嗣子珪曰汝父以
是立㓛其佩服毋忘語竟遂端坐而薨十七年正
月十日也得年四十三上聞之震悼詔亰尹給䘮
事所過郡縣以禮迎送歸葬其郷之定興縣河内
里祔葬祖墓而嗣子佩金虎符襲其軍萬戸二十
九年珪入覲上謂太師月児魯那演曰此家父子
相繼自
太祖皇帝以來定中原取江南漢人有勞於國者
是爲最張氏史氏俱稱㧞都史徒以籌議不如張
之百戰立㓛也所以爵其子孫者豈可與常人同
哉遂拜樞密副使行院江淮自是敡歷臺省三十
餘年爲國大臣矣王素敏悟喜讀書過目輙識大
義歌詩尤慷慨身長七尺脩髯如畫機明氣銳言
辨捷出勇畧絶人輕財下士㧞材於衆已不以爲
恵尚氣節敦信義與人交乆而益敬剛直自將不
爲勢位所屈雖臨之以威而辭氣洒落理辦愈明
初丞相伯顔至建康大㑹諸将出庫金行賞而王
後至丞相曰　祖宗之法凡以軍事㑹集罪加後雖
貴近材勇無所貸爾何敢後衆錯愕王徐進曰臨
戰未甞後受賞恥居先何爲不可丞相爲之俛首
其能片言解疑誤類如此溥録宋内府金帛行省
都事夾谷士常與焉既而多所遺失或因以誣士
常將就考驗王曰士常名士行義有素何可以此
議之請以本身官爵及家帑保其必不然者其後
誣果明南征時宋文丞相天祥之軍在潮之五坡
嶺弘正掩撃獲之縳文丞相以至椿以戈使拜不
屈王釋之待以客禮吏士或諌王曰敵人之相叵
測不可近王曰忠義人也保無它求其族属𬒳俘
者悉還之及囚京師聞王薨至爲之垂涕在海上
得宋禮部侍郎鄧光薦禮之於家塾以爲子師甞
戒其子曰居官律巳廉慎則公明自生御衆賞罰
信用則人致力不懐報怨之心怨亦自釋此三言
者皆王素躬行者也凢行軍非對敵未嘗敢妄殺
吏卒有病者必爲親視醫藥不幸死必轉送其家
凡上賜與即分頒士卒麾下有功賞或不時得則
慨然曰人宣力如彼而受抑如彼後或解體將誰
與共功乎甚者爲之涕泣陳說不得請不止故人
樂爲之用及爲元帥雖有所刑戮亦必爲之懇惻
申諭仁聞既著薨之日天下莫不傷悼痛惜焉今
蔡國公又嘗謂集曰先王棄世予尚㓜不足盡知
其竒謀偉績當時之交㳺與老校退卒于今畧以
漸盡雖欲廣聞不得及矣至其昭如日星不可泯
滅者則有信史與李王二公之碑在可以參攷者
故凢可知者備書之而不敢畧子一人今蔡國公
也孫六人某官某曽孫子一人某官某集嘗觀於
蜀漢矣諸葛武侯旣没所在求爲立廟後主不聽
百姓私祭之道上或曰宜聽立廟成都又不從歩
兵校尉習隆中書郎向充等共言曰周懐召伯甘
棠不伐越思范蠡鑄金存像漢興以来圖形立廟
者多矣亮之烝嘗止於私門廟像莫立非所以存
徳念功述追在昔者也宜聽立廟沔陽親屬以時
致祭其故吏欲奉祠者皆限至廟君子以爲禮亦
宜之然則亳州張氏之廟豈徒以著勲臣之世業
哉亦足以表朝廷之盛徳凢於腹心股肱爪牙之
臣無所不用其至矣故爲作詩以備樂歌焉其辭
曰
維昔　世皇受命自天四征旣庭遂開中原粤是
南國歴禩三百徳在炎燧運徃行息百萬我師不
亟不遲不殺而神赫其仁威江流湯湯談笑畢渡
木顛草偃有仆無拒天子曰嘻士亦勞止時且徂
暑其休以俟丞相文武受言敬共息銳飬完牛酒
㫖豐王乃扣閤請具爲奏若峻阪馳寧扼其後面
上方畧報不踰辰徃臨厥都雷颷疾神丞相傳言
天子明聖以順來歸請爾民命主㓜臣迷勞我行
人王曰勿庸罪在柄臣身渉其庭氣直辭決稱臣
上表再拜門闕有保其遺奔于海涯延喘湏臾自
靖其私王曰不可不告天子不極其征臣不敢止
乃錫神劒名甲副之抉瘴排炎廓爲清夷膠舟于
壑存其餘㡬王言三進永訖炎紀横槊賦詩波濤
不驚磨崖勒銘表于鯢䲔功名則有夀位弗逮榮
随哀興業以乆大三錫彌尊以啓王封冕舄佩圭
盛服在躬維兹亳人服徳以世享甞于廟從王孫
子於赫
世皇濯濯聖靈萬神景從翼之風霆我思淮陽陟
降在側孰是不顧永懐來格言言新宫髙明深宏
中有王考右有王兄王之格思庶其在此焄蒿浮
游孰感而致維亳士女具曰不然我有井里王爲
陌阡我有溝洫王浚王畫王于作邑其城頟頟我
藝􁐄稷亦有稻秔羊豕在牢以庖則盈笳簫鐃鐸
享士乃作我迎我享是用不怍昔我父祖荷戈與
殳從王南征百戰是俱春雨旣濡秋降霜露王來
享兹從我父祖維時君子顧瞻咏嗟咨亳庶士孰
知其它王有嗣子相我
仁廟正言于庭必扶其要邃深蔽虧群䜛切膚
帝尚仁孝寧之厥家
英宗赫赫如日斯烈搜奸率庸不假豪髪臨軒待
之命遄其驅託之股肱恩信渠渠天難諶斯難起
倉猝慮深謀逺罪人斯得聖明嗣統車塵徐徐亦
惟世臣謹度不渝既寧既好思極永保陳經啓心
非法不道申申其居侃侃其容孚于　帝衷以世師
工王廟奕奕視此無斁匪亳是私國有恒秩
國朝文類卷第二十一
國朝文類卷第二十二
　碑文
　　長春宫碑銘　姚燧
元貞之始年秋九月七日
皇帝御香殿守司徒臣阿刺渾撒里集賢大學士
臣孛蘭兮奏輔元履道玄逸真人臣張志僊言臣
之曽師長春子丘處機爲全真學於寧海之崑嵛山
太祖聖武皇帝當􁛜金之十年方事西域聞其有道自
奈蠻俾近臣劉仲禄持詔求之又急其見而遲其
來繼伻以迓之抽兵以衛之與語雪山之陽帝之
所問師之所對如敬天愛民以治國慈儉清静以
脩身帝大然之曰天遣仙翁以寤朕命左史書其
言又以訓諸皇子者
世祖聖徳神功文武皇帝巳敕臣徐世隆載諸靈應之碑惟是
太祖格天之年丁亥夏五詔因其號易所居太
極爲太長春宫由未有碑至是六十九年人巳
無知受名所自不及今焉
陛下昭代曉之詞臣俾刻金石則益不白於將來
也敢昩死請制曰可十月十日事下翰林臣燧寔
以其日直筆故得兢惕以奉明詔臣聞老子曰取
天下者常以無事用是究觀歷古受命之君規規
務取止乎禹迹之舊其所後服固非兵不能讋故
萃衆智驅群雄謀而闘之櫛沐風雨露處暴衣審
彼已以效成敗或累歳踰紀耘鋤未平可謂紛紛
事至殷也矧我
太祖天戈所直無敢傃刄視徹四海之土疆墟萬
國之社祧與臣妾億兆蒼蒼以生之黔首不啻疾
風之振林槁非囿夫祝􁎓蒙汜燭龍不照而馬足所
及其勢猶不是止焉庸以較夫聲教不出禹迹者
僅如耳之在面有不能居其十一可曰自有生民
以來所無惟所有逺故后服益多惟爲猷大故乆
焉而成功其事之殷有百十於古先者于是之時
乃遑旁求方外之士從容暇豫猶功成治定束干
戈無所於試之世不知垂統之艱苦不待長春
之告顧於老子取天下者甞以無事之言巳隂契
其說而冥㑹其機嗚呼聖哉然考仲禄之行其年
已卯長春承命絶宋金使幣從其徒十八人者以
行明年馳表謝之猶宿畱山北辛已㑹趣使再至
始發軔撫州經數十國爲地萬有餘里蹀血於戰
塲避宼乎叛城絶糧於莽閴之沙漠自崑嵛四年
而至雪山馬上舉䇿試之未及積雪之半觸寒溧
褁皸瘃寧其身之不恤以憂軫斯世計是勞勩有
不在開國諸勲之下故　帝錫之虎符副以璽書不
斥其名惟曰神仙凡爲是學復其田租蠲其征商
癸未至燕年七十六矣而河之北南已殘首䑕未
平而鼎魚方急乃大闢玄門遣人招求俘殺於戰伐
之際或一戴黃冠而持其署牒奴者必民死頼以
生者無慮二三鉅萬人其推厚德植深仁致吾君
於羲軒者歷古外臣當受命之𥘉能爲是乎匹夫
一言郷人信之赴訟其門聽直其家爲有司者猶
罪以豪傑以武自斷而渙其群以二三鉅萬之人
散處九州統馭其手帝不疑之斯必有以豈屈子
所謂名不可以虚作者耶有遇其時未必見隆于后
世祖甞語其嗣道者曰乃丘祖仙翁朕及識之加
贈長春演道主教眞人二祖之見而知者然已
陛下以聞而知顧爲碑以表所由則長春之名籍
三聖以乆垂者毋惑也臣又思之宫之與碑冝一
其時　太定憲三宗日不睱給嗣教眞人尹志平
李志常不請則宜以
世祖之聖在位之乆其培樹擁衛斯學之力而張
志敬王志坦祁志誠不一言焉及仙今請而輙報
可豈天固存列聖未究以待
陛下爲終之耶矧即位踰月爲壇壽寧宫凡日月
列星風雨雷電百神之親上山川社稷林藪走飛
諸祇之親下莫不奏假赤章以禋致之十一月與
改元端月財九閱月實三爲壇其後壇之延春閣
天歩一再親以戾止其爲國與民介社導和受釐
請命者文亦極矣又虞自經厄以還禁爲醮祠今
雖開之京師而外未白也乃下詔萬方其㫖若曰
先皇帝令江之北南道流儒宿衆擇之凡金籙科
範不渉釋言者在所聽爲若然　先皇之開醮祠者
有成命也爲犯法臣所不愛竟柅而止自今其惟
以先皇成命從事是
世祖獨未究者
陛下又終之也嗚呼事之開也有門而來也有途
其就也有時而成也有候方是詔下四海之人感
激奮言始吾以爲經厄之餘丘氏之學熄矣
陛下嘘而然之俾屯者以亨塞者以通梗其道者
除之取其業者還之叢是數美于僊之身又冠
之以寳冠薦之以王珪𬒳之以錦服皆前嗣教者所亡嗚
呼仙之求以報盛德圖以醻至恩其子若孫與雲
仍其來亡極者爲　陛下祈永永萬年當何如也
臣燧敢拜手稽首而詩之曰
於赫我祖帝縱其武俾肅將之􁛜平下土旣奠南
邦西陲未疆廼鼓廼桴龍旗載揚何水不亂亡山
不越萬國弱草剛風斯㧞踰十暑寒振凱未曰六
飛之騁确确其艱孰灼帝心休其益閑繼夕以朝
黃吴尚友方詔外臣道德資取崑嵛載牽于于其
來及之雪山年巳徂摧瀝厥腎腸爲告悃悃莫匪
至言身國之本維帝孚之曰天覺予飭無怠忘子
訓史書虎符寵綏璽書誕告凡爲爾學其復亡撓
又曰長春而所宿號即名而宫歸主其教假以澤
物宏帝之仁于死于俘必拯以全旋還其眞子孫
衆有一絶一繼孰世其守有惑其道而否臧之人
曰不然
太祖皇之矧我
世祖封植益力曰爾長春朕㓜及識
太祖皇之維朕將之増謚四言煥其唐之有嚴
今皇乃聖乃哲身先孝治祖塗孫轍爰詔下臣伐石
劘穹臣拜稽首二祖之功豈人不忘維帝欽崇驅
馬飛廉属車豐隆或從上帝陟降斯宫靡祥不臻
奚祉弗屇於皇我皇萬禩攸頼
　　延釐寺碑　姚燧
大德八年蒼龍甲辰之秋制移江東憲使臣燧于
江之西參行省政十月而至裁再閱月嘉平兊弦
王相帖赤自軍中啓遣開成路緫管府判官常謙
數千里驛致安西王教于燧曰吾繇不忘
世祖聖德神功文武皇帝順聖皇后深恩大惠甞
請于帝求即六盤興慶池園爲寺用資兩聖冥福
以永帝之億萬維年制可加賜黃金兩計者二百
五十楮幣貫計者五萬米石計者千四百五十規
制一以都城勅建諸寺爲師而小之又虞衆役顓
俾有司緩則後功急將罷力命王相阿魯輝身綱
維之而時其饔勞節其休作經始于元貞丙申省成
于大德癸卯非託金石將無以白始此者吾之心
成此者帝之力也汝製寺名而文之碑其令集賢
學士劉愻書徴士蕭㪺篆額燧敬受而伏思之今
焉詞垣之臣雲烝林立教不是徴而燧之命寔繇
燧者甞以文學及侍先王烏乎可辭敢上本所自
而言曰在昔
憲廟大封宗室以
世祖母弟國之關中于後立極之十三年當至元
九年詔立皇子爲安西王以淵龍所國國之明年
至長安營于素滻之西毳殿中峙衛士環列車間
容車帳間容帳包原絡野周四十里中爲牙門譏
其入出故老望之眙目怵心齎咨嘖嘖以爲有國
而來名王雄藩無有若是吾君之子威儀盛者其
時揵河之外秦固内地教令之加于隴下涼于蜀
于羌諸侯王郡牧蕃酋星羅棊錯於是間者靡不
輿金篚帛效馬獻琛輻輳庭下勃磎竭蹷如恐于
後其大如軍旅之振治爵賞之予奪威刑之寛猛
承制行之自餘商賈之祖農畒之賦山澤之産鹽
鐡之利不入王府悉邸自有又明年詔益封秦王
綰二金印易府在長安者爲安西六盤者爲開成
皆聽爲宫邸用不足取之朝廷歳或多至楮幣貫
計者百三十萬裁七年而棄其國明年詔遣今王
嗣國之四年當十九年益封江西吉州實食之户
六萬五千歳入楮幣貫計者十萬二千春秋之服
紵縑爲疋各千嗚呼斯又歷古展親之未聞者於
吉王未始至歳維關中夏則樂其髙寒即六盤居
稽諸地志寔漢北地郡之畧畔道道下於縣其吏
長而不令後廢隋義寧中置樂蟠縣旣譌畧畔矣
六盤又樂蟠之譌然以其地介乎涼隴羌渾之交
時平則列置蓋牧攻駒而蕃息之有警則命將出
禦無有常制四海無所爲而至者惟
世祖淵龍之加兵大理也旣嘗禡牙於兹及平而
歸又飲至焉最其駐驆三易寒暑夫旣乆此必遺
澤餘波深浹他邦而王父子再世受之古稱河潤
九里海潤百里信如斯言則發源天潢衍溢涵濡
將不千里其藩輔天子寛西顧憂者又不百世而
止也亦竊思之王之有國二十有六年克自卑抑
恒逺之宫而弗遑處爲天子援枹鼓進退諸軍于
外以捍侮西北其忠勤如何于此之地心焉慺慺
求祈年今聖於昭昭追福徃聖於冥冥主考妣亦
與薦焉爲宇事佛猶不率作得可而行其孝恭如
何枚是數媺善美孰與大書之言曰天道福善又曰
作善降之百祥易又曰積善之家必有餘慶燧學
儒者未甞知爲佛氏之言如佛亦眎是忠勤而孝
恭者爲善而福之則其教與儒可殊塗而同歸也
禮諸侯祭其封内山川華之爲嶽寔王封内嶽祠
之門掲爲宣釐則表寺之名莫延釐爲宜也銘曰
於昭列聖事佛盡敬爰質之書古無有並土木之
工雕楹繪墉朱塵綺䟽匹帝之宫金莖一氣頡頏
上下静供之脩乗輿必駕佛逝悠乆其言斯存孰
爲其言百丗梵孫帝度其孫而教善治無間邇逺
京師必致匪徒致之曰時予師坐而袵連出轡並
馳有如今王於親則懿制地千里規爲時寺頥指
其相展若易然矧錫金粟帝開其先面勢畧畔八
稔成績巋然都城勅建遺則帝師京師時寺門楣
以長以雄匪弟子誰鼓鍾之音梵唄之力釐帝之
餘必王見及帝億萬年王年斯千爲磬石宗以固
以綿燧作是詩刻時樂石尚憑佛乗垂示無極
　　崇恩福元寺碑　姚燧
大德十有一年
先帝立極親祼太室乃慨然曰予曽予祖
丗祖聖德神功文武皇帝
裕宗文惠明孝皇帝至元三十有一年
成宗旣祔廟矣而惟　皇考實誕眇躬未大尊顯
肆類上帝誄行定謚曰
順宗昭聖衍孝皇帝琢玉寳冊納諸廟中尊
皇太后以儀天興聖慈仁昭懿壽元之號邇之爲
子逺之爲孫其孝以慈可謂致極而於宸心猶若
未然明年至大之元詔群臣曰昔朕萬里撫軍北
荒險阻踐踰躬擐甲胄北㓂厎平實艱實棘時有願言
皇曾考妣皇祖考妣之豐功茂德皇考太后之厚澤深
仁圖以報塞必俟他日振旅而南大建寳刹慿依
佛乗上爲徃聖薦福冥冥慈闈祝釐昭昭下而億
兆臣民休祥蒙頼𥘉匪有求年千丗百專利一己
卿曹其灼是懷惟以其日鑾輅親廵胥地所宜于
都城南不雜闤闠得是吉卜敕行工曹甓其外垣
爲屋再重踰五百礎門其前而殿于後左右爲閣
樓其四隅大殿孤峙爲制正方四出翼室文石席
之玉石爲臺黃金爲趺塑三丗佛後殿五佛皆範
金爲席臺及趺與前殿一諸天之神列塑諸廡皆
作𣑽像變相詭形怵心駭目使人勸以趨善懲其
爲惡有不待繙誦其書巳悠然而生者矣至其榱
題梲桷藻繪丹碧縁飾皆金不可貲筭楯檻衡縱
捍陛承宇一惟玉石皆前名刹所未曽有榜其名
曰大崇恩福元寺用實願言外爲僧居方丈之南
延爲行宁属之後殿庫廐庖湢井井有條所置隆禧
院比秩二品守以相臣割田外郡収其租入以給
祝髮日廪月餼坤維爲殿乗輿時臨留必信宿乆
或旬浹其急其成爲如何哉功垂什八期以四年
正月八日大慶賛將徧賚工官下及役夫何意其
日奄以奉諱群臣進勸冝如故事即踐天位
皇帝未忍宅恤經時而始受朝稱天誄曰
武宗仁惠宣孝皇帝恭抑之道亦云至矣又哀先
志之弗竟懼成功之將墜飭敦匠臣益䖍乃職罷
行工曹入于留鑰曰凡脩營石木陶繪百工衆技
汝實司之與煩文移人取汝所何若從汝自爲則
易爲力而程蚤集矣且敕臣燧汝文之碑臣管以
闚天子以四海爲家何適非郷而獨不忘其生所
者人情之同漢祖西都關中若忘沛矣及平英布
歸過其郷賦大風使子弟歌之曰朕于秋萬歳後
䰟魄猶思沛　太祖奮跡龍庭斯固其郷由
世祖都燕宮室池籞百官府庫根柢乎此一歳乗
輿留居者半以故　武宗廵幸之還蒐田而歸必
於是焉大饗飲至若郷然矧建大刹位置行列
棊錯星羅出其睿畫爲徃聖今聖薦福祝釐者尤
所惓惓陟遐之日有未訖工在天之靈懷乎故都
他日過之睹是翦然而完粲然而新必甚懌曰畢
吾願者眞嗣皇爲頼哉臣燧載拜稽首爲之頌曰
鈞之爲地匪福不異其異維何由建而寺且地之
有於開闢𥘉何千萬年混爲民廬何於其時曽不
蒙福而至今也𣑽宫大築曰不難知譬人之身王
氣周流隨日而新嗟若梵宮相方視址授其成規
維昔天子冩材於江伐石於山言出風行草靡庶
頑又假相臣汝徃敦匠易衣寒暑飢俟汝餉干兹
三年大立細捐垂欲落之而陟配天
皇帝曰噫朕兄所志有銜未究其在傳次乃敕攸
司無替爾程其用則取邦賦之經佛宇勑爲前古
有是而其所無　兩聖之治前聖徃矣于佛焉依今
聖萬年與日齊輝濡軌長江拳石喬嶽善頌之存
梵唄攸託
　　普慶寺碑　姚燧
大承華普慶寺者
皇帝爲　皇祖妣徽仁裕聖太后報德作也
𥙿聖以歳戊午來嬪越三年　大帝建極當至元
乙酉方廿有八年　裕祖陟天在疚煢煢茹荼與
蓼上以慰安　大帝於倦勤中以惠鞠晉邸
順考成廟之不天皆俾不大䀌傷乃心下爲
皇孫武宗聖上擇師取友督勸於學俾知先王禮
樂刑政以爲治國平天下之具若曰乃
𥙿祖獲心九有者正由乎斯外接宗親之㑹見内
飭宮臣之率職致孝極慈敦睦示嚴如是而善韜
智晦明以藏其用　大帝才之關政于家則曰于
婦是謀投大遺艱不言意喻廿九年
順考陟方又二年　大帝登遐柱傾于天維絶於
地急變秋也徐爲圖回未甞大聲以色益示暇豫
經時無君四表不聞枹鼓一鳴召至
成廟於撫軍萬里之外授是神鼎易天下岌岌者
爲泰山之安俾聖子神孫得以乗承今億萬年大
德二年詔　武宗復撫軍于北日侍慈闈者惟
今皇上一焉耳故情不分而愛彌篤怡言煦之摩手
撫之食焉而羹息焉而廧又伺有無而増益之㑹
太官答難監龍興還由老無子自簿臧獲數千指
牛羊馬駞蹄角亦數千田屋貲貨猶不與存盡獻
之隆福宫　𥙿聖則曰吾何庸斯其賜
今皇上四年　𥙿聖上僊撤是獻屋爲殿三楹事佛
妥靈以盡孝思由前
順考之國河内未至而還乃與今
皇太后克成先志出居二年
成廟登遐馳歸京師内難謀作兆緒滋章先事奪之
殄殱大慝清宫以待
武宗之至旣踐天位惟以其月授皇太子寳中書
令樞密使誕告萬方明年至大之元視昔所作圖
報弗稱乃慨歎曰德一也時則二焉始之報也吾
未出閤惟其身今也登兹元良可不爲天下報乃
市民居倍售之估跨有数坊直其門爲殿七楹後
爲二堂行宁屬之中是殿堂東偏仍故殿少西疊
甓爲塔又西再爲塔殿與之角峙自門徂堂廡以
周之爲僧徒居中建二樓東廡通庖井西廡通海
㑹市爲列肆月収僦贏寺湏是資大抵撫擬
大帝所爲聖壽萬安寺而加小其磐礎之安陛戺
之崇題楶之騫藻繪之輝巧不劣焉亦大役也未
嘗發民一夫皆傭工爲之其費一出宫帑旣其落
止浄供之脩薦福冥冥或者
𥙿聖乗雲御風陟降自天歆兹崇報必反而酬隂
騭於下降福穰穰者理則有之何難灼見焉惟
今皇握黃圖以負丹扆其大則天其威則雷霆其不
測則神明推是報德而上之將不　𥙿聖一丗而
止其孝思逺及烈祖者何窮巳哉崇祥院臣請礱
石以頌功德敕命臣燧臣伏思之佛氏之言爲書
數千卷博大閎肆學佛之徒猶有白首不能遍觀
儒生未甞夙一經目雖勦爲說終爾膚近不能深
造其微故惟如敕所教惟詩報德其辭曰
有岑其宇有踐其廡有楹惟旅金鋪雕礎瞿瞿其
瞻劌劌其廉秩秩其正於粲其嚴伊誰考斯帝宫
亞匹則今
皇帝覺皇氏即其圖以進薦福于幽於我
𥙿聖報德是求惟我　𥙿聖爲烈無競
大帝遐征儲席虚正時我
成廟撫軍龍荒惟朝委裘三月皇皇萬里召赴天
位卑㩀其神而明孰測爲度如是拱黙宫居深安
陋昔后母簾政僣干惟撫慈孫於學知勵又開太
平大業今繼始爲之小其報猶私今焉一人以天
下爲以天下爲誰專　𥙿聖嘉與慈闈實普其慶
徃聖巳矣慈闈萬年翼翼綿綿悠乆如天皇上之
心𥘉豈以已覺皇貞之其錫繁祉
　　應昌府報恩寺碑　程鉅夫
城應昌之四十有一年
上即皇帝位制公主相哥刺吉封皇姊大長公主
子阿禮嘉丗立嗣封魯王命下之日主謂王曰應
昌有土肇自
太祖皇帝成於
丗祖　𥙿皇而　順宗皇帝今
儀天興聖慈仁昭懿壽元皇太后實巳所自出
上篤親睦之誼承　成宗　武宗惇叙之志以有今
日欲報之德惟佛焉依至大二年甞規建佛寺于
宫之東曰報恩盍竭力成之旣成請文勒碑昭示
無極上以命詞臣臣鉅夫謹按
太祖𥘉興魯國忠武王按赤那演以佐命元勲有
分地約世㛰而　昭睿順聖皇后歸于我
丗祖
太祖之孫薛赤干公主下嫁王子納陳至元八年
始置應昌府以封其子帖木児尚帝季女囊加真
公主未㡬陞府爲路十四年帖木児北征有大勲
賜號按答児圖那演元貞元年封濟寜王主爲皇
姑魯國大長公主子弴不刺尚相哥刺吉公主乃
今皇太后之中子也大德十一年
武宗即位封皇妹大長公主弴不刺魯王逮今嗣
王祖孫凡五世國益大爵益貴恩數益異爲之傅
以輔之爲之群有司以治之於是弘吉刺氏維古
塗山有娀不足擬隆寺之建所以歸羙報上昭忠
孝也殿堂廡門庖寮庫庾庋經之室棲碑之亭金
碧焜華棼橑宏密繚以周垣亘以脩塗一木一石
必出乎巳一夫一役不煩乎民簡僧之有行業者
曰智心主之日帥其徒請演祝讃梵唄洋溢諸佛
降監祖考來格帝室王家福禄攸同謂之報恩不
亦冝乎洪惟聖祖神孫覆斯天載斯地廣大慈仁
與佛一德皇姊嗣王克永孝思克廣德心以崇佛
乗宜　聖上親親之道彌至而臣子報稱之誠無
斁賛皇圖於億載保王國以匹休猗歟盛哉臣鉅
夫謹拜手稽首而獻頌曰
在昔　太祖龍興朔方惟弘吉刺忠武洸洸佐定
中原遂開大荒約締世㛰申錫土疆寔生昭睿相
我　世皇光天之下德盛仁彊應昌旣邦魯國是
王貳舘繼承奕葉重芳連城列邑沃野相望設官
分職乃紀乃綱婉婉皇姊愛積厥躬帝弟帝兄承
于　祖宗洎我　聖母澤濬恩隆何以報之佛法
是崇廼集群材廼徴六工于城之中于宫之東爰
作爰謀爰蔽我衷以奠覺皇以展孝恭飛殿峨峨
列屋周阿丹題藻梲電轉星羅彤雲承霤翠霧凝
柯天花夕雨貝葉晨哦慧日曬光祥風扇和寒松
沃色碧海澄波永厎佛慈百禄是荷盤石其宗礪
山帶河聖母萬年帝壽且多佛法廣運皇道無頗
　　上都華嚴寺碑　袁桷
太祖皇帝肇定區夏視居庸以北爲内地戸族散
處皆安其簡易在　憲宗皇帝時將有事西南厎
慎舊章建置靡遑時則
丗祖皇帝治軍和林相厥地利曰維灤陽展親㑹
朝兹爲道里得中稽衆契龜僉告允吉因地而名
之曰開平焉歲在庚申
丗祖承大歷服建國改元削僣靖亂宗王殊邦奉
貢效牽咸㑹同於開平繇是定爲上都大興爲大
都兩京之制恊於古昔矣省方有常庶職攸叙商
旅子來置而勿征首建學廟乾艮二隅立二佛寺
曰乾元曰龍光華嚴復立老子宫于東西相湏以
成化俗儆蒙繄二教是先具訓淵逺將垂憲永以
爲民則
仁宗皇帝在東宫如華嚴惕然永思粤惟皇祖置
慮弘廓建都功業弗克崇闡紹開是我子孫不大
彰顯爰命守臣相畫撤而廣之踰十年將成
仁宗陟方
今上皇帝北廵狩囬上都首幸華嚴若曰列聖在
天神化合一朕罔敢有替述修聖明將於是有在
廣植冥福神御周流宜得以届止其以先帝所構
殿鎮于後維五方佛像在
世祖時素有感異復廣大殿以居之梵相東西挾
翼以從凡尊事棲息悉如其教以備又别賜呉田
百頃安食其衆至治二年夏六月丁卯丞相入宿
衛上都留守司臣某傳㫖命翰林冝爲碑紀其成
績俾萬姓蒙祉庶得以昭朕奉思臣桷竊以爲天
地生物無心以成維聖人有憂則曰物有不齊皇
極是訓西方聖人則曰性本至善遷以隨欲慾由
妄生性日益昬故爲物爲變至於摩盪轇轕生死
靡分於是有懴解之說焉有追崇之說焉彼生得
以斷死得以離則本性湛空無有垢累道奚病矣
華嚴設辭以富貴爲喻終之以返真復初俾世之所
景慕由境以入因境而悟入於無相其於喻也深
有㫖矣　世祖命名亦將以警夫迷俗愍濟群動
與前聖相合者實在是聖聖繼承靡有銖異臣桷
屢從属車聞首主是山者曰至温師以妙密縝緻
爲本行傳宗洞山與太保劉文貞公秉忠爲方外
友磊落有大計因得見
世祖於潜邸陳對明朗遂大噐之六傳曰惟壽今
授司徒際遇隆赫於法祖有光夀能文辭守其道
專固則永以傳謹再拜稽首爲之銘曰
於赫　世祖武緯文經廣莫相攸堅墉斯城鑒觀
群生厥性有恒驕鷙忿闘失常是行沉昵昬惑執
妄是成維政與德具訓以儆善本性𥘉爲明爲静
猗與覺皇功始戒定或喻以空或設以境空解境
悟真慧永證巍煌華嚴窮珎極瑰龍伏藻井雲凝
瑶臺積香浮浮側瓴枚枚耄稺畢觀心掉膽摧相
旣永離虚空如埃
世祖稽古是則是效曁于　仁皇益闡乗教維
皇御極承志廣孝曰列聖在天鴻績靡報顧瞻咨
嗟展飾殊妙錫福兆民列聖之心拯彼大迷覺皇
具陳謨烈顯承如歳之春物無癘疵膏熈沐淳億
萬卜年刻銘堅珉
　　龍翔集慶寺碑　虞集
欽天統聖至德誠功大文孝皇帝自金陵人正大
統建元天暦以金陵爲集慶路遣使傳㫖御史大
夫阿思蘭海牙命以潜宫之舊作大龍翔集慶寺
云明年召中天竺住持禪師大訢於杭州授太中
大夫主寺事設官隷之畫宫爲圖授工部尚書王
士弘徃董其役斥廣其地爲民居者悉出金購之
土木瓦石丹堊金碧之需財自内出不渉經費工
以傭給役弗違農有司率職庀功景從響應御史
中丞趙丗安承禀於内行御史中丞易釋董阿忽
都海牙相繼率其属以莅之是以吏敏於事而民
若不知材旣具期以又明年正月某甲子之吉廼
建立焉其大殿曰大覺之殿後曰無量壽佛之殿
居僧以致其道者曰禪宗海㑹居其師以尊其道
者曰傳法正宗之堂師弟子之所警發辨證者曰
雷音之堂法寳之儲曰龍藏治食之處曰香積皷
鍾之宣金糓之委各有其所繚以垣廡闢之三門
而佛菩薩天人之象設纓盖床座嚴飾之具華燈
音樂之奉與凡所冝有者皆致精備以稱上意焉
賜姑蘇腴田以飯其衆　上在奎章閣親詔臣集
製文刻石以誌之臣聞金陵之虚自秦時望氣者
嘗言有天子氣至藏金土中以鎮之其後若呉晋
宋齊梁陳南唐之君長㩀以爲都㑹然皆瓜裂之餘
僅克自保要不足以當王氣之盛夫孰知江山盤
踞之固天地藏閟之乆積千餘年而有待於我
聖天子之興也不然何淵潜之來處遂飛躍之自
兹見諸禎祥行事昭著之若此者乎夫太陽之升
麗於天光耀熈赫髙深廣袤之區生成動植之類
孰不受其煦燠而其次舎之所經知天者必仰推
而志之天子以四海爲家莫非聖明之所臨鑒惟
帝運之所由起天人應合之機實在於此其可忽
諸今天子建極于中撫制萬國顧懷昔居勢隆望
重非我佛丗尊無量之福孰足以處乎此也兹寺
之成上以承祖宗之鴻庥下以廣民庶之嘉惠
聖天子之至仁大慈垂示乎億萬斯年者於此可
見矣於戯盛哉敢拜手稽首而述讃曰
明明上天祚我皇國　聖祖神宗立我民極於昭
武皇懋建丕績憲章脩明民用齊飭天下爲公
仁廟受䇿治極而圯或斁彛則廼睠明哲是保是
翼俾乆而安弗邇以逖祝融效靈海若率職更相
吉土此惟與宅吉土惟何建業舊邑龍依崇丘虎
在盤石昔有居者不稱厥徳惟我
聖皇天命攸迪川寧於波田冝於穡民用孝敬神
介景福帝命不遲師武臣力遂開明堂受天之曆
廟而祖饗郊而帝格治功告成庶物蕃息江流湯
湯經我南服中城有宫皇所肇迹惟時父老載慕
疇昔雲來日臨庶我心懌
皇帝曰嘻予豈汝釋維大覺尊寳相金色常以慧
慈拯汝迷溺我即我宫作祠奕奕照汝浄月沐汝
甘澤汝見大雄如我來即馬寳象寳珠貝金璧凡
爲汝故我施無惜無葘無害居佛之域民庶稽首
我不知識我願天子聖壽萬億與佛同體住丗有
赫一誠報恩有永無斁
國朝文類卷第二十二
國朝文類卷第二十三
　碑文
　　平雲南碑　程鉅夫
國家繼天立極日月所照罔有内外雲南秦漢郡
縣也負險弗庭　憲廟踐阼之二年歳在壬子我
世祖聖德神功文武皇帝以介弟親王之重授鉞
專征秋九月出師冬十二月濟河明年春歷鹽夏
夏四月出蕭關駐六盤八月絶洮踰吐蕃分軍爲
三道禁殺掠焚廬舎先遣使大理招之道阻而還
十月過大　上率勁騎繇中道先進十一月渡
瀘所過望風欵附再使招之至其國遇害十二月
傅其都城城倚點蒼山西洱河爲固國主叚興智
及其柄臣髙泰祥背城出戰大敗又使招之三返
弗聽下令攻之東西道兵亦至乃登點蒼臨視城
中城中宵潰興智奔善闡追及泰祥於姚州俘斬
以徇分兵畧地所向皆下惟善闡未附明年春留
大將兀良合䚟經畧之上振旅而還未幾拔善闡
得興智以獻釋不殺進軍平烏蠻部落三十七攻
交趾破其都收特磨谿洞三十六金齒白衣羅鬼
緬中諸蠻相繼納𣢾雲南平列爲郡縣凡緫府三
十七散府八州六十縣五十甸部寨六十一見戸
百二十八萬七千七百王十三分隷諸道立行中
書省於中慶以統之大德八年平章政事也速荅
児建言所領雲南地居徼外歷世所不能臣
先皇帝天戈一麾無思不服今其民衣𬒳皇明同
於方夏㓜長少老怡怡熈熈皆自忘其徃陋非神
武不殺之恩不及此惟點蒼之山嘗駐蹕焉若紀
聖功刻石其上使臣民永永瞻仰於事爲冝中書
以聞制曰可以命詞臣臣文海再拜稽首而言曰
世祖皇帝之德大矣辟如天地之無不持載無不
覆燾而生生之意恒寓於雪霜風雨寒暑變化之
中物之蒙之者薰然而温灑然而濯翕然而同靡
然而順有不自知其然而然者故其功烈之崇基
業之廣貫三靈而軼千古夫以大理之昬迷旅拒
虐我使人若奮其武怒俾無遺育可也而招徠綏
緝終釋其主弗誅烏虖微天地之德孰能與於此
乎今　陛下建中和之政凡以繩祖武厚民生無
所不用其極中外欽承無逺弗届是以藩方大臣
於錢糓甲兵之外惓惓以光昭令德爲請其知爲
政之本也巳漢丗宗從事西南夷天下爲之騷動
蜀民咨怨喻之諄諄鑿池莅習再駕而後取之其
視今也孰愈穆王周行㝢縣必皆有車轍馬跡焉
初非疆理天下也而丗猶誦之至今其視䟦履山
川洒濯其民而納於禮義之域孰愈彼碧雞金馬
與夫點蒼皆其山之望者也漢使祭之唐季盟之
夫各有所畏焉耳今也鐫未始磨之崖紀無能名
之績桓桓燁燁與世無極豈惟足以震百蠻榮千
古其餘光所𬒳山川鬼神與嘉頼之嗚呼盛哉矣
臣事
先皇帝蚤受眷知今復待罪禁林發揚蹈厲職也
不敢以荒落辭謹再拜稽首而系之詩曰
於皇維元載地統天大噫小嘘曰寒以暄粤西南
陬水駛山􁫺風霆流形氣交神州跂息蠕蠕勾萌
鮮鮮谷飲巢居燕及跕鳶繄誰之恩聖祖神孫武
烈文謨湔祓生存旣有典常被之服章我吏我民
我工我商萬國一家孰爲要荒點蒼蒼蒼禹迹堯
牆井鉞參旗終夜有光威不違顔作善降祥嗟爾
耄倪視此勿忘
　　太師廣平貞憲王碑　閻復
三台平乾象以清五嶽奠坤載以寜三公得人鼎
祚以隆蓋力莫競於柱天勲莫髙於靖亂忠莫大
於扶日惟我太師廣平貞憲王月吕魯公自乃祖
乃父光輔聖元豐功盛業在天壤間猶星之有台
山之有嶽歟公阿爾刺人小字玉昔迨至貴顯寵
以不名賜號月吕魯那演譯云能官也始祖孛端
察児以才武雄朔方曾祖納忽阿児䦨所居與
烈祖神元皇帝接境素敦仁里之好祖博爾木贈
推忠恊謀佐運功臣太師開府儀同三司謚武忠
父孛欒䚟贈推誠宣力保順功臣太師開府儀同
三司謚忠定並追封廣平王廣平王家分地故以
封之武忠志意沉雄善戰知兵
太祖聖武皇帝在潜共履艱危義均同氣征伐四
出無徃弗從時諸部未寜毎遇武忠警夜寢必安
枕寓直於内與語或至逹旦魚水之契殆若天授
初要児斤部卒盜吾牧馬武忠共徃追之時年十
三知其衆寡不敵乃爲出竒從旁夾擊之㓂捨所
掠而去及戰太赤兀里鋒鏑旣交約畢命勝敵無
或退歩武忠繫馬於腰跽而引滿方寸不離故處
太祖推其膽勇甞潰圍於怯列
太祖失馬武忠擁與累騎而馳頓止中野㑹天雨
雪張毳裘以翳及旦雪深數尺龍顔弗霑武忠植
立通夕足跡宛然不移顚沛造次脫主於難雖古
烈士無以加蔑里期之戰風雪迷陣再入敵中求
太祖不見急趍輜重則御勒巳還卧憇車中聞武
忠至曰此天賛我也及得天下君臣之分益密視
夫人蔑里乞真不廢丘嫂禮皇子察哈䚟出鎮西
域有旨從武忠受教武忠教以人生經渉險阻必
獲善地所過無輕舎止謹白龍魚服之戒玉音謂
皇子曰朕之教汝亦不踰是武忠旣老以病薨
太祖悼痛如䘮所親𥘉忠定之生方還自蔑里期
戰所中途護視不啻如已子長率父兵襲爵萬夫
長國𥘉官制簡古置左右萬夫長位諸將之上首
以武忠居右東平忠武王居左翊衛辰極猶車之
有輪身之有臂電掃荒屯鰲奠九土柱天之力競
矣貞憲王月吕魯公噐量宏逹襟度淵深莫測其
際弱歳襲爵統按台部衆
世祖皇帝聞其賢驛召赴闕見其風骨厖厚解御
服銀貂以貺國朝重天官内膳之選特命領其事
侍宴内殿公起行酒詔諸王妃皆執婦道未㡬拜
御史大夫江南旣下裂土益封功臣後即以泉州
路爲分邑公長臺憲務振宏綱弗親細故興利之
臣欲援亡宋舊制併憲司入漕府他日當政者又
請以郡府之吏互照憲司撿底公言風憲所以戢
姦若是有傷監臨之體其議乃格公事上遇下一
本於誠事有廷辯當雷霆之下辭益鯁直天顔爲
之霽威至元二十四年宗王乃顔叛東鄙
世祖躬行天討命公緫戎以先之大駕至半道則
公巳退敵僵尸覆野數旬之間三戰三捷獲乃顔
以獻詔選乗輿駞畜百蹄勞公公謝曰天威所臨
猶風偃草臣何力之有駕還留公勦絶餘黨執其
酋金家奴獻俘於朝同惡數人戮之軍前明年乃
顔餘燼哈丹秃魯干復叛再命公出師兩與敵遇
皆敗之追及兩河威乗破竹敵衆大衂酋長遁去
時巳盛冬聲言駐兵俟春方進忽倍道兼行過
黒龍江徑擣巢穴殺戮殆盡其酋莫知所終夷其
城郭鎭撫遺黎而還國家承平日乆而變生肘腋
貽九重宵旰之憂公英猷載奮不期月而三叛悉
平靖亂之勲偉矣詔憫其勞賜内府七寳冠帶以
旌之加太傅開府儀同三司申命禦邊杭海二十
九年加録軍國重事知樞密院事宗藩帥鉞一切
禀命於公特賜歩輦入内位望之崇廷臣無出其
右三十年
今上皇帝以皇孫撫軍北邊公爲輔行請授
𥙿考所佩儲闈舊璽詔從之鼎湖上仙公奉鑾馭
而南宗室諸王畢㑹上都定䇿之際公起謂皇兄
晉王曰宫車逺駕巳踰三月神噐不可乆虚宗祧
不可乏主疇昔儲闈符璽旣有所歸王爲宗􁋼之
長奚俟而弗言王遽曰
皇帝踐阼願北面事之於是宗親大臣合辭勸進
公復坐曰大事巳定吾死且無憾惟公一言合臣
民共戴之誠成　先皇付託之意扶日之忠至矣
上即位之始進秩太師佩以尚方玉帶寳服還鎮
北邊元貞元年冬議邊事入朝　兩宫錫宴酬酢
盡歡如家人父子然先是夫人秃忽魯蒙賜侍宴
之服曰只孫昭異數也命婦獲受此服由公家始
自餘竒珍祕寳賞賚弗可殫紀還鎭有期不幸遘
疾以十一月十八日薨於賜第之正寢雨木氷者
連日春秋五十有四　上聞之震悼不巳敕有司
給䘮賻賵有加刳香木爲棺錮以金銀北葬於怯
土山之原大德五年春詔贈宣忠同德弼亮功臣
依前太師開府儀同三司録軍國重事御史大夫
追封廣平王謚曰貞憲祖妣蔑里乞真妣完顔氏
及夫人抄真夫人秃忽魯皆封廣平王夫人抄真
先卒秃忽魯今主家事訓迪諸子克成奉先述繼
之羙子男三人曰木刺忽曰脫隣曰秃土哈女三
人曰失鄰適太師興元忠憲王完澤之子中書右
丞長夀曰不蘭兮適宣政使荅失蠻之子泉府少
卿不列秃曰班真在室木刺忽年未及冠詔選
皇彌甥女八都馬妻之仍襲爵萬夫長復命公之介
弟秃赤爲御史大夫九年春有詔爲公植碑通逹
載揚丕績事下翰林爲文臣復竊惟伊尹相湯伊
陟復稱名臣吕望興周吕伋嗣封大國載在方冊
以爲羙談公家歷事累朝奕世載徳師垣萃於一
門王爵加於異姓其視商周賢佐冝無少譲以之
勒景鍾光信史其誰曰不然小臣作銘不獨表異
渥於宗臣尚篤子孫忠孝之勸銘曰
皇元肇基天挺神武祝栗驤龍崆峒嘯虎猛將如
雲謀臣如雨矯矯武忠攀鱗附羽草昧經綸䟽附
禦侮力竭股肱誠殫心膂忠定桓桓勲伐繼樹命
佐商周德符伊吕鰲斷立極鷹揚啓土元祚如天
忠力可柱顯允貞憲事予
世祖綱振烏臺望崇紫府㓂起東藩天戈奮舉公
在前鋒氣盈一鼓敢以虜憂遺之君父駕至中途
公巳退虜一　帝所孽燼復然餘勇再
賈威乗破竹敗之水滸三叛悉平遺黎按堵天語
勞公賞錫繁橆公曰天威如拉朽腐還鎭朔方殫
壓虎旅日賛重明龍飛九五乃冠台躔乃執圭珇
公之庇民如室斯宇公之衛社如棟斯礎方倚長
城遽停相杵當宁䀌傷行路悽楚褒德賞功恩洽
施普績紀金石家聮簮組咨爾後人無替成矩泰
山如礪黄河如縷爵以永傳焜燿千古
　　太師淇陽忠武王碑　元明善
粤若稽
太祖法天啓運聖武皇帝誕膺景運龍奮朔方滅
克烈主王可汗迺蠻主太陽可汗以至西夏西域
金源次第平時則有佐命元勲曰博兒渾曰博兒
朱曰木華里及即寳位錫之劵誓慶賞延于世世
故朝廷議功選德必首三家焉臣謹按忠武王諱
月赤察児姓許慎氏曽大父即博兒渾也自
太祖蚤年巳見神聖委心臣事大業肇基身餘百
戰竟薨于敵是時官制簡古止爲第一千户後封
於淇州又食沅州六千戸贈推忠佐命著節功臣
開府儀同三司太師上柱國追封淇陽王夫人鐡
魁追封淇陽王夫人子脫歡王之大父也嗣父官
佐　憲宗皇帝四征不庭日闢土疆厥功爲懋薨
贈推誠翊運佐理功臣開府儀同三司太師上柱
國追封淇陽王夫人秃滅追封淇陽王夫人子失
烈門王之父也恒鎭徼外後征六詔懐服諸蠻遘
疾薨于軍贈崇仁宣理保德功臣開府儀同三司
太師上柱國追封淇陽王夫人石氏金宰相女也
追封淇陽王夫人夫人生王六年王之父薨誓不
他適王性仁厚儉勤事母備諸孝敬資貌英偉望
之如神
世祖皇帝雅聞其賢後閔其父之死事也年十六
召見容止端重奏對詳明上驚喜曰失烈門有子
矣即命領四怯薛太官怯薛者國制分宿衛供奉
之士爲四畨畨三晝夜凡上之起居飲食諸服御
之政令怯薛之長皆緫焉至元十七年長一怯薛
明年詔曰月赤察兒秉心忠實執事敬慎知無不
言言無不盡曉暢朝章用輙稱㫖不可以其年小
而遲其官可代線真爲宣徽使制下階正議大夫
兼領尚膳院光禄寺二十年加階中奉二十六年
上討反者于杭海皆陳王奏曰丞相安童伯顔御
史大夫月兒魯皆甞受命征戰三人者臣不可以
後之今勍賊逆命敢禦天戈　陛下憐臣賜臣一
戰上曰乃祖博兒渾佐我
太祖無征不在無戰不克其勲大矣卿以爲安童
軰與爾家同功一體各立戰多自恥不逮然親屬
橐鞬恭衛朝夕俾予一人不逢不若爾功非小何
必身編行伍手事斬馘乃始快心邪二十七年桑
葛旣立尚書省簧鼓上聽殺異已者箝天下口以
刑爵爲貨而販之咸走其門入貴價以買所欲貴
價入則當刑者脫求爵者得不四年綱紀大紊人
心駭愕尚書平章政事也速荅兒王之太官屬也
潜以其事告王王奮然奏劾桑葛伏誅上曰月赤
察兒口伐大姦發其蒙蔽乃以没入桑葛黃金四
百兩白金三千五百兩及水田水磑别墅賞其清
彊桑葛旣敗上以湖廣行省西連畨洞諸蠻南接
交趾島夷延袤數千里其間土沃而人夥畬丁溪
子善驚好闘非賢方伯不能撫安王舉合刺合孫
荅刺罕以爲其省平章政事凡八年威德交孚飛
聲海外入爲丞相天下稱賢二十八年都水使者
請鑿渠西導白浮諸水經都城中東入潞河則江
淮之舟旣逹廣濟渠直泊於都城之匯上亟欲其
成又不欲役及細民敕四怯薛人及諸府人與鑿
所司髙深之分賦之刻日使畢王率其屬著役者
服操畚鍤即所賦以倡趨者如雲依刻而渠成賜
渠名通惠河而河爲公私大利上語近臣曰是渠
非月赤察兒身率衆手成不亟也賞以黃金五十
兩白金五千兩寳鈔五千貫三十年上以王佐命
元勲之後廉白而能加以摧姦薦賢遷金紫光禄
大夫知樞密院事仍宣徽使明年
成宗皇帝登極制曰月赤察兒盡其誠力深其謨
謀抒忠於國流惠於人可加開府儀同三司太保
録軍國重事樞密宣徽兩使如故大德四年拜太
師𥘉金山南北叛王海都篤娃㩀之不奉正朔垂
五十年時入爲㓂恒命親王統左右部宗王諸帥
屯列大軍備其衝突五年朝議北師少怠紀律或
失命王亞晉王甘麻刺以督之是年海都篤姓入
㓂我爲五軍王將其一鋒交軍頗不利王視之怒
𬒳甲持矛身先䧟陣一軍隨之出敵之背五軍合
擊敵大崩潰海都篤娃遁去王亦罷兵歸鎭賞功
謀辠恩威服於敵人厥後篤娃來請臣附時
武宗皇帝亦在軍王遣使與
武宗及諸王將帥議曰篤娃請降爲我大利固當
待命於上然徃反再閱月必失事機事機一失爲
國大患人民困於轉輸將士罷於討伐無有巳時
矣篤娃之妻我弟馬兀合刺之妹也冝遣報使許
其臣附衆議爲允旣遣始以事聞上曰公深識機
宜既而馬兀合刺復命由是叛人稍稍來歸十年
冬叛王滅里鐡木児等屯于金山
武宗帥師出其不意先踰金山王以諸軍繼徃壓
之以威啖之以利滅里鐡木兒乃降其部人驚潰
王遣秃滿鐡木兒察忽將萬衆深入其部人亦降
察八児者海都長子也海都死嗣領其衆至是我
軍掩取妻子及其部人兩部凡十餘萬口十一年
武宗入踐天位詔曰公弼亮三朝荐立武功朕嘉
頼焉察八兒女燕鐡木兒帝室之胤今以妻公賜
公以　丗祖宴幙　成宗御輦及幙人樂工海東
白鶻文豹至大元年王遣使奏曰諸王秃苦滅本
懐携貳而察八兒逰兵近境叛黨素無悛心儻合
謀致死則垂成之功顧爲國患臣以爲昔者篤娃
先衆請和雖死宜遣使安撫其子欵徹使不我異
又諸部旣巳歸明我之牧地不足冝處諸降人於
金山之陽吾軍屯田金山之北軍食旣饒又成重
戌就彼有謀吾已擣其腹心矣奏入上曰是謀甚
善公冝移軍阿答罕三撒海地王旣移軍察八兒
秃苦滅欲奔欵徹不敢納去留無所遂相率來降
於是北邊以寜上詔王曰公之先佐我祖宗常爲
大将攻城戰野勲烈甚著公國之元老宣忠厎績
清謐中外朕昔入繼大統公之謀猷又多今立和
林等處行中書省以公爲右丞相依前開府儀同
三司太師録軍國重事特封淇陽王佩黃金印宗
藩將領實瞻公麾進退其益懋乃德悉乃心力母
替所服四年王入朝
今上皇帝燕之于大明殿眷禮優重九月六日疾
病敕御醫數軰診療越三日薨于大都私第之正
寢是夕大雨春秋六十有三
皇太后賻鈔二萬五千貫上敕少府以香木爲棺
給驛馬百送葬北地　詔議飾終之典翰林臣請
贈宣忠安逺佐運弼亮功臣太常臣請謚忠武宰
相請其階官封如故制曰可夫人抹開公主宗王
斡赤孫女也也遜真公主宗王塔察兒孫女魯王
脫脫女兄也燕鐡木児公主旣察八児女也赤鄰
别速氏千戸玉龍鐡木児女也完澤扎刺兒氏忽
都台扎刺兒氏右丞相東平王女弟也並封淇陽
王夫人子男七人曰塔刺海夫人赤隣所生端良
剛毅有古大臣風至元三十年佩金虎符特授昭
勇大将軍左都威衛使大德元年三月加階昭武
七月遷榮禄大夫徽政使仍左都威衛使四年兼
樞密副使六年遷同知樞密院事八年兼宣徽使
十年閏正月加光禄大夫七月遷知樞密院事
武宗即位之歲五月詔曰卿事
𥙿宗皇帝
𥙿聖皇后爲善則多不善則不聞也卿其相朕奏
曰中書大政所出細而金糓銓選臣國人也素未
甞學樞密宣徽徽政三使所領巳繁又長怯薛及
春秋隨駕蒐獮誠不敢舎是以奸大政固辭敕曰
卿元勲賢嗣舎卿復孰相哉其勿辭拜銀青榮禄
大夫中書左丞相仍領餘職他日詔曰
成宗常賜卿江南田六千畒今加賜四千奏曰萬
畒之田歳入萬石臣待罪宰相先䂓巳利人謂臣
何江南民力極矣請辭萬石之入入官以蘇民力
上恱而允六月拜太保録軍國重事太子太師加
階開府儀同三司依前左丞相七月拜右丞相監
脩國史師保領録如故未㡬上手授太尉印奏曰
丗祖未甞以此官官人臣不冝受奏可至大改元
加領中政使其年四月二十有四日從幸上都至
懷來以疾薨贈智威懷忠昭德佐治功臣太師上
柱國追封淇陽王謚輝武夫人朔思蠻公主宗王
察帶孫女也也里干公主宗王失秃兒女齊王八
不沙女兄也木忽里宿敦官人孫女也並封淇陽
王夫人曰馬刺夫人完澤所生由内供奉爲大宗
正府也可扎魯忽赤
武宗時奏曰臣家以武顯而臣方壯不効節於大
敵臣羞此生上大恱授光禄大夫假左丞相行太
宗正府也可扎魯忽赤于北軍夫人孛澤公主宗
王月魯女也梭兒合公主宗王斡羅思女也完踶
斤宣徽使怯烈女也曰􁍳頭抺開公主所生六歳
時　𥙿聖皇后命侍
武宗武宗出撫北軍年十八　今上淵潛時領府
中四怯薛大官服奉御是年六月特授荣禄大夫
宣徽使九月加儀同三司右丞相仍賜江南良田
萬畒奏曰臣首受此田指㠯求賜者多矣臣願還
田縣官有敕依至大元年二月加階開府兼尚服
使九月加中政使十月拜大師兼前衛親軍都指
揮使阿速衞指揮使左都威衛使丞相宣徽尚服
中政等使如故十一月上面諭曰公祖父宣力
我家公之輔朕克兼克謹小心範物今旌徳録功
爵公為郡王巳敕主者施行奏曰臣年德俱少所
領亊多恒懼獲罪王爵至重臣不敢受上曰公
辭之良是誰如公乃賜海東白鶻白文豹二年
兼知樞宻院事三年二月加録軍國重事五月左
右部諸王宗戚大㑹于上都㑹歸例皆有賜而舊
分忠武王黄金五　十两白金二千五百两錦綺
五叚上曰特賜大師如其父分奏曰父所受巳重
醲賞何可滂沛臣家准奏十月　上命爲尚書省
大丞相奏曰尚書省銓選刑名非臣所諧乞請新
命上悅其誠聽焉今上之𥘉詔曰公輔　先帝
盡忠無隱㢘介貞白今命公嗣父長怯薛皇慶
改元正月佩父印嗣淇陽王制下階仍開府儀
司夫人八藍荅里公主楚王牙忽都女也曰送秃
児也不千抹開公主所生内供奉曰也先鐡木児
曰奴刺丁並也遜真公主所生内供奉曰伯都庶
出女七人曰也遜真為千戸怯薛夫人曰䝉哥為
鲁王爱牙赤妃曰閱闊失為宗王小薛妃曰梭台
為宗王罕差妃曰燕哥曰晏忽都朱適曰寳奴為
宗王徹徹秃妃孫男五人曰鐡木児也不千丞相子
也昭勇大將軍嗣左都衛使遷中奏大夫通政使
曰完者鐡木児丞相子也曰按馬思不花曰阿塔火者
並淇陽王子也曰合八沙輝武王子也孫女五人
曰八迭児為宗王沙刺班妃曰奴只罕為親王朔思
班妃曰不鲁合只罕為越王阿刺荅夫里妃曰卯児
罕曰班丹俱㓜曽孫一人朶烈不花鐡木児也不
干子也王既葬二年樞宻副使野訥傳詔中書曰
故淇陽忠武王其視故廣平十一月児鲁為之建碑都
城健徳門外命翰林直學士明善撰碑文平章政
事珪書丹翰林學士貫篆額臣既受命懼不克
奉明詔乃從其家得其丗次行實則歛袵而論
曰惟天朝一家九州四海遐迩畏威懷徳者盖許
慎氏與有力焉惟許愼氏五世六王六太師始終
恩數赫奕者實天朝有大造焉然忠武王之爲父
輝武王丞相淇陽王之爲子以慈以孝移仁移忠
冝乎男㛰帝族女嫓王家入垂子則出垂臣範巖
巖焉曄曄焉世有令臣蓋將與天朝胥慶于億萬
年臣不敏敢稽首而爲之銘詞曰
維天有命聖人膺之維聖創業賢臣興之維家開
國孝子承之嗚呼休哉孰足徴之赫赫
太祖實啓帝圖桓桓淇王爲帝前驅淇王子孫四
世惟肖猗忠武王克忠克孝爰稽忠武始事
世祖夙夜左右無怠寒暑親猶股肱親猶腹心我
聞古人斯焉在今朝有柄臣肆其欺姦廷争面指
群罪不瞞舉賢於側才足經國試諸方伯竟爲良
弼　帝曰上賢可保可師爾卿大夫及予倚毗北有
金山丗扞反者朝用旰食邊將汗馬詔徃督師衣
食予士母使寒飢招徕迷子凡十一年反者破膽
投戈自縛執迷孰敢敵人有言昔也狂酲使我盜
兵蒙與天争天子神聖公甚英明頼公之英得爲
天氓帝曰公功進爵爲王旅力尚强永清我疆驅
馬來朝告我今皇一疾不起兩宮震傷飾終旣備
登嗣之良忠武之子三相兩師婦皆王女女皆王
妃古亦有君莫我君仁古亦有臣莫忠武純烈烈
大勲與日同曜淇陽真封子孫丗紹忠武神靈從
帝逰天勒詩貞石垂羙萬年
　　駙馬髙唐忠獻王碑　閻復
大德九年秋七月詔謚故駙馬髙唐王闊里吉思
爲髙唐忠獻王曽祖阿刺兀思剔吉忽里追封髙
唐忠武王曽祖妣阿里黒爲髙唐王妃祖駙馬孛
要合爲髙唐武毅王祖妣皇曽祖姑阿刺海别吉
爲齊國大長公主父駙馬愛不花爲髙唐武襄王
妣皇姑月烈爲齊國大長公主忠獻王前尚皇姊
忽荅的美實追封齊國大長公主繼尚皇女愛失
里追封齊國公主從介弟髙唐王术忽難請也恭
承䘏典命府属王元舉狀先丗勲德謁銘麗牲之
碑謹按家傳系出沙陀鴈門節度之後始祖卜國
汪古部人世爲部長亡金塹山爲界以限南北忠
武王一軍阨其衝
太祖聖武皇帝起朔方併吞諸部有國西北曰帶
陽罕者遣使卓忽難來謂忠武曰天無二日土無
二王汝能爲吾右臂朔方不難定也忠武素料
太祖智勇終成大事決意歸之部衆或有異議忠
武不從即遣麾下將秃里必荅思賫酒六榼送卓
忽難於
太祖告以帶陽之謀時朔方未有酒醴
太祖祭而後飲舉爵者三曰是物少則發性多則
亂性使還酬以馬二千蹄羊二千角上詔忠武異
日吾有天下奚汝之報天實監之且約同征帶陽
㑹於某地忠武先期而至旣収帶陽天兵下中原
忠武爲嚮導南出界垣留居鎭守爲疇昔異議所
害長子不顔昔班死焉武毅尚㓜王妃阿里黒挈
之偕猶子鎭國夜遯至界垣門巳閉訴於守者縋
垣以登逃難雲中
太祖聞忠武死悼痛不巳戎事方殷未暇治也雲
中旣下詔求王妃二子得獲賙䘏孤􁁪甚渥鎭國
至封北平王握金印武毅自齠齓
太祖携征西域還年十七鎭國巳卒繼封北平王
尚齊國大長公主仍約世㛰敦交友之好號按逹
忽荅鎭國之子聶古䚟亦封北平王尚
睿宗皇帝女獨木干公主畧地江淮殁於戎事詔
以興州户民千計給葬其户至今隷王府齊國大
長公主明慧有智畧祖宗征伐四出甞攝留務軍
國大政率諮禀而後行師出無内顧之憂公主之
力居多𥘉武毅未有子公主爲進姬侍以廣嗣續
鞠育之恩不啻巳出子男三人長君不花仲武襄
王季拙里不花君不花尚
定宗皇帝長女葉里迷失公主從
憲宗皇帝伐宋至釣魚山宋人堅壁不下我師環
攻宋卒乗壁而詬傍有坐而張盖者以謂弧矢莫
我及也君不花素善鞭箭射之以顛遂拔其壘三
子曰囊加䚟曰丘隣察曰安童丘隣察尚宗王阿
直吉女回鶻公主國朝之制凡宗室之女皆稱公
主武襄雖貴爲帝壻揔戎日多家居日少中統𥘉
釁起闕牆敗叛將闊不花於按擅火爾歡獲其属
鎭海濟南之役環城當南面㓂數出南門禦以勁
兵輙復内竄以至授首還率所部從大軍伐叛西
北敗叛王之黨撒里蠻於孔吉烈數日之間㑹戰
凡七俘獲甚衆撒里蠻尋復來歸拙里不花鎭雲
南而卒子火思丹尚宗王卜羅出女竹忽真公主
武襄所尚齊國大長公主
世祖皇帝季女也生四子長忠獻王次也先海迷
失早丗次阿里八䚟眈嗜儒術尚宗王完澤女奴
倫公主今髙唐王尚宗王兀魯䚟女葉緜干真公
主早卒再尚宗王柰刺不花女阿實秃忽魯公主
女三人必扎匣爲　皇兄晉王妃葉里彎爲宗王
按攤不花妃忽都魯爲河間王也木千妃忠獻王
生長北方金革之用固其所長而崇儒重道出於
天性興建廟學裒集經史築萬卷堂於私第講明
義理隂陽術數靡不經意宗王也不干叛率精騎
千餘併行旬日追及之時天盛暑將戰北風大起
衆請勿戰王曰盛暑得風天賛我也䇿馬以先大
敗敵軍殺掠殆盡叛王以十餘騎竄是役也王身
中三矢一矛斷其髪凱旋詔賞黃金二鎰白金千
鎰　聖上御極之初特頒金印封髙唐王駙馬封
王盖自王家始王以西北未庭請徃征之詔初不
允請至再三方許之將行誓曰邊塵不清義不旋
轡大德改元夏四月與敵遇於伯牙思或謂俟大
軍畢至戰未晚也王曰丈夫爲國死敵奚以衆爲
於是鼓噪而進大破敵軍殺傷甚衆擒將卒百餘
人以獻詔嘉其勇果賜以
先皇所御貂裘寳鞍繒錦七百介胄兵噐有差二
年秋諸王將帥㑹于邊共籌邊事咸謂徃歲敵無
冬至之警冝各休兵境上王曰今秋候騎至者甚
寡所謂鷙鳥將擊必匿其形兵備不可弛也衆不
以爲然王獨嚴兵以待是冬敵果大至彼衆我寡
三戰三却之王乗勝追奔逐北深入險地後騎莫
繼不虞馬傷而仆至䧟敵域敵𥘉待以壻禮數欲
誘降應對之際皆效忠保節之語又欲妻之以女
曰吾不覩　皇太后慈顔非
聖上面命不敢爲壻卒不能奪其志上憫王䧟敵
欲遣使理索未得其人王府藎臣曰阿昔思徃在
戎陣嘗濟王於險衆推其可用乃遣使敵一見王
於稠人中首問兩宫萬安次問嗣子安否語未竟
輙爲左右所蔽翌日遣還王竟以不屈而終嗚呼
昔忠武以一旅之衆經綸草昧去僞歸真繼以北
平父子武襄昆仲𬒳堅執銳畢命邊陲以死勤事
至王凡四世矣蓋王平生潜心聖學綱常之分了
然於胷中知義重於生故臨難無苟免可謂無忝
爾祖矣至於世締國姻奕葉封王河山帶礪子孫
世爵聖朝所以崇德報功斯亦至矣初王之北也
世子主安甫脫襁褓詔以其弟术忽難才識英偉
授以金印玉帶海東白鶻封髙唐王襲爵之後恪
守父祖成業撫民御衆境内乂安時齊國公主卒
巳乆凡王之珎服祕玩悉令謹厚者掌之以需丗
子成立又慨兄死節及先德闇而弗彰俾元舉走
京師列其事以聞光荷封謚之號其孝友敦睦雖
儒素承家有不迨焉嗚呼賢哉銘曰
大祖聖武握乾綱風飛雷厲起朔方忠武華胄踵
後唐疆界南北司壕隍有國西北名帶陽射日之
弧期共張告以僞謀吞厥疆孤忠竟爲㓂所戕
帝聞其死乆䀌傷丗姻汝締寵渥彰鎭國金鈕何煒
煌武毅繼踵服王章子復尚主殁戎行一門三將
迨武襄東殄海㓂斧其吭北禦邊釁平䦧牆偉哉
髙唐忠獻王外孫衍慶䟽天潢帝姬再降恵澤滂
尊師重道興郡庠俗袵金革北方强禮義一變齊
魯郷英風勁氣直以剛捐軀報國分所當千載烈
日横秋霜河山誓爵奕葉昌
國朝文類卷第二十三
國朝文類卷第二十四
碑文
　　丞相東平忠憲王碑　元明善
皇帝嗣寳曆御宸極拜大司徒栢柱爲中書左丞
相明年制贈乃祖孔温兀答推忠効節保大佐運
功臣太師開府儀同三司上柱國追封魯國王謚
忠宣木華黎體仁開國輔丗佐命功臣太師開府
儀同三司上柱國追封魯國王謚忠武賜碑額曰
元勲世德廟食東平别賜故中書右丞相贈推忠
同德翊運功臣太師開府儀同三司東平忠憲王
開國元勲命丗大臣之碑碑建大都良鄉之通逵
猗歟盛哉是舉也其思烈祖創業之艱念功臣宣
忠之亟勉丞相奮庸之恭歟臣承詔猥當執筆謹
按東平王丗家忠憲王諱安同姓扎刺爾氏五丗
祖是爲忠宣王親連天家丗不㛰姻
太祖皇帝起兵與乃蠻人戰我師敗績七騎走利
追兵尾及困乏絶食忠宣多力走水次縳致二歳
槖駞炙其肉啖
太祖太祖馬憊六人相顧忠宣遂以巳馬濟
太祖歩射賊而死子五人第三子曰忠武王是爲
忠憲王髙祖忠武與博爾术博爾忽赤老温佐
太祖定天下號爲四傑
太祖戰失利單走澤中天大雪忠武與博爾术張
馬韉蔽　太祖卧旦起視跡二人之足不移
太祖從三十騎行磵谷間遇群盜突射忠武三發
三殪徐撤馬韉障
太祖叱騎戰賊賊問知忠武名乃解去克烈主王
可罕忌　太祖嚴兵襲我我得其謀
太祖與忠武等悉精銳迎擊王可罕敗走死諸部
以次服　太祖即大位官制簡止置萬户二乃以
忠武爲左萬戸從破金師二十萬于野狐嶺北師
由紫荆口入忠武専征遼東西諸郡諸郡悉平詔
授太師國王都行省承制行事賜劵傳國永丗太
行迤南盡委經畧金主奔汴忠武建牙雲燕南平
趙魏東定齊魯西擊晉秦中原之地盡爲國守四
十年間無役不從無戰不在破國覆邑惜殺禁剽
風降景附懷仁歸義癸未三月薨于聞喜遺命以
未滅金胤爲恨子曰孛魯忠憲王曽祖也嗣國王
奉詔討夏攻銀肅二州斬甲首數萬禽大將塔海
詔分諸功臣邑門功第一食東平郡李全盜㩀益
都帥師圍全全窮出降山東安戊子三月薨于鴈
山子七人塔思嗣國王忠憲王祖考也夙以忠孝
自許奮曰大丈夫受恩明主要湏決機兩陣之間
取功名以報國家庶不墮我先烈
太宗皇帝攻鳯翔將兵戍潼關從攻河中追斬守
將從戰金師于三峯山破四十萬人斬行省完顔
合逹樞密移刺蒲兀朝行在所上顧之曰先帝肆
天功建鴻業諸國悉皆臣妾獨爾東南鴟張一隅
朕欲援桴鼓衆親繫孱王爾意何居起對曰臣不
逮先臣武然奉天子威靈汛掃淮浙取彼山川歸
我版籍臣敢不以死自力政爾不煩大駕蹂卑濕
之地上喜曰塔思終能成我大志從皇子曲出南
征㧞宋棗陽侵郢䧟光州略安慶己亥三月薨第
三子曰覇都魯忠憲王父也
憲宗皇帝命佐
世祖軍由蔡伐宋馳檄諭江淮人帥師與
世祖㑹鄂渚　憲宗崩内難方訌
世祖以武靖㧾師留戍而還及踐大寳甞曰朕居
此以臨天下覇都魯之力也蓋昔者與論形勢之
地武靖曰帝者必居中撫八極朝覲㑹同道里惟
均中都南俯吴越北接朔漠左控燕齊右挾韓晉
大王必欲佐天子一大統非此不可至是定都于
燕故有此㫖未㡬薨于軍大德八年制贈推誠宣
力翊衛功臣太師開府儀同三司追封東平王謚
武靖夫人弘吉烈氏
昭睿順聖皇后之兄也追封東平王夫人子男四
人長即忠憲王次定同次覇虎帶次和同嗣國王
女二人長適國戚木蘇次適太傳淮安忠武王伯
顔恭惟忠憲王自中統𥘉年
世祖皇帝命掌環衛之政令位百僚上太夫人入
朝　皇后一日上適叩及忠憲太夫人起奏曰妾
不敢自薦妾子以欺罔聖聽安同年少公輔噐也
上曰以何期之太夫人曰朝囬必求魁公論天下
事未嘗目一輕淺謂然也以是上黙四年反者平
執叛黨千餘人論之如法上問曰朕欲悉死此黨
時年十六對曰兩主争國彼安知有陛下且甫定
神器不推曠蕩之恩顧奮私憾殺無罪人何以安
反側上驚曰少年何以得老成語卿言誠開朕懷
千人皆生至元二年拜光禄大夫中書右丞相别
食四千戸辭曰蕞爾宋竊號江南方宏聖略奮神
武以臣謬膺宰相獻笑三方宋孱生侮上改容有
間曰熟思無以踰卿其勿辭奏請燕王省可中書
大政奏召大儒許衡衡至詔議中書事衡辭以疾
忠憲親候於邸語移時甚契及還籌思累日不釋
上特召衡諭之曰安同練事未熟善左右之卿所
陳語使逹朕衡對曰丞相資識聦敏雅有定操稽
古獻議即解要領臣敢不竭愚罄有四年奏曰碩
德如姚樞軰三二人可議中書省事上曰此軰固
冝優禮五年阿合馬議立尚書省乃先奏忠憲三
公詔諸儒議樞密商提倡言曰安同國之柱石一
日不可出中書進三公是崇以虚名奪其實權也
衆起和之事挫不行六年大兵伐宋先規襄樊廟
謨也七年奏曰臣近言尚書省宣奏如制其大政
令大章程聽與臣議然後得聞今尚書臣違詔徑
行上曰阿合馬恃朕信用敢爾自專勑尚書如前
詔八年陜西行省臣言歳飢盗熾若不顯戮無以
威衆奏曰盜犯强竊當罪重輕一切處死法何以
立罪入死者待報從之十年奏以玉冊玉寳上
皇后弘吉烈氏以玉冊金寳立燕王爲皇太子兼
中書令判樞密院十一年劾奏阿合馬欺國害民
有徴數事又奏各部及大都路官阿合馬奏擬非
人乞加黜汰十二年詔行中書省樞密院事從皇
子北平王出鎭北圉遂留極邊十年不與朝廷通
二十一年三月從北平王歸上召入勞之留語卧
内四鼓而出冬十一月復拜中書右丞相進金紫
光禄大夫詔天下監察御史陳天祥劾奏右丞盧
丗榮略曰人思至元𥘉治不能忘也去春丞相安
同還自北邊天下聞之室家相慶咸望復膺柄用
治期可立而待果承恩命再領中書貴賤老㓜喜
動京師時政之治與不治民心之安與不安繫丞
相之用與不用爾又如大夫玉速鐵木児丞相伯
顔朝廷專任三相事事咨而後行無使纎人從旁
泹撓能者進能善者行善誠厚天下之大本理天
下之大䇿又安用掊克在位倚以爲治哉其年丗
榮敗中書條上丗榮所爲掊克諸事詔皆罷之奏
漕司諸官上曰平章右丞固取朕裁餘皆卿事顧
欲一一相煩有失寄託初意因奏曰比覺聖意欲
倚近習爲耳目者臣猥列台司所行非道從其彈
射罪從上賜柰何近習伺間抵隙援引姦黨曰某
人與某官以所署事目付中書曰準勑施行臣謂
銓選自有成憲若此廢格不行必有短臣於上者
幸　陛下察之上曰卿言甚是妄奏者入上其名
二十四年上決意立尚書省奏曰臣力不能囬天
乞不用桑葛别相賢者猶或不至虐民誤國不聽
二十五年見天下大務一入尚書省屢上中書印
不許明年罷相止掌環衛三十年正月十九日以
疾薨于京師樂安里第春秋四十有九上悼惜乆
之曰人言丞相病朕謂不然果䘮良輔詔重臣監
護䘮事家老一無所受素車樸馬歸葬只䦨秃之
先塋忠憲王嶷然若山莫捫其髙湛然若淵莫測
其深其粹如玉其精如金其嚴如秋其温如春夷
險安危死生榮辱確乎中處一皆不動年十八入
相薦引端良責成職任漢士如史丞相天澤姚左
丞樞許左丞衡商參政挺竇學士黙尤傑者也立
御史臺以正紀綱立太常寺以崇禮樂剷除苛虐
開布寛平抑奢尚儉薄征厚施由是朝廷清明海
内寧壹倉庫滿盈年榖屢豐天子嘉之曰安同爲
相朕寢乃熟時向承平方與諸儒經畫典制賛理
樞機以宗社尊安爲己任以民物阜豐爲己責一
政失平一物失所慘然不樂改而後已公退府南
開一閤延進賢士大夫講論古今治道評品人物
得失亹亹應接不倦而請謁絶跡於清門居第一
堂一厨或請創兩廡粗備燕息者乃曰身足於庇
完矣餘室何用神觀端嚴望而尊敬每旦暮出入
過者拱立目送曰是吾安相也及薨木介三日天
下聞之識與不識無不驚哀至有失聲者曰賢相
死矣吾復何望薨後十年御史臺及集賢諸儒請
加贈謚以昭明德制下乃有今爵封謚以及父武
靖王夫人怯烈氏封東平王夫人子兀都台嗣掌
環衛　成宗皇帝拜銀青榮禄大夫大司徒領太
常寺事大德六年正月十一日薨年三十有一
武宗皇帝制贈輸誠保德翊衛功臣太師開府儀
同三司上柱國追封東平王謚忠簡婦篤思刺氏
封東平王夫人男孫一人即今丞相女孫一人適
淮安忠武王之孫樞密副使囊家帶之子同僉樞
密院事相嘉碩利丞相㓜從太夫人鞠育稍長兼
事華學凝然端大巳兆偉度年十二事
武宗嗣掌環衛
仁宗皇帝拜資善大夫太常禮儀使俄遷榮禄大
夫大司徒太常如故又進階金紫光禄大夫加開
府儀同三司延祐七年拜中書平章政事六月陟
百揆自𥘉仕介特不阿剛廉有制衆巳有忠憲王
之望及作相上輔聖主下率群僚恪司彛憲壹殉
至公明嚴峻潔苞苴自絶方爾謀叶八座道即天
工共成聖元無大之業臣稽首論曰忠憲王襲累
葉之勲抱絶倫之德膺
世祖紹統之𥘉際聖代建極之盛天度夙成英䣭
大肆逺徴近禮廣詢博采鴻儒獻其所藴智士竭
其所至治化油然以隆風俗淡焉以厚至元之初
何減漢文之世俾得展能專理期之致寧収效所
書葢不止此然房喬杜晦顯烈寡傳第功絜德爲
唐宗臣若忠憲王者有立于前或承于後論相歸
賢固當稱首古所謂社稷之臣也嗟乎其始出鎭
也誰歟其再罷相也誰歟議者不能不歸罪阿合
馬桑葛也之二罪魁孰與並立良相之去朝也宜
矣丗之公道正如青天白日雲煙有時蒙蔽真風
元氣盪滌斡旋廓乎清明可跂而睹忠憲王之表
表在天下是巳若夫紀竹帛銘鍾鼎光在邦家不
得騰實同里而垂休華夏播烈蠻夷未必不在斯
文其辭曰
正統天靳不永以卑猗維帝元眷命無巳烈烈
太祖衆始一旅四傑起輔如龍如虎敵師陸梁走
撻之楚諸部大人崩角啓處侃侃忠武秉鉞專征
薄伐遼霫至于海城戮頑植愿百邑告寧乃趙乃
魏自燕南兵齊魯歸明血戰晉并斬關入秦咸鳯
莫京取厥鯢鯨耄倪不驚金人扼河跼蹐偷生有
㩀上游帝建九斿有開輿圖帝撫八州於穆
世皇暾出東方爰相忠憲抒誠進良兩相廿年萬
彚皆昌徴車四馳元老奏康更褒迭進無材不揚
文物其章化道之祥而圖也大而見也定而行也
公而守也正巍然山立賞淑罰慝風行萬國定知
誰力忠憲之職
世皇之德繄今丞相相明天子天子倚毗臣無有
比何以熈載第思盡巳地紀天經日月重明民安
物阜海㝢晏清布冩公方持守盈成維祖規模維
孫儀刑在履之貞在繼之靈文武三相聖輔三帝
光輝接日勲庸蓋丗維元世萬維帝葉千維無窮
年尚徴相賢尋河可源凌岱可巔苟稽髙逺靡趾
方邊景行其全不在斯鐫不在斯鐫奚永夫傳質
之自天風雲與宣文鼇負石炳燿山川
　　丞相淮安忠武王碑　元明善
天以正統命帝元
太祖皇帝奮起朔方博爾术木華黎博児忽赤老
温四傑輔之滅克烈滅乃蠻滅夏滅金乃有天下
三分之二宋承中華之運西距蜀楚東際呉越盡
有荆揚益三州之野
世祖皇帝紹運撫圖肆弘大略發兵二十萬授丞
相伯顔不三年而滅宋聖文神武固勞造化儁功
偉烈寔由折衝四傑開之於其前一相擴之於其
後國家接五帝三王之緒保無疆歷服至于億萬
維年而功臣生分爵國死配廟廷有以也夫謹按
太傅淮安忠武王諱伯顔姓八隣氏蒙古部人曾
祖考术律哥圖以其兵從
太祖討定諸部嘗爲千夫長贈推忠賛治功臣太
尉開府儀同三司柱國追封淮安郡王謚武定祖
考阿刺嗣官平忽禪有功得食其地從
憲宗皇帝征蜀卒于軍贈推誠佐理翊運功臣太
傅開府儀同三司上柱國追封淮安王謚武康考
曉古台佐宗王旭烈開西域執國事以没贈崇仁
迪慶翊戴功臣太師開府儀同三司上柱國追封
淮安王謚武靖至元𥘉年王奉使天子
世祖見其貌偉聽其言厲曰非諸侯王臣也其留
事朕遣介還報建謀發令才恒出廷臣上由是
上愈益賢之勑中書右丞相安同女弟
昭睿順聖皇后姊之女女王若曰爲伯顔婦不慚
爾氏矣拜光禄大夫中書左丞相一時君相慶明
朝野晏清號爲極治七年改同知樞密院事十年
持莭奉玉冊立燕王爲皇太子十一年復拜左丞
相總襄陽兵伐宋上曰曹彬不嗜殺人一舉而定
江南汝其今體朕心古法彬事毋使吾赤子横罹
鋒刄王受命馳至襄陽諸軍纂嚴禡師啓行薄郢
州溧水溢塗人病於渉王曰吾且飛渡大江而憚
此潢潦耶度使一騎前導諸軍畢濟郢城恃江爲
固而兵精食足耀兵不攻潜由平江堰盪舟而過
郢將將二千人追我王以百騎殿郢人不敢逼平
章阿术公適至郢人走主手斬其帥趙文義以徇
戰禽沙洋守將壓新城而軍列沙洋俘馘城下不
應城䧟佩沙洋降將黃順金符上爲招討使炫其
榮於宋人以故江陵諸郡相繼送欵遣别帥受之
降阿术公使右丞阿里海牙來期渡江不答明日
又來又不答阿术公自來王曰此大事也主上委
吾二人餘可知吾實乎潜刻期而去將自沙蕪口
入江宋制置使夏貴將精兵守之乃陽言明日圍
漢陽夏貴來援我遣竒兵襲奪沙蕪口大兵咸㑹
江北岸宋戰艦属江中餘三十里我以白鷂千艘
争陽邏堡夏貴分兵拒戰命阿术公挽舟逆上載
死士三千夜渡是年十二月也明旦王戰夏貴江
上兵奪陽邏堡逸夏貴諸將請曰貴大將而逸之
可乎王曰陽邏之捷吾將遣使前告宋人而貴走
代吾使也貴今來矣未㡬果以廬州歸我師旣渡
江將佐咸賀王曰天子威靈阿术武勇將校用命
吾何力焉王陳師鄂城下鄂恃漢陽將戰焚其蒙
衝火照城中明日鄂人及漢陽人皆下留阿里海
牙守之規取荆湖王與阿术公等東兵興國蘄黃
南康江州望旗輙靡殿帥范文虎以安慶張都統
以池州來二月都督賈似道舟師十萬陳丁家洲
我士賈勇索戰軍容甚盛似道聞鼓聲先遁其師
遂潰獲都督府符印斬虜無筭太平寧國建康無
爲鎮巢皆送筦籥請城主行省駐建康時江東大
疫居民乏食乃開倉振飢發醫起病人大歡喜曰
此王者之師也有詔時方暑熾不利行師候秋再
舉王上奏曰百年逋㓂巳扼其吭風馳電擊取之
恐後少爾遲囬奔播江海遺患留悔矣上語使者
曰詔爾丞相朕不從中制也十二年七月詔王入
朝進右丞相辭曰阿术功多臣冝居後以阿术爲
左丞相賜從戰功臣爵賞有差躬受廟謨㑹諸將
於淮安同左丞相圍揚州未下十月王馳至鎭江
分軍三進參政阿刺罕以右軍出建康道參政董
文炳以左軍出海道王以中軍出常州道咸㑹臨
安攻常州守將劉師勇遁諸將請追之王曰勿追
師勇所過城守者膽落矣蘇湖秀州先師果降阿
刺罕文炳皆來駐臨安北宰臣陳冝中發使來請
降日及期冝中逃海軍進臯亭山宋主遣其臣齎
國璽奉表納土命董文炳入宋宫取宋主居之别
室封府庫歸之有司宋滅十三年三月也放散兵
衛罷易官府錢塘沙上三日海潮不至宋人以爲
天助宋主求見王曰未入朝禮無相見也留左丞
董文炳鎭臨安經略閩越四月獻宋主趙㬎謝后
全后于上都上御大安殿降封㬎爲瀛國公遣大
臣告成功於太廟上勞王王再拜謝曰奉　陛下
成算阿术效力臣具貟而已何有功能詔以陵州藤
州増食户爲六千同知樞密院事十四年宗王失
烈吉畔詔王將兵討之與賊夾水而陣乆之不戰
令牧馬具食賊疑而怠俄引兵渡水擊賊失刺吉
走死十八年詔從皇太子撫軍北鎭諭太子曰伯
顔才兼將相行全忠孝故命汝從皇太子次舎必
與論天下事待有加禮别吉里迷失者嘗誣王以
死是年得誅罪敕王臨視王與之酒愴然不顧而
回上問其故對曰彼罪自致臣若臨刑人將不知
天誅之公也上賞其量二十二年宗王阿只吉失
律詔王代揔北軍逺斥候謹隄防足兵食明賞罰
不肯要功生事將校大和敵人逺避二十四年宗
王乃顔將反報者遝至詔王覘之多載衣裘以徃
至其境輙賜驛人乃顔讌王王以大義語乃顔乃
顔陽應而隂欲執王酒䦨趍出與其從者潜分三
道以逸驛人以得衣裘故争獻馬以逓遂脫追騎
以其實聞佐上親征奏李庭董士選帥漢軍得以
漢法戰金剛奴塔不帶進逼乗輿漢軍力戰賊不
能陣而走及禽乃顔王之謀畫居多二十六年加
金紫光禄大夫知樞密院事揔北軍討叛王明里
鐡木兒大戰敗之明日搜其伏兵追斬二千餘級
馳書開諭明里鐵木兒其人奉書以泣有譛王于
上者詔以御史大夫月兒魯那演代之居王大同
以俟後命未至軍三驛王遣使語大夫曰所至姑
止待我翦此㓂卿來不後時海都帥大兵以入㓂
進我退如是而南七日衆帥怒曰㓂至則走何不
武若是果懼戰胡不授軍大夫而誤國事也王曰
海都入吾境持重而殿邀之則遁誘使深入一戰
可禽諸軍必欲速戰戰非吾憚果失海都誰任其
咎衆曰請任之王麾軍邀擊敵兵大敗殺虜㡬絶
惟海都脫走乃召大夫至軍授印而去三十年十二
月驛名至大同　上不豫明年正月宫車晏駕遣
使召　成宗于撫軍王緫百官以定國論兵馬使
請日在鳴暮鍾日出鳴晨鍾問其故對曰防變起
也王曰汝將爲賊耶其如平曰宰臣請誅盜内府
銀者曰幸赦而盜不可長也王曰盜何時無今以
誰命誅人其守正體大多類此四月
成宗即皇帝位于上都大安殿時親王有違言王
按劔陳祖宗寳訓述所以立
成宗之意辭色俱厲諸王股栗趨殿下拜五月加
開府儀同三司太傅録軍國重事依前知樞密院
事上意欲王入中書時相忌之王呼相語曰幸送
兩罌羙酒我與諸王飲於宫前餘非所知也江南
行三樞密院行省臣累陳非便樞密臣庇之有詔
問王王巳病張目對曰罷行樞密兵柄一歸行省
於國事爲完三院遂罷是歳十二月薨于京師甘
棠里第春秋五十有九遣重臣來賵敕百官送葬
送者盡哀葬于白只刺山之先塋夫人别宿真即
扎刺爾氏封淮安王夫人再娶斗奴氏生三男子
買的正議大夫僉樞密院事囊加台通奉大夫樞
密副使朶真普未仕俱卒副樞娶丞相興元王孫
中政使買苟之女生一男子一女子男相嘉碩利
正議大夫同僉樞密院事女適資德大夫大都留
守晃兀兒不華王薨
成宗贈宣忠佐命開濟功臣太師開府儀同三司
追封淮安王謚忠武
仁宗皇帝賜鈔十萬貫卑江浙省臣廟祀臨安
皇上敕建碑于都城之郊賜額曰開國元勲佐命
大臣之碑命臣明善製其刻文臣聞忠武王天質
髙厚風神静明英偉端大剛介莊廉當大任而不
恐遇大論而善斷言笑有時喜愠莫測恒負天下
之重以神噐尊安爲務仁視群品無間親踈義使
英材無比適莫故四海公論翕然歸之其平宋也
一二十萬猶將一人賞罰信紀律彰大將禀命仰
之若神明降人投誠依之猶父母未嘗妄戮一卒
未嘗妄殘一物貨財不足移其心聲色不足惑其
志師入臨安禮賢黜罪市肆不易雞犬無驚歸馬
蕭然囊惟衣被畢事還朝口不言功連出緫師無
役不最嗚呼碩德元才生由間氣良相名將見諸
行事乃知宇宙之間功名之表自有大人也弼成
正統騰耀始日力扶寳運播烈終年請即是而作
頌頌曰
世祖聖神地翕天開陽施隂閟鼓盪風雷駕馭群
才鞭笞九垓糞掃兇菑祥慶有來紏紏雄豪英英
俊髦樂世之遭陋時之逃或秉樞機或建旗旄纓
冠自獻文奮武招維忠武王胥㑹明良雄圖逺韻
聖度恢張制曰伊賢當吏天子左官諸侯奚爾噐
使乃命之相乃命之將爰資弼亮爰資開盪嗟兹
中土鼎峙三主既殄其二一也無武天生聖人賚
之良臣頸組厥君稽顙軍門東渉扶桑西跡虞淵
北盡窮髪南極玄蠻咸受正朔襲我衣冠委勲不
居歸衛帝廬出緫北師馬騰士娱輿目睢盱望入
中書鉅材乃儲翊運是湏肅將天威劒而登殿揚
命群王群王自愞䇿　帝御天下拜登讌是日微王
慶㑹㡬變始知
世祖神㡬先見故抑王庸留垂後憲稽其一德始
終交盡抒誠兩朝力殫無靳進官三公心不増隆
追爵一王道不加崇維王逹節髙抱孤忠維王獻
能茂建元功紀勣竹帛鑄銘鼎鍾並日不滅與國
無窮敕臣作頌勒之貞石昭示萬國永著臣則

國朝文類卷第二十四
國朝文類卷第二十五
　碑文
　　丞相順德忠獻王碑　劉敏中
故太傅右丞相贈推誠履正佐運功臣太師開府
儀同三司立柱國順德忠獻王答刺罕旣薨之五
年皇慶改元之秋　上詔中書故丞相答刺罕弼
亮三朝功多不可以不顯其相地盧溝通逵旁勒
碑焉且詔臣敏中撰文臣竊惟有國致治難得賢
爲尤難是以古之聖主得一賢則信任之尊顯之
使得以盡其能又必褒崇之表異之示不可忘其
勞若太常之紀􁋼府之藏鼎彞之勒麟閣雲臺之
像不一而足重得賢之難也我元聖聖相承天佑
生賢相臣將臣炳烈相望人才之得於斯爲盛若
夫懷逺圖而略近功先大綱而後小數藴江海之
量負山嶽之重不威而令行不言而人服處難而
無所惑履變而不可奪端委雍容而朝廷尊安天
下受其賜則忠獻王其人乎　上之所以眷眷焉
不忘而王之所以荷此表異之渥也冝矣嗚呼聖
人言君使臣以禮臣事君以忠于兹焉見之臣謹
按王諱哈刺哈孫朔方人其族爲斡羅那氏襲號
答刺罕曽祖考諱啓昔禮贈推忠佐命宣力功臣
太師開府儀同三司上柱國追封順德王謚忠武
祖考諱博理察贈恊忠翊亮定逺功臣太師開府
儀同三司上柱國追封順德王謚忠毅考諱囊加
台贈宣忠効節保大功臣太師開府儀同三司上
柱國追封順德王謚忠愍曽祖妣哈刺眞氏祖妣
完者氏妣脫魯哈納氏並封順德王夫人忠武重
厚有英才遇
太祖皇帝於飛龍見躍之際知可汗將襲之趣告
帝爲備果至我兵縱擊大破之尋并其衆以功擢
千戸錫號答刺罕時官制惟左右萬戸次千戸非
勲戚不與答刺罕譯言一國之長　帝謂侍臣彼家
不識天意故來相害是人告我殆天所使我許爲
自在答刺罕矣因賜御帳什噐及宴飲樂節如宗
王儀是後所下郡國由奉聖大同至陜西西域土
畨雲南遼東未甞不從摧堅蹂强以死力自效壬辰
太宗皇帝略地河南忠武間出太行反擊燕有功
㑹病薨子十二人其三忠毅也以勇銳服衆從
睿宗皇帝取汴蔡滅金丙申錫分邑順德病薨二
子次爲忠愍果毅有謀以近侍從　憲宗皇帝伐
蜀多勞績戊午薨于軍於是王甫及歳而識悟異
凢兒目不視戯稍長善騎射尢習國書聞儒者談
輙喜至元壬申
世祖皇帝録勲臣後一見異之命襲號答刺罕長
宿衛百人夙夜共職惟謹甞從獵馬躓傷面上直如
常帝命醫視眷益重明年秋九月　帝御萬壽山
王侍賜金叚諭曰汝先世勲大朕且大用汝又明
年春丁母夫人憂哀毀踰禮是冬十月帝獵三不
刺歸語皇太子曰荅刺罕非常人比可善遇之乙
亥江左平賜廉欽二州益其邑乙酉拜大宗正賜
珠衣一襲時郡縣囚盜詐者上宗正決屬當遣使
決死囚諸道王重按獄詞小不具悉令覆勘奏決
者僅六十人耳尋赦下所活數百人大同民群闘
毆鷹房二人死近臣以變聞　帝怒亟遣王治止坐
其首闘者京師有以僞造楮幣連冨民百餘家王
盡釋之保定諸郡旱民當輸米京師多以輕資就
糴有司摭爲姦欲没其産賞告者王得其情皆縱
去曰舎貴就賤民便事集又何罪爲柄臣擅威福
益横知王惡已忌之數曲爲邀致竟不一徃其家
僮冒禁殺牛有司莫敢詰王致以法益忌謀撓王
以多事奏請江南囚亦隷大宗正莅決王曰彼間
民教令未孚若一切繩之恐生亂　帝是之而止辛
卯　帝念湖廣失治欲遣近臣往莫宜王臺臣奏答
刺罕在宗正決獄平即去恐難其人帝曰彼地朕
嘗駐蹕治非斯人不可王遂行隨賜以玉帶授榮
禄大夫湖廣省平章政事湖廣南瞰交趾占城西
掖蜀西南接南詔東連吴㑹境壤且萬里而八畨
兩江蠻獠布溪峒間虺蛇起伏跳踉小戾則相讎
殺攻剽無時故治視他省劇甚王至審利病度先
後簡僚佐撫兵民威行德流善遂頑革錢粟刑獄
井井有條自宋時有巨盜嘯黨出没湖湘殆二十
年不可制王選士付以方略悉擒誅之江州隷江
西省有猾民餌官府恣虐凡剽船江中群盜皆與
爲根穴交通王知狀徑縛以來百救莫施卒寘於
死逺近震悚俄置行樞密院兵民政分勢不相營
姦㓂伺發溪峒以閧壬辰王入覲列其不便罷之
帝問王人言廉訪官反撓吏治朕巳令視之卿謂
若何王曰憲司職紏姦弊貪吏所疾妄爲謗耳
帝以爲然及還邊將征交趾出其境王戒曰無擾吾
民有奪民魚菜者杖其千夫長一軍肅然乃上奏
曰徃年逺征無功民瘡痏未蘇乃復有事非國善
謀也又發湖湘冨民屯田廣西爲圖交趾計王以
徙民瘴鄉事固難成必且怨叛遣使密奏吏抱劵
請署不答俄使還報罷民大恱已而廣西元帥府
請募南丹戸五千屯田襟要謂士不死瘴癘餽餉
有餘蓄實空荒之地爲邕管之蔽制諸蠻控交趾
其利有六王喜與之牛種農噐置長統焉聞諸朝
到于今便之湖廣舊無夏稅柄臣援唐末末世爲
徴王曰衰弊之政聖朝可行邪竟奏罷常澧辰等
州大水漂民廬多死者王亟發廪爲之賑慰凡災
皆如之甲午春正月　世皇登遐王謹斥候戒不
虞境内寜肅大德戊戌九月朝　成宗皇帝于上
都帝嘉其績授光禄大夫左丞相行省江浙視政
凡七日綱舉七十餘事民風吏習翕然爲變入爲
中書左丞相加銀青榮禄大夫杭之耆庶伏地攀
泣馬不得前王旣當鈞軸益以天下自任每退食
延見四方賔使訪以物情得失吏治否臧人材顯
晦年糓豐歉采可行行之凡論議先以國典參以
古制揆以時宜必當而後已其可否事猶元化之
運順無畱滯惟不言利不喜變更一以節用愛民
重名爵爲務京師先未有孔子廟而國學寓他署
王喟曰首善之地風化攸出不可怠乃奏營廟學
甞躬爲臨視旣成朝野瞻聳選名儒爲學官奏遣
近臣子弟入學而四方來學者益衆又郊禮乆未
遑王總羣議奏行之辛丑同列以或者議倡言
世祖皇帝以神武開一統功蓋萬世　陛下未有
伐國拓地之舉以彰休烈西南夷八百婦國弗率
可命將徃征王謂山嶠小夷去中國遼絶第可善
諭向化苟將非其人未見所利弗聽竟奏發湖廣
兵二萬人丁壯役餽輓數十萬將失紀律果無功
而還諸蠻要擊飢疫相仍比至將士存者纔十一
二會赦有司議釋將罪王曰徼名首釁䧟失士馬
非常罪比不誅無以謝天下奏誅之癸卯秋拜中
書右丞相加金紫光禄大夫王常言治道先守令
至是選掄益詳時號得人定官吏贓罪十二章及
丁憂㛰娉盜賊等制禁獻戸及山澤之利每歳春
大駕幸上都王必留守其重可知巳時　帝疾連歳
權移中闈群邪交扇勢熖翕忽王以身維之姦不
得逞事以無撓丙午加開府儀同三司監修國史
置僚屬奏修三朝皇后及宗室功臣傳冬十有一
月　帝弗豫王入侍醫藥出緫宿衛且理㡬務諸藩
王欲入侍疾王拒之丁未春正月宸御晚駕時
武宗皇帝撫兵居北王封府庫稱疾卧闕下理㡬
務如故中闈以姦臣謀絶北道驛欲行祔廟禮王格
其事密記授使間走踰兩驛始得傳馳報　武宗
諸懷詐者數欲害王王不爲動内外懔懔視王以
安㑹　今上皇帝皇太后至自懷姦臣希中㫖
謀爲不軌三月王賛　今上皇太后擒滅其黨發
使迎　武宗四月　今上皇太后如上都王繼徃
五月　武宗即大位加太保開府儀同三司録軍
國重事中書右丞相監修國史賜以　憲廟所御
白貂裘寳帶未㡬加太傅賜第見其子脫歡近侍
和林控北邊始置宣慰時諸部落降者百餘萬口
乃罷宣慰詔王以太傅爲左丞相行省事賜楮幣
十五萬緡黃金贏十二鎰白金二千五百兩帛四
百端乳馬六十疋　皇太后賜楮幣五萬緡帛二
百端至和林獲盜米商衣者即斬以徇攘竊屏息
行旅爲便分遣使發廩賑降口復奏請錢七千三
百萬緡帛稱是易牛羊給之又給網數千令取魚
食逺者厄大雪金山命諸部置傳車相去各三百
里凡十傳餽米數萬石牛羊稱之又度地立兩倉
積米以待來者全活不可勝紀有飢乏不能逹和
林徃徃以其男女弟姪易米以活皆贖歸之和林
歳糴軍餉恒數十萬主吏視利繆出納囊橐滋弊
乆矣立法以遏其源稱海屯田廢㢮重爲經理歳
得米二十餘萬斛益購工治噐擇軍中曉耕稼者
雜教部落又浚古渠漑田數千頃糓以恒賤邊政
大治至大改元戊申　帝賜大帳如親王制諸藩
禀命戎事則以宴之仍賜酒米百斛　皇太后
今上咸有賜焉天下傾耳以俟復召是冬十一月
遘疾召其屬曰吾不起矣不得報國矣汝曹各自
勉此間金糓勿貽朝廷慮其屬以聞　帝驚愕命
醫偕其子脫歡行以閏月某日薨于和林所居之
正寢春秋五十又二天雨木冰連日　帝大傷悼
遣近臣慰諭其子賜􁎚錢五萬緡　今上􁎚錢二
萬五千緡敕大興尹買葬地昌平陽山南之原曰使
天下後丗知吾賢相耳乃胥議爲石塜柩至以是
月二十有九日葬焉近而朝著逺而士民以及四
方慟哭流涕嗟悼懷慕及奠于冡者無有巳也明
年己酉八月有封謚之命先配孫都氏繼室扎刺
兒氏昭列氏扎刺兒氏怯列氏並追封順德王夫
人一子即脫歡由近侍爲太子賔客　今上御極
遷御史中丞進大夫官榮禄大夫襲號答刺罕博
貫經史特立正言得風憲軆皇慶改元壬子制加
王曽祖考而下三丗爵謚大夫之母完者氏封順
德太夫人王爲人神宇靖偉簡資重寡言覔喜愠
望之儼然知其爲公輔器其在宗正也從
丗皇北廵平宗王亂初入叛境王率三百騎猝與
敵遇徐整騎突出敵背連彀矢殪數人敵披靡遁
帝壯之其在中書也引儒生討論墳典至堯舜禹
湯文武之爲君臯夔稷契伊傅周召之爲臣歎曰
人生不知書可乎乃館士教其子學由是而觀王
之文武志略夲乎天性奮身逢時發於至誠故其
事業之見于世剛明正大巋巍煒燁如此嗚呼古
所謂大臣者王爲無愧矣臣旣述其事乃繫之以
詩曰
漢有文成難制將變元有忠武患去未見掖聖承
天偉績共貫忠武有孫維王忠獻維嶽降靈維王
以生雲風類從近列以升穆穆
丗皇群材權衡孰大予任王予是稱利噐所施宗
正焉始挺然鶚立獄平政理朝有巨姦王不以齒
有媚不答姦氣爲褫　帝念湖廣控馭匪冝陟之鼎
司曰汝徃釐霜肅露濡化行若馳島蠻海夷恱服
熈熈移杭未旬入緫大政民有怙恃事有龜鏡惡
者自懲善者相慶百度亹亹咸統于正　成宗上
仙囬邪譸張勢挾中闈構謀非常王翊潜龍寘彼
斧斨伊霍之重頼其胥匡　武皇嘉之康錫三接
朔方徃撫有聞赫赫一夕隕星山圯棟折遄歸之
望竟莫爾愜　天子曰嘻斯何人斯何紓予思其
碑而辭大書深刻九逵是向尚千萬年監此良相
　　駙馬昌王丗德碑　張士觀
至治元年十二月癸亥制贈駙馬昌王阿失髙祖
孛秃爲推忠宣力佐命開國功臣太師開府儀同
三司駙馬都尉上柱國追封昌王謚忠武髙祖妣
公主帖木倫公主果真並追討昌國大長公主曽
祖鎻兒哈宣忠保大翊運開國功臣太師開府儀
同三司駙馬都尉上柱國追封昌王謚忠定曽祖
妣公主不海罕追封昌國大長公主祖扎忽兒陳
推誠靖逺佐運賛治功臣太師開府儀同三司駙
馬都尉上柱國追封昌王謚忠靖祖妣公主也孫
真追封昌國大長公主父忽隣効忠保德輔運佐
理功臣太師開府儀同三司駙馬都尉上柱國追
封昌王謚忠宣妣公主伯牙倫公主卜蘭奚並追
封昌國大長公主公主益里海涯追封皇姑昌國
大長公主旣頒䘏典又詔翰林文諸石臣士觀祇
奉明詔按丗系王族爲亦啓列氏以小字阿失行
忠武蚤逢興運從
太祖皇帝起朔方同諸豪傑飲水于黒河要結盟
誓經啓疆宇𥘉　太祖遣使四方詢訪人情至忠
武所時忠武止畜一牝羊烹其羔迎勞使者又以
使者馬瘠易以已之良馬使囬併烹牝羊餞之使
者復命具以忠武誠欵對　上嘉之遂以皇妹帖
木倫公主下嫁寔生忠定帖木倫公主殁繼尚皇
女果真公主嘗從征乃蠻翊衛左右未始少離
上閔其勞以所獲戸民多賜其部我師旣破長城
右遣國王木華黎經略北亰左遣忠武規取阿八
合亦馬合等城所得漢民即賜忠武且諭㫖曰諸
部各遣子弟入侍時火魯刺帶哈兒八台違㫖命
忠武提兵千人誅之以令衆復以所隷百姓賜之
迨上征河西扈蹕戎行備著勤勞師未旋鼎湖上
仙甫旬日忠武亦卒　太宗震悼不巳曰孛秃事
我　皇考宣力良多今已云亡送還本土遂葬於
乞只兒仍禁其地三年如國家制忠定繼起擢爲
萬戸尚宗女不海罕公主緫戎南征攻嘉州破之
師還卒于道忠靖從　定宗皇帝討平萬奴有功
尚宗女也孫真公主忠宣先尚　憲宗女伯牙倫
公主以失列吉叛屢著戰功繼尚宗女卜蘭奚公
主征乃顔扈從乗輿忠勤備至　丗祖憐之賜名
霸突覇突譯云驍勇也維亦啓列氏世篤忠貞積
慶流祉至王益大王生資英果年十五巳能從征
乃顔躬履行陣至今不懈却敵奏功者屢矣是以
尚宗女撒児塔陳公主歳辛丑與都瓦戰射中其
足敗之　成宗録其功以皇女益里海涯公主下
嫁是生　今上皇后及晉王妃亦隣真八刺繼尚
憲宗女孫買的公主　武宗即位襲爲萬户賞賚
優渥頒金印封昌王仍置王府迨　仁宗朝賜文
豹及海東青白鶻歲以爲常　今上即位賜楮幣
二萬定西馬及七寳帶各一　太皇太后繼賜楮
幣萬定子七人曰失刺渾台尚宗王木南子東亦
勒真公主撒兒塔陳公主出也曰監藏八刺曰阿
刺納失里買的公主出也曰塔海曰汝奴朶兒只
監臧朶兒只臣竊惟由漢以來言世家者必曰袁
氏之四世五公髙密之重侯累將載在方䇿以爲
美談王家由髙曽以來載德象賢忠事我朝至於
奕丗封王一門尚主國家所以崇德報功斯亦至
矣其寵貴視袁氏鄧氏冝無少讓而隆名偉績則
又過之以之銘鍾鼎書竹帛其誰曰不然臣士觀
謹再拜稽首而獻銘曰
於皇聖元受命于天群雄入彀載造坤乾忠武崛
起儷景同飜翼佐王烈執銳𬒳堅矯矯忠定奮其
才賢光依日月躬屬櫜鞬四征弗庭所向無前在
定宗世孽竪擾邊乃命忠靖扈蹕周旋與謀帷幄
奏捷戎軒忠宣繼之不懈益䖍却敵伐叛智勇兼
全篤生昌王于蕃于宣靖氛沙漠志力益殫惟
帝念勞追䘏其先何以寵之國姻世聮何以貴之王
爵世延詔紀金石誓肩河山特以表忠千載永傳
　曹南王世德碑　虞集
中書右丞相臣某等言　陛下入正大統道汴梁
命山東河北蒙古軍都萬戸府都萬戸也速迭兒
以其兵從至京師以功拜河南等處行中書平章
政事於法官一品當贈三代官封也速迭兒曽大
父撥徹大父也栁干父阿刺罕嘗爲大將戰功多
又多死王事軍中冝追封以第一等爵制曰可有
司以詔書議贈所當得官按地定封於是故贈定
威佐運功臣榮禄大夫司徒上柱國曹國公謚忠
定撥徹加贈定威佐運功臣光禄大夫司徒上柱
國追封曹南王謚如故故蒙古漢軍都元帥贈宣
忠靖逺功臣光禄大夫中書右丞相上柱國曹國
公也栁干加贈宣忠靖逺佐運功臣金紫光禄大
夫中書右丞相上柱國追封曹南王仍謚桓毅故
光祿大夫中書左丞相贈恊謀佐理功臣太師開
府儀同三司上柱國曹國公謚武定阿刺罕加贈
竭誠宣力定逺佐運功臣太師開府儀同三司上
柱國追封曹南王改謚忠宣曽祖母塔拜祖母滅
列母脫端濶濶倫皆先封曹國夫人改封曹南王
夫人制下有勑國史臣集其以曹南王丗家行事
歳月著文于碑臣受詔謹按撥徹蒙古扎刺兒台氏
太祖皇帝初起朔方豪傑之士雲起響應而從之
爲之腹心爪牙者必皆有深智逺識有勇而善謀
是以東征西伐無不如志以成萬世之業者天爲
之生才而聖神善用之故也撥徹自其㓜年已在
宿衛爲火而赤火而赤者服御弓矢常侍左右者
又爲博而赤博而赤者親烹飪以奉上飲食者也
盖非篤愼強敏見知而親信任使者不得預是以
屬車所向無不在行數以徇戰掠地著功受賞
太宗皇帝即位仍以其職從征行隴北陜西之役
攻城壁取郡縣率先戰士竟死之也栁干繼爲火
而赤博而赤膺其父之職也以　太宗之命事岳
里吉太子爲畨衛之長歳乙未濶出忽都秃太子
出師伐金遂侵宋有㫖出從戰戰有功拜萬戸方
是時察罕以　太祖所㧞重臣爲大將位望崇甚
而也栁干以天下馬歩禁軍都元帥爲察罕之副
揔領諸翼䝉古漢軍馬統領屯戍大軍南面之征
最爲重兵矣於是取陜西掠河東踐河南歳乙卯
擣光壽大帥察罕殁　憲宗皇帝命也栁干代之
拜諸翼軍馬都元帥統大軍攻淮東西諸城歳戊
午帥師至揚州數出戰遂以戰死阿刺罕以諸翼
蒙古軍馬都元帥統其父之軍從　世祖皇帝南
伐宋　憲宗崩　世祖北還即皇帝位從至末黎
伯顔孛刺之地阿里不哥阿藍䚟児渾都海興兵
爲亂不受詔命討之阿刺罕以其所部蒙古軍擊
之北至昔門秃之地遂追之至河西功成而還中
統建元之歳賞功賜黃金五十兩二年濟南帥李
璮以山東反大發兵討之阿刺罕揔其衆次老倉
口以進戰明年濟南破璮誅山東平師還又明年
賞功賜黃金虎符一銀印一以舊官將其軍至元
初大軍伐宋五年師圍襄樊力戰數有功十一年
取宋大軍渡江阿刺罕以其師取鄂州泝江陵下
至荆口所至郡縣降其軍慰撫其民人明年拜昭
毅大將軍統其師發建康道溧水溧陽指獨松關
抵杭州上方道與宋將吴某䓁戰斬之斬首七千
級又與宋將祝亮戰擒亮并其禆校七十二人斬
首三千餘級又與宋兵戰斬首七千餘級又斬逐
其援兵退走數十里宋將奉使吴某都統丁某揔
制趙某來逆戰敗之斬首三千級擒揔制谷某又
擒宋將張八及其禆校斬首二千級六月即軍中
拜中奉大夫行中書省參知政事是年宋亡明年
丞相伯顔以宋主入覲九月阿刺罕帥師東渡浙
取越明台温衢婺處及閩中諸郡追宋宗室秀王
某道數戰皆敗之降其運使趙某提刑趙某五百
餘人至福州與宋軍轉戰四十餘里斬歩帥觀察
使李世逹䓁於陣殱其軍獲秀王及其家屬將吏
百八十餘人降其部曲淮卒三千人於是江南悉
平十二月有詔以中奉大夫中書參知政事授金
虎符行江東宣慰使郡縣新附民心未安威信所
孚莫不恱服十四年入覲　上嘉其功進拜資善
大夫中書左丞仍還宣慰江東十六年六月進拜
資善大夫中書右丞仍留宣慰江東十八年入覲
方是時海内悉巳平定舟車所至莫不服從而日
本蕞爾海島之間彌固自保有司以致討爲言
天子從之廼賜玉帶弓矢命爲中書左丞相行省
事統蒙古諸翼軍馬四十餘萬徃征之師次明州
且渡海矣殁焉旣殁而子也速迭兒㓜拜降也速
迭兒之兄也襲世職爲萬戸揔其軍後以功僉書
江淮行樞密院事進拜江浙行省右丞福建行省
右丞河南行省平章政事仍領其先世萬戸軍馬
旣殁也速迭兒以元貞元年世其職受昭勇大將
軍左手蒙古軍萬户延祐三年覃恩加昭毅大將
軍泰定三年進昭武大將軍皆以萬戸揔其軍如
故後二年　今上皇帝南還京師將有大正于天
下道過汴梁今太保伯顔公方鎭汴省八月庚子
召也速迭兒帥其兵以行乙巳兵大集士卒感激
赴義車馬器械精備勇氣自倍丁未命爲本省參
知政事師行庚戌進平章政事仍兼山東河北䝉
古軍都萬戸府都萬戸九月庚申同知樞密院事
仍兼都萬戸壬申　皇帝即位大明殿建元天暦
明日拜知樞密院事授以樞密院印仍領其萬戸
事甲戌秃滿逹兒自遼東引兵㓂通州令也速迭
兒帥諸翼軍馬出禦之丙子王禪䓁之兵軍於北
皇后店也速迭兒移兵合擊敗之己卯哈刺赤渾
都帖木兒阿刺帖木兒之兵軍昌平縣東白浮村
帥師合擊敗之壬午昔寳赤大都之兵軍於昌平
縣東北又帥師合擊敗之凡來㓂之兵悉已敗􁢬
揔兵者或執或敗走北面悉平癸未太師右丞相
㑹諸將於龍虎臺下奏凱於朝有敕命也速迭兒
守居庸之北關壘石以爲固十月己亥拜榮禄大
夫知樞密院事依前兼管都府事統領諸翼蒙古
軍馬使出師禦㓂兵之西入者師次廣平磁州之
武安縣敗獲揔兵者也先帖木兒䓁而西南諸郡
以次告平庚子召還十一月丁亥樞密院奉敕散
諸軍行院官還京師明年二月以舊官復拜山東
河北蒙古軍都萬戸府都萬戸五月　上之上都
也速迭兒仍帥其所統兵從十月癸卯　皇帝若
曰也速迭兒屬櫜鞬以備干城恪恭職事朕用嘉
之其以爲河南行中書省平章政事十一月丙寅
以所統兵置大都督府命兼山東河北蒙古軍大
都督秩從二品刻銀印賜之已巳有封贈之命嗚
呼　上之所以待功臣將帥寵錫榮耀不亦盛乎
臣嘗聞之自昔國家所貴有勲舊之臣者以其君
臣之契深宗社之事諗逆順向背之道素定於見
聞而愛敬之誠自有不能已者故其得備戎行氣
決志憤以能成功也　世祖皇帝旣定海内以蒙
古一軍留鎭河上與民雜耕横亘中原故將委忠
君於國人備非常於他日其所以爲子孫計者深
且逺矣　今上皇帝以天縱之資歴造昧之乆奮
名義以致討夙逆應天人而歸履大位固歴數之
所在也若曹南王家自開基以來已入備禁衛出
死行陣者三世矣今平章以其世守之舊兵奉中
興之大業以致真王之封食所居之邑聲振大藩
受軍民之寄福禄方未艾也嗚呼偉哉敢再拜稽
首而爲之銘詩曰
昔在　太祖受命自天　聖子神孫師武用宣
世祖赫赫一是萬國虎臣孔多貴有世績忠定之
興承國肇基廼執干戈廼奉鼎彞不寧方來先後
奔奏盡瘁殞身以昌厥後有朅桓毅益信以崇
帝討王誅無往不從金氣旣衰宋亦就䠞兼弱攻昩
我帥我督截彼淮浦其流湯湯蹀血以終厲我國
殤克繼父祖忠宣之武天錫之功　世皇是輔肅
肅南征絶江擣城左纛振旅馳追不庭　世皇御
天於鑠如日式圍不遺聲教廼訖于時出師有專
有分江漢之間忠宣所軍蒙衝載兵遡江薄海列
郡風靡有順無悔旋指江東進師合攻關柵兒嬉
孰當吾鋒斬將連營覆卒盈野廼㑹元戎于城之
下孌孌孱􁁪解璽入朝掠其餘疆曽不崇朝旣定
甌越成功來告命以相臣持節東道治以歳成位
以序升入覲　天子龍光是承　天子曰嘻蠢彼
海裔爾相予左帥士以濟臨涯掦舲海若弭靈天
不憗遺亟霣將星忠宣所統國人之勇留戍羅絡
齊魯梁宋鼔旗閒閒武帳在中旣世其官又世其
功今我　聖皇中興以正錫鑾在塗萬騎前乗誰
其將之不二之臣彼壘于郊摧之爲塵　聖皇賞
功寳玉鷹馬還長其鎭爲國召虎頟額爾軍何以
表之爾建大府都督之旗爾家于曹有桑有土昔
公今王三世之祜豐碑列功備書三王咨爾多士
勸忠勿忘
國朝文類卷第二十五
國朝文類卷第二十六
　碑文
　　髙昌王世勲碑　虞集
至順二年九月某日
皇帝若曰予有世臣帖睦兒補化自其先舉全國
以歸我
太祖皇帝寔賛興運勲在􁋼府名著属籍世纉令
德以勱相我國家至帖睦兒補化佐朕理天下爲
丞相爲御史大夫文武忠孝厥績懋焉昔其父葬
永昌大夫徃上冡其伐石樹碑而命國史著文而
刻焉臣集頓首受　詔退而考諸髙昌王世家蓋
畏吾而之地有和林山二水出焉曰秃忽刺曰薛
靈哥一夕有天光降于樹在兩河之間國人即而
候之樹生癭若人妊身然自是光恒見者越九月
又十日而癭裂得嬰児五収養之其最穉者曰卜
古可罕旣壯遂能有其民人土田而爲之君長傳
三十餘君是爲玉倫的斤數與唐人相攻戰乆之
乃議和親以息民而罷兵於是唐以金蓮公主妻
的斤之子葛勵的斤居和林别力跛力荅言婦所
居山也又有山曰天哥里干荅哈言天靈山也南
有石山曰胡力荅哈言福山也唐使與相地者至
其國曰和林之盛彊以有此山盍壞其山以弱之
乃告諸的斤曰旣爲㛰婣將有求於爾其與之乎
福山之石於上國無所用而唐人願見遂與之石
大不能動唐人使烈而焚之沃以醇酢碎石而輦
去國中鳥獸爲之悲號後七日玉倫的斤薨自是
國多灾異民弗安居傳位者數亡乃遷諸交州而
居焉交州今火州也統别失八里之地北至阿术
河南接酒泉東至兀敦甲石哈西臨西畨凡居是
者百七十餘載而我　太祖皇帝龍飛於朔漠當
是時巴而术阿而忒的斤亦都護在位亦都護者
其國主號也知天命之有歸舉國入朝　太祖嘉
之妻以公主曰也立安敦待以子道列諸第五與
者必那演征罕勉力鎻潭回回等國將部曲萬人
以先啔行紀律嚴明所向克捷又從　太祖征你
沙卜里征河西皆有大功薨次子玉古倫赤的斤
嗣爲亦都護玉古倫赤的斤薨子馬木刺的斤嗣
爲亦都護將探馬軍萬人從　憲宗皇帝伐宋合
州攻釣魚山有功還軍火州薨至元三年　世祖
皇帝命其子火赤哈児的斤嗣爲亦都護海都帖
木迭兒之亂畏吾而之民遭難解散於是有㫖命
亦都護収而撫之其民人在宗王近戚之境者悉
遣還其部始克安輯十二年都哇卜思巴等率兵
十二萬圍火州揚言曰阿只吉奥魯只諸王以三
十萬之衆猶不能抗我而自潰爾敢以孤城嬰吾
鋒乎亦都護曰吾聞忠臣不事二主且吾生以此
城爲家死以此城爲墓終不能爾從城受圍六月
不解都哇系矢以書射城中曰我亦　太祖皇帝
諸孫何以不我歸且爾祖甞尚主矣爾能以女歸
我我則休兵不然則亟攻爾其民相與言曰城中
食且盡力巳困都哇攻之不止則淪胥而亡亦都
護曰吾豈惜一女而不以救民命乎然吾終不能
與之相面也以其女也立亦黒迷失别吉厚載以
茵引繩墜諸城下而與之都哇解去其後入朝
上嘉其功錫以重賞妻以公主曰巴巴哈児
定宗皇帝之女也又賜寳鈔十二萬定以賑其民
還鎭火州屯於州南哈密力之地兵力尚寡北方
軍猝至大戰力盡遂死之子紐林的斤方㓜詣闕
請兵北征以復父讎　上壯其志賜金幣鉅萬妻
以公主曰不魯罕　太宗皇帝之孫女也主薨又
尚其妹曰八卜义公主有㫖師出河西候與北征
大軍齊發遂留永昌焉㑹吐蕃脫思麻作亂詔以
榮禄大夫平章政事領本部探馬等軍萬人鎭吐
番宣慰司威德明信賊用歛跡其民以安
武宗皇帝召還嗣爲亦都護賜之金印復署其部
押西護司之官　仁宗皇帝始稽故實封爲髙昌
王别以金印賜之設王傳之官其王印行諸内郡
亦都護之印則行諸畏吾而之境八卜义公主薨
尚公主曰兀刺眞安西王阿難荅之女也領兵火
州復立畏吾児城池延祐五年十一月廿一日薨
子二人長曰帖睦児補化次曰籛吉皆八卜义公
主出也帖睦児補化大德中尚公主曰朶児只思
蠻濶端太子孫女也至大中從父入覲備宿衛又
事　皇太后於東朝拜中奉大夫大都護陞資善
大夫又以資善出爲鞏昌等處都㧾帥逹魯花赤
奔父䘮於永昌請以王爵讓其叔父欽察台不允
嗣爲亦都護髙昌王至治中與喃答失里同領甘
肅諸軍且治其部泰定中召還與寛徹不花威順
王買奴宣靖王濶不花靖安王分鎭襄陽尋拜開
府儀同三司湖廣行省平章政事　今上皇帝歸
正大統召之至汴以左丞相留鎭旋趣至京師戮
力削平大難鎭湖廣時左轄相􁀬而害政人所弗
堪至是有㫖執而僇之乃更爲申捄於　上曰是
誠有罪然不至死再三言之得釋其不念舊惡以
德量賛襄類如此天暦元年十月拜開府儀同三
司上柱國録軍國重事知樞密院事明年正月以
舊官勲封拜中書左丞相三月加太子詹事十月
拜御史大夫大夫之拜左相也追念先王之遺意
讓其弟籛吉嗣爲亦都護髙昌王臣惟髙昌祖之
所自出事甚神異其子孫相傳數十代至于今克
治其土豈偶然哉火赤哈児的斤百戰以從王事
捐骨肉以救其民後卒死之其節義卓然如此至
其子與孫再世三王盛德之報也大夫世胄貴王
清愼自持戸庭之間動中禮法平易以近民正巳
以肅物仁義之功沛如也及其臨大政決大議憂
深思逺而聲容凝重若泰山然用能彌綸大經以
佐成雍熈之盛所謂社稷之臣也哉表其碑曰世
勲爲冝敢再拜系之以詩曰
維皇
太祖建極定邦知幾先徠偉兹髙昌列圖率賦寳
玉重器稽首受命以表誠至　太祖曰嘻天啓爾
衷有附匪䟽以究爾功櫜鞬介胄十千維旅以從
四征斥廣疆宇從我王事靡解朝夕邦之世臣食
其舊邑舊邑髙敞介乎強藩爲㬥突來䖍劉以殘
保障扞城我禦我備敵爲弗順我死無貳崇墉言
言㓂來寔繁力殫守堅責我師昬有齊季女出女
紓難義有絶愛　皇用咨歎㓂退民完　天子慨
之輦帛載金悴斯漑之城郭室家旣還旣復庶其
寧我　皇錫之福于廬于處狂嚚掎之矢盡衆殱
執節死之維時賢嗣泣血入告請揚天威以報無
道　天子壯之俾軍于西撫爾民人授之鼓鼙有
嚚西羌弗靖以撓移節往治旋就馴擾　武皇纉
武睠爾舊服節旄印綬仍護其屬乃稽王封在時
仁宗旂纛舒舒刻章以庸廼即永昌幕府斯建將
星宵隕亦旣即逺宰木隂隂閱歴歲時顧瞻徘徊
邦人之思大夫嗣德克敬以讓三命彌恭世爵用
享佩玉瓊琚靖共以居躬行孝嚴服御不渝肅肅
雝雝有察有容親親尊尊允德允功　天子還歸
大義攸正大夫在行民信以定旣安旣寧治乆告
成大夫司憲百度孔明衮裳赤舄進見退息儆于
無虞匪泰伊惕大夫申申明哲以孚嘘欷有懷永
昌之墟　天子有詔大夫省墓勒文載碑世勲是
祚維王孫子永言思之豈惟子孫百辟其儀之
　　句容郡王世績碑　虞集
國家治平之業所以尊安而乆固者禮樂刑政一
本於朝廷而執干戈以衛社稷於四境之外者則
亦必有桓毅過人之勇直亮不囬之節以兼爪牙
腹心之任而又世世祖父子孫相承一志然後可
以内爲天子之所信倚外爲强敵之所懾服故處
常則有不可犯之勢遭變則建非常之功嗚呼其
所關係豈輕也哉天暦元年　皇帝撥亂反正以
太平王右丞相燕帖木児有建謀力戰之功思其
祖父之績乃敕史臣製文紀事勒諸貞石以示不
朽焉謹按欽察之先武平北折連川按答罕山部
族也後遷西北即玉黎北里之山居焉土風剛悍
其人勇而善戰自曲年者乃號其國人曰欽察爲
之主而統之曲年生唆末納唆末納生亦訥思
太祖皇帝征蔑乞思火都火都奔亦訥思遣使諭
取之弗從及我師西征亦訥思老不能理其國歳
丁酉亦訥思之子忽魯速蠻自歸於　太宗而
憲宗受命帥師已及其國忽魯速蠻之子班都察
舉族來歸從討蔑乞思有功
世祖皇帝西征大理南取宋其種人以强勇見信
用掌芻牧之事奉馬湩以供玉食馬湩尚黒者國
人謂黒爲哈刺故别號其人曰哈刺赤日見親近
妻以哈納郡王之女弟訥論中統𥘉元討阿里卜
哥之亂班都察與其子土土哈皆有功班都察卒
土土哈領其父事是爲勾容郡武毅王海都之叛
皇子北平王帥諸王之師鎭祖宗興龍之故地至
元十四年叛王脫脫木失列吉入㓂諸部曲見掠
先朝大武帳亡焉土土哈王憤之誓請決戰三月
敗其將朶兒赤延於納蘭不刺以所掠諸部還四
月只兒瓦䚟搆亂應昌脫脫木以兵應之與我軍
遇將決戰先得其斥候數十脫脫木懼而引去遂
滅只兒瓦䚟六月逐其兵於秃刺河八月又敗之
斡歡河得所亡大帳還諸部之衆於北平我師北
伐詔率欽察驍騎千人以從十五年正月追失列
吉踰金山擒扎忽台以獻又敗寛赤哥等軍俘獲
甚衆冬入朝召至榻前親慰勞之賜以白金百兩
海東白鶻一國家侍内宴者毎宴必各有衣冠其
制如一謂之只孫悉以賜之且有詔曰祖宗武帳
非人臣所得御卿能歸之故以與卿軍中宴諸帥
則設之欽察人爲民户及隷諸王者别籍之户給
鈔二千貫歳給粟帛擇其材者備禁衛十九年拜
昭勇大將軍同知太僕院事明年改同知衛尉院
事領羣牧司事給霸州文安縣田四百頃命哈刺
赤屯田益以亡宋新附軍八百二十一年賜金虎
符以河南等路蒙古軍子弟四千六百隷之二十
二年拜鎮國上將軍樞宻副使二十三年置欽察
衛遂兼其親軍都指揮使聽以族人將吏備官属
六月海都兵入㓂奉詔與大將朶児朶懷禦之二
十四年諸王乃顔叛於東藩隂遣使來結也不干
勝刺哈王獲諜者得其情密以聞諸朝請召勝刺
哈以離之他日勝刺哈爲宴㑹邀二大將朶兒朶
懷將徃王曰事不可測遂不徃勝刺哈計不得行
未㡬有詔召勝刺哈王曰此東藩之人由東道是
其欲也將不可制言於北安王命之西行或言也
不干將反者軍吏請奏而圖之王曰不可緩也身
爲先驅引大兵前窮晝夜之力渡秃兀刺河與也
不干戰大敗之　世祖方親征聞之詔王沿河而
行盡収其餘黨以還道遇也鐵哥其軍萬騎擊走
之大獲乃顔畜牧俘畔王哈児魯等獻之康里欽
察之人先隷諸叛王者悉來歸置哈刺魯萬戸府
是歳王子創兀兒奉詔從太師月兒律在軍戰於
百搭山有功拜昭勇大將軍左衛親軍都指揮使
佩金虎符出則𬒳堅執銳以率虎羆之士入則操
刀匕以事割烹執甖杓以進湩飲親幸委任巳見
如此時　成宗方撫軍詔以王從十一月征乃顔
餘黨於哈刺誅兀逹海盡降其衆二十五年也只
里王爲叛王火魯哈孫所攻甚急五月王從
成宗移師援之敗諸兀魯灰還至哈刺温山夜渡
貴列河敗叛王哈丹之軍盡得遼左諸部置東路
萬戸府以鎭之也只里有女弟塔倫遂以妻王二
十六年海都軍叛金山抵杭海嶺皇孫晉王帥兵
禦之敵先據險我師不利王獨以其軍䧟陣入戰
翼晉王出明日追騎大至伏兵殿之七月　世祖
親廵北邊召見王慰之曰昔　太祖與其臣之同
患難者飲班术河之水以記功今日之事何愧昔
人卿其勉之海都等戰旣數敗又知　上親征遂
引兵去車駕還都大宴　上謂王曰朔方人來聞
海都言戰者人人如土土哈吾屬何所容身哉論
功行賞先欽察之士以建康廬饒舊籍租尸千爲
哈刺赤户又以俘獲之戸千七百賜之官一子以
督賦而創兀兒在宿衛亦帥其軍扈從至於和林
兀卑思之山拜昭武大將軍欽察親軍都指揮使
左衛親軍都指揮使兼太僕少卿二十八年王奏
哈刺赤之軍數巳盈萬足以備用詔賜珠帽珠衣
玉帶金帶名鶻縑素萬匹帥其人北獵漢塔海邊
㓂聞之不敢動二十九年掠地金山虜海都之户
三千有詔進取乞里吉思眀年春次欠河冰行數
日盡取其衆留兵鎮之奏功拜龍虎衛上將軍賜
行樞密院印海都聞之領兵至欠河又敗之擒其
將孛羅察　成宗皇帝即位詔之曰北邊事重其
免㑹朝賜白金五百兩冬召入朝有加賜别賜其
軍士鈔一千二百萬元貞元年春還守北邊三年
秋諸王從海都者皆來降邊民驚動王帥兵金山
之玉龍海備之資饋畢給民用不擾親導岳木忽
等王以朝　上解御衣以賜大德元年拜銀青榮
禄大夫上柱國同知樞密院事欽察親軍都指揮
使如故還邊二月至宣德府薨年六十一是年有
詔創兀兒世其父官領北征諸軍後亦封句容郡
王王帥師踰金山攻八隣之地八隣之南有大河
曰荅魯忽其將帖良臺阻水而軍伐木柵岸以自
庇士皆下馬跪坐持弓矢以待我軍矢不能及馬
不可進王即命吹銅角舉軍大呼聲振林野坐士
不知所爲争起就馬王麾師畢渡湧水泊岸木柵
漂散因奮師馳擊五十里而後止盡得其人馬廬
帳還次阿雷河與孛伯㧞都之軍相遇孛伯㧞都
者海都所遣援八隣者也阿雷之上有山甚髙孛
伯陣焉山髙峻馬不利於下馳急麾軍渡河䠞之
孛伯馬下坂多顚躓急擊敗之追奔三十餘里孛
伯僅以身免二年北邊諸王都哇徹徹秃等潜師
急至襲我火児哈秃之地火児哈秃亦有山甚髙
其師來據之王選勇而能歩者持挺刄四面上奮
擊盡覆其軍歛遁者無幾三年入朝　上解衣賜
慰勞優渥拜鎭國上將軍僉樞密院事欽察親軍
都指揮使左衛親軍都指揮使太僕少卿還邊是
時　武宗在潜邸領軍朔方軍事必諮於王及戰
王常爲先付託甚重四年秋畔王秃麥翰魯思等
犯邊王迎敵於濶客之地及其未陣王以其軍直
搏之敵不能支逐之踰金山乃還五年海都之兵
又越金山而南止於鐵堅古山因髙以自保王以
其軍馳當之旣得平原地便於戰乃并力攻之敵
又敗績戰之三日都哇之兵西至與我大軍相持
於兀兒秃之地王又獨以其精銳馳入其陣戈甲
戞擊塵血飛濺轉旋三周所殺不可勝計而都哇
之兵㡬盡　武皇親見之曰力戰未有如此者事
聞上使御史大夫秃赤知樞密院事塔刺海也
可扎魯火赤秃忽魯即赤納思之地聚諸王軍將
問戰勝功狀於是親王以下至於諸軍咸以爲王
功第一無異辭於是　武皇命王尚雅忽秃楚王
公主察吉児賞以尚衣貂裘使者以功簿奏
上出御衣遣使臨賜之詔曰邊圉事重少留鎭之七
年秋入朝　上親喻之曰自卿在邊累建大功事
蹟昭著周飾卿身以兼金猶不足以盡朕意遂賜
御衣一黄金百兩白金五百兩鈔十萬貫拜驃騎
衛上將軍樞宻副使欽察親軍都指揮使左衛親
軍都指揮使太僕少卿賜其親軍萬人鈔四千萬
貫九年都哇察八児明里帖木児等諸王相聚而
謀曰昔　太祖艱難以成帝業奄有天下我子孫
乃弗克靖以安享其成連年動兵相殘殺是自傷
祖宗之業也今撫軍鎭邊者吾　丗祖之嫡孫也
吾與誰家争哉且前與土土哈戰旣累不勝今與
其子創兀児戰又無一功惟天惟　祖宗意可見
矣不若遣使請命罷兵通一家好使吾士民老者
得其養少者得其長傷殘疲憊者得其休息焉則
亦無負太祖之所望於子孫者矣使至　上深然之
於是明里帖木兒等罷兵入朝特爲置驛以通徃來十
年拜榮禄大夫同知樞宻院事尋拜光禄大夫知樞宻
院事欽察左衛指揮太僕少卿皆如故從　武皇於渾
麻出之海上　成宗崩訃至入告　武皇曰殿下親
丗祖之嫡孫以　先帝之命居祖宗之故地以鎭
撫朔方且十餘年矣海都約木忽児明里帖木児
自　世祖時各爲叛亂今皆來歸前後叛亡俘虜
悉復其舊皆殿下之威靈也臣先父土土哈受知
丗祖恩深義重臣之種人强勇精銳臣父子用之
無戰不克殿下急冝歸定大業以副天下之望臣
請率其衆備驂乗之士　武皇納其說即日南邁
五月逹上都　武宗皇帝即位賜王尚服七黃金
五百兩白金五千兩鈔二十五萬貫　先帝所御
大武帳一秋拜平章政事仍兼樞密欽察左衛太
僕還邊冬加封榮國公授銀印出制辭以命之至
大二年入朝封句容郡王賜金印一黃金二百五
十兩白金一千五百兩鈔一萬貫上曰　丗祖
征大理時所御武帳及所服珠寳之衣今以賜卿
其勿辭翌日又以　丗祖所乗安輿賜王　上曰
以卿有足疾故賜比王叩頭泣涕固辭而言曰
丗祖所御之帳所服之衣固非臣所敢當而乗輿
尤非所宜蒙也貪寵過當臣實不敢　上顧左右
曰他人不知辭此别命有司置馬轎賜之俾得乗
至殿門下　仁宗在東宫有衣帽金寳之賜還邊
仁宗皇帝即位入朝特授光禄大夫平章政事知
樞宻院事欽察親軍都指揮使左衛親軍都指揮
使太僕少卿延祐元年也先不花等諸王復叛亦
忒海迷失之地王方接戰有敵將一人以㦸入陣
刺王者王擗其㦸揮大斧碎其首血髓淋漓殞於
馬首乗勢奮擊大破之二年與也先不花之將也
不干忽都帖木兒戰麥干之地轉殺周匝追出其
境鐡門關秋又敗其大軍扎亦兒之地　上聞之
遣使睗勞有加四年　上念王之功而憫其老也
召之命商議中書省事知樞密院事毎見必賜坐
上食必賜食待之以宗室親王之禮王常曰老臣
受朝廷之賜厚矣吾子孫不以死報國可乎至治
二年薨年六十三臣聞古之言將者曰謀與勇惟
王父子沉機大略固不可測而其軍堅悍慓疾有
所攻戰應聲而起神變倐忽奮無廽顧智者不暇
慮勇者不及舉而已敗衂無餘矣此其所以致勝
也而又數世之傳一軍之士同禀忠義而不變同
赴忠難而不辭此其成大功享大名而膺國家之
深信異寵者歟謹按王丗家忽魯速蠻贈推忠効
順功臣金紫光禄大夫司徒柱國句容郡王謚剛
毅妻帖古該句容郡王夫人班都察贈推誠宣力
保義功臣太尉開府儀同三司上柱國句容郡王
謚忠定妻秃倫察句容郡王夫人土土哈贈宣忠
定逺佐運功臣太尉開府儀同三司句容郡王謚
武毅妻曰太塔你扎只刺真也曰兀買八里真也
曰囊加真瓮吉刺真也曰阿八倫瓮吉刺真也曰
塔倫也只里王女弟也皆封句容郡王夫人子八
人長曰塔察兒定逺大將軍北庭元帥次曰太不
花御位下博児赤三曰創兀兒四曰别里不花武
畧將軍欽察親軍千戸五曰帖木兒不花武德將
軍建康廬饒等處哈刺赤戸逹魯花赤六曰歡差
武畧將軍欽察親軍千戸七曰岳里帖木兒武德
將軍僉武衛親軍都指揮使司兼大都屯田事八
曰斷古魯班昭勇大將軍欽察親軍都指揮使創
兀兒之妻察吉兒公主楚王女也曰也先帖你塔
塔兒眞也曰也仙忽都魯宗室也只里女弟曰哈
刺眞塔塔兒眞也子七人長曰小雲失不花武畧
將軍欽察親軍千戸蚤卒次曰燕赤不花資德大
夫大司農卿三曰燕帖木兒太平王荅刺罕右丞
相四曰撒敦榮禄大夫宣徽院使五曰燕秃哈兒
䦨遺少監蚤卒六曰荅里太禧宗禋院使七曰潑
皮䍐㓜卒女四人長曰忙哥台適失秃兒駙馬弟
太忽秃魯次曰完澤台適相哥八刺王三曰訥只
罕適沙藍朶兒只王四曰月魯帖你適阿魯灰帖
木児王臣集拜手稽首而作銘曰
維皇
太祖受天眀命龍旗建斿神旅用振雲雷險屯盤
桓奮興邇伐逺攻羣方畏懲旣定大業以遺子孫
分地有疆羅絡森峙維支之彊宗于本根孰披則
離孰固以存赫赫　世祖大集厥成天覆日臨無
徃不庭顧兹臣庶嚮属無外天未悔禍屬近而悖
挺爲暴彊弄兵嬉狂弗念弗懷勞我父兄我無藏
怒徃正迷德維時虎臣無禦不克虎臣維何欽察
丗家克長克君爲國爪牙相厥種人均勇同悍爾
蒐爾帥累百盈萬牧則善芻飲湩孔腴袵金以居
鳴箾以趨鳴箾咽咽壯士心折卷甲齊驅千憤一
吷孰爲叛夫于旅于廬王先伐謀隨以勦屠勿取
寜止不虞奄至潰不暇奔況及闘死父子百戰從
於宗藩或拔或援我圉永完天不與畔思禍知悔
力困于外心服于内來言來歸矢辭大同洒濯拜
稽以朝　成宗王護其來徒御不驚肅肅邊人同
我太平桓桓　武皇實善將將定䇿驂乗王猷用
壯紀功則隆論賞則豐　帝胄作嬪五世王封世
忠丗勇列聖所使千載之傳國有信史句容之墟
接于太平今王之疆　天子所營其功非常報亦
殊特勒勲北郊昭示萬國
　　太師太平王定䇿元勲之碑　馬祖常
皇帝御興聖殿制詔中書省臣曰惟太師太平王
中書右丞相臣燕帖木兒以忠孝世臣戴予中興
功在社稷其令臣祖常文於碑以昭示無極焉臣
聞帝王受命天必儲瓌偉絶丗之資將相之才與
之㑹遇以成大業如我
太祖　世祖英傑智謀之士聮裳充庭以爲一世
之用者豈非天哉天暦元年戊辰　皇帝將正大
位天人合應丞相臣燕帖木兒以八月四日甲午
率勇士十七人兵皆露刃建大義於禁中廼誓於
衆曰　武宗皇帝有聖子二人孝恭仁文天下大
統當歸之今爾一二臣敢紊邦紀有不順者斬手
捽平章烏伯都刺伯顔察兒縛之分命勇士執諸
疑貳者咸下獄待罪籍府庫録印符空百司皆入
内以聽命其日屬學士臣明里董瓦等乗遽迎
皇帝于中興路密以意諭河南省臣而稱臣勸進
者接踵於道左矣癸卯弟撒敦子唐其世皆棄其
妻孥來　皇帝以是月之甲辰發中興以丁巳至
京師比至浹旬之間兩以左右矯稱使者南來者
云駕巳次近郊諸王及河南省臣萬户各以兵從
民勿譁驚北來者云　皇帝大兄且至於是中外
翕恱而衆志定矣九月庚申諸侯王王禪將北軍
軍榆林西丞相出師彼未及陣趣撒敦馳入營壁
衆潰追之懷來戊辰敵入千門鎭關撒敦赴之戰
薊東敗之十有三日壬申　上即皇帝位于大明殿
受百官朝甲戍進開府儀同三司上柱國録軍國
重事中書右丞相監修國史知樞密院事賜黃金
五百兩白金二千五百兩中統楮幣一萬錠金織
雜采二千疋白鶻一青鶻一文豹二承詔將大軍
東出薊討秃滿迭児平章即日就道乙亥宿三河
夜二鼔偵者報王禪兵奪居庸關略大口丙子裹
粮趍榆河未戰聞大駕出宫將親督將士亟請見
上奏事曰凡軍事一以付臣願　陛下班師撫安
黎庶　上旋還宫明日丁丑指揮使忽都不花塔
海帖木兒同知太不花隂構變未發事覺械三人
送闕下斬之己卯與王禪前軍戰榆可勦之追殘
兵於紅橋北阿刺帖木兒槍刺馬前盤馬斫之刀
中左臂部曲和尚斫忽都帖木兒亦中臂二人皆
驍捷將也㑹日晡就宿戰所庚辰　上聞之遣使
賜御衣一襲慰勞甚渥兩軍隔紅橋水爲營辛巳
合兵鏖戰白浮之野大敗之手刄七人夜二鼓盡
呼禆將阿刺帖木兒孛倫赤岳來吉使將百騎風
上大譟亂以鉦鼔箭射營中敵自蹂躪至旦始悟
壬午天霧王禪等得棄甲北走癸未兵復集我軍
列白浮行伍立如植木敵不敢犯至夜又命撒敦
出其後南向八都児脫脫木児出其前北向鼔譟
大呼吹銅角雜人馬聲彼營軍不知計又皆夜相
射旦乃西走八都児者華言猛士也甲申襲王禪
兵于昌平北　上遣賜上尊酒諭㫖曰丞相毎與
敵戰親冐矢石脫不虞柰宗社何以大將旗鼓督
戰可也丞相曰凡戰臣先之敢後者臣論以軍法
是日斬首數千級降者萬餘人乙酉去衣屨徒跣
求生者又萬餘人王禪遂單騎亡入北山發也速
䚟児也不倫撒敦追之是日還至昌平南敵將竹
温台濶克攻破虎北口掠石槽民丙戌先令撒敦
進以大兵㑹諸侯王兵轉戰四十里至牛頭山獲
孛羅帖木兒蒙古荅失牙失帖木兒撒兒討温四
大將縛兩手載於馬鞍獻上　天子斬之降者萬
人餘兵四散夜遣撒敦脫脫木兒遮虎北口要其
歸途丁亥諸侯王也先帖木児及秃滿迭兒驅萬
人薄我畿甸跳梁通州城下十月己丑朔日晡彼
方憇馬我軍直擣之不及抽一矢東渡潞水而逃
庚寅各面水陳兵不戰辛卯宵遁我軍渡潞水襲
之癸巳再與諸侯王太平也先帖木児朶羅䚟及
秃滿迭児塔海血戰檀子山棗林唐其世從殺太
平於陣中餘夜遁甲午撒敦脫脫木児將兵追捕
乙未諸侯王忽刺䚟指揮使阿刺帖木児安童自
紫荆口犯良郷丙申我軍循北山而西士皆馬上
食馬以囊盛草粟繫馬口且行且食至盧溝忽刺
䚟兵潰凱還都人觀者拜者填道入見　天子無
矜容焉上大恱己亥進封答刺罕太平王以其
地爲食邑降制褒羙功名烜耀刻黃金爲印章以
寵賚之珠對衣寳帶一具答刺罕華言世貸之也
秃滿迭兒復入虎北口戰檀州南殱之萬戸哈刺
那海以戯下兵降殺秃滿迭兒函首京師誅忽刺
䚟阿刺帖木兒安童朶羅䚟搭海於國門之外齊
王月魯帖木兒元帥不花帖木兒廼起兵嚮開平
曰　皇帝正大統於大都矣汝等知乎姦臣倒刺
沙囚首請死十月二十有二日庚戌奉　皇帝璽
來上天下業遂定明年巳已　上固讓位於大兄
明宗皇帝命侍御史臣撒迪致讓奉迎三月戊辰
丞相護　皇帝璽於北土　明宗皇帝嘉之拜太
師官階如前迨　明廟上賔　皇帝洊昇大位一
歳之間爲　天子佐命兼揖讓征伐之事而使中
外清謐華夏乂寧者兹非天儲其才使與受命之
君㑹遇以成大業者歟文未奏上詔賜定䇿元
勲名碑嗚呼盛哉臣祖常拜手稽首而獻銘曰
皇帝應天赫矣龍奮風霆不驚受命啓運曰皇考
武皇御極維昌靈在天維祥神在廟維享右厥聖
子弗畋以逸弗燕于室海上浴日車環周逵隂隲
我民上帝監觀儲兹師臣維兹師臣出將入相戴
我　天子征伐揖讓桓桓于于有亟有徐露刄袒
呼虎旅疾趨建義禁中群疑未同縛三二臣誓言於
公曰大統之傳　武皇帝有子天序秩秩孰敢干
紀　聖祖明訓封建伯叔分地車旗屏翰外服孽
臣萌芽交構我家神怒而憤民恫而嗟于徒于旅
闞其如虎仗忠履順有弗義者斧地官金帛司馬
介胄于時廷臣先事恐後大車出之軍容大施扼
其重關使不得突馳羅絡森峙戰守攻具潢池弄
兵悉衆來赴載同我馬東北之野斬鯢戮鯨血衊
地赭禠衣跣徒日降萬夫號泣草間丐其完膚
皇帝曰嘻丞相汝勞晝日三錫寳帶珠袍丞相稽
首是皆　帝祉驍將賈勇及我弟與子十月日吉
來上玉璽姦臣蹷顛泥首就死奠兹海㝢登世萬
千矢辭貞石元勲之宣元勲之宣開國江壖子孫
保之維善慶弗愆
國朝文類卷第二十六
國朝文類卷第二十七
　記
　　崔府君廟記　元好問
唐崔子玉府君祠在所有之或謂之亞嶽或謂之
顯應王者皆莫知所從來府君定平人太宗時爲
長子令有惠愛之風本道採訪使與長子尉劉内
行弗備且有贓賕之鄙時縣有虎害府君謂二人
者宜當之已而果然及一孝子爲所食乃以牒攝
虎至使服罪一縣以爲神而廟事之丗所傳蓋如
此廟之在陽平者有年矣貞祐之兵燒毀幾盡東
平副元帥趙侯以其父之志爲完復之其成也侯
命予以歲月記故爲書之傳曰有功於民則祀之
以勞定國則祀之此不爲小德小善者言漢丞相
忠武侯之殁蜀人求爲立廟朝議以禮秩不聽百
姓遂因時節祭之道陌上言事者或謂可聽于成
都立之安樂公不從習隆向充拜章言巷祭野祀
非所以存德念功若盡順民心則瀆而無典建之
京師又偪宗廟止可令其近墓爲之所親以時設
祭故吏欲奉祠者皆限至廟斷其私祀以從正禮
於是始從之爲廟於沔陽由是觀之漢人於忠武
侯其難之也如是況其下者乎且夫郡縣之良吏
血食一方見于今者多矣然卓茂則止於宻魯仲
康則止於中牟朱邑則止於桐郷召父杜母則止
于南陽蓋未有由百里之邑逹之天下四方如府
君之祠之侈者也髙門之蕩然廣殿之渠然衮冕
之巍然侍衛之肅然雖五方帝之尊且雄無以進
使其止於爲土木偶焉斯可矣或有物焉則將疾
走逺引逃避之不暇矧敢馮几負扆以當天下四
方臣僕之敬乎嗚呼祀典之壞乆矣惟祀典壞而
後撤淫祠之政舉喪亂以來天綱弛而地維絶人
心所存唯有逃禍徼福在耳惟逃禍徼福者在故
兇悍毒詐有時而熄若曰淫祀無福非其鬼而祭
之爲謟爾所敬非吾之所謂敬爾所懼非吾之所
當懼彼將蕩然無所畏忌血囊仰射又何難焉使
梁公而在吾知前日江淮之舉有不暇施于今日
者矣故併及之使人知侯之意有在
　　汴故宫記　楊奐
己亥春三月按部至于汴汴長吏宴于廢宫之長
生殿懼後丗無以考爲纂其大槩云皇城南外門
曰南薫南薰之北新城門曰豐宜橋曰龍津橋北
曰丹鳯而其門三丹鳯北曰州橋橋少北曰文武
樓遵御路而北横街也東曰太廟西曰郊社正北
曰承天門而其門五雙闕前引東曰登聞檢院西
曰登聞鼓院檢院之東曰左掖門門之南曰待漏
院鼓院之西曰右掖門門之南曰都堂承天之北
曰大慶門而日精門左昇平門居其東月華門右
昇平門居其西正殿曰大慶殿東廡曰嘉福樓西
廡曰嘉瑞樓大慶之後曰德儀殿德儀之東曰左
昇龍門西曰右昇龍門正門曰隆德曰蕭墻曰丹
墀曰隆德殿隆德之左曰東上閤門右曰西上閤
門皆南嚮東西二樓鐘鼓之所在鼓在東鐘在西
隆德之次曰仁安門仁安殿東則内侍局内侍之
東曰近侍局近侍之東曰嚴祗門官中則曰撒合
門少南曰東樓即授除樓也西曰西樓仁安之次
曰純和殿正寢也純和西曰雪香亭雪香之北后
妃位也有樓樓西曰瓊香亭亭西曰涼位有樓樓
北少西曰玉清殿純和之次曰寧福殿寧福之後
曰苑門由苑門而北曰仁智殿有二大石左曰敷
錫神運萬歳峯右曰玉京獨秀太平巖殿曰山莊
莊之西南曰翠㣲閣苑門東曰僊韶院院北曰湧
翠峯峯之洞曰大滌湧翠東連長生殿殿東曰湧
金殿湧金之東曰蓬萊殿長生西曰浮玉殿浮玉
之西曰瀛洲殿長生之南曰閱武殿閱武南曰内
藏庫由嚴祗門東曰尚食局尚食東曰宣徽院宣
徽北曰御藥院御藥北曰右藏庫右藏之東曰左
藏宣徽東曰　北曰祕書監祕書北曰
學士院學士之北曰諌院諌院之北曰武器署點
撿之南曰儀鸞局儀鸞之南曰尚輦局宣徽之南
曰拱衛司拱衛之南曰尚衣局尚衣之南曰繁禧
門繁禧南曰安泰門安泰西與左升龍門直東則
壽聖宫两宫太后位本明俊殿試進士之所宮北
曰徽音殿徽音之北曰燕壽殿燕壽殿垣後少西
曰震肅衛司東曰中衛尉司儀鸞之東曰小東華
門更漏在焉中衛尉司東曰祗肅門祗肅門東少
南曰將軍司徽音壽聖之東曰太后苑苑之殿曰
慶春慶春與燕壽並小東華與正東華對東華門
内正北尚廐局尚廐西北曰臨武殿左掖門正北
尚食局局南曰宫苑司宫苑司西北曰尚醖局湯
藥局侍儀司少西曰符寳局器物局西則撒合門
嘉瑞樓西曰三廟正殿曰德昌東曰文昭殿西曰
光興殿並南嚮德昌之後宣宗廟也宫西門曰西
華與東華直其北門曰安貞二大石外凡花石臺
榭池亭之細並不録觀其制度簡素比土堦茅茨
則過矣視漢之所謂千門萬户珠壁華麗之飾則
無有也然後之人因其制度而損益之以求其稱
斯可矣
　　鄆國夫人殿記　楊奐
祀天而不祀地祭日而不祭月是豈禮也哉況聖
人之教始於夫婦逹於天下不爾父子君臣上下
泯矣前廟後寢三代之定制而吾夫子之祀本用
王者事闕里之舊有鄆國夫人殿乆矣由唐宋降
及於金號稱尤盛貞祐之亂掃地無餘故老彷徨
莫不痛心東平行臺嚴公忠濟仰體朝廷尊師重
道之意以興廢𥙷弊爲所務經始於己酉八月落
成於壬子之七月先是夫人之神座生木芍藥一
本見者異之明年修廟之令下適造舟者犯我林
廟伐我民冡珍材堆積如阜聞公之至盡委而去
乃命參佐王玉汝監修官兼攝祀事孔　召匠計
之僉曰構正位則不足營寢宫則有餘衆志旣恊
遂訖兹役花之祥驗矣而工食塗飾之費不論也
夫神恠之不語固然而有開必先之說如之何其
廢之也夫人姓并官氏宋女也泗水侯鯉息也沂
水侯伋息之子也先聖之爲中都宰爲大司㓂攝
行相事夫人不以爲泰畏於匡㧞樹於宋削跡於
衛絶粮於陳蔡夫人不以爲否窮通出處無一而
不預所以血食者其斯乎彼湘水之娥皇邰城之
姜嫄祠宇之顯者也擬諸郷邑子孫毎四仲之月
肅三獻之禮歷千萬丗而下弗絶者不有則矣乎
噫當崇奉者聖人之功也當踐履者聖人之道也
苟知其功而不知其道則與事淫祠野廟等矣吾
恐神意一日不能安乎此孰謂聖人安之邪尚來
者無忽
　　游龍山記　麻革
余生中條王官五老之下長侍先人西觀太華迤
邐東游洛因避地家焉如女几烏權白馬諸峰固
巳厭登飽經窮極幽深矣革代以來自鴈門踰代
嶺之北風壤陡異多山而阻色徃徃如死灰凡草
木亦無粹容嘗切慨嘆南北之分何限此一嶺地
脉遽斷絶不相屬如是耶越旣留滯居延吾友渾
源劉京叔甞以詩來盛稱其郷泉石林麓之勝渾
源實居代北余始而疑之雖然吾友著書立言蘄
信於天下後丗者必非誇言之也獨恨未甞一游
焉今年夏因赴試武川歸道渾水修謁于玉峯先
生魏公公野服蕭然見余於前軒語未周浹驟及
是邦諸山若南山若栢山業已游矣惟龍山爲絶
勝姑缺兹以須諸文士同之子幸來殊可喜乃選
日爲具拉諸賔友騎自治城西南行十餘里抵山
下山無麓乍入谷未有竒㳂溪曲折行數里草木
漸秀潤山竦出嶄然露芒角水聲鏘然鳴两峰間
心始異之又盤山行十許里四山忽合若拱而提
環而衛者嘉木竒卉𬒳之葱蒨醲郁風自木杪起
紛披震蕩山與木若相顧而墜者使人神駭目眩
又行數里得泉之泓澄渟溜者焉洑出石鏬激而
爲迅流者焉隂木䕃其顚幽草繚其趾賔欲休咸
曰莫此地爲宜即下馬披草踞石列坐諸生瀹觴
以進酒數行客有指其西大石曰此可識因命余
余乃援筆書凡游者名氏及游之歳月而去又行
十許里大抵一峯一盤一溪一曲山勢益竒峭樹
林益多杉檜栝栢而無他凡木也溪花種種金間
玉錯芬香入鼻幽逺可愛木蘿松鬛罥人衣䄂又
縈紆行數里得岡之髙遽渉而上馬力殆不能勝
行茂林下又五里两嶺若岐中得浮屠氏之居曰
大雲寺有僧數軰來迎延入館於寺之東軒林巒
樹石櫛比楯立皆在几席之下憇過午謁主僧英
公相與歩西嶺過文殊巖巖前長杉數本挺立有
磴懸焉下瞰無底之壑危峯恠石㠝岏巧闘試一
臨之毛骨森竪南望五臺諸峯若相聮絡無間斷
西北而望峰豁而川明村墟井邑隱約微茫如奕
局然徜徉者乆之寅縁入西方丈觀故侯同知運
使雷君詩石及京叔諸人留題廻乃徑北嶺登萱
草坡蓋龍山絶頂也嶺勢峻絶無路可躋歩草而
徃深弱且滑甚攀條捫蘿疲極乃得登四望群木
皆翠杉蒼檜凌雲千尺與山無窮此龍山勝槩之
大全也降乃復坐文殊巖下置酒小酌日旣入輕
煙浮雲與暝色㑹少焉月出寒隂微明散布石上
松聲翛然自萬壑來客皆悚視寂聽覺境逾清思
逾逺已而相與言曰丗其有樂乎此者與酒醺談
辯􁑌起各主其家山爲勝更嘲迭難不少屈玉峰
坐上坐亦怡然一笑詩所謂善戯謔兮不爲虐兮
者是也至二鼓乃歸卧東軒明旦復來各有詩識
於右午飯主僧丈室已乃循嶺而東徑甚微木甚
茂宻僅可通馬行又五里至五泉寺山勢漸頗隘
樹林漸稀闊顧非龍山比寺西峯曰望景臺險甚
主僧導客以登歷嶔崟坐盤石其傍諸峰羅列或
偃或立或將仆墜或屬而合或離而分賈竒獻異
不一狀北望川口最寛肆金城原野分畫條列歷
歷可數桑乾一水紆繞如玦觀覽曠逹此玉泉勝
處也從此歸路嶮不可騎皆歩而下重溪峻嶺愈
出愈有抵暮廼得平地宿李氏山家卧念兹游之
富與夫昔所經見而不能寐若太華之雄尊五老
之巧秀女几之婉嚴烏權白馬之端重兹山固無
之至於奥宻淵邃樹林薈蔚繁阜不一覽而得則
兹山亦其可少哉人之情大抵得於此而遺於彼
用於所見而不用於所未見此通患也不知天壤
之間六合之内復有幾龍山也因觀山於是乎有
得徒以文思淺狹且游之亟無以盡發山水之祕
異時當同二三友幅巾藜杖于于而行遇佳處輙
留更以筆札自隨隨得隨紀庻幾兹山之髣髴云
己亥歳七夕後三日王官麻革記
　　餘于州學記　李謹思
餘于旣升州延平祝宜孫首典學事顧瞻禮殿凛
焉欲壓曰是非所以答曲成而蘄隂誘也春秋蕆
祀尚顧歆兹則將何辭以告歳不登卒卒未遑又
明年爲有年亟謁諸邦伯邦伯亟捐貲以相有位
競勸爲士翕然佐之旣鳩旣僝其材貞且良其棟
視曩隆四尺飛簷特起其勢欲翬繚之以闌楯飾
之以朱碧重門棨㦸森布禮行用幣罔或不䖍聖
靈洋洋如臨如對祝君曰邦伯之惠侈矣孰紀其
成爲斯文千載計乎書來曰邦父兄子弟意也勿
復辭余於是學也童子習之今去之二紀而逺舊殖
荒落無以應來者敬謝不敏祝君曰邦父兄子弟
必於斯且聖靈洋洋如臨如對惟斯文也而後有
以繼有以貽必記諸余惟有記以來吾家泰伯横
絶今古蓋取范史及儒林舊論鍜礪而馳騁之曰
教道之結人心如此美則美矣而未大也教行於
上古而契爲之𥘉自契至于湯迄有天下自湯至
于武丁伊訓每言師說命每言學逺契之功以化
天下千餘年殷化爲周殷士之膚敏者皆爲周有
教之力耶余觀周誥多士累云云猶未定然則有
多於膚敏之士者矣叩馬于牧野辟于朝鮮意猶
未釋然然則有先於膚敏之士者矣當時以爲義
在焉弗之可兵也洪範在焉弗之可臣也歌有采
薇詩有麥秀一風二賦與雅頌並行於是丗不爲
剏見不爲駭聞而風俗成矣豈惟殷之教頼以不
墜周因於殷以植遺教雖周猶嘉頼之周轍又東
四代禮樂與魯春秋逸而之洙泗之上書王書天
昭天之命討於天下周其猶天乎東周之志無所
於酬而繼周者又捷出則殷周奚擇焉顧油油然
曰某也殷人也援已墜之殷以自異烏在其爲魯
司㓂耶視乃厥祖於書曰公於詩曰客猶稱微子
仲終身焉將無類是乎若是惑滋甚請借漢以明
之漢何以命孔吉爲殷紹嘉侯嘻乎其兆見矣古
之人古之人知言如齊太史甞語人以其故而孟
僖子先得之吾在萬丗如見之蔽以二言夫殷祖
契而孔氏其雲仍夫教契肇端至孔門而大備微
契則人近於禽獸而禹稷無完功微孔子則臣子
之無所懼者胥而龍蛇虎豹以厲斯人而契之功
熄大哉殷道其以教始終乎天欲報契也故以殷
郊欲紆契之傳也故以魯祠孔子殷祭器歸周而
郊契猶八百年孔禮器歸陳何有哉而祠於魯逹
于天下千五百年而未止則夫中跲而旁奮暫寄而
永垂昔也支而今也嫡以小宗之餘復自爲宗丗
丗萬子孫齊明以祭無窮期其爲紹嘉孰大焉殷
多先哲王在天可以辴然而笑矣吾將復于吾泰
伯曰教道之格天心又如此嗟嗟殷士其逋播而
爲頑者不知其後之至此也其祼將而爲膚敏者
亦不知其後之至此也吾言或匡衡梅福所未發
天地開闢教之始終聖賢之統緒天道人事之應
咸具焉非邦舊游興起斯文無以發余之言者矣
前戊午祀先賢于學曰忠定家焉忠獻此乎館焉
若文忠江公庚子之守吉也游焉息焉忠定之孫
有丙子守安吉者焉爵德齒不同而其歸同乆之
復傳說祝君謂當并祠余特筆并書之
　　平蠻記　陽恪
大元受天明命撫有萬方自北而南無思不服至
元十三年歳在丙子　先皇帝以神武不殺混一
江南繼而湖廣㓂盜嘯聚蠭起今平章政事行樞
宻院劉公奉㫖徂征削平僣叛所至帖息功績顯
著簡記御屏黔中郡辰澧二州之界有洞曰泊崖
蠻酋田萬填居之萬填畏威内附聖度海涵命爲
施溶知州旣而恃險負固扇誘諸蠻與楠木洞孟
再師桑木溪魯萬丑等同惡相濟竊出爲㓂歳在
甲午今天子龍飛大頒赦宥咸與維新乃循習故
態不知改悔於是復命劉公奉辭伐罪公以是年
秋九月統率僉院唆木蘭曁諸翼萬户至辰州湖
廣行省平章政事答刺罕奉㫖調沿邊隘丁恊力
濟師俾辰澧二郡緫管府供給餽餉公號召懷德
府永順諸州酋長各率所部詣軍前聽調又起集
山徭狑狫以爲嚮導約束嚴明部分整肅先是上
均州副萬户田興祖諳熟蠻洞地里山川形勢公
令畫圖以進即按圖指示諸軍所從道徑命僉院
唆木蘭萬户闊脫忽都海牙拜藍馬繼祖從澧州
武口道進身率萬户别里哥不花朶落解倪全田
興祖從㑹溪施溶口入捐金解衣督勵將士期㑹
于施溶州於是諸軍奮不顧身人百其勇十二月
癸卯破施溶楠木洞及諸蠻酋等以獻公以便宜
行事斬於軍門之外飛章奏聞元貞元年正月奉
㫖省院併而爲一即軍中拜公湖廣等處平章政
事二月丙戌振旅而還公仍留田興祖緫兵搜捕
餘黨越明年春魯萬丑首服于辰州一方悉平是
役也命帥得人師岀以律皆朝廷委任之專攻堅
擣虚執俘獻馘皆元戎指授之功也將校不敢有
其功而歸之於軍帥軍帥不敢專其功而歸之於
天子義當然也昔韓退之作平淮西碑其文曰不
赦不疑由天子明旣定淮蔡四夷畢來今蠻方厎
定而西北窮邊部落革心内附豈非四夷畢來之
效驗乎辰州路主者命僕記其事將勒諸堅珉以
垂乆逺謹承命拜手而獻文曰大哉乾元至哉坤
元聖朝則之建國紀年天無私覆地無私載繼統
體元萬丗永頼黔中之見有州施溶旣降又叛昬
迷不恭帝命劉公聲罪致討殱厥渠魁執訊獲醜
辰山蒼蒼江流湯湯勒勲彞鼎千載有光我思古
人誰可爲比伏波之後一人而已
　　平江路學祭器記　李淦
平江路學大成殿祭器者教授李淦方文豹所造
也金屬大尊二山尊二壷尊十有二犧尊八象尊
如壷尊之數罍四洗四勺二十爵百七十有二坫
二百有二豆三百四十有四簠百三十有六簋如
簠之數爐一缶二檠二十有四竹屬篚十有一籩
三百二十有九木屬爼五十有五餘仍舊貫𥘉至
元二十有九年十有二月望淦祗事顧兹器非度
明年考朱文公釋奠菜禮改爲之十有一月方君
來明年皆方君爲之元貞元年十月竣事首尾凡
三年鳩工更學正凡五人費伯華林桂龍白淵唐
天澤朱鳴謙録凡四人楊如山洪焱祖文一覺俞
真卿㑹計更直學凡五人許志道潘梅孫魏埜沈
伯祥齊國俊費中統鈔四千貫有竒而後成蓋難
且乆如此後之人尚敬守之哉
　　淮隂侯廟記　楊先韓
蜀憲僉王公走書至渝謂先韓曰吾家獲鹿舊有淮
隂侯廟在土門西道北岸上即井陘口古戰處也
有宋慶曆間邢國陳薦廟碑元祐間東垣鄭静晴
重修廟記迨延祐庚申春孟廟史郄玉等卜遷于
岸下棟宇翬飛貌像赫烜實聳觀瞻今叙其更修
歲月千先生記之俾鑱諸石先韓不敢以衰耄辭
竊謂記侯之事迹易明侯之本心難侯事迹載在
史冊所以興劉踣項出竒制勝者人耳目所熟覩
不待記而後明若侯之本心則有甚難明者焉司
馬公修治鑑用左氏傳事體但據班馬所書載侯
拒武渉蒯徹遊說之言𥘉無畔意及書楚人告變
陳豨邪謀則侯之本心不能以自明惟朱文公修
通鑑綱目用春秋筆削推見至隱使忠臣義士無
罪而見戮者得以自雪故於僞遊雲夢之事大書
六年冬十二月帝㑹諸侯於陳執楚王信以歸至
洛陽赦爲淮隂侯蓋楚人告變特飛語耳實未有
反謀也故綱目不以反書但書執楚王信以歸不
書其所執之由不去其楚王之爵明其無故見執
也書至洛陽赦爲淮隂侯以無故而𬒳執則亦何
罪之可赦又以何罪降而爲侯乃使與噲等伍安
得不怏怏耶十年九月書代相國陳豨反帝自將
擊之十一年冬破豨軍正月后殺淮隂侯韓信夷
三族漢史載侯約豨反綱目削而不書不以反罪
累侯也但書后殺以見帝方在代罪后之擅殺功
臣不去侯爵以見侯之亡辜𬒳戮書夷三族以甚
后之殘忍也后曷不念昔彭城破爲楚軍所虜困
辱三年及侯撃破齊殺龍且羽勢窮求和后乃得
歸正位中宫微侯之力不及此果有畔迹亦宜俟
帝還宫權其輕重帝寛大長者籍使不免其身亦
必宥其子孫何至淫刑以逞哉帝聞侯死且喜且
哀嗟乎人心天理不容泯滅喜者喜其假手吕后
除一隱憂哀者哀其開國元勲孑無噍類且問將
死何言曰悔不用蒯徹計帝捕徹至直辭以對帝
釋不誅以是知帝有仁心必不忍於赤其族也后
忍於赤人之族不自知其身死肉未及寒吕氏男
女無少長駢頸就戮亦可以見天道之好還矣余
爲此記按文公綱目用春秋書法以明我侯忠義
之本心參以韓魏公留題詩曰家僮上變安知實
史筆加誣貴有名邵康節亦有詩曰韓信事劉元
不叛蕭何惑漢竟生疑則綱目書法明侯本心者
非一人私言乃萬丗之公論而侯之心亦可以暴
白於天下後丗而無憾矣今去侯千有餘載井陘
之道猶故也白鹿之泉未涸也當時王侯爭雄如
两蝸角莽爲陳迹而侯之廟食兹土英靈如生由
其平生剛大之氣挫而愈壯精白之操涅而不緇
自有不依形而立不恃勢而存者使趙人畏敬奉
承凛如一日固宜乃作迎送神之樂歌二章俾趙
人歲時歌以祀侯云
侯之來兮雲爲旗從隂兵兮萬騎隨侯入新廟兮
水之湄柱石桓桓兮神貌巍巍鼗鼓淵淵兮雜奏笙
篪牲牷肥腯兮清酒載釃神欣欣兮享我多儀神
之返兮風爲馭朱雀前驅兮玄武奔屬神顧趙人
兮容與錫爾多福兮驅疫癘祈暘得暘兮雨以時
雨豐年穰穰兮多黍多稌民飽神德兮太平旣醉
祗報庥兮何千萬祀
　　舎奠禮器記　鄭陶孫
淮以南學廟配享四陳器視正位從享殿上十東
西廊一百四陳器視殿上配從固自有等夷也殿
南榮設尊階上下十六所以備四代之制殿東南
陬列正配酌尊位爲尊二獻北象南各以一崇明
水統之獻載泛齊𥘉獻酌之象載醴齊再獻酌之
從享殿上下象尊東西各三神人之交爵爲親三
獻代神祭已奠之故正配爲爵十五從惟一獻
故止一爵正配篚各一承幣坫各一承祝豆十籩
如之從殺其六簠二簋如之從殺其半羊豕腥熟
爼各四從惟腥爼一東階之東盥手盥爵罍洗勺
􁉄各一爵篚三􁉄篚二皆所以嚴神事也飲福爵
坫賜胙爼豆各一識以别之之神人不可以共器
也大略如是於禮則未敢言備姑以故宋祀式言
之爾若淮以北則故金亦惟因汴宋之舊然而淮
以北用武歲乆遺制弗全不若淮以南𬒳兵日淺
遺制可攷也今國家於前代遺事未聞有所損益
則可因者固不容以略而弗備夫上古尊罍爼豆
刳木陶瓦而已中古惟永是圖至於範金近丗或
金或木唯其力之能不能惟籩篚爼以竹以木無
儉侈之殊侯泮視邦之大小與殿邦者之好禮以
否而爲完缺𥘉不係乎廪之多寡今郡縣學凡費
皆於廪乎取有司無與矣學豈容不自力以存其
制江右學廪多寡雖不齊洪素以㑹府稱今行中
書肅政廉訪司寓焉學廟禮器宜其完且堅矣陶
孫始至覈之則設尊無有酌尊不備他雖竹木者
亦缺錫以繼銅猶復缺五之一議從旁郡致工將
𥙷之有䄂舎奠禮器圖一編來者乃故宋景定問
趙公汝楳守宣城日所作而鋟諸梓者也其圖則
本朱文公所已考及以博古所收參訂亦勤矣然
於獻象二尊因文公之所未安遂取博古獻象罍
以爲尊周禮春官司尊彞凡尊皆有罍尊以踐獻
而罍則酌以自酢者也以罍代尊於義未允又司
尊彞獻象尊先儒訓詁有謂獻尊爲有沙飾者有
謂獻飾以翡翠象以象鳯凰者取羽形婆娑然而
反其音以素何率皆以臆魏太和間青州於土中
得齊大夫送女器爲牛而背負尊晉儒之說以爲
全刻牛象之形鑿其背以爲尊是亦揣摩非得於
目擊以負爲鑿體認不眞故也古人製器雖致飾
之美而仁與智具焉謂牛象之力足以負尊而取
其形智也儻刳腹受酒則不得爲仁矣絶其脊以
施勺旣幾乎慘舉而注之口豈不嫌於穢人之用
器且不宜然况將㓗以享神乎由是而言近古所
傳刳其腹者鑿字之訛實啓之也自文公請改從
政和禮器新圖及班降則王黼博古所収厥後甞
以尊口不可施勺而疑其未然特未及詳齊器之
負而譌晉儒之鑿耳陶孫前是固已窺其理亦恐
淪於臆不敢形諸言及仕京師甞於遂初張氏之
容齋睹一鳬尊乃鳬形而背負尊極其精古善鑒
者以爲周器無疑於是始信齊大夫送女器之爲
可慿古人制器不鑿於知而傷於仁益可知也當
齊器之出已足以破先儒之臆說及王黼所収又
從而惑人耳目者二百年何耶特未詳古人制器
之初意耳所致廬陵冶工楊榮甫來範金爲太尊
山尊著尊獻尊象尊壺尊凡九十六以備明水玄
酒五齊三酒之設獻象則祖齊器爲全形負尊於
背餘皆從趙録所考仍作獻象各六爲正配酌尊
而以一崇明水居右舊象尊則存之以充從享成
不欲毀也羊豕旣有熟爼則熟必以鼎遂作羊豕
鼎各五餘器合從範金者皆如禮定其數而𥙷足
之爲爵五十有二又飲福爵一坫四十有二祝坫
五又飲福爵坫一尊禁二十有八豆百八十有六
又賜胙豆一簠簋各五十有二龍首勺十爲銅二
千四百四十斤有竒一斤之劑并工與食爲至元
鈔二百六十文緫爲鈔六百三十四貫有竒木爼
四十籩二百六十有八塗髹之其費百二十貫有
竒合新舊凡尊三十有四禁二十有八爵百三十
坫視爵加五豆二百七十有九籩視豆損一簠百
二十有四簋如之鼎十勺十罍二洗二篚十爼百
五十有五是其完數也舊以錫繼銅之不足者任
縣學書院缺者取之夫古人創物取象寓意各有
攸當述之者徃徃具其形備其數自謂可矣適於
用否尚弗之顧其稍考制度以幾於古者皆所不
暇也工雖能持已編書以自見其所蓄模範於圖
率不合至謂前是他學所範亦與此圖異惟不用
古制則已苟用古制古其形狀而今其文理曷若
并形狀而今之猶爲同於俗也噫自孟氏有今樂
猶古樂之論不善讀者類失其㫖韶濩豈與鄭衛
無以異哉因又摹臨各器舊欵取周尺授刋工使
祖尺寸而伸縮之以授冶工仍各識歳月其唇其
腹其尻以迄于成㳙辰釁之懼其紊亂失墜正配
位所陳使寘殿北壁下以便於事两廊從享所陳
聽藏之庫廥凡此皆全其可因以聽繼周之損益
非敢惟古是是覽者監焉大德十年歳在丙午八
月朔浙水東鄭陶孫記

國朝文類卷第二十七
國朝文類卷第二十八
　記
　　櫝蓍記　劉因
蓍之在櫝也寂然不動道之體立所謂易有太極
者也及受命而出也感而遂通神之用行所謂是
生兩儀兩儀生四象四象生八卦八卦定吉㐫生
大業者也猶之圗也不用五與十不用云者無極
也而五與十則太極也猶之易也㓗静精微㓗静
云者無極也而精微則太極也知此則知夫櫝中
之蓍以一而具五十無用而無所不用謂之無則
有謂之實則虚也而其數之流行於天地萬物之
間者則亦隂陽竒偶而巳矣故自掛扐之竒而十
二之則陽竒而進之不及夫偶者爲少隂隂偶而
退之不及夫竒者爲少陽而四之則三四五六合
夫畫竒全偶半合夫數而畫亦於是焉合其多少
則合其位之陽少而隂多故有自一進一而爲偶
自偶退一而爲竒之象也自過揲之䇿而十二之
陽竒而退之不及夫偶者爲少隂隂偶而進之不
及夫竒者爲少陽而四之則六七八九合夫數竒
三偶二合夫畫而數亦於是焉合其多少則合其
數之陽實而隂虚故有自一虚中而爲偶自二實
中而爲竒之象也蓋掛扐之竒徑一而過揲之竒
圍三而掛扐過揲之偶鈞用半也故分掛扐過揲
而横觀之則以隂爲基而消長有漸分四象而縱
觀之則亦以隂爲平而低昻有漸其十二之則自
右一而二自左二而三其四之則自右三而六自
左六而九如水之流行觸東而復西其消長則其
自然之淪漪其判合則其盈科而後進者也此皆
自夫一行邵子之說而得之知此則知夫誤推一
行三變八卦之象謂隂陽老少不在乎過揲者爲
昧乎體用之相因而誤推邵子去三用九之文謂
七八九六不在乎掛扐者又昧乎源委之分也由
此而極其竒偶之變以位則陽一而隂二也以數
則天三而地两也初變之徑一而圍三以爲竒者
三而得之是以老陽少隂之數多也後二變之圍
四用半以爲偶者二而得之是以少陽老隂之數
少也分隂分陽則初一變皆竒而後二變皆偶也
迭隂迭陽則去掛一初一變皆偶而後二變皆竒
又如畢中和天地人之說也其變也自一生二二
生四而又四之四生八八生十六而言則畫卦之
象也自四乗而十六十六乗而六十四則重卦之
數也故𥘉變而得两儀之象者二畫卦之數也再
變而得四象之象者四畫卦之數也三變而得八
得八卦之象者六畫卦之數也自两儀之隂陽而
言其用數則乾兊離震皆十二而巽坎艮坤皆四
也自八卦之隂陽而合其體數則乾坎艮震三十
二而巽離坤兊三十二也自二老二少之隂陽而
言其饒乏之數則又如四象之七八九六也六變
而得四象之畫則毎位之静變徃來得十畫卦之
數也又二畫則緫其數矣其數也皆静者爲多變
者爲少而一爻變者居中其静與變皆老隂爲多
老陽爲少而二少居中積畫成卦則每卦之静變
徃來得十五畫卦之數也又三畫則緫其數矣其
數也亦皆静極者爲至多而變極者爲至少而又
一爻二爻進退于其間其静與變則皆坤爲至多
乾爲至少而三男三女進退于其間因而重之則
毎卦之静變徃來得三十畫卦之數也又六畫則
緫其數矣其進退多少皆與八卦之例同也此皆
自歐陽子七八常多九六常少之一言而推之與
夫後二變不掛不知其爲隂而使二老之數與成
卦同二少之數與二老同而參差益甚其初一變
必鈞不知其爲陽而於乾坤六子之率勉強求合
乃若四十九蓍而虚一與五十蓍虚一而掛二者
固有間矣此以蓍求卦者也若夫以卦而求變也
則自夫交易巳成之體爲變易應時之用由两儀
而上自紓而促八卦循環而其序不亂以逺御近
以下統上而皆有文之可尋也以變而求占也則
自静極而左之一二三四五自動極而右之一二
三四五極自用其極而一則專其一居两端而分
屬焉二則分其爻居次两端而分屬焉動則上爻
重而静則下爻重也三則分其卦居中自爲两端
而分屬焉前則本卦重而後則之卦重也動中用
静静中用動静多主貞動多主悔而皆有例之可
推也然自此而極言之則以六甲納之其卦之序
不亂也以互取之其序有漸而亦不亂也以伏求
之其序亦有漸而不亂也以丗位反圗而推之則
一而二二而四四而八八而十六進退有序逆順
以類而不亂也以䇿數即圗而攷之則在两儀而
一消長在四象而二消長在八卦而四消長在十
六而八消長在三十二而十六消長故長中八消
消中八長皆震爲巽之消而坤爲乾之消巽爲坤
之長而乾爲震之長而不亂也以揲變之數應圗
而推之則其多少又合乎一一爲乾八八爲坤以
少爲息以多爲消而亦不亂也是則按圗畫卦揲
蓍求卦莫不脗合矣然而朱子猶以大衍爲不自
然于河圖而變揲之左可以形右卦畫之下可以
形上者又以爲短於龜也其三索之說則一行有
成說旣取之于本義後復以爲不必然而卦之隂
陽之竒偶畫與位合則大傳有明文旣著之筮說
而不明言于啓蒙是又恐後人求之過巧而每遺
恨不能致古人之詳者也若以竒䇿之數合之圎
圗之畫則四十八一卦之畫也其竒之十二即乾
之隂而䇿之三十六即其陽也三十六自九進而
得之也九陽也三十六亦陽也全陽也其竒之二
十即兊離之隂也而䇿之二十八即其陽也二十
八自七進而得之也七陽也二十八隂也陽合於
隂也其竒之二十四則坤所去之半也而䇿則所
用之二十四隂也二十四自六進而進得之也六
隂也二十四亦隂也全隂也其竒之十六即艮坎
自上所去之十六也而䇿之三十二即其所用之
半并上所餘之八隂也三十二自八進而得之也
八隂也三十二陽也隂合于陽也其震巽之不用
則猶乾之不用隂坤之不用陽也其竒䇿之八方
數之變也掛扐之六圎數之變也此邵子之說也
然前之竒䇿之所當隂不若陽之齊後之六八之
所應圎不若方之備是必有深意也第未能考而
知之又不知朱子之意以爲如何此因櫝蓍而記
之至元十年春二月吉日櫝成記
　　髙林孔子廟記　劉因
安肅髙林里距吾居五十里聞有孔子廟枉道而
拜焉詢其創始復興之由里之耆老劉禎等言廟
起于五代之際乆乃廢毀金大定間郷先生孫直
卿率里中豪族盧田劉三氏始修葺之迄今至元
庚辰圯壞幾盡禎劉氏孫也復率盧氏子孫共繼
先志經營於其年之春逮明年秋廟貌旣尊乃興
祭器以祀事告成且爲郷約春秋釋奠之禮俾可
以繼里人自以非學者而祀先聖恐踰禮制請就
質焉予按禮釋奠於先聖先師謂學詩書禮樂者
各以所習業而祭其先師者也孔子豈詩書禮樂
專門其師耶旣非詩書禮樂專門之師豈學官所
得而私者耶詩書禮樂之官且不得而私又豈後
丗俗儒記誦詞章者之所得而私也禮飲食必祭
祭先造飲食者也蓋以吾之所以享此者斯人之
力也孔子立人道者也今吾之所以爲人君君臣
臣父父子子而不淪胥於禽獸之域者其誰之力
歟於一飲食而知報其力於此而不知所以報焉
惑矣諸君其勉行事無懈禎等曰諾且請書其辭
於石併記歳月之始末云
　　退齋記　劉因
老氏其知道之體乎道之體本静出物而不出於
物制物而不爲物所制以一制萬變而不變者也
以理之相對勢之相尋數之相爲流易者而觀之
則凡事物之肖夫道之體者皆灑然而無所累變
通而不可窮也彼老氏則實見夫此者吾亦有取
于老氏之見夫此也雖然惟其竊是以濟其術而
自利則有以害夫吾之義也下將以上也後將以
先也止將以冨也儉將以廣也哀將以勝也慈將
以勇也不足將以無損也不敢將以求活也無私
將以成其私也不大將以全其大也柔弱將以不
爲物所勝也不自貴將以貴也無以生將以生也
知窪必盈於是乎窪知弊必新於是乎弊知少必
得於是乎少知樸素之可以文於是乎爲撲素知
谿谷之可以受於是乎爲谿谷知皦之勢必汙盈
之勢必溢銳之勢必折於是乎爲嬰兒爲處子爲
昏悶晦寂曰忿曰武曰争曰伐曰矜凡物得以病
之者皆閹焉而不岀知而示之愚辨而示之訥巧
而示之拙雄而示之雌榮而示之辱雖出一言而
不令盡其言事則未極而先止也故開物之所始
成物之所終皆捭焉而不與而置巳於可以先可
以後可以上可以下可以進退可以左右之地方
始而逆其終未入而圗其出據㑹而要其歸閱釁
而收其利而又使人不見其跡焉雖天地之相盪
相生相使相形相倚相伏之不可測者亦莫不在
其術中而況於人乎故欲親而不得親欲踈而不
得踈欲貴而不得貴欲賤而不得賤欲利而不得
利欲害而不得害其關鍵槖籥不可窺而知其機
紐本根不可索而得其恍惚杳冥不可形象而搏
執也嗚呼挾是術以徃則莫不以一身之利害而
節量天下之休戚其終必至於誤國而害民然而
特立於萬物之表而不受其責焉而彼方以孔孟
之時義程朱之名理自居不疑而人亦莫知奪之
也中山滕君仲禮早以學行知名而爲人則慷慨
有才節者也以退名其所居之室旣以寧失於有
所不爲戒在于無妄之徃自銘矣而又請予文以
記之余固知仲禮之不爲老氏之退者然亦豈眞
失于有所不爲者也夫有所不爲者蔽焉而不知
舉變焉而不知通固滯焉而不知所以化而其終
亦至於誤國而害民然要之則知不足而巳矣而
人亦得而責之而彼亦無所逃其責焉非如爲老
氏者之以術欺丗而以術自免也予喜仲禮之退
而又欲其愼其所以退也放極言二者之失至元
丙子八月旣望容城劉因記
　　鶴菴記　劉因
或贄大經鶴二畜庭中遂名其菴鶴一日問予曰
子知我鶴名菴也何哉予曰此在我而不在鶴夫
樂水者吾見其知之周流同於水也樂山者吾見
其仁之重厚同於山也大經之機警髙亮游心閑
逺發爲文章清雄婉麗可以鳴一時而傳後丗此
非同於鶴者乎故聞其聲見其形欣然而恱非鶴
可恱也我之同於鶴者使之然也大經曰予之於
鶴非但悅之而巳也子其爲我更思之予乃顧鶴
而歎曰謂大經爲厭丗俗之卑隘不可與處思欲
髙舉逺覽而與此游耶則其心狹矣謂大經爲以
己之軒昻超卓勢利不可得而覊縻之姑引此以
自況耶則其心矜矣狹與矜大經不爲也然則名
庵之意果安岀耶予觀古人之教凡接於耳目心
思之間者莫不因觀感以比德託興喻以示戒是
以能收萬物而涵其理以獨靈如黃鳥之章孰不
賦之而聖人則曰於止知其所止夫斯鶴之呼之
不來長鳴下趨亦常事耳而子瞻乃歎其難進易
退蓋亦黃鳥之遺意也由此而推之其逰於隂知
養也感夜半識時也鳴則聞於天飛則一舉千里
有本也其動也節其鳴也律用和也月白風清徘
徊佇立翫此數者於縞衣玄裳之外寧無起予者
乎名菴之意或出於此大經曰得之矣至元壬辰
冬十月望日記
　　麟齋記　劉因
編脩王之才治春秋而專門左氏者也甞有取於
獲麟之義名其所居之室曰麟齋而請予記之夫
獲麟仲尼作春秋所書之一事爾而春秋之義非
居所係於此者歐陽氏固已言之於前矣然春秋
之時仲尼實天理元氣之所在而與濁亂之氣數
相爲消長於當時如麟者則我之氣類也其來也
固非偶然而來也然而斯氣之在當丗者蓋無幾
焉在彼之氣足以害之在此之氣不足以養之由
麟可以卜我之盛衰由我可以卜丗運之盛衰而
聖人固不能恝然於其獲也謂之致麟可也謂之
感麟亦可也皆理之所不無者雖在聖人之作春
秋因天道人事自成之文從而文之其義皆因事
而寓焉安可曲爲一定之說也雖然子旣有取於
麟則吾不得嘿嘿於麟矣夫麟之所以爲麟者乃
天地之所以生而人之所以能爲天地之心者也
在春秋則聖人所賞之善也在易則聖人所指之
陽也而人之所未甞一日無者也苟自吾身之麟
而致之則凡害人者如長蛇如封豕如饕餮如檮
杌莫不消鑠蕩滌於魑魅之域而天下振振皆吾
氣湛行之地矣今聖人雖不得盡其所致於當時
然其所以扶此抑彼者而斯麟固巳麟於萬丗矣
子之讀春秋者予知子將思有以麟夫一齋而巳
也雖然予於聖人剥廬閉關之戒見聖人之拳拳
於此乃嘆鳯鳥之不至傷魯麟之致獲之心也嗚
呼麟乎又當以聖人之心爲心而自麟其麟也夫
　　汴梁廟學記　姚燧
自魯哀公十六年當周敬王四十一年壬戌孔子
卒歷六國秦漢至孝武即位之年辛丑爲三百四
十年其聞而知者纔司馬遷一人而止耳旣編其
年與夫言行岀處之槩爲丗家又爲弟子傳載其
居里問對與夫經事何君又考知其少孔子幾何
歳是書皆孔門弟子與孟氏所未著其有功聖門
眞非淺淺哉然猶病夫時有不一其說不可參伍
者也丗家弟子蓋二千焉身通六藝者七十二人
而弟子傳則曰孔子曰受業身通者七十有七人
皆異能之士也夫旣曰身通六藝矣雖未盡合聖
人爲教之本然而猶有所指名也其曰受業身通
竟不發爲所通何業亦晦焉而巳耳又曰皆異能
之士聖人爲教於以修叙彞倫而容異能者于其
間孔子自言七十有七人則七十二人者誰後是
五人邪其爲傳亦多淆雜而無次先顔回曽參而
後無繇葴固巳戾於明人倫其甚誤至以闞止子
我爲宰予又曰孔子之所嚴事者於周則老子於
衛蘧伯玉於楚老萊子於鄭子産於齊晏平仲於
魯孟公綽孔子於公綽止稱其不欲與優爲趙魏
老子産有君子之道四其他不足孔子者亦多也
老萊子書今存其爲道術尚黃帝老子爲聖人所
與者不經見子入太廟毎事問況老子周守藏室
之史問禮則有之使及見其書曰失道而後德失
德而後仁失仁而後義失義而後禮巳不知道德
仁義禮根於人心之固有而眎爲丗降之不同未
必不見黜於孔子况爲其道乎哉惟蘧伯玉寡過
未能爲不悖於聖學故與之特深至漢文翁圗石
室列之七十二人中亦可灼其非師而實弟子云
晏平仲者如遷之言足以暴其人賊賢之罪何也
夫人旣嚴事乎已苟於學術之僻歸宿之差何害
於明告告不爲止則隨以不屑之誨始盡夫師弟
子之義焉當欲封孔子尼谿之田乃說其君景公
曰儒者滑稽不可軌法倨傲自順不可爲下崇喪
遂哀破産厚塟不可爲俗游說乞貸不可爲國盛
容飾繁登降累丗不能殫其學當年不能究其禮
非所以移齊俗而先細民也若預憂一旦代有齊
政惟懼醜詆之不力焉夫善交乆敬報人嚴事之
道者固如是乎哉先儒甞疑晏子尚儉墨子欲貴
其道取必於晏子之言不然何爲亦見墨子之書
而遷辯之不明也又自叙曰儒者累丗不能通其
學當年不能究其禮博而寡要勞而少功由是知
二語者非必一出晏子乃遷薄儒素定於胸中不
易者也遷甞適魯徒觀諸生以時郷飲大射其家
迷眩於規規節文之細低回不去以爲是足盡聖
人之道斯政經生博士之汩汩以皓首者也豈聖
學爲巳之切致哉故燧有功於遷而亦有是數者
之恨況又甚惑未盡祛於今者耶孔子卒哀公誄
之子貢以爲非禮至漢平帝始封諡褒成侯宣尼
公蓋王莽假善以收譽將遂其奸謀也後魏孝文
法之諡文宣尼父後周宣帝封鄒國公唐髙宗贈
太師僞周武氏封隆道公玄宗諡爵文宣王宋眞
宗加玄聖後易爲至至今遵之焉有若以自生民
以來未有盛於孔子誠是言也雖極天下之美諡
猶不足萬分一盛德之形容斯燧發其目而不深
言者一也杜預春秋傳叙曰子路欲使門人爲臣
孔子以爲欺天而云仲尼素王丘明素臣又非通
論也斯言爲獲聖人之心而後丗王之堯舜二帝
也宰我以夫子逺賢堯舜何王之不可居然後丗
天子之子有功之臣皆曰王以孔子之聖卒下比
爵於其子臣誠不知其可也斯燧發其目而不深
言者二也其享配諸位善乎柳宗元序道州廟碑
曰從於陳蔡亦各有號言出一時非盡其徒也于
後失厥所謂妄異科等坐祀十人以爲哲豈夫子
志哉後之時進顔孟並孔子南靣别躋曽子以足
是十人於非夫子志中之又非者而江之左又進
曽子子思並顔孟别躋子張於曽子之舊由孟子
而視子思師也由子思而視曽子又師也子思孔
子孫也弟子於師孫於祖坐而語道者有之非可
並南靣燧知四子巳避讓於冥冥中不能一日自
安其身一堂之上況又祀無繇葴鯉於庭其失至
於崇子而抑父又非遷之爲傳矣夫爲是學宮將
以明人倫於天下而倒施錯置於數筵之地如此
奚以爲訓又在在之廟皆泥像其中北史敢有造
泥人銅人者門誅則泥人固非中土爲主以祀聖
人法也後丗莫覺其非亦化其道而爲之郡異縣
殊不一其狀短長豐瘠老少美惡惟其工之巧拙
是隨就使盡善亦豈其生盛德之容甚非神而明
之無聲無臭之道也曩長安新廟成繪六十一人
與廿四儒於廡畫工病其爲靣之同縱人觀之而
擇貴臣圗其上蓋肖今人之貌而冠以先賢之名
使過而識者抵掌相語曰是某也是某也未見其
起敬於他日顧先足來不恭於一時是邦如是孰
必其他邦之不爲是一歳再祀第借位於先賢以
爼豆夫今之人也其可哉曰是溺習之巳然若何
而變曰人臣有見上布是區區則可若夫議禮也
制度考文也天子司之亦幸一旦遑於稽古之事
學禮之臣必有能䇿其一二得所當議者矣至元
庚寅汴梁新廟成學録劉元佐爲狀以其府諸公
之意求記其由故燧首之以此其狀曰宋建隆中
南宫城數里立太學後爲國子監金貞祐都汴國
日益蹙大城少兵難守度中宫垣大城再城之監
當城所經弗便也壞而徙之東南大城之下不及
屋而亡皇元受多方始爲殿七楹亦廢宫屋也其
制度宏麗爲天下甲壬子楊中書忠肅公來董括
舟役又壞宮取材以其餘爲門廡至元癸酉故同
知宣慰使袁𥙿時爲是府判官始構講堂於廟西
神庖於堂東鑿池其南勢始半壁瀹汴注之擬魯
頖水殆足觀矣歳月滋乆風雨騫屋困於撑拄自
緫管提刑悉捐金割俸起新之緫管則權輿於成
某斷手於杜思敬其同力者同知胡某治中益祖
判官完顔某推官姜某提刑使則闍闍都髙某副
使王忱僉事劉某始終五十餘年凡資畫十二官
而後完冨民佐財力以就功者又多也燧曰嗚呼
不易乎哉自今師生之講肄於斯其移學文之力
而篤志於切問近思責其躬以成德逹才而收夫
化民成俗之功於他日斯不孤縣官待多士志矣
是歳夏四月前翰林直學士奉政大夫知制誥同
修國史姚燧記
　　澧州廟學記　姚燧
至元十有四年肇置諸道提刑按察司而澧在山
南湖北道所紏郡廿年燧副使是道明年按部至
焉拜瞻廟庭未甞不病其爲制之隘陋也殿南閣
曰六經因語校官張公綬曰易書詩春秋其繋定
刪作實出夫子之手周官雖云周公之書冬官篇
亡當以考工記與小戴記禮者皆漢儒豈可與是
四經班而爲六且今四海禮殿皆名大成爲改書
曰金聲玉振之閣後　議不欲諸道紏郡者錯壤
江之北南改爲肅政廉訪澧遂割入江南湖北元
貞乙未居民不戒於火廟爲延燒緫管是道者故
奥屯希魯將復之俾計吏最其學租直纔五千餘
緡曰是所謂時詘而舉贏者也乃下令郡士在籍
多田者勸之佐爲凡又得萬緡委材集工責校官
李寓學正張子仁身敦其役而紏郡諸公如副使
賈仁僉事蔣某姚某李庭詠郭貫凡至者必促其
成功五年而落之其撫構則稽梓人之書爲四柱
屋古者王居之制也惟太行一山佀之故曰王屋
重門周序講肄之堂合食之舎庖廪之室燕游之
亭秩秩馮馮靡一或遺凡百有三楹周以繚垣百
三十餘丈雖未甞身見然聞之談者舉以爲可甲
湖之北南諸州豈天者厭昔隘陋火之使改爲耶
亦偶然也又範金爲祭器二百七十有二竹木髹
漆之具三百有四嗚呼備乎哉然甞思夫子之道
之在兩間無間治亂古今如飢食而渇飲夫婦之
愚莫不由之不可一日而離焉固不以廟之存毀
而加汚隆國家必聚耆英俊髦教育乎是蓋須其
成德逹才舉而庸之以立化民成俗之本也則廟
學豈不甚有所關哉地以求之衡之爲州南澧千
有餘里南嶽在焉舜五載一廵狩所也及誅四㐫
放驩兠於崇山實今澧之屬縣慈利則放流之人
顧居廵狩之境之内戰國時楚都南郢在漢則南
郡江陵澧去西南鳥逕不二百里屈原之逐常行
吟者故九歌曰澧浦澧蘭則放流之所近薄脩門
是皆不可曉知者澧於其時爲黔中秦欲以武關
之外易之楚方怒張儀謂曰願得張儀而獻黔中
夫以甘心一人寜棄地而不恤固以要荒鄙之也
而今也料次户口之繁庶貢賦之征入澧則亞於
長沙而近湖廣省治岳鄂諸州不能半之豈天時
風土有古今之變而人事亦隨以遷而異耶士四
民一也民庶而士必衆洙泗夫子之居也士爲洙
泗之言者也澧去洙泗西南將三千里非宻邇也
頼皇上仁不忘逺守土之臣視要荒與洙泗鈞然
洙泗也燧甞至其地焉户不能當澧四之一户損
則士不多亦理勢然不知自今澧民沐士之化要
荒而洙泗乎士不能㧞民之溺洙泗而要荒乎要
荒而洙泗正國家所頼以化民成俗者洙泗而要
荒其身之不能成德逹才何有乎推之人士是之
思則居縣官所築之室食縣官所樹之粟必知俛
勉其躬圗報稱矣庭詠俾子仁求記所由興作於
翰林學士朝請大夫知制誥同修國史姚燧大德
已亥冬十有一月日短至書于鄂之南陽書院楚
梓堂
　　千户所㕔壁記　姚燧
我元駐戍之兵皆錯居民間以故萬夫千夫百夫
之長無廨城邑者其有統齊徴發之政無文移惟
遣伻銜言至受命大帥或依髙丘曠野爲律以行
此近代之故事也怯烈朂寔君長千夫洛陽鳴臯
山下繇祖曁身三丗矣舊集其屬恒即佛宇神祠
不然於其私居
聖皇中統以來制度寖備官始有品禄始有秩統
齊徴發之政一信於書故君得以歛是一軍之禄
買田爲廨門以表堂堂以聽事廡以居史儲書有
庫閱射有亭數十年苟簡之弊一朝而新又思居
乎此者必有所箴警始不敢弛然而怠故書堂曰
居敬亭曰觀德繇未識余千里走書于鄧以其友
乃滿子堅爲先求記其然余聞其知學周公仲尼
之道者爲告之曰今夫人過祠廟必聳肅起敬如
有精神䰟魄在其上而立其傍者何哉繇夫平居
無事之時未甞敬也使平居無事之時恒有上帝
臨女之心則两間百神其尊且大孰有加於上帝
雖日過祠百千而心與敬一不待有所起而無不
聳肅矣敬實聖人傳心之至言而學者繇狂躋聖
之基豈惟五典頼是而惇以乃應事接物無有外
此而能中道者況軍旅之事尤在能敬孔子所慎
齊戰疾與夫臨事而懼者也敬乎敬乎其可斯須
離而弗居乎或曰射于何而觀德曰若知夫鑑也
明足以燭須髪塵弃之乆或歩仭而不見丘山此
無他用不用之分也惟兵亦然五兵之長莫長弓
矢至不仁之器也王者用以威天下則足以芟暴
亂而仁元元逮功成治定而無所試必丗之間老
將宿兵日益耗亡膏梁紈袴之子制外閫焉無頼
墮窳之人備前驅焉不幸卒有狗吠之警使是曹
出而禦之而能必其康靖乎古人見其然故歳訓
而時講之於郷射蓋束是不仁之器脩之於爼豆
之中雖有頑鷔弗率之人相漸以禮而相摩以樂
不敢萌啓邪心知尊君親上而易使於一旦此先
王維持太平之宏綱大經也其法主賔有送迎之
拜耦繼有上下之比弓有横郤兼弣弛張之度矢
有搢挾順羽拾取之儀行有鉤楹相左之章揖有當
階及階當物及物當福及福取矢卒取矢之數衣
有袒襲決拾有說翿有舉偃籌有竒鈞而侯有去
負司正有請誘作命之目燕饗有獻酬酢旅之節
奠觶有豐紏過有扑日出即事窮日而休必強志
勉力之士能無衰随以有終否者或取恥一庭也
故曰可以觀德行惟志乎復古者可與言此而君
以國人不在禁挾弓矢之科宜於貫革尚武之射
何待夫試閱始閑其技其名是亭欲納是身於禮
樂以觀德一方其有見於維持太平者在此而不
在彼也嗚呼其知所務哉然天下萬事皆出吾心
而有本有文居敬本也觀德文也合堂與亭記之
夫豈二道歟
　　江漢堂記　姚燧
江漢南北之限也三王之德之封建嬴秦之力之
郡縣漢氏則曰吾王霸雜兼封建郡縣而大牙之
是時無有裂幅貟而自帝者繼漢始有之德不能
以相髙力不能以相卑雖皆畫是爲守而帝南者
終不能北有尺地藉以一天下能一之者皆自北
而南也故呉自帝晉平之宋齊梁迭自帝以迄于
陳隋平之宋自帝我元又平之豈江漢能限丗道
之否不能限天運之通歟甞合二代而觀之以
皇上之冠古無倫晉武隋文何人斯哉然非有君無
以開是功非有臣孰能成是功古今人不相及而
謀或一揆隋臣不道也晉羊祜首䇿平呉呉平而
身不及見武帝追念其功封其夫人萬歳郷君於
太尉忠武史公其事差似蓋公自事潜藩甞使經
略於汴緫兵十萬屯田千里不專強武而惠信是
敦耕商之民錯行其疆不相賊殺有獲俘亡皆生
還之雖鄰國臣亦許其自負羊公者無慙德焉于
時堂曰江漢固巳張吾雄噬南紀之本皇上踐阼
又以四聖元臣丞相中書燮和雍熈者十有六年
方將百萬之衆南伐至郢而疾詔他將專制而還
公于軍其辭若曰晝翦宋䇿汝也成功而疾汝安
何言誠有不諱碑汝之勲班汝之爵予不可必死
者之知能知之者非人與汝子孫耶四海聞之以
皇上歸平宋功於公之生巳賢乎思祜於死及薨
有今贈謚又詔其元子格以平章政事行省湖廣
季子彬宅端揆于中皆相繼薨又詔中子杠爲中
書左丞行省湖廣孫燿以平章政事行省江西視
封祜妻君萬歳郷又何如也左丞今至無第於鄂
完官屋以居謀名其堂燧應之曰斯堂也非專書
訪而夕脩必將歲時奉甞太尉其鋪張勞庸掦侈
蟬冕報皇上而歸美必文爲聲諧之笙鐘侑其利
成爲詩之名捨曰續江漢者他宜無稱于以格其
精神䰟魄乗雲御風陟降在庭必懌然曰始吾爲
堂北此千里于時未踰江漢也後數十年吾子乃
能尸祝吾於江漢庶其善成先志哉漢祖之誓功
臣曰黃河如帶泰山如礪國以永存爰及苗裔今
由河而視江漢曽不得其三一河誠可帶江漢猶
當爲襟計將來及吾苗裔者或終古而無究也必
容與依歸不是去焉公曰記之吾思不及者公字
柔明以至元壬辰下車人見其不儉不及不豐過
中恢乎有容屬屬乎敬坦以明也相語以爲託太尉
遺體而得其遺風詩曰雖無老成人尚有典刑其
歳嘉平庚寅朏姚燧記
　　遐觀堂記　姚燧
長安城西二塗西北通咸陽王公之開府于此與
西北南三陲之使冠蓋之去來尊爼之候餞者所
出行旅之夥不列也西南入鄠抵山無所適貲乃
令承餘則田夫樵婦與城居有墅於郊者所出斯
固巳可爲倦游而休仕者所託廬矣二塗同出其
相逺無幾何而喧寂異然亦可見利勢之在與所
無也鄠塗之北距城不數里則宣慰張公之别業
規園其中築臺爲堂崇袤尋丈縱廣十轍清風之
朝長日之夕四方勝槩極目千里凡秦漢隋唐之
陵廟池籞由人力以廢興可吊而遊可登而覽者
在所不取其髙上如華陽終南太白嵯峨呉嶽岐
梁之竒峰絶巘爲三輔之鎮窮古而有者皆環列
乎軒户之外而卧對之几席之上余曰遐乎觀哉
古人堂者多矣其壯有加於此乎使誠有耶雖風
摧雨剥于千載之上亦宜略存阤然之迹可尋於
今合則束板以載之負畚以興之以是知無因於
前而獨始於公也今我與公屬觴乎此夫豈苟然
哉百年之身其有幾何是及賞其成而不及憂其
敗也及樂其完而不及悲其毀也後之時或風摧
雨剥於千載之下有登吾阤然之迹者曰嘻斯何
丗何人之爲公名不旣壽矣公笑曰吾何甞期如
是之乆哉第擇君言與吾堂稱者即名曰遐觀盍
記諸余曰公通介貴臣也請與之言臣可乎古之
人惟見危授命者故得守節伏義殺身成仁之名
乎可以無死而死猶爲徒死而傷勇然則出處之
際死生之所關死生之所關善惡之攸歸者莫大
於爲人臣使不遇存亡危急之㑹亦未甞不以明
哲保身爲賢斯揆道歸義之臣所能也甞聞之望
諸君善作者不必善成善始者不必善終九原可
作將無謂秦無人也今之仕者吾不知孰爲道義
之臣能志功名者亦鮮矣志富貴私身以毒丗卒
離尤而蹈禍者駢首接踵也是於計功謀利之間
且有不能况揆道而歸義乎哉究公平生甞吏民
矣嘗治兵矣亦甞持憲矣忠炳日星而難不辭于
湯火氣吞湖海而信不移於丘山視竹帛之書鼎
鐘之勒恒有晚古人薄前丗不足爲之心以故在
庭之百辟山東數州秦蜀九路之氓瀘嶲荷旃方
三千里之獠孰不聞其名而竒其才沐其愛而恒
其威年五十二竟以許國盡瘁而歸鼓舞僮奴千
指而食其力甘自齊于匹夫讀書以教子飲酒以
樂賔將終其身非孰爛丗故遐觀一代之表者能
是乎哉蓋天下之事遐觀則先識先識則幾矣雉
兎之不能搏人誰不知之突起道左或失聲辟易
而喪其常守以其卒然遇之也使前見於數百歩
之外無曰雉兎雖虎兕之暴人得以爲備將不患
矣斯不亦吾堂言外之微意乎未易以語他人將
惟公可公名庭瑞字天表至元癸末以太中大夫
諸蠻夷部宣慰使致事云又四年丁亥六月下澣
日姚燧記
國朝文類卷第二十八
國朝文類卷第二十九
　記
　　凝道山房記　呉澂
永平鄭侯鵬南嚴重清謹爲時名流而不以所能
自足也謂仕必資於學學必志於道别業在滕州
築山房爲游居之所取子思子之語而扁之曰凝
道不逺二千里走書徴言於予夫丗之成室屋者
徃徃有記記者紀其棟宇之規制營構之歳月而
巳稍能文辭者可命也而奚以予言爲侯之意寧
不以予甞講聞於儒先之緒論而欲俾言其所謂
凝道者乎嗚呼道不易言也言之易者未必真有
見也非眞有見而言是妄言也而予何敢夫子曰
爲之難言之得無訒乎雖然侯之意不可以不答
也詎容巳於言哉請言其似道在天地間猶水之
在大海道之中有人猶水之中有器浸灌此器者
水也納受此水者器也水中之器或沉或浮而器
中之水或入或出器與水未合一也水在器中凝
而爲冰則器與水永不相離而水爲器所有矣人
之於道猶是也有以凝之則道在我無以凝之則
道自道我自我道豈我之有哉人之生也或智或
愚或賢或不肖均具此性則均受此道不於賢智
而豐不於愚不肖而嗇也愚不肖之不賢智若者
何也能凝不能凝之異耳嗚呼子思子言道所以
有貴於能凝者歟凝之之方尊德性而道問學也
德性者我得此道以爲性尊之如父母尊之如神
明則存而不失養而不害矣然又有進修之功焉
蓋德性之内無所不備而理之固然不可不知也
事之當然不可不行也欲知所固然欲行所當然
舎學問奚可德性一而學問之目八子思子言之
詳矣不待予言也廣大精微髙明中庸故也新也
厚也禮也皆德性之固然當然者盡之極之温之
知之問學以進吾所知也致之道之敦之崇之問
學以修吾所行也尊德性一乎敬而道問學兼乎
知與行一者立其本兼者互相發也問學之力到
功深則德性之體全用博道之所以凝也夫雖然
此非可以虚言言亦在夫實爲之而巳矣斯道也
人人可得而有也況如侯之卓卓者哉其凝之也
予將驗侯之所爲侯名雲翼今爲江南行御史臺
都事延祐四年臨川呉澂記
　　檥槎亭記　元明善
汲人張君錫氏作檥槎之亭志恠者云海與天河
通蓋有人乗槎至斗牛間徴而慕之故以名亭昔
君錫挾能放游浮河逹淮亂江而南歴呉越西至
于鄂衡又至于沅澧踰洞庭下彭蠡内齎刳中息
於水腹奪皛于覆袽漸于罅或再月不得抵所止
舟師候祥盲風焱作水與風争艫舳崩傾檣折柁
敗淼無厎戾又雨且暮游二十年不知幾此遭矣
怠而北歸有官留中意必夜悸於夢朝怵于見猶
事于槎亦何謂邪曰怖吾之南信如子言今吾完
然我也不亦有不水死者衆乎環燕千里無湖江
浸也依龍光𬒳休風之人也耇壽昌嗣終不逢不
若宜也甞試徴余二十年間或者服食百忌歩乗
有擇武導晝兵衛夜臨避而吻動又噤見獲則聲
功亟詫非不牢自謀也一旦若輕塵驚風漠無蹤
響者抑何也其所居甚海濤所乗甚膠舟風水不
争立將解剥彼且安之固亦危我矣雖然丗所共
安而不之危者非大地乎然載萬物者地也載地
者水也火水石土合爲地體并水而載之者天也
地不爲大舟乎天不爲大水乎實大舟運大水其
不有大危乎道雖無泯器當有敝十二萬年之後
又誰知果不并大舟大水而趨於大壞也與槎本
無也無又何待於檥亭亦無也有亭必基於土地
且不能自有何有於物雖然寄吾於槎猶萬物之
寄於地同寄也又奚安奚危哉余曰子之號逹矣
曠矣其情盍求夫稱也夫槎者溝中斷也利小渉
不大受也胡不虚其中使無不容牢諸外使無不
載道爲之檝時爲之颿泊之於義渚繫之於德淵
若然效大舟之實而不洩託大水之運而不覆渢
渢乎浟浟乎槎之進乎是也至矣
　　順州儀門記　元明善
春秋左氏傳曰新作南門不書非公命也非也興
作必書然合禮不書書皆貶也南門蓋魯君之臯
門也新作者改舊剏建之謂必當禮而不書不然
則左氏之誣也諸侯三門臯門應門路門今之州
準古伯子男之國作儀門禮也春秋合禮不書作
　門此何以書喜制備而從民志且非爽於春秋
之㫖也制備而從民志者何温榆水之陽有古城
焉曰順以州隷大都路地沃而民淳自國家罷兵
百年涵濡撫育生殖日敏蔚爲饒郡郡城據亢爽
地而四下郡𪠘特當其亢亢有故儀門址又亢亢
之尋常郡人以不屋於其上爲耻屋焉則鼓角於
斯懸令布政於斯有以雄其州而聳民聽觀矣至
大四年知州事梁君彦義始來明年百廢次第舉
民用大和民曰吾無訟以撓州吾稅賦以時足使
君甚仁不生事害我使君召役吾必樂趨於是梁
君知其民之可用也廼謀諸監郡某將建岑樓於
址僉曰休哉惟時請割俸金以倡俄而州人故中
書右丞曹公之家今樞宻副使石公及諸名士或
冩之材或予錢米民皆子趨以獻工役肇事于皇
慶元年秋七月畢工于二年夏六月規制端大輪
奐丹艧歘若天成登其上而望北則紅螺峻極雖
五十里外若接闌檻東北曰黍谷則鄒衍吹律之
山也潮潞二水㑹於白溆經城東而南注呉船來
集通玄橋下其西南則天都霄漢觚稜金爵隱然
鬱葱佳氣之間羣情大恱於是郡制備矣民志從
矣則又曰是不可不著興建之歲月也廼託右丞
之子太保長史偉求余文余太史也凡書必稽諸
典禮遂爲據經而述之俾知今之州準古諸侯之
國不爲不重興作制備而從民志也則太史喜爲
之書苟不足乎是而要名勦民者爲春秋之所貶
君子慎諸
　　武昌路學記　元明善
武昌墉山而城塹江而池挾滇益引荆呉據楚中
而履南越宋人二百年間峙糗鍜兵岌爲邊壘
　　　　而家之池也不足乎深城也不足乎髙
恤刑尚德武弛文張民日趨于禮樂之域而不知
爲之者建侯樹屏表疆明制乃此焉行中書省而
統四道宣慰使元將大吏咸走節下聽約束奉期
㑹然則武昌自爲重鎮矣凡夫表厲化導之具冝
有以倡庶方而厲羣目獨廟學陋小不稱司憲者
如詔興言保釐者責功郡守振紀有嚴營畫是亟
禮殿東廡西廡㦸門儀門齋廬爲屋五十餘間端
大堅緻丹碧藻繪象設筵帟皆視儀度尊豆鍾磬
不爽典祀惟講堂經閣諸室不剏而葺歳丁巳五
月肇基越已未十有二月告成學後曰鵠山書堂
者廢而入於豪奪徴劑歸公方議勒石紀始而除
者得龜趺于埋中别致貞碑于湖南明善適參政
行省两府來相與言曰衆心一公奏厥完美期奉
天明思勸民職而巳惟是彰今而垂後者咸願有
作謬甞上直翰林曷敢咈乎雅命然記事必載其
實興學當原其本禮始立學釋奠先聖先師學之
有廟漢以還始聞也孔子先聖顔氏先師唐以來
始定也由學尊廟因廟表學廟焉而不敦夫學非
制也謂報焉在是抑微也天以之而道明地以之
而理察人以之而極立三才旣奠萬化乃成推功
絜德天地實參斯報之圗罔極何從聖朝龍奮北
天弓劒辟國顧乃首尊孔氏旌用儒生列聖錫禮
崇祀加謚増秩若稽典則昭陳政化掲科比士登
賢建官不有望於聖道賛化天下乎夫道不玄邈
以爲髙不空寂以爲深大則充周乎萬物小則流
行乎一身法制謹嚴經權周宻蓋不越易書詩春
秋之外矣亦不離綱常事爲之間矣若夫盡學士
之上逹極聖賢之能事固非指顧可㑹文辭可判
而君子也而賢者也不諄諄歟德言曰君子德非
徒德才言曰賢者才非徒才道明義立智周行圎
其用而出也細不遺而鉅有措其舎而處也近者
化而逺者格爲良臣爲大人爲節士爲真儒非由
外假端在我爾無師而興固曰豪傑受業而成孰
謂凡民美哉簪裳入學肅瞻新廟斯弦斯誦相規
相誨顒顒然巖巖焉本學者養正以成聖功末學
者游藝以獻春官乃骫骳乃譸張聱焉無所入也
懵焉善距來也穹屋華題資爾燕間德求而無以
徴之才求而無以齊之哀哉匪但退作室之𥘉心
無乃孤崇儒之明詔乎武昌南服列城言言百辟
承風多士砥節或挾能而起或抱璞而潜聲光侈
其不遏吾爾恧焉矣雖然山川流峙風氣融結瑞
不歸於鳯麟寳不期於金璧偉人魁士羣出而爲
國家之屏之翰也將自今日
　　虚室記　元明善
居室而強之名非古也名而名之曰虚厥義宏也
非古而從爲之文溢辭也義宏而或巳於言闇於
理也甞試爲虚室之記曰截十二琯參差地中以
宗黃鐘之長由是制八器寓五音百王之樂以之
而變掇二十八字爲母錯綜四韻唱而和之萬七
千二十四聲音以之而盡雷奮地中雲族而雨甲
者坼蟄者起回宣脉沐逹于無垠入於無際氣即
之而流形物由焉以各化大塊噫氣厲則鼓盪衆
峙和則嘘撓萬植洶洶焉蓬蓬焉上無髙也下無
堅也旁無逺也謂夫穹窿而蒼蒼者天也厖雜而
荒荒者地也蒼蒼者無體莫然旋氣也荒荒者亦
無體坱然凝氣也凝非不入也而天闢之旋非有
間也而地翕之人物子於两間隂陽司其生死旦
夜一瞑眎也開閉一成虧也雖然此徒以虚觀之
也指一草而質焉句于土中甲于地上牙葉枝幹
而華實又生也指一隹而質焉卵也鷇也俄而鳥
也鳥復卵而鷇也火也潜石擊之則然續之則燎
水也母氣氣止潤滋匯而淵海謂天無體舎日月
星辰以求之并天亦無謂地無體舎火水石土以
求之并地亦無蓋象於上者一不實天道廢矣形
於下者一不實地道廢矣乾不一實感坤不一實
應凡子於其間者幾乎其熄矣而況於萬古之丗
億兆之人能不實而有其有哉雖然此徒以實觀
之也天地之間隂陽而止矣陽實也其體則虚隂
虚也其用則實陽非虚物無以生隂非實物無以
成故曰一實二虚還相體用惟虚也乃能受能受
故神惟實也乃善出善出故化父道也母道也人
物之以命相資也孰有壹之之理哉危子曰吾老
莊之徒也以虚體道以虚用物游於太𥘉合乎自
然故強居室以名殆將處夫無我也元子曰以天
地而齊老莊不辨而二子細也二子烏能外天地
苟不能外天地又豈肯有巳而盡廢物理之察察
者哉然則危子之學者掲其一端隱夫大全若曰
人皆取實已獨取虚芒乎芴乎巋然而有餘者耶
　萬竹亭記　元明善
李君仲淵由蜀省貟外郎入爲監察御史余别十
五歲相寄文事於萬里外一旦㑹京都至歡也間
爲余言成都之樂買屋買田矣弟叔行有田廬在
蠶茨周所居植竹竹無慮十萬箇搆亭竹間覆之
白茅名曰萬竹竹不止萬而曰萬志盈數也亭之
西雪山嵯峨玉立霄漢東則泯江之支洪流逹海
亭並長溪可汲可漁抱亭幾合而去與江㑹毎風
日清美目因境豁羣慮冰釋神情散朗超然遺丗
風或雨之夕溪聲與竹聲亂耳入清音幽思以宣
肅如也或雪或月亭與竹盡宜吾兄弟時相過而
愛亭甚日對哦夜對床者春與秋多將棄官歸老
矣君爲吾弟記之仲淵三兄弟而兄若弟未之前
識也甞讀其兄伯誠之文見其文知其賢矣獨未
知叔行觀是志尚人賢可想一門兄弟彬彬其先
大夫之賢又可得矣王子淵司馬長卿揚子雲以
及蘇明允父子暉當代而名後丗殆蜀材之芳華
茂實慕者有所震也仲淵兄弟生關中宦學三川
又將老成都焉者得非居其郷慕其人而襲其茂
芳掇其華實歟不爾竹何地無也雖然成都自古
受兵最慘入我版圗以來今六七十年上之所以
耆定休養者至矣肆仲淵兄弟保安無戒思永令
圗使丁當時攻戰之殷且見斬竹以爲揵陻溪以
爲堢尚亭乎哉尚對哦對床乎哉果得老乎時正
當感國家承平之澤也余甞思假一役過潼華縱
觀三輔道漢中以覽全蜀浮江遨呉楚而歸邂逅
見仲淵比騎問叔行於蠶茨登萬竹亭質仲淵之
今言然後厠賢兄弟間猶堪資一日夜之談詠也
兹爲亭記俾叔行刻之亭石卜斯游之能遂與否
也遂後百千年豈不爲萬竹亭之嘉話哉
　　濟南龍洞山記　張養浩
歷下多名山水龍洞爲尤勝洞距城東南三十里
舊名禹登山按九域志禹治水至其上故云中有
潭時出雲氣旱禱輙雨勝國甞封其神曰靈惠公
其前層峯雲矗曰錦屏曰獨秀曰三秀釋家者流
居之繇錦屏抵佛刹山巉巖環合飛鳥劣及其半
即山有龕屋如廣可容十數人周鐫佛像甚夥丗
兵逃亂者多此焉依然上下有二穴下者居傍可
逶迤東出其曰龍洞即此穴也望之窅然竊欲偕
同來數人入觀或曰是中極闇非燭不能徃即命
僕燃束茭前導𥘉焉若髙闊可歩未幾俯首焉未
幾磬折焉又未幾膝行焉又未幾則扶服焉又未
幾則全體覆地蛇進焉㑹所導火滅煙鬰勃滿洞
中欲退身不容引進則其前隘且重以煙遂反聦
抑鼻潜息心駭亂恐甚自謂命當盡死此不復以
出余強呼使疾進衆以煙故無有出聲應者心尤
恐然余適居前倐得微明意其穴竟於是極力奮
身若魚縱爲者始麗脫然以出如是僅里所旣㑹
有泣者恚者詬者相譏笑者頓足悔者提肩喘者
喜幸生手其額者免冠科首具陳其狼狽狀者惟
導者一人年稚形瘠小先出若無所動見衆皆病
亦陽懼爲殆其讌於外即舉酒酌穴者人二盃雖
雅不酒必使之釂名曰定心飲余因黙憶昔韓文
公登華山窮絶頂梗不能返號咷連日聞者爲白
縣吏遂遣人下之甞疑許事未必有由今觀之則
韓文公之咷猶信嗚呼不登髙不臨深前聖之訓
較然而吾軰爲細娯使父母遺體幾壓溺不弔其
爲戒詎止辱身不可忘竊虞嗣至者或不知誤及
此故記其事以告焉游洞中者某官某洞之外坐
而宴飲者某官某凡十一人
　　邵菴記　袁桷
雍虞伯生界其居之偏爲菴廬焉温清之隙則怡
怡然飽食以歌宴休于中其廬温宻檏質備粹且
深中而虚之若璧而環若鑑而明樞圎而扉方闔
闢以動止其温燥也禓以舒其清焉其凄厲也隩
以休其和焉左顧右矚神止氣寂晝握其動夜根
其靜不丐飾子外據萬物之㑹以極其榮觀者焉
廬不廣尋丈旁設易圗圗除其卦五十有六瞪而
視之首擊而尾應迎而存之風至而水涌審聲遺
形益願其情忽然控浮游以上征則搏至控伏囿
于其内而不能以自恣或曰非輕丗逺舉者不得
其專是伯生曰維昔邵先遭時明康玩芳以嬉不
激不隨順其隆汚儒者之準也吾將尊其廬曰邵
菴何如桷曰可乎哉言無郵乎夫敦厚而靈明君
之先也峻簡而潔精者君之光也自君之出名日
以張莫窮其郷黽黽然聲音笑貌之學詎昔之志
也勉之哉兹廬之制易而不俾簡而不倚其取諸
物非鑠我者也由質以成禮無踰矣廼觴以祝之
介其休明烟烟煴煴維道之門悃悃欵欵維德之
本美哉廬乎足以爲永居乎
　　董子祠堂記　曹元用
漢中大夫董仲舒邃於春秋其學醇正有原武帝
時對䇿三篇切中時弊致武帝表章六經罷黜百
家先儒以爲其功不在孟子下两相驕主動必由
禮守正不阿時公孫弘方以容說位宰相故終身
不得復進夫孔子殁旣乆異端並興學者愈失其
傳秦漢以來知道者鮮惟董子能言正誼而不謀
利明道而不計功以仁義禮樂正心脩身爲治國
平天下之具論道之大原及明於天性之說多得
聖人之㫖其言奥衍弘深沛有餘味或者乃譏其
見道未明竊以爲過矣夫以游夏之言方諸孔子
猶爲有疵况董子承秦滅學之後而能造道如是
詎易得哉使其游於孔門可與十哲亞使居相位
可興三代之治劉向以爲有王佐之才管晏弗及
也眞知言哉按漢書董子廣川人廣川屬漢冀都
郡今景州蓨縣是也縣西南郷有廣川鎮其别墅
曰董家里有祠在焉唐宋碑刻猶存縣北門道右
故有董子祠不知創於何時國朝大德𥘉縣人林
士豪甞加𥙷葺天暦元年承務郎縣尹吕君思誠
視事始拜謁祠下顧瞻而嘆曰祠當通衢湫隘若
此非所以居董子也八月遷於縣治之東東有崇
臺三丈傑閣二層舊爲官僚遊憇之所遂新其弊
仆定爲董子祠更其衣冠悉遵古制明年某月落
成聿脩祀事蓨舊無縣學吕君又築講堂祠下爲
東西两齋命教諭劉􁂧權主董子祠事朔望先謁
孔子廟次則及焉又爲孔子像置之社學使民知
所向慕吕君字仲實平定州人由國子伴讀擢進
士第𥙷同知遼州事以母憂去官終喪而有蓨之
命清勤無私臨事明決訟十年不絶者諄諭以理
輙两已之子愛其民事集而民不擾咸畏威懷惠
境内大治安陵道士以乆旱持盧師蛇名小青者
至郡僚羅拜以禱君怒欲取而殺之道士泣請得
免後數日乃雨其不惑於邪如是余與乃父廉訪
君昔聮仕憲臺今嘉其有子而能官也故爲作董
子祠堂記仍賦享神辭以繼之其辭曰
蓨之土平原膴膴爰有哲人兮道傳千古道傳千
古兮爲紀爲綱徽猷允塞兮嘉言孔彰天旣佑我
蓨兮篤生元哲不克取而師兮是曰自絶層臺兮
巍巍傑閣兮翬飛神靈兮有託祀事兮無違想髙
風兮如在期進德兮逾勱繼自今兮毋忽毋怠
國朝文類卷第二十九
國朝文類卷第三十
記
　　克復堂記　虞集
克己復禮之說在聖門惟顔子得聞之當是時七
十子者蓋有不及盡聞者矣後學小子廼得誦其
言於方冊之中聞其說於千載之下豈非幸歟蓋
予甞反而求之沈㝠於物欲之塗者固無與乎此
也而知致力焉者僅足以爲原憲之所難而巳其
抜本塞原脫然不逺而能復者世甚鮮也然則苟
有志於聖賢者舎此奚適矣然而難言也昔者程
伯子少而好獵及見周子而有得焉自以爲此好
絶於胷中矣而周子曰是何言之易也後十餘年
程子見獵者於道傍不覺有喜意夫然後知周子
識察之精也嗚呼自顔子而降若程子之髙明而
敦厚純粹而精微一人而巳其爲學也必不爲原
氏之剛制也明矣其十數年間豈無所用其功哉
而是好也深潜宻伏於纎微之際不能不發見於
造次之間噫亦微矣郷非周子識察之精固不足
以知其必動於十數年之前非程子致察之宻亦
何足以自覺其動於十數年之後是固不可與迂
生曲學者論也而衆人廼欲以鹵莽苟且之功庶
幾近似其萬一可乎不可乎此則予之所甚懼而
旦暮不忘者也國子伴讀康生敏以克復名其堂
而來求文以爲記予既嘉其慕尚之髙逺而又懼
其易之也故著其說使寘諸壁間因得以觀覧而
資其行逺升髙之一二也
　　誠存堂記　虞集
昔者君子之言居也宅曰安宅居曰廣居泰哉其
所以自處者乎何其安重尊髙之若是也竊意君
子之所以爲安重尊髙者固無待於外而上棟下
宇益得以休其體而致其養夫豈苟然也哉集賢
待制鄱陽周君之爲堂也築必固材必美攻斵必
純澤構締必堅縝曲執必周正户牖必䟽逹温清
必冝適待其後之人必乆而無斁凡作室之道備
矣及其成也曽不以是自佚方挈挈然以誠存題
之此其意豈淺淺者顧使集爲之記集何足以知
之甞試即堂而言之仰升俯降卑髙之位定矣處
深郷明内外之辨嚴矣左揖右讓少長之叙列矣
以祀以養以宴以食父兄宗族之親在是矣郷黨
僚友之情可得而洽矣静以養動以思朝以興夕
以寧皦皦乎燭之而弗迷也粲粲乎列之而有文
也循乎其行之無忤歩也確乎其歸之無異本也
繹繹乎其繼也渾渾乎其無窽卻之有待於彌縫
也若是者庶乎其名義之近之也乎而集又何足
以言之大江之南鄱爲大郡物殷而家給土木之
盛甲乙爲比而又以文雅相尚抑豈無以美名表
其居者乎誇者巳張警者巳末未有反身切求若
是其實而大者也集又安敢不爲之記也惜乎集
之不足以知之不知以言之也謹記之曰周氏誠
存之堂作以某歲成以某歲名之者集賢大學士
姚公端甫題之者集賢侍講學士趙公子昂也蜀
郡虞集記
　　思學齋記　虞集
予始識臨江杜伯原甫於京師也見其博識多聞
心愛重之間從之有問焉沛乎其應之無窮也而
其天文地理律暦卜祝神仙浮屠之說徃徃得諸
世外之士至於因人情時物之變論議政治之術
可指諸掌時大臣有得其才而薦用之者薦上未
命而大臣者卒事報聞原甫漠如一不介意方就
客舎取詩書易春秋悉去其傳注而繕書之慨然
有直求聖賢之遺於本書之意未幾去隱於武夷
山中其友詹景仁氏力資之蓋得肆志於所願學
而予不及從之矣延祐庚申予居憂在臨川原甫
使人來告曰我著書以究皇極經世之㫖子其來
共講焉且曰我以思學名齋居舊矣子爲我記之
明年予免䘮省墓呉中將遡浙踰嶠以成其約㑹
有召命不果又四年景仁来京師毎以思學之記
爲說予曰原甫髙邁絶俗又能閒居山林無世事
之奪其所就殆必過人逺矣予何足以言予苟言
之人之所知耳所不知固不可言也它日授說於
原甫而執筆焉尚未晚也景仁曰不可必有以復
於原甫者乃試誦所聞焉古之所謂學者無他學
也心學而已耳心之本體盖足以同天地之量而
致用之功又足以繼成天地之不能者焉舎是弗
學而外求焉則亦非聖賢之學矣然而其要也不
出於仁義禮知之固有其見諸物雖極萬變亦未
有出乎父子夫婦君臣長㓜朋友之外者也故曰
聖人者人倫之至而巳聖人至而我未至故必學
焉求其所以至則必思焉且何以知聖人哉于其
言行而巳矣言其言也行其行也然而反諸心而
有未盡行諸已而有弗得是以有思固非茫然無
所主而妄馳者也彼其由之而弗知察違之而不
覺反憧憧徃来於客氣之感何其多哉乃有爲之
說者反欲絶去倫理措心如墻壁以待夫忽然之
悟於一觸之覺不亦殆乎今求諸此而不得者乃
欲從事於彼以庶㡬萬一焉反以絶學自勝果爲
善思者乎噫學固原於思而善思者必有所受矣
今夫有事於思者如火之始然而煙鬰之泉之始
逹而泥汨之草木始生土石必軋之逮其發也盖
亦巳艱矣故非髙明之資未易遽徹也而况思非
其道者乎然而甞聞之明睿所照者非若考索之
所至夫至於明睿則無所事乎思矣無思者幾乎
聖人矣其始乃在於完飬而涵泳焉時至而化有
非在我者豈不盛哉請以是質諸原甫或有取焉
則因以爲記
　　舒城縣學明倫堂記　虞集
學校講學之地也古未有廟其釋奠於先聖先師
者非廟也後世始爲廟以祀夫子通乎天下三四
百年之間禮制寖盛我國家郡縣無小大皆得建
學尤以廟爲重焉是以有司脩祀典勿敢闕而教
無其師師非其人則或有不暇計者此士大夫因
循苟且之通弊要其識慮初不及此無恠其然也
舒城古邑也自宋季數有軍旅之事故學校之盛
微不及東南然而山川髙深風氣完宻民生其間
者有中州質愿之美而竒巖幽谷徃徃有昔賢名
人遺蹟足以風動其人而其人亦樂道之故其俗
爲易化者矣延祐乙夘前令杜思敬始重建廟而
講堂庳陋弗治乆而益壊部使者宋公翼甞督縣
令改作辭以故逮燮理溥化登蒙古進士第長是
邑始出獨見捐巳俸以天暦巳巳之歲度材庀工
撤而新之凡爲堂三間規制宏敞始與廟稱未朞
告成則某月也董役者典史周允耆儒宋楊椿傅
熈宋文冨莅工者范應月胡立本皆儒也至順元
年秋燮理君以職事如京師踵門來求文以記之
今夫郡縣之吏急於簿書期㑹有不暇於爲治而
況教乎燮理君之爲邑知重學校於爲學知重講
習豈非知本者乎夫君臣父子兄弟夫婦朋友之
倫本諸天理之固然有不待於強名者人之爲道
豈有出於此五者之外者乎然而明之則叙不明
之則斁此教之所由興也氣質之不齊雖萬其殊
而大槩智愚賢不肖之分而已矣斯倫也愚者有
所不知不肖者又違而逺之故有待於啓迪矯率
無疑也乃若賢且智者所謂質之美者也於其倫
之所在亦知求盡其心焉然而不聞聖賢之傳不
經師友之辨則不足以知天理之節文精義之攸
當則直情徑行必有堕於私意之所爲疑似之近
幾微之差其流弊反有以失其良心之正而貽世
俗無窮之害焉此係扵教者爲最切故古昔學校
之教壹是皆以明人倫爲事豈非憂之深而慮之
逺者乎嗚呼洒掃應對而敬其事則窮理盡性之
學斯在服勤就飬而盡其職則存神知化之妙巳
存不踰乎屋室户庭之近而天地萬物之奥巳具
不外乎耳目口鼻之用而隂陽鬼神之微巳通人
之所以爲人者亦大矣故曰聖人人倫之至而巳
不有以明之孰得而知之哉嗚呼其說亦微矣登
斯堂者觀其名而思其實因予之言而求夑理君
之志庶幾有所觀感也夫昔邑之君子有李公麟
伯時甞讀書龍眠山因以自號故有龍眠書院在
縣治東飛霞亭之北國初東禪寺僧併之而書院
廢夑理君得隙地於清心池亭之上盖伯時與蘇
子瞻黄魯直諸賢之所共游者也廼闢地爲屋以
復書院之舊以廣爲學之處燮理君之於其民也
有古人之道哉來者尚克繼之于永乆
　　孝思亭記　虞集
國子伴讀在平梁生爲予言其邑之善士曰張氏
兄弟以孝友稱扵郷作亭於先塋之左手種松栢
鬱鬱成林爲請於監察御史周君景逺得大書孝
思二字以表其處而求文以爲記予甞聞之古之
君子之爲禮也盖無墓祭夫祭者之於鬼神也求
諸隂陽之義備矣墓也者遺體之所藏也苟於是
乎求之豈不可哉而古之君子之爲禮也而墓無
祭者何也凡有國有家者必有寢有廟廟所以祭
而墓非祭所也有廟者必有主主之始立也三祭
以虞之歸必奉諸其廟歲時祀之曰是神明之所
依也有禰之廟者自己之兄弟子孫皆至焉有祖
之廟者自父之昆弟子孫皆至焉有曽祖之廟者
自祖之兄弟子孫皆至焉有髙祖之廟者自曽祖
之昆弟子孫皆至焉有大宗之廟者凡族之昆弟
子孫莫不至焉者矣是合族之大法也而近世士
大夫家廟主之制或未之考一再傳之後昧於世
次者或有之矣況於民庶者乎是固君子之所深
嗟夫古之不可復也然幸而猶有一焉今中原之
地平衍温厚故其爲塋兆也髙曽而下凡子孫皆
得以次祔葬歲時上冡則猶得以知其處此爲某
親此爲某親拜於墓下者孰爲某親之子孰爲某
親之孫盖深有維持族姓之意焉後之君子苟以
義起禮則墓亭之設固在所不廢也張氏兄弟拳
拳於墓亭之意豈非知本者乎其以孝友稱於郷
也冝矣張氏兄弟三人曰通甫曰欽甫曰君甫張
氏之後必有顯者其自此三子者始歟
　　魏宋兩文貞公祠堂記　虞集
至大四年七月中山王公結自集賢直學士出守
順德明年郡以治聞守居無事乃按傳記而嘆曰
魏文貞公徴鉅鹿人宋文貞公璟沙河人今二邑
隷順徳則二公皆郡人守其土則祀其先民禮也
於是作宮學官東南考求當時衣冠之盛肖二公
儀形而合祠焉郡人梁某蘇某各以財來助司獄
崔某學正楊某董其役以延祐元年二月告成㤗
定元年天子始開經筵王公在集賢侍讀以經從
幸上都集與在行間以祠事語集將篆諸石以識
集曰治民者常示之以好惡郷背之正則民志一
而事有所據特教之䟽節耳而世猶迂之甚矣其
不知本也天下之患常出於巽懦無耻巽懦者苟
且無恥者無忌憚苟且而無忌憚人心始不可收
而至於無所不至君子盖深憂之若二公者誠足
以表礪振起於斯人哉唐有天下二百餘歲莫治
於貞觀莫盛於開元之初一時名臣衆多近代盖
莫之及然而尚論剛正能諌諍有古大臣之風者
則未有踰於二公者也苟以其事而論之魏公言
聽諌從實終厥身而宋公在相位數年耳比其没
也垂二十載不復更任柄要其得君行事誠不侔
矣然而天下後世信之無二則固在扵立志制行
之相髙者乎夫二公之郷非有百里之逺也二公
之相非有異世之隔也邦人誦其事而知其徳豈
一朝一夕之積而合祠之禮曠乆未舉固亦有待
也邪昔者
仁宗皇帝在御慨然閔習俗之弊於文法頽壞淪
靡而莫之救乃出獨斷以圗治凡所東拔常出不
次一時作新之志貞觀開元不足爲也郷使有若
二公者出乎其間則氣類之合風節所厲庶幾少
荅聖明之萬一乎始王公受知仁宗於東宮及踐
大統而巳在外服其祠二公也特因其職分之所
得爲而巳邇者論經之餘亦甞竊取二公言事之
要而陳之辭之所達萬不及一徒想見其遺風餘
烈之不可復作南瞻祠宇悠然有千載之歎焉噫
豈吾二人之私也哉故作享神之詩曰
侃侃正辭髙風相望敬恭不忘有合其郷於昭顧
懐庶其在此以後民克享世有君子
　　尊經堂記　虞集
呉君伯厚之上世受學於陸文安公文安公題其
堂曰經徳而爲之記歲乆堂不存伯厚之父更築
之不敢仍舊名易之曰尊經堂盖言尊敬奉持夫
經德之訓也它日伯厚述其先人之意而求集記
之集謝不敏至于再三則爲之記曰昔者甞聞之
人有常尊莫尊於天國有常尊莫尊於君家有常
尊莫尊於親是三者尊之不可踰者也而孰知吾
之有自尊其尊者盖有所受之矣故能以眇然稊
米之身而與天地參立以賛其功用而代其不及
者焉雖其氣欲之感千汨萬變而與上古聖神之
所同者終有所不泯亦終不爲禽獸鬼蜮之歸者
良由此耳今具耳目口鼻手足心思之體而忽然
易之失其所常尊之者焉其亦不思之甚矣是故
夙興夜寐以匪觧也静飬動存以無貳也樂行憂
違無時而不奉以周旋也生順死寧以終始無違
也詩曰不顯亦臨無射亦保傳曰無有師保如臨
父母嗚呼昔之君子盖莫不尊之也夫故夫前而
千古後而千古億兆之人豈不能以尊此也哉容
有所未知也未知則必求諸其先知者焉舎徃聖
之立言行事奚適矣然而以言乎事則至簡也以
言乎言則至微也以億兆衆人之資而欲求徃聖
扵至微至簡至難也是故即此而反求近思以得
之者善學之能事也自此而誦說援引愈詳而愈
逺者支離之流弊也故必有脫然真知其可尊而
尊之焉則天地同其大日月同其明江河同其行
寒暑同其信孰得而易之孰得而禦之也哉後之
志髙材䟽者樂其超詣之速而遽忘其反思宻察
之功㮣以一言蔽其學茫洋濩落幾入於狂簡之
域而不自反賊害本心反有甚於纒繞語言文字
者此豈非狎大人侮聖人之言不知天命而不畏
者哉故使迂儒曲士指其末而目以異端之歸則
亦無恠其然矣嗚呼必有明識之士出入其間而
歴知異同之故流弊之害慨然反而求之有以盡
其心體之大而致其用焉天地弗違也鬼神無間
也此豈非振世之豪傑者乎伯厚誠不移於習俗
不怵於時尚奉承乃祖乃父之訓而尊其所尊者
焉歸乎江山之上搢紳先生必有能爲伯厚言之
者延祐元年四月朔記
　　西山書院記　虞集
建寧路浦城縣眞文忠公之故居在焉其孫淵子
言其族人用建安祠朱文公之比築宫祠公相率
舉私田給凡學於其宮者而請官爲之立師江浙
行中書省上其事朝廷韙之名之曰西山書院列
爲學官實延祐四年四月也是年天子命大司農
晏翰林學士承旨某譯公所著大學衍義用國字
書之每章題其端曰眞西山云書成奏之上常覽
觀焉昔宋臣甞繕冩唐宰相陸宣公奏議以進其
言曰若使聖賢之相契即如臣主之同時識者以
爲知言由今觀之宣公之論治道可謂正矣然皆
因事以立言至於道徳性命之要未暇推其極致
也公之書本諸聖賢之學以明帝王之治㩀巳徃
之跡以待方來之事慮周乎天下憂及乎後世君
人之軌範盖莫備於斯焉董仲舒曰人主而不知
春秋前有䜛而不知後有賊而不見此雖未敢上
比於春秋然有天下國家者誠反覆於其言則治
亂之别得失之故情僞之變其殆庶幾無隱者矣
公當理宗入繼大綂之初權臣假公之出以定人
心旣而斥去之十年復召首上此書當時方注意
用之未幾而公亡矣詩云人之云亡邦國殄瘁公
再出而世終不獲𬒳其用豈非天乎庸詎知百年
之後而見知遇於聖明之時也然則公之祀豈止
食於其郷而巳乎盖甞聞之工師之爲宮室也猶
必有尺度繩墨之用樸斵締構之制未有無所受
其法者也爲天下國家其可以徒用其才智之所
及者哉今
天子以聦明睿知之資然能自得師尊信此書以
爲道揆況衆人乎學者之㳺於斯也思公之心而
立其志誦公之書而致其學聖朝將得人於西山
之下焉不徒誦其言而巳也九月甲子朔十三日
丙子集賢修撰承事郎虞集記
　鶴山書院記　虞集
昔者儒先君子論道統之傳自伏羲神農黄帝尭
舜禹湯文武周公至於孔子而後斈者傳焉顔子
没其斈不傳曽子以其傳授之聖孫子思而孔子之微
益以明著孟子得以擴而充之後千五百年以至扵宋汝
南周氏始有以継顔子之絶學傳至程伯淳氏而正叔
氏又深有取於曽子之學以成巳而敎人而張子厚
氏又多得於孟子者也顔曽之學均出於夫子豈有
異哉因其資之所及而用力有不同焉者尔然則所
謂道統者其可以妄議乎哉朱元晦氏論定諸君子
之言而集其成盖天運也而一時小人用事惡其厲巳倡
邪說以為之禁士大夫身蹈其􁧻而學者公自絶以
苟全及其禁開則又皆竊取緒餘徼倖仕進而巳
論丗道者能無盡然于兹乎方是時蜀之臨卭有魏
華父氏起于曰鶴山之下奮然有以倡其說於摧廢
之餘拯其弊於口耳之末故其立朝惓惓焉以周程張
朱四君子易名為請尊其統而接其傳非直為之名
也及既得列祀孔廟而賛書乃以属諸魏氏士君子之
公論固巳與之矣及我　聖朝奄有區夏至於延祐
之歳文治益盛仍以四君子并河南邵氏涑水司馬氏
新安朱氏廣漢張氏東莱吕氏與我朝許文正公
十儒者皆在從祀之列魏氏之曽孫曰起者隱居
呉中讀詔書而有感焉曰此吾曽大父之志也何幸親
復見諸聖明之朝哉今天下斈校並興凢儒先之所
經歴徃徃列為斈官而我先丗鶴山書院者臨卭
之灌莽莫之剪治其僑諸靖州者存亦無㡬而曽
大父實塟於呉先廬在焉願䂓為講誦之舎奉
詞先君子而推明其斈雖然不敢専也泰定甲子之
秋廼来亰師將有請焉徘徊乆之莫伸其說至順
元年八月乙亥
皇帝在奎章之閣思道無為某官某得侍左右因
及魏氏所傳之學與其孫起之志
上嘉念焉命臣集題鶴山書院著記以賜之臣
聞魏氏之為學即物以明義友身以求仁審
夫小學文藝之細以推致乎典禮㑹通之大本
諸平居屋漏之隱而充極於天地鬼神之著巖
巖然立朝之大節不以夷險而少變而立
六言垂􁐊又足以作新乎斯人盖庶㡬乎不
悖不惑者矣若夫聖賢之書實由秦漢以來
諸儒誦而傳之得至于今其師弟子所授受
以顓門相尚雖卒莫得其要然而古人
之遺制前哲之緒言或者存乎其間盖有不可廢
者自濂洛之說行朱氏祖述而發明之於是學者
知趨乎道徳性命之本廓如也而從事於斯者誦
習其成言惟日不足所謂博文多識之事若將略
焉則亦有所未盡者矣況乎近世之弊好爲鹵莽
其求於此者或未切於身心而攷諸彼者曽弗及
於詳博於是傳注之所存者其舛譌牴牾之相承
旣無以明辨其非是而名物度數之幸在者又不
察其本原誠使有爲於世何以徴聖人制作之意
而爲因革損益之器哉魏氏又有憂於此也故其
致知之日加意於儀禮周官大小戴之記及取諸
經注䟽正義之文㩀事别類而録之謂之九經要
義其志將以見夫道器之不離而有以正其臆說
聚訟之惑世此正張氏以禮爲教而程氏所謂徹
上徹下之語者也而後人莫究其說以兼致其力
焉昔之所謂鹵莽日以彌甚甘心自棄於孤陋寡
聞之歸嗚呼魏氏之學其可不講乎今起之言曰
起幸甚身逢
聖天子文治之盛追念先丗深惜舊名起將于斯
與明師良友教其族人子孫昆弟及郷黨州閭之
俊秀庶乎先君子之遺意而魏氏子孫世奉其祀
事精神血氣之感通亦於是乎在其有託於永乆
而不墜也不亦悲乎臣之曽大父寔與魏氏同學
於蜀西故臣得其粗者如此敢輙書以爲記魏氏
名了翁字華甫臨卭人故宋慶元巳未進士仕至
資政殿大學士參知政事僉書樞宻院事都督江
淮軍馬贈太師封秦國公謚文靖而學者稱爲鶴
山先生云
　　張氏新塋記　虞集
故資政大夫中書左丞樞宻副使贈推誠同徳佐
運功臣太師開府儀同三司上柱國追封魏國公
謚忠宣張公諱文謙字仲謙丗爲順徳沙河人大
父諱宇贈保節功臣銀青榮禄大夫大司徒柱國
魏國文愍公父諱英贈純徳秉義功臣太保儀同
三司上柱國魏國簡懿公皆塟沙河之盖里公之
子榮禄大夫陜西諸道行御史臺御史中丞晏次
曰奉議大夫侍儀引進使杲次曰某官昇孫曰承
事郎曹州判官孝誠次曰奉訓大夫林州知州孝
則曽孫曰某至元二十年三月壬申公薨塟先塋
之次晏病其土之隘且薄也中心慊焉以世家仕
於朝爲大臣不得在郷里至治元年自陜西以病
歸老數徴用輙謝不赴家居十年購得善地郡城
西八里曰董村掘深六十尺始及泉嘆曰吾親而
得藏於斯也庶乎其可以無悔焉爾矣卜得天暦
三年四月某日吉將奉柩遷焉魏國夫人劉氏祔
張氏新塋肇諸此使孝則來京師謁太史集徴文
以識之集甞觀於　世祖皇帝之世矣自其在藩
至於即位文武小大之臣乗運以興者各以職事
見功業求其悃愊深厚知爲國之本造權輿於屯
昧不寧者於公見焉太保劉公秉忠學術通神明
機算若龜䇿其所以為上計者審矣當是時軍國
之重則有宗親貴人而書記征發之責取才金氏
之遺而有餘也乃獨薦公爲謀臣在上左右主儒
者使陳先王之道雖若迂於智數而
世皇信用以一天下而貽子孫無疆惟休其迹無
得而名焉嗚呼自孔子孟子没豪傑各以其資奮
而内聖外王之學千數百年無能道之者生民况
得𬒳其澤乎宋儒始有以逺接其端緒而朱子爲
能集其書之大成然猶以是取怪時人身幾不免
自其學者頌而習之亦或莫究其㫖許文正公衡
生乎戎馬搶攘之間學於文獻散逸之後一旦得
其書而尊信之凡所以處巳致君者無一不取於
此而朱子之書遂衣𬒳海内其功詎可量哉夫孰
知先後扶持時其進退乆速使其身安乎朝廷之
上而言立道行者公實始終之也嗚呼微朱子聖
賢之言不明於後世微許公朱子書不著於天下
微公則許公之說將不得見進於當時矣庸非天
乎中統建元以來政術與時髙下獨成均之教彞
倫大農之興稼穡暦象之授人時凡出於公之所
爲者皆隱然而有不可變者詩云樂只君子邦家
之基其公之謂乎凡公歴官行事歲月具見神道
碑文集輙掇其關於國家治教之大者而表之如
此云
　　御史臺記　虞集
天暦元年十一月壬申御史臺臣入見内殿
皇帝若曰以予觀於天下之治不有臺憲之司布
在中外則何以肅綱紀正風化輔成朝廷之大政
而休息吾民乎昔我
世祖皇帝即位之十年始立御史臺以緫國憲其
憂深慮逺使吾子孫有以周防於隱微禁制於暴
著其在斯乎朕三復貽謀究觀法意懼無以彰
皇祖創始之明責任之重其刻石内臺儆有位於無
窮焉丁亥御史大夫臣伯顔䓁言謹具石請刻詔
書制詔國史汝世延汝集䓁其製文係以御史大
夫以下至監察御史姓氏臣世延自中丞行臺江
南臣集承詔再拜稽首而言曰我皇元之始受天
命也建旗龍漠威令赫然小大君長無有逺邇師
征所加或克或附於是因俗以施政任地以率賦
出其豪傑而用之禁罔䟽闊包荒懐柔故能以成
其大制作之事蓋有待也
丗祖皇帝聖繇天縱神武不殺智詘羣䇿取善無
方定天下而一之乃攷帝王之道酌古今之冝建
國紀元而著令典焉立官府置郡縣各有其職而
上下相承内外相維聮屬貫通以通功成務丞相
中書以統之上承天子出政令於天下較若畫一
莫敢踰焉其或任焉而非人令焉而非法近焉而
弗察逺焉而弗逹交修其非以輔其所不逮則責
諸風憲它官雖貴且重不得預況乎朝廷百執事
郡縣小大之吏作姦犯科爲不善者乎是故使其
君子安焉以盡心使其小人懼焉而遷善而天下
之治成矣此其官所以不可一日闕歟
今上皇帝以　武皇之親子乆勞於外入正統緒
罪人斯得功成不居克讓大位故其觀乎事變之
極而知患得患失者必至於無所不至察乎民庶
之隱微知其蠧弊深刻而無所告愬故慨然當宁
興嘆而屬意於斯者豈偶然哉謹按御史臺至元
五年置秩從二品二十一年陞正二品大德十一
年陞從一品臺有大夫一人後増一人中丞二人
後又増二人随復故侍御史二人治書侍御史二
人殿中侍御史二人治朝著之事典事二人掌莫
府文書之事後改爲都事三人後又以都事之長
蒙古若色目一人爲經歴檢法二人後廢管勾三
人其一人兼照磨監察御史十二人後増至十六
人皆漢人又増蒙古色目人如漢人之數今三十
二人至元十四年旣取宋置南行臺二十七年專
莅江南之地號江南諸道行御史䑓官秩如内臺
而監察御史今二十四人西行臺𥘉由雲南㢘訪
司陞行臺大徳元年移治陜西號陜西諸道行御
史臺莅陜西甘肅四川雲南之地延祐間暫廢随
復其官秩如南臺而監察御史今二十人至元六
年𥘉置各道提刑按察司正三品有使副使僉事
察判經歴知事二十八年改肅政廉訪司使副使
僉事各二人大司農奏罷各道勸農司以農事歸
憲司増僉事二人經歴知事照磨各一人今天下
凡二十二道始建臺時大夫則塔察児也今六十
年繼居其官者名氏拜罷歲月則有掌故在謹記
國朝文類卷第三十
國朝文類卷第三十一
　記
　　石田山房記　馬祖常
桐柏之水發爲淮東行五百里合溮潢山谷諸流
左盤右紆環繚陵麓其南有州曰光土衍而草茂
民勤而俗樸故贈騎都尉開封郡伯浚儀馬公實
甞監焉公之子祖常少賤而服田于野以給饘粥
郷之人思慕郡伯之政念其子之勞而將去也廼
爲之卜里中地亟其葺屋而俾就家焉屋之側有
崇丘可五七丈溪水傍折而出岸碕之上嘉樹苞
竹薈蔚蔽虧前爲木梁梁溪而行周垣悉編菅葦
門屋覆之以茨歲時里隣酒食徃來牛種田器更
相貰貸寒冬不耕其父老各率子若孫持書笈來
問孝經論語孔子之說其耕之土雖磽瘠寡殖不
如江湖之沃饒然猶愈於無業也祖常者因樂而
居焉於是名其屋曰石田山房且自爲記與圗以
屬當世能言之士請爲賦詩異日使淮南人歌之
　　小圃記　馬祖常
余環堵中治方一畛地横縱爲小畦者二十一塍
崑崙奴頗善汲晝日縆水十餘石井新浚土厚泉
美灌注四通春陽土脉亦僨起古所謂滋液滲漉
何生不育者信矣哉雜蘆菔􁝞菁葱薤諸種布分
其間柵以稭薪限狗馬越入蹂􁞻圃在前時爲故
主馬廐土有糞合水之膏澤併漬之後菜熟芼羮
以侑廩米之饙餾吾於世資盖寡取也如是可日
計矣學子汪琯曰鑄鐡作齒綴于横木使土平細
尤冝菜余謂不然土之力完則殖繁若力盡則亦
不殖矣因爲治小圃記
　　上都分院記　馬祖常
天子歲省方留都丞相侍省中率百官咸以事從
或分曹釐務辨位考工或陪扈出入起居供張設
具或執櫜鞬備宿衛或視符璽金帛尚衣諸御物
惟謹其爲小心寅畏趍走奉命罔敢少怠而必至
給沐更上之日廼得一休也惟詞臣獨無它爲從
容載筆給軺傳道路續食持書數囊吏空牘旬日
不一署文書夙夜雖欲求細勞微勤以自効而亦
無有然後知上之人不欲役其心使之研精於思
慮而專以文字爲職業非如衆有司務以集事爲
賢者也至治三年汶陽曹公子貞分直學士院實
應從行祖常攝官待制聮屬以偕上日懼譾薄無
以稱其官幸遭逢國家治康内外清謐臣隣廉恥
不煩訓誨蠻夷懐柔不待約束所以敷宣播告之
辭猶慎且簡間爲民歲而祠其祠之祝亦不誣神
而夸故其意質而文又寡是以益積其藴蓄而不
得肆發而爲謌詩以形容國家太平之功乃更相
與樂其秩之美而憙其𬒳光寵於明世也吾徒之
服是選者良亦榮矣夫良亦貴矣夫可不研精於
思慮以俟上之召必蹈渾噩之實而列陳之則庶
乎不戾於躬也不戾於躬則於古也近矣志諸壁
因以存故實云是歲六月翰林待制承務郎兼國
史院編脩官馬祖常記
　　績溪縣尹張公舊政記　宋本
徽之績溪人程燧走京師致其邑之老之言曰今
江浙等處行中書省參知政事張公當大德十年
尹吾邑有善政去二十二年吾民未甞忘使燧口
其事之徴於神者一徴於人者七將求文章述載
刻金石以傳吾子攻文辭聞四方敢請予曰當在
官樹碑頌功德藉曰有禁不爲於去之始必待二
紀之乆何也曰吾邑之老曰公之政著吾邑人之
心吾邑不必碑故不謀之始去去闊焉若是而終
將碑者蓋天下行省十民物浩穰莫吾江浙若郡
邑數十百守令廉墨哲愚不齊小民逺朝廷𬒳刻
害者多而守令率中人十七八不能不計利功公
以良民吏獲知於上歴顯要來參預吾省政事故
將傳以警凡有民社者俾慕以思企及則吾江浙
數千萬人庶日就安樂不然吾邑之人耋語壯壯
語弱弱語穉固不忘也奚求堅於石曰是固然然
徽江浙屬獨不病識者之議媚夫人乎曰吾儕小
人固甞竊惑於是吾邑之老曰夫嫌賢者不避吾
將以警在位期吾東南民安樂可以嫌遂已曰昔
宋璟當國廣州民刻石頌德璟奏禁止公法璟碎
女石奈何曰苟得刻吾子文一日即碎其事之傳
固不可遏而足以警職字民者矣吾邑之老比贏
糧主進以遣燧也固已集閭巷反復計之矣以爲
無不可故來願無讓曰然則請其詳曰歲丙午丁
未邑荐饑民或攘竊自活胡寄者聚羣不逞將㩀
山林負固嘯刼爲公覺皆就禽且勸分振乏民得
不死殍不魚肉於盗邑歲貢金三鋌視民田多少
爲賦貧者或鬻永業冨民而不更籍吏驗文書徴
貧者如故徃徃𬒳箠楚破家負責遁逃公一責諸
田今所主家貧者悉得蘇舊徭役弗均無條教繩
墨公召民俾度力所堪第髙下自承皆不敢隐列
爲簿帳始終相沿民獲其乎國制用中原兵戍江
南列城非大故不易而兵若民異屬萬夫長千夫
長百夫長恃世守凌轢有司欺細民細民畏之過
守令其卒羣聚爲虐或訟之有司舉令甲召其偏
禆共弊則諾而不至事率中寖民苦無可奈何邑
戍卒許来孫尤縱暴民陳亨愬之公遣吏語其長
曰若兵爲凶虐速械以來則罪止其身不然且具
若姓名以御衆無紀統聞諸司憲二者若擇之其
長皇恐索来孫縛致受罪後或以徼廵當至村落
間亦必白始敢出雖出民雞狗不驚邑之十一都
有死比丘棄谿中不知主名公以事道溪側忽羊
角風擁馬首旋不巳公顧吏吾聞長老言羊角風
多異物慿附豈比丘有靈耶因祝期三日必索賊
爾者償死命乃物色鉤致之則死者爲慧能竊其
主僧普成私藏成殺之成遂伏辜邑之孔子廟壊
又無田食師生公新廟復出奉錢率僚友與儒之
冨者買田供祭祀饍羞文教以興邑吏程汝楫貪
而險以贜罷居里中無以生偵民有少不平嗾其
訟佐之請謁己旁縁自資且旣餌臨政者因持其
短長以蠧民梗政莫敢何問公發其姦杖之按法
塗其門側垣爲赤方大書識其惡豪猾屏息此徴
於人者也邑有神汪姓自唐廟食至宋得王封甚
靈吏廉明敬共者禱雨晹灾福必應有羣虎繇無
爲絶江入宣歙境食人畜邑𬒳害尤甚罟穽無所
施公㓗齋禱神居無何苐五都里嗇夫上言有異
獸若彪然逐虎食之虎畏駭悉去不敢留此徴於
神者曰若此巳乎曰公之䘏民隐理民利病甚多
故吏耆年亭父落長甞奔走左右者少日老以耄
老日病以死今可一二目之者此也然耋壯弱稚
以公政之善著之心者則不以能舉其迹多少僞
在亡也嗚呼三代直道而行者斯民也徽俗厚矣
政之善能使人不忘宜也無足異予獨愛績溪之
人然其知有未盡者夫尹是邑甞有善政閱二十
二年來爲參知政事以耳聴目視相接固可勸官
東南者而朝廷拔循良至位宰執使天下後丗知
黜陟以道不旣美乎予𥘉第時巳聞公廉直精吏
事爲聞人入翰林則又知公以左司郎中鯁亮言
天下事積忤權姦爲忮恨至得禍不避遭中廢士
大夫翕然髙之及起而參議都省事予爲兵部貟
外郎則又見其臨事剛特不少懲以替績溪之老
烏知國家用其尹者不翅善其邑之政也昔裴均
以故相臨藩方其屬韓愈苐以其貴冨爲記其少
時河南府同官立石均故爲參軍舎庭中則固不
以媚自疑且不以去之乆而不之文也用是爲記
公舊政暨邑人所未知俾歸刻之以風勵字民者
公名毅字彦弘雒陽人泰定四年二月奉政大夫
中書省左司都事宋本記
　　水木清華亭記　宋本
至治三年予過朗周君㬌春語予吾白馬湖園田
子甞觴其㑹心亭者吾歲再三至至輙留數十日
雖頗野逸吾猶以近城郭過客夥徃徃聞官府里
巷事爲可猒别買小山敖山驛旁築亭其上距城
六十里而逺非親戚故人来候終歲無通刾者其
竒勝岑蔚視白馬湖不啻什百因共徃臨觀裵囬
忘歸暮就宿亭中既别君以北懷其境必形思夢
数数念君爲能自適盖親大林丘山者莫樵牧農
夫若然其目不知書詩昧道理勞斧斤耜耒指趼
脛胈無毛以登陟作業雖日渉秪見其苦常試問
之將悼其生之在野又烏知愜心目髙深耶知者
獨士大夫士大夫有良田羙池可以適者詎止君
然不得如君者恒多苟名士大夫率不甘湛涪稠
人中必振拔自豪求尺寸名詫九族儕類西東馳
騖無巳時其郷有十年廿年不至者况良田羙池
否則蹔至集農夫耕穫校斗斛合龠詐欺不得自
休息又否則射歉飢彂積授枚識出布籌㑹入窮
日疲極而睡旦復乗車騎馬還市中視邸舎化居
自適之樂奪矣君爵禄不入心又不肯自嬰丗故
聞人争競是非逺避如不及至山中納履䇿杖翛
然徃來林下遇田父道人坐談或略具酒茗資笑
樂穜稑豚雞播若字如干悉置不省於是山林可
愛而玩者若皆効竒以出不爲外奪故也它士大
夫能效君則其園田詎皆無竒是非君擅有斯樂
不譲人不即之耳予雖知亦無田不能自還今兹
日載星入曹局治文書徃徃不遑食暮歸脫冠帶
惽然就枕當是時思自適周氏亭中邈不可得既
以賢君又恨樵牧農夫之悼在野也初君求名亭
以記諾之三食新矣弗果其子鼎亨㳺京師復以
君意趣亨歸乃追思所履以暏者名亭曰水木清
華而記之所買山在郡北未至里許即行田間踸
踔塍畛上若縁山實小阜嶞而上平穉杉數十章
秀竦可愛前臨溪闊四五尺夾溪苗松無數若髮
水沘然歴沙石灣磴瀏瀏有聲又前則田疇迤邐
亭半出溪上三楹頗加􁇠堊敞潔以雅亭右山鹿
青篠赤棘中得微行至一泓號龍潭山中人傳龍
甞起於是樛條灌肄繞之水浄渌雨旱不登耗阜
之後泊旁髙山巨木彌望勢皆走亭泰定四年三
月朝列大夫禮部郎中宋本記
　　湖南安撫使李公祠堂記　宋本
故宋朝散大夫祕閣脩撰樞宻院副都承旨知潭
州湖南安撫使李公以至元十二年冬爲我師所
圍城守三閲月隨方備禦數戰無外救不能支明
年正月四日城破公不肯屈曰吾死固分家亦不
可辱於俘乃積薪州治雄湘閣命妻孥十九人登
其上召帳下沈忠曰汝先殺吾家次及我然後縱
火忠不忍強之始如命忠感公義亦自剄事載宋
野史湖湘間父老亦能道之公衡人宅在郡西南
至元間有司以爲學建祠學東偏置公畫像其中
奉之乆頗壊天暦二年校官劉佀上言提舉儒學
官曰前政祠公號山主謂學其宅也是特細者公
盡心所事一冝祠衡爲公郷校郷校甞出忠義人
可増重二冝祠乞葺公故祠塑公像且冝以故宋
知衡陽縣穆君侑食穆君諱　祖𥘉尉縣當
憲宗皇帝之九年十月大將兀良合台以天兵繇
大理交趾入廣南西道先鋒破永州衡守令丞暨
民皆走穆君戍石灣聞難還救時所在盜充斥穆
君縁道捕撃始得行比至先鋒入城見民大去餘
空室火之而退十一月穆君逹城中招散亡以守
閏十一月兀良合台進駐青草渡聚舟欲絶湘來
攻穆君提兵水東岸楊林廟相拒七晝夜募死士
沈所聚舟兀良合台遂舎去衡卒以完公薦諸朝
超七資以承務郎知縣事穆君公故吏徳同義比
衡民又甞頼以活佀謂公冝祠穆君冝侑者以此
提舉官報行廼修祠屋塑公像其中左以穆君配
工畢佀之父淳安縣尹壽翁走書京師求予記嗟
乎當歲己未　憲廟親幸蜀
丗祖皇帝以皇弟帥兵渡鄂將與兀良合台共會
江左宋人號斡腹之師掎角擣虚勢急雷電穆君
以一尉軍孤壘小敢與之抗克免於厄囏哉及淮
安王伯顔受命南伐郢之沙陽新城戍將甞一再
戰及陽羅敗衂岸江郡邑小大文武將吏降走恐
後其降者或自言未賞賚或又自言已雖得名位
子弟部曲未官至或自言某郡某城有已屋室奴
婢資業身先未降時行營甞謂若納欵俟下其地
悉見還今巳克其所乞如向所許可羞可惡之狀
百出死城郭封疆者間有一二求如李公之死之
明白偉特盖鮮累聖下詔書郡國及忠臣烈士之
祀者十九公與君合食一祠信冝矣然予又有告
衡校官者昔金將亡其威勝軍節度使兼沃州管
内觀察使右監軍行元帥府事趙慤與天兵戰髙
邑𬒳禽怒罵不屈以死其子嵩汝招撫使良貴孫
十人長讜弟子忠勇軍提控良材皆以戰敗死國
事至元六年慤次子良弼以祕書監使日本將行
上奏曰臣家丗仕金源死事者四人甞欲紀其行
實以事在前朝無禆聖代造次未敢謹昧死上聞
乞聖慈矜憫上曰人臣各爲其主父忠於所事雖
左前朝亦朕心所嘉况有賢子爲吾藎臣何嫌何
疑不以立石哉命中書省傳㫖翰林學士王磐撰
文刻其賛皇家廟嗟乎
丗祖之心惟天似之今　皇上神聖文明動法
祖宗而學校清議所根苟能援慤比言之朝曰公與
慤皆亡國人慤家死者四人公自殘一家莭不下
慤乞褒寵如慤萬一開可敕詞臣紀其事則既可
爲公光耀又能作沈忠像其側以侍所勸將益廣
而祠爲大備矣試思之公諱芾字叔章號肯齋先
生其先洺之永年縣萬頃郷招農里人穆君字公
有天彭人仕至湖北僉憲壽翁名彭壽郡人延祐
二年進士於予爲先逹至順二年七月一日記
　　都水監事記　宋本
都水監丞張君子元致其長颯八耳君之言曰吾
職古爲澤衡元制秩三品所以列朝著者有典掌
有属有事㓛而廢置有㳂革然設官四十一年矣
甞莅是者無慮百餘人其勤勞職業豈少哉曹署
老吏日以亡簿書歲卑掌故日以蠹爛有所徴考
則茫然昧所嚮殆非所以謹官常備遺忘也幸文
以紀其槩將刻石聴事爲方來益敢最其事於牘
以溷子讀之則知監始以至元二十八年丞相完
澤奏置於亰師監少監丞各二貟歲以官一令史
二奏差二壕寨官二分監于汴理决河又分監夀
張領㑹通河官属如汴監皆歲滿更易泰定二年
改汴監爲行監設官與内監䓁天暦二年罷以事
歸有司岸河郡邑守令結銜知河防事而壽張監
至今不廢此其沿革大都河道提舉司官三幕官
一通恵河牐官二十又八㑹通河牐官三十又三
此其属通恵金水盧溝白溝御清㑹通七河通恵
之廣源㑹川朝宗澄清文明恵和慶豐平津溥濟
通流廣利㑹通之㑹通土壩李海周店七級阿城
京門夀張土山三又安山開河岡城兖州濟州趙
村石佛新店師莊棗林孟陽泊金溝沽頭五十五
牐阜通之千斯常慶西陽郭村鄭村王村深溝七
壩都城外内百五十六橋皇城西之積水潭隷焉
凢河若壩塡淤則測以平而浚之牐橋之木朽甃
裂則加理牐置則水至則則啓以制其涸溢潭之
冰共尚食金水入大内敢有浴者澣衣者弃土石
瓴甋其中驅馬牛徃飲者皆執而笞之屋于岸道
因以陿病牽舟者則毀其屋碾磑金水上游者亦
撤之或言某水可渠可塘可捍以奪其地或某水
墊民田廬則受命徃視而決其議禦其患大率南
至河東至淮西洎北盡燕晉朔漠水之政皆歸之
此其典掌至元二十九年鑿通恵河繇京師東北
昌平之白浮村導神山泉以西轉而南㑹一畒馬
眼二泉繞出瓮山後匯爲七里濼東入西水門貫
積水潭又東至月橋環大内之左與金水合南出
東水門又東至于潞陽南㑹白河又南㑹沽水入
海凡二百里立牐二十四役工二百八十五萬費
以鈔計百五十二萬米三萬八千七百石木十六
萬三千八百章銅鐵二十萬斤灰油藁稱是八月
經始三十年七月畢事以便公私至治二年七月
石麗正門南之第一又南苐二橋以壯郊祀御道
蓋京師橋牐舊皆木宰相謂不可以乆甞奏命監
漸易以石今牐之石者巳九橋之石者六十又九
餘將次苐及之役之用洎勞蓋可臆度兹畧不書
㤗定元年七月釦積水潭之南岸以石袤千二百
五十尺繚以赤闌風雨湍浪不崩不淖以利徃来
至治元年七月大霖雨盧溝決金口勢頫王城𥙷
築隄百七十歩崇四十尺水以不及天邑此其事
功嗚呼明典掌建事功在位者事也若曹署之廢
置属之衆寡則亦當究知繼官是監者能惓惓於
此則無負數君子意矣我
丗祖以上聖膺開物之運建邦設都樹官府國中
與列聖之文致太平更植疊立使佩印綬食奉錢
廩稍秩三品及過而上者將數十百所詎皆無沿
革典掌與属與事功哉未聞出意見求搢紳先生
紀之者則数君子敬事以近文可知矣矧徒有典
掌有属而無事功稽其沿革以不能道者哉抑水
之利害在天下可言者甚夥姑論今王畿古燕趙
之壌吾甞行雄莫鎮㝎間求所謂督亢陂者則固
已廢何承矩之塘堰亦漫不可迹漁湯燕郡之戾
陵諸堨則又併其名未聞豪桀之憙有作以興廢
𥙷弊者恒慨惜之或又謂漷之沽口田下可塍以
稻亦未有舉者數君子能職思其憂若是是殆濟
矣故以是卒記之監者潭側北西皆水􁨃事三楹
曰善利堂東西屋以棲吏堂右少退曰雙清亭則
幕官所集之地堂後爲大沼漸潭水以入植夫渠
荷芰夏春之際天日融朗無文書可治罷食啓䆫
牖委蛇騁望則水先千湏西山如空青環潭民居
佛屋龍祠金碧􁇠堊横直如繪畫而宫垣之内廣
寒儀天瀛洲諸殿皆巋然得瞻仰是又它府寺所
無至順二年三月宋本記
　　滋溪書堂記　宋本
延祐六年予初來亰師間國學貴游稱諸生蘇伯
脩以碣石賦中公試釋褐授薊州判官徃徃誦其
警句名藉甚欲一識則已赴上及還始與交因得
知伯脩多藏書習知遼與金故實曁國朝上公碩
人家伐閱譜系事業碑刻文章旣乆又見其嗜學
不厭甞疑胄子有挑逹城闕者巳仕即棄故習者
伯修獨爾其淵源必有出師友外者詢之則果自
其先世曽大父少長兵間郡邑無知爲學者巳能
教子爲人先其大父威如先生教其考郎中府君
尤嚴或曰君纔一子盍少寛輙正色曰可以一子
故廢教耶先生學廣博甞因金大明暦積算爲書
数十篇暦家善之府君旣爲時循吏又好讀書教
伯脩如父教已有餘俸輙買書遺之於是予疑益
信又乆之則其所著書曰遼金紀年曰國朝名臣
事略者皆脫槀而今之諸人文章方類稡未巳士
大夫莫不歎其勤伯脩汲汲然至不知飢渇之切
已也日謂予昔吾髙王父玉城翁當國初自汴還
真定買别墅縣之新市作屋三楹置書數十卷再
傳而吾王父威如先生又手自鈔校得數百卷增
貯之因名屋曰滋溪書堂蓋滋水道其南也歲乆
堂壊先人葺之而不敢增損且漸市書益之又甞
因公事至江之南獲萬餘卷以歸吾懼族中來者
不知堂若書之始幸文之將刻石嵌壁以示嗚呼
有子不知教不論教而不克如志者如志而不得
及子子者皆是也求若蘇氏四世知爲學囏哉世
之致爵禄金玉良田美地者其傳期與天地相終
始然有身得身失者况其後萬有一能振奮過祖
禰者則又鄙昔之人無聞知撤敝廬創甲苐矜貴
冨病先世之微不肯道而翁之堂府君能葺之伯
脩能求記之翁之書先生能加多府君又益增之
伯脩之購求方始不苐能守也非有以將之能若
是乎府君葺堂不敢有加以求勝前人伯脩有屋
亰師真定皆不敢求記獨惓惓是區區之三楹者
又可以爲薄俗警矣抑蘇氏雖世爲學獨威如先
生有著述伯脩著述益冨豈聞祖風而興耶然予
聞自先生至伯脩三世皆一子惟其能教故悉克
自樹立今伯脩亦一子阿瑣甫　而頴拔可就傅
伯脩能䋲先生義方以造之則堂暨書之傳邈乎
未可槪也是爲記伯脩名天爵今以翰林修撰拜
南行䑓監察御史云至順二年十二月廿六日大
都宋本記
　　臨髙縣龍壇記　范梈
距臨髙縣西二十里曰西村有龍壇宋故事令天
下旱雩擇郡縣地爲壇刺史縣令帥諸史奉祭具
如法兹其遺也壇三成長一丈廣半之北有潭東
西廣七百尺北南少東西廣七之二中潭有穴二
水碧黒色探之無底父老傳天聖間甞有白龍出
焉其在祀典者以此潭水西灌千畞大旱不殺甚
雨不涌或曰地近海穴與海通故然天乆乾青白
氣上騰禱者以爲雨應延祐元年安豐牛君某来
尹是縣㑹旱禱之雨三日旣祭又雨糓大熟思所
以侈靈報貺惟是表章先時民有侵壇側地以食
者墾鑿四起䙝汙不䖍君盡復而樹之注汲有塗
奠瘞有次泓涵澄映勃欝葱蒨歲時祈報賛拜跪
起祀官以嚴神靈以欣二年又旱余録囚歴縣尹
請述其事刻諸石欲徃察不果命吏翦樷翳審面
勢以来且與龍約曰庶余文哉以神視余吏反而
雨随至禾乃大起吁亦靈巳夫宰百里所以治夫
人也神依人者也依乎人者事之猶若是備至則
治人之道何以尚之況山川之功在禮有足稱者
廼授以樂龍之章俾其人世世歌以承祀且并刻
焉辭曰
僊僊兮舞羽坎坎兮拊皷龍之居兮有宫棟白雲
兮下爲宇湛湛兮天門龍之徠兮從􁇇紛去莫去
兮回皇洞簫亮兮須君蹇須君兮日復夜柈有蒸
兮芳有籍折素馨兮掦眉玄夭矯兮上下我有大
田兮海之隅藷蕷充實兮􁐄稲于于終古兮介祐
子孫兮樂胥
　　懐友軒記　杜本
余少時喜逰名山川聞武夷最勝而最逺常按圖
指畫擊几爲節詠九曲櫂歌想昔人之餘韻謂不
得遂其願慕之心矣皇慶𥘉元以御史大夫术公
薦在京師獲託姓名於四方之士于時張君伯起
以童子科校書祕省詹君景仁亦辟掾三公府三
人者暇輙相從以問學切磋爲事廼二君皆粤産
而㬌仁世家武夷甞極道其谿山髙深環合千態
萬狀有終身不得窮其趣者先世有田数十區有
書數百卷足爲賔客一日之具吾子其將有意於
斯乎余聞而識之延祐間景仁出貳浙東憲幕伯
起亦佐郡三山余以微言迕執事之臣書不報而
去遂得挾冊山中償夙所願蓋二君之力也因欲
結茅谿濵而山石犖确自非仙人道士餐霞茹芝
乗風馭氣者罕得㞐之遂泝流至星村則開廓平衍
有詹氏之故㞐焉然與市井相淆綜又泝流而至
建峯地皆良田美竹有類嵩邙鄽榖之間稍憇息
南湖之履堂遇一儒者與叙語欣然若故人同行
未五里許平川廓然問之百年榛莽矣自九曲至
是僅半舎而逰者巳罕至然水益深緩山益磅礴
西南諸峯巉絶出霄漢其最峭拔者爲雲巖雲氣
起伏其下郷人於此候雨晹焉天髙氣肅時一登望
江之左右淛之東西三山海日七閩煙靄皆隱約
于指顧間武夷諸峯並列于下巖巒林壑澗谷淵
渚泉池潭洞曽見疊出不可致詰無不稱逰勸之
志焉余與㬌仁顧而樂之請㬌仁贖其榛莽之虚
而剗薙蓺植之擬卜㞐未暇乃即其東偏構堂室
携妻子讀書其中又得茀地而蕃之植兩楹爲軒
以舎余其間户牖簡朴藏脩㳺息在焉然毎一俯
仰輙思平生故交多海内名士或道徳之髙深或
文章之雄雅或政事之明逹或翰墨之神竒或莭
操之堅峻或信義之昭白或譚論之該綜或考覈
之精審或出處之慎重或神情之間曠乃皆在神
京大府湖江之外不得相觀以成其志寧不重有
所懐邪因題其軒曰懐友以著余心尚幸所藏舊書
可以朝夕搜玩而余之所懐因得以考正於斯焉
重惟聖人載道之經與夫百家子史所録開極以
來明聖之君昬暴之主忠良之臣貞節之士酷虐
貪殘之吏是非善惡之跡以及天官地志禮樂制
度律歴名数龜筴醫方營繕種蓺方言野録仙佛
變化之事至於厓鐫野刻塔寺宮廟彛鼎柱石井
臼虗墓詭異之辭悉次於是庶開卷有得亦可謂
益者之明效矣則雖親舊之交逺江海之跡踈然
神㑹於文字之間猶能友于千古況同一寰宇而
並世者哉因輯其詞翰列氏名而記之以寓吾懐
然其出處存殁雖異而余之所慕則不在於斯也
　　安先生祠堂記　歐陽玄
所貴乎處士者能以一巳之所守爲一國之所慕
雖當世英君誼辟操其緫攬豪傑包舉宇内之柄
一旦遇夫爵禄慶賞所不可致之人於是怊然企
乎先王道徳之懿真有貴於已之所負挾者而後
上之趣向定下之習俗成斯人者㓛下韓孟哉
元有國以來學者言處士必宗容城劉静修先生方
是時聞其風而起者曰真定安氏敬仲焉敬仲未
甞一造劉也顧得其傳於濂洛考亭者知之爲甚
䔍行之爲甚堅由是推宗以合於祖一也劉氏髙
亢明爽梯級峻絶士親炙者寡安氏簡靚和静襟
韻敞夷士樂附者衆異時有祠宜乎抑自先世石
峯恕齋兩先生以學淑其郷蓋三世百餘年于兹
矣此又祠之所由作歟敬仲既殁門人蘇君伯修
貽書同舎槀城西管鎮李君士興請祠爲郷先生
士興議克合乃築於鎮作三宔而奉之自敬仲上
而至於石峯恕齋咸有位焉明世美也落成帥里
塾子舎萌歲時具蠲所事至是伯脩請余記之然
余記安氏祠而本以容城者亦猶論東漢名節而
始嚴光乎漢至孔張末之儒也矣微光東都士何
自作新哉光未必知道也而且如彼而況吾濂洛
考亭乎而況吾容城乎夫瞽宗祠於學郷先生祠
於社古典也瞽宗乆無聞郷先生有祭自伯脩士
興始以是知古道無難復人患不爲爾繼自今西管
鎮之俗日益以厚其民敬學而賤利其士樂道而
逺埶安氏之澤其旣乎讀是文者尚知所始石峯
諱滔恕齋諱松敬仲諱熈出處詳見家集云
　　趙忠簡公祠堂記　歐陽玄
臨川王安石以新學誤宋致天下騷然河南程氏
兩夫子出而救之卒不勝其說旣而蔡京爲相宗
王氏說黜程氏學宋遂大壞京客張觷教京亟召
程氏門人楊中立用之庶幾救其半及宋中興觧
人趙忠簡公鼎爲相首罷王安石孔廟配享尊尚
二程子書凡其門人之僅存者悉見召用江左乃
復振不幸秦檜相忠簡公斥程氏門人散亡洎中
興業衰又不幸韓侂胄相禁建安朱文公熹之徒
之爲程氏學者其後禁稍弛宋巳日削
皇元煟興江漢趙氏復能倍誦程朱書北度江私
筆以授學者許文正公衡神明其書進以所得相
世祖興禮樂文太平後是四十年貢舉法行非程
朱學不式於有司於是天下學術廪然一趣於正
時相尋定濂洛以下九儒及衡爲十人祀孔子廟
庭天子從之至順二年春趙忠簡公六世孫篔翁
請即觧之聞喜縣學爲忠簡祠其辭曰公當宋南
渡排王氏邪說崇程子正學以至于今有功於斯
世甚大冝祠其郷胄監集賢是其議中書禮部告
晉寕路以符屬其同年歐陽玄記之玄平居讀孟
子至承三聖一章未甞不掩卷汗下以爲何至是
烈也及畧攷近世儒者學術之邪正有關於國家之隆
替氣化之盛衰民物之榮悴其可徴者盖如是烏
虖是祠豈細故哉公師邵伯温友胡寅其問學原
委措諸行事詳見宋史篔翁延祐二年進士卓然
有志先正亦可槩見于斯
國朝文類卷苐三十一
國朝文類卷第三十二
　序
　　傷寒㑹要序　元好問
徃予在京師聞鎮人李杲明之有國醫之目而未
之識也壬辰之兵明之與予同出汴梁於聊城於
東平與之游者六年於今然後得其所以爲國醫
者爲詳蓋明之丗以貲雄郷里諸父讀書喜賔客
所居竹里名士日造其門明之㓜歳好醫藥時易
州人張元素以醫名燕趙間明之捐千金從之學
不數年盡傳其業家旣富厚無事於技操有餘以
自重人不敢以醫名之大夫士或病其資髙謇少
所降屈非危急之疾有不得巳焉者則亦未始謁
之也大槩學於傷寒癰疽眼目病爲尤長傷寒則
著㑹要三十餘萬言其說曰傷寒家有經禁時禁
病禁此三禁者學醫者人知之然亦顧所以用之
爲何如耳㑹要推明仲景朱奉議張元素以來備
矣見證得藥見藥識證以類相從指掌皆在倉猝
之際雖使粗工用之蕩然如載司南以適四方而
無問津之惑其用心博矣於他病也以古方爲膠
柱本乎七方十劑之說所取之藥特以意増損之
自重人不敢以醫名之大夫士或病其資髙謇少
所降屈非危急之疾有不得巳焉者則亦未始謁
之也大槩學於傷寒癰疽眼目病爲尤長傷寒則
著㑹要三十餘萬言其說曰傷寒家有經禁時禁
病禁此三禁者學醫者人知之然亦顧所以用之
爲何如耳㑹要推明仲景朱奉議張元素以來備
矣見證得藥見藥識證以類相從指掌皆在倉猝
之際雖使粗工用之蕩然如載司南以適四方而
無問津之惑其用心博矣於他病也以古方爲膠
柱本乎七方十劑之說所取之藥特以意増損之
一劑之出愈於託宻友而役孝子他人蓋不能也
北京人王善甫爲京兆酒官病小便不利目睛凸
岀腹脤如鼓膝以上堅硬欲裂飲食且不下甘淡
滲泄之藥皆不效明之來謂衆醫言疾深矣非精
思不能處我歸而思之夜參半忽攬衣而起曰吾
得之矣内經有之膀胱者津液之府必氣化乃出
焉渠軰巳用滲泄之藥矣而病益甚是氣不化也
啓玄子云無陽者隂無以生無隂者陽無以化甘
淡滲泄皆陽藥獨陽無隂欲化得乎明日以羣隂
之劑投不再服而愈西臺掾蕭君瑞二月中病傷
寒發熱醫以白虎投之病者靣黒如墨本證遂不
復見脉沉細小便不禁明之𥘉不知用何藥也及
診之曰此立夏以前誤用白虎之過得無巳投白
虎耶白虎大寒非行經之藥止能寒腑臟不善用
之則傷寒本病隱曲於經絡之間或更以大熱之
藥捄之以苦隂邪則他證必起非所以捄白虎也
有温藥之升陽行經者吾用之有難者云白虎大
寒非大熱何以捄君之治柰何明之曰病隱於經
絡間陽不升則經不行經行則本證見矣本證又
何難焉果如其言而愈魏邦彦之夫人目瞖暴生
從下而上其色緑腫痛不可忍明之云瞖從下而
上病從陽明來也緑非五色之正殆肺與腎合而
爲病耶乃就畫工家以墨調膩粉合而成色諦視
之曰與醫色同矣肺腎爲病無疑矣乃瀉肺腎之
邪而以入陽明之藥爲之使旣效矣而他日病復
作者三其所從來之經與醫色各異乃復以意消
息之曰諸脉皆屬於目脉病則目從之此必經絡
不調經不調則目病未巳也問之果然因如所論
而治之疾遂不作馮内翰叔獻之姪櫟年十五六
病傷寒目赤而頓渴脉七八至醫欲以承氣下之
巳煑藥而明之適從外來馮告之當用承氣明之
切脉大駭曰幾殺此兒内經有言在脉諸數爲熱
諸遲爲寒今脉八九至是熱極也而㑹要大論云
病有脉從而病反者何也脉至而從按之不鼓諸
陽皆然此傳而爲隂證矣趣持薑附來吾當以熱
因寒用法處之藥未就而病者爪甲變頓服者八
两汗尋出而愈陜帥郭巨濟病偏枯二指著足底
不能伸迎明之京師明之至以長鍼刺委中深至
骨而不知痛出血一二升其色如墨又且謬刺之
如是者六七服藥三月病良愈裴擇之夫人病寒
熱月事不至者數年巳喘嗽矣醫者率以蛤蚧桂
附等投之明之曰不然夫病隂爲陽所搏温劑太
過故無益而反害投以寒血之藥則經行矣巳而
果然宣德侯經畧之家人病崩漏醫莫能效明之
切脉且以紙䟽其證多至四十餘種爲藥療之明
日而二十四證減前後五六日良愈明之設施皆
此類也戊戌之夏予將還太原其子執中持所謂
㑹要者來求爲序廼以如上數事冠諸篇使學者
知明之之筆於書其巳試之效蓋如此云
　　正統八例緫序　楊奐
嗚呼正統之說禍天下後丗甚矣恨其說不出乎
孔孟之前得以滋蔓瀰漫而莫知翦遏也通古今
考之旣不以逆取爲嫌而又以丗系土地爲之重
其正乎後之逆取而不憚者陸賈之說唱之莽操
祖而誨之也不曰予有慙德不曰武未盡善也以
湯武之順天應人而猶以爲未足况爾耶以丗系
言則禹湯文武與桀紂幽厲並矣不曰賊仁者謂
之賊賊義者謂之殘殘賊之人謂之一夫而容並
之以土地言則秦之滅六國晉之平呉隋之平陳
符秦之窺伺梁魏周齊之交爭不息者所激也不
曰以力假仁者霸霸必有大國以德行仁者王王
不待大湯之七十里文王之百里以王道爲正也
王道之所在正統之所在也不然使創者不順其
始守者不慎其終抑有以濟夫人主好大喜功之
慾必至糜爛其民而後已其爲禍可勝計耶是以
矯諸儒之曲說懲歷代之行事蔽以一言緫爲八
例曰得曰傳曰衰曰復曰與曰陷曰絶曰歸孰爲
得若帝摯而後陶唐氏得之夏殷絶而湯武得之
是也以秦隋而始年必書曰得何也庶幾乎令其
後也未見其甚而絶之私也見其甚而不絶亦私
也一丗而得再丗而傳固也武德貞觀之事旣書
髙祖曰得繼之曰太宗得之何也原其心也其心
如之何謂我之功也功著矣奪嫡之罪其能掩乎
而曰傳者誕也悲夫䖍化之兵未洗靈武之號又
建啓之不正習亂宜然是故君子惜之此變例之
一也孰爲傳曰堯而舜舜而禹禹而後啓周之成
康之類是也曰衰者何如周道衰於幽厲漢政衰
於元成之類是也曰復者何如少康之布德太甲
之思庸宣王之脩明文武之功之類是也晉惠中
宗則異於是所謂反正者也故附見之此蔣乂之
也一丗而得再丗而傳固也武德貞觀之事旣書
髙祖曰得繼之曰太宗得之何也原其心也其心
如之何謂我之功也功著矣奪嫡之罪其能掩乎
而曰傳者誕也悲夫䖍化之兵未洗靈武之號又
建啓之不正習亂宜然是故君子惜之此變例之
一也孰爲傳曰堯而舜舜而禹禹而後啓周之成
康之類是也曰衰者何如周道衰於幽厲漢政衰
於元成之類是也曰復者何如少康之布德太甲
之思庸宣王之脩明文武之功之類是也晉惠中
宗則異於是所謂反正者也故附見之此蔣乂之
論也惠帝旣復而奪之何也咎其爲賈后所制至
廢其子以成中外之亂德之不剛也德之不剛君
道失矣猶中宗改號而韋后與政使武氏之燼復
著也曰與者何存之之謂也有必當與者有不得
不與者昭烈帝室之胄卒續漢祀必當與者也晉
之武帝元魏之孝文不得不與者也昭烈進魏其
黜乎曰莽操之惡均却莽而納操誠何心哉黨魏
媚晉陳壽不足責也而曰不取於漢取於羣盗之
手其奬篡乎魏晉而下訖於梁陳狃于篡弑若有
成約今日爲公爲相國明日進爵而王矣今日求
九錫明日加天子冕旒稱警蹕矣今日僣即皇帝
位降其君爲王爲公明日害之而臨于朝堂矣吁
出乎爾者反乎爾其亦弗思矣乎史則書之受禪
先儒則目曰正統訓也哉曰晉不以爲得者何斥
其攘魏也斥而與之何也順生順逆生逆天也天
之所假能廢之哉曰後乎此者不得與斯何也惡
之也何惡之惡其長亂也不然亂臣賊子曷時而
巳乎公羊曰録内而畧外舎劉宋取元魏何也痛
諸夏之無主也大明之日荒滛殘忍抑甚矣中國
而用夷禮則夷之夷而進於中國則中國之也且
肅宗掃清鉅盜廻軫京闕不曰復而曰與何也暴
其自立也五代而與明宗柴郭何也賢明宗之有
王者之言也願天早生聖人是也周祖以其厚民
而約已也丗宗不死禮樂庶乎可興柰何不假之
年而使格天之業殞於垂成也曰陷者何夏之有
窮浞漢之有諸吕新室晉之永嘉之禍唐之武韋
安史巢温之僣叛是也始皇十年而從陷例何也
曰置秦於大亂不道者始皇也誘始皇於大亂不
道者李斯也人主之職在論一相是年也斯之復
相之年也惡惡者疾故掲爲不哲之鑑以著輔相
之重也曰景帝即位之𥘉明帝之永平八年而書
陷者何以短通喪而啓異端也短通喪者滅天性
也啓異端者亂天常也雖出承平之令主而不正
其失何以嚴後丗之戒曰絶者自絶之也桀紂胡
亥之類是也曰歸者何以唐虞雖有丹朱商均而
謳歌獄訟歸於舜禹桀紂在上而天下臣民之心
歸於湯文矣曰漢之建安十三年繫之劉備何也
以當陽之役也夫我不絶於民民其絶我乎詩之
皇矣乃眷西顧求民之莫斯其㫖也商周之交紂
德爾耳悠悠上天不忍孤民之望亟求所以安之
而其意常在乎文王之所以潜德言也曰歸或附
之以陷何也示無二君也敢問唐虞之禅夏后殷
周之繼存而不論何也曰聖人筆削之矣起於周
敬王之癸亥何也曰痛聖人旣没微言之不聞也
而周之丗書秦之事何也著其漸也秦之僣叛不
能制則周之弱見矣秦人承三代之餘混疆宇而
一之師心自恣絶滅先王典禮而專任執法之吏
厲階旣作流毒不已嗚呼王道之不明賞罰之不
脩乆矣然則發天理之誠律人情之僞舎是孰先
焉曰通載者二帝三王致治之成法桀紂幽厲致
亂之巳事也曰通議者秦漢六朝隋唐五季所以
興亡之實跡也因以仰述編年之例具録而無遺
索其梗槩不過善可以爲訓惡可以爲戒而巳前
哲之㫖果中於理所取也敢強爲之可否苟有外
於理所去也必𥙷之以鄙見者將足成其良法美
意也而忍肆爲斬絶不根之論徒渉於乖戾耶蓋
得失不爾則不著善惡不爾則不分勸戒不爾則
不明雖綿歷百千丗而正統之爲正統昭昭矣卓
然願治之君苟察斯言而不以人廢日思所以敦
道義之本塞功利之源則國家安寧長乆之福可
坐而致其爲元元之幸不厚矣乎
　　測圎海鏡序　李冶
數本難窮吾欲以力強窮之彼其數不惟不能得
其凡而吾之力且憊矣然則數果不可以窮邪旣
巳名之數矣則又何爲而不可窮也故謂數爲難
窮斯可謂數爲不可窮斯不可何則彼其冥冥之
中固有昭昭者存夫昭昭者其自然之數也非自
然之數其自然之理也數一出於自然吾欲以力
強窮之使隷首復生亦末如之何也巳苟能推自
然之理以明自然之數則雖逺而乾端坤倪幽而
神情鬼狀未有不合者矣予自㓜喜筭數恒病夫
考圎之術例出於牽強殊乖於自然如古率徽率
宻率之不同截弧截矢截背之互見内外諸角析
㑹两條莫不各自名家與丗作法及反覆研究率
卒無以當吾心焉老大以來得洞淵九容之說日
夕玩繹而郷之病我者始　然落去而無遺餘山
中多暇客有從余求其說者於是乎又爲衍之遂
累一百七十問旣成編客復目之測圎海鏡蓋取
夫天臨海鏡之義也昔半山老人集唐百家詩選
自謂廢日力於此良可惜明道先生以上蔡謝君
記誦爲玩物喪志夫文史尚矣猶之爲不足貴况
九九賤技能乎嗜好酸醎平生毎痛自戒敕竟莫
能巳類有物慿之者吾亦不知其然而然也故甞
私爲之解曰由技進乎道者言之石之斤扁之輪
庸非聖人之所予乎覽吾之編察吾苦心其憫我
者當百數其笑我者當千數乃若吾之所得則自
得焉耳寧復爲人憫笑計哉時戊申秋九月晦日
欒城李冶序
　　大定治績序　王磐
臣聞假器莫便於比隣取法莫宜於近代殷有天
下監於夏周有天下監於殷漢之論事者每借秦
以爲喻唐之進言者多引隋以爲比豈不以時代
相接耳目見聞有以關其慮而動其心乎金有天
下凡九帝共一百二十年其守成之善者莫如丗
宗故大定三十年間時和歳豐民物阜庶鳴雞吠
犬煙火萬里有周成康漢文景之風夫有以致之
必有所以致之者蓋不徒然也謹就實録中摭其
行事一百八十餘件名曰大定治績以備乙夜之
覽其於聖天子稽古之方不無萬分之一助云至
元二年春二月上日翰林直學士朝請大夫知制
誥同修國史臣王磐翰林侍講學士太中大夫知
制誥同修國史兼太常卿臣徐丗隆翰林學士承
㫖資善大夫知制誥兼修國史臣王鶚等上進
　　楊紫陽文集序　趙復
君子之學至於王道而止學不至於王道未有不
受變於流俗也三代聖人以心學傳天下後丗見
於伊尹傅說之訓君子將終身焉明王不興諸子
各以其意而言學學者不幸而不得見古人之全
體蓋桓文功利之說興而羲堯舜文之意泯矣春
秋而降如叔向子産蘧伯玉季札之流以夏商君
子之資不得少效於王官去而爲列國之名卿材
大夫其功業之隆庳已較著矣賈生仲舒有其具
而不得施或者每爲之掩卷而深悲玄齡如晦有
其時而亡具已甚慙德於斯文多矣凛然正氣惟
諸葛孔明王景略諸人不爲流俗之所回奪然而
隨丗就功周旋於散微之末已又不能無偏而不
起之患大抵君相造命之地旣巳曖昧不明而瞽
宗米廪教飬之法因以廢格不舉故雖有命丗絶
異之材卒亦不能邇也非其不能邇也而其故則
可知巳雖然待文王而後興者凡民也若夫豪傑
之士雖無文王猶興其建於今惟秦君子楊氏其
志其學粹然一出於正蓋自其爲諸生固已無所
不闚坐是重困於有司之衡石晚居洛陽著書數
十萬言沉浸莊騷出入遷固然後折衷於吾孔孟
之六經其言精約粹瑩而條理膚敏至於緫八例
以明正統之分合作通解以辨蘇韓之純疪其他
若槩言雜著等說皆近古之知言名教中南宮雲
臺也緜不云乎予曰有䟽附予曰有先後予曰有
奔走予曰有禦侮殆近然邪先生資機敏而明通
即其文可以得其爲人蓋君子學以爲己必有所
入之地唐韓愈氏以雖義而不取爲主先生讀之
自以爲渙然不逆於心使其得君行道推是心以
列諸位實王道之本原雖不能盡充其說退而歛
然以是私淑諸已先生固巳得之矣觀其神明心
德之所感通游居酬酢燕笑語處皆海内知名之
士夫然後以秦晉爲户庭燕趙爲郛郭齊魯爲府
庫雄河太華爲柸案奔肆横放而益趣於約正大
髙明篤實輝光遺落小夫竿櫝佔畢呻吟之習嗚
呼學之爲王者事猶元氣之在萬物作之則起抑
之則伏然莫先於嚴誠僞之辨誠僞定而王覇之
略明矣門人貟擇蚤侍凾文偏得紫陽之道攟摭
遺藁釐爲八十卷將攻梓以惠後學自洛抵燕千
里介書俾不肖爲說以冠其首内顧庸虚屏若無
營而辭㫖悃愊牢不容避輙述其梗槩如此學者
當自得於過半之思非尺喙所能盡也先生名奐
字煥然甫丗爲關中右姓紫陽其自號云丙午嘉
平節前郷貢進士雲夢趙復拜手序
　　通鑑前編序　金履祥
朱子曰古史之體可見者書春秋而巳春秋編年
通紀以見事之先後書則每事别紀以具事之始
末意者當時史官旣以編年紀事至於大事則又
採合而别記之若二典所記上下百有餘年而武
成金縢諸篇或更數月或歷數年其間豈無異事
蓋必巳具於編年之史而今不復見矣履祥按竹
書紀年載三代以來事迹然詭誕不經今亦不可
盡見史記年表起周共和庚申之歳以上則無紀
焉歷丗浸逺其事徃徃雜見於他書靡適折衷邵
子皇極經丗獨紀堯以來起甲辰爲編年曆胡氏
皇王大紀亦紀甲辰以下之年廣漢張氏因經丗
之年頗附以事顧胡過於詳而張失之簡今本之
以經翼之以史子傳記附之以諸家之論且􁕪其
繫年之故解其辭事辨其疑誤如東萊吕氏大事
記而不敢倣其例起帝堯元載止周威烈王二十
三年接于資治通鑑名曰通鑑前編昔司馬公編
輯通鑑先爲長編蓋長編不嫌於詳而通鑑則取
其要也後之君子或有取於斯焉要刪之以爲通
鑑前紀是亦區區之所望也
　　新註資治通鑑序　胡三省
古者國各有史以紀年書事晉乗楚檮杌雖不可
復見春秋經聖人筆削周轍旣東二百四十二年
事昭如日星秦滅諸侯燔天下書以國各有史刺
譏其先疾之尤甚詩書所以復見者諸儒能藏之
屋壁諸國史記各藏諸其國國滅而史從之至漢
時獨有秦記太史公因春秋以爲十二諸侯年表
因秦記以爲六國年表三代則爲丗表當其時黃
帝以來諜記猶存具有年數子長稽其歷譜諜終
始五德之傳咸與古文乖異且謂孔子序書略無
年月雖頗有然多闕夫子之弗論次蓋其愼也子
長述夫子之意故其表三代也以丗不以年汲冡
紀年出於晉太康𥘉編年相次起自夏殷周止魏
哀王之二十年此魏國史記脫秦火之厄而晉得
之子長不及見也子長之史雖爲紀表書傳丗家
自班孟堅以下不能易雖以紀紀年而書事略甚
蓋其事分見志傳紀宜略也自荀恱漢紀以下紀
年書事丗有其人獨梁武帝通史至六百卷侯景
之亂王僧辯平建業與文德殿書七萬卷俱西江
陵之陷其書燼焉唐四庫書編年四十一家九百
四十七卷而王仲淹元經十五卷蕭頴士依春秋
義類作傳百卷逸矣今四十一家書存者復無幾
乙部書以遷固等書爲正史編年類次之蓋紀傳
表志之書行編年之書特以備乙庫之藏耳宋英
宗皇帝命司馬光論次歷代君臣事迹爲編年一
書神宗皇帝以鑑于徃事有資於治道賜名曰資
治通鑑且爲序其造端立意之由温公之意專取
關國家盛衰繫生民休戚善可爲法惡可爲戒者
以爲是書治平熈寧間公與諸人議國事相是非
之日也蕭曹畫一之辯不足以勝變法者之口分
司西京不豫國論專以史局爲事其忠憤感槩不能
自巳於言者則智伯才德之論樊英名實之說唐
太宗君臣之議樂李德𥙿牛僧孺争維州事之類
是也至黃幡綽石野猪俳諧之語猶書與局官欲
存之以示警此其微意後人不能盡知也編年豈
徒哉丗之論者率曰經以載道史以記事史與經
不可同日語也夫道無不在散於事爲之間因事
之得失成敗可以知道之萬丗亡弊史可少歟爲
人君而不知通鑑則欲治而不知自治之源惡亂
而不知防亂之術爲人臣而不知通鑑則上無以
事君下無以治民爲人子而不知通鑑則謀身必
至於辱先作事不足以垂後乃如用兵行師創法
立制而不知迹古人之所以得鑑古人之所以失
則求勝而敗圗利而害此必然者也孔子序書斷
自唐虞訖文侯之命而繋之秦魯春秋則始於平
王之四十九年左丘明傳春秋止哀之二十七年
趙襄子惎智伯事通鑑則書趙興智滅以先事以
此見孔子定書而作春秋通鑑之作實接春秋左
氏後也温公徧閱舊史旁採小說抉擿幽隱㑹稡
爲書勞矣而修書分屬漢則劉攽三國訖于南北
朝則劉恕唐則范祖禹各因其所長屬之皆天下
選也歷十九年而成則合十六代一千三百六十
二年行事爲一書豈一人心思耳目之力哉公自
言修通鑑成惟王勝之借一讀他人讀未盡一紙
巳欠伸思睡是正文二百九十四卷有末能徧觀
者矣若考異三十卷所以參訂羣書之異同俾歸
于一目録三十卷年經國緯不特使諸國事雜然
並録者粲然有别而巳前代歷法之更造天文之
失行實著於目録上方是可以凡書目録觀邪先
君篤史學淳祐癸卯始患鼻衂讀史不暫置灑血
漬書遺跡故在毎謂三省曰史漢自服䖍應劭至
三劉注解多矣章懷注范史裴松之注陳壽史雖
間有音釋其實廣異聞𥙷未備以示博洽晉書之
楊正衡唐書之竇苹董衝吾無取焉徐無黨註五
代史粗言歐公書法義例他未之及也通鑑先有
劉安丗音義十卷而丗不傳釋文本出於蜀史炤
馮時行爲之序今海陵板本又有温公之子康釋
文與炤本大同而小異公休於書局爲檢閱官是
其得温公辟咡之教詔劉范諸公群居之講明不
應乖刺乃爾意海陵釋文非公休爲之若能刋正
乎三省捧手對曰願學焉乙巳先君卒盡瘁家蠱
又從事科舉業史學不敢廢也寳祐丙辰出身進
士科始得大肆其力於是書游宦逺外率携以自
隨有異書異人必就而正焉依陸德明經典釋文
釐爲廣註九十七卷著論十篇自周訖五代畧叙
興亡大致咸淳庚午從淮壖歸杭都延平廖公見
而韙之禮致諸家俾讎校通鑑以授其子弟爲著
讎校通鑑凡例廖轉薦之賈相國德祐乙亥從軍
江上言輙不用旣而軍潰間道歸郷里丙子浙東
始騷辟地越之新昌師從之以孥免失其書亂定
反室復購得他本爲之註始以考異及所註者散
入通鑑各文之下歷法天文則隨目録所書而附
註焉汔乙酉冬乃克徹編凡紀事之本末地名之
同異州縣之建置離合制度之沿革損益悉䟽其
所以然若釋文之舛謬悉改而正之著辯誤十二
卷嗚呼註班書者多矣晉灼集服應之義而辯其
當否臣瓉緫諸家之說而駁以巳見至小顔新註
則又譏服應之踈紊尚多蘇晉之剖斷蓋尠訾臣
瓉以差爽詆蔡謨以牴牾自謂窮波討源搆㑹甄
釋無復遺恨而劉氏兄弟之所以議顔者猶顔之
議前人也人苦不自覺前註之失吾知之吾註之
失吾不能知也又古人註書文約而義見今吾所
註博則博矣反之於約有未能焉丗運推遷文公
儒師從而凋謝吾無從而取正或勉以北學於中
國嘻有志焉然吾衰矣旃蒙作噩冬十有一月乙
酉日長至天台胡三省身之書
　　文獻通考序　馬端臨
昔荀卿子曰欲觀聖王之跡則於其粲然者矣後
王是也君子審後王之道而論於百王之前若端
拜而議然則考制度審憲章博聞而強識之固通
儒事也詩書春秋之後惟太史公號稱良史作爲
紀傳書表紀傳以述理亂興衰八書以述典章經
制後之執筆操簡牘者卒不能易其體然自班孟
堅而後斷代爲史無㑹通因仍之道讀者病之至
司馬温公作通鑑取千三百餘年之事迹十七史
之紀𫐠萃爲一書然後學者開卷之餘古今咸在
然公之書詳於理亂興衰而畧於典章經制非公
之智有所不逮也編簡浩如煙埃著述自有體要
其勢不能以两得也竊甞以爲理亂興衰不相因
者也晉之得國異乎漢隋之喪邦殊乎唐代各有
史自足以該一代之始終無以參稽互察爲也典
章經制實相因者也殷因夏周因殷繼周者之損
益百丗可知聖人蓋巳預言之矣爰自秦漢以至
唐宋禮樂兵刑之制賦歛選舉之規以至官名之
更張地理之沿革雖其終不能以盡同而其𥘉亦
不能以遽異如漢之朝儀官制本秦規也唐之府
衛租庸本周制也其變通張㢮之故非融㑹錯綜
原始要終而推尋之固未易言也其不相因者猶
有温公之成書而其本相因者顧無其書獨非後
學之所宜究心乎唐杜岐公始作通典肇自上古
以至唐之天寳凡歷代因革之故粲然可考其後
宋白甞續其書至周顯德近代魏了翁又甞作國
朝通典然宋之書成而巳無傳魏甞屬藁而未成
書今行於丗者獨杜公之書耳天寳以後蓋缺焉
有如杜書綱領宏大考訂該洽固無以議爲也然
時有古今述有詳畧則夫節目之間未爲明備而
去取之際頗欠精審不無遺憾焉蓋古者因田制
賦賦乃米粟之屬非可析之於田制之外也古者
任土作貢貢乃包篚之屬非可雜之於稅法之中
也乃若叙選舉則秀孝與銓選不分叙典禮則經
文與傳注相汨叙兵則盡遺賦調之規而姑及成
敗之迹諸如此類寧免小疵至於天文五行藝文
歷代史各有志而通典無述焉馬班二史各有諸
侯王列侯表范曄東漢書以後無之然歷代封建
王侯未甞廢也王溥作唐及五代㑹要首立帝系
一門以叙各帝歷年之乆近傳授之始末次及后
妃皇子公主之名氏封爵後之編㑹要者倣之而
唐以前則無其書凡是二者蓋歷代之統紀典章
係焉而杜書亦復不及則亦未爲集著述之大成
也愚自蚤歳蓋甞有志於綴緝顧百罹熏心三餘
少暇吹竽已澁汲綆不脩豈復敢以斯文自詭昔
夫子言夏殷之禮而深慨文獻之不足徴釋之者
曰文典籍也獻賢者也生乎千百載之後而欲尚
論千百載之前非史傳之實録具存可以稽考儒
先之緒言未逺足資討論雖聖人亦不能臆爲之
說也竊伏自念業紹箕裘家藏墳素挿架之收儲
趍庭之問答其於文獻蓋庻幾焉甞恐一旦散軼
失墜無以屬來哲是以忘其固陋輙加考評旁搜
逺紹門分彚别曰田賦曰錢幣曰户口曰職役曰
征搉曰市糴曰土貢曰國用曰選舉曰學校曰職
官曰郊社曰宗廟曰王禮曰樂曰兵曰刑曰輿地
曰四裔俱倣通典之成規自天寳以前則増益其
事迹之所未備離析其門類之所未詳自天寳以
後至宋嘉定之末則續而成之曰經籍曰帝系曰
封建曰象緯曰物異則通典元未有論述而採摭
諸書以成之者也凡叙事則本之經史而參之以
歷代㑹要以及百家傳記之書信而有證者從之
乖異傳疑者不録所謂文也凡論事則先取當時
臣僚之奏䟽次及近代諸儒之評論以至名流之
燕談稗官之紀録凡一話一言可以訂典故之得
失證史傳之是非者則採而録之所謂獻也其載
諸史傳之紀録而可疑稽諸儒先之論辨而未當
者研精覃思悠然有得則竊著已意附其後焉命
其書曰文獻通考爲門二十有四爲卷三百四十
有八其每門著述之成規考訂之新意則各以小
序詳之昔江淹有言修史之難無出於志誠以志
者憲章之所繋非老於典故者不能爲也陳壽號
善叙述李延夀亦稱究悉舊事然所著二史俱有
紀傳而獨不克作志重其事也況上下數千年貫
串二十五代而欲以末學陋識操觚竄定其間雖
復窮老盡氣劌目鉥心亦何所發明聊輯見聞以
備遺亡耳後之君子儻能芟削繁蕪増廣闕略矜
其仰屋之勤而俾免於覆車之愧庶有志於經邦
稽古者或可考焉
　　六書故序　戴侗
侗也聞諸先人曰學莫大乎格物格物之方取數
多者書也天地萬物古今萬事皆聚於書書之多
學者常病乎不能盡通雖然有文而後有辭書雖
多緫其實六書而已六書旣通參伍以變觸類而
長極文字之變不能逃焉故士惟弗學學必先六
書古之教者子生十年始入小學則教以六書六
書也者入學之户門學者之所同先也以爲小學
者過矣由秦而下六書之學遂廢雖有學焉者徃
徃支離傅㑹而不適於道至與曲藝小技下爲曹
伍故士益不屑而其學益不講千載而下殆無傳
焉夫不明於文而欲通於辭不通於辭而欲得於
意是聾於律而議樂盲於度而議器也亦誣而已
矣先人旣以是教於家且欲因許氏之遺文訂其
得失以傳於家墪而不果成小子懼先志之隊爰
摭舊聞輯成三十三卷通釋一卷其所不知固闕
如也即其所知亦焉敢自是乎哉姑藏家塾以俟
君子
　　釋奠儀注序　張䇓
禮曰皮弁祭菜示敬道也禮書殘缺釋奠釋菜名
義徒存儀文無可考者唐開元禮彷彿儀禮饋食
篇節文爲詳朱文公謂政和新儀差錯獨於開元
禮有取申明至于再三竟格不下身没之後郡邑
放而行之能通其義者尠矣中原文物肇開四方
取則舎魯奚適闕里昔罹兵革宮室荆榛蓋二十
年牲殺器皿衣服不備勢使然也而儀章度數固
多可議者象設非古也開元禮猶云設席是無象
也髙臺巍坐而席地之禮不可見帶劒秦漢冠服
之飾也開元禮朝㑹猶有解劒之席冕服挾劒未
之有聞二者之失所從來乆矣神位西坐東向尸
位也配位東坐西向主人位也自尸禮廢禮家謂
自内出者無匹不行自外至者無主不止故立神
以配而爲主焉開元以後遷神位南靣配位猶故
也進顔孟南向參列如浮圗老子宮者孔氏祖庭
廣記謂金大定十四年所行何所稽乎楹間两階
五齊三酒以四代之器爲備物之享也列數瓦缶
果爲何說尸尊不就洗禮也登罍爵於牀洗者以
尸尊自居犠象不錯諸地主人遂不坐實爵簡亦
甚矣幣之未薦寘諸神位之左示不敢䙝陳之階
戺與主人俱升則不嚴矣蓋事由草創未之講也
予典教于兹思有以正之顧不學雜服不能安禮
而雖善無徴無徴不信乃取朱文公所考訂自儀
禮開元禮而下裒爲一編命學徒肄習且與講說
義數使之入耳著心旣知義理之安將不期改而
自改併附社稷風雨雷之祀庶幾好禮者有取焉
抑禮有本有文是書所載交也習禮之士因文而
究其本知交於神明者不徒籩豆之事微之顯誠
之不可揜也如此則可謂知禮矣若夫器樂冠服
之度則又博採諸家之說從其是者訂其失者歟
國朝文類卷第三十三
　序
　　莊周夢蝶圗序　劉因
周寓言夢爲胡蝶予不知何所謂也說者以爲齊
物意者以蝶也周也皆幻也幻則無適而不可也
無適而不可者乃其所以爲齊也謂之齊謂之無
適而不可固也然周烏足以知之周之學縱横之
變也蓋失志於當時而欲求全於亂丗然其材髙
意廣有不能自巳者是以見夫天地如是之大也
古今如是之逺也聖賢之功業如是之廣且盛也
而巳以渺焉之身横於紛紛萬物間無幾時也復
以是非可否繩於外得喪壽夭困於内而不知義
命以處之思以詫夫家人時俗而爲朝夕苟安之
計而不可得姑渾淪空洞舉事物而納之幻或庶
幾焉得以猖狂恣肆於其間以妄自表於天地萬
物之外也以是觀之雖所謂幻者亦未必眞見其
爲幻也幻且不知又惡知夫吾之所謂齊也又惡
知夫吾之所謂無適而不可也有道以爲之主焉
故大行而不加窮居而不損隨時變易遇物賦形
安徃而不齊安徃而不可也此吾之所謂齊與可
者必循序窮理而後可以言之周則不然一舉而
納事物于幻而謂窈冥恍愡中自有所謂道者存
焉噫鹵莽厭煩者孰不樂其易而爲之得罪於名
教失志於當時者孰不利其說而趍之在正始熈
寧之徒固不足道而失之所謂大儒一遇困折而
姑藉其說以自遣者亦時有之要之皆不知義命
而巳矣雖然周巳矣其遺說亦其夢中之一栩栩
也吾從而辯之宜無與於周矣然以周觀之則不
若休之以天均故即其圗而戯之曰圗汝者畫辯
汝者書書與畫無知也圗汝者之心及吾之辯汝
之心未發無有也旣發亦無有也以其無所知無
所有者而觀之安有彼是旣無彼是安有是非周
而有知則必曰吾惡乎知之使讀者作色於前發
笑於後乃所以齊之也圗者臯落楊内翰而序圗
者劉因繼序而題詠者京師之才大夫也
　　續後漢書序　郝經
漢建安末曹氏廢漢自立稱魏孫氏據江左僣號
稱吳昭烈以宗子繼漢即位于蜀討賊恢復卒莫
能一而入于晉晉平陽侯相陳壽故漢吏也漢亡
仕晉作三國志以曹氏繼漢而不與昭烈稱之曰
蜀鄙爲偏霸僣僞於是統體不正大義不明紊其
綱維故稱號論議皆失其正哀帝時滎陽太守習
鑿齒著漢晉春秋謂三國蜀以宗室爲正魏雖受
漢禪晉尚爲篡蜀平而漢始亡上䟽請越魏繼漢
以正統體不用宋元嘉中文帝詔中書侍郎裴松
之采三國異同凡數十家以註壽書𥙷其闕漏辨
其舛錯績力雖勤而亦不能更正統體歷南北隋
唐五季七百有餘歳列諸三史之後不復議爲也
宋丞相司馬光作通鑑始更蜀曰漢仍以魏紀事
而昭烈爲僣魏至晦庵先生朱熹爲通鑑作綱目
黜魏而以昭烈章武之元繼漢統體始正矣然而
本史正文猶用壽書經甞聞縉紳先生餘論謂壽
書必當改作竊有志焉中統元年詔經持節使宋
告登寳位通好弭兵宋人館留儀眞不令進退乃
破藁發凡起漢終晉以更壽書作表紀傳録諸序
議賛十二年夏五月借書於两淮制使印應雷得
二漢三國晉書遂作正史以裴註之異同通鑑之
去取綱目之義例參校刋定歸于詳實以昭烈纂
承漢統魏呉爲僣僞十三年冬十月書成年表一
卷帝紀二卷列傳七十九卷録八卷共九十卷號
曰續後漢書奮昭烈之幽光掲孔明之盛心祛操
丕之鬼蜮破懿昭之城府明道術闢異端辨姦邪
表風節甄義烈核正僞曲折隱奥傳之義理徴之
典則而原於道德推本六經之𥘉苴𥙷三史之後
千載之蔽一旦廓然矣古之爲書大抵聖賢道否
發憤而作屈平離騷馬遷史記皆是也然皆曀昧
一時流光百丗故韓愈謂以彼校此孰得孰失今
拘幽之極而集是書蓋亦古人之志也
　　胡氏律論序　熊朋來
上古造律其次聽律其後筭律虞書周禮有聽律
之官無筭律之法典同所謂數度爲樂器言之至
於律同合聲陽左旋而隂右轉觀其次序不以筭
法論矣六觚一握自秦柱下史得此書以行于漢
至今惟班馬猶可徴其餘言上下生異同甄漢中
以禮運旋宮著在筭術因除如法而不免承後漢
志之誤後志誤於京氏準法禮記䟽亦與吕春秋
淮南子同一說是上下生且不定何以筭律哉律
吕各自爲法則乾坤六體之序定矣同位娶妻隔
八生子之象著矣倍因四因一損一益之筭均矣
若曰自子至午上生者七自未至亥下生者五旣
非子午中分使丑午連并上生而三吕用倍之意
荒矣後志十二律之實襍以凖法而筭家輙因仍
用之以蕤賔夷則無射四因三除爲大吕夾鍾中
吕之筭非律生吕筭例矣甄氏能辨其終於南事
之非而不自知襲用後志之誤也或謂大吕爲六
吕之首從後志則大吕得筭爲多是不然陽得當
位隂得對衝律生吕自林鍾始非先林鍾也乃所
以先大吕也十二宫終於中吕非中吕之窮也當
應鍾之次也是故天統以黃鍾人統以太簇地統
宜以大吕而以林鍾抗林鍾於大吕之位所以妃
黃鍾而母太簇則大吕夾鍾中吕在未酉亥之次
皆從下生之筭入用則加倍有律之半所以必有
吕之倍也知此則上下生之誤不足辨用倍者其
本法不用倍者筭家取疾約法其實一也若四清
二變昔者固亦疑之李照范景仁不能争况陳暘
以下託之空言乎樂器惟瑟有十二清而四清在
其中不能通行於他器也吾觀中吕黃鍾之交知
聲音有出於度數之外者無射之商夷則之角夾
鍾之羽中吕之徴若彈絲吹竹擊拊金石聲音至
此流轉自若也筭家以中吕求黃鍾殫其術而不
能合乎十七萬七千一百四十七之筭有以倍數
四因之者則三分之不盡二筭而虧數已多有以
正數四因之者則亦有一筭不行而虧數且過半
矣三分不行之筭旣未有以處之紀其餘分終有
不盡之處持未定之筭而謂之黃鍾變律又推以
爲林鍾大簇南吕之變甚者託名執始不自信其
爲黃鍾從使人得以窺筭術之涯涘而黃鍾流行
諸律本無間斷也筭法之起殆因律琯有長短此
筭家因律以命術非律命於筭也猶之方田焉田
生五糓豈知我爲圭箕弧環律和五聲豈知我爲
正變倍半皆筭家命之爾故曰古之爲鍾律者以
耳齊其聲後人不能始假數以正其度雅樂之不
可興聲音之學不傳也古者自小學巳教之六樂
九數今耄且罔知豈惟筭律哉若字音之學於儒
者事最近而喉唇二音宮羽異說羽有喻母而或
以從角音徴有知母而或以從商音矧曰其有能
恊于皇極之律吕哉豫章胡先生夙擢儒科隱居
彭蠡之濵四十年矣使其得爲禮樂之官未必無
𥙷於制作而今老矣先生不求知於丗丗亦莫之
知也朋來杜門弦瑟是日以蕤賔之角歌考槃有
儒服來聽問其姓名曰桂山問從何來曰從胡先
生來於是䄂出方冊曰先生知子惟子其序之昔
西山蔡氏固疑吕春秋淮南子非本法本法則三
呂用倍矣此書謂黍命於律律不命於黍吾於筭
法亦云又謂空圍九分乃筭家内周非空中容九
方分律有半吕有倍使用半用倍用變各有倫理
凡以羽翼蔡氏之書非求異也當與本原辨證並
傳丗無所事雅樂則巳儻有志於制作將於是乎
證焉先生深於卦象聲韻非止筭律也姑以是傳
丗亦賢於漢中太守矣
　　鍾鼎篆韻序　熊朋來
鍾鼎篆韻自琱戈鉤帶及凡碑刻古篆皆在焉稱
鍾鼎貴彞器也考工記金有六齊一曰鍾鼎之齊
此鍾鼎之稱所從始魯鑄林鍾臧武仲論所以作
彞器杜氏專言鍾鼎故祀器之欵通曰彝頫爲鍾
印爲鼎乃彞器之大者器必有文以傳逺若鼎盤
量銘於經可見已自倉頡象形推類由是形聲相
推而文字生焉周公之時未改籕已有六書之教
孔子之時已改籕尚存科斗之書秦法貴其國字
孔氏及秦博士各藏之屋壁濟南口授猶可尋聲
得字安國爲隷古定科斗書遂絶矣觀漢所得齊
器周鼎栢寢之刻栒邑之銘皆有能按其欵識者
壁書半已誦傳旣曰定其可知又曰時人無能知
果不可知則隷書何慿直廢古從俗爾後日漢求
古文遂不復可得削刓簡朽乃不如近代紙墨之
傳易於流布唐𥘉盛臨摹始有以楮搨碑碣爲墨
本者東廵之石偃師之槃岐陽之鼓延陵季子之
墓篆石泐而墨傳然猶未有能摹鍾鼎之欵者皇
祐始命太常摹歷代器欵爲圖三館之士不能盡
識於是歐劉李吕􁕪録漸廣宣和以後爲書遂多
博古圗之外有晏慧開蔡天啓趙明誠榮咨道董
彦逺以至黃伯思翟耆年薛尚功諸家相繼論述
彞鼎古器亦多出政宣之間物常聚於所好也𥘉
夏氏倣二徐韻例以唐韻繫古篆于時器欵未備
其間鍾鼎字文缺略頗汎取俗書以備竒字亦未
以鍾鼎名也政和中王楚作鍾鼎篆韻矣薛氏承
龍眠之舊圗其帖始於琱戈因王楚之成書其韻
謂之重廣乙卯癸亥一再脫藁宜無遺字而帖之
所載韻或缺焉商鍾有釋文韻則曰無音釋石鼓
巳載帖韻則無取鼓自韋韓過於稱許適滋群疑
翟氏評周宣遺蹟亟稱吉日碑而疑鼓刻於維字
疑其不類古欵於以可疑其意不逮筆於柳帛君
庶等字疑其促長引短以取稱夾漈疑秦篆茌平
馬氏疑宇文周所爲然此以論篆非論韻也今爲
篆韻復安問此固以多文爲富爾舊刻夏薛諸韻
臨移失眞昔人所以嘆煙墨而悲紙竹也臨江楊
信父參訂舊字博採金石竒古之蹟益以奉符党
氏韻𥙷夏薛所未收徴余爲序其篆則夏商周秦
之篆而韻則唐韻也姑以是記字爾鈿金戈帶之
文一時也夾鍾昭鈴之刻又一時也由古篆下迄
斯冰有不可比而同之者亦有籕古錯落散在召
陵公乗之書或古文閱丗而後出或後人倣古而
近似審而用之存乎其人矣或曰鍾鼎韻之作以
備篆刻字文爾刻符摹印亦書學之一家馬援不
守章句而好論篆文當其拜伏波將軍也上書言
臣所假伏波將軍印文伏字大外嚮又言成臯令
印臯字從白下羊丞印四下羊尉印白下入入下
芉即一縣長吏印文不同非所以爲信事下大司
空正郡國印章今按伏旁從犬能無外嚮之筆臯
非從羊是乃諧聲之字記東觀者未有一言以辯
之印文職在司空掌以少府猶或譌異况於香奩
家記銅龜私印髙平刻鵲瑞之章元暉奉虎兒之
字私志姓字者蓋不可勝紀若嘯堂所録其來乆
矣歐陽公平生惟一字記名後儒求多焉人之好
古者鮮矣於記姓名則或好古篆抑好而不能察
不如其不知好者也自玉篇起說文棄俗書易籕
學廢豈惟字書哉音釋行丗而詩書易不復存古
音韻略試士而字音不復通古韻古學雖不止字
書辟如剖竹由末而至本是或一道也甞歎漢法
試吏人誦史籕之書童習倉頡之教字學猶近古
也漢求能讀古字者必徴齊人以所聞伏生可以
考論傳稱山東大師能言尚書齊語相授也孝宣
命張敞受齊學遂能讀鼎刻以致通顯京兆餘暇
遑及古書無以大其師傳杜鄴從敞子吉得緒餘
亦以小學名家至於張敞受學所徴之師史乃逸
其姓名謾曰齊人而已毎閱漢史未甞不爲斯人
歎今信父有力於篆韻盍書其名氏無若齊人然
信父名銁以字行
　　授時曆轉神注式序　楊桓
近古曆法必注人事動作吉㐫之說其式圗太歳
統吉㐫之神於帙端令人知一歳之向背也又注
節氣日躔及天道所向天德月厭月殺月德月合
月空月之六候三白圗於逐月之下又令人知一
月之向背也又注干支於十日下注五行納音於
干支下注月建十二於納音下注二十八宿於月
建下合是數者通取轉神之名以爲吉㐫之由轉
神者言其神隨時輪轉而無定位也曰是日遇某
神作某事吉作某事㐫又注天恩天赦母倉天德
嫁娶修宅等一切吉㐫宜忌雜法於其下事之洪
纎一舉足一動手皆知所以擇地擇時而行之也
然經渉丗代不免有去取失當之弊有司狃於習
常無所改正亦巳乆矣
聖上以聦明神筭統一六合萬機之暇因知大明
曆之度有積乆之差乃更立太史院命道德藝明
之臣剏置表儀測驗推歩迎天道揆日景察徃知
來研精極微新其曆而敕賜名曰授時其以鳥火
虚昴爲日中宵中日永日短之驗以正四時之遺
制蓋不敢失於古然曆注之義謂吉㐫應於人皆
由所動年月日方之善惡不無乖於作善降祥作
不善降殃之理雖然至教所寓無徃不存原夫曆
注之𥘉亦所以教天下之敬慎也天下之事敬慎
則致成而吉否則致敗而㐫曆注之義微矣哉特
患夫用知者知其流而不能推其源也誠能推其
源其於作善降祥作不善降殃之理渾然爲一體
矣復何乖之有今依舊式爲之損益立辭太重者
輕之闕脫者𥙷之衍餘者損之位置失當者移之
事渉鄙俚者刪之旣成定爲轉神一卷上中下注
式一十二卷上以備御用中以備青宫之用下以
授庶官及億兆之民也嗚呼自古聖人之受天命
其於天之所以仁萬物者無不致其極也授時曆
存近古轉神之注於日下使人趨吉而逺㐫亦所
以資聖主仁億兆之大端歟
　　送進士梁彦中序　姚登孫
皇慶二年冬制詔天下以明年八月賔興士東平
梁宜彦中繇國子伴讀教授開平路至是以選㑹
試禮部奏其名延祐二年三月賜進士及第擢同
知邳州事即日至官匄一言艶其行登孫欽惟
聖天子奮然舉百年之墜典將盡得天下儒者使
服其官進耀文雅裁抑刀筆命元臣大僚稱制延
問子大夫論定以及此也甚盛甚休然思昔之爲
儒者日夜呻畢簡諒冀有司萬一採録數路並進
得一命稱校官亦軒軒有光華矣天下之人且缺
然曰使斯人得如古射䇿決科即晁董公孫當有
其人廼今出是塗瀝一日長即秉象板卷兎冊紆
朱芾禠白衣其爲光華視昔何如也凡朝廷爲是
崇飾美觀委大賜於不報而巳然則其爲責望又
何如也豈獨朝廷之意然哉將天下寔望苟其効
官臨事廉公以威貞固以幹平居吏民有所憚緩
急國家有所仗是則吾道之光非其一身之榮也
若夫昭昭於白日而昏莫或不保斤斤於小明而
大察或不及動引古人牽制文義投之紛錯芒不
知所爲守彼且圜視而起嘖曰文稚士固如是曏
使習刀筆者爲是當不至是而丗議紛紜有可惑
焉者矣前之日人以我爲儒也曰必幾其用後之
曰人以我爲吏也曰必計其效效不效顧利害止
其一身已乎夫當儒者彚進亨奮之一𥘉而叢天
下之望若是然則固於吾道大賀也而有吾道之
責者容得無慮邪彦中氣厚而質温才𥙿而學周
其在成均士胥器之計其有一州不足爲吾知其
能廉以威且幹焉者方今
聖天子右文之盛恩元臣大僚柬㧞之至意其必
去此而無所負且有以豁斯慮以爲吾道光也古
之君子愛其人則閔閔然望其成凡今繇科目奮
他日公卿將相率是焉取丗固於彦中有望某摶
士也與彦中有同舎之義故無愛其一言
　　送喻秀才序　何中
客有授中二賦及詩者讀之體裁髙雅音節清妥
中異之曰此深於昌黎韓子之文者果誰氏耶則
以清江喻立對中蓋心之矣延祐丙辰夏始識於
封溪之上貌癯而神腴與之言信好古者中益異
之問何師曰師皮季賢氏則中友人也比年又甞
之武昌從王佐才龍觀復遊中又有以得其所從
焉再見請曰立將造臨川山拜呉先生能一言以
紹立其可中咲曰子奚見呉先生爲先生之學古
學也科舉取士藝工則得學先生之學殆將不利
於子子奚見呉先生爲立曰科舉外也雖求之不
敢必得先生之學内也非必求安能得之且立取
友四方多矣冥然而趨不知其九折之阪歟其四
逹之衢歟今距先生不十舎許願執箕膺揲而拚
焉時先生之講說或聞一言守之終其身而不失
豈不可乎中歎曰嗚呼世齾齾相濁視貨財化居
時逐虎噬而鷙攫山崇而海録赫然盛氣勢慴孱
竪腐息目賜賧而耳頊縮九不可致者皆可以指嗾
得𥘉不必辨形聲校點畫於斯時也求其能事程
試已若魯麟頴鳯祥蹄而瑞蹠矧能孤征重趼相
從於寂寞之宅乎壮矣哉子之志也雖然中甞聞
夫子弟子凡三千人而孔氏家語遷史列傳纔七
十有七至見於魯論者無㡬人幸而親遇聖人之
時又幸親游聖人之門姓名不少槩見何哉豈非
歴聘諸國之際無智愚賢不肖群而進退一再識
焉而已者不然何寡聞若是哉魯論諸子以能荅
問故傳曽點漆雕開亞於回參者其言僅一見點
猶從容數語開則一語而巳儻非夫子有以發之
則雖半語不可得而聞又孰知其爲見道也吾意
孔門諸人固有勝於點開者世亦不得而悉也然
則答問之功又何少哉今吾非敢以夫子况先生
亦非敢以孔門諸人擬子顧其理有相似然者嗚
呼人嘗患思古人而不可得見不知今人或勝於
古人亦未可知也乃常相慕於不可得見之時而
每相忽於相值之日其得謂之智乎前乎先生者
固不知世復有斯人也後乎先生者豈無羡子之
得見斯人者乎然則子之見也非幸歟子志夫古
學者也宜有以問先生先生之答子也宜可以終
身守之而不失也非止乎子之所已能也由其答
問而有傳非幸而又幸者歟先生之見子也知子
之嘗交於中也将必中乎問則以中之說而進焉
因是而中之說亦傳非幸而又幸者歟
　南唐書序　趙世延
天暦改元余待罪中執法監察御史王主敬謂余
曰公向在南䑓盖甞命郡士戚光纂輯金陵志始
訪得南唐書其於文獻遺闕大有所考證禆助良
多且爲之音釋焉因屬博士程熟等就加校訂鋟
板與諸史並行之越明年余得告還金陵書適就
光來請序按南唐本紀李昪系出憲宗四世間關
困阨纔有江淮之地僅餘三十年卒不復振而宋
㓕之雖爲國褊小觀其文物當時諸國莫與之並
其賢才碩輔固不逮蜀漢武侯而張延翰劉仁曕
潘佑韓熈載孫忌徐鍇之徒文武才業忠節聲華
炳耀一時有不可掩矧其間政化得失興衰治亂
之蹟有可爲世鍳戒者尤不可泯也竊謂唐末契
丹雄盛虎視中原晉漢之君以臣子事之惟謹顧
乃獨拳拳於江淮小國聘使不絶甞獻槖駞并羊
馬干計髙麗亦歳貢方物意者乆服唐之恩信尊
唐餘風以唐爲猶未亡也邪宋承五季周統目爲
僣僞故其國亡而史録散佚不彰然則馬元康胡
恢等迭有所述今復罕見至山隂陸游著成此書
最號有法傳者亦寡後丗有能秉春秋直筆究明
綱目統緒之㫖者或有所考而辯之姑識其端以
俟君子余前忝史舘朝廷甞議修宋遼金三史而
未暇他日太史氏復申前議必將有取於是書焉

國朝文類卷第三十三
國朝文類卷三十四
序
　　國統離合表序　姚燧
走未壯時讀通鑑綱目書於蘇門山甞病國統散
於逐年事首不能一覽而得其離合之槩焉因年
經而國緯之如史記諸表私藏諸簏遇有疑忘即
是而叩無異多聞博識之見告者四十年矣是歳
之秋同門友許君得卿自金陵過宣留語再月間
以示之得卿善其非出己意而新竒爲說特抽綱
目所有彚而爲編雖刋置凡例之後猶不爲僣而
校官劉君德恭方刋胡公讀史管見於宣庠聞之
謂因是工可斷手於旬浹遂聚徽建二本重勘校
之得三誤焉其一建安二十五年徽作延康元年
凡例曰中歳改元無事義者以後爲正其在興廢
存亡之間關義理得失者以前爲正其下注云建
安二十五年改元延康􁕪之范史及陳志注文是
漢號通鑑所書乃若曹丕稱王時所改者今不能
悉見例云然則爲漢爲丕疑猶未决矧其時正在
興廢存亡之間今以前爲正從建注二十五年其
一章武三年徽大書三年後主禪建興元年建無
三年餘與徽一凢例則曰章武三年五月後主即
位改元建興而通鑑目録舉要自是年之首即稱
建興非惟失其事實而於君臣父子之教所害甚
大故今正之即是觀無三年者則昭烈爲無終獨
建之失曰後主者徽建皆非甞求其原由陳壽晉
臣晉受魏禪不敢帝漢而臣魏故不曰漢曰蜀謂
昭烈父子爲先主後主通鑑因之反帝魏而主蜀
後爲目録事皆書漢豈晚知其非欲正之而未及
歟至綱目書出始曰漢中王即皇帝位統斯正矣
而於其子獨曰後主何哉且自建興以及炎興用
天子制以臨四方者實四十年鄧艾至成都書帝
出降明年猶書魏封故漢帝禪爲安樂公亡國之
餘且然豈於即位正始之年不帝反曰後主乎是
與十四十五十六卷之起盡反凡例諸曰後主者
皆溺於熟口順耳不思而失於刋正者也凢例又
曰有𬒳廢無謚者但曰帝某而不用後人所貶之
爵建興之帝未甞𬒳廢亦鈞於無謚者故下取晉
帝奕與唐睿宗景雲二年注玄宗皇帝先天元年
明年始大書玄宗明皇帝開元元年者例大書三
年注帝禪建興元年明年大書帝禪建興二年庶
前後叅稽可皆吻合無齟齬也又其一天寳十五
載注肅宗皇帝至德元載明年惟曰二載未甞大
書肅宗皇帝至德爲無始故今於二載上加肅宗
皇帝至德使得上同於開元嗚呼三者鈞失而廷
康之取至德之去猶皆小小何也統固在也若章
武之距建興纔三年耳遽有帝父主予之異豈不
於統大有關乎故特書曰帝禪有罪走爲不韙者
度不可以户說雖靣受之心不然焉或以爲知言
非獨走也有見可一時之快而建興之帝亦將雪
其比德失統主稱千載之耻於九原矣
　　序江漢先生死生　姚燧
其歳乙未王師徇地漢上軍法凡城邑以兵得者
悉阬之德安由甞逆戰其斬刈首馘動以十億計
先公受詔凡儒服挂俘藉者皆岀之得故江漢先
生見公戎服而髯不以華人士子遇之至帳中見
陳琴書愕然曰回紇亦知事此耶公爲之一莞與
之言信竒士即出所爲文若干篇以九族殫殘不
欲北因與公訣蘄死公止共宿實覊戒之旣覺月
色爛然惟寢衣留故所公遽鞍馬周號積屍間無
有也行及水裔見巳𬒳髮脫屨仰天而祝蓋少須
臾蹈水未入也公曰果天不生君與衆巳同禍矣
其全之則上承千百年之祀下垂千百丗之緒者
將不在是身耶徒死無義可保吾而北無他也至
燕名益大著北方經學實頼鳴之游其門者將百
人多逹材其間燧生也後不及拜其履前獲識其
子卿月者七年矣凡再見之初以府僚見之洛陽
雖甞以好兄余猶未語此今以憲屬來鄧始及之
且德先公不忘也燧曰嗚呼自先公言之夫旣受
詔岀之軍中而使之死不以命非善其職且儒同
出者將千數纔得如先生一人而使之泯没無聞
非崇其道此公所懼而必生之也自先生觀之孰
親於其七尺之軀而大其所關人持瓦缶將敗之
猶有惜而不果者必茹毒罹禍不可一日居故忍
而爲此岀處非不思也中夜以興蹀膏血以闘魑
魅徑林莽以觸虎豹而始及水仰天而祝其行非
不決也夫思而後行行之以决則其勢多難奪於
中路使非先公自行而他人赴之能捨所忍爲以
回其復生之志收其巳逝之魄反就是一日不可
居之禍毒乎由是言之先生之死求以無辱不以
全歸其生也不以有赴而以知巳此其胸中揆制
一時相爲髙下之權衡也然古之人爲知己死者
有之無有爲知己而主者先生以古人所不爲者
報之先公而先公所受先生也巳多矣奚徳哉卿
月與余相視一泫卿月歸序所與言者贈之
　送宰先生序　姚燧
至元三年三月未盡之三日宰先生謂燧曰予将
游秦子能序予兹行乎予掉鞅游天下殆周獨秦
未嘗一至又秦士捨脩撰雷君亦莫有一識子昔
家秦其所忠者誰人所通信者又誰盍枚舉之予
階子言一進謁之也燧曰秦固衣冠之薮澤也在
燧有未遍知者焉盖年之前乎燧者率隆名碩徳
既㓜燧而未與之言後乎燧者燧何所慕頼乎彼
而爲之伍故遺十百而得一二也請爲先生誦之
有楊元父者吾師與之抗禮者也其學也粹而正
其操履也堅而不渝其執親之憂也哀而禮其能
也博而肆尤邃史學讀至落落竒傑之士必慷慨
感激思見其人於今使先生之至不嫌扵自明肯
曰向之儒服登常山一言折猖狂之盗而落其角
距者實予也彼有聞而不竒先生者乎雖先生夙
有負氣使酒之聲彼将視爲古竒傑士之恒態必
闊略而有取乎此也先生行哉其尚有合於斯人
歟又有韓邦傑劉無競吕伯充者皆吾師之弟子
也年皆長於燧若韓之能官劉之天質之美吕之
問學之該徹皆燧所不敢望而及計之今日吕以
練服在躬未可出之二人有造先生之館煩從者
爲燧一訊安焉
　　送雷季正序　姚燧
燧從魯齋先生游最故且乆於同門之士學爲最
怠而不加進自親夏楚時猶爾况今載名仕版逺
處數千里之外哉昔之怠者爲忘不加進者阤而
爲退矣宜季正之耻友而羞際予之心安焉而不
敢有憾不謂徒以從游之乆故願因鄙言獲進拜
先生屨前嗚呼其志則勤其意則良惜所藉以爲
介者非其人也是一也又先生自謝政而歸屏跡
桑梓養安泉石家事不以干于心郷人莫得見其
靣于時求欲如祭酒之授徒來則受之亦難也予
則止之無行雖然以先生平昔樂教之心且熟子
之兄伯靜之名甞哀其願見未得竟抑志以卒有
弟如此篤道而善學行巳以化郷岸然不流於今
俗翹然自視以古人千里贏粮而就正焉又觀夫
人有可進成德逹才之具必不拒其見也予則勸
之令行且景星鳯凰之爲物人或睹之猶爲生之
幸況大人君子道德之容可以興起一丗仁義之
言足以發輝百王者哉獲一進拜而聞其緒論必
決滯爲通易暗爲明大有得於曩昔也有得而私
之仁人之用心不然行哉予將須其歸而見告也
至元辛巳二月吉日姚燧序
　　送暢純甫序　姚燧
歐陽子爲宋一代文宗一時所交海内豪俊之士
計不千百而止及謝希深尹師魯二人者死序集
古録遂有無謝尹知音之恨嗚呼豈文章也作者
難而知之者尤難歟余甞思古之人唯其言之可
以行後爲恃以待他日子雲者出將不病夫舉一
丗之人不余知也今乃若是亦以有知者爲快而
失之爲悲歟余冠首時未甞學文視軰流所作惟
見其不如古人者雖不敢輕非諸口而亦未甞輕
是於心也過而自思人之能者余操慮持論且然
余不能之何以免人無嫉賢之譏乎年二十四始
取韓文讀之定筆試爲持以示人譬如童子之鬪
草彼能是余亦能是彼有是余亦有是特爲士林
禦侮之一技焉耳或謂有作者風私心益不喜以
爲彼忠厚者不欲遽相斥笑姑爲是䛕言以愚之
不然殆鼓舞之希進其成也自是蒙恥益作旣示
之人且就正於先師先師亦賞其辭而戒之曰弓
矢爲物以待盜也使盜得之亦將待人文章固發
聞士子之利器然先有能一丗之名將何以應人
之見役者哉非其人而與之與非其人而拒之鈞
罪也非周身斯丗之道也余用是廢作有亦不以
示人純甫自言得余隻字一言不棄而録之又言
丗無知公者豈惟知之讀而能句句而得其意者
猶寡嗚呼丗固有厭空桑之瑟而思聞鼓缶者乎
然文章以道輕重道以文章輕重丗復有班孟堅
者岀表古今人物九品之中必以一等置歐陽子
則爲去聖賢也有級而不逺其文雖無謝尹之知
不害於行後猶以失之爲悲下下之外豈别有等
置余爲哉則爲去聖賢也無級而絶逺其文如風
花之逐水霜葉之委土朝夕腐耳豈有一言之幾
乎古可聞之將來乎純甫獨信之自余不可不謂
之知已足爲百年之快恐純甫由此而取四海不
知言之非也然純甫實善文其不輕以出者將以
今爲未集積而至於他日以騷雅末流典謨一代
乎將恃夫莅民旣爲循吏持憲旣爲才御史富民
又將爲良大農道行一時無暇於爲言乎豈以丗
莫己知有之而退藏於宻也由積而爲書他日與
道行一時無暇於爲言則可由莫已知而不出若
余也雖不善文而善知文則純甫爲失人矣今以
農副行田隴右於其别也叙以問之至元丁亥七
夕姚燧書
　　送李茂卿序　姚燧
大凢今仕惟三塗一由宿衛一由儒一由吏由宿
衛者言出中禁中書奉行制勑而巳十之一由儒
者則校官及品者提舉教授出中書未及者則正
録而下出行省宣慰十分一之半由吏者省臺院
中外庶司郡縣十九有半焉吏部病其自九品而
上宜得者䋲繩來無窮而吾應者貟有盡故爲格
以扼之必歷月九十始許入品猶以爲未也再下
令後是增多至百有廿月嗚呼積十年矣勞乎哉
李君茂卿甞同燧受學先師司徒公儒者也父户
部恩澤旣推其兄之子及將試吏堂帖令出掾湖
廣省盈九十月將赴銓中書燧賀之曰人有不職
幸不紏於御史者君以勤效無此人有饕墨幸不
罹罪罟者君以清慎無此人有依庇有力竊竊離
所事同列之懽以自求容一時幸不譴斥者君以
中行不阿無此人有挾仕而商賦之州縣而倍責
贏入以肥其家幸不訟於民與衆樹姻黨子弟入
官以妨後至之塗幸不貶於士者君禄入外無他
營捨僕馬則顧影無朋舉無此舉無爲爲賀其可
賀者諺曰兩姑之間難爲婦上政事堂下參幕多
或二十人其事之來抱按求署無一可後者皆視
其色聽其言動立移晷比不齟齬使馴馴如式從
巳而出譬則庖人善適衆口酸鹹嗜好之不齊然
非暫也必八年之乆大而經國子民細而米鹽甲
兵於盡得夫人之情而熟知夫事之勢増益其所
不能者不旣多乎今之老於刀筆筐篋以致逹官
貴人者皆下視吾縫掖以爲言闊事情而不適爲
用者恃其能此焉爾君旣能之是行也以軍國公
相知之有素無曰峻擢惟循所宜資亦卑善所昔
也人吏之今焉吏人其留中其居外主乎聞司徒
平生六經仁義之言而濟以今所能古所謂以儒
術飾吏事者非君其誰哉大德己亥秋八月上弦
日姚燧書
　　送姚嗣輝序
取士以文始於隋而盛於唐其法有司擇學脩其
家名聞其郷者歌鹿鳴而進之朝謂之貢至則試
以聲律之文中程度者謂之選猶未即得仕必待
有位者之舉猶視舉主何人或衆且賢以㫁其人
之材否始授之官勝國因之而小變焉選即官之
惟不使得爲令必制置提刑轉運諸司五人者舉始
用爲令令而上郡牧侍從五府之官無不能至者
則自貢而選而舉千百人不一得焉亦磽乎其艱
哉吾宗嗣輝勝國選士也赫奕其時瞠後塵者千
百人烏可少跂迨今改玉聲名昭晣不可終閼猶
官洪校滿秩而觀光天朝求通刺柄政之臣盧公
呉公門者千百人未有一得獨於嗣輝傾身接之
延譽諸公間文云乎哉有見於道徳之實耳士而
得此亦曰逢矣逢而至於逹也奚惑然終不能増
多其舊尺寸復調武岡益逺於洪豈两公面是而
中不力耶曰非也囿於法制之宻先得之多两公
拱眎不可躐其級也以故南榿安意而徃既軷燧
告之曰凡今仕者聞職乎民以有治賦聴訟之事
爲莫不色喜聞職乎士則以無有貢選利祿之訹
人怠於學虚師席而夏楚不試率不懌乎其中嗣
輝將亦若是乎盍亦思校官風化之原治忽所寄
也無逺稽古而監之今司徒文正許公微時于大
名于輝于秦于河内以倡鳴斯道爲已任諄諄私
淑少長不一其年也銳鈍不齊其才也積多至數
百人聞之天聦徴爲成均俄拜左相歳餘辭免復
求成均後其弟子繼司鼎鉉者將十人卿曹風紀
二千石吏棊錯中外者又十此焉其於隆平之治
豈不少賛乎嗣輝苟以是爲心規矩薰陶是邦之
多士得其達才一二以用斯世使海内之人指而
誦曰是夫夫所梯接者於以亞匹吾司徒公其獲
將多行兵勉事乎此嗣輝蜀人以蜀多榿木雖寓
荆呉不忘其鄉號南榿云
　　李平章畫像序　姚燧
陛下之未岀閤由李道復日侍講讀親而敬之甞
召繪工惟肖其形賜號秋谷命集賢大學士王
大書之手刻爲扁而署其上又側注曰大徳三年
四月吉日爲山人李道復製至大四年辛亥春正
位宸極制授道復光祿大夫中書平章政事以盡
學焉後臣之義裝潢是圗填金刻扁而摹賜號與
御署卷加標軸寵耀至矣人孰與儔勑臣燧序之
將俾詞臣頌歌其下而親覽焉臣聞命屏營反覆
究思在昔帝王圗其臣者商髙宗之傅巖漢中宗
之麒麟閣丗祖之雲臺唐太宗之凌煙閣四焉耳
麟閣而下皆將相之開國承家平亂亡以賛彌綸
資訏謨以致隆平者傅巖不然𥘉未有是赫赫顯
烈肖其夢形求得諸野爰立作相以道復肖形可
同說乎髙宗圗於旣王三年之後陛下則圗於未
帝一紀之先其時繪工運思有所未至手爲設色
髙宗於說有是乎哉斷所無者李泌從肅宗於途
人指目曰黃衣者聖人也白衣者山人也巳乃爲
相而道復姓偶同乎泌亦白其衣今亦巳相謂道
復山人可同泌乎爲之賜號刻扁肅宗於泌有是
乎哉亦斷所無者泌雖賢者而言渉神仙迂怪以
故史氏短之惟說則無間然甞考觀之古今之丗
相去若異帝王爲治道罔不同何則陛下所居則
列聖之位也列聖君臨之中土堯舜昔甞有也乃
若髙宗亦商聖賢之君耻其不爲堯舜故命說曰
若金用汝作礪若濟巨川作舟楫歳大旱作霖雨
作酒醴惟麯糵作和羹惟鹽梅取喻再三求其交
脩者皆陛下有虞道復之心今謂道復其才有足
方說孰敢犯是不韙然其所處則說地也如較其
學焉後臣顧說所無能求多聞以建事學古訓以
道積厥躬招俊又以列庶位對揚天子之命亦足
襲說遺芳餘烈報陛下矣然非舊學之臣丗不以
是責難俟夫治定而功成德尊而年及或遂懸車
於秋谷釣雲月以弄泉石朝堂有疑馳使諮之猶
不得專爲山人丗則目曰山中宰相者所不免也
是年夏五集賢大學士榮禄大夫翰林學士承㫖
知制誥兼修國史臣姚燧拜手稽首序
　　序牡丹　姚燧
余於牡丹始以中統之元見壽安紅洛西劉氏園
三年見左紫洛陽故趙相南園兩花皆千葉株皆
四尺壽安二十蕚廣徑七寸髙與之等左紫四蕚
八寸髙等又三年見千葉狀元紅燕都故揚相大
參宅株五尺四十蕚七寸髙等後二十年見之長
安毛氏園最多將百株株二尺少然皆單葉小大
參差不齊無絶竒者後二年見玉板白洛陽楊氏
蘭株亦二尺少多葉十蕚七寸少鄧州見三家張
氏肖齋之衡山紫陳氏終慕堂之淺紅兩花皆十
五葉衡紫株二尺少將二十蕚五寸少淺紅株三
尺少將五十蕚六寸少惟蕭仁卿之承顔亭白花
大株三尺太可六七十蕚七寸少千葉最盛又有
色緋紫碧相錯株三尺少可四五十蕚盛亞白花
七寸太復有緋花株卑十蕚八寸二花皆多葉而
緋花獨竒蓋故爲佳品今失其名者别有鶴翎紅
爲千葉小株獨蕚五寸太高等他日株大花則隨
大矣是爲鄧花之冠仁卿舊云此洛陽壽安諸孫
自余觀之大非壽安則淺紅而今名余所命之蓋
即其形色近似爲言也長安洛陽諸花余忘其香
孰勝萃鄧花而校噴勃穠綿可喜如紫薇者衡紫
爲第一此余生五十一年所見者然自元年至今
爲廿九年其間六年六見自燕長安洛陽而至此
幾數千里中元及三年與至元二十年三見洛陽
爲同地至元六年十八年廿五年各一見之燕秦
鄧爲異地亡慮百十株而千葉名品纔四見則千
葉獨難遇亦猶千人爲英萬人爲傑尤丗不恒有
者矧賞酬有數邪劉趙二園雖皆有酒年甚少不
善飲楊大參時與先丗父中書左丞同朝爲父執
與之酒不敢飲毛園時為秦憲毛氏方業市酒纔
下馬行觀擇剪𢾗蕚不飲而去楊氏欄時滿秦
憲將走荆憲借居其廬客懐牢寂無誰與為飲張
齋陳堂纔持一二觴各剪一二蕚持歸不名為飲
其盡醉相讙者惟承顔亭一焉而巳嗚呼以齒五十
一年之老行𢾗千里之逺始觀至今二十九年之
乆六年六見之稀而無負可當賞酬者醉明日
仁卿求記其事予口未拒而心弗是之以為導爼
之樂屑屑者奚足筆其夏白花忽槁死其又固求
記之予始思昔者坐斯亭也孰􁃸是花旋踵不
可復見亦可謂異事也又思左紫止一抺巳移植
嵩山廟中洛陽今亦絶聞壽安故在其玉板白及
毛園百抺將如左紫移植他人邪無亦若是花之
巳槁死也嗚呼往者既然况来者之不可必邪細
者且然况大此倍蓗十百者邪則吾平生所當勉
吾身而因循弗力以去不可復追者巳多也誠可
為老將至之一慨而植物之死生又不足恠也尔
卿惟喜予文巳記其承顔而求之屡如老父取張
長史判吾時賢其以是心至而已然又益思六年
之間不善飲不敢飲不可飲與無誰與飲與不名為
飲非他蓋無詩人同臭味者發其極意焉耳而承
顔是日則梁宣慰貢父張緫管孟卿王工部景韓
是皆善詩安知可爲他日故實亦未易以復得者
據蘭亭例爲序惜其時無唱酬未甞罰依金谷酒
斗數也
　　春秋諸國統紀序　呉澂
讀三百五篇之詩曰有美有刺也讀二百四十二
年之春秋曰有褒有貶也蓋夫子旣殁而序詩傳
春秋者固巳云然則非秦漢以後之儒創爲是說
也說經而迷於是也千年矣逮自朱子詩傳出人
始知詩之不爲美刺作若春秋之不爲褒貶作則
朱子無論著夫孰從而正之有惑有不惑者相半
也邵子曰聖人之經渾然無跡如天道焉春秋書
實事而善惡形于其中矣至哉言乎朱子謂據事
直書而善惡自見其㫖一也唐啖趙宋孫劉而下
不泥於傳有功於經者奚啻數十家然褒貶之蔽
猶未悉除必待宋末李吕而後不大惑夫其所謂
褒貶者以書時書月書日爲詳略其事以書爵書
人書國爲榮辱其君以書字書氏書名書人爲輕
重其臣而巳噫事之或時或月或日也君之或爵
或人或國也臣之或字或氏或名或人也法一定
而不易豈聖人有意於軒輊予奪之哉魏郡齊履
謙伯恒甫之說春秋則異是不承陋襲故皆苦思
深究而自得内魯尊周之外經書其君之卒者十
八國乃分彚諸國之統紀凡二十巳所特見各傅
于經縷數旁通務合書法餘事闕而不録其義視
李則明决多其辭視吕則簡淨勝予之所可靡或
不同間有不同亦其求之太過爾而非苟爲言也
不具九方臯相馬之眼者又烏能識之伯恒甫之
篤志經學知之雖乆晚年獲覩其二書之成寧不
快於心歟二書謂何易春秋也
　　服制考詳序　呉澂
凡喪禮制爲斬齊功緦之服者其文也不飲酒不
食肉不處内者其實也中有其實而外飾之以文
是爲情文之稱徒服而無其實則與不服等爾雖
不服其服而有其實者謂之心喪心喪之實有隆
而無殺服制之文有殺而有隆古之道也愚甞謂
服制當一以周公之禮爲正後丗有所增改者皆
溺乎其文昧乎其實而不究古人制禮之意者也
爲母齊衰三年而父在爲母杖期豈薄其母哉蓋
以夫爲妻之服旣除則子爲母之服亦除家無二
尊也子服雖除而三年居喪之實如故則所殺者
三年之文而巳實固未甞殺也女子在室爲父斬
旣嫁則爲夫斬而爲父母期蓋曰子之所天者父
妻之所天者夫嫁而移所天於夫則降其父婦人
不二斬者不二天也降巳之父母而期爲夫之父
母亦期期之後夫未降服婦巳除服而居喪之實
如其夫是舅姑之服期而實三年也豈必從夫服
斬而后爲三年哉喪服有以恩服者有以義服者
有以名服者恩者子爲父母之類是也義者婦爲
舅姑之類是也名者爲從父從子之妻之類是也
從父之妻名以母之黨而服從子之妻名以婦之
黨而服兄弟之妻不可名以妻之黨其無服者推
而逺之也然兄弟有妻之服己之妻有娣姒婦之
服一家老㓜俱有服巳雖無服必不華靡於其躬
宴樂於其室如無服之人也同爨且服緦朋友尚
加麻鄰喪里殯猶無相杵巷歌之聲奚獨於兄嫂
弟婦之喪而恝然待之如行路之人乎古人制禮
之意必有在而未易以淺識窺也夫實之無所不
隆者仁之至文之有所或殺者義之精古人制禮
之意蓋如此後丗父在爲母以三年婦爲舅姑從
夫斬齊並三年爲嫂有服爲弟婦亦有服意欲加
厚於古而不知古者子之於母婦之於舅姑叔之
於嫂未甞薄也愚故曰此皆溺乎其文昧乎其實
不究古人制禮之意者也古人所勉者喪之實也
自盡於已者也後丗所加者喪之文也可號於人
者也誠僞之相去何如哉每思及此而無可與議
豫章周成大服制考詳可謂究心於禮矣嘉其有
𥙷丗教因附愚說於其篇端俾共丗之知禮者講
焉
　　陸象山語録序　呉澂
青田陸先生之學非可以言傳而學之者非可以
言求也盱江舊有先生語録一袠所録不無深淺
之異此編之首乃其髙第弟子傅季魯嚴松年之
所録者􁂧肅讀之先生之道如青天白日先生之
語如震雷驚霆雖百數十年之後有如親見聞也
楊敬仲門人陳塤甞鋟版貴溪象山書院至治癸
亥金谿學者洪琳重刻于青田書院樂順擕至京
師請識其成嗚呼道在天地間今古如一人人同
得智愚賢不肖無豐嗇焉能反之於身則知天之
所以與我者我固有之不待外求也擴而充之不
行増益也先生之教人蓋以是豈不至簡至易而
切實哉不求諸我之身而求諸人之言此先生之
所深閔也今之口談先生心慕先生者比比也果
有一人能知先生之學者乎果有一人能爲先生
之學者乎嗚呼居之相近若是其甚也丗之相去
若是其未逺也可不自愧自惕而自奮與勿徒以
先生之學付之於其言也
　　元學士文藁序　呉澂
儒者以文章爲小伎然而豈易能哉能之不易而
或視以爲易焉昌黎韓子之所不取也且其爲不
易何耶未可以一言盡也非學非識不足以厚其
本也非才非氣不足以利其用也四者有一之不
備文其能以純備乎或失則易或失則艱或失則
淺或失則晦或失則狂或失則萎或失則俚或失
則靡故曰不易能也學士清河元復𥘉自少負才
氣蓋其得於天者異於人而又浸滛乎羣經蒐獵
乎百家以資益其學増廣其識類不與人人同旣
而仕於内外應天下之務接天下之人其所資益
増廣者又豈但紙上之陳言而巳故其文脫去時
流畦徑而能進古作者之道正矣而非易竒矣而
非艱明而非淺深而非晦不狂亦不萎不俚亦不
靡也登昌黎韓子之堂者不於斯人而有望與予
與之交也乆今由湖廣參政赴集賢學士之召與
予遇於江州出示近藁三帙所得有加於前予非
能文者喜談文者也於斯時也而有共談之人如
之何而不喜也雖然無迷其途無絶其原願共服
膺韓子之言以終其身
　　别趙子昻序　吴􁂧
盈天地之間一氣耳人得是氣而有形有形斯有
聲有聲斯有言言之精者爲文文也者本乎氣也
人與天地之氣通爲一氣有升降而文隨之畫易
造書以來斯文代有然宋不唐唐不漢漢不春秋
戰國春秋戰國不唐虞三代如老者不可復少天
地之氣固然必有豪傑之士出於其間飬之異學
之到足以變化其氣其文乃不與世而俱今西漢
之文最近古歴八代浸敝得唐韓柳氏而古至五
代復敝得宋歐陽氏而古嗣歐而興惟三曽二蘇
爲卓之七子者於聖賢之道未知其何如然皆不
爲氣所變化者也宋遷而南氣日以耗而科舉又
重壞之中人以下沉溺不返上下交際之文徃徃
沽名釣利而作文之日以卑陋也無恠其間有能
自拔者矣則不絲麻不榖粟而􁅧毯是衣蜆蛤是
食倡優百態山海百恠畢陳迭見其歸欲爲一丗
所好而巳夫七子之爲文也爲一丗之人所不爲
亦一丗之人所不好志乎古遺乎今自韓以下皆
如是噫爲文而欲一丗之人好吾悲其文爲文而
使一丗之人不好吾悲其人海内爲一北觀中州
文獻之遺是行也識吳興趙君子昻於廣陵子昻
昔以諸王孫負異材丰度類李太白資質類張敬
夫心不挫於物而所養者完其學又知通經爲本
與余論及書樂識見夐出流俗之表所養所學如
此必不變化於氣不變化於氣而文不古者未之
有也子昻亟稱四明戴君戴君重廬陵劉君鄱陽
李君三君之文余未能悉知果一洗時俗所好而
上追七子以合於六經亦可謂豪傑之士巳余之
汨没豈足進於是哉每與子昻論經究極歸一子
昻不予棄也南歸有日詩以識别
畸人坐書癖殊嗜流俗笑解弦三十秋巳矣鍾期
少近賦逺遊篇上下四方小識君維揚驛玉色天
下表伏梅千載事疑讞一夕了詩文正始上白晝
雲龍矯樂經乆淪亡黍管介毫杪瑟笙十二譜苦
志諧古調科斗史籕來篆隷楷行草字體成七家
落筆一如掃草木蟲魚影自植自飛跳曲藝天與
巧誰實窺奥穾肉食肉眼多按劍横道寳鶴書徴
爲郎瑚璉愜清廟班資何足計萬丗日杲杲蹇駑
厲十駕天下君與操
　　送盧廉使還朝爲翰林學士序　吳􁂧
澂徃歳北行徵中州文獻東人徃徃稱李徐閻衆
推能文辭有風致者曰姚曰盧而澂所識惟閻盧
二公焉閻踵李徐爲翰林長盧公由集賢出持憲
湖南繇湖南復入爲翰林學士夫翰林之職自唐
宋至于今壹所以寵異儒臣也公之文名天下莫
不聞豈以寵異之數而爲輕重哉是蓋未足以爲
公榮也然而有可以爲天下喜者何也國有大政
進儒臣議之此家法也公事
先皇帝爲親臣三十年朝夕近日月之光朝廷事
宮禁事耳聞而目見熟矣凡宏䂓逺範深謀密慮
有人不及知而公獨知之者事或昔不然而今然
苟有議公援故事以對言信而有證聽者樂而行
者不疑其與䟽逖之臣執經泥古師心創說而於
成憲無所稽者相去萬萬也詩曰維今之人不尚
有舊謂其明習舊事者也儒之爲天下貴也用之
而有益於斯丗也若曰是官也職優而地散秩崇
而望清歩趨檐如言論淵如炳如也鏘如也如華
蟲黼黻如玉磬琴瑟于以儀天朝瑞盛丗而巳及
當丗事則曰夫旣或治之又奚庸間公不如是也
而亦非天下士所望於公也
　　送何太虚北遊序　呉澂
士可以游乎不出户知天下何以游爲哉士可以
不游乎男子生而射六矢示有志乎上下四方也
而何可以不游也夫子上智也適周而問禮在齊
而聞韶自衛復歸于魯而後雅頌各得其所也夫
子而不周不齊不衛也則猶有未問之禮未聞之
韶未得所之雅頌也上智且然而況其下者乎士
何可以不游也然則彼謂不岀户而能知者非歟
曰彼老氏意也老氏之學治身心而外天下國家
者也人之一身一心天地萬物咸備彼謂吾求之
一身一心有餘也而無事乎他求也是固老氏之
學也而吾聖人之學不如是聖人生而知也然其
所知者降衷秉彞之善而巳若夫山川風土民情
丗故名物度數前言徃行非博其聞見於外雖上
智亦何能悉知也故寡聞寡見不免孤陋之譏取
友者一郷未足而之一國一國未足而之天下猶
以天下爲未足而尚友古之人焉陶淵明所以欲
尋聖賢遺跡於中都也然則士何以不游也而後
之游者或異乎是方其出而游乎上國也奔趨乎
爵禄之府伺候乎權勢之門揺尾而乞憐脅肩而
取媚以僥倖於寸進及其旣得之而游于四方也
豈有意於行吾志哉豈有意於稱吾職哉苟可以
􁑤攘其人盈厭吾欲囊橐旣充則陽陽而去爾是
故昔之游者爲道後之游者爲利游則同而所以
游者不同余於何弟太虚之游惡得無言乎哉太
虚以頴敏之資刻厲之學善書工詩綴文研經脩
於已不求知於人三十餘年矣口未甞談爵禄目
未甞覩權勢一旦而忽有萬里之游此人之所恠
而余獨知其心也丗之士操筆僅記姓名則曰吾
能書屬辭稍恊聲韻則曰吾能詩言語布置粗如
往時所謂舉子業則曰吾能文闔門稱雄矜巳自
大醯甕之雞坎井之蛙蓋不知甕外之天井外之
海為何如挾其所巳能自謂足以終吾身没吾世
而無憾夫如是又焉用游太虚肯如是哉書必鍾
王詩必陶韋文不柳韓班馬不止也且方窺闖聖
人之經如天如海而莫可涯詎敢以平日所見所
聞自多乎此太虚今日之所以游也是行也交從
日以廣歴渉日以熟識日長而志日起跡聖賢之
跡而心其心必知士之爲士殆不止於研經綴文
工詩善書也聞見将愈多而愈寡愈有餘而愈不
足則天地萬物之皆備扵我者眞可以不出戸而
知是知也非老氏之知也如是而游光前絶後之
游矣余将於是乎觀􁂧所逮事之祖毋太虚之從
祖姑也故謂余為兄余謂之為弟云
國朝文類卷三十四
國朝文類卷第三十五
序
　　吳㓜清先生南歸序　元明善
上守大寳之八年用大臣薦起臨川布衣呉先生
應奉翰林文字大夫士相與舉手交慶曰朝廷不
靳官賞逺下林莽髙人端士自蔽於不耀之地者
固將撫抱振迹而興矣賢能並用則治具張治具
張則太平之象見是故一事得天下之人莫不䇿
厲以自顧一事失天下之人亦莫不沮䘮以相吊
舉措不可不慎也如此夫或曰呉先生居於深山
曠澤之間五十餘年耕釣以供衣食無所仰給於
人其氣淵朗而和粹其學正大而明溥憺然怡然
㳺心於詩書之苑殆以是終其身者能爲一官而
起邪或曰朝廷清明天人相恊民物安阜制禮作
樂政當今日思得博碩隆古之士揖譲賛襄於其
間不果於忘丗不必於售已道足行於一家逹可
行諸天下者易之義也吳先生明易者也殆以是
促裝速駕就道疾驅詎肯焦槁林壑而爲一夫之
事邪命下之明年冬執事者以官曠别授而先生
乃始至大夫士相與議曰内翰須賢而得遺逸興
治㑹才而旁逺陋甞相與慶之今若此又何也蓋
虗位以待士者朝廷之寛典也遲命以避賢者先
生之盛心也非簸禄以給士也而得人爲急非嫌
官以慢上也而以譲賢爲尚予辭無慊不兩得歟
或必其不來或必其速來皆非深知先生者也居
京三月却迹治歸去來容與若無足動其心者不
矯抗以干名不奔趍以射利嗚呼其有道之士哉
於先生之歸也乃序其所以來
　　送馬翰林南歸序　元明善
上患吏弊之深以牢也思有以𬒮而破之於是考
取士之法倣於古而不戾於今者乃設兩科以待
國之士諸國士漢士江南士苐一名品第六苐二
名品苐七天下翕然以應英翹之士𬒳郷薦而㑹
試南宫者百三十五人雍古士馬君伯庸巍然在
一科之首及廷對大䇿復在苐二於是聲震京師
出則群人争先覩焉旣而官之曰應奉翰林文字
承事郎同知制誥兼國史院編脩官而其弟祖孝
亦以科名得陳州判官吁榮矣哉來告余以歸省
其母又以余忝在試官之末求言以華其歸伯庸
之名顯於天下垂於後世歸不待余言而華也雖
然竊有告焉余侍臣也每聞上㫖無或不在儒者
有曰儒者守綱常如握拳然嫉者曰俗儒迁闊多
窒有曰處大事立大議則吏不彼能也乃黜吏者
之秩而發其機牙峻之隄防風俗爲之一變若曰
吾将收儒之效矣黜者曰尚相觀彼儒之所爲噫
爲而軰者不其殆哉夫儒效不易立也不效則将
孤所望孤所望且将疑爾儒之不足恃也扼掔泄
憤乘隙而攻者林林也而軰之𬒳攻踣者一人孤
上之人之望而疑爾儒也吾且奈何今即官守慎
勿挾所得恃所眷賚出㡬㣲於辭色而所誦之書
不有有司之事乎卿大夫之職乎宰相之業乎毋
慕髙逺毋忽卑近盡心於其所試而我者湛乎其
中存夫如是何患乎儒之效不立哉余之告伯庸
者止矣兄弟以爲然不然歟然之則出以示而同
年進士甞試自勉又何患吏弊之深者不抉而牢
者不破耶
　　雲南志略序　虞集
京師西南行萬里爲雲南雲南之地方廣萬里在
憲宗時世祖帥師伐而取之守者弗能定既即位
　海内使省臣賽天赤徃撫以威恵㳂其俗而導
之善利填以親王貴人者四十年方是時治平方
臻士大夫多材能樂事朝廷不樂外官天子閔逺
人之失牧也常簡法増秩優以命吏而爲吏者多
徼倖器名無治術無恵安遐荒之心禽獸其人而
漁食之無以宣布徳澤稱㫖意甚者啓事造釁以
毒害賊殺其人其人故暴悍素不知教冤憤竊發
勢則使然不然惡生樂死夫豈其情也哉嗟乎昔
者簞壷迎徯之民日以老死且盡生者格於貪吏
虐師以自逺於㤙化其吏士之見知者無所建白
而馭於中者又不識察其情状一隅之地常以爲
中國憂而論治卒未究其故不亦悲乎河間李侯
景山由樞庭宣慰烏蠻烏蠻雲南一部也始下車
未及有所施㑹群蠻不靖廵行調發餽給填撫周
履雲南悉其見聞爲志畧四卷因報政上之余甞
按而讀之考其生産風氣服食之冝人物材力愚
智勇怯山川形勢之阨塞要害而
世祖皇帝之神威聖略槩可想見未甞不俯伏而
感歎也其志曰張喬斬姦猾長吏九十餘人而三
十六部盡降諸葛孔明用其豪傑而財賦足以給
軍國史萬歲貪賂隨服隨叛梁毗一金不取酋長
感恱李知古以重賦僇尸張䖍陀以淫虐致亂此
於事至較著明白者也其術不甚簡易乎有志之
士尚有所覧觀焉至讀其紀行諸詩必有悲其立
志者矣
　杜詩纂例序　虞集
昔夫子作春秋因魯史之舊文㩀事直書而巳善
學者以其属辭比事而觀之得其筆削之故則聖人
之意庶㡬可見於千載之下焉是故杜預因左
氏之傳陸淳因啖趙之說皆纂爲例以著之是或
求經之一道也然而聖人之筆如化工之妙𥘉未
甞立例而爲文也學者設此以推之耳主於詩亦
然出於囯人者謂之風出於朝廷公卿大夫者謂
之雅用之宗廟郊社者謂之頌其别不過此三者
而巳其義則有比興賦之分焉詩人作詩之𥘉因
其事而發於言固未嘗自必曰我爲比我爲興若
賦也成章之後亦無出於三義之外者故學者不
得不以例而求之此亦例之所由纂所謂譜者是
也申屠公以直節髙義在至元中爲名御史其所
樹立固不止乎文字之末然獨好杜工部詩諷誦
之乆又取其一篇一聮一句一字可以類相從者
錄之以爲纂例其亦好之篤而求之詳巳乎其子
駧手其遺書以示集俾序其故焉予故引先儒之
考於詩春秋者以比之而又爲之言曰杜詩之體
衆矣而大㮣不過五言七言爲句耳虚實相因輕
重相和譬之律呂定五音焉至於六十盡矣又極
之於二變焉至於八十有四而盡矣不能加七音
以爲均也然則五言七言之句固可以例盡也至若
一字之例譬如槖之鼓籥之吹户之樞虞之機
虚而能應動而有則變通轉旋實此焉出類而数
之王巳備乎或曰詩家之妙乃在於嗟嘆詠歌之
間以得乎温柔敦厚於優㳺淫佚之表今句比而
字舉果其道于則應之曰具波磔點畫之文則可
以成字八法具而書之精妙著矣未有失八法而
可以爲佳書者也耳目鼻口之用則可以成人百體
從而人之神明完矣未有墮一體而可爲全人者
也然則例之爲說詎可廢乎甞有問於蘇文忠曰
公之博洽可學乎曰可吾甞讀漢書矣蓋數過而
始盡之如治道人物地理官制兵法貨財之類每
一過専求一事不待數過而事事精覈矣參伍錯
綜八面受敵沛然應之而莫禦焉文忠之學未始
果出於此要之讀書之良法也故觀乎杜詩纂例
而深有槩於予衷焉善讀書者能如申屠公之於
杜詩即文忠公之於漢書也願學者推此說以爲
九讀古書之法焉其精博可勝言哉然則申屠公
豈止有功於杜詩而巳乎駉清介有守於義勇爲
文學之事於詩尤長固有所受哉
　　南昌劉應文文藁叙　虞集
江西之境其山竒秀而水清寫委折演注至於南
昌則山益壮水益大故生人禀是氣者多能文章
而其爲文又能脫略其鄙樸之質振作其委靡之
體故言文者未有先於江西然習俗之弊其上者
常以恠詭險澁㫁絶起頓揮霍閃避爲能事以竊
取荘子釋氏緒餘造語至不可觧爲絶妙其次者
汎取耳聞經史子傳下逮小說無問類不類勦剽
近似而雜舉之以多爲博而蔓延草積如醉夢人
聴之終日不能了了而下者廼突兀其首尾輕■
其情状若俳優諧謔立此應彼以文爲事嗚呼此
何爲者哉大抵其人於學無所聞於徳無所蓄假
以文其寡陋而從之者亦樂其易能無恠其禍之
■此不可收拾也嗚呼爲文章者未暇縦論古今
天下也即江西論之歐陽文忠公王文公曽南豊
　　人乎執筆之君子亦嘗取其書而讀之凡已
之　於此三君子否也苟不合則已之謬可
知已　此何也盖三君子之文非徒然也
非止發於天資而已也其通今博古飬徳制行所
從來者逺矣冝乎樂爲寡陋而爲能者不知思也
此三君子之文猶不足以知之况三君子之上有
當知者尚逺也豈復知之乎如此而欲以文自命
則亦惜乎秀氣之委者矣悲夫豈獨學者之咎哉
豈獨學者之咎哉南昌劉君資深少於余一歲相
好也不逺萬里以其子應文之文來教觀資深之
意深有望於其子矣余觀應文之筆端清而不險
徤而不怒其連中於有司而分教一郡冝矣信乎
山水秀潤之所鍾者設有可望者也■余閱之傳
曰觀乎㑹通以行其典禮　乎㑹■則固陋而
■夫正其所已能而追其所未能君子之道也■
■居江西三十年矣是亦江西之人於江西得其
清子矧吾友人之子余安得不以憂吾江西之友
■者而吾之應文願應文之勉之也
　　　先生文集序　虞集
■菴集者詩文凡若干篇槀城安君敬仲之所作
與門人趙郡蘇天爵之所輯録者也既繕寫乃來
告曰昔容城劉静修先生得朱子之書於江南因
以之遡乎周邵程張之傳以求逹夫論語大學中
庸孟子之說古所謂聞而知之者此其人歟聞其
風而慕焉者敬仲也與静修之居間數百里耳然
而未甞見焉徒因其門人烏叔備承問其說以爲
學則是敬仲之於静脩盖亦聞而知之者乎願序
而傳焉嗟乎知之爲知有未易一槩言者聖賢之
道大矣世之豪傑能因其才識之所至而知其所
及者其人豈易得哉昔者天下方一朔南㑹同縉
紳先生固有得朱子之書而尊信表章之者今其
言衣𬒳四海家藏而人道之其功固不細矣而静
修之言曰老氏者以術欺世而自免者也隂用其
說者莫不以一身之利害而節量天下之休戚其
終必至於誤國而害民然而特立於萬物之表而
不受其責焉而自以孔孟之時義程朱之名理自
居而人莫知奪之也觀其考察於異端㡬㣲之辨
其精如此則其下視一世之苟且汙濁者不啻蠛
蠓之細犬彘之穢豈不信然敬仲氏終身師慕之
則其所見何可量哉然静修門人甞有與予同爲
國學官者從問其師說不予告也退而求諸其書
見其告先聖文曰因蚤躁狂若将有志中實脆屈
未立巳頺揆厥無成實由貪懦時馳意去凛不自
容顧念初心怳焉如失觀乎此言則静修道徳之
所至可見矣噫吾道之大豈委靡不振鹵莾依託
者所可竊假於斯哉其必有振世之豪傑而後可
也以予觀于國朝混一之初北方之學者髙明堅
勇孰有過於靜修者哉誠使天假之年遜志以優
入不然使得親炙朱子以極其變化充擴之妙則
所以發揮斯文者當不止是哉又嘗求敬仲於其
書矣其告先聖文曰追憶舊聞卒究前業灑掃應
對謹行信言餘力學文窮理盡性循循有序發軔
聖途以存諸心以行諸已以及於物以化於郷然
則敬仲得於朱子之端緒平實切宻何可及哉誠
使得見静修廓之以髙明厲之以奮發則劉氏之
學不既昌大於時已乎惜乎靜修既不見朱子而
敬仲又不獲親於静修二君子者皆未中夀而卒
豈非天乎予與敬仲年相若也少則持未成之學
以出及粗聞用力之要而氣血向衰凛然有不及
之歎視敬仲之蚤有譽於當丗寕無慨然者乎若
蘓生之拳拳扵其師之遺書如此益可見其取友之
端矣是皆予之所敬畏而感發者故題以為序也
　　汪氏勲徳録序　虞集
國家龍興朔漠威行萬方金源日蹙吏士守者或降
或死且盡不能成軍山東西之間豪傑並起㩀保
城壁大抵非金署置之舊隴右鞏昌汪氏㩀髙制
違綂郡縣𢾗十勝兵𢾗萬號曰便宜都捴帥柵石
門為金守者三世及我兵攻鞏昌則金亡已三歳
矣汪氏猶未忍降其士大夫皆曰君死國亡民將
安歸乃縞素為金發䘮登陴哭三日因皇子闊端
以自歸
太宗皇帝察其誠仍以為便宜都総帥鎮故地取
蜀之役資糧甲兵之賦終始畢給功多之紀他將
鮮􁏭焉此諱世顯者所以封隴右王也王有子七
人孫十有九人多居將相官封公者九人傳五丗
兄弟子孫百八十餘人総軍鞏昌者既世其職餘
多大官尤顯者今御史中丞壽昌也其兄成都萬
戸嗣昌曰丗荷國恩功業在盟府褒䘏有制詔丗
次具譜牒行亊歳月則有先塋家廟之碑文在請
輯録刻摹以傳于世諗諸太史太史虞集曰予觀
于功臣之家以丗業顯融者固多得綂其君軍世
守其地者惟汪氏或曰道家忌三丗為將汪氏之徳
必有大過人者真可信歟予故以為汪氏之德
先人事故主無憾見信國家非他人所得而及也歟
　　羅氏族譜序　虞集
世有為譜系於其家者獨眉山蘓氏書法最具其
譜俗逺近親踈之殊可引而觀也後之為譜者必
稽焉今豫章羅氏族譜断自以下凡十有五世
分十八派合其族子弟千百人夫定其可知而不
妄援於巳逺詳其所至而不輕遺於巳踈所謂質
而不誣詳而有序者庶㡬得之然予竊觀其𢾗世
之間偉然以科第自至仕宦至郡守有聞人當時
者相望可謂盛哉及其末也去為老佛之徒或不
得其名而姑次其甲乙甚者或無以為継亦足慨
然矣嗟夫盛衰之相形盈虚之迭至彼千百人之
身其𥘉一人之身也豈其一人之身而福澤所沾
被有鍾於此而遺於彼者則其理吾有所不知者
矣古者天子之廟七諸侯五大夫三適士二庶人
祭於寢聖人之心亦豈不𣣔夫士庶人者皆有以
推其烝烝之孝上及其逺始曽髙之祖而無所間
歟其貴賤貧富尊卑之殺有不容不然者矣彼其
立爲大宗之法有百世不遷之議者盖必天子諸
侯之家爲然它非所可及也故宗廟墳墓以系之
冠昏䘮祭以合之紀之以昭穆氏族飬之以采地
租稅又爲三宥制刑以致其嚴凡其宗族子弟之
賢者必薦之以爲諸侯卿大夫士而其不肖者莫
不資於上以自飬而不必有流離淪替之憂然則
雖百世可也今吾黨以布衣薇蕨之約顧能記録
其族從至於十餘世而不止豈非用心之厚者哉
然於祭而無其禮也於親而無以合也抑亦姑使
其後之人知其身之所自而不忍於自棄而已嗟
乎其亦可以有所感也夫
　蔡孝子詩序　虞集
禮之起其初盖縁人情而聖人節之以天理之攸
當而定之使之質不過於鄙野文不至於虚浮如
是而已矣今有能縁情以盡其心若楊州孝子蔡
夣祥者宜在乎君子之所取也盖昔有丁蘭者傷
親殁而不得見刻木象而事之飲食温清奉之若
生存夣祥慕焉其父殁廬墓三年刻木象父事之
母殁亦刻木象母事之自閭里郡縣咸共驚異部
使者覈實有司上其事朝廷再表其門曰蔡孝子
之門古者親䘮未歛刋鑿木而爲之重既葬作主
而事之曰是神明之所依也其制可得而言矣盖
以栗若堅木爲之貟其首象天也方其趺象地也
䧟其中象其心之虚其題之以其姓若諱竅其两
旁當其長三分之一若以通神明之出入也題其
面曰某親某官封之主儒先君子率是而行之盖
求之至而議之精矣故昔有畫像而祭之者既而
曰一鬚髪之不似則爲它人矣於是不復用然後
知主道之所以爲盡善也是故其将祭也必先齊
焉思其居處笑語所耆若将見之及祭而後奉主
以出炳膋灌鬯求之以形氣者㣲矣有尸有祝求
之以神明者著矣既祭則藏之言不可䙝也一之
以神道則已䟽一之以人道則近於不知故曰生
事之以禮死葬之以禮祭之以禮而孝子之道備
矣先王之制禮可攷也而近世學不講公卿大夫
之貴宫室擬王者而祖考無所於食淫神異鬼則
象而事之而祖考之神明無所於依也則孝子之
爲木象也㡬主道矣縁其情之所起而知進於禮
則孝子誠足以爲天下勸哉蔡父濟當天兵渡江
時常率泰興江隂之民迎河南武定王之軍後有
戰功遂歴泰興尹泰州監使以殁夣祥以宣命爲
河南投下管民緫管云大夫君子賦詩羙孝子太
常慱士虞集爲之序
　　兩尹先生慶九十壽詩叙　虞集
㑹川兩尹先生伯仲同以已亥歲正月一日生至
今泰定丁卯皆九十矣而彊健聦明二公如一其
二季亦各八十餘昆弟之子緫九人諸孫十八人
曽孫又十數人家庭之間慈孝愛敬藹如也丞相
長史憕伯氏之孫也來語集曰昔翁之歲八十也
子嘗序其事以啓群公之賦詠當時榮之至今傳
焉今兹又十稔矣起居飲食不减於昔年朔旦之
吉子孫親戚閭里舉酒爲壽自州郡長吏與大夫
士之家居者父老㓜稚咸集莫不歆羡而頌禱焉
誠不可以無述子爲我復爲之可乎集曰昔之壽
朋見詠於詩人乆矣其後或相與髙隱於深山之
中而精神風采足以聳動乎朝廷或名遂身退於
既老之日而盛徳雅望足以敦厚其風俗著在信
史見乎詠謌以爲一代之良羙者人人知之然而
其人不必出於一家其生永必同於一日則尹氏
之異可不重絶乎且夫大平之丗物亦有盛而異
者矣若嘉禾之同頴瑞木之連枝世猶或喜傳而
樂道之况尹氏之人瑞乎且夫和氣之應而嘉瑞
生焉人物固無以大相逺也然而草木之偶見於
年歲之間者其可與生人之盛同日而語乎吾嘗
上遡二翁始生之年國家方得中原未數歲也甲
兵未盡息呻吟未盡起也而渾厚淳固之氣已潜
復於摧傷零落之餘其見於人物之生者已有若
二翁之盛身受安樂共養以觀乎
列聖百年之治平謂之偶然可乎噫觀物者常因
生人之盛而推考太平之始則必自斯翁矣善頌
者常目一家之善而推本　聖代之昌亦必自斯翁
矣集也属書東觀取不具録乎
　　送李擴序　虞集
國學之置肇自許文正公文正以䔍實之資得朱
子數書於南北未通之日讀而領㑹起敬起畏及
𬒳遇　丗祖皇帝純乎儒者之道諸公所不及也
丗祖皇帝聖明天縱深知儒術之大思有以變化
其人而用之以爲學成扵下而後進扵上或䟽逺
未即自達莫若先取侍御貴近之特異者使受教
焉則效用立見故文正自中書罷政爲之師是時
風氣渾厚人材樸茂文正故表章朱子小學一書
以先之勤之以灑掃應對以折其外嚴之以出入
㳺息而養其中掇忠孝之大綱以立其本發禮法
之微權以通其用於是數十年彬彬然號稱名卿
材大夫者皆其門人矣嗚呼使國人知有聖賢之
學而朱子之書得行於斯丗者文正之功甚大也
文正没國子監始立官府刻印章如典故其爲之
者大抵踵襲文正之成跡而已然余嘗觀其遺書
文正之於聖賢之道五經之學蓋所志甚重逺焉
其門人之得於文正者猶未足以盡文正之心也
子夏曰君子之道孰先傳焉孰後倦焉程予曰聖
賢敎人有序非是先敎以近者小者而不教之逺
者大者也夫天下之理無窮而學亦無窮也今日
如此明日又如此止而不進非學也天下之理無
由而可窮也故使文正復生於今日必有以發明
道德之藴而大啓夫人心之精微天理之極致未
必止如前日之法也而後之隨聲附影者謂修詞
申義爲玩物而從事於文章謂辯疑答問爲躐等
而姑困其師長謂無所猷爲爲涵養德性謂深中
厚貌爲變化氣質是皆假美言以深護其短外以
聾瞽天下之耳目内以蠱晦學者之心思此上負
國家下負天下之大者也而謂文正之學果出於
此乎近者呉先生之來爲監官也見聖丗休明而
人才之多美也慨然思有以作新其人而學者翕
然歸之大小如一於是先生之爲教也辨傳註之
得失而達群經之㑹同通儒先之户牖以極先聖
之閫奥推鬼神之用以窮物理之變察天人之際
以知經綸之本禮樂制作之具政刑因革之文考
據援引博極古今各得其當而非夸多以穿鑿靈
明通變不滯於物而未嘗柝事理以爲二使學者
得有所據依以爲日用常行之地得有所摽指以
爲歸宿造詣之極噫近丗以來未能或之先也惜
夫在官未乆而竟以病歸嗚呼文正與先生學之
所至非所敢知所敢言也然而皆聖賢之道則一
也時與位不同而立教有先後者勢當然也至若
用丗之乆速及人之淺深致效之逺近小大天也
非人之所能爲也僕之爲學官與先生先後而至
學者天資通塞不齊聞先生言或略解或不能盡
解或暫解而旋失之或解而推去漸逺退而論集
於僕僕皆得因其材而達先生之說焉先生雖歸
祭酒劉公以端重正大臨其上監丞齊君嚴條約
以身先之故僕得以致其力焉未㡬二公有他除
近臣以先生薦於　上而議者曰呉㓜清陸氏之
學也非朱子之學也不合於許氏之說不得爲國
子是將率先天下而爲陸子靖矣遂罷其事嗚呼
陸子豈易言哉彼又安知朱陸異同之所以然直
妄言以欺丗拒人耳是時僕亦孤立不可留未數
月移病自免去鄧文善之以司業召至㑹科詔行
善之請改學法其言曰今皇上責成成均至切也
而因循度日不惟疲庸者無所勸而英俊者摧敗
無以見成效議不合亦投劾去於是紛然言呉先
生七不可鄧司業去而投劾爲矯激而僕之謗尤
甚悲哉歸德李擴事呉先生最乆先生之書皆得
授而讀之先生又甞使來授古文故於僕尤親近
去年以國子生舉今年有司用科舉法依條試之
中選將命以宫間來謁曰比得官猶歳月間且歸
故郷治田畒益得温其舊學請一言以自警㑹僕
將歸江南故略叙所見以授之使時觀之亦足以
有所感而興起矣
　　送彰德路經歷韓君叙　虞集
木之爲器以利民用者非生而成形也欲圓者取
以爲規欲方者取以爲矩居者取以爲屋室行者
取以爲舟車揉之爲弧矢屈之爲桮棬惟其有是
材也因夫人之所急定之爲器以致用焉人亦猶
是矣其生也初未有士農賈吏之名儒墨名法之
習也時有所尚則群趨之時尚黃老則趨黃老時
尚申韓則趨申韓時尚儀秦則趨儀秦尚風節則
有黨錮尚標致則多清談非生而然也時之所尚
人之所趨則豪傑者必爲之先故尚黃老則人材
出黃老尚申韓則人材皆申韓尚儀秦則人材多
儀秦黨錮之禍多竒節清談之流俱雅人非此數
者之能爲人材也豪傑者趨其所尚而表表然出
乎其間矣國朝之始定中原也其先離亂傷殘之
日乆矣老儒學士㡬如晨星末之爲繼而天下初
定圖籍文書之府戸口阨塞之數律令程章之故
㑹期征役之當趨赴奉承之勞蓋必有足其用者
焉而操他業者不得與於此也於是貴冨之資公
路之選胥此焉出矣然則豪傑之士舎此奚進哉
豪傑由是而進則名是業者沛然足以周當丗之
用也無疑矣邇者聖上嘉尚儒學而爲儒者或以
迂緩巽懦取訾笑嗟夫非儒者之不足用也儒之
名乆不振非有特立獨行之識量不足以究其至
而丗之所謂豪傑有貴冨公卿之器以足用夫丗
者不屑爲是名故也誠使一日表章之則向之所
謂豪傑有貴冨公卿之器以足用夫丗者必折而
從此矣果折而從乎此則其業之所講志之所存
術之所操豈不益有可觀者哉故愚甞以爲人非
生而有習業之專名也時尚有以驅之耳必也端
其尚而正其趨使夫人繇經術道誼以達其材而
廣其用則未必徒見表於書計便給而巳也京師
自昔稱浩緐而今尤盛爲吏者素號精敏猶或不
給然府緫其大而已身親治之者廼在所謂警廵
使使之佐曰判官尤責任之藂委者也衛輝韓君
守敬自刑曹以明法成名來爲之恢恢乎其有餘
也政成選爲中都開寜尹又選爲彰德路緫管府
經歷余嘗觀於其材蓋練於事而敏於成功者也
使賛畫諾於䑓省猶優爲之況一郡乎信乎人材
之不徒見也余爲成均愽士時其子豫繇國子生
選爲監學典籍從余且乆君之適相也來末序其
事以徴詩於大夫君子能賦者必有以賛其行矣
　　送冷敬先序　虞集
初集從親僑居於大江之西當兵戈甫定故家舊
族雖可指數而子孫漸就流散卓然不泯其丗者
蓋甚少也大德中集始來京師江左耆舊盡名故
國衣冠之裔同仕於朝者則有永嘉鄭公兄弟新
安汪君漢卿都昌曹君伯明與今翰林待制四明
袁君伯長數人而已今十餘年獨集與袁公猶在
於此最後至者得冷君敬先亦令族也嗚呼昔者
大夫士懇懇於詩書禮義之尚其澤未必若是易
斬然也氣之興衰時之得失殆有使之者不然則
隱去而未章者尚多有之也嗚呼國朝興王之初
其勲勞功多之大臣天下所共仰曽未數十年而
一日勃然赫然以貴顯者未必皆其子孫也況欲
責諸寥寥異丗之墜緒者哉雖然德盛者福澤常
深逺材薄者傳委常短近則固可信而不誣者也
惟冷氏丗望豫章自經略公事業表表當丗而縣
令君遺事見今禮部元尚書所撰墓碑者可傳信
是以敬先温温儒雅有退讓之風非朝夕之積者
矣夫天下之美才適一時之用者豈必皆不自特
起而君子之觀人尚論其丗者忠厚之道也敬先
蹔仕而遽歸士君子愛而勉之者皆爲詩以爲贈
而集竊有感焉故又著其說以爲叙
國朝文類卷第三十五
國朝文類卷第三十六
序
　農桑輯要序　蔡文淵
農爲天下之大本有國家者所當先務蓋宗廟之
粢盛軍國之經用生民之衣食皆於是乎出故古
之王者親耕籍田以爲農先俾人知務本盡力南
畒而基太平之治也洪惟
丗祖皇帝誕膺景命惠養黎元立大司農司以修
古九扈氏之政廼詔參稽古今農書芟其煩而撮
其要類萃成書曰農桑輯要若夫耕蠶之術畜孳
之方天時地利之所宜莫不畢具用之則力省而
功倍刋行四方灼有明效逮我
仁宗皇帝充繩祖武軫念民事以舊板本弗稱詔
江浙省臣端楷大書更鋟諸梓仍印千五百帙頒
賜朝臣及諸牧守令知稼穡之艱難以勸諭民
聖天子嗣大歴服祗遹先猷特命中書左丞相臣
拜住領大司農司事越至治改元之明年丞相曁
大司農臣恊謀奏㫖復印千五百帙凡昔之未霑
賜者制悉與之且勑翰林臣文淵序諸卷首臣竊
惟聖聖相承愛民之心其歸一揆老稚熈熈含哺
鼓腹於春風田里間而不知爲有帝力何其幸哉
臣抑聞天生民而立之君以司牧之必有命丗大
賢左右賛襄而後能樹財成輔相之功皇上宵旰
圖治垂意乎制民之産賢相忠誠爲國慮一夫之
不獲同心同德計安天下誠可謂千載一時也使
在位者皆體吾君相之心推廣是術開導農民厪
身從事以致公私饒給禮讓興行還風俗於唐虞
三代之隆則聖元配天其澤維億萬年寜有旣哉
　　送王編修代祀秦蜀山川序　曹元用
古者聖天子五歳一廵諸侯所守之國恊時定制
考禮齊政望秩四方山川不過第其等殺之儀而
巳匪有所祈也故曰先王逺施不求其報望祀不
祈其福苟有所希是利之也烏在其爲誠敬哉秦
漢以來異端蠭起邪說並行君天下者惑於方士
之言汲汲焉以徼福爲心歲時黷山川以伸其私
禱殆若持劵而必其償者嗚呼山川之神其肯徇
私以福人哉今天下爲家文軌同而制度一方伯
不敢專決大政咨中書而後行故無所事於廵守
然聖上端居九重之中幽無不燭禮無不舉歳遣
使函香祠五方山川肅焉如躬至其處也泰定五
年春翰林國史院編修官王瓉在中奉旨代祀中
鎮祀后土祀河瀆又望祀西海祀西嶽祀西鎮祀
江瀆在中以清貴詞臣將命而七代其祀亦可謂
重矣在中其恪遵彛典勿過於豐而有所祈簡潔
脩辭精意以致享山川諸神翕然歆聖上之祀幽
明交孚遐邇罔間將見時雍歳稔景福穰穰有不
祈而自臻者且使西土之人知吾君所爲越於秦
漢萬萬也若然則在中爲能使矣其益愼哉
　　風憲宏綱序　馬祖常
丗祖肇建官制興起文物屬命御史臺昭布體統
振肅綱維正儀崇化靡不緝綏迨及列聖繼明屢
揚寳訓亦靡不顯示常憲儆爾有官欽惟
皇上日月中天燭見幽隱紹述祖宗成法申命臺
端嚴兹紏劾不俾瘝官貽憂惸獨於是臺臣恊恭
奉職上體淵衷下宣風紀謂古象魏有法道路有
徇今國家肅清臺綱激引言路其見諸訓辭者光
大深厚粲然有章冝編綴成書載在簡冊垂告内
外俾當察視司持平者有所徴焉旣奏上制曰可
嗚呼盛哉凡我耳目之官尚知佩服之母怠文林
郎監察御史馬祖常謹序
　卧雪齋文集序　馬祖常
人之有文猶丗之有樂也樂之有髙下節奏清濁
音聲及和平舒緩焦殺促短之不同因以卜其丗
之休咎象其德之小大人之於文亦然然不能彊
爲也賦天地中和之氣而又充之以聖賢之學大
順至仁浹洽而化然後英華之著見外者無乖戾
邪僻忿􁂯淫哇之辭此皆理之自然者也非惟人
之於文也雖物亦然華之大豔者必不實器之過
飾者必不良必也稱乎求乎稱也則舎詩書六藝
之文吾不敢他求焉袁君德平之文可謂美矣優
柔而不譁典則而不質可以施之宗廟告之朝廷
而今巳死無及也其子杲游於國學以予嘗從其
兄伯長甫官史館而伯長甫又好予甚者也請重
序其父之文焉噫德乎之文丗雖無知者抑何傷
乎子杲兹又槖而歸於越山之下一日太史占候
言南方有光氣上達於天者其必德平之文在其
下也夫
　周剛善文槀序　馬祖常
六經之文尚矣先秦古文雖淳駁厖雜時戾於聖
人然亦渾噩弗雕無後丗誕詭骫骳不經之辭司
馬遷耕牧河山之陽得中州布帛菽粟之常著而
爲史其言雄深唐韓愈挈其精微而振發于不覊
嘻文亦豈易言哉栁宗元駕其說忿􁂯恚怨失於
和平淮西雅謌晉問諸篇馳騁出入古今天人之
間蔚乎一代之製而學士大夫皆宗師之宋以文
名丗歐王曽三氏降而下天下將分裂道不得全
業文之士咸澆漓浮薄不足以經丗而載道焉
皇元隆平宣布文化姚燧元明善褎然在廷以文致
位光顯而于今傳之周剛善彚其文數十篇俾予
觀之質實而不窳藻麗而不華殫其思以志于文
而未巳者也兹將官南方故書以爲文序而略告
之
　　送簡管勾序　馬祖常
中書以簡君實理管勾曲阜廟學將行請吾爲送
別詩序諾之二年弗即與之也及來京師告闕里
孔子廟荒圯不治又請吾曰今可爲之也始簡君
布衣褎然游公卿間公卿皆禮之雖小丈夫有所
挾持不禮人者簡君亦能使之忘其挾持而禮之
其交於人非有鈎連濡沫之巧也非有排難解紛
之俠也平易以坦夷和樂而静專年彌乆而情益
眞也時益躓而義愈篤也如斯而巳矣彚類而觀
之古之君子入道之域者亦由於是矣簡君讓曰
不敢有是願先生終序之夫闕里廟不治公卿大
夫士之事也子無憂其不治也彼佛老之人室廬
觀闕丹艧塗飾圖所以事其師者坎焉若不終曰
公卿大夫士咸以文名而官榮庸有不治其師之
廟而自豐其屋者哉子當求如徯斯者作詩以俟
之
　　大元通制序　孛术魯翀
至治二年冬十有一月
皇帝以故丞相東平忠憲王之孫中書左丞相位
右丞相緫百官新庻務徴用老成開明治道
皇元聖聖相繼百有餘年宸斷之所予奪廟謨之
所可否禁頑戢暴仁恤黎元綽有成憲然簡書所
載歳益月増散在有司旣積旣繁莫知所統挾情
之吏用譎行私民恫政蠧臺憲屢言之鼎軸大臣
恒患之
仁廟皇帝御極之初中書奏允擇耆舊之賢明練
之士時則若中書右丞伯杭平章政事商議中書
劉正等由開創以來政制法程可著爲令者類集
折衷以示所司其宏綱有三曰
制詔曰條格曰斷例經緯乎格例之間非外逺職
守所急亦彚輯之名曰别類延祐三年夏五月書
成勑樞宻御史翰林國史集賢之臣相與正是凡
經八年事未克果今年春正月辛酉上御㯶殿丞
相援據本末奏冝如
仁廟制制可於是樞密副使完顔納丹侍御史曹
伯啓判宗正府普顔集賢學士欽察翰林直學士
曹元用以二月朔奉㫖㑹集中書平章政事張珪
曁議政元老率其屬衆共審定時上幸柳林之辛
巳丞相以其事奏仍以延祐二年及今所未類者
請如故事制若曰此善令也其行之繇是堂議題
其書曰大元通制命翀序之翀惟聖人之治天下
其爲道也動與天準其爲法也粲如列星使民畏
罪遷善而吏不敢舞智御人鞭笞斧鉞禮樂教化
相爲表裏及其至也民恊于中刑措不用二帝三
王之盛盡於此矣雖刑罰丗輕丗重而士制百姓
于刑之中以教祗德古之制也聖朝因事制宜因
時立制時有推遷事有變易謀國之臣斟酌損益
以就中典生民之福也
仁廟開本於先皇上繼志於今萬丗慮也雖然明
罰勑法朝廷之道揆在焉惟良折獄哀敬折獄有
司之法守親焉源則濬矣流斯承之可不慎歟
　　送楊仲禮序　王士熈
杭爲郡甲于江左宋之南爲行都地多山谷淵藪
峙而爲巨鎮匯而爲廣渉瑰竒勝絶之觀博大弘
豫之俗在方輿盛且劇我元厎奠行省莅之以事
之殷地之重于今視它行省獨丞相置丞相之屬
非清彊膺時望者不得預其司文教者曰儒學提
舉泰定三年夏應奉翰林文字天台楊仲禮以選
𬒳命徃夫杭之土風重文士子兟兟佩服整潔出
辭粲然落筆縝然處其上者必鑑别衡析陶良汰
浮燭其哀斯有以服之也行省之屬事上皆有等
威雖大府連率俛首趨對唯謹提舉官五品登階
而揖省僚必改容禮焉夫禮之嚴必有以尊其學
衆之服必有以重其德不尊不嚴不重不服若曩
之爲是官者呉興趙先生巴西鄧先生皆由侍從
出美望孚于人人楊君居史館乆文精思縟言議
濟濟志于事功卓然勇徃之資也士熈甞與同僚私
灼其詳於其行也不以易爲喻而進其難者不以
近爲勸而圖其逺者焉交友之誼也
　　文丞相傳序　許有士
宋養士三百年得人之盛軼唐漢而過之逺矣盛
時忠賢雜還人有餘力及天命巳去人心巳離有
挺然獨出於百萬億生民之上而欲舉其巳墜續
其巳絶使一時天下之人後乎百丗之下洞知君
臣大義之不可廢人心天理之未嘗泯其有功於
名教爲何如哉丞相文公少年趠厲有經濟之志
中爲賈沮徊翔外僚其以兵入援也大事去矣其
付以鈞軸也降表具矣其徃而議和也冀萬一有
濟爾平生定力萬變不渝父母有疾雖不可爲無
不用醫藥之理公之語公之心也是以當死不死
可爲即爲逸于淮振于海眞不可爲矣則惟有死
爾可死矣而又不死非有它也等一死爾昔則在
己今則在天一旦就義視如歸焉光明俊偉俯視
一丗顧膚敏祼將之士不知爲何物也推此志也
雖與嵩華爭髙可也宋之亡守節不屈者有之而
未有有爲若公者事固不可以成敗論也然則收
宋三百年養士之功者公一人爾孫冨爲湖廣省
檢校官始出遼陽儒學副提舉劉岳申所爲傳將
刻之梓俾有壬序之有壬早讀吟嘯集指南録見
公自述甚明三十年前㳺亰師故老能言公者尚
多而訝其傳之未見于丗也伏讀感慨惜京師故
老之不及見也公之事業在天地間炳如日星自
不容泯而史之取信丗之取法則有待于是焉若
富也可謂能後者巳
　　唐律䟽義序　柳貫
故唐律十二篇非唐始有是律也自魏文侯以李
悝爲師造法經六篇至漢蕭何定加三篇緫謂九
章律而律之根荄巳見曹魏作新律十八篇晉賈
充増損漢魏爲二十篇北齊後周或併苞其類或
因革其名所謂十二篇云者裁正於唐而長孫無
忌等十九人承詔製䟽勒成一代之典防範甚詳
節目甚簡雖緫歸之唐可也蓋姬周而下文物儀
章莫備於唐始太宗因魏徴一言遂以寛仁制爲
出治之本中書奏讞常三覆五覆而後報可其不
欲以法禁勝德化之意皦然與哀矜愼恤者同符
史言有司定律五百條分十二卷即篇爲卷是巳
今定次三十卷者長孫製義䟽時固巳増多義䟽
出永徽初去貞觀應未逺其後定令刪格編式各
隨丗損益科條無藝大抵皆原於律矣然則律雖
定於唐而所以通極乎人情法理之變者其可畫
唐而遽止哉國家立經陳紀迪德踐猷較諸近丗
之中稽合唐制爲多故凡垂之爲甲令著之爲事
比無非忠厚惻怛之所形累聖重光何其甚似乎
太宗也予嘗備數禮官陪在廷末議見吏抱成法
寘前曰律當如是不當如彼雖辯口佞舌莫不帖
帖順聽無敢出一語爲異及按而視之則本之唐
以志其常參之祖宗睿斷以傳其變非常無古非
變無今然而必擇乎唐者以唐之揆道得其中乗
之則過除之則不及過與不及其失均矣嗚呼法
家之律猶儒者之經五經載道以行萬丗十二律
垂法以正人心道不可廢法豈能以獨廢哉彼謂
除參夷連坐之罪作見知部主之條爲蕭張控制
天下之一術其論抑淺末矣予何足以知之因其
理之在人心者而竊窺之耳江西在聲敎漸濡之
内諸學經史板本略具而律文獨闕予間請於廉
訪使師公曰禮刑其初一物出禮入刑之論固將
以制民爲義而非以罔民爲厲也吾欲求故唐律
䟽義稍爲正訛緝漏刋之龍興學官以庶幾追還
時曾讀法之遺公儻有意乎公亟謀諸竂寀咸應
曰諾而行省撿校官王君長卿復以家藏善本及
釋文纂例二書來相其役公欣然命出公帑所儲
没入學租錢以供其費踰月緒成因執筆冠篇而
且以識公恤刑之本心無徃而不在也若曰鑄刑
鼎作爰書以取譏于丗則予豈敢
　　孔氏譜序　掲傒斯
孔氏丗家一卷其派之在江西而顯者是爲臨江
三孔三孔之子孫曰克已者是爲先聖五十五丗
孫繇江西不逺三千里拜曲阜林廟且因以考訂
其譜諜而收其所未續者遂携之至干京師以示
諸學孔子者傒斯得與觀焉於是肅然敬悚然懼
進而告之曰凡天下之受姓命氏未有非聖賢之
後者也凡有尊祖敬宗之心未有不知重其譜諜
者也然徒知重其譜諜而不知求夫尊祖敬宗之
實猶無譜諜也猶非其子孫也而況孔子之丗家
乎夫孔子魯之陪臣也去今千七百有餘歳矣天
下至今誦其書講其道祀之以天子之禮樂戴之
如天地仰之如日月親之如父母者果何以致是
乎哉衢路庸衆尋常之人一有不合於孔子之敎
者猶得指而議之而況其子孫乎其爲孔氏之子
孫亦難矣故籠天下之陸海不足以爲其冨極天
下之爵禄不足以爲其貴窮天下之竒珍異器不
足以爲其寳其可冨可貴可寳者在聞乃祖之道
而巳凡學孔子者猶必以是爲務而況其子孫乎
夫譜其譜者尊祖之器也道其道者尊祖之實也
敬之勉之勿徒抱其虚器而號於衆曰吾先聖之
子孫也吾懼其有議其後者矣子其愼之
　　國朝名臣事略序　歐陽玄
應奉翰林文字趙郡蘇伯脩甫年弱冠即有志著
書初爲胄子時科目未行館下士諅言詞章講誦
既有餘暇月筆札又冨君獨博取中朝鉅公文集
而日鈔之凡而元臣丗卿墓表家傳徃徃見諸編
帙中及夫閒居紀録師友誦說於　國初以來文獻
有足徴者彚而稡之始䟽其人若干屬以其事中
更校讎櫛去而導存抉隱而蒐逸乆而成書命曰
國朝名臣事略他日余與伯脩同預史属從借讀
之作而嘆曰壯哉元之有國也無競由人乎若太
師魯國淮安河南楚諸王公之勲伐中書令丞相
耶律楊史之器業宋商姚張之謀猷保定槀城東
平鞏昌之方略二王楊徐之辭章劉李賈趙之政
事興元順德之有古良相風廉恒山康軍國之有
士君子操其他臺府忠藎之臣帷幄文武之士内
之樞機外之藩翰班班可紀也太保少師三太史
天人之學陵川容城名節之特異代豈多見哉至
於司徒文正公尊主庇民之術所謂九原可作我
則隨武子乎嗟夫乾坤如許大人才當軰出伯脩
是編未渠央也姑志余所見如是云
　　𥙷正水經序　歐陽玄
金禮部郎中蔡正甫作𥙷正水經三卷翰林應奉
蘇君伯脩購得其書將版行之屬余叙其篇端案
隋經籍志有兩水經一本三卷郭璞注一本四十
卷酈善長注善長即道元也然皆不著撰人名氏
唐杜佑作通典時尚見兩書言郭璞踈略於酈注
無所言撰人則槩未之考也舊唐志始云郭璞作
宋崇文緫目亦不言撰人爲誰但云酈注四十卷
亡其五然未知两水經之一存一亡巳見於斯時
否也新唐志乃謂漢桑欽作水經一云郭璞作今
人言桑欽者本此也崇文緫目作於宋景祐與新
唐書同時又未知新志何所據以爲說也余嘗參
訂之說者疑欽爲東漢順帝以後人以彘一縣疑
之也今經言江水東逕永安宫南永安宫昭烈託
孤於孔明之地也今特著于斯又若因其人而重
者得非蜀漢間人所爲也不寕惟是也其言北縣
名多曹氏置南縣名多孫氏置余又未暇一二數
也斯則近代宇文氏以爲經傳相淆者此說近之
也然必作經作傳之人定而後可分也或者又曰
豈非欽作于前二氏附益于其後它書或然也而
此未必也西漢儒林傳言塗惲授河南桑欽君長
尚書晁氏言欽成帝時人使古有两桑欽則可審
爲成帝時欽則是書不當見遺於漢藝文志也抑
余又有疑于斯水經述作徃徃見於南北分裂之
時借曰舊唐志可據則作者南人注者北人在當
時皆有此疆彼界之殊又焉知其詳略異同不限
於一時聞見之所逮也嗟夫古今有志之士思皇
極之不作傷同風之無時又焉知其不寓深意於
是書也然則景純也道元也正父也是或一道也
然以余觀正父之博洽多識其見於它著作者蓋
有劉原父鄭漁仲之風中州士之巨擘也是書雖
因宇文氏之感發而有以正蜀版遷就之失其詳
於趙代間水此固景純之所難若江自尋陽以北
呉松以東則又能使道元之無遺恨者也伯脩生
車書混一之代身爲史官年學俱冨於金人放失
舊聞多所收攬而是書又有關於職方之大者故
余亦願附著其說焉而不自知其妄也
　　忠史序　歐陽玄
忠也者盡己之名也天以事物當然之理賦於人
人盡其所當然者而無憾焉是之謂忠今語人曰
臣事君以忠與忠恕之忠同則莫不駭然以爲非
而實然也或曰臣盡臣道於君忠矣子盡子道於
父何獨曰孝乎曰不然也禮記所爲内盡於已而
外順於道忠臣以事其君孝子以事其親其本一
也此即吾說也然則上盡其所當然於其下其名
曰何曰盡有不敢不勉之義上下之間必有别也
故盡之對爲推推即恕矣程子嘗謂忠恕一也事
上之道莫若忠使下之道莫若恕後儒疑之未喻
此也人生而靜動與物接即有盡己不盡已二者
出乎其間識者知其然固無一息而非吾效忠之
時也是道也所以事君所以事天詩曰昊天曰明
及爾出王昊天曰旦及爾㳺衍亶其嚴乎番易楊
玄翁有見於此乆矣大父通守在軒先生當宋季居
官守以直聞遇國難以死節著玄翁慨慕先志作忠史
十餘年成書於是上下數千年臣子大義粲然畢
具微而一言一行苟無愧於盡已者悉録之又微
而裔夷小邦婦人女子之操不遺也又極而心跡
形似之間皆有以覈其實是非枉直瞭然不繆於
古人何其至公而當也嗚呼自忠之爲說不明士
大夫平居無涵養省察之功莅事無鞠躬盡瘁之
志立朝無直言敢諌之風至於臨難死節能保其
必然也耶嗚呼宇宙間此道明即天地變化草木
蕃不明即天地閉賢人隱甚可畏也余爲國子博
士時職當校獻書旣表章之猶懼玄翁著書之志
未白也故述忠說於斯嗚呼是書果行於丗也夫
書之幸也夫丗之幸也夫
　　送曲阜廟學管勾簡君序　歐陽玄
曏余讀魯相置孔子廟史碑載司徒臣雄司空臣
戒言魯相瑛書稱孔子廟褒成侯四時來祠事巳
即去廟有禮器無常人掌領請置百石卒史一人
典守之謹問太常祠曹掾辭對故事辟雍祠先聖
太宰太祝各一人備爵太常丞監祀牛羊豕河南
尹米大司農給請許瑛言置制可此元嘉中事也
它書考之雄呉雄戒趙戒瑛乙瑛獨始置史闕姓
名余頃代匱國子博士中春秋祠上丁中書奉
上命代祀御史二人紏儀物禮部主符户部器皿兵
部車工部帟幄光禄醴齊宣徽兎鹿脯脩留守烜
燎薌宗正卒徒大興尹粢盛犧牲事眎古加詳禮
器則常置管勾一人司其事寔與百石史同方是
時衍聖公言曲阜祠事放辟雍獨器服無常職請
用辟雍故事置管勾中書集賢吏禮部胄監徃復
諮問凡數年始決於是朝士大夫合辭薦蜀士簡
君當其選又詩以送之夫衍聖古褒成在漢褒成
無所言頼相發其端歴三公訪曲臺援成均禮器
始有常官然則是職豈輕也哉漢史初置如是其
難其人亦必愼選惜逸其姓名今簡君學賅而周
行篤而惠旣幸居是職之始又幸託姓名於一時
名士大夫之詩文異時並漢碑以傳而偶然哉抑
余又有感焉昔者商有天下三十丗爲周周二十
三丗孔子生其間千有餘歳矣孔子蚤年孟僖子
屬其子曰聖人之後也爾必徃學禮此聖聖成湯
也以今距孔子較之周末距湯歲不甚相絶也湯
之澤未必如今日夫子之盛也子開之宋降而孔
父之魯其丗系又未必今日之丗有爵邑也雖生
民以來之有無斷可識也而今有爲僖子言者丗
不以爲迂乎夫何一禮器之職於故宫古今設置
之難其曹府事例有若合符者而獨人心士習之
厚薄去古也逺甚果何自而然乎余於其所甚同
者旣詳叙之其所甚異深致余意爲孔氏後人爲
當丗學禮者簡君願爲我敬告之而益以自厚也
　　送張文琰序　謝端
今上皇帝舊勞于外其潜邸在建鄴江南行御史
臺理所也凡官府所治與小民俗尚淑均竒衺靡
不具知旣正位宸極以繩愆紏繆所職尤重風紀
之選故多上所自擇大夫中丞有所㧞用亦必其
人然後敢舉而應奉翰林文字張君文琰亦以選
爲山東道肅政廉訪司經歴應奉七品官清華優
佚編摩論譔之餘例三日始一集集則自待制以
下相與雜坐吟嘯竢官長至升堂一揖而退才逾
月即受俸以歸爲經歴繁勞異是矣經歴而上大
官八人其同僚二人吏十六人書手又不在焉吏
之治辦與否皆緫於經歴經歷固爲之長又吏所
師也日始出即入幕府督吏書手分曹局治文書
凡一司庶務與分司出按部郡邑行事有疑不决
官吏受賄及稽違當殿降訊治民獄辭两造當論
報案旣成吏持來前求予奪可否經歴爲之析疑
似平向背竄易審定乃署以卑吏得其情又不戾
於律始可信大官服僚佐而吏亦不得一揺手以
輕重法其居是職必昔之甞有事於珥筆以事上
官者自謂優爲之洎至其屬亦翕然低首仰面相
師尊今顧不以予彼而予文琰薦者蓋必有以取
之仕可行巳莫風紀若儒者之效不白於丗乆矣
重遲迂懦人率以是詆姍我及有能自樹立脫去
故習軒豁特逹則彼固將駴且敬異焉之二者吾
將以文琰是行卜之也天暦已巳正月旣望翰林
修撰謝端叙
　　太常集禮槀序　李好文
太常集禮槀爲編秩者郊祀九社稷三宗廟二十
有一輿服二樂七諸神祀三諸臣請謚及官制因
革典籍録六合五十一卷事覈文直彚雜出而易
見蓋太常之實録也太常典三禮主群祀凡禮樂
之事皆自出焉國家論議制作之原郊社宗廟縁
祀之制山川百神秩序之典諸臣節惠易名之實
不知其故可乎洪惟聖朝天造之始金革方載文
德未遑我
太宗皇帝戡金五年歳在戊戌時中原甫定則巳
命孔子之孫元措訪求前代禮樂將以文萬丗太
平之治
憲宗皇帝二年壬子時則有日月之祀伏觀當時
羣臣奏對之際上問禮樂自何始左右對以堯舜
則其立神基肇人極丕謨睿略固巳宏逺矣
丗祖皇帝中統之初建宗廟立太常討論述作度
越古昔至元之治遂光前烈
成宗皇帝肇立郊丘
武宗皇帝躬行祼享
英宗皇帝廣太室定昭穆御衮冕鹵簿脩四時之
祀列聖相承歳増月輯典章文物煥然畢備矣百
年以來事皆屬之有司寄諸簡牘歳月旣乆不無
散逸故由之者或不知其本論之者或失於其初
闊略戾舛頗違於舊㤗定丁卯秋好文備貟博士
深慨其故旣而僉太常禮儀院事孛术魯公繼至
從而倡率之遂曁一二同志蒐羅比校訪殘脫究
訛略其不敢遽易者亦皆論䟽其下事雖不能無
遺以耳目所及顧巳獲其七八越二歳書成名之
曰大元太常集禮槀嗚呼一代之治必有一代之
文綱常典則天秩人紀豈易言哉然事不可以無
述言不可以無統與其具於臨時孰若求之載籍
與其習而不察孰若信而有徴此裒集之有編而
不敢後者也曰稾者固將有所待焉他日鴻儒碩
筆承詔討論成一代之大典則亦未必無取天暦
二年秋七月丙辰朔承務郎太常博士李好文序

國朝文類卷第三十六
國朝文類卷第三十七
書
　　上耶律中書書　元好問
四月二十有二日門下士太原元好問謹齋沐獻書
中書相公閤下易有之天造草昧君子以經綸伏
惟閤下輔佐王室奄有四方當天造草昧之時極
君子經綸之道凡所以經造功業考定制度者本
末次第宜有成䇿非門下賤士所敢與聞獨有一
事系斯文爲甚重故不得不爲閤下言之自漢唐
以來言良相者在漢則有蕭曹丙魏在唐則有房
杜姚宋數公者固有致太平之功而當時百執事
之人毗助贊益者亦不爲不多傳記具在蓋可考
也夫天下大器非一人之力可舉而國家所以成
就人材者亦非一日之事也從古以來士之有立
於丗必藉學校敎育父兄淵源師友講習三者備
而後可喻如修明堂緫章必得楩楠豫章節目磥
砢萬牛挽致之材預爲儲畜數十年之間乃能備
一旦之用非若起㝷丈之屋欂櫨椳楔楹杙甍桷
雜出於榆柳槐柏可以朝求而暮足也竊見南中
大夫士歸河朔者在所有之聖者之後如衍聖孔
公耆舊如馮内翰叔獻梁都運斗南高户部唐卿
王延州從之時輩如平陽王狀元綱東明王狀元
鶚濵人王賁臨淄李浩秦人張徽楊奐李庭訓河
中李獻卿武安樂䕫固安李天翼沛縣劉汝翼齊
人謝良弼鄭人吕大鵬山西魏璠澤人李恒簡李
禹翼燕人張聖俞太原張緯李謙冀致君張德輝
高鳴孟津李蔚眞定李冶相人胡德珪易州敬鉉
雲中李微中山楊果東平李昶西華徐丗隆濟陽
張輔之燕人曹居一王鑄渾源劉祁及其弟郁李
仝平定賈庭揚楊恕濟南杜仁傑洺水張仲經虞
郷麻革東明商挺漁陽趙著平陽趙維道汝南楊
鴻河中張肅河朔勾龍瀛東勝程思温及其從弟
思忠凡此諸人雖其學業操行參差不齊要之皆
天民之秀有用於丗者也百年以來敎育講習非
不至而其所成就者無幾喪亂以來三四十人而
止矣夫生之難成之又難乃今不死於兵不死於
寒餓造物者挈而授之維新之朝其亦有意乎無
意乎誠以閤下之力使脫指使之辱息奔走之役
聚養之分處之學舘之奉不必盡具饘粥足以餬
口布絮足以蔽體無甚大費然施之諸家固巳骨
而肉之矣他日閤下求百執事之人隨左右而取
之衣冠禮樂紀綱文章盡在於是將不能少助閤
下蕭曹丙魏房杜姚宋之功乎假而不爲丗用此
諸人者可以立言可以立節不能泯泯黙黙以與
草木同腐其所以報閤下終始生成之賜者宜如
何哉閤下主盟吾道且樂得賢才而敎育之一言
之利一引手之勞宜不爲諸生惜也
　　與姚公茂書　楊奐
奐頓首復别四五年思渇之甚所欲言者不一也
握手未期此懷可知子善至得書審玉眷佳𥙿且
知北還喜甚去歳子善云新築祠堂而石室在正
位不知何所據及見朱文公家禮圖說亦云在北
架似不安也且宗廟五廟七廟而巳雖有成言所
以作室次第於經則無所見朱文公後宋人也建
炎南渡廟社之禮一蕩就有故老或鬱鬱下僚無
所見於丗此說在中庸或問中略見之所可信者
止是昭穆位次於神主於石室皆不及也家禮所
載神主様式亦非奐三十時入汴梁得宮室廟社
法度於一故老處又五年因秋比以生徒之衆寓
長安慈恩寺有僧曰了遷者乘暇請觀寺之西南
杜相公讀書堂奐一見知其爲家廟也其廟制如
丗之所謂呉殿也凡石室並在西壁髙與人胷臆
齊其僧猶以爲藏書龕旣而來洛下於楊正卿家
閱稽古編文信乎其爲杜祁公之家廟也文粹韓
文温公集多有家廟碑止說三室四室或云第一
第二第三第四室又有云東室者亦不載石室方
位之所在夫禮也者制度名數之所寓也不有所
據必有所見文公所述未見其所據當以奐之所
目覩者爲廟之定制天子與諸侯卿大夫同所以
異者名數也今汴梁太廟法度弊家具有圗說自
己亥春定課時有告隱匿官粟者親入倉檢視而
倉即太廟也因得考其制度焉石室在西壁正殿
凡二十五間始祖室三間内附祧廟神主五位其
石室皆在西壁而近南牖丗祖二間内附肅宗一
位穆宗二間内附康宗一位太祖巳下至宣宗各
二間係八室計一十六間其神主石室並在西壁
東西夾室各一間凡有神主處每一間門一牖一
門在左牖在右巳上共二十五間近有客曰毛正
卿至自保州曽爲先朝大祝談舊禮如在目前是
日坐客甚衆談竟奐問之曰如公所言其行禮時
將在秋冬而不及春夏也客問何以知之奐曰以
公止見虎席故知其在秋冬也若春夏則席以桃
枝桃枝竹也客曰適在冬耳奐又問公之行禮將
屬時享而不及禘祫客問何以知之奐曰禘祫則
太祖神主位於塪下而東向焉而昭在於北南向
之穆在於南而北向之公所言而曰太祖神主在
門之内南向焉故知不及禘祫也客謝未甞及禘
祫吁此定禮也患不素考耳是與非吾友訂之恐
不宜襲家禮之誤也著書非細事也古之聖賢未
甞敢自作古所謂神主之說容靣告焉
　　與竇先生書　許衡
老病侵㝷歸心急迫思所以上請未得其門也邇
來相從實望見敎不意復有引薦之言聞之踧踖
且驚且懼邸舍中懇陳所以不可之故至于再三
始蒙惠許違别三數日復慮他說間之不終前惠
是用喋喋重陳向來懇禱不可意甞謂天下古今
一治一亂治無常治亂無常亂亂之中有治焉治
之中有亂焉亂極而入於治治極而入於亂亂之
終治之始也治之終亂之始也治亂相循天人交
勝天之勝質揜文也人之勝文犯質也天勝不巳
則復而至於平平則文著而行矣故凡善惡得失
之應無妄然者而丗謂之治治非一日之爲也其
來有素也人勝不巳則積而至於偏偏則文没不
用矣故凡善惡得失之迹若謬焉者而丗謂之亂
亂非一日之爲也其來有素也析而言之有天焉
有人焉究而言之莫非命也命之所在時也時之
所向勢也勢不可爲時不可犯順而處之則進退
出處窮逹得喪莫非義也古之所謂聦明睿智者
唯能識此也所謂神武而不殺者唯能體此也或
者横加己意欲先天而開之拂時而舉之是揠苗
也是代大匠斵也揠苗則害稼代匠則傷手是豈
成已成物之道哉即其違順之多寡乃其吉㓙悔
吝之多寡也生平拙學認此爲的信而守之罔敢
自易今先生直欲以助長之力擠之傷手之地是
果相知者所爲耶無益清朝徒重後悔豈交游之
汎不足爲之慮耶抑眞以樗散爲可用之材也相
愛之深未應乃爾若夫春日池塘秋風禾黍夏未
兩𧖟老麥收冬將寒囷盈箱積門喧童稚架滿琴
書山色水光詩懷酒興拙謀或可以辦此也是以
心思意嚮日日在此安此樂此言亦此書亦此百
周千折必期得此而後巳先生不此之助而彼之
助是不可其所可而可其所不可也其可哉將愛
之實害之萬惟恕察言不能櫽　悚息待罪
　　答耶律惟重書　許衡
書奉寄耶律生乆别不得㑹見豈勝懷想王之竒
來審聞尊丈以下皆安良慰西山詩說與文公詩
傳異同此非區區所能辨然宿昔愛生勤學似不
欲虚其所問雖自知淺陋猶喜一言之春秋壞於
三傳此說固矣然盡去三傳而不讀吾恐擬議之
失又甚於三傳書義壊於漢儒之序此說固矣然
盡欲去之而不讀吾恐臆度之差又甚於漢儒之
序程朱以來講明究析其可疑可信亦略有說蓋
自焚滅之後歷千餘歳其間變故又復不少遺脫
舛誤焉能盡如洙泗之舊雖語孟二書亦有可疑
學者但當求其㫖意(温柔敦厚經/夫婦成孝敬)以身體之日積
月累庶可有益至於此等疑問姑闕之可也舊見
西山文字平實簡易不意此論急迫毀罵殊無温
柔敦厚含蓄氣象抑其少日之爲耶抑或他人爲
之而傳者之誤耶觀其考覈辨難出人意表未易
折衷容胥㑹時更論鄙見如此朱識果是否也
　　與楊元甫論梁寛甫病證書　許衡
梁寛甫證候右脇肺部也嗽而唾血舉動喘促者
肺診也發熱脉數不能食者火來刑金肺與脾俱
虚也肺與脾俱虚而火乘之其病爲逆如此者例
不可𥙷瀉蓋補金則慮金與火持而喘咳益増瀉
火則慮火不退位而痃癖反盛正宜𥙷中益氣湯
先扶元氣少以治病藥加之聞巳用此藥而不獲
效意必病勢苦逆而藥力未到也當與寛甫熟論
逺期秋涼庶就平復蓋肺病惡春夏火氣至秋冬
則退也止宜於益氣湯中隨四時隂陽升降浮沉
温涼寒熱及見有證增損服之(升降沉浮則順之/温涼寒熱則反之)
(順其順和其氣/爲治之六方也)或覺氣壅間服加減枳术丸或有
飮間服局方枳术湯數月後庶逆氣少回逆氣回
則治法可施但恐今日以至色青色赤及脉弦脉
洪則無及矣近丗論醫有主河間劉氏者有主易
州張氏者張氏用藥依準四時隂陽而増損之正
内經四氣調神之義醫而不知此妄行也劉氏用
藥務在推陳致新不使少有怫鬰正造化新新不
停之義醫而不知此無術也然而主張氏者或未
盡張氏之妙則瞑眩之劑終莫敢投至失幾後時
而不救者多矣主劉氏者或未悉劉氏之藴則刼
效目前隂損正氣遺禍於後日者多矣能用二家
之長而無二家之弊則治庶幾乎寛甫病候初感
必深所傷物當時消導不盡停滯淹延變生他證
以至于今恐亦宜倣劉氏推陳致新之意少加消
導藥於益氣湯中庶有漸緩之期也鄙見如此未
敢以爲必然惟吾才卿元甫子益共商論之
　　上宰相書　劉因
九月二十八日因再拜因自㓜讀書接聞夫人君
子之餘論雖他無所得至如君臣之義一節自謂
見之甚明其大義且勿論姑以日用近事言之凡
吾人之所以得安居而暇食以遂其生聚之樂者
是誰之力歟皆君上之賜也是以凡我有生之民
或給力役或出智能亦必各有以自效焉此理勢
之必然亘萬古而不可易而莊周氏所謂無所逃
於天地之間者也因生四十三年未甞效尺寸之
力以報國家養育生成之德而恩命連至因尚敢
偃蹇不岀貪髙尚之名以自媚以負我國家知遇
之恩而得罪於聖門中庸之敎也哉且因之立心
自㓜及長未甞一日敢爲崖岸卓絶甚髙難繼之
行平昔交友苟有一日之雅者皆知因之此心也
但或者得之傳聞不求其實止於蹤跡之近似者
觀之是以有髙人隱士之目惟閤下亦知因之未
甞以此自居也請得一一言之向者　先儲皇以
賛善之命來召即與使者俱行再奉㫖令教學亦
即時應命後以老母中風請還家省視不幸彌畱
竟遭憂制遂不復岀初豈有意於不仕耶今
聖天子選用賢良一新時政雖前日隱晦之人亦
將出而仕矣況因平昔非隱晦者耶況加以不次
之寵處之以優崇之地耶是以形畱意徃命與心
違病卧空齋惶恐待罪因素有羸疾自去年喪子
憂患之餘繼以痁瘧歷夏及秋後雖平復然精神
氣血已非舊矣不意今歳五月二十八日瘧疾復
作至七月初二日蒸發舊積腹痛如刺下血不巳
至八月初偶起一念自嘆旁無期功之親家無紀
綱之僕恐一旦身先朝露必至累人遂遣人於容
城先人墓側修營一舎儻病勢不退當居處其中
以待盡遣人之際未免感傷由是病勢益増飲食
極減至二十一日使者持恩命至因初聞之惶怖
無地不知所措徐而思之竊謂供職雖未能扶病
即行而恩命則不敢不扶病而拜因又慮若稍渉
遲疑則不惟臣子之心有所不安而蹤跡髙峻巳
不近於人情矣是以即日拜受畱使者候病勢稍
退與之俱行遷延至今服療百至略無一效乃請
使者先行仍令學生李道恒納上鋪馬聖㫖待病
退自備氣力以行望閤下俯加矜憫曲爲保全因
實踈逺微賤之臣與帷幄諸公不同其進與退苦
非難處之事惟閤下始終成就之
　　與襄陽吕安撫書　宋衟
年月日具位衟謹奉書于襄陽安撫吕君足下蓋
聞天下之事有變有常兵家所先知己知彼苟昧
斯理克成者難足下利害類此故别白而忠告之
令兄少保制置出自戎行驅馳邊境守禦奔援時
立武功南朝列之於三孤崇之以兩鎭以至開荆
南之制閫緫湖北之利權其報効酬勲亦巳至矣
而乃漸虧臣節專立已威爵賞由心刑戮在口藉
上流之勢不朝貢于錢唐託外援之辭聚甲兵於
鄂渚江左君臣憂其䟦扈以爲王敦桓玄復生於
今日也天不假年近聞捐舘繼知黥貴代秉軍麾
且吕氏子弟將校徃徃典州郡而握兵馬者何哉
蓋南朝姑息令兄之故耳自今巳徃豈復有容足
之地乎足下在吕氏族中最才且賢必將易置腹
心尺書見召魚脫于淵其禍不可測也去歳大兵
南下經略襄漢諸軍將校屢請攻圍我主惠愛仁
慈逺覽周慮以南北生靈皆吾赤子當告之以訓
辭示之以形勢彼果不降攻之未晩故休兵秣馬
蓄力待時今白河鹿門雉堞相望安陽光化舟艦
交通東遏饋運之師西絶樵蘇之路生擒大將兵
民震驚足下内憂家事之多艱外覩孤城之日蹙
誠危急之秋也兹者炎火收威商金變律風折膠
而弓勁草垂實而馬肥行當整齊士卒淬礪戈矛
斷鳯林之關決檀溪之水栅萬山之道塹白銅之
堤前茅飲馬於江陵後勁摧鋒于樊邑用天下堂
堂之衆擊漢隂蕞爾之城似不難矣幕府恭承
帝命征討招懷拒逆者誅迎降者賞若能翻然改
圖軍門送欵飛聞天闕必有殊恩豈止轉禍爲福
實千載一時之機㑹也漢上土疆君當常保他人
孰能有之如闇於謀慮迷而不復事機一去雖悔
奚追國家大信明若江水進退裁決惟足下畱意
焉
　　與姚江村先生書　盧摯
大德四年歳舎庚子冬十一月七日後學涿郡盧
摯頓首再拜寓書江村先生執事摯繇諸生承乏
侍從遂叨持憲節膺一道之寄始來湘中竊伏惟
念材能譾薄無所肖似旣眡印省俗謁先聖校官
誠不自揆力揣分蓋甞以蜀之文翁閩之常衮自
詭庶幾無負國家委任部使者勉勵宣明之意而
潭學素號多士志於殖學蓺文不骩流俗篤好古
道者莫不踶跂振躍操觚挈牘咀英蘤漱芳潤以
求理義之指歸辭章之統緒是正其所未至而難
其人不唯逢掖諸生之所拳拳至於榗紳處士願
欲喜樂者林林然亹亹焉亦莫不以得師取友爲
務爲言者皆是也摯是時爲言江村先生之賢向
也得其人於文字中前歳使過筠亦甞觀道德聽
言論於須臾之頃迄今耿耿不能忘也蓋先生之
文先秦西漢之文本六籍而支三傳左右以羣史
諸子者也其淵粹博贍當與王介甫曽子固頡頑
至於近代葉適洪咨䕫劉克莊諸人則瞠若乎後
塵者也摯知先生者如此摯也言之潭之搢紳逢
掖然之居無何摯以不習風土得疾在告瀕於危
殆屢矣移病歸田之章至於數四竟未得請迨秋
冬之交方稍稍向平前月初吉爰舉釋菜之典文
學諸君遂復有絳帳江村之請即輿議徃司講黎
生季芳飭禮幣以東若夫弟子事師之勤具於别
幅俾不肖者尺牘先焉惟先生慨然而來嘉惠學
徒使如摯者亦時時簉跡衿佩之末以摳衣函丈
日聞所未聞見所未見湖湘之間文風丕變不唯
此邦盛事使楚越列郡亦皆靡然知所興起異時
摯獲附驥尾有光汗青之編果可以儕蜀文匹閩
衮者實昉於先生豈不偉歟或者有謂先生作止
語黙之間靜重不苟雖摯與諸生所以郷慕依託
者岀於慺慺之誠乃輕於然諾不于再于三然後
命駕則師道不尊或微辭婉讓以自諉則摯竊謂
先生必不然矣蓋見義勇爲樂與人爲善實虚焉
有無焉摯知先生者如此若夫握瑜懷瑾以自珍
佩蘭襲芷以自潔珍則珍矣清則清矣異乎時中
者矣先生必不然矣惟先生亮之
　　答董中丞書　呉澂
正月十一日臨川儒生呉澂再拜中丞相公閤下
澂聞學者非以求知於人也欲其德業有於身而
巳矣仕者非以自榮其身也欲其惠澤及於人而
巳矣澂江南鄙人也自㓜讀聖賢之書觀其迹探
其心知聖賢之學得之於心爲實德行之於身爲
實行見之日用施之家國爲實事業􁎤之不敏力
之不勤學之四十年矣而未有成是以日夜孜孜
矻矻惟恐無以自立於已而不敢求用於時也間
居方冊中以古之聖人爲師以古之賢人爲友而
於今丗位尊而有德位卑而有學者皆所願事皆
所願交也徃年閤下分正江右側聞閤下之風剛
正公廉卓然不倚皎然不滓特立獨行於衆醉羣
迷之中心竊慕焉二年之後始得與同游之友甞
出入門下者一望道德之光以一朝之所見而益
信二年之所聞未幾澂居山中持喪而閤下自南
豐入覲足跡無復再至閤下之庭勢位之相懸道
里之相隔如九地之視九天無一言可以逹閤下
之耳無一字可以達閤下之目踈賤姓名何翅一
草之微意閤下且忘之矣不謂克勤小物過取其
不足而以聞于朝聖上聽言如流賢相急才如渇
繇布衣授七品官成命旣頒而閤下又先之以翰
墨敦請敦諭如前代起處士之禮澂何人斯而足
以當之夫朝廷用人之不次公卿薦人之不私布
衣之受特知蒙特恩如此近丗以來所希有也雖
木石猶當思所以報而況於人乎昔夫子勸漆雕
開仕對以吾斯之未能信而夫子說之何哉說其
不自欺也然則開之可仕不可仕雖夫子不能知
惟開自知之耳閤下之舉古大臣宰相之所爲也
澂敢不以古賢人君子之所自處者自勉以事閤
下哉邇年習俗日頽儒者不免事於奔競急於進
取媚竈乞墦何所不至今之大臣宰相當有以微
斡其機丕變其俗若俾踈賤之人驟得美仕非所
以遏其徼倖冒進之萌也澂以古之賢人君子自
期則其出處進退必有道矣不然貪榮嗜進亦若
而人也閤下奚取焉愛人以德成人之美是所望
於今之大臣宰相能如古人者愛之以德而成其
美豈必其仕哉邵堯夫詩云幸逢尭舜爲眞主且
放巢由作外臣澂雖不肖願自附於前脩成之者
在閤下澂感恩報知非言可殫未繇庭參敢冀爲
家國天下保重臨筆不勝拳拳不宣澂再拜
　　上許魯齋先生書　王旭
三月朔日東平晚進王旭謹齋沐裁書頓首百拜
獻于左丞先生閤下旭布衣窮居於時事無所好
獨甞有志於古披塵編扣斷簡役精䰟於千載之
上隂陽寒暑有其變而此志不變死生哀樂事物
有其變而此志不變蓋十年於此矣當其深入而
有得也欣然忘食不啻千乗之貴趙孟之富其樂
也如張九奏於洞庭之野觴白雲於崑山瑶池之
上悠然陶然有非丗俗之所知而雖巳亦有不能
以語人者蓋甞隠几掩卷而深思之以爲道之大
原岀於天而存於人初無古今終始之或異也雖
滎河發靈而二五之機始露温洛闡袐而皇極之
端始開而畫前之易太極之理巳自具於人心而
流行於事物之間矣邵子曰一物由來有一身一
身還有一乾坤知乎此則前乎鴻濛不必爲古後
乎漢唐不必爲今而方寸之地即天地之所以位
人極之所以立與惜乎三代而下陏唐而上道學
不明而知之者吾未見其人也敷陳徃古持挈當
丗非無荀卿子然以性爲惡見理差矣何足以傳
斯道上酌天時下推人事非無揚雄氏然寂寞太
玄誑耀美新大節虧矣何足以傳斯道通也懿而
失之陋愈也逹而失之淺且不免致堂胡氏之譏
蓋自孔孟之殁中間千四百餘年纔得四子而極
其所致又如此嗚呼道果易言也雖然堯舜變而
中不變孔孟亡而道不亡迨周程張邵一出而道
學復明太極一圗抽天地未露之扃鑰西銘一書
發聖賢未言之閫奥皇極窮天地之數易傳盡天
人之理繼以文公無憾矣雖然所謂道學者果何
學也哉貫三才之理於一致格物致知而盡變化
流通之妙散三才之理於萬殊開物成務而極錯
綜經理之宜誠意正心脩身齊家治國平天下致
時君於唐虞還民風於三代亦如此而巳矣豈徒
異其行以駭俗髙其辭以驚衆朴其貌深其情以
求合規矩之内耶國家自有天下六十餘年文風
不振士氣卑陋學者不過踵雕蟲之舊爾間有一
二畱心於伊洛之學立志於髙逺之地者衆且羣
咻而聚笑之以爲狂爲怪爲妄而且以爲背時枯
槁無能之人也嗚呼儒學豈眞無用具耶正道不
明士習乖僻以至於斯可爲嘆巳伏惟先生以道
鳴丗踐履於平昔者皆三才之實學發揮於事業
者皆三才之實用簞瓢居陋巷浩然無一毫之不
足白衣登相府淡然無一毫之有餘其堯舜吾君
成康吾民蓋胷中之素藴一諌不行奉身而退其
出處進退何其一於義而不茍伸於道而不屈也
吾道有光士氣増重其頽波之砥柱冥途之日月
與雖然僕固以聖賢望先生而不以丗俗之所以
待者待先生也則猶不能無疑何者孟子致齊卿
之位齊王欲中國而授孟子室養弟子以萬鍾而
孟子不可以爲辭十萬而受萬而先生之所以眷
焉於此者其必有以處此矣而旭也未聞其說焉
何如返蘇門之故隠卧西山之白雲逺續洙泗之
微言近考伊洛之正派使聖傳不墜後學有歸旭
也不敏請摳衣執筆以書先生於文公之後狂言
區區唯先生憐其心而略其愚妄之罪以進之幸甚
　　與烏叔備書　安熈
熈頓首再拜上啓叔備尊兄侍史一别七年豈勝
嚮仰人來獲聞動靜聊以爲慰又聞春間甞以酒
致疾雖巳得愈然中情猶不能釋然也即辰新秋
猶熱恭惟調攝有道侍履益以康佳矣然尊兄早
親有道篤志力行人望所屬不可不重爲此道保
惜也願兄畱意更加愼節以迓新祉以慰友朋期
望之意幸甚幸甚易說精要想巳就緒丁亥集亦
當脫藁恨不得陪侍左右側聞髙論也熈一來此
行及三載獨學無友益以荒惰然隨分讀書小作
程課玩心觀理更於應事接物間體驗警省亦略
有效但覺悔尤山積尤日夕増懼耳四書集義精
要近因讀朱子文集對校一過尚多有疑誤别紙
録呈幸因書來以一言可否之使得有所據依也
疑此書初脫藁先生未使學者校勘故多有此誤
雖非大義所關然亦不可不訂正也近因看詩傳
亦欲取朱子文集及語録之言凡涉論詩有與集
傳相發明者依精要例寫出以便初學亦似有益
又甞病讀春秋者只知讀左氏而不讀正經欲節
取左氏傳文議論叙事本末始終依倣通鑑綱目
作小字註之經文之下以類相從各附本句凡左
氏浮夸乖戾之語皆刪去之秦漢以來大儒先生
之言及諸家說可取者亦略節取附注其後庶觀
春秋者有以考傳讀左氏者亦知有經其大㫖一
以朱子爲本而逹於張程以求聖人之意不審髙
明以爲如何其他所欲言者甚衆千里相望渺不
可得極思向來承晤之樂復何時而可遂耶伏紙
引領不勝馳情因便不惜痛加鞭䇿至幸至幸此
間惟王仲安時相見渠讀四書甚有得處時與之
語亦多有警助去歳又得一王儀伯年二十五六
曽從董宗道受四書詩書傳好學不倦作文字亦
可觀歳一至中山時來晤語也
國朝文類卷第三十七
國朝文類卷第三十八
　說
　　唯諾說　劉因
惟恭於諾何也曰各有所施也呼之則其音必內
故唯以趨赴之若取物而奉之也命之則其聲必
外故諾以承受之若與物而受之也失其所施則
文理從而亂矣豈但是乎凡物無無對者無無隂
陽者而聲亦然其意象之清濁闔闢亦莫不合也
姑以進退存亡吉㓙消長體之則可見矣此天機
之所發而禮樂之所由生雖天地亦不知其所以
然者豈但人乎物之聲亦然豈但聲乎凡形色氣
味皆然也而况古今之時變事物之倫理聖人何
嘗加損於其間哉雖妙此理而宰此事者心焉而
巳矣必盡夫心也然後聲爲律而身爲度苟爲不
然㡬何其不爲無適非道之道作用是性之性也
　　權說　何榮祖
或問權之爲說漢儒觧之於前宋儒非之於後不
識權者果何物也愚曰權亦事之冝也然則權與
義同乎曰不同請聞其說曰有常之冝曰義臨時
之冝曰權問者未逹曰權之說如此不有害於道
乎曰否孟子嘗言之矣權正謂害道者設也竊甞
思之盈天地之間徃者過來者復裁制萬事變通
無窮者惟其義而已盖仁者義之愛也智者義之
辨也禮者義之儀也中者義之則也信者義之實
也雖然人之情萬殊事之出萬變或愛有不可施
智有不可用禮有不可執中有不可定信有不可
必是皆孟子所謂害道者也聖人知其然故曰可
與共學未可與適道可與適道未可與立可與立
未可與權夫權者聖人憂道之深謀處變之大用
也如可乎可不可乎不可此義也或可之中有不
可而不可之中有可此權也㩲與義無非道也然
君子之用心所當日進者學也深造者道也謹守
者義也不可預知者權也愚故曰有常之宜曰義
臨時之宜曰權
　　無極而太極說　呉澂
太極者何也曰道也道而稱之曰太極何也曰假
借之辭也道不可名也故假借可名之器以名之
也以其天地萬物之所共由也則名之曰道道者
大路也以其條派縷脉之㣲宻也則名之曰理理
者玉膚也皆假借而爲稱者也眞實無妄曰誠全
體自然曰天主宰造化曰帝妙用不測曰神付與
萬物曰命物受以生曰性得此性曰徳具於心曰
仁天地萬物之綂㑹曰太極道也理也誠也天也
帝也神也命也性也徳也仁也太極也名雖不同
其實一也極屋棟之名也屋之脊檩曰棟就一屋
而言惟脊檩至髙至上無以加之故曰極而凡物
之綂㑹處因假借其義而名為極焉辰極皇極之
類是也道者天地萬物之綂㑹至尊至貴無以加
者故亦假借屋棟之名而稱之曰極也然則何以
謂之太曰太之為言大之至甚也夫屋極者屋棟
為一屋之極而已辰極者北辰為天體之極而巳
皇極者人君一身為天下衆人之極而巳次至設
官為民之極京師為四方之極皆不過指一物一
處而言也道者天地萬物之極也雖假借極之一
字强為稱號而曾何足以擬議其髣髴哉故又盡
其辭而曰太極者盖曰此極乃甚大之極非若一
物一處之極也然彼一物一處之極極之小者耳
此天地萬物之極極之至大者也故曰太極邵子
曰道為太極太祖問曰何物最大答者曰道理最
大其斯之謂歟然則何以謂之無極曰道為天地
萬物之體而無體謂之太極而非有一物在一處
可得而指名之也故曰無極易曰神無方易無體
詩曰上天之載無聲無臭其斯之謂歟然則無極
而太極何也曰屋極辰極皇極民極四方之極凡
物之號為極者皆有可得而指名者也是則有所
謂極也道也者無形無象無可執著雖稱曰極而
無所謂極也雖無所謂極而實為天地萬物之極
故曰無極而太極
　　致慤亭說　吴􁂧
墓焉而體魄安廟焉而神䰟聚人子之所以孝於
其親者二端而巳何也人之生也神與體合而其
死也神與體離以其離而二也故於其可見而疑
於無知者謹藏之而不忍見其亡於其不可見而
疑於有知者勤求之而如或見其存藏之而不忍
見其亡塟之道也求之而如或見其存祭之道也
塟之日送形而徃於墓塟之後迎精而返於家也
一旬之內五祭而不為数惟恐其未聚也及其除
䘮而遷於廟也一歲之內四祭而不敢䟽惟恐其
或散也家有廟廟有主祭之禮于家不于墓也墓
也者親之體䰟所藏而神䰟之聚不在是以時展
省焉展省之禮非祭也近代所謂祭者乃或隆於
墓而略於家夫伊川野祭古所深慨習俗之由來
漸矣不有禮以稽其弊則雖豪傑之士亦且因仍
而莫怪予嘗適野見車馬蔽道士女盈盈於墟墓
之問少長咸集攀號悲泣彷彿初䘮之亦未嘗不
嘉其考誠之篤而亦不能不嘆夫古禮之泯也茌
平梁潤之䔍於親者作亭墓間朝之聞人爲扁曰
致慤或者又引祭義以發明之俾梁氏孝思悠悠
不能已其言豈無助哉雖然祭義所云皆廟祭之
事非可施之墟墓間也梁之子宜國子伴讀復請
於予予以古人之正禮告禮有其義人之報本反
始求之於有而不求之於無非逹鬼神之情伏者
未易語此京兆蕭君曰爲祠堂於所居掲斯扁於
齋室庶乎其可斯言也不亦善於禮矣夫
　　李侯諸子名字說　虞集
河東李侯有子若姪七人皆長矣一日悉命以名
而字之曰思慎字克孝者侯之兄子也曰思謹字
克忠曰思善字克敏者侯仲弟之子也曰思徳字
克畯者使之子也曰思真字克固曰思信字克誠
曰思勤字克敏者侯季弟之子也其取諸字義者
盖因其性之所近而捄其習之所偏以示勉勵警
戒之意云於是以告虞集曰願有以申其說使昭
然知所以爲敎者永乆不忘也集曰古者筮賔而
冠既冠而字則辭而祝焉禮也而集不令不足爲
之辭不敢當也且知子莫若父其所以命子者冝
必深切而至當矣爲子者受言藏之而用力焉革
其所未善勉其所未能充其所未至則一言也終
身行之而有餘矣不然則雖使儒生數十更咻而
迭喻之亦何益哉雖然集不敏忝以誦道古訓爲
職事其敢固辭乎乃祝之曰朂爾思慎必戎必懼
以事爾親爾不克慎不孝之名将在爾身可不慎
哉朂爾思謹必競其業以事于君爾不克謹不忠
之名将累爾親可不謹哉朂爾思善善固爾有爾
不加敏善曷能至朂爾思徳徳禀自天既畯且明
勿虧其全貞徳之固信徳之實勉哉爾勤三思勿
失既祝巳又語之曰謹慎勤以行言也善與徳以
得諸天而有諸已者爲言也貞信以徳中之一事
而爲言也大抵皆文之羙者也文之羙者遽數之
不能既其類七言者又安足以盡之要其歸在於
能思而已箕子曰思曰􁧬􁧬作聖孟子曰思則得
之不思則不得也至哉思乎一有不思則慎謹者
肆而勉者惰矣善不明而徳不立矣貞者不貞而
信者不信矣思之哉思之哉茍思之則忠孝而下
凡百行之羙無不能矣二三子思之哉終日不食
以思終夜不寢以思則父命之嚴必能深求其意
而有立於成矣然則吾見李氏之子孫福禄方來
而未艾也二三子勉之哉
　　蘇君字說　虞槃
趙郡蘇君閒爲槃曰吾名天爵字伯脩願子爲我
著其說俾因是有省盖庶㡬朋友之義也槃聞之
曰大矣哉子之所以爲名也槃甞惕然思俛然學
於是矣昔者孔子曰脩已以敬子思子曰脩道之
謂教何謂已目之視耳之聴心之思也何謂道仁
之於父子義之於君臣禮之節文智之辨别也脩
之如何視極其明而無所不見也聴極其聦而無
所不聞也思極其睿而無所徃而不通也是之謂
敬由其仁而親踈之殺無不愛由其義而貴賤之
等無不冝由其節文而委曲無不得其當由其辨
别而是非無不致其察是之謂教嗟夫人之所以
爲人者具於吾身而耳目之用著焉接於吾身而
君臣父子之理交焉舎是其無以致其脩矣然而
聦明之所運用仁義之所擴充者尤不可以不博
也動焉而念慮之詳事爲之著也感焉而天地鬼
神之變鳥獸草木之宜也苟皆有以窮其理而致
其知則學愈博守愈約修之道不已至乎或曰器
物必弊也而後修治之文采必晦也而後修明之
若人之所以爲人其體固具何俟於脩嗚呼爲是
說者亦将清静寂滅之歸而姑爲是無證之言也
卞之玉也棠谿之金也非素爲器也脩其質而器
成焉和之弓也垂之竹矢也非素能巧也脩其業
而巧著焉故琢也範也弦也剡也而工化其質瑚
璉也戈矛也弓與矢也而物致其用由是言之學
者敏於脩而已敏於修則體無不具而用無不周
其亦有外此而可以言學者乎孟子曰聖人百世
之師也伯夷柳下惠是也伯夷柳下惠無以異於
衆人也而可以爲百世之師者何哉脩其身而已
耳書曰慎厥身脩思永則願與吾子共勉之也
　題䟦
　　䟦金國名公書　元好問
任南麓書如老法家㫁獄網宻文峻不免嚴而少
恩使之治京兆亦當不在趙張三王之下黄山書
如深山道人草衣木食不可以衣冠禮樂束縛逺
而望之知其為風塵物表黄華書如東晋名流往
往以風流自命如封胡羯末猶有醖籍可觀閑閑
公書如本色頭陀學至無學横說𥪡說無非般若
百年以来以書名者多矣宇文大學叔通玉禮部
無竸蔡丞相伯堅父子呉深州彦髙髙待制子文
耳目所接見行軰相後先為一時任髙麓趙黄山
趙禮部龎都運才卿史集賢季宏王都勾清卿許
司諌道真為一時若党承㫖正書八分閑閑以為
百年以来無與比者篆字則李陽氷以後一人郭
忠恕徐常待不論今卷中諸公書皆俻而行溪獨
見遺正如鄴中賔客應劉徐阮皆天下之選使坐
無陳思王　則亦不得不爲西園清夜惜也
　䟦趙太常擬試賦藁後　楊奐
金太定中君臣上下以淳德相尚學校自亰師逹
於郡國專事經術教養故士大夫之學少華而多
實明昌以後朝野無事侈靡成風喜歌詩故士大
夫之學多華而少實上病其然也當泰和丙寅春
二月二十五日萬寕宮試貢士捴两科無慮千二
百軰上躬命賦題曰日合天綂侍臣𥘉甚難之而
太常卿北亰趙公適克御前讀卷官獨以謂不難
即日奏賦議乃定旣而中選者纔二十有八人僕時
甫冠獲試廷下而席屋偶居前列朝隙聞異香
出殿櫺間一紫衣頋予起間題之難易及名氏里
貫年齒而去少頋復相慶曰適駕至矣薄暮出宫
傳以爲希遇甞退而志之後四十五年僕以河南
漕長告老於燕過太常之孫承祖家得所擬賦感
念存沒不能不惘然爲叙其末并以舊詩歸之所
謂月澹長楊暁色清大題飛下寂無声南山霧豹
文章在北海雲鵬羽翼成玉檻玲瓏紅露重金炉
縹緲翠烟輕誰言半夜曽前席白日君王問賈
生者是詩少作也無可取以其紀一時之事庶附
趙氏家傳或見於後世云
　　題中州詩集後　家鉉翁
世之治也三光五岳之氣鍾而為一代人物其生
乎中原奮乎齊魯汴洛之間者固中州人物也亦
有生於四方奮於遐外而道學文章為丗所宗功
化德業𬒳於海内雖謂之中州人物可也盖天為
斯丗而生斯人氣化之全光岳之英實萃扵是一
方豈得而私其有哉迨夫字縣中分南北異壤而
論道綂之所自来必曰宗於某言文脉之所從出
必曰派於某又莫非盛時人物範模憲度之所流
衍故壤地有南北而人物無南北道統文脉無南
北雖在萬里外皆中州也况於在中州者乎余嘗
有見於此自燕徙而河間稍得與儒冠縉紳遊暇
日獲觀遺山元子所裒中州集者百年而上南北
名人節士鉅儒逹官所為詩與其平生出處大致
皆采録不遺而宋建炎以後銜命見留與留而得
歸者其所為詩與其大節始終亦復見紀凡十卷
総而名之曰中州集盛矣哉元子之為此名也廣
矣哉元子之用心也夫生於中原而視九州四海
之人物猶吾同國之人生扵数十百年後而視𢾗
十百年前人物猶吾生並世之人片言一善殘編
佚詩搜訪惟恐其不能盡余於是知元子胷懐卓
犖過人逺甚彼小智自私者同室藩籬一家爾汝
視元子之宏度偉識溟涬下風矣嗚呼若元子者
可謂天下士矣数百載之下必有謂予言為然者
　　䟦崔清獻公洪忠文公帖　牟巘
宋嘉定中清獻崔公以次對帥蜀其後遂制置西
事賔客從者忠文洪公實顓牋翰崔公淸規重徳
洪公雄文直道參㑹一時蜀人紀之以爲殆過石
湖放翁也崔公出蜀歸卧五年杜門謝病而洪公
以考功郎論巴陵事得罪擯天目山下端平改紀
崔公遂相白麻一出天下傾想風采公力辭不拜
御筆手詔旁午于道朝臣中使守門趣發公訖不
起以至謝事是時亦起洪公爲䑓諌給舎爲兩制
論駁不少貶顧以病不大用賔主相爲終始盖如
此至是丙申得觀兩帖於唐思善家爲之感歎崔
帖後有中書省印乃程滄洲家舊物云
　　書張侯言行録後　徒單公履
嘗讀荘周書見其為養虎之說曰善養虎者當時
其飢飽而逹其怒心竊謂荘周出世之士當治其
浮游猖狂之說乃引類取譬得用權之法余因周
之說而且有所感焉士之出身以仕於時者天豈
不欲得仁人君子與之共圖回天下之事哉不幸
而當世道失平之日其所遭際多疆悍勃惡剛獷
暴怒之人猶之虎也苟一旦争是非扵庭辯之際
是以生物全物與之彼將不勝其怒甘心以求逞
則决裂之禍至矣其於國計何如耶僕因閱澹游
王公所狀張君行事見其待東帥未甞逆其盛氣
得與之相終始而無敗事之失巧乎道術之士其
知莊周養虎之說而逹其怒心者乎士生不辰有
能高蹈逺引如夷齊魯連子則無說矣審不能爲
是舉當以張侯行事爲處身之法其無調虎以取
反噬之禍撓敗國計貽丗人嗤笑云
　　記太極圗後　劉因
太極圖朱子發謂周子得於穆伯長而胡仁仲因
之遂亦謂穆特周子學之一師陸子靜因之遂亦
以朱録爲有考而潘誌之不足據也蓋胡氏兄弟
於希夷不能無少譏議是以謂周子爲非止爲种
穆之學者陸氏兄弟以希夷爲老氏之學而欲其
當謬加無極之責而有所顧籍於周子也然其實
則穆死於明道元年而周子時年十四矣是朱氏
胡氏陸氏不惟不攷乎潘誌之過而又不攷乎此
之過也然始也朱子見潘誌知圖爲周子所自作
而非有所受於人也於乾道己丑巳叙於通書之
後矣後八年記書堂則亦曰不繇師傳黙契道體
實天之所卑也又十年因見張詠事有隂陽之語
與圖說意頗合以詠學於希夷者也故謂是說之
傳固有端緒至於先生然後得之於心無所不貫
於是始爲此圗以發其祕爾又八年而爲圖書注
釋則復云莫或知其師傳之所自蓋前之爲說者
乃復疑而未定矣豈亦不攷乎此故其爲說之不
決於一也而或又謂周子與胡宿邵古同事潤州
一浮屠而傳其易書此蓋與謂邵氏之學因其母
舊爲某氏妾藏其亡夫遺書以歸邵氏者同爲淺
薄不根之說也然而周子邵子之學先天太極之
圗雖不敢必其所傳之出於一而其理則未甞不
一而其理之出於河圖者則又未甞不一也夫河
圖之中宫則先天圗之所謂無極所謂太極所謂道
與心者也先天圖之所謂無極所謂太極所謂道
與心者即太極圗之所謂無極而太極所謂太極
本無極所謂人之所以最靈者也河圗之東北陽
之二生數統夫隂之二成數則先天圖之左方震
一離兊二乾三者也先天圗之左方震一離兊二
乾三者即太極圗之左方陽動者也其兊離之爲
陽中之隂即陽動中之爲隂靜之根者也河圖之
西南隂之二生數統夫陽之二成數則先天圖之
右方巽四坎艮五坤六者也先天之右方巽四坎
艮五坤六者即太極圗之右方隂靜者也其坎艮
之爲隂中之動者即隂靜中之爲陽動之根者也
河圖之竒偶即先天太極圗之所謂隂陽而凡陽
皆乾凡隂皆坤也河圖先天太極圖之左方皆離
之象也右方皆坎之象也是以河圖水火居南北
之極先天圖坎離列左右之門太極圗陽變隂合
而即生水火也至元丙子八月望日静修新齋記
　䟦懷素藏眞律公二帖後　劉因
顔魯公自其九世祖騰之至公以能書名天下者
凡十人而頵頍不與焉其淵源已如此而其父已
傳法於殷仲容而公又㑹意於張長史今見懷素
此帖所云則知公之講習於師友者又如此鳴呼
書一藝也必欲其精而猶如是矧其大者乎帖後
有文潞公吕汲公趙懿簡劉忠肅諸公元祐四年
䟦語是年潞公以元老平章軍國事方辭去不得
而汲公爲宰相懿簡爲樞宻忠肅公爲御史吁亦
盛矣哉後游師雄刻此帖於長安則八年九月也
宣仁后實以是月崩而明年巳非元祐矣宋之治
亂於此焉分又所以發予之嘆也此雖一帖而有
可鑒者二故併書於後以待覽者云至元丁丑七
月己亥容城劉因書
　　題党懷英八分書　胡祗遹
文章與時高下唐不如漢漢不如三代党竹溪在
金朝爲第一流方之梁鵠蔡邕鍾繇一何遼哉僅
能得韓擇木之髣髴耳
國朝文類卷第三十八
國朝文類卷第三十九
　題䟦
　　書李伯時九歌圖後　具澂
九歌者何楚巫之歌也巫以歌舞事神手舞而口
歌之九歌之目天神五人鬼二地示一俱非楚國
所當祀而況間乎物魅一又非人類所與接也然
則楚巫事之而有歌何耶古荆蠻之地中國政化
之所不及先王禮教之所不行其俗好鬼而多滛
祀所由來逺矣三閭大夫不獲乎上去國而南覩
滛祀之非禮聆巫歌之不辭憤悶中託以抒情擬
作九篇旣有以易其荒滛媟慢之言又借以寄吾
忠愛繾綣之意後丗文人之擬琴操擬樂府肇於
此琴操樂府古有其名亦有其辭而其辭鄙淺初
蓋岀於賤工野人之口君子不道也韓退之作十
琴操李太白諸人作樂府諸篇皆承襲舊名撰造
新語猶屈原之九歌也太一天神也按天官書中
宫有太一星非此之謂禮記云禮本於太一莊子
云主之以太一太一者天地之始也主宰之帝故
曰上皇祠在楚東故曰東皇猶秦祠白帝於西畤
也司命亦天神也周禮所祀有司中司命註以爲
星非也司命者萬物之母也有大有少周禮一爲
司中一爲司命中者民受中以生之中命者隂陽
五行化生萬物之命也東君日神也禮云春朝朝
日又云王宫祭日祀於東方故曰東君雲中君雲
神也周禮祀風師雨師而不言祀雲雲師雨之屬
也固宜有祀或謂楚有雲夢二澤雲澤謂之雲中
夢澤謂之夢中雲中君雲澤之神考之歌辭曰日
月齊光曰龍駕帝服曰焱逺舉曰横四海乃天雲
非雲澤也湘君湘夫人之稱黃陵廟碑楚辭辯證
備矣太一尊神歌辭獨簡質而莊重擇日辰盛服
飾潔器物備音樂以致其尊奉臣之修其忠善以
事君猶是也司命雲日言神旣來而過去以況君
始親巳而後䟽之於皇英欲一見而不可得以況
已欲見君納忠而卒不答也河伯與巫旣别而波
迎魚媵近於古者三有禮焉之遺風而楚之於原
不如是故集註有云原豈至是而始嘆君恩之薄
乎八篇並以神況君山鬼物魅耳不可以況君也
故原特變上八篇之例不作巫語而作鬼語言鬼
欲親人而人不親之以況已欲親君而君不親巳
也夫此歌假設之辭與戯劇何異而唯恐引喻失
當有乖尊卑之禮敬之至也九歌之後有二篇國
蕩者爲國死難之殤禮䰟者以禮善終之䰟年十
九以下死曰殤不終其天年而死亦曰殤春蘭秋
菊終古無絶四時祖考之常祭也前之九歌原託
以伸已意後之二篇無所託意止爲巫者禮神之
辭而已蓋與九篇不同時後人從其類而附焉此
畫李伯時所作伯時畫妙一丗而或傳此晝若有
神助然蓋其尤得意者予在洪都郡守毛侯出示
予旣爲作解題而復隠括九篇歌辭成詩一篇與
謌之意雖微不同而明原之心其趨一也嗚呼千
載而下能有契於原之心者尚有味於予之言哉
李家畫手入神品楚賢流風清凛凛誰遣巫陽呌
帝閽爲招江上歸來䰟音紛紛音紛紛柱髙辰逺
聦不聞扶桑𥘉暾海横雲二妃淚灑重華墳司命
播物泥在鈞洪纎厚薄無齊勻公無渡公無渡衝
風起螭黿怒夜猿啾啾天欲雨天欲雨迷歸路歳
晏山中採蘭杜靈脩顧顧復去莫怨瑶臺神女妬
坎坎鼓進芳醑恥作蠻巫小腰舞千年徃事今如
新摩挲舊畫空愴神騰身輕舉一廻首楚天萬里
江湖春
　　書貢仲章文稾後　呉澂
理到氣昌意精辭逹如星燦雲爛如風行水流文
之上也初不待倔強其言蹇澁其句怪僻其字隠
晦其意而後工且竒噫兹事微矣名於唐者二名
於宋者五而巳亦惟艱哉仲章江南之英與吾鄧
善之袁伯長俱掌撰述于朝各能以文自見蔚乎
其交䕃炳乎其争輝予有望焉予來京仲章將有
上京之役示予新作數十温然粹然得典雅之體
視求工好竒而卒不工不竒者相去萬萬也讀之
竟喜之深書此而歸其袠夫上有所規下有所逮
正有所本旁有所參韓柳氏自陳其所得甚悉暇
日善之伯長切磋究之又必有以起予也
　　書邢氏賢行　呉澂
晉散騎侍郎賀喬妻于氏養其夫仲兄賀羣之子
率爲子乳哺鞠育同於已生使喬廣置側媵後有
妾子曰纂于亦子之今觀大同穆氏妻邢氏子夫
兄之子與夫妾之子恩勤備極二事適相類然于
氏爲士大夫之妻通經史能文章咸和五年上表
于朝援引古今辭義蔚然以此婦人而有賢行固
其宜也邢氏生長民間非有見聞之益斆學之功
也而其賢不减於于可不謂難能者哉嗚呼近丗
士大夫不能正身以御家縱其妻悍妬無道無子
而不肯子兄弟之子鉗制其夫不令有妾阻隔其
妾不令有子卒至絶嗣爲不祀之鬼者吾見多矣
聞邢氏之風獨不内愧於心乎夫婦人無非無儀
豈欲善譽之聞於人而君子樂稱邢氏之賢亦將
愧夫丗之不賢者也
　　䟦盧龍趙氏族譜後　元明善
余嘗述元氏族譜四丗以上不能原其所自每悲
之及觀盧龍趙氏之譜繼繼承承的然可考蓋四
百許年十有三丗矣嗚呼是不徒偉人碩士豐功
盛烈以永今垂亦肖子哲孫克衍其丗丗爲之譜
乃能是蕃且大也今夫天下之人孰非大姓之苗
裔哉非大姓何以有氏於今惟其不幸而失其傳
或昧者不知所述故有不能逺知其丗而爲之悲
者余於是譜則然矣凡大夫士之讀是者亦豈漠
然而無所感哉故夫趙君之藏之也不但厚於其
家而巳也
　題書學纂要後　袁裒
余既粹集書法大略雖備而古人工拙則不在於
此因復思漢魏以降書雖不同大抵皆有分隷餘
風故其體質髙古及至二王始復大變右軍用筆
内㩎而收歛故森嚴而有法度大令用筆外拓而
開廓故散朗而多姿貞觀以後書法清婉亦由接
武六朝餘風未散至開元以後乃務重濁李北海
專事竒崛徐㑹稽全師禊序至顔太師一變爲方
整規矩然平原畫賛乃展逸少者耳下及沈柳各
命新體至楊李而極建至王著始追蹤永師逺迹
二王故丗所傳淳化閣帖猶不失古人意度者以
出於著故也慶曆以來唯君謨特守法度眉山豫
章一掃故常米薛二蔡大出新竒雖皆有所祖襲
而古風蕩然南渡而後思陵大萃衆美筯骨過婉
呉傅朋規倣孫過庭姿媚傷妍近丗姜尭章廻脫
脂粉一洗塵俗有如山人隠者難登廊廟蓋專工
氣韻則有旁風急雨之失太守繩墨則貽叉手並
脚之譏大要探古人之玄微極前代之功巧乃爲
至妙夫古人所以窮極絶巧者以得真蹟臨摹也
今去古旣逺重經喪亂真蹟愈少閣帖數行價逾
金玉窮鄉學士何由獲窺加以傳摸之餘失眞益
甚今丗師閣本者多尚肥美倣絳刻者率務竒勁
苟記憶所遺本態呈露致使學者訛以承訛謬以
襲謬殊不知前乎千百載之先崔蔡張鍾之徒復
何所倣像而爲之哉良以心融神㑹意逹巧臻生
變化於豪端起形模於象外諸所具𫐠咸有其由
必如庖丁之目無全牛由基之矢不虚發斯爲盡
羙老子曰通乎一萬事畢此之謂也雖然黄太史
有言士大夫下筆須使有數萬卷書氣象始無俗
態不然一楷書吏耳初何足云小子其尚識之
　　䟦歐書皇甫誕碑本　袁桷
渤海公以險勁易王體故碑石照燿四裔大小皆
合宜右軍世傳皆小楷霜寒帖稍展至筆陣圖則
疑非真再傳爲千文爲廟堂碑確守繩墨稍廣拓
非歐不能余甞評歐書化度第一皇甫碑與温恭
公伯仲臨池積年必領其妙余㓜不學書酷喜藏
歴代金石覧此益重自棄之歎
　　書堂邑張令去思碑後　虞集
至大二年夏五月余受國子助教入京師舟過㑹
通河㑹河間運司括行舟取塩海中余亦爲津吏
訶上食於逆旅之主人未具主人曰起公府有急
速至者衆避長席予之予更他席坐察來者意甚
沮相顧曰張令在寜有是哉予因問張令如何皆
進曰官買物數月不予直民寜不願待願歸治生
而縣益亟追以來終不得直部使者以責吏而又
徴我曹今道路府史之費且十倍吾安用得直爲
張令時官有徴買皆親載錢至市若郷悉召父老
大家甲乙立告以縣官所須與物賈使自推擇當
費所有者主名即受賈書牘期某日以某物詣某
所吏無所出入是以事集而民不知且令行縣中
無忤視民甚畏愛之市井婦稚無惡言強壮無狠
闘即有訟令親詰諭徃徃悔悟去或有當問即攝
牘置案二一不以示吏手書當問者郷里姓名縣
門其人如約至亦知令得實不煩鞠治即承罪謝
去以爲常縣始多無名人竄迹吏舎中鈎民爲訟
使两不得觧因以持令佐伸縮爲已利至是無所
得志皆自免歸田圃令去稍稍復來矣既而予憇
道傍大樹下有二三父老行且暍皆依樹坐乆之
忽悵然曰客書生耶吾令張君亦書生也皆爭言
張令催科時告民曰民有户小賦寡力不足自致
府者勿予郷正里長其㑹諸令所三日小民悉自
致所賦詣令令緫其户之所出親至府上之而大
家亦無後期者今去爲太子文學吾賦爲郷正里
長徴去随用之不以入官期既迫官䟽不入賦者
逮治之我等奔走失業家且破矣悲哉寧復有張
令乎予顧從者曰小子識之是吾友人濟南張希
孟也眀年見翰林直學士元復𥘉爲堂邑人作張
君去思碑因録著其後云君自文學爲監察御史
遷翰林待制今爲右司郎官
　　書五賛善家傳後　虞集
太子賛善王公受知
丗祖皇帝以正道經書輔翊　𥙿祖有古師傅之誼
𥙿宗嘗問歴代治亂公以遼金事近接耳目即爲
區别善惡而論著得失深切丗用盖二十萬言上
之藏其草於家不以示人國史紀述亦未及訪求
也觀其受命扵　丗祖者誠非徒加貴名以爲具
臣者㦲　丗祖皇帝擇勲戚子弟學扵公師道卓
然及公從　𥙿宗撫軍稱海始以諸生属許文正
名臣自是多學而國學之制興矣然丗言國學者
𥘉不知肇始扵公也　丗祖皇帝将治暦頒正朔
天下知公妙筭術舉以命之公曰暦法可知也非
眀暦理不足與共事即請㽞許公於旣退而授時
暦成公曰命南北爲暦學者緫古今暦法四十餘
家是暦無愧矣然必每歲測驗修改然後不復有
先後時之弊而言暦者知守成式而巳今四十餘
年公之㣲意莫或識之而遂謂公以隂陽名家尚
得爲知言也㦲予竊好論次舊事常以爲非職守
不敢越爲之獨思昔人之立志行事其情㣲畧不
見白於後丗誠亦君子之所不忍者㦲及得賛善
公家傳於其孫植将約而志之㑹植赴髙唐州判
官行且有日故不暇爲也姑爲表其當著於丗而
時人不能共知道者
　　書玄玄贅槀後　虞集
人之於文也猶日月之有輝光山川之出雲雨草
木之有華實也時至氣應感遇於事物之動而發
見焉無所客其私心也而以私心秉之者則紏纏
蕪穢竒險僻陋狂妄之病有不可勝計者焉是故
天下之文鮮矣夫唯常爲於不得不爲因其所當
爲而道之無一豪故爲之意攙搶乎其間則天下
之至文煥然著見不可掩矣而非知道不能也何
也知道則無嬰児女婦之見而有天下後丗之慮
矣以其有天下後丗之慮也故不得巳於言而言
以其無嬰兒女婦之見也故時寓於言以自適其
性情一無累其客情浮氣之望動古之人之名世
者槩出於此而已矣而此其所存為何在也而謂
有可􁀬嫉者非知文者也而況道乎集於所謂文
者蓋常好而習之人或曰此為詞章者也於是不
必言而强言之以相長於一日其自媿扵中多矣
且夫身之所處非深有交於物變之可愕者而又
生當太平之盛從容優游於言語文字之間不亦
可乎觀於玄玄贅槀而三歎焉玄玄贅槀者龍虎
山髙士呉君玄𥘉所為詩文也玄𥘉服黄冠以自
隱無所營於時故無所争於人無所礙於物交㳺
天下之名士詩文徃来皆一時之盛者其言温而
肆清而容雜而不猒無所迫於憂患無所溺於宴
安直㡬於道者之為乎盖集聞之玄𥘉甞為雷空
山先生學先生臨川人集㓜時甞得其老子荘子
說而讀之未盡解也以請於呉糿淸先生先生曰
嘻非孺子所知也後當知之後十餘年集来京師
見今翰林待制袁公伯長作空山墓銘而後歎曰
嗟夫易老之相表裏乆矣世之知者或寡矣孰允
之而措諸辭以示人者乎今又十五年思空山
之髙致而不可見乃於玄𥘉焉而見其傳緒之㣲
矣不然玄𥘉何以能若是也集於是深有儆焉故
書而識之君子庶有以諒其心也夫
　　書王貞言事　虞集
至治癸亥八月七日夜半赤斤帖木兒帖木而不
花稱使扣北門入坐中書未明召集百官奪其印
八日樞宻院掾史王貞見其完顔副樞於都堂後
西北廡下告之曰大行晏駕丞相死中書樞宻無
至者二人實来赤斤帖木兒者累朝退黜不用帖
木兒不花者亦在散地誰使之耶兵權所在印豈
可以授人貞職在治文書爾然臣子之分則均不
敢不言副樞愀然嘆曰大夫帖赤也貞因以其說
遍告樞府大臣及其幕府請急執二使與中書同
問治院官親與名將急行綂山後軍擒賊使不致
有它變别遣官吏將兵民守關隘而遣使西出逹
今土潜邸請早至大都庶㡬宥宻大臣之事不然
則國未可知而諸公之罪大矣聞者震粟是之而
不敢發也　聖上旣行天誅樞宻院差貞從官長
迎駕興和還至大都中書召貞為丞相掾貞字吉
爾保定唐縣人
史官曰義者天下之公也順􁃸之辨人心安有不
同然者哉知覺則同而臨事之際隠忍呉懦卒無
以充其明而狃於患失以自䧟於不義者志不足
以命氣而制其欲故也若貞之言其發於義者勇
矣然人之立事立功也則有時有位有才矣有其
才而無其位有其位而無其才皆不足以有成二
者得矣又必當其時之可否焉此事之所以難
也觀貞之言才可知矣所論亦當其時已而其位
則不過得言之耳故備録之以待採擇紀載云
　書經筵奏議藳後　虞集
泰定元年春皇帝始御經筵皆以國語所說書而
而進讀左丞相專領之凡再進講而駕幸上都次
北口以講臣多髙年召王結及集執經從行至察
　行宫又以講事亟召中書平章張公珪遂皆給
傳與李家赤等俱行是秋將還皆拜金紋對衣之
賜獨遣人就賜趙公簡於浙省加白金焉賞言功
也四年之間以宰執與者張公珪之後則中書右
丞許公思敬與仐趙公世延也御史臺則中丞撒
􁄞迷失而任潤澤講讀之事者翰林則丞㫖也先
帖本而忽都魯秃魯迷失學士呉徵㓜清阿魯威
叔重曺元用子貞撤撤千伯膽燕赤信臣馬祖常
伯庸及集待制彭寅亮允道呉律伯儀應奉許維
則孝思也集賢則大學士趙公簡敬甫學士王結
儀伯鄧文原善之也李家奴徳元買閭仲璋皆禮
部尚書呉秉道彦弘中書參議張起岩夢臣中書
右司郎中也或先或後或去或晋或從或否或乆或
近而集與燕赤則四歲皆在此行者也今大丞
相自爰立後毎講必與左丞相同侍而張公旣歸
老猶帶知經筵事皆盛事也今年春趙集賢始以
建議召入侍講一日旣進書待命殿廬趙集賢慨
然歎曰於是四年矣未聞一政事之行一議論之
出顯有取於經筵者將無虚文乎集乃言曰郷者
公奏熒惑退舎事王音若曰講官去歲嘗及此又
欲方冊便觀覧命西域工人搗紙為帙刻皮鏤金
以護之凡廿枚專属燕赤繕録前後所進書以此
觀之簡在上心明矣誠使少㽞淵衷則見扵徳業
者何可得而名哉且先儒有言政不足適人不與
間其要格心而巳然則所慮者言不足以逹聖賢
之旨誠不足以感神明之通吾積吾誠云耳他不
敢知也然而集賢􁃶􁃶切至扵孟子之所請夫
恭敬者蓋可見焉故併書奏議藁後而歸之四年
十二月朔旦書
　　題呉傅朋書及李唐山水　虞集
予㓜過豫章見滕王閣牓呉公傅朋所題也裵回
顧瞻歎其深穩端潤非近時怒張筋脉屈折生柴
之態後聞宋阜陵欲易其九里松題至十數御筆
墨而卒不能及因使塗字以金而署之當時固善
人君之服善無我而亦深知呉公之書之眞不可
及也大抵宋人書自蔡君謨以上猶有前代意其
後坡谷出遂風靡從之而魏晉之法盡矣米元章
薛紹彭黃長睿諸公方知古法而長睿所書不逮
所言紹彭最佳而丗遂不傳米氏父子書最盛行
舉丗學其竒怪不惟江南爲然金朝有用其法者
亦以善書得名而流弊南方特盛遂有于湖之險
至於即之之惡謬極矣至元初士大夫多學顔書
雖刻鵠不成尚可類騖而宋末知張之謬者乃多
尚歐率更書纎弱僅如編葦亦氣運使然耶自呉
興趙公子昻岀學書者始知以晉名書然吾父執
姚先生甞云此呉興也而謂之晉可乎此言蓋深
得之予比過呉越見傅朋書最多皆隨分贊歎且
圗來者稍守正法云耳此卷又以李唐山水繼之
亦好事者蓋書畫同一法耳後來畫者略無用筆
故不足觀此畫乃直如書字正得古象形之意甚
爲可嘉因劉掾執卷求題爲坐客言如此悉書之
云集時目疾在告以公牘與史館曰執筆唯慿於
手熟爲文毎事於口占非飾辭也
　　䟦蘇氏家藏雜帖　宋本
今人以行草名者多蘇伯脩家藏雜帖一卷甞試
就卷中所有評之鮮于困學如雲間公子玉骨橫
秋富貴風流仍復度丗胡紹開如拙工鑄鼎模範
未精沉重􁍳哨似竒實陋姚先生如上帝隂兵舉
丗不識恍惚變現要以氣勝盧踈齋如叢祠野屋
繪畫風雷雖復駭人却非塵俗張大經如油翁獻
技錢孔不濡運杓自然不過熟耳苟正甫如近郊
田叟老不作業意度眞淳恨乏京様王參政如勤
婦作縑致力杼軸雖媿羅綺亦復遲壞周景逺如
頭陀學佛頗見小乗苦行繼脩或可證果予旣品
題七八人者或謂蕭叔逹身能作字故鍾繇軰遭
其口吻子僅解操筆詎容歷詆殊不知食前方丈
具於饔人舉梜一甞甘辛立辨正自不必手善烹
調然後始識味也
　　題郎中蘇公墓誌銘後　柳貫
自予遊京竊從廷臣知邉事者一二言和林城其
地沃衍河流左右灌輸宜雜植黍麥故時屯田遺
迹及居人井臼徃徃而在盖隂山大漠益南數于
里控扼形勢此爲雄要大徳中邉庭甞一擾矣亡
㡬　天子爲輟右丞相順徳忠獻王出莅其省事至
則息兵勞農脩傳置通貨財而先是王所遣畱屯
稱海帥臣張某亦以其田功來上未踰年士氣民
情安全如初王薨而張亦遄死屯耕事即廢雖重
臣踵接率蹈故常無復長慮後憂迨関陜變起倉
猝馳潰卒數十百騎関門來責軍實則上下顛踣
失措兵民相顧㡬無所繫屬頼皇靈震烜㝷自引
去而譌言屢驚猶越月踰時方大雪塞野饑人狼
籍道上趙郡蘇公時以左右司郎中始至即白發
倉實計口予食以哺之又下急符趣比境轉輸益
募商人髙估入粟充其儲偫縫紉調齊窮智畢力
一年而端緒見二年而品式具滿三年而完庶樂
遂人忘其艱郎御史行邉者還言治状朝廷輙加
慰勉方以代徃遅公歸用之而公之精力已疲耗
甫及京遂卒盖和林城國家始以宣慰使治其處
于後建省常選勲戚大臣以鎮重之至郎吏亦優
秩假寵其勞效灼灼則或階之以踐樞要然十數
年来道路間可指稱者不過自王以及於公豈非
以其時之所遭而易爲功歟予見當今藩府望僚
持文墨議論以與其長相上下毎軋於盛氣不得
展布甚則挫辱詬罵出危語中傷之者皆是也以
公敏𥙿肅給獨能謀行政施較著若是其所樹立
有足動人矣使公幸當王時䇿邉防利害一一爲
王陳之必能精訓練備耕戰三二年中計稱海之
粟足支並塞數歲之食然後揚聲以暢天威将薄
海以北無不嚮風讋服豈有黒子著面之足慮哉
得其人而或失其時天下之事皆若是而巳予讀
公墓隧之碑而知其𫐠作之意公所歴官其設施
無一不可書和林之事紀載獨詳此則史氏特書
之例也夫事以顯諸文文以實諸事虞君之爲是
辭固以公之制行於古無戾其業盛則其言豊其
理直則其法備不有得於今必有得於後矣然予
區區表而出之則以其不盡用者爲公悲而以其
狃於宴安者爲世戒因予言而興起於斯文今不
敢必其無人焉耳
國朝文類卷第三十九
國朝文類卷第四十
　雜著
　　經丗大典序録
欽惟
欽天統聖至德誠功大文孝皇帝以上聖之資纂
承大統聡眀睿知度越古今至讓之誠格于上下
重登大寳天命以凝於是闢延閣以端居守中心
之至正慨念　祖宗之基業旁觀載籍之傳聞思
輯典章之大成以示治平之永則廼天暦二年冬
有㫖命奎章閣學士院與翰林國史院參酌唐宋
㑹要之體㑹稡國朝故實之文作爲成書賜名
皇朝經丗大典眀年二月以國史自有著述命閣
學士專率其属而爲之太師丞相答刺罕太平王
臣燕帖木兒捴監其事翰林學士承㫖大司徒臣
阿隣帖木兒奎章閣大學士臣忽都魯䔍爾彌實
奎章閣大學士中書右丞臣撒迪奎章閣大學士
太禧宗禋使臣阿榮奎章閣承制學士僉樞宻院
事臣朶來並以耆舊近臣習於國典任提調焉中
書左丞臣張友諒御史中丞臣趙丗安等以省臺
之重表率百司簡牘具來供給無匱至於執筆纂
脩則命奎章閣大學士中書平章政事臣趙丗延
而貳以臣虞集與學士院藝文監官属分局脩撰
又命禮部尚書臣巙巙擇文學儒士三十人給以
筆札而繕冩之出内府之鈔以充用是年四月十
六日開局倣六典之制分天地春夏秋冬之别用
國史之例别置蒙古局於其上尊國事也其書悉
取諸有司之掌故而脩飾潤色之通國語於爾雅
去吏牘之䌓辭上送者無不備書遺亡者不敢擅
補於是定其篇目凡十篇曰君事四臣事六君臨
天下名號㝡重作帝號第一　祖宗勲業具在史
䇿心之精微用言以宣詢諸故老求諸紀載得其
一二於千萬作帝訓第二風動天下莫大於制誥
作帝制第三大宗其本也藩服其支也作帝系第
四皆君事也蒙古局治之設官用人共理天下治
其事者冝録其成故作治典第五疆理廣袤古昔
未有人民貢賦國用繫焉作賦典第六安上治民
莫重於禮朝廷郊廟損益可知作禮典第七肇基
建業至于混一告成有績垂逺有規作政典第八
政刑之設以輔禮樂仁厚爲本眀愼爲要作憲典
第九六官之軄工居一焉國財民力不可不愼作
工典第十皆臣事也以至順二年五月一日草具
成書繕冩呈上臣集等皆以空踈之學謬叨委属
之隆才識旣凡見聞非廣㦯踈逺不知於避忌㦯
草茅不識於憂虞諒其具藁之誠實𣣔更求是正
踈略之罪所不敢逃竊觀唐㑹要創於蘇冕續於
崔鉉至宋王溥而後成書宋㑹要始於王洙續於
王珪至汪大猷虞允文二百年間三脩三進竊惟
祖宗之事業豈唐宋所可比方而國家萬萬年之
基方源源而未巳今之所述粗立其綱廼若國初
之舊文以至四方之續報更加搜訪以待增修重
惟纂述之初猷實出聖眀之獨斷假之以歲月豐
之以廪餉給之以官府之書勞之以諸司之宴禮
意優渥聖謨孔彰而纂脩臣僚貪冐恩私不稱㫖
意不勝兢懼之至惟　陛下矜而恕之謹序
　帝號
臣聞我國家之有天下也上配邃古之聖神繼天
立極非若後丗之興者也堯以唐侯興虞夏禪殷
周繇契稷起蓋有所因而進者也三代而下莫盛
於漢唐宋漢起亭長則巳微矣唐啓晋陽之謀宋
因陳橋之變得國之故其亦未盡善者乎其餘紛
然竊㩀一隅妄立名字以相侵奪歴年不多者何
足算哉惟我　聖朝則不然
聖祖之生受命自天肇基朔土龍奮虎躍豪傑雲
附歴艱難而志愈厲處髙逺而氣彌昌神眀恊符
以聖繼聖至我
太祖皇帝而大命彰大號著大位正矣於是東征
西伐莫敢不庭大王小侯稽首奉命而聖子神孫
德日以隆業日以盛靈旗所向如草偃風至於
丗祖皇帝天經地緯聖武神文無敵於天下矣試
甞論之金在中原加之以天討一鼓而取之得九
州之腹心宋寓江南責之以失信數道而舉之致
四海之混一若夫北庭囬紇之部白霫髙麗之族
吐蕃河西之疆天竺大理之境蠭屯蟻聚俯伏内
嚮何可勝數自古有國家者未若我朝之盛大者
矣蓋聞
丗祖皇帝初易大蒙古之號而爲大元也以爲昔
之有國者㦯以所起之地㦯因所受之封爲不足
法也故謂之元焉元也者大也大不足以盡之而
謂之元者大之至也嗚呼制作若此所以啓萬萬
年之基詎不信歟
成宗皇帝繼統於大成　武宗皇帝恢宏於盛業
仁宗皇帝慈祥之政　英宗皇帝神眀之姿海内
晏然衆庶寜一晉邸信用姦謀違於祖訓天怒人
怨遂終厥身我　今上皇帝應天順人義師克捷
朞月之間正位凝命而又克讓　眀宗皇帝出於
至誠凡属有生莫不感恱重居大寳誕受尊號於
是任賢輔治崇德報功體大臣而禮羣臣親九族
而恊黎庶人文備舉天道益彰頌聲作於朝廷泰
和浹於荒裔治平之迹蓋有不勝其紀者嗚呼今
天下垂黄戴白之民年七八十至於百歳者皆生
於聖元有天下之日矣含哺鼓腹長子老孫至於
丗丗長戴聖元日月之照臨長樂聖元雨露之涵
育何其盛哉編年之書具載國史夫大天下之統
壹天下之心莫重於號著帝號篇
　帝訓
臣聞
聖祖神宗之盛德大業著在簡冊昭如日星矣惟
聖心精微因言以宣者有不得而具聞焉采諸大
臣故家有因事而親蒙教誠或傳誦而得諸見聞
及以文書來上者悉輯而錄之以發其端後有可
攷者得以次第而補之矣
帝制
臣聞古者典謨訓誥誓命之文㦯岀於一時帝王
之言㦯出於史臣之所脩潤其來尚矣　國朝以
國語訓勑者曰聖㫖史臣代言者曰詔書謹列著
于篇
帝系
臣聞自三皇五帝以來莫不衆建同姓以作藩輔
詩曰本支百丗蓋重之也國家宗系外廷無得而
聞焉者諸簡牘而可見者謹著之篇
　帝系附録
自古國家别本支樹藩屏以爲國家長乆之計然
維持之道蓋必有禮法存乎其間　聖朝宗藩之蕃
且大自古莫及而累朝爲之法制以保之者有分
地人民賜予之厚有車服官府符信封諡之貴有
使命徃來之禮有奉命征討之事有訓敕防閑之
禁事在簡牘可録而傳者次第歳月而著之篇
　治典緫叙
書曰冡宰掌邦治天子擇宰相宰相擇百執事此
爲治之本也故作治典其目則有官制沿革以見
其名位品秩禄食之差有補吏入官之法以見用
人之序附之以臣事者則居其官行其事其人其
蹟之可述者也
　官制
國家肇基朔方輔相之臣與凡百執事惟上所命
其名官皆因其事而命之方事征討重在軍旅之
事故有萬户千户之目而治政刑則有斷事之官
可謂簡要者矣旣取中原定四方豪傑之來歸者
或因其舊而命官若行省領省大元帥副元帥之
属者也或以上㫖命之或諸王大臣捴兵政者承
制以命之若郡縣兵民賦稅之事外諸侯亦得自
辟用盖隨事創立未有定制
丗祖皇帝建元中統以來始采取故老諸儒之言
考求前代之典立朝廷而建官府輔相者曰中書
省本兵者曰樞宻院主彈紏者曰御史臺以次建
置内外百司庶府各因其事而舉矣其在内者廢
置陞降之因革政治之所繫也故不得不備考而
紀之若夫宗戚之重莫重於宗正府今宗正所隷
特重於姦盜詐僞之刑稼穡之本莫重於司農今
勸樹藝者歲受其成目宣政捴佛事而西域邊事
之重係焉至於内廷東宫之官属若國史翰林集
賢之治文書宣徽之治玉食將作之治營繕如此
之類皆以重臣領之盖國家盛大庶事浩繁其軄
掌之事視古昔㡬至倍蓰故其官府之陞至於重
大而其属亦已繁多日益月增其勢然也其後頗
以官冗吏繁爲言數有詔裁減而卒未遑及亦有
不得巳者夫外之郡縣其朝廷逺者則鎭之以行
中書省郡縣又逺於省若有邊􁆪之事者則置宣
慰司以逹之鹽鐡之類又别置官有軍旅之事分
布於外者則置萬户府有大征討則置行樞宻院
無則廢舉刺之事則有行御史臺領監察御史肅
政廉訪司以治之此其大凡也其詳各著于篇
　三公
古者三公官不必備惟其人其軄則寅亮天地燮
理隂陽以論道經邦者也我國家以太師太傅太
保爲三公自木華黎國王始爲太師凡爲三公者
皆國之重臣而漢人惟劉秉忠爲太保其後鮮有
聞惟贈官或有之又有所謂大司徒司徒太尉司
空之属或置或否其置者或開府或不開府而東
宫甞置三師三少不恒有也又有所謂開府儀同
三司儀同三司者因金舊制謂之散官實無開府
之儀云凡開府者則有參軍長史之属附見于篇
宰臣年表
宰相者上承天子下統百司以治民庶治體之得
失國勢之安否繫焉國初將相大臣年月䟽闊簡
牘未詳者則闕之中統建元以來執政之官其拜
罷歳月之可考列表而書之政事因可得而見矣
　各行省
國初分任軍民之事或稱行省無定制旣立都省
車駕行幸都省官從而留都者亦謂之行省有征
伐之事則或置行省與行樞宻院迭爲廢置中統
至元間始分立行中書省有尚書省則爲行尚書
省尚書廢則行省仍稱中書初以行省爲稱者雖
有便冝承制之權而無軄名留都所謂行中書省
者不别設官因都省之留者而已其各處立行中
書省因事設官官不必備皆以省官出領其事或
才置參政僉省同僉之類其後至於設丞相其官
皆以宰執行某處省事繫銜旣而嫌於外重改爲
某處行中書省平章若右丞左丞參政而其軆始
不與都省侔矣參政之下又甞再置僉省後亦廢
今天下行省凡十而有廢置遷革者著于篇
　入官
天子擇宰相宰相擇百官治天下之要用人而巳
建官之法有天下者之所愼也我國家之初任人
惟其材能卒獲豪傑之用及得中原損益古今之
制度而行之而用人之途不一親近莫若禁衛之
臣所謂怯薛者然而任使有親踈軄事有繁易歴
時有乆近門第有貴賤才器有大小故其得官也
㦯大而宰輔㦯小而冗散不可齊也國人之備宿
衛者浸長其属則以自貴不以外官爲逹方天下
未定軍旅方興介胄之士莫先焉故攻取有功之
士皆丗有其軍而官之事在樞府不統於吏部惟
簿書期㑹金糓營造之事供給應對惟習於刀筆
者爲適用於當時故自宰相百執事皆由此起而
一時號稱人才者亦出於其間而政治繫之矣擇
吏之初頗由於儒而所謂儒者姑貴其名而存之
爾其自學校爲教官顯逹者盖鮮獨國學初以貴
近就學而用之無常制其後歳有貢法而􁋚失初
意矣其以文學見用於朝廷則時有尊異者不皆
然也至元以來數𣣔以科舉取進士議輙中止延
祐始力置進士科三年　取不及百人爾
丗祖皇帝置國字以通語言其用人略如儒學之
制而加逹矣至於奉上官之任使奔走服役嵗月
旣乆亦皆得官雖細大有殊要皆爲正流矣乃宗
王之有分地官府而保任之者與夫治酒漿飲食
者執樂伎者爲弓矢衣甲車廬者治暦數隂陽醫
藥者岀納財賦者逺夷掌其部落者㦯身終其官
或丗守其業不得遷他官而有恩幸遭遇驟至貴
近者有之非有司所得制而陳言獻䇿納粟捕盜
與勲舊之後裔權要之引進皆有其人焉而不常
也凡入官之途大槩如此云
　補吏
國朝入官之制自吏業進者爲多卿相守令於此
焉岀故補吏之法尤爲詳宻今别而録之雖有舊
例也衝改者簡牘尚存則亦存之以備沿革之考
譯史宣使通事知印奏差附見
　儒學教官
丗祖皇帝旣立國子學以教國人及公卿大夫之
子取其賢能俊秀而用之又推其法於天下而郡
縣皆立學其司儒之命於朝廷者曰儒學教授路
府上州則置焉蒙古字行則置蒙古字教授考满
皆入流而隂陽醫學亦倣置教授不與流選之考
　軍官
武臣之入官也其始以功其子孫以丗繼兹著其
大槩詳在軍旅之典矣
　錢糓官
國家旣有中原國用所繫賦稅爲重而内附諸侯
之取諸民者寛急豐約各唯其意莫能一也
丗祖皇帝始制宣課官多擇眀敏忠厚之士用之
民用稍舒方是時郡縣之間唯利權爲要官及好
聚歛者見用紛然建置官府民用弗堪今數十年
之間稍有定制故凡錢糓之任有可考者則備書
之以見其沿革云
　投下
古者諸侯分國而治天子命卿之外大夫士以下
其君皆得而命之今制郡縣之官皆受命於朝廷
惟諸王邑司與其所受賜湯沐之地得自舉人然
必以名聞諸朝廷而後授軄不得通於他官盖愼
之也
封贈
至元中追贈之制唯一二勲舊之家以特㤙見褒
雖略有成例未行也至大初始行定制課忠責孝
之意備矣其沿革著于篇
　承廕
聖王之制賞延于丗是以國家有承廕之法辨嫡
庶謹嗣續推㤙致儆之法意備焉
　臣事
維我　祖宗聖德神功至盛極大如天地之不可計
度如日月之不可繪畫　聖上詔脩此書實以顯謨
承烈爲重然求事蹟於吏牘則文繁者不足以得
其㫖意事簡者又不足以見其始末於是神聖思
慮之精微誥訓之詳委攻取之機略法令之制作
㡬不得其什一焉以爲宗藩大臣中外文武百僚
有近侍帷幄逺將使㫖内議典則外授征討或各
有所授而傳焉因得以考其續餘之所在故從而
求之朞月之間其以書來告者旣取其大係諸聖
典而其事有不可棄遺者著臣事之篇
　賦典揔序
傳曰有德此有人有人此有土有土此有財有財
此有用兹古令不易之論也粤若皇元肇基朔方
神功大業混一華夏好生之仁如天地無不覆載
此聖德之昭著也今賦典之目有曰版籍户口八
紘萬國文軌攸同緫緫林林重譯歸化此有人也
曰都邑曰經理始自建邦設都分疆畫界置郡邑
以聚烝民經田野以均稅役次而大封同姓以厚
親親之義此有土也曰農桑曰賦稅曰鈔法曰海
運曰金銀珠玉曰銅鐵鉛錫曰鹽法曰茶法曰酒
課曰商稅曰市舶均其貢賦遷其有無糓貨流通
富民利國此有財也曰宗親歳賜曰百官俸秩曰
公用錢曰常平義倉曰惠民藥局曰市糴粮草曰
賑糶賑貸曰恤惠鰥寡歳有經費制之以節出納
稽㑹有司具焉此有用也於乎我祖宗創業守成
艱難勤儉亦豈易言哉大率以脩德爲立國之基
以養民爲生財之本布諸方䇿昭示後裔以垂憲
萬丗者寜有旣乎
　都邑
惟我
太祖皇帝開創中土而大業旣定
丗祖皇帝削平江南而大統始一輿地之廣古所
未有遂分天下爲十一省以山東西河北之地爲
腹裏隷都省餘則行中書省治之下則以宣慰司
轄路路轄府州若縣星羅棊布粲然有條至元間
甞命祕書少監虞應龍等修大一統志書在官府
可考焉若夫地名沿革之有異城邑建置之不常
歸附之期設官之所皆必有徵所以紀疆理之大
彰王化之逺也猗歟大哉
　附録(安南)
我國家始定雲南即岀師取安南事見征伐篇及
其來朝事見朝貢遣使等篇今黎崱所撰安南志
畧沿革地理山川物産風俗略備取以著此篇其
封爵有王侯官稱有御史輿服法令之類僣擬於
天朝朝廷寛仁待以逺人而闊略之而不可載於
此故不書
　版籍
洪惟我
太祖皇帝龍飛朔方開天建極以生民爲心繼惟
太宗皇帝纂承天緒迨歳甲午滅金於蔡眀年乙
未始下詔籍民數時方兵革之餘自燕亰順天等
三十餘路得户八十餘萬屢敕撫民之官勞來安
集増羨者賞逃亡者罰歳壬子欲驗户口登耗復
下詔籍之視乙未之數増二十餘萬户欽惟
丗祖皇帝其仁如天丗治時雍黎民丕變至元七
年有司請大比民數復増三十餘萬户十一年
上命丞相伯顔伐宋諭之曰昔曹彬不嗜殺人一舉
而江南定汝其體朕心法彬事毋使吾赤子横罹
鋒刃聖人如天之仁於玆見矣迨南北混一越十
有五年再新亡宋版籍又得一千一百八十四萬
八百餘户南北之户緫書于冊者計一千三百一
十九萬六千二百有六口五千八百八十三萬四
千七百一十有一而其山澤溪洞之氓又不與焉
上視漢唐極盛之數無以加此夫天地之道生生
不息推之以祖宗厚澤深仁洪昌繁衍聿有以隆
我皇元萬丗無疆之丕基
　經理
履畒而稅者亦田制之一法也故有國家者必善
治之則人不擾而賦有恒否則未見其利也夫民
間强者田多而稅少弱者産去而稅存固在所當
治也延祐初章閭倡經理之議期限猝迫貪刻並
用官府震動人不聊生富民黠吏並縁爲姦盜賊
並起田菜荒蕪其弊有甚於在前者至降眀詔以
撫慰之而後定故才臣計吏之有欲爲者可不熟
慮而愼行之哉
農桑
農桑者王政之本也可不重哉我
丗祖皇帝從左丞張文謙之請立司農官頒農政
化天下以敦本就實之道老者得其所養少者有
以自力教之蓄積之方申之學校之義牧民之官
法其勤墯風紀之司嚴其體察歳終以爲殿最其
法可謂至矣迨夫列聖相承綸音誕布必諄諄以
勸農爲言皆所以爲生民之命而開太平之基者
也今悉著于篇
　賦稅(稅粮)
太宗皇帝詔有曰依倣唐租康調之法其地稅量
土地之冝大朝開創之始務從寛大此丙申嵗詔
㫖之節文也
丗祖皇帝至元十七年申眀舊制而加宻焉則送
納之期收受之式封完之禁㑹計之法於是乎大
備矣
　賦稅(夏稅)
成宗皇帝時丞相完澤等以江南科稅之未有定
例也於是參稽亡宋之制定夏秋二稅則輸以木
綿布絹絲綿等物秋止徴其粮稅視其粮以爲差
㦯一石輸稅三貫二貫一貫㦯一貫五伯文一貫
七伯文因其地利之冝人民之衆酌其中數而取
之盖經乆之道也然稅隨地出有産去而稅存者
貧弱㦯不給焉守土之吏可不體其立法之意也哉
賦稅(科差)
國家之得中原也納差之名有二曰絲科曰包銀
各驗其户而上下科取之中統建元以來始有定
制歲終中書則㑹計其出入揔數而奏焉年糓不
登則有減免之恩所以息民方也及得江南其制
益廣國家殷冨人物阜康則王者輕徭薄賦之效焉
　海運
惟我
丗祖皇帝至元十二年旣平宋始運江南粮以河
運弗便至元十九年用丞相伯顔言初通海道漕
運抵直沽以逹亰城立運粮萬户府三以南人朱
清張瑄羅壁爲之初歲運四萬餘石後累増及二
百萬石今増至三百餘萬石春夏分二運至舟行
風信有時自浙西不旬日而逹於亰師内外官府
大小吏士至于細民無不仰給於此於戯
丗祖之德淮安王之功逮今五十餘年𥙿民之澤
曷窮極焉
鈔法
丗祖皇帝中統元年七月創造通行交鈔以絲爲
本以革諸路行用鈔法之弊也行用鈔之法文牘
莫稽交鈔則以銀五十兩易絲鈔一千兩是年十
月又印造諸路通行中統元寳每一貫同交鈔一
兩兩貫同白銀一兩又以文綾織爲中統銀貨毎
一兩同白銀一兩而銀貨未及行焉印造支發歲
有經數用乆而弊者則赴官換易除以工墨稱物
貨之平通貿易之便爲利愽矣其法之弊也鈔輕
而物重子母不能相權故至元尚書省折以中統
之五倍至大尚書省又折以至元之五倍每加愈
重而中統至元之相兼迄於今而見用其可稽者
皆録焉
　附録(錢法)
周禮九府圜法其來尚矣　聖朝造交鈔寳鈔以
權錢鈔有錢文銅有禁法是
丗祖皇帝有意於圜法乆矣特未遑鼓鑄流通耳
至大三年詔有司行用銅錢四年詔罷之錢雖不
行而議者甚衆間有論辯確至隨章具録以備舉
行雖然資丗之寳廢興亦有數存乎其間云
　金銀珠玉銅鐡鉛錫礬鹻竹木等課
山林川澤之産皆天地自然之利也可以冨國而
或以病民我國家皆因土人呈獻願輸之課其多
者不盡收其少者不强取故享其利於莫窮焉凡
州郡所入之數登於王府爲國經賦者則載之而
好功興利之徒時立說以自售其事之虚實言之
用否則在朝廷也
　鹽法
國初以酒醋鹽稅河泊金銀鐡冶取課於民歳定
白銀萬定六色均辦之
太宗皇帝歳庚寅始行鹽法立河間山東平陽四
川課稅所四每鹽一引須重四百斤其價銀一十兩
丗祖皇帝中統二年減銀爲七兩至元十三年旣
取宋立兩淮兩浙福建運司三每引改中統鈔九
貫二十六年増爲五十貫凡天下緫設運司七分
辦歳課然難易各不同有因自凝結而取者觧池
之顆鹽也有煑海而後成者河間山東兩淮兩浙
福建之末鹽也惟四川之鹽出於井深者數百尺
汲水煑之井亦多不同徃徃在萬山之中觧鹽之
外工力勞費竈户凋弊課額漸増本末均困此其
難者也元貞丙申每引増課鈔爲六十五貫至大
己酉至延祐乙卯七年之間累増爲一百五十貫
泰定乙丑減去二十五貫天暦巳巳復増爲一百
五十貫凡今天下歳辦正餘鹽以引計者二百五
十六萬四千有竒以課鈔計者嵗入之數七百六
十六萬一千餘定噫視中統至元之數已増㡬二
十倍矣然而國用益不給何哉司財用者不可不
察也
　茶法
皇朝至元六年始以興元交鈔同知運使白賡言
初榷成都茶課十三年江南平左丞吕文煥首以
主茶稅爲言以宋㑹五十貫準中統鈔一貫次年
定長引短引是歳征一千二百餘定十七年置榷
茶都轉運使司于江州路緫江淮荆湖福廣之稅
而遂除長引專用短引二十一年免食茶稅以益
正稅二十三年以李起南言増引稅爲五貫二十
六年丞相桑哥増爲一十貫延祐五年用江西茶
運副法忽魯丁言減引添錢每引再增爲一十二
兩五錢次年課額遂增爲二十八萬九千二百餘
文逮天暦己巳罷榷司而歸諸州縣按茶之榷始
于唐德宗宋遂爲國賦額今國家茶課由約而博
原委有自云
　酒醋
國初有徴收課稅所而州縣酒醋悉隷後大都則
立酒課提舉司外而路府州縣皆著課額爲國賦
之一其利亦云厚矣
　商稅
國家始得中原賦諸民者未有定制歳甲午始立
徴收課稅所以徴商賈之稅初無定額至元七年
立法始以三十分取一每歳隨路通收稅課以銀
四萬五千定爲額禁毋多取以紓民力逮二十六
年桑哥爲丞相遂重增其稅自是以來漸以增益
視其初倍蓰十百不侔矣
　市舶
皇朝平定江南幅貟旣廣貢賦益夥於是泉州上
海澉浦温州慶元廣東杭州隣海諸郡與逺夷蕃
國徃復互易舶貨因宋制細物十分而取一麤物
十五分而取一以市舶官主之其發舶其回㠶必
著其所至之地驗其所博之物給以公文爲之期
日而所入之貨甞以萬計其法至詳宻矣㦯者以
損中國無用之貲易逺方難致之物爲說而不思
夫國家聲教綏懐無逺不及之效孰謂知所當寳
者哉
　宗親歳賜
國朝諸宗戚勲臣食采分地凡路府州縣得薦其
私人以爲監秩禄受命如王官而不得以歳月通
選調其賦則每五户出絲一斤不得私徴之皆輸
諸有司之府視所當得之數而給予之其歳賜則
銀幣各有差始定於
太宗之時而増於　憲宗之日其文牘可稽也至
丗祖平定江南各益以民户時科差未定皆折支
以鈔而　成廟復加賜焉於戯入統有宗而事權
不紊分支有則而恩澤不遺規摹宏逺哉
　俸秩
國初在官未置禄秩至
丗祖皇帝中統建元始著給禄之令内而朝臣百
司外而路府州縣微而府史胥徒莫不有禄大德
中以外有司之有職田也故益之以米焉　朝廷
之歲費重矣而官吏之奉職者可不思所以報稱
之哉
　公用錢
在官者月給廪禄亦旣周矣而隨朝諸大夫多貴
官時有賀上燕集交好之禮取俸給以備用則吏
属多不給廼賜之錢使得貸諸人入其子息以給
其用自至大二年始賜左右司六部後諸司援例
以請者皆頒賜焉多寡無定制云
　常平義倉
國朝自至元六年詔立義倉于鄉社又置常平倉
于路府使饑不損民豐不傷農粟直不低昻而民
無菜色誠救荒之良法也今名雖存而實廢焉申
眀舉行則在乎人耳
　惠民藥局
聖朝自
太宗皇帝九年丁酉始立惠民藥局自燕亰至南
亰凡一十路逮大德三年詔各路分置之官給鈔
本各有差月營子錢脩備藥物仍擇良醫主典救
療貧民俾無疾痛之患大哉　列聖大德好生之
心無所不用其極
市糴粮草
天食者民之所急故八政以食爲先況邊庭所需
軍儲尤不可一日闕者自中統二年省臣奉㫖命
户部發鈔或鹽引令有司増其市直於上都北亰
西亰等處募客旅和糴粮以供軍需以待歉年歳
以爲常又在亰飼馬之芻惟用河間鹽令有司以
五月預給亰畿郡縣之民至秋成各驗鹽數以輸
之名曰鹽折草每鹽二斤折草一束須重一十斤
計歳用草八百萬束折鹽四萬引此國家市糴之
大略也
　蠲免(恩免差稅)
古者府藏有積乃與民休息或復其租我朝治厎
隆平時因慶遇或行幸所過恒賜差稅由是宻邇
如大興開平興和畿内諸縣賦稅屢免垂白之老
不識公吏熈熈陶陶咸樂太平之丗吁亦盛矣
　蠲免(災傷免差稅)
民者國之本賦者民之力我國家常以薄稅歛寛
督責思與民同樂乎雍熈故於耕也勸其惰勞其
勤惟恐民之不足㦯有災沴詔書迭下除其賦稅
以優民力俾無流移之患曰徯有年皆吾
皇之賜也
　賑貸(亰師賑糶粮/紅帖粮)
亰師乃天下之都㑹人物繁輳逐末者多仰給海
運粮至元二十二年兩城設鋪分遣官吏下其市
直賑糶歳以爲常間爲豪强嗜利之徒巧取弗能
周及貧民大德五年省臣奏㫖令有司取㑹兩城
貧乏户口之數置立半印號簿文帖各書其姓名
口數逐月對帖以給之其視賑糶之價三分常減
去其一名曰紅帖粮遂與賑糶並行焉
　賑貸(各處災傷賑濟)
周禮救荒之政十有二凶荒凶札皆有蓄積以備
不虞漢髙就食之令文帝發倉之政亦其次也我
國家每下詔必以鰥寡孤獨不能自存為念特加
優䘏官爲廩贍或不幸而遇水旱蟲螟之災即遣
使存問安撫戒飭官吏廩粟庫幣不吝其岀凡在
民者閉糴者罪出粟者官視之如赤子惟恐有凍
餒焉斯民何其幸也
國朝文類卷第四十
國朝文類卷第四十一
雜著
　禮典緫序
於皇有元應天順人功成治定廼稽古經國施和
萬民惟　帝中興禮樂大備粲然成方垂則後丗
夫制禮自迩覃逺由親曁䟽朝覲㑹同以正大位
以統百官以馭天下錫賚燕饗以睦宗戚以親大
臣以祼賔容天下旣定弗敢怠寧故行幸以時君
臨萬邦在器與名故通信以瑞節辨等以輿服定
律作樂治歴眀時何以守成求聞帝王之訓以崇
徳何以新民率循聖賢之學以設教勵學以經行
而賔興其賢能廣聴於芻蕘以通徹其壅蔽討論
潤色藝文脩矣厚徃薄來逺人柔矣天道弗逺示
君以事故度德以應禎祥脩巳以弭灾變而人道
備矣是以道合于天德涵乎地仁義孚于民然後
可以享上帝事祖宗通乎上下之祀而無愧生榮
死哀極乎幽眀之變袐科内典悉其祀禱之方而
鬼神之情見矣考諸行事厥有成績作禮典上中
下篇一曰朝㑹二曰燕饗三曰行幸四曰符寳五
曰輿服六曰樂七曰歴八曰進講九曰御書十曰
學校十有一曰藝文十有二曰貢舉十有三曰舉
遺逸十有四曰求言十有五曰進書十有六曰遣
使十有七曰朝貢十有八曰瑞異爲禮典上篇一
日郊祀二曰宗廟三曰社稷四曰岳鎭海瀆五曰
三皇六曰先農七曰宣聖廟八曰諸神祀典九曰
功臣祀廟十曰謚十有一曰賜碑十有二曰旌表
爲禮典中篇一曰釋二曰道爲禮典下篇蓋國家
典禮朝㑹以尊君治人之道也郊廟以禋祀事神
之道也佛氏爲教超乎神人之表所以輯福於國
家民庶者也故各爲一篇之首
　朝㑹
國朝凡大朝㑹后妃宗王親戚大臣將帥百執事
及四方朝附者咸在朝㑹之信執禮之恭誥教之
嚴詞令之美車馬服用之别牲齊歌樂之辨寛而
有制和而有容貴有所尚賤無不逮固巳極盛大
於當時矣
世祖皇帝建國紀元始命議禮考文思兼古帝王
之事粲然成一代典章以垂無窮焉
　燕饗
國有朝㑹慶典宗王大臣來朝歳時行幸皆有燕
饗之禮親䟽定位貴賤殊列其禮樂之盛恩澤之
普法令之嚴有以見　祖宗之意深逺矣與燕之
服衣冠同制謂之質孫必上賜而後服焉
　行幸
皇朝建國之初四征不庭靡暇安處
世祖皇帝定兩都以受朝貢備萬乗以息勤勞次
舎有恒處車廬有恒治春秋有恒時逰畋有度燕
享有節有司以時供具而法寓焉此安不忘危貽
子務萬世之法者也故　列聖至于今率循而行
之
　符寳
古者合信於天下皆用玉焉至秦得和氏璧刻爲
皇帝壐後有天下者傳之爲寳或不得則倣而作
之噫天命有德何有於秦璽哉我朝懲歴代之謬
雖得秦刻及前世之器皆藏而弗用爰製大寳質
兼金玉之貴文列古今之宜以成一代之制度典
瑞掌之爰述其目凡軍符驛劵諸侯王百司印章
附焉
　輿服
聖朝輿服之制適宜便事及盡収四方諸國也聽
因其俗之舊又擇其善者而通用之
世祖皇帝立國建元有朝廷之盛百官之冨宗廟
之羙考古昔之制而製服焉如冕舄之制祭祀則
用之旂常之章朝㑹則用之至　英宗皇帝始置
鹵簿於是乎儀衛兼備矣
　樂
樂也者聲文之著者也國家樂歌雄偉宏大足以
見興王之盛焉郊社宗廟孔子之廟先農之壇用
古樂朝㑹燕饗用讌樂於是古今之音備矣
　㦄
欽天授時帝典先焉我
世祖皇帝混一區夏首徴名儒作授時厯爲仰儀
簡儀及諸儀表創物之智有古人未及爲者於是
測㬌之所東極句麗西至滇池南踰朱厓北盡鐡
勒凡二十有七是亦古所未備者也其爲法多采
唐一行之議主於隨時考驗以與天合則無前代
沿襲傅㑹之弊此亦古所未能用者也豈非眞充
㑹合宇宙一初之徴歟昔在
太宗皇帝時中書耶律楚材甞爲庚午元厯足以
見國初弥綸天地之事者巳如此今西域亦有厯
官國家參用之
　進講
國初甞求儒者於兵間巳有問道考治之意
丗祖之在潜藩也盡収亡金諸儒學士及一時豪
傑知經術者而頋問焉論定大業厥有成憲在位
三十餘年凡大政令大謀議諸儒老人得以經術
進言者可考而知也厯朝因之至我　欽天統聖
至德誠功大文考皇帝始開奎章閣陳　祖宗之
遺訓考經史之格言以養德性以成事功而文治
大興矣
　御書
日月之縣象雲漢之爲章星辰之經緯皆天之文
也及夫河出圖洛出書則有以通神眀之德類萬
物之情豈非造化之緼至是而著眀歟天子言而
爲訓誥誓命行而爲禮樂典章何徃而非文也至
於萬幾之暇親御翰墨則刻之琬琰焜燿來世亦
猶天之所爲其惟圖書乎我國家自
丗祖皇帝爰擇名儒以傅東宫是故　𥙿宗皇帝
之在春坊甞有日習倣書藏之東觀以示子孫迨
夫　仁宗皇帝　英宗皇帝時有宸翰寵賜羣臣
傳至　欽天統聖至德誠功大文孝皇帝則辭章
之粹書法之聖度越前代帝王矣猗歟盛哉
學校
古之有國家者設庠序學校以教其民申孝弟之
義導仁義之方所以扶植三綱五常之道也故自
王宫國都至于閭巷莫不有學秦漢以降率是而
行之則治違是而廢之則否眀效大驗不可誣也
我朝自　太宗皇帝投戈講藝建學于燕四方諸
侯相繼興學迨夫　世祖皇帝之在潜邸也故金
進士元好問啓請爲儒教大宗師作其即位以道
建極文軌混同内設胄監外設提舉官以領郡縣
學校之事於是遐陬絶漠先王聲教之所未暨者
皆有學焉至元八年頒行國字又設蒙古字學視
儒學而加重自時厥後書院精舎月益歳増及夫
大司農之立則一郷一社皆有學矣　列聖相承
百年之間幅貟萬里黌舎相望何其盛也而我
欽天統聖至徳誠功大文孝皇帝又設置授經郎
于奎章閣之下以教近臣貴戚子弟之㓜者斆學
自貴近始天下有不感化者乎外是醫藥卜筮之
流亦皆有肄習之所則名一藝者咸精其能矣若稽
周官郷大夫之教属地官大司樂之教属春官今
國都郡邑之學載禮典鄉社之學則賦典具存云
藝文
我國家文學之盛上古聖賢以來諸儒絰傳之學
史官載之書其主典之官則有翰林國史集賢等
院祕書國子等監而律歴隂陽醫卜之事竺乾之
教老荘之說又各有其人焉民間之書尚多也自
我朝之所作者製國字以通語言文字於萬方述
國制以示禮樂刑政於天下至若奎章之建閣斷
自宸衷緝熈聖學表章斯文所謂唐虞之際於斯
爲盛矣夫
　貢舉
以利目取賢能之士歴周漢至于唐以來其目多
矣我　太宗皇帝旣取中原即行試選取士之法
至元中甞議行進士科歷大德至大皆有議而未
及行　仁宗皇帝始以獨斷行之如茂異神童之
科有則舉之非若進士科之有定額也而亦附見焉
　舉遺逸
國家取人之途多矣其有爲有能之士或不肯自
售朝廷以禮徴聘而起之髙爵厚禄以待之是以
貪夫㢘薄夫敦鄙夫寛懦夫有立志者用此道也
以遺逸舉者百餘年間尚多有之而簡牘殊不備
書有徴者以啓其端
　求言
昔者芻蕘之言聖人擇焉我國家來言者以逹下
情言苟不當亦不加罪著在令甲其内外臣僚章
䟽語在治典中禮曹軄掌封事甚衆朝廷數使治
擇而采用之俟其成編則取而載之此
　進書
工執藝事各進其技因以得官者盖有之矣能文
之士以其所作來獻朝廷許之噫道成而止藝成
而下君子亦兼取焉
遣使
昔我國家之臨萬方也未來朝者遣使喻而服之
不服則從而征伐之事在政典此記使事而巳天
下旣定郡縣旣立有所詢問考察則遣使致命遐
逺則遣使皆事巳而罷彚有司之存牘爲此篇
　朝貢
我國家幅貟之廣極天地覆燾自唐虞三代聲教
威力所不能被者莫不執玉貢琛以脩臣職於是
設官治舘以待之梯山航海殊服異狀不可勝紀
案牘不具不得備書立此篇以俟考補
　瑞異
古人有灾異則謹書之所以儆天戒而思患豫防
也而祥瑞或缺不書者恐善佞者之生侈心焉今
灾祥並置以考休咎之徴故簡牘有存者悉書之
　　　右禮典上篇凡十有八目
　郊祀
惟天子得祭天古之制也我國家建大號以臨天
下自有拜天之禮衣冠尚質祭品尚純帝后親之
宗戚助祭率其世職非此族也不得與焉報本反
始出於自然而非強爲之制者也有司簡牘可知者
憲宗皇帝始拜天於日月山既而又用孔子孫元
措言祭昊天后土始大合樂
世祖皇帝至於今制度弥文而國家之舊禮初不
廢也
　宗廟
國𥘉祭享之禮袓宗自有成法　世祖皇帝中統
元年秋七月祀　祖宗于中書省三年因建太廟
于燕京四年冬十有一月有事于太廟至元十七年
新作太廟于大都更定室次歲有恒祀
武宗皇帝始親享　英宗皇帝更作新廟始製鹵
簿御衮冕行祼獻　今上中興先見廟而後即位
親祀之禮史不絶書宜乎克戡大難身致隆平規
模宏逺矣
　社稷
古者有人民則置社稷至元二十九年始用御史
中丞崔彧言以眀年正月營社稷於和義門内少
南以春秋仲月上戊致祀牲牢噐幣三獻之禮八
成之樂亞於郊廟之隆矣郡縣之祀風雨雷師皆
附是焉
　嶽鎭海瀆
古者有事於方岳天子親之其在諸侯封内者則
諸侯亦各得祀之秦漢之後嶽鎭海瀆全歸職方
氏之時蓋鮮我國家混一名山大川咸在封域之
内自　世祖皇帝累降眀詔以次加封歳時遣使
禮焉
　三皇
三皇配天立極有國家者載諸祀典禮亦宜之我
國家通祀於天下祭儀略倣孔子之廟歳以春秋
之季行事而以醫者主之
　先農
國家既得中原始立勸農司又置大司農專領耕
桑之事歳有祈報於先農則其官主之請于
天子而行事焉
宣聖廟
有國家者通祀仲尼於天下其來尚矣我國家定
中國廟祀如故而學隷焉舟車所至凡置郡縣之
地無小大莫不皆有廟學其重者京師有國學之
建東魯有闕里之祠至於褒封聖門之重崇撫儒
者之勤尤爲盛大矣
　諸神祀典
神眀之祀必因山川之形氣或有功德於人民可
以禦災患可以立名教者則載之祀典非禮之禮
不滛則謟在王政所宜禁者矣
　功臣祠廟
古者諸侯有國大夫有家則有廟以祭其祖考功
臣之立廟雖諸葛武侯之於蜀漢猶有所不許焉
後世宗法不行諸侯大夫之家無廟以祭幾於忘
其先矣我國家一二大勲勞之臣賜之廟而使之
祭皆異數云
　諡
諡以易名所以定論平生也而羣臣之諡善惡具
在今善者多得諡而惡者無與立諡鳥
　賜碑
昔之有大勲勞於國家者勒之鼎彞以勸臣庻以
示其子孫後世伐石紀功以文其出自上旨考皆
異恩也其事具天官臣事兹著其目焉
　旌表
詩云天生烝民有物有則民之秉彞好是懿德夫
孰無秉彝好德之心哉有國家者立爲法制使愚
不肖者有所觀感庶乎企而及之勉強以從之故
有忠臣孝子義夫節婦之目以風示天下我朝教
育之乆有司上于禮部者無虚日旌異之書幾徧
海内可不謂之盛治哉
　　　右禮典中篇凡十有二目
　釋
佛氏之學其言以涵弘廣大爲宗我國家思以至
仁大慈覆燾萬物利益羣有是以崇尚其教而敬
禮之日盛月益大抵爲宗社生靈計也其事攷而
得之者悉載于篇以冠禮典丙卷之首
　道
道家者流以清浄爲宗禬禳禜醮其末也
太祖初有全眞兵處機者亦勸上以好生止殺之
事中原之人至今稱道之此道之一門也其他如
正一大道之類皆有所因起其事有關於朝廷者
則録之
　　　右禮典下篇凡二日
　　政典緫序
天生五材兵能撥亂軒轅之興其戰七十征頑伐
鬼代不絶書惟我國家光受貞符　二祖三宗經
營大業天戈攸及無逺不庭　成廟以來敷文享
成邊垂乂安間有小警德明德威㝷致敉寧若創
與守度越前古編之簡冊焜耀無極是作政典其
類二十其帙百二十三
凡天下事其統有宗貫鏹挈裘以索以領作目録
一卷天造草昧西東梗阻式渙其羣以一萬有作
征伐第一末盗遐夷潢池倔強蝨蚤奚校道兼畏
懐作招捕第二籍各編伍憲度以申踐更調發覯
若畫一作軍制第三刀斗靈姑干戚斧鉞􁃅兠函
矢皆軍之用作軍噐第四作息進退齊之實難乃
立之師示以成式作教習第五噐乆益弊習乆益
忘俾陳在列視其臧否作整點第六有能勤事以
死樹功髙爵厚禄用錫其成作軍賞第七怠惰亡
命賊事敗衆待爾以何刀鋸鞭扑作責罰第八周
廬􁆪廵前後左右居重馭輕以臨天下作宿衛第
九大君之心天下一家思保億兆皆如王宫作屯
戍第十勞則思善興建是役且寛三農俾專南畞
作功役第十一爾病我藥我振爾之沐浴膏澤歌
詠勤苦作存恤第十二看來叢脞紛瑣無歸取不
可門棄之弗備作兵雜録第十三屯田軍食馬枚
軍資獵以合圍斯寓軍政驛郵騶邏皆有卒名非
兵而兵故悉附見作馬政第十四屯田第十五驛
傳第十六弓手第十七急逓第十八祇從第十九
鷹房捕獵第二十終焉
　征伐
　　平宋
國家旣踣金遂與宋鄰歳有疆埸之事天啓
列聖方事開拓宋德日衰權姦擅命土隳人貳曾
不知警迨　丗祖即祚拘我好使(郝/經)結我叛臣(李/壇)
天子震怒是以有襄陽之役文煥送欵(吕文/煥)亡徴
具矣而直我神聖興王之運驅豪傑攬羣䇿飈逐
霆訇三道鼓行(至元十一年十月左丞相伯顔奉/詔南征九月一日伯顔與史天澤)
(命師襄陽分軍爲三道伯顔引大軍水陸趍郢州/招討使翟某以兵一萬由西路老鴉山趍荆南府)
(唆都以兵一萬由東/路棗陽掠司空山)前茅破竹中堅握機於是斮
沙陽新城(十月二十二日大軍至沙陽城下令黒/楊緫管招降城上不肯與之語復使一)
(俘持黄榜及撽文且傳郢州都統趙文義首入城/招之其守將串樓王緫管者斬俘焚黄榜其部官)
(傅益乗一舟引軍十七人來降續又降軍船七艘/王緫管斬益軍之欲降而未及者日暮我軍立砲)
(二十三日參政吕文煥至城下諭之使降弓弩亂/發乃水陸並進軍中有李國用者能祭風風大作)
(砲手張元帥䓁順風掣金汁火砲八城燒屋舎煙/熖燎天城遂破生禽串樓王等四人餘悉斬之沙)
(陽南五里爲新城其将曰邊都統二十四日參政/吕文煥至城下招諭城工人不肯酬荅流矢亂下)
(二十五日伯顔等過江令鉄木兒史荅刺渾二人/詣城下招之列沙陽所斬首及縳串樓王等令望)
(城呼邊都統宜速降不然禍在目下又射黄榜及/文檄入城中又遣人招邊都統曰請吕參政與語)
(文煥騎馬至城下飛矢如雨中文煥右臂奔還二/十六日緫制黄順來降二十七日令順赴城下呼)
(城上軍其部曲即縋城欲下邊都統邀截入城當/門斬之統副任寧又來降遂引軍㩀其周圍堡寨)
(復使人招於城下邊都統不言但以火砲石炮弓/弩箭鑿俱發於是水陸並進立砲彀弩竪雲梯登)
(城攻破邊都統自焚死/串樓王䓁四人亦併誅)鏖陽羅(十一月廿三日大/軍至蔡店伯顔大)
(㑹親將議渡江遣捴管劉深千戸馬福觀沙湖水/勢令諸將皆趍漢口諸將曰漢口水急且有備不)
(若由淪河轉取沙武口以入大江伯顔遣覘沙武/口宋將夏貴堅守其勢難犯伯顔乃圍漢陽軍陽)
(言取漢口渡江貴果出精兵數千援漢陽併力守/禦伯顔遣萬戸阿刺罕率騎兵倍道趍沙武口襲)
(振之十二月九日大軍自漢口開垻引船入淪河/􁖥沙武口逹於大江十日伯顏以戰艦萬計相踵)
(而至先令數千艘泊於江岸北屯布蒙古漢軍旌/旗弥望宋人奪氣夏貴率漢鄂舟師弥亘三十餘)
(里迎敵至夜貴潜發兵犯我師軍船緫管張當戰/卻之是日令諸將修攻具進陽羅堡十一日詰旦)
(遣人宣布朝廷威德招諭陽羅將士弗聽十二日/又遣人敷陳禍福宋將士曰我軰受大宋重恩戮)
(力死報此其時也安有叛逆歸降之理備吾甲兵/決之今日伯顔遂指揮諸將進攻不克十三日復)
(攻陽羅堡伯顔宻謀於阿术曰宋人之心謂我必/抜此堡方能渡江此堡堅攻之徒勞苦今夜汝以)
(鉄騎三千況舟泝視上流陣必不堅當爲擣虛之/計以來日絶早渡襲南岸苟得過速遣人報我阿)
(木亦曰攻成乃下䇿若分軍船之半循岸西上泊/青山機下同隙檮虚可以得志遂以昬時遡流二)
(十餘里泊青山是夜雪大作夜半遥見南岸多露/沙洲即率部曲徑渡載馬後隨宋將程鵬飛拒戰)
(江中阿木横身盪決蹀血中流禽都統髙邦顯房/某死者無筭得船千餘艘阿术登沙洲急擊攀岸)
(歩闘開而復合者數四敵小卻萬户史弼鼓勇而/戰遂得南岸諸将出馬苦鬬破之追殺至鄂南門)
(宋人敗走十四日黎明阿木遣報依命而徃巳過/江矣伯顔大喜指揮諸将急攻陽羅堡又舟師直)
(衝敵船大戰江中我軍盡銳攻之宋軍大潰數十/萬衆死傷幾盡流尺蔽江而下夏貴僅能脫命乗)
(舟走至白虎山抵暮方止諸將以貴大將不可使/逸請追之伯顔日陽羅之捷吾欲遣使前告宋人)
(而貴走代吾使不必追是夜宋置制使朱禩/孫舎鄂州而遁既而沿江諸郡邑皆/來降)蹙賈似道
蕪湖(十二年二月九日伯顔兵入池州宋平章賈/以道率孫虎臣夏貴等悉兵十餘萬號百萬)
(建都督府以戰艦五千餘艘屯丁家洲遣袁克己宋/京/䓁奉國書求成請稱目歳貢伯顔遣千戸囊加)
(䚟與克己同徃荅書如君臣相率納土即當奏聞/不然溝尔甲兵以決勝負囊加䚟囬言似道不肯)
(降十六日次于丁家洲兩軍相拒數里十八日進/戰伯顔曰衆寡不敵冝以計勝即令軍中作大栰)
(數十採薪芻置其上陽言欲焚其舟宋人但晝夜/嚴備而戰心少懈伯顔乃分兵夾江歩趍然後麾)
(戰艦合勢衝宋軍阿木與其前鋒泰州觀察使孫/虎臣對陣夏貴以戰艦二千五百艘横亘江中似)
(道將後軍時我已令諸將順江勢兩岸樹礟擊其/中堅南軍陣動伯顔趣我船急追阿木即手柁衝)
(船雷皷大震聲動天地我師掠佊舟大呼曰宋人/敗矣似道倉皇失措舳艫簸蕩乍分乍合阿术以)
(小旗麾將校率輕銳横擊㴱入宋軍大潰即囬棹/走伯顔以步騎夾岸掎之追奔百五十里殺溺死)
(者蔽江而下水爲之赤獲戰艦二百艘及都督府/印軍資噐㭜無筭似道走揚州貴走廬州虎臣走)
(泰州軍次當塗和州太/平建康相繼欵附於我)走張世傑焦山(七月一日/張世傑等)
(率水軍操戰艦曰黄鵠白鷂萬餘艘屯焦山南北/每十船爲一舫沉鉄碇於江非有號令不得擅自)
(起碇盖示以必死也時宋將劉師勇攝常州誘浙/右新附諸城復叛與世傑虎巨軰相合咸欲致死)
(於我二日阿术登石公山望之舳艫連接旌旗蔽/江阿木曰可燒而敗之遂命伉建善彀者千人載)
(以二艦分兩翼來射阿术居中合擊繼以火矢灼/其蓬牆窘無所出董文炳亦以軍直扣焦山之麓)
(交戰自寅至午宋人力不能支遂潰欲遁又卒不/能起碇士卒投江者數萬世傑䓁䑕竄不知所徃)
(追至圖山得船七百餘艘俘敗/兵萬餘自是淮東兵不敢出)大熸毗陵(十一月/十六日)
(伯顔軍至常州先是常帥劉師勇舉衆附既而隂/結外援㩀城以叛伯顏至不忍加兵乃射書城中)
(曉以禍福許其自新至再三終不從十七日又令/諸掾史書諭文射入城中曰常州我大元巳附之)
(城尔衆復來㩀之大丞相領兵臨城四面攻擊勢/易摧枯耳然念我主上好生惡殺務以招徠爲先)
(連日遣人告諭未見聽從尓之士民勿以歸降復/叛爲疑尔之將士勿以拒敵我師爲懼約以來日)
(如能出城歸附以保生靈前罪一無所問不妄戮/一人仍衣沿江已附州城一例遷加爵賞四民各)
(令安業若更執迷堅拒城破之日枕尸流血老㓜/無遺宜速審思無貽後悔又不聽伯顔乃親督帳)
(前軍數千臨於南城又多建火袍弓弩䓁日夜攻/之不息十八日諸軍奮勇争先登木城即竪紅幟)
(於城上四面並進宋兵/大潰克之遂屠其城)五戰而宋不國矣昰昺亡
命假息閩廣(十三年正月十九日大軍至臨安比/五十里陳宜中張世傑蘇劉義劉師)
(勇䓁挾宋宗室廣王昺益王昰遁去宋主㝷歸命/五月一日文天祥宜中世傑䓁立昰於福州収集)
(潰兵大假閩人爵賞於是閩中亦變爲昰用昰彂/兵五萬取邵武諸城六月命彭都統征廣州李恒)
(救邵武至建昌民心少安又破呉浚兵於南豐九/月江西兵與東省阿刺罕董文炳㑹征昰招討也)
(的迷失㑹東省兵于福州右副元帥吕師夔左副/元帥張榮實将兵赴梅嶺與昰兵遇敗之昰遁海)
(外􁬄洲十四年九月五日福建宣慰使唆都言南/剱州安撫司達魯花赤馬良佐遣人於福泉䓁䖏)
(宻探得残宋建都廣州改咸熈元年又聞舟師至/港口爲廣州官軍殺退囬在海內有一山名秀山)
(又名武空山山上民萬餘家有一巨冨者昰買此/人宅宇作殿闕屯駐其兵病死者甚多十一月十)
(五日千戸教化孫獲南人言宜中奔廣州十二月/九日塔出圍廣州宜中遁十二日宋將張鎮孫以)
(廣州降宜中尋與昰昺世傑劉義䓁走香山十八/日塔出㑹哈刺䚟言唆都遣人持書諭世傑昰䓁)
(驚潰不知所之塔出復遣哈刺䚟與宣撫梁雄飛/招討王天禄將兵追襲之與世傑軍遇於香山奪)
(戰艦符印俘其將吏李茂䓁詰問之茂對世傑攻/泉州宜中衆尚數千人船八百艘比至虎頭山中)
(流爲風壞船衆溺死冝中以身免二十三日沿海/經畧使行征南左副都元帥府兵追昰昺世傑䓁)
(至廣州七洲洋及之戰海洋中奪船二百艘獲昰/母舅俞如珪䓁十五年五月二十九日昰將王用)
(來降言昰已死丗傑䓁立昺改元祥興士卒止萬/人而􁬄洲無粮諸聞瓊州守臣欲給粮二萬石海)
(道灘水淺急難於轉運止有呇磊浦可通舟楫宜/急以兵守之雷州緫管忙兀䚟䓁得其說即命諸)
(將進軍爲/戰守之計)崖山拉傾(六月二十七日江東道宣慰/使張弘範拜蒙古漢軍都元)
(帥江西省參政李恒爲副都元帥征昺䓁閏十一/月十四日恒入廣州待弘範降卒戴寳言益王死)
(􁬄洲廣州屯新會縣之崖山縛草架木爲宫殿凡/千餘楹有船七百艘軍士尚衆由海道度兩晝夜)
(可抵其所舎舟莫能徃也十六年正月二日弘範/發潮陽港徑徃崖州十四日弘範至崖山圍世傑)
(軍十六日李恒聞弘範巳赴海道即率麾下戰艦/百二十艘入海二十二日恒㑹弘範于崖山初弘)
(範至甲子門獲昺斥候劉青顧凱知昺棲子崖山/之西山南北亘二百餘里東南枕海西北皆港弘)
(範至山北水淺不通乃由山東而南又西與昺遇/昺建宫山麓棊結巨艦千餘艘下碇海中中艫而)
(外舳大索貫之爲栅以自固四圍樓櫓如城弘範/潜舟載騎兵登麓焚其宫昺以鬪艦號快船者樵)
(汲弘範命樂緫管立寨㫁其汲路恒亦㧞都船當/之昺遣兵争之皆敗去自是樵牧日梗弘範又命)
(樂緫管自寨以砲擊昺艦艦堅不動有烏蜑船千/艘救昺艤于北弘範笑曰此徒取死耳夜擇小舟)
(由港西潜列烏蜑船北徹其兩岸且以戰艦衝之/烏蜑船皆並海民素不知戰昺又不敢援進退無)
(據攻殺靡遺弘範因取烏蜑載草灌油乗風縱火/欲焚昺艦昺預以泥塗艦懸水筒無數火船至鉤)
(而沃之竟莫能燬昺将周文英日挑戰十餘次皆/爲弘範所敗弘範以張世傑其父柔之故卒戍𣏌)
(時有罪逃宋索其甥韓某署萬戸府經歴三遣諭/禍福世傑歴數古忠臣曰吾知降生且富貴但爲)
(主死不移也韓迫之世傑笑曰果欲吾降撤汝圍/兵使吾出諸將請以砲攻之弘範曰砲攻敵必浮)
(海散去吾分追非所利不如以計聚畱而與戰也/且上戒吾属必誅滅此今使之遁何以復命恒亦)
(謂弘範曰我軍雖圍賊賊船正當海港日逐潮水上/下宜急攻之不然彼薪水既絶自知力屈/恐乗風)
(潮之勢遁去徒費軍力不能成功也遂畫圖定議/與敵船相直對攻二月五日夜弘範召諸將三誓)
(之彂碇與昺相對六日平旦弘範分諸將爲四軍/恒當昺北及西北角樓諸將分居昺南及西弘範)
(將其一居西南去昺里許令曰敵東附山潮退必/南遁南軍急攻勿失之西北軍期吾樂作乃戰又)
(令曰敵西南艦可受危聞其將左大守之必驍勇/也吾其自攻諸將謂元帥不宜自輕某等當效力)
(弘範曰帥當先其難者頃之有黒氣出山西微雨/滿天弘範曰吉兆也潮退水南瀉恒從北面順流)
(衝擊突入其陣恒令諸軍船尾命施師轉船逆行/徑擣其栅我軍慿髙瞰敵勇氣百倍登其船斷其)
(索短兵接戰彼以江淮劲卒各殊死鬪矢石蔽空/至巳時奪三船恒率㧞都軍復與快船戰至日半)
(潮水長北流南面軍復順水勢進攻世傑腹背受/敵以火砲禦南面軍預濡罽覆艦砲盡不能灼寸)
(尺然戰不利弘範益其卒始奪一艦弘範所乗艦/布障四匝伏盾作樂敵疑宴而懈弘範以已艦卑)
(於敵且出入艱乃囬艦尾抵左大左大射矢集布/障桅索如蝟弘範度其矢盡撤障去盾兵矢火石)
(俱發奪左大艦又與夏御史戰奪七艘敵懾衂去/自投水諸將合勢乗亂皆殊死混戰自已至申聲)
(震天海斬獲㡬盡昺端眀殿學士陸秀夫先沉妻/子於水登昺船曰官家事危矣柰何遂抱昺俱死)
(于水時弘範操小舟詣恒議事世傑䓁乗間開南/壁率十六艦奪港門遁去恒與弘範䓁追至崖山)
(口值天晚風雨驟至烟霧四塞諸將名相失弘範/還恒獨進追之承宣使翟國秀等解甲就降焚溺)
(之餘尚得海艦八百餘艘十日浮水之屍十餘萬/有卒求物屍間言見一屍小而晳衣黄衣負印籖)
(云詔書之寳取寳獻弘範弘範問宋人尹都統曰/昺也又問近侍數人皆以爲然求之巳不得矣世)
(傑奔交趾至海陵港遇風艦敗溺死弘範䓁磨/崖山紀功而還恒退至髙州得獲昺尸報遂囬)蘖
芽斯絶惟　太祖皇帝以來西夏回紇髙昌六詔
交州三韓以及中原悉爲臣庶獨宋未下我
丗皇遂能一六合車書混光嶽之氣以上接百王
之統嗚呼盛哉若神謀睿筭獨運於萬物之表者
有不可得而知將相之方略士卒之拳勇取舎之
機㑹降下之次第則悉著篇中
　　髙麗
太祖皇帝之十三年天兵至髙麗其王降通使歳
貢十九年盜殺使者遂絶不來　太宗三年討之
王暾又降置亰府縣達魯花赤七十二監之而班
師眀年盡殺朝廷所置官以叛保海島遣帥問罪
帥中傷死軍囬七年八年九年連以兵㧞其城甚
多十年暾遣人奉表詔徴暾以母䘮辭詔朝眀年
終不至　定宗之二年　憲宗之三年至七年伐
不巳　世祖中統元年王倎歸欵且言出水就陸
詔罷征二年世子植朝至元元年八月植以王朝
京師六年其令公林衍廢植立安慶公曰淐者遣
國王頭輦哥以兵撫定詔植復位偕淐衍入朝植
受詔得還爲王且來覲淐衍不至七年討衍師壓
境衍巳前死國人㓕其族因又設官監其國無何
植之族承化公以三别抄叛又遣將破斬之餘黨
金通精走耽羅㝷亦禽誅植始歸其王亰者居焉
是後王來世子入侍寵錫便蕃至尚主爲王官賜功
臣號至于今渥澤益以加　列聖之涵濡煦嫗者
至矣匪頒貢語在禮典兹第書軍旅之事而附以耽
羅焉(太祖十三年天兵討契丹叛人至髙麗國人/洪大宣降爲郷導共攻其國其王迎王師降)
(自後嵗貢交通使命徃來不絶十九年著古與徃/使中途爲賊所害後積年絶不相通/太宗三年)
(遣元帥撒里塔火里赤䓁討之王暾降置京府縣/七十二達魯花赤而班師四年六月殺達魯花赤)
(而叛保海島八月又遣撒里塔討之中流矢軍囬/七年唐古福源征之十入九三年連拔城池十年)
(暾遣將軍金寳鼎奉表入朝十一年五月詔暾入/朝辭以母䘮詔朝明年/定宗二年命阿母侃與)
(福源同討/憲宗三年命宗王耶􁈇征之拔禾山/城䓁四年改命札刺䚟征五六七年連拔光州安)
(城䓁/世祖中統元年四月詔王倎歸欵冊爲王/請出水就陸班師罷征二年世子植入朝三年王)
(杭至元元年八月植朝九月頒改元詔于其國六/年八月世子愖言權臣廢其父立安慶公淐為王)
(詔遣斡脫思不花李諤詳問九月蒙哥都征之十/月差國王頭輦哥行省事撫定髙麗仍詔植淐林)
(衍入朝十一月二十三日植受詔復位十二月植/入朝十年正月討林衍二月植還國設達魯花赤)
(五月大軍次王京衍巳前死六月承化公以三别/抄軍叛㩀江華島刼焚府庫圖籍逃入海中行省)
(令乃顏追擊之八年正月請尚主五月經畧使欣/都史樞䓁友破珎島斬承化公其黨金通精走耽)
(羅六月丗子愖入侍十年四月欣都洪茶丘拔耽羅禽/金通精十一年五月公主/下降於愖後名暙又名昛)
　　日本
日本海國自至元大德間黒迪殷弘趙良弼杜世
忠何文著王積翁釋如智寧一山與髙麗之潘阜
金有成軰數使其國惟積翁中道爲舟人所殺餘
皆奉國書以逹而竟不報聘至元十年忻都洪茶
丘以二萬五千人征之第虜掠而歸十七年阿刺
罕范文虎軰以十萬人征之未見敵䘮全師二十
年阿塔海復以十萬人徃而昻吉兒上言民勞乞
寢兵上亦謂日本未甞相侵而交趾犯邊冝置日本專
事交趾遂罷征日本人竟不至國書始書　大蒙
古皇帝奉書日本國王繼稱　大元皇帝致書日
本國王末並云不宣白不臣之也辭􁃶􁃶欵欵自
抑之意溢於簡冊雖孝文於尉陀不是過阜還
上以爲將命者不逹黒迪𬒳却上以爲典封疆者以
愼守固禦爲常此將吏之過良弼之徃復謂不見
報者豈以髙麗林衍叛道梗故耶終不以旅拒名
之忻都軍既還其國遣商人持金來易錢亦聴之
又詔勿困苦其商人柔逺之道至矣阿刺罕之行
上宣諭曰有一事朕憂之恐卿軰不和耳既而諸
帥果以輿尸取敗而上言將校不聽節制逃去載
運士至合浦遣還郷里及敗卒于閶者脫歸則言
省臣先潰去棄軍五龍山下爲日本所殱諸將之
罪始暴著昻吉兒之言曰語曰上下同欲者勝又
曰兵以氣爲主近歳民貧賦重荐水旱救死不暇
復驅之渉海逺征莫不愁嘆此非上下同欲也軍
甞挫衂東海倉皇喪氣人無鬪志非所謂以氣爲
主也　成宗即祚或又建言伐之　上曰今非其
時朕徐思之卒遣寜一山附商舶徃使而巳嗚呼
世祖之文經武略與知人之眀謙光之度
成宗之能持盈昻吉兒之讜言諸將之罪負日本
之自絶照臨皆當使後世有聞焉(至元二年命兵/部侍郎黑迪禮)
(部侍郎殷弘持國書徃使日本書稱大蒙古皇帝/本書日本國王云云末云不宣白道髙麗髙麗王)
(植言道驗逺不可辱天使命其起居舎人潘阜持/書徃留六月不得要領而歸五年九月再命黒迪)
(弘徃至對馬島日本人拒不納交鬪執其塔二郎/弥二郎二人而還六年命髙麗金有成送還執者)
(且俾中書省牒其國亦不報十二月又命祕書監/趙良弼徃使良弼乞定與其王相見之儀廷議與)
(其國上下分未定與其國且無禮數上從之良弼/至留其太宰府守護所者乆之時又有曹介叔者)
(上言髙麗迂路導引國使有捷徑順風半日可到/但使臣則不敢同徃大軍進征則願爲郷導上曰)
(如此則當思之九年五月命髙麗王植致書日本/諭使通好始遣弥四郎者入朝上宴勞之既又逼)
(使者徒歸竟不報聘十年命鳯州經畧使忻都髙/麗軍民緫管洪茶丘以千料舟技都輕疾舟汲水)
(小舟各三百共九百艘載士卒二萬五千伐之十/一年十月入其國敗之而我軍不整箭又盡第虜)
(掠四境而歸十二年遣禮部侍郎杜世忠兵部侍/郎何文著計議官䬃都魯丁徃使書前言大元皇)
(帝致書於日本國王後言不宣白亦不來覲十四/年遣商人持金來易銅錢許之十七年十月立日)
(本行省命阿刺罕爲右丞相與左丞相范文虎及/忻都茶丘䓁率十萬人討之十八年二月諸將陛)
(辭上若曰有一事朕憂之恐郷軰不和耳范文虎/新降者也汝䓁必輕之八月諸將未見敵喪全師)
(以返上言至日本欲攻太宰府累風破舟猶欲議/戰萬户厲德彪王國佐䓁不聴節制逃去本省載)
(餘軍至合浦散遣還郷里未幾敗卒于閶脫歸言/官軍六月入海七月至平壼島移五龍山八月一)
(日風破舟五日文虎䓁諸將各自擇堅好船坐去/棄士卒十餘萬于山下無食無主者三日衆議推)
(張百戸者為主帥號之曰張緫管聽其約束方伐/木作舟欲還七日日本人來戰盡死餘二三萬虜)
(去九日至八角島盡殺蒙古髙麗漢人謂新附軍/為唐人不殺而奴之閶軰是也盖行省官議事不)
(相下故皆棄軍歸乆之閶與莫青吴萬五者逃還/十萬之衆得返者此三人也二十年命阿塔海爲)
(曰本省丞相徹里帖木兒右丞劉二技都左丞陳/某右丞鄭某參政徃以十萬人徃淮西宣慰使昻)
(吉兒上言民勞乞寢兵二十一年又以其俗尚佛/遣王績翁者與𥙷陀僧如智徃使舟中有不願行)
(者共謀殺積翁不果使而返二十三年上曰日本/未甞相侵今交趾犯邊宜置日本專事交趾)
(成宗大德二年江浙省乎章政事也速達耳乞用/兵日本上曰今非其時朕徐思之大徳三年遣僧)
(寧一山者加妙慈弘濟大師附商/舶徃使日本而曰本人竟不至)
　　安南
安南以憸逺爲國自　憲宗　世祖時大將兀良
哈䚟鎭南王脫歡凡兩以王師入其所居之城其
餘疆埸之事皆細微也然亦畧載之(憲宗二年/世祖征大)
(理發中道兀良哈䚟由西道晏當路諸王抄合也/又烈由東道白蠻進三年大理乎四年/世祖北)
(還留兀良哈䚟攻諸夷未附者七年兵次交趾北/阿閩遣使往諭不返又遣徹徹都䓁將兵進抵兆)
(江兀良哈䚟繼進十二月十三日交人敗入其國/國主陳勝竄海島出所遣使獄中屠其城留九日)
(以熟班師還至三十七部鬼方復遣二使招勝勝/還國憤残毀縛還二使八年勝傳國其長子光昺)
(光昺遣其壻以方物來見兀良哈䚟遣訥刺丁招光/昺來朝光昺納欵中統元年禮部郎中孟甲充南諭)
(使持詔入安南光昺遣族人通使大夫奉公員外/郎諸衛寄班阮璨䓁詣闕獻書乞三年一貢從之)
(至元三年頒改元詔賜暦日十四年光昺卒其丗/子日烜立累㣲入朝不至十八年十月立安南宣)
(慰司以不顔帖木兒爲參知政事行宣慰使都元/帥設僚属有差詔立陳遺愛爲安南王二十年阿)
(里海牙以書抵日烜俾助兵粮攻占城上命鎭南/王道交趾伐占城二十一年十月師次永州安南)
(遣興道王率衆二萬屯衝要以阨王師十二月敗/之于可離隘又敗之于洞板隘殺其將秦岑至内)
(旁隘敗其興道王遁走執其將大僚班叚台進至/萬劫興道王又敗走官軍至富良江日烜親拒戰)
(敗棄城走天長府師入其國别將右丞唐兀䚟敗/其太師昭明王雲肅王左天王䓁兵宗王咬哥敗)
(其昭孝王于淸化府斬之大軍追日烜手阿魯江/徳剛江處處破之進至天長府日烜又敗走禽其)
(建德侯陳仲追至膠海口不知日烜所在其族昭/國王文義侯武道侯眀智侯明誠侯彰懷侯彰憲)
(侯義國侯等皆降唐兀䚟追日烜及其上皇至安/邦海口棄船走山林尋聞入清化府四月交兵大)
(起其興道王攻萬尸劉世英于阿魯堡忠誠王攻/千户馬筞干江口皆殺退旣而水陸來攻大營城)
(圍數匝雖多死増兵轉衆官軍朝暮鏖戰困乏器/仗皆盡遂棄其亰城渡江屯駐尋班師至如月江)
(日烜遣其懷文侯來追殺之至冊江伏發官軍蹋/斷浮橋多溺死七月事聞樞宻院請以兵五千期)
(今年十月㑹潭州征之二十三年正月議㣲兵各/省復大舉伐安南詔立其族之來降者益稷爲安)
(南王秀峻爲輔義公以奉陳氏祀日烜上書東宫/哀鳴求罷兵湖南宣慰司亦上言民疲士卒多死)
(傷詔散兵還名營罷征二十四年令烏馬兒樊參/政率兵水陸進征交趾尋亦罷三十年以累徵不)
(至議遣劉二拔都征之/世祖上仙/成宗即祚詔􁘎日燇罪)
　　雲安
憲宗御極當癸丑之歳　世祖以皇弟奉詔征西
南夷命兀良哈台爲先驅明年還朝兀良哈台專
征至五年悉定凡得城五府八郡四蠻部三十七
至元四年冊宗室忽哥赤爲雲南王遣就國鎭撫
之自是裔夷獷俗時起跳梁則皆郡縣其地之後
之事故第入招捕類中此不載(憲宗三年/世祖征西南夷)
(由土蕃入雲南命兀良哈台自旦當嶺入降摩些/部渉金沙江攻下諸若取龍首關/世祖遂入大)
(理國城兀良哈台分兵取附都善闡烏爨次羅部/府大酋髙昇拒戰大破於淺可郎山下昇嬰城自)
(守城際滇池三面皆水難攻圍七日始克國主叚/智興柔暗㩲臣髙祥方謀篡弑及大兵至智興走)
(匿昆澤追及善鄴獲之/世祖入其城秋毫不犯/尋引兵入土蕃酋長唆火脫因塔里堅守兀良哈)
(台進攻懼而出降用爲郷導襲取白蠻譯日察早/章蠻依山固守兀良哈台令其子阿术殺蠻退走)
(乗勝至烏蠻曰哈刺章攻破水城四年春/丗祖還兀良哈台至烏蠻之都曰押赤城依山阻)
(水不可近鬼蠻軰復助之兀良哈台攻不下阿术/攀城而入遂拔之又下乾德哥城圍不花合因國)
(拔赤土哥塞又克忽䦨城降羅羅斯阿伯阿魯諸/國凡平五城八府四郡烏白䓁三十七部蠻至元)
(四年命忽哥赤爲/雲南王以鎭之)
　　建都
建都古越嶲也至元四年怯綿領兵招諭其人亦
有願爲内應者旣而以無功坐誅九年親王也速
台兒乞徃征十一年蒙古台又徃征元貞間立軍
民緫管府于其地然出師振旅降下攻擊之詳簿
書闕焉(至元三年九月四川行院言建都欲降乞/降詔招之四年九月怯綿乞領兵招建都)
(從之十月下詔招諭五年三月建都緫管軍民大/頭目八座億智拍祖不作四人遣急吉者來告乞)
(官軍攻城我䓁殺國主效力土蕃頭目晚着亦願/助粮六年六月怯綿無功亡士卒棄市九年正月)
(親王也速台兒願領六千人徃征之上從其請十/一年命䝉古台領兵一萬一千五百征之元貞二)
(年五月丞相完澤奏/立建都軍民緫管府)
　　緬
朝廷以至元十年始遣使招緬不至十四年春緬
人犯邊偏將忽都土官信首日軰大敗之十月行
省遣納速刺丁破其三百餘砦然皆方面疆埸之
事二十年始詔宗王相吾荅兒徃征破其江頭城
二十二年乃議納欵貢方物既其王爲庶子不速
速古里所囚大德二年其臣阿散哥也復擅廢立
四年命宗王闊闊雲南省平章政事薛超兀兒忙
冗都魯迷失䓁率師問罪功不就而還臣作政典見
髙麗有林衍承化公金通精之亂今緬亦似之皆
蕞爾國而婁有弗靖至煩朝廷兵鎭撫可憐哉(至/元)
(八年大理鄴闡䓁路宣慰司遣乞台脫因䓁使緬/招其内附不得見其王見其臣下遣价博者偕來)
(十年以乞台脫因充禮部郎中與勘馬刺失里及/工部郎中劉源工部貟外郎小云失充國信使副)
(持詔徃諭徵其子弟大臣來朝十二年四月建寧/路安撫使賀天爵言金齒人阿郭知入緬三道一)
(由大部馬一由縹甸一由阿郭地俱㑹緬之江頭/城又阿郭親戚阿提犯在緬掌五甸户各萬餘欲)
(内附阿郭願先招阿提犯及金齒之未降者爲引/導雲南省因言緬王無降心去使不返必湏征討)
(聖旨姑緩之十一月雲南省始報差人探伺國信/消息蒲賊阻道今蒲人漸多降者道稍通遣金齒)
(千額緫管阿禾探得國使巳達緬俱安十四年三/月緬人以阿禾内附怨之攻其地欲立砦騰越水)
(昌之間時大理路蒙古千户忽都大理路緫管信/苴日緫把千户脫羅脫孩奉命伐永昌之西騰越)
(蒲驃阿昌金鹵之未降部旌駐南甸阿禾告急忽/都䓁晝夜行與緬軍遇一河邊其衆約四五萬象)
(八百馬萬疋我軍僅七百人緬人前乗馬次象次/歩卒象被甲背負戰樓兩旁挾大竹筒置短槍數)
(十於其中乗象者取以擊刺忽都下令賊衆我寡/當先衝河北軍親率二百八十一騎爲一隊信苴)
(日以二百三十三騎傍河爲一隊脫羅脫侅以一/百八十七人依山爲一隊交戰良乆賊敗走信苴)
(曰追之三里抵寨門旋濘而退忽南面賊兵萬餘/繞出我軍後信苴日馳報忽都復列爲三陣進至)
(河岸擊之又敗走追破其十七砦逐北至窄山口/轉戰三十餘里賊及象馬自相蹂死者盈三巨溝)
(日暮忽都中傷遂収兵眀日追之至千額不及而/還捕虜甚衆軍中以一帽或一兩靴一氊衣易一)
(生口其脫者又爲阿禾阿昌邀殺歸者無㡬而官/軍負傷者雖侈惟一蒙古軍獲一象不得其性披)
(擊而斃餘無死者十月雲南省遣某道宣慰使都/元帥納速刺丁率蒙古㸑𤏡摩些軍三千八百人)
(征緬至江頭深蹂酋首細安立砦之所招降其木/乃木要蒙帖木巨木秃磨欲䓁三百餘砦上官曲)
(臘蒲折民四千孟磨愛吕民一千磨柰蒙匡黒荅/八刺民二萬蒙古甸甫禄保民一萬木都渾秃民)
(二百以天熱還師三十年十一目王師伐緬克之/先是詔宗王相吾荅児右丞太卜參知政事也罕)
(的斤將兵征緬二十年九月一日大軍發中慶十/月二十七日至南甸太卜由羅必甸進軍十一月)
(二日相吾荅兒命也罕的斤取道於阿昔江達鎮/西阿禾江造舟二百下流至江頭城斷緬人水路)
(自將一軍從驃甸徑抵其國十一日與太卜軍㑹/十三日令諸將分地攻取十九日破其江頭城擊)
(殺萬餘人别令都元帥袁世安以兵守其地積粮/餉以給軍士遣使持輿地圖奏上二十二年十一)
(月緬王遣其鹽井大官阿必立相至大公城欲來/納欵爲孟乃甸白衣頭目䚟塞阻道不得行遣膽)
(馬宅者持信搭一片來告縹甸土官匿俗乞報上/司免軍馬入境匿俗給榜遣膽馬宅囬江頭城招)
(阿必立相赴省且報鎭西平緬麗川䓁路宣慰司/宣撫司差三摻持榜至江頭城付阿必立相忙直)
(卜弄二人期以兩月領軍來江頭城宣撫司率蒙/古軍至驃甸相見議梘事阿必立先乞言於朝廷)
(降旨許其悔過然後差大官赴闕朝廷㝷鎮西乎/緬宣撫司達魯花赤兼招討使怯烈使其國二十)
(四年正月緬王爲其庶子不速速古里所執囚於/昔里怯荅刺之地又害其嫡子三人與大官木浪)
(周䓁四人同爲逆雲南省請今秋進討奉㫖不聴/既而雲南王與諸王進征至蒲甘喪師七千餘始)
(平定歳貢方物大德元年緬王遣其子僧加八的/來朝賜王爵印封僧加八的爲世子二年雲南省)
(先遣管竹思加使登籠國其國王遣其舅兀刺合/兀都魯新合二人從管竹思加赴闕二月至蒲甘)
(緬王帖滅的令可瓦力引軍登舟縛去兀刺合兀/都魯新合刼掠貢物以去六月管竹思加至大公)
(城緬人阿只不伽闌䓁來言舊緬王帖戚的實行/劫奪於尓今巳去位鄒聶爲王遣我軰召尓議遣)
(人赴朝管竹思加至蒲甘鄒聶曰帖滅的引八百/媳婦軍破我甘當散當只麻刺班羅䓁城又劫奪)
(尔登籠國人物尓䓁囬朝不知其故必加兵於我/今帖滅的巳廢持差大頭目宻得力信者章者思)
(力三人奉貢入朝又移文雲南省称木連城士官/阿散哥也皇帝命佩大牌子爲官人𥘉實無罪前)
(緬王欲殺之聖旨令安治僧民前緬王却通叛人/八百媳婦引兵來壞甘當散當只麻麻刺班羅四)
(族百姓又刼奪登籠國貢物是故阿散哥也阿刺/者僧吉藍僧哥速䓁廢前緬王令我爲王行省以)
(聞三年八月太公城緫管細豆移文江頭站頭目/逮的刺必塞馬加刺言阿散哥也兄弟三人領軍)
(三萬謂荅麻的微緬王及其世子曰自歸大元之/後使我多負勞費殺緬王以下丗子妻妾父師臣)
(僕百餘人雲南行省問其持文書來者我文哥言/緬王就弑時謂阿散哥也曰我祖以來不死於刄)
(可投我水中㦯縊死遂縊之埋死所屋下七日風/雨不止夢其國人曰吾理不得其地若焚屍弃骨)
(於水則晴從之果然我文哥出十餘日又聞世子/及逃出次子之母與父師臣僕與前此隨國信使)
(畱緬囬囬畏吾兒漢人百餘軰皆𬒳害阿散哥也/又逼滛新王之母是月緬王之子古馬刺加失八)
(䬃耽八者里及其師來奔陳辭於雲南省乞復讐/大槩謂阿巴民叛緬王乞師朝廷伐定之叛人怒)
(謂王求軍殺掠我爲人奴遂修城聚兵謀廢其王/又僧可速左右及阿刺者僧吉藍從人相繼從叛)
(者殺害宻里都邦加郎䓁族王謂其兄阿散哥也/可勸汝兄弟勿尔對曰我說必聽不聽我親伐之)
(王悉以其民付阿散哥也因此力衆遂生二心王/執而囚之僧哥速䓁於不甘雨宿吉老亦之地築)
(大城拒守水陸進兵來逼蒲甘王釋阿散哥也今/百官乗象馬從阿散哥也出見僧哥速僧哥速奪)
(象馬掠百官求錢物燒城池鎻王足置豕牢中分/其妻妾王爲皇帝奴冤苦如此望拯救雲南行省)
(左丞忙兀都魯迷失又上言緬王歸朝十一年矣/未甞違分今其目阿散奇也兄弟三人以三罪加)
(其身置父子縲紲又通新王之母㩀舊王之妻妾/假一罪皆實亦當奏從朝廷區處乃敢擅權廢立)
(豈有此理今其子來求救且小甸叛人劫虜官民尚/且赴救荅麻刺的微王乃上命爲國主叛臣囚之豈)
(可不救拆使外國效尤爲亂將致大患行省以聞巳/而又聞新主亦彼弑阿散奇也篡立九月中書聞於)
(上上曰忙兀都魯迷失之言是也速議奏行十二月/阿刺哥也犯邊攻阿眞谷馬來城拒太公城二十里)
(駐兵尋退四年正月召忙兀都魯迷失赴闕議兵事/五月故緬王壻馬來城土官納速刺上言大德元年)
(朝廷遣尚書教化迪伴送丗子僧加八的還國國王/集衆聽詔惟阿刺者僧吉藍僧哥速不至二年二月)
(二人興兵叛來駐蒲甘近境王亦整兵諭叛賊之兄/阿刺哥也曰尓二弟不聽詔又敢爲亂尔令退兵從)
(命則巳否則是尓同謀阿刺奇也諭之不從王遂囚/阿刺哥也二人引兵逼城王遣納速刺䓁出戰納速)
(刺敗𬒳禽王令國中諸僧出謂二人曰母徒苦百姓/尓欲害我乎若無此心當釋尓兄復乃職否則明以)
(告我阿散哥也及二弟皆曰主是我主豈有異心如/不信請入大寺爲重誓從之誓畢釋之賊退納速刺)
(亦得歸至五月三人合兵攻蒲甘勢王及丗子僧加/八的次子朝乞力朝普囚於木連城凡十又一月三)
(年四月十日阿刺哥也令弟阿難荅速弑緬王并/二子餘子康吉弄古馬刺加失巴遁去放世子於)
(蒲甘而奪其妻又分㩀王妻妾共立王孽弟鄒聶/方十六歳誅不附己者十二月又攻破阿眞國馬)
(來兩城納速刺逃來五月十五日中書樞宻奏征/緬事忙兀都刺迷失請用六千人臣䓁謂緬與八)
(百媳婦通好力大非一萬人不可奉旨所擬猶少/可增爲一萬二千人又奏忙兀都魯迷失乞與薛)
(超兀兒劉都元帥徳禄同事及求雲南土官髙阿/康從軍又請命親王闊闊監軍以振兵威皆從之)
(上曰闊闊雖去勿令預事四年閨八月雲南平章/政事薛超兀兒忙兀都魯迷失䓁發軍中慶期至)
(大理西永昌騰衝㑹集十月入緬十二月五日至/馬來城大㑹十五日至阿散哥也凡弟三人所守)
(木連三城相接賊岀戰敗之賊閉門拒守忙兀都/魯迷失劉左丞㩀城東北面孽超兀兒髙阿康參)
(政㩀西面正南無軍守之賊日出戰城内四面立/三梢單梢砲向外攻擊官軍尋立排沙圍其城五)
(年正月分軍破其石山寨又召白衣催粮軍二千/助圍其城南十九日城上發矢石擂木殺官軍五)
(百餘人二月二日阿散哥也令十餘人呼曰我非/叛人乃/皇帝良民以緬王作違理三事我䓁收)
(之彼自飲藥而死非我䓁殺之我䓁蒙古人無其/作惡若許我投降省官鑒之賊遂使人持金銀禮)
(物出見省官諭賊三人親出方可不然難信若一/年不出我軍亦住一年賊竟不肯親出二十七日)
(萬户章吉察兒䓁狀陳天熱瘴彂軍勞苦不還實/懼死傷獲罪若令我䓁住夏瘴死不如赴上前就)
(死若明白有㫖孰敢不住在法口傳聖㫖勿行我/䓁今當廽軍二十八日分省官方議軍事章吉察)
(兒䓁俱領軍起營回二十九日分省官亦囬三月/五日至阿占國城追及章吉察兒䓁忙兀都魯迷)
(失移文稱大事未成豈可囬軍若尓䓁果不肯住/可畱一半軍或三千當職當住夏守賊平章薛超)
(兀兒劉左丞髙參政皆言平章可住我軰亦可住/我軰皆願住夏徧告軍官俱令住夏是日新王之)
(母乗象追及分省官訴賊拘我於木連城今始放/出若大軍五日不廻必出降惜乎囬旱章吉察兒)
(䓁宣言病軍皆巳先行我䓁眀日亦去無可議者/分省官命追囬先行軍皆言去已逺何可及次日)
(將校皆回分省官亦由蒙來路歸薛超兀兒忙兀/都魯迷失上言賊兵困屈旦夕出降叅政髙阿康)
(土官察罕不花軍官章吉察兒䓁同稱軍多病不/可住擬合囬軍下令畱之不聽恃親典兵權引軍)
(而囬彼旣行矣分省亦不能住又言朝廷所立緬/王巳送至其父舊所居城中報賊脅從者已少皆)
(從我矣若可住當遣人再報若不可住我亦走出/又言賊饋阿康酒食阿康受之疑是寳貨又軍回)
(五程阿康出銀三千兩曰此阿散哥也賂衆將校/者薛超兀兒䓁言此銀尔實受之我軰未甞知也)
(欲與諸將尔自豦之蓋因阿康與察罕不花䓁預/此行故功不成乞置對以懲後八月八日丞相完)
(澤䓁奏奉旨遣河南平章政事二哥䓁赴雲南雜/問之蓋自宗王闊闊平章政事薛超兀兒忙兀都)
(魯迷失左丞劉徳禄參知政事髙阿康下至一二/大將校幕官令史皆受賊賂瓜難巳至兵中復縱)
(之共爲金八百餘兩銀二千二百餘兩遂不能號/令偏禆阿康因與察罕不花謀令諸將抗言不能)
(住夏擅囬阿康察罕不花伏誅忙兀都魯迷失前/死薛超几兒劉德禄遇赦皆追奪宣勑永不叙用)
(忙兀都魯迷失子不得廕首沮軍事萬戸咬咬忽/都不丁千戸脫脱木兒眞決有差皆奪所居官籍)
(其家産之半餘將校各以輕重被笞/察罕不花者麗江路軍民宣撫使也)
　　占城
占城𥘉甞奉表來降至元十九年以執國使興師
問罪二十年正月破其木城洎大州其主孛魯由
𥙷刺者吾遁走其舅寳脫秃花陽求降附以欵我
師隂爲戰計徃返再三辭語支蔓緫兵官唆都竟
不之覺及得曾延之報始疑信相半而已墮其術
中㡬䧟偏師嗚呼鄙夷亦多詐哉二十一年之征
則以安南道阻不果語在安南事中(至元十五年/左丞唆都以)
(宋平因遣人至占城還言其王失里咱牙信合八/刺麻哈迭瓦有内附意奏之詔降虎符授榮禄大)
(夫封占城郡王十六年十二月遣兵部侍郎教化/迪總管孟慶元萬戸孫勝夫與唆都使占城諭其)
(王入朝十七年二月占城國王保寳旦孥囉耶邛/南詙占把地羅耶遣使貢方物奉表降十九年十)
(月征占城初朝延以占城國主孛由補刺者吾曩/歲遣使來廷稱臣内属謂其誠服遂命左丞唆都)
(䓁就其地立省以撫安之既而其子𥙷的專國負/固弗率萬戸何子志千戸皇甫傑使暹國宣慰使)
(尤永賢亞闌䓁使馬八兒國舟經占城海道皆𬒳/執故征之上曰老王無罪逆令者乃其子與一蠻)
(人耳苟獲此兩人百姓當依曹彬故事不戮一人/十一月占城行省官率兵自廣州航海二十九日)
(師次占城港港口北連海旁有小港五通其國大/州東南止山西旁木城官軍依海岸屯駐占城兵)
(自三十日爲始治木城四面約二十餘里起樓棚/立囬囬三梢砲百餘座又木城西十里建行宫孛)
(魯補刺者吾親率大兵屯守應援行省遣都鎮撫/李天祐總把賈甫招之七徃終不服十二月十八)
(日占城貼書刻期請戰二十年正月行省傳令軍/中以十五日夜半發船攻城至期分遣瓊州安撫)
(使陳仲達緫管劉金總把栗全以兵千六百人由/水路攻木城北面緫把張斌百戸趙達以三百人)
(攻東面沙觜省官三千人分三道攻南面舟行至/天明泊岸爲風濤所碎者十七八賤開木城南門)
(建旗皷出萬餘人乗象者數十亦分三隊迎敵矢/石交下自夘至午賊敗北官軍入木城復與東北)
(二軍合擊之殺溺死者數千人守城供餉餽者數/萬人悉潰散國主棄行宫燒倉廪殺永賢亞闌䓁)
(與其臣逃入山十七日整兵攻大州十九日國主/使報荅者來求降二十日兵至大州東南遣報荅)
(者囬許其降免罪二十一日入大州尋又遣博思/兀魯班者來言奉王命來降國主太子後當自來)
(行省傳􁘭召之我師復駐城外二十三日遣其舅/寶秃魯花䓁三十餘人奉國主信物雜布二百疋)
(大銀三定小銀五十七定碎銀一甕爲贄歸欵又/獻金葉九節標槍曰國主欲來病未能進先使持)
(其搶來以見誠意長子補的期三日請見省官却/其物寶脫秃花曰不受是薄之也行省度不可却)
(姑令収置聴候上聞二十九日寳脫秃花復令其/主第四子利世麻八都八徳刺苐五子利世印徳)
(刺來見且言先有兵十萬故求戰今皆敗散聞敗/兵言𥙷的被傷已死國主頰中箭今小愈愧懼未)
(能見也故先遣二子來議赴闕進見之事省官疑/其非眞子不之質聴其還諭國主早降且以問疾)
(爲辭遣千戸林子全總把李德堅栗全偕徃覘之/三十日二子在途先歸子全䓁入山兩程國主遣)
(人來拒不果見寳脫秃花謂子全曰國主遷延不/肯岀降今反揚言欲殺我可歸告省官來則來不)
(來我當執以徃見子全䓁囬營是日又殺何子志/皇甫傑䓁百餘人二月八日寳脫秃花又至自言)
(吾祖父伯叔前皆爲國主至吾兄今孛由𥙷刺者/吾殺而奪其位斬我左右二大指我實銜之願禽)
(孚由補刺者吾補的父子及太㧞撒機兒以獻請/給大元服色行省賜衣冠撫論以行十三日居占)
(城唐人曾延䓁來言國主选於大州西北鴉候山/聚兵三千餘并招集他郡兵未至百日將與官軍)
(交戰懼唐人泄其事將盡殺之延䓁覺而逃來十/五日寳脫秃花偕宰相保孫達児及撒及䓁五人)
(來降行省官引曾延䓁見寳脫秃花詰之曰延䓁/姦細人也請繫縲之國主軍皆潰散安敢復戰又)
(言今未附州郡凡十二處毎州遣一人招之舊州/水路乞行省與陳安撫及寳脫秃花各遣一人乗)
(舟招諭攻取陸路則乞行省官陳安撫與巳徃禽/國王𥙷的及攻其城行省猶信其言調兵一千屯)
(半山塔遣子全德堅領軍百人與寳脫秃花同赴/大州進討約有急則報半山軍子全䓁比至城西)
(寳脫秃花背約間行自北門乗象遁入山官軍獲/諜者曰國主實在鴉候山立砦聚兵約二萬餘遣)
(使交趾真臘闍婆䓁國借兵及徴賓多龍舊州䓁/軍未至十六日遣萬户張顒䓁領兵赴國主所棲)
(之境十九日顒木近水城二十里賊浚濠塹拒以/大木我軍斬刈超距奮擊破其二千餘衆轉戰至)
(木城下山林阻隘不能進賊旁出截歸路軍皆殊/死戰遂得解還營行省遂整軍聚粮瓶木城遣捴)
(管劉金千戸劉㳙岳榮守禦三月六日唆都領軍/囬十五日江淮省所遣助唆都軍萬戸怱都虎䓁)
(至占城唆都舊制行省舒眉蓮港見營舎燒盡始/知官軍已囬二十日忽都忽令百戸陳奎招其國)
(主來降二十七日占城主遣陳通事者來稱納降/忽都忽䓁諭令其父子奉表進獻國主遣文勞卭)
(大巴南䓁來稱唆都除蕩國貧無進物來年多備/禮物令嫡子入朝四月十二日國主令其孫濟目)
(理勒蟄文勞卭大巴南䓁奉表歸欵二十一年命/平章阿里海牙奉鎮南王脫歡發兵假道交趾伐)
(占城不/果進)
　　海外諸蕃
海外諸蕃見於征伐者惟爪哇之役爲大㑹三行
省兵二萬設左右軍都元帥府二征行上萬戸府
四發舟千艘費鈔四萬定賫一年粮降虎符十金
符四十銀符百金衣叚百端備賞徃返八閱月爪
哇降而復叛伐葛郎得其妻子官属百餘人而還
其餘遜荅流求三嶼俱藍馬八兒那旺蘇水都刺
蘇木達也里可温木速蠻湏門那僧急里南無力
馬䦨丹丁呵兒來來急䦨亦台進麻里予兒阿昔
之属又皆瑣瑣者其至也或遣使招來或風入貢
不皆以兵下
　爪哇
(至元二十九年二月八日詔福建行省授亦黑迷/失史弼髙興爲平章政事征爪哇軍二萬海舟千)
(艘給一年粮二十五日亦黒迷失䓁陛辭上曰卿/䓁至爪哇眀告其國軍民朝廷初與爪哇通使徃)
(來交好後刺詔使孟右丞之面以此進討九月軍/㑹慶元弼亦黒迷失領省事赴泉州興率軍輜自)
(慶元登舟渉海十一月福建江西湖廣三省軍㑹/泉州十二月十四日自後渚啓行三十年正月十)
(八日至拘欄山議方略二月六日亦黒迷失孫參/政先領本省幕官并招諭爪哇䓁䖏宣慰司官曲)
(海牙楊梓全忠祖萬户張塔刺赤等五百餘人船/十艘徃招諭議定後七日大軍繼進於吉利門相)
(候十三日弼興進至爪哇之杜並足與亦黒迷失/䓁議分軍下岸水陸並進弼與孫參政帥都元帥)
(那海萬戸寗居仁䓁水軍自杜並足由戎牙路港/口至八節澗興與亦黑迷失都元帥鄭鎭國萬戸)
(脫歡䓁馬歩軍自杜並足陸行以萬户申元爲前/鋒遣副元帥土虎登哥萬戸禇懐逺李忠䓁乗鎻)
(風船由戎牙路於麻喏巴歇浮梁前進赴八節澗/期㑹二十一日招諭爪哇宣撫司言爪哇王土罕)
(必闍耶舉國納降土罕必闍耶不能離軍先令楊/梓甘州不花全忠祖引其宰相昔刺難荅吒耶䓁)
(五十餘人迎三月一日㑹軍八節澗澗上接杜馬/班王府下通莆奔大海乃爪哇咽喉必争之地又)
(其謀臣希寧官沿河泊舟觀望成敗再三招諭不/降行省於澗邊設偃月營畱萬戸王天祥守河津)
(土虎登哥李忠䓁領水軍鄭鎭國省都鎭撫倫信/䓁領馬歩軍隨省水陸並進希寧官懼棄船宵遁)
(獲鬼頭大船百餘艘令那海居仁萬户鄭珪髙德/誠張受䓁鎭八節澗海口大軍方進土罕必闍耶)
(使來告葛郎王追殺至麻喏巴歇請官軍教援亦/黑迷失張參政先徃安慰土罕必闍耶鄭鎭國引)
(軍赴章孤接援興進至麻喏巴歇却稱葛郎兵未/知逺近興囬八莭澗亦黑迷失尋報賊兵今夜當)
(至召興赴麻喏巴歇七日葛郎兵三路攻土罕必/闍耶八日亦黒迷失孫參政率萬户李眀迎賊於)
(西南不遇興與脫歡由東南路與賊戰殺數百人/餘奔潰山谷午時西南路賊又至與再戰至晡又)
(敗之十五日分軍爲三道伐葛郎期十九日㑹荅/哈聽砲聲接戰土虎登哥等水軍泝河而上亦黑)
(迷失䓁由西南興等自東道進土罕必闍耶軍繼/其後十九日至荅哈葛郎國主以兵十餘萬交戰)
(自卯至未連三戰賊敗奔潰擁入河死者數萬人/殺五千餘級國主入内城拒守官軍圍之且招其)
(降戌時國主哈只葛當出降撫諭令還四月二日/遣土罕必闍耶還其地具入貢禮以萬户揑只不)
(丁甘州不花率兵二百護送十九日土罕必闍耶/背叛逃去畱軍拒戰揑只不丁甘州不花省掾馮)
(祥皆遇害二十四日軍還得哈只葛當妻/子官属百餘人及地圖户籍所上金字表)
　　平倒刺沙
天暦元年九月壬申　今上皇帝即大位詔天下
其節文曰洪惟我　太祖皇帝肇造區夏
世祖皇帝混一海宇爰立定制以一統緒宗親各
授分地勿敢妄生覬覦此不易之成規萬世所共
守者也　世祖皇帝之後　成宗皇帝　武宗皇
帝　仁宗皇帝　英宗皇帝以公天下之心以次
相傳宗王貴戚咸遵　祖訓至於晉邸具有􁋼書
願守藩服而與賊臣帖失也先帖木兒䓁潜通隂
謀冒干寳位使　英皇不幸罹于大故朕兄弟播
越南北備歴艱險臨御之事豈獲與聞朕以叔父
之故順承惟謹于今六年災異迭見權臣倒刺沙
兀伯都刺䓁專擅自用䟽逺勲舊廢棄忠良變亂
祖宗法度空府庫以私其黨類大行上賔利於立
㓜顯握國柄用成其姦眀詔既下於是倒刺沙之
罪暴於縣宇中外同心奮勇敵愾卒致乾坤清夷
歸壐神聖宗社尊安四海樂業是編自八月甲申
今太師中書右丞相臣燕帖木兒舉義至十月庚
戌齊王臣月魯帖木兒奉上寳璽大臣奏散遣諸
軍以至倒刺沙棄市三閱月之間致天下晏然者
悉具簡冊焉
　　招捕
眞聖樹業中天下以家宅大武不渉斯生蘖芽要
荒四履六詔最遐閩廣播思兩江海涯遼霫江右
嶺蜀木波畨分龍盧(自此下皆/一字種各)黎别生熟撞爨驃
蒲徭芒𤏡婼(人賖/切)落落顧顧綿綿羅羅(此疊字名/綿綿則村)
(名用以足句羅/羅羅羅斯也)白衣金齒漆頭花角八百妾御七
十闉闍(音奢此以其服飾及所有爲種名/者八百媳婦七十城門皆國名)甸砦團
洞箐柵墟畬嵒盤川厔激駃谽谺山經叵究竪亥
客昔多夷生其中自爲雄夸火頭大老(此下皆酋/長位名)
把事希古軍火營主山主尊長族種􁅜悠氏名聱
牙提吕摩耳(此下二/字人名)匐思阿禾雄挫渾弄矣豆者
哦雙芣拜法的井荅􁞟个忙尼雁莽占居些谷納
刺構阿葵胡弄夯采只驗娘報竹哥細麦嬰上亞
浪落麽蒙􁶈空弟羅勾非白阿氊卧踏委界勾巴
合彪鮮的官兠心　瓦英厭薛甲古阿娥若過生
琮(此下三/字人名)若大希婆若夢兀仲若渾乞濫若約薛
要若阿慝瓜若卜制頭若閉羅蠒若夭程猱若思
蓬怯若兀勸吉若黄公爹若獨然堋若大河沙必
乖豆來(此下四/字人名)蒲雪韋吠麻納布昌玉不㢘古六
分靳斤蘆崩信備荅昃什用喉社句耶山公氏貞
(此下四句/著夷姓異)的傍系猫古綴派盤窮膓譜陀(貞公猫/的傍盤)
(古綴陀/窮膓)健婦作配匪婉娩娃阿衣納衣(此下二字/婦人名)
折射折利阿𥘉虵節攬陶蘇他有忙葛農(此下三/字婦人)
(名)有梳蠻塔有南貢弄率蒸報㝞􁝬(上於加切下/苦加切韻釋)
(女作姿態貌今中原方/言爲婦人狠惡之稱)融結之左生息之野風氣
不淑習俗異華故雖横目以生悉獷黠竒衺不有
天彞國憲謂何骨肉睚眦䦧争紛拏重譯之言鴃
舌　詉(上陟加切/下女加切)喜人怒獸含戴則那製衣不領
不巾以靴裂綵纒􁫟椎結鬖髿起居佩刀少忤輙
相加或嘯徒復讐蠻觸閧蝸或出犯徼地爲王民
孽痾焚劫公私脫囚拲枷邊吏捕之則螳蜋奮斧
以禦車標槍批竹矢毒如虵敗則各鳥烏散入險
阻隈阿貢鋤坐草軍圈戸幏木狀􁀱纈魚粮蚆(俗/作)
(􁧍)鎈(自貢鋤以下/事詳見後)禽獸畜之朝不見譴訶或畧誅
弗薙獮以兵戈革面而來覊縻撫錫賚冠服銅印
青緺粤若妖民造異興訛妄竊位號自投網罝黄
華猘狂黎德蛟譁六十鳴梟五九跳䵷聖許萬頃
鎭龍郎達圓眀廣德細春可用魚鼎紀號䑕穴正
衙(劉六十蔡五九黄聖許李萬頃楊鎭龍韋郞達/黄廣德丘細春杜可用圓明和尚皆甞僣號改)
(元建朝殿懸關/牌事亦見于後)坐止其身族䣊宥赦(叶平/聲)惻不盡
戮視同羖　於乎我元王政不頗文柔武競互出兼
施(叶踈/何切)威聲其訇流澤滂沱㑹稡諸畢爲招捕之科
雲南(至元十三年正月羅匐甸官禾者阿禾/必紹降十月雲南省調蒙古爨𤏡諸軍)
(征白衣和泥一百九砦土官匍思叛溪七溪等降/得户四萬又攻金齒落落廣甸瑶甸殺掠甚多又)
(攻斜烏蒙秃老蠻髙州筠連等州十九處烏蒙阿/謀歸舊侵藤串縣地是月與安南鄰者七十城門)
(國主荅公遣其人名摩耳者來乞降又提吕提邦/兩部來降饑行省發廩賑之未㡬提吕子逹量爲)
(提索所禽行省給榜招提索及使釋逹量提索聽/命二十三年蒙乃土官長子殆昔其鄰境土官弗)
(里皮之壻也蒙乃不以位與長子而與次子弗里/皮與殆昔同岀討之朝廷降㫖諭弗里皮如得蒙)
(乃地許令其壻統之是歲又征縹甸大部馬二十/四年十月木龍蠻奴他謀告阿勒沙村阿加之子)
(明目引軍殺死回村頭目刺些雲南省下麗江路/軍民宣撫司明目出見雲南王免其罪是年雲南)
(右丞愛魯以蒙古軍一千師宗孫勒寸白軍一千/農士富民丁三千征維摩蠻者哦滅鐵赤必匝尋)
(出降三十年八月雲南省征習普蠻阿浪普龍華/扎山砦賊官生皆破之火頭軰逃者追普安路緫)
(管歩木普丁府嶍峩頭目矣豆䓁賫榜招出是歳/七十城門蠻宻察挾讐殺掠大甸土官阿鄰繼遺)
(其弟牟平來侵阿鄰逃入臨安路納樓建水城避/之行省不能救又參省阿叔招捕花角蠻蠻恃險)
(率衆拒敵殺令史一人裨將十五人元貞元年九/月習普馬兒䓁犯邊雲南省招出習普胒昌䓁八)
(砦蠻及馬兒部不舊䚟舊龍二砦蠻官的井的探/䓁有必乖豆來者不肯降殺的井從者二人的井)
(䓁懼不敢出官二年九月䝉光路軍民緫管荅麪/乞藍的頭目荅刺吉瓦農開陽兩寨自來不曾投)
(降雲南省差道奴攻破之十一月車里蠻渾弄與/兵占奪甸砦十又三所結構八百媳婦蠻欲攻倒)
(龍䓁雲南省遣兵招捕大德元年十二月雲南省/參政忽速刺攻破花角蠻䓁寨其酋長韋郎遁走)
(初廣南西道宣慰使兼知特磨道事農士冨上言/安寧州沈法昔招引唐興州黄夢徉溧碎縣林言)
(與花角蠻圍士冨所居殺掠奪虎符執其子信以/去又攻其峩州隘岸百姓既而又言夢祥結暀)
(州岑聦引歸仁州歸洛州上降州利州軍囬千人/燒劫羅佐州宫農郎生所轄那悶衬及那寡州南)
(村魯谷村付州那羅村又奪其那環射隘剥笋羅/波射布那哈那䓁十村行省覘知花角蠻去特磨)
(四日程安寧州十日程唐興州暀/州皆八日程/十月三日忽速刺進討十二月七日過昔陽江經)
(杜箐九日至花角蠻木葦砦破之十二日攻其正/砦第一門賊敗奪門蓋其砦十二重也十四日分)
(九道進攻自辰鏖戰莭次攻破其門日暮入砦賊/散走蠻酋韋郞逹不知所在韋郎自國家開拓以)
(來不魯降附至元二十七年阿叔招之不服迎敵/官軍失利以此狂縱僣稱大號以妹夫郎滿爲平)
(章其餘有萬户䓁官/至是始敗尋又破其卒羅磨/誐獲架哥雅木筭等砦招出韋郎達婦翁繼村火頭)
(普及把事希古竹幹哥雅砦火頭郎滿及其第郎/狀郎滿韋郎建之壻也稱韋郎達就陣中傷敗走)
(不知存亡又攻撒都砦其火頭郎圖希古郎甚出/降及羅共砦火頭統幹希古都鷄韋郎逹弟韋郎)
(動子韋郎應把事希古通幹知幹不弄砦火頭郎/勤皆出降移軍攻安寧州沈法昔降移攻夢祥敗)
(之棄砦走七年春永寧路阿永蠻雄挫反初雲南/四川陜西湖廣四省會兵討順元羅鬼烏撒烏蒙)
(東川芒部叛雄蠻挫匿順元蛇莭賊黨阿氊及其/妻折躬折利并芒部蠻納即弟卧踏事覺遂與把)
(事阿都阿牟䓁以二月二十一日於赤水河作亂/殺永寧府判官常珪行省宣使南家台千户卜速)
(魯拒暮暉關三月一日官軍過關蠻拒戦阿都死/獲其金褁甲鑊子槍賊退走目是連日轉戰自暮)
(暉至普市關九戰殺蠻三百餘破海落越寨二洞/阿牟亦死行省以天熱班師扼其魚槽長寧軍梅)
(嶺䓁關聞干朝以爲雄挫東接羅鬼西鄰芒部南/近烏撒姻親相結滋蔓力强合以十月初雲南省)
(軍進入暮暉湖廣軍自播州打皷寨㑹寧鎭進入/蠻地藺州四川省軍自魚槽長寧進討十一月一)
(日㑹於赤水河雄挫巢穴從之閏五月軍中遣家/寧同知蔡閏行省左右司貟外郎撒/赤䓁招雄)
(挫雄挫遣阿加阿抱出降稱病不出又令其属委/界入朝宰相奏雄挫不至乞再伐之雄挫乞以十)
(二月八日狗日出見八年五月赴闕原其罪仍充/土官遣還九年羅雄州軍火主阿邦龍少麻納布)
(昌結廣西路豆温阿匡普安路營主普勒下軍火/頭阿只阿爲及亦左郷阿甫䓁叛燒他羅迷驛左)
(謗軍火主有軍三圏子普安路有軍六圏子降㫖/招諭仍督兵進討阿邦龍少拒逺雄山官軍進攻)
(虜阿那勇古荅䓁阿非阿樓阿邦龍少子龍豆皆/降豆温賊阿匡與弟阿思火頭者哇亦降連戰敗)
(之獲阿邦龍少追麻納布昌不得十一年阿迷土/官日苴火頭抽首領落落軍劫𤏡人奪官馬以叛)
(又納樓茶甸土官師禾希古阿夷落圭阿立甸必/信怪齒村火頭阿則判村火頭阿提納塡村火頭)
(身和苴善村火頭阿次虧抽俸村火頭雙芣嵩村/火頭咱休菁苙鄉火頭阿豆加矣傑村火頭阿主)
(矣北村火頭抽皆床村火頭遮奴元江路日納村/火頭介忙忙部火頭虧抽維摩州上官者歐芽者)
(文大布婆䓁並起應之官軍尋皆討定至大元年/教合三部歩少來龍砦火頭漸恐䓁反遣本部達)
(魯花赤阿里招諭不服賊黨荅掛殺阿里官軍破/其巢斬漸恐荅掛梟其首延祐七年七月花角蠻)
(韋郎達紏合五十三村山獠起兵萬餘劫阿用村/呼其人曰爾急來降我即退兵尔之皇帝甚逺我)
(亦作帝甚近若不降我必破尔砦火頭農郎勝降/賊行省遣官招諭九月永寧路曲村頭目和俄䓁)
(擅兵劫掠殺渠津州吏目李榮貴奪/渠州同知/勑牒行省遣官招諭至治元年十月八日/渠州)
(知州刺俄殺其兄刺𥘉癸丑嵗刺秋祖刺都降附/雲南行省定立州縣令刺秋父刺陶作土宫充)
(渠州知州後刺秋伯父刺落襲職㝷爲火頭木落/所殺刺落子刺定㓜小依其舅子合往居綿綿村)
(因持刺陶刺落宣命及州印以去刺俄謂已當襲/職二次訢于雲南省捕子合刺定不獲刺俄以計)
(誘刺秋赴破寺村潜于道彎弓射之中左目墜馬/又斫左額一刀刺秋死俄集衆依摩些俗殺馬牛)
(各一焚刺秋屍明日逼其嫂梳蠻塔爲妻及占奪/刺秋所部百姓梳蠻塔父刺資來取其女刺俄欲)
(殺之刺資懼逃去栢興府二年正月二十八日刺/俄兄刺定自綿綿村與子合起兵奪刺俄刺地和)
(山砦刺俄紏合頭目子首居㱔䓁合兵射死刺定/復奪砦本州官往招之刺俄拒砦遥謂曰父祖宣)
(命俱在子合處又藏印不與尔客官行用我兄弟/自相讐殺争奪山砦不關尔番漢官事梳蠻塔係)
(我嫂我殺兄刺定刺秋故以嫂爲妻我出官尔欲/何說再三招諭不肯出官行省乞以一千人討之)
(樞宻院不聽咨本省招諭二十年四月馬龍郷蠻/普萬作亂初普萬父哥祛馬龍他郎甸人也任普)
(日思摩甸長官致仕長男普奴承廕父子皆居木/用村普萬乃次子憤不得立與哥祛壻抽丑孫壻)
(阿運結蒙古逃軍白夷顧顧䓁人攻燒木用甸甸/民護哥祛逃出普萬殺哥祛弟阿笠弟子阿占壻)
(可當䓁劫掠百姓求哥祛欲殺之行省委官招諭/○十二月蒙化州蘭神塲落落磨察火頭過生琮)
(結慶甸蒲火頭阿你通起蒲軍二千五百磨察軍/五百劫鎭南州定逺縣當布户計羅黒加䓁殺九)
(十九人虜男女百餘人行省招諭○泰㝎二年䦕/南州阿都刺火頭大阿哀引車里陶刺孟䓁萬餘)
(人團刺砦攻破十四處木邦路土官八廟䓁領白/衣軍攻破倒八潢砦朝廷遣幹尔端䓁持詔招大)
(小車里車里寒賽子尼/鴈搆木子刀零出降)大理金齒(至元七年征金/齒驃國五部未)
(降者破其二部餘三百酋長阿慝福勒丁阿慝瓜/降獻馬象二十四年金齒孟定甸官俺嫂孟纏甸)
(官阿受人魯砦官木拜共率民二萬五千來降又/林場蒲人阿禮阿憐叔阿郎及阿蒙子雄黑皆爲)
(行省招出阿禮歳承差發鐵鋤六百雄黒布三百/疋二十九年木忽甸土官忽都馬遣其子阿魯進)
(金索鱗瞻氊衣虎豹皮詣闕朝見三十年王月遣/使持詔招漆頭金齒○延祐五年永昌南窩蒲城)
(阿都衆阿艮䓁作亂燒劫百姓殺鎭將奪驛焉雲/南省遣參政汪中奉右丞朶尓只討之自八月至)
(明年五月破其寨棡殺人甚衆賊走入箐阿樓艮/降餘不可得以天熱囬軍其枯柯甸祐甸慶甸䓁)
(皆降願歳納􁧍千索○至治元年七月怒謀甸主/管故侵芒施路魯來䓁砦燒百四十一村殺提控)
(按牘一人有司奉詔書開讀招諭管故不跪聽亦/不出降二年鎭西路大甸火頭阿吾與三陣作亂)
(奪不嶺雷弄二砦𥘉三陣父阿蘭爲鎭西緫管叛/要斬其弟你谷南赴闕貢獻得襲職你谷南死子)
(䚟朶襲位三陣使火頭倒緬招思二人見觧朶求/少土地人民不予遂投阿吾訴之共作亂詔使徃)
(諭迎至一樓上樓下周圍懸人首聴詔畢阿吾怒/曰三陣吾孫也吾破不嶺寨殺傷甚衆虜五十人)
(破雷弄甸燒四百餘户管别砦懼而降我我遷其/民二百五十家于我弟拜法砦中不嶺所虜人其)
(族各以銀三兩贖一人盡贖去訖今官招諭我終/不出亦不受榜所奪地亦不囬何須與之相殺南)
(甸路木甸火頭䚟院先奪羅左甸火頭阿賽妻阿/衣爲妻取之不肯與又奪阿賽弟莽占妻納衣妻)
(其子阿你阿賽怒使莽古領兵/三百遣奪其妻不得燒䚟院砦)羅羅斯(至元十五/年定昌路)
(緫管谷納叛遷入八只巴砦爲賊八刺即安古馬/楊古刺乞刺蒲䓁皆應之毀橋梁取倉粟奪驛馬)
(及屯田牛眀年/官軍擊斬谷通)車里(大德二年三月小車里結八/百媳婦爲亂經時不下數遣)
(使奉詔招之不聴命延祐三年車里兀竹魯侵阿/尼必䚟砦阿白出麻砦燒劫又罕旺及其弟胡念)
(弟愛俄䓁侵銀沙羅甸兀里鹽井部日文具落索/䓁甸劫民財嚇取官所徴差發遣使招降遣白衣)
(阿愛詐爲巳子出官劫掠如故既而愛俄死其兄/弟子姪罕塞昭愛刺構木力夢兀仲䓁五人分黨)
(争愛俄位相殺乆之遣少頭郭/力看賫象牙一金信荅二來降)烏撒烏蒙東川芒
部(大德五年右丞劉深奉命征八百媳婦徵順元/逓運人馬土官宋隆濟蛇節䓁拒命作亂朝廷)
(起湖廣河南四川三省兵與田楊二氏軍馬㑹雲/南省兵収捕于是烏撒土官宣慰使普利緫管那)
(由與東川芒部乗釁俱叛其接羅羅斯及武定威/楚曲靖仁德普安臨安廣西諸土族皆以朝廷逺)
(征供輸煩勞爲辭携貳反形巳具車里白衣八里/日䓁殺掠普騰江尾二甸奪麦亢忙龍二砦燒忙)
(陽䓁二十四砦揚言我與吕也構思麻部日共議/渾候連漠桑軍來攻普騰砦栅二月五日梁王出)
(駐陸梁州六日烏撒蠻阿都普信及烏蒙蠻阿桂/阿察多䓁殺掠皇太后及梁王位下人畜十一日)
(劫芒部官吏商旅貨財烏撒宣慰使僧家奴逃入/中慶十五日東川土官阿葵烏撒逃來陸梁州依)
(梁王城阿車阿苗分軍二道欲執宣慰使阿忽台/約日由落吉渡口㑹阿乃普吉烏蒙軍先攻阿都)
(百姓次攻建昌燒烏蒙緫管廨舎十七日烏撒蠻/犯曲靖霑益州燒蕩坦驛殺掠駐兵闕渡橋二十)
(日烏撒烏蒙東川馬湖四族聚衆四千復起羅羅/斯軍渡金沙江刻日攻建昌三月六日賊逼雅州)
(卭部州甚急陜西省遣右丞脫歡禦之八日奉㫖/也速䚟兒充陜西省平章政事汪阿塔赤充參知)
(政事也速忽都魯充湖廣參政與平章劉二拔都/寺進征叛蠻闊里吉思爲湖廣平章與左丞散竹)
(䚟陜西楊參政給軍凡有軍事聽也速䚟兒劉二/拔都兩人節制其小有増損軍馬支給錢粮並便)
(宜行事四月二日那由普利逼烏撒烏蒙宣慰使/兼管軍萬户阿都台棄城去時陜西調軍二千人)
(㑹合收捕三百人守播州小溪以遏烏撒蠻充斥/之路雲南省調軍三千人屯陸梁州五百人駐西)
(曲靖東望水西一千人於霑益州接烏撒地要害/鎭守二千人護中慶而梁王又有兵五千人劉二)
(㧞都劉深田楊䓁兵方捕斬順元叛蠻未能㑹/合也速䚟兒與雲南兵共進悉次苐討平之)八
百媳婦(大德元年八百媳婦國與胡弄攻胡倫又/侵緬國車里告急命雲南省以二千或三)
(千人徃救二年與八百媳婦國爲小車里胡弄所/誘以兵五萬與夢胡龍甸土官及大車里胡念之)
(子漢綱争地相殺又令其部曲混干以十萬人侵/蒙様䓁雲南省乞以二萬人征之四年梁王上言)
(請自討賊朝議調湖廣江西河南陜西江浙五省/軍二萬人命前荆湖占城行省左丞劉深䓁率以)
(征既而道經順元土官宋隆濟作亂道路不通官/軍死傷深領軍囬不果征至大四年雲南省言八)
(百媳婦大小車里作亂蒲蠻阿婁銀僣平章都元/帥七十城門土官緬察犯臨安建水普定路土官)
(的謀害遷調官吏似此蜂起數年不息乞進討朝/廷命賫詔招之皇慶二年雲南省命䚟難甸達魯)
(花赤法忽刺丁䓁頒元招出八百媳婦部曲乃愛/乃温官哀官吾怡尼哀當吾化兒阿吾阿散阿哀)
(䓁徃其地延祐元年正月至其境木肯寨其蠻酋/渾乞濫妻南貢弄使火頭乃要弄來迎詔至砦立)
(栅圍使者問來故荅之又曰賫來聖㫖有何說使/者言未開讀不敢言俟見渾乞温言之乃要還報)
(旣又來致南貢弄之言曰使臣有何說可告我前/此使者止至我砦即囬法忽刺丁䓁不可二月十)
(三日/渾/乞濫男南通來見使者言行省先遣胡知/事招尓䓁尔等遣乃愛䓁出降故聖㫖令遣我軰來招)
(尔父子南通曰我䓁非降也胡知事言尔朝廷地/闊軍多故使家中一二人從胡知事徃觀之其明)
(日南通遣乃要來言胡知事來時與我衣服鞍馬/今尔䓁所有馬可盡牽來言訖一時牽去明日又)
(刺取去衣服旣而渾乞濫遣火頭南忿來曰可令/使臣來見我三月十七日法忽刺丁䓁至合三砦)
(与渾乞濫相見宣詔明日渾乞濫令使者送其子南/通徃孟范甸把邊可就觀我地境使者不從曰若不)
(觀我地土歸朝何以復命使者從之至孟范别有/生蠻比要與南叔父力乞倫來侵南通言使者不)
(可不助我使者從南通至木丙山拒敵比要聞有/詔使遂退還至孟范使者欲返南通曰天熱水漲)
(秋凉令尓囬八月終始得出九月四日至渾乞濫/砦渾乞濫手書白夷字奏章獻二象令其部曲渾)
(乞漏渾八刺我董賽愛/章闌䓁随使者赴闕)八畨順元諸蠻(又名一奚/不薛至元)
(十五年羅殿國主羅阿察河中府方蕃主韋昌盛/皆納土來降十六年三月西南八畨䓁國卧龍蕃)
(主龍昌寧大龍蕃主龍延三小龍蕃主龍延萬武/盛軍蕃主程延隨遏蠻軍蕃主龍羅篤太平蕃主)
(石延異永盛軍蕃主洪延暢静海軍盧蕃主盧延/陵皆來降其部曲有龍文貌龍章珍黄延顯盧文)
(錦龍延細延囬龍四海龍助法龍才零龍文求䓁/朝廷立八畨宣慰使司司官赴鎭十一月二十一)
(日至新添遣干户張旺招羅氏國惟賀宗一寨投/降餘皆迎敵旺殺散二十七日至羅崩寨賊又連)
(日與緫管王采戰皆披甲戴紅氊帽来遇害二十/九日又戰於大吴十二月一日司官至畨中呼集)
(諸畨主以四日集卧龍畨受宣命至期俱來惟盧/畨主盧延陵爲羅氏國主阿察引軍往大呉西胡)
(迷使趙木納來執去不肯令出降阿察𥘉巳納欵/後與鬼國結婚鬼國言我未降尔奈何先降羅氏)
(遂毁虎符以叛羅氏又名羅殿事聞十七年四川/蠻吕告部主阿濟上言乞招阿察從之既而命南)
(省及雲南四川進討八月二十九日阿察遣阿/阿麻二人至四川諸蠻夷部宣慰使司自言無反)
(意但雲南平章聴我讐人烏鎖納之言織羅我罪/朝廷不知我今赴闕聽聖裁雲南左丞愛魯四川)
(都元帥也速䚟見與南省期以十一月十五日㑹/一奚卜薛至期南省軍不至愛魯與阿察戰也速)
(䚟兒命萬戸彭天祥樂刺海帖木兒脫歡分三道/攻㑹寧關一奚卜薛遣其部落阿侯拒戰敗逃入)
(山箐亦奚卜薛奔鵰飛砦阿察走大寧愛魯䓁進/兵也速䚟兒曰賊巳離巢穴今發烏撒播州及南)
(省近地兵足以勦除我䓁可囬不然曠日持乆粮/乏瘴起不便事聞上命藥刺海以干人守其地乆)
(之賊窮困以二十年二月八日納欵二十九年二/月一日降詔招懷溪洞蠻夷曰中書省奏金竹知)
(府臊驢言先奉聖㫖招諭平伐山齊砦主謔薛約/定奪今有居㡬地面百眼左阿吉谷各當各迪䓁)
(自以外荒乆欲内附乞頒聖㫖庸許自新朕嘉其/誠遂俞所奏令諭尔衆咸聽朕言惟爾鄰封率多)
(臣服自畨方而入貢尋萬國以來庭南順丹州北/懷金竹陳䝉爛土頃已向風新添葛蠻乆皆欵化)
(咸膺寳命仍佩金符賞賚有加官守如故尓䓁如/能率衆效順同仁一視尚尔迷之或/是伊戚之)
(自貽勉思轉禍之言當體好生之意元貞二年六/月平伐鄰界平珠瀘洞砦主王三原謝鷄鷄公韋)
(巴郎楊義䓁十八處䓁官來雲南省告降行省差/官入洞撫諭至大德元年四月平珠洞宿家沙家)
(二族賚進呈禮物出洞道經其鄰蠻新添葛蠻宋/氏之村頭水底砦宋氏怒二族不由已以降乃遣)
(上都雲長官落冐率衆遮道奪進物二族逃散破/刼韋巴郎砦五月宋氏復令平浪廵檢歐陽濯龍)
(與其下大洞李巴林竹哥䓁率木栳六十餘人劫/平珠洞蠻官足萬金婆南大砦栅逼使背雲南之)
(招從巳求降不從濯龍掠去足萬金從人足萬雷/䓁及進獻方物此行實招到平林獨山州摇和洞)
(唐開珠羅䓁處八百四十四砦民五萬餘朝廷立/長官司以綂之而以蠻婦阿𥘉充長官大德二年)
(四月八畨桑柘蠻王二萬馬䖝䓁叛殺廵檢三萬/尋出降馬䖝走他所聚七千餘人䧟平包砦圍重)
(奧砦又與叛猫犵狫必際䓁蠻結連/槐丫江䓁/䖏猫人作亂三年命湖廣平章劉某征之四年正)
(月猫桑柘遣所部文何持竹契長刀及方物來降/播州宣慰司以爲蠻苟逃禽戮然亦湏招安既而)
(黄平府亦上言桑柘附近之重奥必際都陣犵猪/必梅䓁二十二砦刻契來降七月桑柘蠻及思官)
(賊楊金匣播州楊金萬必梅砦主娘報䓁三百餘/砦皆降五年六月八畨宣慰司言党兀自降至今)
(八年不供賦役所部娘祖大盤小盤白定白藥䓁/蠻先結連平伐蠻叛劫先宗砦圍呉卜弄砦射猫)
(民阿羊金埧皆死官軍捕班夏潘家蠻党兀遮道/助其拒敵今年正月又使板橋郎來重陂䓁砦猫)
(燒劫百納砦宣慰司令上馬橋金竹府備之且以/兵討之党兀年七十九老不能出遣其砦主的拗)
(及子党砦的沙勇強砦的福三人岀降的物䓁又/與其黨㓜鬼砦主陳醒朱盖砦主樓地之弟楊八)
(小盤砦主騰香䓁共誓不叛至大二年三月八畨/蠻割和寨主各皺谷霞砦主洛驃刺客砦洛卜傍)
(吾狂砦的搗谷浪砦只驗皆降詣闕三年八番乖/西猫蠻阿馬䓁作亂奏准捕之四年春阿馬與其)
(徒􁅅羅洛登各替及脅從蠻官卜制頭之子哥暮/出降至治二年六月八畨蠻官閉羅繭與其属卜)
(嵓讐殺七月百眼佐䓁處蠻夷長官司言康左砦/主老康紏合谷聳砦主恰信䓁殺廵檢王忠拘長)
(官洛邦又殺土官蒙卜郎作亂宣慰司發官兵與/土官敵通徃討之三年正月八畨呈周砦王韋光)
(正䓁殺牛立天立􁋼歸降自言有地三千里九十/八砦係楊黄五種人氏二萬一千五百餘房光正)
(䓁二十三人領之願歳出/土布二千五百疋爲租入)宋隆濟(大德五年雍眞/葛蠻土官宋隆)
(濟叛初朝廷調廣湖雲南兵二萬征八百媳婦蠻/湖廣兵命左丞劉深䓁領之取道順元八番進計)
(又令雲南左丞月忽乃招荅刺罕軍入境調用命/新添葛蠻軍民宣慰司自琅詡驛經平埧蠻峽至)
(順元噥聳䓁砦斟酌日程分六處安營備餽運丁/夫馬疋俟月忽乃至點視而雍眞葛蠻乖西䓁部)
(當岀丁夫馬百疋五月二十四日文書至隆濟乃/言猫人犵狫謂官欲髠其髮印記而送軍三四年)
(不返寧死不徃雖就砦見殺可也以此觀之夫不/可差同官雍眞緫管府達魯花赤也里手日然則)
(起尓宋氏盡行隆濟曰吾徃訴之宣慰司遂行六/月十七日隆濟構木婁䓁族作亂其姪臘月宋六)
(分靳斤䓁告也里千使爲備也里干遂避於底窩/楊黄砦眀日隆濟率臘月弟小奴部家童農䚟洛)
(中段刺荅洛忙中䓁納五百人攻楊黄砦燒雍眞/緫管廨舍臘月奴都保葛海又來報隆濟以一弩)
(二矢與阿昔長官爲號紏其同叛又有紫江賊助/兵四千破楊黄砦也里干走掠去緫管府印殺也)
(里干奴阿麻妻忙葛農䓁是日龍骨長官阿都麻/殺生祭鬼誓無應隆濟亦謂官拘壯士黔面髠髮)
(充軍或殺虜我家亦不可知寧死不離比土各負/長刀赴亂二十日又脅底􁮬緫管龍郎與古龍阿)
(馬都所部不這羅鬼阿開阿嬌䓁紇狫抵阿䚟砦/拒落邦箚佐長官司止十里聲言欲攻箚佐二十)
(一日破底窩砦又欲攻隴兒砦於迷樂橋二十二/日自貴州至新添界噥聳陂北至播州界刀垻水)
(及卜鄧加鶴鳴䓁站皆披焚刼又遣中火紫江直/猫脅廵澰倘荅鄧同叛二十七日刼順元毋告之)
(地官牧擬進御馬尋攻貴州殺散普定龍里守倉/軍燒官粮殺張知州七月十日梁王下令湖廣雲)
(南四川三省㑹兵誅捕八月雲南平章床兀兒入/順元與賊戰數敗之然水西水東蠻俱叛床兀兒)
(遣人招水西土官之妻蛇莭不出蠻人洛暮報云/者阿泡言蛇節巳反統青衣破軍圍貴州甚急又)
(有三家猶箐蠻坐草敵官軍敗之十一月詔宋隆/齊妄說驚擾事端紏合蛇節及羅鬼酋長阿容䓁)
(相扇作亂特遣湖廣行省平章政事劉二拔郡指/揮使也先忽都魯率兵及思播宣慰賽因不花等)
(士兵與四川雲南省分道並進别勑梁王提兵進/討悔罪來歸者復其官爵能殺賊酋或禽獻者賞)
(執迷不悛勦除一切事宜並從劉二拔都䓁區處/十五日隆濟黨校莊旁䓁攻貴州床兀兒掠得阿)
(客者言始因徵征八百媳婦人夫馬匹亦奚卜奪/之子㱔日人馬不辦官鎖其項㱔曰耻忿與隆濟)
(議紏合阿八阿納許波泥帖䓁反烏撒緫管那由/言尔兵若破貴州鴨池之事容易我將圖之遣其)
(族阿雖阿行頭佐助兵行省令土官普利買馬助/軍普利稱軍馬價不用􁧍非金不可觀望不肯進)
(是月土官烏犀叛行首討之敗走禄豊砦劫梁王/位財􁧍六年正月官軍以隆濟九次攻圍貴州粮)
(盡退還賊邀於花猫牛塲二箐及長脚木狫截萬/溪山沙木南箐鐵門關沙樹猫北箐殺傷甚衆掠)
(去行裝文卷○江頭江尾和泥䓁二十四砦龍馮/蹄一十八村皆叛二月一日四川宣慰使汪惟勤)
(與湖廣平章㑹兵播州三月六日至打皷砦南木/瓜垻遇賊阿氊敗之九月十九日劉平章使土官)
(俠者潜刺殺阿泡蛇莭駐兵折刺危水以待官軍/十月十七日劉平章殺敗蛇莭乗船遁去陜西兵)
(殺敗芒部叛蠻鬼旺納濟䓁與雲南湖廣軍合過/泊飛關追蛇節七年正月二十六日劉平章至阿)
(加砦追及蛇節二月一日出降其黨曲捧阿暮䓁/四十餘人皆岀三月三日領軍自必加廽程奉旨)
(斬虵節蛇節𥘉叛地名蹉泥㝷禽斬/隆濟惟金竹賊月下卜蘭术逃去)廣西兩江(至/元)
(十三年知來安軍李維屏知來安軍兼知凍州事/岑從義降十五年田州上隆州下隆州武隆州兼)
(州黄漢拽思恩州八中温閏砦頻洞計洞渌洞在/洞上下雷洞上下影洞皆降十七年廣州海港賊)
(霍公明蘇俄細麥嬰上䓁害招討馬應麟捕斬之/○大德七年四月藤州大任洞賊黄徳寧殺人牛)
(犬祭兵僣賤造妖言劫掠僞稱皇帝李龍神定國/公皇佐丞相黄德寧立國公皇羅榮開國飛童黄)
(京夫主朝化民衙主黄汝妙六部尚書潘國用六/按尚書潘金王精光禄大夫兼管生民殿前太尉)
(彭元吉殿前引兵斬斫使莫道名都統幹太師黄/勸賊設醮筵門首横寫大字牌曰建慶賀新君登)
(極太平道場醮筵呼萬歲又曰願我皇帝早登九/五之位四月九日以黑漆木椅作亭屋持兵張旗)
(幟鳴金皷至巫烈山迎李龍神進銀慶賀德寧家/有大字黄紙位牌寫上祝新君李萬歳其曉民榜)
(示曰照㑹穹庭發下寳物付李皇帝掌握日後統/九五之位運半千之慶縁一六國皆已統成一天)
(今李皇編排得力得衙主差一十八司及府額六/百十四軍州七千餘縣後安天之日命令衣冠圭)
(簡靴㡌殺活杖玉壐計七事結付李皇掌管今十/分之民七分不信三分湏信五月輕差兵車收不)
(信中民一干之數尚慮累及信民今發曉民榜一/道付古蠻衙曉示信民至日兵馬行令有誥者免)
(罪無誥者定行誅戮玉印朱文預先榜示故榜並/令知悉兎年四月日榜封民倉帖云逆民禾倉定)
(公封龍神又名萬頃德寧與父璋信先曾叛逆岀/降百司謂其三代為㓂六次叛伏今不可赦㝷習)
(捕獲伏誅八年都窩洞賊叛至大二年常豐洞蠻/大弟什用紏集洗王不鬼散毛䓁洞蠻刼掠永寧)
(之阿那禾砦延祐二年靖江古縣羅蠻洞徭賊劫/掠燒架閣庫文卷縱獄囚四年招出徭人趙仦十)
(七潘仦䓁殺獲石倉團侯重用及秀秀嶺頭團白/團提江團淋背團嶺豚團䓁賊重用能祭雷雨通)
(隂陽七年十一月左州黄郎君劫掠渌查村至治/元年太平路賊趙郎陳叛屯粘村二年廣西宣慰)
(使燕牽言徭族非一生於深山窮谷者謂之生猺/野處巢居刀耕火種採山射獸以資口腹標槍藥)
(弩動輙殺人其雜處近民者曰熟猺稍知生理亦/不出賦又有撞猺則號爲兵官守隘通道於官有)
(用自宋象州王大守始募熟猺官供田牛以供此/役至今因之爲今之計莫若置熟猺與撞猺並爲)
(撞戸分地/遏賊爲便)黄聖許(至元二十九年閏六月知上思/州黄聖許反聚二萬人斷道路)
(結援交趾借兵攻邕州遣副樞宻程鵬討之聖許/戰敗率三十人逃入交趾既而復至邊地攻劫三)
(十一年同知兩江宣慰司事楊兀魯台上言能不/用兵招降聖許從之八月聖許劫幫團長山隘又)
(與交趾興道王結㛰未㡬詔赦罪許自新行省差/兀魯台赴賊黄合巢内開讀聖許經一月亦不岀)
(復以二萬人討之時賊屯上思州那荅栅三忒栅/佃良栅石佛柵那結栅那次栅䓁砦楊兀魯台上)
(言聖許兩招不出三月七日令子志寳同大小頭/目一千餘人來言聖許曽對天陳誓不肯出官賫)
(到降狀稱楊兀魯台賫聖旨來招豈不欣悅望北/謝恩外聖許雖有誓不出願情投降當令兒孫頭)
(目出官聖許還本州招集逃户復業行省以聖許/不出依前進討三月十九日聖許生日坐草房正)
(㕔紫羅盤領衫裏/金帶㩀銀交椅直上懸朱漆金字/闕碑參賀人二呼萬歳眀年正月/聖許駐上牙六羅)
(茅山林既而兵敗自兠半山走交趾亨村晩夢乆/之聞官軍囬復還由旁村至峙細潜居官軍約十)
(月一日㑹合進討聖許敗獲其妻女大徳元年二/月五日聖許遣其子志寳賫狀赴廣西兩江道宣)
(慰司出降赴闕尋詔聖許朝京師聖許不肯挾志/寳走交趾萬寧寨志寳不聽逃囬訴于官六年聖)
(許復囬故地居鳯凰舊巢攻圍諾屯仙洞屯既而/又使人來告降且乞還其所虜之妾朝廷覊縻之)
(延祐元年正月聖許䧟忠州殺黄知州䓁六年聖/許族人黄萬山萬松夀攻古能村戈村劫殺歸龍)
(團皮零洞至治三年聖許壻黄縣官/攻劫邕州渠樂墟百姓逃避於彎團)岑氏(至元十/八年鎭)
(安州鎭撫岺毅反與特磨道農士貴書曰設有達/逹軍馬來起差稅吾與尔皆一家之人圍聚戰殺)
(實不願作大元百姓於是放兵攻劫殺順安知州/李顯祖掠其小妻家財官軍討之出降大德十一)
(年左江來安路緫管洞兵萬户岑雄作亂殺其姪/世傑延祐七年來安緫管岑世興反十二月十七)
(日燒田州上林縣那齊村明年二月殺懷德知州/凌順武奪州印又攻那帶縣世興尋出降稱洞溪)
(事體與內郡不同自唐宋互相讐殺並不曾殺官/軍侵省地廣西道又上言世興甞殺兼州知州黄)
(克仁分食其尸/世興雄之子也)思播(至元十四年六月思州思景/賢播州楊邦憲兩安撫使降)
(邦憲在宋爲牙牌節度使正任安逺軍承宣使左/金吾衛上將軍知播州事御前雄威將軍都統制)
(紹慶珍州南平安橅使節制屯駐鎭戍軍馬朝廷/授以龍虎衛上將軍侍衛親軍都指揮使紹慶珍)
(州南平䓁處沿邊宣撫使兼播州管内安撫使佩/虎符十六年春官軍平思州杜望杜暮河土茶林)
(諸砦圍桐木籠竹既而犵狫伯同叛䧟合水羙喦/二砦至大元年七月思州言廣利白拿䓁䖏苗賊)
(与公俄羊溪苗賊作亂伏白泥站劫人三年獨山/州土官蒙天童欵附蒙朝廷設獨山州窖洞木洞)
(都雲䓁五處軍民司令天童乞徃招本州毗鄰未/附者黎坡上圑九黎九姓黎苟王刺南郭文下都)
(雲䓁一千九百餘砦平伐生猫主只王䓁不在其/數行省從之招到平埧三間地酋長羅宋備桑根)
(地砦主蘆桑呉各䚟陳蒙爛土蠻官天程牙男天/程猱䓁桑林獨力長官亞浪男洛磨界牌猫砦主)
(乞把上爛土砦主陳爛䖝下爛土砦劉國圍麻乃/砦主猫的傍谷記砦主猫青珪䓁以刀槍璮馬來)
(獻延祐四年洛磨反𥘉招附時洛磨稱病遣其子/各里及大砦主都罷洛能䓁赴省既而同降者楊)
(銀延訴各里非其子乃奴子各午也至是侵水手/浪䓁處至治二年四月播州上言招降洞蠻地心)
(砦官蘆崩信備大晏大關砦王安吉力上洛磨砦/羅傲水洞八砦官黎上錢厮亮大小荅架砦官黎)
(桑皮歪蘆/客錢䓁)海北海南(至元二十八年瓊州安撫使/陳仲逹上言乞招生熟二黎)
(降旨許之招到本州生黎大踢小踢端趙麻山䓁/四洞王氏十䓁出降皇慶二年黎賊王奴歐䓁反)
(僞稱平章元帥立國設官焚劫百姓三年正月奴/歐䓁降刻箭誓不復亂使之歸業然羅襖䓁處兵)
(未散延祐二年十二月二十三日黎盗百餘人入/横州永淳縣殺逹魯花赤磔死民義射傷縣尉走)
(賔州古辣村至治元年九月黎賊犯茶洞燒民居/二年七月黎人年火燒攻劫百姓捕獲其黨蒙􁶈)
(甘佛龍彭瘦䓁火燒劫獄奪/去又䧟南偏洞砦殺夯采䓁)廣東(至元二十年九/月廣東黎德區)
(將軍聚十萬人改元僣號殺居民䧟城邑又増城/縣蔡大老鍾大老唐大老皆應之㩀平康下里東)
(團村䓁豦官軍破之區將軍走監糞營官軍追燒/之延祐三年三月德慶路徭蠻叛既而令山主五)
(世禄山主李伯逹招降圓麻山徭人盤郎梗盤古/綴王窮腸䓁出官至治二年猺人何窮腸陀窮腸)
(䓁降出月徭賊馮岳/護犯新㑹縣洒涌社)江西(至元十四年四月汀州/長汀賊黄廣德自稱天)
(下都大元帥刻都帥印又立爲天從廣徳皇帝設/銅將軍鉄將軍䓁號五月沙縣賊謝五十自稱擎)
(天將軍尋皆平定十七年南康都昌縣杜可用反/號杜聖人僞改萬乗元年自稱天王民間皆事天)
(差變現火輪天王國王皇帝以譚天麟爲副天王/都昌西山寺僧爲國師朝廷命史弼討敗之江西)
(招討方文禽可用元貞二年七月贑州興國縣籠/坑民劉六十名季撰妖言張僞榜及劉季天旗自)
(稱劉王刻皇漢髙祖廣新之帝并行王二印設朝/殿開行省置丞相左右丞將軍軍頭䓁官宣言止)
(殺官中人與張大老作亂八月攻吉州永豐遣江/西省左丞董士選討之十月捕獲六十自裁不死)
(伏誅延祐二年四月贑州寧都州蔡五九反與其/黨聚兎子寮五王廟殺猪置酒俱執錫楞槍刀五)
(九自號洞主六月五九率衆劫掠村落郡邑殺寧/都州趙同知圍寧都州燒四關八月三日官軍開)
(門與戰賊退五九自稱察王騎馬列儀衛張漢髙/旗造戰棚砲架攻具其勢甚張又犯福建地奏遣)
(兵討之九月江浙江西兩省㑹兵至石城縣/弓兵宋伏成於兔子寮木麻坑禽五九伏誅)福
建(至元十六年五月降旨招閩地八十四畬未/降者十七年八月陳桂龍父子反漳州㩀山)
(砦桂龍在九層際畬陳吊眼在漳蒲峰山砦陳三/官水篆畬羅半天梅瀧長窖陳大婦客寮畬餘不)
(盡録十八年十月官軍討桂龍方元帥守上饒完/者都屯中饒時桂龍衆尚萬餘拒三饒㝷捕得其)
(父子斬之南劒州丘細春反行鎭國開國大王改/元昌泰二十年八月建寧招討使黄華反集亡命)
(十餘萬剪髮文面號陀頭軍㩀政和縣十月詔史/弼髙興劉二拔都伯顔將兵討之與福建忽刺出)
(㑹合華敗/自焚死)浙東(至元二十一年十月台州仙居縣/有王仙人者言今年五星朝斗天)
(崩地䧟合有聖人出招立大將置寨黄都南溪民/陳再一䓁從之爲亂敗自焚其屋赴火死二十六)
(年二月台州寧海人楊鎭龍反㩀玊山縣二十五/都僞稱大興國皇帝置其黨厲某爲右丞相樓蒙)
(才左丞相以黄牌書其所居門曰大興國改安定/元年乗黒轎黄絹轎罩黄傘得良民刺額爲大興)
(國軍四字二月一日殺馬祭天受僞天符舉事蒙/才䓁拜呼萬歳有兵十二萬七萬攻東陽義烏餘)
(攻􁛹縣新昌天台永康宗王甕吉䚟浙東宣慰使/史弼討之鎭龍䧟東陽縣㝷禽誅獲其二印一皇)
(帝㳟膺天命之寳一護國/護民威權法令奉命之印)湖北(大德五年閏八月/懐德府麻用南木)
(達結構生蠻獏/犵狫於麻用州界立砦殺掠田/大十什家劫辛苦村洞主仰閧驢家皇慶二年十)
(一月靖州青特團石橊山蠻呉千道作亂㝷降延/祐元年沅州胡老䑕猺賊作亂三月招出其黨蒲)
(狗向金朝李部凱至甕省砦出官七年六月慈利/州貞家山居民貞公結懷德府河者洞驢合什用)
(謝甲洞巨仙什用恩石洞没尓什/用安俱洞重達義䓁侵白水泉界)湖南(至元十五/年全州教)
(授唐子定奉府檄招下清湘縣西延溪蠻皆持木/狀赴府中降沽油圑屋孫耶捧水團門客耶師哥)
(罵耶事田團唉無米耶喉社勾耶龍堂團近師耶/壬哥羅勾狰猛口團客多耶小池團祖女耶穿弟)
(傘匠耶䓁共二十餘團此徭人居深山窮谷巢穴/中不巾不裳赤脚露脛衣用牛羊血點白布作青)
(花逐幅相體湊成無領䄂耕山地種豆薯芋産楮/皮厚朴大德二年郴州可大老叛官軍殺其劉尊)
(長王寨司䓁又有/黄公爹者亦反)四川(至元十四年五月降旨付/西川諸蠻夷部宣慰使昝)
(順使招思州田景賢瀘州西南畨蠻王阿永叙州/筠連謄串豕鵞昔霞䓁處諸族蠻夷十五年叙州)
(剥骨蠻殺使者十七年六月施州市備大盤散毛/䓁洞溪納欵十九年發都掌阿永䓁民爲兵征荅)
(馬刺都掌䓁上言宋時未甞僉軍乞以馬牛助軍/雲從之未㡬征亦奚卜薛起軍酋長阿峻䓁亦不)
(從命二十二年正月討降又巴聳農洞諸蠻三十/年十月西川行樞宻院奉詔征鐵州茂州汶州西)
(番蠻夷其殺戮降下者必力溪䓁十五砦其砦主/曰牛特○蛇必○烏麦○蒲雪韋吠○舎具○得)
(輸○只禪○非白○東非○勾巴䓁也其未附而/當征者西畨螘磨○/成○獨秦罷○強獐徹垓)
(○顏蘇○㕶則○客客昔多○坡必立○兀刺○/新而元○立山䓁也○六年陜西平章也速荅兒)
(奉命進兵討順元羅鬼烏撒烏蒙東川芒部叛蠻/九月也速荅兒自叙州慶符直衝矣娘州烏撒參)
(政阿荅赤自長寧直衝芒部降下十八九囬軍就/粮至永寧阿永蠻雄挫反雄挫蔵八畨反蠻蛇節)
(部曲阿氊及其妻折躬折利及芒部納即弟卧踏/故於七年二月二十八日反於赤水河也速荅兒)
(就討之射死阿都奪其金褁甲鑊子槍九戰得出/叛境閏五月雄挫妻蘇他與招降官蔡閏文字一)
(𥿄畧曰阿具阿卑賫得榜文爲我住在山箐别無/同伴蠻官我自來不管官事順元結連諸夷作亂)
(差人邀我同叛我雖是親戚斷不曽聽信又言聽/得羿子殺訖使臣不是蠻官本情我親去單洛具)
(與衆蠻官報知然後出來軍中再令閏徃招雄挫/六月遣阿加阿抱持文字來大意謂我不反使臣)
(貪婪所致十四日雄挫遣牌頭阿底下夷人阿大/逓文字降陜西省右丞而稱病不出但令永寧路)
(同知阿况之子委界赴官盖其叔父也又與必能/阿模同行朝廷必欲令雄挫入朝移文行省不出)
(則進討十一月雄挫呈擇二十四日起程續又呈/再擇十二月初三日狗日出部二十四日到魚槽)
(與其部曲阿他及把事頭目各者末未䓁二十九/人赴亰都賞衣服弓矢鞍轡放囬至大元年三月)
(大弟什用集洗王不鬼散毛䓁洞兵侵者䓁洞既而出/降遣墨施什用答昃什用赴闕五月歸州巴東縣唐伯)
(圭言十七洞之衆惟容米洞罔告洞抽攔洞有壯/士兵一千餘皆不足懼也若官軍討之可分四道)
(其一自紅鈔寨直趍容米○玩珍○昧惹○缷加/○阿惹○石驢䓁洞其一從苦竹砦抵桑厨○上)
(桑厨○抽攔洞其一由紹慶至挲摩○大科○陽/蔓師○大翁迦洞其一徴又巴洞問十萬大帝什)
(用洞兵接應如此可平至治二年散毛洞蠻大望/什用劫掠黔江縣五里荒三年五月順元洪畨安)
(撫劫掠卜奇所管砦/民銅鼓牛氊䓁物)西畨(至元四年五月崇慶䓁/處從宜王遇䓁令巳降)
(西畨人大畨官旁术及阿里吉招到西畨大和尚/解設○三卜魯大蒙○荅谷族思蓬怯○將同族)
(速恭麻○拘宰族鮮酌䓁共十一族七年從宜府/遣投降畨官顙和尚招到逺番和尚石本雜○汝)
(鳯川番官獨然㻚入朝二十三年陣骨族六彪及/其子舎彪結氊單族條竹族冦脫思麻路敗之二)
(十六年疊州西畨人朶兒只牙思招到生畨心/䓁八族降至大三年二月雲南省蒙光路土官䚟)
(罕上言有弟三瀾在西天界藍塞守邊大德八年/三瀾来言西天地僻不知是何達達軍馬奪數砦)
(而去今年正月三瀾復遣火頭官兠來言西天使/來又有逹逹軍馬殺西天王而立其孫奪其堡寨)
(所乗馬甚髙大蹲伏乃可韀鞍問此疆之外其主/者誰西天王對白衣所居歸属大元爲民出賦乆)
(矣遂出大箭三金段一使致信于白衣曰我得之/地我爲主在爾之地爾自主之無相侵奪今來使)
(以其箭與金段授三瀾母攬陶有此邊警不敢不/報事聞朝廷命雲南省體探隄備施行至治元年)
(土蕃宣慰司呈孔提谷充兒䓁七族畨賊阿娥弟/䝉者䓁伏五盧平林内殺傷官軍又昌東○着思)
(巴○八郎篤公○參卜郎○赤􁩫○阿八○必只/刺䓁東西萬里俱係生畨其八郎朶公劫朶兒只)
(八站馬二/百餘匹)遼陽嵬骨(至元十年征東招討使塔匣/刺呈前以海勢風浪難渡征)
(伐不到䚟因吉烈迷嵬骨䓁地去年征行至弩兒/哥地問得兀的哥人厭薛稱欲征嵬骨必聚兵候)
(冬月賽哥小海渡口結凍冰上方可前去光征䚟/因吉烈迷方到嵬骨界云云大德二年正月招討)
(司上言吉烈迷人百户蓋分○不忽里○䓁先逃/徃内豁疃與叛人結連投順嵬骨作耗奉旨招之)
(千戸皮牙思以爲蓋分䓁巳反不可招遂止大德/元年五月嵬骨賊瓦英乗吉烈迷所造黄窩兒舡)
(過海至只里馬觜子作亂八月吉里迷人奴馬失/吉過海至爲子砦遇内豁噇人言吉烈迷人牙乞)
(才稱嵬骨賊與不忽思䓁欲以今年比海凍過果/夥虜掠打鷹人乞討之旣而遼陽省咨三月五日)
(吉烈迷百户兀勸吉䓁來歸給魚糧䋄扇存恤位/坐移文管兀者吉烈迷萬户府収管六月五日官)
(軍敗賊於吸刺豁疃七月八日嵬骨賊王不㢘古/自果夥過海入拂里河官軍敗之九年六月吉烈)
(迷人甲古報嵬骨賊劫南木合䓁官軍追之不及/過拙墨河劫掠至大元年吉烈迷百户乞失乞乃)
(言嵬骨玉善奴欲降遣大河沙者至訥里于又吉/烈迷人多伸奴亦吉奴來言玉善奴瓦英䓁乞降)
(持刀甲與頭目皮先吉且言每年貢異/皮以夏間荅刺不魚出時囬還云云)圓眀和尚
(延祐七年六月十三日夜奉元盩厔縣終南景谷/小髙山僧圎眀和尚就扶風小貟大家紏合蘇子)
(榮䓁五十餘人各執桑木笏持二劒祀星斗僞即/位爲皇帝衆呼萬歲圓眀和尚者姓白名唐兀台)
(年二十七耀州美原縣探馬赤軍延祐七年四月/小髙山湫池邊建禪菴誦經㝷移其母馮閏娥與)
(弟廣師皆來菴中盩厔人來燒香者受戒牒因與/子榮䓁相識至是誡以七月五日攻奉元路舉事)
(其徒言普覺長老和尚上元甲子合坐大位六月/二十九日扶風縣人告變官軍捕之唐兀台提劒)
(夜二更欲出山走官軍圍之遂相射鷄鳴時復囬/菴中七月一日陜西省參政朶里只八史中奉以)
(兵捕賊唐兀合藏其母林中與妻妙師及其黨西/循秦嶺走乆之棄僞印章草内又無粮唐兀台與)
(妙師藏林中令人下山探伺消息八月五日午時/唐兀台困睡官軍追及執妙師䓁唐兀台脫走九)
(日奉元路達魯花赤伯顔於白楊平河禽唐兀合/伏誅○招捕事不止此是惟取其人名地名及事)
(與序相干/者入注中)
　軍制
國朝起龍朔制度簡古典軍之官視軍數爲名設
萬户千户而所鎭之地分左右手
丗祖即阼建官位事侍衛則有左右前後中諸衛
衛設親軍都指揮使外此則萬户之下置緫管千
户之下置緫把百户之下置彈壓緫以樞宻院皇
太子兼樞宻使節制天下兵方面有警則置行樞
宻院事巳則廢而移都鎭撫司屬行省命長官一
二人領之萬戸千户百户分上中下萬户佩金虎
符符趺爲伏虎形首爲明珠而有三珠二珠一珠
之别千户金符百户銀符萬户千户死陣者子孫
襲爵死病則降一等緫把百户老死萬户遷他官
皆不得襲是法㝷廢今無大小皆丗其官獨以罪
去者否號部伍曰翼百户而下繇散兵官本翼則
免其家爲卒他翼者不免千户而上雖本翼仍不
免幕官乆次積階至四品得爲千户而軍士則初
有蒙古軍探馬赤軍蒙古軍皆國人探馬赤則諸
部族也其法家有男子十五以上七十以下無衆
寡盡料爲軍有事則空營帳而出十人爲一牌設
牌頭上馬則備戰闘下馬則屯聚牧養孩㓜稍長
又籍之曰漸丁軍旣平中原發民爲卒曰漢軍或
以貧冨爲甲乙户出一人曰獨户軍合二三而出
一人則一爲正軍户餘爲貼軍户或以男丁論甞
以二十丁岀一卒至元七年十丁出一卒又或以
户論二十户出一卒而限年二十以上者充士卒
之家爲冨商大賈則又取一人曰餘丁軍至十五
年免或取匠爲軍或取諸侯將校子弟充軍曰質
子軍又曰秃魯花軍皆多事之際一時之制天下
旣平甞爲軍者定入尺籍伍符不可更易詐增損
丁産者覺則更籍其實而以印印之病死戍所者
百日外役次丁丁少者再予五十日死陣者復一
年貧不能役則聚而一之曰合併貧甚者老無子
者落其籍户絶者别以民𥙷之奴得縱自便者俾
爲其主貼軍逃而還者復三年又逃者杖之投他
役者還籍中醫而良者奏復其房其土田則初視
民輸半租旣而蠲四頃曰贍軍地餘田賦如常法
繼得宋兵號新附軍大率蒙古軍探馬赤軍戍中
原漢軍戍南土亦間厠新附軍諸國人之勇悍者
聚爲親軍宿衛而以其人名曰欽察衛康里衛阿
速衛唐兀衛内外卒皆以時踐更又有遼東之糺
軍契丹軍女直軍髙麗軍雲南之寸白軍福建之
畬軍則皆不出戍他方蓋郷兵也又有以技名者
曰砲軍弩軍水手軍應募而集者曰答刺罕軍此
不給粮餉不入帳籍俾爲游兵助聲勢虜掠以爲
利者也其名數則　憲宗二年之籍至元八年
之籍十一年之籍而新附軍有二十七年之籍非
有　旨雖典掌者不敢擅發亦不得閱其數軍出
征戍家在鄉里曰奥魯州縣長官結銜兼奧魯官
以莅之此其㮣也事之見簿書者具諸左方
　軍器
是編載兵器而附軍需器之料例名物具工典此
其給納之事也至元初命統軍司造兵壊則諸萬
户行營選匠自脩之今則內有武備寺積貯列郡
設雜造局歲以鎧仗上供其精者有西域礮摺疊
弩皆前世所未聞軍需則粮鈔衣帽靴袴至製燧
馬􁁌馬蹄澁魚網斧鎌鴉钁渾脫之類是也(太宗/四年)
(十户辦軍衣一套每套四件帽綿襖綿袴靴○軍/器有十五梢九梢七梢五梢三梢砲至元二年令)
(統軍司造兵器或脩補則各萬户軍中選匠置局/自治之四年上都李仲成造靴車神鳳弩射八百)
(餘歩六年教頭李初言乞造軍噐教士卒武藝奉/旨各色內止造一賃者餘以木爲之○軍需有馬)
(脚澁𬒳氊夾袋火鎌木椀絆布帳鐡橛􁷣斧鎌柳/編子柳􁷣氊帳鐵鑹鐵鴉钁鐡罩籬渾脫鐵杓十)
(一年造弩四石斗力柱子弩二石斗力三十年取/江浙省紙信砲皇慶元年新附軍甲仗拘收於本)
(萬戸封置有調/遣則給與之)
　教習
陣有奇正人有坐作兵有擊刺必耳金皷目旗幟
千爲夫如一人則始可用矣　神元上世北戴
斗極以立國寓兵法於獵開闔聚散嚴矣及取天
下四征不庭水陸之師莫不教練故能東西討伐
所向無前承平既久愈益不廢諸將麾下悉設教
首勤賞惰罰皆有著令今載其見於簿書者使後
有攷焉陣圖戰藝秘不示衆
　整點
天子新即位則分遣樞宻院臣僚乘傳行諸省洎
列郡考戍將所典之士壯若懦校其籍之數觀馬
肥若瘠與兵之利鈍甲胄鞍盾之堅脆㢭箙弓矢
旗幟之新弊什物之備否大閱行賞罰還奏吏文
曰整點一則以受圖膺貢之初振舉庶政而武事
其一一則以警動天下耳目而備不虞此常制也
餘則或有征伐亦閱所當遣卒於期㑹啓行之方
或外本兵者廢革而藩方新有其軍必覈實齊一
之或受任者怠於事而徃作其弛墮皆整點如上
法令雜載之第是數者非得　㫖皆不敢行
　功賞
賞典軍中要事也其有戰守功登口賞賚者皆已
隨事附載見於是者則或巳過時追念其功而賞
或累數功而緫議行賞或泛以征伐勞苦而有所
賜予或興土木之役畢事而犒之或遣使整閱天
下兵還奏恪愼效職而遷擢者也自　丗祖巳
前則簿書闕焉
　責罰
國家用兵行師數矣責罰之見於纂述者甚少蓋
因事致罰者各隨其事而見此所録率多雜罪如
賞典云
　宿衛
屬􁃅鞬列宫禁曰宿衛軍國有大朝㑹徧徴諸侯
王入京師之歳所司設廬茇環大内士晝夜居其
中以備非常旣朝㑹則罷之曰圍宿軍　皇帝
祀郊廟幸佛寺蹕街清道曰儀仗軍從幸畿甸曰
扈從軍坐帑藏倉庾誰問岀入摇鐸警夜以護天
子之良貨賄曰看守軍　皇帝幸上都從留守
大臣以夜鍾時岀譙樓下分行國中衢陌察盜賊
至曉曰廵邏軍歳遭繇海至枯水口輸海津倉五
方人坌集惡少不逞游警其間出千人彈壓曰鎭
遏軍如上雜載一卷舉一以附其餘曰宿衛類云
屯戍
國初征伐駐兵不常其地視山川險易事機變化
而位置之前却進退無定制及天下平命　宗王
將兵鎭邊徼襟喉之地(如和林雲南回回畏吾/河西遼東揚州之類)而
以蒙古軍屯河洛山東據天下腹心漢軍探馬赤
軍戍淮江之南以盡南海而新附軍亦間厠焉蒙
古軍即營以家餘軍嵗時踐更皆有成法獨南三
行省不時請移彼置此樞宻院必以爲初下南時
丗祖命伯顔阿术阿塔海阿里海牙阿刺罕與月
兒魯孛羅軰所議定六十三處兵也不可妄動奏
郤之此其槩也
　工役
軍之役土木者率以築都城皇城建郊廟社稷宫
殿籍田官府寺舎倉庾治道築隄堰牐􁆡造橋梁
開漕河大祭祀掃除壇壝之類餘則建佛寺起塔
樹幡竽脩寺僧之水碾爲大臣築第拽碑石與伐
船材斫葦𬒳城上理鹿圈黃羊圈百人五十人則
樞宻院指撝過是則奏間亦給傭直洎粮然第畿
内事也外郡則惟脩甘州城且建倉浚咸平府清
冦河之游理寧夏浮圗一百又八而巳
存恤
國家恤軍士至矣然吏予奪之際亦有文致刻深
者朝廷忠厚乆亦悉釐正之虞其飢賜之粮餉寒
給之衣歳荒振其妻子由戰戍歸道中有司續食
病者療之不幸而死予鈔二十又五貫曰墳瘞錢
將校倍之使藁殯行營旁俟其同郷縣人爲卒更
代得歸者命負置骸骨其家不旣至矣乎始定制
卒之陣死者復其家一年病死者半年傷而扶還
以斃者比病死樞宻院以爲戰而傷還死營壘中
異屯居告終枕席亦卑復一年又卒以月朔旦受
粮不幸病死自死至月末盡日之食曰破月粮有
司復徵入倉廩或病時巳賣粮爲資用則取償其
火五人粮曰掯除逃去者亦僂指其日徵之如上
法在位者婁上言非便乞無多寡盡賜以買棺又
官吏病滿告百日報罷其破月俸米過其月五日
者亦仍給之又其比也事下版曹執舊比不變廟
堂不聽卒免逺戌病死者破月粮而逃者徵如故
不旣忠厚乎(至元十五年八月樞宻院議陣亡軍/存恤一年病死者存恤半年若臨陣)
(攻戰𬒳傷還營致死難同屯居病亡合從陣亡例/存恤至治■年六月龍興副萬户王武德言廣東)
(身死軍追掯支過月請鹽粮非便甘肅行省亦甞/言開除軍士照筭身死在逃月日食用不盡鹽粮)
(却於見在軍内就除有虧見役軍人又南安路緫/管府判官牟規上言病故軍閃下或十日或半月)
(鹽粮拘収還官不便乞今後無問多寡盡給爲買/捾之用似望死生不致失所今南雄路戌軍李眞)
(湛灼等自本月𥘉九日十一日以後身死官司俱/將巳支各軍破月鹽粮作門下數日於下月實在)
(軍粮内掯除伏覩省部定倒諸官吏患病百日作/闕支過俸米除全月回納還官外據支過破月俸)
(鈔如巳過當月𥘉五日非属破月粮數免徴都省/送戸部議身死及逃軍抛下米粮擬合拘収還官)
(如無令所管頭目陪納巳遍行依上施行訖都省/以所擬未當再下本部邊逺戌軍病故支過口粮)
(旣巳費用若令掯除陪納若失優愍之意擬合免/徵次月隨即開除却不得因時虚樁揑合冐破官)
(粮仍令肅政/廉訪司体察)
　兵雜録
兵雜録者其所以録之意義見緫序此其事
　馬政
國朝肇基朔方地大以逺槖駞馬羊牛不可以限
量而數計今牧馬之地東越耽羅北踰火里秃麻
西至甘肅南曁雲南凡十有四所又大都上都以
及玉你伯牙折連怯呆兒地周廻萬里莫非監牧
之野在朝置太僕寺典御馬及供宗廟影堂山陵
祭祀與玉食之桐乳馬之在民間者有抽分之制
數及百者取一及三十者亦取一殺乎此則兔牛
羊亦然其抽分之地凡千有五或遇征戌及邉圍
乏馬則和市拘括以應倉卒之用非常制也悉類
以述于兹(太僕寺典御馬左股烙官印號大印子/馬其印有兵古貶古濶卜川月思古斡)
(樂寺名産駒即烙太廟祀事及諸寺影堂用乳酪/則供牝馬駕仗及宫人出入則供尚乗馬供/上)
(及諸王百官挏乳取黒馬乳以奉玉食謂之細乳/諸王百官者謂之粗乳又自/丗祖皇帝而下山)
(陵各有醖都取乳以供祀事號金陵擠馬盡三年/以與守山陵者■抽分羊馬/太宗時家有牛羊)
(爲及百者取牝牛羊馬各一頭入官牝馬牝牛牝/羊及十頭者亦各取一頭入官/定宗時諸人牛)
(羊馬羣十取其一隱者有罪/憲宗時百取其一/成宗時每年七八月間委人賫/聖㫖乗驛赴所)
(該州縣與民官眼同抽分十月分赴都交納宣徽/院羣上及百下及三十者抽分一頭不及三十者)
(免共十河處虎北口南口駱駞嶺白馬甸遷民鎭/紫荆關丁寧口鐵門関渾源口沙静■忙安倉車)
(坊興和等處遼陽䓁處察罕腦兒又/世祖時不/許販馬過南界黄河以南潼関之東直至斷縣非)
(官中人不得騎馬皆令賣之於/官十仍禁拽車拽碾及耕地)
　屯田
國家平中原下江南遇堅城大敵曠日不能下則
困兵屯田耕且戰爲居乆計當時無文籍以誌制
度之詳不可考旣一海內舉行不廢內則樞宻院
各衛皆隨營地立屯軍食悉仰足焉外則行省州
郡亦以便利置屯甘肅瓜沙河南之勺陂洪澤皆
因古制以盡地利雲南八畨海南海北本非立屯
之地欲因之置軍旅於蠻夷腹心以控扼之也其
和林陜西四川等或以地所宜或爲邊計慮至周
宻法甚美矣其置立之由增損之制收穫之數賞
罰之規悉具左方
樞宻院所轄(左衛屯東安州永清縣軍二千田/一千三百一十頃有零實耕一千)
(頃餘地立營司場院廬舍牛二千○右衛屯永清/縣覇州益津縣餘同左○中衛屯香河武清寳坁)
(餘同○前衛屯覇涿雄三州益津文安新城○後/衛屯永清覇州○武衛屯保定之定興覇州涿州)
(軍三千田千頃牛四千○左翼屯㑹川縣滄清二/州置屯田萬户府軍二千田一千三百九十九頃)
(牛一千六百○右翼大都之武清保定之新城一/千五百人田六百九十九頃田在漷雄二州牛三)
(百七十○中翊侍衛屯大同之平地朔州之馬邑/三千人二千頃清州静海七百人六百五十六頃)
(○龍翊侍衛屯文安八百人三百頃○左衛率府/屯武清三千人千五百頃○宗仁衛屯薊州大寧)
(路七金山二千人二千頃○/宣忠扈衛屯一萬人田百頃)司農司所轄(永平/屯馬)
(城三千二百九十戸牛三千六百六十頭田一萬/一千六百頃○營田提舉司武清二千一百餘户)
(田三千五百頃牛三千六百○廣濟署屯滄州一/千二百三十户牛三千二百田一萬二千六百頃)
宣徽院所轄(淮東淮西屯淮安東海州髙郵招/泗通泰淮東淮西淮安州塔山徐)
(邳沂一萬一千七百户田一萬五千二百頃牛三/千二百六十六○豐閠署屯薊之豐閠縣八百三)
(十户田三百五十頃○寶坻屯寳抵縣三百户田/四百五十頃○尚珍署屯兖州四百五十户九千)
(七百/頃)腹裏所轄(大同屯儲府大同山隂縣九千/九百人田五千頃○虎賁司屯)
(上都置司典松州分司軍三千/佃户七十九户田四千二百頃)嶺北省屯(稱海/五條)
(河四千六百户/大千四百頃)遼陽所管(大寧路海陽屯遷馬/鎭置司瑞州之西瀕)
(海置屯一百二十户二百三十七頃○浦峪路屯/刺憐置司四百九十户田四百頃○金復州屯本)
(路置司忻都察立屯三千六百户二千五百頃○/肇州屯蒙古女直屯户六百五十户田一千五百)
(頃)河南南陽民地(六屯六千户田一萬六百頃/牛四千○洪澤淮安之白水)
(塘黄家疃一萬六千户田三萬五千三百頃○勺/陂安豐之安豐縣屯户一萬四千○德安屯浮城)
(畈豆陂環河磨山省港蒿子港潭陂潭河港陂李/陂十屯屯户九千三百軍五千九百田八千八百)
(頃)陜西屯(鳯翔鎮原櫟陽涇陽彭原安西平涼/終南渭南共七千五百户田五千八)
(百頃○陜西萬户府屯盩厔之孝子村張馬村古/園莊亞柏鎭寧州之大昌原德順州之威戎二千)
(六百户田八百一十頃○貴赤/延安屯二千户田四百八十頃)甘肅寧夏屯(西/安)
(州置司塔塔里置屯二千三百户田一千四百九/十頃○肅沙瓜三州屯甘州置司黒山滿峪泉水)
(渠鴨子翅置屯二千二百九十户田一千一百六/十頃○營夏營田司屯棗園納怜站唐來渠尾立)
(屯二千一百户田一千八百頃○寧夏官屯鳴沙/州置司九百户田四百四十項○亦集乃屯合即)
(渠置司二百户/田九十一頃)江西南安砦兵屯(贛之龍南安/逺五龍相郷)
(四處三千二百户/田五百二十四頃)江浙省汀漳屯(汀之上杭漳/之漳浦軍三)
(千田四百/七十頃)髙麗屯(東寧府鳯州等十/屯毎屯五百人)雲南威椘
提舉司屯(三十三户田一百六十五双○大理/金齒屯軍六百六民三千七百户田)
(二萬二千一百五双○鶴慶路屯軍一百五十二/户民百户田一千双○威椘軍民屯軍三百九十)
(九户民一千一百户田七千一百双○武定路屯/一百八十户田七百四十八双○中慶軍民屯軍)
(七百九户民四千一百户田二萬二千五百双○/曲靖屯曲靖澂江仁德三路立屯萬一千户田九)
(千双○烏撒屯軍百一十户民八十六户○臨安/路屯逮水州立屯二千四百八十户田五千一百)
(双○烏蒙屯軍七百户田三千七百八十双梁千/户屯立於烏蒙○羅羅斯屯㑹通建昌㑹川德昌)
(立屯四百七十户○烏蒙屯/軍五千田一千二百五十頃)四川(廣元路屯八/十七户田九)
(頃○叙州屯長寜軍冨順州立屯四千四百户○/紹慶路屯九十一户○嘉定路屯十二户○順慶)
(路屯五千户潼川屯一千四百户○䕫路屯五十/户○重慶路屯三千五百户○成都路屯百五千)
(栅三百九十户田六十九頃○順慶萬户府軍屯/漢初白土舉子平六百五十户田百一十四頃○)
(廣安萬户府屯新明立屯/雷百一十八户田二十頃)湖廣(海北海南屯瓊/髙化廉玉州立)
(屯八千三百户田五百六十頃○廣西兩江撞兵/屯上浪忠州那扶雷留水口藤州四千九百户田)
(六百四十頃○衡州屯衡陽之青化永州之烏/符武崗之白倉立屯千五百户田三百一十頃)
　驛傳
國家驛傳之制有府寺(通政院兵部脫/脫禾孫站官)有符節(圓/牌)
(聖㫖/札子)有次舎有供頓(馬車牛/驢狗轎)驛傳之在漢地者兵
部領之在北地者涖以通政院郡邑之都㑹道路
之衝要則設脫脫禾孫之官以檢使客防姦非驛
各有主者以典其事此其府事使者衘宻命以出
或急遽不能待有司文移則典瑞院徑自　御前
出金字圓符付之即佩以行次有銀字者以常事
遣則省部給　御寳聖㫖水行者給船劄此其符
節驛中有堂有室有庖湢兩驛相距道脩則道半
别置官舎以憇號邀驛此其次舎使者宿驛中則
給米洎酒各一升麪洎肉各一斤曰全飡不宿而
過者給半飡冬之炭夏之冰雨之製備焉僕從予
米他不給陸行馬微者或給驢閩廣馬少或代以
牛水行舟山行轎勌者給卧轎綱運以車馬直險
則丁夫負荷遼海以犬曵小輿載使者行冰上此
其供頓其馬舟車之數視官崇卑事大小爲多寡
民之役驛中者復其地四頃不輸租與兵士同然
出馬供使客馬死輙買𥙷之有正馬副馬或乆而
貧不能爲役别取可者代之使者不得枉道行杖
館人擇善馬囊橐重不勝載非警急而疾馳馬致
斃者皆有罪此又其事之大槩也進奏之邸在京
師者曰㑹同館而綱運則號陸運提舉司云(太宗/時制)
(使臣日支肉一斤麪一斤米一升酒一瓶十一年/十月奉/㫖驛傳勿給懷駒馬如違給者乗者各)
(杖五十七使臣無急事令乗牛車中統三年奏西/亰等路鋪馬疲勞擬令押運官坐車騎驢奉/旨)
(今後隨路車運官物止令押運官坐車乗驢不須/給馬四年中書省定例使臣十月一日至正月三)
(十日日支炭五斤五年八月中書省奏站户由限/四頃免稅以供鋪馬祗應巳上地畒全納地稅至)
(元二年中書兵刑部上言渾源弘州不曾立站順/天眞定德興等路使臣背道經行索換鋪馬中書)
(省行下各處今後使臣止由正站走逓毋得經行/不立驛站之處換馬○中統元年令霍木海緫管)
(諸路站赤至元元年改革漢站令各路管民官掌/管霍木海提領使臣起數鋪馬強弱至元七年十)
(一月立諸站都統領使司使臣非急務則乗牛驢/事逮則馳驛八年中書省議鋪馬劄子用蒙古字)
(各站未能盡識仰繪畫馬疋鑄小印於劄子年月/日之後就左右司以墨印印馬數復以省印覆之)
(墨印左右司封掌二十六年二月十六日沿海鎭/守官蔡澤言泉州至杭州陸路甚遠外國進貢方)
(物勞民負荷驛馬多死澤知海道舊有二千水軍/合於海道立水站逓運免勞百姓又可戢盜尚書)
(省奏從之名曰海站後罷元貞元年六月九日丞/相完澤奏哈兒賓地界舊立狗站十二所前者當)
(站粮食出於百姓然其地不事耕稼數年以來站/狗多死至站無以交換又赴前站轉致損乏站户)
(苦之每户乞振鈔十定聞其俗用/青珠宜相兼與之奉/㫖准奏)
　弓手
中統五年驗郡邑民衆寡置馬歩弓手夜遊邏禁
人出違者有罪皆以防盜也而京師南北兩兵馬
司各至千人郡邑相拒逺村落有邸舎可居停者
亦置之每百户取中産者一人以充盜發期一月
獲不獲期兩月三月一不獲則笞之至再至三則笞
加多官有綱運若流徙者至則執兵仗導從以轉
相授受外此則不敢役示專其求盜職也(中統五/年設馬)
(歩弓手驗民户多少置額其夜禁之法一更三點/鍾聲定禁人行五更三點鍾聲動聽人行有公事)
(急速䘮病産育之類不拘此違者笞二十七下有/官者七下贖州縣相離逺處其間五七十里所有)
(村店及二十户以上者設廵防弓手関津渡口合/設之處不在五七十里之限百户內取中户一名)
(捕盗官領之有盜則立三限盤捉每限一月一限/不獲強盜一十七下竊盗七下兩限強二十七竊)
(十七三限強三十七竊二十七限内獲一半者免/罪中都設廵馬侍衛親軍内差四百名至元八年)
(御史臺呈除捕盜防轉外不得差占十六年南城/設一千四百名北城七百九十五人今定制南兵)
(馬指揮使司一千名西北関廂廵檢司三十人南/関廂廵檢司二十七人北兵馬指揮使司一千人)
(東関廂巡檢司十八人畿内共五十二所二千入/百九十九人上都二十四所六百六十人兵馬指)
(揮使司二/百二人)
急逓鋪
轉送朝廷及方面及郡邑文書徃來十里或十五
里二十五里設一急逓鋪十鋪設一郵長鋪設卒
五人文書至則紀于曆視早晏標至時于封因以
絹囊貯而版夾之又裹以小􁇀絹卒腰革帶帶懸
鈴手槍挾襏襫賫文書以行夜則持火炬焉道狹
車馬者負荷者聞鈴則遥避諸旁夜亦以驚虎狼
不苦又響及所之鋪則鋪人岀以俟其至囊版以
護文書不破碎不襞積摺小􁇀絹襏襫以禦雨雪
不濡濕槍以備不虞所之鋪得之又展轉以去定
制一晝夜走四百里郵長治其稽滯者郡邑官復
督察加詳焉而勤墯有賞罰京師則設緫急逓鋪
提領所秩九品銅印官三貟又有號牌鎻匣印帖
長引隔眼之法可謂宻矣(丗祖庚申四月大都東/北西三道立一百鋪鋪)
(兵一千一十八户北道左院花園至云州赤城四/十二鋪每鋪十里東道大興縣臘八荘至薊州蘆)
(兒嶺四十鋪二百人西道宛平縣通玄関至涿州/澤畔鋪十八鋪百一十四人又立開平至京兆鋪)
(中統元年五月令隨處官司直接鄰境两界安置/至本路宣撫司宣撫司直接至朝省每鋪鋪丁五)
(人縣官置簿付鋪遇有文字至即注名件到鋪時/刻傳逓人姓名又置簿令轉送人取下鋪押字交)
(收時刻還鋪本縣時復照刷稽滯者治罪其文書/縣官以絹袋封記以牌書號牌長五寸闊一寸五)
(分緑油黄字書號邊関急速公事用匣子封鎻於/上重别題號反寫某處文字發遣時刻其匣長一)
(尺闊四寸髙三寸黒油紅字書號以千字文爲號/傳逓文字須管一時辰內傳逓三鋪燕京宣德巳)
(北每鋪十里計行三十里燕京宣德巳南二十五/里一鋪一時行一鋪計二十五里二年四月禁不)
(得私自夾帶一毫物件轉送七月以傳逓文字損/壞遺棄委州縣末職提調每月就鋪照押其曆設)
(鋪司一名掌曆提調官不治事初犯再犯贖三犯/笞八年二月以文字磨擦遺失令文字到鋪裏以)
(軟絹包袱又以䄂絹卷縛夾版束擊賫小囬曆一/本到下鋪交割附曆訖於回曆上令鋪司驗到鋪)
(時刻并文字角數及有無開折損壤仍一晝夜走/四百里鋪中什物十二時輪字一枚鋪曆過夜常)
(明燈鋪兵各備夾版鈴攀纓檢絹包袱油絹簑衣/回曆九年左補闕祖立福合言急者速也急逓各)
(不佳宜改奉/㫖令老成人議之中書令翰林國/史院議更爲通遠鋪不果行二十二年以轉送文)
(字不分㣪急一槩遲滯令急者州油罩羊皮表布/裏青囊盛之一晝夜行五百里其餘用油罩羊皮)
(表布裏白囊盛晝夜四百里尋改絹表布裏三十/一年設大都緫急逓鋪提領所九品銅印提領三)
(貟大德四年和林宣慰司言本處係蒙古革地無/處轉逓文書令使臣順帶至治三年以反匿損破)
(公文有失設法兵部議每十鋪設郵長一人於州/縣籍記司吏内差充一歲交承兩州縣相接之處)
(鋪多者差相等者逓年輪差使之專督其事於所/管鋪分徃來廵視務要脩置亭舎什物完備附寫)
(鋪曆明白依程式走逓文字從始官司量地逺近/印帖長引隔服於上明白標寫件數發行日時至)
(各各郵長去處標寫發放轉逓上下半月具逓過/文字及各各日時申提調官依期親歷刷勘整點)
(署押文案報廉訪司照刷各鋪稽滯損失文字或/附寫不明不實郵長罪之罪在别鋪亦須互相舉)
(呈上司行移究治郵長不能盡職提調官罪之三/犯替罷仍去州縣籍記姓名一歳之内克盡乃役)
(畧無稽違者/即從優先𥙷)
　祗從
祗從之徒出入訶喝左右指使者也緫以首領副
以面前猶古首面也從在京諸司者給食錢而省
六部樞宻院御史臺者積勞得除征官外郡者免
其雜徭役腹内地取於輸四兩包銀戸南方則以
徴稅至米三石之家充是皆庶人之在官者也其
額視官府崇卑事務繁簡而多寡之出額冐居逐
去又有守狴犴防囚徒者曰禁子追呼保任逮捕
者曰曵刺附焉
鷹房捕獵
國制自　御位及諸王皆有昔寳赤蓋鷹人也及
一天下又設捕獵户皆俾致鮮食以薦　宗廟供
天庖齒革羽毛以備用而立制加詳地有禁取有
時違者罪之冬春之交　天子或親幸近郊縱
鷹隼摶擊以爲㳺豫之度曰飛放故類鷹房捕獵
四卷夫獵殺事也而　列聖之仁政存其間殺
胎者有禁殺卵者有禁歳飢而盜獵禁地者赦至
皇慶間有司奏出幸時至我　仁廟以糓不熟
民困曰朕不飛放且勑諸王位昔寳赤皆不聽出
嗚呼萬丗之下其永法之哉(乙未年/哈罕皇帝/聖㫖籍打捕鷹房户)
(属/御位及諸王公主駙馬置打捕鷹房官今義/辦鴈鴇鶉入宣徽院生料庫雜翎入武備寺薦新)
(活鴈鴨進入太廟神厨局狢皮入利用監鷹隼户/進鷹雉雞尾供光天大明諸殿及影堂/憲宗五)
(年正月奉/㫖正月至六月盡懷羔野物勿殺■/狼不以何時而見殺之無妨違者奪所乗馬及衣)
(服弓矢/賞見而言者見而不言者亦同罪又喻/諸打飛禽人/先帝聖㫖育夘飛禽勿捕之今後)
(鷹房人春月飛禽勿殺違者治罪中統三年十月/有/㫖依舊例中都四面各五百里地内除打捕)
(人户依年例合納皮貨野物打捕外不以何人不/得飛放打捕雞兎違者治罪又奉/㫖北口白馬)
(甸南口三道集圍獵違者籍没一半家産断罪仍/遷其郷於眞定之南籍没物賞告人惟狼熊虎狐)
(金錢豹可殺景州之東二百里外平灤州西南海/邊易州之北及武清寳坻覇州保定東安州亦禁)
(易州之南不禁至元二十六年十二月二十八日/奏檀州禁地内劉得成殺食野物雖巳詞伏縁其)
(因飢闕食違禁捄死出不得巳其家有牛二十頭/若依例籍没何以爲生奉/旨免之明年房山民)
(亦以飢犯禁依前例奏免之皇慶元年正月内㕘/議中書省事秃魯哈帖木兒阿里海牙等奏飛放)
(之時至矣丞相帖木迭兒令臣等奏取/聖裁/上日今年田禾多不収百姓飢困朕不飛放二年)
(九月奉/㫖腹裏地今年田禾災傷/諸位下母令昔宝赤八兒赤前去)
國朝文類卷第四十一
國朝文類卷第四十二
　雜著
　　憲典緫序
皇朝憲典之作其篇二十有二焉而各以其序也
法縁名興令自近始故名例爲法之本衛禁居令
之先百官有司守法以奉上布令以御下故職制
次之敬莫大於事神畏莫大於知義故祭令學規
次之刑以弼教威以戢暴故軍律次之禍亂式遏
生聚易爭故户婚食貨次之爭起於無厭無厭者
好犯上故大惡次之惡之初稔非滛即貪故姦非
盜賊次之滛貪之作始於自欺故詐僞次之僞作
於心徴於詞氣故訴訟次之辭窮則闘氣暴則殘
故闘毆殺傷次之庶獄備矣庶愼興焉示爲法者
非罔民也故禁令雜犯次之知禁者罪可逺觸禁
者罪不可逃故捕亡次之君子立法之制嚴用法
之情恕無求民於死寜求民於生故恤刑平反赦
宥又次之至於終之以獄空則辟以止辟之效成
刑期無刑之德至矣此其爲序如是槩而論其爲
書則固五典之法書也治典非憲無以明黜陟賦
典非憲無以吝出内禮典非憲無以儆傲惰兵典
非憲無以律驕盈工典非憲無以懲濫惡其事散
殊其法周宻故必随事以分類随類以表年綱以
著其約目以致其詳初若因目以立綱乆乃從綱
而知目綱舉目張吏易遵行民易趨避而是書之
體用庶乎其爲得矣綱之所不能該目之所不能
悉則有附録焉作憲典緫序
　名例篇
名例者古律舊文也五刑五服十惡八議咸在焉
政有沿革法有變更是數者之目弗可改也傳曰
不愆不忘率由舊章作名例篇第一
　　五刑
　　國初立法以來有笞杖徒流死之制即後
　　世之五刑也凢七下至五十七用笞凢六
　　十七至一百七用杖徒之法徒一年杖六
　　十七一年半杖七十七二年杖八十七二
　　年半杖九十七三年杖一百七此以杖麗
　　徒者也鹽徒盜賊旣決而又鐐之使居役
　　也數用七者考之建元以前斷獄皆用成
　　數今匿稅者笞五十犯私鹽茶者杖七十
　　私宰牛馬者杖一百舊法猶有存者大德
　　中刑部尚書王約數上言國朝用刑寛恕
　　笞杖十減其三故笞一十減爲七今之杖
　　　一百者冝止九十七不當又加十也議者
　　憚於變更其事遂寢流則南之遷者之北
　　北之遷者之南大率如是至於死刑有斬
　　無絞蓋甞論之絞斬相去不至懸絶鈞爲
　　死也特有殊不殊之分耳然巳從降殺一
　　等論令斬首之降即爲杖一百七籍流猶
　　有幸不至死之理烏虖仁哉
　　五服
　　　昔者先王因親立教以道民厚由是服制
　　　興焉法家者用之以定輕重其來尚矣然
　　　有以服論而從重者諸殺傷姦私是也有
　　　以服論而從經者諸盜同属財是也大要
　　　不越於禮與情而巳服重則禮嚴故悖禮
　　　之至從重典服近則情親故原情之至從
　　　恕法知斯二者則知以服制刑之意矣國
　　　家初得天下服制未行大德八年飭中外
　　　官吏䘮其親三年至治以來通制成書乃
　　　著五服於令嗟夫先王所以正倫理明等
　　　威辨䟽戚别嫌疑莫大於是也豈特爲法
　　　家者設哉
　　十惡
　　　人之罪無大於十惡者矣王法之所必誅
　　　也故歷代之律著之首篇國家任子之法
　　舉人之條皆曰不犯十惡者始得預列嗟
　　　夫之二者之選豈必其人有是惡而後絶
　　　之哉言不犯者意其必無也意其必無而
　　猶愼之知人之難也
　　八議
　　　八議者先王用法忠厚之至情也故自周
　　　官至於唐律具載之國家待國人異色目
　　　待世族異庶人其有大勲勞於王室者則
　　　固當有九死無與之賜十世猶宥之恩歟
　　　若夫官由制授者必聞奏而論罪罰從吏
　　　議者許功過之相贖豈非八議之遺意乎
　　　故仍古律舊文特著于篇以竢議法之君子
　衛禁篇
人君一身天地民物之所寄宗廟社稷之所託故
君門九重出警入蹕非自衛也所繫重焉國家肇
基淳德馭下乗輿行幸歲以爲常起居緝御扈從
畨直亦旣周且愼矣　今上皇帝入正大統内嚴
管鑰外肅輦轂侍正置府通籍創符其爲長治冬
安之䇿所以幸萬世者豈過計哉勑時㡬弭奸慝
作衛禁篇第二
　職制篇
日月運四時行法度彰百官理至元班禄以來常
任則有省部諸院準人則有臺臣憲司立民長伯
則緫而方鎮分而郡縣以及府兵伐閱之世襲宫
邸湯沐之樹建星列而棊布焉居積典守有官工
肆視成有官河有防賦有漕驛有置冠蓋徃來則
有王人之銜命岳牧之移委受事旣殊随事爲令
其間禦暴而司平則捕盗典獄􁑖庀厥司是故國
中共守者曰緫例則掲之化外覊縻者用輕典則
傳之於是職制備矣嗚呼人君之遇臣下豈務恃
法哉由夫才諝之不齊資踐之雜進然後罪列公
私贓論多寡而風紀之責望日益重矣定官箴謹
侯度作職制篇第三
　祭令篇
國有大事祀其一焉我朝稽古禋祀郊廟先齊擇
日集執事官朝堂讀誓誡以徇朝服再拜聽受而
退祭之日御史二人服其廌冠以莅之外而郡邑
通祀部使者紏之如御史於是承事者罔敢不敬
質神明壹臣志作祭令篇第四
　學規篇
法至於學規輕之至者也而至重焉
太宗皇帝始爲國都學規
世祖皇帝廣爲國子學規　今上皇帝親爲王宮
學規夫法不從吏議而出　聖裁重之至矣乎本
王化厲士節作學規篇第五
　軍律篇
國家經武耆定四方師律尚矣廟筭之折衝將略
之制勝固非言之所可傳者惟夫仁義節制並行
當時載之簡書有可徵焉纉戎功奮武衛作軍律
篇第六
　户㛰篇
井田廢而㢘讓之道缺爭􁪁之俗興民無恒居田
無恒主婚姻不以其時而獄訟作矣教化不足然
後制之以刑而非得巳也法常興原人情作户㛰
篇第七
　食貨篇
治財之道厚民爲本民者財之府財者民之命也
故治財者先義而後利教民順先利而後義教民
爭故治財者先民而後國國常富先國而後民國
常貧治財而有刑所以防姦欺制期程非治財之
本也作食貨篇第八
　大惡篇
天地之道至仁而巳國以仁固家以仁和故國不
仁則君臣疑家不仁則父子離父子離無所不至
矣君臣疑亦無所不至矣故易著履霜之戒孟子
有仁義之對審哉㡬乎去仁惡足爲國家哉作大
惡篇第九
　姦非篇
王化始於閨門故關睢之化行則天下無犯非禮
桑間濮上之音作則男女相奔強暴相陵尊卑無
别而上下失序矣文武道在施之則行古者聖人
以禮防民制刑以輔其不及後世因之作姦非篇
第十
　盜賊篇
夫盜賊豈人情哉或迫於飢寒或驅於苛政或訹
於誘脅出於不得巳者十常八九至於白晝攫金
於市略人以爲貨皆有司不能其政所致使人人
各得其所烏有盜賊哉作盜賊篇第十一
　詐僞篇
霸代王而淳朴散利勝義而詐僞生其來亦乆矣
夫孔子曰上好禮則民莫敢不敬上好義則民莫
敢不服上好信則民莫敢不用情明王道辨義利
崇㢘恥固去詐去僞之本然刑者聖人有不能廢
也作詐僞篇第十二
　訴訟篇
易著訟卦書稱嚚訟則雖五帝三王之世不能無
訟人有不平形之於訟情也然至於誣人以訟謂
之情可乎孔子曰聽訟吾猶人也必也使無訟乎
夫無訟聖人所難也然郡縣得一賢守宰苟能行
之以道雖無訟可也作訴訟篇第十三
闘毆篇
古者父母之讐不與共戴天兄弟之讐不反兵交
㳺之讐不同國居父母兄弟朋友之讐止如是後
世一言睚眦輙起而闘闘而至於傷至於殺其有
司之政不舉風俗之日偷且薄可見巳甚而食禄
共位比肩事主爭豪髮利即攘臂相向飛文相抵
所以令於下者皆自上犯之欲以化民得乎懲將
來監巳徃作闘毆篇第十四
　殺傷篇
禍而至於殺人極矣然情有謀故誤戯之異而罰
亦有死杖流贖之殊研之窮之審之覆之古人所
以深致愼焉者哀民死之易而生之難也敬之敬
之母淫於刑哉作殺傷篇第十五
　禁令篇
戒之使避曰禁示之使從曰令一禁一令各􁑖一
事無所統詼故上自朝廷下逮倡優走賤莫不備
刋使人知所避嚮而逺於罪作禁令篇第十六
　雜犯篇
人之犯名義觸刑辟不可以一途盡不可以一類
求因其巳然制於未然作雜犯篇第十七
　捕亡篇
凢囚之在獄而亡在流而亡軍士之臨陣而亡舉
家而亡奴婢之背主而亡凢有罪而在亡者捕之
各有律作捕亡篇第十八
　恤刑篇
不教而民從之上也以身教之也教之而後從次
也以言教之也不教而強之從下也旣不能以身
又不能以言而以威迫之也迫之而猶有弗從者
焉乃從而刑之刑之而當罪民固無憾又從而虐
之苦之誣之抑之飢而不爲之食寒而不爲之衣
疾而不爲之藥有罪無罪同歸於非命而死不亦
大可哀乎故書曰欽哉欽哉惟刑之恤哉作恤刑
篇第十九
　平反篇
天下之至窮其惟冤獄乎干天和傷王化莫此爲
甚故或三年而致旱或六月而飛霜此于定國雋
不疑之徒日以平反爲務而子孫世食其報也夫
平反有司之職也宜不待賞觀而爲之者而國家
愼之重之著于賞令作平反篇第二十
　赦宥篇
赦宥者權事之冝可也　列聖以來或以初政更
新或以大禮行慶或以捄灾䘏眚或以懷逺招携
事旣不同赦亦有異至於釋京畿繫囚則或以特
敕或以佛事有司徃徃以罪輕而疑者應之然所
釋有數故又有幸不幸存焉本忠厚示欽恤作赦
宥篇第二十一
　獄空篇
傳曰刑期于無刑又曰必也使無訟乎無訟斯無
刑矣雖聖人爲政不能不爲之刑所貴刑措而不
用耳是故獄空者化行俗羙無訟而獄空者上也
有司㢘眀随事裁決而獄空者次也苟不得其上
得其次斯亦可矣今所紀獄空内自京畿外止山
東河北諸郡天下獄空未必止此有司載之弗能
詳也嗚呼彼獄空者其無刑乎其無訟乎使天下
皆得賢有司致此非難也作獄空篇第二十二
　附録序
憲典之有附録何議法者有沿革之不倫建言者
有作輟之不一載之則非今日之循行削之則没
一代之典故於是事可入例者録於前事難徧舉
者附於後至於用罰之重輕有上下之比附論人
之淑慝有始終之異同善惡之彰癉枉直之舉錯
具存於是而公論自著焉此附録之所由作也嗟
夫治具百端性𥘉一致齊其末唯見其略揣其本
不勝其煩有志德禮之君子尚監于兹哉
　工典緫叙
有國家者重民力節國用是以百工之事尚儉朴
而貴適時用戒奢縱而慮傷人心安危興亡之機
係焉故不可不愼也六官之分工居其一請備事
而書之一曰宮苑朝廷崇髙正名定分苑囿之作以
宴以怡次二曰官府百官有司大小相承各有次
舎以奉其職次三曰倉庫貢賦之入出納有恒愼
其盖蔵有司之事次四曰城郭建邦設都有禦有
禁都鄙之章君子是正次五曰橋梁川陸之通以
利行者君子爲政力不虚捐次六曰河渠四方萬
國逹於京師鑿渠通舟輸載克敏次七曰郊廟辨
方正位以建皇都郊廟祠祀爰奠其所次八曰僧
寺笁乾之祠爲恵爲慈曰可福民寜不崇之次九
曰道宫老上清淨流爲禱祈有觀有宫有壇有祠
次十曰廬帳廬帳之作比於宮室于野于處禁衛
斯飭次十一曰兵器時旣治平乃韜甲兵備于不
虞庀工有程次十二曰鹵簿國有大禮鹵簿斯設
儀繁物華萬夫就列次十三曰王工次十四曰金
工次十五曰木工次十六曰搏埴之工次十七曰
石工天降六府以足民用貴賤殊制法度見焉次
十八曰絲枲之工次十九曰皮工次二十曰氈罽
之工服用之備有絲有枲有皮有毛各精厥能次
二十一曰畫塑之工次二十二曰諸匠像設之精
絺繪之文百技效能各有其屬
　宫苑
國家龍飛朔土始於和寧營萬安諸宫及定鼎幽
燕乃大建朝廷城郭宗廟宮室官府庫庾大内在
國都之中以朝群臣來萬方又以開平爲上都夏
行幸則至焉制度差矣中都建於至大間後亦希
幸其它㳺觀之所離宮别館奢不踰侈儉而中度
可考而見焉
　官府
國家設官分職則各有聽政之所故上自省臺院
部下而府司寺監以及乎外郡有司雖室宇之崇
卑不等然其㕔事之設施與夫史胥之桉牘咸具
其所而上下之等辨矣
　倉庫
國之有倉廩府庫所以爲民也我朝倉庫之制以
北則有上都宣徳諸處自都而南則通州河西務
御河及外郡常平諸倉以至甘州有倉鹽茶有局
所供億京師賑恤黎元者其措置之方可謂至矣
　城郭
國家建元之𥘉卜宅于燕因金故都時方經營中
原未暇建城郭厥後人物繁夥隘不足以容廼經
營舊城東北而定鼎焉於是埤堞之崇樓櫓之雄
池隍之浚髙深中度勢成金湯而後上都中都諸
城咸倣此而建焉
　橋梁
都城𥘉建庶事草創其内外橋梁皆架木爲之而
覆以土凡一百五十六至大德間年深木朽有司
以爲言改修用石都水監計料工部應付工物委
官董工修理然後人無病渉之患
　河渠
太史公河渠一書所以載水利者甚悉蓋水雖能
爲害然人得其䟽導蓄泄之方以順其潤下之性
則爲利亦大矣國家定都幽燕上決白浮雙塔諸
水導之爲通恵河以濟漕運又爲之立牐􁆡以節
其盈涸舟楫既通而京師無告乏之弊至導渾河
䟽灤水而武清平灤無没溺之患浚冶河障滹沱
而真定免決嚙之虞開㑹通于臨清以通南北之
貨䟽陜西之三白以溉關中之田泄江湖之淫潦
立捍海之撗塘而淛右之民免墊溺之憂害既除
利以興作河渠
　郊廟
祀國之大事也故有國者必先立郊廟而社稷繼
之我朝既遵古制而又有影堂焉有燒飯之院焉
所以致其孝誠也至如祀孔子爲宣聖太公爲武
成推而至於三皇亦咸爲之廟食若太史司天之
有臺城隍嶽瀆之有祠其所以荅神休報靈貺之
意則又至矣夫
　僧寺
自佛法入中國爲世所重而梵宇遍天下至我朝
尤加崇敬室宫制度咸如帝王居而侈麗過之或
賜以内帑或給之官幣雖所費不貲而莫與之較
故其甍棟連接簷宇翬飛金碧炫耀亘古莫及吁
亦盛矣哉
　道宮
老子之道以無爲宗虚爲祖知雄白而守雌黒故
能柔強勝堅安危平險天下莫能賔萬物不敢臣
執是爲右契以御天下而天下莫之先舉世崇尚
爲之築宫室立臺榭固非一日其教雖有正一全
眞大道之殊而我朝尊寵之隆則與釋氏並乃若
琳宇之穹崇璇宮之宏邃皆出於國家經費而莫
之靳亦豈其道非常之所致歟
廬帳
我朝居朔方其俗逐水草無常居故爲穹廬以便
移徙後雖定邦邑建宮室而行幸上都春秋徃返
䟦渉山川遂乃因故俗爲帳殿房車以便行李其
不欲興土木以勞民之意亦仁矣哉
　兵器
居安慮危有國之大戒安不忘戰有備則無患也
故兵雖㐫器而不可一日廢我朝承平日乆四海
晏然兵器似非所急者而弓弩戈甲之制歳爲常
貢率有定數其制作之工鋒刃犀利視苟安忘戰
口不言兵器械不精以卒與敵者蓋不侔矣
鹵簿
乗輿之出入有大駕法駕其儀衛森嚴警蹕清道
非以自奉也所以敬神明嚴　祖宗也豈直爲觀
美哉
　玉工
中統二年勑徙和林白八里及諸路金玉碼碯諸
工三千餘户於大都立金玉局至元十一年陞諸
路金玉人匠緫管府掌造玉冊璽章御用金玉珠
寳衣冠束帶噐用几榻及后宫首飾凢賜賚須上
命然後製之
　金工
攻金之工以煅錬爲軄器以適用而等威之辨實
行乎其間若符印所以示信也而印鈕之制則有
龍獸駝龜之别金銀銅雖異而又有三臺二臺之
辨焉符牌之分金銀固也而有三珠雙箄之異如
此而后品秩之崇卑較然有不可紊者矣其它如
祭器以致敬銅人以驗鍼炙歩占之渾儀沙門之
佛像與凡器用之需莫不取給焉故雜造有府器
物有局又立民匠緫管以緫之其制度亦詳矣哉
　木工
木工之名則一而其藝有大小如營建宫室則大
木之軄也若舟車以濟不通几桉以適用此皆小
木之爲也故鏇匠有局繕工有司民匠雜造之有
府歳爲定制以備用焉
搏埴之工
埏埴小藝也而其用至要宫室以蔽風雨而瓴甓
是需故爲窯塲以􁅻埴之煆煉之而所用脩矣
　石工
夫石之爲物其理麤其質堅故琢磨之工倍於玉
而我朝攻石之工製以花卉鳥獸之像作爲器用
則務極其精巧云
　絲枲之工
國朝治絲之工始自甲戌年間有史道安者精於
其藝遂以御衣尚衣同爲三局髙麗諸工亦立局
焉如異様綾錦紗羅三提舉司又置府以緫之其
大都等路諸色民匠及大都人匠随路諸色民匠
又各立府以督之其外道行省諸局雖不與此如
御用諸王衆用者亦各有差常課之外不時之需
謂之横造然其染夏之工織造之制刺繡之文咸
極其精緻焉
　皮工
製皮爲衣以禦寒也而大祀之用禮不可廢我朝
起朔方都幽燕皆苦寒之地故皮服之需尤急乃
設爲寺監司局以專掌之而其柔治之方裁製之
巧則又非昔人之所及也
　氊罽
氊罽之用至廣也故以之蒙車馬以之藉地焉而
鋪設障蔽之需咸以之故諸司寺監歳有定製以
給用焉
畫塑
繪事後素比畫之序也而織以成像宛然如生有
非采色塗抹所能及者以土像形又其次焉然後
知工人之巧有奪造化之妙者矣
　諸匠
國家初定中夏制作有程乃鳩天下之工聚之京
師分類置局以考其程度而給之食復其户使得
以專於其藝故我朝諸工制作精巧咸勝徃昔矣
國期文類卷第四十二
國朝文類卷第四十三
　雜著
　　四經序録(易書詩/春秋)呉澂
易伏羲之易昔在皇羲始畫八卦因而重之爲六
十四當是時易有圖而無書也後聖因之作連山
作歸藏作周易雖一本諸伏羲之圖而其取用蓋
各不同焉三易既亡其二而周易獨存丗儒誦習
知有周易而巳伏羲之圖鮮或傳授而淪落于方
伎家雖其說具見於夫子之繋辭說卦而讀者莫
之察也至宋邵子始得而發揮之於是人乃知有
伏羲之易而學易者不斷自文王周公始也今於
易之一經首掲此圖冠於經端以爲伏羲之易而
後以三易繼之蓋欲使夫學者知易之本原不至
㝷流逐末而昧其所自云爾
連山夏之易周禮太卜掌三易一曰連山二曰歸
藏三曰周易其經卦皆八其别皆六十有四或曰
神農作連山夏因之以其首艮故曰連山今亡
歸藏商之易子曰我欲觀殷道是故之宋而不足
徵也吾得坤乾焉說者以坤乾爲歸藏或曰黄帝
作歸藏商因之以其首坤故曰歸藏今亡
周易上下經二篇文王周公作彖象繋辭上下文
言說卦序卦雜卦傳十篇夫子作秦焚書周易以
占筮獨存漢志易十二篇蓋經二傳十也自魏晉
諸儒分彖象文言入經而易非古注䟽傳誦者苟
且仍循以逮於今宋東萊先生吕氏始考之以復
其舊而朱子因之第其文字闕衍謬誤未悉正也
故今重加修訂視舊本頗爲精善雖於大義不能
有所損益而於羽翼遺經亦不爲無小補云
書二十八篇漢伏生所口授者所謂今文書也伏
生故爲秦博士焚書時生壁藏之其後兵起流亡
漢定生求其書亡數十篇獨得二十八篇以教授
於齊魯之間孝文時求能治尚書者天下無有欲
召生時年九十餘矣不能行詔太常遣掌故晁錯
徃受之生老言不可曉使其女傳言教錯齊人語
多與潁川異錯所不知凡十二三略以其意屬讀
而巳夫此二十八篇伏生口授而晁錯以意屬讀
者也其間闕誤顚倒固多然不害其爲古書也漢
魏數百年間諸儒所治不過此爾當時以應二十
八宿蓋不知二十八篇之外猶有書也東晉元帝
時有豫章内史梅賾増多伏生書二十五篇稱爲
孔氏壁中古文鄭沖授之蘇愉愉授梁栁栁之内
兄皇甫謐從栁得之以授臧曹曹授梅賾賾遂奏
上其書今攷傳記所引古書在二十五篇之内者
鄭玄趙岐韋昭王肅杜預軰並指爲逸書則是漢
魏晉初諸儒曾未之見也故今特出伏氏二十八
篇如舊以爲漢儒所傳確然可信而晉世晚出之
書别見于後以俟後之君子擇焉
書二十五篇晉梅賾所奏上者所謂古文書也書
有今文古文之異何哉晁錯所受伏生書以隷冩
之隷者當世通行之字也故曰今文魯恭王壊孔
子宅得壁中所藏皆科斗書科斗者倉頡所製之
字也故曰古文然孔壁中眞古文書不傳後有張
霸僞作舜典汨作九共九篇大禹謨益稷五子之
歌胤征湯誥咸有一德典寳伊訓肆命原命武成
旅獒囧命二十四篇目爲古文書漢藝文志云尚
書經二十九篇古經十六卷二十九篇者即伏生
今文書二十八篇及武帝時増僞泰誓一篇也古
經十六卷者即張霸僞古文書二十四篇也漢儒
所治不過伏生書及僞泰誓共二十九篇爾張霸
僞古文雖在而辭義蕪鄙不足取重於世以售其
欺及梅頥二十五篇之書岀則凡傳記所引書語
注家指爲逸書者收拾無遺既有證驗而其言率
依於理比張霸僞書遼絶矣析伏氏書二十八篇
爲三十三雜以新岀之書通爲五十八篇并書序
一篇凡五十九有孔安國傳及序世遂以爲眞孔
壁所藏也唐初諸儒從而爲之䟽義自是以後漢
世大小夏侯歐陽氏所傳尚書止有二十九篇者
廢不復行惟此孔氏傳五十八篇孤行於世伏氏
書既與梅賾所増混淆誰復能辨竊甞讀之伏氏
書雖難盡通然辭義古奥其爲上古之書無疑梅
賾所増二十五篇體製如出一手采集𥙷綴雖無
一字無所本而平緩卑弱殊不類先漢以前之文
夫千年古書最晚乃出而字畫略無脫誤文勢略
無齟齬不亦大可疑乎呉氏曰増多之書皆文從
字順非若伏生之書詰曲聱牙夫四代之書作者
不一乃至二人之手而定爲二體其亦難言矣朱
子曰書凡易讀者皆古文豈數百年壁中之物不
訛損一字者又曰伏生所傳皆難讀如何伏生偏
記其所難而易者全不能記也又曰孔書至東晉
方出前此諸儒皆未見可疑之甚又曰書序伏生
時無之其文甚弱亦不是前漢人文字只似後漢
末人又曰小序決非孔門之舊安國序亦非西漢
文章又曰先漢文字重厚今大序格致極輕又曰
尚書孔安國傳是魏晉間人作託安國爲名耳又
曰孔傳並序皆不類西京文字氣象與孔叢子同
是一手僞書蓋其言多相表裏而訓詁亦多岀於
小爾雅也夫以呉氏朱子之所疑者如此顧澂何
敢質斯疑而斷斷然不敢信此二十五篇之爲古
書則是非之心不可得而昧也故今以此二十五
篇自爲卷袠以别於伏氏之書而小序各冠篇首
者復合爲一以寘其後孔氏序亦并附焉而因及
其所可疑非澂之私言也聞之先儒云爾
詩風雅頌凡三百十一篇皆古之樂章六篇無辭
者笙詩也舊蓋有譜以記其音節而今亡其三百
五篇則歌辭也樂有八物人聲爲貴故樂有歌歌
有辭郷樂之歌曰風其詩乃國中男女道其情思
之辭人心自然之樂也故先王采以入樂而被之
弦歌朝廷之樂歌曰雅宗廟之樂歌曰頌於燕饗
焉用之於㑹朝焉用之於享祀焉用之因是樂之
施於是事故因是事而作爲是辭也然則風因詩
而爲樂雅頌因樂而爲詩詩之先後於樂不同其
爲歌辭一也經遭秦火樂亡而詩存漢儒以義說
詩既不知詩之爲樂矣而其所說之義亦豈能知
詩人命辭之本意哉由漢以來說三百篇之義者
一本詩序詩序不知始於何人後儒從而増益之
鄭氏謂序自爲一編毛公分以寘諸篇之首夫其
初之自爲一編也詩自詩序自序序之非經本㫖
者學者猶可考見及其分以寘諸篇之首也則未
讀經文先讀詩序序乃有似詩人所命之題而詩
文反若因序以作於是讀者必索詩於序之中而
誰復敢索詩於序之外者哉宋儒頗有覺其非者
而莫能去也至朱子始深斥其失而去之然後足
以一洗千載之謬澂甞因是舎序而讀詩則雖不
煩訓詁而意自明又甞爲之強詩以合序則雖曲
生巧說而義愈晦是則序之有害於詩爲多而朱
子之有功於詩爲甚大也今因朱子所定去各篇
之序使不淆亂乎詩之正文學者因得以詩求詩
而不爲序說所惑若夫詩篇次第則文王之二南
而間有平王以後之詩成王之雅頌而亦有康王
以後之詩變雅之中而或有類乎正雅之辭者今
既無從考据不敢輙爲之紛更至若變風雖人樂
歌而未必皆有所用變雅或擬樂辭而未必皆爲
樂作其與風雅合編蓋因類附載云爾商頌商時
詩也七月夏時詩也皆異代之辭故處頌詩風詩
之末魯頌乃其臣作爲樂歌以頌其君不得謂之
風故係之頌周公居東時詩非擬朝廷樂歌而作
不得謂之雅故附之豳風焉
春秋經十二篇左氏公羊糓梁文有不同昔朱子
刻易書詩春秋於臨漳郡春秋一經止用左氏經
文而曰公糓二經所以異者類多人名地名而非
大義所繋故不能悉具澂竊謂三傳得失先儒固
言之矣載事則左氏詳於公榖釋經則公糓精於
左氏意者左氏必有按據之書而公糓多是傳聞
之辭況人名地名之殊或繇語音字畫之舛此類
壹從左氏是也然有考之於義的然見左氏爲失
而公糓爲得者則又豈容以偏徇哉嗚呼聖人筆
削魯史致謹於一字之微三家去夫子未乆也文
之脫謬巳不能是正尚望其能有得於聖人之微
意哉漢儒專門守殘護闕不合不公誰復能貫穿
異同而有所去取至唐啖助趙匡陸淳三子始能
信經駁傳以聖人書法纂而爲例得其義者十七
八自漢以來未聞或之先也觀趙氏所定三傳異
同用意宻矣惜其與奪未能悉當間甞再爲審訂
以成其美其間不繫乎大義者趙氏於三家從其
多今則如朱氏意專以左氏爲主儻義有不然則
從其是左氏雖有事跡亦不從也一斷諸義而巳
嗚乎属辭比事春秋教也澂欲因啖趙陸氏遺說
博之以諸家參之以管見使人知聖筆有一定之
法而是經無不通之例不敢随文生義以侮聖言
顧有此志而未暇就故先爲正其史之文如此若
聖人所取之義則俟同志者共講焉
　　三禮叙録(儀禮周官小/戴記大戴記)呉澂
儀禮十七篇漢興髙堂生得之以授瑖丘蕭奮奮
授東海孟卿卿授后倉倉授戴德戴聖大戴小戴
及劉氏别録所傳十七篇次第各不同尊卑吉凶
先後倫序惟别録爲優故鄭氏用之今行於世禮
經殘缺之餘獨此十七篇爲完書以唐韓文公尚
苦難讀況其下者自宋王文公行新經義廢黜此
經學者益罕傳習朱子考定易書詩春秋四經而
謂三禮體大未能緒正晚年欲成其書於此至惓
惓也經傳通解乃其編類草稾將俟䘮祭禮畢而
筆削焉無禄弗逮遂爲萬世之闕典澂每代讀而
爲之惋惜竊謂樂經既亡禮經僅存五易之彖傳
象傳本與繫辭文言說卦序卦雜卦諸傳共爲十
翼居上下經二篇之後者也而後人以入卦爻之
中詩書之序本自爲一編居國風雅頌典謨誓誥
之後者也而後人以冠各篇之首春秋三經三傳
初皆别行公糓配經其來巳乆最後注左氏者又
分傳以附經之年何居夫傳文序文與經混淆不
惟非所以尊經且於文義多所梗礙歴千數百年
而莫之或非也莫之或正也至東萊吕氏於易始
因晁氏本定爲經二篇傳十篇朱子於詩書各除
篇端小序合而爲一以寘經後春秋一經雖未暇
詳校而亦别岀左氏經文併以刋之臨漳於是易
書詩春秋悉復夫子之舊五經之中其未爲諸儒
所亂者惟二禮經然三百三千不存蓋十之九矣
朱子補其遺闕則編類之初不得不以儀禮爲綱
而各䟽其下脫稾之下必將有所科别決不但如
今稾本而巳若執稾本爲定則經之章也而以後
記補記補傳分隷分古於其左也與彖象傳之附
易經者有以異乎否也經之篇也而以傳篇記篇
補篇錯處於其間也與左氏傳之附春秋經者有
以異乎否也夫以易書詩春秋之四經既幸而正
而儀禮之一經又不幸而亂是豈朱子之所以相
遺經者哉徒知尊信草創之書而不能探索未盡
之意亦豈朱子之所以望後學者哉嗚呼由朱子
而來至於今將百年然而無有乎爾澂之至愚不
肖猶幸得以私淑於其書實受罔極之恩善繼者
卒其未卒之志善述者成其未成之事抑亦職分
之所當然也是以忘其僣妄輙因朱子所分禮章
重加倫紀其經後之記依經章次秩叙其文不敢
割裂一仍其舊附于篇終其十七篇次第並如鄭
氏本更不閒以它篇庶十七篇正經不至雜糅二
戴之記中有經篇者離之爲逸經禮各有義則經
之傳也以戴氏所存兼劉氏所補合之而爲傳正
經居首逸經次之傳終焉皆别爲卷而不相紊此
外悉以歸諸戴氏之記朱子所輯及黄氏䘮禮楊
氏祭禮亦參伍以去其重復名曰朱氏記而與二
戴爲三凡周公之典其未墜於地者蓋略包舉而
無遺造化之運不息則天之所秩未必終古而廢
壊有議禮制度考文者岀所損所益百世可知也
雖然苟非其人禮不虚行存誠主敬致知力行下
學而上逹多學而一貫以得夫堯舜禹湯文武周
孔之心俾吾朱子之學末流不至於漢儒學者事
也澂也不敢自棄同志其尚敦朂之哉
儀禮逸經八篇澂所纂次漢興髙堂生得儀禮十
七篇後魯共王壊孔子宅得古文禮經於孔氏壁
中凡五十六篇河間獻王得而上之其十七篇與
儀禮正同餘三十九篇藏在袐府謂之逸禮哀帝
初劉歆欲以列之學官而諸博士不肯置對竟不
得立孔鄭所引逸禮中霤禮禘于太廟禮王居明
堂禮皆其篇也唐初猶存諸儒曽不以爲意遂至
於亡惜哉今所纂八篇其二取之小戴記其三取
之大戴記其三取之鄭氏注奔䘮也中霤也禘于
太廟也王居明堂也固得儀禮三十九篇之四而
投壷之類未有考焉疑古禮逸者甚多不止於三
十九也投壷奔䘮篇首與儀禮諸篇之體如一公
冠等三篇雖巳不存此例蓋作記者刪取其要以
入記非復正經全篇矣投壷大小戴不同奔䘮與
逸禮亦異則知此二篇亦經刋削但未如公冠等
篇之甚耳五篇之經文殆皆不完然實爲禮經文
正篇則不可以其不完而擯之於記故特纂爲逸
經以續十七篇之末至若中霤以下三篇其經亡矣
而篇題僅僅見於注家片言隻字之未泯者猶必
收拾而不敢遺亦我愛其禮之意也
儀禮傳十篇澂所纂次按儀禮有士冠禮士昬禮
戴記則有冠義昬義儀禮有郷飲酒禮郷射禮大射
禮戴記則有郷飲酒義射義以至於燕聘皆然蓋
周末漢初之人作以釋儀禮而戴氏抄以入記者
也今以此諸篇正爲儀禮之傳故不以入記依儀
禮篇次稡爲一編文有不次者頗爲更定射義一
篇迭陳天子諸侯卿大夫士之射雜然無倫釐之
爲郷射義大射義二篇士相見義公食大夫義則
用清江劉氏原父所𥙷並因朱子而加考詳焉於
是儀禮之經自一至九經各有其傳矣惟覲義闕
然大戴朝事一篇實釋諸侯朝覲天子及相朝之
禮故以備覲禮之義而共爲傳十篇云
周官六篇其冬官一篇闕漢藝文志序列於禮家
後人名曰周禮文帝甞召至魏文侯時老樂工因
得春官大司樂之章景帝子河間獻王好古學購
得周官五篇武帝求遺書得之藏于袐府禮家諸
儒皆莫之見哀帝時劉歆校理祕書始著于録略
以考工記補冬官之闕歆門人河南杜子春能通
其讀鄭衆賈逵受業於杜漢末馬融傳之鄭玄玄
所注今行於世宋張子程子甚尊信之王文公又
爲新義朱子謂此經周公所作但當時行之恐未
能盡後聖雖復損益可也至若肆爲排觝訾毀之
言則愚陋無知之人耳冬官雖闕今仍存其目而
考工記别爲一卷附之經後云
小戴記三十六篇澂所序次漢興得先儒所記禮
書三百餘篇大戴氏刪合爲八十五小戴氏又損
益爲四十三曲禮檀弓雜記分上下馬氏増以月
令明堂位樂記鄭氏從而爲之注緫四十九篇精
粗雜記靡所不有秦火之餘區區掇拾所謂存十
一於千百雖不能以皆醇然先王之遺制聖賢之
格言徃徃賴之而存第其諸篇岀於先儒著作之
全書者無㡬多是記者旁捜愽采勦取殘編斷簡
㑹稡成篇無復詮次讀者每病其雜亂而無章唐
魏鄭公爲是作類禮二十篇不知其書果何如也
而不可得見朱子甞與東萊先生吕氏商訂三禮
篇次欲取戴記中有關於儀禮者附之經其不係
於儀禮者仍别爲記吕氏既不及荅而朱子亦不
及爲幸其大綱存於文集猶可攷也晚年編校儀
禮經傳則其條例與前所商訂又不同矣其間所
附戴記數篇或削本篇之文𥙷以它篇之文今則
不敢故止就本篇之中科分櫛剔以類相從俾其
上下章文義聮屬章之大指標識于左庶讀者開
卷瞭然若其篇第則大學中庸程子朱子既表章
之以與論語孟子並而爲四書固不容復厠之禮
篇而投壷奔䘮實爲禮之正經亦不可以雜之於
記其冠義昬義鄉飲酒義射義燕義聘義六篇正
釋儀禮别輯爲傳以附經後矣此外猶三十六篇
曰通禮者九曲禮内則少儀玉藻通記小大儀文
而深衣附焉月令王制專記國家制度而文王世
子明堂位附焉曰喪禮者十有一喪大記雜記喪
服小記服問檀弓曾子問六篇記喪而大傳間傳
問喪三年問喪服四制五篇則喪之義也曰祭禮
者四祭法一篇記祭而郊特牲祭義祭統三篇則
祭之義也曰通論者十有二禮運禮器經解一類
哀公問仲尼燕居孔子間居一類坊記表記緇衣
一類儒行自爲一類學記樂記其文雅馴非諸篇
比則以爲是書之終嗚呼由漢以來此書千有餘
歳矣而其顛倒糾紛至朱子始欲爲之是正而未
及竟豈無望於後之人歟用敢竊取其義脩而成
之篇章文句秩然有倫先後始終頗爲精審將來
學禮之君子於此考信其有取乎非但爲戴氏忠
臣而巳也
大戴記三十四篇澂所序次按隋志大戴記八十
五篇今其書闕前三十八篇始三十九終八十一
當爲四十三篇中間第四十三第四十四第四十
五第六十一四篇復闕第七十三有二緫四十篇
據云八十五篇則末又闕其四或云止八十一皆
不可考竊意大戴類稡此記多爲小戴所取後人
合其餘篇仍爲大戴記巳入小戴記者不復録而
闕其篇是以其書冗泛不及小戴書甚蓋彼其膏
華而此其查滓爾然尚或間存精語不可棄遺其
與小戴重者投壷哀公問也投壷公冠諸侯遷廟
諸侯釁廟四篇旣入儀禮逸經朝事一篇又入儀
禮傳哀公問小戴巳取之則於彼冝存於此冝去
此外猶三十四篇夏小正猶月令也明堂猶明堂
位也本命以下雜録事辭多與家語荀子賈傅等
書相出入非專爲記禮設禮運以下諸篇之比也
小戴文多綴補而此皆成篇故其篇中章句罕所
更定惟其文字錯誤參互考校未能盡正尚以俟
好古博學之君子云
　　春秋諸國統紀序録　齊履謙
孔子甞曰我欲觀夏道是故之𣏌而不足證也我
欲觀商道是故之宋而不足證也我觀周道幽厲
傷之吾舎魯何適矣此聖人所以託魯史以寓王
法也故學春秋者當先觀聖人所書一魯十二公
二百有四十二年之事其文可證也其誼可推也
其治亂得失反復一代之變可覆而視也始於隱
元者魯史之所自起也志禮樂志征伐志會盟志
賦稅志軍甲志城築志田邑志災異志世卿志夫
人内女獨備於諸國者非特爲詳内録也夫以春
秋而視周典則魯爲極亂以魯而視當時齊晉諸
國則豈無所謂一變再變至道難易之等差哉因
其事著其筆削蓋所以訓也後之作者尚有考於
斯故叙魯國春秋統紀第一
詩降黍離於國風示天下不復有雅春秋夷周室
於侯邦傷王道莫之能亢也當是時周史固在也
十三王之世次先後可考也然而春秋不以周統
書元而但以周正首事其意可知也書歸物者三
書來求者三書錫命者三書出師者三書天王岀
居于鄭繼書天王居于狄泉入于成周書王扎子
殺召伯毛伯書天王殺其弟侮夫繼書王室亂王
子猛卒德日朘力日蹙變日極矣孔子曰如有用
我者吾其爲東周乎蓋傷周室陵遲雖有繼世之
王亦不能以復興矣此制作之本㫖也豈但禮樂
征伐不自巳而岀哉故叙周王春秋統紀第二
公羊氏曰大國言齊宋夫宋王者之後而中國之
望也陳舜之後也𣏌夏之後也宋商之後也原其
始封皆公爵也而在春秋陳但稱侯𣏌則始稱侯
至莊之二十七年書伯僖之三十三年降而書子
訖春秋之世凡三書而三降焉惟宋獨終始公爵
雖襄公圖霸無功戰敗身傷而宋爲諸侯之望曾
不改舊故晉文以解宋圍而成一戰之霸悼公以
討魚石而興三駕之功春秋外平不書至宋楚平
則書之其大勢可見矣故叙宋國春秋統紀第三
五覇前此未有也齊創之而晉次之也雖然當是
時也王道衰諸侯恣威勢以相脅傾詐以相尚天
下皆是也大則宋魯衛鄭之邦小則邾莒滕薛之
國其能知尊周者誰歟以禮爲國者誰歟推其本
心無非桓文也考其行事亦無非桓文也其所以
不爲桓文者非不欲也特智有所不逮力有所不
及耳故孟子論春秋不舉他國而獨以二公爲稱
者意蓋如此故叙齊國春秋統紀第四
近代永嘉陳氏有言古者諸侯無私史晉之乗楚
之檮杌魯之春秋皆東遷之史也今以此言考之
春秋凡諸侯書卒者皆有國史以考其世次者也
其不書卒者或國滅失其本史或國雖在而未有
史皆無所考其世次者也又其世次有入春秋即
見者有近後方有者若秦至文十八年始書康公
卒薛至莊三十一年始書薛伯卒𣏌至僖二十三
年始書成公卒莒至成十四年始書渠丘公卒邾
至莊十六年始書邾子克卒許至僖四年始書穆
公卒楚至宣十八年始書莊王卒呉至襄十二年
始書王壽夣卒晉則至僖九年始書獻公卒凡此
其史之所起有乆近故其世次所書有先後然則
陳氏之言於是乎信故叙晉國春秋統紀第五
子路問於孔子曰衛君待子而爲政子將奚先孔
子曰必也正名乎名不正則言不順事不成禮樂
不興刑罰不中而民無所措手足夫靈公黜其子
而子其孫出公不父其父而禰其祖蒯瞶爭入曼
姑圍戚至此則人倫之不正甚矣故夫子因子路
之問而啓之然此言也雖則專爲衛輙而發夷考
春秋所書若州吁若惠公若公孫剽本其禍亂無
非不知正名之罪然後知夫子之言所包者廣非
止於一人一事而巳也不然衛以康叔封國察其
政俗兄弟吾魯加以内無專國之臣外少諸侯之
事於斯時也苟能君君臣臣父父子子兄兄弟弟
夫夫婦婦人倫之無不適其正也其於禮樂之興
也何有故叙衛國春秋統紀第六
古者王制諸侯之爵次其先後有序在周官太司
馬設儀辨位以等邦國猶天建地設不可亂也及
春秋時禮制既亡霸者以意之向背爲升降諸國
以勢之強弱相上下故自入春秋蔡常先衛隠十
年伐戴書宋人蔡人衛人桓五年伐鄭書蔡人衛
人陳人十四年又伐鄭書齊人蔡人衛人陳人十
六年會于曹猶書宋公蔡侯衛侯皆先衛也自是
厥後伐鄭之役納衛惠之師遂序於衛陳之下矣
雖云至有後先亦以國勢孱弱不能自強於治可
見矣其世從楚而受楚禍也冝哉故叙蔡國春秋
統紀第七
春秋赴告之說始於左氏其言曰諸侯有命告則
書不然則否師出臧否亦如之雖及滅國滅不告
敗勝不告克不書于䇿其意本謂鄰國相好或同
惡以相仇或同利以相濟於是乎有赴告之命如
傳言宋人取邾田邾人告於鄭曰請君釋憾於宋
弊邑爲道鄭人以王命告伐宋之類非謂每事毎
國必皆赴告凡春秋所有事皆當時承赴告而書
者誠如此言不惟當時諸國封壤有逺近情好有踈
宻而且國有諱忌事固有不可告與夫不當告及
不能告者而春秋備書之桓五年春正月甲戌巳
丑陳侯鮑卒甲戌之下本闕陳佗作亂事而左傳
以謂陳亂國人分散故再赴昭九年夏四月陳災
陳亡矣定無來告者而胡氏以謂叙弓㑹楚子于
陳還言之朝凡若此者皆泥於赴告之說之弊也
要之春秋之作各從本史於理爲通赴告之說恐
不盡然也故叙陳國春秋統紀第八
鄭在春秋列國最爲後封於諸姬爲近然當春秋
之初鄭爲亂階書克段書來輸平書歸祊書假許
田書從王伐鄭皆特筆也其後方楚之北征諸夏
而鄭與陳蔡許四國適當其衝陳蔡許終始春秋
甘爲楚之從而鄭介晉楚之間居二國必争之地
朝從楚盟晉師暮至暮從晉盟楚師朝至其爲國
也難哉向非子産以禮自固使晉楚之暴不能加
焉則鄭國之丘墟當不終於春秋矣善乎劉安世
之論曰鄭蕞爾國又時有君臣之亂得子産然後
安然子産爲政時晉楚漸衰又能事之區區小國
攝乎大國之間能自保巳爲難若妄作則滅亡矣
傳稱子産善相小國謂此也故叙鄭國春秋統紀
第九
春秋志用兵輕重淺深各有不同而其甚莫極於
滅滅者亡國之重辭也宋景公入曹以曹伯陽歸
春秋止書入而左氏傳其事謂曹伯陽好田弋鄙
人公孫彊因進田弋之說陽好之彊因言霸說陽
乃背晉而奸宋宋伐之晉不救而遂滅故甞因是
考之經有書滅而實未甞滅者襄六年書莒人滅
鄫昭四年書取鄫是則鄫未甞滅定六年書鄭游
速帥師滅許以許男斯歸哀三年書許男成卒則
是許未甞滅亦有經書入而傳則謂滅國亦不復
見者僖三十年書秦人入滑傳謂滅滑而還而滑
亦不復見哀八年書宋公入曹傳謂晉不救而遂
滅而曹亦不復見蓋未甞滅者或復存之其入而
國不復見者皆自亡也故叙曹國春秋統紀第十
秦自穆公始入春秋僖十五年與晉惠公戰于韓
原其勢固巳悍然矣及再納晉文主盟中華穆公
外雖從晉盟㑹内則蓄其威武投間抵隙待時而
發故文公方卒今年滅滑明年伐晉用敗殽之帥
出罪巳之言威行東夏奄宅西戎斯可謂秦之顯
公矣故春秋秦自彭衙以前入滑圍鄭盟于翟泉
㑹于温師于城濮凡穆公之事莫不皆備録之康
共而下則若有不盡記者非闕文也直謂其不足
詳耳故叙秦國春秋統紀第十一
春秋降爵之國薛自侯降爲伯滕自侯降爲子𣏌
自公降爲侯又降爲伯又降爲子雖其所以降不
可知固以見其國勢朘削日就卑替或曰薛與滕
𣏌自入春秋不與諸侯㑹盟者各百餘年至成五
年蟲牢始書𣏌伯成十三年伐秦始書滕人襄元
年圍彭城始書薜人其曰曰就卑替者何也曰是
又不然夫春秋之有會盟本所以控大國扶小國
也故其徴令不濫而諸侯有序葵丘之盟盟之大
者也而與盟者止於八國𣏌滕薛不在焉踐土之
盟亦盟之大者也而與盟者亦止於八國𣏌滕薛
亦不在焉此桓文之盛而小國所以頼也霸政下
衰盟會數而賦役煩雖大國容有不至而小弱如
𣏌滕薛之倫莫不奔走而聽命雖空乏其國家困
踣於道路而有不遑恤者且宋災細故也爲㑹而
更所喪者十有二國也城𣏌末務也相率而受其
功者亦十有二國也甚而至於晉定之召陵之役
在㑹者十有八國而劉子且不數焉其得失可知
也由是言之其得與於會盟者非進之也適所以
就其卑替耳故叙薛國春秋統紀第十二
𣏌既降而書子矣而又退從人臣之列其降而書
子吾不知其所從來退從人臣之列則有任其責
者矣何以其退從人臣之列也以襄二十九年書
𣏌子來盟則見之也經有書來盟者矣桓十四年
鄭語來盟閔二年齊髙子來盟僖四年楚屈完來
盟文十五年宋華孫來盟宣七年衞孫良夫來盟
皆人臣也固未有諸侯書來盟者亦未有與諸侯
盟而不書公者也左氏曰𣏌文公來盟書曰子賤
之也此說非也賤之之意其不在於書子也夫𣏌
夏之後而天子之事守也禮秩之降一至於此冝
乎夫子甞曰吾說夏禮𣏌不足徴也故叙𣏌國春
秋統紀第十三
春秋以諸侯而旅見於諸侯惟二事滕侯薛侯邾
人牟人葛人是也何以知爲旅見即其所書而知
之也古者諸侯之邦交名位不同禮亦異數至於
旅見則必均其辭號者所以一貴賤齊等威也然
則謂之侯者以君禮見者也不謂之侯者不以君
禮見者也滕本非侯也薛亦然或者之說有如此
者故叙滕國春秋統紀第十四
莒介居齊魯之境齊雖見伐而莒曽不敢少陵齊
焉魯則自宣公平莒及郯莒人不肯至再會齊伐
之干戈相㝷迄無寜歲當襄公之世曾不數年而
莒人伐我者三侵我者一亦可謂之強國矣故春
秋書莒每次於鄭曹之下至於入向取牟婁滅鄫
皆強國事也故叙莒國春秋統紀第十五
春秋世卿非惟大國有之雖小國亦有之矣莒牟
夷邾庶其卑我邾快黑弓是也若邾儀父或以爲
子克字或以爲大夫之名按魯有行父歸父晉有
林父鄭父甲父是皆大夫名然則謂儀父爲名者
非無據也夫邾魯附庸之國其來朝於魯者數矣
而魯之君臣所以每加兵於邾者其意責邾之不
恭猶深也故既納其邑又分其田既又入國而以
其君歸必期至於滅亡而後巳豈先王保小寡之
道哉公行鮮有不書至者惟伐邾則悉不書至豈
以邾爲邦域之中七百里之内與故叙邾國春秋
統紀第十六
春秋之班齊侯爵也自入僖公常序于宋公之上
邾子爵也常序于薛伯之上許男爵也常序于曹
伯之上復有在邢侯之上者甚而至於蜀之盟秦
序宋上鄭序齊上皆習亂之事也故統紀自内魯
至於降周而下竝依王爵曰公曰侯曰伯曰子曰
男爵同以親晉當先齊以齊爲霸者之倡特列居
侯爵之首荆吳僣號王爵不加焉故附于五等之
後凡此庶幾春秋聖人所以道名分之意云故叙
許國春秋統紀第十七
春秋自遷不書有遷之者而後書然書曰某人遷
某者遷以内屬也宋人遷宿齊人遷陽是也書曰
某遷于某者遷以避難也邢遷于夷儀衞遷于帝
丘蔡遷于州來許遷于葉于白羽于容城是也雖
所遷不同而其國之危弱不能自守一也悲夫故
叙宿國春秋統紀第十八
荆呉僣竊名號不與中國通者各十餘世自入春
秋雖其因事制冝誼存筆削然其君書卒其大夫
書名書聘使書㑹盟書帥師皆與諸夏冠帶之國
竝列無間蓋二國之罪以先王王法論之則外之
攘之誅之絶之可也以春秋信史言之則聖人拳
拳於夷夏盛衰之變者深矣詳其事存其實録所
以爲後世鑒也故其書法如此故叙楚國春秋統
紀第十九
呉國于東南去中夏尤逺成七年呉伐郯始見於
經于鍾離于善道于祖于向皆諸侯就而㑹之其
來交于中國者于戚而止耳雖則資之以疲楚然
呉亦亢矣艾陵之戰齊黃池之駕晉其末流有必
至者春秋書之欲後世謹其始也故叙呉國春秋
統紀第二十
國朝文類卷第四十三
國朝文類卷第四十四
雜著
　讀易私言　許衡
𥘉𥘉位之下事之始也以陽居之才可以有爲矣
或恐其不安於分也以隂居之不患其過越矣
或恐其愞弱昬滯朱足以趍時也四之應否亦
類此義(無應則或困於弱有應則或傷於躁/坎無應而凶頤有應而凶之類也)大
抵柔弱則難濟剛健則易行故諸卦柔弱而致
　㐫者其數居多(豫刺坎恒困井/旅小過未濟)剛健而致凶者
惟頥大壯夬而巳若緫言之居初者易貞居上
　者難貞易貞者由其所適之道多難貞者以其
　所處之位極故六十四卦𥘉爻多得免咎而上
　每有不可救者始終之際其難易之不同蓋如
　此
　艮六居𥘉者凡八隂柔處下而其性好止故在
　謙則合時義而得告在咸則感未深而不足進
　也以是才居遁則後於人而有厲然位卑力弱
　反不若不徃之爲愈也蹇之時險在前也止而
　不徃自有知幾之譽勉於進則䧟乎險也艮以
　止於𥘉爲義故但戒以利永貞漸之才冝若此
也雖小子有言於義何咎旅雖有應而不足援
也斯其所以瑣乎小過冝下而反應於上斯其
有飛鳥之凶乎柔止之才大率不冝動而有應
動而有應則應反爲之累矣(謙最吉小/過最凶)
坤六居初者凡八坤柔順處下其𥘉甚微而其
積甚著故其處比與否之𥘉也皆獲吉豫有應
在上是動於欲而不安其分也凶亦冝乎
二二與四皆隂位也四雖得正而猶有不中之累
況不得其正乎二雖不正而猶有得中之美況
正而得中者乎四近君之臣也二逺君之臣也
　其勢又不同此二之所以多譽四之所以多懼
　也二中位隂陽處之皆爲得中中者不偏不倚
　無過不及之謂其才若此故於時義爲易合時
　義旣合則吉可斷矣究而言之凡爲陽者本吉
　也陽雖本吉不得其正則有害乎其吉矣雖得
　正矣不及其中亦未可保其吉也必也當位居
　中能趍時義然後其吉乃定凡爲隂者本凶也
　隂雖本凶不失其正則緩乎其凶矣茍或居中
　猶可免其凶也必也不正不中悖於時義然後
　其凶乃定故陽得位得中者其吉多焉隂失位
　失中者其凶多焉要其終也合於時義則無不
　吉悖於時義則無不凶也大矣哉時之義乎
　凡陽本吉凡隂本凶陽雖本吉不得其正則害
　乎吉矣得正矣不及其中亦未保其吉也必當
　位居中能趍時義然後其吉乃定隂雖本凶不
　失其正則緩其凶矣失正矣或能居中猶可免
　其凶也必也不正不中悖於時義然後其凶乃
　定故陽得位得中其吉多焉隂失位失中其凶
　多焉要其終也合於時義則無不吉悖於時義
　則無不凶也大矣哉時之義乎(一本究而言之/以下文少不同)
(故重録如上/以備參考)
　乾九二九剛健之才也而承乗又剛健是剛健
　之至也處隂得中有溥博淵泉時岀之義臣才
　若比其於職位蓋綽綽然有餘裕矣夫剛健則
　有可乆之義得中則有適時之義兼二者而得
　雖無應可也況六五虚中以待已者乎此八卦
　所以無悔吝而有應者尤爲美也
　兊九二兊之九二剛而得中也雖上承於柔邪
　不足爲累此以得中之義爲務也獨節之爲卦
　自有中義所不足者正而巳今旣不正矣其何
　以免於凶乎
　巽九二兊之中以剛爲說巽之中以剛爲入皆
　有才適用之臣也然兊務於上(上一隂/爲主)巽務於
　下(下一隂/爲主)其勢有所不通如井之義貴於土行
　也而九二無應徇已才而下之違時拂義人莫
　肯與以谷射甕敝取象其亦宜乎
　坎九二下柔險之始也上柔險之極也而已以
　剛陽之才獨處中焉是已無頼於彼而彼有待
　於已也加以至尊應之則險道大行不爾則幾
　於困矣大率有應而道行則以貞幹之義爲重
　無應而處中則以須守之義爲重錯舉而言則
　卦才皆備焉
　坤六二否之時不爲窮厄所動豫之時不爲逸
　欲所牽非安於義分者莫能也坤六二居中履
　正且又静而順焉冝其處此而無敗也雖然創
　物兼人陽之爲也柔順貞靜隂之徳也以隂之
　徳而遇剥觀則剥傷於柔而觀失於固矣夫何
　故時旣不同義亦随異此六爻所以貴中正而
　中正之中又有随時之義也
　震六二六二隂柔而在動體雖居中履正然下
　乗剛陽成卦之主其勢不得安而處也非惟其
　勢不得安而處揆其資性亦不肯安其處也或
　上應或下依有失得之辨焉復無應而下仁吉
　之道也過此則違道而非正矣(頥/随)益之方受彼
　也上下之來又何患焉无妄之丗方存誠也或
　應或依秖足爲累他卦皆以乘剛之義爲重也
(屯震/噬嗑)大率處則乗剛動有得失非坤二柔中之
　比也
　艮六二以剛處上以柔處下尊卑之勢順也艮
　之大體旣備此象矣而六二又承剛履柔居中
　得正冝其處諸卦而無過也雖然柔止之才動
　拘禮制若當大有爲之時則有不可必者固在
　蹇未能濟處艮莫能止究其用心忠義正直終
　不可以事之成否爲累也
　離六二𥘉與三剛而得正皆有爲之才也然其
　明照各滯一偏唯六二中正見義理之當然而
　其才幹有不逮其明者甚矣才智之難齊也得
　有應於上則明有所附矣然非剛之善用明實
　明之能自用也大抵以剛用明不若以明用剛
　之爲順故八卦應五附三其勢略等而離之六
五有應於下者爲最美也
三卦爻六位唯三爲難處蓋上下之交内外之際
非平易安和之所也故在乾則失於剛暴在坤
則傷於柔邪震動而無恒巽躁而或屈離與艮
明止係於一偏坎與兊險說至於過極皆凶之
道也然乾之徤雖不中也猶可勝任坤之順雖
不正也猶能下人二者之凶比他爻爲少緩若
夫坎之與兊以隂處陽以柔乗剛不中不正悖
忤時義其爲凶也切矣是知乾坤爲輕坎兊爲
重緫而論之亦曰多凶而巳矣
乾九三過剛而不中難與義適然以其有才也
　故諄諄焉戒命之曰夕惕曰敬愼曰艱貞庶乎
有可免者不然則用所偏而違乎義矣凶其可
逃乎
四四之位近君多懼之地也以柔居之則有順從
　之美以剛居之則有僣逼之嫌然又須問居五
者隂邪陽邪以隂承陽則得於君而勢順以陽
承隂則得於君而勢逆勢順則無不可也勢逆
則尤忌上行上行則凶咎必至離之諸四皆是
　也震則四爲成卦之主才幹之臣也是動而知
　戒是以有𥙷過之道以陽乗陽以隂乗隂皆不
　得於君也然陽以不正而有才隂以得正而無
　才故其勢不同有才而不正則貴於寡欲故乾
　之諸四例得免咎而随之四夬之四有凶悔之
　辭焉無才而得正則貴乎有應故艮之諸四皆
　以有應爲優無應爲劣獨坤之諸四能以柔順
　處之雖無應援亦皆免咎此又随時之義也
　乾九四九而居四勢本不順然以其健而有才
　焉故不難於趍義又上卦之𥘉未至過極故多
　爲以剛用柔之義以剛而用柔是有才而能戒
　懼也有才而能戒懼雖不正猶吉也
　兊九四處下而說則有樂天之美處上而說則
　有慕爵之嫌初九雖無應猶可也九四雖有應
　尚多戒辭也然以剛說之才易得勝任故有應
　者無不吉而無應者亦有免之之道云
　離九四陽處近君而能保其吉者以其有才而
　敬慎故也火性上炎動成躁急非惟不順君之
　所用且反爲君之所忌也恣横專愊鮮有不及
　唯噬嗑之去間睽離之相保與覊旅而親寡之
　時取君義爲甚輕故其所失亦比他爻爲甚緩
　究而言之固非本善之才也
　震九四離之成卦在乎中故以中爲美震之成
　卦在乎下故以下爲貴若是則震之九四乃才
　幹之臣也君之動由之師之動亦由之其功且
　大矣其位巳逼矣然而卒保其無禍者何哉蓋
　震而近臣君有戒慎恐懼之義以陽處隂有體
　剛用柔之義持其術以徃其多功而寡過也冝
　乎雖然功大位逼而不正不可以乆居其所也
　乆居其所則勲徳反下此恒之所以戒於田無
　禽歟
　巽六四隂柔之質自多懼也順入之才能承君
　也以是而處每堪其任故八卦皆無凶悔之辭
　坎六四其以隂柔得位而上承中正之君畧與
　巽同然又有險之性焉此以處多懼之地則宜
　矣故八卦亦無凶悔之辭(一作隂承陽其勢巳/順而其才質且能周)
(還曲折不違於正道是/宜處多懼而無咎也)
　艮六四以柔止之才承柔止之君雖巳身得正
　而於君事則有不能自濟者必藉剛陽之才而
　後可以成功故離九應之則終得㛰媾震九應
　之則顚頥獲吉至於止乾之健納兊之說皆可
成功而有喜不爾處剥見凶處蒙蠱見吝矣艮
　以能止爲義能止其身則无咎可也
坤六四坤之六四不問有應與否皆無凶咎蓋
爲臣之道大體主順不順則無以事君也
五五上卦之中乃人君之位也諸爻之徳莫精於
　此故在乾則剛健而斷在坤則重厚而順未或
有先之者至於坎險之孚誠離麗之文明巽順
　於理艮篤於實能首出乎庶物不問何時克濟
　大事傳謂五多功者此也獨震忌強輔兊比小
　人於君道未善觀其戒之之辭則可知
　乾九五剛健中正得處君位不問何時皆無悔
　咎惟履之剛決同人之私暱不合君道故有厲
　有號咷也
　兊九五下履不正之強輔上比柔邪之小人非
　君之善道也然以其中正也故下有忌而可勝
　上有說而可決大哉中正之爲徳乎
　離六五強輔強師而六以文明柔中之才而麗
　之悔可忘也事可濟也然更得九二應之爲貴
　故大有睽鼎未濟皆吉而佗卦止以得中爲免
　耳
　震六五九四陽剛不正之臣爲動之主而六五
　以柔中乗之其勢可嫌也得九二剛中應之其
　勢頗振動故恒大壯觧歸妹比他卦爲優而豐
　之二五以明動相資故其辭亦異焉勝於豫震
　小過之无應也
　巽九五以巽順處中正又君臣相得而剛柔相
　濟相得則無内難相濟則有成功不待於應自
　可无咎應則尤爲美也以巽順之道處中正之
　位君與臣相得也剛與柔相濟也相得則無内
　起之難相濟則有成功之理不待於應而自能
　无咎也
　坎九五以剛陽之才處極尊之位中而且正可
　以有爲也然適在險中未能遽岀故諸卦皆有
　須待之義夫能爲者才也得爲者位也可爲者
　時也有才位而無其時唯待爲可待而至於可
　則无咎矣
　艮六五君輔皆柔且無相得之義本不可有爲
　也以六有靜止得中之才上依而下任也故僅
　能成功然非可大有爲也更或無應是不得於
　臣又不得於民於君道何取焉
坤六五坤六居五雖不當位然柔順重厚合於
時中有君人之度焉得九二剛中應之則事乃
可濟故師泰臨升或吉或无咎而佗卦則戒之
之辭爲尤重蓋隂柔之才不克大事且鮮能永
貞故也
上上事之終時之極也其才之剛柔内之應否雖
或取義然終莫及上與終之重也是故難之將
岀者則指其可由之方(否解困/渙未濟)事之旣成者則
　示以可保之道(蠱无妄頥/家人革漸)才適時甚足貴也(隨/離)
(臨/艮)時過適則難與行也(乾坤小畜泰節中孚大/過恒益巽兊小過旣濟)
　義之善或不必勸則直云其吉也(大有剥大/畜遯睽鼎)勢
　之惡或不可解則但言其凶也(屯訟比噬嗑復/坎明夷夬歸妹)
(豐旅巽小/過旣濟)有始不得志而終无悔吝者(同人/姤)有
　始饜其欲而終有禍敗者(萃/旅)因其偏而用者才
　尚可也(蒙晉/升)反其常而動者事巳窮也(師謙/賁損)質
　雖不美而冀其或改焉則猶告之(豫大壯/益震節)位雖
　處極而見其可行焉則亦諭之(需/蹇)艮有成終之
　義故八卦皆善(蒙蠱賁剥大/畜頥損艮)履係於所履觀係
　於所生吉凶不敢主言也大抵積微而盛過盛
　而衰有不可變者有不能不變者六爻教戒之
辭唯此爲最少大傳謂其上易知豈非事之巳
成乎
　東西周辨　呉澂
東西周有二一以前後建都之殊而名一以二公
封邑之殊而名昔武王西都鎬京而東定鼎於郟
鄏周公相成王宅洛邑營澗水東瀍水西以朝諸
侯謂之王城又謂之東都實郟鄏於今爲河南又
營瀍水東以處殷頑民謂之成周又謂之下都於
今爲洛陽自武至幽皆都鎬京幽王娶于申生太
子宜臼又嬖襃姒生伯服欲立之黜冝臼申侯以
鄫及犬戎入冦弑王諸侯逐犬戎與申侯共立冝
臼是爲平王畏戎之逼去鎬而遷於東都平以下
都王城曰東周幽以上都鎬京曰西周此以前後
建都之殊而名也自平東遷傳世十二而景王之
庶長子朝與王猛爭國猛東居于皇晉師納之入
于王城入之次日猛終丐及踰半期而子朝又入
王辟之東居于狄泉子朝據王城曰西王敬王在
狄泉曰東王越四年子朝奔楚敬王雖得返國然
以子朝餘黨多在王城乃徙都成周而王城之都
廢至考王封其弟掲於王城以續周公之官職是
爲周桓公自此以後東有王西有公而東西周之
名未立也桓公生威公威公生惠公惠公之少子
班又别封於鞏以奉王是爲東周惠公(父子/同謚)以鞏
與成周皆在王城之東故班之兄則仍􁐂父爵居
于王城是爲西周武公以王城左成周之西故自
此以後西有公東亦有公二公各有所食而周尚
爲一也顯王二年趙韓分周地爲二二周公治之
王寄焉而巳矣周之分東西自此始九年東周惠
公卒子傑嗣愼靚以上皆在東周赧王立始遷于
西周即王城舊都也(史記云王赧時東西周分治/今按顯王二年已分爲二不)
(待此/時矣)其後西周武公卒子文君嗣王五十九年秦
滅西周西周公入秦獻其邑而歸是年赧王崩次
年周民東亡秦遷西周公於􁃔狐聚又六年秦滅
東周遷東周公於陽人聚此以二公封邑之殊而
名也前後建都之殊者以鎬京爲西周對洛邑爲
東周而言也二公封邑之殊者又於洛邑二城之
中以王城爲西周對成周爲東周而言也大槩周
三十六王前十有二王都鎬京中十有三王都王
城王城對鎬京則鎬京在西而王城在東其東西
之相望也逺季十王都成周赧一王都王城王城
對成周則成周在東而王城在西其東西之相距
也近一王城也昔以東周稱今以西周稱夫周末
東西之分因武惠二公各居一都而名王則或東
或西東西之名繫乎公不繫乎王也邵子經丗書
紀赧王爲西周君與東周惠公並而西周公無聞
焉則直以西爲王東爲公矣知東之有公而不知
西之亦有公也知王之在西而不知赧以前之王
固在東也戰國䇿編題首東周次西周豈無意哉
二周分治以來顯王愼靚王二代五十餘年王於
東赧一代五十餘年王于西先東後西順其序也
近有縉雲鮑彪註謂西周正統不應後於東周升
之爲首卷於西著王世次於東著公世次蓋因邵
子而誤者旣不知有西周公且承宋忠之謬以西
周武公爲赧王别謚反以徐廣爲踈是未甞考於
司馬貞索隐之說鮑又云赧徙都西周西周鎬京
也嗚呼鎬京去王城成周八百餘里自平王東遷
之後不能有而以命秦仲曰能遂犬戎即有其地
鎬之於秦巳四百年於兹其地在長安上林昆明
之北虎狼所穴而王得徃都于彼哉髙誘註曰西
周王城今河南東周成周故洛陽辭㫖明甚鮑注
出髙誘後何乃以西周爲鎬京也乎鮑又云郟鄏
属河南爲東周殊不思此昔時所謂東周也於斯
時則名西周矣斯時之西周與鎬京郟鄏對稱西
東者不同顧乃一之何歟蓋有不知而作者我無
是也夫鮑氏之於國䇿其用心甚勤而開卷之端
不免謬誤如此讀者亦或未之察也與夾谷士常
程鉅夫偶論及此二公命筆之遂爲之作東西周
辯
　　改月數議　張敷言
或謂三代改正朔無異議月數之改諸儒議論不
一學者病焉亦甞考之乎曰夏商之制丗逺無文
不可深究周制尚可得而言之謂不改可乎曰可
何以徴之四月維夏六月徂暑周詩甚明謂之改
可乎曰可何以徴之孟子書七八月之間旱春秋
正月日南至二月無氷之類是也然則無定論乎
曰有間者伏讀春秋至春王正月竊有疑焉夫正
月固王之正月如後丗史書正月即時王之正月
也何假稱王竊意必其别有所謂正月者故稱王
以别之及讀僖五年晉獻公伐􁄹以克敵之期問
於卜偃荅以九月十月之交考之童謠星象之驗
皆是夏正十月而其傳廼書在十二月其改月明
矣又襄公三十年絳老人自實其年稱臣生之歲
正月甲子朔于今四百四十五甲子矣其季三之
一所稱正月亦是夏正寅月孔䟽甚明文多不載
考之老人所歴正七十三年二萬六千六百六十
六日當盡丑月癸未其傳廼書在二月其改月又
明矣然卜偃老人併是周人一則對君一則對執
政大夫其歲月又二事中之切用非若他事泛言
月日何故舎時王之正月月數而言夏正哉聴之
者亦何故都不致詰即知爲寅月起數哉因是以
知周之正朔月數皆改必其朝覲聘問頒朔授時
凡筆之於史冊者即用時王正月月數其民俗之
歲時相語之話言則皆以寅月起數如後丗者自
若也而春秋書王正月以别民俗爲無疑周人之
詩孟子之書亦各有所取也不然諸儒之論各執
所見主改者遇不改之文則没而不書主不改者
遇改月之義則諱而不録終不能曉然相通以祛
學者之惑曰周以子月爲正爲一月信矣以爲春
乎曰然寒暑反易可乎曰未也先王之制易姓受
命必改正朔易衣色殊徽號新民之耳目以權一
時之宜非謂冬必爲春子之一月便可祈榖上帝
矣便可犠牲不用牝矣曰有未安乎曰固也不然
夫子不曰行夏之時矣周公作禮正月之後不復
曰正歲矣(凌人正嵗十有二月令斬水最可考旣/以寅月爲正嵗則子月爲權宜得矣)
說正嵗者不謂夏得四時之正殷周不得矣必有
復以子丑之月爲正者矣(唐武氏雖甞以子月爲/正却未甞改時月肅宗)
(以子月爲歳首斗建/紀月但行一年耳)曰子謂必其筆之史冊者則
用時王正月月數伊訓之元祀十有二月蔡氏以
爲殷正月者果何月乎曰建子月也殷正固在丑
月然則嗣王祗見及太甲篇之嗣王奉歸舉不在
正月乎曰後丗嗣王服考之嗣命固有常儀何待
正月而放桐之事又人臣大變周公之聖猶被流
言阿衡之心爲何如哉朝而自怨夕當復辟尤不
須於正月也況正月但書十二以虞書上日正月
朔旦及秦漢而下例之殷不其獨無正乎曰秦以
亥正猶稱十月不亦同乎曰秦正之謬安足取法
蓋秦於寅月書正歳首十月其制又異不若殷之
全無正也曰或者謂用夏正故卜偃老人之言如
此則又何說也曰是又不然老人之言在晉文伯
後容或有之卜偃老人之言迺獻公之丗是時簒
國日淺二軍姑備(大王賜一軍/自立一軍)晉文未興齊桓尚
在雖甞滅耿滅霍小小得志方朝周納貢之不暇
(獻公㓕虞歸/其職貢其土)亦何故毁冠裂冕更姓改物而用夏
正哉然則愚之所見爲有据而春王正月之一辭
今古諸儒不敢輕議者固著明矣
國朝文類卷第四十四
國朝文類卷第四十五
　雜著
　　故物譜　元好問
予家所藏書宋元祐以前物也法書則唐人筆迹
及五代冩本爲多畫有李范許郭諸人髙品就中
薛稷六鶴最爲超絶先大夫銅山府君官汲縣時
官賣宣和内府物也銅碌兩小山以酒沃之青翠
可摘府君部役時物也風字大硯先東巖君教授
郷里時物也銅雀研背有大錢一天禄一堅重緻
宻與石無異先隴城府君官冀州時物也貞祐丙
子之兵藏書壁間得存兵退予將奉先夫人南渡
河舉而付之太原親舊家自餘雜書及先人手冩
春秋三史莊子文選等尚千餘冊并畫百軸載二
鹿車自隨三研則瘞之鄭村别墅是歲寓居三郷
十月北兵破潼關避於女几之三潭比下山則焚
蕩之餘蓋無幾矣今此數物多予南州所得或向
時之遺也徃在郷里常侍諸父及兩兄燕談每及
家所有書則必枚舉而問之如曰某書買於某處
所傳之何人藏之者幾何年則欣然志之今雖散
亡其綴緝裝褙籖題印識猶夢寐見之詩有之維
桑與梓必恭敬止以予心忖度之知吾子孫却後
當以不知吾今日之爲恨也或曰物之閱人多矣
丗之人玩於物而反爲物所玩貪多務取巧偷豪
奪遺簮敗履惻然興懷者皆是也李文饒志平泉
草木有後丗毀一樹一石非吾子孫之語歐陽公
至以庸愚處之至於法書名畫若桓玄之愛玩王
涯之固護非不爲數百年計然不旋踵巳爲大有
力者負之而趨我躬之不可必奚我後之䘏哉予
以爲不然三代鼎鍾其𥘉出於聖人之制仐其欵
識故在不曰永用享則曰子子孫孫永寳用豈爲
聖人者超然逺覧而不能忘情於一物耶抑知其
不能必爲我有而固欲必之也蓋自莊周列禦冦
之說盛世之誕者遂以天地爲逆旅形骸爲外物
雖聖哲之能事有不滿一笑者況外物之外者乎
雖然彼固有方内外之辨矣道不同不相爲謀使
渠果能寒而忘衣飢而忘食以游於方之外雖眇
萬物而空之猶有託焉爾如曰不然則備物以致
用守器以爲智惟得之有道傳之無媿斯可矣亦
何必即空以遣累矯情以趨逹以取異於丗耶乃
作故物譜
　　辯遼宋金正統　脩端
歲在甲午九月望日東原諸友㑹于孫侯之第語
及前朝得失之事坐客問云金有中原百餘年將
來國史何如或曰自唐巳降五代相承宋受周禪
雖靖康間二帝蒙塵縁江淮以南趙氏不絶金於
宋史中亦猶劉石符姚一載記爾衆頗惑焉愚曰
正閏之論端雖不敏請以本末言之夫耶律氏自
唐以來丗爲名族延及唐末朱温簒唐四方幅裂
遼太祖阿保機乗時而起服髙麗諸國并燕雲以
北數千里與朱梁同年即位是歳丁夘至丙子建
元神冊在位二十年其子德光嗣位是歳丁亥唐
明宗天成二年也德光後號太宗當天顯十一年
河東節度使石敬塘爲清泰帝來伐遣使求救于
遼奉表稱臣仍以父禮事之太宗赴援因以滅唐
石氏稱晉遂以燕雲十六州獻于遼仍歲貢帛三
十萬疋天福七年晉髙祖殂出帝嗣位大臣議奉
表稱臣告哀於遼景延廣請致書稱孫而不稱臣
與遼抗衡太宗舉兵南下會同九年入汴以出帝
爲負義侯遷黄龍府石晉遂滅大同元年太宗北
還仍以蕭翰留守河南劉知逺在河東乗間而發
由太原入汴自尊爲帝及乎宋受周禪有中原一
百六十餘年遼爲北朝丗數如之雖遼之封域𥚹
於宋校其兵力而澶淵之戰宋幾不守因而割地
連和歲貢銀絹二十萬兩疋約爲兄弟仍以丗序
昭穆降及晚年遼爲翁宋爲孫及至天祚金太祖
舉兵平遼克宋奄有中原三分之二子孫帝王坐
受四方朝貢百有餘年今以劉石等比之愚故不
可不辯也夫劉淵石勒皆晉之臣庶叛亂國家以
臣伐君縱能盜據一隅僣至姚泓終爲晉將劉𥙿
所虜斬建康市兹作載記理當然也完顔氏丗爲
君長保有肅愼至太祖時南北皆爲敵國素非君
臣若如或者所言金爲載記未審遼史復如何爾
方遼太祖神冊之際宋太祖未生遼祖比宋前興
五十餘年巳即帝位固難降就五十年之後包于
宋史爲載記其丗數相懸名分顛倒斷無此法旣
遼之世紀宋不可兼則金有中原尤難别議以公
論處之㨿五代相因除莊宗入汴復讎伐罪理勢
可觀外朱梁簒逆甚於王莽石晉因遼有國終爲
遼所虜劉漢自立父子四年郭周廢湘隂公而立
以五代之君通作南史内朱梁名分猶恐未應遼
自唐末保有北方又非簒奪復承晉統加之丗數
名位逺兼五季與前宋相次而終當爲北史宋太
祖受周禪平江南收西蜀白溝迤南悉臣于宋傳
至靖康當爲宋史金太祖破遼克宋帝有中原百
餘年當爲北史自建炎之後中國非宋所有冝爲
南宋史或曰歐陽氏宋之名儒也定立五代不云
南史當時想曽熟議柰何今復有此論乎愚曰歐
陽氏作史之時遼方全盛豈不知梁晉漢周授受
之由故列五代者欲膺周禪以尊本朝勢使然爾
及作十國丗家獨曰周漢之事可謂難矣歐陽公
之爲是言厥有旨哉愚讀李屏山詠史詩詠五代
郭周云不負先君持節死舉朝唯有一韓通蓋甞
驚哀此詩命意宋自建隆以來名士大夫論議篇
什不爲不多未甞一語及此非不能道也蓋禘之
說也故列五代者良可知矣陏季文中子作元經
至晉宋巳後正統在中原而後大唐南北一統後
至五代天下紛擾無由再議降及仐日時移事改
商確前人隠約之迹當從公論或者又曰金有中
原雖百餘年宋自建隆于今㡬三百年況乎仐年
春正月攻䧟蔡城宋復其讎固可以兼金矣愚曰
元魏齊梁丗數巳逺恐諸公不以爲然請以五代
周漢之事方之漢隱帝乾祐三年遇弑太后詔立
河東節度使旻之子贇㝷廢爲湘隂公旻遂即帝
位于晉陽終旻之丗猶稱乾祐旻係劉髙祖母弟
其子承鈞孫繼恩繼元皆相繼立凡二十八年宋
太宗太平興國四年始滅之夫東漢四主逺兼郭
周則郭亦不當稱周固當爲閏宋太祖不當曰受
周禪傳至太宗方承東漢之後歐陽不合作五代
史合作四代史司馬光通鑑當列東漢爲丗紀歐
陽不宜作十國丗家嗚呼國家正閏固有定論不
圖今日輕易褒貶在周則爲正在金則爲閏天下
公論果如是乎況蔡城之亡蓋大朝征伐之力宋
之邊將專權率意自撤藩籬快斯須之忿昧唇齒
之理延引強兵深入遵徽宗之覆轍媒孽後禍取
笑萬丗何復讎之有宋自靖康巳來稱臣姪走王
帛歲時朝貢幾于百年豈期今日私論遽稱尊大
復如是乎金泰和間南宋寒盟起無名之師侵漁
唐鄧宿泗章宗分遣應兵其淮漢川蜀之間大爲
所破宋遣臣方信􁅈等卑辭告和請叔爲伯進増
歲幣獻臣韓侂胄之首至于闕下是時中原連年
蝗旱五糓不登山東尤甚章廟深用自責每以偃
兵息民爲念甞詔百官議曰朕聞海陵有言我國
家雖受四方朝貢宋猶假息江左亦天下兩家邪
故有親征之行去歳宋人兵起無名揺蕩我邊鄙
今巳敗衂哀懇告和朕思海陵之言冝如何爾時
臣下有希意者進曰向者靖康間宋柞巳衰其游
䰟餘魄今雖據江左正猶昭烈之在蜀不能紹漢
氏之遺統明矣於是宋金和議遂定此乃當時繼
好息民之大略非後丗正閏之定論也夫昭烈之
于漢雖云中山靖王之後其族属䟽逺不能紀録
髙宗乃徽宗之子奄有江南似與昭烈頗異若以
金史專依泰和朝議爲承宋統或從今日所論包
爲載記二者俱非公論也或者又曰遼之有國僻
居燕雲法度不一似難以元魏北齊爲比愚曰以
此言之膚淺尤甚若以居中土者爲正則劉石慕
容符姚赫連所得之土皆五帝三王之舊都也若
以有道者爲正符秦之量雄材英略信任不疑朱
梁行事簒奪内亂不得其死二者方之統孰得焉
夫授受相承之理難以此責況乎泰和初朝廷先
有此論故選官置院剙修遼史後因南宋獻馘告
和臣下奏言靖康間宋柞巳絶當承宋統上乃罷
修遼史縁此中州士大夫間不知遼金之興本末
各異向使遼史早成天下自有定論何待余言坐
客愕然曰數百年隱顯之由何其悉也幸請書之
以備它曰史官採摭云爾
　　讀藥書漫記(二條)劉因
人秉是氣以爲五臟百骸之身者形實相孚而氣
亦流通其聲色氣味之接乎人之口鼻耳目者雖
若汎然然其在我而同其類者固巳脗焉而相合
異其類者固巳怫然而相戾雖其人之身亦不得
而自知也如飲藥者以枯木腐骨蕩爲虀粉相錯
合以飲之而亦各隨其氣類而之焉蓋其原一也
故先儒謂酸木味木根立地中似骨故骨以酸養
之金味辛金之纒合異物似筋故筋以辛養之鹹
水也似脉苦火也似氣甘土也似肉其形固巳與
類矣而其氣安得不與之流通也推而言之其吉
凶之於善惡亦類也
天生此一丗人而一丗事固能辦也蓋亦足乎己
而無待於外也嶺南多毒而有金蛇白藥以治毒
湖南多氣而有薑橘茱茰以治氣魚鱉螺蜆治濕
氣而生於水麝香羚羊治石毒而生於山蓋不
能有以勝彼之氣則不能生於其氣之中而物
之與是氣俱生者夫固必使有用於是氣也猶
朱子謂天將降亂必生弭亂之人以擬其後以
此觀之丗固無無用之人人固無不可處之丗
也
　　七觀　袁桷
翰林先生納榮息機謝白玉之堂將歸乎麻源之山房
越公孫懐牘濡頴託物喻志考圖審曲若鑑之納
視言忘而意消類别而理備有郢大夫癯然褐衣
目不接乎黼黻耳無聞於律吕囅而言曰登髙能
賦淫曼荒忽智專者魂強形滯者物逐昔吴州來
觀詩東魯言有度徴有據厲階於枚生濫觴於曹
王先生楚産也雲夢汗漫巫峽㠝屼胸藏腹蟠公
孫不足以教我先生殺青南山積簡羽稜若網有
綱若墨有繩舉凡暢微我其聆諸
越公孫曰太素烟煴清濁奠儀雨風露雷動植攸
孳辨方審良民用不疵六氣以沴日夭其丗彼諄
諄者皇曰汝命實長厥土燥剛相其温凉我生命
在天順以受年巖居谷飮中道以隕執書以觀有
涕汍瀾陋彭鏗之逆理兮何恣縱而益顔言技可
以進道兮吾當繇是以返觀納腸補臟􁂋忍莫竟
石立土踊孛彗迕逆吾猶以爲天地之病也脩身
俟命道之大經先生之正也大夫曰神之所行何
體何方拘者爲儒請更端以告僕夫
越公孫曰靈曜宣精五紀順明察幽考微法天以
行形氣芸芸吉凶卑髙觀象以分韜兮靈根感不
以言繇動彰靜百神受祜虗者爲音質者爲數昔
后稷氏之軄黍稷薿薿智者過謀胡盡其地力民
日作慝相攸食墨風雨斯蔽連雲岌嶪飛不得垂
喙履不敢仰視旁營萬家地記萌芽赭衣僨蹶而
淮水復絶鑄鼎伏姦能沈于淵吁嗟而求桑林之
羞要荒擾馴王㑹盈庭獻琛效珍物不可枚陳雞
豚以時父恬孫嬉何助邊蔑思屈曲洲島家累千
金資先生昔居列僊之館據要集思謂象以理明
妖由人興守諄芒法清寧却走馬于郊謝重譯之
雉陋三脊之茅熈熈陶陶舒舒夭夭不言而歲成
無營而事貞夫子不云乎一致而百慮其是之謂
乎郢大夫曰汎觀博聞於道彌損願滌耳以抉其
藴
越公孫曰粤昔尼父唯爼豆是斆擊刺坐作因民
以教蒐苗獮狩車徒卒究厥今輿圖八表同暦四
貉交軌月竁風丘氷天桂海馳心望雲請命欵塞
千廬星環八屯山列羽林繙經飛騎鼓笈然而樂
成者難與圖事守文者不足語智甞聞之兵農同
封耕戰同功魚鱗鴈行敵莫我敢當府散籍移萬
姓流離強帥拉脅外冦􁂋肌卒不可拄支後王鑒
觀法日以繁厖者罷者恇者羸者駢頭引吮食粟
而嬉開門納兵百郡是師何草廬髙吟﨑嶇雜耕
何杜氏之子傳癖孔深而緩帶以征射以容觀劔
以氣言批亢擣虗孰知其隅折衝厭難莫窮其畔
至若握玄圗視龜文縱横起止與易象相表裏者
驟語之吾懼大夫之竦眙也大夫曰兵者不祥之
器未效此知也
越公孫曰炳靈心君闢乾闔坤情聲相宣立度出
均昭昭鴻藻緗縹是存敢先論楚材而言之漻漻
乎形畏垢而將翥也霏霏乎睫承露而欲訴也荒
蹊斷葦燐滅没而疑聚也織文揚徽攬芳菲而雜
組也少焉商飈號鳴金石琮琤逐虎搏兕韝鵰鏇
鷹寄莽蒼於一瞬乘扶搖以孤征終緩轡以就日
愴倐淪乎西傾噫悲何爲哉古有巖居之士抱竒
抉幽漱芳深林憇寂凍流澹乎其若遺窈兮其若
留鉤盤助之爲囬旋虗牝荅之爲獻酬猿三疊而
堕淚鶴九轉而凝愁鉤玄採微迄無終窮瑤席敷
張髙歌慨慷語初麗而終放託餘韻於宫商然此
其戔戔者耳攟拾蒼雅刮磨誥盤微粲貝編飛英
露漙何譏乎肉食之鄙猶鄭穆而魯桓也大夫不
聞之乎鍾石絲竹各隨其聽隆汙有時其所遭者
命摩盪堪輿吸呼羲娥矢爲帝詞叶爲賡歌五嶽
賛襄百靈護呵不棘不茨如砥如磨發潜漏泉掖
民陽春瑰逸爲新簡絜爲真列若户居别若渭分
雍容者珩璜沖逺者英莖縷絶而緒續醴甘而齊
清昔之擅名偉著耿光兮其不能以十百程也浮聲
切響直意肆志澎湃訇溘滔滔莫止据理者夸飾
言者哇嫫母兮姑射鉛刀兮鏌鎁謇莫任兮柰何
大夫曰文章與政通玉署之職也文勝質則史更
言其大者
越公孫曰矻矻中壘校讎靡寧丗本年紀繫于麟
經捨相府圖書泯其緯經炳麟金匱汔罔敢配廼
司馬氏決榛鋤翳麗者爲譏激者爲刺升渉世家
表籍作紀言諸侯無史史立周圯鄙儒畫墁削章
刪凡爝火並日卒澌盡莫傳昂昂荀袁辭約義完
何班范家至耿光緜緜相繼擬述百丗一律素玉
簡編如日在天熒煌髙張孰敢附肩鴻化以漓研
深益疲穢者闒者襲者濫者淟涊畏禍希企市價
謟不表直俚不師雅若聾鼓鐘若盲䇿馬元經附
訛唐暦受呵後有紀略迄莫同科尹石猛志證古
比事百不一試歐陽氏出方名山所藏復大同而
小異勢不兩立其魯史之謂厥今繫諜川盈記註
櫛比故志存廢興之源典章酌損益之致登瑶山
而神骸逰鄧林而目眜般倕効吁隨和發涕操觚
之士吾將見其心赧而神悸也先生登祕丘覽羣
玊積石倉摽朱目墨兵筆削融液乎粹精囿赫胥
鄰大庭大夫冝從下風而乞靈也大夫曰皇王惟
熈帝覇孔巇我心増悲韓愈不爲史名以四馳何
庸知焉
越公孫曰煌煌古帝别生聚方煥乎陶唐五服正
邦五典率常導之無違民用熈熈授之以時聿來
孜孜降于三王厥緒曰孳集成于蒼姬黼黻憲章
金石命令緝熈太和宣昭羣姓纎鉅之備粲乎其
有秩也豐殺之制屹乎其有截也三光重輝百辟
拱列歳時易遷而浸淫蘖芽弱者綴旒強者鋋戈
智者探囊勇者㧞河搏犀象屠蛟鼉飛矢諸命旁
午係車焱乎浮雲迅乎奔塵炙轂滑稽之士紛然
而並陳棄仁恩假鬼神混君臣各馳騁而懐新數
千百年人亡而說具勞乎離婁不足以一視也薾
乎王良不足以一御也其最大可病者恬泊守眞
可以養身不可以治民絶性棄命黔首蠧病孟軻
氏有作吾見其髠鉗而舌咋也言未旣郢大夫曰
天藏山中瑾瑜匿瑕問以辨之厥德日華儒者詬
病卒不能以勝何道最髙子盍陳之母激母勦
越公孫曰古昔顓童受業閭塾書數首通訓故是
屬聲歌象舞目接身服相親有恒日用不瀆後帝
不相襲縁祀興文八音寥寥五禮紜紜鏗鏘莫明
而聚訟若焚鄭說乖誤後圖踵循象制益湮周官
别出議者欲一繁紊繆錯操綱而入林適越而轅
北也類禮孔勤五厄莫存後有倣補去取未就卒
乘虬驂雲字以文合聲以音比旁行敷落侏離狄
䪘文軌同風不能以一致孔壁莫推二經蕃廡聱
牙爲仐簡儷爲古謂道統是傳曷敢有語詩基文
王而周召先興首章異同衆說沸騰風雅變言美
者爲訾直者爲詆魯頌紀異秦誓告終何後學瞢
瞢迄莫之通麟麟魯經議口法吏謂齊晉無褒而
日月具刺紛若蠭蝟䖢若糠粃不虗其心不明厥
視遺珠抱疑探篋積毀然此特人文之經緯政治
之用體也三聖述作包河緫洛二儀生於心萬化
制乎神迎之而莫親拒之而莫存疑者遯者愕者
困者湛兮消兮委兮昭兮沈思遺物形離超兮激
迴飈兮閴而寥兮縱雲翺兮憺兮儒先從我招兮
郢大夫曰始吾見公孫疲􁚇若不足突梯若避辱
靡精槁神何齗齗然也今知子矣永譽處矣吾與
翰林先生徜徉此土小年大年猶以爲朝暮也
　　工獄　宋本
京師小木局木工數百人官什伍其人置長分領
之一工與其長爭長曲不下工遂絶不徃來半歲
衆工謂口語非大嫌醵酒肉強工造長居和解之
乃讙如初暮醉散去工婦淫素與所私者謀戕良
人不得間是日以其醉於讎而返也殺之倉卒藏
屍無所室有土榻榻中空蓋寒則以措火者廼啓
榻甎寘屍空中空陿割爲四五始容焉復甎故所
明日婦徃長家哭曰吾夫昨不歸必而殺之訟諸
警廵院院以長仇也逮至搒掠不勝毒自誣服婦
發䘮成服召比丘脩佛事哭盡哀院語長屍處曰
棄壕中責伍作二人索之壕弗得伍作本治䘮者
民不得良死而訟者主之是故常也刑部御史京
尹交促具獄甚急二人者期十日得屍不得笞旣
乃竟不得笞期七日又不得期五日期三日四被
笞終不得而期益近二人歎惋循壕相語笞無巳
時因謀别殺人應命暮坐水傍一翁騎驢渡橋掎
角擠堕水中縱驢去懼狀不類不敢輙岀又數受
笞渉旬餘度翁爛不可識舉以聞院召婦審視婦
撫而大號曰是矣吾夫死乃爾若耶取夫衣招魂
壕上脫笄珥具棺塟之獄遂成院當長死案上未
報可騎驢翁之族物色翁不得一人負驢皮道中
過宛然其所畜奪而披視皮血未燥執愬於邑亦
以鞠訊􁂋酷自誣刼翁驢翁拒而殺之屍藏某地
求之不見輙更曰某地辭數更卒不見負皮者瘐
死獄中歳餘前長奏下縛出狴犴衆工隨而譟若
雷雖皆憤其冤而不能爲之明環視無可柰河長
竟斬衆工愈哀嘆不置徧訪其事無所得不知爲
計乃聚議裒交鈔百定處處置衢路有得某工死
狀者酬以是亦寂然無應者𥘉婦毎脩佛事則丐
者坌至求供飯一故偷常從丐徃乞一日偷將盜
它人家尚蚤不可旣熟婦門户乃闇中依其垣屋
以須迫鍾時忽醉者踉蹌而入酗而怒婦詈之拳
之且蹴之婦不敢出聲醉者睡婦微誶燭下曰縁
而殺吾夫體骸異處土榻下二歳餘矣榻旣不可
火又不敢塓治吾夫尚不知腐盡以否今乃虐我
歎息飮泣偷立牖外悉得之黙自賀曰奚偷爲明
發入局中號於衆吾巳得某工死狀速付我錢衆
以其故偷不肯曰必暴著乃可遂書合分支與偷
且俾衆遙隨我徃偷陽被酒入婦舎挑之婦大罵
丐敢爾鄰居皆不平偷將毆之偷遽去土榻席扳
甎作欲擊鬪狀則屍見矣衆工突入償偷購反接
婦送官婦吐實醉者則所私也官復窮壕中死人
何從來伍作欵擠何物騎驢翁堕水伍作誅婦洎
所私者磔于市先主長死吏皆廢終身官知水中
翁即郷瘐死者事然以發之則吏又有得罪者數
人遂寢負皮者冤竟不白此延祐初事也校官文
謙甫以語宋子宋子曰工之死當坐者婦與所私
者止耳乃牽聮殺四五人此事變之殷也觧仇而
伏歐刀逃笞而得刄伍作殺而工婦窆負皮道中
而死桎梏赴盜而獲購此又轇轕而不可知者也
悲夫
國朝文類卷第四十五
國朝文類卷第四十六
　䇿問
　　國學私試䇿問　姚登孫
二典之政以暦象爲先故歷代之興以正朔爲重
昔三聖授受皆以暦數爲言良以是歟堯舜之事
尚矣夏以建寅爲正則天時之正而人事之善也
孔子嘗以告顔子顧不以爲萬丗不可改歟一變
而商則用丑爲正再變而周則用子爲正說者曰
一王之興将有以新天下之耳目則正其首事也
不得以相襲然歟儒者以子爲天統丑爲地統寅
爲人統說者曰天開於子地闢於丑人生於寅故
是三建者皆可以爲正後儒遂謂子者天之春故
周以爲正丑者地之春故商以爲正寅者人之春
故夏以爲正是正即春也然則大冬嚴寒之月固
可以爲春則亦毋恠夫秦人之以亥爲正歟夫詩
與書學者之所質信而無惑焉者今書所載月數
皆以寅紀詩之月數亦寅也獨七月之詩云無衣
無褐何以卒歳則季冬而言也曰爲改歳入此室
處則孟冬之言也然則豳人固有二政歟而說改
月者曰孟子周人也其言七八月則夏五六月其
言十一月十二月則夏九月十月也然則孔子亦
周人也顧曰行夏之時何歟夫孔孟學者之所折
衷焉者而立言之異如此學者将孰從歟
人之言曰天者理而巳自儒者之有是言也而丗
之言天者率求之於微妙茫忽之際而遂以其穹
隆昆侖晝夜運行者爲粗迹廢而不議可不可歟
古之言天有穹天者言其象穹然也有蓋天者言
其形北高南下如倚蓋然也有渾天者言其體渾
渾然也丗之人起而見仰而戴不知其說可不可
歟堯大聖人也史記其放勛之實莫先於欽若暦
象之事學者顧欲以爲粗迹掃而不議得無與堯
典戾歟夫天之所以爲天者日也月也星辰也暦
家以天爲天以日月五星爲天之緯其說曰周天
之體凡三百六十五度天者左旋自東而西一日
行三百六十五度日月五星右旋自西而東日最
遲日行天一度月次遲日行天十三度有竒五星
尤遲自古及今暦家通用其說以爲測候之準則
可信不誣而儒者之說不然以天左旋一日行周
天三百六十五度而常過一度日月五星亦左旋
日一日行周天三百六十五度止而不及天一度
月一日行周天不及天十三度有竒五星皆然此
其說自關中大儒發之而考亭先生著其說於書
夫書之有傳丗爲天下道可也其參攷模索至精
且詳左旋之說将以袪千古之惑非苟焉者而暦
家之論與漢唐諸儒之說並行於丗皆以爲天左
旋日月五星右轉何若是背馳歟諸生其參酌厥
中務詳言之著于篇毋徒曰吾非瞽叟焉知天道
儒者之學貴乎明體以適用苟志於用矣通今者
語古則或乖泥古者適今則難合二者交病焉謂
之有用可歟事之最古而便於民者莫井田若也
自比閭族黨州而爲郡自鄰里鄼鄙縣而爲遂自
井邑丘甸縣而爲都自黃帝至周公非千五百年
不能備其成之何難歟至孟子時未乆也諸侯已
去其籍而不可得知何其壞之速歟秦廢經界立
阡陌而田始弊阡陌可開也夫其自溝而洫洫而
澮澮而川遺跡豈盡堙而不可㝷歟自是而降豪
右兼并得以專地矣二千年間信古者通患之則
有限民名田而巳則有計口均田而已然其法有
未行而巳弊有旣行而随弊有始定而終弊者何
歟豈丗異事殊法固未易立歟豈井田之外皆不
足爲良法歟唐𥘉租庸調取之口分丗業未幾再
變而爲兩稅至于今不改豈井田復作亦無便於
此法歟借曰仁政必自經界始不知給授之衆還
受之冗出入之際何以使之無弊歟不知髙下之
則盈縮之度寛狹之制何以使之可守歟斯數者
信古之士可不却顧而長慮歟昔橫渠先生慨然
有意于三代之治以爲經界不正雖欲言治皆苟
而巳期以數年復井田之法與學者議買田一方
而井畫之以推先王之法於當今可行也苟志於
行亦無不可歟諸生爲有用之學豈無志横渠之
志者歟要使酌之古而合施之今而便田制一大
議論也願詳言之
　　私試䇿問　呉澂
治天下之事多矣有司嘗考仐古以爲其事之大
者十有二稽之古而不能無疑曷可行於今歟試
因識時務者議之古者胄子有敎何敎乎師保有
訓何訓乎顯忠諸吕之謀亂與奮節甘露變故之
後者孰優精忠於賢否混淆與抗䟽朝廷草創者
孰劣上書美莽何謬歟醉入賦詩何迂歟願聞所
以得公族之道古者力牧之外何以有六相禹皐
之外何以有十六相丞相欲斬二千石與置部刺
史而相府不相干者孰非丞相欲斬戯臣與小臣
加官而相府不相統者孰是蕭曹舊隙何以同心
姚宋不同何以戮力嚴明寛厚何以相資善謀善
斷何以相用醇謹自飭才何劣而係天下安危二
十四考何量與二黨交攻量何隘而爲天下輕重
二十餘年何才與願聞所以爲宰相之道古者諌
無官王事無闕後丗置諌大夫丗道不古御史爲
傳命記事果得乎御史爲平章按察果失乎擢𥙷
闕以増直臣氣謂諌議有諫臣風者孰優以中大
夫守東海諌官𥙷刺史者孰劣守饒州而給事不
肯草制可法歟除刺史而舎人封駁可嘉歟願聞
所以得臺諌之道古者金馬承明之著作與設中
書之官孰是尚書侍郎之起草與立學士之號者
孰非取譽於貞觀與德音除書者同乎齊名於元
和與號大手筆者異乎賜以宫錦與下詔而悍卒
泣涕者孰賢贈以玉帶與賜詔而王逵效順者孰
勝願聞所以得兩制之道古者東觀禁中之名同
乎弘文崇文袐書之號異乎袐書府居於外何所
始袐書閣藏於外何所因劉章元成施讎周堪何
官揚雄班固傅毅何職黃香盧植蔡邕馬融與馬
懷素禇無量何所顯乎賈逵丁鴻與張說徐堅元
澹何以名乎願聞所以得館閣之道古者左右史
與内史何所殊大小史與外史何以異蘭臺掌圖
籍與禁中注起居孰優太史居丞相上與史館於
門下省者孰是三墳五典紀之何人春秋檮杌作
之何氏章程必付柱下元功必藏御史何竟乎太
史必職司馬科斗必職東家何見歟卻太宗觀史
與卻文宗者孰賢卻張說託言與卻李德𥙿者孰
智願聞所以得史館之道古者撢人廵省四方與
掾史分制諸郡同乎刺史秩卑權重與州牧秩重
權專異乎刺史揚州奏二千石罪與刺史冀州不
察長吏者孰優不肯杖小史與不肯捕蝗者孰劣
𥙷職三百不以私撓設學校變風俗與眞刺史者
孰勝單造賊壘毁淫祠破禨祥與三獨坐者孰負
百城聞風而震悚果賢乎奸贜望風而解綬果得
乎願聞所以得監司之道古者六官掌於司馬孰
爲将漢唐大将府衛孰爲帥韓彭衛霍之功孰多
靖勣光弼之才孰愈築臺簡注而上客何以誅設
壇寵拜而椒房何以罰漢中可戰則戰非輕乎荆
州可和則和非怯乎朝受詔夕引道與軍旅爼豆
者孰是卯受命辰出師與廟堂朝歌者孰非詩禮
彊晉而學春秋者何以有陳濤之奔輕裘平呉而
作文賦者何以有河橋之敗趙不敢東匈奴不敢
冦愈於毁家而紓國難者乎胡不敢南突厥不敢
顧愈於匈奴未滅何以家爲者乎願聞所以得将
帥之道古者渤海潁川之良果拜守相輙見問之
功乎河北二十四郡無一忠豈側門俟進上之過
乎由滎陽爲中大夫與上蔡擢河南守者何如道
不拾遺蟲不犯竟與江陵反風不其伏虎者何以
肥郷之才何以稱益昌山陽之才何以美濫賞玉
成何謂賢主不識眞卿何以復國德化三異與忠
信三善孰優民不敢欺與民不忍欺孰善願聞所
以得守令之道古者學校庠序之名同乎司樂學
政國子之制異乎六德六舞干戈羽籥之制何以
殊禮樂詩書郷司徒之敎何以别置子弟貟五十
人而至百人千人而至三千人何以盛圜橋億萬
計黌舎千八百室與毎歳課三科歳復增二科何
以精國子三百人太學五百人四門千三百人又
何以盛鹿鳴之歌燕堂之琴舉成送尚書何以精
博士弟子領於太常得乎國子監隷太常寺當乎
舉司隷之幡與捄朱穆皇甫規者孰優拒朱泚之
亂與褒陳仲舉留陽城者孰勝敎牢脩之書何以
乎嗾張顯之誣何因乎願聞所以得學校之道古
者選部有尚書何所始尚書有吏部吏部有侍郎
何所自用人不分流品故有以引彊蹶張致相者
何法官必取之法律而財賦必取之入粟𥙷官乎
選官清鑑與詳宻者何如平允與請謁不行者何
若山公啓事與二十年天下無遺才者孰優金背
鏡與十二年留得人者孰是或無藻鑑或賢否雜
進與曵白之譏孰非或較覈失實或大納賄賂與
市瓜之譏孰劣願聞所以得銓選之道古者八元
入愷誰之苗裔鄧􁄹毛原何所自出仕者丗禄與
三衙三衛之制何以殊崇德象賢與武選文較何
以異多憨之夫三篋之才與元城之守節孰優細
柳之屯朱崖之排與蕭育之賢孰優任太子洗馬
太子庶子與校書郎博士弟子者孰勝任侍中司
空與爲郎爲中郎将者孰負父任與兄任孰賢乎
族父任與宗家任孰愈乎教子以謟者何故教子
以容者何爲或謂任子不通古今果當乎或謂雜
色入流者果宜乎願聞所以得任子之道若此十
二事者曷爲而不戾於古曷爲可行於今其詳言
之有司将以觀有用之學
　　廷試䇿問　元明善
朕聞賢聖之君之治天下也或恭已無爲或不遑
暇食或寛仁恭儉或力於爲善其所以致治雖殊
及乎民安物阜風淳俗美刑辟措而鮮用頌聲作
於田里制禮作樂翕然大和而麟鳳龜龍嘉禾朱
草甘露醴泉諸福之物莫不畢至雖帝王之美不
徒在是亦其氣之應也舜文之德化尚矣若漢之
文帝唐之太宗猶能致治如彼況薄漢唐而不居
者乎今天下雖乆寜謐戸口雖甚蕃滋而稼穡或
傷於水旱細民或致於阻飢未能家給人足時猶
仰濟縣官豈行仁義猶未盡效邪子大夫明古以
識今知常而通變母迂闊於事情母乖戾於典則
明以對朕朕将親覧焉
　　擬㑹試䇿問　曹元用
洪範八政三曰祀祀者國之大事也其禮之尤重
者曰郊曰廟按周禮於冬至之日郊圜丘而春秋
所書魯事或郊於春正月或郊於四月五月甚者
於九月而用郊郊之時不同若是何耶鼎之彖曰
聖人亨以享上帝而大亨以飬聖賢享上帝而曰
亨養聖賢則大亨王假有廟則用大牲其重輕之
義亦安所取哉夫儀禮周禮若詩俱言尸而不言
主春秋則書主而不書尸是皆神所憑依者也何
爲不並言豈亦有先後之序乎抑古者兼用尸主
以祀而經書特互見乎周制都宫别廟東漢以來
乃易以同堂異室議者謂爲夐不古若然歴魏晉
隋唐宋金之乆何爲而不復古制乎周天子七廟
加以文武丗室九獻之禮王后預焉陟降進退一
日而可遍及否抑再日而復祭乎王后齋宿當於
何所百職助祭男女授受何以别乎九廟樂舞當
何以處之易曰盥而不薦有孚顒若說者謂旣薦
則簡畧不足復觀豈先王之所以事其上丗者乎
文王何爲以是爲訓凡兹數者皆禮之大節吾儒
所當深究而明辯者也我國家隆平百年功成化
洽禮樂之興維其時矣諸君子由郷貢而來大比
于京師其於兹數者必燦然於胸中矣願爲我縷
陳其說
　　廷試䇿問　袁桷
蓋聞昔之聖人垂衣裳以成無爲之治稽於書傳
任賢設敎品節備具諄諄然命之矣是無爲者始
於有爲也事乆則弊唐虞之丗歴年滋多不聞其
有弊也治莫重於定國體尊國勢綱常之分嚴風
俗之化一國體定矣善惡之類明賞罰之制宜國
勢尊矣廉逺堂髙上下之辨也量才授官莫得踰
越國之大柄也若是者其道何以臻此記曰禮樂
刑政四逹而不悖王道備矣夫禮以防民樂以和
志刑以禁暴政以善俗四者何所先也夙夜浚明
卿大夫之德也知其邪慝則知所以儆之知其困
窮則知所以振之爲吏習常恬不知省其故何也
繼體守文善論治者尤以爲難朕承累聖之丕緒
宵旰圖治罔敢暇豫於變時雍若有缺然者子大
夫觀乎㑹通酌古今之宜毋迂言髙論以稱詳延
之美朕将有攷焉
　　㑹試䇿問　袁桷
夫書者即古之史也孔子刪述自唐虞三典以訖
于周之文侯之命附以費誓秦誓而三墳八索九
丘諸書皆芟而不録至其約史記修春秋託始於
魯隱公元年寔周平王之四十九年也褒善貶惡
特書屢書至獲麟而絶筆前乎唐虞之所著豈不
過於文侯之命等篇而去彼取此泝平王而上沿
獲麟而下豈無可紀之事而絶不爲書是皆有深
意存焉司馬子長創爲史記首軒轅以逮漢武或
有孔子所芟者子長乃從而録之後人翕然以爲
有良史之才愛其雄深雅健凡操史筆者如班孟
堅范蔚宗諸儒爭相蹈襲是祖是式而未有取法
於春秋者焉豈聖言宏逺匪常人所可擬其彷彿
邪自荀恱倣左氏傳爲漢記體製稍爲近古於是
袁宏孫盛之徒並爲編年之書而學者或忽而不
習終不若子長史記盛行于丗司馬公編資治通
鑑造端於周威烈王二十三年繫年叙事歴漢唐
以終五代勒成一家之言淵乎博哉此近代所未
有也其亦得聖人之意否乎我國家隆平百年功
成治定禮樂方興纂述萬丗之鴻規敷闡無窮之
丕績吾儒之事也故樂與諸君子討論之諸君子
㳺心載籍聞見滋廣其於書春秋之所始終史記
通鑑之所以製作必詳究而明辨之矣願聞其說
　　廷試䇿問　袁桷
朕聞自昔聖王之治天下罔不在初政故舜之嗣
位也明目逹聦命九官􁀡十有二牧禮樂刑政之
道粲然備具禹成厥功祇承于帝精一執中實聖
聖傳心之要湯黜夏命以克綏厥猷爲本武王勝
殷首訪于箕子天人之際明矣詩之訪落公劉書
之無逸立政亦惟成王嗣服之始君臣交修以成
繼志𫐠事之業唐虞三代其揆一也維我
丗祖皇帝聖神啔運時則有同心同德之彦效謀
輸忠故能混一區宇治化旁洽朕祇承丕緒永惟
帝王事功見於經傳悉遵而行之時有古今制宜
損益若稽
丗祖之宏規逺畧垂統萬丗夙夜寅畏以圖治安
然人才之列於庶位者猶若未及治道之逹于庶
政者猶若未備子大夫其以前王之坦然明白可
行於今者何䇿
丗祖政典之綱領當今未盡舉行者何事冝悉心
以對以輔朕惟新之治
　　㑹試䇿問　虞集
傳曰春秋教以禮樂冬夏教以詩書若稽古昔率
是道也吾夫子修禮正樂刪詩定書賛周易作春
秋天下萬丗頼焉漢立學官經置博士名家之學
史具可考歴唐以來定爲注䟽立教者用之我國
家設科取經術之士今十餘年矣擴而明之不在
學者乎夫自漢唐至于近代說經者多矣或傳或
否悉論焉則累日不能旣其目請以耳目所共及
者而問焉易自王輔嗣之說行而言象數者隠其
有存者猶當考乎邵子先天之學可得而傳乎程
子之傳朱子之本義㫖意所指文義所當有異同
乎書有今文古文之辨傳者終不敢析而爲二豈
昔人成書有未可輕意者乎詩自毛傳盛行韓傳
僅見逺朱氏傳出一洒其故其有所授乎毛鄭舊
說猶有可論者乎春秋左氏公糓之傳與經並行
乆矣至於啖趙陸氏始辨其不合而求諸經君子
韙之三子之說果盡得聖人之㫖乎劉氏權衡三
傳益宻於陸而劉傳果無餘緼乎胡氏之說其立
義得無有當論者乎禮有儀禮及大小戴記又有
周官小戴記今用之儀禮其經也可弗講乎大戴
之記猶有可取者乎周官之制可互考乎鄭氏之
注其歸一乎此固諸君子積習而素知者其詳言
之
　㑹試䇿問　虞集
昔者神禹盡力溝洫制其畜洩導止之方以備水
旱之虞者其功尚矣然而因其利而利之者代各
有人故鄭渠鑿而秦人冨蜀堋成而陸海興漢唐
循良之吏所以衣食其民者莫不以行水爲務今
畿輔東南河間諸郡地勢下春夏雨霖輙成沮洳
關陜之郊土多燥剛不宜於暵河南北平衍廣袤
旱則千里赤地水溢則無所歸徃徃上貽宵旰之
憂至發明詔修庶政出粟與幣分行賑貸恩德甚
厚然思所以永相民業以稱㫖意者豈無其䇿乎
五行之材水居其一善用之則灌漑之利瘠土爲
饒不善用之則泛溢填淤湛潰囓食兹欲講永利
病使畿輔諸郡歳無墊溺之患而樂耕桑之業其
䟽通之術何先使關陜河南北高亢不乾而下田
不浸其瀦防決引之法何在江淮之交陂塘之跡
古有而今廢者何道可復願詳陳之以觀諸君子
用丗之學
　　廷試䇿問　虞集
洪惟
太祖皇帝受天明命肈興景祚列聖繼作四征不
庭鋒旗攸指靡不率服逮我
丗祖皇帝混一區㝢職方所載振古未有於是建
國紀元立官府置郡縣制禮樂定貢賦帝德王功
之盛粲然如日星之行天四時之成歲也六七十
年之間講之益明治之益習天下晏然守其盈成
者又何以加之哉朕纉承正緒夙夜祇懼成我
聖祖神考之心比歳再祼太室仰而思之求盡其
道而未能也夫親親莫内於九族今百丗本支蕃
衍盛大則旣尊位重禄矣尚有以勸之之道乎尊
賢莫先於百姓今丗臣大家勲業昭茂則亦旣冨
方糓矣尚有以體之之道乎多方内附之衆因其
俗而導之者亦旣乆矣一而同之之道尚有可充
者乎生聚教養之民因其生而厚之者亦旣周矣
恊而雍之之道尚有可致者乎書曰監于先王成
憲其永無愆朕之志也子大夫咸以道藝來造于
廷其備陳之朕将親覽焉
　　廷試䇿問　虞集
朕聞伏羲神農黃帝之事見於易堯舜禹湯文武
之治存乎書皆聖人也其號名雖殊而治化則一
日月星辰之爲天丘陵川澤之爲土君臣父子夫
婦長㓜之爲人三極之道有以異乎宗廟也朝廷
也師旅也禮樂也佃漁也耕桑也時之所尚雖小
有損益其爲治之具豈有易於此者乎然而伏羲
神農黃帝之所以爲伏羲神農黃帝堯舜禹湯文
武之所以爲堯舜禹湯文武可得而别歟㐲羲之
卦文王申之神禹之疇武王詢之文無異也道無
異也然伏羲之作造化備矣何以有待於文王武
王之心神明通矣何以猶待於箕子然則群聖之
奥有待於後丗者猶無窮乎子大夫習之於師考
之於古得之於心冝之於今亦素有其說乎朕誠
以爲非伏羲神農黃帝無以爲道非堯舜無以爲
德非禹湯文武無以爲功心術之精微制作之㑹
通子大夫其悉陳之朕将親覽焉
國朝文類卷第四十六
國朝文類卷第四十七
䇿問
　　㑹試䇿問　馬祖常
聖王之設官也俾在位之臣咸稱厥職以亮天工
者其法不越乎選舉而巳皇元稽古立制用賢使
能叙進差等成法具在夫事乆将弊亦有可變通
者乎入官者日滋月積循名責實有不勝其煩然
選舉乖方則􁄺官病民曷術得以無二者之失乎
命風紀擇可爲守令者善矣然必求於資歴相當
足以盡撫字之才乎漢丗公卿二千石皆得辟舉
可施於今乎課績良法也今以五事備責守令徃
徃虚文考功可復乎州郡牧守限於品秩闕貟者
衆漢唐以來權行守試激厲獎借之道獨不宜於
今乎諸君子衰爲舉首各悉其說
　　廷試䇿問　王士熈
朕聞帝王之相承質文之迭興尚矣夫治在正俗
致俗之丕變必在上之人有以作而興起之則四
海之内其應如響也史氏之言曰夏之政忠忠之
敝小人以野故殷人承之以敬敬之敝小人以鬼
故周人承之以文文之敝小人以僿於乎三代善
政所以紹五帝之烈垂百丗之範其爲之綱紀樞
機者豈不在兹乎繼是而後不遑論也洪惟我
太祖皇帝龍興朔土
丗祖皇帝奄宅方夏制度文爲著之令甲深仁厚
澤涵煦黎庶其一民俗而定民志者具舉矣淳厖
正直之風篤實博大之教兹非忠乎上下等威截
然而不可犯郊廟朝廷粲然而有儀兹非敬與文
乎然必審所從也夫三代不可及巳其所謂敝者
果何在乎今欲氣感而聲隨風移而俗易必從一
以爲定乎必擇三者之盛而棄其敝乎此朕所以
切于正俗者也子大夫績學明經其於古今之宜
政事之要方将推以待用其悉心以對毋忽
　　大都郷試䇿問　孛术魯翀
朝廷者綱紀所綜而風化所由宣京師者郡縣所
望而民物所由阜以上逹下者禮樂政刑也事孰
大焉以下奉上者士農工商也業孰廣焉事振於
上萬方治象以之昭明業修於下萬丗邦本於是
鞏固生民以來天下國家莫之能易也夫禮天地
之節也三代損益雖可槩見叔孫之儀後丗因之
開元之禮通典載之宋金雖未定其書禮之記録
者國有大議廟堂諏詢宸宁斷制必采而用之其
於事天享帝之爲敬君臣父子夫婦之爲綱孝友
睦婣任恤之爲教果盡古昔之道適時措之宜乎
樂天地之和也瞽宗制氏失傳雅益趨俗近古有
爲之君知方之士思復古制而竟未能一其或有
作不能無憾沿襲至今署兩大樂律吕果脗合乎
治忽果關繫乎政以德德本於天法制禁令政之
條目也施無所本足以帥其下乎刑弼教教宗於
禮鈇鉞鞭扑刑之不得巳也用無所宗足以戢其
亂乎民於下者士也農也工也商也士俊造之藪
也将相百執事之階也今飬士法加詳取士路加
闢而士習益陋士氣益卑豈學非所用用非所學
乎其何道以礪之農衣食之原也上有司農之政
下有勸農之臣墾令雖嚴而汗萊間於圻甸占籍
可考而㳺惰萃於都城況其逺者乎其何法以治
之工利器之府也竒功熾而奪稼穡之務苦窳售
而耗庫廪之儲其何方以正之商懋遷之資也鈔
法乆墮農末交病市擾不測有無俱艱徼倖者公
私相欺折閱者上下莫愬其何術以平之
聖天子踐阼科舉舊章再布明詔京府開試光被
徳音諸君子需貢輦下經濟首有望焉之八者本
末精粗討論有素請著於說
　　郷試䇿問　宋本
趙宋立國三百餘年遼金二氏與之終始其君臣
媺惡其俗化隆汚其政事號令征伐禮樂之得失
皆冝傳諸不朽爲鑒将來然當丗史官記傳叢雜
不可盡信虞初稗官之書又不足徴昔晉書成於
貞觀唐史作於慶暦蓋筆削之公必待後丗賢君
臣而始定
聖天子方以人文化天下廷議將併纂三氏之書
爲不刋之典左氏史遷之體裁何所法凡例正朔
之予奪何以辨諸君子其悉著于篇用備采擇
　　郷試䇿問　歐陽玄
誦唐風者慕堯之遺俗歌豳雅者念周之初基載
籍可稽也國家龍興朔方渾厚之風雄武之氣所
以度越百王奄有四海者也當是時國人忠君親
上之誠一出天性旣而髙昌親附乾竺大夏諸國
景從域葱嶺民流沙碣石以北祁連以西皆隷職
方收其豪傑而用之亦旣尊尚國人之習而服被
其風矣承平旣久散處宇内名爵之所砥礪才諝
之所滋演捷出百家未有紀極雖風氣大開文治
加盛埶有然者然而黜浮而崇雅去漓而還淳豈
無其道歟親筆札者兼弓矢之藝飫膏粱者知稼
穡之難其教當何先歟别氏族以明本原同風俗
以表歸㑹其政有當講者歟才諝旣培養矣名爵
旣錫子矣其所以圖報稱者以何事歟願悉以對
　㑹試䇿問　歐陽玄
蓋聞三代以來經國之制至于今而不朽者未有
盛於九府圜法者也國初楮幣量時度冝歳乆變
通埶所必至粤若稽古歴山荘山之鑄先王荒政
民無捐瘠将使錢楮通行矧兹時與事㑹然而輕
重之則歛散之方可以行之永乆者必有良法矣
伊欲重不至於病鈔法輕不至於費國資歛可以
益於公散可以便於私以至廣鼓鑄之所而不滋
僞盡坑治之利而不厲民平貿易之價而不偏均
逺近之用而不滯新不至貽将來之弊舊不至墮
前代之成官有典守而不冗於設貟銅有中買而
不煩於立禁肉好之詣精銖兩之適等逺物畢來
而舶無逸出之患私藏盡發而人無告許之虞若
是者何以各臻于善歟諸君子學古而通今苟有
以𥙿國而庇民者其悉心以對無隠
　　鄉試䇿問　黃溍
三代法制見於經者惟周官一書大綱小紀詳略
相因其言人事悉矣然稽之尚書王制孟子之書
有不能盡同者何歟或以爲周公致太平之迹或
以爲六國隂謀之書果何所折衷歟周衰諸侯惡
其害巳而皆去其籍是書何以獨存歟漢除挾書
之律是書最後出而冬官亡矣時以考工記足之
或者排其非是考工有記果出於誰歟或又謂三
百六十之属巳散見於五官冬官果未嘗亡歟國
家以經術取士而是書不列科目豈以劉歆蘇綽
王安石軰用之而不驗歟抑他有可議者歟厥今
朝廷内建六曹蓋古六官之遺意豈其成法固在
所取歟抑猶有可舉而行者歟諸君子爲有用之
學冝熟講之矣願聞其說
　啓
　　謝嚴東平賜馬啓　康曄
微勞亡有敢及三命之榮小巳奚堪遽冐千金之
賞所賜厚矣何愧如之伏念曄材素無良器非致
逺徒勉厲駑之志莫成率驥之功無所取哉確然
大耳詩書廢棄難追韓愈之飛黃鄉里歸來亦乏
少㳺之𣢾叚敢忘代勞之駿足孰憐負俗之陳人
賁然來思念不到此兹蓋伏遇相公秉鞭作牧如
馭臨民名髙齊駟之無稱德大魯駉之有頌小者
大者縶之維之雖病顙之駒謂何飾矣至泛駕之
馬亦在馭焉不圗衰朽之蹤曲𬒳閑馳之惠自矜
光寵獲免徒行敢曰據鞍效馬伏波之矍鑠恐其
嚲鞚有杜工部之損傷感佩良深染濡奚罄
　　謝解啓　閻復
芹宮角藝初無黃絹之辭藻鑑垂光誤中青錢之
選名非情稱感與愧并切惟辭賦之淵源是乃古
詩之糟粕荀氏子發明其大槩宋大夫鼓舞乎後
塵英華秀發則洛陽少年文彩風流則臨卬詞客
自兹以徃作者寖多摛章繪句者徃徃有之操𥿄
染翰者滔滔皆是若孫綽擅聲金之美子雲韜吐
鳳之竒二班父子卓冠一時陸家弟兄獨歩當丗
莫不振金石鏗鏘之調窮霧縠組麗之文大而仁
義諷諭之至言細而鳥獸草木之多識禁踰侈則
有東京西京之作辨時事則有呉都蜀都之編或
上林以諷其畋逰或甘泉以述其郊祀升堂入室
然未窺孔氏之門墻宣德通情亦庶㡬風人之㫖
趣何此源流之降演爲科舉之文一變唐宋尚餘
作者之典刑百變遼金無復舊家之風骨拘之以
聲律之調暢撿之以對偶之重輕以窘邊幅爲謹
嚴以粘皮骨爲親切描題畫影但知一字之工夫
抺東塗西不覺六經之破碎習非成是以變爲常
事馳驟者輙謂之荒唐務雄贍者例云乎唱呌雖
子建胸中之八斗不得騁其才雖少陵筆陣之千
軍無以施其勇然有司之獲選亦壯夫所不爲何
承平歴丗而來莫之敢指蓋僥倖一第之外孰知
其他必待權衡至公之流庶展琴瑟更張之手伏
惟提學郎中先生儒林冠冕學海宗盟憫斯文重
厄於秦灰賛東國復修乎泮水甄陶後進殿最於
春秋二季之間鑑視前車洗滌乎埸屋百年之弊
俾削拘攣之態庶還麗則之風格雖守而必文辭
之可觀辭雖尚而亦義理之爲主加程文律度於
古今骨格之内取古今氣艶於程文規矩之中自
非卓爾不羣之才曷起褎然舉首之選如復者青
衿小子白面書生學淺鮮而不根氣葳㽔而易涸
文慚七歩才愧八义僅知弄筆以作文未免㝷章
而摘句五音中度敢論擲地之宫商八表神逰安
有凌雲之氣象辨作戰蝸之两角尚慚窺豹之一
班鼯䑕之窮顧将柰何黔驢之技蓋止此耳豈意
不以菲葑之下體遽仐穅粃以先揚敢不益礪操
脩重鞭鄙鈍進而不已雄以當前庶取百中之功
不負千金之顧銘心鶚路謝九秋桂子之風刮眼
龍門看三月桃花之浪
　上梁文
　　廣寒殿上梁文　徐丗隆
析木星躔臨士馬雄彊之地瓊華仙島營
帝王逰豫之宫蓋因前代規模便有内都氣象金
䑓南峙玉泉西流北襟山勢眞龍虎之區東帶海
濤盡魚鹽之國控河朔上流之上居今日中原之
中是宜均貢賦于四方定龜鼎於億載況朝覲必
有接見之所凡宫室本非逸樂而爲恭惟
皇帝陛下功塞兩間德光五葉明俊德以親九族
脩文德而來逺人以至治不丗出之英姿舉累朝
未暇行之令典旣嚴先廟當備行宫念人疲飛輓
而尚未全蘇雖躬在暴露而不自爲苦逮至干戈
之載戢始令棟宇之量修壯未央而襲秦風鄙蕭
相重威之設葺九成而損陏制慕唐皇去泰之心
即廣寒之廢基應清署之故事敬㳙榖旦爰舉栢
梁敢陳工誦之言庸代子來之詠
抛梁東海外三韓向化風鴨緑江頭無戰伐盡銷
金甲事春農
抛梁南惠雨仁風洗瘴嵐千羽兩階苗自格篚包
不數洞庭柑
抛梁西鐡嶺兵閑大白低聞道上都朝㑹日降王
侍子到來齊
抛梁北天道北旋昌水德周天列宿象臣民萬歳
千秋拱宸極
抛梁上雲馭霓旌擁仙仗長春白鶴自天來特爲
吾皇降靈貺
抛梁下輦路春風促龍駕都人莫訝晚廽鑾秋郊
恐損如雲稼
伏願上梁之後　一人有慶萬壽無疆地儀厚配於
長秋天位普臨於諸夏青宫朱邸曄曄相輝玉葉
金枝綿綿不絶鸞䑓鳯閣咸登柱石之臣象郡雞
林永作藩維之守國無橈棟民悉奠居延及魚鳥
之微生亦遂池䑓之同樂
　　太廟上梁文　王磐
聖人作事仰憲百王都邑成規要傳萬丗越皇居
之肇建必宗廟以爲先是故舜紹堯基歸格於藝
祖之室周成洛邑烝祭於文王之宫典冊相傳古
今一制　今皇帝仁涵動值孝奉神眀飮食菲薄
而豐腆於粢盛衣服純素而鮮華於黻冕講求故
事太常之禮樂一新圖任舊人漢官之威儀漸復
敬擇吉地爰立太宫百堵皆興千楹並列堅桫文
梓半出於江南巨栢長松并來於山北共勸樂趨
之役咸成不日之功因舉脩梁輙伸善頌
抛梁東瀚海無波舟楫通行見新羅兼日本共來
助祭賀新宫
抛梁西西域重開路不迷碧瑱明珠駞滿背香犀
藥草似長堤
抛梁南楚風輕脆尚虚談供祭包茅宜早貢莫誇
天險恃江潭
抛梁北萬勇不能當一德龍沙戰土漲天潢舞干
未乆苗來格
抛梁上綿蕞新儀參法象禮文隆殺相時宜魯國
两生何太彊
抛梁下天開有道扶宗社列聖相承四紀餘于今
𥘉覩文明化
伏願上梁之後干戈罕用爼豆常陳長朱草於齋
除産靈芝於廟柱烝嘗禴祀保百丗之宗祧朝覲
㑹同來萬方之玉帛各安環堵室同作太平人
　東宫正殿上梁文　盧摯
玉冊金文旣正重離之位桂宫蘭殿載新洊震之
居蓋将别冡嫡以繫人心所以敞儲闈而貳宸極
恭惟
皇帝陛下統垂萬丗德冠百王以不丗之英姿修
曠古之墜典頃因定鼎爰用正朝固非逸豫之期
率皆社稷之計每穆然思隆萬丗之本其必也能
聳四方之觀廼眷春宫式崇丕構敬惟　皇太子
殿下温文日就岐嶷生知趨朝回馳道之車侍幄
辨南陽之牘然不有師賔接見之所則何以示軌
範不有衛率環列之所則何以明等威於是少府
獻圖冬官督役顧僦盡出内帑經費不煩大農萃
楩柟豫章之材罄般輸梓匠之技規模素定斤築
隆施繡桷華榱拱星辰於閶闔飛橋複道接雲氣
於蓬萊允叶龜謀共扶虹棟敢申善頌以相歡謡
抛梁東太液滄波與海通玉殿問安僊仗曉鬱葱
浮動廣寒宫
抛梁西京觀巍峩太白低少海旌旗葱嶺捷至今
威信徹羗氏
抛梁南天䇿元勲自可參鈆槧小才蕭統軰癡兒
官事竟何堪
抛梁北勿謂天高人叵測居卿半夜望前星輝耀
晶熒拱辰極
抛梁上萬國歡欣覩明两金相玉𥙿德無疵主鬯
承祧神自享
抛梁下翼翼青宫崇廣厦横經問道重師儒卻笑
瀛洲非大雅
伏願抛梁之後殿下端居鶴禁誕荷鴻休得保傅
若二踈有賔客如四皓問安視膳克盡兩宫之懽
監國撫軍大慰兆民之望
　　尚書省上梁文　閻復
龍蟠虎踞近依天闕之九重鳥革翬飛肇啓文昌
之八座昭風雲之慶㑹聳華夏之具瞻麟鳯來㳺
燕雀相賀欽惟
聖朝罄天張宇亘地開封混六合以爲家攬羣英
而入彀周卿有六以冡宰統百官唐省分三曰尚
書緫庻務喉古典樞機之宻股肱資輔佐之良惟
政事之有堂寔熈朝之盛典再㳙吉地爰築新墓
輦來落落之竒材構出潭潭之仙府左帶鳯池之
水右瞻鰲冠之峯聽雞有便於趍朝待漏不煩于
他所三槐論道端居上相之尊一筆爲霖廣作蒼
生之福允恊龜䇿共舉虹梁博採歡謠庸申善頌
抛梁東日出扶桑化景融盡道今年春澤好安排
歌酒慶年豐
抛梁南解愠風清澍雨甘萬項黃雲登夏麥千村
白雪簇春蠶
抛梁西月窟無塵太白低九曲河清蛟蜃逺萬年
枝穩鳳鸞棲
抛梁北至牒交歡懷聖德草芳騏驥附龍鱗沙遥
鶺鴒攀鳯翼
抛梁上調元上應璿璣象輔德常依紫極垣洗兵
更挽銀河浪
抛梁下發政施仁自鰥寡甄陶萬類入洪鈞廕庇
八荒開廣厦
伏願上梁之後三辰即序庶政惟和邦畿符鼎足
之安輔相恊棟隆之吉二十四考休誇中令之賢
材萬八千年共祝　天皇之聖夀
　　九先生祠上梁文　薛友諒
道行天地之間固存消長丗乏聖賢之出孰與綱
維欲開我後人必須先覺者濂溪先生圖立太極
學契聖功發四端萬善之原扶三綱五常之教幸
親傳之明道而復授以伊川況康節之同時有横
渠之行軰文正挺生於涑水南軒迭起於漢川在
吕太史豈曰小知至朱晦庵始爲大備歷乎千載
寔惟九人視漢唐訓詁之徒尚陪從祀接孔孟湮
微之統當有叢祠爰即州庠載嚴像設兾篤信好
學之士啓見賢思齊之心縱有避秦人必願受㕓
而岀於變離騷國須捨所學而從助舉脩梁恭陳
善頌
抛梁東人在光風霽月中爲報僊源來學者精思
力踐是豪雄
抛梁西先哲從㳺記鄠郿樂地一言良有悟更能
談易撤臯比
抛梁南春染沅江一帶藍時不再來如逝水亟将
伊洛學窮探
抛梁北斯文復振無楊墨集成今說考亭功畢竟
是傳來魯國
抛梁上天根月窟閑來徃欲将妙理向詩㝷靜著
工夫讀擊壤
抛梁下朝家咫尺求儒雅致君堯舜看成規通鑑
一編無右者
伏願上梁之後師儒軰出理學大明廣性命道徳
之傳賛禮樂文明之治掲兹盛典化及遐方
　　大次殿上梁文　宋本
太室奉先肹蠁之情斯在齋庭設次敬共之念彌
興于以爲中嚴外辦之需于以構上棟下宇之壯
配天其澤不日告成共惟
皇帝陛下先祖是皇神明其德議禮盡致曲之道
享親極如在之誠玉瓉黃流躬莅四時之祭龍衮
玄冕力還三代之儀且聖人垂遷坐之規斯明主
制齋心之地度閟宫之宻邇掄良梓以經營䋲直
準平騞考工之斤斧芒寒色正烱清廟之星辰陟
降彤庭徃來黃道凡所以如聲音笑貌在其上皆
以其思居處志意於此中適糓旦之載㳙致柏梁
之對舉爰歌六偉用相羣工
抛梁東淑氣扶輿九廟中獻歳發春當禴祭太平
天子宿齋宫
抛梁西　天子秋甞執鎭圭眀發有懷常不寐萬
幾思慮一時齊
抛梁南祠祭淵衷神所監登降周旋無過舉禮官
遷秩聖恩覃
抛梁北大烝歳祭騂牛一　聖君方寸儘神通先
正千秋常配食
抛梁上三后在天時陟降風馬雲輿恍惚中神靈
只爲多儀享
抛梁下　天子孝思天下化欝金秬黍與菁茅錫
貢紛紛走諸夏
伏願上梁之後宗祏鼎安本支益茂黼珽謹彌文
於燕翼搢紳執彞器而駿奔二丗穆一丗昭永配
明禋於文祖三年祫四年禘載隆純嘏於神孫泰
山四維
天子萬壽
國朝文類卷第四十七
國朝文類卷第四十八
祝文
　　江南平告太廟祝文　王磐
踐柞守文雖奉巳成之業繼志述事敢忘未集之
勲眷靖康亡滅之餘擅呉㑹膏腴之壤依慿江險
壅隔皇風累興問罪之師猶守執迷之意逮戈船
飛渡列戌土崩始悟前非方圖改過遂稱臣而奉
表願納地以歸朝宋王㬎巳於某日月來至闕下
其江南郡縣人民巳委官撫治了當朔雪炎風盡
書軌混同之地商孫夏裔皆烝嘗助祭之臣顧沖
眇以何功實　祖宗之餘廕尚祈昭監永錫休嘉
　　太廟火灾告祭祝文　閻復
維大德六年歲次壬寅六月癸亥朔十二日甲戌
孝曾孫嗣天子臣某謹遣攝太尉中書左丞相臣
哈刺哈孫答刺䍐敢昭告于
太祖聖武皇帝於穆清廟對越在天便殿火灾震
驚神御聿懹懼省祗薦苾芬祖考以寜來格來享
　　得玉璽奏告大廟祝文　王構
維傳國之守器爲歷代之珍符得自神臯進由憲
長詢以僉言則脗合考之圖制則無差皆祖宗孚
佑而致然亦祚胤隆昌之所繫是烝是享孔惠孔
時以介夀祺以流曾慶(右第/一室)
昔黄龍薦瑞有虞肇基玄扈授圖周成襲祚誕膺
景命夫豈無徴方忝嗣于徽音遽親承于鎭寳䑓
臣貢上良用惕然殆天相皇元啓萬丗無疆之業
抑如大琮玄璧爲宗闈丗守之珍靈貺之來盍知
所自尚祈叶兆旣壽永昌(右第/二室)
閟宫儲祉德著神儀瑞玉來歸孝孫有慶矧在嗣
徽之始進由耳目之官上以表信於神祇下以系
隆於後嗣爰修報典思媚太姜俾熾而昌長膺戩
糓(右第/三室)
猗維瑞璽顯伏靡常麟質鳯章萬丗所寳式當今
日啓佑皇圖糓旦于差告蠲致享以燕翼子於萬
斯年(右第/四室)
　　加諡祖宗告祀南郊祝　姚燧
維至大二年蒼龍己酉冬十月庚戌朔十有九日
戊辰嗣皇帝臣某臣頼上天之祐祖宗之靈得以
眇末之躬託於億兆京垓臣民之上持盈守成凡
今三年身至太廟兩嘗祼将非獨於親立愛臣家
庶亦孝治可先天下而祠官讀祝於
太祖室惟曰聖武皇帝
睿宗室亦惟曰景襄皇帝至
丗祖室則曰聖德神功文武皇帝名譽之美垂無
窮者多及六言顧於創業之祖垂統之宗開我後
人繼繼承承億萬維年者稱述成功盛德有所未
盡心寔欿然謹遣太尉尚書右丞相臣某禋致牲
玉燔柴泰壇昭告　昊天上帝加諡
太祖曰法天啓運聖武皇帝
睿宗曰仁聖景襄皇帝伏惟圎靈居髙聽卑灼臣
微忱敕我祖宗歆此嘉誄臣不勝感激戰栗之至
　　己卯春釋菜先聖文　劉因
聖代天言明告萬丗寥寥方冊孰傳聖言天啓聖
心程未将命堙晦浚闢聾聦瞽明謂當後人承此
遺澤孰云剽盜資我而文肆焉多岐孰㑹其一徒
爲瞻仰有惻此心因早躁狂若将有志中實脆屈
未立巳頽揆厥無成實由貪懦時馳意去凛不自
容顧念初心怳焉如失今此闢舘惟我之求講學
有徒進脩有地研窮參訂亦復有書於古遺言於
今學者尚有禆益少慰此心但懼悠悠復循前軌
惟神啓迪實有臨之
　　告峨山龍湫文　劉因
嗚呼一邦之望有峨惟山山之精深聚而淵泉山
川惟形有神棲之雲雷雨露神實司之今是邦之
凶旱極矣豈神之靈坐視而不恤哉蓋雨暘之數
出于天非神之所得專也雨暘之咎由於人非神
之所得而釋也是以使神函蓄靈潤雖欲發之而
不得也雖然山川之神受命于天而主佑下民者
也今欲佑之而不得矣則當爲之請命于天昭昭
在上安有不從由是言之神雖欲無責烏得而無
責也且小民至愚窮且極矣而無所歸誠則惟淫
昬之鬼是求夫淫昬之鬼乃神之所當屏黜而下
民之衷亦神之所當誘相也今氣運巳窮矣窮則
必通或天降之雨則小民必歸功於淫昬之鬼而
惑信愈篤孰能禁之今是邦之大夫致禱于神則
是禱其所當禱矣旣禱其所當禱而當禱之神能
隨其禱而應之以雨使旣足而又周浹焉庶小民
之愚知天地之間自有名山大川之正神實能闔
闢隂陽而神妙造化而境内吏民之所當敬修其
壇壝潔其牲幣而事之而向之所謂淫昬之鬼者
眞不足信矣如是則人情丗教或自此而變之則
鬼神之惠又不但一雨而巳矣如其不然則是雲
雷之澤神其不可司之旱乾之虐神實不恤之天
命之職可怠而曠之惑邪之俗可助而成之又何
望焉又何望焉敢告
　　封龍書院釋菜先聖文　安熈
維大德十年歳次丙午秋七月己巳朔越翼日庚
午後學安熈敢昭告于先聖至聖文宣王熈愚極
陋緫角趨庭私淑諸人寔始聞道自兹厥後欽誦
遺編近本程朱上窺思孟以求經㫖以探聖心庶
竭駑頑進德脩業孰云不力中道而迷悲嘆窮廬
摧頽巳甚雖由病廢實亦惰偷内自省循枯落是
懼茲焉感憤避俗巖居追憶舊聞卒究前業洒掃
應對謹行信言餘力學文窮理盡性循循有序發
軔聖途以存諸心以行諸己以及於物以化於郷
或兾有成不悖於道茲㳙吉日載見祠庭㫖酒蘋
蘩式陳明薦尚蘄啓迪實誘其衷庶假威靈不至
大戾謹率諸生恭脩釋菜之禮用伸䖍告
　祭海神文　虞集
潮失故道犯我鹽官有司捍防民力旣殫閱歷歳
時靡濟兹害浙郡多下恐就淪敗民實何辜不德
在予相臣來言交脩用孚乃勑中外悉智展力相
爾有神亦克受職我土旣固民生厎安六府治脩
報祀萬年
　　祭伍子胥文　虞集
爾以忠隕主潮于呉潮今爲灾呉其沼乎爾其揚
靈具訓海若俾妥其常母作民虐旣止旣安民遂
有生爾作明神永有令名
祭文
　　祭國信使王宣撫文　楊奐
維歳次癸卯四月丁未朔二十有一日丁卯某官
某謹具清酌庶羞之奠致祭于故宣撫御史大夫
國信使王公之靈嗚呼两軍之間零丁數騎江湖
十年風霜萬里不知其幾徃幾來而卒至於此乎
人主察其深誠天下仰其大義鬼神録其隂功簡
䇿炳其髙議然事之濟與否也非智力之不周或
期運之未至不然以公之行不能決和事於一言
載信書於萬丗而使干戈相㝷膏血塗地猶執迷
而不巳我公初年委身烈祖千載一時雲龍風虎
蔡城旣下楚茅不來殺氣盤礴吞江噬淮義膽披
露上心亦囬使星南飛迓車擁路歡動牛斗嘆其
來暮應對欵曲不武不怒殷監弗逺請視全夏剖
析利害略無假借我不彼欺彼不我詐宴勞稠疊
朝繼以夜歸奏龍庭君相交俞慮後參差或懷異
圖公爲國許人爲公憂蛟鱷之淵而堪再投公獨
坦然汝無我尤我君我相寜不我謀丁酉之冬公
過陽平贈我雄篇出言甚誠两國好合頼子以成
子才子名揺動江城適有家累莫果其行公實我
知我自不能此所以含辛茹酸愧負于冥冥也嗚
呼哀哉頃聞使車淹留沔陽忽報江陵坐易星霜
宵夢飛飛不知在床玊溪東館金碧熒煌恍然門
開棘圍堵牆太山旣裂始知不祥㡬年金節炤燿
南荒一日􁇀棺歸來朔方将大限之難逃抑生靈
之禍未央顧公之室豈無橐裝千金一揮廪無見
粮賔客蕭條路人慘傷嗚呼哀哉我生後公仕及
同時人之於公其孰不知我之知公獨與丗而背
馳陸公何人屈趙佗而朝漢闕終軍孺子携長纓
而羈南越無以成敗輙生予奪公之清衷遐略髙
名大節可以撼天壤摩日月而素志未酬徒賫恨于
九原此余所以撫地大慟繼之以血也嗚呼哀哉尚享
　　祭太保劉公文　徐丗隆
維至元十一年歳次甲戌冬十二月望日博州路
緫管徐丗隆謹以清酌庶羞之奠致祭于太保劉
公之靈嗚呼天興大元六十餘年王氣所鍾有開
必先聖不獨出衆賢從之聖賢相逢千載一時巖
巖劉公首岀襄國學際天人道冠儒釋𥘉冠章甫
潜心孔氏又學葆眞復參靈濟其藏無盡其境無
涯鑿開三室混爲一家逆知天命早識龍顔情好
日宻話必夜䦨如魚得水如虎在山易地諸葛彌
天道安道人其形宰相其心誰其似之黒衣惠琳
數精皇極禍福能決誰其似之邵君康節詩詠髙
逸方外神逰誰其似之碧雲湯休字畫清勁筆中
法具誰其似之黄山文孺扈從王師柔服哀牢公
於是時蜀之韋臯堂上出竒鄂江飛渡公於是時
晉之杜預天王旣尊山人自晦公於是時唐之李
泌相宅卜宫兩都並雄公於是時周之召公中統
建元宣撫十道多舉名儒親草其詔至元入省命
賛萬機暫決大議力辭以歸上亦知公不屑細務
止解中書仍居保傅官制未定公圖列之朝儀未
肅公奏閱之方其弘化儀形萬方天遽奪之今也
則亡生平少疾質眀猶唱開戸視之掩書長徃
天子震悼朝臣涕洟下至行路靡不哀思國事有疑
誰與稽之民歳有灾誰與禳之僚友有咎誰與救
之人之老成寜復見之曩過趙郡識二大士曰蕭
曰劉器量包丗混迹佛老心同孔周仁雨義風欲
灑九州蕭巳先蛻獨餘藏春栽培桃李徧滿君門
身爲師賔門多卿相生𬒳殊遇殁獲大塟公旣無
憾我獨何悲第愧老繆嘗辱公知愛我文辭許我
典故視草翰林持衡文部公非私舉我豈懷恩言
念知舊徃哭其墳南州孺子生芻一束奠章冩心
老淚盈掬嗚呼衰哉尚饗
　　祭硯司業先生文　滕安上
至元己丑十有二月某日門生國子博士滕安上
謹遣子羽以清酌庶羞之奠致祭于司業先生硯
公之靈士之文章與丗汙隆百年以來南北不同
惟公述作有稽其中學者師之知所適從士之志
操與齒盛衰一生之間終始自違惟公抱負白首
不移學者仰之得其表儀於戲教授東垣淵淵乎
經義之學司業成均表表乎忠孝之教其起之暮
也固非淺淺之可議其去之果也又非庸庸之可
效公之歸老猶振頽波遽云逝矣爲之奈何八十
雖壽在公匪多聞公易簀了然不亂平生之守於
此益見自公之歸夢寐見之况於永訣無復見期
一官羈人送不及尸千里致奠寓哀一詞
　　祭魯齋先生文　吕端善
公之道在天地德在人心行義在朝廷功業在後
丗者章章表表如日之在天如泉之在地爲門生
者不當以是瀆陳之惟其私心之不能自巳者敢
以告之公之生以扶人極振人綱爲心没而不應
肯忘也今人極其立乎人綱其明乎下土茫茫豈
無才良間有作者敢希厥成言語不通趨詣不同
聞望不崇誠孚不隆猷之雖逺羣呼四訌謂角而
童謂雌厥雄使公而在猷難厥終公而已矣疇能
奏功維蒙古生嶷然古風稔公之教在耳藴公之
化于躬雖所賦有厚薄所得有纎穠惟公擇其尤
者相之導之以隂誘其衷使之黙識心通視明聽
聦謀嘉慮忠言行諌從則可以鞏國家無疆之祚
惟寜永生民無疆之休惟洪則我後人于子于孫
亦叨居于至化之中生也望於公没也又望於公
于以見生民之心望望於公者無窮也
　魯齋先生陞從祀祭文　許約
維皇慶二年六月十四日癸酉欽承　綸㫖以先師
文正公魯齋先生列于大成至聖文宣王從祀之
位門人許約等謹以清酌庶羞之奠合辭而祭之
曰自太極判而人文開包羲作而卦畫始備物以
致天下之用成器以爲天下之利蓋肇乎乾坤者
惟一理盈乎宇宙者惟一氣人倫由是而明萬事
以之而理王之所以王帝之所以帝百丗同符有
一無二迄于周衰篤生聖人有德無位遭時之屯
周流天下而不我用乃獨任乎斯文明王道於已
晦振綱常而再新顔曽再傳而得子思至孟子獨
不迷其津泯泯棼棼歷歳時之旣乆承承繼繼乃
寥廓而無聞迨乎有宋寔生周子畫無極之大原
爲萬物之根柢扶泰山巳摧之巔發千古不傳之
祕淵淵河洛大暢斯㫖天理之微人事之著鬼神
之幽至于子朱子而大備天眷皇元我文正公寔
有得於此也合衆議而有歸惟前賢之是證旣縷
析而毫分亦提綱而振領盡小學之精微爲後人
之龜鏡言仁義必本諸身言道德必由乎性動静
必循乎禮終始不忘乎敬春風藹然物我融㑹氷
壷瑩然表裏輝映出而佐時也必欲厎雍熈之和
進而事君也必欲止唐虞之聖事必探乎幾先俟
其乆而乃應言治亂之所生盡天人之交勝其髙
也入於無倫其近也不離於日用叙天工而振王
綱正人心而祈永命觀其運用天理而見諸行事
者欲名言而奚罄耶蓋嘗思之以百年凝道德之
身千載繼絶學之志由布衣而起田野緫庶官而
宅百揆明曆象以授人時創辟雍而教胄子忠言
亹亹氣不少衰爲學孜孜老而後已蓋其所造者
深所積者廣舉而措之事業者獨髙乎一丗非義
精而仁熟道全而德備者疇克爾耶宜乎
聖天子念之不忘崇以魏國之封褒以文正之諡
又欲嘉惠後人也乃命列于從祀之位旣相其子
又撫其孫猶諄諄而不置也況約等親出其門提
耳之言面命之誨天地純全古人大體朝焉夕焉
誘掖諄至容聲謦欬不逺伊邇嗚呼昊天罔極之
恩仰而思俯而戚曷其有旣耶
　　祭康先生文　王思廉
翰林學士承㫖致仕王思廉致祭于故國子博士
康先生之靈而言曰呉楚竒材楩楠豫章下蔽牛
馬上摩穹蒼脩直堅緻可棟可梁斧以斯之不得
締構乎明堂渥洼異種緑耳飛黃過都歷塊電掣
龍驤以駕大輅和鸞鏘鏘困於鹽車弗獲馳騁乎
遐方先生之學經笥書囊先生之才錦心綉腸視
草北門制禮奉常外而藩宣内而賛襄何施匪冝
皆其所長進用無媒竟老國庠猶木之不遇於匠
石驥之不遇於孫陽噫嘻孰維孰綱孰主孰張吾
欲問之神理茫茫耆英巳矣識者嘆傷雖然有德
以化其郷有文以流其芳愈逺愈思愈乆愈光是
之謂不亡
　　祭徐承旨文　李之紹
維大德五年春二月辛卯中書平章政事賽典赤
等謹致祭于故翰林學士承㫖徐公之靈嗚呼古
人有言人材實難撫治論賢遺丗永歎才與時夸
識局于器文勝自敷授事則躓偉哉通儒慨惟容
翁蚤奮其辭乗時之隆肆其餘長見於治功出入
中外曰亦有歳素髪滿幘歸掌帝制渾渾周誥我
庶見之諤諤廷議我庶選之朝有老成衆與有慶
孰云其去有不惆悵君子之心夙夜本朝忍失去
之以逺爲超劃爾歸盡嘖嘖稱遽身有遺用永蓄
弗著千里寓哀匪哭其私國之遺老我寜不思
　　祭袁學士文　虞集
昔在故國寓都海邦乃睠鄞越視漢河陽王公近
臣專邑列府卿士以還民莫或數公生其間不靡
不矜師友是求問學是承先宋旣亡文獻淪隊遺
老或憗力接淵懿家藏多書侔昔石渠下至琴弈
亦㝡其腴博學洽聞瑰偉精瑩人無間言公亦自
信我從草茅或援起之公以賞延後先京師于時
同朝多士濟濟公獨我友尚論其丗制作討論必
我與聞或辨或同有定無諠公泰而舒我蹇㚄跋
三十餘年亦多契闊公在禁林益躋華階人曰孔
冝公曰足哉歸而寄書朂我慰我亦喜優㳺自詫
其果曰易春秋曽與子談将卒成書恐老弗堪老
不廢學唯予與爾終訂無忌庶其在子言猶在耳
俄以訃來噫天生公乃止斯哉儒林木萎壁府星
隕伊邦之瘁伊道之閔區區深悲逺莫致之託公
郷人致茲哀辭公聞之乎不聞之乎
　哀辭
　　平章政事廉公哀辭　李元禮
嗚呼哀哉識公於生之日哀公於死之後者人情
也哀公於死之日昧公於生之前者人情乎嗚呼
識而哀一人之私哀也哀而不識天下之公哀也
方公之在相位也朝廷倚之以爲重四夷頼之以
爲安萬民化之以爲治隂陽調和而品物無不遂
矣及公以病去位也天下皇皇祝公無恙豈期沈
痾反復而竟不起矣嗚呼哀哉蒼天蒼天果蒼蒼
耶胡爲遽奪公以亡耶伯夷之清伊尹之任魏徴
之良耶其忠䰟正氣散在天壤間幾丗幾年復爲
賢相耶不然将升而爲星辰峙而爲山嶽流而爲
海爲江耶嗚呼作善降祥不善降殃何此理之反
常而不可明耶故余誄公以辭者蓋非一已之私
傷亦以公天下之哀而哀萬民之失所望也
　　林處士哀辭　袁桷
道家言黜聦明去健羡形神始完是果爲得道耶
古者上壽百二十歳竊不死之說者曰脩之益眞
其道彌親壽而無德與名君子恥之故脩短有命
遺壽焉猶可言也名德不至則澌盡腐㓕又安所
取哉古之人若是者衆矣今得一人焉曰林寛字
彦栗形臞而器温其於學也汲汲然逐日以補有
不足焉則力探簡䇿以自證其爲文必達於理而
始精於詞謂詞者載理之具也理不足焉詞雖精
無益也深思以求之傍取傳記之說勦絶傅㑹據
宗統原以㑹于一復懼其未盡是也則袐重自念
将周㳺四方闕疑廣聞目擊而心領焉噫若可謂
勤已矣道散於九流百家彌綸者至矣其弊有不
勝言者汎溢俚雜尸坐瞠目漸入於無聞之傳予
甞察彦栗知其心有深憂者焉余始見于姑蘇氣
和以謙再見于京師愀然以思取士之道非一嚴
畛域析豪髮有司者之過遺逸不舉則凡吾徒在
官者誠有罪彦栗志不在是推彦栗之志在問學
爲之而不果就若是者眞有命矣悲夫延祐六年
三月卒于京師年三十有九其弟宇友謹哭且曰
吾必奉䘮歸呉興呉興吾先人所藏遂爲詞以申
其哀焉辭曰
氣清明兮受元陽德弸中兮闇以章挈太古兮儼
九皇播絜精兮瓊圃芳力未具兮志則專一葦渺
兮濟巨川慨不進兮道逺邅白晝速兮隂風旋數
寔紀兮吾何愆路孔脩兮神獨還靈旐遷兮木葉
丹儼夫人兮在空山玉蓉冠兮紫佩蘭
　　丁文苑哀辭　許有壬
哈八石取父字姓丁字文苑于闐人與予同登乙
卯進士第倅固安州椽左司除禮部主事予佐吏
部故㳺從爲多改袐書著作拜監察御史又與予
同官南坡之變梟獍黨與列據津要文苑康里子
山曁予實同論列遷戸部貟外郎予在左司計事
率相見俄僉浙西道廉訪司事遂間南北予居武
昌適移湖北新制憲官各色用止一人長憲者同
岀西域即日引退䑓報不允文苑曰無例且退持
疑文冐進可乎堅卧不起予跧居絶人事獨相徃
來鵠山楚觀之絶頂梵宫琳宇之僻地荒城廢壘
村居埜池靡不至焉時絶江登大别宿郎官湖賦
詩談論無虚日一日把酒相属曰人生離合有數
君閒我退針芥相投但恐造物見妬不終遂此先
子監祁陽縣有惠政潜德未章子亟銘之予不獲
辭焉未幾予除兩淮轉運使文苑移山北邸報同
日至山北置大寜古白霫地去京師東北尚八百
里陸不可挈家水縈紆五千里扶病擁㓜殆不能
爲謀予官揚州﨑嘔來過曰我非瀆於進也主上
新政不敢不行而老㓜累我且都而杭杭而鄂鄂
又山北有力且疲況貧乎鄂不可留揚未貴亦不
可居杭吾樂之糓又差賤且其人德我吾謀定矣
廼命諸子買舟而東獨挈一小僕乗傳而北予留
之飲三晝夜而後去酒中嘗曰我作事素勇今殊
猶豫何也予戯之曰人改常不佳君豈厭丗邪廼
笑曰昔温公記宋子才暴謔其言偶驗我不信也
因出臂示其堅實曰斧吾擊亦不死也於虖今乃
眞死矣蓋時方大疫暑行至東平主僕皆病歸抵
淮安卒于舟中至順元年六月二十三日也郡大
夫率其國人菆之予旣爲位哭遣人省其墓告其
家子慕卨迎柩歸艤舟餞别之地哭爲之慟監縣
公塟祁陽逺不能祔予欲蜀岡買地處之慕卨曰
杭西山先人所愛因可守也遂謀塟焉母子力不
能舉漕司曁他官府若嘗徃來共賵之得楮幣中
統餘萬緡旣襄事餘可經理其家淮東憲長荅里
麻嘗同官閔其貧請􁎚于朝不報初文苑爲固安
隷京號難治民劉奉益横甚塞祈烹五十羊聚羣
不逞震動里閈執而發其推埋焚剽數十事度不
解逸去反肆誣構詔大官雜問禁中辯折明直劉
寘于法築堤堰三百里河以不害兩道凛然折彊
暴如拉朽蜀兵未戢按部直要衝布置施爲若老
於兵者統兵省臣薦其有将帥才可治邊事云内
外持憲知無不言制吏軰噤不得出一語平居論
事慷慨歷落一坐盡傾遇事則奮發勇徃無前長于
觀人某邪某詐黙以相告後輙多驗作歌行豪宕
如其人古詩清粹皆可傳也延祐𥘉朝廷始以科
舉取士天下之大才五十六人出官四方或懦於
施或汚於賄歷歷在人得免詬議如文苑者可數
而天復中道畫之於虖惜哉予昔銘監縣公謂其
多善未報當在文苑今文苑壽才四十有七賷志
以没此又何邪豈天又尼其身而大其後邪天道
是邪非邪予益惑矣嘗獨坐閱同年録十六年間
爲鬼録者十五人矣尚忍以區區聲利置胸中乎
或者視爲四海九州之人恝乎無情予不忍也慕
卨将狀其行實求予爲銘而其狀未至爲之辭以
發其槩且以寫予哀云天之生才兮亦孔之艱前
不知其幾丗兮後復幾年何林林之百萬兮獨靳
於賢器方適用兮陶復不堅雲未雨而掃蕩兮華
未實而摧殘豈矰繳之在天兮惡有翼之髙騫冥
冥之中兮孰司其權昔君之北兮歌呼水壖今君
之來兮丹旐翩翩藥膳匪良兮道路迍邅妻子睽
隔兮良友棄捐我哀曷忘兮我言曷殫西山蒼蒼
兮惟所便安玉樹森立兮澤流有原冀伸於後兮
以報其前破不可完兮逝不可旋惟生無愧兮雖
殁猶存脩短有數兮吾其舎旃馬革牖下兮非蟻
則鳶九原有知兮其然不然
　諡議
　　何忠肅公諡議(榮祖)虞集
嘗聞善相天下者蓋必本忠厚之心廓容受之量
明事理之識周經營之材極乆逺之慮躬負荷之
責而後可庶幾也是故待事有先幾應變有餘智
持乆有定功處物有成謀其功業始可得而論矣
若命與時遇位以倖致者充數之羞欺丗之禍彼
且無逃於天地之間生民何頼焉觀於至元大德
之間以大臣賛國論不爲近利細故所動揺本之
以祖宗之舊典定之以禮律之微意以成天下之
務者平章政事何公何可少耶公爲御史中丞時
權臣用事數爲所危公守職不變終以是去位天
下之望固巳在公矣
成宗皇帝在位完澤公之威重沈毅答刺罕公之
仁明正大實相左右朝多君子正人而公獨以耆
老精練彌縫條理於其間豈漫焉嘗試而爲之者
哉卒能成太平之盛非偶然也然於是時好功興
利之徒間岀其間偵國家財用之急積慮宻講将
有所作爲議數上公必正坐堂上奮仁者之勇明
目張膽論民命國體之所以然發言折其謀使不
得行耕田鑿井之民晏然無所顧慮以遂其生理
於當時者公存心之最著者也􁧑歷䑓省數十年
皆要官重任然衣服飲食之奉儉約不異於儒素
身死之日賜金給用之外略無餘貲此其立志非
常人所及冝其所成就如此謹按諡法廉方公正
曰忠執心決斷曰肅請易公名不亦冝乎
　　陳文靖公諡議(儼)虞集
昔者有道之君子内充然而有餘無所待乎外也
未嘗求用於丗亦未嘗不求用於丗也有天下國
家者知其有道尊敬而信用之則爲之出於是應
之以文學政事隨施而見不爲喜幸不用則不爲
變移其志大矣然或者假事以自售巳見用而無
足以行也則以偃蹇日取盛名終身不一試謂古
今爲可誣也耶故翰林學士陳公方盛年時閉戸
讀書未始有求用之心及爲朝廷所用諄諄然視
其職事之所在而謹奉之略無厭常喜竒髙自標
致之意始終清要蓋迫而後動來而後應定而後
就恒無心於其間此其視無能而求用避事而取
名以傲忽欺罔一時者爲何如也故其髙文大冊
以華國者皆舒遲温厚之言横經論道以淑人者
皆文質兼備之教論禮則欲修一代之經司刑則
知先無訟之本至於處己接物温恭退讓君子視
之則樂其雍容小人仰之則失其鄙暴謂之大儒
先生斯無忝矣謚法道德愽聞曰文仕不躁進曰
靖謚曰文靖其合公之行也哉
　　姚文公謚議(燧)柳貫
天地眞元之氣一㑹則聖神代作揚熈秉耀承華
恊瑞以開太平而必有不丗出之臣挺生其間攬
結粹精敷爲制述於以增煥盛德大業而聳之三
五載籍之上蓋數百年而得一二人焉其有關於
氣運者如是豈徒乎文哉乃若先正魏國許文正
公之在吾元實當
丗祖皇帝恢拓基圖之始倡明道宗振起來學一
時及門之士獨稱集賢大學士姚公燧爲能式纂
厥緒以大其承然觀公之言而考夫文正之學則
其機籥之相須殆不啻山鳴而谷應雲起而龍翔
也故大德至大皇慶之間三宗繼照夭下乂寜而
公之文章蔚爲宗匠典冊之雅奥詔令之深淳固
巳抉去浮靡一返古轍而銘志箴頌之雄偉光潔
凡鏤金刻石昭德麗功者又将等先秦兩漢而上
之以闖夫作者之域排沮詆訾不一二而家傳人
誦巳十百雖欲揜之孰得揜之哉他日良史執筆
以傳儒林則公在文正之門豈直儕之㳺夏而巳
也易曰黃裳元吉文在中也然則以之節惠公奚
慊焉謹按諡法博文多見曰文敬直慈惠曰文請
諡之曰文
　　蕭貞敏公諡議(㪺)劉致
聖王之治天下也必有所不召之臣蓋志意脩則
驕冨貴道義重則輕王公蟬蛻塵埃之中翺逰萬
物之表不事王侯髙尚其事者以之傳曰舉逸民
天下之民歸心焉故必蒲車旌帛側席以俟其至
兾以勵俗興化猶或長徃而不返亦有旣至而不
屈則束帛戔戔賁于丘園者治天下者以之也於
吾元得二人焉曰容城劉因京兆蕭㪺君始由平
章咸寜王野仙薦
丗祖徴不至授陜西儒學提舉繼而
成宗武宗仁宗累徴授國子司業集賢直學士未
赴改集賢侍講又以太子右諭德徴始至京師授
集賢學士國子祭酒諭德如故㝷得告還山年七
十七以壽終士君子之趣向不同期各得所志而
巳彼不求人知而人知之不希丗用而丗用之至
於上徹帝聦鶴書天出薜蘿動色巖戸騰輝猶堅
卧不起不得巳焉始一至卒不撓其節不隳所守
而去亦可謂得所志也巳方之於古則嚴光周黨
之流亞歟雖其道不周於用而廉頑立懦勵俗興
化之功亦巳多矣且其累徴而不起蹔出而即歸
不旣貞乎以勤自居其好古好學之心不旣敏乎
按諡法清白守節曰貞好古不怠曰敏請諡曰貞
敏
國朝文類卷第四十八
國朝文類卷第四十九
　行狀
　　中書左丞李忠宣公行狀　姚燧
公諱德輝字仲實世居通之潞縣曽祖某祖全再
世不仕考朴尚書吏部主事妣宗夫人三子長德
英德芬季公吏部君生三十九年且卒指公謂宗
夫人曰吾爲吏治獄不任悍鷙刻削人蒙吾力脫
罪罟齒平民者衆天或報施善人是兒其大吾門
者勿憂貧且賤公方五歳哭之如成人家纔儲五
升菽夫人舂蓬稗爲糧芼藜莧爲𦵔活之荒歲旣
就外傅嗜讀書束於貧無以自資輟業十六監酒
豐州禄食先足㫖甘有餘則市筆札録書夜誦不
休夫人以過耽苦慮傷其孱薄也爲滅燭止之巳
乃厭糟麴歎曰志士顧安此也耶仕不足以匡君
福民隱不足以驩親善身兩間之間人壽㡬何烏
可無或有聞死同腐草木也絶少年軰不游召其
所親與率一時名公碩儒歲丁未用故太傅劉文
貞公秉忠薦徴至潜藩俾侍　今皇太子講讀薦
故翰林侍讀學士竇黙故宣撫司參議智迂賢皆
就徴癸丑先朝封周親割京兆隷潜藩擇庭臣可
理賦者使調軍食實岀公從宜使辟故眞州緫管
髙逸民自佐時汪忠烈公始宿兵利州扼四川衿
喉規進取數萬之師仰哺於公乃募民入粟綿竹
散幣集之或給鹽劵使歸京兆受直陸輓興元水
漕嘉陵一年而錢粟充棟於軍中宋臣余玠議棄
平土即雲頂運山大獲得漢白帝釣魚青㞐苦竹
築壘移成都蓬閬洋䕫合順慶隆慶八府州治其
上號爲八柱不戰而自守矣蹙蜀之本實張於斯
丁己深峻用事臣大集關西河南諸臣入計局以
中嘗爲潜藩用者文致多方於公獨無絲髮得已
未從南征至鄢畱後行營庚申以爲南京經略使
再月又以爲北京宣慰使其年
皇帝即位中統改元五月又以爲燕京宣撫使燕
多劇賊造私幣雜眞行民間隂結死友相誓復仇
怨殺人公悉捕誅之雖中書開府在燕令行禁止
多不上白由是忤時相意以誣去位從北征還守
北山諸關三年惡已相反誅以爲山西宣慰使罪
權勢之籍民爲奴免而良者将千人至元改元罷
宣慰司授公嘉議大夫太原路緫管兼府尹至是
潜藩故臣相無有出爲二千石吏者上以太原難
治故留居此會我先左丞公當分省遷調山西河
東世職守令即遣諭㫖公拜稽首曰陛下以臣堪
一縣俾爲令臣烏乎可擇況以千里寄治非材大
懼任使不稱以傷陛下之眀敢薄之耶自爾愈益
勤勵崇學教以眀人倫表孝節以善風俗逐姦贓
以剔民賊裁㛰塟俾師簡儉敦耕桑以冨生理之
出立社倉以虞水旱之歉一權度以絶欺詐之攘
嚴鼓柝以警竒衺之覬凡可與民漸摩仁義者無
㢮不張嘉禾瑞麥六出其境滿秩左部差功最天
下右部考過惟草竊盜不獲一人五年徴入爲右
三部尚書人有由訟財而失其兄子者公曰何疑
焉叔殺之也深竟其獄公所信厚及權貴言可撼
公者莫不請求保爲衣冠之族無有是也皆漫不
爲應懸巳俸爲賞購之其家人果上變告情狀呈
露言者慙服叔竟以是病死俄轉户部尚書事無
大小必決之一日書判煩勞指爲之蠒七年㑹
上以蝗旱爲憂俾録山西河東囚行至懷仁民有魏
氏發得木偶持告其妻挾左道厭勝謀殺巳經數
獄服詞皆具自以爲不冤公燭其誣召鞠其妾榜
掠一加服不移晷盖妬其女君謂獨陷以是罪可
必殺之也即直其妻而杖其夫之溺愛受欺當妾
罪死觀者神之或咨賞泣下八年授中奉大夫參
知北京行尚書省事九年罷尚書省以故官參知
北京行中書省事京南徒水歳泛溢至城下爲患
公築堤捍去皇子安西王有土關中之眀年當十
一年奏求公輔已以故官改安西王相至則視瀕
涇營牧故地可得數千頃起廬舎䟽溝澮其中假
牛種田具賦予貧民二千家屯田最一歲入得粟
麥石十萬芻稾束百萬公是來也貧不能從妻子
留之京師事或上聞賜錢二千緡遣之眀年詔以
王相撫蜀其年重慶猶城守東西川各開樞府合
兵數萬人圍之公至成都兩府爭遣使咨受兵食
方畧公危語動之曰宋今旣亡重慶以巨擘之地
不降何歸政以公輩利其剽殺不得有子女懼而
來耳不然他日兵未甞戰及招討畢某偕中使奉
璽書來赦最冝正言眀告嚴備止攻以湏其至反
購得軍吏杖之爲僞得罪懐之入降水陸之師雷
鼓繼進實堅其不下也中使不喻詐計竟以不奉
眀詔反命如是者皆公軰玩冦疆埸心迹之著白
者況復軍政不一相訾紛紛朝夕敗矣豈能必成
功爲哉兩府多致金帛子女爲謝曰戎捷與人法
令所不禁也公譲不受出未至秦瀘州畔而重慶
圍果潰再退守瀘州十三年秋也眀年詔以不花
與公代爲西川副樞公兼王相大軍旣發公留成
都供億食纔支半月賦粟繼之官船不足括商民
船千艘日夜督運其年復瀘州十五年重慶之圍
再合踰月即下紹興南平䕫施思播諸山壁水柵
随之皆下而東樞府猶故将也懲前與西川相觀
望致敗惡相屬願獨軍圍合州初公撫蜀徑東川
歸以爲重慶帥閫受圍必微諸屬州兵盡銳拒守
合州空虚誠使諜人持書暁之兵随其後亦制合
一竒也即出合俘繫順慶獄者縱之使歸語州将
張珏以天子威德逺有宋室淪亡三宮皆北又頌
聖量含弘録功忘過能早自歸必取将相與夏呂
比又爲書反覆禮義禍福譬解其言以爲均爲臣
也不親於其子孫合之爲州不大於宋之天下子
孫舉天下而歸我其臣顧偃然負阻窮山而曰吾
忠於所事不亦甚惑乎昔也此州人不自爲謀求
去就者以國有主寜死不欲身𬒳不義之名故爾
得制其死命主今亡猶欲以是行之則戯下以盗
賊遇君竊若首以徼福一旦不難也其說累數千
百言又約書言爲檄刋木於山浮板於江與未及
報而公還王邸至是合遣李興張郃十二人者詗
事成都皆獲之當斬復爲書縱歸使喻其将王立
其言如喻與者而益剴切興至立亦計夙與東府
有深怨懼誅使興等導帥幹楊獬懐蠟書間至成
都降公從兵纔數百人赴之東府害其來爭有言
前歳公爲書招與誠亦極矣竟不見寤無功而還
今立與牙校也習狙詐不信人特以計致公來使
與吾爭垂成之㓛延命晷刻耳未必定降定降公冐吾
圍而來受何物視我必不汝進公曰前歳合以重
慶存故力可以同惡今也孤絶窮而來歸亦其勢
然吾非攘若功者誠懼汝憤其後服誣以甞抗蹕
先朝利其剽奪快心於屠城也吾爲國活此民豈
計汝嫌怒爲哉即單舸濟江薄城下呼立出降安
集其民而罷置其吏立德之輿金玉飾少艾爲謝
公曰若以吾爲是來耶吾無事乎此其持徃餽之
東府合人自立而下家繪事之川蜀平復以王相
還邸是年王薨公感其受知深而悼夫棄國之蚤
也哭之㡬不能生十七年詔公與南省參政程某
即其地聽思播湖南所訟鎭逺黄平田㑹西南夷
羅氏鬼國叛别詔雲南湖南四川合兵三萬人誅
之前茅及境矣公曰蠻夷無親爲俗吝貪始由邊
将撫之失䇿積怨以叛好事之臣請加兵誅旁諸
小夷洶懼相擅繼叛者必衆恐非直三萬人能歳
月平也吾頼　天子仁聖馳一介之使招之可坐俟
其徠豈必煩兵不及以聞遣安珪止三道兵張孝
思諭鬼國降其酋阿察熟公名問曰是活合李公
耶其言人曰眀信可恃即日受命身至播州降語
且泣曰吾屬百萬人非公惠活寜鬬死不降事畢
驛聞　上爲之開可改鬼國爲順元路以其弟阿
利爲宣撫使其年王相府罷十一月二十一日始
至黃平是夜也星如斗霣館垣外公弗善也歎曰
他日甞夣主烏江今播水適名烏江與是星皆吾
死徴也夫吾甞誦馬伏波老當益壯之言而竒曹
武惠爲将不殺得今活羅鬼馬革裹尸歸何憾二
十七日卒後七日資政大夫中書左丞安西行中
書省之命下蠻夷望轊車爲位祭且哭者動百千
人塗所經男女空家咨嗟聚觀合之安撫使立衰
絰率吏民迎哭傾振山谷爲發百人䕶䘮逹興元
上聞而悼之贈光禄大夫中書右丞謚忠宣公賜
錢二千緡具塟先妃嗣王遣前僉書王相府事孛
羅賻錢五百緡具奠眀年僉播州安撫司事何彦
抗章請即州治之東爲廟制曰可薨年六十三夫
人胡氏前公卒今夫人某氏子一人嘉議大夫安
西路緫管兼府尹諸軍奥魯頍也女二人長適嘉
議大夫禮部尚書劉秉恕㓜在室甞槩公平居以
先夫人剛嚴其弟宗亨有小過對衆奮杖撻之不
少惜公若何而驩奉使未甞有厲色遽言其亦能
子哉二兄既位不大耀於時每分吾有不至以寡
乏見告其盡禮姊氏不以語人人知爲姑若從母
不以爲兄弟也與人交誠易炳白不張城市機穽
不面爲許退與他人語必諄諄暴其人所長而韜
其不及至繩撿姦慝奮發忿急不能容其過然亦
不能留怨惡於胸中雖舊欲擠巳入不測淵者事
巳輙忘之畧無校言復意自奉甚薄有積則施之
不爲子孫他日計西川副樞　上甞賜以玉帶錦
衣錢二千五百緡止留其服物餘悉分之親戚賔
客一日而盡人問之則曰曩吾家多責劵縣官憐
而賜償之無負矣吾貴而薄功又可冨而厚享耶
不思而兩有之神不福人幸以是人曰我貧吾利
器也故自入官非素所徃來有相答報者未甞恃
形勢取一錢直餽再爲尚書權臣力能生殺人恥
公共事累年足跡獨不及吾門以禄薄用奢爲言
願奉母錢百金交驩令取子自益郤之亦不爲謝
王相七年及事先王五年言必切切臣職子道請
聞斯行以絶專嫌簡約侍衛以裁浮費無急土木
殫匱民力者中外所厭誦凡人賢面有聞滿調将
東歸必薦汲之王陞秩留之故關輔得士爲多皆
視爲巳職當然未甞語人由我而然以期見德遇
事謹敏好謀善問多不自用及其末路生人之心
愈切取信蠻夷聞其諭招椎結荷旃竭蹷慕義三
道之兵爲之抑首思徼利於萬里羞成功於一介
寶星烏江馬革包柩斬木通道舁歸要荒抑甞觀
今中統以來将相臣死率於其家天下之情稱其
平生所爲功髙者惜德大者思不過如是而極然
未有若公􁅢掖死事爲丗所壯者也嗚呼賢哉又
甞觀古君臣莫難於合莫尤難於信蓋合或可伺
所欲以中而信則必不可襲取於一時自公始侍
潜藩　聖皇非遽貴之也亦甞身接之靣訓之指
授之親以細微觀其敬忽置之紏紛試其理解讋
以雷霆察其變常納之汙濁驗其潔白旣乆而後
知遇也其後三十三年之中或使或牧或從或留
或相或傅諸侯王或将凡賞勲勞優耆舊可以勸
人臣者公皆與爲之至商論羣臣能否於公不曰
清則曰剛或曰不欺不見有貶於聖訓用未盡年
未耄人猶未足其悲受任於巳試知遇於既乆可
與疇咨海内者将不知誰在也嗚呼悲哉後三年
頍彚進遺事求狀公行燧亦荷公知且乆遊其門
又與頍甞同受學義不得以不文爲譲姑爲論次
如此奉議大夫陜西漢中道提刑按察副使姚燧
謹狀
　　翰林學士承㫖董公行狀　虞集
公諱文用字彦材眞定路稾城縣人元帥公第三
子也公生十年元帥公死王事于歸德母李夫人
治家嚴伯兄忠獻公文炳教諸弟有法公内承家
訓而外受學侍其先生軸故學問早成弱冠以詞
賦試中眞定時以眞定稾城奉　莊聖太后湯沐
歲庚戌　太后使擇邑中子弟來上公始從忠獻
公謁　太后和林城
世祖皇帝在潜藩命公主文書講說帳中常見許
重癸丑　世祖以　憲宗皇帝命自河西征雲南
大理忠獻公在行公與弟壽國正獻公文忠先在
軍中督粮具賛軍務丁巳　世祖令授皇子經是
爲北平王雲南王也又使爲使召遺老於四方而
太師竇公黙左丞姚公樞鶴鳴李公俊民敬齋李
公冶玉峰魏公璠偕至於是王府得人爲盛己未
世祖以　憲宗命取宋公發㳂邊蒙古漢人諸軍
理軍需将攻鄂州宋以賈似道吕文德将兵抗我
水陸軍容甚備九月　丗祖臨江閱戰忠獻公請
曰宋恃江爲險兵力厚法當先之奮其氣臣請先
公與正獻公固請偕行　世祖親料甲胄擇大艦
授之乃率敢死士數十百人鼓掉疾呼奮進直薄
南岸諸軍亦争進宋軍來赴戰三合三敗之公乗
小舟歸報　世祖　世祖方駐香爐峰因䇿馬下
山問戰勝狀則扶鞍起立竪鞭仰指曰天也即賜
巵酒使主帳下宿衛且命傳令他帥曰今夕母飲
酒母解甲明日将圍城既渡江會　憲宗崩閏十
一月師還庚申　丗祖即皇帝位建元中統公持
詔宣諭邊郡且擇諸軍充侍衛七月還朝中書左
丞張仲謙宣撫大名等路奏公爲左右司郎中二
年八月佩金符以兵部郎中參議都元帥府事三
年山東守臣李璮叛㩀濟南從元帥闊闊帶統兵
伐之五月而克其城璮伏誅山東平元帥卒公還
都元帥阿术奉詔取宋召公爲屬公辭曰新制諸
侯揔兵者其子弟勿復任兵事今伯兄以經略使
揔重兵鎮山東我不當行帥曰潜邸舊臣不得引
此爲說公病不行五年改元至元之歲也　上曰
董某安在年始壯不使爲國効力今安在召授金
符爲西夏中興等路行省郎中中興自渾都海之
亂甫定民間相恐動竄匿山谷而省臣方入奏同
僚不知所爲公曰吾死不可以去此宜鎭以静乃
爲書置通道諭之然後粗安始開唐來漢延秦家
䓁渠墾中興西涼甘肅瓜沙䓁州之土爲水田若
干於是民之歸者戸四五萬悉授田種頒農具更
造舟置黄河中受諸部落及潰叛之來降者時近
屬貴人曰只必鐡木兒者鎭西方其下縱横需索
旁午不可會計省臣不能支公坐幕府輙面折以
國法其徒積忿譛公貴人怒召使左右雜訊之意
叵測公曰我　天子命吏請得與　天子所遣傅
貴人者辨　天子所遣傅貴人者中朝舊臣甞事
莊聖太后來詰問公不承貴人㫖意狀公曰我漢
人生死不足計我所恨者仁慈寛𥙿如貴人以重
戚鎭逺方而其下毒虐百姓凌暴官府傷貴人威
名於事體不便因僂指其不法者數十事詰問者
驚起去白貴人即召公謝之曰非郎中我殆不知
郎中持此心事朝廷宜勿怠自是譛不行而省府
事粗立二年入奏經畧使宜還以　上旨行之中
興遂定三年行省罷還京師命公爲中書省左右
司郎中辭之五年立御史臺授公山東東西道提
刑按察副使以仲兄右衛親軍千户文蔚卒不及
赴八年立司農司授公奉訓大夫山東東西道廵
行勸農使十一年三月加朝列大夫勸農使如故
山東中更叛亂多曠土公廵行勸勵無間幽僻入
登州境見其墾闢有方公爲詩表異其守移刺今
刻石在州治於是列郡咸勸地利畢興五年之間
政績爲天下勸農使之最十二年丞相安童公奏
公爲中順大夫工部侍郎代紇石里紇石里者阿
合馬私人也其徒間安童公罷政即使鷹監奏曰
自紇石里去工部侍郎不給鷹食鷹且痩死矣
上怒趣召治之因急逮公入見　上望見曰董某
頋爲爾治鷹食者耶置不問别令取給有司阿合
馬知不可譛十三年出公爲少中大夫衛輝路揔
管兼本路諸軍奥魯緫管佩金虎符郡當要衝民
爲兵者十九餘皆單弱貧病不任力役㑹初得江
南圖籍金玉財帛之運日夜不絶于道警衛輸輓
日役數千夫公䀌然憂之曰吾民弊矣而又重妨
穡事殆不可乃從轉運主者言郡邑胥校足備用
不必重煩吾民也主者曰公言誠然即行公言事
萬有一不虞罪将誰歸公即爲手書具官職姓名
保任之民得以時耕而運事亦無不具者諸郡運
江淮粟于京師衛當運十五萬公曰民籍可役者
無㡬且江淮舟行風水不時至而先弊吾民以期
㑹是未運而民巳憊矣乃爲集旁郡通議立法驛
置民力以紓十四年以職事詣汴漕司方議通沁
水北東合流御河以便漕者公曰衛爲郡地最下
大雨時行沁輙溢出百十里間雨更甚水不得逹
于河即浸涇及衛今又道之使來豈惟無衛将無
大名長蘆矣㑹朝廷遣使相地形上言衛州城中
浮屠最髙者才與沁水平勢不可開也事得寢不
行爲郡多善政民有去思具見郡教授陶師淵所
撰碑文十六年受代歸田里作遐觀之亭於故丘
茅茨數椽僅避風日讀書賦詩怡然燕居自號野
莊老人　裕宗在東宫數爲臺臣言蕫某勲舊忠
良何以不見用也十八年臺臣奏起公爲山北遼
東道提刑按察使不赴十九年朝廷選用舊臣乃
召公爲太中大夫兵部尚書自是朝廷有大議未
甞不與聞廿年江淮省臣有欲專肆而忌㢘察官
者建議行臺隷行省狀上集議公議曰不可御史
臺譬之卧虎雖未噬人人猶畏其爲虎也今司
僅在紀綱猶不振一旦摧抑之則風采薾然無可
復望者矣又曰前阿合馬用事時商賈賤役皆行
賄入官及事敗欲盡去其人廷議以爲不可使阿
合馬售私恩而朝廷驟歛怨也及使按察司劾去
其不可者然後吏有所憚民有所赴愬則是按察
司者國家當飭勵之不可摧抑也後悉從公議轉
通議大夫禮部尚書遷翰林集賢學士知祕書監
時中書右丞盧世榮本以貨利得幸權要爲貴官
隂結貪刻之黨将錙銖掊克爲功乃建議曰我立
法治財視常歳當倍増而民不擾也詔下㑹議人
無敢言者公陽問曰此錢取諸右丞家耶将取之
民取諸右丞家則不敢知若取諸民則有說矣牧
羊者歳常兩剪其毛今牧人日剪其毛而獻之則
主者固恱其得毛之多矣然而無以避寒熱即死
且盡毛又可得哉民財亦有限取之以時猶懼其
傷殘也今盡刻剥無遺毳猶有百姓乎世榮不能
對丞相安童公謂坐中曰諸君董尚書眞不虚食
俸禄者議者出皆謝公曰公以一言折聚歛之臣
而厚邦本仁人之言其利博哉豈不信然世榮竟
以是得罪後甞謂人曰我不知何事忤董尚書每
折我不遺餘力廿二年拜中奉大夫江淮等處行
中書省參知政事公力辭上前曰江淮事劇臣
不敢當　上曰卿家丗非他人比朕所以任卿者
不在錢糓細務也卿當察其大者事有不便第言
之公不敢辭遂行行省長官者素貴倨多敖同列
莫敢仰視跪起禀白如小吏事上官公則坐堂上
侃侃與論是非可否無所遷就雖數忤之不顧也
有以　上命建浮屠於亡宋故宫者有司奉行急
迫天大雨雪入山伐木死者數百人而猶欲併大
建佛寺公坐中謂其人曰非時役民民不堪矣少徐
之如何長官者曰參政柰何格　上命公曰非格
上命也今日重困民力失民心豈上意耶各拂
䄂去然竟得少紓其程公在行省政事大槩如此
廿三年将用兵海東徴歛益急有司爲姦日益甚
公曰吾力不足以口語勝矣乃請入奏事大畧言
疲國家可寳之民力取僻陋無用之小邦其條目
甚悉言上事亦罷廿五年拜御史中丞公曰中丞
不當理細務吾當先舉按察使乃舉胡公祗遹王
公惲雷公膺荆㓜紀許楫孔從道十餘人爲按察
使又舉徐公琰魏公初爲行臺中丞當時以爲極
選方是時桑葛當國用事寵奉方熾自近戚貴臣
見桑葛皆屛息遜避無可誰何公以舊臣任御史
號不易爲桑葛令人風公贊巳功於　上前公不
荅又自謂公曰百司皆具食丞相府獨御史臺未
具食丞相府公又不荅屬朔方軍興粮糗粗備而
誅責逾急公謂之曰民急矣外難未解而内戕其
根本丞相冝思之於是逺近盜賊蜂起公持外郡
所上盜賊之目謂之曰百姓豈不欲生養安樂哉
急法苛歛使至此耳又謂之曰御史臺所以捄政
事之不及丞相當助之不當抑之也御史臺不得
行則民無所赴愬而政日亂将不止臺事不行也
浸忤其意益深乃摭拾臺事百端公日與辯論不
爲屈於是具奏桑葛姦狀詔報公語宻外人不知
也桑葛日誣譛公于　上曰在朝惟董中丞戇傲
不聽令沮撓尚書省請痛治其罪　上曰彼御史
職也何罪且蕫某端謹朕所素知汝善視之當是
時雖貴近以誣譛遭斥辱者不一公徒以區區之
誠賴天鑒主知而免於是遷公通奉大夫大司農
時又欲奪民田爲屯田公固執不可則又遷公爲
翰林學士承旨廿七年　隆福太后在東宫以公
耆舊欲使公授皇孫以經具奏上以　上命命之
曰老人畏寒湏暄和乃一至帳中授經内侍視饌
公每講說經旨必傳以國朝故實丁寜譬喻反覆
開悟故皇孫亦特加崇禮焉三十一年上命公
以其諸子入見公曰臣蒙國厚恩死無以報臣之
子何能爲謹不敢以見命至再三終不以見是歳
世祖皇帝升遐公望宫牆哀慟㡬墜馬下同列争
持扶之及致奠喪次羣臣皆推公曰　先帝漢人
舊臣唯公在矣公宜前受酒行禮皆相對哭失聲
今上将即皇帝位于上都　太后命公從治裝賜
鈔百定以行既即位廵狩三不刺公奏曰　先帝
新棄天下　陛下逺狩不以時還無以慰安元元
冝趣還京師且臣聞人君猶北辰然居其所而衆
星拱之不在勤逺略也　上悟即日可其奏是行
也　上毎召入帳中問先朝故事公亦盛言
先帝時虚心納賢開國經世之務談說或至夜半
太后亦素知公故多所顧問公自　先帝時毎侍
燕與蒙古大臣同列　𥙿宗甞就榻上賜酒使母
下拜跪飲皆異數也　上在東宫時正旦受賀於
衆中見公召使前曰吾郷見　至尊甚憐汝輙親
取酒飮之至是眷賚至渥賜鈔三百定至於金衣
玉帶紫笠寳環之賜皆追成　先帝之意也是年
詔修　先帝實録陞資善大夫知制誥兼修國史
公於　祖宗世系功德戚近将相家世勲績皆記
憶貫穿史舘有所考訂質問公應之無所遺失大
德元年夏四月上章言臣老矣請致其事上聞
之特加資德大夫許致仕賜鈔二百定以歸命一
子官鄉郡便侍養六月戊寅以疾薨于里第之正
寢享年七十有四公性孝友四時祭祖禰輙思慕
感愴如将見之事伯兄如事父教子弟嚴而有禮
爲學以誠實爲主本故其文章議論皆質直忠厚
不爲華靡其從政寛𥙿慈愛簡於細務至於謀大
事決大議則剛毅正直磊落可觀歴事三朝毎以
忠言正論爲己任故言事上前必引古證今從
容盡逹其藴而後巳平居聞朝政有一未善輙終
夜不寐倚壁歎恨不置曰　祖宗艱難成立之天
下豈可使賊臣壞之故毎與朝議即奮言不顧危
禍以片言折權姦定國是者不可勝紀朝廷頼之
在御史臺行中書省時所遭皆大姦劇惡毎恨公
不順己計萬方欲殺之公一不以爲意曰人臣在
位豈愛身苟容而上負國家下負生民乎公仕宦
五十餘年凡十八命禄俸之餘盡以買書而家無
饘粥之資卒賣其京城之宅以償積貸　世祖甞
念其貧毎欲有所賜使近臣記其事然公終不一
目言也逮薨之日惟有祭器書冊而已其好賢樂
善尤岀天性雖待下士必盡禮至老且貴終不倦
人有善必推舉之而名公大人聞公所薦亦必曰
出董公門必佳士也故天下之士爭歸之與人謀
至忠欵故國人有爲使逺方若出而領兵治民者
必來受教而後行公爲開導訓誨足以歆動其意
至有欣然聽之終日忘去者而蒙古大臣見之必
曰此故老也皆改容待之嗚呼蓋可謂忠厚誠實
君子者矣公先娶王氏元帥某之女先卒再娶周
氏江淮都轉運使惠之次女後公四月卒子男八
人士貞士亨爲仲兄文蔚後渡江有功官至昭勇
大将軍侍衛親軍副都指揮使佩金虎符常侍
𥙿宗東宫先公卒士楷士英士昌士恒承務郎真
定路緫管府判官士㢘士方女四人長適趙珌次
適周俶次適齊東縣尹王良傑次在室孫男十六
人守約某某孫女十人長適呉某次適張繼祖次
適侍其正次適王惟賢餘在室曽孫男七人皆㓜
公墓兆在縣西北髙里先塋之東公國之老臣􁧑
歴中外乆矣上而朝廷下及四方賢大夫士宜必
有深知公者尚能道其德業之詳也謹録其歴官
行事梗槩如上伏惟立言之君子圖其不朽者焉
謹狀大徳七年三月某日大都路儒學教授虞
集狀
國朝文類卷第四十九
國朝文類卷第五十
　行狀
　　知太史院事郭公行狀　齊履謙
公諱守敬字若思順德邪臺人生有異操不爲嬉
戯事祖榮號鴛水翁通五經精於筭數水利時太
保劉文貞公左丞張忠宣公樞宻張公易賛善王
公恂同學於州西紫金山而文貞公復與鴛水翁
爲同志友以故俾公就學於文貞所先是順德城
北有石橋以通逹活泉水兵後橋爲泥潦淤没失
其所在公甫冠爲之審視地形按指其處而得之
河東元公𥙿之文其事于石其曰里人郭生者即
公是也中統三年張忠宣公薦公習知水利且巧
思絶人蒙賜見上都便殿公靣陳水利六事其一
中都舊漕河東至通州權以玊泉水引入行舟歲
可省僦車錢六萬緡通州以南於藺榆河口徑直
開引由蒙村跳梁務至■州還河以避浮鷄􁌭盤
淺風浪逺轉之患其二順徳逹活泉䦕入城中分
爲三渠引出城東灌溉其地其三順德澧河東至
古任城失其故道没民田一千三百餘頃此水開
修成河其田即可耕種其河自小王村經滹沱合
入御河通行舟栰其四磁州東北滏漳二水合流
處開引由滏陽邯鄲洛州永年下經雞澤合入澧
河其間可漑田三千餘頃其五懐孟沁河雖巳澆
溉尚有漏堰餘水東與丹河餘水相合開引東流
至武陟縣北合入御河其間亦可漑田二千餘頃
每奏一事上輙曰當務者此人真不爲素餐矣
即授提舉諸路河渠四年加授銀符副河渠使至
元改元從忠宣公行省西夏興復瀕河諸渠先是
西夏瀕河五州皆有古渠其在中興州者一名唐
來長袤四百里一名漢延長袤二百五十里其餘
四州又有正渠十長袤各二百里支渠大小共六
十八計溉田九萬餘頃兵亂以來廢壊淤淺公爲
之因舊謀新更立牐堰役不踰時而渠皆通利夏
人共爲立生祠於渠上二年授都水少監公言嚮
自中興還特命舟順河而下四晝夜至東勝可通
漕運及見查泊兀郞海古渠甚多可爲修理又言
金時自燕京之西麻谷村分引瀘溝一支東流穿
西山而出是謂金口其水自金口以東燕京以北
漑田若干頃其利不可勝計兵興以來典守者懼
有所失因以大石塞之今若按視故迹使水得通
流上可以致西山之利下可以廣京畿之漕
上納其議公又言當於金口西預開減水口西南還
大河令其深廣以防漲水突入之患衆服其能八
年遷都水監十二年丞相伯顔公南征議立水驛
命公行視所便自陵州至大名又自濟州至沛縣
又南至吕梁又自東平至綱城又自東平清河逾
黄河故道至與御河相接又自衛州御河至東平
又自東平西南水泊至御河乃得濟州大名東平
泗汶與御河相通形勢爲圖奏之十三年都水監
併入工部遂除工部郎中是歳立局改治新暦先
時太保劉公以大明暦自遼金承用二百餘年浸
以後天議欲修正而薨至是江左旣平上思用其
言遂以公與賛善王公率南北日官分掌測驗推
歩於下而忠宣樞宻二張公爲之主領裁奏於上
復共薦前中書左丞許公能推明暦理俾參預之
公首言暦之本在於測驗而測驗之器莫先儀表
今司天渾儀宋皇祐中汴京所造不與此處天度
相符比量南北二極約差四度表石年深亦復欹
側公乃盡考其失而移置之旣又别圖爽塏以木
爲重棚創作簡儀髙表用相比覆又以爲天樞附
極而動昔人甞展管望之未得其的作候極儀極
辰旣位天體斯正作渾天象象雖形似莫適所用
作玲瓏儀以表之矩方測天之正圓莫若以圓求
圓作仰儀古有經緯結而不動公則易之作立運
儀日有中道月有九行公則一之作證理儀表髙
景虚罔象非眞作景符月雖有明察景則難作闚
几暦法之驗在於交會作日月食儀天有赤道輪
以當之兩極低昂標以指之作星晷定時儀以上
凡十三䓁又作正方案丸表懸正儀座正儀凡四
等爲四方行測者所用又作仰規覆矩圖異方渾
蓋圖日出入永短圖凡五䓁與上諸儀互相參考
十六年改局爲太史院以賛善公爲太史令公爲
同知太史院事給印章立官府是年奏進儀表式
様公乃對　御指陳理致一一周悉自朝至於日
晏上不爲倦公因奏唐一行開元間令南宫說
天下測景書中見者凡十三處今疆宇比唐尤大
若不逺方測驗日月交食分數時刻不同晝夜長
短不同日月星長去天髙下不同即目測驗人少
可先南北立表取直測景　上可其奏遂設監候
官一十四貟分道相繼而出先測得南海北極出
地一十五度夏至景在表南長一尺一寸六分晝
五十四刻夜四十六刻衡岳北極出地二十五度
夏至日在表端無景晝五十六刻夜四十四刻岳
臺北極出地三十五度夏至景長一尺四寸八分
晝六十刻夜四十刻和林北極出地四十五度夏
至景長三尺二寸四分晝六十四刻夜三十六刻
鐡勒北極出地五十五度夏至景長五尺一分晝
七十刻夜三十刻北海北極出地六十五度夏至
景長六尺七寸八分晝八十二刻夜一十八刻繼
又測得上都北極出地四十三度少北京北極出
地四十二度强益都北極出地三十七度少登州
北極出地三十八度少髙麗北極出地三十八度
少西京北極出地四十度少太原北極岀地三十
八度少安西府北極出地三十四度半强興元北
極岀地三十三度半强成都北極出地三十一度
半强西涼州北極出地四十度强東平北極出地
三十五度太大名北極出地三十六度南京北極
岀地三十四度太强陽城北極出地三十四度太
弱揚州北極出地三十三度鄂州北極出地三十
一度半吉州北極出地二十六度半雷州北極出
地二十度大瓊州北極出地十九度太十七年新
暦告成拜太史令公與太史諸公同上奏曰臣䓁
竊聞帝王之事莫重於暦自黄帝迎日推䇿帝堯
以閏月定四時成歳舜在璇璣玊衡以齊七政爰
及三代暦無定法周秦之間閏餘乖次西漢造三
統暦百三十年而後是非始定東漢造四分暦七
十餘年而儀式方備又百二十一年劉洪造乾象
暦始悟月行有遲速又百八十年姜岌造三紀甲
子暦始悟以月食衝檢日宿度所在又五十七年
何承天造元嘉暦始悟以朔望及弦皆定大小餘
又六十五年祖沖之造大明暦始悟太陽有歳差
之數極星去不動處一度餘又五十二年張子信
始悟日月交道有表裏五星有遲疾留逆又三十
三年劉焯造皇極暦始悟日行有盈縮又三十五
年傅仁均造戊寅元暦頗采舊儀始用定朔又四
十六年李淳風造麟德暦以古暦章蔀元首分度
不齊始爲緫法用進朔以避晦晨月見又六十三
年僧一行造大衍暦始以朔有四大二小定九服
交食之異又九十四年徐昂造宣明暦始悟日食
有氣刻時三差又二百三十六年姚舜輔造紀元
暦始悟食甚泛餘差數以上計千一百八十二年
暦經七十改其創法者十有三家自是又百七十
四年欽惟　聖朝統一六合肇造區夏專命臣等
改治新暦臣等用創造簡儀髙表慿其測到實數
所考正者凡七事一曰冬至自丙子年立冬後依
毎日測到晷景逐日取對冬至前後日差同者爲
準得丁丑年冬至在戊戍日夜半後八刻半又定
丁丑夏至得在庚子日夜半後七十刻又定戊寅
冬至在癸卯日夜半後三十三刻已卯冬至在戊
申日夜半後五十七刻半庚辰冬至在癸丑日夜
半後八十一刻半各減大明暦十八刻逺近相符
前後應準二曰歳餘自劉宋大明暦以來凡測景
驗氣得冬至時刻眞數者有六用以相距各得其
時合用歳餘今考驗四年相符不差仍自宋大明
壬寅年距至今日八百一十年每歳合得三百六
十五日二十四刻二十五分其二十五分爲今暦
歳餘合用之數三曰日躔用至元丁丑四月癸酉
望月食旣推求日躔得冬至日躔赤道箕宿十度
黄道箕九度有畸仍慿每日測到太陽躔度或慿
星測月或慿月測日或徑慿星度測日立術推筭
起自丁丑正月至已卯十二月凡三年共得一百
三十四事皆躔於箕與月食相符四曰月離自丁
丑以來至今慿每日測到逐時太隂行度推筭變
從黄道求入轉極遲極疾并平行處前後凢十三
轉計五十一事内除去不眞的外有三十事得大
明暦入轉後天又因考驗交食加大明暦三十刻
與天道合五曰入交自丁丑五月以來慿毎日測
到太隂去極度數比擬黄道去極度得月道交於
黄道共得八事仍依日食法度推求皆有食分得
入時刻與大明所差不多六曰二十八宿距度自
漢太初暦以來距度不同互有損益大明暦則於
度下餘分附以太半少皆私意牽就未甞實測其
數今新儀皆細刻周天度分毎度爲三十六分以
距線代管窺宿度餘分並依實測不以私意牽就
七曰日出入晝夜刻大明暦日出入晝夜刻皆㩀
汴京爲準其刻數與大都不同今更以本方北極
出地髙下黄道出入内外度立術推求每日日出
入晝夜刻得夏至極長日出寅正二刻日入戍初
二刻晝六十二刻夜三十八刻冬至極短日出辰
初二刻日入申正二刻晝三十八刻夜六十二刻
永爲定式所創法凡五事一曰太陽盈縮用四正
定氣立爲升降限立招差求得每日行分𥘉末極
差積度比古爲宻二曰月行遲疾古暦皆用二十
八限今以萬分日之八百二十分爲一限凡析爲
三百三十六限依垜疊招差求得轉分進退其遲
疾度數逐時不同蓋前所未有三曰黄赤道差舊
法以一百一度相減相乗今依筭術勾股弧矢方
圎斜直所容求到度率積差差率與天道實爲脗
合四曰黃赤道内外度據累年實測内外極度二
十三度九十分以圎容方直矢接勾股爲法求毎
日去極與所測相符五曰白道交周舊法黄道變
推白道以斜求斜今用立渾比量得月與赤道正
交距春秋二正黄赤道正交一十四度六十六分
擬以爲法推逐月每交二十八宿度分於理爲盡
十九年太史王公卒時暦雖頒然其推歩之式與
夫立成之數尚皆未有定稾公於是比次篇類整
齊分抄裁爲推歩七卷立成二卷暦議擬藁三卷
轉神選擇二卷上中下三暦註式十二卷二十三
年繼爲太史令遂上表奏進又有時候箋注二卷
修改源流一卷其測驗書有儀象法式二卷二至
晷景考二十卷五星細行考五十卷古今交食考
一卷新測二十八舎雜座諸星入宿去極一卷新
測無名諸星一卷月離考一卷並藏之官二十八
年有言漕事便利者一謂灤河自永平挽舟踰嶺
而上可至上都一謂瀘溝自麻谷可至㝷麻林朝
廷令各試所說其謂灤河者至中道自知不可行
而罷其謂瀘溝者命公與徃亦爲哨石所阻舟不
得通而止公因至上都别陳水利十有一事其一
大都運粮河不用一畞泉舊源别引北山白浮泉
水西折而南經瓮山泊自西水門入城環匯於積
水潭復東折而南出南水門合入舊運粮河每十
里一置牐比至通州凢爲牐七距牐里許上重置
斗門互爲提閼以過舟止水　上覽奏喜曰當速
行之於是復置都水監俾公領之首事於二十九
年之春告成於三十年之秋賜名曰通惠役興之
日　上命丞相以下皆親操畚鍤爲之倡咸待公
指授而後行事置牐之處徃徃於地中偶值舊時
甎木時人爲之感服船旣通行公私省便先時通
州至大都陸運官粮歳若干萬石方秋霖雨驢畜
死者不可勝計至是皆罷是秋車駕還自上都
過積水潭見其舳艣蔽水天顔爲之開懌特賜公
錢一萬二千五百緡仍以舊職兼提調通惠河漕
運事公又欲於澄清牐稍東引水與北埧河接且
立牐麗正門西令舟楫得環城徃來志不就而罷
三十一年拜昭文舘大學士知太史院事大德二
年召公至上都議開鐡幡竿渠公奏山水頻年暴
下非大爲渠堰廣五七十歩不可執政吝於工費
以公言爲過縮其廣三之一明年大雨山水注下
渠不能容漂没人畜廬帳㡬犯行殿翌日天子北
狩謂宰臣曰郭太史神人也可惜不用其言七年
詔内外官年及七十並聽致仕公以舊臣且朝廷
所施爲獨不許其請至今翰林太史司天官不致
仕者咸自公始延祐三年某月日卒年八十六公以
純德實學爲丗師法然其不可及者有三一曰水利之
學二曰暦數之學三曰儀象制度之學決金口以
下西山之栰而京師材用是饒復唐來以漑瀕河
之地而靈夏軍儲用足引汶泗以接江淮之派而
燕呉漕運畢通建斗牐以開白浮之源而公私陸
費由省又前後條奏便冝凡二十餘事相治河渠
泊堰大小數百餘所其在西夏甞挽舟遡流而上
究所謂河源者又嘗自孟門以東循黄河故道縱
廣數百里間皆爲測量地平或可以分殺河勢或
可以溉灌田土具有圖誌又嘗以海靣較京師至
汴梁地形髙下之差謂汴梁之水去海甚逺其流
峻急而京師之水去海至近其流且緩其言信而
有徴此水利之學其不可及者也古暦天周與歳
周小餘同於日度四分之一漢魏以來漸覺不齊
遂有破分之說而立法未均任意進退公乃毎以
百年爲率小餘之下増損各一以之上推徃古下
驗方來無不脗合且自太初迄于大明名暦七十
餘家其見施用於丗者四十有三類多冩分換母
誇誑一時間有翹出如宋元嘉唐大衍近丗紀元
不過三數然亦未臻至當考驗天事始雖親宻旋
巳不效公所爲暦測驗既精設法詳備行㡬五十
年未嘗一有先後天之差去積年日法之拘無寫
分換母之陋此暦數之學其不可及者也舊儀旣
多蔽礙且距齒但有度刻而無細分以管望星漸
外則所見漸展尤難取的公所爲儀但用天常赤
道四游三環三距設四游於赤道之上與相套在
内同附直距於四游之外與雙環兩間同結線距
端凡測日月星則以兩線相望劈取其正中所當
之刻之度之分之杪之數舊八尺謂夏至之景尺
有五寸千里而差一寸其說見於周官周髀等書
千里而差一寸唐一行已嘗駮議八尺之表表􁃠
景促古今承用未之或革公所爲表五倍其舊懸
施横梁毎至日中以符竅夾測横梁之景折取中
數與舊表但取表之景者殊爲審當公於
世祖朝進七寳燈漏今大明殿毎朝會張設之其
中鐘皷皆應時自鳴又嘗進木牛流馬雖不盡得
諸葛舊制亦自機妙　成宗朝進櫃香漏又作屏
風香漏行漏以備郊廟從幸大德二年起靈臺水
渾運渾天漏大小機輪凢二十有五皆以刻木爲
衝牙轉相撥擊上爲渾象點畫周天星度日月二
環斜絡其上象則隨天左旋日月二環各依行度
退而右轉公又嘗欲倣張平子爲地動儀及候氣
宻室事雖未就莫不究極指歸此儀象制度之學
其不可及者也初公年十五六得石本蓮花漏圖
已能盡究其理及隨張忠宣公奉使大名因大爲
皷鑄即今靈臺所用銅壷又得尚書璇璣圖規竹
篾爲儀積土爲臺以望二十八宿及諸大星及夫
見用觀其規畫之簡便測望之精切功智不能私
其議羣衆無以參其功王太史剛克自用者也每
至公所覩其匠制未嘗不爲之心服魯齋先生言
論爲當代法因語及公以手加額曰天佑我元似
此人世豈易得嗚呼其可謂度越千古矣
　濟南路大都督張公行狀　張起巖
公張姓諱宏字可大世爲濟南人祖榮屬金季䘮
亂保民壁鄒平縣之黌堂嶺國兵下版其軍民五
十餘萬歸欵以勞績始受命爲東諸侯安集流亡
政尚仁厚所部殷足而境内以治庚寅歳覲
太宗皇帝賜錦衣三襲坐諸侯王上從攻河南睢
陽沛徐邳獲其兖王國用安伐宋破棗陽仇城六
安未甞濫及無辜以言脫民于兵甚衆
世祖臨御詢䦕國有功臣首及之優詔獎勵以濟
南公致仕有慶及子孫長保河山之誓之語考邦
傑襲爵勤於撫字凡可以𥙿民生植邦基者力陳
于上賦之病民者數請蠲貸皆報可且以新造金
虎符異金織幣服賜之而民或不堪賦及不得請
至均爲代輸之流民以歸疲瘵以蘇事集而人不
擾朝廷考課爲天下最乃割河間之将陵臨邑䓁
六處以旌治績仍升将陵爲州初以質子侍王藩
娶阿可亦眞氏生公性長厚自㓜嶷然有成人風
長博通諸國語及嗣爲政一以繼志述事爲心屬
歲大旱徒歩四十里禱雨龍洞既奠而雨霑足其
在軍旅拊循士卒號令嚴明于襄于揚累奏戰功
世祖皇帝在王邸捴率兵伐宋公爲前鋒得生口
輙詢山川地形途所從出城郭向背主将誰某倉
廪所實㡬何守兵㡬何一一爲　上陳之且逆䇿
其可勝之狀畫其進取當自某處當用兵若干若
指諸掌暨捷卒如所䇿　上毎曰汝殆身親歴耶
何其言之信也㧞木欒山寨獲男女萬餘口咸釋
之俾復生聚宋人以王師之至所向欵附至陽羅
堡　上視師江北岸小山公進言彼宋舟師雖衆
我以四百艘可必取之請偕水軍先濟江許之奪
其大舡名白鷂者一大戰江中連勝我師増氣其
偏将以二百艘直抵南岸宋師奔潰而公之北斗
旗巳樹矣上隨整諸軍渡江至鄂州公啓城東南
維彼悉衆守禦號難攻請先諸軍以攻彼旣下則
城自陷矣攻之登其陴宋人悉力來奪公連戰復
破之城随䧟上命公籍府庫秋毫不私師旋部
降民數千徙之内地嬰孺無失或有疾命醫視之
皆全活　上正位宸極有詔若曰乃祖爲國有收
撫之勲治郡存節儉之業其父相繼致力於民承
襲至卿餘風尚在又随朕南進殊有功勞可遵奉
先朝聖旨依舊懸帶虎符授濟南府行軍萬户管
民緫管之職凡在所屬並聴節制敬持朕命愼守
卿司中統三年春李璮叛兵起益都率逆徒數萬
擣濟南前此公億知其端條其逆跡等十事大畧
以爲諸路城壁不修而益都因澗爲城國初以全
師攻之數年不下今更包以甎石而儲粟於内且
留壯丁之轉輸者于府其志欲何爲哉又諸路兵
乆從征伐不得休息率皆困弊而璮假都督之重
擁彊兵至五七萬日練習整厲名爲討宋而實不
出境士卒唯知璮之號令不復知禀朝廷之命平
章王文統故璮參佐儻中外連構窺伺間隙以逸
待勞此尤可慮又大駕前歳北征羣臣躬扞牧圉
而璮獨以禦宋爲辭旣不身先六軍復無一校以
從本欲休養士卒以覘國家虚實及駕還京師諸
侯朝覲璮又不至不臣之心路人共知國家去歳
遣使徃宋寔欲百姓休息璮獨不喜其和奸欺叵
測方發兵邊境下竊兵威上失國信又如市馬諸
路無論軍民槩屬括買獨不及益都而璮方散遣
其徒於别境髙其直以市其王文統與璮締交於
此尤著又中統鈔法諸路通行唯璮用漣州㑹子
所領中統鈔頋於臣境貿易諸物商人買鹽而鈔
不見售又山東鹽課之額歳以中統鈔計爲三千
五百定近年互爲欺誑省爲二千五百定餘悉自
盜屬法制𥘉新冝復舊額而欺盜仍前又前歳王
師渡江宋人來禦璮乗其隙偶䧟漣州輙貪其功
悉留歳賦爲括兵用而又侵及鹽課誠使璮絶淮
而南歳䧟一二城壁去杭尚逺方今急務政不在
此而徒以兵賦假之不可不慮今亟冝罷王文統
而擇人代璮且徴璮從攻西北足以破其姦謀必
東南須璮鎭戍刺眞督兵西南緩急豈能相及又
不若掇璮北行爲䇿之善也如或不然尚冝中設
都督内足以分其勢而伐其謀外足以鼎立而禦
侮也公以其言袐俟燕間以聞二年元㑹上命
公酒知公意有所陳謂之曰卿比還當陛見朕與
卿有言也十六日　上獵近郊宿郊壇旁夜召公
與語公遂具奏上諭近侍以軍國宻計母泄至
是璮兵西來城守之卒數不滿千公遂偕其祖濟
南公告變京師半道詔以諸王合必赤緫兵擊之
有旨諭衆安業俾郡縣兵從公討賊割山東鹽課
以濟師仍戒諸道兵母肆侵掠以公爲前導而璮
已㩀濟南諸道兵既合詔無攻城以傷吾民乃築
城周六十里圍之璮既不得出公率卒青齊境上
斷其饟道攻下寨柵脅從之民相率歸正逆徒數
突圍公及諸軍逓却之以功遷大都督秋七月甲
戍璮伏誅公言濟南民皆王民城爲逆徒盜㩀今
罪人斯得恐軍士例肆虜掠請戒敕兵毋入城於
是王遣将分掌門鑰㝷有卒禠民婦衣斬首以徇
諸軍肅然至元初例遷眞定路緫管兼府尹加鎭
國上将軍有故吏掇拾公諸父罪辭連公　上以
其有功特原之然猶免所居官九年師次襄陽起
公爲懐逺大将軍新軍萬户佩金虎符宋安撫吕
文煥守襄陽攻之不下諭之不從最後遣人徃招
吕曰得張濟南一言吾無盟矣公持詔徃諭文煥
遂舉城降十年授襄陽等處統軍使緫兵十七萬
人十三年宋平公悉歸功諸将以在軍旅歳乆積
勞成疾堅乞骸骨以歸與人言未甞及平宋事公
生遼東兀魯囬河又其二父爲藩王妃性樂其風
土且便畜牧遂晋居間歲一至濟南優㳺睱像以
佚其老二十四年十一月𥘉五日薨于濟南私第
之正寢享年五十有九夫人某氏趙氏姜氏二子
元節趙出元里姜出四女長也速貴爲諸王忽刺
忽児妃次適姜從吉次爲金剛奴王妃次適洪澤
屯田千戸梁紹祖諸王乃　之叛連謀于兀訥忽
赤金剛奴也速貴以􁃸順禍福反覆開諭不听故
及於􁧻始逮赴詔獄有㫖詰之曰若與乃頑搆乱
亦甞有人諭止若等否彼具以妃所陳對　上嗟
異曰是濟南張相子朕知其然矣命索之軍中賜
楮幣二千五百緡給傳歸濟南飬疾有司供億元
貞𥘉山東憲司以妃忠孝大節素著而供需不時
継乞賜田以足廩餼事聞加賜二萬緡元節襲公
爵宣武將軍征西萬戸元里𬒳呉王教建昌路逹
魯花赤男孫二那懷襲征西萬戸次某起巖先丗
故濟南僚属㓜及侍諸父暨聞中表老人語公家
善政嘉績猶歷歷能誦言流寓東平益都境其耆
年叟亦論東諸侯為政尚忠厚崇信義而不奪其
力惟濟南為然餘弗及也至元之罷侯守民盖有
視其故㑦如路人甚至追咎怒罵如仇讎者公遷
眞定民傾城攀留西至郭門咸嗚咽俯伏羅拜至
擁馬不得行曰我公不復惠我民矣公亦悲莫能
仰視諭解乆之方得出郊民望哭聲震原野又懐
思遺愛爲樹碑頌徳祝其富夀及公被新軍萬戸
之命過家覲濟南公民聞公之至郊迎者相望於
外里巷室家恱喜於内是果何自而致哉良由濟
南公性鍾仁恕動合天理推之以惠其民先公及
公一遵其政故得民也如此又聞青冦逼濟南濟
南公怒曰國家何負李全而賊子敢爾昔吾壯盛
時全猶不敢易吾賊子何爲者耶惜吾身老兵戍
宋境不時至致賊子得肆其逆吾唯以死捍賊終
不鬪吾民也於是誓衆曰凡吾子孫卒属有不一
力討賊者吾有劔在衆聞其言勇自百倍乃諭僚
属士民壁南山自保躬将輕騎駐将陵以拒璮故
識者謂濟南公寜以身綴豕突之鋒而不忍死其
民於矢石之下其忠仁勇爲何如也故身備五福
顯膺上爵善始令終復有先公與公以濟其美天
之報施理不誣也公嗣子元節忠勤㢘正鎭禦有
方緫戎逺征威惠兼濟甞爲征西元帥府薦充副
都元帥國家有大慶賚恩數與諸王等元節偕其
諸兄以公平昔事迹求爲行狀故詳録其實而以
謏聞附庻備宗工鉅儒之采擇云
國朝文類卷第五十
國朝文類卷第五十一
墓誌
　　故金漆水郡侯耶律公墓誌銘　元好問
金天興初元三月廿七日金昌府䧟靜難軍節度
使致仕􁇀水郡侯貞死之公遼族河間人初以護
衛事章宗累遷左将軍貞祐丙子奉㫖分領關陜
軍朔方兵猝破潼關主帥訛可力不支失利於乾
石壕之間将卒多被俘執公義不受辱引佩刀自
刺且投大澗中刺不殊下澗數丈礙大樹而止明
日朔方兵退左右求公得之扶舁歸洛陽事聞朝
廷馳遣尚醫救之即拜同知河南府事未幾改孟
州經略使歷歸德知府西安軍節度使昌武軍節
度使知河州再任昌武入爲殿前右副都點檢換
左副轉武衛軍都指揮使河南改金昌府升中京
以公權畱守行帥府事俄拜靜難軍節度使明年
請老間居洛陽至是城䧟公族屬有在朔庭秉大
權者得公兵亂中将由孟津渡北行公嘆曰吾家
丗受國恩吾由侍衛起身至秉旄節向在乾石壕
巳分一死今北行欲何求耶乃不食七日而死時
年六十七天人納合氏負遺骨藁塟聊城後二年
夫人殁乃合塟焉夫人在時甞求予銘公墓其殁
也其弟重以臨終之言爲託故略爲次第之嗚呼
丗無史氏乆矣遼人主盟将二百年至如南衙不
主兵比司不理民縣長官專用文吏其間可記之
事多矣泰和中詔修遼史書成㝷有南遷之變蕳
冊散失世復不見今人語遼事至不知起滅凡幾
主下者不論也通鑑長編所附見及亡遼録北顧
備問等書多敵國誹謗之辭可盡信邪正大初予
爲史院編修宫當時九朝實録巳具正書藏祕閣
副在史院壬辰喋血之後又復與遼書等矣可不
惜哉故二三年以來死而可書如承㫖子正中郎
將良佐御史仲寧尚書仲平大理德輝點檢阿散
郎中道逺右司元吉省講議仁卿西帥楊沃衍奉
御忙哥宰相子伯詳節婦參知政事伯陽之夫人
長樂妻明秀孝女舜英予皆爲誌其墓夫文章天
地之元氣無終絶之理他日有以史學自任者出
諸公之事未必不自予發之故不敢以文不足起
其事爲之辭嗚呼可不惜哉銘曰
謂辱也而不屈焉謂喪也而不失焉頽波方東有
物屹焉天奪于人我獨也天孰爲爲之樂我所然
國殤纍纍骨肉棄捐維公之藏土厚木堅殆天以
後死者爲金石無窮之傳銘以表之慰彼下泉
　　雷希顔墓誌銘　元好問
南渡以來天下稱宏傑之士三人曰髙廷玉獻臣
李純甫之純雷淵希顔獻臣雅以竒節自負名士
喜從之游有衣冠龍門之目衛紹王時公卿大臣
多言獻臣可任大事者紹王方重吏貟輕進士至
謂髙廷玊人才非不佳恨其出身不正耳大安末
自左右司郎官出爲河南府治中卒以髙材爲尹
所忌瘐死雒陽獄中之純以薊州軍事判官上書
論天下事道陵竒之詔參淮上軍仍驛遣之泰和
中朝廷無事士大夫以宴飮爲常之純於朋㑹中
或堅坐深念咄咄嗟唶若有且夕憂者或問之故
之純曰中原以一部族待朔方兵然竟不知其牙
帳所在吾見華人爲所魚肉去矣聞者訕笑之曰
四方承平餘五六十年百姓無狗吠之警渠不以
時自娛樂乃妖言耶未幾北方兵動之純從軍還
知大事巳去無復仕進意蕩然一放於酒未甞一
日不飮亦未甞一飲不醉談笑此丗若不足玩者
貞祐末甞召爲右司都事巳而擯不用希顔正大
𥘉拜監察御史時主上新即位宵衣旰食思所以
弘濟艱難者爲甚力希顔以爲天子富於春秋有
能致之資乃拜章言五事大略謂精神爲可養𥘉
心爲可保人君以進賢退不肖爲職不宜妄費日
力以親有司之事上嘉納焉庚寅之冬朔方兵突
入倒迴谷勢甚張平章芮公逆擊之突騎退走塡
壓谿谷間不可勝筭乗勢席卷則當有謝玄淝水
之勝諸将相異同欲釋勿追奏至廷議亦以爲勿
追便希顔上書以破朝臣孤注之論謂機不可失
小勝不足保天所予不得不取引援深切灼然易
見而主兵者沮之䇿爲不行後京兆鳳翔報北兵
狼狽而西馬多不暇入銜數日後知無追兵乃聚
而攻鳳翔朝廷始悔之至今以一日縱敵爲當國
者之恨凡此三人者行軰相及交甚歡氣質亦略
相同而希顔以名義自檢彊行而必致之則與二
子爲絶異也蓋自近朝士大夫始知有經濟之學
一時有重名者非不多獨以獻臣爲稱首獻臣之
後士論在之純之純之後在希顔希顔死遂有人
物渺然之歎三人者皆無所遇合獨於希顔尤嗟
惜之云希顔别字季黙渾源人考諱思大定末仕
爲同知北京路轉運使事希顔其暮子也崇慶二
年中黃裳榜進士乙科釋褐涇州録事不赴換東
平府録事以勞績遥領東阿縣令調徐州觀察判
官召爲荆王府文學兼記室參軍轉應奉翰林文
字同知制誥兼國史院編脩官考滿再任俄拜監
察御史以公事免用宰相侯莘卿薦除太學博士
還應奉終于翰林修撰累官太中大夫娶侯氏子
男二人公孫八歲宜翁四歲女二人長嫁進士陳
某其㓜在室𥘉希顔在東平東平河朔重兵處也
驕将悍卒倚外冦爲重自行䑓以下皆務爲摩拊
之希顔莅官所以自律者甚嚴出入軍中偃然不
爲屈故頗有喧譁者不數月閭巷間家有希顔畫
像雖大将亦不敢以新進書生遇之甞爲戸部髙
尚書唐卿所辟權遂平縣事時年少氣銳擊豪右
發奸伏一縣畏之稱爲神明及以御史廵行河南
得贜吏尤不法者榜掠之有至四五百者道出遂
平百姓相傳雷御史至豪猾望風遁去蔡下一兵
與權貴有連脫役遁田間時以藥毒殺民家馬牛
而以小直脅取之希顔捕得數以前後罪立杖殺
之老㓜聚觀萬口稱快馬爲不得行然亦坐是失
官希顔三歲喪父七歲養於諸兄年十四五貧無
以爲資乃以胄子入國學便能自樹立如成人不
二十游公卿間太學諸人莫敢與之齒渡河後學
益博文益竒名益重爲人軀幹雄偉髯張口哆顔
渥丹眼如望羊遇不平則疾惡之氣見於顔間或
嚼齒大罵不休雖痛自摧折猝亦不能變也食兼
三四人飲至數斗不亂狉酒淋漓談謔間作辭氣
縱横如戰國游士歌謡慷慨如關中豪傑料事成
敗如宿将能得小人根株窟穴如古能吏其操心
危慮患深則又似夫所謂孤臣孽子者平生慕孔
融田疇陳元龍之爲人而人亦以古人期之故雖
其文章號一代不數人而在希顔仍亦餘事耳希
顔年四十六以正大八年辛卯八月二十有三日
暴卒後二日葬戴樓門外三王寺之西若干歩好
問與太原王仲澤哭之因謂仲澤言星殞有占山
石崩有占水斷流有占斯人巳矣瞻烏爰止不知
於誰之屋耳其十月北兵由漢中道襲荆襄京師
戒嚴銘曰
維季黙父起營平弱齡飛騫振厥聲僃具文武任
公卿百出其一丗巳驚紫髯八尺傾漢庭前有趙
張耻自名目中中敵無遁情太息流涕請進兵揜
聦不及馳迅霆一日可復齊百城天網四靣開鯢
鯨砥柱不捄洪濤傾望君佐王正邦經或當著言
垂日星一僨不起誰使令如秦而帝寜勿生不然
亦當蹈東𬈑元精炯炯賦子形溘焉寧與一物并
千年紫氣鬱上征知有龍劔留泉扃何以驗之石
有銘
　　孫伯英墓誌銘　元好問
伯英在太學時所與游皆一時名士故相程公日
新判河南伯英居門下甚愛重之貞祐𥘉中原受
兵朝廷隔絶府治中髙廷玊獻臣接納竒士號爲
衣冠龍門大尹復興惎之會有爲飛語者云治中
結客将據河以反遂爲尹所搆凡所與徃來者如
雷淵希顔王之竒士衡辛愿敬之俱䧟大獄危有
一網之禍伯英出入府寺人爲出死力者多故得
光事遁去依殷輔之商州變姓名從外家稱道人
王守素會赦乃歸貞祐丙子子自太原南渡故人
劉昻霄景玄愛伯英介予與之交因得過其家登
壽樂堂飲酒賦詩尊爼間談笑有味使人乆而不
厭伯英時年四十許困名埸巳乆重爲丗故之所
摧折稍取莊周列禦冦之書讀之視丗咮蓋漠然
矣予意其本出将家氣甚髙巳浙節爲書生束以
詩禮優柔饜飫偶以緼藉見名其鬱鬰不能平者
時一發見知縛虎之急一怒故在丗巳亂天下事
無可爲思得毀裂冠冕投竄山海以高騫自便日
暮途逺倒行而逆施之古人或爲抱關或仕執翿
或妄從博徒賣漿者游其畫皆出於無聊頼之至
耳非本志也又明年客有來崧山者云伯英真爲
黃冠師矣正大庚寅十月十九日殁于亳之太清
宫春秋五十有一因即其地葬之曽祖堅金初以
軍功贈龍虎衛上将軍隴州刺史祖汝楫武略将
軍魯山令父鈞武義将軍昌州鹽使司判官室劉
氏前殁子璋壻同郡王好禮伯英𥘉名邦傑後改
天和孫氏雄州容城人居雒陽四丗矣銘曰
馬逸覂駕犢健破車霸略所貪丗議之拘我足天
衢彼責守閭我材明堂彼求侏儒蚩蚩之與曹而
昩昩之與居俱腐草木孰别以區千百載而下或
有攓蓬而問者又焉知其輕丗肆志自放於方之
外以耗壯心而老歳月歟
　　聶孝女墓誌銘　元好問
五臺聶天驥元吉爲尚書左右司貟外郎壬辰之
冬車駕東狩元吉留汴梁明年正月二十有三日
崔立舉兵反殺二相省中元吉𬒳兵創甚女日夜
悲泣謁醫者療之百方至刲其股雜他肉以進而
元吉竟不可捄時京城圍乆食且盡閭巷間有嫁
妻以易一飽者重以喋血之變剽奪陵暴無復人
紀女資孝弟讀書知義理思以大義自完塟其父
之明日乃絶脰而死士大夫賢之有爲泣下者女
字舜英年二十二甞嫁爲進士張伯豪妻伯豪死
歸父毋家嗚呼壬辰之亂極矣中國之大百年之
乆其亡也死而可書者權參知政事翰林學士承
㫖子政右丞大用御史大夫仲寧戸部尚書仲平
大理徳輝點檢阿撒郎中道逺省講議仁卿奉御
忙哥宰相子伯祥宿直将軍長樂妻眀秀參知政
事伯陽之夫人與孝女十數人而己且有婦人焉
夫一昹有不可謂之絶一目張不可謂之亂一夫
有立志不可謂之土崩痛乎風俗之移人也孝女
合塟張氏墓在某所銘曰
嫈政之姊哭徇其季千祀有傳猶聶之丗嗟惟孝
女之死自遂死而有知及父於隧以子則孝以婦
則義以斷則勇以守則智於今之人麟鳳之瑞莫
靳者名天曰羙器不於士夫一女之卑銘以表之
并志予愧
　　南京轉運司支度判官楊公墓誌銘　許衡
公諱天徳字君羙其先耀之羙原人徙同官至高
祖儀徙髙陵丗業農曽祖諱亨祖諱植始爲縣吏
父諱禮以大定庚子歲十二月庚子生公于北郭
公之父雅好儒而仲兄茂實克家厚資公使游學
公亦篤勤能副所望旣隷業太學登興定二年進
士第釋褐𥙷博州聊城丞未及赴辟陜西行臺掾
㝷權大理寺丞繼擬主長安簿未幾正主慶陽安
化簿㝷辟徳順之隆徳今再辟安化今𥙷尚書都
省掾遷轉運司支度判官京城不守流寓宋魯間
十年而歸長安公自讀書入仕至于晚歲風節矯
矯始終不少變其爲隆徳也𬒳圍於徳順冐圍請
援以死期於復命及復立縣治撫養瘡痍誅鋤強
梗民頼以安慶陽之圍也復任安化主師以公忠
勤使兼録事并鎮撫軍民又牒令判府事晝夜不
遑處盡智畢力拒守踰年居民餓死殆盡卒逮救
至圍解召公還京師公歎曰旣不能救民之死又
暴其骸而去之吾不忍也擾攘中竟留月餘悉收
塟之其忠主愛民若此亂後士夫或不能自守而
公於勢利藐然如浮雲晚讀大學解沿及伊洛諸
書大嗜愛之常語人曰吾少時精力奪於課試殊
不省有此今而後知吾道之傳爲有在也埋没篆
刻中幾不復見天日目昬不能視書猶使其子講
誦而朝夕聴之以是自樂及有疾親友徃問之談
笑歌詠不衰曰吾晚年幸聞道死無恨矣以戊午
歲十月四日卒于家春秋七十有九公娶冦氏早
亡一女適三原郭孝㢘再娶太常少卿京兆孫通
祥之女一子曰㳟懿孫男曰寅孫女二人皆㓜以
是年十二月十日塟于髙陵閏國鄉奉政原之先
塋公子孝㢘篤實克紹先志平居事公巳著信於
朋友而執喪哀毀至五日不食寢苫枕塊居廬啜
粥又能行古道其治喪一從公之遺命用司馬氏
朱氏攷訂古禮民迷固乆而公獨得以禮塟有子
如此公爲不朽矣河内許衡敬叙其事而爲之誌
且系銘曰
出也有爲死生以之處也有守不變于時日臨桑
榆學喜有得其知益精其行益力吾道之公異端
之私瞭然胸中洞析亳釐外私内公息邪詎詖俯
仰古今可以無愧受全于天復歸其全尚固幽藏
無窮歳年
　　易州太守郭君墓誌銘　劉因
金貞祐主南渡而元軍北還是時河朔爲墟蕩然
無統強焉弱陵衆焉寡暴孰得而控制之故其遺
民自相吞噬殆盡間有豪傑之姿者則天必誘其
衷使聚其鄉鄰保其險阻示以紀律使不相犯以
相守望卒之事定而後復業凡今所存非其人則
其人之子孫也嗚呼蓋亦無幾矣而向之所謂豪
傑者後皆眞擁雄城而爲大官其子孫或沿襲取
将相凡其宗族故舊與同事者亦皆布列在位享
富貴之樂而其所頼以存及其子孫則爲之臣民
而服其役出租賦而禄之彼亦非幸也蓋天以是
報其功人以是報其力僅適平而巳易之蔡國張
公柔則當時開壁於易山諸砦者君其女兄子也
君諱弘敬字彦禮易州定興人曾祖安仁祖儀皆
業農考彦成以諄謹勤力爲蔡公所倚任甞攝行
元帥事君性警敏羙姿容讀書善射蔡公器之復
以女妻焉丁未授束鹿長庚戍遷易州太守壬子
改完州易人以善政請於是復爲易州時官制未
立諸侯得自辟署曰長曰太守皆從一時之制云
以甲寅三月十日卒以是月二十一日葬於河内
之兆子男一人奉議大夫謙即夫人張氏出也後
三十年謙泣涕來請曰謙不幸早孤今思所以報
吾親欲得先生長者一言以銘其墓託以不朽庶
幾少慰人子之心乃拜旣許又拜予迫於禮文謹
且僃而終銘之銘曰
生物爲心乃厭其蕃自㳙㳙而洪河洪河滔滔沃
之焦山曾不思造物之艱難顧兹方慘而有忻茁
然頋果孰靳天心可觀史氏命凡胡甚不仁斬首
曰級書多是勤抑不知取賞于一時之所私事者
乃所以受罰于千萬丗公共之天孰不知急此而
獨使道家爲知言易山峩峩昔誰壁門易山之民
今誰子孫爲斯人之壻也爲斯人之子也爲易州
者固宜斯人兹實其墳
　　新安王生墓誌銘　劉因
新安王綱居母喪以哀毁致疾繼而其父病作而
綱竟以憂終其師容城先生爲銘其墓其辭曰
禮之未制也人或徑情人之未知也禮有失平生
制禮之後爲學禮之人不俯就之而夭禍是嬰如
九原之可作将聲言以責生雖然出繼有嗣終養
有兄生没其寧事有過厚薄俗可驚吾當作銘
　　湖南宣慰使趙公墓誌銘　盧摯
大徳十有一年冬前湖南宣慰使趙公薨於潭州
居第明年秋七月其子彌寧等室堊服衰釋杖叩
首泣血東向拜飭介走書江東報其父執涿郡盧
摯寧不天先君子捐諸孤塟有日乞銘其館士文
學掾吉張圖南實公行治甚悉而文麗以札翰曰
宣慰公薨且塟宜有銘寧聚其宗謀銘咸願公銘
且非公銘孰銘惟先生與銘公諱淇字元徳丗族
望臨淄霍者五季時刺撫州後徙家衡山至五丗
祖士庠贈奉議郎贈楚國公諱丗勣者奉議子也
生贈魯國公棠棠季曰常生方後魯國累官某官
謚忠肅者於公爲祖實生考右丞相冀國忠靖公
奏公㓜竒儁誦書若宿習年七歲䕃𥙷承奉郎明
年中童子舉選甫冠起家四川宣撫司主管機宜
文字官列郡至廣南東路發運使積階朝奉大夫
貼職自直秘閣四遷右文殿修撰内除由藉田令
至尚書刑部侍郎位望寖隆而宋祚終矣将浮海
而南王師巳至其地宋太后詔舊臣納𣢾遂附順
是時至元十有五年也行省署公廣東宣撫使秋
七月覲于上都
丗祖勞問甚至有制授中奉大夫湖南道宣慰使
錫佩金虎符犒予優渥使七年而代用薦者召遂
辭疾致事𥘉公自宣屬沿檄至承宣使夏貴軍戰
黄之白鹿磯冐矢石銳甚諸将勇之其倅信前倅
㢮靡吏姦莫何問乃斡經賦㢘賕胥數背法之羣
駴愕無敢犯令守趙希訜悚然不敢少年易公曰
始疑倅莫瘉前倅今倅儁果乃復賢逺前倅郡舊
屯威果指揮兵二千餘悍驕不制適郡守惟肖至
閱犒未集衆忿譟謀害土臣吏皆竄守惶遽無䇿
公語衆淮漢卒戍數千里外晝夜不遑息少墯慢
輙刑誅無貸若軰未嘗身顔行坐靡縣官敢爾即
徙徼填圉杖倡亂者百衆羅拜引罪去臣猾孔和
軰搆桀横吏十數蠚螫郡縣累政循嘿置度外民
茹噎莫能吐氣時憲江東合東叟皆名才監司逮
捕弗能得及公攝守隂授卒方略盡得羣惡其人
皆貲累鉅萬衆猶慮其賄免公期三日獄具杖黥
錮諸圜越四日邸槧果緩其獄皆巳死矣民始帖
服神其政咸曰非趙通判廉明即被枉吾曹奚所
於訴及守興國移泰皆能一兵民之政民裕而賦
饒時論能之衢冦蠭起連江浙數郡逐憲臣嶸守
囦東守命公分殿司兵二千從公曰果爾将蹀血
三輔請單騎至衢覘盜緩急財馳嚴郊有執冦至
者廼民訟田官不能直憤激相讎脅平民互黨助
蔓冦公知亂苗語其人彼起釁繇訟直之豈不在
我若釋兵而農置若罪或頑弗革若曹能捕致易
罪以賞脅旣良民即自㧞盜藪知傃郷罪除否則
必薙􁛜無遺餘廼巳遂縱去有頃復獲盜數十亦
諭遣之乃掲示福禍如所諭聽浹旬歸業俾黃衣
腰鈴卒四徃田間手旗大呼新太守榜至賊衆讀
榜皆釋兵盡一日散去衢遂寧郡勢人干政者前
守常頫痀奉㫖意公至啽㗲不敢岀一語橈法於
是新郡治作孔子廟校官梓四書以摩勵諸生去
郡未幾冦復作張甚再至輙弭公忠實和雅英暢
厚易早歳莅政以敏銳著稱晚廼弢縮沖漠權以
適義其豪爽超特之氣猶時時有不能掩者至取
友接物識監劙然而渾若無跡仁愛博濟惠利公
私者不可殫言未冠業進士有才名下筆動千數
百言便弓馬引強射逺發命中竊弦其弓者莫能
撼毛髪雅有巧思多藝洞曉音律尤妙琴事琴操
多自譜琴岀其手斵者琴工音焉以爲賢丗所寳
古琴逺甚古樂夫傳稽籍賾思刌分黍我以諧雅
族旣作潭校之樂逺落好古者徃徃迭至問焉劬
書殖學旁極佛老醫卜靡不該洽所著詩文樂府
曰太初紀夢二十餘卷藏於家公以平逺自命太
初其别號平逺之名聞天下朋游間多穹貴大賢
契予尤深者故參政徐公子方太子賔客姚公端
父平章何公仲韞左丞趙公伯華然公非藉數公
爲重數公者毎以締交得公不失所重也公薨以
是年十有一月辛未卜以至大元年冬十有二月
庚申塟潭之寜郷縣原塘坎山之原夫人寧國呉
氏宋參知政事莊敏公淵女前公薨子男四人長
即彌寧疾癈彌寀彌審彌寛審前卒女二人淑儀
適萬戸馬繼祖以疾絶昬歸寧淑正尚㓜孫男六
人巖以祖廕當𥙷官嵩岦　旹耑女三人曽男孫
一人山童女二人摯甞謂公門閥人地文武猷爲
識度噐業以之位臺閣職論思權亮治體潤色太
平是特餘事果若都将相謀軍國以究其輔丗願
忠之藴海内有識者其誰曰不然而遂疾致於家
者二十餘年而公薨矣嗚呼悲夫銘曰
皇武于南一呉會只維彼臣室喬木蔚只曷器其
材備脩能只奚寘清廟斯齍敦只爰諏疑謀斯蓍
蔡只爰搆大厦斯棟載只鳳儀麟趾瑞昭代只侯
薖侯軸逺殆悔只沉浮星歲存藴槩只云胡不弔
哲人敝只工垂般輸靡所倍只䕫曠弗音襄武邁
只媸妍白緇孰辨裁只悼言作之徒永慨只掩石
鑽辭燁幽竁只
　　監察御史蕭君墓誌銘　程鉅夫
大徳七年八月十五日南臺監察御史蕭君諱泰
登字則平以疾卒年三十八聞者皆愕且悼且疑
時鉅夫客鄂諏之自東來者曰信矣嗟哉頃余在
禁林吏以諸道提舉學士姓名來中有蕭某余巳
器之洎來南䑓中丞徐公子方道君朝夕不離口
後數年余從閩歸君方典江廣學事學者井井有
生氣衆誇語余旣僉桂憲之明年聞海南有制獄
乃元師賊殺不辜爲君所劾鞠之如章帥遂抵罪
敕以爲御史是年春南浮江漢以下余留之酒不
可余笑曰真御史也自始識及是不數見毎見氣
益老言論益深豈意自是遂終不可見耶其子文
孫以廬陵劉将孫狀其行事來請銘曰君之志也
按蕭氏丗本長沙徙廬陵之太和曽大父平林先
生負重名仕爲江西安撫副使官中大夫爵廬陵
縣男諱逢辰大父諱安中從事郞徳安府觀察支
使父諱元永中順大夫瓊州安撫副使毋胡氏君
早頴㧞弱冦試吏丞永豐巳出敏手江西行中書
省以名聞授将仕郎湖南道儒學副提舉爲部使
者賞識即子方也子方一代耆碩言輒見聽遂擢
承務郎僉海北廣東道提刑按察司事㑹有獠逼
城衆惶惑無措獨奮曰督捕非憲府職耶我請先
之即上馬出将吏驚馳以前獠遂遁因按所部濳
與獠通以人爲貨及他奸利事守令巳下抵罪者
八十七人又建議減韶州賦銀之半悉條海北積
弊躬詣臺言之會建肅政廉訪司繼丁胡夫人憂
至元三十一年詔罷征南兵釋交州纍臣以君爲
奉訓大夫兵部郞中介禮部侍郎李衎徃諭其國
時安南旣巳失藩臣禮得罪聞有詔使疑懼半吏
民迎餽糜至喻所以來意悉慰却之主臣卜日拜
伏以聽然後知上徳意感慕歡呼而使者又廉敏
開亮不與前等乃大喜過望歸所盜邊地二百里
遣其臣奉表貢獻謝罪遺使者橐中裝甚厚辭不
受益之再三終不受益大服旣報命授連州知州
末拜奔瓊州公喪起爲江西等處儒學提舉政教
稱最行省遣慮郡囚袁瑞路各有訹愚民自誣殺
人而代死者旣具獄矣悉發摘理出之僉嶺南廣
西道肅政廉訪司事始至陳便宜二十五出海南
師所掠生口六百七十五人牛馬三千六百有竒
還之民栁州左道謀叛論死者二百録之釋不知
情百三十有七人它所辨雪紏正不可勝數凢黜
貪繆吏二百一十進階奉直大夫拜南臺監察御
史首言十事分按江浙行中書省水旱民流議捐
倉實以振或曰咨可而發無後憂曰民命急矣毀
家償不悔也方大有建白病日侵得告即命舟自
載且治衾槥或言豫凶事曰死常事非凶也書别
子詩别親友戒左右無妄受贈禭遂卒於驛舟明
日歛於建康明年十有二月庚寅塟于吉州路嘉
禾門外夫人楊氏繼彭氏皆名家子三人長曰文
孫次曰憲孫㓜曰升孫女一人曰來富君精悍謹
密不煩不苛不爲事所詘故發必中機意悟飄灑
豈弟周旋與人必誠故鉅人長者咸敬之至其孝
於親忠於國不媕阿淟涊天性固然故自號方厓
其始爲御史也激烈自奮或謂太剛必折曰患不
剛爾折不折天也或告當自愛曰身非吾有也觀
君此言豈自爲身後計者而獨志余銘嗟哉銘曰
奕奕堂堂厓穹石蒼不可蓋藏咨爾山君勿刓其方
　　翰林學士趙公墓誌銘　閻復
大徳七年正月􁅪亥翰林學士趙公晦叔卒于官
其年十月中書右丞相入對　天子曰趙與票事
丗祖皇帝迄今凡三十年敦確清謹身死家貧無
以歸塟敢奏以請於是　天子命有司􁎚緡五千復
給舟車傳費将行其子孟實等以狀來請銘復徃
歳直翰林公爲待制其叙遷也亦相先後知公尤
詳義不得辭方至元十四年間公以驛來朝深衣
幅巾見丗祖於上京氷澄玊瑩詞氣整朗言宋
亡根本所在親切感動　丗祖傾屬自是入翰林
爲待制爲直學士累遷爲真學士公之爲侍講也
言江南箕歛急督移括大姓宋丗丘隴暴露皆大
臣擅易書詔明㫖又言庚寅歲大霧蔽塞正月甲
辰虎来西城其徵爲下臣執權簸政言訖公閉門
待罪後翰長司徒公俾同列諭意始復入署公毎
視職清望近思欲以言議質直理道確近條縷報
上故所言常若剴切無隱而　丗祖沉幾先物神
量莫測或爲公懼至平章政事不灰木奏公私負
歳積帝曰得非指故臣爲虎者宜官酬其逋别給
廩粟布帛以養由是始知君臣脗合明著如是曽
祖伯洙宋朝請大夫知南外宗正事祖師雍宋朝
議大夫直寳章閣考希聖宋宜教郎史館校勘高
祖宗正子英南遷時丞台州黃巖因家焉伯祖師
淵與朱文公纂次通鑑綱目凡例微言奥語耳受
身履故公所行尤近甞與魯齋先生許公論伊洛
閫域以力行爲致知首清簡爲髙沉黙自秘皆東
南極弊文以顯道捨是無以議許公深然之至觀
公待人愛士恩禮周洽不爲踈數翕訿其持家簡
泊無復商確計慮非知道者不能也天性孝友自
宗正四丗而下力請于朝而復其役贖姻黨男女
爲奴而不能歸者凡十七人始登宋辛未進士第
爲鄂州教授由鄂来京師迄爲翰林學士知制誥
同修國史積官至嘉議大夫年六十有二其所成
就不爲甚過而公以榮禄豐遇爲可愧不獲老田
里爲可　噫公之心如是而巳矣𥘉娶夫人舒氏
不一歲卒歸橐中􁔾于婦翁不取今夫人史氏三
男子孟實以公爲侍講時特官承事郎同知瑞安
州事孟賚温州路教授孟貫将以廕入官孫男女
七人以大徳九年十二月甲申歸塟于黄巖塔山
之原予甞讀大雅文王之詩曰商之孫子侯于周
服殷士膚敏祼将于京以知文王之徳之盛商士
之恪謹温愻篤承天心維我　丗祖明徳造邦式
混區夏内外大小共爲帝臣而公陟降左右承賚
接錫終始若一至不幸而死今　天子復申命而
寵綏之則公死猶無死也是宜銘銘曰
禄不歛贏謀不課利我以其拙彼以其智衣敝筞
駑内澡玊雪誦聲清冷鏗出金鐡蹇蹇九關壬人
隕䰟維　帝有訓四方于聞之身云亡之徳不爽
丘環麓茂一息以徃繄彼之豐維時之通尚詔後
人以封以崇
國朝文類卷第五十一
國朝文類卷第五十二
　墓誌
　　南京路緫管張公墓誌銘　姚燧
公諱庭珍字國寶曾大考淵大考士明以武力再
丗爲金千夫長家臨潢之全州考楫北京都轉運
使故又家北京公於次爲中子沉性易直通毅辨
彊綜經緯史尤長左氏春秋筮仕巳存愛民利物
志事先帝以典内帑受知先是髙句驪不請徙
居海中江華島上遣使問何由且詗其貳服親
擇廷臣可者即命公時年二十三至其國王禮事之甚
㳟書言吾歲入幣大國未甞不謹臣職非與未臣而敵
巳臣而叛者比而大軍歲入邊劉吾人民奴吾子
女有吾貨財蹙吾土疆吾是以捨衍而完險誠出
甚不得巳之謀非首䑕他圖爲也末䟽黄金以兩
計白金以鎰計各千百數爲壽又言誠以是慺慺
之言歸聞之上幸止邊軍無歳入願歲幣外别入
如今相壽者數歳歲爲謝公勃然曰王以　天子之
使求貨來邪揮去歸具道王言且保其國無他避
掠徙耳上亦悟曰人歲入幣事之又加兵罪之誠
何以待不臣而敵巳臣而叛者詔令軍止戍邊
無入掠自是完東夷室家父子無慮萬億計自将
伐宋從至閬中留爲安撫使施治兵間裹摩創殘
外供仗糧不擾而集　今上即位中統建元自将
北伐以故先朝故臣熟西京入漠南路俾置傳驛
兼給餽餉至元四年授同簽吐蕃經略使兵裁叛
離仁革狠頑渠酋讋撓滋乆安順六年授朝列大
夫佩金符責貢安南時巳徵天下兵數十萬圍襄
陽實爲蹶宋起本勲臣故相上與咨軍國謀不可
一日離側者皆出行省董師公至其國王立受詔公
詰曰王行非止違命於禮於利害且不熟知揆此
邦人民土地不當天朝一緫管治皇帝不欲郡縣
王地版籍王民聽其稱藩遣使諭㫖徳至渥也且
王以與宋輯睦緩急爲援今百萬之師長圍襄陽
鳥飛路絶朝夕将拔席卷渡江覆其國都易如振
槁王猶倔岸海徼恃爲唇齒自矜尊高事且上聞
天威小震無煩逺召中國雲南十萬之師再月可
至視丘墟王廟草棘王庭者将不難爲其審䇿之
王屈降拜益慚憤将以兵恐公使力士白刄環衛
公廼示怠㢮袒寢一室盡擲所懸箭弓刀槊付衛
士聽汝何爲天暑渇甚毎取江水以進皆温惡不
可飮食及索井汲不許曰吾俗不相恱者多投毒
井中殺人公曰自我所求毒死不恨終汲飮食自
是安南君臣多度公者八年會公以安南貢至襄
陽猶未㧞即授行省郞中承事勲貴巉絶不阿惟
見之營衙足蹟不及其門商較事宜言宏色厲或
有以凌驁見短者故右丞相史忠武公天澤解之
曰是其爲心忠正侃侃人也乆親其人必實吾言
十年襄陽下改省爲行樞宻院以勞遷中順大夫
遙知歸德府行院經歷大軍南規渡江復行省公
復郞中俄降虎符襄陽路緫管兼府尹毀城樓以
完廟學散契軍以惜月廪剗弊施宜當其後先明
年改監郢復二州位安撫使上捐魚荻之賦使人
厭腥食家給蒸薪月發倉以贍餓乏視便輙行事
巳劾聞十四年陞嘉議大夫監平江路位緫管上
郢復民聞去遮馬號送萬數其治平江考績亦最
他路十五年改同知浙東道宣慰使未行改大司
農卿丁内艱時軍興法聞喪不得輙行乞犇赴不
報公願還所受制書爲民行省知不可奪歸之旋
艫枵然金玉美女色色無有惟文書衣被而巳今
中書省右丞相伯顔夙甞疑爲凌驁者後顧爲深
知公甞語人曰諸将渡江無不荒貪獨予與國寶
清慎自持聞者以爲知言公家居四年又終外艱
十九年以才起復仍故官嘉議大夫南京路緫管
兼開封府尹至治之𥘉見星而出見星而歸凡前
政積事留獄旬月剖擿皆出尤善發姦伏有控鶴
十餘軰比公至僦大第聚居二年黄金横帶出入
飲食街陌縱横人謂其眞也公曰控鶴役在京師
乆此不行必劇賊也密喻有司以意期三日盡致
其黨索贜以來得金帛寶王服玩典質券契盈室
鞠之皆欵服物則椎埋所獲妻妾僕使皆掠民子女
或娼姬眀日告曉市中皆杖死民駭其神捷闔境
乏食巳聞未報輙止稅勿輸明年河北大旱民流
徙就饒及可朔數萬人郡縣畏損户罪謾以逃聞
省部遣使分道邀之許發倉人給三月食還所籍
民聚謀曰吾得食三月負難歸重難勝鬻将何噉
且各賣質田廬而南至家何爲愁歎無聊若出一
喙公謂其使曰斯民非賊河南非别界皆聖上民
社也非不知奉命不輙濟可以無罪誠不忍老稚
頓踣吾治甘受禍以活此民則下令諸津急濟果
有以專行上告者事下御史大夫即治㢘之境民
皆曰吾侯賢牧其爲開封明斷不阿可當今代包
拯大夫察其無他簿責而歸奏寢不下秋雨潦河
決原武泛𣏌灌太康自京北東􁝏爲巨浸廣貟千
里冐垣敗屋人畜流死公括商人漁子船百十艘
又編木爲筏具糗糒載吏離散四出徃取避水升
丘巢樹者所全活以口計無慮百千水又齧京城
入善利門波流市中晝夜董役土薪木石盡力以
與水鬪不少殺乃崩城堰之城害旣弭復大發數
縣民増外隄防分直爲三直役一月逃罰作倍起
陽武黒石東盡陳留張怒河綿亘百三十里如期
三月隄防悉完以至元甲申七月二十二日卒官舎
年五十六河南之民識與不識如喪其親戚家纔
餘俸半月将歸塟貧不能西𨳩封市民雄財者户
􁎚之又遣子弟數百人持錢分程具奠越别治洛
陽五百里凡千里及潼關以其年九月塟安西府
咸寧縣洪同鄉少陵原都運公瑩之左夫人何氏
温淑静端男子三人岳提舉郢復魚湖崇西蜀行
省宣使嵤未仕女子三人一適太平州録事韓和
一適紀徳信一適鞏思齊後三年其季太中大夫
諸蠻夷部宣慰使庭瑞以燧素知公求銘其墓辭曰
年五十六固不云天較齊耋耆孰謂壽考究其致
之豈無以然國茍有利棄身若捐東北雞林挐舟
以使西南雕題登馬巳至視數萬里爲歩仞餘招
麾兩玊嗾臺指輿吐蕃獷狹化不犯令由積苦勞
至不延命壽也無稱丗不爲臧死有可述短不害
長襄陽軍謀郢復民效已實巳著猶其小小𨳩封
蠲租舟民于河電擊霆馳懸躬禍羅下燭其忠繇
明后聖老幹經摧霜風踰勁大浸稽天陸舞龍蛇
流死所餘丘木是家乃集舟航乃筏以繼乃求以
濟取置平地穴陴摧防萬杵登登役不踰時隱其
阜陵民流他疆我飫其食我疆沴傷皆手援溺顒
顒公哉人之騶虞彼饞婪婪横目虎貙雖古循吏
列傅史冊載筆今功孰怍爲匹少陵之原有坊其
丘銘石道周以襮諸幽
　　唐州知州楊君墓誌銘　姚燧
自盗殺阿合馬後桑葛使緫制院結知
丗祖氣熖烜烜爍人倖進者入賄其家或藉其一
言以爲事從中下必中書官之者月無虚旬毎爲
中奉大夫參知政事居寛所裁甚不得巳如請乃
簿所躐級干政者俟有問他日則引以爲稽其人
不利也一且爲尚書右丞相誣而殺之惟其子集
賢直學士奉直大夫朂不孥自餘妻及子景奴婢
凡資業皆籍入縣官桑葛敗誅故奉訓大夫知唐
州君居簡始敢上䟽列明其兄自部曹史主事省
掾都左右司檢正中舎郎中知府憲副侍郎宣同
典外郡尚書吏曹參議中書御史中丞參行省中
省政與國宣勞爲時才臣章章在人口耳今賊國
臣不逭誅夷宜爲死者雪其非辜庶彰聖伐日月
高懸之明參知政事梁徳珪以聞勑有司償所籍
入而朂㝷卒無子又哀景雖二子一女而疾癈于
莘而女年及矣自燕携大參商公左山孫企伊入
壻其家自莘而唐纔一閱月而景卒意者景訃未
至與至而未之知到官四十日當元貞乙未十月
三十日而君亦卒年止五十七嗚呼何天之不福
中奉之家耶身戮一室瓦裂二子繼死一不後一
有而弱君訟還所籍又爲求壻令恤廢姪之家處
事變之極狃薄俗之囿少不失天理民彛之正爲
弟爲從父從祖曰悌與慈雖古人復作有一尚之
乎而天之報施者反如是也蓋君自筮仕試吏從
萬夫長嚴忠濟從己未渡江後使交鈔庫曹州改
南京轉運司知事以善其職從其司請陞經歷俄
授從仕郎大名路緫管府經歷尹范縣同提舉信
州宣課遷承務郎浙西宣慰司經歴換承直郎上
都留守司經歷遭事難爲身出任之官長有不相
能必委曲調順如媒氏之合二姓始異而終同之
凡此皆佐人出理者而非其所自爲也惟范縣爲
近民又壓於郡守有不伸及今爲唐若可以有爲
而遽巳此哀哉君字子敬姓楊氏漢弘農大尉震
苗胄五丗祖綯爲宋儀曹易州死於金兵生邦基
秘書監爲金名士書畫兩絶人曰可與李公麟者
埒以通奉大夫永定軍節度使致事生郊社署令
皜自儀曹而下皆家燕皜生監歸徳酒庭直避金
亂居莘生澧君之考也君交人誠和視新識如故
知傾貲歡樂之夫人梁氏二子二女翰林國史院
檢閱官昇一未名女長適同縣士族王文讓季在
室　皇上即位之年冬十一月詔修
丗祖三十三年實録院置檢閱官其究覈故事職
也而其末九年燧與侍讀髙凝共緫裁之昇也實
當筆至元二十七年之一年顧與修撰而下年分
其事巳可見其文賢無沗靣命矣由同官相驩故
介其考唐州君先摯㑹從史院諸賢還進史上都
及與之别未數月訃至期昇㑹塟莘絰杖言曰昇
惡逆不得見先人屬纊巳抱終天之恨不得公銘
亦不可復食息人丗矣敢泣血請乃銘之曰
觀人之槩惟在其大大使可書其細巳蓋嗚呼唐
州其大何如流風不移天理篤居惟天於人若薄
而􁉤雖所薄今将昌爾後人之識狹其中安知厚
竟之求視銘異時
　　瀏陽縣尉閻君墓誌銘　姚燧
閻宏少燧十七年識之七年矣走未甞遇以凡士
宏亦願遊吾門彚所述焉始記銘其祖醫隱君墓
于時尉瀏陽考府君不恙也今焉六年又求銘其
墓嗚呼何兩君皆不及知而幸襮潛徳其幽宏豈
有見走文可以信後丗然與走不讓爲者則以荅
其爲好私今故也君諱鼎吉字和卿醫隱長子其
卿其丗其遷徙與醫隱所以教者皆見先誌以至
元二十一年尉瀏陽二十六年受代三十年秋七
月十七日卒年六十八僑墓長沙元配姚氏再配
白氏二子宏掾省江西與蕃也四女一適郡人徒
單全一適南陽髙舉二在室孫男女三人宏将以
明年五月庚寅歸塟其郷先塋其自狀曰君㓜躭
誦記敏爲文辭異其時它門兒者皆其小徳削不
致詳而日勤於筆録如易正義論語注漢紀傳舊
唐傳治鑑節文選杜詩註十餘書亡慮數百萬言
具藏吾家手澤尚新可以汗車牛未聞人有辦爲
者與學仕事人則從張公邦彦宣撫天平爲四川
行樞密院柴楨照磨用禮卿王博文薦出官瀏陽
非賢不即與居母申憂廬墓毀悴杖而後起皆出
處不苟倫理至篤者又曰君胸中廓廓無城府商
古今人物成敗賢不肖必當其實諫友過不計嫌
怨盡我責善樽爼之容粹如不流爲詩千餘篇號
訥齊以宏信愛必不誣親燧取筆之曰君喟然吾
少厲志嗜學官止一尉殆天戯人者則不可也亦
思尉爲君行道資乎蓋尉有難爲有利爲江南大
縣戸動十萬一尉兵額止於數十而押綱衛使恒
抽其半又其身有疾疢喪婚之請其直司日不盈
三二十軰盜逐不得必尉焉罪小則輟禄大而奪
官是不白其力少不足以制姦而惟責其專印不
職也是其所難凡尉一丗同者而君有獨焉在令
尉恒居縣禦冦無敢他遣而湖省犯法臣特遣數
千里送所市紗羅京師賦出非其口也入納非其
手也市者顧不必送而顧必令不遣者送之有司
又大其尺度重其鈞權從而責其輕短不使得歸
取償有司必舉息立輸府又遣修杭海戰艦欽廉
人難其一君難其三此其所由重困也其利爲者
必求爲盜罪不抵死甞墨其肌月呈身有司者署
使伺盜曰虵之所塗虵能知之吾使過耳口不言
所㫖使自喻之彼方困拘罪籍一朝得交平民出
入惟求圖報雖身爲盜将不避爲況囊橐他盜頥
指富室惟所便取坐受其有盜得其粗我得其細
擇丗所共寶不可形迹敗者歸之尉有司覈盜不
得依月日則杖尉兵一杖加一等三杖而止耳伺
盜特尉權一時宜宻置無迹何及焉尉所輟禄幾
何而伺盜資之什伯不貲也盜爲伺盜忠臣伺盜
爲尉忠臣又其巧者與隣尉交驩私要言曰吾得
盜必使誣汝縣富室曰甞巢窟焉曰屢資給焉幸
羅之獄足吾欲縱之民惟知德吾耳汝得盜亦如
是取償吾縣易地爲之胥相益也其月縱兵歸詭
代家人責入傭直與名以兵備歛者又所得爲也
凡是數事今之尉者十出其半嗚呼尉乎禦盜歟
師盜歟觀夫人髑法肆行徼倖未露悸人大語則
君掩耳此倫拘拘恪恪自靖其道不少萌憂不足
休休吾心賢何如也是爲銘
　　薊州甲局提舉劉府君墓誌銘　姚燧
京山安陸屬縣也其尹承事郎兼勸農事劉德源
以邑士安某爲先來言曰先生丗名篤古善文者
聞今賢公卿之胄或不逺數千里及門求表著其
先烈者相踵也德源之治去先生之居四舎耳心
竊覬之我先人之位固不大昭於時如得先生銘
則没而名庶延也因叙曰吾劉氏居龍興黒土坂
者不知始何祖其諱與㳄又不可考質先人始以
函工賜田通州後以鍜製精堅他工遷彰德院長
㝷官進義副尉徙平陽雜造局副使再官進義校
尉爲使又官敦武校尉薊州局使猶領於提舉司
以勞深而資乆也制以前官超爲提舉俄病廢兄
德淵嗣爲降同提舉德源同知許州實待而南以
至元三十一年九月一日卒官舎年六十八顧言
必塟通之樂村以其年十二月廿五日竁焉又曰
嗚呼位有貴賤故功有顯微我先人始以函工一
朝而賜服五品其功則止善於其職何顯之能爲
人子惟其考甞愆於時者始不敢求以昭明否者
其欲逺其聞者亦豈異賢公卿胄之心也惟哀而
允之燧曰凡今爲制天下歳程惟甲不領於工曹
逕入太府縣官親考其苦良而黜陟之衛士必賜
而藏之家弊則持故賜求易使卑之新他臣有私
藏者罪死況私爲者乃先人雖班雜職而縣官視
以爲要焉自常工而跂之亦曰遇矣君諱智晜弟
四人其次居二娶揚氏前卒一年同穴樂村二男
則同提舉與京山也女適太常寺管勾李某銘曰
五兵皆賊人戰而恃以不殤惟函爲扞焉爾如君
二十始傳以及疾廢爲之二十年始曰千被被全
一人亦千人矣其功亦豈曰微孟子曰函人惟恐
傷人由術推心君亦仁哉此其藏
　　廣州懷集令劉君墓誌銘　姚燧
大德戊戍燧遊長沙太原寓士劉致手所爲文若
将取正焉者走何以荷之讀之盡卷賞其爲辭清
㧞宏豔爲之不巳可進乎古人之域旣又自狀其
先人懷集令之岀處丐銘幽墟感其心将昭明所
生爲叙之曰君諱彦文字子章年廿有八筮仕當
中統三年而知堂印乃岀管勾北京行省承發省
廢而歸授徒其家将十五年謂爲無意於丗之事
㑹者耶當秦邸肇䦕與故丞相阿里公之行省長
沙也無不徃干之會同知堂印者許楫爲憲長沙
言之丞相丞相自省郎中故居若晚君來便宜版
爲郴之録事群盜竊發無時芟夷未靖也君不忍
夷其俗而苟簡於治爲之四年又三年始官進義
校尉廣之懷集令羣盜滋張䖍人民燔城郭以冐
天誅者肆無所忌官軍少不足爲恃授郷民兵雜
而殱之格鬪屢衂徙民保東山前募民闢田入租
私廪者爲米八百石一盡於餉増戍之兵與遭冦
之家嶇﨑艱梗炎瘴者四年以至元廿六年四月
三十日而竟卒是何宦之不逹耶今卑官無要知
堂印者去丞相㝷丈儼立案前護守終日不食頃
去晨而出暮而歸日必再至丞相家丞相出畋入
奏無不與偕　𥙿廟爲燕王日當朝廣寒殿君立
庭下問盝中何有君則曰堂印也索而發封玩之
其親接如何其榮如何遇也如何皆他人取将相
之資也一旦管勾北京行省去丞相千里録事于
郴西南北京又數千里終乃令懷集於南海之濵
其不寖近而逾逺者丗恐無君匹也豈讀書一過
千百言不忘力兼人射命中皆文武器略足以表
見一時者有是賢人巳不凌人人則忮之耶且求
以剸物置干将鉛刀其前蒙稚猶知後鈍而用銛
及論取士則以方者爲徒足持巳而圜者始周乎
物故率棄明炳勁特者爲不易馴使而顧録捨荏
弱而不自持者爲善適俗而賢之君豈坐是也耶
其邵子所謂陽在隂中陽逆行時之爲也故平生
之道刑家則多其功於政者僅此譬水在山束於
溪壑崖谷之險不得犇放平衍爲澮爲川其漑潤
不博者亦勢然哉君石州寧郷人權殯長沙佛宇
文有玉亭小稾祖開參元帥府軍謀考汝欽妣馮
氏郡君李氏三子致某某二女歸薛氏李氏銘曰
士乆其窮觀守之篤吏極其逺試治之朂且中其
年而卑其禄皆彼蒼者隂厚其蓄抑不信之以昌
爾續
　　故民鍾五六君墓銘　姚燧
繄鍾徙吉潁川自迫於靖康繹騷避吉而來岳丗
方四由元而冨仕明至實生文興叔進字郎行五
六以族次凡是四丗皆不位吁哉五六遁迹市乃
如天啓所狀事居家孝謹文縝緻嚴訓厥子俾知
義自奉殊貶志勤勩基約以極豐其積此邦師之
陶猗視居郷侃侃和以易不私其有善分施歳荒
民饑閔瘠瘁發我廪庾飫老稚崩梁壞塗揵石治
至今行者頼其利已丑之閏月庚出年六十八丗
廼棄塟之三陽先墟比黃室之子南秀嗣南英南
金又其季一女結䄜未決議男孫滿十女半是一
庭孌兮貫魚似椒聊蕃升必天意豈憐之家乆踣
躓一朝起行當遐致況如南秀士服𬒳下及二季
皆學仕始卑終高若登陛或者而宗由昌熾匍匐
哀求銘玄誌伊誰成厥孝子志苟有善奚必門地
漢民仲山凡豈異奮筆發隱太史燧
　　彭澤縣尹姚君墓誌銘　呉澂
延祐五年秋予赴集賢八月次眞州病未克進陜
人姚紱數數詣予所館一日言曰紱之先河中人
金代甞仕􁄹州因家于陜吾父諱思恭字敬父至
元間仕廣東宣慰司有海商𬒳強盜誣執其仇司
官之貳右商逮捕牽聮三十人繫廣州獄事至司
貳酷法以鞠死者三之一存者誣服吾父知其冤
會歳終吏牘互易所掌此獄隷吾父即以冤狀白
官不答時廣東得專殺貳命出囚于庭将施刑吾
父謂囚曰汝今就死囚畏慴不敢翻異貳令吾父
署牘父曰贓仗未完人命不可輕職可罷牘不可
署貳大怒趣署逾急吾父度不可巳抱其牘踰牆
走匿僧舎越五日梅州獲正賊贓仗悉具械送以
上貳慙恚喑黙吾父引冤囚十九人釋之囚哭拜
曰非姚掾我輩死乆矣自後獄有疑必卑吾父覆
問平反者甚衆廣東考滿簿宣之南陵丞劉莊鹽
埸尹峽之長陽提領采石鹽引所治民理財俱有
政績歸塟吾祖于陜受江州彭澤尹未任昨歳六
月以疾終于眞州寓舎年六十六歷官将仕從仕
至承務止痛惟吾父孝友慈祥劬書諳律仕未顯
逹賫志以殁紱将以明年秋奉柩祔塟鼎湖祖塋
先生賜一言死不可朽而不肖孤送親之終庶其
有恔乎予謂若父蓋良吏也廣東一事眞有洗冤
活死之功是可書巳承務君之考諱某監陜州酒
稅妣某氏妻楊氏彭氏先卒後娶蕭氏子紱紳女
適眞定李純皆彭出也銘曰
位不信志意其有嗣報未稱施意其有遲
　　熊君佐墓誌銘　呉澂
冨州之甲氏熊爲盛而不一族横岡之族其先知
制誥龍圗公之後繇鄱徙至諱之翰者早丗其配
周氏以姨之子爲子寔丞相京文穆公之從孫諱
禮娶從事郎王尉之女生四子仲諱大涇娶韶州
周守之姑生子二君佐諱師賢其長也㓜敏悟長
治進士藝馳俊譽叔父貢士曁郷先軰皆期一早
逹僅一試貢闈而科舉廢讀書娯親于山中至元
壬午先廬燬隱城市十年父旣没養毋逾盡歡大
德辛丑築室還故郷扁其堂曰寓樂與老梅踈竹
叢桂幽蘭細蒲怪石俱便坐掃地焚香琴書圗畫
羅列後先尤嗜古器玩賞學琴後不復操曰但識
琴中趣耳惟工詩不輟一時吟人咸相推許弟師
周同居同財三十年無間言暇日弟若子相賡酬
自爲師友乙巳罹母喪哀慕幾欲無生其明年冬
感疾丁未夏四月竟不起年五十有三秋七月壬
辰晦窆于卦塘栖龍山之陽初娶監吉州糧料院
李登孫女再娶户部侍郎鄧詠孫女男希勉女適
胡宜審孫寄生予移疾寓富州先塟期師周以前
大學進士徐懋初狀因予妹壻周筠來請銘筠謂
君佐敦厚篤實好賔客而不妄交希勉篤實如其
父徐之狀亦云辭翰清粹端健爲詩沖澹蕭散不
求工而自理致予雖不識君佐其槩可覩巳鳴呼
向之科舉誠不足得士然拘以定法乖逢一制於
命非可以茍求得不得者安焉自科舉法廢而仕
進之途泛人人懷希覬速化之心離親戚棄墳墓
䟦渉攀援百計干人經歲年弊衣履犯風雨寒暑
或至破家隕軀而不悔愚亦甚哉君佐之才豈不
可翔騖以其清致岀而與今之君子游必有合也
而安分知止澹然無營於丗以終其身可不謂賢
乎徃年予被命徴爲國史官弗果赴今幸補外閑
散無編纂之勤毎欲述野史以自嬉凡山林恬退
有足稱者具逸士傳若君佐其可銘曰
所豐者賢所嗇者年猗嗟乎天
　　袁君夫人史氏墓誌銘　元明善
夫人史氏四明人曾大父浩相宋孝宗太師保寧
軍節度使魏國公致仕追封越王諡忠定曽祖妣
貝氏齊魏國夫人從大父彌逺相寧宗理宗太師
中書令大父彌堅端明殿學士屬兄中書令當國
家居十七年以資政殿學士光禄大夫奉化郡開
國公致仕贈太傅諡忠宣祖妣趙氏新安郡主封
衛國夫人崇獻靖王伯圭之女父諱賔之朝請大
夫直敷文閣荆湖北路轉運副使贈通奉大夫妣
王氏宋相淮之女孫葉氏俱贈碩人處州姓袁氏
同郡人曽大父昇贈太師衛國公大父韶同知樞
宻院事資政殿大學士銀青光禄大夫奉化郡公
贈太師越國公父諱似道朝列大夫知嚴州軍州
事𥘉敷文毎言吾大父外大父皆眞太師婚嫁必
當吾門敷文病嚴州曰徃候之敷文曰願以㓜女
屬公子某嚴州起謝吉日納幣旣七日敷文卒夫
人時年六歳未幾嚴州亦卒越十有一年歳辛酉
夫人嬪于表夫人諱棣卿字景華㓜簡靜有威儀
父卒時坐牀下哭不輟聲彊之食不食未塟不少
離殯次服除甞一至庶毋室至嫁復一至别之外
庭人不識其靣伯父賔州家法嚴正有事于廟夫
人禮相祀事低首傴立至徹不少動旣歸處州敬
焉處州少好騎射夫人正色諌止交游有至廳事
者夫人牖屏間窺或非清謹士即掩衾就睡明日
徐曰先丞相家恐無此客處州亦爲之謝絶中表
俱貴家務相扇以侈夫人獨崇節儉動遵禮則歳
丙寅某月某日以疾卒于臨安官舎壽二十有一
是歳冬十一月塟于鄞縣通逺郷建奥之原以宋
宗祀明堂恩追封安人後三十有三年處州卒别
塟于桃源郷慈溪奥之原相望十里外處州諱洪
字某清粹雅博爲士林之表仕宋至朝奉郞通判建
康府事歸　聖朝同知邵武温州處州三路緫管
府事階朝列大夫俱不任夫人一男三女男桷翰
林待制文林郞兼國史院編修官女長適宋相史
莊肅公嵩之之孫似伯前将仕郎次適宋工部尚
書余天任之孫昌期前通仕郞次適宋資政殿大
學士史巖之之孫益伯前承務郞孫男三璋早丗
瓘珖女四長適同知餘姚州事趙孟貫餘許嫁未
行初夫人卒少母張氏來撫袁氏兒及見袁氏兒
女嫁娶終于袁氏處州塟之于夫人塋外翰林博
學能文辭而學甚正辭甚古故家流風清修可尚
明善友焉一日手書其丗家以請曰桷生七日先
夫人没先夫人没由桷之生生而不識母之音容
何痛似之願得君文表墓使先夫人之丗之德不
泯永逺或可以蓋桷不天之罪再拜眀善答拜起
讀其所書曰夫人出大門歸大門處州爲夫翰林
爲子可謂無憾雖不永年得於天者止乎是又何
歸咎其銘曰
相彼里仁有樂維鄞誰其髙閎奕丗相臣相臣女
孫來嫁于袁猗有袁氏輔宋天子左閥右閱聮芳
對峙維處州君士林孤秀靜女其來君子是遘被
服閒閒其儀肅肅廟祀斯嚴膺兹百福治爾宫事
莫不柔嘉内則無違載宗有家嗟哉物理若忌成
媺胡靳大年廿一而止昔褓中兒丗業在傳克開
厥後有壽而先壽匪自人夭奚咎天生也無憾没
不隱賢身壽不百名壽踰千我銘勒堅畢丗昭宣
　　翰林承㫖王公墓誌銘　袁桷
翰林學士承㫖贈大司徒魯國王文肅公至大三
年年六十有六薨京師假塟于城東隅至治元年
其孤翰林待制士熈始克奉柩以十一月庚寅塟
東平祖塋乗丘山之原士熈拜且泣曰知吾先君
莫若子幸誌其歷官行事納諸幽堂桷不敢辭爲
之辭曰公諱構字肯堂弱冠以詞賦入郷校賈文
正公一見器偉之俾敎授其子遂來京師至元十
三年授翰林國史院編修官叙遷應奉修撰陞侍
講進翰林學士訖承㫖佐丞相府爲司直歷吏禮
二部郞中太常爲少卿於臺外江北淮東道提刑
按察副内治書侍御史入省參議中書省事復出
濟南公之在翰林也辭命詔令多出撰述其最傳
於丗者　丗祖皇帝謚冊追謚　太祖冊
武宗皇后冊於實録預修　丗祖成宗兩皇帝定
武宗上尊號親享太廟儀在太常考輯因革有叙
其佐丞相府剗刮蠧弊更始選士丞相齊魯國公
信從之爲治書時值桑葛擅中書政柄嫉方直士
檄公偕翰林承㫖魯國文貞卜忽木公覈究燕南
錢榖約月治辦公先事計畫不以累魯公會桑葛
誅乃得免害治吏禮二部無缺緩同列見公署字
不復視成牘以行參議六年一時執政聽南士陳
利便搜括田賦時平章政事何公榮祖與公正色
不少讓摧萌折貪卒得其謀以緩始天兵平宋
詔徵賢能李學士同受㫖公至杭首言宋三館圖
籍太常天章禮器輿仗儀物當悉輦歸于朝董趙
公文炳從其言今宋實録正史藏史院繇公以完
守濟南寛貧民官逋修閔子祠復學田觴詠自娯
而訟益簡承㫖李公謙公㓜師事之遷應奉卒推
以先勤敏通博洽時鉅公皆屈已期奨後卒與相
並史館辟署亡慮數十人今踵躡清要皆門下士
其爲文閉閤詠諷落筆纚屬不止於王言爲尤長
臺閣故事資公始能奉行公之系繇琅邪居東平
始八丗祖沔爲宋司農卿守鄆因家焉曾祖瑀登
金進士第奉訓大夫滄州無棣令妣范氏祖鐸以
公官承㫖贈正奉大夫太常太卿妣杜氏臨沂郡
夫人父公淵贈昭文館大學士資徳大夫妣薛氏
琅邪郡夫人昭文當亡金時有兄三人擕妻孥南
徙昭文私自念王氏大墓盡族以行孰與守下車
伏草莽兄呼其名第不復得後騎迫大慟以去昭
文迄全其墓厚徳勃興於公見之矣娶薛氏魯國
夫人是生士熈再娶許氏皆先卒姚氏高氏晩歳
得二子士點士然女一嫁薛晉士熈能文辭有聲
推薦賢之功王氏殆未艾也銘曰
徳統智周丗莫與儔士林之標奨士無方髦譽珪
璋孰阨其遭文鳴盛丗金石雜比厥聲曲昭子也
允文戰兢紹聞嗚呼公之名益髙
國朝文類卷第五十二
國朝文類卷第五十三
墓誌
　　上都畱守賀公墓誌銘　虞集
世祖皇帝建上都於灤水之陽控引西北東際遼
海南面而臨制天下形勢尤重於大都大駕歳廵
幸中外百官咸從而宗王藩戚之期會朝集冠蓋
相望供億之計壹統之畱守故爲職㝡要焉自非
器鉅而慮周望孚而幹固明習國家典要深爲
上所信嚮者殆不足以勝其任也自
世祖時以属諸賀氏至於今三世矣方奉元忠貞
王爲政時一府之中非無國人貴姓與之共位又
有材僚佐布在行列求其臨事決議之際必得其
一言而後定則它人固不能矣是以終至元之世
數十年間有贈秩賜金而終不可遷居它官焉公
忠貞之子也諱勝字貞卿以小字伯顔行㓜從魏
國許文正公學通經傳大義年十六以大臣子備
宿衛
世祖甚器重之入則侍帷幄出則參乗輿無晝夜
寒暑未甞暫去左右故事論奏兵政機宻非國族
大臣無得與聞者時獨不避公或更命畱聽近侍
或言論語八佾之五章若訕今日者盍去諸上以
問公公曰夫子爲當時言距今二千餘載豈相及
哉且國家受天命爲天子有天下固當下比古之
逖逺小君而自居乎上然之廿四年乃顔叛率其
兵入冦上親将討之将戰之夕唯近臣只兒哈良
帶劔立寢門外雖親王貴人不得輙至而公入直
帳中受宻㫖出入指授諸将及戰公擐甲前導牙
纛既成列還侍上側王師奮擊遂克乃顔明日
上顧謂近侍曰昨者之戰飛矢及於朕前毅然無懾
容者唯伯顔爲然都人見上之親征也頗恟懼
上欲慰安之故亟還夜行卧興中苦足寒公解衣以
身温上足乃安寢及旦蹕駐始寤它日上自校獵
還宫伶人道迎有𬒳色繒綴雜旄象師子以爲戯
者載輿象見之驚逸執輿者莫能制公時侍上在
輿中即自投下奮當其觸突後至者始得追及斷
靷脫象乗輿乃安而公創巳甚上親撫之命尚醫
尚食謹護視蓋三月而後安是時天下初定四方
以遽聞者上欲亟賜報公方少壯能日馳千里又
上所親信有使事輙見遣受命無畱行復命無後
期所區畫動合㫖意或朝至而夕復出亦不少憚
也故六詔西域交廣之属無不至焉槩計其所歴
無慮數十萬里上春秋巳髙海内巳定毎嚴畏天
象以自警司天有奏得非時以聞因拜公集賢學
士服一品服以領之桑葛之爲相也怒忠貞之尹
京常不下已危中之上前旬月之間數十奏不止
頼上察公父子深故免廷臣共知其姦無敢爲
上先言之者公甞啓其端而言者繼之始服罪上之
改尚書省爲中書也方卜相顧謂公曰汝以爲孰
當吾心者公再拜曰命相國之大政非小臣所敢
知然求之輿望以爲太子詹事完澤緑真子也端
重忠實可属大事上曰然吾并得所以佐之者矣
遂相完澤而以公爲參知中書政事時年二十八
耳參決朝議明允通練一時驚異焉乆之又拜僉
書樞宻院事又拜大都護典外國之来属者
成宗皇帝即位之十年忠貞告老㝷殁于家而公
拜榮禄大夫上都畱守兼本路都緫管開平府尹
虎賁親軍都指揮使服忠貞所佩虎符至大定年
拜光禄大夫左丞相行都畱守兼本路都緫管府
逹魯花赤延祐　年拜開府儀同三司上柱國三
進而彌尊遂兼台司之貴而畱鑰之寄如一蓋世
官矣上都地寒不敏於樹藝無土著之民自糓粟
布帛以至纎靡竒異之物皆自逺至宫府需用萬
端而吏得以取具無闕者則商賈之資也吏多並
縁爲姦一旦稱遽發所居以集事而直不時得人
用病焉公常閱文書按而予之無或失其業故來
藏市者沛然日增稱京師之盛公坐府治事謹辰
酉吏舎肅然具牘無敢玩出内無敢欺貴人大家
或以上命得給賜若營繕市易多遣私人逼脅府
史凌辱僚吏榜係其民人豪横過取無可誰何公
必畫奏抑治之而善柔者亦必使得所當而去吏
有持上供物入宫門迫暮不得出所司捕得奏誅
之公曰此有故非䦨入也力争之吏得不死奉聖
州民髙氏隷籍虎賁衛以多貲名身死而子㓜貴
官有利其家財者使部曲強娶其婦公爲辨之
上前不聽娶髙氏乃得全其家公以民之飢也甞便
宜發廩不待得請以民之不知教也始大爲學舎
禮儒師以風化之是以吏民不識貴彊之凌暴承
其教戒仰之若神明焉相率爲祠於西門之外設
公象而祝之關陜之亂公方朝正月於大都上曰
上京根本之地其速還鎭即日告行都人見公至
如孤弱得慈毋時安王将兵北行所過多侵掠公
謂之曰君父倚王以保民禁暴今未出國門而行
次失律天子或以爲問柰何王悟謝之整兵以行
民用安堵時方隆寒士馬凍乏縣官芻糗衣著不
時具公以私藏足之行者以爲感
仁宗皇帝乃命工畫公象勑學士爲賛識以天子
之璽而賜之俾傳示子孫於是公有足疾辭不任
劇願賜骸骨歸上曰祖宗以上亰属卿父子民安
化行朝無顧慮乆矣徒卧䕶可也乃賜小車俾乗
以出入得至禁廷焉當是時太師鐡木迭兒爲丞
相子弟縱虐於民公壹䋲之以法官峙宿儲而丞
相家奴擅罔市利責髙直於官公毎裁抑之又惡
其帷薄之不修也而貪嫉日盛絶不與徃來都人
張弼子殺人獄具丞相受其金錢無算爲折辱畱
守脅使易辭出之公持不可而中書平章政事蕭
拜住御史中丞楊朶兒只等顯奏之天子震怒罪
且不測頼
太后仁恕以爲言幸得罷去相位而諸公之怨不
可觧矣
英宗皇帝之即位也鐡木迭兒復爲丞相乗間肆
毒睚眦之私無不報者蕭楊二公既已𬒳害即誣
公乗賜車出迎詔書爲非禮而執之激怒主上遂
見殺公死之日亰師之人巷哭相聞而士大夫憤
怒相視以目自是廷中不附已者固已盡中傷之
而恩深不報者亦見及而無遺矣乆之天子察其
故斥不得居位遂死於家敕仆所樹頌功碑而言
者始昌言蕭楊及公之冤未及有所昭雪而上崩
今上皇帝入繼大綂發明詔以慰撫天下顧未暇
他及而首以公等之枉爲言盖知天人積憤之故
本由巨姦殘忍以啓之也於是姦忠逆順之辨大
明死者固已少自釋於地下而天下之公議亦少
振焉明年乃贈公推忠宣力保徳功臣太傅開府
儀同三司上柱國追封秦國公謚恵愍賛書哀惻
聞者感動命下日都人走詣其殯不約而至者㡬
萬人而其子惟一即拜正議大夫同知上都畱守
司事㤗定四年秋集執經講帷從在上都而惟一
適遷陜西㢘訪副使乃來告曰家世荷國厚㤙受
京邑之託父子一心所以圖報稱於萬一者天實
臨之列聖實鍳之我先人遭罹姦兇遘履危禍此
惟一泣血終身而不忍言者也皇上聖明灼見隠
伏不遺故舊褒䘏之典極於哀榮又不以惟一不
肖俾嗣世職感恩戴誼是以未敢申其情事期滿
歳而請行今易節以西實過郷里是天所以賜惟
一也将以某年月日奉以歸葬焉惟先人終始定
於國是非一家之私言也託諸幽宫以期不朽者
非太史氏其何徴乎敢以爲請此又惟一忍死以
待者也集受其言而悲之乃考諸見聞與其客吕
弼所爲狀得祖宗付嘱賀氏以上都之事與賀氏
父子之爲治者乃并朝廷哀忠臣懲徃失之意而
具書之按賀氏家隰州之永和今爲京兆鄠縣人
曾祖種德封通奉大夫護軍雍郡公妣郝氏贈雍
國夫人祖賁京兆路緫管諸軍奥魯贈輸忠立義
功臣銀青榮禄大夫大司徒封雍國公謚貞憲妣
鄭氏贈雍國夫人考仁傑光禄大夫上都畱守虎
賁親軍都指揮使平章政事商議陜西等處行中
書省事贈推誠宣力翊運功臣太師開府儀同三
司上柱國追封奉元王謚忠貞妣劉氏鄭氏皆封
雍國夫人改奉元王夫人娶張氏早卒又娶揑古
眞氏亦先公卒皆封雍國夫人改封秦國夫人子
男二惟一惟賢爲尚衣奉御女二長適平章政事
阿不海牙次適搠立忽攀公墓在鄠縣某里從先
塋也銘曰
巍巍神京
世祖所營殿于漠南治朝廣廷有城有闕民之攸
止大纛周廬亦有舎次始命董兹國有幹楨舉綱
挈維紀目亦程維昔周郊陳實繼旦愼始和中異
體同貫我則不然世官尚賢保綏成功動循故先
公始侍中年壯氣銳出入踐􁧑百試無替乃賛國
鈞乃佐本兵乃歛長籌以督畿坰時巡至止百用
具給清官言還畱鑰是執歳率其常年與位遷膂
力則非精思弗愆時入禁闥衆起咸拜名王細侯
亦仰而慨曰此老成
世皇之臣祖事孫承矧其都人公岀視政獄市無
擾商曰予獲民曰予保公田干野徒御不囂有警
無遨具咨公勞公惟小心不懈彌謹義之有激事
在無隠竊位爲權彼兇滔天我則老臣忍從危顛
二三君子掎角以制不竟于斷階此大厲嗚呼昊
天不淑謂何假威神明徧爲百訛國論素定公則
不隕揚言孔昭天子之聖保終没寜豈必謂身身
枉義伸抑又何呻我哀公子知忠念孝還葬忍緩
思報之道奉節過家天子命之承志正丘天道聴
之嗟彼都人不歌以相曰此有祠公庶來享南山
峩峩其鹿維林公從先王歸復自今貞珉刻辭作
于太史千載之徴亡愧孫子
　　平章政事張公墓誌銘　虞集
我國家有文武忠孝世勲大臣曰蔡國公張公以
㤗定四年十二月甲寅薨于保定滿城縣岡頭里
第遺命上蔡國公印丞相即日以聞上爲震悍敕
有司贈官致賵如禮公卿大夫相弔于朝中外聞
者莫不嗟嘆異口一辭曰烏乎正人亡矣其孤景
武等以明年之二月辛酉葬公于定興縣之河内
從獻武王之兆次也先事三日使其孫旭属太史
虞集書墓銘事嚴不敢辭謹按公諱珪字公瑞故
累贈太師開府儀同三司上柱國蔡國武穆公諱
福寛之曽孫故累贈推忠宣力開國翊運功臣太
師開府儀同三司上柱國汝南忠武王諱柔之孫
故累贈推忠効節翊運保大功臣太師開府儀同
三司上柱國淮陽獻武王諱弘範之子也至元十
六年獻武王平宋海上歸奏成功道出江淮公年
十六行省臣察其英偉畱公攝管軍萬户明年真
拜昭勇大将軍管軍萬户佩其父虎符治所綂軍
鎮建康未㡬獻武薨京師
世祖皇帝亟召公還治䘮既葬有敕入朝上親撫
之因得面奏曰臣㓜軍事重聶禎者從臣父祖乆
歴行陣幸以副臣上嘆曰知求老成自副常兒不
知出此厚賜而遣之徧及其從者元領軍半戍湖
廣省命還其麾下十九年冬以使事入見二賞識
其成立初凢内宴忠武以功賜坐諸侯上至是時
敕公坐其故處還軍盗起蕪湖宣徽尤甚皆僣號
署官掠郡縣燒府僉殺縣長吏江東新附民心易
揺應者日衆至犯杭之昌化行省官以重兵討之
未克報至之日公殺衣而起率歩卒向蕪湖蕪湖
定乃使人言于行名宣徽雖非我所部盗起我不
得以彼此爲觧以其兵行行省因以討賊属公與
他将會惟公部曲所過無擾宣部士數爲賊衂将
奔潰公傳令止之乃定敗卒有殺民家豕而并傷
其主者公曰此軍之所以敗也斬之明日戰三合
三勝而賊益衆困我公曰日莫矣歛兵設伏賊不
敢動明日復戰公曰宣卒敗而怯母累我衆使持
旗鼓爲聲勢自以所部爲二隊命之曰賊勇者在
前前行撃之後立者脅從烏合耳遣親将帥二十
五騎衝其後陳亂前行奮擊追奔數十里得賊酋
斬之其馘三百而自相蹂踐以死殆盡乃遣人撫
安餘民又有賊呉道者以妖術起兵亦有名號恃
其妖來徃軍門且易公年少欲因入謁剚刄以駭
服其衆公得其情即執斬之麾下其黨大讋而它
酋猶将襲公公夜伏兵山上令之曰賊至而起眀
日擊賊賊走山伏起蹴賊堕崖死磔其酋宣州平
賊之冦徽者又敗兩萬户軍公曰賊輕我矣徃必
得之獲生口三十縱之使歸散語其人曰張萬户
知汝柵居保族逃死耳官軍不諒汝以賊擊汝與
官軍格非汝志也來降吾能活之不然吾擊汝直
盡眀日稍稍以牛酒來見皆印識其衣令兵識之
勿敢犯漸以信服有持金帛來者弗受兵不動而
安昔十八九矣獨南嵒西坑之寨尤險固又甞衂
官軍懼益自保不聽命公得野人計導勝兵百餘
人鳥道縁登其巢背度巳至奮兵擊之賊出戰巢
背軍下㩀其壁賊回顧已失其穴不得還其孥由
它道走或請邀之公不可賊以孥得出益懈公曰
可矣縱兵擊之血流成川執其酋送之行省誅之
南陵盜又起稱天王攻宣州州兵不能支公得檄
帥輕騎數十赴賊並林陣公不介而馳之賊靡賊
見無後拒引衆圍公公揮矟岀入殺數十人及賊
平郡人德公至于今祠之蓋自是江東之人安於
耕田鑿井以共賦稅而長子老孫矣軍中遂以無
事得宋禮部侍郎鄧公光薦而師事之鄧公以相
業授公曰熟之後必頼此用矣凡在軍十四年而
復入朝實二十九年也是時行樞宻院江南或曰
天下事定矣可無煩行院也而張瑄者以浙省參
知政事任海道運餉亦以爲言樞宻副使暗伯問
公公曰見上當自言之遂召對蓋張方以軍餉得
幸公恐其擅利海島因勢用衆将非其福故告
上曰縱使行院可罷亦非瑄所宜言浙省控制甚重
而行院得制其軍事非始計乎　上曰其命爲副使
太師月吕魯那演言張珪年尚少姑試以僉書果
可大用請俟它日上曰不然是家爲國家踣金蹙
宋盡死力者三丗矣漢人賜號拔都者惟眞定史
天澤與其家耳史徒持文墨論議孰與其家功多
而可靳此耶拜鎭國上将軍江淮等處行樞宻院
副使乆勞之師新附之地頼以安焉
成宗皇帝即位罷大德三年遣使循行天下詔公
持節川陜民之疾苦便冝振之如罷官府之冗無
益於民者贖探馬之貧而典鬻妻子者還鞏昌民
之復僉爲軍者皆其事也比還拜江南諸道行御
史臺侍御史換中奉大夫浙西宋之故都民物繁
庶貢稅雜藝倍蓰他鎭貪吏豪右甘心其間朝廷
病之以公爲肅政㢘訪使下車未數月所部郡長吏
以下罷劾三十餘府史胥徒無慮數百其贓鉅萬
萬強民有殺人恃其貲得不具獄更隂制官吏持
郷里短長訟否受成於其家公按之如法民間始
知有條制焉得鹽運司姦吏事根連上下具有實
跡将發之而竊位方面者内不自安欲因以危中
公使其属以女子金錢賂遺近臣用妄人言公有
厭勝事且沮鹽法天子爲遣官數人徃雜治之得
行省大小吏及鹽官欺罔狀皆罪罷而公召拜僉
摳宻院事入見同列言此張九㧞都之子也故事
侍宴别爲冠衣制飾如一國語謂之只孫公受賜
因得數宴見探馬赤軍之戍北者多逃歸吏請按
法誅之公曰逃者聞命懼誅将聚而爲盜其以百
日許自歸有不至者乃誅之可也奏可公雖丗家
無第宅在亰城或言公僦居於上者命買宅以賜
辭不受拜御史中丞行臺江南因上䟽極言天人
之際灾異之故其目則有修德行廣言路進君子
退小人信賞必罰減冗官節浮費以憲法祖宗者
是時中書大臣有以朱青張瑄之行賄也事敗貶湖
廣關節近倖求復相位而江浙省誣公者亦在中
書公劾之不報馳馹面䟽論之并及近侍之熒惑
者又不報遂謝病歸乆之又拜中丞行臺陜西不赴
武宗皇帝時
仁宗皇帝在東宫召拜諭德未數日拜太子賔客
復遷詹事辭不就尚書省臣濫殺無辜輕革錢幣
中外洶洶中執法乆闕人上方圖任
仁宗曰必欲得眞中丞惟張珪可苟不稱我任其
責上即日召拜中丞居月餘上不豫三寳奴矯詔
赦天下常赦之所必不赦者未㡬上崩
仁宗命按誅之而其黨有求脫免者公力言諸
上雖得不死猶杖之
仁宗將即位廷臣用皇太后㫖行大禮於隆福宫
法駕巳陳矣公獨奏其不可臺長止之曰議巳定
雖百奏無益公曰未始一奏詎知無益㢤且大位
太祖世祖之位隆福太后之宫也舎大明弗御天
子果即何位乎上悟移仗大眀遂即位賜只孫衣
二十襲上金五十兩使自爲帶受衣而辭金不允
制帶以賜之上命道士劉志清以其法爲醮事近
侍分其所用金幣道士訟之臺而近侍譛道士於
上前當殺者六人公力辨道士無死罪上怒曰汝
以臺綱脅我耶公曰御史臺陛下之臺則臺綱陛
下之綱也陛下奈何欲自壞其綱乎
上怒未解顧左右扶出眀日復叩頭苦諌曰陛下
必欲用譛言殺無罪臣請先死上即不殺六道士
親解衣以賜公眀日上謂近臣曰人言中丞忠臣
乎張中丞乃張忠臣非官中丞也召謂之曰朕欲
厚賜卿非無寳玉如非卿心何因以御巾拭面額
納諸公懷曰朕澤之所存朕心之所存也其服膺
母失皇慶元年八月拜榮禄大夫樞宻副使舊制
中州軍士鎭江南者踰嶺以戍率二年而代遭犯
瘴癘十無一還公曰是徒寘之死地耳奏請屯置
近邊其嶺表要害因其土人以戍不幸前死者官
給㨹傳還其家從之徽政院使失烈門請以洪城
軍隷興聖宫而己領之以上旨移書宥府衆恐懼
承命公曰徽政有左右都衛兩軍足備工伇又欲
此将何爲固不署事得寢而怨怒自此思害公矣
延祐二年拜中書平章政事請減煩冗還有司以
清中書之務專修宰相之職焉上從之著爲令教
坊使曹咬住拜禮部尚書公曰伶人爲大宗伯何
以示後世上曰姑聽其至部而去之公又諌乃止
皇太后以中書右丞相鐡木迭兒爲太師萬户别
薛參知行省政事公曰太師輔上道德鐡木迭兒
非其人萬戸無功不得爲外執政上深許公言而
東朝之怒滋矣失列門等謀所以去公中書者間
車駕時廵既度居庸
皇太后宫幄在龍虎臺遣使召公宫門下以中旨
切責之賜杖公創甚輿歸亰城眀日遂出國門賢
人士大夫祖餞感歎以爲公之身可辱公之名不
可辱斯事也所謂質諸天地鬼神而無愧者歟公
子景元蒙上眷遇掌符璽不得一日去宿衛至是
以父病革告遽歸上驚曰卿别時卿父無病景元
頓首泣血不敢言上不懌遣參議中書省事換住
徃賜之酒遂拜爲大司徒謝病家居㝷丁母夫人
憂廬墓三年寢苫啜粥病腫濕或勸之食肉不聽
日於其間累土墳次如臺者三延祐七年正月
上憶公生日輟上尊解御衣以賜之蓋
仁廟於公終始之意固将有爲而竟奪其志悲夫
至治二年
英宗皇帝召見公於易水之上曰四世舊臣朕将
卑卿以政公辭歸遣近臣設醴候諸舘東平王拜
住時爲相問公曰宰相之體何先曰莫先於格君
心莫急於廣言路是冬起爲集賢大學士先是鐡
木迭兒復爲丞相以私讎殺平章蕭拜住中丞楊
朶而只上都畱守賀伯顔皆籍没其家大小之臣
不知死所㑹地震風烈敕廷臣集議弭灾之道公
以大學士當議抗言於坐曰弭灾當究其所以得
灾者漢殺孝婦三年不雨蕭楊䓁冤死非致沴之一
端乎死者固不可復生而情意猶可昭白母使朝
廷終失之也又拜中書平章政事𥘉公将兵時所
佩符及歴臺省毎除必譲還曰此軍符也非他官
所得佩請上之典瑞自大徳來凡三上三不允至
是以聞又不允而公固請竟納之侍宴萬壽山又
特有玊帶之賜三年秋御史大夫鐡失䓁自上都
来夜扣國北門逕入中書稱遽矯制奪執符印莫
知其端久之稍有知上暴崩于南坡者公還顧無
足與共事而魏王徹徹秃以親王監省公宻撼之
王有感動意因曰我世爲國忠臣不敢愛死事巳
若此大統當在晉邸我有密書陳誅逆定亂之宜
非王莫敢致王曰公誠忠萬一事泄得無危乎公
曰事成王之功事敗吾家甘虀粉萬死不敢以言
累王於是王遣人逹其書
今上皇帝即位于龍居河躬行天誅罪人以次就
戮及大駕至統幕公迎謁上顧問曰此張平章耶
宻書之来良合朕意公拜曰陛下入承宗社大義
昭眀皆􁓬斷也區區之忠何及於事上曰以日計
之卿言不緩自探佩嚢出片𥿄付翰林承㫖闊徹
伯曰此當書之史眡其𥿄則公宻書也方尚食既
甞悉輟以賜公唆南者鐡木迭兒之子官治書侍
御史南坡之夕彀弓矢露刅以佐鐡失而獨後誅
有司奏當流之報許公入見曰法強盜不分首從
死唆南之逆豈止強盜之從乎發冡傷屍者亦死
唆南親斫丞相拜住臂豈止傷屍乎逆賊無君父
是無天日也豈有無天日之地而苟容其生乎遂
伏誅
仁廟范金爲主盗竊之時參知政事馬刺兼領太
常禮儀使當遷左丞公曰以參知政事遷左丞姑
曰序進而太常奉宗祏不謹當待罪而遷官何以
謝在天之靈遂格其命時有勇暴者厠名元從中
怙恃恩私肆爲不法有醫婦飾而過市六七人要
而執之加無禮焉有尉捕得強盗械送府盗有親
者方乗傳出使擊尉去破械縱賊有司莫得而詰
告諸省府又不得請公曰如是則亂生矣力命捕
之皆得諸權要之家會赦得解有售珠於四府枚
論之一小者有直萬緡公曰萬緡中人幾家之産
會其珠凡幾萬乎且戰國小君猶以得賢勝照乗
曽彼識之不若乎又手䟽極論法度寛㢮紀綱日
壊汙穢賊虐恬不爲恠逆順不明於人心禍亂之
鑒不逺惟聖明奮其乾剛以振德之則仁厚之澤
無偏黨矣不報而公病増劇非扶掖不能行有詔
常見免拜跪賜上車得乗至殿門下上肇開經筵
講帝王之道眀古今治忽之故命左丞相與公領
之公進翰林學士呉澂等以備顧問每進讀公懇
懇爲上敷說皆義理之正無幾微權謀術數之渉
焉自是辭位甚力上委曲勉畱而後許然猶封蔡
國公知經筵事别刻蔡國公印以賜庻幾其少畱
也泰定二年五月公得㫖暫歸天下之功成名遂
而身退者未有能及之者也三年春上遣使召公
期以必見公力疾而謁上曰卿來時民間何如公
曰臣老寡賔客不足逺知眞定保定河間臣郷里
也民飢甚朝廷幸岀金粟賑之而惠未及者十五
六惟陛下念之上惻然勑有司畢贍之如公意又
一再進講拜翰林學士承㫖知制誥兼修國史國
公經筵如故上見其誠病謂之曰西山佛祠多髙
㓗可以頥神巳疾卿擇而處之駕至上都上顧謂
丞相若曰張平章安否老人恐乏侍飬宜以時還
家得無便乎因遣使撫諭之務在順適其意於是
公始戍歸矣少間長衣幅巾逍遥泉石之間與山
僧野老分席以相愉恱上稍聞之以公爲愈矣起
公商議中書事公曰老臣荷國厚恩四世而臣事
六朝矣一息未盡其忍忘朝廷乎如筋力弗勝何
使者不敢強閱數月又病上遣太醫視之乆不愈
乃移書中書曰病不任事而國公月俸千緡弗敢
受籍㑹之凡爲定者三百餘悉還送官上閔傷其
意畱其俸􁌛諸府俄而公薨公資本髙眀又輔以
學力積丗勲崇期世其家以經濟自任臨事決議
侃侃正色勇於敢言千挫萬折人所不堪公志不
爲小變而氣益昌雖貴倖臨之姦黠侮之公一以
誠慤自處乆之而各失其所恃者多矣究而論之
蓋古所謂社稷之臣者乎公少能挽強命中甞從
大師出林薄有虎在焉人馬辟易公抽一矢直當
虎虎人立矢洞其喉一軍讙囂及學書腕力尤健
端重嚴勁無慚筆諌之臣讀書不尚章句務求内
聖外王之道既而稍進方外之士以恱生佚老焉
公𥘉娶楊氏繼室烏氏又娶鄭氏並封趙國夫人
皆無子清河郡夫人孫氏生定逺大将軍保定䓁
路管軍上萬戸佩虎符鎮武昌曰景武者公長子
也次景魯亞中大夫海北廣東道肅政㢘訪使景
哲奉政大夫僉浙東海右道肅政㢘訪司事景元
資政大夫河南行中書省參知政事景徳未仕卒
景誠文林郎内政司丞女五人長適朝列大夫太
常禮儀院判官董守慤次適中順大夫祕書監丞
趙伯忽次繼室董守慤次未行次適武德将軍保
定翼管軍上千戸忽都帖木兒孫男十一人長曰
旭宿衛次曰昌眀威将軍保定䓁路管軍上萬户
佩金虎符曰昆曰昇曰昭曰晟曰曜曰旺餘皆㓜
孫女六人銘曰
維蔡建國自其先公於焉訖金是用啓封公子公
孫洊揚世武追王奕奕曰淮曰汝顧瞻先履頟頟
有城孰不胙土我于其生於皇建官略用漢制将
軍司馬丞相御史三府相望緫賛國成人登其一
巳極顯榮我以世将典司風紀既貳宥宻又使宅
揆公曰噫嘻我曷致兹于公先王究忠百爲人曰
咈哉徳則惟世智周慮淵乃克有濟　丗皇作之
　　　　　武仁心焉度之大車既載于行而柅
孰謂得君衆忤構厄既退既蔵侃侃大剛先帝遺
直以錫嗣皇有猷有爲有言有烈相時憸壬睢盱
震慴大駕之來法宫既清出納咨諏屬于老成人
亦莫間政亦莫適抱其遺經積誠思格白髮蒼顔
安車以朝佇瞻威儀德音孔昭公雖言歸公郷近
止公疾遄巳公來覲止公今不來天子永懷一鑑
之亡四國之哀勲在正室德施孫子著銘玄堂作
者太史
國朝文類卷第五十三
國朝文類卷第五十四
墓誌
　嶺北行省郎中蘇公墓誌銘　虞集
延祐七年二月壬戍中憲大夫嶺北等處行中書
省左右司郎中蘇公志道子寧父卒于京師七日
戊辰子天爵以其䘮歸真定三月乙酉葬諸縣北
新市郷新城原先塋之次而刻石以文曰嶺北行
省治和林國家創業實始居之於今京師爲萬里
北邉親王帥重兵以鎮中書省丞相出爲其省丞
相吏有優秩兵有厚餉重利誘商賈致糓帛用物
輕法以懐其人數十年來婚嫁畊植比扵土著羊
牛馬駝之畜射獵貿易之利自金山稱海沿邉諸
塞䝉𬒳􁁃照咸安樂富庶忘戦閗轉徙之苦乆矣
丙辰之冬關中猝有變未两月遂及和林守者不
知計所從出人大震恐竝塞奔散會天大雪深丈
餘車庐人畜壓沒存者無以自活走和林乞食或
相食或枕藉以死日未昃道無行人方是時除吏
率恇怯傾辭不慮往獨蘇公受命即行曰豈臣子
避事卽安時耶既至曰事孰急於賑飢者明日告
其長曰幙府謹治文書數實錢糓知前遇事變無
甚費失上下因爲姦利取且盡徒有粟五萬耳民
間粟石直中綂鈔八百貫安從得食請急賑之大
人人三斗㓜小六之一即亟請于朝曰倉儲無㡬
民與軍皆君之赤子賑民飢將乏軍興謹儲之則
坐視飢者之死不得已飢者急在旦暮已擅發碩
急募冨商大家先致開平沙静附近之粟别設重
購實邉勿惜一日之費爲經乆慮幸甚中書省以
聞■天子爲遣使護視賑飢且下令曰有能致粟
和林以三月至石與直五百千四月至石與四百
五十千五月至又减五十千至皆即給直賈運踵
至不三年充實如故乃爲成法使勾稽考覈參伍
鉗制以相承吏守之不改易扵是沿邉諸王多泥
索公持法一不予王怒使人謂公錢豈爾家物公
對曰有司知給軍事非軍事誠不敢擅與且撙莭
謹惜非爲已私王幸察亦無以爲罪皇子安王是
之褒以衣一襲呉王亦知公徒行予名馬公受而
傾槖償其賈和林禁酒法輕不能止中書更奏重
法罪至死令下三日索得民家酒一缶趙仲良等
五人當坐省府論後奏公持不可曰酒非三日成
者犯在格前發在格後當用後法設當坐猶當用
詺書審覆詳讞乃奏決無敢擅殺衆不可公獨上
其事中書省刑部議如公言其人皆得不死人知
公明決有争者悉詣公公曰我不得治有司事叱
遣不去卒得一言則皆服而退和林旣治事日簡
乃即孔子廟延寓士之知經者講說率僚吏徃聽
至夜乃休孔子廟故丞相順德忠獻王所築未成
而王薨至公始卒其工朝廷知公功使者徃來必
撫問慰勉監察御史按事至邊民數百人狀公行
事卓卓者數十上之御史以聞而公與同列多異
議代歸百姓不忍其去行至京師卒公𥘉以吏事
爲眞定守山西姚公天福所推擇旣知名轉𥙷山
西河東道按察司書吏用使者程公思廉薦爲監
察御史書吏轉戸部令史歴樞宻院中書省掾出
官承直郎中書檢校官刑部主事樞宻院斷事府
經歴嶺圵省郎中終始不離吏事然皆有可稱者
在眞定從其尹決獄竟大旱俄雨在河東所按問
無自言冤者在察院從御史按事逺方能正色感
愧所事令無敢失職在戸部從禮部侍郎髙公昉
治白雲宗獄浙西白雲宗強梁冨人相率出厚貨
要權貴稍依傍釋教立官府部署其人煽誘刼持
合其徒數萬凌轢州縣爲姦利不法者能爲眀其
詿誤者出之田廬資賄當没入者鉅萬没入之良
家子女數百當還民間者還之閱二歲五徃返京
師以具獄上在樞宻院軍吏子孫當襲官其貧乏
至十餘年不得調悉舉行之天子使大臣行邊北
方獨以公從有弓矢衣鞍之賜在中書值尚書省
立威勢赫然中書掾多從尚書省辟公獨不赴泊
然守局如常尚書省罷分鞫其銓選不法者黜奪
必以理爲檢校官得工戸二曹濫出財物數千收
之得吏曹官資髙下失當者數十事正之在刑部
能不用上官意出故犯者能卻時宰欲殺盜内府
金而獄未具者能黜主盜吏之使盜引良民者能
刪治其條例以便引用者在樞宻斷事府能辯庶
弟之誣其兄而奪其官者緫計之益未甞一日苟
廢其職者也然和林之政偉矣我國家𥘉以干戈
平定海内所尚武力有功之臣然錢糓轉輸期會
工作計㝡刑賞伐閱道里名物非刀筆簡牘無以
記載施行而吏始見用固未遑以他道進士公卿
將相畢出此二者而巳事定軍將有定秩而爲政
者吏始專之於是天下明敏有才智操略志在用
世之士不繇是無以入官非欲以是名家趍急用
也而世或專以善持長短深巧出入文法用術數
便利爲訾病者殆未盡也不然若蘇公者其可以
從吏起家少之哉公㓜不好弄寡言咲不妄交爲
吏視文書可否奉行不待請言者坐曹歸闔門不
通問謁對妻子如嚴師友内外肅然好讀書尤尊信大
學及陸宣公奏議未甞去左右篤於教子餘奉輙買
書遺之子亦善學卒以儒成名如公志公之先趙
之欒城人再徙眞定曽祖元老祖誠考榮祖以公
貴贈奉直大夫同知中山府事飛騎尉真定縣男
妣呉氏贈真定縣君娶劉氏封眞定縣君黒軍萬
戸義之孫征行百户誠之女子男五人四人夭其
一天爵也以國子髙第授從仕郎大都路薊州判官
治公䘮以禮女三人適勸農司使宫天禎次適眞
定醫學録張蒙次適承務郎河南行省都事何安
道封恭人孫男昌文於是公之年才六十耳雖久
服官政皆佐人無所自遂方郷用遽没君子惜之
銘曰
有肅蘇公執徳不回淵嘿自持弗耀其材始時群
公好善巳出孰學孰耕匪求乃得得不以求氣直
而昌謇謇舒舒何行弗臧直道若倨不利涉世我
篤自信守以終始五掾大府位卑志行四命于朝
弥光以亨額頟和城興王攸理控制朔易何千萬
里國人居之谷馬雲生尚莫徃來矧周其情御史
有簡從執以書孰害其人㨿義抉除天子德音元
戌徃布曰尓從我弓馬錫予再歴其方有法有恩
其人識知掾語孔文狃安易撓我際其㑹以哺以
繒幕府維㝡邊人方懐公不少畱見用駸駸而疾
不瘳炎炎弗趍寂寂弗變當爲而爲當辯斯辯退
而能思閉户深居制行甚嚴動本於儒儒行吏師
庶其在此有書滿堂以遺其子子能習之亦允蹈
之豈惟官成朂公之私匪源無深匪流無長以承
以傳在此幽宫
　　熊先生墓誌銘　虞集
先生諱朋來字與可姓熊氏丗爲豫章望族祖文
炳父希曽以宋淳祐丙午年生先生先生以咸淳
甲戌登進士第第四人授從事郎寳慶府僉書判
官㕔公事未上而宋亡
世祖皇帝初得江南常以名取士盡欲得故國之
賢能而用之尤重進士若故相畱公夢炎固巳爲
内相尚書而王君龍澤亦召拜行臺監察御史先
生名不在王御史下然不肯表襮苟進隱處州里
生徒受學者常百數十人因取朱子小學書提要
領以示之學者家傳其書幾徧天下時來鎭豫章
者多名公卿皆以客禮見先生先生和而不肆介
而不狷儒者倚以爲重焉憲使魏公初與先生從
容東湖之上先生指其北涯曰徐孺子故居在焉
太守陳蕃之所表也而里門西南出曰桂華無所
當矣魏公感其意更表爲髙士坊郡城外舊有宗
濂書院祠周子兵興燬之先生得郡人黄氏故居
於孺子宅東北加葺焉徙其名表之公私争致助
儼然立爲學官矣劉公宣之持憲節也尤敬先生
論經義無虚日間以政事爲問先生愀然曰郡學
上丁釋奠諸生有與執事者公固見之而是日有
盜刼傷人者南昌賊曹執而掠之幸儒者善柔不
能自白誣之獄成矣耳目所及尚有此又何問乎
劉公曰有是哉即日審得實立破械出此儒者以
其械械賊曹諸公由是益知先生之有用於世者
而終不敢以事溷先生也會朝廷使治書侍御史
王公構銓外選於江西於是行省叅政徐公琰李
公世安郎中馬公昫憲使盧公克柔列薦先生爲
閩海提學使者報聞而福州廬陵爲郡在東南儒
學之士爲最多朝廷大興文治加意此兩郡特起
先生連爲之教授先生所至考古篆籀文字調律
吕恊歌詩以興雅樂制器定辭必則古式學者化
焉故其爲教有不止於詞章記問云者既歸有司
以常格調建安簿不赴後又以福清州判官致仕
先生一視之漠如也更自號曰彭蠡釣徒而四方
學者稱之曰天慵先生云先生燕居弦雅瑟而間
歌以爲樂門人歸之者日盛旁近舎皆滿至不能
容先生懇懇爲說經㫖文義老益不倦得其所指
授多爲聞人逹官舉進士者項背相望延祐甲寅
天子獨斷以進士科取士進士科廢巳乆官府咸
不知其說以不稱眀詔爲懼獨江西行省諮問於
先生動中軌度因以申請四方得遵用之請先生
爲考官則曰應試者十九吾門不可而其後舉江
南三行省皆卑辭重禮致先生主文先生以儒事
爲重皆應之及對大廷先生所選士居天下三之
一焉𥘉先生以周禮首薦郷郡而今制周官不與
設科治戴記者又絶不見先生屢以爲言後得周
尚之以禮經擢第習此經者漸廣由先生啓之也
英宗皇帝始采用古禮親御衮冕祀太廟奮然制
禮作樂之事朝之大儒搢紳先生􁎢然恐不足以
當上意而翰林學士元公明善颺言於朝以先生
爲薦未及召而至治三年五月先生卒矣享年七
十有八先生動止有常喜怒不形於色接賔客人
人各得其意去有家集三十卷其大者明乎禮樂
之事關於世教餘若天文地理方伎名物度數靡
不精究焉先生娶袁氏子男曰永先象先太古孫
男曰昶昇昉棣生寅生冨以是年十二月望日塟
先生於豫章城南石馬之阡太古與其門人今陜
西行省左丞廉惇前進士余貞曽翰䓁使以書來
亰師求銘集受而對曰昔先生與我先君太史同
年生友誼甚重集再以侍制召復入史舘道過豫
章前先生之卒數月耳先生以其所撰瑟賦二篇
命集書之盖有所属集感焉不敢不書也先生之
墓草至是三易矣銘其敢緩乎故爲之銘曰
維昔先聖善韶放鄭律失音泯莫辯其正先生脩
能興遭宋亡抱器永歌教成郷邦於皇盛德方被
金石沛乎述作失此遺則䟽越朱弦我則不聞欲
知先生視兹刻文
　　牟先生墓誌銘　虞集
隆山先生姓牟氏諱應龍字伯成甫故宋朝奉郎
知彭州贈通奉大夫桂之曽孫資政殿學士正奉
大夫累贈光禄大夫謚清忠子才之孫朝奉大夫
大理少卿巘之子也淳祐丁未清忠公以國學博
士言事忤時宰鄭清之去國扺呉興寓第而先生
生清忠公喜字先生曰翁歸稍長警敏過人日記
數千言作爲文章志趣髙邁清忠公以直道事理
宗爲時名臣登其門者一時人望先生皆得而交
之丞相江公萬里參政楊公棟髙公斯得端明湯
公漢尚書劉公克莊至折行輩下之而髙公薦之
尤力此先生之始年也先生當以世賞奏亰官輙
讓其族父諸弟而咸淳􁅪未擢進士第時賈似道
持國柄欺上罔下妄以伊周自擬衆口和附因欲
致先生乃好謂馬丞相廷鸞曰君故與清忠游今
其孫踐世科誠難能幸見之當處以髙第先生拒
之不徃見及對具言上下内外之情不通國勢危
急之狀考官異而不敢置上第調光州定城尉人
或惜之先生曰昔吾祖對䇿以直言忤史彌逺得
洪雅尉今固當尓無愧也沿海置司辟爲属未幾
以心疾乞告歸飬而宋亡矣故相畱公夢炎事
世祖皇帝爲吏部尚書以書招先生曰苟至翰林
可得也先生不荅畱尚書愧之旣而家益貧稍起
教授溧陽州遂以上元縣主簿致仕此先生之歴
官也先生之母鄧夫人故太史李公心傳外孫也
先生猶及見太史毎接語終日而先生之史學端
緒自此始大理公前國亡時巳退不任事至是益
不出父子之間討論經學以忠孝道誼相切劘若
師友然自大官顯人過呉興者必求大理公拜床
下得一言而退終身以爲榮而先生以元子侍左
右見者感服一以爲師焉其於經皆有成說門人
不能盡傳行于世者五經音攷若干卷而巳先朝
文獻淵源之懿日以曠逺時人無能言者或妄言
以自詭輒牽合無㨿先生道其官簿族系月日郷
里如指諸掌盖非直其強記如此亦故家習熟見
聞然也其爲文沛然若河江之決不極所至不止
時人以爲似眉山蘇氏此先生之爲學也先生簞
瓢屢空不以介意門生故人或有餽苟非義不受
與人交樂易眞實不以矜厲爲容談笑傾倒援引
根㩀不見涯涘居呉興三世矣而風致猶故郷故
自號曰隆山先生示不忘其故云此先生之爲人
也先生娶楊氏奉直大夫知邵武軍恪之女先先
生五十二年卒再娶程氏朝奉大夫將作監繩翁
之女楊程皆眉山詩書故家也男子五人必逺必
大必逹必勝必昌其三人早世今必逹必勝在勝
程出也女四人長適蘄州路儒學教授眉山陳琛
次適建寜路緫管府知事河南雲謙次有疾不嫁
次適安吉殷天錫孫女四人先生卒於泰定甲子
三月享年七十有八以是年五月乙酉塟于湖州
烏程縣三碑郷兊山之原此先生之終也前先生
之卒一年集始免先太史喪省墓呉門先生手爲
書命其弟以其門人郷貢進士陳潤祖所述平生
來告曰子之言可信于世盍及我時爲我著小傳
集承命不敢當將詣呉興拜先生㑹有國史之召
不果泰定二年冬程夫人之弟某縣尹晉輔以先
生之子勝書來請銘曰先生之志云尓集惟家世
仁夀與先生同郷里門戸略相望先生少先太史
一歳耳先生幸不鄙棄託之以言是有以處集矣
其敢以固陋辭雖然僅能書所得而知先生者庶
其可信也其不知者固不敢言後之君子信其所
可知則其未盡知者可推見矣故爲銘曰
學孰爲博寳蔵有作運化叅錯掇拾偏駮欺世之
怍文孰爲雄江漢之東浩浩不窮𥙷苴彌縫嘻嘻
粗工有餘而藏不足而張我懷先生豈私其郷斯
文有傳百世不誣銘以信之不其逺乎
　　故贈瑞安知州王公墓誌銘　虞集
昔我　仁宗皇帝天下太平文物大備自其在東
宫時賢能材藝之士固巳盡在其左右文章則有
故翰林學士清河元公復𥘉發揚蹈厲藐視秦漢
書翰則有故翰林承㫖呉興趙公子昻精審流麗
度越魏晉前集賢侍讀學士左山商公德符以世
家髙材游藝筆墨偏妙山水尤被眷遇蓋上於繪
事天縱神識是以一時名藝莫不見知而永嘉王
振鵬其一人也振鵬之學妙在界畫運筆和墨毫
分縷析左右髙下俯仰曲折方貟平直曲盡其體
而神氣飛動不爲法拘甞爲大眀宫圗以獻世稱
爲絶延祐中得官稍遷祕書監典簿得一徧觀古
圗書其識更進盖　仁宗意也累官數遷遂佩金
符拜千戸緫海運於常熟江隂之間焉泰定四年
夏部饟至京師因來告曰昔振鵬官七品旣䝉恩
贈先父曰從仕郎樂清縣尹母曰宜人今位五品
又蒙恩贈先父母如振鵬之秩此皆
仁宗皇帝之遺恩國朝之盛典而先世積善之效
也不有以表著之是振鵬忽於君親無以昭示於
子孫族人郷里也幸賜之言而勒諸石焉余感其
言故序次其事而并及其世次云王氏始自會稽
遷永嘉宋紹興間其先世以武事得官爲保義郎
數傳爲自強生挺挺好佛學生由字在之至元廿
五年卒時年三十五今贈奉訓大夫瑞安知州飛
騎尉追封永嘉縣男配張氏追封永嘉縣君振鵬
其子也振鵬之兄龍孫爲浮屠名善集銘曰
偉哉王公即家開封繄子之功功繇名藝
仁宗之丗積拜寵異先朝文興孰究孰承慨兹其徴
　周母李氏墓誌銘　虞集
鄱陽周暾與其弟明之游京師也其族父集賢司
直應極實致之得爲國子生時制書始命有司將
以科舉取士而貴游不治進士業獨暾兄弟出篋
中所習程文數十篇示人皆驚喜取讀或就問學
焉未幾逺方獻異獸曰麒麟暾作賦千百言上之
中書省丞相大恱以属叅知政事察罕使命以官
是時陳䇿進書獻歌頌者常數十人無所遇獨暾
見知時宰人人羡道暾矣一夕暾感異萝旦而治
歸明曰兄姑畱幸有以榮吾親明代兄歸矣明至
家其母果病見明問知其兄弟在京師事爲之喜
而起後六日廼卒皇慶元年七月十九日也暾聞
訃且行亟來請曰嗚呼痛哉未有以爲榮而爲慼
若此惟先生辱爲之銘用慰其地下而巳予竊感
而悲之爲次第其語云暾母李氏諱清世居邑之
沙堤其曾祖松善爲生以資顯祖時榮父天驥以
文學名適周樸儒家也昔者周氏以明經取髙科
者歳相望樸弱冠受尚書有能聲及得内助事親
理家益如志常遣暾明從師而無牽於愛暱故能
以卒業聞子三人暾明其㓜禄女二人其壻程益
徐璋斛田里之斗横山其塟處也銘曰
有肅兮閨門子森森兮孔文桉有饌兮醴有尊不
少延兮誰怨樂兹丘兮勿諼
　爲美縣尹王君墓誌銘　李源道
君諱惠字澤民姓王氏世居中慶之晉寧後徙滇
遂爲滇人曾祖考諱世𤏡氏有土甞領布爕考諱
連襲職天兵南指以其衆内屬妣張氏君軀幹魁
偉識字書敏官事始爲威楚屯田大使増粮萬石
第上其功至元廿五年雲南行中書省選主定逺
縣簿三十年遷武定路禄勸州判官大德元年調
霑益州判官招逃民二百五十四家三年調馬龍
州判官四年擢中慶路昆明縣尹階將仕佐郎用行
中書左丞劉公之薦也省檄慮囚多所平反在縣
大興水利安集流民爲戸百五十有一五年遷同
知路南州事至大三年調同知永昌州事明年改
石平州判官階將仕郎曲靖戸田有隱金糓逋懸
省檄君徃括治考覈虚實區别蠲徴人稱其平延
祐二年省議昆明壯縣再除爲尹明年改宜良縣
尹階承事郎嵩明有獄五年疑不決御史屬君推
按得情免死者十餘人六年遷仁德府爲羙縣尹
兼勸農事修孔子廟以館來學時君年六十於滇
城營江頭别墅將請老不許省復委推事建昌麗
江諸道至治元年夏五月渉金沙江渡瀘水感瘴
疾殆輿歸二年秋七月一日疾革越五日遺訓子
孫忠孝喪禮一則古母從𤏡俗語畢而逝年六十
有二越八日葬昆明菩陀之西岡三娶皆張氏子
男十人曰明沅江路揔管府照磨曰昇仁德路儒
學教授曰慶習國言曰忠府學生曰益監稅曰某
曰海曰良曰讓曰某未仕女四皆適右族孫男若
干人旣塟諸孤伻書乞銘其墓嗚呼滇南之壤地
大矣自歸我職方氏六七十年朝廷置省憲以控
之官府章程文物品式幾與上國齒振古無以侔
也然其人如勞深靡落相掎爲習獷愎喜争尚有
禮義所不能盡化者萬里走書爲其先求不朽計
如王氏子者能幾人哉予甞㢘部徼南蓋悉其爲
人方以變俗爲事乃不果辭銘之以爲南人勸庶
幾有聞風而起者銘曰
維南有滇限卭𤏡皇風逺被爲樂國生斯牧斯揚
乃職半刺六州宰四邑民鴻勞止我爲息獄犴有
冤我爲直天之報爾亦云極子孫兟兟孔蕃殖喪
母因俗古是式遺言四方可作則矧乃要荒阻重
譯西岡之麓即藏室永垂厥聲有樂石
　　安定郡夫人王氏墓誌銘　馬祖常
夫人王氏故贈翰林直學士安定郡侯胡公諱某之
夫人陜西諸道行御史臺治書侍御史彞之母也
世爲浚都鄢陵人父諱貞伯始宅安陽兄諱㲄由
地官屬出主襄陽穀城二縣簿夫人在父母家時雖
鍾愛於其親而食與衣常後於兄嫂及歸胡氏事
安定公持婦道終其身無懈容親紡績組紃之工
弗好世之侈靡華飾以儉以勤相安定公家政卒
能有成慈睦仁祥族姻芘之夫人有子二人長即
治書次規業儒山東憲府辟署書吏𥙷典寳監令
史治書甫丱夫人謂安定公曰是兒資頴悟可令
蚤􁂗學也遂求經師講先王禮樂詩書之義善屬
文未冠令譽日著起家爲大都儒學録大都四方
髦俊輻湊於是治書學益碩大名益光顯矣省臺
交薦于上歴監察御史右司都事左司貟外郎工
部侍郎丁安定公艱吉服浹月即拜今官使者及
門致禮意敦請治書以侍夫人榮飬爲辭夫人曰
兒來前吾有訓汝承吾志吾逮事舅姑汝先考及
我教汝胡氏之宗事其在汝乎今國家命汝爲臺
臣西南四省四憲之評議屬之汝其速行母以我
飬爲辭焉治書上事半月夫人訃至徒御不戒號
泣東出及安陽喪次銜哀具書告其友馬祖常曰
彞不孝先妣安定郡夫人以至順元年六月六日
卒將以七月三日祔塟于先考安定郡侯之墓里
人杜愚爲之狀矣請吾友爲埋銘以刻之嗚呼人
之生有男女焉幸而爲男子或有所樹立於世則
不與百物俱盡幸而爲男子矣無所樹立使人惡
之惟恐其久生而何死之恤也夫人女子也爲女
而能賢爲婦而能孝爲母而能慈從其夫子有官
有封其所樹立殆過男子矣宜乎富貴夀考享厚
生之福也歟祖常與治書同學古文使爲銘義不
讓廼銘而授諸來者銘曰
在相安陽有貞慈母啓封湯沐賦安定畒煒其輝
光夫人象服柔嘉有儀百麗于福少也稚弱玊節
閨房歸于夫家組紃含章教子爼豆不繫于遷弗
雕其全而人咸天詩書禮樂六藝之師起其施施
居其孜孜廼成治書懋官臺臣又成典寳克昌克
寅克昌克寅亦旣多淑善後無疑譬彼穜稑我稼
則穫且庤錢鎛洹泉出山紆流相西欎欎栢松薈
蔚之隮允矣安定幽宮是域夫人祔之恊其龜食
孫子爰殖我銘不泐
　　桂陽縣尹范君墓誌銘　掲徯斯
大德中勲臣楚國公之季子帥湖南有所愛掾盧
陵范君元亨其強敏之才廉平之節風動千里人
不畏帥而畏元亨時余在長沙數與之遇而不敢
一詣門恐溷君也後二十七年㑹其從子匯于亰
師則君没十年矣乃録其行請銘君諱元鎭字元
亨其先蜀人今居安福之清化里祖巖生二子皆
爲太學生季曰景材是爲君父君早孤母劉及其
兄元方教育之至元二十五年監察御史舉廉能
爲江西憲掾居五年去之亰師辟徽政掾又辟大
司徒掾皆不就元貞初詔求能書金經者君在選
中經成𥙷湖南掾秩滿授瑞州稅使改武岡録事
攝綏寧令進郴州挂陽尹累階承事郎卒官君所
至當官而行無所阿避禄入不足則歸賣田宅以
給之徃徃初多忤而後反見知者其行事之尤著
者則在帥府有田千户者死其子曰田芭芭㓜弱其
弟田仁襲其官據其業而奴畜芭芭長愬于有司
數年不決事上帥府復多右田仁君抱牘方力争
帥怒目左右捽君且下吏梁木壞㡬壓帥帥乃止
田仁恐求援行省權相數日使逮君甚急且喻之
曰汝不用汝頭汝來汝愛汝頭勿來皆謂君徃必
死君竟徃極言田仁罪反覆無所顧不能屈乃與
芭在武岡民張氏欺胡氏寡弱占其産倪萬户脅
張惠以罪取其田皆奪而歸之許文炳兄弟争財
二十年不決召其兄弟涕泣而理喻之許乞罷歸
在綏寧王永眀誣舒八殺人實藍姓殺之永眀伏
辜諸峒饑疫大起死者過半下令寛征賦以䘏之
諸峒嚮化在桂陽民白有盜其牛者蹤跡無所得
方疑所捕二猫嗛牛耳鳴號于庭求猫主索之果
得牛立命償其牛而正其罪且桂陽側陋供給與
大縣等民力彫耗一以寛濟之故其卒也民無逺
近皆縞素㑹哭哭盡哀猶不忍去前後被行省及
部使者檄詰責諸郡邑凡三百餘莫不稱允而不
及大用以没悲夫君之卒實至治元年十月二十
有五日年六十四以眀年十二月二十有一日塟
所居東北龍唐之原初娶呉氏再娶劉無子以兄
之子肇開爲之子年六十一乃得子曰性傳女三
人長適大都路固安州儒學正劉䝉德次適徐經
逺次適蕭信之孫男三夀駿文豹天霓女一銘曰
此孳孳稱所施而止於斯彼巍巍兮
　曾秀才墓誌銘　歐陽玄
秀才曾氏子一漢旣没於江南其兄德元在京師
聞而哭之慟知其塟有時奉行述乞銘於歐陽玄
拜且泣曰人之生苟有徳慧孰不願有辭於永世
也弟一漢實曽氏才子弟今不幸短命父兄不能
續以長願得先進一言以傳庻㡬猶未死也玄聞
其言惻然乃序而銘之曽氏永豐顯親里大家一
漢字明善本曽似翁第三子大父悼其兄之子似
俞蚤夭無後以繼之大德十年丙午五月庚午朔
生天暦三年庚午五月癸丑朏死是月戊午改至
順以是年某月某日葬于某里之原一漢五歳讀
書數千百言過目成誦少長無童心年十二三能
文十五六頎然長以弁不尚浮靡不事貨殖篤志
道德性命之書能服行其言事父兄善交朋友信
遇宗族郷里之長老恭未及壯有學行辭意廪廪
趣老成人𥘉師里士劉福逺習舉業精熟㝷執摯
臨川呉先生門受諸經説大稱頴悟年二十有五
病痰喘以死方疾未甚四月十日有厲風從西來
拔並舎大木似翁簭得未濟之巽心疑之不逾月
一漢乃不起妻劉氏子男一人萬奴財四月而孤
行述似翁所自作其文不勝哀有甚於德元言者
嗚呼爲父兄鮮有不愛其子弟者論才不才恩義
有不相掩者一漢死父兄若失希世重寳不能自
存嗚呼一漢眞佳于弟矣乎銘曰
麟之不角麛不如殰匽之不翰鷇不如􁍄奪其有
㩀無與之為瘉隳其垂成無生之爲寜坎而深樹
而糝無重傷其父兄之心

國朝文類卷第五十四
國朝文類卷第五十五
　墓碣
　　國子司業滕君墓碣銘　姚燧
觀漢諸碑凡門生爲師作者其文多稱在三之義
蓋本欒恭子民生於三父生師教君食惟其所在
爲言又列郡邑姓名字官人出㡬何錢於碑隂多
至百人或倍之令人每興今無古者篤於其師之
慨至大已酉燧長翰林之明年國史院編修官東
平蔡文淵狀其師國子司業滕君之行與門生許
質求表其阡以君之再入成均横經丈席者甞數
百人礱石所資一不偕人出二子獨加異乎古豈
不於在三足抜浮俗斯時耶君諱安上字仲禮其
先自洛徙中山不可推采其世考府君某隱德委
吏斗食自捐生君八年而不禄妣李夫人撫君誨
曰而性質開朗記識兼人且金名士趙燦離孫不
可以貧廢學感聖善言師西巖君克自砥礪勤心
聖學暨其長也尊聞行知如不足日私居自持衣
冠齊遫及出接物一誠以和郡無少長相謂不字
咸稱先生學積其躬道行其家化及其鄉府臣歸
髙薦名于朝勑教中山是府多士求親輝光謦欬
欲聞鼎鼎其來服縫掖者將半齊魯庭臣善其職
士有聞用以職民主禹城簿壓於爲監爲令與丞
刑或過中必揆以義馴馴上説不使黥涅妄加疑
盜廢棄永世仁譽旣章宣司所臨若縣與州事有
未竟必檄徃治裁中情法守令憚之出將入迎若
事大吏徴爲國子博士以其平昔自律爲先蚤作
晏休誨誘諄諄發䝉䟽疑立懦尅剛各因其才矯
拂扵善黨坐羣行齒而序之其極弗率有黜與扑
成均作則井然有條即升監丞再丞太常
世祖賔天成宗繼序圎丘請謚太室升祔凡厥禮
文酌古損今皆所訂稽元貞之元拜監察御史京
師地震上䟽曰君失其道責見於天其咎在内庭
竊干外政小人顯厠君子名實混淆刑賞僣差陽
爲隂乗致静者動宜兢兢祗畏側身修行反昔所
爲以盡弭之之道其說累數十百言反覆深切有
司不敢以聞君則曰吾不得於言者遂委印去反
關其家著書自怡㝷起爲國子司業時巳疾矣顧
言其子治喪無用二氏以其年乙未夏六月廿有
五日卒年五十四塟府城東南崔丘里爲文一本
理義辭㫖暢逹不爲險譎非有禆世教者不言有
東菴類藁十五卷故江西㢘訪使趙秉政板之行
丗矣又有易解洗心管見藏之家亦多乎哉其不
年者丗同哀之而文淵猶以不侍經筵職絲綸謀
廟堂爲憾嗚呼夫旣師成均官奉常歴臺諫而又
有德有言足矣奚必兼彼數者始爲至耶夫人李
氏貞順柔嘉姻里範焉後君八年卒子翊去尉東
明自致終喪亦足彰君刑家之自今尉元氏兄羽
有文行蚤世銘曰
孰不曰士于學始志迄用有成千百一二允矣滕
君敏脩篤行鍾鼓衡門益大其聲勑起布衣于定
敦教祁祁縫掖來則來效再主禹城簿領勾稽不
枉刑墨仁聞日躋滿秩而招入爲胄監由博而丞
俊髦是範轉而奉常禮文斯綱或革而因酌損用
章遷拜御史爲帝耳目言責塞求龍鱗逆觸一不
見入納履而行反關立言行後是程方徴司業年
過知命遽啓手足理也莫竟短者巳而其長斯存
何以貞之石有誄言
　　河南道勸農副使白公墓碣銘　姚燧
彦隆始由太原徒行至河内致其父書魯齋先生
願游其門未有介也乃因吾友翰林侍讀髙凝得
操几杖主凝家二年而歸侍其親而先生亦召北
矣㝷由避宅左揆以集賢舘大學士祭酒國學教
貴胄乃奏召舊弟子散居四方者以故王梓自汴
韓思永蘇郁自大名耶律有尚自東平孫安與凝
燧燉自河内劉季倫吕端善劉安中自秦獨公自
太原十二人者皆驛致舘下三年吾儕或病告官
去而先生亦浩乎其歸乃奏有尚與公從仕郎國
子助教昔者貴胄友也一旦能横經下心事之爲
師属非其道聳是曹不可得其馴然北面俄侍
裕廟東宫公爲講鄭伯克叚于鄢巳講而出
裕廟語人曰是非空言意固有在也以國史院編
修從仕郎仍助教擢奉訓大夫監察御史發阿合
馬賊國諸不法彼顧誣公紏摘非實捕送刑部獄
引隣婦有色者教誣公甞竊徃來怒隣婦力明其
無有鞠之墮孕而事始白又紏鷹師西亰宣慰使
倒刺沙以已憾殺其幕僚凡是皆庸懦縮首危者
而峻風節者咸偉之出僉陜西漢中道提刑按察
司事燧亦爲其道副故得詳西土所爲其按歴皆
分險僻荒寒諸州南而褒鳯金洋北而綏麟葭丹
塗經龍門西河絶崖髙可去水百尺止通一騎必
遣導者先之有來騎使駐之寛所卒至則兩不可
班視燒棧猶車衢也如是之地皆周焉制度卒有
反者不即覺捕惟罪社長監郡與憲司麟州人告
隂濟民乗馬疾馳其識仇也問曰所懷何書濟民
紿以反書仇上變延安延安移文吾憲公又請徃
治之所牽連二百許人繼燭治之再旬是州小僻
無𥿄至覆舊案以書適近侍臣括馬其州館鄰墻
也聞獄吏呵問終暁得公姓名歎曰丗有克勉其
職如斯人者使人勞苦之曰吾見陛下當首聞公
竟白濟民無佗特杖其紿仇非宜言者公位憲諸
君下㑹王相府伯不花右丞勲臣子開省京兆特
異禮公其按臨諸司皆拱聽者改僉河南河北提
刑按察司事臺檄檢覈中興鈔庫中興故李夏都
隷隴右河西道憲令竟事始聽東任公又走沙莽
徃復近萬里半歲而歸與其副程思廉發數縣民
完堤以捍河水罷當暑賦民牛車轉粟入淇又改
僉燕南河北道提刑按察司事趣裝其考巳疾行
至衛而卒公與兄楹即藏衛西輝之蘇門周卜村
南原而其妣亦疾乃朝夕哀死事生即教授于輝
眀年燧召直翰林感其毁瘁骨見衣表弔哭之予
其徒數十人拜庭進退朋讓賔敬之道囂囂然先
生成法也爲嘆曰嗚呼燧亦先生弟子者何甞有
以善及人如是明年燧疾滿告歸鄧而故司農卿
侯爵託語彦隆或河南北農副制下必墨縗以出
丗議隘薄自便非時燧傭車過衛不可畱不得身
見爲書語其然聞方督課有績其妣亦卒附其考
墓竟以是謝所事以至元已丑秋八月三日年四
十六卒苫廬嗚呼學可以範丗行可以礪俗而巳
是哉夫人賈也以燧平昔善公録河南北道勸農
副使苟宗道埋辭求銘神道每一讀之一抆淚擲
筆數年終不能叙其事去冬以史事又召入翰林
過輝夫人祈丗母夫人爲言持幣泣請且使其子
覃馬與游其門者庭拜燧還其幣曰吾無荅吾亡
友者以是佐刻石湏嗚呼非公仁義行家能使婦
人如是切切惟恐没其夫子一善可曰賢巳公諱
棟考天禄雖官而不顯居頥樂堂號頥樂先生唐
白居易家狀云白姓家太原者楚熊君孫勝白公
見殺於楚其子奔秦孫乙丙與裔孫起爲秦將封
武安君賜死杜郵始皇思其功封其子仲太原公
豈其苗裔耶銘曰
聞古五十年不稱夭公是不盈天道未暁學不篤
耶得譽先師道不行耶
裕廟甞知職不舉耶三憲著效力不本耶耕播之
教況冠獬角敢言人難彈射柄臣聽者毛寒猶枚
其外未及其内視親于喪觀婦于介靡一匪善靡
一可涼非我友私月旦章章嗚呼白公耳孫猶令
其貫古松歲逺滋勁士不盛位而盛吾賢盛位者
衰盛賢日延有方其趺有剡其首碣石阡隅千祀
無朽
　　河内李氏先德碣銘　姚燧
至大庚戍鄃王府長史兼經歴典食司與所部人
匠都府官李惟恭持其郷士席雲漢狀其祖潤文
玉使懷之利用庫日民調商征之入吏禄公須之
出不遺於受不僣於發如他人侵蠧以溢其家負
而責償罪没産者皆無之與交人以誠御下以寛
禮賢樂善者求表其阡燧曰管庫之官則古委吏
亦下士也所可筆者豈專由孫貴耶盖鄃王之考
初尚主
世祖再尚主　裕宗自稱晉王克用裔孫爲置守
冡數十户於鴈門禁民樵牧由分地在髙唐即是
進爵爲王世居静安黑水之陽爲廟以祠孔子元
貞始年表賀聖節獨書漢字庶其尊禮斯文者惟
恭今臣其子觀其所事者賢若不可辭矧有大此
者懷之爲州
憲宗大封同姓初國
世祖于秦以户寡益封之至元之末以封其孫
順宗旣之國未至疾返　成廟賜名懐寜以王
今聖時方撫軍于北
皇太后儲皇徃居者二年則懷爲三聖龍潜之地
傳曰小國之君當大國之卿爲下士是邦者當宜
何哉則君善職管庫者有不必言矣卒以大德乙
巳三月十有八日年六十七垂絶猶念惟恭不置
曰吾平昔鍾愛是孫今逺宦數千里不及聞吾顧
言可憾也哉妣王後二年亦卒二子從鼎從信孫
則惟恭其長初由王府郎中羅忠國使懷聞其好
學慤有立志遂與偕北即壻其家進之於王王甚
禮之言無不從事必見咨妻卒賜楮緡二千五百
爲娶元氏子季惟寅銘曰
荀卿子言臂非長升髙而招所見彰斯若可用爲
君方惟懷爲州河之陽實爲三聖淵龍郷其間下
士雖守藏或小大國君卿當其貴可參攀鱗翔況
復有孫翼賢王逺塞而近孔子堂仕優學以能自
彊何畏潜德無輝光
　　故提刑趙公夫人楊君新阡碣銘　姚燧
維蔚州蜚孤趙氏系不可逺本繇今江西湖東道
肅政廉訪使秉政而上推得二丗祖崑金帥府評
事卒塟其郷二子珪瑨珪將萬夫戍蜚狐後遷刺
蠡州畱瑨在鄉守舎天馬南牧度形勢不支倡縣
民以城下之從太師國王徇地至蠡其刺猶城守
礮殺王悍將蕭大夫王恚欲阬城公請以身贖母
兄死王哀之併全蠡民以戰績每最進冀州元帥
虎符復推與其兄廷議多其悌讓改公冀州軍民
緫管别錫虎符入覲受知　睿宗承制監易州再
遷行省中都金平監中山府當　憲廟丗
丗祖方淵龍收召聞望之臣求治道之冝今者置
經略司于河之南宣撫司從宜府于陜之西行部
于秦都漕于衛東西二千里道不拾遺而邢則今
中書右丞相之祖封國政㢮民散最號弗治求潜
藩制官惟歳入其貢賦爲置安撫司後邢易爲順
德升州爲府乃以近故太師廣平王從祖脫兀妥
與公爲斷事官位安撫上公年盛強俾與開國勲
臣苗胄爲友則潜藩期任公者巳不小矣
世祖踐極制監真定路位緫管上俄遷順天路宣
慰使肇置四道提刑按察司以公使燕南河北轉
使河北河南累章請老不可年七十九始聽歸卒
年八十三以監中山有田朱固郷不返塟飛狐即
塋是郷堯封原亦昭時崇顯壽考人也夫人既同
享有其樂公當不恙亦以官植業順德盡析秉政
夫人從養及子貴食其禄以終年八十二不及公
才一年何壽考萃是一門哉因惟女子子天父天
夫者也父不能必子之貴能之者夫子焉耳而難
其全今之儲才將相係望海内者每在乎風紀之
官夫人以提刑使之妻而母廉訪使詩曰教誨爾
子式糓似之彼奕葉襲芳不隕丗德夫人之功亦
鮮儷哉古邦君之妻邦人曰小君禮士喪妾不得
匹其夫必曰君妻曰女君後丗封羊祜妻爲萬歳
郷君則令甲郡縣君之原可爲今不敢氏夫人而
君君之凡其不反塟中山即别塋順德李馬村若
不同穴記稱合塟非古也因求之吾家嶲州都督
文獻公開元宰相考也塟陜之峽石百官咸㑹焉
及妣夫人劉卒則塟萬安山萬安嵩髙西趾去峽
石二百里耳以唐相之貴月入俸錢三千緍有力
不足於至哉則不合祔者亦從古也今秉政斯兆
未必始亦由此燧以其於古有徴爲發之夫人生
三男二女男秉政秉彛秉衷女適焦簡周某孫男
女九人秉政又曰吾他日亦域是甞聞諸師古人
不諱死惟不趨取死之途今之人鼎鼎焉惟死途
之趨復苦諱死亦惑哉如師之言則秉政不徇流
俗語身後事於其生亦庻幾古逹者也銘曰
襄國所直趙南魏北其西太行冀方四塞求田惟
良宜莫如襄衍沃平平千里其疆生家其間没即
斯瘞奚取日者風水焉泥孰陪平原如阜而尊左
之右之昭婦穆孫天厚其門旣壽旣祉流澤淵淵
未艾來只丗生顯人如夫如子
　　故金甄官署令魏府君墓碣銘　姚燧
燧還呉中過廣陵日今嘉議大夫行臺御史中丞
初請曰吾祖靖肅公顧言以吾曾祖甄官署令即
死所藏亂離失其處他日必虚爲丘先塋石載其
事無使吾先人魂遊徬徉無所於歸而一善之或
遺也子義爲銘隨又遣其少子可亨挐舟廣陵五
千里追之襄陽不及返而及之鄂授其考所輯家
塾記曰掇是事銘嗚呼確哉逺而勞焉廼本之曰
魏氏繇唐相知古子林刺朔州子孫居桑乾桑乾
爲今弘之順聖遼有延恕者生中奉大夫守成中
奉生通奉大夫餘慶通奉生兠荅館酒使子貞兠
荅實生甄官署令君諱允元改德元字信之甄官
生進士特賜及第笏特賜生思㢘即記家塾者思
㢘生初初生翰林修撰必復可系者是九丗其大
于金繇兠荅弟資德大夫參知政事柱國鉅鹿郡
開國公子平相世宗致治隆平祖考中奉通奉再
丗官皆以公貴贈兠荅及子隴右令景元甄官與
逸其諱一人再丗官皆以公貴廕君始監順聖酒
改弘州酒使鄧州榷使抽稅設防有方與冝平不
增歛姦無走匿額有贏籌民不苛之入副堂厨庫
又爲使改文繡上林兩署令同知易州入令裁縫
署改令甄官署以卒年六十三官止廣威將軍夫
人髙氏七男笏珫瑜琦玠璠玉琦太中大夫行部
侍郎玠朝列大夫延安司獄璠翰林修撰今謚靖
肅公與特賜皆以眀經進士官珫懷逺大將軍耀
州庫使瑜監豐利酒皆廕官玉進士未禄卒二女
一歸同知荆州節度使事秦德羙一歸其郷右姓
孫氏君究心本富計田疇第舎牛馬雜樹直可爲
錢千者五萬歲入粟爲石者三萬歲抽五十一爲
七子求師取友須令節休旬大集衣冠令枚誦所
業覈其進惰巳則鴈序立前侍飲前修聲輝耳目
漸涵化淪其心繇是成德逹才多萃其門章宗甚
嬖李妃夫人視妃母王姑也數召通籍禁中不可
後從秋獵易州君方除道橋諸水復召曰吾思與
若晜第語乆矣終不能一致今行之所在是而夫
子倅是便且時也無終見避之深夫人以君出不
敢專行俾子瑜請之亦不可曰是家膏也親將汚
人人有爲不善者不畏取戾府縣惟憚君知兵興
下令急甚敢有舎奴婢亡命不告者辠及其鄰人
猶利其傭輕私役之覺則殺以滅迹或致大獄君
時鄉居聞有出入非常者召問得情嚴其錮防書
致其主歸之約示薄威以懲其再無殘其生終不
語其主以獲之誰舎所也比卒免家僮乆故者民
之作詩與斯丗訣沐浴冠衣揆日而逝君之孝友
天得非學其使堂厨以鉅鹿公子叔元未仕曰大
臣子故屯其膏澤不見及耶三求推所居官縣官
以故事無有不可又恤其無子以靖肅後之靖肅
又無子顧言後初則甄官子孫丗丗圖報鉅鹿者
何如也其家塾自序曰繇吾季曽鉅鹿輔政兹降
修仁潔義可謂曰乆仕之逹者列品而九不過中
中天嗇爲報將待夫後之人耶最初之仕外僉提
刑司事爲副爲使入爲監察御史治書侍御史侍
御史御史中丞三十年間風憲之官無不揚歴司
清議者猶太有期曰將不巳是於今嗚呼自序君
其知子哉矧必復於靖肅公克丗其官可大可乆
與亨學行嶷嶷可述銘曰
反覆觀先民吁可哀積充報銜身期後來門令容
駟馬堂三槐必貴於天者如取懷惟中奉亦然祥
用獄至鉅鹿再傳旣鉤軸官不私其子甄官承承
三遜其季叩莫譍又仁厥乏祀修撰繩官以祀比
言祀則大以今修撰孫後者再小宗既顛蕃大宗
頼藏偶失故所魂依依招之從先墓來如歸膴膴
桑乾原終天地碣孰華其文大史燧
　翰林修撰致仕董先生墓碣銘　元眀善
揚州緫管王君結余友也馹過其家中山授余崔
肋教詠狀曰此結師也幸公銘俾諸孤刻之墓神
道是不没吾師矣余以義不得辭諸緫管則取其
狀讀之曰先生姓董氏諱朴字太初隱居五十年
壽八十五以卒甞爲陜西道按察司檢法太史院
主事俱去之集賢院臣奏其賢特授翰林修撰承
務郎同知制誥兼國史院編修官致仕先生之學
蓋眀理爲本篤行爲要最其所至則文雅安恬者
也其教人也善因其才而究其噐故千里間化之
學者不之字號曰龍岡先生先生朔州人曽大父
遷邢著户版大父資禄妣韓父彦成妣李農焉先
生頴異過人學於樂舜咨劉道濟遂以儒顯娶張
生三子一女先先生卒二十七年長子慶雲次子
慶元慶隆女適張德禄孫男四曰壽寧祖寧叔寧
蘭寧孫女二曽孫男三曰長孫昶孫澤孫曽孫女
三先生卒之歳爲延祐丙辰月爲辛卯日爲乙亥
塟之日爲巳丑其兆在唐山之陽云夫含光藴秀
蹈髙遵素惟潔身之士乃能行之惟有道之朝乃
能容之跡其臨莅銘之也宜辭曰
龍岡之支淵淵以池種蓮于兹面我茅茨池水之
清比其風靈蓮花之馨配其德徴猗嗟後生于考
于評仰止斯銘千載而鳴
　　監察御史韓君墓碣銘　張養浩
君韓姓諱克昌字勵夫汴之太康人其上丗逺不
能系大父贇隱德不耀父椿官至淇水廵檢君甫
冠以孝廉辟吏河南陜西二憲司㝷登掾刑部歴
臺若省論事据正不橈所至表表有聞後刑部缺
主事衆咸属或謂資淺執政曰用人耳遂授君其
操履益確甞有兄弟五人爲盜或論爲強於法皆
死君閱其牘愀然曰弟從兄者也今若是不幾族
乎乃議最㓜弟減死上之省可其讞闔部嘆服其
他指迷趣緩稽舊蔽新凡所當爲靡遺餘力時長
官有媢其顓者君曰上領其槩下任其繁此自通
制余何顓然以疾屢在告衆史軫其憊不煩以細
惟重辟則正是焉乆之懼事壅職㢮舉浙西廉訪
司經歴丁某自代用是改承務郎太常大樂署令
甫上拜監察御史進儒林郎雖力疾就職未甞辭
劇避難建言如皇子師友非人起居注不舉其職
覈徽政成桉言國庠學規省官節財審令愼罰數
事皆剴切時務爲慮深逺未幾河東憲司有下劘
上者臺臣爲失風憲體奏君即治以訊慨然趣行
或以疾止之君曰御史與散貟不同吾心視常人
亦異況死生命定頋可以微恙使吾有不職罪耶
乃決意徃囬及半途病果劇以延祐元年八月二
十九日卒官于威州陘山驛春秋四十又三訃至
公卿大夫士無不悼惜娶董氏一子元善從仕郎
濟州判官君性端介峻儀宇讀書務措諸實用論
議踔厲臨政稜稜有風望外若自用而理所折衷
則舎巳從人如弗及故不知者頗以爲狷余爲右
司都事時君掾省以甞共事故知之爲深嗚呼惜
其年位不究而止乎此也雖然湛盧豪曹不必陸
剸象兕而後知其利肅霜要褭不必路極九有而
後知其良古人韞竒櫃異囿於小官而不獲伸者
何限遽曰其才巳是可乎哉此余所以噐君之賢
而又軫其施不廣且悼夫大勲不及書也然有其
具而未盡其用則有非我所能必者庸何傷哉庸
何傷哉是爲銘
　　吏部貟外郎鄭君墓碣銘　虞集
鄭君諱大中字義甫早學於郷校稍長推擇𥙷中
書户部令史歴詹事掾史出官登仕郎納綿緫管
府經歴
仁宗皇帝在東宫時甞因事得見
仁宗偉其人目左右問其姓名是時
仁宗愛尚文學常不次擢拔材儁於衆人之中人
亦率更名所居業以自傅㑹驟得顯用者甚衆而
君略不少自衒鬻才得爲中書掾掌選調陞吏部
主事以廉敏爲丞相噐重而君丁内艱去國服闋
除東平路推官終更又除嘉興路推官甫召爲吏
部貟外郎官奉政大夫且嚮用出調廣東官於江
西歸至京師以疾卒泰定二年七月二十一日也
享年五十五公材行過人視當丗顯用者未見其
遽相逺數寘省部要地皆不得乆又常以文書爲
職業事無專制獨爲推官時東平属縣東阿誣民
爲盜者獄具矣理出之壽張童子以杖爲戯誤中
人死縣論以殺人之罪君持不可刑部是其議山
東大水民多徙死檄君賑給者多全活嘉興浙大
郡獄尤夥君決遣之數月廼至無事憲府以其狀
薦之其治績可推見者如此娶何氏封眞定縣君
三子重承事郎太常禮儀院太祝量野未仕三女
皆㓜重爲國子生時與今史官蘇天爵爲同舎而
集爲博士故其塟君於眞定之三家原也以天爵
所述狀來請銘按君之先丗本契丹貴族石抹氏
後改從漢言曰蕭氏者是也有仕金爲謀克謀克
者金人之言謂帥百夫則冠以謀克爲官名云貞
祐南遷以其兵戍洛正大庚寅國朝兵至戰死其
配揚氏亦以兵死而其子顯七歲矣爲千戸鄭公
所得鄭異其資不兄以歸與妻霍夫人鞠育之千
户公竟無子而殁遂以爲子因姓鄭氏而母事霍
夫人終身有恩禮是爲君之考以君貴贈奉政大
夫樞宻院判官驍騎尉眞定縣子妣尹氏贈眞定
縣君而君又有兄大章中順大夫濟南萊蕪鐡冶
提舉與君齊名而皆不究其用具書之俾後丗知
鄭氏有以石抹氏改者自眞定諱顯者始其銘曰
氏族之興氣禪體承似續祠烝匪信曷徴維鄭有
良吏維遼是自銜德懷誼不敢叙其紀爰著因始
俾永詒孫子
　　國子助教李先生墓碣銘　虞集
東明李先生爲國子助教時集後至與先生爲同
官先生所居齋諸生多年長豪俊之士先生朝夕
授之經􁃶欵有程方重純篤授業者知以質行爲
貴集少先生十餘歳甞觀其不可及以自勵方是
時故平章政事髙公昉故翰林學士元公明善皆
先生郷里雅敬先生而髙氏又與先生家連婣二
公赫然用事于朝先生歳時徃來之外未甞有所
私謁處士張子素好立竒行自表樹匏冠布衣刾
口言天下事常傲視一坐人亦少先生數歳先生
以郷里待之甚勤至子素益加敬愛甞從駕上都
分教諸生之在宿衛者比還中道驛吏告乏馬以
牛車進先生食巳攝衣升車無一言驛吏更相誚
以爲不當靳長者而從者亦愧服先生居成均五
六年有傳其子好文所著古文數十篇至京師故
御史中丞張公養浩與元公皆以文學自任一見
驚異即列薦之于朝先生慨然曰斯文之事屬諸
吾兒可也至治末集自江南召還則先生巳去丗
而好文登進士第歴史舘奉常復得爲同朝集見
其深靖有學未甞不歎先生之有子焉好文來言
於集曰昔先君子之在朝也招撫府君之墓得姚
文公爲之銘鄆城府君之墓得閻文康公爲之銘
先君子殁而諸老盡矣同居成均者惟子在焉敢
請銘集誠不敢附二公之後而與先生父子厚善
其敢辭按李氏丗居單州諱訪金義軍提控生子
聚金亡徙大名之東眀大帥阿术魯版授軍民招
撫使生庭玉鄆城令先生其第三子也諱鳯字翔
卿㓜嗜學休沐不廢從郷先生孫曼慶學詩乆之
曼慶謂先生曰詩吾無以加子矣其爲義理之學
乎先生乃屏絶金末律賦舊習而究伊洛之遺書
寒暑不懈甞䰞鬻未孰而臨卷有得不知釡之焦
也初從太史氏測景陽城畱居嵩潁間讀書三年
而後歸爲郡學録鄆城病還東明逺近學者從之
常以百數稍遷廣平學正大德丙午始除國子助
教在官兩考餘有司以常格除臨胊主簿到官未
乆即去之延祐丁巳八月己酉終於家年六十有
四以好文貴贈從仕郎郊祀署丞加贈奉議大夫
太常禮儀院判官驍騎尉追封東明縣子夫人王
氏故太醫使康懿公安禮之從子也通經史善相
其夫教其子以有成初封冝人加封東明縣太君
就養京師安貧而篤於禮至順二年十月甲子卒
年七十有七子一人好文也女適王思柔孫三人
洙浚潞女孫二人皆㓜好文奉母喪還東明將以
三年三月丁酉合塟先生夫人于黄頭里之先塋
先生雅好巖壑而所居逺於山得竒石積諸齋前
以爲山日對之吟諷先生著書甚多而不甚存藁
所存者有詩數百篇曰西林集西林者先生所居
也銘曰
先生之容鬰乎山岳之蒼蒼先生之懷浩乎河海
之泱泱用丗不多歛而歸藏子以文興于先有光
我表西林來者不忘
　　征行百户劉君墓碣銘　馬祖常
趙郡蘇天爵述其外大父劉君行實乞銘於馬祖
常曰先妣武功郡君昔安樂時念其父不忘懼其
善不傳而名遂泯泯也甞以語天爵迨先妣棄丗
外大父終不得銘天爵蒙慈母之教誨粗有樹立
於時圗所以繼親之志者天爵其可不勉祖常曰
孰無親乎孝於親之身者尚矣矧又能思廣其親
之志乎乃爲之序而銘之序曰劉君諱成字立甫
貌魁岸竒偉讀書渉大義不事章句歲壬子國家
初籍民田襄鄧間君與其兄俱在行中兄弟勤穡
事每代兄作勞田官稱之乆之從伐襄陽先登授
百夫長甞率數十騎略武當宋邏兵四合屢突圍
出皆不勝或欲降君殺馬爲食居數日不降宋人
疑其有誘各引去衆服其勇丞相伯顔將大軍渡
鄂州江命别將阿里海涯率萬户張興祖軍分狥
湖廣地君復與其兄從破羅飛文才喻周隆黄必
逹張虎諸軍薄靜江兄中瘴毒死君扶其柩而北
塟既襄事輙屏迹田野課僮種樹畜牧耕桑衣食
以自給於湖南遇兵俘一儒生黎姓用金購之曰
此儒生不善力役歸我我將俾爲弟子師果同歸
教諸子於鄉餘所全活者衆此儒生其一也享年
八十有四以延祐三年正月十又二日卒葬眞定
平樂原先考萬户府君之兆考諱義起行伍元帥史
天倪辟署權黒軍萬户㑹副將武仙殺元帥叛即
從元帥弟丞相夭澤擊走仙轉戰兩河平金有功
妣夫人孟氏夫人董氏前君廿六年卒子二人曰
㝢曰海孫二人曰允中曰弘中女一人故中憲大
夫嶺北行中書省左右司郎中蘇志道之夫人追
封武功郡君今奎章閣授經郎天爵之母也女孫
四人一適奉訓大夫萬盈倉使李恕一適張林一
適侯誾其一㓜也丗本歴城人金季山東河朔兵
興賊雜蹂菹醢其民獨眞定城完君之考因占籍
焉而今爲眞定人者自其考始郎中蘇志道年少
曰君識其爲令噐以女歸之後其甥天爵又以文
學進有官于朝孝而能成母之志俾其外氏之官
閥丗次刻於金石者竟頼其力焉銘也無愧銘曰
振振劉姓考室眞定挺身兠鍪而官弗崇雖則弗
崇勇也匪躬斬馬啖卒出金購士其謀則懿其惠
則侈其迪其啓以多孫子女實命婦副笄封君出
甥維彦日肆於文克表外氏纉兹勞功刻詩墓門
維以亢宗
　　監黄池稅務王君墓碣銘　馬祖常
玉君元父既殁之十一年其子國史院編修官沂
茹哀請於馬祖常曰子與予同登進士第又同官
于朝先人生丗以迄于卒其行誼無愧而終齟齬
以不合於時者子能知之其宜掲以傳後者子宜
爲文沂之述諸狀者子宜加詳焉按王氏出姬姓
周畢公髙裔孫萬事晉更十丗得列爲諸侯滅於
秦子孫徙雲中地今之弘州六丗祖遼户部侍郎
山甫始著於家諜子三人曰元節宻州觀察判官
生詡金左司貟外郎以文學稱蓋丗閥逺矣曾祖
諱銳金尚書户部貟外郎祖諱國綱金監察御史
使河中詰緫帥完顔仲德戰敗死節考諱振艱關
轉徙占籍眞定力學底行起家至江南淛西道提
刑按察司經歴配丁氏有子三人長諱宗禮季諱
宗義皆早丗仲即君諱某㓜自知問學侍經歴君
居浚都爲士子經師尤長於詳謌試浚都文學掾
辟江東道宣慰司令史㑹使專恣他吏恐䛕弗敢
仰視君每以義持之属歳澇饑群無頼起績溪盜
􁑤相蔓民不輯寧宣慰司遣君覆視還請蠲徭發
廩以賙甿隷盜遂息進將仕郎宣城縣簿縣比歳
供玉面貍四十畢罘不獲則轉購他邑糜貲毒民
君至請悉罷貢姦民有詭逃田賦者歳取償里胥
吏循格不究君一正其籍乃建孔子廟築壇崇社
春秋飭其牲噐以與邑人行事川有梁田有溝道
有寓望吏徒有畏而弗肆民知有政而趨功監司
郡守爭爲皷譽江淛行省属録寧國太平二郡囚
又属覈考江隂錢糓他州縣訟累歳不決者多以
属君所試悉有能聲江隂盜有枉爲脅訹者吏黨
按之旣誣服巳君反覆得其情爲具獄白行省事
上中書移刑部刑部允君議遭脅訹者得免死南
陵縣僧以貲雄持縣短長堰溪水溉私田霖潦水
溢則漂没崩蕩邑人訴於縣吏懼莫能施行君詣
視毀之老㓜至撫手拜慰且曰君出一鄉於魚蟹
矣未幾擢江浙行中書省掾曹無畱事適淛西廉
問官與君素同里少持氣不相下頗嫉君君又不
自詘以希合乃風㫖豪梗羅織君以是坐誣免不
辨起除瑞州平準庫使不就改仁和鹽埸司丞又
不就家居數歳又改除平江行用庫使州縣趣曰
君所與游盡一時知名大夫士咸燭君冤而君終
不自訟就使終不赴孰與君直乎忍是一徃而無
變君素守以流於物將推歴君之迹當不誣矣寧
無爲君采於有司也君不獲巳就官乆之自免歸
階前資遷承事郎監黄池務稅以至治三年五月
十三日終于家享年六十有七以某年月日塟於
某州某里之原娶把氏頴州判官時之女男三人
澄沂洙女一人適浙東廉訪使侍其同朝之子通
孫男二遷善崇善孫女二人皆㓜君甫冠即自立
勤苦爲文章履其身以莊儉亦未甞過爲崖機其
官業行巳之略一皆自信不妄計進取少頋時人
之所爲而亦以此稱之然亦以此嫉之至大間甞
爲書言任人别邪正養民重守令法不可輕更令
不可輕出期少施於朝廷而書不果上執政聞君
名私使人致款欲官之錢監君知不足與共事卒
謝去後果敗而君益畜其學以老不克用鉅公聞
人累薦君才冝理劇文學宜舘職皆不報屏居錢
唐詩書尊爼詠謌息偃泊然無豪髪丗俗慮撫育
諸孤子妷誠愛天至而急人之窮獎人之善汲汲
焉猶負宿諾而抱隱痛皆他人所難而君爲之不
知爲有德尤人之所難也其所著有政要書十二
篇陶詩注三卷詩一卷嗚呼天興之變國土厖裂
焚剽翦薙不百年而金之名家善士之子孫遺子
不數户矣初御史君以直節死人惜其未能大用
於時夫固知經歴君之起王氏也經歴君位不配
其德以殁干今凡幾年而承事君又斥不用君子
悼曰不幸然孰知後丗之將昌且乆歟今沂以進
士入官有古學方嚮於用而克濟其美於未艾豈
其碩大光顯又將在兹歟是宜爲銘銘所以使後
丗爲善者不怠也銘曰
冕弗媟也玉有玦也一擯不用有子晳也彪炳而
文立其嵲也載善於銘行安轍也
　　處士甄君墓碣銘　宋本
應奉翰林文字眞定蘇天爵伯脩父持所著處士
甄君行狀求銘其墓曰君郷之先達諱昌祖字茂
先師侍其先生軸交秋磵王公惲俾天爵狀以謁
銘子者其子恒志也銘曰
舜胄氏甄代遐邈君丗有繋逺益略茂先昌祖字
諱錯無極徙恒遂地著曽祖公亮德潜爍祖讓事
金刺嵩洛考用致位民部幕妣劉繼王淑相若君
讀六經得大約母王滫瀡老致樂築亭訪山在負
郭木石與居隱操襮師軸友惲敬不謔言倍行過
期救藥經史傳集浩以博重屋丌冊示尊閣修名
皭然日孔炤蜀憲聘掾以養却戊申月正體魄落
歳六十二瘞諸佫儷代之王賢以嬳胤恒𥙷吏晉
臬擢女章孌兮死未妁子子克敏齒踰弱王侯不
事斯道卓幹母之蠱子職恪懿君學易恊準矱顧
親小禄辭不諾惟古逸遺名不鑠頼士載辭傳磊
硌抑本兹銘不巳作誰之言者蘇天爵
國朝文類卷第五十五
國朝文類卷第五十六
墓表
　錦峯王先生墓表　楊奐
先生姓王氏諱仲元字清卿家平隂廣道先生之
猶子明道先生之子世以儒道著一時名公鉅人
若党懷英趙渢皆師尊之先生舉進士有聲承安
五年四舉推恩資髙雅清苦寡言咲無雜賔嘗知
阿干縣憲司以簡静聞退食擁琴書不出正襟危
坐似與世相忘也遇會心者雖對談竟日未聞渉
貴游可喜事人信其爲古君子也而書名尤重小
楷介歐虞間用薦者召應奉翰林文字同進士入
玉堂自先生始改陜西東路轉運司鹽鐵判官適
書藍田山碑飲玉漿偶得疾死于官舎貞祐四年
也死之日家無餘貲稾葬城南鴈塔之隂隣永平
王尚書擴墓經兵寺宇廢盪荆棘埋没迷所在後
三十八年尚書子元卿至審其在墓西十五歩初
元卿許並負而東旣而恐親族零落無可歸甲寅
五月九日奉天楊奐感念平素會長安邳邦用楊
天德來獻臣同德張琚髙唐趙安世淅津張儆燕
南毛居仁耿都陳殳雲中孟攀鱗太華郭時中鄠
郊范文炳平陸貟擇加以衣衾藏之故穴蓋有待也
　　卓行劉先生墓表　王惲
先生諱德淵字道濟襄國内丘人性癖直有操守
好學能自刻厲及游滹南王先生門思索辨惑䓁
說自是饜飫史學爲專門之業非禮義不妄言動
一介不取於人朋友死雖千里逺徒歩必至覩前
賢竒蹟偉行擊節嘆賞而不能自巳至椎耕午以
饗竇王殺乗馬而祭昭烈其或憫時之艱急人之
難切於巳私而不置也始則人大以爲異既而疑
焉終廼歎服曰先生篤行直躬守死善道者也北
渡後赴戊戍試魁河北西路逮中統建元三府辟
其行能授翰林待制晚節知圎鑿方枘不能與時
􁷨匼乃以所得成就學者立言傳後著三爲書數
萬言其說爲天地立極爲生民立本爲聖賢立法
敷析温公通鑑數百條扶翊章武俾承正統及見
考亭綱目書多所脗合沾沾而喜曰吾天地間可
謂不孤矣又通古文竒字士多傳習之凡經指授
者雖節目磥砢表表有所立或惜其獨善不顯諸
用然振衰善俗激厲後人多矣太保劉公左轄張
公以郷曲義來周䘏皆却之曰吾非踽踽涼涼閹
然媚於世者也至有以禮願交而弗之允者魯齋
許公每道邢必式閭致恭而去壬子秋予始見先
生於胙對榻學舘夜半歘起撼予曰吾於漢丞相
亮論議際有所得惜不並時當有說云云至元壬
午予按部夷儀謁先生於天貺齋棲遲蓬蓽心融
一天自樂其樂英發之氣至老不衰先生近何述
曰適作四兇辨天府七星挽章于以張皇幽眇振
濯漢靈一何壯也臨訣握予手曰吾耄矣斯文未
喪子其自將旣而聞卧疾慮乏調養詢諸友生始
知先生有子樸早世女孫一適康氏子新婦女孫
皆不聴侍疾卒年七十有八時至元丙戍九月二
十二日也葬順德之西丘里後十五年晚進五寜
合鄉國議來請曰先生學貫三才養素丘園行嫓
於古人望髙乎一世没當易名用垂光範予謂寧
曰士風之不振也久矣安得髙風古節如先生者
哉昔孟東野以詩鳴唐張籍私謚曰貞耀程伯淳
以道自任潞公揭之曰眀道今扳二例如以卓行
加之則名與行爲顯允矣門生戸部尚書戎益礲
石表墓以圗不朽翰林學士汲郡王惲爲之表
　　孝子田君墓表　劉因
嗚呼天地至大萬物至衆而人與一物於其間其
爲形至微也自天地未生之初極天地旣壞之後
前瞻後察浩乎其無窮人與百年於其間其爲時
無㡬也其形雖微而有可以參天地者存焉其時
雖無㡬而有可以與天地相終始者存焉故君子
當平居無事之時於其一身之微百年之頃必愼
守而深惜惟恐其或傷而失之實非有以貪夫生
也亦將以全夫此而巳矣及其當大變處大節
其所以參天地者以之而立其所以與天地相終
始者以之而行而回視夫百年之頃一身之微曾
何足爲輕重於其間哉然其所以參天地而與之
相終始者皆天理人心之所不容巳而人之所以
生者也於此而全焉一死之餘其生氣流行於天
地萬物之間者凛千載而自若也使其舎此而爲
區區歳月筋骸之計而禽視鳥息於天地間而其
心固已死矣而其所不容巳者或時發焉則自
視其身亦有不若死之爲愈者是欲全其生而實
未甞生欲免一死而繼以百千萬死嗚呼可勝哀
也哉先人甞手録金源貞祐以來致死於其所天
者十餘人而武臣戰卒及閭巷草野之人爲多而
予毎覧之未甞不始焉而慚惕若不自容中焉而
感激爲之泣下終則毛骨竦然若有所振勵者故
爲之訪諸故老揆諸小說攷其姓里增𥙷而詳記
之惟恐其事之不傳也近復得清苑孝子田君焉
貞祐元年十二月十有七日保州䧟盡驅居民出
而君及其父與焉是夕下令老者殺卒聞命以殺
爲嬉未及君之父者十餘人而君乃惻然欲代其
父死遂潜徃伏其父於下以兩手㩀地俛而延頸
以待之卒舉火未暇省閱君項腦中兩刀而死夜
及半幸復蘇後二日令再下無老㓜盡殺時君巳
以藝𬒳選而行次安肅矣聞其父死謂人曰我當
逃歸葬吾父遂歸求父尸而得之負以渉河水傷
脛至血出發母冡下尸而塞之乃還而衆不之覺
也嗚呼此其所以爲孝子者歟其子道章資髙爽
喜讀書而遺山元公陵川郝公皆甞爲詩文以美
之雅善予一日狀其父之孝行訪予於易水之上
且曰古者孝友雖庻人得書於史官而先人之孝
行若是生無一命之旌而死遂無一言之託以傳
不朽爲先人子者亦何以自立於世今謀所以表
夫墓惟先生實哀之言巳泣數行下嗚呼予尚忍
不銘君也哉君諱喜世爲保之清苑人其仕至佩
金符其夀四十三其卒則歳乙未閏七月考彦妣
喬母兄嘉其所娶實望族韓有婦德郷里稱爲韓
孝婦其夀八十六男女三道昭道章裴氏女寅孫
五温良恭儉讓曾孫四元亞季德昌銘曰
嗚呼蹈斧鉞而致死猶淵氷之歸全其死者藐焉
此身之微其全者浩乎此心之天有纍雖丘匪丘
者存有圓雖石匪石維文百世之下有旌古而勵
俗者必名此曰孝子之原過者其式之孰獨匪人
　　故宋兵部侍郎徐公墓表　徐琰
國朝自至元𥘉元用兵襄漢以來驛書狎至日告
克捷旣下襄陽渡大江所向風靡有城郭封疆之
任者若崩厥角恐後卒之混一區宇際天薄海罔
不臣妾是雖廟謨雄斷師武臣力之故而江南謀
國用世之士亦從是可知獨時時聞趙卯發死池
州李芾死潭州馬暨死静江如是者不過十數人
止㝡後又聞文天祥以宰相使軍前遁海上被執
不屈乆乃伏節若可起人意者而於先幾之識前
知之見未之敢論十數年來南士車馳轂擊北來
不絶間坐論對語及其所以亡者則深憂逺計危
言剴論之士亦甞有之而枋用非人以言爲諱抑
而不求求而不聽聽而不用是以馴至此極始知
人謀非盡不臧抑亦國運之有所窮而天命之有
所属故不得不歸於有德也嗚呼是豈一人之力
一朝之故哉今觀余君恁所狀故宋尚書兵部侍
郎徐公之行則前言信有證不誣公諱卿孫字麒
伸臨江之清江人曾祖源祖大經父森贈宣教郎
妣熊氏贈宜人按狀公在宋朝起身儒科即以治
縣最當時其事蓋不勝書人視以爲譜升朝一再
遷爲御史爲諫官垂三年時其國之事莫急於邊
備𥘉見即以勵人才飭軍政結民心三事爲告襄
陽之不守元帥之無謀我軍之在行者猶無不知
之而彼相挾私蒙蔽上下略不正其僨軍之罰位
於朝者視爲軟熟恬不之恠獨公能抗議彈擊第
一義已甚可觀繼是累十百䟽反覆諄切無非論
邊之日言大而不遺其細謀逺而不略於近料事
精宻置論切宜使吾徒爲其國計亦不過爾取是
謀帥而㧞李芾於乆廢薦文天祥於列郡以襄事
而陳李庭芝之決不可用即責時宰陳宜中循行
故事如坐而待亡其後或抗節死義或誤國謀身
無一不如其言此則非知人如權衡識時如蓍龜
則世孰能之殆天與爲謀神授之䇿者乎不用其
言而用其身雖簮筆持橐把節持麾於我何加至
是公去蓋益逺矣國亡未幾而身亦隨之悲夫余
間居坐念自有宇宙以來亡國何限以爲其國之
有人則其時其事言之可爲太息以爲無人則斯
人斯言散在史傳何國無之而卒亦無捄於須臾
之運者信在人則在乎用才者爲何人在天則亦
顧迓續者之何如耳後有君子論一代興仆之由
於千載之上其有取於吾言乎若公之文學政事
散見如狀以非大節所在故不詳録公生以宋丙
戍二月十九日卒以至元庚辰三月十日塟其郷
以至元丁亥十二月廿四日娶楊氏贈冝人繼黄
氏封宜人子男二長震先卒次必茂女二豐城李
杲廬陵文陞其壻孫男二女三曾孫男三女二異
時余参秉江西以脩從祖漢髙士之祠于東湖固
巳起敬公之名節甞欲列吾宗人之有德有爵者
升侑之屬去官不果會文陞來亰師一日致其婦
兄之辭曰必茂先親殁且􁩦有年而墓道未表大
懼隕越無以顯揚惟公中州典刑以詞翰重一世
敢以不朽爲請余知公悉且欲著其可鑒者示後
來故不復辭而系之辭曰
亡國之臣莫知所亡一或有知國指爲狂由異代
觀惟狂惟聖我知其人有死無瞑千載而下其言
則存刻表墓門示爾子孫
　　故宋勇勝軍統制官詹侯墓表　呉澂
宋勇勝軍綂制官詹侯開慶巳未之夏戰死千蜀
勇勝軍屯鄂之城外其秋大兵奄至降其軍而侯
之妻子在軍中俱北徙子生始四歳時
世祖皇帝以親王捴兵柄河北董忠獻公從
世祖具知侯在蜀力戰不降狀命公曰佳父必生
佳兒汝其善護視公鞠誨同巳子名之曰士龍旣
成人仕州縣以㢘惠稱追痛其父死節而未白於
世常忽忽不樂及擢江南諸道行御史臺監察御
史按歴荆楚所至訪其父遺迹有宋士録國亡之
際能城守野戰死者人各爲傳而侯與焉得其傳
又稽諸故老遺黎退卒之口參伍附益歸以語其
友友輯爲事狀持示臨川呉澂曰吾父以節死居
北之五年吾母亦死僅存不肖孤一縷之脉大德
壬寅冬具衣冠招吾父之魂與吾母合􁩦鎭江丹
徒崇德之硯山懼弗克揚先烈將遂沉没則終天
無涯之痛愈不可塞願有述以表於墓敢以累子
澂禮辭許於是讀傳與狀而哀侯之所以死嗚呼
歐陽公論五代之臣全節而死者三王彦章其首
彦章北面朱梁蓋路人一旦爲君臣歳月甚淺鮮
無足道而弗貳所事百世之公議猶韙之宋三百
年仁義之國豈朱梁比而其季也死宗廟社稷死
城郭封疆求如項籍田横劉湛諸葛瞻顔杲卿張
廵許逺南霽雲輩一何寥寥耶侯以下官微禄出
入行陳屹屹不挫如此世亦曷甞無人哉嗚呼唏
矣侯之死以蜀崇慶告急宋大將徃援侯率偏師
以前破營壘十數攻蜀之帥號紐隣有善戰聲大
將畏憚得小捷遽謀左次以遁侯見帥深入不惑
驟領數十騎來徃有敵輙迎又喜逺追謂其輕脱
可獲也大將逗遛侯率所部獨進進至叙州南平隆
化縣界過游騎什什伯伯接戰無大勝負日中帥
以精騎數千至侯之衆不滿千人皆敢死士馳突
衝擊力戰不少懾遣卒詣大將求救方引衆趣山
顧望竟不赴侯棄所乗馬立射發無不斃帥兵屢
却然以歩敵騎衆寡幾十倍帥兵生力分畨迭鬪
日􁀈戰未罷所殺巳過當而侯之兵死傷者十七
八矢貫侯臂裂帛裹創復戰連中數十創創甚矢
盡衆稍稍散逸聚者猶數十人傷重莫能軍侯𬒳
執帥壯其勇期生之侯大罵求速死亦不加害翼日
帥親視其創饋之食與藥侯標去弗受絡置馬上
載以行八日不食至播州土門逼令招城中不行
遇害年五十二帥還都輙對儔黨言唶唶獎嘆曰
好人好人且曰其箭不可當侯之從子二其一失
其名先數歲戍巴州戰死其一名燦然後數歲要
隨州歸師至缺陂戰死壻王𣏌守樊城城䧟不降
亦死一門死者四人侯光州固始人諱鈞少負竒
氣嗤齷齪儒弊精神事無用語每云讀書了大意
可暇日挾勁弓驅馬出平原曠野指南北東西射
曰大丈夫立功名當以是萬殿帥噐之妻以兄女
繇邊郡材技良家子選補軍職隷武定軍屯光徙
屯黄勇勝軍後剏取將於武定而以侯爲副其將
後走馬襄陽城上墮城下死侯叱曰大丈夫不爲
國死敵而死於是兒女子耳制置使遂以侯代將
充統制官寳祐間蜀歳歳𬒳兵侯徃來峽渠開逹
等州扞禦用少擊衆數數以多最深入蠻徼築建
城堡化服群獠撫以恩信任事不避艱險類如此
捐軀徇國其素志也而竟以敢戰死嗚呼唏矣夫
人萬氏早卒再娶胡氏生士龍士龍之子澍亦嗜
書愿而周於務嗚呼自古忠臣義士身不食其報
者徃徃報於其子孫然則侯之後宜大蓋巳覩其兆
　　元氏清河新阡表　元眀善
元氏有二一曰衛大夫咺一曰拓䟦魏魏之元著
於河南而吾曾祖諱興君家于大名之清河譜系
無所徴㩀不得上知族里諱興君娶彭氏生子曰
諱泉君曰諱聚君曰諱海君諱泉君娶張氏生子
曰諱信君諱聚君娶楊氏生子曰諱珍君曰諱成
君曰諱玉君諱海君娶髙氏生子曰諱天祐君曰
諱進君曰諱瓊君曰諱瑛君曰諱貢君由將仕佐
郎提舉杭州酒使司知事徙蘆瀝鹽埸同管勾諱
信君娶楊氏生子曰弼曰德曰恭諱珍君娶張氏
何氏生子曰諱良曰矼今將仕郎髙郵屯田提舉
曰諱林曰榮曰瑩曰嵤諱成君娶趙氏生子曰巒
曰善諱玉君娶郭氏生子曰通曰福曰嘉諱天祐
君娶胡氏生子曰珪諱進君娶焦氏生子曰諱彧
允諱瓊君娶楊氏生子曰諱山曰顯曰世彦曰世
傑曰檜諱瑛君娶張氏生子曰義曰從政今湖廣
行中書省宣使諱貢君娶弭氏生子曰明善以儒
起家由登仕佐郎樞宻院照磨爲中書省知管差
除掾弻娶王氏生子曰起良娶李氏生子曰賢矼
娶皇父氏生子曰亨榮娶丁氏生子曰敏曰懋巒
娶楊氏生子曰衡曰衍善娶侯氏生子曰岵通娶
李氏生子曰翰福娶閻氏生子曰斡彧允娶孫氏
生子曰秀山娶鄒氏生子曰振世彦娶劉氏生子
曰揚世傑娶鄒氏生子曰播義娶任氏生子曰嶠
曰峻明善娶李氏生子曰蒙曰晦諱興君以下塟
于縣城郭西賈莊之東諱天祐君以下别塟新阡
去祖塋西南七十五歩仰惟吾祖和厚懿恭懷光
弗耀再世而發于吾考吾兄而明善不肖亦忝朝
命執事機要蓋懼夫族大曰逺昧于鏡考而涸先
澤此阡表之所由刻也夫祖澤流衍於㝠漠之中
緝學勵行命不逮者有焉趍下漸邪而幸振顯者
理無是也雖然益逺益大垂美無窮豈無其人嗚
呼元氏子孫其可不鍳于兹
　　蘇府君墓表　鄧文原
蘇氏世居眞定之眞定縣君之曽大父公彦大父
元老父誠咸韞德弗仕君諱榮祖字顯之益樹善
以亢其宗然歳止三十有七寔至元十二年五月
十六日也越四十三年爲延祐丁巳君之子志道
官奉直大夫樞宻院斷事官經歴秩視五品得追
榮其父母由是制贈榮祖奉直大夫同知中山府
事飛騎尉眞定縣男妻呉氏眞定縣君咸曰天之
報施善人信逺益有徴哉志道將刻石墓左以昭
被寵光于無斁其子天爵甞爲國子生而余職教
于兹也以君之壻劉從道所著居里行業謁予文
余其可辭按狀君性頴異童齓巳若成人從郷人
賈先生授業讀書一過輙成誦事大父孝疾病湯
液必親雖躬溲矢弗厭郷閭盖以比古黔婁云大
父年髙寢必温一夕誤火其席大父曰吾孫勿異
也然猶肉袒謝罪乆之早嗜學毎歸至夜分戒叩
戸者勿亟曰大父方安寢也時南北兵阻售書價
視珍具君得書必手鈔校讎無豪忽舛異廼巳暦
法自唐一行師推大衍定歳差法後世多倣用之
然司暦或失其傳君因金大明暦積筭爲書數十
篇多易其舊其學自經史百氏隂陽卜筮書靡不
斫賾尤邃伊洛之㫖必以孝弟忠信爲本甞曰學
貴適用也故素尚操履有古愿直風曽鬻白金於
市過友家墜焉友故收之以觀其恚而君神氣自
如友徐歸之曰君之量過人逺矣歳疫隣有窶人
君爲具藥食至舉家全活里閈之昬婣䘮塟者每
從君問禮君援古訓式縷解銖分不爲世俗隂陽
家拘忌之說訟者亦就君持平才諝日聞轉運司
辟君領眞定稅然非其意也賦入有常司征者率
利其贏君一無所汚未期以大父病歸終孝養者
七年而卒大父泣曰天胡奪吾孝孫之亟也朋友
族婣皆戚嗟相弔眀年大父卒越十年夫人呉氏
卒夫人宋宣和故家婉婉有禮節相其夫克愼中
饋既嫠奉舅始若夫之存君儀容髙潔不事表襮
處昆弟雍睦衣食不先撫諸弟妹族属咸盡恩意
内外子姓羣從指數百獨通財同爨君卒諸弟稍
欲分析呉夫人不能止惟取薄田二頃書數篋皆
曰君之教行閨閫若是夫甞欲辨宗法以合昭穆
建家廟以嚴祭祀設門塾以訓郷之子弟志未就
而殁取易家人之上九榜其齋曰威如故學者因
號威如先生男二人長即志道次殤或勸君止一
息教宜稍從寛君曰教可以愛㢮耶故志道由憲
司户部樞宻中書掾長幕僚司畫諾皆以治辦稱
女三人長壻即從道次賈玖馮慶孫男五人長天
爵力學績文中國子髙等調薊州判官累遷應奉
翰林文字承直郎同知制誥兼國史院編修官餘
早世女三人適宫天禎張蒙何安道葬以卒之五
日墓在府北新市郷新城原從先塋之兆烏乎人
情孰不欲貴且壽也然古之知道者以德崇爲貴
令名不朽爲壽而世之髙車駟馬以矜華寵錬氣
服食以希髙年卒泯滅堙絶者何可勝道其視賤
且夭者相去得失㡬何也若君之年與位皆弗克
究厥施而以善終始可不謂賢乎而況教忠有裕
命數哀榮又可慰顯揚之思於無窮云
　　安先生墓表　袁桷
嗚呼金蹂宋踰南兩帝並立廢道德性命之說以
辨愽長雄爲詞章發揚稱述率皆誕漫叢雜理偏
而氣豪南北崇尚幾無所分别當是時伊洛之學
傳南劔至乾道淳熈士知尊其說闡明之朱文公
統宗㩀㑹纎鉅畢備正學始崇又未㡬僞學造謗
咸諱其說以售仕于時金將亡各流離自保烏睹
所謂經說哉有明其說者獨江漢趙氏私相筆録
尊聞傳信稍自異流俗　皇元平江南其書稛載
以來保定劉先生因篤志獨行取文公書㑹稡而
甄别之其文精而深其識專以正蓋隆平之興使
夫道德同而風俗一不在於目接耳受而有嗣也
劉旣死得其傳者曰安君焉君諱熈字敬仲其學
汪洋静邃謂文以載道辭不勝不足以言理故其
言修以立於詩章幽而不傷慕貞潔之實將以自
任其道者也道散於異端九流證拾於墜簡傳者
益逺而書幸具在不知而作者則索於句讀之末
旨意斷絶踵謬而莫悟君設對問以辨後作者悔
而焚其書左氏浮誕不合經者悉去之續皇極經
世書繇元豐至至大三年考家禮爲祠堂以奉四
世邑人化之教人也以持敬爲本觧經必毫縷以
祈果知矣必驗其所行弟子相從者常百餘人出
入閭巷佩矩帶規知其爲君之弟子其於劉先生
也未甞一見之蓋篤信其書黙求以通焉者也劉
亦知君足以傳道卒不得見焉君深悲之而於學
有侣君無憾矣君之先太原離石人五世祖玠仕
於金曾祖昇不仕祖滔以經童登第金將亡徙眞
定因居焉戊戍歳詞賦入等占儒籍考松江東宣
慰司照磨妣劉氏君少敏悟諸父咸噐之素多疾
甞避隱封龍山然卒不得年至大四年五月某日
卒年四十有三娶張氏焦氏子二塈垣女一嫁王
氏是歳葬稾城縣安仁郷先塋之側其卒也翰林
學士王公思㢘以書唁其父曰自敬仲死詎安氏
不幸士林不幸矣有遺文十卷既塟之十三年門
人蘇天爵述其事狀踵門曰黙菴先生天爵從學
實有年先生之德之行願表於墓原使有考桷作
而言曰眞文忠公德秀與朱文公同里生不及事
焉文公之學眞實紹之侑食于廟于祠無異辭集
賢劉公生愈後闡揚合一劉公功與眞公並安君
不得見劉公而道實有傳盛矣哉舂陵之學四方
爲有準矣至治三年歳次癸亥二月丁亥翰林直
學士奉議大夫知制誥同修國史㑹稽袁桷表
　　王伯益墓表　虞集
皇慶癸丑二月某甲子王君伯益卒於京師客舎
治書侍御史趙敬父翰林直學士元復𥘉同知彰
慶使栁唐佐皆出錢合所與相知者之賻授其妻
之兄兾州知事莫正巳使治其喪五日始克歛而
殯諸城南僧寺其友楊載杜本訪其平生所爲詩
文傳之又爲作畫像賛及著哀詩哭之舉其孤迪
𥙷國子生踰月其弟自大名走京師謀歸其柩將
以某年月日葬之某地其先塋也載本又謂集宜
爲文表其墓令後人知爲吾伯益所藏云伯益名
執謙大名人生數歳入郷校旬月中巳能習盡羣
兒所授書問難其師其師爲絶席引寘坐側羣兒
無敢與並因勸其父某送詣郡學未數月又絀其
同舎生如郷校及長其父資之游亰師時中書平
章卜灰木公翰林唐承㫖公有重名當世以人材
爲巳任一見伯益皆曰竒材也不敢以進用常秩
浼伯益將言於上擇舘閣優重地薦之乆之不得
如二公志尚方符寳典書滿三年常得四品官即
以伯益爲符寳典書三年竟不得四品官二公相
繼去世無爲伯益言者柳唐佐爲言於張子有平
章平章事隆福宫最貴近而雅好文士禮伯益爲
上客畱署其府爲徽政院照磨調眞定録事陵州
判官改將作院照磨伯益皆漠如也徒曰與彰徳
田衍師孟河間李亰景山濟南張養浩希孟飲酒
賦詩爲神交時人望見之皆以爲古仙異人兾一得
遇待爲幸閻承㫖時在翰林謂人曰吾聞伯益宜
供奉翰林苟有意幸得見之伯益不屑也後十餘
年始爲翰林應奉文字承務郎同知制誥兼國史
院編修官然伯益竟止是官年才四十八悲哉伯
益身長不過數尺不喜騎馬遇好友即提杖出門
竟日去不返顧語妻子以爲常始來亰師用橐中
金不識記數及貲盡益困至終身亦不以介意於
書無不讀於人物治道政術甚明白而未始以辯
博自雄遇人無賢不肖皆驩然無間而胸中了不
可混長年亰城居而所以爲詩簡澹蕭逺如在山
林不與人接者常謂人曰吾知吴楚多瑰偉竒絶
者當委身徃游乃稱吾意耳楊載曰然誠廣伯益
以山水之勝視陳子昻李太白未知何如蓋伯益
之詩㫖意不迫於事物而律法深穩合古作故識
者以載爲知言伯益甞學脩金丹求神僊又甞深
坐黙究爲禪定雖莫竟其所至然灼不爲外境移
奪無疑矣杜本曰伯益人品極髙去世人巳逺當
得大徹豈不偉歟惜乎年不待之也未卒前一夕
猶與客飮酒人家暮歸坐閱案上書夜且半妻孥
頗察其有異召毉未至伯益忽拊几却卧不復言
禁鍾不盡一聲趣喚楊載杜本來而復瞑嗚呼若
伯益者豈非古之所謂超邁不羣者耶方伯益在
歛集徃哭之見唐佐語莫知事曰莫夫人何以爲
生㓜女若爲得所歸弱子若爲得所長感慨出涕
被面毅然以爲巳事一坐皆欷歔不能仰視是以
莫知事治棺椁後極堅緻理其家尤備此皆有古
道非常人所可及嗟夫觀伯益之得於人如此則
伯益之所存可信巳烏乎是爲表
　　稷山叚氏阡表　虞集
泰定四年秋天官侍郎段輔出其先世遺文以示
集讀而嘆曰嗟夫昔宋失中原文獻隊地蓋爲金
者百數十年材名文藝之士相望乎其間至于眀
道正誼之學則或鮮傳者矣及其亡也禍亂尤甚
斯民之生存無幾況學者乎而河東段氏之學獨
行乎捄死扶傷之際卓然一出於正不惑於神怪
不畫於浮近有振俗立教之遺風焉嗚呼可謂善
自託於不泯者哉於是輔告集曰維段氏世居絳
之稷山由輔而上遡其可知者爲前宋司理參軍
諱應規十一世矣司理之六世孫爲金武威郡侯
諱矩生三子長曰鈞次曰鏞次曰鐸鐸以正隆進士
官至華州防禦使武威所因以得封者也鏞先卒
而二人以文行稱謂之河東二叚在防禦時隴西
李愈作武威墓表五世之内名德並著自武威而
至於今又六世矣家學幸可徴焉子爲叙而篆之
將刻諸墓道集辱在同朝不敢辭乃按而書之凡
李愈氏巳表者不具所具者自鈞始鈞生汝舟汝
舟生恒恒生克巳成巳脩巳克巳成已之㓜也禮
部尚書趙公秉文識之目之曰二妙成巳登正大
進士第主宜陽簿及内附朝廷特授平陽提舉學
校官不起而克巳終隱于家一時諸侯大夫士皆
師尊之各有文集數十卷集所爲讀而興嘆者也
克巳之子三人思永思誠河中府儒學教授思温
皇子安西王召爲記室參軍不赴以子輔貴贈中
順大夫禮部侍郎上騎都尉追封河東郡伯成巳
之子曰思義平陽路儒學教授四子之孫凡十人
似英甫彦孚輔之兄彞經循順其弟也其九人皆
仕有禄位獨輔㝡顯以文行選應奉翰林三爲御
史遍歴陜西江南及中臺以司業教國子生判太
常禮儀院㝷貳天官譽名日盛君子有望焉嗚呼
自司理君至于今段氏十一傳凡二百有餘年而
代亦三易矣文學之懿前後相属豈不偉哉彼以
功名冨貴赫奕一時者何可勝數然不過一傳再
傳而聲迹俱泯自其子孫有不能知其世視此孰
爲得失哉故爲之銘銘曰
氣蓋世兮慮徧物邈無託兮乆焉識眇弱翰兮著
微迹何千年兮如白日翩翩兮弟昆顧余庭兮鞠
存嘉遯兮無悶善自託兮斯文皇肇造兮有區羣
材來兮並驅匪伏兮有待視其家兮多書岌維岳
兮潤流斯河世寖顯兮子孫則多邦人有言兮先
生之家
　　張進中墓表　王士熈
貴齒尊老之義尚矣古之有天下者皆養之以求
其言居民間則爲父師生于治世涵濡德澤故保
其生也無傷更事知艱故言之發也有則厥後三
老董公見舉大義之時沛中父老預歌舞成功之
日斯老者之著明于世者也　聖朝建都燕山民
物日冨八九十歳翁敦茂厖碩朝延優之徭役勿
事歳時得陞殿上上
皇帝夀每大朝㑹百官衣朝服鞠躬以進視班次
唯謹母敢越尺寸而諸耆老髙幘博褐從容暇裕
以齒後先門者不加誰何俟百官退乃陟峻陛承
清光歸而娱嬉井陌或騎或歩更過飲食和氣粹
如大駕出宫則龎眉黄髮序勾陳環衛間見者咸
曰樂哉太平之民也張進中居京師有年耆老之
一也進中字子正善爲筆其爲筆也管以堅竹毫
以鼬䑕極精銳宜書人爭售之由是四方咸知進
中名得其一者以爲珍異而尚方時有所需非進
中所爲者不用也進中自持筆以入必賜以酒年
益髙被璽書蠲其傜役至八十以終時延祐七年
某月某日也塟宛平縣岡村妻某氏子某余識京
師耆老多矣所敬者唯君及何失失家善織紗縠
最能爲詩充然有得如宋陸務觀可傳也日岀買
絲騎驢歌吟道中指意良逺張君雅重厚毅然有
容坐窒中自珍其筆有來求之者目其貌非儒生
雖多予價終不肯出其善者卑之學士先生如淇
上王仲謀上黨宋齊彦呉中趙子昻皆與之善三
家皆世稱善書者其知君良有以夫今何君張君
相繼以隕求似者未之見嗚呼生治世以樂其身
不必仕之及也擅一藝以夀其名不必文之多也
張君亦何憾焉掲辭墓前用以告來者
　　眞定張君墓表　宋本
眞定之眞定縣人曰張君諱德林字茂卿夙䘮怙
恃兄弟衆且貧既長遂贅壻于郡董氏董氏多財
無子委君家事君長治生乆之資益饒又哀董宗
將絶爲外舅買妾覬有以世其祀果生一子名笥
亡㡬何外舅妾皆死君夫婦鞠笥保抱乳哺之壯
悉致家貲以去笥力畱同居不可乃與田百畒屋
一區爲報君課家人耕蠶以自衣食至治元年七
月十四日病卒年六十四至順二年某月某日葬
縣之新市郷安封原子男一人天佑和寧路儒學
正女二人長適朝列大夫監察御史蘇天爵次適
郡士宫思敬孫男二中立中和日蘇君持君事狀
告予曰昔杭有冨民病且死子生甫三歳遺命壻
主家産它時子取三壻取七子長而訟乖崖張公
爲守曰使遺命子七則死壻手矣苟無剛眀若張
公者則子受屈無疑今張君非迫於孤子之愬非
怵於官府禁令非不理於郷黨親戚之口慨然舎
所巳㩀遺諸不争求之時俗亦鮮矣能爲我文以
表其墓爲齊民勸乎苟得之將歸刻諸石予諾而
未遂蘇君再請三請且歳餘不懈時蘇君室恒山
郡君者巳亡予憐其拳拳故妻之父若是乃最其
事之概附以卒葬歳月子女孫息之數而系以論
曰古未有贅壻秦黔首家貧子壯則出贅始見史
傳實弊俗也妻之家不以骨肉視贅壻雖贅壻亦
自不以我爲妻家骨肉張延賞韋臯猶爾矧餘人
乎陽爲翕翕熱而隂相漠然者争鬪相責望者皆
有之蓋實非骨肉而然也故有國者至發民贅壻
爲卒將以用其憤忿不平勤勞困苦之氣耳至財
者則又民之心也百金之産出入掌握可没齒温
飽贅壻於妻之父母之子何有於戲處非骨肉之
地當風俗世下之時而張君出焉眞鮮哉方以杭
民之訟則大非其倫彼富民者懼死其子於巳生
而君則求董之子於未有詎不相萬萬哉當買妾
時君固巳無心於其所殖不待推致於笥而後知
也然予又有感於蘇君者昔予大父亦壻京師冨
民張氏張亦無子約曰死後園田屋室金帛皆子
物數歳側室育子大父告去張翁媪驚曰何至是
縱有子女不當得産之半耶大父曰某不欲處嫌
地竟去舊當狀其事洎其餘行實欲求當世有文
者表著金石未能也孫於祖顧乆有闕然者蘇君
乃能以斯先我豈天賞君盡心外舅而生蘇君俾
豈弟親親女以君女而取報乎則郷所謂弊俗者
鎭定之間由董張蘇三氏可少湔矣用於世而觀
民風者過君墓道以讀是尚有徴焉
國朝文類卷第五十六
國朝文類卷第五十七
　神道碑
　　故金尚書右丞耶律公神道碑　元好問
右丞文獻公在大定間所以爲通儒爲良史爲名
卿材大夫者其事未逺當代耆舊尚及見之好問
甞從事史館毎見薦紳先生談近代賢臣莫不以
公爲稱首公自𥘉入館即被顧問忠言嘉謀不可
一二數及薊州召還丗宗始有意大用公於是時
汨沒文字間者餘二十年其衰且病亦巳乆矣故
財入政府即乞罷未㡬果以不起聞私竊慨歎以
爲生材爲難盡其材爲尤難古之人急於拯丗至
於分隂爲惜歳不我與忽焉有賷志之恨觀姚元
崇之薦張柬之與張嘉貞之所以自薦爲可見矣
丗宗重惜名器百執事之人必擇焉而後用得人
之盛近古所未有至於孤儁偉傑之士困於資考
限於銓選百未一試兀然而空老者抑多矣以公
之材當春秋鼎盛時不能使之極其所至以建乆
安而隆長治故雖爲章宗所相至論得時行道識
者猶以不能亟用爲丗宗惜之公諱履字履道遼
太祖長子東丹王突欲之七丗孫東丹生燕京留
守政事令婁國婁國生將軍國隱國隱生太師合魯
合魯生太師胡篤胡篤生定逺大將軍内刺内刺生
銀青榮禄大夫興平軍節度使德元公之考曰聿
魯興平之族弟也公早孤養於興平五歳時甞夏
夜露卧見天際浮雲徃來忽謂乳母言此殆卧看
青天行白雲者耶興平聞之驚且喜曰吾兒文性
見於此矣自是日知問學讀書一過目輙不忘及
長通六經百家之書尤邃於易太玄至於隂陽方
技之説歴象推歩之術無不洞究善屬文早爲時
軰所推爲人美風儀善談論見者􁑔然敬之甞以
郷賦一試有司見露索失體即拂衣去廕補内供
奉班㝷辟國史院書寫素善契丹大小字譯經潤
文旨辭逹而理得大定初朝廷無事丗宗銳意經
籍詔以小字譯唐史成則别以女直字傳之以便
觀覽公在選中獨主其事書上大蒙賞異擢國史
院編修官兼筆硯直長改置經書所徑以女直字
譯漢文選貴胄之秀異就學焉一日丗宗召問公
朕比讀貞觀政要見魏徴忠諌恨不與之同時近
丗如徴者獨未之見何也公乃感奮爲上言徴輩
不難得特太宗不常有耳丗宗曰卿謂我不納諌
耶卿識劉用晦張汝霖否二人者皆不應得三品
朕以其屢有忠言故越次用之朕豈不納諌耶公
曰臣自㓜未甞去朝廷彼二人者誠未見其諌也
且海陵杜塞言路天下緘口習以成風願陛下懲
艾前弊開忠諌之路以通下情則天下幸甚初議
以時務䇿設女直進士科禮部以所學不同未可
槩稱進士詔公定其事乃上議曰進士之科起於
隋大業中始試以䇿唐初因之至髙宗時雜以箴
銘賦頌文宗始專用賦且進士之初本專䇿試今
女直諸生以試䇿稱進士又何疑焉丗宗說事遂
施行十五年授應奉翰林文字兼前職以大明暦
積微浸差乃取金國受命之始年譔乙未元暦云
自丁巳大明暦行正隆戊寅三月朔日當食而不
之食暦家謂必當改作而朝廷不之䘏也及大定
癸巳五月朔甲午十一月朔日食皆先天丁酉九
月朔乃反後天臣輙跡其差忒之由冀得中數以
傳永乆書成上之丗推其精宻十九年遷修撰二
十年詔提控衍慶宫畫功臣像以稽程降應奉踰年
復爲修撰轉尚書禮部貟外郎章宗爲金源郡王
以公該洽每以經史疑義爲質公承間請曰殿下
注意何經章宗曰吾方授左氏春秋公曰左氏雖
授經聖人率多權詐駮而不純尚書孟子載聖賢
純一之道願留意焉章宗善之曰醇儒之言也二
十六年進本部郎中兼同修國史翰林修撰表進
孝經指解言宋仁宗時司馬光以爲古文孝經先
秦所傳正得其眞因爲指解上之臣愚竊觀近丗
皆以兵刑財賦爲急而光獨以童蒙所訓者進之
君正以孝爲百行之本其至可以通神明動天地
爲人君者誠取其辭㫖措之天下四方則元元之
民受賜溥矣臣竊慕焉故敢以爲例丗宗母􁓬宗
貞懿皇后睿宗厭丗即爲比丘尼當時朝命甞有
國師之號及是丗宗議遷祔于景陵朝臣有以孝
寧宮碑所載遺訓當用出家禮塟不可違改爲言
者事下禮部講求徃時主上在潜貞懿身奉釋教
業已受朝命必當别塟無可議者尚以人情所難
恐傷主上孝心故出明訓使之遵行出於母慈灼然
可見本不知有今日之事而然今則子爲天子母
后稱號不得不尊國師之命固巳革去矣向使主
上登極之後貞懿萬福尊崇之數自有典常母后
聖性明逹必不重違有司之請以從桑門之教以
此言之碑文所載不可質於今日明矣從之丗宗
甞問宋名臣孰爲優公以端明殿學士蘇軾對丗
宗曰吾聞蘇軾與駙馬都尉王詵交甚𣢾至作歌
曲戯及帝女非禮之甚其人何足數耶公曰小說
傳聞未必可信就令有之戯笑之間亦何湏深責
豈得并其人而廢之丗徒知軾之詩文爲不可及
臣觀其論天下事實經濟之良材求之古人陸贄
而下未見其比陛下無信小說傳聞而忽賢臣之
言明日録軾奏議上之詔國子監刋行俄以疾求
解丗宗憫其勞授薊州刺史爲郡寛猛適中旬月
之間政聲藹然此州寳坻鹽司所在瀕海之民煎
鹵而食鹽官時以弓兵捕之亦有平民被羅織者
一䧟於禁徃徃爲之破産官吏疾其然凡以鹽事
逮捕者一切勿遣或捕得弓兵則幽之獄中鹽司
隨亦取報前後數政不能解一日捕得弓兵公召
僚屬諭以和解之意即縱遣之口授文移過爲謙
抑鹽官大爲感悅前弊遂革薊人至今德之是年
車駕東狩過州聞公疾稍平召爲翰林待制同修
國史明年擢禮部侍郎兼翰林直學士進官五階
丗宗不豫詔公入侍遂預太師淄王定冊之功二
十九年春三月章宗即位進禮部尚書兼直學士
同修國史特賜孟宗獻牓進士及第初丗宗遺詔
移梓宫於萬寜宫章宗詔百官議其事皆謂當以
遺詔從事獨公奏曰非禮也天子七月而塟同軌
畢至其可使萬國之臣朝大行於離宫乎上從之
乃遷座於大安殿七月拜參知政事兼修國史進
官兩階公辭以才薄任重恐貽天下笑章宗曰朕
在東宫時熟卿名今觀卿言行無不可者故首命
相朕此自朕意非左右爲之先容卿其母讓公乃
拜命自以兼直學士入拜乃舉前代光院故事以
錢五十萬送學士院學者榮之明昌元年進尚書
右丞夏六月丙午春秋六十一薨於位天子聞而
震悼戊申權殯於都城南栁村詔百官㑹䘮中使
宣慰其家賜錢二百萬秋八月辛巳車駕臨奠宰
相百官陪賜謚曰文獻賜錢二百萬帛四百匹重
幣四十端九月庚午塟於義州弘政縣東南郷先
塋之側其發引也勑百官郊送遣使祭於路給鼓
旗二十事以導詔同知臨海軍節度使營護䘮事
凢飾終之具皆從官給哀榮終始當丗莫及積官
正議大夫􁇀水郡開國公始娶蕭氏遼貴族再娶
郭氏岞山丗胄之孫三娶楊氏名士曇之女公以
時制人子之養於諸父者不得别贈所生父官故
三夫人皆亦不爲請封子男三人曰奉國上將軍
武廟署令辨才曰龍虎衛上將軍贈工部尚書善
才曰領中書省楚才女三人嫁士族男孫四人鈞
鉉鏞鑄公資通敏善辭令胷懷倜儻有文武志膽
酬酢事變若迎刄而解與人言必盡誠無隱得人
一善若出諸已至稱道不絶口推賢讓能力爲引
薦後生輩借公餘論多至通顯論事上前是非利
病惟理所在未甞有所回屈出宗朝御史大夫張
景仁領國史公爲編修受詔修海陵實録他日丗
宗問侍臣海陵弑熈宗血濺於面霑及衣袖景仁
何爲隱而不書或曰景仁事海陵頗被任使故爲
諱之丗宗作色曰朕不謂景仁乃有是心公曰臣
與景仁甞有隙必不妄爲蓋蔽然景仁未甞有是
心也丗宗曰景仁與卿何隙曰臣以小字爲史掾
景仁以漢文爲史官予奪之際意多不相叶且謂
臣藏匿遼史秩滿移文選部使不得調此私隙也
今對上問公言也臣不敢以私害公丗宗又曰隋
煬帝弑逆血濺於屏史亦書之卿謂景仁無是心
何不如隋史書之曰煬帝自諱其惡故史臣不載
之帝紀而詳見於他傳此所謂闇而章者也海陵
以廢昬爲辭明告天下居之不疑此不同也且與
之弒君而不辭血濺之罪雖不書可也丗宗怒遂
解章宗朝太府少監孛特里先爲漢王長史吏卒
苦其苛暴誣以怨望語連漢王有司論當死公上封
事言陛下飛龍之始當以親親爲先孛特里之獄
本出構成就使實如所論猶當以漢王之故容之
況疑似之間乎書奏即日原之初興平養公爲子
後生子震興平捐館悉推家資予之及震卒妻子
貧無以爲資復収養之族人有負人債而宦遊不
返者公代爲輸息者十年既又無以償遂代償之
奉使江左得金直千萬皆散之親舊旬月而盡薨
之日庫錢裁餘二千而巳體素臞瘁一旦暴得吐
疾登至委頓家人憂懼不知所爲公曰死生如去
來人之恒理何憂懼之有取吾冠服來服之怡然
而逝其安常處順又如此晚稱忌言居士有文數
百篇論者獨推其揲蓍說蓋不階師授而獨得之
者癸卯秋八月中令君使謂好問言先公神道碑
泰和末先夫人教授禁中章宗以魏摶霄所撰墓
銘爲未盡欲喬轉運宇爲之而不及也今屬筆於
子幸而論次之以俟百丗之下好問再拜曰謹受
教乃爲之銘曰
德星煌煌出東方讓王七丗蔚有光髙陽苗裔襲
衆芳得易貞幹書潜剛帝前巍冠講虞唐德音一
鳴鳯朝陽謂公不逢相明昌謂公爲逢違所長風
后力牧望顔行老之著作暨典常興陵用公殆未
甞丘山萬牛僨且僵顧以椳闑待豫章繄國短修
奚我傷維公之息季獨良不周柱天屹堂堂有來
殷士作祼將力挈一丗歸夀康泝游推之公不亡
千年萬家置冡旁龜石有銘示不志淵兮􁇀水其
未央
　　中書令耶律公神道碑　宋子貞
國家之興肇基於朔方惟
太祖皇帝以聖德受命恭行天罰馬首所向蔑有
能國太宗承之既懷八荒遂定中原薄海内外罔
不臣妾於是立大政而建皇極作新宫以朝諸侯
蓋將樹不拔之基垂可繼之統者也而公以命丗
之才值興王之運本之以廊廟之器輔之以天人
之學纒綿二紀開濟兩朝賛經綸於草昧之初一
制度於安寧之後自任以天下之重屹然如砥柱
之在中流用能道濟生靈視千古爲無愧者也公
諱楚材字晋卿姓耶律氏遼東丹王突欲之八丗
孫王生燕京留守政事令婁國留守生將軍國隱
將軍生太師合魯合魯生太師胡篤胡篤生定逺
將軍内刺定逺生榮禄大夫興平軍節度使德元
始歸金朝其弟聿魯生履興平鞠以爲子遂爲之後以
文章行義受知於丗宗擢翰林待制再遷禮部侍郎
章宗即位有定䇿功進禮部尚書㕘知政事終於
尚書右丞謚曰文獻即公之考也妣楊氏封􁇀水
國夫人公以明昌元年六月二十日生文獻公通
術數尤邃太玄私謂所親曰吾年六十而得此子
吾家千里駒也他日必成偉器且當爲異國用因
取左氏之楚雖有材晉實用之以爲名字公生三
歳而孤母夫人楊氏誨育備至稍長知力學年十
七書無所不讀爲文有作者氣金制宰相子得試
𥙷省掾公不就章宗特賜就試則中甲科考滿授
同知開州事貞祐甲戍宣宗南渡丞相完顔承暉
留守燕亰行尚書省事表公爲左右司貟外郎越
明年京城不守遂屬　國朝
太祖素有并吞天下之志甞訪遼宗室近族至是
徴詣行在入見上謂公曰遼與金爲丗讎吾與汝
巳報之矣公曰臣父祖以來皆甞北面事之既爲
臣子豈敢復懷貳心讎君父耶上雅重其言處之
左右以備咨訪已卯夏六月大軍征西禡旗之際
雨雪三尺上惡之公曰此克敵之象也庚辰冬大
雷上以問公公曰梭里檀當死中野巳而果然梭
里檀回鶻王稱也夏人常八斤者以治弓見知乃
詫於公曰本朝尚武而明公欲以文進不巳左乎
公曰且治弓尚湏弓匠豈治天下不用治天下匠
耶上聞之喜甚自是用公日宻初國朝未有暦學
而回鶻人奏五月望夕月食公言不食及期果不
食明年公奏十月望夜月食回鶻人言不食其夜
月食八分上大異之曰汝於天上事尚無不知況
人間事乎壬午夏五月長星見西方上以問公公
曰女直國當易主矣逾年而金主死於是每將出
征必今公預卜吉㓙上亦燒羊髀骨以符之行次
東印度國鐵門關侍衛者見一獸鹿形馬尾緑色
而獨角能爲人言曰汝君冝早廻上怪而問公公
曰此獸名角端日行一萬八千里解四夷語是惡
殺之象蓋上天遣之以告　陛下願承天心宥此數
國人命實陛下無疆之福上即日下詔班師丙戌
冬十一月靈武下諸將争掠子女財幣公獨取書
數部大黄兩駞而巳既而軍士病疫唯得大黄可
愈所活㡬萬人其後燕京多盜至駕車行刼有司
不能禁時睿宗監國命中使偕公馳傳徃治既至
分捕得之皆勢家子其家人軰行賂求免中使惑
之欲爲覆奏公執以爲不可曰信安咫尺未下若
不懲戒恐致大亂遂刑一十六人京城帖然皆得
安枕矣己丑太宗即位公定冊立儀禮皇族尊長
皆令就班列拜尊長之有拜禮蓋自此始諸國來
朝者多以冐禁應死公言陛下新登寳位願無汚
白道子從之蓋國俗尚白以白爲吉故也時天下
新定未有號令所在長吏皆得自專生殺少有忤
意則刀鋸隨之至有全室被戮襁褓不遺者而彼
州此郡動輙兵興相攻公首以爲言皆禁絶之自
太祖西征之後倉廩府庫無斗粟尺帛而中使别
迭等僉言雖得漢人亦無所用不若盡去之使草
木暢茂以爲牧地公即前曰夫以天下之廣四海
之冨何求而不得但不爲耳何名無用哉因奏地
稅商稅酒醋鹽鐡山澤之利周歳可得銀五十萬
兩絹八萬匹粟四十萬石上曰誠如卿言則國用
有餘矣卿試爲之乃奏立十路課稅所設使副二
貟皆以儒者爲之如燕京陳時可宣德路劉中皆
天下之選因時時進說周孔之教且謂天下雖得
之馬上不可以馬上治上深以爲然國朝之用文
臣蓋自公發之先是諸路長吏兼領軍民錢糓徃
徃恃其冨強肆爲不法公奏長吏專理民事萬戸
府緫軍政課稅所掌錢糓各不相統攝遂爲定制
權貴不能平燕京路長官石抹咸得不激怒皇叔
俾專使來奏謂公悉用南朝舊人且渠親屬在彼
恐有異志不冝重用且以國朝所忌誣構百端必
欲置之死地事連諸執政時鎮海粘合重山實爲
同列爲之股慄曰何必強爲更張計必有今日事
公曰自立朝廷以來每事皆我爲之諸公何與焉
若果獲罪我自當之必不相累上察見其誣怒逐
來使不數月會有以事告咸得不者上知與公不
恊特命鞠治公奏曰此人倨傲無禮狎近羣小易
以招謗今方有事於南方他日治之亦未爲晚
上頗不恱巳而謂侍臣曰君子人也汝曹當效之辛
卯秋八月上至雲中諸路所貢課額銀幣及倉廩
米糓簿籍具陳於前悉符元奏之數上笑曰卿不
離朕左右何以能使錢糓流入如此不審南國復
有卿比者否公曰賢於臣者甚多以臣不才故畱
於燕上親酌大觴以賜之即曰授中書省印俾領
其事事無巨細一以委之宣德路長官太傅秃花
失䧟官粮萬餘石恃其勲舊宻奏求免上問中書
知否對曰不知上取鳴鏑欲射者再良乆叱出使
白中書省償之仍敕今後凢事先白中書然後聞
奏中貴苦木思不花奏撥戸一萬以爲采錬金銀
栽種蒲萄等戸公言
太祖有㫖山後百姓與本朝人無異兵賦所出緩
急得用不若將河南殘民貸而不誅可充此役且
以實山後之地上曰卿言是也又奏諸路民户今
已疫乏冝令土居蒙古回鶻河西人等與所在居
民一體應輸賦役皆施行之壬辰車駕至河南詔
陜洛秦􁄹等州山林洞穴逃匿之人若迎軍來降
與免殺戮或謂此軰急則來附緩則復資敵耳公
奏給旗數百面悉令散歸巳降之郡其活不可勝
數國制凢敵人拒命矢石一發則殺無赦汴京垂
䧟首將速不䚟遣人來報且言此城相抗日乆多
殺傷士卒意欲盡屠之公馳入奏曰將士暴露凢
數十年所争者地土人民耳得地無民將焉用之
上疑而未决復奏曰凢弓矢甲仗金玉等匠及官
民冨實之家皆聚此城中殺之則一無所得是徒
勞也上始然之詔除完顔氏一族外餘皆原免時
避兵在汴者户一百四十七萬仍奏選工匠儒釋
道醫卜之流散居河北官爲給贍其後攻取淮漢
諸城因爲定例初汴京未下奏遣使入城索取孔
子五十一代孫襲封衍聖公元措令収拾散亡禮
樂人等及取名儒梁陟等數軰於燕京置編修所
平陽置經籍所以開文治時河南初破被俘虜者
不可勝計及聞大軍北還逃去者十八九有詔停
留逃民及資給飲食者皆死無問城郭保社一家
犯禁餘並連坐由是百姓惶駭雖父子弟兄一經
俘虜不敢正視逃民無所得食踣死道路者踵相
躡也公從容進說曰十餘年間存撫百姓以其有
用故也若勝負未分慮渉攜貳今敵國己破去將
安徃豈有因一俘囚罪數百人者乎上悟詔停其
禁金國既亡唯秦鞏等二十餘州連歳不下公奏
吾人之得罪逃入金國者皆萃於此其所以力戰
者蓋懼死耳若許以不殺不攻而自下矣詔下皆
開門出降期月之間山外悉平甲午詔括户口以
大臣忽覩虎領之國初方事進取所降下者因以
與之自一社一民各有所主不相統屬至是始隷
州縣朝臣共欲以丁爲户公獨以爲不可皆曰我
朝及西域諸國莫不以丁爲户豈可捨大朝之法
而從亡國政耶公曰自古有中原者未甞以丁爲
户若果行之可輸一年之賦隨即逃散矣卒從公
議時諸王大臣及諸將校所得驅口徃徃寄留諸
郡㡬居天下之半公因奏括户口皆籍爲編民乙
未朝議以回鶻人征南漢人征西以爲得計公極
言其不可曰漢地西域相去數萬里比至敵境人
馬疲乏不堪爲用況水土異冝必生疾疫不若各
就本土征進似爲兩便争論十餘日其議遂寢丙
申上會諸王貴臣親執觴以賜公曰朕之所以推
誠任卿者先帝之命也非卿則天下亦無今日朕
之所以得髙枕而卧者卿之力也蓋
太祖晚年屢屬於上曰此人天賜我家汝他日國
政當悉委之其秋七月忽覩虎以户口來上議割
裂諸州郡分賜諸王貴族以爲湯沐邑公曰尾大
不掉易以生隙不如多與金帛足以爲恩上曰業
巳許之復曰若樹置官吏必自朝命除恒賦外不
令擅自徴歛差可乆也從之是歳始定天下賦稅
每二戸出絲一斤以供官用五户出絲一斤以與
所賜之家上田毎畒稅三升半中田三升下田二
升水田五升商税三十分之一鹽毎銀一兩四十
斤巳上以爲永額朝臣皆謂太輕公曰將來必有
以利進者則巳爲重矣國初盜賊充斥商賈不能
行則下令凢有失盜去處周歳不獲正賊令本路
民戸代償其物前後積累動以萬計及所在官吏
取借回鶻債銀其年則倍之次年則并息又倍之
謂之羊羔利積而不巳徃徃破家散族至以妻子
爲質然終不能償公爲請於上悉以官銀代還凢
七萬六千定仍奏定今後不以歳月逺近子本相
侔更不生息遂爲定制侍臣脫歡奏選室女勑中
書省發詔行之公持之不下上怒召問其故公曰
向所刷室女二十八人尚在燕京足備後宫使令
而脫歡傳㫖又欲徧行選刷臣恐重擾百姓欲覆
奏陛下耳上良乆曰可遂罷之又欲於漢地拘刷
牝馬公言漢地所有繭絲五糓耳非産馬之地若
今日行之後必爲例是徒擾天下也乃從其請丁
酉汰三教僧道試經通者給牒受戒許居寺觀儒
人中選者則復其家公初言僧道中避役者多合
行選試至是始行之始諸王貴戚皆得自起驛馬
而使臣猥多馬悉倒乏則豪奪民馬以乗之城郭
道路所至騷動及其到館則要索百端供饋稍緩
輙𬒳箠撻館人不能堪公奏給牌劄仍定飲食分例其
弊始革因陳時務十䇿一曰信賞罰二曰正名分
三曰給俸禄四曰封功臣五曰考殿最六曰定物
力七曰汰工匠八曰務農桑九曰定土貢十曰置
水運上雖不能盡行亦時擇用焉回鶻阿散阿迷
失告公私用官銀一千定上召問公公曰陛下試
詳思之曽有㫖用銀否上曰朕亦憶得甞令修蓋
宫殿用銀一千定公曰是也後數日上坐萬安殿
召阿散阿迷失詰之遂服其誣太原路課稅使副
以贓罪聞上讓公曰卿言孔子之教可行儒者皆
善人何故亦有此軰公曰君父之教臣子豈欲䧟
之於不義而不義者亦時有之三綱五常之教有國有
家者莫不由之如天之有日月星辰也豈可因一人之有
過使萬丗常行之道獨見廢於我朝乎上意乃解戊
戌天下大旱蝗上問公以禦之之術公曰今年租賦乞權
行倚閣上曰恐國用不足公曰倉庫見在可支十年
許之初籍天下户得一百四萬至是逃亡者十四五而
賦仍舊天下病之公奏除逃户三十五萬民頼以安燕
京劉忽篤馬者隂結權貴以銀五十萬兩撲買天下差
發涉獵發丁者以銀二十五萬兩撲買天下係官廊
房地基水利豬鷄劉庭玉者以銀五萬兩撲買燕京
酒課又有回鶻以銀一百萬兩撲買天下鹽課至
有撲買天下河泊橋梁渡口者公曰此皆姦人欺
下罔上爲害甚大咸奏罷之甞曰興一利不若除
一害生一事不若減一事人必以爲班超之言蓋
平平耳千古之下自有定論上素嗜酒晚年尤甚
日與諸大臣酣飲公數諌不聽乃持酒槽之金口
曰此鐡爲酒所蝕尚致如此況人之五臟有不損
耶上恱賜以金帛仍勑左右日進酒三鍾而止時
四方無虞上頗怠於政事姦邪得以乗間而入初
公自庚寅年定課稅所額毎歳銀一萬定及河南
既下户口滋息増至二萬二千定而回鶻譯史安
天合至自汴梁倒身事公以求進用公雖加獎借
終不能滿望即奔詣鎮海百計行間首引回鶻奥
都刺合蠻撲買課稅増至四萬四千定公曰雖取
四十四萬亦可得不過嚴設法禁隂奪民利耳民
窮爲盜非國之福而近侍左右皆爲所㗖上亦頗
惑衆議欲令試行之公反復争論聲色俱厲上曰
汝欲闘搏耶公力不能奪乃太息曰撲買之利既
興必有躡跡而簒其後者民之窮困將自此始於
是政出多門矣公正色立朝不爲少屈欲以身徇
天下毎陳國家利病生民休戚辭氣懇切孜孜不
巳上曰汝又欲爲百姓哭耶然待公加重公當國
日乆每以所得禄賜分散宗族未甞私以官爵或
勸以乗時廣布枝葉固本之術也公曰金幣資給
足以樂生若假之官守設有不肖者干違常憲吾
不能廢公法而徇私情且狡兎三穴吾不爲也辛
丑春二月上疾篤脉絶皇后不知所以召公問之
公曰今朝廷用非其人天下罪囚必多冤柱故天
變屢見冝大赦天下因引宋景公熒惑退舎之事
以爲證后亟欲行之公曰非君命不可頃之上少
蘇后以爲奏上不能言頷之而已赦發脉復生冬
十一月上勿藥巳乆公以太一數推之奏不冝畋
獵左右皆曰若不騎射何以爲樂獵五日而崩癸
卯后以儲嗣問公公曰此非外姓臣所當議自有
先帝遺詔在遵之則社稷甚幸奥都刺合蠻方以
貨取朝政執政者亦皆阿附唯憚公沮其事則以
銀五萬兩賂公公不受事有不便於民者輙中止
之時后巳稱制則以御寳空紙付奥都刺合蠻令
從意書填公奏曰天下先帝之天下典章號令自
先帝出必欲如此臣不敢奉詔㝷復有㫖奥都刺
合蠻奏準事理令史若不書填則斷其手公曰軍
國之事先帝悉委老臣令史何與焉事若合理自
是遵行若不合理死且不避況斷手乎因厲聲曰
老臣事太祖太宗三十餘年固不負於國家皇后
亦不能以無罪殺臣后雖怨其忤巳亦以先朝勲
舊曲加敬憚焉公以其年五月十有四日以疾薨
於位享年五十五蒙古諸人哭之如喪其親戚和
林爲之罷市絶音樂者數日天下士大夫莫不茹
泣相弔以中統二年十月二十日塟於玉泉東甕
山之陽從遺命也以漆水國夫人蘇氏祔先娶梁
氏以兵亂隔絶殁於河南之方城生子鉉監開平
倉卒蘇氏東坡先生四丗孫威州刺史公弼之女
生子鑄今爲中書左丞相孫男十一人曰希徴曰
希勃曰希亮曰希寛曰希素曰希周曰希光曰希
逸曰希　曰希　曰希　女孫五人適貴族公天
姿英邁迥出人表雖案牘滿前左酬右答咸適其
當又能以忠勤自將甞㑹計天下九年之賦毫釐
有差則通宵不寐平居不妄言笑疑若簡傲及一
𬒳接納則和氣温温令人不能忘平生不治生産
家財未甞問其出入及其薨也人有譖之者曰公
爲相二十年天下貢奉皆入私門后使衞士視之
唯名琴數張金石遺文數百卷而巳篤於好學不
舍晝夜甞誡諸子曰公務雖多晝則屬官夜則屬
私亦可學也其學務爲該洽凢星暦醫卜雜筭内
筭音律儒釋異國之書無不通究甞言西域暦五
星宻於中國乃作麻答把暦蓋回鶻暦名也又以
日食躔度與中國不同以大明暦浸差故也乃定
文獻公所著乙未元暦行於丗既塟公七年今丞
相持進士趙衍狀以銘見屬國家承大亂之後天
綱絶地軸折人理滅所謂更造夫婦肇有父子者
信有之矣加以南北之政每毎相戾其出入用事
者又皆諸國之人言語之不通趣向之不同當是
之時而公以一書生孤立於廟堂之上而欲行其
所學戞戞乎其難哉幸頼　明天子在上諌行言聽
故奮袂直前力行而不顧然而其見於設施者十
不能二三而天下之人固已鈞受其賜矣若此時
非公則人之類又不知其何如耳銘曰
帝王之興輔弼是頼誰其尸之不約而㑹阿衡返
商尚父歸周風雲一旦竹帛千秋赤氣告祥龍飛
朔野義師長驅削平天下儒服從容左右彌縫克
諴厥功惟中令公令公維何代掌燮理太師之孫
文獻之子白璧堂堂維國之華帝曰斯人天賜我
家重明耀離大命旣革乾旋坤轉如再開闢内外
疇咨付之鈞司吾國吾民汝翼汝爲公拜稽首曰
敢不力權輿帝墳草創人極郡國相師以殺爲嬉
隂盜赤子弄兵潢池渙號一方㨗於風雨指麾群
雄圈豹檻虎賢哲深藏固挋牢關潛行公卿求活
草間隨材擇用鬱爲榱棟網羅四方狩麟蒐鳯府
庫填充粟帛流通公於是時蕭何關中臺閣討裁
典章燦煥公於是時玄齡貞觀逋俘纍纍蔽野僵
屍我燠而寒我飽而飢圍城惴惴假息寸晷我解
其縛我生其死生息長養教誨飲食民到于今家
受其賜惟天雖髙其監則明乃祚元子再秉樞衡
勲在盟府名昭國史富貴夀考哀榮終始莓莓新
阡浩浩流泉不朽載傳尚千萬年
國朝文類卷第五十七
國朝文類卷第五十八
　神道碑
　　中書右丞相史公神道碑　王磐
房杜受帷幄之寄而不親汗馬之勞耿賈著鍾鼎
之勲而弗踐秉鈞之任豈不以將相殊器而軍國
異冝非仁勇兼備而才德兩全者未易當之歟丞
相史公弱冠從軍年未三十巳爲大將自
太祖大宗睿宗憲宗四朝每有征伐之事未甞不
在軍中身經百戰偉績豐功不可勝紀逮
今上御極置之相府授以政柄即從客間暇不動
聲色而紀綱法度粲然一新内立省部以杜絶政
出多門斜封墨敕之權外設六道宣撫司以削奪
郡縣官吏丗襲專擅之弊給百官俸禄使在官者
有以自贍而得保清廉之節禁賄賂請託使官吏
一心奉公而不敢爲徇情杜法之私又奏罷諸色
占役五十餘萬户均其賦稅以蘇民力天下欣然
咸有太平之望非所謂仁勇兼備而才德兩全者
能如是乎公諱天澤大興永清人曽大父成珪隱
德不耀父秉直是爲尚書府君生三子伯曰天倪
仲曰天安公其季也金大安癸酉歳國兵南下尚
書府君率郷里老㓜數千詣太師國王木花里軍
門降明年從國王攻北京下之王以國人烏也兒
爲都元帥府君爲行部尚書鎮守其地後五年武
仙以眞定降王又以天倪爲河北西路都元帥仙
副之駐眞定公年寖長身長八尺善騎射拳勇過
人署帳前軍緫領乙酉歳春都帥命公護送太夫
人還北京仍令過燕都市繒幣爲北覲需既行武
仙以真定叛都元帥𬒳害帥府經歴王縉追公及
燕公聞變即與縉議縉曰變起倉卒帥府軍無主
散出多在近郊公能廻轡南行即不招自至公慨
然曰兄弟之讎不共國假使無成義亦當徃況有
可成之道乎即出所賫市幣之金買兵仗甲胄載
之南行行至滿城已得兵士千餘戰馬七百遣監
軍李伯祐詣國王行帳言狀且乞濟師王命公紹
其兄職仍以笑乃䚟將兵三千爲助遂破走武仙
復取眞定後數月武仙又濳遣壯士入城匿大暦
寺夜斬關爲内應仙入㨿城公倉卒率軍士數十
人夜踰城東出歩走稾城㑹諸城軍與笑乃䚟合
軍攻仙走之笑乃䚟怒民之從賊也驅萬餘人將
殺之公曰此皆吾民不幸爲賊驅脅何罪而殺之
不聽公力爭甚乆竟得全活公乃繕城隍立樓櫓
爲不可犯之計招集流散存䘏困窮披荆棘拾瓦
礫官府民居日益完葺歳荒食艱捐甘攻苦與衆
共之由是數年之間民生完實而兵力冨强勝於
他郡
太京即位公北覲朝廷方議選三萬户分統漢兵
公適至上素聞公名遂以眞定大名河間濟南東
平五路授公爲萬户壬辰歳
太宗由白波渡河疾趍陽翟與
睿宗相㑹破合答軍於三峰山命公略汴京以東
諸城公遂下太康柘縣瓦岡睢州復與大軍㑹軍
至歸徳衛州逹魯花赤撒吉思欲以其軍薄城而
營公曰此豈駐兵之地乎彼若來犯難爲備矣不
聽會公以事之汴比還撒吉思全軍皆没戊午歳秋
憲宗南征明年駐釣魚山夏秋之交軍士多疾疫
方議班師宋將吕文德率戰艦千餘艘由嘉陵江
來上命它帥拒戰不能却詔公徃公命蒙古軍分
爲兩翼夾江注射公率水軍順流縱擊大破之奪
船數百艘追至重慶府乃還中綂元年
今上登極首召公問以治國安民之道公奏䟽以
對上嘉納之命公徃鄂渚撤江上軍旣回以公爲
河南等路宣撫使是歳秋上北征又詔公兼江淮
經畧使二年春上北征還以公爲中書右丞相秋
九月從上北征冬十一月與阿里不哥㑹戰昔木
土上命丞相線眞指麾右軍公指麾左軍戰大捷
阿里不哥遁去三年春李璮隂結宋人以益都叛
率軍㨿濟南上命諸王合必赤緫諸道兵討之璮
兇勢甚張上繼命公徃公受命之日不至其家輕
騎奔赴至則亟築長圍樹木柵遏其侵軼使内外
不相聞凢四月城中食盡軍潰岀降生擒璮斬軍
門誅同惡數十人餘悉縱令歸家明日引軍東行
未至益都城中人巳開門迎降𥘉公將行上臨軒
授詔責公以專征之任俾諸將皆聽節度公自始
至還未甞以詔㫖示人其謙退慎宻如此入見
上慰勞公悉歸功諸將若無一毫岀於巳者至元改
元加光禄大夫中書右丞相如故三年皇子燕王
領中書省兼樞宻使以公爲左丞相兼樞宻副使
六年上將有事於襄陽詔公與駙馬忽刺出徃賜
白金百笏楮幣萬緡公至則占要害地築三小堡
屯軍使彼内不能出外不得援蓄銳而守兵食有
餘七年公以疾還八年授開府儀同三司平章軍
國重事仍令右丞相安童諭公曰中書省尚書省
御史臺或一月或一旬遇有大事卿可商量小事
不必煩卿也十年宋將吕文煥以襄陽内附聖天
子慨然有掃清六合混一車書之意十一年秋以
公與右丞相伯顔領荆湖路行臺緫大軍自襄陽
水陸並進將由鄂渚渡江行至郢州公病不能進
還襄陽上聞亟遣近侍賫蒲萄酒賜公且諭之曰
卿自吾父祖以來躬擐甲胄跋履山川宣勤勞者
多矣勿以小疾暫阻行意便爲憂惱可且北歸善
自調護公歸至眞定上又遣其子杠與太醫馳徃
診視仍賜藥物公餌畢附奏曰臣大限有終死不
足惜但願天兵渡江慎毋殺虜是日薨春秋七十
有四實至元十二年二月七日也訃聞上震悼遣
近臣致奠賻白金二千五百兩贈太尉下太常考
行謚曰忠武以三月庚寅塟府城西原明年春二
月有㫖命臣磐製墓隧碑文臣甞論士君子抱負
才智出逢昌運君臣遇合取冨貴功名以自振耀
非難事也唯夫仁慈惠愛不吝不驕有以服人心
於冨貴功名之外者是可重也公以元勲碩德位
兼將相爲邦家之柱石爲宗社之蓍龜望重四朝
恩隆百辟其容貌循循和易未甞有一毫驕矜之
色見於顔間視冨貴功名歛然退避若將有浼於
已者此其藴籍豈尋常淺狹之量所能窺測哉初
武仙之變公之兄都元帥𬒳害朝廷以公紹其職
後都帥之子稍長公奏言於朝曰臣遭家禍權兄
職以復讎恥爲姪尚㓜乆不敢言今姪年巳長願
得歸之上曰但聞爭官者多讓官者少卿之此舉
甚可嘉尚然朕自有官償之卿何可辭即日詔以
谷姪爲真定路緫管後數年公又乞致仕上問其
故公曰臣無大功報國今一子管民政一子掌兵
權臣復乆叨寄遇一門之内處三要職寵榮過分
必致咎殃臣敢昧死固請上曰卿奕丗忠勤有功
於國一門三職何足爲嫌不允國朝之制州府司
縣各置監臨官謂之逹魯花赤州府官徃徃不能
相下公獨一切莫與之較由是唯眞定一路事不
乖戾而民以寧李璮變後議者以諸侯權重爲言
公言於朝曰兵民之權不可并在一門家有一人
居官其餘冝悉罷遣行之請自臣家始史氏子弟
即日皆辤職而退
憲宗朝公爲河南經畧使朝廷遣阿藍答兒勾較
諸路財賦出入虧盈阿藍答兒性苛刻乗勢横暴
擅作威福官吏悉遭凌辱以公舊德獨見寛假公
進曰經畧使司我實主之是非功罪皆當問我今
罪及諸人而不問我豈能自安乎由是餘人蒙頼
得釋者甚衆兵火之餘民間生理貧弱徃徃從西
北賈人借貸周歳輙出倍息謂之羊羔利稍積數
年則鬻妻賣子不能盡償公奏乞令民間負債出
息至倍則止上從之遂爲定法初公至歸德遇蒙
古官驅俘獲數人出城將殺之内一俘氣貌異常
公問汝爲何人曰我金近侍局官也曰汝識李正
臣乎曰我即是也公出槖中金贖之遣騎送歸眞
定軍回署萬户府參謀幕府畱務無大小一以委
之又甞有河南流寓人王顯之來謁公一見問其
姓名郷里即畱置門下署萬户參議行軍事務無
大小一以委之兩人信任之專雖父兄子弟莫之
敢間由是眞定治效髙視他郡四方諸侯取之爲
法者兩人之力爲多公平生喜資治通鑑每公務
之暇即取讀之有不解則以問人必解而後巳雖
公務逺適亦恒以數冊自隨每舉一事輙能推究
始終折衷是非雖老師宿儒有不及者公夫人石
氏李氏納合氏抺撚氏皆先公卒子男八人曰格
榮禄大夫湖廣行中書省平章政事曰樟眞定順
天兩路新軍萬户曰棣嘉議大夫衛輝路緫管曰
杠資德大夫湖廣行中書省右丞曰杞嘉議大夫
淮東道肅政廉訪使曰梓奉議大夫澧州路同知
曰楷奉訓大夫南陽府同知曰彬資德大夫中書
左丞女七人皆適名族男孫十六女孫十三銘曰
維開府公沈毅厖鴻超然異禀間氣所鍾累朝尚
武公在戎旅把握韜鈐指麾貔虎一旦崇文正笏
垂紳從容廊廟百度維新省部既立事權歸一監
司出臨專擅自息禄足代耕吏保公清包苴不行
獄無欹傾謨恊宸意事合群情黔黎呼舞思見太
平太平非難既立其址譬如爲山要有終始役指
駢羅覆簣孔多積之歳月寧不嵯峨公属櫜鞬十
甞八九其在鈞衡蹔而非乆蹔而非乆又復不專
同堂合議嗜好竒偏公心順恭允叶天聦紀綱卒
立天子之功波濤險巇舟楫是依風雨震驚夏屋
帡幪丗治時清尚可無公險巇震驚非公孰寧忠
義肝腸中令汾陽小心慎兢相國玄齡公今云亡
孰佐時康宸衷簡在百丗難忘豐碑堂堂松栢生
光有不知者視此銘章
　　中書左丞張公神道碑　李謙
丗祖皇帝始居潛邸招集天下英俊訪問治道一
時賢士大夫雲合輻湊爭進所聞迨中統至元之
間布列臺閣分任岳牧蔚爲一代名臣者不可勝
紀至其愛君憂國忠勤匪懈好善疾惡始終不橈
若時政之臧否生民之利病知之無不言言之無
不盡曽不以用舎進退累其心者公一人而巳公
諱文謙字仲謙姓張氏世爲邢州沙河人曽祖珪
祖宇皆濳德不仕考英邢州軍資庫使曽祖妣秦
氏祖妣常氏妣劉氏公㓜聦敏讀書善記誦自入
小學與太保劉公秉忠同研席年相若志相得其
後太保祝髮爲僧先侍
丗祖於濳邸薦公才可用歳丁未驛召北上入見
占對稱㫖擢置侍從之列命司王府教令牋奏日
見信任邢初分隷勲臣二千户爲食邑歳遣人更
迭監牧類皆不知撫治加之頻歳軍興郡當驛傳
衝要徴需百出民不堪命㑹郡人赴愬王府公與
太保實爲先容合辭言於
丗祖曰今民生困敝莫邢爲甚捄焚拯溺冝不可
緩盍擇人徃治要其成效俾四方諸侯取法於我
則天下均受賜矣
丗祖從之命近臣脱兀脱故劉尚書肅李侍郎簡
偕徃三人者同心爲治黜出貪暴剗除宿敝不期
月流亡者復益户十倍於是
丗祖益重儒士任之以政蓋自公發之辛亥
憲宗皇帝踐祚丗祖以太弟日侍宸扆所言率賜
俞允公暨太保數條具時務所當先者爲
丗祖言皆奏可施行之是後大駕所臨若大理若
漢鄂公皆扈行
丗祖皇帝即位首拜中書左丞與平章政事王文
統共政建立綱紀講明利疚以安國便民爲務詔
令一出天下有太平之望文統素忌克謀謨之際
屢相可否積不能平公遽求出詔以本職行大名
等路宣撫司事且有後命曰第徃行詔卿比行謂
文統言天下生民罷瘵日乆歳屬大旱若不量蠲
稅賦將無以慰來蘇之望文統以爲
丗祖新即大位國家經費爲數不貲且素無積儲
何所供億公曰百姓足君孰與不足俟時和歳豐
取之未晚也竟蠲常賦十之四商酒稅額十之二
下車宣布德意百姓歡欣鼓舞思見德化之成明
年春入朝還居政府始立左右部分司綜務鉅細
畢舉公之力居多三年阿合馬領中書左右部緫
司財賦每事欲專輙奏聞不關白省府詔廷議之
公昌言曰分制財用古有是理不關預中書無是
理也且財賦一事耳若中書不敢詰天子將親莅
之乎
丗祖曰仲謙言是也阿合馬語遂塞至元改元秋
詔公行省事中興羌俗素鄙野事無統紀公求蜀
士爲人僕隷者得五六人援恩例理而出之俾通
明吏教以案牘旬月之間樞機品式粗若可觀羌
人始遣子弟讀書土俗爲之一變又䟽唐來漢延
二渠溉田十萬餘頃民迄今頼之三年還朝諸勢
家告有户數千當役属爲私奴朝議乆不決公言
奴與良法當以乙未户帳爲斷若已籍爲奴或奴
之而未占籍者歸勢家可也自餘皆國家良民必
無爲奴之理其議遂定至今守以爲法五年春淄
川妖人曰胡王者作亂惑衆逮繫百餘人事聞
丗祖命中書省議公謂愚民無知爲所誑誘殺首
惡三數人足矣右丞相安童是其言命公與斷事
官普化莅決於濟南旣至尸三人於市餘並釋去
人以爲死而復生七年拜大司農卿立諸道勸農
司廵行勸課敦本業抑游末設庠序崇孝弟不數
年功效昭著野無曠土栽植之利遍天下奏開籍
田祭先農先蠶皆自公始尋又奏立國子學以魯
齋許公衡爲祭酒選貴胄子弟教養之所成就人
材爲多巳而分布省寺臺閣徃徃蔚爲時望逹於
從政皆出公始終左右之力阿合馬當國榷民鐵
爲農器厚其直以配民剏立宣慰司行户部於東
平大名不與民事惟印楮幣是務諸路轉運司怙
勢作威害民干政莫敢誰何公屢於
丗祖前極論其害詔從公言皆罷之彼怒其沮巳
數欲中傷頼
丗祖眷知有素計不得行十三年拜御史中丞時
阿合馬威權日熾恣爲不法慮臺憲發其姦奏罷
諸道提刑案察司以撼内臺居數日公奏復之自
知爲姦臣所忌不辭去未巳也亟請避位明年拜
昭文館大學士領太史院事初
丗祖以大明暦歳乆寖差詔魯齋許公太史令王
恂同知太史院事郭守敬測驗改正命公董其事
故有是拜暦成賜名曰授時頒行天下十九年拜
樞宻副使首議肅兵政汰冗貟選練將士而優恤
其家曾未及施而一疾不起薨於京師私第之正
寢實二十年三月壬申也享年六十有七階至資
政大夫
今上皇帝御極追念舊德特敕有司議頒恤典贈
光禄大夫大司徒謚忠宣公夫人劉氏封襄國夫
人夫人前邢州節度使劉侯之女姿淑善事姑至
孝衣製必躬親之公旣貴顯夫人常服不過縑素
子女雖甚鍾愛每飯𬞞食服𥙷綴之衣常語人曰
童心易以驕縱當預之以儉克宋之初詔頒廷臣
白金器皿輙遣分遺親族尤喜周䘏孤貧恭勤逮
下僮僕皆感恩惠迨公之薨家無餘貲曰吾家素
尚清白有書數匱傳之子孫萬金不博也其治家
教子之賢類此襄國生二子長曰晏初侍
𥙿宗於東宫爲府正司丞
丗祖思功臣子孫選充刑部郎中遷吏部郎中大
司農丞元貞改元
今上時時召見命講經史特授集賢侍讀學士叅
議樞宻院事陞集賢學士嘉議大夫樞宻院判官
次曰杲武備寺丞女五人長適知深州事許善慶
次適侍衞親軍副都指揮使董士亨次適祕書少
監劉廙次適集賢照磨李吉次適典瑞大監董士
恭公先娶李氏早卒生一女適主簿喬淵側室一
子曰昇一女適劉槃𥘉大理之役我師至其城下
國主髙祥拒命殺我信使一夕遁去
丗祖怒欲屠之公言人曰殺使拒命者其國主耳
非民之罪
丗祖從之特免殺掠所活者無筭漢鄂之役王師
方啓行公數言王者之兵有征無戰當一視同仁
不可嗜殺
丗祖曰保爲卿等守此言旣入宋境諸將分道並
進各遣儒士相其役禁戢軍士毋肆殺戮毋焚燒
廬舎所獲生口悉縱遣之其後混一之功卒本於
不可嗜殺等數語信乎仁人之言其利博哉公爲
人謙恭篤實外和内剛其好賢樂善出於天性人
有寸美必極口稱道遭際以來毎以薦逹士類爲
己任或曰人心不同豈能盡識一有失當得無累
乎公曰人才何甞累己第患鍳裁未明有遺才耳
且人臣以薦賢爲職豈得避纖芥之嫌而負國蔽
善一時聞人揚歴中外者多公所舉然未甞有德
色平居慈祥樂易與人交不立厓岸及當官論事
守正不倚毅然有不可犯之色又勇於爲苟一事
可行一善可舉如梗茹在胷必欲快吐而後巳若
農事若鈔法謂生民之重本有國之大計尤拳拳
焉樂聞巳過僚屬或相規勸雖其言甚切自敵以
下宜若不能堪者公每優容之過亦隨改不少吝
晚歳篤於義理之學摳衣魯齋求是正之有自得之
趣無他嗜好惟聚書數萬卷而巳身居寵貴自奉
若寒士門無閽隷客至倒屣出迎惟恐不及人以
是多之謙晚至京師朝廷時有㑹議甞忝從先生
長者後及見直言正色不畏强禦今巳矣若公者
豈可復得哉銘曰
泰道方隆萬物棣通乾龍將翔滃其雲從維我皇
元肇開五葉群賢彚征翼扶大業公由縫掖徵詣
公車平昔所聞逢時樂攄大理之行武昌之役頼
公一言民免鋒鏑中統之治至元之隆公居政府
匡輔有功饕餮擅權害民蠧國奮義直前發其姦
慝如炭與氷則不可同退居散地不忘公忠見善
必聞有謀斯告聖恩天大愧無以報舉賢逹能初
非市恩一時桃李盡在公門農桑學校相繼具舉
冨庶而教先後有序澤民夙心經國逺圖天不假
年有銜莫祛公今巳矣公猶不死事業卓然載之
信史
　　翰林侍讀學士郝公神道碑　盧摯
公諱經字伯常郝氏自潞徙澤之陵川始公八丗
祖祚曽祖昇祖天挺父思温既殁其徒相與號静
直處士有三男子公其長子也八丗祖而下皆同
居業儒不仕以淑其里堨休滀慶廼發於公壬辰
之變静直君流寓燕趙間公年十餘歳沈塞静重
狀貌瓌竒精敏有志趣盡力子職及其爲學晝或
忘餔通昔詰旦衣服危坐諷誦不輟劬勩如此凢
五六年剞劂捖摩磊砢而直廉􁎓而輝涵積揉累
日殊月異擷芳雋腴充而足之泝源洙泗以肩周
程雷風斯文陶冶當丗慨然以爲己任山峙川駛
天遊神遇屹乎莫移浩乎莫禦變化不可測矣既
冠順天道左副元帥賈公輔一見待以國士萬户
張蔡公柔館公帥府張賈子弟皆從質學海内名
諸侯聞伯常之風者莫不飭使介走書幣庶㡬屈
爲賔友公一謝絶
丗祖在潛邸羅致異儁挹其聞遣使者一再起公
旣奉清問上稽唐虞下迨湯武所以仁義天下者
緩頰以談粲若所陳也帝喜踰所聞凝聽忘倦且
俾書所欲言者條數十餘事皆援据古義劘切時
病及踐祚更化用公之言居多歳已未
憲宗自將伐宋建益上流
丗祖緫東師跨荆鄂公建議大槩以謂彼無釁可
乗未見其利唯修德以應天心發政以慰人望簡
賢以尊將相惇族以壮基圗撫殊俗制列鎮以防
窺竊結盟保境興文治飭武事育英材恤罷氓以
培殖元氣藏器於身俟時而動則宋可圖矣帝偉
公所論以爲江淮荆湖南北等路宣撫副使然勢
不中止遂絶江圍鄂守將賈似道駴遽請和屬
憲廟昇遐王師言還明年
丗祖即皇帝位詔公以翰林侍讀學士使宋號使
曰國信錫金虎符公方踰淮邊將李璮輙濳師侵
宋兩淮制置使李庭芝寓書于公衊以欵兵館畱
真州籍爲口實公答書弭兵息民通好兩國實出
聖衷日喻邊將戢戌守圉以契和議衆所聞知今
啓釁自璮一旦律以違詔將無所逃罪此何與使
人事也公復上書宋主移文其執政論辨古今南
北戰和利害甚悉皆不報顧窮極變詐以撼公之
志知其終不可怵於恑數也揵鐍館所塹垣栫棘
驛吏訶閽夜士鳴柝防閑挫抑獄犴之嚴不啻如
此介佐而下乆於囚覊戚嗟尤怨無復生意公語
之曰郷顧望不前將命之責一入宋境死生進退
聽其在彼守節不屈盡其在我者豈能不忠不義
以辱中州士大夫乎但公等不幸須忍死以待揆
之天時人事宋祚殆不逺矣衆服其言亦皆自振
勵至元十一年右丞相伯顔奉辭南伐江漢名城
望風郷附
丗祖命禮部尚書詰宋執行人之故遂以禮歸公
聞嬰疾在塗醫問絡繹既至錫燕路朝以張異睠
隱其瘁於廑事也詔治疾於家病遂殆不起以聞
天子悼焉官其子采麟奉訓大夫起家知林州初
公之使宋也内則時相王文統忌公重望排置異
國隂屬邊將違詔侵宋沮撓使事欲以欵兵假手
害公外則宋權臣似道竊郤敵爲功取宰相畏公
露其丐盟幸免之跡遂主議覊畱舉國皆知其非
似道不恤也公拘真館十有六年去國未㡬而文
統伏誅甫歸國宋探誤國之罪似道殛宋隨以滅
然則懐姦怙寵傾䧟善良雖暫若得計機發禍敗
曽不旋踵抑宋有亡徴公與阨會其患難不渝始
終名節僒一時而亨百丗者初非不幸也公歸以
十二年四月卒以是年七月乙酉春秋五十有三
是月丁酉權厝保定府西静直君墓次公㓜至孝
撫諸弟極厚待宗族䟽近如一篤友樂施德於巳
者雖細惠必報然偉特方嚴風岸陗立衆不可攀
薰良蕕姦題帖無貸故用丗之志適際可爲巳墮
竒擯既處幽所日以立言載道爲務撰續後漢書
絀丕儕權還統章武以正夀史之失著易春秋外傳
太極演原古録通鑑書法玉衡貞觀刪注三子一
王雅行人志各數十卷公於辤以理爲主雄渾有
氣文集若干卷傳于丗嗚呼功於斯術者不既多
乎捐累適已又何其勤也公娶張氏淑明祗修嫓
德君子後公卒子男三人二早卒一采麟也以文
學行治櫂寘侍從今爲集賢直學士朝列大夫女
子二人皆巳嫁孫二人皆㓜其孤采麟謀徙公之
厝兆孟州河陽縣某郷某里卜恊則次公生平事
來謂摯曰先子塟有日墓隧之碑宜得銘得銘非
信後詒逺者銘猶無刻也夫子宜銘摯惟侍讀公
以宗儒文雄有勞烈於國叙徳暴庸莫詳史氏其
堅毅忠壯抱負不可揜者名聲昭徹雖走卒牧竪
深閨婦人皆能道公姓字與沒丗無聞者異信後
詒逺何待墓刻然固不可無銘也銘曰
鍾氣之竒惟志是持緒道之微而才可爲振轂鄒
魯驂乗濂伊獵徳游藝載驅載馳孰濬其瀦孰植
其滋孰芬其􁁋孰喣孰吹有實其居賔吾能戯聖
濳于藩髦選無遺𥚑曵冠巍憲言祁祁躍淵天飛
鱗公雲逵廼睠南顧廼休王師廼命鴻碩柔逺淮
夷夷速其顚公凛乎危削槧操觚榮觀幽覊刪述
昈分名義昭垂薄言還歸昔壯今耆胡不康寧胡
不期頥胡不三事爲國蓍龜清廟宗彞不既厥施
輿論嗟嘻烝烝嗣慶圗永孝思刻文墓碑以顯詩
之
國朝文類卷第五十八
國朝文類卷第五十九
　神道碑
　　湖廣行省左丞相神道碑　姚燧
初公以中書右丞下江陵驛聞　大帝爲大燕三
日曉近臣曰伯顔東兵阿力海涯孤軍戌鄂朕嘗
深憂或荆蜀連兵順流而東人心未牢必飜城爲
應根本斯蹶孰謂小北庭人能覆全荆江浙聞是
肝膽落矣而吾東兵可無後虞朕喜以此御筆爲
北庭書昔魯魯合西地所生阿力海涯爲大將有
功信實聦明而安詳其加(即)爲阿虎耳愛虎赤嫡
近越各赤給日别平章求今億萬維臣之中降是
宸翰昭乎雲漢之章藹如天語之温崇功襮德匪
夸一時可華及子孫百丗者纔公一家視古丹書
鐵劵出臣子手者何足道也即江陵民封之千家
始公微時侍燕惟席地坐後特置搨班諸侯王阿
失拉下賜之金罍曰竢至而省必合樂鼓某曲飲
是他雜以青白縹色龍鳯御服御㡌金玉珠帶白
貂裘西錦珠衣海東白鶻凡所以侈服貴近田娯
其心者靡不及公嗚呼盛哉公北庭人妣夫人獨
堅呼突盧化胞生剖而出公考阿散合徹弗善也
將棄之夫人未忍益謹鞠視㓜聦頴而辯長躬農
耕喟然曰大丈夫當樹勲國家何至與細民勤本
畎畒釋耒去求讀北庭書一月而盡其師學甚爲
舅氏習拉帶逹拉寒所異歎曰而家門户其由子
大及從事人將卜隣吉帶俾其子故中書右丞相
呼魯僕化從受北庭書又薦其忠謹得宿衛
大帝濳藩已未從濟江　帝射虎未殪公捨馬而
徒挺矛舂殺之攻鄂先衆而登禽一人還流矢貫
喉出項　帝勇之賜銀爲兩半百先是聞吐蕃有
貯甘露寳函石室藏山穴者凡再使求之皆爲大
蛇竒獸所懼莫至最後遣至其所無所見竟與俱
歸勸進之初諸侯王議未一惟一王闒察耳甞有
書　帝忘其誰在也顧左右問公曰臣所有之書
出而決兩事皆甚合㫖中統二年制以爲中書省
郎中褒曰乆侍禁庭巳著勞蹟至元改元加朝請
大夫參議中書省事發言惟以當可事宜爲心不
憚伯相而阿其所志人有小疵必白　帝前衆畏
其口明年進嘉議大夫僉南京河南大名順德洺
磁彰德懷孟等路行中書省事始罷丗侯而易置
其地又明年轉廉訪使虎符領鷹坊凡鳥獸皮角
筋羽悉征輸官㝷領諸路鷹師獵户再兼中都路
䦨遺又明年進中議大夫僉制國用使司使又明
年故中書左丞劉武敏公拯爲䇿襄陽吾故物由
棄弗戌使宋得竊築爲彊藩復此浮漢入江則宋
可平　帝大然之徵天下兵領以元帥府觀武襄
陽城白河别開行中書省以我少師文獻公僉省
公爲同僉凡襄鄧唐申裕在　太宗丗所殘漢上
諸州之民避荒汴洛間與下户賦寡者悉徙而南
屯田給餉㝷罷帥府又明年詔故平章合丹開府
儀同三司平章軍國重事贈太尉史忠武公天澤
來莅師宋遣人餽鹽茗襄陽乃築長圍起萬山包
百丈楚山盡鹿門以絶之又城峴首開省其上兵
興事劇星火公專入奏能日馳八百里敗宋殿帥
今平章范文虎於灌灘又明年分中書省爲尚書
拜中奉大夫參知河南等路行尚書省事又明年
兼漢軍都元帥分將新軍四千六十及廢尚書復
以爲河南等路行中書省事宋遣都統張貴張順
將舟師從上游送袍甲犒師自萬山接戰二十里
斬順殺溺過所當貴獨以餘衆入後水暴漲慮貴
乗出下令軍中舟置燈篝岸積薪槱貴果結戰艦
爲陣宵遁盡然燈薪戰四十餘里斬之櫃門關又
明年遂請以西域礮攻樊城㧞而屠之無噍類遺
襄陽甚慘移攻具臨之且曉守臣吕文煥君以孤
軍禦我數年今鳥飛路絶　帝實嘉能忠而主信
降必尊官重賜以勸方來終不仇汝置死所也文
煥感而出降十年二月也詔公偕以入覲眞拜參
知政事明年授資德大夫中書右丞同忠武公行
荆湖等路樞宻院公䇿能籍民爲兵十萬合舊軍
或丞相安童伯顔一人將之南伐宋社必墟制皆
從之故太傅伯顔與忠武時皆以左丞相贈開府
儀同三司太保并國武宣公阿术以平章與公及
故平章文煥以參政行省將大軍發襄陽將至郢
忠武疾還敵宿兵數萬築新郢夾江爲城横鐵絙
鏁戰艦江中巢礮彍弩遏我舟師郢北黃灣岸西
去江三里所港通藤湖逹漢敵壁其上攻㧞之拖
舟入港丞相惟以公數十騎覘新郢趙范兩都統
鼓伏兵發葭林諸將倉卒有未甲者人人奮先殄
其一軍兩將之首皆致公割趙腦膚撓酒飲之行
克沙洋新城以臨復守臣翟貴逆降大軍去而復
叛及漢陽故平章夏貴以制置舟師陳漢口水軍
千户馬成爲導由巳未濟江沙武口塗入江㧞陽
邏青山白湖諸壁走貴軍鄂守臣張晏然王該王
勝以城下遂徇州民衣冠關會仍其服行郷郭帖
然無有奪菜秉者民争德吾元仁政義聲恨服化
晩檄下漢陽夀昌信陽德安大兵旣東分四萬人
戌鄂􁀡公畱後㝷進官榮禄大夫自陽邏置驛以
便行商至蔡方請移師江陵而荆閫安撫高丗傑
將艨艟千六百艘卒二萬規襲鄂公分兵禦之大
敗之荆江口降諸洞庭挑花灘下岳承制以守臣
孟之紹爲安撫使即西師至公安誓曰自今功者
健兒陞長百夫百夫長千夫千夫長萬夫萬夫取
進止因南風大沙市戰城上又戰城中屠之江陵
精銳於是焉盡制置使朱禩孫辭疾髙節度逹出
降下令安集如鄂岳傳檄歸峽澧常德辰沅靖荆
門隨郢復皆下之官其守臣如岳除宋苛法衣食
惸嫠詔故平章廉希憲以右丞行省江陵以丗傑
窮而來歸棄江陵市禩孫徵至京師死猶没入其
妻子還公于鄂移兵長沙行㧞湘隂潭守臣植滉
柱江中自喬口至城凡十五所皆斷之又㧞城西
柵射書招其守帥李芾速下以活州民不然㧞城
屠矣不答乃令諸將畫地分圍決隍水以樹梯衝
礮鐵垻石心臺百日公中流矢創甚責戰益急申
命諸將凡所由乆頓兵者卒伍前驅諸將安行其
後也自今萬夫千夫百夫之長皆居前列有退衂
者定以軍興法從事三日而㧞謀諸將曰國家爲制
城㧞必屠是州生齒繁夥口數百萬悉魚肉之非
大帝諭伯顔以曹彬不殺㫖也其屈法生之發倉
以賑餓人傳檄郴全道桂陽永衡武岡寳慶江西
袁連皆下之㓜主靣縛公入覲賀始庭拜平章政
事還移兵靖江破嚴關敗馬都統臨川陳張兩緫
管小溶江諭經畧馬曁不下凡攻三十餘日而㧞
公以靖江逺中土非長沙匹民性驁囂易叛難服
不重典刑之廣西它州不可言以綏徠其阬之市
斬曁傳檄下柳鬱林横邕廉象潯藤梧貴昭融賔
宜賀化高容欽雷爲州二十廣東肇慶德慶封爲
州三特磨農土貴南丹牧莫大秀皆請内屬乃牐
全之湘水三十六所以通逓舟承制以萬户史格
行宣慰司靖江還潭宋餘孽益衛兩王改元海中
㗖人以爵規復其舊全永諸州與潭屬縣之民文
才喻周隆張虎羅飛之倫大或集衆數萬小亦千
數在在爲羣與江之北黃蘄相煽以動皆削平之
僞將張丗傑傳欲襲肇慶雷詔公討之且畧地海
外無爲賊巢過柳州嶺時暑軍士病渴所乗馬蹄
地出泉人資沃飲至今名馬蹄泉而僞安撫趙與
珞巳戍海南白沙港公航海五百里不崇朝而至
擊與珞并獲僞使冉安國黃之紀皆磔之諭降瓊
南寧萬安吉陽聞僞王陷南恩公還襲走之降方
經畧㑹衛王死崖山乃還復諭降八畨以其酋龍
文貌入覲置宣慰司從鎮南王伐交趾其君蹈海
去得文毅昭國兩王以歸後二年入覲上都庭拜
光禄大夫湖廣等處行中書省左丞相再月而疾
勑尚醫四人診視求見登馬而劇歸即與夫人訣
當廿有三年丙戌五月廿五日薨上都享年六十
塟都城西高梁河公元配帖力　帝旣才公勑陳
亳頴元帥郝謙女爲亞妃前卒勑復以其妺爲繼
自陳三召傳至京師　順聖皇后爲加幗服白金
爲兩二千五百男六人帖力生故資善大夫湖廣
行中書省左丞忽失海涯長郝生正奉大夫湖廣
行中書省參知政事虎符監兩淮軍貫只各繼郝
生輔國上將軍湖南道宣慰使虎符監潭州軍賜
玉帶一品服和尚如夫人者蕭生㧞突魯海涯阿
昔思海涯媵生突魯彌實海涯女五人一適故嘉
議大夫同知廣西道宣慰司事愜里斯班一適承
務郎大司農少卿僧家奴一適中書省斷事官六
斤一適昭勇大將軍監平陽太原軍伯淵一適傳
詔丙牙男孫三人小雲石海涯虎突海涯合滴力
海涯女孫六人一適郝某一適平章濶里吉思子
孛羅一適監平陽太原軍子垤斜餘㓜後公薨十
四年今正奉輔國以神道未碑出公凡受制書與
御筆及公平生行實請燧曰徴是爲銘嗚呼兄弟
爭與昭揚先德於其子職責巳塞矣甞讀望諸君
書善作者不必善成善始者不必善終未甞不興
慨歎於武敏開用兵端視南國爲竒貨思圗形丹
青垂譽竹帛於今日後者如取諸懷及襄陽下方
戍淮西功巳不出乎巳大師南伐復分兵淮東渡
江捷聞一失聲而死豈先福始禍者誠如道家所
忌邪而公鼓其孤軍畱戍所餘不能倍萬名城通
都身至力取利盡海表圖地籍民半宋壃理其時
將相雖瞠後塵猶不可望公少見最所下州荆之
南十四淮西四湖南九江之西二廣西二十有一
廣東海南各四凡五十八自餘洞夷山獠荷氊被
毳大主小酋棊錯輻裂連數千里受縻聽令者猶
不與存其依日月之末光張雷霆之餘威以㑹其
成功者亦一丗之雄哉今列其由省幕戎麾與所
受降登宰相者丞相二蒙古帶阿拉韓平章十二
奥魯赤虎突帖穆兒阿力史格吕文煥帖穆耳僕
花李庭李順張弘範劉國傑程鵬飛史弼右丞四
唆突完顔訥懷闒出柔落也訥左丞四闒出海唐兀
帶劉深趙修已參政十三賈文備鄭也可何瑋張
鼎樊楫朱國寶張榮實囊家帶烏馬耳孛羅合答
耳高達馬應龍雲從龍都元帥宣慰使緫管萬夫
千夫之長又什伯是觀出其門衆多又足徴公善
推勞人也初北上田租畒取三升户調歳惟四兩
及定湖廣稅法畒取三升盡除宋他名徴後征海
南度不足於用始權宜抽户調三之一佐軍時以
爲虐今較江浙諸省槩增倍蓰獨西南頼以輕平
其境館傳修潔亦甲他省生祠所在岳潭柳雷公
安興安皆一而嚴關與全獨二銘曰
疇曰江漢南北之限天裂幅􁆟可恃爲捍天混皇
輿其險則那古以求之同軌不多秦漢兹降呉平
於晉陳兼於隋矧趙遺胤曜靈生東有炎朱光爝
火之微宜爾滅藏於皇　大帝神武不丗行所睿
思效若龜筮由夫潜藩自將六師鵃䑠浮江亦旣
越之歸正丹扆羣䇿明試加兵襄陽五稔克止公
曰乗勝籍民授兵將以大臣南國用平　帝曰俞
哉惟爾恊朕假爾以鉞誅彼干禁大師克鄂鼔行
而東四萬其徒畱後卑公公乃按圖吾與吾守待
敵伺先孰與進取自鄂而岳自岳而荆長沙桂林
皆劗以兵餘州數十雖定傳檄勢讋言綏心亦孔
棘又鋤武庚子海之南左右皇子交州是戡疇知
公勞　大帝簡在衣裘禽隼靡有遺賚不事故常
墮其奎章捷捷翩翩龍騰鳯翔又錫金罍合樂而
飲臣鄰之家寵未有甚猶若未然丞相是崇與太
傅公同元元功甲子二終玄閭是宅壽止名垂晣
晣竹帛北方諸流所王維河九里漸濡尚其餘波
宜公有子匪相伊使不專美虞賞克延丗其北居
庸盧溝在西有碑斯豐流峙與齊
　　平章政事忙兀公神道碑　姚燧
燧持憲節使江之東三年當大德癸卯光禄大夫
上柱國江浙行省平章政事公之三子山東宣慰
使渾都與江東建康道肅政廉訪副使拜都及行
河南省參知政事也先帖木而譜其系狀其事以
請曰先公三宿墳莽矣其忠以事國孝以繩家光
大而雄偉者不及今焉鑱之金石將日逺日忘奚
以眎遺胄於無窮敢屬筆子燧以與憲副聮事此
道義不可辭乃序之曰公忙兀氏諱博羅驩畏答
而公之曾孫蘸木曷公之孫瑣魯火都公之子始
畏答而與兄畏翼俱事　太祖時太疇盛彊畏翼
謀徃歸之畏答而苦止曰　帝何負汝而爲是竟
去追之不復雪泣而歸請獨宣力　帝貳之曰汝
兄與衆皆徃獨畱何爲無以自明乃折矢誓曰所
不終事　帝者有如此矢　帝感其誠易名屑㕓
約爲按答蓋明炳幾先與友同死生之稱
帝後與王罕陳於曷刺眞彼衆我寡敕兀魯一軍
先發其將术徹帶玩鞭馬鬛不應屑㕓請曰戰猶
鑿也匪斧不入我先爲鑿諸軍斧繼顧　帝訣曰
臣萬一不還三黃頭兒將軫　聖慮者辰入疾戰
大敗其軍晡猶逐北勑使止之乃旋師免胄爲殿
腦中流矢　帝傷之曰朕戒卿蚤休兵竟創而歸
親爲傅藥寑與同帳踰月而卒　帝曰曩只里吉
爲敵將實禦屑㕓其以只里吉民百户屬屑㕓子
丗丗歳賜勿絶其族散亡者収完之即封北方萬
家　太宗以其子忙哥爲郡王又俾貴臣忽都忽
大料漢民分城邑以封功臣割泰安州民萬家封
郡王歸奏　帝問忙兀之民何如是少對曰臣今
差以惟視　太祖之舊舊多亦多舊少亦少
帝曰不然舊民少而戰績則多其増爲二萬户與
十功臣同爲諸侯者民異其編兀魯爭之忙兀舊
兵不及臣半今封顧多於臣　帝曰汝忘而先玩
鞭馬鬛事邪後諸侯王與十功臣旣有土地人民
凢事干其城者各遣斷事官自司聽直于朝公年
十六爲斷事官　丗祖正宸極以從攻叛王阿里
不哥功賜其軍騬馬四百匹金銀幣帛稱是尋詔
入宿衛曉近臣曰是勲閥諸孫從其出入禁闥無
輙誰何李璮反詔將忙兀一軍圍濟南鈔益都萊
州賊平決獄燕南人稱明允賜衣一襲雲南王虎
哥赤爲其省臣寳合丁軰毒殺事聞敕中書擇可
治其獄者凢四奏人皆不當㫖丞相先眞舉公且
言敗事臣請從坐　帝曰之人則可公辭臣不愛
死第年少目不知書　帝曰朕方恃卿求皇子死
尚書别帖兀而知書惟可使之簿責其事是否一
委自卿明日愼無歸咎輔行也且聞卿不善飲彼
地多瘴宜少飲敵之未至四五驛所寳合丁遣人
負金六籝來迓公曰雲南去朝廷遼邈省臣握兵
不安其心將懼而變乃好爲語遣之旣至盡以金
歸省而竟其獄得置毒情殺之而還奏可顧先眞
曰卿舉得人賜兼金爲兩五十武備寺奏令入筋
角惟忙兀以時夥於常歳　帝曰其報賜之自今
凢忙兀事無大細如札刺而事統安童者悉統於
博羅驩八年授昭勇大將軍右衛親軍都指揮使
虎符大都則專右衛上都則三衛兼緫十一年授
金吾衛上將軍中書右丞大師南伐分軍爲兩制
曰其右受伯顔阿术節度左悉委卿指一犯法臣
曰如别急烈迷失朕不責也俄受兼淮東都元帥
軍于下邳公䇿諸將曰清河居宋北鄙城小而固
與泗州昭信淮安實相掎角當水陸衝未易卒㧞
可頓大兵爲疑海州東海石秋違此數百里其守
必懈吾將輕兵倍程而東其守臣可襲虜也師至
海州丁安撫果下石秋東海隨下清河史安撫聞
之亦下不一月而下四城宋主旣降而淮東諸州
猶城守故太傅伯顔入覲還宻詔公進兵㧞淮安
南堡戰白馬湖又戰寶應棄高郵不攻由西小河
達漕河據灣頭堡斷通泰援竟㧞揚州斬其制帥
李庭芝淮東諸州悉下賜西域藥及蒲萄酒介胄
弓矢鞍勒㑹分江南之州隷諸侯王及十功臣又
益封公桂陽州十四年遣平叛王只里斡帶於應
昌賜玉鞶帶幣帛與博羅驩同署樞宻院事未乆授
北京右丞旣至召還㑹南土多反者詔募民能從
大軍進討者俾自爲軍其百夫千夫惟聽其萬夫
長節度不役他軍制命符節一與正同巳行矣公
疾不能自陳令董司徒文忠入言今者日所出入
勝兵何啻百萬何假此曹無頼僥倖之徒以壯軍
威臣恐一踐南土肆爲貪虐斬伐平民妾其婦女
槖其貨財民畏且仇反將滋衆非便召輿疾入
帝視其色瘁然賜坐與語重陳董奏可之適常德
入愬唐兀帶一軍殘暴其境如公所䇿勑斬以徇
諸是軍皆罷之十六年哈刺斯博羅斯斡羅罕薛
運干皆彊宗也勢不相一求遣大臣來莅詔令公
徃凢居是二年十八年以右丞行省甘肅時大軍
駐西北仰哺省者十數萬人自陜西隴右河湟皆
不可舟惟車輦而畜負之塗費之餘十石不能致
一米石至百緡公經畫得方供億不乏賊不敢窺
邊者二年二十有一年授龍虎衛上將軍御史大
夫江南諸道行御史臺事黃華反徴内地戍兵進
討未能平賊多奴良民以歸公令監察御史提利
按察司隨在紏覈皆止還之以疾歸㑹諸侯王乃
顔反　帝欲自將征之公曰始　太祖分封東諸
侯王及侯其地與户臣始知之以二十率之彼得
其九忙兀兀魯札刺而弘吉烈亦其烈斯五諸侯
得其十一彼力滋多吾亦滋多吾有衰耗彼亦衰
耗然要其歸五侯之力終多彼二惟責徴兵五侯
自足當之何煩乗輿臣昔疾今愈請事東征制可
賜介胄弓矢鞍勒命公董是五諸侯兵以行與乃
顔接戰屢摧其鋒再與其黨一王塔不帶戰滛雨
不止軍以乏食求却公曰兩陣之間勿作事先已
而彼軍先動公悉衆乗之逐北二日身中三矢禽
塔不帶斬忽倫軰後與月律魯太師合力始誅之
賜銀爲兩四百五十幣帛九不再月其黨一王哈
丹復叛公再請徃詔與諸侯王乃馬帶討之公狃
於屢勝一日不虞賊游兵卒至止從三騎返走有
壑絶前廣二丈深加廣半追兵且及獨公䇿馬能
越三人後者皆見殺人以爲天相忠義後逐北極
於東海之壖哈丹自引去獲其二妃斬其子老底
於陣凢戰四年所俘金銀悉散將士以故人致死
力賊平勑一妃賜乃馬帶一妃賜公陳金銀器延
春閣召東征諸侯王及公至將分賜之問公汝家
是器幾何鞶帶有無公曰以　陛下威德奉身之
物亦畢備矣　帝曰朕出此物本酬卿曹之勞在
人則伐其能以幸多取朕問猶曰旣有可謂謙挹
不眩於貨者豈令其徒手歸姑賜是器五百兩廿
八年改河南宣慰司爲行中書省求可首是省平
章者凢三奏皆不允末乃及公則可授榮禄大夫
平章政事淮鹽爲引歳六十五萬前政多逋至公
如額而集賜異幣一開封監縣鐵兀而告廉訪使
胡某不戢其民昬集曙散縣簿陳勣置廵屋器械
於村又周劉光店爲墻四其門扃鐍司夜出入詔
公按之皆誣杖而徙戍南邊後詔天下括馬不當
及公等之家公曰吾家有馬羣連郊坰不思佐國
無以爲方三千里官民之倡其入騬馬十有八疋
河水遷流無常民訟退灘連歳不絶或以其地投
獻諸侯王求爲佃民自蔽公奏正之仍著爲令河
後泛濫堤埽横潰歸德睢州汴梁水及城下漭爲
巨浸公親行視督有司捍完之　皇上元貞二年
遷公平章陜西未行而改復爲河南入覲奏忙兀
一軍戍北歳乆衣率故弊請以臣泰安州五户歳
入絲一斤積四千斤盡輸内帑易爲匹帛分賚諸
軍　上以爲益勑逓車送逹軍中賜銀爲兩百五
十幣帛三陛辭之日　上諭之曰卿今白鬚
丗祖德言實足聽聞事更加愼中書平章刺眞宣
政院使大食蠻合奏始者伐宋　丗祖分軍爲兩
右則屬之伯顔阿术左屬之博羅驩今伯顔阿术
皆有田民而博羅驩獨無可後　上曰何乆不言
豈彼恥自白耶其於淮東所甞戰地高郵巳籍之
民賜五百户以上中下率之上一而中下各二及
圈背銀倚比再至汴踰年凡流外官乆滯不銓旅
食道宫者旬月皆出之大德之元叛王藥木忽而
兀魯不花來歸公遣使馹聞始是諸王叛由其父
是軰小弱若無與知今焉來歸宜棄前惡以勸未
至　上曰是奏深契朕衷改平章湖廣賜金鞍勒
至汝寜合福建省于江浙授公光禄大夫上柱國
江浙等處行中書省平章政事賜白玉腰帶夏旱
隨禱而雨杭之豪民十家入賂於官大爲釀務高
其估而專其利酒日醨惡公變其法張省四憑其
富蓄凌轢府縣肆爲姦利自刻木牌與交鈔雜行
民間實侵貨幣與國爭利又盜隄海之石墻其私
居公欲斬之而中書刑曹當以杖然亦由是大姓
始重足立矣以大德庚子五月二十有二日薨于
臨安寓金年六十有二以其年七月八日塟于檀
州西北太行山不封最其平生典兵則右衛都指
揮使都元帥樞宻院風紀則御史大夫宰相則三
爲右丞四爲平章與夫四十七年馬足所及西南
雲南西北金山東北海隅東髙句驪東南呉閩再
討叛臣四征叛王其間事平而疾聞變請行惟以
有國艱虞爲憂視轉鬪乎萬里之逺歷歳之乆若
堂奥之朝夕焉雖風雪皸瘃其膚鋒矢交集其躬
飲食飢渇不時其口體皆不避恤必致㓂首戯下
歸報終事而止眞凛凛有曾考風　上尤眷重之若
丗祖身御櫜鞬弓矢皆百丗傳寳不以賜臣下者
惟以賜公海東青雜鶻先朝多或十賜惟至白鶻
觜爪玉如聖語曉曰是禽惟朕及鷹師所鞲以卿
丗臣諸孫宣力之多日桑榆矣無以娯心河南治
地平衍而逺且多陂澤鵝鸛所集時出縱之使民
得見昭代春秋蒐田之盛不敢萌啔邪心皆殊錫
也夫人某氏男四人宣慰憲副參政季博羅公於
庭臣居家最名有法夜分不寐諸子列侍其前聽
談祖宗故實母敢或歸私室宴奉樽爼迭歌舞以
娛賔亦無有酒失者女六人長適國戚卜伯次適
薛徹干平章子僉書樞宻院事完者次適國王弟
孛蘭肹次適月赤察而太師弟怯烈出次適山東
宣慰使必宰牙㓜在室銘曰
皇矣
太祖肇造方夏右之左之惟十臣者公之曾考展
一其中矢矢瀝告　帝視友同敵陳來加挺戈而
出大崩其軍免胄而入五兵之長無矢不仁由賊
叩輪懋功是創　帝惻其心百俘償死顧成嘉止
既王其子迨分茅土　帝自等差國以泰安二萬
其家公祖王季勤勣克類再傳而公　丗祖之事
勲閥遺苗　帝禃以培而獨於公甞譽其材聽於
禁闈無止入出翼翼其心彌謹自律隨遇而安利
患靡干承命即徃奚逺奚難東北海隅西南六詔
甌閩炎陬金山遐徼聞有艱虞必請赴趨大獄叛
藩無一漏誅人臣憲憲曰省臺院平章大夫宥宻
鈞踐　先聖　今聖賚予優優良駟天閑豪隼御
鞲櫜鞬介胄鞍帶衣裘黃白之金委家如丘皇矣
太祖于疆于理惟公曾考實成其始遺厥大艱卑
之神孫神孫　丗祖闢乾翕坤考其皇輿南北猶
判孰是浙右嬴鬼歆祼大興師征嶻嶪百城罔不
簞壷竭蹷義聲傅其國都孱王銜璧蕞爾淮東諸
州猶壁詔公進攻盪殱渠兇九域攸同公焉成終
將天之意悠悠或在成始之孫宜際斯㑹益封桂
陽江嶺外内於乃先烈克光以大甞聞古先誓侯
功臣泰山如礪國以永存嗟公王孫國泰山下權
輿礪如其自今也
　　平章政事徐國公神道碑　姚燧
公燕只吉臺氏諱徹理曾祖太赤初將突騎百夫宿
衛從　太宗戡定中夏又劗平宋彭義斌淑擾山
東　太宗分土功臣由徐邳再刳於兵户不足萬
故國以兩州祖納忽　憲宗伐宋師由蜀入從攻
合之釣魚山戰疾力考掬旅局監其國以
丗祖建極中統之元庚申夏五月十有二日生公
六歳而孤母夫人蒲察君介介自持動以禮節親
戚不敢干以非義敎子讀書天質粹美不勤外傅
六經二氏悉渉源委以故聦明開益日多才畧兼
人恒以匡君經國自期至元十有八年軀幹盈常
襲其祖衣長不能勝則知其先益魁傑也其年入
見　帝賜之問而竒其對進侍帷幄湛露龍光江
濊涵濡絶其䓁夷時詢民情細微敷告無隱一諸
侯王稱兵東北　帝自將征入其地矣軍中夜驚
公出撫遏人識言音喧咈一寂跳梁旣平爲奏兵
餘之民艱窶剥膚不賑恤之將不生活頼賜糓帛
牛馬脫寒飢者亡慮數十萬人歸擢利用監古武
庫也匪簡在　帝心人者不以付之二十有三年
詔求逸遺于江之南且省其俗時相方急治賦鬻
民學田官有其直令旣行矣公則止還諸學用爲
完廟養賢之須歸以事聞制甚嘉可明年桑葛分
中書庶務立尚書省初爲平章後爲丞相凡昔盜
殺臣爲領部爲制國用使爲尚書省所通錢粟併
歸中書舉誣爲中書失徵殺其二相大爲計局鉤
考豪釐諸省承風鄂省巳劇浙省尤酷延􁝞以求
失其主者逮及其親又失代輸其隣追繫收坐岸
獄充牣搒掠百至或關夫三木責妻市酒以償民
不堪命自經裁與瘐死者巳數百人虐熖熏天諸
王貴戚亦莫誰何無不下之獨公奮然數其奸贓
帝初未然益犯威顔言色俱厲　帝以爲醜詆大
臣失幾諌禮怒遣左右批其頰辯不爲止曰臣非
有仇於彼而然直不忍其罔　上自私敢因雷霆
一擊遂爾結舌使　明帝有不受言之名臣實憤
恥　帝意始解命將衛士百人控鶴倍之入籍其家
得金寶衍溢棟宇他物可資計者將半内帑罪旣
彰白始鈐其人諸繫計局者皆出之又命籍黨惡
浙省諸臣平章左右丞參政烏馬蔑列忻都王濟
等家併桑葛之姻鄂省要束木皆醢以謝天下以
成其獄凡四過徐不入其家爲　帝所忠怒御史
臺臣不善癉惡坐觀致此其自當汝罪皆曰奪職
追禄杖三者唯命江浙平章夙有怨於臺乗其憑
怒自傍激之謂湖北廉使功臣諸孫盜燒鈔八百
定堂帖二十下容姦數年贓終未入抱案
帝前示曰稽是可見悮裂卷爲兩縫畱半印公曰
縫用印者以社罔欺汝爲宰相持半印案以訟人
餘半烏在其人言塞　帝顧罵而起臺辯始釋明
日拜御史中丞無幾時拜榮禄大夫平章政事行
省福建賜爲兩金五千銀五千令行禁止民便安
之惟汀漳劇盜積歳未平公身將諸戍之兵申明
約束不貪勝不蹂禾稼不入民舎惟張皇武威過
柵不攻示以整暇晝則合圍山中夜則稅野偃旗
仆鼔賊或僞降覘其何爲乃豐酒肉飮食曉曰汝
昔由不堪汙吏侵暴潜逃居此能棄險而還耕桑
則平民矣吾安忍彼汝反名而加誅夷寡人之妻
孤人之子獨人父母而利其財悉縱歸之他柵聞
者相率以出其渠歐狗日浸南犇大兵隨之偷生
隝中其黨縛致于軍血鋒刄者纔是一馘自是方
三千里枹鼔不鳴正席其堂畫諾而巳聞
帝不豫馳歸京師甞藥晨夕俄然賔天與諸侯王
大臣定䇿禁中遣使逆　成宗龍庭入踐天位大德
之元拜江南諸道行御史大夫一日召其都事賈
鈞今參議中書者謂曰明詔責使肅清宣明風俗
敎化而刀筆流爲御史者肆爲苛虐惟急徴贓以
多爲功至迫子證父妻證夫弟證其兄奴告其主
敗風敎者我實行之汝宜以是出訓其屬
帝聞之以爲得職風紀大體微意栢臺七年改浙
省平章政事其治如臺門無私謁以轉粟京師多
資東南居天下什六七而松江塡淤歳乆冨民利
之當水出塗築爲圍田以故瀰漫浸灌沮洳廣逺
民不可稻公發卒數萬浚決揵石堤之導水入海
使復其故凡身董役經時而成民得良田若干萬
頃至今頼之九年召入平章中書贊右丞相竱力
一心爕和庶政希致隆平纔一暑寒責異巳相曰
方　帝不豫而乃阿中專決吾誠不忍汝見敗國
以喪元也遂疾不出以十月八日薨年四十七立
朝之士在野之民齎咨咸曰古人有言昊天不弔
殱我良人矧鉅臣哉蓋棺之日最其家楮緡不滿
二百而債劵積多至十萬大臣清貧無公比倫足
昭炳白樂施爲仁不富之實官給轊車始克歸塟
于徐邳岠山之陽前夕兹山列炬如晝人則以爲
公之營魄結爲光耀以助臨照之祥旣貴顯矣妣
夫人杖之受不敢逃其孝又何如也後公薨之三
平當至大之元制贈推忠守正佐理功臣太傅開
府儀同三司上柱國徐國公謚忠肅於戯
今聖不忘哀而崇之所以爲人臣下賁幽墟可謂
竭盡而無餘矣銘曰
維昔　大帝立極之歲人生是時不億其麗何獨
於公光嶽氣終娠是元臣豈億所同加敦詩書聞
開見益甫踰弱冠帷幄出入于狩于征無逺不從
靡夕與朝勤不懈恭天寵之承其言易直衮闕可彌
憑怒安䘏大沃宸聦盡殱孔壬于福平章百其贈
金汀漳夙盜知公來臨投其殳斨耕鑿謳吟
成宗繼序曰秦漢下御史大夫丞相之亞俾行南
臺不專繩愆體仁德音風敎是宣移平章杭先民
所急浚通松江壞防巨室中書平章曾不歳餘䇿
右巳相阿中速辜行馬施門用示不出憤疾以終
救時望失將窆徐方岠山之陽貧僅能歸其清益
彰嗟兹九土奠自神禹岱宗巖巖北徐爲襟其帶
伊何淮流在南今其疆理蹙乎古始河齧彭城其
水瀰瀰𥘉公曾祖以佐運功雖國是徐猶爵未崇
於皇　今聖公德之令哀蚤隕祚上公是命旣土
旣爵傳子而孫帶礪山河國以永存
國朝文類卷第五十九
國朝文類卷第六十
神道碑
　　領太史院事楊公神道碑　姚燧
嗚呼有秦君子楊公諱恭懿字元甫其先始郷耀
之同官中避宋亂徙美原五丗祖儀徙今京兆之
髙陵與髙祖亨再丗力田曾祖植祖禮再丗仕縣
吏考天徳擢金興定進士第由博之聊城丞掾陜
西行臺權大理寺丞主京兆長安慶陽安化簿辟
令順徳之隆徳及安化而安化兼録事州之判官
三職具修積官中大夫其徳其烈有先師司徒許
文正公墓誌言章宗南郊爲太常臣授幣而立御
史將劾不恭其友曰夫夫習於禮者名行祕書盍
從而問曰授坐不立御史慚縮而止太常則孫公
通祥實公外王父公以正大乙酉生于其居京兆
之雙桂坊童而讀書記識強敏日數千言時艱從
中大夫逃亂而東不恒其居于汴于歸徳于天平
雖間關險阻未甞怠弛其業年十七侍中大夫西
歸無田于郊假室以居郷鄰或繼其匱皆謝不取
惟服勞以爲飬暇則力學綜博於書無不經目而
究心者摳衣之徒户外滿屨横經入問爲析疑義
源源其辭若決江河而下之名聲日延海内縉紳
友太中者馳書交譽知之膚者求觀其文侈其肆
者以爲鱣堂之席有繼與其極者直期以宗盟斯
道於將來時巳邃易禮春秋思有纂述恥爲章句
儒而止志於用丗反覆史學以監觀廢興存亡理
亂得失於千數百年之中曰輔治之具禮樂兵刑
禮樂非王者果爲不可興行於天下兵恃以芟暴
亂而安元元刑取其弼敎循本以求皆仁義之資
也不講之有素或一旦帥三軍爲士師貿貿焉不
知其方反受成敎武人俗吏乎事雖未試從可㮣
見其佐王之略年二十四始得朱子集註章句四
經太極圗小學近思録諸書誦其言而推其意嘆
曰人倫日用之常天道性命之妙皆萃此書今入
徳有其門矣進道有其途矣吾何獨不可及前修
踵武哉窮理以致其知反躬以踐其實動靜云爲
一乎持敬行之以剛健居之以悠乆日就月將俟
其成功於潜齋之下自任益重前習盡變不事浮
末矣歳甲寅司徒奉潜藩敎來秦公徃見之際其
道徳之光聞其仁義之言於傾蓋頃歸心服曰丗
烏有斯人之倫敬事猶師而司徒友之亦至分庭
而行抗席而坐一遇講貫動窮日力而所造益深
平居訒於爲言䘮中大夫絶口水漿五日䘮塟用
牲盡祛桑門惑丗之法爲具不足稱貸益之棺槨
皆黄腸衣衾必縟䟽衰􁉸粥悲憂爲疾杖始能興
司徒㑹塟歸語學者曰小子志之曠丗墜典夫夫
特立而獨行之其功可當肇修人極聚居六年司
徒東歸䘮妣夫人猶中大夫其疾益阽三輔士夫
知由禮制自致其親者皆本之公先是宣撫司行
省欲以掌書記共議事禄之皆不能屈至元七年
詔司徒由國子祭酒拜中書左丞始與右丞相安
童共政日譽公賢丞相以聞十年上遣恊律郎申
敬來召疾不能行十一年儲皇下敎中書汝如漢
惠聘四皓者其聘以來故丞相遣郎中張元智書
致是命其冬下車京師上遣丞相弟今國王和童
勞其逺來他日入見上問何郷先徳爲誰從何師
學子今有幾無不周悉其夕嘔血上遣尚醫來候
且賜之藥少間明年月正元日之翼日上御香殿
以大師南伐使乆不至方念之深欲筮之時以日
者待詔公車百十爲軰獨以命公蓋以其道徳素
著可交神明者其言頗祕侍講徒單公履請設取
士之科詔先少師文獻公司徒竇文正公與公雜
議公上奏曰三代以徳行六藝賔興賢能漢舉孝
廉兼䇿經術魏晉尚文辭而經術猶未之遺隋煬
始專賦詩唐因之使自投牒貢舉之法遂熄雖有
明經止於記誦宋神宗始試經義亦令典矣哲宗
復賦詩遼金循習將救斯弊惟如明詔甞曰士不
治經學孔孟之道日爲賦詩空文斯言足立萬丗
治安之本今欲取士冝勑有司舉有行檢通經史
之士使無投牒自薦試以五經四書大小義史論
時務䇿夫旣從事實學則士風還淳民俗趍厚國
家得識治之才矣奏入上善之丞相毎咨丗務倚
以自毗㑹其北征公遂請畢男㛰而歸十三年詔
改暦太史王恂緫筭同知郭守敬推測司徒明暦
理或言公甞推暦終一甲子而得日月薄食者七
十有竒曰日月之眚古無是之多也十六年召公
著暦義十七年授時暦成奏曰黄帝迎日推䇿顓
頊載時象天堯之欽若舜在璣衡周太史正歳年
以序事皆日官丗守其業隨時占考以與天合暴
秦焚書廢古僞作置閏歳終兩漢因之建暦之本
必先立元元立然後定日法法定然後度周天以
定分至賈逵譏其守一元不與天消息杜預謂當
順天以求合非爲合以驗天者皆確論也臣今治
暦廢暦元日法析舊儀六合三辰四遊而異之省
天經黄道惟用四遊移天常赤道遊於南軸之下
以取候視之無窒倍八尺之表而五之以影符進
退其晷使不失於芒忽日日測考積月爲歳積歳
爲丗必於暦法益精益宻非但正數十年一改之
弊且可上追黄虞三代之舊矣又曰一月之始日
月相合謂之合朔漢太初暦用平朔法小大相間
或有二大以故日食或不在朔先後一日時亦鮮
中宋何承天測四十年得三大二小以正朔望使
食必在朔隋劉孝孫劉焯爲定朔唐傅仁均取以
造戊寅暦貞觀竟改從平朔李淳風造麟徳暦得
四大三小求避人疑間以平朔又爲進朔使食避
元日一行造大衍暦以爲四大三小何害今授時
暦後是二年當十九年自八月後四月併大實日
月合朔之數皆改從實方奏太史臣皆列跪詔獨
起司徒及公曰二老自安是年少皆受學汝者故
終奏皆坐畢其說亦異禮也授集賢舘學士太中
大夫兼太史院事眀年以徙家得請歸又明年儲
皇俾靈臺郎岳鉉召後中書議相承㫖李濤儲皇
不可以公爲識治再召又明年詔翊儲皇以爲太
子賔客二十二年召明年以昭文舘大學士正議
大夫領太史院事召二十九年以耆艾議事中書
召皆辭疾不行三十一年疾亟親賔問之忽長息
曰有是哉國哀也聞者危之亂以他言徐又曰誠
哉後三日顧言子寅曰敬慎小心以卒實正月二
十有五日也後嗣位詔下則賔天果以其日人以
爲平生與國至誠所格嗚呼使入哭者有如温公
則公當亦如吕誨起言天下事矣徴士蕭㪺誌其
墓曰朱文公集周程夫子之大成其學成於江左
北方之士聞而知者固有其人求能究聖賢精微
之藴篤志於學真知實踐主乎敬義表裏一致以
躬行心得之餘私淑諸人繼前修而開後覺粹然
一出乎正者維司徒曁公嗚呼誠知徳不易之言
哉後十年寅以江南行臺監察御史疾得告去自
金陵過宣以燧少受知公而耳其雅言求銘墳道
然所貴乎君子三焉耳徳耳位耳道耳得於心之
謂徳用於時之謂位行其學之謂道如㪺之言同
其徳矣未及位也以年考之司徒之生前公十有
六其入見前十有四其卒也前十有三而卒官皆
昭文館大學士領太史院事同其位矣然是位也
皆極人臣之亞爲古八命位實行道之鎡謂不得
君知名而召旣至則温其玉音以勞疾則尚醫交
候饋藥太官繼膳疑政賜問入見坐語聞辭則留
留而不可暫聽其去去而思之復召司徒十召公
八召其體貌之亦至矣哉如是而兩公迭爲循墻
不可謂道之行亦天也雖然天道逺遙不可以巳
事而知必來者始見猶農夫焉未有播粒於土而
不苗者今也四海匪獨士子凡筐篋之吏求售於
時其誦而習亦先四書蓋天理同根人心誦其言
而衆則爲其道者將多非兩公肇是太平之基其
誰力歟斯古之人所以重歎其善作而不必善成
者也公以卒年三月從塟中大夫之昭文有潜齋
遺藁髙祖妣齊氏曾祖祖妣皆紀氏妣㓂氏孫氏
夫人李氏以柔嘉作配君子姻里徳焉三子寅其
胄也宙今令京兆蒲城㝐方學女子子四人適主
京兆長安簿席貽士子馮嘉鳯翔提控按牘王繼
述樞宻院椽傅昱男孫僖女子子二人長適吕曾
㓜姆銘曰
維天生賢匪使自有俾拯烝民爲責巳厚公於明
命實肩實負乾乾其行艮艮其守師古䘮祭如禮
不苟三綱之淪我條自手推得其類無倦誨誘學
者宗之西土山斗鳶飛魚躍潜齋自蔀令聞之延
巳徹宸黈束帛戔戔賁及林藪丹扆曰來何暮汝
叟大師之南伻斷巳乆其冝進退汝蓍以叩又曰
多士文字儷偶求得碩才奚䇿以取又曰歴義群
喙紛紏汝折衷之其從誰某凢是大政無不可否
公拜稽首瀝膽悉剖丹扆曰噫惟兹儲后端本萬
邦汝賔以友儲后曰今識治黄耇惟汝爲可肱股
元首公益抗章臣蚤衰朽飬安踰紀僅止中夀歸
從先藏奉政之阜止阡有碑無我樵槱垂詩千齡
以告爾後
　中書左丞姚文獻公神道碑　姚燧
兹公諱樞字公茂事　丗祖潜邸十年左右宸極
十有九年居近宻之地受尊寵之任可謂必丗之
乆惟其不固冨貴進退禮敬窮逹一節不易寒士
故不取恥當時眀哲保身以薨帝爲震悼賻楮泉
爲千者千五百閔惟子煒生十五年未授之室賜
聘財如所􁎚眀年官以禮部郎中皆異數也旣没
丗而名聲日延後十九年當元貞二年　裕聖太
后以甞侍講　裕宗言之　成宗贈謚榮禄大夫
少師文獻公至大三年　武宗追號嘉猷程丗舊
學功臣太師開府儀同三司魯國公謚仍其舊又
推恩再丗考仲宏贈太保儀同三司魯國康懿公
祖錡銀青榮禄大夫大司徒魯國惠靖公妣張氏
祖妣李氏皆魯國夫人惟姚氏爲神明之後歴三
代秦漢魏晉宋齊傳次或絶或續與梁陳隋唐可
譜究者别載丗録惟本五季梁唐六鎮節度使勍
生金吾將軍漢英周廣順𥘉太祖遣之使遼見留
事丗景聖三宗加安時制節弘化翊亮功臣開府
儀同三司樞宻使撿校太師兼政事令上柱國東
陽郡公生中書門下平章事北靣宣徽使衡之生
給事中同中書門下平章事居政生太師左金吾
衛上將軍䖍州節度使景祥生太子洗馬企華生金
東上閤門使金州團練使玢生閤門祗候武德將軍
佺生武徳將軍獲嘉令錡生安逺大將軍慶陽安
化丞淵後更仲宏生公及弟楨格公自稚弱一力
於學晝則經紀其家嚮晦則讀書夜分不輟魯國
夫人恐傷耽苦毎止之乃塞牎不使見燭就枕必
盡三皷聞將遷關中康懿公録事判官於許俾取
師氏姑及姑之夫子昌以來公徒行懐書困休於
樹宿止於邸亦出以誦自期甚髙宋内翰九嘉少
登科甲時有重名方閑居許惟折行位與之遊召
一日賔㑹録事名召公内翰怒曰公茂負佐王之
略豈可若是易之先祖曰同僚呼児軰冝然猶竟
席不樂其爲前軰見推如此壬辰許城𬒳圍州版
公軍資庫使與副夜直四皷聞􁞚外嘆曰人獻東
門岀索之無得副曰吾甞遭兵河朔鬼物云然冝
捄吾家乃相與歸街陌横鈴索斷行見其懐印若
赴州計事者至家乃盡出金銀酒具奩飾裹餱糧
爲逃死謀日出而東門果破邀軍將蕭姓者入家
盡付所出蕭曰吾甞受丘真人敎汝軍中惟救人
無殺吾捄乃死公聞　太宗詔學士十八人即長
春宫敎之俾楊中書惟中監督則徃依焉中書少
公六年兄稱之與偕北覲時龍庭無漢人士夫
帝喜其來甚重之乙未詔二太子南征俾公從楊中
書即軍中求儒道釋毉卜酒工樂人㑹破棗陽併
公所招將盡阬之大將幕竹林間公前辯析明詔
如此他日將何以復命乃蹙數人逃入竹中潜歸
其營匿嚴侯軍中纔脫死數十人繼㧞徳安得江
漢先生趙復仁甫見公戎服而髯不以華人遇之
至帳中見陳琴書駭曰西域人知事此乎公爲一
筦與之言信竒士出所爲文數十篇以九族殫殘
不欲北與公訣蘄死公留宿帳中旣覺月皓而盈
惟寢衣存乃鞍馬號積尸間求至水裔脫屨被髮
仰天而號欲投溺而未入也公曉以徒死無益汝
存則子孫或可傳緒百丗保吾而北無他也遂還
盡出程朱二子性理之書付公江漢至燕學徒從
者百人北方經學自兹始歳辛丑賜錦衣金符以
郎中牙魯瓦赤行臺于燕時惟事貨賂天下諸侯
競以掊克入媚以公幕長必分及之乃一切拒絶
人有以銀二笏來見旣謝却乃出置氊簾間遣人
追及與之遂携家求輝墾荒雲門糞田數百畒脩
二水輪誅茅爲堂城中置私廟奉祠四丗堂龕魯
司寇容傍垂周兩程張邵司馬六君子像讀書其
間衣冠莊肅以道學自鳴佳時則鳴琴百泉之上
遁丗而樂天若將終身後生薄夫或造庭除出語
人曰幾禠五魄又汲汲以化民成俗爲心自版小
學書語孟或問家禮俾楊中書版四書田和卿尚
書版聲詩折衷易程傳書蔡傳春秋胡傳皆于燕
又以小學書流布未廣敎弟子楊古爲沈氏活版
與近思録東萊經史論說諸書散之四方時先師
許魏國文正公魯齋在魏出入經傳子史泛濫釋
老下至醫卜筮兵刑貨殖水利筭數靡所不究公
過魏與竇漢卿相聚茅齋聽公言義正粹先師遂
造蘇門盡録是數書以歸謂其徒曰曩所授受皆
非今始聞進學之序若必欲相從當盡棄前習以
從事於小學四書爲進徳基不然當求他師衆皆
曰惟先生命則魏國公由窮理致知反躬踐實爲
丗大儒者又公所梯接云歳庚戌盡室來輝相依
以居㑹上在潜邸遣脫兀脫故平章趙璧驛至彰
徳恐公避逃脫兀脫留璧獨至輝以過客見審其
爲公始致見徴之㫖公曰天下之人同是姓名何
限恐使者誤徴不敢妄應璧曰汝非棄牙魯瓦赤
隱此者乎公曰是則然矣璧曰良是乃偕徃彰徳
受命遂行旣至上大喜日客遇之俾居衛從後列
惟不直宿時召與語隨問而言乆之詢及治道公
見上聦明神聖才不丗出虚巳受言可大有爲感
以一介見信之深見問之切乃許捐身驅馳宣力
盡其平生所學敷心瀝膽爲書數千百言首以二
帝三王爲學之本爲治之叙與治國平天下之大
經彚爲八目曰脩身力學尊賢親親畏天愛民好
善逺佞次及其救時之弊爲條三十曰立省部則
庶政出一綱舉紀張令不行於朝而變於夕辟才
行舉逸遺慎銓選汰職貟則不專丗爵而人才出
班俸禄則贜穢塞而公道開定法律審刑獄則收
生殺之權于朝諸侯不得而專丘山之罪不致苟
兒毫髮之過免罹極法而冤抑有伸設監司明黜
陟則善良姦窳可得而舉刺閣徴歛則部族不横
於誅求簡驛傳則州郡不困於需索脩學校崇經
術旌節孝以爲育人才厚風俗美敎化之基使士
不媮於文華重農桑寛賦稅省徭役禁游堕則民
力紓不趍於浮僞且免習工技者歳加冨溢勤耕
織者日就飢寒肅軍政使田里不知行營徃復之
擾攘賙匱乏恤鰥寡使顚連無告者有飬布屯田
以實邉戍通漕運以廩京都倚債負則賈胡不得
以子爲母如牸生牸牛十年千頭之法破稱貸之
家廣儲蓄復常平以待凶荒立平準以權物估却
利便以塞倖塗杜告訐以絶訟源各䟽施張之方
其下本末兼該細大不遺文不具述上竒其才由
是動必見詢使授太子經以太師淇陽王之兄故
丞相木土各児故右丞不華吉丁令司徒買奴爲
之伴讀日以三綱五常先哲格言薫陶徳性明年
憲宗即位詔凢軍民在赤老温山南者聽　上捴之
大爲張宴群下罷酒將出遣人止公頃者諸人皆
賀汝獨黙然豈有意耶對曰臣欲陳之他日不謂
遽問且今天下土地之廣人民之殷財賦之阜有
加漢地者乎軍民吾盡有之天子何爲異時庭臣
問之必悔見奪不若惟手兵權供億之須取之有
司則勢順理安上曰慮所不及者遣人入聞願緫
兵與國戮力報可公䇿　太祖承天大命兵取天
下功未及竟而遂陟遐　太祖平金遣二太子緫
大軍南伐降唐鄧均徳安四城㧞棗陽光化留軍
戍邉襄樊壽泗繼亦來歸而夀泗之民盡於軍官
分有由是降附路絶雖歳加兵淮蜀軍將惟利剽
殺子女玉帛悉歸其家城無居民野皆榛莽何若
以是秋去春來之兵分屯要地㓂至則戰㓂去則
耕積糓髙廩邉俻旣實俟時大舉則宋可平上善
之始置屯田經略司於汴西起穰鄧宿重兵與襄
陽制閫掎角東連陳毫清口桃源列障守之又置
都運司于衛轉粟于河繼餽諸州陜西則移隴右
汪義武公戌利州劉忠惠公黒馬于成都割河東
解之鹽池歸陜西置從冝所中粮興元猶懼不繼
置行部秦州順嘉陵漕漁關沔池轉粟入利其年
大封同姓勑上於南京關中自擇其一公曰南京
河徙無常土薄水淺潟鹵生之不若關中厥田上
上古名天府陸海上願有關中帝曰是地户寡河
南懐孟地狹民夥可取自益遂兼有河内壬子夏
入覲受命征大理至曲先腦而夜宴群下公爲陳
宋祖遣曹彬取南唐敕無效潘美伐蜀嗜殺及克
金陵未甞戮一人市不易肆以其主歸明日早行
上據鞍呼曰汝昨夕言曹彬不殺者吾能爲之吾
能爲之公馬上賀曰聖人之心仁明如此生民之
幸有國福也眀年夏禡牙六盤大張敎條俾公以
王府尚書身至京兆置宣撫司以楊中書爲使奏
諸千夫長不法奪有人室者旬月之間民大和浹
道不拾遺師行留　裕宗後謂曰姚公茂吾不能
離恐廢汝學今遣竇漢卿敎汝先遣三使入大理
諭招許不殺掠大軍經吐蕃刋木求塗以前三使
先至諭㫖彼以爲誑磔其尸於樹大師及城其相
髙祥登陴望之見吾軍威之盛駭愕口張不收飭
公盡裂橐帛爲幟書止殺之令分號街陌由是其
民父子完保軍士無一人敢取一錢直者惟急求
三使之首或曰投珥水中遣漁者網之無得也俾
公爲文以祭賜其家人數十户丗無有與及歸馬
多道死公惟一馬瘠不可乗之則牽之襟糓數升
時搖木盂以飼雪深三尺軍馬所經踏爲冰梯惟
旄牛負橐以從徒歩僅千里而中原馬至分賚之
始免繭足上駐六盤公疾求居關中敎使勸農身
至八州諸縣諭　上重農之㫖凢今關中桑成列者
皆所訓植歲丙辰公入見或䜛王府得中土心
帝遣阿藍荅児大爲勾考置局關中惟集經畧宣撫
官吏下及征商無遺羅以百四十二條曰俟終局
日入此罪者惟劉史兩萬戸以聞餘悉不請以誅
上聞不樂公曰　帝君也兄也吾弟且臣事難與較
逺將受禍未若盡是邸妃王以行爲乆居謀疑將
自釋復初好矣　上難之翌日語再及曰臣過是無
䇿思乆之曰從汝從汝先遣使以來覲告時帝在
河西聞不信之曰是心異矣曰來詐也再使至詔
許馳二百乗傳棄輜重先及見天顔始霽大㑹之次
上立酒尊前　帝酌之拜退復坐及再至又酌之三
至帝泫然上亦泣下竟不令有所白而上勑罷
關西鈎考廢行部安撫經畧宣撫都漕諸司帝規
自將南伐與　上閱地圖俾公跽指瀕江州郡津歩
要地可舟越者遂復上兵遣由鄂入歳巳未秋及
江而　憲廟崩渝問至　上猶濟江駐兵結層樓蒙
以臯比日居其上臨攻鄂城東北賈似道聞公諮
謀軍中比爲王猛城垂㧞前茅上及長沙下及隆
興聞叛王將爲非覬於家追前茅還遂振旅斷浮
梁以歸帝即大位以王文統爲平章盡出藩府舊
臣立十道宣撫使諸侯惟嚴忠濟爲強横難制乃
以公爲東平至居庸北制下受命即南或勸無行
當入覲陛辭公曰文統新當國彼將以我爲奪其
位至治郡置勸農檢察二人以監之推物力以均
賦役罷鐡官居三月大駕北征　天后留燕遣使召
公児軰㓜時汝授之書何乆留彼時土木各而爲
丞相惟專從衛宫閫諸事疑則見謀二年拜太子
太師公曰皇太子未立安可先有太師還制中書
改大司農公奏在　太宗丗詔孔子五十一代孫
元措仍襲封衍聖公卒其子與族爭求嗣爲訟及
潜藩帝時曰第徃力學俟有成徳逹才我則官之
又聞曲阜有太常雅樂命東平守臣輦其歌工舞
郎與樂色爼豆祭服至日月山帝親臨觀飭東平
守臣貟闕充𥙷無輟肄習臣宣撫東平甞閔先聖
大賢之後諸書不通義理不究與凢庶等版洛士
楊庸選孔顔孟三族諸孫俊秀者授之經而學夫
禮盍眞授庸敎官以成國家育才待聘風動四方
之美又詳議王鏞亦善士錬習故實冝令提舉禮
樂庶其歳乆不致崩壞皆從之又具奏八事曰舉
老成以輔皇子重省臣以振朝綱定法制以齊庶
政立銓選以轉百官其四如兵衛屯田學校農桑
皆所屢陳又具四事保民守信強幹弱枝脩内治
外敦本抑末於兵衛又申奏曰内地之民不習武
事不耐勞苦第可使出財賦以資國用西京北京
諸路之民習武耐勞可盡復其差賦充本路保甲
屯田使進有取而出有歸可鎮内竊以禦外侮漢
軍除守禦南邉可選精勇冨強三萬燕京東西分
屯置營以壯神都此左右中三衛起本者詔赴中
書議事講定條格其勉諭曰姚樞辭避台司朕甚
嘉焉省中庶務須頼一二老成同心圖賛仰與左
三部尚書劉肅徃盡乃心其尚無隱條成與丞相
史忠武公奏之帝深嘉納後詔中書右丞相安童
同知樞宻院事伯顔翰林學士承㫖和禮霍孫近
史天澤姚樞講定新格朕巳親覧可行於今卿等
聞否亦當一一参攷速行其間一二可増損者記
録以聞李璮召其質子彦簡竊歸反有迹矣帝問
卿料如何對曰使璮乗吾北征之釁留後兵寡瀕
海搗燕閉關居庸惶駭人心爲上䇿與宋連和負
固持乆令數擾邊使吾罷於奔救爲中䇿如出兵
濟南待山東諸侯應援此成擒耳帝曰若是賊將
何出對曰出下䇿三年文統伏誅西域之人爲所
壓抑者伏闕群言回回雖時盜國錢物未若秀才
敢爲友逆　帝曰在昔潜藩商訂天下人物亦及文
統姚公茂言此人學術不純以游說于諸侯他日
必反去年竇漢卿上書累數千言亦發其必爲亂
首秀才豈盡皆斯人然文統之相參知政事商公
挺實譽之至是費寅以九事中時恚忌訟商公爲
文統西南之朋引陜西郎中行宣撫使趙良弼爲
徴幽商公上都以良弼多智畧疑爲文統流亞械
繫于獄㑹遣阿脫行院成都而無輔行俾省擇人
公奏惟商挺可陛下寛其前罪責成斯行遂出而
遣之公又入奏方踐祚之𥘉非良弼詗事關中恐
後事㑹寧身負矯擅誅東西川兩帥之罪以寛
陛下西顧之憂推是爲心忠純皎然安得與文統蓄
異志者比臣請質闔門百口必其無他　帝悟出之
四年拜中書左丞至元之元出省臣三罷丗侯置
牧守遷轉河東山西河南山東官吏公行省河東
山西明年而歸或言中書政事大壞帝怒天降大
臣罪有入不測者公上言　太祖開創跨越前古
施治未遑自後數朝官盛刑濫民困財殫陛下天
資仁聖自昔在潜聽聖典訪老成日講治道如邢
州河南陜西皆不治之甚者爲置安撫經畧宣撫
三司其法選人以居職頒俸以養廉去汚濫以清
政勸農桑以冨民不及三年號稱大治諸路之民望
陛下之治巳如赤子之求母　先帝陟遐國難並
興天開聖人纉承大統即用歴代遺制内立省部
外設監司自中統至今五六年間外侮内叛繼繼
不絶然能使官離債負民安賦役府庫粗實倉廩
粗完鈔法粗行國用粗足官吏轉換政事更新皆
陛下克保祖宗之基信用先王之法所致今陛下
於基業爲守成於治道爲創始正冝息聖心荅天
心結民心睦親族以固本建儲副以重祚定大臣
以當國開經筵以格心脩邉俻以防虞蓄粮餉以
待歉立學校以育才勸農桑以厚生是可以光先
烈可以成帝徳可以遺子孫可以流逺譽以　陛下
才畧行此有餘邇者伏聞聦聽日煩朝廷政令日
改月異如始栽之木生而復移旣架之屋起而復
毀逺近民臣不勝戰懼惟恐大本一廢逺業難成爲
陛下之後憂國家之重害　帝恚爲釋五年用兵
襄陽立河南行省經理屯田以公僉省八年入覲
十年拜昭文館大學士詳定禮儀事其年襄陽下
問其事冝公對吕文煥以江淮一使兼上路緫管
生劵軍縱還熟劵徙之河北皆可十一年𥘉議大
舉奏如求大將非中書右丞相安童同知樞宻院
事伯顔不可七月左丞相伯顔陛辭付勑書惟逆
戰者如軍律餘止殺掠古之善取江南者惟曹彬
一人汝能不殺是亦一彬也旣濟江下鄂使至夜
召見公帝憂見色曰自　太祖戡定天下列聖繼
之豈固存之令乆帝制南國邪蓋天命未絶朕昔
濟江而家難作天不終此大惠而歸今伯顔雖濟
江天能終此與否猶未可知是家三百年天下天
命未在吾家先在于彼勿易視之其有事冝可書
以進公言嚴兵守鄂無使荆閫斷陽羅渡先遣使
責負歳幣留行人之罪明年公又言由陛下降不
殺虜之詔伯顔濟江兵不踰時西起蜀川東薄海
隅降城三十户踰百萬自古平南未若有此之神
徢者然自夏徂秋一城不降皆由軍官不思國之
大計不體　陛下之深仁利財剽殺是致降城四壁
之外縣邑丘虚曠土無民國將安用比聞揚州焦
山淮安人殊死戰我雖克勝所傷亦多宋之不能
爲國審矣而臨安未肯輕下好生惡死人之常情
蓋不敢也惟懼吾招徠止殺之信不堅詐其來耳
是用力拒宜申遣公幹官專輔伯顔宣布止殺之
詔有犯令者必誅無赦若此則賞罰必立恩信必
行聖慮不勞軍力不費老氏有曰大兵之後必有
凶年疾疫隨之軍雖不試而民止得其半况今民
去南畒來歳之食將安所仰帕手腰刀必唱爲亂
袒臂一呼數十萬衆不難集也雖非勁軍壁山柵
水卒未易平是一宋未亡復生一宋又南方官府
以情破法鞭背文靣或盛竹絡投諸江中又鹽鐵
酒酤榷自漢代其後因之不廢今方新附若復徴
之人必離散制曰鞭背黥面及諸濫刑冝急除之
榷酤後議十三年罷昭文館拜翰林學士承㫖仍
詳定禮儀宋平凢其侍從之臣以士子入見者必
令見公詢其學行而官之九月享廟拜大禮使明
年上以自九月不雨至於三月問可以惠利斯民
者公曰靡糓之多無若醪醴麴蘖京師列肆百數
日釀有多至三百石者月巳耗糓萬石百肆計之
不可勝筭與祈神賽社費亦不貲宜悉禁絶皆從
之初公方奏事得疾忽跽不能言　帝急命從臣扶
出登車至家未甦百日而愈後三年疾再至昬黙
三日薨壽七十八京師士夫哭祭如失親戚曰自
今帝側圗回天下者豈復有斯人者邪惟僉宻院
趙良弼賵俸半歳爲位祭其家終䘮時孤姪燧仕
安西燉僉淮西提刑煒獨舉其柩藳塟京城東南
别墅後十八年當元貞二年五月煒徙塟卜於西
洛金門山祖塋别兆于輝菊山之陽公天資含弘
而仁恕恭敏而儉勤理生惟務本實不事末作未
甞疑人欺巳有負其徳亦不留怨胸中憂患之來
不見言色魏國公每譽其善於順受人莫可及在
京晩屢輟禄雖奉朝請假質劵劑盈束視貧甘心
不一出言恃其乆故干人聞不足於上有來即謀
必反覆忠告惟恐吾言之不盡及秉筆中書或咎
公獨遺門墻故人公曰用人威權當出天子果若
賢材烏避不聞其鎻尾者烏敢藉權樹親賔市私
恩乎他善衆多今惟表其大益斯丗者四其一倡
鳴斯道使今天下鄉挍童蒙之師猶知以小學四
書爲先雖戴惠文身爲刀筆筐篋之行與非華人
亦手披口誦是書求厠士列者徃徃多然故中書
左丞之制有曰徳全天懿學得聖傳㫖固有在於
斯也再則中土士夫不知爲廟作主以奉先祀自
公始輝人多化之而祖考妥靈有所三征西南夷
爲陳曹彬取南唐兵不血刄賛神武以不殺四當
丗祖淵龍規一幅隕之判裂也請開屯田淮蜀移
兵戍之固巳起平宋之本及議南伐而難大將又
上言非中書丞相安童同知宥宻伯顔兩人不可
宋平又與諮謀其新國圗任其降臣隨有兩王作
難海隅當十五年炎燼撲滅而公始薨古以揆之
晉羊祜首䇿平吴吴平而身不及見樂毅有曰善
作者不必善成蓋當其時自明其身不終所事於
燕惠數百年後猶能取必於祜今焉不效於公歟
四夫人惟王氏先公卒繼宋氏後公七年卒公贈
少師贈吴興郡夫人及公國魯與完顔氏李氏皆
從封魯國夫人後公三十四年完顔亦卒故三夫
人皆祔煒李出今中奉大夫河南北廉使其忠厚
清慎有克繼先烈之譽二女姊宋出娣完顔出姊
卒娣繼皆嫁爲開府忠武公中子𣏌淮東肅政廉
訪使妻皆卒孫尚孩嗚呼燧生三歳而孤公卵翼
之不知其蒙闇敎督而急其成俾粗有聞承乏翰
林復丗公宫恐公事業不能詳盡不敢干他詞臣
故惟自述文不過華質不至俚而摭其實焉耳矣
銘曰
惟天聦眀視聽自民沃　天子心啓莫匪臣舜察
邇言昌言禹拜稱聖萬世臣何與在粤若
丗祖方龍躍淵載牽徴車遐蒐逸賢即輝起之爰
置左右授太子經事靡不叩公感一介盡其平生
所學與知傾敷悃誠書首八事脩身以始賢親畏
天愛民以次申以卅條捄弊之方施治所宜如紀
在綱　上緫兵民公請民去　上受封國公擇地所
上征南詔公陳遏劉　上曰汝言吾行優優展也
神武操旣有要天下定一于時巳兆移兵戌邊首
蜀尾淮免夫春秋剽殺去來汴置經畧秦以宣撫
三年其民歌舞樂土治效若斯公於之時一出爲
猷不無賛彌又從濟江内難方蹶　帝遄其歸大
統入繼移昔巳試施諸萬方　帝思舊人台衮用
章公拜稽首元良未建臣何力有太師顧先改爲
大農㝷拜左丞申以責難書存可徴南土旣平諮
謀新國昭文禁林必首見及　後聖相承言行其
生没爲法程謚以諱名旣又進加功臣開府莫尊
國朝文類卷第六十一
　神道碑
　　參知政事賈公神道碑　姚燧
賈氏之顯在金叔丗由大考銀青榮禄大夫上柱
國尚書右丞河東郡襄獻公諱守謙相宣廟故曽
大父衍金紫光禄大夫曾妣石其夫人焦皆從封
河東郡夫人考頥武節將軍兵部主事蔡州觀察
推官生公鄭州年十五汳亂巳失兵部奉妣夫人
孫踰河依舅氏居天平甫及冠入官行䑓于時法
制寛簡凡受事者惟以賄先或餽黄金爲兩半百
峻絶不取　太宗聞之稱其清慎特勑有司月給
白金爲兩百　丗祖淵龍驛致諸邸與語合意俾
董城上都竟工丁妣夫人憂去及踐天位首以爲
中書左右司郎中不名惟官命之坐政事堂位宰
相下他爲郎者莫之與班由善國言小大庶政不
資舌人皆特入奏其冬　帝自將討叛王漠北漢人
惟丞相史忠武公及公二人者從歸賜西錦服賞
其周旋莽閴皸瘃之郷不懈益勤也帝問卿郎俸
幾何公如數對則曰何薄如是勑増之公曰品制
宜然後太保劉文正公奏公參知政事公又曰他
日必有由郎援例求執政者將何爲禦皆不許至
元始元官朝請參議中書省事詔同燧先丗父太
師文獻公時以中書左丞行省河東山西罷丗侯
置牧守五年再爲左右司郎中者三年盜殺臣爲
平章欲擅利權病其束手中書不得肆欲奏求分
六曹繁務立尚書省授公中書給事中丞相惟署
制勑而巳隨同兩丞相史公耶律公潤色國史翰
林十年襄陽下詔令即汰生熟劵軍隨授知襄陽
府府隨陞路官太中襄陽路緫管虎符明年詔淮
安忠武王伯顔時以中書右丞相河南王阿术以
平章楚公阿力海涯以右丞行中書省將圍襄諸
軍濟以新籍之兵合數十萬衆平宋授公宣撫使
議行省事浮漢濟江下鄂大師其東留右丞及公
戍鄂明年授僉行中書省事荆閫遣安撫使髙丗
傑來襲右丞出禦敗之降丗傑乗銳下岳進拔江
陵又移軍圍潭獨公留戍士民求見者前其人而
却其贄金帛一錢不入其門酒茗之微亦絶戢吏
卒無入郷敢縱暴者刑以重典發庾賑飢宋宗室
仰食官者仍廩之不變其服而行其楮幣弛湖荻
禁聽民漁樵東南未下之州商旅滯此者給繻歸
之剏舟百數十艘操以水軍免括商民置藥局遣
醫更視疾瘻婁安邦以信陽來歸從其子入覲矣
禆將陳思聦屠其家逆端則見或議加兵公曰爲
是益堅其叛惟可計致遣朱千戸從十人徃使戒
無操兵好謂之曰汝與安邦同功有怨盍明之省
何俟其出而屠其家或仇黨夙夜甘心於汝柰何
冝身至省告余以故余則直汝不然少猶豫則以
叛加兵興誅矣思聦果來隨徴其妻子其徒至數
以戕賊主帥家與未受使言迎射殺其從二人罪
併肆其子諸爲亂於市㓜主旣降其相陳宜中文
天祥挾益衛兩王逃之閩廣爵人號年東南大蠢
覬倖之徒相煽以動大或數萬小或千數在在爲
羣鄿㓂起司空山剽黄及壽昌壽昌距鄂尤邇鄂
屬縣傳髙亦集衆跳梁爲應公多爲檄曉曰汝皆
平民爲賊驅脅至此俘殺之獲子女貨財渠惡悉
有汝何利焉捐父母妻子徒受叛逆之名以取族
爲郷里所醜今能投兵返其居者復齒平民不蹤
迹其旣徃有斬賊首至者以級多少受賞以渠首
至者官之言中其情上下猜沮稍稍離渙壓以官
軍遂盡株橛翦平無留髙亡之江西武寧公又檄
敢舎匿者誅及其鄰窮無所歸變姓名返家爲尉
吏縛致磔死𥘉遣萬戸某者討是賊其人顧以髙
爲辭請急盡殱鄂之豪傑大姓以絶禍本公曰應
賊者髙䑕子何爲旋就梟夷豪傑大姓初無與知
柰何以髙誣誅逆天欺君以禍民夫誰敢然汝第
徃吾能必其無佗其人出留所善部將戒曰聞吾
還軍汝舉烽城樓内外合發必盡殱是㑹其戰不
利水死其始事彰鄂人大恐轉益德公恃爲司命
時精兵盡於圍潭居守半老疾乃雜新民乗城民
相誓曰設㓂誠至吾曹二三千人必無四顧其家
專擁衛賈相十四年官中奉湖北宣慰使明年授
參知政事無幾時遷江西行省參知政事民素父
母愛而神明敬之號送其去像事於學先聲至江
西民有迎訴千里外者時其省收海隅僞命甚急
有者坐以連賊無者謂爲靳匿將爲後用誅論巨
室踰三百家猶有幽獄未斷者公至出其非辜下
令凡宋告身以城來者朝廷旣加其舊官之矣自
餘蓄此無所叙復徒自取禍其悉投水火敢有以
索兵仗爲名俠入民家罔爲收匿以起獄取貨與
取妾人子女痛繩以法明年大水壞民廬室藏蓋
者發粟以賙其逃登屋木者遣吏具舟載糜粥糗
糒以食脫沈溺數萬家宰相出入以甲士導從至
省班立庭下其冬大雪墮地旋消移時不能滿寸
右丞闒出勲貴胄也顧謂公曰南方並有北寒減
三月公曰相公襲貂裘熾炭其前而張幄於後言
是則宜彼庭立者必以爲加三月矣右丞屬觴於
公謝其失言休士於廡由是知其爲心斯須不忘
恤下也事必資決不敢友視而師之明年李梓發
盜據南安公虞他將徃則爲暴堅其不下請身徃
平纔從兵千營于城北爲檄推誠招懷梓發度其
猖獗日乆勢不敢歸以其徒知公有素或貳其操
戰不爲用懼左右竊取其首爲功乃閉妻子一室
自焚死衆皆散還其郷不戮一人平南安歸江東
饒之屬縣都昌杜萬一挾左道媚人有衆萬數狂
僣置相公曰都昌與吾南康止限彭蠡此㓂不馘
將亂南康乃調兵戍遏彭蠡西瀕別遣方招討將
其軍伏仗舟中僞爲商農徑造茇舎生禽萬一與
其相曹者以歸磔龍興市其徒散駭復其民居後
有列巨室姓名百數來上云與賊連公曰大慝誅
矣延求何爲火之而江東宣慰使某者􁀬其成功
遣使入䜛公不俟江東兵至惟遣南將徃討私有
其藏以八日屠禁日殺人㑹公亦遣使至制責江
東使曰賈郎中爲者何有過差且是賊非羊豕人
也雖殺以朔日猶可十七年詔再征日本賦江浙
江西湖廣三省造海艦公極言如是將亂江南欲
身任入聞陳其過舉他相以爲不可廢閣詔令異
同之間其年七月二十日年六十三薨于豫章而
始成戰艦遣宣慰某者緫致于軍東征丞相憤失
軍興將以是日斬使忽詔下旣江西海艦後期罷
兵君子謂公薨猶利國如古尸諌以其冬十有二
月歸塟威州井陘牛山先塋嘗㝡其平生家居事
妣夫人曲極孝敬迨薨移是以養寡姊夫人李氏
信氏雍睦無間言視政之休未甞廢書從戎亦橐
駞負書以行從討叛王度漠有暇猶爲　丗祖陳
說資治通鑑納君於善延師私塾毓德諸子日或
至其舎出門交友貌粹而言温侃侃易直無有城
府機穽尤篤故舊故第邇太室歲常以十月剛日
大享其日每風雪沍寒非執豆籩聞鐘鼓振發不
敢安卧其室冠服庭立至乎巳享積學其躬如是
施諸用丗事　丗祖二十有一年其居中當
睿聖大有爲之時與二三元臣上以毗賛其經國下
以燮熈其子民者十有三年出而經理南紀謀猷大
軍于襄陽于湖廣于江西新造之邦嚮化未純安
而集之喣而濡之如恐一夫不獲其所一有海隅
之難盜賊附起禍譬而賞勸德綏而威撻徐革其
靣而浹其心俾方三數千里之氓一喙同辭稱其
仁人求能推守大帝諭忠武王以曹彬取南唐不
殺之訓者無公亞疋嗚呼後公之薨廿有九年今
聖言念盡瘁大帝功加生民贈推忠輔義功臣銀
青榮禄大夫平章政事定國公謚曰文正哀褒之
典無一遺者恩重書棺公而歆兹可作於九原矣
五子鐸淮東宣慰使鈞中書省參知政事鉞不禄
鏞令曹之禹城鍔知鹽官州二女適臨湘令劉彧
僉山東道肅政廉訪司事王遂男孫五汝玉行䑓
監察御史汝立汝礪餘未名女孫五有從者三吉
州校官許崇慶戍守真揚萬户劉遂壽武庫使劉
復餘㓜男曾孫五女曾孫一皆㓜銘曰
定公筮仕于顧成丗弱齡卑官潔慎巳至
世祖淵龍謂治須賢蒐以自毗如渴繘泉公焉其
時先後胥附及踐天位大正百度以公爲郎左右
中書凢我庶政丞相共圖日月入告　天顔諟顧
不恇於威不愉於豫垂十五年政治隆平維
帝之明公猷是經將一文軌襄漢其始出公軍諮
爲烈益偉旣下江夏人暴而仇公則緩之敷澤優
優粟飢藥疾于賦于役勝國厲民靡不與黜大盜
劻勷動萬爲曹以言爲兵訓枿其豪民視曰公予
父予母胡不像之事以豆爼聞遷省洪出涕齎咨
洪聞其來人抃以嬉旣繫岸獄載糗與粥舟取溺
逃于彼登木南安勦狂不缺斧斨僣僞都昌生致
用方惠懷其仁两省千里聞其告凶號啼婦子疇
非位相死而罵長伊疇若公没丗不忘謚于太常
傳以太史矧丗其德衆多令子有毖巋山螭石劘
穹神保焉依期古與終
　　　僉書樞宻院事董公神道碑　姚燧
公諱文忠字彦誠眞定藳城人曽大父哲大父昕
父俊材而略　太祖兵金由農畒將郷民萬衆來
歸官以龍虎衛上將軍右副元帥知中山府事時
太尉史忠武公兄河北西路都元帥天倪開閫眞
定其倅武仙殺元帥一家百口據眞定叛而臣金
太尉集兄散卒復之仙走壁䨇門夜又襲入太尉
唯與故侍衛親軍都指揮李伯祐投城渉塹奔稾
右副聞亂巳艤舟滹沱即馬入稾合力再復之仙
走壁抱犢旋踰河　太宗以太尉爲眞定河間東
平濟南大名五路萬户右副長千夫從追義宗歸
德薄北門而陳金縱兵夜擊我師敗績右副死事
夫人李氏九子公次居八　憲宗即位明年壬子
年二十有二始入侍　丗祖潜藩承㫖王文康公
鶚言詩教問公能乎對曰臣少讀書唯知入則竭
力以事父母出則致身事君而巳詩非所學癸丑
從征南詔己未伐宋王師臨江與兄忠獻公文炳
翰林承㫖文用率勇士乗鵃䑠求先濟教遣他將
舟師繼之三戰三捷得敵蒙衝百艘遂進圍鄂
上正宸極中統之元置符寳局以公爲郎後官奉訓
大夫居益近宻　上嘗不名唯第呼董八亦異数
也而不爲容恱隨事獻納中禁事袐外多不聞舉
所可知如至元二年安童以右丞相入領中書建
陳十事言忤天聽公曰丞相田勲閥王孫夙以賢
聞今其始政人方延佇傾耳而所請若是後何以
爲乃從旁代對􁃶悃詳切如身條䟽者始得開可
八年侍講徒單公履欲行貢舉知上於釋崇教抑
禪乗是隙言儒亦有是科書生類教道學類禪
上怒巳召先少師文獻公司徒許文正公與一左相廷
辨公自外入　上曰汝日誦四書亦道學者公曰
陛下毎言士不治經究心孔孟之道而爲賦詩何
關脩身何益爲國由是海内之士稍知從事實學
臣今所誦皆孔孟言烏知所謂道學哉而俗儒守
亡國餘習求售巳能欲錮其說恐非　陛下上建
皇極下脩人紀之頼也事爲之止君子以爲善於
羽翼斯文十一年以大師南伐民困供億奏蠲常
歳他名之征後燕見降將問宋所由以亡皆曰賈
似道當國薄武人而唯文儒之崇武人怨之後大
師至外而疆埸内而京都莫有鬪志釋甲投戈歸
命恐後上問公之言何如公曰似道薄汝而君則
爵以貴汝禄以冨汝未甞汝薄也而以有憾而相
移怨而君不戰而坐視亡國如臣節何似道薄汝
豈以逆知汝曹不足恃爲一旦用乎　上深善之
詔徙大都獵户郢中奏止還貧弱者弛收官鬻田
器之稅聽民自爲以勸本冨俗㑹患多盜勑苟犯
者殺無赦在在繫纍充牣犴獄公言今殺人于貨
與竊一錢直上均死一斷不属􁂋黷莫甚恐於
陛下致祥之氣好生之徳多所干傷勑革之或告
漢人毆國人傷又或告太府属盧某盜斷監布
上命殺以懲衆公言今刑曹於囚罪入死者巳有服
辭猶必詳讞是事未可因人一言遽置重典冝付
有司簿責閱實以俟後命乃遣近臣腯滿覈毆傷
公覈監布告毆得誣杖遣之監布蓋太府始受端
外皆有羡尺適尚方工官有需其入惜毁成端斷
羡以給非身利而爲也降旨原之責侍臣曰方朕
怒際卿曹皆結喙非董八唘沃朕心則殺是非辜
必竊竊取議中外矣賜金尊曰用旌卿直儲皇亦
曉宫臣曰方壓以雷霆而容止話言暇不失次卒
矯以正實人臣難能者太府属摯而泣謝曰鄙人
腰領頼公以全公曰吾雅非知子其必拯濟諸阽
危者蓋與國平刑非期子見徳也其返而摯自安
童北伐犯法臣阿黒馬獨用盜弄威福衆立親黨
懼平章廉希憲復相必妨其私表以右丞江陵者
踰年公奏希憲昭代名臣今端揆虚席不可乆使
居外以孤人望冝早賜環從之十六年十月乙亥
還自萬壽宫祝釐所奏曰陛下始以燕王爲中書
令樞宻使纔一至中書後冊儲皇累使眀習軍國
事者十有餘年終守謙抑非不奉明詔也亦朝廷
處之未極其道夫事已奏裁而始啓白爲人臣子
惟有唯黙避在不敢以令可否制敕而巳以臣所
知盍令有司啓而後聞其有未安斷以制勑則理
順而分不踰必不敢辭責元良矣其日盡前省院
臺臣將百人　上面諭曰自今庶務其聽皇太子
臨决而後入聞㝷語儲皇董八崇植國本者其識
勿忘禮部謝昌元請立門下省封駮制勑以絶中
書風曉近習奏請之源　上銳欲行之詔廷臣雜
議怒承旨少保王文忠公盤曰如是益事汝不入
告而使南土後至之臣言之用學何爲必今日閑
是省廷臣三日始奏公爲侍中兼其属多至數十
人其臣弗便也入言陛下將别置省斯誠其時得
人則可寛聖心以新民聴今聞盜詐之臣與居其
間言多目公公恚辯曰　上每稱臣不盜不詐今
汝顧臣而言意實在臣其顯言盜詐何事　上出
奏者公猶愬不止且攻其賊國之姦　上曰朕自
知之彼不汝言也然終忌公得君清慎無過莫可
指以爲報者乃以楮鏹萬緡爲夀求交驩擯棄不
取忠獻公卒官中書左丞故太傅伯顔公表其可
相　上使嗣爲公曰臣兄有戡定南土之勞位是
則可臣給事居中宣何力焉而可嗣爲十八年陞
局爲典瑞監郎爲卿官以正議大夫俄受資德大
夫僉書樞宻院事卿如故始不從蹕留居大都凡
宫籞城門直舎徼道環衛屯營禁兵太府少府軍
器尚乗等監皆領焉兵馬司舊隷中書併付公將
權臣累請奪還中書不報是冬十月二十有五日
雞鳴將入朝忽踣家庭氣息奄奄　上遣中使持
藥投捄不及遂絶傷怛不已猶覬其息勑勿速歛
五日乃匶且知公圖書外無他居積􁎚錢數千萬
儲皇等是以十二月六日歸塟其郷髙里先塋最
始至終實三十年征伐蒐田無地不從凡乗輿衣
服鞶帶藥餌小大無慮百數十橐靡不司之中夜
有需不以燭索可立至前風雨寒暑飢渴駿奔心
無怠萌口絶勩語屬屬乎惟以執事不恪獲譴爲
懼故能滋乆眷寵彌深爲臣則然其在家出門弟
弟敦宗賢賢信友淵懿而明炳孫恭而易直倫理
之間人文粲然元臣故老奉朝請者上所存問及
有欲言皆由公傳逹權倖不敢讒危之及是則皆
出涕几筵曰哀哉若人曽未中壽而不淑自兹君
側失正人矣一貴戚獨曰天乎丗無吾曹千人誠
不加少而奪公歸耶下至傭人販夫亦失聲投業
後廿有一年當大德辛丑　天子言念其功贈光
禄大夫大司徒封壽國公謚忠貞配顧氏從封壽
國夫人男五人士􁦵資善大夫御史中丞士良同
知開州士恭正議大夫典瑞太監士信蚤卒士能
未仕女三人長適中書左丞史彬次適集賢學士
張晏次適王某男孫七人長守中内供奉次守庸
利用監資用庫提點次守恪内供奉守遜守簡守
常守讓女孫六人長適左藏庫大使史爕次適劉
文鐸㓜姆士珎將銘墳道持遼陽行省參政王公
思廉之狀逺走江東而以訪燧義有二焉一以其
伯仲父忠獻與翰林承㫖與公由先少師儲邸舊
學命之不官必曰先生一以燧嘗同受學司徒文
正公且與今忠獻子其兄江淛行省左丞士選相
好實再丗契奚言而辭銘曰
在易六位以爻居四上承五君多懼之地於皇前
聖與天巍巍神眀其變雷霆其威公三十年日侍
帷幄岀入起居不辱於數初匪知計其身包周臣
職克脩敬愼無尤人膚其觀曰郎典寳其自任重
引君當道不剛悻悻不柔容容揆義爲中闕焉彌
縫或攻聖學異教之似公曰其言由孔孟氏彼去
其實務華辭章爲利逹資何關綱常足明其心斯
道力衛病爲朋黨彌禍於未父子之間進說多艱
庶政旣先國本泰山其入告内無是爲大他隨事
陳罔遺于外其非廷尉獄由平反施令必臧等乎
納言姦窳滔天庭伐其慝雖未即誅中劇矛㦸黄
髮畨畨致臣而家歳時存問天語柔嘉晩書宥宻
瑞監仍柄何天不弔年過知命　前聖忠之􁎚以
送終　嗣聖功之追爵上公人臣龍光至是焉極
矧子廊廟清劭執德無石維年竹帛豈夷頼垂休
聲其以是詩
國朝文類卷第六十
國朝文類卷第六十二
神道碑
　　平章政事史公神道碑　姚燧
史氏自癸酉我
太祖蹙金南播之歳尚書都元帥父子相繼轉鬪
河北十年元帥死武仙亂故開府儀同三司平章
軍國重事中書左丞相贈太尉謚忠武公收其兄
兵轉鬬河北又十年㧞相衛薄金北門金主奮銳
自將踰河衛實受其鋒太尉再戰再敗其兩帥之
衆十有八萬金主度不能國走死蔡
太宗大其勛以爲萬户俾將眞定河間東平濟南
大名五路之兵　憲宗以戰迹著衛封以衛之汲
胙城新郷獲嘉蘇門五縣繇是故榮禄大夫平章
政事公以太尉元子得節度衛　憲宗征蜀詔太
尉以公從㑹其陟遐太尉還一王召公偕北絶漠
畱謙州依其儲氏姑居五年而歸先是李璮反誅
太尉請裁強諸侯權自今兵民之家父死而子始
繼兄終而弟可及其子弟同時並官者無以職掌
小大皆罷之請由臣家以始併辭衛封制曰可太
尉一門一日解虎符金銀符者十七人而太尉故
所將兵自先朝巳解授兄子江漢大都督權戍鄧
及是亦解隷他將公無以爲者數年㑹故中書左
丞劉武敏公拯請伐襄陽張平宋本大集天下兵
于漢之南而太尉亦謝政公請立勞軍中朝議猶
避鄧之舊軍俾與張蔡公子弘範易將始授懷逺
大將軍毫州萬户虎符太尉飭之曰戰無後人與
築夾寨始猶回逺包山絡野綿亘百里三進薄城
應中援外息耗一絶其將張貴突圍出公斬之盡
有其舟仗攻樊城先登㧞之襄陽隨下賜白金衣
裘鞍馬弓矢從大軍南征越郢下復夏貴鎻戰艦
絶漢爲陣我舟不可越公戱下馬千户甞隷都督
萬衆從上已未渡江請爲導拖舟出沙武口入湖
逹江故丞相阿术公將二十五萬户爲前五萬户
擇一人帥公其一帥先諸軍濟江後繼未集與宋
將今中書右丞程鵬飛遇殺傷相當公被三創鵬
飛七創肩輿走鄂鄂隨下丞相請以輕進橈法辠
公詔録其勞賜白金五百兩大軍旣東從故丞相
阿里海牙時以平章分兵圍潭州攻鐵垻百日礮
激柵木傷肩流矢貫掌先登㧞之以軍民安撫畱
戍招摩逋殘旣集旣安入覲加定逺大將軍以太
尉玉帶賜物也人無敢復請上之制曰太尉所服
汝服何嫌即賜之自是公班諸將獨一品服從攻
靜江衆皆轒輼自蔽鑿城將穿公分地獨居礮
所集轒輼不可嚮伺有怠隙樹鈎援攀堞蟻附而
登㧞之平章北還以公元勲貴胄威名非他將可
軰畱治靜江𥘉城旣兵得剽殺之餘官舎民屋盡
於焚毀公賦戯下其視吾爲師隙爲居第市爲列
肆必完無苟學校祠廟大其故制猶不能實畫地
募民又賦郷縣之豪析族城居而所居第宏㝡靜
江曰示吾乆此不爲去計亦制越一竒也民始勞
之斷手則屋取傭鬻直已相什百旋爲通都民男
女爲人所奴從主北者或思郷亡歸拘之有司可
籍究者三千人省議欲一切徙來公曰至鄂必分
爲勢家有託以徙必道亡不逹且生他變旣止不
徙以男女齒相偶皆籍民之乃無敢覬取者行徇
定昭賀梧潯藤容象貴鬱林柳融賔邕横廉欽髙
化廣西之州十八肇慶德慶封廣東之州三皆除
三年田租發倉稻以丐貧民遣鄭何朱國寳劉克
剛趙珪趙修已五萬戸戍賀昭梧融邕馬天麟宋
景劉君進花禮完顔丗英李榮張武鄒瑛閻國順
脫歡十千户戍潯賔横容象柳廉欽髙化又以十
千户不兼職民則任分而令不專皆便宜假以軍
民緫管事聞制皆爲眞當靜江受兵溪洞諸夷旣
降雲南公曰邕容視左右兩江猶身之有手足今
歸雲南度吾不能制必輕爲㓂入則吾禦歸則吾
備是吾不遑一日息兵其界也遣使諭曰爾捨朝
發夕至之邕容乃逺託數千里經數夷地不至之
雲南何以應緩急或他日爾越界爲市諸戍必以
入寇加誅爾矣且朝京師路迂皆非計之得者溪
洞聞之飜雲南來者五十州後雲南爭之其省平
章爲書讓公曰吾與先太尉乆共政汝不可有吾
成功各驛以聞公使先至詔聽公節度陞昭勇大
將軍廣西宣撫使㝷罷宣撫改鎭國上將軍廣南
西道宣慰使宋旣亡也其將相張丗傑陳宜中挾
益王昰衛王昺浮海趨福州立益王傳檄海嶺之
州曰余復廣之東西豪傑㗖其爵賞爭起爲應裂
裳爲旗荷矜爲兵者動萬爲羣公戒諸將盜至以
時降斬不得使牢根窟能以衆來者官之盜去不
敢求迹平民而深爲延誅時方乏鹽發庾下令斬
首來者以鹽爲購諜言夏貴已復瀕江之州江路
旣絶不可復北諸將求還靜江計事實欲合勢公
曉之曰君軰亦搖敵懼耶就貴能復江不能踰嶺
審不可北猶與諸君取塗雲南歸矣今無輙棄戍
也省議棄肇慶德慶封併兵戍梧公曰委地徹備
適示敵怯増兵戍之劇賊蘇仲集潭之潰軍萬人
自王鎭龍山俟歳事作官軍毒暑不可入外肆爲
刼而植稼其内歳事畢聞將加誅則僞出降仍歳
爲是大爲横象賔貴四州之梗公令四州爲堡其
界守以土豪日嚴警斥官軍行前縱火廬柵隨以
民夫具檐芟禾仲窮來歸猶官以賔之嶺方令走
王新立古縣斬李應辰李福潯州由靜江北全永
皆城守潭州路絶而永尤急羅飛圍之七月其府
判官潘澤民間請濟師公又分歩騎赴之大殄其
衆永境遂謐後益王死衛王繼立趨廣州壁海中
崖山曽淵子以參政開督府雷州公再諭降不可
進兵逼之淵子奔碙州獲其兩都統驛送京師遣
萬户劉仲海戍雷丗傑將萬衆至仲海出竒擊走
後羞墮其詐計悉衆來圍城中絶食士皆煑草爲
粮公抽兵漕糓欽廉高化諸州再破走之用兵海
南詔公親戍雷式遏西突㑹衛王蹈海死南海平
廣東之户十耗八九而廣西獨完不殘及户賦酒
酢筭公以嶺南地險而民寡俗悍而産貧征之適
急其爲盜省是其說蠲之故今廣西並湖南不困
後弘範入覲請復將亳州兵制可還公鄧之舊軍
拜参知政事行廣南西道宣慰使入覲拜資德大
夫中書右丞行省湖廣用兵日本詔督造戰艦六
百仍送掦州用兵安南詔給糧仗廣西師還廿二
年要束木以中書左丞來而湖廣囂然多事民喪
其遂生之心矣以公甞督海艦費計巨萬大爲鉤
考毫推縷剔求可中公者無所得乃責償軍民三
萬定明年移省江西仍中書右丞又明年拜中書
左丞俄復右丞還之湖廣其人已平章恃有援藉
怒詈同列辯詐鷙刻師心而行聲勢張甚以公結
聖知固謙抑不報強禦者獨不忍以言色侵之凡
與處四年拜榮禄大夫平章政事㑹大料民州縣
賦紙爲籍渠以户率如干爲十五萬定可官有之
令州縣别方爲籍集吏計局程督日嚴將有首償
者而赦令下渠猶曰第可原裒求罪耳錢不可貰
公以鴻恩之餘宜無深誅不從公則曰最今籍用
當十萬定而悉徴之吏將重賦之民民益殫矣渠
曰吾徴其餘責償五萬定其逆慿怒當大紛一言
從容十救一二民丐其利者此類元惡伏辜可以
得爲而公亦薨實至元廿有八年秋七月十有五
日年止五十八性友愛喜施有積必分之諸父諸
姑昆弟羣從空橐不愛焉甥姪男女孤者鞠之時
其㛰嫁力不足猶稱貸爲之閨壼不敢干外事與
人交襟懷曠夷雖踈且賤不峻陛級不畱門廡游
意絲竹尚友東山者老而不衰焉公諱格字晉明
聚書萬卷鼎彝圖畫一室號曰裕齋其先大興永
清人曾祖成珪晦德其郷生行部尚書諱秉直實
生太尉諱天澤妣夫人木年氏夫人劉氏儲氏兩
張氏子七人燿榮餘未名女二人在室男女孫皆
一人公未有子子都督子即燿也篤其愛曰是他
日可虞者以從戰廣西勞授靜江同知遷廣東宣
慰副使換淛西宣慰副使前薨一年朝議不欲宰
相兼將許其子弟丗公累請將燿未報㑹以其喪
來明年命下授燿虎符鄧州舊軍萬户即舉公柩
與四天人喪以其年十一月廿七日塟眞定之眞
定縣太保莊太尉兆次甫封以榮入覲曰是臣所
後父先臣格之子生十四年矣宜代臣將制可授
榮仍故虎符昭勇大將軍萬户别授燿虎符拜榮
禄大夫平章政事行省福建歸過鄂人故公者感
是二子一丗平章一丗長萬夫符節相煥麾蓋相
逐至爲隕泣嗚呼曰可良子巳客有李裕者甞以
理問官事公江西數千里畢公之塟又奔走京師
營立二子其盡義故吏者如何燧亦故公者隧首
之碑其可辭銘曰
乾文言曰聖作物覩以類從親雲龍風虎廼今觀
之匪古專然天於皇輿將卑其全亦匪一聖能同
軌轍　聖武我祖􁛜金河北而宋畫守猶江之南
留大遺艱待　帝之戡孰有有君無其臣者太尉
父子佐一函夏父平河北子江之南佩訓其庭無
後事慚故横江流揚楫先濟鼓其孤軍甞敵全銳
及從移兵潭桂兩州登陴兩先兩後戍畱均之爲
勩而桂尤瘁基屋火餘以完府市走檄所下廿有
四州胡難而安旋化而仇䲔鯢騰海狐猘陸起威
柔四年平始再厎捐我庾儲復而田繇方戸廣東
十纔一凋湖廣再相元惡再友吾潔是求孰湼而
􁇠一日霣首公壓宜信天不憗遺一疾不振難偶
者時難立之事難令之名難終之位時天之爲餘
非人邪易丗之難匪哲曰何矧其惟孝不忝丗德
太尉既老平章軍國公丗平章大尉之光燿復丗
公祖孫相望榮未成童亦矕龍虎歸偃斧丘奚憾
之茹載烈兹碑石獸衛之與滹河流相永無期
　　便宜副緫帥汪公神道碑　姚燧
便宜副都緫帥忠讓公諱忠臣字漢輔便宜都緫
帥隴西義武公之冡嗣便宜都緫帥忠烈公德臣
中書左丞忠惠公良臣四川行樞宻副使清臣之
兄故副都緫帥惟益之考中書左丞忠肅公惟正
今平章政事惟賢中書右丞惟孝參知政事惟勤
宣慰使便宜都緫帥惟和同知宣慰權緫帥惟純
屯田萬户上萬户惟簡惟允上千户惟弼知階西
和州惟敬惟恭之伯考今懷逺大將軍便宜都緫
帥安昌爲質永昌王必昌之祖宣慰使元昌副萬
戸朝昌便宜都緫帥壽昌之伯祖也卒以至元丙
寅四月五日受謚于元貞二年丙申推至義武卒
年癸卯實五十四年祖孫一門三丗五公又許連
姻王室自餘將相使牧爲質猶十八人此吾元有
國而來所無者嗚呼不曰丗臣之家謂之何哉公
王姓由大父彦忠丗汪骨族故汪姓金主以甲午
正月死蔡義武時即險移鞏治石門山猶行天興
正朔明年乙未始下　太宗義爲其主後來仍金
官官以便宜都緫帥俾從皇子闊端征蜀公畱質
帝所忠烈質皇子所制後令公從征蜀以管軍緫
領從破文階州大安軍從攻成都入其郛義武陷
伏中急公疾戰殺傷數十人竟衛翼而出壬寅以
破土畨疊州功賜銀符明年義武卒有子七人皇
子擇冝丗帥者意在忠烈謂公曰汝宜丗吾欲帥
汝弟而得無後其心乎公曰王未有言臣欲推授
爲之與兄有異邪王髙其行以公鞏昌元帥知府
事丙午以前茅忠南功換金符故事　祖宗賔天
取授符節悉收還之故公金符亦歸之官
憲宗二年壬子償賜之俾權都緫帥事明年癸丑
世祖以大弟緫天下兵旣移忠烈一軍戍利州㑹
將軍南詔禡牙臨洮公來趨覲俾督漕嘉陵繼利
州餽公造舟棧塗水陸兼行足缺兵籍而恤乏民
力始益昌不以饑告戊午　憲宗自將討蜀忠烈
集諸將問計樓上曰吾州凋傷之餘玉帛無所於
得一旦乗輿至左右近貴之臣需求何以爲資公
則曰吾曹㧞身健兒惟有能獎率士衆効死前驅
何至爲是媚人定死前驅公惟恤吾妻子其貴忠
烈泫然灌酒地曰兄與諸將薰心誓是德臣何言
所孤兄諸將託者有如此酒大駕至利廵所治樓
壁橋隍歎曰使吾非戍此敵先之則四川領喉之
地可必能歳月平哉遂移師西南攻劔關關之西
隘曰苦竹隆慶府治其上西北東三靣嶄絶深可
千尺猿猱不能縁以上下者也其南一塗一人側
足可登不可並行敵盡銳禦者惟此而　帝勑諸
軍攻未至某地無張汝幟自伐皷督之公前登
帝望幟張倡爲歌呼六軍和之聲動天地隘之兵
民飛崖如蝶前是獲敵張都統仗爲蜀導反紿
帝曰吾能誘此柵令降遣入行則反爲敵用且泄吾
軍何地強弱何倉豐餒敎使勿下　帝爲書繫筒
箭三射入柵令必生致獲之磔以徇賚銀爲兩四
百五十潼川府治長寧山攻復先登賚銀如苦竹
數加以金幣爲疋二十七復移軍東即嘉陵爲舟
行計輿礮竿鉅絙以從公奏無所事此此前塗所
不乏者不若舟米數千石蓋此去多稻而求粟無
有宜虞以廪病者時蓬州壁運山閬州壁大獲順
慶壁清居廣安壁大梁平破竹皆下東南抵合壁
釣魚山渠江水㑹其下石邑入雲其帥王堅據不
即下礮矢不可及也梯衝不可接也　帝欲乗拉
槁勢不棄去而必㧞之故乆蹕此時暑我師疫矣
忠烈卒於軍公泣集將佐議曰吾季卒軍馬革裹
屍與國責塞子惟正雖未弱冠宜丗衆曰公言是
公言是願奉以代爲帥其秋　帝崩中統之元制以
公爲副都緫帥從所志貳貞肅同戍清居去順慶
平土二十里西北東三靣環江北江殊回逺不可
爲池南依山而壁平可馬上無大艱﨑其南即合
敵出入吾界無時於兵法爲交地公又子身受之
開屯田練軍實遥候斥詗強鄰入必摧壞其軍不
令棄去後詔貞肅還鞏昌公獨保戍三年璽書褒
大之又換金符三年秋抄夔府獲其團練使鮮恭
知府張甲及路分二人斬刈千馘獲遺甲仗寳幣
不可貲計入覲賚以虎符銀章銀幣如長寧之數
而加金爲兩五十副以鞍勒弓矢衰其從者且以
乆勞于邊代以忠恵還之鞏昌俾副都緫帥由行
省受命還得疾秦亭歸至古漳故第而卒年止四
十八其年六月從塟古漳先域爲性安恬出言質
直如其心事隴西郡夫人母包以孝聞友諸季終
其身竭力竱才羽翼之人無可間緫帥府屬郡二
十四事至殷也身自爲與從父副弟副猶子三丗
時得專殺未甞妄笞殺一吏一人然至臨敵決戰
上馬挺槍離陳先次巧捷若神當者紛披莫有我
禦其弓矢竒中可方古人　憲廟出畋遇虎命射
之一發斷其吭　帝喜至解所御金鞍爲賜夫人
故金蘭定西㑹德順五州帥張雲之女惟益纔丗
副都緫帥二年而卒一女適鎭撫帥府張文煥老
將之從公者毎曰公爲人信厚安昌必昌復信厚
可曰善丗其家者由安昌求銘公碑燧思於公與
貞肅所戍之地無不至焉清居之不可恃爲固者
前所以言楊氏張氏蒲氏皆行帥府大獲運山大
梁平故地與便宜其時目曰四帥府清居南迫合
獨受敵鋒爲三帥扞蔽他日專劉帥戍移貞肅南
九十里夾嘉陵東西築武勝軍母德章兩城距合
爲里亦然晝則出邏設伏甞待進戰夜則畫地分
守傳警鼔柝篝火照城逹曙以防竊入一話一言
敵盡知之況敢抽兵邀利他求爲哉惟是軍當其
堅重故三帥反得歳以㧞敵柵壘掠敵府庫劉其
人民逞志於忠涪䕫黔萬施雲安之間上功朝廷
用事之臣第知三帥立勞之多而是府獨寥寥也
終未有能眀其然者又貞肅去清居敵夜大至火
民居縛劉帥去鑒夫人之失如此則兩公戍而克
完者功不大哉凢此或者貞肅碑所逸故發之此
銘曰
椒聊逺條求今之丗方漢金張纔有汪氏隴西開
國義武肇之義武之爲不怍倫彞忠讓忠烈忠惠
貞肅逓芟川涼力協謀一繼繼其來將相之多不
符垂躬必斧手柯歸覲私廟庭笏駢羅公以其序
大宗義武於弟以子宜不降俯乃推儁功潜不自
張等翊吾家聞命即行安流洋洋如水就防所由
不年其盡瘁致子而夭閼歸以何戾彼蒼者穹監
下而公惟我皇上心靡不同疇德未報未隆何功
三紀後公一朝哀崇公有令孫人曰公似雖華其
年巳踐公位古者大宗合族恃之祭求其膰尊祖
之思胥是冡旁可萬家邑表阡有碑車過者式
　興元行省夾谷公神道碑　姚燧
元貞二年二月資善大夫河南江北等處行中書
省右丞臣堅賢言徃歳臣待罪于外伏奉明詔旁
求勲舊臣僚封拜奏對各上其事以備纂脩
丗祖皇帝實録資用刪取者臣喜伏思陛下先孝
四海發揚前休皆使下臣依光日月誠曠代之希
遇謹已次冩臣祖常哥臣考尨古帶岀處始終爲
一帙上史館而臣之先汗馬微勞其槩巳此何敢
上比磐石宗臣勲舊自名惟與劉氏伯林黒馬再
丗父子來比之初義同一體今焉二臣巳各受謚
忠順忠惠増賁墟墓臣不援陳恐使聖澤獨漏臣
家敢昧死請制曰可萬户招討使常哥贈龍虎衛
上將軍封定襄郡公謚貞敏妻奥敦氏從封定襄
郡夫人興元行省尨古帶贈榮禄大夫封沔國公
謚忠靖妻耶律氏從封沔國夫人制下山南之民
聞者咨嗟泣下曰公卒明年興元屬縣及州若洋
成固南鄭吏民伏進德茍德炎張自顯李顯軰若
干人䟽公平生立秦憲庭願一上聞許廟事之而
竟未下豈天以是忠靖爲賜額耶嗚呼有待哉公
夾谷姓女直人其地古肅愼氏之國譌爲女眞避
遼興廟宗眞諱改爲直
太祖之加兵金也歳壬申五月劉忠順公與定襄
公將兵千二百人來降詔以其衆即守威寧十二
月金主遣使㗖以大官冀其或貳可復失地定襄
縛使以聞詔嘉之擢爲萬户招討使人有擾爾民
殺之傍郡縣未至者諭使急下事有便宜不待上
聞一以詔行之凡鎭威寧四年以歳丙子卒沔國
公嗣萬户金符生十四年矣戊子　太宗詔從太
師國王戰河東山東庚寅　睿宗㧞鳯翔明年從
破宋大散關夾嘉陵漢水如鳯沔褒大安興元洋
金東抵均諸城皆㧞壬辰大破金兵鈞之三峯山
不能國矣詔徙六州民畱田威寧時天下荒饑獨
山北爲樂土四方之人其來如歸乙未詔從塔海
紺卜征蜀田事宜遣官屬何人攝治者以其名聞
乃表今湖廣僉省髙安之祖按都驩代領明年凡
四川府州數十殘其七八明年公上言興元形勢
西控巴蜀東扼荆襄山南諸城無要此者自始取
道滅金漢中無歳無兵其地與民吾棄不有敵不
敢復城郭隳而弗完田野薉而輟耕民窘艱食時
吾兵來扶戴白以負嬰黃偷蹔生活竄栖太白窮
谷之間吾歸則壯者出爲盜賊肆相奪攘甚者仇
而殺之而生齒益耗誠能畱兵戍守招徠未降民
見父子不分貨財之得有也其至恐後爲擇良腴
便水之田投以耕耒假與種牛俟秋糓收什稅四
三儲之於庾守之以吏征蜀之師朝至而夕廪焉
校以資糧關中荷擔千里十石不能致一者勞費
大省實制蜀一竒也制可詔都元帥量畱漢軍其
新至至民及田事可無時藉數具效以聞仍錫虎
符是月制諭今安撫興元軍民制又以爲安撫使
一月之間三制併下　定宗詔行省興元公至行
之如所奏筞城塹内治堡壘外増鼓楫烽煙傳警
日夜千里不絶市肆村舍民廬數萬區悉起於盪
焚之餘墾田數千頃灌以龍江之水收皆畒鍾敖
庾盈衍矣官舎居第皆髙榱巨棟重楶牡瓦宏壯
竒麗可百承平舊宇之上亦志不苟然也其土豪
傑如洋之趙再興成固張廣南鄭伏興褒城薛仕
成西縣楊濟廉水韓仲炳小黃柳智德潘水薛閏
皆割裂自覇昔爲吾㓂者也至是皆入所據於郡
縣宋邊驍毅之將馬仲自閬張文貴自巴李繼之
自廣王安斌自開逹亦挺身歸公腹心仗之指臂
使之或說曰反虜無親宜有以虞未可日置左右
公曰彼哉人也未必徂詐或如爾言誠狙詐也吾
仁結而義激禮接而信示何有於不可化宋害其
來反時放兵動吾四境屢戰殱之辛亥四川制置
使余玠輕我師寡身率兵入㓂敗我利路元帥王
進于金牛壁其軍中梁山兠零夜燭城爲之赤潛
遣禆將燒絶棧道遏我援繼自率大軍圍而攻之
鈎礮梯衝環城數匝謂爲孤危期日必㧞新集之
民還叛與敵公誓死拒守督戰益急殺傷過當城
中將吏晝或荷甲傳食夜則畫地分守㑹都元帥
秃薛來援無從得塗值三人自軍所逃還許貰其
死令導由他山刋道出陳倉玠聞兵大至焚圍遁
去公襲戰悉止還所俘亡故事　祖宗賔天所授
臣下制書符節悉收還之　太宗甞賜虎符巳歸
之官及是　憲宗授以軍民萬户再賜虎符詔叙
平金戰勞蓋　睿宗所聞　太宗者今賊玠至汝
共事臣皆避逃獨汝戰疾力斬敵十五勞苦至矣
自是凡千夫長百夫長十夫長下及僚吏敢有違
其節度者罪死丁巳詔與故劉忠惠公黒馬立成
都七日而樓堞隍塹皆具戊午同故元帥紐憐南
征踰馬湖江戰皆捷蓋先是乙卯　世祖以大弟
緫天下兵公奏漢中之田闢巳十七而稅入恒病
於逋懸其故惟在軍民之官豪有恃者率頑驁負
而不輸顧臣力莫如何也下敎若曰自今軍民之
官田不稅者無廩糧是年下敎若曰徃者興元軍
民俱受買住與汝節度今買住征蜀比其還也汝
專節度之中統三年改受虎符制仍軍民萬户四
年請以今左丞堅賢嗣致仕家居十一年以至元
壬申九月七日終於興元其第正寢春秋七十肇
於南鄭味溪之白雲嶺爲兆以其年十一月九日
窆之壬舎男十人女十人男孫十一人女孫八人
甞聞　太祖賜威寧之詔裂熟羊革而書之揆以
漢氏功臣之誓曰使河如帶太山如厲國以永存
爰及苗裔而巳無有事不上聞聽以其言爲詔行
者及定襄卒而公嗣克光前人轉鬪太山之左右
濁河之南北﨑嶇數千里間者十九年非　睿宗
奏是功　太宗太宗不知非　憲宗舉而揚之於
克完漢中之詔則是奏天下不聞且他人樹勲於
開國之際其桓銘私傳皆出一時史氏之手其間
有善於紀述者後者猶掇其蹟刪爲一代之典況
祖宗垂法萬丗之顯謨乎則公父子身荷二祖三
宗及　今皇帝生榮死哀六朝之殊遇何如也又
漢氏功臣子孫冐守先烈者惟一人侯獨長沙王
支庶一門數侯然或先後受封非必昆弟並時今
公諸子或拜亞相於中或列藩方於外或總戎旅
於邊冠紳之蟬嫣符鉞之焜煌則縣官覆護之俾
流慶遺胤者又何如也銘曰
維公早特童子植植旣失定襄荷其殳斨與老戎
行右頡左頏于河之外于關之内突而前茅無少
挫退金社墟矣庸蜀是劉掉鞅之遥九圍半周再
鎮雄藩益蹔梁久金糓穰穰斧質在手施陽翕隂
舒慘自口爲艱爲勤　列聖不忘報之貴富倍蓰
其當大府如城雲屋邃邃朱塵綺疏歌鍾清吹矊
目脕顔頥使趨風良庖致餼胎豹蹠熊酒酏介驩
䔲荈雪滯紈衣四序爲聲綷縩昧者安之耽不知
還公時白日未薄西山解兵其子時稅于野毳廬
氊車勝地即舍維嶓之麓與沔之水徃徃禽魚識
其杖几乃知喬松可召與遊徜徉十年歸安兹丘
評者異之於古未有紛華寂寞枘鑿不受公而兼
之始慎終全由哲其身匪騭自天人之蓋棺旋踵
朽息公有哀褒于沔開國生平之名爗其益昭矧
子維翹丞弻兩朝無久維石莫信者史一刋不磨
用告無止
國朝文類卷第六十二
國朝文類卷第六十三
　神道碑
　　眞定新軍萬户張公神道碑　姚燧
公旣卒於戍所衡州之明年而夫人亦卒其中子
丗其眞定等路新軍萬户獺拉叱者將歸塟其郷
先塋由是軍受湖廣省節度請告數數終以故事
職兵之臣無聽喪塟之文不得命乃曰父子之有
在君臣先其叙則然未有責其能忠而禁其爲孝
者吾今何恤俟舟二喪畢塟小從而奪虎節大置
於理一惟命竟窆而還凡聞者莫不稱咨其能㧞
流俗善于子職無少老一喙焉又曰公之遺烈今
雖在人口耳不鑱之石乆或遺忘來者或不聞託
以計事至鄂持興國校官陳松年之狀來請銘燧
思昔貳荆憲由紏郡常德公時戍是暇則相過年
巳六十五脩幹魁顔白鬚蝟張虎目虎吻大掌鉅
踵望之森然氣欲搏人談其平生蹈危奮先大小
之戰數十嗚呼俾聞風飈鼓鼙闐闐矢石餘軀老
而不懲者從可知哉則於公爲知死今懷逺以佳
公子侍傍又爲知生在古人皆當傷與吊者乃三
復是狀甞善松年之能史惟末憾曰濟江將臣功
者皆相而獨後公方人固然於及天之厚公者則
若未也蓋　列聖之制職兵民者死其子孫皆世
之變自
丗祖奪職民者符節易其故所死其子孫廕而不
丗惟職兵之臣萬夫千夫百夫長者父死子繼兄
終弟及丗其符節雖漢祖侯功臣之誓曰黃河如
帶泰山如礪國以永存爰及苗裔何以尚諸其有
相而兼將萬夫者詔俾自擇爲之欲將棄相欲相
棄將故其時有寜棄相而專將者豈不以相能振
耀一時未若旣將可傳子孫繹繹無究乎幸公未
相相而亦蹈是轍矧他人之家丗纔一人而懷逺
元兄忠顯校尉管軍緫把鑄由從公戰鄂之通城
獲于敵死之及子回丗特陞千户仲兄史閭亦懷
逺大將軍戍瑞州等處萬户獨一門三人金符虎
節千里連州相煥以華則天獨厚公者豈不多且
遐哉松年憾者恐復爲公九原所幸也公諱興祖
姓張氏中山無極人曽大父大父不仕父林趙州
觀察使改節度判官丞相贈太尉史忠武公爲萬
夫日隷其戯下
太宗賜金符千户老以公丗從大將詧韓征淮南
能以少兵擊破其軍虎頭關大將壯之賚銀爲兩
百聞功于廷賜人馬介胄裝具宋開山南東道制
閫于襄陽反宼洛西殘盧氏永寧殺縛其守長
憲宗詔以漢地兵專受命
丗祖濳藩始置經略司于汴屯田河南諸州以忠
武爲使忠武兄之子江漢大都督權爲屯田緫管
萬戸宿重兵于鄧去襄不二百里兵信宿至城下
鄧甓其城塞西南二門不闢吾袍甲車道屬縣新
野西港盡鈔于敵府摘公將兵三百騎與歩半追
之及之栲栳潭令騎負一歩敵奮殳斧謀折馬足
推歩下騎爲陣以待分騎爲左右翼合擊敵錯愕
無所於應盡殱之完得所鈔戰次馬嬰横屍而顚
復騰而上不知左股之折巳戰流血滿鞾裹創輿
歸府迎賚銀爲兩百錦二端曰未足旌勞資市藥
也後敵攻新野又大破之白河口中統建元從史
經略樞援東川假以緫管戍東安虎嘯一年還鄧
戍光化州漕安陽灘禽唐都統㑹中書左丞劉武
敏公拯開用兵端大集天下兵圍襄陽從城鹿門
江西諸壁戍焦山敗宋援將張順江中殺溺過所
當攻樊城督造梯衝又戰江中火其戰艦斷襄陽
援樊㧞移攻襄陽城東南當至元十年凡圍六年
襄陽下功陞緫管再官懷逺大將軍副萬戸明年
詔故太傅伯顔以左丞相贈開府儀同三司太保
并國武宣公阿术以平章左丞相阿里海涯以右
丞將大軍南伐浮漢而下郢治漢東築新郢漢西
鎻戰艦兩城下夾以礮弩横鐵絙江中大軍擊㧞
郢北黃灣壁公實先登矢貫左股丞相手傅藥拖
舟入藤湖逹漢越郢去從攻沙洋新城㧞而殱之
皆負創先登矢又中額三捷功聞錫虎符從戰漢
陽之沙武口陽羅堡生獲其將鄭信矢汰左臂漢
鄂旣下太傅將大師東右丞畱後抽十六翼兵俾
公帥戍漢陽公曰吾戰是求而顧責守誰不能守
則無所施吾所爲矣右丞則曰漢鄂乗輿所至視
爲衝地非材武足以先衆者不可使撫安之不得
已徃戍聞荆閫遣安撫髙丗傑將兵規復鄂從右
丞逆擊走之荆江口丗傑窮降詔移軍江陵從攻
沙市因南風縱火樓柵皆然前登戰城上又戰城
中蹀血濡趺殱其軍江陵精銳於是焉盡安撫高
達以江陵降制置朱禩孫不出詔以丗傑戰而後
降非其始志斬江陵市禩孫死京師猶没入妻子
爲官奴婢而籍其財右丞功拜平章政事移軍潭
州公爲鄂分省計事潭留使督攻西北凡三月破
石心臺敵植木柵自蔽或曰火之可入公曰火易
沃滅柵必復植且吾師暴處城下三月士咸仗兵
立寐不如礮之使敵不能隊立得廣途期盡十日
肉薄而登可以逞志平章是所策十日公果前登
樹旗陴墻諸軍呼聲動天地平章抃賀謂諸將曰
非用張某言而屬猶坐城下安撫李芾殺妻子火
廨舍倉庫而死潰軍集城西陳江岸公涉淺方仰
擊飛石出城傷頰墜水靣血及足岀戰益疾竟走
其軍功聞進官安逺大將軍略地衡永全桂陽諸
州撫其來歸而誅其弗率又從平章移軍靜江四
十日㧞之宋餘孽益王爵人號年海中曰余復海
嶺諸州相煽以叛潭之羣盗在在蠭起平章謂公
衡永全桂陽諸州與潭屬縣汝昔略定盗今復蔓
汝其芟之殱文才諭七寨斬祁陽令羅飛主常寧
簿黄必逹磔周隆張虎新化降其黨萧隆劉監軍
凡馘受僞命二千九百七人縛從賊百五十人安
集刼脅二萬三千九百家常徳路總管謀應僞先
事亦縛斬功聞進昭勇大將軍招討使監歸州位
緫管上又移監常德仍招討位緫管上西南夷爲
梗初詔征羅氏鬼國㑹其旣降未至而還後征亦
奚卜薛降之以其王阿利入覲賜衣服弓矢鞍勒
公平生射虎數十一日遇虎一發而踣語其友曰
生虎之髭剔齒疾可巳風㧞之虎怒爪鞾裂頼其
氣息垂盡不能傷足由是人名公者則加殺虎於
姓上至是以國言賜名㧞突㝷詔萬户各解使職
故公罷招討惟以萬戸將眞定新軍省檄戍衡茶
陵耒陽常寧兼督平永寶慶武岡盜馘其跳梁者
二百四十五而伍其汗民責使屯田故來者不失
業公尚氣重諾剛不可以威強屈平章始終相從
西南者見其不可衆直之醉或腰刀行酒平章避
入後閤曰公醉矣戒左右善扶出遇契巳者視意
所欲與之不少愛焉其時諸將或集皆下之無有
位其上者卒以元貞元年乙未冬十有二月七日
年七十五夫人卒以明年夏四月十有七日年七
十七塟以大德之元丁酉于其郷宋邨九男長忠
顯次戍瑞州萬户次鵬翼僉嶺北湖南道提刑按
察司事次眞定萬户皆夫人李出餘皆㓜一女適
常某五男孫長武略將軍丗千户者金符餘㓜六
女孫亦㓜銘曰
詩歌虎臣闞如虓虎不聞㧞鬚視等麀麈以之膽
膂秉旄遐荒宜一西南百年未疆荆州之域連城
數十襄陽武昌岳及江陵長沙桂林取皆以兵餘
郡傳檄反虜起伏介胄九年晝夜弗釋登危摧完
戰必前列荆域底寧移兵夷洞來其降王槃瓠遺
種矢石瘢躬元戎奏功　大帝一聞一官以庸迨其
入覲嘉名天訓乃省在笥華其衣裳又勑尚方叢
矢象房魚服韔弓雕鞍金勒歸馬蹮蹮亦爛其飾
雖古方伯得專征伐錫命之多將不是越憲憲其
勞授報旣多蓋棺龍光遺胤尚荷二長萬夫一千
夫長今代一門三將誰兩矧是萬夫一戍燉煌一
殘闍波鯨海是航雖基公陛亦遐以勩無羞前人
亦曰克丗兩間之堅莫石惟年可磨不磷載銘以傳
　　潁州萬户邸公神道碑　姚燧
公邸姓保定行唐人諱澤字潤之曾祖亨祖義生
考府君諱琮金符緫押眞定大名河間西京保定
洺磁濵棣七州之兵戍睢州以卒公年十一丗將
是軍七年去城亳鹿邑避河流齧移戍潁州城乆
荒棄翦荆以茇隍塹樓堞宫舎民廬皆所經始宋
黥將夏貴夜悉銳攻東南壁公將射士當之大呼
疾戰矢下雨注又虞士氣乆用將奪戒司更促其
漏丙夜伐五鼓敵以爲旦岀竒騎擊不利客也騰
藉崩潰積骸如京創此大治始不輕犯戍是十四年
丗祖即位如故事盡收臣下先朝制書符節故公
金符亦入之官明年制賜還之至元入覲賜錦衣
弓矢鞍勒用兵襄陽將是七州兵半以行太保并
國武宣公時以都元帥鈔鴉山㧞平塞砦功最幕
府賚白金爲兩五十金衣一從城長圍襄陽六年
當十年癸酉乃下明年從太傅伯顔公時以中書
右丞相督大軍南伐至郢初宋遣殿帥范文虎將
兵援襄陽度不得進爲城郢備鎻戰艦江中列礮
于岸遏我舟師下令盪舟黃灣逹藤湖入漢越郢
去從㧞新城沙洋下復師由沙武口入江從戰靑
山磯多所俘馘鄂隨下行省論功行賞賚白銀爲
兩三百明年畱故左丞相阿里海涯時右丞分省
守鄂大師其東從右丞分兵下荆南功進武德將
軍管軍緫管又從攻潭州流矢貫肘汰股裹創復
戰城㧞進顯武將軍明年從攻靜江礮　傷首岑
岑垂絶巳日乃蘇旣㧞從省還湖南其年宋亡陳
宜中挾益衛两王浮海據閩爵人號年規爲興復
倖利之徒在在起應而羅飛張虎周隆尤其梟桀
屠殺長吏刼民爲兵動萬爲羣阻山爲砦以抗官
軍衡永路絶公從鄼平生致三渠禠皮以獻進懷
逺大將軍萬户虎符俾將其軍監郴州位緫管上
至則平郡賊蕭良弼刳兵之餘城中戸纔四百布
檄招徠安集之内則基屋火餘外各復産其郷期
年將倍萬家孔廟尚茅屋擢進士左元龍爲校官
佐其工材俾任興葺稍如平時州界韶酃遏韶宼
不窺宜章而興寧之民效惡酃盜聞宣慰司將調
兵萬人加誅未啓行公衝焉摯金帛即說曰今盜
始起而從徒未繁官軍遽入民懼俘殺必岀逋逃
無所適歸勢與盜合是驅使爲逆也請歸身任致
討許之乃歸召父老豪傑曉曰吾止官軍不使得
暴吾境汝佃民有從亂者不以相坐聽執送余自
贖得五百人惟誅首事二十人餘悉縱還南畒連
三大役始得占城之師人以深蹈死地忿怨無施
所經城市肆行剽奪瀕道居民十室九空六耰種
絶至郴亦然公捕得爲暴數十人械送軍中詰其
部將威令不伸皆市杖之其徒一夕潛遁踰境再
以日本之師責造海艦十五艘度費楮幣爲貫七
十五萬取材有制戢吏侵牟用未能半事巳告集
後以交趾之師賦餽米千石入桂公曰自是入桂
陸行千里負擔之民人勝五斗而止巳二千人爲
擔夫負裝糧者半是行未中道委負而逃可前知
也乃集丁之家謀曰吾將岀家貲責諸縣即桂如
數糴之上不失軍興而下可紓民力何如衆歡呼
稱願他日比貸錢加子來歸公悉還其嬴又請罷
淘坑銀鐫户賦酒醋歳荒發廩而後聞皆良政也
又遷廬州蒙古漢軍萬户郴民耄倪號呼遮畱如
去親戚未至改潁州萬户戍無爲軍至是七路之
兵全集戯下而軍容益盛盗起江東省以公威信
著譽檄公以其軍討之饒信先譬以禍福皆不煩
兵而從宣徽怙惡乃夷萬人於南陵旌德涇縣又
鋤萬人於績溪績溪尤劻勷壁何秧塘山山周十
里峻二百丈省臣以六萬衆攻之數月不能下者
因畱戍徽兼拜都萬户之一軍徽民方安之尋還
無爲省議餘杭勝國故都非得如公老將一軍遏
而閑之綏而安之不可故移戍杭以廿有八年其
歳辛卯夏六月二十有一日卒年六十三平生忠
直沈毅讀書專經左氏春秋故能謀成而事立臨
財不恡施予有積則均之昆弟姻戚其再至潁故
人部曲捐金委帛致殷家及疾或在告計日辭禄
後卒十三年子武德將軍潁州萬戸戍杭元謙紹
介其友劉致持事狀爲書燧曰先公之匶藁藏潁
濵今將舉歸先塋數宜有碑不得君銘恐勲勞不
足以信來丗敢泣血請故銘叙此甞聞國初以二
萬户鎭撫中夏右則劉伯林軍秦左則粘合重山
軍燕顧成則益太尉忠武史公天澤爲眞定河間
濟南東平大名五路萬户於中後強諸侯頗以力
夷惡相下屬皆求各將其軍而千夫之長亦覬得
焉由是萬户布列天下其權雖分然父死子繼兄
終弟及相傳虎節一命三品丗丗不絶則未始變
不若治民治賦之臣者死子孫以門功官自下而
高如升階然所可儕比則國家責以捍侮四方勸
忠而收其死力者豈不至且逺哉觀公造家譬則
爲山嗣睢緫押其覆簣也于時是官未必視長千
夫何以言之從下荆南勞亦夥矣授以緫管得以
千夫之長同禄轉而西南勍敵是膺堅城是臨莫
不賈勇奮其前殳顧以是身干鹵三軍入百死而
一幸生遂長萬夫比德開國大藩諸侯殆成功九
仭者其爲丈夫亦壯烈矣然非憑夫大帝赫怒有
是南國用武之地技安施哉此太史公􁆒蕭曹軰
爲依日月末光隂符所謂天人合發者也三夫人
元配郄氏嚴於持家前卒廿有一年繼配兩王氏
姊娣也前卒十年姊顧爲繼後卒九年三男元謙
以佳公子旣丗虎節好學而文雖居時平營柵部
署器械車馬凛如在敵又識丗務省訟難惑多資
平之次元泰元恒四女適郄長官子璧閻令子齡
鄭元帥子端仁萬户賈榮祖三男孫長禥㓜未名
二女孫銘曰
嗟若邸公初由覉童嗣秉父節睢及鹿邑凡戌十
年強敵尚逖城潁而南地交壤隣黥將未甞時巳
能軍寡謀輕襲大北其羣㑹帝考貢曰是南紀于
何菁茅曠入包匭乃卑丞相百萬烝徒江漢滔滔
鼔枻以浮分徇坤隅置公前驅登陴長沙桂林入
郛大惽小悖剪無稽逋從戰萬里清楚以呉歸撫
其軀矢石遺餘甞曰臣子居則有異移孝爲忠其
道豈二當在父側子職焉恭寸膚之傷䀌心􁄺恫
及身而將三軍獎率鼓鼓以前顚首奚恤維公懋
功其賚何如虎節皇皇雄長萬夫上昭祖考下傳
旄綮子孫其承丗守無止匪直克忠孝疇大斯以
語燾後幾何其慈宜爾有子踵武之踐四十巳聞
愼保垂憲爰發潁匶歸從先丘烈勲于碑貽乆是謀
　　同知廣東宣慰司事王公神道碑　姚燧
三十一年將仕郎同知新州事王弼練服持一書
過燧龍興客舎拜言曰此弼先人懷逺大將軍同
知廣東道宣慰司事岀處大凡與受代所由也中
具歳上戰功自生二十五年丗吾祖長千夫戍膠
州以及至元三十年年五十六六月四日卒廣州
在官三十二年膠州内地無事戰禦自四年用兵
襄陽十三年宋亡與宋臣戰未甞日釋介冑宋亡
至十六年與兩王戰未甞月釋介冑南海平矣與
反虜劇賊戰未甞歳釋介胄合是三者之戰凡廿
七年中十八年三入廣嗚呼勞矣而官巳是命也
今將以某歳月日還塟吾郷霸之大城孟村先塋
得善史者銘其碑我先人將不恨其無聞於地上
且懷德地下也敢以是哀鳴公乃序之曰王氏其
藉大城者不可丗求曾若祖皆失其諱祖令大城
考英故參政張公榮實所將水軍百夫長
丗祖録其從濟江功賜銀符升長千夫李壇反戰
死濟南二子守信守禄公以死事臣子之長故丗
銀符長千夫戍膠州從築夾寨襄陽戰疾力功換
金符登最樊之外郛省旌楮緡百戰江中㫁横江
鐵絙菑楗獲船三十艘㧞樊生致都統徐麟省又
旌楮緡百從今太傅南伐戰㝡郢之柳林署省鎭
撫攻新城沙洋獲船二艘戰夏貴鄂之陽羅獲船
二艘首功三百賜白金二百兩再以都鎭撫從都
元帥府定江西諸州授宣武將軍管軍緫管于時
宋亡其將相更立益衛兩王故廣東不下從破韶
州又敗方安撫廣之石門授明威將軍從擊文天
祥于贑之興國之空坑止其妻子散降其衆略盡
禽前鋒趙時賞帥府改行省從右丞至廣張經略
集戰艦二千海珠寺擊大破之獲其艦百八十斬
首不可級計再授明威將軍衞王死入覲授宣武
將軍虎符還戍廣取葛岸洞崖石砦殱李梓發兵
南安别降林桂芳昆弟新㑹蹙南海軍三千人生
致其帥潘舎人歐將軍僞署置官自王清逺遣馬
帥陸帥徐相襲廣州皆擊破之斬是三人及其軍
千平十數壁歐走如新㑹合黎德德巳集船至七
十艘衆號二十萬其别將呉林以八百艘圍馮村
先是公甞抽工於軍伐材於山不資公帑爲戰艦
三百五十烏船五十載是戰艦德林衆大潰沉死
海洋生致黎德歐王與僞都督丞相兵馬鈐轄廿
四人皆磔之椎其僞符璽召入賜衣服弓矢鞍勒
加懷逺大將軍同知廣東宣慰司事三敗東筦盜
張強三千餘人首功三百歸所掠人畜其主廣盜
少戢其使入覲恐公受代以歸預乞尚書宜畱再
授懷逺大將軍同知廣東道宣慰司事降循盜古
尾郎長樂自宋亡十四年招不能至者版頼勝立
興寧廢縣以宅流民又斬汀盜轉入梅循者鍾明
亮官并呉禽三首而壞其羣最斬盜爲起廿九二
百七十一人今著其尤魁驍者皆隣省連兵頻年
不能加誅必公取之廣之屬州皆山險不可馬至
梯崖縋谷逐索水則乗烏舡游擊之不盡不巳其
爲什爲伍殺人以剽財之倫皆削棄凡是諸盜名
若可易而顧難成功至今有未靖者老將論者曰
丈夫死登陴䧟陣猶足爲名澤及吾妻子今横尸
草竊手與經溝瀆不異亦足羞哉此觀望不屑蔓
盜所以也反究公心忠勞何如廣之屬州若士與
民及聞今代爭狀於宣慰廉訪兩司功其盜弭民
安願畱公使以殿南荒行省擬聞代踰一時而卒
惜也夫人石氏子三人弼也知彰其親者非文不
逺亦旣克子矣餘未名男女孫皆一人㓜銘曰
北海生濵卒堧南溟萬里歸棺低昻絳旌維之南
溟至險不測其北嶺嶠羣盜攸宅嶺嶠何如峻削
劘空羣盜利之自王自公凡在勝國敢曰難令與
今吾元跳踉豪勁公有砧斧腰領汝膏十八年中
無有幸逃或曰公哉始勞襄漢終覆武庚椒洋無
畔不是之書逐盜諄諄大棄録㣲奚示後人曰訖
炎趙遺爾兩孽嘘爾死灰乍然巳熄公與樹功帥
從相從貪人所同公羞有躬維祝融墟實漢南越
大兵艱施小兵弗讋􁛜無賊良公功之私廣人户
知今思永悲白潜昭幽烝太史職載銘不忘有穹
斯石
　　戍守鄧州千户楊公神道碑　姚燧
楊公諱彦珍丗汴之𣏌人曾祖考某祖考某考眞
皆不仕金垂亡也郷里及旁縣豪傑以公質而義
沈而信修幹有力馳馬引強犇走服屬之至有二
萬衆將之來歸授萬户徙河内定興思立戎勞不
樂民治宋將彭義斌侵山東東方諸侯皆壁不岀
北其鋒或聞風景附始將百人從故張蔡公戰淮
北後徐邳兩州勞陞將千夫戰淮南破光廬兩州
及安豐軍戰漢上㧞光化棗陽先登又破信陽軍
戰襄陽走生緫管牛首山斬張太尉鹿門從今中
書平章奥魯公之父破荆南沙市初鄧旣降以歳
荒盡遷其民就食洛西畱軍戍守㑹故中書左丞
劉公來襲戰塔橋古邨黔陂屢北之其後西山逋
民由雕磵故宅岡將趨襄陽率歩騎遮止之假種
牛曰吾在此汝可去父母邦而南邪與故中書平
章游公築楚鐡狗兩堰以灌屯田歳收粟爲石亡
慮若干萬活饑羸爲口亦亡慮若干萬歳甲寅以
平生小大數十戰身被三創老厭苦兵子珪能荷
殳矣請
憲宗朝求嗣巳授副千户得休居十三年以至元
乙丑春正月十有八日卒年七十其月二十有九
日塟州西北十二都之靈德郷蒼龍潭壖夫人同
縣盧氏後公卒之二十五年當至元二十六年歳
己丑年九十不恙珪及其三季秀成玉與男孫十
有六人興祖丗榮欽祖光祖述祖崇祖儀祖遵祖
恊祖繼祖孚祖襲祖康祖恭祖由祖亨祖女孫十
有八人男曾孫五人儼仔侃偁僎女曾孫八人最
三丗子孫曾孫男女巳五十人男婦女夫甥孫猶
不列也朝夕若歳時問安爲壽其前堂宇隘不能
容班之庭下人之望之蔚爲盛門非天章公濳德
昌熾胤裔而何況珪克對前修有光乃爾耶始由
副千户江漢督府版令將突騎千時宋宿兵襄陽
與均掎角臨鄧督府度房有恃而虚别遣將以萬
人襲之反爲均兵遏絶令將所突騎爲援戰分道
口斬其副將杜胡又戰馬嘶山通道出之從史經
略援蜀之開逹兩州戰李義聖耳諸山又戰同波
砦萬石垻晉城寺獲生口五百城母德章以拒合
州又城大軍平以闞廣安軍歸從故中書左丞相
阿术公圍襄陽戰小堰堡南漳鴉及八瓣凌三山
禽解都統樊提轄湖城砦馬軍趙緫管野鵝池劉
緫管肨山問探司王緫管狢子川又禽無名將樊
城戰六年襄陽廼下勞授敦武校尉從中書右丞
相伯顔公越安陸戰新城降黃宣慰阬沙洋邊都
統火死下沔陽攻漢陽先登㧞之戰鄂之陽羅歩
獲船五十五艘遂濟江下鄂又從故中書左丞相
阿里公分兵而西戰荆口降高安撫下岳攻荆南
沙市先登阬之徇地峽州下之郷民多趨險奔施
擇峽屬縣宜都富民言能動衆聽者駱升署爲邑
令追還五千户從圍潭州戰西門鐵垻三先登進
武略將軍千户金符從下衡永全道四州㧞靜江
進宣武將軍緫管虎符下柳西融州徇地海外未
至召還進明威將軍副萬户再遷廣威將軍眞爲
萬户戍襄陽最其受任至今三十三年所援㧞破
阬下名城三十而縣不與禽都統一人緫管三人
斬州副將一人降安撫都統各一人討湖南叛㓂
生降渠首四十五人所全脅從及城㧞而當殱言
之大將而脫者不可以鉅萬計小大之戰七十餘
身被十五創矢分右巨擘洞肩汰股貫踵先登壓
礧而顚血甞口出積是勞勩位踐三品力有可至
數所得爲伐石人獸樹列神道又悼公平生與國
立家之多艱也不銘之碑無以白悠乆自襄走鄧
託筆子燧嗚呼臣之事君猶子事父雖岀蘇武告
李陵之言而千載以爲得然事父敬身事君致身
道固有不悖並行者曾參將死召門弟子啓手足
以示全歸其乎居則又以戰陳無勇爲非孝夫小
而殘形大而隕元至不旋晷孰速戰陳苟於是而
曰吾全歸吾全歸則天下無授命之臣君何頼以
守邦人子惟無事戎行不善將身以死者是誠不
孝而執綏援抱以死固其所也況戰不必創創不
必死與雖死而名日延哉甞讀史氏書見鬪將之
登陴䧟陳折馘搴旗大者百戰小者數十其身所
存鋒鏑遺餘必慷慨感發思有若人者生今之丗
得奮筆大叙其儁功亦志士千古之一快也觀公
父子踴躍金革視身外物再丗一轍庶其人焉惜
吾文之未稱副也銘曰
丗曰文士武弁之易謂勇無謀似而非丗讀人物
志論第英雄英之精秀草木華同雄譬健獸逸羣
振迅天於恒人此與彼吝或卑其全萬邦表貞英
故明智雄則勇能人才文武異用胥附武遏亂略
文太平具亦旣太平忘戰必危猛士赴敵生死斯
須彼文維臣何有是戚執簡之評其可輕岀於鑠
維公郷豪始宗無基於前造大今躬金歷祝斷有
衆二萬來歸
太宗獨河是亂棄民而戎轉鬪淮漢戍鄧空郛招
逋立閈鄧人病飢我徃耕之鄧人聞戒我徃戰夷
丐老而休年宜延夥而止七十玄宅長卧生子如
公亦毅能兵克越蜀荆三十名城金石所創凡十
五嬰虎符以庸鈇鉞專征曰是徴效先人之敎五
鼎三牲不享榮報發其幽光塟令存章庶幾子心
少慰衋傷切雲之碑蛟拏龜負史臣是銘滋乆無
斁
國朝文類卷第六十三
國朝文類卷第六十四
　神道碑
　　鄧州長官趙公神道碑　姚燧
有虞臣相翳佐舜調馴鳥獸賜嬴姓其後費昌去
夏歸商爲湯御孟戯中衍爲大戊御至周造父爲
穆王御服盜驪驊驑緑耳之驥西廵樂而忘歸徐
偃王反復御曰馳千里破徐賜趙城爲趙氏其子
孫散居何望傳次㡬何至公者不可稽然由所記
憶其先家代之繁畤金亡去其郷凢再徙始爲兾
之衡水人又爲蔡之平輿人天興癸巳之棄汳播
蔡也公以善射足力材兼衆難倡義兵數千爲帥
聞天兵圍蔡急城中糧絶乃率部曲發平輿冨室
藏粟負擔疾戰百死突圍上餽召見行闕嘉其忠
勞敕銀符提控復潰圍還保平輿明年甲午金亡
將戯下歩騎數千下宋時襄陽開制閫改信効左
軍統制制閫後厭降將多恐聚此叵測謾爲受犒
欲致盡阮之太尉江海䇿曰且人窮而來歸誅之
不義又吾閫所節度四十五軍半北人今此加誅
則吾軍北人各有心矣徒足啓猜長亂漢北之州
獨鄧近去吾閫程再曰耳北與敵鄰乗彼虚棄未
戍盍遣是衆先之在彼有生降之德在我有復地
之利一舉而得兩者也閫然之别遣路鈐呼延實
將若干千人爲監來戍至則與實不相善益憤前
吾所好相下而顧不容將以計誅又一軍譁譟皆
言制閫不足爲盡力㑹明年乙未十月天兵略地
漢上集將佐南門商戰守冝公扼劒前衆曰始吾
下宋正求活我戯下數千人與若妻孥而制閫欲
一切以計殱之情露而事迫者數矣今幸出戍不
獨任吾别將監之一旦誣以他辠盡無吾噍類覆
掌不難爲也誠不忍與若泯泯膾脯㓂手必歸
皇元後應者斬統領徐海獨辨不可立斷其首以徇
一軍皆呼抃受命馳造實營執以出盟令呼宋兵
投仗脱甲吾不犯若一人盡歸之襄陽如輙肆動
皆誅死實駭汗失常目眙瞠舌撟然不能下頃不
得巳乃親呼其軍如所教者於是皆受命復與將
佐爲約是州生齒十萬今日之事將求生之非固
苦之將思完之非固離之衆曰生完之耳離苦何
爲公曰若既相許矣其無殺人父兄而臣妾其子
女以利貨財與懷復私怨衆又曰不越公命也乃
開門納吾元兵事成終朝肆不變市爲具車馬遣
實令將其軍盡還之襄陽少不怨制閫昔者圖巳
而甘心此軍也居再月
太宗爲太子南征還過教以是城甚近襄陽虞力
孤不能自完且歳荒與均唐三州民徙雒陽之西
三縣鄧治長水均治永寧唐治福昌許公權冝行
省事乃先勞分苦佐乏藥疾翦棘墾萊府寺田廬
於粲一始明年丙申襄樊亦徙雒陽其年公入覲
特賜金符錦衣許出戰督軍入守字民别降銀符
八十金符八以酬從公將佐同力者奏雒西歳又
荒乞歳得大名軍儲米爲石四萬五千陜州鹽爲
斤若干萬以廩餓人制可如是資食二州三年後
歳登乃止辛丑授鄧州長官奏以弟將州兵亦可
而是州兵民始分後十二年祭丑在先朝
今上以太弟之重命故丞相史忠武公經略河南
始屯田漢上張平宋本盡還爲徙鄧均唐襄樊五
州民實南公始復鄧時宋巳築襄樊均皆宿重兵
徙民各歸其州惟是三州還者無所於歸襄樊僑
治州北均僑治西皆倚公爲援南州數十里淪爲
盜區戰外耕内四年之間積糓石七十餘萬丙辰
乞骸骨不報明年疾卒實丁巳春二月十有四日
年六十有一其月二十有四日肇塋州東南之曲
專里以塟自䘮及窆祭哭聲振城野數萬人昔受
公生之死地者公諱祥字天麟魁貌碩躬望之威
如孝親友弟及有地方數百里秉鉞垂符常布衣
韋帶麤冠弊鞍江漢大都督爲言衣冠貴賤章也
何乃爲是過儉下自同庶服邪不恤也與將佐言
公府則吾節度汝不可不嚴名分之守私處則汝
皆少所從起相習者豈可遽修邊幅改度平日也
必齒坐序飲其䟽簡目節直坦與人不疑如此考
贇妣李生子二人長公弟彦即將州兵者大考仔
曽大考康三丗連不仕饒貲樂施夫人霍以賢聞
子一人昭勇大將軍保甲萬戸侃今鎮衢州男孫
三人伯元仲亨叔利女孫四人適耶律弼李友端
劉仲温季㓜槩公之始遭金季年出無受知託援
之臣入無素勛可藉於家奮其孤身百戰前驅積
勞而加數千健武之上亦何壯也且人之才相爲
十百千萬不能齊同以一人當一人爲衆人以一
人絶出千萬人之上是曰俊傑方天定命昭昭而
昧者疑所適歸彼千若萬人犇走爲依求以自全
其受是依者内揆無可出險反正之才豈以一身
貿貿先衆徒死則依人者猶不難於爲人依而受
者也金既隕祚而後將十餘旅之衆下宋其志仁
此人也及宋不察將快其肆毒巳乃北戍鄧州爲
置監將防虞而戎備之其伺釁竊發不保其終何
如也非公謀斷灼知改玉安能轉禍爲福侯食此
州哉然由公而上不仕三世潔實儉勤積累悠長
能散宿居芘後之功既碩既豐而始大興此勢之
必至理之固然者今侃也即基堂之龍盾虎符列
名平宋㓛臣非公作則之報而誰諸孫繼繼脩偉
則是澤也夫豈一再傳而可遽艾之邪後塟三十
有二年至元二十五年戊子侃自衢遣叔利五千
里持衢學官鄭怡所譔行狀走鄧請述墓碑燧哀
其志在揚厲先烈又甞家雒西與我先人居相邇
而游相好也故不終辭銘曰
穰之南東有堂其封下爲平輿趙公幽宫返是之
年周甲子一束髮樹名古人自必翊將衰祚偶方
興時如闘孺子賁獲是支金鼎沉淪提是窮旅曰
犇與國渉漢南騖來戍是州始脱危阽乃棄衆星
日月載瞻甫少康蘇熯螽荐沴徙北就豐于洛之
汭雒凶亦然移粟大名以及還南保甲戰耕與是
州民耄稚十萬形影相附千里徃返厚深之仁崇
阜增川冝是州民戴爲二天朱邑桐郷古弗是過
卜置冡傍萬家且夥有子將軍方爗烈光虎節斯
皇孰曰公亡匪銘伊白匪石安邈我筆載兹後來
者賾
　　山南廉訪副使馮公神道碑　姚燧
公以至元廿八年年五十九九月六日卒宫朝請
大夫山南江北道肅政廉訪副使于襄陽燧遊呉
㑹還過行臺廣陵得訃於故御史中丞魏𥘉所遂
出涕相弔後三年始拜其墓指桓楹誓曰公平生
交友間文惟我怡者它日當銘是爲報子休復亦
已叙所履歴見求因記前卒六年甞叙馬氏三丗
遺文有曰以中議年五十九卒官同知山東西路
轉運使故中順方年六十以同知臨海軍節度使
致事至通議亦以同知集慶軍節度使六十致事
三丗皆止同知亦理之不偶然事之可異者公抵
掌曰若是同知不善吾家耶吾它日有避而不爲
耳今公之壽僅齊中議校所卒官廉副班序正與
轉運節度同知者等六命四丗卒致皆不逾六十
嗚呼造物之迹人果可以意智闚耶中議中順通
議爲髙曽祖諱仲尹子翼璧考中書右部郎中諱
渭丗稱馮孝子公之先諱由通議築松庵崧山曰
崧後更岵字夀卿童子聦警於書博觀彊識賞於
中書忠肅公許妻以季之子闕幘由貧試吏征商
屹屹自飭不盪華墮中統建元時年未壯入掾中
書職奏事曹䇿識沉明得失先事日從丞相造膝
清光右部爲郎自丞相辯章而下皆友諮之父子
並政法制未苛不嫌也人榮耀焉或䜛禁中省曹
多徒顓庸在列庭加汰擢公以風度脩凝敷對有
次畱後一故相長左右幕喜氣排人諸曹讋縮公
不下之故事諸曹岀皆緫管判官獨抑公眞定轉
運經歴換衞輝緫管經歴官承事郎令眞定之無
極事治考最換令洺之曲周狀其簿貪懦黜之圍
襄陽急發民益兵河之北公惟視丁地入中甲者
戸抽一人籍之請託不行苞苴不入形埶富室施
計無所凢竄名它役者皆出僚吏無所姦利其間
江南既一陞奉議大夫僉山南湖北道提刑按察
司事換僉嶺北湖南道提刑按察司事二境皆錯
壤夷蠻人所憚行公冐阻凌歊瘴郷蠱俗上下山
谷至不可馬或轎以杖殆數千里刺舉周治簡削
冗長官吏數百臺臣勞之移近畿甸換河北河南
道提刑按察司僉事官市民物不輙與直責悉還
之罪去官吏三百積没賕賂且三千定霜摧電擊
蠧朽皆折唐之監州諱發其伏逃訟于朝顧列公
實田湖陽三十頃禁殺日殺紆塗乗傳多燒驛薪不
法十餘事詔御史問之無絲髮得抵其誣辠陞朝
請大夫江西湖北道提刑按察副使未代棄歸尋
仍前官換山北遼西道提刑按察副使以疾辭行
臺臣終曰舉職風紀求歸者其私不可釋也擇其
去家近在十舎外者以便之再換山南江北道肅
政廉訪副使命下數日卒僑塟檀溪之東筮仕至
是三十餘年恬忽時榮退易進難數命皆家受之
臨繁處劇暇豫而集遭佳林泉野服珮寳璐鳴琴
賦詩忘反移日觀所號雪崖亦可得其嗜尚巳俸
入盡於及故家之孤􁁪與娯賔購鼎彞書畫故遺
産不盈十金所標襮其閥甚髙跬歩恒以羞親爲
心迨氣息奄奄猶大書松庵墓馮孝子墓雪崖墓
賜休復曰各伐石表之阡亦自喜其善全歸也遺
文千篇晚而筆力逾進辭多雄剛深古卑於文者
不能句求凢再配前夫人楊氏即忠肅公妻者今
夫人王氏其母休復與休復母之兩致其道不知
者不以爲前夫人之生觀行有家爲德如何女温
香㓜三男孫鶴齡龜齡彪齡二女孫皆下殤銘曰
公生自孱見靈竒也葱衡鏘然妙爲辭也人一善
偏己兼之也其藴淵淵介介持也其履平平循循
施也入司奏牋出縣爲也同不俗牽異不離也責
言言宣責事治也憲府所躔吏不欺也風行嶺堧
江之湄也㡬耳順年不云耆也厚夜長眠寤何時
也聞之幅􁆟多舊悲也曰良弓傳子爲箕也揉木
不弦丗業卑也獨公青氊守不移也丗德陶甄不
外師也子于父田播其菑也父材楠楩子構基也
有華蟬嫣冠雙綏也與乃祖肩官醜夷也皆不持
銓衮職禆也豈天爲懸座右巵也不盈其泉斯不
欹也信彼微權馮氏私也滹沱之川浩瀰瀰也苗
胄必賢餘波滋也母折楚篿以筮疑也麗牲有穿
徴銘詩也
　　浙西廉訪副使潘公神道碑　姚燧
公潘姓諱澤字澤民宣德府人府在金惟州曽祖
甞爲州孔目而逸其諱祖禄考得用生行軍萬户
府提控渙及濤與公伯仲氏皆善厚殖其家資公
讀書壯而遊先師魯齋左丞許公之門盡戞故習
而氣質大變養親不違其志事兄愛以敬閨闥有
閑及出門庭卑以下人語恐惴之遇夙無所厚薄
者于塗必謙謹戀嫪令盡所言不峻謝别用太保
劉文貞公薦由從事太府監擢監知事轉貳左藏
庫使出再提舉織染局金符在順天路官承直郎
宣德府則奉訓大夫課皆最陞奉議大夫知弘州
兼諸軍奥魯始有土民以行所學郡旱遍禱其境
百神巳乃詣郭西泉投文祝曰山川之神其所司
者惟在能興雲雨以水下土耳今旱暵如是不能
膏澤之神固已不得其職使州刺有罪幸漏譴于
明天子必將殃之冝止其身吾民何辜横罹斯毒
則爾神又佚罰矣敢恐恐退俟終不得命當自劾
去其夜有光如星騰泉明日大雨爲屋祠龍泉上
自公未至州之南並山風爲灾又爲文禱曰風者
天之號令順四時温燠凄廩之氣發逹遂成萬物
者也時自爲惠反之而巳灾況暴厲無節穴涌谷
起飄翔塵沙偃揠禾稼以病民哉禾民恃以生上
以岀縣官租賦下乃仰以粢盛報事乎明神今使
之貧窘無所於食目其顰苦之顔耳乎愁嘆之聲
神亦安所利之必州刺之是矜其收是慿怒自爾
風灾衰息民頼至今尤究心用獄前政繫疑盜八
人榜掠百至求迹無所公明其非辜皆岀之刼家
訟公故縱無㡬時而盜果得西京械成獄令待命
他郡過治囚號市曰此州之人神明公以爲包拯
復生獨不能相活邪公將召問同列謂冝發卒衛
出吾界而巳讞非吾事也公曰人求直其枉烏可
陽爲充耳不聞卒問之蓋太原民輸稅西京慮倉
吏不以時受入鈔貴家奴令代其輸既如約矣奴
與僞爲鈔者友陽悔之有我善鈔而歸所僞爲我
急其得不詳視也出而用之而事始露有司鍜成
之謂我利賤而買之僞爲首當以見知法公列上
之竟雪其誣而抵奴與僞爲者法賦州市牛公懲
他郡驅牛至官擇可受直聽命旬浹犇走煩勞廢
其穡事令持價即郷民自爲市吏無所姦利駔儈
亦不得上下其直轉知興中州入爲監察御史刑
部主事恃當國臣知多行不法察院召按不能致
公從卒至部捕之一訊而貪墨皆出論如律轉僉
山北遼東道提刑按察司事治有田民殺其主者
獄巳結矣公詳讞之則其妻與所私夫爲之乃昭
田民當二人法又有訟爲豪室奴其一家十七人
有司觀顧數年不能正公以凢今鬻人皆畫男女
左右食指横理於劵爲信以其踈宻判人短長壯
少與獄辭同其索劵視中有年十三兒指理如成
人公曰僞敗在此爲召郡兒年十三十人以符其
指皆宻不合豪室遂屈毀劵民之或言髙麗王有
逆意集將吏將徙故都詔近臣偕公即治公以王
今尚主王設舉事主安不知知安不上變聞而噎
嘿以從他臣治獄希意深鷙求竟公獨輕平主果
馳使明王無有事從中變制使多得罪獨還公憲
尋入都事御史臺剖白群疑商訂時才自其口岀
人所畏縮皆身任爲無少顧讓然不專己博咨之
人甞曰君子小人喜以朋從觀受薦何人得過半
矣又致察其間有失而不中哉今曰必吾所織則
識有盡不足於列職中外況未必盡賢人曰可者
審可不必囿以資格故評臺臣者皆曰自公都事
察院監司一時翕翕勝職最衆出爲江北淮西道
提刑按察副使按宣慰家兒怙勢抑買民物不償
直與償而不滿者皆比贜論後改提刑按察爲肅
政廉訪轉江南浙西道肅政廉訪副使方分司杭
州以至元壬辰秋七月一日卒年五十五仲氏子
希善希逹五千里輿柩歸郷明年八月始塟先域
夫人任也三男希大希成希安大成皆前卒希永
他室李出三女適任徐張氏皆士族公既貴矣進
伯氏子希明事
裕宗於東宫今出知隰州後塟二年伯氏懼公平
昔之善泯其不聞乃身入山敦工伐石求其同門
友袐書少監楊桓狀其事俾燧銘之碑燧曰公之
爲人桓爲行實文何尚焉念今之丗子弟爲父兄
求託金石爲傳者或多有之如提控以兄能反復
致意其季者纔獨一人嗚呼豈不若是不足爲愛
敬報歟銘曰
維公生資粹其民彞加及先師北靣事之仁義微
辭道德盛儀日耳以闚如垣厚基増崇其卑如田
有鎡多稼離離尊聞行知始由家推慈孝㓜耆閨
闥枲絲秩秩其冝出焉郡治視民如兒調均賦夷
仁柔膚肌何有創罷其穰其祈山川百祇如指以
頥雨渥風衰誠之格思罪入髠耏有少枉疑猶已
渇飢不身之私竭蹷解纍必出是期發摘吏欺大
法小笞戢威顔眉衣繡斧持遼浙江涯皆所徃釐
在在歌思曰到逺而如何數竒中塗其萎識不識
悲中郎諸碑泰無媿爲斯銘如斯琢石以垂信夫
他時
　　故宋太常少卿陳公神道碑　姚燧
大德戊戍燧舟遊湖湘而陳公元凱方持憲節使
湖之南既求追撰妣夫人李氏埋銘爲粗叙陳姚
同爲有虞遺裔矣後五年燧持憲節使江之東而
公以緫管來莅建康馳書請曰吾八世祖宋太常
少卿公以治平二年卒塟洛陽其後子孫以官爲
家死不返塟顧於太常墓失其地所曽祖少中公
訪而得之筆地之名與距城㡬何里歩以詔後昆
志亦懃哉㑹荐離大兵終無有能至者七十餘年
矣元凱始成其志如所筆發墓驗之果得范公鎭
所撰誌銘摹以蠟帋副吾家乗願爲銘樹石以表
墓道燧受讀之其先潁川人唐遷于京兆廣明中
違亂于蜀家眉之青神其可系者瓊生延禄延禄
生贈兵部侍郎顯忠兵部生希亮即太常公太常
生京東轉運使忱轉運生簡州司士參軍揮司士
生金儒林郎灝儒林生國子監氶克基國子生耀
州三白渠規措使仲謙規措生皇東平勸農使膺
農使生嘉議大夫建康路緫管兼管内勸農事則
元凱也子敬立最之凢十二丗聞者慨息以爲非
清風素望之門孰能完有家乗得其傳次如是之
多哉燧曰是足爲多乎哉苟推其丗德而上之之
十二丗者又十二丗而一耳甞讀太史公書至其
叙傳於司馬氏受姓所從上起顓頊子孫官居功
烈文辭下及其身而止豈顯親者不嫌自明冝然
耶故燧例之由譜姚氏亦逺本曰黃帝生昌意昌
意生髙陽是爲顓頊顓頊生窮蟬窮蟬生敬康敬
康生橋牛橋牛生瞽叟瞽叟妻握登見大虹意感
而生舜姚墟故姚姓舜三妃堯二女娥皇無子女
英生商均一妃癸比生二女宵明燭光禹受舜天
下封商均虞城以奉先祀服其服禮樂如之以客
見天子示不敢臣傳夏歴商三十二丗書可見者
虞思箕伯直柄虞遂伯戯五丗耳至虞閼父爲周
陶正武王頼其利器用妻以元女太姬生满賜嬀
姓而封諸陳以備三恪是爲胡公胡公卒子申公
犀立申公卒弟相公臯羊立相公卒子釐公孝立
釐公卒子孝公突立孝公卒子愼公圉戎立愼公
卒子夷公說立夷公卒弟平公爕立平公卒弟文
公圉立文公卒長子桓公鮑立桓公卒弟五父佗
其母蔡女故蔡人殺太子免而立佗生子完周太
史過陳使以周易筮之遇觀之否是爲觀國之光
利用賔于王此其代陳有國乎不在此其在異國
非此其身在其子孫若在異國必姜姓姜太岳之
後山岳則配天物莫能两大陳衰此其昌乎佗取
蔡女數如蔡太子免之三弟躍林杵臼共令蔡人
誘殺佗而立躍是爲厲公厲公卒弟莊公林立莊
公卒弟宣公杵臼立殺其太子禦㓂完與禦㓂相
愛恐禍奔齊桓公使爲工正齊懿仲欲妻完卜之
占曰是爲鳯凰于飛和鳴鏘鏘有嬀之後將育于
姜五丗其昌並于正卿八丗之後莫之與京卒妻
完以陳字爲田氏聲之近也或曰食采田完謚敬
仲生田穉孟夷孟夷生湣孟荘孟莊生文子湏無
文子生桓子無宇桓子生武子開與釐子乞釐子
生成子恒及楚滅陳而恒得政於齊生襄子盤襄
子生莊子白莊子生太公和遷齊康公貸於海上
食一城太公㑹魏文侯於濁澤請天子求爲諸侯
天子命之是爲田齊太公卒子桓公午立桓公卒
子威王因齊立威王卒子宣王辟彊立宣王卒子
湣王地立燕齊楚三晉合謀各出銳師伐齊敗之
濟西燕將樂毅盡取齊寳藏器湣王岀亡及莒楚
將淖齒殺之莒人立其子法章是爲襄王田單大
敗燕軍迎襄王入臨淄齊故地盡復爲齊襄王卒
子建立秦始皇帝兼天下滅齊虜王建遷之共自
商均國虞至是千九百六十三年矣此吾姚與陳
始同爲虞中同爲嬀卒同爲田之未分者後建三
子桓稱王氏軫稱陳氏而不及昇豈昇仍氏田耶
自是田或多失傳次王莽自以桓裔追封完爲敬
王以田豐爲丗睦侯奉敬王後莽死豐子恢辟亂
過江居呉興改姓嬀五丗孫敷復改姓姚惟陳可
以丗求軫生秦東陽令史嬰嬰生成安君餘餘生
軌軌生審審生安安生恒恒生願願生四子清察
齊尚齊生源源三子寔崱邃寔字仲弓後漢大將
軍掾属文範先生六子紀䕫洽諶休光諶字秀方
獻文先生生青州刺史忠二子佐和佐二子準徽
準字道基晉太尉黃陵元公生伯眕建興中渡江
居曲阿新豐湖生匡二子赤松丗逹丗逹長城令
徙居長城下若里生丞相掾康康生盱眙太守英
英生尚書郎公弼公弼生歩兵校尉鼎鼎生散騎
侍郎髙髙生懷安令詠詠生安成太守猛猛生太
常卿道巨道巨生文讃文讃三子談先覇先休先
談先梁東宫直閣將軍義興昭烈公覇先代梁猶
以姓號國曰陳謚武談先子曇倩繼立謚文子伯
宗繼立崩文弟曇頊繼立謚宣傳子叔寳亡陳凡
五陳三十二年叔寳四子莊弘徽某某㑹稽郡司
馬司馬生某晉陵郡司功參軍司功生兼右補闕
翰林學士翰林三子監察御史當大理評事萇袐
書少監京少監以從子鹽官令褒繼鹽官生髙安
丞灌髙安二子伯宣伯黨伯宣著作郎生旺旺生
機伯黨生元史元史生徽温州司户參軍其自軫
至機三十九丗晜弟列者止書其傳然自廣明至
治平實百八十七年以三十年一易丗率之爲六
丗太常而上四丗其不可推知者二丗耳鳴呼籍
載以來不隕其丗德者惟獨一門吾姚氏則自梁
髙平令可系而至今者廿有六丗其上則或絶或
續匹夫之家其可少覬哉嗚呼亦有甚可感者古
人爲誌納之壤下必載其丗次官勲實用備或丗
變時遷人有竊發知爲何代大賢君子揜之不忍
及其匶焉𥘉不預爲裔孫克念其祖求徴而謀也
今元凱悼陳氏入蜀中微太常公始震而耀之亦
其家之鼻祖也故既發視玄石而得其眞大封樹
之碑表墳道刻石人獸如其始窆於三易代八丗
之後亦古未聞者故燧感之且敬焉推吾逺本三
千歳之上皆有稽於竹帛者詳次授之非足止慰
元凱於生死而有知亦必曰吾同姓表章及此其
庶㡬乎孝子不匱永錫爾類者邪因爲楚人之辭
歳時上冡使歌以祀其言曰
峻南峙兮崧髙阻西騖兮函崤趾北邙兮坡陀壖
洛水兮波滔滔堂封兮偃斧古爲藏兮㡬何所既
夷兮巳焉有不夷兮疇焉主將帝私兮之家俾鬼
護兮神訶待裔孫兮爲告頼玄石兮不磨維裔孫
兮思愼其守不忍嘿兮求牛馬走曰先志兮其成
庶階兹兮來胤可究余亦虞兮遺苗匪妄胄兮華
遥其統緒兮可尋具方冊兮昭昭年數千兮丗踰
百生民祖兮或㡬及豈伊神明之後兮不與他族
而中絶于何孟氏一言遽必五丗而斬君子之澤
坐令自今讀其書兮亦取二三武成之䇿重曰徃
者兮垂芳來者兮是望勿替兮休聲與嬀水兮齊
悠長
　　故提舉太原監使司徐君神道碑　姚燧
至大三年中奉大夫僉樞宻院事徐毅慼言於燧
吾先人以雅善故御史中丞王博文當其爲河東
山西提刑丐銘先祖提舉府君墓碣中丞不讓而
援翰昔毅與子甞受業太傅許文正公於胄學爲
同門今子長翰林毅僉宥宻爲同朝吾先人於中
丞無是也又子亦識吾先人古所謂知死知生者
兼有之其遺善可筆以示雲仍者非子誰頼哉乃
序之曰君諱德舉字進之曽祖澤妣郭祖閏妣郅
丗農平陽趙城以本冨聞石明里考玉材武爲皇
帥府提控提領崞縣岢嵐州長官後馬公行刑部
奏提舉河東南路常平倉妣夫人髙以歳丙戍生
公數歳撫而謂曰是吾父登金詞科令岐山出也
身教之書及長又資使學仕俾歳偕計吏趨龍庭
甚爲參尚書省議樂齊賢馬文玉二人者知擢以
爲掾已未遣迎
丗祖於江北陽邏且徴兵山之東西中統壬戍省
調平陽路轉運司經歴以妣夫人憂去官後六年
又居考提舉府君憂安西王國秦凢河東河南山
之南與陜西食解池鹽地皆置使督其賦入悉輸
王府以君爲太原舊由其地多鹵民盜煮食有司
雖宻其禁犯者終不衰止而賦日益不登遂弛其
禁聽民煮食惟戸責輸賦漕司行習乆矣至是都
漕欲變其法復轉鹽鬻民君以爲若然是驅是邦
人納罪罟也若仍㢮其禁惟衆遣吏廵迾不使賤
估盜販出境而加賦其舊三之一焉民便安之而
績亦最陞提舉棄而不仕其平生履歴巳此不可
謂逹而名傍聞四方士夫從之游公侯用其言而
人亦樂以急難見求者在夫重諾而趍義負氣而
尚俠其事如李璮將爲亂自益都傳檄求臣叛王
而平陽緫管李毅不思移丈太原爲忻之監州阿
入赤所發故兩緫管皆誅論毅子青童尚孩坐徒
遼海君哀之帥毅家僮訟之宥宻以爲　祖宗之法
父子罪不相及且昔檄事青童何知與禍至兹甚
非昭代罪人不孥之㫖宥宻遂奏還之今戍西川
長萬夫襄陽既下之明年將平宋詔籍中户爲兵
民甚駭愕至有自戕求脫者緫管烏禔患之迫君
詣宥宻受其成法得於三户抽一遂懷檄歸虞吏
爲姦敎侯取籍閉府幕道院身自差第三户優劣
優者爲兵劣資其力令出人稱爲平有泣謝者初
丗祖征雲南師未及境書遣三使諭招王人者言
祖宗之法殺詔使者城拔必屠萬一蠻夷怙惡或
賊殺臣願無以臣而使是城噍無遺類至則彼以
爲誕皆磔之懸尸於樹大師既至求其首或謂投
洱水中遣漁人網取無所得火其骨函送三家復
其門徭田租中一人秦州士子王姓分蠻口數十
於州俟其子壯付之後三十年當歳丙戍詔西省
臣訪求其家在亡蠻口巳爲郡豪張某者冐有王
氏子顧受其人傭直君言之憲府坐郡豪以罔受
上恩官吏見知蔽匿者皆罪黜而還正其口王氏
子民奴有嚴姓者主利多直鬻其六七男女於商
胡君憤然曰奴有男女若是衆多則知頼其爲力
也乆忍重奴商胡分鬻他地哉白其府曰主既有
名郡籍則奴亦郡民烏可不告所由而輙鬻之縱
不損吾户數實損吾口府是其言行已數舎遂追
還之代贖爲民猶其外者至語其家衣止大布大
帛食無兼味飲酒不數龠事繼妣石有孝譽分田
以恤女弟孀居爲子擇師俾齒胄學其知親賢又
如何也恒言以飭諸子曰立身本學治生本力穡
儉勤羡以周匱急無多積以自災取友不可苟合
勢利臧獲乆故既火其劵多至千指自今事汝乆
者其縱民之當不恙時伐石爲槨穴地倍常有半
曰他日無厚藏明器用陶無法流俗侈靡崇事浮
屠以大德癸夘八月六日卒年七十有八九月廿
有八日塟石明里先塋以前卒廿有一年元配同
里毅母盧夫人祔置毅爲治書廉使風紀中外刑
曹惟觀今爲内緫六師外制諸軍逺及萬里爲贈
祖玉嘉議大夫上輕車都尉平陽郡侯妣髙侯太
夫人考德舉太原鹽使司提舉贈中奉大夫護軍
平陽郡公妣盧妣邢皆公太夫人非文賢而能之
乎繼妣邢夫人生糓杸轂􁅄濟杸宿衞成廟轂椽
河東憲司糓大都永濟倉使與㲄濟皆不禄女歸
江南諸道行御史臺治書裴居安男孫四人女孫
四人銘曰
嗟古君子許友以死非父母存曽不有巳後丗不
然輕合權輿橈酒以金矢死不渝小棘見告聞巳
掩耳大而去之逺若讐恥允義徐君閔其故侯丗
業塗地而身亦劉童子何知亦遐以置曰是聖代
開罰及嗣教訟于庭萬里還之俾克再家䖍秉將
戯民有不幸爲勢壓抑無待籲求我則徃直謂爲
非俠力善砥名謂之爲俠不蹈難行其居而家井
有條理施以裕人自奉則菲伊誰無子無不欲賢
師匪其人學則滯偏俾毅齒胄從許文正耳其嘉
言目其善行故岀用丗尊聞行知爲民所望宥宻
賛毗不昌其身而昌爾後逾信百年種德始茂子
貴而碑令甲得爲可恃以傳太史友辭
國朝文類卷第六十四
國朝文類卷第六十五
神道碑
　　平章政事廉文正王神道碑　元明善
丗祖皇帝克肖天徳克承帝命一天下而國環四
海而家時則有三五臣同徳佐命恒陽王其烈烈
者歟藴經國之學展命丗之才剛明正大清脩峻
潔所處而經權合所趨而事庸立西定秦隴東靖
齊魯北安遼碣南撫荆湖在中書六年大經大法
大忠大直巍巍焉邁前王之佐巖巖焉爲後哲之
師聖賢際㑹道義交孚豐功鉅業光耀金石烏虖
偉哉王姓廉氏諱希憲字善甫北庭人考諱布魯
凱雅從回鶻國主歸聖朝官至眞定順徳諸路宣
慰使贈儀同三司大司徒追封魏國公謚孝懿妣
石抹氏追封魏國夫人司徒十三男子魏國之男
曰希閔正奉大夫蘄黃等路宣慰使次即王王生
司徒拜廉訪使之命顧曰兒適承慶宜以官氏遂
廉姓王自蚤歳巳見偉度魏國延明師教之以經
輙掇其要言試諸行事年十九宿衞
丗祖王邸一日問王所懐何書對曰孟子又問大
指對曰陳王道明義利不忍一牛恩充四海　上善
之甞呼王廉孟子從征雲南師還畱爲亰兆宣撫
使關中時爲　丗祖分地西措隴蜀雜以羌戎號
爲獷俗摧强破姦纎弱起植利頼所及無顧忌焉
薦大儒許公衡提舉儒學辟智仲可參綜府事扁
所居堂曰止善公退即與諸儒講求事君立身大
義評品古今人物是非得失焚香鼓琴夜分乃息
時戎車日駕邊需繹騷惟以養民爲本餉餽亦給
有一大駔貸母錢予人徴子數倍王曰歳月雖乆
子止侔母後遂著爲令詔儒而隷者聽贖京兆諸
豪不肯奉詔王悉良之或粗識字義者即予錢使
著儒版未㡬宣撫司罷從　丗祖伐宋下鄂城命
王入籍府庫出率百餘儒生伏謁軍門　上指庭
實曰恣汝所取王但取一墨因請軍士所俘儒生
以官錢購之脫五百人隷　憲宗崩於合州
丗祖班師王首陳大計曰殿下　太祖諸孫　先帝
母弟旗指六詔群蠻耆定師今入宋鄂城即下天
道人心所嚮可識且收攬英賢政爲今日神器所
属非殿下而誰王奏曰聞劉太平霍魯海復至陜
西渾都海騎兵四萬大駐六盤征南之師散屯秦
蜀太平挾才而姦素附阿里勃哥憚主烕明紏惑
群情㨿險致死殆將不利即命趙良弼假事徃覘
以報初　憲宗南征以季弟阿里勃哥畱守至是
發河朔民爲兵將與上爭王旋奏罷所發宗王塔
察兒東諸侯之長也　上欲好之難其所使王請
行既饗語及渡江王大稱　上之威德勞烈乃曰大
王屬尊義重發言推戴誰敢不恊宗王恱從還奏
所語　上驚曰顧乃大事何爾輕脫對曰臣書謂
時然後言臣察其㡬言入其誠爾趙良弼來奏悉
如王筭難猶未作也歳庚申春　上至開平諸王
宗戚咸㑹塔察兒率先勸進王奏曰阿里勃哥挾
居守之權鬼奪其鑑或竊位號令至違從順逆立
判若早承大統詔告天下彼或顧望我有辭矣機
㑹之乗不容髮間　上良乆曰吾意決矣翼日登
大寶位建元中統王奏封髙麗丗子倎爲髙麗國
王還之其國奏遣郝經使宋詔宋主息兵講好
上慮關右難作命王宣撫陜西四川道劉太平霍
魯海聞王當來急傳先入京兆王遲二日至宣即
位詔人情稍定遣使詔六盤渾都海殺所遣使馳
召成都帥宻里霍者青居帥乞台不花約劉太平
霍都海内應王得急報夜集僚屬議王曰今日之
事吾請任之脫問專擅罪不若及乃遣萬户劉黑
馬等掩捕劉霍其黨皆衷甲待約捕至鬪而就縛
罵太平後事遣萬户劉黒馬誅宻里霍者緫帥汪
惟正誅乞台不花佩同僉緫帥汪惟良金虎符銀
印將其兵進討惟良辭非朝命王曰身承宻㫖君
第了國事巳馳奏矣予其軍銀萬五千兩别發諸
軍四千命八椿將之戒八椿曰君所將烏合未經
撫循六盤精兵愼勿輕鬪鳴爾金鼓大張聲勢使
之不東吾事濟矣兩軍既行濬隍完城儲材聚糧
爲城守計赦至近郊王曰劉霍在獄是何可宥尸
諸康衢然後出迓王乃上奏曰停赦殺賊擅發諸
軍專將惟良臣罪當死謹籍家貲以竢嚴命
上曰書生貴權政謂此也詔曰朕委卿專制一方
事當從權毋滯文法坐失機冝佩卿金虎符節制
諸軍别降制書虎符授汪惟良八椿遣其子執一
人來獻曰方受六盤重賞及械繫其黨五十人乾
州請誅之王曰渾都海西而不東吾知其無能爲
也悉殺此曹徒携衆心因其怖死釋罪籍力乃送
二人于京師餘皆縱去面誨八椿之子使曉其父
果得此軍之用八椿振旅躡渾都海軍後阿覽答
兒爲阿里勃哥曰和林師來與渾都海合于甘州
朝議欲棄兩川退保興元王上奏曰四川方寧糧
餉已足無故自廢成功後悔爲晚乃不棄兩川進
拜中書右丞行秦蜀省事渾覽兵既合遂東王師
前驅不利既而汪帥八椿軍㑹諸侯兵力戰獲阿
覽荅兒渾都海首梟之京兆市三日諸軍退屯便
地王上奏　上曰大丈夫事也拜平章政事賜甲
第一區王時年始三十奏四川降民散處山谷請
禁我軍毋虜掠違者罪及其帥諸敗易生口者罪
之由是降者如歸獲知資州張炳震統制王政辭
有老親王使持書與宋四川制置使余玠俾知天
命玠得書歛守疆界不敢妄動鞏昌帥上鎭戎州
叛者四百人王但誅其首惡五人餘悉原釋詔還
朝入中書參政商挺馳奏略曰秦蜀重鎭非廉相
不可詔歸王東川帥欽察誣閬州降將楊大淵反
王手書與大淵開誠撫慰大淵感泣軍府乃安瀘
州降將劉整囚我叛人數百軍吏請誅以戒王曰
力屈而降豈其心哉奏而免之導整入覲手書宰
臣使整有所觀感恩浹其心當得死力王移書管
安撫程都綂張叙州曰汝家今在成都令所可供
億優厚無他慮也聽程都綂子鵬飛歸省於是恩
及宋人矣詔括京兆諸郡馬牛以濟河西王奏曰
關中兵亂凋瘵已極歲賦不充尚堪此役奏入特
復二年馬牛免括其年自春渉夏大旱王歩禱終
南其夕大兩司徒請朝奏曰臣子希憲誤蒙獎拔
恩過其分且事多專制輙恐開後釁上曰朕欲
大用希憲乆矣第以西南事重難於代者朕自知
之卿勿疑懼詔入中書平章事王以天下自任乃
振舉綱紀綜覈名實汰黜浮濫抑逐僥倖首議行
遷轉法㑹魏國薨王力行䘮禮氷不入口者三日
每慟嘔血毀瘠㡬至滅性既塟籍草枕塊必於終
制諸相徃起未至廬所聞其哭聲之哀不忍言而
退爲詔奪情至元改元進榮禄大夫明年行省事
山東省併州縣黜陟官吏承制行事東諸侯聳懼
聽命其爲民害者登與除之爲民利者登與興之
凢兩閱月召還俄司徒薨力請終制　上不聽強
起之墨衰即事自王居憂中書滯事千數　上曰
其畱希憲決之大都未及旬浹剖析如流事聞曰
相巳得人朕復何憂車駕還幸左丞相史公天澤
顧諸相歎曰廉相方爾振理機要天下頼之我輩
既回殆將沮撓遷轉法行五品以上宣授六品以
下敕授罷天下丗官諸路歳貢經明行修長於吏
治者各一人中貴人傳㫖朝堂云云王曰小臣預
政此其漸也當中覆之覆奏上抶中貴人阿合馬
領左右部俄其黨自相攻擊詔中書鞠實王窮詰
其罪奏杖阿合馬罷其所領　上諭王曰吏弛法
而貪民廢業而流工不給用財不贍費先朝甞已
戚矣自相卿等朕無此戚王對曰陛下聖猶堯舜
臣等未能以臯契之道賛輔治化以致雍熈慙對
天顔今日小康未足多也　上因論及魏徴王對
曰忠臣良臣何代無之顧人主用與不用爾言者
訟史丞相子姪布列中外威權太盛乆將難制詔
王罷丞相政事待鞠王奏曰知天澤深者無踰
陛下粤自潜藩多經任使將兵牧民悉著治效以其
可屬大任固使丞兹相位小人雖實有言陛下察
其心跡果有跋扈不臣者乎今信臣故臣得預此
㫖他日一人訟臣臣亦入於疑矣臣等承乏政府
上之疑信若是何敢自保天澤既罷亦當罷臣
上曰卿姑去明日召王曰昨思之天澤無對訟者
有訟西川帥欽察罪者　上勅中書急發使誅之
明日王覆奏　上怒曰尚爾遲回對曰欽察大帥
以一人之言𬒳誅西川必駭逮之至此與訟者庭
對暴其罪於天下可也　上曰其遣能者按問既
而無一實欽察得免王奏議上前讜論直陳無少
回借　上曰汝昔事朕王邸猶或容受爲天子臣
乃爾木强邪王對曰王府事輕爲天子論天下事
一或靣從天下將受其害非不自愛也奏立御史
臺諸道設提刑按察司阿合馬復緫財利中沮其
事有曰衆務責成緫府金糓任之運司按察撓亂
何由集事王曰立臺察遵古制内察姦宄外紏貪
汚肅清朝綱訪求民瘼禆益國政無大此官如君
所言必使群邪舞法賄賂公行事乃集邪其語遂
塞匿賛馬丁者甞用事先朝以告者𬒳執㑹詔釋
大都囚上還告者復訴　上怒召畱相詰之王取
堂案視無所署補之入對顧堂吏曰脫天威不測
豈可幸無已署而免王前對以奉詔　上曰詔併
釋匿賛馬丁邪王曰不釋匿賛馬丁亦未甞有詔
上愈怒曰於汝書此當何罪王曰陛下以此爲罪
第當罷相遂罷至元七年也王杜門養德談經講
道課試諸子然食頃不忘朝廷一事便民則喜見
顔間一令害人則戚不能寐　上甞問希憲家居
何爲左右以讀書對　上曰讀書固朕所敎讀之
不肯見用何多讀爲阿合馬䜛曰日與妻帑燕樂
爾上色變曰希憲清貧何從燕設右丞相安童
奏王行省河西　上曰河西諸王列地希憲執法
於朕意無所曲從豈聽宗王語者疾作　上遣御
醫三人診視或言須沙糖作飲良時最艱得王弟
求諸阿合馬與之二斤且致宻意王推著地曰使
此物果能活人吾終不以姦人所遺愈疾也
上聞特賜三斤先以嗣國王條輦哥行省鎮遼霫
東人有言王疾稍愈上命王徃肩輿入辭朝廷大
議朕將與之論決賜坐　上曰昔在先朝卿先事
知㡬毎慰朕以帝道及鄂陼班師婁述天命朕心
不忘丞相卿實當爲顧自退託爾遼霫户不數萬
政以諸王國壻分地所在居者行者聮絡旁午明
者見徃知來察微燭著塔察兒諸王素知卿能命
卿徃者當識此意王至北京問民所苦皆曰有西
域人自稱駙馬營於城外逮繫富家誣其祖父甞
貸子錢訊之使償無所於訴旦日持牒告王即遣
吏逮駙馬者其人怒馬而來直入省堂徑坐榻上
王令曵下跪而詰之曰制無私獄汝何人敢爾繫
民其械繫之哀禱請命國王亦爲之言稍寛待對
一夕㧞營遁去塔察兒使者傳㫖國王立聽王坐
自如曰大臣無爲諸王起也使者還語其王曰朝
廷大臣彼無違禮也詔國王歸國王獨行省事朝
廷發寶鈔市馬六千五百主遣市東州盡所發鈔
得羨馬千三百王曰上之則類自衒其以馬依元
直予他郡也郡馬不入數害及其民終不忍分彼
此也長公主及國壻入朝縱獵郊原發民牛車載
其所獲徴求湏索其費至鈔萬五千貫王讌公主
從者怨食不及王曰我天子宰相非汝庖者國壻
怒起王隨之曰駙馬縱獵原禽非國務也費民財
不貲我已馳奏矣國壻愕然入語公主公主出飲
王酒曰從者煩民我不知也請出鈔數償民幸公
止使者自後貴人過者皆不敢縱王師渡江下江
州急召王入朝㑹右丞阿里海牙下江陵圖其地
形上之請曰荆州西距梁益南控交廣㨿江淮上
游誠爲要地非朝廷重臣開大府以鎭之未足綏
新附來逺人　上夜召王賜坐曰荆南入我版籍彼
新附者感恩忘苦未來者懐化效順宋知我朝有
臣如此亦足以降其心也南土濕下於卿疾非宜
今以大事託卿卿不辭賜卿以其入食畱者馬五
十疋給從者王對曰臣每懼識度淺簿不能仰荷
重寄何敢辭疾力請不受新賜詔荆湖行省承制
官三品以下刻印版授奏入制出王暑行至鎭戢
諸軍毋擅離部闢城門勿譏徃來㢮燈火之禁通
商販之塗館傳豐潔邸舎相望弭虣止虐掩骼埋
胔鬻孥者罪之殺俘者坐之文武効力小大恊心
材者官之不間新故王一以清簡自居安輯爲務
號令施惠如旱而雨谿巖耄倪人與王對㵼滀水
于江得田數百萬畒聽民耕佃三年半征取沙市
失收米二十萬斛足二歳用俄公安饑發之以振
王曰民粗安矣風教不可後也乃大興學旦日親
至校官講授以倡他郡撤官屋以復竹林書院子
書萬四千卷學者日盛王既不納諸人贄金見老
輙獻所俘男女王即受之聽其歸完歸者感德自
稱㢘民云王或疾士民群走僧寺道館爲王祈福
語及必額手叩齒祝曰願我公永長我人政化大
行聲及四逺思播田揚二氏負固不下遣使納欵
重慶趙定應堅守耻降遣使納欵王語二使曰歸
語爾主速歸所隷以全民命我已馳奏　天子詔安
爾土矣奏上　上曰國家不用兵得地未之見也
希憲坐致數千里外之堅城勁士其仁政爲何如
也賜西域善藥髙昌蒲桃酒寶慶武岡益陽安化
善化寧郷諸城籍編民冒圍納欵王移文其省使
安全之鎭逺谿洞蠻酋以其樂工四十餘人重譯
來至曰願奏土風於天子之庭王曰而軰獨無父
母妻子乎驅迫而來豈其心哉且天子仁聖不重
夷音皆泣拜而回關譏得江陵人私書不敢發封
樞宻臣發之　上前其語曰歸附之初人無生意
大元皇帝命廉相出鎭荆湖豈惟人漸德化草木昆
蟲咸被澤矣　上歎曰希憲不嗜殺人故能至此
王疾日劇僉樞宻院事董文忠奏曰江陵濕熱柰
希憲沈痾何　上即召還荆南人聞王當去皆號
泣隨之擁所乗車不得行王慰喻再四乃拜哭而
别大者繪象建祠小者書版瞻禮王囊橐蕭然琴
書自隨朝于上都詔館於華嚴寺酒人饍夫日勅
供餽三語太常田忠良曰上都　聖上龍飛國家根
本近日火延龍岡居民常事無令雜學小生妄談風
水惑動　上意未㡬宰相果與南士數軰廷辯遷
都田奏王言　上曰希憲大病念亦及此邪南士
之議遂寑詔徵名醫王仲明于揚州未見行意士
大夫責之曰君術固妙其能已億兆人之疾乎蒼
生懸望㢘公復相乆矣能起㢘公是惠及天下也
仲眀乃至進其良劑能杖而起　上喜召入曰聞
卿比得良醫日俟痊復王對曰醫持善藥治臣沉
疾苟能戒謹誠如聖喻稍爾肆情終將不療蓋以
醫諌也　上曰卿從㡬人對曰惟一弟扶賛
上笑曰儒習不少變邪命近侍舉御前白金賜王
爲兩五千敕中書賜鈔萬貫曰賞卿清白也議立
門下省　上曰首宫何稱曰侍中非希憲不可遣
近臣諭㫖曰鞍馬之任不以勞卿乗軒論道時至
治所必煩親奏肩輿以入王附奏曰臣疾何恤輸
忠効力生平深願皇太子方聽天下政遣人賜蒲
桃酒諭王曰　上命公領門下省勿難群小吾爲公
德阿合馬不利而止時營繕東宫工部官請曰牡
丹名品惟相公家乞移植數本太子知出公家矣
王曰若出特命園雖先業一無所靳我蚤事　聖主
備位宰相未甞曲丐恩幸方爾病退顧以花求媚
邪請者愧止十六年春詔復入中書王稱疾䔍
皇太子遣侍臣楊吉丁問疾因叩治道王曰君天下
者二道用君子則治用小人則亂臣病雖劇委之
於天所甚憂者大姦專柄群邪蠭附誤國害民病
之大者殿下宜開聖意急爲屏除不然日以沈痼
不可藥矣語聞深嘉重之　上甞語王曰受戒國
師因參内典開益神智對曰臣幸蒙聖訓乆受孔
子戒矣　上曰孔子何戒曰臣也盡忠子也盡孝
上頷之甞戒子恪恂曰丈夫見義勇爲禍福不足
逆計又曰宰相湏有力量未有無力量能爲賢相
者天下苟無牽掣三代可復也又曰稷契臯䕫伊
傳周召便謂無及是自棄也又曰汝讀狄梁公傳
否梁公有大臣節乃爲不肖子孫所墜汝軰當深
以爲警疾革曰吾疾不起矣兒惟多讀書以承父
志夜大星隕于正寢之後樂堂流光燭地乆之方
滅是夕王薨至元十七年十一月十九日也春秋五
十越某日葬于宛平之西原訃聞　天子痛悼士
大夫走哭相弔天下之知者無不嗟傷咸曰良相
死矣吾復何望　上每追思之曰當諸王大㑹議
決大事惟㢘希憲能也夫人偉吾氏先朝貴臣孟
蘇速女也生一男曰孚正議大夫僉遼陽行省事
三女適監吉州路淑丹適監嘉興路撒里蠻適同
知雜造緫管府事蠻資夫人完顔氏知中山府事
海撇女也寛眀貞亮慈惠厚和與王德齊清䂓雅
􁐊有内助焉生五男曰恪通議大夫台州路緫管
恂榮禄大夫中書平章政事忱同知沔陽府事恒
資徳大夫御史中丞惇太中大夫西蜀四川道肅
政廉訪使三安適參知政事劉緯適安撫使李恭
適管軍萬户何德温　成宗皇帝制贈清忠粹德
功臣太傅開府儀同三司追封魏國公謚文正兩
夫人追封魏國夫人　仁宗皇帝制加贈推忠佐
理翊運功臣太師開府儀同三司上柱國追封恒
陽王仍謚文正兩夫人加封恒陽王夫人
皇上既御宸極壹新庶政由御史中丞相恂平章
敬遵家範克奏父勣　天子嘉之詔中書曰其命
翰林學士眀善製恂父恒陽王碑文臣奉詔莊讀
王之家傳次第而論曰丞相淮安忠武王曰廉公
宰相中眞宰相男子中眞男子可謂名言然勲隆
帝室澤𬒳生民用舎合道安危一節大人之事備
矣臣再拜稽首銘墓神道其辭曰
天祐　大君嶽降大臣君臣恊慶弘濟斯民烈烈
丗祖如日亭午照臨萬國暉光草土惟恒陽王
帝命肅將如雲龍從膏澤滂滂左右　聖皇大開明
堂四朝寧侯奏功効良手援群溺措之安康手援
衆焚濯濯清涼饑食之食寒衣之衣汝無怖啼吾
母而依汝或受傷吾爾藥治民曰相公卒相
天子母去廟朝我民是倚遼霫安化齊魯嗟　天
有偏恩我不乆公　帝軫荆南撫養其堪恩浹威
行坐嘯府覃秦蜀士女跋踵引領公昔父我孰我
之梗我父不來疾也孰省稽德無矜考功無成巍
乎元宰退然諸生先天下憂後天下樂范得我心
我非范學堯舜吾君䕫契在我時無留閡何施不
可格君以道持身以義蹈中絶利行與天契其生
也順其死也安厥施未殫畢丗永嘆尚在肖息鏡
攷躋攀發其所藴肆其所難功名成紀奕葉襲祉
帝暦萬年奮有廉氏上爵尊官醻其前勣孰知
帝德配天無極奉詔􁪉詩千祀昭垂慕者儀之肆
其齊而
　　河南行省左丞相髙公神道碑元眀善
公姓髙氏諱興汝南人其先薊人逺祖青徙蒙城
又徙隨之洪山父祖農隱公慷慨多大節不肯低
心鉏耜氣長出人上蚤歳巳稱偉丈夫至元十二
年從丞相淮安忠武王伐宋渡江破瑞昌之烏石
堡破張家砦破王家砦䧟南陵丞相以公功聞
丗祖皇帝詔公專將宋將張濡殺我行人嚴忠濟
等于獨松關丞相使公報濡再戰斬呉杜李三緫
管及甲首萬級擒祝亮等四十二人破溧陽録前
最授懷逺大將軍管軍緫管佩金牌戰銀墅斬將
三甲首級二千䧟建平獲知縣事黃君濯破獨松
關斬谷緫制戰張濡武康离濡復命十三年我師
入宋遣公征南下建德降郡守方回下婺州降郡
通守劉甲衢人畔七戰至破溪公孤軍戰敵七萬
凢三月退屯建德宣撫使梭都益師進戰蘭溪斬
級三千首擒呉緫制唐知縣復婺州追擒郡守章
焴等十九人戰衢城下斬首五百戰赤山斬呉監
軍其軍潰戰陳家山圍二日斬甲首七千級戰江
山斬三千首擒五百人僇於衢門獻大將魏福興
七人於行省追趙秀王十日夜及於福安趙秀王
陳三萬人水南我師奪橋奮擊斬觀察使李丗逹
等三千級擒趙秀王與擇小王二禆將二獲印五
馬五百下興化宋參政陳文龍降降制置使印德
傅等百四十八人軍三千水手七千餘人得海舶
七十八艘十四年旋師鎭婺遷鎭國上將軍管軍
萬户佩金虎符俄加衢婺州招討使閩人叛行省
檄公討之公請以忙古臺爲都帥東陽賊張九強
和尚殺我宣慰使陳祜公進斬賊首千擒張九和
尚忙古臺至自揚州平福建漳三州破敏陽等賊
砦十戰賊福成砦屠萬人公畱鎭閩宋故將黃華
以四萬人畔公降之宋故將髙日新從閩畔邵武
公討降之十五年兼右副都元帥召公入朝從諸
校三百餘人詔髙元帥及其從列布伯上布伯亦
大將也侍燕大眀殿公奏曰臣部五百人露元袒
臂奮刃死敵勞烈如右乞陛下官之詔曰卿自定
其秩頒宣敕金虎符金銀牌鞍馬衣服弓矢各有
差公遷輔國上將軍浙東道宣慰使賜西錦服鞍
轡討降海賊顧招討處州賊冨大王反公戰三十
擒冨大王等破斬賊無筭又平王南尉賊漳州賊
起别將討二年不下詔公福建等處征蠻右副都
元帥賊㨿髙安砦公身攻砦西北中弩矢五破砦
斬渠賊黃緫管得首二萬平凢七日賊陳吊眼聚
衆十萬㩀五十餘砦公進破十五砦陳吊眼隘險
公歩與賊角一日賊不支吊眼手殺妻子潜遁獲
馬五百眀日吊眼塞千壁嶺拒我公誘吊眼釋兵
面語吊眼下至山半公上與語遽接其手掣下吊
眼及擒賊二十四人俱戮以徇餘黨悉平十九年
有詔入朝賜銀五百两寶鈔二千五百貫西錦服
鞍轡弓矢休所將軍一年廿年改宣慰浙西道建
寧賊黄華反有衆十萬燒信州南門公統兵戰賊
鉛山獲八十人戰賊分水嶺取嘉禾賊攻建寧急
公卷甲趍之㑹福建之師與賊戰獲賊渠葉都統
梁都統等黃華走江山洞公追之赤巖黃華嚴陳
鏖半日華敗走走赴火死擒華二弟及其妻子廿
一年改宣慰淮東道廿二年召赴闕敕副雪滴斤
征緬公辭曰臣不敢愛死母老子㓜無他兼侍願
盡母年惟陛下所使上允其誠廿三年遷階奉國
江淮行省參知政事平婺州賊施再十改宣慰浙
東道朝廿四年改行中書省爲尚書行省復參政
丁太夫人憂廬于汝寧墓側行省請討浙東賊林
洪平之又討獲賊栁分司廿七年處州賊詹老鷂
三萬温州賊林雄四萬僞立樞宻都督府改年刻
印公潜由青田險至葉山追及賊賊陳而待戰擒
詹老鷂林雄等二百餘賊斬獲不㑹徽州賊起討
四月不下公進師何秧砦擒汪大王等七十餘人
斬之軍至淳安召父老諭之曰吾麾吾旗賊良一
碎爾民能擒送賊者賞爾如良民驩去縛七百賊
來㑹賊財物與縣代民今年夏稅廿八年罷福建
省進階驃騎參政行福建道宣慰使拯荒殘理冤
滯安反側撫良愿閩人大和鉤考省庫隱官錢五
十萬貫倉盜粮數萬石諭降漳州賊歐狗詔公入
朝遷金吾左丞行江西省二十九年奏復立福建
行省改資德大夫福建右丞奏罷福建鹽運司海
船萬户府鐵冶提舉司爪哇黥我行人孟琪詔以
公及史弼爲平章帥師討其罪置福建平海行中
書省隷左右都元帥府二征行上萬户府四發兵
七千賜公玉帶西錦服甲胃弓矢鞍轡大都良田
千畒進階榮禄諭公曹彬不殺降事以卅年正月
一日浮海二月十三日抵爪哇界史弼將水軍公
將歩軍期集八節澗王土罕畢闍耶舉國降遣其
相來言葛郎王合只葛當帥數萬衆奪我要地公
救之進軍二道殺數百人賊潰及西來賊戰戰至
暮賊敗公虞爪哇葛郎合遂伐其謀合只葛當陳
兵十萬公督戰自旦至午賊退史弼軍繼至擁賊
入水死數萬斬首五千合只葛當乃始降遣使招
旁小國公帥千人深入虜葛郎王次子燒其宫比
還史弼巳縱土罕畢闍耶歸國遂畔去誅合只葛
當及其子載二國諸寶及旁四小國臣師還十一
月一日獻俘紫檀殿賜公黃金五十兩罪縱土罕
畢闍耶者是役微公師㡬不反　成宗登極改福
建行省平章賜玉帶號㧞都魯夏言冠軍也大德
三年以誣告者入對事白誅誣告者改江浙平章
八年授樞宻副使十年進同知皆兼平章改河南
行省平章　武宗登極召赴闕廷賜　成宗御服
遷銀青榮禄大夫左丞相商議河南省事在至大
元年至是凢廿四制賜　丗祖御服夫人金紋幣
今上賜銀及𫀆材皇慶二年九月廿日薨于大梁
之路寢訃聞詔若曰抒忠竭力國之寶臣也其令
汴省臣加禮以塟某月日葬祥符之史湖里春秋
六十有九延祐三年三月制贈推忠効順佐理功
臣太師開府儀同三司上柱國追封梁國公謚武
定夫人某氏子某某官集賢大學士李某奉敕命
臣明善爲公撰次墓神道碑文臣惟髙梁公始提
孤軍爲國出死力百戰以成功名何其壯哉由一
校拜官至丞相贈太師封大國錫上謚國家之於
功臣亦云厚矣建戯桴鼔萬人土靡而官極品壽
七十子男數人斯又何耶蓋　世祖方夷大患致
天下於泰定非假手雄傑奚有今日之隆而公也
有功王室固大有德在民潜施於不識不知之地
者亦多矣雖然公之建立烈烈若此繼之而起益
震益顯者端在諸公子也臣謹獻文曰
天命聖元帝臨天下
太祖辟國􁛜金滅夏　世祖一統乃屋宋社維此
宋孱元戎是禡　帝曰丞相汝師渡江凢爾征夫
母戕我降紏紏梁公孰敢嬰鋒按劒愕睨萬夫失
雄如虎如龍騰奮雷風無强不破無堅不攻既虜
元王丞相還朝群盜驩跳執戈炰烋首䑕林莽乗
暗發髇朝斬千聱暮集萬呶晝栖巖巢夜出民騷
凢二十年有伐斯鼛陋彼海邦汗漫天池奉辭伐
罪颿進王師兩主􁂗執孰縱其一既縱乃畔投兵
穴竄載厥妃兒珍怪陸離歸獻赤墀　帝曰噫嘻
逭厥罪魁汝賞彼笞梁公承聖百戰百勝勲在宗
稷著于國令既蕃既宣樞機是權端揆之垣致理
平平爵以功遷人由正賢多壽而安多子而官歸
完路寢而德不寫天實相之相夫人者史湖有石
勒此詩雅維範維垂流輝朝野武子之承文孫之
繩奕丗重昇何可紀齡
　　稾城令董府君神道碑　元明善
稾城董氏自太傅壽國忠烈公顯忠烈奮田間有
佐命勲復與金人戰死冡子金紫光禄大夫平章
政事忠獻公輔
丗祖皇帝平六詔闢江漢竟滅宋一四海爲國元
臣然忠烈死事時九子皆少忠獻年十六事母李
壽國夫人夫人持家既有法忠獻復善教育諸弟
俄　上命忠獻令郷縣縣大治號爲神君數年去從
丗祖軍乆之上復以君嗣令實佩黃金符盡蹈前
蹟益勵清敏乃求政要賢良者使在官悉逐諸剟
削民者振德孤弱勸率耕蠶而均賦役時禁網尚
漏官者未禄苞苴一絶豪不得曲法於貨訟罔不
平民自以不訟乃脩孔子廟廣黌舎招名儒躬行
舎菜禮執經問道以先諸生醫究經脉吏明法律
亦命相師凢五年民土著盜賊屏息物阜家給俗
厚而人能里巷肅然至相戒曰母過過必令知迨
今稾城人或譙爲縣者輙曰汝吾董君耶君諱文
直字彦正忠烈第四子剛毅莊栗簡言笑通經史
法律初忠獻及季弟大司徒忠貞公去事
丗祖次兄少保忠穆公亦在朝俱有仰於家而家
食者餘百口待􁐇而衣指苗以飯君倡勤昭儉始
卒不替内則飬生祀死之合禮外則中表賔問之
中度奉上接下一敬一愛藹乎其睦也又好施而
甚仁里間或貧不自立每隂濟其棘不使之知恩
所來微至僮病必手予粥藥或止之曰不忍以其
賤違吾愛心及棄官浮沉里社任眞適意親賔過
從尊酒相勞家門日以烜赫已獨恬然不見諸辭
色至元十三年歳在丙子五月十日以疾終享年
五十有二其年七月十有六日塟于九門之北原
君娶楊氏稾城丞沂之季女賢而克配相君子以
成又二年之六月七日卒多君壽一年合塟子男
士表從忠獻下江南有戰多其最者宋將張丗傑
陳大軍焦山下致死於我忠獻爲元帥將戰分而
請先忠獻閔其無兄弟不許固請乃許父子果大
捷䇿勲累遷鄧州新軍萬户改淮東屯田軍萬户
佩金虎符階至定逺大將軍女適同知眞州路緫
管府事蕭允功孫男守義嗣屯田萬户曽孫男鉤
釗昔者君之哀聞于忠獻忠獻方畱鎮宋都哭之
慟左右曰公慟傷柰國事何忠獻收淚曰身及諸
弟子出理皇家委百口是弟弟勞苦三二十年吾
無内顧今而後永負之矣復大哭夫一門四世若
相若将光輔累朝清忠純孝照耀天下世之談者
必首董氏趙人張世昌先生之状曰君範家類栁
公綽馭吏類包希仁㓗已類呉處黙若君者國家
得而大用之未必不與兄弟並輝齊烈此墓碑之
待表於信辭也雖然藴徳深者其發必大以逺子
将孫将克弘世業而孫也噐宏而才良盖大者哉
明善於董氏爲門生宜爲表君之辭辭曰
抑抑董君憲憲令人巍巍閈閎赫赫父晜佩黄金
符来吏郷縣民亦有謡來適我願匪鑑而明匪氷
而清民斯懷之播逺頌聲於戯君子胡噐之盈而
敦而璉清廟是承大厦棟楹杞梓乃勝列㦸差差
朱户輝里髙牙虎節鑾和至止惟晜弟之榮惟章
服之華何必在身而起歆嗟嘅彼厚壤九門北原
下有九泉孰急斯賢嘅彼旻天羽者翬聮瑞若皇
鸞孰靳髙騫人貴乎徳徳大人大大而弗逹徳也
奚害銘以掲隱昭示來代尚萬斯年無泐攸載
　　集賢直學士文君神道碑　元明善
宋死節臣少保右丞相兼樞宻使信國公姓文氏
嗣子曰集賢直學士奉訓大夫諱陞字遜志本
皇朝嘉議大夫同知廣西道宣慰司事信公之弟諱
璧之仲子信公二子蚤亡初就死時過先太師墓
告而使之後皇慶二年青龍癸丑春代天子祀淮
濟二瀆中南二嶽及南海六月二十有五日至贑
以疾卒得春秋四十有六卒不一月有以聞至京
師者其友玄徳真人呉全節翰林侍講學士元明
善哭之曰審耶傳者妄耶曰或審矣君雅病熱不
貫於馳而驛道萬里六月歴嶺海間審矣雖然君
生也無慊而死也又無憾惟書之于墓石者我與
子知之子當秉筆又再月孤富果走人奉状託玄
徳問銘於明善烏乎審矣忍銘予亡友耶是良友
可不與銘耶状曰文氏自成都遷廬陵七世祖炳
然居郡之永和六世祖正中居富川五世祖利民
髙祖安世曽祖時用祖儀用子信公貴贈太師祖
妣曽氏齊魏國太夫人昔信公囚中與君書曰吾
死吾節矣汝能世吾詩書真足後者公䘮歸君廬
墓側毀瘠㡬不起信公家破失夫人歐陽氏後有
傳其猶在北方者君泣誓曰父骨既復于土母生
而不得養我則非子跡交海内猶將求之況有徴
敢憚逺行行不母得吾必不歸凢五年得之平章
康里文貞公道德威望蓋一代士得接納者爲榮
甚延君至府公卿大夫滿席公曰宋養士三百餘
年死國之昭昭者文丞相一人斯其子也坐之客
右謂君曰予賢乃公良願見子吾請見子于朝君
對曰得母歸養恩寛天地仕非志也衆咸曰臣者
有其父之忠子者有其子之孝美哉乎文氐既歸
二年歐陽夫人卒䘮之合禮　今上之初徴求儒
士不限官級近臣以君聞敕江西省臣禮遣乗傳
入朝見光天宫執石本九經奏書一通其略曰臣
陞徒以先父之故辱降特命召臣臣愚無一足用
不敢違謹待罪闕下然臣聞帝王之道布在方冊
方冊之要無先九經臣輙獻九經伏望陛下采其
所載資輔　聖祖神宗之法嘉惠天下萬世上說
受其所獻藏之祕書命中書頒制予今官明年從
幸上都詔若曰尚書帝者寳範臣軌粲然譯爲國
語朕便於觀覧兼使國人習讀今以命汝集賢學
士某次明善及君是年集賢院臣奏建京師孔子
廟碑増國子貟免天下儒士徭役君實賛之君取
徐氏故宋兵部侍郎卿孫之女子男三人長即富
也次曰實曰宖女六人長適胡孝友次適徐鎰餘
在室富以某年月日塟君於某山某原禮也銘曰
肅穆爾門道諧　聖君何二三年忽焉以泯天耶
果人天孰䟽親晳而其􁐠莊而謙謙敦本以廉不
來忌嫌翼翼子服如不我克昔也天民無戾天德
今也帝臣允由帝則彼不逹人小中闚瞰甞試大
觀萬物皆蹔在者奚哀遊者奚憾鬰乎藪澤崒乎
巒峰違諸不利惟吉之叢藏君其中福及爾宗我
詩在石石與山崇山有時夷不磨顯詩
國朝文類卷第六十五
國朝文類卷第六十六
　神道碑
　　福建廉訪副使仇公神道碑　趙孟頫
仇氏望陳畱譜云宋大夫牧之世入金有更朔平
臨潢二縣令者諱輔即家臨潢臨潢之曾孫昌平
府君實徙京兆府君生三子其中子則公也公諱
鍔字彦中始齓從府君出禮賔客容已落落善占
對長益涵揉於學要能以竒氣偉節自致至元八
年公二十二年矣安西王時以親王鎭京兆喜優
納人士公布衣入謁王語合意竟畱給事邸中乆
之上其能即試公武備寺夀武庫使十五年遂出
知威州二十年稍遷鞏昌路緫管府治中治皆有
聲稱二十五年進階州尹未赴遭內艱於是御史
廉得公威州鞏昌數事薦諸朝二十七年乃以福
建閩海道提刑按察副使起公眀年制改肅政廉
訪司即用公爲副使間歳自免去北過髙郵樂其
土風因畱居焉大德四年八月十日以疾卒年五
十一自承務郎三遷官至奉議大夫卒之日無副
禇僑家巷處之舊聚哭一辭曰善人亡矣至大四
年其子治濟濬浩廼克自力奉公喪還卜大都宛
平縣西山夏莊之原藏焉窆以四月辛酉其域距
祖塋五里公性開䟽與人交底裏傾盡爲政多本
敎化而持身絲毫不敢欺方少未仕見白金遺道
傍初不顧巳而計曰我幸見之不則他人持去矣
即俯拾俟有閒求者至自言適貸得將營親葬公
詢驗果然出金還與之在威州民張氏兄弟訟家
財吏展轉賕賂更數歳莫能決公召諭之曰兄弟
孰與吏親民曰兄弟同氣吏途人耳公曰弊同氣
以資途人如何不知之甚即大感悟相抱持以哭
遂爲兄弟如初時属縣吏李子秀慢令當笞公即
命釋縛呼前曰若軀長六尺徒甘箠楚間不知有
功業可指取耶吾與若約三日若不力吾將重寘
於罰後公出安西有從騎十數西來見公遽下馬
拜曰我當答吏也公向脫我罪又朂我仕今效節
兵伍爲千夫長微公豈有今日在鞏昌㑹歳大旱
草木枯盡僚吏請禱公曰得無以冤獄致是乎取
某事按問得實平反上之大雨三日在閩属行省
臣有以采銀爲利獻上者朝廷下其事設官賦民
而地實無礦民往往貴市入輸公急劾聞有㫖罷
其役建寧劉氏居麻沙村疃中讎誣其有反狀州
若縣將織邏成獄公慮囚及之唶曰有是乎有是
乎即抵以法公仕雖蚤當官之日不多於閒放之
時故其施爲注措槩逸不傳今掇其士大夫口道
以熟者一二志焉雖然猶爲試用者小耳令充周
而極究之則古循吏不足多也公曾祖忠源仕金
爲定逺大將軍蘭州司法祖福明威將軍父昌平
府君諱德明隱居教授曰樊川處士者府君自號
也以弟銳升朝恩贈奉直大夫飛騎尉追封昌平
縣男母王氏追封昌平縣君銳後至中順大夫嶺
南廣西道肅政廉訪副使其元兄鐸亦朝列大夫
雲南諸路肅政廉訪副使公先夫人郝氏贈榮禄
大夫大司徒薊國公謚孝懿諱德義女先十一年
卒生三子二女後夫人粘合氏先一年卒一子三
女其葬以二夫人祔治髙郵府興化縣尉濟從仕
郎太常太祝濬承務郎太廟令浩蔚州儒學正壻
曰程博組錦局使呉燾中書省掾盧亘翰林待制
承務郎兼國史院編脩官姚庸奉訓大夫户部貟
外郎其一未行孫男五人曰敬昌慶昌順昌延昌
隆昌昔公愛錢唐比過之輒畱旬月徃徃援琴以
寫山水之清音故與余同好相善也今年延祐六
年距公塟八年矣而其子治丐余文其隧上之碑
不腆之言公實知之矧專記撰尚何容辭銘曰
蓄之涵涵流之漸漸莫或匪泉築之䟽䟽構之渠
渠堂亦有焉我觀其終有植之隆有發之㳙謂德
旣儀不卒於施而又不年不瀰其盈不陊其傾以
游於天子則維宗女則維從其之孔延西山之原
岡阜厚完有封斯阡以引以休以質諸幽上考銘䥴
　　御史中丞楊公神道碑　虞集
泰定改元詔書以御史中丞朶而只爲鐵木迭兒
所構害命昭雪之三年某月日特贈思順佐理功
臣金紫光禄大夫司徒上柱國夏國公謚曰襄愍
明年某月御史臺奏用其子武備庫提點不華僉
河東山西道肅政廉訪司事不華旣拜命乃泣而
言曰惟先臣之死於是七年矣陛下幸昭雪而贈
䘏之固巳釋冤憤感恩德於地下臣雖萬死懼無
以報稱顧於法得立碑神道願載其事於貞石以
昭陛下之明聖敢昧死請明日臺臣以聞制曰可
且命臣曰汝集其具書以文臣再拜稽首而言曰
朶而只事具見明詔天下咸共聞知臣敢具終始
可徴者　武宗皇帝方賔天　皇太后在興聖宫
以鐡木迭兒爲丞相踰月　仁宗皇帝即位遂相
之居兩歳得罪斥罷更自結興聖左右至爲折辱
宰輔撓制中書諷以再相旣而居位怙勢貪虐兇
穢滋甚中外切齒群臣不知所爲於是蕭拜住自
御史中丞拜中書右丞又拜平章政事稍牽制之
而朶而只自侍御史拜中丞慨然以紏正其罪爲
巳任上都冨民張弼殺人繫獄鐵木迭兒使大奴
脅畱守出之及強以它姦利事不能得丞相坐都
堂盛怒以它事召畱守將罪之畱守昌言大奴所
干非法不敢從它實亡罪丞相語詘得解去而中
丞已廉得鐵木迭兒所受張弼賕鉅萬萬大奴猶
數千使御史徐元素按得實入奏而御史亦輦眞
又發其私罪二十餘事　天子震怒有詔逮問鐵
木迭兒匿興聖近侍家有司不得捕　天子爲不
御酒飲者數日以待獄竟盡誅其大奴同惡數人鐵
木迭兒終不得中丞持之急興聖左右以中旨召
中丞至宫門責以違㫖意者對曰待罪御史奉行
祖宗法必得罪人非敢違　太后㫖　天子仁孝
恐誠出太后意不忍重傷咈之徒罷其相而中丞
亦遷集賢　天子猶數以臺事問之對曰非職事臣
不敢與聞所念者鐵木迭兒雖去君側反得爲東宫
師傅在太子左右恐售其姦則禍有不可勝言者
其後　仁宗皇帝棄羣臣　英宗皇帝猶在東宮
鐵木迭兒復爲丞相乃宣　太后㫖召蕭拜住朶
而只至徽政院與徽政使失里門御史大夫秃忒
哈雜問之責以前違　太后㫖之罪對曰中丞之職
恨不即斬汝以謝天下果違太后㫖汝豈有今日
耶又引同時爲御史證成其獄顧二人唾之曰汝
等甞得備風憲顧爲是犬彘事耶坐者旣慙俯首
即起入奏未幾遽稱㫖執而載諸國門之外俱見
殺是時風沙晦冥都人恟懼道路相視以目及
天子即位詔書遂以誣罔大臣爲之罪名焉其勢
旣成睚眦之怨無不報太后爲之驚悔而　天子
乆亦覺其所譖毀皆先帝舊臣滋不恱未及有所
論治而鐵木迭兒病死㑹有天灾直言㑹議廷中
集賢大學士張珪中書參議回回皆曰漢殺一孝婦
三年不雨蕭楊等死不以罪豈直一孝婦乎是時鐵
木迭兒諸子列在禁近威𦦨猶熾聞者失色言終
不得逹及珪拜平章政事始入堂署事即告丞相
拜住曰賞罰不當枉抑不伸不可以爲治若蕭楊
等冤何可不亟昭雪也丞相韙之鐵木迭兒之子
相繼以贓敗遂籍其家然昭雪之事終至治之歳
不遑暇及　今上皇帝入繼大統詔書首以爲言
褒贈哀榮相踵而至幽明兩致其感動焉於乎粤
若我　仁宗之仁孝文物大備　英宗果銳法度
脩飭自古帝王之有德有爲者未能與並倫而一
鐵木迭兒常因國有大故乗間用事以傷平明之
治天人共憤乆矣然卒保其首領以殁而忠臣直
士爲所誣構者乃有待於乆而後明焉此其人深
忮竒數亦非常之材也乎方其盛時宦寺固結於
内術智爲用於外幾莫如之何者其計亦略得矣
而能嬰其鋒者一二正人而巳卒皆蹈死而不悔
天下後世聞其風者固欲考見其人之行事以表
忠直之終不可泯者焉然則若朶而只者臣敢不
叙次以塞明詔之萬一謹按公名朶而只姓楊氏
世家河西寧夏祖失刺贈推忠佐運功臣太保金
紫光禄大夫柱國追封夏國公謚忠定父失刺唐
兀臺贈推忠翊戴功臣太傅開府儀同三司上柱
國追封夏國公謚康靖公少孤與其兄始齠齓知
自植立語言儀觀巳如成人兄弟相勵以勲業當
時固以大器期之事　仁宗于藩邸甚見倚重大
德丁未從在懷孟聞朝廷有變將北還命公與李
孟先之京師與右丞相荅刺罕定議迎
武宗于北藩　仁宗還京師機察禁衛宻致警戒
仁宗感焉至親解所服帶以賜旣佐定内難
仁宗居東宫論功以公爲太中大夫家令丞日夕
侍側雖休沐不至家官事亦決于宿次衆敬憚之
㑹兄卒涕泣不勝哀　仁宗憐之存問優渥待寡
嫂有禮待兄子不異巳子家人化之循循然毋敢
失辭氣進正奉大夫延慶使　武宗聞其賢召見
之　仁宗曰此人誠可任大事然剛直寡合上顧視
之曰然然終不及用也　仁宗始統大政執誤國
者將盡按而誅之公曰爲政而尚殺非帝王治也
上感其言特誅其尤無良者民大恱服上與中書
平章李孟論元從人才孟以公爲第一上是之拜
禮部尚書初尚書省改作至大銀鈔視中統一當
其廿五又鑄銅爲至大錢至是議罷之公曰法有
便否不當視立法人爲廢置銀鈔固當廢銅錢與
楮幣相權而用之昔之道也國無棄寳民無失利
錢未可遽廢也言雖不盡用而時論是之遷宣徽
副使御史請遷公臺司上以宣徽膳用不㑹嘱公
領之未之許也有言近臣受賄者上怒其非所當
言將誅之張公珪爲御史中丞叩頭諌不聽公言
于上曰誅告者失刑違諌者失誼世無爭臣乆矣
張珪眞中丞也　上喜竟用張公言公拜侍御史
上宴閒時羣臣侍坐者或言笑過則上見公正色爲
之改容有犯法雖貴幸無所貸而譖言興矣頼
上知公深譖不得行未盡八閱月拜資德大夫御史
中丞中書平章政事張閭以妻病謁告歸江南據
河渡地奪民力公以失大臣體劾之張閭罷江東
西奉使斡來不稱職權臣匿其姦冀不問公劾而
杖之斡來愧死御史納璘言事忤㫖上怒叵測公
救之一日至八九奏曰臣非愛納璘誠不願陛下
有殺御史名上曰然則其左遷爲昌平令昌平京
邑地近而境隘民勞而事煩凡期㑹供億令稍非
才恒不免捶楚以是苦之公又言曰以御史宰京
邑無不可者然以言事得左遷恐後之來者懲創
無肯爲陛下言者不得請數日上讀貞觀政要公
侍側上顧謂曰魏徴古之遺直也朕安得用之公
對曰直由太宗太宗不聽徴雖直焉用之上笑曰
卿意在納璘耶赦出之成爾直名有上書論朝政
闕失面觸宰相宰相怒取㫖囚之司㓂將殺之公
曰詔書云言雖不當無罪今若此何以示信於天
下果誅之臣亦負其職矣上悟釋之於是特加昭
文館大學士榮禄大夫以獎之且以重耳目之寄
時位一品者多乗間取㫖邀王爵贈先世或謂公
眷倚方重苟言之可得也公曰家世寒微幸際遇
至此巳懼弗稱況敢求多乎且我爲之何以諷勵
僥倖者遷中政院使未幾復爲中丞遷集賢大學
士而死時年四十二娶李氏同知諸路人匠緫管
府事某之女有婦道先公卒追封夏國夫人子一
人不華也後夫人劉氏同知徽州路緫管府事某
之女公死時權臣將奪以卑人夫人剪髮毀容以
自誓乃免封夏國夫人子一人文殊奴亦克稱其
家者公魁偉人也寡言笑無鷹犬聲色之好奬善
如不及嫉惡如仇讎用人必當其才能故一時風
紀號爲得士論政事必合於義理正言無所徇麗
臨患顔色不變凛凛乎古大臣之風焉其墓在宛
平縣某郷某原凡公之行尚多可述者不悉具特
書其關於國事者如此故繫之以銘詩曰
河原西陲厥風勁強豪傑時興爲國駿良駿良伊
何忠亮正直柔不爲隨剛不爲絀昔在
仁宗治功安成文和武寧詠歌太平躬爲孝恭以
事神母教言時來有順無否或闖其幾不驩以呻
投巇膠箝竊秉大均　天子曰嘻誠有虓猘彼爲
無忌我則有制維時襄愍執法在中侃侃犯危以祈
其衝太母尚慈天子尚孝神不防兕稽我天討
國有大故結憂慈闈彼獨何心假時逞威朝衣載
市家憤巷哭日暮風起百身莫贖人亦有言害生
于恩忍爲凶殘遑䘏有君君子可殺名不可滅天
定人復幽枉卒雪明眀天子别于姦忠敷言萬方
大道爲公至榮極褒豈止哀死勸忠方來禄施孫
子春秋之義誅意愼微咨爾來者尚徴臣詩
　　翰林承㫖劉公神道碑　虞集
世祖皇帝旣定天下　列聖承之四方無虞民物
康阜熈洽太平將百年于兹矣於是乎有博雅耆
俊之士詠歌德業賛襄訏謨於其間以賁飾一代
之盛三代以下未之或先也於戯大夫士之生乎
斯世安冨尊榮自壯至老優游以終不亦幸乎中
統初　天子慨然思考制度定官府損益古今斟
酌事宜立成憲以貽萬世時則有若劉公肅明乎
刑政之要習乎禮律之通自外官召拜左三部尚
書綜覈綱紀集成事功通預朝政旣老而不聽其
去又以爲禮樂之興由乎賢者詔誥之播風動天
下簡冊之載規勸古今時則有若王公磐以亡金
髙科大儒召拜學士承㫖文獻之事悉以屬之薦
引成才獎厲後進則王公司其權矣故承㫖劉公
賡親尚書之孫而師王公最乆者也故公之論文
則淳厚而不浮其論治則平易而不紊用能以老
成爲國蓍蔡長儒林藝苑者數十年以髙夀終豈
偶然哉公殁之後　聖天子入纉大統作新斯文
建奎章閣以尊德而典學而故老漸巳澌盡閣學
士忽都魯都児弥失在翰林與公同爲承㫖十餘
年慨公之不及斯時也間爲　上言之　上以爲
感制詔臣集著文以載其行事而刻諸神道之碑
謹按公諱賡字熈載世爲威州洺水人五世祖逸
以郡吏治獄有隂德命其子僊治儒業始爲儒生
深贈昭文館大學士資德大夫上護軍追封邢國
公謚康穆生尚書肅贈推忠賛治功臣金紫光禄
大夫大司徒上柱國邢國公謚文獻文獻生長葛
主簿慤贈光禄大夫柱國大司徒邢國公謚孝靖
公有子五人公其長子至元十三年授將仕郎國
史院編脩官十六年陞從仕郎應奉翰林文字十
八年司徒府辟長史陞承事郎仍兼應奉翰林文
字二十年調承務郎同知德州事二十四年除太
廟署丞明年拜承直郎太常博士元貞元年拜奉
議大夫監察御史大德二年除翰林直學士朝列
大夫知制誥同脩國史六年加少中大夫以學士
奉使宣撫陜西八年陞中大夫爲侍講十一年以
太中大夫落待講爲學士至大二年拜正議大夫
禮部尚書仍兼翰林學士明年拜中奉大夫侍御
史歳中拜翰林學士承㫖資善大夫知制誥兼脩
國史四年除資政大夫國子祭酒皇慶元年除集
賢大學士榮禄大夫仍兼國子祭酒延祐改元復
入翰林爲承㫖六年立東宫拜太子賔客七年復
入集賢爲大學士是年四月復入翰林爲承㫖至
治元年丁外艱泰定二年加光禄大夫致和元年
三月薨於位是年八十有二娶冀氏先卒繼廖氏
皆封邢國夫人無子以弟之子仔爲後女二人適
太史院管勾霍復禮侍儀司法物庫副使王德謙
是年五月十日葬公洺水縣棲鸞郷公孫寨先塋
之次至順三年贈光禄大夫河南江北等處行中
書省平章政事柱國追封趙國公謚文貞國家建
元之初命官猶皆有訓辭簡古爾雅皆出於翰林
常分畨上直或扈從而史館方脩
太祖皇帝以來實録與遼金之遺史故公自應奉
辟司徒長史而猶不離翰林者其職事非冗散也
而太常方治神人脩典禮非公莫能稱焉始移博
士御史中丞崔公彧承眷遇有材略善任事然好
盛氣待人他御史拜謁或平受之至公常以客禮
見盖公平允篤實有以當其心者延祐間衆賢聚
於本朝精采相蕩耀意氣相雄髙而公退然沉毅
略不與之較而言語字畫之出人寳而敬之知其
以德勝也朝廷肇以科舉取士公持文衡先質行
而後文華時人化之其在成均也晨入坐堂上以
身率先神色端重若不可犯而辭氣循循然足以
厭服學者之心志學法凡民俊秀以次升其名佐
貴游治業歳中以次出𥙷吏旣有以利訹其心則
不無争先者矣當公時有生貧且親老同舎生有
在前名者因博士以告曰我方壯有以爲養請讓
之先公大喜曰讓德之恭也從其讓别爲書薦其
人朝廷反先用之自是六館之士皆興讓矣公官
一品年六七十而孝靖公亡恙公躬奉食飲候寒
暖晨昬不懈怡愉順其顔意若嬰児然
仁宗皇帝聞之曰此我國家人瑞也刻玉爲鳩杖
以賜日賜上尊酒因其生日遣大臣錫宴其家朝
臣咸集自　皇太后皇后皇太子皆有賜孝靖再
拜稱老臣次受賜公鬚鬢皓然親扶掖之都人相
與歌詠而圗畫之及卒公奉喪歸葬略不以哀廢
禮盖天稟素厚有不待於勉強者凡朝㑹及與郊
社宗廟之事未甞後至行禮比卒事無惰容不以
寒暑乆速而少變亦其立志之異於人也泰定二
年權臣思文飾太平以媚主自行在所遣使至大
都以㫖意召百官老臣諸儒㑹廷中議上尊號公
方服闕歸翰林獨抗言其不可衆黙然重違公言
以其說上之事遂巳公論事類如此此其尤卓卓
者云臣忝國子博士從公成均待罪直學士又從
公翰林公之葬孝靖而還京也一再至臣舎與臣
曰先世塋域碑銘幸具而吾老矣將誰屬乎因感
慨論平生或至終日臣至于今不忘奉明詔敢作
爲銘詩而刻之銘曰
自古在昔國尚老成有典有則是程是經百年之
間群賢並興蔚乎其文充乎其能逝川弗回繼其
邈矣白髪蒼顔公獨壽祉出而事君玉珮朱履入
而奉親榆堇滫􁏠多士在門有公有卿頌詩讀書
亦有諸生金劵瑶冊鼎彞之銘追琢其章昭如日
星顧瞻在列孰肅孰艾孰爲浮夸朝豔夕壞孰爲
彊梁外肆中隘衆人尤之君子之嘅君子之興有
來有承隱德之積乆而有徴尚書制作秩秩在廷
孝靖式糓退若弗勝誰云弗勝公以文起有禄有
年與父終始棲鸞之郷公孫之里何以表公貞石
有紀
　　故知昭州秦公神道碑　虞集
公諱仲字山甫姓秦氏丗爲洛陽大族大父和仕
金爲河南安撫使旣歸國朝父安爲河南三路提
學公甞從紫陽楊煥然先生學知名得給事
裕宗潜邸郝文忠公經之使宋也宋人畱之眞揚
間宋亡　天子嘉郝公之節擇士得公迓之還京
師乆之除承直郎建康路緫管府判官公季父長
卿倜儻有大節
世祖皇帝潜邸在京兆巳知其名及即位召在宿
衛與故御史中丞劉公宣爲友以氣岸相髙時宰
阿合馬秉政聚歛罔上怙權寵常伺察言巳者中
以危禍廷中相語以目無敢論列長卿乃上書
世祖曰阿合馬擅生殺人莫敢言爲國家畜積怨
毒巳甚其鉗制左右使不得徹上聽情叵測似秦
趙髙私家之蓄過於公家覬覦資藉情露似漢董
卓春秋無將請及時論法按誅之上以其書下中
書阿合馬固善伺人主意力足使侍中貴人捄解
事得寢他日以爲宣德鐵冶弗治須藉能者奏用
長卿爲同知即以所閱課額數萬緡爲長卿罪下
吏即獄中用濕紙掩口鼻斃之盡沒入其洛陽官
産人莫不冤而哀之然終無一人敢爲長卿言者
公乃去官不復干仕阿合馬死朝廷更新政事姚
文公燧手爲書爲執政言秦仲以諸父之仇當國
恥之閒廢至今臺憲力言其人而貧不能起此風
厲所係宜不待於有言者公得所爲書藏之不以
發今固在其家也善乎史官歐陽玄作長卿傳而
論曰或曰使長卿如山甫勇去庶不及難曰山甫
求爲無負其諸父長卿求無負其君一道也曰怨
乎曰自古君子死小人手者多矣後之君子終不
以爲悔又慕效之夫後者之無悔則前者其有悔
乎是以知其無怨也可謂得秦氏父子之心矣至
元廿五年用事者急聚歛遣使天下大括金玉珠
貨器物贏餘苛酷吏請盡辟知名清彊吏以任事
公雖閒居猶𬒳迫遣治徽廣德之會當是時公府
之出納無容復有餘羨此直以無義而取之耳而
操竊郡縣危甚公曰吾意誠知其不可然吾受罪
去國不辭吾去而他使至則其害將不可言爲物
色其稍可追理者以應之視他處固不能十一二
也更以數少責増之亦不爲變後五年行臺治書
侍御史裴公道源監銓廣西外選舉公知昭州有
善政郡治無事毎游歌竹山賦詩爲樂自號歌竹
山人卒於官三十年三月也年五十有一初殯建
康城南某年月日歸葬洛陽某原永康胡長孺志
其墓夫人喬氏繼許氏孫氏子男四從龍中憲大
夫同僉太禧宗禋院事從德奉訓大夫中書省左
司郎中從某從禮女子六壻馬成叚時中邢師雍
其三人夭孫男某某惟秦氏先世行事卓然可稱
國家脩經世大典訪問遺軼而從龍甞夢其先人
問從王父事巳報史官否得歐陽氏所著傳始末
甚具以上送官昭州以子貴贈某官夫人封某郡
君於法得立碑神道故來請銘銘曰
眀主在上則有直臣憂國奮義蹈禍忘身公以從
子泣血愼德豈曰避仇實癉蟊賊隂消陽眀君子
于征名公具言猶保幽貞愛民之仁拯物之智天
不與年百未一試信道不回古人所難父子相望
風節厲完乃睠後人並立朝著爲國材賢綽有令
譽維洛泱泱潤覃柏松過者式之遺直之宫
國朝文類卷第六十六
國朝文類卷第六十七
　神道碑
　　河東廉訪使程公神道碑　王思廉
元貞丙申正月十五日河東山西道肅政廉訪使
程公以官夀薨于太原二月三日歸柩汴梁大德
改元冬諸姪狀公行實來請銘按公諱思廉字介
甫姓程氏上世洛陽人元魏遷兩河豪右實雲中
三州因著籍東勝公處士諱某之曾孫贈少中大
夫安定郡伯諱某之孫宣授㳂邊監榷規運使解
州鹽使諱某之子妣田氏公始知讀書從摳判白
公學故文筆論議皆有師法中統建元用太保劉
文貞公薦事　𥙿皇于春宫服勤守恪特𬒳眷遇
令監印宥省至元七年樞副合丹公以平章政事
領河南行省選署都事十二年轉同知淇州事力
辭養親繼丁外艱服除授東平路判官入拜監察
御史十六年出僉河東山西道提刑按察司事俄
遷河西隴右道副使徙河北河南山東東西兩道
未幾陜西行省舉公興元路緫管明年進陜西漢
中道大使二十六年雲南立行御史臺擢拜中丞
今上嗣位改河東山西道肅政廉訪使公識見明
敏沉毅果斷筮仕之初年尚少言動有節望之儼
然同列雖親密者亦不敢以狎褻及之由是見知
時宰有都司之辟竭力參賛事有當行惟恐或後
丞相史忠武公每加奬拔幕府有疑忠武公之徇
公者時規取襄樊供億浩穰公視出納綽有餘俗
𥘉築新城於江北和糴以足兵食委公領其事倉
廩未完米多露積一夕大雨諸相以爲憂使人覘
公方安卧帳中召而詰之公徐曰敵人在邇常宜
鎮諍縱有漂濕所損幾何不過軍士一日糧耳若
中夜搔動衆心驚惑事變之來殆有不可勝言者
矣聞者韙之簡書之暇究心營繕舟車器仗靡不
犀利向之見疑者始以忠武爲知人公之世父治
書公金南渡後甞爲監察御史正色立朝不畏強
禦及公嗣職慨然有濟美之志彈奸臣阿合馬軰
不法至䧟囹圄居之泰然其黨巧爲機穽卒不能
傷出僉提刑司事也平反紏擿不克殫紀其尤者
大同楊刺眞等犯酒禁有㫖誅之公以其罪不至
死論列數四其忠君守法如此其赴河北河南也
道彰徳聞两河凶歉民大艱食而官府徴租甚急
欲止之有司謂法當上禀不敢專擅公曰若循常
例比得請民巳疲於勾呼矣即移文停催然後申
明省臺果獲蠲除僚友有當鞠獄鄴中而不果其
行者公乃請代至則詳究本末盡得其情蒙湔洗
者以百數二十年河北復飢民多轉徙于南朝廷
遣使與汴梁官屬㑹憲司官于河上以扼之公與
緫管張侯國寳決議放渡旣而列上亦賜允俞是
秋霖雨大河清沁皆泛溢爲衛輝懷孟害公親乗
舟臨視振貸全活甚衆水浸衛城不没者數版適
郡僚各以事出公與屯戍萬户張公集軍民發倉
廩修築隄防次捍其衝晝夜督促暴露城隅閱數
旬功始就至今大水不復爲患衛人徳之興元命
下公欲辭時尚書省丞相桑哥擅權頥指所及竭
蹷奉承親舊力勸之公以大夫人年將九十旁無
兼侍輦致弗充不聽章三上得告而後巳嗣有陜
西漢中之行亦極力丐免杜門家食慈母孝子懽
然一堂若將終身焉二十六年丁内艱哀毁過禮
見者傷之雲南去京師踰萬里朝議以爲振舉綱
維肅清風憲綏輯逺人非公不可乃起公或疑跋
渉勞苦且未終制公必不拜公乃曰前此三除昧
死陳請蓋以老母故也今當宣力絶域以贖前過
甫踰小祥即素服就道旣莅事即戒敕典兵之官
牧民之吏主刑名司廩庫各謹爾職毋致人言自
是上下肅然一新舊染雲南舊有孔子廟朔望長
吏便衣拜謁而巳教官雖設一無從學之士公乃
舉春秋釋菜之禮先於所治中慶府集行省臺以
下諸官百餘人公服以行禮事属城化之有遣子
弟受業者公之不鄙裔夷推誠敷教又如此河東
地瘠民貧仍遭旱暵公奏除歲飼親王馬駞十之
九所輸租稅易逺倉爲近倉以便民歴年積弊前
政欲去而不得者下車未乆蕩洗一空鄰境之人
亦知嚮慕竟用是得疾公頻居風憲剛稜疾惡恒
以古人自期晩年言事尤切直如早建儲貳以固
國本訪求賢俊用賛丕圖車服辨尊卑之差封謚
表忠勤之實養軍力以備邊定律文以革弊皆急
務也使節所臨擾民不急之役必先禁止農桑庠
序檢灾戢盜尤所盡心至忘飢渇寒暑平居不事
生産惡衣菲食無難色與人交愈乆而情好愈篤
不以貴賤爲輕重或有疾病死䘮問遺賙䘏禮意
兼盡雖往反數百里亦不憚勞後仍爲之經理家
事撫視子孫不少衰減其於宗族姻戚又所厚者
也恬於進取勇於爲義卧病太原未得謝猶力疾
視事一旦索紙筆作遺書寄弟姪翌日飲啖應酬
若平時客退易衣就枕而薨蓋剛大不屈之氣充
養有素故於死生之際明公如此僚吏士民涕泣
相弔如失私親靈輀所經皆盡哀致奠則公之爲
人槩可見矣享年六十有二夫人鄭氏婦道可稱
前公卒今夫人柏德氏臨潢之甲族也明悟莊重
持家有法一子牛童早夭三女長適尹氏二㓜在
室以某年月日葬公于某處先塋之次禮也銘曰
烈烈程公出遭盛時儒素世家孝友天資揚歴中
外才可吏師霜凛烏臺風生憲司去惡如草遇民
如兒捍患禦菑奚翅巳私事不辟難去必見思用
夏變夷恱禮敦詩惟是頑獷化而柔慈萬里來歸
兩鬢不絲養吾浩然豈其餒而望公廟堂決疑龜
蓍命也奈何竟止于斯有韞于中未究設施不龍
不蛇賢人嗟咨有巍者碑銘以昭之公有遺恨余
無愧辭
　　故宋文節先生謝公神道碑李源道
天訖宋命　皇元一四海而統之至元廿三年行御
史臺侍御史程鉅夫以宋遺士三十人薦于朝於
是江東謝枋得在舉中𬒳徴丁内艱辭亡何連詔
江浙行省丞相蒙古台江西行省左丞管如德召
皆不起廿六年春正月福建行省參政魏天佑復
𬒳㫖集守令戍將迫蹙上道廼行夏四月至京師
不食死春秋六十有四八月子定之奉柩還廣信
明年九月葬其郷之玉亭龔原其門人誄而題之
曰文節先生謝公墓先生曽祖彦安祖一鶚考應
琇潯州僉判妣桂氏封碩人先生諱枋得字君直
信州弋陽人宋寳祐乙卯薦于鄉丙辰試中禮部
髙等比對力詆時宰閹宦奮不顧前後抑置第二
甲第一人𥘉潯州君以事忤使者董槐𬒳劾以死
先生旣第董槐執政竟不堂參以歸丁巳召試教
官調建寧府教授已未趙葵宣撫江東西辟爲屬
尋除禮兵部架閣令募兵援江上出楮幣十萬貫
得信撫義士數千人以應宣撫司罷賈似道當國
㑹軍興岀入簿責任事者公毁家以庚不足坐廢
至元𥘉長星竟天踰月我師壓江上宋社曰替江
東漕司猶試士徴較藝先生憤賈竊政柄害忠良
誤國毒民發䇿十問擿其姦極言天心怒地氣變
民心離人才壞國有亡證辭甚剴切大怫賈旨臺
評竟上其謗訕䥴兩秩興國軍安置因謫所山門
自命疊山守令皆及門執弟子禮丁卯以史館召
先生曰似道餌我也不赴閉户講道門之者翕如
若周岳熊朝余安裕楊應桂余炎謝禹莫若軰皆
知名介然自將足跡不及權門里中人行事或不
循於理者輙曰謝架閣聞乎有持两争必來質平
遣以理無秋毫假與人意人亦髙其風必自審乃
進非義者未甞敢至其前也乙亥連以史館校勘
祕書省著作郎召牢辭授江東提刑總其兵以守
饒信撫與王師戰輙敗不能軍遂易服負毋走閩
中隱於卜信守將悉捕公妻子弟姪送建康獄夫
人李氏有容德有廉帥者欲妻之一夕自經死弟
某某姪某某及一女二婢皆死獄中惟二子熈之
定之移獄廣陵得釋又有弟禹在九江亦以不屈
斬于市先生資嚴厲雅負竒氣風岸孤峭不能與
世軒輊而以天時人事推宋必亡於二十年後抗
論憸宰老竭蹷不售終不取合於時其爲人蓋如
此及程公之薦報書廼曰弓旌招賢輪帛迎士有
志經世者孰不興起及非其人非　皇帝夣卜求
賢之初意也觀其言非徒決於剛憤者少力學六
經百氏悉淹貫爲文章偉麗卓然天成不踐襲陳
言宿說論古今成敗得失上下數千年較然如指
掌尤善論樂毅申包胥張良諸葛亮事常若有千
古之憤者而以植世教立民彞爲任貴富賤貧一
不動其中其言曰清眀正大之心不可以利回英
華果銳之氣不可以威奮其自信率此類先生之
北也貧苦甚衣結屨穿行雪中人有甞德之者賙
以兼金重裘不受平日所著易書詩三傳行於世
雜著詩文六十四卷翰林學士盧公摯爲之序引
深所推激夫人李氏男三義勇早卒熈之歸自廣
陵亦卒定之賢而甚文累薦不起孫男二信孫仁
孫先生死之二十有四年門人虞舜臣率其徒築
室買田祠公弋陽之東江浙行省請于朝爲疊山
書院又五年予在集賢待制番昜周應極狀其事
致定之之語求銘墓道甞謂先生天下士源道仰
其文章風節蓋四十年而不一識是區區者尚可
辭哉銘曰
嗚呼先生生也何時生也後時日薄崦嵫維南有
孽龜玉毀折我朝天眀廼完其節鷄鳴風雨歳寒
柏松伊其板蕩古有藎忠道統旣闢人文斯一有
羙翔鸞載鳴載集曷迪匪庭曷祼匪京萬里氷天
介石自貞奚卒不施閟于佳城嗚呼先生
　　廣平路總管邢公神道碑　馬祖常
泰定二年四月十四日致仕禮部尚書邢公卒六
月朔葬于安陽度置之原越二年致和元年戊辰
二月嗣子温毀瘠纍然䘮服持工部侍郎胡彞行
狀告其友浚儀馬祖常曰先考衣衾棺椁飾終之
禮庶幾無悔温不孝惟是墓道之碑無文以昭之
敢以是託於子焉按狀公諱秉仁字仁父姬姓邢
氏世居安陽契丹女直擾中夏士族譜諜存者蓋
寡故安陽邢氏始顯交口里大父諱植不仕有隂
德贈亞中大夫彰德路總管輕車都尉追封河間
郡侯大母李氏追封河間郡夫人父諱德裕有政
事志不得奮發卒小官贈嘉議大夫上輕車都尉
追封河間郡侯母王氏追封河間郡夫人繼母郭
氏封河間郡太夫人弟四人曰秉義秉禮秉智秉
信四人皆後夫人郭氏出前夫人王氏獨生公一
人兩丗用是貴得加封光華甚榮公起家辟署河
南廉訪司曹属進御史府史又進丞相東曹掾滿
考授承務郎平江路推官未上改承直郎濟南萊
蕪等處鐵冶提舉俄遷承德郎江西行中書省左
右司都事陞朝列大夫爲太醫院都事選充廣平
彰德等鐵冶都提舉官中議大夫外臺各以名薦
尋爲撫州路總管加亞中大夫廣平路總管凡十
遷以禮部尚書致仕階承務郎至嘉議大夫凡六
轉出入中外率稱官守初提舉濟南諸冶賦民不
急逋逃復業都事江西行省婉畫直辭賛叶上下
議遣官出廩米五十萬石賑貸属州飢衆難之公
請異日有擅發罪秉仁願獨坐萬齒齗齗待餔以
活者不可指數也都提舉廣平彰德等諸冶差户
蕪等處鐵冶提舉俄遷承德郎江西行中書省左
右司都事陞朝列大夫爲太醫院都事選充廣平
彰德等鐵冶都提舉官中議大夫外臺各以名薦
尋爲撫州路總管加亞中大夫廣平路總管凡十
遷以禮部尚書致仕階承務郎至嘉議大夫凡六
轉出入中外率稱官守初提舉濟南諸冶賦民不
急逋逃復業都事江西行省婉畫直辭賛叶上下
議遣官出廩米五十萬石賑貸属州飢衆難之公
請異日有擅發罪秉仁願獨坐萬齒齗齗待餔以
活者不可指數也都提舉廣平彰德等諸冶差户
程功礦火悉給縮賈殖貨以利予農治辨爲最總
管撫州專使臨門賜馹之官撫境地稅户部賦木
綿織布民病非所産即令輸直吏不得舞手取賄
公私俱便之小旱禱輒雨歲連大穰俗頗譁許未
幾民恥健訟移廣平路教學者以雅樂祠事先聖
孔子立郷校七百各有弟子師課樹桑億萬計絲
纊用饒民有婦妬妾妊而以妾妻奴者夫死而族
人欲有其家訟不決廼以子生月逆計母妻奴之
時得實其民遂有後闔郡號神眀盜僞以小鈔貫
文作大鈔貫文如錢取鋊然詿誤七十人止以首
坐歡醫講黃帝越人書躬視惠民藥餌比去官民
鮮夭札者賦有寸帛之羡立歸之主爲政具有方
略要以惠恤元元爲本旣致仕益礪志讀書強記
不怠字書多楷法尤工古隷有子二人長子温由
中書檢校官拜監察御史吏部中書左司二郎中
緫管大名河間都轉運使丁公艱家居次子簡門
廕補承事郎監大名路商稅夫人蕭氏于氏祔塟
並追封河間郡夫人享年七十有六嗚呼行聞于
郷政聞于時爲子而上賁其親爲父而垂裕于後
可謂完也矣爲善人者可不以邢氏爲徵耶是宜
銘也銘曰
爾車薄薄爾馬蹻蹻勿驅我隧域時君子宅有繹
爾蘇有僬爾芻毋犯我松與蔞時君子居若廣漢
之明弗鉤距以傾若霸之惠弗飾異以詭時予有
元之循吏孫子奕奕時昌時赫時善維吉時視予
貞刻
　　禮部尚書馬公神道碑　馬祖常
公諱月合乃世属雍古部族居静州之天山天山
古居延海也曾祖諱帖穆爾越哥祖諱把造馬野
禮属皆以財雄邊父諱錫禮吉思當金遷浚都尚
書省辟爲譯字掾曹試開封判官改鳯翔兵馬判
言死節贈鎭國上將軍恒州刺史官名有馬因以
立氏父死節時公年甫十七壯其父之忠義奮而
投冠于地誓曰吾父死于國難吾紓家難可也遂
侍母太夫人王氏艱關鋒鏑跋渉星夜出汴絶河
而北見　憲宗皇帝於和寧年少辭容端敬
憲宗嘉賞之命賛卜只児斷事官事國朝天造之
始緫裁庶政悉由斷事官燕故城爲斷事官治所
中原乆刳兵燹民謳吟思見太平之日公力籌畫
規度政修事舉士恱民附胥爲大和
世祖皇帝以親王南伐公從行留汴餽饟六師悉
發軵人賦一石取濟南鹽自堰頭舟行陸輓數百
萬斤散布軍所過州郡汴蔡河南之地農在野而
商在塗不恐不驚而軍政修焉　世祖皇帝即位
降詔褒奬其詞有曰有此勤瘁深可尚嘉云者阿
藍荅児據魚児泊叛倉卒之際公罄家貲市馬五
百疋進上　世祖皇帝甞給劵賜其家曰後當償
汝也版户遂試學子通一經即不同編民今令甲
儒免丁者公始之也中統建元旣肇建省部明年
拜禮部尚書佩金虎符四年八月廿一日薨于上
都之邸第訃聞内外文武之屬搢紳之士咸嗟悼
衋傷形諸文字之間迄今傳而不泯也嗚呼公之
薨年甫四十有八即以其年某月日塟于大都宛
平縣清水河之隂之原太夫人王氏墓後梁郡夫
人白氏祔後六十四年爲至順元年曾孫祖常辱
官禮部尚書請于朝追號推忠宣力翊運功臣勲
上輕車都尉階正議大夫爵梁郡侯官僉樞宻院
事謚忠懿子十有一人長諱世忠常平倉都轉運
使次諱世昌行尚書省左右司郎中孫祖常官忝
第二品推恩二代贈嘉議大夫吏部尚書上輕車
都尉梁郡侯次諱世顯知通州事次世榮蚤卒無
子次世靖不仕次世禄中山府織染提舉次世吉
承公廕絳州判官次審温嘉議大夫歴台州淮安
瑞州路緫管餘三人蚤卒不仕女四人三蚤卒一
嫁廣東道副都元帥闊里吉斯孫二十人長潤朝
列大夫同知漳州路以子祖常備侍御史贈中奉
大夫河南江北等處行中書省參知政事護軍梁
郡公次節入王屋山爲道士次禮下砂鹽司丞次
淵不仕次開監在京倉次遺道遵皆早卒次通迪
次保六賜提舉都城所次未名卒次岳難武略將
軍蘭溪州逹魯花赤次雅古處士以孝聞次必吉
男奉議大夫同知興國路事次祝饒監冨池茶埸
餘四人未仕曽孫三十一人長祖常由進士轉官
侍御史次祖義郊祀法物庫使次祖烈汴梁等路
管民緫管府案牘官次天合監杭州鹽倉次祖孝
管勾河垜鹽埸次易朔南察院書吏次祖謙昭功
萬户緫使府知事次祖元信州路教授次禄合知
行唐縣仕者九人餘皆學而未官也玄孫若干人
長武子中書省掾次文子國子生次獻子惠子並
國子生諸女以多載於家傳兹不重出嗚呼我曽
軍蘭溪州逹魯花赤次雅古處士以孝聞次必吉
男奉議大夫同知興國路事次祝饒監冨池茶埸
餘四人未仕曽孫三十一人長祖常由進士轉官
侍御史次祖義郊祀法物庫使次祖烈汴梁等路
管民緫管府案牘官次天合監杭州鹽倉次祖孝
管勾河垜鹽埸次易朔南察院書吏次祖謙昭功
萬户緫使府知事次祖元信州路教授次禄合知
行唐縣仕者九人餘皆學而未官也玄孫若干人
長武子中書省掾次文子國子生次獻子惠子並
國子生諸女以多載於家傳兹不重出嗚呼我曽
祖尚書德足以利人而位不稱德才足以經邦而
壽不享年世非出於中國而學問文獻過於鄒魯
之士時方遇於草昧而賛襄制度則㡬於承平俾
其子孫百年之間革其舊俗而衣冠之傳實肇我
曾祖也嗚呼祖常生三十三歳父潤南官漳州教
祖常曰吾祖有德未盡發吾官州郡不得施今汝
頗樹立其大將在汝也後祖常佩父訓不忘忝官
翰林直學士太子右賛善大夫禮部尚書參議中
書省事入臺進侍御史叨冐寵榮夙夜憂懼惟恐
違父之教而墜我曾祖之業蒙不孝之罪死不瞑
目於地下塟儀不具塋域不廣欲改卜而遷之宗
老曰封樹八十年矣神殆安兹未易改卜嗚呼祖
常旣摭我曽祖行實萬一而略論次之矣忍不泣
而終銘之銘曰
有崛而起之孰趨而掎之將濟世美必承而履之
懿矣我祖百年于兹衣冠之傳寔維啓之世多王
公亦多華靡惟不革俗而忽其圯繩繩孫子思馬
有氏咸宜習禮以續廟祀
　　翰林學士元公神道碑　馬祖常
有元古文之宗曰翰林學士清河元公以至治二
年壬戌二月七日薨于位塟而墓碑未刻其長子
奉議大夫同知峽州路事晦又死次子暠七歳一
女病而不嫁一孫尚乳也夫人清河郡夫人李氏
纍然抱其孫僦船歸清河織絍以居賔客僚隷皆
四散無一顧之者獨其友玄教大宗師呉全節
謂馬祖常曰清河公以文起家可謂貴顯光榮矣
而其塟之後無碑以載其官閥世次行事之實爾
宜爲文我求善楷書者礱石以刻焉祖常曰嗟乎
世之士一得志則攘𬒮於所親一不得志則禠魄
若不能生者比比也今子託跡老氏而以禮義之
事振吾徒何能哆言以飾愧哉謹按公諱眀善字
復初資頴悟絶出讀書目所過即記諸經皆有師
法尤深於春秋弱冠游呉中奮宋金季世之習巳
名能古文流轉江淮間浙東部使者薦之行省辟
正安豐路學再正建康路學居歳餘行樞宻院辟
充令史故辨章蕫公士選實僉院事敬之如賔不
以曹属御之也蕫公遷江西行省左丞復羅致之
省中㑹贛賊劉貴反從左丞將兵討之擒賊三百
人議緩詿誤得全活者百三十人又將斬一賊命
公臨斬左丞曰掾儒生能臨斬乎當震怖矣終刑
已色不變將佐白宜多戮人及尸一切死者用張
軍聲公固争以爲王者之師恭行天罰若等小賊
跳梁殺其渠魁耳餘何辜焉賊貴盜書民丁十萬
於籍有司喜欲發之公夜置火籍稾中焚之以滅
跡贛吉遂安南行臺聞之亦辟爲掾未㡬進登仕
佐郎樞宻院照磨轉中書省左曹掾曹無留事
坐誣免不辨僑寓淮南文學益肆頃之坐誣事明
復掾省曹至大戊申我　仁宗皇帝養德東朝左
右文化選天下髦俊之士列在宫臣公首被簡㧞授
承直郎太子文學　仁宗即皇帝位遷翰林待制
承直郎兼國史院編脩官與脩　成廟實録眀年
與脩　順廟實録加奉議大夫是年陞翰林直學
士朝列大夫知制誥同脩國史有詔命節書文譯
其關政要者以進公請與宋忠臣子集賢直學士
又陞同譯潤書成每奏讀一篇　上必善之曰二
帝三王之道非卿莫聞也　太皇太后旣受尊號
朝堂集議宜赦公曰數赦非善人福宥過可也乗
傳出賑山東河南饑彭城下邳諸州連數十驛保
馬民饑官無文書公專以鈔萬二千定分給之民
免死徙皇慶壬子脩　武宗皇帝實録眀年遷翰
林侍講學士中奉大夫預議科舉服色延祐乙夘
國家始䇿試士子選充考官廷對又充讀卷官迅
筆詳定試卷數語辭義咸委曲精盡他人抒思者
不及也改禮部尚書正孔氏宗法以五十四世孫
思晦襲封衍聖公事上制可之參議中書省事毗
賛良多知戊午貢舉復入翰林爲侍讀學士通奉
大夫歳中拜湖廣行省參知政事便道過家上冡
鄉之父老子弟迎謁勞問禮意周洽庚申　英宗
踐祚徴入爲集賢侍讀學士召至上都議廣廟制
授翰林學士資善大夫脩　仁廟實録百官迎
仁廟聖容云有卿雲見承詔爲文以紀之賜酒嘉
賞　英宗親祼太室禮官進祝冊奏請署御名
上命代署者三眷遇褒優近世無有也旣薨之三
月歸塟于清河王家原之先塋西三里泰定間得
請于朝贈資善大夫河南江北等處行中書省左
丞追封清河郡公謚文敏曾祖諱興不仕曾祖妣
楊氏二世以下皆以公貴祖諱海贈嘉議大夫袐
書卿上輕車都尉追封清河郡侯謚貞惠祖妣髙
氏追封清河郡夫人考諱貢將仕佐郎同管勾蘆
瀝鹽埸贈中奉大夫吏部尚書護軍追封清河
公謚孝靖妣弭氏追封清河郡夫人元氏蓋拓跋
魏之苗南北轉徙不知所系家清河者至公四世
矣享年五十有四其文有賦五詩凡一百六十三
銘賛傳記五十九序三十雜著十五碑誌一百三
十出入秦漢之間本之於六經以涵泳其膏澤參
之於諸子百家以騁其辨刻而不見其跡新而必
自己出蔚乎其華敷鐄乎其古聲倡古學於當世
爲一代之文宗者栁城姚燧曁公而巳信乎其必
傳也雖然才用而未盡積厚而施寡徴之於天其
善後也無疑祖常曩從公游及公考士又辱第下
列義當銘銘曰
於維公文並古立大沛厥辭世莫躓震讋瞽聵力
不克蜚聲天衢名薿薿位臻公卿發軔跡藴而不
施用弗極神柅其馳學廼碩天藻掞縟琢圭璧五
十四年返玄宅
國朝文類卷第六十七
國朝文類卷第六十八
　神道碑
　　平章政事致仕尚公神道碑　孛木魯翀
大徳八年春三月己巳中書左丞尚公請老
上不允若曰其服朕命毋怠冬十月稱疾力請予
告九年春還保定時年六十有九明年夏六月拜
昭文舘大學士資徳大夫中書右丞商議中書省
事召不起　武宗即位加榮禄大夫預司農司事
中書職仍舊召秋九月覲龍虎臺大臣莫不譽公
上恱若曰衆以卿宣力我家争譽其賢故耳公再
拜稱觴上萬歳夀御琖賜之酒故事酒荅臣下琖
人授之不親賜也時特授公左右相目嗟異冬十
有一月東宫賜宴翰林俄以疾還至大二年春正
月使召辭三年冬十月贈爵三代　仁皇出震召
問大計稱㫖賜宴清勝園　皇太后賜宴南園夏
五月丐去陛辭　上御武帳聞之以氣暄室隘敕
近臣出諭若曰卿來盡心獻納朕未始不從稱老
懐歸豈遽忘國家耶凡益國便民其以䟽聞當行
朕即行之勑宰相李道復等進秩慰餞遂加銀青
職仍舊賜白金百两金綺二匹宴中書驛送還歸
時年七十有五延祐五年制贈曽祖考仲資善大
夫翰林學士上護軍追封上黨郡公妣魏氏郡夫
人祖考安榮禄大夫大司農柱國祁國公妣王氏
國夫人考汝楫銀青榮禄大夫大司徒上柱國祁
國公妣李妻魏皆國夫人六年春正月拜太子詹
事使三徃迺起三月辛酉見　上嘉禧殿之後閤
上顧太保曲出目公曰是自　世祖皇帝效力潔
浄人也徐曰周卿汝前汝知古今識道理練大務
太子託汝善輔之有言勿吝善敎之此朕意也公
見皇太子首以念　祖宗孝兩宫養徳性辨邪正
陳之太子異其言夏五月北幸覲花園北行殿
上若曰朕不文直諭汝勿惜盡言教太子賜尚醖
馬酒各一罌詹事俸入不受俄謝歸時年八十有
二泰定三年以中書平章政事致事制授於其家
賜楮泉萬緡綺帛四端尚酒二尊公表謝復賜酒
時年九十有一朝廷尊賢養老思輔長治其見於
公如此四年十月八日薨享年九十二訃聞制贈
推誠佐治寅亮功臣金紫光禄大夫大司徒上柱國
追封齊國公謚正獻公諱文字周卿祁州深澤人
㓜嗜學甫踰冠卓邁有聞世皇御極急務求賢一
時大臣體　上意銳采擇中統元年張忠宣公文
謙宣撫河東還故參知政事王椅薦公忠宣竒之
辟掌書記至元元年辟西夏行中書書表二年始
立朝儀詔魁賢鉅德者討論詳定太保劉文貞公
秉忠薦公參預凢常朝朔望起居元日冬至㑹覲
冊拜内外文武仗衛布置服色差等圖象規製皆
公掌之節次入奏清問所及必公條對明白乆之
聖鑑通朗勑結綵畫位皇城之東百官肄習
上御法座臨之見大書宸極御座之居　上召公
問之對天極居中衆星環共　帝德無爲天下歸
之其象類此　上恱習巳大恱遂爲定制播告天
下七年勑知事大農八年轉大農都事禮成置侍
儀司太保以公見　上仁智殿擢右直侍儀使十
有二年復都事大農其佐農政也置七道廵行勸
農事聮保五課耕桑脩水利立社學築義倉革浮
薄禁游惰多自公畫十有七年出守輝州不事刑
撻因其土俗以禮導之令行禁止河朔大旱禱輙
雨歳大熟踰竟旱自若也聞者異之懐孟馬氏宋
氏𬒳誣殺人訟􁝞不決提刑部使檄公讞之推跡
䆒情得尉史獄卒錬嗾狀兩獄皆雪牧輝二年民
安事治十九年冬召拜户部司金郎中初竹稅置
提舉隷省部懐衛居民犯一筍一竹率以私論至
破家至是抗言罷之課入郡邑害遂弭明年秋使
山東定征稅度風土市㕓立中制江西省憲交訟
𥙿皇令中書公奉教訊詰罷省臣宣慰臣各一追
白金千二百兩二十一年冬改户部郎中明年春都事
御史臺㑹聚歛臣荅即歸阿散等謂海內財糓省
院臺内外監守里魁什長率有欺蠧請大蒐抉
上允勑衆勿沮利黨嘯結兇壬儗使旁午省臣御
史掾吏民庶罹穽䧟日衆人情危駭先此南臺御
史封章言　帝春秋髙冝禪位於皇太子
皇后不宜外預太子聞之懼公因袐之以杜䜛隙
此曹覘之鉗臺史督索公白中書右丞相安童御
史大夫月律魯拒之越翌日其黨以聞勑大宗正
薛尺玕取其章太子益懼二相憂變不測公思用
拯之方閱舊案得兇黨罪玷數十白大夫曰事急
矣請就省圖之至遂說曰丞相大夫以勲貴忠賢
荷天寵柱石廊廟皇太子天下本固本安天下兩公
任也此軰傾險乗釁奮不逞袐章出禍可言邪今
先計奪謀使噤不容喙䇿之上也二相曰善入言狀
上怒若曰汝等無罪耶震厲未止丞相前曰臣等
有罪不辭但此黨名載刑書類非愼潔動必鷙害
生靈宜選重臣使爲之長庶靖紛擾　上徐霽威
可其奏二相出宣制緩其行兇爓爲沮俄而告贓
賂者喧集事聞天威大震或誅或竄或奴時漢人
臺臣皆闕公位幕佐以智勇忠義動大臣悟明主
殱大憝銷大釁旬日之間中外清泰聞者壯之俄
丞大農治京北屯田畎澮汎溢不菑二十四年置尚
書省柄臣顓政急賦䜛戮大臣衆股慄使者四出
峻繩督務贏官緡􁆪賞恱公使燕南得鈔緡約四
十萬與民者三之二賞雖不及功亦見時至元鈔始
行置寳鈔提舉司隷都省金與銀禁私易小人挾威
張罟擭飽饕餮摧破民産動再年使江西治其敝
吏行詐舞文各以罪論或誣熊氏子買藏金尺吏
訊則無之訊益酷乞輸直不聽聚貸簮珥作新尺
符其妄廼巳劉氏子誣其弟貨利潜易金銀獄乆
不絶事皆類此公至率清脫民始寜息其年理鹽
茗雜稅江右明年升少卿理獄理賦山之東署置
濫溢汰之政令苛虐蠲之事理欺惑正之尚書省
罷政歸中書二十有八年夏四月遷吏部侍郎考覈尚
書省臣鈐綜所不當最簿上之流品清别井井不
紊始以肅政廉訪司憲諸道明年公使憲湖北初
提刑按察之憲鄂也行省奏罷其司聽攝山南者
再事滯民疚公曰此憎忌者間之耳凡政刑大務
即省議之慶祝大禮赴省行之紏按貪墨不少貸
䜛格政行民始受賜三十一年秋召爲刑部尚書公
以逺近禀決刑制不一吏誕民癏請依古律令采
寛厚新憲章以一吏治不報　成宗元貞元年春拜
侍御史㑹江浙省平章用虐行悖行臺御史浙西
憲人條狀彈劾制遣公洎大都護往詰之左驗明
者平章者挾貴驁岸不臣公等以聞平章者以國
制軍數禁宻無敢或預御史甞取數鎭兵於是藉
其故擅驛走都以相噬咋都省奏不用臺臣特以
都護按問制可御史逼威即承兩造具備勑省臺
太師宣政等衆大臣雜議率阿勢貴犯輕宜宥御
史法當死公曰不然御史職號監察今所繫者上
欺下暴制使馳訊拒捍無禮罪重不輕必以軍數
有禁言之小吏佐書掌給鹽米甲簿伍籍數誰不
知況御史因兵卒交愬責令長帥均役情無害法
之有罪亦輕不重　皇上御大寳赦天下德洽民
心豈宜濫刑以累聖治議都堂三辨巖廊再衆列
奏公廷争剴切　上開悟平章御史各杖遣衆呼萬
歳他日集肅政堂衆憂省臺不恊公曰天下無難
事第恐處之失其要耳都省長百司丞相握大柄
相抗不敵動瀆天聽取厭傷體自今而後狼貪虎
暴者抨彈之事不渉私者正救之果大鉏鋙論斥
未晚何用紛紛衆韙公言未乆猜釋風紀肅然二
年請無數赦罷役不急　上嘉納大德元年夏河
決蒲口冬公使憲河南明年春偕勑使相決河籌以
利公建言長河萬里湍猛東注下盟津地平土䟽
蕩徙不常失禹故䟽流患中土不知幾何千年孰保
無患治得其當則民省而患遲失之則力費而患
速此定論也今陳留抵東西百有餘里南岸故河
口十一巳塞者二自涸者六通水者三岸髙水六
七尺或四五尺岸北故堤水髙北田三四尺或髙
下等大較南髙於北約八九尺堤安得不破水安
得不北也蒲口今決千有餘歩迅快東行得河舊
瀆行二百里至歸德横堤之下復㑹正流或彊湮
遏上決下潰終竟無成揆今之計河北郡縣順水
之性逺築長堤以禦汎濫歸德徐邳聽民避衝潰
擇所安嬰患户齒河南淤田量給永業他決視此
即救患之良䇿也蒲口不塞便䇿上廷論從之河
朔郡縣山東憲部争言果然則河北桑田盡化魚
鱉之區矣塞之便復之明年蒲口復決障塞之役
無歳無之是後水北入巴河復故道竟如公言三
年私憲山東宣慰使挾壻宗室以浮論懲叛謂治
淄青政宜猛故藉是乆居方閫外掠譽而內貪虐
憲紏小有違言吠咥即至公度難力争使者徃來
公以温言順附而嚴礪之彼廼感服其下稔惡㑹
有告者選官按詰得二十餘人決杖追贓以慰􁎒
弱遂大慙謝逐所親昵用事十餘軰歸民田二百
餘頃四年秋授中奉大夫參知政事行省江西旣
莅政以吏選淆濁凡庠序之師軍民之佐財糓之
主典隨事立法貟數百浹日皆注無復容私衆始
睚眦終莫奪俄趣公分鎭嶺南快私憤公曰此軍
政也非制勑不敢行馹使顓禀得報蒙古平章偕
公在省餘以次出鎭衆計沮事聽公決摧彊生枯
濯煩䟽壅省務清簡六年秋九月移疾北還冬十
月拜江南行御史臺中丞辭明年召至京師拜資
善大夫中書左丞時朱張氏得罪省臣率譴逐唯
左丞相兩新平章洎公凡四人調燮政務浙西水
沴民饑山東歳兇盜充獄公議發官廩周罄乏縮
湧價舒市易泄冨足通閉遏責兼并仁客佃民能
施米上三百石爵有差得米石五十萬救呉越餓
殍爲蘇出官緡八百五十餘萬䘏齊魯􁑤攘亦息
選清望臣使十道宣撫天下采利病得失黜貪暴
安善良江南官民田賦均減三之一南方學浮圖
氏號白雲宗者髮而妻子田宅訹愚民託祝釐逭
徭賦倖習甘賄奏爲捴攝錫印章郡縣酋豪名署
七千餘所衆數十萬於是罷之斥散黨與同民賦
役時順德忠獻王荅刺罕與君同心輔政選庶官
齊百度罷斜封汰冗貟絶寳貨約濫支節滛費量
入制出擇民牧屏世守定贓律除虐禁明㛰制阜
民生綱正目舉有中統至元之風公粹羙髙亮行
修潔年十六七志學愬伊洛究洙泗完經大史諸
子百家該洽無不綜一以仁義爲根極孝友行業
著見州閭大臣交薦聲名日振　世廟方大有爲
衣冠元老森然以所能輔經緯公翶翔上下畫佐
開先寔與有力歷事五朝才識弘經濟功名映寰
海德望尊廟堂忠信締淵穆懸車私第　嗣聖繼
明眷注益渥使車累召進必勇退從容事外二十
餘年壽考康彊几杖清寂手不釋卷搢紳造之非
聖賢中道經綸大經置不談聞者隨其器量大小
皆潤漑天下望之若瑞星神岳素縝嚴繇飲食動
静皆有節制居位應務察事理守名法簡易正大
物無不容推行所宜不膠不固大政大節利不回
威不屈仁勇沛然綽有餘裕古遺愛遺直公盡兼
之於戯　世皇長駕闊馭網羅英才培植之乆大
德卿相稱賢無右公者養賢資世豈易言哉公娶
某氏子男某某孫男某某年月日塟完州某郷某
原公弟之子曹州判官克和以國子助教張執中
所狀公行遂以銘託烏乎公徃矣文行事功百世
師也其敢以昧陋讓銘曰
皇元統天大定于一聖聖明明崇建皇極三光五
岳氣象渾同天産人瑞以弼　帝功瞻彼恒山峩
峩大茂挺生尚公神峯綜秀始遇　世皇邁績華
勲禮樂稽古稼穡養民鴻臚大農事係賢哲左右
後先夷䕫稷卨朱轓五馬衛源之滸里詠塗歌神
明父母孰驚皇靈匕鬯震搖用輔執法正色立朝
孰斵民力烈火凝霜用使四方雨澤春陽孰縱陸
梁摧我獬廌用立憲紀鋒稜益大孰徇貪蠹柅我
鴻鈞用握政柄化育載新年鄰七袠勇於告老天
制臣義豈曰太早昔也廟朝淵淵昞昞軒后之鑑
神禹之鼎今也鄉社于于雍雍天下之表人中之
龍有謁其庭鄙吝清滌齒頰餘論皆世藥石道德
之容禮樂之度大醉而醒孰寐斯悟善數數之侯
卿侯公百歳完潔其誰儗隆有德有文有位有夀
功在史牒名垂宇宙大行嶙嶙滹易沄沄刻此銘
詩相配無垠
　　大都路都緫管姚公神道碑　孛术魯翀
公姓姚氏諱天福字君祥拜監察御史彈擊權臣
無所顧畏　世祖皇帝賜名巴而思國言虎也其
係岀唐賢相文獻公元崇文獻諸孫伯禄卒絳州
觀察判官塟絳之稷山縣南陽里繇是世爲平陽
絳人公考處士君諱君實字仲華甫冠辟兵鴈門
金進士趙泰以子妻之生公及和衆主簿天禄公
姿白晳美風矩童丱不凡聞處士訓忠孝奉受惟
謹從事郡府挺潔不羣儕軰畏之仕懐仁爲縣史
世皇以太弟駐白登公從縣進蒲萄酒見竒之留
待宿衛至元初丞縣懷仁大帥楊闊闊出薦其能
於丞相塔察兒丞相奉使朔漠脩睦宗藩引與之
偕五年立御史臺丞相爲大夫奏授架閣管勾秩
將仕郎十一年以承事郎拜御史十三年江南平
冬十二月宰相銜怒左遷同知衡州路明年春三
月以朝列大夫改河東山西道提刑按察副使佩
金符夏六月拜治書侍御史秩中順十六年春使
憲淮西江北道秩嘉議十八年憲江南湖北二十
年夏憲遼東明年春以毋老請歸養不允二十二
年春召爲刑部尚書秩通議逾年總管揚州不赴
二十六年夏復憲淮西秩正議三十年拜中奉大
夫甘肅等處行中書省參知政事以親辭改肅政
廉訪司　成宗即位使肅政㢘訪于陜西元貞元
年春三月遷眞定總管冬丁太夫人憂自鴈門徙
處士君柩合塟綘之稷山中書起公還真定大徳
三年春二月拜江西行中書參知政事辭奉使山
東還四年秋七月以通奉大夫參知政事行大都
路都總管兼大興府尹本路諸軍奥魯總管管内
勸農事六年春正月二十有八日薨于位年七十
有三公至元名臣勲徳焯著其薨也朝廷悼惜吏
士護䘮歸平陽以夏四月某日塟稷山西北嘉禾
里泰定三年以子侃請制贈正奉大夫河南江北
行中書參政知事護軍追封平陽郡公謚忠肅天
曆巳巳侃以公行實徵銘神道之碑不獲終辭因
采其本末而次第之公始爲御史條奏宰相阿合
馬罪二十有四召廷辯公枚數其罪彼輙引服數
至於三氣沮情駴　上動色若曰此三者罪巳不
宥目公曰巴而思臣下有違　太祖之制干朕之
紀者汝抨擊勿隱廷臣震竦其事今袐世未有聞
時方倚相理財姑釋不問衆亦爲公危之太夫人
趙君有賢識朂公曰國爾忘家汝第盡力果不測
吾追蹤陵母死日猶生年公泣謝白其長曰萬一
得譴乞不以老母坐連也語聞　上歎曰是母子
有古義烈敕侍臣董文忠宣付史臣書之監大名
小敢普得罪御史按之至見毆辱繼用公徃間道
微服入境察悉其情還取驛抵其所擿抉如神簿
責死罪十有七械送輦下俄以宥貰經臺門大詬
公在察院促捕之目檢行橐得賂侍御史安元失
納救免狀即桎敢普而袐其事夜用廵符託詗邏
奄至一道士室盡獲其賂明日陛奏　止曰彼七
死猶赦汝欲何爲公對罪十有七赦七留十餘誰
任咎　上悟戮敢普斥安時御史大夫二安善其
一旣斥與所善猶雙陸禁中公曰安庶人耳豈得
與大臣狎叱令起座皆失色公即入奏一蛇九尾
首動尾隨兩其首行不能寸今憲不綱蛇首二也
上曰然一人二冠可乎召兩大夫諭以公言大夫
孛羅懼以年少自劾罷有䜛提刑按察之不便者
有㫖罷之是時廣平貞憲王月吕魯爲御史大夫
公告之曰徃者悖叛蝟起鄣塞見聞今列憲宇内
廣視聽虞非常慮至深逺不但繩督有司而巳也
縷縷陳之大夫悟矍然曰幾失是夜造禁宻詳奏
上曰此天下安危計也其勿罷㑹駕北幸所擊相
馳騎士縛公閱其家脫粟數斛外得言事故藁羅
織苛毒公亢聲曰乗輿行狩戕害言臣宰相寧欲
反邪捃拾無所得斥遷衡州俄憲河東太原民飢
開廩賑䘏議者以擅罪公　上知不私置勿問朔
方兵興役民轉粟人畜顛踣公曰執政非策自蹙
其本也投闕論奏改和糴疲瘵爲蘇留遷治書岀
憲淮西先是蘄黄有叛者將吏贓獲良民以萬數
公皆理歸民伍衆感泣相率立生祠徙節湖北劾
省臣楚國公罪以聞　上閔其有勞爲痛治其黨
㑹阿合馬敗大遣使治官慝遼東宣慰使阿老瓦
丁權黨也侵暴尤横召公使遼至則封府庫究簿
書審事察冤正魁惡著公道使還即命長憲遼東
公疾馳夜入詰旦莅事民懽吏愕郡縣竦動初遼
朔旱蝗公至雨澍蝗滅其境域烏桓白霫故地也
民喜畜牧習射獵不事耕學公教以稼穡詩書居
數年農厪士奮民之孝者旌之不義而訟積年不
決者訓睦之稔惡者懲艾之武平縣民劉義訟其
嫂與其所私同殺其兄成縣尹丁欽以成尸無傷
憂懣不食其妻韓問之欽告其故韓曰恐頂𩕄有
丁塗其跡耳視之果然獄定上讞公召欽諦詢之
欽因矜其妻之能公曰若妻處子邪曰再醮令有
司開其夫棺毒與成類并正其辜欽悸卒臺章以
公詣平灤按總管劉揑古伯公至劉欲遁去公宻
令憲傔張仲威作漁人匿西城橋伺之劉果與吏
徒㑹橋下謀揜其愆仲威得眞公一問皆伏吏胥
之黠而虐扼民之吭而快其所欲而民莫敢校者
率以罪黜平灤都吏張氏子尤狡而忮杖去之逺
近震讋道行遵化風旋馬前公黙謂之曰汝冤從
我吾爲汝理至縣舎風即見令縣以􁃅鞬士從憲
傔覘之信宿及蓊薈而風息得五尸皆短衣其一
衣中得小印公下令居賈行商以端匹赴縣聽和
市辨之賊果執遼粟歳輸灤陽使督運急時民方
饑公曰吾忍視邪留粟賑糶使不敢沮民頼以生
遼人以公政通神明追思惠化立祠頌德入長刑
曹讞獄與衆不合歸卧於家竟如公言衆得罪公
望益隆淮西不治復握使節申飭舊規風采立變
初宣饒徽數州有亂者官軍併俘齊民加以刼掠
絡繹淮境公責守令嚴津防峻訶譴民復其郷者
數千餘家帥臣昂吉而閫淮殆二十年位中書右
丞以宣慰使操制兵民黨結中奥其子亦握兵煽
虐奴官属轢風紀莫敢誰何宿盜數十出沒淮海
陸梁自宋未有制者宋亡帥葆芘其徒通納賄賂
縱其所爲公遣健士襲捕得所匿兵仗貲財定案
市殉者七人自是帥漁鷙狀百出公䟽其跡取驛
上聞帥鉺驛勿給公潜前走得驛馳去帥遣兵校
丁文虎追刺公至六河館不及公至揚州文虎亦
至誣公於行臺俄而六河館人以刺公狀聞文虎
被執公赴覲制遣近侍阿术治書侍御史萬僧馳
訊帥以罪廢巳而赴闕以擅殺淮賊譛公不中憤
而斃淮境大寧丞相桑葛之黨虐平陽者尤劇其
敗也用公尹其府以清宿蠧詢父老得郡邑田里
眞僞利病緩急先後審行之民輯事理遼西呉氏
子贗爲女巫行眩衆事之若神人公洞其詐攝至
府吏欲案究公曰亂常之跡可侈言邪立命撲死
衆股栗政化無阻崇館宇引水置磑植桞代樵㑹
歛爲紓眞定都㑹南北馹傳雜沓事弊民痿大臣
蠟眞奏牧守非公不可遂尹眞定導壅治棼生枯
壯弱日聽愬訟鑒隱破堅動無泥閡人人竦惬衆
走府治瞻判決優肆爲空初饋餼不充徴需日困
公以楮鏹貸民因母取息蕃畜孳豐廩稍闢大賔
館水磑創立如平陽用有餘𥙿宗親之位傔從之
區秩秩井井甲諸路歳省官緡而下不加擾憲人
摭細故劾公中書敷奏事不渉私法可施用宜著
令式以示他州制可郡人集衆象龍祝雨公曰無
益令撤去廼慮獄囚厎平允雨大霈驛置新樂北
阻派水使价車騎自南而北者雨溢夜暝野次無
所建議徙置派南衆大便順築寺五臺督民運木
奪農癏衆令方急公不從府懼佐貳交諍之公曰
吾民牧也惟民是䘏請待農隙朝省爲允欒城盜
殺人取財夜舁尸置民隆氏邸縣笞伏隆氏父及
二子當死械囚送府哭於庭尸母辨贓無其子印
識公疑之㑹使者決大辟公詒他賊承盜殺狀隆
氏獄緩眞盜遂獲黜吏退胥之在民閭者不啻百
數刼持官府而肥其家咈其心則禍之管庫稅廩
之徒徃徃破産質妻鬻子以償所欲而不敢與辯
公劭農諸縣得其姓名杖死數人質鬻者還之餘
多遁去或改行爲善士其尹京也立誠信繩桀驁
挫強禦䘏􁎒弱事至而斷豪右歛迹三河民藏古
銅印怨家訟曰將謀作亂縣榜掠其囚使符所訟
至府辨其文曰三河縣印公曰何亂之爲以不輸
官罪之制令尚廐芻稈以鹽易諸畿民霖溢害稼
公請市旁郡户部㩀令督責上下洶懼公帥京属
從部白省竟以公謀寧息京甸京人弟假姊財不
劵姊􁁪益貧弟賈益冨姊􁁪徴財弟曰有劵即與
姊憤愬聽者難之愬於公諭之曰汝但歸俟徐訹
刼盜扳弟對詰大懼吐實曁姊中分其貲公果毅
直諒立朝敢言操行清介忠孚信格有賜輙辭
上至引唐太宗賞魏徵故事暁之對曰臣言分也
受賞非分也竟不受持憲緫郡皆有　淮
赴鄂民衆衛送不絶盜聞之戒其徒曰姚公正人
也勿犯性孝太君年踰大耊公拜參知政事甘肅
難於輦養辭不往世髙其行縉紳推論聖朝人物
骨鯁有爲終始不貳其操者公當第一固確論也
盖甞稽之鴻惟　世皇神鑑睿筭長駕逺馭文武
效能光輔丕業甸萬國冠百王盛矣然廊廟岳牧
邪慝間岀兠鮌三苗唐虞猶病於是大植風紀明
目逹聦以弘至治公當至元之際奮下列搏權奸
莅方州滌巨蠧使辯捷不能措其喙仇憤無所憑
其兇風槩氣節炳燿一世淵衷之所孚公論之所
與豈徒然哉其忠義剛大藴積有素故也公掦歴
四十餘年功名事業磊磥赫奕侃訪輯遺軼旣乆
始備因歎世有家者之子與孫或不侃若先烈湮
滅可勝惜哉叙而銘之或有待也公始娶趙氏繼
楊氏皆平陽郡夫人子男三人夀童蚤卒祖舜祕
書著作郎卒侃内藏庫副使楊夫人子也銘曰
帝運開大中統至元人傑斯寳匪寳璵璠惟天聦
明憲象執法元化宣朗昭融六合堂堂忠肅始峩
􁏰冠讜言正色英風夏寒虎炳其文山立殿陛檮
杌饕餮魄禠魂悸宸扆凝邃上動天容庭有直臣
庶儆其同有鑒其明有玉其㓗桓桓其勇夬夬其
決孰撓斯曲孰鍊斯柔善善豈親惡惡豈仇雖千
萬人莫沮吾徃如脂如韋有泚其顙侯符三剖憲
節六持義槩秋凛仁術春熈　上亮其忠史載其
信何勸不懷何懲不震碣石之北淮海之南社稷
尸祝無怠其嚴滹沲溶溶霍岳峩峩其融其結百
世不劘台鼎之崇芥視不屑京尹之雄莫仲與伯
有烈終始無間險夷誰近而忽益逺益思汾川西
流河水東㑹稷山之銘惟以永配
　　參知政事王公神道碑　孛术魯翀
至大元年汴梁路總管兼府尹王公年逾七十拜
參知政事行尚書省雲南秩中奉大夫
仁宗皇帝以公至元大德名臣拜昭文館大學士
皆不果行延祐元年冬十二月七日薨汴私第春
秋七十有九明年春三月十二日歸塟趙州寧晉
之金符郷換馬里中書以臺䟽列公行績以聞贈
通奉大夫河南江北等處行中書省參知政事護
軍追封太原郡公謚憲穆元統元年冬其仲子承
務郎萬億賦源庫提舉鈞以翰林待制蘇君天爵
狀徵銘公碑翀汴諸生也其敢辭公諱忱字允中
世居寧晉曾大考進晦彩不耀大考守忠金承信
校尉考玉
太祖皇帝威行中夏率郡民欵附從太師國王木
華黎用武有功累官定逺大將軍慶源軍節度副
使夫人王氏生公剛毅正直讀經史不事空言能
見之行事　𥙿皇位儲宫取勲舊子孫入侍公𬒳
選忠恪小心十有餘年日愼一日或因事進說明
諒不阿　世祖皇帝察其能至元十七年拜山北
遼東道提刑按察副使秩朝列大夫東藩諸王鷹
人縱暴民大厭苦公繩以法遂歛避不敢犯宰相
阿黒馬掊克固寵希合之徒言利徼倖小吏耿熈
告北京宣慰臣逋官緡若干萬旣聞勑徵之熈懼
失實增益制勑逮繫百餘人公䟽其妄熈獲罪
𥙿皇賔天儲極虚位　帝春秋髙中外危之言者
雖衆未見允可公建言陛下臨御多歴年所至元
初豫建太子天下歸心鶴馭上賔臣民憂懼惟早
定大計以幸宗社章三上　帝俞其言俄勑皇孫
佩信寳撫軍朔幕大業廼定二十四年憲河南時
南北旣一無俚兇慝畧民子女轉賣四方公謂此
徒於　聖天子仁覆天下之政梗害非小建請嚴
立法禁從之遂著令甲息民汪清占息民籍巳再
世矣兵豪狀愬帥府曰吾亡奴也即馳騎數十殺
清滅口取其妻孥貲産清子成逸岀赴民有司愬
之兵民文移徃來數年不決潁兵朱喜始以避亂
奴於人其主知其難於奴也集郷胥里長同署劵
免之隷潁兵籍巳乆喜家火其故主子謂劵巳焚
而復奴之喜持劵出愬訟不決皆詣公愬之稽清
占籍以歳壬寅其奴亡以甲辰喜劵足徴白之鎭
南王府誣者皆屈明年兩訟之仇結近侍誣奏公
徇制下中書遣使収公案訊公䟽臺請聞有㫖馳
召入見敷陳盡底藴　帝大恱曰若人非素餐者
敕省臺讌慰還職近侍及使者皆以賕敗清喜數
百口脫虎咥繪公像事之二十一年置肅政廉訪
司以新憲度明年公副使燕南河間鹽漕官守盜
用賦緡十餘萬覈正其辜諸王分地恩州其下以
錢貸民加倍徵息公令子母相當則止餘有罪先
是以民入兵限私田四頃優其家公曰國家取天
下以來兵無寧歳今海内雖定征戍逺方一兵歳
費不啻千緡區區限畒豈易充給在民編者守令
猶歳差冨貧以均其力一入戎行永不可變請增
田額使無飢寒内顧之憂不報其後以兵力乏竭
勑樞宻召公等㑹議以眞定順徳廣平等路俾之
詢簡得冨民數百家充兵兵之貧者遣還民伍人
服其平公以舊臣屢憲方州至是威名益振三十
年拜廣西肅政廉訪使秩嘉議臺檄以其廉能曉
諸道疾不赴　成宗皇帝即位元貞二年春使憲
河東召見栁林撫慰優渥㑹并汾旱饑請發粟賑
哺全活者衆五臺大建佛廬勑中書擇銳事吏董
役工部司程陸信驅民夫數千冐險伐木死虎豹
蛇虺者百有餘人其時　皇太后幸其所公入言
以寺福民福未及而害巳甚非初意也徽聽開悟
減其役仍賜䘏死者家宗王分土并門廩餼歳取
民間或不能供輙立契約母息倍稱或不能償隷
其子女民患苦之公請岀錢縣官贖還其親者百
二十四人於是諸王膳貲歳頒于官民瘼始蘇王
嬖臣哈塔不花怙威肆虐公按正欵伏王爲之請
弗聽王馳使譛公　上未信㑹駕北幸罪人亡走
愬公不法勑中丞崔彧問之俄彧卒駕還復愬詔
省憲雜訊之無驗愬者抵罪由是王禁戢藩傔民
境晏寜大德三年遷江陵路總管不行七年遷汴
梁汴故宋金都邑號難治公至省人憲人以公舊
望不敢以府属眎之政訟之難悉聽鑑裁下無隱
情乆之政清訟簡吏民歌詠方宋包拯公莅汴之
四年歳次丁未河決原武注汴宋汴尤急吏士具
舟楫以逭漂溺民大懼公白省請䟽導順下勢家
以田疇不利難之公曰吾守臣也當任其責即行
河決壅以完城邑水息大築隄防羌族礮手居鄢
陵者萬餘室民役不預公督使趣工得萬人不日
隄成民至今思之公精明有斷不畏強禦所至興
學奬士脩政新民不專法令威愛兼行爲世名德
故姚文公燧劉文静公因與公游雅相敬尚蘇君
公郷人也時賢言行優於志載其言曰
世皇天縱有爲公及陳公天祥程公思廉姚公天
福皆骨鯁敢言視社稷民物利害若疾痛嗜欲在
已才猷風采凛震一世庸夫庸婦知其姓字豈聲
音笑貌爲哉天故生之以弼治效善論也公夫人
張氏封太原郡夫人子男二人曰銳曰鈞孫男三
人洙浩以胄子隷業成均淵㓜銳鈞皆有學行翀
固知之其諸孫爲胄子皆馴謹向學佳子弟也助
教陳旅云銘曰
世廟帝運鴻惟永年仁浹義洽德崇配天咨謂
裕皇左右前後侍衛僕從詢賢世胄時也憲穆宿
衛青宫行必循矩言必見忠涵育有年一静一動
帝曰良哉才可試用卿貳東臬位四品秩碣石醫
閭光昭化日來歸定省遂莅河南上觸廷怒下讋
狼貪　帝曰忠哉斯豈尸位丞相御史燕勞還轡
皇鑑昭明飭新憲綱卿才而舊益礪于將太行西
東鴻河南北草木知名山川正色棲遲晚暮尹汴
四封宋陳許鄭春陽誕充偪側將迎于此大府齒
健而獰猶憚叵處上獲下順居五閱年華髮蕭蕭
益壯益堅其卷其舒大義終始罁百其錬肯柔繞
指五握憲節郡符再分洪波砥柱矻立不羣政預
鈞輔逖矣其道文崇袐館允也其耄之顯髙朗之
幽神明之地列岳之天列星滹沲之郊邯鄲之鄙
刻銘豐碑徵信惇史
國朝文類卷第六十八
國朝文類卷第六十九
　傳
　　李伯淵竒節傳　曹居一
居一北渡河常欲作李伯淵傳既少暇且未詳其
事竊有待焉歳戊申夏卧病相州俄故人僧洞然
過客舎因語及曏壬辰之變之後之事始悉伯淵
誅崔立之所自盖惠安長老恩公有力焉初亰城
荒殘恩公徙居皇建院一日莫夜侍者入告曰有
戎衣腰金符者醉堕馬門外從者不能起㦯致㓂
吾得無累乎令視之識者謂緫帥李伯淵也使扶
詣方丈憇俟其醒語之曰當此大喪亂公何心嗜
酒如是生爲男子與其徒沉溺于亂世曷若立身
後不朽之榮名哉伯淵矍然若有契於衷者見于
色黎眀乃召同志黄慖元帥者相與拜恩而師焉
居無何徃詣恩屏人而言曰崔立狂竪乗國家傾
危天子播越輙敢叛亂乃尓吾欲誅之乆矣師謂
男子身後不朽之榮名其在是耶恩拒不可曰尓
何遽出此速禍語殆非老僧所敢聞者伯淵泣且
誓恩察之誠也乃握手歎曰吾情亦不能匿矣公
知老僧故不去此禍亂之地否吾天地間一閑人
自相州遭遇宣宗荷國厚恩二十餘年矣圖報萬
一此何愛焉在吾教中有大報恩七篇是固當爲
者但患力微援寡事不濟耳今幸聞公舉非常之
事樹萬世之名使老僧朝見而夕死無憾合爪加
額曰惟以必中爲公賀未幾適驛使有相困者伯
淵因之入見崔立紿曰丞相避擾不岀則今日之
事有大不安者立欲岀心動乗堕輒欲囬伯淵厲
聲曰我軰兵家子偶堕馬又何恠焉因彊其行至
故英邸之西通衢中忽有人突出抗言曰屈事願
丞相與我作主且呼且前伍伯訶不止直詣立馬
首挽其鞚時伯淵驂右即㧞刃抱而刺之洞貫至
自中其左掌與之俱墜馬崔尚能語曰反爲賊奴
所先隨斃伯淵暨黄慖䓁五人實共其事乃大呼
曰所誅者此逆賊耳他人無與焉稍稍䑕竄蜂逝
帖如也遂磔崔立之尸祭于承天門下一軍哀號
聲動天地翼日奔宋㤙公在其行時甲午秋七月
也嗚呼金之亡也以忠義聞者不爲不多至于表
表獨見于後世者得三人焉壬辰正月陽翟軍潰
奉御完顔陳和尚死戰陣其罵敵不屈似顔杲卿
癸巳正月亰城不守同判睦親府烏古孫孛吉死
宗廟其守節自盡似北地王諶甲午正月蔡州䧟
右丞完顔仲德死社稷從殁者㡬千人彼敬翔之
死國田横之感士有不足方者太史公曰非死之
難處死爲難盖貴得其死所也來歙遇害光武賜
䇿曰憂國忘家忠孝彰著此三人者有之今夫伯
淵不幸不得在三人之列然可重者身非岀于素
宦世禄雖在軍伍中未甞爲國家所知況當易代
革命之後雖賁育之勇安所施而一旦蔑視䊳軀
手誅叛逆號祭亡社盡君臣之義竟不堕㓂讎孤
軍岀奔偉哉後世視之其亦三人之亞歟李姓伯
淵名也或云燕都寳坻縣人餘不可考姑載此竒
節以附野史之末云
　　金同知沁南軍節度使事楊公傳　姚燧
金之季年天兵滋張庭臣專謀一力惴惴以不卒
保河外爲懼揵河之北緜地數千里信敵牧蒐其
中不敢認寸尺爲己舊時則有若滄海河間恒山
遼陽易水平陽東莒晉陽上黨九公集創殘餓羸
之餘收其魂魄化悸爲果岀而用之㦯一二年或
四三年七公竟無事効相繼亡敗恒山聲言入援
踧踖不敢近亰師形渉擁衆自衛獨上黨不首鼠
以勞顯若此者五年其後塹夷城穿如蠭室石積
其下者四望各盡一射人心轉一不綫髮揺敵以
爲難稍引不逼㑹從顯從上黨公再復潞州皆再
有勞詔進顯銀青榮禄大夫沁州節度使元帥左
都監行元帥府事公懐逺大將軍同知沁南軍節
度使事時縣官調用特怯其待戰勞一賚以官地
多入敵懐數告身無所上㮣遥領故仍治襄垣公
一日請顯曰以今形勢襄垣今年跌眀年保無馬
武願分部曲百人立　鞮以緩兵衝顯允以便版
公以前官行　鞮令公至治柵北磧處艱危中且
朞年聲呼牒招山逋谷竄稍出集附敵悉衆攻公
行夜至隘樓禠衣止宿其上中敵偵刺未殊猶張
空拳摶數人以僨顯聞哭曰鎩吾翼矣眀年顯死
又眀年上黨公釋師飬安亰城一實公言公代人
諱閏少孤鞠於姊之夫禹家即今榮禄顯也始顯
以募兵戍郡遷戍潞改孟戰有勞調臨洮司録臨
洮尤深地戰又有勞遷招撫緜上取上黨節度公
一從行死事之年生二十有九後如于年子仁風
謂燧冝傳庶他日職舘者得渉筆以承金史之漏
云仁風歴懐邢洛三治中有善政
　　烈婦胡氏傳　王惲
劉平妻胡氏濵州渤海縣秦臺郷田家子至尢庚
午平挈胡洎二子南戌棗陽垂至宿沙河岸夜半
有虎突來咥平左　曵之而去胡即抽刀前追可
十許歩及之徑刺虎劃腸而出斃焉趣呼夫猶生
曰可忍死去此若他虎復來柰何委裝車遂扶傷
携㓜渉水而西黎眀及季陽堡訴於戍長趙侯爲
捄藥之軍中聚觀哀平之不幸咤胡之勇烈也信
宿平以傷死趙移其事上聞得復役終身嘻胡柔
懦者也非不懼獸之殘酷正以援夫之氣激於衷
知有夫而不知有虎也平雖死其志烈言言方之
太山􁄹婦何壯毅哉
　　何長者傳　胡長孺
何長者敬德無字或號之爲孤巖善人上海縣浦
東民家子樸謹不妄頋語善積蓄㑹計事呉郡張
瑄行舶筦庫不十年贏羡莫可勝數一髮不以自
私瑄父子方倚之重而敬德棄去矣杭呉眀越揚
楚與幽薊萊宻遼鮮俱岸大海固舟航可通相傳
朐山海門水中流積淮淤江沙其長無際浮海者
以竿料淺深此淺生角故曰料角眀不可度越云
淮江入海之交多洲號爲沙呉濵海處皆與沙相
望其民頗與沙民同俗類剽輕悍急而狡宋季年
羣亡頼子相聚乗舟鈔掠海上朱清與瑄㝡爲雄
長隂部曲曹伍之當時海濵沙民冨家以爲苦崇
明鎭特甚清甞傭楊氏夜殺楊氏盜妻子貨財去
若捕急輙引舟東行三日夜得沙門島又東北過
髙句麗水口見文登夷維諸山又北見燕山與碣
石徃來若風與鬼影跡不可得稍怠則復來亡慮
十五六返私念南北海道此固逕且不逢淺角識
之廷議兵方興請事招懐奏可清瑄即日來以吏
部侍郎左選七資最下一等授之令部其徒属爲
防海民義隷提刑節制水軍江南旣内属二人者
從宰相入見授金符千户時方輓漕東南供亰師
運河溢淺不容大舟不能百里五十里輙爲堰瀦
水又絶江淮遡泗水呂梁彭城古稱險處㑹通河
未鑿東阿茌平道中車運三百里轉輸艱而縻費
重二人者建言海漕事試之良便省上方注意嚮
之初年不過百萬石後乃至三百萬二人者父子
致位宰相弟姪甥壻皆大官田園宅舘徧天下庫
蔵倉庾相望巨艘大舶帆交蕃夷中輿騎塞隘門
巷故與敬德等夷皆佩於莬金符爲萬户千户累
爵積貲氣意自得敬德方布衣𬞞食汲汲以施貧
賑乏爲事勸瑄父子母嗜進厚蔵以速禍菑雖不
能盡用其言頗亦損捨今江南北二人夫婦父人
施錢處徃徃而在二人者既滿盈父子同時夷􁜦
殆盡没貲産縣官黨與家破禁錮而敬德固無一
毫髪累會杭傅氏施天水院橋東地廣袤十餘畒
敬德即建天澤院爲大釡鬲炊調食羮豊潔芳腴
延方外士行而欲休倦而欲息者常五六十人大
徳十一年大飢鉅僧方清㸑散徒敬德素履爲人
信重資施倍多他時來者益衆無意拒色厭官爲
設糜仙林寺中飢民殍者不爲衰止敬德請杭好
善有材智人凌郭楊李僧道心性澄六七人又擇
飢民得強壯者四五十人借菩堤寺作粥夜鬻置
大甕中明旦飢民以至先後爲次列堂廡下或溢
出門外道上相嚮坐虗其前以行粥約各持噐來
食無持則假與兩夫羿一人執礿挹以注噐中食
巳以次去日鬻米七八石至十石始六月三日止八
月十三日凡七十日飢民無死寺側近與徃來道
上民食粥忿争奮臂大呼毆擊人敬德詣其前亟
拜争者愧悔請後不復乃止明年春敬德請破衣
集諸好善人收聚遺骼枯骴數十萬具語在破衣
傳中夏爲粥如昨歳始五月朔日踰三十六日敬
德死年五十七後十八日所餘錢米亦盡遂止緇
素咸曰胡不延長者至中壽今窮人無所頼矣天
澤院不復納雲水僧饑疫棄尸如山乆莫爲掩云
沈子南者苕中故相裔孫甞爲義烏丞至元十三
年兵自義烏作執之如甌得不死歸客杭猶存妻
二女貧甚薪水傭僦急則如敬德告必得粟錢帛
布比十年不厭嘗謂予上海有善人者憐而乞我
袐其人既而假子家僮負米問之則敬德也可不
謂長者哉
胡先生曰故老言宋嘉熈四年歳行庚子大飢趙
恱道尹臨安府發廩勸分恐弗暨奪民死中而生
之初恱道無子飬南外宗室子孟傳一夕夢之帝
所嚴衛如大朝㑹儀既謁賛道之陞由阼階端笏
屏息抑首僂躬不敢仰視帝告曰與懽汝無子捄
荒功多賜汝子九人趨下再拜稽首庭中寤以告
家巳而生八子與孟傳而九臧應星父記於書當
時湖州作糜食飢人麋脫釡猶沸湧噐中人急得
糜食巳輙仆死百歩間飢未至死食糜者百無一
生婺州顧籜米作糉熟而寒之約飢民旦由東門
入與之屨使之北門賦糭西門飲以藥復至東門
給錢米出宿逆旅舎與爲買薪蘇旦洗沐廣舎不
過棲十人明日復然竟去無一人死長者夜作粥
貯大甕中盖懲湖州事也有意哉
　　陳孝子傳　胡長孺
孝子氏陳名斗龍字南仲五世大父詢避宋靖康
亂繇許徙家杭昌化縣猶號潁城散人以自表大
父景純大母阮年髙宋故事郊祭眀堂禋祀東朝
廷上夀咸詔賜髙年爵民歳百太學生郷貢進士
父母九十皆得九品官封告授大父迪功郎大母
孺人父天澤澤民治詩應寳祐三年臨安府舉取
元朴下第六名文解甞從葉公采學葉學李公方
子李學徽國文公澤民既屢試尚書禮部不中度
游清獻公爲相趙忠惠公爲尹葉公爲宰以行能
上之招致弗就築室百丈谿上講所學時太皇太
后籍未下郡縣内附徽獨不奉詔盜作婺源境上
聲動旁近縣澤民挈妻與子廬深險處以避一歳
所病山中斗龍才十三巳能奉飲劑廢眠忘食禱
神請減己年延父弗效母盛也尋亦病死斗龍䖏
䘮毀廬墓哭聲哀切感動行路人有羣鴈集其上
飛鳴三日夜鄉里謂鴈靈有知將塟澤民門人士
相與私謚澤民文節參政文公及翁題墓上曰文
節先生後斗龍娶妻有四子女郷先生孫公朝瑞
以温州路儒學提舉言斗龍侍病服喪廬墓時事
移提學得推擇爲宗晦書院山長將之甌斗龍之
妻之父之甥盛沖告斗龍曰若母王産若未一歳
歸錢唐聞其家在清湖中斗龍大驚且哭即日與
婦訣具裝行曰必與母俱歸若弗能得何歸爲𥘉
澤民以妻無子也以幣如錢唐求宜子者得王清
湖斗龍生未周晬王歳期適滿遂去吴越俗以女
事人期歲歸父母或三五七歳有子女尚不聽畱
惴惴恐失後聘鬻幣物女固不得自制此禮所謂
妾母嫡子它子以爲庶母衆母諸母如是而去者
或欲比之棄黜以義斷子不得母薄乎此論也豈
甞得罪於其父哉長孺之妻之父徐公道隆伯謙
甫母微亦杭人産巳去歸既長求之百方弗得議
用六十歳時母生己日始爲齊衰三年及是歳之
元日以大理卿直寳章閣提點浙西路刑獄公事
死呉興之難巳天下若是者固不少使其季丗政
敎脩眀如乾道淳熈時風厚俗美男義女貞又安
得是則其遂不克振可知也斗龍至清湖訪求母
家及其故時比鄰渉二三十年又經亂離固無在
者矣逢白髮媪於其䖏揖而問焉告曰我知之我
家與若母比屋我與若母爲兒時作伴侶嬉逰相
好若母自昌化歸無幾時與我言當徃江東已而
泣下我方盛年不識其語之爲悽楚也亦弗問何
州有間兩夫舁若母竹轎西去又折以北與若母
鄰者百十家獨老身在斗龍謹識之即入江東又
濟江踰淮復還饒徽信廣德寜國徃來數郡間六
年一夕舎永豐縣禮賢鎭之逆旅氏逆旅人恠斗
龍數過問焉告之故且使偵之其人驚曰吾主人
小婦王自言家清湖今王老矣豈若母耶走施氏
告良乆出詢斗龍父時門巷兒名歳甫去老婦人
哭出斗龍哭前拜母子未嘗相見而自知其爲子
爲母也施氏曰若母無子女我家以母還斗龍畱
三日奉母歸竟如其言母歸之歳夏四月徽盜作
溢出昌化境上殺人掠子女奪畜産貨財張甚斗
龍爲廬百丈山身自負母婦擁後未至山廬路逢
盜數百人斗龍置母夷䖏稽首曰壯士斗龍㓜不
知母去壯長聞母在江東行求母六年母歸未百
十日即相遭於此斗龍若請夫婦甞死母老誰當
養母者盜咨磋相約違去且語徒勿更至此山驚
母傷孝子心里中人家頗頼之以免斗龍甞蒔甘
瓜圃中秋暮母病渇甚思食瓜而非瓜時斗龍視
空蔓中芃芃然披之異根合莖並蒂兩實者二摘
以奉啖即日渇巳疾平眀年圃之天羅瓜如甘瓜
者亦二王至今兹尚安健也斗龍作百丈谿書院
祠三君子侑以澤民將延師敎里子弟學又以百
丈源山地五百畒爲義山郷鄰饑歲􁜤葛蕨根續
食死以塟逹魯花赤阿思蘭取縣學郷鄰之言及
祁陽縣尹章君碩所移事狀㢘之而核銳請旌表
斗龍知歳惡民飢官賦食旁午自請無用是妨荒
政盖其意不欲人知去年斗龍來錢唐將從長孺
問學與之語誠可以爲孝弟忠信者心欲爲之傳
以風厲人子属其縣士孫夀國録始末以來且曰
縣人之所願得也遂定次其言如右
胡先生曰陳嬀姓有虞氏苗裔周興配胡公以元
女大姫而國之陳紹重華祀爲王室三恪及其亡
也子孫用國爲氏自秦漢來陳氏孝弟忠信立名
當時而著見後世如太丘長軰類何可一二數孝
子固其後也潙汭遺風餘響猶有在者哉
　　史母程氏傳　袁桷
嗚呼余甞得三卯録讀之蜀禍之慘誠忍言也夫
朱禩孫之死而復生也蜀民就死率五十人爲一
聚以刀悉刺之廼積其尸至莫疑不死復刺之禩
孫尸積於下莫刺者偶不及尸血淋漓入禩孫口
夜半始蘇匍匐入林薄匿他所後出蜀爲樞宻使
嘗袒示人未甞不泣下賀靖權成都録城中骸骨
一百四十萬城外者不計嗚呼推是考盖可悲也
蜀眉州史氏由唐吏部侍郎儼從僖宗幸蜀因家
焉其先墓在青神將二十丗宋丗號名族其出蜀
也今唯居湖州一房讀其遺事益悲之史母程夫
人蘇文忠公之母之族也夫人將携其家下峽江
以橐金腰纏之兵暴至伏林莽與鄰嫗謀曰輸金
果可生吾兒無資不復能出蜀史宗誠無噍類矣
縱得生旦夕兵復至亦決死均死死以全史兒誠
不恨嫗見身死爲吾出腰中金告兒使速走湏臾
兵果執母謝以實亡金遂遇害翼日嫗語于鄰告
史氏兒兒甫十三從草野得尸如其言窆以歸且
亟圖其象識曰史光母年五十有四嘉熈二年十
月二十七日申時死兵難兒遂東南來占籍湖州
刻意自奮以右科爲淛東兵馬鈐轄鈐轄生子圭
文嘉定儒學敎授嘉定生子台孫介喜孫台孫儒
術通吏文復有子㡬人而史氏繇嘉熈至于今且
四傳矣噫蜀繇秦帝入中夏至于宋凡一千五百
餘年文物大盛絶不知有兵革一旦掃削殆盡迄
今百餘年遺墟敗棘郡縣降廢㡬半可哀也巳可
哀也巳
賛曰婦人内徳不出門房中歌廢戦國而下俱不
幸以著非得已也諱莫甚於死従容反復烈士猶
難之况士女乎歐陽公傳断臂婦人以愧馮道夫
人以死傳宗承平世澤於是乎見作史者烏得廢
諸
　　李莭婦傳　掲傒斯
李莭婦者姓馮氏名淑安字靜君大名人山東㢘
訪使時之孫湖州錄事汝弼之女山隂令東平李
如忠之繼室也如忠初娶蒙古氏生子任數嵗而
卒繼室以馮氏生子任一歲而寡有遺腹子父没
兩月乃生名之曰伏訃至東平李及蒙古之族相
率至山隂盡取其貲及其子任以去馮乃賣釵釧
質衣服權厝二喪于山隂蕺山下獨携二子廬扵
墓時年始二十二唯布衣𬞞食羸形苦莭躬織紝
爲女師以自給居二十餘年教二子皆成學遂迁
二䘮反塟汶上邑人王毅以中書平章政事在告
爲親臨其䘮而銘其墓齊魯之人聞之莫不嗟咨
歎息有為泣下者李及蒙古之族皆大愧悔羞見
馮母子馮視子任反出已子上中書叅知政事王
士熈侍御史馬祖常禮部尚書孛术魯翀翰林學
士呉澂集賢學士袁桷奎章閣侍書學士虞集國子
司業李端太常博士栁貫軰爭為文章盛夸道之
山東浙東羣有司交上其事于
朝請褒異焉其子仕伏事母極孝皆掾大府有㢘
直聲而好學不倦
史氏曰李之𥘉喪也其族及其妻之屬能扶其二䘮
携其母子返乎汶水之上而撫存之其義孰加焉
乃不逺二千里而来直利其財也當時亦豈𣣔挟
其數嵗之子以去惡其無名耳以二族之人生長鄒
魯之邦乃不如一寡婦人哀哉馮氏其亦早有家
敎乎
國朝文類卷第六十九
國朝文類卷第七十
傳
　稾城董氏家傳　元眀善
國朝龍興幕北走金河南中州豪傑起應以兵而
金滅矣若眞定史氏東平嚴氏滿城濟南兩張氏
是也後史太尉有勲王室爲諸氏冠稾城董氏能
與之班而又以孝義稱今遂大顯第其譜諜無徵
不知世所自出其可知者徽生晢晢生昕昕生俊
俊是爲龍虎公傳自龍虎公起世比而第書之云
龍虎公諱俊字用章少力田長渉書史善騎射金
貞祐間邊事棘稾城令樹的募兵丘射上中者拔
爲將領衆莫能弓獨公能挽強一發破的遂將所
募迎敵歳乙亥木花里國王爲大帥而公審所歸
遂爲大元人己卯以勞擢知中山府佩金虎符金
將武仙㩀眞定以撼定武諸城定武諸城皆應仙
公率衆夜入眞定走仙定武諸城復去仙來庚辰
春金人大發兵以張武仙我治中李全應之中山
公軍軍曲陽仙銳氣來戰敗之黃山下仙脫走秋
獻捷于大帥由是仙以窮降大帥承制授公龍虎
衛上將軍行元帥府事駐稾城公謁大帥曰武仙
黠不可測終不我用當備其衝突然之承制授公
左副元帥陞稾城縣爲永安州軍號匡國事一委
公乙酉仙果害都元帥史侯天倪㩀眞定以叛我
之郡縣大氐皆爲仙守公提孤軍介反側間戰者
不千人拒守永安仙攻之匝年無所利秋來揉我
禾公呼語之曰汝欲得民而奪之食無道賊不爲
也仙慙去潜出兵掩撃之仙敗走乆之公復夜入
眞定仙走死内史帥之弟天澤是爲史太尉壬辰
㑹王師圍汴眀年金主棄汴奔歸德公及大軍追
圍之急城人夜薄我於水我師殊死戰公死之夏
四月十有八日也公蚤喪父事母以孝聞母喪以
能䘮聞歲時有事于廟非病不可力不廢拜跪子
雖孩乳亦使之序曰祀以孝先也禮宜是凡族親
故人待之以恩信里夫家僮接之亦有道汴䧟時
以侍其軸先生爲賢禮請歸教諸子甞曰射百日
事耳詩書非積乆不通屢誡諸子吾實一農遭天
下多故徒以忠義事人僅立門户深願汝曹力田
讀書勿覬非望爲吾累也公忠實自許一心王室
不爲夷險少移臨陳勇氣襲衆立矢石間夷然若
無事中傷亦不動每慕馬援爲人曰馬革裹尸吾
固多援故戰必持矛先士或不可公曰我人臣也
敵在前不死顧趍安脫危犬馬不如竟死國事戊
子間朝行在所諸帥獻户口率増數要利吏請如
衆公曰民實少而數多需求無應必重歛足承是
我獨利而民日憊也且欺君不可其以實獻行元
帥府時狂男子三百餘人期日作亂事覺坐其渠
魁餘釋不坐深兾間妖人扇惑圖爲不軌連逮者
數萬人有司當之族公力請主者但首惡是誅永
安節度使劉成叛降武仙威州公下令曰逆者一
人餘能去逆即忠義士予其家才者官之衆果去
成降沃州民砦天臺爲賊既破降之他將利其子
女是取公曰人降而奪之孥仁者不爲衆義不取
南征時人多歸公願爲奴旣全其家歸悉縱爲民
隣境人有𬒳掠賣亦予直贖還其屬公器度弘逺
善戰而惜殺人以樂爲之用大小百戰戰輒克爲
政寛而明見人羙其田廬召其丈人懽與之語惰
不敏生者怒且罰之民惟恐其離部不得父依之
也父老至今念之流涕甞蒙全活者無不額手鳴
齒云薨時年四十八子九人曰文炳曰文蔚師諸
弟事兄忠獻甚得弟道終武衛親軍千户曰文用
歷事兩朝以誠得於上爲時碩儒累官翰林學士
承㫖資徳大夫知制誥兼修國史曰文直槀城令
曰文毅同知潭州路揔管府事曰文振早世曰文
進順徳路緫管府判官曰文忠事世祖皇帝三
十年未甞有過舉嘉謨讜論有人所不能悉知而
信於人主者天下士大夫微至閭巷細人無不知
名聞其名無不愛重之累官資徳大夫僉書樞密
院事典瑞卿大德五年贈光祿大夫大司徒封壽
國公謚忠貞曰文義蚤世忠獻公諱文炳字彦明
龍虎公長子也龍虎公薨時年始十六率諸稚弟
事母李夫人李夫人有賢行治家嚴篤於教子公
學侍其先生警敏善記誦自㓜儼如成人歳乙未
以父任爲槀城令同列皆父時人少公吏亦不之
憚居半歳明於聽斷以恩濟威同列束手下之吏
抱案求署不敢仰首里人亦化服縣貧重以旱蝗
荐飢而府徴日暴民殆不能生公以私糓數千石
予縣縣得以少寛民前令乏軍興貸於人而貸家
息入歳倍率取償民之𧖟麥公曰民困矣頭㑹箕
歛不已足責吾爲令義不忍吾代償乃以田廬若
干畒所計直予貸家遂業貧民縣之間田教之蓺
而豪不敢奪流離漸還數年間民食以饒𥘉料民
敢隐實者誅籍其家公務衆其力而寡其户衆危
不可公曰爲民獲罪亦所甘心民亦不樂公曰後
當德我由是稾民冨完至今外縣民或銜負不直
其縣而投牒求直於公甞上計府外縣人聚觀之
曰吾亟聞董令董令頋亦人耳何眀能若神也府
索無厭公抑不予或讒之府府欲中公公曰吾終
不能剜民規利即棄官去世祖皇帝在藩邸癸
丑秋奉　憲宗皇帝命征南詔公率義士四十六
人騎從　世祖南詔後世祖軍人馬道死亡比
至吐蕃止兩人能從兩人翼公徒行顑頷蹢躅取
死馬肉續食日不能三二十里期必達㑹東使過
公至軍言狀公弟文忠先事　世祖軍　世祖亟
命文忠解尚廐五馬載糗糒來迓既至　世祖壯
其忠閔其勞勞賜優渥用輙稱㫖由是日親貴用
事已未秋上命　世祖伐宋至淮西有臺山砦者
宋光山縣寄治其上命公取之公馳徃砦下示以
禍福不應公脫胄呼曰吾所以不極兵威者欲活
若人也不亟下今屠砦守者遂降九月師次羊羅
洑羊羅洑宋之要害也築堡于岸陳船江中軍容
甚盛公請於　世祖曰長江天險宋所恃以爲國
勢必死守不奪之氣不可臣請甞之與敢死士數
十百人當其前率弟文用文忠載艨衝鼔櫂疾趨
士呌呼畢奮鋒交公麾衆走岸搏戰宋師大敗文
用颿船報捷　世祖大喜㦸手上指曰天也眀日
渡諸軍圍鄂州㑹　上崩閠十一月班師庚申
世祖即皇帝位于上都是爲中統元年　上命公
宣慰燕南諸道還奏曰人乆㢮緃一旦遽束以法
危疑者尚多與之更始冝赦天下制曰可反側者
遂安二年擢山東東路宣撫使就道㑹立侍䘙親
軍上曰親軍非董文炳難任即追授侍衛親軍都
指揮使佩金虎符三年山東守將李璮反㩀濟南
璮劇賊善用兵㑹諸軍圍之璮不得遁乆之賊勢
日衂公曰窮㓂可以計禽乃抵城下呼璮將田都
帥者曰反者璮耳餘來即吾人母昧取誅死也田
縋城降田璮愛將既降衆亂遂禽璮璮勝兵有浙
漣兩軍可二萬餘人勇而善戰主帥怒其與賊配
諸軍隂殺之公當殺二千許人公言主帥曰賊由
璮脅從者何罪殺之徒膏草土耳良乖陛下仁聖
陛下徃伐南詔或妄殺人雖大吏亦罪之是宜勿
殺帥從之大悔巳殺者而殺之者亦自恨失計璮
伏誅山東賊未靖山東摇以公爲山東東路經畧
使率親軍以行出金銀牌五十有功者聽予閏九
月公次益都畱兵于外從數騎衣裳而入至府不
設警衛召璮故將吏立之庭曰璮狂賊詿誤若曹
璮誅死若曹爲王民陛下至仁聖遣經略使撫汝
相安母恐經略使得便宜除擬將吏汝曹勉取金
銀牌經略使不敢格上命不予有功所部大恱山
東安至元三年上懲李璮潜弭方鎭之横以公代
吏氏兩萬户爲鄧州光化行軍萬户河南䓁路統
軍副使造戰艦數百艘肄水戰預講取宋方略凡
阨塞要害盡諸禦備列柵築堡深爲吾利　上召
公宻謀欲大發河南民丁公曰河南宻迩宋境人
習江淮地利河北畊以供需河南戰以啓土宋平
則河北長隷兵籍河南削籍爲民便又將校素無
俸稍連年用兵至有身爲大校出無馬乗者臣即
所部千户私役兵士四人百户二人聽其顧役稍
食其力上皆從之始頒將校俸錢以秩爲差七年
改山東路統軍副使治沂州沂與宋人接壤鎭兵
仰給内郡饟餽有詔和糴本部公亟命收州縣所
移文衆皆争以違詔公曰第止之乃遣使入奏略
曰敵人接壤知吾虗實一不可邊民供頓甚勞重
苦此役二不可困吾民以懼來者三不可　上大
悟仍舊和糴内郡九年遷樞宻院判官行院事淮
西築正陽兩城兩城夾淮相望以綴襄陽以擣宋
腹十年拜參知政事夏霖雨水漲宋淮西制置使
夏貴帥舟師十萬環攻我急矢石雨下公禦之城
上夜貴去復來俄飛矢貫公左臂著脇公㧞矢授
左右發四十矢許房矢絶索矢左右又十餘發矢
不繼而不能張滿遂悶絶㡬殆眀日水浸滛入郛
麾士郤避貴乗之壓吾軍而陳公病創子士選請
代戰壯而遣之公飲痛束瘡手劒督戰士選與貴
將搏斬貴將以戈貴將仆不死獲之以獻貴去不
敢復來王師大舉入宋右丞相伯顔行中書省自
襄陽東下及宋人戰于羊邏洑公以九月發正陽
十一年正月㑹丞相于安慶安慶守將范文虎以
城降公請於丞相曰行省兵既勞於羊羅洑行院
兵當前行均勞宋都督賈似道禦師陳於蕪湖似
道棄師走次當塗公言丞相曰采石當江之南和
州對峙不取慮有後顧請先取和州許之遂降知
州事王喜三月有詔時向暑師宜持重行中書省
駐劄建康行樞宻院駐劄鎭江時揚州眞州堅守
不下常州蘇州旣降復叛乆之張世傑孫虎臣誓
眞揚兵致死於我真揚兵先期敗不敢岀世傑䓁
陳大艦萬艘碇之焦山下江中勁卒前左公身犯
前左載士選别船而弟子士表請從公頋曰吾弟
僅汝一息脱吾與士選不返士元士秀猶足殺敵
吾不汝忍也士表固請乃許公乗輪船建大將旗
皷翼二子船大呼突陳諸將繼之飛矢蔽日戰酣
短兵相接宋人亦殊死戰聲震天地横尸委仗江
水爲之不流自寅至午宋師大敗世傑走公追及
夾灘世傑收潰卒復戰又破之世傑走海公船小
不可海夜乃還俘甲士萬餘人悉縱不殺獲戰艦
七百艘宋力自此窮矣冬十月王師分三道而左
公由江並海趍臨安先是江隂軍僉判李世脩乞
降奪於勢不能來城復爲宋公予之檄世脩以城
來令權本軍安撫使所過民不知兵凡所獲生口
悉縱遣之無敢匿者以故威信前布望旗自靡張
瑄者有衆數千自宋時負海陸梁公命招討使王
世強及士選徃降瑄士選單舸至瑄所諭以威德
瑄降得海舶五百瑄後至大官十三年春正月次鹽
官鹽官臨安劇縣竢救不下招之一再反將佐請屠
縣公曰縣去臨安不百里逺聲勢相及臨安降有
成約吾殺一人將誤大計況屠縣於是遣人入城
諭意縣降遂㑹丞相于臨安北張世傑欲以其主
逃之海公繞出臨安城南戍浙江亭世傑計不行
竊宋主弟吉王昱廣王昺南走而宋主㬎出降丞
相命公入城罷宋官府散其諸軍封庫蔵收禮樂
噐及諸圖籍取皇帝諸璽符上之丞相丞相以宋
主還覬有詔畱事一委公禁戢豪猾撫尉士女宋
人不知易主也時翰林直學士李槃奉詔招致宋
士至臨安公謂之曰國可滅史不可没宋十六主
有天下三百餘年其太史所記具在舘且悉收入
以備典禮乃得宋史及諸注記凡五千餘冊歸之
于國史院典籍氏宋宗室福王與芮赴逮亰師徧
以重寳致諸貴人公峻却不取及官録與芮家具
籍所致貴人重寳獨無公名丞相朝奏曰臣䓁奉
天威平宋宋旣巳平懷來安集之功臣董文炳實
最諸將畱事謹奉詔矣上曰文炳吾舊臣忠勤
朕所素知乃拜資德大夫中書左丞時張世傑奉
宋主弟吉王昰據台州閩中尚爲宋守敕公進兵
所過禁士馬無敢履踐田麥曰在庾者吾旣食之
在野者汝又蹂之新民何以續命是以南人不忍
以兵郷公次台世傑遁諸將先俘州民公下令曰
台人首效順我不暇有而世傑㩀之民何罪敢有
不縱所俘者以軍法論得免者口數萬薄温州温
州未下令曰毋取子女毋掠民有衆曰喏守將火
城中逃公亟命撲滅火追禽守將數其殘民之罪
斬以徇踰嶺閩人扶老驩迎漳泉建寧邵武諸郡
皆送欵來凡得州若干户口若干閩人感公德最
深至今廟而祀之水旱疾病禱焉十四年北圉有
驚上將北狩正月亟召公四月公至自臨安比
至上日問來期及至即召入公拜稽首曰今南
方已平臣無所効請事北圉　上曰所亟召卿意
不在此竪子盗兵朕自撫定山以南國之根本也
盡以託卿卒有不虞便宜處置以聞中書省樞宻
院事無小大咨卿而行已敕主者卿其勉之公踧
踖避謝不許因奏曰臣在臨安時阿里伯奉詔檢
括宋諸蔵貨寳追索没匿甚細人寔苦之宋人未
洽吾德遽苦之以財怨非安懷之道即詔罷之又
曰臣有專擅之罪初泉州蒲夀庚以城降壽庚素
主市舶謂宜重其事權俾爲我捍海㓂誘諸蠻臣
解所佩金虎符佩壽庚矣惟陛下鑑裁上大嘉
之更賜金虎符燕勞畢即聽陛辭　裕宗在儲宫
公求見敕曰董文炳任重見畢遣行既見尉諭􁃶
至且曰　上甞多卿公畱士選宿衛即日􁂗道凡
在上都三日至大都更日至中書樞宻不署中書
案平章政事阿合馬方怙寵用事生殺任情惟嚴
憚公姦狀爲之少歛執筆起請曰相公官爲左丞
當署省案請至再四不肯署　皇太子聞之謂宫
臣竹忽納曰董文炳深慮非尔曹所知後或私問
其故公曰主上所付託者在根本之重非文移之
細且吾少徇則濟姦不徇則致䜛䜛行則身危而
深失付託本意吾是以預其大政而畧其細務也
十五年夏公有疾奏請解機務詔曰大都暑熾非
病者宜卿可此來固當愈公至上都奏曰臣病不
足領機務西北髙寒筋骸暢逸當復自愈請畢力
北役　上曰卿固忠孝是不足行樞宻事重以卿
僉書樞宻院事中書左丞如故公辭不許遂拜八
月　上生日禮成賜宴掌禮者奏公坐坐公上坐
諭宗室大臣曰董文炳功臣也當坐是每尚食
上食輙輟賜公是夜疾復作敕諸御醫日來診視九
月十三日夜疾革洗沐而坐召文忠䓁曰吾以先
人死事恨不爲國死邊今至此命也願董氏世有
男能騎馬者勉報國吾死瞑目言畢就枕薨上聞
痛悼之良乆命文忠護䘮塟藁城令所過有司以
禮弔祭制贈金紫光禄大夫平章政事謚曰忠獻
敕翰林待制李謙誌其墓翰林學士承㫖王磐撰
神道碑公忠實似其父人主益信之甞曰朕心文
炳所知文炳心朕所知故䜛間不行而功立在軍
或與長官争事長官國人持巳見不公是公曰第
上兩奏得可事乃行長官輙不敢上卒公是盖
上甞誡長官者曰董文炳老成練事汝父行也事事
聽之文炳不我負也公薨後十餘年姦臣桑葛事
敗有詔董文炳子名士選者速召入　上素愛士
選有父風即拜江淮䓁處行中書省左丞召入卧
内　上曰汝知汝父事朕否士選拜謝曰臣愚不
足以知　上曰若父忠勤不欺能成吾大事汝士
選不必逺學學而父足矣又甞問士選曰汝知曹
彬如何士選謹對曰曹彬云云　上曰曹彬不殺
降一事較之而父未足爲多必欲盡書而父竹帛
有旣也公平居不妄笑語毅然有不可犯之色立
朝諤諤有古大臣風故　上每論漢人功臣謂可任
属大事者必首公而追惜其夀止於六十二也事
人主三十年任大事豫大議其廟謨廷論逸不盡
傳史臣無從考索最著於閭里者孝友天至居母
䘮哀毀骨立奉祀事一遵其父而有嚴教諸弟如
嚴師諸弟事之如嚴君雖貴顯如文用文忠歸休
沐不敢先私室侍立終日夜不敢坐不問不敢對
裘馬金帛公未甞先御有即盡賜諸弟閨門之間
肅然而諸第或以過被笞皆悃欵受之以改及䘮
公毀瘠踰禮而思其蚤孤深頼賢兄以成之也世
之言家法者比爲萬石君奮家云公好讀書延禮
儒士士雖賤必接以禮若金翰林直學士滹南王
若虗先生真定提學侍其先生軸存則師尊之没
則䘏其孤而侍其提學家子孫與之㛰姻至今雖
在兵馬間教諸子不暫廢公退日一再至塾程其
學與儒者講明聖人之道評品史事夜分乃休居
官清慎家無餘財其子孫化之亦能清慎世其家
子士元剛不下人以氣由内供奉爲武節将軍侍
衛親軍千戸佩金牌及宋将姜才戰於揚州身𬒳
十七創而卒士選今爲資政大夫御史中丞領侍
儀司事士秀資豪爽才藝過人事　𥙿宗東宫寵
信無比　𥙿宗崩終明威将軍前衛親軍都指揮
使佩金虎符
賛曰或曰爲将三世必敗其後受其不祥董氏貴
顯四世子孫數十百人或曰活千人者必有後龍
虎公忠獻公為大将不妄殺濵死而生之者無慮
數十萬人其諸以是為德與嗚呼董氏其未艾哉
雖然繼美大家斬澤仆世孰非人子者
　節婦馬氏傳　元明善
馬氏參知政事楊公居寛之繼室錢唐民家女也
至元十四年桑葛奏立尚書省奪中書機要又以
計傾罷之先誣居寛等死没入其帑以馬氏賜衛
士馬氏託狂疾呌呼遺矢溺不可近竟免侵迫楊
氏隂贖之歸遂削髮廬墓誓死不嫁後桑葛敗事
得昭雪而馬氏以無子乞歸錢唐養其獨親楊氏
許之日紡績給食凡十有餘年大德七年十月乳
生瘍或曰當迎醫不尔且危馬氏曰吾楊氏寡婦
也寕死此疾不可男子見竟死時年四十餘嗚呼
節義於人大矣一或執之不變雖孱夫弱婦使強
悍之人降心相下何乃英聲壓世而臨利害之頃
一失所守無異禽犢死等尔不義而生無寧義死
此烈丈夫之所以焜燿也馬氏亦足稱哉
　　張淳傳　元明善
張淳樂師也清州人父德祿始入樂籍淳早孤學
軋筝即知求巧既長名貫京師凡爲調曲盡聲韻
么妙入神成一家藝鉅公宴集淳戞新聲四坐為
傾然非其意不可召也名在上所為管勾為安口
署丞矣
仁宗皇帝曲宴淳必在一宴一蒙賚置玉宸樂院
特授奉訓大夫玉宸判官降玉宸院爲儀鳳司進
淳階中順遷儀鳳少卿詔造軋筝岳柱龍齦及縁
盡玉桐梓金錯之曲奏遂以賜淳加嘉議爲卿甚
悦淳每有遇賜辭厚取薄氣不盈而色懼君子盖
有取於淳云
賛曰　帝在位十年天下治安宰相無事以戚之
從容肆體而豫焉淳也質直厚和無他縁飾進其
絶藝賜之一顧知音者謂唐剏軋筝以來未必有
淳之手自足名世矣嗚呼先朝凡一賢人必蒙超
擢不止淳也淳乎其亦殊遇哉
國朝文類卷第七十
右國朝以來詩文七十卷右司都事趙郡蘇伯
脩父所類也守誠在胄館時見伯脩手抄近丗
諸名公及當代聞人逸士述作日無倦容積以
歳年今始克就編不以微而逺者遂泯其實不
以顯而崇者輙襮其善用心之公溥也如是夫
　古者以言名家則有集傳其别而叙之於史傳
　者非發明乎學術之說則關繫乎丗道之文也
　不然君子無取焉是則伯脩豈無意而爲之者
　乎伯脩方以政事嚮用所集名臣事畧及是書
　皆將刋布天下天下之士得攬焉者孰不美
　國朝文物之盛嘉伯脩㑹萃之勤矣伯脩名天爵
　以國子高等生試貢入官力學善文多知遼金
　故事亦有論著他書無所不闚予之敬交也故
　題文類後元統三年三月三日太原王守誠書
