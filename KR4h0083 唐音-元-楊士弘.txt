#+TITLE: 唐音-元-楊士弘
#+DATE: 2016-06-11 12:26:07
#+SOURCE: github.com/kanripo/KR4h0083 master 3e17a5ea                
欽定四庫全書　　　　　集部八
　唐音　　　　　　　　　總集類
　　提要
　　　　(臣/)等謹案唐音十四巻元楊士𢎞編士𢎞字
　　　　伯謙襄城人是書成于至正四年虞集為之
　　　　序凡始音一巻正音六巻遺響七巻而士𢎞
　　　　自記稱十五巻盖遺響有一子巻也其始音
　　　　惟録王楊盧駱四家正音則詩以體分而以
　　　　初唐盛唐為一類中唐為一類晚唐為一類
　　　　遺響則諸家之作咸在而附以僧詩女子詩
　　　　李白杜甫韓愈三家皆不入選其凡例謂三
　　　　家世多全集故弗録焉其書積十年之力而
　　　　成去取頗為不茍蘇衡作劉敬伯古詩選序
　　　　頗以是書所分始音正音餘響為非李東陽
　　　　懐麓堂詩話則曰選詩誠難必識足以兼諸
　　　　家者乃能選諸家識足以兼一代者乃能選
　　　　一代一代不數人一人不數篇而欲以一人
　　　　選之不亦難乎選唐詩者惟楊士𢎞唐音為
　　　　庶幾云云其推之可謂至矣明髙棅唐詩品
　　　　彚即因其例而稍變之馮舒兄弟評章縠才
　　　　調集深斥棅杜撰排律之非實則排律之名
　　　　亦因此書非棅創始也曹安讕言長語稱舊
　　　　有丹陽顔潤卿註今未見其本此本題張震輯
　　　　註震字文亮新淦人其仕履始末及朝代先後
　　　　皆未詳註極弇陋唐覲延州筆記嘗摘其註
　　　　李頎贈劉十詩第五之名齊驃騎一條盧照
　　　　鄰送鄭司倉入蜀詩潘年三十外一條他如
　　　　楊炯劉生一首乃樂府古題而震曰劉生不
　　　　知何許人後篇亦有劉生要皆從軍之士也
　　　　又炯夜送趙縱一首其詩作于初唐而震曰
　　　　趙縱郭子儀婿也仕至侍郎如斯之類不可
　　　　毛舉殆必明人也以原本所有且間有一二
　　　　可采者姑附存之備一解焉乾隆四十六年
　　　　十月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
唐音原序
襄城楊伯謙好唐人詩五言七言古詩律詩絶句以盛
唐中唐晚唐别之凡幾巻謂之唐音音也者聲之成文
者也可以觀世矣其用意之精深豈一日之積哉葢其
所録必也有風雅之遺騒些之變漢魏以來樂府之盛
其合作者則録之不合乎此者雖多弗取是以若是其
嚴也昔之選唐詩者非一家若伯謙之辯識度越常情
遠哉噫先王之徳盛而樂作跡熄而詩亡係於世道之
升降也風俗頽靡愈趨愈下則其聲文之盛不得不隨
之而然必有特起之才卓然之見不係於習俗之所同
則君子尚之然亦鮮矣嗚呼唐虞三代其盛矣乎元首
股肱之歌見於唐書一遊一豫之歎聞諸夏諺其僅存
者亦寥寥廓絶矣若夫十五國風大小雅周之盛衰備
矣周頌者多周公之所作也猗那之存太師傳焉駉駜
之興魯人作之皆吾夫子之手筆也千載之言詩者孰
不本於此哉則吾於伯謙唐音之録安得不歎夫知言
之難也虞集序
夫詩莫盛於唐李杜文章冠絶萬世後之言詩者皆知
李杜之為宗也至如子美所尊許者則楊王盧駱所推
重者則薛少保賀知章所讚咏者則孟浩然王摩詰所
友善者則髙適岑參所稱道者則王季友若太白登黄
鶴樓獨推崔顥為傑作遊郎官湖復歎張謂之逸興擬
古之詩則彷彿乎陳伯玉古之人不獨自專其美相與
發明斯道者如是故其言皆足以没世不忘也余自幼
喜讀唐詩每慨歎不得諸君子之全詩及觀諸家選本
載盛唐詩者獨河岳英靈集然詳於五言畧於七言至
於律絶僅存一二極𤣥姚合所選止五言律百篇除王
維祖詠亦皆中唐人詩至如中興間氣又𤣥才調等集
雖皆唐人所選然亦多主於晚唐矣王介甫百家選唐
除髙岑王孟數家之外亦皆晚唐人詩吹萬以世次為
編於名家頗無遺漏其所録之詩則又駁雜簡畧他如
洪容齋曾蒼山趙紫芝周伯弼陳徳新諸選非惟所擇
不精大抵多畧於盛唐而詳於晚唐也後客章貢得劉
愛山家諸刻初盛唐詩手自抄録日夕涵泳於是審其
音律之正變而擇其精粹分為始音正音遺響總名曰
唐音九十五巻共詩一千三百四十一首始於乙亥成
於甲申嗟夫詩之為道非惟吟咏情性流通精神而巳
其所以奏之郊廟歌之燕射求之音律知其世道豈偶
然也哉觀是編者幸恕其僭妄詳其所用心則自見矣
至正四年八月朔日襄城楊士𢎞謹誌
凡例
一始音不分類編者以其四家製作初變六朝雖有五
　七之殊然其音聲則一致故也
一正音以五七言古律絶各分類者以見世次不同音律
　高下雖各成家然體製聲響相類欲以便於觀者
一遺響不分類者以其諸家之詩篇章長短參差音律
　不能諧合故就其所長而采之
一李杜韓詩世多全集故不及録
一編意各著篇首
一詩中字有不安者以諸本校其善者從之疑者闕之
　庶不誤觀者
一古詩及樂府及李杜全集類編續刋以便學者
欽定四庫全書
　唐音巻一　　　　　　　元　楊士𢎞　編
　　　　　　　　　　　　　　張　震　註
　唐詩始音
　　楊烱(華隂人顯慶六年舉神童終婺州盈川令張/説評其文曰楊盈川文如懸河注水酌之不)
　　　(竭又文藝傳王楊盧駱皆以文章齊名天下稱/為四傑又嘗自謂吾媿居盧前恥居王後議者)
　　　(以為信/然也)
　　　從軍行(王僧䖍伎録宴樂相和/歌平調七曲有從軍行)
烽火照西京心中自不平牙璋辭鳯闕鐵騎繞龍城雪
暗凋旗畫風多雜鼓聲寧為百夫長勝作一書生(烽火/漢書)
(邉方備㓂作髙土櫓櫓上作桔橰橰頭兜鈴以薪草置/其中常低之有寇即火然舉之以相告曰烽火西京長)
(安也漢蕭何所建髙祖都之及光武建都洛陽遂以長/安為西京牙璋周官典瑞牙璋以起軍旅以治兵守葢)
(璋者剡上為圭半圭為璋瑑以為牙牙齒兵象故以牙/璋發兵若今之銅虎符之類是也鳯闕西都賦設璧門)
(之鳯闕註闕門觀也上觚稜而棲金爵故曰鳯闕又郊/祀志建章宫東鳯闕髙二十文師古曰三輔故事云其)
(闕圜上有銅鳯凰故名鳯闕鐵騎後秦苻堅曰但使半/渡我以鐵騎蹙而殺之蔑不勝矣葢以甲蒙馬故曰鐵)
(騎又曰甲馬龍城漢書匈奴入上谷以衛青等率兵擊/之至龍城又龍城有二其一在大陸曰和龍城即燕慕)
(容垂欲逃居之所其一在蔚州之廣昌縣曰伍龍城後/周復置之地也旗説文熊旗五斿以象伐星士卒以為)
(期也旗畫是即旗上所畫熊虎之類也以雪多而粉彩/凋落也鼓古伊耆氏所造説文鼔郭也春分之音又師)
(古曰鼓者動也周禮鼓人掌教六鼓其五曰以鼖鼔令/軍事故軍中以之為耳目而事戰鬬也百夫長夏官司)
(馬序官曰百人為卒卒有長皆上士也此言從軍則志/在斬將搴旗立功萬里以取封侯故云勝作一書生以)
(事筆/硯也)
　　　劉生(劉生不知何許人後篇亦/有劉生要皆從軍之士也)
卿家本六郡年長入三秦白璧酬知已黄金謝主人劍
鋒生赤電馬足起紅塵日暮歌鐘發喧喧動四隣(六郡/漢文)
(帝紀帝躬戎服御鞍馬從六郡材力之士馳射上林講/習戰陣又宣紀趙充國云六郡良家子善騎射三秦項)
(羽傳羽封秦降將章邯為雍王司馬欣為塞王董翳為/翟王故謂之三秦白璧白虎通璧者外圓象天内方象)
(地又爾雅云肉倍好謂之璧酬知巳史記虞卿説趙孝/成王一見賜金百鎰白璧一雙黄金謝主人金説文金)
(有五色黄金為長薶不生衣百鍊不輕從革不違西方/之行生於土謝主人史記蘇秦之燕貸百錢為資及得)
(富貴以百金償之劍説丈人所帶兵也釋劍檢也所以/防檢非常也廣雅曰龍泉大阿干將莫耶皆劍之名也)
(又吳有六劍白虹紫電皆劍也管子昔葛天盧之山發/而出金蚩尤受而制之以為劍此劍之始也劍鋒生赤)
(電謂揮劍而光飛若電之赤也郭元振古劍歌昆吾鐵/冶飛炎烟紅光紫氣俱赫然歌説文詠也徐曰長引其)
(聲以誦之也釋名人聲曰歌歌者柯也以聲吟咏如草/木之有柯葉又合樂曰歌而歌之始於唐虞賡歌也鐘)
(釋名空也内空虚又氣多故聲大吕氏春秋黄帝命伶/倫鑄十二器又世本垂作鐘考工記鳬氏為鐘孟子曰)
(金聲而玉振之葢樂初作則以宣之/金即鐘也而鐘之名則又有鐻與棧)
　　　紫騮馬(按樂府鼓角横吹/十五曲有紫騮馬)
俠客重周游金鞭控紫騮蛇弓白羽箭鶴轡赤茸鞦發
跡來南海長鳴向北州匈奴今未滅畫地取封侯(俠客/荀悦)
(曰立氣勢作威福結私交以立權於世者謂之遊俠韓/子曰今游俠其行雖不軌於仁義然其言必信行必果)
(巳諾必然不愛其軀赴士之阨困既巳於存亡死生矣/而不矜其能伐其徳葢亦有足多焉周游是亦横行之)
(意金鞭説文鞭驅也一曰馬撾左鞭之長不及馬腹金/鞭謂以黄金飾馬鞭也紫騮馬也説文赤馬黒毛尾謂)
(之騮又驊騮周穆王馬名又前地理志驊騮緑耳之乘/師古曰驊騮言其色如華之赤蛇弓未詳或云弓如蛇)
(形故云又晉書樂廣飲客客見桮中有蛇影既飲而去/疑而生疾久之客復至語其故廣時為河南尹聽事壁)
(上有角弓畫作蛇廣意盃中蛇影即弓影因復置酒於/前處飲之問客有所見否客曰所見如初乃告其實客)
(疾遂愈白羽上林賦彎蕃弱滿白羽又鮑照詩留我一/白羽鶴轡未詳匈奴考索云虞夏有山戎獯鬻成周有)
(昆夷獫狁是皆匈奴之先號迨至始皇時盧生奏亡秦/者胡也乃遣將軍䝉恬發兵三十萬人北伐匈奴而匈)
(奴之名始見及至漢匈奴/益盛矣畫地猶言指日也)
　　　驄馬(馬經馬青白/色謂之驄)
驄馬鐵連錢長安俠少年帝畿平若水官路直如弦夜
玉粧車軸秋金鑄馬鞭風霜但自保窮達任皇天(連錢/爾雅)
(青驪驎驒謂馬色有淺深斑駁隠粼即今之連錢驄也/長安西京也俠少年漢書郭解以軀藉死友報讐謂之)
(俠客而少年慕其行亦謂之俠少年也帝畿説文天子/畿内之地方千里也又左傳帝都亦作畿夜玉别玉經)
(云凡石韞玉夜將石映燈看之内有紅光明如初出日/便為有玉矣車説文輿輪總稱又古史攷曰黄帝作車)
(引重致遠少昊時加牛禹時奚仲加馬又周禮車有天/地之象人在其中一云奚仲造車又釋名古曰車聲近)
(舍屋舎也今音聲如居所以居人也軸説文持輪也廣/韻車軸也秋金爾雅西南之美者有華山之金而金者)
(西方之行故曰秋金馬鞭詳見前皇天皇大也天有以/理言者有以氣言者既曰風霜但自保窮達任皇天是)
(以氣禀之天而言即孟/子所謂是有命焉者也)
　　　和劉侍郎入隆唐觀(觀在嵩山逍遙谷髙宗與/武氏幸嵩山迎見潘師正)
　　　　(為造此觀然觀爾雅謂之闕釋名樓也觀者/於上觀望故謂之觀又事物紀源周穆王好)
　　　　(神仙召尹軌杜仲居終南山尹真人草/樓因號樓觀由是奉仙之地皆名曰觀)
福地隂陽合仙都日月開山川臨四嶮城樹隠三臺伏
檻排雲出飛軒繞澗迴參差凌倒景蕭灑軼浮埃百果
珠為實羣峯錦作苔縣蘿暗疑霧瀑布響成雷方士燒
丹液真人泛玉杯還如問桃水更似得蓬萊漢帝求仙
日相如作賦才自然金石奏何必上天台(福地述異記/曰神仙之事)
(雖云𣺌邈而洞天福地在在有之天下名山有七十二/福地皆神仙宫觀也隂陽合隂陽家謂名山大川可為)
(宫觀梵宇皆隂陽之氣交合藴萃而成也仙都凡神仙/宫觀皆曰仙都又述異記海上四山滄浪山有紫玉石)
(室即九老仙都也又建昌郡志麻姑山山門榜曰仙都/觀日月開謂仙都幽靜廣豁而日月開明也四險漢婁)
(敬説漢王曰夫秦地被山帶河四塞以為固又張良曰/關中左崤函右隴蜀南有巴蜀之饒北有胡苑之利是)
(謂四嶮也臺釋名臺持也言築堅髙能自勝持也三臺/五經異義曰天子有三臺靈臺以觀天文時臺以觀四)
(時施化圃臺以觀鳥獸魚鱉也倒影七命承倒影而開/軒注云倒影氣去地四千里而景皆倒在下瀑布太白)
(詩遙看瀑布掛前川説文謂飛泉懸水也方士方外之/士也始皇東遊河上方士徐市入海求神仙不死藥又)
(漢武帝時方士言蓬萊諸神仙若將可得丹液抱朴子/云考久視之方莫不以還丹金液為大要丹液之願既)
(不獲伸則覽鏡徒見白髪羞彼仙人之控鶴者又抱朴/子八篇論金液一巻皆言神丹金液之事真人許慎註)
(淮南子曰真人者真徳之人也玉杯三輔黄圖云建章/宫神明臺上有銅仙人舒手掌捧銅盤玉杯以承雲表)
(之清露郭璞遊仙詩容成揮王杯又漢文帝紀新垣平/使人獻玉杯桃水陶潛桃源記晉太元中武陵人捕魚)
(忽逢桃林夾岸沿溪而入達人稱為秦時避世者既出/復至不可入矣蓬萊述異記蓬萊山一名蓬丘一名雲)
(萊在東海中髙一千里地方三千里上有金臺玉闕乃/神仙之都上帝遊息之地漢武紀武帝好仙李少君以)
(祠竈却老方見上尊之遣方士入海求仙相如本傳相/如字長卿蜀郡成都人也嘗著子虚賦武帝見而悦之)
(遂召為郎金石奏五經通義八音者金石絲竹匏土革/木也又國語金摩之石擊之又莊子曾子居衛曳蹤而)
(歌商聲滿天地若出金石又晉孫綽傳綽嘗作天台賦/以示友人曰卿試擲地當作金石音也又孟子金聲而)
(玉振之天台續齊諧記漢永平中剡溪有劉晨阮肇入/天台山採藥見山頭有桃實遂尋路入逢二仙女相迎)
(後出復尋/不可得)
　　　送劉校書從軍(校書郎漢主蘭臺後漢東觀皆/蔵書之室當時文學之士讐校)
　　　　(於中故有校書之職唐以是職為起家之良/選其𢎞文崇文館著作司經局並有校書之)
　　　　(官皆為美職比/郎秘書為最)
天將下三宫星門列五戎坐謀資廟畧飛檄佇文雄赤
土流星劍烏號明月弓秋隂生蜀道殺氣繞湟中風雨
何年别琴尊此日同離亭不可望溝水自西東(天將天/子之將)
(也猶言天兵也三宫漢終軍傳三宮之文質服䖍註曰/明堂辟雍靈臺為三宫星門未詳五戎月令註弓矢戈)
(矛㦸謂之五戎戎者兵也廟畧廟説文尊先祖貌也又/廊廟也漢申屠剛傳廊廟之訃既不豫定註廊殿下屋)
(廟太廟國事必先謀於廊廟之所畧廣韻法也大畧大/要也又方畧計畫也趙充國云圖上方畧此言坐以謀)
(猷於廟堂之上故曰廟畧也飛檄説文以木簡為書長/尺二葢徴兵之書也魏武帝奏事急則挿雞羽謂之羽)
(檄言如羽之疾故曰飛檄文雄言文詞之雄壯也葢謂/飛檄必待文雄之士以草之也赤土流星劍赤土晉史)
(雷焕掘豊城獄得雙劍曰龍泉太阿以一送張華令以/華隂赤土賜煥拭劍倍益光明流星劍越王允常聘歐)
(冶子作寳劍其一曰純鈎以示薛燭曰光乎如芙蓉始/生其紋如星行其光如波溢烏號弓漢郊祀志黄帝丹)
(成去墜弓于地百姓乃抱其弓而號因曰烏號又齊景/公使人為弓弓人之妻曰此弓者泰山南烏號之柘所)
(造也註柘樹枝長烏集將飛枝彈烏烏乃號呼以柘為/弓故曰烏號明月以弓持滿有如月圓也蜀道説文蜀)
(郡名秦置即今益州湟中漢書湟水名出金城臨羌縣/塞外又州名漢西平郡唐置闕州宋改湟州又改樂州)
　　　送臨津房少府(臨津邑名輿地志盛平府有臨/津縣又隋煬帝大業五年三月)
　　　　(西廵河右四月出臨/津關縣尉皆稱少府)
岐路三秋别江津萬里長烟霞駐征葢絃奏促飛觴階
樹含斜日池風泛早涼贈言未終竟流涕忽霑裳(岐路/爾雅)
(路二達謂之岐又郭璞曰道旁出也又釋名物兩出為/岐征葢通俗文車葢也周禮考功記輪人為葢以象天)
(又通典曰前代皆乗車有葢又六韜曰天雨不張葢又/通俗文曰張帛避雨謂之繖葢雨傘也考此則已有雨)
(傘矣此曰征葢凡有行邁皆謂之征故此曰征葢也贈/言晏子曰嬰聞君子贈人以言又家語子路將行孔子)
(曰贈以帛乎/贈汝以言乎)
　　　送豐城王少府(今南昌府/豐城縣)
愁結亂如麻長天照落霞離亭隠喬樹溝水浸平沙左
尉才何屈東關望漸賒行㸔轉牛斗持此報張華(左尉/漢官)
(志大縣兩尉長安四尉分左右部皆黄綬大冠轉牛斗/牛斗天文志牛六星斗六星乃北方七宿斗牛女虚危)
(室壁七星中之星也豫昌志豫章乃斗牛之墟報張華/晉張華與雷煥夜觀斗牛間有劍氣後煥為豐城令掘)
(獄中得龍泉太阿二/劍持一以報張華)
　　　送鄭州周司功(地理志周初封管叔於此春秋/為鄭國今為鄭州司功幕官也)
漢國臨清渭京城枕蜀河居人下珠淚賓御促驪歌望
極關山逺秋深烟霧多唯餘三五夕明月暫經過(括地/志漢)
(建都于長安故曰漢國清渭水名渭水流清與涇水合/流三百里不混故曰清渭水源自恒州縣界東過槐里)
(縣南勞水從南來注之京城公羊傳京大也天子之居/必以众大言之故曰京城蜀河未詳驪歌逸詩詞曰驪)
(駒在門僕夫具存驪駒在路僕夫整駕葢古離别之詞/也關山樂府有關山月故離别多用關山為遠别之限)
(阻也三五夕/月之朢夜也)
　　　夜送趙縱(趙縱郭子儀之/壻也仕至侍郎)
趙氏連城璧由來天下傳送君還舊府明月滿前川(漢/史)
(趙氏春秋趙國也乃趙孟之後世為晉卿後與韓魏共/分晉遂為趙國子孫用國為氏連城壁趙有和氏璧秦)
(昭王請以十五城易之乃令藺相如奉以詣秦秦無與/城之意相如全璧歸趙此以璧比縱璧之歸趙如縱之)
(歸舊/府也)
　　王勃(字子安龍門人仕髙宗時為沛王府修撰勃/凡作文先磨墨數升引被覆面而卧忽起一)
　　　(筆書文不加/㸃謂之腹藁)
　　　臨髙臺(漢鼔吹鐃歌十六曲有臨髙臺/題意臨髙臺以比朝廷尊崇也)
臨髙臺臨髙臺迢遞絶浮埃瑤軒綺構何崔嵬鸞歌鳯
吹清且哀俯瞰長安道萋萋御溝草斜對甘泉路蒼蒼
茂陵樹髙臺四望同佳氣鬱葱葱紫閣丹樓紛照耀璧
房錦殿相玲瓏東迷長樂觀西指未央宫赤城映朝日
緑樹搖春風旗亭百隊開新市甲第千甍分戚里朱輪
翠葢不勝春疊榭層楹相對起復有青樓大道中繡户
文窻雕綺櫳錦衣晝不襞羅帷夕未空歌屏朝揜翠粧
鏡晚窺紅為君安寳髻娥眉罷花藂狹路塵間黯將暮
雲開月色明如素鴛鴦池上兩兩飛鳯凰樓下雙雙度
物色正如此佳期那不顧銀鞍繡轂盛繁華可憐今夜
宿倡家倡家少婦不須顰東園桃李片時春君㸔舊日
髙臺處柏梁銅雀生黄塵(臺見前註瑤説文玉之美者/軒魏都賦周軒註長廊也一)
(曰檐宇之末曰軒綺説文繒也一曰今細綾也構廣韻/合也架也一曰屋椽也崔嵬説文髙不平也又髙峻貌)
(鸞説文鸞神靈之精赤色五彩雞形鳴中五音一曰似/鳯多青瑞應圖云鳯凰之佐鳯説文神鳥也天老曰鳯)
(之象鴻前麐後蛇頸魚尾鸛頰鴛思龍文龜背燕額雞/喙五色備舉歌詠也長引其聲以誦之也吹説文籥音)
(律管壎之樂也禮月令樂正習吹凡吹笛籥成音也皆/謂之吹長安道京城之道也御溝宫禁中之溝皆曰御)
(溝甘泉應劭曰甘泉宫在雍州雲陽一名林光宫一曰/甘泉山名林光秦離官名關輔記云林光宫在池陽西)
(故甘泉宫因山名在長安城西北三百里又邢承宗西/征賦注甘泉水名今按因地出泉以名山則山水皆通)
(茂陵綱目集覽茂陵武帝陵邑屬扶風郡本槐里縣之/茂鄉在長安西北八十里佳氣葱葱漢光武紀望氣者)
(至南陽曰氣佳哉鬱鬱葱葱註條暢也紫閣未詳紫閣/謝𤣥暉詩紫閣肅隂隂丹臺列仙傳周義山見羡門子)
(曰子名在丹臺玉室未詳長樂觀漢有長信宫太后之/宫也武帝五日一朝長信宫又名長樂宫觀長樂宫前)
(雙闕也未央宫髙祖紀七年蕭何治未央宫皆在長安/赤城輿地志天台山有赤城山石壁如霞色望之如雉)
(堞故曰赤城旗亭漢史㑹旗亭下三代世表通闤帶闠/旗亭五重張平子西京賦注市心樓也甲第霍光傳宣)
(帝賜霍光甲第一區註以第有甲乙丙丁之次也戚里/漢紀國家有姻親者所居謂戚里朱輪漢楊惲傳惲家)
(乘朱輪者十人翠葢髙堂賦注以翠羽為葢也榭臺上/屋也記月令可以處臺榭青樓曹植詩青樓大道中又)
(青樓齊書世祖於樓上施青漆也亦謂之青樓櫳説文/房室之疏也一曰牕也小曰牕濶遠曰櫳如鳥獸之櫳)
(也又班婕妤賦曰房櫳虚兮風冷冷錦衣不襞説文襞/□徐曰猶巻衣也葢謂不摺疊也鴛鴦説文匹鳥也又)
(古今注雌雄未嘗相離人得其一一思而死又陸佃曰/雄鳴曰鴛雌鳴曰鴦鳯凰山海經鳯凰出丹穴山形似)
(鶴首文曰徳背文曰義翼文曰順腹文曰信膺文曰仁/又京房易傳麟前鹿後蛇頭龜背魚尾雞喙燕翼五彩)
(髙一尺一曰雄曰鳯雌曰凰古詩鳯兮鳯兮求其凰兮/倡家增韻倡優女樂也或作娼史記李夫人本倡女繡)
(轂説文轂輻所湊也老子曰三十輻共一轂轂者車輪/之正中而為幅之所湊也柏梁漢武紀帝起拍梁臺服)
(䖍曰用百頭梁作臺師古曰三輔舊事云以香柏為之/故曰柏梁銅雀魏武帝所建臺名在鄴都或云銅雀臺)
(瓦皆鴛鴦故名又長安西域有銅雀一鳴則五穀熟故/以名臺又樂府解題魏遺命宫妓朔朢登銅雀臺望吾)
(西陵按此詩臨髙臺題意謂尊崇朝廷故詩中極言繁/華富麗是即百官宗廟美富之義也然用君子則常尊)
(崇矣茍用小人而荒淫則/有傾危之禍可不戒歟)
　　　采蓮曲(楊髙賢曰秦川唱采蓮歌今競渡唱齊/橈引是也然始於齊景公采蓮舟令宫)
　　　　(人彩女撑之蕭士贇曰樂録/草木二十四曲内有采蓮曲)
采蓮歸渌水夫容衣秋風起浪鳬雁飛桂棹蘭橈下長
浦羅裙玉腕輕搖櫓葉嶼花潭極望平江謳越吹相思
苦相思苦佳期不可駐塞外征夫猶未還江南采蓮今
已暮今巳暮摘蓮花渠今那必盡倡家官道城南把桑
葉何如江上采蓮花蓮花復蓮葉花葉何稠疊葉翠本
羞眉花紅强如頰佳人不在兹悵望别離時牽花憐共
蒂折藕愛連絲故情無處所新物徒華滋不惜西津交
珮解還羞北海雁書遲采蓮歌有節采蓮夜未歇正逢
浩蕩江上風裵徊蓮浦夜相逢吳姫越女何丰茸共問
寒江千里外征客關山路幾重(渌水説文水清也又水/緑色也吳都賦亘以渌)
(水夫容衣楚辭集夫容以為裳夫容已開荷花也鳬説/文舒鳬鶩也郭璞曰鳬似鴨而小長尾背上有文又陸)
(璣曰青色卑脚短喙水鳥之謹愿者也交甫珮列仙傳/交甫於江漢之湄逢二女皆麗服華粧佩兩明珠大如)
(雞卵解贈交甫雁書漢蘇武傳武使匈奴不屈匈奴使/武牧羝北海上宣帝時匈奴與漢和親使求武於匈奴)
(云天子於上林苑射雁得武書云在北海上匈奴驚服/遂遣武迴詳詩意亦君子采芳懐逺之辭是即涉江採)
(夫容之/意也)
　　　秋夜長
秋夜長殊未央月明白露澄清光層城綺閣遙相望川
無梁北風厲節南雁翔崇蘭委質時菊芳鳴環曳履出
長廊為君秋夜𢷬衣裳纎羅對鳯凰丹綺雙鴛鴦調砧
亂杵思自傷征夫萬里戍他鄉鶴關音信斷龍門道路
長君在天一方寒衣徒自香(未央詩夜未央註未旦也/師古曰半也猶未半也箋)
(云未渠央又盡也漢武帝賦惜繁華之未央川無梁古/詩攜手上河梁梁説文水橋也孟子十月輿梁成鳴環)
(環珮也鶴關未詳龍門書傳龍門山在馮翊夏陽縣今/河中府龍門縣又交州記交州有龍門水深百尋按詩)
(意是亦懐逺自傷之詞乃/托閨婦之情以寓其意爾)
　　　三月曲水宴(曲水括地志秦昭王時三月上巳/置酒河曲有金人自泉而出奉劍)
　　　　(於王曰令君制有西夏此即其處因立為/曲水宴漢以為盛集水在河南府洛川縣)
彭澤官初去河陽賦始傳田園歸舊國詩酒間長筵列
室窺丹洞分樓瞰紫烟縈回亘津渡出没控郊鄽鳯琴
調上客龍轡儼羣仙松石偏宜古藤蘿不記年重簷交
密樹複磴擁危泉抗石晞南嶺乗流眇北川傅巖來築
處磻谿入釣前日斜真興遠幽楚思涼蟬(彭澤縣名今/屬九江府官)
(初去指陶淵明言淵明嘗為彭澤令見晉室將亂棄官/歸隠作歸去來辭以見志河陽賦河陽縣名今屬闕)
(作晉潘岳才名冠世為衆所疾出為河陽令仕途不達/  閒居賦以見志鳯琴漢元帝纂要趙飛燕有鳯凰琴)
(轡説文馬轡也又禮記註疏曰轡御馬索也然謂龍轡/未詳所出或曰馬多以龍名故曰龍轡漢皇后傳馬如)
(游龍又史記周穆王廵行天下馭八龍之駿羣仙疑在/宴之客也傅岩書説命註傅説版築于傅岩之野在虞)
(虢之界今陜州也磻溪在闕未詳望釣于磻溪後遇文/王遂與俱歸以興周室幽楚    或曰即悽楚惻楚之)
(意/也)
　　　泥谿(不詳所在今瀘/州有泥溪縣)
弭棹凌奔壑低鞭躡峻岐江濤出岸險峯磴入雲危溜
急船文亂巖斜騎影移水烟籠翠渚山照落丹崖風生
蘋浦葉露泣竹潭枝泛水雖云美勞歌誰復知(磴説文/登陟之)
(道也溜説文水垂下也丹崖宋纎有逺操居酒泉之南/山太守馬岌造焉纎拒不見岌題石上曰丹厓百丈青)
(壁萬/尋)
　　　懐山
鶴岑有竒徑麟州富仙家紫泉潄珠液𤣥巖列丹葩常
希披塵網眇然登雲車鸞情極霄漢鳯想痼烟霞道存
蓬瀛近意愜朝市賒無為坐惆悵虛此江上華(鶴岑未/詳或云)
(列仙傳云王子喬七月七日乗白鶴駐嵩山頂揮手謝/時人而去因名其山為鶴岑麟州未詳又述異記西海)
(中有鳯鱗洲上多麒麟鳯凰因名麟州州上有青華宫/丹林府皆神仙所居蓬瀛述異記海上有三島其三曰)
(蓬丘即蓬萊山乃天帝總九天之維其貴無比又海上/十洲其一曰瀛州一名環州上有青丘翠水上仙真君)
(瓊室萬所地生玉酒飲之長生雲車漢武内傳/西王母乘紫雲之輦駕五色斑龍降與帝㑹)
　　　聖泉宴(方輿勝覽慶陽府合水縣有聖泉亭花/木環植氣象清竒云昔有人於此修行)
　　　　(得道卓地出泉能愈萬病/遇旱不竭因名聖公泉)
披襟乗石磴列藉俯春泉蘭氣熏山酌松聲韻野絃影
飄垂葉外香度落花前興洽林塘晚重巖起夕烟
　　　觀内懐仙(釋名老而不死曰仙仙遷也/遷入山也故制字人旁山字)
玉架殘書隠金壇舊迹迷牽花尋紫澗步葉下清谿瓊
漿猶類乳石髓尚如泥自能成羽翼何必仰雲梯(金壇/陳子)
(昂别中嶽真人亭云上朝玉帝遺迹金壇瓊漿招䰟云/華酌既陳有瓊漿又太平廣記裴航遇雲翹夫人與詩)
(云一飲瓊漿百感生石髓列仙傳嵇康與王烈共入山/烈見石裂得石髓食之因攜少許與康已成青石及往)
(視之則石復合矣又仙經神仙五百年一開石髓服之/與天齊夀魏文帝詩身體生羽翼雲梯陳琳傳公孫班)
(作雲梯以攻宋又謝靈運登/石門最髙頂云共登青雲梯)
　　　贈道士(大霄琅書人行大道曰道士道者何理/也事也身心順理惟道是從從道為事)
　　　　(是名道士又玉洞道科道士有五一天真道/士髙𤣥皇人之流也二神仙道士杜仲尹軌)
　　　　(之類也三山居道士許由巢父之比也四出/家道士宋倫彭諶之匹也五在家道士黄瓊)
　　　　(錢鏗之/流也)
霧濃金竈静雲暗玉壇空野花常捧露山葉自吟風林
泉明月在詩酒故人同待余逢石髓從爾命飛鴻(金竈/未詳)
(或云錬丹竈也漢武内傳李少君以祠竈却老方見上/尊之少君乃言祠竈則致物而丹砂可化為黄金壇祭)
(塲也玉壇未詳石髓註見前飛鴻漢武内傳李少君/曰吾乗白鴻而逰九垓又郭璞懐仙詩駕鴻凌紫㝠)
　　　八仙逕(未詳所在又夀州有八公山漢淮南王/好神仙八公從之遊後皆仙去逕或此)
　　　　(名/)
柰園欣八正松巖訪九仙援蘿窺霧術攀桂俯雲烟代
北鸞驂至遼西鶴騎旋終希脱塵網連翼下芝田(柰園/王祥)
(母令祥守柰園柰説文果也有青赤白三種八正九仙/未詳所指又九仙列仙傳樂真人名子長齊人好道後)
(妻子九人皆入勞成山昇仙又名潛山真人霧術列仙/傳後漢張楷字公超性好道術能作五里霧代北鸞驂)
(遼西鶴騎未詳連翼下芝田鮑昭鶴賦疊霜毛而弄影/振玉羽而臨霞朝戯于芝田夕飲乎瑤池又述異記方)
(丈在東海中心上天司命所治之處瓊田芝/草不計頃畝如種稻术皆仙人之所服食也)
　　　山居晚眺贈王道士
金壇疎俗宇玉洞似仙羣花枝灑晚露峯葉度晴雲斜
照移山影迴沙擁籀文琴尊方待興竹樹已迎曛(金壇/見前)
(註玉洞未詳籀文史籀周宣王時太史名籀作大/篆故稱籀文又王仁裕夢江中沙石皆為篆籀)
　　　别薛華(不知何許人杜子美亦有蘇端後筵簡/薛華醉歌座中薛華善能歌歌詞自作)
　　　　(風格老之句/即此人也)
送送多窮路遑遑獨問津悲涼千里道悽斷百年身心
事同漂泊生涯共苦辛無論去與住俱是夢中人(窮路/晉阮)
(籍任意獨駕不由逕路車迹所窮輒慟而反問津語孔/子使子路問津夢中人莊子且有大覺而後知此其大)
(夢也又文殊師利王子對佛説/偈曰却來觀世間獨如夢中事)
　　　重别薛升華(升華疑即/前薛華也)
明月沈珠浦秋風濯錦川樓臺臨絶岸洲渚亘長天旅
泊成千里棲遑共百年窮途惟有淚還望獨澘然(珠浦/在今)
(亷州合浦縣郡志合浦縣海曲有出珠處號曰珠池濯/錦川輿地志益州今城都府郡名錦城有錦江橋以橋)
(下水濯錦則鮮/明故曰濯錦川)
　　　尋道觀
枝㕓光分野蓬闕盛規模碧壇清桂閾丹洞肅松樞玉
笈三山記金箱五嶽圖蒼虬不可得空望白雲衢(枝㕓/未詳)
(又㕓説文民居區域之稱西都賦旁流百㕓或旁與枝/字相通又考之下文曰分野則又與星躔字通天文志)
(躔者星之所履行處天有十二次日月之所㕓地有十/二辰王侯之所國周官保章氏以星土辨九州所封皆)
(有分星以觀妖祥且九州或係之北斗或係之二十八/宿或係之五星此所謂分野蓬闕泛指觀中宫闕為蓬)
(萊宫闕也碧壇丹洞未詳樞門樞也郭璞云門戸扉樞/也笈説文篋也所以負而載物者也箱亦篋也玉笈金)
(箱猶玉樞經所謂開寳笈之類葢以金玉言之極其貴/美也三山海上三山蓬萊方丈瀛洲三山也五嶽東嶽)
(泰山南嶽衡山西嶽華山北嶽恒山中嶽嵩山也五嶽/圖神仙傳帛和入西域山事王君視壁三年得神丹方)
(及五嶽圖蒼虬相如賦駟蒼虬兮六素螭/説文虬龍子無角者衢四達之謂衢也)
　　　游梵宇三學寺(梵宇佛舎也三學寺未詳又地/域志蜀郡金堂縣開照寺有三)
　　　　(學山又有法海普濟廣濟三寺及神僧傳釋/鑑源於西嶺山大林松後建三學寺未詳是)
　　　　(否又釋氏要覽以/經律論為三學)
香閣披青磴琱臺控紫岑葉齊山路狹花積野壇深蘿
幌棲禪影松門聽梵音遽忻陪妙躅延賞滌煩襟(磴廣/韻小)
(阪増韻登陟之道又梯磴也岑説文山小而髙曰岑琱/説文琢文也又畫文也書峻宇琱墻葢言琱刻而采畫)
(之也幌説文帷幔也禪浮圖説禪者静也傳燈録禪有/五禪有外道禪凡夫禪小乗禪大乗禪最上乗禪又名)
(如來清淨禪宗密禪梵西域種號出浮圖書此云清淨/正言寂靜梵音佛經梵音海潮音勝彼世間音葢羌戎)
(吟咏之聲也煩増韻不簡也又熱囂/煩也襟交袵也煩襟猶言勞擾也)
　　　散關晨度(輿地志散關在鳯州梁泉縣係極邉/秦蜀要道諸葛武侯出散關圍陳倉)
　　　　(曹操自散關出/陳倉即此地也)
關山凌旦開石路無塵埃白馬髙譚去青牛真氣來重
門臨巨壑連棟起崇隈即今揚筞度非是弃繻囘(白馬/漢張)
(湛常乗白馬每見湛輒言曰白馬生且復誎矣又漢公/孫瓚為遼東屬國長史常與善射之士乗白馬為左右)
(翼烏桓語曰避白馬長史青牛真氣列仙傳老子乗青/牛度函谷關關令尹喜見有紫氣從東南來以為聖人)
(至迎之杲得老子隈爾雅崖外為隈棄繻漢終軍傳軍/字子雲濟南人漢武朝為博士初步入關關吏與繻軍)
(曰丈夫西遊終當傳還棄繻而去後為謁者給事中建/節東出關關吏識之曰此使者前棄繻生也繻説文繒)
(采也漢制以為關門符信註舊關出入/皆以傳傳欲速因裂繻頭合以為信也)
　　　麻平晚行(麻平未/詳所在)
百年懐土望千里倦游情髙低尋戍道遠近聽泉聲澗
葉纔分色山花不辨名羇心何處盡風急暮猨清(懐土/語小)
(人懐土倦游相如傳長卿故倦游戍道説文戍守邉也/戍道則戍壘之路也猨説文禺屬善援樹枝故名猨又)
(猿似猴大黒色長前足又吳都賦云猨父/哀吟􁖧子長嘯以其如哀吟故其聲清云)
　　　送盧主簿
窮途非所恨虛室自相依城闕居隣滿琴尊俗事稀開
襟方未已分袂忽多違東巖富松竹嵗暮幸同歸(窮途/晉阮)
(籍率意獨駕不由徑路車迹所窮/輒慟哭而及虚室莊虚室生白)
　　　餞韋兵曹
征驂臨野次别袂慘江垂川霽浮烟歛山明落照移鷹
風凋晚葉蟬露泣秋枝亭臯分遠望延想間雲霓(驂車/副也)
(征驂則行車之副野次次位次也野次則郊外之位次/也鷹風爾雅鷹爽鳩也月令仲春鷹化為鳩九月鳩化)
(為鷹太白詩亦曰八月秋風髙胡鷹白錦毛葢鳩化鷹/之時正秋髙風急葉落時也故曰鷹風也蟬露格物論)
(蟬兩翼喙長在腹下或以為無口以脇鳴云蟬露者以/蟬居髙飲露故其五徳之一亦取其含氣飲露為一徳)
(也亭皋相如傳亭臯十里靡不被築注為亭候於臯隰/中雲霓説文虹陽氣之動也又虹攻也釋名雄曰虹雌)
(曰霓又虹霓者隂陽之精乂曰隂陽交為虹霓/延想之云者如孟子所謂大旱之望雲霓云耳)
　　　白下驛餞唐少府(輿地志唐武徳元年改金陵/縣為白下縣白下葢吳之故)
　　　　(都/也)
下驛窮交日昌亭旅食年相知何用早懐抱即依然浦
樓低晚照鄉路隔風烟去去如何道長安在日邉(昌亭/未詳)
(長安在日邉晉明帝紀帝數嵗屬長安使來帝問曰與/長安孰逺對曰長安近不聞人從日邉來明日人問對)
(曰日近帝恠而問之曰/舉目見日不見長安也)
　　　杜少府之任蜀州(輿地志崇慶/州唐為蜀州)
城闕輔三秦風烟望五津與君離别意同是宦游人海
内存知己天涯若比隣無為在岐路兒女共霑巾(三秦/註見)
(前五津/末詳)
　　　山亭夜宴
桂宇幽襟積山亭涼夜永森沈野逕寒肅穆巖扉靜竹
晦南河色荷翻北潭影清興殊未歸林端照初景
　　　春日還郊
閒情兼嘿嘿攜杖赴巖泉草緑縈新帶榆青綴古錢魚
牀侵岸水鳥路入山烟還題平子賦花樹滿春田(新帶/燕齊)
(要覽康成教授山下草如薤葉因名書帶草榆錢格物/論榆白枌三月莢落如小錢晉史張衡字平子作二京)
(賦十年乃成孫綽曰張衡左太/冲二京三都賦六經之鼓吹)
　　　仲春郊外
東園垂栁徑西堰落花津物色連三月風光絶四隣鳥
飛村覺曙魚戲水知春初晴山院裏何處染囂塵(東園/陶淵)
(明詩青松在東園/堰説文壅水曰堰)
　　　郊興
空園歌獨酌春日賦閒居澤蘭侵小徑河栁覆長渠雨
去花光濕風歸葉影疎山人不惜醉唯畏渌尊虛(晉潘/岳字)
(安仁嘗著閒居賦以見志渌/即醁字􁘜醁酒名尊酒尊也)
　　　郊園即事
烟霞春早賞松竹故年心斷山疑畫障縣溜瀉鳴琴草
徧南亭合花開北院深閒居饒酒賦隨興欲抽簪(酒賦/焦革)
(善釀革死王績追述其法以為經又以儀狄杜康/以來善造酒者為譜抽簪張景陽詩抽簪解朝衣)
　　　對酒(魏武帝短歌行云對/酒當歌人生幾何)
投簪下山閣攜酒對河梁狹水牽長鏡髙花送斷香繁
鸎歌似曲疎蝶舞成行自然催一醉非但閲年光(投簪/選詩)
(聊以投吾簪又北山/移文投簪逸海岸)
　　　詠風
肅肅涼景生加我林壑清驅烟尋磵户巻霧出山楹去
來固無跡動息如有情日落山水靜為君起松聲
　　　銅雀妓(魏紀曹操在鄴中築銅雀臺操薨遺命/宫妓朔朢登銅雀臺望吾西陵後人因)
　　　　(作銅雀/妓詩)
金鳯隣銅雀漳河望鄴城君王無處所臺榭若平生舞
筵紛可就歌梁儼未傾西陵松檟冷誰見綺羅情(金鳯/未詳)
(又續齊諧記漢宣帝賜霍光皂葢車至夜車上金鳯亡/去曉乃還南郡黄君仲北山羅得一金鳯詣闕獻之俄)
(飛入光家車上鄴中三臺中臺銅雀曹操所築未詳所/以名或云西域有銅雀一鳴而五穀熟臺上皆鴛鴦瓦)
(遂名銅雀未詳是否南臺金獸未詳或云即此金鳯北/臺水井漳河禹貢有清漳濁漳濁漳出上臺長子縣鹿)
(谷山東入清漳清漳出沾山大黽谷北入河南漳出南/郡鄴城禹貢冀州之域即河亶甲遷于相之地也晉又)
(改彰徳軍君王指曺操言也操嘗封為魏王故云臺指/銅雀言榭正義云臺上之屋歇前無壁今之聽是也若)
(平生如操生時也西陵操之墓也曺丕簒位尊謚為武/帝遂名為陵松檟陵前樹木也檟説文楸也又爾雅楸)
(散而小曰檟左傳伍貟曰樹/吾墓檟檟可材也即此也)
　　　普安建隂題壁(輿地志普安蠻名如/是部即羅氏鬼國也)
江漢深無極梁岷不可攀山川雲霧裏游子幾時還(江/漢)
(二水名書傳二水道之出入不可詳而大勢則自江沱/而入潛漢也又説文江水出蜀湔氐徼外㟭山入海又)
(徐按江出㟭山至楚都名江南至潯陽為九道名中江/至南徐州名北江入海漢水出興元府嶓冢山至漢沔)
(為漾水至武都為漢水梁輿地志梁州名東距華山之/南西據黒水又武夷熊氏曰梁州即今全蜀之地成都)
(潼川興元利州䕫州等路五十四州之地是也岷山名/畫地志在蜀郡湔氐道西徼外在今茂州汶山縣江水)
(所出也又晁氏曰蜀以山近江源者通為岷山連峯接/岫重疊險阻不詳遠近天彭青城諸山之所環遶皆古)
(之在岷山也又梁山名漢地理/志  馮翊夏陽縣即步梁也)
　　　夏夜思友
雲間征雁斷月下歸愁切鴻雁西南飛如何故人别
　　　臨江
汎汎東流水飛飛北上塵歸驂將别棹俱是倦游人
　　　贈李十四
亂竹開三徑飛花滿四隣從來揚子宅别有尚𤣥人(三/徑)
(西漢蔣詡字元卿為兖州刺史以亷直名王莽攝位以/病免歸於舎中竹林下開三徑唯故人求仲羊仲從之)
(遊揚子楊雄字子雲有草𤣥臺在益州即今中興寺是/也内有載酒亭及墨池尚存又單縣有揚子雲讀書堂)
(宋趙清獻公有記𤣥太𤣥也/揚子雲嘗著太𤣥以擬易)
　　　蜀中九日
九月九日望鄉臺他席他鄉送客杯人今巳厭南中苦
鴻雁那從北地來(望鄉臺地志在益/州隨蜀王秀所築)
　　　滕王閣(滕王唐史滕王子嬰髙祖子鎮豫章/閣滕王所建在郡城西漳江門外)
滕王髙閣臨江渚珮玉鳴鑾罷歌舞畫棟朝飛南浦雲
朱簾暮捲西山雨閒雲潭影日悠悠物換星移幾度秋
閣中帝子今何在檻外長江空自流(鑾説文人君乗車/四馬鑣八鑾鈴象)
(鸞鳥聲和則敬也崔豹古今註五路衡上金雀者朱鳥/也故謂朱烏鑾也口衘鈴謂之鑾又謂之和鸞郭璞曰)
(鑾鈴也在軌曰鸞在軾曰和漢五行志登軍有鑾和之/節詩和鑾雝雝註和在軾鑾在鑣鄭以為戎車鑾在鑣)
(乗車鑾在衡嚴氏曰和鑾皆鈴也詩八鑾鏘鏘是也南/浦山郡志在今廣潤門外西山在郡城二十里晉許真)
(君得道之所余安道記巖岫四出千峯北來嵐光染空/髙二千丈屬連三百里物換星移謂風物變更四時代)
(序斗杓屢遷中星季改而寒暑迭更也閣中帝子指滕/王而言王勃作記時閻都督重建是閣則滕王固已薨)
(矣/)
　　盧照隣(字昇之范陽人調新都尉去官隠具茨山/有五悲文與王勃楊烱駱賓王齊名號為)
　　　(四/傑)
　　　長安古意
長安大道連狹斜青牛白馬七香車玉輦縱横過主第
金鞭絡繹向侯家龍銜寶葢承朝日鳯吐流蘇帶晚霞
百丈遊絲爭繞樹一羣嬌鳥共啼花啼花戲蝶千門側
碧樹銀臺萬種色複道交牕作合歡雙闕連甍垂鳯翼
梁家畫閣天中起漢帝金莖雲外直樓前相望不相知
陌上相逢詎相識借問吹簫向紫烟曾經學舞度芳年
得成比目何辭死願作鴛鴦不羡仙比目鴛鴦真可羡
雙去雙來君不見生憎帳額繡孤鸞好取開簾帖雙燕
雙燕雙飛繞畫梁羅幃翠被鬱金香片片行雲著蟬鬢
纎纎初月上鴉黄鴉黄粉白車中出含嬌含態情非一
妖童寶馬鐵連錢倡婦盤龍金屈膝御史府中烏夜啼
廷尉門前雀欲棲隠隠朱城臨玉道遙遙翠幰没金堤
挾彈飛鷹杜陵北探凡借客渭橋西俱邀俠客夫容劍
共宿倡家桃李蹊倡家日暮紫羅裙清歌一囀口氛氲
北堂夜夜人如月南陌朝朝騎似雲南陌北堂連北里
五劇三條控三市弱栁青槐拂地垂佳氣紅塵暗天起
漢代金吾千騎來翡翠屠蘇鸚鵡杯羅襦寶帶為君解
燕歌趙舞為君開别有豪華稱將相轉日回天不相讓
意氣由來排灌夫專權判不容蕭相專權意氣本豪雄
青虬紫燕坐生風自言歌舞長千載自謂驕奢凌五公
節物風光不相待桑田碧海須臾改昔時金階白玉堂
即今惟見青松在寂寂寥寥揚子居年年嵗嵗一床書
獨有南山桂花發飛來飛去襲人裾(長安青牛臼馬見/前註狹斜窄狹偏)
(斜小逕也選陸士衡有長安狹斜行註謂世路有狹斜/正直之士無所措手足也七香車唐制公主出降乗七)
(香步輦四面垂玉香囊車貯辟邪香玉輦王子言拾遺/記周穆王馭黄金碧玉之輦又禮天子五路一曰玉路)
(路即輦也主第公主之第也侯家王侯之家也葢風俗/通黄帝戰蚩尤於涿鹿常有五色雲氣金枝玉葉止於)
(上因作華葢此云寳葢者以珠玉為飾也龍銜云者琢/為龍以銜之也流蘇海録雜五采為同心下垂若流也)
(又即盤線繡繪之毬也鳯吐云者亦刻鳯以銜之如吐/云耳碧樹淮南子崑崙下有增城九重絳樹在其南碧)
(樹瓊樹在其北銀臺郭璞詩神仙排雲出但見金銀臺/又唐有銀臺門複道漢紀上下有道故謂之複交窻交)
(文窻也雙闕見前註連甍説文屋棟所以承瓦鳯翼漢/耿純傳攀龍鱗附鳯翼此鳯翼猶言雙闕連甍聳起如)
(鳯之翼也梁家指梁竦梁商梁冀之家言漢書竦二女/為髙宗貴人生和帝商女為順帝后三世為外戚漢帝)
(金莖漢書武帝於建章宫作承露臺以銅為之上有仙/人掌以承露金莖銅柱也即承露盤之柱吹簫向紫烟)
(指簫史弄玉而言列仙傳簫史善吹簫作鳯鳴秦穆公/以女弄玉妻之居數年有鳯凰止其屋後二人俱乗鳯)
(仙去紫烟郭璞遊仙詩駕鴻乗紫烟又劉向列仙傳贊/曰丹火翼輝紫烟乗葢比目爾雅魚名魚各一目行則)
(雙目比目而行也史記封禪書東海致比目之魚西海/致比翼之鳥郭璞云東海比目魚不比不行曰鰈魚鴛)
(鴦見前註鬰金香草木生蜀地西戎及海南諸郡皆有/之唯西戎者佳説文鬱金芳草也十葉為貫百二十貫)
(築以煮之為鬯曰鬱鬯雅黄以黄塗額也蟬鬢崔豹古/今註魏文帝最寵者四人莫瓊樹制蟬翼鬢妖童妖艷)
(未冠之童子也寶馬以珠玉金翠飾馬故曰寶馬也倡/婦倡優女美好之女也盤龍金屈膝未詳烏夜啼)
(職官分紀漢御史府列栢樹有野烏數千棲其上故曰/烏府又漢成帝時有烏集御史臺故又曰烏臺又按樂)
(録烏夜啼者清商曲之一也乃周房中樂之遺歌其辭/始於宋臨川王義度所作王被召還大懼妓妾聞烏夜)
(啼叩閣報明日有赦及旦改南兖州刺史因作此歌廷/尉門漢翟公罷廷尉門外可設雀羅其曰雀欲棲亦言)
(其門閒而雀可棲也廷尉漢百官表秦官名漢因之註/廷平也治獄貴平故曰廷平幰説文車上所張之繒也)
(杜陵地名屬京兆府渭橋輿地志渭水所注水上有梁/故曰渭橋亦曰便門橋始皇作離宫於渭水南北以象)
(天漢故橋於渭上以便往來也探丸漢尹賞傳長安少/年受賍報仇相與探丸為奸得赤丸者斫武吏黑者斫)
(文吏夫容劍越王允常以純鈎示薛燭燭曰光如夫容/始生五劇三條三條班固西京賦披三條之廣路劇爾)
(雅三達謂之劇劇旁出岐多故曰劇又七達謂之劇驂/三市周禮司市掌市之治教刑政度量大市日昃為市)
(百族為主朝市朝時為市商賈為主夕市夕時而市販/夫販婦為主金吾漢百官表中尉更名執金吾註金吾)
(鳥名光武紀帝曰仕宦當作執金吾然金吾在漢相為/尊辟不祥天子出行職主先導以禦非常故執此烏之)
(象因以名官翡翠格物論形小不盈握一種而二色翡/赤羽翠青羽北里阮嗣宗秋懐詩北里多竒舞屠蘓四)
(時纂要屠蘇孫思邈庵名謂屠絶鬼氣蘇醉人䰟又博/雅屠蘇酒名元日醉之能除瘟氣鸚鵡杯酉陽雜俎以)
(海螺刻成鸚鵡形為酒盃也灌夫西漢本傳灌夫字仲/孺潁隂人為人剛直使酒不好面諛貴戚諸勢在已之)
(右必陵之士在已左愈貧賤尤益禮敬與鈞稠人廣衆/薦寵下軰士亦以此多之西漢蕭何傳何沛人也髙祖)
(起為沛公何為丞督事後為相國青虬按司馬相如子/虛賦云六玉虬註一曰青虬又揚子獨不思翠虬絳螭)
(之將升天乎回天唐魏徵曰張𤣥素有回天之力劉邵/趙都賦良馬則紫燕又尸子曰我得民而治則馬有紫)
(燕五公漢袁紹四世五公又楊修四世五公金階已見/白玉堂天子之宫殿也揚子揚雄也居楊子之宅)
(前/註)
　　　結客少年場行(按樂府遺聲遊俠二十一曲有/結客少年場行註以魏曹植詩)
　　　　(結客少年場報怨洛陽陌為題始自鮑明遠/又後漢蔡遵為吏部所侵結客報之也又李)
　　　　(周翰曰言少年時結在俠之客為/游樂之場終而无成故有斯作也)
長安重游俠雒陽富才雄玉劍浮雲騎金鞭明月弓鬭
雞過渭北走馬向關東孫臏遙見待郭解暗相通不受
千金爵誰論萬里功將軍下天上代騎入雲中烽火夜
似月兵氣曉成虹横行徇知己負羽逺從戎龍旌昏朔
霧鳥陣巻沙風追奔瀚海咽戰罷隂山空歸來謝天子
何如馬上翁(長安註見前游俠荀説曰立氣岸作威福/結私交以立强於世者謂之遊俠洛陽今)
(河南府成周光武建都之地玉劍劍說古劍以玉刻鹿/盧形浮雲騎漢渥洼馬樂章籋浮雲奄上馳故太白長)
(干行亦曰好乗浮雲騎明月弓者彎弓滿彀如月云耳/鬭雞列子繩省子為周宣王鬬雞三十日而雞徳全異)
(雞母敢應者莊子羊溝之雞鬬而勝人者以狸膏塗其/頭也又漢紀武帝宣帝皆好鬬雞之戲又傳𤣥有鬬雞)
(賦走馬曹子建詩走馬長楸間渭北謂渭水之北也孫/臏齊將救韓為減竈之法以敗魏師郭解河内軹人史)
(傳贊布衣游俠咸關劇孟郭解之徒馳騖於閭閻權行/州縣力折公侯衆庶榮其名迹覬而慕之不受千金爵)
(史記齊人魯仲連却新垣衍帝秦之説敗秦師救趙之/危趙平原君欲封仲連及以千金為夀仲連不受而去)
(萬里功漢書班超傳超字仲升扶風安陵人有大志嘗/輟業投筆嘆曰大丈夫無他志畧猶當效傅介子立功)
(異國以取將相安能久事筆硏間乎相者相之曰虎頭/燕頷飛而食肉此萬里侯相也後果立功於西域降服)
(五十餘國以功封定遠侯雲中輿地志古雲中郡今山/西大同府横行漢樊噲傳噲曰願得十萬衆横行匈奴)
(中知己韓詩外傳管仲與鮑叔相知鮑叔有疾仲曰士/為知已者用馬為知已者良負羽羽矢也漢相如傳相)
(如入蜀時縣令負弩羽前馳從戎從軍也旄説文析羽/也注旄首所以進士卒也一曰分析鳥羽為之又竿頭)
(以龍衘旄牛之尾故曰龍旌鳥陣風后戰法諸葛孔明/八陣圖皆有鳥陣孫子有雁行陣吴起有鵝鸛陣皆鳥)
(陣也瀚海綱目集覽瀚海沙漠北一大海名羣鳥解羽/伏飛於此故名隂山漢匈奴傳北邉塞至遼東外隂山)
(東西千餘里草木茂盛中多禽獸又唐李靖斥地自隂/山北至大漠即此地也又雲中之北有隂山道自隂山)
(道又北去八十里有隂山馬上翁漢馬援武陵五溪蠻/反援請擊之帝愍其老未許之援自請臣尚能披甲上)
(馬帝令試之援據鞍顧盼以示/可用帝嘆曰矍鑠哉是翁也)
　　　折楊栁(崔豹古今註横吹胡樂也張騫入西域/傳其法唯得摩訶兠勒一曲李延平因)
　　　　(造新聲二十八解魏晉以來不存見用隴頭/黄鵠拆楊栁出關入關出塞入塞單于雉子)
　　　　(斑望行/人十曲)
倡樓啓曙扉楊栁正依依鸎啼知嵗隔條變識春歸露
草凝愁黛風花落舞衣攀折將安寄軍中音信稀(扉説/文户)
(扇也一曰以木曰屛以葦曰扉荀子菲帷註編草為蔽/或讀曰扉又爾雅闔謂之扉黛説文畫眉以墨空青釋)
(名云黛代也減去眉毛以此代其處愁黛葢愁/眉也以露沾草而其色如黛之凝故為愁黛)
　　　芳樹(題意是亦自傷之詞以如芳樹年嵗之已/邁容華之凋落不得濟用於時觀結語可)
　　　　(見/也)
芳樹本多竒年華復在斯結翠成新幄開紅滿故枝風
歸花歴亂日度影參差容色朝朝落思君君不知(前六/句是)
(亦詩之比體而/結二句則賦也)
　　　君馬黄(漢鼓吹鐃歌十/六曲有君馬黄)
騮馬照金鞍轉戰入臯蘭塞門風稍急長城氷正寒雪
曙鳴珂重山長噴玉難不辭横絶漠流血幾時乾(騮馬/説文)
(赤馬黒毛尾又驊騮周穆王馬前地理志驊騮緑耳之/乘言其色如花之赤而耳則緑也金鞍以黄金飾鞍也)
(臯蘭輿地志在蘭州蘭州古金城郡又允吾故城也州/治在臯蘭山下故州以山名山下地勢平夷可屯百萬)
(兵漢霍去病擊匈奴至此因謂是山為關塞也塞門關/塞上之門也長城始皇本紀三十三年蒙恬收河南地)
(築長城避匈奴起自臨洮至遼東延袤萬餘里鳴珂説/文石次玉又螺屬又爾雅翼貝大者珂其骨白可以飾)
(馬又服䖍通俗文曰勒飾曰珂噴玉未詳絶漠地志北/方流沙也前武帝紀李將軍絶漢註沙漠匈奴之南界)
(師古曰即今突厥中磧也流血汗血前武帝/紀大宛國多善馬汗血言其先天馬子也)
　　　登髙臺(地志在秦鳯路徳順州治之東/臺最髙峻四時可以逺望故名)
回中道路嶮蕭關烽候多五營屯右地萬乗出西河單
于拜玉璽天子按琱戈振旅汾川曲秋風横大歌(回中/輿地)
(志在隴川汧縣西北又名回城即後漢所開入蜀之地/又括地志秦始皇建回中宫于岐州雍縣西四十里蕭)
(關輿地志在鎮戎軍西北漢文帝時匈奴入蕭關即此/地也鎮戎即今之平涼府也烽候見前綱目集覽許慎)
(曰候望也所以望烽燧也五營未詳右地前西域傳孝/武時張騫始開西域之迹其後擊破右地降渾邪休屠)
(王遂空其地萬乗天子之車也故稱天子不敢斥言而/但稱萬乗也一天子地方千里出車萬乗故稱萬乗也)
(西河輿地志汾州西河也又在九泉郡衛青度西河至/髙關破匈奴是也單于前單于傳虜號廣大貌言其象)
(天單于然玉璽説文王者印所以主土也蔡邕獨斷曰/皇帝六璽皆玉螭虎紐文又師古曰璽之為言信也琱)
(戈前郊祀志郊東得寶鼎獻之刻文曰黼黻琱戈註琱/戈者刻鏤之戈也按戈説文平頭㦸也振旅書傳振整)
(也師衆也謂整衆以歸也或謂出曰班師入曰振旅振/旅而歸京師也汾川即汾州也秋風歌前武紀帝濟汾)
(可有秋風歌曰秋風起兮白雲飛云云又前髙紀帝/至沛中與父老宴作大風歌後人因其地作歌風臺)
　　　雨雪曲
敵騎三秋入關雲萬里平雪似平沙暗氷如漢月明髙
闕銀為闕長城玉作城節旄零落盡天子不知名(又前/光武)
(紀節竹為之柄長三尺以旄牛尾為飾/旄三重故曰節旄蘇武傳節旄盡落)
　　　巫山髙(輿地志在三巴巫山縣有十二峯峯/下有神女廟陽雲臺髙一百二丈也)
巫山望不極望望下朝氛莫辨啼猿樹徒看神女雲驚
濤亂水脈驟雨暗峯文霑裳即此地況復遠思君(神女/雲宋)
(玉傳玉與楚襄王遊雲夢之臺夢婦人/曰妾巫山神女也朝為行雲暮為行雨)
　　　昭君怨(樂府清商七曲昭君怨亦其一也後明/帝紀昭君姓王名嬙字昭君南郡柹歸)
　　　　(人也充明帝宫人帝令畫工毛延夀圖姿容/之披圖以進宫人多行賂於畫工昭君)
　　　　(甚麗無所茍求遂毁其形後匈奴求美人昭/君充行在路愁怨嘗於馬上彈琵琶以寄其)
　　　　(恨至今傳之/為眧君怨)
合殿恩中絶交河使漸稀肝腸隨玉輦形影向金㣲漢
宫草應緑邊廷沙正飛願逐三秋雁年年一度歸(合殿/未詳)
(交河輿地志唐平髙昌以其地置西州交河郡以河水/分流繞城下因名金微杜氏通典羇縻州有金微山𨽻)
(振武軍又唐貞觀二年鐵勒九部/大酋領率衆降分置金微都督府)
　　　劉生
劉生氣不平抱劍欲專征報恩為豪俠死難在横行翠
羽裝劍鞘黄金鏤馬纓但令一顧重不恡百身輕(專征/詩彤)
(弓註曰凢諸侯賜弓矢然後專征伐又陶靖節命子詩/天子疇咨專征南國報恩前韓信嘗寄食於漂母及貴)
(以千金報母恩又蘇秦傳秦嘗貸主人金入秦及佩相/印亦以千金謝主人是皆豪俠之徒也死難脱人於死)
(生患難也若魯朱家脱季布之死及活豪士以百數餘/若滕公之脱韓信王陵之免張蒼之類是也翠羽翠鳥)
(之羽用以裝刀鞘鞘者劍房也馬纓説文鞶纓也又左/傳註纓在馬膺前以金飾之也一顧齊世家蘇代淳于)
(髠曰人有賣駿馬者一旦立市人莫知徃見伯樂而一/顧馬價十倍百身輕朱惲傳云情縁恩使命縁義輕又)
(類要身侔蟬翼何以受/恩死輕鴻毛固得其所)
　　　關山月(關山月樂府鼓角横/吹十五曲之一也)
塞垣通碣石敵陣抵祁連相思在萬里明月不長懸影
移金岫北光斷五門前寄言閨中婦愁看鴻雁天(塞垣/塞上)
(之城垣也碣石輿地志在北平郡驪城縣西南河口今/平州之南也又酈道元水經驪城枕海有石如甬道數)
(十里當山頂有石如柱形韋昭以為碣石其山嘗在河/口海濱歴世既久為水所漸淪入為海已去岸五百餘)
(里矣祁連山集覽本名天山匈奴呼天曰祁連也韋昭/曰天山一名雪山一名太白山以四時有雪也括地志)
(云山在伊州伊吾縣北有二十里今名所羅漫山西河/舊事云祁連山在張掖酒泉二郡界去焉支山北可千)
(里玉門即玉門關也在沙州燉煌郡夀昌縣西/北與天山相近金岫未詳或云即金微山也)
　　　三月曲水宴
風烟彭澤里山水仲長園由來棄銅墨本自重琴尊髙
情邈不嗣雅道今復存有美光時彦養徳坐山樊門開
芳杜逕室拒桃花源公子黄金勒仙人紫氣軒長懐去
城市髙詠狎蘭蓀連沙飛白鷺孤嶼嘯𤣥猿日影巖前
落雲花江上翻興䦨車馬散林塘夕鳥喧(彭澤里見前/註仲長園仲)
(長統字公理嘗著樂志論曰使居有良田廣宅背山臨/流溝池環匝竹木周布埸圃築前果園樹後棄銅墨銅)
(章墨綬縣令所佩者棄則棄官而去也時彦説文彦美/士有文人所言也又爾雅美士為彦人所言也時彦則)
(當時之美士也山樊説文山邉也芳杜圖經本草杜蘅/一名杜若葉似葵形似馬􁊫故俗云馬蹄香生山之隂)
(水澤下濕地根似細辛道家服之令人身衣皆香也桃/源金勒紫氣見前註軒説文曲輈轓車大夫以上車也)
(孤嶼説文水中山也又文選註嶼海中洲上有石山也/蘭説文香草也本草葉似澤蘭圓莖白花紫蕚生澤畔)
(八月花一名水香俗呼燕尾香又太史黄氏曰一榦一/花而香有餘者蘭一榦數花而香者蕙乃今之山蘭而)
(葉如菖蒲是也蓀亦香草也陶隠居曰蓀生溪側有名/溪蓀者極似石菖蒲而葉無脊亦作莖猿又文禺屬善)
(援爾雅疏云猱一名猿善攀援樹枝今文作猿/又俗别作猨或曰猨性緩靜故從爰爰緩也)
　　　贈李榮道士(事物紀原周穆王因尹真人草樓/之觀召幽逸人居之謂之道士則)
　　　　(道士由周時/已有之矣)
錦節銜天使瓊仙駕羽君投金翠山曲奠璧清江濆圓
洞開丹鼎方壇聚絳雲資貺幽難識空歌迥易分(錦節/見前)
(註天使天子之使也瓊説文赤玉又玉之美者瓊仙猶/言仙如玉之至美以見其貴重也羽君猶言羽人羽客)
(也楚辭仍羽人於丹丘是也註飛仙葢言其有羽化飛/昇之術也投金翠山未詳又括地志崇慶州永康縣西)
(八里有圍山上有院前有䋲橋乃古王子喬燒丹之處/奠璧漢書漢武帝塞瓠子決自臨祭沈白馬玉璧於河)
(圓洞絳雲未詳丹鼎史記黄帝鑄鼎於荆山煉丹砂方/壇説文祭地壇也古者祭地祗則為方壇於北郊資貺)
(謂所賜之靈貺深幽不可以測/識也空歌度人經碧落空歌)
　　　早度分水嶺
千年遊蜀道萬里向長安徒費周王粟空彈漢吏冠馬
蹄穿欲盡貂裘故轉寒曾氷横九折積石凌七盤重溪
既下漱峻峯亦上干隴頭聞戍鼓嶺外咽飛湍瑟瑟松
風急蒼蒼山月團傳語後來者斯路誠獨難(蜀道入蜀/之路也萬)
(里向長安蜀郡有萬里橋云自此至長安可萬里故云/周王粟伯夷傳伯夷叔齊恥食周粟餓于首陽山下漢)
(吏冠漢王陽傳陽為益州刺史貢禹彈冠以為陽必薦/之云貂裘貂説文䑕屬出東北夷大而黄黒其皮煖故)
(以為裘蘇秦傳秦三十年惟一貂裘故轉寒以貂裘故/弊雖服之而轉寒也曾氷氷凍而層結也九折輿地志)
(在黎州漢王陽回車之所七盤輿地志劍州達州俱有/七盤嶺葢山勢如羊腸曲盤凡七折也戍説文守邉也)
(鼓則守戍之鼓也湍説文急瀨也以其/水自上而下其勢峻急有若飛而下也)
　　　還赴蜀中貽示京邑遊好
禦宿花初滿章臺栁向飛如何正此日還望昔多違悵
别風期阻將乖雲㑹稀歛衽辭丹闕縣旗陟翠微野禽
喧戍鼓春草變征衣囘顧長安道關山起夕霏(禦禁籞/也籞宿)
(則直宿之所章臺漢張敞為京兆尹種栁於走馬街故/唐時為章臺栁風期雲㑹漢書風雲感㑹言際遇也太)
(白詩云風雲期㑹出屠釣葢期亦㑹也此則以别言故/云乖阻也翠微山也長安見前註樂府有關山月故詩)
(言離别多用之也/夕霏説文夕氛也)
　　　同臨津紀明府孤雁
三秋違北雁萬里向南翔河洲花稍白關塞葉初黄避
繳風霜勁懐書道路長水流疑箭動月照似弓傷横天
無有陣度海不成行㑹刷能鳴羽還赴上林鄉(雁説文/鵝也大)
(曰鴻小曰雁一名朱鳥一名陽鳥北雁葢雁每秋自北/而來賓也避繳生絲縷綴繒者懐書見後水流疑箭動)
(驚其聲也月照似弓傷畏其影也上林漢紀武帝作上/林苑在長安前蘇武傳武使匈奴十九年宣帝時匈奴)
(内服使使求武匈奴詭言武死後常惠敎使言天子射/上林苑得雁足帛書言武等在某澤中單于驚服乃送)
(武還此詩其亦自喻之詞也首言所以南賔之意次言/因其時而來三言其自北而來之故四言有所驚疑而)
(憂患故末則復言豈終巳/哉終當再為時所用也)
　　　西使兼孟學士南游(學士唐以文學言語備顧/問乾封間始置北門學士)
　　　　(開元二十六年始以翰林供奉所稱學士别/建學士院於翰林院之南俾專内命又號為)
　　　　(内/相)
地道巴陵北天山弱水東相看萬餘里共倚一征篷零
雨悲王粲清尊别孔融裵徊聞夜鶴悵望待秋鴻骨肉
燕秦外風塵關塞中唯餘劍鋒在耿耿氣成虹(巴陵括/地志古)
(三苖國今岳州是也天山見前註弱水書傳栁宗元曰/西海之山有水渙散無力不能負芥投之則靡墊没及)
(厎而後止故名曰弱水括地志云在張掖郡刪丹縣又/薛氏曰弱水出吐谷渾界窮石山自刪丹西至合黎山)
(與張掖縣河合王粲字仲宣孔融皆魏人氣成虹記氣/如白虹又晉張華傳華常見斗牛之間有紫氣以問雷)
(焕煥曰此寳/劍之氣也)
　　　送鄭司倉入蜀(司倉漢魏以下為户曹唐制掌/戸籍賦税倉庫故又曰司倉)
離人丹水北游客錦城東别意還無已離憂自不窮隴
雲朝結陣江月夜臨空關塞疲征馬霜氛落早鴻潘年
三十外蜀道五千中送君秋水曲酌酒對秋風(丹水選/詩演義)
(劉崑扶風歌朝發廣莫門暮宿丹水山註丹水漢書出/髙都縣筦谷丹水所出又丹水有三一在商州洛南縣)
(一在懐孟路河内縣一在澤州然皆非入蜀之道此云/丹水莫詳所指成都記府城亦呼為錦官城以江山明)
(麗雜錯如錦故云又蜀都志以錦江橋下水濯/錦則鮮明故城以錦名而江曰錦江潘年未詳)
　　　綿州官池贈别(梁州域綿水經其左故鄉舊名/左綿旁涪陵一名金山一名巴)
　　　　(西官池未詳又考之主山曰天池山山/頂有池方數丈冬夏不竭疑即此池歟)
輶軒遵上國仙氣下靈關尊酒妨無地聨綣喜暫攀離
言欲贈筞髙辯正連環野徑游雲斷荒池春草斑殘花
落古樹度鳥入澄灣欲叙他鄉别幽谷有綿蠻(輶説文/輕車也)
(軒説文曲輈轓車也葢車有廂謂之軒又風俗通周秦/常以嵗八月遣輶軒之使采異俗方言仙氣見前青牛)
(註綿蠻詩綿蠻黄鳥止于丘隅連環秦始皇紀始皇遺/齊襄王后玉連環曰齊多智觧此環后引槌破之謝使)
(曰謹巳/解矣)
　　　和夏日幽莊(幽莊田/舎也)
聞有髙蹤客耿介坐幽莊林壑人事少風烟鳥路長瀑
水含秋氣垂藤引夏涼苗深全覆隴荷上半侵塘釣渚
青鳬没村田白鷺翔知君振竒策還嗣海隅芳(高蹤揚/雄躡三)
(皇之髙蹤耿介孟不以三公易其介註耿介也謝靈運/詩束髮懐耿介瀑水孫綽賦瀑布飛流而界道青鳬説)
(文舒鳬鶩也楚辭泛泛若水中之/鳬振䇿謝靈運詩振䇿陟崇丘)
　　　山莊休沐(山莊山中之田舎也休沐漢張安/世傳休沐未嘗出謂休暇齋沐也)
蘭署乗閒日蓬扉狎遁棲龍柯疎玉井鳯葉下金堤川
光搖水箭山氣上雲梯亭幽聞唳鶴窻曉聽鳴雞玉軫
臨風奏瓊漿映月攜田家自有樂誰肯謝青谿(蘭署漢/官儀御)
(史臺率執憲中司朝㑹獨坐内掌蘭臺又烏府註烏府/在殿中蘭臺掌圖籍秘書署以待詔者有直廬在其側)
(故曰署也龍柯鳯葉未詳玉井伽藍記河間王琛置玉/井金幹五色繢為繩金堤水箭未詳雲梯謝靈運登石)
(門最髙頂云共登青雲梯又魯班嘗作雲梯以攻宋玉/軫琴軫也琴制尚象論云軫者急也古人以竹為之取)
(鳯非竹實不食之義也後人貴重其制遂有以金為徽/而玉為軫者矣鶴唳晉陸機曰華亭鶴唳可得聞乎窻)
(雞宋宗窻下有一雞常作人言與宗談論瓊漿招䰟云/華酌既陳有瓊漿青谿郭璞詩曰青谿千餘仞中有一)
(道士又庾仲雍荆州記荆州臨沮縣/有青溪山山有泉泉側有道士精舎)
　　　入秦川界(括地志秦州清水縣有秦川/亭因秦仲所封遂以秦名)
隴阪長無極蒼山望不窮石徑縈疑斷囘流映似空花
開緑野霧鸎轉紫巖風春芳勿遽盡留賞故人同(隴坂/秦隴)
(之山也註坂者坡也又括地志秦州有大隴山又名隴/首山其坂九曲蒼山涇州有蒼山大抵以其林木蒼翠)
(而得名杜詩亦曰蒼山入百里皆此義也紫巖漠州綿/竹縣有紫巖去無為山十里皆西北絶險處然詳緑野)
(與紫巖對説亦必非漠之紫巖不過以/是岩土石皆紫得名如紫塞之類是也)
　　　春晚山莊率題二首(率題猶/偶成也)
田家無四鄰獨坐一園春鸎啼非選樹魚戲不驚綸山
水彈琴盡風花酌酒頻年華巳可樂髙興復留人(山水/彈琴)
(盡伯牙鼔琴志/在髙山流水)
顧步三春晚田園四望通游絲横惹樹戲蝶亂依藂竹
懶偏宜水花狂不待風唯餘詩酒意當了一生中
　　　文翁講堂(本傳漢景帝末為蜀郡太守修學宫/崇好文雅蜀人化之講堂即其講學)
　　　　(之堂在蜀郡今成/都府大城内也)
錦里淹中館岷山稷下亭空梁無燕雀古壁有丹青槐
落猶疑市苔深不辨銘良哉二千石江漢表遺靈(錦里/蜀郡)
(也岷山蜀中山名俱注見前稷下地名二千/石漢百官表郡守皆二千石此言文翁也)
　　　石鏡寺(蜀郡華陽志石鏡在武擔山一名武都/山去城北二百步武都山精化為女子)
　　　　(蜀王納為妃不習水土而死王遣五丁/於武都山擔土為冢以石鏡表其墓門)
古墓夫容塔神銘松柏烟鸞沈仙鏡底花没梵輪前銖
衣千古佛寶月兩重圓隠隠香臺夜鐘聲徹九天(古墓/指蜀)
(妃言芙蓉塔未詳或云芙蓉以言妃之美如芙蓉故以/名塔也神銘墓塔上之銘石也鸞沈花没皆言妃之死)
(也仙鏡梵輪比石鏡也銖衣唐岑文本山亭避暑有人/叩門自稱上清童子所服云上清五銖衣也古佛佛地)
(論佛者覺也覺一切種智後能開覺有情如夢覺故名/曰佛寶月酉陽云昔有人遊嵩山遇異人曰月乃七寶)
(合成又釋經云一輪寶月相則佛相亦寶月也兩重圓/言相與鏡如月重圖也香臺未詳又武功縣寳應寺有)
(香臺韋應物詩云翠嶺香臺出半天是也九天淮南子/九天云東方皥天東南陽天南方赤天西南朱天西方)
(成天西北幽天北方𤣥天東北/變天中央鈞天是為九天也)
　　　辛司法宅觀妓(司法兩漢有法曹至唐改/司法叅軍妓説文女樂也)
南國佳人至北堂羅薦開長裙隨鳯管促柱送鸞杯雲
光身後落雪態掌中回到愁金谷晚不怪玉山頺(南國/佳人)
(服䖍通俗文南楚以美色為娃注娃美女也北堂詩焉/得蘐草言樹之背注背北堂也羅薦説文薦席也長裙)
(妓衣也鳯管前律厯志黄帝使伶人采解谷之竹㫁兩/節間吹之以聽鳯鳴是為律本又秦簫史吹簫列仙傳)
(王子晉吹笙皆能作鳯鳴故謂之鳯管也促柱瑟柱也/古詩促柱少和聲雪態言身輕如雪也掌中回漢趙飛)
(燕身輕能為掌上舞回回旋舞也金谷晉石崇有别館/在河陽之金谷園玉山頽晉裴楷容儀俊爽人謂如近)
(玉山又云其醉也/若玉山之將頺)
　　駱賓王(唐史本傳義烏人七嵗能賦詩張説評其/丈如懸河酌之不竭仕武后朝為臨海尉)
　　　(與楊烱等/為四傑)
　　　行路難(樂府解題行路難古道路六曲之一喻/年嵗之易馳而不得遂其壯懐也然此)
　　　　(詩也止言征戍/之事未詳其意)
君不見玉關塵色暗邉庭銅鞮勁旅寇長城天子按劍
徴餘勇將軍受脤事横行七徳龍韜開玉帳千里鼉鼓
疊金鉦隂山苦霧埋髙壘交河孤月照連營連營去去
無窮極擁斾遙遙過絶國陣雲朝結晦天山寒沙夕漲
迷疎勒龍鱗水上開魚貫馬首山前振鵰翼長驅萬里
讋祁連分麾三命武功宣百發烏號遙碎栁七尺龍交
迥照蓮春來秋去移灰琯蘭閨栁市芳塵㫁雁門迢遞
尺書稀鴛被相思雙帶緩行路難誓令氛祲靜臯蘭但
使封侯龍額貴詎隨中婦鳯樓寒(玉關長城見前注邉/庭猶言朔庭也銅鞮)
(輿地志潞州有銅鞮縣雜虜其種不一餘勇左傳齊髙/固入晉師曰欲勇者賈余餘勇受脤脤社肉左傳天子)
(使石尚來歸脤則是天子所賜祭脤將軍既受天子之/脤則當事横行以擊敵也横行注見前七徳唐史七徳)
(舞秦王世民破軍樂也龍韜武書七經太公兵法六韜/龍韜其一也玉帳杜子美詩將軍玉帳掀勇氣鼉鼓詩)
(鼉鼔逢逢陸璣云鼉似蜥蜴長丈餘甲如鎧常宵鳴聲/如桴鼔故以其皮冒鼔也金鉦説文鐃也柄中上下通)
(似鈴隂山交河天山見前注絶國前秦紀始舉茂才可/以使絶國者疎勒西域國名綱目集覽疎勒本城名後)
(以名國在莎車東北尉頭南龍鱗甲也李長吉詩曰甲/光向日金鱗開魚貫易士卒魚貫而進鄧艾傳注魚上)
(水尾相銜故曰魚貫也祁連即天山也烏號俱見前注/七尺龍交交一作文馬也前西南夷傳贊曰蒲梢龍文)
(魚目汗血之馬光於黄門一曰龍交劍也未詳灰琯後/天文志灰琯候氣之法每立春冬至以竹為琯葭莩為)
(灰置諸土中氣至則琯中葭灰飛起以應候也雁門輿地/志在代州雁門郡郡有雁門關氛祲説文氛祥氣也祲)
(精氣感祥也/皋蘭見前注)
　　　邉城落日
紫塞流沙北黄圖灞水東一朝辭俎豆萬里逐沙蓬候
月恒持滿尋源屢鑿空野昏邉氣合峯迥戍烟通膂力
風塵倦疆場嵗月窮河流控積石山路遶崆峒壯志凌
蒼兕精誠貫白虹君恩如可報龍劍有雌雄(紫塞史秦/築長城土)
(皆紫色故曰紫塞流沙禹貢杜佑注在沙州西八十里/其沙隨風流行故曰流沙黄圖未詳又三輔黄圖書名)
(灞水秦世家穆公霸世更名以顯霸功水出藍田縣㑹/涇水滻水北入于渭俎豆説文以朼盛牲體者豆古食)
(肉器然皆祭器也語俎豆之事則嘗聞之又庚桑楚曰/畏壘之民欲俎豆予於賢人之間沙蓬沙風沙也蓮轉)
(蓬也持滿前亞夫傳彀弓弩持滿鑿空前大宛傳西北/始通於漢然張騫鑿空河流積石禹貢浮於積石至于)
(龍門西河西河兾之西河也積石地志在金城郡河關/縣西南羌中今鄯州龍支縣界也崆峒山名括地志平)
(涼郡鎮原州即黄帝問道廣成于處蒼兕説文如野牛/而青一角善抵觸白虹史荆軻刺秦王聶政刺韓相皆)
(有白虹貫日葢白虹主兵象也龍劍有雌雄蜀志楚王/召風胡子之吳與歐冶子造劍二一曰干將二曰莫邪)
(莫邪干將之妻也金鐵未流干將夫妻乃斷髪剪指投/於爐中乃鑄成二劍干將陽劍成龜文莫邪隂劍為漫)
(理/文)
　　　棹歌行(趙世家趙簡子南擊楚津吏醉卧不能/渡吏女涓攘楫請代父中流為簡子作)
　　　　(發河激之歌簡子悦遂以為夫人李/白詩亦曰津妾一棹歌脱父於嚴刑)
寫月圖黄罷凌波拾翠通鏡花搖芰日衣麝入荷風葉
露舟難蕩蓮疎浦易空鳯媒羞自託鴛翼恨難窮秋帳
燈光翠倡樓粉色紅相思無别曲併在棹歌中(寫月圖/黄未詳)
(按前纎纎初月上鴉黄及黄山谷荼䕷詩云漢/宫嬌額半塗黄則寫月圖黄恐為畫眉之意)
　　　王昭君(見前/註)
斂容辭豹尾緘怨度龍鱗金鈿明漢月玉筯染邊塵古
鏡菱花暗愁眉栁葉頻唯有清笳曲時聞芳樹春(斂容/收斂)
(愁容緘怨封緘其悲怨辭豹尾天子屬車也龍鱗河水/也金鈿金華飾也晉輿服志貴人太平髻七鈿公主夫)
(人五鈿世婦三鈿玉筯淚也菱花鏡六帖魏武帝有菱/花鏡笳胡笳也前張騫傳騫入西域傳其法後李延年)
(因胡笳曲更造新聲一十八解以為武樂又唐韻/北方之人巻蘆葉而吹名曰笳芳樹春胡笳曲名)
　　　宿温城望軍營(周紀温城在懐州温縣西本/周司寇蘇忿生所封之地也)
北地寒膠折邉城夜鐸聞兵符關帝闕天策動將軍塞
靜胡笳徹沙明楚練分風旂翻翼影霜劍轉龍文白羽
搖如月青山斷若雲烟疎疑巻被塵滅似銷氛投筆懐
班業臨戎想顧勲還應雪漢恥持此報明君(北地匈奴/單于之地)
(也邉城邉上之城也寒膠折前晁錯傳欲立威者始於/折膠蘇林曰秋氣至膠可折弓弩可用匈奴常以為侯)
(而入寇夜柝爾雅兩木夾於門為機相擊以儆夜也又/易重門擊柝符信也漢文紀文帝為銅虎符當發兵遣)
(使持節至郡合符竹使符以竹箭長五寸鐫刻篆畫與/郡守各分一半至唐髙祖則銀兎符銅魚符又馮唐言)
(家人子起田中安知尺籍五符又趙公子無忌謁如姫/盗晉鄙兵符天策左鶉之賁賁天策焞焞注傅說星又)
(唐太宗紀髙祖武徳四年以秦王世民為天䇿上將胡/笳見前注楚練練素練也以沙白如練明也龍文劍氣)
(也白羽搖如月家語子路曰願得白羽如月赤羽如日/注云旌旗也又白羽扇也裴啟語林諸葛亮持白羽扇)
(指揮三軍投筆漢班超傳超字仲升有大志不修小節/傭書養母嘗投筆嘆曰大丈夫當立功異國以取封侯)
(安能久事筆硯間乎後事明帝出征西域安集五十餘/國以功封定遠侯顧勲三國志顧榮字彦先吳平入洛)
(拜尚書郎廣陵相陳敏反假榮丹陽内史榮以白羽扇/麾之其軍自潰楊脩詩云羽扇一麾風偃草策勲多謝)
(顧丹/陽)
　　　靈隠寺(輿地志靈隠寺在/杭州府錢塘縣)
鷲嶺鬱岧嶤龍宫鎖寂寥樓觀滄海日門對浙江潮桂
子月中落天香雲外飄捫蘿登㙮逺刳木取泉遙霜薄
花更發氷輕葉互凋待入天台路看余渡石橋(六帖鷲/鳥峯諸)
(佛攸館衆聖所居龍宫續仙傳唐孫思邈嘗救一龍子/後龍王獻龍宫藥方三十道人張路斯與蓼天庥爭水)
(中龍宫然此云龍宫必寺邊有龍帝祠宇也浙江潮説/文朝曰潮夕曰汐又髙麗圖經曰朝夕往來應期不爽)
(為天地之至信又王充論衡大抵天包水水承地而天/之氣升降於大空之中而水亦隨之升降而為潮汐也)
(然凡近海皆有潮惟浙江潮至則矗如山岳奮如雷電/氷岸横飛雪崖旁射澎騰奔激吁可畏也天台路雲笈)
(七籖天台山應上清玉清之天即桐拍真人所埋葛仙/公煉丹得道之處上應台宿故名天台石橋㑹稽記赤)
(城山上有石橋懸度有石屛風横絶其上按赤城山即/天台山之一也乂顧凱之啟蒙記天台石橋野逕不盈)
(一尺長數十步至/滑下臨絶㝠之澗)
　　　晚泊蒲類(蒲類/未詳)
二庭歸望斷萬里客心愁山路猶南屬河源自北流晚
風連朔氣新月照邉秋竈火通軍壁烽烟上戍樓龍庭
但苦戰燕頷㑹封侯莫作蘭山下空令漢國羞(二庭未/詳或云)
(按詩中有朔氣邉秋當是匈奴單于二庭然未敢必當/别考又綱目集覽車師國有前王後王庭相去五百餘)
(里後王庭本烏孫國土唐立庭州河源黄河之源朔氣/洪武韻朔北方也是即北方朔漠之氣也竈火齊孫臏)
(伐魏為滅竈之法漢虞詡入朝歌為増竈之法葢是軍/行為路炊之竈火也軍壁説文壁垣也漢韓信伐趙云)
(趙必空壁逐我又亞夫傳堅壁而守則軍壁者營壘之/垣也烽烟見前注戍樓守戍望候烽火之樓龍庭前宣)
(紀匈奴大㑹於龍庭又後竇憲傳登燕山銘曰焚老上/之龍庭燕頷班超傳虎頭燕頷飛而食肉此萬里侯相)
(也蘭山下括地志在朔州前武紀天/漢元年李陵戰敗降敵此為漢羞也)
　　　早秋出塞寄東臺議政學士(東臺唐龍翔間改/門下省曰東臺隋)
　　　　(文帝紀帝欲置詩學士唐紀太宗嘗置𢎞文/館虞世南等以本官兼學士直宿又金坡遺)
　　　　(事學士非文章則不可為又職林學士之職/本以學問言辭備對問出入侍從同得叅謀)
　　　　(獻納諫議/其禮尤重)
促駕逾三永長驅望五原天街分斗極地理接樓煩谿
月明關隴邊雲聚塞垣山川殊物候風壤異涼温戍古
秋塵冷沙寒宿霧繁昔余迷學步投跡忝詞源(三永未/詳或云)
(永當作水三水在鎮原州之東北六十里水流三派㑹/歸一州舊有三水縣故城在髙平縣水出東山本屬國)
(都尉治所其地與五原相近五原括地志云勝州連谷/縣本秦九原郡漢更名五原天街漢天官畢昴二宿間)
(為天街斗極爾雅北極天樞亦曰北辰居天之中以正/四時樓煩漢有樓煩縣屬雁門郡關隴見前注戍説文)
(守邉也戍古古之邉戍也學步班固傳/有學步於邯鄲者未得彷彿失其故步)
　　　春晚從李長史游開道林故山(地域志道林寺/名在衡州府岳)
　　　　(麓山/下)
幽尋極幽壑春望陟春臺雲光棲斷樹靈影入仙杯古
藤依格上野徑約山隈落蘂飜風去流鸎滿樹來興䦨
荀御動歸路起浮埃(春臺老子熙熙如登春臺格上説/文樹髙長枝為格庾信小園賦草)
(樹混淆枝格相交又庋格也荀御荀爽傳李膺無所/交接荀爽謁膺因為其御喜曰今日始得御李君矣)
　　　冬日野望
故人無與晤安步陟山椒野靜連雲巻川明薄霧消靈
巖聞曉籟洞浦漲秋潮三江歸望斷萬里故鄉遙勞歌
徒自奏客魂為誰招(詩可與晤語晤對也山椒説文/山足也誰招楚辭有大小招)
　　　夏日游山家同夏少府
返照下層岑物外狎招尋蘭逕熏幽佩槐庭落暗金谷
靜風聲徹山空月色深一遣樊籠累唯餘松桂心(樊籠/説文)
(樊鷙不行也徐氏曰鷙鷹隼之屬見籠不得出/以左右攀引外也廣韻樊籠也一曰山邉也)
　　　在兖州餞宋五(兖州禹貢九州之/一春秋時為魯國)
淮尼泗水地梁甫汶陽東别路青驪遠離尊渌蟻空栁
寒凋密翠棠晚落疎紅别泪相思曲悽㫁入琴風(淮尼/尼丘)
(也顔母祈禱而生孔子之處在兖州泗水在魯城北汶/水出萊蕪縣梁甫山名括地志梁父山泰山在左梁父)
(在右王者封太山禪梁父汶水出萊蕪縣青驪馬深黒/色謂之驪選詩阮籍青驪何駸駸蟻爾雅酒有泛齊浮)
(蟻又庾信詩春螘未曽開渌水清也/又水緑色相思曲古樂府有長相思)
　　　𤣥上人林泉二首(上人僧名同覺要覽云内有/徳智外有勝行在人之上故)
　　　　(曰上/人)
林泉恣探歴風景暫裵徊客有遷鸎處人無結駟來聚
花如薄雪沸水若輕雷今日徒招隠終知異鑿坏(結駟/家語)
(子貢家富累千金結駟千騎招隠淮南傳招/隠士篇淮南王安小山之所作也鑿坏未詳)
俗逺風塵隔春還初服遲林疑中散地人似上皇時芳
杜湘君曲幽蘭楚客詞山中有春草長似寄相思(中散/晉嵇)
(康字叔夜在西晉為中散大夫與阮籍等為竹林遊號/竹林七賢上皇淵明傳云夏日髙卧北窻下自謂羲皇)
(上人湘君曲楚辭堯以二女事舜長曰娥皇故稱湘君/古詞有湘妃怨楚客屈原宋玉也詞謂離騷等詞也)
　　　遊靈公觀(靈公道士名/未詳所在)
靈峯標勝境神府枕通川玉殿斜臨漢金堂迥架烟斷
風疎晚竹流水切寒絃别有青門外空懐𤣥圃仙(靈峯/西域)
(志靈鷲峯釋迦佛説法之地勝境幽勝之境地也神府/神仙之府也紫府洞府皆仙人所居之地也玉殿金堂)
(葢堂殿皆以金玉美飾之故皆以金玉稱云無非極言/其莊嚴富麗之盛也青門漢書霸城門人謂之青門在)
(長安城東𤣥圃楚詞朝發軔於蒼梧夕/余至於𤣥圃在崑崙山一曰𤣥圃臺)
　　　秋露
玉關涼露早金塘秋氣歸泛掌光逾靜添花滴尚微變
霜凝曉液承月委圓輝别有吳臺上應濕楚臣衣(玉關/班超)
(傳超在絶域年老思歸上書曰不敢望酒泉郡但願生/入玉門關金塘選詩菡菑溢金塘泛掌漢武紀武帝作)
(承露臺以銅為之上有仙人掌以承露吳臺吳/王闔廬築於姑蘇故曰呉臺楚臣伍子胥也)
　　　秋雁
聨翩辭海曲搖曳指江干陣去金河冷書歸玉塞寒帶
月凌空易迷烟逗浦難何當同顧影刷羽泛清瀾(金河/玉塞)
(未詳逗説文/止也住也)
　　　翫初月
忌滿光恒缺乗昏影暫流自能明似鏡何用曲如鈎(釋/名)
(月闕也滿則缺也乗昏影暫流尚書大傳月晦而見西/方謂之朓朓條捷行疾貌故曰流也明似鏡望夜則如)
(鏡未望及缺/則缺如鈎也)
　　　送别
寒更承夜永涼夕向秋澄離心何以贈自有玉壺氷(玉/壺)
(氷鮑明逺詩瑩若/玉壺氷言清澈也)
　　　在軍登城樓
城上風威冷江中水氣寒戎衣何日定歌舞入長安
　
　
　
　
　
　
　
　
　
　
　
　唐音巻一
欽定四庫全書
　唐音巻二　　　　　　　元　楊士𢎞　編
　　　　　　　　　　　　　　張　震　註
　唐詩正音
　五言古詩(嚴滄浪詩評云五言始於李陵以其在漢/故云古詩又選詩演義云蘇武使匈奴與)
　　(陵贈别亦皆五言是一時之人皆為五言矣謂始/於李陵恐未必然又古詩十九首以為始於枚乗)
　　(則詩中㳺戯宛與洛驅車上東門等語又似東漢/時語以為始於枚乘亦未為穏大抵三百篇之變)
　　(則為漢魏五言則云始/於漢者有必然之理矣)
　　陳子昂(字伯玉梓州人武氏竒其才召見金鑾殿/擢為麟臺正字又文藝傳云唐興承徐庾)
　　　(遺風至子昂始變正雅為感遇二十八首王/適云子昂感遇詩為海内文宗誠知言也)
　　　感遇二十四首(感遇云者謂有感於心而寓於/言以攄其意也又云感之於心)
　　　　(遇之於目情發於中而寄於/言如莊子寓言之類是也)
微月生西海幽陽始化昇圓光正東滿隂魄已朝凝太
極生天地三元更廢興至精諒斯在三五誰能徴(㣲月/初生)
(之月所謂上弦者是也揚子曰月未望載魄於西故曰/生西海盖以喻中宗初即位如月之初生明也幽陽陽)
(太陽也太陽以喻君而言幽陽者以其幽晦而不明以/譬武氏之僣居君位也圓光月望則光圓於東方故曰)
(東滿也隂魄月至望後則明死而魄生楊子日月既望/則終魄於西故曰朝凝凝者結也太極易云易有太極)
(是生兩儀注太極是天地未生之前元氣混而為是太/初太一也兩儀即天地三元春秋傳人君體元以居正)
(故古者人君即位必建元以新天下之耳目如夏以寅/為人元殷以丑為地元周以子為天元更廢興謂迭以)
(興也至精謂天道也如帝王建極之理三綱五常之道/皆天地之間至精之理也諒信也葢言此理信此而在)
(未有所損也三五三皇五帝也誰能徵徵者騐也言三/皇五帝歷代相承之道其理固在未嘗有昩但人不能)
(取以為驗而戒其簒奪之不可為按此詩是/亦刺武氏不知是理而徒取篡奪之名也)
蘭若生春夏芊蔚何青青幽獨空林色朱蕤冒紫莖遲
遲白日晚嫋嫋秋風生歲華盡揺落芳意竟何成(蘭說/文香)
(草也楚辭朱子注本草云蘭與澤蘭相似生水旁紫莖/赤節髙四五尺緑葉光潤尖長有岐微小紫花紅白色)
(有香五六月盛若桂若說文香草也楚辭注似葵而香/葉似馬蹄故俗云馬蹄香也主春夏言得其時也按楚)
(辭王逸注曰離騷之文依詩取則引類譬喻故善鳥香/草以配忠貞惡鳥臭物以比讒佞靈妃美人以比於君)
(宓妃佚女以比賢臣虬龍鸞鳳以比君子飄風雲霓以/比小人然則此托興蘭若葢子昂自喻有忠貞之節也)
(芊蔚說文草木茂盛貌青青言生意之美也幽獨言幽/静而貞獨也空選詩補注云空如馬羣遂空之空空字)
(義林色比衆人也朱㽔花也紫莖榦也冒如書注天子/以刻處冒其珪頭之義也白日比言君也晚言君道之)
(晦而不明也秋風比小人也生則言其茹征之象也歲/華猶言年華也歲華之邁如草木之華揺落雖有芳美)
(之意亦不能有所施也按此詩子昂自惜有忠貞之節/幽静之徳且生遇其時而才冠於人足以行其志而不)
(得用於時又選詩補註以為此詩子昂/未仕時作葢恐歲月遂暮而無成也)
白日毎不歸青陽時暮矣茫茫吾何思林卧觀無始衆
芳委時晦鶗鴂鳴悲耳鴻荒古已頽誰識巢居子(青陽/爾雅)
(春為青陽萬物發生無始易萬物資始此言無始則萬/物未生之初也又莊子曰與日無始鶗鴂鳥名楚辭恐)
(鶗鴂之先鳴兮使夫百物為之不芳即詩所謂七月鳴/鵙者也其聲惡隂氣至則先鳴而百草死也鴻荒三五)
(厯紀未有天地之時混沌如雞子溟涬始芽鴻濛滋萌/即揚子所謂鴻荒之世也頺說文墜也廣川王傳曰日)
(崔隤時不再巢居子逸士傳巢父堯時隠人年老以樹/為巢而寢其上故人號為巢父堯之讓許由也由以告)
(巢父巢父曰汝何不隠汝形藏汝光按此詩子昂歎中/宗之廢不得復位而在已則年華已邁不可再來而君)
(子道喪小人道長不復可如上古鴻荒之世君臣盡揖/讓之風矣則不若巢父之蔵形韜光以自晦於亂世也)
聖人秘元命懼世亂其真如何嵩丘軰談譎悞時人先
天誠為美階亂禍誰因長城備邊寇嬴禍發其親赤精
既迷漢子牟何救秦去去桃李花多言死如麻(元命大/命是即)
(夭命也亂其真謂如王莽儗周公攝天子位及曹文帝/曰堯舜之事我知之矣之類皆假此嵩丘未詳談譎説)
(文譎權詐也又梁益曰謬欺天下人曰譎先天史𤣥宗/初即位改元先天誠為美言𤣥宗即位之初焚珠玉及)
(錦繡於殿前能自刻厲以求至治固足美也階亂猶言/基禍也長城史記秦紀盧生謂始皇曰亡秦者胡也始)
(皇命蒙恬北築萬里長城以備邊人然不知王子胡亥/已應其䜟竟亡秦國所謂嬴禍伐其親也赤精漢髙帝)
(紀髙祖至蛇所遇老母哭之曰吾子為赤帝子所殺故/哭之故漢推五行以火徳王是曰赤精子牟未詳何救)
(秦言無足以救秦之滅亡也桃李不言下自成蹊葢言/桃李雖不能言然其下自成蹊逕也按此詩意謂𤣥宗)
(當即位之初親監中宗韋氏之禍而撥亂反正求為至/治固為美矣而晚節不終親蹈中宗蹤迹奪夀王妃深)
(寵犖山幾至亡國而末復自喻欲誅則/及於禍反不如桃李之無言為愈也)
深居觀元化悱然爭朶頤羣動相啖食利害紛㘈㘈便
便夸毗子榮耀更相持務光讓天下周賈競刀錐巳矣
行采芝萬世同一時(元化大化也謂天地隂陽運行則/為大化悱説文心欲也朶頤説文)
(頤頷也易頤之初九舍爾靈龜觀我朶頤本傳為朶動/其頤頷言人見食而欲之則動頤垂涎也羣動陶詩日)
(入羣動息㘈㘈説文无聞見之象便便口辯給也夸毗/説文夸大毗輔也詩無為夸毗葢小人之態不為大言)
(以夸世則為毗言以輔人也務光莊子篇湯伐桀克之/以讓務光務光不受抱石沈水以死周賈周公賈誼也)
(刀錐左錐刀之末將盡爭之又江淹書錐刀爭利也採/芝商山四皓見秦虐政乃逃入藍田山作歌曰曄曄紫)
(芝可以療飢萬世世謂三十年為一世又父子相承為/一世按此詩謂人尚利爭相夸毗以取榮於一世而不)
(知揖讓之美雖千萬世猶同一時也葢亦以喻武氏之/簒奪而當世姦䛕之徒更相夸大毗附以助其惡而取)
(笑於後/世也)
吾愛鬼谷子青谿無垢氛囊括經世道遺身在白雲七
雄方龍鬬天下亂無君浮雲不足貴遵養晦時文舒之
彌宇宙巻之不盈分豈徒山木夀空與麋鹿羣(鬼谷先/生風俗)
(通曰六國時縱横家又索隠曰鬼谷地名扶風池陽穎/川陽城並有鬼谷墟葢其人所居因號馬樂臺註鬼谷)
(子云蘇秦欲神秘其道故假名鬼谷也又考索曰鬼谷/先生周之髙士姓名不聞也鬼谷子姓王名詡隠居青)
(谿鬼谷因以自號青谿山在荆州沮縣山東囊括易括/囊無咎廣韻括結也謂結其囊口過秦論曰囊括四海)
(經世道謂治世之道也白雲陶𢎞景詩云山中多白雲/隠者自怡悦七雄謂韓魏燕趙齊楚秦之七國也龍鬬)
(左鄭大水龍鬬於時門之外又光武紀四七之際龍鬬/于野龍鬬謂七國爭戰如龍鬬也浮雲不足貴語不義)
(而富且貴於我如浮雲舒之巻之易放之則彌六合巻/之則退蔵於宻山木夀莊子行於山中見大木枝葉茂)
(盛伐木者止其旁而不取問其故曰無所可用莊子曰/此木以不才得終其天年麋鹿羣史舜居深山與鹿豕)
(同遊按此詩寓言抱負/才器不得致用之辭也)
樂羊為魏將食子炫軍功骨肉且相薄他人安得忠吾
聞中山相乃屬放麑翁孤獸猶不忍況以奉君終(食子/古韓)
(非子曰樂羊事魏文侯為將以伐中山時羊有子在中/山中山君烹其子而遺之羮羊啜之而攻㧞中山相中)
(山趙地今定州即古中山也相郡守也按選詩補注云/中山相當作孟孫傳韓非子曰孟孫獵得麑使秦西巴)
(載之歸其母隨之而歸西巴弗忍而與之孟孫怒而逐/之三月復召之使為子傅曰夫不忍乎麋又豈能忍吾)
(子乎按此詩亦為武氏而作初髙宗見武氏而悦之時/蕭叔妃方有寵王后欲奪其寵潛令武氏長髪納之後)
(宫以間淑妃及武氏大幸遂殺其女以誣王后而奪其/位故此云爾謂既殺其子不如西巴不忍麋之子則於)
(他人其/能忍乎)
市人矜巧智於道若童蒙傾奪相夸侈不知身所終不
見𤣥㝠子觀世玉壺中窈然遺天地乗化入無窮(市人/謂市)
(井牙儈耆利之人顔延年詩營營市井人矜誇也巧黠/慧也智巧詐也道經世之大道童蒙易童蒙求我本義)
(云童䝉謂幼稚而䝉昧也𤣥㝠子禮月令其神𤣥㝠注/水神也又𤣥㝠為雨師然𤣥㝠莊大宗師臾區聞之𤣥)
(㝠𤣥㝠聞之參寥此云𤣥㝠子又似神仙之類未詳玉/壺列仙傳王方平有十二玉壺乗化之化即卲子所謂)
(觀化謂化去也無窮廣成子曰余將去汝入無窮之門/又莊子内篇若夫乘天地之正御六氣之辨以遊無窮)
(者彼且惡乎待哉按此詩謂市井小人罔然所知方且/爭權奪利喪身亡家不知所終而君子之人自潔其身)
(髙蹈逺舉以/避其禍也)
吾觀龍變化乃是至陽精石林何㝠密幽洞無留行古
之得仙道信與元化并𤣥感非象識誰能測淪㝠世人
拘目見酣酒笑丹經崑崙有瑤樹安得采其英(龍禮鱗/虫之長)
(爾雅有鱗曰蛟龍有翼曰應龍有角曰虬龍無角曰螭/龍未升天曰蟠龍變化易乾之初九潛龍勿用本傳龍)
(之為物靈變不測又説文龍鱗虫之長能小能大能長/能短能幽能明春分而登天秋分而入川即此可以見)
(其變化之大非鱗虫之所能及也變化至陽精易本傳/乾以龍為象則卦之六爻皆陽故曰至陽精也石林謝)
(靈運詩石林豈為難仙道度人經仙道難得葢延年尸/解之道也元化天地之大化并合也𤣥感𤣥黙也感通)
(也謂黙相感通也非衆識謂非可以形象而喻也淪㝠/謂幽深而𤣥逺不可以窺測也拘目見謂拘拘於耳目)
(之所及酣酒謂酣酗於酒醴而不知所以醒也笑丹經/抱朴子曰余昔授鄭君金液丹經謂煉丹之書也崑崙)
(瑤樹楚辭登崑崙兮食玉英注登崑崙言其所居之髙/食玉英言其所養之潔也按此詩以龍喻君變化以喻)
(其在天位而尊顯不可䙝也古之得仙道以喻臣職元/化并則臣之得與天合以見君臣際遇之道出乎自然)
(而不可以窺度也拘目見笑丹經謂小人不知此道而/反相讒間崑崙瑤樹亦楚辭之意言欲髙蹈逺舉潔身)
(以自/養也)
呦呦南山鹿罹罟以媒和招搖青桂樹幽蠧亦成科世
情甘近習榮耀紛如何怨憎未相復親愛生禍羅瑤臺
傾巧笑玉杯殞雙娥誰見孤城樹青青成斧柯(呦呦説/文鹿鳴)
(聲詩呦呦鹿鳴南山則為陽而光明之所也罹罟陷於/網罟也媒和求援也招搖漢書招搖申動貌青桂廣韻)
(桂叢生合浦巴南山峯間無雜木葉長尺餘冬夏長青/故曰青桂幽蠧木中之虫也楚辭桂蠧不知所淹留兮)
(幽則言其蠧之深也瑤臺西王母所居之處玉杯列仙/傳茅君學道能令金案玉杯自來人前殞雙娥未詳按)
(此詩首四語葢喻王后憎蕭妃之有寵乃求武氏以奪/之且言武后貞固之徳如桂之長青而不知更遭武氏)
(之蠧遂使怨憎之精未有報復反為武氏所殺雖然武/氏既殺二妃而髙宗獨處於上如孤城之樹人將伐之)
(為斧柯乃/自伐之也)
林居病時久水木澹孤清閒卧觀物化悠悠念無生青
春始萌達朱火巳滿盈殂落方自此感歎何時平(物化/死也)
(注物化者悦然而蜕所係也又莊子内篇大宗師又況/萬物之所係而一化之所待乎無生莊至樂察其始而)
(本無生釋經云大家團欒頭共説無生話朱火謂夏也/按此詩葢謂萬物變化生息之理纔長於春而已盈於)
(夏復殂落於秋矣感萬物之生化/嗟時之易邁此所以興歎不平也)
臨岐泣世道天命良悠悠昔日殷王子玉馬遂朝周寶
鼎淪伊穀瑤臺成古丘西山傷遺老東陵有故侯(岐泣/淮南)
(子楊朱見岐路而泣謂可以南可以北天命書天命靡/常言天命悠逺而不可常也殷王子書紂之庶兄微子)
(也微子見紂之無道遂奉殷之玉馬以朝於周而存宗/祀也寶鼎三足兩耳所以和五味者也前郊祀志黄帝)
(鑄寶鼎以象天地人也至禹收九牧之金以鑄九鼎象/九州武王克商遷之洛邑及周之哀鼎遂淪伊穀二水)
(之間矣西山遺老史記伯夷叔齊恥食周粟隠於首陽/山即西山也東陵故侯史記秦亡東陵侯種𤓰于長安)
(西門即/東陵也)
貴人難得意賞愛在須㬰莫以心如王采他明月珠昔
稱夭桃子今為舂市徒鴟鴞悲東國麋鹿泣姑蘇誰見
鴟夷子扁舟去五湖(如玉詩生芻一束其人如玉明月/珠李斯書夜光之璧明月之珠夭)
(桃子未詳詩桃之夭夭之子于歸毛萇注曰夭夭少壯/貌無過言其美如夭桃之艷冶也舂市徒未詳鴟鴞悲)
(東國史管蔡流言周公居東作鴟鴞之詩以遺成王麋/鹿泣姑蘇左子胥諫吳王曰臣見麋鹿復遊於姑蘇矣)
(姑蘇者吳王所造姑蘇臺在蘇州府長熟縣鴟夷子左/范蠡相越王勾踐伐吳而歸泛扁舟以遊五湖因自號)
(鴟夷子皮鴟夷鄒陽傳注鴟夷榼形今盛酒器也又李/白詩注云自號鴟夷子言若盛酒之器多所容受而可)
(巻懐與時張弛五湖太湖射陽湖洞庭湖丹陽湖彭蠡/湖又五湖之名不一周禮揚州其浸五湖按張勃吳録)
(曰五湖者太湖之别名以其周行五百里二萬六千頃/乃以五湖名之此説良是也此詩葢謂恩幸不可久恃)
(若周公尚不免管蔡之流言范蠡/尚畏越王之不可以共安樂也)
幽居觀大運悠悠念羣生終古代興没豪聖莫爭能三
季淪周赧七雄滅秦嬴復聞赤精子提劍入咸京炎光
既無象晉宋復縱横堯禹道巳昧昏虐世方行豈無當
世雄天道戒佳兵咄咄安可言時醉而未醒仲尼溺東
夏伯陽遁西溟大運自古來旅人胡歎哉(大運國語五/行氣化流轉)
(之名又運祚也漢髙祖贊漢承堯運謂厯數也代興没/謂興者必有衰天命靡常不可恃也賢聖莫能爭言天)
(運所歸非可爭得故聖如周孔賢如顔孟皆不得以居/之也三季夏商周之未也周赧史周赧王也五十九年)
(為秦所滅無謚故稱赧王赧者慚也七雄見前註秦嬴/秦姓也説文秦之光世為堯主畜畜多賜姓嬴氏言七)
(雄為秦所滅也赤精子見前注提劍入咸京前髙紀提/三尺劍入咸陽定天下炎光漢赤帝之子以火徳王故)
(稱炎光無象言漢之哀亡為魏所簒而晉又滅魏矣鶉/首賜嬴秦劉淵石勒之類也堯禹道巳昧謂堯授舜舜)
(授禹皆以揖讓而有天下今巳昧昧不復可見而虐昏/之道方行於世矣咄咄晉殷浩被黜但書空作咄咄恠)
(事四字時醉未醒楚辭舉世皆醉我獨醒之意也當世/雄謂當代豪傑之士天道與闕)
(道而葢亦寓言爾仲尼溺東夏謂聖人不得位以承天/    老于東周也伯陽老耼也老子見周之衰西去入)
(關故曰遁西溟也天道大運興衰之理自古如此旅衆/也言衆人何必歎哉詳此亦以喻武氏簒位賢人去世)
(以避其亂/之意也)
𤣥天幽且嘿羣議曷嗤嗤聖人敎猶在世運久陵遲一
繩將何繫憂醉不能持去去行采芝勿為塵所欺(𤣥天/莊在)
(宥鴻蒙曰亂天之經逆物之情𤣥天弗成注若天順物/性而不治則情不逆而經不亂𤣥嘿成而自然得矣嗤)
(嗤説文笑也選詩受嗤於拙目聖敎先古聖人之教化/也世運謂當世之運化也陵遲詩大東禮義陵遲注謂)
(如丘陵之勢漸慢也又或言陵遲與陵夷其意一也一/繩何繫譬言世運之去豈一繩所能繫猶大厦將頺非)
(一木所支之意也憂醉不持言如心之憂而且醉不能/自禁持也采芝見前注勿為塵所欺謂勿為塵世之所)
(譏笑也按此詩亦歎世道之陵/夷不可復支而思欲遁隠也)
蜻蛉遊天地與物本無患飛飛未能止黄雀來相干穰
侯富秦寵金石比交驩出入咸陽裏諸侯莫敢言寧知
山東客激怒秦王肝布衣取卿相千載為辛酸(蜻蜓説/文虫名)
(飲露六足四翼趐薄如蟬翼亭午則停故名黄雀説文/依人小鳥也亦名家賓穰侯史記姓魏名冉秦王稷之)
(母異父弟也自惠王武王時為秦相後弑王之嫡母及/王之兄弟而專秦政封穰侯寵遇極隆盛威震諸侯金)
(石喻其堅固也咸陽秦所都也山東客范睢也范雎齊/人以客入秦讒穰侯於秦王王遂黜穰侯而雎奪其位)
(布衣喻客也此詩喻人臣功成而不知退寵盛而不/知避遂以讒間身亡家破故千載之下為之悲酸也)
𤣥蟬號白露兹嵗已蹉跎羣物從大化孤英將奈何瑤
臺有青鳥逺食玉山禾崑崙見𤣥鳯豈復歎雲羅(蟬説/文虫)
(名無口而嗚飲而不食以其體黒故曰𤣥蟬孤英説文/革榮而不實者曰英又曰孤芳也瑤臺見前注青鳥漢)
(武紀七月七日忽有青鳥飛集殿前東方朔曰此西王/母欲來也玉山即崑崙山也葢玉出于崑山故云崑崙)
(水經在西北去嵩山五萬里地之中也瑤樹淮南子崑/崙山有増城九重玉樹瑤樹不死樹在其西按選詩補)
(注以此詩為子昂既仕之後不得已而隨時就禄/嗟以清髙孤潔之志不得如青鳥之見𤣥鳯者矣)
翡翠巢南海雄雌珠樹林何知美人意嬌愛比黄金殺
身炎州裏委羽玉堂隂旖旎光首飾葳蕤爛錦衾豈不
在遐遠虞羅忽見尋多材信為累歎息此珍禽(翡翠説/文青羽)
(雀也出鬱林爾雅注似燕赤羽曰翡青羽曰翠翠小如/燕毛青黒色翎深青有光彩飛水上食魚翡大如鳩毛)
(紫赤翎㸃青不深無光彩林棲不食魚南海郭璞贊翠/雀鷸鳥越在南海賈害以采珠樹林淮南子崑崙山有)
(増城九重珠樹玉樹在其西南海美人嬌愛漢武贊翠/羽之珍盈於後宫炎州即謂南海州郡也選詩補注以)
(此為既仕之後所作雖以武后愛/其才而擢用之終有自惜之意也)
荒哉穆天子好與白雲期宫女多怨曠曾城閉蛾眉日
耽瑤臺樂豈傷桃李時青苔空委絶白髪生羅帷(荒説/文幽)
(亂曰荒人孟子從獸無厭謂之荒書内作色荒穆天子/周穆王滿也穆王得八駿馬使造父御以游瑤池從西)
(王母宴荒於國事故以荒哉言之也蛾眉謂眉如蠶蛾/之眉葢言美也瑤池見前注桃李時謂陽春之時葢是)
(時桃李之色方盛以喻年少色美之時也此詩亦喻髙/宗寵於武氏荒於國事而賢者惜時之邁不得展其用)
(也/)
朝發宜都渚浩然思故鄉故鄉不可見路隔巫山陽巫
山緑雲没髙丘正微茫竚立望巳久涕淚霑衣裳豈兹
越鄉感憶昔楚襄王朝雲無處所荆國亦淪亡(宜都縣/名在夷)
(陵郡巫山䕫州府巫山縣凡十二峯上有巫山神女廟/陽雲臺髙一百二十丈楚襄王有巫山登陽臺夢與神)
(女遇謂襄王曰妾巫山神女朝為行雲暮為行雨按此/詩亦刺髙宗荒滛於武氏將如楚襄王以亡具國也)
朅來豪游子勢利禍之門如何蘭膏歇感激自生寃衆
趨明所避時棄道猶存雲泉既巳失羅網與誰論箕山
有髙節湘水有清源惟應白鷗鳥可與洗心言(朅來説/文發語)
(辭蘭膏楚辭注以蘭香煉膏照明也箕山地域志在許/州逸士傳堯以天下讓許由由不受歸隠于箕山許州)
(志地有巢由清風之節湘水地域志在衡陽水自衡陽/發源至零陵而營水會之二水合流謂之瀟湘即屈原)
(自沈之地白鷗水鳥蒼頡解詩一名水鴞在江湖間形/色似白鴿小而羣飛洗心易繫辭聖人以此洗心按此)
(詩葢亦刺當時仕進不知趨避而遭患害者如蘭之膏/而自焚故後引許由之隠去屈原之自沈千古之下清)
(風勁節不可得而泯滅故末句引惟/應若鷗鳥忘機於五湖者方可言此)
可憐瑤臺樹灼灼佳人姿碧華映朱實攀折青春時豈
不盛光寵榮君白玉墀但恨紅芳歇雕傷感所思(瑤臺/見前)
(注灼灼花盛貌詩灼灼其花白玉墀説文墀堦上地也/以白玉甃砌故曰白玉墀杜詩陽春度玉墀紅芳花也)
(按此詩葢謂王后之廢而太子亦以母廢而為武后所/殺故前四句興起有此灼灼美盛之佳人而華實又相)
(映而光美矣惜當青春之時而攀折以損其花并損其/實也後二句則言前以䝉君恩而光寵矣結二句則又)
(自言太子因母廢而亦被殺故因/有所感而不勝其悲思之惜也)
朔風吹海樹蕭條邉巳秋亭上誰家子哀哀明月樓自
言幽燕客結髮事逺遊赤丸殺公吏白刃報私讐避仇
至海上被役此邉州故鄉三千里遼水復悠悠每憤邊
兵入常為漢國羞何知七十戰白首未封侯(結髪漢李/廣傳結髪)
(與匈奴戰葢言初束髪也赤丸漢紀長安年少相與探/丸得赤丸殺武吏白丸殺文吏白刃漢李陵傳士張空)
(弮冒白刃白刃報私讐太白詩云東海有勇婦云云捐至/軀報私仇萬死不願生白刃耀霜雪蒼天感精誠避仇)
(海上周禮地官謂父之仇避諸海上又漢趙岐為京兆/功曹時中常侍唐衡凡玹為虎牙都尉郡人以進不由)
(徳輕侮之岐又數為貶議玹後為京兆尹盡殺岐家屬/岐逃難四方江淮海岱靡所不歴又匿姓名賣餅北海)
(市中七十戰李廣傳大小七十戰/未嘗敗北然白首未得封侯何也)
仲尼探元化幽鴻順陽和大運自盈縮春秋遞來過盲
颷忽號怒萬物相紛劘㝠海皆震蕩孤鳯其如何(元化/大運)
(見前注盈縮猶言進退也育颷風也禮月令仲秋盲風/至按宋晁氏曰子昂以豪俠使氣及冠折節為文字精)
(究墳籍躭愛黄老易象尤善屬文唐興文章承徐庾餘/風至是始變雅正故雖無風節而唐之名人無不推之)
(又柳儀曹曰張説以著述之餘攻比興而莫能極張九/齡以比興之暇攻著述而不能備唐興以來稱是選而)
(不作者子昂而巳又宋人劉後村曰唐初楊王沈宋擅/名然不脱齊梁之體獨陳拾遺之詩髙雅冲淡之皆一)
(掃六朝之纎弱超於黄初建安矣太白韋栁繼起皆自/子昂發之如世人拘目見酣酒笑丹經崑崙有瑤樹安)
(得采其英林居病時久水木淡孤清閒卧觀物化悠悠/念羣生青春始萌達朱火已滿盈務光讓天下商賈兢)
(刀錐巳巳行采芝萬世同一時吾愛鬼谷子青谿無垢/氛臨岐泣世道天命良悠悠昔日殷王子玉馬遂朝周)
(等作皆蟬蜕翰墨畦逕讀之使人有眼空四海神遊八/極之興然按所許固為切當然子昂之作其以感遇為)
(詞則其忿武氏之簒奪哀天子之失位患小人之弄權/閔君子之道喪意出言表則晁氏所謂豪俠使氣者其)
(子昂之所以/不遇者歟)
　　　鴛鴦篇(崔豹古今注鴛鴦水鳥鳬類雌雄未嘗/相離人得其一則一者相思死故謂匹)
　　　　(鳥又詩注鴛鴦止則相偶飛則成雙又梁元/帝賦勝林鳥之同心邁池魚之比目魂上相)
　　　　(思之樹文生織錦之機按是詩其以鴛鴦托/喻君臣相須不可相離之意後李徳裕亦有)
　　　　(此篇亦詠/此意也)
飛飛鴛鴦鳥舉翼相蔽虧俱來緑潭裏共向白雲涯音
容相眷戀羽翮兩逶迤蘋萍戲春渚霜霰繞寒池浦沙
連岸淨汀樹拂潭乗年年此遊翫嵗嵗來追隨鳯凰起
丹穴獨向梧桐枝鴻雁來紫塞空憶稻梁肥烏啼倦永
夕鶴鳴傷别離豈若此雙禽飛翻不異林刷毛清江浦
交頸紫山岑文章負竒色和鳴皆好音聞有鴛鴦綺復
有鴛鴦衾持為美人贈朂此故交心(蔽虧子虚賦日月/蔽虧猶言掩映也)
(綠潭言所處深也白雲言其所棲髙潔也眷戀言其懐/思也逶迤説文委曲也言其盡誠也蘋説文大萍也又)
(韓詩外傳采蘋注沈曰蘋浮曰藻又項氏曰白蘋水生/似萍青莖又陸佃云似槐葉而連生道傍淺水中與萍)
(離生則紫今謂之紫薸又爾雅五月有花白色故謂白/蘋萍説文水草也爾雅翼曰言無定性漂流隨風而巳)
(萍善化生一夜七子又世説云楊花入水化為浮萍鳯/凰見前注丹穴山海經丹穴之山有鳥狀如鶴五色而)
(文名曰鳯凰又巻阿詩注鳯之性非梧桐不棲烏説文/鳥有二等陳伯辨曰慈烏比他烏微小反哺之聲可聽)
(琴操中有烏夜啼曲鶴爾雅仙禽大如鵝長三尺脚青/黒髙三尺朱頂赤目喙長四寸白羽黒裳傷别離者有)
(别鶴操故云陶詩上弦驚别鶴鴛鴦綺古詩客從遠方/來遺我一端綺文彩雙鴛鴦裁為合歡被按此詩葢喻)
(君臣道合志同千載一遇如鴛鴦不離其偶而雌雄相/合始終不渝故末言持為君子贈朂此故交心則願君)
(臣保其始終而/不使有間也)
　　　修竹篇(竹説文冬生草也又字書云竹草也而/冬不死考之於詩淇澳一篇二章皆以)
　　　　(緑竹起興而美衛武公之徳首章曰猗猗以/竹始之美盛興其學問自修之進益也二章)
　　　　(曰青青以竹之堅剛茂盛興其服飾之尊嚴/而見其徳之稱也三章曰如簀以竹之至盛)
　　　　(興其徳之成就而又言其寛廣而自如和易/而中節也則竹可以托喻君子之徳者尚矣)
　　　　(故唐蕭穎士亦曰竹為君子惟其秉心正直/而晉王徽之寄居空宅中便令種竹嘯咏其)
　　　　(下曰不可一日無此君今按子昂詩中之意/葢亦自托其有正直之徳可比於君子而不)
　　　　(用於朝廷以展其/自修之徳也歟)
龍鍾生南嶽孤翠鬱亭亭峯嶺上崇崒烟雨下㝠㝠夜
聞鼯䑕呌晝聒泉壑聲春風正淡蕩白露巳清冷哀響
激金奏密色滋玉英嵗寒霜雪苦含彩獨青青豈不厭
凝冽羞比春木榮春木有榮歇此節無凋零始願與金
石終古保堅貞不意伶倫子吹之學鳯鳴遂偶雲和師
張樂近天庭妙曲方千變簫韶亦九成信蒙雕琢美常
願事仙靈驅馳翠虬駕伊鬱紫鸞笙結交嬴臺女吟弄
昇天行攜手登白日逺遊戲赤城低昂𤣥鶴舞㫁續彩
雲生永隨衆仙去三山遊玉京(龍鍾廣韻竹名又戴凱/之竹譜云鍾龍之美受)
(自崑崙南嶽地域志南嶽衡山在衡洲即舜至於南嶽/之地乃荆州之鎮山也鼯鼠説文鼠狀如小孤肉翅似)
(蝙蝠亦謂之飛鼠一曰五伎鼠毛紫色金奏周禮大司/樂鍾師掌金奏又左楚子享郤至金奏作于下注擊鍾)
(奏樂也玉英謂玉生如草木之英華青青淇澳注堅剛/茂盛也凝冽説文寒嚴也金石謂鍾磬也孟子金聲而)
(玉振之伶倫子史黄帝命伶倫為律取竹於嶰谷吹之/作鳯鳴雲和周禮春官太師樂奏孤竹之管雲和之琴)
(瑟千變如周禮大司樂八變而地示出之類葢言千變/者以見曲之妙不可以紀極也蕭韶舜樂總名九成九)
(變也書蕭韶九成鳯凰來儀雕琢莊雕琢復朴翠虬揚/子獨不思翠虬綘螭之將登乎天紫鸞笙秦臺女見前)
(注昇天行古選鮑/照有昇天行曲)
　　薛嗣通(唐史嗣通名稷薛收之從子好古博雅/文如良金美玉與兄耀俱以詞章目名)
　　　(累遷中書舎人黄門侍郎參知機務歴太子少/保封晉國公按稷為人恃才不知所依始則附)
　　　(易之僥幸未敗未則附太平竟以殺身/有才無徳古之所戒而稷犯之惜哉)
　　　秋日還京陜西十里作(杜少陵題薛稷少保書/畫壁詩曰少保有古風)
　　　　(得之陜郊篇/即此詩也)
驅車越陜郊北顧臨大河隔河見鄉邑秋風水增波西
登咸陽途日暮憂思多傅巖既鬱紆首山亦嵯峨操築
無昔老采薇有遺歌客遊既迴換人生知幾何(陜郊陜/州之西)
(郊陜即𢎞農郡古虢國王季之子所封周召伯分陜之/地大河黄河也在陜之北咸陽縣名在關之西秦建都)
(之地傅巖即傳説版築之地在虞虢之間其地有窟人/稱為聖人窟首山夷齊遁居之所在偃師縣昔老指傳)
(説遺歌指夷齊而言夷齊諫武王伐紂不聽隠于首陽/山采薇而食之薇説文菜也似藿菜之微者又爾雅薇)
(生於水濱而枝葉垂於水者又詩采薇注曰今桵芽也/三秦記夷齊食之三年顔色不變采薇歌夷齊所作曰)
(登彼西山兮采其薇矣選詩注云此篇能從容於古法/之中而托音簡逺自非拘拘模儗者所可及也然按嗣)
(通此詩其自喻之意雖有凛然不可犯之色/然卒死於太平之黨而言不掩行良可悲也)
　　儲光羲(魯人天寶末為監察御史與王維同時工/詩又光羲詩格髙調逸趣逺情深削盡常)
　　　(言挾風雅之迹浩然之氣者也又選詩補注云/詩有沖淡之趣時人與王維並稱其詩同美矣)
　　　(然其為人躁進不/忠是亦可醜也)
　　　樵父詞(詞説文通作辭易修辭立其誠情見乎/辭葢言情之所發則為詞也故文則亦)
　　　　(曰詞宜喜怒哀樂各極/其情而範之以理也)
山北饒朽木山南多枯枝枯枝作采薪爨室私自知詰
朝礪斧尋視暮行歌歸先雪隠薜茘迎暄卧茅茨清澗
日濯足喬林時曝衣終年登險阻不復憂安危蕩漾與
神遊莫知是與非(爨室説文炊室也詰朝左詰朝相見/謂平旦也先雪謂雪未下時先隠於)
(薜荔薜茘説文革也楚辭披薜茘兮女蘿茅茨説文以/茅葢屋曰茨蕩漾説文游浮也神遊莊子神游八極之)
(表是非荀子是是非非之/謂知非是是非之謂愚)
　　　漁父詞
澤魚多鳴水谿魚好上流漁梁不得意下渚潛垂鈎亂
荇時礙楫新蒲復隠舟靜言念終始安坐看沈浮素髪
隨風揚逺心與雲遊逆浪還極浦信潮下滄洲非為徇
形役所樂在行休(漁梁孟澤梁無禁注云絶水取魚者/澤水而闕空以笱承其空故曰魚梁)
(雲游宋王僧達傳云禇先生與白雲游舊矣逆浪逆音/迎説文迎也又鄭康成傳曰自下而上曰逆即泝也形)
(役歸去來辭曰既/自以心為形役)
　　　牧童詞
不言牧田逺不道牧陂深所念牛馴擾不亂牧童心圓
笠覆我頂長蓑披我襟方將憂暑雨亦以懼寒隂大牛
隠曾坂小牛穿近林同類相鼓舞觸物成謳吟取樂須
㬰間寧問聲與音(陂説文坡也謳説文齊聲而歌也又/謳為歌聲之别歌為謳之總名聲五)
(聲宫商角徴羽也音八音/金石絲竹匏土革木也)
　　　采蓮詞(題意見/前注)
淺渚荇花繁深潭菱葉疎獨往方自得恥邀淇上姝廣
江無術阡大澤絶方隅浪中海童語林下鮫人居春雁
時隠舟新萍復滿湖采采乗日暮不思賢與愚(淇上姝/衛風靜)
(女篇曰靜女其姝注姝美色也地志淇上衛地也而此/詩注謂淫奔期㑹之詩廣江大江也術説文邑中道也)
(阡漢志路南北曰阡又路皆曰阡又壟也澤説文陂澤/也左深山大澤龍蛇生焉方四方也隅説文陬也又方)
(也角也海童未詳鮫人博物/志鮫人水居出人間賣綃)
　　　采菱詞(菱説文芰也楚謂之芰秦謂之薢若爾/雅翼云葉披水上其花黄色其食餌之)
　　　　(可以斷穀又武陵記四角三角曰芰/兩角曰菱花紫晝合宵放隨月轉移)
濁水菱葉肥清水菱葉鮮義不浮濁水志士多苦言潮
没具區藪潦深雲夢田朝隨北風去暮逐南風旋浦口
多漁家相與邀我船飯稻以終日蓴羮方永年方冬水
物窮又欲休山樊盡室相隨從所貴無憂患(志士多苦/言古選陸)
(土衡詩志士多苦心潮臨安志潮之為説不一大抵天包/水上承地地在天中水浮天之外而一元之氣升降於)
(大空之中地依水力以自持與氣升降氣升而地沈則/海溢氣降而地浮則海縮晝夜之氣再升再降故一日)
(之間潮汐皆再也具區周禮職方氏楊州澤藪曰具區/即蘇州之太湖也藪説文大澤也又風俗通藪有草木)
(魚鼈所以名也又周禮大宰四曰藪注澤小曰藪雲夢/説文澤書雲土夢作又即漢髙祖偽游之地在武昌方)
(七百里今徳安府有雲夢縣蓴説文水葵也葉似鳬葵/浮水上莖堪噉晉張翰見秋風起而思蓴羮即此也山)
(樊説文/山邉也)
　　　射雉詞(雉説文鳥名爾雅雉絶有力最健鬬也/詩語雉種不一要皆雞屬其為物有别)
　　　　(有倫其羽文明可用為/羽儀晉潘岳有射雉賦)
曝暄理新翳迎春射鳴雉原田遙一色臯陸曠千里遙
聞咿喔聲時見雙飛起羃䍥疎蒿下陪鰓深藂裏顧敵
已忘生爭雄方决死仁心貴勇義豈能復傷此超遙下
故墟迢遞回髙峙大夫昔何苦取笑懽妻子(曝説文晞/也暄説文)
(温也理新翳説文去草之蒙蔽也羃䍥説文烟貌陪鰓/一作毰毸説文張羽貌又文選敷藻翰之陪鰓注怒貌)
(大夫取笑晉叔向云昔賈大夫惡娶妻而美三年/不言不笑御以如臯射雉獲之其妻始笑而言也)
　　　猛虎詞(選詩補注云按伎録相和歌詞之平調/曲也古詞云飢不從猛虎食但取首二)
　　　　(字命/題)
寒亦不憂雪飢亦不食人人肉豈不甘所惡傷明神太
室為我宅孟門為我隣百獸為我膳五龍為我賓蒙馬
一何威浮江亦以仁彩章耀朝日爪牙雄武臣髙雲逐
氣浮厚地隨聲震君能賈餘勇日夕長相親(大室嵩山/記嵩山有)
(太室少室二山孟門地域志在吉州與龍門相對五龍/易六爻而五爻皆以龍為象故曰五龍蒙馬左莊十年)
(齊宋師次于稷公子偃自雩門竊出蒙臯比而先犯守/之大敗宋師按臯比即虎皮也浮江宋均為九江太)
(郡多暴虎均下令去陷穽其後虎相與度江而去賈餘/勇賈説文售也左成二年髙固入晉師曰欲勇者賈余)
(餘/勇)
　　　野田黄雀行(王僧䖍伎録為相和歌瑟調三十/六曲内有野田黄雀行乃魏樂奏)
　　　　(也晉曰伯益言赤鳥銜書有周以興今聖皇/受命神雀來也又選詩補注云此詩陳思王)
　　　　(所作而後/人儗之)
嘖嘖野田雀不知軀體微閒穿深藂裏爭食復爭飛窮
老一頺舎棗多桑葉稀無棗猶可食無桑何以衣蕭條
空倉暮相引時來歸斜路豈不捷渚田豈不肥水長路
且壊惻惻與心違
　　　效古二首(亦儗古/之詞也)
晨登涼風臺暮走邯鄲道曜靈何赤烈四野無青草大
軍北集燕天子西居鎬婦人役州縣丁男事征討老幼
相别離哭泣無昏早稼穡既殄絶川澤復枯槁曠哉遠
此憂㝠㝠南山皓(涼風臺未詳邯鄲道郡名趙所都之/地今順徳府邯鄲縣是也又前地理)
(志邯鄲山名在東城下今屬洛州洛州肥鄉縣本邯鄲/地有邯溝曜靈張衡西京賦曜靈忽其西蔵葢日也鎬)
(史記武王復都豐鎬在長安近上林苑中豐東二十五/里南山皓南山指商顔而言商顔在商州上洛縣長安)
(之南南山皓即四皓也四皓上洛縣人東園公綺里季/夏黄公角里先生四人避秦亂隠於商山老而不仕故)
(以四皓/目之也)
東風吹大河河水如倒流河洲塵沙起有若黄雲浮頳
霞燒廣澤洪曜赤髙丘野老泣相語無地可䕃休翰林
有客卿獨負蒼生憂中夜起躑躅思欲獻厥謀君門峻
且深踠足空夷猶
　　　雜詩(選詩補注李善曰不拘流/例遇物即言故曰雜言)
坯渾本無象未路多是非達士志寥廓所在能忘機耕
鑿時未至還山聊采薇虎豹對我蹲鸑鷟傍我飛仙人
空中來謂我勿復歸格澤為君駕虹蜺為君衣西遊崑
崙墟可與世人違(坯渾郭璞江賦云坯渾之未凝言天/地如雞卵之未分無象言無形象也)
(寥廓説文開朗也忘機機者機心也列子海翁忘機鷗/乃不去耕鑿史堯之時民歌曰鑿井而飲耕田而食帝)
(力何有於我哉采薇見前注鸑鷟説文鳯屬神鳥也格/澤音鶴鐸星名一曰妖氣選相如賦建格澤之修竿虹)
(蜺螮蝀也程子曰蝃蝀氣之交映日而光朝西暮東又/朱子曰日與雨交倐然成質乃不當交而交天地之淫)
(氣楚辭青雲衣兮白霓裳崑崙墟見前注選詩補注云/此詩感世道之不古托仙人之辭以為宜髙舉而遠蹈)
(也/)
　　　田家雜興八首(雜興亦雜/言之義)
春至倉庚鳴薄言向田墅不能自力作黽勉取隣女既
念生子孫方思廣田圃閒時相顧笑喜悦好禾黍夜夜
登嘯臺南望洞庭渚百草被霜露秋山響砧杵却羡故
年時中情無所取(鶬鶊説文黄鸝也田墅説文曰廬也/又圃也黽勉詩黽勉求之言强力為)
(也嘯臺未詳所在紹熙府冨義門外一里有孫登嘯臺/又福建漳州府有嘯臺鳯州有嘯歌臺洞庭在岳州府)
(巴陵縣西西吞赤壁南連青草綿/亘七八百里日月若出没其中)
衆人恥貧賤相與尚膏腴我情既浩蕩所樂在畋漁山
澤時晦暝歸家暫閒居滿園種葵藿繞屋樹桑榆禽雀
知我閒翔集依我廬所願在優游州縣莫相呼日與南
山老兀然傾一壺(膏腴晉史王國寶謝安壻安補為尚/書郎國寶曰中興以來膏腴惟作吏)
(部不作銓曺固辭不/拜南山老未詳所指)
逍遙阡陌上逺近無相識落日照秋山千巖同一色網
罟繞深莽鷹鴞始輕翼獵馬既如風奔獸莫敢息駐旗
滄海上犒士呉宫側楚國有夫人性情本貞直鮮禽徒
自美終嵗竟不食(阡陌漢志路南北曰阡東西曰陌又/史秦商鞅廢井田而開阡陌網説文)
(庖犧氏所結以漁也又周易始作網罟以畋以漁者蒙/覆取之也罟説文網也又罟者綱之總名也鷹説文鳥)
(也一曰題肩一曰征鳥又陸佃云一年曰黄鷹二嵗曰/□鷹三嵗曰鶬鷹今通謂之角鷹頂有毛角故名鴞詩)
(有鴞萃止説文鴟鴞也今人謂之鵂鶹亦曰恠鴟陸佃/云大如班鳩緑色其占有禍又名鵩即入賈生舎者是)
(也犒士説文犒勞也左秦伐鄭及滑鄭商人弦髙遇之/以乗韋先牛十二犒師吳宫吳王之宫在今姑蘇楚國)
(有夫人左楚樊姫莊王之夫人王即位好狩獵樊/姫諌不止乃不食禽獸之肉王遂改悟勤於政事)
梧桐䕃我門薜茘網我屋超超兩夫婦朝出暮還宿稼
穡既自種牛羊還自牧日旰懶耕鋤登髙望川陸空山
足禽獸墟落多喬木白馬誰家兒翩翩相馳逐(白馬誰家/兒見前注)
楚山有髙士梁國有遺老築室既相隣同田復同道糗
糒常共飯兒孫每更抱忘此耕耨勞魏彼風雨好蟪蛄
鳴空澤鶗鴂傷秋草日夕寒風來衣裳苦不早(選詩補/注云此)
(詩末四句感時傷巳之詞意味含蓄可翫髙士遺老不/詳所指然大抵寓意云耳糗説文熬米麥也糒説文乾)
(糗也耨説文薅器也孟子曰深耕易耨纂文曰耨如鏟/柄長三尺刃廣二寸以刺地除草蟪蛅説文蟬屬莊蟪)
(蛅不知春秋注春生者夏死夏生者秋死又孔子曰違/山十里蟪蛄之聲猶在耳鶗鴂見前注日夕寒風來衣)
(裳苦不早詩七月云云十月蟋蟀入我床下注謂蟋蟀/之依人則知寒之將至矣又七月流火九月授衣注謂)
(九月霜降始寒而蠶績之功/亦成故授人以衣使禦寒也)
貧士養性情不復知憂樂去家行賣畚留滯南陽郭秋
至黍苗黄無人可刈穫孺子朝未飯把竿逐鳥雀忽見
梁將軍乗車出宛洛意氣軼道路光輝滿墟落安知負
薪者咥咥笑輕薄(賣畚王猛家貧賤以賣畚為業嘗貨/畚於洛陽有一人徃買其畚令隨取)
(直猛隨至一深山見一老父十倍與直遣人送出及回/顧乃嵩髙山也畚説文蒲器所以盛種者南陽郭輿地)
(志今南陽府今屬河南郡都司也孺子説文云詩和樂/且孺乳子也程子曰親慕之意小兒親慕父母謂之孺)
(子葢幼少之稱也梁將軍托指梁冀而言也漢書梁冀/字伯卓梁商之子商卒拜大將軍時上常目之曰此跋)
(扈將軍也宛地域志南陽郡宛縣也光武起於宛都於/洛故以為稱也洛地輿志即河南府洛陽縣東漢為)
(東都也輕薄東漢馬援傳學/季良不成陷為天下輕薄子)
種桑百餘樹種黍三十畝衣食既有餘時時㑹賓友夏
來菰米飯秋至菊花酒孺人喜相逢稚子解趨走日暮
閒園裏團團䕃榆栁酩酊乗夜歸涼風吹户牖清淺望
河漢低昂看北斗數甕猶未開明朝能飲否(菰米飯禮/内則注彫)
(胡也即今之菱米苗也孺人禮大夫之妻曰孺人注孺/之為言屬也稚子説文幼夭也詩彼有不穫穉劉氏曰)
(穗之低小刈所不及又閟宫植穉菽麥注云後種先熟/曰植穉故人物幼小亦曰穉子河漢詩倬彼雲漢為章)
(于天物理論星者元氣之英水之精也氣發而升精華/上浮宛轉隨流名曰天河一曰雲漢衆星出焉古選河)
(漢清且淺又宋之問詩萬里無雲河漢明北斗前漢五/行志北斗君象也又史天官斗為帝車運於中央臨照)
(四方分隂陽建四時均五行移節度又晉/天文志魁四星為旋璣杓三星為玉衡也)
田家趨隴畝當晝掩虚關隣里無烟火兒童共幽閒桔
橰懸空圃雞犬滿桑間時來農事隙采藥遊名山但念
所采多不言路險艱人生如蜉蝣一往不可攀君看西
王母千載美容顔(桔橰説文莊子貢謂漢隂丈人曰有/械于此挈水若抽其名桔橰蜉蝣爾)
(雅渠畧也又甲虫朝生暮死又郭璞曰似蛣蜣身俠而/長有角叢生糞土上甲下有翅能飛又陸佃曰似天牛)
(而小有甲角長三四寸又通志似蜣蜋而小冇文采生/覆水上尋死隨流有浮游之義故名西王母仙傳拾遺)
(記云金母道炁無為自然先以東華至真之炁化生木/公即東王公又以西華至妙之炁化生金母即西王母)
(男子得道者名𨽻木公女子得道者名𨽻金母按此詩/雖以田家雜興命題而詩中若百草被霜露秋山響砧)
(杵衆人恥貧賤相與尚膏腴楚國有夫人終嵗竟不食/空山足禽獸墟落多喬木白馬誰家兒忽見梁將軍乘)
(車出宛洛安知負薪者咥咥笑輕薄清淺望河漢低昂/看北斗采藥遊名山等語要皆感時傷古托興取喻而)
(言也誠哉選詩補注所/謂云云者信不虛也)
　　　同王十三維偶然作二首
野老本貧賤冒雨鋤𤓰田一畦未及終樹下髙枕眠荷
蓧者誰子皤皤來息肩不復問鄉墟相見但依然腹中
無一物髙話羲皇年落日臨曾城逍遙望秦川使婦提
蠶筐呼兒榜魚船悠悠泛渌水去摘浦中蓮蓮花艷且
妍使我不得還(野老光羲自謂也一畦説文一區也蓧/説文田器語有荷蓧者皤皤老人頭髪)
(白也人曰鬢白斑曰皤皤班固詩皤皤國老息肩選/詩息肩弛擔又左子駟謂息肩於晉榜説文進船也)
仲夏日中時草木㸔欲燋田家惜工力把鋤來東皋顧
望浮雲隂征征誤傷苗歸來悲困極兄嫂共相饒無錢
可沽酒何以解劬勞夜深星漢明庭宇虚寥寥髙栁三
五株可以獨逍遙
　　　又同王十三作
北山種松柏南山種蒺藜出入雖同趣所向各有宜孔
丘貴仁義老氏好無為我心若虛空此道將安施蹔過
伊闕間晼晚三伏時髙閣入雲中夫容滿清池要自非
我室還望南山陲(蒺藜易困於蒺藜説文草名其實多/刺孔丘宣聖名也老氏老子也無為)
(老子論徳篇上徳無為又徧用篇云是以知無為之有/益伊闕河南縣地志曰闕塞山一名伊闕而俗名龍門)
(又唐志河南自龍門山東抵天津有伊水故名伊闕云/晼説文日落貌潘安仁懐舊賦日晼晚而將暮夫容説)
(文荷/花也)
　　　田家即事
蒲葉日已長荇花日巳滋老農要㸔此貴不違天時迎
晨起飯牛雙駕耕東菑蚯蚓土中出田烏隨我飛羣合
亂啄噪嗷嗷如道飢我心多惻隠顧此兩傷悲撥食與
田烏日暮空筐歸親戚更相誚我心終不移(飯牛史甯/戚飯牛車)
(下扣角而歌説文以食食牛也荇詩注接余也根生水/厎莖如釵股上青下白葉紫尖圓徑寸餘浮在水面天)
(時葢言耕耨之時也東菑選取東菑田一嵗曰菑蚯蚓/説文側行者以其為物不息引而後伸一名曲蟺一名)
(土龍善鳴於土上其出則天必將雨也惻隠孟子惻隠/之心仁之端也兩傷悲謂傷蚓為鳥食與鳥之飢也)
　　　遊茅山四首(茅山地域志在句容縣南五十里/漢時有三山有大茅山中茅山小)
　　　　(茅山三茅君得道/於此因名山焉)
十年别鄉縣西去入皇州此意在觀國不言空逺遊九
衢平若水利往無輕舟北洛反初路東江還故丘春山
多秀木碧澗盡清流不見子桑戸當從方外求(西去唐/都長安)
(故云西入皇州也觀國易觀之六四曰觀國之光利用/賓於王衢説文四達謂之衢子桑戸莊大宗師子桑戸)
(孟子反子琴此三人相與友方外同上孔子/曰彼遊方之外者也而丘遊方之内者也)
平生非作者望古懐清芬心以道為際行將時不羣兹
山在人境靈貺久傳聞逺勢一峯出近形千嶂分冬春
有茂草朝暮多鮮雲此去亦何極但言西日曛(作者語/作者六)
(七人心以道為際謂在得志以行其道也行將時不羣/謂有行道之志而非其時也人境陶詩結廬在人境靈)
(貺貺陽也前武紀靈貺/既西日曛言日將暮矣)
昔賢居柱下今我去人間良以直心曠兼之外視閒垂
綸非釣國好學異希顔落日登髙嶼悠悠望逺山溪流
碧水去雲帶清隂還想見中林士巖扉長不闗(柱下史/老子周)
(武王時為柱下史又前張蒼為柱下史百官表以其在/殿柱之間故御史為柱下史也釣國謂吕望釣于渭上)
(後為文王師故曰釣國也希顔謂學/為顔子也嶼説文山有石在水中也)
名嶽徴仙事清都訪道書山門入松柏天路極空虚南
極見朝采西潭聞夜漁逺心尚雲宿浪跡出林居為巳
存實際忘形同化初此行良巳矣不樂復何如(清都列/仙傳周)
(穆王傳執人裾騰而上者數十人咸以為清都紫微鈞/天廣樂帝之所居也南極晉天文志老人星又名夀星)
(尚雲宿言心之所尚與雲宿也浪迹選江文通詩浪迹/無蚩妍為巳語古之學者為巳實際佛經真如實際化)
(初猶言生化之始也按光羲遊茅山詩首章則言求士/之志與歸休之意二章言求仕所以行道而志與時不)
(偶三章言昔人則得時而出仕我則失志而來歸第四/章則托言求仙而逺遊忘形而遁世然托興幽逺語意)
(簡潔實/可法也)
　　　終南幽居獻蘇侍郎二首(終南山名地理志扶/風郡有武功縣縣東)
　　　　(有大山古文以為終南指地志云終南一名/中南一名太乙一名橘山一名周南一名地)
　　　　(肺又福地記云終南東接驪山太華西連太/白隴山北去長安八十里南入楚塞連蜀東)
　　　　(西數百里乃長/安之南山也)
中嵗尚微道始知將谷神抗策還南山水木自相親深
林開一道青嶂成四隣平明去采薇日入行刈薪雲歸
萬壑暗雪罷千巖春始㸔𤣥鳥來巳見瑤華新寄言褰
芳者無乃後時人(中嵗言中年人生五十為中年又曰/中身書無逸文王受命惟中身注中)
(身者文王九十七而終即位時年四十七言中身者舉/全數也將詩天不我將注養也谷神老子谷神不死注)
(谷養也人能養神則不死也神謂五蔵之神也南山終/南山也嶂説文山髙如屏障者又曰山之髙險者𤣥鳥)
(燕也以其色𤣥故名𤣥鳥詩商頌𤣥鳥篇曰天降𤣥鳥/言春分則𤣥鳥至也瑤花言雪也蹇芳猶言采芳也)
卜築青巖裏雲蘿四垂隂虚室若無人喬木自成林時
有清風至側聞樵采音鳯凰鳴南岡望望隔曾岑既言
山路逺復道溪流深偓佺空中游虬龍水中吟何當見
輕翼為我達逺心(鳯凰鳴南岡詩鳯凰鳴矣于彼髙岡/偓佺列仙傳偓佺堯時采藥父也好)
(食松曰體毛數寸能飛行逐走馬以松子遺堯女不服/時受服者皆三百嵗虬龍説文虬龍子無角者又前注)
(有角曰/虬龍)
　　　夜到京口入黄河(京口今鎮/江府也)
河洲多青草朝暮増客愁客愁惜朝暮枉渚暫停舟中
宵大川靜解纜逐歸流浦溆既清曠㳂洄非阻修登艫
望落月擊汰悲新秋儻遇乗槎客永言星漢游(枉渚謝/靈運詩)
(弭棹薄枉渚艫説文舳艫也李斐曰艫舟須刺棹處擊/汰楚辭齊吳榜兮擊汰注汰水波也又船不進亦凝滯)
(流落之意也乘槎客星漢遊漢書張蹇奉使大夏乗槎/到河源見一婦人織一丈夫牽牛將去女與一石回問)
(嚴君平曰此織女支機/石也按河源即星漢也)
　　　行子苦泊夾舟貽潘少府
行子苦風潮維舟未能發宵分巻前幔卧視清秋月四
澤蒹葭深中洲烟火絶蒼蒼水霧起落落疎星没所遇
盡漁樵與言多楚越其如念極浦又以思明哲常若千
里餘沈沈異鄉别(宵分言中夜也明/哲詩既明且哲)
　　　使過彈箏峽作(彈箏峽在平涼府山峽之内常/有彈箏之聲葢水流風吹音韻)
　　　　(自成律/吕故名)
鳥雀知天雪羣飛復羣鳴原田無遺粟日暮滿空城達
士憂世務鄙夫念王程晨過彈箏峽馬足凌兢行雙璧
隠靈曜莫能知晦明皚皚堅氷白漫漫隂雲平始信古
人言苦節不可貞
　　　過新豐道中(新豐在長安今臨潼縣是也漢紀/漢太上皇生於豐沛及髙祖即位)
　　　　(即臨潼改街里象豐迎太上皇居之因名新/豐又地理志既作新豐并徙田社放犬羊雞)
　　　　(鴨於通衢/競識其家)
西下長樂坂東入新豐道雨多車馬稀道上生秋草大
隂閟皋陸不知晚與早雷雲杳㝠㝠川谷漫浩浩詔書
植嘉木衆言桃李好自愧無此容歸從漢隂老(長樂地/域志在)
(長安之西秦始皇於上建長安宫因名桃李好謂桃李/有容色足以媚人也漢隂老漢隂文人也詔書植嘉木)
(天寶二十八年/有詔種果故云)
　　　仲夏入園東陂(陂説文池也又禮/月令水畜曰陂)
方塘深且廣伊昔俯吾廬環岸垂緑栁盈潭發紅蕖上
延北原秀近屬幽人居暑雨若混沌清明如空虛此鄉
多隠逸水陸見樵漁廢賞亦何貴為驩良易攄且言重
觀國當此賦歸歟(紅蕖荷花也吾廬陶詩衆鳥欣有托/吾亦愛吾廬混沌説文元氣未判也)
(莊子日鑿一竅七日而混/沌死歸歟語歸歟歸歟)
　　　喫茗粥作
當晝暑氣盛鳥雀靜不飛念君髙梧隂復解山中衣數
片逺雲度曾不蔽炎暉淹留膳茶粥共我飯蕨薇敝廬
既不逺日暮徐徐歸(蕨説文鱉也爾雅蕨鱉郭璞云初/生無葉可食陸佃云初生似鱉脚)
(故名周秦曰蕨齊魯曰鱉又蕨初生小兒拳名蕨拳薇/見前注敝廬左傳云有先人之敝廬在下妾不得與郊)
(弔/)
　　　釣魚灣
垂釣渌灣春春深杏花亂潭清疑水淺荷動知魚散日
暮待情人維舟緑楊岸
　　　題太𤣥觀(在長/安)
門外車馬喧門裏宫殿清行即翳若木坐即吹玉笙所
喧既非我真道其㝠㝠(若木淮南子云灰野之山有樹/名若木吹玉笙列仙傳王子晉)
(周靈王太子也好吹笙作鳯凰鳴道士浮丘公接以上/嵩山又陳子昂别中岳二三真人序云幽棲牝谷玉笙)
(吹鳯瑤裝駐催真道言/大道也㝠㝠言幽深也)
　　　述華清宫(即温泉宫在昭應縣唐貞觀十八年/建至𤣥宗改為華清宫今在臨潼縣)
上林神君言此地即明庭山開鴻濛色天轉招搖星三
雪報大有孰謂非我靈(上林神君未詳又漢有上林苑/武帝所作在長安神君漢喬智)
(明為縣令民愛之號為神君招搖星謂北斗第七/星也三雪即三白也嵗前有三白則兆為豐年也)
　　　幽居
幽人下山徑去去夾青林滑處莓苔濕暗中蘿薜深春
朝烟雨散猶帶浮雲隂
　　王摩詰(名維九嵗知屬辭仕𤣥宗為尚書右丞詩/詞清秀調雅意新理愜在泉為珠着壁為)
　　　(繪一句一字皆出常境又髙岑王之詩悲壯讀/之使人感慨孟詩刻苦誦之使人不懽又東坡)
　　　(云摩詰詩中有畫畫中有詩又文藝傳侍從酬/奉則李嶠宋之問沈佺期王維皆卓然為一家)
　　　藍田山石門精舎(釋迦譜云息心所棲曰精舎/又藝文類集云留其精舎妙)
　　　　(良由精練行/者所居也)
落日山水好漾舟信歸風玩竒不覺逺因以縁源窮遙
愛雲木秀初疑路不同安知清流轉偶與前山通捨舟
理輕筞果然愜所適老僧四五人逍遙䕃松柏朝梵林
未曙夜禪山更寂道心及牧童世事問樵客晤宿長林
下焚香卧瑤席澗芳襲人衣山月映石壁再尋畏迷誤
明發更應歴笑謝桃源人花紅復來覿(藍田山在藍田/縣地理志藍田)
(在長安之東南華州去八十里精舎事物紀原漢明帝/立精舎以處攝摩騰即白馬寺此精舎之所始梵説文)
(西域種號出浮圖書又梵者清淨正言寂淨又梵唄羌/戎吟聲也禪浮圖記詋靜也傳燈録禪有五一曰外道)
(禪二曰凡夫禪三曰小乗禪四曰大乗禪五曰最上乘/禪瑤席楚辭瑤席兮玉填言以美玉為席也桃源地志)
(在桃源州山下有桃州西南一里即桃源洞又梁任安/武陵記淵明云邑人先世避秦亂相率攜妻孥隠此厥)
(後絶不外通自秦歴晉方有漁/人入洞而後世人遂以為仙也)
　　　贈房盧氏琯(房琯字次律𤣥宗幸蜀時以/為平章事盧氏縣名在嵩州)
達人無不可忘巳愛蒼生豈復小十室絃歌在兩楹浮
雲日巳歸偶坐視農畊桑榆鬱相望邑里多雞鳴秋山
一何淨蒼翠臨寒城視事兼偃卧對書不簪纓蕭條人
吏散鳥雀下空庭鄙夫心所向晚節異平生將從海嶽
居守靜解天刑或可累安邑茅茨君試營(無不可語無/莫也注云無)
(不可也蒼生民也謂蒼然而生也十室小/邑之稱弦歌漢髙帝幸魯問弦歌之聲)
　　　贈祖三詠(祖詠洛/陽人)
蠨蛸掛虚牖蟋蟀鳴前除嵗晏涼風至君子復何如髙
館閴無人離居不可道閒門寂巳閉落日照秋草雖有
近音信千里阻河關中復客汝潁去年歸舊山結交二
十載不得一日展貧病子既深契闊余不淺仲秋雖未
歸暮秋以為期良㑹詎幾日中心長相思(蠨蛸説文虫/名小如蜘蛛)
(長脚牖説文穿壁以木為交牕也又在墻曰牖蟋蟀郭/璞曰今之趣織也陸機云似蝗而小正黒有光澤如漆)
(有角翅除説文殿陛也又王粲賦循階除而下降/汝潁南潁川是也契濶説文疎逺也又勤苦也)
　　　戲贈張五弟諲
吾弟東山時心尚亦何逺日髙猶自卧鐘動始能飯頭
上髪未梳床頭書不巻清川與悠悠空林對偃蹇青苔
石上淨細草松下軟窻外鳥聲閒階前虎心善徒然萬
慮多澹爾太虚緬一知與物平自顧為人淺對君忽自
得浮念不煩遣(鐘動始能飯劉須溪批云不必其人直/自輸寫浮念不煩遣謂浮生念慮不能)
(自遣也東山未詳所指必張諲所居之處心尚言心之/所尚者逺且大也虎心善言其馴熟也太虚緬莊子道)
(大游太虛緬/説文逺也)
　　　休暇還舊業便飯(休暇説文閒暇無事也滕王/閣記十旬休暇舊業謂􁋝川)
　　　　(也/)
謝病始告歸依依入桑梓家人皆佇立相候柴門裏時
軰皆長年成人舊童子上堂家慶畢願與姻親齒論舊
忽餘悲目存且相喜田園轉蕪没但有寒泉水衰栁日
蕭條秋光清邑里入門乍如昨休騎非便止中飯顧王
程離憂從此始(謝説文辭去也言以病而辭官也桑梓/詩維桑與梓必恭敬之注桑者母之所)
(事以養蠶絲梓者父之所事以代琴瑟家慶父母/俱存曰家慶又詩室家相慶成人巳冠之後也)
　　　宿鄭州(鄭州記古豫州之域周初封管/叔於鄭即此地也又曰榮陽郡)
朝與周人辭暮投鄭人宿他鄉絶儔侣孤客親僮僕宛
洛望不見秋霖晦平陸田父草際歸村童雨中牧主人
東臯上時稼繞茅屋蟲思機杼鳴雀喧禾黍熟明當渡
京水昨晚猶金谷此去欲何言窮邉狥微禄(洛陽為東/周東周去)
(鄭州不遠故朝發而暮可至也機杼織器又杼乃機之/持緯者王丹贈友人詩曰如丹此詩出自機杼京水金)
(谷園在河陽縣晉石崇之别館也昨/晚金谷園葢有藹然戀闕之情爾)
　　　觀别者
青青楊栁陌陌上别離人愛子游燕趙髙堂有老親不
行無可養行去百憂新切切委兄弟依依向四鄰都門
帳飲畢從此謝賓親揮淚逐行侣含悽動征輪車從望
不見時時起行塵余亦辭家者㸔之淚滿巾(不行無可/養行去百)
(憂新批云寫/得别意出)
　　　送别
聖代無隠者英靈盡來歸遂令東山客不得顧采薇既
至君門逺孰云吾道非江淮度寒食京洛縫春衣置酒
臨長道同心與我違行當浮桂棹未幾拂荆扉逺樹帶
行客孤城當落暉吾謀適不用勿謂知音稀(東山客晉/謝安始有)
(隠東山之志後命屢臻勢不獲已乃出仕采薇見前注/不得顧言不遂其隠居之志也左晉士㑹在秦晉人謀)
(歸之及行秦大夫繞朝贈之以策曰吾謀/適不用勿謂知音稀猶無謂秦無人也)
　　　冬日遊覽
步出城東門試騁千里目青山横蒼林赤日團平陸渭
北走邯鄲關東出函谷秦地萬方㑹來朝九州牧雞鳴
咸陽市冠葢相追逐丞相過列侯羣公餞光禄相如方
老病獨歸茂陵宿(茂陵史記司馬相如姓司馬字長卿/蜀郡成都人仕武帝為郎後以病告)
(歸茂陵而卒來朝九州牧批云平實悲壯古意雅詞樂/府所少獨歸茂林宿批云更似不須語言列侯史以列)
(侯奉朝請光禄後漢百官志正卿九光禄勲其一也掌/宿衞宫殿門户典謁署郎更直執㦸考其行而進退之)
　　　崔濮陽兄季重前山興(山西去亦/對維門)
秋色有佳興況君池上閒悠悠西林下自識門前山千
里横黛色數峯出雲間嵯峨對秦國合沓蔵荆關殘雨
斜日照夕嵐飛鳥還故人今尚爾歎息此頺顔(自識門/前山批)
(云思議不到/有道之言)
　　　過李楫宅
閒門秋草色終日無車馬客來深巷中犬吠寒籬下散
髪時未簪道書行尚把與我同心人樂道安貧者一罷
冝城酌還歸洛陽社(籬一作林宜城縣屬襄陽府洛陽/社未詳又東坡詩冠葢傾洛社)
　　　渭川田家(渭川在/長安)
斜光照墟落窮巷牛羊歸野老念僮僕倚杖候荆扉雉
雊麥苗秀蠶眠桑葉稀田夫荷鋤立相見語依依即此
羡閒逸悵然歌式微(式微詩式微式微胡不歸選詩補/注云或稱右丞詩清雅有蕭散之)
(趣今考其集中措語峭厲殊非古調其規模氣度亦未/有能過人者獨此篇稍平淡有趣姑録之以見古作者)
(之難/得也)
　　　春中田家作
屋上春鳩鳴村邉杏花白持斧伐逺楊荷鋤覘泉脈新
燕識舊巢舊人㸔新厯臨觴忽不御惆悵逺行客(惆悵/逺行)
(客批云巻耳之後/不意得此諷詠)
　　　齊州送祖三(即前祖/詠也)
相逢方一笑相送還成泣祖帳已傷離荒城復愁入天
寒逺山淨日暮長河急解纜君巳遙望君猶佇立(荒城/復愁)
(入批云只是眼/前道不盡者)
　　　贈劉藍田(必為藍田/令者也)
籬中犬迎吠出屋候柴扉嵗晏輸井税山村人夜歸晚
田始家食餘布成我衣詎肯無公事煩君問是非
　　　歎白髪
我年亦何長鬢髪日巳白俛仰天地間能為幾時客惆
悵故山雲徘徊空日夕何事與時人東城復南陌
　　　李陵詠
漢家李將軍三代將門子結髪有竒䇿少年成壯士長
驅塞門兒深入單于壘旌旗列相向簫鼓悲何巳日暮
沙漠垂戰聲烟塵裏將令勁敵滅豈獨名王侍既失大
軍援遂嬰穹廬恥少小蒙漢恩何堪坐思此深衷欲有
報投軀未能死引領望子卿非君誰相理(李陵字少卿/祖廣父敢及)
(陵三世為將陵少為侍中天漢二年將步卒五千人深/入單于壘矢盡救兵不至遂降于虜深𠂻欲有報上以)
(問司馬遷遷盛言陵奮不顧身以徇國家之急其素所/蓄積也有國士之風彼之不死宜欲得當以報漢也引)
(領引首也子卿蘇武字也葢言陵自言其𠂻心惟子卿/知之爾穹廬前匈奴傳穹盧游帳也其形穹隆故云)
　　　西施詠
艷色天下重西施寧乆微朝為越溪女暮作吳宫妃賤
日豈殊衆貴來方悟稀邀人傅脂粉不自著羅衣君寵
益嬌態君憐無是非當時浣紗伴莫得同車歸持謝隣
家女效顰安可希(西施寰宇記西施施其姓也㑹稽諸/暨縣有東施家西施家又諸䀈縣東)
(十里有土城山勾踐得諸暨采薪女西施鄭旦令習禮/於土城山以獻吳王山邉有石是西施浣紗石效顰西)
(施病心而顰其里之醜人見而美之亦奉心而顰里人/富人見之閉門而不出貧人見之挈妻子而去之葢彼)
(知美顰而不知/顰之所以美也)
　　　羽林騎閨人(天文志天有羽林大將軍之星言/羽翼鷙擊之意喻若林木故以名)
　　　　(武官閨人婦人此言/羽林騎官之閨婦也)
秋日臨髙城城中管絃思離人堂上愁稚子階前戲出
門復映戸望望青絲騎行人過欲盡狂夫終不至左右
寂無言相看共垂淚
　　孟浩然(字浩然襄陽人少好節義隠鹿門山游京/師王維邀入禁署𤣥宗忽至維以實對帝)
　　　(問所作再拜自誦至不才明主棄之句上曰卿/自棄朕朕何嘗棄卿奈何誣我由是失意又浩)
　　　(然詩如訪梅尋栁偏入佛寺又浩然諸公之詩/諷詠之久有金石宫商之音又浩然骨貌清淑)
　　　(風神散朗學不為儒務掇菁藻文不按古匠心/獨妙又浩然學力去退之甚逺而其詩獨出退)
　　　(之之上者一味妙悟也又浩然文采丰茸經緯/綿密力追雅調全削凡體如衆山遙對酒孤嶼)
　　　(共題詩無論興/象兼復故實)
　　　尋香山湛上人(香山寺/在廬山)
朝游訪名山山逺在空翠氛氳亘百里日入行始至谷
口聞鐘聲林端識香氣杖策尋故人解鞍暫停騎石門
殊豁險篁徑轉森邃法侣忻相逢清談曉不寐平生慕
真隠累日探幽異野老朝入田山僧暮歸寺松泉多逸
響苔壁饒古意願言投此山身世兩相棄(林端識香批/云幽致政在)
(裏許空翠隂亮山行曰空翠/爽人肌膚泉流清人耳目)
　　　題終南翠微寺空上人房(翠微寺太白詩注蕭/贇曰貞觀十二年終)
　　　　(南太和宫改為翠微宫宫邊有金沙泉乃近/寺之泉也此云寺不知何年改為寺或泉上)
　　　　(寺亦名翠/微寺歟)
翠微終南裏雨後宜返照閒門久沈㝠杖筞一登眺遂
造幽人室始知靜者妙儒道雖異門雲林頗同調兩心
喜相得畢景共談笑暝還髙窻眠時見逺山燒緬懐赤
城標更憶臨海嶠風泉有清聽何必蘇門嘯(批云不刻/深懐抱如)
(洗嘯説文吹聲也又蹙口出聲也蘇門笑阮籍於蘇門/山遇孫登與商畧古今皆不應籍退之半嶺聞有聲若)
(鸞嘯音乃/登之嘯也)
　　　發漁浦潭(在襄/陽府)
東旭早光芒諸禽巳驚聒卧聞漁浦口橈聲暗相撥(批/云)
(别是一種/清景可掬)日出氣象分始知江路濶美人常晏起照影
弄流沬飲水畏驚猿祭魚時見獺舟行自無悶況值晴
景豁(批云美人常晏起著此空濶又别其超衆作者以/此也流沫莊達生篇孔子觀於吕梁縣水三十仞)
(流沬四千里祭魚禮月令/孟春之月魚上氷獺祭魚)
　　　漢中漾舟(漢中江漢之中也今襄陽府/皆漢中也葢漢水所出云耳)
漾舟遊何處神女漢臯曲雪罷氷復開春潭千丈渌輕
舟恣往來探翫無厭足波影搖妓釵沙光逐人目傾盃
魚鳥醉聨句鸎花續良㑹難再逢日入須秉燭(聨句鸎/花續批)
(云好此雖清事微近俗意知此可以語詩神女漢臯曲/漢臯漢水邉也昔鄭交甫於漢皋遇二神女解珮與交)
(甫/)
　　　龍泉精舎(神僧傳龍泉精舎乃僧慧逺所建在/潯陽匡廬山初逺辭師道安南遊見)
　　　　(廬峯清淨足以息心始住于此然山逺無水/遠乃以杖卓地清流湧出其後亢旱逺於池)
　　　　(側讚海龍王經忽有巨蛇從池上/天須㬰大雨因號精舎為龍泉焉)
亭午聞山鐘起行散愁寂尋林采芝去谷轉松蘿密旁
見精舎開長廊飯僧畢石渠流雪水金丸曜霜橘竹房
思舊遊過憩終永日入洞窺石髓傍厓采蜂蜜日暝辭
逺公虎谿相送出(批云長廊飯僧畢此豈待賦之乃佳/又虎溪相送出廬山記惠逺禪師送)
(客過溪虎輒鳴號後送陶元亮陸修靜與語道合不覺/送過虎溪因大笑世傳為虎溪三笑圖云石髓晉稽康)
(遇王烈共入山烈見石裂得髓食之因攜少許與康巳/成青石冄往視之石復合矣又仙經云神仙五百年一)
(開石髓出服/之與天齊夀)
　　　登蘭山寄張立(蘭山未詳其處又敘/州僰溪縣有蘭山)
北山白雲裏隠者自怡悦相望始登髙心隨飛雁滅愁
因薄暮起興是清秋發時見歸村人平沙度嶺歇天邉
樹若薺江畔舟如月何當載酒來共醉重陽節(批云興/是清秋)
(發淡而不厭平沙度嶺歇批云其俚至此薺淮南子薺/水菜冬水而生夏土而死乂甘菜其枝葉細縻謂之䕷)
(蕪詩其甘如薺又月令十月薺菜生陶𢎞景詩山/中何所有隴上多白雲只可自怡悦不堪將贈君)
　　　西山尋辛諤
漾舟乘水便因訪故人居落日清川裏誰言獨羡魚石
鏡窺洞徹沙岸歴紆餘竹嶼見垂釣茅齋聞讀書欵言
忘景夕清興屬涼初回也一瓢飲賢哉常晏如(批云其/為詩必)
(實境賢哉常晏如自言其趣亦頗簡佚羡魚謂貪欲也/回也姓顔字子淵語賢哉回也一簟食一瓢飲在陋巷)
(人不堪其憂回/也不改其樂)
　　　南亭懐辛子
山光忽西落池月漸東上散髪乗夕涼開軒卧閒敞荷
風送香氣竹露滴清響欲取鳴琴彈恨無知音賞感此
懐故人中宵勞夢想(山光西日也恨無知音賞列子鍾/子期没伯牙絶琴曰世無知音者)
(賞説文嘉/尚之也)
　　　宿業師山房待丁公不至
夕陽度西嶺羣壑倐巳暝松月生夜涼風泉滿清聽樵
人歸欲盡烟鳥棲初定之子期宿來孤琴候蘿逕(批云/景物)
(滿眼而清淡之趣更/自浮動非寂寞者)
　　　耶谿泛舟(即若耶溪在今紹興府㑹稽縣東/南北流二十五里與照鏡湖合)
浴景餘清暉輕棹弄溪渚澄明愛水物臨泛何容與白
首垂釣翁新妝浣紗女㸔㸔似相識脈脈不得語(批云/諸詩)
(皆極洗錬而枮瘁又在蘇州前清溪麗景閒逺餘情不/欲犯一字綺語自是白首垂釣翁史太公望年八十釣)
(於渭濱浣紗女西/施越溪浣紗女也)
　　　聽鄭五愔琴
阮籍推名飲清風坐竹林半酣下衫袖拂拭龍唇琴一
杯彈一曲不覺夕陽沈余意在山水聞之諧夙心(首句/至夕)
(陽沈批云作者作者余意至末批云樸而不俚風韻尚/存阮籍字嗣宗任情不羈尤好老莊能嘯能言嗜酒放)
(曠聞步兵尉有酒三百斛乃求為步兵校尉與阮咸及/嵇康諸人為竹林七賢我志在山水吕氏春秋伯牙鼔)
(琴鍾子期善聽伯牙志在山子期曰善哉巍巍乎志在/髙山洋洋乎志在流水此言亦在乎山水之間既聞其)
(音遂與夙昔/之心相諧也)
　　　萬山潭(地志萬山在襄陽府西有解珮渚即鄭/交甫遇龍女觧珮之地潭在萬山下即)
　　　　(沈碑/潭也)
垂釣坐磐石水清心亦閒魚行潭樹下猨卧島藤間遊
女昔解珮傳聞於此山求之不可得沿月棹歌還(批云/蜕出)
(風露古始未有又古意淡韻終不/可以衆作律之而衆作愈不可及)
　　　嵗暮海上作
仲尼既已没余亦浮於海昏見斗柄囘方知嵗星改虛
舟任所適垂釣非有待為問乗槎人滄洲復何在(批云/竒壯)
(淡蕩少許自足浮海語乗桴浮於海斗柄北斗之第七/星當十二月則斗柄回指於丑嵗星木星也木星行度)
(一嵗一周天故云乗槎人見前注此詩/葢志不得行而思起歸與之歎者歟)
　　　送從弟落第後歸㑹稽(㑹稽縣名屬紹興府史/記㑹計也呉越春秋㑹)
　　　　(計修國之道因以/名山而縣以山名)
疾風吹征帆倐爾向空没千里去俄頃三江坐超忽向
來共懽娯日夕成楚越落羽更分飛誰能不驚骨(首二/句批)
(云發興甚苦楚謂荆楚越謂甌越也三江禹三江既入/注三江者唐仲初吳都賦注松江下七十里分流東北)
(入海者為婁江東南流者為東江并/松江為三江是地今亦名三江口)
　　　采樵作
采樵入深山山深水重疊橋崩卧槎擁路嶮垂藤接日
落伴將稀山風拂蘿衣長歌負輕策平野望烟歸(此詩/亦寄)
(興於思歸之意采樵左無捍采樵者以誘/之樵注樵薪也卧槎説文槎水中浮木也)
　　　月下有懐
秋空明月懸光彩露霑濕驚鵲棲未定飛螢巻簾入庭
窻寒影疎隣杵夜深急佳期曠何許望望空佇立(批云/亦自)
(纎麗與疎雨滴梧桐相/似謂其詩枯淡非也)
　　　晚泊潯陽望香鑪峯(地志潯陽今九江府潯陽/縣也香鑪峯在廬山太白)
　　　　(詩東望香爐生/紫烟即此是也)
挂席幾千里名山都未逢泊舟潯陽郭始見香鑪峯嘗
讀遠公傳永懐塵外蹤東林精舎近日暮坐聞鐘(批云/不經)
(意造作遠公釋惠逺也本姓賈氏雁門人入恒山從道/安落髪後棲廬山與陶淵明為白蓮社云東林廬山有)
(東林/寺)
　　　峴潭作(地志峴山名在襄陽去城十里即/羊祜立碑之地潭在峴山之下也)
石潭傍隈隩沙岸曉夤縁試垂竹竿釣果得槎頭鯿美
人騁金錯纎手膾紅鮮因謝陸内史蓴羮何足傳(批云/其詩)
(風味可愛如此槎頭鯿襄陽地記襄陽漢水鯿甚美禁/采以槎斷水因謂槎頭縮項鯿金錯刀名陸内史未詳)
(何人蓴羮晉記翰因秋風起思/吳中菰米蓴羮鱸魚棄官而歸)
　　　大堤行寄萬七(古今樂録大堤曲隋王誕為襄/州時作又樂府遺聲都邑三十)
　　　　(六曲有大堤曲又古詩朝發襄陽城暮投大/堤宿大堤諸女兒花艷嬌人目又張東之詩)
　　　　(南國多佳人/莫若大堤女)
大堤行樂處車馬相馳突嵗嵗春草生踏青二三月王
孫挾珠彈遊女矜羅襪攜手今莫同江花為誰發(大堤/在襄)
(陽襄陽在漢水之隂大堤乃漢水之堤古今之大堤詩/皆以美女為言則必娼妓所居之地故稱行樂處也王)
(孫古詩公子王孫芳樹下又韓信傳漂母曰吾哀王孫/而進食珠彈莊談王篇以隋侯之珠彈千仞之雀世必)
(笑之羅襪曹子建洛神賦/云淩波微步羅襪生塵)
　　常建(建詩似初發通莊却尋野逕百里之外歸大/道所以其旨逺其興僻佳句輒來無論意表)
　　　仙谷遇毛女意知是秦宫人(毛女字玉姜在華/隂山中山客獵師)
　　　　(世世見之形體生毛自云秦始皇宫人秦亡/入山食松實遂不飢寒地志華山有毛女洞)
　　　　(理或/然也)
谿口水石淺泠泠明藥藂入溪雙峯峻松栝梳幽風垂
嶺枝嫋嫋翳泉花濛濛夤縁霽人目路盡心彌通磐石
横陽厓前臨殊未窮囘潭清雲影瀰漫長天空水邉一
神女千載為玉童羽毛經漢代珠翠逃秦宫目覿神巳
寓鶴飛言未終祈君青雲祕願謁黄仙翁嘗以耕玉田
龍鳴西頂中金梯與天接幾日來相逢(松栝栝説文揉/曲也夤縁説文)
(連絡又循也青雲祕列仙傳雲笈七籖乃道書之最妙/者又乃五岳真君之秘籙也黄仙翁未詳又按列仙傳)
(黄初平入金華山得道後改名赤松子亦曰黄仙翁也/玉田未詳又藍田生玉亦曰玉田西頂金梯未詳龍鳴)
(淮南子夫蛟龍伏潛于淵而卵剖於陵雌/鳴上風雄鳴下風而化者形精之至也)
　　　夢太白峯(地志太白山在長安武功縣界俗云/武功去天三百里冬夏積雪望之浩)
　　　　(然又地域志太白山在鳯翔湄縣録異記/金星之精墜於漢南圭峯之西號為太白)
夢寐昇九厓杳靄逢元君遺我太白峯寥寥辭垢氛結
宇在星漢㝠林閉氤氲簷楹覆餘翠出岫生片雲時往
溪水間孤亭晝仍曛松峯引天影石瀨清霞文恬目緩
舟趣霽心投鳥羣春風又搖櫂潭島花紛紛(元君列仙/傳九華真)
(妃乃太虛上真元君李夫人之少女又南岳有紫虛魏/元君又北斗經亦有北斗七元君皆女仙之號遺我棄)
(我也恬目恬説文安也荘以恬養智葢言目之安靜也/霽心明霽説文雨止而晴也謂心若雨止而晴明也)
　　　送楚十少府
微風吹霜氣寒影明前除落日未能别蕭蕭林木虚愁
烟閟千里仙尉其何如因送别鶴操贈之雙鯉魚鯉魚
在金盤别鶴哀有餘心事則如此請君開素書(仙尉史/梅福為)
(南昌尉王莽初一朝解印去官人以為仙因謂仙尉别/鶴操古琴操也嵇叔夜琴賦蔡氏五曲王昭楚妃千里)
(别鶴又云牧犢子作又陶淵明詩上弦驚别鶴下弦操/孤鸞雙鯉魚古詩客從逺方來遺我雙鯉魚素書同上)
(詩云呼童烹鯉/魚中有尺素書)
　　　晦日馬鐙曲稍次中流作
夜寒宿蘆葦曉色明西林初日在川上便澄遊子心青
天無纎翳郊野浮春隂波靜隨釣魚舟小緑水深出浦
見千里曠然諧逺尋扣舷應漁父因唱滄浪吟(扣舷楚/辭漁父)
(莞爾而笑鼓枻而去乃歌曰滄浪之水清兮可以濯/吾纓滄浪之水濁兮可以濯吾足鼓枻即扣舷也)
　　　塞上曲(樂録樂府塞上曲者古/征戍十五曲之一也)
翩翩雲中使來問太原卒百戰苦不歸刀頭怨明月塞
雲隨陣落寒日傍城没城下有寡妻哀哀哭枯骨(雲中/冀州)
(之域堯及周屬并州春秋為北狄戰國屬趙漢為雁門/郡平城縣今為大同府又即古白登漢髙帝被圍處太)
(原冀州之域禹貢曰既修太原乃髙平縣也古為并州/元冀寧路今為山西布政司治所刀頭古樂府何當大)
(刀頭破鏡飛上天寡妻哭列女傳齊莊公襲莒杞梁殖/戰死梁妻枕屍而哭於城下哀誠動人道路過者莫不)
(為之揮淚十日/而城為之崩)
　　　昭君墓
漢宫豈不死異域傷獨没萬里䭾黄金蛾眉為枯骨迴
車夜出塞立馬皆不發共恨丹青人墳上哭明月(昭君/王嬙)
(也漢王穰之女漢元帝時匈奴入朝詔以昭君配之號/寧胡閼氏一説元帝後宫人多得常見者少乃使畫工)
(圖其形按圖召幸宫人皆賂畫工多至十萬金少者不/滅五萬金昭君自恃其貌獨不與及匈奴入朝選宫人)
(配之昭君以圖當行入辭光彩射人竦動左右天子重/信于外國悔恨不及窮按其事有畫工毛延夀為人形)
(老少必得其真安陵陳敞新豐劉白龔寛並工狗馬衆/勢人形不逮延夀杜陵楊望樊青龍工布色皆同日棄)
(市籍其資財漢人憐昭君遠嫁為作歌詩昭君服毒死/舉國葬之胡中胡地草白而其墓上之草獨青故號為)
(青/塚)
　　　弔王將軍墓
嫖姚北伐時深入强千里戰餘落日黄軍敗鼓聲死嘗
聞漢飛將可奪單于壘今與山鬼隣殘兵哭遼水(批云/屬思)
(既古詞亦警絶潘岳歎云能叙悲怨未見如此章也嫖/姚前霍去病為嫖姚校尉音頻妙羊召切勁疾貌荀悦)
(漢紀亦作去聲用獨杜詩三用皆平聲押韻去病六出/擊匈奴皆北伐也漢飛將漢李廣為北平太守匈奴號)
(曰漢飛將軍避之數嵗不入界嘗與匈奴遇兩入匈奴/營殺其射雕將并白馬將軍匈奴遂遁去山鬼隣亦指)
(墓而言遼水即遼沙/在今遼東都司之北)
　　　送陸擢
聖代多才俊陸生何考槃南山髙松樹不合空摧殘九
月湖上别北風秋雨寒殷勤歎孤鳯早食金琅玕(考槃/詩考)
(槃在澗碩人之寛刺莊公言賢者退而窮處也朱子注/考成也槃桓槃之意謂成其隠處之室也又陳氏曰考)
(扣也槃器名葢扣之以節歌如鼔盆拊缶之樂也琅玕/荀子注崑崙出有琅玕樹又本草云琅玕璃流之類有)
(五色火徳瑞也又云琅玕數種生於海厎初出水紅久/而青黒枝柯似珊瑚竅如虫蛀擊之作金石聲以金言)
(之葢喻其/珍貴也)
　　　江上琴興
江上調玉琴一絃清一心冷冷七絃遍萬木澄幽隂能
使江月白又令江水深始知梧桐枝可以徽黄金(徽黄/金琴)
(有十三徽其貴者/以金玉為徽也)
　　　送李十一尉臨谿
泠泠花下琴君唱渡江吟天際一帆影豫懸離别心以
言神仙尉因致瑤華音囘軫拊商調越谿澄碧林(仙尉/梅福)
(事見前注回軫回旋琴軫也調説文音調樂律/也商月令仲秋其音商商調言商音也拊拊琴)
　　　宿王昌齡隠居(字少/伯)
漬谿深不測隠處惟孤雲松際露㣲月清光猶為君茅
亭宿花影藥院滋苔紋余亦謝時去西山鸞鶴羣(操中/孤鸞)
(别鶴/是也)
　　　閒齋卧病行藥至山館稍次湖亭二首
旬時結隂霖簾外初白日齋沐清病容心魂畏虚室閒
梅照前戸明鏡悲舊質同袍四五人何不來問疾
行藥至石壁東風變萌芽主人山門緑小隠湖中花時
物堪獨往春帆宜别家辭君向滄海爛漫從天涯
　　　春詞
宛宛黄栁絲濛濛雜花垂日髙紅籹卧倚樹春光遲寧
知傍淇水騕褭黄金羈(宛宛茂貌淇水今衛輝府淇縣/騕裊史相如傳罥騕褭注神馬)
(名黄金羈羈馬絡/頭以金為之也)
翳翳陌上桑南枝交北堂美人金梯出素手自提筐非
但畏蠶飢盈盈嬌路傍(翳説文隠也詩其菑其翳/謂草木藤蔓所蔽翳也)
　　韋應物(唐史應物代宗朝為蘇州太守居常自媿/閔閔有慨俗之心其詩如深山采藥飲泉)
　　　(坐石日宴忘歸又韋詩潤澤如玉與孟詩意趣/相似然出處不同又王維應物詩亦自有蕭散)
　　　(處又志林李杜之後詩有逺韻而才不逮意獨/應物王維栁子厚發纎濃於簡古寄至味於淡)
　　　(泊非餘子所及也又選詩補注云其詩清潤閒/淡而調格不減沈謝云朱子云韋蘇州詩髙於)
　　　(王維孟浩然詩以/其無聲色臭味也)
　　　擬古五首(選詩補注云蒼山曾原嘗曰儗詩如/學畫當識家數要先得其筆意運規)
　　　　(制於胸中然後下筆乃可若展畫臨貌雖似/亦下矣前人擬古既用其意又用其字是謂)
　　　　(之盗也非擬也此論最為切當愚按晉人如/張孟陽陸士衡皆不免此獨陶靖節脱古繩)
　　　　(墨直抒所藴可謂度越前軰矣今應物所擬/亦能不拘拘模倣如自成一家語者則為可)
　　　　(尚若云韻格髙下係乎/世降之遠近愚不敢論)
辭君遠行邁飲此長恨端巳謂道里逺如何中嶮艱流
水赴大壑孤雲還暮山無情尚有歸行子何獨難驅車
背鄉國朔風巻行跡嚴冬霜斷肌日入不遑息憂懽客
髪變寒暑人事易中心君詎知氷玉徒貞白(批云前四/句隠然有)
(意外不可言之意讀之慘然又古别離多矣此作真古/以其有清淡自然之意如秋風曠野殆難為懐謝云此)
(意擬行行重行行云流水赴大壑説文水通谷曰壑也/無情謂流水與孤雲以其無情尚知赴壑而行子乃不)
(能歸然此心君豈知之乎故以/氷玉自喻其清潔而剛貞也)
春至林木變洞房夕含清單居誰能裁好鳥對我鳴良
人久燕趙新愛移平生别時雙鴛綺留此千恨情碧草
生舊跡緑琴歇芳聲思將魂夢懽反側寐不成攬衣迷
所次起望空前庭孤影中自惻不知雙涕零(批云流動/自然復非)
(苦冷所得又耿耿之情適然不假外物而見又此章擬/凛凛嵗云暮云魂夢懽一云歡指人而言劉夢得蹋歌)
(詞唱盡新詞歡不見是也孤影中自/惻言自梘孤影而中心為之惻怛也)
月滿秋夜長驚烏號北林天河横未落斗柄當西横寒
蛩悲洞房好鳥無遺音商飈一夕至獨宿懐重衾舊交
日千里隔我浮與沈人生豈草木寒暑移此心(此擬明/月皎夜)
(光月滿則月圓之時北斗杓三星為斗柄西横西指斗/杓建申酉之月正秋時也寒蛩爾雅悉率今促織也亦)
(曰趨織語趨織鳴懶婦驚陸璣云似蝗而小正黒有/光澤如漆有角翅商飈秋風也浮沈猶言生死也)
黄鳥何關關幽蘭亦靡靡此時深閨婦日照紗窻裏(批/云)
(誰不能道而㸃綴/搜索自無以加)娟娟雙青娥微微啟玉齒自惜桃李
年誤身遊俠子無事久别離不知今生死(批云柔腸欲/裂而有不可)
(犯之色又結語沈着傷懐不為妍蕩怨曠之態又此詩/深復深而語淺妙按此章擬青青河畔草黄鳥詩黄鳥)
(哀三良也刺秦穆公以人從死又黄鳥刺宣王隂禮教/親而不至聨兄弟而不固也青娥美人也玉齒郭璞遊)
(仙詩燦然啟玉齒桃李年猶言容/華方美之時也遊俠子見前注)
有客天一方寄我孤桐琴迢迢萬里隔託此傳幽音氷
霜中自結龍鳯相與吟絃以明直道漆以固交深(按此/詩擬)
(客從逺方來按客從遠方來選詩演義以為美朋友交/道合也然此詩似臣無處忠於君之意也幽音謂忠誠)
(也氷霜自結節操貞潔之意龍鳯和吟喻君臣相須之/義絃以明直道喻以直道而事君漆以固交喻君臣之)
(相合/也)
　　　送終(喪内/人也)
奄忽逾時節日月獲其良蕭蕭車馬悲祖載發中堂生
平同此居一旦異存亡斯須亦何益終復委山岡行出
國南門南望鬱蒼蒼日入乃云還慟哭宿風霜晨遷俯
𤣥廬臨訣但遑遑方當永潛翳仰視白日光俯仰遽終
畢封樹已荒涼獨留不得還欲去結中腸童稚知所失
啼號捉我裳即事猶倉卒嵗月始難忘(哀傷如此豈有/和哉而低昂條)
(達愈緩愈長祖載見後王仲初注/𤣥廬慕室也封樹謂墓上之樹也)
　　　宴别幼遐與君貺兄弟
乖閡意方弭安知忽來翔累日重懽宴一旦復離傷置
酒慰兹夕秉燭坐華堂契闊未及展晨星出東方征人
慘已辭車馬儼成裝我懐自無懽原野滿春光羣水含
時澤野雉鳴朝陽平生有壯志不覺淚霑裳況自守空
宇日夕但徬徨(晨星今所謂曉星也天原發微曰星經/曰太白晨星附日而行速則先日遲則)
(後日速而先日昏見西方遲而後日晨/見東方今曰晨星必指此星而言也歟)
　　　留别洛京親友
握手出都門駕言適京師豈不懐舊廬惆悵與子辭麗
日坐髙閣清觴讌華池昨遊倐已過後遇良未知念結
路方永嵗隂野無暉單車我當前暮雪子獨歸臨流一
相望零淚忽霑衣(都門洛陽之門東漢建都於洛故曰/都門京師長安也長安唐建都之地)
(故曰京師嵗隂/謂嵗暮之時也)
　　　西郊燕集
濟濟衆君子髙燕及時光羣山靄遐矚緑野布熙陽列
坐遵曲岸披襟襲蘭芳野庖薦嘉魚激澗泛羽觴衆鳥
鳴茂林緑草延髙岡盛時易徂謝浩思坐飄颺眷言同
心友兹遊安可忘(羽觴晉束晳傳曰觴輕如鳥羽之飛/又觴作龜爵形有頭尾羽翼故云)
　　　移疾㑹詩客元生與釋子法朗因始諸曹
對此嘉樹林獨有戚戚顔抱瘵如曠職淹旬非樂閒釋
子來問訊詩人亦扣關道同意暫遣客散疾徐還園徑
自幽靜𤣥蟬噪其間髙窻瞰逺郊暮色起秋山吾曺幸
休睱悢悢心所攀(嘉樹晉韓子聘魯宴于李氏有嘉樹/焉宣子譽之武子曰敢不植此嘉樹)
(以無忘角弓抱瘵謂抱病也釋子沙門也釋子彌沙塞/律云汝等比丘雜類出家皆捨本姓同稱釋子又晉僧)
(道安授業圖澄以師莫大於佛遂以釋為姓中夏沙門/以釋為姓者葢自道安始問訊釋子相見則合掌問訊)
　　　龍門遊眺(龍門見前/伊闕註)
鑿山導伊流中斷若天闢都門遙相望佳氣生朝夕素
懐出塵意適有攜手客精舎繞曾阿千龕隣峭壁縁雲
路猶緬憩澗鐘已寂桃樹發烟華淙流散石脈長笑招
逺風臨潭漱金碧日落望都城人間何役役(伊流伊水/也精舎僧)
(寺也千龕説文塔下室也淙説文/水流貌古詩懸岩巨石飛流淙)
　　　登西南岡卜居遇雨尋竹浪至澧壖縈帶數里
　　　清流茂樹雲物可賞
登髙創危構林表見川流微雨颯已至蕭條川氣秋下
尋密竹盡忽曠沙際遊紆直水分野綿延稼盈疇寒花
明廢墟樵枚笑榛丘雲水成隂澹竹樹更清幽適自戀
佳賞復兹永日留
　　　藍嶺精舎(藍嶺藍田山也/精舎見前註)
絶壁精舎髙排雲聊直上佳遊愜始願忘嶮得前賞厓
傾景方晦谷轉川如掌緑林含蕭條飛閣起𢎞敞道人
上方至深夜還獨往日落羣山隂天秋百泉響所嗟累
巳成安得長偃仰(道人智度論云得道者名為道人余/出家者未得道者亦名道人上方見)
(前/注)
　　　夏夜憶盧嵩
靄靄髙館暮開軒滌煩襟不知湘雨來蕭灑入幽林炎
月得涼夜芳罇誰與斟故人南北居累月間徽音人生
無閑日懽㑹當在今反側候天旦層城苦沈沈
　　　幽居
貴賤雖異等出門皆有營獨無外物牽遂此幽居情微
雨夜來過不知春草生(似癡/得之)青山忽已曙鳥雀繞舍鳴
時與道人偶或隨樵者行自當安蹇劣誰謂薄世榮(古/調)
(本/色)
　　　寄子西
夏景巳難度懐賢思方續喬樹落疎隂微風散煩燠傷
離枉芳札忻遂見心曲藍上舎已成田家雨新足託隣
素多欲殘秩猶見束日夕上髙齋但望東原緑
　　　出還
昔出喜還家今還獨傷意入室掩無光銜哀寫虚位悽
悽動幽幔寂寂驚寒吹幼女復何知時來庭下戲咨嗟
日復老錯莫身如寄家人勸我餐對案空垂淚(批云唐/人詩氣)
(短蘇州氣平平與短甚懸絶及其悼亡自不能不短短/者不欲使人再讀虚位亡者之靈席也幽幔䕶靈綀幕)
(也寒吹寒風也身如寄/史禹紀生寄也死歸也)
　　　同徳寺雨後寄元侍御李博士
川上風雨來須㬰滿城闕巖嶤青蓮界蕭條孤興發前
山遽巳淨隂靄夜來歇喬木生夏涼流雲吐華月嚴城
自有限一水非難越相望曙河逺髙齋坐超忽(青蓮界/法華經)
(有人聞是品能隨喜讀善者是人口中當出青蓮香又/青蓮寺碑湖州法華山樵夫得青蓮一枝掘地有石匣)
(蔵一童子舌根不壞花自舌出是人誦/法華經致此勝因因以青蓮名其山)
　　　善福精舎示諸生
湛湛嘉樹隂清露夜景沈悄然羣物寂髙閣似隂岑方
以𤣥嘿處豈為名跡侵法妙不知歸獨此抱沖襟齋舎
無餘物陶器與單衾諸生時列坐共愛風滿林(批云甚/有佳致)
(可誦文韋齊云結二語與淵明采菊東籬下悠然見南/山同一關軸何則詩人貴動口直致爾湛湛澄靜也嘉)
(樹見前注隂岑説文山髙而小曰岑隂岑獨言山髙而/幽深也𤣥嘿謂深居而忘言也沖襟沖説文和也深也)
(陶器説文瓦器也又禮有虞氏陶注/以陶去其土而為之故謂之陶器)
　　　陪王卿郎中遊南池
鴛鴻俱失侣同為此地遊露浥荷花氣風散栁園秋烟
草疑衰嶼星漢泛歸流林髙初上月塘深未轉舟清言
屢往復華尊始獻醻終憶秦川賞端坐起離憂
　　　酬盧嵩秋夜見寄
喬木生夜涼月華滿前墀去君咫尺地勞君千里思素
秉棲遁志況貽招隠詩坐見林木榮願赴滄洲期何能
待嵗晏攜手當此時(招隠楚辭朱子注招隠士者淮南/小山所作也晉左太沖亦有招隠)
(詩滄洲杜詩含情更/覺滄洲遠謂仙境也)
　　　與友生野飲效陶體(陶淵/明也)
攜酒花林下前有千載墳(兩句便盡中間/欵乃政在觴半)於時不共酌
奈此泉下人始自玩芳物行當念徂春聊舒遠世蹤坐
望還山雲(批云此語傳淵/明之道也歟)且遂一歡笑焉知賤與貧(批/云)
(古詩/多此)
　　　效陶彭澤
霜露悴百草時菊獨妍華物性有如此寒暑其奈何(兩/句)
(似達似/怨甚好)掇英泛濁醪日入㑹田家盡醉茅簷下一生豈
在多(批云蘇州詩去陶甚近至效陶體則復喜用陶語/故知晉人無不有風致可愛掇英泛濁醪楚辭餐)
(秋菊之/落英)
　　　與韓庫部㑹王祠曺宅作(韓㑹愈/之宗兄)
閒門䕃堤栁秋渠含夕清微風送荷氣坐客散塵纓守
嘿共無恡抱沖俱寡營良時頗髙㑹琴醖共開情
　　　南塘泛舟㑹元六昆季
端居倦時燠輕舟泛囘塘微風飄襟散横吹繞林長雲
澹水容夕雨微荷氣涼一寫悁勤意寧用訴華觴
　　　初發揚子寄元大校書(揚子即揚/子江也)
悽悽去親愛泛泛入烟霧(批云便是韋公/筆意至濃至淡)歸棹洛陽人
殘鐘廣陵樹今朝此為别何處還相遇世事波上舟沿
洄安得住(廣陵今揚州府波上舟自喻無定/止也沿洄即往來往來安足取)
　　　對芳樹
迢迢芳園樹列映清池曲對此傷人心還如故時緑風
條灑餘靄露葉承新旭佳人不再攀下有往來躅
　　　夏日
已謂心苦傷如何日方永無人不晝寢獨坐山中靜悟
澹將遣慮學空庶遺境積俗易為侵愁來復難憗
　　　閒齋對雨
幽獨自盈抱隂澹亦連朝空齋對髙樹疎雨共蕭條巢
燕翻泥濕蕙花依砌消端居念往事倐忽若驚飈
　　　春日郊居寄萬年吉少府中孚三原元少府偉
　　　夏侯校書審(吉中孚夏審大厯十才子萬年縣/在京兆今改為威寧縣三原縣漢)
　　　　(屬馮翊唐/屬京兆)
谷鳥時一囀田園春雨餘光風動林早髙窻照日初獨
飲澗中水吟詠老氏書城闕應多事誰噫此閒居(老氏/書即)
(道徳經五/千言也)
　　　秋夜南宫寄灃上二弟及諸生(灃上灃水之上/地域志灃水在)
　　　　(扶鄠縣終南山今永興軍鄠/縣山也書灃水攸同即此也)
暝色起烟閣沈抱積離憂況兹風雨夜蕭條梧葉秋空
宇感涼至頽顔驚嵗周日夕遊闕下山水憶同遊
　　　夏景端居即事
北齋有涼氣嘉樹對層城重門永日掩清池夏雲生遇
此庭訟閒始聞蟬初鳴逾懐故園愴黙黙以緘情
　　　義演法師西齋
結茅臨絶岸隔水聞清磬山水曠蕭條登臨散情性稍
指縁原騎還尋汲澗徑長嘯倚庭樹悵然川光暝
　　　起度律師同居東齋院(律師律抄解題云佛言/善解一字名律師一字)
　　　　(者律字也又寳志經/云具足十法名律師)
釋子喜相偶幽林俱避喧(語有仙/風道骨)安居同僧夏清夜諷
道言對閣景恒晏步庭隂始繁逍遙無一事松風入南
軒(僧夏禪房清僧寺每以四月十五/日起結夏至七月十五日解夏)
　　　夕次盱眙縣(盱眙縣今泗/洲旴眙縣也)
落帆逗淮鎮停舫臨孤驛浩浩風起波㝠㝠日沈夕人
歸山郭暗雁下蘆洲白獨夜憶秦關聽鐘未眠客(淮鎮/楊州)
(域志晉元帝使劉隗/守淮隂為晉重鎮也)
　　　寄全椒山中道士(全椒縣今/屬鳯陽府)
今朝郡齋冷忽念山中客澗厎束荆薪歸來煮白石欲
持一杯酒逺慰風雨夕落葉滿空山何處尋行跡(煮白/石列)
(仙傳焦先煮白石食之或與人味如/芋又鮑靚靚得道入海煮白石服之)
　　　神靜師院
青苔幽巷徧新林露氣微經聲在深竹髙齋獨掩扉憩
樹愛嵐嶺聽禽悦朝暉方耽靜中趣自與塵世違
　　　淮上即事寄廣陵親友
前舟巳𣺌𣺌欲渡誰相待秋山起暮鐘楚雨連滄海風
波離思深(批云足以涵/初别之情)宿昔容鬢改獨鳥下東南廣陵
何處在(批云偶然景偶然語亦不/容再得廣陵今揚州府也)
　　　長安遇馮著
客從東方來衣上灞陵雨問客何為來采山因買斧㝠
㝠花正開颺颺燕新乳昨别今巳春鬢絲生幾縷(批云/不能)
(詩者亦知是好灞陵地域志在長安/之東燕新乳説文鳥及人生子曰乳)
　　　暮相思
朝出自不還暮歸花盡發(批云誦此則頃刻中不能為/懐彼安知作者用心之苦即)
(暮歸花盡發五/字亦未易喻)豈無終日㑹惜此花間月空館忽相思
微鐘坐來歇(批云結二句神情悄然得於/實境乃有情之語有情之色)
　　　送楊開府(楊開府未詳何人又開府官名漢樊/噲為右將軍開府杜子美詩亦曰清)
　　　　(新庾開府/必官名也)
少事武皇帝無賴恃恩私身作里中横家蔵亡命兒朝
持摴蒱局暮竊東隣姫司𨽻不敢捕立在白玉墀(批云/縷縷)
(如不自惜寫得仗氣動盪見者偏憐太白亦云托身白/刃裏殺人紅塵中其即此詩豪縱不覊之意也耶)
驪山風雪夜長楊羽獵時一字都不識飲酒肆頑癡武
皇昇仙去憔悴被人欺(批云寫得竒恠隊仗逼真舊見/詩評以為不類蘇州平生不知)
(其深意轉換正在武皇昇/仙起興能令讀者墮淚)讀書事巳久(提/)把筆晚學詩
兩府始收跡南宫謬見推(批云雖出於果/然正是狡獪)非才果不容
出守撫􁉑嫠忽逢楊開府論舊涕俱垂坐客何由識惟
有故人知(批云古今如此創意轉竒極是有數妙在語/實使人自喻乂按此詩乃蘇州身在三衛目)
(擊其類如此非自謂也正可與王建羽林行並看韋詩/格律深妙流盡肺肝非學力所及世言其所至掃地焚)
(香而坐不應為人老少頓異可見韋詩寓言耳司𨽻後/漢百官表司𨽻校尉一人比二千石初置持節掌察舉)
(百官以及京師百官有犯法者白玉墀天子殿陛丹墀/也武皇帝托喻𤣥宗皇帝也漢髙紀大人常以臣無賴)
(謂多狡詐又釋之傳尉窘無聊賴又李績傳年十二三/為無賴賊横説文不順理也又孟子待我以横逆里中)
(横葢言在鄉里作事多不順理也亡命張耳傳亡命遊/大梁注命名也又原涉傳亡命嵗餘逢赦書摴蒱説文)
(摴蒱戲也博物志老子入湖作令人擲之為戲也詳見/説文驪山地域志在京兆府臨潼縣山有温泉宫長楊)
(三輔黄圖長楊宫宫在京兆府盩厔縣漢武帝建長楊/揚雄長楊賦羽獵揚雄傳漢武帝羽獵雄作羽獵賦獵)
(白虎通逐禽獸為田除害故曰田獵又凡獵皇帝乗馬/南行有司奉大駕以從諸公王以下皆乗馬帶弓矢陳)
(於前而三驅皆以弓矢為事故曰羽獵也成帝獵於長/楊故言長楊羽獵時也昇仙軒轅鑄鼎於荆山鼎成騎)
(龍上天後世因以帝崩謂之昇仙兩府漢百官志武帝/以劉屈氂為丞相分交屬為兩府又漢杜周傳常與兩)
(府及廷尉分章注丞相御史府也南宫唐職林舊説禮/部郎中掌省中文翰謂之南宫舎人􁉑嫠説文孤寡也)
　　　送李十四山東遊
聖朝有遺逸披膽謁至尊豈是貿榮寵持將救元元權
豪非所便書奏寢禁門髙歌長安酒忠憤不可吞歘來
客河洛日與靜者論濟世飜小事丹砂駐精魂東遊無
復繫梁楚多大藩髙論動侯伯踈懐脱塵喧送君都門
野飲我林中樽立馬望東道白雲滿梁園踟蹰欲何贈
空是平生言(遺逸者隠逸之士猶書所謂遺賢也權豪/史游俠傳郭解持生殺之權注事任也豪)
(淮南子智過百人謂之豪此謂有權勢豪傑之臣也非/所便謂不便於巳也寢漢書其議遂寢注息也禁門天)
(子禁中之門也精魂易精氣為物游魂為變注精真氣/也魂陽氣也丹砂見前註元元漢文紀元元之民又光)
(武紀下為元元所仰師古云善意也謂黎庶也貿詩抱/布貿絲注交易也梁國西京雜記梁孝王好營宫室苑)
(囿之樂作曜華之宫築兎園兎園中則有山石竒獸亘/延若干里日與宫人賔客弋釣其中此梁國之名所由)
(始也地域志在今淮陽城七十里是也河洛洛水河水/也地志洛水出𢎞農郡上洛縣冢嶺山水至鞏縣入於)
(河/也)
　　　送鄭長源
少年一相見飛轡河洛間歡遊不知罷中路忽言還冷
冷鵾絃哀悄悄冬夜閒丈夫雖耿介逺别多苦顔君行
拜髙堂速駕難久攀雞鳴儔侣發朔雪滿河關須㬰在
今夕樽酌且循環(河洛間河洛二郡名鵾絃唐/賀懐智以鵾雞筋作琵琶絃)
　　　送李儋
别離何從生乃在親愛中反念行路子拂衣自西東日
昃不留宴嚴車出崇墉行遊非所樂端憂道未通春野
百卉發清泚思無窮芳時坐離散世事誰可同歸當掩
重關黙黙想竒容(崇墉詩皇矣以伐崇墉注墉/城垣地又城築土壘壁曰墉)
　　　相逢行(王僧䖍技録相和歌清調六曲有相逢/狹路行亦曰長安有狹斜行亦曰相逢)
　　　　(行/)
二十登漢朝英聲邁今古適從東方來又欲謁明主猶
酣新豐酒尚帶灞陵雨邂逅兩相逢别來問寒暑寧知
白日晚蹔向花間語忽聞長樂鐘走馬東西去(批云極/似快意)
(又似鬼語新豐灞陵俱見前注長樂鐘唐人詩長樂鐘/聲花外盡又劉禹錫詩今夜初聞長樂鐘注長樂宫名)
(見前/注)
　　栁子厚(字宗元文章卓偉第進士博學宏詞科貞/元中拜監察御史元和中為栁州刺史世)
　　　(號栁栁州又子厚五言古詩在韋蘇州上豈元/白同時諸公所可望也滄浪詩品大厯以後吾)
　　　(所深取者李長吉栁子厚劉長史權徳輿李深/李益耳又選詩補注云栁子厚詩世計其發纎)
　　　(濃於簡古寓至味於澹泊與韋應物並稱宜矣/然必較其等葢如子厚之名工徽乃不若蘇州)
　　　(之蕭散/自然也)
　　　田家三首
蓐食徇所務驅牛向東阡雞鳴村巷白夜色歸暮田札
札耒耜聲飛飛來烏鳶竭兹筋力事持用窮嵗年盡輸
助徭役聊就空自眠子孫日以長世世還復然
籬落隔烟火農談四鄰夕庭際秋蟲鳴疎麻方寂歴蠶
絲盡輸税機杼空倚壁里胥夜經過雞黍事筵席各言
官長峻文字多督青東鄉後租期車轂陷泥澤公門少
推恕鞭朴恣狼籍努力慎經營肌膚真可惜迎新在此
嵗唯恐踵前跡
古道饒蒺藜縈囘古城曲蓼花被堤岸陂水寒更渌是
時收穫竟落日多樵牧風髙榆栁疎霜重梨棗熟行人
迷去住野鳥競棲宿田翁笑相念昏黑慎原陸今年幸
少豐無厭饘與粥(蒺藜草名其實多/刺易团於蒺藜)
　　　覺衰
久知老㑹至不謂便見侵(批云眼前事眼前語/能道人所不能道)今年宜
未衰稍巳來相尋齒疎髪就種奔走力不任咄此可奈
何未必傷我心彭聃安在哉周孔亦巳沈古稱夀聖人
曾不留至今但願得美酒朋友常共斟是時春向暮桃
李生繁隂日照天正緑杳杳歸鴻吟出門呼所親扶杖
登西林髙歌足自快商頌有遺音(髪就種左傳盧蒲嫳/曰余髪如此種種注)
(髪短也彭列仙傳彭鏗即彭祖也為商大夫年八百嵗/聃老子也周謂周公孔謂孔子也夀聖人指彭𣆀周孔)
(言云古稱有夀且聖曾不留至今言有生必有死也歸/鴻吟嵇康詩手揮五絃目送歸鴻商頌原憲曵杖拖履)
(行歌商頌天子不/得臣諸侯不得友)
　　　南澗中題(不知所旨按子厚有/石澗記未詳是否)
秋氣集南澗獨遊亭午時囘風一蕭瑟林影久參差始
至若有得稍深遂忘疲羈禽響幽谷寒藻舞淪漪去國
魂巳逺懐人淚空垂孤生易為感失路少所宜索寞竟
何事徘徊秪自知誰為後來者當與此心期(選詩補注/云初秋首)
(兩語頗新巧猶未免沈謝南澗中獨遊亭午時一句自/是唐語讀者當識之囘風楚辭悲囘風之搖蕙兮心寃)
(結而内傷朱子註囘風旋轉之風也淪漪朱子註水文/也説文水波為淪引詩河水清且淪漪去國謂謫去也)
(失路喻/罷官也)
　　　初秋夜坐贈吳武陵(武陵唐元和中/為大常博士)
稍稍雨侵竹翻翻鵲驚藂美人隔湘浦一夕生秋風積
霧杳難極滄波浩無窮相思豈云逺即席莫與同若人
抱竒音朱絃縆枯桐清商激西顥泛灧凌長空自得本
無幾天成諒非功希聲閟太撲聾俗何由聰(美人謂武/陵也淮南)
(子大絃縆則小絃絶又楚辭縆瑟兮交鼔註縆急張絃/也枯桐琴也清商選枚乗七啟動朱唇發清商又琴調)
(中有清商清角等調天成猶言天然也希聲老子太音/希聲閟説文閉也又深也幽也樸前酷吏傳斵雕為樸)
(説文素也注質也西顥漢西/顥歌曰西顥流暘秋氣肅殺)
　　　晨詣超師院讀禪經
汲井漱寒齒清心拂塵服閒持貝葉書步出東齋讀真
源了無取妄跡世所逐遺言冀可㝠繕性何由熟道人
庭宇靜苔色連深竹日出霧露餘青松如膏沐澹然離
言説悟悦心自足(貝葉西域有貝多樹國人以其葉截/剪而寫書謂之貝葉書又繕性莊子)
(繕性主繕治也/道人指超師言)
　　　贈江華長老
老僧道機熟黙語心皆寂去嵗别春陵沿流此投跡空
室無侍者巾屨唯掛壁一飯不願餘跏趺便終夕風窻
疎竹響露井寒松滴偶地即安居滿庭芳草積(春陵今/道州也)
(跏足坐也趺足也佛法結跏趺坐義聲論云以兩足趺/跏致雨如蟠龍結念誦經云全趺是如來坐半趺是菩)
(薩/坐)
　　　禪室
發地結菁茅團團抱虚白山花落幽户中有忘機客涉
有本非取照空不待析萬籟俱縁生窅然喧中寂心境
本同如鳥飛無遺跡(發與伐同謂開地為基也菁茅書/包匭菁茅注江淮間一茅而三脊)
(名曰菁茅涉有猶言説有也釋氏以虚無為教故婆沙/論曰欲有色有無色有有者何謂切有漏酒是佛言若)
(業能合後生相續是有云生滅故名有照空猶言照破/諸空也釋氏以苦空為宗故佛經云色即是空空即是)
(色又有覺無空是凡夫法有空無覺是三乗法籟説文/三孔籥又簫亦為籟此云萬籟即莊子所謂地籟則衆)
(籟是/也)
　　　中夜起望西園值月上
覺聞繁露隊開戸臨西園寒月上東嶺冷冷疎竹根石
泉逺逾響山鳥時一喧倚楹遂至旦寂寞將何言
　　　秋曉行南谷經荒村
杪秋霜露重晨起行幽谷黄葉覆溪橋荒村唯古木寒
花疎寂歴幽泉㣲㫁續機心久已忘何事驚麋鹿
　
　
　
　
　
　
　唐音巻二
欽定四庫全書
　唐音卷三　　　　　　　元　楊士𢎞　撰
　　　　　　　　　　　　　　張　震　註
　唐詩正音二
　七言古詩(按梁太常卿任昉序曰七言詩始漢武帝/柏梁體然考之甯戚扣角之歌及百里奚)
　　(妻扊扅之歌亦曰君今富貴忘我為/是亦七言矣是未知果起於何時也)
　　王摩詰(見前/注)
　　　登樓歌(説文歌詠也書歌永言是也又徐曰歌/長引其詩以誦之也又釋名人聲曰歌)
　　　　(柯也謂以聲吟永如草木之有柯葉也又劉/禹錫傳曰屈原作九歌即歌之所始也又文)
　　　　(則曰歌之為體宜通暢/響亮讀之使人興起也)
聊上君兮髙樓飛甍鱗次兮在下俯十二兮通衢綠槐
參差兮車馬却瞻兮龍首前眺兮宜春王畿鬱兮千里
山河壯兮咸秦舍人下兮青宫據胡床兮書空執㦸疲
於下位老夫好隠兮墻東亦幸有張伯英草聖兮龍騰
虬躍擺長雲兮捩囘風琥珀酒彫胡飯君不御兮日將
晚秋風兮吹衣夕鳥兮爭返孤砧發兮東城林薄暮兮
蟬聲遠時不可兮再得君何為乎偃蹇(批不用楚調自/適目前詞少而)
(意多尚覺盤谷歌意為冗又宋王之下淵明之上甚似甍/晉人不知者以為氣短知之者以為琴操之餘音也飛)
(屋棟所以承瓦者謝𤣥暉詩白日麗飛甍龍首山名在/長安輿地志嘗有黒龍從南山出飲渭水其行道因山)
(成迹故名龍首漢武紀建元三年舉籍阿城以南盩厔/以東宜春苑名在上林苑東屬之南山王畿説文帝都)
(也禮職方氏云王畿千里舍人官名漢百官志漢尚書/郎直宿建禮門奏事明光殿下筆為詔誥出論為詔令)
(乃今中書舍人也又通典高祖武徳三年改置六員皆/以文章道德臺閣髦彥居之是為文士之極選諸官莫)
(比焉青宫太子之宫也胡牀隋改曰交牀唐穆宗改曰/繩牀晉謝萬據胡牀坐中庭梳髮又庾亮登南樓據胡)
(牀翫月書空見前注執㦸前韓信傳曰臣事項王位不/過執㦸又前漢紀執㦸郎侍陛楯奉最為卑職云老夫)
(墻東漢逢萌傳避世墻東王君公葢漢隠士王應仲也張/伯英傳張芝善草書韋仲將為草聖靈帝時為太尉琥)
(珀酒言酒色如琥珀李長吉將進酒亦云琉璃鍾琥珀/濃是也彫胡飯見前菰米注夕鳥爭返淵明歸去來辭)
(鳥倦飛而知還偃蹇史孟光要亦偃蹇承天矣説文傲/也又云屯難也登樓歌三首劉須溪云龍騰虬躍擺捩)
(雲言字/勢好)
　　　送友人歸山歌(一本作山中人朱子序云山中/人者唐尚書右丞王維之所作)
　　　　(也維以詩名開元間遭禄山亂陷賊中不能/死事平復幸不誅其人既不足言詞雖清雅)
　　　　(亦萎弱少氣骨獨此篇與/望終南迎神曲為勝云)
山寂寂兮無人又蒼蒼兮多木羣龍兮滿朝君何為兮
空谷文寡和兮思深道難知兮行獨悦石上兮流泉與
松間兮草屋入雲中兮養雞上山頭兮抱犢神與棗兮
如瓜虎賣杏兮收穀愧不才兮妨賢嫌既老兮貪禄誓
解印兮相從何詹尹兮可卜(羣龍雜言羣賢也空谷詩/在彼空谷山頭抱犢魏葛)
(榮亂百姓抱犢於山因名山在抱犢村雲中雞列仙傳/淮南王安仙去餘藥在鼎中雞犬䑛之並得飛昇故雞)
(鳴雲中犬吠天上棗如𤓰列仙傳李少君字雲翼言自/溟海遇仙人與之棗大如瓜虎賣杏收穀董奉候官人)
(有道術居山不種田為人治病愈者令種杏杏熟則有/虎守之置穀少而取杏多者虎輒咆逐之詹尹楚辭屈)
(原既放乃往見太/卜鄭詹尹卜之)
山中人兮欲歸雲㝠㝠兮雨霏霏(劉批云㸃景/處意色自别)水驚波
兮翠菅靡白鷺忽兮翻飛君不可兮褰衣山萬重兮一
雲混天地兮不分樹晻曖兮氛氳猿不見兮空聞忽山
西兮夕陽見東皋兮逺村平蕪緑兮千里眇惆悵兮思君
(翠菅説文小蒲草也又顔/師古曰夫离也今謂葱蒲)
　　　迎神曲(一本作魚山送神曲説文詞曲樂書云/樂有歌歌有曲曲有詞葢曲字義如委)
　　　　(曲故文則曰曲宜委曲恊韻也迎送神曲按/朱子註楚辭九歌序曰九歌者屈原之所作)
　　　　(也昔楚南郢之邑沅湘之間其俗信鬼而好/祀其祀必使巫覡作樂舞以娯神此迎送神)
　　　　(曲其亦此意也歟然彼以寄其忠君愛國眷/戀不忘之意而摩詰於忠君愛國之道誠有)
　　　　(媿於屈原矣然朱子取之者亦必有深意存/焉要在歌王維之詩而考朱子之意可也)
坎坎擊鼔魚山之下吹洞簫望極浦女巫進紛屢舞陳
瑶席湛清酤風凄凄兮夜雨神之來兮不來使我心兮
苦復苦(詩坎坎鼔我魚山未詳洞簫樂書伏羲氏制編/竹二十為之大者二十四管小者十六管形參)
(差象鳯翼又長尺圍寸者亦名簫洞簫則又簫之無底/極浦極説文逺也浦水濱也女巫説文巫祝也女巫紛)
(進以舞降神也又男曰覡女曰巫周禮女巫掌嵗時祓/除釁浴又楚詞帝告巫陽日有人在下我欲輔之注巫)
(陽女巫也瑤席號玉瑱朱子註瑤美玉也清酤説/文一宿酒也謂造之一夜而熟若今雞鳴酒是也)
　　　送神曲
紛進拜兮堂前目眷眷兮瓊筵來不語兮意不傳作暮
雨兮愁空山悲急管思繁絃靈之駕兮儼欲旋倐雲收
兮雨歇山青青兮水潺湲(朱子所取望終南附于下晚/下兮紫㣲悵塵事兮多違駐)
(駟馬兮雙樹望/青山兮不歸)
　　　老將行(按云律詩拘於聲律古詩拘於語句以/是詞不能達夫謂之行者達其詞而已)
　　　　(如古文而有韻自陳子昻一變江左之體而/歌行暴於世行者詞之遣無所留滯如雲行)
　　　　(水行曲折容曳不為聲律語句之所拘但於/古詩句法中得增詩語耳又文則云行宜快)
　　　　(直詳盡又前司馬相如傳為鼔一再行師古/曰行謂引古樂府七歌行知歌行此其義也)
少年十五三十時步行奪取代馬騎(劉須溪批云起/雖矯復勝老語)射
殺隂山白額虎肯數鄴下黄鬚兒一身轉戰二千里一
劍曾當百萬師漢兵奮迅如霹靂邊騎崩騰畏蒺藜衞
青不敗由天幸李廣無功縁數竒自從棄置便衰朽世
事蹉跎成白首昔時飛箭無全目今日垂楊生左肘路
傍時賣故侯瓜門前學種先生栁茫茫古木連窮巷潦
落寒山對虚牖(畫書/愈有)誓令疏勒出飛泉不似潁川空使
酒賀蘭山下陣如雲羽檄交馳日夕聞節使三河募年
少詔書五道出將軍試拂鐵衣如雪色聊持寳劒動星
文願得燕弓射天將恥令越甲鳴呉軍莫嫌舊日雲中
守猶堪一戰樹功勲(白額虎周處傳處殺死南山白額/虎黄鬚兒魏世紀任城王彰大破)
(烏桓歸功諸將太祖喜持彰鬚曰黄鬚兒竟大竒也魏/都鄴故云鄴下如霹靂揚雄傳擊如霆震又雷合電發)
(衞青前本傳青字仲卿其父鄭季河東平陽人以縣吏/給事平陽侯家與其家僮衛媪通生青冐姓衛氏仕武)
(帝拜太尉封列侯李廣本傳隴西成紀人仕武帝歴七/郡太守而以擊匈奴無功不得封侯數竒綱目集覽云)
(奇所其反葢言廣命隻不偶合耳飛箭無全目齊陳顯/達與桂陽王戰射中左目垂楊生左肘莊支離與渭介)
(叔觀於㝠伯之丘俄而垂楊生其左肘故侯瓜邵平種/瓜見前注先生栁陶淵明種桞五株自言五桞先生疎)
(勒前武紀疎勒西域國名在莎車東北尉頭南飛泉漢/李廣利拔佩刀刺山飛泉湧出潁川使酒季布封潁川)
(侯文帝召為御史大夫人言其使酒難近罷而不用賀/蘭山在朔州馬官縣又綱目集覽磧口匈奴南界在賀)
(人山西在成溪湧泉十里按賀人山即今朔州之賀蘭草/山也又唐詩鼓吹註賀蘭山在溪陽縣西九十三里山)
(多白遥望青白如駮北人呼駮為賀蘭鮮卑因山名為/氏羽檄前註三河之士漢書謂河南河内河東五道出)
(將軍猶言數道出兵也雲中守魏尚傳馮唐諫文帝曰/魏尚為雲中守匈奴逺避虜曽一入塞尚擊之所殺甚)
(衆上説是日令唐持節赦魏尚復/為雲中守而拜唐為車騎都尉)
　　　燕支行(燕支今在甘州高紀東胡又欲得單于/一閼氏閼氏蘇林音焉支又史記匈奴)
　　　　(註閼氏音焉耆習/鑿齒讀作燕支)
漢家天將才且雄來時謁帝明光宫萬乘親推雙闕下
千官出餞五陵東誓辭甲第金門裏身作長城玉塞中
衞霍才堪一騎將朝廷不數貳師功趙魏燕韓多勁卒
闗西狹小何咆哱報讎只是聞嘗膽飲酒不曾妨刮骨
畫㦸雕戈白日寒連旗大斾黄塵没疊鼓遥翻瀚海波
鳴笳亂動天山月麒麟錦帶佩呉鈎颯踏青驪躍紫騮
拔劍已斷天驕臂歸鞍共飲月支頭漢兵大呼一當百
邊騎相看哭且愁教戰雖令赴湯火終知上將先伐謀
(明光宫三輔黄圖在長安城中武帝太初四年建親推/前馮唐傳王者命將出師天子跪而推其轂曰閫以外)
(將軍制之雙闕見前註五陵長陵安陵陽陵茂陵平陵/漢天子所葬之地甲第高紀賜大第宅孟康曰有甲乙)
(次第故曰甲第又曰甲舍金門揚雄傳歴金門上玉堂/應劭曰金馬門也武紀武帝時相馬者東門京作銅馬)
(獻之立馬於魯班門内故以名焉身作長城宋檀道濟/曰壞汝萬里長城葢言一身可為長城以禦寇於玉塞)
(也衞霍見前註貳師漢李廣利封貳師將軍報讎嘗膽/史越王句踐為呉所敗反國置膽於坐臥即仰膽飲食)
(必嘗膽曰汝忘㑹稽之恥耶醫刮骨蜀漢闗羽傳為流/矢貫左臂羽伸臂令醫取之臂血流漓而羽割炙飲酒)
(自若鳴笳瀚海天山見前註呉鈎史呉歐治子作名劒/五純鈎湛盧豪曹巨闕魚腸又吳越春秋呉王闔盧令)
(國中作金鈎曰善者賞之百金有人殺其二子以血流/金鑄成二鈎以獻天驕匈奴傳胡者天驕子已斷天驕)
(臂漢張騫請與烏孫結昆弟是斷匈奴右臂也共飲月/支頭漢月支傳老上單于殺月支以其頭為飲器月支)
(西域國音居監二市反伐謀武/經七書上將伐謀其次伐交)
　　　桃源行(武陵志晉大元中武陵漁人溪行忽逢/桃花林窮林得一山從小口入行數十)
　　　　(步土地平曠屋舍儼然田地桑竹悉如外人/見漁人大驚自云先世避秦亂來絶境問今)
　　　　(何代不知有漢晉漁人辭去訪太守告之復/往尋則不見其處矣晉陶淵明韓退之皆有)
　　　　(詩按韓詩朱子註云洪曰淵明叙桃源初無/神仙之説梁在安曽為武陵紀亦祖述淵明)
　　　　(語云曩以避秦亂邑人相率㩦妻孥隠於此/厥後絶不外通何人世之多遷貿也後人不)
　　　　(深考因謂秦人至晉猶不死遂以為地仙洪/駒文云荆公東坡桃源行皆得之王摩詰退)
　　　　(之劉夢得諸人以/為神仙者非是)
漁舟逐水愛山春兩岸桃花夾去津坐看紅樹不知逺
行盡青溪不見人山口潛行始隈隩山開曠望旋平陸
遥看一處攢雲樹近入千家散花竹樵客初傳漢姓名
居人未改秦衣服居人共住武陵源還從物外起田園
月明松下房櫳靜日出雲中雞犬喧驚聞俗客爭來集
競引還家問鄉邑平明閭巷掃花開薄暮漁樵乘水入
初因避地去人間更聞成仙遂不還峽裏誰知有人事
世中遥望空雲山不疑靈境難聞見塵心未盡思鄉縣
出洞無論隔山水辭家終擬長游衍自謂經過舊不迷
安知峯壑今來變當時只記入山深青谿幾度到雲林
春來徧是桃花水不辨仙源何處尋
　　　同崔傅答賢弟
洛陽才子姑蘇客杜宛殊非舊鄉陌九江楓樹幾回青
一片揚州五湖白揚州時有下江兵蘭陵鎮前吹笛聲
夜火人歸富春郭秋風鶴唳石頭城周郎陸弟為儔侶
對舞前谿歌白苧曲几書留小吏家草堂碁賭山隂墅
衣冠若話外臺臣先數夫君席上珍更聞臺閣求三語
遥想風流第一人(洛陽才子賈誼也誼洛陽人故云比/崔傳而言也姑蘇今蘇州府杜宛見)
(前註九江今九江府揚州今揚州府五湖見前註蘭陵/鎮州域志邳州有蘭陵縣或即蘭陵鎮也富春今杭州)
(府富陽縣石頭城在金陵今南京石城門是其故址周/郎陸弟指周瑜陸遜以喻崔傳與弟也前溪樂舞名古)
(詩舞愛前谿緑歌傳子夜長按子夜即白苧歌李白白/紵詞注云白紵歌白紵舞白鳬歌白鳬舞皆呉人之歌)
(舞也呉地出苧故興其所見以寓意焉始則田野之作/後乃大樂氏用焉其音入清商調七曲有子夜呉歌者)
(即白苧也在呉歌為白紵在雅歌為子夜梁武帝令沈/約更制其詞焉曲几説文人所憑坐也廣韻按屬毛氏)
(曰鈎挑者為几案之几不鈎挑者為几又栁子厚有斬/曲几文書留小吏晉王羲之嘗詣門生家見華几滑淨)
(因書之真草相半後其父謹刮去之門生驚懊累日棊/墅晉謝安本傳苻堅次淮淝安乃命駕出别墅與𤣥圍)
(棊賭别墅安棊常劣於𤣥是日𤣥懼不勝安謂甥羊曇/曰以墅乞汝席上珍禮儒行儒有席上之珍以待聘三)
(語晉阮瞻傳太尉王戎問阮千里曰老莊與聖教同異/答曰將旡同太尉喜其言辟為掾人號三語㧻風流晉)
(謝安傳王儉曰風流宰相惟有謝安第一人梁/劉孝綽除秘書丞帝曰第一官當與第一人)
　　　送崔五太守(郡守秦官漢景帝中/元二年更名太守)
長安廏吏來到門朱文露網動行軒黄花縣西九折坂
玉樹宫南五丈原褒斜谷中不容幰惟有白雲當露冕
子午山裏杜鵑啼嘉陵水頭行客飯劒門忽斷蜀川開
萬井雙流滿眼來霧中逺樹刀州出天際澄江巴字回
使君年紀三十餘少年白皙尃城居欲持畫省郎官筆
回與臨邛父老書(廏天子五廏所以養馬也廏吏太僕/官也黄花縣西地域志黄花川在鳳)
(州梁泉縣又有黄花驛五丈原在鳳翔府即諸葛亮出/兵之所縣有長楊五柞二宫乃秦時起皆因樹名此云)
(玉樹宫其二宫歟褒斜谷地域志在洋州要地有三曰/褒谷斜谷曰子午谷幰説文車上帳繒曰幰子午谷在)
(洋州東百六十里梁將王神念别開乾路更名子午谷/魏延請直從褒中出循秦嶺而東當子午南北不十日)
(可到長安即此谷也嘉陵水頭地域志嘉陵江在鳯州/源出大散闗之西又嘉州郡亦名嘉陵劍門地理志劒)
(門縣有梁山亦大劒山自蜀出漢中道由此故以門名/蜀川蜀郡今成都府也雙流縣名屬蜀郡刀州王濬夢)
(懸三刀又益一刀後遷益州刺史葢三刀州字也巴江/地域志在重慶府水折三回如巴字皙説文人色白也)
(宋築者謳曰澤門之皙實興我役謂皇國甫貌白也專/城居唐盧魚為陜州刺史其屬韋京師於㕔事題贊曰)
(專城之居分陜之權畫省杜詩註趙曰省中以粉畫界/之謂之畫省白樂天賀楊十二新拜省郎詩亦曰紫)
(宫墻白粉圍郎官筆郎官尚書郎也通典尚書郎月賜/赤管大筆一雙隃麋墨一丸臨邛父老書臨邛蜀郡臨)
(邛縣漢相如傳作/檄以諭臨邛父老)
　　　夷門歌(豫州志夷門大梁之東門有夷/門山即東門山也因以為名)
七雄雄雌猶未分攻城殺將何紛紛秦兵益圍邯鄲急
魏王不救平原君公子為嬴停駟馬執轡逾恭意逾下
亥為屠肆鼓刀人嬴乃夷門抱關者非但慷慨獻良謀
意氣兼將身命酬向風刎頭送公子七十老翁何所求
(須溪批云僅僅許可不易七雄戰國也見前註七國互/相兼幷故曰攻城殺將紛紛多也秦圍邯鄲網目秦伐)
(趙圍邯鄲魏王使晉鄙救趙秦王使魏曰吾攻趙急旦/暮且下諸侯敢救者必移兵先擊之魏王恐止晉鄙壁)
(魏公子無忌車騎枉自迎侯生生直上載不讓公子執/轡愈恭生又謂公子曰臣有客在市屠中願枉車騎過)
(之公子引車入市生下見其客朱亥睥睨故久立共客/語㣲察公子公子色愈和乃謝客就車至公子家公子)
(引侯生上坐賓客皆驚及秦圍趙趙平原君夫人無忌/姊也使者冠葢相屬於魏讓公子公子患之數請魏王)
(勅晉鄙救趙及賓客辯士逰説萬端王終不聴公子乃/屬賓客約車騎百餘乗欲赴關以死於趙過見侯生生)
(曰子無他端而欲赴秦軍如以肉投餒虎何功之有公/子再拜問計生曰吾聞晉鄙兵符在王臥内而如姬最)
(幸力能竊之且公子嘗為報其父仇如姬欲為公子死/無所辭誠一開口則得虎符奪兵北救趙公子如其言)
(得兵符侯生曰將在外君令有所不受有如晉鄙疑而/復請之則事危矣臣客朱亥力士可與俱鄙不聽使擊)
(之公子去侯生北面自頸以送公子鼓刀漢賢臣傳太/公困於鼔刀葢朱亥屠者故云鼔刀也抱闗孟子抱關)
(擊柝又霍光傳蕭望之為郎署東門/侯王伊翁曰不肯碌碌反抱闗歟)
　　　故人張諲工詩善易卜兼能丹青草隷頃以詩
　　　見贈聊獲答之
不逐城東游俠兒隠囊紗㡌坐彈碁蜀中夫子時開卦
洛下諸生解詠詩藥闌花徑衡門裏時復據梧聊隠几
屛風誤㸃惑孫郎團扇草書輕内史故園高枕度三春
永日垂帷絶四鄰自想蔡邕今已老更將書籍與何人
(㡌説文小兒及蠻夷頭衣也猶冠義取䝉覆其首古者/冠無幘冠下有纚以繒為之後世施㡌於冠紗㡌北齊)
(平秦王歸特賜紗㡌又盧仝詩亦曰紗㡌籠頭自煎吃/彈碁梁兾少時能挽滿彈碁又漢元帝為此戲有彈碁)
(局方二尺中心高如覆盂蜀中夫子時開卦前漢逸民/傳嚴遵字君平賣卜成都市日閲數人每依卦辭教人)
(以忠孝日得百錢足以自養則閉肆下帷而讀老子據/梧莊子據槁梧而瞑隠几孟子隠几而臥又莊子東郭)
(子綦隠几而坐云云今之隱几者非昔之隠几乎屛風/誤㸃晉曹不興盡屛風誤墨㸃汚因作成蠅孫權謂是)
(真蠅彈之團扇草書晉王羲之在山隂有老嫗持宮用/竹扇賣因書扇各五字媪初有慍色羲之曰但云王右)
(軍書求百金人競買之右軍時為山隂内史云蔡邕字/伯喈性至孝三世同居漢熹平與楊賜奏定六經文字)
(死無嗣籍不存垂帷漢董仲舒/為博士下帷講誦三年不窺園)
　　　隴頭吟(按王僧䖍傳録相和歌楚辭五曲内有/隴頭吟吟説文呻吟也又歎也文則曰)
　　　　(吟宜深沈細永/讀之使人思怨)
長安少年遊俠客夜上戍樓看太白隴頭明月迥臨關
隴上行人夜吹笛闗西老將不勝愁駐馬聽之雙涕流
身經大小百餘戰麾下偏禆萬戸侯蘇武纔為典屬國
節旄空盡海西頭(須溪批云此詩次第轉折何限又非/他長篇所及也長安少年見前註戍)
(樓邊城戍樓也太白漢天文志太白星名西方金星也/金性堅剛主司兵闗西老將李廣也廣隴西成紀人是)
(為闗西廣嘗自云自漢擊匈奴廣未嘗不在其中而諸/妄校尉已下能不及中以軍取侯者數十人廣不為後)
(人然終無尺寸功以得封邑者豈吾相不當封侯耶蘇/武本傳武字子卿少以父任兄弟並為郎天漢元年使)
(匈奴為其所留匈奴中十九年至昭帝始元六年歸至/京師拜為典屬國秩中二千石節旄空盡海西頭單于)
(欲降武武不屈使牧羝北海上武持/節不辱老而方歸故云節旄空盡也)
　　　寒食城東即事
清谿一道穿桃李演漾緑蒲涵白芷谿上人家凡幾家
落花半落東流水蹴踘屢過飛鳥上鞦韆競出垂楊裏
少年分日作遨遊不用清明兼上已(蹴踘劉向別録黄/帝造以練武士及)
(前霍去病傳去病在塞外卒乏糧不能自振而去病尚/穿域蹋踘也注謂穿地作踘室蹴足蹋而戲踘以革為)
(圜囊實以毛髮之屬蹴蹋之即今之氣毬也鞦韆繩戲/北方山戎以習輕趫者又復古編云詞人高無際作鞦)
(韆賦葢漢武帝後庭之戲本秋千祝壽詞譌為鞦韆又/湼槃經曰罥索天寳宫中呼為半仙戲清明上已皆節)
(名/也)
　　岑參(南陽人天寳中進士官由侍御史至嘉州守/其詩語竒體峻意亦造竒如長風吹白茅野)
　　　(火燒空桑可謂逸才又山風吹空林颯颯如有/人宜𥙷幽致也又參詩與李杜相頡頏歌行則)
　　　(流出肺肝無斧鑿痕郊島輩旬鍛月鍊者參談/笑為之又晁氏曰參文本之裔孫博覽史籍尤)
　　　(工綴文屬詞清尚用心良苦其有所得往往/挺拔孤秀度越常情歎為絶筆人競傳諷)
　　　玉門關葢將軍歌(玉門闗見前注葢將軍葢嘉/運也嘉運時為河西隴右節)
　　　　(度/使)
葢將軍真丈夫行年三十執金吾身長七尺頗有鬚玉
門闗城迥且孤黄沙萬里百草枯南磨長劍北彎弧將
軍到來備不虞五千兵甲膽力麤軍中無事但懽娯暖
屋繡簾紅地鑪織成壁衣花氍毺燈前侍婢㵼玉壺金
鐺亂㸃野駝酥紫綬金章左右趨問著即是蒼頭奴美
人一雙閑且都朱唇翠眉映明眸清歌一曲世所無今
日喜聞鳯將雛可憐絶勝秦羅敷使君五馬謾踟躕野
草繡窠紫羅襦紅牙鏤馬對摴蒱玉盤纖手撤作盧衆
中誇道不曾輸櫪上昻昻皆駿駒桃花叱撥價最殊騎
將獵向城南隅臘日射殺千年狐我來塞外按邊儲為
君取醉酒劇沽醉爭酒盞相喧呼忽憶高陽舊酒徒(批/云)
(將軍事業祇如此深得刺諷之遺意丈夫周制八寸為/尺八尺為丈人長八尺故曰丈夫執金吾漢百官表中)
(尉更名執金吾師古曰金吾鳥名主辟不祥天子出行/職主先導以禦非常故執此鳥象之因以為名玉門闗)
(見前注犬戎匈奴傳西伯昌伐犬夷師古曰犬夷即犬生/戎也又山海經云黄帝生苗龍苗龍生吾吾生靈明明)
(白犬曰犬戎北接境接匈奴也氍毺説文織毛蓐也三/輔黄圖溫室規地以四罽賓毺鐺音鎗説文釡屬通俗)
(文輔有足曰鐺又緯略曰三足溫酒器也野駝説駝負/荷也以其能負荷故名槖駝格物志槖駝大於水牛牯)
(紫色耳垂脊上有峰能知水脈能負千觔酥謂以駝乳/酥又佛經言乳成酪酪成酥紫綬金章列侯印綬也蒼)
(頭蕭望之傳蒼頭廬兒注漢謂奴為蒼頭紫綬金章左/右趨問者即是蒼頭奴唐史至徳年間府庫無葢積)
(朝廷専以官爵賞功諸將出征皆給空名告身自開府/特進列大將軍以職事注名及清渠之敗復以官爵收)
(散卒凡應募入軍者一切衣金紫至有朝士僮僕衣/金紫稱大官而執賤役者故云閑且都相如傳靚冶)
(開都都謂美也秦羅敷羅敷秦氏女邯鄲人嫁邑人千/乗王仁後為趙王家令敷出采桑於陌上王登臺見而)
(悦之欲奪焉敷乃彈箏作陌上歌以自明五馬潘子真/詩話禮天子六馬左右驂三公九卿駟馬左驂漢制中)
(卿則二千石以右驂太守駟馬而已其加秩中二千石/乃右驂故以五馬為太守美稱摴博鮑宏博經云古者)
(烏曹作博以五木為子有梟盧雉犢為負勝之采博即/摴蒱也晉劉毅摴蒱一擲數百萬餘人並黒犢惟毅得)
(雉大喜攘衣繞牀呌曰非不能盧不事此爾劉裕因授/五木曰老兄試為卿答既而四子俱黒一子轉躍未定)
(裕厲聲喝之即成盧桃花叱撥洛中記異曰大宛進汙/血馬一名紅叱撥二曰紫叱撥又有桃花叱撥鮑生與)
(外弟韋生嘗以美伎換駿馬名紫叱撥千年狐鄭氏𤣥/中記千嵗之狐為淫婦百嵗之狐為美女酒徒前高紀)
(酈食其謁軍門衣儒衣冠沛公使人謝曰未暇見/儒人食其按劎叱使者曰吾高陽酒徒非儒人也)
　　　與獨孤漸道别長句兼呈嚴八侍御
輪臺客舍春草滿潁陽歸客腸堪斷窮荒絶漠鳥不飛
萬磧千山夢猶懶憐君白面一書生讀書千巻未成名
五侯貴門脚不到數畝山田身自耕興來浪跡無逺近
及至辭家憶鄉信無事垂鞭信馬頭西南幾欲窮天盡
奉使三年獨未歸邊頭詞客舊來稀借問君來得幾日
到家不覺換春衣高齋清晝巻羅幕紗㡌接䍦慵不著
中酒朝眠日色高彈碁夜半燈花落冰片高堆金錯盤
滿堂凜凜五月寒桂林葡萄新吐蔓武城刺蜜未可餐
軍中置酒夜撾鼓錦筵紅燭月未午花門將軍善胡歌
葉河番王能漢語知爾園林壓渭濱夫人堂上泣羅裙
魚龍川北磐谿雨鳥鼠山西洮水雲臺中嚴君於我厚
别後新詩滿人口自憐棄置天西頭因君為問相思否
(輪臺漢武紀下輪臺之詔註輪臺國名在車師國西千/餘里潁陽今潁川郡白面書生南宋沈慶之曰治國譬)
(如治家今欲伐國而與白面書生謀之事何由濟五侯/王氏五侯見前註接䍦説文接䍦白㡌晉山簡倒著白)
(接䍦謂白鷺翅背上長翰毛為之中酒漢樊噲傳軍士/中酒註謂不醒不醉曰中酒彈碁漢梁兾少時能彈碁)
(格五也金錯盤錯詩約軧錯衡注以金塗也張平子四/愁詩美人贈我金錯刀亦塗金也按此金錯盤亦盤以)
(金塗也葡萄酉陽雜俎本出大宛張騫使西域所致有/白黑黄三種今云桂林未詳武城語子游為武城宰今)
(屬高唐州刺蜜未詳花門將軍唐志甘州有花門山堡/東北千里至回紇衞帳葉河番王魚龍川未詳鳥鼠山)
(臨洮府臨洮縣有青雀山地域志云即禹貢鳥鼠同穴/之地洮水地域志云洮水出西傾山之北入干河西傾)
(在臨/洮縣)
　　　衞節度赤驃馬歌(衛節度衞伯玉唐史伯玉廣/徳元年代宗幸陜以伯有幹)
　　　　(畧召拜荆南節度/使封陽城郡王)
君家赤驃畫不得一團旋風桃花色紅纓紫鞚珊瑚鞭
玉鞍錦韀黄金勒諸君鞴出看君騎尾長窣地如紅絲
自矜諸馬皆不及却憶百金初買時香街紫陌鳯城内
滿城見者誰不愛揚鞭驟急白汗流弄影行驕碧蹄碎
紫髯蠻奴金剪刀平明剪出三騣高櫪上看時獨意氣
衆中牽出偏雄豪騎將獵向南山口城南狐兔不復有
草頭一㸃疾如飛却使蒼鷹翻向後憶昨看君朝未央
鳴珂擁葢滿路香始知邊將真富貴可憐人馬相輝光
男兒稱意得如此駿馬長鳴北風起待君東去掃邊塵
為君一日行千里(批云有抑揚有褒刺善得風體驃説/文黄驃馬黄白色又太宗十驥一曰)
(飛霞驃其赤驃之類歟桃花色馬毛色如桃花也未央/宫名高祖七年使蕭何治未央在雍州長安縣西北十)
(里長安故城名未央者取/詩夜未央也勤政之義也)
　　　送費子歸武昌(武昌在今武昌府/湖廣布政司治所)
漢陽歸客悲秋草旅舍葉飛愁不掃秋來倍憶武昌魚
夢著只在巴陵道曾隨上將過祁連離家十年恒在邊
劍鋒可惜虛用盡馬蹄無事今已穿知君開館恒愛客
摴蒱百金毎一擲平生有錢將與人江上故園空四壁
吾觀費子毛骨竒廣眉大口仍赤髭看君失路仍如此
人生貴賤那得知高秋八月歸南楚東門一壺聊出祖
路指鳯凰山北雲衣霑鸚鵡洲邊雨莫嘆蹉跎白髮新
應須守道勿羞貧男兒何心戀妻子莫向江村老却人
(漢陽今漢陽府在武昌府之北武昌魚地域志武昌府/嘉魚縣以魚美遂得名巴陵道今岳州府巴陵縣祁連)
(即天山見前注四壁司馬相如居成都家徒四壁大口/孫權傳方頥大口赤髭佛書佛陀耶尊者號赤髭毗耶)
(沙摴蒱見前注南楚即武昌舊名楚州鳯凰山在江夏/縣北二里其形如鳯故名鸚鵡洲在江夏縣又鸚鵡洲)
(即黄祖殺禰衡之地今在府城竹簲門之外/大江之濱春夏水泛則没秋冬水乾則出)
　　　田使君美人如蓮花北鋌歌(蓮花北鋌樂舞名/未詳一作妒蓮花)
　　　　(舞北鋌亦回旋之意如長沙定王來朝稱壽/歌舞但張袖小舉曰臣國小地狹不足回旋)
　　　　(之義/也)
美人舞如蓮花旋世人有眼應未見高臺滿地紅氍毺
試舞一曲天下無此曲羌人傳入漢諸客見之驚且歎
嫚臉嬌娥纖復穠輕羅金縷花葱蘢回裙轉袖若飛雪
左鋌右鋌生旋風琵琶横笛和未匝花門山頭黄雲合
忽作出塞入塞聲白草驚沙寒颯颯翻身入破如有神
前見後見回回新始知諸曲不可比采蓮落梅徒聒耳
世人學舞只是舞姿態豈能得如此(蓮花旋言如蓮花/回旋也此曲羌人)
(傳入漢樂府解題唐人西域記云龜兹國王與臣庶知/樂者於夾山間聽風聽水之聲均節成音後翻入中國)
(如伊州涼州甘州皆龜兹國曲也詳此云然其亦龜兹/傳至者耶金縷即金縷衣也琵琶釋名北人馬上所鼔)
(推手前曰琵引手却曰琶因以為名又風俗通曰琵琶/長三尺五寸法天地人與五行四弦象四時也杜摰云)
(秦人苦於長城之役百姓弦鞉鼔琵琶又傳云琵琶之/傳歴代不載作者故此云漢送烏孫公主念其行道思)
(慕使知音者於馬上奏以慰之出塞入塞采蓮落梅皆/曲名入破明皇雜録天寳中樂章多以地名曲如涼州)
(伊州甘州之類其曲/遍繁聲入破是也)
　　　送魏升卿擢第歸東都回懷魏校書陸渾喬潭
　　　　(東都洛陽也校書漢官制校書郎官名前漢/之蘭臺後漢之東觀皆藏書之室當時文學)
　　　　(之士使校讎於其中故有校書之職至唐則/以為文士起家之良選其𢎞文崇文館著作)
　　　　(司經局並有校書之官皆為美職陸渾左氏/春秋遷陸渾之戎於伊川注陸渾之戎先在)
　　　　(秦晉西北至是秦晉誘而徙之伊川之/地遂以為戎號今河南府陸渾縣是也)
井上梧桐雨灞亭巻秋風故人適戰勝匹馬歸山東問
君今年三十幾能使香名滿人耳君不見三峰直上五
千仞見君文章亦如此如君兄弟天下稀雄詞健筆皆
若飛將軍金印嚲紫綬御史鐵冠重繡衣喬生作尉别
來久因君為問平安否魏侯校理復何如前日人來不
得書陸渾山水佳可賞蓬閣閒時日應往自料青雲未
有期誰知白髮偏能長壚頭青絲白玉甁别時相顧酒
如傾揺鞭舉袂忽不見千樹萬樹空蟬鳴(灞亭長安東/有灞陵灞水)
(灞橋灞亭亦在三峰未詳將軍金印御史鐵冠必魏氏/之家其人為是官故言之也金印紫綬見前注鐵冠漢)
(官儀侍御史周官也為柱下史冠鐵冠名柱後以鐵為/柱言其審固不撓常清峻也繡衣漢武紀暴勝之繡衣)
(持斧巡/行天下)
　　　送郭乂雜言(郭乂人姓名雜言則詩/題也解題已見前注)
地上青草出經冬方始歸博陵無近信猶未換春衣憐
汝不忍别送汝上酒樓初行莫早發且宿灞陵頭功名
須及早嵗月莫虚擲早年已工詩近日兼註易何時過
東洛早晚下孟津朝歌城邊桞軃地長安道上花撲人
去年四月初我正在河朔曾上君家縣北樓樓上分明
見恒嶽中山明府待君來須計行程及早回到家速覓
長安使待汝書封我自開(博陵地域志即中山府東洛/東周也漢都於洛故曰東都)
(孟津地域志在孟州即武王㑹兵於孟津之地又在河/南府河陽縣朝歌地域志朝歌故城今在衛輝府衛縣)
(即紂所都之地河朔地域志河北也恒嶽地域志北嶽/恒山在保定府曲陽縣西北中山地域志兾州之域春)
(秋為白狄戰國時為/中山國後為趙所幷)
　　　輪臺歌奉送封大夫出師西征(封大夫封常清/也天寳四載以)
　　　　(高仙芝為安西四鎮節度使仙芝署封常清/為判官任以軍事仙芝常破小孛律王及其)
　　　　(旁二十餘國題云/西征必此時也)
輪臺城頭夜吹角輪臺城北旄頭落羽書昨夜過渠黎
單于已在金山西戍樓西望烟塵黒漢兵屯在輪臺北
上將擁旄西出征平明吹笛大軍行四邊伐鼔雪海湧
三軍大呼隂山動邊塞兵氣連雲屯戰塲白骨纏草根
劍河風急雲片闊沙口石凍馬蹄脱亞相勤王甘苦辛
誓將報主靜邊塵古來青史誰不見今見功名勝古人
(輪臺西域國名前西域傳貳師將軍伐大宛之後於是/自燉煌西至鹽澤駐兵起亭而輪臺渠黎皆有甲卒數)
(百人置使者校尉領護以給使外國者旄頭漢天文志/昴七星為旄頭與胡星渠黎西域國名金山在西涼州)
(麗水出焉隂山見前注/雪海劒河沙口未詳)
　　　白雪歌送武判官歸京
北風巻地白草折朔天八月即飛雪忽如一夜春風來
千樹萬樹棃花開散入朱簾濕羅幕狐裘不暖錦衾薄
將軍角弓不得控都護鐵衣冷難著瀚海閑干千尺冰
愁雲慘澹萬里凝中軍置酒飲歸客胡琴琵琶與羌笛
紛紛暮雪下轅門風掣紅旗凍不翻輪臺東門送君去
去時雪滿天山路山回路轉不見君雪上空留馬行處
(白草漢志胡中草白惟昭君塚上草青都護胡漢武紀/内屬者三十六國置使者校尉領護宣帝改曰都護瀚)
(海釋名云北海之北别有瀚海胡琴樂部中不載惟唐/樂志云文宗朝内臣鄭中承善胡琴止載於琵琶部中)
(他未詳天山即祁連山詳見前注轅門禮設軍宫轅門/注君止宿險阻之處次車以為藩衞以轅表其門故曰)
(轅門後宫中營/門亦曰轅門)
　　　青門歌送東臺張判官(東臺見/前注)
青門金鎖平旦開城頭日出使車回青門柳枝正堪折
路傍一日幾人别東出青門路不窮驛樓宫樹灞陵東
花撲征衣看似繡雲隨去馬色疑驄胡姬酒壚日未午
絲繩玉缸酒如乳灞頭落花没馬蹄昨夜微雨花成泥
黄鸝翅溼飛屢低闗東尺書醉懶題須臾望君不可見
揚鞭飛鞍疾於箭借問使乎何時來莫作東飛百勞西
飛燕(青門見前註姬説文婦人之美者古詩胡姬年十/五獨傍酒家壚壚説文賣酒區前食貨志令官作)
(酒以三十石為一均率開一壚以賣又相如與卓文君/臨邛賣酒文君當壚又前趙廣漢突入霍禹宅推投酒)
(壚缸漢書註長頸甕玉缸言其貴也百勞爾雅鵙也一/名博勞一名伯趙月令仲夏之月鵙始鳴又詩七月鳴)
(鵙古詩東飛/百勞西飛燕)
　　　走馬川行奉送封大夫出師西征
君不見走馬川行雪海邊平沙莽莽黄入天輪臺九月
風夜吼一川碎石大如斗隨風滿地石亂走匈奴草黃馬
正肥金山西見烟塵飛漢家大將西出師將軍金甲夜
不脱半夜軍行戈相撥風頭如刀面如割馬毛帶雪汗
氣蒸五花連錢旋作冰幕中草檄硯水凝代騎聞之應
膽懾料知短兵不敢接車師西門佇獻捷(走馬川雪海/未詳所在風)
(頭如刀綱目高昌王鞫文泰日寒風如刀五花連錢馬/行毛色如五花連錢也車師西域國名又玉門闗渡流)
(沙北行二千二百/里至車師為一道)
　　　太白胡僧歌(太白胡僧者太白中峰絶頂有胡/僧不知幾百嵗眉長數寸身不制)
　　　　(繒帛衣以草葉常持楞伽經路僻迥絶人迹/罕到常有鬬虎弱者將死僧杖而解之西湫)
　　　　(有毒龍久而為患僧器而貯之商山趙叟前/年采茯苓深入太白偶值此僧宿余嘗有獨)
　　　　(往之意余聞而悦/之乃為之歌曰)
聞有胡僧在太白蘭若去天三百尺一持楞伽入中峰
世人難見但聞鐘窻邊錫杖解兩虎牀下鉢盂藏一龍
草衣不針復不線兩耳垂肩眉覆面此僧年紀那得知
手種青松今十圍心將流水同清淨身與浮雲無是非
商山老人已曾識願一見之何由得山中有僧人不知
城裏看山空黛色(太白山唐志鳯翔府闕縣有太白山/録異記金星之精墜於終南圭峰西)
(因號太白山其精化為白石狀如美玉又諺云武功太/白去天三百蘭若佛寺之别名梵言阿蘭若云無諍也)
(釋氏要覽云閒靜處也楞伽/佛經名解虎藏龍見前序内)
　　　函谷闗歌送劉評事使闗西(函谷闗/見前註)
君不見函谷闗崩城敗壁至今在樹根草蔓無古道空
谷千年長不改寂寞無人空舊山聖朝無事不須關白
馬公孫何處去青牛老人更不還蒼苔白骨空滿地月
與古時常相似野花不省見行人山鳥何曾識關吏故
人方乘使者車吾知郭丹今不如請君時憶闗外客行
到關西多寄書(白馬公孫秦降王子嬰也前漢高祖紀/高祖入闗秦王子嬰素車白馬降於道)
(傍青牛老人老子也史老子乘青牛西入闗郭丹後漢/南陽人少從師之長安從客人陳洮買符以入函谷闗)
(既入封符訖慨然曰不/乘駟馬車終不出闗)
　　　范公藂竹歌
世人見竹不解愛知君種竹府庭内此君托根幸得所
種來幾時聞已大盛夏翛翛藂色寒閒宵摵摵葉聲乾
能清案牘簾下見宜對琴書牕外看為君成隂將蔽日
迸笋穿階踏還出守節偏凌御史霜虚心願比郎官筆
君莫愛南山松樹枝竹色四時也不移寒天草木黄落
盡猶自青青君始知(守節梁沈約竹詩庶人賞高節御/史霜杜氏通典御史為風霜之使)
(云云虚心古詩輕筠抱/虚心郎官筆見前注)
　　　燉煌太守後庭歌(雍州地域志燉煌古流沙/郡漢為燉煌唐為流沙)
燉煌太守才且賢郡中無事高枕眠太守到來山出泉
黄沙磧裏人種田燉煌耆舊鬢皓然願留太守更五年
城頭月出星滿天曲房置酒張錦筵美人紅妝色正鮮
側垂高髻插金鈿醉坐藏鈎紅燭前不知鈎在若箇邊
為君手把珊瑚鞭射得半段黄金錢此中樂事亦已偏
(藏鈎京華勝録云京師人臘日後為藏鈎之戲分二曹/鬬勝負高髻後馬康疏城中好高髻四方高一尺金鈿)
(開元遺事明皇中秋夕賜貴妃金釵鈿合鈿説文金華/飾也珊瑚本草色紅潤間有碧者生水底盤石上又云)
(生波斯國/獅子國)
　　　西亭子送李司馬
高高亭子郡城西直上千尺與雲齊盤厓縁壁試攀躋
羣山向下飛鳥低使君五馬天半嘶絲繩玉壺為君提
坐來一望無端倪紅花緑柳鶯亂啼千家萬井連君谿
酒行未醉聞暮雞㸃筆操紙為君題為君題惜解攜草
萋萋没馬蹄
　　　胡笳歌送顔真卿使赴河隴(唐史真卿字清臣/仕至大師封魯國)
　　　　(公謚文忠開元中遷監察御史使於河隴歸/禄山反倡義討之出使陳希烈為其所害河)
　　　　(隴河西/郡名也)
君不聞胡笳聲最悲紫髯碧眼邊人吹吹之一曲猶未
了愁殺樓蘭征戍兒涼秋八月蕭闗道北風吹斷天山
草崑崙山南月欲斜邊人向月吹胡笳胡笳怨兮將送
君秦山遥望隴山雲邊城夜夜多愁夢向月胡笳誰喜
聞(胡笳説文北方之人巻蘆葉而吹名曰笳又胡笳者/漢張騫使西域傳其法西京惟得摩訶兠勒一曲李)
(延年因胡笳曲更造新聲一十八解以為武樂有出塞/入塞等曲紫髯晉張遼問呉降人曰有紫髯將軍者誰)
(樓蘭西域國名去陽闗千六百里昭帝更/其名曰鄯善蕭闗祁連山隴山皆見前注)
　　　邯鄲客舍歌
客從長安來驅馬邯鄲道傷心藂臺下一旦生蔓草客
舍門臨漳水邊垂楊下繫釣魚船邯鄲女兒夜沽酒對
客挑燈誇數錢酩酊醉時月正午一曲長歌壚上眠(藂/臺)
(九域志在磁州滏陽郡東北二里趙武靈王所築以其/非一故曰藂臺又屬邯鄲郡數錢桓帝時京師童謡云)
(河間女兒工數錢漳水在邢州任縣邯鄲女兒/太白有邯鄲觀妓詩則邯鄲女兒其亦女妓云)
　　　喜韓樽相過
三月灞陵春已老故人相逢耐醉倒甕頭春酒黄花脂
禄米只充沽酒資長安城中足年少獨共韓侯開口笑
桃花㸃地紅斑斑有酒留君且莫還與君兄弟日攜手
世上浮名好是閒
　　　漁父(楚辭漁父者屈原之所作也漁父葢/亦當時隠遁之士或曰屈原設詞爾)
扁舟滄浪叟心與滄浪清不自道鄉里無人知姓名朝
從灘上飯暮向蘆中宿歌竟還復歌手持一竿竹竿頭
釣絲長丈餘鼓枻乘流無定居世人那得識深趣此翁取
適非取魚(滄浪在襄陽楚辭漁父莞爾而笑/曰滄浪之水清兮可以濯吾纓)
　　　偃師東與韓樽同詣景雲暉上人即事(偃師河/南府偃)
　　　　(師縣上人圓覺要覽曰内有德行/外有勝行在人之上故曰上人)
山隂老僧解楞伽潁陽歸客逺相過烟深草濕昨夜雨
雨後西風度漕河空山終日塵事少平郊逺見行人小
尚書磧上黄昏鐘别駕渡頭一歸鳥(漕河詩土國城漕/漕在衛邑尚書磧)
(别駕渡/未詳)
　　　韋員外家花樹歌
今年花似去年好去年人到今年老始知人老不如花
可惜落花君莫掃君家兄弟不可當列卿御史尚書郎
朝回花底恒㑹客花撲玉缸春酒香
　　　蜀葵花歌
昨日一花開今日一花開昨日花正好今日花已老人
生不得恒少年莫惜牀頭沽酒錢請君有錢向酒家君
不見蜀葵花
　　高達夫(達夫名適滄州人舉有道科中第仕至彭/蜀刺史年五十始為詩能以氣質自高毎)
　　　(一篇出好事者輒傳布云又詩評適性磊落不/拘小節恥預常科隠於博徒才名自逺然詩多)
　　　(胷臆語兼有氣骨故朝野通賞其文至如燕歌/行等篇甚有竒句其余最深愛者不知肝膽向)
　　　(誰是令人却/憶平原君)
　　　燕歌行(選詩補註云燕地名猶楚宛之類按伎/録此相和歌詞之平調曲也又開元二)
　　　　(十六年有從元戎出塞而還者作燕歌行以/示適適因賦此以答之詩詞皆感征戍之事)
　　　　(也/)
漢家烟塵在東北漢將辭家破殘賊男兒本自重横行
天子非常賜顔色摐金伐鼓下榆闗旌斾逶迤碣石間
校尉羽書飛瀚海單于獵火照狼山山川蕭條極邊土
代騎憑陵雜風雨戰士軍前半死生美人帳下猶歌舞
大漠窮秋塞草腓孤城落日鬭兵稀身當恩遇常輕敵
力盡闗山未解圍鐵衣遠戍辛勤久玉筯應啼别離後
小婦城南欲斷腸征人薊北空回首邊庭飄飄那可度
絶域蒼茫無所有殺氣三時作陣雲寒聲一夜傳刁斗
相看白刃血紛紛死節從來豈顧勳君不見沙塲征戰
苦至今猶憶李將軍(横行前樊噲傳願得十萬衆横行/匈奴中金鼓左宋襄公及楚人戰)
(公子魚曰金鼓以聲氣也榆闗趙地秦漢為雲州隨置/榆闗總𬋩大業間為榆林郡碣石地域志在北平郡驪)
(城縣西南河口之地今平州之南也狼山前武紀遣衛/青霍去病擊匈奴封狼居胥山而還集覽云狼居胥山)
(在匈奴中又白狼山在幽州東北烏桓地中瀚海綱目/集覽云西北海名在沙漠北按瀚海自是一大海名羣)
(鳥解羽伏乳於此因名焉玉筯淚也薊北薊州今為遵/化府即唐漁陽郡陣雲張巡詩戰苦陣雲深刁斗漢李)
(廣不撃刁斗程不識撃刁斗注以銅為斗晝炊夜擊軍/中撃之以謹夜也沙塲古戰塲也李將軍趙將李牧也)
(守邊二十年匃/奴不敢犯邊)
　　　古大梁行(今汴梁即河南/布政司開封府)
古城莽蒼饒荆棘驅馬荒城愁殺人魏王宫觀盡禾黍
信陵賓客隨灰塵憶昨雒都舊朝市軒車照耀歌鐘起
軍容帶甲三十萬國步連營五千里全盛須臾那可論
高臺曲池無復存遺墟但見狐狸跡古地空餘草木根
莫天揺落傷懷抱撫劍悲歌對秋草俠客猶傳朱亥名
行人尚識夷門道白璧黄金萬户侯寳刀駿馬填山丘
年代凄涼不可問往來惟見水東流(魏王宫觀史記魏/畢萬之後至獻子)
(分晉而都大梁至文侯始大信陵史魏公子無忌者魏/安釐王異母弟也封信陵君軍容司馬法曰軍容不入)
(國國容不入軍也國步詩國步斯/頻注步運也朱亥夷門俱見前注)
　　　同河南李七少尹畢員外家夜飲時洛陽告捷
　　　遂作春酒歌(本集作/春酒歌)
故人美酒勝濁醪故人清詞合風騷長歌滿酌惟吾曹
高譚正可揮麈毛半醉忽然持蟹螯洛陽告捷傾前後
武侯腰間印如斗郎官無事時飲酒杯中渌蟻吹轉來
甕上飛花拂還有前年持節將楚兵去年留司在東京
今年復拜二千石盛夏五月西南行彭門劍門蜀山裏
昨逢軍人劫奪我到家但見妻與子賴得飲君春酒數
十杯不然令我愁欲死(騒楚辭屈原作離騷離遭也言/遭憂也今世因謂詩人為騷人)
(葢始此也風騷杜詩文雅涉風騷塵毛説文麈大鹿色/白羣鹿隨之其尾辟塵蟹螯晉畢卓傳云左手持蟹螯)
(右手持酒杯註蟹螯大足也武侯謂將官列侯印如斗/晉周顗曰今年破諸賊奴取金印大如斗郎官指李七)
(少尹與畢員外而言渌蟻爾雅酒有泛齊浮蟻在上泛/泛然渌則言其色也持節將楚兵高適自言為彭蜀節)
(度時留司東京自西川召拜散騎常侍復拜二千石再/為節度使彭門域志彭州古彭門也有彭門山兩峰如)
(闕相望四十歩名天彭闗又彭祖/出入於此山因得名劍門見前註)
　　　别韋叅軍
二十解書劍西游長安城舉頭望君門屈指取公卿國
風沖融邁三五朝廷禮樂彌寰宇白璧皆言賜近臣布衣
不得干明主歸來洛陽無負郭東過梁宋非吾土兔苑
為農歳不登雁池垂釣心長苦世人向我同衆人惟君
於我最相親且喜百年有交態未嘗一日辭家貧彈碁
擊筑白日晚縱酒高歌緑栁春歡娯未盡今散去使我
惆悵驚心神丈夫不作兒女别臨岐涕淚霑衣巾(書/劍)
(史項羽學書不成去學劍雋不疑傳劍君子之武備可/以衞身不可解國風詩有十五國風三五謂三皇五帝)
(也禮樂者可以治天下之器而不過和節二事也白璧/賜近臣史虞卿一見趙王賜白璧一雙負郭史蘇秦曰)
(吾若有負郭二頃田安能佩六國相印乎梁見前註宋/今應天府睢陽縣是即武王封㣲子之地也兔苑謝靈)
(運雪賦梁王不悦遊於兔苑續漢書梁王兔園多脩竹/又地志云梁孝王東苑方三百里苑中有鴈池脩竹彈)
(碁見前注擊筑史漢高擊筑歌大風又漸離擊筑注/筑似琴以竹為之大頭安弦十二或五絃以竹擊之)
　　　封丘縣(今開封/府屬縣)
我本漁樵孟諸野一生自是悠悠者乍可狂歌草澤中
寧堪作吏風塵下秖言小邑無所為公門百事皆有期
拜迎官長心欲碎鞭撻黎庶令人悲悲來向家問妻子
舉家盡笑今如此生事應須南畝田世情付與東流水
夢想舊山安在哉為銜君命遲迴迴乃知梅福徒為爾
却憶陶潛歸去來(孟諸澤睢陽今歸德州博物志宋北/至泗水南至睢陽有孟瀦澤即孟諸)
(野也梅福前漢平帝時人見前注陶潛字淵明晉人見/晉祚將移棄官歸隠於潯陽嘗賦歸去來辭以見意云)
(朱子綱目書晉處士陶潛亦/深著意於其不仕之志也)
　　　寄宿田家
田家老翁住東陂説到平生隠在兹鬢白未曾記日月
山青毎到識春時門前種桞深成巷野谷流泉添入池
牛壯日耕十畝地人間常掃一茅茨客來滿酌清樽酒
感興頻吟才子詩巖際窟中藏鼹鼠潭邊竹裏隠鸕鷀
村稀日落行人少醉後無心怯路岐今夜只應還寄宿
明朝拂曙與君辭(門前種桞陶淵明種桞五株自號五/桞先生鼹鼠格物志一名鼢鼠穿地)
(中行鸕鷀埤雅水鳥也似鶂而黒一名鷧吐/而生子峽中人號為烏鬼以之入水取魚)
　　　邯鄲少年行
邯鄲城南游俠子自矜生長邯鄲裏千塲縱博家仍富
幾處報讎身不死宅中歌笑日紛紛門外車馬如雲屯
未知肝膽向誰是令人却憶平原君君不見今人交態
薄黄金用盡還疎索以兹感歎辭舊遊更於時事無所
求且與少年飲美酒往來射獵西山頭(博慱奕摴蒱之/類也報讎見前)
(注平原君史平原君名勝趙/之諸公子也賓客至數千人)
　　　畫馬篇
君侯櫪上驄貌在丹青中馬毛連錢蹄鐵色圖畫光輝
驕玉勒馬行不動勢若來權竒蹴踏無塵埃感兹絶代
稱妙手遂令談者不容口騏驎獨步自可珍駑駘萬疋
知何有終未如他櫪上驄載華轂騁雙飛鴻荷君剪拂
與君用一日千里如旋風(權竒漢武天馬歌志倜儻精/權奇騏驎格物志騏驎麕身)
(馬足牛尾黄色圓蹄一角駑駘説文下乘之馬也華轂/劉向傳王氏乘朱輪華轂者三十人注轂輻所輳處老)
(子三十輻共一轂即此也雙飛鴻或云馬名未詳/又白帖虞國為日南守行惠澤雙鴻隨軒而舞)
　　　賦得還山吟送沈四山人
還山吟天高日暮寒山深送君還山識君心人生老大
須恣意看君解作一生事山間偃仰無不至石泉淙淙
若風雨桂花松子常滿地賣藥囊中應有錢還山服藥
又長年白雲勸盡杯中物明月相隨何處眠眠時憶問
醒時意夢魂可以長周旋
　　　行路難
君不見富家翁舊時貧賤誰比數一朝金多結豪貴百
事勝人健如虎子孫成行滿眼前妻能管絃妾能舞自
矜一身忽如此却笑傍人獨愁苦東鄰少年安所如席
門窮巷出無車有才不肯學干謁何用年年空讀書(席/門)
(窮巷前陳平陽武戸牖人也户牖富人張負有女視偉/平隨至其家家乃負郭窮巷以席為門出無車又馮驩)
(彈鋏而歌曰長鋏/歸來乎出無車)
　　　九月九日酬顔少府
簷前白日應可惜籬下黄花為誰有行子迎霜未授衣
主人得錢始沽酒蘇秦顦顇人多厭蔡澤棲遲世看醜
縱使登高只斷腸不如獨坐空搔首(蘇秦史周洛陽人/師習鬼谷先生出)
(游數嵗大困而歸兄弟嫂叔妻妾皆笑之後得隂符之/書游説六國為從約佩六國相印蔡澤史燕人也游學)
(干諸侯小大甚衆不遇後為秦相未幾而罷登高斷腸/劉子齊景公九日遊於牛山北臨其國城而流淚曰美)
(哉國乎鬱鬱洋洋若/何謫去此國而死乎)
　　崔顥(汴州人開元十一年登進士第累官至尚書/司勳郎中詩評崔顥年少題詩名陷輕薄晚)
　　　(節忽變常體風骨凜然窺塞垣説盡戎旅如殺/人遼水上走馬漁陽歸等語可與鮑照並驅也)
　　　行路難
君不見建章宫中金明枝萬萬長條拂地垂二月三月
花如霰九重深幽君不見艷彩朝含四寳宫香風吹入
朝雲殿漢家宫女春未闌愛此芳香朝暮看來看去看
心不忘攀折將安鏡臺上雙雙素手剪不成兩兩紅妝
笑相向建章昨夜起春風一花飛落長信宫長信麗人
見花泣憶此珍樹何嗟及我昔初在昭陽時朝攀暮折
登玉墀只言嵗嵗長相對不悟今朝遥相思(建章宫前/武紀太初)
(二年春作建章宫度為千門萬户東鳯闕西虎圈北太/液池中有漸臺蓬莱方丈瀛洲東南玉堂璧門立神明)
(臺井幹樓輦道金明枝四寳宫朝雲殿未詳長信宫東/方朔傳長信宫太后之宫也又名長樂宫昭陽漢殿名)
　　　代閨人答輕薄少年
妾家近隔鳯凰池粉壁紗牕楊桞垂本期漢代金吾壻
悞嫁長安游俠兒兒家夫壻多輕薄借客探丸重然諾
平明挾彈入新豐日晚揮鞭出長樂青絲白馬冶遊園
能使行人駐馬看自矜陌上繁華盛不念閨中花鳥闌
花間陌上春將晚走馬鬭雞猶未返三時出望無消息
一去那知行近遠桃李花開覆井闌朱樓落日巻簾看
愁來欲奏相思曲抱得秦箏不忍彈(鳯凰池晉荀勗為/中書監除尚書令)
(人賀之曰奪我鳯凰池諸君何賀晉人以中書凝邃比/天上鳯凰池云金吾游俠探丸新豐長樂走馬鬭雞俱)
(見前註然諾前灌夫傳夫不好文學喜游俠已然諾家/累數十萬食客日數千百人青絲白馬侯景事見前註)
(冶遊園未詳又太白詩岸上誰家遊冶郎註遊貴遊冶/艷冶言貴游艷冶之子也秦箏風俗通曰箏秦聲也或)
(曰䝉恬所造又傳言箏賦上崇如天下平如地中空準/六合絃柱擬十二月設之則四象該鼔之則五音發此)
(秦箏也今之箏形如/瑟不知誰制造矣)
　　　渭城少年行(渭城在咸陽縣東北故杜郵也詩/評云此文苑英華與郭茂倩樂府)
　　　　(止一首/當從之)
洛陽二月棃花飛秦地行人初憶歸揚鞭走馬城南陌
朝逄驛使秦川客驛使前日發章臺傳道長安春早來
棠棃宮中燕初至葡萄館裏花正開念此使人歸更
早三月便達長安道長安道上春可憐揺風蕩日曲
江邊萬户樓臺臨渭水五陵花栁滿秦川秦川寒食
盛繁華遊客春來不到家鬭雞下社塵初合走馬章
臺日未斜章臺帝城稱貴里青樓日晚歌鐘起貴里
豪家白馬驕五陵年少不相饒雙雙挾彈來金市兩
兩鳴鞭上渭橋渭城壚頭酒新熟金鞍白馬誰家宿
可憐錦瑟爭琵琶玉壺清酒就君家小婦春來不解羞
嬌歌一曲楊桞花(秦川章臺見前註棠棃宫未詳葡萄/館在長安匈奴來朝舍之於葡萄館)
(曲江處淇録曲江本秦豈州即﨑州唐開元中疏鑿為/勝景南即紫雲樓芙蓉苑西即杏園慈恩寺花卉環列)
(烟水明媚都人遊常盛於中和上已節凡進士玩榜大/宴於此然以其屈曲故曰曲江渭水五陵鬬雞俱見前)
(註下社未詳渭橋在長安地域志渭水所注水上有梁/故曰渭橋秦制也亦曰便門橋始皇作離宫於渭水南)
(北以象天漢又於渭上作橋故曰便橋錦瑟作於庖犧/氏白虎通瑟者閑也所以懲忿窒慾正人之德也其制)
(雅瑟長八尺一寸二十三絃常用十九絃又前武紀黄/帝使素女鼔五十絃而悲故止為二十五絃楊栁花元)
(魏胡太后私楊白華後奔梁太后追/思為楊白華之歌使宫人連臂歌之)
　　　孟門行(地域志在吉鄉縣與/龍門相對題意未詳)
黄雀銜黄花翩翩傍簾隙本擬報君恩如何反彈射金
罍美酒滿座春平原愛才多衆賓滿堂盡是忠義士何
意得有讒諛人諛言反覆那可道能令君心不自保北
園新栽桃李枝根株未固何轉移成隂結實君自取若
問傍人那得知(黄雀後漢楊寳年七嵗行於華山見一/黄雀披瘡為螻蟻所傷見而惜之因取)
(於巾箱内採黄花以飼之經十餘日瘡愈旦去暮來忽/一日變為年少與玉環一雙以報曰好掌此環子孫累)
(世為三公平原趙平原君趙/勝門下嘗有客三千餘人)
　　　長安道
長安甲第高入雲誰家居住霍將軍日晚朝回擁賓從
路傍拜揖何紛紛莫言執手手可熱須臾火盡灰亦滅
莫言貧賤即可欺人生富貴自有時一朝天子賜顔色
世事悠悠應始知(霍將軍霍去病也霍光兄弟皆為大/將賜甲第於長安而父子兄弟皆為)
(列侯寵/盛一時)
　　　七夕(風俗記七月七/夕謂之巧節)
長安城中月如練家家此夜持針線仙裙玉珮空自知
天上人間不相見長信深隂夜轉幽玉階金閣數螢流
班姬此夕愁無限河漢三更看斗牛(持針線謂乞巧也/續齊諧記陽城武)
(丁有仙道謂其弟曰七月七日織女當渡河暫詣牽牛/又荆楚記七夕婦人以彩縷穿七孔針陳瓜果於庭中)
(以乞巧仙裙玉珮指織女牽牛而言葢云牛女渡河惟/自知其果然否天上與人間相去懸絶焉知其事之果)
(有無也長信宫名漢長信宮太后之宫也又東方朔傳/武帝五日一朝長信宫又名長樂宫班姬前本傳班姬)
(媫妤也成帝即位選入後宫為媫妤後以趙飛燕譖退/居長信宫供養太后也河漢見前注斗天文志北方七)
(宿斗牛女虚危室壁南斗六星/牽牛三星又名天鼔星在河中)
　　　鴈門太守歌(鴈門在代郡今大同府/也鴈門古匈奴之地)
高山代郡東接燕鴈門之人家近邊解放胡鷹逐塞鳥
能將代馬獵秋田山頭野火寒多燒霧裏孤峰濕作烟
聞道遼西無鬭戰時時醉向酒家眠(代郡古兾州之域/唐國之域春秋為)
(晉地其後屬趙秦為鴈門郡鴈門闗山名鴈門之北皆/大山故云高山代郡也代為邊地東與燕境相接其民)
(皆胡人代馬古詩代馬依北風葢燕代之問多出良馬/云遼西秦四十郡分遼東遼西為二郡遼西即今之廣)
(寧等處乃古之孤竹國也遼水名遼河南/北千餘里東西二百里遼河居中故云)
　　　川上女(題意/未詳)
川上女晚妝鮮日落青渚試輕檝汀長花滿正迴船暮
來浪起風轉緊自言此去横塘近渌江無伴夜獨行獨
行心緒愁無盡(横塘渌江未詳/又云在金陵)
　　李頎(宋州人開元中進士官至新鄉縣尉其為詩/發調清新詞亦秀麗雜歌咸善𤣥理最長故)
　　　(其氣象往往/高於衆作)
　　　聽董大彈胡笳聲兼語弄寄房給事(董大未詳/何許人房)
　　　　(給事房琯也胡笳聲蔡文姬胡笳十八拍也/胡笳始於北人巻蘆葉吹之故曰胡笳語弄)
　　　　(亦琴操之/别名也)
蔡女昔造胡笳聲一彈一十有八拍北人落淚向邊草
漢使斷腸對歸客古戍蒼蒼烽火寒大荒隂沈飛雪白
先拂商絃後角羽四郊秋葉驚摵摵董夫子通神明深
松竊聽來妖精言遲更速皆應手將往復旋如有情空
山百鳥散還合萬里浮雲隂且晴嘶酸鶵鴈失羣夜斷
絶嬌兒戀母聲川為靜其波鳥亦罷其嗚烏珠部落家
鄉逺邏逤沙塵哀怨生幽隂變調忽飄洒長風吹林雨
墮瓦逬泉颯颯飛木末野鹿呦呦走堂下長安城連東
掖垣鳯凰池對青瑣門高才脱略名與利日夕望君抱
琴至(蔡女蔡邕之女名琰字文姬博學有才藝妙於音/律適河東衛仲道道死無子歸寜於家興平之亂)
(為北人所虜没於南匈奴左賢王生二子曹操當國以/邕無後遣使贖回作胡笳十八拍拍説文板也韓退之)
(謂之樂句唐王維有以按樂圖示者維曰此霓裳第三/疊拍也葢一拍之終為一疊十八拍即十八疊也北人)
(落淚言聞此而怨别也漢使斷腸言漢之使臣聞而傷/別也戍説文守邊也古戍言古時守邊之屯舍也烽火)
(見前註商絃角羽琴之第二第三第五絃也秋葉摵摵/此言其聲也通神明桓譚新論云神農氏始削桐為琴)
(繩絲為絃通神明之德烏珠部落後南匈奴傳烏珠南/匈奴若提單于之子部落落説文居也人所聚居故謂)
(村落屯落此言部落者烏珠所部之人屯落也邏逤唐/史吐蕃都城名又新史云吐蕃號君長為贊普贊普居)
(邏逤川故以為城都之號變調調説文樂律也墮瓦韓/子師曠援琴鼔之俄而清角一奏雲從西北方來再奏)
(大風雨裂帷幙墮廊瓦逬泉言其音如泉之逬出而流/響也野鹿呦呦詩呦呦鹿鳴註呦呦鹿聲之和也長安)
(見前註東掖垣史天官尚書太微宫垣十里東垣比上/相名左掖門又左右掖垣承天子誥命權德輿傳有東)
(西兩掖垣乃禁垣也青瑣門漢百官志青瑣户邊瑣縷/也刻為連瑣文而青塗也脱略太白詩英雄初未遇其)
(迹或脫略鳯凰池中/書為鳯凰池見前注)
　　　放歌行答從弟墨卿(王僧䖍歌録云孤子行一/曰放歌行亦相和歌詞之)
　　　　(瑟調/也)
小來好文恥學武世上功名不解取雖沾寸禄已後時
徒欲出身事明主柏梁賦詩不及宴長楸走馬誰相數
斂跡俛眉心自甘高歌擊節聲半苦由是蹉跎一老夫
養雞牧豕東城隅空歌漢代蕭相國肯事霍家馮子都
徒爾當年聲藉藉濫作詞林兩京客故人斗酒安陵橋
黄鳥春風洛陽陌吾家令弟才不羈五言破的人共推
興來逸氣如濤湧千里長江歸海時别離短景何蕭索
佳句相思能間作舉頭遥望魯陽山木葉紛紛向人落
(好文學武漢顔駟龐眉皓髮為郎武帝輦過郎署問駟/何其老也對曰文帝好文臣好武寸禄猶言微禄也後)
(時過時也柏梁漢武元鼎二年起柏梁臺在長安城中/北闕内三輔黄圖云以香栢為梁帝嘗置酒臺上詔羣)
(臣賦詩能七言者乃得上今詩謂柏梁體者是也長楸/走馬曹子建詩走馬長楸間楸木名通志楸與梓相似)
(葢牧馬之所或有楸故云走馬見前註養雞列仙傳祝/雞翁居洛陽尸鄉下養雞百餘年雞皆有名字凡千餘)
(頭晝日放散暮栖於樹呼其名即種别而至牧豕漢公/孫𢎞菑川人少時為獄吏有罪家貧牧豕於海上年四)
(十餘乃學春秋後為相封平津侯馮子都李長吉秦宫/詩自序云嘗作詞以霍家馮子都相對云又子都古之)
(美人也按秦宫乃漢梁兾之嬖奴則子都亦必霍家之/奴而有寵者也蕭相國蕭何見前註安陵漢惠帝陵史)
(梁孝王使人刺殺袁盎於安陵郭門外魯陽山又地域/志南陽有魯陽縣又汝州有魯山縣縣有魯山或即此)
(也的詩發彼有的詩説按射義發而不失正鵠其惟賢/者乎的即正鵠也又中庸集註鵠皆侯之中射之的也)
　　　緩歌行
小來脫身攀貴游傾財破産無所憂暮擬經過石渠署
朝將出入銅龍樓結交杜陵輕薄子謂言可生復可死
一沈一浮㑹有時棄我翻然如脫屣男兒立身須自強
十年閉户潁水陽業就功成見明主擊鐘鼎食坐華堂
二八蛾眉梳墮馬美酒清歌曲房下文昌宫中賜錦衣
長安陌上退朝歸五侯賓從莫敢視三省官僚揖者稀
早知今日讀書是悔作從前狂俠兒(貴遊周禮師氏凡/國之貴遊子弟學)
(焉石渠署漢施讎傳與五經諸儒雜論同異於石渠閣/三輔故事閣在未央殿北以藏秘書也銅龍樓前成紀)
(出銅龍樓門張晏曰門樓上有銅龍故名若白鶴飛廉/之類是也杜陵見前註輕薄子前馬援書學杜季良不)
(成陷為天下輕薄子脫屣猶言棄屣也閉戸孫敬字文/寳閉戸讀書人號為閉戸先生潁水邑名屬潁州水在)
(汝隂故城東南至慎縣又東南入淮河鐘鼎西京賦擊/鐘鼎食列騎相遇蛾眉美人也墮馬後梁兾妻孫壽美)
(而善為疾態作愁眉啼粧墮馬髻曲房未詳文昌宫文/昌前天文志斗魁戴筐六星曰文昌宫三輔黄圖唐武)
(氏改以尚書僕射為文昌皆丞相之任賜錦金坡遺事/學士舊規十月賜錦五侯前成紀王氏五侯同日而封)
(又後質紀延熹二年封宦者單超等五人為列侯世謂/之五侯三省唐官制尚書省北齊為都省亦云北省漢)
(靈帝時謂之中臺唐龍朔二年改尚書省為中臺中書/省漢官儀中書為右曹又稱西掖唐開元中改中書省)
(曰紫微省龍朔元年改中書省曰西臺門下省唐龍朔/改門下省曰東臺垂拱間改曰鸞臺開元間曰黄門省)
(游俠兒/見前註)
　　　古行路難
漢家名臣楊德祖四代五公享茅土父子兄弟綰銀黄
躍馬鳴珂朝建章火浣單衣繡方領茱萸錦帶玉盤囊
賓客填街復滿座片言出口生輝光世人逐勢爭奔走
瀝膽隳肝惟恐後當時一顧登青雲自謂生死長隨君
一朝謝病還鄉里窮巷蒼苔絶知己秋風落葉閉重門
昨日論交竟誰是薄俗嗟嗟難重陳深山麋鹿可為鄰
魯連所以蹈東海古往今來稱達人(楊德祖名脩曹操/主簿後為操所殺)
(修父彪彪父賜賜父秉秉父震自震至彪四世為太尉/震五子長子牧當陽守牧孫竒桓帝時為侍中故云父)
(子兄弟也太尉漢三公之職故曰四世五公也又綱目/劉備曰公路四世五公海内所歸銀黄前楊僕懷銀黄)
(垂三組注銀印金印也修四世為三公其品第一齊職/儀曰三師品第一金章紫綬進賢三梁冠絳朝服故云)
(綰銀黄也火浣單衣有火浣布出外國漢梁兾嘗㑹客/佯爭酒失杯而汙之偽怒爭燒之布得火然如灰垢盡)
(火滅瑩然潔白茱萸錦帶謂錦文如茱萸也盤囊晉鄧/攸夢水邊見一女有猛獸自後斷其盤囊片言謂一言)
(也瀝膽隳肝蒯通傳披腹心墮肝膽魯連魯仲連齊人/也好竒偉俶儻之䇿而不肯仕宦時新垣衍説趙帝秦)
(仲連往見之曰云彼即肆然而為帝則連/有蹈東海而死耳吾不忍為秦之民也)
　　　送陳章甫
四月南風大麥黄棗花未落桐葉長青山朝别暮還見
嘶馬出門思舊鄉陳侯立身何坦蕩虬鬚虎眉仍大顙
腹中貯書一萬巻不肯低頭在草莽東門沽酒飲我曹
心輕萬事如鴻毛醉臥不知白日暮有時空望孤雲高
長河浪頭連天黒津吏停舟渡不得鄭國遊人未及家
洛陽行子空歎息聞道故林相識多罷官昨日今如何
(坦蕩論語君子坦蕩蕩虬鬚唐史太宗虬鬚可以掛弓/又郭知運虬鬚虎眉大顙未詳貯書萬巻唐李邕閲秘)
(閣萬巻書未幾辭去又宋朱昻篤於學有朱遵度者時/號萬巻目昻為小萬巻草莽左委君貺於草莽又孟草)
(莽之臣杜預云草莽者草生廣野莽莽然故曰草莽輕/如鴻毛史記死有重於泰山或輕於鴻毛津吏左趙簡)
(子南擊楚津吏醉不能渡按此則津即守渡之吏/也鄭國今鄭州也洛陽今河南府洛陽縣見前註)
　　　送劉十
三十不官亦不娶時人焉識道高下房中惟有老氏書
櫪上空餘少游馬往來嵩華與咸秦放歌一曲前山春
西林獨鶴引閒步南澗飛泉清角巾前年上書不得意
歸臥東牕兀然醉諸兄相繼掌青史第五之名齊驃騎
烹葵摘果告我行落日夏雲縱復横聞道謝安掩口笑
知君不免為蒼生(三十不官不娶内則曰二十而冠三/十而有室四十始仕老氏書老氏老)
(子也本傳老子名耳字伯陽皇甫謐曰周守藏之吏也/見周衰遂去至闗闗令尹喜請為著書於是著書上下)
(篇言道德五千餘言而去少游馬後馬援傳少游援從/弟也嘗謂援曰士生一世但取衣食裁足乘下澤車御)
(欵段馬鄉里稱善人可也嵩華嵩山華山咸陽秦京也/角巾後郭林宗遇雨巾一角墊時人故折巾一角為林)
(宗巾乂羊祐曰既定邊事當角中東洛歸臥東山謝安/字安石高松戲之曰束山高臥安石不出將如蒼生何)
(驃騎漢霍去病封驃騎將軍青史古者以青/簡書事故曰青史諸兄第五之名未詳所止)
　　　送康洽入京進樂府詩
識子十年何不遇只愛懽遊兩京路朝吟左氏嬌女篇
夜誦相如美人賦長安春物舊相宜小苑葡萄花滿枝
桞色偏濃九華殿鶯聲醉殺五陵兒曳裾此夜從何所
中貴由來盡相許白袂春衫仙吏贈烏皮隠几郎官與
新詩樂府唱堪愁御妓應傳鳷鵲樓西上雖因長公主
終須一曲武陵侯(兩京西京東京也左氏嬌女篇相如/美人賦未詳葡萄苑漢有葡萄苑見)
(前注九華殿曹魏洛陽宫殿傳魏有太極芙蓉九龍九/華承光等殿俱在洛陽五陵見前注曳裾鄒陽上書曰)
(臣飾愚陋則何王之/門不可曳長裾乎)
　　　古從軍行
白首登山望烽火黄昏飲馬傍交河行人刁斗風沙暗
公主琵琶幽怨多野雲萬里無城郭雨雪紛紛連大漠
胡鴈哀鳴夜夜飛胡兒眼淚雙雙落聞道玉門猶被遮
應將性命逐輕車年年戰骨埋荒外空見葡萄入漢家
(烽火見前注交河唐志貞觀十四年平高昌以其地置/四州交河郡中都督府以其河水分流繞城下因名交)
(河刁斗見前注公主琵琶漢武帝以江都王女嫁鳥孫/王昆莫為右夫人念其行道使知音者馬上奏琵琶以)
(慰之琵琶玉門俱見前注輕車漢官後高祖命天下選/能引闗蹶張材力威猛者用以為輕車騎士葡萄見前)
(注/)
　　　愛敬寺古藤歌(寺在今京師鍾為其間/梁高祖天監元年造)
古藤池水盤樹根左攫右拏龍虎蹲横空直上相凌突
丰茸離纚若無骨風雷霹靂連黒枝人言其下藏妖魑
空庭落葉乍開合十月苦寒常倒垂憶昨花飛滿空殿
宻葉吹香飯僧徧南階雙桐一百尺相與年年老霜霰
　　　鮫人歌(博物志鮫人水居出人間賣綃後臨/去從主人索器泣而出珠與主人)
鮫人潛織水底居側身上下隨游魚輕綃文采不可識
夜夜澄波連月色有時寄宿來城市海島青㝠無極已
泣珠報恩君莫辭今年相見明年期始知萬族無不有
百尺深泉架户牖鳥没空山誰復望一望雲濤堪白首
　　　送郝判官
楚城木葉落夏口青山轉鴻鴈向南時君乘使者傳楓
林帶水驛夜火明山縣千里送行人蔡州如眼見江連
清漢東逶迤遥望荆雲相蔽虧應問襄陽舊風俗為余
騎馬習家池(夏口在武昌縣東青山在江東㟁今青山/頭是也蔡州今汝寧府古蔡州也襄陽今)
(襄陽府也習家池晉書襄陽習郁家/有大池最為竒勝故以習家名之也)
　　　古意
男兒事長征少小幽燕客賭勝馬蹄下由來輕七尺殺
人莫敢前鬢如蝟毛磔黄雲隴底白雪飛未得報恩不
得歸遼東小婦年十五慣彈琵琶解歌舞令為羌笛出
塞聲使我三軍淚如雨(幽燕幽州也幽皆燕地故曰幽/燕七尺身長七尺也蝟説文其)
(虫似毫猪經云可治胃病故以蝟名又炙轂子云蝟似/鼠性獰鈍物少犯近則毛棘攅起如矢遼東古肅慎氏)
(地也在唐時為粟末靺鞨二種東夷中為最強國今懿/州開原咸平葢翕復東寜廣寜皆其地也琵琶見前註)
(出塞入塞曲名羌/笛羌人所吹之笛)
　　　送劉昱
八月寒葦花秋江浪頭白北風吹五兩誰是潯陽客鸕
鷀山頭宿雨晴揚州郭裏暮潮生行人夜宿金陵渚試
聽沙邊有鴈聲(五兩淮南子曰若綄之候風也許慎曰/綄候風扇也楚人謂之五兩又郭璞江)
(賦視五兩之動靜善注謂以雞羽為之重八兩繫於檣/尾以候風也潯陽今九江府潯陽縣也鸕鷀水鳥也埤)
(雅云似鶂而黒一名鷧吐而生子峽中呼之為烏鬼楊/州今揚州府也金陵渚金陵沙渚也渚爾雅小洲曰渚)
(乂渚遮也能/遮水使迴也)
　　王季友(河南人詩評云季友愛竒務險遠出/常情之外然而白首短褐良可悲夫)
　　　酬李十六岐
鍊丹文武火未成賣藥販屨俱逃名出谷迷行洛陽道
乘流醉臥滑臺城城下故人久離怨一懽適我兩家願
朝飲杖懸沽酒錢暮餐囊有松花飯於何車馬日憧憧
李膺門館爭登龍千賓揖對若流水五經發難如扣鐘
下筆新詩行滿壁立談古人坐在席問我草堂有臥雲
知我山儲無儋石自耕自刈食為天如鹿如麋飲野泉
亦知世上公卿貴且養丘中草木年(鍊丹仙家修養之/術然鍊丹之説以)
(烹鍊金石為外丹吐故納新為内丹大隠丹經曰有大/小還丹言展轉循環也文武火丹法曰奮迅精神袪除)
(雜念為武火専氣柔含光黙黙溫溫不絶綿綿若存為/文火賣藥後韓康字伯休霸陵人采藥名山賣於長安)
(市中口不貳價三十餘年時有女子從康買藥康守價/不移女子怒曰公是韓伯休耶乃不貳價乎康笑曰本)
(欲避名今小女子皆知有我何用藥為遂逃入山中不/知所終販屨未詳又陳仲子適楚王欲以為相妻曰子)
(織屨以為食恬然無為樂在其中乃謝使者洛陽道見/前注滑臺城今滑州州有滑臺乃古之測景臺也又綱)
(目集覽滑臺春秋本鄭之屬邑也至後魏置東郡又改/滑州云杖懸沽酒錢晉阮宣常以百錢掛杖頭至酒店)
(便獨酣暢家無儋石晏如也松花以松花作飯也李膺/字元禮後漢人性簡亢無所交接仕桓帝為司𨽻校尉)
(獨持風采以聲名自高有被其容接者名為登龍門五/經發難謂發五經明滯義也扣鐘記善待問者如扣鐘)
(扣之大者大鳴扣之小者小鳴儋石南史劉毅家無儋/石之儲注齊人名小甕為甔受二斗二升云石者斗石)
(也儋者人/所負儋也)
　　　代賀枝令譽贈沈千運
相逢問姓名亦存别時無子今有孫山上雙松長不改
百家惟有三家村村南村西車馬道一宿通舟水浩浩
澗中磊磊十里石河上游泥種桑麥平坡塚墓皆我親
滿田主人是舊客舉聲酸鼻問同年十人七人歸下泉
分手如何更此地迴頭不去淚潸然
　　　觀于舍人壁畫山水
野人宿在山家少朝見此山謂山曉半壁仍棲嶺上雲
開簾欲放湖中鳥獨坐長松是阿誰再三招手起來遲
于公大笑向余説小弟丹青能爾為
　　儲光羲
　　　同張侍御宴北樓
今之太守古諸侯出入雙旗垂七旒朝覽干戈時聽訟
暮延賓客復登樓西山漠漠崦嵫色北渚沈沈江漢流
良宵清淨方高㑹繡服光輝聨皂葢魚龍怳惚階墀下
雲霧杳㝠牕戸外水靈慷慨行泣珠游女飄颻思解珮
蒼蒼低月半遥城落落疎星滿太清不分開襟悲楚奏
願言吹笛退邊兵軒后青丘埋猰㺄周王白羽掃攙搶
期君武節朝龍闕予亦翺翔歸帝京(太守秦官也秦滅/諸侯以其地為郡)
(罷侯置守秩二千石至漢景帝中元二年更名太守故/曰古諸侯也雙旗記室新書曰太守之車五馬雙旌又)
(劉禹錫送李楚州詩云緹騎朱旗入楚城七旒説文垂/玉也謂冠上之覆垂以玉也周禮侯伯七旒繅玉七就)
(繡服漢官志御史服繡衣直指主討姦猾注衣以繡者/尊寵之也皂葢續漢志二千石皆皂葢朱轓泣珠解珮)
(見前注楚奏前漢兵圍籍垓下四面楚歌奏詩蒙叟奏/公注謂樂一更端為一奏吹笛退邊兵晉劉琨為幷州)
(刺史嘗為邊騎所圍琨乘月登樓吹胡笳賊皆流淚歔/欷有懷土之思遂棄圍而去軒后黄帝也古者君皆稱)
(后説文繼體君也象人之形施命以告四方故從􁎍一/口也青丘謂山東青州古曰青社故曰青丘猰㺄説文)
(獸名出南海外虎文龍爪食人又山海經猰㺄害人黄/帝囚之疏屬之山又楚詞以之比暴人也攙搶爾雅謂)
(彗星也周王未詳所指白/羽龍闕玉京俱見前注)
　　　薔薇(大食國花名其花紅色其露著衣香久不/散又名牛勒牛利刺紅謝眺有薔薇花詩)
裊裊長數尋青青不作林一莖獨秀當庭心數枝分作
滿庭隂春日遲遲欲將半庭影離離正堪玩枝上嬌鶯
不畏人葉底飛蛾自相亂秦家女兒愛芳菲畫眉相伴
采葳蕤高處紅鬚欲就手低邊緑刺已牽衣葡萄架上
朝光滿楊桞園中暝鳥飛連袂踏歌從此去風吹香氣
逐人歸(秦家女兒未詳畫眉葳蕤葡萄俱見前註踏歌/續仙傳藍采和有踏踏歌又南陽雜俎元初士)
(人見古屏上婦人悉於牀頭踏歌又魏太后逼幸楊白/華華奔梁太后思之作楊白華歌使宫人連臂踏踏歌)
(之/)
　　　新豐主人(新豐見/前注)
新豐主人新酒熟舊客還堂客滿酌香含北砌花盈樽
色泛南軒竹雲散天高秋月明東家少女解秦箏醉來
忘却巴陵道夢中疑似洛陽城(秦箏説文樂器鼓絃竹/身乂古以竹為之秦樂)
(也因之以為名或云蒙恬所造故曰㤗箏乂風俗通箏/之制上圓象天下平象地中空準六合絃律十二擬十)
(二月乃仁智之器也今幷涼二箏形如瑟不知誰/改也巴陵今岳州府已見前注洛陽洛陽縣也)
　　孟浩然
　　　高陽池送朱二(即習家池/在襄陽)
昔當襄陽全盛時山公常醉習家池池邊釣女日相隨
粧成照水競來窺紅波澹澹芙蓉發緑岸毿毿楊桞垂
一朝物變人亦非四面荒涼人住稀意氣豪華何處在
空餘草露濕人衣此地朝來餞行者翻向此中牧征馬
征馬分飛日漸斜見此空為人所嗟殷勤為訪桃源客
余亦歸來松子家(襄陽地域志又名穀城古穀伯國也/山公晉山簡也簡鎮襄陽惟酒是躭)
(諸習有佳園池簡出游多之池上置酒輒醉/名之曰高陽池桃源客松子家俱見前註)
　　　送王七尉松滋(松滋縣名今/屬荆州府)
君不見巫山神女作行雲霏紅沓翠曉氛氲嬋娟流入
襄王夢倐忽還隨零雨分空中飛去復飛來朝朝暮暮
下陽臺愁君此去為仙尉便逐行雲去不迴(巫山神女/行雲見前)
(注嬋娟美好貌襄王夢見前注零雨詩靈/雨既零注時雨也陽臺仙尉俱見前注)
　　　夜歸鹿門歌
山寺鳴鐘晝已昏漁梁渡頭爭渡喧人隨沙岸向江村
余亦乘舟歸鹿門鹿門月照開烟樹忽到龎公棲隠處
巖扉松徑長寂寥惟有幽人自來去(龎德公居峴山之/南平生不入城府)
(漢建安中攜妻子入/鹿門山採藥不返)
　　張正言(名謂河南人天寳二年進士官至禮部侍/郎詩評云正言代北老翁答及湖中對酒)
　　　(之作在物情之外但衆人未嘗説耳/亦何必歴追遐探然後為㝠搜云)
　　　湖中對酒作
夜坐不厭湖上月晝行不厭湖上山眼前一尊又長滿
心中萬事如等閒主人有黍百餘石濁醪數斗應不惜
即今相對不盡懽别後相思復何益茱萸灣頭歸路賖
願君且宿黄翁家風光若此人不醉參差孤負東園花
(茱萸灣未詳黄翁家世説王戎為尚書令過黄公壚曰/吾昔與嵇叔夜阮嗣宗酣暢此壚自嵇阮亡便為時所)
(羇絏今視此壚雖/近邈若河山矣)
　　　贈喬林
去年上策不見收今年寄食仍淹留羨君有酒能便醉
羨君無錢能不憂如今五侯不待客羨君不問五侯宅
如今七貴方自尊羨君不過七貴門丈夫㑹應有知已
世上悠悠何足論(五侯見前注七貴潘岳西征賦窺七/貴於漢庭注七貴謂吕霍上官趙丁)
(傳王七家也知已韓詩外傳鮑叔有疾𬋩仲不食不内/漿曰士為知已者用馬為知已者良鮑子死天下莫我)
(知安用漿雖為之死亦何傷哉悠悠/説文行貌古詩終是悠悠行路心)
　　常建
　　　張公子行
日出乘釣舟嫋嫋垂釣竿涉淇傍荷花驄馬閑金鞍使
君白雲中腰間懸轆轤出門事嫖姚為君西擊胡胡兵
漢騎相馳逐轉戰孤軍海西北百尺旌竿沈黑雲邊笳
落日不堪聞(淇水名出河内共北山東至黎陽入河一曰/出隆慮通志一名清水即洚水也轆轤劍名)
(晉灼曰古劍首以玉刻轆轤故名前/霍去病為嫖姚校尉注謂􁂑勁貌)
　　　古意
井底玉冰洞地明琥珀轆轤青絲縈仙人騎鳯披采霞
挽上銀瓶照天閣黄金作身雙飛龍口銜明月噴芙蓉
一時渡海望不見曉上青樓十二重(琥珀本草出罽賓/國陶隠居云松脂)
(入地千年而化轆轤説文井上汲水圓轉木也雙飛龍/衘明月山海經鍾山之神名燭隂身長千里人面蛇身)
(赤色又名燭龍天不足西北無隂陽消息故有龍銜火/精以照天門也青樓十二重十洲記崑崙山有閬風苑)
(苑中有十/二玉樓)
　　劉文房(字長卿河間人開元中進士/為監察御史終徐州刺史)
　　　聽笛歌
舊游憐我長沙謫載酒沙頭送遷客天涯望月自霑衣
江上何人復吹笛横笛能令孤客愁渌波淡淡如不流
商聲寥亮羽聲苦江天寂歴江楓秋靜聽闗山聞一呌
三湘月色悲猿嘯又吹楊栁激繁音千里春色傷人心
隨風飄向何處落唯見曲盡平湖深明發與君離别後
馬上一聲堪白首(舊游謂平昔交游也長沙禹貢荆州/之域三苗之境秦置長沙郡晉改湘)
(州隋改潭州今復為長沙府長卿常以罪謫長沙故云/遷客遷客謂遷逐之客也商聲荀子王制篇詩商歌注)
(商哀思之音羽聲説文羽北方水音也闗山楊栁皆曲/名三湘即長沙又寰宇記湘潭湘鄉湘源為三湘皆屬)
(長/沙)
　　　望龍山懷道士許法稜(九域志太平府有龍/山桓溫嘗遊其處也)
心惆悵望龍山雲之際鳥獨還懸厓絶壁幾千丈緑蘿
嫋嫋不可攀龍山高誰能踐靈原中蒼翠晚嵐烟瀑水
如向人終日迢迢空在眼中有一人披霓裳誦經山頂
餐瓊漿空林閑坐獨焚香真官列侍儼成行朝入青霄
禮玉堂夜掃白雲眠石牀桃花洞裏居人滿桂樹山中
住日長龍山高高遥相望(霓裳楚辭九歌青雲衣兮白/霓裳瓊漿見前注玉堂殿名)
(漢武帝造桃花洞見前注桂樹山中楚辭桂樹叢生兮/山之陽注淮南王劉安好道感八公共登山攀桂而賦)
(有大小桂山/因以為號)
　　　齊一和尚影堂
一公住世忘世紛暫來復去誰能分身寄虚空如過客
心將生滅是浮雲蕭散浮雲往不還淒涼遺敎歿仍傳
舊地愁看雙樹在空堂只是一燈懸一燈長照恒河沙
雙樹猶落諸天花天花寂寂香深殿苔蘚蒼蒼閒虚院
昔余精念訪禪扉常接微言清道機今來寂寞無所得
惟共門人淚滿衣(暫來復去釋氏之教貴於去來無碍/故云暫來復去也去來猶言生死也)
(身寄虚空佛陀難提尊者曰心同虚空界身等虚空法/登得虚空法無是無非法生滅傳燈録無住禪師云見)
(境心不起名不生不生即不滅既無生滅即不被前塵/所縛當得解脱雙樹涅槃經云世尊於拘尼耶城雙樹)
(間入滅一燈維摩經無盡燈者佛如一燈然百千燈㝠/者皆明明終不滅恒河沙維摩經云取三千大千世界)
(如陶家輪著右掌中擲過恒河沙世界之/外諸天花玉皇經云諸天寳花零亂㪚落)
　　　王昭君歌
自矜嬌艷色不顧丹青人誰知粉繪能相負却使容華
翻誤身上馬辭君嫁驕主玉顔對人啼不語北風鴈急
浮雲秋萬里獨見黄河流纖腰不復漢宫寵雙娥長向
霜天愁琵琶絃中苦調多蕭蕭羌笛聲相和誰憐一曲傳
樂府能使千秋傷綺羅(丹青人後平帝宫人多令毛延/壽圖其貌按圖召幸宫人多以)
(金繒賂毛延壽祈美其貌以希進寵獨王嬙自矜其色/不賂延壽延壽圖不以實少得進見及與匈奴和王嬙)
(以圖當行明帝見之驚其絶色然以行不可遂/止乃殺延夀纖腰雙娥琵琶羌笛俱見前注)
　　　銅雀臺(獻帝建安十五年冬曹操作銅雀臺於/鄴沈括曰今彰德城東北角舊圮橋存)
嬌愛更何日高臺空數層含啼暎雙袖不忍看西陵漳
水東流無復來百花輦路為蒼苔青樓月夜長寂寞碧
雲日暮空徘徊君不見鄴中萬事非昔時古人不在今
人悲春風不逐君王去草色年年舊宫路宫中歌舞已
浮雲空指行人往來處(西陵曹操寢園所在見前注漳/水在順德府東北過鉅鹿縣鄴)
(州古相州今河南彰德府也魏都鄴中銅雀臺亦建於/鄴故此云舊宫也浮雲語富貴於我如浮雲言飄忽不)
(常/也)
　　　客舍喜鄭三見寄
客舍逢君未授衣閉門愁見桃花飛遥想故園今已爾
家人應念行人歸寂寞垂楊暎深曲長安日暮靈臺宿
窮巷無人鳥雀閒空庭新雨莓苔緑此中分與故交疎
何幸仍回長者車十年未稱平生意好得辛勤漫讀書
(授衣詩七月流火九月授衣靈臺見前注長者/車漢陳平少貧以席為門然門外多長者車)
　　韋應物
　　　長安道
漢家宫殿含雲烟兩宫十里相連延晨霞出没弄丹闕
春雨依微自甘泉春雨依微春尚早長安貴遊愛芳草
寳馬横來下建章香車却轉避馳道貴遊誰最貴衞霍
世難比何能䝉主恩幸遇邊塵起歸來甲第拱皇居朱
門峩峩臨九衢中有流蘇合懽之寳帳一百二十鳯凰
羅列含明珠下有錦鋪翠被之燦爛博山吐香五雲散
麗人綺閣情飄飄頭上鴛鴦雙翠翹低鬟曳袖回春雪
聚黛一聲愁碧霄山珍海錯棄籓籬烹犢炰羔如折葵
既請列侯封部曲還將金印授廬兒懽榮若此何所苦
但苦白日西南馳(凌雲烟言其高也兩宫十里言其近/也丹闕以丹泥塗宮闕門故曰丹闕)
(甘泉見前注寳馬言以其寳玉餙馬也建章香車馳道/見前注貴遊見後註衞霍衞青霍光二族也甲第漢胡)
(建傳告建侵辱長公主射于甲舍門師古曰甲舍即甲/第猶言甲乙丙丁之次也皇居帝京也流蘇倦遊録云)
(帳四角所繫槃線繪繡之絿五色同心下垂也舍懽古/詩裁成合懽扇葢言兩兩相合也寳帳謂以珍寳飾其)
(帳也一百二十鳯凰言四維周列鳯凰銜夜光之珠也/以相照也錦鋪以錦鋪為席也博山考古圖博山罏象)
(海中博山下盤貯湯潤氣蒸香象海之四環麗人美人/也綺閣猶言繡閣也頭上鴛鴦言金玉刻為鴛鴦首飾)
(翠翹東坡詩剛助斜風濕翠翹山珍山中之珍味也禮/羅八珍於前是也海錯書傳錯雜山海物非一種故曰)
(錯棄藩籬猶言棄之也犢牛犢也羔羊羔也如折葵言/其多也列侯高紀通侯諸將張晏曰後改為列侯列者)
(見序列也廬兒漢書鮑宣傳蒼頭廬兒部曲漢李廣行/無部曲注大將營五部部有校尉一人部下有曲金印)
(見前/注)
　　　聽鶯曲
東方欲曙花㝠㝠啼鶯相喚亦可聽乍去乍來時近逺
纔聞南陌又東城忽似上林翻下苑緜緜蠻蠻如有情
欲轉不轉意自嬌羌兒弄笛曲未調前聲後聲不相及
秦女學箏指猶澀須臾風暖朝日暾流音變作百鳥喧
誰家懶婦驚殘夢何處愁人憶故園伯勞飛過聲跼促
戴勝下時桑田緑不及流鶯日日啼花間能使萬家春
意閒有時斷續聽不了飛去花枝猶裊裊還棲碧樹鏁
千門春漏方殘一聲曉(批云望而知為本色人也上林/下苑見前註絲蠻鳥啼聲羌兒)
(西人也秦女學箏見前注自緜緜蠻蠻如有情至流音/變作百鳥喧皆形容鶯啼之聲也誰家嬾婦至何處游)
(人二句形容鶯聲感人之深也百勞杜詩東飛百勞西/飛燕百勞説文鳥名隂氣動而鳴陽氣動而止隂賊之)
(鳥乂名鴂又曰博勞戴勝記月令戴勝降/於桑注織絍之鳥頭上毛花成勝故名也)
　　　燕銜泥
銜泥燕聲嘍嘍尾涎涎秋去何所歸春來復相見豈不
解決絶高飛碧雲裏何為地上銜泥滓銜泥雖賤意有
營畫梁朝日巢欲成不見百鳥畏人林野宿翻遭網羅
俎其肉未若銜泥入華屋燕銜泥百鳥之智莫與齊(嘍/嘍)
(廣韻連嘍煩貌涎涎前五行志燕燕尾涎涎説文光澤/貌又廣韻好美貌秋去春來燕以秋社前則去至春社)
(則來此詩葢有/所諷而作也)
　　　横塘行(横塘網目集覽即横江也又金陵覽/古曰自江口治淮築隄謂之横塘也)
妾家住横塘夫壻郗家郎玉盤的歴矢白魚湘簟玲瓏
透象牀象牀可寢魚可食不知郎意何南北岸上種蓮
豈得生池中種槿豈得成丈夫一去花落樹妾獨長夜
心未平(郗家未詳乂東晉時惟郗鑒家與王氏獨盛湘/簟瀟湘多竹可作簟故云湘簟象牀八逸請談)
(梁魚客性多靡以象齒檀沉造床周匝用銀/鏤金花寳鈿金蓮花又以琥珀龜負床脚)
　　桞子厚
　　　古東門行(按枝録續相和歌詞之瑟調曲也又/桞文注鮑明逺樂府有東門行此詩)
　　　　(葢諷盜殺武元衡事元衡為相宅在京師靜/安里元和十年六月將朝出里東陽有賊自)
　　　　(暗中突出直刺之從者散走遂遇害於路又/詩評云劉禹錫桞子厚與武元衡素不恊二)
　　　　(人之貶元衡為相之時也及盜殺元衡禹錫/作靖共佳人怨以悼元衡之死其實快之子)
　　　　(厚古東門行亦然又劉良曰長/安城門即東都門離别之地)
漢家三十六將軍東方雷動横陣雲雞鳴函谷客如霧
貌同心異不可數赤丸夜語飛電光徼巡司𨽻眠如羊
當街一叱百吏走馮敬胷中函七首兇徒側耳潛愜心
悍臣破膽皆杜口魏王臥内藏兵符子西掩袂真無辜
氐夷轂下一朝起敵國舟中非所擬安陵誰辨削礪工
韓國詎明深井里絶臙斷骨那可補萬金寵贈不如土
(三十六將軍漢景帝三年七國反周亞夫將三十六將/住擊之此謂呉元濟反武元衡請發兵討之王承宗李)
(師道請宥元濟白事中書元衡斥去遂謀殺元衡鷄鳴/函谷史記孟嘗君逃於秦夜半至函谷闗闗法鷄鳴方)
(出客乃作偽鷄鳴出闗而去此謂承宗師道遣人入闗/刺元衡也貌同心異言入闗客多而不可辨也赤丸前)
(尹賞傳長安少年受賍報讎相與探丸為彈得赤丸者/所武吏黒丸者斫文吏徼巡司𨽻前漢中尉掌徼巡京)
(師古曰徼謂遮繞也司𨽻掌察三輔謂盜殺元衡邏司/傳噪莫知主名如方眠之羊不能禦暴也當街一叱謂)
(賊乘暗呼曰滅燭元衡徒御散走馮敬賈誼傳雖有悍/如馮敬者適啟其口七首已陷其胷矣馮敬魏之騎將)
(也七首漢鄒陽傳七首竊發師古曰七首短劒也其音/類七便於用也兇徒謂王承宗李師道反側之徒側耳)
(謂耳傾以聽也愜心謂快意也悍臣謂勇悍之臣杜口/謂閉塞其口此言元衡既死朝臣驚懼爭勸帝罷兵吏)
(卒不敢窮捕凶人也魏王兵符史魏將晉鄙兵符在王/臥内姬竊與公子無忌發晉鄙兵以救趙也子西掩袂)
(左楚白公反殺子西於朝子西以袂掩面而死羌夷轂/下司馬相如曰是夷越起於轂下而羌夷接軫也注羌)
(西戎牧羊人也又後光記注羌有百五十四種散處三/河夷説文北狄曰起敵國舟中夷呉起曰舟中之人皆)
(敵國也削礪工史梁孝王使人刺袁盎安陵郭門外刺/者置其劍尸旁視其新治問長安中削礪工曰梁王使)
(人來治此劍以此知而發覺之深井里刺客聶政刺殺/韓相俠累因自披面抉眼屠出腸韓取尸暴於市莫知)
(誰子其姊嫈哭之曰是軹縣深井里聶政也絶臙謂絶/項也葢項謂咽喉也萬金寵贈謂元衡已死雖受榮贈)
(竟何/益哉)
　　　行路難
飛雪斷道冰成梁侯家熾炭雕玉房蟠龍吐耀虎喙張
熊蹲豹躑爭低昂攅巒藂崿射朱光丹霞翠霧飄竒香
美人四座回鳴璫雪山冰谷晞太陽星躔奔走不得止
倐忽雙燕棲虹梁風臺露榭生光飾死灰棄置參與商
盛時一去貴反賤桃笙葵扇安可常(雕玉房謂以白玉/雕飾之房也蟠龍)
(虎喙熊蹲攅巒藂崿謂獸炭之形勢如此之盛也美人/四座回鳴璫謂其富貴之家也雪山冰谷晞太陽謂一)
(旦消滅而不存也星躔奔走謂炎涼之變須臾不久也/燕棲虹梁謂昔時之富盛今日何在但見梁間之燕在)
(爾風臺露榭言昔之玉房今日皆荒蕪也參商蘇武詩/今為參與辰註左閼伯實沈日尋干戈以相征討后帝)
(不遷閼伯於商丘主辰遷實沈於大夏主參註參參星/也辰大火也二星常不相見故云桃笙以桃竹為笙也)
(桃竹出巴渝間呉人謂簟為笙故曰桃笙葵扇晉謝安/傳安鄉人有五萬蒲葵扇安取執之士庶競慕價増數)
(倍/)
　　　漁翁
漁翁夜傍西巖宿曉汲清湘然楚竹烟銷日出不見人
欸乃一聲山水緑迴看天際下中流巖上無心雲相逐
(苕溪漁隠曰元遺山集欸乃曲掉船歌聲也詩評云東/坡删去後二句以為子厚復生亦必心服又云詩竒趣)
(為宗反常合道為趣熟味此詩/有竒趣然尾結二句不必亦可)
　　　楊白花(北史楊白花楊大眼之子容貌瓌偉魏/胡太后逼幸之白花懼禍南奔於梁太)
　　　　(后追思不已為作楊白花歌/使宮人晝夜連臂踏踏歌云)
楊白花風吹渡江水坐令宫樹無顔色揺蕩春光千萬
里茫茫曉日下長秋哀歌未斷城鴉起(長秋皇/后宫名)
　　王仲初(名建潁川人大厯十年進士仕至秘書監/丞侍御史出為陜州司馬以宫詞名家凡)
　　　(一百有四篇又詩評云大厯以/後王建張籍樂府吾所深取)
　　　北邙行
北邙山頭少閒土盡是洛陽人舊墓舊墓人家歸葬多
堆著黄金無置處天涯悠悠葬日促岡坂﨑嶇不停轂
高張素幙繞銘旌夜唱挽歌山下宿洛陽城北復城東
魂車祖馬長相逢車轍廣若長安路蒿草多於松柏樹
澗底磐陁石漸稀盡向墳前作羊虎誰家古碑文字滅
後人重取書年月朝朝車馬送葬回還起大宅與高臺
(北邙山張景陽詩北邙何纍纍高墳有四五借問誰家/陵皆云漢世主又洛陽記北邙山在洛陽城北連亘四)
(百餘里東洛九原之地也銘旌檀弓銘明旌也以死者/為不可别故以其旗識之挽歌杜氏通典漢高帝時田)
(横死吏不敢哭但隨柩叙哀後代相承以為挽歌至武/帝時李延年分為二曲薤露送王公貴人蒿里送士大)
(夫庶人亦曰挽歌又譙子法訓莊子曰紼謳以生必於/斥苦注曰紼引柩索也斥疎緩也苦用力也引紼所以)
(有謳歌者為人用力不齊故從急之也又左魯哀公㑹/呉伐齊其將公孫更命歌虞殯杜預曰虞殯送葬歌示)
(必死也然則挽歌非起於田横也羊虎墳前石羊石虎/也祖馬白虎通祖載者始載於庭乘軸車辭祖禰故曰)
(祖載古碑説文碑刻石紀功徳者又按古宗廟立碑以/繫牲耳後人因於上紀功德此碑字從石秦以來制也)
(今云古碑其亦墓前紀功徳/之石若今之墓誌銘是也)
　　　涼州行(唐人西域記云龜兹國王與臣庶知音/樂者於大山間聽風聽水之聲均節成)
　　　　(音後翻入中國如伊州涼州甘州皆龜兹國/樂也又雍州地域志涼州即西戎地秦為隴)
　　　　(西北地郡漢初為匈奴右地/唐改為涼州今為西涼府)
涼州四邊沙浩浩漢家無人開舊道邊頭州縣盡知兵
將軍别築防秋城萬里征人皆已沒年年旌節發西京
多來中國收婦女一半生男為漢語番人舊日不耕犂
相學如今種禾黍驅羊亦著錦為衣為惜氊裘防鬭時
養蠶繰繭成疋帛那將繞帳作旌旗城頭山鷄鳴角角
洛陽家家學畨樂(舊道史涼州皆西域之地至武帝張/騫始開西域之迹其後擊破右地降)
(渾邪休屠王遂空其地始築今居以西置酒泉等郡復/置屯田校尉由是皆起亭障以為防衛按此似言東漢)
(時也葢東漢都洛陽為東京長安為西京防秋邊人出/沒以鴈為候鴈至則秋深邊始出故曰防秋山鷄爾雅)
(名鵕䴊又名錦鷄自愛其毛終口影水目眩則溺洛陽/家家習邊樂葢言涼州皆邊也今中原亦用此曲是學)
(邊樂/也)
　　　溫泉宫行(辛氏三秦記云秦始皇至驪山與神/女遊而忤其指神女唾之遂生瘡始)
　　　　(皇祈謝神女為出温湯泉/而洗滌後人因以為宮云)
十月一日天子來青繩御路無塵埃宫前内裏湯各别
毎箇白玉芙蓉開朝元閣向山上起城繞青山龍暖水
夜開金殿看星河宫女知更月明裏武皇得仙王母去
山鷄晝啼宫中樹溫泉決決出宫流宫使年年修玉樓
禁兵去盡無射獵日西麋鹿登城頭梨園弟子偷曲譜
頭白人間教歌舞(十月一日天子來網目天寳六載冬/十月帝如驪山温泉名其宫曰華清)
(乂天寳十一載冬十月帝如華清宫十四載冬十月如/華清宫按是則毎年十月一日幸華清宫也青繩御路)
(青繩未詳御路則天子所行之路即所謂馳道也又或/云御路以青石甃砌如繩之直故云乂蓮經金繩界道)
(則又或以青繩界道也宫前内裏􁃖各别宫前池則百/官所浴之處内裏則宫中之池乃帝與貴妃所浴之池)
(白玉芙蓉開芙蓉謂蓮花也明皇雜録天寳六載更溫/泉宫曰華清宫治湯井為池環山列宫室外築羅城又)
(於上建老君殿左朝元閣右長生殿又上於華清宫新/廣一池制度宏麗禄山於范陽以玉龍魚鴈石梁石蓮)
(花以獻雕䥴尤妙上大悦陳於湯中仍以石梁横於其/上而蓮花纔出於水際上因幸解衣將入其魚龍鳬鴈)
(皆奮鱗舉翼狀若飛動上恐却之蓮花石至今在宫女/知更謂以宫女掌更漏也武皇譬明宗王母譬貴妃言)
(明宗巳升遐而貴妃已死自是無復遊幸山鷄入宫而/啼溫泉亦流出宫牆矣宫使謂看守溫泉之官禁兵謂)
(守衞宫城之兵去盡謂征調去盡麋鹿登城樓與麋鹿/游於姑蘇之意同梨園弟子明皇雜録明皇雜受法曲)
(選郡下好子弟三百教/於梨園名梨園弟子)
　　　鏡聽詞
重重摩挲嫁時鏡夫壻逺行憑鏡聽回身不遣别人知
人意丁寧鏡神聖懷中收拾雙錦帶恐畏街頭見驚怪
嗟嗟㗫㗫下堂階獨自竈前來跪拜出門願不聞悲哀
身在任郎回未回月明地上人過盡好語多同皆道來
巻帷上牀喜不定與郎裁衣失翻正可中三日得相見
重繡鏡囊磨鏡面
　　　鞦韆詞(見前/註)
長長絲繩紫復碧嫋嫋横枝高百尺少年女兒重鞦韆
蟠巾結帶分兩邊身輕裙薄易生力雙手向空如鳥翼
下來立地重繫衣復畏斜風高不得傍人送上那足貴
終賭鳴璫鬬自起迴迴若與高樹齊頭上寳釵從墮地
眼前爭勝難為休足踏平地看始愁
　　　寒食行(荆楚嵗時記清明前一日/謂之寒食以禁烟而名也)
寒食家家出古城老人看屋少年行丘隴年年無舊道
車徒㪚行入衰草牧童驅牛下塚頭畏有家人來灑掃
逺人無墳水頭祭還引婦姑望鄉拜三日無火燒紙錢
紙錢那得到黄泉但看隴上無新土此中白骨應無主
(寒食家家出古城言寒食掃墓也唐開元勅寒食上墓/禮經無文近代相傳寖以成俗宜許上墓同拜掃禮又)
(桞宗元書近世禮重拜掃今已闕者四年矣毎遇寒食/則北向長跪以首頓地三日無火以寒食禁烟而言黄)
(泉古樂府潛寐黄/泉下千載永不寤)
　　　田家留客
人客少能留我屋客有新漿馬有粟逺行僮僕應苦饑
新婦厨中炊欲熟不嫌田家破門戸蠶房新泥無風土
行人但飯莫畏貧明府上來何辛苦丁寧回語屋中妻
有客勿令兒夜啼雙塚直西有縣路我教丁男送君去
(漿説文酢也列子吾食於十漿而五漿先饋明府唐人/稱縣令曰明府丁男謂丁壯之男也唐志人生十六為)
(中二十一為丁葢取萬物成實之義也男/説文丈夫也以田以力言用力於田畞也)
　　　田家行
男聲欣欣女顔悦人家不怨言語别五月雖熱麥風清
簷頭索索繰車鳴野蠶作繭人不取葉間撲撲秋蛾生
麥收上塲絹在軸的知輸得官家足不望入口復上身
且免向城賣黄犢田家衣食無厚薄不見縣門身即樂
(繰説文繰繭為絲繰車者繰絲之車也/野蠶成繭出光武紀注非家飼之蠶也)
　　　當牕織
歎息復歎息園中有棗行人食貧家女大富家織翁母
隔牆不得力水寒手澀絲脆斷續來續去心腸爛草蟲
促促機下鳴兩日催成一匹半輸官上頭有零落姑來
得衣身不著當牕却羨青樓娼十指不動衣盈箱
　　　促刺行(題意未詳又貨殖傳因貧求富刺繡紋/不如倚市門此言失業貧者之資也今)
　　　　(詳詩意頗有相似/然未敢必當再攷)
促刺復促刺水中無魚山無石少年雖嫁不將歸頭白
猶著父母衣四邊田宅非所有我身不及逐鷄飛出門
若有歸死處猛虎當衢向前去百年不遣踏君門在家
誰喚為新婦豈不見他鄰家娘嫁來長在舅姑傍
　　　行見月
月初生居人見月一月行月行一年十二月強半馬上
看圓缺百年懽樂能幾何在家見少行見多不縁衣食
相驅遣此身誰願長奔波篋中有帛倉有粟豈向天涯
走碌碌家人見月望我歸正是道上思家時
　　　白紵歌(題意見/注中)
天河漫漫北斗燦宫中烏啼知夜半新縫白紵舞衣成
來遲邀得呉王迎低鬟轉面掩雙袖玉釵浮動春風生
酒多夜長夜未曉月明燈光兩相照後庭歌聲更窈窕
(白紵舞衣玉/釵俱見前注)
館娃宮中春日暮荔枝木瓜花滿樹城頭烏栖休擊鼓
青娥彈瑟白紵舞夜天燑燑不見星宮中火照西江明
美人醉起無次第墮釵遺珮滿中庭此時但願可君意
迴晝為宵亦不寐年年奉君君莫棄(館娃宮謝元暉詩/再逺館娃宫又呉)
(郡志靈岩山在平江府城西二十里呉王之别苑在焉/有館娃宫琴臺響屧廊西施洞娃方言美女也荔枝白)
(居易圖譜生巴蜀間樹形圓如帷葢葉如冬青華如橘/春榮實如丹夏熟朶如葡萄核如枇杷殻如紅繒膜如)
(紫綃瓤肉㓗白如冰雪漿液甘酸如醴酪乂蔡君謨荔/枝之於天下惟閩粤南越巴蜀有之漢初南越王尉陀)
(以之備方物始通中國木瓜詩投我以木瓜本草木瓜/其木狀如柰花開於春末而深紅色其實大者如瓜小)
(者如拳青娥未詳或云青年之美人也白紵舞樂府有/白紵舞白紵歌白鳬舞白鳬歌並呉人之歌舞呉地出)
(紵又江鄉水國自多鳬鶩故興其所見以寓意焉始則/田野之作後乃大樂氏用焉其音入清商調故清商之)
(曲有子夜呉歌即白紵也在呉歌為白紵在雅歌為子/夜又梁武令沈約更製其詞焉曰子夜四時歌其實一)
(也西江未詳無次第謂/無行列先後之序也)
　　　失釵怨
貧女銅釵惜於玉失却來尋三日哭嫁時女伴與作粧
頭戴此釵如鳯凰雙杯行酒六親喜我家新婦宜拜堂
鏡中乍無失髻様初起猶疑在牀上高樓翠鈿飄舞塵
明日從頭一遍新
　　　精衞詞
精衞誰教爾填海海邊石子青磊磊但得海水作枯池
海中魚龍何所為口穿豈為空銜石山中草木無全枝
朝在樹頭暮海裏飛多羽折時墮水高山未盡海未平
願我身死子還生(精衛山海經發鳩之山有鳥名曰精/衛炎帝之女往遊於東海溺而不返)
(化為精衛常㘅西山/之木石以填東海)
　　　射虎行
自去射虎得虎歸官差射虎得虎遲獨行以死當虎命
兩人相疑終不定朝朝暮暮空手回山下緑苗已成徑
逺立不教丁箭鏃聞死還來分虎肉惜留猛虎著深山
射殺恐畏終身閒
　　　羽林行(漢志羽林府掌送從武帝太初元年初/置名曰建章營騎後更名羽林騎又取)
　　　　(從軍死事之子孫養於羽林官教以五兵號/曰羽林孤兒又劉後村詩評云此詩可與蘇)
　　　　(州逢楊開/府詩同看)
長安惡少出名字樓下劫商樓上醉天明下直明光宫
散入五陵松柏中百回殺人身合死赦書尚有收城功
九衢一日消息定鄉吏籍中重改姓出來依舊屬羽林
立在殿前射飛禽(惡少退之詩昨晚長鬚來下狀隔牆/惡少惡難似長安惡少謂長安凶惡)
(少年也明光宫漢武帝太初四年秋起明光宮三輔黄/圖云宮在長安城中成都侯王商借明光宮避暑即此)
(地也五陵見前注收城功武帝元朔六年有司奏請置/武功賞功以寵戰士考漢兵制期門羽林之兵不預征)
(伐順帝永和五年束羌冦三輔遣馬賢將左右羽林五/校屯漢陽則羽林亦在調遣故云收城功也鄉吏籍中)
(重改姓武帝初置羽林即九選六郡良家子補之羽林/屬北軍而皆召募之兵故云雖犯死得赦乃有選補召)
(募則復入籍以充羽林兵士也九衢見前注/立在殿前兵制羽林天子禁從之兵故云耳)
　　　短歌行
人初生日初出上山遲下山疾百年三萬六千朝夜裏
分將強半日有歌有舞聞早為昨日健於今日時人家
見生男女好不知男女催人老短歌行無樂聲
　　　神樹詞
我家家西老棠樹須晴即晴雨即雨四時八節上杯盤
願神不離神處所男不著丁女在舍事官上下無言語
老身長健樹婆娑萬嵗千秋作神主
　　　逺將歸
逺將歸勝未别離時在家相見熟新歸懽不足去願車
輪遲迴思馬蹄速但令在家相對貧莫向天涯金繞身
　　　望夫石(地域志望夫石在太平府當塗縣/采石江北有石如人立於山頂)
望夫處江悠悠化為石不回頭山頭日日風和雨行人
歸來石應語(陳后山詩評望夫石詩如劉夢得終日望/夫夫不歸化作孤石若相思望來已是幾)
(千嵗只似當年初望時語雖拙而意工黄魯直以顧況/此詩為第一且語意皆工然即此詩也魯直以為顧況)
(詩此以為仲初/詩未知孰是)
　　張文昌(名籍和州人貞元十五年封孟伸榜及第/詩評云文昌為詩長於樂府多有警句選)
　　　(詩補註獨取其離怨一詩云張籍工為樂府詞/昌黎稱其學古淡者詩也然唐人古詩於此焉)
　　　(止耳或言張籍樂府昌黎既許其古淡則其可/取者必多愚謂古人制作自有體格或因時高)
　　　(下其氣韵亦不相逺此難以言語形容在識者/自能心領意㑹也今觀籍所作詞雖古淡音調)
　　　(則唐而已獨此離怨一篇庶幾近之餘皆似是/而實非大抵貞元以後學古者類皆如此夫唐)
　　　(以詩名者不下三百餘家然欲求其純全合乎/風雅之音響者何其不易得也嗚呼世降風移)
　　　(一至於此離怨詩並附於下切切重切切秋風/桂花折人當少年嫁我當少年别念君非征役)
　　　(年年長逺途妾身甘獨没高堂有/舅姑山川豈悠逺行人不自反)
　　　楚宫詞
(闕/)
　　　寄衣曲
纖素裁衣獨苦辛逺因回使寄征人官家亦自寄衣去
貴從妾手著君身高堂姑老無侍子不得自到邊城裏
殷勤為看初著時征夫身上宜不宜
　　　征婦怨
九月匈奴殺邊將漢軍全沒遼水上萬里無人收白骨
家家城下招魂葬婦人依倚子與夫同居貧賤心亦舒
夫死戰塲子在腹妾身雖存如晝燭(遼水即遼河在遼/陽路瀕河南北干)
(餘里東西二百里遼河居中招魂楚辭宋玉/哀屈原魂魄散佚作招魂欲以復其精神也)
　
　
　
　
　
　
　唐音巻三
欽定四庫全書
　唐音巻四　　　　　　　元　楊士𢎞　編
　　　　　　　　　　　　　　張　震　註
　唐詩正音三
　五言律詩(臨川呉氏曰律雖始於唐然深逺瀟散不/離於古為得非但句工語工字工而可也)
　　陳伯玉
　　　暉上人獨坐亭(上人摩訶般若經佛言若菩薩/一心行阿耨多羅三藐三菩提)
　　　(心不散亂是名上人増一經云有過改者名上/人人律瓶沙王呼佛弟子為上人又古師云内)
　　　(有知徳外有勝行在/人之上名曰上人)
鐘梵經行處香牀坐入禪巖亭交雜樹石瀨瀉鳴泉水
月心方寂雲霞思獨𤣥寧知人代裏疲病得攀縁(梵浮/圖書)
(云清浄此言寂静又云西域種號禪説文浮圖説静也又/禪有五禪若煩悟自心本來清浄元無煩惱無漏智性)
(本自具足此心即佛依此而修者是為最上乗云/禪石瀨説文急流也水月禪定有小定日定故)
　　　春日登九華觀(未詳/其處)
白玉仙臺古丹丘别望遥山川亂雲日樓榭入烟霄鶴
舞千年樹虹飛百尺橋還逢赤松子天路坐相邀(仙臺/長安)
(志在長安西漢文帝作丹丘楚辭仍羽人於丹丘十洲/記丹丘之山夜常明乃仙者所居之地虹橋或石橋名)
(虹舒電施盖謂橋如虹也又幽怪錄載開元中正月望/日葉仙駕虹橋與𤣥宗徃廣陵觀燈赤松子見前注)
　　　晚次樂鄉縣(樂鄉綱目吳以陸抗都督諸軍治/樂鄉按抗嘗守荆州到樂鄉或荆)
　　　(州屬又晋伐吳周方等卒兵八百/度江襲樂郷是亦江陵之地也)
故鄉杳無際日暮且孤征川原迷舊國道路入邉城野
戍荒烟斷深山古木平如何此時恨噭噭夜猨鳴
　　　春夜别友人
銀燭吐青烟金樽對綺筵離堂思琴瑟别路繞山川明
月隠髙樹長河沒曉天悠悠落陽去此㑹在何年
　　　度荆門望楚(荆域志荆門州楚地郡有山峯巒/對峙如門故名𢎞之荆門記曰郡)
　　　(西沂江六十里南岸有山名荆門北/岸有山名虎牙三山相對楚之西塞)
遥遥去巫峽望望下章臺巴國山川盡荆門烟霧開城
分蒼野外樹斷白雲隈今日狂歌客誰知入楚來(巫峽/荆州)
(志在夷陵其首尾百六十里章䑓即章華臺見前注巴/國三巴之地到此而盡荆門即荆州也狂歌論語楚狂)
(接輿歌而過孔子曰鳳兮鳳兮/何徳之衰入楚古荆州為南楚)
　　杜必簡(必簡字審言襄州人仕武氏為著作佐郎/入為國子監主簿修文館學士少與李嶠)
　　(崔融蘇味道/為文章四友)
　　　和韋承慶過義陽公王山池(承慶韋思經之子/武氏勅代父為天)
　　　(官侍/郎)
逕轉孤峯逼橋危缺岸妨玉泉移酒味石髓換粳香綰
霧青絲弱牽風紫蔓長猶言宴樂少别向後池塘(青絲/子美)
(詩天棘蔓青絲注謂天棘/今天門冬是也石髓見前)
　　　秋夜宴臨津鄭明府宅
行止皆無地招尋獨有君酒中堪累月身外即浮雲霜
白宵鐘徹風清曉漏聞坐攜餘興徃還似未離羣(浮雲/論語)
(富貴於我如浮雲霜白霄鐘徹今仙樂也/喬潭霜鐘賦南陽□山有九鐘霜降則鳴)
　　　送崔融
君王行出將書記逺從征祖帳連河闕軍麾動洛城旌
旃朝朔氣笳吹夜邉聲坐覺烟塵掃秋風古北平(書記/翰苑)
(新書魏有太祖以陳琳為司空軍謀祭酒管書記室掌/朝覲䀻門慰勞祭祀祈祝之文與號令升絀之事祖帳)
(祖别記張帳幔於途以飲別也河闕洛城河水所經而/山有伊闕之名故云河闕也洛城今洛陽縣屬河南府)
(古北平地域志幽州為/北平又遵化為古北平)
　　　早春逰望(復齋漫錄以為韋蘇州和陸/丞逸詩云轉作照古作苦)
獨有宦㳺人偏驚物候新雲霞出海曙梅栁度江春淑
氣催黄鳥晴光轉綠蘋忽聞歌古調歸思欲霑巾(宦㳺/王吉)
(曰長卿久宦㳺不遂所用雲霞出海曙一聯集云和晋/陵丞早春㳺望此二句盖晋陵㳺望之景黄鳥一名倉)
(庚齊人謂之搏黍爾雅云蘋萍之大者也本草云謂/之芣菜沾巾漢王莽逐王閎閎泣元后以手巾拭之)
　　沈雲卿(名佺期相州内黄人上/元二年鄭益榜進士)
　　　逰少林寺(在洛陽嵩岳傳燈録達摩禪/師集止嵩山少林面壁九年)
長歌㳺寳地徙倚對珠林鴈塔風霜古龍池歳月深紺
園澄夕霽碧殿下秋隂歸路烟霞晚山蟬處處吟(寳地/珠林)
(佛經黄金七寳為地摩尼珠為林徙倚楚詞徙倚而遥/思注曰遷移倚之也鴈塔佛在西域有比丘見羣鴈飛)
(乃曰此鴈可充我食鴈即墮地佛曰此鴈王也不可食/乃為之瘞鴈建塔又長安城東慈恩寺亦有鴈塔毎進)
(士及第俱于此題名以為盛事龍池見前注紺園謂園/中樹葉紺碧夕陽照之如水色之澄霽碧殿縹瓦為屑)
　　　早發平昌島(山在海中故曰島/平昌未詳所在)
解䌫春風後鳴榔曉漲前陽烏出海樹雲鴈下江烟積
氣衝長島浮光溢大川不能懐魏闕心賞獨泠然(鳴榔/説榔)
(船板也陽烏日也日中有金烏故云魏闕禮正月之吉/始和懸治象之法于象魏今闕也又左宫門雙闕懸法)
(象其状巍然髙/大故曰魏闕)
　　　夜宿七盤嶺(七盤嶺在達/州永陸縣)
獨㳺千里外髙臥七盤西山月臨忩近天河入戸低芳
春平仲緑清夜子規啼浮客空留聴褒城聞曙雞(平仲/草名)
(褒城見/前注)
　　　被試出塞
十年通大漠萬里出長平寒日生戈劍隂雲拂斾旌飢
烏啼舊壘疲馬戀空城辛苦臯蘭北邊塵損漢兵(長平/括地)
(志在上黨泫氏縣即秦坑趙卒四十萬之地臯蘭括地/志古西羌地秦置隴西郡漢屬金城郡臯蘭山名郡因)
(山得名戈㦸兵仗之名說文云戈平頭㦸也徐謂㦸小/枝上向則為㦸平之則為戈一曰㦸偏距為戈旌說文)
(析羽注旌首也所以精進士卒也又析羽謂之析鳥羽/為之其竿頭則綴以旄牛尾斾說文繼旐之旗沛然而)
(垂/)
　　王摩詰(詩評律詩如王維韋應/物輩亦自有蕭散氣)
　　　從岐王過楊氏别業(岐王名範𤣥宗之弟也/開元二年出刺濟北)
揚子談經處淮王載酒過興䦨啼鳥緩坐乆落花多徑
轉逥銀燭林開散玉珂嚴城時未啟前路擁笙歌(揚子/指揚)
(雄也雄家貧嗜酒好事者載洒從逰然揚雄非楊子恐/別有所指及淮王皆未詳或云淮王指岐王而言玉珂)
(今說文石次玉者又云瑪瑙又螺属生海中又爾雅/翼云其大者珂黄黑色其骨可以飾馬勒故云玉珂)
　　　　同崔員外秋宵寓直(禁中有/宿也)
建禮髙秋夜承明候曉過九門寒漏徹萬井曙鐘多月
㢠藏珠斗雲消出絳河更慚衰朽質南陌共鳴珂(建禮/門名)
(漠官典職曰尚書郎晝夜更直五日於建禮門外承明/廬名漢嚴助傳君厭承明之廬張晏曰承明廬在石渠)
(門外直宿所止故曰廬也九門關門逺郊門近郊門國/門臯門又曰中門雉門應門又曰南門亦曰正門路門)
(又曰畢門/又曰虎門)
　　　　早朝
柳暗百花明春深五鳳城城鴉睥睨曉宫井轆轤聲方
朔金門侍班姫玉輦迎仍聞遣方士東海訪蓬瀛(五鳳/城太)
(白詩天上白玉京十二樓五城五鳳城者猶言五鳳樓之類也/睥睨杜詩睥睨登哀柝注女墻闕前眼處博雅作埤堄)
(轆轤見前注方翔東方翔也本傳字曼倩平原厭次人/武帝初即位徴天下賢良文學材力之士朔上書自陳)
(上偉之今待詔金馬門金門楊雄傳歴金門上王堂註/今班門後更魯班門為金馬門班姬班媫妤也孝成紀)
(帝初即位選入後宫為媫妤帝逰後庭欲與同輦載媫/妤辭不就載上善其言而止輦者步車也司馬法曰夏)
(曰余車殷曰胡奴車周曰輕車言玉輦則以玉飾而言/其貴也遣方士漢武元狩二年帝始祀竈遣方士求神)
(仙人始皇二十八年遣徐市入/海求神仙方士蓬嬴皆見前注)
　　　晚春嚴少尹諸公見過
松菊荒三徑圖書共五車烹葵邀上客看竹到貧家雀
乳先春草鸎啼過落花自憐黄髪暮一倍惜年華(三徑/三輔)
(决録蒋詡於竹下閒三徑惟與羊仲求仲遊又陶靖莭歸/去來辭三逕就荒松菊猶存五車荘子云恵施多方其)
(書五車人漢髙祖紀云何入秦丞相府取文籍圖書蔵/之葵爾雅承露也大前小葉華紫黄色詩七月烹葵及)
(菽看竹晉王徽之字子猷吴中一士大夫家有好竹欲/看之便出坐輿造竹下諷嘯良乆主人洒掃請坐不願)
(而去雀乳烏獸孳尾注乳化曰孳人說文人及鳥獸/生子曰乳黄髪詩詢兹黄髪又黄髪台背注老也)
　　　送東川李使君
萬壑樹參天千山響杜鵑山中一夜雨樹杪百重泉漢
女輸賨布巴人訟芋田文翁翻教授不敢倚先賢(漢女/潼州)
(漢為廣漢郡故曰漢女賨說文南蠻賦也賨者率其所/有不切責之也後漢南蠻傳咸令大人輸布一疋小口)
(二丈謂之賨布又廣安府古為賨成風俗通曰賨人剽/勇賨人春秋時属巴郡故曰巴人訟芋田訟其種芋之)
(田也文翁本傳為蜀郡太/守始興學校以化蜀民也)
　　　送楊長史赴果州(果州春秋戰國為巴子國秦/滅之立巴郡唐曰果州今紹)
　　　(慶/府)
褒斜不容幰之子去何之鳥道一千里猨聲十二時官
橋祭酒客山木女郎祠别後同明月君應聴子規(褒斜/二谷)
(名見前注幰集韻云車上張繒曰幰史梁鮑泉為通直/郎常乘髙幰繖盖不容幰謂谷險窄不能容車也之子)
(指揚長史也鳥道太白詩西當太白有鳥道註謂道徑/㣲窄止可容鳥過而已又南中八志曰鳥道四百里以)
(其險絶獸猶無蹊特上有飛鳥之道耳祭洒客漢法上/客曰祭酒女郎祠者果州志州有金泉山山中有觀乃)
(仙女謝自然上昇/之處鄉人祠之)
　　　送友人南歸
萬里春應盡三江鴈亦稀連天漢水廣孤客郢城歸郎
國稻苗秀楚人菰米肥懸知倚門望遥識老萊衣(三江/唐仲)
(初吴都賦注松江下七十里分流東北入海者為婁江/東南流者為東江并松江為三江其地今亦名三江口)
(呉越春秋范蠡乘舟出三江口者是也郎國地名說文/魯亭也春秋桓公及齊人戰于郎人荘公築臺于郎漢)
(水見前注郢城今郢州古荆楚也春秋為郊郢北魏立/郢州菰米見前注倚門望左傳齊人淖齒弑王王孫賈)
(失王處及歸其母曰汝朝去晚來吾以倚門而望老萊親/衣楚老萊子年七十著五色斑斕衣戯于親前以娱其)
　　　送丘為下第歸江東(金陵古云江左又云/江東盖大江之東也)
憐君不得意况復柳條春為客黄金盡還家白髮新五
湖三畝宅萬里一歸人知爾不能薦羞稱獻納臣(黄金/盡古)
(詩黄金然桂盡五湖見前注丘為吴人故云知爾謂相/知不能薦也一作知禰謂漢孔融薦禰衡事獻納臣漢)
(班固傳註云朝夕論思口月獻納/出入諷諌盖諌官之職貴在獻納)
　　　終南别業
中嵗頗好道晚家南山陲興来毎獨往勝事空自知行
到水窮處坐看雲起時偶然值林叟談笑滯還期(批云/其資)
(如此故自難及○南山陲終南山之址也李肇國史補/曰王維好佛得宋之問輞川别業山水絶勝今南山清)
(涼寺是/其地也)
　　　歸嵩山作(初學記嵩高山者五岳之中岳也其/山三十六峯東有太室西有少室嵩)
　　　(其總/名也)
清川帯長薄車馬去閒閒流水如有意暮禽相與還荒
城臨古渡落日滿秋山迢遞嵩高下歸来且閉闗(薄說/文林)
(薄也又香材草曰薄閒閒詩桑者閒閒兮注閒閒安閒/之意也嵩高下白虎通中央之岳獨加髙字者何中央)
(居四方之中而/高故曰嵩高山)
　　　終南山(雍録終南山長安之南山也横亘中/南面西起秦隴束徹藍田凡八百里)
太乙近天都連山到海隅白雲迴望合青靄入看無分
野中峯變隂晴衆壑殊欲投人處宿隔水問樵夫(太乙/南山)
(中山名人分野天文志天有十二次日月之所躔也地/有十二辰王侯之所國周保章氏以星土辨九州所封)
(之域皆有分星以觀妖/祥故有分野之說也)
　　　漢江臨泛(漢陽府漢口即漢江所出之水書江/漢朝宗于海盖漢水自此出與江合)
楚塞三湘接荆門九派通江流天地外山色有無中郡
邑浮前浦波瀾動逺空襄陽好風日留醉與山翁(三湘/寰宇)
(記湘潭湘鄉湘源謂之三湘即今之長沙府也九派通洞庭/古之九江所合處故九派通也襄陽仙翁俱見前注)
　　　　送張道士歸山
先生何處去王屋訪茅君别帝留丹訣驅雞入白雲人
間苦難住天上復離羣當作遼城鶴仙歌使爾聞(王屋/述異)
(記十大洞天之一洞周回一萬里名小有清虚之天在/洛京茅君列仙傳茅濛字初成隠華山修道始皇時龍)
(駕白日昇天子三人曰盈曰固曰震得道于金陵句曲/山即今之茅山也遼城鶴仙傳丁令威鶴駕也化為白)
(鶴集遼東華表柱上歌曰有鳥/有鳥丁今威去家千嵗今來歸)
　　　　送李判官赴江東(判官别駕之職/太守之佐也)
聞道皇華使方隨皂盖臣封章通左語冠冕化文身樹
色分揚子潮聲滿富春遥知辨璧吏恩到泣珠人(皇華/詩皇)
(皇者華注佐也皇皇猶煌煌也華草木之華也此遣使臣/之詩也皂盖臣太守也太守之車朱轓皂盖故云封章)
(謂封事也左語未詳或謂江束為江左故曰左語文身/史記关也吳太伯奔荆蠻文身斷髪示不用耳揚子揚)
(子江也富春今杭州府富春縣/也辨璧吏未詳泣珠人見前注)
　　　送嚴秀才還蜀
寧親為令子似舅即賢甥别路經花縣還鄉入錦城山
臨青塞斷江向白雲平獻賦何時至明君憶長卿(寧親/詩害)
(澣害否歸寧父母注歸寜問安也似舅宋桓𤣥聞軍起/曰何無忌劉牢之之外甥酷似其舅共舉大事何謂無)
(成花縣晋潘岳字安仁出為河陽令滿縣種桃李花人/謂之花縣錦城蜀郡號錦城獻賦前武紀司馬相如字)
(長卿獻子虚賦帝讀而善之曰朕獨不得與此/人同時哉時楊意為狗監侍上因薦之得召見)
　　　送平淡然判官
不識陽闗路新從定逺侯黄雲斷春色畫角起邉愁瀚
海經年别交河出塞流須令外國使知飲月支頭(陽闗/在雍)
(州城古流沙地又即玉門闗名定逺侯漢班超封定逺/侯畫角車服儀制云角前世事書所未載或云北方吹)
(以驚中國之馬也又黄帝内傳𤣥女請製角二十四以/警衆又通禮儀纂蚩尤帥魑魅與黄帝戰始命吹角作)
(龍鳴以禦之軍中置以司昏曉故角為軍容也瀚海交/河見前注月支頭大月氏國治藍氏城冒頓單于攻破)
(之而老上單于殺月/氏以其頭為飲器)
　　　送岐州源長史歸
握手一相送心悲安可論秋風正蕭索客散孟嘗門(批/云)
(曲盡别時/悲惋之情)故騎通槐里長亭下槿原征西舊旌節從此
向河源(孟嘗門史孟嘗君齊相田文也封孟嘗門下常/有客三千人槐里在長安長安志渭水自桓州)
(郡縣界束過槐里縣南槿原未詳按此詩維與源同在/崔常侍幕作贈時常侍巳死故云按崔常侍嘗為河西)
(節度使此云崔常/侍毌乃希逸歟)
　　　山居即事
寂寞掩柴扉蒼茫對夕暉鶴巢松樹遍人訪蓽門稀嫩
竹含新粉紅蓮落故衣渡頭燈火起處處采菱歸(批云/自是)
(維/詩)
　　　冬夜書懐
獨坐悲雙鬢空堂欲二更雨中山果落燈下草蟲鳴白
髪終難變黄金不可成欲知除老病惟有學無生(白髪/難變)
(度人經云髪白皮黑不能變災危之至天資終不可黑/也黄金不成前武紀李少君以祠竈却老方見上尊之)
(少君匿其年言祠竈則致物丹砂可化為黄金違/萊仙者可見因之以封禪則不死學無生見前注)
　　　觀獵
風勁角弓鳴(批云/氣㮣)将軍獵渭城草枯鷹眼疾雪盡馬蹄
輕忽過新豐市還歸細柳營回看射鵰處千里暮雲平
(新豐市渭城俱見前注細柳漢文紀曰地名在長安西/三輔黄圖曰細柳倉在渭水北方古徼西張揖曰在昆)
(明池南今柳市是索隠曰在城門外阿房宫西北維括/地志云細柳倉在雍州咸陽縣西南即周亞夫次細柳)
(文帝不得入/棘門之地也)
　　賈㓜隣(名至擢明經第杜子美詩註云至先世掌絲/綸又至父曾嘗於開元間掌制誥至從𤣥)
　　(宗幸蜀為中書舍人帝傳位肅宗嘗譔册既進槀/帝曰昔先帝誥命乃父為之辭今兹命册人爾為)
　　(之兩朝盛典出卿家父子可/謂繼美矣仕至禮部侍郎)
　　　南州有贈二首(今廣西桂林府也謝靈運山/詩南州實炎徳桂樹凌寒)
極浦三春草髙樓萬里心楚山晴靄碧湘水暮流深忽
與朝中舊同為澤畔吟停杯試北望還欲淚霑襟(楚山/湘水)
(見前注澤畔吟/楚辭行吟澤畔)
越井人南去湘川水北流江邉數杯酒海内一孤舟嶺
嶠同仙客京華即舊逰春心将别恨萬里共悠悠
　　孫逖(博州武水人開元元年舉哲人竒士隠倫屠/釣第一人嘗為中書舍人典詔誥為代言言)
　　(辭最為精宻張九齡視其/草欲易一字卒不能也)
　　　宿雲門寺閣(雲門寺在今紹興府㑹稽縣南三/十一里今名雍熈為州之偉觀王)
　　　(子敬居此有五色祥/雲因建寺謂之雲門)
香閣東山下烟花象外幽懸燈千嶂夕巻幔五湖秋畫
壁餘鴻鴈紗忩宿斗牛更疑天路近夢與白雲逰(東山/在上)
(虞縣西南四十五/里即謝安隠處)
　　祖詠(開元十一年/杜綰榜進士)
　　　顯韓少府水亭
梅福幽棲處佳期不忘還鳥啼當戸竹花繞傍池山水
氣侵階冷藤隂覆坐閒寧知武陵趣宛在市朝間(梅福/列仙)
(傳字子真九江人補南昌尉王莽専政一朝棄妻子去/變姓名為吴市門卒人傳以為仙去又瑞州圖經載子)
(真故宅在高安之豐安鄉旁有尉山及梅仙觀武陵桃/源事見前注此云梅福幽樓處者盖唐縣尉皆稱少府)
(故以擬/梅福也)
　　　蘇氏别業
别業居幽處到来生隠心南山當戸牖灃水暎園林竹
覆經冬雪庭昏未夕隂寥寥人境外閒坐聴春禽(南山/即終)
(南山灃水雍州地域志出/鄠縣距隂山南入于㴘)
　　　留别盧象
朝来已握手宿别更傷心灞水行人渡商山驛路深故
情君且足謫宦我難任直道皆如此誰能淚滿襟(灞水/古曰)
(滋水雍州地域志秦穆公霸世更名以顯霸功水出藍/田縣㑹滻水滻水北入于渭商山在上洛縣西南四皓)
(隠/處)
　　　江南旅情
楚山不可極歸路但蕭條海色晴看雨江聲夜聴潮劍
留南斗近書寄北風遥為報空潭橘無媒寄洛橋(劍留/南斗)
(近晋張華傳豐城縣獄/有劍其氣常射斗牛)
　　儲光羲
　　　漢陽即事(荆州志春秋時鄭/子國今為漢陽府)
楚國千里逺孰知方寸違春逰懽有客夕寝賦無衣江
水帯冰泮桃花隨雨飛九歌有深意捐珮乃言歸(有客/詩有)
(客有客亦白其馬注此宋公来朝将去而王燕餞之詩/也無衣詩三體詩注詩豈曰無衣與子同仇九歌楚辭)
(屈子有九歌朱子序曰九歌者屈原之所作也屈原既/逐因楚人祀神之歌而更定之寄其忠君愛國眷戀不)
(忘之意也捐佩九歌湘夫人捐/余玦兮江中遺余佩兮澧浦)
　　　題陸山人樓
暮聲雜初鴈夜色涵早秋獨見海中月照君池上樓山
雲拂髙棟天漢入雲流不惜朝光滿其如千里㳺
　　　臨江亭
古木嘯寒禽層城帯夕隂梁園多絳樹楚岸盡楓林山
際豈為險江流長自深平生何以恨天地本無心(梁園/見前)
(注天地無心朱子四書天何言/哉注云天地無心而成化也)
　　　詠山泉
山中有流水借問不知名暎地為天色飛空作雨聲轉
来深澗滿分出小池平恬澹人無見年年長自清
　　孟浩然
　　　與諸子登峴山(峴山寰宇記在襄陽/府漢上去襄陽十里)
人事有代謝(批只此一句/便見感慨)往来成古今江山留勝跡我
輩復登臨水落魚梁淺天寒夢澤深羊公碑尚在讀罷
一霑襟(批不必苦思自然好苦思復不能及○代謝髙/誘曰代更謝叙也漁染夢澤見前注羊公碑晉)
(羊祜出鎮南夏甚得民心後卒百姓為建碑於峴山望/者莫不墮涙杜預名墮涙碑詩評云此詩起得髙古畧)
(無粉色而情境俱肖悲慨勝於形容/真峴山詩後有能言者亦在下風)
　　　臨洞庭(洞庭湖在巴陵縣西北吞赤沙南連青/草横亘七八百里乂風士記鼎澧沅湘)
　　　(合諸蠻黔南之水匯于洞/庭至巴陵與荆江合)
八月湖水平涵虚混太清氣蒸雲夢澤波撼岳陽城(批/云)
(吴楚東南坼乾坤日夜浮非不佳但不/知後聫能作麽生道否此是自然髙處)欲濟無舟楫端
居恥聖明坐觀垂釣者徒有羡魚情(批云托興可傷詩/評云起得渾然稱)
(題烝撼偶然不是下字而氣槩横絶朴不可/易端居感興深厚味之言有盡而意無窮)
　　　歸終南山(批云亦其最得意之詩最失/意之日故首為明皇誦之)
北闕休上書南山歸敝廬不才明主棄多病故人踈白
髪催年老青陽逼嵗除永懐愁不寐松月夜忩虚(批云/但人)
(有此起無此/結毎見短氣)
　　　宿武陽川
川暗夕陽盡孤舟泊岸初嶺猿相叫嘯潭影似空虚就
枕滅明燭扣舷聞夜漁鷄鳴問何處人物似秦餘(批云/隨意)
(唱出便無俗意○秦餘晋人入桃源見有人/家皆云先世避秦入此今不知為何時也)
　　　宿桐廬江(桐廬縣名/今属嚴州)
山暝聴猨愁滄江急夜流風鳴兩岸葉月照一孤舟建
徳非吾土維揚憶舊逰還将兩行淚遥寄海西頭(批云/一孤)
(似病天趣自得○建徳地域志揚州之境漢立新定等/縣後改新安郡隨置睦州改遂安郡唐析桐廬為嚴州)
(宋改建徳軍今仍嚴州建徳乃帶管縣維揚揚州也禹/貢九州之一春秋属吴越漢為荆王吴王國景帝更為)
(江都國東漢為廣/陵郡唐為揚州也)
　　　夜渡湘川
客行貪利渉夜裏渡湘川露氣聞芳杜歌聲識采蓮榜
人投岸火漁子宿潭烟行旅時相問涔陽何處邊(批云/清潤)
(自喜○湘川地域志自長沙以南皆為湘水此云湘川/不知所指涔陽荆州之域属楚地今州地即漢武之零)
(陽縣也吴立天門郡晉置南平郡陳廢郡置松州尋改/澧明州在水之北故名唐改澧陽郡後為澧州今因之)
(芳杜杜若香草也見/前注采蓮曲歌名)
　　　武陵泛舟
武陵川路狭前棹入花林莫測幽源裏仙家信㡬深水
迴青嶂合雲度緑溪隂坐聴猨閒嘯彌清塵外心(武陵荆/州之域)
(殷國為蠻蜑所居戰國属楚漢為武陵郡隋改辰州唐/為朗州宋改鼎州後升常徳府今因之仙家指桃源言)
　　　永嘉浦逢子容(永嘉縣名今属温州/府浦其在縣之浦也)
逆旅相逢處江村日暮時衆山遥對酒孤嶼共題詩廨
宇隣鮫室人烟接島夷鄉園萬餘里失路一相悲(批云/衆山)
(孤嶼且不犯時景句而淘洗欲盡孤/嶼鮫室見前注島夷書島夷卉服)
　　　　秦中寄逺上人
一丘常欲臥三徑苦無資北上非吾願東林懐我師黄
金然桂盡壮志逐年衰日夕涼風至聞蟬但益悲(三徑/蒋詡)
(三徑見前注東林寺名晉慧逺所造廬山記謝靈運即東/林譯涅槃經然桂戰國䇿蘇秦曰楚國之食貴於玉薪貴)
(於桂謁者難見如鬼王難得見如/天地今臣食玉灼桂因鬼見帝)
　　　　晚春
二月湖水清家家春鳥鳴林花掃更落徑草踏還生酒
伴来相命開尊共解酲當杯已入手歌妓莫停聲(批云/亦自)
(豪宕家家春鳥鳴又/别諸語情属不淺)
　　　赴京途中遇雪
迢逓秦京道蒼茫嵗暮天窮隂連晦朔積雪徧山川(决/不)
(為小兒語/求工者)落雁迷寒渚飢烏噪野田客愁空竚立不見
有人烟
　　　嵗除有懐(月令是月日窮于次月窮于紀/星囘于天嵗且更始故曰除夕)
迢遞三巴路羇危萬里身亂山殘雪夜孤燭異鄉人漸
與骨肉逺轉於僮僕親那堪正漂泊来日嵗華新(批云/一年)
(将盡夜萬里未歸人非不美後聫餒矣又平生客中除/夕誦此不復更作上十字尤和合下十字痛快能言人)
(衆妙集中以為崔塗詩未知/孰是但孤獨改孤燭似是也)
　　　裵司士見尋
府僚能枉駕家釀復新開落日池上酌清風松下来厨
人具雞黍稚子摘楊梅誰道山翁醉猶能騎馬回(批云/大巧)
(若拙楊梅果名異物志楊梅大如彈丸五月熟其味/酸甜有紅紫白三種紫者最勝山翁即山簡見前注)
　　　梅道士水亭
傲叟非凡叟名流即道流隠居不可見髙論莫能酬水
接仙源近山藏鬼谷幽再来迷處所花下問漁舟(批好/又得)
(語不凡得語故異鬼谷在荆州仙源縣桃/源桃源與荆州亦相近故云事見前注)
　　　過故人荘
故人具雞黍邀我至田家緑樹村邊合青山郭外斜開
筵面塲圃把酒話桑麻待到重陽日還来就菊花(批毎/以自)
(在陵厲者極是雞黍漢書范式與友張元伯别薯秋為/期元伯九月十五日殺雞為黍待之果至話桑麻陶詩)
(但道桑麻長重陽九月九日也陶淵明嘗於九/日無酒出宅已采菊盈把頃之白衣人送酒至)
　　　髙達夫
　　　送劉評事充朔方判官賦得征馬嘶(評事六典宣/帝初於廷尉)
　　　(置左右平後光武省左平惟有左平掌平决詔/獄魏晋直謂之廷尉評隨置大理評事唐置評)
　　　(事十員掌書移推/覆征馬嘶樂府名)
征馬向邉州蕭蕭嘶未休思深應帯别聲斷為兼秋岐
路風将逺闗山月共愁贈君從此去何日大刀頭(闗山/月古)
(曲名大刀頭古詩何當/大刀頭謂刀頭有環也)
　　　贈杜二拾遺(杜二即子美達時為西川節度故/贈拾遺唐武氏置左右拾遺二官)
　　　(以掌供奉諷諫開元以来尤為清選左/属門下省右属中書省即古司諫之官)
傳道招提客詩書自討論佛香時入院僧飯屢過門聴
法還應難尋經剰欲飜草𤣥今已畢此外復何言(招提/釋書)
(招提菩薩皆古佛名故寺謂之招提或名伽藍或名道/塲其實一也草𤣥漢揚雄字子雲蜀郡成都人世以農)
(桑為業至雄少好學其意欲求文章成/名於世以為經莫大於易故作太𤣥)
　　岑參
　　　滻水東店送唐子歸嵩陽(滻水在長安出灞陵/縣入于灞水嵩陽嵩)
　　　(州/也)
野店臨官路重城壓御堤山開灞水北雨過杜陵西歸
夢秋能作鄉書醉懶題橋回忽不見征馬尚聞嘶
　　　送張子尉南海(南海揚州之域百粤之地趙佗/自立為南海王至漢武帝始定)
　　　(為南海郡今/廣州府是也)
不擇南州尉髙堂有老親樓臺重蜃氣邑里雜鮫人海
暗三山雨花明五嶺春此鄉多寳玉慎莫厭清貧(蜃氣/說文)
(大蛤也蚌屬月令雀入大水化為蜃乂史天官書蛇為/蜃似蛟無足乂海旁蜃氣似樓臺三山番山禺山堯山)
(乂羅浮山三山之總名五嶺州學記五嶺峙其北謂大/庾始安臨賀桂陽揭揚也多寳玉謂廣州所産有珠香)
(犀象玳瑁之属也比詩謂不以官小任/逺而為之者盖在求禄以養親也)
　　　送張都尉東歸(漢趙過為/搜粟都尉)
白羽緑弓弦年年只在邉還家劍鋒盡出塞馬蹄穿逐
邊西踰海平胡北到天封侯應不逺燕頷豈徒然(西踰/海或)
(西域有西海也到天言北地天山也燕頷漢班超虎/頭燕頷飛而食肉此萬里侯相也後以功封定逺侯)
　　　送揚州王司馬(隋改治中别駕為長史司/馬即漢郡丞之職掌兵馬)
君家舊淮水水上到揚州海樹青官舍江雲黑郡樓東
南隨去鳥人吏待行舟為報吾兄道如今已白頭
　　　送王七録事赴虢州(録事漢郡主簿也晉為督善/郵掌總録諸曹文簿舉弹)
　　　(惡其後刺史有軍而開府者並置之虢/州禹貢豫州之域唐改為陕州置録事)
早嵗即相知嗟君最後時青雲仍未達白髪欲成絲小
店闗門道長河華嶽祠𢎞農民吏待莫遣馬行遲(青雲/須賈)
(曰不意君致身青雲之上關門函谷關也長河水經曰/歴華山潼關過而曲行華岳華山乃西岳岳在華隂縣)
(五千仞上有西岳祠字𢎞農地域/志虢州靈寳縣古𢎞農故地也)
　　　送懐州呉别駕(懐州兾州之域杜預注云在晉/山之南河之北天寳中改為河)
　　　(内郡乾元中復為懐州柳枝古人折柳送别王/仁裕開元遺事曰長安東有灞陵橋於此送别)
灞上柳枝黄壚頭酒正香春流飲去馬暮雨濕行裝驛
路通函谷州城接太行覃懐人總喜别駕得王祥(灞上/長安)
(霸水上壚説文賣酒區也前食貨志令官作酒以三千/石為一均率開一壚以賣函谷關有二自陕州至靈寳)
(縣南十里秦函谷也自靈寳三萬餘里至河南府新安/縣東一里漢函谷也武帝為楊僕移於此太行山名地)
(域志在河内郡北趨於濟源邑界起懐州河内縣北至/幽州凡綿亘十州覃懐書覃懐底繢注覃懐地名地志)
(河内懐郡有懐縣今懐州也又曽氏曰潭懐平地當在/孟津之東太行之西王祥字休微晉吕䖍有佩刀相者)
(以為必登三公䖍語别駕王/祥曰卿有公輔之量以相與)
　　　趙少尹南亭送鄭侍御
江亭酒甕香白面繡衣郎砌冷蟲喧坐簾疏月到牀鐘
催離思急絃逐醉歌長闗樹應皆落隨君滿路霜(繡衣/郎御)
(史也漢武帝謂徐復齊武王演傳注繡衣尊/寵之也滿路霜通典御史為風霜之任故云)
　　　虢宫送河丞市馬
闗樹晚蒼蒼長安近夕陽回風醒别酒細雨濕行裝習
戰邊塵黒防秋塞草黄知君市駿馬不是學燕王(防秋/匈奴)
(傳伺人出每以鴈為候故邉上戍兵每以秋為防守備/燕王史燕昭王即位卑身厚幣以招賢者問郭隗曰古)
(之人君有以千金使㳙人求千里馬者馬已死買其骨/五百金而返君怒㳙人曰死馬且買之况于生者乎馬)
(今至矣不期年而/千里馬至者三也)
　　　髙宫谷招鄭鄠
谷口来相訪空齋不見君澗花然暮雨潭樹暖春雲門
徑稀人跡簷峯下鹿羣衣裳與枕席山靄碧氛氲(鄭子/真隠)
(谷口此借/以比鄭鄠)
　　　晚發五谿(蜀先主於五谿立黔安郡今肇慶府/也五谿者酉谿辰谿巫溪武溪元溪)
客厭巴南地鄉隣劍北天江村片雨外野寺夕陽邉芋
葉藏山徑蘆花間渚田舟行未可住乗月且須牽(肇慶/府又)
(名黔南且有巴江其曰巴南者或以此得名也劍北古/之創州郡漢廣漢郡梓潼縣也後改曰劒州人謂劒陽)
(廣元縣曰劍外五溪必/與相連故曰劍北云)
　　　武威春暮聞宇文判官西使還已到晉昌(武威/古雍)
　　　(州域即西戎地漢初為匈奴右地後/為武威郡唐改涼州今為西涼府)
片雨過城頭黄鸝上戍樓塞花飄客淚邊柳挂鄉愁白
髪悲明鏡青春換敝裘君從萬里去聞已到𤓰州(𤓰州/雍州)
(之域亦古西戎地戰國時為鳥縣月/支居之漢為晉昌郡隋立為𤓰州)
　　殷遥(潤州人開元/中為參軍)
　　　友人山亭
故人從薄宦往往渉清谿鑿牖對山月褰裳拂澗霓逰
魚逆水上宿鳥向風栖一見桃花發能令秦漢迷
　　王灣(開元二年常/無名榜進士)
　　　江南意(三體詩作次/北固山下)
客路青山外行舟渌水前潮平兩岸闊風正一㠶懸海
日生殘夜江春入舊年鄉書何處達歸鴈洛陽邊
　　常建
　　　逰破山寺(寺在蘇州/府常熟縣)
清晨入古寺初日照髙林竹徑通幽處禪房花木深山
光恱鳥性潭影空人心萬籟此俱寂惟聞鐘磬音(米子/語録)
(曰歐陽永叔最喜一人送行詩兩句云晚日都門道微/凉草樹夭又喜常建詩曰竹徑通幽處禪房花木深公)
(自言平生要道此語不得今人都不識/這意思只要鬬事使難字便謂之好)
　　　泊舟盱眙(揚州域西漢時盱眙縣東晉盱眙/郡唐西楚州宋昭信軍今屬泗州)
泊舟淮水次霜降夕流清夜乆潮侵岸天寒月近城平
沙依鴈宿候館聴雞鳴鄉國雲霄外誰堪羇旅情(淮水/繞城)
(下過魏晉以來壽陽/旴眙為淮南之本原)
　　皇甫茂政(名冉丹陽人皇甫曽之兄/天寳間進士仕至右補闕)
　　　送韓司直(後魏有大理司直位在正監上不署/曹事唯覆理御史撿校事置六人掌)
　　　(承制出使推覆若寺/有疑獄則參議之)
逰吴還適越来往住風波復送王孫去其如芳草何岸
明殘雪在潮滿夕陽多季子留遺廟停舟試一過(王孫/盖言)
(古王者之孫如公孫之類也詳見前注季子季札皇/覧冢墓記季子墓在毗陵縣暨陽至今吏氏祠之)
　　　途中送權曙二兄(三體詩以為/皇甫曽詩)
淮海風濤起江闗幽思長同悲鵲繞樹獨作鴈隨陽山
晚雲和雪汀寒月暎霜由来濯纓處漁父愛滄浪(淮海/揚州)
(郡古名淮海鵲繞樹曹操詩云月明星稀鳥雀南飛繞/樹三匝無枝可依應隨陽尚書注云隨陽之鳥鴻鴈之)
(属滄浪楚詞漁父歌曰滄/浪之水清兮可以濯我纓)
　　皇甫孝常(名曾丹陽人天/寳十載成進士)
　　　送李中丞歸本道
上将宜分閫雙旌復出秦關河三晉路賔從五原人孤
戍雲通海平沙雪度春酬恩看玉劍何處有烟塵(分閫/漢文)
(紀閫以内寡人制之閫以外将軍制之又陸贄奏議云/選将而往分之以閫雙旌唐淮西用兵劉沔夜行有以)
(雙燭導曰君當大貴後果至大将常有雙燭在雙旌上/五原郡名見前注三晉春秋韓趙魏晉之三卿後㓕晉)
(分其地故云三晉也五原雍州之域春秋戎狄之地秦/為上郡之北境漢属五原郡人五原本秦九原郡地在)
(榆林漢元初二/年更名五原)
　　　晚至華隂
臘盡促歸心行人及華隂雲霞仙掌出松栢古祠深野
渡冰生岸寒川燒隔林温泉看漸近宫樹晚烟沈(華隂/邑名)
(在華州東六十里仙掌王涯太華仙掌註云西岳太華/之首峯有五崖自下逺望偶為掌形古祠𤣥宗太華銘)
(云壇埸殿宇無代不修一嵗三祠/無嵗而缺温泉即華清宫見前注)
　　嚴正文
　　　酬劉員外見寄(員外劉/長卿也)
蘇耽佐郡時近出白雲司藥補清羸疾忩吟絶妙辭柳
塘春水漫花塢夕陽遲欲識懐君意朝朝訪楫師(蘇眈/神仙)
(傳蘇仙公也得修真之術隠於郴州髙秀之峯後乗鶴/仙去以比劉長卿白雲司黄帝時秋官為白雲司也清)
(羸疾晉廣樂有凊嬴疾絶妙詞魏曹操與楊修觀曹娥/碑曰黄絹㓜婦外孫虀臼修解曰黄絹色絲也㓜婦少)
(女也外孫女子也虀臼受辛也盖絶妙好辭/四字也楫師吴都賦曰篙公檝師言舟也)
　　李從一(名嘉佑趙州人天寳七年進士仕至台袁/二州刺史善為詩綺靡婉麗有齊梁之風)
　　(時以比吴/均何遜云)
　　　仲夏江隂官舍寄裵明府(江隂古延陵邑之地/梁置江隂郡今為江)
　　　(隂縣属常州嘉祐常/為江隂令故有寄)
萬室邊江次孤城對海安朝霞晴作雨濕氣晚生寒苔
色侵衣桁潮痕上井欄題詩招茂宰思爾欲辭官(朝霞/說文)
(雲與日氣相薄也又河圖崑崙山有五色水赤水之氣/上蒸為霞苔色非真謂岩苔之色也謂梅氣蒸為苔色)
(也衣桁衣架也一日晒衣竿也杜詩翡翠鳴衣桁茂宰/謝𤣥暉詩茂宰深遐脊漢卓茂為密令有聲故詩用以)
(比宰邑/者也)
　　　送王牧往吉州謁使君叔(吉州禹貢荆揚二州/之域東漢置廬陵吴)
　　　(置安城唐/為吉州)
細草緑汀洲王孫耐薄逰年華初冠帶文采舊弓裘野
渡花爭發春塘水亂流使君憐小阮應念倚門愁(弓裘/禮記)
(良弓之子先學為箕良冶之子先學為裘小阮阮咸字/仲容與叔阮籍為竹林之遊倚門史王孫賈事齊閔王)
(王出走失王之處其母曰汝朝出而晚来則/吾倚門而望汝暮出而不歸則吾倚閭而望)
　　　至七里灘作(在嚴州府桐廬縣與嚴陵瀨相/接諺云有風七里無風七十里)
遷客投於越臨江淚滿衣獨隨流水逺轉覺故人稀萬
木迎秋序千峯駐晚暉行舟猶未已惆悵暮潮歸
　　劉文房
　　　送李中丞(周官小宰之職掌建邦之宫刑凡宫/之紀禁即御史中丞之任也漢百官)
　　　(表御史大夫有兩丞一曰御史丞一曰中丞/亦謂中丞為中執法以其居殿中故曰中丞)
流落征南将曽驅十萬師罷歸無舊業老去戀明時獨
立三邊静輕生一劍知茫茫漢江上日暮欲河之(三邊/漢班)
(固曰武帝廣開三邊註曰三垂也渭東南西三/方也人羽獵賦序割其三邊說文垂逺邊也)
　　　雨中過袁稷巴陵山居(巴陵今/岳州府)
憐君洞庭上白髪向人垂積雨悲幽獨長江對别離牛
羊歸故道鳥雀聚寒枝明發遥相望雲山不可知(洞庭/湖名)
(在巴陵/見前注)
　　　喜皇甫侍御相訪
荒村帶晚照落葉亂紛紛古路無行客空山獨見君野
橋經雨斷澗水向田分不為憐同病何人到白雲
　　　穆陵闕北逢人歸漁陽(穆陵益都有穆陵/縣漁陽今檀州是)
逢君穆陵路疋馬向桑乾楚國蒼山古幽州白日寒城
池百戰後耆舊㡬家殘處處蓬蒿徧歸人掩淚看(故桑/乾縣)
(在今朔州有桑乾沙人桑乾水晉慕/容儁所都在薊縣幽州唐漁陽郡)
　　　新年作
鄉心新嵗切天畔獨潸然老至居人下春歸在客先嶺
猨同旦暮江栁共風烟已似長沙傅從今又㡬年(老至/居人)
(下時景新書董勛云正旦飲酒先飲小者以小者得嵗/故先飲酒賀之老者失時故後飲乂初學紀載四民月)
(令云正旦進酒次第當從小起長沙傅賈誼也本傳洛/陽人河南守吴公薦之召為博士絳灌之徒毁之乃以)
(為長沙/王傅)
　　　尋南溪常道士
　一路經行處莓苔見履痕白雲依静渚芳草閉閒門過
雨看松色隨山到水源谿花與禅意相對亦忘言
　　　松江獨宿(松江水自華亭流入松江/江在吴江縣今為松江府)
洞庭初下葉孤客不勝愁明月天涯夜青山江上秋一
官成白首萬里寄滄洲乆被浮名繫能無愧海鷗(洞庭/在蘇)
(州府非岳/州洞庭也)
　　　餘干旅舍(餘干邑名今/属饒州府)
揺落暮天迥青楓霜葉稀孤城向水閉獨鳥背人飛渡
口月初上隣家漁未歸鄉心正欲絶何處𢷬寒衣
　　　漂母墓
昔賢懐一飯兹事巳千秋古墓樵人識前朝楚水流渚
蘋行客薦山木杜鵑愁春草茫茫緑王孫舊此逰(史韓/信傳)
(信家貧漂母飯之信後為楚王賜母千金古墓東西二/冡俱在淮隂縣北八里荘束冡信母墓西冡漂母墓王)
(孫漢韓信傳吾哀王孫而進食盖韓信王者之子/孫故言王孫又春草年年緑王孫歸不歸古詞)
　　韋應物
　　　奉送從兄宰晉陵
東郊芳草歇千里夏雲生立馬愁将夕看山獨送行依
微呉苑樹迢遞晉陵城慰此斷行别邑人多頌聲(吴苑/即長)
(洲苑在蘇州府吳江縣/晉陵縣名属常州府)
　　　送汾城王主簿
少年初帶印汾上又經過芳草歸時徧情人故郡多(批/云)
(閒情婉/約可愛)禁鐘春雨細宫樹野烟和相望東橋别微風起
夕波(汾上汾水上在汾州宫樹西河/縣有臨汾宫隋大業十四年建)
　　　送榆次林明府(榆次縣名/属太原府)
無嗟千里逺亦是宰王畿策馬雨中去(此等語亦/味外味也)逢人
關外稀邑傳榆石在路繞晉山微别思方蕭索新秋一
葉飛(批云無一句不合路遶晉山微尤極清潤學者可/仰王畿地域云懐孟路殷時為畿内周時為畿属)
(衛地衛遷河南杜預註云在晉山之南河之北以河北/考之則太行山亦在河内縣之北則太行山其亦名晉)
(山歟榆/石未詳)
　　　賦得暮雨送李胄
楚江微雨裏建業暮鐘時漠漠帆来重㝠㝠鳥去遲海
門深不見浦樹逺含滋相送情無限沾襟比散絲(楚江/即楊)
(子江也建業今南京秦為金陵晉改秣陵後又/分秣陵為建業海門江由此入海故名海門云)
　　耿湋(河東人寳應二十年洪原榜進士/至大厯七年張式榜仕至左拾遺)
　　　早朝
鐘鼓餘聲裏千官向紫微冒寒人語少乗月燭来稀清
漏聞馳道輕霞暎𤨏闈猶看嘶馬處未啟掖垣扉(紫微/晉天)
(文志紫微天帝之座也馳/道𤨏闈掖坦俱見前注)
　　　酬暢當(當河/東人)
同㳺漆沮後已是十年餘㡬度曽相夢何時定得書月
髙城影盡霜重柳條疏且對尊中酒千般想未如(輿地/廣記)
(曰漆沮二水名其在不一惟雍/州冨平縣名川河乃禹貢漆沮)
　　　贈張将軍
寥落軍城暮重行反照間鼓鼙經雨暗士馬過秋閒慣
守臨邊郡曽營海上山關西舊業在夜夜夢中還
　　韓君平(名翃天寳十三/年揚紞榜及第)
　　　題薦福寺衡嶽禅師房(薦福寺在饒州府又/京兆府亦有薦福寺)
春城乞食還髙論此中閒僧臘階前樹禅心江上山踈
簾看雪巻深戸暎花關晚送門人去鐘聲查靄間(乞食/佛經)
(次第乞食已禪心達摩曰内傳心印以契證人禅學要/覽達摩不立文字直指人心見性成佛臘釋法嵗也凡)
(學長㓜間夏臘多者為長令釋氏以四月十六日前安/居入制至七月十五日為受臘之日若俗嵗除日也階)
(前樹釋氏通鑑曰逸士劉軒入黄山石岩見髙僧/問其年以手指桂樹曰毫髪我植今環人體矣)
　　　題慈恩寺振上人房(慈恩寺在長安貞觀二十/四年唐髙宗為太子時為)
　　　(文徳皇/后創)
披衣聞客至關鏁此時開鳴磬夕陽盡巻簾秋色来名
香連竹徑清梵出花臺身在心無住他方到㡬回
　　錢仲文(名起吴興人天寳十年李巨卿榜進士授/秘書郎大厯中為翰林學士詩名與郎士)
　　(元齊名時人語曰前有沈宋後有錢郎初錢少時/寓驛舍聞人吟二句曰曲終人不見江上數峯青)
　　(後十年就進士試湘靈鼔瑟詩成結句未得遂/以二語結之試官李暐批曰神句也遂中首選)
　　　同梁鍠文宴
客到衡門下林香蕙草時好風能自至明月不須期秋
水飜荷影清霜脆柳枝微官是何物許可廢言詩(三體/詩注)
(衡門謂以横木為門蕙草本草云蕙草生下濕地麻葉/方莖赤花黒實如䕷蕪陳藏器云即零陵香爾雅翼蕙)
(似蘭花亦春開蘭先而蕙繼之蘭一葉一花蕙一葉五/花山林中十蕙而一蘭漢揚雄傳發蘭蕙與芎藭翻荷)
(影謂荷葉倒水中/惟見葉背故曰翻)
　　　題隣居齊六司倉
沉㝠衆所遺咫尺絶佳期始覺衡門下翛然太古時鷄
聲共林巷燭影隔茅茨坐惜牛羊徑芳蓀白露滋(沉㝠/謝靈)
(運詩沉㝠空别理芳蓀說文香草也陶隠居云蓀生溪/側名溪蓀者極似菖蒲而葉無脊爾雅翼云楚辭言香)
(草皆以臣喻唯言蓀者喻/君盖蓀於藥性為君故也)
　　　送僧自吴逰蜀
隨縁忽西去何日返東林世路無期别空門不住心人
烟一飯少山雪獨行深天外猨聲夜惟聞清梵音(東林/見前)
(注空門釋氏之教以空虚寂/滅為宗故曰空門不住心)
　　　送僧歸日東(日東日本國也在大海之/東日出之地故云日束)
上國隨縁住来途若夢行浮天滄海逺去世法舟輕水
月通禅觀魚龍聴梵聲誰憐一燈影萬里眼中明(水月/通禅)
(觀圭峯禪師序曰念佛求生净土亦須修十六禪觀十/六觀中有水觀月觀也不住心禪經曰應無住而生其)
(心一燈影佛經云佛祖相傳以/法故云傳燈一燈即云一僧也)
　　司空文明(名曙廣平人貞元年仕至水部員外郎/與盧綸韓翃錢起李端吉中孚雀峒耿)
　　(湋夏侯審苗發齊云/名號大厯十才子)
　　　喜外弟盧綸見宿
静夜四無隣荒居舊業貧雨中黄葉樹燈下白頭人以
我獨沉乆愧君相見頻平生自有分况是霍家親(霍家/似指)
(霍光/而言)
　　　雲陽館與韓紳宿别(雲陽秦屬巴郡/今為雲安縣)
故人江海别㡬度隔山川乍見翻疑夢相悲各問年孤
燈寒照雨深竹暗浮烟更有明朝恨離杯惜共傳
　　　經廢寳慶寺(寳慶一作寳/炎一作寳光)
黄葉前朝寺無僧寒殿開池晴龜出曝松暝鶴飛回古
砌碑横草隂廊畫雜苔禪宫亦銷歇塵世轉堪哀
　　郎君胄(名士元中山人天寳中進士仕至郢州刺/史詩法云士元晚唐人佳句甚多與錢起)
　　(齊名時人/柟為錢郎)
　　　送彭将軍
雙旌漢飛将萬里獨横戈春色臨關盡黄雲出塞多鼔
鼙悲絶漠烽戍隔長河想到隂山路天驕已請和(飛将/李廣)
(也隂山天驕/俱見前注)
　　　送韋湛判官
髙閣晴江上重陽古戍間聊因送歸客更此望鄉關惜
别心能醉經秋鬢自斑臨流興不盡惆悵水雲閒
　　　送别錢起
暮蟬不可聴落葉豈堪聞共是悲秋客那知此路分荒
城背流水逺鴈入寒雲陶令門前菊餘花可贈君(陶令/名元)
(亮在晉名淵明在宋名潜私諡靖節先生侃曽孫也為/彭澤令見晉室将亂棄官歸隠于潯陽之柴桑宅邊多)
(種菊毎擕酒吟咏其間采菊/東籬下秋菊有佳色其詩也)
　　　送張南史
雨餘深巷静獨酌送殘春車馬雖嫌僻鸎花不棄貧蟲
聲粘戸網鼠跡印牀塵借問山陽㑹如今有㡬人(山陽/晉向)
(秀字子期好老荘之學與嵇康善毎與吕安灌園於山/陽康被害秀入洛聞笛聲思與康逰宴之好感音而作)
(思舊/賦)
　　李端(趙州人大厯五年李搏榜進士端與盧綸等/號大厯十子人唐人宴集賦詩必推一人擅)
　　(塲郭曖尚昇平公主/盛集賦詩李端壇塲)
　　　茂陵山行陪金部(金部漢戸部財有金部/置尚書郎主  帛委輸)
宿雨朝来歇空山天氣清盤雲雙鶴下隔水一蟬鳴古
道黄花落平蕪赤草生茂陵雖有病猶得伴君行(茂陵/武帝)
(陵名司馬相如嘗卧病/茂陵故云雖有病也)
　　竇遺直(字叔向扶/風平陵人)
　　　春日早朝應制(承詔賦詩/曰應制)
紫殿俯千官春松應合懽御鑪香燄暖馳道玉聲寒乳
燕翻珠綴祥烏集露盤宫花一萬樹不敢舉頭看(漢武/帝行)
(幸甘泉郊泰畤神光降集紫殿合懽花樹名玉聲寒言/佩聲也珠綴說文旒綴也露盤三輔故事建章宫中承)
(露盤髙二十丈/七圍以銅為之)
　　戴幼公(名叔倫潤州金壇人貞元進士/為撫州刺史遷容管經畧使)
　　　除夜宿石頭驛(石頭城在金陵人今/岳州府有石頭古馹)
旅館誰相問寒燈獨可親一年将盡夜萬里未歸人寥
落悲前事支離笑此身愁顔與衰鬢明日又逢春(支離/荘子)
(支離䟽者有役則以病不受功上與病者粟則受/三鍾支離其形猶可全其天年况支離其徳者乎)
　　　别友人(三體詩作汝/南别董校書)
擾擾倦行役相逢陳蔡間如何百年内不見一人閒對
酒惜餘景問程愁亂山秋風萬里道又出穆陵關(陳庖/犧氏)
(所都禹貢為豫州之域周初為陳國秦改潁川郡漢為/淮陽郡今為陳州蔡亦豫州之域武王封叔度於蔡即)
(此也秦為三川郡漢為汝南郡南宋為蔡州今為汝寧/府穆陵闗䘮海圖穆陵在淄川西山間所謂南至于穆)
(陵者/也)
　　　早行寄朱山人放
山曉旅人去天髙秋氣悲明河川上没芳草露中衰此
别又萬里少年能㡬時心知剡谿路聊且寄前期(剡谿/王子)
(猷雪夜訪戴之所/在紹興府㑹稽縣)
　　　江上别張駕
年年五湖上厭見五湖春長醉非關酒多愁不為貧山
川迷道路伊洛暗風塵今日扁舟别俱為滄海人(五湖/見前)
(注伊水名在河南陸渾/山入河洛即洛陽也)
　　戎昱(荆南人仕為節度使詩評戎/昱盛唐人而詩絶似晚唐)
　　　聞笛
入夜思歸切笛聲清更哀愁人不願聽自到枕邊来風
起塞雲斷夜深關月開平明獨惆悵落盡一庭梅(笛曲/中有)
(關山月落梅/花曲故云)
　　王仲初
　　　送人逰塞
初晴天堕絲晚色上春枝城上路分處邊頭人去時停
車數行日勸酒問回期亦是茫茫客還從此别離(批云/眼前)
(語話/得好)
　　　邊上送故人
百戰一身在相逢白髪生何時得家信毎日筭歸程走
馬登寒隴驅羊入廢城羌歌三兩曲人醉海西營(羌歌/羌人)
(之歌也羌西戎牧羊人也後漢光武紀羌有百五十四種/散處三河之地海西西域志蔥嶺  以西海西以東為一)
(域皆西域之地也人武/紀李廣利封海西侯)
　　　汴路水驛(汴古豫州之域即仲丁遷于/囂是也宋為開封府今仍舊)
晚泊水邊驛柳塘初起風蛙鳴蒲葉下魚入稻花中去
舍已云逺問程猶向東近来多怨别不與少年同(驛古/之待)
(舍/也)
　　　汴路即事
千里河烟直青楓夾岸長天涯同此路人語各殊方草
市迎江貨津橋稅海商迴看故宫柳憔悴不成行(故宫/漢時)
(梁孝王/都于汴)
　　　醉後憶山中人
花開草復秋雲水自悠悠因醉暫無事在生難免愁遇
晴須看月聞健且登樓暗想山中伴如今盡白頭
　　　南中
天南多鳥聲州縣半蕪城野市依蠻姓山村逐水名瘴
烟沙上起隂火雨中生獨有求珠客年年入海行(蕪城/謂荒)
(蕪也隂火鬼火也人海賦隂火潛然注凡水有硫黄其/泉則温故云隂火杜詩隂房鬼火青是也求珠客見前)
(注/)
　　張文昌
　　　薊北旅思(薊北兾州之域秦漢為漁陽古北平/二郡地唐開元分立薊州今為遵化)
　　　(府/)
久客望鄉國空歌白苧詞長因送人處憶得别家時失
意還獨語多愁秪自知客亭門外柳折盡向南枝(白苧/詞見)
(前/注)
　　　春日留别
逰人欲别離醉後對花枝看却春又晚莫輕年少時臨
行記分處迴首是相思各向天涯去重来未有期
　　　望行人
秋風忩下起旅鴈向南飛日日出門望家家行客歸無
因見邊使空待寄寒衣獨倚青樓暮烟深鳥雀稀
　　　薊北春懐
渺渺水雲外别来音信稀因逢過江使却寄在家衣問
路更愁逺逢人空說歸今朝薊城北又見塞鴻飛(薊城/古薊)
(州今為/遵化府)
　　　酬韓庶子(周太子之官有庶子掌其戒令與其/教治庶子猶諸子也周禮諸子之政)
　　　(司馬之屬也秦漢/有中庶子唐因之)
西街幽僻處正與懶相宜尋寺獨行逺借書常送遲家
貧無易事身病是閒時寂寞誰相問秪應君自知
　　　宿江店
野店臨江浦門前有橘花停燈待賈客賣酒與漁家夜
静江水白路迴山月斜閒尋泊船處潮落見平沙
　　　夜到漁家
漁家在江口潮水入柴扉行客欲投宿主人猶未歸竹
深村路逺月出釣船稀遥見尋沙岸春風動草衣(批云/二詩)
(皆夜次之作自/然冩得意出)
　　　送仁弟戴𤣥往蘇州
楊桞閶門路悠悠水岸斜乗舟向山寺著屐到漁家夜
月紅柑樹秋風白藕花江天詩景好迴日莫令賖(閶門/孫權)
(記曰吳西郭門夫差作以天門通閶/闔故  名之後春申君改為昌門)
　　　山中贈日南僧
獨向雙峯老松門閉兩涯翻經上蕉葉掛衲落藤花甃
石新開井穿林自種茶時逢海南客蠻語問誰家(雙峯/寺名)
(四祖常居此寺又鎮/江府海門有雙峯)
　五言排律附
　　沈雲卿
　　　酬蘇員外味道夏晚寓直省中見贈(省中尚書/省也省有)
　　　(郎中/員外)
並命登仙閣通宵直禮闈大官供宿膳侍史護朝衣巻
幔天河入開忩月露微小池殘暑退髙樹早涼歸冠劍
無時釋軒車待漏飛明朝題漢柱三署有光輝(禮闈說/文宫中)
(門也大官光禄寺有大官署掌飲膳題漢柱漢司馬相/如往京師過蜀郡昇仙橋題其柱曰不乘駟馬車不復)
(過此橋三署官制初秦置郎中令其属官有三署謂五/官中郎将左中郎右中郎也人漢官儀云尚書郎初從)
(三署/郎選)
　　　同韋舍人早朝
閶闔連雲起巖廊拂霧開玉珂龍影度珠履鴈行来長
樂宵鐘盡明光曉奏催一經傳舊徳五字擢英才儼若
神仙去紛從霄漢回千春奉休厯分禁喜趨陪(閶闔洛/陽十二)
(門其西曰閶闔門岩廊漢董仲舒傳㳺于岩廊之上晉/灼曰堂邊廡岩廊謂岩峻之廊也玉珂龍影度言馬如)
(龍也珠履鴈行来言百辟趨班也/長樂明光見前注休厯謂美厯也)
　　𤣥宗(朱子云唐明資禀英邁只看他做詩出来是/甚麽氣魄今唐百家詩首載明皇早度蒲津)
　　(關多少飄逸氣㮣便冇帝王氣質越州冇石刻唐/朝臣送賀知章詩亦只有明皇一首好有曰豈不)
　　(惜賢達其/如髙尚何)
　　　早度蒲關(蒲津關在同/州馮翊縣)
鐘鼓嚴更曙山河野望通鳴鑾下蒲坂飛斾入秦中地
嶮關逾壮天平鎮尚雄春来津樹合月落戍樓空馬色
分朝景鷄聲逐曉風所希常道泰非復候繻同(鳴鑾說/文人君)
(乘車駟馬鑣八鑾鈴象鸞鳥和聲人曰馬口銜鑣曰鑾/又在車曰鑾在式曰和蒲坂蒲津關之山坂也斾說文)
(旐垂兒言旐以全帛為之續旐末為燕尾者斾/也繻說文繒采又帛邊漢以為關門之符信也)
　　王摩詰
　　　逰感化寺
翡翠香烟合瑠璃寳殿平龍宫連棟宇虎穴傍簷楹谷
静惟松響山深無鳥聲瓊峯當戸折金澗透林鳴郢路
雲端迥秦川雨外晴鴈王銜果獻鹿女踏花行抖擻辭
貧里歸依宿化城繞籬生野蕨空館發山櫻香飯青菰
米嘉蔬緑芋羹誓陪清梵末端坐學無生(翡翠銅香爐/也凡古銅噐)
(上必冇朱砂翡翠等色故云琉璃說文石出大秦國為/噐者以自然治之近世銷冶石汁加以藥火成者光澤)
(不滅魏太祖為琉璃行殿容百人鴈王西域記昔有比/丘見羣鴈飛翔因思而曰若得此鴈可充飲食作是思)
(惟忽有一鴈投下自殞佛謂比丘曰此鴈王也不可食/之乃瘞而立塔於是名曰鴈塔鹿女報恩經云佛告阿)
(難鹿女夫人以其一食清華覆上施辟支佛五百世中/尊榮豪貴蓮花垂足化城釋經梵宫雞田化城紀殿皆)
(寺之異名也野蕨說文鼈也爾雅初生無葉時可食陸/佃初生似鼈脚故云山櫻爾雅櫻桃果名一名含桃人)
(鬼谷子云一名崖蜜本草一/名朱桃菰芋無生俱見前注)
　　　奉和聖製幸玉霄公主山荘因題石壁十韻之
　　　作應制(公主網日睿宗即位之十二月以西成/隆昌二公主為女官後改為金仙王真)
　　　(今云玉/霄未詳)
碧落風烟外瑤臺道路賖如何連帝苑别自有仙家此
地迴鸞駕縁溪轉翠華洞中開日月忩裏發雲霞庭養
冲天鶴谿留上漢查種田生白玉泥竈化丹砂谷静泉
逾響山深日易斜御羹和石髓香飯進胡麻大道今無
外長生詎有涯還瞻九霄上来往五雲車(碧落度人經/碧空歌大浮)
(黎土即天而言也瑶臺翠華旗名上漢查俱見前注石/髄列仙傳印䟽者國封史也能行義錬形煑石髓而服)
(之胡麻晉魏夫人字道服胡麻散大道道徳經云大道/無名強名曰道今無外中庸其大無外其小無内長生)
(延年不死也種玉搜神記陽公雍伯置義漿給行人三/年有一人飲訖懐中出石子一升與之曰種此生好玉)
(併得好婦數嵗北平徐氏有女公求之曰得白璧一雙當/與婚公至種玉所得白璧五雙以  聘遂妻以女因名其)
(地曰玉田泥竈丹砂漢武元光二年李少君以祠竈却/老方見言祠竈則致物而丹砂可化為黄金蓬萊仙者)
(可見見之以/封禅得不死)
　　　奉和聖製上己於望春樓觀禊飲應制(上巳周/禮女巫)
　　　(掌嵗時以祓除疾病禊者潔也故於水上盥潔/之也又應劭風俗通曰已者祉也邪疾已去祈)
　　　(介祉也人沈約宋書魏以後但/用三月三日不復用已日矣)
長樂青門外宜春小苑東樓開萬户上輦過百花中畫
鷁移仙妓金貂列上公清歌邀落日妙舞向春風渭水
明秦甸黄山入漢宫君王来祓禊灞滻亦朝宗(長樂青/門宜春)
(小苑見前注盡鷁相如賦浮文鷁綵舟也亦曰畫鷁金/貂晋阮孚以金貂換酒注貂鼠属北方寒以貂皮暖額)
(因為侍中冠飾亦取内勁悍外温潤之意黄山見七言/律注内灞滻二水名亦在長安朝宗書江漢朝宗于海)
(注春見曰朝夏見/曰宗上公見前注)
　　　曉行巴峽
際曉投巴峽餘春憶帝京晴江一女浣朝日衆鷄鳴水
國舟中市山橋樹杪行登髙萬井出眺迥二流明人作
殊方語鸎為故國聲賴諳山水趣稍解别離情(巴峽雍/州地域)
(志夔州即巴峽之地夔州郡/名三巴乂三峽之所在故名)
　　　送祕書晁監歸日本
積水不可極安知滄海東九州何處逺萬里若乘空向
國惟看日歸帆但信風鼇身暎天黑魚眼射波紅鄉樹
扶桑外主人孤島中别離方異域音信若為通(日本國/名在大)
(海之東日出之地故曰日本秘書漢桓帝置秘書監一/人掌典圖書古今文字考合異同唐改蘭臺又曰麟閣)
(鼇說文海中大鼇也以背負山周回十里扶桑搜神記/碧海中有樹長數千丈兩幹同根更相依倚故曰扶桑)
(也/)
　　孟浩然
　　　登總持寺塔(在長安唐貞觀十二年釋智實於/寺辭衆而逝後三原信士方三十)
　　　(餘里為/立塔)
半空躋寳塔晴望盡京華竹繞渭川遍山連上苑斜四
門開帝宅阡陌俯人家累刦從初地為童憶聚沙坐覺
諸天近空香送落花(盛選髙曠佛地幻語不具又太白/子美皆有登塔詩合而觀之方見)
(妙處○躋登也盡徧也渭川上苑俱見前注刦梵書以/一世為一刼又楞嚴經度百千刧猶如弹指人度人經)
(惟有元始浩刼之初盖儒為世釋為刧道為塵初地大/乘寳王經云有證初地二地乃至有証十地菩薩摩訶)
(薩位者聚沙法華經云乃/至童子戯聚沙為佛塔)
　　李頎
　　　宿香山寺石樓(寺在廬山人白樂天/亦嘗於香山構石樓)
夜宿翠微半髙樓聞暗泉漁舟帶逺火山磬發孤烟衣
拂雲松外門清河漢邊峯巒依枕席世界接人天藹藹
花出霧輝輝星暎川東林曙鸎滿惆悵欲言旋(東林寺/名在廬)
(山晉恵/逺所建)
　
　
　
　
　
　唐音巻四
欽定四庫全書
　唐音巻五　　　　　　　元　楊士𢎞　撰
　　　　　　　　　　　　　　張　震　註
　唐詩正音四
　七言律詩
　　蘇廷碩(名頲雍州人仕為中書舍人𤣥宗時拜相/封許國公李嶠曰蘇舍人思若湧泉吾所)
　　　(不及與張説同以文章顯時稱燕許/大手筆又與李載對掌文誥號蘇李)
　　　奉和春日幸望春宫應制
東望望春春可憐更逢晴日栁含烟宫中下見南山盡
城上平臨北斗懸細草偏承囘輦處飛花故落舞觴前
宸遊對此懽無極鳥㺯歌聲雜管絃(憐愛也城上平臨/比斗懸西京雜記)
(長安城上鶴北斗故曰城形云南山終/南山也宸帝居宸遊言天子逰幸也)
　　王摩詰
　　　和賈舍人早朝大明宫(即蓬萊宫唐髙/宗改名大明宫)
絳幘雞人送曉籌尚衣方進翠雲裘九天閶闔開宫殿
萬國衣冠拜冕旒日色纔臨仙掌動香烟欲傍衮龍浮
朝罷須裁五色詔珮聲歸到鳳池頭(漢宫儀宫中不畜/雞汝南出長鳴雞)
(衛士候於朱雀門外着絳幘一傳雞唱時籌漢魏故事/軍中傳箭以直更曉籌謂宫中五更初之籌也尚衣唐)
(制宫中官有尚衣百官志掌供天子之冕服者翠雲裘/宋玉風賦曰主人之女監承日之華被翠雲之裘九天)
(三體詩注曰九天九天數也數起於一應於五日成於/七處於九故天去地九萬里又三體詩注雞跖曰九天)
(名一中天二蒼天三昊天四旻天五睟天六廓天七咸/天八沈天九成天閶闔門漢書道閶闔觀又薛注曰紫)
(微宫門日閶闔萬國左傳禹㑹諸侯於塗山執玉帛者/萬國冕旒蔡邕獨斷曰漢明帝采尚書臯陶謨及周官)
(禮記以定晨制天子冕六寸長一尺二寸繫白珠於其/端十三旒仙掌漢武紀建章宫作仙人掌承露盤又華)
(嶽仙掌見前注唐都長安東望華岳即日出之處也衮/龍天子之服五色詔北史鄴中石虎詔以五色采着鳳)
(口衘書鳳池荀朂為中書監/除尚書令朂曰奪我鳳凰池)
　　　奉和聖製從蓬萊向興慶閣道中留春望之作
　　　　(蓬萊宫見前注興慶亦宮名長安志𤣥宗開/元二年作時宋玉成器榮請廓興慶坊宅為)
　　　　(宫故名興慶宫云閣道霍光傳名/内樂人輦道如浮曰輦道閣道也)
渭水自縈秦塞曲黄山舊繞漢宫斜鑾輿逈出千門桞
閣道迴看上苑花雲裏帝城雙鳳闕雨中春樹萬人家
為乗陽氣行時令不是宸㳺重物華(渭水長安鳳翔華/州乾州鞏昌皆有)
(故云縈秦塞曲也鑾輿天子之大駕上苑鳳闕俱見前注/黄山宫名在右扶風即史所謂帝微行而至黄山者也)
　　　勑借岐王九成宫避暑(岐王名範𤣥宗之兄也/九成宫在鳳翔府麟㳺)
　　　　(縣西闕五里即/隋之仁夀宫也)
帝子遠辭丹鳳闕天書遥借翠微宫隔窓雲霧生衣上
巻幔山泉入鏡中林下水聲喧語笑巖前樹色隠房櫳
仙家未必能勝此何處吹簫向碧空(帝子言岐王也丹/鳳宫門名翠微宫)
(爾雅釋文曰山未及上曰翠微又鄴中記曰山氣青緑/色為翠微又明皇幸翠微官復為王求勝地創第又長)
(安城南山中亦有翠微宫太宗嘗避暑㳺宴於此房櫳/班媫妤賦曰房櫳虚兮風冷冷師古曰房櫳踈檻也)
　　　和太常韋主簿五郎寓目(唐詩鼔吹作温五郎/温泉寓目大常百官)
　　　　(志大常寺唐虞之秩宗典樂大常之任也周/曰宗伯秦曰奉常漢改大常唐因之大常者)
　　　　(王之旌也有大事刖建以行禮禮官主/捧持之主簿漢魏皆有之唐置二人)
漢主離宫接露臺秦川一半夕陽開青山盡是朱旂繞
碧澗翻從玉殿來新豐樹裏行人度小苑城邉獵騎囘
聞道甘泉能獻賦懸知獨有子雲才(露臺長安志臨潼/縣有驪山山東南)
(三十里秦始皇墓之前有露臺祠無齋誠徃者輙風雨/迷失道離宫天子行幸所居之宫也離宫去路臺不逺)
(故曰接驪山中有夕陽樓故曰夕陽開新豐見前注小/苑宜春苑也史前蕭望之以不附霍光署小苑東門侯)
(士王翁仲曰不肯碌碌反抱關為望之曰名從其志小/苑在長安東甘泉賦揚子雲作子雲名雄武帝祠甘泉)
(秦時雄獻甘/泉賦以諷)
　　　積雨輞川莊上
積雨空林烟火遲蒸藜炊黍餉東菑漠漠水田飛白鷺
隂隂夏木囀黄鸝山中習静觀朝槿松下清齋折露葵
野老與人争席罷海鷗何事更相疑(藜李周翰曰藜野/菜耳朝槿古詩小)
(人槿花心朝在夕不存説文槿花名有黄白者一名曰/及詩言舜華葵見前注露葵王褒賢臣頌曰霜葢露葵)
(争席烈子黄帝篇其返也舍者與之争席海鷗説文鷗/水鶚也色白數十為羣常存漲海中隨潮上下常以三)
(月風至乃還州嶼相疑列子海上之人好鷗者毎旦從/鷗鳥逰鷗鳥至者數百父命取而玩之明日之海上鷗)
(鳥舞而不下又按詩評李肇曰水田飛白鷺夏木/囀黄鸝李嘉祐詩維但增漠漠隂隂二字而已)
　　　酬郭給事(給事秦官掌左右顧問唐因隋職改/曰東臺又改為鸞臺開元為黄門省)
　　　　(掌駁正違失/詔勑不便者)
洞門髙閣靄餘輝桃李隂隂桞絮飛禁裏踈鐘官舍曉
省中啼鳥吏人稀晨揺玉珮趨金殿夕奉天書拜𤨏闈
强欲從君無郍老將因卧病解朝衣
　　　送楊少府貶栁州(栁州古百粤之地漢為欝林/郡之潭中縣地梁為龍州唐)
　　　　(為南昆州/又改栁州)
明到衡山與洞庭若為秋月聽猿聲愁看北渚三湘逺
惡説南風五兩輕青草瘴時過夏口白頭浪裏見湓城
長沙不乆留才子賈誼何須弔屈平(衡山南岳也一名/􁆩嶁洞庭五兩三)
(湘俱見前注北渚楚辭帝子降兮北渚青草瘴廣州記/夏謂之青草瘴夏口勝覧一名魯口似指夏水之口何)
(尚之云夏口在荆江之中正對沔口浦章懐太子注亦/謂夏口戍注今鄂州故唐史皆指鄂州為夏口湓城在)
(德化縣西一里郡國志有人於此洗銅盆墮水取之見/一龍而出故名荆揚之境古三苖國漢為淮南國晉改)
(江州又改潯陽隋理湓城長沙荆州之域三苖之境秦/始為長沙郡才子即賈誼以喻楊也屈平字原與楚同)
(姓仕於懐王為三閭大夫同列上官大夫謵毁之乃作/楚辭以伸其志自投泪羅江而死賈誼嘗為長沙王傳)
(作賦以/弔之云)
　　　酌酒與裴迪
酌酒與君君自寛人情翻覆似波瀾白首相知猶按劍
朱門先逹笑彈冠草色全經細雨濕花枝欲動春風寒
世事浮雲何足問不如髙卧且加餐(波瀾晉陸機君子/行曰天道夷且濶)
(人道險且難休咎相乘除番復似波瀾白首按劒漢鄒/陽上梁王書曰有白頭如新傾葢如故何則知與不知)
(也按劒月上日明月之珠夜光之璧以暗投人於道路/人無不按劒相顧盻者何則無人為臣前也彈冠漢書)
(王陽為益州刺史貢禹彈其冠待薦果名為大夫浮雲/見前注髙卧晉謝安桓温請為司馬髙卧東山不就所)
(辟加飡古詩上言加/飡飯下言長相憶)
　　　春日與裴迪過新昌里訪吕逸人不遇(里在/長安)
桃源面面少風塵桞市南頭訪隠淪到門不敢題凡鳥
看竹何須問主人城外青山如屋裏東家流水入西隣
閉户著書多嵗月種松皆作老龍鱗(桃源見前注此以/比吕逸人隠處也)
(桞市漢書萬章子夏長安熾甚街閭各有豪俠章在城/西桞市號曰桞市萬子夏隠淪文選謝靈運詩既在隠)
(淪者亦棲肥遁賔凡鳥晉稽康與吕安善安嘗詣康値/康不在稽喜出迎不入於門題一鳳字而出葢言其為)
(凡鳥也看竹王子猷事見前注閉户著書前/揚雄閉門草大𤣥又王符著書名潜夫論)
　　賈㓜隣
　　　早朝大明宫(長安志即隋蓬萊宫在長安/城西北隅唐髙宗名大明)
銀燭朝天紫陌長禁城春色曉蒼蒼千條弱桞垂青𤨏
百囀流鶯繞建章劍珮聲隨玉墀歩衣冠身惹御爐香
共沐恩波鳳池裏朝朝染翰侍君王(鳳池唐中書省號/鳳池又曰鳳閣舍)
(人染翰中書舍人下筆為詔誥出語為誥令故曰染翰/也侍君王唐史中書為内朝乃天子之禁職故曰侍君)
(王/也)
　　孟浩然
　　　登安陽城樓(安陽必縣名未詳何地然以詩語/考之或襄陽屬是古今沿革不同)
　　　　(不可詳考又集覽今中州楚丘縣西北/四十里有安陽故城在隋為已氏縣)
縣城南面漢江流江嶂開成南雍州才子乗春來騁望
羣公暇日坐消憂樓臺晚暎青山郭羅綺晴驕渌水洲
向夕波揺明月動更疑神女弄珠㳺(批云老成素浄但/江嶂山水晚夕珠)
(綺各不免重疊云漢江二水名見前注南雍州未詳又/劉禹錫詩玉節前臨南雍州即襄陽也神女弄珠交甫)
(解珮之所今襄陽府萬/山潭即其處詳見前注)
　　崔顥
　　　黄鶴樓(樓在武昌府子城東北角齊志昔有仙/人子安乗黄鶴過此因以為名也又聞)
　　　　(伯理記州城西南隅有黄鶴樓者圖經云費/褘登仙駕黄鶴返憇於此故名又云因山得)
　　　　(名/)
昔人已乗白雲去此地空餘黄鶴樓黄鶴一去不復返
白雲千載空悠悠晴川歴歴漢陽樹芳草萋萋鸚鵡洲
日暮鄉關何處是烟波江上使人愁(批云古人多能善/若大白題黄鶴樓)
(有眼前有景道不得崔顥題詩在上頭之句後題鳳凰/臺有詩然亦不免蹈襲又此詩當與太白鳳凰臺詩同)
(看則真敵手也漢陽今漢陽府在江北與樓相/對鸚鵡洲在江中與樓相近即黄祖殺禰衡處)
　　　行經華隂(華隂縣名/今屬華州)
岧嶤太華俯咸亰天外三峯削不成武帝祠前雲欲散
仙人掌上雨初晴河山北枕秦關險驛路西連漢畤平
借問路傍名利客無如此處學長生(太華西嶽也太華/在長安東咸京在)
(今西安府即長安也峯髙七千丈洞周囘三十里天外/三峯未詳所指或云太華峯雲臺峯落鴈峯未詳是否)
(武帝祠/在華隂)
　　崔曙
　　　九日登仙臺呈劉明府
漢文皇帝有髙臺此日登臨曙色開三晉雲山皆北向
二陵風雨自東來關門令尹誰能識河上仙翁去不囘
且欲近尋彭澤宰陶然共醉菊花杯(髙臺神仙傳河上/公授文帝老子而)
(去失所在帝於西山築臺望之曰仙臺三晉見前注二/陵左傳秦伐鄭蹇叔曰肴有二陵焉其北陵文王以避)
(風雨也南陵夏后臯之墓也輿地廣記曰肴山在河南/府永寧縣北二十里關門令尹神仙傳老子去周入函)
(谷關令尹喜知之見老子老子授以長生之術河上仙/翁神仙傳河上翁文帝時結草廬於河上帝讀老子有)
(不解遣問之公曰道尊德貴非可遥問帝幸其庵問曰/普天之下莫非王臣不能自屈無乃髙乎公即坐躍舟)
(舟在空去地數丈曰今上不至天中不至人下不至地/何臣民之有帝乃下車頓首公授素書一巻遂失所在)
(彭澤陶淵明嘗為彭澤令棄官歸隠於潯陽九/日坐束籬對菊花適王𢎞送酒至遂醉而歸)
　　髙逹夫
　　　送王李二少府貶潭峽(潭峽二/州名)
嗟君此别意何如駐馬銜杯問謫居巫峽啼猿數行淚
衡陽歸鴈幾封書青楓江上秋天逺白帝城邉古木踈
聖代只今多雨露暫時分手莫躊躇(啼猿荆州記右歌/曰巴東三峽巫峽)
(長猿鳴三聲淚沾裳衡陽歸鴈衡陽志衡陽之南有囘/鴈峯鴈至此即北歸又蘇武傳天子上林射鴈得帛書)
(繫鴈足青楓江上楚辭江水湛湛兮上有楓又唐詩鼔/吹注云長沙有青楓江白帝城在峽中即公孫述所築)
(古夔子國也後/先主改為永安)
　　　送前衛縣李宷少府(衛縣今衛輝府即/紂所都朝歌之地)
黄鳥翩翩楊桞垂春風送客使人悲怨別自驚千里外
論交却憶十年時雲開汶水孤帆逺路繞梁山疋馬遲
此地從來可乗興留君不住益悽其(汶水兖州志東平/州有汶水縣又雍)
(州有汶水梁山在東平州夀/張縣悽其詩緑衣悽其以風)
　　岑參
　　　和賈至早朝大明宫
雞鳴紫陌曙光寒鶯囀皇州春色闌金闕曉鐘開萬户
玉階仙㐲擁千官花迎劍珮星初落桞拂旌旂露未乾
獨有鳳凰池上客陽春一曲和皆難(萬户漢建章宫千/門萬户仙㐲見前)
(注陽春曲襄陽耆舊傳云宋玉曰楚有善歌者始而曰/下里巴人國中唱而和之數萬人而曰陽阿采菱國中)
(唱而和之者數百人既而曰陽春白雪朝日魚離/國人和之者不過數人其唱彌髙其和彌寡矣)
　　　和祠部王員外雪後早朝即事(唐職林祠部屬/禮部東晉而下)
　　　　(纔/置)
長安雪後似春歸積素凝華連曙輝色借玉珂迷曉騎
光添銀燭晃朝衣西山落月臨天仗北闕晴雲棒禁闈
聞道仙郎歌白雪由來此曲和人稀(白雪見/上注)
　　　使君席夜送嚴河南赴長水(長水屬縣/名嵩州)
嬌歌急管雜青絲銀燭金杯暎翠眉使君地主能相送
河尹天明坐莫辭春城月出人皆醉野戍花深馬去遲
寄聲報爾山翁道今日河南勝昔時(青絲琴瑟之屬翠/眉美人歌妓也)
　　　暮春號州東亭送李司馬歸扶風别廬(古號國/今陜州)
　　　　(扶風京兆三輔左扶風/今有扶風縣屬鳳翔府)
桞嚲鶯嬌花復殷紅亭緑酒送君還到來函谷愁中月
歸去磻溪夢裏山簾前春色應須惜世上浮名好是閑
西望鄉園膓欲斷對君衫袖淚痕斑(磻溪在咸陽渭水/上即太公遇文王)
(之地函谷/見前注)
　　　赴嘉州過城固縣尋永安超禪師房(嘉州梁州/域今重慶)
　　　　(府嘉定州固城縣䕫州/號固陵永安即䕫州也)
滿寺枇杷冬着花老僧相見具袈裟漢王城北雪初霽
韓信壇西日欲斜門外不須催五馬林中且聽演三車
豈料巴川多勝事為君書此報亰華(枇杷果名廣州志/冬花實黄大如雞)
(子小者如杏味甘酸袈裟釋氏要覽云袈裟者葢從色/彰獮也梵音具云迦羅沙曵此云不正色四分律云一)
(切上色衣不得蓄當懐作迦沙色至葛演撰字沙下方/添衣言道服也又集經云離垢服又名忍辱鎧衣有三)
(品自九條至十一條名下品衣十五條至十九條名中/品衣二十一條至三十五條為上品衣三車法華經云)
(牛車羊/車鹿車)
　　李頎
　　　寄司勲廬員外(周官有司勲上士至後周/唐屬吏部有郎中有員外)
流澌臘月下河陽草色新年發建章秦地立春傳太史
漢宫題柱憶仙郎歸鴻欲度千門雪侍女新添五夜香
早晚薦雄文似者故人今已賦長楊(流澌説文流水也/又氷解而流也河)
(陽建章見前注漢宫題柱司馬相如事薦雄俱見前注/立春傳太史月令先立春三日太史謁之天子曰某日)
(立春天子乃/迎春於東郊)
　　　送魏萬之亰(太白亦有送王/屋山人魏萬詩)
朝聞逰子唱離歌昨夜微霜初度河鴻鴈不堪愁裏聽
雲山况是客中過闗城曙色催寒近御苑砧聲向晚多
莫是長安行樂處空令嵗月易蹉跎
　　　題濬公山池(桞子厚亦有送濬上歸淮/南序未審即此濬公否)
逺公遁跡廬山岑開山幽居祗樹林片石孤峯窺色相
清池白日照禪心指揮如意天花落坐卧閒房春草深
此外俗塵都不染惟餘𤣥度得相尋(釋氏通鑑晉逺公/名慧逺廬山東林)
(寺僧祗樹林開山始創東林寺故曰開山祗樹祗陀太/子所施之園樹也色相菩薩本經佛者有大神力身紫)
(金色三十二相前智無窮無極清池白石清池以喻禪/心指揮晉王敦嘗歌以鐵如意擊玉唾壺盡缺又髙僧)
(手常持如意麈尾以資談興又維摩經者有一天女見/諸天人所説法便見其身即以天花散著菩薩大弟子)
(其花至諸菩薩皆落至弟子便著不堕𤣥度姓許/名詢字𤣥度晉髙士與沙門支遁道林相友善)
　　　宿瑩公禪房聞梵
花宫仙梵逺微微月隠髙城鐘漏稀夜動霜林驚落葉
曉聞天籟發清機蕭條已入寒空静颯沓仍隨秋雨飛
始覺浮生無住着頓令心地欲歸依(天籟莊齊物篇汝/聞地籟而未聞天)
(籟地籟則衣竅是已天籟則人心之自動是已又杜詩/隂壑生靈籟注風聲為天籟水聲為地籟笙歌為人籟)
　　皇甫茂政
　　　秋日東郊
閒看秋水心無事坐對寒松手自栽廬嶽髙僧留偈別
茅山道士寄書來燕知社日辭巢去菊為重陽冐雨開
淺薄將何稱獻納臨岐終日獨徘囘(廬岳廬山記國俗/周威王時人生如)
(神靈廬於此山故山取名焉偈凡釋氏所作頌文皆日/偈茅山在句容縣南五十里三茅真君得道於此燕每)
(以春社至秋社則去獻納西都賦曰日月獻納又唐官/制武后初置匭以授四方之書誥理使𤣥宗改為獻納)
(使/)
　　　同温丹徒登髙萬嵗樓(丹徒揚州之域春秋時/屬吳秦置丹徒晉置南)
　　　　(徐州隋改置潤州宋為鎮江府丹徒為帶管/縣温必為丹徒令先比唐詩鼔吹亦作皇甫)
　　　　(再/詩)
髙樓獨上思依依極浦遥山合翠微江客不堪頻北望
塞鴻何事復南飛丹陽古渡寒烟積𤓰歩空洲逺樹稀
聞道二師猶轉戰誰能談笑解重圍(𤓰歩揚州志𤓰州/揚州古渡其狀如)
(𤓰故謂之𤓰歩真州亦有渉𤓰山談笑解重圍文選左/大沖詩吾慕魯仲連談笑却秦軍丹陽古渡丹陽亦屬)
(縣名又有丹陽山古/渡在丹陽縣江口)
　　皇甫孝常
　　　早朝日寄所知
長安雪後見歸鴻紫禁朝天拜舞同曙色漸分雙闕下
漏聲遥在百花中罏烟乍起開仙仗玉珮成行引上公
共荷發生同雨露不應黄葉久從風(雙闕宫門雙闕鄭/衆云象魏闕也劉)
(熙釋名玉闕在門兩旁中央闕然為道也魏闕一物而/三名也以門之相對為雙故曰雙闕注闕觀也登上可)
(編觀故名又人臣至此而書其所闕故又曰闕上公西/漢未師保之官崇為上公同雨露謂同承雨露之恩官)
(於一時而獨飄零/如黄葉之從風也)
　　　秋夕寄懐契上人
已見槿花朝委露獨悲孤鶴在人羣真僧出世心無事
静夜名香手自焚忩臨絶澗同流水客至孤峯掃白雲
更想清晨誦經處獨看松上雪紛紛(槿花朝生而暮落/見前注孤鶴晉書)
(稽康紹在稠人中/如野鶴之在雞羣)
　　嚴正文
　　　送薛居士和州讀書(和州揚州域晉立歴/陽和郡唐改和州)
孤雲獨鶴共悠悠萬巻經書一葉舟楚地巢城民舍少
烟村社樹鷺湖秋蒿萊織妾晨炊黍隅地耕童夕放牛
年少不應辭苦節諸生喜遇一封侯(巢城巢縣屬無為/州又有巢湖郡志)
(有謂縣老姆曰縣門口石龜口赤則當䧟為湖姥徃觀/之縣人以朱塗其口姥見而走縣過䧟為湖故曰巢湖)
(鷺湖/未詳)
　　李從一
　　　蘇臺至望亭驛人家盡空悵然有作寄從弟紆
　　　　(蘇州志州有姑蘇/臺故謂之姑蘇)
南浦菰蒲覆白蘋東吳黎庻逐黄巾野棠自發空流水
江鷰初歸不見人逺樹依依如送客平田𣺌渺獨傷春
那堪囘首長洲苑烽火年年報塞塵(蘇州古東吳之地/黄巾後靈帝中平)
(元年鉅鹿人張角自稱黄天其部有二十六萬皆首黄/巾同日反叛長州苑吳王所築在平江府嘉祐𤣥肅二)
(宗時人此詩葢作於劉展張景/起亂浙西平盧軍大掠之後)
　　　早秋亰口贈張侍御(京口鎮江府吳孫權自吳/渉丹徒謂京城亦曰京口)
　　　　(城/)
移家避冦逐行舟厭見南徐江水流吳地征徭非舊日
秣陵凋敝不宜秋千家閉户無砧杵七夕何人望斗牛
祗有同時􁰵馬客偏題尺牘問窮愁(南徐鎮江府也秣/陵金陵也七夕望)
(斗牛齊諧記武陽城有仙道忽謂其弟曰七月七日織/女當渡河暫誼牽牛織女二星名牛星在河東女星在)
(河西􁰵馬客後桓典為御史乗􁰵馬都人諺曰行行且/止避􁰵馬前廣武君日奉咫尺之書注曰簡牘長咫尺)
(者/)
　　　與從弟兵曹宴集
竹忩幽户有佳期美酒香茶慰所思嗣輔外甥還解易
惠連羣從搃能詩簷前花落春深後谷口鶯啼日暮時
去路歸家仍待月垂鞭不控馬行遲(嗣輔晉王弼字也/善易外甥未詳所)
(指惠連南宋人謝恵連/與兄靈運俱有詩名)
　　　暮春宜陽郡齋愁坐忽聞枉劉七侍御詩因以
　　　酬答(宜陽袁州也漢為宜春縣晉改/為宜陽嘉祐嘗為袁州刺史)
子規夜夜啼櫧葉逺道逢春半是愁芳草伴人還易老
落花隨水亦東流山當睥睨常多雨地接瀟湘畏及秋
惟羡君為周柱史手持黄紙到滄洲(子規杜鵑也見前/注山當睥睨睥睨)
(城上女堵袁多山故云地接瀟湘袁州地境與長境相/接水亦自陸口出與瀟湘二水相合故云周柱史老聃)
(周時為柱下史秦改柱史為御史故以喻劉侍御也黄/紙又古詔皆用黄麻故詔書皆謂之黄麻故曰黄紙)
　　劉文房
　　　獻南平王(未詳何人又唐史髙崇文以討劉闕/有功封南平郡王南平郡今四川重)
　　　　(慶/府)
建牙吹角不聞喧亂世登壇衆所尊家散萬金酬士死
身持一劍答君恩漁陽老將多囘席楚國諸生半在門
白馬翩翩春草細邵陵西去獵平原(建牙文選髙牙乃/建又續世説軍前)
(以號令又集覽牙門旗名也古者軍行以建立牙於軍/門尊者所在後人因以所治為牙云則至牙旗之下吹)
(角見前注登壇漢髙築壇拜韓信為大將散金酬士死/一劍答君恩漢陽老將楚國諸生皆未詳所指邵陵今)
(重慶府漢為郡陵郡吳立邵陵郡/晉曰邵陽唐置南梁州宋為重慶)
　　　送陸澧倉曹西上
長安此去欲何依先逹誰當薦陸機日下鳳翔雙闕逈
雪中人去二陵稀舟從故里難移棹家在寒塘獨掩扉
臨水自傷流落乆贈君空有淚沾衣(陸機字士衡晉人/與弟陸雲俱有大)
(名傳贊云宂碎二龍巢傾雨風云云/望其翔躍可乎雙闕二陵見前注)
　　　謫官後卧病官舍蕳賀蘭侍御(賀蘭侍御賀/蘭進明也)
青春衣繡共稱宜白首垂絲恨不違江上幾囘今夜月
鏡中無復少年時生還北闕誰將引老向南方衆所悲
嵗嵗任他芳草緑長沙未有定歸期(衣繡見前注北闕/髙紀蕭何治未央)
(宫立東闕北闕上書奏事謁見之徒皆詣北闕芳草/緑見前注長沙未有定歸期六房嘗説長沙故云)
　　　送皇甫曾赴工部
東逰乆與故人違西去荒涼舊路微秋草不生三徑處
行人獨向五陵歸離心日逺如流水向首川長共落暉
楚客豈勞傷此別滄江欲暮自沾衣(三徑五陵/俱見前注)
　　　別嚴士元
春風倚棹闔閭城水國春寒隂復晴細雨濕衣看不見
閒花落地聽無聲日斜江上孤帆影草緑湖南萬里情
東道若逄相識問青袍今已誤儒生(闔閭城越絶書云/吳王闔閭使子胥)
(相士嘗臨水築為大城開八門以表八風青袍杜詩春/草隨青袍子朱注録今之朝服乃戎服因隨焬帝數出)
(幸令百官以戎服從一品/紫次朱次青即青袍也)
　　　三月李明府後庭泛舟(此詩鼔吹以/為皇甫冉詩)
江南風景(鼔吹作/烟景)復如何聞道新亭更欲過處處紉蘭
(鼔吹作/執蘭)春浦緑萋萋藉草逺山多壺觴須就陶彭澤時
俗(鼔吹作/風俗)猶傳晉永和更待持橈隨轉去微風落日水
增波(新亭晉永嘉五年諸名士逰宴新亭即此也亭在/江寧縣十里俯近江渚紉蘭離騷紉秋蘭以為珮)
(兮注紉箴補綴藉草孫綽天台山賦藉萋萋之纎草説/文藉薦也陶彭澤陶淵明為彭澤縣令永和晉帝年號)
(晉王羲之永和九年三月三日修褉事於蘭亭此亦以/三月宴後庭故言也増坡文選招隠云山嶄巖兮水増)
(波/)
　　　賦得(寓意/也)
鶯啼燕語報新年馬色龍飛路幾千家住層城臨漢苑
心隨明月到霜天機中錦字論長恨樓上花枝笑獨眠
為問元戎竇車騎何時反斾勒燕然(馬色龍飛謂馬若/龍之飛騰也漢苑)
(胡天見前注機中錦字符秦竇滔妻蘇氏字若蘭因織/錦為囘文五綵相宣瑩心輝目縱横反覆皆為文章名)
(旋機圖以贈滔竇車騎漢竇憲字如度漢永元初拜車/騎將軍出塞擊北單于戰於稽落山大破之登燕然山)
(勒石紀功而還元戎詩/元戎十乗謂大將也)
　　　送桞使君赴袁州
宜陽出守新恩至亰口因家始願違五桞閉門髙士去
三苖按節逺人歸月明江路聞猿斷花暗山城見吏稀
惟有郡齋忩裏岫朝朝長對謝𤣥暉(宜陽京口俱見前/注五桞陶淵明門)
(前種桞五株自號五桞先生三苖今長沙九江皆是其/地謝𤣥暉名眺晉人文章清麗嘗為宣城太守有郡齊)
(在焉此云郡齋或/嘗為表守未詳)
　　　送李録事兄歸襄陽
十年多難與君同幾處移家逐轉蓬白首相逢征戰後
青春已過亂離中行人杳杳看西月歸馬蕭蕭向北風
漢水楚雲千萬里天涯此別恨無窮(轉蓬蓬草也隨風/吹轉漢水在襄陽)
　　　送馬秀才落茅歸江南
南客懐歸鄉夢頻東風悵別桞條新殷勤斗酒城隂暮
蕩漾孤舟楚水春湘竹舊斑思帝子江蘺初緑怨騷人
憐君此去未得意陌上愁看淚滿巾(湘竹博物志舜南/巡不返葬於蒼梧)
(之野堯二女娥皇女英追之不及至洞庭之山淚下染/竹即斑今斑竹是也江蘺楚離騷又况揭車與江蘺注)
(香草也又三體詩注蘼蕪也郭璞曰似/水䓏騷人屈平也平作離騷故曰騷人)
　　　次安陸寄友人(安陸春秋鄖子國唐為州又改/安陸郡宋昇德安府又安陸州)
　　　　(古郢/州也)
新年草色逺萋萋乆客將歸失路蹊莫雨不知溳口處
春風只到穆陵西孤城盡日空花落三户無人但鳥啼
君在江南相憶否門前五桞幾枝低(萋萋文選春草萋/萋注草盛貌溳口)
(德安志西枕溳水在安陸西北遶城西南隅入雲夢溳/口在雲夢下五十里溳水所出穆陵不詳所指又穆陵)
(在益都淄川三户項籍傳楚雖三户亡秦必楚又三户/集覽左傳以畀楚師於三户注今毌水縣北三户亭是)
(也人云在湘州滏陽縣界項羽破鄲/邯三户津遂以亡秦五桞見前注)
　　　青谿口送人歸岳州(青谿在荆州府鬼谷/首居之處詳見前注)
洞庭何處鴈南飛江菼蒼蒼客去稀帆帶夕陽斜度鳥
天連秋水一人歸黄花裛露開江岸白鳥銜魚上釣磯
岐路相逢無可贈老來空有淚沾衣(洞庭見前注江菼/説文荻初生曰菼)
　　　自夏口至鸚鵡洲望岳陽寄阮中丞
汀洲無浪復無烟楚客相思益𣺌然漢口夕陽斜度鳥
洞庭秋水逺連天孤城背嶺寒吹角獨戍臨江夜泊船
賈誼上書憂漢室長沙謫去古今憐(漢口洞庭見前注/賈誼漢文記賈誼)
(上䟽陳政事名治安䇿後絳灌等讃之以為/洛陽年少專欲檀權乃以為長沙王太傅)
　　　登餘干城(餘干縣名/屬饒州府)
孤城上與白雲齊萬古蕭條楚水西官舍已空秋草沒
女墻猶在夜烏啼平沙𣺌渺迷人逺落日亭亭向客低
飛鳥不知陵谷變朝來莫去弋陽溪(批云傷今弔古之/情藹然見於言意)
(之表女墻注城上小墻亦名睥睨言於城上窺人陵谷/變詩髙岸為谷深谷為陵弋陽縣名屬廣信府縣東有)
(弋/溪)
　　　過賈誼宅(賈誼廣即賈誼故宅在長沙南六里/有井上圓下方有局脚石床猶存)
三年謫宦此棲遲萬里惟留楚客悲秋草獨尋人去後
寒林空見日斜時漢文有道恩猶薄湘水無情弔豈知
寂寂江山揺落處憐君何事到天涯(長卿嘗謫長沙故/云漢文文帝也文)
(帝嘗謫賈誼為長沙王太傅葢云文帝為有道之君而/不能用賈誼以之自喻也屈平溺於湘水賈誼謫長沙)
(時作賦/弔之)
　　盧允言(名綸河中人舉進士不第大厯初元戴薦/之累遷檢校户部郎中監察御史稱疾去)
　　　(官又嘗朝京時韋渠牟得幸德宗表其才召見/禁中帝有所作輙使賡和與吉中孚韓翊錢起)
　　　(司空曙苗發崔峒耿湋夏侯審/李端皆詩齊名號大厯十才子)
　　　長安春望
東風吹雨過青山却望千門草色間家在夢中何日到
春來江上幾人還川原繚繞浮雲外宫闕參差落照間
誰念為儒逢世難獨將衰鬢客秦關(千門漢武作建章/度為千門石户至)
(唐建章宫已廢/故云草色閒)
　　　長安秋夜即事
九重深鎻禁城秋月過南宫漸暎樓紫陌夜深槐露滴
碧空雲盡火星流清風刻漏傳三殿甲第歌鐘樂五侯
楚客病來鄉思苦寂寥燈下不勝愁(九重天子所居之/地禁城天子之城)
(曰禁城也火星晉天文志心大星曰火星至秋則心星/西下故曰流三殿南部新書大明宫中有麟德殿其殿)
(三面故以三殿為名甲第五侯見前注楚客允言何中/人其曰楚客者天寳亂時允言嘗客寓於番易故云)
　　　晚次鄂州(鄂州即今武昌縣也孫權改為武昌/郡至隋以江夏為鄂州武昌以曉屬)
　　　　(焉/)
雲開逺見漢陽城猶是孤帆一日程估客晝眠知浪静
舟人夜語覺潮生三湘愁鬢逢秋色萬里歸心對月明
舊業已隨征戰盡更堪江上鼔鼙聲(漢陽城在武昌江/北即今之漢陽府)
(也覺潮生潮海潮也海潮上不至潯陽今云潮者鼔吹/注以為江水漲也夜語謂江漲時舟人皆起緩其繫舟)
(之索而話也舊案征職盡本集題下自注云至德中作/綸河中人時安史方亂三河淪陷於賊鼔鼙說文騎鼔)
(也吕氏春秋帝嚳令人作鼙鼔之禁禮月令修鞞鼔/注鼓廊也張羊皮冐之鞞禆也助鼔節也鞞鼙通)
　　　酬李端野寺病居寄
野寺昏鐘山氣隂亂藤髙竹水聲深農夫就餉還依草
野雉驚飛不過休齋沐暫思同静室清羸已覺助禪心
寂寞日長誰問疾料君惟取古方尋(問疾維摩居士疾/佛勑文殊問疾古)
(方古人之/藥方也)
　　　酬暢當尋嵩岳麻道士
聞逐樵夫閒着棋忽速人世是秦時開雲種玉嫌山淺
渡海傳書怪鶴遲隂洞石幢微有字古壇松樹半無枝
煩君逺示青囊録願得相從一問師(看棋述黒記信安/郡石室中晉時樵)
(者王質逹二童子棋與質一物如棗核食之不饑置斧/於坐下而觀童子曰汝斧祠爛矣質歸鄉閩無復時人)
(矣逆人是秦時桃源事見前注種玉見前注石幢字河/南志俊魏時甫樵夫劉會入洛陽石能洞得石上有字)
(青囊録晉郭瑾傳郭公以青囊中書九/巻與璞役門人竊嚢未及讀為火所焚)
　　　早春歸盩厔舊居寄耿湋(盩厔縣名/在長安)
野日初晴麥隴分竹園村巷鹿成羣萬家廢井生秋草
一樹繁花對古墳引水忽驚氷滿澗向田空見石和雲
可憐荒嵗青山下惟有松枝可贈君
　　韓君平
　　　同題仙㳺觀(觀未詳何處以詩/句考之必在京師)
仙臺初見五城樓風物凄凄宿雨收山色遥連秦樹晚
砧聲近報漢宫秋踈松影落空壇静細草春香小洞幽
何用別尋方外去人間亦自有丹丘(長安志仙臺在長/安西山漢文帝作)
(五城樓十洲記云崑崙山有五城十二樓丹丘楚詞仍/羽人於丹丘注丹丘晝夜常明歡必在長安故云連秦)
(樹過漢/宫也)
　　　送長沙李少府入蜀
行行獨出故關遲南望千山無盡期見舞巴童應暫笑
聞歌蜀道又堪悲孤城晚閉清江上疋馬寒嘶白露時
別後此心君自見山中何事不相思(歌蜀道太白/有蜀道難詩)
　　　送客歸江洲(今九江/府也)
東歸復得采真逰江水迎君日夜流客舍不離青雀舫
人家多住白鷗洲風吹山帶遥知雨露濕荷裳已報秋
聞道泉明居止近籃輿相訪可淹留(采真琴操有采真/撫青雀舫滕王閣)
(記青雀黄龍之軸泉明未詳或云即淵明葢唐/人諱淵字云籃輿囦明詩向承籃輿亦足自適)
　　耿湋
　　　送友人逰江南
逺別悠悠白髪新江潭何處是通津潮聲偏懼初來客
海味惟甘乆住人漠漠烟光漁浦晚青青草色定山春
汀洲更有南囘鴈亂起聯翩北向秦(潮聲叢語曰海潮/來皆有漸惟淛江)
(潮來如山岳震如雷霆可畏漁浦吳郡記富眷東三十/里有漁浦定山杭州郡記定山在錢塘南四十七里潮)
(至此抑過/此復怒)
　　錢仲文
　　　和李員外扈幸温泉宫(扈幸扈幸扈從天子/行幸温泉宫見前注)
未央月曉度踈鐘鳳輦時廵出九重雪霽山門迎瑞日
雲開水殿候飛龍輕寒不入宫中樹佳氣常浮仗外峯
遥羡枚臯扈仙蹕偏承霄漢渥恩濃(未央宫名見前注/九重離騷君之門)
(九重言其穆穆深逺又云天有九重君亦天也故言九/重山門山中之門也水殿唐詩鼔吹注宫中有水殿天)
(子納凉處也飛龍易飛龍在天枚臯漢武紀臯字少孺/武帝時上書北闕拜為郎扈仙蹕蹕説文禁行人也周)
(禮宫正掌邦之事蹕張釋之傳犯蹕罰金言天子出則/出警入蹕此云仙蹕者貴之也渥恩渥説文潤澤也又)
(云厚也言/厚恩也)
　　　贈闕下裴舍人
二月黄鸝飛上林春城紫禁晚隂隂長樂鐘聲花外盡
龍池桞色雨中深陽和不散窮途恨霄漢常懸捧日心
獻賦十年猶未遇休將短髪載華簪(上林苑名在長安/長樂宫名見前注)
(紫禁希逸貴妃誅曰狀華紫禁李善注宫象紫微故名/紫禁捧曰北史魏崔昱少時夢登泰山以手奉曰譬言)
(奉君之心也獻賦相如揚雄事/龍池窮途阮籍事俱見前注)
　　　山中詶補闕見過
日暖風恬種藥時紅泉翠壁薜蘿垂幽谿鹿過苔還静
深樹雲來鳥不知青草同心多逸興春山載酒逺相隨
却慚身外牽纓冕未免杯前倒接䍦(紅泉謝靈運詩石/磴㵼紅泉接䍦見)
(前/注)
　　　幽居春暮書懐
自笑鄙夫多野興貧居數畝半臨湍谿雲雜雨來茅屋
山鳥將雛傍藥欄仙籙滿床閒不厭隂符在篋老羞看
更憐童子宜春服花裏尋師到杏壇(仙籙綱目元魏王/夀時嵩山道士冦)
(謙之修張道陵之術自言嘗遇老子之孫譜文授以圖/籙真經集覽注謂圖籙真經道家仙籍之書也隂符蘇)
(秦受太公隂符經於鬼谷子宜春服語莫春者春服既/成冠者五六人童子六七人風乎舞雩詠而歸杏壇孔)
(子出魯東門過故杏壇曰兹臧文仲盟誓之壇也睹物/思人命琴而歌又莊孔子休乎杏壇之上弟子讀書夫)
(子鼔琴奏曲藥欄資服集云園亭中之藥欄藥即欄欄/即藥非花藥之欄也又按蘇林曰以竹連綿為棠藥使)
(人不得/徃來)
　　郎君胄
　　　寄韋司直(司直官名/見前注)
聞君感歎二毛初舊友相依萬里餘烽戍有時驚暫定
甲兵無處可安居客來吳地星霜乆家在平陵音信踈
昨夜東風還入户登山臨水復何如(二毛毛髪黑且白/也烽火甲兵吳地)
(俱見前注星霜杜詩三霜楚户砧注居楚三/易星霜矣平陵君胄中山人中山古博陵郡)
　　　贈王季友秋夜宿露臺見寄
石林精舍虎谿中夜扣禪扉憶逺公月在上方諸品净
心持半法萬縁空蒼苔古道行應徧落木寒聲聽不窮
更憶雙峯最髙頂此心期與故人同(石林精舍在廬山/逺公道塲逺公晉)
(僧惠逺也居廬􁁉三十餘年影不出山跡不入俗送客/過虎谿虎輙嗚號上方見前注又唐貞觀間𤣥奘法師)
(入王令城止巴都寺從上方戒賢論師/窮探大䇿秘奥雙峯四祖嘗居雙峯寺)
　　司空文明
　　　酬張芬赦後見寄
紫鳳朝啣五色書陽春忽布網羅除已將心變寒灰後
豈料光生腐草餘建水風烟收客淚杜陵花竹夢郊居
勞君故有詩相贈欲報瓊瑶愧不如(五色書後趙石虎/詔書用五色紙啣)
(於木鳳之口而頒行之寒灰莊子心固可使為死灰光/生腐草草化為螢建水未詳又羅昭鍊詩春難建水狂)
(注今建寧府杜陵見前注瓊瑶/詩贈我以木桃報之以瓊瑶)
　　　酬李端見贈
緑槐垂穂乳烏飛忽憶山中獨未歸青鏡流年看髪變
白雲芳草與心違乍逢酒客春㳺慣又別林僧夜坐稀
昨日聞君到城郭莫將簪弁勝荷衣(荷衣楚辭製芰荷/以為衣兮集芙蓉)
(以為/裳)
　　　南原望漢宫(南原長安/南之原也)
荒原空有漢宫名衰草茫茫雉堞平連鴈下時秋水在
行人過盡莫烟生西陵歌吹何年絶南陌登臨此日情
故事悠悠不可問寒禽野水自縱横(雉堞杜詩雉堞粉/如雲注城上女垣)
(曰雉堞選金城萬雉城方丈為/堵三文為雉西陵曹操墓所)
　　李端
　　　夜投豐德寺謁海上人
半夜中峯有磬聲偶尋樵者問山名上方月曉聞僧語
下界林踈見客行野鶴巢邉松最老毒龍潛處水偏清
願得逺公知姓字焚香洗鉢過餘生(上方見前注下界/願况五原决云下)
(界功滿方超上界逺公晉/僧慧逺也居廬山東林寺)
　　　宿淮浦寄司空曙
愁心一倍長離憂夜思千重戀舊逰秦地故人成逺夢
楚天涼雨在孤舟諸谿近海潮皆應獨樹邊淮葉盡流
別恨轉深何處寫前程惟有一登樓
　　竇遺直
　　　夏夜宿表兄宅話舊
夜合花間香滿庭夜深微雨醉初醒逺書珍重何曾逹
舊事凄凉不可聽去日兒童皆老大昔年親友半凋零
明朝又是孤舟别愁見河橋酒幔青(夜合花格物論夜/合一名合歡亦名)
(合昏人家多種植於庭除枝甚柔弱葉似皂/莢細而宻其枝至莫而合五月花發紅白色)
　　桞子厚
　　　登桞州城樓寄漳汀封連四州(唐史永貞元年/子厚與韓泰韓)
　　　　(曅劉禹錫陳謙凌凖程異韋執誼皆以附王/叔文貶凖執誼皆卒於貶所程異先召用元)
　　　　(和十年子厚等五人例召至京師又皆出為/刺史子厚桞州泰漳州曅汀州謙封州禹錫)
　　　　(連/州)
城上髙樓接大荒海天愁思正茫茫驚風亂颭芙蓉水
宻雨斜侵薜荔墻嶺樹重遮千里目江流曲似九囘膓
共來百越文身地猶自音書滯一鄉(大荒左思吳都賦/云出乎大荒之中)
(行乎東海之外爾雅曰大荒海外踈曠無所不連海天/桞州近海故云薜荔離騷云貫薜荔之落葉注云薜荔)
(香草縁樹而生九迴膓司馬遷曰膓一日而九迴百越/史楚大貶越殺王無疆諸侯子争立或為君或為王故)
(為百越又綱目秦王翦遂定江面/降百越置㑹稽郡文身見前注)
　　　別舍弟宗一
零落殘魂倍黯然雙垂別淚越江邉一身去國六千里
萬死投荒十二年桂嶺瘴來雲似墨洞庭春盡水如天
欲知此後相思夢長在荆門郢樹烟(桂嶺即桂山在静/江府臨桂縣荆門)
(荆門州屬荆州府郢樹/郢中之樹即今安陸州)
　　王仲初
　　　早春五門西望
百官朝下五門西塵起春風滿御堤黄帕葢鞍呈了馬
紅羅纒項鬬囘雞舘松枝重墻頭出渠桞條長水面齊
惟有教坊南草色古城隂處泠萋萋(五門三輔黄圖天/子五門臯門庫門)
(雉門應門路門鬬雞民間之戯明皇愛之始置坊教/習教坊元宗開元初於蓬萊宫側立教坊置使領之)
　　　周家谿亭
少年因病離天仗乞得歸來自養身買斷竹谿無別主
散分泉石與新隣山頭鹿下長驚犬池面魚㳺不怕人
鄉使到門常欵語還聞世上有功臣
　　張文昌
　　　寒食内宴
城闕沉沉向曉寒恩當冷節賜餘懽瑞烟入處開三殿
香雨微時引百官寳樹樓前分繡幕緩花廊下暎華欄
官筵戯樂年年別已得三囘對御看(三殿見/前注)
　　　送楊少府赴鳳翔(鳳翔雍州之域漢之/右扶風唐改鳳翔府)
詩名徃日動長安首首人家巻裏看西學已行秦博士
南宫新拜漢郎官得錢祗擬還書鋪借宅常時事藥欄
今去岐州生計薄移居偏近隴頭寒(西學未詳又考索/凡學五室西堂在)
(一基之上四方堂則以其方名學中央堂謂之大學又/凡立學之記有四郊及國中在東郊曰東學並方名之)
(在國中謂之大學此云西學其西郊之學歟泰博士班固/云六國時徃徃有博士掌通古今又曰博士秦官漢因)
(之漢多至數十人南宫禮部也岐州今岐山縣屬鳳翔/漢郎官部有郎中員外皆郎官也又唐職林舊説禮部)
(郎中謂之/南宫舍人)
　　　送韓侍御歸山
聞君乆卧在雲間為佐嫖姚未得還新結茅廬招隠逸
獨騎􁰵馬入深山九靈洞口行應到五粒松枝醉亦攀
明日珂聲出城去家僮不復掃柴關(闕/)

　
　
　
　
　
　
　
　　　西塞懐古(西塞山名塞也孫䇿擊黄祖子射於/此地又土俗編在武昌縣東百三十)
　　　　(里界於兩山之間為闗王固有西塞山自/註云今謂之道士磯𨽻興國軍大冶縣)
王濬樓船下益州金陵王氣漠然收千尋鐡鎻沉江底
一片降旗出石頭人世幾囘傷徃事山形依舊枕寒流
今逢四海為家日故壘蕭蕭蘆荻秋(王濬晉為益州刺/史造舟伐吳樓船)
(漢武帝鑿昆明池以習水戰作樓船上櫓故名樓船金/陵王氣楚昭王以其地有王氣埋金鎮之故名金陵鐡)
(鎻晉書吳人以鐵鎻横江川拒晉師王濬作火筏燒斷/之而進䧏旗出石頭吳建都金陵石頭金陵別城吳師)
(際江吳王孫皓出䧏四海為/家漢書天子以四海為一家)
　　　松滋渡望峽中(松滋縣名屬荆州府縣/有松滋渡渡近三峽)
渡頭輕雨洒寒梅雲際溶溶雪水來夢渚草長迷楚望
夷陵土黑有秦灰巴人淚應猿聲落蜀客船從鳥道囘
十二碧峯何處所永安宫外是荒臺(夢渚雲夢澤見前/注楚望楚昭王曰)
(江漢睢漳楚之望也又顔延年詩曰江漢公楚望夷陵/今夷陵府左楚頃襄王二十一年秦白起㧞郢燒夷陵)
(遂東至章陵王亡去郢遂來徙陳秦以郢為南郡巴人/淚應猿聲落古樂府云巴東三峽巫峽長猿啼三聲淚)
(沾裳鳥道南中八志交趾郡治龍紀縣自古興鳥道四/百里以其險隘無蹊人所莫由特上有飛鳥道爾十二)
(碧峯巫山十二峯見前注永安宫古夔子國後改䕫州/蜀先主改為永安郡宫在䕫州先主崩處荒臺永安巫)
(山縣西北二百五十歩有陽臺即楚/王夢神女之所今廢故云荒臺也)
　　李義山(名商隠懐州人開成間進士仕至檢校吏/部員外郎後歸榮陽卒自號玉溪子又義)
　　　(山文宗時人詩文瑰竒過古號西崑體又石林/葉氏曰唐人學老杜惟李商隠一人而已雖未)
　　　(盡造其妙然精宻華麗亦自得其彷彿又曰王/荆公嘗為蔡夫啓言學詩者未可便學老杜當)
　　　(先學李商隠未有不能為/商隠而能為老杜者也)
　　　錦瑟(樂記庖犧氏作瑟白虎通瑟者閑也所以/懲忿窒慾正人之德也樂記清廟之瑟朱)
　　　　(絃而疏越一唱而/三歎有餘音矣)
錦瑟無端五十絃一絃一柱思華年莊生曉夢迷蝴蝶
望帝春心託杜鵑滄海月明珠有淚藍田日暖玉生烟
此情可待成追憶只是當時已惘然(錦瑟杜詩暫醉佳吹/人錦瑟旁唐詩鼓)
(注木紋如錦故曰錦瑟又云繪紋如錦五十絃漢武紀/黄帝使素女鼔五十絃瑟而悲故止為二十五絃東坡)
(云古今樂府志云瑟之為器也其絃五十其柱如之其/聲也適怨清和一篇之中曲盡其意史稱其瑰竒邁古)
(信然莊生蝴蝶莊子莊周夢為蝴蝶栩栩然不知周也/此以言適也望帝杜鵑李膺蜀志蜀之先有帝曰杜宇)
(宇稱帝號望帝自恃功徳髙後以其德不如其臣鱉靈/以位禪之遂自亡去化為子鵑以此言怨也滄海珠唐)
(狄仁傑調汴州叅軍閻立本立本異其才曰君可謂滄/海遺珠矣又吳都賦蚌蛤珠胎與月虧全又海賈云中)
(秋月明則珠多而圓此以言清也監田玉後魏李預探/間藍旧握得玉環璧雜器形百餘又吳諸葛恪少有名)
(孫權見其父瑾曰藍田生玉真不虛也藍田即長安藍/田縣地也又戴容州曰詩家景如藍田日暖良玉生烟)
(此以言其和也三體詩注謂前軰謂/此詩商隠情有所屬托之錦瑟也)
　　　茂陵(漢武帝所葬/之陵見前注)
漢家天馬出蒲梢苜蓿榴花徧近郊内苑只知銜鳳觜
屬車無復挿雞翹玉桃偷得憐方朔金屋粧成貯阿嬌
誰料蘇卿老歸國茂陵松栢雨瀟瀟(天馬前武帝紀帝/聞宛有善馬求之)
(不得所李廣利伐宛破之取其馬以歸張騫傳曰帝初/得烏孫馬名天馬及得宛馬更名烏孫曰西極馬宛馬)
(曰天馬西域傳賛曰蒲梢龍文魚目汗血之馬充為黄/門又漢書張騫持千金請苑馬栗苜蓿榴花歸種之鳳)
(觜十洲記洲上多鳳鱗煑鱗角鳳觜為膠可續斷絃仙/傳拾遺曰武帝天漢三年北廵西王母使使獻靈膠二)
(兩帝射虎華林苑拏絃斷使者口濡膠一分以續之只/知猶專務也口濡猶口衘也屬車胡廣制度曰大駕屬)
(車八十一乗蔡邕獨斷曰鸞旗表編羽毛列擊幃旁民/或謂之雞翹玉桃方朔武帝故事曰西王母䧏出桃七)
(枚曰此桃三千年一花三千年一子指方朔曰此兒已/三偷吾桃矣金屋阿嬌武帝故事帝年十五嵗長公主)
(抱問曰兒欲得婦否曰欲得指女阿嬌好否帝曰若得/阿嬌當作金屋貯之蘇卿蘇武也本傳字子卿武帝天)
(漢元年使匃奴昭帝始元六年歸至京師茂陵武帝陵/也三體詩注云此詩首二句譏武帝勤逺畧第三句譏)
(帝好田獵四句譏帝好徴行五句譏帝好神仙六句譏/帝好女色皆極道武帝之多欲而結句意則謂誰料蘇)
(武歸時武帝已崩但見陵栢/蕭蕭其雄心侈志今安在哉)
　　　馬嵬(長安志馬嵬故城在興平縣西二/十里本馬嵬所築以避難處有驛)
海外徒聞更九州他生未卜此生休空聞虎旅鳴宵柝
無復雞人報曉籌此日六軍同駐馬當時七夕笑牽牛
如何四紀為天子不及盧家有莫愁(海外九州商隠自/注曰鄒衍云九州)
(之外更有九州他生此生仙傳拾遺曰楊妃死後帝召/楊什五於行在老召至三日夜奏曰人寰之中十洲三)
(島之内求之不得後於東海上蓬萊頂見之謂什五此/後一紀當相見商隠用此謂帝徒聞妃在九州之外若)
(他生相見未可知此生休矣虎旅宵柝雞人曉籌虎旅/衛士也漢官儀曰夜漏起周廬擊木柝雞人傳曉以警)
(寢也仙傳拾遺曰𤣥宗幸蜀自離馬嵬之後屬念貴妃/徃徃不寐詩意同此謂帝不寐而聞柝者非因雞人之)
(警也此第三句雖與五句詞同而意異六軍駐馬𤣥宗/幸蜀至馬嵬驛軍士饑僨圍驛不進擒楊國忠斬之將)
(士陳𤣥禮等請殺貴妃以安衆心上乃令力士縊死貴/妃六軍乃整旅而行六軍者天子之軍也毎軍二千五)
(百人則軍一萬二千五百人也七夕笑牽牛楊妃外傳/云𤣥宗與貴妃在驪山宫七日女牛渡河之夕夜半妃)
(獨侍上上倚肩宻誓願世世生生為夫婦四紀天子𤣥/宗在位凡四十餘年莫愁梁武帝河中之女歌曰洛陽)
(女子名莫愁十五嫁與盧家婦又/古今樂紀莫愁石城女子善歌)
　　　籌筆驛(蜀志驛在利州綿谷縣去州北九十/九里諸葛孔明出師時駐軍於此)
魚鳥猶疑畏簡書風雲長為䕶儲胥徒令上將揮神筆
終見䧏王走傅車管樂有才終不忝關張無命欲何如
他年錦里經祠廟梁甫吟成恨有餘(簡書左管仲曰豈/不懐歸畏此簡書)
(注古者無紙有事書之於簡儲胥長楊賦木擁槍櫐以/為儲胥注木擁柵其外又以竹槍櫐於外儲軍中之籓)
(籬也一曰儲峙也胥須也有儲蓄以待所須故曰儲胥/詣眼云簡書軍中法令約束言號令嚴明雖百千年魚)
(鳥猶畏之儲胥軍中籓籬言忠貫神明風雲猶䕶其罍/也上將諸葛也降王蜀炎具元軍魏㓂蜀後主禪輿櫬)
(詣鄧艾軍門降傳車古之驛以車故曰傳車管樂管仲/樂毅也亮本傳曰亮躬耕南陽好為梁父吟毎自比管)
(樂終不沗者謂不在其下也闗張關羽張飛也皆蜀之/勇將無命謂先孔明而死錦里成都記云錦里城呼為)
(錦城以江山明麗錯雜如錦武侯廟在先主廟西又按/詩注先主崩於永安宫今䕫州也公自注山有卧龍寺)
(先主祠在焉又注永安宫殿今為寺廟在寺東梁甫吟/按王僧䖍伎録為相和歌楚調五曲内有梁甫吟行意)
(始於孔明云注漢武登封泰山/至於梁父九域志兖州梁父城)
　　　隋宫(北史隋煬帝大業元年自長/安至江都置離宫四十餘所)
紫泉宫殿鎻烟霞欲取蕪城作帝家玉璽不縁歸日角
錦帆應是到天涯于今腐草無螢火終古垂楊有莫鴉
地下若逢陳後主豈宜重問後庭花(紫泉宫殿司馬相/如曰獨不聞天子)
(之上林乎丹水更其南紫淵徑其北顔師古曰丹水更/其南紫泉徑其北皆謂苑外且唐人諱淵故言泉義山)
(用之葢隋都闗中鎻烟霞者以見焬帝棄國南遊之不/返也蕪城揚州也古州㟾城漢已後荒蕪故曰蕪城又)
(沈約宋書曰鮑明逺為臨海王子瑱叅軍在廣陵子瑱/反後照見故城荒蕪乃因漢吳王濞所都作蕪城賦煬)
(帝以廣陵為江都玉璽蔡邕獨斷曰天子六璽皆玉日/角後光紀帝龍顔日角以喻太宗也南部烟花録云煬)
(帝御龍舟蕭妃乘鳯舸錦帆紙繿三體詩注詩意謂使/隋之神器不為太宗所取則煬帝逰幸應至天涯豈止)
(江都而巳也螢火禮記月令腐草化為螢又焬帝於景/華宫徴求螢火數斛夜出逰則放之光遍山谷暮鴉大)
(業元年開刋溝自山陽至江都無螢火有暮鴉者言虐/熖雖滅惡聲常在也若逢陳后主伽藍記曰焬帝嘗行)
(吳公臺下恍惚遇陳后主帝請張麗華舞玉樹后庭花/后主曰毎憶與張妃憑臨春閣作璧月詞未終見韓禽)
(虎直來衝人便至今日始謂殿下治在堯舜之上今日/還此游逸曩日何見罪之深耶帝叱之不見此言地下)
(者葢焬帝被弑/葬於呉公臺下)
　　　碧城(未/詳)
碧城十二曲闌干犀辟塵埃玉辟寒閬苑有書多附鶴
女墻無樹不棲鸞星沉海底當牎見雨過河源隔坐看
若是曉珠明又定一生長對水晶盤(犀獸類爾雅云形/似水猪牛頭大腹)
(卑脚脚有三蹄黑色三角辟埃嶺表異録有辟塵犀為/簪梳塵不著髪玉辟寒杜陽編唐武宗時大餘國貢火)
(玉寘室内不必挾纊閬苑仙傳崑崙圃閬風苑有玉樓/𤣥室瑶池翠水河源漢書河有兩源一出慈嶺一出于)
(闍在南山下曉珠指日言也水晶盤三輔黄圖董偃以/水晶為盤佇曉珠唐詩鼔吹謂日也碧城雖未詳何處)
(然觀詩意亦必宫殿所/在故以仙家比之也)
　　　重過聖女祠(未詳或云即果州女仙謝自然祠/韓文公有謝自然詩云果州南充)
　　　　(縣寒女謝自然云今/祠在南充縣玉泉山)
白石巖扉碧蘚滋上清淪謫得歸遲一春夢雨常飄瓦
盡日靈風不滿旗蕚緑花來無定所杜蘭香去未移時
玉郎㑹此通仙籍憶向天涯問紫芝(上清淪謫桞子厚/謫龍説云扶風馬)
(孺子云在澤州郊亭上頃然有竒女墜地有光華然自/云帝以吾心侈大怒而謫來七日當復至日取裘衣之)
(化為白龍登天而去莫知所之夢雨楚襄王游陽臺之/上夢神女曰吾巫山之神女朝為行雲暮為行雨靈風)
(蕚緑華真誥蕚緑華者九疑山得道女羅郁也顔色絶/整晉舁平二年䧏聿權家杜蘭香仙芻漁父於開江洞)
(庭之岸聞兒啼聲視之三嵗女子漁父舉之十餘嵗天/姿竒偉真天人也忽有青童自空而來携女而去女上)
(升謂其父曰我仙女杜蘭香也有過謫於人間其後䧏/洞庭包山張碩家碩修道者也教之以舉形飛化之道)
(乆之碩亦仙去漁父以/學道不食後不知所終)
　　　九成宫(九成宫/見前注)
十二層城閬苑西平時避暑拂虹蜺雲隨夏后雙龍尾
風逐周王八馬蹏吳岳曉光連翠巘甘泉晚景上丹梯
荔支盧橘沾恩幸鸞鵲天書濕紫泥(閬苑見前注十二/層城太白詩天上)
(白玉京十二樓五城夏后雙龍史記夏孔甲之時天䧏/二龍后龍一雌死御龍氏以食夏后夏后更求懼而遷)
(去周王八駿史周穆王得八駿馬便造父御西廵狩㑹/王母於瑶池樂而忘歸吳岳周禮雍州之山鎮吳岳又)
(漢州里志吳岳在汧縣西又云即太白山甘泉宫俱見/前注丹梯敬亭山詩要欲道竒趣即此凌丹梯荔枝貴)
(荔枝香盧橘相如賦盧橘夏熟果譜盧橘皮厚大小如/柑九日結實正赤明年二月更青黑或云即枇杷又貴)
(妃外傳明皇種於蓬萊宫結一合歡實上與妃子持玩/曰此果似知人意鸞鵲言帛上織成鸞鵲又以書詔紫)
(泥武功山出紫泥以封詔書故太白詩云鳳凰丹禁裏/衘出紫泥書按此詩亦譏𤣥宗窮奢極欲躭樂女色不)
(務國政以/䘮國也)
　　　促漏(漏説文以銅受水刻節晝/夜百節亦取漏下之義)
促漏遥鐘動静聞報章重疊杳難分舞鸞鏡匣收殘黛
睡鴨香爐換夕熏歸去豈知還向月夢來何處更為雲
南塘漸暖蒲堪結兩兩鴛鴦䕶水紋(促説文迫也亦近/之義此言近漏逺)
(鏡常常聞之報章詩報章不成又報章奏章也舞鸞鏡/異苑罽賔云一鸞三年不鳴夫人曰聞見類則鳴懸鏡)
(照之鸞睹影悲鳴鏡匣盛鏡之匣也黛説文畵眉墨似/空青睡鴨香爐以銅鑄鴨焚香也夕熏去舊香而爇新)
(香也向月淮南子羿請不死之藥於西王毌未及服其/妻嫦娥竊而服之遂奔月宫夢來為雲即楚襄王夢神)
(女之事死央亦見前注按唐詩鼔吹注云/此詩深宫怨女恨不如禽鳥之有匹也)
　　　重有感
玉帳牙旗得上㳺安危須共主君憂竇融表已來關右
陶侃軍宜次石頭豈有蛟龍曾失水更無鷹隼與髙秋
晝號夜泣兼幽顯早晚星闗雪涕收(上㳺史項羽曰古/之帝者地方千里)
(必居上㳺流也竇融後光武紀融字周公遭更始敗天/下懮亂融為屬國都尉决䇿東向遣長史奉書獻馬於)
(光武陶侃字士行晉蘇峻亂陶侃軍至石頭遂誅峻蛟/龍失水莊子蛟龍失水而陸居為螻蟻所制鷹隼白首)
(漢孫寳立秋日署侯文為掾曰今日鷹隼始擊當順秋/氣成嚴霜之誅晝號夜哭左楚伍員與申包胥友員之)
(亡也謂之曰我必復楚及昭王在隨包胥如秦乞/師衣於庭垣而哭日夜不絶聲十日秦乃出師)
　　許用晦(字仲暉潤州丹陽人大和六年登進士第/官至睦節二州刺史嘗居亰口有別墅在)
　　　(丅卯/橋)
　　　登洛陽故城(河南府有洛陽故城乃周/故城也唐人多有題詠)
禾黍離離半野蒿昔人城此豈知勞水聲東去市朝變
山勢北來宫殿髙鴉噪暮雲歸古堞鴈迷寒雨下空壕
可憐緱嶺登仙子猶自吹笙醉碧桃(周大夫行役過故/宗廟宫室盡為禾)
(黍故作詩曰彼泰離離市朝變東周後漢元魏皆都洛/陽宫殿髙連昌綉嶺等宫皆在洛陽故云古堞女墻也)
(壕城隍也緱嶺登仙子王子晉事見前注碧桃王子年/拾遺記曰磅礭山去扶桑五萬里有桃樹千圍花開青)
(黑色故曰碧桃又尹喜内傳曰老/子西㳺省太真王母共食碧桃)
　　　金陵懐古(見前/注)
玉樹歌殘王氣終景陽兵合戍樓空楸梧逺近千官塚
禾黍髙低六代宫石鷰拂雲晴亦雨江豚吹浪夜還風
英雄一去豪華盡惟有青山似洛中(玉樹歌陳后主作/玉樹後庭花曲王)
(氣終謂隋并陳南朝至此而㓕也后庭花蘇子由曰即/今之雞冠花也景陽金陵志景陽樓名宋元嘉三十二)
(年築孝武大明中紫雲出樓上因以名之六朝紀勝云/今法寳寺西南遺址猶存中有井即后主與張妃自投)
(被擒之所六代宫建康録云吳初宫即䑓城地之西南/晉建康宫在府北五里宋未央宫在清溪橋東梁金華)
(宫在清溪東石鷰湘州記零陵有石鷰遇雨即飛江豚/南越志江豚似猪居水中出則有風青山似洛中曾景)
(建曰洛陽四山圍伊洛纒淵在中建康/亦四山圍秦淮在中故曰似洛中也)
(闕/)

　
　
　
　　　四皓廟(四皓謂東園公綺里季夏黄公角里先/生廟在商山四皓見秦政虐乃逃入藍)
　　　　(田山作歌云漠漠髙山途谷逶迤曄曄紫/芝可以療饑乃共入商山待天下定)
桂花松暖廟門開獨㵼椒漿奠一桮秦法欲興鴻已去
漢儲將廢鳳還來紫芝翳翳多青草白石蒼蒼半緑苔
山下驛程南竄路不知冠葢幾人囘(桂花淮南王安招/隠詩曰桂樹叢生)
(兮山之幽椒漿楚辭奠桂酒兮椒漿史商鞅變秦法漢/儲將廢漢髙欲廢太子吕后用張良計召四人至使與)
(太子逰髙祖顧謂戚姬曰羽翼成矣紫芝見前注山下驛/程唐都長安凡流人逐客南行出商山下冠葢謂逐客也)
　七言排律
　　王仲初(侍中田𢎞正也𢎞正始名興為魏博兵馬/使憲宇元和八年以郡來獻賜名𢎞正封)
　　　(節度使元和十四年討李師/道功成入朝加兼待中還鎮)
　　　寄賀田侍中功成
使囘髙品滿城傳親識沂公在陣前百里旂旛衝即斷
兩重衣甲射皆穿探知㸃檢兵應怯笑得新移柵未堅
營被數驚乗勢破將經頻敗遂生全宻招殘冦防人覺
遥斬元兇恐自專首讓諸軍無敢近功歸部曲不争先
開通州縣斜連海交割山川直到燕戰馬散驅還逐草
肉牛齊敗却耕田府中獨拜將軍貴門下兼分宰相權
唐史上頭功第一春風雙珮好朝天(沂公田𢎞正也韓/文公有魏博節度)
(觀察使沂國公先廟碑李師道為平盧節度元和十三/年𢎞正將兵討李師道軍於鄆州四十里明年遂誅李)
(師道於是淄清等十二州皆平故云開/通道路斜連海交割山川直到燕也)
　　　送裴相公上太原(裴相公裴度也/太原古并州也)
還攜堂印向并州將相兼權是武侯時難獨當天下事
功成却進手中籌再三陳乞罏烟裏前後分張玉案頭
朱架早朝排立㦸緑槐殘雨看張油遥知鴈塞從今好
直到漁陽以北愁邉鋪恐巡旂盡換山城欲過舘重修
千羣白刃兵迎節十對紅妝妓打毬聖主分明教暫去
不須髙起見亰樓(堂印丞相印也將相兼權言晉以司/空出為山南西道節使鎮并州也時)
(難憲宗之時功成平吳元濟諸賊之後也陳乞謂度以/老疾辭位也罏烟玉案天子之前也立㦸唐制官三品)
(以上始立㦸緑槐禮朝士面三槐公卿位焉張油張油/幕也暫去開成中留守東都上命盧洪宣諭曰為朕以)
(䕶北門是即漢武帝君薄淮陽之意也打毬崔豹古今/注擊鞠黄帝習兵之勢或曰起戰鬬所以練武士因嬉)
(戯而講習之案擊鞠猶今言打毬謂騎而以杖擊之者/又非蹋鞠之説望亰樓謂不乆即還召不必望亰師也)
　
　
　
　
　
　
　
　
　
　
　
　
　
　唐音巻五
欽定四庫全書
　唐音巻六　　　　　　　元　楊士𢎞　撰
　　　　　　　　　　　　　　張　震　註
　唐詩正音五
　五言絶句
　　宋之問(之問字延清汾州人甫冠武氏召與楊烱/分在習藝館又游洛南詔從臣賦詩東方)
　　　(虬詩光成賜錦袍之問俄頃刻獻覽之嗟賞奪/袍賜之詩評云魏自建安以來迄江左詩律屢)
　　　(變至沈約庾信以音韻相婉附屬對精密及之/問又加美麗四忌聲病約句佳言如錦繡成文)
　　　(學者宗之/謂之沈宋)
　　　途中寒食
馬上逢寒食途中屬暮春可憐江浦望不見洛橋人
　　　别杜審言
卧病人事絶嗟君萬里行河橋不相送江樹逺含情
　　　早發韶州(漢為始興郡隋/改韶州唐因之)
緑樹秦京道青雲洛水橋故園長在日魂去不須招(招/魂)
(楚辭有大/招小招)
　　東方虬(武氏時為/左史工詩)
　　　昭君怨三首(昭君見/前注)
漢道方全盛朝廷足武臣何須薄命妾辛苦事和親(昭/君)
(後漢明帝時人故云方/全盛妾薄命古樂府名)
揜淚辭丹鳯銜悲向白龍單于浪驚喜無復舊時容(丹/鳯)
(宫闕門名白龍堆前匈奴傳注白龍堆如土龍身/無頭有尾髙大者二三丈卑者丈餘在西域中)
邊地無花草春來不似春自然衣帶緩非是為腰身
　　蓋嘉運
　　　伊州歌二首(伊州深州皆龜節國/地名題意見前注)
打起黄鶯兒莫教枝上啼啼時驚妾夢不得到遼西(遼/西)
(秦四十郡有遼西郡即孤竹/國之地今廣寜華衡是也)
聞道黄花戍頻年不解兵可憐閨裏月偏照漢家營(黄/花)
(戍地域志鳯州有黄花/驛或古為西征軍戍也)
　　王摩詰
　　　山中送别
山中相送罷日暮揜柴扉春草年年緑王孫歸不歸(批/云)
(千古㫁腸政不在多選詩芳草生兮萋萋王孫逰/兮不歸又招隱詩王孫逰兮不歸春草生兮萋萋)
　　　崔九弟欲徃南山馬上口號與別(南山洛/南山也)
城隅一分手幾日還相見山中有桂花莫待花如霰
　　　鳥鳴磵(此以下諸題/皆在輞川)
人閑桂花落夜静春山空月出驚山鳥時鳴春磵中
　　　上平田(并上二詩本集係皇/甫岳云溪雜詩題)
朝耕上平田莫耕上平田借問問津者誰知沮溺賢(批/云)
(語調并髙長沮桀溺語長沮桀溺耦而耕孔子過之使/子路問津朱子註曰二人隱者又集釋曰皆楚人也)
　　　孟城坳(本集目序云余別業在輞川山谷其逰/止有孟城坳木蘭柴鹿柴南垞欒家瀬)
　　　　(白石灘竹里舘萍地等/與悲廸閑賦因賦絶云)
新家孟城口古木餘衰桞來者復為誰空悲昔人有(批/云)
(復為兩語如此俯/仰曠逺不可得)
　　　木蘭柴(此一首係/裴迪詩)
蒼蒼落日時鳥聲亂谿水緣谿路轉深幽興何時已
　　　鹿柴
空山不見人但聞人語響返照入深林復照莓苔上(批/云)
(無言而/有盡意)
　　　南垞
輕舟南垞去北垞淼難即隔浦望人家遥遥不相識
　　　欒家瀬
颯颯秋雨中淺淺石溜㵼跳波自相濺白鷺驚復下
　　　白石灘
清淺白石灘緑蒲何堪把家住水東西浣紗明月下
　　　竹里舘
獨坐幽篁裏彈琴復長嘯深林人不知明月來相照
　　　萍池
春池深且廣㑹待輕舟迴靡靡緑萍合垂楊掃復開(批/云)
(毎毎静意/得之偶然)
　　　山中寄諸弟
山中多法侣禪誦自為羣城郭遥相望惟應禮白雲
　　　息夫人(息國名今汝寧府息縣是/子爵夫人息君之夫人也)
莫以今時寵能忘舊日恩看花滿眼淚不共楚王言(莊/十)
(四年蔡哀侯為箤故二繩息媯以語楚子楚子問之對/曰吾一婦人而事二夫縱不能死又奚言楚子以蔡侯)
(㓕息遂/伐蔡)
　　　班媫妤二首(媫妤漢武帝初即位選入後宫為/媫妤後稀復進見趙飛燕譛之上)
　　　　(善其對令侍太后於東宫媫妤漢武帝制皆/有爵位又師古曰媫言接幸於上也妤美稱)
　　　　(也/)
宫殿生秋草君王恩幸踈郍堪聞鳳吹門外度金輿(批/云)
(語/好)
玉窓螢影度金殿人聲絶秋夜守羅帷孤燈耿不滅(批/云)
(語皆不/刻而近)
　　　雜詩二首
家住孟津河門對孟津口常有江南船寄書家中否
君自故鄉來應知故鄉事來日綺窓前寒梅着花未
　　王夏鄉(名縉王維/之弟也)
　　　別輞川別業(維集作/維詩)
山月曉仍在林風涼不絶殷勤如有情惆悵令人別(批/云)
(清灑頓剉/畧不動容)
　　裴迪
　　　孟城坳
結廬古城下時登古城上古城非疇昔今人自來徃(批/云)
(來為不佳/相去甚逺)
　　　宫槐陌
門前宫槐陌是向欹湖道秋來風雨多葉落無人掃
　　　白石灘
跂石復臨水弄波情未極日下川上寒浮雲澹無色
　　　崔九弟欲徃南山馬上口號與別
歸山深淺去須盡丘壑美莫學武陵人暫㳺桃源裏
　　郭元振(名震少有大志十六嵗為太學生唐武氏/時上寳劒篇武氏嘉嘆之睿宗朝仕至大)
　　　(業郡封/代國公)
　　　春江曲
江水春沉沉上有雙竹林竹葉壊水色郎亦壊人心
　　儲光羲
　　　長安道
西行一千里暝色生寒樹暗聞歌吹聲知是長安路
　　　洛陽道作獻吕四郎中三首(吕渭字禮所/官至尚書郎)
洛水春氷開洛城春樹緑朝看大道上落花亂馬足
大道正如髮春日佳氣多五陵貴公子雙雙鳴玉珂
春風二月時道傍桞堪把上枝覆官閣下枝拂車馬
　　　江南曲二首
渌江深見底髙浪直翻空慣是湖邊住舟輕不畏風
日暮長江裏相邀歸渡頭落花如有意來去逐船流
　　孟浩然
　　　春曉
春眠不覺曉處處聞啼鳥夜來風雨聲花落知多少(批/云)
(風流閑美/政不在多)
　　　送友之亰
君登青雲去予望青山歸雲山從此别淚濕薜蘿衣
　　　宿建德江
移舟泊烟渚日暮客愁新野曠天低樹江清月近人
　　　送朱大入秦
㳺人五陵去寳劍直千金分手脱相贈平生一片心(五/陵)
(見前注劍説文人所帶兵也管子葛天盧之/山發而出金蚩尤以為劍鎧此劍之始也)
　　　洛陽道中
珠彈繁華子金羈㳺俠人酒酣白日暮走馬入紅塵(珠/彈)
(莊襄王篇以隋侯之珠彈千仞之雀金/羈李白詩送行駐金羈説文羈馬絡也)
　　崔顥
　　　長千行(見前/注)
家臨九江水來去九江側同是長千人生小不相識
　　　江南行三首
君家何處住妾住在横塘停船暫借問或恐是同鄉
下渚多風浪蓮船漸覺稀那能不相待獨自送潮歸
三江潮水急五湖風浪涌由來花信輕莫畏蓮舟重(唐/仲)
(初吳東賦注松江下七十里分流東北入海者為婁江/東南流者為東江并松為三江五湖張勃吳録云五湖)
(者大湖之别名以其周行五百/里二萬六千頃故以五湖名之)
　　崔國輔
　　　怨詞
妾有羅衣裳秦王在時作為舞春風多秋來不堪着
　　　古意
浄揥黄金階飛霜厚如雪下簾彈箜􁧔不忍見秋月
　　　流水曲
歸來日尚早更欲向芳洲渡口水流急囘船不自由
　　　少年行
遺却珊瑚鞭白馬驕不行章臺折楊桞春日路傍情
　　　長信草(三輔黄圖漢長信宫太后之宫也武/帝五日一朝長信宫又名長樂宫)
長信宫中草年年愁處生時侵珠履跡不使玉階行
　　　魏宫詞(此魏宫指/鄴中言)
朝日照紅粧擬上銅雀臺畵眉猶未了魏帝使人催(銅/雀)
(䑓見前注魏帝指曹操言操雖未/稱帝曹丕簒位追謚操為武帝)
　　　湖南曲
湖南送君去湖北送君歸湖裏鴛鴦鳥雙雙他自飛
　　　采蓮
玉溆花争發金塘水亂流相逄畏相失並着采蓮舟
　　岑參
　　　見渭水思秦川
渭水東流去何時到雍州凴添兩行淚寄向故園流
　　　題三㑹寺蒼頡造字臺(三㑹寺未詳所止蒼頡/黄帝時人河圖玉版云)
　　　　(頡與帝南巡登陽虚之山臨𤣥滬之山靈龜/負出丹甲青文以授之𤣥滬水在商州上洛)
　　　　(縣/)
野寺荒臺晚寒天古木悲空階有鳥跡猶似造書時(鳥/跡)
(史記蒼頡觀鳥迹/像之以作文字)
　　　行軍九日思長安故園
强欲登髙去無人送酒來遥憐故園菊應傍戰塲開(登/髙)
(汝南桓景從費長房逰學謂景曰九月九日汝家當有/災厄令闔家以絳囊盛茱萸繫臂登髙飲酒至暮囘家)
(中雞犬皆死送酒淵明九月九日無酒/宅邊有菊坐觀乆之有白衣人送酒至)
　　劉方平(河南人與元魯/山善隱居不仕)
　　　采蓮曲
落日清江裏荆歌艷楚腰采蓮從小慣十五即乗潮(荆/歌)
(楚歌也楚腰後馬廖䟽楚/王好細腰宫中多餓死)
　　　長信宫
夢裏君王近宫中河漢髙秋風能再熱團扇不辭勞(團/扇)
(班婕妤詩裁為合歡扇團圓似/明月常恐秋節至涼颷奪炎熱)
　　皇甫孝常
　　　婕妤春怨(婕妤後漢書皇后之下其/職有兩媫妤乃其一也)
花枝出建章鳳管發昭陽借問承恩者雙娥幾許長(建/章)
(昭陽俱見前注此媫妤葢指班媫妤言漢成紀趙后譛/媫妤以誣事帝善其言而免乃出侍太后于長信宫也)
　　　秋怨
長信多秋色昭陽借月華那堪閒永巷聞道選良家(長/信)
(昭陽見前注永巷列女傳宫中長廡相通曰永/巷選良家晉武紀帝多選良家子以充内職)
　　　送王司直
西塞雲山逺東風道路長人心勝潮水相送過潯陽(潮/至)
(潯陽而止故云不如/人心直送過潯陽云)
　　　送人還剡中舊居(剡中即剡/溪在㑹稽)
海岸畊殘雪谿沙釣夕陽家中何所有春草漸看長
　　　同諸公有懐
舊國迷江樹他鄉近海門移家南渡乆童稚觧方言(皇/甫)
(孝常丹陽人丹陽今鎮江府/在江之下流且近海故云)
　　劉文房
　　　春草宫懐古
君王不可見芳草舊宫春猶帶羅裙色青青向楚人
　　　送張起崔載華之閩中(閩中越地也後漢為侯/官陳始改為閩州今為)
　　　　(福州/府)
朝無寒士逹家在舊山貧相送天涯裏憐君更逺人
　　　逄雪宿芙蓉山(芙蓉山/未詳)
日暮蒼山逺天寒白屋貧柴門聞犬吠風雪夜歸人
　　　赴楚州次韻田途中阻淺問張南史(三體詩有/張南史詩)
楚城今逺近積靄寒塘莫水淺舟且遲淮潮在何處
　　　送友人徃揚州
渡口發梅花山中動泉脉蕪城春草生君作揚州客
　　　送張十八歸桐廬(桐廬今屬/嚴州府)
歸人乗野艇帶月過江村正落寒潮水相隨夜到門
　　　送方外上人
孤雲將野鶴豈向人間住莫買沃州山時人已知處(沃/州)
(山述異記第十四福地名沃州有峭峯十二二茗翠天/在越州今紹興府又與道林與謝安王羲之許訽何充)
(等並一代名流皆與結方外交及/投迹剡山於沃州小嶺立寺行道)
　　　江中對月
空洲夕烟歛對月秋江裏歴歴沙上人月中狐渡水
　　　聽彈琴
泠泠七絃琴静聽松風寒古調雖自愛今人多不彈
　　韋應物
　　　詠夜
明從何處去暗從何處來但覺年光老半是此中催
　　　詠聲
萬物自生聽太空恒寂寥還從静中起却向静中銷
　　　秋夜寄丘二十二員外
懐君屬秋夜散歩詠涼天山空松子落幽人應未眠
　　　對殘燈
獨照碧窓乆欲隨寒燼滅幽人將遽眠觧帶翻成結
　　　同褒子秋齋獨宿
山月皎如燭霜風時動竹夜半鳥驚棲窓間人獨宿
　　　宿永陽寄璨律師(永陽今永州府律師僧異名/又鈔觧題云佛言善觧一宫)
　　　　(名律師一字/者律字也)
遥知郡齋夜凍雪封松竹時有山僧來懸鐙獨自宿
　　盧允言
　　　酬李益
戚戚一西東十年今始同可憐歌酒夜相對兩衰翁
　　　贈別司空曙
有月曽同賞無秋不共悲如何與君別又是菊花時
　　　塞下曲
月黑鴈飛髙單于夜遁逃欲將輕騎逐大雪滿弓刀
　　韓君平
　　　漢宫曲
繡幕珊瑚鈎春關翡翠樓深情不肯道嬌倚鈿箜篌
　　耿湋(湋河東人寳應二年進士為大理司/法終于左拾遺有詩二首傳于世)
　　　秋日
返照入閭巷憂來與誰語古道少人行秋風動禾黍(兵/後)
(覩景蕭條憂國憂民人皆無可與語無/人行也不言無而言少謂黍離之悲也)
　　　秋夜
髙秋夜分後逺客鴈來時寂寂重門掩無人問所思
　　錢仲文
　　　江行無題四首
翳日多喬木維舟取束薪静聽江叟語俱是厭兵人
牽路縁江狹沙崩岸不平盡知行處險誰肯載時輕
咫尺愁風雨匡廬不可登秪疑香霧窟猶有六朝僧
斗轉月未落舟行夜已深有村知不逺風便數聲砧
　　　竹間路
暗歸草堂静半入花源去有時載酒來不與清風遇
　　　石井
片霞照仙井泉底桃花紅那知幽石下不與武陵通
　　　宿洞口館
野竹通谿冷秋泉入户鳴亂來人不到寒草上階生
　　　傷秋
嵗去人頭白秋來樹葉黄搔頭向黄葉與爾共悲傷
　　司空文明
　　　金陵懐古
輦路江風暗宫潮野草春傷心庾開府老作北朝臣(庾/開)
(府名信字子山仕至開府為文綺麗盛為都下所稱與/徐陵齊名梁簡文帝開文德省置學士徐庾並充其選)
　　　翫花與衛象同醉
衰鬢千莖雪他鄉一樹花今朝與君醉忘却在長沙
　　　留別盧秦卿
知有前期在難分此夜中無將故人酒不及石尤風(石/尤)
(風戴叔倫詩知君未得去慚媿石尤風容齋/隨筆曰石尤風打頭逆風也唐人多用之)
　　李端
　　　蕪城懐古
風吹城上樹草沒城邊路城裏月明時精靈自來去
　　　拜新月
開簾見新月便即下堦拜細語人不聞北風吹裙帶
　　　送人下第
獻䇿未得意馳車東出秦莫年千里客落日萬家春
　　　鳴筝
鳴筝金粟柱素手玉房前欲得周郎顧時時誤拂絃(周/郎)
(即周瑜也觧音樂毎宴㑹/樂人或有誤瑜必囘顧之)
　　暢當(河東人大厯七/年張式榜進士)
　　　宿潭上
夜潭有仙舸與月當水中佳賔愛明月㳺子驚秋風
　　　登樓
逈臨飛鳥上髙出世人間天勢圍平野河流入斷山
　　戴㓜公(字叔倫潤州金壇人/仕至容管經畧使)
　　　贈李唐山人(蕭宗時人綱目先是李唐山人見/上方抱㓜女謂唐曰朕念之對曰)
　　　　(太上皇思見陛下亦如陛下之念公/主於是上朝太上皇於西内即此也)
此意静無事閉門風景遲桞條將白髪相對共垂絲
　　　留別顧明府
江南雨初歇山暗雲猶濕未可動歸橈前程風正急
　　　送秦隱居麗句亭
北人歸欲盡猶自住蕭山閉户不暫出詩名滿世間(蕭/山)
(縣名屬/紹興府)
　　　三閭廟(三閭楚大夫屈原也朱子離騷序云屈/原名平與楚同姓仕於懷王為三閭大)
　　　　(夫三閭之職掌圭旌三姓曰照屈景後為上/官靳所譛自溺汨羅江而死後人哀之為立)
　　　　(廟三在/岳州)
沅湘流不盡屈子怨何深日暮秋風起蕭蕭楓樹林(沅/湘)
(二水名此言沅湘之水流不/盡如屈子之怨深而不已也)
　　李君虞(名益李揆祥子大厯/四年齊怢榜進士)
　　　江南曲
嫁得瞿塘賈朝朝誤妾期早知潮有信嫁與㺯潮兒(瞿/塘)
(夔州也古南蠻魚復之國春秋庸國之地庸滅為巴國/地蜀昭烈改巴東又改為永安有瞿塘峽潮海潮也太)
(白詩潮水重可信潮/日夕二潮依時而至)
　　　照鏡
衰境臨朝鏡將看却自疑慚君明似月照我白如絲
　　　惜春
畏老身全老逄春觧惜春今年看花伴已少去年人(批/云)
(有此意何/得不惜)
　　武伯蒼(字元衡德宗欽其才嘗對延英上/目迸定曰真宰相器元和中拜相)
　　　夏夜作
夜乆喧蹔息池臺惟月明無因駐清景日出事還生
　　　途中即事
南征復北還擾擾百年間自笑紅塵裏生涯不暫閑
　　權載之(字德興四嵗能詩籍為縉紳羽化初結廬/江南蓬蒿晏如每遇一勝境得一佳句怡)
　　　(然獨笑如獲貴仕唐德宗朝知制誥元和中同/平章事詩評云權詩有似盛唐者又有似韋蘇)
　　　(州劉長卿處又引辭連類窮情盡變宫商相宣/金石和諧寂寥乎短章舂容乎大篇如是者閲)
　　　(之累日而/無窮焉)
　　　玉臺體(詩法云玉臺集乃徐陵所叙漢魏六朝/之詩皆有之或但謂纎艷者為玉臺體)
　　　　(其實/不然)
昨夜裙帶觧今朝蟢子飛鉛華不可棄莫是槀砧歸(槀/砧)
(古詩槀砧今何在山上復有山注謂/砧砆也故借言夫云鉛華脂粉也)
　　桞子厚
　　　江雪
千山鳥飛絶萬徑人蹤滅孤舟簑笠翁獨釣寒江雪
　　　零陵早春(零陵今/澧州也)
問春從此去幾日到秦原憑寄還鄉夢殷勤入故園
　　　長沙驛前南樓感舊
海鶴一為别存亡三十秋今來數行淚獨上驛南樓
　　　登桞州峨山(桞州古百粤地梁置龍州/唐改桞州峨山在桞州)
荒山秋日午獨上意悠悠如何望鄉處西北是融州(融/州)
(古百粤地漢為欎林郡潭中縣蕭齊置齊/熙郡梁置東寧南昆州隋改融州唐因之)
　　王廣津(名涯敬宗/朝為平章)
　　　閨人贈逺二首
鸎啼緑樹深燕語雕梁晚不省出門行沙塲知近逺
逺戍功名薄深閨年貌傷粧成對春樹不語淚千行
　　張文昌
　　　野田
漠漠野田草草中牛羊道古墓無子孫白楊不得老
　　　琵琶臺(未/詳)
臺上緑蘿春閑登不待人毎當休暇日着履戴絃巾
　　　宿雲亭(未/詳)
清浄當深處虚明向逺開巻簾無俗客應只見雲來
　　　繡衣石榻(繡衣見/前注)
山城無别味藥草兼魚果時有繡衣人同來石上坐(繡/衣)
(人謂御/史也)
　　　梅谿(未/詳)
自愛新梅好行尋一逕斜不教人掃石愁損落來花
　　　惜花
山中春已晚處處見花稀明日來無盡林間宿不歸
　　　岸花
可憐岸邊樹紅藻發青條東風吹度水衝著木蘭橈(木/蘭)
(橈楊烱詩桂棹蘭橈下長浦又皇甫舟/詩縈囘槐葉岸留滯木蘭橈木蘭花名)
　　　寄西峯僧
松暗水涓涓夜涼人未眠西峯月猶在遥憶草堂前
　　　苕谿酬梁耿別後見寄(苕谿在湖州府烏程縣/南五十歩西岸多生蘆)
　　　　(葦故/名)
清川永路何極落日孤舟觧攜鳥向平蕪逺近人隨流
水東西
白雲千里萬里明月前溪後溪惆悵長沙謫謫江潭芳
草萋萋(長沙江潭/見前注)
　　顧逋翁(名况官至/著作郎)
　　　歸山
心事數莖白髪生涯一片青山空山有雪相待古道無
人獨還
　
　
　唐音巻六
欽定四庫全書
　唐音卷七　　　　　　　元　楊士𢎞　撰
　　　　　　　　　　　　　　張　震　註
　唐詩正音六
　七言絶句
　　賀季真(季真名知章唐開元中選禮部侍郎集賢/學士天寳中乞歸田里為道士詔許之供)
　　　(帳東門御製詩送之仍以其宅為千秋/鴻禧觀以居而賜鏡湖剡川一曲云)
　　　采蓮曲(題意見/前注)
稽山罷霧鬱嵯峨鏡水無風也自波莫言春度芳菲盡
别有中流采芰荷(稽山㑹稽山也在紹興府㑹稽縣越/州志本名苗山大禹於此㑹諸侯之)
(計因名㑹計鏡湖亦在越州後漢馬臻築塘以遏水因/名鏡湖又若耶溪在㑹稽東南北流二十五里與鏡湖)
(合/流)
　　　囘鄉偶書
少小離鄉老大囘鄉音無改髮毛衰兒童相見不相識
笑問客從何處來
　　葢嘉運
　　　簇拍陸州(今為/郢州)
西去輪臺萬里餘故鄉音耗日應疎隴山鸚鵡能言語
為報閨人數寄書(輪臺西域國名見前注出龍山在隴/州汧陽縣山髙而長故名鸚鵡鳥名)
(大如鵲朱味鈎吻翠頂金眼𤣥頂碧羽頳/足翠尾兩指向前兩指向後能作人言)
　　王摩詰
　　　送元二使安西(元二杜詩注元詰也安西都/䕶府在龜兹國唐武氏置)
渭城朝雨裛輕塵客舍青青栁色新勸君更盡一杯酒
西出陽闗無故人(渭城今咸陽縣東北古杜郵陽闗/玉門闗在沙州夀昌縣西六里)
　　　寄河上段十六
與君相見即相親聞道君家在孟津為見行舟試借問
客中時有洛陽人(孟津洛陽/俱見前注)
　　　送别
送君南浦淚如絲君向東州使我悲為報故人憔悴盡
如今不似洛陽時(東周犬戎敗幽王周乃/東遷於洛邑是為東州)
　　　九日憶山東兄弟(唐史稱維閭門友悌事母孝觀/此詩信矣維作此詩時年十七)
獨在異鄉為異客毎逢佳節倍思親遙知兄弟登髙處
徧挿茱萸少一人(挿茱萸玉燭寳典云漢武帝宫人九/月九日佩茱萸食餅飲菊花酒令人)
(長夀葢相傳自古莫知其由桓景事見前註又裕齊隨/筆劉夢得云詩中用茱萸字者凡三人杜醉把茱萸仔)
(細㸔王維云徧挿茱萸少一人朱放云學他年少挿茱/萸三君所用杜為優容齊曰予觀唐人七言者又十餘)
(家録於後王昌齡茱萸挿髩花宜夀戴所倫挿髩茱萸/來未盡盧倫茱萸一朶映華簮權徳輿酒泛茱萸晚易)
(醺白居易舞闕擺落茱萸房茱萸色淺未經霜楊衡强/挿茱萸隨闕人張諤茱萸凡作幾年新耿瑋髪稀那禁)
(挿茱萸劉商郫筒不解獻茱萸崔魯茱萸吟吹溪/口香周賀茱萸城裏一尊前比之杜老為不逮矣)
　　　寒食汜上作(汜上縣名鄭州有氾水縣又曹州/定陶縣亦有汜水縣即漢髙帝即)
　　　　(位於氾水/之陽是也)
廣武城邉逄暮春汶陽歸客淚霑巾落花寂寂啼山鳥
楊栁青青渡水人(廣武山在鄭州滎澤縣西征記曰三/皇山上有三城柬曰東廣武西曰西)
(廣武漢祖與覇王共語汶陽在兖州府奉符縣此又汝/寜府南陂亦有汶水按廣武在鄭州則汶正係  汶水)
(之上葢鄭蔡/地相比也)
　　　戯題盤石
可憐磐石隣泉水復有垂楊拂酒杯若道春風不解意
何因吹送落花來
　　賈㓜隣
　　　送李侍郎赴常州
雪晴雲散北風寒楚水吳山道路難今日送君須盡醉
明朝相憶路漫漫
　　儲光羲
　　　明妃詞二首(明妃即/昭君也)
日暮驚沙亂雪飛傍人相勸易羅衣强來前殿㸔歌舞
共待單于夜獵歸
單于知妾不勝歸樂府皆傳漢國辭朝來馬上箜篌引
稍似宫中閑夜時
　　　同金壇令武平退朝二首(金壇縣在鎮江府/武平名甄傳通春)
　　　　(秋武后時隠嵩山屢召不起/中宗即位召拜修文館學士)
朝來仙閣聴弦歌暝入花亭見綺羅池邉命酒憐風月
浦口還船惜芰荷
花潭竹嶼傍幽溪畫檝浮空入夜溪菱荷覆水船難進
歌舞留人月易低
　　　寄孫山人
新林二月孤舟還水滿清江花滿山借問故園隠君子
時時來去住人間(新林宣𤣥暉云宣城出新林浦向板/橋浦又善長水經江西經三山入湘)
(浦又北經/新林浦)
　　王之奐(并州太/原人)
　　　凉州詞(見前/注)
黄河逺上白雲間一片孤城萬仞山羗笛何須怨楊栁
春光不度玉門闗(蘆河集覽沙州西曰石環州之西鎮/戎之東有葫蘆泉葫蘆磧漢明時屯)
(甲於伊吾蘆即此地也羗笛羌人所吹之笛也楊栁/樂府横吹有闗山月折楊栁等曲王門闗見前注)
　　王少伯
　　　閨怨(閨闔房也選詩宵月照中閨又寒商動清/閨葢深閨婦人女子所居之處此之閨怨)
　　　(即閨中少/婦所怨也)
閨中少婦不知愁春日凝粧上翠樓忽見陌頭楊栁色
悔教夫壻覔封侯
　　　西宫春怨(西宫/未詳)
西宫夜静百花香欲捲珠簾春恨長斜抱雲和深見月
朦朧樹色隠昭陽(雲和杜暮寒詩忽思髙窓㑹朱袖拂/雲和春官大司樂云孤竹之管雲和)
(之琴瑟註地名/雲和産此良材)
　　　長信秋詞
奉帚平明金殿開且將團扇暫徘徊玉顔不及寒鴉色
猶帶昭陽日影來(奉帚灑掃也按媫妤賦曰奉共養於/東宫兮托長信之清流共洒掃於幃)
(幄兮永終死兮為期團扇見前註昭陽日影飛燕傳成詩/帝立為皇后寵少衰女弟絶幸為昭儀居昭陽殿三體)
(註詩意謂已與君隔不及/寒鴉猶得帶昭陽日影)
真成薄命乆尋思夢見君王覺後疑火照西宫知夜飲
分明複道奉恩時(薄命前許皇后傳奈何妾薄命又曹/子建樂府因妾薄命為篇名複道復)
(道漢濤又從複道上奴得曰/註音復上下有道故謂之複)
　　　青樓曲
白馬金鞍從武皇旌旂十萬宿長楊樓頭少婦鳴筝坐
遥見飛塵入建章(武皇指唐𤣥宗長/楊建章皆宫名)
馳道楊花滿御溝紅妝謾綰上青樓金章紫綬千餘騎
夫壻朝囘初拜侯(金章紫綬/見前註)
　　　西宫秋怨
芙蓉不及美人粧水殿風來珠翠香却恨含啼掩秋扇
空懸明月待君王(芙蓉白居易詩芙蓉如靣栁如眉芙/蓉荷花又木芙蓉一名拒霜一名木)
(連掩秋扇班媫/妤詞見前註)
　　　春宫曲
昨夜風前露井桃未央前殿月輪髙平陽歌舞新承寵
簾外春寒賜錦袍(平陽武帝時/有平陽公主)
　　　青樓怨
香幃風動花入樓髙調鳴筝緩夜愁腸斷闗山不解説
依依殘月下簾鈎(鳴筝闗山月/俱見前注)
　　　采蓮曲
荷葉羅裙一色裁芙蓉向臉兩邉開亂入池中㸔不見
聞歌始覺有人來
　　　出塞行
白花原上望京師黄河水流無盡期窮秋曠野行人絶
馬首東來知是誰(白花原/未詳)
　　　别李浦之京
故園今在覇陵西江畔逄君醉不迷小弟隣庄尚漁獵
一行書寄數行啼(覇陵文帝𦵏其上故曰覇陵在長安/城東七十里荘猶村唐人呼別業為)
(荘三體詩注云漁獵者少年放逸之習而小人之事也/既憂其弟樂小人之事放逸在外以詩誡之又繼之以)
(涕泣此仁人愛弟之情也孟子曰涕/泣而道之者親之也此詩近之矣)
　　寄穆侍御出幽州(今遵化/府也)
一從恩譴度瀟湘塞北江南萬里長莫道薊門書信少
鴈飛猶得到衡陽(薊門薊州也今為遵化/府恩譴瀟湘見前注)
　　　重别李評事
莫道秋江離别難舟船明日是長安吳姬緩舞留君醉
隨意清風白露寒
　　　李倉曽宅夜飲
霜天留飲故情懽銀燭金鑪夜不寒欲問吳江别來意
青山明月夢中㸔
　　　觀獵
角鶯初下秋草稀䥫􁇰抛鞚去如飛少年獵得平原兎
馬􁀙横捎意氣歸
　　　蕭駙馬宅花燭(駙馬綱目集覽駙馬天子之壻/也漢武帝初置駙馬都尉官駙)
　　　　(馬至晋尚公主者並如之花燭雙慶喜/詩洞房花燭夜謂成婚之夕飲宴也)
青鸞飛入合懽宫紫鳯啣花出禁中可憐今夜千家裏
銀漢星囘一道通(青鸞韓奕詩韓侯闕左懿氏卜百兩/彭彭八鸞鏘鏘紫鳯        妻陳)
(敬仲其妻占之是謂鳯凰于飛和鳴鏘鏘盖青鸞言駙/馬紫鳯言公主也星囘一道通在七夕左闕)
(也/)
　　髙逹夫
　　　除夜
旅館寒燈獨不眠客心何事轉悽然故鄉今夜思千里
秋髩明朝又一年
　　　塞上聽吹笛
雪浄邊天牧馬還月明𦍑笛戍樓間借問梅花何處落
風吹一夜滿關山
　　　營州歌
營州少年厭原野狐裘䝉茸獵城下魯酒千鍾不醉人
健兒十歲能騎馬(營州河北道栁城即本遼西地也狐/裘以狐皮為裘也䝉茸毛萇曰䝉茸)
(亂/貌)
　　岑参
　　　獻封大夫破播仙凱歌四章(封大夫封常清也/按綱目天寶六載)
　　　　(以髙仙芝為安西使鎮節度四仙芝署常清/為刑官大破吐蕃勃律王及臭离二十餘國)
　　　　(此詩其破勃律時作歟播仙未詳凱歌禮春/官司樂王師大獻奏凱樂又凱風天地之怒)
　　　　(氣獻奏凱樂人/之怒氣已焉)
漢将承恩西破戎㨗書先奏未央宫天子豫開麟閣待
祗今誰數貮師功(漢将指封大夫言也麟閣漢武紀畫/功臣於麒麟閣張晏曰武帝獲麒麟)
(時作此閣因以為名貳師是貮師將軍/貮師蕃國名也李暨勑封貮師将軍)
官軍西出過樓蘭營幙傍臨月窟寒蒲海曉霜凝馬尾
蔥山夜雪撲旌竿(樓蘭西域國名即鄯善國也漢武紀/初欲通大宛使者相望於道樓蘭姑)
(師苦辱漢使後遺從驃侯趙破匈奴樓蘭王破姑師樓/蘭國最在東陲近漢當白龍堆蒲海蔥嶺西域傳孝武)
(時始通本三十六國後稍分至五十餘皆在匈奴之西/馬縣之南南北有大山山中失有河東則接洋阨以玉)
(門陽關西則限以蔥嶺其南山東出拿城與漢南山屬/焉其河有兩源一出蔥嶺山一出于闐其北流與蔥嶺)
(沙合東注蒲/昌海是也)
鳴笳叠鼓擁囘軍破國平蕃昔未聞丈夫鵲印揺邉月
大将龍旂掣海雲(鵲印後漢張顥為梁相雨後見一鵲/墮地化為圓石顥推破之得金印曰)
(忠孝侯印後為太尉龍旗杜詩旌旗日/暖龍蛇動謂旗上畫為龍文詳見前注)
日落轅門鼓角鳴千羣靣縛出蕃城洗兵魚海雲迎陣
秣馬龍堆月照營(魚海未詳龍堆見前注轅門張晏曰/軍行以車為陣轅相向為門故曰轅)
(門禮天官掌㑹曰設/宫車轅門又見前注)
　　　玉闗寄長安主簿(玉闗即/玉門闗)
東去長安萬里餘故人那惜一行書玉闗西望堪腸斷
况復明朝是嵗除
　　　苜蓿峯寄家人
苜蓿峯邉逄立春葫蘆河上淚霑巾閨中只是空相憶
不見沙塲愁殺人(苜蓿草名苜蓿峯葫蘆河皆西蕃諸/國地名不詳所止沙塲古戰塲也)
　　　逄入京使
故園東望路漫漫雙袖龍鍾淚不乾馬上相逄無紙筆
憑君傳語報平安(批云也是常/語其意自好)
　　　送人
西原驛路掛城頭客散江亭雨未休君去試㸔汾上水
白雲猶是漢時秋(批云傷今感古多少不盡之意又詩/法云結語善謂古今相送從此去者)
(今後何在惟有汾水之上白雲仍似漢時其傷感之情/至矣所謂哀而不傷者此歟西原長安之西原上也汾)
(水在汾州古/西河郡也)
　　　春夢
洞房昨夜春風起遥憶美人湘江水枕上片時春夢中
行盡江南數千里
　　　酒泉太守席上醉後作
酒泉太守能劍舞髙臺置酒夜擊鼓胡笳一曲斷人腸
座上相㸔淚如雨(洒泉郡雍州地域志漢為廿州劍舞/漢祖紀髙祖見羽于覇上項莊請以)
(劍舞胡笳/見前注)
　　張正言
　　　題張主人壁
世人結交須黄金黄金不多交不深縦今然諾暫相許
終是悠悠行路心
　　皇甫茂政
　　　送魏十六還蘇州
秋夜沉沉此送君隂蟲切切不堪聞孤舟明日毘陵道
囘首姑蘇是白雲(毗陵今常州府/姑蘇今蘇州府)
　　　酧張繼
悵望南徐登北固迢迢西塞望東關落日臨川問音信
寒潮惟帶夕陽還(南徐卽鎮江府北固山名在北一/里上有北固樓西塞山在湖州府)
　　張懿孫
　　　楓橋夜泊(楓橋蘇州府有三百/九十橋楓橋其一也)
月落烏啼霜滿天江楓漁火對愁眠姑蘇城外寒山寺
夜半鐘聲到客船(三體詩注霜夜客中愁絶故怨鐘聲/之太早也盖言夜半者状其太早而)
(甚怨之辭說者不觧詩人活語乃以為實半夜故多曲/說殊不知首句月落烏啼霜滿天乃欲曙之後矣豈真)
(半夜乎孟子曰周餘黎民靡有孑遺信斯言也是周無/遺民也故説詩者不以文害詞不以詞害志斯可以言)
(詩/也)
　　　閶門卽事
耕夫占募逐樓船春草青青萬頃田試上吳門看郡郭
清明幾處有新煙(占募召募以從軍也樓船漢武置以/楊僕為樓船将軍伐百粤也吳門蘇)
(州府郡/名也)
　　劉文房
　　　昭陽曲(昭陽宫名/見前注)
昨夜承恩宿未央羅衣猶帶御爐香芙蓉悵小雲屏暗
楊栁風多水殿凉(夫容帳長恨歌夫容帳暖度春/宵水殿古詩雲間水殿候飛龍)
　　　送裵郎中貶吉州(吉州今吉安府/古盧陵郡也)
猿啼客散暮江頭人自傷心水自流同作逐臣君更逺
青山萬里一孤舟(詩評云送别之詩只此足矣逐臣謂/貶逐之臣也時文房貶長沙吉去長)
(沙更逺二千里/故云君更逺也)
　　　新息道中作(新息即今汝寕府息縣也縣/有古息城故分今古言之)
蕭條獨向汝南行客路多逄漢騎營古木蒼蒼離亂後
㡬家同住一孤城(汝南豫州之城周武王封叔度於蔡/春秋為沈蔡二國之地秦為三川郡)
(漢改汝南郡宋為蔡州今為汝寜府漢騎營髙祖與項/相持於滎陽即鄭地此與滎陽比境則必漢軍屯駐之)
(地/也)
　　　贈崔九
憐君一見一悲歌歲嵗無如老去何白屋漸㸔秋草沒
青雲莫道故人多(白屋蕭望之傳恐非國公致白屋之/意注曰白屋謂白盖之屋以茅覆之)
(賤人/所居)
　　　過鄭山人所居
寂寂孤鶯啼杏園寥寥一犬吠桃源落花芳草無尋處
萬壑千峯獨閉門(杏園桃源/倛見前注)
　　　寄别朱拾遺
天書遠召滄浪客幾度臨岐病未能江海茫茫春欲徧
行人一騎發金陵(滄浪客謂逐臣也楚辭滄浪之水清/兮可以濯吾纓滄浪水在常德府龍)
(陽縣二十里浪水與滄水合故號滄浪寰宇記在武陵/縣西乃漁父濯纓之處臨岐謂被徴将行後以病不能)
(去也金陵/見前注)
　　　尋盛襌師蘭若
秋草黄花覆古阡隔林遥見起人煙山僧獨在山中老
惟有寒松見少年(秋草黄花傳燈録迷人不知此身無/象應物現形遂喚青青翠莭道法身)
(欝欝黄花旡非般若黄花若是般若般若/即同無情翠竹若是法身法身卽同草木)
　　韋應物
　　　滁州西澗(滁州梁立南譙卅又/改北譙隋改為滁州)
獨憐幽草澗邉生上有黄鸝深樹鳴春潮帯雨晚來急
野渡無人舟自横(劉禹錫云白二十云夢得石頭城詩/起二句我自知不及韋十九西澗起)
(二語又評云野渡無人舟自横此語自好但韋公體出/數字既新又别故貴知言也然此詩先得後半起更難)
(得故知作/者用心)
　　　寒食寄京師諸弟(寒食荆楚歳時記去冬至一/百五日即有疾風甚雨謂之)
　　　　(寒/食)
雨中禁火空齋冷江上流鸚獨坐聽把酒㸔花想諸弟
杜陵寒食草青青(批云情是景景是情不待安排故以/為美○禁火初學記周書司烜氏仲)
(春以木鐸徇火禁於國中為歲中春將出火也今厯食/准節氣是仲春之末清明是三月之初然到禁火並周)
(制也又琴操晉文公與介子綏俱亡子綏割腓股以啖/文公文公復國子綏獨無所得作龍蛇之歌而隠文公)
(求之不肯出乃燔左右木子綏抱木而死文公哀之令/人五月五日不得舉火及周舉移書魏武明罰令陸翽)
(鄴中記並云寒食斷火起於子推琴操所云子綏即推/也又云五月五日與今有異皆因流俗所傳按左傳及)
(史記並無介子推被焚之事杜/陵見前注應物家於杜陵故云)
　　　九日
今朝把酒復惆悵憶在杜陵田舍時明年此日知何處
世難還家未有期(批云可悲隔世與予患同/亦同予苦杜陵俱見前注)
　　　休暇日訪王侍御不遇
九日驅馳一日閑尋君不遇又空還怪來詩思清人骨
門對寒流雪滿山
　　　登寳意寺上方舊遊(寺在西安/府武功縣)
翠嶺香䑓出半天萬家烟樹滿晴川諸僧近住不相識
坐聼㣲鐘記往年(批云凡語言旡趣皆實/厯無趣者有味亦短)
　　　登樓寄王卿
踏閣攀林恨不同楚雲滄海思無窮數家砧杵秋山下
一郡荆榛寒雨中(批云髙規城邑真復如比開益野興/甚濃此是絶意復増兩聫即情味不)
(復如/此)
　　　酬柳郎中春日歸楊州南郭見别之作
廣陵三月花正開花裏逄君醉一迴南北相過殊不逺
暮潮從去早潮來(廣陵楊/州也)
　　　子規啼
髙林滴露夏夜清南山子規啼一聲隣家孀婦抱兒泣
我獨展轉何時明
　　盧允言
　　　山店
登登山路何時盡决决谿流到處聞風動葉聲山犬吠
幾家松火隔秋雲
　　　村南逄病叟
雙膝過頥頂在肩四隣知姓不知年卧駈鳥雀惜禾黍
猶恐諸孫無社錢
　　韓君平
　　　寒食
春城無處不飛花寒食東風御柳斜日暮漢宫傳蠟燭
青煙散入五侯家(唐史德宗擇知誥批曰與韓翊時有/兩韓翊遂具奏復批曰春城無處不)
(飛花云云與此韓翊傳蠟燭今所傳火也元稹所謂特/勅宫中許然燭是也唐輦下歲時記清明日取椒柳之)
(火以賜近臣也漢宫五侯五侯後宦者傳桓帝單超徐/瑛其瑗左悺唐衡五人同日為侯世謂五侯自是權歸)
(宦者朝政日亂唐自肅宗以來宦者日盛政之就衰亂/侔漢賢此詩盖刺也又漢成紀王氏五侯同日而封亦)
(云五/侯)
　　　江南曲
長樂花枝雨㸃斜江城日莫好相邀春樓不閉葳蕤鎻
淥水囘通宛轉橋(長樂宮名葳/㽔俱見前注)
　　錢仲文
　　　歸鴈
瀟湘何事等閑囘水碧沙明兩岸苔二十五弦彈夜月
不勝清怨却飛來(瀟湘見前註衡陽有囘鴈峯鴈至此/即囬不南去二十五弦瑟也漢書黄)
(帝使素女鼔五十弦瑟聲悲帝禁不勝鼓瑟為二十五/弦不勝清怨三體詩注云瑟中有歸鴈操詩意謂瀟湘)
(佳境水碧沙明何事即囬豈我瑟夜彈方怨却飛來乎/又一說云以二十五弦弹夜月為瀟湘妃鼓瑟詩意謂)
(瀟湘佳境鴈不應回乃湘瑟之怨不/可替耳此詩人發興之言其說亦通)
　　郎君胄
　　　聽隣家吹笙
鳯吹聲如隔采霞不知壖外是誰家重門深鎻無尋處
疑有碧桃千樹花
　　　栢林寺南望
谿上遥聞精舍鐘泊舟㣲徑度深松青山霽後雲猶在
盡在西南三四峯
　　司空文明
　　　峽口送友人(峽口綱目集覧春秋鄧國西陵即/夷陵也又曰峽口今峽州是也)
峽口花飛欲盡春天涯去住各霑巾來時萬里同為客
今日翻成送故人
　　　江村即事
罷釣歸來不繫船江村月落正堪眠縱然一夜風吹去
只在蘆花淺水邉
　　崔峒(博陵人大厯才/子官至右補闕)
　　　題蘭若
絶頂茅菴老此生寒雲孤木伴經行世人那得知幽逕
遥向青峯禮磬聲
　　李端
　　　長信宫(見前/註)
金壺漏盡禁門開飛燕昭陽侍寝囘隨分獨眠秋殿裏
遥聞笑語自天來(飛燕趙飛燕昭陽/宫名俱見前注)
　　衛象
　　　古詞
鵲血調兮濕未乾鸊鵜新淬劍光寒遼東老将鬂成雪
猶向旄頭夜夜㸔(鵲血調兮未詳鸊鵜李賀詩鸊鵜花/淬白鵰尾鸊鵜鳥名以其脂膏磨劍)
(則瑩發光芒旄頭晉天文志昻/星旄頭星也其星明有邊兵起)
　　戴㓜公
　　　湘南即事
盧橘花開楓葉衰出門何處望京師沅湘日夜東流去
不為愁人住少時
　　　對月答元明府
山下孤城月上遲相留一醉本無期明年此夕逰何處
縦有清光知對誰
　　　送吕少府
共醉流光獨歸去故園髙士曰相親深山古路無楊栁
折取桐花寄逺人(楊栁古樂府有折楊/栁曲言别離之意)
　　戎昱
　　　旅次寄湖南張郎中
寒江近户慢流聲竹影當牕亂月明歸夢不知湖水濶
夜來還到洛陽城
　　　移家别湖上亭
好是春風湖上亭栁條籐蔓繫離情黄鸝乆住渾相識
欲别頻啼四五聲(故事拾遺韓滉鎮淮西戎昱為部内/刺史有官妓善歌色亦閑好昱情屬)
(至厚韓聞其名召至籍中昱為詞以案之云好是春/風湖上亭云云妓至歌此曲滉聞之即持以歸昱云)
　　顧逋翁
　　　題葉道士山房
水邉楊栁赤欄橋洞裏神仙碧玉簫近得麻姑書信否
潯陽江上不通潮(麻姑顔魯公麻姑壇記王方平過蔡/經家與麻姑相聞有頃麻姑至乃是)
(年十八九女子不通潮乃論潮至潯陽而囬三體詩注謂/詩意道路不通音問莫致故借麻姑與潮為喻也然按)
(是詩雖云寄道士亦是自嘆不遇若麻姑之與方/平五百年方一㑹及别去又不得一通音問也)
　　　宿昭應
武帝祈靈太乙壇新豐樹色統千官那知今夜長生殿
獨閉空山月影寒(太乙壇見前注此武帝指𤣥宗言新/豐在驪山之下古驪戎之國秦曰驪)
(邑漢祖徙豐民居之命曰新豐𤣥宗分置㑹縣尋改曰/昭應長生殿王建詩云武帝自知身不死㸔修玉殿號)
(長生此詩盖亦諷𤣥宗求仙之事而竟/無益前日之盛事有今日之荒凉也)
　　李君虞
　　　夜上受降城聞笛(輿地志受降城有三一在雲/中即榆林縣東北八里一在)
　　　　(秦九原郡後更名五原/一在豐州西北八十里)
囘樂峯前沙似雪受降城外月如霜不知何處吹蘆管
一夜征人盡望鄉(囘樂峯在榆林縣南蘆管/笳也北人合蘆管吹之也)
　　　聴角角
邉霜昨夜墮闗榆吹角江城片月孤無限塞鴻飛不度
西風吹入小單于(小單于大單/于皆曲名)
　　　早發破訥沙
破訥沙頭鴈正飛鸊鵜泉上戰初歸平明日出東南地
滿磧寒光生䥫衣(破訥沙鸊/鵜未詳)
　　　送客還幽州(幽州禹貢分燕以/北為幽州今北京)
惆悵秦城送獨歸薊門烟樹遶依依秋來莫射南來㕍
縦遣乗春更北飛(薊門古薊州/今為遵化州)
　　　宫怨
露濕晴花春殿香月明歌吹在昭陽似將海水添宫漏
共滳長門一夜長(長門宫漢武陳皇后别在長門/宫愁思相如為賦以寤上意)
　　秦公緒(名系㑹稽人天寳之亂客居泉州之九日/山與劉長卿善以詩相贈答權得輿曰長)
　　　(卿自以為五言長城系/以偏師攻之年老益壮)
　　　題明惠上人房
簷前朝暮雨添花八十吳僧飯熟麻入定幾時還出
不知巢燕汚袈裟(出定入定謂僧坐襌出入定大藏經/云有九次禪定飯熟麻乃謂胡麻)
(也/)
　　武伯蒼
　　　汴州聞角(汴州豫州之域殷仲丁遷/於囂即其地今為開封府)
何處金笳月裏悲悠悠邉客夢先知單于城上闗山月
今日中原搃觧吹(闗山月曲/名見前注)
　　楊巨源(字景文/蒲中人)
　　　和練師索秀才楊柳
水邉楊柳綠烟絲立馬煩君折一枝惟有東風最相惜
殷勤更向手中吹
　　柳子厚
　　　柳州二月榕葉盡落偶題(榕木名初如葛藟緣/木後乃成柎生於南)
　　　　(方/)
宦情羈思共悽悽春半如秋意轉迷山城過雨百花盡
榕葉滿庭鸚亂啼
　　　酬曺侍御過象縣見寄
破額山前碧玉流騷人遥駐木蘭舟春風無限瀟湘意
欲采蘋花不自由(破額山未詳木蘭舟述異記桂陽中/多木蘭又木蘭本草木髙數丈葉似)
(茵桂皮如板桂有縦横之文七里舟中有魯般刻木蘭/為舟至今在洲中騷人言曹侍御也採蘋花者喻自獻)
(也左蘋蘩荇藻可羞扵王公盖曹在湖湘暫過栁州象/縣三體詩注詩意謂栁自獻於曹懐意無限而拘於罪)
(謫不自/由也)
　　　銅魚使赴都寄親友
行盡闗山萬里餘到時閭井是荒墟附庸惟有銅魚使
此後無因寄逺書(銅魚使唐髙祖頒銀兎符後改銅魚/符以起軍旅易守長嶺南支郡無綱)
(官考典悵典等悉因都府至京故此亦云又𤣥宗時折/衝府皆有相契銅魚朝廷徵發下勑書契魚都督府余)
(驄皆合然/後遺之)
　　　與浩初上人同㸔山寄京華親故(栁子厚送浩/初上人序稱)
　　　　(其閑其性安其情日通易論詮意浩/初長沙龍安寺如海禪師弟子也)
海畔尖山似劍鋩秋來處處割愁腸若為化得身千億
散上峯頭望故鄉(身千億佛經釋伽/佛千百億化身)
　　　夏晝偶作
南州溽暑醉如酒隠几熟眠開北牖曰午獨覺無餘聲
山童隔竹敲茶臼(溽暑説文濕熱也南方謂/栁州即子厚之貶所也)
　　陳羽(江東人貞元八年陸贄榜及弟二人登科/厯官至東宫尉韓公有落葉迸陳羽詩)
　　　伏翼西洞送人(伏翼洞/未詳)
洞裏春情花正開㸔花出洞㡬時囘殷勤好去武陵客
莫引世人相逐來(武陵客桃源/事見前注)
　　竇胄卿(名庠官至/東都判官)
　　　上陽宫(在東都洛城外唐張柬之舉兵討武氏/之亂立之中宗酈武氏於上陽宫即此)
　　　　(也/)
愁雲漠漠草離離太乙勾陳處處疑日暮毁垣春雨裏
殘花猶發萬年枝(勾陳四都賦曰周以勾陳之位注曰/勾陳王者法之以行宫隨勾陳天文)
(志勾陳六星在紫宫中故天子殿前亦有勾陳太液漢/武紀帝於建昌宫北浚大池曰太液上陽宫未應有太)
(液然未央宫有漸䑓而魯靈光亦有漸䑓則上陽宜亦/或有太液也毁垣西征賦毁垣兮延佇注垣墻也萬年)
(枝方勺治宅編曰宋徽宗興畫學嘗試試生以萬年枝/上太平雀為題無中程者或宻扣中貴答曰冬青樹也)
(太平雀頻/伽鳥也)
　　竇友封(名鞏元和間進士/官至武昌副使)
　　　南㳺感興
傷心欲問前朝事惟見江流去不囬日暮東風春草綠
鷓鴣飛上越王䑓(鷓鴣說文鳥名出南越又嶺表異錄/臆前有白圓㸃背上間紫赤毛其大)
(如小野雞多對啼惟翔必東南然開翅之始必先南自/呼鈎輈格榮越王䑓在廣州府城北漢南越王趙佗所)
(築/也)
　　王仲初
　　　宫中詞(宴詞凡百首天下傳誦效此/體者雖有數家然建為之祖)
魚藻宫中鎻翠娥先皇行處不曽過如今池底休鋪錦
菱角雞頭積漸多(魚藻宫未詳又憲宗元和十五年八/月浚魚藻池或於池上作宫遂以為)
(名云池底鋪錦德宗奢靡毎於/宫中引流泉先於池底鋪錦)
金吾除夜進儺名畫袴朱衣四隊行院院燒燈如白日
沉香火裏坐吹笙(三體詩注此詩皆隋宫事隋用齊制/季冬晦選樂人二百四十人為儺赤)
(幘褠衣赤布袴以逐惡鬼於禁中其日戍夜三唱雞上/水一刻皇帝御殿儺入春秋冬皆儺冬八隊春秋四隊)
(燒燈如白日南郡新書除夜儺入前殿然燭熒煌如畫/沉香火續世說太宗問蕭后隋主何如后曰每除夜前)
(殿設火山數十每一山焚沉香數車㷔起數丈用沉香/百餘車太宗刺其奢心服其盛沉香本草書南海諸國)
(其木類椿梓多節葉似橘/花白子似㯽榔又似桑根)
避暑昭陽不擲盧井邉含水噴鴉雛内中數日無呼喚
榻得滕王蛺蝶圖(昭陽擲盧見前注滕王/名嬰湛然善畫峽蝶)
樹頭樹尾覔殘紅一片西飛一片東自是桃花貪結子
錯教人恨五更風(三體詩注云此詩盖比而興也殘紅/色衰也東西分飛君與己初背也貪)
(慕也結子有寵有成也五更風君心之飄忽也詩意謂/使我不貪結子而入宫則安得今日之愁不可恨君也)
(色衰罷去矣然惟自咎其初心不以怨/君盖亦厚之至也荆公最愛此詩云)
金殿當頭紫閣重仙人掌上玉夫容太平天子朝元日
五色雲車駕六龍(玉芙蓉玉盃也漢武故事曰上作盛/露盤仙人掌擎玉盃以取雲表之露)
(和玉屑服之求不死三輔黄啚謂仙掌在甘泉宫通天/䑓上按古人把注之器多作芙蓉如華清池中玉芙蓉)
(是也太平天子見前注雲中本集作雲車者是今從本/集五色雲車畫雲氣五色於車也郊祀志文成言上欲)
(與神通宫室被服非家神今不至乃作畫雲氣車甲丙/戊庚壬日各以其色駕之六龍易時乗六龍以御天又)
(甘泉賦曰於乘輿乃登鳯凰兮翳華之駟蒼螭兮六素/虬注曰六馬也三體詩注曰此篇乃全用甘泉宫事以)
(刺世主違禮而好怪禮竒器不入宫君不乘竒車况作/非禮之器為服食以求不死御鬼神之車服以滛祀乎)
(辭惟序事而譏自見此杜元凱所謂因文見意者也多/以宫詞為情者非也按建宫詞百萹有情者有事者有)
(怨者有刺者指不一也而或/者概以情怨說宫詞誤矣)
　　　唐昌觀玉蘂花(唐昌觀未詳玉蘂花后土祠中/玉蘂花也名橘蕋詩崑山采瓊)
　　　　(蕋可以鍊魂/其花未詳)
一樹蘢䓗玉刻成飄廊㸃地色輕輕女冠夜覓香來處
惟見階前碎月明(女冠女道士也若唐之金仙玉真二/公主之類是也詳唐昌觀亦女冠脩)
(道之觀若玉眞公主修道/處賜名延真觀者是也)
　　　綺繡宫(在東都永寕縣西/五里顯慶三年置)
玉樓傾側粉墻空重叠青山繞故宫武帝去來紅袖盡
野花黄蝶領春風(三體詩註云武帝謂𤣥宗也天子崩/謚曰某有功德上廣號曰某宗以為)
(不遷之廟至漢猶然然則某宗者非謚也及唐則不論/功德廟號皆曰某宗盖臣稱其主猶或以尊號中最下)
(一字曰某皇帝如則天稱太宗為文皇帝詩人稱𤣥宗/為武皇帝是也至宋則直稱曰某宗無稱某皇帝者矣)
(紅袖姬羙人也此言𤣥宗已前復逰幸/宫中羙人已盡惟野花黄蝶而已也)
　　　江陵使至汝州(江陵荆州屬縣也汝州吉戎蠻/子之邑漢為梁縣今亦為汝州)
　　　　(也/)
囬看巴路在雲間寒食離家麥熟還日莫數峯青似染
商人說是汝州山
　　　華清宫
酒幔髙樓一百家宫前楊柳寺前花内園分得温湯水
二月中旬已進𤓰(三體詩注云寺風俗通曰尚書御史/所止皆曰寺天寳四載置百司於闕)
(湯所故有寺温湯見前注二月進𤓰唐置溫湯監監丞/種𤓰蔬隨時貢奉𤓰夏方熟二月而進盖譏明皇違時)
(及物求口腹竒巧之奉以悅婦人杜牧華清云一騎紅/塵妃子笑無人知是荔枝來亦譏其以口腹勞人也或)
(問子說嘉矣奈二月非𤓰時答曰惟驪山溫湯地煖闕/  力為之按衛宏古文竒字曰秦始皇令人種𤓰驪山)
(硎谷中實成使人上書曰𤓰冬有實乃詔諸生徃/眎因坑之然則溫湯方冬已𤓰矣何待二月也)
　　張文昌
　　　送蜀客
蜀客南行聼碧雞木綿花發錦江西山頭日晚行人少
時見猩猩樹上啼(碧雞集覧金馬碧雞之神金形似馬/碧形如雞其神祠在益州金馬坊也)
(書島夷卉服注卉草也葛越木綿之属木綿樹髙不滿/五尺葉如楓五月有花花落為桃八九月間桃開吐綿)
(如綿故曰木綿猩猩錦/江俱見前注木綿花)
　　　逄賈島
僧房逄着款冬花出寺行吟日已斜十二街中春雪徧
馬蹄今去入誰家(本草欵冬花根紫色莖青紫葉開黄/花青紫蕚出雍州南山及華州出寺)
(吟行島初為僧號無本此詩有僧房出寺之語當/是島未加衣冠時作十二街鮑昭詩京城十二街)
　　　與賈島閒㳺
水北原南草色新雪消風暖不生塵城中車馬應無數
能觧閑行有幾人(三體詩註按張衡子四愁詩序云效/楚詞以香草比君子以雪霏水深比)
(小人此詩用其體以欵冬花耐寒寂比島以春雪比小/人以斜日比時昏而傷已與島未知所託也宿誰家杜)
(云風濤暮不穏捨棹/宿誰家全用杜意)
　　　寄李渤(渤字濬之隠廬山後徙居少室山元和/中召拜右拾遺不就號白鹿先生云)
五度谿頭躑躅紅嵩陽寺裡講時鐘春山處處行應好
一月看花到幾峯(五度谿在嵩山常建云仙人得道處/盖渤隠嵩山少室躑躅本草即杜鵑)
(花羊食則死見之躑躅以此得名看/花到幾峯嵩陽有三十六峯故云)
　　　秋思
洛陽城裏見秋風欲作家書意萬重復恐匆匆說不盡
行人臨發又開封(批云常言常/語冩得思盡)
　　　感春
遠客悠悠任病身誰家池上又逄春明年各自東西去
此地看花是别人
　　　蠻中
瘴水蠻中入洞流人家多住竹棚頭一山海上無城郭
惟見松牌記象州(蠻中本集作蠻江瘴番禺雜編嶺外/二三月為青草瘴六七月為新木瘴)
(八九月為黄茅瘴又醫書曰山嵐瘴氣盖熱病也凡百/粤之地皆為蠻中孫覿象州詩云瘴雲如海蹴天浮柳)
(子厚詩亦曰瘴江南下水如湯盖嶺表之地多熱故瘴/氣亦多也象州古象郡也今為馴象衛古無城郭惟以)
(松牌記其州名於山頭耳然/亦因郡有象山象䑓得名)
　　　閒行
老身不計人間事野寺秋晴毎獨過病眼較來猶斷酒
却嫌行處菊花多
　　　春别曲
長江春水綠堪染荷葉出水大如錢江頭橋樹君自種
那不長繫木蘭船(木蘭船/見前注)
　　　成都曲(古梁州之域漢改益州/今作成都府題意未詳)
錦江近西春水緑新雨山頭荔支熟萬里橋邉多酒家
游人愛向誰家宿(萬里橋在成都/縣秦曰成都也)
　　　寒塘曲
寒塘沉沉栁葉踈水暗人語驚栖鳬舟中少年醉不起
持燭照水射㳺魚(鳬格物論/野鴨也)
　　　山禽
山禽毛如白練帶栖我庭前栗樹枝獼猴夜半來取栗
一雙中林向月飛(白練帶鳥名尾上有白毛三五/根長二三尺如白練帶故名)
　　　凉州詞(西域記龜兹國王與臣庶知樂者於天/山間聴風聴水之聲均節成音後翻入)
　　　　(中國如伊州凉州甘/州皆龜茲之境也)
邉城莫雨鴈飛低蘆笋初生漸欲齊無數鈴聲遥過磧
應䭾白練到安西
鳯林闗裏水東流白葦黄榆六十秋邉將皆承主恩澤
無人解道取梁州
　　劉夢得
　　　自朗州至京戱贈㸔花諸君子(朗州漢武陵郡/今常州府夢得)
　　　　(常為/刺史)
紫陌紅塵拂靣來無人不道㸔花囘𤣥都觀裏桃千樹
盡是劉郎去後栽(陌史南北為阡東西為陌又/三輔黄啚長安九陌八街)
　　　再遊𤣥都觀(杜題本尊師松樹障子歌下注𤣥/都長安子午谷有𤣥都塘又㑹要)
　　　　(云京師朱雀/街有𤣥都觀)
百畆庭中半是苔桃花淨盡菜花開種桃道士歸何處
前度劉郎又獨來(詩評云夢得逐淩又為主客郎中復/作𤣥都觀看花二詩言始謫十年還)
(京師道士種桃甚盛若霞又十四年過之無復一存惟/兎葵燕麥動揺春風耳盖以諷權近也又云大厯凌夢)
(得之絶句吾所深/取一作又獨來)
　　　烏衣巷(在金陵近/朱雀橋)
朱雀橋邉野草花烏衣巷口夕陽斜舊時王謝堂前燕
飛入尋常百姓家(朱雀橋晋孝武所建上有兩銅雀故/以此名去烏衣巷不遠或謂今京師)
(武定橋即舊朱雀橋烏衣巷在秦淮南今織錦坊是也/王謝王導謝安皆江左大臣中興勲貴也按此詩亦有)
(刺風非偶/然之作也)
　　　石頭城(在金陵今京師石城門是其地輿地志/云石頭城六朝形勝所必争之地也)
山圍故國周遭在潮打空城寂寞囘淮水東邉舊時月
夜深還過女墻來(故國指吳晋宋齊梁陳六朝也淮水/今京師秦淮橋水也批云山在朝在)
(月在惟六國不在而空城耳/是亦傷古興懐之作云耳)
　　　聼舊宫人穆氏歌
曽隨織女度天河記得雲間第一歌休唱貞元供奉曲
當時朝士已無多(織女見前注此亦借言有所指也貞/元德宗年號夢得貞元時入仕元和)
(初謫二十四年方歸故/有是語天河見前注)
　　　與歌者何勘(何勘盧氏雜錄歌曲之妙/元和中有朱嘉榮何勘)
二十餘年别帝京重聞天樂不勝情舊人惟有何勘在
更與殷勤唱渭城(天樂史秦穆公夢至帝所觀鈞天廣/樂又史扁鵲傳趙簡子曰我之帝所)
(與百神逰於廣樂九奏萬/舞渭城王維詩見本注)
　　　蹋歌詞(蹋歌/未詳)
春江月出大隄平隄上女郎連袂行唱盡竹枝懽不見
紅霞映樹鷓鴣鳴(大隄見前注歡不/見指所懐人而言)
　　　竹枝詞(杜詩竹枝歌公自注云巴渝之遺音惟/峽人善唱又本集中引曰余來建平里)
　　　　(中聯歌竹枝吹笛擊鼓以赴節含/思宛轉有淇澳之致作竹枝歌)
山桃紅花滿上頭蜀江春水拍山流花紅易衰似郎意
水流無限似儂愁
瞿塘嘈嘈十二灘此中道路古來難長恨人心不如水
等間平地起波瀾(瞿塘峽名在䕫州東一里/舊名西陵峽乃三川之門)
山上層層桃李花雲間煙火是人家銀釧金釵來負水
長刀短笠去燒畬
楊柳青青江水平聞郎江上唱歌聲東邉日出西邉雨
道是無情還有情(批云自/是竹枝)
　　　楊柳枝詞
花蕚樓前初種時羙人樓上鬬腰枝如今抛擲長街裏
露葉如啼欲恨誰(花蕚樓唐元宗於興慶宫西南置樓/西曰花蕚相輝之樓腰肢以柳枝如)
(細腰/也)
焬帝行宫汴水濵數株殘柳不勝春晚來風起花如雪
飛入宫墻不見人(焬帝隋君也行宫即/離宫也汴水見前注)
　　　阿嬌怨(漢武帝生數歲長公主抱問兒欲得婦/否曰欲得主指女曰阿嬌好否笑曰若)
　　　　(得阿嬌當以/金屋貯之)
望見葳㽔舉翠華試開金屋掃庭花須㬰宫女傳來信
言幸平陽公主家(平陽公主家武帝時平陽公主言延/年有女弟則公主似武帝公主也)
　　　元和甲午歲詔書盡徴江湘逐客余自武陵赴
　　　京宿於都亭有懐續來諸君子(禹鍚以永貞元/年二月貶至元)
　　　　(和甲子詔還武陵今常徳府桃源縣也古荆/州之域殷周時蠻□所居單漢為武陵郡隋)
　　　　(改辰州唐改朗州禹鍚謫居朗州十五/年都亭未詳所指又相如傳傳舍都亭)
雷雨江湘起卧龍武陵樵客躡仙踪十年楚水楓林下
今夜初聞長樂鐘(雷而言詔書卧龍諸葛孔明事此盖/以自喻諸被逐者若龍之臥困未伸)
(時也武陵樵客自喻也楚水楓林楚辭湛湛江水以上/有楓林又阮嗣宗詩湛湛長江水上有楓樹林長樂苑)
(在長安/之東也)
　　杜牧之(本傳名牧有竒節不為齪齪小謹詩情豪/邁人號為小杜以别杜甫大和初崔郾試)
　　　(進士牧作阿房宫賦甚有警㧞吳武公袖獻崔/請以第一處之㑹昌遷中書舍人詩評云言詩)
　　　(則李賀杜牧李商隠皆卓然/以所長為一世冠其可尚已)
　　　登樂逰原(在杜陵西北宣/帝神雀三年建)
長空澹澹孤鳥沒萬古銷沉向此中㸔取漢家何似業
五陵無樹起秋風(五陵見/前注)
　　　漢江(見前/注)
溶溶漾漾白鷗飛渌浄春深好染衣南去北來人自老
夕陽長送釣船歸
　　　泊秦淮(秦淮水在建康秦望氣者言東南有天/子氣故鑿斷地脉方山是其斷處水為)
　　　　(秦淮今在京師/城中有秦淮橋)
煙籠寒水月籠沙夜泊秦淮近酒家商女不知亡國恨
隔江猶唱後庭花(後庭花見前注商/女商客之女也)
　　　赤壁(三體詩注鄂州蒲圻縣西北岸烏林與赤/壁相對卽周瑜敗曹操處又按方輿勝覧)
　　　　(黄州府亦有赤壁水經載赤鼻治周瑜破曹/處及東坡赤壁賦亦指黄州者是及按烏林)
　　　　(與赤壁相去二百餘里盖赤壁初戰時操軍/不利引次江北而後有烏林之敗今其上有)
　　　　(東坡雪堂/及臨臯亭)
折㦸沉沙䥫未銷自將磨洗認前朝東風不與周郎便
銅雀春深鎻二喬(周郎吳周瑜也本傳瑜年二十四吳/中呼為周郎孫䇿攻皖城得喬公二)
(女皆有國色䇿納大喬瑜納小喬又瑜與曹遇於赤壁/曹在北岸瑜在南岸瑜將黄盖以船載薪燒北船時東)
(南風急曹公敗走又曹公於鄴作銅雀臺置妓於上/詩意謂非東風助順則瑜不勝家必為曹公所虜矣)
　　　秋夕
銀燭秋光冷畫屛輕羅小扇撲流螢天階夜色凉如水
卧看牽牛織女星(牽牛織女二/星名見前注)
　　　宫怨
監宫引入蹔開門隨例雖朝不是恩銀鑰却收金鎻合
月明花落又黄昏(批云哀/而不傷)
　　　寄揚州韓綽判官
青山隐隐水迢迢秋盡江南草木凋二十四橋明月夜
玉人何處教吹簫(二十四橋輿地志歐公自揚州移汝/西詩曰都將二十四橋月換作西湖)
(十頃/秋)
　　　送隐者
無媒徑路草蕭蕭自古雲林遠市朝公道世間惟白髪
貴人頭上不曽饒
　　　將赴吳興登樂游原(吳興統紀歸命侯寳鼎元/年分吳郡立吳興郡今湖)
　　　　(州是也此必牧之/出守吳興時作)
清時有味是無能閒愛孤雲静愛僧欲把一麾江海去
樂游原上望昭陵(一麾顔延年詩屢薦不入官一麾乃/出守麾斥也昭陵唐太宗陵在醴泉)
(縣西樂游原西京雜記太平公主於樂游原上置亭四/望舊史云牧自負才畧兄悰隆盛於時而牧居下位心)
(常不樂望昭陵者不得志於時而思/明君之世盖怨也首言清時反辭也)
　　　江南春
千里鸚啼綠暎紅水邨山郭酒旗風南朝四百八十寺
多少樓臺烟雨中(杭州府唐盛時有/四百八十寺云)
　　　懐吳中馮秀才(吳中蘇州/府郡名)
長洲花外草蕭蕭却算逰程歳月遥惟有别時今不忘
暮煙秋雨過楓橋(批云寫得别懐盡長洲苑寰宇記蘇/州長洲縣吳長洲苑也啚經曰在西)
(南七十里孟康曰以水州為/苑也楓橋寺在吳縣西十里)
　　　退宫人
閑吹玉殿昭華管醉折黎園縹蒂花十年一夢歸人世
絳縷猶封繫臂紗(昭華笛名縹蔕綠青白色絳縷繫臂/晉武帝選士女庶子有姿色者以絳)
(綵繫/其臂)
　　　齊安郡後池(齊州今黄州府也古黄子國楚滅/之南齊改為齊安隋改為黄州煬)
　　　　(帝改永安郡/今為黄州府)
菱透浮萍綠錦池夏鶯千囀㺯薔薇盡日無人看㣲雨
鴛鴦相對浴紅衣
　　　題城樓
嗚軋江樓角一聲㣲陽㶑㶑落寒汀不用憑欄苦囘首
故鄉七十五長亭(長亭一亭/十里也)
　　李義山
　　　龍池(池在興慶宫明皇逰翫之地也池本平乗/拱材因雨水流漂成小池至景龍中彌亘)
　　　　(數頃深至數丈常有/雲氣因見黄龍故名)
龍池賜酒敞雲屛羯鼓聲高衆樂停夜半燕歸宫漏永
薛王沉醉壽王醒(批云如何不怨羯鼔羯鼓錄明皇嘗/聼琴未終遽止之曰速令花奴持羯)
(鼓來為我觧穢盖羯鼔乃明皇所製樂名薛王明皇之/兄也壽王明皇之子也貴妃壽王之妃天寳四載或言)
(壽王妃楊氏之羙上見而悦之乃令妃自乞/為女宫號太貞别為壽王册妃韋氏故云)
　　　瑶池
瑶池阿母綺忩開黄竹歌聲動地哀八駿日行三萬里
穆王何事不重來(阿母王母也黄竹歌聲周穆王逰黄/䑓之丘獵於苹澤大寒雪凍乃作黄)
(竹詩三章八/駿見前注)
草下隂蟲葉上霜朱䦨迢逓壓湖光兎寒蟾冷桂花白
此夜嫦娥應斷腸(兎寒張衡靈憲日月中之精積而成/獸象兎兎隂類也蟾冷羿請不死藥)
(於西王母姮娥竊之奔月宫托身於月是為蟾儲又戰/國䇿月魄象蟾兎爾雅蟾似蝦蟆三足居陸地又抱朴)
(子蟾儲壽三千歲者頭有角頷下丹書八字桂花天寳/遺事云𤣥宗游月宫見素娥十餘人乗白鸞舞於桂樹)
(下又酉陽雜爼月中有桂樹高五/百丈又吳剛月中斫桂事見前注)
　　　偶題
水亭閑眠㣲醉消小榴海栢枝相交冰絃簟上琥珀枕
傍有墮釵䨇翠翹(簟篾席也琥珀枕太白詩且留琥/珀枕又按曹操時有獻琥珀枕者)
　
　
　
　
　
　
　
　
　
　
　
　唐音巻七
欽定四庫全書
　唐音巻八　　　　　　　元　楊士𢎞　撰
　　　　　　　　　　　　　　張　震　註
　唐音遺響一
　　王無功(名績絳州人隋大業中舉孝亷還鄉種黍/蒔藥酿酒自供以周易老子置床頭自號)
　　　(東臯子唐武徳初待詔門下省官給/酒一斗自著五斗先生傳及醉鄉記)
　　　過酒家
此日長昏飲非闗養性靈眼㸔人盡醉何忍獨為醒(靈/説)
(文善也神也此云養性靈者即老子治心養性養神之/謂也盡醉獨醒楚辭漁父屈原曰衆人皆醉我獨醒)
　　章懐太子(太子唐髙宗長子賢字明允初封雍王/上元二年武氏酖殺太子𢎞立之為太)
　　　(子永隆元年亦為武氏廢為庶人立英王/哲為太子嗣聖元年武氏令丘神績殺之)
　　　黄臺瓜辭(黄臺/未詳)
種瓜黄臺下瓜熟子離離一摘使瓜好再摘令瓜稀三
摘尚云可四摘抱蔓歸(按此詩章懐傷武氏既殺太子/忠又殺太子𢎞而至己為太子)
(恐亦不免於禍故作是詩以諷武氏/未㡬太子亦為武氏所殺良亦慘㢤)
　　王適(幽州人韓文王適懐竒負氣聞金吾将軍李/惟簡喜士造門造曰天下竒男子王適願見)
　　　(將軍白事一見論合薦/為恭軍遷監察御史)
　　　詠江濱梅
忽見寒梅色開花漢水濱不知春色早疑是㺯珠人(㺯/珠)
(人交甫事/見前註)
　　李義甫(唐太宗召見詠鳥詩云上林無限樹不得/一枝棲太宗曰當全枝借汝髙宗朝拜叅)
　　　(政險狡忌克人謂笑中有刀柔/而割物號曰李猫後以貶死)
　　　詠烏
日裏颺朝彩琴中半夜啼上林如許樹不借一枝棲(日/裏)
(颺光張衡靈憲曰日中烏有三足又廣雅曰日一名陽/烏故有日中烏之説云琴中夜啼琴操有烏夜啼曲)
　　張説之(名説字道濟又字説之洛陽人永昌中武/氏䇿賢良方正開元中為中書令封燕國)
　　　(公與蘇頲皆以文章著/名時號燕許大筆云)
　　　蜀道後期
客心争日月來往預期程秋風不相待先至洛陽城(詩/評)
(云説既謫岳州而詩亦/悽惋人謂得江山助云)
　　喬知之(仕武氏官至右同郎中武/承嗣所譛之為武氏族殺)
　　　折楊栁(題意註/見前)
可憐濯濯春楊柳攀折將來就纎手妾容與此同盛衰
何必君恩獨能久(濯濯詩濯濯厥靈註光澤/貌何必謂何可必能也)
　　張子壽(字九齡韶州曲江人七歳知屬十三以書/干王方慶慶嘆曰是必致遠擢進士次道)
　　　(侔伊吕科䇿封第𤣥宗時官至/中書侍郎封曲江公謚文獻)
魚游樂深池鳥栖欲高枝嗟爾蜉蝣羽薨薨聚何為有
生豈不化所感奚若斯神理日㣲㓕吾心安得知浩蕩
楊朱子徒然泣路岐(選詩補註云曲江所為詩多雅淡/而魚游樂深池與漢上有游女尤)
(得古風人之音格耳又云子壽魚游樂深池之詩可見/世道之難進取所志莫伸感嘆而作是詩語盖意含蓄)
(似有不可得而盡者蜉蝣/楊朱泣路岐俱見前註)
孤鴻海上來池潢不敢顧側見雙翠鳥巢在三珠樹矯
矯珍木巔得無金丸懼羙服患人指髙眀逼神惡今我
游𠖇㝠弋者何所慕(翠鳥巢珠樹俱見前註珍木珍竒/之木金丸彈也亦見前註㝠㝠保)
(黙之完弋者語弋不射宿弋謂以生絲繫矢而射也按/此詩之意保欲自晦以避祸患豈九齡罷相而李林甫)
(作相時詩耶盖林甫隂忌九齡常欲中傷之九齡既作/海燕詩以見意及帝賜白羽扇則獻賦以自喻云茍效)
(用之得所雖殺身而何忌又曰縱秋氣之移奪終感恩/於篋中則公之忠節豈林甫中傷之是懼哉然則小人)
(進而君子退且不自/保者如此良可悲哉)
　　齊洗心(名澣交州人𤣥宗時官至/中書侍郎出為平陽太守)
　　　長門怨(長門見/前註)
㷀㷀孤思逼寂寂長門掖妾妬亦知非君恩那不惜擕
琴就玉階詞悲聲未諧將心托明月流影入君懐
　　吳貞節(名筠華州華隂人/隐居嵩山不仕)
　　　歩虛詞(異苑錄神仙聲清逺遒亮道士效作/歩虚聲備言衆仙縹緲輕舉之事)
扶桑誕初景羽葢凌晨霞倐歘造西域嬉遊金母家碧
津湛洪源灼爍敷荷花煌煌青琳宫璨璨列玉華真氣
溢絳府自然思無邪俯矜區中士夭濁良可嗟(扶桑見/前註初)
(景日初出時也羽盖人王母卽西王母俱見前註琳宫/道觀也玉華真詰鹿皮公吞玉華絳府真浩心宫也真)
(氣北斗經曰五方降真氣盖真氣者本身自然之心氣/也思無邪語曰一言以蔽之曰思無邪程子曰思無邪)
(者誠也闕壽短濁昏中也/夭濁夭年        濁也)
瓊䑓却為仭孤暎大羅表常有三素雲凝光自飛繞羽
童汎明霞升降何縹緲鸞鳯嘯雅音栖翔絳林標玉虛
無晝夜靈景何皎皎一覩太上京方知衆天小(刼仭度/人經緲)
(緲刼仭大羅天也上帝所居之處玉虛大闕亦無晝夜/仙經丹丘無晝夜靈景日月也太上京天帝之京也三)
(素雲真秘言立春清明日北望/闕)
二氣播萬有化機無停輪而我操其端乃能出陶鈞寥
寥大漠上所遇皆清真澄瑩含元和氣同自相親絳樹
結丹實紫霞流碧津以兹保童嬰水用超形神(二氣隂/陽二氣)
(也萬有萬物也化機天地二氣運行妙/用也大漠天也清真真闕也元和氣也)
　　張廵(鄧州南陽人身長七尺餘鬚髯若神讀書不/過三遍終身不忘為文章操筆立書未嘗起)
　　　(藁守睢陽賊屢破之及/城䧟守節不屈而死)
　　　夜聞笛
岧嶤試一臨虜騎俯城隂不辨風塵色安知天地心門
開邉月近苦戰陣雲深旦夕更樓上遙聞横笛音(朱子/註韓)
(文張中丞傳後序曰廵開元二十四年進士劉夢得嘉/話載其謝加金吾表云主辱臣死當臣致命之時惡稔)
(罪盈是賊㓕亡之日激厲將士賦詩有云褁瘡猶出陣/飲血更登陴又夜笛聲有云營開星月近戰苦陣雲深)
(余觀此則廵之文章可見矣廵守睢陽詩全章云接戰/春來苦孤城日漸危合圍侔月暈分守效魚麗毎厭黄)
(塵起時將白羽麾褁瘡猶出陣飲血更登陴忠信因難/敵堅貞自不移無人報天子心計欲可施按傳闕)
(節上貫日月固不侍文章以為身顯闕文章乎士之氣/聞之尚使人興起而感慕之不闕          故於此)
(并附此詩以為/讀書者勸云)
　　盧緯卿(名象汜水人詩評云盧象詩雅/而不素有大體得國士之風)
　　　鄉賦後自鞏還田家因謝隣友見過之作(鄉賦/謂輸)
　　　　(鄉之賦稅畢而還也/鞏縣闕屬河南府)
鷄鳴出東邑馬倦登南蠻落日見桑柘翳然丘中寒隣
家多舊識投暝來相看且問春稅苦兼陳行路難園塲
近隂壑草木易凋殘峯暗雪猶積澗深冰已團浮名知
何用歲晏不成懽置酒共君飲當歌聊自寛
　　陶翰(潤州人詩評云唐代詞人詩筆雙羙者鮮矣/翰實眼之旣多興象復滿風骨三百年闕前)
　　　(方可論其/體裁也)
　　　古塞下曲
進軍飛狐北窮㓂勢將變日落塵沙昏背河更一戰騂
馬黄金勒雕弓白羽箭射殺左賢王歸奏未央殿欲言
塞下事天子不召見東出咸陽門哀哀淚如霰(飛狐道/在蔚州)
(飛狐縣北入嬀州懐成縣卽漢酈食其所謂塞飛狐之/口者是也敗落之衆故曰窮㓂騂馬赤馬也左賢王匃)
(奴中有左賢王未央殿卽未/央宫也咸陽門咸陽城門也)
　　　燕歌行(題意/見前)
請君留楚調聼我吟燕歌家在遼水頭邉風意氣多出
身為漢將正值戎未和雪中凌天山冰上度交河大小
百餘戰封侯竟蹉跎歸來霸陵下故舊無相過雄劍委
塵匣空門惟雀羅玉篸還趙姝瑶琴付齊娥昔日不為
樂時哉今奈何(雄劍鮑詩雙劍將别離先在匣/中鳴雌沉吳江裏雄飛入楚城)
　　劉眘虛(江東人詩評云眘虛情幽興遠思苦語竒/忽有所得便驚衆聼頃東南髙唱者數人)
　　　(然聲律宛態無出其右惟氣骨不逮諸公自永/明已還可傑立江表至若松色空照水經聲時)
　　　(有人等句並方外之語/惜其不永石碎國寳)
　　　暮秋揚子江寄孟浩然
木葉紛紛下東南日烟霜林山相晚暮天海空青蒼暝
色空復久秋聲亦何長孤舟兼㣲月獨夜仍越鄉寒笛
對京口故人在㐮陽詠思勞今夕漢江遥相望(京口見/前註又)
(啚經其城因山為壘緣江為境爾雅/丘絶髙曰京故名㐮陽漢江見前註)
　　　江南曲
羙人何蕩漾湖上風日長玉手欲有贈徘徊雙明璫歌
聲隨淥水怨色起青陽日暮還家望雲波横洞房
　　薛據(荆南人為人骨鯁有志其為文亦自蕩不違/因㸔古興詩云投珠志自疑抱玉但垂泣怨)
　　　(情頗深良可悲也按杜子美有聞/薛三據法司議即未審即據否)
　　　出青門往南山别業
舊居在南山夙駕自城闕榛莾相蔽虧去爾漸超忽散
􁪦餘雪晴蒼茫季冬月寒風吹長林白日原上没懐抱
曠莫伸相知阻吳越弱年好栖隠鍊藥在嚴窟及此離
垢氛興來亦因物末路期赤松斯言庶不伐
　　賀蘭進眀(綱目至徳五載江賀蘭進明為可止目/使詩評稱其博雅好古經籍滿腹其著)
　　　(述百餘篇頗究天人之際為古詩八十首大體/符於阮公又阮詩憂國將亡述詩寄懐進明鎮)
　　　(臨淮擁兵不救睢陽之急當此之時天人之/際安在而體阮之詩亦不過美于甘辭耳)
　　　古意
崇蘭生澗底香氣滿幽林采采欲為贈何人是同心日
暮徒盈抱徊徊幽思深慨然紉雜珮重奏丘中琴
　　　行路難
君不見門前栁榮耀㡬時蕭索乆君不見陌上花狂風
吹去落誰家隣家思婦見之歎蓬首不梳心厯亂盛年
夫壻長别離歲暮相逄色凋換
　　　又
君不見芳樹枝春花落盡蜂不窺君不見梁上泥秋風
始髙燕不栖蕩子從軍事征戰蛾眉婵娟守空閨獨宿
自然堪下淚况復時聞烏夜啼
　　沈如筠(潤州句/容人)
　　　寄張徴古
寂厯逺山意㣲暝半空碧綠蘿無冬春彩烟竟朝夕張
子海内竒耐為巖中客聖君勞夢想安得老松石
　　　閨怨
鴈盡書難寄愁多夢不成願隨孤月影流照伏波營(後/漢)
(馬援字文淵光武建武/中拜伏波將軍擊交趾)
　　李嶷
　　　少年行(樂府遺聲逰俠三十一曲有少行/年行又陸士衡有結客少年場)
十八羽林郎戎衣侍漢王臂鷹金殿側挾弹玉輿傍馳
道春風起陪遊出建章(羽林郎前百官表羽林有郎有/騎士有羽林孤兒漢皇武帝也)
(馳道建章/見前註)
侍獵長楊下承恩更射飛塵生馬影㓕箭落鴈行稀薄
霧隨天仗聨翩入鎻闈(長楊宫名以其地有長楊因/以為名天仗鎻闈俱見前註)
玉劍膝邉横金盃馬上傾朝遊茂陵道夜宿鳯凰城豪
吏多猜忌毋勞問姓名
　　丁僊之(閏州曲/阿人)
　　　江南曲
長干斜路北近浦是兒家有意來相訪明朝出浣紗發
向横塘口船開值急流知郎舊時意且請攏船頭昨暝
遶南陵風聲波浪阻入浦不逄人歸家誰信汝未暝已
成粧乗潮去茫茫因從京口渡使報邵陵王始下夫容
樓言發瑯琊岸急為打船開惡許傍人見(長干京口浣/紗西施事横)
(塘集覧卽横江也又金陵覧闕曰自江口沿淮築塘謂/之横塘闕子闕有南闕  有陵縣萬寧國府邵陵王名)
(綸梁武帝子侯景亂奔魏封梁王後為魏所闕夫容樓/未詳琅琊郡名益都沂闕破城邑本漢地志云今兖州)
(沂州察州皆古琅琊地又今除州有琅/琊山此言瑯琊岸盖除州瑯琊山也)
　　吳象之
　　　陽春歌(歌錄陽春歌楚曲也卽時/十五曲之一又陽春白雪)
簾低曉露濕簾捲鶯聲急欲起抱箜篌如疑彩弦澁孤
眠愁不轉㸃淚聲相及净掃階上花風來更吹入
　　張潮(潤州/阿人)
　　　㐮陽行(樂府正聲清啇曲有㐮陽闕不闕王誕/闕為㐮陽守夜聞諸女歌謡因為之辭)
　　　　(焉又宋劉道彦為雍州有惠政/百姓歌之謂之㐮陽非此地)
玉盤轉明珠君心無定凖昨見㐮陽客剰說㐮陽好無
盡㐮漢水峴山垂漢水東流風北吹只言一世長嬌寵
那悟今朝見别離君渡清𦍑渚知人獨不語君見木栖
林憶君相思深莫作雲間鴻離聲顧儔侣尚如匣中劍
分形㑹同處是君婦識君情怨君恨君為此行下床一
宿不可保况乃萬里㐮陽城㐮陽傳近大堤北君到㐮
陽莫廽惑大堤諸女児憐錢不憐德(峴山漢水匣中劍/大堤女俱見前註)
(清𦍑渚/未詳)
　　　江南行
茨菰葉爛别西湾蓮子花開猶未還妾夢不離江水上
人傳郎在鳯凰山(茨菰書無所載今所在池塘有之葉/長上尖小大作人字分四五六月間)
(白花四瓣根下有/子如圓眼大可食)
　　孟雲卿(平陽人按杜詩註陶峴闕城子孫也開元/間完昆山豐田疇游江湖製三舟一自載)
　　　(二賔客三飲饌與進士孟彦深樊口進士孟雲/卿布衣焦遂人置僕妾女樂一部奏清商曲遊)
　　　(於江湖中時號水仙及按公集有觧悶詩云孟/子論文更不疑自註云孟子授校書郎孟雲卿)
　　　(是也又有湖城/遇孟雲卿詩)
　　　古别離(樂錄古别離十/九曲之一也)
朝日上髙䑓離人怨秋草但見萬里天不見萬里道君
行本遥遠苦樂良難保宿昔夢同衾憂心夢傾倒含酸
欲誰訴展轉傷懐抱結髪年已遲征行去何早寒暄有
時謝顦顇難再好人皆(闕/)
　
　
　
　
　唐音卷八
欽定四庫全書
　唐音卷九　　　　　　　　元　楊士𢎞　撰
　　　　　　　　　　　　　　　張　震　註
　唐音遺響二
　　沈雲卿
　　　擬古離别
白水東悠悠中有西行舟舟行有返棹水去無還流奈
何生别者戚戚懐逺游逺游誰當惜所悲會難收自君
閴芳屣青陽四五遒皓月掩蘭室光風虛蕙樓相思無
明晦長嘆累冬秋離居人遲暮髙駕何淹留(青陽春陽也/芳屣履也)
　　　長門怨
月皎風泠泠長門次掖庭玉階聞墜葉羅幌見飛螢清
露凝珠綴流塵下翠屏妾心君未察愁嘆處繁星(長門/掖庭)
(玉階羅幌/俱見前注)
　　　銅雀臺(在鄴中今彰徳府魏/志建安十二年作)
昔年分鼎地今日望陵臺一旦雄圖盡千秋遺令開綺
羅君不見歌舞妾空來恩共漳河水東流無重囘(分鼎/謂魏)
(蜀吳三國鼎立於三方遺令陸機弔魏武文序曰曹操/臨終遺令世子丕曰吾殁後媫妤妓女終夢䑓上施六)
(尺床張繐帳朝晡設節旌之屬月朝十五日輙向帳作/妓女等樂時令登吾銅雀臺以望吾西陵墓田漳河水)
(見前/註)
　　　古歌
落葉流風向玉臺夜寒秋思洞房開水精簾外金波下
雲母牕前銀漢迴王階隂隂苔蘚色君玉履綦難再得
璇閨窈窕秋夜長繡户徘徊秋月光燕姬綵帳夫容色
秦子金鑪蘭麝香北斗七星横夜半清歌一曲斷君腸
(玉臺禮樂志㳺閶闔觀玉臺水晶杜詩水晶之盤行素/鱗又董偃有盤謂水石也又貨原云水晶琉璃之屬入)
(火不焚或云千嵗水為之化雲母本草石也生土石間/作片成層可拆明滑光白其大而瑩潔者今人或以餙)
(燈籠亦古屏扇之遺事也金波前漢天文志曰月穆穆/以金波注月光如金波之流履綦班媫妤賦思君兮履)
(綦注履迹也燕姬左齊伐北燕人歸燕姬又舞鶴賦燕/姬沮色巴童心恥秦子秦之公子也麝香説文獸如小)
(麋臍冇香冬食栢夜食諸蟲為人所廹逐即自投髙崖/舉爪剔出其香就縶自死猶拱四足保其臍綵帳夫容)
(容色白詩夫容帳煖/度春宵北斗見前註)
　　王少伯(名昌齡江寧人太白冇闕宻王昌齡左遷/龍標詩他意未詳闕詩須  而思精時謂)
　　　(王江寧昌齡以還四百年内曹劉陸謝風骨頓/清湏有太原王昌令魯國儲光羲頗從厥逰且)
　　　(兩賢氣同體别/而王闕聲峻)
　　　長歌行
曠野饒悲風颼颼多蒿草繫馬倚白楊誰知我懐抱所
是同袍者相逄盡衰老况登漢家陵南望長安道上有
枯樹根下有石䑕窠高皇子孫盡千載無人過寳玉頻
發掘精靈其奈何人生須信命有酒且長歌(批云逹者/白楊古詩)
(白楊多悲風白楊木名古者墳上多種此木漢家陵前/漢帝陵俱在長安西興平縣石䑕石中之䑕也高皇子)
(孫漢髙帝之子孫也寳玉陵中之寳玉也精靈道書三/魂亦名哀靈二名胎光一名幽精又言人死則有精靈)
　　　齋心(顔子心齋/見前註)
女蘿覆石壁谿水幽濛朧紫葛蔓黄花娟娟寒露中朝
飲花上露夜卧松下風雲英化為水光彩與我同日月
蕩精魄寥寥天府空(女蘿詩頍弁蔦與女蘿注在木為/女蘿在草為兎絲雲英本草云母)
(闕一名雲英抱朴子服五雲之法以桂闕水子/玉他之以為水闕而服之三年老公反成童)
　　　少年行
西陵俠少年客過短長亭青槐夾兩路白馬如流星聞
道羽書急單于㓂井陘氣髙輕赴難誰顧燕山銘(短長/亭六)
(帖十里一長亭五里一短亭白馬羽書俱見前註井陘/史井陘縣韓信勝趙處燕山銘後竇憲降單于兵三十)
(萬登燕然山刻/石紀功而還)
　　　塞上曲
蟬鳴空山林八月蕭闗道出塞入塞雲處處黄蘆草從
來幽并客皆向沙塲老莫學逰俠兒矜誇紫騮好(空桑/綱目)
(云蕭瑀不生於空桑而遵無父之教又列子空桑山名/伊尹生處在兾州又前郊祀志空桑琴瑟注地名出善)
(木可為琴瑟蕭闗道見前注幽并客幽州并/州沙場古戰場也逰俠兒紫騮俱見前註)
　　　和振上人秋夜懐士㑹
白露傷草木山風吹下寒遥林夢親友髙興發幽巒郭
外秋聲急城邉月色殘瑶琴多幽思更為客中彈
　　　采蓮
越女作桂舟還將桂為檝湖上水渺漫清江初可渉摘
取夫容花莫摘夫容葉將歸問夫壻顔色何如妾(越女/杜詩)
(越女天下白又風俗記天下之女白不如越溪之女/白肌晳桂檝元帝鳥栖曲沙棠作舡桂為檝)
　　　城傍曲
秋風鳴桑條草白狐兎驕邯鄲飯來酒未消城北原平
掣皂鵰射殺空營兩騰虎廻身却月佩弓弰(邯鄲見前/註皂鵰詩)
(皂鵰寒始急又有皂鵰賦說文/大鷙鳥也弓弰說文弓袋也)
　　　初日
初日净金閨先照床前暖斜光入羅幕稍稍親絲管雲
髪不能梳楊花更吹滿(杜詩旣通金閨籍又謝眺金閨/之諸彦註金閨即金馬門也又)
(閨通作圭記畢門圭戸又特立小戸曰閨選宵月照中訪/閨盖女子未出適所處之户皆曰閨若東坡詩所謂還)
(仙姝欵碧/閨是也)
　　崔顥
　　　贈王威古
三十羽林將出身常事邉春風吹淺草獵騎何翩翩挿
羽兩相顧鳴弓新上弦射麋入深谷飲馬投荒泉馬上
共傾酒野中聊割鮮相看未及飲代馬㓂幽燕烽火去
不息隂山髙際天長駈捄東北戰觧城亦全報國行赴
難古來皆共然(事俱見/前註)
　　　贈輕車(輕車見/前註)
悠悠逺行歸經春渉長道幽冀桑始青洛陽蠶欲老憶
昨戎馬地别時心草草烽火從北來邉城閉常早平生
少相遇未得展懐抱今日杯酒間見君交情好
　　　遼西(見前/註)
燕郊芳歲晚殘雪凍邉城四月青草合遼陽春水生邊
人正牧馬漢將日徴兵露重寳刀濕沙虛金鼓鳴寒衣
着已盡春服誰為成寄語洛陽使為傳邉塞情(燕國名/太公所)
(封之地今幽州之/域與遼西接境)
　　　相逄行
妾年初二八家住洛橋頭玉户臨馳道朱門近御溝使
君何暇問夫壻大長秋女弟新承寵諸兄近拜侯春生
百子殿花發五城樓出入千門裏年年樂未休(大長秋/前百官)
(志景帝更将行為大長秋将行秦官名秋者收成之時/長者常久之義皇后之卿也掌宣宫命者百子殿未詳)
(五城樓太白詩五城十二樓千門/建章宫中有千門萬户俱見前註)
　　　長門怨(武帝陳皇后/事見前註)
君王寵初歇弃妾長門宫紫殿青苔滿高堂明月空夜
愁生枕席春意罷簾籠泣盡無人問容華落鏡中
　　　王家少婦(未/詳)
十五嫁王昌盈盈入畵堂自矜年最少復倚壻為郎舞
愛前溪淥歌怜子夜長閑來闘百草度日不成妝(王昌/襄陽)
(耆舊傳王昌字公伯為東平相散騎常侍早卒婦任城/王曹子文女前溪淥子夜長俱曲名鬬百草歳時紀端)
(午日四民鬬百草故今/人亦有鬬百草之戱)
　　　薊門行(古薊州郡名/今為遵化府)
邉城十一月雨雪亂霏霏元戎號令嚴人馬亦輕肥羗
氐無盡日征戰幾時歸(元戎大將也羗/胡俱見前註)
幽州多騎射結髪重横行一朝事將軍出入有聲名紛
紛獵秋草相向角弓鳴(事俱見/前註)
　　崔國輔(又名崔十二天寳中為集賢院學士詩評/云其詩婉戀清楚深於諷味其樂府數章)
　　　(古人不/及也)
　　　香風詞
洛陽棃花落如霰河陽桃葉生復齊坐怨玉樓春欲盡
紅綿粉絮鳥收啼
　　崔曙
　　　山下晚晴
寥寥遠天净溪路何空濛斜光照踈雨秋氣生白虹雲
盡山色暝蕭條西北風故林歸宿處一葉下梧桐(一葉/下淮)
(南子梧桐一葉落則天/下知秋白虹事見前註)
　　　古意
綠笋總成竹紅花亦成子能當此時好獨自幽閨裏夜
夜苦更長愁來劇如死
　　劉方平
　　　春怨
紗窗日落漸黄昏金屋無人見淚痕寂寞空庭春欲(一/作)
(又/)晚梨花滿地不開門(批云只一又字寫出/春怨要識得他愁思)
　
　
　
　唐音巻九
欽定四庫全書
　唐音巻十　　　　　　　元　楊士𢎞　撰
　　　　　　　　　　　　　　張　震　註
　唐詩遺響三
　　桞中庸(名談亰/兆人)
　　　江行
繁隂乍隱洲落葉初飛浦蕭蕭楚客㠶莫入寒江雨
　　　涼州曲(題意見/前注)
關山萬里逺征人一望關山淚滿巾青海城頭空有月
黄沙磧裏本無春(批云空本二字無限哀怨之情青海/城在甘州張掖河南至青海黄沙磧)
(説文水渚有石/處又沙漠曰磧)
　　丘丹(蘇州臨/平人)
　　　答韋蘇州(蘇州有秋夜寄丘二十/二貟外故此有詩答之)
露滴梧葉鳴秋風桂花發中有學仙侣吹簫弄山月
　　宋濟
　　　東隣美女歌
花暖江城斜日隂鶯啼繡户曉雲深春風不道珠簾隔
傳得歌聲與客心
　　劉商(彭城人後居長安大厯/中為檢校禮部郎中)
　　　合溪送王永歸東郭
君去春山誰共逰鳥啼花落水空流如今送别臨溪水
他日相思來水頭
　　　醉後口號
春草秋風老此身一瓢長醉任家貧醒來還愛浮萍草
漂寄官河不屬人
　　　元使君自楚移越
露冕行春向若耶野人懐惠欲移家東風二月淮隂道
惟見棠梨一樹花(露冕後漢郭賀為荆州刺史帝賜三/公之服使去䄡惟露冕令百姓見之)
(以彰其德同上鄭宏為臨淮太守春行有白鹿夾轂而/行若耶溪在㑹稽見前注淮隂即臨淮府今為淮安府)
(棠梨陸機草木䟽曰棠梨梨也昔召公所訟於甘/棠樹下民思其徳不伐其樹此乃以召比元也)
　　羊士諤(泰山人貞元元年鄭全濟榜進士/憲宗以其與吕温善貶資州刺史)
　　　郡中即事
紅衣落盡暗香殘葉上秋光白露寒越女含情已無限
莫教長袖倚蘭干(紅衣謂蓮花也長/袖言美人舞袖也)
　　雍裕之
　　　五雜爼(儗古三/言樂府)
五雜爼刺繡窠徃復還織錦梭不得已成交河
　　　自君之出矣(儗後漢徐/幹樂府)
自君之出矣寳鏡為誰明思君如隴水長聞嗚咽聲
　　　江邊桞
嫋嫋古堤邊青青一樹烟若為絲不斷留取繫郎船
　　　宫人斜(西京雜記咸陽舊墻内曰内人斜/即宫人斜葢古𦵏宫人之處也)
幾多紅粉委黄泥野鳥如歌又似啼應有春魂化為燕
年年飛入未央棲(未央宫名髙祖/七年蕭何造)
　　長孫佐輔(朔方/人)
　　　尋山家
獨訪山家歇還渉茅屋斜連隔松葉主人聞語未開門
繞籬野菜飛黄蝶
　　令狐殻士(令狐姓殻士字名楚燉煌人元和中知/制誥其為文於箋奏制令尤善毎一篇)
　　　(成人皆傳誦後/為中書侍郎)
　　　從軍行
孤心眠夜雪滿眼是秋沙萬里猶防塞三年不見家(防/塞)
(防秋也謂守塞上防邊人/邊人毎以秋至故曰防秋)
却望氷河闊前登雪嶺髙征人幾多在又擬戰臨洮(臨/洮)
(戰國西羗地秦為臨洮縣屬隴西郡惠帝分/置狄道郡魏置狄道郡又禹貢西傾之地)
邊風千里驚漢月五更明縱有還家夢猶聞出塞聲
　　　宫中樂
月上宫花静烟含苑樹深銀臺門已閉仙漏夜沉沉(銀/臺)
(門太白詩承恩初入銀臺門注/銀臺門與左右掖及昇龍門)
九重青𤨏闥百尺碧雲樓明月秋風起珠簾上玉鈎(首/句)
(見前注珠簾漢武故事以/珠為簾箔玳瑁壓之也)
　　　思君恩
小苑鶯歌歇長門蝶舞多眼看春又去翠輦不曽過
紫禁香如霧青天月似霜雲韶何處奏秪是在昭陽(雲/韶)
(韶樂也書簫韶九成昭陽/趙飛燕所居之殿見前注)
　　　長相思(樂録曰樂府怨思二十/五曲其一曰長相思云)
幾度春眠覺紗窓曉望迷朦朧殘夢裏獨自在遼西
　　　遊春詞
閶闔春風起蓬萊雪水消相將折楊桞争取最長條(閶/闔)
(門蓬萊殿折楊/桞俱見前注)
　　　少年行
少小邊州慣放狂驏騎蕃馬射黄羊如今年老無筯力
獨倚營門數鴈行(黄羊後隂方/以黄羊祀竈)
　　楊中師(名衡呉/興人)
　　　盧十五竹亭送姪儞歸山
落葉寒擁壁清霜夜霑石正是憶山時復送歸山客殷
勤一樽酒曉月當窓白
　　　白紵詞
玉纓翠佩雜輕羅香汗微漬朱顔酡為君起唱白紵歌
清聲裊雲思繁多凝笳哀瑟時相和金壺半傾芳夜促
梁塵霏霏暗紅燭令君安坐聽終曲墜葉飄花難再復
(玉纓左瓊弁玉纓/白紵歌見前注)
躡珠履歩瓊筵起身輕舞紅燭前芳恣艷態妖且妍囘
眸轉袖暗催絃凉風蕭蕭漏水急月華泛艷紅蓮濕牽
裙攬帶翻成泣(躡珠履史記趙平原君使人於春申君/欲夸楚勾劍室􁂣以珠玉春申君客三)
(千餘人上客皆躡珠履以見之趙使/大慙坐瓊筵太白詩開瓊筵以坐花)
　　張仲素(字繪/之)
　　　春㳺曲
烟桞飛輕絮風榆落小錢濛濛百花裏羅綺竸秋千騁
望登香閣争髙下砌臺林間踏青去席上意錢來行樂
三春節林林百和香當年重意氣先占鬬鷄塲
　　　宫中樂
江果瑶池實金盤露井氷甘泉將避暑臺殿曉光凝
　　　春江曲
揺漾越江春相將采白蘋歸時不覺夜出浦月隨人
　　　春怨曲
裊裊邊城桞青青陌上桑提籠忘采葉昨夜夢漁陽
　　　塞下曲(士贇曰樂府遺聲/五曲中有塞下曲)
三伐漁陽再渡遼騂弓在臂劍横腰匃奴似欲知名姓
休傍隂山更射鵰
隂磧茫茫塞草腓桔橰烽上暮烟飛交河北望天連海
蘇武曽將漢節歸
　　　天馬辭
天馬初從渥水來歌曽唱得濯龍媒不知玉塞沙中路
苜蓿花殘幾處開(前武帝紀元狩三年得神馬於渥洼/水中注渥洼在燉煌郡是嵗上方造)
(樂府造為詩賦絃次以合八音之調及得神馬次以為/歌龍媒前禮樂志龍媒駿馬也濯龍媒亦必天馬歌之)
(一也又濯龍媒集覧濯龍門上注濯龍殿名苜蓿見前/注此詩意謂窮兵黷武以開外國而求天馬至今玉塞)
(之路尚莊而苜蓿常開更無人取馬矣謂之殘花者以/為張騫昔求其種歸種為中國今其開者皆其餘者也)
蹀躞宛駒齒未齊樅金噴玉向風嘶來時行盡金河道
獵獵輕風在碧蹄(蹀躞説文行兒宛駒大北國出善馬/此言宛國馬駒也馬二嵗曰駒齒未)
(齊長未齊也樅金未詳噴玉周穆王傳穆天子東㳺黄/澤謡曰黄之駝其馬歕沙黄之澤其馬歕玉金河漢雲)
(中郡隋改/金河郡)
　　　漢苑行
春風淡淡影悠悠鶯囀髙枝燕入樓千歩廊囘聞鳳吹
珠簾處處上銀鈎(迴廊阿房宫賦五歩一樓十歩一閣/廊腰縵迴檐牙髙啄注廊廡也又顔)
(師古曰堂/下門廡也)
　　　秋閨思
碧窓斜月藹深輝愁聽寒螿淚濕衣夢裏分明見關塞
不知何路向金微(寒螿爾雅蟬屬金微通典覊闕州有/金微屬招武軍武軍漢雲中郡也隋)
(改關唐仍雲中/郡今為大同府)
　
　
　
　
　
　
　
　唐音巻十
欽定四庫全書
　唐音巻十一　　　　　　元　楊士𢎞　撰
　　　　　　　　　　　　　　張　震　註
　唐詩遺響四
　　郎士元
　　　塞下曲
寳刀塞下兒輕身百戰曾百勝壯心竟未嫖姚知白草
山頭日初沒黄沙戍下悲歌發蕭條盡夜邊風吹獨倚
營門望秋月(嫖姚見/前注)
　　戴㓜公
　　　去婦怨
出户不敢啼風悲日悽悽心知恩義絶誰忍分明別下
坂車轔轔畏逄鄉里親空持床前㡢却寄家中人忽辭
王吉去為是秋胡死若此今日情煩寃不相似(王吉字/子陽漢)
(宣帝時為博士諫議大夫妻取東家棗啖食吉乃去婦/秋胡魯秋胡子納妻五日而官於陳後歸未至家見路)
(傍有美婦人采桑秋胡悦之下車顧托桑隂下婦人采/桑不顧胡曰力田不如逄年力桑不如見郎今吾有金)
(願與夫人婦人不受胡乃歸母呼其婦乃向采桑者乃/數胡之罪而自投於河詩意其亦去國懐君之辭也)
　　　女耕田行
乳燕入巢笋成竹誰家二女種新穀無人無牛不及犂
持刀斫地翻作泥自言家貧母年老長兄從軍未娶嫂
去年災疫牛囤空截絹買刀都市中頭巾掩面畏人識
以刀代牛誰與同姊妹相擕心正苦不見路人唯見土
䟽通畦隴妨亂田整頓溝塍待時雨日正南崗下餉歸
可憐朝雉擾驚飛東隣西舍花發盡共惜餘芳淚滿衣
(朝飛雉吳兢樂府觧題云齊宣王時牧犢子七十無妻/出薪于野見雉雌雄相隨意動心怨乃援琴而歌曰雉)
(朝飛兮鳴相和後因/以雉朝飛為琴操云)
　　　桞花歌送客徃桂陽(桂陽隋為郴/州唐改桂陽)
滄浪渡頭桞花發斷續因風飛不絶揺烟拂水積翠間
綴雪含霜誰忍攀夾岸紛紛送君去鳴棹孤尋到何處
移家深入桂水源種桞新成色更繁定知別後消散盡
却憶今朝傷旅魂(滄浪渡常州府龍陽縣二水相合謂/之滄浪水即漁父濯纓處按桂陽地)
(與桂林相接水亦自/桂林而發也故云)
　　戎昱
　　　苦哉行
妾家清河邊七葉承貂蟬身為最小女偏得渾家憐親
戚不相識幽閨十五年有時最逺出秪到中門前前年
邊騎來懼死翻生全今秋官軍至豈意遭戈鋋匈奴為
先鋒長鼻黄髪拳彎弓獵生人百歩牛羊氊脱身落虎
口不及歸黄泉苦哉難重陳暗哭蒼蒼天(清河縣名今/屬淮安府七)
(葉貂蟬左大冲詩金藉舊業七葉珥貂蟬前張安世傳/宣帝立以定䇿功拜大司馬自宣元以來金張之家七)
(葉皆侍中百官志侍中皆有貂蟬故云貂䑕屬北方寒/以貂皮煖額因為侍中冠餙亦取其内勁悍外温潤蟬)
(崔貂古今注齊后怨王而死亦為/蟬以其飾冠取其清髙飲露云)
　　　采蓮曲
雖聽采蓮曲誰識采蓮心漾檝愛花逺囘船愁浪深烟
生極浦色日落半江隂同似憐波静看粧墮玉簪
涔陽女兒花滿頭毶毶同泛木蘭舟秋風日暮南湖裏
争唱菱歌不肯休(涔陽澧州見前注木蘭舟/見前注菱歌有采菱曲)
　　　塞上曲
慘慘寒日沒北風巻蓬根將軍領疲兵却入古塞門迴
首指隂山殺氣成黄雲(蓬根説文蒿也又陸佃云草之/不理者葉散生遇風輙㧞根旋)
(轉不定隂/山見前注)
樓上畵角哀即知兵心苦試問左右人無言淚如雨何
意休明時終言事鼙鼓
　　　長安秋夜
八月更漏長愁人起常早閉門寂無事滿院生秋草昨
宵西窓夢夢入荆南道逺客歸去來在家貧亦好
　　　客堂秋夕
隔窓螢影㓕復流北風微雨虛堂秋蟲聲竟夜引鄉淚
蟋蟀何知人自愁四時不得一日樂以此方悲客㳺惡
寂寂江城無所聞梧桐葉上偏蕭索
　　顧逋翁
　　　日晚歌(朱子楚辭序曰日晚歌者唐著作即顧/况之所作也况詩有集然皆不及其見)
　　　　(於韋應物詩集者之勝歸來録其楚語三章/以為可與王維相上下予讀之信然然其朝)
　　　　(上清者有曰和為舟兮露為馬因乗之觴於/瑶池之上兮三光羅列而在下則意非維所)
　　　　(能及然他語殊不近故不得取而獨采/此篇以為氣雖短淺而意若差健云)
日窅窅兮下山望佳人兮不還花落兮屋上草生兮階
間日日兮春風芳菲兮欲歇老不可兮更少君胡為兮
輕别
　　　短歌行
城邊路今人犂田昔人墓岸上沙昔時江水今人家今
人昔人共長歎四序相催節囘換明月皎皎入華池白
雲離離度清漢(文苑中/無此詩)
　　　古意
新繫青絲百尺繩心在君家轆轤上我心皎潔君不知
轆轤一轉一惆悵(青絲繩汲井索也轆轤井/上汲水轉木也詳見前注)
　　陳羽
　　　公子行
金覊白馬郎何處踏青來馬驕郎半醉躞蹀望樓臺似
見樓上人玲瓏窓户開隔花聞一笑落日不知囘
　　楊巨源
　　　大堤詞(太白詩注云大堤曲隨王証為襄陽時/作又樂府遺聲都邑三十四曲有大堤)
　　　　(曲按郡記襄陽/城乃大堤城也)
二八嬋姢大堤女開壚枂對依江渚侍客登樓向水看
邀即巻㡢臨花語細雨濛濛濕芰荷巴東商旅駐帆多
自傳芳酒飜紅袖誰調妍粧囘翠娥珍簟華鐙夕陽後
當壚理瑟矜纎手月落星微五鼔聲春風揺蕩窓前桞
嵗嵗逄迎沙岸間背人多整緑雲鬟無端嫁與五陵少
離別烟波傷玉顔(大堤女震之大堤曲曰南國多佳人/莫若大堤女又古辭云朝發襄陽城)
(暮至大堤宿大堤女兒花艷驚郎/目餘事俱見前注巴東今歸州也)
　　王廣津
　　　宫詞
白雪猧兒拂地行慣眠紅毯不曽驚深宫更有何人到
只向金堦吠曉螢(白雪猧兒説文犬名紅毯晉張軌傳/紅布三萬匹毛席織五絲又白樂天)
(有錦毯歌乂唐人別離詩云只因/一着親情却不得紅絲毯一眠)
　　劉夢得
　　　淮隂行二首
船頭大銅鐶摩挲光陣陣早晚使風來沙頭一眼認
何物令儂羡羡郎船尾鷰衘泥趂檣竿宿食長相見
　　　武昌老人説笛歌
武昌老人七十餘手把瘦令相問書自言少小學吹笛
早事曹王曽賞激徃來征鎮戍蘄州楚山蕭蕭笛竹秋
當時買材恣搜索典却身上烏貂裘古苔蒼蒼封老節
石上孤生飽風雪商聲五音隨指發水中龍應雲行絶
曽將黄鶴樓上吹一聲占盡秋江月如今老去語猶遲
音韻髙低耳不知氣力已無心尚在時時一曲夢中吹
(武昌老人瘦令未詳曹王名臯唐史德宗興元十四年/除衡州刺史建中四年敗李希烈兵㧞黄蘄州漢蘄春)
(縣也蘄皆楚地故云楚山蘄州多美竹烏貂裘見前注/商聲五音水中龍應聲玉笛賦曰近出雙筍從羗起羗)
(人移竹未及而龍鳴水中不見色云云故本四孔後以/一君明所加孔後出是謂商聲五音畢行雲絶列子薛)
(譚學謳於秦清未窮技而辭歸清餞於郊無節悲歌聲/遏行雲黄鶴樓在武昌城頭黄鶴樓上吹未詳或云仙)
(人吕洞賓常於樓上吹鐵笛樓側至今/有鐵笛亭鐵笛管其大如椽人莫敢吹)
　　　平蔡州(唐憲宗元和闕年吳元濟反于蔡州/十二年李愬入蔡州擒元濟蔡州平)
汝南晨鷄喔喔鳴城頭鼔角音和平路傍老人憶舊事
相與感激皆涙零老人收淚前致詞官軍入城人不知
忽驚元和十二載重見天寳承平時(汝南今汝南府即/古蔡州也官軍入)
(城人不知元和十二年冬十月夜大風雪夜半雪愈甚/行七十里至蔡州城四鼓愬至無一人知者鷄鳴雪止)
(愬入居元濟外宅執元濟送京師斬之及迎裴度入城/先是吳元濟父少陽父子阻兵禁人偶語燃燭有以酒)
(食相過從者罪死度除其禁蔡人始知有王民/之樂故曰元和十二載重見天寳承平時也)
　　　堤上行三首
酒旗相望大堤頭堤下連檣堤上樓日暮行人争渡急
槳聲幽軋滿中流
江南江北望烟波入夜行人相應歌桃葉傳情竹枝怨
水流無限月明多(桃葉古今樂録王獻之二妾名桃葉/桃根獻之作桃葉歌竹枝怨竹枝詞)
(見本/注)
長堤繚繞水裵徊酒舍旗亭次第開日晚上簾招賈客
軻峩大艑落帆來
　　　洛中逄韓七中丞之吳興口號(吳興今/潮州也)
昔年意氣結羣英幾度朝囘一字行海北天南零落盡
兩人相見洛陽城
　　　和令狐相公別牡丹(令狐相/公名楚)
平章宅裏一欄花臨到開時不在家莫道兩亰非逺别
春明門外即天涯(平章即令狐楚也元和十四年皇甫/鏄與楚同年進士至是鏄引以為相)
(同平章事春明/門長安門也)
　　　瀟湘曲
斑竹枝斑竹枝淚㾗㸃㸃寄相思楚客欲聽瑶瑟怨瀟
湘深夜月明時(俱見/前注)
　
　
　
　
　
　
　
　
　唐音巻十一
欽定四庫全書
　唐音巻十二　　　　　　元　楊士𢎞　撰
　　　　　　　　　　　　　　張　震　註
　唐詩遺響五
　　李長吉(長吉名賀系出鄭王後七嵗能辭章仕至/協律郎辭尚竒詭所得皆驚邁絶去翰墨)
　　　(畦逕當時無能效者樂府數十篇雲韶諸工合/之絃管又玉川之怪長吉之詭天地之間自欠)
　　　(此體不得又大厯以後吾所深取者李長吉桞/子厚劉言史權德輿李渉李益杜牧之使賀未)
　　　(死少加以理奴僕命騷可也又鷄跖集李賀文/體如崇巖峭壁萬物崛起人多效之又陸魯望)
　　　(云吾聞滛畋漁者謂之暴殄天物天物既不可/暴又可决摘刻削露其情狀乎使自萌卵至於)
　　　(槁死不得隱伏天能不致罰耶長吉夭東野窮/玉川之官不掛朝藉而死正坐是哉又李賀能)
　　　(探前事今古未曾經道者又杜牧之序云元和/中韓吏部亦頗取其歌詩云云葢騷之苗裔理)
　　　(不及詞實過之朱子云李賀較恠得/些子不如太白自在又曰賀詩巧)
　　　感諷
合浦無明珠龍洲無木奴足知造化力不給使君須越
婦未織作吳蠶始蠕蠕縣官騎馬來獰色虬紫鬚懷中
一方板板上數行書不因使君怒焉得詣爾廬越婦拜
縣官桑牙今尚小㑹待春日晏絲車方擲掉越婦通言
語小姑具黄粱縣官踏飡去簿吏復登堂(合浦縣名屬/亷州郡志縣)
(海曲有珠池出美珠木奴橘也李衡種樹千頭於龍陽/洲謂其子曰吾有千頭木奴嵗可收絹千匹明珠出於)
(合浦木奴生於龍洲今謂無者葢反其詞以致刺諷之/意也白帖李衡種千樹橘號千頭木奴吳蠶吳都賦鄉)
(貢八蠶之絲注呉地多蠶故云蠕蠕動貌荀蠕蠕之蟲/注虬鬚魏闕琰對客虬鬚直指方板即方册之謂也葢)
(以木作方板以記事爾絲車繅絲之車也黄粱粱米具/膳也粱米名似粟而大赤黄青白皆有之簿吏掌簿書)
(之吏/也)
　　　申胡子觱栗歌(觱栗北人所/吹葭管也)
顔熱感君酒含嚼蘆中聲花娘篸綏妥休睡夫容屏誰
截太平管列㸃排空星直貫開花風天上驅雲行今夕
嵗華落令人惜平生心事如波濤中坐時時驚朔客騎
白馬劒弝懸蘭纓俊徤如生猱肯拾蓬中螢(蘆中聲即/吹葭也夫)
(容屏見前注生/猱獼猴老者)
　　　蜀國絃
楓香晚花静錦水南山影驚石墜猨哀竹雲愁半嶺凉
月生秋浦玉沙粼粼光誰家紅淚客不忍過瞿塘(楓香/今云)
(楓香脂乃楓樹汁結成者本草云白/膠香即是也錦水瞿塘俱見前注)
　　　仙人
彈琴石壁上翻翻一仙人手持白鸞尾夜掃南山雲鹿
飲寒澗下魚歸清海濵當時漢武帝書報桃花春(白鸞/尾天)
(寳遺事明皇逰於月宫見素娥十餘人乗/白鸞舞於桂樹下武帝書報桃花春未詳)
　　　馬詩
寳玦誰家子長聞侠骨香堆金買駮骨將送楚襄王(寳/玦)
(説文玉珮也白虎通月子能斷珮玦金買駿骨燕闕華/    云楚襄王未詳又楚莊王有愛馬衣以文闕置)
(屋下席以露床啖以棗脯/馬死欲以大夫禮𦵏之)
香襆赭羅新盤龍蹙鐙鱗迴㸔南陌上誰道不逄春(赭/羅)
(闕羅也龍盤蹙鐙/謂龍盤馬鐙也)
汙血到王家隨鸞感玉珂少君騎毎上人見是青騾(杜/詩)
(闕留作駒已汗血注漢大宛國多善馬汗血言其先天/馬子也李少君云隨鸞即鑾也葢云隨鑾和而行且揺)
(感玉/珂也)
　　　塘上行(選詩補注云乃相如歌詞之瑟調也按/鄴都故事魏文帝甄皇后為郭后所譛)
　　　　(賜死臨終詩蒲生/我池中即此曲也)
藕花涼露濕花缺藕根澁飛下雌鴛鴦塘水聲溘溘
　　　秦宫詩(自序/云)
　　　　漢秦宫將軍梁冀之嬖奴也秦宫得寵内舍
　　　　故以驕名大譟於人予􁀙舊作長詞辭以馮
　　　　子都之事相對望又云昔有之詩
越羅衫袂被春風玉羽騏驎腰帶紅樓頭曲宴仙人語
帳裏吹笙香霧濃人間酒暖春茫茫花枝入簾白日長
飛窓復道傳籌飲午夜朦朧膩燭黄秃衿小袖調鸚鵡
紫繡麻霞踏哮虎斫桂燒金待曉筵白鹿青蘇夜半煑
桐英永巷騎新馬内屋深屏生色畵開門爛用水衡錢
巻起黄河内身寫皇天厄運猶繒製秦宫一生花底活
鸞箆□得不還人醉睡氍毹滿堂月(批云秦宫似秦宫/又云闕    可見)
(作者妙闕商谷闕虎奴態人所不能盡喻也梁冀本傳/字伯闕梁  之子體質帝專權自恣天子恭已百僚側)
(自帝目之闕霍扈將軍後闕以立闕與中郎侍單超等/誅之馮子都  光家闕      喻秦宫也又集闕目梁)
(冀愛監奴秦闕一角夀所刺史二千石皆謁辭之麒麟/闕身馬足牛尾    角端肉髙丈二五蹄牝曰麒牡曰)
(麒王刻以闕刻其粦為腰帶也鸚鵡見前注水衡食􁧈/武帝置水衡都尉掌上闕苑一曰主平税紫綉麻霞燒)
(金未詳斫桂見前注白鹿明皇闕一白鹿王闕人識之/曰漢闕  也青蘇詩山有扶闕    林闕未詳永巷見)
(前注生色畵謂以五色闕前注/生動活鸞箆未詳氍毹見)
　　　金銅仙人辭漢歌
　　　　魏明帝青龍元年八月詔宫官牽車西取漢
　　　　孝武捧露盤仙人欲立置前殿宫官既拆盤
　　　　仙人臨載澘然淚下唐諸王孫李長吉遂作
　　　　金銅仙人辭漢歌
茂陵劉郎秋風客夜聞馬嘶曉無跡畵欄桂樹懸秋香
三十六宫土花碧魏官牽車指千里東關酸風射眸子
空將漢月出宫門憶君清淚如鉛水衰蘭送客咸陽道
天若有情天亦老擕盤獨出月荒􁧈渭城已逺波聲小
(茂陵劉郎漢武帝也茂陵武帝𦵏處故云方八月取盤/故云桂香葢八月桂花方發也土花碧言宫中無人青)
(苔方長也魏官牽車言魏主遣官取盤也綱目魏王青/龍四年徙長安鍾簴槖駝銅人承露盤於洛陽盤折聲)
(聞數十里銅人重不可致大發銅鑄注/銅人二於司馬門外咸陽渭城見前)
　　　浩歌
南風吹山作平地帝遣天吳移海水王母桃花千徧紅
彭祖巫咸幾囘死青毛騘馬參差錢嬌春楊桞含細烟
筝人勸我金屈巵神血未凝身問誰不須浪飲丁都䕶
世上英雄本無主買絲綉作平原君有酒惟澆趙州土
漏催水咽玉蟾蜍衛娘髪薄不勝梳看見秋眉换新緑
二十男兒那刺促(天吳杜詩天吳及紫鳯顛倒在短褐/注水神山海經云天吳水獸二首八)
(足尾背青黄彭祖列仙傳祖名鏗帝頊𤣥孫至殷之末/世年七百餘嵗而不衰少好恬静惟以養神治事為事)
(巫咸莊子鄭有神巫曰季减知人之死生人見之皆棄/而走列子見之而闕  王母桃花漢武外傳王母謂武)
(帝曰此桃三千年一開花三千年一結實金屈巵夢華/録御宴酒盂皆金屈巵如蔡碗而有手把子神血未詳)
(丁都䕶古今樂録丁都䕶歌者彭城内史徐逹為魯軌/所殺髙祖使都䕶丁眸收殯之逹妻髙祖長女也呼眸)
(至閣下自問歛送之事母問輙嘆息曰丁都䕶其聲哀/切後人因其聲廣其曲焉平原君見前注趙州古趙國)
(所都之地今屬真定府衛娘/未詳刺促見前刺足行注)
　　　李憑箜篌(箜篌見/前注)
呉絲蜀桐張髙秋空山凝雲頽不流江娥啼竹素女愁
李憑中國彈箜篌崑山玉碎鳳凰呌夫容泣露香蘭笑
十二門前融冷光二十三絲動紫皇女蝸鍊石補天處
石破天驚逗秋雨夢入神山教神嫗老龍跳波瘦蛟舞
吳質不眠倚桂樹露脚斜飛濕塞兎(吳絲蜀桐言箜篌/乃蜀桐所置絃則)
(用吳蠶之絲為之也江娥啼竹湘妃事素女彈瑟事凝/雲不梳秦青歌遏行雲事俱見前注崑山玉崑岡三注)
(云在荆山其地産玉山之脊曰岡晉郤詵所謂昆山片/玉葢本者此又楚人卞和善別玉於荆山昆岡得一玉)
(璞將進楚文王工者以為石而刖和足及武王時又獻/之又為所刖和遂抱玉泣於荆山之下泣盡繼之以血)
(至成王和又進之使人琢之果得美玉乃號為連城玉/鳯凰見前注玉碎鳳呌皆以喻其聲十二門長安城門)
(也二十三絲箜篌之絃也紫皇言天子也女蝸鍊石補/天三注列陽問篇云昔者女蝸氏鍊五色石以補天神)
(山神嫗未詳老龍跳波瘦蛟舞亦喻箜篌之音也吳質/酉陽襍爼月中有桂髙五百丈下有一人常斫之樹創)
(隨合其人姓吳名質西河/人學道有過謫其伐桂也)
　　　天上謡
天河夜轉漂囘星銀浦流雲學水聲玉宫桂樹花未落
仙妾采香垂佩瓔秦妃巻簾北窓曉窓前植桐青鳳小
王子吹笙鵝管長呼龍耕烟種瑶草粉霞紅綬藕絲裙
青洲歩拾蘭苕春東指羲和能走馬海塵新生石山下
(天河物理論天者元氣之流行之精也氣發而天精華/上浮宛轉隨流名曰天河一曰雲漢衆星出焉夜轉言)
(隨天之運轉也銀浦亦天河也玉宫桂樹言月中仙桂/也秦妃未詳王子吹笙王子晉吹笙見前注羲和書咨)
(爾羲和葢羲氏和氏二官名主厯數授時之官也又廣/雅日名耀靈日御曰羲和氏羲和氏主日海塵神仙傳)
(麻姑曰見東海三變為桑田矣云云東海/行復揚塵乎石山下言蓬萊三神山也)
　　　春坊正字劍子歌(春坊史漢宫有九子坊太/子坊曰春坊正字官名)
先軰匣中三尺水曾入吳潭斬龍子隙月斜明刮露寒
練帶平鋪吹不起蛟胎皮老蒺藜刺鸊鵜淬花白鷴尾
直是荆軻一片心莫教照見春坊字桵絲團金懸䍡􁮚
神光欲截藍田玉是出西方白帝驚嗷嗷鬼母秋郊哭
(匣謂藏劍匣也郭元振古劍歌云琉璃寳匣吐蓮花三/尺漢髙紀提三尺取天下又杜詩三尺獻龍泉吳潭斬)
(龍未詳又吳潭斬龍子晉周處字隱吳人常於長橋下/斬蛟隙月練帶皆以喻劍蛟胎皮老蒺黎刺皆未詳鸊)
(鵜爾雅水鳥似鳬而小匣中瑩刀白鷴鳥名説文羽族/之闕介者形類鷄白質黑章尾長四五尺休備闕距八)
(純白鷴尾亦以喻劍之瑩潔者荆軻衛人燕太子丹使/之亟匕首刺秦王切藍田玉列子周穆王得昆吾赤刀)
(寳劍切玉如泥西方白帝劍金精也金屬西/方金故云爾鬼母佛經昔老佛降鬼子母)
　　　李夫人(史漢武帝宫人也李延年之妹夫人本/以娼進初夫人兄延知音善歌舞武帝)
　　　　(愛之毎為新聲常侍上前舞曰北方有佳人/絶世而獨立云云上嘆息曰葢世豈有此人)
　　　　(乎平陽主因言延年有女弟迺召見實妙麗/善舞由是得幸夫人少而早卒上憐矜圖畵)
　　　　(其形於甘泉宫方士齊人少君言能致其神/夜張燈設帷幄陳酒肉而令上於他帳遥望)
　　　　(見好女如夫人之貌上愈相思悲/感作詩令樂府諸音家絃歌之)
紫皇宫殿重重開夫人飛入瓊瑶臺緑香繡帳何時歇
青雲無光宫水咽翩聯桂花墜秋月孤鸞驚啼商絲發
紅壁闌珊懸佩璫歌臺小妓遥相望玉蟾滴水鷄人唱
露華蘭葉參差光(紫皇以天帝居紫極故言紫皇也瑶/臺王母玉蟾俱見前注此云玉蟾滴)
(水葢以宫漏言也又云玉蟾月也天將曙則露/下如月之時升華故云露華蘭葉參差光也)
　　　鴈門太守行(鴈門見前注本傳云賀初謁退之/投以文巻首篇鴈門太守行愈時)
　　　　(㑹旋方罷倦甚門吏以巻呈觧帶旋/讀方至首二句遽束帶邀入喜甚)
黑雲壓城城欲摧甲光向月金鱗開角聲滿天秋色裏
塞土臙脂凝夜紫半巻紅旗臨易水霜重鼔聲寒不起
報君黄金臺上意提擕玉龍為君死(易水在今維縣水/東逕容城縣故城)
(南又東逕易城南黄金/臺見前注玉龍劍名)
　　　貴主征行樂
奚騎黄銅連鎻甲羅旗香榦金畫葉中軍留醉河陽城
驕嘶紫燕踏花行春雲騎將如紅玉走馬捎鞭上空緑
女垣素月角咿咿牙帳未開分錦衣(奚通作㜎女𨽻也/禮奚八人古者從)
(坐男女沒入縣官為奴其小才知以為奚今之侍史官/婢也奚騎則奚奴之車馬也鎻甲以黄銅為鎻甲也中)
(軍中軍帳也河陽/見前注紫燕馬名)
　　　神絃別曲
巫山小女隔雲別春風松花山上發緑葢獨穿芳逕歸
白馬花竿前孑孑蜀江風淡水如羅墮蘭誰泛相經過
南山桂樹為君死雲衫淺汙紅脂花(巫山神女/見前注)
　　　江南弄
江中緑霧起凉波天上疊巘紅嵯峨水風浦雲生老竹
渚暝蒲帆如一幅鱸魚千頭酒百斛酒中倒卧南山緑
吳歈越吟未終曲江上團團帖寒玉(吳歈説文歌也渝/水之人善歌舞漢)
(髙帝伐秦巴人從軍歌舞䧟陣髙祖來/其聲後人因加此字一曰六歌一曰歈)
　　　少年樂
方草落花如錦地二十長逰醉鄉裏紅纓不重白馬驕
垂桞金絲香拂水吳娥未笑花不開緑髩聳墮蘭雲起
陸郎倚醉牽羅袂奪得寳釵金翡翠(醉鄉王績事見前/注陸郎未詳又陸)
(象先娶賀梅女相者/曰陸郎位極人臣)
　　　夢天
老兎寒蟾泣天色雲樓半開璧斜白玉輪軋露濕團光
鸞珮相逄桂香陌黄塵清水三山下更變千年如走馬
遥望齊州九㸃烟一泓海水杯中㵼(兎蟾月也黄塵見/前注璧玉輪皆以)
(喻月齊州謂天下九州之大正如九/㸃烟四海之廣如一泓之水㵼傾也)
　　　胡蝶舞(題意/未詳)
楊花撲帳春雲熱龜甲屏風醉眼纈東家胡蝶西家飛
白騎少年今日歸(批云好質而不俚麗而不浮以司體/以合曲不厭其碎胡蝶語最妙也龜)
(甲謂玳瑁也玳瑁生南海大者如籧篨身似龜首尾如/鸚鵡里有文章可作器醉眼纈東坡詩亦云却比初闕)
(也生眼纈説文纈綵纈/  又曽韻曰文繒也)
　　　昌谷北園新笋
斫取青光寫楚辭膩香春粉黑離離無情有恨何人見
露壓烟啼千萬枝(青光古人無紙惟取/竹作䇿而書之故云)
　　盧仝(號玉川子唐詩人如月蝕詩茶歌皆世所稱/道又仝居東都愈為河南令愛其詩厚禮之)
　　　(嘗為月蝕詩以譏切元和逆黨愈稱其工又詩/評云盧仝月蝕詩韓愈進學觧莫不拔地倚天)
　　　(向今欲活讀之如赤手捕長蛇不施控勒騎生/馬急不得下莫可捉搦朱子云詩須是平淡不)
　　　(費句法混成如唐人玉川子軰句/語雖險恠意思亦自有混成氣象)
　　　新月
仙宫雲箔巻露出玉簾鈎清光無所贈相憶鳳凰樓(雲/箔)
(今簾/箔也)
　　　有所思
當時我醉美人家美人顔色嬌如花今日美人棄我去
青樓朱箔天之涯娟娟嫦娥月三五二八盈又缺翠眉
蟬鬢生别離一望不見心斷絶心斷絶幾千里夢中醉
卧巫山雲覺來淚滴湘江水湘江两岸花木深美人不
見愁人心含愁更奏緑綺琴調髙絃絶無知音美人兮
美人不知為暮雨兮為朝雲相思一夜梅花發忽到窓
前疑是君(美人以儗君上也美人家朝廷也姮娥青樓/朱箔翠眉巫山雲湘江水緑綺琴暮雨朝雲)
(蟬鬢俱/見前注)
　　　樓上女兒曲
誰家女兒樓上頭指揮婢子掛簾鈎林花撩亂心之愁
巻却羅袖彈箜篌箜篌歴亂五六絃羅袖掩面啼向天
相思向天情不斷落花紛紛心欲穿心欲穿憑闌干相
憶桞條緑相思錦帳寒直縁感君恩愛一囘顧使我雙
淚長珊珊我有嬌靨待君笑我有嬌娥待君掃鶯花爛
漫君不來及至君來花已老心腸寸斷誰得知玉階羃
歴生青草
　　　思君吟
我思君兮河之壖我為河中之泉君為河中之青天天
青青泉泠泠泉含青天天隔泉我思君兮心亦然此心
復在天之側我心為風兮淅淅君身為雲兮羃羃此風
引此雲兮雲不來風兮雲兮何悠哉與我身心雙徘徊
(壖説文江河之邊也按此及以上三/章詩意皆君思致身不遇之詞也)
　　　寄蕭三十三赴歙州昏期僕客揚州早春書寄
　　　一絶(歙州今歙縣/屬㣲州府)
淮上客情殊冷落蠻方春早客何如相思莫道無來使
囘鴈岑前好寄書(囘鴈峯在今/衡州府城南)
　　　逄鄭三逰山
相逄之處花茸茸峭壁攅峰千萬重他日期君何處好
寒流石上一株松
　　孟東野(名郊湖州武康人年五十得進士第性介/少諧仕至溧陽尉郊為詩有理致最為愈)
　　　(所稱然思苦竒澁李觀亦論其詩曰髙處在古/無上平處下顧二謝云又東野喫了飽飯思量)
　　　(到人不到處聯句中被他牽得亦着如此做又/劌目鉢心物迎縷觧鈎章棘句搯擢胃腎言得)
　　　(句之難也又唐人工於詩而陋於聞道郊詩有/云食薺腸亦苦强歌聲無歡出門即有碍誰謂)
　　　(天地寛郊耿介之士雖天地之大無以容其身/起居飲食有戚戚之憂是以卒窮至死又孟郊)
　　　(之詩憔悴枯槁其氣局促不伸退之之許如此/何耶詩道本正大郊自為艱阻耳又韓能古文)
　　　(孟郊長於五言詩時號為孟韓唐之晚年詩人/類多窮士如孟賈之徒皆以刻琢窮苦之言為)
　　　(上或謂郊島孰貧曰島為甚也曰何以知之以/其詩知之郊曰種稻耕白水負薪斫青山賈曰)
　　　(市中有樵山客舍寒無烟耕底有甘泉釡中常/苦乾孟氏薪米自足而賈家俱無以是知之耳)
　　　(然及其至也清絶髙逺殆非常人可到唐之詩/稱此两人為最至於竒警之句徃徃有之如鷄)
　　　(聲茅店月人跡板橋霜則覊窮愁想之在目桞/塘春水澷花塢夕陽遲則春物融怡人心和暢)
　　　(有言不能盡之意亦未可以/為小道無取也張文潜集)
　　　與韓愈李翺張籍别(李翺韓/公門人)
朱絃奏離別華燈少光輝物色豈有異人心顧將違客
情殊未巳嵗華忽然微秋桐故葉下寒露新鴈飛逺逰
起重恨送人念先歸夜集類覊鳥晨光失相依馬跡遶
川水鴈書還閨闈常恐親朋阻獨行知慮非
　　　古薄命
不惜十指絃為君千萬彈常恐新聲至坐使故聲殘棄
置今日悲即是昨日懽將新變故易持故為新難青山
有靡蕪淚葉長不乾空令後代人來掇幽思攅
　　　古樂府襍怨
貧女鏡不明寒花日少容暗蛬有虚織短線無長縫浪
水不可照狂夫不可從浪水多散影狂夫多異蹤持此
一生薄空成萬恨濃
　　　怨別
一別一囘走志士白髪早在富易為容居貧難自好沉
憂損性靈服藥亦枯槁秋風逰子衣落日行逺道君問
去何之賤身難自保
　　　逰終南
南山塞天地日月石上生髙峯夜留景深谷晝未明山
中人自正路險心亦平長風驅松栢聲拂萬壑清到此
悔讀書朝朝近浮名
　　　送淡公
銅斗飲紅酒醉拍銅斗歌儂是柏浪兒飲則拜浪婆脚
踏小船頭獨速舞短蓑笑伊漁陽操空持文章多閒倚
青竹竿白日奈我何(銅斗東坡注史趙襄子使厨人操/銅斗擊殺代王未詳漁陽操琴曲)
(名/)
短蓑不怕雨白鷺相争飛短檝畫菰蒲鬬作豪横歸笑
伊水徤兒浪戰無光輝不如竹枝兮射鴨無是非(東坡/注云)
(溧陽有射鴨堂/孟郊為尉時造)
　　　逰子吟(逰子將有行役母為縫衣/慈者仁愛也故謂之慈母)
慈母手中線逰子身上衣臨行宻宻縫意恐遲遲歸難
將寸草心報得三春暉(和氣也所以發育/草木故比慈母)
　　　塘下行
塘邉日欲斜年少早還家徒將白羽扇調妾木蘭花不
是城頭樹那棲來去鴉
　　　征婦怨
君淚濡羅巾妾淚滴露塵羅巾去在手今得隨妾身路
塵如得風得上君車輪
漁陽千里道近如中門限中門有時踰漁陽長在眼生
在緑羅下不識漁陽道良人自戍來夜夜夢中到
　　　古別
欲別牽郎衣問郎逰何處不恨歸日遲莫向臨卭去(臨/卭)
(卓文/君事)
　　　古怨
試妾與君淚兩處滴池水看取芙蓉花今年為誰死
　　　樂府戯贈陸大夫十二丈
蓮葉未開時苦心終日巻春水徒蕩漾荷花未開展
　　　閨怨
妾恨比斑竹下蟠煩寃根有笋未出土中已含淚㾗(斑/竹)
(湘妃事/見前行)
　　　出門行
長河悠悠去無極百齡同此可嘆息秋風白露沾人衣
壯心凋落奪顔色少年出門將訴誰川無梁兮路無岐
一聞陌上苦寒奏使我佇立驚且悲君今得意厭粱肉
豈復念我貧賤時
海風瀟瀟天雨霜窮愁獨坐夜何長驅車忽憶太行險始
知逰子悲故鄉美人相思隔天濶長望雲端不可越手
持琅玕欲有贈愛而不見心斷絶南山峩峩白石爛碧
海之中波浩漫參辰出沒不相待我欲横天無羽翰(太/行)
(險琅玕見前注南山白石寗戚扣牛角而歌曰/南山嶸白石爛長夜漫漫何時旦參辰見前注)
(闕/)
　
　
　
　
　
　
　
　
　
　
　
　
　
　
　
　　　劉阮山(劉晨阮肇剡溪人漢永平中入天台山/採藥見溪口桃花流出遂尋源而入遇)
　　　　(二女與為壻忽思歸二女/送之出洞重尋無路矣)
芙蓉脂肉緑雲鬟罨畫樓臺青黛山千樹桃花萬年藥
不知何事憶人間
　　　聞樂天左降江州
殘鐙無燄影幢幢此夕聞君謫九江垂死病中驚起坐
暗風吹雨入寒忩(白自云使他人誦尚/不堪况僕自誦之乎)
　　　重贈商玲瓏兼寄樂天
休遣玲瓏唱我辭我辭多是寄君詩明朝又向江頭別
月落潮平是去時(脞説云商玲瓏杭州歌者樂天作郡/曰作歌與之元㣲之在越厚幣邀至)
(月餘使盡唱歌所唱之曲/作詩送行之詩兼寄樂天)
　　　憶事
夜深閑到㦸門邉桞繞行廊又獨眠明月滿庭池水渌
桐花垂在翠簾前(㦸門見/前注)
　　白樂天(名居易其先太原人徙居下邽弱冠以詩/謁顧况讀至野草詩曰野火燒不盡東風)
　　　(吹又生况曰吾謂斯文遂絶今復得子矣至元/中擢進士㧞萃仕至禮部尚書又居易文章精)
　　　(切然最工詩初頗以規諷得失及其多下偶俗/好至數千篇初與元稹酬詠故曰元白與劉禹)
　　　(錫齊名又號劉白又居易在元和長慶與元稹/俱有名最長於詩他文未能稱是唐以來所未)
　　　(有也又平園周氏曰香山詩語平易文體清/駛闕若信手而成者問觀遺藁則竄定甚多)
　　　新辭
霽色鮮金殿秋聲脆管絃聖明千載樂嵗嵗似今年
　　　池上
小娃撑小艇偷采白蓮囘不解藏踪跡浮萍一道開
　　　尋郭道士不遇
郡中乞假來相訪洞裏朝元去不逄㸔院祗留雙白鶴
入門惟見一青松藥爐有火丹應伏雲碓無人水自舂
欲問叅同契中事未知何日得相從(朝元道經云三花/聚項五氣朝元闕)
(朝元老君之所葢太上老君有金闕𤣥元之闕故云/    藥爐有火見前注叅同契漢魏伯陽作叅同契)
　　　後宫辭
淚盡羅巾夢不成夜深前殿按歌聲紅顔未老恩先斷
斜倚熏籠坐到明(熏籠以竹為之所/以焚香熏衣者也)
(闕/)

　
　
　
　
　
　　　期不至
紅燭青樽乆延佇出門入門天欲曙星稀月落君不來
烟桞籠籠鵲飛去
　　　竹枝詞(題意/見前)
瞿塘峽口冷烟低白帝城頭月向西唱到竹枝聲咽處
寒猨晴鳥一時啼
巴東船舫上巴西波面風生雨脚齊水蓼冷花紅簇簇
江籬濕葉碧萋萋(巴東今重慶府/巴西今順慶府)
　
　
　唐音巻十二
欽定四庫全書
　唐音巻十三　　　　　　元　楊士𢎞　編
　　　　　　　　　　　　　　張　震　注
　唐詩遺響六
　　賈浪仙(名島初為僧名無本後還俗赴舉京師一/日於驢上得句云鳥宿池邊樹僧敲月下)
　　　(門始欲着推字又欲着敲字鍊之未定於驢上/吟哦引手作敲推之勢時退之權京尹騎方出)
　　　(賈不覺行至第三節尚為手勢未巳左右擁至/尹前島具對所以且云神遊象外不知迴避退)
　　　(之立馬久之謂島曰敲字佳遂並轡而歸共論/詩留連累日因為布衣交有詩贈之云云又摭)
　　　(言云元和中元白尚於淺島獨變格入僻以矯/艷雖行坐寢食吟咏不輟常跨驢張盖横絶天)
　　　(衢時秋風正厲黄葉可掃島忽吟曰落葉滿長/安求作一聨杳不可得不知身之所從也因之)
　　　(唐突京尹劉栖楚/被繫一夕而釋)
　　　旅遊
此心非一事書札若為傳舊國别多日故人無少年空
巢霜葉落疎牖水螢穿留得林僧宿中宵坐嘿然(嘿與/黙通)
(漢成帝臨朝淵黙説/文靜也又不說也)
　　　山中道士
頭髮梳千下休糧帶痩容養雛成大鶴種子得喬松白
石通宵煑寒泉盡日舂不曽離隠處那得世人逢(休糧/謂辟)
(穀也白石列仙傳焦先煑白石食之或與人食味/如芋又言鮑靚得道入海遇風飢甚煑白石食之)
　　　題李嶷幽居
閒居少隣並草徑入荒園鳥宿池邊樹僧敲月下門過
橋分野色移石動雲根暫去還來此幽期不負言(移石/動雲)
(根張協詩雲根起人極又元命苞雲之為言運/也觸石而起膚寸而生故云移石動雲根也)
　　　送朱可久歸越中(朱可久即朱慶餘/越中今紹興府)
石頭城下泊北固瞑鐘初汀鷺衝潮起船窻過月虚吳
山侵越衆隨栁入唐疏日欲供調膳辟來何府書(石頭/城北)
(固俱見前註供調膳謂奉親也辟來/何府書唐制凡曹官皆得自辟用)
　　　壯士吟
壯士不曽悲去即無回期如何易水上未歌淚先垂(易/水)
(上荆軻事/已見前註)
　　　宿村家亭子
床頭枕是谿中石井底泉通竹下池宿客未眼過夜半
獨聞山雨到來時
　　　渡桑乾(在薊縣燕慕容雋常都于此又燕地/理志桑乾縣名屬代郡又曰桑乾河)
客舎并州巳十霜歸心日夜憶咸陽無端更渡桑乾水
却望并州是故鄉(并州今山西/太原府也)
　　　三月晦日
三月正當三十日風光别我苦唫身共君今夜不須睡
未到曉鐘猶是春
　　温飛卿(名庭筠并州人仕至國子助教少敏悟工/詩與李商隠齊名號温李韋莊奏其有竒)
　　　(才宜加封贈又庭筠作賦不起草但籠袖凭/几每一韻一吟而巳故場中謂之温八吟)
　　　西州詞(今漢陽府也石頭東北築五城以遏/敵勢以鉄騎八百陳於西州之西)
悠悠復悠悠昨日下西州西州風色好遥見武昌樓武
昌何鬱鬱儂家定無匹小婦被流黄登樓撫瑶瑟朱絃
繁復輕素手真凄清一彈三四解掩抑似含情南樓登
且望西江廣復平艇子揺兩槳催過石頭城門前烏桕
樹慘澹天將曙鸂䳵飛復還郎隨早帆去迴頭語同伴
定復負情儂去帆不安幅作抵使西風他日相尋索莫
作西州客西州人不歸春草年年碧(武昌見前註流黄/衣色如硫黄也朱)
(絃琴瑟也三四解漢李延年有樂府新聲十解南樓武/昌即庾亮之事見前註烏桕樹南方謂之夜光樹其子)
(可以作油鸂䳵石頭城俱見前/註又石城在竟陵出唐禮樂志)
　　　湘宫人歌(湘宫宋王彧常為湘東王及即位以/故第名湘宫寺未審是此否宋冇湘)
　　　　(東王彧後為宋王齊有湘東王寳晊湘宫未/詳又或梁有湘東王繹又湘東王□為湘州)
　　　　(刺史或其所建之宫又今/南京有湘宫寺或言湘宫)
池塘芳意濕夜半東風起生緑畫羅屏金壺貯春水黄
粉楚宫人芳花玉刻麟娟娟照棊燭不語兩含嚬(黄粉/未詳)
(又黄山谷詩楚/宫嬌額半塗黄)
　　　碧澗驛曉思
香燈伴殘夢楚國在天涯月落子規歇滿庭山杏花
　　　郭處士擊甌歌(甌説文小盆也又漢成帝欲立/飛燕謝后歌歸風送逺之曲以)
　　　　(文犀筯/繫玉甌)
佶栗金虬石潭古勺陂瀲灧幽修語湘君寶馬上神雲
碎珮藂鈴滿烟雨吾聞三十六宫花離離軟風吹春星
斗稀玉晨泠磬破昏夢天露未乾香着衣蘭釵委墜垂
雲髮小響丁當逐迴雪晴碧烟滋重疊山羅裙半掩桃
花月太平天子駐雲車龍鑪勃鬱雙蟠拏宫中近臣抱
扇立侍女低鬟落翠花亂珠觸續正跳蕩傾頭不覺金
烏斜我亦為君長歎息緘情逺寄愁無色莫沾香夢緑
楊絲千里春風正無力(佶栗金虬勺陂玉晨泠磬俱未/詳湘君寶馬太平天子雲車俱)
(見前註又勺陂杜氏通典後王景為廬江太守郡部安/豐有孫叔敖所起芍陂佶栗言其聲也金虬甌上制作)
(之形也石潭以甌喻也又勺陂盖云一/勺之水也皆以喻擊甌之音聲感動也)
　　　張靜婉采蓮曲
蘭膏膩髮紅玉春燕釵拖頸抛盤雲城西楊栁向嬌晚
門前溝水波粼粼麒麟公子朝天客珂馬堂堂度春陌
掌中無力舞衣輕剪㫁鮫綃破春碧抱月飄烟一尺腰麝
臍龍髓憐嬌嬈秋羅拂水碎光動露重花多香不銷鸂
䳵交交塘水滿緑芒如粟蓮莖短一夜西風送雨來粉
痕零落愁紅淺船頭折藕絲暗牽藕根蓮子相留連郎
心似月月易缺十五十六清光圓(燕釵洞真記漢起招/靈閣有神女留一燕)
(釵帝以賜趙媫妤至昭帝時宫人謀欲碎之明日視釵/匣惟見白燕升天宫人因作玉燕釵曲麒麟公子杜徐)
(卿二子歌並是天上麒麟兒宋徐陵母夢五色鳳集左/肩遂生陵年數嵗沙門寳誌摩其頂曰天上石麒麟也)
(掌中舞衣趙飛燕能作掌中舞言身/輕也抱月飄煙言腰細而身輕也)
　　　舞衣曲
藕腸纎縷抽輕春烟機漠漠嬌蛾嚬金梭淅瀝透空薄
剪落交刀吹斷雲張家公子聴秋雨夜向蘭堂思楚舞
蟬衫麟帶壓愁香偷得鸎簧鎖金縷管含蘭氣嬌語悲
胡槽雪腕鴛鴦絲芙蓉力弱應難定楊栁風多不自持
迴嚬笑語西窻客星斗寥寥波脈脈不逐秦王巻象床
滿樓明月棃花白(藕腸言藕也纎縷抽輕春藕中之絲/也此以喻舞衣輕細也烟機言絲淨)
(而細如烟之在機而漠漠然也嬌娥言美女之擲金梭/而成此舞衣也張家公子未詳蟬衫言其輕薄也麟帶)
(言帶上繡成麒麟也鸎黄鎖金管謂笙也胡槽琵琶也/開元中賀懷智㺯琵琶以石為槽鴛鴦絲言雙絃如鴛)
(鴦也芙蓉力弱楊栁風多言美人貌如/芙蓉腰如楊栁也秦王巻象床未詳)
　　　湖隂詞(晉永昌元年王敦反移鎮姑孰進屯于/湖湖隂漢丹陽郡地晉分丹陽郡置于)
　　　　(縣湖隂必其/屯軍之地也)
祖龍黄鬚珊瑚鞭鐵驄金面青連錢虎髯抜劍欲成夢
日壓賊營如血鮮海旗風急驚眠起甲重光揺照湖水
蒼黄追騎塵外歸森索妖星陣前飛五陵愁碧春萋萋
灞川玉馬空中嘶羽書如電入青瑣雪腕如槌催畫鞞
白虬天子金煌鋩高臨帝座迴龍章吳波不動楚山晚
花壓闌干春晝長(祖龍始皇三十六年使者從闗東夜/過華隂平舒道有人持璧遮使者曰)
(為吾遺高池君明年祖龍死此喻晉明帝也虎髯喻王/敦也日壓賊營世説晉王敦作逆明帝騎巴真馬齎一)
(金鞭至湖隂察軍形敦晝夢日繞其城忽然驚覺曰營/中有黄鬚鮮卑奴來何不縛取命騎追之不及矣未幾)
(而敦死妖星若旄頭之/類是也灞川玉馬未詳)
　　　懊惱曲(晉隆安有懊惱歌/俗間訛謡之曲)
藕絲作線難勝針蘂粉染黄那得深玉白蘭芳不相顧
青樓一笑輕千金莫言自古皆如此健劍刜鐘鉛繞指
三秋庭緑盡迎霜唯有荷花守紅死廬江小吏朱斑輪
栁縷吐芽香玉春兩股金釵巳相許不令獨作空成塵
悠悠楚水流如馬恨紫愁紅滿平野野土千年怨不平
至今燒作鴛鴦瓦(鉛繞指古詩昔為百鍊鋼今為繞指/柔廬江小吏晉賈后荒淫放恣洛南)
(尉部小吏端麗美容止行逢一媪以簏箱納之車上載/入宫中與賈后共寢數夕而去朱斑輪後輿服志天子)
(二金根輪朱斑皇太子皇子皆安車朱斑輪又諸使車/皆朱斑輪四輻赤衡軛云鴛鴦瓦銅雀臺上瓦皆鴛鴦)
(形/)
　　　晚歸曲
格格水禽飛帶波孤光斜起夕陽多湖西山淺似相笑
麥刺惹衣攢黛蛾青絲繫船向江水蘭芽出土吳江曲
水極晴揺泛艷紅草平春染連綿緑玉鞭騎馬楊叛兒
刺金作鳳光參差丁丁暖漏滴花影催入景陽人不知
彎堤弱栁遥相矚雀扇團團掩香玉蓮塘艇子歸不歸
栁暗桑穠聞布穀(楊叛兒樂録楊叛兒亦曰西曲楊叛/兒本童謠也齊隆昌時女巫之子曰)
(楊旻随母入内及長為太后所寵愛童謡云楊婆兒共/戯來語訛轉婆為叛也景陽陳後主投景陽井中見前)
(註布穀/鳥名)
　　　曉仙謡
玉妃喚月歸海宫月色澹白涵春空銀河欲轉星靨靨
雪浪疊山埋早紅宫花有露如新涙小苑茸茸入寒翠
綺閣空傳唱漏聲網軒未辨凌雲字遥遥珠帳連湘烟
鶴扇如霜金骨仙碧簫曲盡綵霞動下視九州皆悄然
秦王女騎紅尾鳳乗空囘首晨雞㺯霧葢狂塵億兆家
世人猶作牽情夢(凌雲字魏明帝立凌雲觀誤先釘榜/以籠盛韋仲將書扁轆轤引之去地)
(二十五丈既下鬚鬢皓白綺開陳後主/作臨春結綺等三閣秦王女見前註)
　　　春愁曲
紅絲穿露珠簾冷百尺啞啞下纎綆逺翠愁山入卧屏
兩重雲母空烘影涼簪墜髮春眠重玉兔煴氤栁如夢
錦疊空牀委墜紅颸颸掃尾雙金鳳蜂喧蝶駐俱悠揚
栁拂赤䦨纖草長覺後梨花委平緑春風和雨吹池塘
(紅絲穿露形容珠簾也逺翠愁山形容愁眉也雲母言/屏也玉兔言月也委墜紅言錦疊空床如委棄也雙金)
(鳳言錦上之紋也梨花/委平緑自恨之辭也)
　　　湘東宴曲(未詳題意今長沙府及荼陵州衡州/府古為湘州又曰臨湘皆在湘水之)
　　　　(東故為湘/東郡也)
湘東夜宴金貂人楚女含情嬌翠嚬玉管將吹插鈿帶
錦囊斜拂雙麒麟重城漏㫁孤帆去唯恐瓊籖報天曙
萬戸沈沈碧樹圓雲飛雨散知何處欲上香車俱脈脈
清歌響㫁銀屏隔堤外紅塵蠟炬稀樓前澹月連江白
(湘東齊梁皆有湘東王此云湘東未詳所指金貂人晉/阮孚金貂換酒唐百官制散騎常侍中書官皆冠貂蟬)
(為八貂楚女必湘宫妃女湘楚地故云楚女也鈿帶以/鈿飾帶文鈿今襄陽出玉石碧色黒文謂之碧鈿婦人)
(女子多取之以飾首飾也玉管前律厯志黄帝作律以/玉為管又玉管簫笛也錦囊錦鞶囊麒麟帶上綉飾也)
(俱見前註瓊籤報天曙禮雞人司漏傳更籖又陳文帝/勤儉每宫人伺漏傳籤殿中者令投於石上鎗然有聲)
(令驚覺也璚籤言以玉石為之也雲飛雨散/言朝雲暮雨之事也香車銀屏俱見前註)
　　　錦城曲(錦城古蜀郡益州/今之成都府是也)
蜀山攢黛留晴雪簝笋蕨芽縈九折江風吹巧剪霞綃
花上千枝杜䳌血杜䳌飛入巖下藂夜呌思歸山月中
巴水漾情情不盡文君織得春機紅怨魄求歸芳草死
江頭學種相思子樹成寄與望鄉人白帝荒城五千里
(簝笋蕨芽縈九折喻山水之形勢嶮峻也巧剪霞綃喻/山花之美麗也杜䳌血紅也亦以喻花也夜呌思歸杜)
(䳌呌聲不如歸故云杜䳌即怨魄巴水文君見前註相/思子蜀中有相思樹其木色如胭脂子如大豆亦與木)
(同色今人皆云相思子白帝城夔州府是漢公/孫僣號以白帝自號故人以白帝稱其城云)
　　　蘭塘辭(未詳/題意)
塘水汪汪鳬唼喋憶上江南木蘭檝繡頸金絲蕩倒光
團圓皺緑鷄頭葉露凝荷巻珠凈圓紫菱剌短浮根鮮
小姑歸晚紅粧淺鏡裏芙蓉映水妍東溝潏潏勞回首
欲寄一杯瓊液酒知道無郎却有情長教月照相思栁
(繡頸金絲鴛鴦也雞頭芡也似荷葉浮水葉文皆皺/起子如雞頭剥開中有子故名雞頭蓮芙蓉荷花也)
　　　織錦辭
丁東細漏侵瓊瑟影轉高梧月初出簇蔌金梭萬縷紅
鴛鴦艷錦初成匹錦中百結皆同心蘂亂雲盤相間深
此意欲傳傳不得玫瑰作柱朱絃琴為君裁破合懽被
星斗迢迢共千里象齒熏鑪未覺秋碧池巳有新蓮子
(玫瑰相如傳注火齊珠赤色即南方出火珠又/璚瑰石之次玉者象齒象牙也熏鑪見前註)
　　　塞寒行
燕弓弦勁霜封瓦檏䔩寒鵰睇平野一㸃黄塵起鴈喧
白龍堆下千蹄馬河源怒觸風如刀剪斷朝雲天更高
晚出榆闗逐征北驚沙飛近衝貂袍心許凌烟名不㓕
年年錦字傷離别彩亳一畫竟何榮空使青樓淚成血
(白龍堆河源榆闗凌烟俱見前註彩毫/畫筆也謂以綵筆畫像於凌烟閣也)
　　　春洲曲
韶光染色如蛾翠緑濕紅鮮水容媚蘇小慵多蘭渚閒
融融浦日鵁鶄寐紫騮蹀躞金銜嘶岸上揚鞭烟草迷
門外平橋連栁堤歸來晚樹黄鸎啼(蘇小白樂天詩栁/色春藏蘇小家註)
(蘇小錢塘樂妓女子也古樂府有錢塘蘇小/小歌鵁鶄說文似鳬脚高有毛冠能辟火災)
　　　　陽春曲
雲母空窻曉寒薄香昏龍氣凝暉閣霏霏霧雨杏花天
簾外春威着羅幙曲欄伏檻金麒麟沙苑芳郊連翠茵
廐馬何能嚙芳草路人不敢隨流塵
　　　　春曉曲
家臨長信往來道乳燕雙雙掠烟草油壁車輕金犢肥
流蘇帳曉春鷄早籠中嬌鳥暖猶睡簾外落花閒不掃
衰桃一樹近前池似惜紅顔鏡中老(長信宫見前註油/壁車未詳流蘇帳)
(前所垂同/心結帶也)
　　　　蓮浦謡
鳴橈軋軋谿溶溶潑緑平烟吳苑東水清蓮媚兩相向鏡
裏見愁愁更紅白馬金鞭大堤上西江日日多風浪荷
心有靈似驪珠不是真圓亦揺蕩
　　　經陳琳墓(陳琳字孔璋為曹操記室嘗草檄呈/操方頭風疾卧起讀曰此愈我疾建)
　　　　(安八子琳其一也墓/在下邳今淮安府)
曾於青史見遺文今曰飄蓬過古墳詞客有靈應識我
霸才無主始憐君石麟埋没惟春草銅雀荒涼有暮雲
莫恠臨風倍惆悵欲將書劍學從軍(青史劉向别録曰/治青竹作簡曰青)
(史王洙曰史臣以記事者霸才無主琳初為何進主簿/諫不納進敗依袁紹紹敗歸曹操故云石麟杜詩高塚)
(卧麒麟西京雜記五柞宫西青雲觀柏樹下有石麒麟/二枚各刋其額為文字是始皇墓上物也頭高一丈五)
(尺又富貴之家冡前有/石麒麟銅雀見前註)
　　　瑶瑟怨
冰簟銀床夢不成碧天如水夜雲輕鴈聲逺過瀟湘去
十二樓中月自明(瀟湘十二樓/俱見前註)
　　　車駕西游因而有作
宣曲長楊瑞氣凝上林狐兔待秋鷹誰將詞賦陪雕輦
寂寞相如卧茂陵(長楊上林相如/茂陵俱見前註)
　　　贈彈筝者
天寶年中事上皇曽將新曲教寧王鈿蟬金鴈皆零落
一曲伊州淚萬行(天寶𤣥宗年號上皇言𤣥宗也寜王/𤣥宗兄開元四年封也鈿蟬金鴈劉)
(禹錫云河南房處士得善筝人而夭作傷妹行曰玫瑰/寳柱秋鴈行又温庭筠鈿筝絃絶鴈行稀盖鈿蟬者筝)
(之飾金鴈者筝之柱也伊州類要云天寶中/西京節度孟嘉運進北庭伊州摴蒱三曲)
　　　經故袁學士居
劍逐驚波玉委塵謝安門下更何人西州城外花千樹
盡是羊曇醉後春(劍逐驚波雷煥事謝安見前註羊曇/謝安之甥也安與姪𤣥睹墅顧謂曇)
(曰以墅乞汝安墅在西州城外安殁/後曇嘗醉至西墅所輒慟哭而回)
　　李涉(李渤之兄洛陽人太和/中為博士號蒲溪子)
　　　六歎(題意/未詳)
綺羅香風翡翠車晴明獨傍芙蓉渠上有雲鬟洞仙女
乗羅掩縠烟中語風月頻驚桃李時滄波久别鴛鴦侣
欲傳一札孤飛翼山長水逺無消息却鎖重門一院深
半夜空庭明月色
深院梧桐夾金井上有轆轤青絲索美人清晝汲寒泉
寒泉欲上銀瓶落迢迢碧甃千餘尺竟日倚䦨空歎息
惆悵不來照明鏡却掩洞房花寂寂(二詩事俱/見前註)
　　　牧童詞
朝牧牛牧牛下江曲夜牧牛牧牛村口谷荷蓑出林山
雨細蘆管卧吹沙草緑亂插蓬蒿箭滿腰不怕猛虎欺
黄犢
　　　過襄陽寄上于司空(司空于頔也頔字允元憲/宗時拜司空平章鎮襄陽)
　　　　(頔為政酷暴故/涉以此諷之)
方城漢水舊城池陵谷依然世自移歇馬獨來尋故事
逢人唯説峴山碑(方城房州竹山縣有方城山有城十/餘里漢水在嶓冢是水有四名曰漾)
(曰沔曰漢曰滄浪陵谷見前註峴山碑晉羊祐鎮襄陽/既死民為建碑于峴山望其碑者為之下淚杜預名為)
(墮淚/碑)
　　　從秦城回再題武闗(武關即秦執懐王之地又/漢祖自武關入伐秦之處)
　　　　(綱目集覽云在南陽冠軍縣西今商州商洛/縣嶢闗又在武闗西嶢闗即藍田闗也秦城)
　　　　(長/安)
逺别秦城萬里游亂山高下入商州闗門不鎖寒谿水
一夜潺湲送客愁(商州有七盤十二繞/其地險隘屬京兆府)
　　　題鶴林寺僧室(鶴林寺在鎮江府黄/鶴山舊名仰鶴山)
終日昏昏醉夢間忽聞春盡强登山因過竹院逢僧話
又得浮生半日閒
　　　春晚遊鶴林寺寄使府諸公
野寺尋花春巳遲背巖惟有兩三枝明朝攜酒猶堪賞
為報春風且莫吹
　　　開元寺(𤣥宗開元二十六年詔天下州郡各/建一大寺以紀年為號曰開元寺)
宿雨初收草木濃羣鴉飛散下堂鐘長廊無事僧歸院
盡日門前獨看松
　　　竹枝詞
十二峯頭月欲低空澪灘上子規啼孤舟一夜東歸客
泣向東風憶建谿(十二峯在巴州臨江縣即巫山十二/峯也空澪灘在歸州建溪在建寧府)
(出武夷山涉嘗謫/武陵故有是作)
　　張承吉(名祐南陽人為處士居蘇州令狐楚嘗薦/之白樂天守杭州江東進士多於杭取解)
　　　(時張祐自負詩名以冠為己任徐凝後至同㑹/郡中祐曰僕為解元宜矣凝曰君冇佳句祐曰)
　　　(甘露寺詩曰日月光先到山河勢盡來金山寺/詩曰樹影中流見鐘聲兩岸聞凝曰善則善矣)
　　　(奈何野人有句云千尺長如白練飛一/條界破青山色祐愕然凝果為首選)
　　　穆䕶砂(未/詳)
玉管朝朝㺯清歌日日新折花當驛路寄與隴頭人(折/花)
(范曄詩折梅逢驛/使寄與隴頭人)
　　　思歸樂
萬里春歸盡三江鴈亦稀連天漢水廣孤客未言歸
　　　金殿樂
入夜秋砧動千聲起四隣不縁樓上月應為隴頭人
　　　墻頭花
蟋蟀鳴洞房梧桐落金井為君裁舞衣天寒剪刀冷
　　　讀曲歌
不見心相許徒忘腳謾勤摘荷空摘葉是底采蓮人
　　　昭君怨
萬里邊城逺千山行路難舉頭惟見日何處是長安(見/日)
(晉元帝問太子曰日與長安孰/近對曰舉頭見日不見長安)
　　　車遥遥
東方曨曨車軋軋地色不分新去轍閨門半掩床半空
斑斑枕花殘淚紅君心若車千萬轉妾身如轍遺漸逺
碧川凄凄山宛宛馬蹄在耳輪在眼桑間女兒情不淺
莫道野蠶能作繭
　　　題金山寺(金山寺在鎮江揚子江中去城七里/唐李錡鎮潤州表石因裴頭陀開山)
　　　　(得金故名宋真宗夢遊此寺/後改名龍游寺今仍舊也)
一宿金山寺微茫水國分僧歸夜船月龍出曉堂雲樹
影中流見鐘聲兩岸聞自悲在城市終日醉醺醺(詩評/云唐)
(人題西山寺詩終古碍新月半江無夕陽人謂冠絶古/今以其盡得西山景趣也金山寺留題亦多而絶少佳)
(句惟寺影中流見鐘聲兩岸聞又天多剰得月缺/)
　
　
　
　
　
　
　
　
　
　　　衝夜行
夜行無月時古路多荒榛山鬼遥把火自照不照人(鬼/火)
(杜詩隂房鬼火青淮南子人血為燐許/慎註兵死之血為鬼火燐者鬼火之名)
　　　幼女詞
幼女纔六歲未知巧與拙向夜在堂前學人拜新月
　　　效古興
金雀無舊釵緗綺無舊裾惟有一寸心長貯萬里夫南
軒夜蟲織巳促北牖飛蛾繞殘燭只言衆口鑠黄金誰
信獨愁銷片玉不知嵗晚歸不歸又將啼眼縫征衣(金/雀)
(釵頭作金雀形緗綺説文云淺黄/色鄒陽傳衆口鑠金積毁銷骨)
　　李文山(字羣玉澧州人太/和中𢎞文館校書)
　　　傷思
八月白露濃夫容抱香死紅枯金粉墮寥落寒塘水西
風團葉下疊縠參差起不見棹歌人空垂緑房子(白露/八月)
(半為白露節芙蓉荷花也八月荷花巳開盡矣故云/抱香死縠說文縐紗也此云疊水紋如紗之縐起也)
　　　古詞
一合相思淚臨江灑素秋碧波如㑹意却與向西流
　　　雨夜呈長官
逺客坐長夜雨聲孤寺秋請量東海水看取淺深秋
　　　火爐前坐
孤燈照不寐風雨滿西林多少闗心事書灰到夜深
　　　黄陵廟(即湘妃廟在湘隂縣八十里韓愈作廟/碑云湘江有廟曰黄陵自前古立以祀)
　　　　(舜之二妃庭有二/碑晉太康九年立)
小姑洲北浦雲邊二女明粧共儼然野廟向江春寂寂
古碑無字草芊芊東風近墓吹芳芷落日深山哭杜鵑
猶似含嚬望巡狩九疑如黛隔湘川(二女娥皇女英也/見前註巡狩書五)
(載一巡狩注云天子巡狩者巡其所守也九疑山名在/道州寧縣亦名蒼梧山九峯相似望而疑之故云湘川)
(今衡州府也又綱目集覽九疑一文明二石城三石樓/四娥皇五舜源六女英七簫韶八桂林九梓林太史公)
(曰舜南巡狩死於蒼梧之野/而歸葬于江南之九疑峯也)
　　　又
黄陵廟前莎草春黄陵女兒茜裙新輕舟短棹唱歌去
水逺山長愁殺人(莎草名爾雅翼云葉似三稜根周匝/多毛謂之香附子一名雀頭香茜草)
(名可以/染紅)
　　　南莊春晚
草暖沙長望去舟微茫烟浪向巴丘沅湘寂寂春歸盡
水緑蘋香人自愁(巴丘沅湘/俱見前註)
　　鮑徳源(名溶元和/中進士)
　　　采蓮曲
弄舟朅來南塘水蓮葉暎身摘蓮子暑衣鮮淨鴛鴦喜
作浪舞花驚不起殷勤䕶惜纖纖指水菱初熟多新刺
　　　襄陽懷古
襄陽太守沈碑意身後身前幾年事襄江千嵗未為陵
水底魚龍應識字(襄陽太守晉杜預也預宇元凱平吳/封當陽侯還鎮襄陽立碑二道以紀)
(平吳功一在峴山一沈萬山/潭以為陵谷變遷則不泯墜)
　　　贈楊煉師(唐六典云道士修行其徳高思精謂/之煉師魏李順興嘗著道士冠時人)
　　　　(號為煉師此煉/師之所始也)
道士夜誦蕋珠經白鶴下繞香烟聴夜深經盡人上鶴
天風吹入秋㝠㝠(蕋珠經即黄庭經也經云閒居蕋/珠位上元是也大白請開珠蕋宫)
紫烟衣上繡春雲清隠仙書小篆文明月在天將鳳管
夜深吹向玉宸君(紫衣唐代宗時李泌乞為道士賜紫/衣道士衣紫自此始清隠書太洞玉)
(經云清隠書在九華宫中道書云碧篆之文紫庭之誥/鳳管見前註玉宸君黄庭經曰太上大道玉宸君誥曰)
(太上者即玉/宸大道君也)
　　陸魯望(名龜䝉舉進士不中居松江甫里少高放/通六經大義號江湖散人甫里先生又號)
　　　(天隨/子)
　　　古意
逺心莫淡薄妾意方棲託願得雙車輪一夜生四角
　　　江南曲
魚戯蓮葉間參差隠葉扇鵁鶄􁭛鳿窺瀲灔無因見(屬/玉)
(相如賦駕鵞屬玉註似鴨/而大掌頸赤目紫紺色)
　　　雙吹管
長短裁浮筠參差作飛鳳高樓明月夜吹出江南㺯
　　　東飛鳬
裁得尺錦書欲寄東飛鳬翅短頸亦短雌雄戀菰蒲
　　　鄴宫(魏所建石氏慕容氏高氏/皆居之此詩用石氏事)
花飛蝶駭不愁人水殿雲廊别置春曉日靚粧千騎女
白櫻桃下紫綸巾(靚粧張楫謂粉白黛黒也白櫻桃有/實白者有花白者花白如于武陵所)
(賦是也實白如郭義恭所賦是也又廣志曰櫻桃有三/種有白色多子者是也宫中多植櫻桃如洛陽宫殿簿)
(曰顯陽殿前櫻桃六株是也千騎鄴中記曰石季龍常/以女騎千人為鹵簿着紫色綸巾熟錦袴詩意謂花飛)
(春去不足愁别有春在/白櫻桃下千騎女是也)
　　杜牧之
　　　九日齊山登高(齊山在池州府貴池縣南山有/十餘峯相等故名牧之常官于)
　　　　(此故有/作焉)
江涵秋影鴈初飛與客擕壺上翠微塵世難逢開口笑
菊花須插滿頭歸但將酩酊酬佳節不用登臨怨落暉
古往今來只如此牛山何必淚霑衣(翠微即齊山開口/笑莊子人生上夀)
(百嵗中夀八十下夀六十除病死䘮憂患其中開口而/笑者一月之中不過三四日而巳牛山列子齊景公遊)
(于牛山北望其國而流涕曰美哉國乎鬱鬰洋洋若何/謫去此國而死乎使古而無死者寡人將去斯而何之)
(史孔梁丘據從之泣晏子獨笑于旁曰吾君方將披/簔衣立于畎畝之中不之恤何暇念死乎景公慙)
　　　寄題甘露寺北軒(唐李徳裕所建有甘露降因/以為名在鎮江府城東角土)
　　　　(山上臨/大江)
曽上蓬萊宫裏行北軒䦨檻最留情孤高堪㺯桓伊笛
縹緲宜聞子晉笙天接海門秋水色烟籠隋苑暮鐘聲
他年㑹著荷衣去不向山僧道姓名(桓伊笛桓伊字叔/夏小字野王善音)
(樂江左第一初與王子猷不相識偶相遇對之據胡床/三㺯笛而去晉大元中官封永縣侯子晉王子晉見前)
(註海門隋苑/荷衣俱見前)
　　　獨酌
窻外正風雪擁爐開酒缸何如釣船雨篷底睡秋江
　　　歸家
稚子牽衣問歸來何太遲共誰争嵗月贏得鬢成絲
　　　齊安郡中偶題(齊安黄/州府也)
兩竿落日谿橋上半縷輕烟栁影中多少緑荷相倚恨
一時回首背西風
　　　過華清宫
長安回望繡成堆山頂千門次第開一騎紅塵妃子笑
無人知是荔枝來(事見/前註)
　　　息夫人廟(見前/註)
細腰宫裏露桃新脈脈無言幾度春至竟息亡縁底事
可憐金谷墜樓人(細腰後漢書云楚王好細腰宫中多/餓死細腰美人也金谷墜樓人晉石)
(崇財富不貲别館在洛陽金谷有愛妾/名緑珠孫秀欲奪之緑珠墜樓而死)
　　　念昔遊
李白題詩水西寺古木回巗樓閣風半醒半醉遊三日
紅白花開烟雨中(水西寺在寧/國府涇縣)
　　　山行
逺上寒山石徑斜白雲生處有人家停車坐愛楓林晚
霜葉紅於二月花
　　　宣州開元寺
松寺曽同一鶴栖夜深臺殿月高低何人為倚東樓柱
正是千山雪漲谿(三體詩注一鶴栖沈傳師為宣州辟/牧從事後又為宣州判官此詩盖再)
(至時作故曰曽同一鶴栖為倚猶言共倚也千山雪三/體詩註或謂月色高低如千山之雪者非也此詩乃雪)
(夜月霽登樓孤賞思昔日之歡遊而歎今夕之無侣詳/味詞意情思殊甚首句所謂同鶴栖者或是與婦人同)
(宿托名鶴耳唐人多如此退之庭花巷/栁商隠錦瑟韓翃章臺栁皆此類也)
　　許用晦
　　　塞下
夜戰桑乾北秦兵半不歸朝來有鄉信猶自寄征衣(桑/乾)
(河名見/前注)
　　　緱山廟(王子晉廟/見前注)
王子求仙月滿臺玉簫清轉鶴徘徊曲終飛去不知處
山下碧桃春自開(王子王子晉也玉/簫碧桃具見前注)
　　　送宋處士(處士者謂出/處有道故云)
賣藥修琴歸去遲山風吹盡桂花時世間甲子須臾事
逢着仙人莫看棊(桂花枝詠隠者多言桂盖本招隠所/謂桂樹叢生兮山之幽也甲子一)
(甲子六十日絳縣老人曰臣生正月甲/子二百四十五甲子矣看棊事見前註)
　　　客有卜居不遂薄游汧隴者(汧隴今汧州/與隴西郡也)
海燕西飛白日斜天門遥望五侯家樓臺深鎖無人到
落盡春風第一花(五侯家/見前注)
　　　謝亭送客
勞歌一曲解行舟紅樹青山水急流日暮酒醒人巳逺
滿天風雨下西樓
　　　秋思
琪樹西風枕簟秋楚雲湘水憶同遊高歌一曲掩明鏡
昨日少年今白頭(吕延濟曰琪樹玉樹也然經云建康/府寳林寺有琪樹則謂樹色緑如玉)
(昨日少年今白頭三體詩注謂詩意以為思少年之時/如昨日而今日頭白矣不可便作昨日少年而今日白)
(頭要在讀之不/以辭害意也)
　　李義山
　　　無題
八嵗偷照鏡長眉巳能畫十嵗去踏青芙蓉作裙衩十
二學彈筝銀甲不曽卸十四藏六親懸知猶未嫁十五
泣春風背面秋千下(銀甲杜詩銀甲彈筝用謂以銀代/作指甲也踏青畫眉俱見前注)
　　　西谿
悵望西谿水潺湲柰爾何不驚春物少只覺夕陽多色
染妖嬈栁光含窈窕蘿人間從到海天上莫為河鳳女
彈瑶瑟龍孫撼玉珂京華他夜夢好好寄雲波(鳳女謂/帝重素)
(女好作如鳳之裙也龍孫杜詩先帝子孫盡龍準龍/種自與常人殊此言帝王之子孫故以龍鳳比之也)
　　　樂遊原
向晚意不適驅車登古原夕陽無限好只是近黄昏
　　　悼傷後赴東蜀辟至散闗遇雪(散關在鳳州梁/泉縣係極邊秦)
　　　　(蜀要路諸葛亮出散/闗圉陳倉即此地也)
劍外從軍逺無家與寄衣㪚闗三尺雪回夢舊鴛機(劍/外)
(鴛機俱/見前注)
　　　巴江栁
巴江可惜栁栁色緑侵江好向金鑾殿移隂入綺窻(巴/江)
(金鑾殿俱/見前注)
　　　早起
風露澹清晨簾間獨起人鸎花啼又笑畢竟是誰春
　　　微雨
初隨林靄動稍共夜涼分窗過侵燈冷庭虚近水聞
　　　絶句
滯雨長安夜殘燈獨客愁故鄉雲水地歸夢不宜秋
　　　栁枝
木是丁香樹春條結始生欲作彈碁局中心亦不平(丁/香)
(杜詩丁香體柔弱亂結枝相樛又其樹類桂高數丈秋/冬不彫花細圓白色或紫色一云盛冬生花子至次年)
(春開彈碁/見前注)
畫屏繡步障物物自成雙如何湖上望只是見鴛鴦(步/障)
(王愷作緑絲步障四十里又王凝之弟獻之常與賓客/談論辭理將屈嫂道韞遣婢白獻之欲與小郎解圍乃)
(施青綾步障自蔽申前議客不能屈又/石崇作錦步障五十里鴛鴦見前注)
　　　燕臺詩(秋/)
月浪衝天天宇濕凉蟾落盡疎星入雲屏不動掩孤頻
西樓一夜風筝急欲織相思花寄逺終日相思却相怨
但聞北斗聲迴環不見長河水清淺金魚鎖斷紅桂春
古時塵滿鴛鴦茵堪悲小苑作長道玉樹未憐亡國人
瑤瑟愔愔藏楚㺯越羅冷薄金泥重簾鈎鸚鵡夜驚霜
喚起南雲繞雲夢雙璫丁丁聨尺素内記湘川相識處
歌唇一世銜雨看可惜馨香手中故(月浪月光也天宇/韓詩天宇浮修眉)
(天地四方曰宇凉蟾月也秋月故曰凉雲屏見前註風/筝筝聲也連昌宮詞鳥啄風筝碎珠玉又太白詩四角)
(吹風筝注簷鈴也金魚金鎖也茵說文車重席也鴛鴦/茵言織文為鴛鴦也小苑漢有宜春小苑玉樹陳後主)
(曲名玉樹後庭花亡國人俱見前註南雲未/詳尺素見前註湘川相識處銜雨看未詳)
　　　湖中曲
閶門日中吳歌逺陂路緑菱香滿滿後谿暗起鯉魚風
船旂閃斷芙蓉榦輕身奉君畏身輕雙橈兩槳尊酒清
莫因風雨罷團扇此曲斷膓惟此聲低樓小逕城南道
猶是金鞍對芳草(閭門蘇州府有閶門鯉魚風李賀詩/鯉魚風起芙蓉老注九月風也身輕)
(明妃外傳明皇謂貴妃曰漢成帝獲飛燕身輕不禁風/又石季倫所愛婢數十人常屑沈香末布象床上使所)
(愛者踐之無迹則賜珠有迹則節其飲/食使體輕團扇漢班媫妤事見前註)
　　　寫意
燕鴈迢迢隔上林高秋望斷正長吟人間路有潼江險
天上山惟玉壘深日向花間留返照雲從城上結層隂
三年巳制思鄉淚更入新年恐不禁(上林漢有上林苑/見前注潼江潼川)
(水也潼川古廣漢郡今潼川地志左帶涪水右挾中江/居水陸之衝窮又樟潼水出劍州故云險也玉壘山名)
(在蜀/中)
　　　代贈
楊栁路盡處芙蓉湖上頭雖同錦障步獨映鈿箜􁧔鴛
鴦可羨頭俱白飛去飛來烟雨秋(錦步障鈿箜􁧔/鴛鴦俱見前注)
　　　寄令狐郎中
嵩雲秦樹久離居雙鯉迢迢一紙書休問梁園舊賓客
茂陵秋雨病相如(嵩雲嵩山之雲也秦樹秦地之樹也/雙鯉古詩客從逺方來遺我雙鯉魚)
(呼童烹鯉魚中有尺素書梁/園茂陵相如事俱見前注)
　　　寄成都高苗貳從事
家近紅蕖曲水濱全家羅襪起秋塵莫將越客千絲網
網得西施别贈人(羅襪曹子建洛神賦陵波微步羅襪/生塵注喻體輕也越客千絲網未詳)
(西施見/前注)
　　　送王三十校書分司
多少分曹掌祕文洛陽花雪夢隨君定知何遜縁聨句
每到城東憶范雲(分曹漢書食貨志乃分遣御史廷尉/正監分曹注曰曹輩也分輩而出為)
(使也唐有秘書監故書曰祕文何遜字仲言梁天監中/作揚州法曹與隂鏗齊名世號隂何又與何長瑜羊璿)
(之等為文章四友亦號羊何范雲字彦龍善/屬文如流風回雪仕于齊歸梁為吏部尚書)
　　　李衛公(唐史李靖字藥公貞觀中出将入相封/衛國公圗形凌烟閣又李徳裕亦封衛)
　　　　(公此衛公/未知何指)
絳紗弟子音塵絶鸞鏡佳人舊㑹稀今日致身歌舞地
木綿花發鷓鴣飛(絳紗晉韋逞母宋氏傳父之業得周/官義㫖立講堂書生百餘人隔絳紗)
(帳幔授業焉又後漢馬融施絳/紗帳教授生徒鸞鏡見前注)
　
　
　
　
　唐音巻十三
欽定四庫全書
　唐音巻十四　　　　　　元　楊士𢎞　編
　　　　　　　　　　　　　　張　震　注
　唐詩遺響七
　　姚合(姚崇之孫元和十一年鄭解榜進士工詩仕/至監察御史選唐詩二十三家為極𤣥集)
　　　架水藤
濛濛紫花藤下覆清谿水若遣隨波流不如風飄起風
飄或近人隨波千萬里
　　　春日早朝寄劉起居(起居周官左右史也漢武/帝乃為起居注唐因之)
九衢寒霧斂雙闕曙光分綵仗迎春日香烟接瑞雲珮
聲清漏間天語侍臣聞莫笑馮唐老還來謁聖君(九衢/雙闕)
(見前注綵仗夢筆録立春前造土牛于門外是日有司/祭先農以綵仗鞭之迎春日後郊祀志立春日迎春于)
(郊外馮唐漢文紀唐白首為郎文帝/過郎署為論將帥拜為車騎都尉)
　　任翻(江東/人)
　　　題天台寺壁(天台寺在台/州府天台山)
絶頂新秋生夜涼鶴翻松露滴衣裳前峯月照半江水
僧在翠㣲開竹房(翠㣲見/前注)
　　孫草
　　　訪羊尊師
松下問童子言師采藥去只在此山中雲深不知處(童/子)
(言師入山採藥白/雲深處無縱尋覔)
　　朱慶餘(名可乆以字行寳厯/二年裴球榜進士)
　　　宫詞
寂寂花時閉院門羙人相並立瓊軒含情欲説宫中事
鸚鵡前頭不敢言(鸚鵡見/前注)
　　趙承祐(名嘏山陽人㑹昌三年鄭言榜進士為渭/南尉摭言曰杜紫㣲讀趙嘏早秋詩曰殘)
　　　(星數㸃鴈横塞長笛一聲人倚/樓吟味不巳因目嘏為趙倚樓)
　　　宫烏栖(題意/未詳)
宫烏栖處玉樓深㣲月生簷夜夜心香輦不回花自發
春來空帶辟寒金(玉樓李太白詩玉樓巢翡翠又述異/記崑崙山有玉樓十二又李賀夢人)
(持版曰天帝白玉樓成請君為記辟寒金拾遺記漢明/帝時昆明國貢嗽金鳥常吐金屑宮人以金飾釵謂之)
(辟寒相嘲曰不得辟寒金那得聖人心香輦/天子之車也不回必帝崩之後空宫之詞也)
　　　宛陵舘冬青樹(宛陵今寧國府冬青樹/又名萬年樹見前注)
碧樹如烟覆晚波清秋欲盡客重過故園亦有如烟樹
鴻鴈不來風雨多
　　　經汾陽舊宅(郭子儀封汾陽王長安有郭汾陽/宅在親仁里居其里四分之二通)
　　　　(永/巷)
門前不改舊山河破虜曽輕馬伏波今日獨經歌舞地
古槐踈冷夕陽多(舊山河漢書封功臣之誓曰使黄河/如帶太山若礪國以永存延及苖裔)
(馬伏波後漢馬援為伏波將軍言子儀平安史士畨之/亂再造唐室伏波未足比也古槐張籍法雄寺東樓詩)
(云汾陽舊宅今為寺猶有當時歌舞樓四十年來車馬/路古槐深碧暮蟬愁三體詩注按此詩則汾陽宅已為)
(寺矣然史謂郭氏子孫富貴封爵至開成後猶不絶則/其宅不應在貞元元和中已為寺也郭子儀傳云盧把)
(秉政多論奪郭氏田宅徳宗稍聞乃詔曰子儀有大勲/常誓山河琢金石自今有司無得受按此詔雖禁有司)
(論奪未嘗以已奪者還之豈宅為寺在此時乎夫以子/儀之勲肉未寒而不保其室徳宗功臣何薄待至此故)
(詩第二句/深致意焉)
　　　靈巖寺(按孫覿記梁天監中以吳舘娃宫為靈/巖寺在吳縣西南三十里一名秀峯)
舘娃宫畔千年寺水闊雲多客到稀聞説春來倍惆悵
百花深處一僧歸(舘娃宮在峴石上以/西施得名詳見前注)
　　　江樓書感
獨上江樓思𣺌然月光如水水如天同來望月人何處
風景依稀似去年
　　雍陶(字國鈞成都人太和八年進士官至簡州守陶/馮道明謁之呵曰與公素昧平生馮曰誦員外)
　　　(詩仰員外徳遂吟曰行門客到常疑雨滿/院花開未是貧陶迎上坐歡狎如平生)
　　　公子
公子風流輕錦繡新裁白苧作春衣金鞭留當誰家酒
拂栁穿花信馬蹄(白苧金鞭/見前注)
　　　城西訪友人别墅
灃水橋邉小路斜日高猶未到君家村園門巷多相似
處處春風枳殻花(灃水郭璞曰出南陽枳殻藥名本草/云生商州木如橘而小高亦五七尺)
(葉如橙多刺春生/白花至秋成羙)
　　　韋處士郊居
滿庭詩景飄紅葉繞砌琴聲滴暗泉門外晚晴秋色老
萬條寒玉一谿烟
　　　過南隣花園
莫怪頻過有酒家多情長是惜年華春風堪賞還堪恨
纔見開花又落花
　　　宿嘉陵驛(在和州今嘉定州嘉陵/古郡名即漢犍為郡也)
離思茫茫正值秋毎因風景却生愁今宵難作刀州夢
月色江聲共一樓(刀州夢晉王濬夢懸三刀於驛須臾/又益一刀李毅曰三刀為州又益一)
(刀者明府其臨益/州乎果遷益州)
　　　天津橋春望(橋在/洛陽)
津頭春水浸紅霞烟栁風絲拂岸斜翠輦不來金殿閉
宫鶯銜出上陽花(翠輦金殿上/陽俱見前注)
　　　和孫明府懐舊山
五栁先生本在山偶然為客落人間秋來見月多歸思
自起開籠放白鷴(五栁先生見前注以比縣令白鷴三/體詩注曰蕭頴士賦曰白鷴羽族之)
(竒處於琱籠致以馹騎將集長楊遊太液子旅東陽適/偕至傳舍感而賦之其畧曰越水清兮鏡色吴山逺兮)
(天碧與心賞兮睽違念歸飛其何極詩意正類此謂巳/有山林之志拘而不遂猶白鷴困於籠故因巳思歸起)
(而縱之葢穎因物而感已此/詩推巳及物異而同者也)
　　　貧居春怨
貧居盡日冷風烟獨向簷床看雨眠寂寞春風花落盡
滿庭榆荚似秋天
　　孟遲之(名遲平昌人㑹/昌五年進士)
　　　懐鄭洎
風蘭舞幽香雨葉墮寒滴羙人來不來前山看向夕
　　　長信宫(見前/注)
君恩已盡欲何歸猶有殘香在舞衣自恨身輕不如燕
春來還繞御簾飛
　　　閨情
山上有山歸未得湘江暮雨鷓鴣飛蘼蕪亦是王孫草
莫送春香入客衣(山上有山古樂府藁砧今何在山上/復有山謂出也蘼蕪本草云芎葉名)
(蘼蕪招隠曰王孫遊兮/不歸春草生兮萋萋)
　　韓成封(名琮宣宗中元十二年湖南軍亂/逐觀察使韓琮未知果此人否)
　　　暮春滻水送别(滻水在/灞陵縣)
緑暗紅稀出鳯城暮雲宫闕古今情行人莫聴宫前水
流盡年光是此聲
　　　楊枝詞
枝鬬纎腰葉鬭眉春來無處不成絲灞陵原上多離别
少有長條拂地垂(枝腰白樂天詩櫻桃樊素口楊栁小/蠻腰葢言腰細如栁枝也葉鬭眉渡)
(頭楊栁艶明眉灞陵見前注葢古人贈别多折栁以/寄意灞陵原上乃古别離之地故楊栁無長條也)
　　薛陶臣(名逢蒲州人㑹昌元年進士調萬年尉崔/鉉入相薦直𢎞文舘歴侍御史有薦逢知)
　　　(制誥逼劉琭當國忌之出/為巴州刺史稍遷秘監卒)
　　　涼州詞
千里東歸客無心憶舊遊挂㠶遊白水高枕到青州(白/水)
(未詳又同州有白水縣其水在同州一百二十里又㐮/陽有白水鄉即白沙青州山東有青州府古益都路也)
君住孤山下烟深夜徑長轅門渡緑水遊苑繞垂楊(轅/門)
(禮君止宿險阻之處大車/以為藩衛車以其轅表門)
樹發花如錦鸎啼栁若絲更遊懽宴地愁見别離時
　　薛大拙(名能㑹昌六年狄慎思榜/及第仕至徐州莭度使)
　　　銅雀臺
魏帝當時銅雀臺黄花深映棘藂開人生富貴須回首
此地豈無歌舞來(魏帝曹操也操築臺時未曽稱帝此/云帝者曹丕篡位乃追謚操為武帝)
(故/云)
　　　宫詞(三體詩/作吳姬)
自是三千苐一名内家藂裏獨分眀芙蓉殿上中元日
水拍銀盤弄化生(三千者宫女之數三體詩注自此以/下皆述其昔日才寵如此内家崔令)
(欽教坊記曰妓女入宜春院謂之内人亦曰前頭人其/家在教坊謂之内人家芙蓉殿在曲江見前泩化生唐)
(歳時紀事曰七夕俗以蠟作嬰兒形浮水中以為婦人/宜子之祥謂之化生本出西域謂之摩㬋羅今富貴家)
(猶有此巳上皆自述昔日才寵如此詩鑿説者不一多/失作者之意余觀薛能吳姬詞凢八首皆以女自喻古)
(詩多有此體如妾薄命之類是也盖能早負才名自謂/當作文字宮及為將常怏怏不平因賦詩以見意此詩)
(乃矜其少日才望盛而其/不平之意隠然見於言外)
　　　老圃堂(老圃論語吾/不如老圃)
邵平𤓰地接吾廬穀雨乾時偶自鋤昨日春風欺不在
就床吹落讀殘書(邵平東陵侯也見前/注穀雨三月節候也)
　　　歸鴈
瀟湘何事等閒回水碧沙明兩岸苔二十五絃彈夜月
不勝清怨却飛來(此詩錢起所/作已載前)
　　邵謁(韶州翁/原人)
　　　古樂府
對酒彈古琴絃中發新音新音不可辨十指幽怨深妾
顔不自保四時如車輪不知今夜月曽照幾時人露滴
芙蓉香香銷心亦死良時無可留殘紅謝池水
　　　苦别離
十五為君婚二十入君門自從入戸後見君長出門朝
看相送人暮看相送人若遣折楊栁此地樹無根願為
陌上土得作馬蹄塵願為曲木枝得作雙車輪安得太
行山移來君馬前(太行山/見前注)
　　　覧鏡
一照一回悲再照顔色衰日月自流水不知身老時昨
日照紅顔今朝照白絲白絲與紅顔相去咫尺間
　　　漢宫井
轆轤聲絶離宫靜斑斑幾度照金井梧桐老去殘花開
猶似當時羙人影
　　方雄飛(名于桐廬人咸通中進士不第隠㑹稽之/鏡湖任情漁釣吟詩有警句孫洽稱之云)
　　　(其秀也仙蘂於常華其鳴也靈鼉於衆響以唇/缺有司不與科名晚年遇醫補之號為補唇先)
　　　(生元和間韋/莊奏賜及第)
　　　君不來
逺路東西欲問誰寒來無處寄寒衣去時初種庭前樹
樹巳勝巢人未歸
　　于武陵(杜曲人又唐詩紀事云/㑹昌人或云即于鄴)
　　　長信宫
簟凉秋氣初長信恨何如拂黛月生指解鬟雲滿梳一
從悲畫扇幾度泣前魚坐聴南宫樂清風揺翠裾(長信/見前)
(注以黛畫眉故曰月生指鬟説文屈髪為髻也雲滿梳/阿房宫賦緑雲繞繞梳曉鬟也畫扇江淹詩紈扇如圓)
(月出自機中素畫作秦王女乘鸞向烟霧前魚龍陽君/釣十餘魚而泣下楚王問之曰臣始得魚甚喜後得益)
(多而遂欲棄前所得也今臣得拂枕席四海之内羙人/甚多聞臣得幸褰裳趍者衆矣則臣亦猶所得之魚且)
(將棄矣南宫未詳翠裾李/賀詩華裾織翠青如葱)
一失輦前恩羅衣生暗塵惟應清夜月獨伴向愁人長
信翠娥老昭陽紅粉新君心似秋節不使草長春(長信/翠娥)
(老言美人色衰昭陽紅粉新言後人方以色進君心似/秋節至霜露降百草衰不復得如春日之榮茂也詩意)
(亦謂君恩既去寵愛日衰亦/不復如前時之承恩幸也)
　　　勸酒
勸君金屈巵滿酌不須辭花發多風雨人生足别離
　　　高樓
逺天明月出照此誰家樓上有羅衣裳涼風吹不休
　　陳嵩伯(名陶洪州豐城人結廬西/山吟咏自適殊有佳語)
　　　閒居雜興
一願成周力有餘白雲閒釣五谿魚中原莫道無麟鳯
自是皇家結網踈(首句引吕望事以自喻也五溪武陵/辰溪也中原天下之廣也詩意謂天)
(下豈非無賢士但朝庭用之不/能使如堯舜之時野無遺賢也)
　　曹鄴之(名鄴桂林人唐詩人嘗作四怨/三愁五情詩舍人韋慤薦之)
　　　金井怨
西風吹急景羙人照金井不見面上花却恨井中影(急/景)
(日景/也)
　　　情詩
東西是長江南北是官道牛羊不戀山只戀山中草
蛺蝶空中飛夭桃庭中春見他夫婦好有女初嫁人
　　　庭草
庭草根自淺造化無遺功低回一寸心不敢怨春風(造/化)
(見前/注)
　　劉司南(名駕江/東人)
　　　醒後
醉臥芳草間酒醒日落後壺觴半傾覆客去應已乆不
記折花時何得花在手
　　　築臺詞
前杵與後杵築城聲不住我願築更高得見秦皇墓(秦/皇)
(墓秦始皇/墓在驪山)
　　　秦娥
秦娥十四五面白於指爪羞人夜采桑驚起戴勝鳥(戴/勝)
(烏名禮戴勝降於桑注織紝/之鳥頭上毛花成勝故名)
　　　牧童
牧童見客拜山果懐中落晝日驅牛歸前谿風雨惡
　　于子漪(名濆寓居/堯山之南)
　　　山村曉思
開門省禾黍隣翁水頭住今朝南澗波夜來西山雨牧
童披短蓑腰笛期烟渚不管水邉人騎牛望山去
　　　青樓曲
青樓臨大道一上一回老所思終不來極目傷春草
　　司馬札
　　　古思
春華惜妾態秋草念妾心始知井邊桐不如堂上琴月落
却羡鏡花飛猶委苔門前長江水一去終不回
　　　宫怨
桞色參差掩畫樓曉鸎歸送滿宫愁年年花落無人見
空逐春泉出御溝
　　聶坦之(名夷中河東人擢進士有名於時其傷/田家詩孫元憲以其有三百篇之㫖)
　　　長安道
此地無駐馬夜中猶走輪所以路傍草少於衣上塵
　　曹堯賓(名唐桂州人為道士/太和中進士及第)
　　　小遊仙
方士飛軒駐碧霞酒香風冷月初斜不知誰唱歸春曲
落盡谿頭白玉花(方士見前注飛軒拾遺集王謝至燕/子國命取飛霞軒送歸白玉花未詳)
芝蕙芸花爛漫春瑞香烟露濕衣巾玉童私地誇書信
偷冩雲謡暗贈人(玉童太白詩兩兩白/玉童雙雙紫鸞笙)
　　裴交泰
　　　長門宫
自閉長門經幾秋羅衣濕盡淚還流一種蛾眉明月夜
南宫歌管北宫愁
　　李暇
　　　楚調曲
何處期郎遊小苑花臺間相憶不可見且復乗月還
　　高千里(名駢幽州人高嵩文孫初為府司馬後/官至淮南節度使平章事封南平節王)
　　　歩虛詞(見前注又呉苑曰陳思王游魚山忽聞/巖裏有誦經聲清逺寥亮使解音者冩)
　　　　(之為神仙之聲道士效/之作歩虛聲此其始也)
青谿道士人不識上天下天鶴一隻洞房深鎖碧忩寒
滳露研朱㸃周易(清溪庾仲雍荆州記睢縣有清溪山/山東有泉泉側有道士舍郭景純仙)
(游詩曰清谿千餘仞中有一道士即此也洞門董賢傳/注洞門謂門之相當也又此詩氏族大全以為明皇賜)
(葉法善詩法善處州/人今處州有㸃易亭)
　　　山亭夏日
緑樹隂濃夏日長樓臺倒影入池塘水晶簾動㣲風起
滿架薔薇一院香(水晶簾薔薇/俱見前注)
　　高蟾(累舉不第後李昭制舉/方及第有詩集傳于世)
　　　漁家
野水千年在閒花一夕空近來浮世狹何似釣船中
　　　春
明月斷䰟清靄靄平蕪歸思緑迢迢人生莫遣頭如雪
縱得春風亦不消
　　　旅夕
風散古陂驚宿鴈月臨荒戍起啼鴉不堪吟斷無人見
時復寒燈落一花
　　　下第後上高侍郎
天上碧桃和露種日邉紅杏倚雲栽芙蓉生在秋江上
不向春風怨未開
　　鄭守愚(名谷袁州宜春人光啟三年進士官至都/官郎中時人號鄭都官退居仰山書院卒)
　　　淮上與友人别
揚子江頭楊桞春楊花愁殺渡江人數聲風笛離亭晚
君向瀟湘我向秦
　　唐彦謙(字茂業并州人咸通末年進士歴晉絳二/州刺史號鹿門先生㓜有竒才司空圖見)
　　　(而竒之因拊其背曰當為一代風騷主人僧齊/巳常携早梅詩訪之谷為改數枝作一枝齊已)
　　　(不覺下拜以為一字師有鷓/鴣詩極佳人謂之鄭鷓鴣)
　　　曲江春望(曲江西京雜記京城龍華寺南有流/水屈曲謂之曲江秦時為宜春苑漢)
　　　　(為樂游苑唐開元中𤣥宗鑿池引水植花木/為勝賞之地又長安志曰在城東南昇道坊)
　　　　(三輔黄圗為/宜春苑也)
杏艶桃嬌集晚霞樂游無廟有年華漢朝冠葢皆陵墓
十里宜春下苑花(樂游廟闗中記宣帝立廟曲江北/名曰樂游廟葢亦因苑而名也)
　　　小院
小院無人夜烟斜月轉明清宵易惆悵不必有離情
　　崔道融(荆州/人)
　　　班婕好
寵極辭同輦恩深棄後宫自題秋扇後不敢怨春風
　　　春閨
寒食月明雨落花香滿泥佳人持錦字無鴈寄遼西(錦/字)
(見前/注)
欲剪宜春字春寒入剪刀遼陽在何處莫望寄征袍(宜/春)
(字荆楚歳時記立春日剪綵為燕子/戴之貼宜春字於上遼陽今遼東也)
　　　長門怨
長門花泣一枝春爭奈君恩别處新錯把黄金買詞賦
相如自是薄情人(黄金買詞賦見前注相如薄情相如/晚年欲買妾文君以白頭吟寄之相)
(如乃止不買故/云薄情人也)
　　　楚懐王(名槐周赧王十六年與秦盟于武/闗被執死于秦後人追謚為懐王)
宫花一朶掌中開緩頰翻為敵國媒六里青山天下笑
張儀容易去還來(宫花未詳緩頰史魏王豹叛酈生緩/頰徃説之張晏曰徐言引譬喻也張)
(儀魏人嘗與蘇秦俱事鬼谷先生學術嘗相秦秦欲伐/齊齊楚從親於是張儀行相楚説楚王曰大王誠能閉)
(闗絶齊臣請献商於之地六百里使秦人得為大王箕/箒妾楚王説而許之乃以相印授儀因閉闗絶約於齊)
(使一將軍随儀至秦儀乃謂楚使者曰臣有奉邑六里/願以獻大王楚王大怒發兵攻秦秦要楚欲得黔中地)
(而以武闗對易之楚王不願易也願得張儀秦王欲遣/之而忍言儀乃請行曰秦强楚弱臣友靳尚得事楚夫)
(人鄭袖袖所言皆從遂使楚楚欲殺之/鄭袖日夜言於王王遂赦儀厚禮之)
　　杜常(三體詩注謂新舊史及唐諸家小説並無杜/常姓名惟公孫談圃以杜常為宋人西清詩)
　　　(話亦曰世有才藻標名而詞不逮者有不以文/藝稱而語驚人者如近傳華清宫一絶乃杜常)
　　　(武昌阻風乃方澤也按三説則杜常方澤皆宋/人伯弼詩學傳家列之於唐必有所㨿更俟傳)
　　　(聞者/是之)
　　　華清宫
行盡江南數十程曉風殘月入華清朝元閣上西風急
都入長楊作雨聲(驪山温泉宫太宗所建天寳六載𤣥/宗改名華清宫又於其間建老君殿)
(左朝元閣右長生殿曉風殘月入華清云自禄山亂後/空宫旡復巡幸故其景如此朝元閣又名降聖閣也長)
(楊在盭厔縣東南三十里三體詩注云風作雨聲皆空/宫凄凉之象也此詩葢譏𤣥宗或於神仙之事與秦皇)
(漢武同遺迹荒凉俱為後人感慨之具長楊華清宫相/去道里遼逺况秦漢舊宮至唐而未央尚在長楊巳不)
(存乃詩人寓言以託諷爾王建亦云武帝自知身不死/看修玉殿號長生其譏諷之意亦同但不如此詩含蓄)
(情景渾/融耳)
　　崔魯(大中年間進士有/無機集三百篇)
　　　晦日送别(月三十日/為晦日)
野酌亂無廵送君兼送春明年春色至莫作未歸人
　　　華清宫
草遮回磴絶鳴鑾雲樹深深碧殿寒明月自來還自去
更無人倚玉䦨干(倚玉䦨干明皇與貴妃夜倚玉䦨私/誓曰生生世世為夫婦事見前註)
門横金鎖悄無人落日秋聲渭水濱紅葉下山寒寂寂
濕雲如夢雨如塵(雲如夢雨如塵/即巫山神女事)
　　王駕(字大用河中人大順/元年楊賛禹榜及第)
　　　古意
夫戍蕭闗妾在吳西風吹妾妾憂夫一行書信千行淚
寒到君邉衣到無(蕭闗見/前注)
　　　社日(三體詩作/張演詩)
鵝湖山下稻粱肥豚柵雞塒半掩扉桑柘影斜春社散
家家扶得醉人歸(鵝湖在信州鉛山縣西南十五里昔/有龔氏居山旁畜鵝成羣故名㹠荘)
(子㹠子食於其死母説文與豚通小豕也栅説/文編木為寨也雞塒毛公曰鑿墻而栖雞曰塒)
　　　雨晴
雨前不見花間葉雨後全無葉底花蜂蝶飛來過墻去
却疑春色在隣家
　　羅鄴(餘杭人詩中虎也咸通中舉進士不第與羅/隠羅虬齊名人號三羅唐光化中韋莊奏詞)
　　　(人才士時有遺賢不沾一命於聖朝徒作千年/之恨骨如李賀陸龜䝉羅鄴方干賈島溫庭筠)
　　　(劉得仁皆有竒才伏望追/賜進士及第贈補闕拾遺)
　　　賞春
芳草和烟暖更青閒門要路一時生年年㸃檢人間事
唯有東風不世情
　　韓致堯(名偓京兆人龍紀元年擢進士第昭宗時/為中書舍人從幸鳳翔進詩朱全忠惡之)
　　　(後召為翰林學士不敢入朝挈家南依王審知/而卒號玉山樵者高秀實云韓偓香奩集麗而)
　　　(無骨李端叔酷愛之誦其序云咀五色之/靈芝香生九竅咽三危之瑞露羙動七情)
　　　效崔國輔體
澹月照中庭海棠花自落獨立俯閒階風動秋千索
雨後碧苔院霜來紅葉樓閒階上斜日鸚鵡伴人愁
羅幕生春寒繡忩愁未眠南湖夜來雨應濕采蓮船
　　　寄隣荘道侣
聞説經旬不啟闗藥忩誰伴醉開顔夜來雪壓前谿竹
剰見谿南幾尺山
　　　襄漢旅道軍後有感
水自潺湲日自斜盡無鷄犬有鳴鴉千村萬落如寒食
不見人烟空見花(萬落説文村落也注落居/也人所聚居故謂村落)
　　　野塘
侵曉乗涼偶獨來不因魚躍見萍開巻荷忽被㣲風觸
㵼下清香露一杯
　　吳子華(名融山隂人富辭調龍紀元年進士累官/至翰林學士中書舍人後為翰林承㫖卒)
　　　秋色
染不成乾畫未銷霏霏拂拂又迢迢曽從建業城邉過
蔓草寒烟鎖六朝(六朝建業/見前註)
　　　涼思
松間小檻接波平月澹烟沉暑氣清半夜水禽栖不定
緑荷風動露珠傾
　　王貞白(字有道信州人乾元/二年張貽憲榜進士)
　　　折楊栁宫詞(題意/見前)
枝枝交影鎖長門嫩色曽霑雨露恩鳯輦不來春欲暮
空留鸎語到黄昏(長門鳳輦/見前注)
水殿年年占早芳柔條偏惹御鑪香而今萬乘多廵狩
輦路無隂緑草長(水殿萬乗/見前注)
嫩葉初齊不耐寒和風時拂玉䦨干君王去日曽攀折
泣雨傷春翠黛殘(玉䦨干翠/黛見前注)
　　張泌(江南人南唐/内史舍人)
　　　寄人
别夢依依到謝家小廊廻合曲欄斜多情只有春庭月
猶為離人照落花
酷憐風月為多情還到春時别恨生倚樹尋思倍惆悵
一塲春夢不分明
　　　春曉謡
雨微微烟霏霏小庭半拆紅薔薇細筝斜倚畫屏曲零
落幾行金鴈飛蕭闗夢斷無尋處萬疊春波起南浦凌
亂楊花擈繡簾晚忩時有流鸎語(事見/前注)
　　　春江雨
雨㝠㝠風泠泠老松瘦竹臨烟汀空江冷落野雲重雲
中孤燭微如星夜驚谿上漁人起滴瀝蓬聲滿愁耳子
䂓呌斷獨未眠罨岸春濤打船尾
　　李才江(名/洞)
　　　繡嶺宫
春草萋萋春水緑野棠開盡飄香玉繡嶺宫前鶴髮翁
猶唱開元太平曲(繡嶺宫在峽州峽石縣顯慶三年置/𤣥宗開元中嘗遊幸于此故云又異)
(聞實録云㑹昌中許孝㢘路由甘棠舘逢白衣叟/乗馬吟此詩許異其詩遂問之忽入林中不見)
　　韋莊(字端已京兆人乾寧元年進士仕/至起居郎後仕偽蜀王建為相)
　　　臺城(在金/陵)
江雨霏霏江草齊六朝如夢鳥空啼無情最是臺城栁
依舊烟籠十里堤
　　　衢州江上别李秀才
千山紅樹萬山雲把酒相看日又曛一曲離歌兩行淚
不知何地更逢君
　　　揺落
揺落秋天酒易醒凄凄長似别離情黄昏倚柱不歸去
膓斷緑荷風雨聲
　　吳商浩
　　　秋塘曉望
鐘盡踈桐散曙鴉故山烟樹隔天涯西風一夜秋塘晚
零落幾多紅藕花
　　僧靈澈(名澄涇寺僧又靈㣲源徳宗時僧居/越州雲門寺又云廬山東林寺僧也)
　　　答韋丹(丹字文明孝寛六世孫憲宗朝擢明經/為容州刺史教民畊興學校徙江西觀)
　　　　(察使徳被八/州治行第一)
年老心閒無外事麻衣草坐亦容身相逢盡道休官去
林下何曽見一人(雲溪友議云丹鎮江西嘗以詩寄靈/徹云王事紛紛無暇日浮生冉冉只)
(如雲巳為平子歸休計五老峯前必共君徹荅此詩/盖譏其内懷禄外能言耳後丹竟失位待辨憂死)
　　　歸湖南
山邉水邉待月明暫向人間借路行如今還向山邉去
只有湖水無行路
　　僧無本
　　　行次漢上
習家池沼草萋萋嵐樹光中信馬蹄漢主廟前湘水碧
一聲風角夕陽低(習家池在襄陽漢上俱見前注漢主/廟未詳所在又襄陽有光武舊宅廟)
(或在焉然湘水不經襄陽/未必可也湘水見前注)
　　薛竒童
　　　楚調
禁苑春風起流鸎繞合歡玉忩通日氣珠箔巻輕寒楊
葉垂隂砌梨花入井欄君王好長袖新作舞衣寛(禁苑/玉忩)
(珠箔合歡長/袖俱見前注)
　　南海女子
　　　送兄(唐宋遺史云如意中有女子七歳/能詩則天武后召試之令賦此詩)
别路雲初起離亭葉正飛所嗟人異鴈不作一行歸
　　郎大家宋氏
　　　擬古神女宛轉歌
風已清月廊琴復鳴掩抑非千態殷勤是一聲歌宛轉
宛轉和且長願為雙黄鵠比翼共翺翔日已暮長簷鳥
應度望君君不來思君君不顧歌宛轉宛轉那能異栖
宿願為形與影出入恒相逐
　　劉采春(越州藉奴元/稹極春愛之)
　　　羅嗊曲
不喜秦淮水生憎江上船載兒夫壻去經歳又經年
莫作商人歸金釵當卜錢朝朝江口望錯認幾人船
那年離别日只道徃桐廬桐廬人不見今得廣州書
　　吉中孚妻
　　　拜新月
拜新月拜月出堂前暗魄初籠桂虛弓未引弦拜新月
拜月粧樓上鸞鏡始安臺蛾眉巳相向拜月不勝情庭
花風露清月臨人自老人望月長生東家阿母亦拜月
一拜一悲聲斷絶昔年拜月騁容輝如今拜月雙淚垂
回看衆女拜新月却憶紅閨年少時(事見/前注)
　　張文姬
　　　谿上雲
溶溶谿口雲纔向谿中吐不復歸谿中還作谿頭雨
　　薛濤(名洪度成都樂妓有姿色工詩元㣲之詩云也/錦江膩滑娥眉秀化出文君與薜濤即此妓)
　　　送友人
水國蒹葭夜有霜月寒山色共蒼蒼誰言千里自今夕
離夢杳如闗塞長
　　　題竹郎廟(廟在卭州初邑人於水邊得大竹三/節破之得三兒因以為姓後卒郡人)
　　　　(立廟祀之因名竹郎廟又榮州有竹王祠云/昔有女浣沙有大竹流觸之有孕生子因以)
　　　　(竹為姓土/人祀之)
竹郎廟前多古木夕陽沉沉山更緑何處江村有笛聲
笛聲盡是迎郎曲
　　劉瑶
　　　暗别離
槐花結子桐葉焦單飛越鳥啼青霄翠軒轉雲輕遥遥
燕脂淚送紅線條瑶草歇芳心耿耿玉珮無聲畫屏冷
朱絃暗斷不見人風動花枝月中影青鸞脉脉西飛去
海闊天高不知處(事俱見/前注)
　　　古意曲
梧桐階下月團團洞房如水秋夜䦨吳刀剪破機頭錦
茱莄花墜相思枕緑窗寂寞背燈時暗數寒更不成寢
　　君山父老(又曰湘中老人甞有洞庭客吕云鄉遇/一老人於君山側索酒數行歌此曲東)
　　　　(坡云唐末有人誦此詩殆是/李謫仙軰老人真遯世者也)
　　　閒呤
湘中老人讀黄老手援紫藟坐碧草春至不知湖水深
日暮忘却巴陵道(黄老者黄帝老子之道皆神/仙飛錬之術也餘見前注)
　　太上隠者
　　　答人
偶來松樹下高枕石頭眠山中無厯日寒盡不知年
　　山中客
　　　别酒主人
酒盡君莫沽壺乾我當發城市多囂塵還山弄明月
　　無名氏
　　　琵琶
粉胷繡臆誰家女香撥星星共春語七盤嶺上走鸞鈴
十二峯頭弄雲雨千悲萬恨四五絃絃中甲馬聲駢闐
山僧擈破琉璃鉢壯士擊折珊瑚鞭珊瑚鞭折聲交戞
玉盤傾㵼真珠滑海神驅趂夜濤回江娥蹙踏春氷裂
滿座紅粧盡淚垂望鄉之客不勝悲曲終調絶忽飛去
洞庭月落孤雲歸
　　　胡笳曲
月明星稀霜滿野氊車夜宿隂山下漢家自失李將軍
單于公然來牧馬
　
　
　唐音巻十四
