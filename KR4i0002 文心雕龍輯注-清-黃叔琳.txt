#+TITLE: 文心雕龍輯注-清-黃叔琳
#+DATE: 2016-06-11 12:26:38
#+SOURCE: github.com/kanripo/KR4i0002 master 62a9a1ad                
欽定四庫全書　　　　　集部九
　文心雕龍輯注　　　　　詩文評類
　　提要
　　　　(臣/)等謹案文心雕龍輯注十巻
　　　國朝黄叔琳撰叔琳有史通訓故補已別著録
　　　　考宋史藝文志有辛處信文心雕龍注十巻
　　　　其書不傳明梅慶生復創為之注不過粗具
　　　　梗槩王維儉踵之而作援据始稍稍加詳叔
　　　　琳此本葢因二家之注而增損之徴引詮釋
　　　　頗為賅貫其間如注詮賦篇拓宇字不引顔
　　　　延年宋郊祀歌而據西京雜記疑為括宇史
　　　　傳篇班固徴賄事不引劉知㡬史通互証而
　　　　旁牽陳夀傳覓米之事此類俱不免有所訛
　　　　舛又楊慎朱謀㙔等妄改之文亦不能有所
　　　　校正然其疏通證明大致純備較之梅王二
　　　　注則宏贍多矣乾隆四十四年二月恭校上
　　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總　校　官　(臣/)　陸　費　墀
文心雕龍輯注原序
劉舍人文心雕龍一書葢萟苑之秘寳也觀其苞羅羣
籍多所折衷於凡文章利病抉摘靡遺綴文之士茍欲
希風前秀未有可舍此而别求津逮者若其使事遣言
紛綸葳蕤罕能切究明代梅子庚氏為之疏通證明什
僅四三耳畧而弗詳則剙始之難也又句字相㳂既久
别風淮雨往往有之雖子庚自謂校正之功五倍於楊
用修氏然中間脱訛故自不乏似猶未得為完善之本
余生平雅好是書偶以暇日承子庚之綿蕞旁稽博攷
益以友朋見聞兼用衆本比對正其句字人事牽率更
歴暑寒乃得就緒覆閲之下差覺詳盡矣適雲間姚子
平山來藩署因共商付梓方今
文治盛隆度越先古海内操竒觚弄柔翰者咸有騰聲
飛實之思竊以為劉氏之緒言餘論乃斯文之體要存
焉不可一日廢也夫文之用在心誠能得劉氏之用心
因得為文之用心於以發聖典之菁英為
熈朝之黼黻則是書方將為魚兔之筌蹄而又况於瑣
瑣箋釋乎哉峕
乾隆三年嵗次戊午秋九月北平黄叔琳書
欽定四庫全書
　文心雕龍輯注巻一
　　　　詹事府詹事加吏部侍郎銜黄叔琳撰
　　原道第一
文之為徳也大矣與天地並生者何哉夫𤣥黄色雜方
圓體分日月疊璧以垂麗天之象山川煥綺以鋪理地
之形此葢道之文也仰觀吐曜俯察含章髙卑定位故
兩儀既生矣惟人叅之性靈所鍾是謂三才為五行之
秀實天地之心(一本實上有人/字心下有生字)心生而言立言立而文
明自然之道也傍及萬品動植皆文龍鳯以藻繪呈瑞
虎豹以炳蔚凝姿雲霞雕色有踰畫工之妙草朩賁華
無待錦匠之竒夫豈外飾盖自然耳至於林籟結響調
如竽瑟泉石激韻和若球鍠故形立則章成矣聲發則
文生矣夫以無識之物欝然有彩有心之器其無文歟
人文之元肇自太極幽贊神明易象惟先庖犧畫其始
仲尼翼其終而乾坤兩位獨制文言言之文也天地之
心哉若迺河圖孕乎八卦洛書韞乎九疇玉版金鏤之
實丹文緑牒之華誰其尸之亦神理而巳自鳥迹代繩
文字始炳炎皡遺事紀在三墳而年世渺邈聲采靡追
唐虞文章則焕乎始(馮本/作為)盛元首載歌既發吟詠之志
益稷陳謨(元作謀/楊改)亦垂敷奏之風夏后氏興業峻鴻績
九序惟歌勲徳彌縟逮及商周文勝其質雅頌所被英
華日新文王患憂繇辭炳曜符采複隱精義堅深重以
公旦多材振(元作褥/朱改)其徽烈剬詩緝頌斧藻羣言至夫
子繼聖獨秀前哲鎔鈞六經必金聲而玉振雕琢情性
組織辭令朩鐸起而千里應席珍流而萬世響冩天地
之輝光曉生民之耳目矣爰自風姓暨於孔氏𤣥(一作/元)
聖創典素王述訓莫不原道心以敷章(以敷一作裁/文從御覽改)研
神理而設教取象乎河洛問數乎蓍龜觀天文以極變
察人文以成化然後能經緯區宇彌綸彞憲發輝(疑作/揮)
事業彪炳辭義故知道沿聖以垂文聖因文而明道旁
通而無滯(一作涯從/御覽改)日用而不匱易曰鼓天下之動者
(者字從/御覽增)存乎辭辭之所以能鼔天下者迺道之文也
　　贊曰
道心惟㣲神理設教光采元聖炳燿仁孝龍圖獻體龜
書呈貎天文斯觀民胥以俲
　𤣥黄(易夫𤣥黄者天地之/雜也天𤣥而地黄)方圓(大戴禮記天道/曰圓地道曰方)日月
　疊璧(易坤靈圖至徳之/萌日月若聨璧)炳蔚(易大人虎變其文炳也/又曰君子豹變其文蔚)
　(也/)庖犧畫其始(易繫辭包犧氏之王天下也仰則觀/象於天俯則觀法於地觀鳥獸之文)
　(與地之宜近取諸身逺取諸物於是始/作八卦以通神明之徳以類萬物之情)仲尼翼其終
　(易通卦騐孔子作上彖下彖上象下象/上繫下繫文言説卦序卦雜卦為十翼)河圖(易正義伏/羲氏有天)
　(下龍馬負圖以出於/河遂法之畫八卦)洛書(周書洪範天乃錫禹洪範/九疇注易言河出圖洛出)
　(書聖人則之葢治/水功成洛龜呈瑞)玉版(王子年拾遺記帝堯在位聖/徳光洽河洛之濱得玉版方)
　(尺圖天/地之形)丹文緑牒(宋書志序握河括地緑/文赤字之書言之詳矣)鳥迹(許氏/説文)
　(序黄帝之史蒼頡見鳥獸蹄迒之迹/知分理之可相别異也初作書契)代繩(見徴聖篇/象夬註)
　三墳(書久亡元呉萊三墳辨三墳書近出偽書也世/或傳大扺言伏羲本山墳而作連山神農本氣)
　(墳而作歸藏黄帝本形墳而作乾坤無卦爻/有卦象文鄙而義陋與周官太卜所掌異焉)元首載
　歌(見章/句篇)陳謨(書有益/稷篇)九序惟歌(書大禹/謨篇文)彌縟(王充論/衡徳彌)
　(盛者文/彌縟)文王憂患(易傳夏商之末易道中㣲文王/拘於羑里係以彖辭易道復興)繇
　辭(繇音宙杜預左傳注繇卜兆辭也續文/章緣起繇夏后作鑄鼎繇繇卜辭也)制詩緝頌
　(剬韻㑹多官切整飭貎書周公居東二年乃為詩以/貽王名之曰䲭鴞王亦未敢誚公國語周公之為頌)
　(曰思文后稷/克配彼天)斧藻(揚子法言吾未見好斧/藻其徳若斧藻其楶者)鎔鈞(董仲/舒傳)
　(猶泥之在鈞唯甄者之所為猶金之在鎔唯冶者之/所鑄顔師古曰鈞造瓦之法其中旋轉者鎔謂鑄器)
　(之模/範也)千里應(易繫辭君子居其室出其/言善則千里之外應之)席珍(禮記儒/有席上)
　(之珍以/待聘)風姓(史記伏羲氏/以風為姓)元聖(班固典引縣象闇而/恒文乖彞倫斁而舊)
　(章闕故先命元聖使綴/學立制注元聖孔子也)素王(拾遺記夫子未生時有/麟吐玉書於闕里文云)
　(水精之子繼衰/周而為素王)
　　徴聖第二
夫作者曰聖述者曰明陶鑄性情功在上哲夫子文章
可得而聞則聖人之情見乎文辭矣先王聖化布在方
冊夫子風采溢於格言是以逺稱唐世則煥乎為盛近
褒周代則郁哉可從此政化貴文之徴也鄭伯入陳以
文(一作/立)辭為功宋置折俎以多文(元作方/孫改)舉禮此事蹟
貴文之徴也褒美子産則云言以足志文以足言泛論
君子則云情欲信辭欲巧此修身貴文之徴也然則志
(元作忠/謝改)足而言文情信而辭巧迺含章之玉牒秉文之
金科矣夫鑒周日月妙極機(疑作/㡬)神文成規矩思合符
契或簡言以達㫖或博文以該情或明理以立體或隱
義以藏用故春秋一字以褒貶䘮服舉輕以包重此簡
言以達㫖也邠詩聨章以積句儒行縟説以繁辭此博
文以該情也書契斷決以象夬文章昭晰以象離此明
理以立體也四象精義以曲隱五例㣲辭以婉晦此隱
義以藏用也故知繁畧殊形隱顯異術抑引隨時變通
㑹適徴之周孔則文有師矣是以子(元脱/揚補)政論文必徴
於聖稚圭勸學(四字元/脱揚補)必宗於經易稱辨物正言斷辭
則備書云辭尚體要弗惟好異故知正言所以立辨體
要所以成辭辭成無好異之尤辨立有斷辭之義雖精
義曲隱無傷其正言㣲辭婉晦不害其體要體要與㣲
辭偕通正言共精義並用聖人之文章亦可見也顔闔
以為仲尼飾羽而畫徒(莊子/作從)事華辭雖欲訾聖(訾字一/作此言)
(二字/誤)弗可得已然則聖文之雅麗固銜華而佩實者也
天道難聞猶或鑽仰文章可見胡寧勿思若徴聖立言
則文其庶矣
　　贊曰
妙極生知睿哲惟宰精理為文秀氣成采鑒懸日月辭
富山海百齡影徂千載心在
　文辭為功(左傳鄭子産獻㨗於晉晉人問陳之罪子/産對之仲尼曰志有之言以足志文以足)
　(言晉為伯鄭入陳非/文辭不為功慎辭哉)多文舉禮(左傳宋人享趙文子/司馬置折俎禮也仲)
　(尼使舉是禮也以為多/文辭注舉謂記録之也)情欲信辭欲巧(禮記表/記篇文)玉牒
　(左思呉都賦玉牒石記注/玉牒石記皆典䇿類也)金科(揚雄劇秦美新金科玉/條注謂法令也言金玉)
　(佞辭/也)㡬神(易惟㡬也故能成天下之務惟/神也故不疾而速不行而至)褒貶(杜預/春秋)
　(序春秋以一/字為褒貶)䘮服舉輕包重(如舉緦不祭則重於緦/之服其不祭不言可知)
　(舉小功不税則重於小功者/其税可知皆語約而義該也)邠詩(詩傳周成王立年/㓜不能莅阼周公)
　(以冢宰攝政乃述后稷公劉/之化作詩以戒謂之豳風)儒行(禮記儒行篇哀公/問曰敢問儒行孔)
　(子曰遽數之不能終其物悉/數之乃留更僕未可終也)象夬(易繫辭上古結繩/而治後世聖人易)
　(之以書契百官以治/萬民以察葢取諸夬)象離(易離麗也日月麗乎天百/穀草木麗乎土重明以麗)
　(乎正乃化成天下項安世曰日月麗乎天而成/明百榖草木麗乎土而成文故離為文又為明)四象
　(易繫辭易有四象所以示也/朱子本義四象謂隂陽老少)五例(春秋序為例之情/有五一曰㣲而顯)
　(二曰志而晦三曰婉而成章四/曰盡而不汚五曰懲惡而勸善)子政(漢書劉向/字子政)稚圭
　(漢書匡衡字稚圭成/帝即位上疏勸經學)顔闔(莊子哀公問於顔闔曰吾/以仲尼為楨幹國其有瘳)
　(乎曰仲尼方且飾羽而畫/從事華辭夫何足以上民)
　　宗經第三
三極彞訓其書言經經也者恒久之至道不刋之鴻教
也故象天地效鬼神叅物序制人紀洞性靈之奥區極
文章之骨髓者也皇世三墳帝代五典重以八索申以
九丘嵗歴綿曖條流紛糅自夫子刪述而大寳咸(一作/啓)
耀於是易張十翼書標七觀詩列四始禮正五經春秋
五例義既極乎性情辭亦匠於文理故能開學養正昭
明有融然而道心惟㣲聖謨(元作謀/改謨)卓絶墻宇重峻而
吐納自深譬萬鈞之洪鍾無錚錚之細響矣夫易惟談
天(夫字從/御覽增)入(一作人從/御覽改)神致用故繫稱㫖逺辭文(元作/髙孫)
(改/)言中事隱韋編三絶固哲人之驪淵也書實記言而
訓詁茫昧通乎爾雅則文意曉然故子夏歎書昭昭若
日月之明離離如星辰之行言昭灼也詩主言志詁訓
同書摛風裁興藻辭譎喻温柔在誦故最附深衷矣禮
以(一作/貴)立體(一本下有/𢎞用二字)據事剬範章條纎曲執而後顯
採掇生(疑作/片)言莫非寳也春秋辨理(四句一十六字元/脱朱按御覽補)
一字見義五石六鷁以詳畧成文雉門兩觀以先後顯
㫖其婉章志晦諒以邃矣尚書則覽文如詭而尋理即
暢春秋則觀辭立曉而訪義方隱此聖人之殊致表裏
之異體者也至根柢槃深枝葉峻茂辭約而㫖豐事近
而喻逺是以往者雖舊餘味日新後進追取而非晚(元/作)
(曉/)前修文(一作/運)用而未先可謂太山徧雨河潤千里者
也故論説辭序則易統其首(一作/㫖)詔䇿章奏則書發其
源賦頌謌讚則詩立其本銘誄箴祝則禮總其端紀傳
銘(朱云當/作移)檄則春秋為根並窮髙以樹表極逺以啓疆
所以百家騰躍終入環内者也若禀經以製式酌雅以
富言是仰山而鑄銅煮海而為鹽也故文能宗經體有
六義一則情深而不詭二則風清而不雜三則事信而
不誕四則義直而不回五則體約而不蕪六則文麗而
不淫揚子比雕玉以作器謂五經之含文也夫文以行
立行以文傳四教所先符采相濟勵徳樹聲莫不師聖
而建言修辭鮮克宗經是以楚豔漢侈流弊不還正末
歸本不其懿歟
　　贊曰
三極彞道訓深稽古致化歸一分教斯五性靈鎔匠文
章奥府淵哉鑠乎羣言之祖
　三極(易六爻之動三極之道也孔頴/達疏是天地人三才至極之道)三墳五典八索
　九丘(孔安國尚書序伏羲神農黄帝之書謂之三墳/言大道也少昊顓頊髙辛唐虞之書謂之五典)
　(言常道也八卦之説謂之八索求其義也九州之志/謂之九丘丘聚也言九州所有土地所生風氣所宜)
　(皆聚此/書也)紛糅(楚辭九辯惟其紛糅而/將落兮注紛糅衆雜也)十翼(見原/道篇)七觀
　(尚書大傳六誓可以觀義五誥可以觀仁甫刑可以/觀誠洪範可以觀度禹貢可以觀事臯陶可以觀治)
　(堯典可/以觀美)四始(詩序注闗睢者風之始鹿鳴者小雅之/始文王者大雅之始清廟者頌之始詩)
　(緯汎歴樞大明在亥水始也四牡在寅朩/始也嘉魚在巳火始也鴻鴈在申金始也)五經(禮記/祭義)
　(禮有五經莫重於祭/五經謂吉㐫軍賓嘉)五例(見徴/聖篇)養正(易䝉以養/正聖功也)萬鈞
　(西京賦洪鐘萬鈞/注三十斤曰鈞)錚錚(劉盆子傳鐵中錚錚説文曰/錚錚金聲也鐵之錚錚言㣲)
　(有剛/利也)入神致用(易精義入神/以致用也)㫖逺辭文言中事隱(易/繫)
　(辭其㫖逺其辭文其言/曲而中其事肆而隱)韋編(漢書孔子晩而好易讀/之韋編三絶故為之傳)
　驪淵(莊子夫千金之珠必在/九重之淵而驪龍頷下)爾雅(爾雅序爾雅者所/以通訓詁之指歸)
　(敘詩人之興詠總絶代之離辭辨同實而異號者也/釋詁一篇周公所作釋言以下或言仲尼所増子夏)
　(所足叔孫通所/益梁文所補)子夏歎書(尚書大傳子夏讀書畢見/於夫子夫子問焉子何為)
　(於書子夏對曰書之論事也昭昭如日月之代明離/離若參辰之錯行上有堯舜之道下有三王之義商)
　(所受於夫子志之/於心弗敢忘也)譎喻(詩序主文而譎諫言之/者無罪聞之者足以戒)五石
　六鷁(春秋僖公十六年正月隕石於宋五六鷁退飛/過宋都公羊傳曷為先言隕而後言石隕石記)
　(聞聞其磌然視之則石察之則五曷為先言六而後/言鷁退飛記見也視之則六察之則鷁徐而察之則)
　(退/飛)雉門兩觀(春秋定公二年五月雉門及兩觀灾冬/十月新作雉門及兩觀公羊傳雉門及)
　(兩觀灾何兩觀㣲也然則曷為不言雉門灾及兩觀/主灾者兩觀也時灾者兩觀則曷為後言之不以㣲)
　(及大/也)婉章志晦(見五/例注)大山徧雨河潤千里(公羊傳觸/石而出膚)
　(寸而合不崇朝而徧雨乎天下者唯太山爾河海潤/於千里春秋考異郵河者水之氣四瀆之精所以流)
　(化故曰河/潤千里)揚子(漢書揚雄字/子雲著法言)雕玉(法言玉不雕璠璵不作/器言不文典謨不作經)
　　(是篇梅本書實記言以下有而訓詁茫昧通乎爾/雅則文意曉然云云無然覽文以下十字章條纎)
　　(曲下有執而後顯採掇生辭莫非寳也春秋辨理/云云注四句十六字元脱朱從御覽補無觀辭立)
　　(曉以下十二字諒以邃矣下有尚書則覽文如詭/而尋理即暢春秋則觀辭立曉而訪義方隱云云)
　　(按爾雅本以釋詩無闗書之訓詁且五經分論不/應獨舉書與春秋贅以覽文云云鬱儀所補四句)
　　(辭亦不類宜/從王惟儉本)
　　正緯第四
夫神道闡幽天命㣲顯馬龍出而大易興神龜見而洪
範燿故繫辭稱河出圖洛出書聖人則之斯之謂也但
世夐文隱好生矯誕真雖存矣偽亦憑焉夫六經彪炳
而緯候稠疊孝論昭晳(元作哲/許改)而鉤䜟葳蕤按經驗緯
其偽有四葢緯之成經其猶織綜絲麻不雜布帛乃成
今經正緯竒倍擿千里其偽一矣經顯聖訓也緯隱神
教也聖訓宜廣神教宜約而今緯多於經神理更繁其
偽二矣有命自天迺稱符讖而八十一篇皆託於孔子
則是堯造緑圖昌制丹書其偽三矣商周以前圖籙頻
見春秋之末羣經方備先緯後經體乖織綜其偽四矣
偽既倍(疑作/掊)摘則義異自明經足訓矣緯何豫焉原夫
圖籙之見迺昊天休命事以瑞聖義非配經故河不出
圖夫子有歎如或可造無勞喟然昔康王河圖陳於東
序故知前世符命歴代寳傳仲尼所撰序録而巳於是
伎數之士附以詭術或説隂陽或序災異若鳥鳴似語
蟲葉成字篇條滋蔓必假孔氏通儒討覈謂起哀平東
序秘寳朱紫亂矣至於光武之世篤信斯術風化所靡
學者比肩沛獻集緯以通經曹褒撰䜟以定禮乖道謬
典亦已甚矣是以桓譚疾其虛偽尹敏戲(疑作/嚱)其深瑕
張衡發其僻謬荀悦明其詭誕四賢博練論之精矣若
乃羲農軒皡之源山瀆鍾律之要白魚赤烏之符黄金
紫玉之瑞(元作理/孫改)事豐竒偉辭富膏腴無益經典而有
助文章是以後來辭人採摭英華平子恐其迷學奏令
禁絶仲豫惜其雜真未許煨燔前代配經故詳論焉
　　贊曰
榮河温洛是孕圖緯神寳藏用理隱文貴世歴二漢朱
紫騰沸芟夷譎詭糅其雕蔚
　緯候(後漢方術傳緯候之部緯/七緯也候尚書中候也)葳蕤(司馬相如封禪/文紛綸葳蕤注)
　(言衆/多也)八十一篇(隋經籍志河圖九篇洛書六篇云自/黄帝至周文王所受本文又三十篇)
　(云九聖之所増演又七經緯三十六/篇並云孔氏所作合為八十一篇)緑圖(河圖挺佐/輔黄帝至)
　(於翠媯之川鱸魚折溜而至蘭/葉朱文以授黄帝名曰緑圖)丹書(尚書帝命驗季/秋之月甲子赤)
　(爵衘丹書止於酆集於昌户其書曰敬勝怠者吉怠/勝敬者滅大戴禮武王召尚父問曰黄帝顓頊之道)
　(存乎尚父曰在丹書/王欲聞之則齋矣)圖籙(後漢方術傳光武尤信䜟/言士之赴趣時宜者皆馳)
　(騁穿鑿争談之也故王梁孫咸名應圖籙越登槐鼎/之任鄭興賈逵以附同稱顯桓譚尹敏以乖忤淪敗)
　(又謝夷吾傳/綜校圖録)東序(書顧命河/圖在東序)符命(揚雄傳爰清静作/符命翰林志董景)
　(真曰吾聞帝王/之興必有符命)歴代寳傳(書顧命傳河圖八卦伏羲/王天下龍馬出河遂則其)
　(文以畫八卦謂之/河圖歴代傳寳之)序災異(隋經籍志漢末郎中郗萌/集圖緯䜟雜占為五十巻)
　(謂之春秋災異宋均鄭𤣥並為䜟律之註/然其文辭淺俗顛倒舛謬不類聖人之㫖)鳥鳴似語
　(左傳鳥鳴於亳社如曰嘻/嘻甲午宋大災宋伯姬卒)蟲葉成字(漢書昭帝時上/林柳樹斷一朝)
　(起立生枝葉有蟲食葉成文字曰公孫病/巳立宣帝本名病巳葢帝將膺大位之徴)假孔氏(隋/經)
　(籍志説者曰孔子既敘六經以明天人之道知後世/不能稽同其意故别立緯及䜟以遺來世其書出於)
　(前/漢)起哀平(書洪範疏緯候之書不知/誰作通人討覈謂起哀平)秘寳(班固典引/御東序之)
　(秘寳以/流其占)光武(東觀漢記光武避正殿讀䜟/坐廡下淺露中風苦欬也)風化所靡
　(隋經籍志光武以圖䜟興遂盛行於世詔東平王蒼/正五經章句皆命從䜟俗儒趨時益為其學篇巻第)
　(目轉相增廣言五/經者皆憑䜟為説)沛獻(後漢書沛獻王輔好經書善/説京氏易孝經論語傳及圖)
　(䜟作五經論時號/之曰沛王通論)曹褒(後漢書曹褒受命次序禮事/依準舊典雜以五經䜟記之)
　(文撰次天子至於庶人冠婚吉/㐫終始制度以為百五十篇)桓譚(後漢書帝方信/䜟多以决定嫌)
　(疑桓譚上疏曰觀先王之記述咸以/仁義正道為本非有竒恠虛誕之事)尹敏(後漢書帝/令尹敏校)
　(圖䜟敏對曰䜟書非聖人所作其中多/近鄙别字頗類世俗之辭恐疑誤後生)張衡(後漢書/自中興)
　(以後儒者争學圖緯張衡上疏曰立言於前有徴於/後謂之䜟書自漢取秦莫或稱䜟若夏侯勝眭孟之)
　(徒以道術立名其所述著無䜟一言劉向父子領校/秘書閲定九流亦無䜟録成哀之後乃始聞之殆必)
　(虛偽之徒以要世取資宜收藏圖䜟一/禁絶之則朱紫無所眩典籍無瑕玷矣)荀悦(後漢書/荀悦作)
　(申鑒俗嫌篇曰世稱緯書仲尼所作臣叔父􁋂辨之/葢發其偽也有起於中興之前終張之徒之作乎)
　山瀆(顔延之曲水詩序晷/緯昭應山瀆效靈)鍾律(漢藝文志有鍾律災/應鍾律叢辰日苑鍾)
　(律消/息)白魚赤烏(史記武王渡河中流白魚躍入王舟/中王俯取以祭既渡有火自上復於)
　(下至於王屋流為烏/其色赤其聲魄云)黄金(禮斗威儀君乗金而王/其政平則黄金見深山)紫
　玉(雒書王者不藏金玉/則紫玉見於深山)未許煨燔(荀悦辨緯書為偽/或曰燔之曰仲尼)
　(之作則否有取/焉則可曷其燔)榮河(尚書中候帝堯即政/榮光出河休氣四塞)温洛(易乾/鑿度)
　(帝盛徳之應洛水/先温九日乃寒)
　　辨騷第五
自風雅寢聲莫或抽緒竒文鬱起其離騷哉固巳軒翥
詩人之後奮飛辭家之前豈去聖之未逺而楚人之多
才乎昔漢武愛騷而淮南作傳以為國風好色而不淫
小雅怨誹(元作謗/許改)而不亂若離騷者可謂兼之蟬蜕穢
濁之中浮游塵埃之外皭然湼而不緇雖與日月争光
可也班固以為露才揚已忿懟沉江羿澆二姚與左氏
不合崑崙懸(一作/𤣥)圃非經義所載然其文辭麗雅為詞
賦之宗雖非明哲可謂妙才王逸以為詩人提耳屈原
婉順離騷之文依經立義駟虬乗翳則時乗六龍崑崙
流沙則禹貢敷土名儒辭賦莫不擬其儀表所謂金相
玉質百世無匹者也及漢宣􁀙歎以為皆合經術揚雄
諷味亦言體同詩雅四家舉以方經而孟堅謂不合傳
褒貶任聲抑揚過實可謂鑒而弗精翫而未覈者也將
覈其論必徴言焉故其陳堯舜之耿介稱湯武之祇敬
典誥之體也譏桀紂之猖披傷羿澆之顛隕規諷之㫖
也虬龍以喻君子雲蜺以譬讒邪比興之義也每一顧
而掩涕歎君門之九重忠怨之辭也觀兹四事同於風
雅者也至於託雲龍説迂恠豐隆求宓妃鴆鳥媒娀女
詭異之辭也康回傾地夷羿彃(元作蔽/孫改)日朩夫(元作夫/謝改)
九首土伯三目(元作足/朱改)譎恠之談也依彭咸之遺則從
子胥以自適狷狹之志也士女雜坐亂而不分指以為
樂娯酒不廢沉湎日夜舉以為懽荒淫之意也摘此四
事異乎經典者也故論其典誥則如彼語其夸誕則如
此固知楚辭者體慢(元作憲朱據/宋本楚辭改)於三代而風雅於戰
國乃雅頌之博徒而詞賦之英傑也觀其骨鯁所樹肌
膚所附雖取鎔經意亦自鑄偉辭故騷經九章朗麗以
哀志九歌九辯綺靡以傷情逺逰天問瓌詭而惠巧招
魂招隱(馮云招隱楚辭本作大招下/云屈宋莫追疑大招為是)耀豔而深華卜居
標放言之致漁父寄獨往之才故能氣往轢古辭來切
今驚采絶艷難與並能矣自九懐以下遽躡其跡而屈
宋逸步莫之能追故其敘情怨則鬱伊而易感述離居
則愴怏而難懐論山水則循聲而得貎言節候則披文
而見時是以枚賈追風以入麗馬揚㳂波而得竒其衣
被詞人非一代也故才髙者菀其鴻裁中巧者獵其艷
辭吟諷者銜其山川童䝉者拾其香草若能憑軾以倚
雅頌懸轡以馭楚篇酌竒而不失其真翫華而不墜其
實則顧盻可以驅辭力欬唾可以窮文致亦不復乞靈
於長卿假寵於子淵矣
　　贊曰
不有屈原豈見離騷驚才風逸壯志煙髙山川無極情
理實勞金相玉式艷溢錙毫(元作絶益稱豪朱/攷宋本楚辭改)
　離騷(屈原列傳原名平楚之同姓也為楚懐王左徒/王甚任之上官大夫讒之王怒而疏屈平故憂)
　(愁幽思而作離騷/離騷者猶離憂也)軒翥(班固典引甘露宵零於豐草/三足軒翥於茂樹注軒翥飛)
　(貎/)楚人多才(左傳惟楚有/才晉實用之)淮南(漢書淮南王安好書/武帝使為離騷傳旦)
　(受詔日/食時上)蟬蜕(淮南子蟬飲而不/食三十日而蜕)羿澆(離騷羿淫逰以/佚田兮又好射)
　(夫封狐澆身被服强圉兮縱欲而不忍注羿有窮之/君夏時諸候也因夏衰亂代之為政娯樂田獵信任)
　(寒浞使為國相浞殺羿而取羿妻生/澆强梁多力縱放其慾不能自忍也)二姚(離騷及少/康之未家)
　(兮留有虞之二姚注有虞國名姚姓舜後也昔寒/浞使澆殺夏后相少康逃犇有虞虞因妻以二女)崑
　崙𤣥圃(天問崑崙縣圃其凥安在/注崑崙山名其巔曰縣圃)王逸(後漢書王逸/字叔師為侍)
　(中著楚辭章/句行於世)駟虬乗翳(離騷駟玉虬以乘鷖/兮溘埃風余上征)時乗六
　龍(易乾/彖辭)崑崙流沙(禹貢崑崙析支渠搜又曰餘波入/於流沙離騷忽吾行此流沙兮)
　陳堯舜(離騷彼堯舜之耿介/兮既遵道而得路)稱湯武(離騷湯禹儼而/祇敬兮周論道)
　(而莫/差)譏桀紂(離騷何桀紂之昌披/兮夫惟㨗徑以窘步)虬龍(渉江駕青虬/兮驂白螭注)
　(虬螭神獸宜於駕乘以/喻賢人清白可信任也)雲蜺(離騷飄風屯其相離兮/帥雲蜺而來御注飄風)
　(無常之風以興邪惡/雲蜺惡氣以喻佞人)掩涕(離騷長太息/以掩涕兮)君門(九辯豈/不鬱陶)
　(而思君兮君之門以九重/注閫闥扃閉道路塞也)雲龍(離騷駕八龍之婉婉/兮載雲旗之委蛇注)
　(言巳徳如龍可制御八方已/徳如雲雨能潤施萬物也)豐隆求宓妃(離騷吾令/豐隆乘雲)
　(兮求宓妃之所在注豐隆雲師一/曰雷師宓妃神女也以喻隱士)鴆鳥媒娀女(離騷/望瑤)
　(臺之偃蹇兮見有娀之佚女吾令鴆為媒兮鴆告余/以不好注有娀國名謂帝嚳之妃契毋簡狄也配聖)
　(帝生賢子以喻貞賢也鴆運日也羽有毒可殺人以/喻讒賊言我使鴆鳥為媒以求簡狄其性讒賊還詐)
　(告我言/不好也)康回傾地(天問康回憑怒地何故以東南傾/注康回共工名怒觸不周山地柱)
　(折故/傾)夷羿彃日(天問羿焉彃日烏焉解羽注淮南言/堯時十日並出草朩焦枯堯命羿仰)
　(射十日中其九日日中九烏/皆死墜其羽翼説文彃射也)朩夫九首(招魂一夫九/首㧞木九千)
　(些注有丈夫一身九頭强梁多/力從朝至暮㧞大朩九千株也)土伯三目(招魂土伯/九約其角)
　(觺觺些參目虎首其身若牛些注土伯后土之侯/伯也其貎如虎而有三目身又肥大狀如牛也)彭
　咸(離騷願依彭咸之遺則注彭咸殷賢/大夫諫其君不聼投水而死則法也)子胥(橘頌浮/江淮而)
　(入海兮從子/胥而自適)士女雜坐亂而不分(招魂句注言恣意/調戲亂而不分别)
　(也/)娯酒不廢沉湎日夜(招魂句注言晝/夜以酒相樂也)博徒(信陵君/傳公子)
　(聞趙有處士毛/公藏於博徒)九章(王逸曰屈原放於江南之野復/作九章章者著明也言巳所陳)
　(忠信之道/甚著明也)九歌(王逸曰昔楚南郢之邑其俗信鬼而/好祀其祠必作歌樂鼔舞屈原因為)
　(作九歌之曲/託以諷諌)九辯(王逸曰宋玉屈原弟子閔惜其師/忠而放逐故作九辯以述其志)
　逺逰(王逸曰逺逰者屈原之所作也屈原履方直之/行不容於世遂敘妙思託配仙人與俱逰戲)
　天問(王逸曰天問者屈原之所作也屈原放逐憂心/愁悴彷徨山澤經歴陵陸見楚有先王之廟及)
　(公卿祠堂圖畫天地山川神靈及古賢聖恠物/行事因書其壁呵而問之以渫憤懣舒寫愁思)招魂
　(王逸曰宋玉憐哀屈原厥命將落/作招魂欲以復其精神延其年夀)大招(王逸曰大招/者屈原之所)
　(作也或曰景差疑不能明也屈原放流恐命將終所/行不遂故憤然大招其魂又曰招隱士者淮南小山)
　(之所作也小山之徒閔傷屈原雖身沉没名徳顯聞/與隱處山澤無異故作招隱士之賦㠯章其志也)
　卜居(王逸曰卜居者屈原之所作也原放弃/乃往太卜之家卜巳㞐世何所宜行)漁父(王/逸)
　(曰漁父者屈原所作也漁父避世/時遇屈原恠而問之遂相應答)九懐(王逸曰九懐/者王襃之所)
　(作也懐者思也襃讀屈原之文追而愍之/故作九懐以禆其詞遂列於篇襃字子淵)枚賈馬揚
　(漢藝文志楚臣屈原離讒憂國作賦以諷有惻隱古/詩之義其後宋玉唐勒漢興枚乗司馬相如下及揚)
　(子雲競為侈麗闔衍之辭没其諷諭之義又賈誼傳/誼為長沙王太傅意不自得及渡湘水為賦以弔屈)
　(原/)乞靈(左傳願乞/靈於臧氏)長卿(漢書司馬相/如字長卿)假寵(左傳君若/茍無四方)
　(之虞則願假寵/以請於諸侯)
　
　
　
　
　
　
　
　
　
　文心雕龍輯注巻一
欽定四庫全書
　文心雕龍輯注巻二
　　　　詹事府詹事加吏部侍郎銜黄叔琳撰
　　明詩第六
大舜云詩言志歌永言聖謨所析義巳明矣是以在心
為志發言為詩舒文載實其在兹乎詩者持也持人情
性三百之蔽義歸無邪持之為訓有符焉爾人禀七情
應物斯感感物吟志莫非自然昔葛天氏樂辭云𤣥鳥
在曲黄帝雲門理不空綺(朱云當/作絃)至堯有大唐(一作/章)之
歌舜造南風之詩觀其二文辭達而巳及大禹成功九
序惟歌太康敗徳五子咸怨順美匡惡其來久矣自商
暨周雅頌圓備四始彪炳六義環深子夏監絢素之章
子貢悟琢磨之句故商賜二子可與言詩自王澤殄竭
風人輟采春秋觀志諷誦舊章酬酢以為賓榮吐納而
成身文逮楚國諷怨則離騷為刺秦皇滅典亦造仙詩
漢初四言韋孟首唱匡諫之義繼軌周人孝武愛文柏
梁列韻嚴馬之徒屬辭無方至成帝品録三百餘篇朝
章國采亦云周備而辭人遺翰莫見五言所以李陵班
媫妤見疑於後代也按召南行露始肇半章孺子滄浪
亦有全曲暇豫優歌逺見春秋邪徑童謡近在成世閲
時取證(一作/徴)則五言久矣又古詩佳麗或稱枚叔其孤
竹一篇則傅毅之詞比采(一作/類)而推兩漢之作乎觀其
結體散文直而不野婉轉附物怊悵切情實五言之冠
冕也至於張衡怨篇清典(一作曲從/紀閒改)可味仙詩緩歌雅
有新聲暨建安之初五言騰踊文帝陳思縱轡以騁節
王徐應劉望路而争驅並憐風月狎池苑述恩榮敘酣
宴慷慨以任氣磊落以使才造懐指事不求纎宻之巧
驅辭逐貎唯取昭晰之能此其所同也乃正始明道詩
雜仙心何晏之徒率多浮淺唯嵇志清峻阮㫖遥深故
能摽焉若乃應璩百一獨立不懼辭譎義貞亦魏之遺
直也晉世羣才稍入輕綺張潘左陸比肩詩衢采縟於
正始力柔於建安或㭊文以為妙或流靡以自妍此其
大畧也江左篇製溺乎𤣥風嗤笑徇務之志崇盛亡機
之談袁孫巳下雖各有雕采而辭趣一揆莫與争雄所
以景純仙篇挺㧞而為俊矣宋初文詠體有因革莊老
告退而山水方滋儷采百字之偶争價一句之竒情必
極貎以寫物辭必窮力而追新此近世之所競也故鋪
觀列代而情變之數可監撮舉同異而綱領之要可明
矣若夫四言正體則雅潤為本五言流調則(兩則字從/御覽增)
清麗居宗華實異用唯才所安故平子得其雅叔夜含
其潤茂先凝其清景陽振其麗兼善則子建仲宣偏美
則太冲公幹然詩有恒裁思無定位隨性適分鮮能通
圓若妙識所難其易也將至忽之為易其難也方來至
於三六雜言則出自篇什離合之發則明於圖䜟回文
所興則道原為始聨句共韻則柏梁餘製巨細或殊情
理同致總歸詩囿故不繁云
　　贊曰
民生而志詠歌所含興發皇世風流二南神理共契政
序相參英華彌縟萬代永耽
　葛天氏樂詞𤣥鳥在曲(吕氏春秋葛天氏之樂三人/操牛尾投足以歌八闋一曰)
　(載民二曰𤣥鳥三曰遂草朩四曰奮五榖五曰敬/天常六曰達帝功七曰依地徳八曰總萬物之極)雲
　門(周禮大司樂奏黄鐘歌大吕舞雲門以/祀天神史黄帝命大容作雲門大巻樂)大唐之歌
　(尚書大傳維五紀奏鍾石論人聲及乃鳥獸咸變於/前秋養耆老而春食孤子乃勃然韶樂興於大麓之)
　(野執事還歸二年􁆯然乃作大唐之/歌一作大章漢禮樂志堯作大章)南風(家語舜彈/五弦之琴)
　(造南風之詩其詩曰南風之薫兮可以解吾/民之愠兮南風之時兮可以阜吾民之財兮)九序(見/虞)
　(書/)五子(見夏/書)順美(孝經將順其/美匡救其惡)四始(見宗/經篇)六義(毛詩/序詩)
　(有六義焉一曰風二曰賦三/曰比四曰興五曰雅六曰頌)王澤殄竭(班固賦王澤/竭而詩不作)
　觀志(左傳鄭伯享趙孟於垂隴七子從趙孟曰七子/從君以寵武也請皆賦以卒君貺武亦以觀七)
　(子之/志)賓榮(左傳詩以言志志誣其上而/公怨之以為賓榮其能久乎)身文(左傳言/身之文)
　(也/)仙詩(史記秦始皇使博士為仙/真人詩令樂人弦歌之)韋孟(漢書韋孟為/楚元王傅傅)
　(子夷王及孫王戊戊荒/淫不遵道孟作詩諷諫)柏梁(任昉文章縁起七言詩/漢武帝柏梁殿聨句)
　嚴(嚴助傳助㑹稽呉人嚴夫子子也注夫子嚴忌也/藝文志莊夫子賦二十四篇注名忌呉人常侍郎)
　(莊忽竒賦十一篇注忽竒者或言莊夫子子/或言族家子莊助昆弟也嚴助賦三十五篇)馬(司馬/相如)
　(見/前)成帝品録(漢藝文志成帝詔劉向校經傳諸子詩/賦每一書巳向輙條其篇目撮其指意)
　(録而奏之歌詩二十/八家三百一十四篇)五言(鍾嶸詩品夏歌曰鬱陶乎/余心楚辭曰名余曰正則)
　(雖詩體未全然是五言之濫觴/也逮漢李陵始著五言之句矣)李陵(詩品漢都尉李/陵詩其源出於)
　(楚辭文多悽怨者之流陵名家子有殊才生命不/諧聲頽身䘮使陵不遭辛苦其文亦何能至此)偼
　伃(詩品漢偼伃班姬詩其源出於李陵團扇短章辭/㫖清㨗怨深文綺得匹婦之致侏儒一節可以知)
　(其工/矣)行露(誰謂雀無角云/云四句皆五言)暇豫(國語驪姬通於優施/欲害申生而難里克)
　(優施乃飲里克酒中飲優施起舞曰暇豫之/吾吾不如烏烏人皆集於菀巳獨集於枯)邪徑(漢/五)
　(行志成帝時謌謡曰邪徑敗良田讒口害善人桂/樹華不實黄雀巢其顛故為人所羡今為人所憐)枚
　叔(古詩十九首文選注並云古詩葢不知作者或云/枚乗然詩云驅車上東門又云逰戲宛與洛此辭)
　(兼東都非盡是乗明矣徐陵玉臺新咏謂青青河畔/草西北有髙樓涉江采芙蓉庭中有竒樹迢迢牽牛)
　(星東城髙且長明月何皎/皎七首是乗作乘字叔)孤竹(後漢書傅毅字武仲/孤竹一篇謂十九首)
　(冉冉孤生/竹篇也)張衡怨篇(其辭曰猗猗秋蘭植彼中阿有/馥其芳有黄其葩雖曰幽深厥)
　(美彌嘉之子云/遙我勞如何)仙詩緩歌(張衡同聲歌素女為我師/儀態盈萬方衆夫所希見)
　(天老教/羲皇)建安(後漢獻帝紀建安元年春正月癸酉郊/祀上帝於安邑大赦天下改元建安下)
　(所云文帝陳思王徐應/劉俱當時作詩者也)文帝陳思(詩品魏文帝詩其/源出於李陵頗有)
　(仲宣之體陳思王植詩源出於國風骨氣竒髙詞采/華茂情兼怨雅體被文質粲溢今古卓爾不羣故孔)
　(氏之門如用詩則公幹升堂思王入/室景陽潘陸自可坐於廊廡之間矣)王徐應劉(魏志/王粲)
　(字仲宣徐幹字偉長應瑒字徳璉劉楨字公幹魏文/帝與呉質書偉長懐文抱質恬淡寡欲有箕山之志)
　(可謂彬彬君子矣徳璉常斐然有述作之意其才學/足以著書美志不遂良可痛惜公幹有逸氣但未遒)
　(耳五言詩之善者妙絶時倫仲宣續自善於辭賦/惜其體弱不足起其文至其所善古人無以逺過)正
　始(魏志齊王芳/改元正始)詩雜仙心(言其皆/宗老莊)何晏(典畧何晏字/平叔鍾嶸曰)
　(平叔鴻雁之/篇風規見矣)嵇(晉書嵇康字叔夜鍾嶸曰嵇康詩頗/似魏文過為峻切訐直露才傷淵雅)
　(之志然託喻清逺良有/鍳裁亦未失髙流矣)阮(晉書阮籍字嗣宗鍾嶸曰/阮籍詩其源出於小雅無)
　(雕蟲之功而詠懐之作可以陶性靈發幽思言在耳/目之内情寄八荒之表洋洋乎㑹於風雅使人忘其)
　(鄙近自致逺大頗多感慨/之詞厥㫖淵放歸趣難求)應璩百一(魏志應璩字休/璉魏氏春秋齊)
　(王芳即位曹爽輔政多違法度璩作百一詩以諷序/云時謂爽曰公聞周公巍巍之稱安知百慮有一失)
　(乎故以百/一名篇)張潘左陸(詩評序晉太康中三張二陸兩/潘一左勃爾復興踵武前王風)
　(流未沫亦文章之中興也按三張載字孟陽協字景/陽亢字季陽王注引張華誤二陸機字士衡雲字士)
　(龍兩潘岳字安仁尼字/正叔一左思字太冲)𤣥風(沈約宋書在晉中興𤣥/風獨扇為學窮於柱下)
　(博物止乎七篇馳騁文辭義殫於此自建武暨於義/熙歴載將百雖綴響聨詞波屬雲委莫不寄言上徳)
　(託意𤣥珠遒麗/之詞無聞焉耳)嗤笑(干寳晉紀總論學者以莊老為/宗而黜六經談者以虛薄為辯)
　(而賤名檢當官者以/望空為髙而笑勤恪)袁(晉書袁宏字彦伯有逸才鍾/嶸曰彦伯詠史雖文體未遒)
　(而鮮明𦂳健/去凡俗逺矣)孫(晉書孫統字承公弟綽字興公並任/誕不覊而善屬文舊注引孫楚楚卒)
　(於惠帝初不/得為江左也)景純(臧榮緒晉書郭璞字景/純著逰仙詩十四篇)宋初(宋書/仲文)
　(始革孫許之風叔源大變太元之氣爰逮宋氏顔謝/騰聲靈運之興㑹標舉延年之體裁明宻並方軌前)
　(哲垂範/後昆)山水(謂顔謝騰聲如選/詩逰覽諸作也)茂先(晉書張華/字茂先)景陽
　(詩品晉張協詩雄於潘岳靡於太冲風流調達實曠/代之髙手詞彩葱蒨音韻鏗鏘使人味之亹亹不倦)
　子建仲宣(詩品王粲詩其源出於李陵發愀愴之詞/文秀而質羸在曹劉間别構一體方陳思)
　(不足比魏/文有餘)太冲公幹(詩品左思詩其源出於公幹文/典以怨頗為精切得諷諭之致)
　(雖野於陸機而深於潘岳謝康樂常/言左太冲詩潘安仁詩古今難比)三六雜言(文章/縁起)
　(三言詩晉夏侯湛所/作六言詩漢谷永作)出自篇什(摯虞文章流别詩之/流也有三言四言五)
　(言六言七言九言古詩率以四言為體而時一句二/句雜在四言之間後世演之遂以為篇三言者振振)
　(鷺鷺于飛之屬是也五言者誰謂雀無角之屬是也/六言者我姑酌彼金罍之屬是也七言者交交黄鳥)
　(止於桑之屬是也九言者泂酌/彼行潦挹彼注兹之屬是也)離合(文章縁起孔融/作四言離合詩)
　圖䜟(孔子作孝經及春秋河洛成告備於天有赤虹/下化為黄玉長三尺上刻文云寳文出劉季握)
　(卯金刀在軫北字禾子天下服/合卯金刀為劉禾子為季也)回文所興道原為始
　(道原未詳舊注引賀道慶然道慶四言回文之前巳/有璇璣圖詩不可謂之始矣唐武后璇璣圖序前秦)
　(苻堅時扶風竇滔妻蘇氏名蕙字若蘭滔鎮襄陽絶/蘇氏音問蘇氏因織錦為廻文五彩相宣縱廣八寸)
　(題詩二百餘首計八百餘言縱横反覆皆為文章又/雜體詩序晉傅咸有迴文反覆詩二首反覆其文以)
　(示憂心展轉也/是又在竇妻前)聨句(見柏/梁注)
　　樂府第七
樂府者聲依永律和聲也鈞天九奏既其上帝葛天八
闋爰乃皇時自咸英以降亦無得而論矣至於塗山歌
於候人始為南音有娀謡乎飛燕始為北聲夏甲歎於
東陽東音以發殷整(元作/氂)思於西河西音以興音聲推
移亦不一槩矣匹(元作及/許改)夫庶婦謳吟土風詩官採言
樂盲(元作育/許改)被律志感絲篁氣變金石是以師曠覘風
於盛衰季札鑒㣲於興廢精之至也夫樂本心術故響
浹肌髓先王慎焉務塞淫濫敷訓胄子必歌九徳故能
情感七始化動八風自雅聲浸㣲溺音騰沸秦燔樂經
漢初紹復制氏紀其鏗鏘叔孫定其容與於是武徳興
乎髙祖四時廣於孝文雖摹韶夏而頗襲秦舊中和之
響闃其不還暨武帝崇禮始立樂府總趙代之音撮齊
楚之氣延年以曼聲協律朱馬以騷體製歌桂華雜曲
麗而不經赤鴈羣篇靡而非典河間薦雅而罕御故汲
黯致譏於天馬也至宣帝雅頌詩效鹿鳴邇及元成稍
廣淫樂正音乖俗其難也如此暨後郊廟惟雜雅章辭
雖典文而律非䕫曠至於魏之三祖氣爽才麗宰割辭
調音靡節平觀其北上衆引秋風列篇或述酣宴或傷
覊戍志不出於淫蕩辭不離於哀思雖三調之正聲實
韶夏之鄭曲也逮於晉世則傅𤣥曉音創定雅歌以詠
祖宗張華新篇亦充庭萬然杜䕫調律音奏舒雅荀勗
改懸聲節哀急故阮咸譏其離聲後人驗其銅尺和樂
精妙固表裏而相資矣故知詩為樂心聲為樂體樂體
在聲瞽師務調其器樂心在詩君子宜正其文好樂無
荒晉風所以稱逺伊其相謔鄭國所以云亡故知季札
觀辭不直聼聲而已若夫豔歌婉孌怨志詄絶淫辭在
曲正響焉生然俗聼飛馳職競新異雅詠温恭必欠伸
魚睨竒辭切至則拊髀雀躍詩聲俱鄭自此階矣凡樂
辭曰詩詩聲曰歌聲來被辭辭繁難節故陳思稱李延
年閑於增損古辭多者則宜減之明貴約也觀髙祖之
詠大風孝武之歎來遲歌童被聲莫敢不協子建士衡
咸有佳篇並無詔伶人故事謝絲管俗稱乖調葢未思
也至於斬(俞羡長云/疑作軒)伎(疑作/岐)鼔吹漢世鐃挽雖戎䘮殊
事而並總入樂府繆襲所致亦有可算焉昔子政品文
詩與歌别故畧具樂篇以標區界
　　贊曰
八音摛文樹辭為體謳吟坰野金石雲陛韶響難追鄭
聲易啓豈惟觀樂於焉識禮
　鈞天九奏(史記趙簡子疾寤語大夫曰我之帝所甚/樂與百神逰於鈞天廣樂九奏萬舞不類)
　(三代之樂其/聲動人心)葛天八闋(見明/詩篇)咸英(樂緯黄帝樂曰咸/池帝嚳樂曰六英)
　塗山(吕氏春秋禹行功見塗山之女禹未之遇而巡/省南土女令妾待禹於塗山之陽作歌曰候人)
　(兮猗實始/作為南音)有娀(吕氏春秋有娀氏有二佚女為之九/成之臺飲食必以鼓帝令燕往視之)
　(嗚若謚隘二女愛而争搏之覆以玉筐少選發而視/之燕遺二卵北飛遂不返二女作歌一終曰燕燕往)
　(飛實始作/為北音)夏甲(吕氏春秋夏后氏孔甲田於東陽萯/山天大風晦盲孔甲迷惑入於民室)
　(主人方乳或曰之子是必有殃后曰以為余子孰敢/殃之子長成人幕動拆橑斧斫斬其足孔甲曰嗚呼)
　(有疾命矣夫乃作破/斧之歌實始為東音)殷整(吕氏春秋周昭王親將征/荆辛餘靡為王右王逰於)
　(漢中辛餘靡振王北濟周公乃侯之於西翟/殷整甲徙宅西河猶思故處實始作為西音)師曠(左/傳)
　(晉人聞有楚師師曠曰不害吾驟歌北風/又歌南風南風不競多死聲楚必無功)季札(左傳/呉公)
　(子札來聘請觀周樂為之歌鄭曰美哉其細已甚民/弗堪也是其先亡乎為之歌齊曰美哉泱泱乎大風)
　(也哉表東海者其太/公乎國未可量也)淫濫(樂記流辟邪散狄成滌/濫之音作而民淫亂)九
　徳(漢禮樂志周詩既備而其器用張陳周官具焉朝/夕習業以教國子皆學歌九徳誦六詩習六舞五)
　(聲八音之和故帝舜命/䕫曰女典樂教胄子)七始(禮樂志七始華始肅倡/和聲注七始天地四時)
　(人之始華始萬物英華之始也以為樂名如六英也/王應麟玉海黄鐘林鐘太簇為天地人之始姑洗蕤)
　(賓南吕應鐘/為四時之始)八風(易緯八節之風謂之八風左傳夫/舞所以節八音而行八風杜注八)
　(風八方之風也以八音之器播八方之風/手之舞之足之蹈之節其制而敘其情)溺音(樂記/子夏)
　(曰今君之所好者其溺音乎文侯曰敢問溺音何從/出也子夏曰鄭音好濫淫志宋音燕女溺志衛音趨)
　(數煩志齊音敖辟喬志此四者皆淫/於色而害於徳是以祭祀弗用也)制氏(禮樂志漢/興樂家有)
　(制氏以雅樂聲律世世在太樂官但/能紀其鏗鏘鼔舞而不能言其義)叔孫(禮樂志叔/孫通因秦)
　(樂人制/宗廟樂)武徳(禮樂志武徳舞髙祖四年作以/象天下樂巳行武以除亂也)四時(禮/樂)
　(志四時舞者孝文所作/以明示天下之安和也)始立樂府(禮樂志武帝定郊/祀之禮乃立樂府)
　(采詩夜誦有趙代秦楚之謳按孝惠二年夏侯/寛已為樂府令則樂府之立未必始於武帝也)延年
　(漢書佞幸傳李延年善歌為新變聲上欲造樂令司/馬相如等作詩頌延年輙承意弦歌所造詩為之新)
　(聲曲女弟李夫人産昌邑/王繇是貴為協律都尉)桂華(禮樂志安世樂房中/歌十七章其七日桂)
　(華/)赤鴈(禮樂志郊祀歌象載瑜十八太/始三年行幸東海獲赤鴈作)河間薦雅(禮/樂)
　(志河間獻王有雅材以為治道非禮樂不成因獻所/集雅樂天子下太樂官常存肄之嵗時以備數然不)
　(常御常御及郊/廟皆非雅聲)汲黯(史記樂書武帝得神馬渥洼水/中歌曲曰太一貢兮天馬下後)
　(伐大宛得千里馬歌詩曰天馬來兮從西極汲黯進/曰凡王者作樂上以承祖宗下以化兆民今陛下得)
　(馬詩以為歌協於宗廟先/帝百姓豈能知其音耶)詩效鹿鳴(王褒傳宣帝時/天下殷富數有)
　(嘉應上頗作歌詩欲興協律之事於是益州刺史王/襄欲宣風化於衆庶聞王襃有俊才請與相見使襃)
　(作中和樂職宣布詩選好事/者令依鹿鳴之聲習而歌之)稍廣淫樂(禮樂志成帝/時鄭聲尤甚)
　(黄門名倡丙彊景武之屬富顯於世貴戚五侯定/陵富平外戚之家淫侈過度至與人主争女樂)三
　祖(鍾嶸詩品魏武帝魏明帝詩曹公古直/甚有悲凉之句叡不如丕亦稱三祖)哀思淫蕩
　(按魏太祖苦寒行北上太行山云云通篇寫征人之/苦文帝燕歌行秋風蕭瑟天氣凉云云亦託辭於思)
　(婦所謂或傷覊戍辭不離於哀思也他若文帝於譙/作孟津諸作則又或述酣宴志不出於淫蕩之證也)
　三調(晉樂志有因絲竹金石造歌以被之魏世三調/歌辭之類是也又唐樂志曰平調清調瑟調皆)
　(周房中曲之遺聲漢世謂之三調又有楚/調漢房中樂也與前三調總謂之相和調)傅𤣥(晉樂/志泰)
　(始二年詔郊祀明堂禮樂權用魏儀遵周室肇/稱殷禮之義但改樂章而巳使傅𤣥為之詞云)張華
　(晉樂志使郭夏宋識等造正徳/大豫二舞其樂章張華所作)庭萬(詩弼風簡兮篇/公庭萬舞公羊)
　(傳萬者何干舞也何休注干謂楯也能為人扞難/而不使害人故聖王貴之以為武樂萬者其篇名)杜
　䕫(晉樂志魏武平荆州獲漢雅樂郎河南杜/䕫能識舊法以為軍謀祭酒使創定雅樂)荀勗阮
　咸(晉樂志荀勗以杜䕫所制律吕校太樂總章鼓吹/八音與律吕乖錯乃制古尺作新律吕以調聲韻)
　(勗又作新律自謂宫商克諧然論者猶謂勗暗解時/阮咸妙達八音論者謂之神解咸常心譏朂新律聲)
　(髙以為髙近哀思不合中和每公㑹樂作勗意咸謂/之不調以為異巳出咸為始平相後有田父耕於野)
　(得周時玉尺勗以校巳所治鐘鼔金石/絲竹皆短校一米於此伏咸之妙徴歸)好樂無荒(詩/唐)
　(風蟋/蟀篇)晉風(左傳季札觀樂為之歌唐曰思深哉其有/陶唐氏之遺民乎不然何憂之逺也注晉)
　(本唐/國)伊其相謔(詩鄭風/溱洧篇)豔歌(樂府古豔歌古/辭一曰妍歌)欠伸魚
　睨(鮑昭謝見原疏大喜猝至小/願所圖魚愕雞睨且悚且慚)拊髀雀躍(莊子雲將/東逰過扶)
　(揺之枝而適遭鴻濛鴻/濛方將拊髀雀躍而遊)詠大風(史記髙帝還歸過沛/悉召故人父老子弟)
　(縱酒發沛中兒得百二十人教之歌酒酣髙祖擊筑/自為歌詩曰大風起兮雲飛揚威加海内兮歸故鄉)
　(安得猛士/兮守四方)歎來遲(漢書外戚傳李夫人卒帝思念不/巳方士少翁言能致其神迺夜張)
　(燈燭設帷帳陳酒肉而令上居他帳遙望見好女如/李夫人之貎上愈益相思悲感為作詩曰是邪非邪)
　(立而望之偏何姍姍其來/遲令樂府諸音家絃歌之)軒岐鼓吹(崔豹古今注短/簫鐃歌軍樂也)
　(黄帝使岐伯作漢樂有黄門鼔吹天子/以燕樂羣臣短簫鐃歌鼔吹之一章耳)漢世鐃挽(宋/樂)
　(志漢鼔吹鐃歌十八曲譙周法訓挽歌者髙帝召田/横至尸鄉自殺從者不敢哭為此歌以寄哀音焉古)
　(今注薤露蒿里並䘮歌也言人命如薤上之露易晞/㓕也亦謂人死魂魄歸乎蒿里至孝武時李延年乃)
　(分為二曲薤露送王公貴人蒿里送士/大夫庶人使挽柩者歌之亦呼為挽歌)繆襲(文章志/繆襲字)
　(熙伯作魏鼓/吹曲及挽歌)
　　詮賦第八
詩有六義其二曰賦賦者鋪也鋪采摛文體物寫志也
昔邵(吕覽/作召)公稱公卿獻詩師箴賦傳云登髙能賦可為
大夫詩序則同義傳説則異體總其歸塗實相枝幹劉
向云明不歌而頌班固稱古詩之流也至如鄭莊之賦
大隧士蒍之賦狐裘結言􁘢韻詞自巳作雖合賦體明
而未融及靈均唱騷始廣聲皃然賦也者受命於詩人
拓(疑作/括)宇於楚辭也於是荀况禮智宋玉風釣爰錫名
號與詩畫境六義附庸蔚成大國遂(許云當/作述)客主(元作/至)
以首引極聲(元脱/曹補)貎以窮文斯葢别詩之原始命賦之
厥初也秦世不文頗有雜賦漢初詞人順流而作陸賈
扣其端賈誼振其緒枚馬同其風王揚騁其勢臯朔(元/作)
(翔曹/改)巳下品物畢圖繁積於宣時校閲於成世進御之
賦千有餘首討其源流信興楚而盛漢矣夫京殿苑獵
述行序志並體國經野義尚光大既履端於倡序亦歸
餘於總亂序以建言首引情本亂以理篇迭致文契按
那之卒章閔馬(元作焉/朱改)稱亂故知殷人輯頌楚人理賦
斯並鴻裁之寰域雅文之樞轄也至於草區禽族庶(元/作)
(鹿曹/改)品雜類則觸興致情因變取㑹擬諸形容則言務
纎宻象其物宜則理貴側附斯又小制之區畛竒巧之
機要也觀夫荀結隱語事數自環宋發巧談實始淫麗
枚乗免園舉要以㑹新相如上林繁類以成豔賈誼鵩
鳥致辨於情理子淵洞簫窮變於聲皃孟堅兩都明絢
(元作朋約朱/攷御覽改)以雅贍張衡二京迅發(一作/㧞)以宏富子雲
甘泉構深瑋之風延夀靈光含飛動之勢凡此十家並
辭賦之英傑也及仲宣靡宻發端必遒偉長博通時逢
壯采太冲安仁䇿勲於鴻規士衡子安底績於流制景
純綺巧縟理有餘彦伯梗㮣情韻不匱亦魏晉之賦首
也原夫登髙之㫖葢覩物興情情以物興故義必明雅
物以情觀故詞必巧麗麗詞雅義符采相勝如組織之
品朱紫畫繪之著𤣥黄文雖新而有質色雖糅而有本
(一作/儀)此立賦之大體也然逐末之儔蔑棄其本雖讀千
賦愈惑體要遂使繁華損枝膏腴害骨無貴風軌莫益
勸戒此揚子所以追悔於雕蟲貽誚於霧縠者也
　　贊曰
賦自詩出分歧異派寫物圖皃蔚似雕畫㭊滯必揚言
庸無隘風歸麗則辭翦美稗
　召公(國語召公曰故天子聼政使公卿至於列士/獻詩瞽獻典史獻書師箴瞍賦矇頌百工諌)登
　髙能賦(漢藝文志傳曰不歌而頌謂/之賦登髙能賦可以為大夫)古詩之流(班固/兩都)
　(賦序賦者古/詩之流也)鄭莊(左傳鄭莊公感潁考叔之言與武/姜隧而相見公入而賦大隧之中)
　(其樂也/融融)士蒍(左傳晉獻公使士蒍為夷吾城屈不慎/窴薪焉讓之退而賦曰狐裘尨茸一國)
　(三公吾/誰適從)未融(左傳明夷之/謙明而未融)靈均(屈原字史記屈原名/平憂愁幽思而作離)
　(騷/)詩人(藝文志春秋之後聘問歌詠不行於列國學/詩之士逸在布衣而賢人失志之賦作矣)
　括宇(西京雜記相如曰賦家之心包括宇宙總覽人/物藝文志大儒孫卿及楚臣屈原離讒憂國作)
　(賦以/風)荀况(史記荀卿趙人名/况著有禮賦智賦)宋玉(宋玉風賦見文/選釣賦見賦苑)雜
　賦(藝文志秦時/雜賦九篇)陸賈(藝文志陸/賈賦三篇)賈誼(藝文志賈/誼賦七篇)枚(藝/文)
　(志枚乘/賦九篇)馬(藝文志司馬相/如賦二十九篇)王(藝文志王襃/賦十六篇)揚(藝文志/楊雄賦)
　(十二/篇)臯(藝文志枚臯/賦百二十篇)朔(漢書東方朔有皇太子生禖/屛風殿上柏柱平樂觀賦)
　成世(兩都賦序武宣之世言語侍從之臣時時間作/或以抒下情而通諷諭或以宣上徳而盡忠孝)
　(雍容揄揚著於後嗣亦雅頌之亞也故孝/成之世論而録之葢奏御者千有餘篇)興楚成漢
　(呉訥文章辨體古今言賦自騷之外/咸以兩漢為古葢非晉魏以還所及)京殿(文選兩都/二京靈光)
　(景福之/類是也)苑獵(上林甘泉長楊/羽獵之類是也)述行(北征東征/之類是也)序志(幽/通)
　(思𤣥之/類是也)履端(左傳先王之正時也/履端於始歸餘於終)總亂(王逸楚辭注/亂理也所以)
　(發理詞指總撮其要也極意陳詞文/彩紛華然後結括一言以明所起也)那之卒章(國語/閔馬)
　(父曰正考父校商之名頌十二篇於周太師以那為/首其輯之亂曰自古在昔先民有作温恭朝夕執事)
　(有/恪)草區禽族(藝文志雜禽獸六畜昆蟲賦十/八篇雜器械草朩賦三十三篇)荀結隱
　語(荀子禮賦注言禮之功用甚大時/人莫知故假為隱語問之先王)宋發巧談(文選/宋玉)
　(有髙唐賦神/女賦好色賦)淫麗(藝文志揚子曰詩人之賦/麗以則詞人之賦麗以淫)兔園(漢/書)
　(枚乘字叔㳺梁梁客皆善屬詞賦乘/尤髙兔園苑名賦苑有枚乘兔園賦)上林(司馬相如/傳相如請)
　(為天子㳺獵之賦賦奏天子以為郎/亡是公言上林廣大侈靡多過其實)鵩鳥(賈誼傳誼/為長沙傳)
　(三年有鵩飛入誼舍止於坐隅鵩似鴞不祥鳥也誼/既以適居長沙長沙卑濕誼自傷悼以為夀不得長)
　(迺為賦/以自廣)洞簫(王襃傳太子喜襃所為甘泉及洞/簫頌令後宫貴人左右皆誦讀之)兩都
　(後漢書班固字孟堅上兩/都賦盛稱洛邑制度之美)二京(後漢書張衡字平子/永元中天下承平日)
　(久自王侯以下莫不踰侈衡乃擬/班固兩都作二京賦因以諷諫)甘泉(漢書揚雄字/子雲正月從)
　(上甘泉還奏/甘泉賦以風)靈光(後漢書王逸子延夀字文考逰魯/作靈光殿賦蔡邕亦造此賦未成)
　(及見延夀所/為遂輟翰)仲宣偉長(魏志王粲字仲宣徐幹字偉/長文選曹子建與楊徳祖書)
　(曰昔仲宣獨步於漢/南偉長擅名於青土)太冲(臧榮緒晉書左思字太冲/欲作三都賦乃詣著作郎)
　(張載訪岷卭之事遂搆思十稔門庭藩溷皆著紙筆/得句即疏之賦成張華見而咨嗟都邑豪貴競相傳)
　(寫/)安仁(晉書潘岳字安仁弱冠辟司空太尉府舉秀/才髙歩一時所著有耕藉射雉西征秋興閒)
　(居懐舊/諸賦)士衡(臧榮緒晉書陸機字士衡與弟雲勤/學聲溢四表機妙解情理作文賦)子
　安(晉書成公綏字子安少有俊才口吃張華一見甚/善之時人以貧賤不重其文仕至中臺郎著有嘯)
　(賦/)景純(郭璞字景純晉中興書曰璞以中興/王宅江外乃著江賦述川瀆之美)彦伯(晉/陽)
　(秋袁宏字彦伯賦苑/有袁彦伯東征賦)讀千賦(桓譚新論余素好文見/子雲善為賦欲從之學)
　(子雲曰能讀千首/賦則善為之矣)雕蟲霧縠(揚子法言或問吾子少/好賦曰然童子雕蟲篆)
　(刻俄而曰壯夫不為也或曰/霧縠之組麗曰女工之蠧矣)
　　頌讚第九
四始之至頌居其極頌者容也所以美盛徳而述形容
也昔帝嚳之世咸墨為頌以歌九韶自商巳下文理允
備夫化偃一國謂之風風正四方謂之雅容告神明謂
之頌風雅序人事兼變正頌主告神義必純美魯國(元/脱)
(曹/補)以公旦次編商人以前王追録斯乃宗廟之正歌非
讌饗之常詠也時邁一篇周公所製哲人之頌規式存
焉夫民各有心勿壅惟口晉輿(元作興/曹改)之稱原田(元作/由曹)
(改/)魯民之刺裘鞸直言不詠短辭以諷丘明子髙並諜
為誦斯則野誦之變體浸被乎人事矣及三閭橘頌情
采芬芳比類寓意又覃及細物矣至於秦政刻文爰頌
其徳漢之惠景亦有述容㳂世並作相繼於時矣若夫
子雲之表充國孟堅之序戴侯武仲之美顯宗史岑之
述熹(元作僖/曹改)后或擬清廟或範駉那雖淺深不同詳畧
各異其褒徳顯容典章一也至於班傅之北征西巡(元/作)
(逝/)變為序引豈不襃過而謬體哉馬融之廣成上林(疑/作)
(東/巡)雅而似賦何弄文而失質乎又崔瑗文學蔡邕樊渠
並致美於序而簡約乎篇摯虞品藻頗為精覈至云雜
以風雅而不變㫖趣徒張虛論有似黄白之偽説矣及
魏晉辨頌鮮有出轍陳思所綴以皇子為標陸機積篇
惟功臣最顯其褒貶雜居固末代之訛體也原夫頌惟
典雅辭必清鑠敷冩似賦而不入華侈之區敬慎如銘
而異乎規戒之域揄揚以發藻汪洋以樹義(一作/儀)唯纎
曲巧致與情而變其大體所底如斯而巳讚者明也助
也(二字從/御覽增)昔虞舜之祀樂正重讚葢唱發之辭也及益
讚於禹伊陟讚於巫咸並颺言以明事􁀙歎以助辭也
故漢置鴻臚以唱拜為讚即古之遺語也至相如屬筆
始讚荆軻及遷史固書託讚襃貶約文以總録頌體以
論辭又紀傳後(元作侈朱/攷御覽改)評亦同其名而仲治流别謬
稱為述失之逺矣及景純注雅動植必讚(一作讚之/從御覽改)義
兼美惡亦猶頌之變耳然本其為義(本字從/御覽增)事生奬歎
所以古來篇體促而不廣(一作曠從/御覽改)必結言於四字之
句盤桓乎數韻之辭約舉以盡情昭灼以送文此其體
也發源雖逺而致用葢寡大抵所歸其頌家之細條乎
　　贊曰
容體底頌勲業垂讚鏤彩摛文聲理有爛年積逾逺音
徽如旦降及品物炫辭作翫
　咸墨(墨應作黒吕氏春秋帝嚳命咸/黒作為聲歌九招六列六英)變正(詩序王道/衰政教失)
　(而變風變/雅作矣)頌主告神(詩大序頌者美盛徳之形容/以其成功告於神明者也)公
　旦(詩傳成王賜魯天子之禮/樂以祀周公故有魯頌)商人(詩序商頌那祀成/湯也烈祖祀中宗)
　(也𤣥鳥祀髙宗也長發大禘也殷武/祀髙宗也皆前代祭祀宗廟之樂)時邁(國語周文/公之詩曰)
　(載輯干戈載櫜弓矢我求懿徳肆於時夏允王保之/韋昭注文公周公旦之謚也頌時邁之詩武王既伐)
　(紂周公為作此詩/巡守告祭之樂歌)壅口(國語民慮之於心而宣之於/口成而行之胡可壅也若壅)
　(其口其與/能㡬何)原田(左傳晉侯聼輿人之頌曰原/田每每舍其舊而新是謀)裘鞸(孔/樷)
　(子子順曰先君初相魯魯人謗頌之曰麛裘而芾投/之無戾芾而麛裘投之無郵吕氏春秋同芾作鞸髙)
　(誘注鞸小兒此子順述孔子之/事非子髙也子髙孔穿之子)三閭橘頌(離騷序屈/原與楚同)
　(姓仕於懐王為三閭大夫/著九章内一篇曰橘頌)秦政(史記秦始皇者名政/東行郡縣上鄒嶧山)
　(立石與魯諸儒生/議刻石頌秦徳)惠景(漢藝文志李思孝/景皇帝頌十五篇)表充國(趙/充)
　(國傳充國字翁孫功徳與霍光等列畫未央宫成帝/時西羗嘗有警上思將帥之臣追美充國迺召黄門)
　(郎揚雄即充國/圖畫而頌之)序戴侯(後漢書竇融字周公光武八/年與大軍㑹髙平封安豐侯)
　(卒謚戴文章流別有/班固安豐戴侯頌)美顯宗(後漢書傅毅字武仲追/美孝明帝功徳最盛而)
　(廟頌未立乃依清/廟作顯宗頌十篇)述熹后(文選注范曄後漢書曰王/莽末沛國史岑字孝山以)
　(文顯文章志七志並載岑出師頌而集林又載岑和/熹鄧后頌計莽末以訖和熹百有餘年又東觀漢記)
　(東平王蒼上光武中興頌明帝問校書郎此與誰等/對曰前世史岑之比斯則莽末史岑明帝時巳云前)
　(世不得為和熹之頌明矣葢有二史岑字子孝者仕/王莽字孝山者當和熹書典散亡未詳爵里諸家遂)
　(以孝山之文載/於子孝之集)班傅(後漢書竇憲遷大將軍以傅毅/為司馬班固為中䕶軍憲府文)
　(章之盛冠於當世毅所著詩賦誄頌諸作凡二/十八篇固所著賦銘誄頌諸作凡四十一篇)馬融
　(馬融傳融字季長鄧太后臨朝鄧隲兄弟輔政俗儒/世士以文徳可興武功宜廢融以為文武之道聖賢)
　(不墜五材之用無或可廢上廣成頌以諷諫太后怒/遂令禁錮之安帝親政出為河間王長史時車駕東)
　(巡岱宗融上東/巡頌召拜郎中)崔瑗(崔瑗傳瑗所著賦碑銘箴頌七/蘇南陽文學官志歎辭移社文)
　(悔祈草書埶七言凡五十七篇其南陽/文學官志諸能為文者皆自以弗及)樊渠(蔡邕樊/惠渠頌)
　(畧曰陽陵縣東土氣辛螫嘉榖不植而涇水長流京/兆尹樊君諱陵字徳雲遂樹柱累石委薪積土基跂)
　(工堅清流浸潤昔日鹵田化為甘/壤農民熈怡悦豫謂之樊惠渠云)摰虞(摰虞傳虞字/仲洽撰古文)
　(章類聚區分為三十巻名曰流别/集各為之論辭理愜當為世所重)雜以風雅(文章流/别論揚)
　(雄充國頌頌而似雅傅毅顯宗頌雜以風雅之/意馬融之廣成上林純為今賦之體而謂之頌)黄白
　偽説(吕氏春秋相劔者曰白所以為堅也黄所以為/牣也黄白雜則堅且牣良劔也難者曰黄白雜)
　(則不堅且不牣/焉得為利劔也)陳思(曹植字子建封陳思/王集有皇子生頌)陸機(陸機/集有)
　(漢髙祖/功臣頌)樂正重讚(尚書大傳舜為賔客禹為主人樂/正進贊曰尚考大室之義唐為虞)
　(賓至今衍於四海成禹之變垂於萬世/之後於是俊乂百工相和而歌慶雲)益贊於禹(見/書)
　(大禹/謨篇)伊陟(書在太戊時則有若伊陟臣扈格於上帝/巫咸乂王家注伊陟伊尹之子巫氏咸名)
　(史記封禪書/伊陟贊巫咸)鴻臚(漢書注鴻聲也臚傳也/所以傳聲贊導九賓也)相如(文章/縁起)
　(司馬相如荆軻贊世巳不傳厥後班孟/堅漢史以論為贊至宋范曄更以韻語)謬稱為述(漢/書)
　(注顔師古曰史遷云為某事作某本紀某列傳班固/謙不敢言作而改言述葢避作者之謂聖而取述者)
　(之謂明也但後之學者不曉此為漢書敘目見有述/字乃呼為漢書述失之逺矣摰虞尚有此惑其餘曷)
　(足恠/乎)景純注雅(郭璞傳璞字景純注釋/爾雅别為音義圖譜)
　　祝盟第十
天地定位祀徧羣神(元作臣/朱改)六宗既禋三望咸秩甘雨
和風是生黍稷兆民所仰美報興焉犧盛惟馨本於明
徳祝史陳信資乎文辭昔伊耆(元作祁/柳改)始蜡以祭八神
其辭云土反(元作及/許改)其宅水歸其壑昆蟲無作草朩歸
其澤則上皇祝文爰在兹矣舜之祠田云荷此長耜耕
彼南畆四海俱有利民之志頗形於言矣至於商履聖
敬日躋𤣥牡告天以萬方罪巳即郊禋之詞也素車禱
旱以六事責躬則雩禜之文也及周之大祝掌六祝之
辭是以庶物咸生陳於天地之郊旁作穆穆唱於迎日
之拜夙興夜處言於祔廟之祝多福無疆布於少牢之
饋宜社類禡莫不有文所以寅䖍(許/補)於神祗嚴恭於宗
廟也春秋巳下黷祀諂祭祝幣史辭靡神不至至於張
老成室致善於歌哭之禱蒯聵臨戰獲佑於筋骨之請
雖造次顛沛必於祝矣若夫楚辭招魂可謂祝辭之組
纚也漢之羣祀肅其㫖(一作/百)禮既總碩儒之儀亦參方
士之術所以祕祝移過異於成湯之心侲子敺疫(元作/歐疾)
(王/改)同乎越巫之祝禮失之漸也至如黄帝有祝邪之文
東方朔有罵鬼之書於是後之譴呪務於善罵唯陳思
誥咎(元脱/曹補)裁以正義矣若乃禮之祭祀事止告饗而中
代祭文兼讚言行祭而兼讚葢引神而作也又漢代山
陵哀䇿流文周䘮盛姬内史執䇿然則䇿本書贈因哀
而為文也是以義同於誄而文實告神誄首而哀末頌
體而祝(一作/呪)儀太史所作之讚因周之祝文也凡羣言
發華而降神務實修辭立誠在於無媿祈禱之式必誠
以敬祭奠之楷宜恭且哀此其大較也班固之祀濛山
祈禱之誠敬也潘岳之祭庾婦奠祭之恭哀也舉彚而
求昭然可鑒矣盟者明也騂旄白馬珠盤玉敦陳辭乎
方明之下祝告於神明者也在昔三王詛盟不及時有
要誓結言而退周衰屢盟以及要契始之以曹沫終之
以毛遂及秦昭盟夷設黄龍之詛漢祖建侯定山河之
誓然義存則克終道廢則渝始崇替在人呪何預焉若
夫臧洪歃辭氣截雲蜺劉琨鐵誓精貫霏霜而無補於
晉漢反為仇讐故知信不由衷盟無益也夫盟之大體
必序危機奬忠孝共存亡戮心力祈幽靈以取鑒指九
天以為正感激以立誠切至以敷辭此其所同也然非
辭之難處辭為難後之君子宜在殷鑒忠信可矣無恃
神焉
　　贊曰
毖祀欽明祝史惟談立誠在肅修辭必甘季代彌飾絢
言朱藍神之來格所貴無慚
　六宗(書禋於六宗孔安國傳一四時二寒暑三日四/月五星六水旱漢郊祀志注六宗星辰風伯雨)
　(師司中司命一説云乾坤六子又一説天宗三日/月星辰地宗三泰山河海或曰天地間㳺神也)三
　望(左傳僖公三十一年卜郊不從/乃免牲猶三望注望祭山川也)伊耆(禮記郊特牲/伊耆氏始為)
　(蜡蜡也者嵗十二月合聚萬物而索饗之也八神先/嗇一司嗇二百種三農四郵表畷五貓虎六坊七水)
　(庸/八)聖敬日躋(詩商頌/長發篇)𤣥牡(見書/湯誓)素車(尸子湯之救旱/也素車白馬布)
　(衣身嬰白茅以身為牲禱曰政不節與民失職/與苞苴行與䜛夫昌與宫室崇與女謁盛與)雩禜
　(左傳龍見而雩注旱祭也又曰雪霜風雨/之災則禜之説文禱雨為雩禱晴為禜)太祝(周禮/春官)
　(太祝掌六祝之辭以事鬼神曰/順祝年祝吉祝化祝瑞祝筴祝)庶物　迎日(大戴禮/孝昭冠)
　(辭皇皇上天照臨下土庶物羣生各得其所靡今靡/古維予一人某敬拜皇天之祜又曰明光於上下勤)
　(施於四方旁作穆穆維予一人某敬/拜迎於郊以正月朔日迎日於東郊)祔廟(儀禮明日/以其班祔)
　(用嗣尸曰孝子某孝顯相夙興夜處小心畏忌不惰/其身不寜用尹祭嘉薦普淖普薦溲酒適爾皇祖某)
　(甫以隮祔/爾孫某甫)多福無疆(儀禮少牢饋食禮主人酳尸尸/酢主人祝嘏主人曰皇尸命工)
　(祝承致多福無/疆於汝孝孫)宜社(王制天子將出類乎上帝宜乎/社造乎禰諸侯將出宜乎社造)
　(乎禰注/宜祭名)類禡(詩是類是禡傳師祭也類/於上帝禡於所征之地)張老成室(檀/弓)
　(晉獻文子成室晉大夫發焉張老曰美哉輪/焉美哉奐焉歌於斯哭於斯聚國族於斯)蒯聵(左/傳)
　(衛太子禱曰曾孫蒯聵敢昭告皇祖文王烈祖康叔/文祖襄公鄭勝亂從晉午在難使鞅討之蒯聵不敢)
　(自佚備持矛焉敢告無絶筋/無折骨無面傷以集大事)祕祝(漢郊祀志文帝詔/曰祕祝之官移過)
　(於下朕甚弗/取其除之)侲子(後漢禮儀志大儺謂之逐疫選中/黄門子弟十嵗以上十二以下百)
　(二十人/為侲子)越巫(郊祀志粤人勇之言粤人俗鬼而其祠/皆見鬼數有効昔東甌王敬鬼夀百六)
　(十嵗後世怠嫚故衰耗武/帝乃命粤巫立粤祝祠)祝邪(山海經東望山有獸/名白澤能言語王者)
　(有徳明照幽逺則至軒轅記帝於桓山得白澤神獸/能言達於萬物之情因問天地鬼神之事帝令冩為)
　(圖作祝邪之/文以祝之)罵鬼(王延夀夢賦序云臣遂得東方朔/與臣作罵鬼之書按朔與延夀隔)
　(世久逺或朔本有書延夀得之則可曰與臣作謬矣/倘作書亦是夢中事便無所不可然彦和又豈以烏)
　(有為實録乎非後人傳冩之/誤即前代有傅㑹失實者)誥咎(曹子建誥咎文序/五行致災先史咸)
　(以為應政而作天地之氣自有變動未必政治之所/興致也於時大風發屋㧞朩意有感焉聊假上帝之)
　(命以誥/咎祈福)哀策(文章縁起漢樂安相/李尤作和帝哀策)執策(穆天子傳天/子西至於重)
　(璧之臺盛姬告病天子哀之於是觴祀/而哭内史執策注策所以書贈賻之事)祭庾婦(潘岳/集有)
　(為諸婦祭/庾新婦文)騂旄(左傳瑕禽曰昔平王東遷吾七姓從/王牲用備具王賴之而賜之騂旄之)
　(盟注赤/牛也)白馬(漢書王陵曰髙皇帝刑白馬而盟/曰非劉氏而王者天下共擊之)珠盤
　玉敦(周禮天官玉府若合/諸侯則共珠盤玉敦)方明(漢律歴志太甲元年/以冬至越茀祀先王)
　(於方明注才明者神明之象也以木為之方/四尺畫六采東青西白南赤北黑上𤣥下黄)詛盟(榖/粱)
　(傳詛盟不/及三王)結言(公羊傳古者不/盟結言而退)要契(左傳使王叔氏/與伯輿合要王)
　(叔氏不能舉其契注要合要辭理曲/無以為答故不能舉其契要之辭)曹沫(國語曹沫/為魯將三)
　(北魯莊公與齊桓公㑹於柯而盟沫/執匕首刼桓公於壇盡歸魯之侵地)毛遂(史記秦圉/邯鄲平原)
　(君求救於楚議日中不决毛遂按劔歴階而上曰從/之利害兩言而决合從者為楚非為趙也楚王曰唯)
　(唯遂謂左右曰取雞狗馬之血來遂奉銅盤而跪進/之楚王曰王當歃血次者吾君次者遂遂定從於殿)
　(上/)秦昭(常璩巴志秦昭襄王與夷人刻石盟曰秦/犯夷輸黄龍一雙夷犯秦輸清酒一鍾)山
　河(史記髙祖功臣年表封爵之誓曰黄河/如帶泰山如礪國以永寧爰及苗裔)臧洪(臧洪/傳洪)
　(字子源太守張超請為功曹時董卓圖危社稷超與/洪西至陳留見兄邈計事邈與語大異之邈先有謀)
　(約㑹超至定議乃與諸牧守大㑹酸棗設壇場將盟/既而莫敢先登咸共推洪洪升壇歃血辭氣慷慨聞)
　(其言者無/不激揚)劉琨(劉琨傳琨字越石建武元年琨與叚/匹磾期討石勒匹磾推琨為大都督)
　(歃血載書檄諸方守俱集襄國琨匹磾進屯固安以/俟衆軍匹磾從弟末波納勒厚賂獨不進乃沮其計)
　(琨匹磾以/勢弱而退)
　
　
　文心雕龍輯注巻二
欽定四庫全書
　文心雕龍輯注巻三
　　　　詹事府詹事加吏部侍郎銜黄叔琳撰
　　銘箴第十一
昔帝軒刻輿几以弼違大禹勒筍簴而招諫成湯盤盂
著日新之規武王户席題必戒之訓周公慎言於金人
仲尼革容於欹器則先聖鑒戒其來久矣故銘者名也
觀器必也正名審用貴乎盛徳葢臧武仲之論銘也曰
天子令徳諸侯計功大夫稱伐夏鑄九牧之金鼎周勒
肅慎之楛矢令徳之事也吕望銘功於昆吾仲山鏤績
於庸器計功之義也魏顆紀勲於景鐘(元作銘/曹改)孔悝表
勤於衛鼎稱伐之類也若乃飛亷有石槨之錫靈公有
蒿里之謚銘發幽石吁可恠矣趙靈勒跡於番吾(元作/禺楊)
(改/)秦昭刻博(元作傅/朱改)於華山夸誕示後吁可笑(元作茂/又作戒)
也詳觀衆例銘義見矣至於始皇勒岳政暴而文澤亦
有疎通之美焉若班固燕然之勒張昶華陰之碣序亦
盛矣蔡邕銘思獨冠古今橋(元作僑/孫改)公之鉞(元作/箴)吐納
典謨朱穆之鼎全成碑文溺所長也至如敬通雜器準
矱戒銘而事非其物繁略違中崔駰品物讚多戒少李
尤積篇義儉辭碎著龜神物而居博弈之中衡斛嘉量
而在臼杵之末曾名品之未暇何事理之能閑哉魏文
九寳器利辭鈍唯張載(元作采/謝改)劔閣其才清采迅足駸
駸後發前至勒銘岷漢得其宜矣箴者所以攻疾防患
喻鍼石也斯文之興盛於三代夏商二箴餘句頗存及
周之辛甲百官箴一篇體義備焉迄至春秋㣲而未絶
故魏絳諷君於后羿楚子訓民於在勤戰代巳來棄徳
務功銘辭代興箴文委絶至揚雄稽古始範虞箴作卿
尹州牧二十五篇及崔胡補綴總稱百官指事配位鞶
鑑可徴信所謂追清風於前古攀辛甲於後代者也至
於潘勗符節要而失淺温嶠侍臣博而患繁王濟國子
引廣(一作/多)事雜(一作/寡)潘尼乗輿義正體蕪凡斯繼作鮮
有克衷至於王朗雜箴乃寘巾履得其戒慎而失其所
施觀其約文舉要憲章戒銘而水火井竈繁辭不巳志
有偏也夫箴誦於官銘題於器名目雖異而警戒實同
箴全禦過故文資确(元作確/朱改)切銘兼褒讚故體貴𢎞潤
其取事也必覈(元作/覆)以辨其摛文也必簡而深此其大
要也然矢言之道葢闕庸器之制久淪所以箴銘異用
罕施於代惟秉文君子宜酌其逺大焉
　　贊曰
銘實表器箴惟徳軌有佩於言無鑒於水秉兹貞厲敬
言乎履義典則𢎞文約為美
　輿几(皇王大紀帝軒作輿/几之箴以警宴安)筍簴(鬻子大禹為銘於筍/簴曰教寡人以道者)
　(擊鼓教以義者擊鐘教以/事者振鐸語以憂者擊磬)户席(大戴禮尚父道丹書/之言武王聞之惕若)
　(恐懼退而為戒書於席四端於機於鑑於盥盤於楹/於杖於帶於履屨於觴豆於户於牖於劔於弓於矛)
　(盡為銘焉以/戒後世子孫)金人(家語孔子觀周入后稷之廟有金/人焉三緘其口而銘其背曰古之)
　(慎言人也無多/言多言多敗)欹器(荀子孔子觀於魯威公之廟有/欹器焉問於守者為宥坐之器)
　(虚則欹中則正滿則覆歎/曰烏有滿而不覆者哉)論銘(左傳季武子以所得/於齊之兵作林鐘而)
　(銘魯功焉臧武仲曰非禮也夫銘天子令徳諸侯言/時計功大夫稱伐今稱伐則下等也計功則借人也)
　(言時則妨民多/矣何以銘為)金鼎(左傳王孫滿對楚子曰昔夏之/有徳逺方圖物貢金九牧鑄鼎)
　(象/物)楛矢(國語仲尼曰昔武王克商通道九夷八蠻肅/慎氏貢楛矢先王欲昭其令徳之致逺也故)
　(銘其筈曰肅/慎氏之楛矢)吕望(史記太公望吕尚者東海上人蔡/邕銘論吕尚作周太師其功銘於)
　(昆吾/之鼎)仲山(竇憲傳南單于遺憲古鼎其傍銘曰/仲山甫鼎其萬年子子孫孫永保用)庸器
　(周禮典庸器掌藏樂器庸器注庸器伐國所/獲之器若崇鼎貫鼎及以其兵物所鑄銘也)魏顆(國/語)
　(昔克潞之役秦來圖敗晉功魏顆以其身却/退泰師於輔氏親止杜囘其勲銘於景鐘)孔悝(禮/記)
　(祭統有衛孔/悝之鼎銘)飛亷(秦本紀蜚亷為紂石北方還無所/報為壇霍太山而報得石棺銘曰)
　(帝令處父不與殷亂賜爾石/棺以華氏死遂葬於霍太山)靈公(莊子衛靈公死卜/葬於沙邱掘之數)
　(仞得石槨焉洗而視之有銘焉/曰不馮其子靈公奪而埋之)蒿里(見樂府/鐃挽注)趙靈(韓/子)
　(趙主父令工施鉤梯而縁番吾刻疎人跡其/上廣三尺長五尺而勒之曰主父嘗遊於此)秦昭(韓/子)
　(秦昭王令工施鉤梯而縁華山以松柏之心為博箭/長八尺棊長八寸而勒之曰昭王與天神博於此)
　勒岳(秦始皇本紀始皇上泰山立石/封祠祀刻石頌秦徳馬而去)燕然(竇憲傳南/單于請兵)
　(北伐拜憲車騎將軍大破單于登燕然/山刻石勒功紀漢威徳令班固作銘)華陰(古文苑/華陰堂)
　(闕碑銘張昶為北/地太守段煨作)橋公之鉞(蔡中郎集橋𤣥黄鉞銘/帝命將軍秉兹黄鉞威)
　(靈振耀如火之烈公之在位羣/狄斯柔齊斧㒺設人士斯休)朱穆之鼎(蔡中郎集/忠文朱公)
　(名穆字公叔延熹六年卒肆其孤用作兹寳鼎銘載/休功㑭後裔永用享祀以知其先之徳按伯喈作朱)
　(公叔墳前石碑前用散體後系四言韻語至鼎銘/則純作散體大篇不著韻語所謂全成碑文也)敬
　通(馮衍傳衍字敬通所著/賦誄銘説雜文五十篇)崔駰(崔駰傳駰字亭伯所/著詩賦銘頌書記表)
　(七依婚禮結言達㫖/酒警合二十一篇)李尤(後漢書李尤字伯仁所著/詩賦銘誄頌七歎哀典凡)
　(一十八篇文章流别論尤自山河都邑/至刀筆笇契無不有銘而文多穢病)九寳(典論魏/太子丕)
　(造寳劔寳刀三匕首三皆因姿定名其文曰選咨良/金命彼國工精而鍊之至於百辟恨不遇薛燭青萍)
　(也/)劔閣(張載傳載父收蜀郡太守載至蜀省父道經/劔閣以蜀人恃險好亂因著銘以作誡張敏)
　(見而竒之乃表上其文武/帝遣使鐫之於劔閣焉)夏(逸周書文傳解引夏箴/云中不容利民乃外次)
　商(吕氏春秋名類篇引商箴/云天降災布祥并有其職)百官(左傳魏綘謂晉侯/曰昔周辛甲之為)
　(太史也命百/官官箴王闕)在勤(左傳楚自克庸以來其君無日不/討國人而訓之箴之曰民生在勤)
　(勤則/不匱)虞箴(揚雄自序箴莫善/於虞箴作州箴)崔胡(文章流别論揚雄/依虞箴作十二州)
　(十二官箴傳於世不具九官崔氏累世彌縫其/闕胡公又以次其首目而為之解署曰百官箴)潘勗
　(衛覬傳建安末河南潘勗與覬並以文/章顯文章志勗字元茂初名芝改名勗)温嶠(晉書温/嶠遷太)
　(子中庶子在東宫數/陳規諷獻侍臣箴)王濟(王濟傳濟字武子文辭秀/茂累官侍中以忤㫖左遷)
　(國子/祭酒)潘尼(晉書潘尼/為乘輿箴)王朗(王朗傳朗字景興歴官御/史大夫所著奏議論記咸)
　(傳於/世)确切(确堅正也崔實傳指/切時要言辯而确)
　　誄碑第十二
周世盛徳有銘誄之文大夫之材臨喪能誄誄者累也
累其徳行旌之不朽也夏商巳前其詳靡聞周雖有誄
未被於士又賤不誄貴幼不誄長在萬乗則稱天以誄
之讀誄定謚其節文大矣自魯莊戰乗丘始及於士逮
尼父卒哀公作誄觀其憖遺之切嗚呼之歎雖非叡作
古式存焉至栁妻之誄惠子則辭哀而韻長矣暨乎漢
世承流而作揚雄之誄元后文實煩穢沙麓撮其要而
摯疑成篇(有疑/誤)安有累徳述尊而濶略四句乎杜篤之
誄有譽前代吳誄雖工而他篇頗疎豈以見稱光武而
改盻千金哉傅毅所制文體倫序孝山崔瑗辨絜相參
觀其序事如傳辭靡律調固誄之才也潘岳構意專師
孝山巧於序悲易入新切(御覽/作麗)所以隔代相望能徴厥
聲者也至如崔駰誄趙劉陶誄黄並得憲章工在簡要
陳思叨名而體實繁緩文皇誄末㫖言自陳其乖甚矣
若夫殷臣誄湯追褒元鳥之祚周史歌文上闡后稷之
烈誄述祖宗葢詩人之則也至於序述哀情則觸類而
長傅毅之誄北海云白日幽光雰霧杳㝠始序致感(一/作)
(惑從御/覽改)遂為後式景而效者彌取於工(元作功/謝改)矣詳夫
誄之為制葢選言録行傳體而頌文榮始而哀終論其
人也曖乎若可覿道其哀也悽焉如可傷此其㫖也碑
者埤也上古帝皇紀號封禪樹石埤岳故曰碑也周穆
紀跡於弇山之石亦古碑之意也又宗廟有碑樹之兩
楹事止(元作/正)麗牲未勒勲績而庸器漸缺故後代用碑
以石代金同乎不朽自廟徂墳猶封墓也自後漢以來
碑碣雲起才鋒所斷莫髙蔡邕觀楊賜之碑骨鯁訓典
陳郭二文詞(一作句從/御覽改)無擇言周乎衆碑莫非清允其
敘事也該而要其綴采也雅而澤清詞轉而不窮巧義
出而卓立察其為才自然而至孔融所創有慕伯喈張
陳兩文辨給足采亦其亞也及孫綽為文志在碑誄温
王卻庾辭多枝雜桓彞一篇最為辨裁夫屬碑之體資
乎史才其序則傳其文則銘標序盛徳必見清風之華
昭紀鴻懿必見峻偉之烈此碑之制也夫碑實銘器銘
實碑文因器立名事光(當作/先)於誄是以勒石讚勲者入
銘之域樹碑述已者同誄之區焉
　　贊曰
寫實追虛碑誄以立銘徳慕行文采允集觀風似面聽
辭如泣石墨鐫華頽影豈忒
　大夫之材(見詮賦篇登/髙能賦注)賤不誄貴(禮記賤不誄貴幼/不誄長禮也惟天)
　(子稱天以誄之諸/侯相誄非禮也)魯莊(檀弓魯莊公及宋人戰於乗/丘縣賁父御卜國為右馬驚)
　(敗績公隊佐車授綏公曰末之卜也縣賁父曰他日/不敗績而今敗績是無勇也遂死之圉人浴馬有流)
　(矢在白肉公曰非其罪也遂/誄之士之有誄自此始也)哀公(左傳孔子卒哀公/誄之曰旻天不弔)
　(不憖遺一老俾屏予一人以在位㷀/㷀余在疚嗚呼哀哉尼父無自律)栁妻(説苑栁下/惠死門人)
　(將誄之妻曰將誄夫子之徳耶則二三子不如妾知/之也乃誄曰夫子之不伐兮夫子之不竭兮夫子之)
　(信成而與人無害兮柔屈從俗不强察兮䝉恥救民/徳彌大兮雖遇三黜終不弊兮豈弟君子永能厲兮)
　(嗟乎惜哉乃下世兮庶㡬遐年今遂逝兮/嗚呼哀哉神魂泄兮夫子之謚宜為惠兮)誄元后(漢/書)
　(王莽建國五年元后崩詔揚雄作誄曰太/陰之精沙麓之靈作合於漢配元生成)杜篤(後漢/曹杜)
　(篤字季雅大司馬呉漢薨光武詔/諸儒誄之篤為誄最髙帝美之)改盼千金(國䇿蘇/代説淳)
　(于髠曰有賣駿馬者比三旦立市人莫之知/伯樂還而視之去而顧之一旦而馬價十倍)孝山(後/漢)
　(書蘇順字孝山和安間以才學見稱/所著賦論誄哀辭雜文凡十六篇)潘岳(潘岳集有/楊荆州誄)
　(楊仲武誄夏侯常/侍誄馬汧督誄)劉陶(劉陶傳陶字子竒濟北貞/王勃之後著書數十萬言)自
　陳(曹子建集文皇誄至咨逺臣之眇眇/兮感㐫問以怛驚以下皆自陳之辭)北海(後漢書/北海靖)
　(王興齊武王伯升子也永平七年薨古文苑/傅毅此誄其文不全亦無白日幽光之語)封禪(管/子)
　(古者封禪㤗山禪/梁父者七十二家)弇山(穆天子傳天子觴西王母於/瑤池遂驅升乎弇山乃紀迹)
　(於弇山之石而樹之/槐眉曰西王母之山)麗牲(祭義牲入廟門麗於碑説/文注古宗廟立碑繫牲後)
　(人因於上紀功徳孫何碑解碑者乃葬祭饗聘之際/所植一大朩耳而其字從石者將取其堅且久未聞)
　(勒銘其上也今喪葬令其螭首龜趺洎丈/尺品秩之制又易之以石者後儒増耳)碑碣(後漢/書注)
　(方者謂之碑/圓者謂之碣)楊賜(楊賜傳賜字伯獻歴官太尉卒謚/文烈蔡中郎集有司空文烈侯楊)
　(公/碑)陳郭(蔡中郎集有陳太/丘碑郭有道碑)孔融(孔融傳融字文舉與/蔡邕素善邕卒後有)
　(虎賁士貌類於邕融每酒酣引與之同坐曰雖無/老成人尚有典型所著詩頌碑文凡二十五篇)張
　陳兩文(孔文舉有衛尉張儉碑銘陳文無考/融歿於曹子建之前非陳思王也)孫綽(孫/綽)
　(傳綽字興公歴官著作郎於時文士綽為其冠温王/郄庾諸公之薨必須綽為碑文然後刋石世説新語)
　(孫興公作庾公誄多寄託之辭既成示庾道恒/庾見慨然送還之曰先君與君自不至於此)桓彞
　(桓彞傳彞字茂倫歴官宣城内史在郡/蘇峻反為其將韓晃所害綽為碑文)
　　哀弔第十三
賦憲(孫云當/作議徳)之諡短折曰哀哀者依也悲實依心故曰
哀也以辭遣哀葢不淚之悼故不在黄髪必施夭(元作/天)
昏昔三良殉秦百夫莫贖事均夭横黄鳥賦哀抑亦詩
人之哀辭乎暨漢武封禪而霍子侯(元作光病曹改/又一本作霍嬗)暴
亡帝傷而作詩亦哀辭之類矣及後漢汝陽王亡崔瑗
哀辭始變前式(元作戒/謝改)然履突鬼門恠而不辭駕龍乗
雲仙而不哀又卒章五言頗似歌謠亦彷彿乎漢武也
至於蘇慎(疑作/順)張升並述哀文雖發其情華而未極心
實建安哀辭惟偉長差善行女一篇時有惻怛及潘岳
繼作實踵其美觀其慮善辭變情洞悲苦敘事如傳結
言摹詩促節四言鮮有緩句故能義直而文婉體舊而
趣新金鹿澤蘭莫之或繼也原夫哀辭大體情主於痛
傷而辭窮乎愛惜幼未成徳故譽止於察惠(譽字御覽/作與言二)
(字/)弱不勝務故悼加乎膚色(悼字下御覽有/惜字膚一作容)隱心而結
文則事愜觀文而屬心則體奢奢體為辭則雖麗不哀
必使情往㑹悲文來引泣乃其貴耳弔者至也詩云神
之弔矣言神至矣君子令終定諡事極理哀故賓之慰
主以至到為言也壓溺乖道所以不弔矣又宋水鄭火
行人奉辭國災民亡故同弔也及晉築虒(元作虎/孫改)臺齊
襲燕城史趙(元脱/孫補)蘇秦翻賀為弔虐民搆敵亦亡之道
凡斯之例弔之所設也或驕貴而殞身或狷忿(御覽/作介)以
乖道或有志而無時或美才而兼累追而慰之並名為
弔自賈誼浮湘發憤弔屈體同而事覈辭清而理哀葢
首出之作也及相如之弔二世全為賦體桓譚以為其
言惻愴讀者歎息及平(一作/卒)章要切斷而能悲也揚雄
弔屈思積功寡意深文略故辭韻沈膇班彪蔡邕並敏
於致語然影附賈氏難為並驅耳胡阮之弔夷齊褒而
無聞仲宣所制譏呵實工然則胡阮嘉其清王子傷其
隘各(一本下/有其字)志也禰衡之弔平子縟麗而輕清陸機之
弔魏武序巧而文繁降斯以下未有可稱者矣夫弔雖
古義而華辭未造華過韻緩則化而為賦固宜正義以
繩理昭徳而塞違割析褒貶哀而有正則無奪倫矣
　　贊曰
辭定所表在彼弱弄苗而不秀自古斯慟雖有通才迷
方告(一作/失)控千載可傷寓言以送
　短折(汲冡周書蚤孤短折/曰哀恭仁短折曰哀)夭昬(左傳札瘥夭昬注夭/死曰札小疫曰瘥短)
　(折曰夭未/名曰昬)三良(左傳秦伯任好卒以子車氏之三子/為殉皆秦之良也國人哀之為之賦)
　(黄鳥詩秦風/黄鳥篇是也)霍子侯(霍去病傳去病薨子嬗嗣嬗字/子侯上愛之幸其壯而將之為)
　(奉車都尉從封㤗山而薨漢武帝/集嬗死上甚悼之乃自為歌詩)哀辭(文章流别論/哀辭者誄之)
　(流/也)張升(後漢書張升字彦真著/賦誄頌碑書凡六十篇)行女(曹子建集行女/哀辭三年之中)
　(二子頻喪文章流别論建安中文帝與臨淄侯各失/稚子命徐幹劉楨等為哀詞是偉長亦有行女篇也)
　金鹿澤蘭(潘岳集金鹿哀辭金鹿岳之幼子也又為/任子咸妻作孤女澤蘭哀詞澤蘭子咸之)
　(女/也)厭溺(檀弓死而不弔/者三畏厭溺)宋水(左傳莊公十一年秋宋/大水公使弔焉曰天作)
　(淫雨害於粢盛/若之何不弔)鄭火(左傳昭公十八年宋衛陳鄭/皆火陳不救火許不弔災)虒
　臺(左傳㳺吉相鄭伯以如晉亦賀虒祁也史趙見/子太叔曰甚哉其相䝉也可弔也而又賀之)翻
　賀為弔(國䇿燕易王初立齊宣王因燕喪而攻之取/十城蘇秦為燕説齊王再拜而賀因仰而弔)
　(曰燕雖弱小秦王之少壻也大王利其十城而與强/秦為讐是食烏喙之類也齊王曰善歸燕之十城)
　浮湘(賈誼傳誼為長沙王傅意不自/得及度湘水為賦以弔屈原)弔二世(司馬相/如傳武)
　(帝還過宜春宫相如奏賦以哀二世行失注宜春本/秦之離宫胡亥於此為閻樂所殺故感其處而哀之)
　(也/)弔屈(揚雄傳雄作書往往摭離騷文而反之自/㟭山投諸江流以弔屈原名曰反離騷)沈膇
　(左傳沈溺/重膇之疾)蔡邕(蔡邕集弔屈原文卒壊補/覆而不振顧抱石其何)胡阮(文選思/舊賦注)
　(胡廣弔夷齊文曰援翰録弔以舒懐兮魏志阮瑀字/元瑜為魏武管記室弔伯夷文曰余以工事適彼洛)
　(師瞻望首陽敬弔伯夷求仁得仁/見歎仲尼没而不朽身滅名飛)禰衡(後漢書禰衡/字正平弔平)
　(子文余今反闕命駕言歸路由西鄂追/弔平子平子張衡字也衡楚西鄂人)弔魏武(陸機/弔魏)
　(武文悼繐帳之冥冥怨西陵之茫/茫登雀臺而羣悲眝美目其何望)弱弄(左傳弱/不好弄)苗而
　不秀(揚子法言育而不苗者吾家之童烏乎世説/新語王戎子萬子有大成之風苗而不秀)告
　控(左傳翦焉傾/覆無所控告)
　　雜文第十四
智術之子博雅之人藻溢於辭辭盈乎氣苑囿文情故
日新殊致宋玉含才頗亦負俗始造對問以申其志放
懐寥廓氣實使之及枚乗摛豔首製七發腴辭雲搆夸
麗風駭葢七竅所發發乎嗜欲始邪末正所以戒膏粱
之子也揚雄覃思文闊業深綜述碎文璅語肇為連珠
(玉海作揚雄覃思文閣/碎文璅語肇為連珠)其辭雖小而明潤矣凡此三者
文章之枝派暇豫之末造也自對問以後東方朔效而
廣之名為客難託古慰志疎而有辨揚雄解嘲雜以諧
謔迴環自釋頗亦為工班固賓戲含懿采之華崔駰達
㫖吐典言之裁張衡應間宻而兼雅崔寔客譏整而㣲
質蔡邕釋誨體奥而文炳景純客傲情見而采蔚雖迭
相祖述然屬篇之髙者也至於陳思客問辭髙而理疎
庾敳(元作凱/欽改)客咨意榮而文悴(元作粹/朱改)斯類甚衆無所
取裁矣原兹文之設迺發憤以表志身挫憑乎道勝時
屯寄於情泰莫不淵岳其心麟鳯其采此立本之大要
也自七發以下作者繼踵觀枚氏首唱信獨㧞而偉麗
矣及傅毅七激㑹清要之工崔駰七依入博雅之巧張
衡七辨結采綿靡崔瑗七厲植義純正陳思七啟取美
於宏壯仲宣七釋致辨於事理自桓麟七説以下左思
七諷以上枝附影從十有餘家或文麗而義暌或理粹
而辭駁觀其大抵所歸莫不髙談宫館壯語畋獵窮瓌
竒之服饌極蠱媚之聲色甘意搖骨體(楊云當/作髓)豔詞動
魂識雖始之以淫侈而終之以居正然諷一勸百勢不
自反子雲所謂先騁鄭衛之聲曲終而奏雅者也唯七
厲敘賢歸以儒道雖文非㧞羣而意實卓爾矣自連珠
以下擬者間出杜篤賈逵之曹劉珍潘勗之輩欲穿明
珠多貫魚目可謂夀陵匍匐非復邯鄲之步里醜(元作/配謝)
(改/)捧心不闗西施之嚬矣唯士衡運思理新文敏而裁
章置句廣於舊篇豈慕朱仲四寸之璫乎夫文小易周
思閑可贍足使義明而詞浄事圓而音澤磊磊自轉可
稱珠耳詳夫漢來雜文名號多品或典誥誓問或覽略
篇章或曲操弄引或吟諷謠詠總括其名並歸雜文之
區甄别其義各入討論之域類聚有貫故不曲述
　　贊曰
偉矣前修學堅多飽負文餘力飛靡弄巧枝辭攢映嘒
若參昴慕嚬之心於焉祇攪
　負俗(漢武帝紀士或有負/俗之累而立功名)對問(文選宋玉對楚王問/宋襄王問於宋玉曰)
　(先生其有遺行與何士民衆庶不譽之甚也/對曰唯然有之願大王寛其罪使得畢其辭)七發(文/選)
　(注七發者説七事以啟發太子也猶楚詞七諌之/流枚乗事梁孝王恐孝王反故作七發以諌之)連
　珠(傅𤣥敘連珠曰連珠者興於漢章之世班固賈逵/傅毅三子受詔作之其文體辭麗而言約不指説)
　(事情必假喻以達其㫖而覽者㣲悟合於古詩勸興/之義欲使歴歴如貫珠易覩而可悦故謂之連珠也)
　(按文章縁起連珠揚雄作是連珠非始於班固也嗣/後潘勗擬連珠魏王粲倣連珠晉陸機演連珠宋顔)
　(延之範連珠齊王儉暢連珠梁劉孝儀探物作豔體/連珠又陳懋仁文章縁起注北史李先傳魏帝召先)
　(讀韓子連珠二十二篇韓子韓非子書中有聨語先/列其目而後著其解謂之連珠据此則連珠又兆韓)
　(非/矣)客難(東方朔傳朔上書陳農戰疆國之計辭數萬/言終不見用朔因著論設客難已用位卑以)
　(自慰/諭)解嘲(揚雄傳哀帝時丁傅董賢用事諸附離之/者或起家至二千石時雄方草太𤣥有以)
　(自守泊如也或嘲雄以元/尚白而雄解之號曰解嘲)賓戲(班固漢書敘傳固永/平中為郎典校秘書)
　(專篤志於博學以著述為業或譏以無功又感東方/朔揚雄自諭以不遭蘇張范蔡之時曽不折之以正)
　(道明君子之所守故聊/復應焉其辭曰賓戲)達㫖(崔駰傳駰常以典籍為/業未遑仕進之事或譏)
　(其太𤣥静將以移名失實因/擬揚雄解嘲作達㫖以答焉)應間(張衡傳衡不慕當/世所居之官輙積)
　(年不徙自去史職五載復還/乃設客問作應間以見其志)客譏(客疑作答崔實傳/實因窮困以酤釀)
　(販鬻為業時人多以此譏之建寜中病卒所/著碑論箴銘答七言詞文表記書凡十五篇)釋誨(蔡/邕)
　(傳邕閒居翫古不交當世感東方朔客難及揚雄班/固崔駰之徒設疑以自通乃斟酌羣言韙其是而矯)
　(其非作釋誨/以戒厲云爾)客傲(郭璞傳璞字景純好卜筮縉紳多/笑之又自以才髙位卑乃著客傲)
　庾敳(晉書庾敳/字子嵩)首唱(傳𤣥七謨序昔枚乗作七發而/屬文之士作者紛焉通儒大才)
　(馬季長張平子亦引其源而/廣之馬作七厲張造七辨)七激(後漢文苑傳傅毅/以顯宗求賢不篤)
　(士多隱處作/七激以為諷)七依七辯(注詳/下)崔瑗七厲(崔瑗傳有七/蘇無七厲)
　七啟七釋(曹子建七啟序昔枚乗作七發傳毅作七/激張衡作七辯崔駰作七依辭各美麗余)
　(有慕之焉遂作七啟并命王粲/作焉粲字仲宣作者曰七釋)七説(摰虞文章志桓/麟文在者十八)
　(篇有七/説一篇)曲終奏雅(漢書揚雄以為靡麗之賦勸百風/一猶騁鄭衛之音曲終奏雅不巳)
　(戲/乎)杜篤(後漢文苑傳杜篤所著賦誄弔書/讚七言女誡及雜文凡十八篇)賈逵(賈逵/傳逵)
　(作詩頌誄書連/珠酒令凡九篇)劉珍(後漢文苑傳劉珍著/誄頌連珠凡七篇)魚目(參同/契魚)
　(目豈為珠蓬/蒿不成檟)夀陵(莊子秋水篇子獨不聞夫夀陵餘/子之學行於邯鄲與未得國能又)
　(失其故行矣直/匍匐而歸耳)里醜(莊子天運篇西施病心而矉其/里其里之醜人見而美之歸亦)
　(捧心而/矉其里)四寸璫(列仙傳朱仲者㑹稽市販珠人魯元/公主以七百金從仲求珠仲乃獻四)
　(寸珠而去風俗/通耳珠曰璫)典(爾雅典經也後漢文苑傳李尤所/著詩賦銘誄頌七歎哀典凡二十)
　(八/篇)誥(爾雅誥誓謹也注皆所以約勤謹戒/衆文章縁起誥漢司隸從事馮衍作)誓(文章縁/起誓漢)
　(蔡邕作/艱誓)問(對/問)覽(吕不韋傳不韋使其客人人著所聞/集論以為八覽六論十二紀二十餘)
　(萬言號曰/吕氏春秋)略(漢藝文志劉歆總/羣書而奏其七略)篇(漢藝文志凡將一/篇司馬相如作急)
　(就一篇黄門令史游作元/尚一篇將作大匠李長作)章(藝文志蒼頡七章者秦/丞相李斯所作也爰歴)
　(六章者車府令趙髙所作也博學/七章者太史令胡毋敬所作也)曲(鼓吹曲一曰短/簫鐃歌蔡邕禮)
　(樂志短簫鐃歌軍樂也黄帝岐伯所作以建威揚徳/風敵勸士也晉書樂志武帝令傅𤣥製鼓吹曲二十)
　(二篇以/代魏曲)操(風俗通閉塞憂愁而作命其曲曰操操者/言遇災遭害困厄窮迫雖怨恨失意猶守)
　(禮義不懼不懾樂道/而不失其操者也)弄(琴書蔡邕雅好琴道入青溪/訪鬼谷先生所居山有五曲)
　(一曲製/一弄)引(古今注箜篌引朝鮮津卒/霍里子髙妻麗玉所作也)吟(古今樂錄張/永元嘉技録)
　(有吟歎四曲/一曰大雅吟)諷(七/諷)謠(爾雅徒歌謂之謠穆天/子傳有白雲謠黄澤謠)詠(辨樂/論神)
　(農教民食穀有豐年之/詠夏侯湛作離親詠)
　　諧隱第十五
芮良夫之詩云自有肺腸俾民卒狂夫心險如山口壅
若川怨怒之情不一歡謔之言無方昔華元棄甲城者
發睅目之謳臧紇喪師國人造侏儒之歌並嗤戲形貌
内怨為俳也又蠶蠏鄙諺貍首淫哇茍可箴戒載於禮
典故知諧辭讔言亦無棄矣諧之言皆也辭淺㑹俗皆
悦笑也昔齊威(元作宣/許改)酣樂而淳于説甘酒楚襄讌集
而宋玉賦好色意在㣲諷有足觀者及優旃之諷漆城
優孟之諫葬馬並譎辭飾説抑止昏暴是以子長編史
列傳滑稽以其辭雖傾回意歸義正也但本體不雅(一/作)
(雜/)其流易弊於是東方枚臯餔糟啜醨無所匡正而詆
嫚媟(元作媒/謝改)弄故其自稱為賦迺亦俳也見視如倡亦
有悔矣至魏文(元作/大)因俳説以著笑(元作茂/孫改)書薛綜憑
宴㑹而發嘲調雖抃推(疑/誤)席而無益時用矣然而懿文
之士未免枉轡潘岳醜婦之屬束晳賣餅之類尤而(一/作)
(相/)效之葢以百數魏晉滑稽盛相驅扇遂乃應瑒之鼻
方於盜削卵張華之形比乎握舂杵曾是莠言有虧徳
音豈非溺者之妄笑(元作茂/朱改)胥靡之狂歌歟讔者隱也
遯辭以隱意譎譬以指事也昔還社(元作/楊)求拯(元作/極)於
楚師喻眢井而稱麥麴叔儀乞糧於魯人歌佩玉而呼
庚癸伍舉刺荆王以大鳥齊客譏薛公以海魚莊姬託
辭於龍尾臧文謬書於羊裘隱語之用被於紀傳大者
興治濟身其次弼違曉惑葢意生於權譎而事出於機
急與夫諧辭可相表裏者也漢世隱書十有八篇歆固
編文録之歌末昔楚莊齊威性好隱語至東方曼倩尤
巧辭述但謬辭詆戲無益規補自魏代巳來頗非俳優
而君子嘲(一本無/嘲字)隱化為謎語謎也者迴互其辭使昏
迷也或體目文字或圖象品物纖巧以弄思(元作忠/謝改)淺
察以衒辭義欲婉而正辭欲隱而顯荀卿蠶賦巳兆其
體至魏文陳思約而宻之髙貴鄉公博舉品物雖有小
巧用乖逺大夫觀古之為隱理周要務豈為童稚之戲
謔搏髀而抃笑哉然文辭之有諧讔譬九流之有小説
葢稗官所采以廣視聽若效而不巳則髠袒而入室旃
孟之石交乎
　　贊曰
古之嘲隱振危釋憊雖有絲麻無棄菅蒯㑹義適時頗
益諷誡空戲滑稽徳音大壊
　芮良夫(詩桑柔傳芮伯刺厲王之/詩左傳周芮良夫之詩)心險(莊子孔子曰/凡人心險於)
　(山/川)口壅(國語召公曰防民之口甚於防川/川壅而潰傷人必多民亦如之)華元(左傳/宋華)
　(元獲於鄭宋以兵車文馬贖之宋城華元為植城者/謳曰睅其目皤其腹棄甲而復于思于思棄甲復來)
　臧紇(左傳臧紇救鄫侵邾敗於狐駘國人誦之曰臧/之狐裘敗我於狐駘我君小子朱儒是使朱儒)
　(朱儒使我/敗於邾)蠶蠏(檀弓成人有其兄死而不為衰者聞/子臯將為成宰遂為衰成人曰蠶則)
　(績而蠏有匡范則冠而蟬有/緌兄則死而子臯為之衰)貍首(檀弓原壤之母死/孔子助之沐槨原)
　(壤登朩歌曰貍首之/斑然執女手之巻然)説甘酒(滑稽列傳齊威王好為/長夜之飲置酒後宫召)
　(淳于髠賜之酒問曰先生能飲幾何而醉對曰臣飲/一斗亦醉一石亦醉故曰酒極則亂樂極則悲萬事)
　(盡然言不可極極之而哀以諷/諫焉王曰善乃罷長夜之飲)賦好色(文選大夫登/徒子侍於楚)
　(襄王短宋玉玉著登/徒子好色賦王稱善)諷漆城(滑稽列傳秦二世欲漆/其城優㫋曰善漆城蕩)
　(蕩宼來不能上即欲就之易為漆耳顧/難為䕃室於是二世笑之以其故止)諫葬馬(滑稽/列傳)
　(楚莊王有所愛馬死欲以棺槨大夫禮葬之優孟曰/以楚國堂堂之大何求不得而以大夫禮葬之薄請)
　(以人君禮葬之諸侯聞之皆知大王賤人而貴馬/也於是王乃使以馬屬太官無令天下久聞也)滑
　稽(史記滑稽列傳注崔浩云滑音骨稽流酒器也轉/注吐酒終日不巳言出口成章辭不窮竭若滑稽)
　(之吐酒故揚雄酒賦云䲭夷滑稽腹大如壺盡日盛/酒人復藉沽是也又姚察云滑稽猶俳諧也滑讀如)
　(字稽音計也言諧語滑利/其計智疾出故云滑稽)東方枚臯(枚臯傳自言為/賦不如相如又)
　(言為賦迺俳見視如倡自悔類倡也故/其賦有詆諆東方朔又自詆諆其文)餔糟啜醨(楚/辭)
　(衆人皆醉何不餔/其糟而啜其釃)薛綜(薛綜傳綜字敬文仕呉守謁/者僕射蜀使張奉來聘綜謿)
　(之曰有犬為獨無犬為/蜀横目勾身蟲入其腹)束晳(束晳傳束嘗為勸農及/麫諸賦文頗鄙俗時人)
　(薄/之)溺者(左傳吳王曰溺人/必笑吾將有問也)胥靡(書傳使胥靡刑人築/䕶此道説賢而隱代)
　(胥靡築之以供食疏胥相也靡隨也古者相隨坐輕/刑之名又漢書注師古曰聨繫使相隨而服役之故)
　(謂之胥靡猶今之役/囚徒以鎖聯綴耳)眢井麥麴(左傳楚子圍蕭還無/社與司馬卯言號申)
　(叔展叔展曰有麥麴乎曰無有山鞠窮乎/曰無河魚腹疾奈何曰目於眢井而拯之)佩玉庚癸
　(左傳哀公十三年夏公㑹單平公晉定公呉夫差於/黄池呉申叔儀乞糧於公孫有山氏曰佩玉蘂兮余)
　(無所繫之㫖酒一盛兮余與褐之父睨之對曰梁則/無矣麤則有之若登首山以呼曰庚癸乎副諾杜注)
　(庚西方主糓/癸北方主水)大鳥(楚世家莊王即位三年不出號令/伍舉曰願有進隱曰有鳥在於阜)
　(三年不蜚不鳴是何鳥也莊王曰三年不蜚蜚/將冲天三年不鳴鳴將驚人舉退矣吾知之矣)海魚
　(戰國策靖郭君將城薛曰毋為客通齊人有請者曰/臣請三言而巳矣因見之客趨而進曰海大魚君曰)
　(客有於此客曰君不聞大魚乎網不能止鉤不能牽/蕩而失水則螻蟻得意焉今夫齊亦君之水也君長)
　(齊奚以薛為夫齊雖隆薛之城到於/天猶之無益也君曰善乃輟城薛)龍尾(列女傳楚/莊姬上隱)
　(語於王曰大魚失水有龍無尾墻欲内崩而王不視/王問之對曰魚失水離國五百里也龍無尾年三十)
　(無太子也墻崩不視/禍將成而王不改也)羊裘(列女傳臧文仲使於齊齊/拘之文仲㣲使人遺公書)
　(謬其辭曰斂小器投諸台食獵犬組羊裘琴之/合甚思之母見書而泣曰吾子拘而有朩治矣)漢世
　隱書(漢藝文志隱書十八篇師古曰劉向别録云隱/書者疑其言以相問對者以慮思之可以無不)
　(諭/)性好隱語(滑稽列傳齊威王之時喜/隱索隱曰喜隱謂好隱語)曼倩(東方朔/傳舍人)
　(恚曰朔擅詆欺天子從官當棄市上問朔何故詆之/對曰臣非敢詆之乃與為隱耳舍人不服因曰臣願)
　(復問朔隱語朔應聲輙/對變詐鋒出莫能窮者)謎(古詩所鮑照/有井字謎)蠶賦(賦苑荀/卿蠶賦)
　(通篇皆形似之言至末/語始云夫是之謂蠶理)髙貴鄉公(晉陽秋髙貴鄉公/神明爽儁徳音宣)
　(朗景王曰上何如主也鍾㑹對曰才同陳思/武類太祖景王曰若如卿言社稷之福也)九流(漢/藝)
　(文志有儒家者流道家者流隂陽家者流法家者流/名家者流墨家者流縱横家者流雜家者流農家者)
　(流小説家者流諸子十/家其可觀者九家而巳)稗官(漢藝文志小説家者流/葢出於稗官街談巷語)
　(道聽塗説之所造也如淳曰王者欲知閭巷風俗故/立稗官使稱説之師古曰稗官小官漢名臣奏唐林)
　(請省置吏公卿大夫至都/官稗官各減什三是也)石交(史記棄仇讐/而得石交)
　
　
　
　
　
　
　
　
　文心雕龍輯注巻三
欽定四庫全書
　文心雕龍輯注巻四
　　　　詹事府詹事加吏部侍郎銜黄叔琳撰
　　史傳第十六
開闢草昧嵗紀綿邈居今識古其載籍乎軒轅之世史
有倉頡主文之職其來久矣曲禮曰史載筆左右史者
使也執筆左右(八字元脱按/胡孝轅本補)使之記也(元作巳按/胡本改)古(元/脱)
(孫/補)者左史記事者右史記言者言經則尚書事經則春
秋唐虞流於典謨商夏被於誥誓自(汪本/作洎)周命維新姬
公定法紬三正以班歴貫四時以聨事諸侯建邦各有
國史彰善癉惡樹之風聲自平王㣲弱政不及雅憲章
散紊彞倫攸斁昔者(二字從/御覽增)夫子閔王道之缺傷斯文
之墜静居以歎鳯臨衢而泣麟於是就太師以正雅頌
因魯史以修春秋舉得失以表黜陟徴存亡以摽勸戒
褒見一字貴踰軒冕貶在片言誅深斧鉞然睿㫖存亡
(二字/衍)幽隱(胡本/作秘)經文婉約邱明同時實得㣲言乃原始
要終創為傳體傳者轉也轉受經㫖以授於後實聖文
之羽翮記籍之冠冕也及至從横之世(及字從/御覽增)史職猶
存秦幷七王而戰國有䇿葢錄而弗敘故即簡而為名
也漢滅嬴項武功積年陸賈稽古作楚漢春秋爰及太
史談世惟執簡子長繼志(元作至/胡改)甄序帝勣比堯稱典
則位雜中賢法孔題經則文非元聖故取式吕覽通號
曰紀紀綱之號亦宏稱也(元脱/謝補)故本紀以述皇王列傳
以總侯伯八書以鋪政體十表以譜年爵雖殊古式而
得事序焉爾其實錄無隱之㫖博雅宏辯之才愛竒反
經之尤條例踳落之失叔皮論之詳矣及班固述漢因
循前業觀司馬遷之辭思實過半其十志該富讚序𢎞
麗儒雅彬彬信有遺味至於宗經矩聖之典端緒豐贍
之功遺親攘美之罪徴賄鬻筆之愆公理辨之究矣觀
夫左氏綴事附經間出於文為約而氏族難明及史遷
各傳人始區詳而易覽述者宗焉及孝惠委機吕后攝
政班史立紀違經失(元脱/朱補)實何則庖犧以來未聞女帝
者也漢運所值難為後法牝雞無晨武王首誓婦無與
國齊桓著盟宣后亂秦吕氏危漢豈唯政事難假亦名
號宜慎矣張衡司史而惑同遷固元帝王(元作年/二孫改)后欲
為立紀謬亦甚矣尋子𢎞雖偽要當孝惠之嗣孺子誠
㣲實繼平帝之體二子可紀何有於二后哉至於後漢
紀傳發源東觀袁張所製偏駁不倫薛謝之作疎謬少
信若司馬彪之詳實(若字從/御覽增)華嶠之凖當則其冠也及
魏代三雄記傳互出陽秋魏略之屬江表吳錄之類或
激抗難徴或(元脱/謝補)疎濶寡要唯陳夀三志文質辨洽荀
張比之於遷固非妄譽也至於晉代之書繁乎著作陸
機肇始而未備王韶續未而不終干寳述紀以審正得
(御覽/作明)序孫盛陽秋以約舉為能按春秋經傳舉例發凡
自史漢以下莫有準的至鄧璨(元作􁀙/朱改)晉紀始立條例
又擺落(一作撮略/從御覽改)漢魏憲章殷周雖湘川曲學亦有心
典謨及安(元作交/朱改)國立例乃鄧氏之規焉原犬載籍之
作也必貫乎百氏(元作/姓)被之千載表徴盛衰殷鑒興廢
使一代之制共日月而長存王霸之跡並天地而久大
是以在漢之初史職為盛郡國文計先集太史之府欲
其詳悉於體國必閲石室啟金匱抽裂帛檢殘竹欲其
博練於稽古也是立義選言宜依經以樹則勸戒與奪
必附聖以居宗然後銓評昭整苛濫不作矣然紀傳為
式編年綴事文非泛論按實而書嵗逺則同異難宻事
積則起訖易疎斯固總㑹之為難也或有同歸一事而
數人分功兩記則失於複重偏舉則病於不周此又銓
配之未易也故張衡摘史班之舛濫傅𤣥譏後漢之尤
煩皆此類也若夫追述逺代代逺多偽公羊髙云傳聞
異辭荀况稱錄逺略近葢文疑則闕貴信史也然俗皆
愛竒莫顧實理傳聞而欲偉其事錄逺而欲詳其跡於
是棄同即異穿鑿傍説舊史所無我書則傳此訛濫之
本源而述逺之巨蠧也至於記編同時時(元脱/胡補)同多詭
雖定哀㣲辭而世情利害勲榮之家雖庸夫而盡飾迍
敗之士雖令徳而常嗤理欲(二字/衍)吹霜喣(一作噴從/御覽改)露
寒暑筆端此又同時之枉可為歎息者也(為字從/御覽増)故(元/作)
(欲朱/改)述逺則誣矯如彼記近則回邪如此析理居正唯
素臣(元作心/今改)乎若乃尊賢隱諱固尼父之聖㫖葢纖瑕
不能玷瑾瑜也奸慝懲戒實良史之直筆農夫見莠其
必鋤也若斯之科亦萬代一凖焉至於尋繁領雜之術
務信棄竒之要明白頭訖之序品酌事例之條曉其大
綱則衆理可貫然史之為任乃彌綸一代負海内之責
而嬴是非之尤秉筆荷擔莫此之勞遷固通矣而歴詆
後世若任情失正文其殆哉
　　贊曰
史肇軒黄體備周孔世歴斯編善惡偕摠騰褒裁貶萬
古魂動辭宗丘明直歸南董
　倉頡(敘世本注黄帝之世始立/史官倉頡沮誦居其職矣)左右史(玉藻動則左/史書之言則)
　(右史/書之)言經則尚書(王肅曰上所言下為/史所書故曰尚書)事經則春秋
　(諸侯年表孔子西觀周室論史記舊聞興於魯而次/春秋以制義法王道備人事浹左邱明因孔子史記)
　(具論其語成左氏春秋虞卿上采春秋下觀近世/為虞氏春秋吕不韋集六國時事為吕氏春秋)三
　正(書甘誓怠棄三正注/三正子丑寅之正也)四時(杜預春秋序記事者以/事繫日以日繫月以月)
　(繫時以時繫年史之所記必表年以名/首事年有四時故錯舉以為所記之)泣麟(孔叢子叔/孫氏之車)
　(子曰鉏商樵於野而獲獸焉衆莫之識以為不祥棄/之五父之衢孔子往觀泣曰麟也麟出而死吾道窮)
　(矣/)創為傳體(春秋序左丘明受經於仲尼以為經者/不刋之書也故傳或先經以始事或後)
　(經以終義或依經以辯理或錯經/以合異隨義而發其例之所重)戰國有䇿(戰國䇿/劉向序)
　(國䇿或曰國事或曰短長或曰事語或曰長書或曰/修書臣向以為戰國時游士輔所用之國為之䇿謀)
　(宜為戰國䇿其事繼春秋以後訖楚漢之起二百四/十五年間之事皆定以殺青書可繕寫得三十三篇)
　楚漢春秋(史記索隱陸賈撰記項氏與漢/髙祖初起之事名楚漢春秋)世惟執簡
　(太史公自序司馬喜生談談為太史公仕於建元元/封之間有子曰遷太史公發憤且卒執遷手而泣曰)
　(余先周室之太史也自上世嘗顯功名虞夏典天官/事後世中衰絶於子乎汝復為太史則續吾祖矣談)
　(卒三嵗而遷/為太史令)子長繼志(司馬遷傳太史公仍父子相/繼纂其職曰余維先人㒺羅)
　(天下放失舊聞王迹所興原始察終見盛觀衰論考/之行事略三代錄秦漢上紀軒轅下至於兹著十二)
　(本紀既科條之矣並時異世年差不明作十表禮樂/損益律歴改易兵權山川鬼神天人之際承敝通變)
　(作八書二十八宿環北辰三十輻共一轂運行無窮/輔弼股肱之臣配焉忠信行道以奉主上作三十世)
　(家扶義俶儻不令已失時立功名於天下作七/十列傳凡百三十篇為太史公書遷字子長)吕覽
　(注見雜/文篇)實錄無隱(司馬遷傳贊劉向揚雄皆稱遷有/良史之材服其善序事理其文直)
　(其事核不虚美不/隱惡故謂之實錄)愛竒(揚子法言多愛不忍子長也/仲尼多愛愛義也子長多愛)
　(愛竒也史記敘傳但美其/長不愛其短故曰愛竒)條例(檀超傳超與江淹掌/史職上表立條例)
　叔皮論之(班彪傳彪字叔皮斟酌前史而譏正得失/其略論曰遷之所紀採經摭傳分散百家)
　(之事甚多疎略論學術則崇黄老而薄五經序貨殖/則輕仁義而羞貧窮道游俠則賤守節而貴俗功此)
　(其大敝傷道也又曰一人之精文重思煩/故其書刋落不盡尚有盈辭多不齊一)述漢(漢書/敘傳)
　(固探纂前記綴輯所聞以述漢書起於髙祖終於孝/平王莽之誅十有二世一百三十年綜其行事為春)
　(秋考紀表志/傳凡百篇)十志(律歴禮樂刑法食貨郊祀/天文五行地理溝洫藝文)遺親攘
　美(史記必稱父談太史公漢書多/踵彪所作後傳而曾不及之)徴賄鬻筆(陳夀傳/丁儀丁)
　(廙有盛名於魏夀謂其子曰可覓千斛米見/與當為尊公作佳傳丁不與之竟不為立傳)公理(後/漢)
　(書仲長統字公理著論曰昌言略曰數子之言當/世得失皆究矣然多謬通方之訓好申一隅之説)委
　機攝政(漢外戚傳惠帝以戚夫人事因病嵗餘不能/起日飲為淫樂不聽政七年而崩迺立孝惠)
　(後宫子為帝太/后臨朝稱制)立紀(漢書髙后/紀第三)牝雞(見書/牧誓)婦無與國
　(糓梁傳葵邱之盟曰/毋使婦人與國事)亂秦(匈奴列傳秦昭王時義渠/戎王與宣太后亂有二子)
　危漢(髙后紀太后以惠帝無子取後宫美人子名之/以為太子惠帝崩太子立為皇帝年幼太后臨)
　(朝稱制迺立兄子吕台産禄台子通四人為王封諸/吕六人為列侯四年夏少帝自知非皇后子出怨言)
　(皇太后幽之永巷立恒山王𢎞為皇帝太后崩禄産/謀作亂悉捕諸吕皆斬之大臣相與陰謀以為少帝)
　(及三弟為王者皆非孝惠/子復共誅之尊立文帝)元后(張衡傳衡以為王莽/本傳但應載簒事而)
　(已至於編年月紀災/祥宜為元后本紀)子𢎞(吕氏本紀惠帝二年常山/王不疑薨以其弟襄成侯)
　(山為常山王更名義孝惠崩太子立為帝太后以帝/病久不巳不能繼嗣帝廢位立常山王義為帝更名)
　(曰/𢎞)孺子(王莽傳平帝崩時元帝世絶而宣帝曾孫有/見王五人莾惡其長大曰兄弟不得相為後)
　(迺選元孫中最幼廣戚侯子嬰/年二嵗託以為卜相最吉立之)東觀(東觀漢記一百/四十三巻起光)
　(武至靈帝/劉珍等撰)袁張(後漢書一百一巻袁山松撰/後漢南記五十八巻張瑩撰)薛謝(後/漢)
　(記一百巻薛瑩撰後漢書一/百三十巻無帝紀謝承撰)司馬彪(司馮彪傳彪討/論衆書綴其所)
　(聞起於世祖終於孝獻編年二百錄世十二通綜/上下方貫庶事為紀志傳凡八十篇號曰續漢書)華
　嶠(華嶠傳嶠以漢紀煩穢慨然有改作之意起於光/武終於孝獻為帝紀十二巻皇后紀二巻十典十)
　(巻傳七十巻及三譜序傳目錄凡九十七巻嶠以皇/后配天作合前史作外戚傳以繼末編非其義也故)
　(易為皇后紀以次帝紀又改志為典以有堯典故也/而改名漢後書奏之詔朝臣㑹議時中書監荀勗令)
　(和嶠太常張華侍中王濟咸以嶠文質/事核有遷固之規實錄之風藏之秘府)三雄(潘岳詩/三雄鼎)
　(足注三雄即/三國之主)陽秋(魏陽秋異同/八巻孫夀著)魏略(魏略五十/巻魚豢著)江表
　(虞漙傳溥撰江表傳卒後子/勃上於元帝詔藏於祕書)吳錄(吳錄三十/巻張勃撰)三志(陳/夀)
　(傳夀撰魏呉蜀三國志張華深/善之謂夀曰當以晉書相付耳)著作(晉書元康二年/詔著作舊屬中)
　(書令秘書既典文籍宜改為秘書著作於是改/隸秘書著作郎一人謂之大著作専掌史任)肇始
　(晉紀四巻/陸機撰)續末(王韶之傳韶之私撰晉安帝陽秋及/成時人謂宜居史職即除著作佐郎)
　(使續/後事)干寳(干寳傳寳字令升王導薦之元帝領國史/著晉紀自宣帝訖於愍帝凡二十巻其書)
　(簡略直而能/婉咸稱良史)孫盛(孫盛傳盛字安國累遷秘書監著/晉陽秋詞直而理正咸稱良史)
　舉例發凡(春秋序發凡以言例注如隱公七年凡諸/侯同盟於是稱名之類有五十條皆以凡)
　(字發明/類例)鄧粲(鄧粲傳荆州刺史桓沖請為别駕粲以/父騫有忠信言而世無知者乃著元明)
　(紀十/篇)湘川(鄧粲長/沙人)先集太史(漢儀注太史公武帝置/天下計書先上太史副)
　(上丞/相)石室金匱(太史公自序遷為太史令/紬史記石室金匱之書)詮評(謝承/曰詮)
　(陳夀/曰評)張衡(張衡傳衡條上司馬遷班固/所敘與典籍不合者十餘事)傅𤣥(傅𤣥傳/𤣥雖顯)
　(貴而著述不廢撰論經國九流及三史/故事評斷得失各為區例名為傅子)公羊髙(漢藝/文志)
　(公羊傳十一巻注公羊子齊人師古曰名髙/傳曰所見異辭所聞異辭所傳聞又異辭)定哀㣲
　辭(史記孔子著春秋隱桓之間則章至定哀之際/則㣲謂其切當世之文而㒺褒忌諱之辭也)素
　臣(春秋序説者以仲尼自衛反魯/修春秋立素王邱明為素臣)南董(齊南史氏/晉董狐)
　　諸子第十七
諸子者入道見志之書太上立徳其次立言百姓之羣
居苦紛雜而莫顯君子之處世疾名徳之不章唯英才
特達則炳曜埀文騰其姓氏懸諸日月焉昔風后(元脱/曹補)
力牧伊尹咸其流也篇述者葢上古遺語而戰伐所記
者也至鬻熊知道而文王諮詢餘文遺事錄為鬻子子
自肇始莫先於兹及伯陽識禮而仲尼訪問爰序道徳
以冠百氏然則鬻惟文友李實孔師聖賢並世而經子
異流矣逮及七國力政俊乂蠭起孟軻膺儒以罄折莊
周述道以翺翔墨翟執儉确之教尹文課名實之符野
老治國於地利騶子養政於天文申商刀鋸以制理鬼
谷脣吻以䇿勲尸佼(元作狡/栁改)兼總於雜術青史曲綴以
街談承流而枝附者不可勝算並飛辯以馳術饜祿而
餘榮矣暨於暴秦烈火勢炎崐岡而煙燎之毒不及諸
子逮漢成留(一作/普)思子政讎挍於是七略芬菲九流鱗
萃殺青所編百有八十餘家矣迄至魏晉作者間出讕
(讕與□同元/作□朱改)言兼存璅語必錄類聚而求亦充箱照軫
矣然繁辭(謝/補)雖積而本體易摠述道言治枝條五經其
純粹者入矩踳駮者出規禮記月令取乎吕氏之紀三
年問喪寫乎荀子之書此純粹之類也若乃湯之問棘
云蚊睫有雷霆之聲惠施對梁王云蝸角有伏尸之戰
列子有移山跨海之談淮南有傾天折地之説此踳駮
之類也是以世疾諸混同(一作/洞)虛誕按歸藏之經大明
迂恠乃稱羿斃十日嫦娥奔月殷湯(疑作/易)如兹况諸子
乎至如商韓六蝨五蠧棄孝廢仁轘藥之禍非虛至也
公孫之白馬孤犢辭巧理拙魏牟比之鴞鳥非妄貶也
昔東平求諸子史記而漢朝不與葢以史記多兵謀而
諸子雜詭術也然洽聞之士宜撮綱要覽華而食實棄
邪而採正極睇參差亦學家之壯觀也研夫孟荀所述
理懿而辭雅管晏屬篇事覈而言練列御寇之書氣偉
而采竒鄒子之説心奢而辭壯墨翟隨巢意顯而語質
尸佼尉繚術通而文鈍鶡冠綿綿亟發深言鬼谷眇眇
每環奥義情辨以澤文子擅其能辭約而精尹文得其
要慎到析密理之巧韓非著博喻之富吕氏鑒逺而體
周淮南汎採而文麗斯則得百氏之華采而辭氣(疑/脱)文
之大略也若夫陸賈典語賈誼新書揚雄法言劉向説
苑王符潛夫崔寔政論仲長昌言杜夷幽求咸(一作/或)敘
經典或明政術雖標論名歸乎諸子何者博明萬事為
子適辨一理為論彼皆蔓延雜説故入諸子之流夫自
六國以前去聖未逺故能越世髙談自開户牖兩漢以
後體勢漫弱雖明乎(雖乎二字元/作難於朱改)坦途而類多依採此
逺近之漸變也嗟夫身與時舛志共道申標心於萬古
之上而送懐於千載之下金石靡矣聲其銷乎
　　贊曰
大夫處世懐寳挺秀辨雕萬物智周宇宙立徳何隱含
道必授條流殊述若有區囿
　風后(漢藝文志風后十三篇注/圖二巻黄帝臣依託也)力牧(藝文志力牧二/十二篇注六國)
　(時所作託之力/牧力牧黄帝相)伊尹(藝文志伊尹五十一篇注湯相/又伊尹説二十七篇注其語淺)
　(薄似依/託也)鬻熊(子略鬻子年九十見文王王曰老矣鬻/子曰使臣捕獸逐麋巳老矣使臣坐䇿)
　(國事尚少也文王師焉著/書二十二篇名曰鬻子)伯陽(史記老子者姓李氏/名耳字伯陽孔子適)
　(周問禮於老子謂弟子曰老子其猶龍耶老子居周/久之見周之衰遂去至闗闗令尹喜曰子將隱矣彊)
　(為我著書迺著書上下篇言/道徳之意五千餘言而去)孟軻(史記孟軻鄒人也/受業子思之門人)
　(述唐虞三代之徳是以所如者不合退而與/萬章之徒序詩書述仲尼之意作孟子七篇)莊周(史/記)
　(莊子名周其學本歸於老子之言故著書十餘萬言/大抵率寓言也楚威王厚幣迎之許以為相周笑曰)
　(無汚我我寜游戲汚瀆之/中自快無為有國者所羈)墨翟(史記墨翟宋之大夫/善守禦為節用藝文)
　(志墨子七/十一篇)儉确(太史公自序墨者亦尚堯舜道言其/徳行曰堂髙三尺土階三等茅茨不)
　(翦采椽不刮食土簋啜土刑糲粱之食藜藿之羮夏/日葛衣冬日鹿裘其送死桐棺三寸舉音不盡其哀)
　(教喪禮必以此萬民為/之率使天下法若此)尹文(劉向别録尹文子學本/莊老其書自道以至名)
　(自名以至法以名為根以法為柄凡二巻僅五千言/藝文志尹文子一篇注説齊宣王先公孫龍師古曰)
　(劉向云與宋/鈃俱遊稷下)野老(藝文志野老十七篇注應劭曰年/老居田野相民之耕種故曰野老)
　騶子(史記齊有三騶子騶衍深觀陰陽消息而作恠/迂之變終始大聖之篇十餘萬言藝文志鄒子)
　(四十九篇注名衍齊人為燕/昭王師居稷下號談天衍)申(史記申不害相韓昭/侯學本黄老而主刑)
　(名著書二篇/號曰申子)商(商君傳衛鞅既破魏還秦封之於商/十五邑號為商君藝文志商君二十)
　(九/篇)鬼谷(蘇秦傳東事師於齊而習之於鬼谷先生注/扶風池陽潁川陽城並有鬼谷墟葢是其人)
　(所居因為號又曰鬼谷子書云/蘇秦欲神秘其道故假名鬼谷)尸佼(藝文志尸子二/十篇注名佼魯)
　(人秦相商君師之/鞅死佼逃入蜀)青史(藝文志青史子五十七/篇注古史官記事也)讎校
　(藝文志成帝使謁者陳農求遺書於天下詔光禄大/夫劉向等校之每一書巳向輒條其篇目撮其㫖意)
　(録而奏之魏都/賦讎校篆籀)七略(藝文志劉向卒哀帝復使向子/侍中奉車都尉歆卒父業歆於)
　(是摠羣書而奏其七略故有輯略六藝略/諸子略詩賦略兵書略術數略方技略)九流(注見/正緯)
　(篇/)殺青(呉祐傳殺青簡以寫經書注以火炙簡/令汗取其青易書復不蠧謂之殺青)百有
　八十餘家(藝文志凡諸子百八十九/家四千三百二十四篇)讕言(藝文志讕/言十篇注)
　(不知作者廣韻/讕言逸言也)充箱(韓詩外傳成王之時有三苗貫/桑而生同為一秀大幾滿車長)
　(幾充/箱)照軫(田敬仲完世家梁王曰寡人國小尚有/徑寸之珠照車前後各十二乘者十枚)月
　令(禮記月令第六孔頴達正義鄭目錄云名曰月令/者以其紀十二月政之所行也吕不韋集諸儒所)
　(著為十二月紀合十餘萬言名為吕/氏春秋篇首皆有月令與此篇同)三年問喪(荀子/禮論)
　(前半禇先生補史記禮書採入其後半皆言/喪禮三年之喪一段與禮記三年問同文)蚊睫(列/子)
　(江浦之麽蟲名曰焦螟羣飛而集於蚊睫弗/相觸也徐以氣聽砰然聞之若雷霆之聲)惠施(藝/文)
　(志惠子一篇注名/施與莊子並時)蝸角(莊子有國於蝸之左角者曰/觸氏有國於蝸之右角者曰)
　(蠻氏時相與争地而戰伏尸數萬逐北旬有五/日而後反按此係戴晉人語今云惠施悞也)列子
　(藝文志列子八篇注名/御寇先莊子莊子稱之)移山(列子太行王屋二山方/七百里髙萬仭愚公懲)
　(出入之迂也聚/室而謀移之)跨海(列子渤海中有五山岱輿員嶠/方壺瀛洲蓬萊龍伯之國有大)
　(人舉足不盈數歩/而暨五山之所)淮南(漢書淮南王安為人好書招/致賓客方術之士數千人作)
　(為内書二十一篇外書甚衆又有中篇/八巻言神仙黄白之術亦二十餘萬言)傾天折地(淮/南)
　(天文訓昔者共工與顓頊争為帝/怒而觸不周之山天柱折地維絶)歸藏(帝王世紀殷/人因黄帝易)
　(曰歸藏皇甫謐曰歸藏易以純坤為首坤/為地萬物莫不歸而藏於其中故曰歸藏)羿斃十日
　(注見辨/騷篇)奔月(歸藏易嫦娥以西王母不死/之藥服之遂奔月為月精)韓(史記韓/非者韓)
　(之諸公子也喜刑名法術之學為人口吃而善/著書作孤憤五蠧内外儲説林説難十餘萬言)六蝨
　(商子農商官三者國之常食官也農闢地商致物官/法民三官生蝨六曰嵗曰食曰美曰好曰志曰行六)
　(者有樸/必削)五蠧(韓非子五蠧篇學者言古者帶劍者近/御者及商工之民此五者邦之蠧也)
　轘(左傳杜預注車裂曰轘商君傳秦孝公卒太子立/公子䖍之徒告商君欲反秦惠王車裂商君以徇)
　藥(史記秦攻韓韓王遣非使秦/李斯使人遺非藥使自殺)公孫(列子公孫龍誑/魏王曰白馬非)
　(馬孤犢未嘗有母按列子所述魏公子牟正深悦公/孫龍之辨所謂承其餘竅者也莊子秋水篇則異是)
　(龍問牟吾自以為至達巳今聞莊子之言無所開吾/喙何也公子牟有塪井之鼃謂東海之鼈之喻是鴞)
　(烏當作/井鼃矣)東平(漢書東平思王字宣帝子成帝時來朝/上疏求諸子及太史公書大將軍王鳯)
　(以諸子書或反經術或明鬼神太/史公書有戰國縱横之謀不許)管晏(藝文志晏子/八篇注名嬰)
　(謚平仲筦子八十/六篇注名夷吾)隨巢(藝文志隨巢子六/篇注墨翟弟子)尉繚(藝文/志尉)
　(繚二十九篇注六國時/師古曰尉姓繚名也)鶡冠(藝文志鶡冠子一篇注/楚人居深山以鶡為冠)
　文子(藝文志文子九篇注老子弟子與孔/子同時而稱周平王問似依託者也)慎到(史記/慎到)
　(學黄老道徳之術因發/明序其指意著十二論)吕氏(注見雜/文篇)陸賈(史記髙帝/謂陸生曰)
　(試為我著秦所以失天下吾所以得之者何及古成/敗之國陸生迺麤述存亡之徴凡著十二篇每奏一)
　(篇髙帝未嘗不稱善左右/呼萬嵗號其書曰新語)賈誼(藝文志賈誼/五十八篇)法言(揚/雄)
　(傳雄見諸子各以其知舛馳雖小辯終破大義故人/時有問雄者常用法應之譔以為十三巻象論語號)
　(曰法/言)説苑(漢書劉向採傳記行事/著新序説苑凡五十篇)潛夫(王符傳符耿/介不同於俗)
　(隱居著書以譏當時失得不/欲章顯其名故號曰潛夫論)政論(崔寔傳寔字子真/明於政體論當世)
　(便事數十條名曰政論指切/時要言辨而确當世稱之)昌言(注見史/傳篇)幽求(晉書/杜夷)
　(字行齊廬江人懐帝時舉/方正著幽求子二十篇)
　　論説第十八
聖哲(元作世朱/按玉海改)彞訓曰經述經敘理曰論論者倫也倫
理無爽則聖意不墜(無爽元作有無聖字/上無則字從御覽改)昔仲尼㣲言
門人追記故仰其經目稱為論語葢羣論立名始於兹
矣自論語巳前經無論字六韜二論後人追題乎詳觀
論體條流多品陳政則與議説合契釋經則與傳注參
體辨史則與贊評齊行銓文則與敘引共紀故議者宜
言説者説語傳者轉師注者主解贊者明意評者平理
序者次事引者􁀮辭八名區分一揆宗論論也者彌綸
羣言而研精(元脱/朱補)一理者也是以莊周齊物以論為名
不韋春秋六論昭列至石渠論藝白虎通講聚述聖言
通經論家之正體也及班彪王命嚴尤(元作允/朱改)三將敷
述昭情善入史體魏之初霸術兼名法傅嘏王粲校練
名理迄至正始務欲守文何晏之徒始盛𤣥論於是聃
周當路與尼父争塗矣詳觀蘭石之才性仲宣之去代
叔夜之辨聲太初之本元輔嗣之兩例平叔之二論並
師心獨見鋒頴精宻葢人倫之英也至如李康運命同
論衡而過之陸機辨亡(元作正/謝改)效過秦而不及然亦其
美矣次及宋岱(元作/代)郭象(元作䝉朱/據舊本改)鋭思於幾神之區
夷甫裴頠交辨於有無之域並獨步當時流聲後代然
滯有者全繫於形用貴無者専守於寂寥徒鋭偏解莫
詣正理動極神源其般若之絶境乎逮江左羣談惟𤣥
是務雖有日新而多抽前緒矣至如張衡譏世韻似俳
説孔融孝亷但談嘲戲曹植辨道體同書抄言不持正
論如其巳(汪本作才不持/論寜如其巳)原夫論之為體所以辨正然
否窮於有數追於無形(兩於字從/汪本改)迹(一作/鑚)堅求通鈎深
取極乃百慮之筌蹄萬事之權衡也故其義貴圓通辭
忌枝碎必使心與理合彌縫莫見其隙辭共心宻敵人
不知所乗斯其要也是以論如(御覽/作辟)析薪貴能破理斤
利者越理而横斷辭辨者反義而取通覽文雖巧而檢
跡如妄唯君子能通天下之志安可以曲論哉若夫注
釋為詞解散論體雜文雖異總㑹是同若秦延君(元作/君延)
(楊/改)之注堯典十餘萬字朱普之解尚書三十萬言所以
通人惡煩羞(元作差/朱改)學章句若毛公之訓詩安國之傳
書鄭君之釋禮王弼之解易要約明暢可為(元作/謂)式矣
説者悦也兑為口舌故言咨悦懌過悦必偽故舜驚讒
説説之善者伊尹以論味隆殷太公以辨釣興周及燭
武行而紓鄭端朩出而存魯亦其美也暨戰國争雄辨
士雲踊從横參謀長短角勢轉丸騁其巧辭飛鉗伏其
精術一人之辨重於九鼎之寳三寸之古强於百萬之
師六印磊落以佩五都隱賑而封至漢定秦楚辨士弭
節酈君既斃於齊鑊蒯子幾入乎漢鼎雖復陸賈籍甚
張釋傅㑹杜欽文辨婁䕶脣舌頡頏萬乗之階抵噓公
卿之席並順風以託勢莫能逆波而泝洄矣夫説貴撫
㑹㢮張相隨不專緩頰亦在刀筆范雎之言事李斯之
止逐客並煩情入機動言中務雖批逆鱗而功成計合
此上書之善説也至於鄒陽之説呉梁喻巧而理至故
雖危而無咎矣敬通之説(元脱/孫補)鮑鄧事緩而文繁所以
歴騁(元作聘/栁改)而罕遇(元作/過)也凡説之樞要必使時利而
義貞進有契於成務退無阻於榮身自非譎敵則唯忠
與信披肝膽以獻主飛文敏以濟辭此説之本也而陸
氏直稱説煒曄以譎誑何哉
　　贊曰
理形於言敘理成論詞深人天致逺方寸隂陽莫貳鬼
神靡遯説爾飛鉗呼吸沮勸
　六韜(漢藝文志周史六弢六篇注惠襄之間或曰顯/王時或曰孔子問焉師古曰即今之六韜也葢)
　(言取天下及軍旅之事按六/韜有霸典文論文師武論)齊物(莊周著/齊物論)六論(吕不/韋輯)
　(吕氏春秋有開春慎行貴/值不茍似順士容六論)石渠(翟酺傳孝宣論六經/於石渠注宣帝詔諸)
　(儒講五經於殿中兼平公羊穀梁同異上親臨/决焉時更崇穀梁故言此六經也石渠閣名)白虎
　(章帝紀建初四年詔諸生諸儒㑹白虎觀講議五經/同異帝親臨稱制臨决如孝宣甘露石渠故事作白)
　(虎議/奏)王命(班彪傳隗囂擁衆天水問彪曰往者周亡/戰國並争天下分裂意者縱横之事復起)
　(於今乎彪既疾囂言又/傷時方艱乃著王命論)三將(王葬傳大司馬嚴尤非/莽攻伐四夷數諫不從)
　(著古名將樂毅白起不用之意及言邊事凡/三篇以風諫莽通志嚴尤三將軍論一巻)傅嘏(魏/志)
　(傅嘏字蘭石常論才性/同異鍾㑹集而論之)王粲(魏志王粲著詩賦/論議垂六十篇)聃周
　(史記老子者姓李氏名耳字伯陽諡曰聃著書上下/篇言道徳之意五千餘言莊子者名周著書十餘萬)
　(言大抵率/寓言也)叔夜(嵇康傳康字叔夜作聲無哀樂論略/曰以殊方異俗歌哭不同使錯而用)
　(之或聞哭而歡或聞歌而/感斯非音聲之無常哉)太初(魏志夏侯𤣥字太初/注𤣥嘗著樂毅張良)
　(及本無肉刑論按本/元本無未知孰是)輔嗣(魏志鍾㑹與山陽王弼並/知名弼好論儒道辭才逸)
　(辯注易及老子/注弼字輔嗣)平叔(魏志何晏好老莊言作/道徳經注晏字平叔)運命(李/康)
　(著運/命論)論衡(王充傳充以為俗儒守文多失其/真乃閉門潛思著論衡八十五篇)辯亡(陸/機)
　(傳機以祖父世為將相有大勲於江表深慨孫皓舉/而棄之乃論權所以得皓所以亡又欲述其祖父功)
　(業作辯亡/論二篇)過秦(賈誼著/過秦論)宋岱(通志晉荆州刺史/宋岱通易論一巻)郭象
　(郭象傳象字子𤣥好老莊能清言/閑居以文論自娛著碑論十二篇)夷甫(王衍傳衍字/夷甫好清談)
　(魏正始中何晏王弼等祖述老莊立論以為天地萬/物皆以無為為本衍甚重之惟裴頠以為非著論以)
　(譏/之)交辨有無(晉諸公贊自魏太常夏侯𤣥等皆著道/徳論後進庾敳之徒希慕簡曠裴成公)
　(疾世俗尚虛無之理作崇有二論以折之時人莫能/難惟夷甫來理如小屈時人即以王理難裴理還復)
　(伸/)般若(曇霍傳霍持一錫杖令人跪曰此是/波若眼廣韻般若梵語謂智慧也)辯道(曹/植)
　(著辯道/論二篇)筌蹄(莊子雜篇筌者所以在魚得魚而忘筌/蹄者所以在兔得兔而忘蹄注筌魚笱)
　(也蹄兔/網也)秦延君(漢儒林傳張山拊事小夏侯建為博/士論石渠授信都秦恭延君恭增師)
　(法至百萬言桓譚新論秦延/君但説粤若稽古即三萬言)朱普(儒林傳尚書歐陽/氏學平當授九江)
　(朱普公文桓榮傳榮習歐/陽尚書事博士九江朱普)毛公(儒林傳毛公趙人也/治詩為河間獻王博)
　(士/)安國(儒林傳孔氏有古文尚書孔安國以今文字/讀之因以起其家逸書得十餘篇葢尚書兹)
　(多於/是矣)鄭君(鄭𤣥傳鄭𤣥好學注儀禮禮記/答臨孝存周禮難凡百餘萬言)口舌(易彖/兑説)
　(也説卦傳/兑為口舌)論味(吕氏春秋伊尹説湯以至味曰凡味/之本水最為始五味三材九沸九變)
　(火之為紀時疾時徐滅腥去臊除羶必以其勝無失/其理調和之事必以甘酸苦辛鹹光後多少其齊甚)
　(㣲皆有/自起)辨釣(吕氏春秋吕尚坐茅以漁文王勞而問/取尚曰魚求於餌乃牽其緡人食於禄)
　(乃服於君以餌取魚以禄取人以小釣釣川/而擒其魚以中釣釣國而擒其萬國諸侯)紓鄭(左/傳)
　(秦晉圍鄭鄭伯使燭之武夜縋而/出説秦伯秦伯與鄭盟晉亦去之)存魯(仲尼弟子傳/端朩賜字子)
　(貢至齊説田常曰名存亡/魯實困疆齊智者不疑也)轉丸(鬼谷子有轉丸/篇文闕目存)飛鉗
　(鬼谷子著/飛箝篇)九鼎三寸(平原君傳平原君曰毛先生一/至楚而使趙重於九鼎大吕毛)
　(先生以三寸之舌/彊於百萬之師)六印(蘇秦傳秦喟然歎曰使我有/雒陽負郭田二頃吾豈能佩)
　(六國相/印乎)五都(張儀傳秦惠/王封儀五邑)隱賑(爾雅賑富也法謂隱/賑富有蜀都賦扂邑)
　(隱/賑)酈君(酈生傳淮隂侯聞酈生伏軾下齊七十餘城/迺夜度兵襲齊齊王田廣以為酈生賣巳遂)
　(烹酈/生)蒯子(淮陰侯傳信方斬之曰吾悔不用蒯通之/計乃為兒女子所詐髙祖捕通欲烹之通)
　(曰秦失其鹿天下共逐之欲為陛下所為者甚/衆顧力不能耳又可盡烹之耶迺釋通之罪)陸賈
　(陸賈傳陸生游漢廷/公卿間名聲籍甚)張釋(張釋之傳釋之言便宜事/文帝曰卑之無甚髙論令)
　(今可施行也於是釋之/言秦漢間事文帝稱善)杜欽(杜欽傳帝舅大將軍王/鳯以外戚輔政求賢知)
　(自助奏請欽為大將軍軍武庫令後為議郎以病免/徴詣大將軍幕府國家政謀鳯常與欽慮之京兆尹)
　(王章言鳯專權蔽主之過欽令鳯上疏謝罪乞骸骨/文指甚哀鳯心慙稱病篤欲遂退欽復説鳯起視事)
　(章死詔獄衆庶寃之以譏朝廷欽欲救其過/復説鳯舉直言極諫其補過將美皆此𩔖也)脣舌(漢/游)
　(俠傳樓䕶字君卿與谷永俱為五侯上客長安/號曰谷子雲筆札樓君卿脣舌言其見信用也)抵噓
　(疑作抵戯杜周傳贊業因勢而抵陒注陒音詭一説/陒讀與戲同音許宜反險也言擊其危險之處鬼谷)
　(有抵戲/篇也)緩頰(魏豹傳漢王聞魏豹反謂酈生曰緩頰/往説魏豹能下之吾以萬戸封若注緩)
　(頰徐言/譬喻也)刀筆(蕭相國世家太史公曰蕭相國何於秦/時為刀筆吏劉盆子傳注古者記事於)
　(簡䇿謬誤者以刀削/而除之故曰刀筆)范雎(范睢傳王稽載睢入秦説/昭王廢王后逐穰侯拜為)
　(相/)李斯(李斯傳斯西説泰秦王拜斯為客卿㑹韓人/鄭國來間秦以作注溉渠巳而覺秦宗室大)
　(臣請一切逐客斯上書/秦王乃除逐客之令)逆鱗(韓非説難龍喉下有逆/鱗徑尺嬰之則必殺人)
　(人主亦有逆鱗説者能無/嬰人主之逆鱗則幾矣)鄒陽(鄒陽傳吳王濞隂有/邪謀陽奏書諫為其)
　(事尚隱惡指斥言故先引秦為喻因道胡越齊趙淮/南之難然後迺致其意吳王不内其言去之梁羊勝)
　(公孫詭等疾陽惡之孝王孝王怒下陽吏/將殺之迺從獄中上書書奏孝王立出之)敬通(馮衍/傳衍)
　(字敬通更始二年遣鮑永行大將軍事安集北方衍/因以計説永永素重衍乃以衍為立漢將軍劉峻廣)
　(絶交論注馮衍與鄧禹書曰衍以為寫神/輸意則聊城之説碧雞之辯不足難也)
　　詔䇿第十九
皇帝御㝢其言也神淵嘿黼扆而響盈四表唯詔䇿乎
昔軒轅唐虞同稱為命命之為義制性之本也其在三
代事兼誥誓誓以訓戎誥以敷政命喻自天故授官(元/作)
(管/)錫𦙍易之姤象后以施命誥四方誥命動民若天下
之有風矣降及七國並稱曰令令者使也秦并天下改
命曰制漢初定儀則則命有四品(疑衍一則字/以定儀為讀)一曰䇿
書二曰制書三曰詔書四曰戒敕敕戒州部詔誥百官
制施赦命策封王侯䇿者簡也制者裁也詔者告也敕
者正也詩云畏此簡書易稱君子以制度數禮稱明君
之詔書稱敕天之命並本經典以立名目逺詔近命習
秦制也記稱絲綸所以應接羣后虞重納言周貴喉舌
故兩漢詔誥職在尚書王言之大動入史䇿其出如綍
不反若汗是以淮南有英才武帝使相如視草隴右多
文士光武加意於書辭豈直取美當時亦敬慎來葉矣
觀文景以前詔體浮新武帝崇儒選言𢎞奥䇿封三王
文同訓典勸(元作觀/謝改)戒淵雅垂範後代及制誥嚴助即
云厭承明廬葢寵才之恩也孝宣璽書賜太守陳遂(賜/太)
(守元作貴博士攷漢書/改汪本作責博進陳遂)亦故舊之厚也逮光武撥亂留
意斯文而造次喜怒時或偏濫詔賜鄧禹稱司徒為堯
敕責侯霸稱黄鉞一下若斯之類實乖憲章暨明帝崇
學雅(元作惟/朱改)詔間出安和政弛禮閣鮮才每為詔敕假
手外請建安之末文理代興潘勗九錫典雅逸羣衛覬
(元作凱/孫改)禪誥符命炳燿弗可加巳自魏晉誥䇿職在中
書劉放張華互管斯任施命發號洋洋盈耳魏文帝下
詔辭義多偉至於作威作福其萬慮之一弊乎晉氏中
興唯明帝崇才以温嶠文清故引入(元脱朱按/御覽補)中書自
斯以後體憲(元作慮/朱改)風流矣夫王言崇秘大觀在上所
以百辟其刑萬邦作孚故授官選賢則義炳重離之輝
優文封䇿則氣含風雨之潤敕戒恒誥則筆吐星漢之
華治戎燮伐則聲有洊雷之威𤯝災肆赦則文有春露
之滋明罰敕法則辭有秋霜之烈此詔䇿之大略也戒
敕為文實詔之切者周穆命郊(元作鄧朱攷/穆天子傳改)父受敕憲
此其事也魏武稱作敕戒當指事而語(一作誥從/御覽改)勿得
依違曉治要矣及晉武敕戒備告百官敕都督以兵要
戒州牧以董司警郡守以恤隱勒牙門以禦衛有訓典
焉戒者慎也禹稱戒之用休君父至尊在三罔(元作同/許改)
極漢髙祖之敕太子東方朔之戒子亦顧命之作也及
馬援巳下各貽家戒班姬女戒足稱母師也教者效也
言出而民效也契敷五教故王侯稱教昔鄭𢎞之守南
陽條教為後所述乃事緒明也孔融之守北海文教麗
而罕於理乃治體乖也若諸葛孔明之詳約庾稚恭之
明斷並理得而辭中教(一作辭從/御覽改)之善也自教以下則
又有命詩云有命在天明為重也周禮曰師氏詔王為
輕命今詔重而命輕者古今之變也
　　贊曰
皇王施令寅嚴宗誥我有絲言兆民尹好輝音峻舉鴻
風逺蹈騰義飛辭渙其大號
　皇帝(獨斷漢天子正號曰皇帝皇帝至尊之稱皇者/煌也盛徳煌煌無所不照帝者諦也能行天道)
　(事天/審諦)黼扆(禮記天子負黼扆南鄉而立書/傳黼屛風畫為斧文置户牖間)誓以訓戎
　(書甘誓湯誓泰誓牧/誓費誓秦誓是也)誥以敷政(書召誥洛/誥是也)命以授官
　(書㣲子之命蔡仲之/命畢命冏命是也)制䇿詔戒(獨斷天子之言曰制/詔其命令一曰䇿書)
　(二曰制書三曰詔書四曰戒書䇿書䇿者簡也以命/諸侯王三公制書帝者制度之命也其文曰制詔三)
　(公赦令贖令之屬是也詔書者詔誥也有三品其文/曰告某官官如故事是為詔書戒書戒敕刺史太守)
　(及三邊營官被敕文曰有詔敕某官是/為戒敕也世皆名此為䇿書失之逺矣)絲綸(緇衣王/言如絲)
　(其出如綸王言/如綸其出如綍)尚書(漢官儀尚書唐虞官也龍作納/言詩云惟仲山甫王之喉舌秦)
　(改稱尚書漢亦尊/此官典機宻也)反汗(楚元王傳劉向曰易曰渙汗/其大號言號令如汗汗出而)
　(不反者也今出善冷未/能踰時而反是反汗也)視草(淮南王傳武帝以安辯/博善為文辭每為報書)
　(及賜帝召司馬相/如等視草迺遣)加意(隗囂傳囂賓客掾史多文學/生每所上事當世士大夫皆)
　(諷誦之故帝有所/辭答尤加意焉)䇿封三王(三王世家有齊王䇿燕/王䇿廣陵王䇿太史公)
　(曰封立三王天子恭讓羣臣守義文辭爛然甚可觀/也褚先生曰孝武帝之時同日拜三子為王為作䇿)
　(以申/戒之)厭承明廬(嚴助傳助以對䇿擢中大夫上問所/欲對願為㑹稽太守武帝賜書曰制)
　(詔㑹稽太守君厭承明之廬勞侍從之/事出為郡吏注承明廬在石渠閣外)陳遂(游俠傳/陳遵祖)
　(父遂宣帝㣲時與有故相隨博奕數負進及宣帝即/位用遂稍遷至太原太守迺賜遂璽書曰制詔太原)
　(太守官尊禄厚/可以償博進矣)稱堯(鄧禹傳帝以闗中未定而鄧禹/久不進兵下敕曰司徒堯也亡)
　(賊桀也宜以時進討鎮/慰西京係百姓之心)黄鉞(光武賜侯霸璽書崇山/幽都何可偶黄鉞一下)
　(無處所欲以/身試法耶)禮閣(蕭惠基傳王儉朝宗貴望惠基/同在禮閣非公事不私覿焉)潘
　勗(文章志潘勗字元茂相魏/公九錫䇿命朂所作也)九錫(韓詩外傳諸侯有/徳天子錫之一錫)
　(車馬再錫衣服三錫虎賁四錫樂器五錫納陛六錫/朱戸七錫弓矢八錫鈇鉞九錫秬鬯魏志建安十八)
　(年使御史大夫郗慮持節/䇿命曹操為魏公加九錫)衛覬禪誥(衛覬傳覬還漢/朝為侍郎勸贊)
　(禪代之義為/文誥之詔)中書(劉放傳黄初初改秘書為中書以/放為監王獻之啟瑯琊王為中書)
　(監表中書職掌詔命非輕才所能獨任自晉建國常/命宰相叅領中興以來益重其任故能王言彌媺徳)
　(音四塞/者也)劉放(劉放傳放善為書檄/三祖詔命多放所為)張華(張華傳華遷/長史兼中書)
　(郎朝議表奏/多見施用)威福(蔣濟傳文帝詔夏侯尚曰卿腹心/重將特當任使作威作福殺人活)
　(人尚以示濟帝問濟天下風教何如對曰但見亡國/之語耳帝作色問故濟具以答因曰作威作福書之)
　(明戒天子無戲言唯陛下/察之於是帝遣追取前詔)崇才(晉明帝紀欽賢愛客/雅好文辭當時名臣)
　(自王導庾亮輩温嶠桓/彞阮放等咸見親待)文清(晉書太寜初詔温嶠曰/卿既以令望忠允之懐)
　(著於周旋且文清而㫖逺宜居深宻/欲即以為中書令朝端亦咸以為宜)重離(易離卦彖/曰離麗也)
　(重明以麗乎正象曰明兩作/離大人以繼明照於四方)洊雷(易震卦象曰洊雷/震程傳洊重襲也)
　(上下皆震故為洊雷/雷重仍則威益盛)敕憲(穆天子傳丙寅天子屬官/效器乃命正公郊父受敕)
　(憲用伸囗八駿之乗/以飲於枝洔之中)在三(國語民生於三事之如一/父生之師教之君食之故)
　(一事之惟其所/在則致死焉)敕太子(漢髙祖手敕太子吾遭亂世/當秦禁學自喜謂讀書無益)
　(洎踐祚以來時方省書乃使人知作者之意追思昔/所行多不是又云汝見蕭曹張陳諸公侯吾同時人)
　(倍年於汝/者皆拜)戒子(東方朔傳贊朔戒其子以尚容首陽/為拙柱下為工飽食安歩以仕易農)
　(依隱玩世/詭時不逢)馬援(馬援傳援誡兄子嚴敦書曰吾欲汝/曹聞人過失如聞父母之名耳可得)
　(聞口不可得言也好議論人長短妄是非正法此吾/所大惡也汝曹知吾惡之甚矣所以復言者施衿結)
　(䄜申父母之戒欲/使汝曹不忘之耳)班姬(後漢列女傳扶風曹世叔妻/者班彪之女也名昭博學髙)
　(才作女誡七/篇有助内訓)鄭𢎞(鄭𢎞傳𢎞為南陽太守/條教法度為後所述)孔融(九州/春秋)
　(孔融守北海教令辭氣温雅可/玩而誦論事考實難可施行)諸葛孔明(諸葛亮傳/陳夀等言)
　(論者或恠亮文彩不豔而過於丁寜周至臣愚以為/咎繇大賢也周公聖人也考之尚書咎繇之謨略而)
　(雅周公之誥煩而悉何則咎繇與舜禹共談周公與/羣下矢誓故也亮所與言盡衆人凡士故其文指不)
　(得及逺也然其聲教遺言皆經事綜物公誠之心/形於文墨足以知其人之意理而有輔於當世)庾
　稚恭(庾翼傳翼字稚恭代亮鎮/武昌勞謙匪懈戎政嚴明)輕命(按周官師氏/職無此文)
　　檄移第二十
震雷始於曜電出師先乎威聲故觀電而懼雷壯聽聲
而懼兵威兵先乎聲其來巳久昔有虞始戒於國夏后
初誓於軍殷誓軍門之外周將交刃而誓之故知帝世
戒兵三王誓師宣訓我衆未及敵人也至周穆西征祭
公謀父稱古有威讓之令令有文告之辭即檄之本源
也及春秋征伐自諸侯出懼敵弗服故兵出須名振此
威風暴彼昬亂劉獻公之所謂告之以文辭董之以武
師(元作/師武)者也齊桓征楚詰(元作/告)苞(汪本/作菁)茅之闕晉厲伐
秦責箕郜之焚管仲吕相奉辭先路詳其意義即今之
檄文暨乎戰國始稱為檄檄者皦也宣露於外皦然明
白也張儀檄楚書以尺二明白之文或稱露布播諸視
聽也夫兵以定亂莫敢自専天子親戎則稱恭行天罸
諸侯御師則云肅將王誅故分閫推轂奉辭伐罪非唯
致果為毅亦且厲辭為武使聲如衝(元作/衡)風所擊(元作/繫)
氣似欃槍所掃奮其武怒總其罪人懲其惡稔之時顯
其貫盈之數搖奸宄之膽訂信慎之心使百尺之衝摧
折於咫書萬雉之城顛墜於一檄者也觀隗囂之檄亡
新布(元作/有)其三逆文不雕飾而辭切事明隴右文士得
檄之體矣陳琳之檄豫州(元/脱)壯有骨鯁雖奸閹攜養章
宻太甚發丘摸金誣過其虐然抗辭書釁皦然露骨(元/作)
(固孫改又一/本作暴露)矣敢指曹公之鋒幸哉免袁黨之戮也鍾
㑹檄蜀徴驗甚明桓公檄胡觀釁尤切並壯筆也凡檄
之大體或述此休明或敘彼苛虐指天時審人事算彊
弱角權勢摽蓍龜於前驗懸鞶鑑於巳然雖本國信實
參兵詐譎詭以馳㫖煒曄以騰説凡此衆條莫或違之
者也故其植義颺辭務在剛健揷羽以示迅不可使辭
緩露板以宣衆不可使義隱必事昭而理辨氣盛而辭
斷此其要也若曲趣宻巧無所取才矣又州郡徴吏亦
稱為檄固明舉之義也移者易也移風易俗令往而民
隨者也相如之難蜀老文曉而喻博有移檄之骨焉及
劉歆之移太常辭剛而義辨文移之首也陸機之移百
官言約而事顯武移之要者也故檄移為用事兼文武
其在金革則逆黨用檄順(元作煩/曹改)命資移所以洗濯民
心堅同(元作用/曹改)符契意用小異而體義大同與檄叅伍
故不重論也
　　贊曰
三驅弛剛九伐先話鞶鑑吉㐫蓍龜成敗推壓鯨鯢抵
落蜂蠆移寳(一作/實)易俗草偃風邁
　戒兵誓師(司馬法有虞氏戒於國中欲民體其命也/夏后氏誓於軍中欲民先成其慮也殷誓)
　(於軍門之外欲民先意以待事也/周將交刄而誓之以致民志也)威讓文告(國語周/穆王將)
　(征犬戎祭公謀父諫曰先王耀徳/不觀兵有威讓之令有文告之辭)文辭武師(左傳晉/侯使叔)
　(向告劉獻公曰抑齊人不盟若之何對曰盟以底信/君茍有信諸侯不貳何患焉告之以文辭董之以武)
　(師雖齊不許/君庸多矣)包茅(左傳齊侯以諸侯之師伐楚管仲/曰爾貢包茅不入王祭不供無以)
　(縮酒寡/人是徴)箕郜(左傳晉侯使吕相絶秦曰入我河/縣焚我箕郜我是以有輔氏之聚)檄楚
　(張儀傳儀嘗從楚相飲相亡璧意儀盗之掠笞數百/張儀既相秦為文檄告楚相曰始吾從若飲我不盗)
　(而璧若笞我若善守汝國我顧且盗而城徐廣曰檄/一作咫尺之檄漢匈奴傳漢遺單于書以尺一牘中)
　(行説令單于以尺二寸/牘及印封皆令廣長大)露布(魏武帝述志令露布天/下文章縁起漢露布賈)
　(𢎞為馬超伐曹操所作封氏聞見記露布者謂不封/檢露而宣布欲四方速知亦謂之露版者魏武奏事)
　(云有警急輒露/版揷羽是也)分閫推轂(馮唐傳唐對曰臣聞上古/王者遣將也跪而推轂曰)
　(閫以内寡人制之/閫以外將軍制之)致果(左傳殺敵為/果致果為毅)衝風(韓安國傳/安國曰衝)
　(風之衰不能起毛羽注/衝風疾風之衝突者也)欃槍(天官書紫宫左三星曰/天槍所見之國不可舉)
　(事用兵司馬相如賦攬欃槍以/為旌兮張揖曰彗星為欃槍)百尺之衝(國䇿蘇子/説齊閔王)
　(曰百尺之衝折之袵席之上詩皇/矣注衝衝車也從旁衝突者也)萬雉之城(公羊傳/雉者何)
　(五板而堵五堵而雉百雉而城一曰城髙一丈/曰堵三堵曰雉班固西都賦建金城之萬雉)三逆
　(隗囂傳囂移檄告郡國曰故新都侯王莽慢侮天地/悖道逆理昔秦始皇毁壊諡法以一二數欲至萬世)
　(而莽下三萬六千嵗之歴言身當盡此度是其逆天/之大罪也分裂郡國斷截地絡發冡河東攻刼丘壟)
　(此其逆地之大罪也攻戰之所敗苛法之所陷饑饉/之所夭疾疫之所及以萬萬計其死者則露屍不掩)
　(生者則奔亡流散婦女流離/係虜此其逆人之大罪也)隴右文士(詳詔/䇿篇)陳琳(陳/琳)
　(傳琳避難冀州袁紹使典文章嘗為紹檄酷詆曹操/袁氏敗琳歸操操謂曰卿昔為本初移書但可罪狀)
　(孤而巳何乃上及父祖耶/琳謝罪操愛其才而不咎)姦閹攜養(陳琳檄司空曹/操祖父中常侍)
　(騰與左悺徐璜並作妖孽父嵩乞匄攜/養因臟假位操贅閹遺醜本無懿徳)發丘摸金(陳/琳)
　(檄操又特置發丘中郎將摸/金校尉所過隳突無骸不露)鍾㑹(鍾㑹傳㑹移檄蜀/將吏士民曰蜀相)
　(牡見禽於秦公孫述授首於漢此皆諸賢所備聞也/明者見危於無形智者規禍於未萌豈晏安酖毒懐)
　(禄而不/變哉)桓公(桓温檄胡文胡賊石勒暴肆華夏齊民/塗炭至使六合殊風九鼎乖越寡人不)
　(徳忝荷戎重先順者獲賞後伏/者䝉誅此之風範想所聞也)州郡徴吏(王遜傳遜/為寜州刺)
　(史未到州遙舉董聨為秀才建寜功曹周悦謂聨非/才不下版檄劉訏傳本州刺史張稷辟為主簿主者)
　(檄召訏乃挂/檄於樹而逃)難蜀(司馬相如傳相如使蜀蜀長老多/言通西南夷之不為用相如欲諫)
　(業巳建之不敢乃著書藉蜀父老為辭而已詰難/之以風天子且因宣其使指令百姓皆知天子意)移
　太常(楚元王傳劉歆欲建立左氏春秋及毛詩逸禮/古文尚書皆列於學官哀帝令歆與五經博士)
　(講論其義諸博士或不肯置對/歆因移書太常博士責讓之)移百官(按成都王穎/傳頴表請誅)
　(羊元之皇甫商等檄長沙王乂使就第乃與王顒將/張方伐京都以陸機為前鋒都督陸機至洛與成都)
　(王牋曰王室多故羊元之等乗寵㐫豎皇甫商同惡/相求共為亂階云云或機此時有移百官文後代失)
　(傳/耳)三驅(易比九五/王用三驅)九伐(周禮大司馬以九/伐之法正邦國)鯨鯢(左傳/古者)
　(明王伐不敬取其鯨鯢而封之以為大戮於是乎有/京觀杜注鯨鯢大魚名以喻不義之人吞食小國)
　蜂蠆(左傳臧文仲曰君無謂邾/小蜂蠆有毒而况國乎)
　文心雕龍輯注巻四
欽定四庫全書
　文心雕龍輯注卷五
　　　　詹事府詹事加吏部侍郎銜黄叔琳撰
　　封禪第二十一
夫正位北辰響明南面所以運天樞毓黎獻者何嘗不
經道緯徳以勒皇蹟者哉錄圖曰潬潬噅噅棼棼雉雉
萬物盡化言至徳所被也丹書曰義勝欲則從欲勝義
則凶戒慎之至也則戒慎以崇其徳至徳以凝其化七
十有二君所以封禪矣昔黄帝神靈克膺鴻瑞勒功喬
岳鑄鼎荆山大舜巡岳顯乎虞典成康封禪聞之樂緯
及齊桓之霸爰窺王跡夷吾譎陳(當作/諫)距以怪物固知
玉牒金鏤專在帝皇也然則西鶼東鰈南茅北黍空談
非徴勲徳而巳是史遷八書明述封禪者固禋祀之殊
禮名(元作銘/朱改)號之秘祝(元脱/朱補)祀天之壯觀矣秦皇銘岱
文自李斯法家辭氣體乏𢎞潤然疎而能壯亦彼時之
絶采也鋪觀兩漢隆盛孝武禪號於肅然光武巡封於
梁父誦(元作請/孫改)徳銘勲乃鴻筆耳觀相如封禪蔚為唱
首爾其表權輿序皇王炳元符鏡鴻業驅前古於當今
之下騰休明於列聖之上歌之以禎瑞讚之以介邱絶
筆兹文固維新之作也及光武勒碑則文自(元作/字)張純
首𦙍典謨末同祝辭引鈎䜟叙離亂(元脱許補/一本作合)計武功
述文徳事覈理舉華不足而實有餘矣凡此二家並岱
宗實跡也及揚雄劇秦班固典引事非鐫石而體因紀
禪觀劇秦為文影寫長卿詭言遯辭故兼包神怪然骨
掣靡宻辭貫圓通自稱極思無遺力矣典引所叙雅有
懿乎歴鑒前作能執厥中其致義㑹文斐然餘巧故稱
封禪麗而不典劇秦典而不實豈非追觀易為明循勢
易為力歟至於邯鄲受命攀響前聲風末力寡輯韻成
頌雖文理順(元作煩/一作頗)序而不能奮飛陳思魏徳假論客
主問答迂緩且已千言勞深勣寡飈燄缺焉兹文為用
蓋一代之典章也搆位之始宜明大體樹骨於訓典之
區選言於宏富之路使意古而不晦於深文今而不墜
於淺義吐光芒辭成亷鍔則為偉矣雖復道極數殫終
然相襲而日新其采(元作/來)者必超前轍焉
　　贊曰
封勒帝勣對越天休逖聴髙岳聲英克彪樹石九旻泥
金八幽鴻律蟠采如龍如虬
　嚮明(易説卦傳聖人南面/而聴天下嚮明而治)運天樞(天官書斗為帝車/運於中央春秋運)
　(斗樞斗第/一天樞)黎獻(書益稷萬邦黎獻共惟帝/臣傳黎獻黎民之賢者也)綠圖丹書
　(見正/緯篇)鑄鼎(漢郊祀志公孫卿曰黄帝采首陽山銅鑄/鼎於荆山下鼎既成冇龍垂胡䫇下迎黄)
　(帝/)巡岳(書舜典歲二月東巡守至於岱宗五月南巡/守至於南岳八月西巡守至於西岳十有一)
　(月朔巡守/至於北岳)成康封禪(封禪書周徳之洽惟成王/成王之封禪則近之矣)齊桓
　(漢郊祀志齊桓公既霸㑹諸侯於葵丘而欲封禪管/仲曰古者封泰山禪梁父者七十二家而夷吾所記)
　(者十冇二焉皆受命然後得封禪管仲睹桓公不可/窮以辭因設之以事云云桓公乃止詳下西鶼東鰈)
　(注/)玉牒金縷(後漢祭祀志封禪用玉牒書藏方石有/玉檢檢用金縷五周以水銀和金以為)
　(泥/)西鶼東鰈南茅北黍(郊祀志管仲曰古之封禪鄗/上黍北里禾所以為盛冮淮)
　(間一茅三脊所以為藉也東海致比目之魚西海致/比翼之鳥然後物有不召而至者十有五焉注比目)
　(魚其名謂之鰈比/翼鳥其名謂之鶼)祕祝(見祝/盟篇)銘岱(秦始皇本紀始皇/東行郡縣上鄒嶧)
　(山立石與魯諸生議刻石頌秦徳議封禪望/祭山川之事遂上泰山禪梁父刻所立石)禪號肅
　然(孝武本紀丙辰禪泰/山下趾東北肅然山)巡封梁父(後漢祭祀志建武/三十二年二月皇)
　(帝東巡狩至于岱宗/柴甲午禪于梁隂)相如(司馬相如傳武帝曰相如/病甚可往從悉取其書若)
　(不然後失之矣使所忠往而相如巳死其妻曰長卿/未死時為一巻書曰有使者來求書奏之其遺札書)
　(言封/禪事)元符(李善文選注/元符天符也)介丘(封禪文以登介丘注介/大也丘山也言登泰山)
　(封禪/也)勒碑(後漢祭祀志建武三十二年二月上至奉/髙遣侍御史與蘭臺令史將工先上山刻)
　(石/)張純(張純傳純奏上宜封禪曰宜及嘉時遵唐帝/之典繼孝武之業以二月東巡狩封於岱宗)
　(明中興勒功勲復祖統報天神禪梁父祀地祗傳祚/子孫萬世之基也中元元年帝乃東巡岱宗以純視)
　(御史大夫從并上元/封舊儀及刻石文)引鉤䜟叙離亂(後漢祭祀志刻/石文曰王莽簒)
　(叛宗廟隳壊社稷喪亡揚徐青三州首亂兵革横行/延及荆州豪傑并兼百里屯聚往往僭號北夷作寇)
　(千里無煙無雞鳴犬吠之聲按文内多引/河圖赤伏符㑹昌符孝經鉤命決等書)劇秦(揚雄/劇秦)
　(美新序司馬相如作封禪一篇以彰漢氏之休臣敢/竭肝膽寫腹心作劇秦美新一篇雖未究萬分之一)
　(亦臣之/極思也)典引(班固典引序伏惟相如封禪靡而不典/揚雄美新典而亡實臣不勝區區竊作)
　(典引一篇注典謂堯典引猶續也/漢承堯後故述漢徳以續堯典)兼包神怪(謂篇中/元符靈)
　(契黄瑞涌/出云云也)受命(邯鄲淳著/魏受命述)魏徳(陳思王集魏徳論末/曰固將封泰山禪梁)
　(父歴名山以祈福周五方之靈宇越八九於往素/踵帝王之靈矩流餘祚於黎烝鍾元吉乎聖主)逖
　聴(封禪文逖/聴者風聲)
　　章表第二十二
夫設官分職髙卑聨事天子垂珠以聴諸侯鳴玉以朝
敷奏以言明試以功故堯咨四岳舜命八元固辭再讓
之請俞往欽哉之授並陳辭帝庭匪假書翰然則敷奏
以言則(一作/即)表章之義也明試以功即授爵之典也至
太甲既立伊尹書誡思庸歸亳又作書以讚(元作/纘)文翰
獻替事斯見矣周監二代文理彌盛再拜稽首對揚休
命承文受册敢當丕顯雖言筆未分而陳謝可見降及
七國未變古式言事於主皆稱上書秦初定制改書曰
奏漢定禮儀則有四品一曰章二曰奏三曰表四曰議
章以謝恩奏以按劾表以陳請議以執異章者明也詩
云為章于天謂文明也其在文物赤白曰章表者標也
禮有表記謂徳見于儀其在器式揆景曰表章表之目
蓋取諸此也按七略蓺文謠詠必錄章表奏議經國之
樞機然闕而不纂者乃各有故事而在職司也前漢表
謝遺篇寡存及後漢察舉必試章奏左雄奏議臺閣為
式胡廣章奏(一作/表)天下第一並當時之傑筆也觀伯始
謁陵之章足見其典文之美焉昔晉文受册三辭(元脱/朱補)
從命是以漢末讓表以三為斷曹公稱為表不必三讓
又勿得浮華所以魏初表章指事造實求其靡麗則未
足美矣至於文舉之薦禰衡氣揚采飛孔明之辭後主
志盡文暢雖華實異㫖並表之英也琳瑀章表有譽當
時孔璋稱健則其標也陳思之表獨冠羣才觀其體贍
而律調辭清而志顯應物掣(一作/制)巧隨變生趣執轡有
餘故能緩急應節矣逮晉初筆札則張華為儁(元作/儔)其
三讓公封理周辭要引義比事必得其偶世珍鷦鷯莫
顧章表及羊公之辭開府有譽於前談庾公之讓中書
信美於往載(一作/册)序志顯類有文雅焉劉琨勸進張駿
自序文致耿介並陳事之美表也原夫章表之(元作文/謝改)
為用也所以對揚王庭昭明心曲既其身文且亦國華
章以造闕風矩應明表以致禁骨采宜耀循名課實以
章(元脱一/作)為本者也是以章式炳賁志在典謨使要而
非略明而不淺表體多包情偽屢遷必雅義以扇其風
清文以馳其麗然懇惻(元作/惬)者辭為心使浮侈者情為
文(元作/出)使(一作情/為文屈)繁約得正華實相勝唇吻不滯則中
律矣子貢云心以制之言以結之蓋一(一作/以)辭意也荀
卿以為觀人美辭麗於黼黻文章亦可以喻於斯乎
　　贊曰
敷奏絳闕獻替黼扆言必貞明義則𢎞偉肅恭節文條
理首尾君子秉文辭令有斐
　聨事(周禮大宰以八灋治官/府三曰官聨以㑹官治)垂珠(玉藻天子玉藻十/冇二旒釋名祭服)
　(曰冕𤣥上纁下前/後垂珠冇文飾也)八元(左傳舜臣堯舉八元/使布五教于四方)書誡(書/序)
　(太甲元年伊/尹作伊訓)思庸(書序太甲放諸桐三年復歸/于亳思庸伊尹作太甲三篇)獻替
　(左傳君所謂可而有否焉臣獻其否以成其/可君所謂否而有可焉臣獻其可以去其否)丕顯(左/傳)
　(僖公二十八年王䇿命晉侯為侯伯晉侯三辭從命/曰重耳敢再拜稽首奉揚天子之丕顯休命受册以)
　(出/)言筆(曲禮史載/筆士載言)章奏表議(獨斷凡羣臣上書於天/子者有四名一曰章二)
　(曰奏三曰表/四曰駁議)赤白(考工記畫繢之事/赤與白謂之章)揆景(晉天文志/鄭衆説土)
　(圭之長尺有五寸以夏至之日立八尺之表其景與/土圭等謂之地中桓譚新論二儀之大可以章程測)
　(也三綱之動可/以圭表測也)七略(見諸/子篇)左雄(左雄傳自雄掌納言/多所匡肅章表奏議)
　(臺閣以/為故事)胡廣(胡廣傳舉孝亷既到京師試以/章奏安帝以廣為天下第一)文舉(孔/融)
　(傳融字文舉文/選有薦禰衡表)孔明(諸葛亮傳亮字孔明後主建興/五年率諸軍北駐漢中臨發上)
　(疏表見/文選)琳瑀(陳琳阮瑀典論琳瑀之/章表書記今之雋也)孔璋(陳琳字孔/璋魏文帝)
　(與呉質書孔/璋章表殊健)陳思之表(陳思王植傳太和二年植常/自憤怨抱利器而無所施上)
　(疏求白試五年植/上疏求存問親戚)張華(張華傳初封廣武縣侯進封/壯武郡公華十餘讓中詔敦)
　(譬乃/受)鷦鷯(張華傳華初未知名/著鷦鷯賦以自寄)辭開府(羊祜傳武帝/時加車騎將)
　(軍開府如三司之儀/祜上表固讓載文選)讓中書(文選有庾亮/讓中書監表)劉琨(文選/有劉)
　(琨勸/進表)張駿(張駿傳駿上疏曰臣專命一方職在斧鉞/勒雄既死人懐反正謂季龍李期之命曾)
　(不崇朝而皆纂繼㓙逆鴟目有年遂使桃蟲鼓翼/四夷諠譁臣之所以宵吟荒漠痛心長路者也)絳
　闕(孫楚傳楚作書遺孫皓曰竊號之/旗稽顙絳闕球琳重錦充於府庫)黼扆(見詔/䇿篇)
　　奏啟第二十三
昔唐虞之臣敷奏以言秦漢之輔上書稱奏陳政事獻
典儀上急變劾愆(一作/僭)謬總謂之奏奏者進也言(元脱/謝補)
敷于下情進于上也秦始立奏而法家少文觀王綰之
奏勲徳辭質而義近李斯之奏驪山事略而意逕政(御/覽)
(作/故)無膏潤形於篇章矣自漢以來奏事或稱上疏儒雅
繼踵殊采可觀若夫賈誼之務農鼂錯之兵事(元作卒/孫改)
匡衡之定郊王吉之觀禮溫舒之緩獄谷永之諫仙理
既切至辭亦通暢(一作達/又作辨)可謂識大體矣後漢羣賢嘉
言罔伏楊秉耿介於災異陳蕃憤懣於尺一骨鯁得焉
張衡指摘於史職蔡邕銓列於朝儀博雅明焉魏代名
臣文理迭興若髙堂天文王(元作黄從/魏志改)觀教學王朗節
省甄(元作甌/朱改)毅考課亦盡節而知治矣晉氏多難災屯
流移劉頌殷勤於時務溫嶠懇惻(一作/切)於費役並體國
之忠規矣夫奏之為筆固以明允篤誠為本辨析疏通
為首强志足以成務博見足以窮理酌古御今治繁總
要此其體也若乃按劾之奏所以明憲清國昔周之太
僕繩愆糾繆秦之御史職主文法漢置中丞總司按劾
故位在鷙(一作/摯)擊砥礪其氣必使筆端振風簡上凝霜
者也觀孔光之奏董賢則實其奸回路粹之奏孔融則
誣其釁惡名儒之與險士固殊心焉若夫傅咸(元作/盛)勁
直而按辭堅深劉隗切正而劾文濶略各其志也後之
彈事迭相斟酌惟新日用而舊凖弗差然函人欲全矢
人欲傷術在糾惡勢必深峭詩刺讒人投畀豺虎禮疾
無禮方之鸚猩墨翟非儒目以豕彘孟軻譏墨比諸禽
獸詩禮儒墨既其如兹奏劾嚴文孰云能免是以世人
為文競於詆訶吹毛取瑕次骨為戾復似善罵多失折
衷若能闢禮門以懸規標義路以植矩然後踰垣者折
肱捷徑者滅趾何必躁言醜句詬(元作話/謝改)病為切哉是
以立範運衡宜明體要必使理有典刑辭有風軌總法
家之式秉儒家之文不畏彊禦氣流墨中無縱詭隨聲
動簡外乃稱絶席之雄直方之舉耳(一作/也)啟者開也髙
宗云啟乃心沃朕心取其義也孝景諱啟故兩漢無稱
至魏國箋記始云啟聞奏事之末或云謹啟自晉來盛
啟用兼表奏陳政言事既奏之異條讓爵謝恩亦表之
别幹必斂飭(元作/散)入規促其音節辨要輕清文而不侈亦啟
之大略也又表奏确切號為讜言讜者偏也王道有偏
乖乎蕩蕩(下有/脱字)其偏故曰讜言也孝成稱班伯之讜言
貴直也自漢置八儀宻奏隂陽皁囊封板故曰封事鼂
錯受書還上便宜後代便宜多附封事慎機宻也夫王
臣匪躬必吐謇諤事舉人存故無待泛説也
　　贊曰
皁飭司直肅清風禁筆鋭干將墨含淳酖雖有次骨無
或膚浸獻政陳宜事必勝任
　急變(漢平帝紀乙未義陵寢神衣在柙中丙申旦衣/在外牀上寢令以急變聞注非常之事故云急)
　(變/)王綰(秦始皇本紀秦初并天下議帝號丞相王綰/等議曰陛下平定天下海内為郡縣法令由)
　(一統五帝所不及古有天皇有地皇有泰/皇泰皇最貴臣等昧死上尊號王為泰皇)李斯(蔡質/漢儀)
　(李斯治驪山陵上書曰臣所將隸徒七十餘萬人治/驪山者巳深巳極鑿之不入燒之不㸐叩之空空如)
　(下天/状)務農(漢食貨志文帝即位躬修儉節思安百姓/時民近戰國賈誼説上曰積貯者天下之)
　(大命也敺民而歸之農使天下各食其力末技游/食之民轉而緣南晦則蓄積足而人樂其所矣)兵
　事(鼂錯傳匈奴彊數寇邊上/發兵以禦之錯上言兵事)定郊(漢郊祀志成帝初/即位丞相匡衡等)
　(奏言帝王之事莫大乎承天之序承天之序莫重/於郊祀宜於長安定南北郊為萬世基天子從之)王
　吉(王吉傳吉疏曰安上治民莫善於禮願陛下與公/卿大臣延及儒生述舊禮明王制敺一世之民躋)
　(之仁壽/之域)溫舒(路溫舒傳宣帝初即位溫/舒上書言宜尚徳緩刑)谷永(漢郊祀/志成帝)
　(末年頗好鬼神亦以無繼嗣故多上書言祭祀方術/者皆得待詔祠祭上林苑中谷永説上曰臣聞明於)
　(天地之性不可惑以神怪盛稱竒怪鬼神及/言世有仙人皆挾左道懐詐偽以欺罔世主)楊秉(楊/秉)
　(傳帝時㣲行幸河南尹梁𦙍府舍是日大風拔樹晝/昏秉因諫曰王者至尊出入有常况以先王法服而)
　(私出槃斿設有非常之/變上負先帝下悔靡及)陳蕃(陳蕃傳時封賞踰制蕃/上疏諫曰陛下宜採求)
　(得失擇從忠善尺一選舉委尚/書三公使裒責誅賞各冇所歸)張衡指摘(張衡傳衡/收檢遺文)
　(畢力補綴條上司馬遷班固所叙與典籍不合者十/餘事又以為王莽本傳但應載簒事而巳至於編年)
　(月紀災祥宜為元后本紀又宜/以更始之號建於光武之初)朝儀(蔡邕獨斷正月/朝賀三公奉璧)
　(上殿向御座北面太常贊曰皇帝為君興三公伏皇/帝坐乃進璧舊儀三公以下月朝後省常以六月朔)
　(十月朔旦朝後又以盛暑省六月朝故今獨以為正/月十月朔朝也冬至陽氣起君道長故賀夏至隂氣)
　(起君道衰/故不賀)天文(髙堂隆傳青龍中大治殿舍有星孛/於大辰隆上疏曰今之宫室實違禮)
　(度乃更建立九龍華飾過前天彗章灼始起於房心/犯帝座而干紫㣲此乃皇天子愛陛下是以發教戒)
　(之象欲必覺寤陛下/不宜有忽以重天怒)王觀(魏志觀/字偉臺)節省(魏王朗有/節省奏)劉
　頌(劉頌傳除淮南相頌在郡上疏言封國之制宜/如古典及六州將士之役凡數千言詔褒美之)溫
　嶠(溫嶠傳太子起西池樓觀頗為勞費嶠上疏以為/朝廷草創巨寇未烕宜應儉以率下太子納焉)
　繩愆糾繆(書序穆王命伯冏為周太僕正作冏命曰/惟余一人無良實賴左右前後有位之士)
　(匡其不及繩愆糾繆格其非心俾克紹先烈今予命/汝作大正正于羣僕侍御之臣懋乃后徳交修不逮)
　御史中丞(漢百官公卿表御史大夫秦官一曰中丞/在殿中蘭臺掌圖籍秘書外督部刺史内)
　(領侍御史員十五人受/公卿奏事舉劾按章)奏董賢(董賢傳賢自殺王莽/復風孔光奏賢質性)
　(巧佞翼奸以獲封侯治第造冢不異王制死後/以砂書棺至尊無以加臣請收沒入財物縣官)奏孔
　融(孔融傳曹操令路粹枉奏融昔在北海見王室不/靜欲規不軌云我大聖之後有天下者何必夘金)
　(刀/)傅咸(傅咸傳咸字長虞剛簡有大節顧榮與親故/書曰傅長虞為司隸勁直忠果劾按驚人雖)
　(非周才偏/亮可貴也)劉隗(劉隗傳隗遷丞相司/直彈奏不畏彊禦)彈事(六朝御史/中丞劾奏)
　(曰彈事文選有沈休文任彦昇彈事王淮之傳宋臺/諫除御史中丞為百僚所憚自彪之至淮之四世居)
　(此職淮之嘗作五言詩范/泰嘲之卿惟解彈事耳)鸚猩(曲禮鸚鵡能言不離/飛鳥猩猩能言不離)
　(禽獸今人而無禮雖能/言不亦禽獸之心乎)墨翟非儒(墨子非儒篇貪于/飲食惰子作務陷)
　(于饑寒無以違之是苦人氣□䑕/藏而羝羊視賁彘起君子笑之)次骨(杜周傳周少/言重遲而内)
　(深次骨注其用/法深刻至骨)善罵(留侯世家四皓曰陛下輕士善/罵臣等義不受辱故恐而亡匿)
　踰垣(國語君有短/垣而自踰之)捷徑(離騷夫唯捷/徑以窘步)絶席(王常傳常/為横野大)
　(將軍位次與諸將絶席注絶席謂尊顯之也漢官儀/曰御史大夫尚書令司隸校尉皆專席號三獨坐)
　讜言(漢書叙傳禁中張畫屏風畫紂醉踞妲已作長/夜之樂上指畫問班伯伯對曰詩書淫亂之戒)
　(其原皆在於酒上迺喟然歎曰/吾久不見班生今日復聞讜言)皁囊封板(後漢禮儀/志日冬至)
　(召太史令各板書封以皁囊獨斷凡/表章皆啟封其言宻事得皁囊盛)封事(霍光傳上/令吏民得)
　(奏封事不/闗尚書)上便宜(鼂錯傳太常遣鼂錯受尚/書伏生所還因上便宜事)謇諤(陳/蕃)
　(傳竇太后優詔蕃曰忠孝之美/徳冠本朝謇諤之操華首彌固)司直(百官公卿表武/帝元狩五年初)
　(置司直掌佐/丞相舉不法)
　　議對第二十四
周爰諮謀是謂為議議之言宜審事宜也易之節卦君
子以制度數議徳行周書曰議事以制政乃弗迷議貴
節制經典之體也昔管仲稱軒轅有明臺之議則其來
逺矣洪水之難堯咨四岳宅揆之舉舜疇五人(一本/臣)三
代所興詢及芻蕘春秋釋宋魯桓務議及趙靈胡服而
季父争論商鞅變法而甘龍交辨雖憲章無算而同異
足觀迄至(元作/今)有漢始立駁議駁者雜也雜議不純故
曰駁也自兩漢文明楷式昭備藹藹多士發言盈庭若
賈誼之遍代諸生可謂捷於議也至如主父(當作/吾邱)之駁
挾弓安國之辨匈奴賈捐之之陳於朱崖劉歆之辨於
祖宗雖質文不同得事要矣若乃張敏之斷輕侮郭躬
之議擅誅程(元作/陳)曉之駁校事司馬芝之議貨錢何曾
蠲出女之科秦秀定賈充之諡(元作/謐)事實允當可謂達
議體矣漢世善駁則應劭為首晉代能議則傅咸為宗
然仲瑗博古而銓貫有叙長虞識治而屬辭枝繁及陸
機斷議亦有鋒穎而諛辭弗剪頗累文骨亦各有美風
格存焉夫動先擬議明用稽疑所以敬慎羣務弛張治
術故其大體所資必樞紐經典採故實於前代觀通變
於當今理不謬摇其枝字不妄舒其藻又(御覽/作其)郊祀必
洞於禮戎事必(一作要/又作宜)練於兵田(一作/佃)穀先曉於農斷
訟務精於律然後標以顯義約以正辭文以辨潔為能
不以繁縟為巧事以明覈為美不以深隱為竒此綱領
之大要也若不達政體而舞筆弄文支離構辭穿鑿㑹
巧空騁其華固為事實所擯設得其理亦為遊辭所埋
矣昔秦女嫁晉從文衣之媵(一本下/有者字)晉人貴媵而賤女
楚珠鬻鄭為薰桂之櫝鄭人買櫝而還珠若文浮於理
末勝其本則秦女楚珠復在於兹矣又對䇿者應詔而
陳政也射䇿者探事而獻説也言中理準譬射侯中的
二名雖殊即議之别體也古之造士選事考言漢文中
年始舉賢良鼂錯對䇿蔚為舉首及孝武益明旁求俊
乂對䇿者以第一登庸射䇿者以甲科入仕斯固選賢
要術也觀鼂氏之對證騐古今辭裁以辨事通而贍超
升髙第信有徴矣仲舒之對祖述春秋本隂陽之化究
列代之變煩而不慁者事理明也公孫之對簡而未博
然總要以約文事切而情舉所以太常居下而天子擢
上也杜欽之對略而指事辭以治宣不為文作及後漢
魯丕(元作平/朱改)辭氣質素以儒雅中䇿獨(一作/以)入髙第凡
此五家並前(元作明謝改/又一本作列)代之明範也魏晉巳來稍務
文麗以文紀實所失巳多及其來選又稱疾不㑹雖欲
求文弗可得也是以漢飲博士而雉集乎堂晉䇿秀才
而麏興於前無他怪也選失之異耳夫駁議偏辨各執
異見對䇿揄揚大明治道使事深於政術理宻於時務
酌三五以鎔世而非迂緩之髙談馭權變以拯俗而非
刻薄之偽論風恢恢而能逺流洋洋而不溢王庭之美
對也難矣哉士之為才也或練治而寡文或工文而疎
治對䇿所選實屬通才志足文逺不其鮮歟
　　贊曰
議惟疇政名實相課斷理必綱摛辭無懦對䇿王庭同
時酌和治體髙秉雅謨逺播
　明臺(管子黄帝立明臺之/議者上觀於賢也)釋宋(春秋僖公二十二年/公㑹諸侯盟于薄釋)
　(宋公公羊傳執未有言釋之者此其言釋之何公與/為爾也公與為爾奈何公與議爾也按魯桓公無議)
　(釋宋事桓/當作僖)胡服(趙世家武靈王欲胡服公子成曰中/國者賢聖之所教也今王舎此而襲)
　(逺方之服變古之教逆人之心王曰儒者一師而俗/異中國同禮而教離今叔之所言者俗也吾之所言)
　(者所以制俗也公子成曰王將繼簡襄/之意以順先王之志臣敢不聴命乎)變法(商君列/傳孝公)
　(既用衛鞅鞅欲變法甘龍曰聖人不易民而教知者/不變法而治鞅曰龍之所言世俗之言也三代不同)
　(禮而王五伯不同法而伯/孝公曰善卒定變法之令)駁議(見章/表篇)賈誼(賈誼傳誼/為博士每)
　(詔令議下諸老先生不能言賈生盡為之對人人/各如其意所欲出諸生于是以為能文帝説之)駁
　挾弓(吾丘壽王傳公孫𢎞奏言禁民毋得挾弓弩便/上下其議壽王對曰臣恐邪人挾之而吏不能)
　(止良民以自備而抵法禁是擅賊威而奪民/救也上以難𢎞𢎞詘服焉按非主父偃事)辨匈奴
　(韓安國傳武帝時匈奴請和親大行王恢議伏兵襲/擊安國曰匈奴輕疾悍亟之兵也至如猋風去如收)
　(電難得而制今使邊郡久廢耕織以支胡/之常事其勢不相權也臣故曰勿擊便)陳朱崖(朱/崖)
　(當作珠厓賈捐之傳珠厓又反上使王商詰問捐之/捐之對曰臣愚以為非冠帶之國禹貢所及春秋所)
　(治皆可且無以為願遂棄/珠厓專用恤闗東為憂)辨祖宗(劉歆武帝廟不宜/毁議孝武皇帝南)
　(滅百粤北攘匈奴至今累世賴之天子三昭三穆與/太祖之廟而七孝宣皇帝舉公卿之議既以為世宗)
　(之廟臣愚以/為不宜毁)斷輕侮(張敏傳建初中有人侮辱人父/者而其子殺之肅宗貰其死刑)
　(自後因以為比遂定議以為輕侮法敏駁議曰使執/憲之吏得設巧詐非所以導在醜不爭之義可下三)
　(公廷尉蠲除其敝議寢不/省敏復上疏和帝從之)議擅誅(郭躬傳竇固出擊/匈奴秦彭為副彭)
　(在别屯而輒以法斬人固奏彭專擅請誅之顯宗乃/引公卿朝臣平其罪科躬曰漢制棨㦸即為斧鉞於)
　(法不合罪/帝從躬議)駁校事(魏志程曉嘉平中為黄門侍郎時/校事放横曉上疏遂罷校事官)
　議貨錢(司馬芝傳先是文帝罷五銖錢令民以穀幣豐/為市至明帝時巧偽滋多芝議以用錢非獨)
　(國亦以省/刑從之)蠲出女科(晉刑法志魏法犯大逆者誅及/已出之女毌丘儉之誅其子甸)
　(妻荀氏應坐死詔聴離婚荀氏所生女芝為劉子元/妻亦坐死以懐姙繫獄荀氏辭詣司隸校尉何曾乞)
　(恩求沒為官婢以贖芝命曽哀之使主簿程咸上議/曰男不得罪於他族而女獨嬰戮於二門臣以為在)
　(室之女從父母之誅既醮之婦制/從夫家之罰宜改舊科以為永)定賈充諡(秦秀傳賈/充薨議諡)
　(秀議曰充以異姓為後絶祖父之血食開/朝廷之禍門諡法昬亂紀度曰荒請諡荒)應劭(應劭/傳劭)
　(凡為駁議/三十篇)仲瑗(應劭傳劭字仲逺注續漢書文/士傳作仲援漢官儀又作仲瑗)貴媵
　賤女買櫝還珠(韓子昔秦伯嫁其女於晉公子令晉/為之飾裝從衣文之媵七十人至晉)
　(晉人愛其妾而賤公女此可謂善嫁妾而未可謂善/嫁女也楚人有賣其珠於鄭者為木蘭之櫃薰桂椒)
　(之櫝綴以珠玉飾以玫瑰輯以翡翠鄭人買其櫝/而還其珠此可謂善賣櫝矣未可謂善鬻珠也)射
　䇿對䇿(蕭望之傳望之以射䇿甲科為郎注射䇿者/謂為難問疑義書之於䇿量其大小署為甲)
　(乙之科列而置之不使彰顯有欲射者隨其所取得/而釋之以知優劣射之言投射也對䇿者顯問以政)
　(事經義令各對之而/觀其文辭定髙下也)舉賢良(鼂錯傳詔有司舉賢良/文學士對䇿者百餘人)
　(錯為/髙第)仲舒(董仲舒傳仲舒少治春秋武帝即位舉賢/良文學之士前後百數而仲舒以賢良對)
　(䇿舉/首)公孫對(平津侯傳公孫𢎞使匈奴還不合上意/病免歸元光五年詔徴文學國人固推)
　(𢎞𢎞至太常太常令所徴儒士各對䇿百/餘人𢎞第居下䇿奏天子擢𢎞對為第一)杜欽(杜欽/傳日)
　(蝕地震詔舉賢良方正/能直言士欽上對云云)魯丕(魯丕傳丕字叔陵兼通/五經為當世名儒肅宗)
　(詔舉賢良方正劉寬舉丕時對䇿者百有餘人/惟丕在髙第闗東號之曰五經復興魯叔陵)稱疾
　(晉書元帝時以天下喪亂逺方孝秀不復䇿試到即/除署既經略粗定乃詔試經有不中科刺史太守免)
　(官其後孝秀莫敢應命/有送至京師皆以疾辭)雉集(漢成帝紀鴻嘉二年春/行幸雲陽三月博士行)
　(飲酒禮有雉蜚集于庭歴階升堂而雊詔/舉敦厚有行義能直言者冀聞切言嘉謀)麏興(晉五/行志)
　(咸和六年正月㑹州郡秀孝於樂賢堂有麏見于前/獲之孫盛以為吉祥夫秀孝天下之彦士樂賢堂所)
　(以樂養賢也自喪亂以後風教陵夷秀/孝䇿試四科之實麏興於前或斯故乎)志足文逺(左/傳)
　(仲尼曰志有之言以足志文以足言/不言誰知其志言之無文行而不逺)
　　書記第二十五
大舜云書用識哉所以記時事也蓋聖賢言辭總為之
(一作/尚)書書之為體主言者也揚雄曰言心聲也書心畫
也聲畫形君子小人見矣故書者舒也舒布其言陳之
簡牘取象於夬貴在明決而巳三代政暇文翰頗疎春
秋聘繁書介彌盛繞朝贈士㑹以䇿子家與趙宣以書
巫臣之遺子反子産之諫范宣詳觀四書辭若對面又
子服敬叔進弔書于滕君固知行人挈辭多被翰墨矣
及七國獻書詭麗輻輳漢來筆札辭氣紛紜觀史遷之
報任安東方朔之難公孫楊惲之酬㑹宗子雲之答劉
歆志氣槃桓各含殊采並杼軸乎尺素抑揚乎寸心逮
後漢書記則崔瑗尤善魏之元瑜號稱翩翩文舉屬董
半簡必錄休璉好事留意詞翰抑其次也嵇康絶交實
志髙而文偉矣趙至叙(元作贈王/性凝改)離迺少年之激切也
至如陳遵占辭百封各意禰衡代書親疎得宜斯又(御/覽)
(作/皆)尺牘之偏才也詳總書體本在盡言言以散鬱陶託
風采故宜條暢(御覽作/滌蕩)以任氣優柔以懌懐文明從容
亦心聲之獻酬也若夫尊貴差序則肅以節文戰國以
前君臣同書秦漢立儀始有表奏王公國内亦稱奏書
張敞奏書於膠后其義美矣迄至後漢稍有名品公府
奏記而郡將奏牋記之言志進巳志也牋者表也表識
其情也崔寔奏記於公府則崇讓之徳音矣黄香奏牋
於江夏亦肅恭之遺式矣公幹牋記麗而規益子桓弗
論故世所共遺若略名取實則有美於為詩矣劉廙謝
恩喻切以至陸機自理情周而巧牋之為善者也原牋
記之為式既上窺乎表亦下睨乎書使敬而不懾簡而
無傲清美以惠其才彪蔚以文其響蓋牋記之分也夫
書記廣大衣被事體筆劄雜名古今多品是以總領黎
庶則有譜籍簿錄醫歴星筮則有方術占試申憲述兵
則有律令法制朝市徴信則有符契券疏百官詢事則
有闗刺解諜萬民達志則有状列辭諺並述理於心著
言於翰雖藝文之末品而政事之先務也故謂譜者普
也注序世統事資周普鄭氏譜詩蓋取乎此籍者借也
歲借民力條之於版春秋司籍即其事也簿者圃也草
木區别文書類聚張湯李廣為吏所簿别情偽也錄者
領也古史世本編以簡䇿領其名數故曰錄也方者隅
也醫藥攻病各有所主專精一隅故藥術稱方術者路
也算歴極數見路乃明九章積㣲故以為術淮南萬畢
皆其類也占者覘也星辰飛伏伺候乃見精(疑作/登)觀書
雲故曰占也式者(元/脱)則也隂陽盈虚五行消息變雖不
常而稽之有則也律者中也黄鐘調起五音以正(元本/下多)
(音以正/三字)法律馭民八刑克平以律為名取中正也令者
命也出命申禁有若自天管仲下命(一作/令)如流水使民
從也法者象也兵謀無方而竒正有象故曰法也制者
裁也上行於下如匠之制器也符者孚(元作厚/謝改)也徴召
防偽事資中孚三代玉瑞漢世金竹末代從省易以書
翰矣契者結也上古純質結繩執契今𦍑胡徴數負販
記緡其遺風歟券者束也明白約束以備情偽字形半
分故周稱判書古有鐵券以堅信誓王褒髯奴則券之
楷也疏者布也布置物類撮題近意故小券短書號為
疏也闗者閉也出入由門闗閉當(一作/由)審庶務在政通
塞應詳韓非云孫亶回(元作四/朱改)聖相也而闗於州部蓋
謂此也刺者達也詩人諷刺周禮三刺事叙相達若針
之通結矣解者釋也解釋結滯徴事以對也牒者葉也
短簡編牒如葉在枝溫舒截蒲即其事也議政未定故
短牒咨謀牒之尤宻謂之為籖籖者纎(一作/籖)宻者也状
者貌也體(一作/禮)貌本原取其事實先賢表諡並有行状
狀之大者也列者陳也陳列事情昭然可見也辭者舌端
之文通巳於人子産有辭諸侯所賴不可巳也諺者直
語也喪言亦不及文(元作/交)故弔亦稱諺㕓路淺言有實
無華鄒穆公云囊滿(汪本/作漏)儲中皆其類也太誓曰古人
有言牝雞無晨大雅云人亦有言惟憂用老並上古遺
諺詩書可引者也至於陳琳諫辭稱掩目捕雀潘岳哀
辭稱掌珠伉儷並引俗説而為文辭者也夫文辭鄙俚
莫過於諺而聖賢詩書採以為談况踰於此豈可忽哉
觀此四條並書記所摠或事本相通而文意各異或全
任質素或雜用文綺隨事立體貴乎精要意少一字則
義闕句長一言則辭妨並有司(一作/詞)之實務而浮藻之
所忽也然才冠鴻筆多疎尺牘譬九方堙之識駿足而
不知毛色牝牡也言既身文信亦邦瑞翰林之士思理
實焉
　　贊曰
文藻條流託在筆札既馳金相亦運木訥萬古聲薦千
里應拔庶務紛綸因書乃察
　書用識哉(書益稷/篇文)揚雄云云(見法言/問神篇)簡牘(杜預春秋/序大事書)
　(之於䇿小事/簡牘而已)象夬(見徴/聖篇)贈䇿(左傳晉人患秦之用士/㑹也乃使魏壽餘偽以)
　(魏叛者以誘士㑹士㑹行繞朝贈之以/䇿曰子無謂秦無人吾謀適不用也)與書(左傳晉/侯不見)
　(鄭伯以為貳於楚也鄭子家使/執訊而與之書以告趙宣子)遺子反(左傳楚子重/子反以夏姬)
　(故怨巫臣而殺其族/巫臣自晉遺二子書)諫范宣(左傳范宣子為政諸侯/之幣重鄭人病之子産)
　(寓書於子西/以告宣子)進弔書(檀弓滕成公之喪使/子服敬叔弔進書)筆札(司馬/相如)
　(傳相如請為天子遊獵之賦上令尚書給筆札/注札木簡之薄小者時未多用紙故給札以書)報任
　安(司馬遷傳遷被刑之後為中書令尊寵任職故人/益州刺史任安予遷書責以古賢臣之義遷報以)
　(書/)難公孫(公孫𢎞傳武帝時北築朔方𢎞諫以為罷/弊中國上使朱買臣等難𢎞置朔方之便)
　(發十䇿𢎞不得一按東方朔/傳有答客難無難公孫𢎞事)酬㑹宗(楊惲傳惲失位/家居治産業起)
　(室宅以財自娯友人孫㑹宗知略/士也與惲書諫戒之惲報以書)答劉歆(揚雄字子/雲集有答)
　(劉歆/書)元瑜(魏文帝集與呉質書元/瑜書記翩翩致足樂也)文舉(孔融傳融字/文舉魏文帝)
　(深好融文辭募天下上/融文章者輒賞以金帛)休璉(文章叙錄應璩字休璉/博學好屬文善為書記)
　(文/)絶交(嵇康傳山濤將去選官舉/康自代康乃與濤書告絶)叙離(晉文苑傳趙/至與嵇康兄)
　(子蕃友善及將逺適乃/與蕃書叙離并陳其志)陳遵(陳遵傳起為河南太守/既到官治私書謝京師)
　(故人遵憑几口占書吏且省/官事書數百封親疎各有意)禰衡(後漢文苑傳禰衡/為黄祖作書記輕)
　(重疎宻各/得體宜)獻酬(世説人問撫軍殷浩談竟何如/答曰不能勝人差可獻酬羣心)君臣
　同書(如樂毅報燕王燕王謝樂/間上下無别同稱書也)表奏(文章緣起表淮/南王安諫伐閩)
　(表奏漢枚乗奏/書諫呉王濞)張敞(張敞傳敞拜膠東相到膠東居/頃之王太后數出游獵敞奏書)
　(諫/)郡將(嚴延年傳延年新將注新為郡將也/謂郡守為郡將者以其兼領武事也)崔寔(見/諸)
　(子/篇)黄香(後漢文苑傳黄香字文彊江夏安/陸人所著賦牋奏書令凡五篇)公幹(劉楨/字公)
　(幹按魏文帝與呉質書公幹五言詩妙絶當/時而不言其牋記故云弗論文帝字子桓)劉廙(劉/廙)
　(傳魏諷反廙弟偉為諷所引當相坐誅太祖令曰叔/向不坐弟虎古之制也特原不問徙署丞相倉曹屬)
　(廙上疏謝曰起烟於寒炭之上生華於巳枯/之木物不答施於天地子不謝生於父母)陸機自
　理(陸機謝平原内史表横為故齊王冏誣臣與衆人/共作禪文幽執囹圄當為誅始臣乃﨑嶇自列片)
　(言隻字不闗其間字/蹤筆迹皆可推挍)譜(漢藝文志帝王諸侯世譜二/十巻古來帝王年譜五巻劉)
　(杳傳王僧孺撰譜訪杳血脈所因杳云桓譚新論云/太史三世表旁行邪上並效周譜以此而推當起周)
　(代/)籍(蕭何世家髙祖入闗何獨先走丞相/府收圖籍以是具知天下户口阨塞)簿(漢食貨/志多張)
　(空簿注簿/計簿也)錄(周禮職幣振掌事者之餘財皆/辨其物而奠其錄注定其錄籍)方(漢藝/文志)
　(經方十一家經方者辯五苦六/辛致水火之齊以通閉解結)術(漢藝文志凡數術/百九十家數術者)
　(皆明堂義和/史卜之職也)占(漢藝文志雜占十八家雜占/者紀百事之象候善惡之微)式(周禮/大師)
　(抱天時與大師同車注太史主抱式以知天時處吉/㐫釋曰據當時占文謂之式以其見時候有灋式故)
　(謂載天文者為式漢藝文志羨/門式法二十巻羨門式二十巻)律(漢刑法志蕭何攈/摭秦法取其宜於)
　(時者作/律九章)令(蕭望之傳金布令甲注金布者令篇名也/其上有府庫金錢布帛之事因以篇名令)
　(甲者其篇/甲乙之次)法(周禮疏齊景公時大夫田穰苴作司馬/法至六國時齊威王大夫等追論古法)
　(又作司馬法附于穰苴漢藝/文志張良韓信序次兵法)制(禮記月令命/有司脩法制)符(東觀/漢記)
　(郭丹初之長安從宛人陳兆買入闗符以入函/谷闗既入封符乞人曰不乗使者車不出闗)契(周/禮)
　(小宰之職聴取予以書契注書契謂出予受人/之凡要凡簿書之最目獄訟之要詞皆曰契)劵(周/禮)
　(天官小宰四曰聴稱責以傅别注傅别謂券書也聴/訟責者以券書决之地官質人大市以質小市以劑)
　(注大市人民馬牛之屬用長券/小市兵器珍異之物用短券)闗刺(唐百官志諸司/相質其制有三)
　(一曰闗二曰/刺三曰移)牒(左傳右師不敢對受牒而/退正義簡牒也牒札也)状(楊引傳/引母終)
　(經十三年哀慕不改郡縣/鄉里三百人上状稱美)辭(周書兩造具備師聴五/辭五辭簡孚正于五刑)
　譜詩(鄭𤣥傳𤣥所著毛詩譜注𤣥於詩禮論語為之/作序此譜亦序之類避子夏序名以其列諸侯)
　(世及之次/謂之為譜)司籍(左傳周景王謂籍談曰昔而髙祖孫/伯黶司晉之典籍以為大政故曰籍)
　(氏/)張湯(史記酷吏傳天子以湯懐詐面欺使使/八輩簿責湯注謂以文簿次第二責之)李廣
　(李廣傳廣從大將軍擊匈奴惑失道/大將軍使長史急責廣之幕府對簿)世本(班彪傳左/丘明有記)
　(錄黄帝以來至春秋時帝王公侯卿大夫號曰世本/一十五篇馬總意林傅子曰楚漢之際有好事者作)
　(世本上錄黄/帝下逮漢末)九章(鄭𤣥傳始通京氏易公羊春秋三/統歴九章算術注三統歴劉歆所)
　(撰九章算術周公作也凡有九篇方田一粟米二差/分三少廣四均輸五方程六傍要七盈不足八鉤股)
　(九/)萬畢(龜策傳臣為郎時見萬畢石朱方傳曰有神/龜在江南嘉林中注萬畢術中有石朱方方)
　(中説嘉林中故云傳曰/淮南有畢萬術一巻)書雲(左傳凡分至啟/閉必書雲物)黄鐘(漢/律)
　(歴志五聲之本/生于黄鐘之律)管仲(管子下令於流水之/原者令順民心也)玉瑞(周禮/典瑞)
　(掌玉瑞玉器之藏注瑞符信也五/帝本紀修五禮五玉注即五瑞也)金竹(孝文本紀初/與郡國守相)
　(為銅虎符/竹使符)判書(周禮秋官朝士凡有責者有判/書以治則聴注判半分而合者)鐵券
　(漢髙帝紀與功臣剖/符作誓丹書鐵券)髯奴(王褒僮約券文曰資中男/子王子淵從成都安志里)
　(女子楊惠買夫時户下髯奴便了決/賣萬五千奴從百役使不得有二言)孫亶回(韓子徐/渠問田)
　(鳩曰陽城義渠名將也而措於毛伯公孫亶回聖相/也而闗於州部何哉田鳩曰此無他主有度上有術)
　(之故/也)三刺(周禮司刺掌三刺三宥三赦之法以贊司/寇聴獄訟一刺曰訊羣臣再刺曰訊羣吏)
　(三刺曰/訊萬民)截蒲(路溫舒傳溫舒取澤中/蒲截以為牒編用寫書)行状(文章緣起/行状漢丞)
　(相倉曹傅胡幹/作楊元伯行状)子産(左傳叔向曰辭之不可以已也/子産有辭諸侯賴之若之何其)
　(釋辭/也)囊漏儲中(賈誼新書鄒穆公令食鳬雁者必以/粃於是倉無粃而求易於民二石粟)
　(而易一石粃吏請以粟食之公曰去非而所知也汝/知小計而不知大㑹周諺曰囊漏儲中而獨弗聞與)
　掩目捕雀(何進傳袁紹等欲召外兵向京城以脅太/后進然之陳琳諌曰易稱即鹿無虞諺有)
　(掩日捕雀夫㣲物尚不可欺以得/志况國之大事其可以詐立乎)伉儷(潘黄門集楊/仲武誄序子)
　(之姑予/之伉儷)九方堙(淮南子秦穆公使九方堙求馬三月/而反報曰在於沙邱牡而黄使人往)
　(取之牝而驪穆公不説伯樂曰若堙之所觀者/天機也得其精而忘其粗馬至而果千里之馬)翰林
　(長楊賦藉翰林以為主人注/翰筆也翰材文翰之多若林)
　
　
　
　
　
　
　
　
　
　
　
　
　
　
　
　文心雕龍輯注巻五
欽定四庫全書
　文心雕龍輯注巻六
　　　　詹事府詹事加吏部侍郎銜黄叔琳撰
　　神思第二十六
古人云形在江海之上心存魏闕之下神思之謂也文
之思也其神逺矣故寂然凝慮思接千載悄焉動容視
通萬里吟詠之間吐納珠玉之聲眉睫之前巻舒風雲
之色其思理之致乎故思理為妙神與物遊神居胸臆
而志氣統其闗鍵物沿耳目而辭令管其樞機樞機方
通則物無隱貌闗鍵將塞則神有遯心是以陶鈞文思
貴在虚靜疏瀹五藏澡雪精神積學以儲寳酌理以富
才研閲以窮照馴致以懌(一作/繹)辭然後使𤣥解之宰尋
聲律而定墨獨照之匠闚意象而運斤此蓋馭文之首
術謀篇之大端夫神思方運萬塗競萌規矩虚位刻鏤
無形登山則情滿於山觀海則意溢於海我才之多少
將與風雲而並驅矣方其搦翰氣倍辭前暨乎篇成半
折心始何則意翻空而易竒言徴實而難巧也是以意
授於思言授於意宻則無際疎則千里或理在方寸而
求之域表或義在咫尺而思隔山河是以秉心養術無
務苦慮含章司契不必勞情也人之稟才遲速異分文
之制體大小殊功相如含筆而腐毫揚雄輟翰而驚夢
桓譚疾感於苦思王充氣竭於思慮張衡研京以十年
左思練都以一紀雖有巨文亦思之緩也淮南崇朝而
賦騷枚臯應詔而成賦子建援牘如口誦仲宣舉筆似
宿搆阮瑀據案而制書禰衡當食而草奏雖有短篇亦
思之速也若夫駿發之士心總要術敏在慮前應機立
斷覃思之人情饒歧路鑒在疑後研慮方定機敏故造
次而成功慮疑故愈久而致績難易雖殊並資博練若
學淺而空遲才疎而徒速以斯成器未之前聞是以臨
篇綴慮必有二患理鬱者苦貧辭溺者傷亂然則博見
(一作/聞)為饋貧之糧貫一為拯亂之藥博而能一亦有助
乎心力矣若情數詭雜體變遷貿拙辭或孕於巧義庸
事或萌於新意視布於麻雖云未費杼軸獻功焕然乃
珍至於思表纎㫖文外曲致言所不追筆固知止至精
而後闡其妙至變而後通其數伊摯不能言鼎輪扁不
能語斤其㣲矣乎
　　贊曰
神用象通情變所孕物以貌求心以理應(汪作/勝)刻鏤聲
律萌芽比興結慮司契垂帷制勝
　江海魏闕(莊子中山公子牟謂瞻子曰身在/江海之上心居乎魏闕之下奈何)闗鍵(老/子)
　(善閉無闗鍵而不可/開小爾雅鍵謂之鑰)陶鈞(鄒陽傳陽上書曰聖王制/世御俗獨化於陶鈞之上)
　(注陶家名轉者為鈞蓋取周回調鈞/耳言聖王制馭天下亦猶陶人轉鈞)定墨(禮玉藻卜/人定龜史)
　(定/墨)司契(陸機文賦意/司契而為匠)相如(枚臯傳臯為文疾受詔輒/成故所賦者多司馬相如)
　(善為文而遲故所/作少而善於臯)揚雄驚夢(桓譚新論成帝幸甘泉/詔揚子雲作賦倦卧夢)
　(其五臟出在/地以手收内)桓譚苦思(桓譚新論余少時見揚子雲/之麗文髙論而猥欲迨及嘗)
　(激一事而作小賦用精思太/劇而立感動發病彌日廖)王充(王充傳充閉門營/思著論衡二十餘)
　(萬言年漸七十志力衰耗乃造性/書十六篇裁節嗜欲頤神自守)口誦(楊修答臨淄/侯曹子建牋)
　(嘗親見執事握牘持筆有所造作若成/誦在心借書於手曾不斯須少留思慮)宿搆(王粲傳/粲字仲)
　(宣善屬文舉筆便成無所改定時人常以/為宿搆然正復精意殫思亦不能加也)阮瑀據鞍
　(典略太祖嘗使阮瑀作書與韓遂瑀於馬上具草/書成呈之太祖擥筆欲有所定而竟不能增損)禰
　衡草奏(禰衡傳劉表嘗與諸文人共草章奏時衡出/還見之開省未周因毁以抵地從求筆札須)
　(㬰立成辭義可/觀表益重之)應機立斷(劉向新序所以尚干將莫/邪者貴其立斷也陳琳答)
　(東阿王牋拂鐘/無聲應機立斷)伊摯(吕氏春秋湯得伊尹明日設朝/而見之説湯以至味曰鼎中之)
　(變精妙㣲纎口弗/能言志弗能喻)輪扁(莊子輪扁謂桓公曰以臣之事/觀之斵輪徐則甘而不固疾則)
　(苦而不入不徐不疾得之於手而應/於心口不能言有數存焉於其間)
　　體性第二十七
夫情動而言形理發而文見蓋沿隱以至顯因内而符
外者也然才有庸儁氣有剛柔學有淺深習有雅鄭並
情性所鑠陶染所凝是以筆區雲譎文苑波詭者矣故
辭理庸儁莫能翻其才風趣剛柔寧或改其氣事義淺
深未聞乖其學體式雅鄭鮮有反其習各師成心其異
如面若總其歸塗則數窮八體一曰典雅二曰逺奥三
曰精約四曰顯附五曰繁縟六曰壯麗七曰新竒八曰
輕靡典雅者鎔式經誥方軌儒門者也逺奥者馥采典
文經理𤣥宗者也精約者覈字省句剖析毫釐者也顯
附者辭直義暢切理厭心者也繁縟者博喻釀采煒煜
枝派者也壯麗者髙論宏裁卓爍異采者也新竒者擯
古競今危側趣詭者也輕靡者浮文弱植縹緲附俗者
也故雅與竒反奥與顯殊繁與約舛壯與輕乖文辭根
葉苑囿其中矣若夫八體屢遷功以學成才力居中肇
自血氣氣以實志志以定言吐納英華莫非情性是以
賈生俊發故文潔而體清長卿傲誕故理侈而辭溢子
雲沈寂故志隱而味深子政簡易故趣昭而事博孟堅
雅懿故裁宻而思靡平子淹通故慮周而藻宻仲宣躁
鋭故穎出而才果公幹氣褊故言壯而情駭嗣宗俶儻
故響逸而調逺叔夜儁俠故興髙而采烈安仁輕敏故
鋒發而韻流士衡矜重故情繁而辭隱觸類以推表裏
必符豈非自然之恒資才氣之大略哉夫才有天資學
慎始習斵梓染絲功在初化器成綵定難可翻移故童
子雕瑑必先雅製沿根討葉思轉自圓八體雖殊㑹通
合數得其環中則輻輳相成故宜摹體以定習因性以
練才文之司南用此道也
　　贊曰
才性異區文辭繁詭辭為膚根志實骨髓雅麗黼黻淫
巧朱紫習亦凝(一作/疑)真功㳂漸靡
　簡易(劉向傳向字子政/為人簡易無威儀)斵梓(周書若作梓/材既勤樸斵)染絲(墨子/墨子)
　(見染絲者而歎曰染于蒼則蒼/染于黄則黄故染不可不慎也)環中(莊子樞始得其/環中以應無窮)
　司南(韓子先王立司南以端朝夕注司/南即指南車也以喻國之正法)
　　風骨第二十八
詩摠六義風冠其首斯乃化感之本源志氣之符契也
是以怊悵述情必始乎風沈吟鋪辭莫先於骨故辭之
待骨如體之樹骸情之含風猶形之包氣結言端直則
文骨成焉意氣駿爽則文風清(一作/生)焉若豐藻克贍風
骨不飛則振采失鮮負聲無力是以綴慮裁篇務盈守
氣剛健既實輝光乃新其為文用譬征鳥之使翼也故
練於骨者析辭必精深乎風者述情必顯捶字堅而難
移結響凝而不滯此風骨之力也若瘠義肥辭繁雜失
統則無骨之徴也思不環周索莫(元作課/楊改)乏氣(元作風/楊改)
則無風之騐也昔潘勗錫魏思摹經典羣才韜筆乃其
骨髓峻也相如賦仙氣號凌雲蔚為辭宗乃其風力遒
也能鑒斯要可以定文兹術或違無務繁采故魏文稱
文以氣為主氣之清濁有體不可力强而致故其論孔
融則云體氣髙妙論徐幹則云時有齊氣論劉楨則云
(一本下/有時字)有逸氣公幹亦云孔氏卓卓信含異氣筆墨之
性殆不可勝並重氣之㫖也夫翬翟備色而翾翥百步
肌豐而力沈也鷹隼乏采而翰飛戾天骨勁而氣猛也
文章才力有似于此若風骨乏采則鷙集翰林采乏風
骨則雉竄文囿唯藻耀而髙翔固文筆之鳴鳯也若夫
鎔鑄(一作/冶)經典之範翔集子史之術洞曉情變曲昭文
體然後能孚(注作/莩)甲新意雕畫竒辭昭體故意新而不
亂曉變故辭竒而不黷若骨采未圓風辭未練而跨略
舊規馳騖新作雖獲巧意危敗亦多豈空結竒字紕繆
而成經矣周書云辭尚體要弗惟好異蓋防文濫也然
文術多門各適所好明者弗授學者弗師於是習華隨
侈流遁忘反若能確乎正式使文明以健則風清骨峻
篇體光華能研諸慮何逺之有哉
　　贊曰
情與氣偕辭共體並文明以健珪璋乃騁蔚彼風力嚴
此骨鯁才鋒峻立符采克炳
　剛健(易彖曰大畜剛健篤/實輝光日新其徳)征鳥(禮記月令/征鳥厲疾)錫魏(見詔/䇿篇)
　賦仙(司馬相如傳相如以為列僊之儒居山澤間形/容甚臞此非帝王之僊意也乃遂奏大人賦天)
　(子大悦飄飄有凌雲/氣遊天地之間意)魏文(文以氣為主云云魏/文帝典論論文語也)孔融
　徐幹(魏文帝集典論論文王粲長於辭賦徐幹時有/齊氣然非粲之匹也孔融體氣髙妙有過人者)
　(然不能持論理不勝辭至於雜/以嘲戲及其所善揚班儔也)劉楨逸氣(魏志劉楨/字公幹文)
　(帝書與呉質曰公幹/有逸氣伹未遒耳)孚甲(詩疏楊之莩甲早於衆木/昬姻失時曾木之不如也)
　(後漢章帝詔方春生養萬物/莩甲宜助萌陽以育時物)竒字(揚雄傳劉棻嘗/從雄學作竒字)
　　通變第二十九
夫設文之體有常變文之數無方何以明其然耶凡詩
賦書記名理相因此有常之體也文辭氣力通變則久
此無方之數也名理有常體必資於故實通變無方數
必酌於新聲故能騁無窮之路飲不竭之源然綆短者
銜渴足疲者輟塗非文理之數盡乃變通之術疎耳故
論文之方譬諸草朩根幹麗土而同性臭味晞陽而異
品矣是以九代詠歌志合文則(元作財許/無念改)黄歌斷竹質
之至也唐歌在昔則廣於黄世虞歌卿雲則文於唐時
夏歌雕牆縟於虞代商周篇什麗於夏年至於序志述
時其揆一也暨楚之騷文矩式周人漢之賦頌影寫楚
世魏之䇿(元作薦許無念/改一本作篇)制顧慕漢風晉之辭章瞻望
魏采㩁而論之則黄唐淳而質虞夏質而辨商周麗而
雅楚漢侈而豔魏晉淺而綺宋初訛而新從質及訛彌
近彌澹何則競今疎古風味(一作/末)氣衰也今才穎之士
刻意學文多略漢篇師範宋集雖古今備閲然近附而
逺疎矣夫青生於藍絳生於蒨雖踰本色不能復化桓
君山云予見新進麗文美而無採及見劉揚言辭常輒
有得此其騐也故練青濯絳必歸藍蒨矯訛翻淺還宗
經誥斯斟酌乎質文之間而櫽括乎雅俗之際可與言
通變矣夫誇張聲貌則漢初巳極自兹厥後循環相因
雖軒翥出轍而終入籠内枚乗七發云通望兮東海虹
洞兮蒼天相如上林云視之無端察之無涯日出東沼
月生西陂馬融廣成云天地虹洞固(元作因按/頌文改)無端涯
大明出東月生西陂揚雄校獵云出入日月天與地沓
張衡西京云日月於是乎出入象扶桑於濛汜此並廣
寓極状而五家如一諸如此類莫不相循參伍因革通
變之數也是以規略文統宜宏大體先博覽以精閲總
綱紀而攝契然後拓衢路置闗鍵長轡逺馭從容按節
憑情以㑹通負氣以適變采如宛虹之奮鬐光(元作毛/曹改)
若長離之振翼迺穎脱之文矣若乃齷齪於偏解矜激
乎一致此庭間之迴驟豈萬里之逸步哉
　　贊曰
文律運周日新其業變則其(疑作/可)久通則不乏趨時必
果乗機無怯(一作/跲)望今制竒參古定法
　綆短(莊子綆短者/不可以汲深)斷竹(吴越春秋范蠡進善射者陳/音越王請音而問曰孤聞子)
　(善射道何所生音曰臣聞弩生於弓弓生於彈彈起/於古之孝子不忍見父母為禽獸所食故作彈以守)
　(之故歌曰斷竹續竹飛土逐宍/按所歌者本黄帝時竹彈謠)卿雲(尚書大傳舜將/禪禹百工相和)
　(而歌卿雲帝歌曰卿雲爛兮糺縵縵兮日月光華旦/復旦兮公伯咸進稽首而和歌曰明明上天爛然是)
　(陳日月光華/𢎞予一人)雕牆(書五子之歌/峻宇雕牆)青藍(荀子青出之/藍而深扵藍)絳
　蒨(爾雅茹藘注今之蒨也可以染絳疏今染絳蒨也/一名茹藘一名茅蒐詩疏廣要注本草茜根可以)
　(染絳一/名蒨)隱括(家語自極於/隱括之中)宛虹(西京賦瞰宛虹之長/鬐注宛謂屈曲也鬐)
　(虹鬛/也)長離(張衡思元賦前長離使拂/羽兮注長離南方朱雀也)穎脱(平原君傳/毛遂曰臣)
　(今日請處囊中耳使遂蚤得處囊/中乃脱穎而出非特其末見而巳)齷齪(張衡西京賦/獨儉嗇以齷)
　(齪注齷齪小節也司馬相如難蜀/父老委瑣齷齪注齷齪局促也)庭間迴驟(楚辭哀/時命騁)
　(騏驥于中庭兮/焉能極夫逺道)
　　定勢第三十
夫情致異區文變殊術莫不因情立體即體成勢也勢
者乗利而為制也如機發矢直澗曲湍(元作文王性/凝按本贊改)回
自然之趣也圓者規體其勢也自轉方者矩形其勢也
自安文章體勢如斯而已是以模經為式者自入典雅
之懿効騷(元作驗/王改)命篇者必歸豔逸之華綜意淺切者
類乏醞藉斷(一作/斵)辭辨約者率乖繁縟譬激水不漪槁
木無隂自然之勢也是以繪事圖色文辭盡情色糅而
犬馬殊形情交而雅俗異勢鎔範所擬各有司匠雖無
嚴郛難得踰越然淵乎文者並摠羣勢竒正雖反必兼
解以俱通剛柔雖殊必隨時而適用若愛典而惡華則
兼通之理偏似夏人爭弓矢執一不可以獨射也若雅
鄭而共篇則摠一之勢離是楚人鬻矛譽楯兩難得而
俱售也是以括囊雜體功(一作切從/御覽改)在銓别宫商朱紫
隨勢各配章表奏議則準的乎典雅(一作雅頌/從御覽改)賦頌歌
詩則羽儀乎清麗符檄書移則楷式於明斷史論序注
則師範於覈要箴銘碑誄則體制於𢎞深連珠七辭則
從事於巧豔此循體而成勢隨變而立功者也雖復契
㑹相參節文互雜譬五色之錦各以本采為地矣桓譚
稱文家各有所慕或好浮華而不知實覈或美衆多而
不見要約陳思亦云世之作者或好煩文博採深沈其
㫖者或好離言辨白分毫析釐者所習不同所務各異
言勢殊也劉楨云文之體指實强弱使其辭巳盡而勢
有餘天下一人耳不可得也公幹所談頗亦兼氣然文
之任勢勢有剛柔不必壯言慷慨乃稱勢也又陸雲自
稱往日論文先辭而後情尚勢而不取悦澤及張公論
文則欲宗其言夫情固先辭勢實須澤可謂先迷後能
從善矣自近代辭人率好詭巧原其為體訛勢所變厭
􁀙舊式故穿鑿取新察其訛意似難而實無他術也反
正而已故文反正為乏(元作/支)辭反正為竒效竒之法必
顛倒文句(元作向/王改)上字而抑下中辭而出外回互不常則
新色耳夫通衢夷坦而多行捷徑者趨近故也正文明
白而常務反言者適俗故也然宻㑹者以意新得巧茍
異者以失體成怪舊練之才則執正以馭竒新學之鋭
則逐竒而失正勢流不反則文體遂弊秉兹情術可無
思耶
　　贊曰
形生勢成始末相承湍迴似規矢激如繩因利騁節情
采自凝枉轡學步力止襄(謝云當/作壽)陵
　醞藉(薛廣徳傳廣徳為人溫雅有醞藉/注醞言如醞釀也藉有所薦藉也)郛(説文郛郭/也西京賦)
　(經城洫/營郭郛)鬻矛譽楯(韓子客曰人有鬻矛與楯者譽其楯/之堅物莫能陷也俄而又譽其矛曰)
　(吾矛之利於物無不陷也有應之曰以/子之矛陷子之楯何如其人弗能應也)欲宗其言(陸/清)
　(河集與兄平原書往日論文先辭而後情尚潔而不/取悦澤嘗憶兄道張公父子論文實欲自得今日便)
　(欲宗/其言)反正(左傳文反/正為乏)
　
　
　
　
　
　
　
　文心雕龍輯注巻六
欽定四庫全書
　文心雕龍輯注巻七
　　　　詹事府詹事加吏部侍郎銜黄叔琳撰
　　情采第三十一
聖賢書辭摠稱文章非采而何夫水性虚而淪漪結木
體實而花萼振文附質也虎豹無文則鞹同犬羊犀兕
有皮而色資丹漆質待文也若乃綜述性靈敷寫器象
鏤心鳥跡之中織辭魚網之上其為彪炳縟采名矣故
立文之道其理有三一曰形文五色是也二曰聲文五
音是也三曰情文五性是也五色雜而成黼黻五音比
而成韶夏五情(疑作/性)發而為辭章神理之數也孝經垂
典喪言不文故知君子常(一作/嘗)言未嘗質也孝子疾偽
故稱美言不信而五千精妙則非棄美矣莊周云辨雕
萬物謂藻飾也韓非云豔采辯説謂綺麗也綺麗以豔
説藻飾以辯雕文辭之變於斯極矣研味李老則知文
質附乎性情詳覽莊韓則見華實過乎淫侈若擇源於
涇渭之流按轡於邪正之路亦可以馭文采矣夫鉛黛
所以飾容而盼倩生於淑姿文采所以飾言而辯麗本
於情性故情者文之經辭者理之緯經正而後緯成理
定而後辭暢此立文之本源也昔詩人什篇為情而造
文辭人賦頌為文而造情何以明其然蓋風雅之興志
思蓄憤而吟詠情性以諷其上此為情而造文也諸子
之徒心非鬱陶茍馳夸飾鬻聲釣世此為文而造情也
故為情者要約而寫真為文者淫麗而煩濫而後之作
者採濫忽真逺棄風雅近師辭賦故體情之製日疎逐
文之篇愈盛故有志深軒冕而汎詠臯壤心纒幾務而
虚述人外真宰弗存翩其反矣夫桃李不言而成蹊有
實存也男子樹蘭而不芳無其情也夫以草木之㣲依
情待實况乎文章述志為本言與志反文豈足徴是以
聨辭結采將欲明經(汪本/作理)采濫辭詭則心理愈翳固知
翠綸桂餌反所以失魚言隱榮華殆謂此也是以衣錦
褧衣惡文太章賁象窮白貴乎反本夫能設謨(謝云當/作模)
以位理擬地以置心心定而後結音理正而後摛藻使
文不滅質博不溺心正采耀乎朱藍間色屏於紅紫乃
可謂雕琢其章彬彬君子矣
　　贊曰
言以文逺誠哉斯驗心術既形英華乃贍呉錦好渝舜
英徒艷繁采寡情味之必厭
　犀兕(左傳華元答城者謳曰牛則有皮犀兕/尚多役人又歌曰縱其有皮丹漆若何)鳥跡(見/原)
　(道/篇)魚網(東觀漢記黄門蔡倫典作上方用樹皮及敝/布魚網作紙帝善其能自是莫不用天下咸)
　(稱蔡侯/紙也)美言不信(老子信言不/美美言不信)五千(老子傳著書上/下篇言道徳之)
　(意五千/餘言)辯雕(莊子古之王天下者知雖落天地不/自慮也辯雖雕萬物不自説  也)涇
　渭(詩涇以渭濁湜湜其沚/傳涇渭相入而清濁異)臯壤(莊子山林與臯壤與/使我欣欣然而樂與)
　人外(宋書隱逸傳孔淳之遇釋法崇因留共止遂停/三載法崇歎曰緬想人外三十年矣今乃傾蓋)
　(於兹不覺老/之將至也)真宰(莊子若有真宰/而特不得其朕)桃李(李廣傳桃李/不言下自成)
　(蹊/)樹蘭(淮南子男子樹/蘭美而不芳)翠綸桂餌(闞子以桂為餌鍛/黄金之鉤錯以銀)
　(碧垂翡/翠之綸)言隱(莊子言隱/於榮華)賁象(易賁上九/白賁无咎)摛藻(漢書敘/傳摛藻)
　(如春/華)舜英(詩有女同行顔如舜英傳/舜木槿也其華朝生暮落)
　　鎔裁第三十二
情理設位文采行乎其中剛柔以立本變通以趨時立
本有體意或偏長趨時無方辭或繁雜蹊要所司職在
鎔裁櫽括情理矯揉文采也規範本體謂之鎔剪截浮
詞謂之裁裁則蕪穢不生鎔則綱領昭暢譬繩墨之審
分斧斤之斵削矣駢拇枝指由侈於性附贅懸肬實侈
於形二意兩出義之駢枝也同辭重句文之肬贅也凡
思緒初發辭采苦雜心非權衡勢必輕重是以草創鴻
筆先摽三準履端於始則設情以位體舉正於中則酌
事以取類歸餘於終則撮辭以舉要然後舒華布實獻
替(疑作質/元作贊)節文繩墨以外美材既斵故能首尾圓合條
貫統序若術不素定而委心逐辭異端叢至駢贅必多
故三準既定次討字句句有可削足見其疎字不得減
乃知其宻精論要語極略之體游心竄句極繁之體謂
繁與略隨分所好引而伸之則兩句敷為一章約以貫
之則一章刪成兩句思贍者善敷才覈者善刪善刪者
字去而意留善敷者辭殊而意(汪本/作義)顯字刪而意闕則
短乏而非覈辭敷而言重則蕪穢而非贍昔謝艾王濟
西河文士張俊(當作/駿)以為艾繁而不可刪濟略而不可
益若二子者可謂練鎔裁而曉繁略矣至如士衡才優
而綴辭尤繁士龍思劣而雅好清省及雲之論機亟恨
其多而稱清新相接不以為病蓋崇友于耳夫美錦製
衣脩短有度雖翫其采不倍領袖巧猶難繁况在乎拙
而文賦以為榛楛勿剪庸音足曲其識非不鑒乃情苦
芟(元作/吝)繁也夫百節成體共資榮衛萬趣㑹文不離辭
情若情周而不繁辭運而不濫非夫鎔裁何以行之乎
　　贊曰
篇章户牖左右相瞰辭如川流溢則汎濫權衡損益斟
酌濃淡芟繁剪穢弛於負擔
　駢拇(莊子駢拇枝指出乎性哉而侈於/徳附贅縣疣出乎形哉而侈於性)謝艾(張重華/傳主簿)
　(謝艾兼/資文武)清新(陸清河集與兄機書兄文章髙逺絶異/不可復稱言然猶皆欲㣲多但清新相)
　(接不以此/為病耳)榛楛(陸機文賦石韞玉而山暉水懐珠而/川媚彼榛楛之勿翦亦䝉榮于集翠)
　(注榛楛喻庸音也以珠玉之/句既存故榛楛之辭亦美也)庸音(文賦放庸/音以足曲)榮衛(内/經)
　(榮衛不行/五藏不通)
　　聲律第三十三
夫音律所始本於人聲者也聲含宫商肇自血氣先王
因之以制樂歌故知器寫人聲聲非學(當作/效)器者也故
言語者文章神明樞機吐納律吕脣吻而巳古之教歌
先揆以法使疾呼中宫徐呼中徴夫商徴響髙宫羽聲
下抗喉矯舌之差攢脣激齒之異亷肉相準皎然可分
今操琹不調必知改張摘文乖張而不識所調響在彼
絃乃得克諧聲萌我心更失和律其故何哉良由内(元/作)
(外王/改)聴難為聰也故外聴之易絃以手定内聴之難聲
與心紛可以數求難以辭逐凡聲有飛沈響有雙疊(二/字)
(脱楊云有字下諸本皆遺翕散二/字謝云據下文當作雙疊二字)雙聲隔字而每舛疊
韻雜句而必暌沈則響發而斷飛則聲颺不還並轆轤
交往逆鱗相比迂其際㑹則往蹇來連其為疾病亦文
家之吃也夫吃文為患生於好詭逐新趣異故喉脣糺
紛將欲解結務在剛斷左礙而尋右末滯而討前則聲
轉於吻玲玲如振玉辭靡於耳纍纍如貫珠矣是以聲畫
妍蚩寄在吟詠吟詠滋味流於字(元作下商/孟和改)句氣力(孫云氣/力上當)
(復有字/句二字)窮於和韻異音相從謂之和同聲相應謂之韻
韻氣一定故餘聲易遣和體抑揚故遺響難契屬筆易
巧選和至難綴文難精而作韻甚易雖纎意(一作/毫)曲變
非可縷言然振其大綱不出兹論若夫宫商大和譬諸
吹籥翻迴取均頗似調瑟瑟資移柱故有時而乖貳籥
含定管故無往而不壹陳思潘岳吹籥之調也陸機左
思瑟柱之和也㮣舉而推可以類見又詩人綜韻率多
清切楚辭辭楚故訛韻實繁及張華論韻謂士衡多楚
文賦亦稱知楚不易可謂銜靈均之聲餘失黄鍾之正
響也凡切韻之動勢若轉圜訛音之作甚於枘方免乎
枘方則無大過矣練才洞鑒剖字鑽響識疎(汪本作/疎識)濶
略隨音所遇若長風之過籟南(元作東葉/循父改)郭之吹竽耳
古之佩玉左宫右徴以節其步聲不失序音以律文其
可忘(王本/作忽)哉
　　贊曰
摽情務逺比音則近吹律胸臆調鍾脣吻聲得鹽梅響
滑榆槿割棄支離宫商難隱
　古之教歌云云(見韓/子)亷肉(禮樂記先王制雅頌之聲/以導之使其曲直繁瘠亷)
　(肉節奏足以感動/人之善心而巳矣)改張(董仲舒䇿竊譬之琴瑟不調/甚者必解而更張之乃可鼓)
　(也/)雙聲疊韻(謝莊傳王元謨問莊何者為雙聲何者/為疊韻答曰元䕶為雙聲磝碻為疊韻)
　轆轤(詩評單轆轤韻者單出單入兩句換/韻雙轆轤韻者雙出雙入四句換韻)往蹇來連
　(易蹇卦六/四爻辭)吃(韓非傳非為人口吃不能道/説而善著書注吃語難也)纍纍(禮樂/記倨)
　(中矩句中鉤纍/纍乎端如貫珠)和韻(楊慎曰東董是/和東中是韻)吹籥(公羊傳去/籥注籥所)
　(吹以節舞也吹籥/而舞文樂之長)取均(楊收傳旋宫以七聲/為均均之為言韻也)調瑟(楊/子)
　(法言以往聖人之法治/將來譬猶膠柱而調瑟)枘方(宋玉九辨圓鑿而方枘/兮吾固知其鉏鋙而難)
　(入注枘刻木/耑所以入鑿)吹竽(韓子南郭處士為齊宣王吹竽宣/王悦之廩食以數百人湣王立好)
　(一一而聴/之處士逃)左宫右徴(禮玉藻古之君子必佩玉右徴/角左宫羽趨以采齊行以肆夏)
　調鍾(揚雄傳師曠之調鐘竢知音者之在後也注晉/平公鐘工者以為調矣師曠曰臣竊聴之知其)
　(不調也至於師涓而果知鐘之不調是/師曠欲善調之鐘為後世之有知音)榆槿(禮内則/堇荁枌)
　(榆免薧滫/瀡以滑之)
　　章句第三十四
夫設情有宅置言有位宅情曰章位言曰句故章者明
也句者局也局言者聨字以分疆明情者摠義以包體
區畛相異而衢路交通矣夫人之立言因字而生句積
句而成章積章而成篇篇之彪炳章無疵也章之明靡
句無玷也句之清英字不妄也振本而末從知一而萬
畢矣夫裁文匠筆篇有小大離章合句調有緩急隨變
適㑹莫見定準句司數字待相接以為用章總一義須
意窮而成體其控引情理送迎際㑹譬舞容迴環而有
綴兆之位歌聲靡曼而有抗墜之節也尋詩人擬喻雖
斷章取義然章句在篇如繭之抽緒原始要終體必鱗
次啟行之辭逆萌中篇之意絶筆之言追媵(元作勝/謝改)前
句之㫖故能外文綺交内義脈注跗萼相銜首尾一體
若辭失其朋(元作/明)則羇旅而無友事乖其次則飄寓而
不安是以搜句忌於顛倒裁章貴於順序斯固情趣之
指歸文筆之同致也若夫筆句無常而字有條數四字
宻而不促六字格而非緩或變之以三五蓋應機之權
節也至於詩頌大體以四言為正唯祈父肇禋以二言
為句尋二言肇於黄世竹彈之謠是也三言興於虞時
元首之詩是也四言廣於夏年洛汭之歌是也五言見
於周代行露之章是也六言七言雜出詩騷而(疑有/脱字)體
之篇成於兩漢情數運周隨時代用矣若乃改韻從調
所以節文辭氣賈誼枚乗兩韻輒易劉歆桓譚百句不
遷亦各有其志也昔魏武論賦嫌於積韻而善於資代
陸雲亦稱四言轉句以四句為佳觀彼制韻志同枚賈
然兩韻輒易則聲韻㣲躁百句不遷則脣吻告勞妙才
激揚雖觸思利貞曷若折之中和庶保无咎又詩人以
兮字入於句限楚辭用之字出句外尋兮字成句乃語
助餘聲舜詠南風用之久矣而魏武弗好豈不以無益
文義耶至於夫惟蓋故者發端之首唱之而於以者乃
劄句之舊體乎哉矣也亦送末之常科據事似閒在用
實切巧者迥運彌縫文體將令數句之外得一字之助
矣外字難謬况章句歟
　　贊曰
斷章有檢積句不恒理資配主辭忌失(元作告/謝改)朋環情
草(孫云當/作節)調宛轉相騰離合同(王本作/同合)異以盡厥能
　明也局也(詩闗睢疏章者明也總義包體所以明/情也句者局也聨字分疆所以局言也)區
　畛(蜀都賦𤓰疇芋區注區界畔也周/禮十夫有溝溝上有畛畛田界)綴兆(禮樂記行/其綴兆要)
　(其節奏行列得正/焉注綴兆舞位也)抗墜(禮樂記歌者上如抗下/如墜曲如折止如槀木)啟行
　(詩小雅元戎十乗以/先啟行啟行喻始也)跗萼(詩小雅鄂不韡韡箋承華/者曰鄂不當作拊拊鄂足)
　(也疏鄭以為華下有鄂鄂下有拊由華以覆鄂鄂/以承華華鄂相覆而光明猶兄弟相順而榮顯)祈
　父(小雅祈父予/王之爪牙)肇禋(周頌肇禋迄用/有成維周之禎)竹彈謠(見通/變篇)元
　首(虞書帝庸作歌曰股肱喜哉元首起哉百工熈哉/臯陶乃賡載歌曰元首明哉股肱良哉庶事康哉)
　(按哉為語助以喜起熈/明良康為韻是三言也)洛汭(夏書五子/之歌也)行露(見明/詩篇)六
　言七言(同/上)南風(同/上)配主(易豐初九/遇其配主)
　　麗辭第三十五
造化賦形支體必雙神理為用事不孤立夫心生文辭
運裁百慮髙下相須自然成對唐虞之世辭未極文而
臯陶贊云罪疑惟輕功疑惟重益陳謨云滿招損謙受
益豈營麗辭率然對爾易之文繫聖人之妙思也序乾
四徳句句相銜龍虎類感則字字相儷乾坤易簡則宛
轉相承日月往來則隔行懸合雖句字或殊而偶意一
也至於詩人偶章大夫聨辭竒偶適變不勞經營自揚
馬張蔡崇盛麗辭如宋畫呉冶(畫元作盡冶/元作治朱改)刻形鏤法
麗句與深采並流偶意共逸韻俱發至魏晉羣才析句
彌宻聨字合趣剖(一作/割)毫析釐然契機者入巧浮假者
無功故麗辭之體凡有四對言對為易事對為難反對
為優正對為劣言對者雙比空辭者也事對者並舉人
騐者也反對者理殊趣合者也正對者事異義同者也
長卿上林賦(元脱/補)云修容乎禮園翺翔乎書圃此言對
之類也宋玉神女賦云毛嬙鄣袂不足程式西施掩面
比之無色此事對之類也仲宣登樓云鍾儀幽而楚奏
莊舄顯而越吟此反對之類也孟陽七哀云漢祖想枌
榆光武思白水此正對之類也凡偶辭胸臆言對所以
為易也徴(元作擬/一作㣲)人之學事對所以為難也幽顯同志
反對所以為優也並貴共心正對所以為劣也又以事
對各有反正指類而求萬條自昭然矣張華詩稱遊鴈
比翼翔歸鴻知接翮劉琨詩言(元在詩/字上)宣尼悲獲麟西
狩泣孔丘若斯重出即對句之駢枝也是以言對為美
貴在精巧事對所先務在允當若兩事相配而優劣不
均是驥在左驂駑為右服也若夫事或孤立莫與相偶
是䕫之一足趻踔而行也若氣無竒類文乏異采碌碌
麗辭則昬睡耳目必使理圓事宻聨璧其章迭用竒偶
節以雜佩乃其貴耳類此而思理自(汪本/作斯)見也
　　贊曰
體植必兩辭動有配左提右挈精味兼載炳爍聨華鏡
靜含態玉潤雙流如彼珩佩
　臯陶贊(見虞書/大禹謨)益陳謨(同/上)文繫(易文言元者善之長/也亨者嘉之㑹也利)
　(者義之和也貞者事之幹也君子體仁足以長人嘉/㑹足以合禮利物足以和義貞固足以幹事注同聲)
　(相應同氣相求水流濕火就燥雲從龍風從虎繫辭/乾道成男坤道成女乾知大始坤作成物乾以易知)
　(坤以簡能易則易知簡則易從易知則有親易從則/有功有親則可久有功則可大可久則賢人之徳可)
　(大則賢人之業又日往則月來月往則日來日月相/推而明生焉寒往則暑來暑往則寒來寒暑相推而)
　(歲成/焉)宋畫(莊子宋元君將畫圖衆史皆至有一史後/至者儃儃然不趨受揖不立因之舍公使)
　(人視之則解衣槃礴臝/君曰司矣是真畫者也)呉冶(吴越春秋越王元常/使歐冶子造劍五枚)上
　林(司馬相如字長/卿作上林賦)神女(宋玉作/神女賦)毛嬙(莊子毛嬙麗姬/人之所美也)
　登樓(見詮/賦篇)楚奏(左傳晉侯觀於軍府見鍾儀問曰南/冠而縶者誰也有司對曰鄭人所獻)
　(楚囚也使税之問其族對曰伶人也使與之/琴操南音范文子曰樂操土音不忘舊也)越吟(陳/軫)
　(傳軫曰越人莊舄仕楚執珪有頃而病楚王曰舄故/越之鄙細人也今仕楚執珪富貴矣亦思越不中謝)
　(對曰凡人之思故在其病也彼思越則越聲/不思越則楚聲使人往聴之猶尚越聲也)枌榆(漢/郊)
　(祀志髙祖詔御史/令豐治枌榆社)白水(東京賦龍飛白水鳯翔參墟/注白水謂南陽白水縣世祖)
　(初起之/處也)允當(左傳允/當則歸)䕫(山海經東海中有流波山上/有獸状如牛蒼身而無角一)
　(足/)趻踔(莊子䕫謂蚿曰吾以一/足趻踔而行子無如矣)
　
　
　文心雕龍輯注巻七
欽定四庫全書
　文心雕龍輯注巻八
　　　　詹事府詹事加吏部侍郎銜黄叔琳撰
　　比興第三十六
詩文𢎞奥包韞六義毛公述傳獨標興體豈不以風通
(一作/異)而賦同比顯而興隠哉故比者附也興者起也附
理者切類以指事起情者依微以擬議起情故興體以
立附理故比例以生比則畜憤以斥言興則環譬以記
(一作/託)諷蓋隨時之義不一故詩人之志有二也觀夫興
之託諭婉而成章稱名也小取類也大闗雎有别故后
妃方德尸鳩貞一故夫人象義義取其貞無從於夷禽
德貴其别不嫌於鷙鳥明而未融故發注而後見也且
何謂為比蓋寫物以附意颺言以切事者也故金錫以
喻明德珪璋以譬秀民螟蛉以類教誨蜩螗以寫號呼
澣衣以擬心憂席巻(汪木作/巻席)以方志固凡斯切象皆比
義也至如麻衣如雪兩驂如舞若斯之類皆比類者也
楚襄信讒而三閭忠烈依詩製騷諷兼比興炎漢雖盛
而辭人夸毗詩刺道喪故興義銷亡於是賦頌先鳴故
比體雲構紛紜雜遝信舊章矣夫比之為義取類不常
或喻於聲或方於貌或擬於心或譬於事宋玉高唐云
纖條悲鳴聲似竽籟此比聲之類也枚乗莬園云焱焱
紛紛若塵埃之間白雲此則比貌之類也賈生鵩賦云
禍之與福何異糺纆此以物比理者也王襃洞簫云優
柔温潤如慈父之畜子也此以聲比心者也馬融長笛
云繁縟絡繹范蔡之說也此以響比辯者也張衡南都
云起鄭舞蠒曵(元作蠒抽/按本賦改)緒此以容比物者也若斯之
類辭賦所先日用乎比月忘乎興習小而棄大所以文
謝於周人也至於揚班之倫曹劉以下圖狀山川影寫
雲物莫不纖(疑作/織)綜比義以敷其華驚聽囘視資此効
績又安仁螢賦云流金在沙季鷹雜詩云青條若總翠
皆其義者也故比類雖繁以切至為貴若刻鵠(元作鶴/謝改)
類鶩則無所取焉
　　贊曰
詩人比興觸物圓覽物雖胡越合則肝膽擬容取心斷
辭必敢攅雜詠歌如川之渙
　六義(見明/詩篇)毛公(漢蓺文志毛詩故訓傳三十/巻毛公之學自謂子夏所傳)闗雎(詩/小)
　(序闗雎后/妃之徳也)尸鳩(詩小序鵲巢夫人之徳也國君積行/累功以致爵位夫人起家而居有之)
　(德如鳲鳩乃/可以配焉)鷙鳥(詩傳雎鳩王睢也摯而/有别注摯本亦作鷙)金錫(見衞/風淇)
　(澳/篇)珪璋(見大雅/巻阿篇)螟蛉(見小雅小宛篇揚子法言螟蛉/之子殪而逢蜾嬴祝之曰類我)
　(類我久則/肖之矣)蜩螗(見大雅/蕩之篇)澣衣(見弼風/柏舟篇)席巻(同/上)如雪(見/曹)
　(風蜉/蝣篇)如舞(見風大叔/于田篇)夸毗(見大雅/板之篇)優柔温潤(王襃洞/簫賦聽)
　(其巨音則周流汜濫并包吐含若慈父/之畜子也又云優柔温潤又似君子)安仁螢賦(潘/岳)
　(螢火賦飄飄熲熲若流/金之在沙岳字安仁)季鷹雜詩(張翰雜詩青條若/總翠翰字季鷹)
　刻鵠類鶩(馬援與兄子書效伯高不得猶為謹/厚之士所謂刻鵠不成尚類鶩者也)胡越
　(孔叢子胡越之人同舟濟江中/流遇風波其相救如左右手)肝膽(莊子自其異者/視之肝膽楚越)
　(也/)必敢(李斯傳趙高曰顧小而忘大後必有害狐疑/猶豫後必有悔斷而敢行鬼神避之後有成)
　(功/)
　　夸飾第三十七
夫形而上者謂之道形而下者謂之器神道難摹精言
不能追其極形器易寫壯辭可得喻其真才非短長理
自難易耳故自天地以降豫入聲貌文辭所被夸飾恒
存雖詩書雅言風格訓世事必宜廣文亦過焉是以言
峻則嵩高極天論狹則河不容舠說多則子孫千億稱
少則民靡孑遺襄陵舉滔天之目倒戈立漂杵之論辭
雖已甚其義無害也且夫鴞音之醜豈有泮林而變好
荼味之苦寧以周原而成飴並意深襃讃故義成矯飾
大聖所錄以垂憲章孟軻所云説詩者不以文害辭不
以辭害意也自宋玉景差夸飾始盛相如慿風詭濫愈
甚故上林之館奔星與宛虹入軒從禽之盛飛㢘與鷦
鷯(按本賦/作焦明)俱獲及揚雄甘泉酌其餘波語瓌竒則假珍
於玉樹言峻極則顛墜於鬼神至東都之比目西京之
海若驗理則理無不驗窮飾則飾猶未窮矣又子雲羽
(一作/校)獵鞭宓妃以饟屈原張衡羽獵困𤣥㝠於朔野孌
彼洛神既非罔兩惟此水師亦非魑魅而虛用濫形不
其疎乎此欲夸其威而飾(元/脱)其(下有/闕字)事義暌刺也至如
氣貌山海體勢宫殿􁀙峨掲業熠燿焜煌之狀光采煒
煒而欲然聲貌岌岌其將動矣莫不因夸以成狀㳂飾
而得竒也於是後進之才奬氣挾聲軒翥而欲奮飛騰
擲而羞跼步辭入煒煜春藻不能程其豔言在萎絶寒
谷未足成其凋談歡則字與笑並論慼則聲共泣偕信
可以發藴而飛滯披瞽而駭聾矣然飾窮其要則心聲
鋒起夸過其理則名實兩乖若能酌詩書之曠旨翦揚
馬之甚泰使夸而有節飾而不誣亦可謂之懿也
　　贊曰
夸飾在用文豈循檢言必鵬運氣靡鴻漸倒海探珠傾
崑取琰曠而不溢奢而無玷
　嵩高(大雅嵩髙維/嶽峻極于天)容舠(國風誰謂河/廣曽不容刀)千億(大雅干祿/百福子孫)
　(千/億)孑遺(小雅周餘黎/民靡有孑遺)滔天(堯典湯湯洪水方割蕩/蕩懐山襄陵浩浩滔天)漂
　杵(武成前徒倒戈攻于/後以北血流漂杵)鴞音(魯頌翩彼飛鴞集于泮/林食我桑黮懐我好音)
　荼味(大雅周原膴/膴堇荼如飴)景差(風賦楚襄王遊於蘭臺之宫/宋玉景差侍注宋玉景差楚)
　(大/夫)奔星宛虹(上林賦奔星更於閨/闥宛虹拖於楯軒)飛亷焦明(上林賦/徑峻赴)
　(險越壑厲水椎飛亷弄獬豸注飛亷龍雀也鳥身/鹿頭又捷鵷鶵揜焦明注焦明似鳯西方之鳥也)玉
　樹(揚雄甘泉賦翠玉樹之青葱兮注漢武故事曰/上起神屋前庭植玉樹珊瑚為枝碧玉為葉)鬼
　神(甘泉賦鬼魅不能自逮兮半長途而下顛注/言鬼魅至此亦不能上至半途而顛墜也)比目
　(西都賦投文竿出比目注/東方有比目魚不比不行)海若(西京賦海若游于𤣥/渚注海若海神也)
　宓妃(揚雄羽獵賦鞭洛水之宓妃餉屈原與彭胥/漢書音義宓妃宓羲氏之女溺死洛水為神)𤣥
　㝠(左傳昧為𤣥㝠師注𤣥㝠水官昧為水官之長又/共工氏以水紀故為水師而水名按張衡羽獵賦)
　(文不全無困𤣥/㝠於朔野之語)魑魅(左傳魑魅罔兩莫能逢之注/魑山神魅恠物罔兩水神)嵯
　峨掲業(西京賦嵯峨崨嶪上林賦嵯峨/㠎嶫魯靈光殿賦飛陛掲孽)寒谷(劉向别/錄鄒衍)
　(在燕有谷寒不生五穀鄒/子吹律而温至生黍也)鵬運(莊子北㝠有魚其名/為鯤化而為鳥其名)
　(為鵬海運則/將徙於南㝠)鴻漸(易漸/卦爻)
　　事類第三十八
事類者蓋文章之外据事以類義援古以證今者也昔
文王繇易剖判爻位既濟九三逺引高宗之伐明夷六
五近書箕子之貞斯略舉人事以徵義者也至若𦙍征
羲和陳政典之訓盤庚誥民叙遲任之言此全引成辭
以明理者也然則明理引乎成辭徴義舉乎人事迺聖
賢之鴻謨經籍之通矩也大畜之象君子以多識前言
往行亦有包於文矣觀夫屈宋屬篇號依詩人雖引古
事而莫取舊辭唯賈誼鵩賦始用鶡冠之說相如上林
撮引李斯之書此萬分之一㑹也及揚雄百(元作/六)官箴
頗酌於詩書劉歆遂初賦厯叙於紀傳漸漸綜採矣至
於崔班張蔡遂捃摭經史華實布濩因書立功皆後人
之範式也夫薑桂同地辛在本性文章由學能在天資
才自内發學以外成有學飽而才餒有才富而學貧學
貧者迍邅於事義才餒者劬勞於辭情此内外之殊分
(御覽/作方)也是以屬意立文心與筆謀才為盟主學為輔佐
主佐合德文采必霸才學褊狹雖美少功夫以子雲之
才而自奏不學及觀書石室乃成鴻采表裏相資古今
一也故魏武稱張子之文為拙然學問膚淺所見不博
專拾掇崔杜小文所作不可悉難難便不知所出斯則
寡聞之病也夫經典沈深載籍浩瀚實羣言之奥區而
才思之神皋也揚班以下莫不取資任力耕耨縱意漁
獵操刀能割必列(汪作/裂)膏腴是以將贍才力務在博見
狐腋非一皮能温雞蹠必數千而飽矣是以綜學在博
取事貴約校練務精捃理(一作/摭)須覈衆美輻轃表裏發
揮劉劭趙都賦云公子之客叱勁楚令歃盟管庫𨽻臣
呵强秦使鼓缶用事如斯可謂理得而義要矣故事得
其要雖小成績譬寸轄制輪尺樞運關也或㣲言美事
置於閑散是綴金翠於足脛靚粉黛於胸臆也凡用舊
合機不啻自其口出引事乖謬雖千載而為瑕陳思羣
才之英也報孔璋書云葛天氏之樂千人唱萬人和聽
者因以蔑韶夏矣此引事之實謬也按葛天之歌唱和
三人而已相如上林云奏陶唐之舞聽葛天之歌千人
唱萬人和唱和千萬人乃相如接人(疑當作推/之二字)然而濫
侈葛天推三成萬者信賦妄書致斯謬也陸機園葵詩
云庇足同一智生理合異端夫葵能衞足事譏鮑莊葛
藟庇根辭自樂豫若譬葛為葵則引事為謬若謂庇勝
衞則改事失真斯又不精之患夫以子建明練士衡沈
宻而不免於謬曹仁之謬高唐又曷足以嘲哉夫山朩
為良匠所度經書為文士所擇朩美而定於斧斤事美
而制於刀筆研思之士無慚匠石矣
　　贊曰
經籍深富辭理遐亘皜如江海鬱若崑鄧文梓共採瓊
珠交贈用人若已古來無懵
　高宗(易既濟九三高宗/伐鬼方三年克之)箕子(易明夷六五箕/子之明夷利貞)政典(夏/書)
　(政典曰先時者殺無/赦不及時者殺無赦)遲任(盤庚遲任有言曰人惟/求舊器非求舊惟新)鶡
　冠(漢蓺文志鶡冠子一篇注楚人居深山以/鶡為冠按賈誼鵩鳥賦中多用鶡冠子語)引李斯
　書(李斯諌逐客書建翠鳯之旗樹靈鱓之鼓司/馬相如上林賦建翠華之旗樹靈鼉之鼓)百官
　(揚雄有/百官箴)遂初(劉歆集有遂初賦按賦中/感徃寓意皆紀傳中事)捃摭(漢蓺文/志捃摭)
　(遺逸注捃摭/謂拾取之)布濩(柬京賦聲教布濩/注布濩猶散被也)自奏不學(揚雄/答劉)
　(歆書雄為郎之嵗自奏少不得學而心好沈博絶麗/之文願不受三嵗之奉且休脱直事之繇得肆心廣)
　(意以自克就有詔可不奪奉令尚/書賜筆墨錢六萬得觀書於石渠)狐腋(慎子千金之/裘非一狐之)
　(腋/)雞蹠(淮南子善學者若齊王之食/雞必食其蹠數千而後足)劉劭(魏志劉劭/字孔才嘗)
　(作趙都賦/明帝美之)歃盟(毛遂事見/祝盟篇)管庫隸臣(檀弓所舉於晉/國管庫之士七)
　(十有餘家左傳輿臣隸隸/臣僚注隸謂隸屬於吏也)鼓缶(藺相如傳趙王與秦/王㑹澠池秦王酒酣)
　(令趙王鼓瑟藺相如奉盆缶秦王以相娛樂秦王不/肯擊缶相如曰五步之内相如請得以頸血濺大王)
　(矣於是秦王不懌為一擊缶風俗通義缶者瓦器所/以盛酒秦人鼓之以節歌也按相如本宦者繆賢舍)
　(人故云管/庫隸臣)寸轄(淮南子夫車之所以能轉千/里者以其要在三寸之轄)運闗(文/子)
　(五寸之闗能制/開闔所居要也)衞足(左傳齊則鮑牽孔子曰鮑莊子/之智不如葵葵猶能衞其足)
　庇根(左傳宋昭公將去羣公子樂豫曰不可公族公/室之枝葉也若去之則本根無所庇蔭矣葛藟)
　(猶能庇其本根故君/子以為比況國君乎)山朩(左傳山有木/工則度之)匠石(莊子匠/石之齊)
　(見櫟社樹匠石不顧曰此不材/之木也嵇康琴賦匠石奮斤)文梓(呉越春秋越王/使木工伐木天)
　(生神木一雙陽為/文梓陰為楩柟)無懵(左傳不與於㑹亦無瞢/焉注瞢悶也瞢與懵同)
　　練字第三十九
夫文象列而結繩移鳥跡明而書契作斯乃言語之體
貌而文章之宅宇也蒼頡造之鬼哭粟飛黄帝用之官
治民察先王聲教書必同文輶軒之使紀言殊俗所以
一字體摠異音周禮保(張本有/章字)氏掌教六書秦滅舊章
以吏為師及李斯刪籀而秦篆興程邈造隸而古文廢
漢初草律明著厥法太史學童教試六體又吏民上書
字謬輒劾是以馬字缺畫而石建懼死雖云性慎亦時
重文也至孝武之世則相如譔篇及宣成二帝徴集小
學張敞以正讀傳業揚雄以竒字纂訓並貫練雅頌摠
閲音義鴻(元作鳴/朱改)筆之徒莫不洞曉且多賦京苑假借
形聲是以前漢小學率多瑋字非獨制異乃共曉難也
暨乎後漢小學轉疎複文隠訓臧否太半及魏代綴藻
則字有常檢追觀漢作翻成阻奥故陳思稱揚馬之作
趣幽旨深讀者非師傳不能析其辭非博學不能綜其
理豈直才懸抑亦字隠自晉來用字率從簡易時並習
易人誰取難今一字詭異則羣句震驚三人弗識則將
成字妖矣後世所同曉者雖難斯易時所共廢雖易斯
難趣舍之間不可不察夫爾雅者孔徒之所纂(元作慕/許改)
而詩書之襟帶也倉頡者李斯之所輯而鳥籀之遺體
也雅以淵源詁訓頡以苑囿竒文異體相資如左右肩
股該舊而知新亦可以屬文若夫義訓古今興廢殊用
字形單複妍媸異體心既託聲於言言亦寄形於字諷
誦則績在宫商臨文則能歸字形矣是以綴字屬篇必
須練擇一避詭異二省聨邊三權重出(元作幽欽/愚公改)四調
單複詭異者字體瓌恠者也曹攄詩稱豈不願斯遊褊
心惡㕳呶兩字詭異大疵美篇況乃過此其可觀乎聨
邊者半字同文者也狀貌山川古今咸用施於常文則
齟齬(元作鉏/銛朱改)為瑕如不獲免可至三接三接之外其字
林乎重出者同字相犯者也詩騷(元作/驗)適㑹而近世忌
同若兩字俱要則寧在相犯故善為文者富於萬篇貧
於一字一字非少相避為難也單複者字形肥瘠者也
瘠字累句則纖疎而行劣肥字積文則黯黕(元作黙/朱改)而
篇闇善酌字者參伍單複磊落如珠矣凡此四條雖文
不必有而體例不無若值而莫悟則非精解至於經典
隠曖方冊紛綸簡蠧帛裂三寫易字或以音訛或以文
變子思弟子於穆不祀者音訛之異也晉之史記三豕
渡河文變之謬也尚書大傳有别風淮雨帝王世紀云
列風淫雨别列淮淫字似潜移淫列義當而不竒淮别
理乖而新異傅毅制誄已用淮雨固知愛竒之心古今
一也史之闕文聖人所慎若依義棄竒則可與正文字
矣
　　贊曰
篆隸相鎔蒼雅品訓古今殊跡妍媸異分字靡異流文
阻難運聲畫昭精墨采騰奮
　鬼哭粟飛(淮南子昔者蒼頡作/書而天雨粟鬼夜哭)官治民察(見徴聖篇/象夬注)
　輶軒(風俗通周秦常以嵗八月遣輶/軒之使採異代方言藏之秘府)六書(周禮保氏/教國子六)
　(藝五曰六書注象形㑹/意轉注指事假借諧聲)吏師(秦始皇本紀若欲有/學法令以吏為師)刪
　籀造隸(漢藝文志蒼頡七章秦丞相李斯所作也文/字多取史籀篇而篆體復頗異所謂秦篆者)
　(也是時始造隸書矣起於官獄/多事茍趨省易施之於徒隸也)六體(漢藝文志漢興/蕭何草律亦著)
　(其法曰太史試學童能諷書九千字以上乃得為史/又以六體試之課最者以為尚書御史史書令史吏)
　(民上書字或不正輒舉劾六體者古文竒字篆書隸/書繆篆蟲書注篆書謂小篆蓋秦始皇使程邈所作)
　(也隸書亦/程邈所獻)馬字缺畫(萬石君傳長子建為郎中令奏/事下建讀之驚恐曰書馬者與)
　(尾而五今迺四不足一獲譴/死矣其為謹慎雖他皆如是)相如譔篇(漢藝文志武/帝時司馬相)
　(如作凡將/篇無復字)張敞傳業(漢藝文志倉頡多古字俗師失/其讀宣帝時徴齊人能正讀者)
　(張敞從受之傳至外孫之子杜林為作訓故杜鄴傳/鄴少孤其母張敞女鄴壯從敞子吉學問得其家書)
　(吉子竦又幼孤從鄴學問亦著於世尤長小學鄴子/林清静好古亦有雅材其正文字過於鄴竦故世言)
　(小學者/由杜公)揚雄纂訓(漢藝文志元始中徴天下通小學/者以百數各令記字於庭中揚雄)
　(取其有用者/以作訓纂篇)太半(東京賦注凡數三/分有二為太半)孔徒(西京雜記/郭威以為)
　(爾雅周公所制余嘗以問揚子雲子雲曰孔/子門徒游夏之儔所記以解釋六藝者也)三接之
　外(按三接者如張景陽雜詩洪潦浩方割沈休文和/謝宣城詩刷羽汎清源之類三接之外則曹子建)
　(雜詩綺縞何繽紛陸士衡日出東南隅行璚珮結瑶/璠五字而聨邊者四宜有字林之譏也若賦則更有)
　(十接二十接/不止者矣)黯黮(劉向九歎望舊邦之/黯黮兮注黯黮暗也)三寫(抱朴子/書三寫)
　(魚成魯/帝成虎)三豕(家語子夏見讀史志者云晉師伐秦三/豕渡河子夏曰非也巳亥耳讀者問諸)
　(晉史果/曰已亥)
　　隠秀第四十
夫心術之動逺矣文情之變深矣源奥而派生根盛而
穎峻是以文之英蕤有秀有隠隠也者文外之重旨者
也秀也者篇中之獨拔者也隠以複意為工秀以卓絶
為巧斯乃舊章之懿績才情之嘉㑹也夫隠之為體義
主(汪作/生)文外秘響傍通伏采潜發譬爻象之變互(元作/𤣥王)
(改/)體川瀆之韞珠玉也故互體變爻而化成四象珠玉
潜水而瀾表方圓始正而末竒内明而外潤使翫之者
無窮味之者不厭矣彼波起辭間是謂之秀纎手麗音
(纎麗/字闕)宛乎逸態若逺山之浮烟靄孌女之靚容華然煙
靄天成不勞於粧㸃容華格定無待於裁鎔深淺而各
竒􁀙(字典無􁀙字應/是穠字之誤)纎而俱妙若揮之則有餘而攬之
則不足矣夫立意之士務欲造竒每馳心於𤣥黙之表
工辭之人必欲臻美恒溺思於佳麗之鄉嘔心吐膽不
足語窮煅嵗煉年奚能喻苦故能藏頴詞間昏迷於庸
目露鋒文外驚絶乎妙心使醖藉者蓄隠而意愉英鋭
者抱秀而心悦譬諸裁雲製霞不讓乎天工斵卉刻葩
有同乎神匠矣若篇中乏隠等宿儒之無學或一叩而
語窮句間鮮秀如巨室之小珍(馮本有/此二字)若百詰(詰字/闕)而
色沮斯並不足於才思而亦有媿於文辭矣將欲徴隠
聊可指篇古詩之離别樂府之長城詞怨旨深而復兼
乎比興陳思之黄雀公幹之青松格剛才勁而並長於
諷諭叔夜之(闕二/字)嗣宗之(闕二/字)境𤣥思澹而獨得乎優
閑士衡之(闕二/字)彭澤之(闕二字以上四句功甫本闕八/字一本増入疎放豪逸四字)
心宻語澄而俱適乎(下闕二字一本/有壯采二字)如欲辨秀亦惟摘
句常恐秋節至涼颷奪炎熱意悽而詞婉此匹婦之無
聊也臨河濯長纓念子悵悠悠志高而言壯此丈夫之
不遂也東西安所之徘徊以旁皇心孤而情懼此閨房
之悲極也朔風動秋草邊馬有歸心氣寒而事傷此羈
旅之怨曲也凡文集勝篇不盈十一篇章秀句裁可百
二並思合而自逢非研慮之所求(元作果/謝改)也或有晦塞
為深雖奥非隠雕削取巧雖美非秀矣故自然㑹妙譬
卉朩之耀英華潤色取美譬繒帛之染朱綠朱綠染繒
深而繁鮮英華曜樹淺而煒煜秀句所以照文苑蓋以
此也
　　贊曰
深文隠蔚餘味曲包辭生互體有似變爻言之秀矣萬
慮一交動心驚耳逸響笙匏
　互體(左傳杜氏注易之為書六爻皆有變體又有互/體聖人隨其義而論之疏二至四三至五兩體)
　(交互各成一卦先儒謂之互體聖人随其/義而論之或取互體言其取義無常也)瀾表方圓
　(尸子水圓折者有/珠方折者有玉)古詩離别(古詩十九首行行重/行行與君生别離)樂
　府長城(樂府古辭有飲馬長城窟行長城䝉恬所築/也言征客之至長城而飲其馬婦思之故為)
　(長城/窟行)黄雀(陳思王有野/田黄雀行)青松(劉公幹詩亭/亭山上松)彭澤(陶潜/傳潜)
　(字淵明或云字元亮為鎮/軍建威參軍後為彭澤令)
　　(隠秀篇自始正而末竒至朔風動秋草朔字元至/正乙未刻於嘉禾者即闕此葉此後諸刻仍之胡)
　　(孝轅朱鬱儀皆不見完書錢功甫得阮華山宋槧/本鈔補後歸虞山而傳錄於外甚少康熈庚辰何)
　　(心友從呉興賈人得一舊本適有鈔補隠秀篇全/文辛已義門過隠湖從汲古閣架上見馮已蒼所)
　　(傳功甫本記其闕字以歸如疎放豪/逸四字顯然為不學者以意増加也)
　
　
　
　
　文心雕龍輯注巻八
欽定四庫全書
　文心雕龍輯注巻九
　　　　詹事府詹事加吏部侍郎銜黄叔琳撰
　　指瑕第四十一
管仲有言無翼而飛者聲也無根而固者情也然則聲
不假翼其飛甚易情不待根其固匪難以之垂文可不
慎歟古來文才異世爭驅或逸才以爽迅或精思以纎
宻而慮動難圓鮮無瑕病陳思之文羣才之俊也而武
帝誄云尊靈永蟄明帝頌云聖體浮輕浮輕有似於胡
蝶永蟄頗疑於昆蟲施之尊極豈其當乎左思七諷說
孝而不從反道若斯餘不足觀矣潘岳為才善於哀文
然悲内兄則云感口澤傷弱子則云心如疑禮文在尊
極而施之下流辭雖足哀義斯替矣若夫君子擬人必
於其倫而崔瑗之誄李公比行於黄虞向秀之賦嵇生
方罪於李斯與其失也雖寧僣(元作降/孫改)無濫然高厚之
詩不類甚矣凡巧言易摽拙辭難隠斯言之玷實深白
圭繁例難載故畧舉四條若夫立文之道惟字與義字
以訓正義以理宣而晉末篇章依希其旨始有賞際竒
至之言終無撫叩酬即(謝云當/作酢)之語每單舉一字指以
為情夫賞訓錫賚豈闗心解撫訓執握何預情理雅頌
未聞漢魏莫用懸領似如可辯課文了不成義斯實情
訛之所變文澆之致弊而宋來才英未之或改舊染成
俗非一朝也近代辭人率多猜忌至乃比語求蚩反音
取瑕雖不屑於古而有擇於今焉又製同他文理宜刪
革若排(王本/作掠)人美辭以為已力寶玉大弓終非其有全
寫則掲篋傍采則探囊然世逺者太輕時同者為尤矣
若夫注解為書所以明正事理然謬於研求或率意而
斷西京賦稱中黄育獲之疇而薛綜謬注謂之閹尹是
不聞執雕虎之人也又周禮井賦舊有疋馬而應劭釋
疋或量首數蹄斯豈辯物之要哉原夫古之正名車兩
而馬疋疋(元脱/楊補)兩稱目以並耦為用蓋車貳佐乗馬儷
驂服服乗不隻故名號必雙名號一正則雖單為疋矣
疋夫疋婦亦配義矣夫車馬小義而歴代莫悟辭賦近
事而千里致差況鑚灼經典能不謬哉夫辯言(一作/疋)而
數筌(一作/首)蹄選勇而驅閹尹失理太甚故舉以為戒丹
青初炳而後渝文章嵗久而彌光若能櫽括於一朝可
以無慚於千載也
　　贊曰
羿氏舛射東野敗駕雖有儁才謬則多謝斯言一玷千
載弗化令章靡疚亦善之亞
　管仲言(管子戒篇管仲復於桓公曰無翼/而飛者聲也無根而固者情也)陳思(陳思/王集)
　(武帝誄幽闥一扃尊靈永蟄冬/至獻襪頌翺翔萬域聖體浮輕)口澤(禮玉藻父没而/不能讀父之書)
　(手澤存焉爾毋没而杯圈不/能飲焉口澤之氣存焉爾)如疑(檀弓孔子觀送葬/者曰善哉為喪乎)
　(其往也如慕其反也如疑潘岳金鹿哀/辭將反如疑回首長顧金鹿岳幼子也)方罪李斯(向/秀)
　(傳嵇康被誅秀作思舊賦云昔李斯之受罪兮歎/黄犬而長吟悼嵇生之永辭兮顧日影而彈琴)寧
　僣無濫(左傳蔡聲子曰歸生聞之善為國者賞不僣/而刑不濫賞僣則懼及淫人刑濫則懼及善)
　(人若不幸而/過寧僣無濫)不類(左傳晉侯與諸侯宴于温使諸大/夫舞曰歌詩必類齊高厚之詩不)
　(類/)寶玉大弓(春秋盜竊寶玉大弓左傳杜氏注盜謂/陽虎也寶玉夏后氏之璜大弓封父之)
　(繁/弱)胠篋探囊(莊子將為胠篋探囊發匱之盜而為守/備則必攝緘縢固扃鐍此世俗之所謂)
　(知/也)中黄育獲(李善文選注尸子曰中黄伯曰余左執/太行之獶而右搏雕虎戰國策范雎說)
　(秦王曰烏獲之力焉而/死夏育之勇焉而死)井賦疋馬(周禮小司徒經上/地而井牧其田野)
　(注井十為通通為匹馬/疏三十家出馬一匹)應劭釋疋(應劭風俗通或曰/馬夜行目明照前)
　(四丈故曰一疋或曰度馬縱横適得/一疋漢食貨志布帛長四丈為匹)車貳佐乗(禮少/儀乗)
　(貳車則式佐車則否注貳車朝祀之副車也佐/車戎獵之副車也又貳車者諸侯七乗云云)馬儷
　(鄭風大叔于田兩/驂如舞兩服上襄)雖單為疋(左傳匹夫無罪注正義/曰士大夫以上則有妾)
　(媵庶人惟夫妻相匹其名既定雖單亦通故韋昭通/謂之匹夫匹婦也接易中孚象曰馬匹亡謂四與初)
　(絶如馬之亡其匹也可證訓/疋之義正與匹夫匹婦一例)配義(爾雅釋詁匹合也/疏匹者配合也)
　羿氏舛射(帝王世紀帝羿有窮氏與呉賀北遊賀使/羿射雀左目誤中右目羿抑首而媿終身)
　(不/忘)敗駕(莊子東野稷以御見莊公進退中繩左右旋/中規莊公以為文弗過也使之鉤百而反顔)
　(闔遇之入見曰稷之馬將敗公宻而不應少焉果敗/而反公曰子何以知之曰其馬力竭矣而猶求焉故)
　(曰/敗)多謝(郭象莊子注不可多謝/堯舜而推之為兄也)
　　養氣第四十二
昔王充著述制養氣之篇驗已而作豈虚造哉夫耳目
鼻口生之役也心慮言辭神之用也率志委和則理融
而情暢鑚礪過分則神疲而氣衰此性情之數也夫三
皇辭質心絶於道華帝世始文言貴於敷奏三代春秋
雖㳂世彌縟並適分胸臆非牽課才外也戰代枝詐攻
竒飾說漢世迄今辭務日新爭光鬻采慮亦竭矣故淳
言以比澆辭文質懸乎千載率志以方竭情勞逸差於
萬里古人所以餘裕後進所以莫遑也凡童少鑒淺而
志盛長艾識堅而氣衰志盛者思鋭以勝勞氣衰者慮
宻以傷神斯實中人之常資嵗時之大較也若夫器分
有限智用無涯或慚鳧企鶴瀝辭鐫思於是精氣内銷
有似尾閭之波神志外傷同乎牛山之木怛惕之盛(一/作)
(成/)疾亦可推矣至如仲任置硯以綜述叔(元作敬孫/無撓改)通
懐筆以專業既暄之以嵗序又煎之以日時是以曹公
懼為文之傷命陸雲歎用思之困神非虚談也夫學業
在勤功庸弗怠故有錐股自厲和熊以苦之人志於文
也則申寫鬱滯故宜從容率情優柔適㑹若銷鑠精膽
蹙迫和氣秉牘以驅齡灑翰以伐性豈聖賢之素心㑹
文之直理哉且夫思有利鈍時有通塞沐則心覆且或
反常神之方昏再三愈黷是以吐納文蓺務在節宣清
和其心調暢其氣煩而即捨勿使壅滯意得則舒懐以
命筆理伏則投筆以巻懐逍遥以針勞談笑以藥勌常
弄閑於才鋒賈餘於文勇使刃發如新凑理無滯雖非
胎息之邁術斯亦衞氣之一方也
　　贊曰
紛哉萬象勞矣千想元神宜寶素氣資養水停以鑒火
静而朗無擾文慮鬱此精爽
　養氣(王充論衡自紀篇章和二年罷州家居年漸七/十乃作養性之書凡十六篇養氣自守適食則)
　(酒閉明塞聰愛精自保適輔服藥/引導庶冀性命可延斯須不老)長艾(曲禮五/十曰艾)慙鳧
　企鶴(莊子鳧脛雖短續之則/憂鶴脛雖長斷之則悲)尾閭(莊子北海若曰天/下之水莫大於海)
　(萬川歸之不知何時止而不盈尾閭泄之/不知何時巳而不虛注尾閭海東川名)置硯(謝承/後漢)
　(書王充於宅内門戸牆柱各置/筆硯簡牘見事而作著論衡)懐筆(曹襃傳襃字叔/通博雅疎通常)
　(憾朝廷制度未備慕叔孫通為漢禮儀晝夜研精沈/吟專思寢則懐抱筆札行則誦習文書當其念至忘)
　(所之/適)用思困神(陸雲與兄平原書兄文章已自行天/下多少無所在且用思困人亦不事)
　(復/及)錐股(戰國策蘇秦乃發書陳篋數十得太公陰/符伏而誦之讀書欲睡引錐自刺其股)驅
　齡伐性(王充効力篇秦武王與孟説舉鼎不任絶脈/而死少文之人與董仲舒等涌胸中之思必)
　(將不任有絶脈之變王莽之時省五經章句皆為二/十萬博士弟子郭路夜定舊說死於燭下精思不任)
　(絶脈氣/滅也)心覆(左傳晉侯之䜿頭須求見公辭焉以沐/謂僕人曰沐則心覆心覆則圗反宜吾)
　(不得見也僕人/以告公遽見之)節宣(左傳節/宣其氣)賈餘(左傳齊髙固曰欲/勇者賈余餘勇)
　腠理(吕氏春秋伊尹曰用新去陳腠/理遂通髙誘曰腠理肌脉也)胎息(漢武内傳/王真習閉)
　(氣而吞之名曰胎息行之斷榖一百餘年肉色光美/力並數人抱朴子胎息者能以鼻口嘘吸如在胎之)
　(中宋史藝文志有卧/龍隠者胎息歌一巻)水停(莊子水静則/明燭須眉)精爽(左傳心/之精爽)
　(是謂/魂魄)
　　附㑹第四十三
何謂附㑹謂總文理統首尾定與奪合涯際彌綸一篇
使雜而不越者也若築室之須基構裁衣之待縫緝矣
大才量學文宜正體製必以情志為神明事義為骨髓
辭采為肌膚宫商為聲氣然後品藻𤣥黄摛振金玉獻
可替否以裁厥中斯綴思之恒數也凡大體文章類多
枝派整派者依源理枝者循幹是以附辭㑹義務摠綱
領驅萬塗於同歸貞百慮於一致使衆理雖繁而無倒
置之乖羣言雖多而無棼絲之亂扶陽而出條順陰而
藏跡首尾周宻表裏一體此附㑹之術也夫畫者謹髮
而易貌射者儀毫而失牆鋭精細巧必疎體統故宜詘
寸以信尺枉尺以直尋棄偏善之巧學具美之績此命
篇之經畧也夫文變多(汪作/無)方意見浮雜約則義孤博
則辭叛率故多尤需為事賊且才分不同思緒各異或
製首以通尾或尺(一作/片)接以寸附然通製者蓋寡接附
者甚衆若統緒失宗辭味必亂義脈不流則偏枯文體
夫能懸識湊理然後節文(一作/文節)自㑹如膠之粘木豆之
合黄矣是以駟牡異力而六轡如琴並駕齊驅而一轂
統輻馭文之法有似於此去留隨心脩短在手齊其步
驟總轡而已故善附者異㫖如肝膽拙㑹者同音如胡
越改章難於造篇易字艱於代句此已然之驗也昔張
湯擬奏而再却虞松草表而屢譴並理事之不明而詞
㫖之失調也及倪寛更草鍾㑹易字而漢武歎竒晉景
稱善者乃理得而事明心敏而辭當也以此而觀則知
附㑹巧拙相去逺哉若夫絶筆斷章譬乗舟之振楫㑹
詞切理如引轡以揮鞭克終底績寄深寫逺若首唱榮
華而媵句憔悴則遺勢鬱湮餘風不暢此周易所謂臋
無膚其行次且也惟首尾相援則附㑹之體固亦無以
加于此矣
　　贊曰
篇統間闗情數稠疊原始要終疎條布葉道味相附懸
緒自接如樂之和心聲克協
　儀毫(吕氏春秋處方篇今夫射者儀毫而/失牆畫者儀髪而失貌言審本也)詘寸(文子/老子)
　(曰屈寸而伸尺小枉/而大直聖人為之)率故多尤(文賦或率/意而寡尤)事賊(左傳/需事)
　(之賊/也)偏枯(吕氏春秋魯公孫悼/曰我固能治偏枯)懸識(扁鵲傳扁鵲過/齊桓侯客之入)
　(朝見曰君有疾在/腠理不治將深)總轡(家語善御馬者/正身以總轡)同音(賈誼傳/胡粤之)
　(人生而同聲及其長而成俗累數譯不能/相通行有雖死而不相為者則教習然也)歎竒(兒寛/傳張)
　(湯為廷尉有疑奏已再見郤矣掾史莫知所為寛為/言其意掾史因使寛為奏奏成即時得可異日湯見)
　(上問曰前奏非俗吏所及誰為之/者湯言兒寛上曰吾固聞之久矣)稱善(世說司馬景/王命中書虞)
　(松作表再呈不可鍾㑹取視為定五/字松悦服以呈景王王曰不當爾耶)如樂(左傳如樂/之和無所)
　(不/諧)
　　總術第四十四
今(元作令/商改)之常言有文有筆以為無韻者筆也有韻者
文也夫文以足言理兼詩書别目兩名自近代耳顔延
年以為筆之為體言之文也經典則言而非筆傳記則
筆而非言請奪彼矛還攻其楯矣何者易之文言豈非
言文若筆不言文不得云經典非筆矣將以立論未見
其論立也予以為發口為言屬筆曰翰常道曰經述經
曰傳經傳之體出言入筆筆為言使可强可弱分(疑有/脱誤)
經以典奥為不刋非以言筆為優劣也昔陸氏文賦號
為曲盡然汎論纖悉而實體未該故知九變之貫(元作/實楊)
(改/)匪窮(元作躬/孫改)知言之選難備矣凡精慮造文各競新
麗多欲練辭莫肯研術落落之玉或亂乎石碌碌之石
時似乎玉精者要約匱者亦尠博者該贍蕪(元作無/朱改)者
亦繁辯者昭晳淺者亦露奥者複隠詭者亦典或義華
而聲悴或理拙而文澤知夫調鐘未易張琴實難伶人
告和不必盡窕槬桍(字/衍)之中動用揮扇何必窮初終之
韻魏文比篇章於音樂蓋有徴矣夫不截盤根無以驗
利器不剖文奥無以辨通才才之能通必資曉術自非
圓鑒區域大判條例豈能控引情(元作/清)源制勝文苑哉
是以執術馭篇似善奕之窮數棄(元作/築)術任心如博塞
之邀遇故博塞之文借巧儻來雖前驅有功而後援難
繼少既無以相接多亦不知所刪乃多少之並(元作非/許改)
惑何妍蚩之能制乎若夫善奕之文則術有恒數按部
整伍以待情㑹因時順機動不失正數逢其極機入其
巧則義味騰躍而生辭氣叢雜而至視之則錦繪聽之
則絲簧味之則甘腴佩之則芬芳斷章之功於斯盛矣
夫驥足雖駿纆(元作纒/許改)牽忌長以萬分一累且廢千里
況文體多術共相彌綸一物攜貳莫不解體所以列在
一篇備摠情變譬三十之輻共成一轂雖未足觀亦鄙
夫之見也
　　贊曰
文塲筆苑有術有門務先大體鑑必窮源乗一摠萬舉
要治繁思無定契理有恒存
　曲盡(文賦序他日殆/可謂曲盡其妙)九變(漢武帝詔詩云九/變復貫知言之選)玉石(老/子)
　(法本不欲琭琭/如玉落落如石)窕槬(左傳周景王將鑄無射伶州鳩/曰夫音樂之輿也而鐘樂之器)
　(也窕則不減槬則/不容今鐘槬矣)魏文(魏文帝典論論文文以氣為/主氣之清濁有體不可力彊)
　(而致譬之音樂曲度雖均節奏同檢至於引/氣不齊巧拙有素雖在父兄不能移其子弟)盤根(虞/詡)
　(傳不遇槃根錯節/何以别利器乎)博塞(許慎說文博局戲也六箸十/二棋也又行棊相塞曰博塞)
　儻來(莊子軒冕在身非性/命也物之儻來寄也)纆牽(戰國策段干越謂韓/相新城君曰昔王良)
　(弟子駕千里之馬過京父之弟子京父之弟子曰馬/千里之馬也服千里之服也而不能取千里何也曰)
　(子纆牽長故纆牽於事萬/分之一也而難千里之行)三十之輻(考工記輪輻三/十以象日月也)
　　時序第四十五
時運交移質文代變古今情理如可言乎昔在陶唐德
盛化鈞野老吐何力之談郊童含不識之歌有虞繼作
政阜民暇薰風詩於元后爛雲歌於列臣盡其美者何
乃心樂而聲泰也至大禹敷土九序詠功成湯聖敬猗
歟作頌逮姬文之德盛周南勤而不怨大王之化淳邠
風樂而不淫幽厲昏而板蕩怒平王㣲而黍離哀故知
歌謡文理與世推移風動於上而波震於下者春秋以
後角戰英雄六經泥蟠百家飇駭方是時也韓魏力政
燕趙任權五蠧六蝨嚴於秦令唯齊楚兩國頗有文學
齊開莊衢之第楚廣蘭臺之宫孟軻賓館荀卿宰邑故
稷下扇其清風蘭陵鬱其茂俗鄒子以談天飛譽騶奭
以雕龍馳響屈平聨藻於日月宋玉交彩於風雲觀其
艷説則籠罩雅頌故知暐煜之竒意出乎縱横之詭俗
也爰至有漢運接燔書髙祖尚武戲儒簡學雖禮律草
創詩書未遑然大風鴻鵠之歌亦天縱之英作也施及
孝惠迄於文景經術頗興而辭人勿用賈誼抑而鄒枚
沈亦可知已逮孝武崇儒潤色鴻業禮樂爭輝辭藻競
騖柏梁展朝讌之詩金堤製恤民之詠徴枚乗以蒲輪
申主父以鼎食擢公孫之對策歎兒寛之擬奏買臣負
薪而衣錦相如滌器而被繡於是史遷夀王之徒嚴終
枚臯之屬應對固無方篇章亦不匱遺風餘采莫與比
盛越昭及宣實繼武績馳騁石渠暇豫文㑹集雕篆之
軼材發綺縠之高喻於是王襃之倫底祿待詔自元暨
成降意圖籍美(元作/笑)玉屑之譚(元作/諫)清金馬之路子雲
鋭思於千首子政讐校於六藝亦已美矣爰自漢室迄
至成哀雖世漸百齡辭人九變而大抵所歸祖述楚辭
靈均餘影於是乎在自哀平陵替光武中興深懐圖讖
頗畧文華然杜篤獻誄以免刑班彪參奏(元作表張/儁度改)以
補令雖非旁求亦不遐棄及明帝疊耀崇愛儒術肄禮
璧堂講文虎觀孟堅珥筆於國史賈逵給札(元作禮/張改)于
瑞(元作端/張改)頌東平擅其懿文沛王振其通論帝則藩儀
輝光相照矣自安和已下迄至順桓則有班傅三崔王
馬張蔡磊落鴻儒才不時乏而文章之選存而不論然
中興之後羣才稍改前轍華實所附斟酌經辭蓋厯政
講聚故漸靡儒風者也降及靈帝時好辭製造羲皇之
書開鴻都之賦而樂松之徒招集淺陋故楊賜號為驩
兠蔡邕比之俳優其餘風遺文蓋蔑如也自獻帝播遷
文學蓬轉建安之末區宇方輯魏武以相王之尊雅愛
詩章文帝以副君之重妙善辭賦陳思以公子之豪下
筆琳瑯並體貌英逸故俊才雲蒸仲宣委質於漢南孔
璋歸命於河北偉長從宦於青土公幹徇質於海隅德
璉綜其斐然之思元瑜展其翩翩之樂文蔚休伯之儔
于叔(元作/子俶)德祖之侣傲雅觴豆之前雍容袵席之上灑
筆以成酣歌和墨以藉談笑觀其時文雅好慷慨良由
世積亂離風衰俗怨並志深而筆長故梗槩而多氣也
至明帝纂戎制詩度曲徴篇章之士置崇文之觀何劉
羣才迭相照耀少主相仍唯高貴英雅顧盼合章動言
成論於時正始餘風篇體輕澹而嵇阮應繆並馳文路
矣逮晉宣始基景文克構並跡沈儒雅而務深方術至
武帝惟新承平受命而膠序篇章弗簡皇慮降及懐愍
綴旒而已然晉雖不文人才實盛茂先揺筆而散珠太
沖動墨而横錦岳湛曜聨璧之華機雲摽二俊之采應
傅三張之徒(元作/從)孫摰成公之屬並結藻清英流韻綺
靡前史以為運涉季世人未盡才誠哉斯談可為歎息
元皇中興披文建學劉刁禮吏而寵榮景純文敏而優
擢逮明帝秉哲(元作/束晳)雅好文㑹升儲御極孳孶講蓺練
情於誥策振采於辭賦庾以筆才逾親温以文思益厚
揄揚風流亦彼時之漢武也及成康促齡穆哀短祚簡
文勃興淵乎清峻㣲言精理函(何本/改亟)滿𤣥席澹思濃采
時灑文囿至孝武不嗣安恭已矣其文史則有袁殷之
曹孫于之輩雖才或淺深珪璋足用自中朝貴𤣥江左
稱盛因談餘氣流成文體是以世極迍邅而辭意夷泰
詩必柱下之㫖歸賦乃漆園之義疏故知文變染乎世
情興廢繫乎時序原始以要終雖百世可知也自宋武
愛文文帝彬雅秉文之德孝武多才英采雲搆自明帝
(元/脱)以下文理替矣爾其縉紳之林霞蔚而飇起王袁聨
宗以龍章顔謝重葉以鳯采何范張沈之徒亦不可勝
也蓋聞之於世故畧舉大較暨皇齊馭寶運集休明太
祖以聖武膺籙高祖以睿文纂業文帝以貳離含章中
宗以上哲興運並文明自天緝遐(疑作/熈)景祚今聖歴方
興文思光(元作/充)被海岳降神才英秀發馭飛龍於天衢
駕騏驥於萬里經典禮章跨周轢漢唐虞之文其鼎盛
乎鴻風懿采短筆敢陳颺言讃時請寄明哲
　　贊曰
蔚映十代辭采九變樞中所動環流無倦質文沿時崇
替在選終古雖逺曠(注作/曖)焉如面
　野老(帝王世紀帝堯之世天下太和百姓無事有老/人擊壤而歌曰日出而作日入而息鑿井而飲)
　(耕田而食帝力/何有於我哉)郊童(列子堯治天下五十年不知天/下治與不治乃㣲服遊於康衢)
　(聞童謡云立我蒸民莫匪/爾極不識不知順帝之則)薰風(見明/詩篇)爛雲(見通/變篇)猗歟
　(鄭康成詩譜湯受命定天下後世有中宗髙宗者此/三主有受命中興之功時有作詩頌之者商德之壊)
　(武王伐紂封紂兄㣲子啟為宋公七世至戴公時大/夫正考父校商之名頌十二篇於周太師以那為首)
　(其首章曰/猗歟那歟)周南(詩小序闗雎麟趾之化王者之風/故繫之周南言化自北而南也)邠
　風(詩譜豳者后稷之曽孫曰公劉者自邰而出所徙/戎狄之地名至商之末世太王又避戎狄之難而)
　(入處於岐陽成王之時周公避流言之難出居東都/思公劉太王居豳之職憂念民事至苦之功以比序)
　(已志後成王迎而反之太史述其志主於/豳公之事故别其詩以為豳國變風焉)幽厲(詩小/序板)
　(凡伯刺厲王也蕩召穆公傷周室大壊也厲/王無道天下蕩蕩無綱紀文章故作是詩也)平王(詩/註)
　(疏平王東遷政遂㣲弱不能復雅下列稱風詩黍離/章註周既東遷大夫行役至于宗周過故宗廟宫室)
　(盡為禾黍閔周室之顛覆/徬徨不忍去故賦其所見)泥蟠(班固答賓戯泥蟠而/天飛者應龍之神也)
　五蠧六蝨(見諸/子篇)莊衢(騶奭傳頗采騶衍之術以紀文/齊王嘉之自如淳于髠以下皆)
　(命曰列大夫為開第康莊/之衢高門大屋尊寵之)蘭臺(見夸飾篇/景差注)荀卿(荀卿/傳卿)
　(適楚春申君/以為蘭陵令)稷下(孟子傳自騶衍與齊之稷下先生/如淳于髠慎到環淵接子田駢騶)
　(奭之徒各著書言治亂之事以干世主豈可勝道哉/索隠曰稷齊之城門也謂齊之學士集於稷門之下)
　(也/)談天雕龍(見諸/子篇)燔書(秦始皇本紀李斯奏請史官/非秦記皆燒之非博士官所)
　(職天下敢有藏詩書百家語者悉詣守尉雜/燒之令下三十日不燒黥為城旦制曰可)戲儒(酈/食)
　(其傳騎士曰沛公不喜儒諸客冠/儒冠來者沛公輒解其冠溺其中)禮律草創(漢禮樂/志漢興)
　(撥亂反正日不暇給猶命叔孫通制禮儀以正君臣/之位未盡備而通終律厯志漢興方綱紀大基庶事)
　(草創襲秦正朔以北平侯張/蒼言用顓頊歴比於六歴)大風(見樂/府篇)鴻鵠(留侯世/家上欲)
　(易太子留侯諫不聽及燕置酒太子侍東園公甪里/先生綺里季夏黄公四人從太子上召戚夫人曰彼)
　(四人輔之羽翼已成難動矣戚夫人泣上曰為我楚/舞吾為若楚歌歌曰鴻鵠高飛一舉千里羽翮已就)
　(横絶四海横絶四海當可/奈何雖有矰繳尚安所施)文景(漢書孝文皇帝高祖/中子也孝景皇帝文)
　(帝太子也賛曰周云/成康漢言文景美矣)賈誼(賈誼傳天子議以誼任公/卿之位絳灌東陽侯馮敬)
　(之屬盡害之迺毁誼曰雒陽之人年少初學專欲擅/權紛亂諸事於是天子後亦疎之不用其議以誼為)
　(長沙王/太傅)鄒枚(鄒陽見前枚乗傳景帝召拜乗為𢎞農/都尉乗久為大國上賓與英俊並游得)
　(其所好不樂郡/吏以病免官)孝武(漢武帝紀賛孝武初立表章六/經興太學號令文章煥焉可述)
　(後嗣得遵洪業/而有三代之風)柏梁(見明/詩篇)金堤(漢溝洫志武帝既封/禪發卒數萬人塞瓠)
　(子決河上悼功之不成迺作歌卒塞瓠子築宫其/上名曰宣防王尊傳河水盛溢泛浸瓠子金堤)蒲
　輪(枚乘傳武帝自為太子聞乗名/及即位迺以安車蒲輪徴乗)鼎食(主父偃傳尊/立衞皇后及)
　(發燕王定國陰事偃有功焉大臣皆畏其口賂遺累/千金人或説偃曰太横矣主父曰丈夫生不五鼎食)
　(死即五/鼎烹耳)對策(見議/對篇)疑奏(見附㑹篇/歎竒注)負薪(朱買臣傳家/貧常艾薪樵)
　(賣以給食拜㑹稽太守上謂曰富貴/不歸故鄉如衣錦夜行今子何如)滌器(司馬相如/傳相如與)
　(文君俱之臨卭盡賣車騎買酒舍乃令文君當壚相/如身自著犢鼻禈與庸保雜作滌器於市中後為中)
　(郎將至蜀太守以下郊迎縣/令負弩矢先驅蜀人以為寵)夀王(吾邱夀王傳年少/以善格五召待詔)
　(後為光祿/大夫侍中)嚴(嚴安傳安臨菑人以故/丞相史上書為騎馬令)終(終軍傳軍少/好學以辯博)
　(能屬文上書言事武帝異/其文拜為謁者給事中)枚皋(枚皋傳皋不通經術/詼笑類俳倡為賦頌)
　(好嫚戲以故得媟黷貴幸比東方朔/郭舍人等而不得比嚴助等得尊官)昭(漢昭帝紀孝/昭皇帝武帝)
　(少子也武帝/崩即皇帝位)宣(漢宣帝紀孝宣皇帝武帝曽孫戾太/子孫也昭帝崩徴昌邑王王淫亂大)
　(臣請廢迎帝/即皇帝位)石渠(見論/說篇)雕篆(見詮/賦篇)綺縠(同/上)底祿(左傳/叔向)
　(曰底祿/以徳)元(漢元帝紀孝元皇帝宣帝太子也宣帝㣲/時生民間宣帝即位立為太子壯大柔仁)
　(好儒宣帝崩太/子即皇帝位)成(漢成帝紀孝成皇帝元帝/太子也元帝崩即皇帝位)金馬(滑/稽)
　(傳東方朔歌曰陸沈/於俗避世金馬門)千首(見詮/賦篇)六藝(漢藝文志劉歆/七畧有六藝畧)
　(詳諸/子篇)哀平(漢哀帝紀孝哀皇帝元帝庶孫定陶恭王/子也成帝無子立為皇太子成帝崩即皇)
　(帝位漢平帝紀孝平皇帝元帝庶孫/中山孝王子也哀帝崩即皇帝位)光武(後漢光武/帝紀光武)
　(皇帝諱秀長沙定王/之後誅王莽復漢)圖讖(見正/緯篇)免刑(後漢文苑傳杜/篤收送京師㑹)
　(大司馬呉漢薨光武詔諸儒誄之篤/於獄中為誄最高帝美之賜帛免刑)參奏(班彪傳彪/為河西大)
　(將軍竇融從事為融畫策事漢及融徴還京師光武/問曰所上章奏誰與參之融以彪對召見拜徐令)
　明帝(後漢明帝紀孝明皇帝/諱莊光武第四子也)璧堂(璧雍明堂也通鑑/明帝永平二年上)
　(帥羣臣躬養三老五更於辟雍禮畢上自為下說諸/儒執經問難於前冠帶縉紳之士圜橋門而觀聽者)
　(以億/萬計)虎觀(見論/說篇)國史(見史傳篇/述漢注)給札(賈逵傳有神雀/集宫殿官府帝)
　(問逵逵對曰此胡降之徵也帝/敕蘭臺給筆札使作神雀頌)東平(後漢東平憲王/傳蒼少好經書)
　(雅有智思上光武受/命中興頌帝甚善之)沛王(見正/緯篇)安和順桓(後漢帝紀/孝和皇帝)
　(諱肇肅宗第四子也孝安皇帝諱祐肅宗孫也孝順/皇帝諱保安帝之子也孝桓皇帝諱志肅宗曽孫也)
　班(固/)傅(毅/)三崔(駰瑗/寔)王(延/夀)馬(融/)張(衡/)蔡(邕俱/見前)靈帝(後/漢)
　(靈帝紀孝靈皇帝諱宏肅宗𤣥孫也蔡邕傳初帝好/學自造羲皇篇五十章因引諸生能為文賦者本頗)
　(以經學相招後諸為尺牘及工書鳥篆者皆加引召/遂至數十人侍中祭酒樂松賈䕶多引無行趨勢之)
　(徒並待制鴻都門下熹陳方俗閭里小事邕上封事/曰連偶俗語有類俳優楊賜傳虹蜺晝降嘉德殿前)
　(賜書對曰鴻都門下招㑹羣/小如驩兠共工更相薦說)獻帝(後漢獻帝紀孝獻/皇帝諱協靈帝中)
　(子也初封陳留王董卓立之建安二十/五年禪于魏賛曰獻生不辰身播國屯)蓬轉(西征賦/飄萍浮)
　(而蓬/轉)魏武(魏志太祖武皇帝姓曹諱操字孟德舉孝/亷為郎遷丞相封魏王文帝追諡曰武皇)
　(帝/)文帝(魏志文皇帝諱丕字子桓武帝太子也建安/十六年為五官中郎將副丞相二十二年立)
　(為魏太子太祖崩嗣位為丞/相魏王受漢禪即皇帝位)陳思(魏志陳思王植字/子建善屬文鄴銅)
　(爵臺新成太祖悉將諸子登臺使各/為賦植援筆立成可觀太祖甚異之)體貌(賈誼傳體/貌大臣注)
　(體貌謂加禮/容而敬之)俊才雲蒸(仲宣孔璋偉長公幹德璉元/瑜子俶俱見前典畧路粹字)
　(文蔚與陳琳等俱為太祖典記室繁欽字休伯以文/才機辯少得名於汝潁為丞相主簿楊修字德祖太)
　(尉彪之子也為丞/相倉曹屬主簿)梗槩(按文選東京賦注云不纖宻/則是大概之意此處運用各)
　(别查字典引劉楨魯都賦云貴交尚信輕命/重氣義激毫毛怨成梗槩是直作感槩用也)明帝(見/前)
　度曲(漢書元帝吹洞簫自度/曲注自隠度作新曲)崇文觀(魏志明帝四年/置崇文觀徴善)
　(屬文者/以充之)何(晏/)劉(劭俱/見前)高貴(魏志高貴鄉公諱髦東海/定王之子齊王芳廢大臣)
　(立之為成/濟所弑)正始餘風(世說王丞相與殷中軍共談歎/曰正始之音正當爾耳又王敦)
　(見衞玠曰不意永嘉/之中復聞正始之音)嵇(康/)阮(籍/)應(瑒/)繆(襲俱/見前)晉宣景
　文武懐愍(晉書司馬懿字仲達仕魏為太尉武帝即/位追諡宣皇帝懿長子師字子元仕魏為)
　(大將軍追諡景皇帝師弟昭字子上仕魏封晉王追/諡文皇帝昭子炎字安世受魏禪諡武皇帝懐皇帝)
　(諱熾武帝第二十五子也惠帝無嗣立為皇太弟在/位六年為劉曜執歸弑之孝愍皇帝諱鄴呉孝王晏)
　(之子也初封秦王懐帝遇害大臣/立之在位四年為劉曜執歸弑之)綴旒(公羊傳君若/贅旒然言為)
　(下所執持東西/耳贅亦作綴)文才實盛(茂先太沖應璩傳咸張載/張協張亢孫綽摰虞成公)
　(綏俱見前晉文苑傳應貞字吉甫璩之子也善/談論以才學稱帝於華林園宴射貞賦詩最美)聨璧
　(夏侯湛傳湛幼有盛才丈章宏富善構新詞而美容/觀與潘岳友善毎行止同輿接茵京都謂之連璧)
　二俊(陸機傳太康末與弟雲俱入洛造張華華素/重其名如舊相識曰伐呉之役利獲二俊)元
　皇(晉元帝紀元皇帝諱睿字景文琅琊/恭王覲之子也愍帝崩即皇帝位)劉(劉隗傳隗/字大連雅)
　(習文史善求人主/意元帝深器遇之)刁(刁協傳協字元亮久在中朝諳/練舊事朝廷凡所制度皆禀於)
　(協/焉)明帝(晉明帝紀明皇帝諱紹字道畿元皇帝長子/也性至孝有文武才畧欽賢愛客雅好文辭)
　庾(庾亮傳亮明穆皇后之兄也與温嶠俱/為太子布衣之好明帝即位拜中書監)温(温嶠傳/嶠字太)
　(真明帝即位拜侍中/機宻大謀皆所叅綜)成康穆哀(晉書成皇帝諱衍字/世根明帝長子也在)
　(位十七年康皇帝諱岳字世同成帝同母弟也在位/二年穆皇帝諱聃字彭子康帝子也在位七年哀皇)
　(帝諱丕字千齡成帝/長子也在位三年)簡文(晉簡文帝紀簡文皇帝諱/昱字道萬元帝之少子也)
　(帝少有風儀善容止留心典籍不/以居處為意凝塵滿席湛如也)孝武安恭(晉書孝/武帝諱)
　(曜字昌明簡文第三子也在位二十四年安帝諱德/宗孝武帝長子也在位二十年恭帝諱德文安帝同)
　(母弟也劉裕廢安帝立/之在位二年禪于宋)袁殷孫干(袁宏孫盛干寶俱/見前殷仲文傳仲)
　(文少有才藻桓𤣥將為亂使總領詔命以/為侍中領左衞將軍𤣥九錫仲文之辭也)柱下(法輪/經老)
　(子在周武王/時為柱下史)漆園(史記莊子者䝉人也/名周嘗為䝉漆園吏)武帝文帝孝
　武明帝(宋書武皇帝劉氏諱裕彭城人受晉恭帝禪/文皇帝諱義隆武帝第三子也檀道濟廢營)
　(陽王立之孝武皇帝諱駿文帝第三子也初封武陵/王起兵誅元凶劭即位明皇帝諱彧文帝第十一子)
　(也初封湘東王廢帝/被弑大臣迎立之)王(宋書王僧達少好學善屬文/為始興王濬參軍歴遷中書)
　(令王微少好學無不通覽善屬文年十六舉秀才/除南平王鑠右軍諮議參軍素無宦情稱疾不就)袁
　(宋書袁淑博涉多通好屬文辭采遒艷縱横有才辯/彭城王起為祭酒後遷至左衞率元㓙將為弑逆淑)
　(諫見害淑兄湛湛兄子/顗顗從弟粲並有名)龍章(世說顧彦先八音之/琴瑟五色之龍章)顔
　(顔延之傳延之文章之美冠絶當時與/謝靈運俱以詞彩齊名江左稱顔謝焉)謝(謝靈運傳/靈運博覽)
　(羣書文章之美江左莫逮史臣曰爰逮宋氏顔謝騰/聲靈運之興㑹標舉延年之體裁明宻並方軌前秀)
　(垂範/後昆)鳯采(水經注廬山上有三石梁呉猛將弟子登/山過此梁見一翁坐桂樹下山川明浄風)
　(澤清曠嘉遁之士繼響窟巖/龍潜鳯采之賢往者忘歸矣)何范張沈(南史何遜傳/遜弱冠州舉)
　(秀才范雲見其對策大相稱賞因結忘年交謂所親/曰頃觀文人質則過儒麗則傷俗其能含清濁中今)
　(古見之何生矣沈約嘗謂遜曰吾每讀卿詩一日三/復猶不能已范雲傳雲善屬文下筆輒成時人疑其)
　(宿構張邵傳論有晉自宅淮海張氏無乏賢良及宋/齊之間雅道彌盛前則云敷演鏡暢蓋其尤著者也)
　(然景𦙍敬愛之道少微立履所由其殆優矣思光行/已卓越非常俗所遵齊高帝所云不可有二不可無)
　(一斯言其幾得矣沈約/傳約博通羣籍能屬文)皇齊(南齊高帝紀高皇帝諱/道成字紹伯姓蕭氏仕)
　(宋封齊王受宋禪南史齊高帝蕭道成廟號太祖武/帝蕭賾廟號世祖文惠太子蕭長懋追尊為文帝廟)
　(號世宗明帝蕭鸞廟號/高宗並無中宗高祖)貳離(易離卦彖曰重明以麗/乎正象曰明兩作離)
　環流(鶡冠子物極則/反命曰環流)
　
　
　
　
　
　
　
　
　文心雕龍輯注卷九
欽定四庫全書
　文心雕龍輯注巻十
　　　　詹事府詹事加吏部侍郎銜黄叔琳撰
　　物色第四十六
春秋代序陰陽慘舒物色之動心亦揺焉蓋陽氣萌而
𤣥駒步陰律凝而丹鳥羞微蟲猶或入感四時之動物
深矣若夫珪璋挺其惠心英華秀其清氣物色相召人
誰獲安是以獻嵗發春悦豫之情暢滔滔孟夏鬱陶之
心凝天高氣清陰沈之志逺霰雪無垠矜肅之慮深嵗
有其物物有其容情以物遷辭以情發一葉且或迎意
蟲聲有足引心況清風與明月同夜白日與春林共朝
哉是以詩人感物聨類不窮流連萬象之際沈吟視聽
之區寫氣圖貌既隨物以宛轉屬采附聲亦與心而徘
徊故灼灼狀桃花之鮮依依盡楊栁之貌杲杲為出日
之容瀌瀌擬雨雪之狀喈喈逐黄鳥之聲喓喓學草蟲
之韻皎日嘒星一言窮理參差沃若兩字窮形並以少
總多情貌無遺矣雖復思經千載將何易奪及離騷代
興觸類而長物貌難盡故重沓舒狀於是嵯峨之類聚
葳蕤之羣積矣及長卿之徒詭勢瓌聲模山範水字必
魚貫所謂詩人麗則而約言辭人麗淫而繁句也至如
雅詠棠華或黄或白騷述秋蘭綠葉紫莖凡摛表五色
貴在時見若青黄屢出則繁而不珍自近代以來文貴
形似窺情風景之上鑚貌草木之中吟詠所發志惟深
逺體物為妙功在宻附故巧言切狀如印之印泥不加
雕削而曲寫毫芥故能瞻言而見貌印(疑作/即)字而知時
也然物有恒姿而思無定檢或率爾造極或精思愈疎
且詩騷所摽並據要害故後進鋭筆怯於爭鋒莫不因
方以借巧即勢以㑹竒善於適要則雖舊彌新矣是以
四序紛迴而入興貴閑物色雖繁而析辭尚簡使味飄
飄而輕舉情曄曄而更新古來辭人異代接武莫不參
伍以相變因革以為功物色盡而情有餘者曉㑹通也
若乃山林皋壤實文思之奥府略語則闕詳説則繁然
屈平所以能洞監風騷之情者抑亦江山之助乎
　　贊曰
山沓水匝樹雜雲合目既往還心亦吐納春日遲遲秋
風颯颯情往似贈興來如答
　𤣥駒(大戴禮夏小正十有二月𤣥駒賁𤣥駒也者螘/也賁者何也走於地中也法言吾見𤣥駒之步)
　丹鳥(夏小正八月丹烏羞白鳥注丹鳥螢也白鳥謂/蚊蚋也羞進也不盡食也古今注螢一名丹鳥)
　(一名/夜光)獻嵗(楚辭招魂獻/嵗發春兮)滔滔(楚辭九章滔/滔孟夏兮)天高(宋玉/九辯)
　(泬寥兮天/高而氣清)霰雪(楚辭九章霰雪/紛其無垠兮)一葉(淮南子見一葉/落而知嵗之將)
　(暮/)灼灼(詩周南桃之夭/夭灼灼其華)依依(詩小雅昔我往/矣楊栁依依)杲杲(詩/衞)
　(風其雨其雨/杲杲出日)瀌瀌(詩小雅雨雪鑣/瀌見晛曰消)喈喈(詩周南黄鳥/于飛集于灌)
　(木其鳴/喈喈)喓喓(詩召南喓/喓草蟲)皎日(詩王風謂予不/信有如皎日)嘒星(詩/周)
　(南嘒彼小星/三五在東)參差(詩周南參/差荇菜)沃若(詩衞風其/葉沃若)魚貫(易/剥)
　(卦六五貫魚以/宫人寵无不利)麗則麗淫(見詮/賦篇)棠華(詩小雅裳裳者/華或黄或白)
　秋蘭(楚辭九歌秋蘭兮/青青綠葉兮紫莖)
　　才畧第四十七
九代之文富矣盛矣其辭令華采可畧而詳也虞夏文
章則有皋陶六德䕫序八音益則有賛五子作歌辭義
温雅萬代之儀表也商周之世則仲虺垂誥伊尹敷訓
吉甫之徒並述詩頌義固為經文亦師矣及乎春秋大
夫則修辭聘㑹磊落如琅玕之圃焜燿似縟錦之肆薳
敖(元作教/曹改)擇楚國之令典隨㑹講晉國之禮法趙衰(元/作)
(襄曹/改)以文勝從饗國僑以修辭扞鄭子太叔美秀而文
公孫揮善於辭令皆文名之標者也戰代任武而文士
不絶諸子以道術取資屈宋以楚辭發采樂毅報書辨
以義范雎上疏宻而至蘇秦厯說壯而中李斯自奏麗
而動若在文世則揚班儔矣荀況學宗而象物名賦文
質相稱固巨儒之情也漢室陸賈首發竒采賦孟春而
選典誥其辯之富矣賈誼才頴陵軼飛兔議惬而賦清
豈虚至哉枚乗之七發鄒陽之上書膏潤於筆氣形於
言矣仲舒專儒子長純史而麗縟成文亦詩人之告哀
焉相如好書師範屈宋洞入夸艷致名辭宗然覆取精
意理不勝辭故揚子以為文麗用寡者長卿誠哉是言
也王襃構采以宻巧為致附聲測貌泠然可觀子雲屬
意辭人(疑/誤)最深觀其涯度幽逺搜選詭麗而竭才以鑚
思故能理贍而辭堅矣桓譚著論富號猗頓宋𢎞稱薦
爰比相如而集靈諸賦偏淺無才故知長於諷論不及
麗文也敬通雅好辭說而坎壈盛世顯志自序亦蚌病
成珠矣二班兩劉弈葉繼采舊說以為固文優彪歆學
精向然王命清辯新序該練璿璧産於崑岡亦難得而
踰本矣傅毅崔駰光采比肩瑗實踵武能世厥風者矣
杜篤賈逵亦有聲於文跡其為才崔傅之末流也李尤
(元作充/王改)賦銘志慕鴻裁而才力沈膇垂翼不飛馬融鴻
儒思洽識(一作/登)高吐納經範華實相扶王逸博識有功
而絢采無力延夀繼志瓌頴獨標其善圖物寫貌豈枚
乗之遺術歟張衡通贍蔡邕精雅文史彬彬隔世相望
是則竹柏異心而同貞金玉殊質而皆寶也劉向之奏
議旨切而調緩趙壹之辭賦意繁而體疎孔融氣盛於
為筆禰衡思鋭於為文有偏美焉潘朂憑經以騁才故
絶羣於錫命王朗發憤以託志亦致美於序銘然自卿
淵已前多俊才而不課學雄向已後頗引書以助文此
取與之大際其分不可亂者也魏文之才洋洋清綺舊
談抑之謂去植千里然子建思捷而才儁詩麗而表逸
子桓慮詳而力緩故不競於先鳴而樂府清越典論辯
要迭用短長亦無懵焉但俗情抑揚雷同一響遂令文
帝以位尊減才思王以勢窘益價未為篤論也仲宣溢
才捷而能宻文多兼善辭少瑕累摘其詩賦則七子之
冠冕乎琳瑀以符檄擅聲徐幹以賦論標美劉楨情高
以㑹采應㻛學優以得文路粹楊修頗懐筆記之工丁
儀邯鄲亦含論述之美有足算焉劉劭趙都能攀於前
修何晏景福克光於後進休璉風情則百壹摽其志吉
甫文理則臨丹成其采嵇康師心以遣論阮籍使氣以
命詩殊聲而合響異翮而同飛張華短章奕奕清暢其
鷦鷯寓意即韓非之說難也左思竒才業深覃思盡鋭
於三都拔萃於詠史無遺力矣潘岳敏給辭自(疑作/旨)和
暢鍾美於西征賈餘於哀誄非自外也陸機才欲窺深
辭務索廣故思能入巧而不制繁士龍朗練(元作陳王/青蓮改)
以識檢亂故能布采鮮浄敏於短篇孫楚綴思每直置
以疎通摰虞述懐必循規以温雅其品藻流别有條理
焉傅𤣥篇章義多規鏡長虞筆奏世執剛中並楨(汪作/杶)
幹之實才非羣華之韡萼也成公子安選賦而時美夏
侯孝若具體而皆㣲曹攄清靡於長篇季鷹辨切於短
韻各其善也孟陽景陽才綺而相埒可謂魯衞之政兄
弟之文也劉琨雅壯而多風盧諶情發而理昭亦遇之
於時勢也景純豔逸足冠中興郊賦既穆穆以大觀仙
詩亦飄飄而凌雲矣庾元規之表奏靡宻以閑暢温太
真之筆記循理而清通亦筆端之良工也孫盛干寶(元/作)
(子/實)文勝為史凖的所擬志乎典訓户牖雖異而筆彩畧
同袁宏發軫以高驤故卓出而多偏孫綽規旋以矩步
故倫序而寡狀殷仲文之孤(疑作/秋)興謝叔源之閑情並
解散辭體縹緲浮音雖滔滔風流而大澆文意宋代逸
才辭翰鱗萃世近易明無勞甄序觀夫後漢才林可參
西京晉世文苑足儷鄴都然而魏時話言必以元封為
稱首宋來美談亦以建安為口實何也豈非崇文之盛
世招才之嘉㑹哉嗟夫此古人所以貴乎時也
　　贊曰
才難然乎性各異稟一朝綜文千年凝錦餘采徘徊遺
風籍甚無曰紛雜皎然可品
　六德(書皋陶謨日嚴祗/敬六德亮采有邦)八音(書舜典帝曰䕫命汝典/樂教胄子八音克諧無)
　(相奪/倫)仲虺(書序湯歸自夏至/於大坰仲虺作誥)伊訓(書序成湯既殁太/甲元年伊尹作伊)
　(訓/)吉甫(詩大雅嵩高蒸民/皆尹吉甫作也)蒍敖(左傳隨武子曰蒍敖/為宰擇楚國之令典)
　(百官象物而動軍政不戒而備能/用典矣蒍敖即蒍艾獵孫叔敖也)隨㑹(左傳晉士㑹/平王室王享)
　(之殽烝武子私問其故王曰王享有體薦宴有折俎/公當享卿當宴王室之禮也武子歸而講求典禮以)
　(修晉國/之法)趙衰(左傳秦穆公享公子重耳子犯曰偃不/如衰之文也請使衰從公子賦河水公)
　(賦六月衰曰君稱所以佐天/子者命重耳重耳敢不拜)國僑(左傳子産之為政/也擇能而使之馮)
　(簡子能斷大事子太叔美秀而文公孫揮能知四國/之為而辨其大夫之族姓班位貴賤能否而又善為)
　(辭/令)樂毅(樂毅傳毅為燕昭王破齊獨莒即墨未服昭/王死惠王即位齊之田單聞之乃縱反間於)
　(燕曰齊兩城不下者聞樂毅與燕新王有隙欲連兵/且留齊惠王乃使騎刼代將而召樂毅樂毅畏誅遂)
　(西降趙惠王使人/讓之毅報以書)荀況(史記索隠荀卿名況卿者時/人相尊而號為卿也有雲蠶)
　(箴等賦/見荀子)飛兔(吕氏春秋飛兔騕/褭古之駿馬也)猗頓(水經注孔鮒曰/猗頓魯之窮士)
　(也聞朱公富往而問術焉朱公曰子欲速富當畜五/牸于是十年之間其息不可計以興富于猗氏故曰)
　(猗頓也論衡挾桓君山/之書富於積猗頓之財)宋𢎞稱薦(宋𢎞傳帝嘗問𢎞/通博之士𢎞薦沛)
　(國桓譚才學洽聞能/及揚雄劉向父子)集靈(藝文類聚有桓/譚集靈宫賦)顯志(馮衍/傳衍)
　(與新陽侯交結得罪不得志乃作賦自厲命其篇曰/顯志顯志者言光明風化之情昭章𤣥妙之思也)
　蚌病(淮南子明月之珠螺/蚌之病而我之利也)二班(彪/固)兩劉(向/歆)王命(見論/說篇)
　新序(劉向傳向采傳記行事/著新序說苑凡五十篇)崔駰(後漢書崔駰博學/有偉才善屬文少)
　(游太學與班固傅毅同時齊名子瑗鋭志好學盡能/傳其父業瑗子寔少沈静好典籍傳賛曰崔為文宗)
　(世禪/雕龍)李尤(原作李充按後漢獨行傳李充陳留人不/言有著述晉中興書李充江夏人著學箴)
　(然此在賈逵之後馬融之前則李尤也尤在和帝時/拜蘭臺令史有函谷諸賦孟津諸銘而賈逵仕明帝)
　(時馬融仕順桓時以/序觀之乃李尤無疑)沈膇(左傳成公六年獻子曰民/愁則墊隘於是乎有沈溺)
　(重膇/之疾)垂翼(易明夷卦初九明/夷于飛垂其翼)枚乗遺術(謂逸與延夀/猶乗之于皋)
　(而延夀殆欲/突過前人也)趙壹(後漢文苑傳壹恃才倨傲為鄉黨/所擯乃作解擯後屢抵罪友人救)
　(得免乃為窮鳥賦以謝恩又/作刺世疾邪賦以舒其怨憤)七子(魏文帝典論今之/文人魯國孔融文)
　(舉廣陵陳琳孔璋山陽王粲仲宣北海徐幹偉長陳/留阮瑀元瑜汝南應瑒德璉東平劉楨公幹斯七子)
　(者於學無所遺於辭無所假咸以/自騁驥騄于千里仰齊足而並馳)丁儀邯鄲(魏志自/潁川邯)
　(鄲淳繁欽陳留路粹沛國丁儀丁廙𢎞農楊修/河内荀緯等亦有文采而不在此七人之例)劉劭
　(注見事/類篇)休璉(應璩傳璩字休璉曹爽秉政多違法度/璩為詩以諷焉子貞字吉甫少以才聞)
　(能談論楚國先賢傳應休璉作百一詩譏切時事徧/以示在位者咸皆恠愕以為應焚棄之何晏獨無怪)
　(也樂府廣題百者數之終一者數之/始士有百行終始如一故云百一)何晏(晏字平叔/有景福殿)
　(賦文選注魏明帝將東巡恐夏熱故于許昌/作殿名曰景福既成命賦之平叔遂有此作)嵇康(嵇/康)
　(傳康以為神仙禀之自然非積學所得至于導/養得理則安期彭祖之倫可及乃著養生論)阮籍
　(阮籍傳籍作詠懐詩八十餘篇為世所重顔延年/曰說者謂阮籍在晉文代常慮禍患故發此詠耳)韓
　非(非著說難儲說/注見知音篇)左思(左思有/詠史詩)潘岳(潘岳傳岳為長/安令作西征賦)
　(述所經人物山/水文清旨詣)窺深(世說孫興公云潘文/淺而浄陸文深而蕪)世執(咸𤣥/子也)
　剛中(易䝉卦彖以剛中也/師卦象剛中而應)具體(按湛作周詩昆弟誥/正如謝公評揚都賦)
　(所云事事擬學而/不免儉狹者也)盧諶(盧諶傳劉琨敗喪諶抗表理/琨文旨甚切諶才高行潔為)
　(一時所推值中原/喪亂淪䧟非所)南郊(郭璞傳璞博學有高才辭賦/為中興冠嘗作南郊賦帝見)
　(而嘉/之)西京(光武都洛陽長安在西故曰西京而文/人遂以前漢為西京後漢為東都也)鄴
　都(文選魏曹操都/鄴相州是也)元封(漢武帝紀上還登封泰山降/坐明堂㠯十月為元封元年)
　建安(見明/詩篇)
　　知音第四十八
知音其難哉音實難知知實難逢逢其知音千載其一
乎夫古來知音多賤同而思古所謂日進前而不御遥
聞聲而相思也昔儲說始出子虛初成秦皇漢武恨不
同時既同時矣則韓囚而馬輕豈不明鑒同時之賤哉
至於班固傳毅文在伯仲而固嗤毅云下筆不能自休
及陳思論才亦深排孔璋敬禮請潤色歎以為美談季
緒好詆訶方之於田巴意亦見矣故魏文稱文人相輕
非虚談也至如君卿㫳舌而謬欲論文乃稱史遷著書
諮東方朔於是桓譚之徒相顧嗤笑彼實博徒輕言負
誚況乎文士可妄談哉故鑒照洞明而貴古賤今者二
主是也才實鴻懿而崇已抑人者班曹是也學不逮文
而信偽迷真者樓䕶是也醬瓿之議豈多歎哉夫麟鳯
與麏雉懸絶珠玉與礫石超殊白日垂其照青眸寫其
形然魯臣以麟為麏楚人以雉為鳯魏氏以夜光為恠
石宋客以燕礫為寶珠形器易徴謬乃若是文情難鑒
誰曰易分夫篇章雜沓質文交加知多偏好人莫圎該
慷慨者逆聲而擊節醖籍者見宻而高蹈浮慧者觀綺
而躍心愛竒者聞詭而驚聽㑹已則嗟諷異我則沮棄
各執一隅之解欲擬萬端之變所謂東向而望不見西
墻也凡操千曲而後曉聲觀千劔而後識器故圓照之
象務先博觀閲喬岳以形培塿酌滄波以喻畎澮無私
於輕重不偏於憎愛然後能平理若衡照辭如鏡矣是
以將閲文情先標六觀一觀位體二觀置辭三觀通變
四觀竒正五觀事義六觀宫商斯術既形則優劣見矣
夫綴文者情動而辭發觀文者披文以入情㳂波討源
雖幽必顯世逺莫見其面覘文輒見其心豈成篇之足
深患識照之自淺耳夫志在山水琴表其情況形之筆
端理將焉匿故心之照理譬目之照形目瞭則形無不
分心敏則理無不達然而俗監之迷者深廢淺售此莊
周所以笑折楊宋玉所以傷白雪也昔屈平有言文質
疎内衆不知余之異采見異唯知音耳揚雄自稱心好
沈博絶麗之文其事浮淺亦可知矣夫唯深識鑒奥必
歡然内懌譬春臺之熈衆人樂餌之止過客蓋聞蘭為
國香服媚彌芬書亦國華翫澤(王作/繹)方美知音君子其
埀意焉
　　贊曰
洪鍾萬鈞䕫曠所定良書盈篋妙鑒迺訂流鄭淫人無
或失聽獨有此律不謬蹊徑
　日進遥聞(鬼谷子内揵篇日進前/而不御遥聞聲而相思)儲說(韓非傳非作/孤憤五蠧内)
　(外儲說林説難十餘萬言秦王見其書曰寡人得見/此人與之遊死不恨矣因急攻韓韓乃遣非使秦李)
　(斯姚賈害之/下吏治非)子虚(見麗辭篇/上林注)嗤毅(魏文帝典論傅毅/之於班固伯仲之)
　(間耳而固小之與弟超書曰武仲以/能屬文為蘭臺令史下筆不能自休)論才(陳思王集/與楊德祖)
　(書以孔璋之才不閑於辭賦而多自謂能與司馬長/卿同風譬畫虎不成反為狗者也昔丁敬禮嘗作小)
　(文使僕潤色之僕自以才不過若人辭不為也敬禮/謂僕卿何所疑難文之佳惡吾自得之後世誰相知)
　(定吾文者耶吾嘗歎此達言以為美談劉季緒才不/逮于作者而好詆訶文章掎摭利病昔田巴毁五帝)
　(罪三王呰五霸於稷下一旦而服千人魯連一説使/終身杜口劉生之辯未若田氏今之仲連求之不難)
　(可無歎息乎丁廙字/敬禮季緒劉表子也)相輕(魏文帝論文人/相輕自古而然)樓䕶(漢游/俠傳)
　(樓䕶字君卿少隨父為醫長安誦醫經本草方術數/十萬言長者謂曰以君卿之才何不宦學乎繇是辭)
　(其父學經傳為吏/數年甚得名譽)醬瓿(揚雄傳著太𤣥法言劉歆嘗/觀之謂雄曰空自苦今學者)
　(有利祿然尚不能明易又如/𤣥何吾恐後人用覆醬瓿也)麟麏(見史傳篇/泣麟注)雉鳯(尹/文)
　(子楚擔山雉者路人問何鳥也擔雉/者欺之曰鳯凰也買而獻之楚王)恠石(尹文子魏/之田父得)
　(玉徑尺不知其玉也以告鄰人鄰人紿之曰恠/石也歸而置之廡下明照一室怖而棄之于野)燕礫
　(闞子宋之愚人得燕石於梧臺之東歸而藏之以/為寶周客聞而觀焉掩口而笑曰與瓦礫不殊)東
　向(淮南子東面而望不見西/牆南面而視不覩北方)琴表其情(吕氏春秋伯/牙鼓琴鍾子)
　(期善聽方鼓琴志在泰山子期曰善哉乎鼓琴巍巍/乎若泰山志在流水曰善哉乎鼓琴洋洋乎若流水)
　折楊(莊子大聲不入於里耳折楊皇荂則嗑然而笑/是故高言不止於衆人之心至言不出俗言勝)
　(也/)白雪(宋玉對楚王問客有歌於郢中者其始曰下/里巴人國中屬而和者數千人其為陽春白)
　(雪國中屬而和者數十人/是以其曲彌高其和彌寡)異采(屈平九章文質疏内/兮衆不知余之異采)
　春臺(老子衆人熈/熈如登春臺)樂餌(老子樂與/餌過客止)國香(左傳鄭文公/有賤妾曰燕)
　(姞夢天使與已蘭曰以是為而/子以蘭為國香人服媚之如是)
　　程器第四十九
周書論士方之梓材蓋貴器用而兼文采也是以樸斲
成而丹雘施垣墉立而雕杇附而近代詞人務華棄實
故魏文以為古今文人之(之字/衍)類不䕶細行韋誕所評
又厯詆羣才後人雷同混之一貫吁可悲矣略觀文士
之疵相如竊妻而受金揚雄嗜酒而少算敬通之不循
㢘隅杜篤之請求無厭班固諂竇以作威馬融黨梁而
黷貨文舉傲誕以速誅正平狂憨以致戮仲宣輕脆以
躁競孔璋愡恫以麤疎丁儀貪婪以乞貨路粹餔啜而
無恥潘岳詭譸於愍懐陸機傾仄於賈郭傅𤣥剛隘而
詈臺孫楚狠(汪作/佷)愎而訟府諸有此類並文士之瑕累
文既有之武亦宜然古之將相疵咎實多至如管仲之
盜竊呉起之貪淫陳平之汚㸃絳灌之讒嫉㳂兹以下
不可勝數孔光負衡據鼎而仄媚董賢況班馬之賤職
潘岳之下位哉王戎開國上秩而鬻官囂俗況馬杜之
磬懸丁路之貧薄哉然子夏無虧於名儒濬沖不塵乎
竹林者名崇而譏減也若夫屈賈之忠貞鄒枚之機覺
黄香之淳孝徐幹之沈黙豈曰文士必其玷歟蓋人禀
五材脩短殊用自非上哲難以求備然將相以位隆特
達文士以職卑多誚此江河所以騰湧涓流所以寸折
者也名之抑揚既其然矣位之通塞亦有以焉蓋士之
登庸以成務為用魯之敬姜婦人之聰明耳然推其機
綜以方治國安有丈夫學文而不達於政事哉彼揚馬
之徒有文無質所以終乎下位也昔庾元規才華清英
勲庸有聲故文蓺不稱若非台岳則正以文才也文武
之術左右惟宜郤縠敦書故舉為元帥豈以好文而不
練武哉孫武兵經辭如珠玉豈以習武而不曉文也是
以君子藏器待時而動發揮事業固宜蓄素以弸中散
采(元作悉龔/仲和改)以彪外楩柟其質豫章其幹摛文必在緯
軍國負(元作賢/龔改)重必在任棟梁窮則獨善以垂文達則
奉時以騁績若此文人應梓材之士矣
　　贊曰
瞻彼前修有懿文德聲昭楚南采動梁北雕而不器貞
幹誰則豈無華身亦有光國
　梓材(書梓材若作室家既勤垣墉惟其塗塈/茨若作梓材既勤樸斲惟其塗丹雘)韋誕(文/章)
　(敘録韋誕字仲將太僕端之子魚豢嘗舉王阮諸人/以問誕誕對曰仲宣傷於肥戅休伯都無格檢元瑜)
　(病於體弱孔璋實自/粗疎文蔚性頗忿鷙)竊妻受金(司馬相如傳卓王孫/有女文君新寡好音)
　(相如以琴心挑之文君竊從户窺心悦而好之恐不/得當也夜亡奔相如相如與馳歸成都其後有人言)
　(相如使蜀時/受金失官)嗜酒(揚雄傳雄家素貧嗜酒時/有好事者載酒肴從游學)敬通(馮/衍)
　(傳衍字敬通顯宗即位人多短衍文過其實遂廢于/家衍與婦弟書數婦之惡有云以室家之故捐棄衣)
　(冠心專耕耘/以求衣食)杜篤(後漢文苑傳杜篤居美陽與美陽/令游數從請託不諧頗相恨令怒)
　(収篤送/京師)班固(班固傳大將軍竇憲出征匈奴以固為/中䕶軍與叅議及竇憲敗固先坐免官)
　(固不教學諸子諸子多/不遵法度吏人苦之)馬融(馬融傳融為梁冀草奏/奏李固又作大將軍西)
　(第頌以此頗為正直所羞論曰馬融奢樂/恣性黨附成譏固知識能匡欲者鮮矣)文舉(孔融/傳融)
　(字文舉負其高氣志在靖難/而才疎意廣後為曹操所殺)正平(後漢文苑傳禰衡/字正平少有才辯)
　(而氣尚剛傲後/為黄祖所殺)憁侗(廣韻愡恫/不得志也)詭譸(晉愍懐太子傳/賈后將廢太子)
　(詐稱上不和召太子置别室逼飲醉之使潘岳作書/草若禱神之文有如太子素意因醉而書之令小婢)
　(以紙筆及書草使太子依/而寫之后以呈帝廢太子)傾仄(陸機傳機好遊權門/與賈謐親善以進趣)
　(獲/譏)賈郭(郭彰傳彰賈后從舅也與賈充素相親遇賈/后専朝彰與叅權勢賓客盈門世人稱為賈)
　(郭/)詈臺(傅𤣥傳𤣥轉司隸校尉謁者以𢎞訓宫為殿/内制元位在卿下𤣥恚怒厲聲色而責謁者)
　(謁者妄稱尚書所處𤣥對百僚而罵/尚書以下御史中丞庾純奏元不敬)訟府(孫楚傳楚/叅石苞驃)
　(騎軍事初至長揖曰天子命我叅卿軍事因此而嫌/隙遂構苞奏楚與呉人孫世山共訕毁時政楚亦抗)
　(表自理紛/紜經年)管仲盜竊(說苑鄒子曰管仲/故成陰之狗盜也)呉起(呉起傳/起聞魏)
　(文侯賢欲事之文侯問李克曰吳起何如人哉李/克曰起貪而好色然用兵司馬穰苴不能過也)讒
　陳平(陳丞相世家絳侯灌嬰等咸讒陳平曰臣聞平/家居時盜其嫂事魏不容亡歸楚歸楚不中又)
　(亡歸漢今日大王尊官之令䕶軍平受諸將金金多/者得善處金少者得惡處平反覆亂臣也賈誼傳絳)
　(灌東陽侯馮敬之屬盡害/之注絳灌周勃灌嬰也)孔光(漢佞幸傳初丞相孔/光為御史大夫時董)
　(賢父恭為御史事光及賢為大司馬與光並為三公/上故令賢私過光光知上欲尊寵賢及聞賢當來也)
　(光警戒衣冠出門待望見賢車迺却入賢至中門光/入閤既下車迺出拜謁送迎甚謹不敢以賓客鈞敵)
　(之禮賢歸/上聞之喜)王戎(王戎傳戎與阮籍諸人為竹林之遊/戎嘗後至籍曰俗物巳復來敗人意)
　(戎笑曰卿軰意亦復易敗耶後以平吳功封安豐侯/南郡太守劉肇賂戎筒中細布五十端為司隸所糾)
　(帝雖不問然為/清慎者所鄙)鄒枚(鄒陽傳呉王濞陰有邪謀陽奏/書諌呉王不内其言于是鄒陽)
　(枚乗嚴忌知呉不/可說皆去之梁)黄香(後漢文苑傳黄香年九嵗失/母思慕憔悴殆不免喪鄉人)
　(稱其至孝太守劉䕶聞而召之署門下孝子香博學/經典究精道術能文章肅宗詔香詣東觀讀所未嘗)
　(見/書)徐幹(魏志徐幹字偉長魏文帝書偉長懐文抱質/恬淡寡欲有箕山之志可謂彬彬君子矣著)
　(中論二十餘篇成一家之/業辭義典雅足傳於後)敬姜(國語公父文伯退朝/朝其母方績文伯曰)
　(以歜之家而主猶績懼干季孫之怒也敬姜歎曰昔/聖王之處民也擇瘠土而處之勞其民而用之男女)
　(效績愆則有/辟古之制也)敦書(左傳晉侯蒐于被廬作三軍謀元/帥趙衰曰郤縠可臣亟聞其言矣)
　(說禮樂而/敦詩書)孫武(孫子傳孫武以兵法見呉王闔廬闔/廬曰子之十三篇吾盡觀之矣可以)
　(小試勒兵/乎對曰可)弸中彪外(揚子法言君子言則成文動則/成德何以也曰以其弸中而彪)
　(外也注弸滿/也彪文也)楩柟(陸賈新語楩柟豫章天下之名木/立則為大山衆木之宗仆則為萬)
　(世之/用)
　　序志第五十
夫文心者言為文之用心也昔涓子琴心王孫巧心心
哉美矣故(一本上/有夫字)用之焉(元脱按廣/文選補)古來文章以雕縟
成體豈取騶奭之羣言雕龍也夫宇宙緜邈黎獻紛雜
拔萃出類智術而已嵗月飄忽性靈不居騰聲飛實制
作而已夫有(衍/)肖貌天地禀性五才(一作/行)擬耳目於日
月方聲氣乎風雷其超出萬物亦已靈矣形同草朩之
脆名踰金石之堅是以君子處世樹德建言豈好辯哉
不得已也予生七齡乃夢彩雲若錦則攀而採之齒在
踰立則嘗夜夢執丹漆之禮器隨仲尼而南行旦而寤
迺怡然而喜大哉聖人之難見也乃小子之垂夢歟自
生人以來未有如夫子者也敷讚聖旨莫若注經而馬
鄭諸儒𢎞之已精就有深解未足立家唯文章之用實
經典枝條五禮資之以成六典因之致用君臣所以炳
煥軍國所以昭明詳其本源莫非(一作/外)經典而去聖久
逺文體解散辭人愛竒言貴浮詭飾羽尚畫文繡鞶帨
離本彌甚將遂訛濫蓋周書論辭貴乎體要尼父陳訓
惡乎異端辭訓之異宜體於要於是搦筆和墨乃始論
文詳觀近代之論文者多矣至於(一作/如)魏文述典陳思
序書應瑒文論陸機文賦仲治流别𢎞範翰林各照隅
隙鮮觀衢路或臧否當時之才或銓品前修之文或汎
舉雅俗之旨或撮題篇章之意魏典宻而不周陳書辯
而無當應論華而疏略陸賦巧而碎亂流别精而少巧
(梁書/作功)翰林淺而寡要又君山公幹之徒吉甫士龍之輩
汎議文意往往間出並未能振葉以尋根觀瀾而索源
不述先哲之誥無益後生之慮蓋文心之作也本乎道
師乎聖體乎經酌乎緯變乎騷文之樞紐亦云極矣若
乃論文叙筆則囿(汪作/品)别區分原始以表末釋名以章
義選文以定篇敷理以舉統上篇以上綱領明矣至於
割情析采(一作/表)籠圈條貫摛神性圖風勢苞(一作/包)㑹通
閲聲字崇替於時序襃貶於才略怊悵(元作怡暢/王性凝改)於知
音耿介於程器長懐序志以馭羣篇下篇以下毛目顯
矣位理定名彰乎大易之數其為文用四十九篇而已
夫銓序一文為易彌綸羣言為難雖復(一作/或)輕采毛髮
深極骨髓或有曲意宻源似近而逺辭所不載亦不勝
數矣及其品列(一作/許)成文有同乎舊談者非雷同也勢
自不可異也有異乎前論者非茍異也理自不可同也
同之與異不屑古今擘肌分理唯務折衷按轡文雅之
場環絡藻繪之府亦幾乎備矣但言不盡意聖人所難
識在缾管何能矩矱(元脱/許補)茫茫往代既沈(一作/洗)予聞眇
眇來世倘塵彼觀也
　　贊曰
生也有涯無涯惟智逐物實難憑性良易傲岸泉石咀
嚼文義文果載心余心有寄
　涓子(文選注涓子齊人好餌术/隠于宕山著琴心三篇)王孫(漢藝文志王孫/子一篇一曰巧)
　(心/)雕龍(見諸子篇/騶子注)騰聲(封禪文蜚英/聲騰茂實)飾羽(見徴/聖篇)魏文
　(魏文帝集有典/論論文論方術)陳思(陳思王集與楊德祖書僕少小/好為文章迄至于今二十有五)
　(年矣然今世作/者可略而言也)應瑒(應瑒集有/文質論)文賦(陸機集/有文賦)流别(見/頌)
　(讃/篇)翰林(隋經籍志翰林論三巻晉著作郎李充撰晉/書李充字𢎞度江夏人厯官大著作郎注尚)
　(書及周易旨六論釋莊論二篇詩賦雜文二百四十/首行于世傳中不言有翰林論而玉海引翰林論亦)
　(云𢎞/範)毛目(子華子毛舉其目/尚不勝為數也)缾管(左傳挈缾之智注/喻小智也莊子秋)
　(水篇是直/用管闚天)
　
　
　
　
　
　文心雕龍輯注巻十
