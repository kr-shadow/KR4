#+TITLE: 茗齋集-淸-
#+DATE: 2018-05-12 10:20:37
#+SOURCE: github.com/kanripo/KR4f0069 master e7b39ec8                
　　彭孫貽傳　新城王士禎阮亭撰
彭孫貽字仲謀號羿仁太㒒公期生次子㓜頴異于書一覽輒
記與兄孫求有機雲之譽公博聞才辨五試咸冠軍以是名噪
一時啔禎間三呉雲間倡文社四方主壇坫者重公名數邀公
執牛耳公謝勿往壬午試鎻闈分校司理雲間陳公子龍得公
卷奇其才薦之主司已擬元乃以病不克竣試撤棘陳公謂鹽
令劉公堯珍曰恨彭生不得出吾門吾雖不及歐陽此子實不
愧子瞻也公感陳知己遂稱及門後陳公以義全而公终隱人
稱公為不負所知也次年以明經首㧞于两浙當太㒒公變于
章江公間闗兵燹徒跣號泣冒白刃以求太㒒公遺骨精誠所
感遂有江右義故負骸送歸亦天所以憫公之孝思也嗣是杜
門奉母終身布衣蔬食當道有重其才勸之出者公謝弗應雖
負文名亦節義自許不妄交逰人咸服其深識又未嘗髙自標
置有求其文者悉與之邑中碑銘記頌皆出其手生平憤懣悒
欝悉寓之詩故為詩益工間有倡和會邑令奉部檄修邑乘因
聘公及童公伯㫋咸辭再三勿得遂與廣搜博考精晰詳贍書
垂成而公以疾不起臨卒無他言唯曰我所以不即從太㒒死
者以母老兄疾耳今不得终奉養存沒兩負有愧我二弟逺矣
公之二弟麐孫子羽皆以死殉父難者也䘚年五十有九門人
私謚為孝介先生公于書自經史百家下至氏族方技釋老稗
乘之書靡不畢究且手摘録之為文皆有灋于詩則上自漢魏
六朝三唐宋元以迄明之何李七子無體不偹亦無不逼似小
詞樂府亦無不與秦栁並驅争衡者抱竒不遇賫志以殁世痛
惜之適朝廷徴名儒姚江黄太沖先生纂絹明史黄不起而以
公之流冦志上之遂付史館則公之書亦見用于世矣所著有
茗齋詩文集流冦志詩餘樂府百花詩并襍著若干卷
茗齋百花詩自敘
詠物詩作者勿道然三百篇托物比興往往而工漢
詩尙矣班姬團扇中郎翠鳥恒與十九首竝垂詩何
嘗廢賦物邪齊梁賦詠繁多靡不足述葢詠物者如
構淩雲㙜棟桷榱題俾銖兩悉敵微風動搖翩然欲
飛斯工妙之極則矣苟非該洽觸管欲流能入妙乎
顏光祿之藻繢亦未易也閒牕每遇名花必有題品
瑣及一卉一草英華可悅咸賞目之歷年彚之得一
百數十餘首盡花之觀矣嘗觀唐人詠花無過五言
而七言多見之絶句當日名流所製度爲樂府新聲
以媚梨園子弟旗亭歌伎耳未極賦物之致也宋元
名公景文永叔山谷子瞻佳句時時秀出全製未遒
誠齋後山陋矣和靖梅花足以軼羣本朝季廸駸駸
上之爲詠花冠何媿焉或謂昌谷之詩必畱連於花
草蜂蝶識者知其不逺然以銕石之廣平梅花一賦
綺艶幾不自持何必遂減其價邪苟能銕石其心卽
無廢花鳥蜂蝶其詞亦可也存之者庶以自懴云爾
　　　　　　　海鹽彭孫貽羿仁氏題
嶺上唫序
嶺唫者何鳴悲也楚大夫曰悲哉䆋之為氣也登山臨永
将歸夫履嵁巖凌灝漫騷人激楚多不哀以欷無戚成歎矧貽
者乎南條以南為江者三為嶺者五江之右其浸有蠡焉粤之
隂其屏始䖍焉䖍則嶺之門蠡乃江之帶也長波淫霧古稱天
險乗傳車曳逰屧者可以驛梯之杭航之今破其險剗山夷壑
在昔賔賔一先生之郷恵者握經魯者秉来今刀之砧之以魚
以肉僅而逸扵網者伏處豊林下匿不出聲固已使龍為蛇使
虎為䑕而通都之上皆屬鞬者幷尾者貊面鳥言獸皮而狼視
者斯豈方趾含血者所逰乎見似人者而喜矣南方不可乆居
宋子亦嘗言之側聞諸古矣詩而史者莫甫若其過之顛隮亦
莫甫若也然杜陵一老所至築草堂以客之行在在也麻鞋進
而拾遺退也甫豈窮乎哉自我不見扵今三年貽懷先臣之怨
焉且不得全歸魯公瓜髪僅抱綿上餘灰跣而徃號而歸南州
髙士亦無遺之絮者行乎猩狐豺狼之郷見人則屏道左匿形
聲久廢櫛沐靣垢髹黒類􁈍身吞炭焉昌黎曰物不得其平則
鳴若貽也孰使之其在䖍也僕夫告貽曰嶺之隂有善唫者焉
跳跳跳跳引臂為經騰山如林歗扵幽篁杳不見天使夫聞者
涙集聴之膓㫁夫子識之彼何為者邪噫嘻悲哉殆猿也夫殆
猿也夫貽之唫近之笑已丑長至彭孫貽書扵毘陵舟次
茗齋百花詩目錄
　牡丹四首　竝頭牡丹
　黃牡丹　紫牡丹二首
　綠牡丹　墨牡丹
　白牡丹二首　紅牡丹
　芍藥　海棠
　白海棠二首　垂絲海棠二首
　鐵梗海棠　薔薇
　黃薔薇二首　白薔薇
　蘇州薔薇　佛見笑
　　十姊妹花二首　月月紅二首
　　玫瑰花　酴醿花
　　木香花　瑞香花
　　黃棣棠　桃花
　　絳桃花　碧桃花
　　人面桃花　夾竹桃二首
　　杏花　牆頭杏花
　　李花　梨花
　　櫻桃花　郁李花
　　木筆花　玉蘭花
　　繡毬花　紫荆花
　　朱槿花　佛桑花
　　薝蔔花　八仙花
　　桺花　菜花
　　諸葛菜花　紫藤花
　　凌霄花　錦帶花
　　金雀花　蝴蝶花二首
　　紫蝴蝶花　白蝴蝶花
　　秋蝴諜花　西施夢
　　杜鵑花二首　雞嗉牡丹
　　桺穿魚　剪春羅
　　剪秋紗　山丹
　　銀丹　蜜丹
　　夜合花　丁香花
　　丁東花　紅荳䓻花
　　虞美人花　􁂭粟花二首
　　翠鴛鴦　僧鞋菊
　　美人蕉　纏枝牡丹
　　玉攅梅　鐵線蓮花
　　老少年　秋色
　漢宮秋　錦纏頭
　鴈來紅　雞冠花
　矮雞冠花　纓絡雞冠
　五色雞冠　黃雞冠
　銀紅雞冠　鳳仙花
　蜀葵　墨葵
　錦葵　向日葵
　一丈紅　秋葵
　金絲桃二首　望江南
　金絲梅　金線桺
　野薔薇　紫鈴花
　茵蔯花　蕎麥花
　刺桐花　萱花
　金萱花　石榴花
　白榴花　粉紅石榴花
　玉芙蓉　紫薇花
　蓮花　白蓮花
　竝蒂蓮花　蘭花三首
　竝蒂蘭花二首　紅蘭花二首
　石氏紅蘭　幽蘭
　　夏蘭　風蘭
　　珠蘭　茉莉花
　　素馨花　玉簮花
　　紫玉簮花　棠梨花
　　桐花　松花
　　㯶櫚花　百合花
　　牽牛花　小靑花
　　紫茉莉花　水木犀
　　金蓮寶相　金燈籠花
　　秋海棠二首　十樣錦
　　千日紅　金錢花二首
　　菖蒲花　吉祥艸花
　　橘花　橙花
　　桂花　菊花二首
　　紅菊花　紫菊花
　　粉褒姒　二喬菊花
　　二色西施　月下西施
　　醉楊妃　萬壽菊
　　長春菊　番菊
　　石菊　翠菊
　　翠梅　菱花
　　蘆花　蓼花
　　荳花　麥花
　　稻花　木棉花
　　紅木棉花　山茶花
　　滇茶花　茗花
　　山􁦝花　水仙花二首
　　梅花二首　紅梅二首
　　綠萼梅二首　蠟梅二首
　　竝蒂菊花　菊花
　十月梅花　梅花十律同吳二仲木
　　次僧巢友韻　咏俞虹攄園亭竝蒂牡
　　丹二首　元對軒黃牡丹次韻
　聚順堂紫牡丹次韻　紫牡丹二首
　綠牡丹二首　楊妃吐舌
　黃荷花二首　七月桂花
　舟中瓶花(以下附錄)蒔菊四首
　盆中綠萼　秋海棠
　咏珠蘭四首次羡門韻　敷文研山紅紫牡丹種
　　甚佳各賦一詩　一徑園牡丹
　　羡門弟庭前紫牡丹　春艸
　　朱櫻　靑梅
　　𧖟荳莢　新筍
　　新茶　香圓
　　蜜團　佛手柑
　　蜜羅柑　獨囊蒜
　　黃精　荸薺
　　頻蒲果　沙果
　　蒲桃　任丘桃
　　東光梨　靑州柿
　羊眼荳　龍爪蔥
　龜脚菜　馬牙松
　咏紫牡丹八韻　秋桺十二韻
　芳樹六韻　瓶中牡丹
　浪花二首　梅影
　梅風　盆梅
　瓶梅　春桺八首
　秋桺八首　新桺
　次閨秀新桺韻　秋桺
　和王法曹阮亭秋桺四首
　濳夫先生移齋頭羅漢松銀杏各一本種之龍湫
　　山寺各賦一詩　羅漢松
　戲和朗印上人咏松卵二首
　咏沈獻吉北山艸堂九松十首
　咏興善寺古栢幢二首　鴛鴦栗二首
　獅頭柑　虎刺
　榆肉　雞㯶菜
　菱米　𧖟荳
　桺絮　麥浪
　竹粉　荷錢二首
　　金剛拳　狀元紅
　　佛手柑二首　書齋秋海棠
　　咏宋氏二喬菊花四首　瓶中紅梅
　　瓶中紫牡丹三首　簪花口號二首
　　瓶中萬壽菊　盆中秋海棠
　　盆橊　瓶中虞美人三首
　　水仙花　研山盆梅
　　庭中紫荆花　桂花五首
　　杏子　瓶桂
　　窗前紅梅　落花
　　瓶花口號　雨中玉蘭花
　　珠蘭　瓶花
　　茉莉花　瓶中紫牡丹三首
　　和李山甫咏桺十首　牡丹詞十首彷李太白
　　　淸平調　和錢象先茉莉曲十首
　　折海棠
茗齋集五言古𥙷遺
　　　　　　　　　　　　　　　淮南彭孫貽
　　題瞿庵璧
上人築精舍于城之北澨地不盈數趾室無十笏寛云何去廣
衆而就此岑寂師云僧何心偶来此幽閴我聞大覺者胸有常
寂鏡耳輪接億聲如風過萬籟風過籟亦息了不留一響若欲
避囂去心不能忘囂雖在鼻觀中耳作車馬喧雖己靣璧久背
若鴉雀鳴師聞既㣲笑良之為余言欲言既忘言兹理余為陳
師無避囂心亦無愛寂想若云此寂地此豈無囂者焉啼風動
樹跳魚躍蛤聲落葉如人行種種不能息皆有紛囂音若云畏
彼囂我有大寂處疾雷漂華山塞耳根不聞烈火燒大地目閉
無一見湛然常在心随地無不可况我身己幻聊復寄此居既
巳作幻觀亦復任諸有在昔瞿曇氏稱為釋氏師大道無一有
無有即無佛無佛佛非無無無佛自在指身即見佛指庵佛亦
存名之曰瞿庵庵為小歇腳我為天􁑞廬庵還托我宿無我亦
無庵乃入非想地此理我難陳以問瞿上人
　　偶述
誕維　熹廟末孽豎群跳踼維　里穆高居端冕以垂纊婦寺
􁋚國命諍臣死椎榜神都嘯狐鼠白日風霾漲鼎成龍上升腐
鼠氣凋䘮　今皇握太阿魁柄無旁向大懟伏斧鑕妖麽經亭
桁罪人赫斯得其黨盡流放一雪四海僨國典亦云暢　我皇
誠英武超邁三五上太史侍講筵平臺召卿相黄扉無留㫖明
㫁靡不仰邇者諸臣工負國洵無狀鬻爵輦金錢藐不畏官謗
守令朘民膏吸之甘醢醤關中羣盗起饑民走芒碭兼之以歲
凶不雨天旱亢在彼泗上役二陵慟殘創逡廵六月期未克奏
平蕩側聞臺閣論謀國何踉蹡所争止黨同排擊無乃横　聖
明燭朋比盡謂其言誑㧞彼上書者置之天垣傍岩六不覊士
人咸畜非望撾鼓呌天閶摩牙摇唇吭無何胡馬入蔽天起塵
坱遇於束鹿野我師與打仗大星落幕府隕我國威壮歷下山
嵯峨血流濺坌盪鳴呼愍賢王被難同國殤勅下募諸軍司農
計惆悵公私跡如掃儲己空大倉　帝寵觀軍容錫馬反弓韔
中尉握虎符奴隷使諸将其軍盡剽畧猶縦萬虎狼下馬破壁
入鹵不留甕盎志婦縊後梁否則被滛掠夜聞邊馬嘶去若鳥
他嚮斬級盡居人糢糊首功賬朝奏夕論功封駁何敢抗幸彼
同野鷹飽即自飛颺江南民力竭蹙蹙愁沸湯稍喜禾麥熟暫
緩溝壑葬不軌伏莽間旦夕思走壙况此驕悍卒譁必千夫唱
丗事如亂麻憂惧何可量三年戍泗軍猶未罷乗障前車轍既
覆當事奚相忘北寺黨禍深南牙亂萌釀如天社稷福臣慮誠
過當虎林呉山青高牙新畫帳監司迎馬首大璫理兵餉偶聞
輟畊者耳語歎悽愴
　　勵志詩
我己飽孟粟婦可𧖟而衣哀此道呼者靣瘠垢則肥飼之無餘
糧泥中我式㣲丈夫若兩霜凛冽夫高飛曳𥚑傲不前干祿意
長違奈何乆蓬蒿棲室反伊威朂彼華盛莭樹績于常旂斵輪
脂其轂秣馬逰王畿亂離壮士奮竹帛乃相依㴱恥白首老蒲
伏挟筴歸
　　坐栁隂下
坐惜栁隂緑藉草成蕭㪚淺夏有殘鶯思春啼更緩意閒領山
水高屐無從嬾清泉沁我心對湖忘茗椀萍摇塔影香鷗眠漁
話欵空山響人語以竹為簧管衣積數寸雲雖塵不忍澣吟歇
鳥和之寫苔箋亦滿湖日暄於月松圓自成繖
茗齋集七言古𥙷遺
　　　　　　　　　　　　　　淮南彭孫貽
　　下邳謡
下邳刺史不畏㓂親率民兵坐䑓堠手挽强弓大羽箭登陴射
㓂猶獵獸叠發叠殪賊號弓壁上驩呼晝譁釦紅夷大礟驅豐
隆血飛花兩成落紅百金死士夜焚寨角㧞如蒿與蓬積屍浸
壕壕水竭萬髑髏眠俱辮髮君不見郯城日落鳴胡矟胡兒聚
哭䭾屍墝梵書膜拜泣遺骨華幢綉帗鳴金鐃名城萬雉䑓隍
髙聞茄􁲡徃乗風逃黄金艾綬半屠伯屠民何勇逃何疾㓂来
尚可官殺我遇㓂如鼠酷如虎下邳岌立真長城殺胡何異焚
鼯鼪睢寕知縣更雄健百死士隨渡河戦黄河水急蹬跳登岸
躍水撲賊賊營亂
　　楚烟曲
行雲躑躅聞歌熟一字情飛絲為續定入今宵客夢圓耐人此
别相思足清曥甜轉波控燭檀扇𫾣廽雙屬王将春贈花花不
欲楚烟片片縈腸曲
　　胡無人行
呼邪之南火山之下黑雕擊人狼噉馬長箭百尺弓漢兵蹈飄
風椎結駢首頭飛草中臠閼氏屠休屠馬飢不得食肉爛天山
枯火燒幕南幕黄蒿半天落刲奠羊青冡壮士醉眠枕新骼蘓
武廟前胡鬼啾啾夷祅迷人提髑髏徒兒􁐰罵李陵碑頭沙燐
燐火星星撑犁人絶刀繡青瀚海為田井字耕将軍閒踘蹴振
旅朝王庭車載百萬級堆與龍平歸携枸醬桃花瓶宛王頭苦
咋犬形腊之斗血斗八升上殿拜天子陞階賜納陛卿為執金
吾陛下三萬歲
　　輕簿篇
輕簿誰家兒犁眉玊靣驄倒騎挟二金九弹野萑翻身正落平
陵鴟暫出青樓戯晝漏盡不返金吾夜禁寕憂晚千觴縱飲常
罵坐百萬輸錢任傾囤兄事霍家奴弟呼董君偃朱顔年少共
臂鷹傅粉妖童行射犬通籍何曾知半字曵𥚑長得連諸畹長
安到處識姓名干謁紛紜公與卿却笑公孫不觧事脱粟故交
宜見輕
茗齋集五言律𥙷遺
　　　　　　　　　　　　　　淮南彭孫貽
　　霧中望硤石
野寺鐘聲裹溟𪷟過硤川河流穿樹影山色抱人烟薄霧晨雞
濕低篷細雨眠蕭條人意冷竹木較猶賢
　　禮雷峰廢㙮
耐閒捜古徑躭癖餉斜陽破衲因苔秀新雲出瓦香樹枯僧入
定藤老客連床惟有松闗月為燈供上方
　　晚坐放鶴亭
開林秋一片刺棹月同彎水意雲清切逰踪鶴徃還細風醒鳥
語竒石壽松顔籍草相扶去㝷僧伴暮山
　　髙麗寺
古苔荒刹緑壞殿鴿巢冝舊缽孤明月新蛙唪廢池木魚枯響
寂石像茵衣垂山鬼俱檀越幽燈供雪眉
　　種花
春較花深淺清寒其奈何愛香人惜甚㺯影月為多倚竹同籬
護驚鈴誤鳥過清晨長自灌消得費閒哦
　　越中逢王介人
人亦衝寒至梅花始不竒㑺看山不厭澹與雪祠宜名理詼諧
合書嚢秘本私夜窓分佛火客雨共題詩
　　陽和書院
仄磵廻廊入孤䑓短棧偏苔文留古迹山誌重名賢散歩招堪
隱蔵書蠧亦仙森然松檜老不朽在雲烟
　　二
鑿翠成新築穿林更閉關古梅開向背亂石砌廽環小逕千枚
竹虗堂四面山坐看雲氣出知己俯烟寰
　　店雪
下馬團罏火窺槽問酒棚倦逰灰燭跃殘臘㫁觚稜旅况輪過
腹江行帶續繩荒雞官路白凍咽下聞聲
　　臨平道上夜行
夜過臨平道殘星在淺沙篷身香竹箬𬒳脚絮蘆花心事萍無
定歸舟日到家䔥晨畏行役客子耐天涯
　　𥘉春海上次韻
雨歇晴鳩語芳郊囀更新燒㾗青野火日脚抱山巾捎網漁歸
市沿隄栁趂人壚頭各努力社䰟不留春
　　二
出郭不盈野芒鞵信所如潮末僧飰後鳥下夕舂初人澹同山
遠春濃得雨餘荒寮塵滿壁掃石句重書
　　㝷梅
嵅晚空相憶春逰慰落梅却宜㝷侣卧不為棤香束坐石寒三
個孤吟繞百廽髙情忍羣艷澹立照苔莓
　　舟雨
野岸㣲風濕蒲帆細雨濃春隂花事簿社屋燕泥鬆危堰梁欹
月深村犬䕶舂溪聲喧一片麥澗㵼寒淙
　　飲城南王氏别墅紅白桃花下
㝷芳成淺醉趂水歩潺湲桃塢能燒兩荷錢費買山蝶驚花一
陣雲占竹三間何忍醒歸去徐行索句還
　　飲蔡園
隣圃増間態餘春亂衆芳薔薇生酒艶梅乳歛茶香煑豆添幽
事辭燈譲月光門人扶屐返何啻醉潯陽
　　花講寺
非兩湖全緑當天月一㾗草柔春耳耳塔逈石言言花市香俱
賤山家犬不村飰僧錢施盡典鶴具壺樽
　　集盛氏莊觀伎
列座飛觴緩當筵歛盻斜萼餘憎㺯月春去怨為花淡雅人冝
雪幽閑句遶霞相逢堪贈藥隔水是兒家
　　春盡晚歸
昏鴉先晩宿野屐送春歸士俗蘭為瘦山多遁亦肥殘花飄鄂
不孤憤續韓非望帝三更涙荒茅未可依
　　二
避俗惟髙枕酣眠代百逰賦羞投佝監隱不衒羊裘買棹㝷銷
夏張屏對武秋手談终幾局春已去西樓
　　舟曉
肅客来檣燕汀花布席邀睡烟輕曉夢晴水映紅橈𧖟月三眠
柳梅天両熟笛圖成雪片片畫我在山椒
　　二
竹篷輕過箬風細亦飄颺泉減茶增竈花貧蝶訴荒小冠𥘉製
籜野葛可縫裳歸去枌榆社行藏問子將
　　偶集
偶来成一笑命酒得三升春懶冝人傲鐘寒覺兩増雞聲摇簿
醉花影閡踈燈痛飲憐身事冥冥去鳥能
　　二
空尊移夜景遅月過天街戦闘山川苦烟花逆旅懐殘鶯辭榖
雨春色倦芒鞵暫此淹留意㝷紅下緑堦
　　精嚴寺見祠龍祈雨者
褦襶能違俗㴱知杖笠寛暴尫慈日暝躍蝪舞壇安真境人堪
冷禪關磬未殘何煩碧筩飲暫過亦清寒
　　偶成
枯枕眠孤竹寒心似欵冬納􁡾開北牖問疾叩南宗雞實抛秋
色菱絲釣病容火雲占不雨愁對石田農
　　坐了公禪榻得句
詞客秋多渇僧寮乞施茶懶雲眠屋角殘暑避林瓜荷氣知衣
冷窓隂笑竹譁無煩費酬應隱几注南華
　　立秋
誰云䕶似酒果未足忘憂家累多猿鶴荒垞譲橘洲貧元無可
傲愁更不冝秋掩户聊離俗看山竹裹樓
　種蘭
寒谷荆榛滿誅茅䕃薄躬髙人親綺石韻事語㣲風曲室清相
䕶孤花豔不同寥寥松牖下踈影行簾中
　　二
羣草欣相服欹踈老石巔花清人逺後春减兩肥天端可為名
友寕教字散仙蕭條殊不偶長結水雲縁
　　三
翡翠斑瓶古銅尊灌小枝秋心踈竹木琴意映鬚眉石隱㝷巢
父孤情寫大癡幽林偏陽羡遯迹謝吴兒
　　四
松根雲齒齒苔盎月肩肩花瘠因荒兩山亷不買錢凉侵萱帶
冷淡雜水沉煎㓗癖同余尚峰椒拜末顛
　　五
幽禽起殘夢剥啄自相求竹霤䟽泉脉花關覆石頭菊松禅外
淡山氷静中幽此際人堪隱踈襟冷似秋
　　六
却憐花暑暍買露汲寒濺髙韻孤雲逈澄懐衆月懸擇林俱卜
築避蝶欲移㕓松下芝相侣飄然意可仙
　　七
無言理幽佩何事浄琴張結友懐孤月盟秋意十霜己而從籜
卧展矣雧荷裳他日来空谷㝷君水一方
　　殘月
殘月延踈牖脩篁𥙷壞籬冷憺人語少孤樹鳥眠遅積水淪空
影新凉納衆思亂蛩非百怨惱客夢如絲
　　早行
雞聲幽巷盡桑柘展晨光陌草明新露人烟入早凉鳥醒啼繾
綣月倦落廽翔歸去草堂静胡琴拂隱嚢
　　暮雨山行
不與籃輿約蒐奇俗頗捐樹踈風雨秀山潤蘚㾗堅煑石漁分
火樵青鶴冒烟隱居吾志遂不屑學神仙
　　蒔菊
秋隂耕十畝夕秀更清踈野意關汀蓼寒姿落澗阿向人偏偃
蹇傲月任婆娑持此芳深淺霜天淡嘯歌
　　二
萬木成摇落餐英獨自娱西風人獨痩小圃夢常孤蛩户霜千
顆楓潭露滿株幽香堪自壽俗客有蘐蘇
茗齋集七言律𥙷遺
　　　　　　　　　　　　　　淮南彭孫貽
　　以九日秦山詩寄海昌女弟仍用前韻
攬勝名山亦偶然獨憐新詠闘雲烟非關舉室携桓景念爾能
賢事鮑宣小婢拾釵頻緩鞚野橋顧影笑垂鞭囬身時整雙倭
鬌恐作新粧墜馬傳
　　登雲岫
列巘深藏古刹開白雲縹緲近天䑓鳥巢僧定依秦竺雞足峰
髙指越来浴海佛輪標慧月鳴鼉法鼔起雕雷名山到處勤參
禮行脚還疑有萬廽
　　二
花宫髙座湧支提俯瞰恒沙月満溪大壑樓䑓生廣漠中峰日
月隱危梯應隨寶筏超窮刼不借飛車問指迷莫訝山風偏撼
閣蛟龍深夜捧璇題
　　三
赤水牟尼映彩熛琳宫風鐸夜還飄客眠山澗鷗常下人静香
城家不驕傳信㲲衣留上足投齋粳米乞長腰㳺踪到處元無
着偶為聞雲出岫邀
　　四
象溟徙翼見摶扶飛鷲遥吞劃両湖飲對軍持傾鑿落香拈迷
迭禮浮圖談宗妙義空羣有止觀塵因㫁六無看破海漚知幻
住漫勞操藥施彭巫
　　登雲岫再用前韻
興幽絶壑不知深坐嘯行吟傍石林拾級漸升天咫尺飛絙遥
挂雪千㝷飢分僧鉢供寒具香覺嵒花勝水沉為愛巖棲歸未
得孤松冬嶺是知音
　　二
小力携琴選勝登海天澹澹漾髙層豆房枕麓依雙樹山閣含
空彷四藤坐卧雲烟看不厭俳徊林壑去何能夜歸漁火星星
亂盡道獅巖落聖燈
　　三
林角斜陽送晚熛落霞千片迴西飄寒潮到岸衝人起殘菊留
霜向客驕野服一量装鶴背道書半束繫牛腰無煩野衲深相
欵山色能将短屐邀
　　四
屢憩危亭石磴扶幽花竒茗夾重湖松蘿宛委藏蘭若林樾参
差隱畫圖髙鳥决雲窮力上遥山隔海入看無恠來詩思探溟
渤賦就逡廵問大巫
　　金粟寺
精舍莊嚴覺路通門前止水喻真空楞伽早證三摩地阿育新
問七寶宫小果未須完有漏大乗寕復問叅同法幢㣲颭風𥘉
起鶴立孤松獨向東
　　二
㝷幽擔笠訪巖隈香積隨縁浄飯開沠自黄梅傳鉢後山從白
柰施園来方𫀆千指僧儀肅清磬三聲講座廻法乳搃持歸大
徳曹溪雲際望葳嵬
　　三
藥上歸依拜月光石䑓松栢静蒼蒼慈雲大海廻龍女花雨㣲
風下雁王欲借貝多謄小品可分智果代資糧因知即色真無
相象教何煩十蔵揚
　　四
山帶晴烟繞法藍南宗閒就上人叅放生野鶩能聴偈習定心
猿不離龕方丈築基規吠舍蔵經購紙𥙷阿含西来五葉紛如
雨指點禅機了十三
　　五
客来正及罷參時詩和寒山共闘竒得句拈花題壁觀喫茶烹
雨供天池法堂鐘鼔惺長寂彼岸津梁禮大慈傳取曇謨㣲妙
義東方亦自有流支
　　金粟寺再用前韻
雲樹週遭繞澗隈禪關剥啄欵𥘉開乆拚身事皈無量早熱心
香叩未来竹院風敲僧寂静松隂錫響鶴飛迴道塲時為人天
供寶絡華幢滿碧嵬
　　二
霜天金地散寒光石徑盤紆隐􁜄蒼己學道装隨老衲尚餘綺
語懴慈王縳蒲小坐時留客煨芋空山莫裹糧更自三衣勤浄
課普門𣑽號共宣楊
　　三
香阜嵬峩出杪巔青蓮不染葉田田經聲夜㪚虚無地山色寒
分小有天寜假辯才徵象指搃憑捧喝破狐禅他年成佛先靈
運文字差堪早結縁
　　四
溪流屈曲繞鴛藍落葉經壇早放參榻䕶維摩安梵室瓶藏優
鉢供珠龕雲根逺抱羣峰轉色界遥瞻五藴舍相送己忘林月
上溪頭對影自成三
　　𥘉三日口占
無事一日勝両日静坐齋中忘歲時生涯于世何衮衮花事侍
春稍遅遲年飢鮭菜等魚肉俗古桃符祛恠魑出門着屐忽聞
鳥泥滑泥滑安所之
　　糓日歸舟
畫眠篷底随波飄客思欲催午夢消石尤風苦退飛鷁蟹眼茶
沸春江潮祈穀農人快曉霽候門稚子迎歸橈青冥一點矗孤
㙮山城落日如相邀
　　𥘉十日遣懷
㣲雨薄寒天氣新啄花小鳥低避人緑苔上階何嫵嫵拳石當
牖亦𥻘𥻘幸無塵事入懐抱時復情話邀比鄰膽瓶波水畏龜
手耐可風雪仍淹旬
　　雪霽出郊
􁁬鞵札札殘雪凝街鼓追㳺各分朋日髙燈市霜滿地人踏板
橋天無氷喜晴歸犢曝阡術得雨林𬞞圻隰塍近城斜陽在漁
網笑問得魚曽未曽
　　望金陵婦舟不至
十里髙蝉不雨天藕汀俱起桔橰烟水盤買雪𥘉成飲菱角新
彎未了田估客渡淮頻問信隣忩乞火每鶩眠由拳城下無窮
桺不繫東歸六月船
　　見意
卧枕雷威古㫁琴床頭雄劍買千金名山書就惟孤憤消渇人
歸豈陸沉每笑時危求扄鵲何煩老去訪䑓禽江湖浩蕩風波
急應有眠龍伏海吟
　　買菊
病起西風落木哀登樓千里㫁鴻来貪無一事堪諧俗士不孤
行豈見才狂客杜門猶獨卧向人叢菊未應開可從老圃将秋
買擔月肩霜曵耒栽
　　二
買菊惟黄與白兼鶴翎分得數枝添聊供好事過相賞却笑兒
童喜共拈錢出賣文偏自雅花雖高價亦云亷明年刈盡籬間
草種取秋容滿屋檐
　　竒士
短褐悠悠共冷烟不如屠沽姓名傳箸書膽欲非千古好客嚢
羞剰一錢破習學慳文曰儉嗜竒成癖衆云顛性嫌城市雲霞
少新盖深山竹數椽
　　二
十畝深松二畝魚移家八口鶴同居登山如鳥輕飛屐倚樹為
巢小結廬每盡雲巒多詭譎時談剣術亦蕭踈幽居客至家無
肉林月照人親刈𬞞
　　上已分韻得元字
紅亭鶯潤蝶偏反寒剪青鞵草不暄鸚姆睡濃三月枕社公兩
歇半桃村柳綿蚕市晴絲裊車壁油花菜隴温翠羃華林知罷
幸禁烟踈樹蔽含元
　　午日雨中有懐
細雨花間小燕明新篁𥘉製籜冠成斸鋤藥圃㮴雄獨㵸荈春
旗戰酒槍江上經時歡旅信畿南五月尚連營莫嫌繫臂徔兒
戲擬卜㴱山預辟兵
　　和愍亂詩
今日亂離愁作客春風吹角畏胡天山前大馬方羣嘯海角閑
鳬莫浪眠征戍十年空左府烟花百萬落寒羶江湖處處烽塵
急去燕来鴻各渺然
　　二
白首老人談宿昔黄衣甲士卧弓刀胡沙夜合来姑衍隂雨春
深怨伯勞両税荒村䫝井竈三旌圭竇㫁干旄可憐聖主輪臺
詔短壁髙梁掛椽曹
　　三
松山黯淡濕雲平素服還應唁孟明列校飄零殘左次累年甘
苦注西兵黄烟漫漫狼胥直白冡荒荒鴃古鳴弔古戦塲寒隰
遠東風斗酒訴流鶯
　　四
掩關髙坐對流雲西北軍書未忍聞昔日墨君輕綘灌此時兵
子鄙劉殷有狐升榻當前席使鶴乗軒飾右文繡蠎盤胞龍抱
劔推輪曾否答㣲勳
　　五
繁華自古説楊州畫檻朱帆次第收狼纛己逾淝水上木鳶欲
墜燕磯頭晴綿栁絮堆塩市官妓紅筝按酒酋此日戍樓哀篳
栗瓊花狼籍滯春逰
　　六
抱犢深耕食有餘輟犁登隴忽欷歔滛蛙數部公私訟一鶚孤
秋薦剡書世事亂麻愁草蔓羣賢服艾自蘭鋤江湘今己無芳
杜屈子倉黄更卜居
　　七
匏壺苦酒員烏程花下埋憂月倒行愁海添波春泱灢轟車破
寂夜　軯荒壕石虎騰榛莾官道風牛阻斾旌獨客登樓千里
思悠悠學剱愧無成
　　八
夢逰随去亦天涯燕市宫鶯二月花忍入好山謀避亂寧知壮
士不為家哀梨百箇人堪渇苦瓠孤生蔓易賖細馬輕鞋春社
酒江南垂栁滿寒沙
　　九
屢聞授鉞横新韔未卜銷兵釋外憂虎豹當關煩北顧魚龍擊
楫想中流丹螢化草終非腐白鳥如人自養羞屠狗吹簫知不
少國讐何惜購通矦
　　十
諸将從征擁幕過胡床對酒侍兒歌射生入市雞豚盡麕載行
營馬駱多青海黄沙愁不到金弓玊羽笑誰何相依堂燕雕梁
宿㡬日銀河見洗戈
　　十一
病馬長吟縂未悲短冠危髪怒應吹青狐兵法無靈術綘冡蚩
尤見夜旗孤悶小忩来白鳥薄逰春色淡黄鸝間中勳業楸枰
上下子松隂覆緑墀
　　十二
嫚書今日渾無忌起舞中宵此一時己放昆邪俱北遁何煩丞
相更南馳白頭野老愁雙髩紫馬胡姬酒百巵左仗未聞流涕
語漫勞蟣士為攅眉
　　十三
晨行黯黯疑天夢官道勞勞亂客旌采藥人歸忘丗亂入山計
决覺身輕濕灰相罷驚壺子澆塊愁消頼麯生一卧自開窗面
北希夷峽裹待昇平
　　十四
獨坐苦吟長兀兀起行髙栁只依依籃乘野草㸔閑闘手亂殘
碁代觧圍逰興未償桃葉伎邊愁己寄雁門衣三秋鐵騎方羣
嘯未落桑乾葉正飛
　　十五
三輔瀕年俱重困諸公累牘盡空文甘蕉彈事聊成戯鹿柴投
閒只少羣寢殿尚虗風后夢期門遷次羽林軍陸沉一片神州
土飲泣新亭亦自醺
　　十六
六飛曾憶舊犁庭右臂誰令失大寕遼海人民啼故鶴魯宫魚
豕燼遺經鳬毛雪打潮𥘉上杜宇花飛酒半醒醉裹風沙愁不
㫁夕陽紅影下西亭
　　十七
隴上落梅傳舊信籬邊亂菊課餘閒無琴自聼松間溜可盡先
㝷郭外山聊試火耕開瘠壌何妨木食溷人寰扁舟徃徃孤峰
下一棹西泠載鶴還
　　十八
香殘荷芰野紅飛熠燿秋深自入闈逐客窮山啼負貳征人網
户坐伊威空間止輦封書滿何事方冠賜爵稀慚愧吾君頻旰
食帳前歌舞獨輕肥
　　十九
投冠神武何須歎仰屋司農計己空貲客牧羊堪卜式㢘官苦
李笑王戎誰能卧榻容鼾枕盡識中朝似發蒙銅馬大槍氛正
劇金陵佳氣月朦朧
　　二十
舟過沅湘空獨弔賦成鸚鵡未為文曬裩聊自從南阮誓墓何
須學右軍桂樹小山懐隱客芙蓉秋水憶夫君干戈滿地蒿萊
滿惟有深巒臥白雲
　　送秋圃先生開府偏沅
五溪明月似刀環按部遥看隴外山銅鼓夜閒金筑寨桃花春
静武陵蠻行屯夾水分羅鬼懸索􁆭天束楚關道過豫章逢父
老百壺應擁馬頭還
　　二
木落溪寒萬竈屯近聞移節下荊門攅刀羗部山為礪飲馬江
流水不渾龍抱顯陵王氣濶猿啼巴峽舜祠昏捷書好寄衡陽
雁挿羽雙飛報至尊
　　姑蘇懐古
石閳仄徑各蒼苔廢苑餘香蝶自来古月曾窺人按舞殘花苦
勸客􁋚盃鐘聲半夜繁華盡覇氣千年劍士哀㳺騎不須頻躑
躅更無野􁂬上荒䑓
　　甲申元日有懐
身事勞薪計轉違杜門賔客到應稀半生雞肋惟殘卷三十烏
巾尚布衣酒吃未工從艾艾書删已就悟非非狂来棄筆還投
耒食肉寕教鶴相肥
　　武塘沮風復就李氏飲
去住真同不繫舟入門投轄更淹留轉蓬人共勞薪㸑剪燭花
明嬾婦油廟火野田啼鴃舌風旗古墓厭蚩尤十年前事清樽
夢潦落浮家買釣鈎
　　鳴鶴樓眺鶴湖
重簷飛閣出塵寰結宇虚堂積翠間斤竹開軒規月上䋲河帶
檻抱城還花前思發過人日江上離憂賦子山官柳當窓鶯對
坐好携斗酒話綿蠻
　　不寐效放翁
白紙踈櫺亮到晨亂離無計學沉淪頭陀帶髮猶勞我措大多
窮強笑人聴雨一眠何减夢有花半畝不妨貧騰騰愁病供髙
枕萬事消磨頼酒神
　　花朝
花時零落傍人過短䄂吟殘細馬䭾社酒尚濃紅雨熟春愁不
苦子規多㝷香二屐常先蝶看栁三眠欲渡河開未海棠如獨
語曲䦨干外奈嬌何
　　㝷僧次韻
學得無機夢亦頑枯禅半榻老僧閒空寮石鼎猶藏火偃樹危
橋不礙灣欲晚烏巾投上座能叅花氏即深山相将歸去春城
晚風送踈鐘隔水還
　　二
草木幽鮮境不須青溪行脚暫成閒懶殘破竈𥘉煨芋剥啄柴
門正對灣邀客清齋開白社飯猿小詠敵寒山却憐短褐難留
鎮披毳依然托鉢還
　　自和海棠花下飲
空齋半榻下南州韻客婵娟伴夜逰角弈對枰連茗戦蔵鈎受
子睹花　惜春御史憨難買麯部尚書醉懶糺應笑滑稽狂卧
客憑闌欲吐問箜􁣖
　　二
闌珊烟月費相詶春事真堪誤阮劉豈為苦吟躭瘦損每因投
肇賦同讐人呼丈石顛從衆花賸妻梅怨不猶贏得無詩驕子
羙間窓苔筆寫蝸牛
　　三
陽春髙調掩齊州空谷佳人滯燕逰花剪燭銀占漏刻罰依金
谷按觴􁭤未绳罥索鈴聲䕶羯鼓司香舞節糺艶句競翻新樂
府㣲風紅雨濕箜􁣖
　　四
驪珠百琲字難詶元白才名己壓劉痛飲陶家壺可化悲鳴閒
夜劍無讐花王九錫移名友酒聖千觚服沈猶獨有著書躭寂
寞山經竒字辨旄牛
　　五
鶯花三月想燕州短屐春郊勝旅逰雋客八厨雲朶令穠芳十
友錦籖􁭤伯勞歌闘纎詞麗姑惡聲催暮雨糺滿杓鸕鷀聼倚
曲不禁翻酒亂箜􁣖
　　六
茗柯藴藉韻堪酬玄理真長欲譲劉歡伯龕同彌勒供平原絲
繡美人讐酣春玊薤催婪尾卜夜金龜萼告猶肯共嫣紅徒寂
寂蜀川明月冷沉牛
　　撥悶
凭髙北望意蹉跎楊柳青青奈逺何杜宇縂愁歸客少梨花空
怨墓田多山城夜永無横笛塞馬天寒欲渡河誰可遣懐眠黯
黯沉冥三月夢中過
　　二
鶯啼燕語各間關春信閳珊院落間買劍切泥從客較題書報
雁望人還嫣紅淺藥愁中老鋤菜長鑱病後閒明詔昨聞求隱
逸草茅貪卧自深山
　　陌上
野樹荒城隱麗譙暖風陌上故翏翏殘花送日流光老細栁眠
絲小鳯么漁鼓數聲烟市角春蕪一幅遠山椒青青何事關芳
草二月江南己秀葽
　　二
楊花如繭碧三繅陌上晴香滴酒槽踈笛捲簾吹尺八遠鐘亭
午㸃蒲牢春蟲網字同香篆沙鴨呼名舞浪淘莫打流鶯惜金
弹柘弓小様繡烏號
　　三
落英紫陌舞葳㽔風打櫻桃上接䍦天入春工成罨盡人酣花
事到酴醾神弦醉客闌邨社宫曲翻新出餅師歸覔紅箋書艶
句銀絲砑繭擘勾麗
　　四
越女當罏坐酒旗倚闌一笑對辛夷緑楊南陌啼姑惡紅雨春
山怨子規草履可容投鹿柴梨園觧唱小龜兹城頭明月應相
待秉燭清歡夜委蛇
　　春逰和伯旃
豪客城南脱孟勞相携酒肆駐㳺鑣珠柈雨滴圓鶯脰卵色春
烟熟兔尻蕪子泥香雲母粉梨花蘂落水精萄淹淹不惜無歸
去孤負秋蓬首重搔
　二
卄四風名妬八姨新烟榆火煑蹲鴟賣花十里香吹雨折栁千
絲繫觧維鳴瑟伎馱青叱撥盡山黛濕紫花蜊臨卭未惜鸘裘
典平樂春深酒價差
　　三
房老春深怨小翾䕶花鈴犬吠重鬈杏黄鸎粟餘香積日炙雞
筝照錦嫣錦石溪紋寒溢齒青山鴉點羙連拳東風别院渾閒
却小架薔蘼礙綵韆
　　四
酒渇寕辭涸澤鶘殘春欲盡聴鳴蛄林丁䑕壌貧相供冶女鴉
頭巧擅歈座右羣英圖素客花前獨宿憶黄姑莫驚古錦多新
句錯落銀毫粲筆䰅
　　紀興
氷紋簾角掛殘霞蒼蘚横階履蹟斜畫閣燕􁋚𧖟竹粉石䦨蜂
坐刺桐花吟餘狸𬋩塗春蚓飯罷蓴絲施干鴉最是詩脾秋正
渇寒漿小豆施匏瓜
　　二
荷氣薰衣睡不濃希夷蟄法問炎農愁生肺葉供貧病悶對燈
花卜吉凶苦菜秀時虀臼卧驚香冷後鴨爐封窓紗夜夜臨梅
影淡墨歌斜印月踪
　三
簫條人事對沉冥葛帶臨流濯短汀竹院搗茶𫾣夜月藕塘耕
露漾螢星哀蛩善作驚秋語踈栁難禁近眼青無頼閒心芳草
上亂蝉殘夏醉中聴
　　四
楸枰亦自賭宣州碎玊聲聲别墅幽癡傍虎頭驚畫絶髙從雁
背寄書秋空山露白枯桐響小澗風黄采菊逰歲儉半荒三頃
秫酒丞拚得溷清流
　　歸思
閒堦露白草離離空館蕭條有所思紅燭夜殘歸夢後黄花人
瘦倚樓時山城亂杵催寒早官閣踈鐘到枕遲孤客獨眠聴不
得梧桐葉上自題詩
　　憶内
鲤魚風老雁西飛思婦深閨未下機明月髙樓知望遠簿寒天
氣早縫衣金風一夜吹殘雨紅樹千山送落暉何事亂蛩偏唧
唧可能蕩子不思歸
　　乙酉除夕感賦
歲月驚心欖涕過此生心事付蹉跎将除文字應燒硯盡廢衣
冠托卧疴人别干戈歸未得夢㝷兄弟剰無多山厨莫更椒花
進乆為含辛减醉哦
　　次萬為别駕除夕
短晷分隂近小年燒松煨芋坐蕭然送窮文在逋逾積守歲燈
昏夢未全漸熟人情翻似雨難平丗路問之天明朝長揖拂衣
去安得低眉取衆憐
　　丙戌元旦
風吹軟霧薄于茵净拭街頭一寸塵日月己随朝市换兒童空
問歲華新題門亂雀辭来客擲卦三錢小遠人罏炭尚温香正
細手抄詩卷間行真
　　次萬為别駕元旦即事兼以志規
壺中花煖曉徐開更喜門無半刺来屈指年華成􁲡代側身雲
物辨登䑓避人名姓坏堪鑿觸禁詩文木漫災莫恠縦横豺虎
跡只今隨地有牛哀
　　孤悶
良剣無施用刈𬞞入林抱犢曵柴車匡時䇿廢閒捫蝨霸國謀
成試種魚破褐經年穿一角名山此日著何書市中不少陽狂
客披髮悲吟卧草廬
　　驚聞
文身在昔本荆蠻被髮于今且入山頭責自甘形瓠落顛毛何
啻鬢闌珊悲歌怒立衝冠後布㡌飄零渡海還好挈臯橋椎結
婦五噫把臂出呉關
　　元夕無月
海天漫漫太隂凝正苦霪霖黯鬱蒸一點逺傳江上火千燐自
放雨中燈不堪春入吟䰟痩翻覺愁随酒量增縦使月輪依舊
好悲笳凄咽㫁寒氷
　　官梅
𪠘舍㝷春黯自憐踈芬相對獨欣然髙齋香動㣲霜後氷署寒
生淡月天清節未因風雪苦孤踪不為艷陽鮮水曹自昔多新
詠詩興寕教譲徃年
　　春分日賦得春光九十今将半
梅蒂含胎杏粉融豔陽多半費春工蛾眉再吐三分月花信低
翻廿四風亂落櫻桃紅雨後平添畫漏玊壺中韶華恐逐流鶯
老莫放金尊一日空
　　新栁
鶯夢嬌寒曉不醒露㾗淡淡帶三星牽愁百舌啼如剪罥恨㳺
絲裊未停芳草悶添孤䄂緑遠山半寫両眉青柔條容昜芳菲
歇莫待春深怨短亭
　　二
輕顰含怨冩靈芸淡掃新蛾瘦一分紫笛嫰寒吹暮雨紅亭小
螺舞春雲燕姬雙帶香𥘉結𧖟妾三眠草易焄應是陌頭多惹
恨画眉夫壻故殷勤
　　三
鴨緑池塘草正齊碧雲剪剪映長堤流澌破緑永堪織梅乳含
酸眼欲迷拾翠玊人矜闘草踏春倡女衒留題風流才子章䑓
畔纔唱青青黛已低
　　四
晴靄絲絲淡亦濃未隨啼鴃惱東風旗亭曲度㕠鴉色玊琯詞
鐫百子琮露冷鴨烟沉細篆人歸峽兩濺輕容清尊莫惜㝷春
晚神女祠前己暮鐘
　　五
緑鏡亭亭一片雲芳姿淡冶秀無羣低描屏几横山字暗拂湘
簾動水文束素細腰金縷重輕寒纎手玊笙煴河梁春色添離
恨悔唱陽闗手昜分
　　上了郡邑祀　先師代太牢以鹿今年乃廢鹿兼以昜服
　　涖事志異
鏘鏘甲馬雜鳴球嶽瀆衣冠瘞九州虗有中牢祠頖水誰教左
袵拜尼丘汙尊苔剥銅鴟腹壞廟門牽鬼督郵此日古墻絲竹
咽焚餘應悔著春秋
　　花朝雨中
輕隂榆栁共飄蕭藉地飛英點暗消久為亂離踈酒盞不妨風
雨妬花朝日髙藥臼敲殘月睡起茶聲帯落潮黄鳥一啼春老
矣早携雙屐過溪橋
　　依韻酬百旃
皂帽支離豈足歎舊時車笠可曽寒空山伴侣鶯相侍胡蝶身
名夢己殘雞黍故人多宿草桃花此去各漁竿從君努力蔵名
姓馬首無煩短刺干
　　戎馬錯居列肆樵採絶迹多撤民屋扉几物以為薪時復
　　奪民舟入郷需芻茭且及雞犬近城園林斬伐殆盡墓無
　　全樹矣因有此詩
戎馬縱横盡角哀近郊菽麥半蒿萊漸㸔㫁火成寒食不為穿
池己刼灰古墓門燒髙樹盡采薪人斸亂花来荒凉市井多頺
壁無復柴扉帶月開
　　有感
奉離誰復歎詩亡短髮蕭條鬢已黄帶綬漢官多赤幘嚼環代
馬盡紅粧悲歌咸笑荆卿醉痛哭俱言阮籍狂從此騎騾入條
華三間草舍一琴嚢
　　奉簡真長先軰邨居
城市于今事事非深村稍與丗相違一春雨過花應痩十里山
多遁亦肥無筆著書聊索句有鋤種菜莫言饑姓名漸喜時人
棄破網髙鴻遠自飛
　　有感而作
　　　浣筆池主人感孟德之贖文姬為賦一歌嗟乎今且無
　　　操也其人哉因廣其意述以長句
髙墳宿草漸離離蘇武生前有去帷唾井己甘成棄婦捐金若
箇贖文姬楊花無主飛何處精衛他年怨阿誰腸斷藁砧空化
石㡬人黄絹為題碑
　　春郊再和百旃
青帝芳郊再展旗草薰煙暖午隂移鶯梢梅豆低金弹風起楊
花撲紙鴟茆屋人閑烏自好買山錢重鶴難騎雨前顧渚荼應
羙明日輕篷放小麗
　　二
鏜鞳潮音響石鍾溝花續雨歇還衝溪喧跳黽時驚獺燕剪㳺
絲不礙蜂春蚓摑泥塗草聖角巾棲蝶墊林宗行歌無定歸來
晚紅玦􁋚山正下舂
　　三
辛夷千片送殘鶯盡角聲中有暮鶯棲越己逃狂范蠡贖君
誰許老飴甥紥山鳥喚催𧖟火社鼓村喧閙賽伶春燕舊巢䑓
榭盡東風空自到荒城
　　和百旃清明
斑鳩呪雨歇還啼亂後殘鶯送鼓鼙偷夢隣雞排屈戌踏春我
馬惜障泥壚前騶卒思嵇阮厠底讐人報魏齊萬事飄零花點
點難消沉醉對哀梨
　　上己知百旃
採茗船歸鼎正紅𫾣扉人起屐聲中無聊花鳥供搜句如戯江
山碎剪桐吟眺多愁憎竹杖詩狂每悔懴蓮宫佳辰零落添惆
悵野蜨空堦自颭風
　　賦得文武衣冠異昔時
貂尾旄頭馬正驕蒙茸裘帶更飄蕭繡衣使者俱椎結𣑽字金
章己佩腰采葛可紉聊野服遺簮雖敝亦前朝椘囚自傍南冠
泣倚偏新亭涙未消
　　書懐
青精黄獨己堪鋤食橡編茆自結廬寂歴衆山成響答簫條萬
籟入龡􁔿詩飢不敵三孟粟燭短猶消一寸書海畔羣鷗方遅
我烟波從此學為漁
　　賦得春色涙痕邊
短髮春眠黯自歔窮愁誰問病相如飛花萬點多情老殘夢孤
城到枕虗舊國水流山色裏故人書㫁雁来𥘉天涯極目知何
限况復關河隱望舒
　　雨後觀草
空階送雨獨傷神滿地輕茵續夢新泍翠盆山分近緑偃青苔
徑冷芳晨枯螢藉溼生窓火古砌鋪幽伴屋貧生意蕭森誰貌
得臨池草聖得其真
　　偶成
澆悶支楹煑雨前溼薪壓雨不成烟荒䑓鳥迹觀書下窮巷雞
聲避地偏榆火春寒燒舊草柴門屐響送新篇千村桃杏空相
侍輸盡東風與蜀䳌
　　雨懐和百旃
遯迹詩翁乆號逋知音漸少一琴孤居同鳩拙猶呼婦詩學禽
言觧喚雛乆雨亂鼃吟井竈刺船短棹入菰蘆魚鹽半隱逃名
者訪得羊裘客在無
　　二
槿籬烟濕凍蠨蛸踪跡浮萍絮共飄戦嗣山川髯客弈少年殘
夢月明簫城空笠澤猶啼鳥雨打胥門自漲潮悶讀禮䰟歌椘
㱔幽篁山鬼暗相招
　　勸鳩
　　　雨甚矣鳩啼不己詩以勸之
栁漲銅溝緑已波斑鳩偏自閙林過花因春困常如醉鶯為人
愁不復歌茶屋减烟来屐少海棠半落欠詩多㝷芳誤我今年
約紅雨青山奈晚何
　　感春
雙燕𥘉傳鯉一緘淹淹病酒壓春衫青山採藥㝷梅福紅雨調
絲摘阮咸三月鶯啼消伏枕五湖身事隱歸帆吾廬松竹青千
仞羞傍金門識狗監
　　二
栁絮成綿倒玊缸醉中幽鳥唤山窗酒人星散空燕市才子風
流予漢江深樹鶯啼歸逺夢小鬟花睡落寒缸海天漠漠愁難
渡願借琴髙鯉一雙
　　三
蛺蝶花開遶筆池槿籬當户緑參差千金己散悲􁂫劔萬事俱
空只酒巵上客于今尊狗盗名流終自譲牛醫頺垣燈火寒蕭
瑟永夜清吟獨賦詩
　　訪詠窩
峯廽水抱疑無路桺媚花明自一村白日抛書閒夢蝶青山送
客獨留髠松雖化石堪為枕酒己忌憂不用萱醉卧經年忘出
户夜来新雨漲溪痕
　　送春得春字
名園桃李縂成塵草色天涯正滿巾萬點花飛愁獨客百篇詩
盡送殘春博山罏鴨眠香令剡水蘭箋寫洛神底是閒情消不
得江南曉月未歸人
　　二
楊花落盡絮如茵棲葉殘鶯語未真蝴蝶畫圖惟故粉櫻桃原
廟只逰人含酸梅子懐仁苦買隱榆錢滿屋貧昨日少年成徃
事酴釄纔了更無春
　　三
乳鴨灣肥縁正匀晴鳩不語兩鳩頻楓青己盡原頭大楊白空
歌陌上塵桃葉渡江三月涙烏衣舊巷一簾春斜陽處處蘼蕪
老楝子風低打角巾
　　三月三十日
薔薇開落過春深三月風光伴苦吟愁病身兼詩共瘦雲山路
熟夢能㝷㸔花淚盡殘雙髩贈剣人悲識此心萬點亂紅飄枕
上不堪杜字呌空林
　　同伯旃仲木過萬為别駕草堂
散髮茅齋擁百城未因俗客費将迎談詩益覺言彌遠引剱難
消意不平丗事己如棊屢北狂夫空論酒猶兵深山大澤多豺
虎何地幽棲學耦耕
　　六月十二日𥘉度感吟
愁病相兼昜白頭早年遂使鬢成秋空令萬卷深相負豈謂餘
生亂未休多難自傷詩句婉故人時溷慱徒逰三生公案應參
就蝶枕雞忩好唱詶
　　𥘉訪半村
空忩瓦雀啄書蟲歲月消沉七字中毎惜史殘徴佚事近因才
盡怯詩翁故人遠夢孤飛鶴髙栁深談半畝宫坐乆茶烟寒屢
歇柴門相送竹林風
　　和仲木六月十八日作
多子七年餘六日逢君𥘉度倍愁来此生腐草甘長賤老父飄
篷更可哀荷鍤好山生自輓埋憂酒甕醉難開行藏今已輸亡
頼學劍談經事事灰
　　半村過訪不遇留詩而去仍用前韻報之
書卷茅楹老蠧蟲何来題字午隂中烟波隣里惟鮫客山水心
知一醉翁鑿翠晚凉生北牖停雲佳石拜南宫虛勞好句投扉
去亂竹相敲剥啄風
　　北窓兩懐仍用灌園韻四首奉和菁莪光生
椶櫚水竹滿幽居髙枕羲皇故不如辨籀重装殘石㝅開瓶何
惜舊銀魚方床木榻三竿日生計家園半畝𬞞長晝掩關無一
事㨿梧隱几學逃虗
　　二
旅葵横徑覺庭荒脩竹抽篁己過墻遣病烟雲為藥物間林𣏌
菊盡餱糧避人小築真成懶索句微風緩自啇髙栁隂隂凉陣
陣讀書聲外亂蝉長
　　三
空齋宴坐學枯禅為愛流螢火不然杜老長歌哀望帝陶公悲
憤賦刑天門惟佳客容題竹社有名僧為種蓮大笏一椽堪寄
傲經營應笑買平泉
　　四
雀羅門巷擅清貧草帶蕭然見率真花鳥凋殘憂國鬢湖山間
却乞歸身藤杯濁酒聊忘丗石几名香坐出塵乆己無機狎鷗
鳥猜人燕爵莫相嗔
　　晚坐
抛書竹下漫科頭竒字從人更懶求畫帖自消長日暑棋聲能
助草堂幽寸心灰盡香全爇故壘秋来燕己愁為語報恩黄雀
侣當年國士竟誰投
　　二
網罟餘年隱麯生更于流落見交情飢寒天意開羣盗䘮亂人
烟苦用兵深谷自從猿對卧巢居耻與鳥相争腐儒事業漁簑
稳貧苦經時廢筆耕
　　三
譯語難通秦律令杜門誰著晋春秋撑犁外紀地年史曵耒原
田吾故丘賣塞盧龍知巳售渡江洗馬始言愁凄凉字字成疇
昔小坐西窓返照收
　　詶仲木簡示
短髮蕭蕭鬢漸清每吟逰子不勝情蠻歌時雜官蛙語梅雨難
消反古聲深井里人屠豕過田横島客㰱鷗􁇦敢将銀管删遺
傳季札碑傍細署名
　　卧病有以七夕詩見示因次其韻
空山何地隱巢由矯首星河獨送眸絡緯不催今夜織井梧還
動故宫愁千家戍柝驚殘杵一卧烟波狎衆鷗莫笑病夫徒伏
枕澄懷自共少文逰
　　二
北斗西廽指蓐收夜深小坐見螢流乞漿瓜瓠沾人苦罷織牛
衣對婦愁河朔巨觴初餞暑髙樓明月早知秋天涯何限思歸
客雲漢茫茫寄遠憂
茗齋集五言絶𥙷遺
　　　　　　　　　　　　　　淮南彭孫貽
　　金谷聚
花為萬樹霞客醉五侯家相傾三百斗今夕樂無涯
　　卞簾
踈簾未受風半榻寒雲擁細夢不能明鳥飛花影動
　　滌研
筆床塵暗香滌研清池裏松烟生水雲影落魚鱗紫
　　秋思
小兩墜蓮房夜深荷芰香誰歌採蓮曲飛動滿庭芳
　　閨思
氷簟瑶琴冷長河繞樹明滿庭秋怨入盡是早寒聲
　二
㣲霜鳴蟋蟀殘月隱房櫳何處砧聲切蕭蕭夜半風
　清明日
清明烟景和逰女踏花多自有花前醸無湏村外沽
　　梨花
晚風摇白雪春水浸梨花影入紗牕裏還疑玊樹斜
　夏日
水樹聲疑兩山雲三両峰石床間坐乆獨對一株松
　　西鳥夜飛
莫釐峯頭橘墜地先成柘儂心故不移千載長如此
茗齋集七言絶𥙷遺
　　　　　　　　　　　　　　淮南彭孫貽
　　夜夢為龍虎
草莾攀鱗未易逢風雲窈窕忽相從應知客卧原非夢江左人
傳有卧龍
　　又
天門獨歩踏雄雷一嘯生風萬壑來爾病豈能飛食肉道心堅
未化牛哀
　　瓶中桂
銅缾雙耳鷓鴣斑供養幽花出小山念爾清芬長對我時時汲
月浸潺湲
　　題畫
灘頭仄網小魚鮮短棹開船月半肩㫁岍横山相對出空江漁
火少人烟
　茗齊集詩補遺
　　　　　　　　　　　　　　　淮南彭孫貽
　　　九日登陳山
　手扶笻扙躡山阿影落澄潭映碧波日上海潮嵐氣盡天連沙
　漠雁聲多百年人事浮沉外九日風光瞥眼過哀角暮淒秋色
　冷㡬囬感慨共長歌
　　　楓橋(己丑作)
　秋風江上送離居正及江楓未落時為問寒山一片石何人過
　此更題詩
　茗齋集詩餘補遺
　　　　　　　　　　　　　　　　淮南彭孫貽
　　　折桂令
　　　　怨情
　多愁况又經秋睡皺衣篝銷瘦金彄翠袖西樓凝眸别酒滴透
　江流　颼颼渡頭衰栁難留江口孤舟邂逅相兜倦繡相摟生
　受綢繆此後休休
　　　　秋懐
　舊逰烏桕西洲紅藕風柔纖手箜篌惟酒忘憂今秋重九依舊
　南樓　報仇純鉤七首封侯皓首丹邱蟻鬪嬴劉腐朽伊周曾
　否囬頭芻狗浮漚
(詞一名廣寒秋一名天香第一枝二字短柱促韻難于/見工偶讀輟耕録元人詞亦效為之不能有加昔人也)
　䟦
　茗齋詩初集一卷先生之少作也客有問於余曰子
　刻茗齋詩而遺其全集何也余慨然曰是豈余之志
　哉先生爲勝國明經以先人身殉國難甘抱西山之
　節不願與攀龍附鳳者争赫赫名寂寞海濵讀書終
　老先生之志亦可悲巳迄於今百數十年不至聲銷
　迹熸與草木同腐者頼有茗齋一編在耳茗齋集向
　未授梓後人有刻其百花詩者不足爲先生重也吾
　鄕朱孝亷(鍾赤)爲　先君子執友舊藏此卷余見而
　愛之孝亷卽以相卑曰予老矣不及闡揚潛德子其
　勉乎哉余以未得全集爲憾孝亷知某氏有先生手
　鈔定本爲余借鈔不得卅年來孝亷墓巳宿草而余
　賃春日下捧檄隴西惟此吉光片羽㩦以自隨頃捐
　刻徽邑志延梓人於蜀卽取是卷校而刻之嘗鼎一
　臠窺豹一斑豈敢遽以自足哉聊以志瓣香之苦衷
　云爾客於是听然笑曰藏書之家惟恐失墜借鈔不
　得非吝也今子以是編爲嚆矢凡在同志之士有不
　延頸企踵而望子之續刻者乎昔求之而不得今不
　求而自得矣子姑待之特恐全集卷帙繁多他日或
　渝初志耳余悚然曰誠如子言請以此爲息壤之盟
　先生修文天上區區之誠如或鑒之爰敬書於後以
　期無負孝亷之志云嘉慶十四年歲在巳巳仲秋月
　同里後學張伯魁識于河池官舍
茗齋詩初集
　海鹽彭孫貽羿仁先生著
　　　　　　　　　同里後學張伯魁春溪校刋
　五言古
　　子陵釣臺作
子陵非釣者垂竿此烟水不樂經世務何心見天子御
榻共龍卧辭歸富春山仍披故羊裘理釣白石間江峯
渺然碧溪流亦潺湲所志不在魚綸竿聊自適山中有
斯人烟水不岑寂我來斯人徃古磯空蒼苔荒亭絶行
迹高風安在哉蕭條桐江上檥棹此登臺
　　古詩
鴻鵠志萬里振翮摩蒼天徘徊在霄漢俯視六合間稻
粱豈不營烏能入虞樊朝啄蒼梧粟夕飮華池巓孤尙
自有托饑渴何足患翩翩華堂燕乃巢檐幕端細娛足
媮樂廣厦非所安
崇蘭發幽澗馨香吐奇姿流風攬其輝承露挹華滋荃
蕙本自芳蕭艾欲因之攀縁時作伍紛糅誰見知結佩
奉君子明德欣所私凡卉待春暘霜雪委路岐容華寧
久畱恐隨秋草菱願言事松柏歲寒以爲期
灼爍桃李花含英發中庭聞君愛顔色私自吐芳馨陽
春沐光澤衰草日夜青容華慮消歇舍意苦未屏欲以
委所歡落落如晨星意長惜歲短獨立自屏營
蟪蛄嗚桑條焉知春與秋浮萍泛大海莫定東西流人
生非不朽脩短焉可謀奄忽謝朝露白骨歸山邱生時
長氣盛冺没委道周萬物信所化蚓蟻嘬王侯朂哉保
令德千載長悠悠
飄風起長河千里浮雲來流氛蕩華日總總生塵埃倦
鳥眷故林征馬憚崔嵬何爲遠行子朋好易相乖峨峨
高山柏盤石亦礧礧磐石永不移松柏安由摧飛蓬起
何因漂蕩無根荄高飛南山巓遠墜北海隈零落信所
遇躑躅動予懷
明日未可卜不飮當何時回樽酌美酒自勸玳瑁巵二
八理朱絃逸態世所稀高音動中曲欲言難致辭同聲
意相悅情諧心自知爲歡浩無方顧景惜若悲人生鮮
百歲憂樂常互俱歡娛不宿昔零落在須臾無爲感窮
逹刺促日摧眉
明月何皎皎攬之有餘輝不眠知夜長鳴蟀動中帷紅
顔苦無歡蕩子愁無衣凉風變庻草肅肅征鳥飛遠望
何益別輕行何益歸潔身待君子誰復惜朝饑
少年重意氣結客長安陌千金買寳劍爛若芙蓉色相
逢豪俠友脫贈無所惜烽火連朔方羽書蔽白日壯心
縱橫起結束吳鈎出焉能老牖下腰鎌事阡陌
晨征入空谷仰見百尺桐枝枝拂青雲葉葉生回風其
根激清泉㵼湍若驚鴻匠石持斧斤揕伐離澗中伯牙
一顧此旋以命良工黃金錯其尾白玉爲絃徽飾以合
歡綺檿絲以繚之昔爲枯朽質今登清廟隅貴重非所
羡長願守根株
秋風動百草游子多惨顔四顧白日墮客行殊寡歡悠
悠思故鄕去去忽言旋故鄕非云樂客行常自憐欲歸
道無因願言托綵牋桑榆易云晩惜此華盛年
京洛欝紛紛車馬争絡繹春風吹衣帶冠葢互相値共
投金門裏竝戲長安陌追隨令人好黃金捐不惜英英
天上雲磊磊澗中石母爲要路津各轍避疇昔
南山一何高去天不百里白鹿遊其上丹霞觸膚起中
有飛仙人鶴髪緑覆耳不病亦不饑往來自輕舉對我
大歎息言汝勞神髓再拜長跽之予我藥一圭服之耳
目異混混無所思無復煩名理口亦絶令辭茫昧觀萬
古偓佺相等期
　　湖上晩眺
長河見天末流雲澹明昧園林入清曠廻巒暝奇槪斜
陽下平臯歸笛隐牛背晩出人負薪夕飱畦刈菜炊烟
邨竝起船火魚潛退遠樹巳烏啼柴門况犬吠菰蘆客
未眠兼葭人可在孤懷賞幽豁登陟窮眄睞山川感今
昔風物嗟人代憮然發遠想長嘯高巖內
　　湖上雜興
眷兹杪秋日曠焉渉平臯空林翳陽景澄江繫寒舠斜
日樂遊鱗鳴琹散夕號𬗟懷岩穴士邱中友蓬蒿抗意
絶塵表長往辭干旄白雲積戸牖石泉沁瓊醪所嗟芳
蘭質幽谷徒爲勞躊躇一命駕援琹不成操
　　宿吳關
夕氣霽高樹長河帶平原天低萬象暝鳥雀無復喧遙
阡交遠風征鶻翩焉翻遊子眇無緒客懷忘故園山川
變離吟登眺入愁言夕息共澤鷺曉夢驚啼猿含情睇
烟樹落日下吳門
　　竹醉日詩
衆人苦愛醒是惡知醉意卽有解醉者惟與酒爲比醉
可令人遠不在麯蘖事蕭蕭竹數竿亷虛寡外嗜清踈
見妙理其志諒可異眞得茗之神醉醒各有寄余亦沃
醉泥笑彼獨醒類然非公榮儔不飮亦無寐竹醉以得
雨雨多竹如睡醉竹竹蕭散醉雨雨蒼翠我醒起對竹
欣然忘醉思不知竹醉日竹與我誰醉
　　哭伯母劉五百五十字
戊寅應鍾月伯母棄桮棬是夕天凛霜侍女捜衣顫夜
黑哀鴟啼睡昏燈色眩窻楞𥿄縫鳴窣颯鬼風旋屈指
病沉綿十旬卧帷薦畏喧罷機絞俱從事罏碾返魄少
胡香燼乾膏益煎參貴兩一鍰買不惜環鈿告凶龜兆
橫示儆妖夢踐牲殺窮師巫祝釐合族眷形銷骨附衣
垂革愴所戀兒女掩淚坐呻吟不忍見刲膓苦難割長
瞑目微眴嗌轉如有言緦緦哽連咽愛女年及笄裝須
及時繕手刺衣上花裁我篋中絹遺金可作釵零瑣宜
整穿所事無缺遺如璫珥環釧阿坤止入齡妹更小而
獧呼母母不聞扶床袂空牽天乎遂㝠㝠見背何可援
搶地仆無聲百身贖堪塡有婦侍重泉無婦執羮奠地
下巳待姑夜臺三夕先可憐垂絶姑悼亡淚猶濺寧知
哭婦淚噤作含珠嚥長別不須臾葢棺遽相面繐帷垂
不單青熒缸閃煽互哭酸婢鬟人聞之腸斷伯父尙丁
年何以慰言晏入戸怳有亡殘針骨遺線痛定始知哀
悲深畏來唁開箱檢餘物施佛邀㝠縁懴罪禮空王華
幢結壇墠慈儉仰餘徽衣無踰縞練井臼每有常纎縮
而盈羡其童僕指千肅然懼呵譴自念無過愆惟悔性
稍卞粘壁以自警暴怒戒能遣中年奉佛名長齋謝葷
膳我五六歲時憶髪猶未卷長弟我長之止二歲相懸
兄姊年比肩都得伯母眄視伯母猶母母顧亦歡忭俛
仰二十年兄弟盡婚弁長兄病十載長姊墓草芉崔姊
兩舉甥陳妹巳適倩長弟今㷀㷀降割禍眞延昨秋哭
殤子勞瘵婦相纒方悲同夢逝天只遽徂眩之生痛鮮
民之死愴所媛䨇寢成虛房空堂去梁燕昔日黃梅花
芬香繞庭院人謝花亦零憔悴搖霜霰攀花餘履迹苔
滑生人莧
　　偶作
卧疴偶居內百憂相煎蹙嗜睡瞋啼鳥畏喧遠童僕微
雨打梨花經月廢櫛沐斷飮踈洒人箕踞啖筍菽昨秋
年糓儉畝收不盈斛晉楚盗如毛未聞奏平復軍興更
加稅賣兒多道哭餓骸仆路衢爵啄死人肉荒荒豺虎
橫夜眠不能熟
愛此間庭幽移床就花影蒼蒼古瓦緑衣桁駕紅杏春
風吹好懷濃睡得寒醒添衣拂林坐松竹對孤冷小酌
攜榼壺微酣舄鳴警以兹怡遠情潔焉抱高秉
岑寂苦畏囂病與愁相友閉目理枯坐匡床不舒肘素
書束梁上恐以勞心手山妻未解意申申詈偏詬有兒
懼讀書好弄挈瓶缶㓜女能學拜十日九蓬首其小者
可憐牽衣繞床走家貧未能奮衣食累父母念此五情
震焉能守蓬牖
晨起初盥潄獨坐前軒楹鳥雀悅曙景林端弄春聲心
無榮物慕淡永得高情忽念蓬茅質譚道友躬畊滄海
歎橫流塵坱何時平閒居愧獨樂聊以安吾生憑高常
北望慷慨頓長纓
　七言古
　　落葉吟
八月初寒風獵獵滿庭秋怨啼還怯妾身薄命如落花
君心揺蕩如落葉落花春夢杳難㝷落葉秋風愁殺人
去年落葉送郎去今年落葉知何處搖落生憎君不知
東西兩地總相思浮萍聚散有時合落葉分飛無見期
江口丹楓紅徧野離人掩淚長亭下邊塞胡笳捲復吹
御溝流水愁難冩惆悵輕軀不耐秋辭條一去恨悠悠
斜拂搗衣砧上月廻侵望遠驛中樓寂寞䦨干間徙倚
紛紛亂墜空庭裏偏將蕭瑟感深閨那復飄零愁蕩子
何人對此不思家獨有狂夫行未巳憶昔繁華妾少年
而今憔悴妾空憐安得妾身輕似葉隨風一夜到居延
　　魏監生祠歌
世間萬事胡可測魏監昔時祠此堂土木森然有氣勢
嵯峨靣貌生精光貂蟬方冠大璫珥蟠龍錦繡泥金裝
尙方賜額耀日月詞臣據石書文章監司鵠列朱垣外
崩角中丞冠獬豸土偶氣𦦨若有神鼻息威靈動光恠
熹皇龍髯攀不住叢神無靈木石壊父老猶能說上公
當時殺人惟睚眦嗚呼睚眦能殺人帝謂忠賢予弄臣
至尊嚬笑藉靈寵四海望氣俱逡廵金書鐵劵白手得
乳兒黃口金麒麟厮奴養子盡湯沐錦衣出入明光宿
陸博能令天帝笑監宮不畏長門哭有時倚醉戲殿上
手攫龍袍殿前服銅山橫壓金門齊甲第翻笑天家低
沁水公主不敢奏平奪田園豈須售五侯伏道望馬箠
承相肩輿從狗竇天旋地轉日翻覆霹靂青天赤龍吼
狐兎紛紛㱲首死彪邪虎邪竟誰是昔時權勢安足論
棘刺頃刻叢朱門陰風獵獵墜蚩吻頽垣鬼火司其昏
道傍行人未敢過蒼狸夜泣青門路豈惟邸第生悲凉
四海叢祠亦非故舊時有司下馬入今日野犬當門坐
　　掉頭行
黃金臺成凡馬至驊驑騄耳俱逡廵凌雲詞客新得意
驕嘶高馬胡由馴彭郞掉頭仰天笑翻身歸釣西川鱗
鱸魚正肥蓴菜熟痛飮三百青梨春狂來或走諸山上
海水一杯莽相向觀潮起色僕未能文園卧病人亡恙
世上文章那足論窮途意氣輕相讓丈夫落落非失意
乾坤尙有容汝地或可披裘大澤中不然去採湘江芰
齷齪母爲妻子羞清狂不畏時人忌長安第宅高比天
須史鳥雀羅秋烟黃金横印何赫奕指顧牛羊上墓田
以兹感慨更投筆曵耒歸山抱犢眠
　　七夕篇
湖頭楊柳秋風多天上白榆鴻㕍過一一梧桐墜金井
雙雙烏鵲飛銀河驚鴉樸簌空林起長河明滅清光裏
未須抱犢待黃姑幸不投校逢織女黃姑織女有前期
紫陌紅樓相見時良人盡出三星戸宮妾俱臨百子池
太液蓮房船似藕青門瓜蒂玉連枝迎凉若箇承歡宴
乞巧誰家鬪女兒水榭風亭誇富麗池館侯家羅綺細
薤簟三花月下開龍綃七尺風前曵共看北斗酒漿傾
更憐南阮衣裳敝君王此夕館招凉高捲珠簾月未央
雲母雕盤承綘雪水晶玉殿搗玄霜結成綵岫飛神雀
更起高樓引鳳凰齋宮夜宿長生殿青雀翩翩集臺院
琤琮環珮五銖衣歴轆雲軿九華扇桂麝微吹菡蓞香
蘭燈小結芙蓉片偏是長門有夜愁玲瓏不下九龍鈎
舊恨年年掩紈素新聲處處起箜篌九孔連環針易透
同心宛轉結難收獨有長安遊冶客把臂行歌過南陌
開襟方醉胡姬樓曝衣卽卧平康宅妾似天孫雲錦裳
郎㝷帝子支機石深閨何處試輕風香汗流蘓半臂紅
小合蛛絲粘翠帶明燈蟋蟀鬪金籠焚香閣裏私祈罷
拜月堂前細語通却笑畫樓秋不度蕩子空床無曉暮
機上千絲織不回刀頭一鏡飛猶破歡會何時動綺筵
相思獨自看庭樹太白西南耿不明客星海上泛槎行
傳將方士臨卭信問取驪山避暑情人間天上俱惆悵
莫賦明河惱太清
　　小木天歌爲王蘓作
混沌初開蒼帝目神工黯淡精靈哭名山徧地藏不難
有亦人間未能讀王郞好客書滿床更闢茅堂作書屋
其中充棟盡縑緗枕藉無非漆與竹客來抛卷卽呼杯
奇字相商驚詰屈吾聞木天多秘書金函玉冊百萬餘
侍臣簪筆俻顧問內史讐校承明廬豎儒泥首卧牖下
秃毫破帙長趦趄半生腹恥識字豸老死蠧殺神仙魚
布衣咿唔倚虀石十年賦成人莫識尙方筆札堆於山
白身欲前那可得近傳天子重詞臣甘泉諸彦皆要津
帝謂文章在天下焉知散吏無經綸簿書羣吏亦仙吏
掌書乃與天顔親起草徒聞屬高第紫衣例不衣山人
王郞意氣殊寥廓小有百城殊不惡雪牖寧煩金馬門
蕭齋何减然藜閣隃麋在右麐角左終日丹鉛坐探索
瀛洲貴人徒草草白眼看之勿復道閒將醉筆冩凌雲
君軰風流堪絶倒
　　峽山老衲歌
僧海上來雙行脚杖擔兩頭頭覆箬白雲破衲穿糢糊
衲只懸囊多貯藥道傍施亦隨手散誓不從人一錢索
叢林僧飮不肯飱市中自托蓮花盆是何居士長閉門
乞食其門通者􁈈主人方苦齊侯疥麻姑鳥瓜無全痕
攢眉向師師大笑良苦主人可試言刀圭出手不盈七
季和痂失桃斑存乃知神術不思議不然藥上何爲尊
居士霍然欠申起起謝云師且休矣師言此術何足奇
貧道濟人徒爾爲仰天曳杖出門去贈錢不收仍置地
惟取諸公所贈萹且行且誦名山前
　　春睡曲
落花風輕簾不動桃李無言鶯有夢美人飛上巫山峯
珊瑚枕寒玉肌凍闌干十二悄無人遊絲寂静吹網塵
蜂喧蝶嚷春不管一縷雲鬟香剪剪無端芳草是天涯
歴亂關山忘近遠
　　鄂王廟歌
金風北來汴河濁汴梁城高晝吹角三千神臂禁不發
宮車鹿鹿走窮朔渡江匹馬化爲龍六飛縮地吳山東
岳城春秋讀未終起挽五石烏號弓背嵬徤兒盡如虎
長刀擁雪不鳴鼓岳家營陳若撼山繡旗血染桃花斑
燕雲唾手八杯酒痛飮欲奪鑾輿還朱仙鎭頭胡馬走
倉皇書生叩馬首二帝空騰白㕍書諸軍虛望黃龍口
風吹丹詔從天來丞相力促班師回風波片紙大星隕
十年報國成飛埃臣飛一死何足耻從此中原長巳矣
死痛重昏五國冤生慚臣構中華耻杳㝠四壁神鬼愁
精靈長爲乾坤留荒堦老檜徒突兀石馬躑躅嘶驊騮
蘄王歌舞半荒草趙相箕尾歸丹邱松楸南偃百萬樹
六陵玉椀同千秋
　　山中有得豹雛者文采陸離具威猛德爲賦豹子
　　　行
豹子何斑斑連錢錦毛五色爛草枯木落生氣勢雕虎
咤㗫文犀還豹子來自南山南山霧深一千丈猩㹳驚
嘯浮雲閒飮齕泰山側矯顧青邱址樵蘓一失足羅網
從兹始豹子來燁燁以離披星芒粲爛射箕水山鬼窈
窕從文貍曾聞七日澤雲雨詎容寸管窺瑰奇長林深
谷翳光彩虞人矰獲奚施爲豹子來錦尾曵徘徊黃風
奪色白日掩赤嶺凋氣玄雲來青熊紫羆互相弔蒼精
野兕紛驚猜豹子來互爲在樊籠我欲乘汝去浪坂千
尺青蒙茸君不見乾坤跼踳多陷穽中原未絶豺狼踪
　　濠梁歌
濠梁水深赤龍起大風猶吹故豐里父老多能識太公
鐵冠天眼開鴻蒙五丁闢地成龍穴亘天華渚眠長虹
蟄龍一卧三百載銅馬躑躅黃河東寳氣猶騰虎邱阜
風雷不徙媧皇宮橋山衣冠烏夜號支祈躍泗龜山搖
高垣土崩鳥獸亂王孫啄矢隨林燕况復草菅人亂麻
紅門火照無陵殿芒碭千秋雲氣眞屠兒酒肆舊何人
開平中山塵土像毛髪怒欲張麒麟
　　五人墓下作
軒臺晝晦鼾驪龍妖狸噴沫塗椒宮貂衣社鼠夾扆嘯
白日彪虎嘷雌風小臣斬馬徒碎首中監指鹿移重瞳
句圜星搖貫索裂北寺虹埋萇氏血錦衣緹騎行辟易
乘傳南人黨人籍吳門側目勢如虎市中屏息不敢怒
紫泥初開詔書發億萬人冠盡衝髪競前交口問詔書
吏部何愆蒙檻車黃衫獰惡諸列校馬撾擊人大呵呌
魏公之意欲爾爲寧問區區天子詔萬喙飮氣吻若雷
轟然蹋地山崩摧黃麻矯詔入手斷香案橫墜揚飛埃
官旂折脅尉破額中丞繡斧無由裁事往幕府誅亂首
藁街五頭血一斗此曹生亦屠酤耳吳門惡少足齒否
翻令豎子得一死天下聞其名某某諸公箕尾騎上天
或收此曹隨馬走青天震電蕩飛塵橋山龍甲升高旻
冰山西傾媚祠拆空基瓦礫生荆榛莫鋤荆榛鋤瓦礫
要離髑髏今瘞得
　　蝗不爲災行爲劉快閣明府
倚鋤田叟支斜笠月黑飛蝗打頭入風吹禾黍颯窣動
八口荒黃繞阡泣老婦持竿折衣桁敝帬縫幟當風立
跳躍兒童似蝇虎掩撲讙譁撲前拾是時六月禾秸微
欲棲不得還羣飛民之訛言蝗神物助天爲虐禾可食
家家屠豕禱田祖里巫醉飽坐鳴鼓賽社甘賖剜肉錢
卑災怯舉祛螟火黃風北來天角昏吹若敗葉翻空原
村農額手起相慶蝗咽奪得殘黎命豚蹄敢兾滿汙邪
庻免鬻妻哭婷娉近聞加賦派民田暫累吾民又一年
中原羣盗如毛髪軍需億萬縻金錢亢暘况遇連饑疫
桔橰生􁑃脚無力無蝗歲事尙間關奈可追呼吏如織
憶昔揮鞭出淮甸蝗遮馬頭不相見淮揚千里草不青
菜色芸黃上人靣三吳通歲尙有收氓之蚩蚩昧遠憂
豐年狼戾忘歲儉亦不甚惜於乾餱市鮮傾囷出賤粟
嫁女飾裝買犢牛所嗟智不如鳬雁秋饑常早稻粱謀
祲災詎曰非天意三餘好作餘三計勿喜蝗今從此去
勤動幸母然泄泄
　　雨中燈市歌
春烟帶雨吹香霧春城漠漠搖春樹春雨霏微澹月流
春燈歴亂輕寒駐可憐殘雪落梅花可惜春寒冷狹邪
鮫珠出海光全濕麝月含輝暈亦華細雨樓臺春一縷
燈火依微疑不雨石燕啣花鳳咮明燭龍浸影蚖脂吐
火樹烟花照碧空却疑春霽斂長虹倡家盡唱淋鈴去
遊冶齊歌水調工宻雨銀花輝此夕不羡晴光搖紫陌
繡馬障泥惜未行桃枝蠟屐攜相失華燈彩映雨珠香
紅雨花飛燈燼芳誰家結綺留春夜何處梨花映洗粧
春雨春燈各自春瓊枝璧月綺羅新却憐烟火揚州市
偏照巫山行雨人
　　春日登西郊浮屠圖復觀儈房倒影作
萬山落日凌倒景振袖扶䦨風力猛足底平看出地雲
忽掣斜陽落人影一點粘天颺紙鳶高於小鳥沒蒼烟
援毫題字盈絶頂海氣搖筆蛇龍旋凭闌長嘯海波湧
角鷹呼風天地動高舂三尺巳無痕掉臂下天意猶勇
下方烟樹晩蒼蒼行吟重過朗公房石橋流水閒吠犬
深林啼鴂眠幽篁山僧對客忘主客相逢不揖相攜入
庭際浮圖倒影來桐牕半掩開西壁七盤隱映何玲瓏
還驚阿育留神功憑虛如墜最高頂胡爲匡坐䋲床中
松軒寂寂春陰暖㙮院松濤吹茗椀相對曇摩壁觀深
倚簷優鉢飛花滿月上踈鐘破夕曛壁間風鐸静疑聞
相將歸踏落花去回首香臺生白雲
　　種蘭
閩南紫莖青數尺贑水緑葉久參差道遠無因致佳種
黃磁綺石俱傾欹陽羡叢蘭細於葦一穗數花相間之
青錢三百買十束小奴擔負歸我居龍泉盆子緑玉窰
青花隱起爲蟠螭山泥細和挿數本欹踈歴落紛離披
懷風蕭蕭舞容與對我故故翩葳𬎼鐵棱棐几恠石供
山窻坐隱䋲床支罷琴枕書欠申卧清芬如與幽人期
滿墻桃李閙鸎蝶睹此何異茅艾蘼
　　壽吳母查太孺人
尙書家無餘奉錢公子但給城南田十年共姜奉宗祏
清門不墮尙書賢黃門仲子美且仁守祧爰作尙書孫
共姜有子若巳子子若子騫無間言吳生年少吾畏友
束髪角巾共攜手朂哉相礪猶弟昆恒許登堂拜其母
猗歟令德垂令名清節嚴似青山清尙書門前霜十丈
寒入松栢俱堅貞奉觴再拜更前壽三爵攸宜豈多又
高尙書門必賢胄
　　西院雅集詩
僧寮梧竹高於城萬樹風起俱同聲白雲在天月在地
相對無語知平生古人結交必有以黃金如山視如水
吳鈎三尺身七尺不與吳鈎說知巳豪華任俠等輕塵
布衣卿相安足論寸心耿耿自千古何事昭盟爾大神
酒酣意氣忽坌湧搖筆天人壯英勇角巾窕窈䇿一通
滿袖成謀指畫中乃知瑣士角文采相鬪何異鳴秋蟲
乘車戴笠各相語子其爲龍我能雨懽歌耳熱燭花沸
海風欲搖整毛羽
　　與諸子就飮漢蜚家
秋日一繚拖雨痕與客攜手俱入門客子據床岸幘嘯
索酒爲余開巨樽小山嵯峨高刺天名山名以黃門傳
穿林據石坐危磴慷慨臨風懐昔賢丈夫墮地須不朽
榮枯不與天公權一心異姓而兄弟良友娛人同筦弦
敝衣芒履豈貧賤今之從政吾何羡觴前自負非狂言
青天高眺眼爲電陳子年少書滿床鍵戸著書人莫當
門前倒屣盡豪儁中懐凛烈天雨霜晶晶北斗下垂地
明河澹芒欲搖彗風烟滿天卧一龍矯首長安雨清淚
　五言律
　　過法相寺
山行如入畫野寺忽相通松影石壇静鳥鳴春澗空籜
龍橫竹徑石虎嘯溪風便欲離塵俗澄懷叩朗公
　　和叔大父季親隱君招諸衲入社詩
朱門友山澤净侶得無生思向拈花發詩從擊鉢成槿
籬芳徑曲苔砌石床平晨夕談交處枝禽語共賡
白社高踪在蓮華許結盟塵中無俗駕方外謝浮名小
句寒山和清泉陸羽評坐談忘語黙風送落梅聲
　　人日隨大人飮外大父方將軍咫園
别墅風光媚飛觴佐劇談主賔賢共七伯仲雅成三(時/賔)
(主七人三舅/氏俱在座)燭爲催詩剪梅因問信探不須頻煑茗霜
果剥餘甘
　　九月庭梅忽吐數蕚伯父喜而成詠命貽和之
九月梅花發催寒物候知笛驚吹律早庭訝降霜遲嶺
上開應晩江城落未宜美人何處在夙夕夢中期
　　吳門無題
朱欄金井上倚水是兒家照月堪移鏡臨流欲浣紗門
多交讓木庭有合歡花爲問青驄馬何時過狹邪
　　得濟下書
驛使江南至鄕書濟下傳平安稍足慰留滯幾時遷俸
薄難分餉官貧更貸錢遙聞留五馬東岳罷朝天
　　老鸛亭
老鸛亭西路晨征更閴寥草深將斷徑水涸欲欹橋沙
雁衝人起飢驘向客驕此來安畏路不遣旅魂消
　　牛山
驛路秋蓬裏牛山返照前斷雲縈濟樹遠雁極胡天花
落雄圖歇猿啼客思偏當時揮淚地陵谷徧寒烟
　　雷澤
石瀨群流滙人傳古帝漁暑雲凝樹濕沙日抱潭虛歸
電龍收雨空梁鸛伺魚舜祠樵牧外荒草沒柴車
　　兗東雜詩
淮陰西北望平野日昏黃千里無青草悲風止白楊地
環齊魯濶山控岱恒長縱有還家夢應遲到故鄕
沭陽驅馬道灌莽接萑蒿赤日長河紫青天野雁高風
塵隨㓂盗輕俠少賢豪雲樹庭帷近寧知客思勞
蕞爾鄒滕邑遺風古俗存不毛多瘠土蒿目斷中原梨
棗垂官道牛羊卧郭門三騶同晩食野薤足盤飱
驅馬大河北蕭蕭鳴雁悲黃塵肥子國碧落女郞祠齊
婦廮垂項胡僧雪覆眉蹇驢休躑躅茅舍有青旗
　　登臨溪城望葛山
一片青山色週遭上女墻貫城穿渌水抱郭鎻危梁茗
外人烟少林端鹿跡長憑高遙以眺烟靄正蒼蒼
　　蟋蟀
小兒憐健鬪思婦惜悲吟巳作籠中玩空留物外心斷
腸摧曉露餘響在秋砧夢到豳風侶莎雞老故林
　　惜壊蝶
鳳子何來集山童捉共圍蛾眉愁後損粉黛墜來稀落
羽沾輕扇鉤花碎舞衣飄零風剪剪猶作綵雲飛
　五言排律
　　海上千佛閣落成時沈菁莪工部奉使桂藩賢王
　　　題榜施金遠頒海上里人詠歌紀其勝事敬賦
　　　長律三十韻以步其末
化城雄展武璇榜下湘都粟雨空中墜星芒象外孤布
金傾舍衛賜饌佐伊蒲石鼓疑傳籕靈威乍啟符犀文
洵龍種鳳德表鵷雛同姓咸推旦㝷盟舊長吳歌風唐
蟋蟀協頌魯騶虞鴻挾淮南寳驪探赤水珠西園尊揖
客東閣禮羣儒神解知潛契僧祗誓共扶慧心標指月
宏力轉浮圖巳悟三乘妙何煩半字敷擘窠縈鐵畫飛
白麗金鋪芒角垂雲篆璿璣貫斗樞捧書鱗族至啣帛
雁行趨署體師梁鵠奇章紀董狐瑞毫隨翰湧巨手到
空摹蒼頡觀殊駭韋將瞪絶呼遙通航海竺遠寄渡江
蘆星使頒茅土天潢禮苾芻如椽爛奎壁不壊鎭枌榆
勢壓摩厓壯鋒馳筆陣驅諸天窺倒井五色炫離朱驛
假冬曹節香披帝子罏繙謄嗟譯史彷搨亂官奴賀厦
喧元鳥開林系赤烏一時新刻桷從此照迷塗宅捨裴
丞相橋題漢大夫重樓動波磔入法變虛無遙望朝宗
地衡陽隔楚巫
　　茗齋新搆二十韻
小築移庭石新條罨座隅八窻朝蜃眩沿砌古苔鋪屈
戍初開竇汙邪乍剪蕪野花栽菊婢馴鴿蓄飛奴有約
時看竹無人獨據梧客來聞剥啄談劇更懽呼箋易元
誰解焚香静自娛逍遙註莊子孤憤續潛夫痛飮傾家
釀高歌對唾壺此身眞鹿鹿擊缶且烏烏楚客非狂士
荆軻詎酒徒龍泉知我者松徑曷歸乎白社踈巾幘青
郊縱履絇荷鑱㝷橡栗遵渚采雕胡隱矣鳳兮鳳嗟哉
觚不觚尙容卿軰在何可此君無出處隨漚鳥行藏唱
鷓鴣名山千帙擁流水五絃孤漫挾風雲壯寧知歲月
徂茗柯懷實理三沸點寒爐
　　詠庭中雪山三十韻
積雪初成岫諸峯杖履前乍驚飛忽至恐與谷同遷逼
檻寒光繞凌軒霽色鮮玲瓏巧射月明净不生烟融乳
岩常滴崩厓髓未堅背陰争障日縮地擬參天象鼻垂
如墜羊腸沃始連彷緱疑見鶴壓華欲舒蓮苑裏螢争
耀園中兎避筵蜀蠶叢並狹越犬吠尤獧神禹虛探簡
狂嬴誤着鞭謡聞黃竹凍封笑白雲乾詎數夸娥力奚
殊聚米年素鰲寒競捧粉鷲暗仍騫綴葉琪堪剪刳瓊
璞始穿也應鮫作室非謂鵲能塡羣玉今安在瑤臺竟
杳然錫驚難傍麓石叱未成眠嶺訝催花發宮疑擢蘂
妍燭啣低自照星隕爛孤懸僵卧躭幽壑清音動撫絃
美人庭絮下詩思㶚橋邊莞爾歌招隱欣然欲拜顚懐
君玉樓賦對客藐姑仙銀闕何時夢冰心此夕憐風塵
閉元圃子弟想藍田謝屐空攜齒洪崖浪拍肩剡歸疑
有棹郢和可無篇朗朗成公似峩峩叔夜偏高情堪獨
賞豈費買山錢
　　奉和世父新葺蕉室書齋卽事二十二韻時將待
　　　對公車
築室懷嘉遯躭幽樂遂初門風高有豸館籍謝無魚霽
月光懷抱浮雲任卷舒武冠辭韎􁮜野服集芙蕖榻敝
輕華莞窻空傲綺䟽蕉因題句盡草亦帶經鋤花影低
婀娜松聲引疾徐誰歟堪比屋我自愛吾廬世事從抛
枕時艱入累嘘詎煩焚燭蠟時可借蟾蜍對座常揮麈
凝塵不上祛論文窮四部裁賦弔三閭豈謂衡茅下悠
然大隱居寧教蓬戸掩未放酒樽虛癖古摩周鼎休糧
嗜禹餘將軍多揖客柱史秘藏書靈運窮登眺陳蕃倦
掃除斯人猶短褐公等曵長裾攬􁉤方滋蕙羮藜且刈
𬞞征途將結駟射䇿定巾車落落嗟薪桂勞勞羡散樗
上林行較獵早晩覔相如
　　南湖放舟
菰蘆三十里雙槳蕩烟霞一艇纔飛葉沿溪數落花天
疑寛浩淼地轉失盤拏汗漫遊無定滄浪興有涯澄河
肥藻甲淺渚浸蒲芽秋思中流楫仙人貫月查兩頭行
載酒八口合浮家漁父過湘水鴟夷去館娃至今留古
宅何必賦懷沙相約㝷西子扁舟訪若耶
　　三塔寺賦得三塔
鼎立皈依地宗分衍教年仙山湧阿育華掌削金天牛
乘連車至龍文并藏懸光搖諸界合影矗法輪圓定力
超眞宰神功攝衆權恒沙無量滿覺路幾燈然證聖身
俱幻觀空相欲捐三塗堪共指從此不述川
　　檇李天寧寺寺有嚴助墓
祗林輝勝域古郡闢蓮臺初地恒沙静諸天梵月開鷲
峯依崒嵂雞嶺擁崔嵬香葢雲常繞珠毫夜自迴函經
龍藏啟聞法雁王來花鬘空中雨鐘聲下界雷承明題
墓去衣裓禮眞回風外時飛錫河流可渡杯現身分色
相凡眼尙塵埃便欲超神諦無因辨刼灰幻觀窮一切
證聖本秭垓悟後俱無着何當置辯才
　　楞嚴寺
净土莊嚴外阿蘭出世間大千分色界不二冺河山喻
法青蓮現繙經白馬還金人緘石室銅掌出禪關花散
香雲葢天低滿月顔楞伽無一字妙湛總成間五葉空
相辯干函盡可刪欲投方丈室壁觀掩䨇環
　　東遊紀行一百二十二韻往歴下省覲作
朱明徂暑候玄駟授旌綏采芭搴長薄飄蓬觸遠思晚
英翩躑躅䌓芷颯萎𬎼咫尺辭庭榭蒼茫判路岐柳條
禁贈别芍藥怨將離行色匆難止當樽慘不怡塵埃蔽
晻曖昃景在崦嵫戚友臨征術閨人計返期線添縫袖
宻書囑寄函私揮揖回諸弟牽裾撫弱兒天涯從此逝
慷慨詎須悲井邑看旋失河梁竚巳疲木蘭春棹急攜
李夜帆遲閃電隨燈黒低蓬帶枕欹金閶停鼓枻林屋
納流颸吳市肥魚鱖蘇臺滿鹿麋竹枝歌漠漠荷葉水
瀰瀰嵐霧迷汀煖蘋鷗竝席移榴花驕客鬂蒲節届浮
巵繋䌫雲陽市郵亭日午時􁌩簾招野鳥把盞酧芳蘺
賸有愁千縷奚煩佩五絲龍舟觀競渡鼉鼓賽靈祇浪
濺辛夷棹波翻結桂旗佳辰懐楚俗幽恨弔湘纍候入
黃梅變衣教白苧施旅途中夏杪行次大江湄鐵甕圍
於帶金焦峙作坻山川增灝淼登覧助凄其延眺人千
里占風月半規覊心横暮笛斷夢隔天陲烟火維揚域
鉛華往代遺倡家多趙女酒肆衒胡姬勝蹟猶存晉窮
奢夙著隋草深荒苑樹螢照廢樓基破壁凋圖畫蒼苔
間菉葹故宮埋瓦礫瓊觀易蕃釐鶴自何年跨簫應此
夕吹昔遊增悵望新句懶題詩牛斗星分盡東南地脉
虧摩霄翔鸛雀潛滸懼蛟螭賈舶宵銜尾嚴關曙解維
滄浪旭低出淅瀝葦交蘼泗上俱罹㓂淮陰正誓師近
聞方輟警數日散登陴百感艱難集孤征雪淚隨束裝
稍戒陸䇿蹇乍橫覊曠埜天爲羃平林樹若薺饑狐竄
豐冡狡兔躍頽陂邨落墟殘竈岡巒布累棊無邊惟灌
莽所歴但茅茨浣服經時換舂糧并日炊眠寧親莞簟
餐曷具盤匜纂纂徒懸棗萋萋只旅葵羹藜空啗黍煮
豆卽然萁瘠馬嘶寥廓荒雞唱喔咿蜚蝗蔽丘隴枯澤
老蒿萑古邑郕侯國寒城嶧首碑漸臨齊境土回盻魯
郊垂引吭謠梁甫低回嚮孔尼鵲峯行在目岱麓可容
窺亂岫穿堯嶺空原過舜祠花洲晨飮騎趵突暑流澌
抃舞渾忘倦奔趨不自支高堂今近矣遊子復何之長
耳驕逾疾蒼頭悅載嬉稍堪勞苦慰預擬問安詞八郭
遙傳訊前驅愕乍知掛冠先命駕卧轍巳遵逵自乞淮
陽病將㝷扁氏醫大清湖寂寞長白嶺厜㕒後至來何
晩窮途哭可追僕夫呼偃蹇從者立嗟咨黙黙神搖曵
皇皇意忸怩芒然䘮家走困甚觸藩羸資斧囊羞竭乾
餱腹畏饑趾傷重繭裂篋負一肩罷袍類西河敝顔看
季子黧肥陽崖嶻嶪濟北澨漣洏雲樹成脩阻征途亘
委蛇隻身附萍梗單舸逐鴟夷畏路風波惡孤踪霜露
欺輕颷漁艇速巨艦石尤危儆暗行船喚旁呼泊岸誰
辯聲同雀躍審聽兩狐疑夢寐驚猜見蒼黃拜起遲欲
言噤不語未泣慟前持嚙臂分兒痛傷心惻母慈酸辛
塞喉咽嗚悒愬興居夜盡重添燭風纎更掩帷躬從遭
難得貧亦罷官宜天意開羣盗人生遘百罹長成憐弟
妹僮婢憫創痍喜劇餘怦怖譚深轉涕洟濁河湍漭沆
擊汰楫淋漓返斾兼程迅還家計日推芙蓉生極浦風
雨滯邗池荇藻牽青髪蒹葭映緑荑橫塘睡島鴨烟渚
美蓴蕬斫鱠鱗飛玉浮瓜月剖脂鄕音諳髣髴城闕睨
參差揚子高檣稳中峯兀植奇攀躋熒象罔指顧見支
祁景物從來好江山似舊披蘭陵買醇酎震澤釣文魮
冐濕衝霖㴻探泉汲綆縻褰裳飛瀑湧濯足亂流徙信
宿郊園到旋歸婦子嘻戸庭剛洒掃車馬軋喧卑隣巷
塡肩背賔朋接履綦家人譁聚首羣穉競含飴鞅掌勤
初釋田疇樂始兹石猶青故故蘭亦茂猗猗媚眼娛堦
卉投閒坐竹籬桂香皆釀秫草秀自生芝浮世吾何有
狂歌今殆而憂時休扼腕曠覧獨舒眉直道應安黜清
眞且任訾希因知我貴隱又用文爲萬事聊云爾千秋
諒在斯東臯容嘯傲南畝或耘耔遮莫生騷屑哀吟賦
五噫
　　呈鄭鴻逵郡伯十六韻
專城雄列郡五馬古諸侯湖海搴帷入山川露冕收餘
風肅僚采比戸有歌謳清論推匡濟承明動袞旒康成
讓經術子産伍田疇白鹿隨車至鴛鴦繞郡流城漕通
國計導水浚長湫河潤由拳樹波平范蠡舟弘文開別
館聲教及窮陬桃李連枝發英髦接軫遊時賢皈北斗
物望屬南州此地眞仁壽蒼生仰覆幬新飈吹醉里天
漢燭牽牛爽氣看橫笏亷泉瑩泛甌遂􁋊三事召眞上
五雲頭應照銜恩侶泥塗恐暗投
　　詠螢火
熠燿西風裏飛飛攪獨愁太陰連月犯大火未西流腐
草甘長隱餘輝肯惜收燭銀搖不定雲母障空留點袖
光偏冷穿林映轉幽暗侵車武室俱集阿𡡉樓入雨燃
難滅無烟燒巳秋聚星占太史照乘會羣侯怯膽驚燐
出室庭訝露浮暗窺燈隱現祇避扇輕柔願入佳人幙
羅襦見解裯
　　壽外王父副將軍方耆翁七十三十韻翁以七月
　　　初度避暑改卜佳日於九秋
豐沛攀鱗舊平原賜履先壯猷元有在繁祉古希全世
印常懸鵲高文早勒燕牂牁通𤏡道建水出蠻阡瘴雨
昆池煖滇茶洱海鮮鴨輸金入賦螺數貝當錢銅柱南
陲矗勾町井野連旋師六詔定移幕入閩遷較射桄榔
嶼投醪荔子川龍江鳴柝静象郡獻琛偏桂蠧佗方貢
朱厓漢不捐驛隨梅信遠柑共橘奴傳一檄開窮島羣
􁎍請受􁎠功成黃石隱逰遂赤松還買地新開圃穿林
曲引泉看山時莞爾聽鳥故悠然露警知更雀萍翻縮
項鯿繞籬栽槿藿和土種蘭荃結屋芙蓉上垂綸楊柳
邊杖留卭笮竹屏割點蒼烟義故無前軰耆英各比肩
公今正强健衆謂卽神仙七月生申候初秋避暑筵逃
人祈巧後借酌佩茱天籌數添重九樽㩦價十千黃花
吹鬂冷青女搗霜妍舉案同眉壽遺經總象賢瑤臺王
母詠虀臼外孫篇肥牡隨諸舅靈椿祝永年老彭吾祖
也願祖亦如籛
　　奉送朱渭叟明府內擢兵部尙書郞
赤縣東封戸文昌右列丞天迴郎宿轉地静海波澄夫
子西昌彦朝端自此升當年初製錦豪族畏批䋲驥足
奇龎統龍門峻李膺盡人帡夏屋諸吏飮寒冰凋瘵今
尤甚輸將困不勝至尊憂㓂盗加賦出金繒未見兵能
戢還祈歲漸登樂郊猶袵席洊亂苦頻仍昔覲飛鳬舄
遮轅截馬鐙重來驩父老動色慶紳朋邦政虗前箸追
鋒趣上徵僉云民失乳帝曰汝爲肱五餌方論欵雙殽
巳躪澠同時推賈誼行卽相孫弘物望高司馬歸心折
季鷹暫淹彭蠡棹相送越杭層天目山橫浙章江閣倚
滕門生追執轡學者走擔簦貽也嶔㟢久君其棄置應
入罏陶大治傳火愧元燈㧞自衆人後加之國士稱片
言金未貴一顧價俄增短翮難攀鵠培風漫上鵬寸心
空磊落兹道寡師承原憲貧窮巷相如病茂陵泥塗隔
霄漢翹首五雲凝
　　壽如臯冐嵩少憲副偕配馬宜人五十令子辟疆
　　　乞言海內爲祝敬賦長律十四韻
江山雄奠服眞氣滿如臯邦國推英畧安危倚俊髦皇
華馳使節水鏡領天曹麟鳳羅應徧䕫龍望益高威聲
下齊魯成績表旌旄石闕碑千口丹顔鬂二毛拂衣海
門月酌斗廣陵濤婪尾收羣卉𬎼賔叶八璈青青綻梅
子的的乳含桃眉有鴻堪並車將鹿共操攝提貞肇錫
服政鮮遊遨南極星文燦東山夢寐勞百齡輝合璧雙
柱見擎鰲豈羡揚州鶴孤飛振雪翿
　　崇安柴明府遠翰惠存賦詩報謝兼述鄙懷
雲札來梁月書郵動使星開椷懽踊躍把卷意丁寧契
濶秋三易寒暄露再零當時奉函丈髣髴想儀型白鹿
新移院飛鳬遠渡汀堂高緑野静峯合五夷青清嘯餘
琴軫垂簾只幔亭絃歌少塵事吏隱亦仙靈績巳書循
傳名應冩御屏何當滯花縣行矣上槐㕔門下留綿菆
從公舊執經鹽車猶伏櫪羊角漫摶溟閩樹參霄暗甌
江過甬停懐人題尺素挑燭起流螢去雁衝寥廓虛牕
思杳㝠錢塘潮信濶字濕鯉魚腥
　　雪山三十韻
貌山開磵戸積素俯庭陰邱壑於中置烟巒只此深餘
寒搖片几暝色上孤吟􁰈窱循難竟清高夙所欽居然
成委宛觸處盡球琳小院春遲入荒園客滯淫狂呼懽
劇拜買隱得招㝷在壁俄分響當牕忽撫琴階前渾皓
闕塵外挹瑤林芋火凉松牖茶烟覆竹鬵懐人看作案
怨妾想凝砧潤覺輝長韞光留璞尙禁非緱偏見鶴彷
嶽遠遊禽削出工何巧驅來勢豈任愚公誇徙谷郢里
絶聞音五朶粘雲起三尖抹霧沉吸風姑射外凍雀不
其陰點綴俱云勝嶃巖詎待鋟近檐低合沓盈砌亞嶔
崟延爽徒支笏添峯更着簪凭䦨邀命屐坐對怯披襟
島瘦眞余侣稽頽怳至今擘痕留華掌築手倩商霖暮
卽梅橫嶺晴宜月滿岑一簾增皎㓗環堵澹蕭森輕笑
麻衣襞融驚汗粉淋染嵐飛白重疉幅米家臨盆石聊
拈景壺冰未喻心含毫花乍墜得句酒頻斟冩後霜流
字濤箋顫冷金
　　夢謁禹陵詩
　　　杪秋夢遊會稽探禹穴山靈􁅟衣前導過雙闕
　　　下金人數百介冑立各長數丈入門數重巨神
　　　夾道各異其狀又進則五雲擁座山川嶽瀆諸
　　　神鵠立左右或端冕執圭或兠牟帶劍最上達
　　　石城高出雲表左懸萬石巨鐘聲若雷霆石城
　　　之上五色雲湧起如柱夭矯百㝷金人掌自雲
　　　間出上捧丹書雲篆大踰方丈仰視可辨而髣
　　　髴莫識山靈示余曰此神禹陵也再拜而寤異
　　　而紀之
卧遊窮禹穴占夢問􁅟夷神觀連雙闕重樓敞四垂斂
容朝象帝通謁贊龍威擁陛金人䕶司香玉女披石函
藏宛委鐵鎻壓巫祈澤有防風骨川依導水師巨靈皈
大手岣嶁鎭豐碑啟母陰符合媧皇造化移五行含一
氣九鼎鑄無私仙掌擎霄出丹陵蔽雨虧精英搖海岳
肸蠁動雲旗夙昔懷明徳平成厪衆思冥心餘髣髴幽
寤忽參差緑字探疑得蒼厓泐未隳註經聞郭璞溝洫
表宣尼不朽文謨在千秋甸服遺應知聲教訖裸壤亦
冠綏
　　過當湖投吳元蕚明府二十韻
三台郎位近九水五湖深遂有神仙令來從翰墨林雄
文蔚麟鳳粹品重球琳清白高相映聲華世所欽遠猷
占魏丙正氣懾宵壬蒲邑寧殊古中牟復見今萬花栽
滿縣百里坐鳴琴談道開公廨樞衣進子衿如公眞愛
日若旱定爲霖猛虎俱潛渡飛鴞亦好音入邨無吠犬
在道少遺金畫諾煩諸掾催科瘁此心官閒多卧閣退
食只孤吟陸茗浮陽羡荀香爇水沉訟庭來野鶴奏最
下神禽擬昔循良傳何須漢代㝷他年襄袞職當宁問
宵箴褐短難藏璧珠投愧獻琛仁風動懷扇霽月映披
襟㑹送䨇鳬舄冠彈柱後簪
　　上文燈巖司理
文峯左蠡遠垣角法星寒氣肅由拳樹威迴鐵葉冠觸
邪堪豸佐棲枳暫儀鸞早歲翔天府清時振羽翰風生
霹靂手冰瑩雪霜肝砥世眞孤柱中流障倒瀾宮庭遵
畫一金石著無刋大憝新鋤艾當門不礙蘭宵人俱側
目畏路若飛湍直道應如矢危言仰辯奸一時推陸賈
八代起歐韓學海高江表登堂拜講壇褰帷觀禹穴拄
笏眺銅官檇李公門滿嘉禾獻瑞看追鋒千里駕直上
五雲端水鏡天曹領除書押未乾
　七言律
　　玉山旅宿
玉溪别館倚斜陽夾戸雲峯萬里長天入牛斗連太末
山分江浙下西昌身隨去雁忘爲客夢斷啼猿憶故鄕
驛路鶯花正明媚傳車喜得奉高堂
　　弋陽城早發
朱幡皂葢引危旌曙色光輝擁傳行疲馬幾家臨驛路
亂山到處有猿聲東來二浙春光盡南浸三江夏漲生
冷落公厨添旅思饑烏空噪弋陽城
　　貴溪道中
褰帷五馬捧除書馳傳旌旗擁屬車見說省方容露冕
未須游子奉籃輿鵞湖水長春江暖龍虎山空綘闕虛
暫得淹留探勝蹟洞天金簡近何如
　　遊龍沙寺
灌嬰城闕鎻春風指顧江山極望中天矯蒼龍圍玉扆
嵯峩丹鷲擁珠宮身遊法界諸塵静日出恒沙萬境空
知有仙眞留記載更教題句紫雲籠
　　早發鄱湖
大江風雨片㠶開巨浸稽天入望迴五老參差烟樹合
二孤明滅白雲來樓船尙憶沉戈日高閣誰占作賦才
南望瀟湘更無際歸鴻欲下自徘徊
　　舟經南康晩泊望廬山
廬山積翠晩氤氲道是江干五色雲北靣蒸湘猶萬疉
南天軫翼此中分行空瀑布羣龍下氣裊香罏午夜聞
未識紫霄峯外路暫來岩畔訪匡君
　　湖口望鞵山戲作二首
萍踪踏徧楚天涯屐齒寧堪印渚沙初月半彎浮玉筍
澄江如帶浴蓮花圖歸南岳青絇濕醉卧湘君墜舄斜
賜履倘分湖一曲日㩦芒屩弄蒼霞
錦鞵詞客故多情欲賦名山惱尙平仙子凌波羅襪冷
江妃歸峽歩虛明落霞岫映飛鳬沒澎浪磯迴響屧鳴
争似道人心似石獨㩦隻履問西行
　　金陵晴望
十里鶯花繞苑墻鍾山佳氣欝蒼蒼城頭芳樹連朱雀
臺上宮雲下鳳凰寳馬驕嘶馳道直清江曲抱孝陵長
蹇驢踏徧天街道擬賦三都壯帝鄕
　　同霅川盛叟登金山塔巓
四顧黃流逈絶塵更攀飛磴出嶙峋樓臺空際眞無地
霄漢中天若有人逼檻虛危低七曜盪胸𬈑渤渺三神
吳門咫尺家鄕在迴眺澄江匹練新
　　秋夜海上望月
海天清望極神都振屧長堤逈自扶平野秋空千里盡
大荒月湧一輪孤銀河夜色垂金斗鮫室寒光滿玉壺
咫尺龍宮知不遠綵毫若箇得驪珠
　　送人歸霅川
人散棲烏夜起時青天白月照江蘺秋風縱好難爲客
衰柳何堪又贈離秦駐峯高迴棹遠霅溪水冷去㠶遲
不知別後愁多少且醉今宵酒一巵
　　訪藴虛上人
精廬小徑閡樵車䇿杖還過開士家定起却隨雲出岫
客來先向佛拈花夕陽排闥踈鐘晩哀梵穿林落葉斜
小句偶題旋不憶閒看鴻爪印寒沙
　　送馬丈省覲舟山
離筵把酒送斜暉客裏登高可當歸去路自看青草合
孤㠶只向白雲飛樓船幕府開於越上將星文切太微
君到牙門多暇日凝香畫戟繞庭幃
　　癸酉元旦得齋字和胡德州孝轅韻
掩關物色擁高齋碧蘚無人自上堦謝客不煩開竹徑
探梅有待試芒鞵江南春事亂花鳥河北風烟多虎豺
聞道君王頻側席徵書旦夕下天街
　　元夕前一日侍大人邀胡孝轅德州姚孟承山人
　　　小集得文字
張鐙高館漏稀聞蘿薜簪纓對隱君照席何人懐似月
生風四座客如雲刻殘銀燭催花落禁啟金吾識夜分
盡醉莫教愁墜舄尙容進履挹餘芬
　　元夕後一日世父置酒齋中邀諸名勝燕集分賦
　　　攀字
簷花細雨自䦨珊月暗嚴城夜不關燈市尙留元夕後
酒星偏近少微間詞人列坐依金谷醉客臨風想玉山
末座尙容狂小阮竹林高會幾追攀
　　登湧月臺望海
登臨遠眺極蓬瀛萬古滄波日夜橫廣野樓臺争蜃出
長檣風雨射鮫生吳潮北折浮黃浦越燕南歸辨赤城
誰向高臺題湧月凌空筆勢挾飛鳴
　　望海
大壑中央亘地維茫茫積氣載坤儀披圖分野星垂盡
測影山河夜不移東去文身通日窟北連窮髪有天池
雲霞欲問蓬萊境縹緲神都總未知
萬壑東南擁谷王天垂極目總蒼茫何煩採藥求徐市
自有飛車返越裳牛女浮查侵析木鮫人結室倚扶桑
乘風不待樓船出斥堠春波見遠防
浩蕩滄波一氣流飛揚何處見瀛洲星辰積水寒光動
日月虞淵片影浮坼地東南窮禹迹談天中夏定神州
亦知廣澤無荒漠自有魚鹽佐國籌
蛟門江上對嵯峩白晝風雷隱浪過塡海神禽飄木石
驅山帝子䇿黿鼉島夷向日窮荒至颶母迴颷入夏多
當代聖人辭遠物未煩市舶探滄波
　　滇戸侯黃袍任俠嗜飮酒兼妙丹青萬里遊海上
　　　更名曰黃谷字松石因贈以詩
萬里風塵一蒯緱囊中金盡不知愁曾㩦粉黛參牛首
自謂丹青類虎頭行篋止㩦卭竹杖酒錢不惜鷫鸘裘
凌烟勲舊今誰寫君是雲溪老醉侯
　　九日登湖上山望浙江時藩臬諸司合樂山上
千峯夕照逈登臨縱目蒼茫盡古今哀壑經秋惟落木
愁人薄暮一長吟寒江白日如縈帶大地黃花有布金
聞道羣公正高會西風皂㡌可勝簪
　　陳隱君則梁畜二鶴而跛其雌以雄者贈馮子贊
　　　皇雌雄俱不鳴似有悵別意復媵以病鶴作詩
　　　送之余亦和焉
芝田仙驥本同生霄漢分飛豈獨鳴自是胎禽無俗匹
非關别鶴有離情前身子晉三峯近病骨青城萬里輕
此日銜恩皆舊侶不須遼海變歸聲
　　首冬拜掃宋浦湖阡有黃芝生於壠上正當先王
　　　父侍御幽宮光采暐曄上産小芝更層疉吐秀
　　　孝亷世父賦詩因歩原韻
青楓落葉錦離披神草幽宮競吐奇偃葢金雲仙液滿
靈根石室露華滋却憐謝傅稱佳後不羡秦源避皓時
遙望纍纍三秀畔眞人紫氣未曾移
　　姑蘓懷古
吳宮零落野烟消感慨興亡說往朝雞市少年分擊鞠
魚腸劍客逐吹簫當時舞蝶臨香徑尙有菱歌鬪畫橈
今日高臺止麋鹿多情芳草亦蕭蕭
　　登虎邱寺浮圖遇雨
蓮華高掌欲飛鶱金虎消沉瘞蘚痕山氣洩雲蒸震澤
河流縈練繞吳門天低落雁翻風盡水濶長虹帶雨昏
縱目下方烟樹晩蒼蒼斜照没平原
　　謁于忠肅公祠
野徑蒼苔虎迹腥空堂蕭瑟語精靈誰令北極金甌壯
却憶南城玉輦停事往孤臣埋白骨夜深山鬼哭丹青
石家樓閣荒凉盡猶識清風共勒銘
　　棲霞嶺夜歸
松楸夾道亂山低咫尺前峯轉欲迷松鼠晩窺僧鉢下
竹雞晝隱墓林啼隱囊白袷寛相稱靈壽烏藤倦卽㩦
日落歸途棲鳥噪芒鞋踏月更沿溪
　　懷家宜人時偕任濟下
鮑山雪下近燕州慈母高堂滯宦遊青鏡流年驚改歲
白雲千里見登樓排空岱岳中天出坼地清河繞郡流
欲寄北風無雁到樹蘐何以慰忘憂
　　大人歴下初度伯父以公車便道過濟南賦詩遙
　　　祝
江南風信候梅花攬景遙知感歲華投轄共傾官舍酒
垂簾自散訟庭鴉馬蹄踏雪燕關遠雁足衝寒岱首斜
相對樽前鄕思發故園無恙莫思家
　　錫山舟曉
五兩沿洄去復停沙鳬泛泛起踈汀離家海月愁初見
歸路江鴻不可聽林屋蒸雲遙嶼白錫山收雨衆峯青
秋風好待南還棹汲水重翻陸羽經
　　五日雲陽午泊
長河風起散微暄野屋榴花出短垣梅雨欲晴江漲减
山城過午水雲昏愁中客路寛衣帶醉裏天涯憶故園
誰向烟波重弔屈孤舟客子正銷魂
　　舟阻邗關
淮海盤紆道路長覊人心事正茫茫江聲白日收殘暑
夜月青天在野航孤客豈堪聞謝豹嚴關何意困宏半
㟙山此去猶千里河水東流濟半黃
　　登北固山眺長江
磴道盤紆歴翠微空江浩蕩送斜暉孤城夏月隨湖上
暮色歸帆帶鳥飛大海波迴吞鐵甕長淮天壓鎻支祈
他鄕烟樹茫茫裏何處登臨可當歸
千里滄波日夜流憑高客思自悠悠祇因風物留吟眺
翻覺覊人易遠遊句曲白雲橫建業海門飛雨過揚州
孫劉故跡蒼苔上南北江山返照收
　　廣陵卽事
日落蕪城暮色凝登高更覺旅愁增濯纓邗水河如帶
縱飮清淮酒似澠廢苑月明螢自照荒堤風起柳難凭
吹簫怯向樓頭聽歸思琴心徧廣陵
　　江都懷古
城闕參差列畫圖翠華曾此幸江都長堤柳色遙通汴
廢苑潮聲暗入吳燕墜寳釵耕自出草深螢火夏常枯
雷塘北望愁心折昔日烟花近有無
　　露筋祠下作
白鳥千邨徧野塘露筋祠下水茫茫一江明月流環玦
夾岸青山遶畫墻天入射陽淮泗合草深甓社芰荷長
無人過此題黃絹空向清溪祀女郞
　　登淮安城
畫角孤城淮水濆登樓詞客感從軍沙橫赤日低炎樹
雨過黃河變夏雲漂母古祠江漠漠覊人長笛雁紛紛
窮途意氣空相激搖落西風不可聞
　　自淮陰北渡黃河
驅馬平沙渉大河夕陽明滅亂流過中原地劃邗溝斷
大鹵山橫海岱多行篋水經懷禹跡孤舟鄕思入漁歌
青徐歴歴空雲樹到日西風動薜蘿
　　舟經桃源謁先主祠
古廟桃園野岸西荒原石馬草萋萋長河不識三分恨
山鳥空勞鎭日啼謝豹只知懐蜀帝銅駝何處問漳隄
獨留一片淮陰月偏照黃流濁水泥
　　𣏌梁妻廟
𣏌梁遺廟鎻荒坪過客題詩折杜蘅畫壁幾朝留故粉
青山萬古抱頽城女貞樹老春長在石闕碑横草自生
惟有哀音流激楚汶陽溪上斷猿聲
　　舜井
馬首嵯峩辨歴山舜祠遺井白雲間無煩野老論遺跡
且酌清流湛客顔古甃碧苔寒漠漠石欄晴竹雨斑斑
行吟㳺子空紆目南望湘烟未可攀
　　汶陽道上雨中望華不注
青霄翠壁削炎氛一半晴光散夕曛汶水人烟林杪合
濟陰山色雨中分秋來驛路連黃葉天際孤城上白雲
知是高堂歸思早北風南雁日紛紛
　　度泰山麓四首
名山結志遠相從驅馬迢遙訪岱宗翠輦未窺軒后迹
青天忽落丈人峯夕陽海月明三觀欲雨秋陰下五松
歸路定來探漢簡題詩會掃白雲封
岱麓縈紆輦路長中原四望欝蒼蒼巖前返照低華注
馬首飛雲接太行避俗禽生空有約多愁平子信難忘
征途莫恨偏消渴好乞池頭玉女漿
嶽勢崚層擁至尊欲排閶闔禮天孫中宵星斗懸厓出
入峽蛟龍過雨昏梁父獨吟還自和茂林遺草更誰論
應憐物役多塵滓會駕翔螭訪羡門
紫炁氤氛接太虛却疑身到列仙居休從漢簡探靈境
好傍秦松結草廬河勢西來交濟漯山形東坼繞青徐
行吟遊子歸心切匹練吳門思有餘
　　元覽齋丹桂下産紫芝一本莖高盈尺秀出芳草
　　　間喜而得句
蕭齋秋色正紛綸靈草葳𬎼吐緑茵喜見小山招隱客
同㩦甪里避秦人彤雲偃葢低初住玉露金莖濯更新
何事沅湘問空谷階前三秀自相親
　　春日登遠人樓
俯檻羣山展畫看縠池風皺柳絲寒好啼幽鳥行相答
避蝶飛花落未安桃塢緋烟薰夕照石林晴緑暈空䦨
春光一片圍村樹不放歸雲過遠巒
　　湖上贈相者王生
湖上西風起亂螢相逢雙眼爲君青浮家小艇來苕水
故里名山指洞庭却笑方瞳空相馬何須長鋏有侯鯖
塵埃物色誰能辨目送高鴻上紫㝠
　　杪春侍大人飮外祖方大將軍文鱗閣得斜字和
　　　俞福寧坤名韻
高樓雲物湛清華座容風前欵落花白墮傾來零露重
緑么抱出忽雷斜盡歡寧更勞投轄歸隱何須學種瓜
喜得追遊陪杖履城頭暮色候昏鴉
　　五日風雨舞蛟石下小酌
一庭風雨䕶烟蘿共把昌陽泛叵羅照座小山蒼蘚合
支楹高樹白雲過樽前雅集無苛禮醉裏覊懷托放歌
深掩西窻重剪燭窺人其奈舞蛟何
　　秋日同漠飛雲舒子羽遊秦駐山
人迹空山破杳㝠草荒石磴坐頻經歕沙小雨衣前紫
貼水羣峯屐底青僧院午炊饑鳥集雲根松卧蟄龍腥
同來弔古誰堪問共拂苔痕讀舊銘
　　次韻雲舒謁始皇帝廟
金支想像翠旗來馳道清塵斷海隈天子氣消沉九鼎
大夫松折圻三台鮫人遠避行營去魚燭虛傳內隧開
今日荒祠繞叢棘潮聲猶殷屬車雷
　　晉陵唐山人君則久逰邊塞歸隱賣漿㩦家釀遊
　　　海上贈之二章
混跡風塵貫濁醪破羗㩦種舊葡萄散金劍客盈前席
凍雪蘭生滿後槽使氣怒常呵醉尉報恩貧不賣并刀
酒泉乞得堪歸老食肉空憐燕頷高
欵語憑君借酒籌窮年馬走誤封侯天涯傾葢多青眼
醉後悲歌易白頭擊筑應從燕市飮賣漿誰共信陵遊
肆中倘遇臨卭客莫向相如索典裘
　　婁東王生以幻術客海上
江湖滿地逐飄蓬浪跡人間計轉工秘戲禁方傳素女
丹符役鬼禮壺公擲杯滿座俱看鶴彈劍雙丸便起虹
呪得綵灰人欲語返魂香裏月朦朧
　七言排律
　　賦得梅花落處疑殘雪得肴字二十韻
踈林如霰動輕颵露濕殘英草映膠淅瀝偏疑聞墮葉
飄零何處惜餘苞沾衣細細看徐下傍沼霏霏澹未淆
雨送辭條迴斷影魚吹浮沬吐微泡空城暮色催橫笛
繞屋清芬藉短茅拾蘂兒童閒故故啄花小鳥弄咬咬
遊人踏去還迷徑山雀銜歸欲趁巢墮片過墻猜蛺蝶
飛絲罣瓣喜蠨蛸俄驚玉屑揮談麈却怪綃痕剪夜鮫
荒墅孤烟縈古樹野航數點綴長茭㝷來索笑愁成句
評後輸香解獻嘲入院共憐梨夢冷繞籬一任竹聲𫾣
徘徊騷客禁吟眺惆悵嬋娟歛艶姣曾否風流誇水部
可應痩韻讓寒郊承茵歴亂眠仙蕚侵鬂參差曳舞髾
誤却菱開霜鏡側倩將苔襯小亭坳遺鈿乍訝盈蘭砌
似絮生憎見柳梢浸向幽泉沉月茗泛教雪爼透芳肴
也拚紙帳圖相竝不放湘簾捲乍交好待泥金箋襞盡
瓊瑤堪競吐珠抛
　　九日同海昌陳雲舒及家弟麐孫登西郊浮圖絶
　　　頂得三江十六韻
聯屐登高塔影谾同攀飛磴躡霞幢生風屐底輕無兩
攬帶茱邊佩亦雙鱗次人烟低附郭熹微野色散當牕
曲盤一線河身狹尖矗三山海勢降越岸天雞知甬上
吳雲如馬辨婁江下窺華藏紛成粟俯聽蒲牢吼似撞
帝座摘星俱在掌佛燈指日爛於釭旋螺印度蝸争角
擁霧栴檀鼎罷扛法乳藻瓶流净域頻伽仙樂洗凡腔
排虛倒影翀宜舉側足危䦨眺不􁒍斷雨斜侵支短笠
渴虹小飮挂徒杠霜隨青女沾迴雁雷學啼嬰儆吠厖
便擬剪霓爲羽袖從兹入漢駕飛艭悄然無用重參趙
空有何勞更問龎綺語久空文字障禪機猛喝酒徒憃
聊將米汁供彌勒擊鉢分籌傍玉缸
　五言絶句
　　迎春曲
東郊迎春去車馬雜飛塵不見春色至看殺㝷春人
誰家細腰女競唱踏春詞紅衫不掩靣微盻冶逰兒
　　懊儂曲
可憐姑惡鳥啼著楊柳樹楊花願飄揚不愛銜着去
荷花自有心殺藕絲難斷辛苦背靣啼底是嗔郞喚
昨夜夢歸家雙槳石頭下江路不分明五兩健如馬
無端忽對鏡空留可恨容落花作聲息吹向東南風
連日强梳頭挽髻坐當牕懊惱乾鵲噪唶唶語成雙
　　吳門觀競渡
蕩舟湖上去俱言弔屈原鴟夷倘相遇莫復過胥門
日落湖水生紅粧出波上儂作木蘭舟歡爲木蘭槳
　　揚州曲
婀娜一相顧含羞未能前遺歡藕花子儂自得人憐
高樓望江口天盡䦨干頭聞歡隔江去流盻長江流
浣沙吳女郞臨江出素足相逢不得語迴眸背人矚
誰家女兒子持鏡照嬌羞今朝可憐色扶病對梳頭
　七言絶句
　　桐江夜泊
一路春山江影空雨添新翠落孤蓬微茫小徑入雲去
寺在半天踈樹中
　　乞梅花
玉樹迷離破曉寒臨風朶朶雪中看君家正與高樓近
畫角聲多恐易殘
　　眞娘墓
眞娘墓上草芬菲粉蝶香銷舊舞衣春色似憐紅袖盡
落花不住向人飛
　　蘓臺夜眺
楊花如雪野鶯啼細草絲絲雨不迷零落采菱歌巳斷
夜來月上越來溪
　　和伯父贈歌者送別鴛湖之作
急雨西飛一葉舟嬋娟相送悵同遊徘徊無奈船頭鷁
翻逐鴛鴦水北流
　　新婚別四首嘲子羽弟
流蘓羽帳貼飛凰竝蒂蓮開紫玉房慣是獨眠憎繡被
合歡新様織鴛鴦
别語丁寧屏侍兒恨無芍藥寄將離雙分臂上金條脫
莫忘嗔郞挽臂時
百鍊金彄映骨寒别時留取贈君看離愁繞指柔腸轉
紅筯春尖不忍彈
蘭釭花落燼烟低鐵馬丁東烏夜啼可奈愁多禁漏永
從今不恨汝南雞
　　五日舟泊雲陽
孤帆日午去遲遲蒲葉青青照酒巵莫問樽前長命縷
客心早巳亂如絲
　　渡揚子江憶家
江雲千里送孤舟此夕閨中定倚樓傳語行人寄消息
片帆今日過揚州
　　青樓曲二首
青樓日暮按紅牙急管催花月未斜莫唱關山楊柳曲
應知蕩子不思家
花落胡姬上酒樓商歌一曲古梁州不知江上三年别
却道嬌歌易白頭
　　語溪夜泊
月黑天星高復低扁舟夜泊語兒溪酒醒忘却半宵夢
記得棲鳥不住啼
茗齋詩五言古
　　　　　　　　　　　　　淮南彭孫貽羿仁著
　　古怨歌
蟪蛄鳴素秋無以理衣裳况我有明月照此無容光朙明匣中
鏡秉志德不忘舍辛君不察抱石高山傍為君指白日何以荅
嚴霜踏草成古蹤不入君子堂歲宴冰雪苦高㓗俟春陽幽蘭
在長坂無人亦芬芳
　　蠛蠓行
赤鯉失雲霧不托涔尺流歸昌無短翼寕與鴞鴇逰萋萋百尺
桐柔蔓乃相糾瓦缶鳴以雷榛翳蔽高丘君子懐大莭豁達寡
阡疇雖落吾爲瓠雖寒狗不裘目之者曰愚敝𫀆非所羞猥彼
蠛蠓智翕訿蚉睫謀我拙不如鳩而營在九州
　　昔昔鹽
穠李俱言笑芳桃本自夭熏爐寒夜夜畫鏡涙朝朝宜男贈丹
棘多子搗紅椒眉新方上翠靨避欲添潮雙聲歌婀娜十五隱
妖媱生憎留屈戌孤負聴啼么對月羞羅幙因更恨麗譙丁環
徒觧索甲桂未須燒不憶楊花壻空憐栁葉腰還應悲蔥草無
復惜河橋
　　憶逺曲
送别上鴛湖湖水清於淚再拜祝平安牽衣濕行𬒮扁舟過語
溪語溪烏夜啼客愁正不寐展轉傍烏栖行人去應逺望望金
閶晚涕泗下吴山浮雲行不返功名若栁花蕩水作浮萍東西
不相見非是為無情白門雲樹緑大江天一曲縦有夣相㝷關
山㫁難續闗山夣未成風雨待愁生偏是河梁月今宵可惜明
　　古意
爰有南威質令姿閑且端披服耀纎阿宻理表中單顔若朝霞
舉澤悦秀可餐貞心雪同德竟體近吹蘭意静百無違指日天
雨寒贈以古素琴良桐錯琅玕雷威之所成氷絲八繭𧖟正容
一相餉願結白首歡微忱不遽通逡廵未一彈豈不感精誠知
音世所難
　　勵志詩
達人薄遐算志士惜分隂達人豈不懐放曠莫敢任結髪慕黄
虞所好在沉深諒無宣尼智竊比多所欽梯占誠有堦躭　乃
我箴歲月同懸碪昕夕搗予心良壁棄如泥以礫視兼金無徳
而好爵晛彼能言禽言隱於榮華亦逺若宵世
　　百一詩
微霜刺革屨潰堤窒蟻穴誰為未雨憂乃慎點圭缺壮夫鮮後
艱哲士敦𥘉莭愆集於乾餱禍懲以廢噎懐哉無燕居徃者有
覆轍成河止濫觴離山乃躓垤晰惑若荃蕕覩㣲察蠓蠛巢鵲
知天風敗龜能食契奈何人夣夣貽彼悔截截胡寕戒細行毋
庸忽近贄鍳以虚見形淵以濯揚潔朝夕斯槃盤碩言書衿纈
　　詠史十三首
鷸集扵深林蒙禍翠見珍熠燿能夜行因光時隕身黄綺耄何
求乃佐牝雉晨魁梧云多計辟榖鬢如銀不如漂母賢豈望報
於人
　　二
仲舉俊民族蒿莱塵满户一室未掃除頺厦安能柱名高物所
敗器隘禍斯聚宣尼大聖人棲棲時見侮矧彼泥中龍高趾覆
國武
　　三
舞陽一狙儈鼓刀屠門中食豕如食人乃逢隆凖公白身佩侯
印姊婦連椒風目無一丁字椎魯排帝宫璅璅魯両生致身仰
雕蟲
　　四
孟嘗狗盗雄丐命一竊裘趙公子重客乃恥賣漿逰三千者何
為簞豆各相求六王次第俘誰先漆室憂祖龍知其然視士若
蚍蜉奈何牽犬兒猶為逐客羞
　　五
巨魚不死綱鴆鳥飢啖虺負此雄桀姿殺物亦見才魏祖吞九
鼎躭坐漳水臺所戕止螾螘寕摧濟世材楊孔両小兒佻巧詎
足哀閉門鋤菜客墜筯扵疾雷龍伏虎不知燕雀徒驚猜
　　六
𧖟殉人於巧鳩拙不𥙷巢披髪而行吟坏户居草茅我有池有
魚子有竺可交将尋於陵子灌𬞞烹苦匏
　　七
長卿慢丗士亦以貲為郎錢刀信足重胡為譏孔方屈意事狗
監乃逰日月傍五斗麥易婦文君何慨慷鹿門自有人偕隱共
條桑
　　八
嘯登北郭壠南望城南田昨日炙手客今来荒墓眠卿相多憂
貧松喬不永年貽我三執圭吾仰視飛鳶坐我萬仭巔俯瞰市
井廛
　　九
門有五柳客恥仕汙君朝長歌曵耒去歩行歸山椒飲酒醉無
期既醉即嬉謡日犁一畆田家給半頃苗荷鋤豈非勤紆組寕
所要歎息無絃琴而尾胡為焦中散自形觧知音徒早凋
　　十
秦王一六合㧞劍逐亡胡威殫乃厭死求仙問神都玊椹尚未
來水銀閟龜鳬生掘闔閭冡金精發湛盧猥以鮑車朽疲此驪
山徒不見㶚陵下瓦器流泉塗
　　十一
結客無所須交驩夀千春朝逰貴戚里夕轍托要津满堂碩刎
頸明日岐路塵翟公見何晩門雀吾故人知巳已矣夫謝彼風
波民
　　十二
野蒿何戎戎雞棲於其垣中有箕踞士牧豕共一樊汙世龍為
蛇泥行虎囓黿朝出晚擔薪牛衣婦無褌百里烹伏雌少伯狗
吠門其狂衆椎罵不屑與世論蚩蚩彼羣愚俱言華轂尊
　　十三
朱鳥丹其冠翼武胷有文其禽蹈仁義不食惡草薫十年無飛
鳴鳩鷽各紛紛衆鳥謂此鳥其必鴨鶩羣生子曰鵷雛高舉共
長雲凢禽徒啄肉仰眡絶霄旻所以濠梁士掉首謝玄纁
　　山中晚坐
林鳥鳴不巳月出羣山空萬木有秋意蕭瑟成微風泉響人影
寂寒光澹無窮坐深忘萬物無累撫枯桐浩浩夜景移不言悟
㣲躬白雲還高嶺蒼烟在其中昏鴉畏露寒墜葉警幽叢余意
自兹息歸隱含愚蒙
　　自居然廢亭登南屏絶頂望浙江
沿堤随栁隂入寺㝷踈冷烟巒恍故人遥睇歡引領稍出嶔􁦺
上居然愛亭静捫蘿峭壁行歷險潜自警山花弄幽娟欲以媚
孤秉厓傾盡足力乃造最高嶺天容惟有空杳不見江影冥心
送遐觀沉穆含靈惺興劇憺忘歸天低惜餘景溟濛四峰合别
此情耿耿廽徑下僧寮初月如紅杏
　　登南屏山
品石如品士林巒為殿最况以蒼然松青從山暎帶山屏湖之
南雲根迸秋瀨寒翠交夕陽徃與深紅㑹秀出濃淡餘經營自
成繪陟高目始曠意盡偏增嘅飄蕭静萬物寥寥縂人外永公
不復語誰為發余籟
　　和放鶴亭晚坐
閑雲無所為乃戀余之襟梅與我為三以友鶴在林得句數四
吟迭唱如幽禽山秀以夕氣我其山知音意静遂止嘯杉梧盡
森沉葛巾褁蕭散髙寄無凢今松暝烟蘿合青蒼圍十尋未忍
令山寂勸月成孤斟
　　入天竺自棲霞嶺歩歸
歩予巖之阿山深宿雲卷萬木成秋冬亂泉奏琴阮古寺居幽
岑踈鐘抱廻巘山茅滾虎迹竹雞啼墓阪我情已閒娟野花能
燕婉散髪䕃石苔烹茗支雪甗遂與林壑親不怯前途晚羣峰
一何長費我屐齒逺累坐日己移偶眠聊自偃去山如悵别将
行復繾綣烟巒代餱糧夕歸尚忘飯
　　飛来峰澗下
近澗人已寒青山抱紅寺閒雲打山鐘白雲領幽事得泉烟亦
活妙茗僧堪醉經聲穿淡雲古拂坐幽翠啖花魚影朙趺樹猿
心睡逰情覺日佳意逺忘花媚只此㫁炎𫾣清凉　無嗜
　　卧病
短門深野蒿蒿深㫁行迹鼪鼯當晝啼决明花一尺久卧帯生
蟣捫蝨枕周易衆舄欺病鶬亂樹喧磔格哀其毛羽創俯拾置
檐隙飼之以桐花紅豆搗乕魄慰爾羽旣成感我孤蓬客
　　二
前山有蒺藜深榛嘯鴟鵙褰裳不敢進牽衣多枳棘燁燁五色
芝黄雲遶其的食之旣不飢夀命算靡極欲采隔重梁弱流駛
不測小人化沙蟲射工鳴鬼鏑靁雨天冥冥噩眙徒自惕
　　三
東鄰彼姝子縞綦隱殊色貧病工織素懐杼恒歎息孤花棲弱
草盛年不察識桃李感華序霜雪苦歲逼南鄰齲齒笑粉澤工
雕飾君愛容即妍明璫在君側東鄰歎息聲空床成偪仄
　　四
因愁夣無力夜哀百蛩哭街狗請勿喧使我餘夣續墻低鳴敗
蕉風打入鄰屋嗷嗷横㕍呌河底鰥魚獨我婦憐我寒數起視
寝熟
　　五
木榻一角穿作床加以幕晝眠苦秋暄芙渠摘紅蕚瓦壺注寒
泉對此愁灼灼夜眠未白鳥蚊市沸帷箔愁多每達曙烏鵲喧
簷閣下床蹴小婢然薪起燒藥
　　放蟋蟀
病𧺫百不娱呼兒失蟋蟀編竹以為籠飼之芡與栗緑腰躍長
股怒臂相决病憐此壮盛心猛志見跳佚嗟我何摧頺感時恒
自失夜短常愁永蟲聲况瑟瑟蟲聲一何悲使我愁難畢𨳩籠
㑹縦汝深草富蓬室
　　不飲
飲酒以為歡乃以益我愁白露感素序鳴颷忽已秋頺齡焉可
制壮士成荒丘霜雪何其多古草榮陌頭臨觴發浩歌沉痛無
良謀年歲不我與朱顔須㬰㽞千金餌落魄缺劒悲無讐棄此
杯中物萱亦助人憂
　　二
良朋為我言胡為愁不寐酒國無聖賢四時自成歲欣然徃從
之百杯不得醉夫子何其愚醇醪養無累黄蘗心不聦抱苦自
云智憂生止蓼蟲含辛本其嗜良酒非黄虞焉能藥悲恚去年
􁊽田荒不了麯糵事吾卧吾敝廬雞拪不得志
　　感秋十二首
攬衣步行㳺躑躅位巖阿高山葛蔓蔓盤石亦嵬峩霜露悴百
草蕭艾将奈何黄花媚幽姿時菊獨妍華緑葉被短隰秀篠發
寒柯感此歲已晚零雨怨蹉跎啓明西北流匏瓜沒長河盛年
不自持哀樂常苦多
　　二
日出車隆隆填我東門道高衢貴人居華軒夾羽葆道傍輕薄
兒罄折共顛倒奈何曲巷士支户蓬不掃沉飲非世情浩歌傷
懐抱袖中一卷書衆毁言不好衰蘭在幽谷不随羣植槁丈夫
悲有懐埋没同秋草
　　三
愁人夜不寐仰觀天宇澄明月出東井河漢直如繩秀葽鳴草
間寒露淒旣凝歲暮換衣帶蘿薜誰為勝明發志逺逰駑馮不
可乗黄麈蔽天地山川變丘陵孤鴻棲朔風賤子懐履冰起問
夜何其鳴者乃宵蠅
　　四
凉飈薦幽草征鳥東南翔人生多苦辛兒女乃沾裳短衣不我
寒䟽麻為之粻巾車従此去曠野杳茫茫墜地即晨星非參則
為商兎絲守根株征蓬飛四方雖懐吾故丘寕能戀榆枋黄姑
語織女努力各相忘
　　五
蕉生北牗下因霜漸黄萎竹惟不畏寒竹花隕差差無情有榮
悴有情能弗悲相辭風雨霰相娱竽瑟箎良朋共晨夕常苦隔
山涯誰能不惜别皓首惋離居
　　六
秣馬扵河曲将至洛水濵洛陽多貴逰車轍阻要津掃門傲不
能衒玊非所仁掉首歸去來菰蘆采秋蓴興至閒命釣獨蠒絲
可綸營管彼槁項石火炊勞薪
　　七
拾橡不自給采菽来丘隅長鑱復短鑱秋𬞞飽蕪蔞力弱愧深
畊一丁佐樵蘇輟畊還歎息抱犢随邨愚刈穫貴及時少壮在
斯須豐草羙於稗石田不如芻曵耒悵歸休强飯終不愉胡不
振鱗鬣乃蟠扵潢汙
　　八
賤不佩艾綬高不理釣緡進退諒有為詹尹何足詢榮名在努
力棄置勿酸辛濁酒雖未甘聊以澤吾神秋露夜團團素月照
城闉入門成一笑焉問誰主賔歡飮道舊好慰此平生親賤日
我故人貴日我故人出門分手别毋為岐路塵
　　九
不與物偃仰猶以勞我身無衣屢貿絲拾火一負薪麻鞋恥干
謁柴車非可巾胡為曵毛褐九頓丞相茵不忍為此態洧盤有
隱鱗飛為九垓雨隱亦三江春
　　十
晨風號樹巔逰子惜秋晚聴此愴心䰟道長帯孔緩青楓在江
潯白露横夕坂敗荷起􁡾颸衣之寒欲卷沉吟無徒杠蹇衛驅
獨返
　　十一
束髮慕九州意氣如奔馬白眼竟無人高歌和常寡悠悠天壤
間滄海杯中㵼飄忽十年心淪擲随梧檟紆我九折途遲我萬
間厦虎伏於豕牢壮士居人下
　　十二
意静不役夣形累勞吾生鹿豕可與遊荷蓑寢或行忘歡樂乃
足外物斯身榮何用同思婦感此蟪蛄鳴高掩両荆扉素書可
移情慮澹絶百憂羣動自相攖所不懌然者一杯千載名
　　夜發武林
歲暮倦行役北風天早寒客子怨道路長舟人怯衣單山猿為
我啼哀切動心肝夕氣澄素景積水浩無端懸泉鳴北隴去棹
歷前巒國士重衘恩知己集悲酸喬林宿高羽灌莾下凢翰幽
憂夜不寐萬感陵風湍
　　渡浙江
鼓棹橫大江壮氣凌朝涉長風摇雪山亂下吴山葉大魚立舟
傍嘯歌神不懾越螺青萬箇蒲㠶雨一摺老蛟銀吐涎怒浪粉
吹蝶竒觀睇海門雄膽奔雷慴諒乏濟川才中流懐撃楫
　　初入越
夙昔樂巖棲今来適於越越山何迢逓峰巒姝未歇入郭縈數
重叠霧更滃渤宛委青嵳峩雲門象天闕赤珪如紅日碧珪羙
于月登山尋石匱檢書訪禹穴遶郡數十峰峰峰雲吐突閒上
越王臺覇氣成㓕没蘭渚己荒亭青苔垂石髪風流歎蕪廢百
代徒超忽蓴菜羙寒霜海錯甘蚌蚏将期石㠶逰為待薔蘼發
　　會稽雜詠七首
夫差坐吞越易扵弋黄爵石室一箝徒烏喙啄溲悪晝寝姑蘇
臺俯瞰無餘郭鮧皮沉伍牙夷光舞綃幕雷精鷺鼓喧蛇門氣
銷鑠嵇山生苦竹夜月飜山鵲女陽亭北望江白石鑿鑿屬鏤
劍已亡種山狗不咋草荒越王宫野葛蔓寒壑君子六千人今
盡為猿鶴
　　二
祖龍沒泗鼎望氣東南逰屬車五丈旗日月懸九斿行謡僊真
人後乗載箜􁣖浮江下錢唐波惡不容舟望祭大禹祠逺可見
之罘勤銘李斯手功德侈千秋東去射大鮫山鬼遮馬頭萬乗
若雲屯千騎咽山丘焉知道傍客目已無嬴劉
　　三
金風吹泥馬千里吴山霧六陵翁仲泣王氣悲非故橋山䕶劍
舄蛻骨龍髥駐玊椀出人間􁈍燈滅秋露百年忠義心天地㽞
韋布石麒麟卧沙銅駝成棘路幽梓已消亡千古冬青樹
　　四
嚴助衣短衣西逰謁漢帝日賜千黄金筆札數承制乞郡守會
稽衣錦逰郷遂駟馬絡生光長令親擁篲天子逺賜書再拜呼
萬嵗君厭承明廬郡吏乆留滯間者聞問濶還朝奉會計太守
采傳歸觀者軋輿隷今来何赫奕昔貧困友壻
　　五
賀監脫金貂白衣入酒肆把臂謪仙人釣鰲東海去尺書上天
子乞汝鑑湖地黄冠歸故郷四明日沉醉伊人不可作唐松森
古翠鳥下千秋觀蕭條見山寺
　　六
謝公携伎去髙卧東山雲閒從誓墓客曲水弄鵞羣深洞薔薇
發朱明首榮芬青松拂高麈風流疑對君何當揖支許登眺共
斜曛
　　七
白雪下髙嶺千峰互綢繆青山戴逵宅剡水東北流鼓琴動衆
響山水俱悠悠長嘯倚茂林風流懐子猷雪夜理孤棹乗興歸
扁舟我行歲　暮雨雪滯離憂蕭寺聊寄踪無竹焉能留買山
倘有期相從歩巖幽
　　逰禹穴
昔我夣禹陵玄夷授芝簡青狐導我前赤豹吠于犬賜我禹餘
糧益以文虬臠鼃飽永不飢朱顔華婉孌下山再拜去黑龍燭
流燹三年幽寤醒半葉孤蓬展真逰水聖宫投杖叩蒼藓古碑
形摹竒青蒼　迹辨将挈庚辰鎻一訪無餘墠荒榛隱山文亂
石堆靈畎冥冥猿狖鳴虎避歸途善
　　再過陽和書院尋偉南不遇
拾級歩山　雨寒蕭爽危亭息高屐石壁投輕杖重来岩景
異隂霽殊今曩稍離城市目便入青霞想砌甓象天街苔文成
地網伊人亦羈旅客館同菰蔣歲宴感雨雪相㝷失来徃負此
蘿薜悰孤我金石黨枯梅傲巖扉鳥雀羅書幌惆悵望南鴻夕
烟横宿莽
　　舟經蕭山懐許椽
泛舟下清川澄江帯長薄髙致緬巖阿幽姿媚丘壑長林自簫
散嘯歌殊不作孤琴傳逸韻五言寄寥廓虚聞濟勝資山水留
寂寞逸軌追潁陽玄詮掩向郭流連岩澤逰俛仰同今昨
　　雪霽歸渡浙江
雪霽風亦止千里横江烟江風出海門一碧低遠天布帆曝日
影蓬腳立長年亭午天無風客子呼下船皎皎両岸山萬叠素
屏連遠勢来天目南龍白蜿蜒沙磧人點點鴉鷺下枯田千家
所鱗次匹練絡井　擊汰歎竒絶披裘還叩舷雖覺毛骨寒猶
賴濁酒賢檥舟問旅食僮僕正流涎
　　歲暮三首
短褐謀卒歲北風雨流離舟舟窮令節四序苦易馳窒户共熏
䑕雞栖同伏雌雖捫吾舌存不敢更鳴悲買馬千黄金買士五
羊皮
　　二
瓶粟言旣罄南山多蕨薇薇蕨亦長甘稻梁始高飛駑馬飽棧
豆賢豪長苦飢蹲䲭喜云熟貂破芰為衣君子疾無名誰能貴
知希
　　三
鷙鳥必待秋毛骨非不厲傖父賦言工亦旣窮年歲丘中不材
木乃甘老棄置棄置何足悲苦瓜抱壺墜富貴吾自有聊以安
憔悴帚敝不掃門漫㓕懐中刺
　　雜詩六首
徃者遇清夷草間無聚嘯羣公坐閻闔垂纓陟清要世事誠亂
麻昊天其不弔變起三十年火焚遂成燎新亭陸沉歎災或及
原廟名城為丘墟狐社鬼並嘯白骨矗馬脛千里有橫燒近更
苦驛騷勤王困征調所過絶雞犬村落苦攻剽聖人洵至仁屢
下哀痛詔側聞臺閣論似未恥紛噭言官所撃排旦賢夕不肖
卿相握大權輔弼擬周召世所欲用人俱已布當道四郊尚多
壘其敢大夫誚
　　二
病後三見雪两得金陵書金陵俸錢薄官署類僑居月俸所入
錢僅足市江魚童僕七八指口不厭壺𬞞春明㫁尺字積薪每
晏如故園好梅桺所歎滯歸歟我夣懐白下落月揺庭除田園
課丁力嵗儉賦菽芧未忍三徑荒刈草常荷鋤清畫聴啼鴂閒
行歩流渠忽睹南飛鳥愁心九折紆江湘賊㓂满𤾂濮人民虚
亂離憂戚屬謀生羡樵漁諒無智者謀天歩誰為舒短衣恥疾
畊壮士羞田廬碩言俟清燕飽黍隱東畬
　　三
㳺行歩城郭返眺見臺雉蒙䝉垣上蒿頺側剥餘趾荒濠草盈
尺濫淵絶潜洧慿高瞰烟火樓榭何齒齒東南無戰争嬉逰狎
婦子暄妍羙紈素輕薄醉􁈘市荒邑有窌蔵高衢無停軓有闉
豚可穿有戈薪不毁篝火而叢嘷㓂盗須時耳疇昔海波惡艅
艎若沉𥿄長淮驚戎馬吴㑹已增壘咄彼處梁雀徒為杞人恥
使者從東来按部蒐前紀厨傳煩井廬酒肉供填委池隍任燕
没所録在金矢幸無㤗山哭啖我者胥史
　　四
獨坐忽不怡消摇歩林幽禾黍来好風平緑徧田疇歩屧阡術
窮遠望墳與丘道遇散髪者操瓢形則鳩白髮卷菜色鬼伯之
所㽞哀哀向我哭淚落雙綆流本是良農子有田遶屋頭娶婦
子有孫牧豕兼買牛去嵗蝗不仁遺穗飽螣牟昔旱今苦潦三
年無一收既負縣官租三男斃纍囚豪家嚴收責鬻田半劵酬
妻死子孫盡遺骸委道周含涕指墓田飢鬼如啾啾道傍羙田
禾昔所手鋤耰聴言長太息反歩悵歸休入市過屠門少年轟
拍浮曳絲飽大嚼罵坐醉盱謳却笑負耒蚩朝夕寡良謀
　　五
客有行李色青馬沾黄雨問客客何来言旋江淮滸江淮烽火
急道里今何許下馬客前揖告我詞縷縷途遇勤王師喧闐伐
鉦鼔走若鳥獸散蛇行蟻無伍水程非買舟陸亦未戴釜巨舸
雙五両奪自潯陽賈晨起忽空壁掠米入村塢荷両空槖去歸
必傾满庾未至市閉門穴扉壞坏陼袒入民房卧妻竄女踰户
酒酤無一錢赤手槽頭賭其将稍訶杖酗罵擲鋋弩沿河哭嗷
嗷無地避剽鹵聞笳夕徙營千里不當虜
　　六
街鼓既不喧雨亦無㫁絶交衢罷燈火云是上元節西北鳴革
笥所至必殘㓕江南雖辛苦稍幸遠羗　忽忽月己杪雨霽啼
百舌彼駔黠之魁逢我長尉悅豊登兆年榖無惜膏火缺鞭笞
里甲背賦燈照閭闑豪家張百燈亦不愁膏竭貧室夜無燭鄰
女機乆撤賣衣市一燈家破燭乃爇東鄰鬻白桁西街典錢埒
萬户千百燈終夕光明徹吞聲畏里正掩户不敢說大江隔烽
火勤王徧吴浙羽檄正紛来絲管且填咽我馬淮之陽我車北
其轍天子側席坐憂危望羣哲
　　刈草
春至萬彚長庭草更榮敷空宇積梧葉掃除給樵蘇秉性惡荒
穢塵雜非所愉好雨潤時至欣然理溝渠灌𬞞幸巳熟挈甕常
與俱民生畏離亂不得長歡娱苟獲守丘壑抱耒豈言劬嬉逰
竟良月聊復效黄虞
　　獨酌
獨酌亦足歡桑麻翳柴門曖曖墜陽景明星爛以繁從容勸無
憂停杯感深言酒盡還自斟未醉聊復然營營䘮其寶百斗養
吾尊無辱以寡嬰塵網息丘樊興至尋佳友共載倚短轅結契
在遂古聊復辭寒暄久寂慕儔侣孤鳥懐飛飜
茗齋詩七言古
　　　　　　　　　　　　　淮南彭孫貽羿仁著
　　辛夷歌
辛夷作字字古歡諫郎樹下看木蘭贈君紅㰖可君意杏子仁
蔵両相憶白魚的歷玊一雙兒家采蓮朝渡江油雲委地春膩
膩羞顔紅溢驚吠厖青蛛漁花網得蝶海棠過春香讓妾荷衣
菱帶逆風吹池上緑蒲羙于箑四絃國腹鳴高樓感郎意氣廽
馬頭銀瓶罄倒試鶯酒消盡卄四花風愁
　　殘夜曲
風吹大梧葉未落碎雨剪窗秋意閣苔衣厚積一寸青雙鴉惜
襪携銅缾蓮花丁丁千滴水獨倚梵字闌干聽山城亂杵搗衣
急縂是秋聲捲簾入羙人不語寒螿語不信燈花背燈泣
　　湖上聞絃索歌
鳥飛日落烟冥冥湖波不動羣山青棲鴉啼破半湖影欲沒不
沒三両星昏黃小槽隔溪語清歌滴歷沉秋雨一聲能使天早
寒蕭蕭亂葉飛螢衷湖舫羙人背絃立夜凉始怨哀絃濕三絃
撥捩湖鵲飜栁梢月重天河急寒塘悄坐孤蓬客霜梧仔細尋
秋入露来響絶夣不歸淒眠夜半成頭白
　　青州客
晨行山陽縣道逢鬻梨客云從青州来言過歷山澤破垣老嫗
坐燒麥留言前歲满兵入歷山城高高比天㓂来掘濠濠身堅
城門自開兵不戰血山紅草無人烟满兵殘忍喜刀劔嬰兒貫
槊懸旗巔朱門零落鳥啄屋宫人流泣雨紅綿百年都㑹為墟
社德王披髮牽大馬满兵雖去城無垣白骨满市人少存德王
冩書寄歸㕍指血嚙盡沙中㾗至今官衙止茅舍白楊作柱蘆
為門我聞客言三歎息昔逰曾憶㤗山側琅琊麥青青禾黍高
五尺旅店肥羊胡韭香千樹棗花官路直郵亭伎兒高髻舞紅
裙留客鴉翎黒眼中城闕已黄泥荒莱千里無東西君王神聖
兵不息山川满目荆榛迷道傍客去廽馬蹄悵望落日沉雞栖
　　襄城行
大堤城崩角聲碎黒雲墜地壓城背荒城白骨矗馬脛鬼火星
星鬼車吠朱門宫殿成荆榛空宫夜雨眠龍輴花鈿零落髑髏
紫猶是春前歌舞人廢樓欹仄垂珠眊萬井無人卧殘竈湖湘
烟燧暗江濆襄王尚睡巫山雲細腰嬪嬙掩花泣千行苦竹啼
湘君黄巾繡祙塗眉客八王字刺雕旗白抜劍撃蛟江水渾卄
年梨花喜無敵名城破壊探龍子魚服愁為䂊且得荆門幕府
授成謀羽林将佐俱公矦逡廵六月稽獻馘何以仰釋重瞳憂
千錢不購丞相三杯笑借生王頭武陵翩翩歸素旐武溪滛澦
若飛鳥東園秘器榮璽書貶爵還應愧遺表襄流何駛襄山橫
夕烽一照無堅域峴首北臨見洛水周公廟裏鵂鶹鳴
　　洛城歎
洛城帝子真天人西宫窈窕帝所親妖書大索杳無迹帝也馮
怒東朝臣洛城高高天市垣萬暦胙土開南藩太史授珪趣之
國椒風泣送承華門新開朱邸擬大内詔賜警蹕乗金根西宫
輦給祖道珍竒平壓千車轅飛章叩閽請贍田小臣力諍徒為
喧　顯皇賔天二十年鉤弋亦下陪陵園梟鳴赤社蟄龍蜕洛
水宵竭銀潢飜是時襄后䘮厥元杜鵑雙啼望帝魂洛城水流
何浩浩洛城官吏拜羣盗金輿玊乗委荒草兎苑梧宫止啼鳥
監宫阿監跣披髮泣向宫門拾餘骨燒殘流火照銅駝棄城珠
璣碎明月如雲宫女三千花一一新聲出内家紅鬟倭鬌䭾細
馬掩袖宫門泣綘紗天王素服發哀慟慶陵雨泣號翁仲杜郵
劍揺霜欲動五丈原頭星夣夣吁嗟洛城生勿悲猶憶潜龍避
梃時
　　唐兒歌
　　　漢景幸程姬姬以澣夕飾侍者唐兒以進因生長沙㝎
　　　王實開東漢因賦唐児以代唐山異乎昌谷之辭矣
方花臂印押春風女床翠滴蝘蜓紅劉郎珠悵三十六猩猩袖
嚲新守宫桃花王母侍児語謫穿窮袴交䟽底錦嫣蝶醉帝不
眠雙支燈引羊車尾程姬窈窕青瞳嬌西宫别院泥黄椒茸花
茵軟朱鳥牗巫山霞暈添紅潮臙肢入月香壬水海棠春信鉛
河裏驚波素女避軒皇炎精欲雨逼高唐花枝下床換人影半
宵春破閒丁香唐兒剪鴉花一朶芍梢露滴芙容顆赤鱗光抱
羙人虹九成帳氣為龍虎夢圓燕卯吞堯母程姬濃笑唐兒乳
猗蘭殿紅雞喔喔玊麟啼遶青熊褥真人自是赤龍子重躍卯
金飛白水笑殺龍孫慎䘏膠殘紅落盡燕泥巢
　　武陵旐
武陵山青嶻嶪武陵之水何紆紆丹泥而朱提黄金錯盤螭帝
詔武陵麻衣墨縗出草廬麻衣繐帶名馬黄駁雷司馬門開崔
巍職方象胥鯷背駢趾堵墻立睹尚書来帝坐司馬門賜隃糜
中監給仄理從容坐對臨平臺平臺十二墀金吾開鹵仗貂衣
両璫捧白麻傳制尚書拜丞相赤金紫蟠虬尺一朱押填衛士
傳魚鑰監宫夜呼啓門􁈒丞相暮出文華殿車何礚礚馬何屯
屯虎賁御車丞相旦坐司馬門緑衣裂麻廷諍辭嶙峋帝為丞
相逐小臣咄咄丞相威莫倫欃槍夜離離軫翼紛相蔽虧􁂍弧
黄鉞金根熊旂栢梁髙宴帝賦詩帝送丞相出視師丞相開幕
府握中權諸侯俱膝行再拜不敢前徙易大吏斬僇令率司爵
司㓂不得專芻如山騎如鶩甲如林鋋如屋朝焚襄陽暮墮洛
陽丞相有矢不得發一鏃雉經未罹羅狐死不首丘悲哉丞相
丞相下從二王逰丞相来車斑斑駟彭彭丞相之去飛素旌素
旌如鳥武陵溪流滛浩浩丞相班師止歸旐
　　梁上行
鳬㕍不苦飢謝君有稻粱鵷鳯無汙翼常逰雲氣傍一朝羅網
徧四海山樊小鳥空翺翔繡衣大圭介日月左貂右珥生輝光
白雲辭天星墜地昔承雨露今嚴霜罻羅安足辞為君惜羽儀
刀砧在君手微命同烹狗三更貫索寒揺摇氂纓一賜輕鴻毛
黄塵蔽天不相見夕陽亭外鳥聲咽身輕不如梁上燕
　　盧尚書歌
尚書磊落雄千古短髥偉靣氣如虎寸心耿耿烱秋霜超忽騰
驤若風雨少年結志驅風雲折節賢豪訪屠沽鐵胎弓勁能挽
强左射右射人莫當帳前豪客盾磨墨纛下健兒綉裹創高牙
横角大河北秋草满路黄塵息天狼蹶矢奔荆襄南征迅掃揺
欃槍雕弧一響落封豕死戦齊穿赤眉壘尚書饗士椎肥牛捷
書飛上天顔喜黄衣聖人坐慿軒賜之鎻鑰司北門呼邪歛迹
逺漢塞萬里旌旗卧五原薊門烽沙犯太白詔起墨衰專旄㦸
擁兵諸将俱不前鳴甲飛狐更充斥重圍倉卒隕大星将士空
弮膏矢鏑風吹鉅鹿陣雲黄伏屍氣暗旄頭傍生平肝膽為君
死生為長城死國殤部曲飄零叅佐盡知巳悲鳴両十驌驦餘
血朱殷御鞍籠春草横眠舊戰塲蕭條壮烈無顔色萬古髑髏
刀劍香
　　汴梁悲
汴河浩蕩横金溝龍蟠乕伏成中州隋堤烟柳亂風雨梁王池
館空清秋吹臺歌舞烟花满十里林亭春不㫁金梁槗外月如
霜憲王樂府流絲管黄流如帯繞宫墻烽火驚麈過洛陽桃花
夜决金隄址吏人化鼈魚逰市躍舟魚白走龍子千紅飄葉沉
宫女姚黄魏紫百萬家㕍甲銀筝萬鼓撾河伯納姬開館娃女
墻烏唱浪淘沙奔雷髙岸鳴飛礟蟻傳浮查上官道可憐自古
繁華地雉堞依稀出波淖蚩尤一掃中原空黄輿瓦裂無金墉
神州陸沉四海沸虚聞捷竹鳴悲風
　　奉送伯父北上公車
離亭落日未分手官路停車一杯酒卄八年辭佩印侯二千石
謝徴車守同𫀆或相秉魚鬚志士禉貧恥餬口非無仕版屢棹
頭終不泥塗讓臚首吴霜避鬢冠進賢宫花揺春成少年眼中
之人非噲伍羊角而上誰盧前勞乎遠逰勿歎息行矣高歌有
離色增線衣縫驢背寒減槖駅寛馬蹄力長安花作明春紅長
途雪送殘年風𫾣氷大河凍旅夣傍黒皂帽衝征蓬以貽沉淪
悲刺骨對此縦横壮指髪病驥眠沙愴薊塵墜鶻聞風想燕月
月閏之月月再弦到京梅𨳩未杏先長身鶴立赤墀下短札㕍
寄浮圖巔此别知應換腰綬一出幸勿憂廬㕓明年年命宜禄
位通籍何官守俸錢
　　梁小璧歌
梁郎身似山鷓鴣一聲客已愁奈何高堂夜永歌細細此夕人
眠有寒意商絲髙引両秋蛩燈花寒青燭不紅霜黄月白受長
歎三星四星横西東子規欲啼春尚未碩為栁花渡江去
　　山隂道上行
夜行却出山隂道柔櫓輕航拂幽草轉柁已失三両峯令我披
荷坐顛倒蓬底客睡山氣来濤捲萬壑松風哀青天雲挂垂瀑
布一溪一曲千巖廻蒲㠶細雨摇不足欵乃聲中魚尾緑丹楓
娟娟覺山好亂落深紅遶林麓輕鞋布韈閒未能欲買長茆結
漁屋秋冬之際日夕佳山水何事闗人懐懷人對此忽耿耿能
母眠處成孤影深杯勸月添早寒人語落水生微瀾檥舟觸石
天向曙一笑失却青㠝岏
　　蘭亭行
荒鶯眠栁千巖春古篁叢露寒烟新廢亭水香流晋月永和苔
字摇青髪空山踏屐懐酒賢衛娘弟子黄庭仙龍爪臨波塗側
理誓墓歸来祓春水春波委蛇通宛委若邪溪明縹蘭美薔薇
洞客百屐来蕙風吹緑梅梁開溪之曲泛流霞杯五言掾醉玊
未頺剡溪箋乞十萬枚列坐闘詠飛觥催主人風流雅繾綣高
麗𧖟𥿄光銀繭千秋絶調歸草聖狸毫戯海羣鴻展我行荒亭
日已斜鳥迹满地紆春蛇昭陵玉椀龍夜讀山鬼採􁈍添燈花
青山自青人已逺一片孤林𬒳長坂澄心塌得定武本貌出風
規意深穏草肥真瘦天分寒駿骨雖存神已損
　　苧蘿行
苧蘿溪女脂為玊浣紗石香流素足纍纍越葛獨採蘭已甘村
燕巢泥屋會稽夫人妾吴宫買花欲進姑蘇紅君王進衣后手
織教成歌舞廽流風花鈿夜渡錢塘潮飛上金閶闘舞腰吴歌
歌殘王已醉荒臺草生麋鹿至越来溪上月歸来羙人車騎殷
香雷不須客避五湖水應讓黄金鑄西子功成莫笑東家施􁈍
室蛾眉未嫁時
　　錢唐風雪歌
江干歸馬巳薄晚十里深黒無人烟横風虎鳴雨腳重海門大
浪高過船公無渡河招舟子漁簑不動拖蓬眠寒氣揺風忽成
雪亂絮漠漠吹江天草枯蛟龍闘昏黒泥滑僮僕行迍邅江邉
佇立衣漸厚銀𧖟數寸堆吴綿錢唐諸山晦咫尺雲霧對靣徒
茫然黄沙摇江不得緑平林飛葉鳴老鳶栁花千陣撲斗笠人
如瘦鷺行吴田小奴鴉翎靣傳粉両岸越山挑両肩衝凍麻鞋
入旅店江村借火燔馬韀主人笑客已頭白呼媪為我拂華顛
瓦盆傾酒窺巨甕百杯不醉糟　前肥魚薑韭聊一飽半醉稍
覺廽紅咽酒錢數盡難買夢荒雞凍蝶氍毺氊
　　還自會嵇歌
　　　李賀為梁肩吾賦還自會稽歌僕幸明時遇異庾生而
　　　悒悒淪擲扵越歸也不自釋追而和之
歲暮不樂無與娱剡棹歸紅萬木奴戴逵宅前已荒草苦竹城
下聞啼烏歸米惝怳慘不愉越酒濃醉傾千壺君不見買臣奉
詔守會嵇朝出採薪夕錦衣腰懸慘𬗋綬斗大今乗髙井昔井
泥又不見四明狂客冠黄冠乞得鑑湖千頃寒金龜随手脫酒
肆歸弄海上虹蜺丸丈夫四七非少年不能熊飛乃螾蟠何為
刺促栖腐草貴不乗駟隱不竿秋衾夣感逰梁客破囊古錦蒲
塘碧沉吟一夜生早霜蘆花㕍呌雄雞白
　　守宫辭
䋈殘金線㳺絲續花奓影正春雲熟壁衣紅縐守宫香莎雞人
立窺粉墻函書夣寄萬里字㕍魚倣愁箋尾長殘鶯蹋花花朶
朶櫻桃紅亂三千顆為君相守不相㸔點臂榴朱瑩如火花前
桃李俱不言背花悶擲三金錢歡米不来騎白馬青亭笑坐蝦
鬚下鴉頭誤墜金剪刀馬蹄驚却簾軸髙栁昏雨重蔵伯勞
　　道君畫角鷹歌
鷹在於鳥為英雄畫鷹不與㕍鶩同長風鄧鄧起毫末一展大
陸千林空道玄以上矜人物萬古風毛蔵滅沒黄筌一鶴百萬
錢不及徐熙鳥超越古綃慘黯帶沙鑠落日巍峩見飢鶻端王
天上虬龍人嶽嶽鷙鳥鵰等倫雄姿神手両無敵天茟所臨自
有真當時宸墨娱清燕蒼鷹忽集延春殿師成與貫驚前撲細
㸔始覺爲綃絹至尊笑謂装長軸秋原雉兎嗷天哭艮禽奇禽
千百頭飛鳴日侍風雲逰凢禽諧侫無膽氣盡畏其出潜林幽
五坊綵隊頭幘動錦臂縧欲横高秋胡風北來鷹墜地尺練得
與康王留危霜及雪昏􁃠盡宣和印記蟠紫　冰天孤臣抱髯
泣建炎放鴿湖山黒天家一藝躭神妙李唐入朝帝漠北我展
此圖三歎息列聖英謨天逈出文華書目無畫史中書不衣供
奉紫戴進歸貧乏酒錢賣畫江南鬻官楮人間空貴尚方賤林
梁之鴉㕍吕紀道君畫馬亦龍子胡天一去従此始
　　陳章侯畫水滸葉子歌
張吴顧陸之冩真三子聖矣吴入神吴後千年有吴子更開生
靣尤絶倫觀其下手萬象變神鬼觸案窺　新深竒不止在靣
貌衣摺古硬堆虬鱗丹青所状必英物愈拙愈秀無前人雄心
恠膽破空出思令盜跖張麒麟東京横行草間客三十六彪鬚
倒磔宣和佚事譜豺狼稗官喑火摇脣㦸章侯茟縛牡虎髯白
墨蟠屈行蛇蚺方熈猛士性火烈銳頭花巾尖捉刀顧盻意洶
洶自云義劍無妄殱夜闌燈火烱蕭瑟含毫細思垂髙簾即今
冠盗鋒相㰱烟霧中原亂鳬鴨張曹左革花刺袍安有斯人不
弄刀梁山狂兒握弓笑眉髮槎枒山鬼肖䢴人闘虎杭闘特豬
奴䈎子今英妙細㸔繡梓情性深冩盡張角黄巢心真龍智勇
猛獸服雲臺畫者曾平林
　　顧繡大士歌
夜静新綃雲月香古蓮中士西㲲裳剪天一幅海杳　經聲水
底鮫居小佛心秋雨同悲􁡾慈竹垂眉啼䇢篁大瓶洗潮貯花
雨三絲四絲栁鵞黃其上美美月一方傍炤龍女顔海棠歌兒
綺語雪衣瘦百八珠盤溜紅豆人非人等浪堵墻天吴聽唄耳
如獸展軸我眼蓮花熒詩情歛謔荘五形碩添畫中侍清磬綵
灰呪筆冩鬼星居然妙手疑仙靈良乆始覺非丹青雲間顧生
春在指非春刺花花亦語凝眸人更語於花古先生貌姬穠李
山心水心入秋裏吴綾雲活生清綺䉣生花鳥春無功　繭𧖟
為捨身女白描满月金巍巍圓圍届線天容開鏡光萬髪思不
亂螺浮細入慈雲堆狂花病葉眠秋雪何肉周妻夣　蝶妖艷
詞深悟禪悅粉金箋註香奩䙝空膓幻手挑妙華蘇晉齋頭悉
茗斜一花一姝懴香業鰥石梅能說法我句繡心心繡佛萬品
心絲皎寒月文殊賞外雞檀爇
　　穆天子八駿歌
華山老駟沉河宗房星上漢為毛龍和鈴大輅不肎住思憑逸
足追長風百年天子衣璿犀如日者璧月者圭白狼四角青瑶
眼銀鹿千齡碧玊蹄昆侖萬里在超忽戴勝真人鳥瓜髪伯冏
凢材未足仙奔戎栢夭驅車逐風吹黄澤雪倒飛三十二蹄掩
朙月沙蟲七萃猿鶴軍盡躡倒景𫾣浮雲渠黄山子蹶雷電盜
驪朱汗桃花􁆖槐眉弇石拜阿母白雲謡對温山酒斟雉佳兒
已白頭長星勸汝三千斗須㬰鞭鞚别瑶山崦嵫日落蒼梧間
左驂放牧黄帝冡橋山拱木烏號攀化人衣袂空烟起徐王竊
冕為天子祁招轍迹老祗宫八駿重来仙亦死君不見渥洼龍
種来西極元氣茫茫奔絶域采藥秦人去未歸茂陵石馬無消
息
　　建章宫仙人掌歌
栢梁火照靈旗風井幹花繡飄唐中畫雲車盖辟惡鬼潜英石
活蘼蕪紅靈衣披披媚宛若馬肝死後求神藥君山美酒虎魄
寒白茅立觀當鳷鵲建章萬户高未央十二樓曲通壺梁銅衣
羽衣立雲表手接車轄金鳯皇于闐良玊團碧月琢之為杯舟
汞香仙人掌瑩珠百琲晶晶銀液的有光和以瑶屑鍊絳霜食
之令人壽命長君王深夜祠㤗液天女賜飲玄天漿桃花三千
紅不實宫女臙脂點秋色芝房燁燁療飢疾棗脯延仙擘麟炙
汾河帝子凭蜚㢘手酌沆瀣吞明蟾伐毛洗髓歲星夭白雲不
肯垂胡􁋡火餘經飄丫角墜後宫巫蠱啼木魅阿母巳識非仙
才嬴虎早葬驪山灰茂陵翁仲比礪劍抱犢石函誰為𨳩炎井
火殘露盤毁銅雀臺髙伎衣翠千秋　水搃荒凉無勞銅狄摩
清淚夀宫栢寝久䦨澘三青鳥去不飛還嵯峨高掌露零落玊
椀曾否㽞人間
　　小李将軍山水歌
近代山水師荆闗奔湍恠石開竒顔骨格雄豪風韻少遂令餘
致無潺湲開元之中推神品右丞瀟洒生詳審輞川逸格散水
雲令人飄佚忘眠寝将軍父子更擅埸貌山貌水入微茫風毫
霧墨隱絲髪萬象雕鏤不得蔵曾聞蜀道大同殿嘉陵江水須
㬰見經營累月思荒􁡾千里啼猿起庭院邇来小李多遺蹟尚
看神理流綃絹先代所蔵數十厨其中此畫尤絶殊山川隱現
落毫素林樾參差𨳩畫圖金泥細勒雕甍出樓閣參差來咫尺
百千人物累黍分眉髪風流映巾幘小舟如粒棹數人錦䌫牙
檣亂鳬席我覧斯圖窮目力坐卧觀猶費三曰張之横榻當晝
眠忽覺峰巒在虚室短簾棐几無林壑竹杖青鞋胡在側千年
古練尚堅新装潢妙手不損神應知綵茟子象緯丹青爛熳㽞
天真添我桃花最深處畫中恐有秦時人
　　戴嵩畫牛歌
戴嵩之畫師韓滉規模不及徒蕭爽蘭筋肉骨天貌竒畫牛獨
出窮殊想同時僅推韓幹馬霧鬛風鬃志倜儻應知駿質自有
神不煩妙手為冩真拳毛矗耳􁀩殊絶能與畫茟争嶙峋山中
田牯牽泥靷　􁛬盤躃花蹄印牛毛落筆晰繭絲能令喘汙生
神駿石家偏轅飛筍輿犁眉快駮竹脊踈麟身駝質敵奔虎大
肉蠻肩唾墨豬我曾餉黍行東畬秧田曰出飜水車籬邉蒼特
貌閒暇角如新月銀蟾蜍田家一犁春雨足細笠牛衣草中緑
其間應着飯牛人白石悲歌振空谷書床短壁非牛屋胡為卧
抱雙黃犢子猷烏駁妙不傳滕王水㹀價百千可憐斯畫落傖
手未化毛龍飛上天
　　陳章侯九歌圖引
幽齋細響鳴楚猿巴巫姱女吹鉄塤垂簾點易意蕭瑟文貍窈
窕窺書園悲秋狂客飲不足夣枕楚騷醉中讀沉吟不共哀蛩
語河伯湘君愁似雨湘靈洗雲沅水湄烟絲雨絲織桂旗幽篁
含睇女床笑芙蓉落盡篬梧廟章侯醉筆冩秋情十二峰尖畫
研青墨㾗刻露􁑾裊繡棗佳梨鐫手靈古簾勾出松肪暗雕髪
鏤眉宛無憾瀟湘衣幘洞庭舄印来阿堵神明澹頰毛竒崛卷
虬螭雲中君亦烟其姿應知茟力盤沉􁀳詰屈摧蔵帯愁字嵯
峨鬼腕嘔孤心巧得離騷天問意九歌夜誦寒茫茫夜深山鬼
揺倉琅凝思歛手一展卷啾啾苦狖鳴空堂烟霾慘楮靈均活
司命婆娑礼䰟祓應燬長沙弔屈篇女􁂆押尾為題跋
　　水竹西院觀梵琦衣鉢歌
琦公妙喜的骨孫犍椎震地𨳩雷門木馬夜鳴徑山月西城街
鼓揺風旛毘盧寂㓕留法眼七祖東来逓相衍黄梅以後暢宗
風衣鉢仍歸梵帝宫一花五葉紛如雨其間臨濟真法乳千燈
指月照盲龍更留二物表南宗梵琦大力猶龍象化胡慧燭開
幽岡佛日高懸鐡木都雨花不墜天魔上濠梁真人赤伏符手
握金鏡懸昏衢人王大法憫萬有欲變荆棘爲醍醐蔣山說法
轉慧珠舍利不壊金剛軀傳衣示信上座足托鉢四角天龍趨
毧花􁴠毳簇火浣藤花兜漆圓蘭盂施飯森寒山鬼立叅禪偏
袒迦文趺名僧之至後赤烏弘碩尚轉金浮圖竹西園擬古給
孤我来撃鉢催詩逋若遇彌勤亦酒徒暫典衲衣傾一壼
茗齋詩五言律
　　　　　　　　　　　　　淮南彭孫貽羿仁著
　　包山
柔櫓沿洄入包山自欝阡瘦林時見石渴澗亦生泉梅重淹春
雨雲輕减暮烟題詩語草木他曰共山傳
　　舟泊謝村
野水兼殘照遥心入暮天昏鴉寒萬點荒樹白孤烟衰草如羈
客歸雲亦趂船眼前蕭瑟意倚醉對漁眠
　　集慶寺展宋理宗御容寺後有二妃墓得四首
圖畫空山裏精靈象緯通入林隂火緑照殿佛燈紅望帝啼何
急湘妃泣未窮惟應天女玉椀施蓮宫
　　二
壞殿秋原上山僧拂袞龍丹青施堦草題識削門松粉黛開幽
刼金支捧御容齋厨清磬發疑是景陽鐘
　　三
古墓瑶妃去雷峰挿枕尖山河留日角風雨䕶龍髯石竹斜當
户冬青老覆檐六陵花鳥恨漬茟满吴縑
　　四
古庭壁蝘蜓下蒼苔鳥跡開重瞳傳粉本天象鎮黄梅装潢湖
山冷鈎斜草木廻猶勝青冡月夜衣照龍堆
　　拜宋朱少章墓
馬上驚題識披榛拜儼然清風樵採絶遺事史書傳宿草眠香
麝幽花奠杜鵑湖山餘恨在北首望冰天
　　六賢祠
落日空林上荒祠拜昔賢髙風輝竹石清供受雲烟山水名應
澹文章骨已仙友朋同此意懐古夕陽前
　　九里松
龍壽形千歲寒濤起細吟孝皇留大茟畫院若為臨軒翥師鸞
鳯江山立古今塵囂到来盡坐覺此中深
　　深更坐月㫁槗
湖之清㢠處不在水雲間夜氣生幽聽秋情淡旅顔園林含窈
窕絲管滌䦨珊此際光中坐人人若逺山
　　夜至望湖亭
浩淼光千頃虚亭夜氣親水雲縈去㕍漁火送歸人得月吟懐
㢠無言嘯㫖真清寒寕不畏難再此閒身
　　柳洲亭同查大王望晚眺
良朋似山水晤對勝林園携手同登眺深情一静喧逰人紛喚
渡余意自忘言月上栁條暗讀書閒閉門
　　卧湖舫聴雨
買舫湖心泊深更聽雨眠山雲濃淡畫林籟夏秋泉不以添離
思飜因静酒禪披蓑蓬頂望真似米家船
　　礼雷峰廢㙮
廢塔同賢刼先朝舊布金草堅知忍力松静亦潮音古佛依禪
德山花證道心經行千匝徧衣褶受香深
　　晚坐放鶴亭
選茵披秀草拜石酹梅花雲痩人相侶山幽月有家平林寒入
畫澹客冷于霞黙坐危亭上高蟬静不譁
　　冷泉亭二首
漸覺林無暑相忘是冷泉清如秋以上凉近雨之前痩石花持
戒空潭魚入禅我来松十里至此更翛然
　　二
白日虚亭上深松古寺間地幽生羙草人暇在秋山餉茗䒱雲
熟携泉蕩月還青蒼衣一寸知久坐烟寰
　　西泠橋月
蘇公堤上月縂未及西泠入水寒清綺羣山夜杳冥能来人必
逺深坐意逾醒眀日閑衣袂知猶徃徃青
　　湖曉
始知湖自静不是不空冥踈磬一聲寂曉山無數青水隂堤柳
沒霽色雨鳩醒坐覺人幽甚何喧到草亭
　　坐宗鏡堂返眺南屏
竹栢引人坐蕭條風满林高松青不己湖月澹無心山静有啼
鳥僧閒自解吟翏翏人外語禪宿豈知音
　　永明夀禪師㙮㙮首
石壁蔵真蛻蒼藤縛古䋲髑髏能指月鬼火見摶燈磵道孤花
發山泉六月冰坐深忘萬物夕鳥過西陵
　　二
幽磵經行盡惟山鎮曰青鳥言成慧辯水􁀁宕空靈聽法堆荒
石衣珠落古螢曹溪餘泒在厓乳滴松青楞
　　高麗寺
至此曰已暝深紅遶寺門避人山耐僻無佛乕稱尊暮景歸羣
動秋懐满一言屢遊心目異丘壑獨予存
　　重陽後微雨
天意躭蕭寂隹辰必雨中登高歛餘興携屐待諸公清響歸寒
竹遥心亂夜蟲幽棲同旅寄凄􁂒聴霜鴻
　　縛簾
不勝秋思逺隔月挂踈簾暗較梧隂薄時来花影添波文空入
畫露色迥難沾静對深光裏幽人坐隱恬
　　煨芋
煨芋何風味山家帯土蒸香来燒柘火剥向捕魚燈韻事供吟
客清齋似懶僧蹲鸱如再熟斗笠過溝塍
　　見白髪
高閣西風外茫茫動逺情倦遊驚物候亂杵閉山城病起黄花
後愁先白髪生吾将老行藥明日掩柴荆
　　殘夜
朙月不須照清光愁處生殘燈揺雨墜危葉俯人鳴一病悲秋
老羣書待晚成蕭條無限意一一㫁鴻聲
　　越中逢王介人
湖海憐君意相逢若故知錦囊矜得句紅䄂乞填詞貧更才名
重遊惟山水期蘭亭今寂寞約爾共題詩
　　大善寺
白足投林客烏巾托鉢人剥龕同佛古空磬益僧貧𣑽唄鈴聲
定官更鳥語頻一枝栖越穏息羽䕃能仁
　　二
訪舊来山郡穿寒拜𣑽王客装兼杖笠禅院耐荒凉荷擔椶留
雪投齋鳥上堂雨天鐘鼓重人語濕空廊
　　介人招同夜坐
不盡相逢意俱成作客身寒天孤夣枕燈火一宵人殘歲增愁
暮他郷較酒親無端暖情話絮絮勝重裀
　　蕺山
夕陽移晩眺小逕俯人烟地瘦無佳石山寒减夜泉亂雲江氣
白霽雪鳥音鮮朙㓕懐中箑題詩憶昔賢
　　二
客思消愁望憑高惜歲華暮潮腥海月昏樹沸城鴉屐齒扶危
磴山身卧淺沙雨餘苔路滑憩石刺㟏岈
　　卧龍山雨步
拾級空林上山多覺雨青畏寒增旅歎息屐感危亭雪􁭘枮桑
白氷流澗火熒地醎泉脉貴孤負挈銅缾
　　會嵇山
為訪名山至山逰雨亦靈伏犀苔石怒殘鱠澗魚腥野葛縈空
井寒花凍石缾披圖訪遺蹟行箧有桑經
　　宛委山
周邅如罨畫廽眺識慿虚鳥迹蔵神檢松脂冩道書亂厓苔布
席古樹鶴分居探險幽竒盡山靈或啓予
　　雲門寺
雙屐扶仙骨因成遠丗蹤雪添山百丈松礙客孤笻古宕連台
㕍冬雷蟄笋龍還應叩禪伯從此得南宗
　　開元寺
偶過從花氏閒心禮𣑽天軍持瓦官月香積芋魁烟一磬聲聞
裏千山歇腳前機鋒在瓦礫破壁可叅禪
　　蕭山望海樓
危樓延野勢荒樹矗孤村大壑奔雷雨羣山赴海門帽簷雲氣
逼天角大江渾眉睫分吴越長流届水痕
　　店雪
客韀寒已甚野雪更来眠夜白兼殘月更稀似隔年賃愁孤店
逺補夣短床穿早㕍官河尾勞人蓐食天
　　西陵渡
山市惟魚鱖沙船似槖駝長年生計薄短歲旅情多海凍篜黄
雨江寒語白鼍霜鐘將報雪歸思在蹉跎
　　江上
江霧蒙羣象沙雲暗急流人歸潮信濶天入雨聲愁海錯肥黄
蛤柴車噤白牛薄逰憎歲暮不為剡山留
　　𥘉春海上次韻二首
邨深門巷古犬吠客来新逺樹蔵漁屋殘梅上角巾鳥辭将暝
日花勸未逰人屐齒難孤負休教可惜春
　　二
流水去何駛閑雲出自如屢逰知候變小艶悟春𥘉花發行吟
外烏啼緩坐餘相逢矜好句題報故人書
　　飲城南王氏别墅紅白桃花下
亂紅千片後春尚未䦨珊花事生情艶池光助野顔盤添鶯笋
緑月為栁塘彎時或王猷至燒茶欵竹闗
　　飲蔡園
林籟兼絲竹門深㫁徃回逺荷寛暑氣小沼養流杯雅意歡春
菜孤踪表徑苔虚堂清欲響悔不抱琴来
　　當湖舟行
春事满前溪溪禽數里啼草暄人出早河曉棹聲齊船火疑鄰
犬邨春報午雞晚来歸思緩繋䌫短橋西
　　𬗋㣲山用唐人韻
山幽人思静鐘磬遠依㣲池影花新沐茶烟雨不飛僧閒捫鶴
蝨雲縐上椶衣孤坐看餘霽斜陽獨鳥歸
　　碧雲寺
雙樹依禪老孤藤立杖移竹喧惺乆寂山缺𥙷踈籬袖石冝僧
拜蔵花避蝶知因山㽞永曰不為未成詩
　　鉢盂泉
一鉢随僧指潭潭抱月沉山雲棲畫壁澗雨滴鳴琴學佛詩禪
静忘言酒徳深梧桐花落盡清絶午餘吟
　　朱買臣墓
荒碑眠舊刹春莽古榛平駟馬餘翁仲金魚枕化城雨鳩呼婦
急樵斧戛松清羞墓亭邉水廻流避漢卿
　　細雨
闗愁殊不謂細雨故霏霏潑悶春醪嫰衝閒睡思肥蟄雷増筍
力積蘚厚蜉衣今豈髙眠日江城堠火微
　　偶集
偶来成一笑命酒得三升春懶宜人傲鐘寒覺雨增雞聲揺薄
醉花影閡踈燈痛飲憐身事冥冥去鳥能
　　竹院避暑
逃暑如苛禮科頭斗室中誰能生乆寂冷坐守㣲風静氣凉先
得清言月與同一爐香細細僧院竹西東
　　看月
引坐竟良夜蕭條萬事踈還當謝雲物慎勿累清虚獨影行相
對新桐意寂如誰能抱離索短句訴蟾蜍
　　雨不能歸因借屐
小山逢亂雨喜雨遂忘歸酒胆聞潮壮詩情聴竹㣲礎雲徽葛
帶窓電走蕉旂稍坐梅天霽葵榴落淺緋
　　野渡
小橋荒墅逺殘水夕陽㣲短笛臨孤歩幽莎潤晚暉鴿奴鳴桕
屋魚妾戯蓮衣頼有行船火燒松炤夕竹扉
　　精嚴寺見祈雨祠龍者
清凉来古刹随喜住孤笻幢影揺晴靄經聲静午鐘法蓮生旱
藕鉄鉢寤雩龍稽首楊枝佛天花雨石淙
　　宿禾水上
薄逰成信宿湖上對床眠凉氣生漁火殘星亂曉天逺鐘欹枕
外踈樹捲簾前深坐能忘暑憑樓遂渺然
　　與仲木夜話禾水上
不速逢良友方舟話夜分憂時深對酒散髮細論文酷暑逃人
境清言落水雲桔橰聲正渇未忍醉殘曛
　　放舟煙雨樓下
傍晚凉颸發廽颿一放船鷗眠菱角溆荷亂水紅天秋意蟬先
覺波光月未全興餘無限思多在石䦨前
　　醉入公静齋頭逢言逺
午醉三升酒清談六月寒松隂移恠石瓶卉映銅盤耳熱論時
變書成著說難相逢俱倒屣意氣照䦨干
　　子木招飲項氏艽圃公餞西蜀劉快閣明府共四首
曲徑沿流入驚檐觸澗廻錢葵承卧石斤竹覆行杯藥塢干頭
菊茅亭一帯梅客来河朔飲樹樹紫薇開
　　二
小籬縈短榭奇石叠廻塘列几高桐下開軒灌木傍水禽飛夕
沼山景䕃脩廊一入成蕭爽披襟五内香
　　三
槐栁成山市阡畦映水田簾波揺荇藻萄架窄秋千萬木圍空
曠孤峰帯蜿蜒野雲飛不已時墜曲闌前
　　四
圭牖南薫永荷房水氣清閩蘭鋪竹徑湖石嵌楸枰偃砌松孤
卧喧窗鳥百聲無勞蘿薜隱已是野人情
　　剖瓜
逼暑投湘簟沉雲凍玊房剖来紅甲冷沁入雪肝香設果匏瓜
下招凉瓠子傍氷心成一片懐抱月如霜
　　夏夕侍大人露飲
納凉因露坐移席惜堦苔亂後書經歲歸来笑百回剪花朙喑
燭勸月上深杯朋好團圞話惟愁吏版催
　　坐了公襌榻
暫来踪自逺苔齒印蒼泥竹榻凝香坐山禽隔磬啼醉茶桐影
下展畫草窗西何可無佳句新蕉剥舊題
　　登朱侍御逺人樓望𬗋雲秦駐豐硖諸山四首
野園無俗轍寕使徑苔湮小閣同高樹流雲似逺人桐生青粒
細花對𬗋薇親莫謂荒庭寂羣山吾四鄰
　　二
方塘纔一曲人己謂清幽竹徑難容暑松隂可盖樓獺巢欹岸
腳虎刺冠山頭尚未能逃世聊為盡日留
　　三
憩息忘為客壺樽簡送迎亂蛙成伎樂行蟻悟身名花午平無
影池通曲有情始知絲竹外空響自能清
　　四
雲氣周遭雜難分逺近山草香花品外䦨折水文間睡蝶衝人
舞眠荷礙鯉還喜無臺榭麗荒冷自成閒
　　與諸子俱問而喻疾以詩見示因詶其韻二首
逃暑冝躭病詩禪坐未枯研山巢瓦鵲竹霤嘯庭鼯著述羣言
晚琴尊萬事孤相期負薪老林壑共樵蘇
　　二
周妻與何肉縂未礙曇摩越俗方能懶揮杯可當歌葦床蝇竈
語細茶竈竹聲多幸有求羊徑蕭蕭䕶短莪
　　立秋
黯淡悲吟坐墻蕉過午隂好懐常念友獨客易聞碪殘月催鐘
上孤螢鍳燭深振衣中夜立蟲語亦闗心
　　種蘭
豈不懐高隱空山吾故林誰同窮谷卧殊有白雲心磵冷知泉
品風㣲候竹吟蕭齋殘夜雨静穆見幽襟
　　二
幽事逢清絶山泥買澗雲疏烟醫鶴瘦飲露覺蟬醺采秀人過
澧玄言客對殷一楞踈月白窓夢此中分
　　三
小砌雞更盡空堂鶴語前氣清人不寐香㝎藥無烟冷抱幽窗
客寒叅坐石禪可宜茶候熟一枕楚江眠
　　四
歲晏誰相與同心可結盟梧床飛井字茶臼搗山城細草新丈
秀幽栖古研貞清真殊不減圭竇共蔵名
　　五
未甘冰雪後獨壑慕幽深與子同三徑懐人各寸心點梅香女
字梳露上朋簮何必因花貴孤叢細細尋
　　六
野意兼琖月孤踪伴懶雲幽篁㸔獨笑籬菊故宜羣虎蜼芬􁂜
物方諸浸水文於中孤絶處驚露鶴相聞
　　七
孤懐避羣艶寥歷自言尊共竹為三雅棲山有四鄰苔能静塵
雜石欲老清貧日與同齋榻歡言若故人
　　八
絶俗投真賞無媒謝謇脩風騷留大國林谷傲王矦種茗山蒙
頂聽泉石枕流小盆供棐几已自采真逰
　　九
寂寞從棲逸􁈔紛見素心月黃瞑宿鳥鐘濕度踈林梧墜秋歸
葉蟲吟思入琴掩闗雲物净瓶案各清深
　　十
寡嗜高無累塵氛澹若無清嚴辭衆卉蕭散寄靈樗虎刺花如
雪蛇文竹種初悠然不相顧獨徃似離居
　　十一
薌澤誠何艷無為慕楚人梅心春剪剪荷鬛雨鱗鱗不采孤逾
貴無言静自尊留夷空百畆隱秀未能鄰
　　十二
棲遲眠藥隖灌卉掩蓬門餘馥分臍月零香漬鼻禈窮甘同草
賤傲不感春恩惟有玄亭士幽懐對不言
　　十三
繁芷慚同伍荒蕭畏攬衣入襌同悉茗媚露薄薔薇孤格師真
隱靈根悟道機平生懐古夣從此意長饑
　　蟲聲
一夕秋懐亂閒堦幽巷中愁吟無起止梧響各西東永夜寒鍾
送離聲細雨工覊人心歷歷啼盡五更風
　　舟中瓶花
採得山英满携来畫舫宜藻文涵棐几香影蕩軍持照水魚潜
戯移春蝶未知蓬窓紗髣髴烟雨隔踈籬
　　晚行出郭
晚雲非一態令我畫情新買竹添山瓦尋梅共壁鄰草眠溪霧
重烟暝睡鴉顰将問東臯侣猿迎未隱人
　　暮雨山行
入山青十里圍雨更千重村埭通泉驛溪痕上水舂蟻封盤古
礎龍起捲奇峰蓑笠香逾濕勞歌歇老農
　　宿山館
野月能親我移床就不妨花隂苔展榻松罅鶴窺墻招隱歌山
鬼吟詩寄草堂蕭條孤館意梧葉響難忘
　　夜坐十首
空館竟良夜蕭條影語身樹聲孤鵲動燈史四更親無悶随龍
隱忘機覺鳥伸秋林千片雨縂為不眠人
　　二
未到山牕曉終宵細詠頻聴鐘殘燭短㸔月一床貧無伴長如
客孤眠只有人吟蕉能和我淅瀝報秋新
　　三
哀蛩應善歎不盡為秋風獨宿清宵逺高齋暮雨同吹燈離夣
黒警鶴小亭空客思闌于夜淒淒蕭寺中
　　四
著𫐠深燈火書聲静掩闗月中人易笑竹下坐宜閑曲巷同幽
壑秋情在逺山不教苔積寸逰屐未應還
　　五
攤書當散歩捉火坐凉天讀史難平憤蒐詩為減眠無人如古
寺百感若殘年卧對螢朙滅燈花更不然
　　六
數聞街鼔動鴉亦話更深茶竈知秋冷空山是客心學書豐柿
葉增月汰桐隂此巳堪幽寄何煩慕竹林
　　七
摇摇踈楮白月竟小窗圓待雨為量屐燒桐自煑泉梅㾗枯石
下花氣古缾前僻縣如山路荒更十里天
　　八
幽齋頻剪燭注易對襌公箬笠千山熟蒲團萬事空詩情生㕍
後士品寄琴中緑蟻蕭蕭引孤梅與我同
　　九
何事供高枕東堂古竹聲客踪苔漸减人影月孤行匣劔眠千
日窗雞立五更曽将杯酒説感不為秋生
　　十
闤闠西風裏空城犬吠幽早潮知月落孤枕識江秋名盡宜禪
悦神閒勝逺逰池光資棗栁隣火照山樓
　　雨過博陸祠
墓雨空原上秋風博陸祠草昏神火出潮打女墻遅海燕巢蚩
吻漁人洗舊碑雞豚荒柵内誰識客題詩
　　二
壞殿漁燈供林瓜奠故侯上堦墻䑕狎助雨海風愁門卧泰翁
仲庭牽鬼督郵精靈歸岳瀆東靣塞神州
　　閣望
小閣清秋羙延山一面𨳩良朋矜索句隣竹上􁋚盃榻與雲同
宿闌邀月逺来客衣荷氣雜知到水亭隈
　　宿僧房
松竹為家具尋僧共小樓萬縁初地盡一雨百泉秋樹影窗潜
畫溪聲月倒流寧教九年坐信宿自成幽
　　觀卧佛
卧佛何年寺聲聞倦辟支三身醒幻影一蟄蜕希夷古蝶吹花
冷新蕉覆枕遲夢廻人換世槐䕃下南枝
　　二
知子津梁乆吾哀孰啓予瓦棺秋下榻䑕穴午廻車竹色棲殘
磬人聲静梵魚我眠君莫去禪室鳥啼初
　　過綺里
荒邑㽞墟落猶傳高士名晨雞啼古桀幽彘泣先生竹竈燒芝
緑松泉滴火朙商山溪畔月不是不澄泓
　　黄公故里
漢代衣冠盡空原舊迹存青山閒一老白髪照荒村廢沼荷如
帯頺垣大應門飜然鴻鵠下衝月起沙㾗
　　宿石公山二首
一卧知秋冷山深作水香報更醒鶴唳警夜枕河光野火燐相
就松隂月盡凉聴泉眠再起人影濕空堂
　　二
因秋山更響無可辨泉聲萬竹圍如屋寒濤浸入城佛燈深殿
紫鶴夣小牕朙事事闗幽况空床月始生
　　贈闗中僧坐石公庵
開林孤岫頂斗笠講臺安妙㫖師摩詰忘形事懶殘㸔雲空有
相聴瀑得澄觀狎虎為鷗鳥秋蟲悟䑕肝
　　消夏灣道中
濃林無剰暑歩步冷衣裾聴水忘移艇看山慕結廬泉香飄口
語嵐氣没腰輿歸即携雞犬桃花問古漁
　　蒔菊四首
傲質諳風雨嚴霜亦感私故人躭水石山客卧喧卑㕍白荒江
上天寒古墅時蒼茫隱秋草籬落未深知
　　二
老圃秋容淡霜黄壓短籬買山栽亂石澆月剪叢枝香入孤根
細天留晚莭奇蕭條吹野服園綺故相宜
　　三
满天黄葉下未識是林曅芳草縁幽巷茅齋卧短蒿采之如送
酒挿以代登高月下頻行圃終宵人影勞
　　四
村雨行難盡孤花濕未消風黄梧響亂露白草光遥落木無相
問寒山托乆要非君能伴我孤館竟寥寥
　摘句(霧中望硤山/河流穿樹影山色抱人烟/廢塔/樹/枯僧入定藤偃客横床/陽和書院/小徑千枚竹虚)
(堂四靣山坐看雲氣出知己俯烟寰/𥘉春海上/燒痕青/野火/捎網漁歸市沿堤柳趂人/潮来僧飰後鳥下夕春)
(初/城南别墅/蝶驚花一陣雲占竹三間/蓁園/煑荳/添幽事辭燈讓月光/花講寺/花市香俱賤山家犬不村)
(春盡/殘花飄鄂不孤憤續韓非/買棹尋銷夏張屏對/武秋/暮雨山行/煑石漁分火樵青鶴冒烟)
茗齋詩五言排律
　　　　　　　　　　　　淮南彭孫貽羿仁著
　　𥘉入越謁司理陳海士先生獻詩二十四韻
當代推英傑匡時仰巨公斯文端有頼作者得無同國是評元
重人倫鍳不空名高騰早歲道立冠寰中漳浦淵源海雲間大
國風法星臨浙水陶冶徧江東擊隼嚴威厲神羊指佞工九流
扶正氣一字㱲奸雄山徼驚聞㓂王師始即戎廓清傳尺檄樽
爼奏膚公功聖主方求舊羣賢已在宫奠盂應可卜脫距計斯
窮天意胡寕㝎狂氛叵未終致猶勤側席展矣佇非熊自此先
生進其将社稷隆鄙儒真井鮒小藝愧雕蟲登網呈殘蚌知音
托爨桐夜光收暗索肓豎虐微躬病驥悲離皁創鴻下隕弓銜
恩惟刺骨幽憤尚填衷壮士甘長賤孤懐敢自通望門欣灑掃
仰止拜衡嵩草履初投圯蓬心待發蒙朝宗来百越迷筏指冥
濛
　　禹廟
禹功扶九域廟貌枕孤城翠葉雲旗麗銀繩寶鐸清鴟脾驚木
魅魚靣表河精跳鼓熊傳餉鋤林鳥代畊深林埋甃路古蘚沒
雕甍宛委開龍蔵玄夷得水情鼎竒圖澤恠篆秘役雷丁海氣
摇幢亂江楓傍火眀伏龜幽砌出巢燕舊泥輕畫壁舟青落空
亭鸛雀行藻㢘欹刻桷屭屓㫁殘荆苦霧荒荒白寒烟嫵嫵生
草昏餘野燒鐘朗報新晴北望防風國吹竿正犬鳴
　　叔大父潯梧将軍瑞草軒新植牡丹盛𨳩得此新句
木末移寒月穠芳映短荄小亭風轉媚霽日麗無涯送艶過新
雨留蜂坐晚衙砌苔文錯繡簾燕　分釵剪葉封香國開軒壓
館娃行吟堪入洛對酒正如淮度曲三聲鴂催花両部蛙朱楹
宜襯色紅藥讓當堦餐蘂酥含乳標名玊篆脾題應人捧硯夣
到錦投懐為殿收羣卉何春占六街金衣更相惜遶幕故喈喈
茗齋詩七言律
　　　　　　　　　　　　淮南彭孫貽羿仁著
　　九日秦山次伯父孝廉公韻二首
山寺逢僧憶皎然石林𫾣火起茶烟惟應品水茱簝供不為恭
禪月指宣一點寒鷀浮夕浦雙尖隱馬拂雲鞭翻将佳節驕摩
詰贏得塤箎句共傳
　　二
小酌山椒對景銜落英采處石巉巉就隂危磴雲為幕題壁幽
厓蘚自芟徑寸月沉淵客鏡千齡鶴􁑵羽人衫慿高䄂得携来
句逺寄峰頭落㕍銜緘
　　以九日秦山詩寄嗣徽女弟扵海昌并用前韻(刪一首)
别路雲飛思更銜海山縈眺悵巉巉寕誇羣從名相亞端讓廽
文巧自芟黛筆倣箋寒砑繭紅箋選字細題衫深慚綺麗非明
逺雷峽書成好寄緘
　　登雲岫四首次伯父孝㢘公韻
積翠蒼茫絶壑𨳩幽巖仄徑繞丹臺忽㸔孤蜃中宵出却喜天
雞送曙来渡澗采芝尋綺甪入林把臂友宗雷雲深不覺山巒
晚雪乳分泉帯月廻
　　二
溟𪷟積氣抱浮提竹塢松寮繞碧溪落葉滿頭偏打笠偃松橫
澗未煩梯人當對景吟偏劇夣識曾逰路不迷角韻莫愁毫禇
盡掃林選葉代􁭤題
　　三
九盤紆折澗幽深買隱相期訪道林己向空諸開浄域却於人
外得招尋霜鐘出谷穿青藹石竹當堦冩緑沉水月松風俱寂
歷聲聞寧藉丗間音
　　四
身䡖峭壁健先登雲入青鞵踏㡬層似約種蓮来白社聊因振
策倚烏藤林巒最勝知無上海色皆空悟净能夜坐僧房渾不
寐山厨借火讀傳燈
　　金栗寺四首次伯父韻
松聲滿院虎潮通白日澄潭映逺空為謁諸天来寳界還期累
月隱禪宫當窗衆壑隂晴變隋意孤雲去住同曲徑不迷花外
路繋船曽記石橋東
　　二
金地霜天冷月光石壇松栢静蒼蒼慈雲大海廻龍女花雨微
風下㕍王欲借貝多謄小品可分智果代資糧因知即色真無
相象教何煩十蔵揚
　　三
戒壇雲湧逺山巔香繞闍黎舊水田選佛明心皈勝地談空鑿
齒讓彌天宗風一字開賢刼𣪚聖三生悟酒禪魯否後身金粟
是重来康㑹證𥘉縁
　　四
仙梵穿雲礼六時山圍古寺占幽竒上方地静雲千頃半字心
空雪滿池庭草得霜能帯忍巢烏含性喜名慈欲尋𥘉祖西歸
意葱嶺盤天隱月支
　　辛巳除夕
璅窓兒女笑相牽何事山翁夜不眠好句難成虚此夕殘燈欲
盡是朙年文􁛮杯冷添新釀爐鼻灰寒擁故綿起視橫參天未
白自烹餘雪煑鳴泉
　　壬午元旦
連宵猶帯去年雪舊雨新雨相浸霪衝泥即未㫁行迹宴坐亦
復清人心古梅作花更妍好竹釀扶醉堪獨尋晚来稍霽日􁋚
閣檐滴歷歷揺孤吟
　　元旦後一日
掩關竟日無人来快與歡伯傾三杯閒課兒童掃餘雪更就籬
落扶欹梅呼盧勝采代瓦卜敲韻燈花飛燭灰好風為我入簾
幙悠然竹下茅堂開
　　飲海樹堂
夜乆月上天横星刻燭盈寸花熒熒但論世事欲頭白且對高
歌為眼青春波大海有龍卧風雪滿地孤鴻冥酒酣耳熱幽唱
發四座勿喧請試聴
　　送大人之金陵因自禾水入語溪
夜静長河直似绳酒䦨客去月初升臨岐娓娓言何盡拜起匆
匆意未勝敢為王程牽别𬒮稍因家近減行縢両高峰上秋清
􁂒應見征㠶指秣陵
　　語溪雨中懐家大人
蕭蕭涼雨灑平蕪睡起搴蓬客思孤野渡采菱魚作飯荒村沽
酒鳥提壺離懷不讓山重叠秋夣相尋見有無我到虎林今咫
尺扁舟計日至姑蘇
　　送燕
飛飛碧海路逶迤去去西風又别離歸夣不勝秋色逺故人惟
與杏花期開簾明日知何處落月空梁有所思寄語社中諸父
老櫻桃酒熟是来時
　　忽憶
朝来攬鏡覺愁侵半枕西風帯雨沉歸後此生惟有骨病餘萬
事縂闗心空齋一卧吹螢火清夣能飛度乕林忽憶大江天際
濶孝陵十里白雲深
　　重陽卧病
茶烟清窅繞匡牀坐對高簾竹尾長破寂獨携書作枕避人時
托睡為郷酒杯在側常如醉菊本無花已自香卧乆暗消秋一
半始知今日是重陽
　　宿錢塘江上
風透重裘薄似霜䡖舟飛棹過錢塘沙鼋抱石窺人影山雪衝
寒起㕍行潮信半宵分晦朔江流千古變興亡誰知一夜孤村
客不為啼猿路巳長
　　寓越
寒雪淹旬渡早梅流人心事付􁋚盃涉江漸覺吴音改積雨将
晴海氣廻落照萬山神禹廟望郷一黠越王臺霜鴻知我歸思
􁂒又逐殘鐘枕上来
　　愁雨
襆被携人卧上方竹聲同雨作淒凉荒雞凍咽三更夣爐鴨眠
消一夜香歸思未濃知酒力詩禪不昧問空王青鞵閒殺登高
客待揀晴雲訪石梁
　　越中玄祉奕逺諸君招飲山園賦别
豈不懐㱕惜友生華堂深坐到嚴更春催花事寛留棹夜逼江
寒漸入城相對風流俱動色共談天地縂闗情無端客思撩人
甚明日孤蓬悵雨聲
　　壬午除夕
寒窗燈火自相親欵坐深杯酌更頻離别闗河官舍夣倦逰風
雪敝裘人搗辛菜摘盤中雨拆甲梅含月杪春自笑浮名偏荏
苒勞勞長伴歲華新
　　癸未元旦
庭樹風飜鵲早喧新正曙色散高騫朔方烽火音塵濶南國烟
花歲事繁聞道至尊頻側席何時諸将定中原行蔵巳審無
煩卜坐隱匡牀掩蓽門
　　上巳分韻得青字
踈烟何礙栁冥冥水曲城隂背野亭牋砑落紅臨禊帖茗勾新
月照空缾辛夷微笑春風緑芳草無言鳥語青愁絶長干山一
點尋常短夣亦飄零
　　上巳與諸于聫屐行郊聞㽞都有楚㓂憂而成詩
荼䕷風亞拂行輈連臂高吟把緑韝何處坐花流鑿落可堪試
鼓濕岑牟蟂磯月下驚沉鎻杏粥燈前試嬾油未必江南能禁
火雨鳩不語語晴鳩
　　午曰雨中有懐
傍檐榴火照人開小閣清樽倒百回白苧寛衫驕荔帯黃梅宿
雨漲罏灰抛菰野澗投龍食採艾深茅得虎材欲與諸君俱弔
屈楚江今日更堪哀
　　愍亂詩十首
逺戍淮隂送荷戈中原烽火沒銅駝玊環幸自蔵高廟桂蠧還
愁帝尉佗三月杏花吹野燒千邨鬼哭怨鐃歌江東可有人龍
卧痛飲棠梨萬叵羅
　　二
永夜胡笳嘯薊門萬方玉帛罷朝元盧龍間道煩雞羽白乕何
時上獸樽畫袞聖人猶菲服㸔花小吏自朱轓吞聲野老無
家别兎麥鳬葵滿故園
　　三
譙漏稀聞夜未央喧豗街狗吠流亡勤王近更騷諸道有姊愁
應瘦逺方管葛両山春莽莽桑麻四月雨茫茫闗東父老傳消
息露布何時上建章
　　四
菰米秋荒鳥亦貧山城蝴蝶戀餘春繰車未動徴糧急縂角初
長點戌頻隣壁啁啾新賣婦中宵燈火夜歸人歩檐無事還搔
首多耳麻鞋雨墊巾
　　五
瀟湘落日㕍聲孤獵火紅烟下五湖封豕食人吞蓽路天狼跋
扈建肥胡金沙倡女沉黄鵠鄖口平陵嘯白狐未到高唐雲色
㫁襄王歸夣繞衡巫
　　六
五兩江頭高刺天蒲㠶水落草芉芊黄河石眼行塵起白馬金
隄捷竹懸篝火夜窺狐尾出将臺午睡虎牙眠目丁何似能彎
弩柔翰滄茫弄細旃
　　七
卧澤今無舊隱淪近来開閤擬平津盈廷相顧成投䑕環衛無
人可畫麟聞道羣儒延白虎何時清論滅黄巾荒濠小邑多豺
狗不敢高眠理釣緡
　　八
高歌夜舞少年塲梁燕歡娛在畫堂厨下郎官多狗尾監門俠
客少魚膓無雙未必来徴辟百一真堪代𥙷亡溷跡酒徒甘犢
鼻牛衣竟日曝東墻
　　九
詔罷公車巳數旬好鶯啼過上林春賦詩空作雕蟲客伏草誰
知捫蝨人沂水空城鳴赤雀濟隂鉄甲尚黄塵袞衣亦自慿軒
急塵飯何當厭玊宸
　　十
烏啼睥睨下荒墳萊邑胡營拔海濆亂甚纍囚俱幕府歸来羈
客感從軍大錢選様投廉吏歇後蒐詩上相君太史採風休更
出江南哀怨不堪聞
　　後愍亂詩十首次仲木韻
生事蕭踈瓦礶氷浮名深惜誤孤燈春愁不㫁帷呼酒亂日無
家只羡僧花底攅眉對彭澤琴邉披髮伴孫登飄紅濃緑知人
悶小閣㸔山試一慿
　　二
行吟林下月徘徊怒髮牢騷短筑催已恥折腰投手板自携焦
尾上琴臺書方採藥能醫鶴賃屋尋山欲種梅孤憤閉闗多感
激南征車馬正邅迴
　　三
起舞長歌出塞行棄繻端已讓狂生流離羈懐王粲放浪名山
慕尚平里長裹頭聞逺戌俠兒把劔忽悲鳴銅駝洛水宫花盡
塞㕍衝風已上征
　　四
夜倚茅檐廻斗極晨看病馬暗吳吟渚宫紅雨啼鴉泣河畔青
楓戰骨侵杳杳旌旗南國滿遥遥松栢太行深鑿坏猶畏頺垣
淺未敢清溪學鼓琴
　　五
捫蘿有約招山鬼煨芋惟堪共懶殘食橡衣麻聊自給雛鵶乳
雀各相歡纏綿歲月他郷短戰闘山河噩夣㸔安歩柴車當晚
肉幸無長鋏傍人彈
　　六
草帯絺衣不悔寒摩挲七首醉中㸔山人只愛梅花瘦逰客惟
貪荔子丹書屋壊垣頺帯雨貧郊秋意薄如紈荒雞也避監州
稅槐桺天街自着官
　　七
菜甲虀盤已十霜誰從蔗尾問歡塲無官始覺山民樂種藥還
嫌石隱忙苦薏酒清難獨醉偏轅牛駛可相将齋中還運陶公
甓今日鹽車折太行
　　八
犢鼻匡牀穩讀書草蟲啼罷怨離居謀生計拙因家累哭世文
成出酒餘健牯曳柴從荷擔鵓鳩歇雨較耘鋤三吳米價珍如
玉欲寄監門畫一車
　　九
逃名何地尋梅福吴市于今尚涸塵茅屋數椽風竹笑山田六
月雨苗新獨行江上猿啼甚小婦遼西夣到頻莫厭故郷雲物
舊天涯應有不歸人
　　十
皂帽攴離一野人蓼蟲為伴只含辛榆闗㕍塞多狼火荷葉菱
歌半麯塵鵞眼買愁魚菽水牛衣泣月蟪蛄新荒隂千里山川
苦潦倒登臺一愴神
　　續愍亂詩十首
三户曽聞古戰塲鄢陵處處曰昏黄麟符火纛為䧏虜豸角危
冠拜闖王草長禰衡芳草緑花飛庾亮廢樓香江魚不及金陵
水建業從今勝武昌
　　二
獻帝祠深草未枮巴猿隔浦唱蒼梧飛龍殿上秋聲起舞馬杯
前月影孤凝碧筦弦流暮雨平陵松栢散啼烏可憐荆椘多竒
士曽有伶官涕淚無
　　三
天王明聖正憂勤大内西風曳練裙殿上空懸推轂礼賊中巳
鑄勦兵文蕪闗人斷蟲秋響皖口城孤鶴夜聞近喜劉超俘闕
下池陽為報左将軍
　　四
龍蟠隹氣滿陵園河洛諸宗盡大藩峽坼鼈靈啼望帝花飛燕
矢啄王孫壼闗詔咽山東老剱閣銅増蜀北門如帯黃流應自
逺地維終古奠昆侖
　　五
脫粟蒸藜飯二升桔橰蓬底話溝塍河乾屋角枯絲網泉涸邨
西續井绳未喜九江祛虎害獨歡四盡去魚弘茅簷今日容高
宴枕解帯風中任曲肱
　　六
山公天上費持衡廉賈居竒有隽聲縂可輸緡為令僕何難賭
郡得宣城一錢程都尉償猶直五栁陶潜種巳成惟有酒狂貧
不惜杖頭解取付蘭生
　　七
莭鉞如林擁重臣兵多飜覺少遺民名城白水魚遊市荒邑青
天鬼捉人赤矢㓂名能止瘧黄麻赦詔不醫貧大河以北成甌
脫千里炊烟絶桂薪
　　八
夏税秋成困繭絲何如蹂躪互流離蚩氓醢鮓人刀爼屠伯堂
皇肉鼔吹蚕罷桑條鳴戴勝年飢䑕壤種蹲䲭流亡飄泊天涯
徧身似楊花逐叛兒
　　九
七月寒江尚未波金臺直北對嵯峨貪泉潤浥亷貞目徒博風
生異勇科緑幘三年堪作相盧弓六傳下横戈長䋲須繫中行
說近日張吴較昔多
　　十
十載交逰越水東明朝買劔事猿公蟲當病客吟偏劇衣學殘
荷製轉工橘頌自矜難化枳琴材莫賞老孤桐方床未忍徒高
枕門外征塵亂轉蓬
　　送吳秋圃先生開府偏沅
銀鉞雕􁀥擁豸冠新開幕府楚雲端天窮井鬼臨蠻徼部雜玀
􁌆置漢官賨市稍通蕉布少金沙猶逺鴨輸難舞干近喜苗民
格遮莫歸心折澧蘭
　　二
襄樊流燹接中都丞相南征發虎符何日王師傳露布可容蠻
府賦娵隅散家為買千金字士行簏惟携八陣圖此去功成閑
未得莫愁緑野白雲孤
　　禾水旅宿見伯旃題壁詩甚佳有措大强改一字讀之絶
　　倒因調童大
宣公橋下水離蓰高鳥生凉借好枝倒栗逺沽苕上酒挑燈笑
誦壁間詞半罌噴盡湖州飯一字多慚鄭谷師寄語旗亭留宿
客壚頭莫復漫留詩
　　鶯脰湖秋望
一路吟秋到澤涯平林滅沒點寒鴉窺人宿鷺閑相㑯墜粉殘
荷尚有花山水清光閒野客烟波幽事傲漁家明朝舞棹東歸
去已買風簔上若邪
　　姑蘇懐古
春風芳草自芬菲城郭青山落日微古樹先朝雷火盡空宫滿
地鷓鴣飛金螢夜照開幽隧石燕秋歸舞故衣惟有讓王祠畔
月清風不改舊寒暉
　　太伯祠(以下詠懐古跡十首)
斜日春風太伯祠短垣開徧野薔蘼㫁碑剥蝕殘螭字折鼎消
亡故虎􁂜採藥山深花漠漠鴟夷宅廢草離離空堂零落丹青
盡㽞得遊人弔古詩
　　季札碑(在毘陵附此)
贏博高風萬古虚獨留靈碣鎮坤輿秦烟不遣燒麟茟汲冡誰
誇辨魯魚苦竹秋堅君子節伏龜苔䕶聖人書興亡吴越成何
事應笑江潮哭伍胥
　　專諸巷
任俠相逢意巳傾春風重入闔閭城市兒不識前朝事古巷猶
存俠士名七尺空慚人一諾十年深惜劍無成道傍不少悠悠
客又擲囊錢買不平
　　要離冡
鬼火秋墳百草荒石人古墓抱干将壊垣老樹樵相䕶􁃠土寒
花俠自香㳺客買松添馬鬛俠流酹酒祭魚膓生平一片酬恩
骨明月青天白似霜
　　伍胥廟
伍相祠堂歩堞前廟門欹仄草芋芊㸔碑越客題詩去乞食胡
僧擁鉢還江水自流亡國恨路松猶識大夫賢只令麥飯誰為
供自摘幽花奠杜鵑
　　范蠡宅
烟林雲樹隔郊墟聞有鴟夷舊隱居百藥草香麋性壽古松成
屋鶴巢餘詩人寂歷蒐遺　船火蕭條廢種魚一自五湖㠶去
後滿山明月夜猿虚
　　臯橋
楊栁橋西一水涯青山何䖏伯通家行吟歩屧棲殘草落日歸
途有亂鴉泉碓自舂菰正熟溪流如古客長嗟東風策杖頻回
首開徧金閶萬樹花
　　梁鴻墓
闤闠荒城跡已頺披榛下馬獨徘徊清風千載樵薪㫁殘日孤
原鳥雀哀壊隧古錢留漠字瓦棺秋色秘青苔避吴何限逃名
者夜夜鄰舂月下来
　　生公石
松寒月白夜寥寥高座空亭蘚未凋拾果老猿随梵出聴燈山
鬼避燈遥虚堂杉檜秋隂長古跡齊梁世次消我巳忘情共頑
石不煩磨洗問前朝
　　貞孃墓(以上十首止)
簾幙春深燕子家無情流水玉鈎斜空林送客花如夣殘月催
人鬂巳華黄蝶綵灰飄故粉青山眉額上新鴉朱顔不信東風
老杜宇紅飛沒館娃
　　泛太湖至吴江
千山紅葉滿姑蘇風雨歸㠶下太湖空濶魚龍秋色逺浮沉身
世客心孤炊烟笠澤分漁火立水沙鷗狎釣徒已被蘋花動離
思松江八月况蓴鱸
　　垂虹橋雨望
落㠶倚棹上垂虹城郭參差宿靄中荒邑鳬鷗狎津吏水邨人
物點漁翁㫁雲送盡千家雨獨客吟殘両岸楓便入蘆花最深
處數聲短笛弄秋風
　　冐雨入澉川
孤城蕭瑟覺深秋處士湖邉續勝逰尋菊自来多冒雨㸔山有
約共扁舟菰蘆靣海潮如雪禾黍牽風秀滿洲簡點烏巾成折
角不堪漉酒付壚頭
　　山父携酒集仲木山堂因就仲木宿
清樽百里逺如期勸客頻傾金屈巵此夕逢君能不醉寕煩他
日更相思飣梨照座人三雅剪燭飛花菊両枝下榻可能同孺
子對床風雨為催詩
　　九日登鷹窠峯集雲岫庵作
　　　前一夕宿澉川仲木山堂山雨溟𪷟諸子連榻卧聽簷
　　　溜潺潺破曙而霽杖䇿登山海天四望夜就林月曉候
　　　浴景宵譚晝屐暢幽畢歡是夕集山中者瀣師劍耿古
　　　匏石弦而喻王望虞一伯旃山父靈逺漢飛維申仲木
　　　季容裒仲及賤兄弟而下三十餘人良㑹何常勝逰可
　　　再歸舟援茟爰紀斯篇庶山川可懐吾徒無冺云爾
携榼樵青導徑苔邨烟海色上高臺非因秋士登山約誰遣荷
衣冒雨来共對僧寒松榻静獨依人老菊花開天低月小難成
寐夜起談詩坐古梅
　　二
人静松寮夜掩門竹燈禪火伴鐘昏空山澗月寥寥白大海秋
河澹澹㾗僧報𥘉暾晨磬濕鳥先羣動早潮喧勝逰題壁成疇
昔萬木蒼厓舊蘚繁
　　對雪次東坡北臺韻
斗笠飄零短袖纎殘更風咽漏𥘉嚴山寒半嶺添藍粉氷合前
溪凍紫鹽人寄剡箋惟尺素夣廽梁月亂重簷空寮夜半茶烟
重試點春旗小鳯尖
　　二
踈林如墨晚塗鴉樵徑孤㾗沒酒車飛白窓隂揺水竹濕紅漁
火浸蘆花荒寒古墅梅高卧獨語空山鶴有家手顫冷金頻閣
筆呵毫燈下手頻义
　　癸未除夕懐家大人白下
小庭風景互芊綿暮色先春巳自妍官燭寸隂留舊蠟驛書尺
素動經年空令莭物催吟卷似惜殘更緩夜眠潦倒辛盤成一
醉應煩好夣到江天
　　甲申元日有懐
𧖟火留燈坐夜分山城燒竹曉相聞稻芽小試占年曆蓮社将
書發願文鵲噪盡歡来遠信烏傷近喜罷諸軍上堂再拜慈顔
壽南望鍾山有白雲
　　元夕友人招飲城北小園
四山月出炤􁉔稜良夜清歡酒一升竹葉銀船詶勝友梅花古
磬訪名僧春逰逺思常如醉儉歲荒城早罷燈惟有小園忘丗
亂琅玕千箇緑鬅鬙
　　武塘舟歸阻風復就李氏飲
春風不肯送歸舟短棹沿回去復留馬尾栁條青似髪鴨頭池
水碧于油愁人索笑徔歡伯地主多情呪石尤且坐燈前話疇
昔西塘橋下月沉鈎
　　檥舟鶴湖登眺鳴鶴樓
飛甍窈窕俯踈汀林樹蒼茫四靣青水榭雲霞留返照高城燈
火亂春星憂時為誦登樓賦題壁還摹瘞鶴銘莫訝軒窗烟五
色飄颻羽駕集仙靈
　　泊弄珠亭
落日孤城返照前危亭獨立俯潺湲千邨海氣樓臺上殘夜河
流樹杪懸小麥緑肥榆莢雨斑鳩啼破杏花天弄珠倘遇波間
女莫惜餘光借月還
　　不寐彷放翁和吴二仲木
四更殘月似侵晨破榻寒雞伴隱淪難過好春偏作客不成美
睡為懐人半床絮薄分缾冷隔歲糧荒共鶴貧紅日三竿花一
陣看梅看栁觧傷神
　　聴潮
鷗鷺無風柳未譁自将清響入漁家春眠乍覺新愁洒雨酒半
𥘉聞不减茶危葉動林喧宿鳥空塘漲月亂池蛙十年身事滄
洲上殘夣歸来鬢有華
　　尋僧一勺庵
野寺尋僧簡送迎殘梅籬落伴經行軍持浄水龍腥盡高座胡
藤壽癭成春漲到門花不落孤松倚澗石忘情上堂礼佛渾無
著鶗鴂千聲磬一聲
　　二
古樹踈林半有花槿籬宻繞野人家放㕘逰屐行拈杖出定山
僧喚點茶得句正書蔵梵夾監厨洗鉢飯胡麻遊踪冷後栴檀
熱應悔聴鶯赴栁衙
　　二月十九日清明吾地皆傳此曰為大士䧏辰
芳草晴郊正欝芊還携缾水礼金仙僧厨餺飥猶寒食佛鼎栴
檀不禁烟栁色慈含慈竹雨潮音風軟杏花天闘雞罥索渾閒
事米汁還堪對聖賢
　　二
野花随路更芊芊短韻行吟和竺仙百五花期催夣蝶三生幽
隴冩新烟荒凉啼鴃無情雨楊栁禪心自在天耐可如泥齋繡
佛青尊忍負竹林賢
　　清明礼大士後出郊踏春和車大伯旃韻
霽日香臺佛火朙踏青緩歩出山城柴門細草臨漁歩花塢斜
陽隔磬聲野店棠梨飄舊雨春霜鐘鼓報新晴園林處處堪膓
㫁謝豹啼時恨正生
　　招諸子飲介石居海棠花下遲緯度不至
名花香種出昌州爛熳春風秉燭遊白墮飛觴𥘉倒甕紅箋押
字各分􁭤山為醒石何妨醉鳥勸提壺不用糺日暮相期人不
至酒酣當座擘箜􁣖
　　二
揮麈清言互唱酬詞人滿座盡應劉呼盧勝采俱梟雉角韻牙
籖自校讐破睡花神憨旖旎尋春小蝶夣夷猶却憐獨閉空齋
客白石悲歌和飯牛
　　伯旃以詩見謝依韻詶之
詶對花神盡列仙閒情麗句両相牽踏歌春色油油徧罵座風
流醋醋傳砑繭肪凝瑩𥿄潤乳桃榨熟捲波乾琅玕不敵蜻蛉
㡌攡指才名讓半千
　　撥悶
江城堠火照更深一望風烟半陸沉鳥下戰塲荒故壘鵲喧高
樹賀家音闗河漸隔波臣貢離亂初懸死士金月上女墻春草
濶入山何地闢孤林
　　二
白門千里大江澄烟火長干夜踏燈官舍有懐虗對酒名山空
羡不如僧故宫棲燕荒南内王氣成龍抱　孝陵聞道沉屖正
惡石頭嶻嶪未堪慿
　　過西林精舍二首
緩屐尋春代筍輿石床幽徑問精廬詩瓢乞食尋杯渡醉佛叅
禪拜酒胡松䑕午窺齋磬出籜龍寒蟄竹林孤偶来溪上成三
笑白社何妨結苾芻
　　二
齋厨客至報林鴉青草池塘未鼓蛙竹榻閒投摩詰座松風巳
熟茶州茶枯禪不寐因搜句綺障難消為惜花潦倒伯倫休荷
鍤無生共宿梵王家
　　山堂𥘉夏四首
緑隂荷盖送斜陽華月森寒入夜凉蕉露四更清鶴響松花一
斛乳茶香調来鸚鵡詩能解夢入櫻桃月到床撿點道書呼侍
史明朝羽袖訪長桑
　　二
買隱南山課鶴田野棠梨下日酣眠檀奴巧送生憨句慧佛香
消礼戒烟两屐峰嵐圖障裏三堂公案酒杯前半升拾取桃花
核褁飯尋源逐釣船
　　三
巷栁垂門掩著書種菱池小月無餘青精飯細炊文火紅蓼香
殘卧醉漁藥臼夣回舂軋札竹床藤挂月羅踈納凉白鳥飛時
下泥滑秋畦水滿畬
　　四
隂隂灌木礙紆廻掃徑深林為客開遶座此君成獨嘯同龕彌
勒共蒼苔紉衣槲葉舒猿尾吹帽夫容墜竹胎一片雲岩千頃
石相看静侣亦宗雷
　　甲申夏五聞　大行輓詞八首
百六乾坤血戰年驚㸔北極震幽燕風雷晦冥媧皇冡神鼎沉
淪泗水烟縞素萬方同野哭英靈九廟正孤懸逺人空有敷天
恨淚盡田横海島邉
　　二
憶昔　熹皇倦早朝貂衣豎弄太阿揺漸謀九錫傳彪虎次列
三衙拜聖嬈一夕清宫来代邸萬年繼摯有神堯扵今誰抱龍
髯泣弓劒橋山不可招
　　三
同朝蜀洛正相疑清論紛紜國事虧神后已圖魑魅鼎羣奸空
指黨人碑中常未㓕黄巾起諸葛無功白帝危莫問銅駝故荆
棘名公臺閣舊逶迤
　　四
三十餘年苦戰塵二京無復洛城春惟聞墨吏歸装滿轉見司
農帝室貧両稅流亡悲赦詔九邉甲馬困征人　吾皇原自多
哀慟不為輪臺一愴神
　　五
大内文書每自隨臨軒賜對獨嗟咨衣經澣局時時御髪為邉
情漸漸絲延攬屢孤前席問焦勞豈有近臣知空令玊輦升遐
日共撰冀巢勸進詞
　　六
髣髴黄衣見上賔乗雲回首指三秦前驅白鶴緱山駕後乗蒼
梧楚水嬪千載啼鵑悲古帝一時凝碧盡詞臣宣陵孝子何人
在北望燕山正掩巾
　　七
十二陵園月似霜風烟寝廟只斜陽空埋衰草燕山下不見流
泉㶚水傍實録㡬人收紀注前朝誰復諒興亡江南父老傳消
息猶自􁋚哀問定王
　　八
頻年䘮亂見天心一夜金戈散羽林萬里長城無頗牧九京遺
烈笑徽欽何時白水鋤新莽莫使黄輿遂陸沉二十三臣箕尾
畔帝星黯黯帶横參
　　上洋省覲伯父行署中荒圃有作二首
西風落日歎離居三畆荒園草尺餘亂石苔深眠薜荔空池水
涸凍芙蕖應憐歲事秋花晚却笑官貧酒盞踈豈羡茸城蓴菜
好此行端不為鱸魚
　　二
清霜一夜響庭梧寒色綈𫀆晚更孤暫客未歸同旅㕍晚衙不
散祗啼烏頺垣易𥙷蘿千尺郷思難消酒百壺莫課山童理荒
穢故園松菊更荒蕪
　　歸思
閒堦露白草離離空館蕭條有所思紅燭夜殘歸夣後黄花人
瘦倚樓時山城亂杵催寒早官閣踈鐘到枕遲孤客獨眠聽不
得梧桐葉上自題詩
　　賦得為政心閒物自閒呈伯父時伯父以此句校士上洋
茂宰神仙聴㫁稀児童婦子各忘機叩門畢歲無来吏闔縣栽
花滿釣磯長日散衙琴數弄訟庭眠隷鳥還飛閒中索句心勞
甚夜檢文書起著衣
　　憶内
鯉魚風老㕍西飛思婦深閨未下機明月高樓知望逺薄寒天
氣早縫衣金颷一夜吹殘雨紅樹千山怨落暉何事亂蛩偏唧
唧可能蕩子不思歸
　　登上洋城望海
平沙鷗鷺日蕭蕭水屋漁村隱麗譙隔浦烟鐘投市晩依人海
鳥避風遥殘秋客去空留菊荒邑官閒祗看潮滿目雲濤増浩
淼故山叢桂為誰驕
　　歸渡黄浦
黄歇浦寒秋一聲逰人捩柁空江明沙㾗孤蚌抱殘月船火片
雲流晚晴舟夣先歸忘水濶窓吟未穩待潮生還山舞棹破烟
去晨露滿天高㕍横
　　雲間夜泊
踈燈晚市出雲間風緊雲繁變水顔殘驛人歸村店雨高城鐘
到郭門山昏鴉萬點依僧定古㙮寒潮過泖還悔不華亭買雙
鶴秋窗明月守松闗
　　山行入天竺
淅歷西風點客襟角巾滿山紅葉四無鄰荒鐘古寺收殘曰野
澗幽花媚小春好句吟成秋意老亂雲飛盡嶺容真僧房寂寞
誰相欵惟有孤松是故人
　　靈隱寺晚歸
獨行幽澗坐雲根石暖蒸霞屐齒温絶壑逢人猿乞食荒寮無
佛鳥稱尊寒山一點通樵徑落葉千林打寺門徙倚危亭歸未
忍沿溪尋月到黄昏
　　吴山巔江望
孤嘯松巔小振衣坐来雲氣沒腰圍江烟一碧衆峰改山寺無
人獨鳥飛湖抱城身隄樹立泉鳴僧腳浙潮歸三椽倘許鋤茅
築明日渔樵上翠微
　　𬗋陽庵
𬗋陽仙人白鶴姿寥天萬里入烟颸虚堂易代聞神語雷廟枯
松伏蟄危啄木鳥知蟲畫篆雲床菌發采餘芝山寒江閣慿空
楯楓葉紅来易有詩
　　公静招飲席上贈歌者賀葸兼惱公静二首
烟月空𪷟望不分䡖舟細語濕蘭芬非闗抱玊梅花暖别有沾
衣麝氣薫五夜寒雞揺軟夣两高横黛彷秋雲小姑可就彭郎
宿剪取瀟湘十幅帬
　　二
殘星點點墜明璫玳枕知寒夜有霜却悔酒情浮白淺應聞花
陣落紅香秋千罥索逰韁緩尺八吹烟手語凉遮莫燈前人不
見暗教蝶粉惹姚黄
　　南屏雨集
林濕不聞烟外鐘淡雲又沒两三峰無僧更覺佛堂静有酒似
添山翠濃杳杳秋深墜梧子寥寥人語亂溪松寺門幽鳥啼千
囀送客沿湖出短笻
　　湖上雪泛
柴車風急蹇驢寒買棹千峰擁毳觀飛葉四山烟鷺隊蘆花十
丈白魚灘杯光飲澗移梅影雲絮吹巾笑髩殘尚有餘樽添一
石携琴重上㫁橋㸔
　　梅花十律同吴二仲木次僧巢友韻
荒亭仄徑背人知日對清寒病較差三板橋危鄰月暗一溪草
瘦鷺㾗奇無烟茅店漁沽雪偶叩柴闗犬應籬不必揺樽愁已
𣪚横參耿耿早燈時
　　二
孤村殘臈歲云徂野屐衝寒未用扶風月佳時何恨冷溪山幽
䖏不愁無林昏飢鳥依香坐寺古荒墻對佛癯雨雪十年盟可
共故人踪跡水雲殊
　　三
未到溪橋清已絶孤香為我浣衣塵乆辭爐火吟牎冷獨耐村
寒擁絮貧古驛人歸殘店月空園信㫁隔江春好花時莭真難
負與爾還山早結隣
　　四
孤情掩跡㫁垣中茅店林西草舍東不到天涯心事苦虚眠床
影夜愁空一雙屐破騎驢徑三两花寒墜幘風良乆凍漁溪畔
立鱗鱗初月半㾗紅
　　五
忽見一枝溪已眀澗溪烟邨霧不曽晴深嫌春閙過三月獨耐
眠孤立五更長約清逰禽繞樹掃除俗轍雨多情鍾昏山暝催
歸去好句牽人未忍行
　　六
遶舍千囬取次看衝霜曉歩枕難安天横草店荒雞立霧滑危
枝凍雀乾老圃開遲甘忍艶村翁坐乆尚愁寒獨憐僵卧痴尋
客破帽廵簷每夜闌
　　七
秋人巳賦早梅詩悔不歸山慰所思病鶴冒寒髙士屋零香卧
石古姬碑風巢路絶孤妍䖏山月人閑獨笑時無酒也應酣十
日君今空返復何為
　　八
髙枝何處㸔逾好背水横斜小閣齊野歩何来吹篴者空窗坐
歎羙人兮茅亭避客簾深下書屋凝塵襆屢携瘦笠小奚雙
躑躅風巾吹盡蹇驢泥
　　九
林白前村月亦新短籬寂寂野情真山空風雪何来客門掩昏
黄不待人霜瓦鱗斜香一屋踈更雀語四無鄰書巢歲晚深相
結不占貧家燕子春
　　十
掃葉蠻童寢未興虬根石骨沒苔層荒山寒事孤琴語騷客竒
懐古研氷倚閣吹殘同夣䄂支藤吟瘦過溪僧紛紜蜂蝶多情
思一任春衣醉杜陵
　　尋梅湖頭寺
空寮無酒有詩催十日柴闗冷不開身入溪光延月色鳥先人
跡點香臺寒花長笑山容媚野老何關笛響哀幸是懶僧能絶
俗村酤不許犯籬来
　　尋梅龍山題壁
高人三絶巳無癡惟有探梅癖未差况復好山虚左席同来野
歩問南枝何傷扵月溪烟薄悔不携琴韻士宜逢石一眠花一
坐籜冠觧憶酔時吹
　　甲申除夕感懷
滿城風雨雜笙歌繾綣綈𫀆夜色多破研尚留耕畆在角巾空
點歲華過燈前卜算看條脫醉後清歡照叵羅三月天涯書到
晚贑江風烽火近如何
　　二
清宵欵燕轉從容冷落歡情怯酒濃徃事驚心懐薊苑殘年改
曆想　思宗簷花春近梅猶早嶺樹人歸雪㡬重不惜夜分桃
燭坐鄰雞遮莫喚高舂
　摘句附(金粟寺次韻/巳學道装随老衲尚餘綺語懴慈王/經聲夜散虚無地山色寒分小有天/愍亂詩)
(丹螢化草非終腐白鳥随人自養羞/無琴自聴松間瀑可/畫先尋郭外山/武塘阻風復就李氏飲/勞薪㸑罷舟師)
(睡嬾婦燈明博客呼/尋僧/能叅花氏即深山/海棠花/下飲/㣲風紅雨濕箜篌/陌上/緑楊南陌啼姑惡紅雨)
(東風怨子規/紀興/響小澗風黄采菊逰/石䦨蜂坐刺桐花/空山露白枯桐)
茗齋詩七言律
　　　　　　　　　　　　　淮南彭孫貽羿仁著
　　乙酉元旦
侵曉踈鐘落市垣暖風解霰作微暄三農歲事占新正四海中
興望改元擁坐花枝横短几登樓雲物俯前軒漫勞長者爲停
轍風雨清樽閉席門
　　二
宿火晨炊罷市炊烟嫰寒未破早梅天風光漫說江南樂父老
還思萬曆年社鼔不停喧似雨菜羔但飽莫論錢衝泥車馬来
何早贏得三竿一昔眠
　　獨逰金山寺
十年泉壑有深盟一飲中冷思倍清沙鴇飜飛紅葉寺江聲黯
淡白鼍城名山無主古人老逰子獨吟春水平更上雲根㺯明
月半厓鐘後夜潮生
　　宿金山寺
妙高臺上昔年月三度窺人上此峯㫁字碑多無好句白頭僧
老識山翁氣清衆骨通禪性思入江天變水容不寐低吟竺仙
偈莫須驚起聴經龍
　　再登金山歩陽明先生韻
行腳前身記頗曽又携芒履上高層無窮宇宙留山色不廢逢
迎笑野僧水月齋鐘猿飯罷江天風露鶴衣勝高人自有三生
悟㙮院松蘿壽古藤
　　焦山就飲
亂揷危礁瞰紫溟提壼客子問荒亭高人避世還留姓鶴骨宜
仙豈用銘千頃白雲衣上坐一江流水醉中聴酒醒林杪浩歌
發星斗横天白露泠
　　丁卯橋
丁卯橋西水一灣江聲入市帶潺湲名花零落詩人草廢宅荒
蕪隱士山京口酒濃歸思緩石頭書㫁寄郵還烟波浩渺東風
急陳蹟蒼茫返照間
　　望金山北固列戍
昔逰山水多題壁近巳金焦列戌旗千里音書兵火後孤舟烟
雨旅愁知地分南北風塵合江静魚龍鼓角悲憔悴一身行役
乆不須雙鯉慰離居
　　舟泊江港聞瓜歩羽書甚急
巨浪横吹過海門落㠶收渚上荒村却因烽火催行役不為風
波憶故園小市捕魚驚水鸛長年倚棹狎江豚扁舟今夜應無
夣巳有沙雲送雨㾗
　　再渡揚子
揚子江頭桺色新青青還笑渡江人罇前雲物他郷客夢裏闗
河故國身四月殘鶯虗酒椀十年一劒愧行塵寄聲京洛同遊
者我巳浮名誤角巾
　　遣信入江右
頻年烽火隔離居咫尺天涯萬里餘㳺子再攀河上草君恩敢
念故山廬荒雞野店無人舞沙㕍江船自有書爲報家園三畆
竹春風苦筍遍柴閭
　　龍潭雨宿
野店茅烟十里村江聲送晚入黄昏天横草閣人孤枕花落殘
燈雨閉門桺色一行官道直山寒半减客裘温壮懐此夜成頭
白誰遣羈心共曉猿
　　金陵春望四首
帝城春望欝嵯峨夾道垂楊遶御河萬樹宫花當禁直三山香
草上鳴珂天廽龍虎江形抱人傍烏衣燕子過六代繁華成徃
事宸游依舊擁笙歌
　　二
春水溶溶遶苑墻曉鶯啼送禁園芳花朙古巷投朱雀雲散高
臺下鳯皇晴蝶巧銜宫粉出雨桃時點御溝香侯家昏隊真如
玉舊院青樓月似霜
　　三
冶客妖姬亂紫騮鳯城春色滿紅樓清歌萬户濃鶯裏翠黛殘
釵繡陌頭桃葉麗人蓮舫度青溪神女月明逰板橋薄暮空凝
望白鷺烟絲帝子洲
　　四
雉闕参差上玊繩長干古刹入閒凭滿天花雨飄殘寺十里松
隂入　孝陵王謝流風餘舊事齊梁古跡訪名僧空山無復金
吾禁短笠芒鞵自在登
　　御門
累日黄衣御午門隔江狼火照荒村未聞勝略匡諸老徒有艱
虞厪至尊建業山川照羅綺髙皇弓舄鎮乾坤思㱕倦馬遊
梁客買劔無因說報恩
　　白下橋望
江燕臨風忽點衣楊花渡水撲人飛驚棲春鳥月𥘉上落盡櫻
桃客未歸澗草野槗時引歩竹籬山磬不開扉幽尋長嘯懐天
末明日還山理釣磯
　　秦淮晚歸
烟花流水遶秦淮朱閣踈簾出短柴野客詩狂時叩舫曲䦨月
小每投懐栁塘新笛聞殘醉香燕􁋚泥掠古釵紅雨滿身歸又
晚重扶細馬上天街
　　神樂觀寓雨懐
禁雨春城語伯勞愁人心緒倚寒臯吹殘栁絮春衣薄夢破
闗山竹院高江火夜損啼皖口柵塘歸鳥過溪壕玄都道士空
相憶無復㸔花客思豪
　　宿西直門下有𫐠
鐘鼓樓髙禁漏長周廬環衛繞文昌鳯城春去烟花冷虎觀
宵嚴夜色蒼側席至尊虚顧問上書伏闕愧賢良頻聴魚鑰
傳籌徧挾策空随鵷鷺行
　　避雨暫詣東閣
臨軒天仗引儒生烟樹隂濃百囀鶯避雨荷衣趨禁闥垂簷御
栁覆宫城龍蛇入草風雲起日月重瞳衮繡明此地絲綸近清
切何人吐哺下羣英
　　雨度秣陵闗
滿眼干戈戦闘新馬蹄巳負故園春殘鶯莫惜歸来晩海燕應
先夣到頻雲氣秣陵三月雨桃花漁父去年人還山不為貂裘
敝江北風烟自起塵
　　句容道中望茅山
江花山霧共氤氲句曲蒼茫在白雲榆火渡淮春燒㫁河流隔
浦栁條分空原草秀添梅雨過嶺天長阻㕍羣塵骨自憐仙未
得三峯遥礼大茅君
　　哭立矦叔四首
　　　叔早棄諸生工詩字學東坡養生論晚尤精軒岐家
　　　言以􁋊病瘰􁣲卒
一病經年丗代非九京猶喜得全歸還應帯髮稱居士誰復捐
金葬布衣宿草未生蛩野哭人民巳變鶴高飛平居故舊知多
少莫恠門前弔客稀
　　二
半生生計一詩嚢髙卧支門小徑荒礼戒衣香皈繡佛燒丹竈
暖事醫王吟壇摩詰推詞伯手跡髥蘇下茟床應是尚平婚嫁
了罡風岱嶽去徜徉
　　三
萬方羣盗正如麻荒草千邨嘯亂蛙早卜行蔵宜遁卦難齊生
死問南華終年愁病徒存骨泉室親朋自有家猶幸夜臺堪避
世不煩生覔武陵花
　　四
杜門服𣪚擬䡖身桑扈翩然自返真買藥功多難度丗送窮文
就莫醫貧漫憐七尺為長物可有三尸訟谷神應悔錢刀曽買
妾茂陵消渇更何人
　　避亂村居
三匝驚栖夜正寒茫茫秋思坐無端亂離轉覺漁樵貴林壑惟
應鳥雀安白曰戰塲叢菊少青山烽火著書難𬗋門倚杖西風
急敗葉篬笞覆井闌
　　有感
平野清秋有㫁鴻愁人髙閣倚西風十年心事揮杯盡百感身
名掩鏡中孤憤蕭條㸔白鳥獨眠山水老枯桐荒原盡日無車
馬殘雨橋頭又晚虹
　　哭文叔弟四首
　　　弟　茂年十七已𥙷慱士弟員将婚扵海昌陳中丞令
　　　威季女避兵烏木橋西村巳而移至朱侍御園亭抱病
　　　累月不痊殁于西偏皆山館
捴角相随正及肩扁舟布𬒳每同眠衣冠𥘉習先生礼名姓猶
存弟子員抄竟殘書蝇字滿蔵来遺研鵒紋鮮空齋獨坐憎惆
悵徃事銷䰟十七年
　　二
㫁㕍經霜徹夜呼飄零頓覺此身孤篝燈他日誰分火弄雪何
人對擁罏夙恵早年知苦李高堂暮雨哭慈鳥殘衫㫁履堪留
施爲礼名僧結苾芻
　　三
經旬藥鼎積餘灰無復靈香續命廻地文脩文招項槖講堂夫
子泣顔回泉途故舊多前軰人世風波肯再来我爲老親吞一
哭訃音空隔大江哀
　　四
慈親為汝笑顔開膝下終朝繞百囬惜福故衣多遣着留賔佳
客每教陪幽窗竹剰三間月心字香燒一寸灰好祝他生多禄
命白頭兄弟待重来
　　哭伯父孝起徴君六首
朝野傷心萬事違茫茫天地竟誰依生當全盛真天子死亦先
朝老布衣忌日止知劉氏臘秋嘗應奠首山薇秦溪橋畔鵂鶹
語櫪馬驚嘶隕少㣲
　　二
渡江門第擅清貧領袖遺風自有真乆㫁周妻猶食肉豈因薛
責始焚緡時危不獨誅君子天毒還多殄善人回首九原成獨
笑黄金横帶尚逡廵
　　三
辛苦窮年老一經携書萬卷竟飄零買田空問秦漁父讀史常
非趙武靈埋妾春眠梅墅白打籌晚坐管山青空堂寂寂今何
限松桂秋隂自滿庭
　　四
庭前雙樹半彫殘繐帳經霜夜未乾誰為青烏新馬鬛可憐墨
翟自桐棺芻靈似惜䰟衣敝鬼伯猶嗟栁翣寒夙昔故人知不
少一歌貍首更氿瀾
　　五
萬方多難苦頻仍不謂冥鴻逺避矰腐艸㳺䰟化螢火慿棺弔
客止青蝇應将䖏士髙題墓無復餘錢可飯僧燐血千年堪自
照未須幽室沈彬燈
　　六
蕭蕭短旐挂山堂南郭悲風繞白楊空有家縁肥雀䑕已知别
業廢柴桑髙人自昔多兵解烈士真堪長國殤者舊凋零文士
盡前朝遺事竟茫茫
　　七
當年廉吏表清門公子寕知柱史尊萬石以来多長者眉山之
外數諸昆芝蘭刈䖏應同盡丘壑隤然豈獨存岱嶽㱕䰟㱕未
得丈人峰折碎兒孫
　　八
㕍行逺過豫章城寥濶音書阻甲兵哀樂中年常苦劇弟兄白
首更闗情三人各瘦逢揺落一别重来隔死生知化哀猿渡江
去弋陽溪路更無聲
　　哭子羽弟四首
翩翩公子有佳名羡爾才華獨老成閉户經年添茂草看花三
月惜流鶯誰家王謝多昆季此日塤箎即友生不謂干戈催永
訣可能收汝淚縦横
　　二
少年意氣鎮飛騰衫履䡖和雅自矜終坐歛容知酒德有時掃
榻為良朋焚香盥乎驕荀令擬古私心鄙李陵今日書窓風颯
瑟空齋長對佛前燈
　　三
文藻風流擅畫眉鸞牋小印署相思樓𨳩弄玊吹簫處室有秦
嘉贈婦詩竹簡殺青工問字蘭亭榻本學臨流舊題手跡俱零
落牕打寒蕉破網絲
　　四
鶴腳橋西乆鑿坏誰教短棹犯圍来文人不禄逢衰丗司命何
心殺俊才瘞骨自銘埋茟冡禭衣惟剪𥿄錢灰平生兄弟無多
在風雨連床有夣囬
　　雨夜
落木頺垣小徑幽蓬窓滴瀝似孤舟白蘋一夜衰于我黄菊今
年竟不秋風雨空園聞墜葉湖山何地着閒鷗天涯况是多離
索滿目烟波未可留
　　病中
病骨支離髩巳殘寕因林壑錮成寒惟求桃洞田三畆不願麻
姑藥一丸豺虎食人聊厪户鳶烏愛我豈須棺干戈未定猶羈
旅誰復悲歌行路難
　　哭麐孫弟四首
交游嗚咽惜文章攬涕遺篇尚滿床李白皆云人欲殺次公自
謂醒而狂一時作者悲同盡豈獨前賢命可傷為語寘棺多纸
筆應知不暝訟穹蒼
　　二
角巾墊角袖翩􁯤丰韻清狂類晋賢雅慕坡仙長帶謔學書草
聖得其顛庭因課竹脩僮約衣為留賔質子錢頃刻風流随露
草重来空館獨淒然
　　三
角技歡呼闘雉盧丁丁落子間投壺同時文士俱兄弟千古名
流在酒徒天忌畸人成絶臏死從河伯索遺孤夜臺此去逢而
父為問含珠好在無
　　四
苦竹殘梅滿舊林不勝今昔感人琴亂書千卷蟲安坐空館中
宵䑕笑吟郭璞自占無正命禰衡雖殀見文心茫茫倘有眠牛
術折臂三公地易尋
　　送冒辟疆歸如臯四首
夙昔扁舟殷水濵江南花鳥未殘春相逢書劔闗飛動欲别江
山變苦辛此日魚樵真可貴先朝遺逸更無人干戈滿地音塵
絶誰謂天涯是比鄰
　　二
津途行李正間闗為惜覊人履屩還親在此身宜自愛名多何
地有深山屢遊舊　添新淚百感歸途撗壮顔别去著畫須努
力莫教姓字入塵寰
　　三
離愁萬事搃關情况復頻年苦甲兵感慨山河揺一别凋零兄
弟悔餘生長飢不厭貧何累良友如醫病可䡖今日茫茫遽分
手大江南北正縱横
　　四
古道參差照笑言悠然莫逆失寒暄清譚亂世卑稽阮讀史深
更哭宋元避俗欲深先毀研買山未暇且逃喧臨岐解贈慚無
剱惟有悲吟叩短轅
　　哭伯父上海令公八首
箕尾中宵夜有光一時有道痛云亡名流歎息文章盡小吏憂
危髩髪蒼未及遺編成正史空餘解組報先皇陶公歸後田
園廢慚愧成都八百桑
　　二
當時藝苑表應徐學海新開萬卷餘累葉衣冠髙甲第少年兄
弟共賢書階前僅列前􁰽馬門下曽無食客魚不墜遺風知有
在寝丘封植竟何如
　　三
勲舊濠梁佐荷戈尚留遺劵指黄河虛傳光武中興詔自續文
山正氣歌七尺風霜埋鉄骨九泉涕淚在銅駝精靈倘拜思宗
廟白馬神燈夜半過
　　四
憶昔貂裘十上初孝廉名譽滿公車墨胎再讓通侯國紫綬三
辭召辟書晚達平津門列駟赤貧莱邑甑生魚獨留萬卷遺編
在彷彿篝燈坐草廬
　　五
歸裝行李逐䡖蓬八口倉皇計轉窮廉吏遺踪傳柱史孤忠知
巳只吴公游䰟風雪梅花後掩淚山河杜宇中白骨黄壚長不
朽應留怒髪矗西風
　　六
花樹紛然擁繐帷尚餘手植向南枝㕍行𥘉隕驚鴻後良木偏
凋哭鯉時千里故人奔訃少百年公論盖棺遲平生心事惟班
管遺傳他年好倩誰
　　七
官署蕭踈憶去年重陽落木菊花天題詩登閣添郷思買酒開
瓶减俸錢憂旱淚沾荒稻上散衙囚拜訟庭前只今野廟多私
祭峴首碑㾗更宛然
　　八
秦谿山徑石粼粼虚謂桃源可避秦虎豹共喧争得子龍蛇滿
野厄賢人誰教白髪扶遷主未忍黄冠老逸民聞道錢唐波正
惡伍胥車馬未沉淪
　　春前一日
幽客不知誰氏臘寒梅𨳩後即為春且抛史上千秋業未放花
前　日顰詩卷編年同野曆山林避地老遺民獨憐古薜真知
巳不逐韶華滿眼新
　　歲暮百責交集戯以應之
勞勞生計委流波歲暮柴門掩薜蘿身類書傭詶直少貧連詩
債負人多賣文錢盡難供鶴典酒琴㱕可代歌笑問買山資辦
未也應先為贖魚簔
　　乙酉除夕
隱囊棐几坐胡藤孤悶三更酒欲冰巳驚忘歲除驚改曆雖留
髪在半慚僧壮懐䦨計枯碁刼詩思枯于𬒳凍蝇惟有小齋無
治亂紅僧梅點點落窗楞
　　除夕見示詶無功
與丗何禆隱亦遲寄聲猿鳥莫相思行雖負俗猶佳士劍即無
成喜俠兒燭䟦引書如莫逆瓦壼嗜茗若深知松泉應愧貧居
少獨曳踈桐對子期
　　丙戍元旦
高齋物色弄新晴却喜蓬門簡送迎瓶外落梅閒自掃雨前秋
瀑細無聲酒狂漸謹因多忌詩格從卑且避名决計入山同採
藥鶴田十畆帶烟畊
　　元旦次錢司李真長韻
高齋斗室如巢雪滿窩竹中小徑客誰過荆榛郡邑吹寒雨南
北春風㫁大河樵採漸稀生計少江山全入戰塲多暗驚衣帯
非前製野服無慚舊薜蘿
　　元次旦次許山人雲公韻
元曰微隂未覺春好風為掃陌頭塵山童拾葉供茶竈野衲尋
詩到水濵不廢應詶惟韻友尚躭茟石亦勞人周妻何肉俱為
累擬逐黃冠訪季眞
　　人月
空堦人跡㸃莓苔累曰茅堂午未𨳩八口食貧難養鶴一春花
瘦欲醫梅忘憂萱草惟佳客避丗深山寄酒杯只此紅塵堪永
日不煩買屐到天台
　　掩闗
物華空為報芳晨幽事惟将水石親徑草漸囬經歲緑瓶梅煖
坐一枝春盆花影正知亭午書卷香殘起欠申乆已掩闗辭剥
啄隣家綵勝自爭新
　　孤悶三首
布㡌椶鞋自在縁幽居三畆竹分㕓閒投彌勒龕中坐悶抱干
将匣底眠丗亂博徒皆畏友時平市肆亦神仙洞庭此去無多
路好挈撨青上釣船
　　二
悲歌懐抱意長飢猶愧林蔬代肉糜勝友無如佳竹石高踪不
辱古尊彛一床書畔貧何病百本花中老亦宜早晚出逰須荷
鍤預營生冡傍要離
　　三
繞田燕雀傍傭耕投耒登高意未平竄跡巳甘髠季布歾身豈
敢笑荆卿楊花巷陌春三月杜宇山河怨五更莫恠路岐多慟
哭不堪孤悶訴流鶑
　　紅梅盛𨳩獨對成詠
冷艶蕭齋澹自宜苔錢古石䕶踈籬獨眠清影臨書榻故落飛
英㸃茟池幽韻相親如好句春愁不㫁似㳺絲花前始覺人岑
寂徙倚空庭有所思
　　歸仲木詩卷侑以長句
詩筒何必割雙魚寸葉晴窗慰索居蟋蟀感秋吟巳劇方諸向
月淚無餘争竒險句排新句惜𥿄長箋押細書冩盡松陵酬唱
集午烟茶影下栟櫚
　　二
管城揮得紫狸枯累日飛緘困鴿奴茶後䦰詩如闘草倦来枕
易罷研朱青山姓氏蔵遺老白石樵歌和野夫篋裏舊鈔洪武
韻吟成應是和人孤(仲木每用洪武韻為詩)
　　元夕無月
憶昔春宵樂未央管弦十里咽平康鶯花不識新正朔風月還
存舊草堂滿地風烽烟連雨雪㡬家燈火照流亡却憐羯鼔多
羗部高髻軍中闘晚粧
　　再薙作戯和對一韻
昔日三毛近自疑只今照影愧鬚眉挿花從此欺蓬首折栁能
無感髩絲秃茟難濡顛旭髮遺簮相謔醉髠時惟應摩頂随行
腳竄跡匡廬拜逺師
　　驚蟄前聞雷
正月驕陽伏太隂疾雷破壁下遥岑久居壊户随蟲蟄細檢農
書禳歲祲柱礎出雲屯宿雨籜龍驅笋𥙷踈林天威似欲祛魑
魅未許蛟螭遂陸沉
　　行見栁巳𥘉緑
陌上㣲風動角巾晴光𥘉變栁條新因過小築思招隱為見殘
梅始惜春好鳥多情啼野樹孤雲無伴逐幽人石橋流水羣松
下随地青山可卜鄰
　　至禾
鼓角孤城落日黄㡬家茅屋㸃殘陽無窮芳草埋官道自在啼
烏下女墻鬼火夜燒枯栁上髑髏人語酒壚傍荆榛髣髴曽逰
地絲管樓臺滿目荒
　　兵後彌望止燒㾗烟雨樓獨存水上
河抱孤城蕩夕曛栁塘新漲野橋分燒㾗過雨生晴緑鷺陣衝
寒破水雲烟樹萬家惟鳥雀荆榛一郡罷耕耘亂離不敢登樓
賦南陌殘花草正薫
　　社日
竹裏山堂午後開櫻桃酒熟客頻来社中人少宜添燕春半花
多縂讓梅晝静棊聲連竹響香殘雲縷遶床回塵縁巳絶閒無
事抱甕䟽畦手自栽
　　海上
芳郊忽見栁條生屐齒相扶海上行河畔草柔𥘉試馬陌頭風
暖未聞鶯魚罾落日寒徐卷鷺點青山晚更明畫角滿城春色
㫁野花古堠自縦横
　　燕来
和風宛轉動青帘新燕重来問舊簾入社正逢叢杏發􁋚泥喜
傍故巢添晴窗細語歡留客網户低飛避捲簾好伴幽人消永
日莫教蟲迹汙牙籖
　　齋中玊蘭花放登樓眺賞彌日
髙閣含空靣翠㣲當軒玊樹雪馡馡晴光入座明書幌皓月流
天弄夕暉香落茟床芬燕几静臨苔石點琴徽花時更喜無風
雨終日清吟自掩扉
　　獨坐花影滿地喜而得句
閒堦幽卉弄新晴高下欹斜各有情點點滿庭揺落葉離離寒
藻動空明䡖隂度砌移時見液墨臨窓畫未成昨夜山童呼不
起掃花誤傍日中行
　　百旃寄訊函詩報之復得書云前札不見荅疑百旃誤邪
　　月餘検案頭前書與詩因在也昔寄空函耳笑拈觧嘲
故人累月隔玄談錦字相投八蠒𧖟豈為禰衡矜半刺反令殷
浩達空函酒罏擊筑何人在荒洞鋤山老自甘他日結巢從野
鶴飛奴應巳寄書諳
　　春事
脩篁十个半林茶採擷春菘煑露芽挿槿預為蘭㝎界𥙷泥新
與燕移家鈎簾忽桂𥘉三月品水新燒苐一花午睡未醒山鳥
喚木蘭花下日西斜
　　新栁
風鬟乍􁈊淺垂鬈蹙損春愁畫未全明緑薄勻螺黛染淡黄新
擘露分箋棲鴉殘帯𥘉更月禁火寒拖一縷烟惱亂荑人幽睡
起清波嬌澀盻嫣然
　　江右亂後都不相聞因懐家大人
音書揺落㕍南飛囬首干戈萬事非身隱乆投神虎幘時危敢
念釣魚磯凋零松徑家園廢飄泊楊花故舊稀願逐江頭紅謝
豹客中頻呌不如歸
　　懐靈逺客會稽
江上羣山點點青故人消息乆飄零憂生反羡無家别避亂休
教一日醒舊國春愁聞杜宇旅逰芳草徧蘭亭望郷莫厭添華
髮為報髠奴已變形
　　出郭
出郭尋春不見春春風扵我豈私貧經旬㫁客鳥窺户三日無
詩花笑人尚累妻孥慚野衲不知官長羡山民敲門驚起昏鴉
上踏月歸来自負薪
　　清明直大士䧏辰
風雨清明烟火新更因水月見佳辰梨花寒食飄零雪慈竹慈
篁自在春禮佛暗悲頭上髮提壺還勸塜中人齋厨晨起炊殘
黍手爇名香為老親
　　寒食風雨次韻
花時誰遣容經過携屐芳郊共踏莎平仲林深山雨至伯勞啼
苦墓門多春眠三起同人桞茆屋雙環帶女蘿近日踈狂知漸
减胡姫酒肆莫投梭
　　夜坐
萬花落後作春寒新燕為巢濕未乾今雨不来知客少古風猶
在論交難青山百舌年年怨白首三毛種種殘孤悶挑燈閒讀
史宋元之際獨汎瀾
　　奉簡真長先軰村居
塵氛不遣入田家卧起髙吟至晚霞却病雲烟為藥物忘憂姫
妾有名花山林送客猿司户村落無官桺放衙欲訪先生問漁
父綘桃樹下竹扉斜
　　過無功齋頭煑茗乆談留題齋壁
頺垣負郭枕高城手録羣書與架平琴格自高成士品茶杯有
味見交情詩刪險僻猶存古門簡賔朋耻好名偶一過談忘丗
亂老梅花影上堦横
　　二
布𫀆草履閉柴扃孝友貧居見典型客至蕉旗連茗戰更深露
榻攷星經六壬自課蓍床卜二酉時探古籒形相約更尋方外
友西林清磬隔茆亭
　　春郊四首次百旃韻
茗林春雨乍舒旗立望平蕪杖不移啼鴃催殘花萬點閒愁費
盡酒千鴟栁隂舟小魚高坐山月人高犢倒騎行徧空林無可
語深松獨倚答黄麗
　　二
陌上春隂闘八哥山樊亂落打巖蘿悔随狂蝶尋蒙叟願作歌
鸚度𥙷陀戒酒似糺中執法拈花還礼大摩訶東園新植梨千
箇抱耒宜師老槖駝
　　三
野寺尋僧過午鐘澗聲恰為小橋衝鉤廊屐齒喧于蝶矮竹幽
花房曲似蜂烟樹隔江荒禹廟山河殘畫愴徽宗變名何地堪
逃俗曽向臯橋托賃春
　　四
花落晴郊舞亂英雙文小鳥呌新鶯景陽芳草埋宫井青塜燕
支恨館甥一哭殘春哀望帝如泥萬事問劉伶愁来讀史添孤
憤反謂秦灰勝百城
　　和百旃寄友
花自幽妍竹亦踈故人其奈歎離居青山負我三年約黄鳥懐
君二月𥘉殘雨野棠飄似雪雙魚春水久無書桃源大有閒田
畆胡不拏舟問古漁
　　行海濵望諸山雲起将雨
東風憔悴損容顔細草濃花滿目斑欲雨雨鳩啼不巳尋春春
色㫁闌珊身非蛟客還多淚跡似閒雲只戀山暇日海濵行古
墅雙相坐石聴綿蠻
　　雨中得新體
垂烟垂桺桺梢横半局殘棊半酒罌燕燕燕来新笋熟音音音
響古相鳴飛花未雨還如雨芳草無情亦有情一覺春眠眠不
覺簷頭日日語鶯鶯
　　𫐠閒險韻十首投伯旃索和
　　　百旃有春郊四首走茟索和意在險字相窘也如韻詶
　　　之更選韻之窄于成聲凢四十餘得長句十章索和亦
　　　如之詩云善戲謔兮誰曰不為虐兮丙戌寒食貽記
拾橡空山友鹿麏草衣反得傲懸鶉鑄刀潜訪眉間尺賣藥堅
辭手不龜紙誰自春成側理窓梅全乳半生仁海濵白石多堪
煑脫粟何煩更指囷
　　二
草暄二月漸飛蟁北牖䟽風靣竹斤土甑添薪炊石髓枯毫搨
字得顔筋千觴牛飲卑三雅一葉鴟夷笑伍員誰道貧家弦筦
缺如簧好鳥故慇懃
　　三
幽塍澗落故喧豗晚斸春田得芧魁一入深林猿拜侣乆辭丗
網雉驚媒雷催蕉葉時供𥿄雨落燈花未落煤欲訪名山渡江
去却憐我馬日虺隤
　　四
舊植蓀荃間杜蘅荒庭鋤穢走鼯鼪酷尋幽壑為量屐時約山
樵與對枰睡㫖濃于千日醉菜香清絶五侯鯖閒居卑晚無功
課不是詩筒即酒槍
　　五
聞道鸕湖勝若邪緑蓑烟底友魚蝦瓦缾轟飲烹王鮪破几攤
書攷帝羓梅雨一罏桑苧火池蛙両部正平撾醉眠不復憂天
墜煉石辛勤笑女媧
　　六
一竿春水緑平篙小築還當舊馬嘷白眼向人高岸幘青山對
我落持螯雨来桑陌收魚笱月上菱田罷桔橰此外亂離都不
問麯生惟勸日餔糟
　　七
梅妻鶴子代姫姜種􁊽無勞典鷫鷞谷空谷蘭猶香草莾卑巢
鳥亦戀榆枋長歌乞食從元亮半醉觀書罵敬瑭惟有此君成
莫逆萬竿牎北種篔簹
　　八
竹花漠漠曵龍而倒拂風前白接䍦香作篆文銘古鼎䦨雕梵
字架荼蘼提壼鳥勸添㧵杓曵布妻能共扊扅盆景小山堪點
綴一拳沐雨緑厜㕒
　　九
欲辭火食採山芧喜怒寕能問衆狙身賤泥塗行郭索骨寒風
雪傲林於箋經老去成書蠧臨帖工来笑墨豬晨起灌花添硯
水汲泉自滴玊蟾蜍
　　十
藜羔玊色下春虀飯罷携琴付小奚身丗多虞恒難易行蔵難
卜托扶乩誰教凝碧囚摩詰亦有冬青種會稽無可奈何聊命
醉不知醉後奪鸞鎞
　　寄慰仲木亂後亡恙
相思經歲乆離居咫尺山城萬里餘虎尾自驚逢桺　魚膓猶
在恥專諸小人有母寕言死身隱無文莫著書隴上耕夫方歎
息未應憔悴老三閭
　　清明和百旃
短籬踈雨共雞栖流盡春愁水拍堤荒草冬青添舊淚秋墳鬼
唱入新題野花無主思陵滿鸚武懐君過隴啼曽憶昔逰桃葉
渡隂隂宫樹禁烟低
　　客督和詩甚急詩以謝客
錦嚢小紙剪琅玕短句吟成燭已殘一醉病花眠未起亂詩催
户枕難安甘蕉彈事題窓滿猿鶴移丈遟客看君調徒高宜寡
和棹歌我自荅漁竽
　　三月三日二首
空城鶯老客愁新南郭南頭理釣綸舊社已殘吳地燕餘花孤
負洛陽春過江鳥雀朝行在對酒河山弔故人相與臨流尋勝
事會嵇東望各沾巾
　　二
亂後風流散酒朋春愁萬點入􁉔稜屐旁山水思台㕍杯外身
名縦季鷹禹廟落紅啼望帝蘭亭玊椀哭昭陵祅除共把桃花
靧滿澗殘英拾綵繒
　　上已􁂝芳軒用百旃韻
崇蘭過雨茁叢枝徃事䦨干有夣思梁上别離經歲燕窓前零
落舊題詩天涯啄矢悲龍子酒肆雕青隱雀兒囬首烽烟頻北
望春愁直到牡丹時
　　上巳和百旃
杜鵑開後巳殘紅知舊消沉一笛中逰興凋零同折屐寸心淒
婉托枯桐辛夷不待千林月丁子全荒五畆宫每到登臨多感
慨掩闗自和落花風
　　外舅劉先生辱詩見投次韻奉謝
招䰟空自結青驪騷客沉吟感服竒悲憤長歌連髮指怒號萬
竅得風噫丈人且漫言烏好㳺子還應愴竹枝語到山陽便流
涕不須三弄托桓伊
　　杜鵑花下作
小雨絲絲作晚寒山英爛熳醉中㸔啼時春去花應老夣到人
歸月未殘廢後更添詩律放愁多不敵酒杯寛髙陽舊侶皆零
落短髮蕭條一倚䦨
　　小病負㸔花之招且須後命
躑躅幽窗㡬度紅樽前伏枕惱東風停杯却笑花無主謝客飜
憐病有功藥市三秋嵩少外睡郷千日亂離中明年不負春来
約爲約黄公醉逺公
　　感春
草堂無日不春風燕語鶯啼各自工鸚武病餘山瘴緑櫻桃夣
後燭花紅月高梨院啼姑惡雨滴銀床報祍公南北繁華零落
盡長于囬首亂雲中
　　見壁間舊題海棠詩感愴有作
憶昔弟兄同一醉海棠花下共題詩昔時人去知何在今日花
開却為誰淡墨漸湮蒼蘚字殘箋巳網緑蛛絲春風别院從零
落不忍重􁋚舊酒巵
　　兵起山中人不復得佳茗𥘉致松蘿喜而得句
人事蕭條一倚䦨支硎自點小龍團百花香和爐烟細萬緑濃
添茗色寒新註茶經祠陸羽舊逰江月照新安春愁忽忽常如
醉一椀松風鮮籜冠
　　正仲弟以五管相餉苦不工書用以自嘲
才盡江郎夣未除管城近巳絶交餘秋毫新磔撚髭後春草欣
投授簡𥘉燕頷功名惟秃筆蠧魚事業老殘書何人毛穎為題
傳烏有先生及子虚
　　登葛山
芒屩䡖装未覺貧入林猿鳥狎逾馴山花匝地迎幽客丹竈無
人訪谷神溪活自炊魚作飯草香新與麝為鄰茵此中暫到渾
忘俗避丗終期老逸民
　　望豐厓
辟兵昔日曽逰地望帝空啼不可聞壊蝶自飄叢塚雪亂花猶
點髑髏紋萬聲松聲雜時時雨半嶺人穿旋旋雲每欲登臨多
涕淚山靈遮莫更移文
　　野泛
野渡茫茫春暮矣浮萍汎汎去何之廽溪多曲如成字乳鴨呼
名自抱兒出處定師髙士傳行蔵半在少陵詩桃花應笑人来
晚從此垂竿也未遲
　　枕上
荒城十里只雞聲鳥雀知更喜報晴一枕白雲庭轉静三竿紅
日句𥘉成花隂近午猶濃睡山氣衝寒為觧酲莫道村居少酬
應未曽閒却禇先生
　　送春得春字
寂歷春愁自送春眼前何處倦逰人紅衣憔悴登樓日杜宇凄
凉中酒身羯鼓花枝殘許洛舊宫燕子話梁陳縱無風雨膓堪
㫁况復河橋栁更新
　　三月三十日
離離芳草倚䦨時舊國風前悵所思啼鴃聲中春去也芭蕉窗
外雨淒其故人逺别青山在幽夣新歸白鳥知但醉不須論萬
事干戈荏苒欲何之
　　賦得殘鶯知夏淺
睍晥餘聲在上林窓前灌木弄新隂未經梅雨黄𥘉褪纔過花
風羽漸沉百囀音稀芳艸歇雙丈人老畫眉深清和猶是春三
月不惜間關伴苦吟
　　四月八日齋居
萬方兵甲正頻仍帶髮逃禪學小乗米汁自皈齋舍佛周妻猶
愧住山僧雕胡飯熟香瓷椀荳筴花稀徧野塍簡點身心多自
悔静翻宗鏡印南能
　　再寄仲木
一望神州縂陸沉尺書每到必沾襟空山羊角如相許片語鴻
毛擲此心志士悲歌衝髩髮流人烽火諱家音與君同是陽狂
者鼓枻蘆中漫苦吟
　　午日
昌陽花發酒罌前愁對清尊午自眠續命縷紛存殁淚辟兵人
老亂離年三春戎馬淹吴服一酹江魚羡楚賢角黍鄰翁相送
晚柴門滿地落榆錢
　　伯旃仲木過小齋留酌
異姓塤箎在藝林屋梁落月每沾衾行蔵飜為論文賤心事還
從縦酒深辟暑荷花盈丈室劇談蕉影過分隂酣餘忽動窮途
淚此後金風不忍吟
　　仲木期訪叔大父季親隱君􁂝芳軒索茗飲依韻二首
相如病渴非闗酒茗戦寕須讓舉觴梅雨一爐鳴澗雪蠻童三
角守寒槍茅亭註易身名澹荷院論詩字句香君但能来同七
椀松風白日話偏長
　　二
髙枕風林厭挂瓢園丁莫惜取泉遥種魚盆小寒𥘉汲燒葉爐
香暑易消兵火殘書娛永曰漁樵遺逸話先朝談深不覺缾三
沸竹韻茶聲闘阮簫
　　見郭半村詩喜而成句呈百旃
近識詩人郭半村雖居城市不知喧新篇孤淡同踈竹古貌蕭
條類野猿盡日悲吟依灌莽亂時髙隱溷雞豚從今蓮社添人
數聯屐尋君叩短轅
　　𥘉訪半村
亂餘詩響繼秋蟲黄葉貧家小徑中吠犬門窺携句客城鴉鄰
接浣花翁凋殘耆舊蔵遺草寥落山川賦故宫我有漁舟剛八
尺與君借笠釣西風
　　仲木移家入邑
溝水門前西復東驚巢又見鵲移叢重携破研添行李止辨齋
厨似梵宫避客獨眠山郭裏尋詩時踏寺烟中閉門萬事容高
枕野雉寧愁再入籠
　　有感
孤憤吞杯且細傾書顛終自誤狂生樂郊武水悲空語私祭文
山淚暗横枯樹十陵飄野燹舊錢萬曆見承平天涯多少􁋚哀
侣不復抽毫賦両京
　　半村過訪不遇留詩而去仍用前韻報之
窮年辛苦習雕蟲寸管含毫感慨中門柳曾窺青眼客山禽時
下白頭翁新秋月色流河漠極浦蓮房落渚宫莫問主人何處
在樵舟未返一溪風
　　半村以哲晜詩見示賦荅仍前韻
幽懐切切苦寒蟲新句驚投破睡中展卷秋隂生竹徑滿庭松
響荅山翁雙飛㕍字能聨序二妙蛾眉妬入宫池草夣来添㡬
許深慚不競在南風
　　漫興十首和郭半邨舍人韻
少年意氣闘闌干倦翮西風乆息翰山鳥自棲殘社屋古桃不
識舊衣冠七哀野老啼何苦十日清樽約巳寒窮巷蕭條㫁雞
犬㡬家扳宅共劉安
　　二
酒徒痛飲如忘丗壮士非時且諱名深谷民知先代曆旗亭伶
泣故宫聲繡刀􁃠土黄花老抱耒還山白露横我自無衣同婦
子破床蟋蟀不須鳴
　　三
烈士雖萱不觧憂悲歌潜與賣漿逰横天北斗星河動入苑西
風禁樹稠俠客屠羊彈劍市逋臣泣㕍大刀頭闗河滿目空長
望萬里黄雲入寒樓
　　四
胡琴典去金垂盡小圃山南自種花晚食無烟燒海月晨畊喜
雨卜朝霞濕螢古殿生階草病馬荒城隱戌笳為報主人秋社
近舊巢㱕雁巳無家
　　五
愁絶江南秋入望荒荒苦霧着山巾朱門不改前朝寺黄葛還
全隱士身風露此君時一笑鶴猿與我共三人杖錢猶有禎皇
字未忍傾囊醉索春
　　六
風流詩酒誰亡國文士蕭梁縂厚顔燕雀𤇺烟秋渺莽杜鵑㱕
夣夜間闗飢来撲棗還携婦隱去無錢更買山已卜此生休未
得石壕邨吏可容閒
　　七
頺垣燈火百蟲吟破几攤書積葉深流涕興亡無信史消磨荆
聶墜雄心飛螢入户占佳客隣巷開門借竹隂誦徧杜陵愁萬
句我當離亂更逢今
　　八
舊日交逰零落盡故人惟有両三松草間豪傑思捫蝨江上名
流祗好龍一卧經年枕荘髑餘生多病習炎農揮杯獨自吞孤
憤不向長康冩醉容
　　九
不寐踈星淡曙暉哀蛩伴我故依依半生夣破三朝盡千日醒
来萬事非病婦秋燈共漁火寒山殘月下牛衣桐江近巳驚塵
滿零落嚴陵舊釣磯
　　十
昔時猛志同奔鹿今日逃虗學死灰短髮朱顔悲撫鏡青楓白
骨勸御盃六陵樵散羣鴉起五月江深渡馬来無限新秋雙髩
色子山應是不勝哀
　　灌園四首和李潜夫先生
五畆荒塘繞卜居野人生計復何如飢常拾果猿餘供鳥閒亦
投竿不在魚跡寄菜傭逃物色天留清味給園𬞞灌花却喜逢
山雨抛甕高眠望太虚
　　二
䟽畦小園未全荒挿槿編籬草覆墻山栁正當高士屋秋菰已
足野夫糧三升薄黍供浮白両部林蛙代引商隔隴水車方軋
札勞歌聲渇枯橰長
　　三
詩不能仙酒不禪於陵寂寞亦翛然月高螢火三更夜露白荒
雞十里天添土竹隂深䕶筍放生荷沼少栽蓮澆花井畔松鐺
熟揮椀何須問品泉
　　四
鮭菜長飢未識貧茆堂藥圃各清真庭前拾橡猿三口雨後移
花月一身門有好山何必畫徑辭俗客自無塵穿林㱕去常衝
晚野老寕煩醉尉嗔
　　寄訊吳二仲木自澉至
金颷大火巳西䦨舴艋蘆中刺棹還别業應荒烏雀巷幽栖可
减白雲顔能無行簏添新句聞有流人返故山君到両湖秋正
好墓田丙舍野鳬閒
　　晚坐
茅窗燕坐野螢飛静夜荷香藕帶肥永巷亂蛩喧古屋戌樓明
月上秋旂催詩客子書殘葉如練天河送搗衣荒草亦知人意
懶又添數尺近雙扉
　城西自遣和仲木
破書零帙𥙷𥘉完蘿壁荆扉每獨歡酒債漸稀賔數簡詩逋纔
了夣懐寛焚香細草先公傳畫竹旋添稚子竽累月芧羔忘肉
食一杯可共懶僧殘
　　和仲木門外短垣自生苦瓜作
野瓞牽墻景物幽踈籬風雨向人秋懸匏獨宿慚河鼓抱蔓孤
生傍故侯薄晚絡絲當户語寒棚螳子得蟬逰西鄰社老休涎
渇山䑕窺園一夜愁
　　西巷書事和仲木
閒門蒿荻沒空庭窮巷移家草數楹兵火六千三萬日死生七
十二章經傷秋多病真難藥不寐懐人苦易醒舊友天涯乆亡
命吞聲未敢問飄零
　　和友人寄懐
新凉漸見火西流相訪還期一葉舟茶竈午烟尋陸漸寒山白
屋卧黔婁鋤花刈草申童約有酒無肴與婦謀秋氣正佳羣壑
冷携笻長伴竹林逰
　　七夕感事
覊人揺落感西風乾鵲聲喧故惱公莫恠詩篇多涕淚久因絲
竹廢朞功愁同河漢難填羽身比蛛絲畏罥籠萬事只今多計
拙不教乞巧句徒工
　　有聞賦悼四首
天柱崩頺震北方潜龍魚服渡河陽三山再定中興鼎四鎮齊
飛勸進章立伏滿庭思斬馬旄頭半夜掃貪狼可憐零落燕臺
草五國城南月似霜
　　二
南部烟花繞禁帷御溝宫栁緑參差半閑丞相功高後三日鈞
天帝醉時黨錮書殘兵叩壁圍棊客散敵登陴只今懐愍誰編
紀故國詞臣鬂有絲
　　三
堠火江淮列戌旗旂雞人未敢問宵衣猶煩左府供花石更下
長秋選后妃素服傳車龍北狩白雲王母駿南飛蜀鵑萬里空
啼血遼鶴㱕来丗已非
　　四
大横空叶代王占南渡還當愧建炎莫羡金臺生帝㬎應憐樞
相失子謙悲㸔五丈星先隕痛哭三良國已殱仗節北庭洪皓
老可能重為泣龍髯
　摘句(乙酉除夕/人别干戈㱕未得夣尋兄弟剰無多/次/萬為别駕元旦災字韻/觸禁詩文木漫災/宦梅)
(髙齋香動㣲霜後冰署寒生淡月天/新桺/應是陌頭多/惹恨畫眉夫壻故殷勤/風流才子章臺畔纔唱青青黛巳)
(低/清樽莫惜尋春晚神女祠前已暮鐘/戎馬/燒髙樹盡采薪人斸亂花来/簡真長先軰村居/古墓門/一春雨)
(過花應瘦十里山多遁亦肥/雨懐/戰闘山川髥客弈少/年殘夣月明簫/感春/青山采藥尋梅福紅雨調絲摘阮)
(咸/上客扵今尊狗盗名流終自讓牛醫/訪詠窩/山逥/水抱疑無路栁暗花明自一村/送春/昨日少年成徃事)
(荼䕷纔了更無春/桃葉渡江三月淚烏衣舊巷一簾春/𥘉度感吟/多難自傷詩句婉/北窅雨懐/遣病烟雲為)
(藥物開林𣏌菊盡餱糧/詶仲木/深井里人屠豕過田横/島客㰱鷗盟/卧病七夕/乞漿瓜/沾人苦罷織牛衣對)
(婦愁)
茗齋詩五言絶句
　　　　　　　　　　　　　淮南彭孫貽羿仁著
　　銅雀伎
高臺歌舞意無復望君憐寂寂西陵下深松枕墓田
　　又
青青洛城雨北邙歌吹發鄴宫舊舞人春風生白髪
　　古意
贈君手製衣是妾織来絲殷勤十年意盡在别離時
　　春草曲
閒情寄春草沉吟若有思寂寂無人来萋萋知為誰
　　落花歎
閒坐數落花水流春似雨忽聴流鶯聲愁心巳如許
　　蕭史曲
弄玊侯家女雙飛出渭城道逢王子晋却笑獨吹笙
　　又
嬴女騎鳯皇綵雲如車盖春風紫玊冡緑草揺衣帶
　　金谷聚
月上緑珠井花落珊瑚枝殷勤故弦索入宫啼宋禕
　　玊階怨
獨坐惜羅襪青苔生未歇夜深梧影来仔細尋秋月
　　二
筦簟秋風裏年来始覺愁殷勤玉堦上縂是數螢流
　　雙蝶曲
雙蝶自相見俱飛入栁花空餘無限意寂寞數昏鴉
　　夜来曲
明鏡夜来意含愁髻半髽多情惟片月獨照滿庭花
　　秋閨思
北斗指西樓城頭鼓角愁一聲黄葉下殘夣不成秋
　　王孫逰
駿馬碧玉蹄遨逰洛陽道思君君不㱕無復關春草
　　春歸曲
折栁一相别聴鶯㡬處愁舍情送春去猶上望春樓
　　枕書
枕書花下卧起弄無弦琴仍復攤書坐長松過午隂
　　閉闗
謝客無人來山童如野鶴徙榻坐桐隂風吹桐子落
　　烹第二泉
焚香掃地眠寥寥悟禅月悦汲月上茶槍松風響秋雪
　　不寐四首
棬簾花影来明月縁窓牖山童呼不起天風吹藥臼
　　二
西風枕簟寒凉夣浸衣濕起坐悄無人空堦啼蟋蟀
　　三
秋蛩如有情沉吟入羅幙欹枕數殘更寒燈落不落
　　四
梧桐十萬箇一半是秋聲偏是孤眠者愁心此夜生
　　秋思
夜乆髙樹凉㣲風過閒幔梧桐有月移深深㸔不見
　　絡緯吟
草間啼絡緯聲自暗中来織女機絲冷何勞永夜催
　　二
西風動妾幙連宵不下機殷勤語促織夫壻未成衣
　　閨思
坐乆知漏長簟寒覺茵薄漫把團扇蔵明年花下發
　　二
秋宵未成曉螢火歇䦨干寂寂燈花落殘缸獨自看
　　旅懐
風光何處好草木弄春暉可憐千里客未換薜蘿衣
　　折梅
小立折梅花春寒香寂寂羅浮夣未歸漫勞吹玊笛
　　寒食
空館逢寒食東風試栁條愁心綿上火㣲雨泣蕭蕭
　　桃花下坐
紅雨當軒亂仙源何用尋桃花如有意笑殺武陵人
　　急雨
急雨帯春潮驚雷奮緑蕉床頭龍劍在恐欲起青霄
　　噉梅
夏雨落青梅未解相如渇摘来佐山樽翠香浮緑雪
　　煑梅雨
五月黄梅雨青苔翠不消呼童支白石安鼎煑香潮
　　螢火
小徑流螢滿飛飛繞樹枝夜逰能秉燭不必照相随
　　牕月
凉天挂新月寒竹影蕭蕭幽人正無寐桐葉響終宵
　　書齋秋海棠
空齋人寂寂幽卉自參差似有含愁色嫣然悵所思
　　凉思
水照芙渠落天清桂子香秋聲誰近逺鶴唳濕寒塘
　　曉坐
殘夣半窓曉鳥聲猶未喧閒㸔花落盡深坐尺無言
　　偶見
空庭俱落木獨有欵冬花伴此山窗静霜天月正華
　　夜聲
古木宿栖鴉蕭條散晚景中夜忽驚寒啼破半牕影
茗齋詩七言絶句
　　　　　　　　　　　　　淮南彭孫貽羿仁著
　　塞下曲六首
賀蘭月黑火如星碎葉胡笳倚醉聴夜入虜營驚始覺左賢生
縳酒𥘉醒
　　二
較獵居延矢百壷射生欲㱲五單于馬頭挂得胡王首馬後横
捎雉兎趨
　　三
鐵衣卧乆覺身輕袒臂横矛上馬行直闖虜圍穿陣入逥身背
砍戰塵平
　　四
葫蘆河上㫁蓬飛直逼隂山戲打圍正遇胡兒新放牧奪将宛
馬秃騎歸
　　五
沙塲如雪月黄昏舞劍高歌對酒樽醉向健兒誇獨異赤身無
一箭刀㾗
　　六
雪落天山苜蓿香胡姬觧辮亦紅粧少年夜抱芙蓉宿不為烟
花憶故郷
　　青樓曲
高樓却對浣花谿窈窕花深月易低何處門前堪繫馬乳鴉新
柳一行齊
　　二
急管繁弦代酒籌酒酣頻整玊搔頭少年歡劇渾難醉手撥琵
琶滿座愁
　　采蓮曲二首
細腰生小慣乗潮蕩槳芙容靣靣嬌驚起横塘雙屬玊廻身惱
殺木蘭橈
　　二
蓮子花深藕易肥田田魚戯濺紅衣自憐身是花能語照水相
㸔忘卻歸
　　從軍行四首
買刀佩臂縛吴紗火伴悲歌醉狹邪任唱陽闗第三叠壮心不
畏說離家
　　二
早歲朱衣隷羽林寳刀耿耿誓同心相扶直上麒麟閣不愛将
軍肘後金
　　三
錦繡雕青褁鐡衣彎􁀥五石月同圍禽生只射匈奴首狐兎秋
原一任肥
　　四
楊栁依依畫角吹大刀身重鞚頻欹去時小婦縫衣袖歸日燕
支擁繡旗
　　俠客行三首
千金買劍五陵逰賭命輕身借報讐夜半早霜人跡絶吴鈎如
月月如鈎
　　二
笮馬蒲桃乳正肥金鞭每與客同歸滿堂朱履皆豪俊上客衡
門一布衣

　　三
生平然諾重金樽不受貧交說報恩遇客道逢傾十萬携家相
謝不開門
　　邉城怨四首
太白山頭月未斜龍堆霜滿霰如花無端羗笛催人甚不是征
夫盡憶家
　　二
夜月胡笳滿戌樓鉄衣連歲為防秋情知塞草年年緑屈指紅
顔巳白頭
　　三
霜落榆闗木葉稀家音到日尚春衣􁋚蘆多少南飛㕍不似長
征客未歸
　　四
邉草青青㡬度春髑髏堆上柳條新三更蒲類河頭月偏照還
家夣裡人
　　梁州曲
闗山萬里㫁河流白草黃雲滿地愁無限征人聴不得軍中誰
唱古梁州
　　甘州歌
松山壁立陣雲𨳩野燒連天夕照廽日落鳥飛人影絶牛羊萬
點下山来
　　并州歌
桑乾河上㕍𥘉飛戌客長征老鉄衣一夜望郷頭白盡應知夣
裏寄書歸
　　營州曲
貂衣風煖獵漁陽馬乳蒲桃醉戰塲夜半胡笳自哀怨渾河水
黑月如霜
　　少年行四首
千金散盡未知愁駿馬名姬結隊逰買得寳刀誇示客朙年沙
塞取封侯
　　二
窄䄂輕衫膽氣粗五陵豪客避呼盧擲来百萬當筵呌盡付胡
姬舊酒罏
　　三
怒臂饑鷹出近城餓鳶葥呌覺風生百金買得脩毫犬咋兎歸
来帯雪烹
　　四
少小豪雄不解儒椎埋踪跡溷屠沽麒麟畫像猶生動衛霍曽
留一字無
　　折楊柳
裊裊含情送夕陽又随行色上離觴春風何事催人别明日樽
前是故郷
　　浪淘沙
木蘭江上浪如茵芳草萋萋不見春啼鳥坐花偏不歇滿庭芳
樹未歸人
　　河滿子
春光偏好㫁膓天流水君恩似去年不及上陽花落樹紅顔猶
得盡君前
　　水鼓子第一曲
白草黄河繞寒垣䡖弓短箭出轅門黄花戍冷秋先入黒水河
流月不昏
　　水鼓子第二曲
金微漢月磧中分鉄勒胡笳徼外聞昏黒燒　山背火蒼黄出
塞馬頭雲
　　水鼓子第三曲
防秋傳箭正臨闗赴敵移軍又一山候騎雪深探馬迹徤兒警
夜響刀環
　　宫怨
栁昏花瞑正春宵滿鏡長蛾畫不消不捲珠簾待明月銀床花
落到明朝
　　又
翠䄂頻将玊笛温空留歌舞待君恩年年望幸生春草亂落宫
花未閉門
　　長信宫詞
深宫露白井梧黄小院流螢月似霜明月自圓團扇歇不教秋
思入昭陽
　　長門怨
春草深宫遶徑愁西風一夕滿長秋黄金莫問當壚客昨夜臨
卭詠白頭
　　吴宫怨
高臺舞罷鳥空啼悔學清歌出語溪愁見含顰掩明鏡百花洲
上草萋萋
　　秦宫曲
花前自夣舊君王花外宫車繞御墻宫女思歸似啼鳥鷓鴣飛
入小咸陽
　　一捻鹽
名花選得進西宫正值新粧一捻紅自是六宫虚粉黛倚闌誰
復更春風
　　杜韋娘
曲江十里栁條新縂是紅樓一片春觧道飛花春易盡㸔花争
㸔㸔花人
　　楊栁枝
離亭栁色傍愁過羗笛吹寒曉渡河莫厭别離頻折贈年年送
客未歸多
　　雨淋零
萬里雲山只是青闗情况復雨淋鈴峨嵋回首蛾眉盡愁見天
南三两星
　　阿也黄
昨夜羅衣有異香合歡花下侍君王宫監莫更傳宣急淡掃蛾
眉不上黄
　　阿呾囬
𬗋陌紅襟雜燕来踏歌人與月徘徊飛花捲作回波舞欲上君
王萬壽杯
　　欝輪𫀆
桃李名園貴主家緑腰舞女盡宫鴉上林無限春光好未放東
風第一花
　　蘇幕遮
駘蕩芳菲豔豔開林鶯日囀一千廻尋春逰冶䡖于蝶不𬋩楊
花撲靣来
　　昭君怨
胡天漠漠㕍飛遲宻寄南㱕漢使辭薄命巳拚青冡月君王何
事奪燕支
　　湘妃怨
蒼梧望盡楚江清古帝啼時百草生山竹不知人淚盡㫁猿偏
續第三聲
　　緑珠怨
金谷春殘紅亂吹鶯啼房老㫁膓枝髙樓身抱名花墜猶是珠
簾半捲時
　　江妃怨
驚鴻舞歇髩鬖髿玉笛樓東月未斜惆悵華清人細語自将心
事問梅花
　　放鶻樂
上林兎乳草根肥綵隊明粧出打圍抛鞚髻偏成墜馬紅衣一
點鶻争飛
　　拜新月
春光無限桞條新邉畫得新眉不敢憐寂寂流螢人去盡花前
細語拜嬋娟
　　竹枝詞
江南春早落花遲踏盡飛花人不知自有酒香停去馬不須野
店挿青旗
　　遊仙詞
烟霞鎻㫁海中山未許紅塵度石闗道侣賭碁松樹下誤𫾣星
斗落人間
　　二
仙女司花小有天方壺别貯酒如泉醉中不識人間曆笑殺中
山片晌眠
　　三
獨坐瑶宫户不扃清風白鶴礼黄庭夜聞龍語深潭下明日携
珠供講經
　　四
石磴苔深卧辟邪清宵一曲醉流霞高歌擊碎珊瑚樹散作玄
都萬樹花
　　偶作
草就凌雲賦巳行無懐煩懐刺謁公卿長安年少多䡖薄縦有
交逰不借名
　　金陵人歸無書
官况蕭條旅思初南来歸信日應踈匆匆口語傳難盡不寄平
安一𥿄書
　　枕上
绳床竹几思飄蕭枕上湖山去路遥何必撫琴人共響藥罏清
似浙江潮
　　偶成
秋隂夜抱桂花眠殘夣沾衣薄似烟睡起閨人占喜色蛛絲飛
罣玊鈎前
　　瓶桂
荷芰香殘霜滿林百花零落送秋隂獨憐幽桂偏遲發寂寞山
窗伴苦吟
　　睡起
紙帳烟嵐濕未消卧逰心巳逐漁樵捲簾花影清扵畫夣到西
泠第一橋
茗齋五言古詩
　　　　　　　　　　　　　　　　淮南彭孫貽
　　郭璞墓
松柏繆蒼蒼蛻此石上髪兀立矗黄壚千載閟靈骨髙人雖長
徃神理寄林樾綺㑺自為累仙才若㓕沒歎息幽潜姿云胡抱
天伐大江浩無際蛟龍氣清越五歩攬芳草芝笝壽靡歇登躋
深有悟嘯歌静不彂剖魚酹江伯蒼水䕶貞碣
　　早發句曲至金陵
晨發古句曲􁎘月猶紛紛岡巒曵春姿眀㓕烟雨文天際片霞
出秀骨不可羣三峯縹緲間揮手揖茅君我隱滄海渚十年不
入塵大藥功未就毛齒含清芬亂餘被人事多難策微勲謁帝
金門側　馬涉江濆黙黙愧形役髙鴻翔𬗋雯逝當謝北闕還
山㺯白雲
　　謁卞忠貞廟
清言墜神州鳴甲干天歩元規一長嘯星隕丹陽渡千秋両旴
眕忠孝留封樹生氣奕雲旂英姿颯逥顧山川毛髪壽龍虎江
潮怒清淮繚未垣蚩吻有翔鷺瓦棺青苔春巫祝蛛絲暮豈無
朝天彦誰弔昔人墓纍纍石子岡明㓕芳草路黄輿埋正骨廟
貌存遺慕日晏倚雙扉題詩闔烟霧
　　登報㤙寺㙮
空界跨六合俯身闚八荒雕鏤殚靈恠雄麗資人王晃耀天眼
中倒景揺青蒼磅礴萬古胸攬此浩茫茫孝陵神鬼宅紫氣如
龍長大江從西来春流淡淮陽鶯花帝城滿元后坐明堂緑波
平燕子古臺下鳯皇所見但髙樹隂沉環御墻逰子戀雲物山
川亂故郷欝紆千里目征鳥東南翔
　　上元雜感二首(丙戌)
促促苦無歡佳辰亦超忽干戈滿天地四野多白骨况此横征
繇民力殫已竭比聞賦馬芻百萬山突兀亂餘薪藁貴取盈在
倉卒𫾣扑既不辭鞭背胡顛蹶民之鬻子供吏乃恣漁沒里更
賦十丁以為輓船卒民窮多慘栗相對泣雨汩愁霖闇上元萬
家燈火歇破扉聞怨嗟飢殍無短褐何年見小康舉杯訴眀月
　　二
燈市既己罷忍聞𥙷上元民且無斗米當此賦役繁長吏不我
憐剜肉烏足論嗷嗷其奈何欲泣每聲吞斬竹結山棚不遺逺
近村椎結者在市酗罵倚市門惧其暴虎威脱衣具壺尊相邀
入燈市盆盎踐為翻計自毳幙来市乆絶雞豚里正夜歛錢買
燭勞彼髠何敢惜錙銖哀哉婦無禈
　　累夕夢大人歸里(丁亥)
秋楹風翏翏寒蟀助無寐昏燈逥淡月行　翩然至飢馬帯塵
色林鴉響簷翅世亂少歸人流離此身悴豈無故山田荒穢非
吾事恩㴱義何怨不落還郷淚倉黄隔宵語四更古蟲唳千山
萬山雁三年無一字
　　二
去日吳山巔王程慘行色天涯任僕馬行李蔽天黒闗山一何
長短札不可得故園茫茫青舊官生野稷胡為有歸翮翻飛在
我側吞聲惜鬢毛素志填胷臆長賤表寸心兒曹其稼穡開帷
念髣髴墻月自西匿
　　三
杳杳河漢沒起視乃參横屢夕照言旋庭月豈無情存亡慟一
别未敢訴分朙夙懐婦子知寧能念死生陵園已荒露余豈歸
来耕努力保賤貧執珪非爾榮亦既志靡虧何假身後名掩衾
抆涕窹床雨啼鼯鼪
　　宿西林三首
夙昔逺物役髙枕離人羣謝兹世網牽獨徃㫁塵氛萬竹滴孤
露禪闗抱白雲冥心卧松牖氣静息飛蟁暝色聚鳥音池光静
苔文夜永衆喧歇空堦如有聞候至短髮改春来庶草芬余既
澹無為榮落又焉分忘言謝詶對燭炧寒紛紛
　　二
萬樹杳無聲高林哀梵急鳴鐘警幽沉淒其神鬼入獨坐冺羣
慮當門衆峰立寥寥虚堂上張燈草蟲集物外寡所營孤懐邈
何及不眠天漢髙星河覆井邑欲言誰予晤落月在西隰浩然
夜氣中松根露𥘉滴
　　三
平臯鬱蒼蒼獨徃無所遇林臥不知春攬此芳草暮野橋鳴伏
泉霽色照歸鷺飄風一蕭瑟坐見萬物故我行日己斜夕陽懐
徃路侯蟲啼未止起聴怳已悟夜景浩縱横殘月忽焉吐詩成
無一字桐窗暗山霧
　　大風雨歸自海上
積氣鼓大壑烈風變昏晝倉黄曵屧出側帽怯天覆怒號發屋
扉堵墻立蜃鱟雖有曠士胸茫然百憂搆丘陵賢聖盡牝牡川
瀆壽蛟龍舞太隂鵬力舉坤厚孤城嚙其足巨石若穿溜聲雄
鬼神恐勢挾雷雨闘崩厓裂千尺長波拂肩脰我屋三重茅晴
亦燕泥漏軋札樓楹鳴錚鍧庭盎走危哉萬家邑魚鼈居雜糅
一綫恃古隄羣山罅浙右民啼壊塘下官臥放衙後蟻墜果根
黄草醎禾耳秀恨無精衛誠莫𥙷㫁鰲舊時艱波未息東面泗
盈褏安危愁杞人哀哀作詩瘦
　　渭臣弟箑上畫菊
我似陶先生愛此籬下質惜居闤闠中無地綴蕭瑟吾弟學花
師蒔菊滿蓬室誰冩半抹霜寒姿溢枯筆同是白衣人得酒莫
相夫凉飈動懐抱秋容䄂中出西風漫棄捐明朝已九日
　　胥里一布衣行
胥里一布衣有眀之遺老早歲嗤巢由盛世乃枯槁眼見萬曆
年朝野穆清昊聖人乾清坐晝漏春浩浩宫花遶諸賢講席鶴
院曉仗御承天門露布磔王杲時則廟論平廉貞厲玊藻壮夫
雲霄羽致身恥不早雅負禁闥望挾䇿自探討抽毫飈衮衮揺
筆迅飛鳥城西鄭公園隂映富林沼名流草堂集屐齒徧深篠
夏檻蓮房花秋庭桂香窅揮杯論史漢燭滅詎得了書成不一
上寂寞萬言草吾君實堯舜彼相黨羣小淒凉甲申淚忠義哀
素縞鍾山魏魏雲氣象入窈窕孝陵有神在公等何佻巧秦淮
醉烟月宫眉淡㾗掃大江以南北狼火照縹緲藩開花馬将封
寢諫官表乾坤六代改龍乕衆山杳狂夫獨慟哭嗚咽霑海島
低頭拜宣尼麻衣着顛倒焚其青衫去長歌東門道歸理半頃
田土耨防夏潦豈無蕪穢惧庶以免飢殍白髮前朝留清尊故
人少憤讀田横傳悲燔少陵槀貽也同幽憂沉痛傷懐抱翁姊
我大母豸冠儷王考女􁂆詈三閭婞直云不好緬維先大夫黄
壚巋肝腦琅琅渭陽字風霜揺畢昴正氣髙隱淪屈節罵輿皁
俛仰六十載䘮亂方雲擾諒非金石姿胡寧緬芳醥林魄出漸
髙空壼苦時燥賔朋起相壽横參夜逾皎登樓指太白金風戰
秋杪
　　秋歎四首
豺乕晝方喧白日長閉門我行宜木杪胡為猶故園愧無荷鋤
力上累慈母恩近聞湓城下水戰魚龍昏大江日夜流萬里長
波翻跣行踐荆棘苦月送旅䰟烽火塞路岐欲去每聲吞
　　二
夜哀草蟲號隂房何惻惻松䶉知未眠怒毛啼我側髙䑓埋悲
風歸者乃無翼三年江楓青一夢秋月黒淫雨吹覆巢其傍多
矰弋毁形謝交逰廢圃自耘殖柴車吾将行歲晚不遑食
　　三
秋風欺我貧吹我壊籬倒呼童拾籬竹墻角旋自掃斧薪惜行
蟻闢徑愛幽草猶憶壮時年恥作巢許槁黍苗巳離離身遯惜
不早長歌動短髮沉憂結懐抱
　　四
壮年志騰躍盛氣若飛隼髙談論管葛干禄卑僕尹逥觀雙闕
樹䑓閣相隱軫　髙皇之所都雲物鬱然盡戎馬清溪傍壊殿
生朝菌淒凉家國難一哭罷沉飲㫁肉烹園蔬春風多苦筍
　　五
秋雲逺晶晶仰視天漢白窮巷隔人事親朋㫁行迹寒庭鳥雀
逰泥垣蓏一尺病兒日臥床不復挾書筴典衣子錢盡空瓶嘯
飢鼫丈夫各有懐閔爾妻孥謫門外縵胡纓挾彈過豪客
　　唐伯虎題宋祖蹴踘圖(青巾黄袍者太祖也正靣居中者/太宗也立于太宗之下者石守信)
(也垂巾于頂者党進也年少無鬚者/楚昭輔也對蹴踘者趙普也唐寅題)
夾馬两雄墜乾坤正􁅗洞黄𫀆問周鼎君臣合智勇誰傳御容
在畫院有供奉凢材染長鬛天采不為竦觧元丹青妙藝苑之
􁇻董所状必英物風雲一時擁當其徒歩奮将相相接踵擊鞠
不忘武猛烈志騰踊龍跳虎躍中虬髭颯然動亦知縑粉腐爛
爛神觀聳山河溢異表日角照簷栱古圖零落盡顧陸翳榛壟
帝王留竒蹟麟䑓冩威重悠悠宣和聖花鳥埋幽冡
　　題畫小景
避世無巖穴豺虎吠柴關桃源苦未深况此膚寸山野鹿思長
林髙人樂茅菅安得壼公壺携跳離塵寰聊冩一拳石置我懐
䄂間踊身入圖畫深樾嘯潺湲
　　望㙮火
鳴鐘人籟息歷歷見㙮火蕭條萬象外獨抱身心坐夜氣覺漸
深秋懐淡無我河光衆星濕晦魄亂螢墮百蟲草根號物感紛
坎坷茫然大塊中勞生事多左眀燈警迷方不寐照羣惰兹意
為誰言吾将問璨可
　　鸕鷀行
鸕鷀水中鳥虞羅安所知奈何罟師得用紲繚繞之𬒳驅下深
淵水深得魚遲所得不下咽濡翼忘其疲淺渚鱣鮪盡鰕䱉今
在斯晨夕詎皇息哀鳴當告誰仰視見鷗鷺飛翔無定期羣㳺
于涯涘飢則嗛鰱鲕爾有涸澤臆豈見盈嗉時溪壑既靡厭鱣
獺義徒虧水族所見仇羽類之所悲漁人坐得飽衆鳥常苦飢
歎息投網去刺船泛鸕鷀
　　呈張髙要
張公龍鳯質密理歛英岸深巖老斯人九有乃塗炭維昔馬南
渡時已豕西竄中原雖陸沉江表未糜爛翻然出山駕逝以匡
多難奈何帝有醉曾是懐食旰顛危任彼相内訌壊藩翰方憂
鳥誰屋預卜流可㫁先㡬囬其車匿影隱海畔右賢既奄至左
仗亦星散䧏書大臣草犯闕羣帥叛鍾山萬松栢斬伐入烟㸑
義士狗盗伍隱流廢書歎惟公蔵智勇深心經世亂肉食閉逺
謀韜精入禪觀諒無維摩疾詎假應真讃半偈空文字三堂罷
公案陶公晋處土義不問仕宦相從廬山僧白社蓮爛縵
　　将西行
兵甲滿四野風雨路漫漫十歩半荆棘誰言天地寛豈不憚行
役君親事辛酸大江浩無涯哀鴻急羽翰荒臺委白骨抱此長
恨端我行逢亂離豺虎塞㠝岏存亡達義命敢怨行路難再拜
别所生忍痛摧心肝逰子有老親恒言客途安揮手各努力母
湏重汍瀾
茗齋七言古詩
　　　　　　　　　　　　　　　淮南彭孫貽
　　七夕分賦得支機后
眀河曵若吳綾白蟾杵秋鳴搗衣急石床絡緯百聲啼桂樹白
榆秋歷歷帝女河經軋未停紡天尺幅璿璣形絓雲織霧網愁
雨隕石天南墜杼星森寒列緯機一方龍梭赤道五文章山河
影揺綸軸動機絞觸石虹霓張河源槎漾張星碧買綃直犯天
河陌贈君片石當緡帛金錢為訪成都客淮南狂士黄姑匹醉
謔帝孫機杼側織女投梭折其屐謫籍彭郎古山宅近事君平
學周易借石研朱點紅的山妻偕隱能辟纑㓜女織素瑩肌膚
年年祭杼賣新巧巧婦無米炊秋菰蘼蕪機上日丈五札札星
前共辛苦昨夜流黄迸流火石破驚天笑天姥匏瓜渡河人未
歸抱石逥文不下機人間虀臼𫾣秋夕鮫絲天上啼紅日第七
車傍問槀砧機中立化望夫石
　　天壇老松歌
天壇之松十萬樹其響亂玉鳴璜琮両行鵠立夾輦道鐡質蒼
皮苔數重于中恠松更竒絶攫若迸穴騰雙龍孤根觸地鱗角
怒枯甲揺身風雨從壇中髙殿古瓦緑松䶉窺人舞還伏天人
手植百靈䕶齋官方澤嚴森肅掃除自是祠官力樵採寕因鬼
薪鬻　太祖　太宗英爽動山川嶽瀆朝牲祝鍾園輪囷五色
雲巍峩王氣開山文當時執玉賔上帝萬象怳惚随神君此地
親承帝膏澤松隂漠漠松花紛百年龍乕留天地老幹氷霜未
顦顇鳯泗摧􁎘馬鬛空　思陵惨淡胡髯墜一株蟠拏低屈局
橫枿查牙迅相逐㳺人撫此長歎息攀樹徘徊忘櫛沐偃柯挫
節烟裊裊哀竅含凄颷謖謖爾其擁腫慚棟梁我亦支離樂山
谷荷鋤斸藥且去来瘦馬長安鬢毛秃歸呼韋偃畵両枝對畫
摩挲卧茅屋
　　諸葛莱作花爛熳感賦
春霖百卉爛欲死忽睹草花顔色佳空齋對此愁灼灼二月山
城無好懐昔時移種自歷下老父抱鋤恒下階棄官歸臥三畆
宅僻巷不掃當門柴可憐飄泊干戈後踪跡逺逐飛蓬荄小人
有母未敢出萬里闗山號虎豺庭前春草巳三易音塵揺落天
之涯感時對花長歎息零落莫向泥中埋極目江雲倚山閣春
隂漠漠揺風霾
　　聞七弟槽頭酒聲戯為短歌
東風知我眠不得二月山城無杜鵑薄醨一斗酤自飲傾壼濁
若蛙行田抛樽岸幘過阿七忽聞嘈嘈鳴暗泉甑傍香作杏花
雨缸底聲逥歌女弦酒師操瓢拊床笑饞客窺甕糟中眠子錢
思脫閨婦珥塗麯流殺詩人涎自我幽憂罷沉飲累月枯坐辭
觥船逃名每從賣漿友侫佛時醉聲聞禅聴君槽頭新釀滴思
與稽阮相流連知君不惜携百斛酌我三樹梅花前
　　子行摘余句為畫余復題畫以詩(余和半邨漫興十首子/行摘余寒山殘月下牛)
(衣及病馬荒城隱戌笳句各為一圖茟意清逺龍眠雲/林之間畵以見贈囙系之詩)
周郎十年隱城郭山心水心入寥廓母老家無半頃苗未嘗缾
黍從人索伸𥿄風窓冩荒葉抄詩􁎘月横空閣飄髯如畫誰匹
儔板扉佳士多從逰苦吟未悔飯烟絶結客不遺髙堂憂我行
山涯得秋句字字揺情滿烟樹周郎採句創秋圗夜雨寥寥草
蟲聚彭郎見畫不憶詩周子還忘命筆誰荒燈永夜心語手我
亦前身應畫師沉吟抽管題相贈滿楮清音山水應眀年添我
畫圖中千樹桃花一樵徑
　　仲木携示仇英所畫文姬出塞圗卷(畫十八幀自出塞至/入塞各自為圖人物)
(淹雅槖它羊馬各數十百頭毫未神駿備得穹廬氊罽/草木荒淡情状畫手之工未見其亞也)
近代畫手推仇英雕抉毫釐動至精時人貴古輕近代破縑毛
楮徒縦横豈無開元以前蹟絹素既朽凋神情錢唐惟師戴文
進不與實甫相爭衡春城落日見吳子䄂携一卷荒園裏風窓
墜葉開横幅眉髮㣲茫映長几坐㸔毫末成惨淡未覺丹青出
神理胡笳少女留黄絹入眼穹廬在庭院羊馬明駝千百蹄白
草荒荒集飛霰淹詳人物瑩繭絲恢瑰譎恠窮殊變文姬清淚
落胡髯漢使驅車指歸雁空堂掩几風淒淒城角哀笳起悲咽
只今戎馬填郊關六朝粉黛葬江山宫花千枝抱犬馬峩峩雙
辮揺朱顔燕支未奪胡女色毛節誰贖蛾眉還空餘繪事濕目
眥老眼清泗殷斑斑掩圖兀坐雲脚暝庭竹萬箇啼烟鬟
　　竹林山紀異
長颷擁潮排巨壁石脚槎枒挿空立沙平土豁見遺址甃甓蜿
蜒辨阡術擔鋤抛網走漁子壊岸崩崖淖逰屐金銀出地沙電
生大者鼎鐺小刀帛吾聞廣漠多樓臺其下㦯有蛟蜃宅乾坤
變化事虚無世路平陂理安測丘陵萬歲聖賢盡幽恠中流神
鬼出飛湍滅沒昔時人隂火茫茫招不得竹林山閣曽逰眺灝
淼三山傍巾舄黄塵泥滓生羽毛元氣浮沉盪胸臆只今平陸
改雲濤短鬢頻催見疇昔我家居與魚鼈鄰日夜轟騰鼔潮汐
今年秋雨嘯盲風竹瓦翻飛捲茅脊拾玥休饕海錯甘厭犀莫
倚孤城力桑田自笑愚公愚滿目洪波撼東極
　　苦獨力
白羊山深草一尺漢兒夜指漢闗泣兒時出闗今入闗二十年
為苦獨力短衣無禈牧大馬委頓流離隷旗下霜花裂肘磔馬
芻馬矢沒脛卧曠野義兵去年来打仗固山移營大江上滿洲
部落多大人漢兒為奴更苦辛朝䭾帳房過山嶺暮驅馲駝飲
鹽井飢食草根渇泥汁随軍東西脚無力大人令嚴酷鞭笞夜
半亡歸返郷籍生小𬒳虜越長城翁姥不知誰死生野雞擈天
兎竄地訪問鄰里無親丁形容慘慄語音改對面父子難分眀
大人購捕軍書急纔入里門重屏迹破衣未脱連夕逃老母縫
裳中夜號
　　竹醉日
醉心問杯斚嵇阮何紛紛愛竹必種竹未嘗知此君昔我有竹
齋西頭三竿両竿鳴早秋春風蜕盡蘀龍去暮雨飄零鸞鳯愁
只今石壓笋斜出壊竹参差抱拳石幽人髙潔無纎塵胸有成
竹干青是竹林酒徒徒縦飲但能沉醉非天真虚堂長日清隂
墜磔磔山禽呌空翠其中何可無我吟刻盡琅玕千个字一徃
冥心山水音十載浮湛麯糵事髙梧滿天蕉滿窗雖無片竹多
幽思天然竹笑我亦眠不知竹與我誰醉
　　較小瀛洲十老詩題後
正嘉之日廟社隆䑓閣衮衮升羣公東海以東老諸老獨臥白
石蒼山中襄陽同時三太守朱陳布衣亦其友十人隱顯猶一
人文酒南園聚耆舊余昔見圖未見詩泉石皴勒生幽姿圖中
人朽圖不朽縑粉生動飄鬚眉百年父老一佳話臨摹裝潢騷
壇掛圗再易主詩卷傳今我見詩如見畫干戈文物徒荒艸先
皇冊府無留槀義士哀歌惜鬢毛詩史流離悲野老諸公白首
承平代昔視于今多感慨何煩按址搜頺垣似睹聫吟出雅繢
鳯陽司李臨江孫先軰流風彷彿存手讐三篋魯魚正繭搨千
本蘭亭翻前賢已沒垂後昆瓣香直欲窮河源鐘期巳老錢劉
在殊勝中郎有虎賁
　　莧園主人清齋酌客張公嚴公㫁飲惟啜茗汁賦長句謝
　　主人兼以呈張公
莧園主人古給孤䟽盡楞伽一字無何煩白社尋慧逺為客清
齋摘筍蒲自我㫁髮逃浮屠雖捐何肉猶酒徒同龕米汁弥勒
供破戒梵網黄公壚張公嚴公両尊宿自飲般若成醍醐張公
避世東海隅恥作秦時五大夫報韓子房辟榖隱處士陶令田
園蕪武陵可漁踈釣弋醉郷欲徃無唐虞蒲團一片了萬事坐
㸔嬴項争梟盧主人豪飲如鵜鶘願㵼海水添盤杅百杯勸客
客未醉棊枰日影花糢糊焉能齷齪從陶朱焉用車前鳴八騶
干戈滿眼行不得啼殺山南山鷓鴣黄塵白骨千萬壽乃知獨
醒非良圖君今不醉何為乎
　　北窗避暑用韻和十第駿孫
火雲六月驅䮦陽散髮前軒愁日長安得瀟湘八尺雪掛我素
壁之虚堂髙蟬無聲鳥息啄菱絲藕絲覆池角君不見紫衫豪
貴客門外走黄埃胡纓大劔向幽朔馬頭汗雨鳴車雷我渡大
江去逺訪廬山師廬山瀑布五千丈蓮花正放陶公巵北窗羲
皇枕白石南柯勲業馳玄駒眼中萬事且休矣河鼓自巧愚公
愚
茗齋五言律詩
　　　　　　　　　　　　　　　　淮南彭孫貽
　　焦隱士廟
地僻逰踪少髙風物外宜不煩眀詔辟應避黨人知江霧蒙􁎘
月山猿導采芝沉吟懐古意歎息罷題詩
　　招隱寺
松梧青一里古甃石紆斜招隱騷人句蔵書帝子家風泉亂僧
梵雷樹閡樵車此地堪清嘯林端鳥不譁
　　甘露寺北軒夜坐用唐人韻
登眺極幽深江山入苦吟度林鐘颯颯濕露月涔涔鶴語傳覊
思爐香歛道心逰踪無去住野衲莫招尋
　　二
浪跡乆忘名雲林却有情堂空依佛静句穩繞燈行茶鼎潮吹
雪風軒竹和笙塵襟知乆滌蕭瑟聴江聲
　　玉山寺
斗笠逢僧話松房古院存山光印衣摺佛足上江㾗施食黿窺
鉢開關月到門勞勞倦行役小憩過祗園
　　銀山寺
山色濤聲裏花闗叩了元苔深僧不出江静佛無言亂石禪機
寂眠龍水勢尊寥寥放㕘罷詶對久忘喧
　　鶴林寺古竹院歩先侍御舊題
荒榛翳空院非復　斿竹春来少虚堂鳥下窺晨鍾僧乞
食深莽客臨碑感慨懐今昔斜陽度水遲
　　江上行
林月雞聲墜籃輿樹杪行江潮随馬走嵐霧觸衣生谷鳥鳴芳
甸山龍壮舊京五雲天咫尺縹緲石頭城
　　望鍾山雲起
孝陵松栢路鬱鬱吐竒姿王氣江山合烟光草木私青天謝公
墅白鳥蔣侯祠萬古真人宅蛟龍䕶舊碑
　　雨中登雨花臺
春逰望不極携屐上長干衆鳥忽飛去青山獨自㸔草肥三月
雨雲濕萬峰寒懐古荒臺畔烟花六代􁎘
　　晨至燕子磯
晨行来野眺旅食减春逰逺樹平蕪積空江白日流微風留燕
子芳草徧皇州何心携壼出楊花撲酒樓
　　青溪
青溪一片月無復小姑祠社雨神弦濕清歌子夜時山風墜烏
桕江路發薔蘼採得幽花返何因寄所思
　　昭明讀書臺
週遭雲木境何處是荒臺雨過溪隂合天寒夕翠来空山惟鳥
跡幽徑數花開欲問蕭梁事江春去不回
　　祖堂山
石窟仙巖北融公古道塲苔侵祖衣冷雲覆定僧長嵐作移時
雨花生一院香相尋蓮社佀清賞正難忘
　　攝山
巖棲懐宿昔登躋及春天屢憩孤雲沒将飛衆壑懸羣山歸宿
雨逺色見江煙獨徃無人識長歌落日前
　　入棲霞寺
尋幽入古寺松竹亂巖扉遲日山光静髙天夕氣微澄潭宿花
影清磬出烟霏欲向中峰住閒雲去不歸
　　靈谷寺松徑
一從靈谷去數里見髙林亭午羣峰正空山萬籟深鳥歸遲暝
色雲至改松隂不必尋僧語蕭條物外心
　　登清凉寺山麓
獨行臨古刹一覧望髙城鍾磬下方寂雲林百變生山川移草
色吳楚入江聲寥廓論前代鳴禽又晚晴
　　天界寺毘盧閣
傑閣凌羣有慿虚萬象生宗門數花落法界衆山眀霽色浮淮
樹江流入舊京覊心傷逺目烟卉自縱横
　　登牛首山
百折慿危磴雙峰列翠屏隂晴干象緯龍乕斷江形谷響傳僧
磬烟蘿蔽石亭禪機無一字松檜更青青
　　晚過西掖門
尋春歸騎緩落日掖門長御桺揺青璅官鶯出苑墻江淮聞羽
檄臺閣罷封章向夕笙歌發宸逰在未央
　　避地村居十首
避兵離井邑抱耒入深村烏雀柴門喜風塵㓂盗尊輕隂秀禾
耳積水壊籬根向夕占晴霽前山白鳥翻
　　二
䇿杖信所適㸔雲歸每遲秋風伍員渡海雨鮑郎祠竹瓦鳴松
䑕魚􁊥立鷺鷥干戈滿天地野老欲何之
　　三
風泉圍灌木薄暮更清幽螢火窺人過唐郎抱蔓逰長河低入
户􁎘月淡依樓野次占兵氣時時望斗牛
　　四
烏臼溪橋路言尋隱士家三春鳴布榖五月採菰麻水碓晴生
菌牽牛晚着花旌旗遍南國永夜起悲笳
　　五
官道無行客空原只晚晴魚龍横大海吳越隱孤城較雨農書
騐為漁丗網輕無煩故人問牧豎久蔵名
　　六
避丗吾安適卑棲俗頗宜魚竿驚野獺蝶粉觸㳺絲邨落無官
長鄰翁觧賦詩遥聞天北狩流涕問安危
　　七
把酒時一醉好山當我前三川正龍闘八口寄漁船日脚收􁎘
雨林光媚逺天千山㫁歸雁西望更茫然
　　八
獨酌臨溪口孤吟傍水涯野花難辨種乳鴨各知家竹色團清
露荷香貼淺沙愁多妨伏枕小雨閙羣蛙
　　九
幽棲簡酬應里巷少經過時與野人飲或聞樵者歌天晴收藥
褁雨至借漁簔鎮日茅堂上雙扉掩薜蘿
　　十
草木中原盡風烟太白髙何人逥北轍未忍卧東臯濁水肥菱
芡秋霖罷桔橰故園三畆宅知已長蓬蒿
　　苦雨
愁霖無日夜一望失江湖溪漲危橋沒川平㫁岸孤濕螢生井
竃朝菌發盤盂倚杖茅簷坐門前長緑蕪
　　二
澤國三秋候神州一壑餘積隂蒸岳瀆流潤濕琴書臥榻朝喧
黽髙田夜拾魚何時洗兵馬買笠共樵漁
　　深邨
深邨蒲稗裏细雨草堂歸逆水河魚上穿雲野鶴飛朔風揺鼓
角秋色隱旌旂累日柴門閉平蕪沒釣磯
　　野望
髙天来野望大海日滄波舊國青山在閒門白鳥多江湖歸客
老歲月傍人過霜露中原偏西風折芰荷
　　秦溪雜詩八首
水國經秋雨秦谿盡日流黄雲沙雁沒孤月曙螢收兵火眀山
市邨橋閡釣舟畏聞言理亂髙枕卧汀洲
　　二
朔漠風塵起東南百戦時流人聞野哭山鬼蔽叢祠隂電龍蛇
蟄秋飢鳥雀悲三吳正戎馬關塞罷登陴
　　三
朱家㳺俠子分宅草堂幽傍水斜開户㸔雲又上樓飄零依藥
物兄弟各孤舟貧病兼秋老何堪對白頭
　　四
秋風西北望百里見人烟古戌依山盡孤城傍海懸㸔花愁滿
眼聴雨夜如年薄暮胡笳合沙鷗莫浪眠
　　五
虚堂深樾裏風雨晝冥冥獨坐開書卷無人問草亭山連大鹵
白天入島夷青何地堪逃世烟波隔洞庭
　　六
丗亂愁生計日髙長閉門閒居諳稼性鄙事觧禽言露白園𬞞
長霜清果臝繁每從鄰父老歎息話桃源
　　七
聞道乗輿出行宫萬里橋風花安燕雀忠孝感漁樵白帝秋逾
老青林晚見招空令流落士嗚咽紀南朝
　　八
携家栖曠野吠犬警深更每食惟瓜瓠空壼問酒罌風吹壮士
髪月白義師營萬事悲歌外清樽負此生
　　聞寧海寺鍾
何處霜鐘動蕭條覺夜分虚堂諸妄息萬籟此中聞山溼鴉翻
樹窓眀月破雲餘生了無着物外憶人羣
　　管葛両山
平生思築室管葛両山間巳負雲林約徒悲芳杜顔江天含禹
穴花鳥入荆蠻白石樵歌子無人獨徃還
　　偕朱崔二子登豐山問避兵處
秋隂生四野山色欝相望一水沿溪入羣松帯雨長荆榛隱烟
火花藥繞茅堂尚畏雲峯淺尋源共夕陽
　　自秦谿間行出梅園
風雨秦谿道流離見甲兵黄沙随陣合白刄四山眀岐路無南
北扁舟隔死生相逢惟一哭暴骨正縦横
　　𥘉抵家
豈謂餘生日重来未死身空城無舊識飢大喜歸人白髮君親
苦黄花戦闘新扶傷對兄弟嗚咽每盈巾
　　二
故里潜行入秋隂慘不舒窮途安正命羣盗妬􁎘書忠義飄蓬
外烽烟落雁𥘉山中有老母未敢托專諸
　　野泊
野泊沿洄住秋懐苦未諳貧村眠病犬空磬出孤庵露白苗根
悦風鮮菊意甘東臯可歸隱剥蟹問農談
　　二
山郭行将近停橈避市烟鳥歸催棹發舟小趂吟眠溪嚙危橋
瘦林收古葉乾還家生計晚頃豆落秋田
　　采菊
把菊誰相賞飄零殿衆芳無人知此意不採亦何傷衰草離騷
國清秋王者香願言深寄托傲士卧潯陽
　　問維申病起
不見吳郎乆西風動索居蓬蒿尊掩户兵火惜􁎘書詩助謀生
拙員添入丗踈所思惟舊友斗酒歎無魚
　　二
一卧新秋過經年謝病中詩名堪止瘧文癖不醫窮祭獺陳書
滿来禽彷帖工那堪憔悴裏切切語隂蟲
　　酬二子(伯旃仲木)
一從歸謝客不復敢論詩小病添踈懶新蛩亂衆思鳥鳴懐舊
友龍悶得吾師兹意違流俗惟應二子知
　　二
空窅秋讀夜竹影正童重拾句題新月刪詩尚古風耕耘寛母
力窮達忌文工澤畔吟何苦天涯有㫁蓬
　　和真長司李丙戍除夕
老去悲殘臈驚心此夕中窮愁和酒畫詩債逐囊空短髪經年
雪孤燈半夜風梅花真我友白首歲寒同
　　歲盡
悠悠空歲晚孤負十年心徃事凋雙髩寒燈守寸隂身名悟窮
達丗網出飛沉蓬累真吾素風波一任深
　　尋菊至博陸祠用舊題韻二首
野歩探幽去尋秋入古祠僧歸鳴磬早菊瘦報霜遲鴉陣𥘉寒
月苔衣沒字碑無人識孤徃自和舊題詩
　　二
采兹秋一掬為酹古時侯墮果松䶉喜窺門瓦雀愁城砧傳戌
怨村雨㫁詩郵心事天涯苦千山隱越州
　　元日
苦霧庭隂白虚窓木葉乾年華清鏡改天地戦塲㸔短燭消􁎘
史空罇餞薄寒不因堂上祝寕忍強扶冠
　　郊外訪春
寒梅如速客先我到鄰家澗長因春水詩成報晚霞落潮喧屐
齒歸鷺點山涯刻盡春林竹驚雷蟄筍芽
　　踏月
蕭條成獨徃清景畫無權坐石人同古臨風句亦仙鍾昏鄰火
後鳥睡月㾗先悔不携琴出空林鳴澗泉
　　野庵訪滇僧
籬落蔵幽槿柴扉縳古藤禽言人外語石火定中燈壊衲蘆花
𥙷殘經楮葉謄西来無一字持此問滇僧
　　棹雪宋浦
買墅荒寒外𥘉乗載鶴船天橫低草閣橋瘦隔溪烟枯蚌乗春
漲鄰雞咽墓田籬花猶未盡倚棹對山眠
　　二
萬山人迹絶乞火到田家梅氣收殘醉瓶香歇點茶漁歸辭宿
鷺林重壓棲鴉却笑扶笻者吟成髩已華
　　三
十里溪光白孤篷斗笠安人烟和澗瘦詩思敵郊寒蜕蘀随龍
蟄空罾捲獺􁎘尚嫌林樾淺振屐赴前灘
　　四
雪深埋馬迹烟郭已鍾昏童子𥘉開户歸舟正欵門山携殘粉
本琴抱㫁氷紋詩骨應清絶孤吟倒石罇
　　金子讀書城南僧舍題壁
古寺如山僻空齋對雪深坐談忘日夕選句送春隂家國懸雙
淚雲泉鍳此心悠悠十年意無復論升沉
　　二
嗟君能寂寞何愧古之人世事逢僧盡文章得友真歌横指冠
髪劍許借交身無限風塵色寕甘守釣綸
　　示吳大維申
甚矣吾衰也新詩敢細論竒文金石壽古誼鼎􁂜尊丗事抛孤
枕深情在五言憐君正同調携句欵柴門
　　期仲木訪半村
與君為二仲踪跡更相鄰家國風波苦文章毁譽真卜居諳陋
巷新友得詩人何日同過訪西風整角巾
　　與仲木索季容詩
知君有愛弟詩句更清新文在黄𥘉上名蔵白屋貧好風人夢
逺舊雨客来頻莫惜携　草玄亭與細論
　　贈子行
破榻延佳友賔喧集草堂娛親忘来貴飛墨覺髯香道貌山容
秀文心畫理長家貧子錢盡𥘉典十三行
　　二
空屋書聲出汙萊自滿堂名藏村塾老句授孝經香落葉羈愁
積昏鴉定省長不須鄰壁照虚牖過宵行
　　贈子㳺
毛頴傳佳士銅觥怯酒神僦園和月典贈婦貌山頻花鳥真長
物烟雲不我貧到門無俗客洗岕墨池濵
　　三
肝鬲眀子雪錢刀賤不神老親江火㫁密友雨𬞞頻巷栁雙扉
小家山一研貧行吟訪秋意落葉下河濵
　　書感
揺落孤生客先秋己自驚挑燈通夕語覔句避人行逺字書難
寄悲唫劍有情寸心灰㓕盡爐火坐􁎘更
　　無事
羈人秋歷歷孤坐自成哀小巷如山僻空庭只鳥来書催蕉𥿄
盡句報藕花開從此吾歸去西風滿釣臺
　　簡童大
避丗将焉徃尋君喜地偏逃名屠狗畔感物候蟲先衝靷狂歌
楚投金恥赴燕故人多雀起與爾共鷗眠
　　再簡童大
天地逰逾窄風騷托更狂一貧家隻立百感鬢蒼茫廢筆真成
冡提壼老是郷過從来二士不遣徑苔荒
　　徃事
徃事惟孤憤蕭條一倚䦨蛩聲催鬢短酒力破愁難貧病秋将
老宵眠月易殘平生流水意寂寞抱琴彈
　　禾中雨酌
相對滿天雨蕭條此一時㣲蟲響秋色深坐過花期百感論詩
苦餘生對酒悲西南流落客杜老在巫䕫
　　中秋雙溪橋坐遲月
野月何能好偏從愁望生秋光羙溪影棲鳥悦寒更人助蟲聲
怨村傳鶴語清亂餘甘習隱寕敢傲躬耕
　　南郭農談
並坐桔橰上秋隂正滿田農談諳穡事丗雙惜流年古桂為薪
盡良苗壓水眠盤桓忘日昃村飯又孤烟
　　聞武塘信
䘮亂餘生在干戈此地偏交逰無半字涕淚續􁎘年身自甘長
賤飢猶恥俗縁相逢驚各瘦飄泊鬢絲邉
　　龍湫
苔甃危亭上清泉沁石䦨烟雲山骨冷毛髮古潭寒酌月人俱
淡尋秋夢未􁎘相期共龍卧選地買林巒
　　龍母冡
攝衣凌峭壁藉草酹龍君蛻甲松鱗老逥峯樹鬛分天容海眀
㓕晚色鳥紛紜好倩山靈䕶他年誓墓文
　　湯山
烟海非一状秋光亂衆山浮雲去不息行者能無還霜老天根
涸風黄雉子斑将歸忘日夕新月在禪闗
　　雅山
乆慕探幽賞兹逰雨更竒前岡鳴犬子仄徑下鷹師豈謂勝懐
减其如秋氣悲悠悠北山客采菊寄相思
　　一目泉
石泉甘可掬塵土洗雙眸蟹眼松風寂蛾眉黛月流照人無限
碧眺影一分秋為挈銅瓶去花隂蕩小舟
　　佛閣晚眺
尋秋無逺近開院共慿樓㫁雁一聲晚有人相對愁山風飜瓦
雀海影落簷溝送目忽千里白雲天盡頭
　　尋菊至慱陸祠再和舊題韻
為憐秋色好三度問荒祠懸瓠空瓢苦炊茶古竈遲胡藤癭老
樹漢字蠧􁎘碑亂卉頺垣裏騷人易有詩
　　二
行吟憔悴子采菊酹君侯野墅蒿三徑新詩客四愁魚荒烟户
税㕍阻故人郵不為尋秋渇茶寮訪趙州
　　曉坐當湖徳蔵寺
侵曉投蕭寺晨光上早霞㫁鐘眠壊殿枯木亂棲鴉客鬢催黄
葉歸舟誤菊花無人見行跡塔影在寒沙
　　韓明寺竹樓
野廟知何代山僧説魏公人烟半邨樹鳥語一溪風深草寺門
古夕陽歸棹紅荒凉無可詠獨嘯竹林中
　　石庵
秋草延野歩幽鐘客至門粥魚人外寂山鵲定中飜塵事入林
盡新詩白佛言坐深無一字松檜緑隂繁
　　玊庵禮大悲像
微雨晨鐘外溪門宿鷺邉幽踪茅徑細忍力草㾗堅秋茗添僧
苦山衣上佛烟還持蓮社酒禮戒梵王前
　　宿當湖徳蔵寺
短棹舞寒葉僧房正掩門􁎘鐘警寥廓新月易黄昏空境生羣
動羈愁積衆喧晨光滿幽聴一一早鴉飜
　　二
一榻掩雲卧藤花眠竹床庭隂生古檜客夢出山房枯磬身心
寂孤梅寢食香幽沉數年事未忍對空王
　　舟經石佛寺
朔風揺晚色獨鳥下寒流山徑積黄葉離人成白頭苔荒石佛
古水折寺門幽徙倚林塘暮覊懐不可留
　　和仲木除夕有懐
十里湖光外故人今夜同觀書共窓火不仕見門風情思君親
裏知交雨雪中長貧慰堂上莫使歎瓶空
　　元日酹從吾處士墓
夫子真前哲同時見古人青山昔賢宅白首石蘿春花月両湖
老軒車一巷貧姚江東渡處百里指迷津
　　再經雞山弔𨳩羙
一臥故林月千秋同所歸生還眀主意宿草寸心違山色前朝
在溪聲萬樹飛惟應知己淚獨灑故人衣
　　春王四日和菁莪沈先生𥘉度
山中無曆日何地問王春邈矣從黄綺蕭然一隱淪乾坤難北
望滄海是東鄰誰識陶彭澤歸来處士身
　　盆中緑蕚
盆山添小景物候報芳春素蕚低相媚蒼苔跡漸淪歲寒孤自
抱風雪四無鄰寂寞林居士無何慚丗外身
　　雜興
經旬掩蓬户命屐過深知烽火催行役流年擾夢思春愁離酒
動暮雨赴花遲避丗吾安徃乾坤正可疑
　　二
危城驚戦闘愁病惱燈期海氣漁龍上軍聲鼓角悲二毛慚掩
鏡百感廢論詩戎馬闗山道春風攪别離
　　重過西塘
親知各異縣去住惜離羣有姊先朝露空墳隔暮雲􁎘星三店
火横角半河聞歸思昏鴉亂江城夜氣分
　　馬眀渡
野廟臨欹岸新流沒亂蕪干戈歸燕雀豺虎涉江湖落日孤舟
逈先秋一雁呼主人留客苦揮棹别羣鳬
　　驟雨
危檣逢驟雨㫁岸只髙天蒼莽江山亂風波宇宙懸疾雷龍尾
㑹暝色月㾗先畏路安吾拙沙鷗急瀬眠
　　虹見
戎馬烟波老扁舟身事違日規虹外合螢色雨中微永夜星河
直空邨鶴雀歸漁樵吾計拙明日掩荆扉
　　鶴湖
夜氣蒼茫上危樓鼓角䦨風揺鶴湖白月抱柳洲寒客夢愁蟁
虐僧餐惜鼠􁎘昔逰惆悵句壊壁掃塵看
　　半邏夜泊沽酒見白虹貫斗分
沽酒鄰燈出移船宿鳥喧白虹圍雨急隂電過河昏野老占兵
氣天王次劍門乾坤莾蕭瑟秋草沒中原
　　舟行夜歸
天漢秋空盡舟行獨夜時露寒人影濕水定月華遲吠犬􁎘更
緩驚鴉萬籟疑山城苦屯戍䘮亂畏題詩
　　金粟山五月菊花盛開詩社共賦
古刹傳宗舊秋花冐暑𨳩如何蓮社裏早巳白衣来炎氣凝髙
節空山隱異才孤根葵藿侶霜霰莫深哀
　　入南宫道院
晨行入古霧幽徑過琳宫得句人烟外開門墜葉中茶烟文火
細啄木禹符工歎息勞塵事無因訪八公
　　七夕雷雨
􁎘暑驚雷後髙齋灌木傍山城依節物秋思改衣裳河鵲驚檐
墜蛛絲胃雨長踈燈照雙電牛斗夜蒼蒼
　　水西寺
雙院鄰鳴磬扶筇過水西禪心古池月幽事晚鴉啼墻薜牽人
緑瓶花向佛低真忘在城市松竹映山棲
　　大中祥符院
寂歷過禪院齋鍾報客時蟲侵宋碑字鳥下蔣侯祠戦壘黄花
痩寒城白日遲相逢僧話久不作感秋詩
　　南湖晚眺
落日南湖迥餘霞晚暫明水光催暝色砧響動空城平野寒燕
積孤舟白鳥横風塵悲物役短髮豈無情
　　太古道院
太古何年雪松隂覆石壇風霜雙樹偃龍乕六丁􁎘香炧銷雲
篆雷尊醉籜冠浮沉城市裏髙舉羡飛翰
　　不寐
不寐夜何永角聲霜滿天鄰雞揺旅夢山鼠攪愁眠羣動晨鍾
外歸舟宿鷺邉悠悠論身事愧負主人賢
　　弔黄谷(滇人黄谷棄户/携丹青萬里来逰二十年矣/洊經世亂棄家不歸知交所贈随手付酒家子錢)
(貧病無依依其門下士張遠以老無疾而逝張經营其/䘮人咸義之作詩二章一以弔黄一以羙張張甬東人)
一代黄公去無人識故矦嚢錢浮白盡山水點蒼留乆卧嗟蟲
臂前身是虎頭獨憐門下士負鏡葬南州
　　二
天南流落客異域乆来逰白首諸侯老丹青萬象收知心一道
子(侍御朱公道子携/谷来海上)絶筆付僧繇流寓他年傳何人誌故丘
　　西林晚歸
春盡草木長夕陽鐘磬微無言花自落不住鳥還飛空梵息羣
動閒雪送獨歸寥寥對城市深掩故園扉
　　浴佛日齋居
齋居同野衲浴佛此佳辰水觀知魚動池光受雨新山禽忘語
黙花月見天真相約臨流去春波浣角巾
茗齋五言排律
　　　　　　　　　　　　　　　　淮南彭孫貽
　　雞鳴山功臣廟
一綂還華夏羣雄服異人乗時龍乕合結納狗屠親胡㑹知将
盡天心自有真竒材開嶽瀆精氣列星辰仗劔驅亡虜投戈拜
至仁秋毫皆帝力徃事更誰論勲烈諸公在遺容廟貌新英靈
逥顧盻毛髪動麒麟鉄劵河如帯丹青筆巳神十王凝袞冕二
卣報眀禋淮水縈朱户鍾山近玊宸蕭條豐沛里掩映禁城春
草長祠前路松生石上鱗間關同創造櫛沐憶艱辛麥飯王孫
死祈連故冡湮野花低送蝶桺絮細飛塵芝菌師黄綺丸泥弈
項秦何来帷幄貴豈少博徒貧相契堪金石棲遲老釣綸故都
今再建早晚見推輪
　　望孝陵
雄圖開曆服寝殿合烟霄大漠真人去江東覇業銷地形蟠泗
水龍勢入南條一戰琱戈偃千秋秘器遥玉衣春寂寂石馬夜
蕭蕭原廟蔵弓劔山神䕶採樵閟宫羣鹿衛岳瀆百靈朝文物
無前古豊功更不祧五雲低縹緲雙觀鬱岧嶤歌舞猶思沛郊
壇已配堯翠華如髣髴松盖共飄颻翹首瞻佳氣蘢葱上泬㵳
　　天壇晚眺
周垣環輦道雲物鎻圜丘大典刑牲帛祠官識冕旒銀潢扶砌
落珠宿抱壇流　二祖功殊絶羣倫慱攷諏乾坤含一氣岳瀆
視諸侯神鼎髙陵閟齋宫御蹕留緑苔蟠古簋香草入空卣夾
路松隂直虚簷鳥迹逰両京分郏鄏百戦定嬴劉五馬今南渡
三山控上㳺長江龍虎濶　孝廟石羊秋野蝶飛花緩春蕪燕
子愁芳郊偏寂閴幽客獨夷猶何日論封禅皇輿奠九州
　　壽叔王父季親隱君
髙陽傳系古票騎舊名齊早歲甘投幘何心傲執圭避名烟市
裏卜宅草堂西欄檻蘿垂户茅茨燕共泥當軒惟石文偕隱有
梅妻亂後安耕鑿知交半阮嵇隱鱗離丗網倦羽樂卑棲老去
文章賤平生身事暌買山貧未遂訪嶽侶空携槖剰詩千首田
荒雨一畦二毛殘白髮三月正黄鸝簷雀辭觴客囊琴命短奚
逃喧尋野衲㫁酒餉蒸藜相約秦源去桃花正滿溪
　　七夕柬謝三丈叔簡
叔也抱竒尚懐哉歌式㣲先朝餘白髮古巷老烏衣髙枕江山
改流年故舊稀離憂搴杜若孤憤續韓非戴笠吟何瘦投林遯
亦肥清襟動琴阮静氣入陶韋理亂惟醇酒塵喧一掩扉西堂
連夕夢南郭㡬朝暉無悶師龍徳長貧慰鶴饑身名漆園蝶心
事富春磯松子尋同去桃花避不歸棲遲甘𣏌菊混迹又烟霏
小句逰仙隱時人乞巧違匏瓜宜勸飲河鵲正飜飛
　　詠雪(十二韻得陽字禁用/絮花月塩玉鶴蝶諸纎巧字/梁園郢曲謝庭剡棹諳故事同子服駿孫弟分賦)
朔管吹嚴律寒威歛太陽山河清氣逼晦魄積隂蔵薄暝樓臺
合先春卉物芳銅龍添漏冷銀鴨隱灰光覊客催華髮髙人閉
草堂印堦苔齒沒抱甕酒㾗香閣思凝簾重邉愁阻雁長舞園
雲漠漠烟闕樹蒼蒼六代銷鉛粉孤吟破混茫白眉交㫁軫素
手婦無裳破壁牛衣泣霜阡馬鬛傷飄零對羣從倦羽欲飛翔
　　殘雪
􁎘雪林間白窮隂夕氣昏餘寒生閣夜霽色動頺垣掃竹𥘉開
徑低烟稍出村聚英歸茗竃餞暖上清樽漸覺丘陵復㣲聞鳥
雀喧曉樓融幕濕積翠减裘温海蚌中宵朏簷鴉古瓦翻逺山
黄返照凍雨漲沙㾗獨有麻衣客蕭然半畆園知心素交盡皓
首北堂存身世同飄霰風塵一閉門流澌将送臈早晚彂平原
　　春雨邨居
幽棲謝城郭獨徃自悠然雨足桑麻長邨深歲月懸野航維屋
角新漲到籬邉燕麥花芒白魚梁獺尾去耕耘寛出處理亂任
山川隱几羣書冷傾壼萬卉妍何煩聴清嘯衆響在鳴絃
　　章有堂牡丹開逾百朶拈賦十韻
輕隂籠短榭正是釀花天鎮此茅堂寂寕百卉妍㽞香𧖟月後
䕶砌燕泥先蜂蝶晴絲捲簷楹淑景懸氣清紅䄂外豔發慱山
前綺句人宜老名園記徃年日髙簾影正風静露文圓一代空
佳䴡新聲在管弦惜春啼衆鳥把酒對羣賢共剪西窓燭當軒
擘彩箋
　　先侍御手植牡丹二本于松桂下今松桂成隂牡丹零落
　　殆盡感賦百字示駿孫
一從柱史去寂寂對花神松桂輕隂合苔莓古徑新藥欄縈蝶
少畫鼓壊床貧舊壁蛛侵字虚墻燕掠塵飄零浣花叟孤負洛
陽春南國多才子東山罷衆賔燭来庭似月簮却鬢如銀榖雨
紅争墮柴門晚負薪大夫猶有賦招隱更無人何處尋姚魏烏
衣整角巾
茗齋七言律詩
　　　　　　　　　　　　　　　　淮南彭孫貽
　　禾上晤諸子
飄泊亡家逐海鷗河干驚見各維舟草間伏蟀空相語風下孤
螢可自由一夜鬢絲經亂白三年劔鋏傍人秋洞庭雖有鱸如
玉不敢漁燈買釣鈎
　　二
柴車枯悴濕樵巾短褐流離變苦辛此去蓬蒿深謝客他時荆
聶更無人椎埋年少千金俠風雪家園一研貧今日相逢訴惆
悵桃花未必許垂綸
　　茗齋壁間題句多作古人矣
蕭瑟空窅滿硯塵𥿄屏藤几各横陳階前舊草無行客壁上題
詩半古人刈草聊添来夕火抱鋤不悔此生貧眼中何限飄零
恨鄰笛誰家月下新
　　重九前一夕聴雨賦滿城風雨近重陽
獨客驚秋黯自傷夜深哀響亂梧床烟鐘出郭砧𥘉濕隣屐探
籬菊漸黄窮巷林稀喧澗葉幽齋茶静滴空堂遥知孤雁千山
外未到登髙鬢已霜
　　丙戌除夕用韻
鄰烟燒芋點􁎘杯堂上娛親舞百囬寸草㤙私慈母竹三年音
問嶺人梅山城儉歲貧無火空廪飢烏晚自来坐惜流光到容
髩愁心不待曙鍾催
　　二
吟窻冩盡剡溪藤惟有􁎘書伴寝興莫向君平重買卜已羞賈
島不為僧空山獨客經年字短髩愁人一夜燈囬首昔逰成徃
代故宫舊帖暗紅綾
　　丁亥元旦用韻
年華苒染寄愁中聞道干弋在二東正朔不知誰氏曆交逰敢
壊古人風鶡冠著𫐠留殘史雁帛飄流有㫁蓬丗事莫論惟痛
飲醉郷從此老無功
　　二
讀書抱耒事多違生計蕭條漸已㣲市肆相㸔屠豕俠泥塗何
恥飯牛肥木奴半畆供漁税莱婦三餐共蕨薇已自抛書焚茟
石不煩國語辨非非
　　雪後觴諸子
空樓􁎘雪帯髙城永夜清言對麯生種竹已成盟晚節八山未
得愧浮名久逃臧否惟中聖不為窮愁哭歩兵諸子但能同寂
寞扵陵與爾共傭耕
　　花朝雨中飲維申齋頭
二月看花始出門花時冷落似深村海棠杜老新詩少燕子春
風舊社存何處禽言怨踈雨可憐心事負清樽為君潦倒傾三
雅紅燭枝傍舞醉髠
　　題師陶閣
布簾城曲枕踈樓坐擁𬗋桑半卷逰寂寞寒花温鶴絮風塵人
事罷漁鈎茅堂髙寄餘雙眼短劔哀鳴已十秋且復孤吟随燕
雀青山白榻卧黔婁
　　同諸弟入西林庵
天親無着喜相随携屐尋僧出每遲白社青林成眷屬黄花烏
帽負心期同来蕭寺惟燒芋况遇寒山且和詩元亮只今新㫁
酒逺師莫復笑攅眉
　　二
坐久西林日可中還将半偈問禪公滿天黄葉雙扉掩一片蒲
團萬事空出定慈烏下鳴磬􁎘棋竹院響寒風小橋眀月勞相
送我與閑雲出偶同
　　自和西林韻
平生浪迹倦追随今日投林計已遲流水十年懐徃事名山雙
屐問前期白衣客至偏無酒黄菊花􁎘未有詩搃為塵因躭歲
月獨令慈氏久低眉
　　二
開籬誰叩竹林中身是山人白兎公幽鳥啼殘當午寂孤雲飛
盡只寒空齋厨𬞞長前宵雨瓶桂香生退院風歸去持杯供彌
勒半龕他日與君同
　　和伯旃秋日偶成
南北淒凉事已􁎘悲歌行子怨衣單年来孤憤惟弹劔日落踈
樓一倚闌謝豹山寒歸客少枯魚淚盡寄書難何時築室要離
冡披髮空江把釣竿
　　夜酌潜夫鄰鷗池館
河流蕭瑟㕍聲哀相約登髙客自来歲月㡬何成短髩山川如
此負􁋚盃荒城雨過潮初上老圃秋深菊未開共話昔年惆悵
事寸心􁎘燭有餘灰
　　九日登陳山
靈湫萬木鎻烟鬟絶壁捫蘿上石闗大海衆流環積氣蒼龍一
雨過前山清秋揺落三年怨野菊參差滿􁿑斑不爲慿髙多涕
泗白衣雙䄂久潺湲
　　竹林山樓海望
琳宫寂寂枕寒流海月山風獨倚樓極目雲烟欹皂帽側身天
地羡沙鷗紅塵白髮三千丈野戌黄花一片愁何似垂虹釣鰲
去軒窅只尺面瀛洲
　　湯山
落木風髙海氣清林僧送客少将迎坐深澹霧衣前出茶罷寒
潮竹外鳴衰草亂山餘戦壘夕陽千里見荒城天涯無限傷秋
色已分漁樵過此生
　　登髙和潜夫
散髮相期老澗阿十年身事付滄波慿髙風雨江山改亂後登
臨感慨多古戌烽烟殘菊短騷人愁緒一秋過松根𫾣火泉𥘉
沸且傍巖扉共嘯歌
　　雅山遇雨
恠石􁪼砑鳥道危屐㾗扶雨過厜㕒髙厓草木深秋變衆壑隂
晴萬象疑殘月吐洲孤蚌减枯松墜子野禽飢披榛處處尋遺
迹惆悵山僧縂未知
　　再入西林
風急晴臯落野禽葛巾又復入西林白雲難洗天涯恨黄綺焉
知避世心哀梵驚寒揺墓草踈鍾過午改庭隂多愁多向空王
懴燒盡名香寸寸深
　　訪朗公
春風㙮院罷繩床聞説支那入道塲恠石雅山聊設供經壇古
寺舊開堂浮生百感頭空白小閣重陽菊巳黄身是維摩病居
士題詩又過朗公房
　　送雪濤上人還山
亂餘久矣謝塵因半似頭陀尚角巾破衲願依無上士名山尚
憶再来身孤飛白鶴如招我滿地黄花欲笑人眀日從公借瓢
笠看余行脚虎溪濵
　　過黄泥橋有感
小橋無主晚花開芒屐尋僧渡澗来野火梟啼周處廟亂鴉客
弔李陵䑓黄泥舊坂蒿禾合白骨荒原鳥雀哀獨有蕩隂三士
冡魚膓千載不成灰
　　分賦豺乃祭獸
秋郊虎迹草根黄鷙獸尋鮮酹澤梁得食聲喧驚咋犬啖餘飽
罷餉貪狼風號御史埋輪道月黒虞人較獵塲應是取狸先物
候江南公子正無裳
　　虎始交
暖律𥘉囬白獸宫山君求匹下蒙茸尾箕光動扵莵上鉛汞精
飛巨澤中彩暈忽圍班女月巫雲同嘯大王風只今草莾多豪
傑未許雙棲有二雄
　　天氣上升
碧落髙凝俯大荒盡收元氣入蒼蒼山河清景初寒上霄漢罡
風太液傍烟客排虚雲路直仙人乗霧羽毛香卑飛久息摩空
志不逐蓬根朔吹翔
　　並蒂菊花為七弟正仲賦
霜落衡門手自栽悠然三徑並枝開却疑蘭澤同心者相約寒
臯二仲来共傲両山風雨色雙浮重九弟兄杯東籬從此堪偕
隱莫伴靈均楚客哀
　　晚至金粟寺
古寺踈林下暮鷹祖衣共禮一枝燈宗門無語花長落羣動俱
空月自升相對山禽閑送客獨眠幽石静依僧堂頭倘許頻燒
芋擬便携舂佐惠能
　　登甪里山
枯草芒鞵踏更輕却来甪里訪先生孤花小磵寒逾好落日諸
山晚暫明導客野猿依樹嘯窺人宿鷺過溪行逋翁去後書䑓
廢鳥迹荒荒石磴平
　　丁亥除夕
兵火荒城减市烟愁多此夕酒無權家園欲别翻如客􁎘夜偏
長小似年丙舍空懸鍾傅帖白衣哀動慶卿篇挑燈坐待鄰雞
曙慈母東堂尚未眠
　　二
瀕年短髮損形容憔悴幽房對欵冬名姓久逃髙士傳行蔵畧
似酒家傭空山羊角誰題墓半壁牛衣自賃舂聊共團圞煨柮
火壊籬焼竹汰龍鍾
　　戊子元旦書事
市橋曲巷轉槐衙早起開扉候曉鴉愁坐未容生好句感時不
敢說年華門前舊雨稀投刺窓外􁎘梅有剰花此去天涯休問
訊江南羣盗正如麻
　　二
南窓晴色上庭柯鳥雀柴門未可羅海内戦塲春事薄江湖行
路此生多離懐定有登樓賦兵兆先占缺餅歌東郭衆山山近
海待余歸日築烟蘿
　　窮九
可憐此日真窮九䘮亂江南苦未休戎馬荒城惟列戍故人累
月㫁詩郵魚膓俠士空屠狗犢鼻王孫自飯牛何心茅簾徒點
易祗須荷鍤枕糟丘
　　二月二日
八春人事傷懐抱負却窓梅一樹花丙舍墓田鴉萬箇烏衣古
巷燕誰家社公賽罷偏多雨地母占来合種瓜閒殺菜根貧措
大揮鋤南郭理汙邪
　　二月十五日春分雨中賦春光九十今将半
經旬紅雨惜繁華一半春風過狹邪滿眼王孫惟見草思歸謝
豹正無家六朝金粉飄􁎘絮二月江城掃落花歷歷新愁話雙
燕離人心事遶天涯
　　避地賁湖和緯度
窮巷荒邨罷掃除前溪􁎘月上方諸紅塵避地經年睡白眼㸔
雲萬事疎篋草屢刪詩律細桃花㡬放酒尊虚還應鄰叟時相
就楊桺深村坐網魚
　　二
柴扉客至捕魚還花底茅堂竹半間蓑笠自宜𧖟月雨妻孥何
愧鹿門山啼鳩每笑營巢拙學圃應知抱甕閒不是故人時問
訊荒苔經歲㫁松關
　　維申席上送劔耿
耿耿横參夜未髙翻因分手惜同𫀆琴書行色離觴滿兵甲闗
山客夢勞君去黄河正春水我尋白馬渡江濤北風鴻雁南枝
鵲招隱他年寄反騷
　　五日偶成
幽居人事日䔥騷昌歜樽前命濁醪海内烽烟豺虎亂山城槐
火暮蟬號經旬愁思過梅雨五月榴花惜鬢毛欲弔靈均渡江
去大江千里正風濤
　　六月十二日歎
窮年歲月老潜夫意氣西風强共扶白石棋􁎘驚世變青山琴
響覺音孤鮫人涕淚言愁乆蝴蝶功名入夢無我自悲歌入林
去何煩野鳥勸提壼
　　夏坐
渺渺西風隱素河悠悠心事在烟波空壚笑殺窮司馬廢圃貧
于老槖駝畫角孤城荒草合衰荷古苑亂螢多江雲海燕無情
思繚繞覊懐激浩歌
　　允光為其友徐君乞詩賦贈
幽居泉石獨相親萬事浮雲傍角巾早歲種松鱗漸老經年謝
客徑無塵青山一榻懸髙士白日千觴中聖人我友嚴光君所
識釣竿曽與共垂綸
　　送漸磐叔子服駿孫入虎林
西風羣㕍起青霄獨有冥鴻破泬寥㕠淚君親懐徃事萬松宫
闕想前朝吳山桂子秋如雪浙水江聲夜上潮裘馬少年多意
氣此行且莫念漁樵
　　二
秋颷八月滿錢唐相送津亭葉漸黄老我湖山知出處諸君雲
雨各飛翔両髙天際題詩徧重九風前落帽狂若到西泠舊逰
地為余再過義公房
　　與劉将軍弈将軍屢北以三壺一豆為賭戯以索之
日長飯罷渾閒事一局蕉隂對璅窓勝敗悠然秋寂寂簾櫳花
下影幢幢十千酒價輸平樂三百枯棊築受䧏忘却普天猶戰
闘迢遥烽火接西江
　　秋社送歸燕
秋風露冷燕歸遲野老蓬門獨賦詩此去炎方無瘴癘何時故
壘訪茅茨烏衣古巷連荒草碧海青天感夢思同社弟兄淪落
久眀年待爾杏花枝
　　九日飲朱子書巢
携屐登髙倒影斜還從豪客過朱家清樽黄菊闗心事岸幘天
風惜髩華故國霜前来白雁戌樓城外隱胡沙主人莫勸無歸
去醉殺狂吟老孟嘉
　　二喬菊花
昨夜西風報晚黄誰移二妙過山堂一枝趙燕誇兄弟九月湘
蛾闘女皇顧曲人来花㺯色舞臺伎散露為霜何如獨卧東籬
客不賦嬋姢怨楚王
　　送秋
蕭齋蕭瑟送秋歸短髩飄零又掩扉芰葉衣􁎘砧夜發故人書
去雁南飛空山白帝江城晚戰壘黄花古戍稀莫向西風怨揺
落暮雲雙闕更斜暉
　　二
騷客驚秋已自悲况逢秋去悵離居青楓逺道經年别紅葉宫
墻五字詩何處飄蓬流朔管空傳嶺樹報南枝芙容落盡江干
泠眀日披裘理釣絲
　　三
茆堂蟋蟀十經秋萬事􁋚盃送客愁空館葉稀歸夜鵲離人江
火夢扁舟柴門一雨吹􁎘髩牛斗孤城各倚樓惆悵悠悠成歲
晚春蕪燕子少年逰
　　四
覊人秋思遶天涯一夜林霜落戌笳過嶺雪猿啼古嶽開籬黄
葉滿貧家二陵殘日收禾黍獨客孤邨數暮鴉從此寒廬掩愁
卧葛巾風霰待梅花
　　題禾水旅壁
㙮影臨流鎻石幢凭䦨烟樹散當牎危橋古渡虹千尺平野青
天鳥一雙廢壘無人花自發愁眠多夢酒難降夜寒鈴柝空相
語船火孤村吠小厖
　　鴉陣
驚禽啞啞繞林啼髙下随風西更西逺樹數行飜亂葉孤邨萬
點噪寒溪秋河橋上星初沒子夜門前桺又低莫便無枝怨三
匝江南日日唱烏棲
　　閉闗贈南溟濮鍊師
松闗掩閣寂無塵隱几蕭然物外身白日黄庭香縷息清風文
火藥罏新花前揮塵譚荘老夜半朝元役鬼神願借茅山一䨇
鶴從公五嶽共尋真
　　項氏舊山
(項氏両山舊山雖軒楹稍圮磵户辰然新園則亭榭巳/盡小山數拳獨存于荆榛瓦礫中逰眺之餘各係一詩)
窈窕名園鎻碧灣蒼藤依舊䕶柴闗五峯巧障逥環水片石能
分向背山亂竹烟鬟寒漠漠古松鱗甲蘚斑斑亦知城市兵戈
滿乗興探幽日徃還
　　新園
亭䑓餘址野田分廢沼衰荷亂水文相國祠堂蛛網合山僧鍾
磬竹橋聞苔莓石老眠蒼兕枳棘花開點暮雲惆悵舊逰絲管
地西風黄葉下紛紛
　　金光眀寺
平楚蒼然萬木踈又携筇杖叩精廬長松天目浮雲駐小句中
峰出定餘施食漸㸔飛鳥集放生欲廢種魚書烟波如此不歸
去空向花宫問索居
　　范蠡湖
就李城荒草木幽空祠寂寞枕芳洲昔人一去片㠶遠寒藻無
波雙鯉逰南渡湖山照西子胥江風雨亦東流開樽且對䲭夷
醉吳越興亡萬古愁
　　送陶子之淮上
春風吹雨過東郊繾綣輕寒上緼𫀆誰為行程忘歲晚飜于多
難見貧交梅花萬點迎征棹山鵲雙飛出故巢有酒如淮須一
醉江㠶眀日拂雲旓
　　二
君去淮隂淮水頭十年前憶舊冑逰離心落日何人見揮乎孤
蓬可自由楊子東逥通白下彭城北望枕黄流到時遮莫添郷
思我昔題詩在郡樓
　　臨平夜泊
歲暮扁舟江上行江花如雪滿臨平錢唐雨歇潮初上天目山
髙晚自眀何處白雲歸鳥沒孤邨漁火逺林生傾壼潦倒西風
急今夜沙頭有㕍聲
　　雨霽眺吳山
三年戎馬暗郊闗皂帽風塵損壮顔今日重来對西子不堪雙
髩照吳山六陵花鳥冬青􁬭伍子江流暮雨還欲問南朝舊宫
闕鳯皇嶺下草斑斑
　　江春入舊年
歲暮柴門乆不開漸驚芳意桺條回鬂絲未覺華年改春色先
從舊雨来臈月流澌送殘雪江城客思落寒梅東風狼籍綈𫀆
冷故國烽烟入酒杯
　　戊子除夕
茅籬曲巷守枯蓬短髮蕭騷巳負公出處無成嗟歲晚兵戈未
定願年豐何煩卜澨知无妄搃有文章只送窮寂寂山翁擁爐
坐鄰家燎火沸東風
　　二
輕寒薄暮上重裘砧杵山城入倚樓小閣星河将盡夜故人淮
海未歸舟臨風涕淚􁎘紅燭寸草恩私報白頭欲去章江烽正
急慿髙西望獨悠悠
　　巳丑元旦
布㡌幽居廢送迎詎勞車馬問柴荆懸符尚見盈街術柝羽何
時偃甲兵買刄獨尋滄海客出門誰賦豫章行陽春莫訝無同
調我自悲歌有變聲
　　二
鳥雀虚簷㺯好音空齋節物助孤吟無家却羡為漁樂有托焉
知頌酒心已分田横終海上将依漂母過淮隂乾坤莾莾真難
卜何事巢烏戀故林
　　寄題徐道力玉禾堂
山客茅廬谷水傍半椽無恙舊柴桑何煩歸去尋荒徑恐有移
文到草堂十畆稻孫梅雨足三春燕子麥秋長東屯卜築從君
隱遥指門前桺數行
　　得江州書
滿地干戈接楚天尺書每到更茫然春風望帝空千里宿草孤
臣已四年一入䖍南諸嶺逼經過湓口大江懸好携羊角山中
骨歸種要離墓下田
　　五日即事二首
梅雨空堦潤緑茵輕雷點點動芳樽簷前戴勝啼何巧石上昌
陽剪更新香草離騷懐帝子荒山採藥自君臣角巾莫向榴花
照昨日西風鬢似銀
　　二
艾葉青青草色毿蘀冠散髮不勝簮雙魚樟浦驚身事一局蕉
隂變手談南史何時書夏五東人今已困朝三辟兵便入深山
去雲樹千重鎻釣庵
　　艾虎
藥市誰携病草還辟邪更擬問深山蒺藜欲採朱顔改猛虎空
吟白日閑才子漫誇名似繡衰翁巳笑鬢同斑汨羅江上多香
質好佩文貍入楚闗
　　鴛湖雨泛遥和子玄飛濤近脩諸子分得咸字
故人江海㫁魚函此日眀湖住片㠶亂後烟波餘返照花前風
雨濕逥颿十年流落嗟王粲四座悲歌奏阮咸獨有草堂垂老
客蕭蕭短髮荷長鑱
　　墨葵
蜀纈戎戎𬒳衆芳一時開徧墨君堂誰從黒水翻新錦忽有玄
雲抱太陽濃霧滿庭花不見烏衣小院日偏長無煩再乞廷珪
麝畫入徐熈碧檻傍
　　賦得明妃夢還漢宫
風塵絶漠損紅粧榎道分明近漢皇何處行雲来逺塞一時胡
蝶入昭陽三千粉黛官花暝十二闗河禁漏長欲訴琵琶君不
見燕支山月正昏黄
　　送鄭壽子南歸武林
名山書就更何年别後相思隔海煙一出㣲官真小草㡬時野
老定長編錢唐潮水餘殘月西子荷花有釣船今日康成門下
客南逰幾箇問離筵
　　早秋
行蔵已定廢論文未卜青山臥白雲乆學無生逃萬物可堪後
死属諸君江州有約尋元亮楚國何年報伍員去矣家園松菊
好西風滿地㕍紛紛
茗齋五言絶句
　　　　　　　　　　　　　　　淮南彭孫貽
　　田家
秧田飜桔橰婦子共畚戽朋年買水車黄犢健如虎
　　二
種桑𧖟已成新絲踊方貴入城賣絲歸田租巳完未
　　三
大水沒前港家家理魚罾得魚且作飯不湏重採菱
　　四
三月荳苗長麥盛荳苗低隱隠前山雷紫花落如泥
　　五
流水當屋角藕花繞四圍採蓮冐山雨荷葉蓋頭歸
　　六
鋤禾風打笠始知山雨驟抛犁㸔雨眠前邨有牛闘
　　題箑
一朶両朶雲三株四株樹憶昔在空山落葉無人處
　　二
昔我逰澄江江清似無水今君畫寒流見水不見𥿄
　　題畵贈僧
茅茨自一村竹栢秀而雅溪深宜有魚不見垂綸者
　　二
空山四無人人迹生莓苔誰歟避世子入此山中来
　　三
山居便行藥草木亂香味不因山雨来時時見雲氣
　　四
白雲在山上流水在屋下此中自有人請廽俗士駕
　　五
寂歷衆山響泉聲如有聞茅亭枕流水誦我氷雪文
　　六
抱琴深樾裏讀書清溪上君㸔城市中紅塵深十丈
　　七
青松作門扉白石橫几榻何人叩隱居秋林卧荒柵
　　八
終歲在城市日夕懐秋山為問幽居者㸔雲可已還
　　戯題嚴子畫菊
南鄰老君平讀易卧空谷枯筆忽生花淡冩半叢菊
　　二
彭澤真吾友生平愛菊花墨君無妙本風葉動窓紗
　　宣公橋踏月夜歸
夜寒星寥寥霜華如大雪何處醉歸人踏碎滿橋月
　　詠宋氏二喬菊花
眀月霜天下西風憶羙人祗應憐宋玉寂寞在東鄰
　　二
我是陶彭澤東籬把落英白衣空佇立不復賦閒情
　　三
眀朝是重九雙帯換茱茰疑有離騷客嬋娟對女􁂆
　　四
黄𬗋紛交映離披白露中何如銅雀伎相向舞秋風
　　雜詩
柴門雨蕭蕭徑添一尺草為惜青苔深十日九不掃
　　二
家貧子錢多典盡敝羊裘惟餘十年恨未忍賣呉鈎
　　三
買山湏買鄰賣魚聊買酒此中有隱人桃花古溪口
　　四
亂後厭城郭村居若深山夜分坐眀月竹門每忘闗
　　五
頺垣沒短蒿病犬眠不吠中有人腰鎌荒田自鋤菜
　　六
鳥雀下深巷空園門自開剛欲灌花去恰逢山雨来
　　七
草堂面山郭其中張素琴客至主不出但聞梁父吟
　　八
野桃滿墻花春雨一林竹抛琴着簔出前溪飲黄犢
　　九
春事已云晚花落空園中舊巢雙燕子相與訴東風
　　十
茅屋臨溪口小舟䌫初觧月上漁燈黒溪翁方捕蟹
　　十一
道逢　鬚兒痛飲說平生一諾㧞劒去不告主人名
　　十二
桑落則酒熟溪深而魚肥一飲三百杯不知人是非
　　十三
披髮懐入林三年卧城郭風雪大江干廬山一行脚
　　劉将軍以腹瘍臥床将軍所歡文娘戯嘲四首
将軍虬鬚兒謝病乆卧床寳刀繡已折猶有戰餘瘡
　　二
秋蟲助呻吟蛩聲細于杵倘有党家姬相嘲腹負汝
　　三
寂寞荗陵客知交都不聞相如久消渇可是為文君
　　四
石火起茶烟古鐺立三脚應尋劉寄奴蛇床共舂藥
　　漢飛除夕買姬奉調
三日新嫁娘剛逢是除夕為歡縫新衣眀朝有賔客
　　二
小姬年十四翠翹𥘉壓髮上堂拜大家下堂拜新月
　　三
銀缸羞作花熒熒照錦簟為問雙眉長何如三婦豔
　　四
莫問長鳴雞春宵時一唳好夣不難成陳摶况多睡
　　摘佛見笑數朶供佛戯拈小句
我是拈花人誰爲散花女花謝又花開山禽無一語
　　二
摘花供繡佛花影爲飛翻庭花自觧語我佛久忘言
茗齋七言絶句
　　　　　　　　　　　　　　　　　淮南彭孫貽
　　舟行見紅樹
楓葉蕭蕭草半枯亂鴉飛盡夕陽孤扁舟忽憶西窗畫古木雲
林三两株
　　禾邸夢江上
横参耿耿夜何長襆𬒳蘆花一寸霜况是秋風吹夢去白衣千
里渡潯陽
　　過僧舍飲徑山茶
𥿄窓茅屋日西斜閒坐僧房乞施茶歸路不知山月上滿天風
葉未棲鴉
　　題薛素畵梅
淡墨含情手自栽水仙花畔古梅開𥿄窗眀月西樓下想見當
年薛夜来
　　二
曽到孤山隱士家羙人清夣滿天涯薜濤手蹟今零落落盡窓
梅一樹花
　　禾城書所見
白馬胡纓金絡鞿雕青年少臂鷹歸江南千里人烟少太守城
南自打圍
　　二
畫角凄凉永夜鳴馲駝牛馬滿荒城天涯處處吹蘆管何必重
歌出塞行
　　三
洛陽女兒紅顔多逺随夫壻成三河只令海上年年别啼殺山
南山鷓鴣
　　詁石弦不遇雙鬟應門題句
曲巷髙槐似古村寥寥小犬吠籬根青衣不識郎君容収拾寒
砧自閉門
　　七弟正仲買姬賦贈
桺枝二月已春深消得文園買賦金莫倚新懽惜容髩悵旁宜
有白頭吟
　　二
邯郸公子日開尊獨有如姬不負恩可是羙人仇已購空勞客
到信陵門
　　三
盈盈十五羡羅敷羞觧眀璫一寸珠君向臨邛方賣酒可應小
婦為當罏
　　四
春色三分已二分嬌鶯恰恰語雙文從今携肉歸春社不復東
方念細君
　　四眀禅院舞蛟石
梧葉西窓剪燭頻舞蛟恠石夜窺人只今石上題詩盡風雨莓
苔緑滿身
　　二
徑草霜根嵌石楞依然古木舞蒼藤書䑓客散鳥飛絶白日寥
寥閃佛燈
　　三
蕭齋高詠日留賔把酒歡呼石丈人此日荆榛餘瓦礫枯松獨
對古先生
茗齋五言古詩
　　　　　　　　　　　　　　淮南彭孫貽
　　西征留别
秋氣日凛冽西風浩漫漫豺乕塞路隅脩途阻且難南望鬱孤
臺萬古摧心肝流離此身悴白月義所安荷擔出門去長河渺
無端柴門語草蟲游子羡飛翰盤紆陟髙嶺　江正㣲瀾無言
行役苦慈母方辛酸
　　老雅觜
紆斜出江帆沿洄老雅觜疾飈劃長雲江豚大于豕迎風噪鳥
雀折葦浮蟲豸矯首眺中流金焦青旖旎㣲波木葉脫幽花落
蒼耳天高飢鶻下石怒蛻蛟死榜人叩舷笑驚雷繞窗几伊余
慕竒曠湖海寄雙履塵土十年心幽憂墜蓬累何當凌寥廓三
山採芳芷
　　黄天蕩
大壑無端倪四顧惟宿莽虚舟一超忽遂入黄天蕩宇宙魚龍
外星辰蒲稗上當時百㦸地長飈氣蕭爽功成雲雨逝世謝江
潮長鷹揚南渡士驚濤流肸蠁古髑貫蘆芽名刀入漁網我来
弔遺跡慷慨鳴吳榜淒凉靖康事颯栗蘄王像懐古獨躊躇烟
波横􁧥沆
　　瓜埠
輕舟􁒻㣲瀾亭午見瓜埠雞鳴村埭裏水没魚梁渡何處隱茅
茨離離隔煙霧溪門花閑娟水田莾廻互江南穡事勤勞歌競
奔戽維梢曳寒瓜擊汰起棲鷺所在聞亂離山川渺非故沙㾗
眀臝蜯晶瑩月東吐欝紆千里目清吟托豪素
　　金陵紀憤四百字
弘光改元歲徂夏維四月猥附江藩貢而作金門謁　孝陵紫
雲長山翠滃勃窣皇都舊佳䴡官鶯啼不歇笙歌沸侯門羅綺
翳林樾曽逰臺閣下每訝論顛蹶濠梁已鳴鏑史相援既竭誰
何處堂坐兵事封寝閼側聞御門語維　帝亦英豁孌彼蠱佞
流聦眀致亂滑　帝始七日醉鈞天夢超忽爰詔選椒房採
蒐于吳越奪此千紅女聚以充后闥江南騷然動因之吏為猾
嫁及再鰥妻笄加垂齓妾赫矣貴陽輔汝其今平勃胡寜殚廟
算一為暢薄伐鬻官秦淮渡黄金山突兀奸黨　司晨馬騶濫
秉鉞以兹揺吻士彈墨事攻訐史聚先朝訟廷閧諫臣笏妖孽
戻園獄何人辨倉卒逆左乆鴟張遂舉兵犯闕是時殺興平叛
将先辮髮撤彼江上師𤾂口相抵搰塞馬竟南渡宫車縶北彂
哀㦲鸜鵒遜釁此杜宇血巍巍四鎮雄稱藩盟嶻嶪靖南好男
兒獨死見壮烈餘者多稽顙倒戈效反嚙郷導迢海隅前驅入
閩粤在在䧏表馳寥寥義旗掲北庭老洪皓鬚髯皎如雪今古
不同時垂殁墮晚節漢兒效羗語軋茁囀百舌踞坐金陵宫指
顧成生殺鍾山萬松栢一一盡剪掘鹿散高臺基椀閉昭陵穴
渉江憔悴子徒行負骸骨重来望舊京禾黍沾嗚咽繫舟石頭
城登山採薇蕨　髙廟有神靈王氣忽焉沒
　　􁰃磯
長江劃西来孤石立水裔秋風折夫容浮萍縶其蒂魚龍互吞
噏苔莓相蔽翳怒濤截中流風威時一霽湏㬰須曳微瀾益覺
風日麗江妃儼眀粧秋鏡出鬟髻尚存空山廟山鬼含幽睇雨
工蟄雌霓珠房照牡蠣欲上踏青螺下卧蛟萬歲
　　雨泊魯港
凌晨發蕪闗沿洄泝赤岸危檣青天迥幽卉紫茸爛風林秋槭
槭㳺子坐三歎大江從西来乾坤劃然㫁窪缺日月虧奔流吳
楚亂廽飈入魯港江色暝㾗判潜磯窺伏黿决霧騰山鸛一雨
太隂黒屯雲衆山冠漏舟若天穿短衣濕至骭長年呪石尤店
火絶烟㸑悠悠西征客含酸㳺浩瀚河干揺落日照水眀環瑑
　　板子磯上有遺壘乃是黄蜚諸軍禦逆左時所築
羣山罅江門四瀆相摩蕩崢嶸版子磯突兀非一状舟經潺灂
中廽惑失所向石脚噉怒流瘦出齦齶上晴隂變晦朔風雨闗
衰王其厓留戌址云自靖南剏當時羆虎士勇烈冠諸将幽花
繡白石莎草埋遺仗故壘風蕭蕭哀潮激悲壮客行逢早秋添
衣怯山瘴清暉入遠渚暮色聞漁唱沉吟俯落雁扣舷獨惆悵
　荻港阻風
舟行三十里阻泊已累日長風捲大地二象氣奔軼東流激飛
矢洶洶勢彌疾欹反巨魚立回皇萬靈失海濤聚鳬毛岸渚沒
馬膝我行陟髙岸倒竪毛髮栗山河古今改興亡人代畢長雲
擺龍尾日脚暗如􁈍孤蓬簸敗葉堅碇下潜窟舟子飢斧薪僕
人卧捫蝨排悶强裁詩江猿吟瑟瑟
　　蘆席夾
客心與萍梗日夜随波漂奈此石尤風便作千里潮八夾水形
曲盤沙江漲消蒿萑隱水鸛蘆壁映蠨蛸荒村三两家織箔自
緯蕭高秋荻花白漁火茅烟燒倚棹沽濁酒醉眠枕大瓢還持
酹江泊掛席待廻飈
　　鯉魚套
連朝鯉魚風吹入鯉魚套㳺鱗徒撥刺鼃蠙亦騰踔靡靡白葦
中一徃失所造豺狼喧當途乾坤入羣盗嗟此涸轍人憂心寄
結旄逺附横江檝西觀廬阜瀑江路絶烟火旅服忘寒燠誰歎
食無魚恒愁蛙産竈垂綸問雙鯉定有尺書報
　　𬗋沙洲
三日阻江臯大風鼓巨壑風霽雨亦歇孤舟出烟郭村居出層
厓叠屋亞樓閣天青雲鱗鱗波白石鑿鑿其陂翳禾黍旁復紛
花藥山朙鷺鷥小雨暗牛衣薄人穿葭葦中如蟹行郭索蒲芽
刺我足欲上還躑躅龍蛇厓岸㫁子午江潮落鬱盤紫沙洲彌
望惟蕭藿維舟趂桺隂呼童市魚錯
　　銅陵縣
凌晨逆水風行次銅陵縣山郭無人烟迎人止江燕何年釣魚
磯石髮出波靣寒苔自青蒼髙躅不可見幽房入窅窱丹霞閉
隂電我来叩石門𬗋芝飢共咽願此税塵鞅海上尋期羡
　　麻布蓼
舟居忘道里昕夕凌浩淼梅根一捩舵巳渉麻布蓼秋花木棉
吐春雨枲田繞人家多水村白蘋波嫋嫋鳬鷖結亞旅烟雲蕩
昏曉東来墨縗客麻衣雪窈窕予夢已江臯予舟猶木杪呼童
理布㠶東風動林表
　　烏沙夾
長波駚無情勢與海吞壓右顧撼池陽孤城鎻深峡盤拏溯上
㳺稍殺烏沙夾風培天背高水怒江形狹迢遥碧芙蓉九華雲
際挿為我洗塵容一開霜鏡匣榜人歌擊汰雙槳折蒲甲魚梁
曳烟柳水村亂鳬鴨山翠自東来已知雨㾗洽髙吟呉舷尾卧
㸔鷗鳥狎
　　長風夾
石尤㫁行旅月暈如張弓累夕維梢臥沙際閙草蟲今朝始掛
席寥寥送長風烏鵲噪髙枝蜻蛚鳴短蓬坐㸔前峯雨秋氣生
白虹烟靄一以碧逺近山色同遥望見𤾂口數點青濛濛客心
日夜流江水西復東舟人坐鼓棹閒數南飛鴻
　　晩過黄石磯
星河芒揺摇天漢西南㵼何處問興亡山川俱向夜昔時有臣
濠雄姿奮圖覇十萬擁朱旗横槊石頭下浮雲壮士散蟋蟀王
孫化徃事感幽人慿弔銷殘夏隔浦望人烟孤帆入桑柘滄波
朝夕流秋風相激射徙倚望空磯零落蘋花謝
　大風夜入蓮花洲
日落㠶不已扁舟歷叵測怒濤鼔一葉随風為欹仄朙河澹無
光漁火映江黒天吳擁舷笑黿鼉立人側舟子既回皇僕夫變
顔色我行安義命蹈險意何惑豺狼横我前蛟龍思得食仰視
蒼天髙吾生豈有極楓林青熒熒山鬼招䰟匿曽是懐故都憔
悴此心惻殘夜蓮花洲惨月照孤臆
　　上鱘魚觜
二十年前来曽上鱘魚觜今来已非昔蘆屋亦頺址人烟氣惨
悽荒柵有孤豕閑尋鄰父老相與問殘燬兵丁利鹵獲屠夷徧
虚市欲殺名亂民倖逃䘮妻子哀哉無家獨老矣生計死舊時
飽厭肉苟活貧賣履聞語意辛酸茅簷去徙倚歸舟擲釣竿呼
童放雙鯉
　○過彭澤懐靖節
陶公晋處士抗志薄髙軒飲酒逺自托行吟歸故園翔鳥不受
弋焉能入塵樊伊余慕遐躅秉耒耕北原頃豆既時穫白露浩
以繁西行過彭澤歎息望江村古桺巳零落翳翳見柴門此中
宜有人清風出城垣徃哲不可作空山耀朝暾
　　宿通逺驛
昏黒黄茆嶺山行更然火深林交鹿跡壊陂礙蓮朶踏露望村
燈人聲溪上墮入門索盤飱何處具蓏果聊復慰飢渇濁醪無
不可夜深闤語息雞棲垣北垜破扉支短床還惧脚偏頗繁星
照暗壁隙光射碎瑣羈懐難成寐披衣對螢坐奈何墻頭螿怒
毛啼向我掩衾帯愁臥物感交坎坷倘暫夢天涯柴門秋不鎻
　　發蒲亭南出米嶺
驅車出蒲亭南行過米嶺崇岡裂赤坂亂泉鳴素綆人行萬松
上青蒼入衣領天高羣象肅秋近衆峯冷雲山洗形役觸物心
自警雨霽啼鵓鳩晴光躍蚱蜢行經亂離後頺屋有殘井阪田
寡良苗稻孫秀餘穎我家秦谿下未荒田一頃何時返東臯犁
鋤躬自秉
　　飯茨菰嶺下
羣山赴海昬槎枒入虎吻日行萬峯巔豁達了無藴輿人汗流
踵屢憩忘逺近幸逢前峰雨昨已洗塵坋茨菰嶺下路芳草細
絪緼𬗋沙繁雜英嬌花類蠲忿佳人在幽谷嫣然見紅粉人生
寡所營榮落㸔朝槿胡為困行役勞生速杯堇去矣歸草堂南
山誓终隱
　　宿羅坑
疲馬過羅坑坑谷勢㘭缺天罅望長江一靣虧如玦每折迸溪
流亂石争吞嚙西南氣清勁山膚繡積鐡崩厓盡馬力偃樹窒
龍穴山晴蝶粉眀苔古松皮裂曰暮飛鳥歸行人慘無悦望林
投茅屋破壁挂車轍隂蟲為我啼客恨不可説中夜望星河眀
眀照寥泬
　　洪都感懐三首
元季逐羣鹿拔劔擊亡胡陳王忽左顧目已無洪都虎闘勢未
决天地震鄱湖危哉豫章郡㡬作几上屠並驅一龍死射鮫血
糢糊萬户雞犬存百戦熊羆枯從此長江潮安流下西吳巍巍
忠臣廟功烈表畫圖山河人代改慿弔獨躊躇
　　二
我武樂遊畋乾清釋宵旰名倡挾寶瑟雕弓鳴珠彈穆駿天外
歸殷鴞雨中亂藩濠覬南服一夕揺屏翰嗟彼不逞流徒説淮
隂叛風霜照孫許白日長虹貫朱邸既狼戾江城欲魚爛不朽
文成功反掌無遺算千秋黄石磯淚下婁妃歎長蛟空自殪真
龍起襄漢
　　三
豫章古名郡流風表疇昔江山清氣生奇俊相絡繹東湖千載
月長照髙人宅時移天地變戎馬徒克斥當時文物里今惟有
兵革奈何金王軰反覆同棊弈昔逞中山噬兹成㫁腕螫背漢
亦覆楚誰能遁幽責首䑕空两端猰狗非一咋死愧先　皇髯
生慚罵賊磔哀我江郷士殉此陽九厄忠義餘㸑骸賢豪就屠
伯悠悠蒼天髙仰視星河白
　　市汊
晩出市汊口赤厓立孤㙮江沙蝕淺岸水迹漬臝蛤並泊上水
舟㠶檣紛馺㳫歸雲繞柁牙漸與暮林合小集百家存未晩扉
已闔新經兵火後棲類烏三匝荒荒白草中鬼伯相糅雜殘髑
􁋚紫花頺垣語素鴿艤舟買瓠羔市不具壺榼哀歌臥船尾野
月入我榻
　　老虎口
章江盤脩蛇南入老虎口豐城伏巨象兀峙更回首奕奕沙文
黄斑斑土花􁈭風折石牙怒江潮峙一吼地确溪毛踈草木理
麄醜阪田乃蓻黍飯麥以為酒所種惟瓜瓠纍纍貫子母大江
迤西路貧瘠無不有客行攬風土喟然我心疚漸覺改秋衣天
風墜烏桕
　　舟中夢大人
䖍南三千里行役已十九四更見顔色遂撫㳺子首爾来何遲
也宿草三年後章貢臺巋然吾骨幸不朽平原留爪髮鉄質金
石夀爾鬻故山田蕪穢餘十畝明明古今義無㡬巳無負歡言
忘夢寐止愴别離久奈何江天高揺摇動星斗秋風雞一唳迸
淚濕林藪
　　三姑灘
漸入螺川境山水㺯竒態三姑灘上石色更眀于黛叢祠昔已
廢烟鬟猶靉靆一再經燹餘千家惟井在立鷺覺人稀横洲騐
江退船頭指山城冥冥沙雨晦
　　湖西感事
湖西使者子徒歩曳雙靸間闗冒烽火又作湖西客潜行問居
人多能語疇昔賊獻既覆椘雜部突袁吉曩者左家軍衆謂可
辦賊偏師渡湖来㓂去兵乃入賊所未殘掠靡不恣鹵獲三府
蕭然虚城闕盗充斥湖西多朝列左右　先皇側云昔豫章守
守郡有成績于今尚見思不啻我邵伯微公捄三府湖西禍滋
劇爰自司馬門出秉江藩㦸城經殘燹餘郊外半鳴鏑喣育此
瘡夷撫以登祍席市上有贏糧鈐下少虚籍奄忽金陵䧟天
王委宗袥逆桓襲江城捲甲上彭澤撫軍棄其師屢引所部却
江右昔多賢顧厨而俊及縷金繡降榜羅拜所屯壁列郡知名
流馳書奔絡繹𬗟惟先大夫秣馬厲兵革義幟挿江干手草討
賊檄萬古挟風霜字字照肝鬲天崩地终裂閩破䖍孤立三年
貢臺骨山寒抱白石我行涉贑江両見弦再易欲上川無梁委
頓臥旅室昔日使臣邸胡纓叢赤幘其堅両牙旗猶是義旗帛
轅門故部曲賣刀退鋤麥吞聲行城市􁮺涕及衢陌遺民徒口
碑時禁㡬瀦宅淒凉㸔店火嗚咽夢郷國眀月入我床流光射
門隙苦瓜上盤飱厮養同晚食舊人一杜鳯感舊慰行役日聞
西昌儆阻我南征屐延佇望䖍山徙倚成頭白
　客螺川聞西昌兵阻
螺川上䖍南五日帆可到欲徃無輕舟愁臥夢顛倒坐聞西昌
儆連夕數見告我行涉艱險白刄甘所蹈僕夫怯前途行者㫁
先導自兵起江郷百無一全竈黔首久狼顧墨吏猶虎暴徴已
竭脂膏屠乃迨嬰旄天心詎厭亂忠義安羣盗悠悠我心憂吳
霜我生皂帽
　　義虎坊
龍泉有老姥慈惡物命傷所生亡頼兒彈雀手射麞母訓兒勿
悛弋獵于山陽姥日轉法華結廬深榛傍觸扉来巨獸號踣門
中央躑躅俯窺牖目閃眀星光見姥伏揺尾伸掌視傍皇姥呼
獸使前隔牗㧞其創巨刺随手去虎躍喜跳踉點頭拜老姥長
嘯騰前岡兒歸母不言兒退剥山羊暮還朝又出姥自閉茅堂
月黒姥獨居虎嘯呼南墻擲物跳仍去開門天㣲茫門有好女
子僵仆損衣裳肌膚幸莫毁端麗容非常良久始能言扶歸坐
之床云是前山女浣衣坐石梁猛獸突相攫百里奔康荘姥喜
為梳頭更衣以新粧命兒為夫婦結髮永不忘神媒謝山君感
此獸中王兒亦殁為神叢祠主禨祥至今龍泉里尚存義虎坊
　　張家渡
螺川㡬百折南上張家渡寒灘照毛髮石子清可數暝色赴荒
邨歸雲㫁髙樹漁舟三五並雞犬烟火聚獨我孤蓬征朝夕千
山渡鍾聲動寥泬萬象杳非故浩然洲渚秋又逐棲鴻住
　　花石潭
清川去閑閑溪石頗白晳山廻水數折風水自相擊潭空文藻
静波裂跳魚激江花何􁈔紛吹我客鬂寂故郷杳天末征鴻轉
寥歷欲問渡頭人採此芙蓉的迢遥不得語愁心迥孤笛
　牛江口
章貢二江流似合雙屬玉析支下牛江角立相盤束亂石障溪
門長沙連雁足漁刀八尺餘五口共拳曲仰憂天礙笠臥喜江
平蓐譬葉墜寒流随風舞幽谷千山萬山中了無一所觸身輕
謝物累泛泛同鳬鵠林空蟬忽噪川眀鷺𥘉浴日暮桂華寒故
山落金粟
　　雷雨上萬安城南第十八灘
未上十八灘無雷長震蕩入灘挟暮雨不聞雷在上喧豗壁立
中萬險集奔浪溪聲與篙力莫敵孤蓬壮上灘如上山懸流陡
尋丈輕㠶平掠波燕尾㳺絲颺平生慕逺逰此行多感愴悠悠
東南流英雄日凋䘮文沙沉雁字竒峯捲龍状回首魚梁城山
鬼窺乗障灘寒短簑冷添衣禦秋瘴
　　石人覊天子地
嶺嶂開北門寰宇相軒輊勁氣鑠羣峰湍流自猛鷙蒼莾荒厓
間誰識天子地㶑江奔上㳺孤鳳騫其翅萬年盤古山鑿破洪
𪷟翠從此金精闢英雄奮頺季于今悲倒懸神器沉幽冀逥㸔
五嶺外覇圖争未墜炎漢髙蒼蒼山河起秋思　天王在山徼
日月躔南次野老盻鸞輿瘴海留忠義悠悠我行邁無限興亡
事欲上粤王臺一洒啼鵑淚
　　九脚灘
萬險歷不盡逆流争馳驅恒苦退飛鷁莫輓千轆轤急湍闘雷
霆大力負以趨亂石虎牙峙陣列魚腹圖僕夫咸祼袒拏舟赴
泥塗如立數水鳥鼓翼􁋚巨鱸一罅溯百折怒臂廻羣呼淫澦
古云險九脚恐不殊魚鷹狎舟子鴻毛泛輕鳬出險已林月石
蚌眀胎珠
　章貢臺
危樓挿孤城傍有半死木悲風一時至驟雨泥沒足荷鋤上臺
去吞聲不敢哭三年亡臣墓宿草叢野菽滕公已移室馬鬛誰
改卜茫茫烏鳶塲搶地頭莫觸下臺訪遺民僂傴出茅屋靣皆
帶金痍珊瑚繡紅􁮅云自圍城中刀鋸見䖍㭬悲號訴前事咸
能譚太僕戍歲蛇之月清人圍始築貢臺髙嵯峨如蝟拾遺鏃
太僕日嬰城寝處忘櫛沐麾戦七月匝節毛漸為秃大小百十
餘辮髮懸胡髑糢糊刼營火呼噪舞相逐戰士突重圍屢破所
設伏沙平日昏黄闘苦兵氣酷北師敗逾集江城圍益蹙四山
樹壁壘萬柝喧剥啄外攻殷雷霆内汲㫁樵牧慷慨我先子吞
胡志憤慉鴻毛視軀命雪刄枕函櫝　眀主實天挺厲精圖恢
復天乎未厭亂神州沉百六煌煌　隆武詔流涕軍中讀誓捐
一寸心上答累朝禄文山正氣句悲歌吟反覆從容拜遺表長
瞑懸初服城夷臺亦燬大星墜原陸何處焚龍蛇餘灰照綿谷
哀此䖍城人百萬殉屠戮池填志婦屍骴臭忠良肉白骨撑成
堆隘巷紛踐蹴城郭人民非臺址亦啼鵩至今七姑廟芳草不
成緑我来泣遺骸淚盡鴟夷目虚留七尺在詎假百身贖敗絮
褁芻靈輀車曳黄犢長號下高臺萬古西南矗
　　猛虎行　将之庾嶺山多虎狼為賦猛虎行
亂國無慈吏厲網多悍民賢豪友暴客烈士長悲辛炎方􁃔﨑
窅窱荆榛戻蟲白日遨嬉城闉厚禄汙吾人吾寧飲盗泉廣厦
伏矛鎩寜棲惡木根瘴嶺髙髙不見雪霜乳虎離險踣于羣羊
忠良遁毒壤豺狼今在堂撫劍擊蕭柱悲林激傍徨
　　客盧陂𬞞食不繼每啖煨芋
盧陂土力薄菜甲間鳬茈矧此遘兵革比户寡晨炊羈人阻戎
馬日旰常苦飢憫黙愧杜老草堂躬餉藜荷擔山上去百錢買
蹲鴟煑作白石香青塩彂紫泥人飽數枚已每剰釡中糜世亂
困衣食行役息何時城西一頃荳知已落為萁安得間道歸歲
晚躬扶犁
　　舟行樵舍大霧失所向
晨發林已白殘月如黄昏孤舟衝苦霧㣲茫下天門積氣星斗
濕焉能辨朝暾夜来寒溪退減却江雨㾗捩舵失南北鳴榔涸
轍喧雖有荒雞號知近誰家村暗鵲動浦樹人語眀髙原浩然
萬象收獨覺丘陵存余亦睹寥廓形觧體不煩水盡木葉脱蒼
山出其根無人識孤徃倚棹數飛鳶
　　月夜宿淳湖
亂後入江境豺虎深榛喧愛此田舍静清流黄葉村茅茨隱踈
柳依依蔽柴門野老能好客呼兒具壼飱共話兵火事張燈一
宵言盡燭客乃已退就屋西垣雞棲于其下藜床架竹根皓月
穿屋角星河正黄昏露寒魚梁起哀歌愴客䰟不待曙光發驅
車出北原
茗齋七言古詩
　　　　　　　　　　　　　　淮南彭孫貽
　　題揚子江干旅壁
晨行逺望潤州道江上諸山挿晴昊十年清夢落金焦今日披
衣欲顛倒逺見好山如故人相㸔為我開懐抱我今萬里入南
天江花海燕愁中老負擔躑躅髀褁瘡平頭為我拂胡床入門
僵仆血流踵强起㸔題理藥囊両楹旅店一茅屋板屋蘆扉亂
芽矗麥飯甌沾胡韭香馬矢烟迷僕人目轟騰白鳥入絺帷枕
上蟁雷間絲竹病夫獨坐情懐惡索酒開瓶問桮杓清齋無復
論鮭菜入市寧須買魚錯傾壼不盡山雨来臥對江雲紛漠漠
　　汲中泠泉作
三年夢繞中泠水欲採芙蓉隔江涘今来赤日驅黄埃我馬虺
頺僕病矣行吟登眺詩倩枯山僧為我鳴轆轤雲根入地石竇
迸雪綆千尋飛玊壼澄江入腑泥滓盡山骨生寒毛髓殊肺病
已蘇塵事澣石鼎松風坐蕭散空憐陸羽苦箋經更笑盧仝但
論椀殘暑将盡秋蟬號林月出地吹素濤拏舟泛月入京口目
送飛鴻天際髙
　晨發李陽河白魚躍舟中長一尺彭子久𬞞食㫁魚錯放
　　魚江中送之以詩
打頭浪花大于席躍起白魚長一尺陽侯閔我久飯𬞞故遣飛
鮮登爼鬲銀刀撥刺跳玊波雪沬參差潤瓊液平頭㦸手舟子
笑汩汩流泉下涎嗌吾聞古史紀孟津磻溪隱者上釣綸今我
舍悲過河泣老淚欲濕枯魚鱗逺書久絶尺素字門下已散長
歌人殷勤放魚謝江伯為道清齋㫁魚腊他日風雷飛上天慎
勿相逢射鮫客
　　公無渡河
　　　經鱘魚觜見鹽估巨舸碎于巨浪數十人俱沉江中身
　　　坐敝舟欹傾欲覆無力捄援哀而賦公無渡河
潯陽江滸巨魚百尺江何嵯峨魚所窟宅鱘魚觜頭多估客朝
上潯陽暮下岳陽髙檣巨艑呉鹺雪霜力田萬頃不如服商揚
子東来波浪惡五両迎風烏畢膊公無渡河公更作眀朝北風
大于昨北風打舶魚斃山立長鮫腊人欲獻江伯仰天呼號鰕
䱉㗲嘖公無渡河公渡河横江估客何其多
　　廬山謡
十年望廬山夢落雲㴱處今日到匡廬行役催人去廬山迢遥
千萬重向空亂挿青芙蓉石梁下飲三彩虹倒挂飛泉雙白龍
須㬰返照交紫翠金碧炫燿香罏封我来尋慧逺虎溪已晚鐘
十八髙賢誰復在白蓮花落無人蹤山僧送客客未别寒月早
掛西林松吾聞天地最髙頂上有御筆開塵容彭湖二孤浴日
月匡君五老随短筇欲上廬山巔結茅紫霄住浮雲不我留又
向湓城渡回首烟霞九叠中山靄蒼蒼石潭樹
　　南昌七里街弔金譚戦塲
七里街頭渉江去正到金王戰塲處平沙白骨撑亂麻夜半髑
髏作人語南行嶺上驅車度遥望江城只烟霧道傍頺竈絶人
烟旅店荒荒走狐兎舟師指點赤沙洲固山兀真此屯住浮橋
十里横大江毳帳連營截行路塹外多夷掘後墳道側常仆斫
餘樹江城兵火遭屠戮猶是飢人啖餘肉酸辛兒女塟齒牙呼
吸刀砧充豕畜洪都古郡枕鄱陽曽侍先公守豫章三載遺恩
諸父老一夜荒丘萬國殤義旗一折義士死章貢臺傍劔光𬗋
當時草檄討聲桓千古湖西數行字天狼狼顧亦飢鷹背漢依
然故李陵飜雲覆雨在反掌湼膚嚙指終誣㒺可憐忠孝古南
州祗殉長蛟入羅網我行㫁髮出荆蠻負骸潜歩入吳關賣刀
何處購仇首淚盡江猿山外山
〇○古豫章行
　　　洪都公私𪠘舍俱燼于火澹臺滕閣咸在壊礫惟豫章
　　　古樹無恙為賦古豫章行
洪州一炬飛烟霧神物猶留豫章樹鉄色枝蟠漢代雲霜皮蘚
剥吳都雨龍拏虎攫偃根株石爛天枯歷寒沍旌陽鉄柱數千
載此物居然閱人代長蛟迸罅噏淒風山鬼含癭見竒態撑䕶
全慿天地力精靈應有眀神配自来撫眺㡬婆娑今日相㸔更
誰在荒陵雷樹仆狐狸刼火空桑燼魑魅樟公樟公奈爾何乾
坤反覆何其多百戰英雄一啼鳥八代江山葬綺羅歲寒偃蹇
心自保枯枿摧豗理不磨我来攀樹三歎息回㸔雙髩成蹉跎
　　湖西義士行
　　　太僕殉節䖍南湖西門下士杜鳯林桂芳收骨塟之章
　　　貢臺上余經湖西道遇杜鳯感涕賦此
章貢臺髙山突兀樹木隂沉蔵爪髮六陵巳種冬青花誰為孤
臣拾遺骨湖西義士杜與林手闢壊垣啓幽窟巳捐七尺方寸
留鉄質丹心懸日月薪火長飛浩刼灰碧血難随天地滅四年
宿草上荒臺半朙不滅三字碣我逐哀猿渡江滸潜訪孤墳渺
何所吉江水流作字形正是湖西草檄處道逢杜鳯共江舟遥
指䖍南江盡頭江流欲住人不住流盡山川萬古愁君不見䖍
南路水嚙髑髏沙上聚盡是先朝忠義魂不及田横墓傍土君
不見石頭城孝陵松栢龍鱗青只今剪伐入烟㸑鐘山雲氣空
冥冥可憐一代孤臣死門下報㤙惟二子彭越頭邉哭未休千
載何人知國士
　漁舟歎
　　　螺川買漁舟一葉五人共坐蓬底不得伸足作漁舟歎
萬安髙灘灘怒號東風逆水吹牛毛盧陂十日不得上欲上不
上無漁舠漁舠買得剛八尺未舒左肘先横凥五人并作一人
坐偪仄厓穴棲猿猱先生夜臥屈两足巨蟹𬒳縳穿二螯涔涔
舷罅日篩影旁見水藻流週遭用泥塗之漏稍緩巳濕一寒敝
緼袍漁師不知灘迅疾拽䌫忽㫁驚横篙裸而刺船助邪許憫
彼困苦同其勞布㠶軟曵風一幅襆𬒳張破絲三繅夜深兀坐
舷代枕林月出地溪嘈嘈何時歸放剡西棹伸脚蓬底飽㸔吳
山高
　　買米魚梁城下城空無人遂至絶糧
東来携得两斛黍未到湓城巳懸釡西江榖賤空槖行時買紅
籼入糜鬴西昌兵起烟火黒月暗偷過武山隖漁舟炊㫁釡夜
鳴買米午泊魚梁城魚梁城空人迹絶狐狸守壘循城行槐衙
柳衙鴉聴事晝漏夜漏鼍司更草深一丈沒墟市犬尾野穗難
為羔舟師飢咽愁如雨强自撑膓㺯柔櫓野夫細過瘦腰鶴欲
煑溪頭白石乳蜀山蹲䲭大一升巴州蔓菁長于瓶歸舟好買
十萬箇飽食吳歌揚短舲
　　䖍臺寒食怨
　　　太僕盡節章貢臺湖西杜鳯塟之臺土眀年寒食䖍人
　　　劉旭章獨以杯酒酹墓下感慟賦此
䖍南草枯向南樹吹作䖍臺冡旁土望帝思君君未歸啼盡贑
江寒食雨𥿄錢濕烟飛不起五父墳荒石無主㡬人江上共招
䰟瘴海青蠅弔泉户平原門下客劉生沽得梨花一杯乳獨洒
西州淚數行滳入泉臺草根苦嶺頭孤児望臺哭跽問道傍雙
石虎何處龍蛇綿上灰浩浩東風鷓鴣舞
　　太隂井
朔風吹角䖍南摧滿城紅紫飄龍堆眀粧翠䄂馬上去李花桃
花參差開可憐一片太隂井萬古隂沉照人影貞姬志婦泣呼
天石髪重泉抱銀綆井中白骨撑如山黄土青苔葬香冷扶䦨
鉄繡半生花猶有清寒逼蛙黽我從綿上問餘灰子規血盡越
王臺枯膓過此不敢飲乞取佛鉢分僧罍
　　䖍之山行
䖍之山髙　䖍溪日喧豗章江不譲貢江去二水争道誰雄魁
飛湍直下三百尺十八灘溜殷其雷恠石如鬼出水底矗者乕
牙伏者虺輕舟一葉觸即粉江魚鼓腹不我哀䖍城十萬八千
户今者白骨撑成堆荒榛官道人跡絶白晝遨嬉狼與豺有虎
小于貍飛而食虎騰蒿萊野豕怒觸人大樹為之摧豪豬激矢
矢飛射黄沙漠漠天倒埋嶺頭行子望嶺哭招䰟渉江歸去来
逆毛九尾啼我側行人聴之色死灰䖍之山自崔嵬山北髙臺
止孤樹長號為我山崩頺高臺雖崩臺中石骨不得朽應見西
生日月江東廻
　　山鷓鴣
山有豺水有蜮山之南行不得欝孤臺高高無極行人過此淚
沾臆炎徼嶮巘挿天瘴癘山中杜宇人謂望帝君行不行胡留
滯有鳥有鳥自名鷓鴣鴻雁雖嗸不慕愁胡雲填填雨墨墨蛟
龍在海南虎咆嶺以北嶺行逼仄跣踏荆棘龍行泥中虎為蟲
食鷓鴣鷓鴣行不得
　　螺川過王大翼
嶺頭㳺子何僝僽麻鞋無耳短衣皺螺川道側遇王郎馬上遥
㸔驚各瘦連天烽火子逺行蒼莾江山入羣㓂我行萬里返南
天嶺猿膓㫁啼三年荒山亂木隱古帝覊客低頭拜杜鵑君腰
雙􁀥騎大馬射虎七十二峯下其中多有奮椎人半是前時避
秦者賢豪亡命逐探丸此時相勸祝無官憐君令弟龍溪長抱
印空城雉樓上荒草萋萋茅屋燒横角蕭蕭鼓鼙響馬頭自西
雁嚮北臨岐揮手無顔色黄菊招予歸去来鷓鴣道我行不得
東歸丙舍墓田寒為君傳語報平安片㠶何日渡南浦君向鴿
湖山上㸔
　　南安孫申公以壼爼相餉戯為答之
先生累月食無肉逆旅江干烹苜蓿自觧諸生月俸錢買得寒
瓜緑如玉忽飛片𥿄落彭生開緘酒氣揺雙罌愁膓綆作轆轤
轉詩籟哀同猿狖鳴年来㫁肉未㫁飲一醉傾壺倒餘瀋暫許
天涯㳺子還欲向華山借髙枕孫公孫公奈爾何坐談感慨何
其多寄語龍溪王大令為言覊客返巖阿
　　弟望種菊滿屋貽行時叢叢數尺矣自行江郷秋盡不見
　　一枝九月十九日在螺川忽憶故園籬下菊因懐諸弟
故園黄菊為誰好揺落江干秋思早菊花開徧客未歸客自思
歸秋自老遥知兄弟望江濱空對黄花無數新那知客思正愁
絶夢裏花殘江上雪江城無菊㫁江春不見秋風見戦塵忽憶
東籬籬下菊西風笑殺渡江人
　　雨窓琳長老見示李次公水墨大　相筆氣髙妙是此老
　　説法也為題小引
荒庵滴瀝眠秋草客子沾衣悶潦倒山僧丈室收雨花忽披水
月澄懐抱示我磐陀石上人淡墨空眀雲一掃次公龍眠之後
身直從無相悟前因含毫萬法成觧脱非復筆墨闗天真世人
粉本眩金碧圓相雖具生根塵彭郎愛僧兼愛畫觧得聲聞非
色界三年繡佛醉清齋未肯攅眉持酒戒昨入西林冩道塲
東張逺婺周行次公别派有二子絹素光恠開㣲茫只今干戈
二千里補陀東望蛟闗長擔囊行脚萬山外展禮蓮花皈自在
無須隻履還嶺頭坐對畫禅入三昧
　　征粤營
買𬞞晨入市喧呼聞打門云有征廣卒札營水東村道逢邨民
抱舂哭鴉鳴樹頭人打榖兵来强斛五斗去又拆茅柴両間屋
肆中買酒無一錢醉蹋門扉瓶上眠腰懸弓刀手握矢牽歸三
豚一牡豕上船挟彈唱唻囉彈殺官舟白項鵞
　　兵途阻絶附營舟下洪都馬騶厮養抵足臥肩脰軋砉成
　　響　四夕
兵馬塞途行旅絶附舟客子裘敗裂馬騶厮養抵足眠軋茁船
舷腰欲折身無仙骨砉響鳴百節鏗然碎環玦江天早寒霜氣
髙白雲絮絮生衣纈呻吟病僕襆𬒳單伸手衾禂堆積鐡起㸔
星斗轉三星横永夜占風望箕舌
　　萬安婦
附載下洪都舟有萬安婦坐舟背靣啼淚洗靣㾗垢云是山中
田父妻跣足水田朝抱犁鴉鳴啞啞大兵至奔竄不及行塗泥
大兵牽来入營買賤價不殊韭與薤貧困無容顔垢塵每受鞭
笞長苦辛而今轉售逺方去身似楊花落何處山頭望夫山上
山鏡破上天何時還兒家有夫夫有姆昨夢還家入郷土醒来
嗚咽盻長江又喚行厨佐夜舂
　　歸萬安婦
　　　湖西牙将董君捐十金贖萬安婦歸其夫見而歎之
風吹苦李花那見復上枝銅瓶㫁素綆詎有出泥時一朝逺賣
金陵客東逝江流西上日去珠復還花再好􁋚結青青千里草
君㸔絶塞嫁燕支萬金誰箇贖蛾眉好放鵓鴣林密處鳩婦重
棲舊巢去
　　附載東還從琳長老乞得東坡殘集數卷時一誦于船尾
東歸㳺子足重繭襆𬒳一囊飢亦典從師乞得舊眉山雨剥風
殘蟲數卷海外文字今不傳黄樓手跡随飛煙太白巳死五百
載後来其蘇髯已仙時賢知重唐代句詎識髙人詩外意殘編
永夜聞草蟲江霧蕭蕭林果墜前身自是參寥師曽與坡公語
山寺歸舟携得臥舟尾夜照江光月𥘉朏誦罷一篇猿一吟熒
熒青燐起山鬼似逐黄州赤壁逰白露横天濕屏扆
　　僕病行
甃鶬南飛鬢毛秃赤日上山脚皴瘃僕夫咨嗟荷擔苦十日黄
泥九不沐我携長足三奴丁一已委頓僵欲瞑憫其憊困載船
尾贖藥入市尋豨苓呻吟永夜唳病鶴東風長呌思滄溟遣之
歸附估船後却宿家音涕沾䄂為報堂前垂白人莫言㳺子形
容瘦
　　蒲亭客談廬山棲賢寺之勝貽再經廬阜縂未及逰聊為
　　長句以須後期
廬山三百六十寺最勝歸宗及棲賢我投白社不信宿尚未一
到天池巔蒲亭細雨燈花落指點㳺踪共商畧從君齒頰岀烟
霞使我胸中有丘壑寸心五嶽隱不平小句四愁徒寂寞麻衣
芒屩還山去買得南州高士絮剪作招䰟屈子衣身挽柴車黄
犢馭他年削髮訪匡君定到君言幽絶處君憶名山我憶君相
㸔縂是無心雲青山上天雲在地眀日雲山從此分
　　遇雨廬山分水嶺下因宿茅舍
驅車北走廬山隈白雲紅葉紛成堆天寒雁疾氣淒緊江雨不
来山雨来匡廬滃渤曳泉布白龍倒捲珠簾開屐齒不前住亦
可濕毛泥滑啼向我停車避雨叩柴籬下馬三騶相對坐地爐
煖入熏䑕室龜手寒廻煨芋火瓦盆老婦倒濁醪勸客燈前花
炧墮茅簷滴盡雞一啼松楞星月照銀泥两三峯出亂雲西
　　後猛虎行
　　　蒲亭多虎暴一歲戕吏民千人矣詰蒲之人曰曷不檻
　　　捕曰郷之魁而武者嘗能射殺之民捕得虎例聞縣官
　　　官取其皮胥以下索酒食錢布亡算也其遂破産于虎
　　　無寕飼虎傷哉負芻子其安卒哭耶敬賦斯篇用獻虞
　　　人
灌莾何蕭蕭白日虎攫人誰謂虎攫人壮士折其樊嗟我乳虎
寜逢汝怒猛虎食我不破我釡銅牙伏機公取其皮公取其皮
吏来擇肉傾我鬴中糜哀哉負芻子朝出暮不還有倀闚門中
閉門恐是虎而冠蒺藜喧喧作書寄猛虎我歸汝貍貧邨牙齒
已不完
　　獨行虎丘寺
十年不踏金閶市今日經行虎丘寺乕丘無復昔時人獨上昔
人舊逰地生公石冷池臺荒昔時題句㽞竹房山風蒼蒼積紅
葉知是昨夜千林霜門前小舟暮不發欲上未上太湖月棲遅
却羡山中僧人代淒凉任廢一笠一瓢一殘衲自掛萬歲天台
藤我去呉江楓未落歸来采盡江南菱溪頭梅花勸我住身事
勞勞愧未能
茗齋五言律
　　　　　　　　　　　　　　淮南彭孫貽
　　禾水别諸弟作
萬里䖍中路大江西更西河梁木葉下原上脊令啼兄弟嗟離
别闗山尚鼓鼙何時對池草歸掩故園扉
　　毘陵道中
七月毘陵道扁舟觸暑来濕螢收淡月水蚋隱殘雷山入梁溪
秀江環震澤廻西征憔悴客毛羽日摧頺
　　開家河
十里雲陽路重城枕濁流網車棲水鶴翁仲立沙鷗地狹江潮
怒厓傾馬迹㽞此行罹世難歸計任滄洲
　　蒜山戯題
㧞薤孤峰起青青獨自㸔風揺黿穴動僧坐鳥巢安頑石無香
草空江静藻盤含辛㳺子意一採韭花寒
　　舟行雜詩十首自就李出呉闗抵揚子津
去去辭郷國行行出海湄檥舟買臣墓酹劔伍胥祠只尺人分
手𥘉三月似眉尋常徃還地此别獨淒其
　　二
獨雁天南渡孤城水北流談深重秉燭惜别更停舟去住風前
柳行蔵海上鷗雲山從此去㡬日到江州
　　三
一入松陵道烟波四望眀㠶行風脚正人坐水車平㫁岸分吳
越鳴鳩各雨晴長橋千歩月肯復照荒城
　　四
蘋末凉風起林端秋色殘騷人悲杜若童子折幽蘭笠澤荷花
老包山橘柚寒淒淒歸客意白鳥過凭䦨
　　五
舊日呉趨里津亭憶昔筵清歌虎丘夜㣲雨石湖船徃事人傷
别新愁月上弦五噫西去客淚盡故山鵑
　　六
羈懐不可道幽事向誰論蠅虎縈麋釡蛛絲下釣綸水含将落
日花惜倦㳺人無奈今宵夢依然故國身
　　七
陽羡荆溪路河流碧似苔盆蘭叢牖户沙礫范罇罍秋茗和烟
摘山船載水廻此中堪買宅他日卜居来
　　八
丹陽秋色滿囬首即吳門馬跡随風合江流映酒渾雨餘髙岸
㫁日隱夾城昏伏枕星河沒低螢入草根
　　九
早泊新豐市停橈問酒家閑門過黄蝶隂沼戯朱蛇空井星垂
野枯田穂吐花雩龍方閔黙赤日偃平沙
　　十
戦壘依山在空聞築受䧏潮来平隱几魚躍濺當窗淮海吞雄
甸金焦　大江淒凉南北事髙鳥去雙雙
　　江行雜詩渡揚子津過金陵西上湓浦共十首
昨夜津亭月離家巳再弦逺沽京口酒重上石頭船秋浦紅衣
冷清商白苧妍當年佳麗地歌舞自山川
　　二
皇都雲氣盡白露禁園荒塞馬鳴馳道宫花出御墙逰梁詞客
老啼蜀子規長曽憶金門對垂衣坐未央
　　三
風露三秋鬂闗河萬里舟懐人天欲暮獨客水空流國士哀黄
鳥髙堂感白頭虚存七尺在洒泣向呉鈎
　　四
蕪闗聊信宿問俗訪茅檐㩁政弘羊密流民碩䑕添長年論月
忌風角騐星占仰臥㸔牛斗江波湧暮蟾
　　五
寒波生水末秋色滿林皐入夾江流怒維舟月影髙蘋分魚避
艇岸側柳横篙取次開行篋新颷上緼𫀆
　　六
水國凉秋早荷花送逺行空江收暮色㫁雨續蟬聲夜露漁罾
重山寒布𬒳生無人照孤宿螢火對殘更
　　七
一棹破烟水千山歷翠㣲風輕洲蝶下㠶緩岸花飛宿霧開臨
鏡寒波動浣衣停舟屢相訊每訝昔逰非
　　八
江村多聚落八口一漁船蘆葦環扉户魚租給酒錢浮家黄雀
浦醉臥白蘋天應笑風波客飄飄瘴嶺邉
　　九
雲樹江潭北烟波楚水西山夷戦後壘草沒渡餘溪廢埭留魚
笱長沙印虎蹄故林歸思切謝豹莫争啼
　○十
行經湓浦月一上九江城落日何蕭瑟瀕年有甲兵草枯胡馬
瘦山近夜猿清莫更頻登眺飄蓬客易驚
　　濂溪先生墓下作
下馬㸔幽碣匡廬大麓西樵人知禁採有道自留題鹿洞分青
嶂蓮花印𬗋泥中天一片月萬古照濓溪
　　蒲亭雜詠四首
蒲塘古殘驛今日更蓬蒿兵火凋生齒溪田半不毛江流星子
㫁山鎮慱陽高莫惜他郷醉公厨有濁醪
　　二
小邑隣三户空城僅百家雲山環聴事鳥雀噪排衙地瘠無官
馬秋荒减貢茶相逢諸父老為勸種桑麻
　　三
江郷多歲歉此地薦秋新所在寜無亂㣲官莫厭貧掾曹同野
鶴判事只綸巾倘晤柴桑老匡廬是主人
　　四
搶攘干戈後窮郷每夜驚柴門虎為盗街鼓雀知更吏豈煩鞭
扑民今漸耦耕余過再相過黄菊滿江城
　　建昌城絶糧口占
白水沉官道青山繞廢城遺民百戰盡落日㡬人行雲㫁秋菰
冷亭空石菌生僕夫今病矣愁絶㸑烟横
　　建昌渡口僧舍雨宿
渡頭風雨夕岐路更蒼茫野曠無人處禪居萬竹傍幽燐資佛
火飢䑕守僧床不寐他郷客江聲一夜長
　　山行雜詩發湓浦出蒲亭西渡上豫章十首
彭湖波正急驅馬渉江潯沙雁先秋到溪猿傍晚吟川眀收霽
色雲至改松隂誰謂寒山好他郷思轉深
　　二
籃輿行復止溪路更沿洄山逺知江㫁林昏覺雨来風髙栗里
樹秋近菊花杯兵火村煙絶雞鳴翳草萊
　　三
廬山髙不極重複嶺參差下馬濂溪墓㸔題北海碑偃松支屋
正亂石閡泉遲随地㸔留憩秋懐易有詩
　　四
西林溪盡處直上即天池泉冽過楊子茶甘亞武夷山田和雨
足松穗帯雲炊胡不携家至療飢共採芝
　　五
僕夫愁躑躅終日度巉巖煑石分朝餔尋芝荷短鑱人稀歡鳥
雀車　倚松杉坐使塵襟滌清泉照祫衫
　　六
白雲抱烏石赤日過林青地瘠河流瘦兵荒草木腥蹲鴟留儉
歲鬼蔓曳空亭灌莾叢祠畔人烟隔杳冥
　　七
河梁低落照飄泊滯江潭衣濕海昬雨山廻米嶺驂風鷹横野
渡霜犬吠茅庵暫息身心坐清燈臥佛龕
　　八
海昬官道直膏壤夾阡眠籬竹蔵邨塢池荷次水田山平雲繞
碓雨細犢犁烟雲木週遭境何煩畫輞川
　　九
曠野随星盡髙天近嶺寒羅坑今夜月石澗㡬人㸔秋入蛩聲
苦江懸樹影殘西風憶兄弟對酒若爲歡
　　十
白草平沙合俱言舊豫章江横官渡濶鳥下女垣長雷樹焚空
井漁鈎墜戦塲近城逢浴馬却立塞塵黄
　　過豐城
西江南渡客暮入古豐城隂雨張華廟春風伯趙鳴孤舟望牛
斗一劍說平生莫問延津路蛟龍混太清
　　過峡江城
峽江三里郭積雨壊城垣一水縈空井羣山繞閉門沙寒魚不
聚人語鵲頻飜搃是覊棲地何須聞夜猿
　　弔周公瑾墓
巴丘一片石終古弔周郎南國英雄老東風山水長功成人寂
寂月出樹蒼蒼莫恨知音盡呉吟詠不忘
　夜至㤗和縣
昏黒投山郭天寒水急流歸雲失江樹人語辨漁舟嶺近星河
直城空戍火秋風塵安㓂盗行止任沙鷗
　　白家村
一入江郷路荒城每閉門人烟青草渡野燒白家村故老依羣
盗遺民想至尊空令流落士激椘賦招䰟
　　江嶺雜詩自豫章上䖍南十首
南上千盤路東風半月程浮雲鄔子驛殘日灌嬰城江色連吳
楚溪隂變晦眀兵戈漫囬首搃是故園情
　　二
烽烟揺燕雀天地闘龍蛇白日空城閉清流小市斜客䘮誰着
絮溪女自漚麻薄暮收帆緩空林静亂鴉
　　三
星河莾蕭瑟雲樹逈嵯峨沙土耕尤瘠郷音辨更訛月臨空縣
白山傍故園多何日還𥘉服春風老薜蘿
　　四
石澗黄沙地春来舊戦塲樹稀烽堠出草貫薜蘿長山鬼窺漁
火江鷗印渚霜停舟問離亂處處訴金王
　　五
湖西諸郡邑清麗甲螺川高髻多漁婦深山半澱田文章兵火
廢人物革朝偏故老今誰在飄蓬瘴海邉
　　六
烽火西昌道秋風戦氣消䖍山過嶺近贑水赴江遥日月開炎
海魚龍隱恵潮窮郷樵牧子尚自説先朝
　　七
萬樹溪聲裏孤蓬木葉𥘉山根閑立鷺石子礙㳺魚河漢横秋
半江城入斗餘沙頭多落雁何事㫁音書
　　八
灘行逢落日險絶怕登天舟子驚抛䌫山童裸刺船石排魚腹
亂江吼虎牙眠身事罹多難兹逰每泫然
　　九
孤邨雲外㫁細杵月中殘戦後人烟冷秋高水氣寒乕　方寄
迹烏鵲暫相歡愁絶招䰟地還山整素冠
　　十
溪路孤舟盡江流二水廻天荒盤古宅草沒欝孤臺木客題詩
去山君嘯澤来三年膓寸㫁夜夜嶺猿哀
　　宿净嚴庵示磐石上人
荒榛深徑裏鎮日掩松闗晝静鴉啼緩人稀草色閑種蘭分綺
石登閣見青山莫訝歸来晚前邨乞食還
　　二
萬籟交秋境禪燈耿夜長逺鍾来晚郭流月入匡床句了花前
偈心空定後香維摩方示疾對榻語山堂
　　三
東海闗山客西窗夜雨時還持蓮社酒来問已公詩洗筆雲收
鉢談經月到籬從師借瓢笠歸去訪天池
　　四
經行随老衲深坐隱寒灰僧出茶烟冷花殘佛院開齋留施禽
飯　惜印堦苔不寐觀羣妄蕭條夜梵哀
　　霧
苦霧荒城白秋山十里隂戎戎江市暗翳翳竹堂深霽色低林
景晨光積鳥音天涯有覊客愁絶搗衣砧
　　江邨雜詩十首
　　　由樵舍溪行入淳湖淳湖舍舟走山徑出蒲亭自蒲亭
　　　過馬囬嶺小道之湓浦所行皆邨落也
呉城十里霧破暝出林梢水氣星辰濕江光日月交舟昏雞失
曙樹暗鵲翻巢漸覺漁村近炊烟起白茅
　　二
野店臨山驛樵風送釣船人烟老鸛口江霧鷓鴣天小集多開
市髙畬又刈田停舟買魚錯猶用大眀錢
　　三
江郊行累月所在𬒳干戈愛此青邨晚秋来黄葉多衣裳仍漢
制童穉學呉歌闘草驅黄犢前溪飲澗阿
　　四
倚棹臨烟水衡門對晚晴飯牛霜正下舂杵月𥘉生伏臘叢祠
古耕桑土榖平猶㸔燈隙裏永夜有機聲
　　五
淳湖一村地無處着蒿萊絲網收鰕子霜林得芋魁牛羊茅屋
小楊柳水門開野老深留客呼妻滌酒杯
　　六
亂花眀雜藥林果繞山荘啼鳥臨風緩㳺絲渡水長清霜肥蟹
㫁夜月冷魚梁更喜聞邨塾書聲出草堂
　　七
竹屋依山水雲林入畫圖真堪招隱去或可避秦無馴犬迎賔
喜歸鳬望壠呼添籬防野獺抱得五雞雛
　　八
籬落行来徧芒鞵信所如小橋通竹筏欹樹閡樵車賦給千頭
橘年豊萬石魚此鄉未貧薄應習計然書
　　九
小徑盤廬阜驅車度石門溪流分瀑布雲樹失江邨細雨雞聲
逺𥘉寒木葉繁山家成信宿松際望朝暾
　　十
分水林西路幽深可易尋村横松嶺屋江㫁竹橋隂山栗炊黄
玉霜柑剥紫金輿人每停轍泥􁇨呌寒禽
　　望𤾂
流水空江上孤城返照間黄坌山外樹白下霧中山魚錯銀刀
賤鳬毛雪浪閒逢人問殘壘祇益髩絲斑
　　泊采石
落木寒江盡空留太白祠山圍南國在江湧北風遲烽至分殘
燒潮歸報午時誰憐緼𫀆客雨雪載鴟夷
茗齋五言排律
　　　　　　　　　　　　　　　淮南彭孫貽
　　七夕泊雲陽新豐市
客路嗟何夕扁舟傍落暉闗山孤電沒河漢故人違此夜㸔牛
斗他郷只㕍飛浮雲生計拙舊雨世情非老母猶啼筯空閨可
下機野禽鳴巧婦藥褁市當歸白馬申胥怨芙蓉正則衣倘容
廬丙舍長隱釣魚磯
　　昭闗
憔悴蘆中子西風出楚闗長波浮白馬壮士改朱顔尚有吹簫
過空餘匣劔閒蛟龍觀戦伐江海入荆蠻怒氣餘鼃黽逥流㫁
玦環幽花紛可擷厓石迥難攀自我亡家後王孫乞食艱三年
裘帯易一夕髩絲斑墓下歌黄鳥沙頭送白鷴津亭惟木葉秋
色滿河山岐路無相識淒然返照還
　　銀山玉皇閣
危磴攀躋上凭虚出綘宫中流依日月一覧破洪𪷟薄霧雲旂
濕清暉灝氣通雨花揺珮冷石筍擁幢空思入乾坤外身逰象
緯中萬靈朝水帝六甲役龍工屢憩天逾近髙盤路不窮沙㾗
平落照目力盡孤鴻囬首郷闗逺蒼山大海東
　　謁金山韓蘄王廟
命代英雄起千秋今在兹乾坤闘南北心膂見熊羆帝謂王忠
勇功誠邁等夷一麾羣䇿力九廟出艱危日月無私照君臣有
故知何来驕飲馬轉戦獨搴旗萬古金山壮孤城鉄甕垂朔雲
翔老鸛江雨濕神龜烈士嗟遺傳幽人彷舊碑只今悲左袵諸
将潰王師魚躍黄天蕩烏啼白石祠精靈應颯動幢斾自參差
暝色低回去汀蘋採奠遅囬㸔昔時壘花蘤正蘼蘼
　　謁豫章鐡柱宫
巨澤東南䧟玄宫户不扃自来留䜟緯一柱奠流形忠孝傳丹
術神仙配帝庭功成先㧞宅水恠續圖經蛟蜃窺雙劔隂陽䕶
六丁至今存廟貌在壁畫精靈革鼓縈蛛網華冠㫁鶴翎髙
羣瓦緑遺烈萬山青遇刼焚殘籙重逰索舊銘庚辰扶鉄鎻星
七閩巳知炎鼎墜未忍帝圖屯杜宇終思蜀留侯莫報秦鳥啼
燕市雨花落贑江春丞相祠堂古干戈爼豆湮蟲縁舊蝉冕竹
坼壊龍鱗徃事悲仁考湖西故使臣哀歌吟正氣力戦却胡塵
一死公何愧千秋更有人零丁今日事炎午復誰論天地漬笳
合山河戦鼓頻此邦黄鳥盡入粤　猿賔再拜沾泥土低頭墊
角巾還尋謝臯羽同弔越溪濵
　　普賢寺
古刹前朝寺荒城異代碑龍鱗扶灌木鳥迹落罘罳石像丹青
老經文密印竒誰来證天眼真似到峨眉銀海横香象蓮臺出
寳池有情堪位果歷碩只脩持蘚剥山門冷僧歸洗鉢遲沉灰
賢刼盡梵網法雲垂倘許迷津照然燈禮辟支
　　聞鐘
獨客披衣起荒城半夜鐘凄其移淡月蕭颯動林松聲入霜天
迥寒棲玉漏重清機羣籟應歸思萬山濃哀梵收繁磬空江歛
霧容㣲聞度城闕悄已墜芙蓉静理生幽聴覊心積亂蟲殘燈
影無寐逺夢帳難封灝氣星河轉孤情物態慵􁛩椎如可叩度
嶺印南宗
　　江霧
江霧晨光濕川雲水氣殊依㣲交逺樹眀㓕泛平蕪楚岫依㠶
出巴丘入漢無岸花寒隱約溪雨澹昭蘇邨失聞人語林分覺
鳥呼能添覊客苦益騐小舟孤瘴癘收炎服漁樵沒戦圖故山
㸔不見愁絶滿菰蒲
　　山邨
漁艇沿溪棹江邨繞屋鴉飄零去戎馬信宿寄田家草白新經
燒蘆枯尚帯花寒山縈樹出苦竹過鄰斜野老思天寳中原亂
永嘉生還甘橡栗央路混龍蛇行在居空卜歸心鬢有華故林
招屈子莫復賦懐沙
　　江邨多竹屋簷楹梁棟窓楯壁落皆竹也
水邨多竹屋苫盖覆茅堂方寸還通筍三竿巧稱梁殺青交素
桷集翠映幽房檻帶瀟湘雨簷棲嶰谷霜龍鱗枯柱坼鳯尾捲
簾長北牖虚添簟東籬竟作墻入椽風㺯笛巢燕粉拖篁裊裊
烟籠户蕭蕭月到床何煩題字去應住此君傍
　　野燒
野燒荒村晚蒼山古戌平隔林㣲覺㫁入水自然眀苦霧光難
㓕空原響漸生隂厓開月晦衰隴减秋聲暖逼龍蛇蟄寒催雨
雪晴夕烽餘百戰曙鳥起三更鬼火枯桑出漁燈細杵鳴草根
收墜露雲外掩孤城絶塞衣偏冷飄蓬客易驚柴門倚牛斗河
漢浩縱横
　　雪後望鍾山
積雪浮隂上鍾山更欝盤昔時佳氣滿千古孝陵㸔地暖熊羆
守江朝嶽瀆安川原包渾噩海宇逼髙寒白石金莖出烟花璧
月殘朔風摇大漠苦霧散長干玉椀無相問銅人泫未乾濕雲
融粉堞凝練皎澄瀾尺素懐天末晨暉及夜䦨麻衣正愁絶矯
首暮林端
茗齋七言律
　　　　　　　　　　　　　　　淮南彭孫貽
　　呉江道中
破浪長風五两催驚濤坐擁晝成雷沙頭宿鷺窺人過席上蘋
花傍水開一片夕陽吳苑出無邉秋色具區来故山只尺人千
里落月孤舟首重廻
　　鸎脰湖望震澤諸山
鸎脰湖光沁客顔汀蘋沙柳共潺湲秋廽殘暑蟬聲急月落荒
亭草色閑呉越水分平望驛荆蠻天盡洞庭山胥門此去無多
逺買劍亡家出楚闗
　　舟經虎丘
憶昔樓船泛古塘山川人事各蒼茫眀湖自抱孤城轉衰桺何
如客髩長廢苑亂蟬鳴響屧荒丘無虎泣干将扁舟一過添惆
悵故國秋風水蓼傍
　　早發晋陵望錫山
短棹翩翩發晋陵汀花溪柳散炎蒸孤蓬客髩秋先動小暑山
泉夏亦冰去路江天横白鳥曉行殘月掛蒼藤遥㸔揚子風波
惡却羡漁舟自採菱
　　登金山二首
水天樓閣敞軒窗疑有黿鼉捧石幢二象㣲茫吞大海羣龍盤
屈走長江英雄巳盡山仍在客子孤吟鳥自雙㡬度妙髙臺上
望黄流漠漠日沉舂
　　二
西来客思巳蕭梢更上危峰瞰逺郊日月並從環際出江淮莫
辨濟痕交堂中曉磬聞瓜歩巖畔歸雲沒鳥巢漫對焦山吹鐡
笛潜磯下有萬年蛟
　　三山
故國山川自古今舊時詞客感登臨澄江曉樹含殘月秋浦荷
花下水禽京口㠶随雙雁度石頭雨送一溪隂豪華歌舞紛如
昔陳蹟淒凉不可尋
　　采石月下弔太白
星斗横天夜露髙空亭眀月照林皐三山白鷺留詩卷六代官
花照錦𫀆君是謫仙逰碧落我来把酒弔文豪長歌擊節驚鴉
起浩浩江流捲素濤
　　過池陽舟中望九華山
髙天無際碧崔嵬倚棹中流首重廻積翠逺浮青黛出蓮花長
傍白雲開東盤龍乕三山㫁南繞匡廬九叠来未淂淹留悵行
役登臨誰是謫仙木
　　二
九峯雲外立㠝岏𤾂口城髙過水痕衆壑星辰朝太白二孤風
雨下江門烟光返映魚龍𬗋厓電能開日月昏遲我還山尋舊
隱葛巾羽䄂訪真源
　　李陽河阻風登太子閣
髙閣岧嶤眺落暉孤㠶每逐雁南飛黄流直下長風夾白浪遥
過太子磯故國依㣲山色裏天涯浩蕩月朙歸凭䦨無限傷心
事獨上江樓淚滿衣
　　過馬當山
天門峭絶水中兵孤枕横流破大荒萬壑奔流下彭蠡羣峰四
起上潯陽江聲今古含悲壮地險丹青届混茫此去登髙賦揺
落東風滕閣片　長
　　經小孤山
斗削孤峯擘𬗋烟滄波眀滅渚雲連半厓古木横江鸛萬里隂
霞沒楚天神女夜歸環珮冷山僧曉起石鍾懸東来澎浪磯頭
客可許漁竿泊釣船
　　湖口望鄱湖
石鍾鏜􁱹變秋聲滙澤稽天一望平南去洞庭青草合廽㸔廬
阜白雲生長川自下雙飛鳥孤客空懸萬古情惟有彭郎山下
月曽随逺棹入江城
　　遥望大孤山
彭湖開闔鎻青螺風急髙㠶隱浪過雲外浮圖屇河漢天門石
脚枕黿鼉江花似雪思歸早楚客驚秋奈晚何莫上峯頭更回
首呉山楓葉下㣲波
　　潯陽望廬山四首
十年夣繞𬗋芙蓉未到天池第一峰今日獨尋湓浦月秋風遥
聴虎溪鍾雲昏石壁開丹洞雪捲飛泉下白龍聞道羣賢投净
社可容藍轝逺相從
　　二
叠嶂層巒夜不扃空山草木晝冥冥㫁雲忽散于峰雨積翠𥘉
開萬仭青直上紫霄留片碣何人白鹿訪殘經尋真便踏芒鞵
去囊裏空圖五嶽形
　　三
空山何處訪匡君獨上峰頭掃白雲閑把道書尋舊隱逺随
孤鶴謝人羣雙螺烟靄中天合三峡溪流静夜聞他日結茅從
五老清泉靈藥自紛紛
　　四
玉房金闕渺虚無尚憶扁舟下五湖隂洞蓮花低自照蒼厓雲
物逈相扶石梁天矯窺牛斗星子浮沉沒大孤坐久題詩干象
緯晴烟片片裊香罏
　　東林寺
東林精舍枕巖隈入谷飛泉百道廻古殿尚餘蒼蘚合空池無
復白蓮開山中髙士誰投社石上松濤自起雷莫訝老僧相送
逺逺公常過虎溪来
　　二
長松窈窕隱禅居磐石清泉映古池山翠深環師利閣藤蘿細
繞李邕碑花殘佛座開堂久雲䕶溪鍾出定遲十八髙賢更誰
在㸔余西澗獨題詩
　　慱陽山即禹貢敷淺原也(以下十首乃蒲亭十詠)
敷陽古岫鎻岧嶤禹迹千秋鎮泬寥西靣斗分垂右掖北支山
脉盡南條天窮地力無荒壤水應江流又上潮今日貧郷生計
薄野夫猶自羡漁樵
　　李渤書堂
江州刺史有書堂迤邐羣峰繞夕陽蝌蚪水田池漠漠雲烟
鳥跡晚蒼蒼何時白鹿髙賢去無恙青山古道長父老㡬人知
舊跡擔囊欲問使君郷
　　九仙臺
孤峯斗㧞越塵埃返照時㸔紫氣来丹竈尚蔵千歲火白雲深
鎻九仙臺採芝西去無靈藥玩世東方有異才空向秋風懐徃
事野花漠漠㫁猿哀
　　蒲塘古有廢驛
古渡寒橰轉轆轤㡬家烟火入菰蒲亂山疲馬經殘驛小雨横
塘剪緑蕪林外鳥啼泥滑滑人歸牛子笛嗚嗚道傍行客休回
首㫁雁西風一夜呼
　　崑崙山王喬禮斗石
琳宫閴歷出風塵飛舄當年上紫雯片石雷文環禹歩五更灝
氣濕星辰黄精採罷春盈握白鶴歸来雪滿身此地丹霞堪自
老何煩負笈逺尋真
　　金帯河
獨上荒城眺澗阿灣環㡬曲抱城過淪漪風動文章草篆籒沙
平學海波何處紵衣留縞帯虚傳赤社指黄河折腰小吏空搔
首近較呉興瘦更多
　葛洪井
送目仙壇日已斜蒼藤裊裊掛寒霞松風欲舞移時雪藥本長
開四季花壁瘞道書生緑蘚泉流隂井養丹砂稚川一去無消
息跨鶴還過羽士家
　　紫巖洞
翠壁蒼厓䕶洞門更開靈境隔塵樊草根乳滴芝長夀松下泉
鳴鳥不喧虎耳生時穿石筍山僧定處掛啼猿自憐物役多泥
滓深坐孤峯了化元
　　烏石門山泉
夾岸青山立翠屏荒庭下馬俯澄泓溪風入澗吹珠乳石齒生
寒漱月眀漫向谷簾尋瀑布無因陸羽借茶經詩瓢取次空潭
汲不數驚雷落椀輕
　　陳氏義門百犬牢
義門遺跡歷陵西故址參差映稻畦古樹多存交讓木佳山何
减若耶溪村深夜吠驚如豹俗異朝歌恥闘雞我去襄陽携婦
子此中八口卜幽棲
　　望夫山(以下二首係蒲亭續詠)
風雨苔莓盡日閑蒼藤白石舞烟鬟獨留眀月空相照不見浮
雲去復還無主野花春色老窺人苦竹淚㾗斑故園昨夜還家
夢小婦應占山上山
　　思艱亭
馬蹄荒草徧空城閉閣槐隂枕上生山郭夏雲當晝冷水邨沙
鷺傍人行江聲白日收殘雨禾黍青天倚晚晴戦後流亡㡬家
在提壼眀歲勞春畔
　　将南之嶺㽞别蒲亭長
天涯相聚更淹留眀日天涯又逺逰客子可堪郵傳累離人不
為故郷愁欝孤臺近猿淒切伍相潮廻水逆流行矣使君宜自
愛白衣雙淚向江州
　　行經西山
十里籃輿傍水涯雲山滿眼上芒鞵遥㸔積翠迷芳草空有啼
猿亂客懐十二洞天蔵鶴嶺萬年古樹見洪厓江城兵火今如
此卜築幽棲計未諧
　　二
屈曲深巒靣靣開西風爽氣入樓臺峰頭雲過濃于畫石上泉
鳴晚自雷曠野獨㸔髙鳥去江聲忽帯夕陽廻滕王舊閣飄零
盡空送千山暮雨来
　　渡章江
平川渺渺上孤舟彷佛覊懐憶昔逰白鷺下洲魚忽躍青山夾
岸水空流㡬年客思過寒食百戦江天對旅愁獨有龍沙城畔
路舊時殘月在荒丘
　　東湖
東湖城下枕荒陂尚有殘荷綴廢池芳草萋萋徐孺宅秋螢寂
寂澹臺祠江干塞馬鳴空壘墙上寒鴉憶故枝欲訪南州舊時
路縱横十畝種蹲鴟
　　登眺滕王閣廢址
繚繞川原入故宫當年髙閣自西風野花開徧朱垣廢檣燕飛
来畫粉空吳楚江聲人物盡雲山秋色有無中獨留千古題詩
客孤鶩寒霞思不窮
　　二
帝子樓臺事惘然空餘歌舞照山川嶺雲西上無窮路江水東
流似徃年雷令斗牛消夜氣滕王蛺蝶冩蒼烟于今百戦沉戈
地孤負黄花落雁天
　　發南浦
渺渺西風引素波片㠶南浦入烟蘿空城木葉驚秋早故國浮
雲帯雁過白髮暗生江月滿青山無主夕陽多天涯㳺子増哀
怨膓㫁吳西囉嗊歌
　中秋日泊樟樹鎮月下聞笛
夜静天空月正眀隣舟何處㺯新聲關山千里烏棲冷河漢三
更斗柄横亂後離家過渝水愁来吹笛傍江城秋風覊客情無
限此夕髙堂白髮生
　　新淦道中望玉笥山
三十三峯秀入雲洞天深處渺無羣金川月落清江隱玉澗溪
流過峡聞仙女晚歸林窈窕真人古宅草氤氲何年一訪南昌
尉猿鶴應知舊隱君
　　過螺子山弔文丞相墓二首
　　　太僕備兵湖西為文山所生地盡節䖍中復為文山倡
　　　義地身在䖍圍日取文山集撫節悲吟每以自况曰必
　　　不慚色古人也負骸南行經此不勝感涕題句以攄幽
　　　憤
湖西使者懐遺烈拊節悲吟日㡬迴公在乾坤長不朽邇来忠
孝益摧頺燕京花鳥年年怨杜宇河山夜夜哀直上文峯望郷
國浙潮東繞祭忠臺
　　二
東来行客問豊碑松柏蕭條信國祠巳抱零丁十年恨祗應炎
午一人知鷓鴣嶺抱羣峰暗白鷺洲横野渡遲墓下文江成吉
字更誰洗筆共題詩
　　螺川晤黄交矦共談家難感憤書懐
哀鴻㫁處入江郷再世論交欵語長一慟君親同涕淚十年生
死各淒凉䖍中南去桄榔暗吉水西風橘柚香嗚咽相逢重賦
别雲山渺渺路蒼蒼
　　二
干戈滿地接山城所在流亡苦甲兵㳺子那堪天北望孤舟應
共雁南征俱傳欒布收彭越相對黄公哭阮生惆悵莫須論徃
事嶺猿已過第三聲
　　過龍泉江口
聞道龍泉擬渭川竹園千頃勝秋田鴿湖茶熟先輸税抱石魚
肥不數錢雲裏萬山環縣治溪頭一㙮鎻江煙當時避地桃花
隱烽火孤城夕照前
　　萬安城
風急魚梁古渡邉荒城數里絶人烟沙頭水沒春前燒城上烏
啼戦後天皂口暮雲收宿雨舜祠秋籟歇鳴絃青山遮盡来時
路何日歸帆下峡川
　　過皇恐灘二首
皇恐灘髙㵼碧虚深秋風雨過城𥘉扁舟客子愁難度故國先
臣恨有餘望帝山中春老矣彭咸江上夜何如南来亦抱零丁
怨江鯉迢迢莫寄書
　　二
一片孤帆縱所如疾雷轉電震㳺魚愁邉白雁三秋盡天外黄
花萬里餘粤嶺山川行處㫁吳門烟樹　中踈年年山鳥春歸
恨浙水潮廻送子胥
　　䖍中九日
江空木落嶺猿哀㳺子慿高首獨回歸思自流章貢水家山偏
對欝孤臺堂前白髮愁應㫁籬下黄花晚未開遥望茱萸今日
㑹西風小閣弟兄杯
　　先大夫舊時部曲毛熊諸人俱遁跡山中賦詩招之
欝孤臺下起黄塵部曲飄零瘴海濱老馬悲鳴神駿瘦寳刀新
賣俠兒貧長安銅狄空辭漢松下毛民半避秦試問平原舊賔
客只今誰是報恩人
　　藕庄庵强陀𣑽相為風日所剥
覊客干戈滯異郷尋僧又入藕花庄水田零落荷衣盡雲木週
遭雉堞長十萬彌陀禽唪梵三千金粟桂飛香給孤居士今安
在壊閣欹鍾墜講堂
　　吉州黄氏園亭石林水竹荷沼魚陂互相映帯惜已圯廢
　　兵阻無憀排悶縱目荒榛刺人歎息成句
黄公亭榭枕城闉水竹參差映四鄰雲入山樓棲畫壁草平磯
石駐㳺鱗芙蓉欲贈無裳客巖桂𥘉招未隱人偏是秋風不歸
去黄花閒殺白綸巾
　　穎川侯祠
　　　江右諸郡豫章廬陵江州皆祀漢潁川侯為城隍神吉
　　　之祠宇尤壮麗殿宇幽邃刻桷竒古豫章一株乃千載
　　　物也
羣山映帯鎻髙城處處臺隍祀灌嬰隂殿鬼工扶刻桷虚堂畫
粉剥題名千尋古樹凌烟直一郡寒江過雨清知是覊人怨揺
落白雲紅葉太無情
　　秋盡江城無菊(不言無菊已句句是無菊此真詩也)
覊人留滯怨天涯一夜西風鬢巳華空有音書随白雁難将心
事對黃花故園籬下應盈把獨客秋殘未到家欲採落英過楚
水彭咸江上濕懐沙
　　重過鉄柱宫
十月林霜拂布𫀆東歸短髮更蕭騷重来鉄柱尋遺跡無處銅
瓶買濁醪古壁畫圖蛟蜃沒空江風雨石幢髙仙都道士無人
識孤鶴西飛振雪毛
　　賀大設𬞞食招予普賢寺夜分踏月相送分手溪橋上
江城眀月逼寒輝蕭寺清樽燭漸㣲豈為浮屠甘㫁肉那堪急
難見無衣悲歌酒肆人相泣彈劔思家客未歸世事可知公莫
舞秋風不少故山薇
　　過孫許二公懐忠祠祠巳廢
女墻薜茘鎻荒祠下馬披榛讀舊碑何處長蛟沉鉄鎻空令山
鬼奠辛夷烽烟古壁龍蛇動秋色髙臺鳥雀悲慿弔二公傷徃
事西風斜日採江蘺
　　東歸蒲亭留别
蕭條官况巳經秋反爲狂夫動别愁變徵未須歌易水要離此
去塟吳鈎連床五夜同歸夢分手雙魚寄逺郵不見津亭飛葉
滿眀朝那識是孤舟
　　蒲亭别金陵周演閩郭梅豫章吳殿重九爲諸君
朔風征鳥度江闗爲送覊人履屩還雁外兵戈炎海月馬頭烟
雨秣陵山孤城落日催行色雙淚臨岐損壮顔公等豪逰㸔治
亂莫從揮手羡刀環
　　重經廬山二首
罨畫青邨萬木齊重来行客問前谿山巒不定髙還下澗水無
心東復西烟起芋田分煑石雲封牛屋罷扶犁眀朝霽雨渾難
卜駐馬林間聴鳥啼
　　二
秋来曽憩石橋松又入盤紆滯短笻積雨烟光分逺近平林樹
色變秋冬白雲紅葉前村路殘日寒鴉傍晚鍾如此好山留未
得故園落盡碧芙蓉
　　上潯陽酒樓
天寒疲馬客江州獨倚潯陽舊酒樓漢口諸山俱北向湓城九
派盡東流孤邨砧杵驚秋早古郡荆榛帯雨愁遥憶柴門滄海
上雲中西望未歸舟
　　重上潯陽酒樓
髙樓重上更依依風急雲繁木葉稀匡阜迥連江霧𬗋湘山漸
入楚天㣲獨憐歲晚長為客何處登臨可當歸戎馬孤舟淹日
月故園梅蘂發寒扉
　　再過小孤山
潮落江痕在白沙孤峯四望更谽谺誰從鏡裏開朱閣試上雲
根拾彩霞魚部長朝河伯婦山僧獨供水仙花東歸呉客扁舟
逈願借分風下館娃
　　二
霜髙葉脱白雲層天際歸㠶許再登江上波揺雙鯉佩峰頭月
掛萬年燈湘靈鼔瑟邀仙女水恠分犀供定僧南望大孤同黛
色共随暮雨上巴陵
　　􁰃磯神女廟
烟樹寒蕪澹欲平琳宫環珮映髙城春秋香草招山鬼南北江
峰列畫屏神母獨馴蛟萬歲水妃空對月孤眀年年楚客嬋娟
老誰採椒蘭酹杜蘅
　　風雨泊慱望山　通　似楚王宫北之調但　重耳
石尤吹雁墜沙邨慱望山横帯雨㾗千里白雲来地肺一江飛
霰鎻天門流人旅食依烽火殘歲他郷入酒樽歸去非闗憶三
徑湘君淚盡賦招䰟
　　宿昭闗
曉風東下渡南徐逺道迢遥萬里餘客路豈堪頻見月故園况
復之無書青天劔泣思呉市白馬潮歸送伍胥一夜昭闗雙髩
改蘆中淚涸楚江魚
茗齋五言絶句
　　　　　　　　　　　　　　淮南彭孫貽
　　西行題壁
空齋裊松竹欲去更惆悵何日是歸期南窓梅蘂放
　　金山㽞雲亭二首
白雲出孤峯未雨自飛去雲出本無心不為孤峯住
　　二
空亭無人来無惟有白雲過山客掃孤峰日日雲中臥
　　吞海亭二首
東靣望水端茫茫見窮髮把杯向青天吸此波上月
天門落海影雲物互吞吐靣海坐危亭江花映眉嫵
　　裴頭陀洞
空尋裴公洞裴公更何處無復問山僧江頭老黿語
　　江港
空江四無人日暮見漁子殘月共漁燈掩映空江裏
　　荷葉港(以下江上小詩二十首)
泛舟荷葉港花殘荷葉稀秋風渡江客零落舊荷衣
　　螺螄港
逺山浮青螺旋渦入烟水此去上螺川迢遥二千里
　　鑰匙河
羅綺照青山烟花正婀娜從此入江南不須沉鐡鎻
　　東溝
潮白風𥘉起天青水自流西州橋下月流出照東溝
　　青山
逺水孤雲沒清川去鳥閒興亡千古恨日日對青山
　　觀音閣
江水東西流山雲朝暮改惟有住山僧禪心長自在
　　梅子洲
梅子洲前月何人獨自㸔莫教停两漿㳺子正含酸
　　𥙿溪口
萬里長江客東風過裕溪不知今夜月何處聴猿啼
　　郝山磯
江路無行旅郷心見鳥飛西風吹客鬢又過郝山磯
　　螃蠏磯
郭索磯頭石霜螯嵌碧楞夜分江月黒石蟹上漁罾
　　月子河
月子河西月年年渡綘河非闗易圓缺縂為别離多
　　老䑕夾
蘆葦風蕭蕭空林語山鬼孤舟不寐人悲吟臥舷尾
　　老洲頭
沙路行人絶踈燈映竹扉江村烟火夕知是夜漁歸
　　梅根
五月黄梅雨江流盡日渾誰持渡江檝隔水喚桃根
　　吉陽湖
燈火亂星斗帆檣隱荻蘆孤舟風雨外遥辨吉陽湖
　　雷洲頭
隂電長河沒輕雷白鳥横荒雞莫相儆枕上有鼉更
　　蛾眉洲
江流冩彎環沙草紛幽態新月傍洲生羣山巧于黛
　　㫁腰
江流束素中山勢蜂腰外豈爲望郷闗秋風减衣帯
　　胭脂港
霞綺眀如畫江花染欲流可憐江上夢紅粉故園愁
　　老鴉磯(以上二十首畢)
風帆何處宿日日數昬鴉此夜江天晚孤邨三两家
　　歸夢
江月照歸夢分眀月中語江水忽潺潺月影在寒水
　　野泊
山村㫁人煙眀月低未落獨坐望清江夜静聞魚躍
　　灘上拾得白魚
落日灘聲裡天寒人迹稀秋菰炊未熟溪上拾魚歸
　　二
前灘跳白魚銀鱗長一尺呼童拾魚歸寒山煑白石
　　溪行得鴻羽
為問南棲鴻何時至江滸欲寄一行書借我雙飛羽
　　龍丘
百戦江城地沙塲聚髑髏舊時嗚咽水仍復到龍丘
　　桕樹街
渡口集寒鴉欲渡人未渡忽憶白門行烏啼烏臼樹
　　君灘
嶺上桂花發人来花已殘東風如有意送我上君灘
　　魚梁城
日落魚梁城城空草深矣只有芙容山返照空城裏
　　舜祠
舊日韶山下人傳有舜祠灘聲正鞺􁱹似奏九招時
　　雲洲
天南東北望慈母隔江濆今日雲洲上相㸔祗白雲
　　棉繩灘
空江直如繩㳺絲牽百丈憶我涉江時木棉花正放
　　大􁛾灘
江聲無古今送盡逺行客昨夜上灘人一夕成頭白
　　小溜灘
石澗鳴笙竽山翠滴于乳宜有不眠人拖篷聽秋雨
　　嵯峨灘
山根挿流水溪影亦嵯峨不是秋風早誰教一葉過
　　匡風灘
千山行欲盡君今更何去願作石尤風阻君山盡處
　　曲尺灘
千尺長江流縈紆凢㡬曲盤盡九迴膓雲山黯然緑
　　五座灘
萬石列寒灘什什復伍伍輕舟疾無影㠶正日卓午
　　黄金洲
作客黄金盡西風白髮盈誰憐敝裘意一爲贈生平
　　凉灘
溪水去何急孤帆暮未收凉灘無限月客鬂已先秋
　　銅盆錫洲
纔過黃金峽銅盆又錫洲客愁共江水日夜両悠悠
　　大鳥洲
渡口漁舟去收筒捲釣繩空留磯畔石照水立魚鷹
　　小鳥洲　用古
秋草渡邉渡夕陽山外山溪頭只小鳥飛去又飛還
　　桂灘
涉江荷未殘今来桂花發那堪千里人两見秋山月
　　鼈灘
鼈靈江上月流照粤江隈欲借溪頭石将龜換酒来
　　白澗灘
八月桂花寒秋風滿西澗拾薪煑白石驚起沙頭雁
　　蝦蟇渡
魚梁荒城下空舟有立鷺隔江喚渡人遥呼久始悟
　　蘇溪
客心日東流随風下蘇溪鷓鴣勸客住出溪數里啼
　　白鷺洲舟泊
沙頭捕魚艇朝出晚未還不如洲上鷺閑立㸔青山
　　荒庵
山僧坐荒庵深草沒門徑對客了無言晨昏數聲磬
　　揚子洲
揚子洲前月離人未覺愁不因風雨夕那識是孤舟
　　樵舍驛
江霧暗如雨孤舟横水濵不是棹歌發那知中有人
　　老鸛口
亭午人烟冷天寒鸛雀飢釣船收不住大澤捲㳺絲
　　昌邑城
下馬昌邑城荒城今巳廢無復昔時人寥寥惟犬吠
　　白茅滙
十里無人烟白茅如人長蘆花今夜絮又作一朝霜
　　郎箕渡
維舟蓼花岸江清月初轉柴門静無人魚躍驚吠犬
　　二
山邨不知亂映月坐柴門朗朗深更裏彌陀十萬言
　　淳湖
淳湖一夜月覊客帯愁過相遇他郷客他郷思轉多
　　二
夜寒不得夢驚起曙光發始覺未成眠仰見屋梁月
　　三
柴門向江開江風動林薄幸有數垂楊映門似簾羃
　　吳城後湖
昨宵山雨来沒却前村碓夜半閣漁舟寒江知水退
　　潭川集二首
樹下維漁舟江邨多竹屋瀟湘一夜雨山翠人煙緑
　　二
水村枕山椒白雲作門幌臨溪獺伺魚雞棲高樹上
　　潭頭渡
天寒飛木葉水涸有飢鷺不是偃樹枝危橋那得渡
　　奉新河
溪水平更緑空波澹不流寒江風送葉惟見採樵舟
　　龍口
紅樹褁青山樹裏聞人語遥問隔林僧江村何處去
　　折橋
茆屋野橋上炊烟小店開道是白雲起恐防山雨来
　　楊墩
官道馬蹄絶夕陽山月昏行人與歸鳥争渡過楊墩
　　木環寨
嶺上旌旗滿江城鼔角新昨宵林下犬不是吠歸人
　　烏石門别馬丈
黄葉長亭下青山駐馬前離心将别酒共酌使君泉
　　二
征馬自兹去夕陽眀北原白雲空滿地不肯鎻江門
　　馬回嶺
雞鳴路㣲白殘月萬松西衰草連天緑無心住馬蹄
　　分水嶺
山勢連天合溪流過峽分難将一溪雨冩出两峯雲
　　爛泥灣
萬峯圍水田行人駐不發停車聴鳥啼但聞泥滑滑
　　沙河
白瓦齊茅屋青山盖竹樓居人同野雁雜住藕花洲
　　瓜子嶺
秋深瓠犀爛霜甘㫁壺苦歸去問東陵共墾青門土
　　江邨
清江木葉脱紅樹𬒳秋堰何處尋郭熈寒山冩平逺
　　湓浦渡
隔水喚漁子抛罾客上船渡頭人過盡白鳥傍舟眠
　　雞鳴
恠殺長鳴雞自謂知天曙歸夢不分眀又渡秋江去
　　磨盤洲
客心同日月晝夜轉雙丸那禁雲山裏江流更㡬盤
　　雷港
久客郷音改還家鬢髪踈應慿小池雁為寄大雷書
　　寡婦磯
寡鵠磯頭立青天夜夜霜應憐小姑女昨夜嫁彭郎
　　六百丈
寒江深㡬許應未抵愁長西風吹不㫁繚繞下潯陽
　　生未潭稍泊已雞鳴矣
夜盡舟未息雞鳴誰家林草根㣲露白稻田已生孫
茗齋七言絶句
　　　　　　　　　　　　　　淮南彭孫貽
　　尹山
江千楓落水潺潺雲際㣲茫見尹山山色似憐憔悴客西風雙
鬢出呉闗
　　寳帯壊橋
木蘭船小片帆孤雨外長虹㫁太湖殘月易圓還易缺歸舟何
日下姑蘇
　　苦蚊
夜永横參斗柄翻流螢寂歴更無喧惟餘白鳥欺人甚不放離
人夢故園
　　望亭
江闗流水送浮萍吹盡離愁酒半醒莫上河橋㸔草色望亭西
去更青青
　　舟行晋陵憶齋頭竹篠下
髙栁西風送夕陽夜深牛斗各蒼蒼扁舟忽憶南軒下萬箇清
隂竹篠傍
　　横林
梁溪雨過改秋隂一曲菱歌亂客心遥指前邨人宿處驚鴉千
點下横林
　　洛社
蓮子花殘菊滿枝燕飛已定㕍来期只今秋社西風起不及春
歸洛下時
　　吕城
乍别吳闗两日程曉風又過吕蒙城汀蘋烟樹休回首縂是離
人故國情
　　題金山佛印禪居
山僧已去石堂存欲上峯頭問了元木落天空無一字寥寥海
月印江㾗
　　夜泊望梁山
天門中㫁两山空一片孤帆落晚風莫向秋江望眀月故郷千
里月眀中
　　蟋蟀鳴舟中
白蘋紅蓼月眀中睡起􁸃燈住草蟲暫入故園惟有夢何煩啼
徹五更風
　　宿蕪闗聞夜哭
昏鴉定後草蟲喧一片覊心落曉猿那更悲秋禁夜哭月眀明
日是中元
　　黄坌山布
千里飛㠶落照前黄坌山市草連天孤舟不向東流水偏逐西
風入楚烟
　　柘磯
江門西望見鄱湖湖口烟波接二孤風送片㠶飛不住柘磯一
點沒平蕪
　　江州庾公樓
空亭落日映江流過客誰登庾亮樓為徙胡床避眀月清猿露
下對人愁
　　尋琵琶亭已廢
一郡荆榛草獨青重来湓浦問荒亭朱弦巳絶江聲急夜夜悲
風入洞庭
　　蒲亭荒𪠘有甘蕉數株夜雨不寐起題于壁二首
夜雨空堦碎緑蕉無眠山客更蕭蕭西風縱有還家夢難渡潯
陽八月潮
　　二
𥿄窓寂寂網蜘蛛風折芭蕉動碧㡡想到北窓齋榻下石欄井
上两三株
　　雨中過海昬渡
荒城日落水空流只有青山送客愁幸是鷓鴣啼不到滿天風
雨上孤舟
　　羅坑邸舍
羅坑日暮盡人烟寂寂星河照暗泉蟋蟀自啼秋夜冷那知山
客未成眠
　　道經南昌府君祠下
　　　太僕去豫章二十年矣父老尸而祝之乙酉聲桓叛太
　　　僕自湖西移檄討之丙戌太僕殉節于䖍聲桓毁祠為
　　　雩龍地居人竊蔵像于小𪠘中戊子聲桓又叛清譚太
　　　攻滅之屠南昌余過南昌訪故祠城經兵火彌望瓦礫
　　　祠後小𪠘夷為平地有弓人造弓人於祠中詢之南昌
　　　遺民也𫐠太僕恵政不去口已而知為貽也驚曰若固
　　　彭公子耶相對歎息余為泣數行下因題四絶句
枳棘花開㸃暮雲空祠仆盡㫁碑文居人不觧興亡事猶說南
州舊使君
　　二
病馬蕭蕭卧女墻灌嬰城壊只斜陽豫章太守祠前月獨照西
江萬里長
　　三
啁啾鳥雀下虚檐刻桷依然畫藻廉莫更雩龍廢祠下孤臣泣
盡舊胡髯
　　四
􁎘碑零落古城阿㳺子重来掩涕過今日洪都諸父老不知若
箇涙㾗多
　　龍沙廢寺
古寺荒臺石徑斜青山依舊繞龍沙僧房昔日題詩處佛座俱
開枳殼花
　　章江夜泊
城郭秋風起戦塵江山無復昔時人相逢只有河梁月獨照孤
舟萬里身
　　沙頭見雁
嶺上山川近瘴郷雁飛不到古䖍陽孤舟今夜思家客北望南
飛雁一行
　　龍門山馬祖道塲
馬祖禪林迹已殘山花開落舊經壇龍湫一片傳燈月長照雷
池萬古寒
　　巴丘野泊
江寒星斗夜蒼蒼夾岸青山萬里長偏是東風吹不寐巴丘落
月弔周郎
　　螺川八月十八日旅思二首
三千里外思家客十八灘頭上水舟料得海塘今夜月故園絲
管一時秋
　　二
一年一度此夜好八月十八㸔潮生天涯兄弟空回首孤客江
城無限情
　　㴱秋嶺上見燕
海上年年送燕飛南天瘴嶺去人稀可憐嶺上南行客秋燕歸
時客未歸
　　孤舟獨泊
行盡西江两月程孤舟夜夜聴灘聲江流不待東歸客先逐秋
風下石城
　　過浩溪驛
江自東流客向西雲山萬叠嶺猿啼三千里外還郷夢又逐秋
風入浩溪
　　白家村訪楊大器不遇
兵火寥寥百室存空江自抱白家村舊時楊器無人識草沒三
郎古廟門
　　皂口
皂口停舟理釣綸魚梁亂石白鱗鱗孤㠶自向前山去飛盡寒
鴉不見人
　　凉口(地名)
東風吹我上凉灘月晦山寒日已殘不及沙頭南去雁随風先
到貢江干
　　憶家
露白風髙木葉稀客行早已及寒衣離家不道闗山逺秋夢猶
能夜夜歸
　　儲潭
離家三月到䖍南又見呉霜落曉簮聴盡鷓鴣行不得傷心秋
色滿儲潭
　　懐家宜人
南天瘴癘𧺫秋塵㳺子高堂憶老親縂有家音傳驛使干戈愁
殺白頭人
　　懐諸兄弟
雲樹連天阻夢思江花如雪雨如絲石床長日攤書處想到南
窓對弈時
　　憶内
九月江郷橘柚秋秋衣着盡着羊裘髙樓只自慿西望那識孤
舟夜夜愁
　　憶南窓下松桂
山窗寂寂掩雙扉松桂無人客至稀不是子規啼不到故園雖
好未成歸
　　聞鷓鴣啼
章水東流貢水西欝孤臺下草萋萋雲山萬里行應徧山鳥空
勞向客啼
　　東歸發䖍中
叢桂花殘五嶺間㫁膓行子又東還江流不放歸舟去重叠千
山與萬山
　　白家村再訪楊大器
三郎廟壊掩倉琅古樹千年掛夕陽重訪信陵門下客故居秋
草沒人長
　　江干見芙蓉
山城寂静掩重闉行見芙蓉照水濵莫向秋江㺯顔色天涯尚
有未歸人
　　山庵曉起
曉起山窓月未斜一林風葉動寒鴉荒庭秋色無人徑惟有牽
牛滿地花
　　行荒園見素槿一枝折以供佛
獨穿幽篠入荒荆忽見孤花照眼朙折取一枝瓶水供茅庵長
坐古先生
　　磐石上人以粤香一瓣見贈兼示口號依韻詶之
樹蘭習習勝龍膽金桂霏霏點石臺何似瓣香爐火外寒灰相
對思對悠哉
　　盧陂逢武林僧
西子湖頭憶舊㳺天涯行脚十經秋山僧也道還山好那恠㳺
人易白頭
　　却寄家音口號
嶺頭梅放桂𥘉殘雲樹連天道路難歸去髙堂應問訊但言㳺
子正平安
　　螺川别杜老
留滯天涯去住難雲山此别路漫漫柴門杜老休相送江上青
楓白露寒
　　夜雨過蕭灘驛
木葉蕭蕭尚逺行搃無風雨亦闗情那堪今夜蕭灘上一半江
聲作雨聲
　　偶見(北命題不覺感/係/唐人二者此題止作綺艷語耳有/何関係)
五嶺髙髙上接天闗山戎馬已經年南方流落無消息愁見街
頭永曆錢
　　附潯陽舟臥舵牙下累夕歸夣不成
昨夜風吹客到家故山開徧水仙花寒雞不肯完殘夢空有歸
心繞柁牙
　　江樓
髙樓遥望水雲間不是湘烟是楚山帆影滿天江不見烟波何
處下吳闗
　　泊白水灣
白水空濛浪拍舟啼猿不到已堪愁空江㫁盡還山路那禁歸
心萬里流
　　早發見廬山
孤帆天際下西吳霧裏㸔山澹欲無似卧石梁三峡畔不知枕
上是匡廬
　　風阻湖口
萬里孤舟下碧天歸心先度雁行前東風不住東流水只阻吳
頭楚尾船
　　桑落洲
桑落洲頭日未斜可憐春色在誰家不知何處中山酒醉殺碧
桃千日花
　　急水溝
雁白蘆花急水溝長江漫漫送歸舟客心尚恨江流緩不信西
風水急流
　　𤾂口
長江千里片㠶前両岸青山㫁復連吳客不須重憶鱠鱘魚風
起𤾂城煙
　　夜泊望樅陽
李陽湖口見樅陽夜静江光㡬許長歸路分眀明月裏雲山一
望但蒼蒼
　　過梅根懐江東羅隱徵君
梅根衰草日紛紛何處江東舊隱君惟有水濵殘燒裏數椽竹
屋一溪雲
　　望荻港
青山如畫水如烟日落空江月未圓東望故園知不逺白雲只
隔秣陵天
　　夕泊板子磯
昔時風雨留題石水落江㾗長緑苔多謝鳩兹湖上水送人千
里又東廽
　　泊江東門
江干遥聴景陽鍾夜静江空歛霧容歸夣不成眀月上故園相
近两髙峯
　　石頭城下漏止四更
星斗䦨干寐未成江鼍點點應江城荒雞莫恠天難白月落霜
髙只四更
　　歸泊潤州江口
南徐北望已蕭條歸客思家更寂寥夜半潮来殘醉醒江潮不
是浙江潮
　　㤗和仙槎江口(此首當在過浩溪驛下)
秋風千里雁横沙桂嶺無霜墜桂花為感仙槎江口月故園随
我到天涯
茗齋五言古詩
　　　　　　　　　　　　　　　淮南彭孫貽
　　題武塘梅花道人墓
元氏弋九有不能網斯人汙世無巖穴桃源路已湮烟雲師造
化山水開天真胡沙自漠漠丘壑長清新吳興帝室兒風流秀
絶倫奈何王孫草漬墨燕土塵道人散髮臥大虜不得臣逸氣
横筆墨萬象蓎然陳一縑落人間天府争見珍邈彼物外踪黄
壚詎沉淪月照魏塘白古骨蛻幽貞至今風雪窟獨枕寒花春
　　埭溪眺月四首
埭溪欝蒼蒼俯見白石路夕隂歛皓月坐久不知暮鳥歸群籟
息夜景在高樹萬物自相依流水無心住溪光受山色寒氣凍
宿鷺衆響空漸生人跡杳非故悠然立㴱更草滴松上露
　　二
未覺靈境暝夕陽沉東山仰視見溪月巳落羣松間溪翁爲我
出柴扉每忘關寒光交萬籟哀壑相逥環露白出樵徑雲霽開
山顔悲風嘯猛虎萬籟吹潺湲幽徃意何惧清吟殊未還
　　三
雨歇春事盡扁舟横水涯悠悠一溪月露濕羣峰茶我約採茶
者入山摘紫霞僧舍繞白石暝色逥樵車末晚林己黒餘霜翻
澗花閑門閉溪影空水交清華谷應两人語寒警孤棲鴉斗柄
沒山角平野参横斜
　　四
山中萬慮屏獨坐孤松根相遇丗外友共話治亂原慰此風雨
夕感我漁樵言月出飛鳥沒照見溪北門溪聲一何長衆籟不
復喧萬樹吐㣲白獨有山光存哀歌倚林樾脱葉為飛翻松子
墜如雨溪燈正黄昏
　　題雪舟
　　　方洲先生搆書屋于一笑山側顏曰雪夜歸舟今陳子
　　　遇辰山池即方洲草堂遺制也書齋數椽小似漁艇𥿄
　　　屏素几　焉一色題之曰雪舟而系以詩
昔我買漁竿垂綸信烟水三年嬰世網風蓑掛簷尾相尋幽齋
啓一笑見吾子斗室同扁舟烟波在屋裏虚窓皓然白見雪不
見𥿄良久茶烟生溟濛濕雲起秋梧風翏翏如坐布帆㡳已疑
入剡川竹杖胡在此昔賢留斯堂水竹尚清綺俯仰千古胷卧
逰萬山履澄觀半榻上了無一可喜道書置床頭素琴横石几
何須枕清流漚鳥乃我侣寄語前邨漁此中吾老矣
　　九月紅梅先放一蕚
炎中早梅發十月滿隴首此地未黄花梅開過重九空窗朱蕚
吐清艶照户牖秋夜入江春紅燭昏黄後鍾遲月出早幽客獨
立久風雪未成歸忽憶山中友尋簷句未成一枝春入手白露
濕朙霞横參在南斗
　　題當湖馬太常澹真遺事後
　　　光廟龍潜時張差突禁闥廷臣多疑西宫　神祖召
　　　對羣臣劉御史臺以奏對干天怒逮獄将重譴馬公為
　　　刑曹郎執奏者再𬒳謫道病卒熹宗時始以言者贈
　　　太常讀其遺事感賦
神祖長御宇久未錫桐封羣臣翼東朝謂有夾日功何来奮推
兒狂吠驚潜龍二聖實慈孝衆寖疑西宫一時畫地吏聚訟
摇椒風雖愧留侯謀或諒荀息忠黄衣御未央天聴自從容疾
雷震柱下所奏觸重瞳詎意漆室憂㡬作碧血虹全生諫臣老
咸歎帝徳隆誰知執法者當日仗馬公四皓羽翼成一厄龍蛇
窮青山埋白骨萬古東湖東信史長不滅隱隱表孤衷
　　冐雨訪范蠡湖
少伯既覇越採藥尋滄洲長揖烏喙公飄然五湖逰錦衣入吴
宫乃是石室囚龍乕不可餌功成謝諸侯廢寺枕遺􁂂草木俱
靈幽寒藻舞雙鯉澄波悅羣鷗高軌邈千載湖水長悠悠伍胥
徒智勇憤决錢塘流斯人友安期隂符秘丹丘至今越来溪古
月照我愁
　　過徐忠襄西郊書舍有手植老桂垂䕃滿庭
遥天青蒼蒼秋氣入㵳泬扁舟所来境一往人跡絶昔賢留遺
墅草木自幽悦廢沼墜紅衣池蓮落如雪𬗟懷千古人浩歌壮
心裂手植雙桂老茗剥古鱗滅豈翳虬龍姿摧挫終不折我来
行空園天髙暗香徹人徃物埋存餘芬寒酷烈山堂慕形容沉
吟五情熱歸途送宿鷺林葉已㣲脱
　　秋饑雜感
貧邨遇歲儉畒刈不盈斛幸輸縣官租已賣𥘉生犢桑老蚕無
收隂電墜園菽嗷嗷先秋飢突煙青不續伶仃瘦男死泣訣㓜
女鬻生離莫悲酸聊以充飦粥雨散猶両存庶免填溝瀆西鄰
抱愛子相枕死空屋
　　二
抱秉髙原上桔橰生芝蘭農務非不勤梅雨麥秋損雖有佳由
禾惟見宿草木大塊胡不仁久未厭兵燹頻年况羣盗燒我五
石囷貸粟止一飱十日九無飯哀哀酷催科鞭撻血滿眼
　　三
淫雨禾藁短蚕火不時藴斧屋以為薪露棲蟁隱隱跽耘烈日
傍噆脛畏伏螾水深菱角㫁斸芋苗亦盡抱鋤健男子萎黄
秋葉殞朝采入城市酒肉肆填坌人見朱門児弹絲挟紅粉
　　四
行逰出郭去閔默愧流離我有二頃田八口常苦飢不能隱東
臯力耕躬耘耔世亂久𬞞食每飯賦蹲鴟脱粟兒不飽所慙父
母慈鳥雀繞舍喧飛鳴我心悲天地豈無情溝瘠委路岐傾囷
飼餓者已罄釜中糜鄰父擁髙廩閉户徒相嗤
　　鴛湖送别
空際滌炎𫾣吾生覺形寓扁舟窮所造沿洄䕃佳樹憫農望時
雨惜别悲行戍聊尋波上侣暫適閒中趣風緩歸禽遲月出人
未渡􁎓然林響發萬籟静相赴夕氣澄遐觀川雲澹逥互
　　冬日過海月庵
尋僧入邨隖竹木暗如雨頼兹萬葉脫微見松際路閒門照溪
影山人此中住鳥啼人未歸落日在寒樹
　　紅梅(玄覧齋紅梅一枝先子所手植丹葩繁麗清映一室/今春忽枯悴萎折賦此懷之)
自我樂巖棲時抱物外慕嗟此歲寒心聊以保遲暮緋梅山窗
發欝鬱散香霧先哲之所留亦既􁆣寒沍丹砂霏絳雪清艶奪
羣樹棲遲十年侣照我清夢窹幽居察物變零落委秋露尚有
枯枿存飢虬蟠自顧南枝無復花殘夜月孤吐獨立浩懷人欲
言誰予晤
　　雙鳩(雙鳩巢辛夷花側晨夕相逐每以此候晴雨空齋無/人時復上階馴狎几衎巳而為狸奴隕其一其一單)
(棲故巢依依不去者又數年今亦不見有物害之耶抑/羽化也)
雙鳩日日啼伴我晝幽獨幽人閉南軒起坐午睡足經年不出
户晴雨誰事卜晴鳩又雨鳩歲見芳艸緑晨夕聽鳥音欣然忘
櫛沐邇來㫁人事門亦稀剥啄巢空鳩婦死牽牛蔓枯木坐對
辛夷殘春泥墜茅屋
　　小李将軍尺幅山水
蓄畫勝買山煙雲在舒掛空齋布巖壑萬象眀晨夜唐賢留絹
素縑腐神未謝寳之自先世什襲璧等價久廢登臨屐未命禽
生駕身坐畫圖傍深羡雲林下及我滯名山翻憶空齋畫樓臺
異煙旭逺景入茆舍居然尺幅中百里見滻㶚臥逰厯年歲披
對忘炎夏流離携避兵倐已隨物化餘生既多幸念此不能罷
簷楹繞幽夢縑粉粘虚榭
　　英石筆床以紫花梨為架雖一峯孤秀而黝潤有餘從叔
　　然朙所贈侍几案者有年不知何人䄂攫以去
墨池黒蛟死退冡苔銘斑何来一拳緑削出三峨山两峰落几
案如霧横髻鬟欲雨膚寸潤雲骨生潺湲大阮所見遺贈此黛
彎環文梨以為床山根紫斒斕我携管城子終老巖石間廿年
?幽討毛生常不閒小山對坐起避地同商顏誰携米䄂去不
復秦城還歎息㺯柔翰玄扉晝長闗
　　捫蝨
夙昔􁕀逺圖一徃氣超軼逝将掃六合焉事謀一室風塵大漠
起日月忽巳匿時賢改冠履義士安斧鑕豈必懐此都所耻在
國卹尚餘一頃田歲儉猶種秫窮賤非有營荷鋤吾道畢作苦
敢言勤其雨庶艸出浩歌登髙原北望氣蕭瑟投耒志不伸觧
衣坐捫蝨
　　秋成雜詩
亂世無樂郊山畬苦恒􁅶束薪以為囷幸巳刈新榖鳥雀各言
飢飛鳴啄我粟持竿逐鳥雀呼兒𥙷茅屋未輸縣官租何暇及
飦粥躬畊安吾志義不言干禄萬物自相求余亦倦物役覊禽
任髙翔寒艸無意緑悠然閉茅堂自摘籬下菊
　　二
黄菊生凜秋不随春卉榮鳴蜩及寒候寂寞亦無聲窮達各有
時令聞非可營艱虞見士素雖賤貴堅貞奈何髙談子紛紛逐
塵纓結托盡巢由馳騖公與卿亦既樂㴱隱胡為騖盛名吾寧
謝時尚獨徃南山耕
　　三
採荼不言苦賦芋寜憂飢窮約貴有守甘節不可居螬余笑扵
陵柳跖誚孔尼繁霜墜碩果惡木多横枝流涕望炎荒列宿天
南垂遺民困羣盗何時見王師咄彼雞狗雄徒為義士嗤柴門
避豺虎終日掩茅茨
　　四
長安車馬客夾轂逐輕肥狐裘㕥蒙茸側帽斒陸離嗟此含齒
士豺質而羊皮志者自有懷隱矣復何疑寢園亦蔓艸豈暇云
朝飢時雨土膏潤林𬞞日夜滋叢叢一尺菽採之代哺糜行歌
自曳薪脫粟甘如飴
　　月夜獨上虎丘
山色無秋冬殘夜良未曉尋幽走荒徑俯出衆木杪僧寮暗花
竹積翠落幽篠寥寥照溪光地白人影小不知石上月悠然下
林表羣動無一喧山寒定棲鳥獨逰澹忘歸微霜溼烟蓼
　　再登乕丘眺月
乕丘一片石山月獨翛然喜無絲竹繁良夜益孤妍古寺㫁人
踪我來㺯伏泉暗水帯花影幽房竹嬋娟人語夜樵出霜白溪
鷺眠良乆林靄朙始悟非巒煙山空生隱心坐使萬慮捐籬犬
吠孤逰飛葉積我前沉冥送落月耿耿西南天
　　呉江月下早發
夜盡霧未起坐覺吴江深此行楓已落寒氣横北林露下理短
棹冷月流我襟余髮驚未華何為皓盈簮皎然但對影欲勸無
孤斟洞庭青茫茫遥岫如積隂棹歌激更喧漁燈逺難尋萬櫓
伊軋中不動沉冥心高眠望清漢列宿澹以沉還山謝物役曙
色翔幽禽
　　寒食偕從子脩逺元景出南郭展謁太僕殯宫歸士女踏
　　青填城闉而出者趾相接時諸弟俱去遂無一人守舍山
　　堂閴寂聞二子誦書聲寥寥一徃欣然呼童子掩闗煑泉
　　潑茗不覺至夕因成此篇
東風緑庶草荑柳坼已吐亡臣乆寒食共弔綿上墓城隅㳫㳺
者紆我林樾歩言歸臥草堂二屨曝簷樹泬寥人響㫁剥啄惟
鳥咮書聲空館生墻杏落無數欣然聴忘疲觸物警有遇石泉
發榆火瀹此松下露清賞竟日夕幽扉古槐䕶門外車馬塵紛
綸自成霧
　　省眎丙舍畢閒居閉户潜攬卉物崔子叩門入二弟繼至
　　為陳楸枰餅餌坐談向夕從子脩逺更出恵山新泉一罌
　　㵸茗共飲因叠前韻
卧閣見山椒潜玩雲物吐雲山惬吾志長隱久誓墓亝闥僅尋
丈芳草不盈歩藥卉蒔已成䕃映匝鄰樹為圃候東作星鳥次
張咮䟽植敢言勤荳花紛可數抱甕聞叩門喜與佳友遇就隂
理楸枰敲子落松露㝠心勝負間巧拙不相䕶罷弈烹新泉霏
霏漱香霧
　　春日奉謁歷代先将軍墓有𫐠
元政既不綱羣雄各虎視将軍翼真龍㧞劍奮淮泗渡江十二
葉勲伐銘帯礪奈何天歩艱遑惜祖功墜國覆族㡬湛云誰卹
䘏忠義藤花裊墓門䝔子出荒隧豈無樵採禁本支顧顦顇貧
者以貿薪削柹滿筐簣徒存石羊馬漸減梧檟樲攬涕掃幽阡
淒然發深喟
　　和潜老十五夜望月作
空齋䕃孤篠忽憶幽棲者何人叩柴門此夕共杯斚昔我訪巖
扉相與搉風雅清尊静詶唱把燭林樾下夜永芰荷濕墜露時
一㵼同逰各今古歸燕散秋社龍湫數片石十載臥蘭若髙天
寒蒼蒼海濤如白馬三人吟對影誰云和彌寡西風摇髩短歲
月不我假夜氣山河清良月轉梧檟行歌木葉脱落㕍在平野
遥望髙人居環除皆山也
　　移居溪上和子若
避世苦不深焉能聚我族移家離城市誅茅以為屋長溪自北
来繞我西南隩誰云少樊籬隱翳藉林木其陽面塲圃雖冬尚
恒燠兵戈滿郊宗謀生計何蹙幸兹容膝安既畊且復讀頺然
土室中四壁止書簏出處吾道存奚假詹尹卜亦豈樂終窶庶
無愧𥘉服鄰翁閔我飢時與共饘粥每笑古賢達乞食徒僕僕
霜雪薯蕷老沿溪擷野蔌拾薪躬為餉大飽勝廩蓄憂来日賦
詩投管筆已秃陟隴望舊京竟日惟一哭吾生洵有涯此意難
自暴紫芝聊可飱斯人在空谷
　　首春冒雪入宋浦
首春寒未盡雨雪恒相繼舟行入賁湖流澌随枻至萬彚欣懷
新庶草尚含悴䇿杖登幽阡凌隂生朔吹𫾣火頺垣中枯桑發
陽燧伏魚窺霰動玄獺履冰伺積素成英華皎然集衣𬒮亭臯
一長望平淪淪水裔豈不惮沍寒松楸百感萃凄其念先烈展
仄不能寐空慚誓墓文獨隕防崩淚逝将尋巖築長隱終先志
　　和楚中闕雙石宮舍立春觀梅作
官閣揺東風簾箔春莫莫一枝㺯清影冷艶謝香澤𥘉廻北户
暖巳吐南枝白良朋擅髙唱廵檐句相索對此氷雪侣逺念山
中客琴樽風雨共素心樂晨夕玉壺酌寒泉麯塵沁瓊麥離
居君不見相憶成疇昔何當恵瑶華拾英紛可藉為乗行春令
言訪隱淪宅霜髙開未落鄰笛吹暗迫和曲慚郢人折贈傳江
驛却憐𪠘舍冷何似邨籬適寄聲栽花者肯容野老摘
　　獨漉行
獨漉獨漉泥深水汩跣行渉江魚嚙我足越鳥南適道逢胡燕
相将嶺上飄零誰見晨征北林浮雲以隂薄帷蔽月孰眀我心
壮士皓首跛兒踣之閉門泣血不知為誰可憐莫邪持以刈麻
革屨嬉逰父􁕵奈何狸逰塵中未辨其雄巨澤震盪一蛇一龍
　　輓歌
　　　貽與吴子仲木異氏同徳齊出偕處而運丁百六年僅
　　　四九以毁致疾殉孝歾身悲夫欝青雲之國器永埋黄
　　　壌引素驥于廣陌将即玄室匪茹臨境置翣戒嚴雖陪
　　　執紼之列未登掩坎之地良用悼焉觀葬旣礼暌吳札
　　　題碑又筆恧有道聊騰些以祖輴庶和哀而相輓焉爾
首夏繁百卉丘壠自蕭條晨征出南郭素驥鳴不驕送我平生
友長此別逺郊柳車駕以馳芻靈互消揺哲士為糞壤萬古隔
市朝司命胡不仁夷跖一蓬蒿酹子盈樽酒疇昔托乆要羽爵
空復陳言笑良已遥汍瀾沾庶草隕霰傷春條
　　二
念與子為友不異塤與箎在昔共出處亂共隱茅茨奈何白楊
路掩此青雲姿㓜妻泣道傍啼殺両孤兒要言不復聞良㑹無
前期豈不懷令名金石諒莫虧戎馬阻近圻素車悵何之黄膓
一慿慟祝予非吾私流涕望北邙欝欎以纍纍
　集字和桃花源詩十首(集桃花源記并序)
　　　陶令生于典午不屈寄奴所作桃花源記詞托漁父而
　　　志絶義熈今時異嬴氏地鮮商雒問津焉可得乎循覧
　　　斯文憮然用歎因取其詞錯綜離合得詩十章章凢十
　　　句共五百言非云嗣響柴桑終期追駕子驥矣昔坡公
　　　集歸去来兮為五言意寄髙妙然較陶詞割棄七十餘
　　　字吾邑秋圃先生盡集其文即用陶體得十二章㫖趣
　　　兼該字無罣漏古而可作圃之于坡不啻勝之貽也未
　　　能和陶且願學圃陶記三百二十言而字之重見百有
　　　八因文恊韻亦遂囊括無遺尚愧宋瑞之次工部庶㡬
　　　懐仁之集右軍云爾
避世遂一徃行迷欲何之郡邑旣亂後髙陵自為池無復樂田
舍終焉絶交知去去捨所親入山従此辭尋溪得異境乃及桃
花時
　　二
家縁具妻子相随業為漁捕鮮作衣食徃徃歎無魚行逢避地
者問訊此爲如先時咸秦亂今也元晋餘不復知髙光焉從說
黄𥘉
　　三
落日下咸池停舟山之足縁岸百種花夾水數間屋髣髴見逺
邨繽紛羙桑竹黄口雜子女垂髫路相屬阡陌自交通世道無
徃復
　　四
世路乃極狹窮通異交親元元咸劉盡未數晋魏秦扶家詣絶
境歎此山中人問答皆世外田漁不復論何為及亂時髙足守
要津
　五
田家時率作日出人並至種桑既及屋樹果復随地怡然近太
𥘉欲言忘所自大水樂窮魚絕足扶病驥為語後来者此中異
人世
　　六
土舍儼漁舟其中無不有山妻衣草衣雜作並十口邨犬驚行
子林外有人不殺雞還捕魚魚具悉自守相要與之言設食欣
羙酒
　　七
境豁路纔出歩步百草芳溪山自曠朗未見随與光一從来此
地歎惋數咸陽亂甚開太平英武屬元良何時徃從之百世終
不忘
　　八
大亂聞未平逺行避何所還山尋若英行盡水窮處林光停落
日便入前邨去欲問髙陽人忽見秦時女相逢各自驚相向不
得語
　　九
去日既巳盡来者遂復然今時之陵邑行即為桑田先聞秦所
遣男女皆不還窮髮並日出路絕焉得前山林與世隔何知亂
相延
　　十
舟還尋徃路桃源隔漢水縁境訊落英平阡自羙羙所誌今悉
迷問津何地是未及延陵髙無為終南子著作尚有人云從晋
處士
　錢叔寳畫入能品弇州亟稱之馬蒲亭檢故篋得素扇則
　　叔寳所畫也帋半腐重裝潢之神理巳失品格猶辨吳中
　　多為叔寳畫者不必皆叔寳斯固如見叔寳也
叔寳吳地俊流譽翰墨園斯人既巳徃藻繪動璵璠敝篋理素
扇清風為飛翻髙韻不可見隤焉丘壑存秋山入髣髴落帋聞
清猿歎息懷之子中郎為誰虎賁
　　歳暮
閉户謝客久不聞剥啄喧愧自多難後負此平生言力耕既未
能胡為寄塵樊夙昔念先烈耿耿至朝暾良朋各異轍惟此丘
壑存碩言安歲晚霜雪卧丘園
茗齋七言古詩
　　　　　　　　　　　　　　淮南彭孫貽
　　章有堂木芍藥盛開羯鼓催花夜飲短歌
柴門日日春風来花底送春春不回濃花百本壓姚魏當軒對
客參差開春光如此不一醉孤負梨花三百盃山堂坎坎夜擊
鼓羯鼓催花疾如雨一花一盃盃莫辭客醉未眠余起舞夕陽
西頺月亭午白首英雄古無主主人昨收五石黍且酌金尊酹
鸚武滿堂佳客為誰豪意氣相㸔只寳刀悲歌勸爾杯中物風
塵壮士無顔色
　　贈城南許表
城南隱者髯公老雪髮參差照晴昊短布單衣不掩脛閉户經
年理詩草梨花三月春茫茫榖雨未過杏巳黄君今不醉亦何
益胡不花前日舉觴躭詩愛客滿茆舍日晏柴門未得罷詩成
不顧麋鬴空句好頗遭俗物罵以兹日作爛熳逰妻嘲僕誚
何足詶自古髙人無萬歲乃知獨醒非良謀東風無日不吹牖
昨日紅顔今皓首頭上花枝奈老何歲歲相逢且相夀雲公勸
汝一盃酒
　　未央宫瓦歌
　　　曽大父昭毅将軍都䕶秦中于漢宫故址得未央古瓦
　　　一頭乃重簷垂霤也蟠花坌起隷書鄼侯蕭何造五字
　　　于覆筩上陶甓古檏然劉季已怒其侈矣今㫁去覆筩
　　　止存圓甓如古鏡背叔大父季親隱君每摩挲示客為
　　　賦未央宫瓦歌
一丸泥開䧏組繫亭長重来遂稱帝未移雞犬築新豊又鑿驪
山増壮麗芒碭雲氣如真龍赤龍火燼阿房宫渭川冩圗三百
里盡在蕭相經營中斬蛇帝子按劔罵丞相晨朝免冠謝猶聞
桂寢惜露臺俄巳栢梁起髙榭洛陽春去咸陽秋銅人辭漢銅
駝愁長陵坏土一片月獨照萬古漳河流輕車都尉秦都䕶擁
傳曽從漢闗度虎頭投筆隴西逰駐馬昔人弔古處沛公陵廟
荆榛多野草濃花遺址露㫁甓斜分鴛咮長殘蚩剥壞蟠螭蠧
未央遺􁌿古隷存漢籀分朙篆廽互披榛拾載壓歸裝百年留
鎮墨君堂将軍子孫清白吏第五之名亞驃騎􁂜鼎常圖慱古
形碑銘每辯先秦字摩挲瓦上舊苔文玉瑩方花鷓鴣翠鄼矦
名氏泐鏤題當年營製冠京西蜃灰燒冷秦刼火鳯甃陶盡肴
函泥雄圖零落随飛電墜礫縦横古時殿空餘陳蹟感悲歌無
復河山對髙燕君不見分香小兒圗漢禪歌舞臺成鄴城見銅
雀荒凉亦廢基古瓦幽人磨作研
　　寄如臯冒辟疆
河梁與子一携手雲在髙天雁横斗空江日落無素書千里風
塵隔杯酒憶昔避兵秦溪傍漁舟八口同倉黄荒山橡栗飢戴
釜淫雨泥塗足褁創我家兄弟半存亡枯魚淚盡天茫茫来病
君子憂髙堂襆𬒳翻然歸故郷欲留不留悵吾子欲別不別臨
岐語躑躅悲歌惜晤篇六年江海各烽烟漁人桃花隔蠻洞蜀
帝炎荒呌杜鵑鍾山伐徧孝陵栢史本竄盡思宗編君卧樸巢
長却掃搜詩自訂三唐藁義熈處士一陶潜同谷哀歌唯杜老
我行度嶺䖍臺去膓㫁先臣盡忠處介推綿上只餘灰徐孺南
州少遺絮天涯踪跡㫁浮萍匿影枯桑息倦翎忽枉故人雙鯉
訊挑燈字照三秋螢君今四十能髙舉羡爾鴻妻佐舂杵為兄
事親之日長有母此身未敢許松喬堂上雙扶蘇不受秦官五
大夫春風藥欄雪寒牖羡君樂事無不有沉酣千日亂離年花
月七言文字友鄙人東海望清光目送南鴻一搔首尺書為我
報相思遥折梅花向君夀
　　戯用子服弟九月四日韻
丈夫二十非少年麻鞋無耳縫絶縁黄花入手秋蒼然布㡌無
恙身名全低眉向人詎足憐胡不把酒詶青天清者自聖濁者
賢
　　長歌詶尺非見贈
憶昨秋飢少菰米白石撑膓閉愁胃児啼妻病突不烟空甑縈
塵餓蠅沸入春買林歸山郷梨花雪乳流糟　故人何来慰愁
寂昔別紅顏今鬢蒼呼兒縳雞買魚錯請與故人歡此觴樽前
話舊生愁思出處湖山見髙致毛人尚自羞秦役漢室能無想
劉季今君求謂貽不肖七尺判捐虎須料丈夫生死各有懷恥
從劔術論竒玅年来尊足閉柴關病骨寒驚朔風峭錢唐故宮
逥晚潮一時遺逸散漁樵俠兒㺯椎伺廵輦壮士乞食吹横簫
君令何地蔵八口武陵蠻逺仙源遥海上碧桃猶未花春風不
到狂夫家無論萬事但沉飲晞髮醉墜烏巾紗送君蕭寺野香
馥老梅低枝古虬蹙踈燈落葉寺門幽銅鑰雙扉啓魚目病鰥
我是在家僧一片蒲團坐枯木棄家期爾名山㳺眀歲採芝入
王屋
　　朱大渭津置酒邀尺非招余余以病足不能赴以此自嘲
七年不見鄔君久相見􁋡毛各衰朽可憐病骨掩柴門窮巷人
稀吠孱狗挑燈論舊慘無歡物態升沉付盃酒朱生憂客日舉
觴㽞賔花下開茅堂飛書招余愁未起惱殺紅梅花滿墻年来
萬事成超忽悲歌墮盡荆卿髮窮愁天地振闗心病起河山甘
付骨流鶯百囀春行遲東風不放櫻桃枝山翁倒屣擲杖笑尊
足者存空爾為一生能着㡬两屐寸圭莫黒千莖絲以兹閉户
自轟飲獨酌床頭金屈巵酒酣起舞僵復偃抱膝能歌梁父詞
何如山中老木客一足􁮱踔還吟詩
　　同諸弟逰張沈二園荷花萬箇而弟遹種蓮遂無一的把
　　酒酹荷葉戯為短歌
昔逰北渡射陽湖芙渠百里縈鷖鳬荷華葢頭礙舴艋蓮子
作飰同雕胡三十年来繞孤夢金焦水落紅衣枯今年暑暍百
不娱赤日歩禱黄埃趨貽携三弟纘遹瑜辟暑野眺城西隅城
西沈公張公圃水竹森森滴寒乳山風蕩雨清氣来衣𬒮滄凉
日卓午慿闌靣靣紅粧出荷葉參差大于席花前思發無一壺
涎殺青蓮後身客弟遹招我歸山堂開瓶索酒紅蕖香花香在
衣盃在握一飲清寒沁胷腹酒酣月出臨方池數點田田不成
緑蛙蠙跳踉雨盖低菱角槎枒藕絲蹙我訪濂溪夫子歸汚泥
身跡出處違碧筩久踈豪士飲白社欲徃髙賢稀無花有酒堪
獨酌但飲杯中無是非浩歌散髮庭樹白露華漸溼流螢飛呼
童理取池頭葉眀年好製山中衣
　　獵師捕得巨獺子服駿孫二弟噉之至飽調以長句
曲池旱作龜字坼蛙蠙陸居無瀦宅獵師咋犬躍枯塘捕得秋
風祭魚伯野貛失勢狐貉愁魴鯉安枕林塘幽玄毫脩尾欝蒼
霧雪距銀牙縈鐡鉤一朝墜網困鷙勇鸞刀巳作盤中羞吾家
二豪動食指涎滴空鐺滑于水巨臠未爛香已生繞釜週遭千
百趾須臾戎鹽點蜀雪酷裂􁀼椒醬醅紫銅盆對嚼風雨鳴葉
掃春蚕雪融滓茗齋居士長齋餘夜雨山厨只刈𬞞無妻觧點
粧額髓有僻躭列陳書魚君家貍奴千片炙何似鴟羹一尺芋
今年射麋定相餉獺殘不待漁人漁
　　南湖七夕
凉風蕭條鳴促織鼓翼晨啼錦機側匏瓜渡河未渡河河漢橫
天斜復直驚鴉啞啞沒遠渚日落湖頭採芳芷羙人不見湖水
生惆悵煙波暮林紫夗央湖水憶同逰單棲蕩子早悲秋雙星
自照空床夢孤月偏随獨客舟閒牋小句傳離怨挑燈眀㓕殘
花展白雁歸遲尺素稀紅衣墜盡羅裳捲眀星莫問夜如何覊
人愁思一年過無須三西驚烏鵲便擬扁舟入苧蘿
　　秋興篇(木中人蓄蟋蟀范土為盆飲以晨露拾芰芡果蓏/之鮮者而以時飼之其将闘也折竹為城藉以氍)
(毺分曺各出其雄主人品其物色鷙怯之敵也始命闘/焉每一决賭金錢緡帛就質于主人勝者洋洋挟籠携)
(緡去榜其局日秋興/偶過其地為紀斯篇)
范蠡宅前秋色早夗央湖上秋光老深閨思婦出金籠綺陌王
孫踏幽草主人此日生秋興雕盆手挾尋寒徑拾得黄腰呌絕
呼蝟磔雙鬚跳氊􁍮虓如壮夫奔敵塲裂眦立髮勇莫當奮如
烈士身赴義碎胸䧟腦心不二千金膽氣决盧梟一戰雌雄分
項季我来臨眎神色馳笑憶蓬頭踞地時毀瓦每挑鄰媪罵抛
書不悔慈親箠而今老去雄心墜又入蠻童草蟲隊行蔵七月
老農詩世事半閑丞相戯浮生蟲臂復何云西南蠻觸日紛紛
歸来高臥㸔行螘促織幽窗不可聞
　　木蘭花下作
君不見辛夷枝上花昨日爛熳今泥沙君不聞鵓鳩枝上語今
日春隂眀日雨人生倚伏信轉蓬焉得朱顔長鏡中眼前一樽
試傾倒身外百歲誰窮通酌君勸君共君飲勸君莫放金杯空
囊錢已盡不須惜花間無日無春風催花鼓繁聲乍歇何必張
燈有眀月清暉萬朶傾玉盤朶朶銀床映華髮古来賢達盡浮
雲風塵蠅附何紛紛有花不醉花亦笑提壺啼殺劉伶墳胡纓
大馬彼誰子世事齷齪安足云今年未了麯蘖事来歲􁊽田行
自耘
　　武塘客有欲㳺秦駐者時遇風雨㓜瑜弟買舟治樽榼身
　　髙卧不出而給嚴子萃如及子服弟同之逰僅謁始皇廟
　　而還因賦長白嘲之
君登秦逕去君謁秦皇還三千童子何處在十二樓閣虚無間
曽否逢羡門可有三神山春潮撲靣舞飛絮雨打秦皇鞭石處
黿鼍脚底慄馬毛胡不乗鼇從此去山風溼盡白練裙零落滿
䄂歸来雲沾衣殘蜃尚五色知君定遇雲中君憶昔望黄盤三
十六沙渚屈曲吳胥潮盡頭欲共曹娥隔江語山根萬松樹虎
魄穴蒼䑕松花漠漠飄髻鬟每見秦時古宫女年来愁坐空
亝裏自冩雲山圖帳𥿄烟簑掛壁長苔髮蠟屐支楹墜菌耳不
須二子誇短笻樓髙正見東南峯隂晴百變在慿檻髣髴山
寺闍黎鐘笑殺衝泥褁糧客何似晴天騎白龍
　　送陳漢飛㳺燕
三春雪盡桃花風長安花作年年紅君到長安花正好楊桞絲
絲拂煙草我来送君君且停折贈河橋柳色青栁色青青舟不
發共㸔鴛央湖上月君去青雲我白雲雲山別後更思君燕京
雙闕連天起九衢馳道平如砥十一年来舊國春三千里外馬
蹄塵何人作客無離思何處㸔花不憶人別君送君一盃酒酒
盃慷慨平生友野夫甘自臥泥塗壮士寜能隱林藪㳺子高堂
定倚閭西風早報數行書三秋却寄南飛雁正是吳山桂子時
　　長歌行貽朱二子于
足下與吾俱四十我長六旬有六日我今衰鬂怯飛蓬君尚朱
顔媚烏幘丈夫貧賤詎得憐白頭安能復少年身乗髙庫駕四
馬何似城南二頃田風塵􁅗洞干戈裏炎方鼓角連天起長安
反覆等弈碁清泉白石長如此上書北闕者何人羡君不羡燕
山春閉門散髮茂林下㳺魚山鳥来相親宅傍小圃花數畆荷
葉荷花過人首山樓面水二繞窗宛若漁舟繫髙柳海天八月
秋潮生踏歌海上人傾城年年此日為君夀欲㵼銀河入酒槍
百杯勸君君未醉酒酣起舞接䍦墜燒丹客至掃山房採藥人
閑鋤隙地羡君諸子賢且文讀書門外事不聞花前抱孫復㺯
筆閑畫管葛山頭雲
　　南湖別駿孫弟
長亭柳盡河梁凍拏艇𫾣冰一相送征雁風逥萬里長遥空雪
然臍胡兒登漢殿西京宫闕随飛電㡬人弔古入深榛拾得寒
􁰛出炎甸何来巧匠鐫遺埵深鑿陂陁黒雲墮受瀋疑沾儒溺
流陶形尚帯秦坑火當年研寳落江南珍重米家海嶽庵空聞
端溪龍尾貴錮取重泉什襲函咸陽巳灰原廟改此瓦居然閲
千載鏗然蒼璧鳴環玦瑩若玄夷吐光彩隴西公子所見遺晴
窓潑墨雲與俱沂翁銘之坡老賛一字百縑未足竒小兒家雞
慕野䳱卵汁瓦棺徒爾為蕭亝䑛筆尋遺製彷彿炎劉存壮麗
未泐經營蕭相功已濡黯淡銅人淚興亡千古事難齊何限蒼
苔剥舊題試㸔未央荒址外更無雍畤一丸泥
　　聴倩娘歌(同鄭三璧人渭臣駿孫両弟夜飲漢飛咲咲臺/時有陳生擘阮倩娘倚曲平頭髙雲軰絲肉互)
(奏不覺盡酔/因為短歌)
小春寒色濃于酒何處十千沽一斗相将同入羙人家索醉携
筝過良友酒酣大阮擘阮咸悲歌慷慨音潺湲壮士摧頺生白
髮羙人幽咽低朱顔雲鬟歛翠簫管歇玉容不動清商發㳺絲
宛轉縈落花空澗琤琮溜苔月三更霜重燈燼繁清樽相對静
不言道人乆伴梅花睡此夜孤眠有寒意渇病應生買妾愁麯
車頓換流涎思座中狂客偏無那背人眼語頻移坐梅妻反羡
老夫鰥石醋空驚封八怒後期相約愁奈何歸路但吟山鷓鴣
好釀春醪三百斛莫惹閒愁入叵羅
　　聴仲二黼弦索酔歌
繁弦滿天地祗從指上眀可憐讀曲者低眉蹙頷勞經營清商
流水夲無意何勞衆吻徒争鳴逸調非關按指生清歌妙與弦
無聲何来可兒得此觧沉吟抱阮難勝情撥捩停音音未發曵
若㳺絲引㣲髮冥冥沉水裊爐烟淡淡梨花浸庭月静如羙女
正儀容逺山不動朙鏡中不須掩扇瓠犀歛字字勻圓蚌珠軟
須㬰琮琤移促柱栁絮東風滚香雨酒狂對此雄心鑠疑在邉
霜聞曉角覊人相對成白頭鄰女倚闌知淚流曲終絃罷悄不
語餘音空際長悠悠蛾眉自昔有人妬陽春莫惜無人和座中
誰是老香山一夜新詞巳流播
　　従岳隱君乞得壺盧十頭賦謝
彭郎家貧落魄久壁有空囊室無婦児癡女病不復言割取㫁
壺自沽酒隱君種瓠鴛渚頭纍纍引蔓同牽牛風棚夜聚絡緯
語露咮晨抱螳蜋逰蘀冠佩帯時一出疑是採藥長桑流當時
擇婿沔上士愧我賃舂翻獨處􁇨稽長誚無口匏隱語誰知苦
葉字從公乞得形各殊長者擁腫短侏儒刳為樽勺無不有摩
挲自笑狂懽呼巳拚身為五石瓠何望人惠千金壺憶昔鄂君
繡𬒳俱春流共聴提胡盧而今子影無與娯匏瓜巳繫東籬枯
丈人猶愛屋上烏贈我何啻萬木奴若遇陸機更相詢東吳長
柄近有無
　　戯題楊海石畫魚作
魚逰深水中無人知其樂君今何處訪波臣似泛寒汀共潺灂
風蘋烟藻逐意生沉冥隱映各有情含華坐對忘𥿄筆潑墨未
到皆空眀揚鬐撥刺見閒暇或浮或沉信高下魚鷹窺壁去復
来良乆始知真是畫前身髣髴逰濠上今日空亝兀相向我非
荘惠子非魚安識臨流此清曠楊生躭癖尤癡絶日携茶具常
愁渇時人索書嬾不應每遭嗔詈仍怡悅當其得意酒椀傍落
筆徃徃如輕狂大魚小魚随腕出嚼茗噴墨流青蒼騰身捲濤
跳雷雨風逆鱗甲俱開張細者鰕䱉璅螺蜯無不生動窮毫茫
我割剡溪藤二尺圖得三頭魴鯉鯽更須大幅冩龍門把贈騎
鯨釣鰲客
　　江窰鞵杯歌(昔鉄崖好以伎鞋行酒雲林多至不堪拂衣/逃去弇州曽為鞵盃詩有碩君齒頰生蓮華)
(句座客皆服其俊頋生方明自江州歸以浮梁碧窰鞵/盃見贈戲賦此萹殊愧金荃才思固當為大雅詆呵也)
平生雙屐千山度錦鞵不作閒情賦巳拚米汁勸同龕無復凌
波雕綺句春来劇飲爛如泥舞鬟誰蹋白銅鞮陶匏傾盡鸕鷀
杓百觴未酔提壺啼江州歸客携行簏一彎􁌿出鈎斜玉碧綦
瑩奪龍泉青翠繶稍分鸚武緑狂夫滿座競流涎思握九成帳
中足掌擎顫顫杯行遲蒲桃乳動香塵蹙不須録事糺讙譁婪
尾春温溼伎鞾獨有老禅心似鉄亦覺舌本生蓮華香奩詞伯
躭流湎落紅響屧猶髙燕墮舄湛留一石髠踏歌何假雙行纏
吐茵狼藉鳯絇韉消得陶家荷鍤眠笑然馬嵬坡下襪十千空
費杖頭錢
　　和潜夫中秋對月有懷知巳之作倒押来韻
中庭地白樹影倒始知鄰桂和秋老花香不惜夜深留况復宵
分月逾好清樽與月両相親相将勸影各沾唇把巵對月無良
友爛熳獨醉非天真故人別後離悰恝思君酒盡杯空冽新詩
寄我如見君照人胸臆猶眀月天南望月生逺愁江山萬里一
金甌與君同是悠悠者摇落空山空㡬秋銀河海上横秋碧㣲
辨三峯両峯出遥知此夜月眀中髙枕孤吟破岑寂
　　題張逺畫扇頭二喬觀書圖
赤烏未来白虎噬長沙猘兒渡江至共驚國色随橋公却咲髙
臺舞歌伎孫郎周郎俱傑出小者歸瑜大者䇿英雄夫壻娘子
軍江東謀士空如雲不須挟䇲嚮帷幄帳頭早巳成三分僧繇
玅筆傳人物二喬一顧皆超越指掌曺劉羽扇中動揺懷䄂東
風發君不見短下小児徒自雄鷙妹猶事大耳翁乕女焉能配
䑕子不如醜婦從伏龍
　　潜夫先生讀先太僕圍城手書題以長句感涕之餘依韻
　　次答
江鯉寄書還剖得先臣字可憐一寸丹冩盡平生事孝陵王氣
今有無戎馬驕嘶躪舊都康郎功臣遺廟在當年帝業開鄱湖
西江多古多竒節練黄族後忠貞絕豫章名士半降旗湖西使
者徒激烈欝孤臺挿江流中登陴百戦身當衝圍城射書附歸
㕍矢死相從文信公城亡與亡死何怍所恨天心右沙漠李陵
衛律彼何人厲鬼雎陽儼猶活丈夫殉大義生死安足論招䰟
䰟不歸過嶺每聲吞跣行負骨殯五父荒艸阡阡復誰顧㢘貞
水抱南郭清題碑有道未分眀龍湫隱士惜遺蹟轉見千秋萬
古情呼兒鈔去蝇頭冩展誦空山時一把祭忠文就更題詩老
淚西風向南洒痴兒徒觧讀父書父􁕵不報空踟蹰讀君長歌
向天哭山禽啁唽猿累􁔿君不見懦夫多自論眀哲干将肯釁
吳鴻血平原書法爪透拳帋背墨光長不㓕
茗齋五言律
　　　　　　　　　　　　　　　淮南彭孫貽
　　八月十五夜雨
風露浩然白滿庭秋氣中雲歸收宿雨月出隱踈桐河漢一時
沒闗山此夜同覊人心厯厯深坐數征鴻
　　秋海棠
幽花何嫵媚傍砌故含情多露愁相倚朱顔畫不成能添思婦
苦獨對小窗眀山客秋懷冷空勞繞恨生
　　聞雁
獨客髙齋夜孤鴻鳴向晨闗山愁北望砧杵報西鄰露咽秋将
㫁天低月易親江湖嗟歲晚况復未歸人
　　病起二首
卧榻延踈牖髙樓倚夕陽窮居安世亂病起惜秋光露咽哀蛩
緩雲横去雁長飄蓬雙髩短籬菊未禁霜
　　二
藥褁闗心事柴門見物情故交投字少多難著書成白杜身将
隱青山眼獨眀床頭孤劍在未忍負平生
　　禾水旅懷用七弟正仲韻
旅食山厨减羈懷物候牽秋隂黄雀雨暝色白蘋烟菊短霜初
下宵長漏不傳天涯有兄弟歸夣隔啼鵑
　　朱買臣墓
白髮㑹稽守行歌老負薪雨禽鳩逐婦水驛鷺窺人僧導㸔遺
碣樵歸踏古榛當年驅駟馬意氣激長貧
　　不寐
不寐曙光發荒雞破寂寥懐中名刺滅鏡裏客顔消夜雨由拳
樹晨霜陸䞇橋連床頼諸弟共𬒳話寒宵
　　送僧海月庵
高人萬古宅一片月長新雲水此中住煙波為四鄰白鷗遲客
静紅秫飰僧貧近得無生侣知余懶是真
　　同二立行園
虛堂秋色裏人外故寥寥水竹行相引雲林雅見招庭隂梧子
落荷榭粉紅消余意自兹逺還山路未遥
　　二
山樓上清曠一徃出炎氛掃徑有紅葉開闗多白雲草香靈藥
隱魚動亂荷分日暮孤吟返秋聲不可聞
　　九日
經年成閉户懶漫罷登髙病足常妨屐愁眠只聴潮惜花衰髩
亂採藥壮懷消萬事空搔首西風葉自飄
　　秋夜聴雨
永夜空堦下蕭蕭百感生風烟暗閩越秋思入幽并暗卉潜應
長山畬漸可耕眀年須買墅釀酒聽倉庚
　　二
高齋淹暮色殘雨報新涼砧響鍾𥘉定城空漏更長移鐙驚蜥
蝪棲桁溼螳螂莫恨秋聲减甘蕉正滿墻
　　雨懷
孤館聴秋雨愁人枕自支誰憐獨不見屢問夜何其老去悲眀
鏡憂来藉屈巵耘鋤安計拙吾道合棲遲
　　二
物態幽居異西風自薜蘿故人天上少秋草雨中多月晦兼螢
沒雲繁隱電過罻羅空見擬寥濶傲鴐鵝
　　羣鷺
宿鷺滄洲上羣飛傍野亭立波眀素影照雨惜秋翎蓮渚魚争
躍横塘草正青幽人将放艇坐對釣絲停
　　南湖夜雨
南湖秋一片孤客正􁀼情殘暑空堂歇清砧夕響生烏啼買臣
墓草白伍貟城揺落已如此愁眠况雨聲
　　八月十八日雨後觀潮
高城延晚色野眺俯林坰孤月随潮上遥山隔海青秋聲揺萬
物積氣掩空冥為問觀濤者何人賦北溟
　　海上晚眺
白露催寒杵青天倚晚晴十年憂丗亂五畆喜秋成沙草閒依
渚江潮暗入城干戈愁望㫁終日暮山横
　　二
小市連魚歩孤城傍水開海天横白鳥秋色滿荒臺秦楚烽烟
合江山日月廻誰知念揺落不為菊花來
　　晨逰東㙮寺遂登朱會稽墓
滄海歸舟客行吟落木詩晨鐘来古寺幽蘚讀殘碑栁岸秋蓉
冷寒塘曉露滋回㸔買臣墓荒艸總離離
　　寒夜集字
歡酌盡殘夜鐘聲到曉聞稀音孤白雪舊友隔青雲老去虚龍
劔憂来送㕍羣松門應自掩簷雨正紛紛
(時孝章及弟駿孫同賦/孝章詩/掩户生愁思眀燈動晚/吟踈篁覆簾影獨鶴伴琴心狂飲消寒夕幽懷聴野砧層城)
(更漏急清夢雨餘深/駿孫詩/長隱東山日開樽北海時/無人堪共醉有客坐敲棊地逈江流㫁天高月落遲空林霜)
(露下烏鵲在南枝)
　　晚泊吳江三首
水國蒹葭裏煙波似畫圖空城叢菊少寒樹夕陽多逺戍縈平
望秋光冷太湖雲㠶共沙鳥来徃滿平蕪
　　二
薄暮垂虹上青山歩屧前洞庭寒白日笠澤覆髙天戰壘棲閑
鷺菱歌媚逺川誰憐吳地客空泛五湖船
　　三
吳江楓未落已見旅愁新秋隴翻黄雀滄波起白蘋葑田菰米
熟漁稅澱湖貧戎馬經過地孤舟月趂人
　　王江涇夜眺
戍火侵漁岸沙鳬狎小舟昔年經戰地殘月照寒流天濶人烟
冷秋深水氣收危橋時極目獨夜更􁀼愁
　　包墳探梅
包墳三百樹樹樹是梅花携杖乗春日提壺坐淺沙香流溪脉
亂寒照帽簷斜遥問青帘下邨醪可更賖
　　吳巨手卐齋
小築秋涇上幽人喜地偏迴文㸔婦織心印有燈傳闌曲花深
處牕朙月到先維摩共天女丈室共安禪
　　春分社日雷雨
卧病春将半空齋午未開杏花淹宿雨笋籜迸輕雷舊社無人
問幽棲只燕来吾生謝行藥且復付􁋚盃
　　病起遣懷十二首
伏枕驚春老開門覺草深避人踈舊友多病怯長吟雨積花期
緩樓髙海氣沉獨将寥濶意天際數飛禽
　　二
緑樹髙城上青山臥闥前十年離亂後三月艶陽天花影移枰
馬風絲颺𥿄鳶幽棲應自惬愁絶尚烽烟
　　三
一臥掩髙閣無人掃徑苔書床山雀下藥砌海棠開皂帽低闤
闠朱顔藉酒盃不堪容鬂在花鳥日相催
　　四
不到東臯久知應新漲生潮迴慱陸廟雲掩越王城寒食山茶
落春隂海市成平沙官柳直羡殺馬蹄輕
　　五
水竹閒居勝鶯花節候偏著書蔵直筆縦酒狎時賢榆火春燒
藥松窻夜膩箋題詩寄苕霅将泛採茶船
　　六
家貧安久亂母老愧躬耕閉户成真隱㸔山不世情罏香開帙
𣪚花氣捲簾生物役都無累悠悠身外名
　　七
中年諸累盡小隱一身孤遣女惟留犬無妻可辟纑尊生焦贑
易嫚世長卿壚漸覺浮名逺時時混酒徒
　　八
交逰今日見斯道昔人難鉤黨名争重清流社巳殘蒼蝇窺研
坐黄鳥倚檐㸔待種千竿竹春来學製冠
　　九
服𣪚常抛卷齋厨乆飯𬞞偶尋髙士傳慵讀𣑽王書曝砌龜飜
甓窺罌雀伺魚無人共幽事洗筆潤方諸
　　十
南陲聞轉戰嶺上昔經過蓽路連熊繹桄榔隱尉佗春歸巴鳥
怨雪盡越𧖟多何日還𥘉服雲山臥薜蘿
　　十一
懶慢嵇中𣪚非闗傲絶交呼童将履織向客借書鈔山色供髙
枕鶯啼徧近郊春風蘇病骨紅日卧花梢
　　十二
朋舊嗟零落庭花慰長成春風征戰苦眀月古今情海雨肥黄
蛤山扉出紫荆坐簷時岸幘終日少逢迎
　　嘯閣春望
髙閣窮春望韶華俯檻前草香𧖟月雨風軟杏花天野色圍邨
塢流光媚禁煙緑楊踈樹下何處出鞦韆
　　雨
細雨乗春候微暄𣪚晚墀融泥低燕子添潤上花枝秀入江山
麗恩沾草木私野夫歡繞户却喜灌園遲
　　雷
疾雷檐雨過飜𥿄濕楸枰空宇沉冥動川原戰闘生伏虺翻暗
壁殘蜃歛春城昨種南墻竹龍孫定巳成
　　惠力寺晚眺
携屐来山寺行歌及晚鐘客衣朱槿墜僧舍白雲封殿冷巢栖
鴿門紆礙古松慿軒少詶對檻外有雙峰
　　妙智寺在東山下雙橋跨澗月色溪光亦山中一佳境也
　　院中古樹雷火燒其一枝而清隂仍䕃數畆僧人不知佛
　　法山野可喜爲徘徊久之
別院東山下䨇槗一鏡中竹風交萬籟水月在禪宫雷出枯槎
緑鶯殘墜果紅坐来塵慮盡何必更談空
　　自南山道院後登東山巔
琳宫依磴轉幽薜俯層隂雨過分泉􁀧山空異鳥音秦溪橫海
㫁天目入煙深君到雲林下應知隱者心
　　智寶㙮院在東山巔俯視西山若螘垤
㙮院慿髙坐煙鍾出磵孤山行穿窈窱暝色合浮圖恠石眠幽
犬歸㠶沒逺鳬誰知遺世士人外獨踟蹰
　　顧逋翁讀書臺
荒山惟鳥跡何處讀書臺聞道雙峰近當年故宅開雜花叢磵
户古甓有蒼苔惆悵斯人徃閒雲自去来
　　冷仙半畆泉
冷仙不可見半畆日潺湲寒藻知魚樂虚亭對客閒紅塵飛海
上白髮滿人間何地尋真隱名山採藥還
　　登由拳城望南湖
南湖朙滅裏千片水雲多薄暮平蕪上遥天一鳥過人煙含宿
雨栁色帯滄波欲採芙容去西風奈晚何
　　夜雪
高樓千里雪無處不知寒大漠窮隂合胡天朔吹乾更稀沉夜
漏瓶凍怯晨餐獨擁殘燈坐蕭條戴鶡冠
　　晝雪
昨夜南窓雪門前㡬尺深不知招隱客何處得相尋萬樹梅争
發髙齋客自吟山中連歲約孤負故人心
　　積雪
朔雲吹不巳更作滿城寒河畔氷𥘉合林端雪未乾掃籬開客
徑乞火㫁鄰飱相對添華髮朙年製籜冠
　　晴雪
青天流霰下頓覺峭寒深忽憶空山友相携出郭尋柴門黄犬
吠粉竹白龍吟莫歎朱絃老徒傷郢客心
　　海上
藉草東臯去行吟海上㸔春隂連蜃合山雨帯潮寒野戍孤城
㫁光風百卉繁𤇺煙無限意愁望水雲端
　　真如禪院爲唐相裴休捨宅
爲訪裴公宅當年不離禪松風生㙮院湖日媚林烟雨歇酴醿
後春歸杜宇前招提堪信宿殊愧飰僧錢
　　舟行甪里
賀家橋畔路千樹罥藤花流水深蔵屋垂楊淺映沙舟移驚睡
鴨客至報啼鴉却喜新炊熟桑隂正未斜
　　宿賁湖
一宿賁湖上秋懐寐未成露寒翁仲臥月落鬼車鳴臥榻花當
夕荒邨鳥報更自慚空誓墓物役老塵纓
　　樓雪
髙閣一長望皓然千里平遥空諸鳥絶積素萬山眀朔氣凝窮
髮寒光逼太清倚欄㸔墜絮飄洒滿簾楹
　　舟雪
聞道溪頭雪曾􁦺近沒磯試尋青舫出一釣白魚肥寒夢同鷗
鷺春山待蕨薇羊裘任髙隱物色故人稀
　　羣山霽雪
羣峰横霽色照水玉鱗鱗華髮未成隱青山依舊春歛雲崖乳
潤融澗藥苗新㑹待溪㾗長烟蓑一問津
　　㫁橋殘雪
春至雪消遲湖光霽後竒雲分両高色寒立萬松枝坐石僧同
冷尋梅屐屢欹清逰殊未已吟徧白公堤
　　龍友以詩帙見投賦贈
龍友真吾友高踪衆豈知逃名長賣藥孤憤見論詩愁奪脩髥
老心營彩筆私行蔵今可卜天地正堪疑
　　聞仲木病瘧東訊
来病嗟君子支床恐未勝君親雙淚盡寒暑九愁增行藥抛書
卷端居念友朋因風寄相憶踈雨𣪚炎蒸
　　再占前句問仲木病
来病嗟君子相如豈倦逰小樓殘暑盡髙柳夕陽收病裏身名
淡閒中卉物幽君㸔城市客車馬日悠悠
　　再訊仲木病
病卧憐同調西風𣪚欝陶贈言皆藥石掩户各蓬蒿白首身将
隱青山枕並高何人堪七發起色共觀濤
　　江干(以下四首和子服)
十年泉壑夢此曰羡君行譚虎心猶怯㸔山眼暫明霜髙羣木
脱月滿大潮平漸近梵邨路江聲空外生
　　洗心亭
五雲山外路不㫁是泉聲水静逰魚樂天髙去鳥横虚亭一以
眺空籟自然生萬慮此中盡澄潭白日明
　　雲栖寺
夙昔懷真境今来意不迷安禅羣乕衛施食衆禽栖灌木人踪
冷蒼苔草色齊寒山多妙句埽壁和新題
　　礼蓮池大師㙮
宏公留蛻在浩刼自長新梵網羣皈命遺燈一照人浮雲空相
盡枯木幻容真㸔取孤峯色應知不住身
　　江干(以下四首和駿孫)
錢唐千仭雪日夜盪金堤雲氣昏天目江聲撼㑹稽鳥飛籃轝
疾蘿掛葛巾低記取沿溪樹廽峯路向西
　　洗心亭
小憩危亭上夕陽山徑㣲烟巒隔人境水木湛清暉物役空相
感浮生頓覺非忘機狎鷗鳥沙渚故依依
　　雲栖寺
一入雲栖徑雲深更㡬重到来無俗客相與滌塵容礼戒寒灰
雪𠫭禪半嶺松澄懷聴哀梵朝夕散千峯
　　蓮池㙮
導師遺密記齋磬粥魚知水族通經偈漁人㫁綱絲花開心印
在雲㓕度生遲㙮院松風裏山猿禮六時
　　乙未除夕有以守歲燭相餉戯占
綘蠟携相贈空亝暝色𨳩不知殘臘盡止覺寸心灰刻句吟難
就追逰興未廽燈花應觧笑此夕鬂絲催
　　除夕渭臣以恵泉相餉夜分煑茗獨酌偶成
除夕髙亝夜罏香獨自㸔幽情松澗雪詩思玉壺寒韻事無人
共清宵欲卧難㡬家燈火閙猶競五辛盤
　　二
六郎豪飲士㡬石了殘年為念長亝客遥分第二泉壮心消茗
戦清思入春眠坐待晨鍾發䋲床一夜禪
　　花朝雨中集字
花朝盃在手聫句競勞思詠物懷今古幽栖惬歲時鄰雞宵燭
盡深薜草堂垂且抱踈絃卧知音欲問誰
　　出南郭尋梅遇雨遂返
南郭尋芳出還過苐㡬橋野梅臨水店苦竹掩僧寮落日先歸
鳥春流逆晚潮明朝定風雨莫負此良宵
　　飲雪舟觀梅
尋春春不遇日暮惜空還喜共故人酌况逢良夜閒瑤華凝曲
室風雪滿鄰山莫畏金吾禁鴉啼待啟闗
　　水仙花
寂寂輕寒早氷壺夣㡬回獨憐山客館却對水仙開照影凌波
去尋春觧珮来馮夷應自賞莫遣㺯珠廻
　　和衲山上人九月晦日登雲岫庵觀日月合朔
夜色冥濛裏還登最上峯雙丸交晦朔一氣改秋冬天地規相
合雲濤浴㡬重遥知城郭外尚未及晨鍾
　　子服㓜瑜讀書南郭草堂駿孫携酌漢飛􁬸同子玉渭臣
　　序皇即席二首
草堂南郭外髙柳隱柴扉薄暮山容霽經春卉物肥人聲清磬
寂書卷落花飛不少携罇興傾壺坐翠㣲
　　二
殘雨踈梅下開軒亂白雲鶯花濃對酒天地静論文春日臨奎
正吳潮過浙分陳遵莫驚坐懸榻重思君
茗齋五言排律
　　　　　　　　　　　　　　　淮南彭孫貽
　　過梵勝庵聴山僧演法華
野服乗春出精廬傍水開曰髙僧出定霞外客重来施菓分殘
芋談經就古梅山圍開士錫海湧渡師杯哀梵淒林鬼空池湛
刼灰題詩閬仙去禁酒逺公廽歸路穿紅杏㳺人惜録苔踈鍾
隱城郭留景更徘徊
　　夏日舟經臨平
古市臨津集嚴闗列險同地形襟越絶人物帯吳風石鏡光偏
朗錢鏐宅尚雄河流堤樹外漁歩藕花中問俗嗟非舊行舟逺
若空頻年無樂土所至尚鳴弓虎嘯蒼山北江潮大鹵東客愁
摧暮雨一沽旅顔紅
　　寄題冒辟疆樸巢二十韻
　　　別辟疆六年矣曩辟疆避亂客海上以樸巢詩見示流
　　　離之餘未暇属和今年秋辟疆千里飛書新篇却寄開
　　　函剖鯉則樸巢詩和者成帙矣自海至淮不十舍耳不
　　　能刺船雉臯攀躋樸巢巔酌酒臨流與魚鳥狎然讀諸
　　　公詩固不啻臥逰也囙賦一篇以寄辟疆
爰有巢居子覊棲枕緑碕未須樓百尺堪傲櫟千圍猿坐行相
掛龍身偃更頎根扶蒼耳滑藤綴雜花緋量笏雲留桷䟽楹葉
靣幃癭頭開甕牗槎腹出柴扉折齒愁施屐捫梯怯振衣喜宜
從燕賀拙名笑鳩非檻月刳檐隙松楞斵翠㣲續騷搴木末收
㸑操眀妃枯樹慿誰賦如椽試一揮　分鳥窠去夢窹郡槐歸
板屋遥相憶柯亭詎易㡬不材辭匠石攸芋羡飛翬近露晨晞
髮横竿晚礙磯喬枝烟裊裊倒景日暉暉倦息烏三匝懷人栁
再依吟邉憐島瘦瓢外飲牛肥蠻民方争觸商賢詎少薇編茆
從爾隱抱樸貴知希
　　髙閣桂華盛開先侍御手植以来歷歲彌茂同諸弟携枰
　　啜茗欣賞竟夕成十四韻
湛露漙䟽閣幽軒俯石林誰依蟾窟暖一臥草堂深華月寒生
掌神飈逺拂砧白雲飄不墜黄雪舞難尋點研紛銅雀當罏失
水沉天逥金氣爽亭午玉樓隂柱史留培植髙齋自古今繡衣
仙斧在詩卷小山臨霄路攀何處秋懐苦獨吟老知存桂性粟
之冷禅心拾子紛如雨眀河漸轉參姮娥嗟莫近伯仲雅空斟
闘茗連枰戦争花壓帽簮共占靈隱句窗下㺯清音
　　潮日海上遲月
滄波涵灝氣内壌闕神州仙月随梧閏靈潮應朔流規圜窮髮
合景抱太清逰隄勢飜橋鵲珠胎逼斗牛夜光犀外起隂火蜯
中收風露凄然冷山河一以秋觀濤吹客思却扇掩宫愁分野
交鶉首眀河笑白頭浮查如可問擲取舊羊裘
　　尋菊
南郭秋容滿西風朔雁𥘉相将携蠟屐一為訪邨墟叢菊開應
徧寒花晚漸踈叩門尋野老入徑亦吾廬竹石皆成趣兒童觧
誦書白衣穿􁰈窱黄蝶舞堦除霜降㸔收秫潮喧聽捕魚此中
宜隱者乗興且歸歟漚鷺平沙外牛羊返照餘落英如可採試
問楚三閭
　　月夜聞弦管十韻(杪秋尋菊小飲南郭酒肆中觀宫戯者/作數弄不覺及暝餘酣未已命小/携)
(茗椀酒榼至福業禪院石橋上林水隱映明月在地呼/尊藉草客有擘阮者更吹洞簫以和之絲竹互引與林)
(響相和答夜分霜露/霑衣始各罷去)
玉宇凝寒節金颷送晚秋共尋黄菊去聊與白衣逰顧曲停歌
館提壺就酒樓偃師呈妙技善夲倚輕謳花暝城𥘉闔風廻舞
未收坐携髙興徃復為習池留擘阮清商引吹簫素月流忽驚
天籟發疑帯石泉幽水木澄相應闗山逈自愁露華眀夜鵲河
漢轉牽牛良㑹行當惜知音豈易酬餘聲在林樾空境日悠悠
　　大雪獨逰海上
東風千里雪何處不紛紛幽事空相賞清寒獨為君荒城連戌
沒平楚過橋分大鹵無青艸諸山盡白雲丘陵徒自出鳬鷺各
知羣塩火陰潜發江潮晚漸聞履冰鳴屐齒縈絮集衣紋却笑
愁添髩虚令酒䇿勲吟　背冷煖藉鴨罏熏歸寫時晴帖籠
鵞訪右軍
　　冷仙亭晚眺
冷謙湖海士㳺戯狎真皇跌宕公卿側棲遲日月傍無人知道
術妙觧寄宫商元放形潜隱壺公迹善蔵昔時遺躅在古廟草
㾗長水閣含飛動煙雲藹欝蒼魚沉驚野客鳥下集虚堂物外
尋仙侣空傳有禁方丹砂滋卉藥烟雨媚鴛央白髮愁難掃黄
冠老自傷泥塗淹歲晚霄漢欲飛翔㑹訪安期去滄溟吾故郷
　　雪霽郊行(積雪經旬稍霽同漸磐叔渭臣弟過水月禅院/城雪池氷屏圍規合飛橋跨水上如玉虹飲澗)
(人行澗中寒瑩毛髪因出南郭訪賣花師凍梅俱含蕚/未發循城而東漁舟俱負凍龜坼中寒鳬宿鷺印趾冰)
(上點點可數歸途眀月在天漁舟燈/已映郭矣沽酒獨酌遂成八韻)
霽色層城白西風萬木斜衝寒携蠟屐出郭問梅花古寺如山
徑行吟到水涯池光揺粉堞朔氣逼胡笳氷合魚窺網天低雁
聚沙積隂凝廣斥野火發枯槎興盡歸途月棲遲薄暮鴉不知
煙市暝重訪賣漿家
　　人日掩闗用潜老蜃園除夕韻
病起東風後愁時自掩門所懷人不見孤負酒盈罇避丗從漁
父豊年祝稻孫茶烟吹竈濕花影盪簾昏中𣪚常多虱商丘且
牧豚窮居勞復問古道更誰敦有劍空成缺無環可報恩蓬蒿
棲一室池草夢諸昆容髩烽塵改滄波日夜奔龍山今夕雨應
長過溪㾗
　　奉懷潜夫先生用前韻
十年滄海上遁跡傍衡門老去愁眀鏡憂来藉酒罇何當招隱
士誰更飯王孫絕塞烟花滿驚沙日月昏遺民悲燕雀所至賦
雞豚雨雪新交少詩書宿好敦羞為孟嘗客不受信陵恩庶草
迎青帝孤梅傲粉昆㡬時逥北極行在訪南奔莫復慿髙望東
風積淚㾗
　　元夕觀徐氏小鬟試舞呈徐江夏
良夜淹銀燭清歌發綺叢早鶯嬌自囀乳燕語逾工試舞𥘉移
席驚塵不受風燈前翻䄂影簾外印苔踪歛態㸔條脫低鬟䕶
守宫十千桑落後三五月眀中曲盡花俱發春逥雪正融還應
輸彼羙城北有徐公
　　兒童編竹為龍中蔵列炬戲占十一韻
星橋晴起蟄蒼宿夜司辰似探驪龍室真逰角木津綵雲虹外
捲朱鬛雨中新􁋚燭光偏照編茅馭有神鼇峰堪並駕蜃市不
揚塵坐抉青虬去驚流大火頻才郎羡燒尾壮士喜攀鱗元禮
門空峻僧繇壁已貧相逢弄珠女不見射鮫人蠖伏闗飛動泥
蟠耀隱淪巴蛇今欲㫁赤帝入咸秦
　　江上
江上旌旂滿金焦正鼓鼙天涯風送雁歲盡雪沾泥倚杖㸔烽
火尋山卜故溪閩雲春欲㫁越鳥夜難栖義士尊銅馬波臣按
水犀羽書三豕外行殿五羊西蠻徼猶知漢田横豈下齊樓船
滄海客詩句妙高題沉鎻寒蕪積吹笳木葉低孤城㡬愁絶烟
草碧萋萋
　　丙申除夕有感
歲晚柴門冷江城物候遲餘寒廻北陸早蕚上南枝融雪蒼山
潤嚴更成角悲交逰騖漸改失路更安之海闊星分野天髙島
四垂魚龍箕子國燕雀伍員祠身世慿樓逈乾坤把劔疑此生
甘橡栗何日偃旌旗藥裹封應徧蹲鴟種頗宜人多棄雞助児
縂讓牛醫米價時賢問薪芻小吏欺浮名勞彼婦痛飲得吾師
不寐爐𥘉燼流年夜巳移清霜雙髩動紅燭寸心知殘史留三
箧孤懷見五噫挑燈重起坐閒和舊題詩
　　人日夜雪用韻
春隂巳連夕㡬度問梅花幽賞逢人日流離念永嘉桃符栽舊
勝田火發新畬疲邑驚征繕恒星騐歲差烽烟懐樂土天地入
悲笳一卧貧兼病瀕年髩已華交亡吴季札俠謝魯朱家逝欲
携羣從相将㺯九霞塵樊時獨徃清興復誰誇棐几清于滌蕭
齋静不譁鄰児劉毅博社鼓正平撾掩户諳岑寂㣲吟寄歎嗟
筦弦三市沸京洛五侯奢此後經多難吾生洵有涯分泉移竹
筧斸藥附樵車牧犢行堪逐邨沽渇漫賖沉冥祛物役索處憶
人遐倚閣簾髙下㸔松影攫拏吾衰頭自責如蠆幘難加洴澼
愁龜手吹灰喜動葭寰中混戎馬方外礼袈裟素疊巾時着烏
藤杖欲斜海紅方破蕚山杏及􁀼葩糞地将分菊尋僧約採茶
名山丹室啓海市白雲遮芒屩牧㳺笈漁竿且釣槎渉江問騷
客莫復賦脩姱
茗齋七言律
　　　　　　　　　　　　　　淮南彭孫貽
　　己丑除夕
㳺子天涯返故廬歸期偏過早梅初瀕年烽火人将老到日雲
山歲巳除空向辛盤吟短句可堪丙舍見遺書春来蘿薜應
無恙若箇眀朝問索居
　　庚寅元旦
䟽牖梅花傍角巾羞将短鬢照江春籜冠舊製山中服芒屩
𥘉歸嶺外身瘴海王正悲野老草堂詩史寄騷人柴門車馬休
相過燕雀風塵未可親
　　夀吳萬為先生七十
先生髙隱傍城南踈柳三株帯竹庵鎮日倉庚相對語有時彌
勒與同龕雄心老去甘頭責世局年来悟手談爾後升沉付滄
海蓍床謝客不須探
　　二
寄傲漁樵七十春衣冠前代有遺民西窗燭剪深談易南郭山
空獨避秦領䄂風騷吹晚軰續成檮杌罵宵人通門詞客多年
少未許彭宣壓衆賔
　　詠白海棠同子服駿孫両弟作
東風裊裊㺯柔姿幽艶輕盈點雪墀柳絮簾垂春思冷畫樓人
睡月眀遲飛来玉燕枝微動夢入梨花蝶未知莫更催詩照銀
燭少陵野老鬢如絲
(春日偶得白海棠一枝同兩弟古賦詩賞之/孫纘/弱態/絲絲對短廊一枝幽雅伴羣芳映来月下偏宜素恨在風前)
(未有香遥倚梨花春黯淡静㸔銀燭夜昏黄浣花溪上人知/否獨少新詩寄草堂/孫遹/亭亭孤韻足風流無色無香)
(致白幽霧縠欲仙長掩䄂玉壺有淚只低頭踈簾半織春前/雨子夜偏宜月下逰院落誰人惜狼籍六朝宮粉暗成愁)
(詩罷諸弟戯懸乩䧏仙巳而乩動吕僊䧏評三詩曰貽詩清/新秀雅然聲調非大曆以前作置之宋人中可稱絶唱纉詩)
(温雅有節絶似鍾譚乎筆然亦非𥘉唐格調遹詩好為䴡句/詞家所卑然詠物難上亦時流所難得者花神有靈當信予)
(言之不誣也/貽等因請乩仙亦占此一律/乩詩/久向/花間閒勝逰淡粧㣲韻足風流蕭踈逺映遥疑雪旖旎𥘉開)
(倦倚樓睡去欲燒銀鳯燭摘来應帯玉搔頭白衣應是山人/伴何事新詩獨未詶/乩仙自評/此詩偶作詠物原非大)
(家所長終流于纎麗可方義山飛卿集中作不敢望開元諸/子)
　　再詠白海棠
一枝淡冶送輕寒寒食芳郊雨後㸔遲日㳺絲春更静浣花深
院雪偏殘神仙縹緲飛瓊下才子風流傅粉難徔此韶光妬顔
色無人重倚玉闌干
(孫纉詩/桑枝着雨帯新煙白燕雙棲小樹邉閉院雪殘寒/食後題詩人老杜陵前睡餘蝶粉花聞夣舞罷霓裳月下仙)
(占盡流光迴素影紛紛紅紫自争妍/孫遹詩/柔情艶冶/暗相親擅絶姿容照落茵雨後倚闌全欲睡風前撲絮不勝)
(春坐深蝶粉疑無影妬學蛾眉恰有人夢到玉樓還縹緲空/庭月色已如銀/乩又評/貽詩名家妙手曽負時望遠近)
(所賞此作新麗全得其神洵稱作手纉詩結想命詞綺語中/亦有驚人語獨歩騷壇羣英所俛首㸔遹詩少年大雅羙秀)
(新裁令人飄飄欲仙子之謂也後將望子追駕唐賢花蕚新/萹在卿家三子矣/貽按前評尚多抑揚此評惟有溢羙乃)
(知天上神仙亦效人間世法耶/又乩稱坡仙䧏亦賦此題/一首/雨過中庭尚有花淡容掩映㺯春華柔絲裊裊疑殘)
(雪舞蝶飛飛夢㡬家素影不堪紅燭照芳䰟常許玉闌遮舊/題卿軰還相憶老眼狂歌月未斜/時弟軰有誦坡公夜深)
(花睡句者故乩筆及之)
　　和玉映㓜玉二姑詩(叔大父君山有二女長日季琬歸馬/氏字玉映次日季琰歸朱氏字㓜玉)
(皆能詩曩時叔伯羣徔賡唱一庭大父侍御公亦一徃/欣然時有太傅詠絮之賞今諸父凋亡羣弟零落第五)
(叔大父季親隱君以和二姑詩見示命貽嗣響賦此述/感)
銀床刻燭剪花枝織錦西堂憶昔時一自竹林荒舊社何人桺
絮更論詩中郎黄絹惟留琰太傅青山久罷棋重睹新詞轉惆
悵啼鶯語燕攪春思
　　道庵移酌玄覧齋同子服駿孫集字
玄關髙掩徑無塵詩社𥘉開寄興新小閣朝眠對蕉影曲闌剪
燭向花神五弦漸吐桐君月一斗難消燕子春漫訐病懷仍放
浪何當醉眼觧烏巾
(戊子春貽久病謝客道庵移罇招二弟共/積雨空齋屐齒/久㫁因出韻牌集字各成詩一首忽海上傳警戎帥介馬而)
(馳倉皇授兵登陴城門晝閉蒼頭奔告絡繹余請罷去道庵/舉觴不顧曰即城破走視舍中無益俱死也吾寕痛飲耳飛)
(礟轟殷遶城不絶執炙行觴者皆皇遽無人色而賔主大釂/未有行意良久乃罷去偶檢敝簏得此稿道庵詩爲䑕嚙不)
(可讀二弟詩存皆可觀附茟于後/子服詩/百壺載酒擁/飛觴舞劍寒庭夜未央身外千秋繫通塞杯前萬事見清狂)
(悲歌攬髮霜偏斷故舊盟心話更長此夕憐余輸獨醒敢因/賦詠送流光/駿孫詩/山窓坐惜茗煙虚日午移尊過隱)
(居聽雨易/孤夢逺㸔雲况與俗情踈柴門閉後誰題鳯破/研貧来誤好書莫恠棲遲在農圃浮名久己誤撨漁)
　　春日過伍胥廟
伍員祠廟枕孤林碧蘚朱門草色深石瀬野棠臨砌發髙天鸛
雀過湖隂江流猶向吳宫去古劍誰論國士心我自避􁕵歸楚
水菰蘆春色有悲吟
　　将入埭溪採茶舟經鸕鷀湖
逺水輕航信所之扁舟百里逺如期青山有約同禽慶紅雨經
旬呌子規芳樹春流縈㫁岸晴雲大澤捲㳺絲汀鳬沙草年年
亂應笑浮家計已遲
　　斜橋晚眺
桑柘離離拂釣竿野橋芳草獨慿闌雲歸天目輕隂變山入吴
興黛色殘乳燕泥乾蠶月雨棟花風過麥秋寒深林一帯新篁
滿直上千峯製籜冠
　　紫薇山雨泊
緑隂四月雨肥天盪漿朙湖破暝煙山寺重来驚丗亂江春已
去惜流年典衣𥘉兑餘杚酒採茗先歸陸羽船雙髩漸稀棲遯
晚芒鞵新試萬峯前
　　語溪
女陽亭下日𥘉低小艇沿洄過語溪戰後荒城聞畫角雨餘芳
草墜棠梨煙波歲月孤㠶外𬞞笋山家十　西便着輕簔放船
去採茶僧出暮猿啼
　　湖居二首和吳巖子韻二首
芳艸連天雪滿湖湖頭曽貌逺山圖長堤桞色今何似十里荷
花近有無蘇小重来春未老林逋一臥月常孤扁舟擬約尋西
子早辦青鞵出草廬
　　二
潮打錢唐水急流烟波何處看閑鷗空留舊國年年月猶作眀
湖夜夜秋題字客尋紅棄渡掃眉人在碧山樓竹枝子夜遥相
和吹盡江南萬古愁
　　和卞夢珏韻(夢珏字玄文姑谿吳巖子女也母子俱工詩/住西子湖頭友人以其扇頭詩見示用其韻)
(為一首)
白公堤枊舊成林拾翠才人可重尋不是两高横黛色誰傳清
響入琴心蘭亭逸格􁀼鋒媚桃葉新詩倚扇吟何處知音病司
馬文園消渇帯愁深
　　夏日觀伎
神弦送客舞新豐急管嬌歌曲再終豈有無鹽妬西子不須石
醋罵東風撲簾柳絮争春老入手花枝得句雄今日叵羅應盡
醉莫教興寄讓諸公
　　寄詶如臯冒憲副嵩少
使君深隱舊林皐萬里秋風捲素濤丁卯橋過揚子渡庚寅人
續楚臣騷園中行藥芝長餌江上肩山枕自髙何處烽煙驚燕
雀悠然物色滿蓬蒿
　　二
端溪千里望清光忽枉新詩寄草堂避地定垂流寓傳論交許
拜丈人行金焦天劃䢴溝㫁江海潮連展武長擬過習池談治
亂尺書先報雁南翔
　　寄懷冒辟疆
相思北望雉臯西長徃深林畏鼓鼙楊子近踈竒字客於陵幸
有辟纑妻空山與爾甘薇蕨豊草何人問鹿麛野史續編髙士
傳君應不愧昔賢題
　　二
曽從海上訪安期直上秦峰望所思千日遥同長命酒三年未
和故人詩堂前花月親猶徤蓍後天山隱不疑我至淮南訪
叢桂尋君共採澗中芝
　　琴臺晚眺
昔人遺韻有荒岑千載鍾期不可尋長嘯魚龍飛大海無絃山
水寄髙音枯桐􁃠月難勝軫古甓鋪苔久作砧歎息石橋松樹
下抱琴歸去獨沉吟
　　送漸磐叔渭臣弟逰匡廬
一片孤㠶江上開去年曽此獨登臺青山共指将斜月紅燭難
消欲别杯彭澤秋光重九後鄱湖雲物二孤来蒲亭我昔留題
句君到為余掃碧苔
　　二
天涯惜別若為歡今日天淮路更難到處鷓鴣行不得歸期蟋
蟀歲云殘長江風起飛㠶直大海潮生駐馬㸔此去雲山遇知
已莫将雙鋏向人彈
　　孤山两朝忠烈祠
古廟丹青鎻暮秋錢唐潮長水空流前朝野老争題壁舊國無
人獨倚樓南渡煙花殘建業朔風雨雪變幽州炎荒尚有招䰟
客白骨高臺繞故丘
　　九日有懷江行兄弟賦得徧挿茱萸少一人
清秋風雨鎻茅堂兄弟禁誰落帽狂此日相㸔俱盡醉孤舟何
處自他郷茱懸衣白山人紫菊憶登髙客鬢霜共向尊前邀
落雁江湖書去不成行
　　夀潜夫先生
避秦方外有遺民道服􁁬鞵漉酒巾白髮尚能留故老黄花知
不負高人何來蓮社名僧侣未愧柴桑隱士身欲上龍湫追杖
履海天雲物碧鱗鱗
　　懐黄浦舊逰
桂華零落短瓶前病撿詩題憶徃年獨㕍秋風黄歇浦重陽官
閣白雲天拂衣陶令今何在避亂秦源更惘然此日筆床罏藥
畔河山空負竹林賢
　　婦子縳蟹食客逸其二螯夜聞郭索索火得蟹晨起呼
　　童放之溪中戲占八句
縳來八跽江珧熟逸出雙螯郭索逰從此山童燒爾雅不煩食
案議蝤蛑無膓公子愁還失有髮頭陀飽即休縦汝橫行湖海
去霜清月黒自沉浮
　　詶潜夫先生見示作
訪嶽當時慕尚平干戈深惜負髙情一枝越鳥棲難穩五柳陶
潜種已成便擲青𫀆行脚去羞将華髮傍人眀黄花晚節開逾
好深坐霜籬把露莖
　　二
南方烽燧每驚聞十畆溪田廢晚耘何地漁樵堪寄迹不教猿
鶴怨離羣同時國士哀黄鳥只有空山自白雲老我長松流水
畔可容名姓落塵氛
　　辛卯元日過太僕殯宫
宿草南原野火生不知何地是王正山圍烏夜邨墟合龍蟄蛟
門雨雪晴二子還山慚卞壺無人擊筑報荆卿春風寂寂空祠
上白水週遭繞故城
　　題㓜玉從姑蔆月樓
逺近諸山入倚樓寒花靣靣落簾鈎蛟門蜃起春隂合天目雲
歸宿雨收白雪故催羣從和青溪長奉小姑逰無須向夕開眀
鏡夜夜晴窗傍斗牛
　　病足枕上偶成
積雨柴門草色新可堪伏枕越溪濵經春白髮愁中雪投老青
山病裏人亂日關心惟藥裹覊棲抱膝自風塵知交海内休相
問久分支離笑此身
　　詶古晋見懐
相思魚鳥隔飛沉極目烽煙亂客心大海波濤吞日月先朝遺
逸滿雲林田横島外蛟龍老羊角山中雨雪深何日桃花問漁
父九峯與爾共垂綸
　　二
南方萬里賦招䰟度嶺歸来早閉門獨自哀歌吹短髩空留孤
悶寄清樽未收彭越何人問欲葬要離古墓存近日行蔵君莫
訝十年不負信陵恩
　　和道彦冒雨踏青
病起􁋚盃醉似泥芳郊新漲緑平堤千山過雨花争落三月傷
春鳥自啼寒食墓田煙寂寂天涯客思草萋萋高樓一夜東風
急栁絮河橋盡日西
　　甬東鄔尺非見訪海上賦贈
臥病經旬草正青故人何意慰飄零天涯生死知交盡夜半悲
歌醉眼醒風過赭山潮漠漠江流甬口雨冥冥慿闌共話淒凉
事燭炧紛紛下亂螢
　　並蒂蘭用韻
裛露雙来照案頭紫莖秀色逈難儔真堪林下同心去相向山
中結佩逰騷客自傷空對影髙人却笑獨驚秋沅湘何限孤吟
者倘為嬋娟觧少留
　　夾竹桃
贑水流光遶藥欄却教紅䄂倚琅玕不将艶冶争春晚漸覺朱
顏耐歲寒蓬島種来髙士老武陵人去此君殘沿溪好約王猷
共日日東風一笑㸔
　　七夕書感
絡緯風簾未上鉤不眠終夕望牽牛忽驚畫角生秋思何處孤
城倚晩愁烏鵲暗飜天漢白蓮房晴濕露華浮誰憐獨夜空齋
客惟有殘星傍曉留
　　殘月如𥘉月
山窗又見半輪秋露白纎林感昔逰晦魄暗驚弦眺上曉風
帯暝㾗收十年破鏡重相合此夕雙蛾一様愁獨有幽人情思
薄梧桐小院下簾鉤
　　霜䧏前夕逢重九同諸弟醵飲
倦㳺風雨若為歡叢菊芳樽坐夜闌自有白衣傳酒至不愁青
女䧏霜寒孤花老圃柴門冷大鹵髙天海色殘徧挿茱茰傷短
髩沉吟今日向君㸔
　　辛卯除夕
物役終年苦未齊衡門端合老幽栖獨憐髙枕供遲暮聞道中
原尚鼔鼙殘夜寸心消短燭愁吟雙髩怯新題周妻何肉生涯
盡不為清齋酔似泥
　　壬辰元旦日􁃠雷雨
元日輕隂壓歲𥘉門前車馬客来踈寒催梅柳迎春早暖逼龍
蛇破蟄餘虚有朱絲驚社鼓愁㸔赤曆撿農書野人不識天行
事自摘蕪菁閉草廬
　　與諸弟醵飲牡丹花下劉将軍不速而至徴其杖頭錢逸
　　去以詩見嘲依韻戯詶
名花豔冶壓江南春色撩人可自堪閉户連朝惟痛飲投壺角
勝各沉酣細腰鼓奏催逾急婪尾盃空釂更貪君倘杖頭錢不
惜何妨日日酒籌探
　　瓶中牡丹
折得名花第一株穠芳寂寂小齋孤誰教麗質蔵金屋不遣冰
心映玉壺長伴高吟青案冷何煩深院赤欄扶夜分獨抱花枝
宿消渇相如病未蘇
　　中秋日麗亰近脩諸子俱集永安湖仲木飛書見招以病
　　不赴
白石清泉集勝流羈人高臥獨添愁蕩舟露下芙容老招隱山
中桂樹秋夜静魚龍吟大海月眀烏鵲度南樓永安湖上多棲
遁為我相尋杜若洲
　　九日登西郊佛閣遇雨
西風落木倚嵯峨傑閣平臨試一過大海亂雲當檻出石㠶飛
雨抱城多側身天地頻欹帽對酒河山有放歌欲採黄花人不
見東籬秋思近如何
　　西陵題璧和季容
江口秋深桂樹長西風客思正茫茫三年越客頭如雪九月吴
山夜有霜杜宇只言歸去好芳蘭不採亦何傷南湖湖上雲泉
滿豈必鱸魚始憶郷
　　将之呉晚坐章有堂雙桂花下集字賦詩留别
紅蓼青林客去時孤舟促别雨催詩曉楓亂落烏啼樹霜菊初
開蝶遶籬晴海正㸔蒼霧捲石湖迴望白雲吹懷人空有長吟
在縱飲誰當酒共携
　　二
高樓又見暮潮生逺浦孤㠶一棹横晚色下山飛鳥盡寒花迷
徑暗䖝鳴㡬家細草依流水無際秋江接古城眀日􁉒丘堤上
月獨随煙艇照人眀
　　冒雨登虎丘千頃雲望天平諸山
山寺踈鐘破暝煙石林西眺更蒼然諸峰暮靄生寒雨半壑飛
蘿帯暗泉短簿祠前花似雪闔閭城下草連天重来豈獨逰人
老風物淒其異去年
　　二
紅葉天寒日暮時西風吹盡菊花枝虎丘寺冷蒼苔閉鄧尉山
髙過雨遲客至但㸔歌地月僧閒不觧竹間詩淒凉人代無窮
意只有生公片石知
　　宋浦舟歸
天髙霜冷菊𥘉芬細草空塘隱鷺羣野寺閉門山月吐歸舟傍
晚㫁鴻聞㡬家竹屋環踈栁盡日溪煙𣪚碧雲幽意好携琴酒
共菰蘆愁眺正紛紛
　　馬大夫種菊盛開十月花尤爛熳置酒見招口占
十月𥘉殘嶺上梅西風猶泛菊花杯一時園綺衣冠集又見青
林白社開暝色入簾新月上繁弦激雨海潮迴江州近日無消
息若箇東籬送酒來
　　癸巳元旦
晨雞咿喔滿柴籬晝漏嚴城報曉遲殘夜尚留冬日景江春未
到早梅枝交逰久謝稀懷刺鮭菜長貧只餔糜欲訪名山問禽
向髙堂老矣去何之
　　贈鏡宗上人
髙坐西林數十年繩床永日獨安禪中庭桓子霜𥘉落南印花
開月正圓雪滿經行芳草地雲深入定暮鍾天攅眉可許狂居
士净社相期更種蓮
　　答道庵村居見示
寥落干戈十載餘避人那復歎離居幽棲易就窮愁句續史難
成未竟書世外尚容狂阮籍家貧誰問病相如青山何處多泉
石半畆誅茆共結廬
　　潜夫先生移齋頭羅漢松銀杏各一本種之龍湫山寺各
　　賦一詩
高人泉石逈清安移植孤根花歳寒欲畫竒姿倩韋偃兼題巨
筆倣宜官枝蟠僧臘冬春雪濤激龍湫日夜湍我悟聲聞無半
偈還来雙樹習澄觀
　　又
家園文木㡬經春從此禪居可結鄰應笑爛銀誇素質(張無盡/丞相詠)
(銀杏有爛銀殻/破琉璃眀之句)何如欄跡冩天真(銀杏一名鴨脚劉原/父有葉如欄邉跡句)先秋墜
果甘分狖長夏清隂喜趂人莫向吳兒驕乞取(魏文求鴨/脚于吳)霜林
一任徃来頻
　　三月三日上已
東風芳草徧江南上已𥘉逢三月三山水永和經䘮亂名流禊
事罷清談迎人社燕低相語照靣桃花笑自簮且逐行吟逐年
少禁煙時節柳毿毿
　　送道彦之虎林
昔年湖上採芙蓉曽踏吳山第一峯今日两髙秋正逺不堪雙
屐晚相從天清桂子吹黄雪雨過江潮起白龍君到六和孤㙮
下題詩應破紫苔封
　　詠菊
林花寂寂向秋殘黄菊空庭覆井榦亂後雪霜堅臥老山中風
雨故人寒挿花吟去逢騷客對酒携來坐藥欄莫笑柴桑狂處
士獨留晚節寄君㸔
　　飲馬大夫菊花下
陳遵投轄留狂客元亮開籬就菊花何似相携羣從去一樽同
醉故侯家高秋爽氣驅征雁宿雨寒潮帯落霞但飲盡歡須竟
晚城頭月上未昬鴉
　　柬謝潜夫先生
度嶺聞猿日撫􁋊冩将哀響滿行縢獨憐序次煩玄晏欲使悲
歌續少陵鑄像願師躭句客無妻今作在家僧可容分榻陳山
寺挑盡論文五夜燈
　　十月梅花
嶺上歸來歲未殘一枝已放暮林端小春花事驚蓬髩獨客江
城畏早寒亂日闗山荒笛滿天涯何處故人㸔柴門風雪休相
問落木空庭自倚闌
　　和陳乾𥘉吳仲木謁山隂劉先生祠
髙山遥望鎻寒城劉相祠堂鎮日扃(漢以御史大/夫爲亞相)一死孤臣耻
薇蕨當時天子實英朙亭留手植長松老客𣪚書臺蔓草
生今日談經門下士未知誰是鄭康成
　　再㳺雲門次二子韻
芒鞵竹杖憶當年重睹新篇更惘然雲氣巳收神禹穴林花空
繞講僧筵谿前崖乳融春雪山外江聲作雨天惆悵昔逰成卧
病何時同泛木蘭船
　　夜坐聴潮賦天風常送海濤來
危樓髙坐泬寥天忽送寒濤落几前横笛倚闌人漠漠孤城上
漢月娟娟中宵風雨晴還變空濶魚龍夜不眠便欲排虚生
羽翼三山只尺俯蒼煙
　　三月十九日
干戈荏苒掩茅柴此日胡髥墜玉堦杜宇十年悲故國楊花三
月滿秦淮愁中草色淹髙枕病起江春入詠懐聞道新亭有嘉
㑹㡬人洒淚向天涯(是日三吳名/流大㑹槜李)
　　詶古晋望秦駐見懐之作
晴海微瀾曳紫煙長檣北望泖峯連春雲縹緲三山外暘谷空
濛萬里前地盡荆蠻惟㫁髮天廻南越䕶樓船秦溪未少桃花
徑何處東風不可憐
　　二
伯牙此地有琴臺誰遣知音問棹来流水両潮眀月上相思連
夜木蘭開登高作客懷黄浦荒徑為君掃緑苔世事不論須共
酔茆堂花底送春回
　　清朙前三日泛舟賁湖
霽日平川泛綵舟清眀三月麗人逰霏微弱栁輕隂上荏苒梨
花紫陌頭鹿苑鐘聲廻晚照鸕鷀湖色蕩春流獨憐寒食年年
候不禁冬青杜宇愁
　　舟經横山
雲物邨墟繞四鄰逋翁遺宅草如茵自憐白首慚真隱獨對青
山憶昔人踈雨石門横逺硤落花蠶市有殘春何當卜宅雙峰
下垂栁扁舟理釣綸
　　題朱使君故祠(朱渭叟朙府宰吾邑多惠政去後三年士/民築祠尸祝之鼎革後時人移眀府主附)
(入故田令祠而以眀府故祠祠迎欵全城嚴周陳三人/貽于眀府有國士之遇過祠下不勝感憤遂有斯作)
使君遺廟海雲横膏雨當時徧海城今日野棠眠屭贔故祠移
主傍柴荆襄陽碑墜河山改畏壘堂空燕雀争何處詶恩數行
淚獨憐馬援有門生
　　歲暮詶仲木
滄波身事共悠悠牛斗孤城獨倚樓是處風煙連雨雪若為裘
馬憶交㳺山中高卧梅花發水國餘寒侣雁愁相約南湖採芳
杜春潮同泛木蘭舟
　　飲木蘭花下
病起呼童掃緑苔東風又見木蘭開獨驚春色随蓬鬢何惜花
枝照酒杯紅杏捲簾寒食近青山倚檻晚潮来相逢且共諸年
少歲歲流光醉㡬囬
　　送章玄渚之儋耳
㡬年把酒共論文芳草河梁此送君人到五羊猶萬里春殘二
月已三分馬頭行色臨津樹蜃外孤城隔海雲聞道南中花更
好東風且莫悵離羣
　　二
年来戰伐滿炎方君到朱厓近瘴郷不是家貧營禄仕那堪世
亂入炎蠻荒鮫人市暗珠池雨黎母山高鐵栗香海島定多遺
老在還應載酒問桄榔
　　贈千峯和尚
一量芒鞵七尺笻不知何處見千峯空山落葉經行地永夜哀
猿入定鐘浩浩春流孤月動紛紛晴壑野雲封尋師問道無人
識相對寒岩石上松
　　荅潜夫先生見夀詩
名山十載負𥘉心把臂期公共入林撥公悶欲傾千石酒無絃
空抱一囊琴新栽𣏌菊俱盈尺舊種琅玕已十尋永日掩關稀
客到龍湫北望獨長吟
　　鸕鷀湖秋望
灝淼湖光動白蘋秋風嫋嫋獨愁人㫁雲南去蒼山出歸燕西
飛落葉頻極浦青林聞㺯笛扁舟紅蓼見垂綸汀鷗沙鳥閒相
待㑹向煙波寄隱淪
　　二
萬木亭臯野望平寒蕪極目滿江城林煙過午輕隂改宿雨還
山落照眀漠漠幽香叢桂發鱗逺水釣船横慿闌無限驚秋
思何處山家夕吹生
　　夜宿長水
西風吹㫁逺行塵又向西風送逺人臘盡河氷連夜坼寒催官
柳過江新髙天月白低長水積雪梅開帯早春惜別路岐須共
醉不教分手各沾巾
　　飲辛夷花下
老去㸔花醉欲眠東風吹徧艶陽天花前緑酒争春色醉裏紅
顔暫少年桃李名園三月雨清明宫禁五陵煙不須更向芳郊
望烏夜邨南有杜鵑
　　謁始皇廟和百旃
昔年㡬度問荒祠一入溪山出每遲樵徑巳迷停輦路桃花不
减避秦時雲深海島無靈藥潮長春流沒㫁碑惟有古原馳道
在東風歲歲草離離
　　逰金粟寺和緯度
閒雲古樹隱禪門誰觧拈花禮世尊人外經聲空自轉定中秋
色葉頻飜行随流水皆無住坐對青山両不言㑹識維摩多妙
理欲從空觀滌塵煩
　　松濤和潜夫
偃盖參差㺯夕飈却分天籟共刁調林空長覺秋多雨海近時
疑晚上潮静夜微聞寒謖謖幽人髙枕思迢迢山窗鎮日吟相
對又逐行歌過野樵
　　和仲木幅巾見歸之作
十載干戈容髩改平生短褐故交移請看皂帽風塵客盡是長
安輕薄兒閉户蓬蒿深草徑入山雨雪早梅時幅巾與爾還同
着投老林臯晚更宜
　　展禮　憲廟御茟麻衣道人像
曽遇　先朝老奉宸　憲宗奎藻粲絲綸不知岩穴人何在尚
覺丹青茟有神訪道軒皇傳聖蹟畫鷹帝子入胡塵獨留玉
篋昭陵卷北望龍髯泣小臣
　　虎丘懐古和堯夫
吳亡越覇歇雄圖立馬金閶晚氣孤短簿祠荒眠屭贔百花洲
冷戯鷖鳧山僧斵石開幽徑過客題詩剪緑蕪應羨輕舟狂少
伯烟波縹緲隔重湖
　　輓　思陵長公主
鳯城春𣪚曉烟中天上名花墜朔風東海波沉精衛去南柯月
冷大槐空相從跨鶴追仙駕何處乗龍泣故弓遥望五陵松栢
路啼鵑猶繞上陽宫
　　謁鄭端簡公墓和維申
霜落平臯野燒紅墓田秋草望来空勾塍暮色溪橋外練浦寒
光返照中樵採近稀叢古木薦紳無復繼遺風長留千卷先朝
史朱墨他年好折衷
　　和陳㡬亭中翰光隱軒題壁
千章夏木蔽林居猶是薇郎手植餘夹日松杉環子舍避風鳥
雀愛吾廬河山亡恙思稽阮文物飄零感應徐欲掃幽阡拜遺
碣秋来久臥病相如
　　再和㡬亭光隱軒觀梅
當年擁傳下周京休沐巖扉駟馬鳴丹壁尚蔵封事草青人不
冺黨人名天寒氷雪催梅早水抱廉貞繞墓清珍重平泉題壁
句東風依舊滿佳城
　　法喜寺礼凖公㙮
古刹臨溪門自𨳩凖公遺㙮鎻荒苔篬山鎮日空相對流水無
心去不廻花徑草深栖壞蝶經臺人静有寒灰尋僧共説前朝
事寂寂秋隂下石槐
　　和子服自雲栖歸逰虎跑泉用東坡壁間韻
遥禮名山有瓣香羡君塵外得清凉行經石甃龍湫冷定入溪
風虎嘯長皓月三人成一笑黄花半偈問諸方前身應是東坡
老槐火寒泉試更甞
　　二
秋殘黄菊未飛香夜臥寒山白祫凉伏虎道塲雲樹合雪堂題
壁薛蘿長澄潭月出空羣品退院花深隱上方此際塵襟更無
染僧寮茶到不須嘗
　　用韻柬李岳東二首(附書/𥘉晤道範不及詢先丗蒙賜/書始知之誠夣夣矣適檥舟入邨有)
(豳風老農之事柚来刻入舴艋中且行且讀知翁于月/窟天根探得其要領小叩小鳴大叩大鳴㨗若桴鼓正)
(非鈍根人所能得其堂奥也昔晦庵夫子口不譚禅而/精入觀理康莭濂溪研㡬極深貫穿老氏之學吾儒了)
(徹入神足以括囊二氏然象山陽明二賢學者猶以禪/學異端訾之方太史天資髙朗少年登第不汨沒于聲)
(華名利中獨能諮參此道誠當今之杰士矣觀其觧入/玄虚語通宗㫖是誠天資髙明者所喜為馳驟也翁為)
(斯文尊宿似宜導以踐脩造履之方格物窮理之實庶/足以捄乎今多引襌門語錄身擁臯比而口談白法恐)
(非所以為後學標的也狂瞽一得思助髙深別詩二首/即用方太火韻以𫐠鄙者惟大君子進而終教之)
十年譚道謝聲聞何處龍門價可增總向此中尋至要不須教
外論真乗緇玄異趣無岐正朱陸同源有愛憎悟到㣲言忘萬
象海天澹澹曉霞蒸
　　二
金蘭前代締交深舊國云亡憶未真通籍重繙先世譜論文久
廢隱淪身青牛著𫐠玄言少白鹿宗風講義新可許狂夫追洛
社行吟小句徃来頻
　　訪衲山長老
衲山野老頻相顧十日柴扉九不𨳩祗為㸔雲人未返空勞候
客鶴飛廻髙城雪下悲風動大澤烟横朔㕍来試挟孤笻問蕭
寺西郊應巳見寒梅
　　㸔雪
歲暮髙城畫角哀朔風吹雪渡江来千林獵火衝寒返一夜漁
舟冒凍𨳩龍蟄炎荒多卧甲獸眠石鼎有殘灰遥知髙詠山中
客又汲冰壺賦早梅
　　乙未除夕雪
莭物驚心此夜中漸㸔衰髩逐飛蓬不煩兒女為裁勝自有詩
篇可送窮殷水薄寒鬲曉雪赭山暝色度歸鴻柴門歲宴渾無
事試着麻衣詠北風
　　丙申元旦有懷
元日凝隂黯太陽嚴城曙色自蒼蒼晨炊尚蓄田蚕火鄰社多
分蹙鞠塲小隱未成懐鹿柴傳烽又起及烏傷獨憐五畆賁湖
上丙舍漂摇雨雪傍
　　三月三日雨中
辛夷花亞畫樓低開盡辛夷花漸稀三月倉庚垂柳外㡬家上
巳踏青歸野田無主新蒲緑社日今春舊燕飛如此流光不一
酔年年風雨惜芳菲
　　遥和南巢脩禊
春縟豊溪𣪚瀫紋名流禊事逺相聞曹王祠廟多芳草吴越山
川自白雲逆水㳺魚觴共泛吟風谷鳥韻同分羣賢詩就誰詮
次作序還應屬右軍
　　二
野老髙亝獨閉門新詩誰送浣花村蘭亭山外諸陵㫁杜宇天
南古帝存騷客驚春怨瑶草落花如雨徧名園不須感慨論人
事且寄幽情入酒樽
　　清明雨中歸自南郭
東風吹落杏花枝寒食春愁春較遲秦帝峰逥雲未𣪚伯牙臺
暗雨如絲鵁鶄曉漲橫塘上榆柳新烟禁火時誰更樂逰原畔
望二陵只有草離離
　　賦得墻頭杏花
畫垣嬌送一枝春新桃李無顔縂出塵踈雨吹殘横笛後曉風
愁殺倚樓人鞦韆花外誰家院寒食村西㡬度春近日舞衫歌
䄂罷東墻紅粉莫窺頻
　　清明日冒雨再行南郭
細雨東風盡日吹縂無風雨亦凄其那堪弱栁新煙冷故遣梨
花燕子遲芳艸已平驃騎壠㳺人尚弔介推祠年年寒食亡臣
怨奮國春光却為誰
　　馬德安歸自江州走訊江右近耗感賦
春潮千里接江關芒屩曽行瘴嶺間夢裏匡廬湓浦月望中宮
闕秣陵山頻年烽火今何似聞道流人己漸還如此投簮應不
悔沙頭尚有白鷗閑
　　二
江干裘馬髩容凋徃事驚心涕淚遥漸近故郷聞戦伐那堪物
態見蕭條菊荒陶令歸来徑㠶趂鴟夷去後潮近日世情君莫
問巾車宜逐北山樵
　　訪檇李吕天遺㸔菊以太常所題江右計庶常墨菊卷見
　　示名流屬和滿帙歸舟垂發不得盡憶和章追歩元韻一
　　首
為訪東籬處士家滿園開徧晚秋花坐㸔翰苑風流在不恨歸
舟道路賖相國五湖留舊宅故人三徑漸霜華尋君好問柴桑
里流水門前噪亂鴉
　　携李鍾佽飛為尊慈項孺人乞言為夀
斑管新編續古圗門風鍾郝冠寰區常教陶侃留賔數却笑茅
容欵客踈九月佩茱縈綵服三山獻夀指方壺登堂盡是知名
士太央占星聚有無
　　夀魏塘蔣去華六十
採芝正值避秦時狎世依然大隱居三徑幽栖共羊仲千金卜
宅笑鴟夷名流上夀争前席詞客登堂並賦詩自有聲稱過驃
騎不煩羔㕍日相随
　　蔡甡其舉茂才
當時夫子談經處更與中郎共席来再丗通門見文舉懸知曠
代有竒才霜蹄萬里龍媒出石室千秋虎觀𨳩老矣故人應歛
手莫驚年少棄繻囬
　　去㕍逺衝雲夣雪
楚塞風寒朔霰飄征鴻萬里去迢迢未過漢水頭先白欲度衡
陽溼未消和曲人稀氷柱促折梅驛㫁素書遥天南望盡無消
息目送湘雲未可招
　　丁酉元旦
髙樓遥對赤城霞萬井晴光動動華拂曙條風䦕竹牖捲簾春
色在梅花帛書久㫁南中㕍下瀬空勞海上查九陌車塵知接
跡懸知不到野夫家
　　百旃歸自南海喜而有作
欝孤臺下昔曽逰過嶺猿叡廻更愁君到白雲生合浦㡬時明
月夣羅浮千山客路桄榔雨萬里歸心杜若洲南越尉佗應自
帝故人猶喜未淹留
　　二
羊城南望是蒼梧帝子廵㳺事有無天盡百蠻津樹合氣蒸五
嶺瘴烟孤樓臺近海依鮫蜃旅館經春候鷓鴣知爾輝光照行
李不煩持贈日南珠
　　從吕翁天遺乞分菊種復用前韻
續騷應自愧名家又向東籬乞種花從此落英期未採詎煩貰
酒作交賖長鑱老圃分秋色布帽清霜惜髩華短句吟成還自
和木蘭風動有棲鴉
　　破顏和尚将辭精資聖禅林復還山中賦此招之資聖寺
　　爲晋右将軍戴威捨宅
戴威捨宅古祗林千載髙風不可尋不是一燈来净域誰從浩
刼印禅心法王座冷花微笑秦帝山空草更深且向人間狎鷗
鳥風鈴殿柝自沉沉
　　二
偶来塵刹論風旛瓦礫随縁亦閉門壁觀便同嵩少室布金何
處給孤園秋深落木諸方静月出山空萬象存莫效堂頭頻罵
祖應知師利乆忘言
　　題􁂝芳軒扶桑(佛桑一名扶桑閩粤間多有之五色畢具/繁于吾地之槿外大父方大将軍自漳南)
(移歸一本種于咫園松嶺素質丹中若落霞流雪從祖/五隱君分取一枝植之擥芳軒歷年弥茂将軍棄賔客)
(舅氏謂桑者近䘮因伐之其種無存惟擥芳軒所植盛/開隱君亦謝世夏日過軒中摘花惆悵援茟賦之)
分得閒花閩海頭名園曽共竹林逰池塘燕去樓臺冷蘿薜門
深畫幛收傍砌素英流絳雪晞陽初旭上丹丘書床茗椀俱零
落瓜蔓東籬識故侯
　　九日尋菊南郭因至海上觀騎射
九日提壺問菊花開籬恰到故侯家空園薄暮楸梧冷亂石登
臺薛荔斜風急海天寒戲馬秋深林樾動棲鴉年年兄弟茱萸
㑹莫惜黄公酒再賖
　　豊溪夜歸留別潁濵
訪嶽禽生念故山西風短棹復東還主人投轄空驚座狂客聞
雞已度關懸榻高堂留紫氣鳴榔餘酔觧朱顔飛書再訂重来
約十日平原㑹更攀
茗齋五言絶句
　　　　　　　　　　　　　　淮南彭孫貽
　　重過范蠡湖訪洞然上人不遇
重過陶朱里来尋慧逺師無人共魚樂相對只鴟夷
　　題周行畫幛八首
眀月上空濶羣山收晚容水雲何處起又沒两三峯
　　二
秋山㵼寒泉紅樹映空谷喜無俗人来閒把道書讀
　　三
茅屋枕流水孤山隱士家故人今在否應出探梅花
　　四
經旬不出户日夕對髙林何人識孤徃寂寂無絃琴
　　五
茅亭無人行蒼蒼向山路招隱倘尋余記取溪頭樹
　　六
東風吹垂楊逆水上漁歩相約醉桃花輕舟不得度
　　七
欲雨衆峰改空江屯濕烟前邨邪許過知是石湖船
　　八
屋角亂山青一夜蒼然白此中髙臥人柴門闗十日
　　海月庵題壁
松徑少人迹柴扉久始開誰歟叩門者不為梅花来
　　吳市
買藥入吴布不逢採藥者惟有吳江流自繞吳門下
　專諸巷
抱刀尋俠客欲為贈生平窮巷無人問空留烈士名
　　貞孃墓
何䖏貞孃墓青山臥綺羅不知春色盡無奈落花多
　　澹臺湖
溪水遥分越江流暗向吴洞庭無限緑半入澹臺湖
　　千人石
寒山無人行夜久衆籟歇只有獨逰人石上坐眀月
　　生公講臺
寥寥可中亭白石滿幽壑坐久寂無言㣲風松子落
　　劔池
山色萬仭緑劒池千古寒空留潭水影耿耿照人㸔
　　嘯廊
長嘯深林下㣲風動木末無人識幽意坐對林　脫
　　千頃雲
青山在屋下白雲在髙嶺身在白雲中那識雲千頃
　　憨憨泉
磐石清泉下能生隱者心由来車馬客空羡白雲㴱
　　王珣宅
捨宅精藍在千秋短簿祠吳中有高士猶乞買山貲
　　石湖
問棹黄花後歸丹緑水前石湖煙月滿孤負載花船
　　澱山湖
洞庭山下去白浪接天流煙波十萬頃少箇打魚舟
　　即事
幽人春夢足臥聽鳥聲沸曉起問山童木蘭開也未
　　田螺
蝸角身名異蛾眉身態無自憐田野質誰復問泥塗
　　盆中朱魚
緑藻盈盈動朱鱗両両俱悠然相樂意何處是江湖
　　幽中州馬客吟
客從幽州来幽州樂何許胡姬作両鬟盡是江南女
　　二
快馬金龍鞭獨出西苑子道逢探丸児刼持是郎主
　　三
漢兒學胡語觧作羗兒歌窄衫曳両貂舊隷執金吾
　　四
騕􁑾金絡蹄側坐無人随彎弓挾彈出彈殺路傍兒
　　五
鷂子貼天飛鴻㕍嗸中澤挟貲作郎官幽州馬行客
　　夜卧見月
幽人卧南樓枕上見明月花影未分眀更起吹燈㓕
　　雙燕
花間雙燕子日日過幽居􁋚泥莫相近或恐汙琴書
　　神弦曲
燭花大于盤沙糖酒如乳迎郎郎不来流連郎何許
　　二
人言馬公樂六博閒樗蒱花枝挿酒瓶一飲十三壺
　　三
采蓀持作舟縳桂以為楫河伯騎鯉魚蕩舟自相接
　四
黒魚長三尺白魚二尺餘雕盤薦芳俎賢聖上頭居
茗齋七言絶句
　　　　　　　　　　　　　　　淮南彭孫貽
　　山行
行盡白雲山已昬殘月忽墜孤松根幽人踏月興未巳猛虎一
聲山鳥翻
　　山中夜坐
好山一折溪一廽哀猿長嘯松門開空林槭槭舞萬葉山雨不
来山鬼来
　　逢採藥者
青山欲㫁白雲生更入白雲深處行花隂仙犬向我吠知是枸
𣏌千年精
　　述間二首
碧桃花放野人家小市橋南路不賖睡起扶笻㸔花去天風吹
我籜冠斜
　　二
罷釣歸来月滿身水流花落夜無人山猿伴我掃花卧鋪地白
雲閒可親
(此和乩僊作也庚寅春諸弟子服駿孫戯以紫姑術扶乩降/仙每至必有題咏因徧召古之詩人若太白于美樂天長吉)
(東坡佛印諸人無不立至限韻立成斐叠可誦吟詠甚多擇/其佳者附筆于此/東坡𫐠閒/當年金馬玉堂家此日煙)
(霞興未賖行雲流水無人管醉倒松西日巳斜/野服山中/䖏士身何如海外有仙人倦来一枕羲皇上夢裏休誇胡蝶)
(親/自次前韻/一時𬞞筍足山家酒肆垂簾可自賖半酔/未眠紅/過離離花影巳將斜久病將歸丘壑身偶来仙洞)
(作閒人白雲巳盡同白鳥偏是依依情更親/吕僊次前韻/春風先至野人家少婦當罏酒未賖一片聞雲飛到晚提)
(壷歸去日西斜/月眀何䖏伴閒身終日呼尊共野人未晚/醉歸抛竹杖睡聴林鳥自相親/長吉和前韻/斷水門開)
(自一家囊空酒價問誰賖碧桃花下漁罾掛小艇將移橋板/斜/野寉窗前伴此身梅花月下更何人道人巳是孤眠久)
(莫向羅浮夣裏親/又太白/過采石/月明江上遇何人/何日何年夣裏身争似騎鯨天上去迴看泉石隔凢塵/子)
(羙/鄰翁對酒偶成/野老西鄰西更西當軒鳥過日中啼/留余覔酒同歌舞滿眼山花開未齊/偶作/野花雖好亦)
(無名日酔邨醪過此生出郭㸔山閒獨徃松風戞戛自成聲/鄴矦/山中作/久歷山中百歲身當年獨見白衣人汾)
(陽事業今何在細艸閒花世變新/㸔雲松下可高眠養寉/山窗已㡬秊獨有紅塵飛不到何勞人世學神仙/香山)
(同友作/老向空門且學眠津梁渉世負當年海山道友俱/相訝此老當𥘉亦好仙/長吉/海外作/採藥聴琴駕鶴)
(飛瀛洲海外近依㣲相期先到蓬莱客共把山藤𥙷孽衣/採藥/深山何䖏歩遲遲千載松精有石脂樵父偶逢驚不)
(見白雲同我宿高枝/東海秦山/祖龍仙去豈能攀空有/荒祠盡日關應笑當年徐福去尚餘男女望秦山/佛印)
(追賦赤壁/同人携酒泛江波方外登臨逸興多客酔恨無/紅䄂舞風流學士自能歌/詠丁香花/春好山窗景物幽)
(丁香花發暗香浮自来不見雨中態不信此花能結愁/花/細香柔自滿庭木闌干外月𥘉升鄰家翆䄂頻偷摘情事山)
(僧久未曽/何仙/詠白海棠/柔姿㺯影自迷離舊日何/郎粉再施白燕梨花應不妬東風裊裊雨絲絲/海外/蓬)
(莱何䖏有花開羣伴閒逰此地来一片白雲留不住青鸞玄/寉復飛回/訪友/逰歸獨自洞門開猿寉依人月滿山相)
(遇山中夜来友碧桃花發翠㣲閒/鳥雀空庭伴篆香野花/開處對山房仙家真是清閒殺塵世何勞鎮日忙/神洲眀)
(月洞天歸漢浦何年隔翠㣲日處山中人静後琴聲舞鶴滿/空飛/以上諸作或淡逺或髙脫或婉䴡體製不同各極其)
(致皆七言絶之選也/又昌黎咏史/讀書尚千古屠狗何/足雄徔龍起沛邸妻亦姊椒宫留矦進履處圯橋黄石空一)
(錐雖未成杖䇿亦奏功淮隂有豪傑吹簫吳市同有母進一/飯徔主入闗中蕭何㑹計吏自賤事沛公卒為丞相曹薦賢)
(大臣風曹參繼為相三尺事皆通漢有此數人帝業日以隆/胡乃天子父垂老在新豊後人空論史徒歎漢已東誰知入)
(咸陽羣英輔真龍/山谷/在秀州贈冷謙兼寄劉伯温/乗雲歸去天子傍藥罏丹竈臥山房鄱湖大戰日無光真龍)
(遭困轉倉黄全頼道力得翺翔乾坤再新羣英蔵佐命皆已/分珪璋吾師獨不羡侯王黄冠走出名利塲矯矯冷謙真吾)
(友相期雲外共携手昔日英雄無白首惟吾與爾一盃酒更/喜知㡬劉青田行歌山後復山前徔来不到凢塵裏郁離吾)
(汝皆老矣回首紛紛蠅附徒風塵奔走何其愚/佛印/題/夗央湖/夗央湖水夗央浴夗央浴罷雙雙宿王孫羙女乘)
(舟来驚起夗央水波緑水波緑處桃花紅恨不携尊酔此中/昔年西子泛湖去湖光千載人已空逰人感慨日未晚赤壁)
(故人皆不同偶至題詩寄蘇軾夗央湖上晴光赤相期與爾/續勝逰還招黄痴共三客/子羙/續秋興之一/一住西)
(川已十年乗輿幸蜀喜𥘉旋孤懐萬里山河阻聖徳千秋日/月懸野戰尚聞餘鬼哭農歌希見㡬家全風塵奔走空增感)
(日夜吞聲杜宇前/以上諸作沉雄頓挫即起諸人九原無/以過寕為寸鬼無為頑仙宣子無鬼論固未達斯㫖矣)
　　病起偶成
髙樓雪後見梅花病起東風感歲華燕子不来春又晚獨憐芳
草偏天涯
　　雨懐
梅子黄時麥未收雨鳩啼罷喚晴鳩矦家公子多年少又挾胡
姬上酒樓
　　尋菊主人不出戲題
西風雙屐徧寒郊黄葉雙扉帯晚𫾣莫惜落英分共把行吟詞
客正牢騷
　　二
園林秋色主人栽豪客携尊日徃回笑問東籬數叢菊門前㡬
箇白衣来
　　夗湖感昔
夗央湖上草萋萋曽共扁舟西水西二十年前無限恨重来只
有子規啼
　　題齋壁
膽瓶棐几坐清幽滿屋梅花繞案頭𥿄帳獨眠心似水誰家春
思在髙樓
　　坐對簾下梅花口號
名花相對可忘憂窈窕踈簾不上鈎坐向月朙堪獨酌何須携
酒狎斜逰
　　題伯載畫册二首
(伯載天才高曠沉湛好書每五更誦讀達旦倦即揮杯/沉酔為率人多不能測也所遺翰墨流落人間此册寥)
(寥數茟畫于墨塌舊册之背係以二詩曰海烏飛上一/輪紅多少人家宿霧中禅悦寺鍾聲絶後人間何事不)
(匆匆書生三歎不勝情睡起蓬頭影荅形㡬許削漿人/夜起可能相借一盃傾後署云曉讀即所見畫并走二)
(絶而鄰舍有起做豆腐者三家邨齋公吴壮輿其詩其/畫無意為工而天機飛動想見伯載之曠懐髙致矣仲)
(木割冊尾裝為此册因以示貽夫伯載生當未亂時懷/才無所試欝欝以殁吾軰浮沉苟免學道無成仰觀寥)
(廓之外不重可慨也夫十年前憶與仲木共宿雲岫峯/頂曉起俯瞰山城宿霧㳽漫正同斯境披覧此圖懷舊)
(友感昔逰嗟乎伯載而何以死乎因題二詩于末)
與君愛弟曽同宿起聴湖頭傍曉鐘感愴故人圖畫句十年不
到最高峰
　　二
風流公子長齋久日日攤書不下樓莫向鄰家乞餘瀋只今誰
許賣漿逰
　　斗室
丈室空濛水石間當軒客去鳥飛還獨㸔畫壁雲千片正是江
南雨後山
　　蓽門
柴扉日日晝長開雨後花丁灌樹来好種碧梧千百箇他年選
取作琴材
　　古巷
野禽相對伴覊栖日日壺罇勸客提古巷無人似山徑何須郊
外聴黄鸝
　　燕窩
十年讀易心無繫一室焚香静自供不下茆簾待歸燕栁垂花
暝月重重
　　荷亭
荷芰池塘靣靣風紅粧千箇緑波中先生詩思清于水不遣瑶
姬夢裏通
　　草庵
藕花如雪柳絲絲竹覆茅庵客到遲長日掩闗無一事幽人枕
易夢回時
　　長廊
梧竹蕭蕭青十尋踈廊如到碧山岑題詩石上無人和惟有山
禽伴苦吟
　　小橋
三板橋通曲澗中夾池山雨度驚鴻橋西屐齒頻相過不是詩
翁即酔翁
　　竹徑
竹裏開樽興不孤此中可許着狂夫莫嫌酔後多輕脫好倩名
流貌作圗
　　菜畦
緑畦十畆間垂楊雨過園林羕甲香應共長齋貧處士剪𬞞花
下酔春光
　　昔逰蒲亭𪠘舍有甘蕉數株風雨淒其頗增郷思還山之
　　後乆廢人事蕉窗夜臥風雨如昔忽憶旅逰因成二絕
三年留滯客江州雨滴芭蕉動旅愁今日空齋風更雨可能無
憶石門秋
　　二
石欄井畔两三枝滴瀝空堦到枕遲却憶故人湓浦上蒲亭風
雨對床時
　　簡故箧得亡婦岳所製衣有感作
三年不賦㫁膓詩落月空床只夢思惆悵舊時紅䄂在繡花俱
作並頭枝
　　緋桃一枝花發最為爛熳其枝北向為小窗所礙移南墻
　　下
栽向西池阿母家東風四度見飛花緋桃落盡春歸去寂寂東
欄日已斜
　　晚眺
幽徑榆錢點碧苔參差花暗金櫻開􁀼桃欲落殊未落鸚鵡乍
􁋚人喚迴
　　窓前紅梅
曽向新寒探早梅一枝未放小春回只今𥿄帳空齋畔獨有紅
梅冒雪開
　　睡起
鸎粟胎肥錦坼花春隂和雨釀朝霞掩闗睡起無情思乂喚雙
鴉試煑茶
　　春望曲
東風雙騎踏平沙三月光風蕙吐花膓㫁髙樓捲簾坐馬蹄歸
去入誰家
　春草
小樓人去杏花殘寂寂紗窓夢亦寒何事多情芳草色蕪人
時伴倚闌干
　　荆橋早泊
木落吳江處處秋蓼花紅處有扁舟寒山一片多情月又照覊
人作逺逰
　　伏枕
午眠𥘉起栁隂斜落日三三両両鴉孤負故人連夜約包墳携
酒㸔梅花
　　樓望
髙柳春城罨靄間當窓遥見白雲還幽人睡起慿闌坐閑㸔城
頭雨後山
　　窓月
春寒𥿄帳夜闌珊寂寂餘香燼慱山滿地松隂滿床月山窗應
是夜忘闗
　　午眠
茶寮烟冷藥罏寒啼鳥聲中午夣殘一覺松軒欠申起辛夷花
影過闌干
　　睡起
斑鳩啼歇落梅風小院沉冥墜海紅不是幽人無午夣一春花
事鳥聲中
　　春逰書所見
東風弱栁萬條斜桃李名園未有花遥見朱闌倚紅䄂粉墻山
杏是誰家
　　曉眠未起聞書聲喜不復寐
曉鍾纔盡小窗朙展轉松軒夣不成紅日未髙春鳥静寥寥只
有讀書聲
　　雨中冩懐
春愁寂寂過花時獨倚髙樓有所思却憶去年寒食後牡丹花
下共題詩
　　禾水戲題旅壁
空城細雨連三日小閣殘燈伴獨眠欹枕不知春夣㫁參横月
落夜如年
　　元夕獨坐偶成
春宵烟月滿林埛羯鼔笙歌夜不停唯有髙齋髙臥客罏香獨
對讀書燈
　　買花口號
紅板橋西問酒家子規聲裏歇韶華㳺人不識春歸盡猶向街
頭問賣花
　　雪後曉起
夜永天寒不上潮髙樓風雪更蕭蕭呼童曉起南窓望壓折林
間辟火蕉
　　醉同渭臣弟踏月尋仲生不見戯作
霜高露重菊飛花半醉歸来鬂巳華夣踏市橋南畔月不知胡
蝶入誰家
　　二
夜色柴門暗似春空将擘阮問西鄰却憐孤負多情月對影三
人少一人
　　雨雪出郊口占
衝泥踏雨出郊来豈為尋春探早梅多少山中隱君子柴門雪
滿不曽開
　　上巳
花徑蒼苔盡日閒春晴好鳥自間闗花開却恐眀朝雨日日登
樓㸔逺山
　　上巳閣望
杏花雨歇鳥争啼緑過河橋西復西正是倚闌凝望處碧天無
際𥿄鳶低
　　三月三日口號
三月三日不聞蛙城南城北社鼓撾兒童争挽垂楊髻㳺女偏
簮野菜花
　　懐北窗甘蕉三首(北窗甘蕉數株長夏清隂雨窗餘響真/足殢人幽况去冬大雪連宵凍萎俱盡)
(今春遂無一枝矣春雷夜雨連宵伏枕不寐口占三絶/句)
小閣春雷夢不成幽人欹枕漏三更可憐今夜西囱下無復芭
蕉舊雨聲
　　二
緑窗長日送清書隱几攤書聴鳥音此日暗窗風雨後更無清
響送孤吟
　　三
寂寂蒼苔獨立時芭蕉葉上自題詩只今暮雨空堦上欲冩春
愁好寄誰
　　落花
小閣㣲風燕子斜曉寒紅日上窗紗捲薕睡起慿闌坐閒㸔山
童掃落花
　　瓶花口號
空亝緑樹冒檐牙疑是深邨野老家莫笑無錢買園圃案頭瓶
有四時花
　　題徐歌所畫紅拂伎
天人所窈窕畫堂中巳辨微時李衛公畫得蛾眉有髙下不知
何處識英雄
　　二
素面朱衣强自扶傳宣盗得令公符夜行莫更持紅拂若个烏
紗是丈夫
　　夜卧菊花下
小帳秋眠下碧紗苦吟不就髩成華空亝幽事無人共數起移
燈照菊花
　　二
夜卧眀燈對菊叢花隂却土𥿄屏風床頭㺯影髙還下疑在東
籬眀月中
茗齋詩古樂府
　　　　　　　　　　　　淮南彭孫貽羿仁氏著
　　箜􁣖謡
鳯鳥畏叢棘麟不伍貙逰頺帶且傾奪何况儀軫儔結髮矢膠
􁈍白首戈與矛夙昔金石交今日咸見尤誰能長厪户同類寡
相求寜與勢位殊願同貧賤憂肝胆自胡越秉信終山丘相逢
莫相疑撃筑彈箜􁣖
　　将進酒
将進酒主人為客千萬夀當時門客去復来惟有金樽不相負
枯草向榮月更弦白髮安能重少年身乗髙車印垂肘何似糟
丘終日眠身外浮名豈足問黄土纍纍無聖賢脫衣沽酒須盡
醉青春奈何老将至樽中滿酌勸衆賔眼前誰是百歳人諛言
盈耳公莫聴服藥自誤求仙真今日花開眀日花落相逢㡬何
且樂相樂青絲玉缸垂轆轤㸔君意氣誠酒徒莫通姓名但
痛飲一飲五石如鵜鶘勸君努力消百壷楚人獨醒非良圗
　　囉嗊曲
妾家住江口夫壻去經年江流日日下只送去人船
　　捉搦歌四首
犁中僨轅巳生犢麻稭煑飯反爲粥翁姥抱孫猶反目老女出
嫁陽復哭
糞壤種花妍亦醜織成單絞不掩肘姊猶無壻弟納婦機絞低
頭怨阿母
羖毛為壇未堪卧阿㜑無禈連夜作二八女児當窓坐可憐照
井成一箇
雞飛上樹狸入臼後園竹秃為敝帚有女不嫁空多口不怨阿
母但怨舅
　　折楊桞歌辭五首
並馬横金鞭意氣各自有相逢不相留投鞭折楊桞
斑騅戲赤岸羗笛手中吹可憐道上柳送盡路旁兒
羗兒娶漢女不作漢兒歌漢兒學胡語胡児其奈何
大澤羊千蹄種塩五萬石秃駒不服皁無錢底作客
摩娑五尺刀上有龍雀環持環問消息作客何須還
　　折楊柳枝歌四首
折栁持作鞭驅逥紫騮馬不須留君馬君自為奴下
桞枝易随風無風亦裊裊女児十五六易入人懐抱
織縑作䄡褕䄡短纔至髀錢刀人有之勸郎行仁義
髙田種枯禾不如菌生耳嫁婿婿不憐不如寡女子
　　隔谷歌
蒺藜刺肌鉄貫足髠鉗作奴死莫哭兄多錢刀嫂阻贖人邪鬼
乎只隔谷
身為俘虜手皸足跛衣有薪食無火兄不救我孰救我急弦逢
緩笴索我楸栢下
　　企喻歌
重鎧雙兠牟雄兒賭身命刀前拜弟兄一心不一姓
野火燒着天野鴨自塗泥十旬九不飯射得丫角麋
長弓鹿角張羽箭大于檐死作殘髑髏不為野狸噉
男児刀瘢滿老父莫相憐我有翁老時翁無我少年
　　紫騮馬歌四首
道逢渭南令驅嘶不肯下不識馬上兒但識紫騮馬
驪駒東門去白日黄塵生對面不相識但聞馬蹄聲
野火出枯桑野椹自生棗童男生白髮少年那得老
草枯還復緑雨落不上天生小離鄊里空自作人憐
　　紫騮馬歌
羝羊未生乳單雄不成雙誰能着錦袴獨䖏可是無郎
　　黄淡思歌三首
山桑黄淡思野繭青碧繂郎無歡容顔知有逺行色
五更踏朝霜歡畏見行跡傍人相知聞已不自今日
雨靣垂素綆不成好容姿作氣更問歡歡今定憐誰
　　東平劉生歌二首
走馬東平但問劉生敗垣偪仄車馬縦横
䄂中懐短書劉生向未識馬上舉鞭問客有不平色
　　髙陽樂人歌
髙樓大道北酒作桃花顔但飲無所苦脫取黄金鞭
可憐白鼻騧銀鞍照雪色爛醉渡河歸障泥惜不得
　　雀勞利歌
前飛老䲭後摶鷙竊脂得肉腐䑕棄乳虎躭躭飽人骴焉知
毒機阬與隧斑毛錦碎光入地啾啾不如雀勞利
　　地驅樂歌四首
月朙髙髙天髙以霜鬻貲為郎不須千羊
黄羊生羝壮士無妻隣有老女不嫁為誰
石人作火相伴兀坐郎心有他我自憐我
板屋不扉十貍九雞雖有旁人但能見疑
　　淳于王歌二首
十千買雀釵明鐺百萬緡雖有耀首姿不能得郎心
空屋曵蠨蛛絲長得㡬繐女郎無好容見歡生百媚
　　慕容自魯企由谷歌
髙樓十二重交牎三十六風吹不教開那見顔如玉
　　鉅鹿公主歌(四首)
快馬犢車不及鷂子裂封萬户願只尚主
畫皷殷殷簫管以喑誰謂倡樂不如南音
陽翟教歌邯鄲且舞黄金百萬棄為糞土
黄姑提壷天姥勸酒帝子得壻皇帝萬夀
　　瑯琊王歌八首
千金買駿馬百金買鞍口不是賤黄金徤兒耀身手
陽春二三月花與人同色不惜洗鉛華要分花氣息
季冬隂兩雪馬毛縮復僵銀床不撥火嚼凍乞寒漿
買得并州刀月虧刀不缺摩娑乆無仇劍閒一百月
赤棒交前驅􁏢馬如龍長生女願作妃得嫁瑯琊王
瑯琊大道王胙土稱西帝布衣俠逰児與王作昆弟
草生磐石上根株那得長客行乆不歸那得識故郷
十年種檟柳髙髙欲刺天男兒賤里巷意氣不須錢
　　隴頭流水歌(三首)
隴頭流水東西北流壮士離郷何用百憂
狐狸北嘷亦悲在野水何濺濺終朝東下
朝登隴首暮宿隴坂晝短道長夜不能飯
　　幽州馬行客歌四首
陌頭採桑婦後車載入宫道傍見舊壻殊無可恨容
風吹滹沱河鯉魚飛上天小駟已生駒女無出嫁年
阿母二八時巳不戀翁姥昨歲旣抱孫今年忘嫁女
買得果下駒　芻工細歩如何逺逰子苦戀漁陽路
　　神弦十一曲共十八首
　　　宿阿曲
天皇開紫宫勾陳宿魁柄真符自天下紛㳫諸賢聖
　　　道君曲
神君何許中庭謖謖不風以雨
　　　聖郎曲
迎郎郎不来送郎郎不去玉女持酒漿青童持藕履不須㺯容
姿已識殷勤意
　　　嬌女詩二首
含嬌雲中出艶艶桃李顔青雲繚白雲不分雙髻鬟是儂海
上山
摘花過橋上魚徔橋下過恰恰照我雙不獨魚見我郎亦窺人
坐催人嬌婀娜
　　　白石郎曲三首
仙郎嬌艷與玉同色嬌女無郎願抱白石
玉女雪姿比郎争白笑枕郎臂如枕白石
白石郎采石逰黿鼉相妃偶神魚随隊流河伯戴魚頭
　　　就姑曲二首(湖就姑曲)
湖就赤山頭小姑把菡蓞大姑跨鯉逰
赤山在湖尾虹抱両姑腰缺暈同月朏
　　　青溪小姑曲
白石隔青溪小姑長獨卧彩虹可作梁青溪不可度
　　　姑恩曲二首
繁霜百草短女蘿松下長白石爛為泥姑恩不可忘
綵雲綵霓作帷幙眀姑坐當中動揺五朙扇拳毛獸尾紛清風
　　　采蓮童曲二首
紫菱出四角荷葉如車輪青童共魚戯不顧采蓮人
仙童紅玉面嬌女無顔容神仙不獨䖏助儂採芙蓉
　　　朙下童曲二首
柘弓黄桑靶流電相輝霍側身避金凡彈殺雲中雀
仙童年八百雪作紅肌膚不願夀萬歲長願侍朙姑
　　　同生曲
白鶴雙比翼相将飛上天同生不同䖏寕觧作神仙
茗齋詩新樂府
　　　　　　　　　　　　淮南彭孫貽羿仁氏著
　　築城謡
朝築城暮築城築城欲髙髙易傾㓂来尚可官今殺我(一/觧)盎無
粟鬴無糜坊正来索錢縳去抱鷇雌告吏且勿箠詰朝鬻我離
齓児(二/觧)翁病何苦婦代欙土伐我北墉桑夷我井㧞我芧女垣
之外欲以走馬(三/觧)高城長五丈下者三丈餘荷者弛擔輿人止
其車載愧拾甓公何怒為乃抶余介者免胄以袒卧持炙飲肥
酒睥睨上頭居(四/觧)
　　飛龍篇
　　　戊戌八月十一日霪雨大㴻海上黄灣以北至于獨山
　　　羣龍俱起每山俱有龍窟秦山始皇廟側龍起者三山
　　　僧云晨起雲黒如墨須㬰火發若萬炬照岩谷大聲連
　　　震者三雨霽巨木俱㧞龍爪宛然當湖水門俱沒舟從
　　　陸行入蕩槳街衢間舴艋直入縣治二日水始退吾聞
　　　龍之出也以時非時而出名曰龍孽况數邑懐襄乎昔
　　　陳思有飛龍萹言神仙冲舉之術斯萹也名仍其故聊
　　　以紀異云爾
海為百谷王龍也萬鱗長以氣相吞吐二儀為震蕩馬嘷彈丸
土大澤環其東祖龍此来逰遺廟荒山空精靈發幽蟄一怒裂
羣雄崩天迸厓罅出穴驅豊隆随爪巨槎㧞噏呼風轉蓬長檣
並海行淖作當湖穴千蜃之所都百雉浮蟻垤忽焉巨浸至疑
有地維挈魚蝦逰縣門㠶槳入城闑乾坤倐渾沌東南盡洪波
朱鱗奮赤霄懾伏蛟黿鼉偃仆僵山精陵阿且頺陁陸沉嗟九
有龍兮奈爾何
　　猛虎行
　　　雲栖寺四面皆虎蓮師授記以来未嘗為暴為賦古猛
　　　虎行
猛獸何斒斒逰戲厓谷間所遇但獾兎未逢豪與賢長揖告乳
虎我寕逢汝怒恥從距而冠乃為蹻跖伍朱草生廣庭爰有徳
翼逰灌莽何荒穢鴇鴞自相求君子避危邦至人畏尋斧毋尋
垂堂憂而紆亂朝組酋耳自云仁勿忤鱗蟲鱗猛乕自云武不
食腐䑕腐
　　泥滑滑
　　　泥滑􁇨禽言也先雨出山中未㡬雨暴㴻厓崩橋㫁母
　　　氏自郎當嶺驅車行㡬躓心悲望厓為賦泥滑滑
泥滑泥滑泥深踝沒蒺藜水中以傷我骨山何唐頺車輪以摧
蟹行蛇伏膝交于頥捫蘿附葛懸絙所挈褰衣渉波不如魚鼈
其雨淫淫梁壊河深龍㧞巨槎虎咆于林仗劍入山欲㫁大首
父仇未報小人有母出出嘻嘻禽言孔悲山行云樂不如遄歸
　　石㙮怨
　　　保叔㙮纍纍皆滿人竁也十月之朔營婦哭山下者相
　　　次乃賦云爾
石㙮甑山下其冡旁纍纍纍纍者誰子皆是建州兒十年戰烏
傷三年戍閩溪去時鹵載徃歸来只輿尸峩峩素靣女金環垂
貫耳雙辮學閼氐弓鞾束纎趾昨日髙馬䭾今日細馬䭾本是
吳越艶𬒳鹵配孤塗阿姊竄井死阿父𬒳刳屠鹵時女兒身今
来抱三雛馬䭾向何許盡向石㙮下烏鳶􁋚𥿄錢垂髾哭倭鬌
莫哭冡中骨冡中髑已朽髑髏未死時曽殺汝阿母下馬空酸
辛齊哭冡中人莫哭冡中人誰是汝槀砧
　　田家樂
　　　田率以千金造樓船于西湖長百二十尺畫槳十二可
　　　以燕百客日置酒湖中甚樂也名舟曰逍遥逰
石頭城高髙髙髙百尺許羽盖青葆車西奔上牛渚牛渚矗矛
鎩靖南之壘門部下誰最强胡􁋡田家軍闖子好身手彎弓與
敵戰田家挿白幟胡纓已脫弁手抱黄衣児挾之馬上歸
大歡喜義士涕沾衣聖安自北去啼䳌血燕市田家自南来車
騎填殷雷樂㢤田家樂駿馬貂䄡褕馬前牽鷹犬馬後随熊羆
座列千紅粉撃鞠間彈絲肥胾填丘陵轟飲沃酒池樂哉田家
樂湖上日遨嬉吳山矗其東葛嶺西逶迤樂哉田家樂田家樂
莫當樓船長百丈蒼龍水中央畫槳三十六两两自成雙大人
雜致賀當户捋髭須田家貴無比腰帯黄犀毗安淂漢天子再
獻于　樂㢤田家樂田家樂莫支
茗齋詩五古
　　　　　　　　　　　淮南彭孫貽羿仁氏著
　　春日尋梅行張沈二園詩呈二公
經年惬幽居于丗寡詶應首春始行園及此雲物勝㣲暄𥘉負
旭餘霰猶被徑披榛入深篠縈歩尋危磴攀條睇業梅朱蕚
吐已瑩朝曦栖鳥悅凝沍潜鮪定空籟發林端鄰笛娯幽聴人
外觀物情寰中得佳興于焉薄軒冕誰能􁂗羈鐙瑶華倘可析
願言相持贈
　　春日行海上
首春景物麗溟渤净于濯蒼茫眺越嶠列扆横磊犖神颷微瀾
生漚鳥以㳺啄雲㠶一超越水碧紛可握登髙望川原阡術自
綿邈欲攄曠士憂誰喻静者樂林澤渺無營潜隱志弥確方懐
蹈海恥寕忍汙塗濁陸沉浩長慨兹意疇為暴
　　圎公經年不入城市余他出而公見訪遂不遇歸成一詩
　　呈圎公
山僧不出户門掩如㴱山徑草㫁人踪鄰鷗與徃還我昔叩禪
室倉琅啓雙環杳冥䘮物我静對一觧顔竟坐了無言枝禽語
綿蠻師昨入塵市尋我梧栝間我逐野雲出草堂終日閒悠然
両不見柴扉各忘闗息鞅悟多累浮生空復殷寥寥廢詶對階
卉墜紛綸
　　圎師訪余不遇因和余韻見贈再用前韻
出郭尋禪者聫吟賡寒山如風發萬籟風止籟亦還清響動春
潮激石相廻環對此離丗踪静我物外顔伐篠䕶笋稚出生施
魚蠻一空有為迹沉冥水石間機鋒忽迸觸水流雲自閒更唱
再三和林幽鳥闗闗玄言誰見賞惟有劉與殷臨淵坐忘筌兹
意問垂綸
　　宿譚仙嶺下村舍
﨑嶇陟髙岑凌險出㣲霽愧乏濟勝資策杖猶屢憩屯雲赴衆
壑遥山落海裔雨積泉益駛溪窮㴱則厲勞生悟多役逺眺觀
無際来畛旣云疲歸術復焉詣近舟林已昬乞宿酒堪貰茅
茨夾岩扉蘿薜互虧蔽束薪以為藉臥起雑鳬彘山寒入布𬒳
清夣溢眉眥烟霄倘可期丹砂更何瘞
　　智相閉闗巣庵因為題卷
衲公懐遯跡不踏雲門寺千篇和寒山元属無文字愛此海山
幽携瓢偶焉至掩闗梧竹間蒼翠滿庭墜㙮院風寥寥鈴語警
羣寐笑指林月升欲言忘所自門開落花積已没坐禪地非關
㫁徃還誰歟知此意清溪與流雲去住縂不二
　　中秋日社集擬古限韻
良宵集佳朋相對意孤迥𨳩軒坐流月琴樽踈亦整天髙萬象
肅秋至羣木冷何以暢幽情詠歌惜餘景飯牛老寗戚捫蝨貧
王猛嗟彼雲雨資置此無人境朱鳯日萎𬎼青松冠岩嶺逝将
尋隱淪烟霄遥引領
　　觀新漲
霽餘眺驟潦稍退尚淫灔褰裳渉寒郊陸䖏舟可􁗝大魚亦陵
居小者落濠塹蛙黽栖城根荇藻縈門坫偃樹河中出水田鷗
所占冒檻甕盎逰行泥履綦玷苔㾗升閣道濕菌生床簟横流
咎川后㫁火飢商店茫然大塊失沮洳愁昏墊丘陵賢聖沒黄
土沉古窆四顧浩無涯沉憂縈百念濯纓庶自娛嘯歌良不厭
　　人日邨行
淑氣觧嚴侯晨暉煦芳辰蓐食信所詣出郭諮農人社鼓送繁
節邨烟升逺雯園梅旣盈條庶草皆懐春攬此卉物理含生日
以新不觀萬彚徳焉知風雨仁嗟予累多役塵鞅徒紛綸何以
娛幽眺川澤浩無垠景風媚和旭恬波盪文鱗理䇿謝孤掉安
歩辭車巾薄逰暢心曲寜事酒醴醇逝将訪髙躅泉石以為鄰
　　春夜庭際眺月
夜色浩無際月輪纔可中絪緼淑氣交卉物皆舂融積雨滌氛
埃一洗塵宇空歩檐望列宿爛然西以東纎阿御寒暉純纊拂
景風無以鬯幽緒朱絃理孤桐豈不惜年歲隱矣復何庸欲言
寡予和髙齋聞逺鐘
　　春日二董一陸見訪
鑿　謝輪鞅日晏􁈊未理既鮮賔従驩跌宕惟文史縄樞欵誰
歟啓闔見三子晨光映巾幘藻論溢脣齒懷袖出素書攡詞爛
何綺大雅曰淪䘮吾衰亦乆矣媿無要眇言可以詶彼羙朱鳯
在岩阿文麐布仁趾吐莭叶宫商含徽激流徴神觧諒有屬寕
虞孤絃毁陽春再三歎清吹為君起
　　海上春望寓感所見
理策諮所詣薄言信孤笻望溟眇端倪躡虚惟洪蒙吳㑹萬瀆
来甌甬樊其東川吳静安流靈若怳景風浴渦無停鷗戾霄有
逺鴻顧憫隄築勞畚　疲羣公功驅山鮑奄殂銜石羽亦空徴
禹我其魚師聃子猶龍蹈海耻汙朝乗桴問夷封逝者乃如斯
歸歟吾道窮聊攄東臯嘯憺慈煩冲
　　探梅小憩朱二子于胥川草堂
乗春探早梅恒雨淹韶令信羙憩兹園􁰈窱非一境白雲冠幽
薜翠篠𬒳逥磴叶候宿羽啼凌寒伏鱗定隂厓負餘暄陽萼㺯
孤靚千虬欹岩枝萬玉夹池鏡户蘚拒来轍林吹惬徃聽以此
泉石娛傲彼軒盖盛繁卉無冬春澄懐離喧静彈琴友桑扈詣
嶽諧禽慶烟霏既云夕詠歌良未竟重逰申前期庶以展佳興
　　雨中登虎丘作
一雨衆山合乕丘杳冥濛觸雲陟危磴路盡泉不窮玉龍迸隂
液金虎逥溪風排霧上傑閣探竒俯幽宫魚膓所埋徑蘚壁皆
青紅僧房隔磵户卉竹如簾櫳欲尋僧生公語一問日可中空
庭横亂石荒草徒戎戎攬景有餘慨栖遁無與同清逰信孤賞
含意誰為通
　　登錫山望太湖
登眺有餘興逥策躋東峯窈窕越深谷入林更㡬重濯垢沐寒
泉披襟滌塵容神颷自逺至吹挾萬壑松茫茫具區出空濶澄
心胸波上見林屋雲氣成白龍排虗望八極六合一蟻封　然
嘯鸞鳯手摘青芙蓉岩栖倘有人稅駕欣相從
　　登恵山酌第二泉次唐人壁間韻三首
甘泉發靈　苔蘚俱青蒼時有白雲流悠然下石堂山風掃積
葉将墮還復翔良乆素月升暝色生寒光覊禽起深樾松檜落
子香平生丘壑姿欲去洵難忘
　　二
命駕入岩曲言訪山中人殘梅尚作花芳樹一以新泉聲出幽
澗白石自磷磷自顧遠丗踪滌兹物外塵登髙望笠澤㣲茫見
青旻空山獨淹留猿鶴可為鄰
　　三
尋山及佳辰春雨澤芳樾披襟獨對寒泉未飲塵已絶山翠交
林光隂霞互朙滅盤桓悵忘歸不覺林吐月寥寥虚堂上薄暮
孤磬發岩花觧笑人誰為拒来轍
　　幽蘭
蘭生霜霰中含意待春陽霜霰豈不懐孤根亦奚傷虆虆澗中
葛蔓生磐石傍葌茆以為鄰空谷翳何長蕭艾将見榮蘼藿
自言香秉此貞㓗姿寜忍伍衆芳一朝蒙採録得上君子堂習
習揚清風四座攬輝光同心而一德結佩莫相忘
　　樹蕙
滋蘭復樹蕙采采将安之遇客訊何来言從南山垂朝曦耀岩
户惠質紛葳𬎼隱彼無人境珍重丘壑姿凢卉沐春陽雨露咸
所私榮光諒有以霜雪将見疑嗟此蕙與荃含氣寂無為徘徊
待炎德詎憂見節遲伊余慕孤抱㰖　薋葹錯以丹厓土綺
石間瑰竒芬芳為君發信羙今在兹不遇彼之子空谷徒逶迤
　　㳺禹廟用上虞徐子貞韻
雲門以西境峰拔類石弩元氣相雕鎸無煩鑿神禹昔我謁真
宰溪暗日卓午羣松何青蒼乃綠我眉宇悄然谷響生石磬自
成拊丘陵無聖賢萬古一坏土送目神州外窮髮了可數
　　東軒五首
荷鋤東軒下其雨候檐隙雨甚百草長憂我荳苗瘠呼児闢其
蕪刈草見蚓迹匪云理荒穢聊以攄晨夕
　　一
丗亂親𬞞食諳兹稼穡言力畊愧未能治圃給盤飱瓜壺吐餘
犀晞陽及朝暾理亂不㴱詢揮鋤長閉門
　　三
晨起先衆鳥交交語前楹無營物自親朝飢向我鳴瓶粟幸有
餘飲啄繞舍行閔黙愧素飱學稼實其情
　　四
衆卉日夜生候變識時至萬物良自榮寕復憂其悴塊然少
所娛翩翩見唐棣浩蕩春風中欣戚非有意
　　五
薄逰每晚歸落日星未起孺子候我至洒掃亦可喜雖無園林
勝亦自紛紅紫養疴逺丗榮敢曰從黄綺
　　貧土樂和越中胡天岫四首
海濵有狂士脱粟常飲水髙論黄虞事宴坐自隱几叩門聞買
藥罷琴為之起客去仍閉門但䕃桑柘羙
　　二
土室寡所憂庶以攄永曰詩書言理亂偶誦邈無懌寂寞空
宇中惟與鄰叟密濁酒聊共持誰能念家室
　　三
茆簷時雨至承霤以濯足豈云離丗榮干禄諒匪禄閉門樂春
時鄰卉為我馥無求簡徃来持此勸比屋
　　四
春風知我貧不間我朝夕古木縳䋲床穿膝三已易飛飛語玄
鳥銜泥壊我壁卧起深草生欲掃憐其碧
　　乞張逺畫淵眀飲酒把菊圖
我爱陶元亮飲酒蔵其真乞食從鄰叟典午不可臣庶物盡揺
落獨有黄菊存把杯摘落英聊以謝衆榮孤鳥旣一舉含歎予
何言從君乞紈素為冩遺丗情清風入我懐扇此萬古塵
　　病足謝客二首
卧病與俗遠養拙遵丘園雖之濟勝資尊足者猶存支離笑
此生偃蹇寡所援决雲羡逸翮嘯木思閒猿箕踞髙樹下閉
户拒来轅嗟彼捷徑徒精爽勞飛奔絶臏策尚干懐璞将復
言梯榮誠有堦一蹶誰為原庶㡬息營騖端坐觀其元
　　二
山寒入我足春盡猶負暄白日寡人事企腳卧南軒以此息㣲
躬可與智者論興至行植杖尊生長閉門客来倦倒屣詶對言
不繁𥘉煦羣螘逰微颷一卉飜逍遥樂無營髙舉遠虞樊時
鳥漸發聲地静同山邨寥閴見孤徃二屨埋蘚痕
　　再題淵朙把菊圖
淵眀磊落人飲酒非其意寕愁郷里児沉湎聊避丗寄奴熊虎
姿殷劉亦蜉螘黄菊無丗情蕭條見髙寄可憐岩壑茟睹此
丹青士柴桑憶昔逰清風在山寺知心惟逺公頺唐任我醉
　　午眠聴雨駿孫挈子玉至因與従子脩遠對弈呼童烹泉
　　坐觀竟日
飽食萬慮㓕冥心逰六宇叩門見二屨驚𣪚半床雨呼童烹新
茶濃緑映潑乳諸君興有以對局無賔主畢膊夾簷霤落子聲
可數乆無勝物心累月枰掛柱隅座攬弈者色若貪欲取旁觀
為動容一咲决嬴羽局殘爐巳歇㣲霽漏窓樹俗客談理亂無
言止揮麈
　　松月夜窓虚各以一字為韻
秋氣從何来吹我岩畔松所思在天末道逺豈易逢耿耿夜不
寐月吐東南峰開軒眺前溪正墜雙芙蓉
　　二
窗隂松桂寒起㺯松際月夣中識故山蒼蒼苔露滑故人京洛
滿玄黄爛篚厥西風歸去来白雲卧天闕
　　三
幽窓若空山彈琴竟良夜清吟謖未歇風露浩巳㵼月暗資螢
光餘暉倘可借何煩秉燭逰角飲
　　四
松檜媚幽獨皓月隱南窗仰觀清漢影列宿横天江林空颯有
人露下驚小厖逺聞夜漁起勞歌凄　腔露滑涉徒
　　五
月出羣動息浩浩觀太虚不因竹栢影寕復憶吾廬森然鸞
鳯下清吹生庭除真賞良有巳君今意何如
　　夜雨滴空堦五首各以一字為韻
髙齋夕響繁寒燈耿遥夜蕭颯過虚堂庭花知巳謝濕螢踈
牖度殘漏嚴城下愁来浩無端端憂況多暇逺念山中人風泉
卧茅舍
　　二
懐人正無寐颯歴風入户何許獨闗愁君聴石上雨悠悠虚砌
生餘響在檐樹孤弦寒自抱瑶瑟不可撫坐惜芳夜䦨燈花為
誰嫵
　　三
隂電百蟲鳴使我空館寂緑苔巳盈砌簷牙何淅瀝離心将逺
夣共此秋雨滴荷重聞珠跳泥融知蕚坼應諳此夜長獨有孤
蛩壁
　　四
秋聲亂梧竹終夕長丁東所惜幽窗下無人觧與同昨宵聴雨
客别我還山中此夜玉堦上凝塵知巳空蕭條寄髙枕含意共
踈桐
　　五
清宵不成夣山雨来空齋惆悵故人去揺落天之涯近楹聞宿
鳥隂晦終當偕何况連床人羽翮猶參差携燈就檐霤滴研
臨間堦
　　晨起天猶未曙
山鼠驚我眠披衣窗尚晦天漢已西流牛斗挂户内奎壁黯無
精朙㓕自相對浩歌懐徃昔吾道宜其廢撃楹動棲鳥樹摇
林影碎晨光猶未晞燁燁風露外清氣浩無垠獨有蒼山在人
間何限事黄塵紛大塊
　　記園中草木十一首和二蘇
　　　夏日齋居恨無隙地可植竹木庭不數武聊植草花藥
　　　物寄之盆盎可以移徙出入亦自斐然殊忘喧卑矣缸
　　　蓄朱魚十餘頭好鳥在樹㳺魚窺案亦何必濠濮華林
　　　哉偶讀東坡和子由園中草木詩欣然用其韻亦得十
　　　一首
車馬交五衢杜門避時彦抱此草木質間心察蕃變确犖治其
穢未覺荷鋤倦濁潦醪且獨斟飲罷席自捲自中年無姬侍卉
物同嬿婉雖無賔從歡幽興聊自遣柴門有簾幙牽牛為垂
幔何必羡金張朱户羅戚畹邇来懶是真入山已恨晚
　　二
湫狭寡隙壤鄰樹借喬林微暄䕃新緑意足莫相矜野卉雜吐
花䡖紅柔莫任可憐十量錦蹙此山姬襟採之欲戴首䯻小不
可簮且從兒女笑吾衰思何任㴱灌濯及晨露常先宿鳥興造
物豈勞我汲汲則安能
　　三
先公之所植盆有雙栢老屈蟠意徒高磔磔鱗鬛倒風雨蒼然
耒烟霄時一造攫拏掣不去剪縳煩人巧無復更干雲摧頺歲
月耗咨嗟良棟材璅璅伍衆草
　　四
閩粤多竒花珠蘭更幽㧞剪来好事家黄土分條挿和泥及梅
雨日日候牙蘖灌花衝早凉每與晨星約笙簫早蚊喧窗翠曉
如潑灌已倦復眠高枕送落月
　　五
龍泉緑玉瓷以養石上蒲古蛇蟠瘦根石罅張虬鬚靈苗雪下
青雲液暑不枯食之益聦朙禁方傳五湖却笑燒丹客採藥空
辛劬吾将訪九節行按五岳圖
　　六
架荳以為棚螳螂絡絲早可憐苦瓠子蔓雜寒瓜老朱顔凋䘮
亂使我容髩槁焉能逐車塵摧眉向輿皁腰鎌從老圃日夕甕
共抱采葛秋衣䡖以兹謝纎縞
　　七
苦雨暑謝客科頭歩前􁰽古苔發新緑瓦松宻前釘山中移苦
茗叢生羅中庭茗瘦石不肥芳香裊竛竮日落擕胡床對此莞
簟青何必蕩江月拏舟訪南泠
　　八
梅瘦蟠古鉄隱映璅窗南青青子生仁隽永勝餘甘心閒絶煩
渇古甕澄淵涵採菌佐朝𬞞菰蓴亦盈籃朝飢非所憂芻豢不
可堪長徃與物辭猿鶴庶無慙
　　九
晨興鳥未啼空庭長獨逰須㬰鴉鵲喧益覺空庭幽驟雨昨宵
至泥没花下溝把耒䟽其􁇧决渠掣若抽丗亂且閉門長學潜
淵蚪黄虞不可作坐歎醇風偷
　　十
山僧自何来採茶自天目白雲抱寒泉共出北山麓擷得驚雷
芽歸泛浮梁玉盞青茶自白眉宇照人緑幽香發户牖氣奪庭
下菊石罏細響生非阮非竽筑十年名山夣徒亂我心曲
　十一
蘭生在空谷豈畏無人知一朝委樵採時命亦何悲幸登君子
堂殊勝幽澗湄佳人在天末風雨無前期嬋娟将告誰攬此秋
江蘺相思不相許莫慰怒如飢
　　四君詩
　　　有乞畫四公子于張逺者張逺乞余為之詩因各賦一
　　　章
孟嘗敬愛客名已傾山東奈何入秦餌觸㒺登樊籠脱身幸姬
口乃出雞狗雄蒯緱空數彈市義止自豊䡖侠六萬家一變鄒
魯風豪華墜頃刻薛城有葌蓬
　　二
平原能下士海内景英聲録録十九人不識一毛生歷階折楚
王雄辯激長纓乃知曳𥚑客唯諾徒虚名賣漿與慱徒恥見趙
公卿不遇魏公子邯鄲功孰成
　　三
卓哉信陵君英㮣塞天地岩穴無遺賢躬下天下士雄豪豈足
矜徒慱所嚴事執轡夷門傍鼓刀揖屠肆西抉一丸泥秦人罷
虎視雄心畢醇酒聊云逺時忌
　　四
黄歇駔儈雄見紿一李園假父祖其智不火咸陽燔淮北十二
邑以易勾吳藩南鑿春申浦引江婁東門闘雞黄堂上風流此
俗存三千珠履客不共朱英言
　　詶胡天岫作
安危有羣彦寕容患時艱所嗟山澤踪丘壑亦余慳帶甲滿四
野望林已摧顔干榮誠有途逢丗非予嫻焉能曳短褐低眉向
人間􁂥光諧塵俗賣藥隱市寰蒼精克我糧白髮不須删與
爾日携屐沙頭狎鷗還
　　秋泛篇
秋泛渺無際鼓枻眀月時水流月與俱未棹舟已移流坎任行
止林壑非有期引領望天未嘯歌懐所思寒光積水生空籟吹
淪漪悠㳺慕潜鱗長與丗網辭何事罥塵鞅役我雙髩絲聊從
漁父去綸竿互相持志亦不在魚無復羡臨池采芰持之歸月
落已横陂
　　冬日就飲正仲東臯草堂候月
欎伊不自釋薄暮出東城小春媚餘旭林篠各含晴園𬞞為我
摘一壺聊共傾坐乆華燭至俄巳素月生徴雲籠綘霄皓魄尚
流頳仰視衆星沒繁霜宁夜横􁋚杯對良友頼此達吾誠于中
既鮮缺何假逐浮名人生非金石意氣徒營營不見𥘉生景須
㬰墜西楹
　　就宿草堂中夜眺月屢起俄見朝旭出海上
孟冬乆晴煦霜氣緩喬林夜静海月髙逺濤夹清砧澄懐得無
寐披衣起行吟喜見月入户天横井與參曙光從東来星斗漸
以沉茫然大塊中物感乃交侵日出羣動作翺翔數羈禽溟
濛混六宇天地肅髙深曦陽麗蒼穹積塊破重隂浮雲莫相
翳昭質鍳余心
茗齋詩七言古
　　　　　　　　　　　淮南彭孫貽羿仁著
　　入禾風阻不得達小舟野宿船屋下
大風吹地成乕嘷白波連山飜怒濤雲昏月黒雨不已點點江
花濕緼𫀆檥舟貼岸望鄰火柴籬㴱掩空呼號野夫拒扉㦸手
詈不見羣盗今如毛僕夫巽辭公無怒乞火為㸑支飢枵就檐
煑糜漉脫粟硬若白石鳴琳璈飯罷低蓬入船屋緯蕭壁敗惟
索綯七人共舟剛八尺拳曲軹膝難横凥倚舷身警天地側擁
絮夣􁭘闗河髙覊人不寐頭半白驚覺霜霰生寒臯呼童鼓
棹破烟去為汝傾嚢沽濁醪
　　叠山圖引贈孫户侯輔庭
　　　輔庭先代故矦也戎馬渡江江上諸侯多革向而事北
　　　庭者君獨遁去僦荒園灌花城南其賢矣棄去黄石
　　　諸書不復論選石斵山驅策林丁山子為治囿者位置
　　　丘壑得南宫營丘茟意好事者多與之逰因貌之為圖
　　　相與歌詩以贈之而彭子為之引
我欲逰名山圖歸冩綃幕却咲圗中人先我寘丘壑啚中之人
漢故矦三毛颯颯髯蒼虬眼前将吏半降組君獨灌圃城南頭
胸蔵塊壘何确犖方寸槎枒成五嶽指顧千嵐萬壑生山鬼幽
憂畏雕斵誰為此公貌此圖七十二峰来座隅非遇龍威定善
卷入室恒覺烟嵐俱五丁無權巨靈去畚石真笑愚公愚買山
我已慚髙隱思向輞川乞粉本為君賦得畫中詩始悟山人夙
畫師詩成冩傍空山掛日日㸔山如入畫青山不是無白雲黄
塵招隱徒紛紛此中添我題詩者莫使青山獨見君
　　七弟翼叠石作小山雜植卉物酔中為之作歌
夙志樂登臨出必携杖笠所居愧岩栖馳神騖園隰吾家阿七
老觧事叠石為山周一室﨑嶇軒楯作林巒點漬苔莓増詭矞
山丁壮髮類山鬼搜剔雲根刳石髓髙者陵阜窪陂陁只尺居
然有千里憶昔浪跡逰名山匡廬岱畎曾躋攀香罏五老披紫
霧天門玉女揺雲鬟年来病足東海上臥逰彷彿聞潺湲羡君
窈窕在丘壑即此壺嶠非人寰俯檻沉冥倚寥廓疑入衡霍
岷峨間君家書館多瀟灑左列圖書右杯斚弟兄轟飲百不
辭五石酒缸如飲馬有泉有石滿窓中無日無花發林下相㸔
只欠壁間詩為爾髙吟擘蕉冩
　　介子以扇頭羙人命題戯以調之
昔時周昉不可作近代仇英亦超越可憐俗手状妖妍膩粉塗
朱恣點湼朱生自是閑情者買冩空從畫工冩畫工着意黛
色㴱何䖏夷光更捧心羿仁居士同魚鳥毛麗飛沉失妍好革
嚢應笑扇中人却扇秋風容色老
　　㳺仙詩二首和圎長老
　　　来詩和蕭氏作雜用寒删二韻攷古二韻不相通因分
　　　為二篇其次苐仍蕭之舊焉
伐毛乆咽元氣飱未肯入霄跨八鸞三千花實春闌珊空餌蒼
精服射千方壷只尺隔逺巒其上清都鄰廣寒衣六銖衣冠雲
冠異香繚之非以蘭前驂赤蚪後角端道逢童贈藥瓦能返
白骨為渥丹方㸔竅鑿混沌殘須㬰黄虞纍瓦棺手㺯造化黄
土搏日月雙轂馳飛湍清流戲摘千朙玕
　　二
至人應化墜塵寰名山浪跡窮躋攀暫時逰戲来人間南度九
疑湘九灣東俯蓬萊淺潺湲人代屢換不改顔山河興廢空循
環青精瑶草不可芟麟芝鳯芝赤斑斑摘以相贈無少慳却笑
留矦戀朝班晚尋松子何時還
　　送窮辭戲效昌黎詩體
茆船栁轅具粻餌除夕呼幽送窮子咿嚶肹砉如有聞豈余窮
子子乃云髙文嗸牙衆駭吐拓汝心胸抉萬古詈侫斥邪鱗逆
攖送汝投荒就大名子腕有鬼司詰屈怒茟憤與蛟螭争囁嚅
李牛等蟣蝨所不子榮公與卿非予汝窮予汝右子不予愉子
何疚呼兒焚車斬茆馬友子請同孟若賈
　　七夕雷雨詠牛女
輕雷急雨鳴原隰天上佳期空佇立織女機中織素寒牽牛
河上牛衣濕可憐此夕浣新粧可憐此夜搗衣裳填橋空自勞
乾鵲洗車先已向髙堂豐隆隱軫轟車側玉女梟嘑帝子傍
却驚仙樂喧河鼓應是催粧喚阿香人間愚公徒乞巧穿針兒
女停機絞虺虺势壓綵樓飜填填光掣蛛絲攪天孫今日愁奈
何愁霖霡霡夜還多黄姑相喚隔河語公無渡河終渡河
　　鏡聴詞擬王建三首
匣中鏡掩塵滿衣蕭關夫壻猶未歸空床昨夜夣歸壻人傳郎
過黄花戌粧成對鏡還自傷夜懐眀鏡潜下堂殷勤再拜出厨
下細犬吠人還自諕出門聽得子規啼已卜蕭郎囬馬蹄潜過
西鄰採藥室聞說當歸喜倒劇含咲上床却人静脱衣始憶懐
中鏡攬衣照鏡重下床朙日郎歸若様粧
　　二
雙鸞作鏡錦為帶潜繋胸前入厨拜紅衫貼地祝竈君行人消
息君應聞昔時對鏡驕顔色今向青銅卜消息出門小胆行綷
縩人影鏡中潜更退道遇児童捉嬉子知定郎歸先兆喜歸来
胸冷菱花熱抱鏡同眠數圎缺應知鏡破即歸期三更恰見月
如眉
　　三
胸前寸鏡如寸月躑躅下階行未發暗将心事出門前細聼行
人語倉卒宵行無燭祝紫珍欲代金錢卜逺人百蟲夜號人語
亂報得平安剛一半自嗟不及鏡中身長與鏡前人對靣鏡聴
鏡聴　鏡何年年歸信成蹉跎
　　追和東湖望山歌
　　　唐顧况有東湖望山歌歌中徐孺宅洪厓井西山鉄柱
　　　諸語乃詠豫章東湖也舊海塩志在當湖未分之先以
　　　爲即當湖之東湖遂誤收之仇學慱邑志仍舊志之訛
　　　郡志亦因之當事者遂因逋翁題以試士丗無知者一
　　　正其訛余昔逰豫章曽至湖上所謂徐孺宅已不可攷
　　澹臺墓尚存湖上北望西山西揖洪厓南眺鉄柱真勝
　　　地也逋翁之歌尚未盡其勝今追篇賦一篇一以懐昔
　　　逰一以訂今悮詞之工拙勿論也
昔過豫章城垂竿東湖曲澹臺墓前湖水東四靣羣山向人緑
東湖北望西山西南浦白雲滕閣低洪厓千尋瀑吼雪鉄柱萬
歲蛟蟠泥道遇洪厓生授我素女術唾之不肯受飜身㺯朝日
華陽真隱滄溟客濯足曽過徐孺宅髙賢已徃高吟在字字雲
霞寫逰屐湖光千載人不同山人去後千山空㸔山長詠逋翁
句夣裡東湖渺烟樹海山不是望中山疑有幽人此来去
　　早春風雨同弟望飲潘户矦道旃所長歌見意
潘矦文弱如處子匹馬曽馳數千里江南豪侠通交逰亡命探
丸借名氏􁂫頭榜掠膚無完滿靣刀瘢身不死歸來觧印辭故
侯溷跡屠沽時賣豕黄衫野衲相招呼其中撃筑半酒徒醉向
僧寮雪色壁豪吟信手縦横塗今春風雨無以娛扶屐招我傾
一壺我今𬞞食師浮屠長齋㫁肉乆矣夫縳雞不烹剖木奴鮭
菜蹲鴟菽筍蒲阿弟興㑹不减吾飲若涸澤雙鵜鶘主人先醉
客未起蔵鉤决勝心膽麄君㸔車磔多卿相只今不醉何為乎
如泥爛醉且歸去城南早鴉啼着曙
　　首春四日次沈希園大叅韻
嵇生所不堪者七五絃近踈三雅宻君㸔左列多㫁􁋊何似南
窓且容膝歸休乎君麇氏麇知我者希茟公茟自笑三百五日
齋輸公三萬六千日
　　輪燈
　　　兒童縳竹為輪展轉相環懸燈環中旋轉飜覆而燈不
　　　傾滅壮士運之衢中騰擲不休日滾燈
耀靈西頺望舒吐地湧圓機燭隂舞滾塵歩歩生夜光照乗轔
轔軋瓊宇𥘉驚豐隆呼阿香火輪旋爇天中央更訝地靈戲撃
鞠赤毬蹴起扶桑谷規裏星橋閃不停寰中銀甕流何速蹋燈
壮士誇身手騰擲縦横無不有離朱瞬目幻人眩捷若宜丸鬼
戴斗列炬疑㸔圜陳收横簫欲挈璿璣走訇填鉦鼓閙兒童争
㳫窗扉墜釵鈕羿仁先生户獨扃觀書夜静挑殘燈願分餘光
出鄰壁屢候鶉火觀春星君㸔燈市喧華轂官課山棚遍窮屋
安淂金支百丈輪轆轤四照流亡燭
　　題仇英畫文皇便橋盟突厥圗
錢塘戴進畫人物顧陸張吳相驅馳仇英繼之更入玅欲與造
化争豪釐君家髙堂之素壁風烟漠漠氣忽殊何来千乗及萬
騎雲屯霧集于座隅當時　英筆洶湧手闢混合開華夷虬􁋡
英雄十八子新受單于臺上璽羣雄盡㱲二郎手隂山両雛心
未死涇陽平抉塞垣入百萬鉄蹄嘶突兀長安揺動日昏黄羽
林彍騎無顔色玄武門𨳩六飛出六騎如龍一龍赤隔河立馬
呼頡利両雄服雌驕不得拳毛騧上真天人以䑕遇乕首莫伸
咸陽城西日五色其氣雲物皆龍文須㬰便橋刑白馬西𨳩潼
關水東下可汗稽顙賛普伏蝟縮胡髥若瘖瘂六軍嚴陣刄有
霜鸞旗徐動文龍長　却駟御輦還眀堂英公
衛公咸珥璫将軍無戰空騰装立捲駝帳歸穹荒風沙一洗見
㶚滻髣髴皎日昭陵傍我来觀此圗㣲茫窮目力踏君長几縁
君壁三日卧觀淚侵臆君不見宫車蠻府夜郎西吐蕃遮隴箐
狖啼蜀天空流杜宇血冬青不掩諸陵泥誰為百王重雪恥隂
山直拓無撑犁
　　早春舟行入吳風雨龍見有作
北風横吹大魚立天際蜿蜒白龍出移山倒海不復難盡捲雲
雷起山澤具區以南滬瀆東長波萬古𨳩洪濛緑簑㺯艇者誰
子咫尺五湖收釣筒鰕䱉跳踉蛙黽笑爾軰嚄唶誰為功山川
戰闘改渾噩神鬼叵測随豊隆已驚陵谷失牝牡遂先幽蟄驅
鱗蟲我欲拏舟適吳㑹坌合春隂若車盖船舷天際笠澤傍菰
蒋風亂滮湖外倚蓬神王嘯復歌笑判七尺従黿鼉羣隂乆自
怨恒雨丗路忽復成風波泥蟠蠖伏終有待萬類變化何其多
龍兮龍兮奈爾何
　　恵山華孝子祠作
　　　孝子名寳宋義熈中父豪戌長安語寳曰我歸為汝昏
　　　冠苻秦䧟關中父殁戌所寳終身不復冠昏南齊時年
　　　七十餘朝命旌之而以兄之子為後祠在恵山上其像
　　　髥而卯角云
莫笑烏頭白烏哺歸無日莫歎老魴鰥枯魚泣尚斑氐羗入關
父不返白頭縂角何嗟晚児時送父戌長安児今成翁戌未還
誰更三加約兒髮應返長安戰塲骨不冠尚可無後何千秋涕
泗猶滂沱君㸔干禄絶𥚑者皆戴進賢有車馬抱孫㺯子憂所
生眼前大半多簮纓
　　月氐王頭飲器歌
　　　山隂大家丁啓光宇歩孟丁别駕承芳女朱子元徳配
　　　也工詩歌有月氐王頭飲器歌惜其意壮而歌未稱因
　　　為和之嗟乎操觚之人多矣顧其識反出縂笄者不安
　　　得拾盧龍殘綴為伏乕　飲彼冠而幗者哉(漢書老上/單于破月)
(氏㫁王頭為飲器非出漢兵手也丁詩誤五單于欵塞/漢俠䕶之北歸更盟諾水上㰱血立誓共飲月氐王頭)
(千古快舉以此正之鉄厓有詩頋亮李費張憲和之亮/費詩極為鉄厓所賞費詩尤佳憲見之遂焚巳作)
漢皇猛志狹九州㫁元壮士貪公矦貳師已梟王母寡北闕𥘉
竿南越頭撑犁胡雛頭曼子西嚙樓蘭數千里鉄蹄踣盡監氏
城二十六國朝王廷月氐髑髏大于斗熱血新膏老上手雕題
紅壓蒲萄香單于意氣驕羣醜借君頭顱為君夀月氐勸汝一
杯酒百年虜運傾五雛再㱲郅支屠休屠　韓稽顙渭橋下不
煩頸繋兒單于黄龍朝罷漢使發相送北庭返甌脱更刑白馬
諾水上共㰱月氐王首血伏犀盬腦朱糢糊留犁撓酒承以杅
将軍含笑浮此物裂眦猶磔胡虬鬚山隂大家女學博羞效丁
娘歌十索壮志應吞錦繖人花毫一掃燕支春欲将黛茟冩獻
馘閼氐京觀高麒麟千秋快事翻扼腕却恨弓蔵茂陵椀無復
乕頭去病青拂廬狼纛紛郊坰頭飛鼻飲自相食理宗玉枕
空蘭亭願借當年武庫首飲盡黒龍江上腥
　　神祖南郊圗歌
高皇九葉主鬯昆四十八祀承郊燔五星如珠環𬗋垣邊塵不
動塞草暄西羗時却狻猊貢内樂不奏梨花園流沙以東𣢾北
門名王貴人皆執膰帝介大圭報所尊袞衣穆穆朝上元絺繡
日月交龍文萬象怳忽天無言御容供奉随仙仗日侍龍顔近
天上圖成鹵簿歸太壇髣髴山河秀堯顙松隂謖儼千官公
侯卿相皆倜儻三十年来御府蔵神孫三見升朙堂斯圖時展
奉先殿慶陵老璫驚遥見白頭宫女淚䦨干猶識西宫舊逰
靣米脂盗入禁垣穿王孫零落燕山烟徃徃人間得宸翰此軸
何人質酒錢北闕貴臣再易主半是前朝故宰輔䧏相應羞論
萬曆遺民尚復稱　神祖捧圖嗚咽空沾臆野老相㸔不相識
君不見鍾山雲氣長亘天天壇樹盡春無色
　　再次希園見示韻
春光已去十之七落紅漸稀緑隂宻尋芳欲挿花滿頭扶笻尚
愁泥沒膝流光去我悲莫悲得句煩公茟則茟一杯一杯且一
杯眀日今日成昨日
　　三月三日
一百五日禁烟莭二十四畨花信風風光滿眼但相對孤負清
樽朙月中人生百歲若轉轂昨日年少今成翁落花再發糞上
英腐草半化沙中蟲空燒黄金買大藥白骨難轉衰顔紅古来
聖智亦黄土萬里山河忽無主青春不醉無奈何我為若歌若
其舞君不見敝貂小児六印懸口吻呼噏生雲烟蛇行纔起車
已裂死為城南二頃田歌鐘富貴豈長保皓首猶虞拂衣早
十君四姓等弈棋穢骨須㬰已秋草却慕區區身後名獨醒刺
促辜平生途窮豪士空慟哭笑殺桃花無限情對花沽酒且復
酌醉眠不放鸕鷀杓春光欲别尞忍醒夢枕杜鵑紅漠漠
　　卞山僧談山之勝欣然未能一徃短歌懐之
昔泛白蘋洲未到雲深處今遇卞山僧遥指雲中樹卞山䖏䖏
皆白雲千峯萬峰雲不分白雲逥合即山寺僧在亂雲堆裏睡
脩篁蔽天虧日月香茗流泉隱仁智霅溪南下合苕溪百里蒼
蒼猿一啼我欲尋僧採茶去更入此峰西更西
　　月夜登樓望秦山
把酒欲飲壺已空登樓登對月誰與同倚樓千里入長嘯宇宙
參差清氣中春城縹緲浮烟樹城上遥山天盡處海潮如雨月
西流露重星稀不知曙青山招我更不眠山路蒼蒼從此去
　　從鄰老乞罌粟花不得戯拈
南鄰千瓣好罌粟粲爛宫錦披朙霞主人好事客踵至喫書埭
溪糓雨茶可憐偷摘半隣女大髻小鬟紅滿髽我亦愛花常闖
户每逢婢罵嗔雙鴉今年脚氣發頗早欲行已躓黏壁蝸好花
時候苦兀坐惟有瓶卉横窗紗恨無隙地種此物時向鄰翁爲
乞花此翁惜花恡我乞𫾣籬竹影空紛拏無花可採還一咲閉
門格格喧鄰蛙
　　嚴子允光摘芍藥數朶見贈欣然成詠
尋春曽踏姑蘇市萬紫千紅滿花肆何䖏更誇婪尾春䑕姑鹿
韭無名字今年牡丹當晝開三百六十紅樓臺釀花濾酒年年
熟叩户㳺人日日来牡丹開盡春零落聞道君家好紅藥也須
扶杖走一㸔東風病我春㳺腳鷓鴣一啼行奈何羙人共笑跛
前郤園丁跣足揺倉琅數朶妖姿分綽約正逢佳客得盡歡不
使名花供獨酌老去渾忘溱洧逰恐君相贈猶相謔
　　首夏見海市作
我家東海濵曽未識海市却笑海濵人時時望雲氣病足僵卧
寂不娛藥闌行砌須杖扶児童奔走報山現蹷起郭索行沙塗
海人東面環指點萬象已變山容殊㫁山相連作屏障方者如
墻圜者帳須㬰十二樓五城幢葆旌麾非一状峰巒㮣浮空翠
中譙櫓飜懸白波上我其阿閦㳺天宫不然諸界何虚空三山
靈境只尺是竹杖棕鞵胡在此雕鏤巳洩元氣虧眩惑真疑幻
人技昔見周行貌此圖幻恠㣲茫事有無今日沙頭問潮信始
悟周行圖未盡周郎玅茟蜃不如羿仁賦尚慚玄虚隂陽闔闢
互吞吐坡老千秋更啓予
　　追和東坡登州海市詩
平生諸境悟本空亦如蜃氣虚無中桑田身丗皆幻影何况㓕
没鮫人宫不須隂雨聚靈恠倐見樓臺成鬼工豈其當年鞭石
者百神于此朝祖龍我聞文登此去三千里海市之現因坡翁
坡翁巳仙彩茟在詩句尚與潮争雄蓬莱方丈生肝腑噏嘘以
吐奇不窮少焉一碧渺雲海依然六合還昭融狂呼把酒快呌
絶得不鯨吸傾千鍾我懐坡仙不可見時撿逸史尋元豊揮毫
有物助幻㒺研水醮盡蟾蜍銅嘈嘈海潮響急雨東面而望天
無風
　　觀棊用東坡韻
木蘭之隂可横几恨無古甓累琴址少時嗜弈今巳忘揩眼莫
醒午睡羙誰歟剥啄風欵户巳而客至携二士坐談良乆入杳
冥三人各黙無有二欣然意足起對局蕭𣪚殊無關布子漸
㸔兀坐成枯枝形神俱徃茗何味小児畫𥿄旁紛紜児戲母煩
問庭鯉丗外身心物外情了了興亡一彈指經營辛苦此中人
成敗須㬰變驚喜呼児歛子自掩扉未歇竹爐清入耳
　　海禁厲黄魚不復登嘲嗜魚者
少時饕餮快撃鮮黄魚但飽不論錢而今𬞞食止鮭菜不向
鮑肆猶流涎両年戎馬㫁海口無復飛鮮登石首饞夫鶴頸望
滄溟瘦殺銀花鱠腥手憶昔貢魚来市橋飛舠聒地喧鳴鐎家
家開冰出紅玉挿徧江南萬桞條朱門公子恣一噉不譲飢獺
逢鱨鰷東海老僧脂病吻吳門刺客舞庖刀邇来㫁罟掛蛛網
仙醋流芬空握椒㗖鰒摧頺頭秃喙彈鋏餓瘦馮公腰何如米
汁長齋客笑指枯魚過河泣倘君巳厭水梭花為燬䲭夷種魚
術
　　苦雨三首得尾字
衣濕雖熏尚生蟣滿堦淹浥爛庭卉欲觀細字銷晝眠亭午暗
于𥘉月朏新蒲作劍長沒腰蝌斗成蛙㫁其尾茅檐决霤聲
滄浪苔繡粉墻圍緑扆未暝蕉窗風獵獵若有紅裳窺山鬼野
夫病足難出門一生着屐量有㡬
　　二得薺字
束芻百錢濕于洗城中買薪貴買米家家斫床雜荳萁十九突
煙晨未啓児童淒凉㫁肉味煑茗為羹甘食薺河魚大上四曽
滿街撥刺銀刀登海鮆得魚貫桞昜薪歸餘者以烹逰釡底坐
𫾣石火遲晚炊膓中轆轤相突抵
　　三得蟹字
老蝸書涎角而豸老眼學書半非楮欲将好句破愁霖亂擘窗
蕉縦揮洒枝頭梅子連拳重翠滴枯膓愁莫觧蜃蒸澤氣潮
喧豗雲委太隂龍劃擺􁀾呱雨鳩抵死啼一隙晴光何䖏買倚
檐終日自孤吟網户蠨蛸如巨蟹
　　題忘憂勁莭圗為吳門袁莭母夀
堂前蘐艸花莫觧堂下憂百卉向冬悴孤松為誰留昔時青陽
别之子摧挫冰心寒不死西風凜烈七十霜宜男草長過人長
可憐佩盡忘憂艸贏得朱顔未霜老袁家土室今何如身将隱
矣又焉之子能如是偕子隱今日浮榮止朝菌為歌南山貌此
圖恥受秦官五大夫
　　張遠畫雙蝶于素扇玄質紺羽金翠欲流儼然飛動因題
　　其後
蟲食百卉英窩繭同春蚕因風化胡蝶五采攵無端化工肖物
非有意爛慢天機見㴱致當時妙手擅滕王粉翅霜蛾儼無二
元嬰死後一千載草蟲俗筆紛紛在甬東張逺萟入神人物玅
奪曽波臣意所欲冩無粉本萬象落腕俄成真花前忽見俱飛
蝶雨暈晴㤨出鬚鬛圗成含咲向花前堦下羣花自飜葉児童
走撲笑相㸔不信丹青繪䡖箑少時㳺戯走東園随風捉蝶芒
履穿霜毛在頬今老矣對此尚復成狂顛便應攫取君莫吝恐
君此畫因余傳更買生綃數尺作團扇乞君為我别冩花下雙
翩翾魏收輕薄荘叟夣與君茟墨相周旋余詩君畫各飛動花
隂雙影同娟娟
　　張逺畫羙人于素扇飄蕭古雅玅絶時人俗茟為添甘蕉
　　若榴數株于側甚可惜也戲以調張
僧繇昔時畫鄰女素壁捧心渾欲語二千年後君前身重見仙
姿下綃紵三分眉黛五銖衣䡖盈始覺周昉肥不須近花已婀
娜獨立人前無不可知君落茟㑹有神定識人間無此人可憐
妙意無人識拈草添花妄相益石家阿醋無容姿焦氏緑衣舉
羞澁悔教不殺諸畫師坐令傾國汙顔色為君燒却雜綵灰猶
堪灌取真真回未容更落傖父手寕與先生驅蚋来
　　題黄谷仙人壺盧浮海圖
滇黄谷死十餘載人物玅理無人傳我開廢篋得此畵展軸未
半先飄然塵坌觸去海色起帒上茫茫成萬里筆所不到皆波
濤洶洞胡為在屋裏二人出沒波中流共踏大瓠同浮舟天風
蕭蕭髮覆耳鉄笛下有蛟龍虬大瓠半沒人不動非仙那得䡖
于鷗人間畫手徒突兀俗筆焉知塵外物布𫀆赤脚頭鬅鬙五
岳姿形隱神骨天炎揮汗卧空齋對此形神已超越先朝大手
吳小仙枯毫焦墨拳虺蚺筆端波磔合草聖此意冥黙誰能叅
人間粉墨空肉好此畫此人埋宿草當時落帋換酒錢今日破
縑猶見寳我家海濵同此圖東面而望隱隱岱輿員嶠及方壺
去年有客採藥返贈我如甕三葫蘆欲尋黄谷畫我于其側上
丗人不識指是拾虷海上盧敖徒吁嗟黄谷今已無
　　送别山上人還卞山
卞山四面皆深山羡公身住烟雲間山人住山山亦好出山何
事来塵寰海濵參差山繞屋不及苕中山屈曲白蓮寺古白蓮
開乞食山僧回未囬山猿啼風虎倚樹秋色滿天歸去来别山
别我何山去仍到烟雲幽絶䖏千偈瀾飜一字無眀夜月眀誰
與語
　　烈皇帝御書歌
　　　槜李鍾子宣逺徧蒐申申以来海内死事諸公遺墨勒
　　　之石冠以崇禎御書宣逺至海上訪求吳忠節司馬及
　　　先太僕遺茟入石因以此帙見示伏睹　先帝宸翰龍
　　　蛇盤欝有眉山南宫餘法羣公手跡鉄骨冰心森森並
　　　發悲咽感激敬攄此篇用志瞻仰兼以謝鍾
十八小児撼天柱　烈后龍髯攀不住琅琅血詔泐山河鬼哭
蒼皇數行字二十一人箕尾前小貂負龍以昇天羣公絶茟夾
日月金甌雖墜丹心懸自兹炎燼西南歇洒盡蠻荒遺老血可
憐一火燹䖍臺皇恐灘髙碧燐㓕春殘蜀徼鵑吻乾淚漬湘潭
竹枝裂十六秋霜漢寝扃更無玉匣殉蘭亭人間流落傳宸翰
軒翥龍蛇動霄漢英靈尚挟風霆怒書法空為帝王冠鍾繇茟
訣丗莫聞墨寳相傳今見君義熈題署止甲子宣和卷所歸燕
雲重觀天藻成嗚咽欲碎常山罵　舌應知主烈激臣忠共吐
忠肝照寒鉄介山禁火訪亡臣墨光帋背流貞珉誰堪跋尾附
不朽鎸碑願勒常安民
　　包義士行
　　　吳太常之殉莭燕京也故人祝淵視其殮周行助襄事
　　　有􁈍工包君携髹器為太常澤木焉日卧柩側一夕火
　　　燭天鄰里奔告曰賊燔太廟矣包君呼天而踊遂投井
　　　死潜夫作歌貽從而和之
長安火光燭太廟米脂盗魁眇目嘯太常箕尾從胡髯三寸桐
棺亂蝇弔誰攀貍首傅灂膠僅聞義士身姓包匆匆不及傳名
字剰有餘芬流髹器漆身不及豫家児井泥自了平生事誰言
執器多賤工寜更塗丹凝碧中生来未食眀室禄忍㸔廟貌灰
狂烽龍湫野老吞聲哭欲冩哀歌編野録漆書且自蔵壁間井
中心央今誰續
　　短歌為漢飛夀
樽中酒空君莫憂田中􁊽穰何所求請㸔長安貴逰客風吹馬
矢塵滿頭何如髙吟卧丘壑黄菊巳吐山之幽君今四十非年
少身事未成人莫笑萬言未試所上書有官不仕仍皂帽昔時
意氣各飛騰白眼對客俱慿陵雲揺雨散異出䖏我巳閉户同
山僧調絲炙笙奏清越小婦挟琴曳羅襪花枝入手子夜長憐
君尚未生華髮黄金積斗髙突兀南牙北寺何倉卒眼前窮達
自有時勸君且盡杯中物
　　題眀皇出逰圗
畫馬雖瘦筋骨雄二十餘騎無一同其中拳毛更竒絶天人與
馬皆赤龍風流天子真英儻撥亂雄心仍跌蕩五王聫騎打毬
回将相横稍随鞠杖瓌姿秀鬛容質竒鳯咽麐章兀髙顙韓幹
畫本今已無近代承旨亦絶殊昔蔵子昻二𣪚馬磊落斯圖踰
作者滇人黄谷張逺師逺今人物良勝之丗人不識神駿骨空
覔海上虬龍姿驪黄滅沒誰方駕千里風沙出毫下貽詩如畫
畫有神不須伯樂應増價
　　梁生行贈仲徳
梁生脩髥磔如㦸避地常懸寓公籍未従滄海訪安期時語鬼
神叩宣室可憐讀破萬卷書瓶粟不足胸有餘少年結客慕䡖
俠思㱲左賢屠單于𣪚家金盡壮士死竄迹賣藥来草廬我亦
常從採藥叟枯楊無秭桞生肘與君結交如宿昔與君坐談忘
日夕我持阮宣無鬼論兼樂稽康養生術與君相對還相期向
人萬事堪低眉黄金可成大藥就與爾名山同採芝
　　題周行右軍籠鵞圖
周郎家無半石黍日日丹青㺯毫楮可憐脱粟向老親玅茟空
留滿綃紵張萱圖畫巳塵埃右軍生面為重開㑹嵇誓墓乆不
出惡用鶃鶃者為哉山隂道士今何徃不見鵞池流􁧥沆當年
曽訪若邪溪髣髴髙賢餘想像歸来小繭搨黄庭細書潦倒塗
蒼蠅不如攫取蕺山扇懐䄂清風拂𥿄屏
茗齋詩五言律
　　　　　　　　　　　淮南彭孫貽羿仁著
　　春㕍
征㕍去云疾東風向帝畿花時離楚塞雪盡到金㣲兄弟江南
别烽烟河朔歸高樓有思婦一為寄春衣
　　春雷
殷雷生積雨隱隱發遥岑氣變蛟龍候人占天地心中宵起羣
動百卉滯䡖隂惟有新栽竹孫枝茁北林
　　春草
千里河梁路萋萋空復榮雨餘添野渡花外滿江城南國王孫
去東風日夜生還憐玉階上若箇獨含情
　　春雪
園林春未徧早已落英過垂栁先飛絮㴱宫盡掃蛾畫簾踈
影亂髙閣薄寒多莫訝朱絃冷幽蘭思若何
　　春雨
膏雨陽和潤昭蘇萬象知江山融一氣草木𬒳無私花下催歸
屐愁中减曲巵連床憶兄弟千里正相思
　　春月
三五清暉滿樓臺皓魄妍隔花偏隱約照舞更嬋娟少婦空凝
望離人更不眠惟應夜逰客㓕燭綺羅前
　　與諸弟夜就田家宿聴雨枕上偶成
載酒過山寺提壺就石泉麝香粘栝子松影亂茶烟蒸菌雲根
溼侵苔屐齒妍士床茆枕卧小雨警春眠
　　春日山行
不盡攀躋　穿林更逺尋烟横諸嶺㫁天入萬松隂㟁幘眠幽
磴􁋚盃狎野禽由来髙尚士空抱薜蘿心
　　二
鷹岫雲容紫蛟闗海氣黄慿高坐磐石極目盡春光苦竹穿
泉穴閑花繞戦塲無人識幽恨倚杖竟斜陽
　　過澉川懐故友仲木
夫子清門彦行蔵契古人論文偏愛客學道詎言貧草長湖
南路鶯啼宅外春淒凉舊逰地無䖏不沾巾
　　二
昔時携勝友連屐共登山海氣揺書幌鐘聲静市寰堂空梁
蝠嘯槐死網蟲斑惟有藤蘿徑依然覆石關
　　宿澉川僧舍
野艇随魚泛深溪到堰平青山環廢寺白水没荒城雨歇虹兼
㫁雲濃畫不成淒凉助無寐床鼠嘯三更
　真相寺登大悲閣唱和詩遥和黄梅南和尚范隱君文白
　　共十首
久慕雲山侣招携惬素心論詩来净社登閣散春隂相對寥天
濶無言命嘯深三人成一咲𥘉月上髙林
　　二
物外尋𥘉地能生遺丗心松梧青未已庭院晝成隂鳥語叅禪
静鐘聲入定深此時誰獨契花落滿風林
　　三
維摩来丈室何䖏更徴心溪水聽無盡山光㺯積隂雲開松殿
古花覆祖堂深待注南華畢相携訪道林
　　四
青鞵投白足無復問安心暝色收羣動春光駐寸隂拈花顔共
觧隱几思弥深只此令人逺何須就竹林
　　五
早已空諸有因知静者心放叅飛鳥下坐卧落花隂絶句投機
轉長松度臘深他年公案在佳話𥙷珠林
　　六
無生原共契出丗有同心倚閣諸天盡浮空廣殿隂閒雲随客
住野水到門深况遇䲭夷子相招並入林
　　七
黄梅聞法後無住獨朙心移艇来玄客開門就緑隂知交煨芋
冷詩思喫茶深接待忘賔主䋲床倚石林
　　八
論詩忘日夕大火直房心草際螢光濕風前燭燼隂牛頭迎客
懶雞足住山深莫問西来意桐闗即少林
　　九
一従空綺語何地着文心半偈通諸品㣲言破五隂坐依頑石
老禪對酒人深擬即尋開士移家䨇樹林
　　十
霽月流天末孤雲出水心清華同二玅空宇净諸隂白社棲
賢逺丹霞退院深何當携杖笠持偈印香林
　　謁錢太常祠尋鍳長不遇
積雨逢𥘉霽携文就所思清隂鄰寺竹勁草諫臣祠覆研逰䨇
雀虚窓照旅葵空勞題字客銀鑰叩萎𬎼
　　木末亭弔方正學先生墓和董陸諸君作
遜國當年事千秋有是非臣今甘赤族王豈遂黄衣月落金川
冷春從望帝歸騷人搴木末再拜奠山薇
　　二
清川流不盡惆悵獨思君定論收遺骨諸賢愧建文山空鸜
鵒怨香酷麝麋羣今日長陵道哀猿不可聞
　　題監門鄭司法讀書臺
安上門前淚咨嗟動至尊罷官時相意不死自君恩苦竹幽
篁直書臺鳥迹繁惟餘宋時月清照滿江村
　　二
慷慨監門奏君王不忍㸔空勞正人助豈為逐臣寛諫苑傳圖
畫臺郎愧法冠半山亭不逺杜宇報春殘
　　張髙要園亭二首
徑曲松蘿合池空水樹分髙樓秦岫雪竒石嶺頭雲亂後賔
朋盡愁中鼓角聞物情公自見鷗鷺且為羣
　　二
草閣朝延旭松關浄掃塵日遲林漠漠魚定水鱗鱗莭候多新
景河山少故人南枝梅正發猶是舊時春
　　再訪鍳長不遇
尋君復不遇扶屐又空還髙桞過垣緑虚堂片石閒雨殘瓶外
卉雲潤研頭山題壁無人和松風自掩闗
　　旅庵即事六首和黄梅南音和尚其上座無畏坐脱于塩
　　和尚至塩送之故及
芒鞵携杖笠精舍獨招尋黄蘖傳宗古青山卧闥深風纎螢
不定竹瘦雨難禁却憶西歸客先予返少林
　　二
千山雲濕外挿槿結茅庵院碓留心印鄰燈罷手談煑麋憐灶
破㵸茗識泉憨幽事堪題壁詩筒約共探
　　三
禪扉聊信宿行腳且随縁夏潦鳴山蛤秋畦種木棉露華蓮漸
側雲潤菌逾鮮燕坐忘寒暑西風何䖏蟬
　　四
䋲床枯坐䖏無處説無生曲徑寡人跡閒門見物情林空聞果
墜水静息蛙鳴縂未離詶應流雲自送迎
　　五
結廬還負郭水竹翳池隍此地有髙座何煩詣上方風林禽剥
啄隂雨電騰驤盡付無聞見冥心入混茫
　　六
柴門支石掩野卉倚堦栽禪自同枯木人應到大梅風生叢竹
篠雲積亂山堆已忘身為旅時時掃徑苔
　　秦駐晴嵐
並海諸峰盡隂晴氣象殊蜃樓凌縹緲鳥道歷盤紆吳越横
煙㫁虚危入漢無求仙空冥漠何䖏有清都
　　始皇遺碑
海上求仙客侈心萬歲存渡江多望祭勒石自言尊古篆垣衣
沒寒潮輦路喧幽人尋㫁碣興廢復誰論
　　白苧溪橋
阡陌同山徑茅茨各水門青溪堪命棹白苧自成村沙暖魚争
躍花朙路不昏干戈方滿野此地即桃源
　　澉川春漲
野水連天濶溪流徹夜聞湖光林表合山色雨中分古戌多青
草孤城掩白雲沙頭有鷗鳥来徃自知羣
　　烏夜村居
驃騎前朝墓猶傳第五名烏啼人不見村静月空眀海市春多
雨風林夜有聲南原獨惆悵去鳥下荒城
　　金粟古寺
甪里前溪路雲峰入㡬重客来人外徑僧定午時鐘古殿栖簷
鴿春泥迸籜龍祖堂燈未熄青色照羣松
　　胥橋泉脉
鼓棹穿虹入停橈問水中跳波翻碧落飛雪濺澄空清照沉
潭月寒生渡渚風吹簫止吳客珠室在鮫宫
　　顧况書臺
華陽有真隱曽此卜居来古宅惟流水閒門自緑苔鳥啼千嶂
暝春至百花開不改雙峰色寒烟滿石臺
　　陳山龍湫
靈湫一頃碧龍至自何年松拄将崩石雲蒸欲雨天氣清泉不
乳山潤瀑常懸無復飛騰意泥蟠共爾眠
　　西谿㙮影
西谿松竹下㙮影漾清流河漢横天掛軒楹十地浮題詩猶
畏墜返景惜難㽞共約登高望滄溟接祖洲
　　大海秋濤
雷雨潮聲壮川原秋氣雄勢􁁶河漢上波盪盖函中積雪連天
白黄流浴日江因君生壮思萬里破長風
　　石塘雪霽
雪霽金隄外羣流積未消蛰龍寒自卧凍雀曝相驕羽雧山人
氅氷𫾣海客綃携笻催暝色流霰濕嚴宵
　　琴䑓夜月
千載荒臺在知音不可尋空留一片月無復再携琴夜色皎
于晝踈桐響至今自憐遺丗意孤負絶弦心
　　茅庵雙井
誅茆秦徑隖鑿翠潤幽軒到此已塵絶何當更滌煩雙龍穿
石髓一錫迸泉㾗且住喫茶去風鈴詎足論
　　雲岫合朔
大壑窮無際浮雲奄上馳規圜龍尾㑹光沸沃焦遲琬琰羣星
没璇璣七緯披野夫忘正朔只騐早㫪時
　　朱魚
朱魚在盆沼已自足浮沉無復江湖意空餘濠濮心避人驚屐
齒分藻出花隂却咲垂綸者持竿向竹林
　　𥘉秋過氷衲上人山房三首
　　　殘暑㣲凉與子服弟同過㙮院息䕃水閣上閣三靣臨
　　　流脩篁林樾隱翳清溪環檻竒石窺牑坐乆炎氛頓盡
　　　煑茗觀詩殊忘身在人境也歸坐空齋緑隂下作詩三
　　　章紀之
㣲􁡾過㙮院曲徑得幽尋虚閣含踈樾風泉帯石林論詩紅日
冷煑茗白雲㴱不到塵氛外寜知出丗心
　　二
逃禪寜禁酒索句每尋僧斗笠收山槲䋲床縳古藤荷香人外
静溪色定中澄竟日談空坐不知林月升
　　三
虚亭坐白石相對如深山流水有時住上人終日閒潭空倒魚
影萍動揺花闗林鳥隔溪噪鄰僧乞食還
　　訪衲山上人巢庵不遇
相公樂栖遯結宇西林東獨倚槁梧坐掩闗深樾中閒雲沒花
影秋色生寒空去住搃無意水流心與同
　　二
行吟入古寺花竹亂幽栖垂桞渡傍渡夕陽西又西無人松子
墜對客野禽啼只有閒階緑蒼苔草色齊
　　夜聴絡緯
絡緯中宵響含情啼向誰不堪聞雨後况是獨眠時思入清商
苦聲兼玉漏移張鐙眠復坐起作感秋詩
　　桐郷夜泊和韻
桐郷無限緑桑柘抱城灣㣲雨冷秋色清溪眀客顔岸花邨徑
暝船火夜漁還遥指青帘下提壷叩竹闗
　　皂林早發次韻
皂林秋瑟瑟行盡早行天野戌少人影孤舟何䖏烟殘星曙螢
畔古驛水鳬邊早赴還山約呼兒收􁊽田
　　鴛湖月泛
由拳城外月不是薄逰天秋思奈何夜清光可惜眠洞簫紅䄂
畔織女綘河前無限鄰家杵偏驚獨客船
　　和顯公買舟乞食龍山雨阻菩提寺喜晴
䡖舟凌宿雨信宿寄招提野水浮杯沒烟邨乞食迷天高過白
鳥虹㫁入青溪稍喜晴光出斜陽下小隄
　　香風庵
草香花香合何心有風時于此得蘭若相扶頼竹枝面山雲势
險乳澗藥苗竒不下中峰乆因君出水涯
　　龍山舟行
野水先秋濶孤㠶樹杪行天長㸔鳥沒㟁迥覺舟䡖花褪将殘
蝶林蔵不語鶯沉冥諳物理懷古測幽情
　　二
浮家原不繋恰與野僧宜試和船子頌還聞漁父詞蘋飜採菱
亂魚没出鷗遲身丗俱無累虚舟任所期
　　三
此身瓢笠外縂不滿漁船舠牛斗星初落龍山月不高曉烟凝
白露秋水渺寒濤彼岸行方近何煩更着篙
　　四
曉舟衝霧出一望但蒼烟風葉鳥移樹草蟲黽躍淵崩雲分石
墜偃樹輔梁堅高卧拖蓬客沿洄聴自然
　　鑒長以閩甘三佛手見餉口號賦謝
飛帕傳柑至相如渇正深寒分仙掌露翠摘母陀林清苦通禪
悦空香見道心可堪同子建剥果共聫吟
　　二
閩柑来度嶺𥘉果出祗園金色拈留記藍尼指獨尊母遺先啓
榼佛供並登盆一滴曹溪水清香沁北源
　　登采石磯懐太白和董生商隱
長川杳無極今古大江通昔日斯人在千秋作者空青天惟皓
月采石自清風酹汝一杯酒懐君思不窮
　　衲公山房折松
孤根摧挫後搃不改貞操偃盖移蒼雪枯鱗曳素濤風霜身百
折霄漢志弥髙共抱支離拙相将卧逺臯
　　二
禪房倒影外偃蹇一枝寒以我折腰傲従公摩頂㸔丗寜容直
節龍亦老泥蟠枕石雲根曲悲吟伴懶殘
　　長女以三佛手爲供復占二首
襄陽老居士拾橡巳經年詩思雙柑减禪宗五指傳青腰飛玉
女霜掌削金天爲問賢靈照分甘若箇先
　　二
閩溪留佛手秀出五蓮華自是維摩供来従道韞家洞庭過鳥
爪月上點金沙搃未離香味何如且喫茶
　　石鼓亭
停舟来市集桞外即臨平細雨官橋冷空梁堠鷺迎芋田魁漸
老霜降斗𥘉横寂寂危亭在虚傳石鼓名
　　舟經半山汲安平泉
半山雲雨没雲㫁只茅亭清逼山光冷甘分石乳青行嚢携藥
鼎幽事騐茶經㡬度孤蓬夣松風喚易醒
　　登南屏山禮夀禪師㙮
南屏鐘響後誰不洗塵襟湖月懸宗鏡松風了法音羣生咸自
夀仁者本無心神鬼朝幽㙮林燈烱夜深
　　雷峰廢㙮
清池沉倒影僧指是雷峰松暗忘亭午秋隂報晚鐘放生魚聴
偈碓楮水随㫪欲識西来意芒鞵及短笻
　　逰三潭觀放生池
三潭空月影何䖏是菰郷虹曲橋通徑山圍翠繞墻池霜沉芡
實㟁桞塞魚防持此論荘恵江湖意両忘
　　放舟湖心亭
秋水杳無際輕舟信所之偶来沙渚上似與野鷗期塵事此中
盡烟波到晚宜歸遅遲朙月撃汰詠江蘺
　　盧舍庵
阿監空祠冷拘盧古佛尊青山為眷属白社有琴樽秋漲荷平
岸昏鐘月到門應憐漢常侍誰掃舊陵園
　　望湖亭夜坐
湖光秋望好夜色更何如待月踈鐘後行吟落木初山横上河
漢露重墜芙蕖濯足空朙裡金波跳伏魚
　　西陵橋眺月二首
三秋湖上月縂未及西泠陵星漢出踈樹林光如逺燈清吟山
籟應㴱坐水波澄自覺塵踪静蕭然冷似僧
　　二
西陵夜夜月日日淡于秋林樾清暉裏江山灝氣流天髙無際
碧地勝自然幽泛濫壷觴客誰能識此逰
　　夜至放鶴亭二首
西陵橋畔月不冷亦空冥况照髙人宅悠然對草亭露華人影
濕山淡鶴林青長嘯誰相和寒猿吟石屏
　　二
湖山原淡逺底事雜逰塵愛此清秋夜来尋放鶴人亭空寒更
迥水静月相親更與梅花約提壷及小春
　　普度庵
南屏山咫尺灌木隱精藍花吐百千億人叅五十三到門風竹
笑入座水雲涵提榼尋慈氏他年爾共龕
　　再至南屏山
倚棹湖南寺南屏隱石闗松隂應真殿佛國永朙山坐乆忘為
客逰頻不礙閒夕陽林外路無雨籟潺湲
　　壑庵尋休山上人不遇
　　　庵枕南屏之右鑿澗為池剖古槎為橋峰巒洞壑巧相
　　　蔽虧虎林人目為小西湖云
小山穿􁰈窱不復憶西湖一自名僧去空留片石孤飛梁貫槎
腹精舍斵雲膚身丗成幽絶壷天更有無
　　二
人說西湖好湖山未足多何如来澗壑空翠滿岩阿户冷惟猿
守荷欹有獺過幽情無可共隔塢和樵歌
　　再至放鶴亭弔和靖墓
先生髙尚士泉石自為鄰聖丗容栖遯湖山愜隱淪空亭孤鶴
唳宿草古梅新踈影横斜句行吟若有人
　　大佛廢寺
湖山環廢寺無䖏礼能仁說法惟頑石沉灰了現身佛頭栖鴿
住僧院牧羝馴向晚經行地傳燈鬼火新
　　和維申秋夕同友人泛月西湖四首
良夜皎于晝清光逼太陽舟疑犯河漢笛欲度伊梁秋氣商颷
發江聲子夜長滿身霜露濕晞髮斗牛傍
　　二
撃汰空朙裏維舟傍水亭天横河影白山洗露華青宿鷺驚
漁火林燈沒逺星洞簫吹不住風起冷冥冥
　　三
露白竟夜良夜清光㡬䖏多誰家秋思冷孤負月眀過山逺生
空籟天清皎素波懐人君不見無奈此宵何
　　四
湖山與朙月此夕両悠悠何處髙樓笛其如獨客舟夜寒人語
静露冷葉飛稠萬頃烟波上滄茫盡作秋
　　梵邨
梵村江路冷山色已迎人虎避僧擔笠樵随犢負薪浙潮占月
長吳稻碓秋新到此忘名利何須浣俗塵
　　栖真寺一名七佛院
未到栖真徑塵襟已自空萬山松籟上七佛澗光中寒竹迎門
緑秋花繞座紅還應尋恵逺一為證蓮宗
　　雲栖山行四首
一入雲栖路重重入翠㣲松䶉飛打笠銀杏墜汙衣蟄笋聞雷
長樵僧怯虎歸自憐棲遯晚方外意多違
　　二
䇿杖投山寺盤紆入古村寒溪魚抱子秋雨稻生孫路㫁尋鐘
響泉添騐草㾗林深忘月上薄暝欲黄昏
　　三
萬壑千峰裏孤吟杳靄間林分三竺徑天接五雲山躍草虺潜
伏蟠鱗籜自斑相忘是行腳嘯詠不知還
　　四
上士幽栖地蓮峰類削成入山惟竹徑過嶺有江聲泉咽危亭
轉花開小院朙悠悠行役客寜復念浮生
　　礼蓮池大師㙮二首
何方尋上士淨土此中深石覆頭陀草花生智果林飛潜皈梵
網山水證禪心虎嘯溪風裏誰聞大法音
　　二
祩公一巳去寂寂五雲峰從此梵邨路虚聞入定鐘慈光迴虎
跡哀唄𣪚厓松欲問無生侣聊舒物外踪
　　輓無住戒和尚
　　　和尚光山人以朙經入仕國變削髮入山其子追之不
　　　返徴疾化去夀八十六僧臘十五年
削髮逃人境幽栖寄净眀亡臣宜一死此地得無生灰㓕丹心
泠名蔵白社䡖慚余猶短髩俛仰不勝情
　　蓮大師竹窓二首
丈室脩真地千秋選佛塲傳心㽞隻履行腳有䋲床僧臘慈篁
老頭陀忍草長方𫀆遺軌在清磬滿山堂
　　二
山窗依舊好庭竹更參差松古移天目林空呌畫眉威儀鳴磬
肅清苦喫茶宜試問諸仁者應叅念佛誰
　　雲栖山居雜詠六首
夙昔懐栖遯尋真愜素風浣衣雲氣裡倚枕水聲中一鉢随僧
飰孤吟滿佛宫俗塵知不到乆已萬縁空
　　二
丗累元無着山居意頗宜聞鐘諸慮盡聽雨獨眠遲掃徑晨
收栗然松夜煑麋却勝陶䖏土禁酒未攅眉
　　三
空山時燕坐物態入沉冥竹徑日當午秋隂寒滿亭花開佛桑
白果種聖僧青倚杖前峰去泉聲獨自聴
　　四
窈窕山房静悠然似虎溪齋時松鼠下亭午竹雞啼林樾交風
雨烟巒䕶隱栖周妻與何肉縂付醉如泥
　　五
飛葉芒鞵軟寒峰䖏䖏登山君知梵語澤鬼嘯林燈有句堪留
偈無錢可飯僧獨携瓢笠在踏徧白雲層
　　六
松竹深虧蔽禪闗晝掩扉山寒增布被霜重濕荷衣晴雨禽言
騐樵蘇虎跡非故林黄菊好應待主人歸
　　獨逰天池庵
寂寂天池院禪扉午不開千山人跡外獨客虎谿来水碓㫪泉
脉松濤㵸茗杯歸途僧莫送自逐野雲囘
　　再過栖真寺
重逰過覺院誰是再来人水石空羣品風篁掃六塵花迎曽至
客澗度不迷津紅樹秋山下随方有净因
　　逥龍亭
逥合青冥上到門還㡬重但聞秋澗雨不辨午時鐘幽壑眠蒼
麂飛泉繞白龍此中堪枕石莫復再携笻
　　洗心亭
茅亭俯幽澗獨坐杳然深只此已忘境何當更洗心山光融積
水人籟静髙音欲枕清溪卧寥寥聞梵音
　　三聚亭
啼鳥不到䖏空亭無一喧路岐松際判日晷竹隂昏青草有人
徑白雲為我門坐深聞見静飛葉積髙原
　　乕跑泉
荒刹名泉外山空人亦稀鍊魔松院冷擔水月朙歸鳥雀喧成
集林嵐净染衣乕蹄連屐齒歷歷滿苔磯
　　伏乕亭
伏虎空亭在名僧道出羣放生朝水族䕶法有山君蘚石斑長
卧霜天嘯或聞偶来驚乆憩風葉自紛紛
　　瑪瑙寺
荒山頺古刹徙倚數諸天佛古僧多寳僧貧丐施錢禪扉凋竹
蠧香積冷嵐烟客至何人問斜陽乞食邊
　　三宜和尚精舍
　　精舍不數楹䟽泉刳石為池者二一以通㸑濯一以畜
　　魚物前池環以小山短廊橑柱循石為髙下韋䭾尊者
　　　立水中上覆軒楹池入屋下人非人等蹈空而行巧若
　　　鬼工云三宜與費隱争宗綂當道者左右之紛紜數年
　　　今退住姑蘇以數僧守之
棲霞留退院曹洞問傳宗水際人天湧雲根樓閣重松風吹梵
細山翠滴衣濃歸路湖光上銀蟾傍晚鐘
　　法相寺
了法原無相真空即肉身烟含非色境花笑破顔人壊道泉聲
咽空寮毳衲貧惟餘樵牧地剥啄亂松筠
　　端木子使越祠
俎豆湖山在千秋景昔賢驅車存魯士結駟說吳年香鬯雕胡
入蓀撩水藻前諸生誰誦習越絶有殘編
　　栁洲亭
亭空縈敗栁無復舊長條水定魚潜樂風㣲鷺屢飄采菱人
喚渡沽酒客横橈縂向湖山裏烟波送寂寥
　　臨平旅宿
家山原咫尺旅宿已驚䰟飯犢月當户賣漿人啓門泉喧石鼓
路雲隔錦衣村那得中宵夣先余返故園
　　恵山泉上次姚少師榮公壁間韻二首
石磴雲泉合山風紺殿開題詩人巳去懐古客重来幽澗和烟
汲孤松帶月栽無因見高躅一爲酹行杯
　　二
尋幽過勝地尚未木蘭開帝者師何在山中月自来佛龕分石
坐僧院乞花栽却喜詩瓢滿還應勝舉杯
　　逰恵山寺次嶺南曽使君韻
登臨入古寺泉石有餘清流水春申澗寒雲太伯城野花縈磴
細衆壑俯堦平得句還題壁何須注姓名
　　逰鄒園五首
　　　園在九龍山下今已割為五姓名鄒園者仍其舊也
名園當勝地賜沐想清時林下多冠盖風来雜鼓吹詞人題草
徧女樂出花遲今日荒䑓榭青山更屬誰
　　二
亭臺隔雲雨丘壑改隂晴鳥語三春徧池光萬象生欹闌縈蘚
徑危閣動松聲㫁石頺垣下依稀辨勒名
　　三
㡬度溪山過空園立馬頻泉喧長似瀑樹老不知春野月来深
宇名花易主人新巣畫梁燕猶覔舊承塵
　　四
九龍山下路所至出塵氛鑿檻穿竒石䟽簾夹衆芬池分恵泉
雨峰剪具區雲到䖏留題滿何人寳墨君
　　五
􁰈窱穿蘿入參差落鏡中畫橋通複道飛閣冩含空花墜非
時雪香生不㫁風移山成澗壑誰復笑愚公
　　二泉書院謁邵文荘公祠
髙文千載上講院百花前苔跡尚書履沙㾗學士泉題詩留草
聖問道少朝賢寂寂山堂上無人有鹿眠
　　閭江晚泊次東粤曾仕鑑韻
倚棹閭江晚雲山望不遥昏鴉歸野樹官柳暗河橋雨濕鄰舟
火溪喧隔浦潮東風不相待早已落梅飄
　　二
澤國多春雨溪雲接暝烟鍾聲恵山寺風色太湖船苦霧沉江
郭殘星没曉天應憐歸夣早先見月𥘉圓
　　寄懐李岳東學慱
海上論交地相思又㡬年談經両高下點易百花前丗亂浮名
賤官貧小吏賢還山應不悔随䖏有林泉
　　二
一官良已誤三徑始成還吏議容投老詩人合就間髙亝天竺
雨歸路赤城山祖道諸生在㸔誰獨愴顔
　　澉行
春草滿迴塘春流泛野航山圍吳猛院潮沒鮑郎塲雞黍故人
盡鶯花㳺子傷歸舟争落日徙倚有高堂
　　二
細草芳郊滿荒城畵角哀山姬衒胡粉塩井曝蘆灰蚕月河流
暖花時社燕来陽侯如可問海市為余𨳩
　　旅庵尋古峰上人云雪濤長老在其舍他出遂不遇古峰
　　烹林笋點茗食飽乃題壁
相尋逢所憶乞食又山城花盡月将杪坐深潮始生樵風過𣑽
唄鳥跡點經行一飽春林雨清機縦復横
　　黙庵晤圓朙和尚時㣲疾𥘉起
髙寄示㣲疾維摩了不言深林過春雨徑草入閒門近午一花
發去人孤鳥翻因機随語黙玅義不須論
　　梅庵時結構未畢
荒庵夕陽㑹桑柘掩紆斜髙座尊無佛枯梅倒着花鼃池寂
清磬龍雨洗塵沙客坐胡床乆山僧謂喫茶
　　栴檀庵有曲池紫荆一枝照水妍麗㽞題壁間以待僧返
栴檀池一曲灔灔紫荆開欵户偶然啟抱琴終日来空堦惟卧
犬枯坐燼寒灰咲折荆花起将行更却囬
　　密庵訪東眀和尚已徑山退院庵有小山可逺眺池止一
　　掬花藥􁈔紛野僧主之不知對客口占示同逰者
東朙南去後花藥冷禪關退院木樨老倦逰胡蝶閒茅堂人外
客樹抄海中山野衲無賔主相㸔水石間
　　三昧庵一椽未竟荒落可念僧為燒茗追㽞客因謝其意
綴薜竟茅屋物閒僧未閒為余起燒茗相送遠柴闗罷飯衆禽
去安禪亂塜間躊躇苦空境歎息過前山
　　上巳小憩影庵次韻
臨流脩禊徃有約踏青来客髩春将改僧寮午未開杏花寒食
盡草色野橋索句尋三影何煩撃鉢催
　　訪程大定侯時養痾山齋
蕭瑟空齋上何喧到草堂良朋来藥石佳卉代姬姜獸炭罏中
茗禽經肘後方知君堪七發遮莫問長桑
　　二
維摩同二士問疾得依禪文火春燒藥松風夜品泉冥心無外
物習静可長年礼豈為卿設何妨我欲眠
茗齋詩五言排律
　　　　　　　　　　　　　淮南彭孫貽羿仁氏著
　　丁酉除夕懐駿孫弟客燕邸
金臺㽞滯此夕憶他郷兄弟樽前逺闗山别後長青雲滄海夣
紫馬薊門霜夜色揺官燭烽烟入旅裳江春歸㕍發朔管落
梅香恒代横邉徼滹沱繞苑墻數錢胡女艶擊筑酒人狂故舊
綈𫀆冷空閨錦字傷一身同小草十載賦長楊應笑扵陵仲東
臯築草堂
　　春日過豊溪留飲盛氏草堂不寐成十二韻
薄暮扁舟至茅堂破寂寥踈星低野樹殘月上溪橋児女添燈
閙花枝向客驕八門羣鵲噪中坐百壷消几席論文静琴樽托
興遥河山懷舊友車物想前朝徃事真懲艾含辛尚握椒真人
無白水苛政有青苗不寐聴鄰柝空梁見斗杓田蠶照餘火沙
鷺帯歸橈老矣徒蒿目安能更折腰朱華相折贈何以報瓊瑶
　　舟過馬涇謁曹武惠王廟
夾馬真人出江東覇氣消至慈皈佐命偃甲並還朝草木金陵
潤煙花燕子飄宫鶯吟左纛街孺拜前鑣計曰開吳㑹仁風
動浙潮詎勞宸算舉坐入版圖遥使相功何伐黎元福重徼錦
衣收石鏡黄鉞定陳橋俗自祠諸葛民猶愛鄭僑麟圖貴臣
像花挿侍中貂山鬼疑司戶神巫更下招原𧖟争卜繭屠豕競
迎貓冶女矜紅粉妖姬盻彩橈罏香晴若霧蘚壁畫長凋幽
客多題句邨兒半賣綃簫古涇環夏屋芳鬯薦春椒歎息懷
遺烈雲霓已寂寥惟留宋時碣大樹曰蕭蕭
　　弔吳忠莭公墓感憤十六韻
先帝昇遐日悲號徧海隅羣公誰握秉多難乏除驅慘淡龍蛇
墜横流鳯闕紆秦烽驕太白　嶽隕醫無啄矢王孫盡䧏旗将
吏趨觸庭惟舞象升殿有鳴狐諛莽攵何劇逃嬴士不汙當時
忠烈軰都𬒳黨人誅萬死朙臣節偏安失覇圖江深哀杜宇川
溢嘯天吳雲物鍾陵改濠梁石馬孤旄頭煇　虎黔首望蒼梧
義士甘為盗夷官半大儒河山留正氣隱逸致生芻水抱廉貞
曲林分布榖呼燕臺數行淚重復洒春蕪
　　秋曰𫐠懷四十韻
短髪飄蓬客傷秋黯自驚十年徒學劍百畆愧躬畊在昔逢屯
難中原擾甲兵大呼興隴卒奄忽燼燕京五馬浮南渡諸藩阻
北征此時猶粉飾半壁彷承平龍虎金陵麗烽烟建業眀西崑
充厥貢東閣進儒生移仗臨華盖垂衣御武英螭頭奎藻出豹
尾講筵清坐失和戎策虚煩列鎮争　賢登魏闕上将隕長城
所至馳䧏表遺民舊棘荆伏尸占積氣帝座掃欃槍竄迩荒山
曲棲遲度嶺行歸来松徑改喜見槿籬成䖏士從元亮狂夫厄
彌衡泥塗避胡騎野館聽流鶯防雨先扶菊經霜待剖棖悲歌
子山賦悵望伏波營黔布方為盗吳儂乆作傖死灰愁束濕側
足惧焚阬掩户逃豺貙填飢摘蔓菁餘生惟舌在無累巳身輕
諒復諳椎罵何妨對祼䄇林𬞞甘坼甲樵豎畜添丁盆養朱魚
小堦栽素柰榮得梟喧博齒下子競棊枰僧偈常留册茶經或
試鐺己而吾道盡隱矣復何名六詔開卭笮三巴困井黽中興
誰李郭再造想韓彭杜宇難歸蜀窮猿巳遯箐何時收有扈
遮莫送䧏嬰熏目空弹筑吹簫逐賣餳蠻中尊衛律海外少
田横故國悲翁仲荒陵問女貞採芝偏燁燁涉漢巳盈盈撥悶
真無計提壺偶自傾秦聲多慷慨擁伎聴彈筝
　　元日雨中閉門同渭臣正仲二弟三人共酌得十六韻
輕隂翳元日淫雨冷朝暉童稚新𫀆濕庭階舊卉腓到門張負
少通刺弥衡稀脱帽惟轟飲呼盧動掩扉醉吟增激烈佳思惜
芳菲豪態千金賤人情萬事非催科嗟虎翼貧病泣牛衣垂老
甘頭責相逢任腹誹此心多扼腕遇物漫脂韋百舌讒何巧孤
弦識者希且須湛麯糵莫復畏　飢滄海添杯滿丘陵累胾肥
催花喧社鼓剪勝汙春旂誰更呵中聖寕愁犯少㣲擊壺忘敗
缺禦霰失嚴威對榻還堪卧無言緩緩歸
　　春雪二十韻
隂霰凌妍節飛茵布落茵樓臺全不暝卉物巳争春坐裏千林
變風前萬象新和泥融堊室将粉集承塵薄暮幽蘭奏㣲寒翠
䄂顰佳期思縹緲詞客賦逡巡衛女顔如空妬何郎傳未真畫
簾縈瑟瑟鴛瓦沒鱗鱗􁈍吏㸔為蝶珠娘拾作蠙琪葩分二室
瑶闕想三神獨有淒其歎誰知卧者貧晶盤只塩虎毳衲更懸
鶉入雒皆成皓懐璵總賤珉氷絃動丘壑夜氣厭金銀蕭𣪚王
公氅飄零長史薪青氊温晋令白石爛齊臣甲坼􁀼舒慘輕清
覆至仁虬龍移薜荔鸞鳯改松筠夜半歌招隱吟成少和人還
須待花發一問剡溪津
　　戲詠罏烟裊幔風
慱山垂幌外暝色晚風催篆縷初揺曳簾波與溯洄夣囘低
後枕人倦避時臺歛馥行雲小凝香燕寢開霏霏𥘉𣪚霧漠漠
不沾苔此夜西窗月情悰何䖏栽
茗齋詩七言律
　　　　　　　　　　　　淮南彭孫貽羿仁氏著
　　武原十五詠
　　　石塘觀潮
宛轉金隄飲白虹雷霆當晝㙳晴空浮沉日月雙輪外吐納山
河一氣中龍女獻珠揺海玥蜃樓縈雪舞廻風莫言縹緲三神
逺咫尺褰裳若木東
　　　雲岫候日月合朔
雲岫排雲雲上頭天雞忽報曙光流巳㸔鏡合金支起遂有珠
分玉案投赤道大荒交晦朔黄輿懸象辨沉浮風波誰奏重輪
頌投璧還從汗漫逰
　　　陳山龍湫
陳山山寺鎻寒臯中有幽人臥短蒿玉鑑靈湫孤月上蒼龍鱗
甲萬松髙雲收宿雨歸潭樹石㵼鳴泉濺海濤我自泥蟠甘尺
蠖横流若箇奠神鼇
　　　秦駐山望海
石磴盤紆輦道開懸厓曽此翠華来空山漠漠春隂合大壑蒼
蒼積氣逥牛斗東窮箕子國蛟龍南沒越王臺凌風倘許探溟
渤碩乞三漿飲一杯
　　　永安湖春逰
海嶼周遭散逺汀湖光十里落滄溟長隄偃月分朙鏡烟樹連
山繞畫屏沙渚波輕鷗故故水雲春重栁冥冥扁舟不少垂綸
地㡬箇髙人傍客星
　　　望珠亭泉上眺月
木末危亭倚寂寥吹簫獨上伍胥橋甘泉飛雪千珠動華月流
天五色消露白驚烏聞逺渚水朙靈蚌吐中宵何人更抱乗查
興拂䄂銀河㺯斗杓
　　　西郊浮圖佛閣野眺
中天飛閣敞傀俄手挽金䋲入綘河檻外樓臺随蜃合窗前吳
越隔雲多珠懸海日神龍擁鈴送天風法雁過身丗已空塵累
盡拂衣随處有岩阿
　　　雅山
羣山海上挿烟鬟一片飛来落雅山恠石累棊争向背伏泉鳴
筑㵼潺湲潜虬幽壑雲根黒射隼霜林雉子斑擬冩竒巒歸帋
障不知身入畫圖間
　　　金粟山禪院(寺有獨桑皷云是/氏物也/髙皇戦鄱湖所獲陳)
赤烏僧至古招提千載蒼苔剥舊題画皷鄱湖龍戦後法身康
㑹像来西山花不落苔盈砌禪觀無人月滿谿欲叩宗門誰共
語松隂萬樹鵓鳩啼
　　　紫雲山村
萬叠雲山繞畫垣不知何䖏紫雲邨平疇髙下青林出澗水東
西白鳥飜犢子晚歸㸔海月杏花春冷閉柴門深村却喜無官
長晴雨桑麻可細論
　　　譚仙嶺
譚仙髙嶺白雲間亂石蒼苔鎮日閑五色烟封丹灶冷萬年芝
雜野花斑神洲隔海多靈草越嶠浮空只逺山行把化書岩際
讀却忘林月下松關
　　　舟經鸕鷀湖
鸕鷀湖上蕩輕舟雲樹烟波動客愁㡬䖏漁歌来極浦孤村水
碓映清流紫㣲山隔江天逺黄道祠空野岸秋見説雙峯有真
隱汀鳬沙草日悠悠
　　　豐山泛秦溪入覺林寺
野寺踈鐘動逺村舊逰重訪避秦源山僧掩闗月未上樵子負
薪林已昏海市接天迷澉墅沙雲驅雨暗巫門歸舟莫惜春歸
晚萬點飛花百草暄
　　　紫㣲山寺
雙峰縹緲割烟霞朱土青林映碧沙花滿禪房分澗壑山蔵樹
杪出人家碧雲寺冷㸔題碣天目僧来約採茶不憚尋幽還屢
憩飛泉石磴故紆斜
　　　賁湖秋望
紅樹青林杳靄間漁歌一片㺯潺顔蘆花風冷飜黄雀菱葉波
平泛白鷴野水無際天際樹㫁雲如畫望中山年年丙舍逢摇
落分得秋光萬頃還
　　重逰朱侍御園亭有感
柱史名園谷水邊風流文雅冠當年花間按舞低紅䄂席上題
詩闘緑箋罨畫髙樓環水樹點蒼竒石割雲烟獨㽞丹筆蔵
書室蛛網空梁燕壘前
　　二
逺人樓下昔經過已見頺垣鎻碧蘿萬箇琅玕題字少無邊
芳草倚䦨多松根雲䕶将崩石蘋末魚飜欲敗荷為報西園公
子平原賔客近如何
　　丁酉除夕雨雪
江城寒雨霰初飄紅燭髙堂夜半消老母分甘娱子舍山童持
㸑類僧寮角巾南郭千山徧策杖西風萬里遥擬向海濵尋舊
隱時危未敢逐漁樵
　　二
子錢質盡酒家傭却咲空瓶㫁晚舂㳺侠久踈江海客躬畊甘
老石田農瀕年嫁女惟牽犬同學干時祗好龍混跡市朝淹歲
月雲山孤負一枝笻
　　戊戌元旦迎春
永夜方殘晝漏聞桃苻綵勝競紛紜開門竹馬春城滿倚檻天
雞曙色分花信南枝逥素蕚烟光東海接青雲掩闗竟日辭賔
謁小楷黄庭倣右軍
　　二
東郊綵仗及元辰宿霧初收紫陌塵囬鶻自呈胡旋舞闘雞猶
學漢宮春千金寳馬逥珠勒十里粧樓擁麗人獨有草玄楊子
閣幽蘭寂寂吐苔茵
　　和沈大叅課孫入塾作兼　兒軰
春隂漠漠揺窗扉老子當時此下幃誰云後来者居上始悟今
是而昨非手談徒勞忘日飦舌畊可以無年飢君㸔驅車駟馬
客悔不咸陽終布衣
　　過黙庵訪圓朙和尚不遇因至尋旅庵尋古峰禪人適雪
　　濤師在座因用雪師壁間韻呈二公時聞慧林庵女師古
　　鼎将開法席故并及之
浄社閒投物外身入山未遇住山人相逢月上元非女不見文
殊始悟真滄海両潮随𣑽唄梅花萬點亂江春談空竟日渾忘
語誰向秦源更問津
　　軒岐家徐叟元上嗜弈能吟七言小詩其六十初度以青
　　鞵布襪為夀兼系以詩
採藥名山己有年一經傳後謝時賢妻孥累去惟留髪服食功
成不碩仙家具詩箋千百首棋枰兵法十三篇青鞵布襪聊持
贈與爾相期弄紫烟
　　銀河吹笙效義山
碧落星稀玉井隂紫鸞聲㫁杳難尋獨㽞銀鼻薰殘枕自踏金
鴉歩上林觧珮何人愁渺渺逰仙多夣夜沉沉隔河試共雙成
語應悔青天此夜心
　　贈陶君廣生
逃名採藥事長桑混跡塵中髩未蒼籛氏自慚無秘術通朙君
定有丹方嬰児鍊就花生頂老子箋成帙滿床辛苦度人遲抵
宅提壺且醉酒罏傍
　　初夏臨平道中和曺二鍳長
輕㠶野泛及春餘猶是錢王覇業𥘉水濶山村多白鳥雨肥天
氣足黄魚採茶人出絲盈箔布榖聲髙月滿畬君到西湖訪西
子可能為寄一行書
　　天竺山行和韻
九里松隂憶昔逰年年清夣遶山樓憐君攬勝諸篇就坐見眀
湖衆景收僧院隔花通麯院雨鳩臨霽喚晴鳩籃輿到䖏堪乗
興况有青帘勸客留
　　靈隱寺用韻
飛泉濺石送清隂寂歷虛亭静客心絶磴草眠知乕迹羣松風
度作龍吟幽栖早向山中惬詩思偏從物外深莫問沉灰嗟浩
刼逃名随地是禪林
　　螢光如曉露和呂户矦(附呂詩/銀燭屏寒晚氣清流螢/冉冉度風輕光分水檻荷珠冷艶)
(奪花梢玉液眀乆坐沾衣渾不濕頻看墜草寂無聲建/章前殿如飛入莫向仙人掌上行)
熠燿西風送夕暉却驚隂雨火雨中微夜朙仙掌銅龍濕星渡
天河玉漏稀珠箔暗侵時㺯影羅裳輕點不沾衣飄零常恐為
霜早無復隋宫後苑飛
　　睡燕
小院春寒月滿庭雙栖玳瑁冷銀屏風㣲翠暮簾俱下夣入烏
衣草正青人柳㡬眠同旖旎海棠先起帯沉冥昭陽殿裏殘紅
歇恠殺流鶯喚不醒
　　睡蝶
草薫風暖倦雙飛罷掃蛾眉歇舞衣㡬片落花驚未起數聲啼
鳥喚還非綵雲西院春無　影殘月南華夜自歸應伴繡幃人
寂寂曉烟欲𣪚楚峰㣲
　　睡鴨
畫欄闘罷入池塘垂栁沙頭卧夕陽自愛閒眠伴鷗鷺不将獨
宿羡鴛央緑江水暖青莎穩寳鼎香寒白日長㡬度呼名渾未
覺采蓮舟過任鳴榔
　　睡鶴
松隂冷露下中宵獨立蒼苔警寂寥一卧幽人同枕石五更清
夣欲凌霄歸来緱嶺風𫾣早覺後孤山客去遥遮莫聞雞驚起
舞浮丘羽士正相招
　　荷錢
榆莢肥時渌沼平田田江上不勝情泉流金埒青纔吐水貼銅
溝緑始生作鏡菱花盈寸小雧裳仙𬒮六銖輕碧筩豪客空㽞
飲姹女臨流數未朙
　　詠懷武原古蹟二十六首
　　　昔少陵寓蜀有詠懷古跡五篇頫卭人代揚扢風騷蜀
　　　産地靈藉以増勝貽丗居谷水且三百年攬英傑之覇
　　　圖溯昔賢之風軌興懷千古尚友羣哲良用慨焉爰彷
　　　少陵亦得二十五詠質之吟社以倡同聲庶恵徳音傳
　　　諸来􁱵
　　　馬嘷城
徙倚髙樓百感生馬嘷何䖏昔時城英雄割㨿青山在吳越興
亡白鳥横潮過錢塘秋更濶水流就李夜無聲獨憐芳草年年
緑吹盡東風萬古情
　　　伯牙琴臺
流水音孤識者稀琴臺千載是耶非寥寥海月蒼龍嘯戞戞松
風野鶴飛古調不傳人已徃髙山相對客忘歸經過每欲尋幽
址梧竹成隂冷翠㣲
　　　伍胥祠
伍胥祠廟鎻溪橋灌木千章夏自消此地避仇空説劍只今乞
食有吹簫東風芳草連吳苑南渡江流盡浙潮羡殺種魚三徙
客烟波一去五湖遥
　　　始皇羙人廟
玉顔曽此侍東廵粉黛閒花空復春海月尚懸宮鏡曉山雲時
捲舞衣新峰頭毛女遥相憶島外仙童訪未真一去翠華長不
返秋風露冷泣鮫人
　　　又
秦逕山頭草陸離萬金却恨掩蛾眉空勞鞭石填精衛極望沙
丘怨子規十二樓臺雲滅沒三千歌舞蝶参差獨憐徐福洲前
月不照宫車晚出時
　　　吕蒙冡
吕冡春風呌鷓鴣阿蒙竒䇿冠東吳白衣江上人何在青草原
頭墓有無地勢三分留故壘丘陵萬古積寒蕪未須惆悵臨沮
事潮打樓船歇覇圖
　　　康僧真象
萬里流沙絶域邉西来猶記赤烏年幻身甪里峰頭石毳㲲康
居雪外天孤月輪空宗鏡上五燈光聚白毫前尋師問法無堪
語金粟香聞滿院傳
　　　比肩里
風流文物擅江東不羡梁家有漢鴻人笑海魚徒比目里存空
井亦雙桐鴛央冡近夫差國牛女星分越絶宫總譲少年賢討
虜二喬嬌壻各英雄
　　　烏夜村
女墻背郭望巫門朙月烏啼自有村不見宫花連戚畹惟餘野
雀噪空原長秋晋室椒房盡子夜江南羽調存休問昔時何凖
墓髙林松栝鎻頺垣
　　　戴威宅重光井
将軍施宅古精藍烟火樓臺壓市南幢外殘燈秦海月竺中小
品晋人函寒光盌井傳遺跡退院名僧罷放叅試聴晨鐘上寥
廓鯨音萬里海潮涵
　　　顧野王讀書臺
丹厓檜栢迥蒼蒼獨上髙臺憶野王鳥跡經霜随蘚合松根過
麝出林香六朝文物淪烟水䨇峽雲峰冷夕陽著𫐠未成栖遯
晚可容此地築茅堂
　　　逋翁横山故居
雲峰􁰈窱閟精廬誰識山人舊隱居古樹尚巢松際鶴清流可
數鏡中魚長溪河抱孤村逺硖石烟横返照𥘉遥想當年文酒
地落英侵案鳥窺書
　　　徐正字白㙮山桃核
南逰正字俯滄茫拾得仙桃巨核長試剖大樽傾北斗似分瑶
實賜東方潮平白㙮浮螺勺石蜕青减蠣房只有秦源花似舊
還堪買棹逐漁郎
　　　準公㙮
石林孤㙮覆寒藤香刹拈花禮聖僧梵網自懸初地品宗門獨
照昔時燈諸塵不動山雲歛五藴皆空海日升應向此中尋法
喜莫教度嶺問南能
　　　天仙湖徐彎宅
仙家遺宅訪徐彎伐木腰鎌去不還苔漬白龜浮水裔蟲侵丹
篆滿林間神砂古井潭前月羽化剛風海外山可有當時舊雞
犬深邨寂寂吠柴關
　　　魯叅政祠
魯公遺愛在塩州古廟殘碑㫁復留去日黄童遮馬首千秋青
史識魚頭松杉鄰寺風濤壮軒冕虚堂鳥雀逰每困追呼憶良
吏魯溪橋水尚東流
　　　福業禅院殿梁巧接沉水大士像乃自海浮至
隂沉古刹靣城垣𥙷處居然勝跡存沉水蒸烟浮梵相接梁貫
月跨雲根橋從朙鏡登𥘉地風送潮音入普門空傍聲聞叅自
在寜知大士久忘言
　　　楊宣慰粧樓
畫閣青山宣慰家曽将金屋貯名花朱樓吐月開粧鏡紅䄂飜
風駐彩霞樂府旗亭銀落索姬人宫粉玉鈎斜舞臺歌榭今何
處澉水荒城只暮鴉
　　　梵琦大師衣鉢
玅喜聞孫屬梵公千秋衣鉢鎮蓮宫衣飜火浣炎洲雪鉢洗桄
榔瘴海風自有楞伽傳密記長留心印表真空懸知娑竭羣
龍䕶夜夜寒光貫白虹
　　　趙公範舊時月色軒
王孫幽興寄滄洲人代淒凉獨倚樓烏鵲驚寒羗鉄笛山河
清影宋金甌當軒夜色紅衣冷故國風煙白露秋古縣蕭條眀
月在月朙何似舊時愁
　　　張汀州一笑山
黄門諫草摘星辰瘴海歸来卧逐臣彩茟烟雲流絹素小山洞
壑媚綸巾名園石去花移主文冡銘荒草没人縂向西風成一
笑坐㸔碧落起紅塵
　　　陽朙先生杏花樓
蕭寺髙樓天上㸔陽朙東眺白雲端山川如此昔人徃風露依
然古杏殘海市千家過社燕禁烟二月尚春寒自憐不渡姚江
水遥折名花寄講壇
　　　鄭尚書百可園
鄭公別業古城西兎麥鳬葵滿菜畦自荷主恩寛老圃非闗黨
錮卜幽栖尚書履過魚争躍廷尉門開鳥自啼萬卷只今遺
草在何人五夜更然藜
　　　徐太守小瀛洲
河抱城南水竹幽人傳此地闢瀛洲祇因聖丗容髙隱轉覺名
園有勝逰黄綺衣冠漢圗畫清商絲竹晋風流朱門邸第多朝
列㡬箇抽簮未白頭
　　　許黄門九杞山
觧組黄門賦卜居紫雲長繞寓公廬聖朝不諱批鱗草隱士
争傳餉鶴書茶緑千山泉碓急烟深九杞晚鐘𥘉先生事業綸
竿上斗笠行吟坐網魚
　　　孫太𥘉髙士湖
太白山人湖上逰開樽朙月坐髙秋銀河倒掛星垂地玉笛横
吹海逆流萬頃寒光生皓魄羣公幽興落滄洲両朝烟草萋
萋緑閒殺汀蘋對渚鷗
　　中秋後一夕朱生新婚于蔣以箑乞詩因贈
平分秋色問嬋娟月半𥘉過月又圓人與佳期俱二八花從結
子各三千蔣山眉　金陵黛朱草階生玉樹妍聊贈新詞障紗
扇莫教􁀼笑太真前
　　龍山夕照
龍山千里夕陽開揺落西風賦快哉絶壁烟光寒自照落霞秋
思逈難栽長天忽送孤鴻逺暝色時驅野犢回䇿杖行吟歸路
晚又随樵唱入林来
　　過澉川仲木故居有感
澤國天髙落木踈西風况是燕飛𥘉烟中上刹隣清漢天外寒
江切太虚緑水逺随漁父棹青山遥望故人居草堂賔客今
誰在宿草離離恨有餘
　　和沈大叅秋海棠
憶昔春嬌睡起時秋来更與晚粧宜却嫌紅粉驚多露疑有幽
情妮燕私妬色燕支争嫵媚㫁膓詩句費尋思如愁欲訴無人
見小立空堦待恨誰
　　和沈大叅謝友贈瓶荷作
湖上菱歌引客笻曕瓶折贈雅相供玉壺相伴凌波侣棐几長
寒照水容却笑山妻製荷芰可能秀句敵芙蓉清凉一枕驚疑
墜露白風㣲正曉鐘
　　過胥溪訪朱徴君不遇留飯朱母所徴君以詩見遺次韻
　　奉答
清秋野老叩柴門避客虚堂破蘚㾗空使長髽截陶母無人一
石酔秦髠頺垣樹出當山角新漲舟横繫竹根且割雙雞烹尺
鯉樽前丗事復誰論
　　􁢩雞冠花戯和沈淮叅
十載卑棲髙樹傍疑随雌伏戀榆枋叢低綘幘傳籌殿花亞
朱門芥羽塲茅舍短籬横落月空堦照舞濕㣲霜侏儒合種南
窗下卧對談玄影許長
　　白下過洪武門故宫作和商隱
鍾山雲物舊宮連曽見臨軒晝漏傳鐡甕江流廻北顧金陵王
氣歇南遷蠻方尚進随朝象野老空哀故國䳌獨有秦淮堤畔
樹春隂猶似禁城烟
　　二
交㦸罘罳野蔓連猶聞洪武禁名傳䧏旗一戦收牛渚遺史何
年定馬遷宫女盡随胡隊舞亡臣半老蜀山鵑孝陵咫尺空凝
望百五無人掃禁烟
　　九日舟經紫㣲山雷雨
擬約登髙掃石苔片帆海上破烟来一江風雨潮應滿九日蕭
條菊未開白晝紫㣲移晦冥蒼龍赤岸走雲雷山人不着叅軍
帽蓬髩狂呼對舉杯
　　𥘉至湖上三首
十五年前憶昔逰笙歌畫舫徧汀洲只今片月長堤白依舊青
山碧水流放鶴人歸惟野鳥釣魚船冷有眠鷗烟波花草元無
恙獨送江聲動客愁
　　二
當年湖上採芙蓉吟徧吳山䖏䖏峰書槳滿川輕似葉青騘飛
鞚疾如龍松梧蕭瑟前朝闕人代淒凉古寺鐘今日白公堤畔
路若為眀月伴行踪
　　三
錢王宫觀半成塵戰後湖山故壘新青草洲平迷古渡白頭僧
老識㳺人葛仙丹竈雲成盖蘇小西陵月滿輪獨照清溪慚短
髩烟霞還伴舊綸巾
　　馬徳安君實招同潘小侯道旃鄭三璧人六弟渭臣小酌
　　湖上酒樓
湖光浩渺不勝秋携榼慿䦨問舊逰簫管畫船催急雨烟波
皓月起中流鶴歸知靖孤山墓鐘響南屏古寺樓此日相逢聊
盡酔不須重論昔時愁
　　斷橋夜眺
長堤踈桞淡烟籠杳靄湖光漾遠空水浸樓臺燈火外露寒人
影月朙中星河逺掛􁋚山樹棲鳥低飜渡渚風夜冷欲還眠未
得更持雙榼叩黄公
　　岳鄂王墓
檜栢森森武穆祠㳺人感慨讀遺碑却憐太乙還車淚不見朱
仙痛哭時林壑秋風嘶石馬河山隂雨見旌旗北枝萬樹應回
首南望冬青更可悲
　　孤山両朝忠烈祠
徙倚湖天暮色凝江城樓閣俯閒凭先朝人物空祠宇故國興
亡悵徳陵放鶴亭髙青艸合鳯皇山暗白雲升無窮感慨江
聲裏倚杖松寮訊老僧
　　四賢祠
髙人野鶴両無羣千古風流映使君朙聖湖開清浙石少㣲星
動耀吳分春秋山鬼歌香草鹿麂虚堂卧白雲亭外梅花堤畔
桞不煩重奠􁉤蘭芬
　　吳山伍胥廟
揺落川原四望開江天隱見畫圗来三秋白馬長波湧萬古鴟
夷壮士哀山繞苕溪舞龍鳳鏡分湖海夹樓臺興亡吳越成何
事閒讀殘碑拂紫苔
　　過潞王故邸
　　　王避㓂南来詔以舊織造局為邸甲申貽一朝謁王
　　　賜金置醴乙酉王被鹵北去薨燕市故監盧九德䧏北
　　　為督織造于江南復以邸為監院
鳯皇山下宋宫門朱邸曽開擬雪園燕啄王孫龍準盡貂垂常
侍狗監存氊裘空問新機杼醇醴誰分舊酒樽却羡沙陀老
承業不随供奉上含元
　　自六和㙮渡江
吳山相望越山前此地曽經駐右賢漁父停舟談戰地胡僧浮
鉢渡江天邨深虎豹窺林出雲黒黿鼍枕枻眠莫聴鷓鴣行不
得遨逰還欲挾飛仙
　　初上五雲山行小徑遂墜叢棘中望江如帯不得道因返
　　賦詩二首
千峰積翠午氤氲歷險高攀鸛鶴羣樵徑江光空際出溪風
虎嘯静疑聞山従天目連青嶂水落湖心印白雲向晚秋隂岩
畔合鳥巢飛葉墜紛紛
　　二
五雲山色聳岩嶤杖底踈鍾上泬寥三竺逺蔵靈隱岫萬松寒
度浙江潮岩前香艸堪行藥樹底飛泉欲掛瓢早辦青鞵負行
笈不煩猿鶴更相招
　　金液泉南度岡尋天池下院
絶壑飛泉走玉龍翠微天半白雲封山圍萬樹深蔵刹谷轉干
盤不礙鐘拾果每分猿供食捫蘿時躡虎行踪不教濟勝輸玄
度一两芒鞵七尺笻
　　四上五雲山因至絶頂野廟側遇雨歸院
木落吳霜冷緼𫀆江湖千里入秋毫丹青野廟開羣象雲雨中
天出両髙南鎮紫霄神禹穴西風白馬伍胥濤故林咫尺黄花
好若箇行吟續楚騷
　　再渡錢塘江
雲泉累月隱招提擕屐東歸路不迷杖底客星嚴瀬小㠶前禹
廟越山低巨鼇十二浮靈鷲强弩三千壓水犀却為觀濤生壮
思欲探滄海截虹霓
　　自雲栖寺歸再湖上
湖上重来欲雨天湖山湖水更悠然誰教侫佛稱居士未許持
觴問聖賢伏乕禪林詩笈裡黄龍公案道衣前行吟自策孤笻
去不附西陵載鶴船
　　登葛嶺上初陽臺
吳山未暝巳栖鴉更踏孤峰㺯綵霞倚檻獨收千嶂色御風疑
到列仙家真人採藥惟留井野衲鋤烟自種茶更上𥘉暘臺上
望清風霜巳徧後岩花
　　靈隱寺
萬壑千峰繞法堂松杉白日迥蒼蒼飛泉夾院長疑雨澗草無
花亦自香竒石參差分佛座白雲髙下出禪房行吟桂子慿誰
和更復尋僧向上方
　　靈隱寺遇具徳和尚
婚嫁團圞了尚平随縁杖笠此身輕聲聞久㫁逃禪地雲水偏
諧出丗情燒後丹霞無佛在種来白社有蓮生相逢松下渾忘
語仁者寕勞問姓名
　　上韜光庵能仁院
詰屈松蘿轉石林扶笻踏葉上遥岑丹梯曲折迷仙徑空水澄
泓見道心絶頂罡風堪羽化歩虗灌水有猿吟名僧一去山光
冷寂寂藤花落午隂
　　冷泉亭
松隂白日轉危亭枕石飛泉夣裏聴當坐水雲黏袖重慿䦨空
翠照人青踈絃未動羣山響長嘯無風萬葉零到此塵襟元
不染清暉林樾冷冥冥
　　飛来峰
羣山窈窕滯孤笻何䖏飛采更此峰隂洞蒸雲偏作乳響泉鳴
澗不聞鐘雲根秀扷三天掌石罅泥蟠萬歲松只尺瑯嬛疑有
路異書将梜問痴龍
　　下天竺
𥘉入名藍即道塲便從下界得清凉溪聲蕭瑟流仙籟山色虚
無擁法堂月滿大悲空裡相雲開𥙷䖏寂中光浮生趣盡慿誰
懴一為天親礼梵王
　　中天竺
石幢流水動風旛又躡飛梁入普門空際玅華長自轉行深般
若亦忘言無僧更覺諸天静希有還皈两足尊欲掃身心礼塵
刹黄花翠竹自飛飜
　　上天竺
絶巘盤紆入紫烟上方踈磬礼金仙慈雲不動𥘉禪地水月空
朙自在天九里古松龍鬛盡六時清梵鳥音傳此生流浪逢多
難碩洒楊枝大士前
　　謁于少保墓
北狩攣輿事巳空當年神鼎奠于公青山乆抱孤忠冷赤社誰
論再造功春至銅駝生蔓草夜深石虎嘯溪風　𥙿陵遥望無
窮思盡在棲霞夕照中
　　同朱二子于小酌南屏山樓
慿䦨四顧大雲垂小酌當風岸接䍦誰向湖山留正眼不愁净
社有攅眉中天慧日懸宗鏡倒影雷峰落酒巵𬞞笋正佳堪薄
醉欲傾米汁上軍持
　　行經表忠觀
英雄虎㩀跨錢唐衣錦臨安自有郷一代真人皈率土三吳義
士歎䧏王麒麟祠墓青丘閟夾馬山陵紫氣長今日消沉祗遺
廟汴京南渡路茫茫
　　湖上雨後觀新漲
新漲無邊逺岫横烟波更覺畫船輕溪喧龍㧞枯槎出荷沒魚
跳野岸行疋練青天㵼河漢飛梁白晝闘雷霆夢中巫峡匡廬
瀑渺渺滄波素芷生
　　湖上𥘉歸病起示諸弟
天際孤㠶下海門江風送客浙潮喧歸裝西子朙湖月卧病錢
王石鼓村自笑還山後黄菊非闗伏枕負清樽池塘兄弟勞相
憶㡬度東堂夣故園
　　和諸家烟雨樓詩十首
滮湖雲物暗輕舟和雨和烟一倚樓飛閣横空雲欲住長河夾
鏡月偏留簷楹北面虚危近江海東流日夜浮只此紅塵飛不
到人間何䖏有丹丘
　　二
拍浮載酒昔經過樓閣冥濛出素波槜李古城無限冷平江暮
色不勝多隔溪雞大蔵紅樹近水鳬鷖𣢾緑莎豪客相懽須盡
醉碧筒争折跳珠荷
　　三
青天忽落羙人虹罨書軒窗靣面風采葛昔時過越女掃眉從
此入吳宫山川歌舞留髙榭湖海烟波墜渚蓬何似緑蓑横笛
去不須晴雨候天工
　　四
水榭朱甍俯碧沙却驚閣道紫宫斜倚檐疑坐仙人掌馭氣
堪過羽客家窗掩月輪脩後户樹横星漢泛時槎酒酣獨抱漁
竿卧罷釣連筒捲落花
　　五
濠上臨流問恵施相㸔空水映鬚眉朝霞吐日籠朱閣暮雨将
雲透碧罳牛斗孤城天只尺鴛央極浦雨如絲㳺人載酒多乗
興風景還應勝習池
　　六
麥隴平疇滿朔臯山城紅雨落櫻桃當窓逺樹疑無地到檻寒
波自起濤畫槳遥飛過宋鷁綵虹雙貫戴山鰲倚闌􁤽悵春
歸早日暮東風送伯勞
　　七
髙樓百尺倚空榦簾捲珊瑚挂赤玕揺筆花間驚雨過振衣天
上御風㸔由拳城抱長河曲天目雲横逺岫寒寥濶山川㡬登
眺臨流懷古一慿䦨
　　八
荒徑重開闢古榛樓臺蜃市望中新雲烟過眼争相媚魚鳥依
人冷自親橘圃千林霜入貢蘆花萬頃㕍来賔此中只少披裘
客朙月青天理釣綸
　　九
渌水菱歌盪綵船吳歈盡唱想夫憐濃芳冶女粧相亂艶曲旗
亭伎共傳海燕低飜横浦雨征㠶暝入太湖烟䦨干曲曲閒凭
徧春思應歸何䖏邉
　　十
名園水竹接清虚蘋末凉風汎碧渠止許中流浮桂楫不教隔
浦渡籃輿宣公橋暗縈芳樹少伯居空鎻異書知爾登臨題句
滿碧紗若箇䕶交䟽
　　徐届甫中翰以詩草見投賦謝
薇省聲名動袞旒偉長詞藻冠應劉天涯作客多青眼故國詞
臣巳白頭海上空懸仙島藥囊中携得幔亭秋知公元自龍門
峻若箇真堪御李逰
　　詶届甫見投作
詞客當年賦大人禪那今喜奉天親應知黄髮多先軰尚許
清光接後塵謡啄未妨讒鄭䄂頭陀久巳著王巾樽前莫復論
耆舊淚滿山陽笛裏頻
　　戊戌除夕稍謝責逋者浣花滌研口成自嘲
歲盡流光已暗新敝裘半抵酒家緡十年𥘉了禽生碩四壁徒
嗟犬子貧滌研曉雲籠墨海浣花瓶水照江春春来預訂探
梅侣携杖尋源更問津
　　除夕獨逰海上用鍳長韻
出郭寒潮午未平獨逰更覺此身輕青山對户少塵事白眼㸔
雲無丗情爆竹滿城飛雹集秋千罥樹晚風清野夫閉關忘歲
月何䖏春王自紀正
　　二
孤笻歲晚出荒城屐底千山若送迎博陸祠低蒼䑕上無諸臺
冷白雲横天風斥鹵多摇落人事桑田㡬變更却羡沙鷗閒似
我海潮寥濶吼寒鯨
　　已亥元旦早起坐候司晨鄰雞皆烹無一鳴者
逺鐘髙枕起徘徊無復雞人徹曙催夜色未分河鼓直曉寒将
歇水仙開不煩典謁通懷刺尚有餘燈照舉杯冩盡吟箋窗未
白燭花頻墜獸罏灰
　　元旦詠燭花
銀蠟低垂雙鳯皇條風不動綘枝長燄分江令毫端吐影照隋
宫剪䖏香藻思蘭膏汙翠鈿豔情羅綺暗髙堂人間昨夜多同
夣喜摘青煤贈阮郎
　　吳江望洞庭諸山作
大壑東環積氣逥垂虹南眺白雲開烟收林屋靈威入雨挾吳
門匹練来千里蓴鱸生逸興五湖風月隱仙才此中卜宅無須
徙何事鴟夷去不囬
　　金閶夜泊
闔閭城下水迢迢覇業東吳悵巳消採藥偶来梅福市停舟一
問伯通橋春深茂苑籠芳樹雨歇婁門退晚潮知是客懐禁不
得夜深若箇更吹簫
　　乕丘雨泊
春風二月徧姑蘇到日梅花雪滿途地濕句吳多暮雨江通婁
子有平蕪錦帆冷落扁舟在金乕消沉覇氣孤欲訪生公舊時
石遥㸔㙮火閉浮圖
　　恵山寺次鄧原岳韻
雨過梁溪水半黄尋逰踏徧古苔荒杖頭索醉頻何惜屐齒穿
雲濕末妨隂壑泉鳴飛瀑出驚雷甲坼乳茶香因貪山月重登
眺林屋依㣲接渺茫
　　二
春水春山盡可憐春逰巳是落梅天何来神女空留珮未出塵
寰便巳仙空際樓臺依絶壑名園花竹届飛泉非闗杜宇催人
去惆悵河梁隔暝烟
　　恵山和壁間陳静齋開府韻二首
青山踏月喜重登杖外雲峰更㡬層嶺抱九龍連蜃氣天垂七
宿亂漁燈花枝勸飲寜須伎竹院題詩不問僧野蔌正佳堪一
醉萬錢應巳笑何曽
　　二
尋山却逐載花船雨後春山色轉妍詩句吟成閒刻竹茶經携
得獨臨泉林開皓月縁溪下雲濕孤峰掃石眠興盡欲歸還惜
别河橋官柳更相牽
　　自金閶夜至吳江
笠澤江流過女墻片㠶挾雨下金閶春波青雀長浮動夜入垂
虹入莾蒼髙唱松陵人一徃孤吟楓落思何長故園咫尺還山
路歸夣無須到草堂
　　恵山泉上謁尊賢堂堂祀桑苧少㳺雲林諸公
佳樹清溪入院幽祠堂春色爲誰留天容丘壑蔵真隱地冩雲
林待勝逰畫史茶經丹壁滿詩篇樂府綵毫收漫将二品泉相
酹猶讓諸君第一流
　　過洪武門故宫用陸子端木韻
鍾山雲物尚穹窿水繞宮墻輦道窮月落金川門半掩花殘
玉樹曲方終二陵佳氣無春色萬馬江聲自朔風惟有烏衣舊
時燕􁋚泥飛入禁園中
　　海上四首
磐石沙頭越隹燕過樓船諸道正横戈東垂日月周官少南紀
山川禹貢多度嶺瘴烟消橘柚到江海市隱黿鼍春光若此
寜須惜其奈楊花似雪何
　　二
尉佗城闕㫁閩天甌粤横波入眼前見説南中開瘴癘由来
江左自烽烟水犀出海蛟龍怒太白當風昴畢懸野老只今憂
戰伐鶯花囬首重茫然
　三
擬卜天台學避秦石梁夭矯隔蒼旻龍湫瀑布旌旗濕蜃市樓
臺壁壘新元氣茫茫揺八極長空澹澹出三辰漁樵自識謀生
拙何䖏移家傍隱淪
　　四
百尺髙樓晚獨登江城風雨散春冰蛟闗晝夜波揺動禹穴東
南氣欝蒸海上報仇虚結客山中吟句未逢僧羈栖燕雀巢難
穩赤羽遥聞過秣陵
　　西郊春眺
羣山海上遠如屏約伴郊原共踏青百五禁烟花蔌蔌秋千院
落晝冥冥鯸鮧風暖催飛絮卵色天横照觧酲盤馬闘雞年少
事暫忘衰髩久飄零
　　戲詠諸葛菜
丞相行師下蜀陲尚㽞𬞞植吐芳𬎼種来炎漢三分土花亞成
都八百枝青畆送香春鎻絮紫英帯露錦離披伏龍卧䖏叢叢
碧想見躬畊抱膝時
　　和硖川諸君送胡天岫賣藥武原作
八口移家易肆開塵中誰識異人来寸心磊落懐珠在𬒳褐翻
然抱璞回古道荆蠻多藥市㡬年海島有仙才相㸔無限咨嗟
意爲爾同登郭外臺
　　鴛央栗
秋林魁實墜寒塘縹蒂霜拳半巳黄供出雕盤驚屬玉剖来銀
甲不分房紫衣綻月毛猶濕白露垂枝浴並香莫訝佳人籠翠
袖暗将連璧擲檀郎
　　渾沌鴨
沙頭不及自呼名腹毳先膏雪腕羔破殻氣蒸肪玉暖中黄
香抱糞金生宫椒點肋融春乳蜀醬􁀼酥醉紫瓊應笑王孫誇
一飽闘䦨减却㡬羣争
　　白牡丹
素質傾城逈絶儔紛紛紅紫自􁀼愁入宫洗盡三千黛無雪光
揺十二樓姑射仙姿逥綽約玉堂人物見風流詩成壓倒諸元
白徙倚銀毫冩未收
　　紫牡丹
魏家貴種􁭘芳叢佳麗由来冠洛中穠映禁垣春色重香流
烟翰彩毫空織綃庭院深籠霧飛燕樓臺暖避風倘許檀槽
歌紫玉雙雙應碩入秦宮
　　黄薔薇
翡翠屏開盡鞠裳却疑姚汭擁花王不須梅雨添檀暈自有宫
鴉試額粧銅掌仙人㣲辨露金衣公子只聞香鄰家冶女休頻
摘昨日蜂交半退黄
　　杜鵑花
萬花開盡㺯芳菲躑躅青山徧翠㣲謝豹啼時千蕚吐錦城夣
到亂紅飛朱顔一顧春将老㳺子𥘉㸔淚滿衣獨有幽人情思
薄枝頭空呌不如歸
　　蝴蝶花
紛紛鳯子閙春工物化驚㸔托綺叢舞砌綵衣飛不起隔紗團
扇撲来空魏收輕薄全輸態荘叟逍遥宛御風傳語㳺蜂休共
逐偷香人在粉墻東
　　紫蝴蝶花
繡陌穠芳戯巳殘蘭心蕙質吐雕䦨燕泥墜砌香無跡芝盖堦
横露未乾闘草簇裙茱帯亂踏花飜翅棗騮寒茟床清夣閒相
媚故落端溪石上看
　　白蝴蝶花
㳺戲東園借一枝玉堦如練舞翾垂滕王染翰流霜早漢樂飜
歌刻羽遲輕颭暖風輸汗粉暗驚紈扇掩蛾眉銀燈頻照當軒
影不見穿花月下時
　　盛葵園亝頭虞羙人與蕙同植一時吐花有時詩見示奉
　　詶来韻
幽卉連枝見二難妖紅香澤両相㸔誰畦百畆思公子空下千
行對所歡粉黛尚驚炎漢月光風長拂楚臣冠寕須角險騷壇
上一夜悲歌折澧蘭
　　􁂭粟花
濃緑𥘉肥萬卉收誰家剪綵出纏頭苞垂翠甕擎偏重蕚
迸銀瓶艶欲流五色如雲成紫盖千英業瓣吐朱樓惜花莫
更尋鴉片贈藥堪同士女逰
　　千日紅
瓊枝細剪紫玲瓏刻畫臙肢屬化工杜宇三啼猶未歇中山一
醉始殘紅佳人染甲嫌尖淺宫女臨波冩怨同却笑朱顔人昜
老不禁憔悴怯西風
　　和錢若庵撫松雜詠六首
移得虬龍䕶隱居幽姿頗與歲寒宜長康把贈惟痴絶韋偃
前身豈畫師風雪故人雙命駕冰霜遥夜一相思髙天大有風
雲勢空老泥蟠石上枝
　　二
避跡深村緑萬重哀歌採藥和炎農槁梧南郭風前籟恠石
東坡海外供白晝烟濤鳴草閣紫芝麟鳯㧞岩松攀條長嘯
無人和目送流雲滿徑封
　　三
雲卧丹厓歲月深中宵雨過老龍吟九天鸞鶴儀空谷十載風
霜老故林黄石授書聞過鯉青山遺帖有来禽盤桓惟許陶公
共三徑黄花識此心
　　四
深松宻竹老農家何必遺書問趙奢試選龍材培母笋先占蚓
出候王瓜牧牛坡暖風横笛乳鴨池平月在沙此際笙簧堪一
聴誰将両部向君誇
　　五
窗外遥山峰外峰雲烟爲我洗塵容㡬年越女無黄葛莫
報韓仇友赤松春草和愁相間發午隂連睡一時濃若非好鳥
喬枝哢累月林端少過從
　　六
何事尋芳載酒行且来開閤聴松聲一寒不改山中節萬卉空
争糞上英黄獨無苗鋤自抱白雲猿巳去劍難成惟存此石真
宜丈𫀆笏南宫拜莫驚
　　蘇堤懷古三首
坡仙巳去邈難招千載長堤抱泬寥山月曽窺蘇小黛荷風時
送伍胥潮荒祠過客人誰識到處題詩墨未消今日南屏向西
路水光雲色尚相邀
　　二
野眺西陵西更西白公堤盡即蘇堤荷花㶑灔迷舟入柳色隂
濃只馬嘶三竺両髙烟漠漠四賢一去草萋萋祗宜朙聖湖邊
月仍向風篁嶺上低
　　三
六橋花柳擁笙歌十里長堤夾芰荷誰把湖山擬西子若爲詩
句和東坡錢唐弩盡潮偏壮龍井門空虎自過莫更萬松宫闕
望鳯皇嶺暗白雲多
茗齋詩七言排律
　　　　　　　　　　　淮南彭孫貽羿仁氏著
　　顧况横山故居十五韻和衲山上人
著作千秋跡杳茫横山故宅半荒凉雙峰北繞青林出長水東
流紫硖傍古徑獨埋莎草沒閒門亂發野棠香笛驚歸犢人囬
首春惱啼鵑客㫁膓畫裡白雲全接漢溝前紅葉想經唐樵歌
入谷傳新響枳棘成叢冠衆芳舞䄂祗餘𧖟婦艶吐茵寕睹酒
徒狂離離旅榖栖殘隴黯黯戎葵向太陽未見隱鱗潜一壑忽
㸔羈鳥任髙翔蒼精尚吠穿花犬牧豎時驅化石羊平楚四圍
低廣漠寒蕪萬里積廻塘眼中風月慿誰主到䖏烟波老是郷
茗齋詩五言絶句
　　　　　　　　　　　　　淮南彭孫貽羿仁氏著
　　除夕不寐口占
今夜今年盡孤眠客未眠莫須愁短髩此夜正如年
　　又
二十年前夢相思更惘然年年憐此夕今夕是何年
　　詠守歲燭
鏡裏年華模樽前髩漸絲相㸔只紅燭淚盡寸心知
　　偶成
山童負薪去未歸日已午自起拾枯松烹茶煑春雨
　　花影
簾前花影動枝頭有栖鳥鳥啼寂無人落花閒不掃
　　白頭鳥
白頭枝上鳥日日下花前却笑㸔花客今年非少年
　　又
野禽頭巳白猶自上花枝那識花前客相㸔各髩絲
　　和顯公㸔荷花五絶句
青泥生蓮花凌波自輕舉今日散花人昔時采蓮女
　　二
爱蓮何所喜殺藕亦忘嗔水流花自落空池静無人
　　三
風吹荷芰香任把芙蕖嗅香是風所為花是香生就
　　四
湛湛歌露斯墜珠滿紅池為問㺯珠客朝陽晞㡬時
　　五
索句亦無心拈花成口號山雨沒荷池何䖏朱華冒
　　山行四詠
　　　籜冠
短髮愁中减秋霜鏡裏深籜冠空製就多恐不勝簮
　　　藤杖
每約雲山友髙峰只獨登莫愁無伴侣猶有一枝藤
　　　芒鞵
人説溪山好無人問水涯青山應笑客不是少芒鞵
　　　襆𬒳
杖頭肩一襆中有五嶽圗山寒入布𬒳絮絮白雲鋪
　　雲栖六詠
　　　昔蓮公六詠原以禪餘為法喜非牽語言而諸公連和
　　　反以音韻學支那徒執文字貽追歩髙賢俛仰近景不
　　　離闗捩便得觧脱即蓮公在所掀翻令後来勿落窠臼
　　　若作詩讀定非觧人
　　　寳刀巄
朙月似刀環啣山剛一半勇猛入深山丗塵于此㫁
　　　逥耀峯
𥘉暘廻山光曰落山隱隱山光自無朙亦無無朙盡
　　　壁觀峰
十年靣山坐不識此何山蒲團破㡬片山雲終日閒
　　　青龍泉
龍卧泉泓澄龍起泉滛澦莫問青龍䟽你且喫茶去
　　　聖義泉
山水自空生聖諦亦不二溪聲松風聲誰是第一義
　　　金液泉
山泉本無心随衆所欣悦若作多寳名眼中亦金屑
　　象鼻岩四首
　　　岩西石窟有僧坐禪其中病足夜起慿杙經行羣虎避
　　道二虎絶大如巨牯僧不久化去象鼻岩亦為奔馬所
　　折
山僧坐石窟積葉與床平夜深扶杖出獨伴虎經行
　　二
頭陀在空山巨獸為侍者東方總無佛不如歸去也
　　三
丗出丗間法人非人等聞象王非頑石彈指喻山君
　　四
岩石乆垂頭獸王亦弭耳佛法本無多捩折象鼻子
　　山行見虎跡
獨行入深山無人有虎跡興盡始知還林昏風墜幘
　　抛杖憩逥龍亭枕石卧泉上忽不覺至暝
尋山悦泉聲枕石茅亭卧山風吹未醒松䑕當人坐
　　秋盡未見菊靈隱寺禪堂乃有數本
我是東籬老移家恵遠鄰黄花定相笑祗少白衣人
　　又
寂寂禪房静霜花點石臺故山籬下菊未識向誰開
　　床頭七詠
　　　眀月在牖吹燈就月眠不忍寐清思絶人惜無可與言
　　　者顧見床頭卉物口占寓意各成一首
　　　瓶花
㣲月上窗𥿄幽人未成寐床頭暗香来知抱瓶花睡
　　　倚杖
痩藤倚孤榻蒼蘚尚斑斑夣中扶杖去猶自繞千山
　　　孤劍
十年不平事未肯分朙說夜半枕吳鈎􁀼悲嘯眀月
　　　枕書
把書倦復眠枕畔如山積不須更枕書自有松間石
　　　葫盧
卯酒未得醒午眠将至酉忽聴提壷盧呼兒復沽酒
　　　麈尾
空齋卧良夜佳月照窗卉無人可與言胡床挂麈尾
　　　羽扇
踈牖延月光照我白羽扇風吹入君懐所思不可見
　　馬大青瑶除夕前一日娶婦拈句調之
除夕又何夕今宵勝昨宵相忘過元日只記是三朝
　　二
今日畫眉長相誇向夫壻卿是謝家人可能重詠絮
　　三
鰥魚夜夜泣比目巳争新見説新人好何當憶故人
　　四
帳旁白頭吟喁喁小窗下應知舊侍児祗宜将換馬
　　除夕口號
除夕年年去愁人較自如偏留酒家債不共歲同除
　　詠守歲燭
三更今歲盡新年夜半遲流光㸔不覺只有此心知
　　又
刻燭年華換詩成歲巳移驚添花一寸頻問夜何其
　　見早梅
入春巳人日春色未曽来南軒曝晴旭喜見早梅開
　　瓶中紅梅
朱蕚𥘉􁀼乳檀心巳送春清影臨香案依依傍主人
　　顧生買妾賦四絶句嘲之
錢刀故所輕黄金将買妾畫得新眉長虎頭故痴絶
　　二
晨起拜大家向夜拜新月堂前人不聞風吹徒切切
　　三
玉壺浸梅花為郎治春酒氷心故映玉原是顧家婦
　　四
春宵易可憐可憐復誰媚催歡且早起今夜昏時睡
　　河干過舊知口成
相遇忽今日故人無少年臨風重回首况是落花天
　　折得桃花
寒食多風雨西鄰是酒家東風應笑客空自對桃花
　　掩關
春風自東来為我掩竹扉艸堂坐終日花影揺人衣
　　晏起
白日鳥聲閙草堂門未𨳩剛為灌花起恰逢山雨来
　　乞梨花
昔日将軍第空園有暮鴉叩門無箇事只為乞梨花
　　獨坐
空齋掩關坐了無一可悦風動研頭缻梨花落如雪
　　聽雨
花落傷春盡今年不見春髙樓連夜雨只為不眠人
　　送春
一春風雨過杜宇詎宜聞况復春歸去河梁一送君
　　新月
虚廊見新月欲暝尚慿闌却笑闗山客偏愁獨自㸔
　　月下獨坐
夜深徴露下庭花暗香發無人可與言獨坐見朙月
　　二
月暈大于屋眀朝風或雨幽人縂不出斗笠久挂柱
　　三
坐久覺夜凉月華淡于水燭滅花隂深濕螢飛不起
　　螢火
月落暗空堦花隂同寂寂飛螢入户来眀朝有佳客
　　齋卧偶成
風定絡緯語晚凉池館生蕭蕭響髙樹半巳作秋聲
　　二
萬葉喧髙林却疑過山雨夜起自移花方知風在樹
茗齋詩七言絶句
　　　　　　　　　　　　　淮南彭孫貽羿仁氏著
　　春雪偶成
雪花剪剪舞林端紙帳紅爐夣亦寒尚有衝寒驢背客又随胡
馬上長安
　　偶作
水殿驪山浴未乾漁陽鼙鼓入長安燕亰聞道眀駝發又向温
泉賜合歡
　　秋日見子規
子規花下惜芳菲日日枝頭呌翠微今日秋風更相見不如歸
去更忘歸
　　少年行
白刄如霜雪滿天相逢意氣酒杯前生平却笑無仇報多謝城
南俠少年
　　二
樽前百萬判呼盧更脫鷫裘付酒壚惟有寳刀輸未得感恩巳
許借頭顱
　　三
買得吳鈎雪色朙從師未肯學長生學成擊劍無人知行盡人
間問不平
　　湖上竹枝詞十一首
西子湖上春不留蘇小墓前蝴蝶愁誰家女兒未觧恨偏挿山
花紅滿頭
　　二
荷葉貼波藕出泥儂家正住藕花西郎来若記門前桞鴉在向
西枝上啼
　　三
艶艶春衫淡淡羅家家盡唱懊儂歌曰斜蕩子歸来晚猶自花
隂闘八哥
　　四
八月十八潮水生三三五五踏莎行見説浙江潮有信逺戍江
南太薄情
　　五
荼䕷花落絮沾泥乳燕池塘鶯對栖不是空閨聴不得畫眉
人惱畫眉啼
　　六
錦帯橋平細馬䭾弓彎鴉觜踏青過堤頭十萬桃花樹不及樓
中紅粉多
　七
人前故自出紅衣學畫長眉對鏡非一陣東風蝴蝶閙秦樓左
側賣花歸
　　八
粧成車力巳頻催油壁車簾素靣開歲歲山中作寒食岳王
墳上踏春回
　　九
粉靣朱衣髻子新衆中􁀼咲屢囬身歸来夫壻相誇羡惱亂蘇
堤㸔殺人
　　十
栁洲亭子緑楊邉姊妹濃粧笑一船相遇少年陽不識蕩舟故
自擺紅蓮
　　十一
鳯皇山下妾新居種得琅玗萬竹枝日日江干望歸壻㡬回錯
喚㺯潮児
　　湖上𥘉歸始見故園林下菊
蕭蕭江雨日将斜海燕西飛客至家未到柴門秋已去歸來和
病㸔黄花
　　二
東籬黄菊主人栽客未歸時菊未𨳩今日移床就花卧呼童且
莫掃蒼苔
　　海上竹枝詞十三首
　　　竹枝起于巴東流及三吳與子夜烏棲並傳樂府質而
　　　非俚豔而無縟有古風人之遺焉備一方之謡俗極士
　　　女之情状夫子刪詩不廢鄭衛豈非意兼羙刺樂操土
　　　風令太史有所徴攷乎吾邑壤僻海陬漢晋以還葩藻
　　　代起逮乎元季鉄厓宣慰樂府樂東南然鉄史未該風
　　　土楊氏僅布梨園非吾邑之缺乎不揣固陋撰集燕詞
　　　知下里之音不愁寡和矣谷水野父貽撰
烏夜邨西烏夜啼馬嘷城外馬頻嘶三更歡去月上樹照見踏
霜郎馬蹄
　　二
彎彎海月照牛衣雪浪漫天沒釣磯儂起賣漿潮正落　頭門
下飯牛歸
　　三
葫蘆山月長珠胎海市未開漁市𨳩殘星滿天細犬吠黄魚船
上販鮮回
　　四
苦竹山樓春滿街苦竹山下闘弓鞵相逢年少羞相見暗墜人
前雙鳯釵
　　五
妾家正住南市南鮑郎塲外桞毵毿柳梢繫船雞喔喔知有新
安客買塩
　　六
蠶子未收桑吐芽紥山㸔火呌田家小姑作伴細娘出茶磨山
深約採茶
　　七
江東歸信約今朝空自秦皇石作橋三十六鱗書未到曹娥江
上不通潮
　　八
潮滿石塘花滿城女郎連臂踏歌行落花作泥絮作雨不信春
光太薄情
　　九
促織聲中催紡紗木家花杼徧隣家獨有儂家無紡織偏喚雙
鴉去賣花
　　十
郎来飲酒太如泥醉卧葡萄短架西海燕歸時不歸去雞冠花
下晚雞啼
　　十一
杏子紅衫緑玉簮荷花池院傍城南鹺商嫁得教歌舞偏諱
歌名阿鵲塩
　　十二
鮑家橋畔柳千枝霜下芙蓉冷鴨兒多着長裙憎傳粉琴臺
髙䖏㸔迎旗
　　十三
永安湖頭春水多梳粧樓閣照清波十三子弟鴉頭女盡唱楊
家宣慰歌
　　籬菊未謝蠟梅巳吐花胆瓶各折一枝戲為二絶句
蠟梅花放滿林霜留得重陽一半黄挿向胆瓶渾不辨不知是
菊是梅香
　　二
棐几清寒掩碧紗銅瓶花影自横斜莫言花氣難分别半是梅
花半菊花
　　元旦雨中
海雨蕭蕭白鳥飛海紅花痩水仙肥非闗避客無人問久巳門
前半刺稀
　　燈市作
月黒髙城暝色流踏燈扶醉唱伊州江南烽火今如晝可是催
花照夜逰
　　雨中
木蘭花放約春逰日日東風喚雨鳩未到清朙巳寒食滿城風
雨爲君愁
　　花下
零落辛夷小院東花開一半在愁中那堪三月春愁裏日日朝
朝暮暮風
　　聞㕍
塞上中春草未生玉闗人去不勝情江南春色應難别留得
霜天㕍一聲
　　雨中玉蘭花
庭院深沉墜海紅玉蘭花下坐春風年年花發逢寒食無限新
愁細雨中
　　上巳見雪中桃花
踏青芳草徧天涯驚見朱顔髩巳華莫笑新来雙白燕誤随
紅雨入梨花
　　為嬰垣弟題扇上羙人
水上輕盈歩洛神人間一顧盡􁀼顰憐君卧病多消渇又向
文園畫羙人
　　食枇杷口占
雕盤帯露摘枇杷翠滴金丸濺齒牙却憶寒林閒煑茗僧房
共對欵冬花
　　二
盧橘參差滿上林南風摘盡一園金當時避暑同逰客只有哀
蟬鎮日吟(憶辛巳與仲木偕諸子避暑水竹西院僧秋岩摘枇/杷為供今仲木巳亡山僧久化去諸子存亡星𣪚故)
茗齋詩樂府
　　　　　　　　　　　　淮南彭孫貽羿仁著
　　善哉行
去日雖逝為驩己多来者復然不樂云何(一/觧)以筑以缶以鼓以
靁中厨擊鮮不亦快哉(二/觧)辛為酒池發来用師太康于畋窮后
拒之(三/觧)君子有位湛樂非儀我賤終窶好樂母菑(四/觧)日晻晻兮
月出之光俾晝継夜何其未央(五/觧)既有㫖酒亦有嘉肴胡不萬
年相夀以遨(六/觧)丘糟肉坻不如療飢彈絲炙匏不如止悲(七/觧)
　　短歌行
長歌昜泣更為短歌歡樂未終頭白奈何(一/觧)雊雉朝飛以呼其
妻三年獨處念子無衣(二/觧)洪波􁅗洞日月出入照臨下土莫之
所徳(三/觧)南斗有酒北斗酌之臨觴怨謡仰天告誰(四/觧)猛乕在山
飢而不食非以虞羅憚子荆棘(五/觧)垂帷不眠其中有人撫琴不
彈焉知子心(六/觧)
　　孔雀東南飛
孔雀南飛集于桂林公子令徳不如故人靁何填填其隂其雨
灌木高栖惜其毛羽五歩一啄十歩一息令子非匹不飲下食
疾風聒聒􁋋矣姑惡姑惡姑惡妾罪斯作介鳥羣處不移匹雙
母也天只我心衋傷霍丘有隤廬竭則虧鳴悲孔雀鍳形莫囘
　　滿歌行
為善近名惰行冥冥旁死之魄月虧以盈猨猱升木遨扵險巇
爾母我援我為子危軒車者多蹶安歩以遭廻清冷之淵務光
自沉何狥㣲譽乃戕爾身伯夷譲國挈弟偕亡不埋其迹乃謁
周王莫邪出冶名曰不祥彼二餓夫千名首陽老𥅆守雌展禽
狎丗猶戀士師尚為柱史遁世無悶豈慕二子草衣䟽麻鹿裘
不完蓬垢一室牧豕于樊援琴獨謡不為子彈仰天浩歌流涕
䦨干非憂其生憤丗詆讕愚者日營營有酒不能飲徒戀錢刀
奄忽大寝天地鼔槖日月移行鑠鉢英豪以就頺齡施鵉荘叟
祼葬王孫未忘形骸焉知逹生㴱山荒忽岩谷無人誰欤此中
洫兮若存
　　王子喬
王子喬挟浮丘下逰遨鶴鶴者鶴鳴求其曹清吹三十六一一
鳯味引素匏俯㺯元氣噏嘘倒景寝紫霄伏謁木公戴勝金母
朝汎蒼梧夕縣圃羡門安期齒莫予數聖人萬歲應帝期風雨
伏臘候各以時大庭華胥為我治器車注哉澤馬随與化無極
永無為唶汝子喬􁰇聖兒脱屣萬乗迹希夷聖賢夀命天保
之彼仙真人非所希
　　烏生
烏生子一一啞啞枝上啼所生八九子最憐黄口白項兒上唼
飛蟲下行螘中空有蠧鴷来啄樹老烏畢膊逐鴷喧樹間引
彈之金一丸一發不中傷烏趾不卹傷趾母殺我子疾風㧞木
巢墜㴱谷子死離披鴟所肉両烏啄屋嗷嗷悲向辰不碩烏生
子今誰哺糜報所親㴱淵有鮪仰有鳶矰繳不在人壽殀不在
天民生刺促有後者賢少而相憐老相捐
　　雞鳴
雞鳴何喔喔喔喔復膠膠吠犬己生㲠夜無吏叩門天子實仁
聖丞相皆云賢羖羊自生羝垂白不離邨蹲鴟賦千石抱犢今
倚轅取婦工纂組買妾工織䊵文繡盈箱箧綈壁衣流黄迷迭
作君寝欝金以作堂孔雀羅後庭辟邪逰前楹入貲千百萬賜
爵闗内侯一門執金吾小子猶侍中女弟拜長秋托體于椒房
頥指長安令使氣不可當生男莫讀書頭　尚為郎何用功冠
軍􁇋貴甲咸陽長松生澗底桂生上林中斧松㸑桂下勢逺氣
則同托身在所遇窮逹竟誰工
　　枯魚遇河泣
枯魚未登爼河之水濺濺非魚能䟦扈罔䟽目以寛涸澤絶鰕
䱉魴鰥故罹患不惜肆中居焚炙奉君飱魚枯河亦竭河伯無
一言
　　陌上桑
艶色丗所　大義中自持豈不畏行露𧖟妾憫朝飢提籠行採
桑𥘉日共容暉皓捥築瓊瑶纎指削璠璵百卉歛芳氣蜨蝶随
䡖𥚑㳺魚為之潜翔鳥不能飛無情尚復爾有情復何如觀者
傾路傍行人立嗟咨何来貴使君駟馬故逶遲一顧五情瞀目
成心已馳無媒遣小吏能否同車歸義色拒心挑芳言吐烈詞
結髪事君子貴賤両下渝夫壻况賢逹仕宦執金吾出入君所
見鳴珮貂䄡䄖㷀㷀両顧兎牝牡行追随夗央自有雙飛鳴不
相離貧賤難為壻貴盛難為妻使君秉高節不及秦家姝靡靡
桑間奏促節柱屡移筝歌何慷慨終曲更徘徊
　　孤兒行
孤兒生誠不如死生時父為太守一門列㦸上見曾與祖與兄
共朱衣弄竹馬從父軍中南至交粤北渤海三年不歸父沒于
鹵跣而度嶺饑瘦乞食還故郷母昏不省人病兄伶仃丘嫂不
慈驅兒獨當户輸馬芻呼役夫使我飢無糜皸不覆踝霜雪皚
皚南山行采薪柯折我斧欲取我斧乕獰逐我兄持我泣嫂怒
云笞之兒踞當箠願以斧歸道遇父客相持泣下如綆縻與我
一短劍曷不從良家子期門佽飛今無天子北擊胡還客短劍
我帯不屬割汝蒯緱以劍刈薪刄缺胡折惜哉父仇里兒道殭
三日云甦地下父寄言兒懦一何愚寄謝地下孤兒苟活以母
在嫂誠虐我念兄病苦児寕忍死以須臾
　　前緩聲行
鹿裘止暍裂齊紈以禦冬違時殚力巧夫無功東飛之雀翛尾
者逆風以髙以下嗟不如轉蓬蛾眉戚施妍以見嗤匪用親故
在心相扵聊復擊筑吹笙箎曼聲三日樂莫悲
　　二
人生奄忽托體于山阿親爱送未歸子孫謡歌使我對酒忳欝
抑以滂沱巢中黄口鷇枝上白項烏但見求仙採藥子不飲不
食飢啖栢實渇飲露華老生岩窟中但言尸觧不聞其他
　　董逃行
神明桂宫飛亷高哉危乎露盤君欲昇天曷難駕我竒獸般般
(一/觧)海有靈藥　端采以貽誰偓佺藥成相乞一丸服之返津九
咽(二/觧)阿母遣信暫来膠東惜非仙才嶽形盡詭恢嵬乞汝厭鎮
巫灾(三/觧)嘈嘈鼓璈吹笙紛侍女下𬗋清中最䴡斯何人千里草
曰雙成(一/觧)俳邪狂邪小兒盗桃啖我以餘陛下萬壽天齊海濺
濺兮莫䱷(五/觧)千秋鍊形太隂携玉椀者上陵歸眎炎燼載零走
十日卜士孫(六/觧)
　　西門行
出西門悵何之道逢雙石羊跽問此中葬者誰葬者誰侯乎
王今是非酹以一杯酒淚下如縻冡中之朽能復飲為有獾突
隧中雉從冡上飛撃䝔作美雉作　痛飲野田酔莫言歸但醉
莫言歸母使後人如我悲囁嚅卿與相刺促両小兒戚戚恡富
貴不醉何其愚
　　東門行
出東門行廣術前車抱秦筝後乗趙女瑟車輪斑斑旁行偪仄
歸入頺垣慘無色病妻瘦支床空釜夜鳴虚唧唧男兒可憐蟲
焉能餒死僵四壁㧞劍出門馳逝將謁策立取卿相歸不然西
行斬郅支黄金之印組何纍纍病妻起牽衣卿止勿悲辛㑹稽
太守昔負薪烹我伏雌莫䡖今賤貧
　　艶歌何常行
貧賤何常朝黥徒　侯王積多貲亦為郎(一/觧)入錢百萬作司徒
關内侯昔人奴為牧羊(二/觧)何湏大官上殿拜天子快轅徤犢駛
櫟陽(三/觧)有牛既千蹄馲駱八百頭丈夫積錢以自豪安能齷齪
日與賣漿者兒逰(四/觧)多榖易婦多錢昜友徤婦持門不工對酒
(五/觧)畜駿不以摶貍蠶妾不能以彈絲茂陵多女兒黄金論斗何
惜為(六/觧)貧窶釜無縻富貴嗛嗛念賤時碩為溝中水不碩為卿
伏卵雌(七/觧)
　　豔歌
求仙良不昜飲酒差自寛今日胡不樂呼童具壺飱黄金治尊
罍白玉錯匜柈肥胾截丘陵擊鮮鱠魴鰥賔客競前夀千載長
奉驩秦娥揚妙音趙女瑶瑟彈坐見白雪零試舞行雲還二八
柔令姿惠中秉自然酒罷宻横陳送態無所難衆羙紛来至誰
能不相關歡娯期萬歲永夜昜䦨干天上未足樂六龍更廽驂
　　折楊桞行
四時自順序害氣客其間反舌不收聲君側有讒言(一/觧)陶唐后
神聖丞弼皆俊良而猶畏側佞堲之庶事康(二/觧)成湯旱自責亦
乃懼其昌流言困周公風雷始格王(三/觧)威久任仲父豎刁在後
宫秦覇以孟朙諞言覆西戎(四/觧)菀菀十圍栁疾風僵路隅㣲蟲
蘗牙之不能保根株(五/觧)
　　豫章行
豫章壽千歲竒村隐㴱巖懸厓數千仭絶壁界飛湍猿猱詎能
攀何况斧與斤輪　澤雲氣霜霰無改顔日月隱出入若木
相支撑神物不屢見蟄龍蟠其根頃宫及阿房雕斵窮輪般冩
材巴蜀罄楩柟赭南山工師梯㫁壑腰絙通以梁風靁輙拒之
乕豹絶来轅輟斤每中返終老卧嵁岩豈惜根株離致身亮有
端不遇明堂時良棟非所堪
　　隴西行
晨征上隴首太白西南端引手摘匏瓜衆星粲以繁雲中見蓐
收将我逰金天青紅非一状虹霓户牖圜人間山河影乃此古
桂振井公邀六慱玉女投壺飜北斗出美酒炰鼈繪天黿西咸
育列肆屠酤天市垣歴歴雞犬鳴如厠遇劉安天上足嬉娛頗
未厭人間俯窺東井下㣲茫辨長安臨洮大人跡己坼承露盤
彈指俄謫墜墟里不一存惟有隴頭水嗚咽摧心魂
　　梁甫吟
徘徊瑯琊道梁甫已迢遥不陟梁甫顛焉知㤗岱髙三士崇智
勇視嬰亦僬僥嗟此𬋩晏村匪遇䟽附朝功烈僅糞壌瓦棺棲
陵苕黄農七十君朝禪夕秉旄欝芊牛山淚千載黯不消短褐
聊蠖伏抱膝竟長謡
　　太山吟
太山欝􁓈􁓈神鬼聚其族民生無百年精魄已相録賢愚此同
途墟兆誰何屬軒皇昔来逰橋山閉奄忽荒哉政與徹采藥致
輦轂仙人竟安在腐骴委餘骨良無山石固丘陵尚為谷長歌
向幽隧燐至風滅燭
　　太山梁甫行
兄弟不相顧殊愧鳥獸親榮賤𬒳殊途乃知風雨仁齊魯豈異
疆海岱每争衡流離四邉鄙狐兎念其羣白刄中道𧺫乃我昔
昏因柴門晡自開誰為問比鄰憂来浩無方不敢遂盈巾
　　歩出夏門行
出自夏門道阡何欝纍纍冡中之黄土皆昔賢豪寸智辯騁非
馬武力雕虎摧片言移山岳噏嘘起雲靁一朝就冥漠玉衣頓
成灰豔妾事他人鳥雀羅池臺畊耒夷便房牛羊碎餘骸叩頭
乞司命返彼故嬰孩肉彼既朽骨澤此久枯荄髑髏語鬼躁相
待莫相哀汝是未死我我昔今汝為桃蟲弔寒號先死定憐誰
　　野田黄雀行
羣飛野田雀驚起上摩天終朝食君粟未及半頃田如何苦弹
射微質㡬見捐不遇弘農子報恩何敢言翩翩華堂燕啣泥巢
檐端出入君帷幕巧舌語間關得侍君宴私無復慮疑患讒邪
在君側燕雀自相嫌
　　蜨蝶行
春来雙蜨蝶㳺戯于東園上堦入帷闥素鬛自翩翩㳺絲来繚
之牽我墜草間行蟻羣唼食有翅不得前長安䡖薄兒紈袴䇿
肥堅白日都市中塵起各探凡一朝遂觸網㣲命坐見捐寄語
㳺冶子勿犯今教言
　　白頭吟
隆隆茂陵道東西車馬塵馬塵直如髪車塵縦以横(一/觧)結壚大
道上取醉莫相疑覆酒著溝中斗酒濁如泥(二/觧)衆鳥各有匹何
者為鳯皇鳯皇非有德求匹乃翺翔(三/觧)両意當一心芙蓉自妍
好一人而二心蛾眉誰能姣(四/觧)駟馬駕以馳行道云輝光莫言
錢刀賤錢刀可為郎(五/觧)還君箧上琴誰謂妾知音未識此曲變
沉吟徒自今(六/觧)
　　塘上行
蒲生磐石下孤根莭纍纍移植君池上安能節無虧水清蒲葉
長水濁盛塗泥非君今有他妾罪昔自知故懽昔日恩賤妾今
日身棄置累君徳他人憐自今惻惻心惻惻苦念君疇昔浮雲
掩明月為輝不終夕㧞菅出茆中積賤昜見榮藴大束薪裏積
毁難沒齒君能垂末光鍳妾灰命時新歡亟為樂明月妾今兹
　　秋胡行
　　　顔光禄秋胡詩曼衍作四百言膚縟無莭傳長虞詩云
　　　彼夫既不淑此婦亦太剛竟作宋儒理㫁全之風人之
　　　義其餘諸作皆不用本義不揆蕪末代樂府作本事補
　　　亡耳
孤鸞立髙岡别鵠戢其翼仕宦戀他郷焉能重家室三日結君
䄜五載成離居妾身未兮朙何以想形儀原𧖟自有絲婦軄自
有宜傾筐及載陽條桑正𧖟飢幽居念逺人行道悦殊色可憐
同牢子相遇不相識逢年勝力田謁貴勝力桑兼金君自多妾
足奉姑章上堂拜母罷呼婦及寝門執手駭莫前慚此道傍人
君荷短褐去老親尚倚閭君乗駟馬歸老親尚倚閭君心多黄
金君行虧白璧妾非路傍花寕抱水中石水清石參差藕出濁
水泥悠悠長川上萬古秋胡妻
　　古八變歌
浮雲何奄曖百變在湏臾朝發蒼梧野夕合太山垂人生非有
定哀榮多因時噪鵲詎知歡鳴蛩詎知悲盛年不自惜乃怨歲
月馳安得把日馭駐景使不移
　　相逢行
相逢不相識憑軾意已傾驅車一過從委巷窒我輪土垣翳籬
落隱隠出車門漸入境屢遷竒樹夾􁈔紛黄鵠下廣除朱甍蔽
青旻邸第擬王侯刻桷類仙靈交牎三十六日日虹霓生酒間
伎樂作妍妙不可形再拜答主婦窈窕誠天人布衣客四五磊
落可公卿弟畜劇孟徒兄事惟侯嬴丈人袒裘坐顧盻四座驚
筝歌何激烈龍嘯乕悲吟罷酒千金贈但受莫逡廵丈人竟誰
氏何用相知名揮手出門别回惶立屏營
　　長歌行
盈盈中天月照我好容暉朱顔方自媚凊光忽焉虧庶草澤陽
春造物非見私夜盡俄復旦月虧盈有時人生不再盛皓首望
華滋
　　二
羲和莫停輪驅日使東出蒼龍揚其華光𬒳于八極去日不復
東𥘉月又西入日月不暫廽趣我年命畢古之賢逹人茫茫誰
兆域令名亦埃塵求仙之羽翼羡門與赤松荒忽焉能必前有
盈樽酒欲飲恨填臆多憂復何禆碩君寳令徳
　　三
蟪蛄笑朝菌人命一何長壯士輕㫁脰焉暇論彭殤富貴復上
仙或謂有軒皇容成為我師素女傳秘方萬歲橋山下終未殊
北邙天地無終極積氣非可常大海行揚塵浩刼杳茫茫予我
以上藥服之夀無疆緘置未肯服塵中且翔羊
　　怨詩行
人皇紀萬歲愚者望長年天地有傾虧人誰得永延百川東流
去何時復来還逝者己如斯米者行復然悠悠共黄壌至此無
聖賢千齡亦須臾慕之以為仙朝霜上危葉奄忽謝華鮮
　　君子行
匹夫立大義一諾同山河誠信貫金石盟誓其奈何貴盛自相
傾權勢集干戈同氣稱弟兄一朝㝷斧柯懐忠每見尤進退畏
虞羅曽參畏三至讒言豈在多流連白圭章歎息形窹歌
　　二
大禹私天位后羿篡相因季札一以譲再丗亂呉廷禪授成褐
階負扆襲虚聲君子避權勢勞謙衆見稱召髙忌乃集功大不
没身自古乃復然何人遂躬畊韜光不絶俗庶以保其貞
　　飲馬長城窟行
雨雪帯沙礫邉馬慘不鳴驅馬使之前横絶古長城城頺狐猾
穴柱窟以寒冰斧冰下飲馬白骨僵支撑髑髏嚙馬脛卷跼顧
不行縱横水中骨云是築城人離家各朱顔一别陌上塵念此
苦寒地作書寄所親邉馬一何哀蕭蕭胡雁羣盛年不歸来閨
中長苦辛
　　猛虎行
寕酌盗泉水不飲洗耳流豺乕可為羣勿與狐媚逰貪夫狥名
利巧者譲王侯曲鉤以釣魚釣主以直鈎虚聲傾君相富貴終
見酬膠漆自云堅中乃有戈矛當塗樹荆棘杯酒起相仇不見
東陵上膾人若山丘
　　昭君怨
嫖姚屢出塞絶漠隂山陲至今胡地月不復照燕支候雁己永
賔嚴霜邉草衰大漢無長䇿氊車徒爾為凄凄馬上弦莫作去
國悲君王薄殊色賤妾空蛾眉
茗齊詩新樂府
　　　　　　　　　　　　淮南彭孫貽羿仁著
　　今猛虎行
　　　己亥九月乕入塩西界鄔家堰盗牲畜無算卧草間農
　　　人朱嚭以為牛也投以竿躍起攫之創重𬒳傷死十月
　　　至北郣石屑圩伏叢薄里婦孫媪采菽草動荳棚下疑
　　　犬也叱之突搏媪媪號呼其鄰馮蝨持杖擊之乕乃搏
　　　蝨瓜而坐之衆大噪張緯蕭冐虎虎驚逸入叢薄中戎
　　　帥介馬将壯士百人捕乕獐皇竟日盤旋乕跡外終不
　　　敢逼乕夜逸去嗚呼至順之丗酋耳仁獸逰于郊不踐
　　　　生草遇乕豹則噬而逐之塩澤國也無㴱山巨阻以為
　　　　藪二十年間戾蟲屢至何歟尼父謂苛政猛于乕昔之
　　　　人以乕名酷吏等諸蒼鷹誠惡之也然古之健吏搏
　　　擊豪右屠㓕奸猾至血流于衢而盗賊為之屏氣斯無
　　　　愧于乕矣今冠者翼者遇豪猾則弭耳如羊日鞭橽良
　　　　善吮其膏婦姑勃谿之細隂刺之索其錢一銖半緡亡
　　　　遺者斯以乕而嚙蝨也其所噬不又多乎為賦今猛乕
　　　　行
　南山一何傀　松栢為薪雉兎足虞羅何来巨獸般文素質而
　磨牙目如岩電燁交加呼噏山岳騰風沙嗟汝猛獸胡不遨嬉
歸山阿豺貙是友飯麏麚而乃躭躭曳尾盗我黄犢二艾豭唶
汝獸中王文豹之所匹奈何入牢莢籬落以求食至仁麐在郊
莤耳逰其側恣乃攫噬肉不擇嗟汝猛乕乃搏蝨
　　海大魚篇
海南有巨鱗非龍亦非魚積甲逾丘陵噏噓繚虹霓揚鬐􁂼甌
粤唾沬漂扶餘海若無安流水族蕩離漇天帝命海若用紲聊
餌之俾長衆鱗介醜類自相求攀援帝近侍秩眡小諸侯中原
再播遷作鎮開炎陬如瀆等上公衆子各分茅長男復錫氏一
門四珥貂公卿半膝席因亞連　椒一一蒼頭奴衣　或秉旄
幕下諸賈胡丞郎每䏈曹大舶高嵯峨樓櫓立作城佛郎機十
二四靣夾舷横所發無不摧蛟螭屑為羔暴雷及百里大舶寂
無聲恃此積威力荒外惡敢衡雲颿泛絶景窮島購竒琛文身
魚皮人黑齒暨鳥言水鬼碧琳眼沒海䓁蜃黿飛章送罽毳照
月致璵璠火齊粲朝陽青瑶間水雞雞林珠徑寸交龍綴方冠
沉水錯伽南鏤成七寳床夜明瑟瑟垂簾動自生光七八尺珊
瑚欄楯結交牎鴉青與拇緑上斛盈斗量所湏種種有金銀叵
論倉僮皆火浣衫婢曵鮫絲裳日南海外君尊若異姓王昔一
亡命兒今以勲貴雄不名至尊前貴盛勢莫當國勲亦己酬國
㤙不可忘仙霞高嵬嵬嵬嵬以刺天一夫荷㦸立匹馬胡能先
賢王從北来咋指望南軍飛礮䧟絶谷峭壁崩霆間鐡墉雪蕩
蕩霜刄植成林大人飛書至貽以駝氍毺貂帽欝紫烟若卯雙
東珠名馬蒼龍文金鞍繡帯圍君能内海疆冨貴與君俱粤南
逮閩土王爵握金符文武諸大吏惟君所擘除緘帛報如約聊
用効區區仙霞萬人壘一夕撤為虚行在何倉卒白龍忽嬰置
賢王驩相見握手結殷私誓以山河誠畫以粤版圖歡醼未及
終囘舸挟北馳長鯨既失水作書報鰕䱉我今己𬒳餌而無效
我為昔為横水鮫今作入岡龜昔日當道豺今作屠門豨燕市
确磽磽擊鼓聚屠魁縳之将詣市反接曳妻孥艶妾抱㓜子懐
乳數行啼梅昔仙霞關倒戈任長驅要領既告殊血肉臠湏臾
餘骨委道周萬馬踐成泥頭懸西槀街下有白龍聚白龍己昇
天訴帝今在兹寄語鯨鯢子天網避安施海南多波濤不可以
乆居
　　黄父
海蕩蕩無坱甬口以為門髙牙長百丈侯之横海營(一/觧)斗大印
加組鬻主充俘鹵故帝子何之龍醢己登爼(二/觧)侯家金作堂白
玉作後宫四一二妖姬一一艶芙蓉(三/觧)雷鼓坐高堂徤兒列千
隊何須仗寳刀輕身賭富貴(四/觧)烏烏鳴啞啞鴟亦旄頭嗁壁門
晝驚謼大厲卜為誰(五/觧)搶地又搏頬死罪罪萬死侯自扼侯吭
云是黄闖子(六/觧)屋瓦萬馬喧黄伯靈旗翻前驅乕熊羆反接貳
負兒(七/觧)四十二姬哭營中自蹴踘招䰟舊矢箙有射靖南鏃(八/觧)
茗齋詩五言古
　　　　　　　　　　　　　淮南彭孫貽羿仁氏著
　　月夜讀春秋四傳未浹其㫖就枕忽聞琴聲起坐作詩和
　　無為叔
萬籟何蕭條孤音静中起冥心叅徃哲未覺風入耳地白悟庭
月踈弦為誰理高堂如空山黙然對圖史深卧觀物情澹漠識
太始聲稀羣動息衆妙集彈指挑燈坐沉吟夜盡籟未止
　　四君子詩寄懐李潜夫先生
　　　靖莭抗志柴桑不屈于劉氏臯翁遁跡山中悲憤行歌
　　　時人莫測也霽山手樹石函所南不見朔客斯數公者
　　　遘運遷革絶䟽干禄流連詠歌以寄其志撫今追昔則
　　　今古適同時地也潜夫李先生身遇龍戦栖遁靈湫其
　　　真四君子之友矣春秋今七十江南人士多為詩歌以
　　　相詠歎海鹽彭孫貽則為四君子詩以况之
　　　陶徴士元亮
陶公高世士邈然山澤姿飲酒非丗情韜光戢其儀豈伊卞務
儔屈身田舍兒桃源真有人柴桑從此辭
　　　謝山人臯羽
謝生亦鳯羽未干宋室禄披髪長行吟岩栖抱幽獨淒然嚴瀬
逰哀響動林谷寄謝炎午徒同羣友麋鹿
　　　　林教授霽山
林君偉國器懐竒閟時務投簮豈髙尚結客非義故草際拾寒
瓊千古冬青樹惜哉經綸資槁首老章句
　　　鄭上舍所南
鄭子既耿介流涕平生恩作書錮寒泉旅跡寄虞樊迴𥚑謝朔
客意氣無一言幽蘭自為芬誰復托孤根
　　過隱庵訪息乹長老
十年住山中未識山僧面相對不知名寒梅皎于霰坐談忘日
午齋鐘冷深院芒屩送君歸斜陽在南澗
　　題彭祖觀井圖
　　表弟方二御盈斗室止㝷丈齋後有脩竹百竿菊百餘本
　　詣之㝷菊主人他出拜母為啓倉琅得㸔菊留題壁
之子美游衍幽棲結草廬當堦富卉物花宻竹扶踈㝷菊一訪
君君行更焉如拜母為啓　落英繞庭除北牖千琅玕青寒逼
人裙萬菊闘黄𬗋素菊妍有餘秋㴱霜未零露重皓景舒亭亭
羣艶外獨照隱淪居白衣肯相乞㭙筐躬荷鋤
　　汝嘉叔種菊數百本髙者丈餘鬻花自給擔花相送口占
　　謝之
南都窮巷子家貧無儋石䟽圃日荷鋤賣花欣自給晨夕從之
逰徘徊屢忘出頺垣滿秋容黄𬗋紛可擷擔筐持相贈蜂蝶随
行笈興愝意無違素履聊共適徒聞丘園言紛綸車馬跡
　　庭菊二首
夙抱棲遁志㣲尚期終諧一從罹丗變素志虞以乖疾風無安
巢行榛避乕豺幽居守隘巷輪轍苔之埋日夕逐負薪出入樵
者偕歸来刈林𬞞濁酒暢所懷蒔菊豈在多妍華亦盈階曠覧
天宇中獨見秋氣洼
　　二
晨起鳥雀鳴圓旭亦東上漙漙露猶濕一溉朝氣爽草堂竟日
静把菊欣自賞風霜抱高致衆卉伍宿莽眷言托岩阿掃軌謝
塵鞅緬懐青雲士餐英邈遐想戀此頭上簮焉能遂孤徃
　　王氏庭院荒蕪惟菊甚盛門庭井溷皆菊也殆千本
舊時王謝家種花滿荒院古屋縳欹檐苔㾗胃堦靣隔宅若蠭
房随曲境屢變秋葩各異種㺯色媚繾綣籬落分夕陽溷湢盈
葱蒨誰能混衆芳寕甘委流霰歎息懐昔賢騷客不可見
　　出北郭探菊不覺數里庵僧未歸籬菊亦盡坐鄰家觀分
　　種亦二百餘枝
出郭遂數里林端漸夕霏俄見𥘉月吐尚未山僧歸桔橰間野
田草根霜兎肥移床就鄰老籬下共秋暉起觀川澤雲坐息苔
莓磯杪秋郊始寒反照暘已㣲逝将保丘壑寕使情愫違
　　徐户侯雲生栽菊僅数十皆大如盤盂為城中諸氏冠
徐公棄故侯短褐自鋤圃秋光滿城北花藥映竹户零露濕盤
盂粤重壓如雨晨暉玉四照黄珥抱日吐因憐晚秋妍為探清
霜嫌城中好事家種菊紛可數一顧盡無色衆芳誰輿伍從公
乞數英伴我琴樽古
　　過七弟東臯草堂聞林氏有菊叩門探之不盈二十種楚
　　楚可觀不見主人遂返
駕言出東臯草堂媚𥘉日問菊過鄰家閒門杳行跡茅檐覆卉
藥林影移砌石淹留去復住蒼蘚殢来屐何煩見主人幽花自
迎客
　　潘侯道旃相期過㸔菊乃為所留招六弟渭臣共飲酔歸
　　且許以古色超見贈
相期㸔黄菊両度叩頽垣蘺落隔牽牛緑跗耀朝暾氣寒悟霜
降花澤騐雨㾗呼童荷櫑来欲斸秋英根穉子能留客挽衣重
掩門園𬞞采晚菽開瓶倒壺樽樂此知交素共軫農圃言酔矣
且云歸塵事何足論
　　孫侯輔庭種菊劉參政園凢數畦夾池傍竹随徑皆叢菊
　　有七百夲
劉公有廢園㴱榛翳南郭孫侯闢荒穢植卉盈庭落相携得同
調扶笻叩林薄興寄各有懐孤嘯時復作脩篁吐嬋娟青雪紛
莫莫嗟彼晚秋英含質隱丘壑㣲霜徒見侵芳氣酷迴礡采擇
君莫疑貞尚于焉託
　　信弦弟栽菊八十本皆逺購異種夏旱課山童溉灌甚勤
　　菊成以事北上座客分散其花皆盡殆無一枝對庭下菊
　　因懷信弦
陶公卧柴桑栽菊滿庭牖豈以籬下花易此粟五斗浮名累物
役㣲禄滋多口勢去通侯冷時来故人厚以兹石隱流圭組惟
掉首欝欝拒霜姿寕與朝榮偶獨酌坐素秋清樽庶無負
　　蔡老菊圃
茅茨苫短垣乆叩門始應開籬各一咲野老夲無聴客来問買
花晨霜猶滿徑秋容隱闤闠芳躅委荒徑托根自孤賤抗莭
寒令萎謝亦何傷榮落非有定
　　渭臣弟乞菊苗種之滿庭秋九花開薄逰三􁇣買菊二夲
　　歸舟却寄
畸人抱孤興乞菊盈筐簏始苗方暮春徂暑困恒燠灌花衝炎
􁥽累月忘櫛沐汲盡隂井泉茁此數叢緑佳辰負重九買棹浮
滬　空齋鎻秋隂籬卉咲行役可為松江鱸淹留改旅服一枝
寄歸舟寂寂幽牕曲但恨乏勝情何地無佳菊
　　徐氏齋中種菊甚多両度叩之皆不遇偶值之橋上啓門
　　一㸔因成一首似徐大御六
両度叩君家椒圖掩清畫過橋遇吾子一咲啓圭竇早菊既已
零晚英今競秀叢叢媚寒地粲粲羅庭岫㵸茗恣高談論心契
知舊屢吐肝鬲言哀我窮獨後徒貽老親憂多謝良朋厚買妾
愧囊錢感時薄銅綬愁来有濁醪傾壼就荒囿
　　過灌本庵㸔菊昔為劉少彛先生園亭有蕭氏僦居種菊
　　數十盆皆佳種也同友人過池館不勝今昔之感題壁
昔賢吟嘯地灌木猶蒼蒼文藻一時盡曲池乆己荒相随逸人
躅重来君子堂感舊惜其頺懐賢詠不忘英英傲霜傑澤露晞
秋陽朝霜網户流夕芬幽岩㺯晨光時危賤吏賢衆悴孤榮芳
徘徊空歎息顑頞亦何傷
　　程大定侯有菊數十枝𬗋嬋娟蜜刺尢勝留題志賞
伊人抱清羸掩户卧經年卉物羅户庭脩篁隱市㕓叩門者誰
歟客至起茶烟時菊競吐秀嫣然𬗋嬋娟厓蜜冷碧刺淡黄尤
送妍對坐香四照微霜參横天知君夜来夣應到東籬前
　　聞曹生官始種菊甚佳有銀甲柬詢
聞君有銀甲粲若英瓊瑶濯濯承露盤戎戎䄡䄖貂皓月時一
照羣艶嫣然消欲過問東籬文園卧寂寥不知秋霜下素質為
誰驕萬卉盡凋落榮華非一朝何如岩下秀懐芬抱寒條由来
賢逹士林壑同佳招落英如可餐歲晚托乆要
　　徐老茂之菊多佳種惜土瘠不甚茂
委巷啓衡門隂森若巖岫簾楹隱羣卉砌藥上虚牖寄迹市喧
外結契賢豪右嗟彼籬落英蔚為九秋秀托志本孤髙非因霜
霰瘦䡖肥薄丗尚浮榮任物侯諒無金石姿誰慕松喬夀漉巾
且相賞采采以盈䄂
　　九日千峯和尚見顧草堂
風雨滿窮巷行跡㫁樵車山僧䇿杖来破我苔㾗沙草堂四無
人相接忘喫茶語默深有㑹因機思無涯欲言試舉似决霤鳴
簷牙一笑知重九對此籬下花道人乆不簮烏㡌任欹斜倘容
次白社判謝黄公家
　　訪千峯和尚
立公入西林荒院松栢肅立公去西林堂空只棲蝠千僧離白
棒草屨散行簏愧我嬰物網未礼大士足東風寒食餳春雨杏
花粥今年掃墓田両過茆亭曲知師卧林樾清影溷樵牧猥云
蓮社踪恥標高賢目寒山一相遇糞掃共追逐
　　㫁飲
古道日凋䘮誰復飲其淳邈矣羲皇上萬古有餘春幽憂值丗
亂韜精乃全身衰年肺病俱惧以伐吾真聊復逺杯杅踵息養
至醇為我謝嵇阮煑石以為鄰
　　詶信弦弟呉門四月見寄(四首)
冉冉青陽去朱明駛已馳窮隂苦　纊忽焉御纎離丹榴灼前
楹後圃盈旅葵歲序寡停轍米者諒若兹一瞑無聖賢榮爵空
復辭流浪大化中神理與之疲無心䆒安在物役紛相持
　　二
千金買名倡絲竹娛清燕新聲遏流雲皓齒送㣲眄邈焉山澤
士懐情㓕聞見匡坐逺世紛孤介謝婉孌喧寂非有岐静者復
何遣執理以御囂至道豈形踐
　　三
中散識要道淡澹以養生子雲甘寂寞躭玄殫至精胡為戀樊
籠多智冐天刑名元無可貴誰更尚無名悠悠舉濁醪聊云逺
丗情
　　四
竒人炫弄丸偃師呈機製當其妙入神得意己忘技太朴本無
為云為各有自寓形復㡬何紛紛殚巧智文章亦小器道術乃
餘事黙焉不二門尚未離言句随時任飲啄此中含真意
　　登澉浦鳯皇山
羣山何翺翔孤鳯騫其翅千眠佳氣中海色紛然至理䇿信所
徃逥觀得屢憇新松未盈尺己有千仭勢清吹相間作神飈盪
林隧俯探溟渤流日月落空際大塊勞我生天地亦形寓誰云
金石堅令名庶無既感此栢下人頽顔托真醉
　　苦旱詩
驕陽亢六月時雨愆四郊桔橰自鳴悲涸澤無良苗幽居絶禄
仕養母樂衡茅身既愧躬畊念此南畆勞八口畏朝飢鳥雀亦
嗷嗷對酒不能飲閔黙寄長謡
　　正仲餉笞戯作
平生無所恨恨無千頃竹琅玕落清夣肺腑照寒玉君家東臯
上脩篁枕城足己知前宵雷籜龍迸幽谷斸雲飛相送滌釜手
自掬晚潮鳴古鼎煑破瀟湘緑香發白石爛氣蒸春雲􁅳却咲
病維摩不復親野蔌宫商嚼踈齒鸞鳯嘯饞腹飽食廢晚飱餘
甘及童僕潄罷清風生胷臆尚謖謖因憶東坡詩寕可食無肉
　　不見椘庵開士者三十年杪冬見訪草堂驚謂異丗相期
　　梅花開日訪師宻庵春日㝷之己去雲間不返留題壁
不見楚公乆偶来　闤闠草堂接芒履相視驚異代閒雲落滄
海飛鳥無定在為期梅花發屐齒刺荒穢叩門閴無人松聲和
泉碓寥寥虚堂上自與南山對斯人不可見斜陽邈林背
　　印生澄客乞字扵貽且請更其名偶披雲笈道書名之曰
　　潜曜字曰景霄因系以詩
旭日浴虞淵乃以揚朝暉應龍奮雷雨泥蟠而天飛葆兹至
人徳􁂥光自沉㡬乗時致雲霄英聲耀九圍小器尚速成大
村貴知希勉旃崇令名渾沕觀始微
茗齋詩七言古
　　　　　　　　　　　　淮南彭孫貽羿仁著
　　為郁老題家園秋醼圗
翁家父子俱好賢孫曾鵲起還聨翩有書各蔵帳中秘有秫還
種城南田公今六十若少壮與公結契俱忘年今年有秋風物
美芙蓉黄菊紛成綺誰為君家貌此圖周行張逺各絶殊髙堂
燕客張座側璧間座上同眉湏君不見長安豪貴車擊轂髙車
駟馬同飜覆君不見五陵公子逰比肩千金結客徒多錢何如
此翁抱膝隱繞膝芝蘭相接軫㑹㸔他日髙汝閭萬石門風頗
有餘只今且盡金樽酒莫侍綸收渭水魚
　　和沈大參正月四日韻
春光九十己一旬元宵三五剛二八不見燈市車遥遥止聞霪
霖泥􁇨􁇨多金縂不羡蘇生避地碩言從季札入山未得喜㝷
僧祗有身心奉塵刹
　　匏庵歌為許長人賦
憶昔識君俱搃角只今異代同寥落羡君結廬賁水頭苦爪引
蔓垂牽中新泥四壁不湏粉上階瓦雀来行逰長安貴人皆斗
笠憐君不踏㸔花陌貧交今盡金滿堂憐君不上公子堂功名
翻手亦朝露眼前人物皆非故大兄且為無口匏小弟甘同苦
葉瓠草花繞砌樹木奴興来席地傾壺盧行蔵出處詎勞問
吾豈匏爪籬落枯
　　為沈中􁦹題五子
君不見渥洼龍種雲陸離蘭筋汁血争權竒毛質雖殊神骨一
歩驟齊挟風雲姿君不見長離毓彩丹山側所挟鵷雛俱五色
九苞千仭變文章鳴中宫商夾金石君家丗德人不忘螽斯麟
趾殊未央鄧林由来產𣏌梓縣圃定復生琳琅誰為君家冩英
物頭角嶄然竒突兀錦綳羽葆各參差秀入蘭臺冠秋月小兒
徳祖融大兒大者難兄宜爾為眼前何可無兒軰海内公卿多
此類童心猶憶竹馬塲嬰啼絶倒老莱態為君戯茟題此圖君
家小婦今羅敷徴蘭從此知未晚㑹見商瞿五丈夫
　　題畫馬歌為盛葵園
　　　盛子葵園出二馬相示茟墨秀偉大似宋元名手有妄
　　　兒強題曰韓幹真跡字復瘠惡殊足噴飯安得墨池三
　　　斗汁為之一洗贋跡乎因題短歌于右
韓幹畫馬不可見千年腐素随飛電近代承㫖亦絶倫時見騏
驎騰匹練君家二馬鬉連拳青虬白䧼俱翩翩邇来画手争得
似神姿儁絶其龍眠可憐玅畫無識者耳食徒知韓幹馬當時
已遜曹将軍何處丹青尚有貞宣和御府落窮塞睿思印記居
然在山堂開卷風凄凄霜毫欲動踣鉄蹄憐君自是前支遁向
人往徃誇神駿昔余蔵得古龍媒呉興神品圖忽雷垂鬃歛鬛
志閒暇超忽千里無纎埃亂離神物随變化㸔圖却憶當時畫
借余三日懸齋中為君洗滌傖父踪定知剪拂感知己壁間夜
吼雙毛龍
　　觀李龍眠七十二子謁孔子圖
張呉人物稱玅手龍眠創格古未有白描宛轉㳺絲翔萬象化
工失妍醜道元昔畫成都壁先聖威容耀金石至今嶽瀆山文
開夜夜星芒斗奎直伯時玅茟挟秋亮儼入杏壇㳺夏曹登堂
細窺望羊眼宛爾尭顙項咎繇古冠長劍貌嚴重七十二賢各
生動虎兕俱蟠将相姿麒麟欲出詩書冢建炎匹馬渡江来詔
冩橋門勒珉珙邇来㓕沒翻榻稀真夲孤懸古塵壅我逰錢唐
歲再三非探竺鷲即精藍亂餘每憚入城市未及挟䇲師孔𣆀
君今何處得此卷茟法蚓曲蟲行𧖟丗無仲尼師道絶北靣誰
當弟子列展圖再拜燼瓣香盡帯紛紛落晴雪
　　鴛湖送别信弦弟北上
把杯呼月月不来十年懐抱何時開秋風怒吹湖水立臨岐惜
别使我哀由拳城昏夜如墨船舷欹傾斗魁側水妃祠廟出神
燈江花岸花両無色當樽欲飲悲何極五岳不平矗胷臆男兒
刺促那可得雷霆鞫轟天叵測古求榮辱相循環蛟龍罹罟䑕
生翼醉尉曽呵李北平溺灰忽起韓安國君今不醉誠何益吐
汙錦𫀆眠莫惜黄金燕䑓事有無且問米價来東呉西施靈巖
揷明鏡太湖月捧當心珠闔廬雄覇今已矣專諸俠者在否乎
未須更買梅市藥不然歸釣松江鱸故山黄菊開正好此行莫
慮田園蕪
　　王元章畫松䑕歌
煑石山農真狂夫衛公大海比若奴緑簑斗笠冐大雪秃筆凍
作梅花鬚山厓木末逐猿狖出入每與鼪鼯俱何時松根冩飛
䑕脩毛潤澤沐山雨一䑕騰身肘張羽一䑕啾啾仰相語枯松
倒揷欲動揺似有風聲出綃楮樵人木客咸絶倒何物丹青乃
能爾先君寳此數十年歿後塵箧㳺蝸涎春来開箧淚沾臆拂
拭掛璧驚狂顛周郎善畫誇好手借臨三月仍茫然卷圖見還
閣茟咲從此不復再與毛羽相周旋紛紛畫工若蟲螘元章筆
墨無乃仙聞其沒骨梅竒絶更清妍購之不可見恨無十萬纏
腰錢王冕此畫今不傳
　　維申招飲牡丹花下作時在座者石弦方節公㴻漢飛君
　　升簡可巨展方莭醉吐花下
東風夜吹木芍藥千樹樓臺壓紅蕚黄蜂紫燕参差来朶朶穠
香撲簾箔呉生愛客客滿堂綘蠟髙然雙鳯皇浣花細雨醸春
色宻䕶雕欄㸔洗粧樽前相對忘賔主雅謔清歡動眉宇君今
且盡鸚武盃客自能為鸜鵒舞醇醪勸客醲于乳何惜車茵為
君吐眼中丗事同轉蓬萍梗浮生西復東糟丘相勸各努力今
朝莫負花枝紅
　　美人梳頭歌
曉寒己退紅日髙綺牎花影低櫻桃髼鬙徐理一窩玉犀梳吐
月横亭臯錦茵無塵雲委地㳺絲冥冥垂丈二盤龍半捲香雨
來蘭澤未施蜂蝶至逥身無力倚雙鬟鏡中雲過遮逺山菱花
為儂照背靣側肩燕尾斜彎環重将墜馬髻端正試舞今朝教
小蠻
　　上夀曹母呈鍳長
陶公留客剉馬韉季偉草具嘉賔前茅家不及士行母雞黍自
奉輕高賢平生結交少許可曹氏弟兄殊勝我諸子磊落咸絶
塵仲氏静者尤深醇讀書養母絶仕進如子豈復憂長貧下機
不息季主績授經無事􁱲宫鄰七十神明幸强視稱觴擊盡滄
溟鱗海内英豪皆弟昆升堂拜母如兒孫開顔一咲敬謝客勞
苦公䓁来衡門君家不少富與貴子自無心營禄位當今罹禍
多盛名羡于不交公與卿平津作相未為晚明歲上書探上苑
名成乞禄報所生頭白倚閭待君返
　　鍳長餉酒弟望相過發甕全飲戯作短歌兼以謝曹
衰年生女意不怡瓶之罄矣啜釜糜酒錢脱盡小婦珥提壺空
望髙陽池掩關亭午聞剥啄雙童荷擔肩巨鴟發椷一笑張眉
湏急呼小蠻洗樽罍泥香未透畢卓甕流涎先落匡生顧弟望
嗜酒過于貽偶来相過同一巵轟飲豈顧墜接䍦酔中所語皆
不羈潦倒仍復敲枯棋樽空日斜蕉影移人間萬事胡可測今
日獨醒非其宜不見錢唐西市上悲濤流血哀鴟夷身既将隱
焉文之乃今湛族如要離沉酣麯生信有味猖狂阮籍真吾師
速營糟丘以終老力飲此物當無疑
　　客有携蒙頂茶數片相餉烹之殊不稱其名戯作短歌
平生茶癖如癥瘕清入筋骨俱槎枒亂後兵戈塞天地偤泛呉
呉興身採茶十年不到陽羡市陸羽祠前空落花南来北客致
酪茗数片分遺出蒙頂􁈭然石耳剥雲根淡極氷芽生玉井䋲
床對客各枯腸三椀松風吸簾影當年策馬太山東雲中遥認
東蒙峰黄塵撲靣觸渇暑郷心夣冷茶烟濃只今髙坐旗槍畔
鳬繹龜蒙意中見何因重到白雲巖手摘春英炊雪筧
　　海上謡
廿載上書下見收還家無官己白頭少年棄書還學射上林較
獵仍居下赤眉銅馬及大槍親手射殺同姓王漁塩亡命轉蹈
海樓船將軍䧟屠醢赦書昨日下長安大者封侯小拜官制科
𥙷官老乃未不如作賊先富貴
　　古艶歌
東風小院百花明日髙春困不聞鶯殢人無力炙鵞笙
　　禽言十首
行不得也哥哥水有罔罟澤有虞羅荆棘四野跣行奈何山多
貙豺沙有蜮泥行渉江黿可食天之南天之北懐夫君行不得
　　二
𬗋山看火小麥未黄大麥已可舂之糜之㗖姑及我雞栖于籬
犬入户𧖟妾連宵無伴夥𬗋山𬗋山湏㸔火
　　三
泥滑泥滑滑髙車入朝多覆蹶泥深汨汩馬蹄以沒槶泥㧞刺
傷我馬足短轅小犢晚不發其雨其雨防泥滑
　　四
姑惡姑惡誰云姑惡阿姑重晨炊賤妾事𧖟作里正夜叩門夏
稅己榜掠女桑在枝􁏒在箔三朝阿姑無餺飥妾罪當笞姑不
惡
　　五
不如歸去苦竹叢中啼著曙瞿塘倒流激以淫澦脩蛇若陵古
帝安處巢于谷家于樹黄牛白馬朝朝暮暮春山如此不歸去
　　六
布榖布榖刈得一斛稉簸得三斗六鬴無糜莫為粥乳鷰雛成
絲上簇一雨一晴二麥熟無菽一朝飢無麥半歲畜僂僂跦跦
且布穀
　　七
水鵓鴣水鵓鴣小姑怨葉濕田夫望麥枯去年不雨禾稼無今
春雨甚損積蘇盖我屋抱我雛月如仰瓦軍如罛人将彈我且
莫呼
　　八
烏烏啞啞老鴟銜肉墜于屋瓦無搏我子黄口謯訝東来丈夫
馬白赭彎弧貫矢一發我下災非災　非　纍而妻有公冶烏
乎烏啞復啞
　　九
得過且過寒風秃肌羽摧挫小婦織縑老婦織布織成匹半連
夜作絹上官倉兒無褲山雞毛美衆鳥相賀唶我土窟誰一顧
　　十
提壺盧東家酒美君莫沽君莫沽主婦數錢除我宿適君㸔北
邙栢下客有口不飲徒含珠勸君酒試一沽脱君佩酒家胡
　　寄懐子㳺客呉門時與信弦弟将同之廣陵
春風吹徧闔廬城貞娘墓前芳草生金閭千條萬條桞待君二
月呉趨行要離侠兒不復見臯橋髙土今無名君今此行更誰
貌且謁将相諸公卿僧繇凱之邈千載畫手紛紛皆此軰近代
佳士自有真百年乃見曾波臣曾鯨死矣傳數子沈韶張逺抗
謝彬彬韶己老君獨歩崛起東海無前人三呉人物稱秀偉瓌
質英姿君見幾㡬人頬上為添毛到處光輝動屏扆吾家信弦
古之狂酒酣意氣不可當罷官不𥙷事㳺謁所至賔朋日滿堂
知君日夕費毫素冩盡呉兒乕阜傍我弟淹留恒累月渡河
何日同北發早問廣陵花莫待花成雪花開花落縂堪愁此去
休㝷煬帝樓二十四橋歌舞䖏那敎人不憶揚州
　　五懐詩
　　　　余性樂山水亂離以後杜門二十載檻猿籠鳥豈一
　　　　日忘烟霄林麓哉追憶屐齒所經作五懐吟聊當宗
　　　　慤卧㳺耳
　　　懐匡廬吟
我夣逰廬山遂到東林寺飛泉夾道出虎溪白蓮花開圍尺二
過溪不復見逺公稽首文殊古師刹琅玕繞閣青刺天振衣直
上天池顛参差五老揖我前脱我芰荷衣熏以香爐五色烟伐
我毛髓去㡳滯呼噏元氣生九咽石梁三白龍倒挂萬丈峭壁
不敢眠奔雷卷雪曵風雨濯我肺肝寒栩栩從此胷無一㸃塵
皎若秋空澄玉宇岷江九沠東北流蕩盡人間千古愁襟期沃
宕吐雲物呉楚蟻蛭来雙眸欲㝷謝公登眺處石門劃立蒼藤
糺下視鄱湖一懸竇曾有蛟螭此中闘赤龍一去三百年湓浦
滄茫亦非舊山川如昔丗代殊安得靈藥紅顔膚願與匡君同
結廬飢食栢實飱雲腴十年凊夣落彭蠡却憶瘦馬行﨑嶇拂
拭南牕雪色壁冩我青鞵斗笠負笈来移居
　　　懐太山吟
憶昔揮鞭出齊甸岱首嵯峨馬頭見濟陽超忽渺平原鳬繹龜
蒙在葱蒨我聞日觀通天門扶桑曙色谷吐呑神州九㸃青不
了一泓海影承杆盆道遇安期生邀我朝上元蒼蚪赤螭爲我
御乗風西去逰昆侖揮手謝安期廣成空同何足論人生所喻
貴適志安能棲神導氣服食随龜猿吾寕巖栖混鹿羣手弄玉
檢封中雲爲問五大夫誰曾謁見七十有二君秦松蒼蒼帯風
雨乕魄千年大于柱上産五芝爛絳霞采以服之生緑羽自憐
塵丗㡬遭廻呉閶匹練精芒灰長謡梁父人己老金𬞞玉椹何
處求蓬莱太山吟吟正悲清流自環華不注黄淮不鎻無支祈
中原戦塵積十丈秦碑漢碣俱傾欹何時父老見封禪側身東
望長摧眉
　　　懐九華吟
泛舟上梅根落㠶過秋浦澄江千里匹練長両岸青山送柔艣
空冥忽歛一片霞須臾吐出九蓮華終南女几盡無色玉鏡潭
空摇碧沙東望蛾眉亭五雲生采石猶似當年宫錦𫀆醉曵峰
頭掃秋色大江日夜空際流李白祠前猿狖愁惟有含情萬古
月長掛城東秋浦樓十年不到横江路九子蒼蒼想如故芳洲
已荒羅隱宅杏花飛盡銅陵樹壺中我自有九華玉女窓明啓
朱户太平太守惜罷官欲徃㝷之江水寒試借琴髙雙赤鯉寄
書牛渚上頭㸔
　　　懐㑹嵇吟
昔年雪花大于手披簔横渡錢唐口夜船經過許掾宅雪霽推
蓬亂山出衝寒直上越王䑓㑹稽山色東南開鎰湖一曲匣明
鏡芙容倒揷青崔嵬十年曽夣窺禹穴玉書金簡為我發石城
千丈干雲霄魚面河精衛冕鉞玄熊白狐司水符赤珪如日碧
珪月覺来望南鎮茫茫天一髪欲渡石帆行掛席拾海玥謝公
逰䖏千巖明若邪溪女無限情薔薇零落蘭亭歇荒葛枯查縱
復横籠鵞道士今安徃黄庭雪芽日應長清猿不㫁百里啼山
隂道上空流賞亂餘兵甲滿江東水犀一散覇圖空魯連已蹈
滄溟去安期不謁隆準公越山蒼蒼越溪冷冬青枝老埋金井
雲門山僧數寄書寄我剡藤六尺餘何時重附子猷棹一訪戴
逵舊隱居
　　　懐嚴瀬吟
南登五雲嶺東望浙江潮浙潮三折奔雷製電坤軸揺西撼西
陵逥怒颷伍胥素車不可邀錢王強弩沉沙沒鏃鐵已消英雄
既己矣萬松零落空前朝西南迴矚富春瀬山靄蒼蒼横積黛
我曽西上謁桐君采藥谿頭逺相侍桐江屈曲天目来繡嶺錦
峰送竒態少泛䡖航白嶽逰千里歸舟浮靉靆毛裘短褐訪故
人咄咄子陵竟安在嚴灘石子清可數㳺魚十十復五五釣臺
矗青天石骨不見土照人毛髮石潭寒苔蘚曽青浮翠羽子陵
昔時避漢光雲臺将相三十二士俱侯王獨留峥嶸片石髙萬
古野猿沙鳥窺祠堂雲溶溶兮如笠如帔水澹澹兮魚不食餌
山鬼窈窕兮為誰媚懐高人兮搴薜荔我本踈狂無俗情性諧
隱遁䡖浮名廿年𬞞食㫁漁釣猶樂此中山水清何人南上富
春渚為寄相思報漁父㝎復来㝷十九泉試候客星犯牛女
　　三月正當三十日
三月正當三十日送盡韶華春九十杜鵑歸去愁奈何芍藥殿
春己無及昨日美少年今朝佝僂客百年三萬亦夙昔緑髩朱
顔少頭白平津皓首相印垂猿臂封侯歎數竒王侯将相自偶
耳何為垂暮貪羊皮劉伶鄭泉差觧事李白酔死真其宜東園
酴釄尚滿枝楊花如雪撲路岐櫻桃一摘酒一巵身後之名空
爾為殤子何殊老彭祖狂夫猶驚魯孔尼太山為爼海作罍倒
㵼天河入酒巵拍浮此中吾足矣東西南北刺促安将之
　　夜夜曲三首
雄雞一聲天下白夢中半道出交河露重日高歸不得
　　二
亡頼子規終日啼銀鞍白馬去不返美人昨夜夣遼西
　　三
俱飛蛺蝶雙雙燕人間天上不相期可憐素面燈前見
　　渭臣弟以病㫁酒長歌調之
少年嗜飲海可呑欲傾沃焦作巨盆倒吸星辰捲五岳倚酔天
柱枕昆侖十日九病酒衣衫半濕淋漓痕亂後稍稍踈壺樽衆
中酒吃寡放言西逰經戦塲馬足踐人髪君㸔纍纍道旁骨殺
身豈盡杯中物舉觴酹地揖髑髏嗟君不飲長蕪殁以兹放浪
百不憂日與賣漿者兒逰有時持糟餉禅伯所至乗醉眠紅樓
君之嗜酒差過之一日數飲無醒時邇来止酒因何事試鶯白
墜應嘲嗤君不聞夏王㫁酒踈儀狄君不聞姬公酒誥懲荒溺
南巢不為醉郷亾西畤寕因酒泉析把杯聊復問長星萬歲誰
傳一家曆伊耆神聖能千鐘尼父百􁉔無醉容古来上喆亦崇
飲乃知屈生獨醒幽咿窣楓如秋蛩我有如淮之酒盈一斗五
茄芳酷醇而厚入椀旋驚乕魄生開瓶已透穠香走酙滿長墳
滴乳花膏凝不滑流涎口君能扶病相過否試剪林𬞞笋蒲韭
為君　却塊壘胷七發霍然此其首六郎勸汝一杯酒
茗齋詩五言律
　　　　　　　　　　　淮南彭孫貽羿仁著
　　亂後喜啇隱歸自白下
行役烽烟後關河雨雪間窮途嗟歲晚多難喜生還瘴海龍蛇
動柴門鳥雀閒飄零一相慰驚己改朱顔
　　二
秣陵西北望兵火㡬家残白髪髙堂暮青天行路難千金彈鋏
盡萬馬渡江寒故老知多少新亭洒淚㸔
　　馬氏菊尚未盡開見贈十餘枝
己過重陽候難忘探菊期贈来簮短髩折處惜繁枝無酒留陶
今多愁費椘詞花隂堪一闋絶倒馬東籬
　　城南劉叅政園亭蓉菊相映両㝷孫户侯不遇
両度来㝷菊無人一煑茶相携招隱士為問故侯家黄石空携
䇿青林自種花芙蓉觧留客向晚正如霞
　　徐大御六種菊滿齋頭訪之則主人徃禾水徘徊花下良
　　乆乃去
縂是㸔花客何須問主人柴門横屈戌藥徑鎻茵陳粉壁稀題
句苔堦自掃塵攅眉還一咲乞酒向西鄰
　　暮夜歸遂雨童子携燈送菊至則顧生方明所致也喜而
　　得句
張燈逢暮雨早己揷花歸送菊聞𫾣户持荷尚濕衣夜香生卧
榻寒燭助清暉獨坐欣堪對孤吟任掩扉
　　東郭李史家有菊數十本朱生曉所種両度㸔之惜俱遇
　　他客
李掾庭前菊言栽自客卿晚黄魁衆妙尺素少雙成徑絶髙人
過門惟野雀迎無煩相問訊溷俗乆逃名
　　程大定矦種菊仲林堂前主人逰京邸㦸門㴱鎻不得一
　　觀菊亦不知有亡子開齋頭有數十木聞亦佳訪程大拉
　　觀之意盡而返不復詣徐
好花逢勝友况此素秋天其奈朱門鎻空瞻薊北烟二難驕合
并三雅命誰先興盡應廻駕懐人只楚賢
　　送西林鏡宗法師示寂三首
西歸留莫住無住本無生早己空諸相云何慶有情幻花優鉢
雨哀𣑽海潮聲從此西林下秋風不可行
　　二
大悲壇上月入定掃諸塵壊衲熏脩盡軍持乞食貧空留宗鏡
眼誰是影堂真公案勞相證三生未了因
　　三
蕭洒逃禪地幽栖物自親山禽行藥砌窗月亂松筠聞法諸天
集談空萬品新傳衣無上足若箇厰頭人
　　訪三莫上人
放生曽結社㳺戯更譚空草訣追顛素聞踪共懶融小黎庭卉
外三昩洒樽中八禹瀾飜偈寕堪舉似公
　　重過馬氏㸔菊菊尚未放
去歲重陽客今秋又復来最憐霜降早尚未菊花開晚節留寒
月餘香上酒盃平生揺落意為爾獨遲囘
　　和南青和尚宿秦山樵公文室
乗興此登山雲中共掩關鳴鐘落潮後入定古松間片月諸天
盡䋲床相對閒風傳衰梵至猶隔両峰彎
　　經始皇廟和南老
徐福洲前路當時此避秦脩蛇己中㫁白馬尚東廵古殿一以
閟岩花更不春三山有靈藥應起鮑車身
　　和南公㳺積善庵作昔湛然宻雲二老曽托跡庵中各數
　　年
當年聞二老息影此枯柌昔日誅茆處依然苦竹叢飛花自無
着空海日冥濛問取西来意㝷源路不窮
　　㳺夏家庵千松長老以病不能見
禪踪何處覔山色日當牎為問諸仁者誰參大法幢山猿助孤
嘯残月下高舂送目烟霄外青大鳥一雙
　　浮山工人十笏居
野衲貧何似誅茒僅盖頭鄰𬞞園菜甲鳥毳集棉裘院冷無人
過林空有鹿逰相㝷逢乞食欲去若為留
　　自大湖堰山行入澉望湖上諸山因懐故友仲木
人事悲非昔風光减去年草肥連日雨春盡落花天惜逝懐良
友憂生羡列仙尚扶雙眼在携病㸔雲泉
　　二
野樹晴還合䡖隂暗復開萬山蔵井落大海出樓臺先哲高風
在窮交舊兩耒凄凉故人宅立馬更徘徊
　　三
両湖雲樹合何處不蒼茫白苧人烟冷青山野廟長沙塗逰郭
索塩井聚顛當夙昔琴樽地蕭條有緑楊
　　送宗弟達之還南譙二首
芳草河梁道萋萋一送君郷心秦海濶客路秣陵分白苧更春
服黄梅變夏雲臨岐重携手征鳥惜離羣
　　二
囘首南譙里當時我故郷英雄多佐命帯礪念先皇别路過
牛首離情恨㕍行還山語諸父列駟望輝光
　　韓信釣臺和商隱
信也垂竿日棲遲椘水端一朝雲雨合四海大風寒黄綺終逃
漢㽞侯自報韓功成嗟去晚千古歎才難
　　聞雁
徙倚空齋晚㣲霜度早鴻寒生高閣外愁絶一宵中江海摇羈
思關山送朔風天涯有兄弟飄泊五湖東
　　禾人陳鏞能詩流寓海上舌畊餬口貧落不自得乞言扵
　　余無以慰之贈詩二首
之子不得志栖栖隱市南傭書恥班尉乞食咲陶潜遇我勞題
鳯何人觧脫驂泥塗應所賤涸轍故宜甘
　　二
貧士虚成詠窮居俗乆淹賣文長倒槖牋昜不垂簾食字三成
蠧躭吟一撚髯獨憐史雲甑㡬度㸑烟添
　　舟經青蓮寺
亭午投荒寺梅根暫繫􁋆齋厨酒帘下行腳落花前客至無僧
問堂空少磬傳不知梵網外何處有青蓮
　　送黙庵圓明和尚入㙮三首
虞山一片乳飛下海雲端獨坐荷香裏𫾣門落葉寒禅心飛後
絮空觀定中瀾公案三生在何人識懶残
　　二
千偈瀾飜䖏春潮撲講臺傳衣留亦　得呵佛罵誰来詩句寒
山月禅燈石鼎灰無聲無縫㙮今日為公開(圓公與無聲和尚/同創黙庵)
　　三
孤雲留不住與爾反真空古木遺容在青山法相中祖堂花自
落大海水長東一㸃黄梅雨何人舉似公
　　過黙庵懷孤雲圓明無聲三老
當時諸大士彈指已三生淥水紅衣涸蒼山白鳥横潮青非有
法花落夲無聲寂寂東明院孤標刹自成(孤公示寂東明)
　　二
一自圓公去玄言竟不聞東林講社散北秀幾宗分白骨空成
觀青山定屬君脩篁携手地惆悵望孤雲
(孤和尚將返東明余遇送别猶力疾携手後園指㸃圓/和建塔地未幾别去遂遷化)
　　三
問疾維摩室相携坐落花草香薰戒貝苔摺印袈裟竹院無留
偈松寮罷施茶闍黎何處問客到有啼鴉
　　輓節隱先生朱徴君
人物論耆舊云亡惜老成逃秦商四皓辭漢魯諸生知已樽中
酒他年身後名甘泉里中水從此向誰清
　　二
夙昔多前軰于今覺汝賢狂歌接輿去罵座灌夫偏隱有辟纑
婦貧無負郭田先朝高士傳遲爾定長編
　　三
屈指平生恨俱宜付酒巵逃禪非佞佛憤丗寓填詞誰為淵明
誄無慚有道碑城西鄭公圃䰟魄想栖遲
　　煑豆
煑豆朱明侯含桃薦寝前花飛隂電外莢綻浴蚕天嫰緑浮鐺
翠清香照椀妍青精雖駐色風味若為先
　　晚至法喜寺和百旃
溪橋延暝色人外獨閒憑藉草隨樵牧拈花禮聖僧風篁偏掃
塔漁火己傳燈此意君應識詩成寄剡藤
　　寄懷渭臣弟客葺城
相别梅花後相思梅雨前春衣應未改歸夣若為眠旅况消棋
局行嚢盡酒錢向平猶未了遮莫逺逰篇
　　寄嘲子玉
崔郎今老矣尚復自多情客路閒花㫁歸期别恨生二南公姥
傳三北婦姑評頼爾忘憂物悠悠身外名
　　聞駿孫将之錫山却寄
閭江　知舊縞帯誼應賢約過𥘉三月来㝷第二泉松風吹幘
墜野鹿向誰眠君至春申澗題詩其處邉
　　梅雨三首
梅雨淹時令衡茅生事㣲杜門宜病骨小婦改春衣卧起琴書
潤堦墀卉物肥筆床閒簡㸃移避燕巢泥
　　二
柴門常謝客何恠沒蓬蒿耕耨寛時両川原足土膏黄梅苔砌
墜紅杏粉墻髙簡勘幽居事觀魚首自搔
　　三
不出衡門乆霪霖厚徑苔朱華迸榴蕚青盖坼荷胎積氣羣生
盛濃隂萬緑逥香篝添宿大晝永䧟罏灰
　　詠蓼庵白蓮𥘉開
問病維摩室蓬蒿二仲来還憐緑池上早己白蓮開繁露承珠
乳凉颷覆玉杯炎囂于此滌空色獨徘徊
　　七夕
斜漢中天沒西風大火流㣲凉逥海甸炎月報新秋烏鵲頻翻
樹星文一倚樓機頭有織婦應不羡牽牛
　　净土庵訪雪濤上人
高栁荒庵上㝷僧一繫船茅􁇊背流水禾黍出孤烟卧榻苔侵
膝禪心月滿天黄梅衣鉢在隱顯且随縁
　　白雲庵訪衲山長老
己到白雲外寕知在白雲林㴱人不見松下獨逢君風定茶烟
聚天空鳥語聞岩花開未徧秋思正紛紛
　　匡庵五首呈南音和尚
　　　劉居士闢地作園栽植卉物南和尚偶過之居士方和
　　　土種菊和尚笑曰居士年半百乃不種蓮因而屹屹種
　　　菊乎居士矍然作礼即捨園為供和尚名之曰匡庵而
　　　貽系以詩
一滴黄梅雨飛耒徧海隅入空諸相盡懸照五燈孤說偈聴龍
鬼開林施賈胡白槌勞問訊曽轉法輪無
　　二
袈裟半摺地乞取作茅庵掃葉閒書句拈花小放叅禽魚知法
喜屠僧得阿含般若随方在空生乆不談
　　三
雞足山中意咸歸大縂持王珣方捨宅龎藴欲捐貲赤縣開東
印恒星指上規誰知方丈室攝受五湏彌
　　四
劉生起屠釣中歲學逃禅為問東籬菊何如白社蓮聲聞墜林
果提唱和漁船莫謂門庭峻相通一指前
　　五
維摩老居士貧病只長齋終日親禅榻無心靸草鞵攅眉辭酒
戒綺語闘詩牌何日從公懴寒灰石鼎埋
　　新秋出北郭訪南音和尚和尚為設瓜果飯𬞞并和匡庵
　　五詩見寄倒押元韻韻續連珠呈印南老
逃名来海曲行跡乆塵埋隂蘚生蝸角寒沙出鱟牌無心拈白
棒随意歇青鞵煨芋山中客從公又乞齋
　　二
齋餘仍散歩䇿杖竹林前為問石頭石來乗船子船新秋生岸
葦殘暑褪池蓮相向渾忘語天龍一指禪
　　三
禪房下松䑕争飯向沙彌莫理三生案何煩百丈規誅茅欣有
托買隱咲無資且汲寒泉飲銅缾手自持
　　四
持取機鋒捷争先似手談拈来花一咲印取月孤含潮至随哀
梵樵歸及晚叅鄰家誰設供拈話問燒庵
　　五
庵際何所有開門七事無沉瓜飱凍玉採澗飯雕胡白社人同
􁲡寒山興不孤唱詶忘主客斜日下城隅
　　嚴先生祠和甬東陸敬身韻
士固不可屈披裘大澤間真人興白水故友自青山垂釣元無
意危亭尚共攀嚴陵一片石千載獨成閒
　　魯連臺和一靈上人
卓犖齊髙士曽傳此地来危城孤自峙岱色為君開蹈海今誰
徃清風只有䑓紛紛曵𥚑客彈鋏一何哀
　　朱貟臣墓用周林於韻
披榛㝷古碣髙冡蔽藤蘿彼婦可出走負薪行且歌㣲時故人
薄歸日錦衣過我自安長賤樵風老澗阿
　　𥘉春哭仲妹八首
與汝三從宦新安共泛舟秦淮甓社月南浦石城秋官舍兮梨
棗家山隔斗牛只今成短髩腸㫁少年逰
(妹氏與貽同侍先大人于新安齋舍秦郵水曹豫章府/署)
　　二
白髪髙堂病寕親若箇賢飄零家國淚存殁亂離年同氣惟兄
老齊眉較汝全西州門外路從此竟澘然
　　三
當年𥘉送子千里秣陵逰淫澦随歸旐棲遲一倚樓門風留獬
豸家法在鳲鳩盡瘁成多病懐君涕泗流
(妹氏偕子于随侍白岳先侍御于留都旋奉䘮歸朱/侍御與先大父先後在臺/妹氏有七子)
　　四
秦溪烽火至同上辟兵船八口孤舟共雙親両地懸魂驚丙舍
雨淚盡瘴江天英爽知難㓕泉䑓省覲先
　　五
章江西去日及爾送河梁此别兼生死臨岐重慨慷母遺誰潁
叔物化竟彭殤未忍傷親意吞聲咽數行
(先太僕西行兄弟諸妹俱送先太僕語眙及妹曰此行/必殉國若善事若母汝兄既病弟茂學未成三妹未有)
(子幼妹未有家皆吾所㴱念惟貽稍能自主妹多子而/克家無遺吾憂者惟汝二人而已幻妹雖己成立有子)
(弟茂未㛰而殀三妹有子而亡妹復云亡何以慰老母/乎)
　　六
絲筦名園地髙樓憶逺人曲池花覆砌小苑徑藏春亂後成荒
草愁多念采薪年年燒藥鼎空問㡬君臣
　　七
夙昔聞詩礼經營早克家條桑𧖟月雨課績木綿花積水衣三
澣㣲光髻半髽憑棺何限恨有盡役無涯
　　八
婚嫁縁𥘉了名山隱共偕封胡羣從貴虀臼外孫佳彤管誰相
誄黄腸慟此埋床頭啼㓜女手澤在遺釵
　　李桑橋邨行
出郊聊騁望尚得及春逰桑柘連𧖟月風光報麥秋野花當客
咲新漲帯氷流五畆容棲遁移家南磵頭
　　和賁湖徐次庵適圍秋興詩四首
　　　余聞次庵栽菊數百夲多異種每思刺船賁湖提壺就
　　　花下逡巡未果也山僧傳箋至得次庵秋興詩諸家和
　　　者不一人欣然操茟亦得四首秋以爲期當拏舴艋問
　　　黄花則此詩先之矣
賁湖秋一片盡入隱人家霜後惟栽菊籬邉早著花狂歌来鳯
鳥野處各龍蛇理亂都無問蕭條寄物華
　　二
黄花元自好何必問重陽候客常擕榼侵晨屢濕裳風霜存傲
質人物媚秋光與爾同三徑相扶晚莭長
　　三
園林無不適况此晚秋天萬物俱揺落孤芳祗獨妍幽人思命
駕騷客笑傳箋為報山翁道花時約刺船
　　四
余家在城市無地闢踈籬羡子長林卧懐君把菊枝風騷人獨
秀雨雪夣相思何日同元亮傾壺共賦詩
　　謁陳少陽祠二首和王阮亭司李
一死誠何恨千秋愧建炎丹陽拜遺廟白日映虚檐自削中興
佐空攀五國髯君玉重時相無復憶垂簾
(張邦昌奉元祐太后垂簾以太后詔迎髙宗至東都)
　　二
二相何遷次從容在少陽誰令太學錄重上叩閽章朔漠悲淵
聖當時恨靖康流離李綱竄花鳥自錢唐
　　㝷海嶽庵拜蘇米二公像和阮亭司李韻
風流两髙士照耀此江山海嶽猶生動烟雲識舊顔金鑾狂客
侍瘴嶺逐臣還到處成佳話流芳水墨間
　　漂母祠和韻
年少淮隂市王孫不可留昔人懐一飯明月到今愁入海安期
去㝷仙帝佐逰凄凉萬家冡荒艸自春秋
　　次韻訪昭明讀書䑓
荒䑓逰鳥跡蕭寺栢森森帝子今何在清風滿竹林金焦相向
出湖海隔江隂文選空陳迹雲山若處㝷
　　别焦山次韻
髙風焦䖏士千載一知音欲去難為别青山識此心懐人大江
水招隱古祇林寂寂南泠下云誰觧濯纓
　　露筋祠次韻
白鳥清流上人傳烈女祠菰蒲夾洲渚江海㫁天垂屈戍交䟽
殿幸夷結桂旗蘋香動雷雨山鬼怳然疑
　　雨後㝷玄墓次韻
披榛㝷鄧尉不為探梅来䇿杖穿幽徑芒鞵破石苔千山杳人
跡萬樹為君開興盡銜泥返歸途首重囬
　　憶玅髙臺次韻
遥思登眺處長嘯海門開人物空千載江山此一杯青旻混南
北倒景入樓臺清夣松風外披襟想快哉
　　蒋脩撰述天台之逰賦贈次韻(以上八首俱和歷下王司/李阮亭)
金庭木天客採藥謝朝榮指㸃揮玄麈飄然想赤城雲霞石梁
㫁詩句翰林清萬歲藤堪把相㝷拾得行
　　三月晦日潘侯道旃董生啇隱至遇雨共賦三月正當三
　　　十日二首
閒居潘尉至董子共窺園坐惜殘春去惟餘此日存堦前蓂盡
落欄外藥頻翻細雨流光濕鶯啼何處村
　　二
南國殘春杪東風月晦餘花飛驚小盡氣變悟盈虚雨拔成篁
笋池喧嘯子魚韶華且教住山客苦吟𥘉
茗齋詩五言排律
　　　　　　　　　　　　　淮南彭孫貽羿仁著
　　上乗庵重新先昭毅公遺像同諸父羣從子姪恭謁得二
　　　十六韻
净業皈諸祖名藍有宿因直叅無上士已悟再来人佐命韓彭
舊　前皇豐沛鄰丗􁇋留乕蜼遺像盡麒麟驄馬承先烈金魚
歩後塵同班推将相多難顯忠貞正氣河山改宫墻爼豆湮毘
尼失弘䕶賢刼入波旬軒冕蟲絲集旌幢䑕迹馴朱扉移石笋
枯木損龍鱗鬼大隂行出神巫夜降頻精靈長不冺廟貌一朝
新白水誰興漢青山昔避秦椒漿奠里老蕙帶愧朝紳城關悲
揺落風霜識苦辛生天共靈運捨宅表王珣食肉寕湏戒攅眉
更着巾詎煩㝷月上且為證　親破竈殊非幻優婆未是貧禨
祥驅外道宻諦礼能仁半語傳宗眼三乗答報身庭留武侯柏
樵禁買臣薪大海環東印中台切北辰丹青生靣動緇素禱祠
均驃騎元名重將軍夲列真清門子孫在嗚咽採溪蘋
　　禾中真如㙮落成曹方伯秋岳紀事三十韻得一東諸家
　　畢和偶閲衆作亦得一篇
塵刹諸天逈恒沙萬國同此中元净土到䖏駐㳺騘水抱香城
界邨圍灌木叢削成干氣象指顧逼亥穹河漢低簷際烽烟出
地中望廻三極北壮觀五湖東代閲乗除盡機随浩刼終沉灰
吹一炬瓦礫顯真空法苑惟鳴馬祗林或射熊般倕鳩巧力匠
石萃磨礲不日開榛莽憑虚鑿混蒙隂陽雷雨會丁甲鬼神通
貧女投懐釧蠻王致産銅冩材巴蜀罄淫甓洛川融蟻附争㐮
築翬飛立奏功垣規占斗正土徳旺年豐阿育嗟殊麗浮提竭
衆工額䲭縈吻下樓雉帯墉崇就李迷平椘扶桑送早紅窗揺
卷蛇電楯倚徙鵬風陡絶疑無両髙盤壓大雄攀躋熒逺目曠
覧豁憂裏漠漠凌羣有飄飄想八公黄輿員自轉赤縣眇難窮
周髀移新晷朝鮮沒舊宫覊人心歴亂殘照日矇矓度磧胡僧
杳函經漢道隆九州渾聚沬雙髩己孤蓬身丗歸浮梗乾坤入
㫁鴻慿闌俯超忽千里欝䓤葱
　　野燒十韻
荒原　栗烈暝色尚霏霏大陸長風疾中宵衆鳥飛陽光逥肅
殺朔氣避炎威狼望疑烽至冬雷識電非灰疑吹律起寒似禁
烟歸萬木生隂燧羣星黯太㣲夜明開暗谷餘熖歛朝暉暖坼
龍蛇蟄氷融墳衍肥草根枯䑕穴屋角燎牛衣咲煞空山客無
燈對掩扉
　　毛槐眉明府罷官将還竟陵賦詩十二韻送别兼以為夀
自昔神仙令抽簮雅自宜誰堪腰下組昜取澗頭芝滄海塵𥘉
起乾坤墜可疑罷官當不悔彈事實相知搔蝨山公絶求羊二
仲私田園彭澤菊歸思習家池投劾身將隱憂時􁿑漸絲丹砂
懐句漏香草握江蘺舊徳含羣有弘文夀両儀伴琴惟鶴在脱
舄只鳬隨關尹留𥅆老匡人厄孔尼且憑千日酒為盡手中巵
　　謁陳山龍神祠四十四韻次胡宣子先軰
滬瀆東南滙泥塗偃卧龍當年啓神母産物顯靈蹤隂雨連中
夕奔雷聚此峰丘陵合牝牡潮汐避崩衝入隧飛泉出孤盤一
徑封穴通珠曲曲雲潤雪茸茸象設圖幽恠祈雩捄祲凶䟽楹
虧暗岫絢繪耀高舂萬里来航客千金萃版傭落成紛史祝恒
舞極形容星斗旂鈴濕山河袞角縫黿鼉交楯陛鱗甲衛杉松
蛋户通畨市魚蠻職上供大荒窮髪眩黒道戒心忪鯨吐矑顛
月川鳴石竅鐘吹嘘坤軸動跳蕩日輪壅㫁足方輿立歸墟百
谷從江妃委瓊珮渚鬼　芙蓉壮觀魁華夏髙寒照欵冬蜃宫
長漠漠水族自憧憧空外旌幢過壺中沆瀣濃寕愁江刹險豈
限弱流重天目雙垂乳巫門對鑿墉文身皆致貝度索亦朝賨
元氣苞如黍三光液耳溶蟻旋周髀疾灰積𥙷媧慵已噏談天
口虚羅列宿胷徃時頻陟眺無際劃横縦畫玅驚曹不碑題想
蔡雍先河𥘉秩祀禱旱已禋宗燒燕求應幻蔵漦櫝未恭胡􁋡
墜奄侍吟嘯夾笙鏞盤爼礁登案窪樽斗挹醲玄黄消戦伐蒼
璧紀􁇋庸白馬迴鍧激轟車駕湧洶近聞波告儆到䖏堠傳𤇺
滄海君誰識田横客乍逢食虷徒汗漫弋雁祗喁􁜔清淺揚塵
壒沉沙露鏃鋒野花紅躑躅磵蟹緑蹱躘漁父羶薌薦村姑肅
拜顒氷童顔窈窕玉女髻䰒鬆起蟄司羣有飛潜叶九農茅盈
與相約蠟屐共携笻
　　聴潮十二韻
髙閣生秋思天風送泬寥未湏臨溟渤己覺御飄颻聲疾兼雷
雨窗虚若動揺空城騰萬騎孤夣破連宵晦朔關衰王隂晴信
暮朝幽人澄洗耳壮士激吹簫茶沸名僧院波喧越女橈伏龍
吟自得山鬼嘯相招仙梵流真境清音隔市囂楓寒烏外月河
沒鵲中橋元氣收羣籟神州盪沃焦倚闌坐超忽振䄂欲凌歊
　　緑蝴蝶十六韻禁用緑蝴蝶字
　　　侍兒撲得蝴蝶大扵小燕碧翅黒章穠纎妍麗欲倩子
　　　㳺畫之而己入禾不得冩生留影因復放之花間賦長
　　　律一百六十字邀好事者同詠焉
何處翩翾至雙蛾黛掃成栁條時隱見麥隴未兮明樹淺藏㣲
動隂濃戯不驚舞苔惟過影宿葉悄無聲香陣迷油壁宫羅撲
翠屏掛釵么鳯妬掠髩鈿蟬横粉退流蒼　雪鬚鉤顫縹英曉
侵鸚羽瘴暝帯鴨頭晴陌上桑偷眼樽中蟻有情沾衣黄裏怨
比玉小家名琴綺窺三㺯窗紗夣五更蕉天風上下荷盖䄂䡖
盈芳草關心亂春山㸃鬛瑩仙随飛蕚降樓近墜珠䡖栩栩池
塘照娟娟竹篠縈蘸将天水碧榻夲彷元嬰
　　九日齋居
無復登髙興空齋卧病夫新霜鳴衆篠飛葉下庭梧雲物清秋
逈關山旅雁孤桂花寒不墜籬菊晚相扶朋舊悲摇落川原罷
戦圖白雲流素渚逺樹極平蕪天地慿樓濶星河拂曙無側身
雙屐小入眼二毛枯同氣憂多難窮居酒一沽老親殊未徤強
為挿茱茰
　　元夕卧病豐溪作
元夕覊棲度豐溪暮色凝㣲霜梅未發啓户月𥘉升野燒田𧖟
火虚堂藻井氷愁多病兒女地僻簡賔朋藥裏妨髙枕舟移礙
觧凌人烟寒聚落星斗覆溝塍不寐驚頻起前軒坐再凭老親
知徤否歸思浩難勝林籟喧絲竹雲華蔚綵繒身名諳寂寞丗
態羡飛騰圭竇懸金鏡天街耿玉䋲遥憐故園夜羅綺照春燈
　　送陸子芳移居十韻
移居仍委巷求友得喬林婦喜過蚕月鄰教借桞隂鹿車家具
少牛屋草堂侵卉物還携種柴門不費㝷賢豪多客次行李只
書琴雞犬随丹去雲烟賣藥㴱樽開傾百斛方秘惜千金所遇
皆青眼何人更素心時危宜避丗地僻樂知音他日從君隱名
山訪向禽
　　送汪洋子還乕林
白嶽来真氣西湖老客卿蟠胷千古在入座四筵驚服散神長
朗燒丹竈巳成狎鷗㸔石虎㫁髪隱蠻荆羽盖車填巷朱顔婦
方論赦吉網幸無牽従此冥鴻逝猶聞唳鶴還餘生尉朋舊與
爾共逃禪
　　　陸子麗京
圻也富文藻孤高忠義門弟兄真二陸愛客勝平原早棄諸生
去天年老母存逃名隱醫藥列肆溷雞豚時禁方多諱于今詎
立言謗書司馬繫鬼史董孤尊一網斯人盡竒才寡見援聲華
傾獄史流涕飯王孫發塜儒冠賤鉗徒烈士髠生全當莫悔讀
易又何論
　　　查生伊璜
查生乃狂士潦倒得天真書畫兼飛動文情雜笑顰弔竒長玩
丗㺯筆竟如神浪跡多違俗㣲名易殺身蔡邕盧續漢揚子未
逢新幸脫彌空網重簮折角巾詼諧随朔晢粉墨寄伶倫紅䄂
妖姬集清商豔曲陳還虞盗綃客必有墜樓人好買扁舟去桃
源逐隱淪
　　上己送信弦弟入呉門時将北行
二月辛夷盡三呉上己行長亭一分手今夜若為情風雨添離
思鶯花媚去旌春流伍胥廟芳樹闔閭城君自忘㳺子人多重
客卿金樽偏滿座玉局每連枰鄧尉山英晚貞嬢墓草生淒其
違出處能不念浮名北極尊樞輔南方罷甲兵天涯此相送鴻
雁共宵征
　　賦黄鸚武二十韻
(康熙二年十月􁍇鞏搃兵栢永馥奏文縣守備潘雲龍/呈觧黄鸚武範金十両作架進呈乞宣付史館以光簡)
(册詔切責之因賦二十韻)
兵氣金天偃人皇鳥紀㸔靈禽登隴首正色合坤垣羽映山龍
袞毛分仗馬鑾御園鶯囀歇太液鵠裳寒入貢占西旅来儀發
上蘭輝光天子鉞　動侍臣冠軒后方巢閣虞堦自舞干鞠衣
禖燕喜抱珥日烏歡異物元非貴珍竒不畜難求芻開禁院縦
翮觧雕欄永錮憐宫女能言受諫官好音綏瘴海佞古前朝端
獻賦衡洲老中興武夣殘蠻方平狄道銅掌憶長安五鳯　為
號三青笑作壇何須示鰲掖莫復赦雞竿銀鏤虚鎸架朱籠罷
整翰陳倉芳樹滿隗帝霸圗䦨鼎耳無鳴雉經筵問直鸞清時
薄躭翫君　賤般般
　　家宜人以栴檀作大悲相供之旅庵庵僧古峰創殿覆
　　之四月四日落成喜賦五十韻
栴檀呈瑞像水月示優曇願力超塵刹神功速乆淹母陀標指
現般巧匠心諳斤運成風疾香拈玅海馣聖容哀丗苦竒梓斵
輪甘端麗嗟希有思維廢所探人非同賛歎見者即槃譚夙命
皈慈氏来因植善男𥘉登歡喜地長礼大悲龕龍女司瓶鉢天
王衛鎧䤴龜趺㫁鰲缺獅吼石鯨喑水鬼癭黿頸山精鋭燕頷
真丹開印度貝葉冩阿含壮觀㸔生動聲聞罷小叅潮音流浩
浩仙宇仰沈沈張羃承馴鴿飛翬刻闘鵪遷鶯歌睍睆賀鳦嗉
呢喃凄梵凌真際圓光冐盖函浮提鉄圍北𥙷䖏洛伽南行腳
方𫀆凑加持宻語諵兼資群品利普祝四恩覃吉曜占㣲宿傾城
萃草庵軿輜聚油壁銀轡秣停驂騶馭填苔徑䄡帷䕃石柟祝
融交夏令勺藥殿春婪紫竹篁新茁青楊拂更毵繡幢裁蜀纈
戒貝施呉蚕毳致蠻荒罽釵鎔寠婦簮伊蒲陳净飯米汁懴餘
酣鮭菜争雕爼形塩互餙甝化宫疑吐蜃寳相幻鏤蚶既愧浮
生拙深懷未法慚溪漁避贏政城鶴下蘇躭凶剥逢多難踈狂
耐不堪竭来空泡影貧後破慳貪何肉捐無累周妻寝似憨葛
巾偏墊角短摺半襤􁭧尊足垂垂老顛毛種種鬖筆端徒狡獪
卧脅漫荒湛皂㡌憐頭責文楸禁手談懶殘煨共食藥上摘盈
籃熖續心燈燼情空慧劍鐔詎煩繙譯奘寕訪守雌聃一滴宗
獠沠三峯秀佛柑普門雲隱見自在鏡虗涵負荷㝷猊象扶撑
頼杞楠此中多正眼方丈忽精藍法乳融蒸雨禅心冷照潭威
光攝沙界諸障散晴嵐己了諮叅事母煩五十三
茗齋詩六言律
　　　　　　　　　　　　　淮南彭孫𣅿羿仁著
　　𥘉夏閒居
謝客經年閉門幽居靜若山村灌花剛逢山雨煑豆聊當晚飱
隂隂紥山𧖟月䖏䖏泥滑禽言日長縂無塵事何必避秦桃源
　　二
從子圍棋賭墅山童煑茗添香老子興復不淺猗蘭勿采何傷
長嘯深懐阮籍觧憂頼有杜康酒錢莫愁索負且教典却鷫鸘
　　飲呉興新茶作
雨後庭前新緑雨前廟後新茶石鼎竹爐三沸茟床書卷五車
閒譜花師鹿韭興揺草聖龍蛇便道是人清課不用苕霅浮家
茗齋詩六言排律
　　　　　　　　　　　　淮南彭孫貽羿仁著
　　己亥除夕言懐二十四韻
管葛山邨隱者十載行歌田野五君不識延之一瓢自從囬也
行藏詎訊蓍龜卧起時親杯斚爾生大兒小兒景升伯雅仲雅
夢中謁帝金門憶昔驅車白下方憂彈鋏歌魚奄忽投鞭飲馬
自兹㫁髪荆蠻強半逃禪般若季心髠鉗為奴豫譲吞炭以啞
丗無聶政慶卿亦鮮田彊古冶何處赤松與逰期我白蓮結社
逢人乞食歌呼終歲借書鈔冩炎荒杜宇西南朔漠氊裘中夏
側身謂地盖卑左袵知天不假捕魚乆矣避秦繫組將無哭賈
邇来理亂靡聞萬事逡巡聊且突梯滑稽取容放誕風流潇洒
散木詎安櫟樗不材寕羡梧檟中年哀樂關情老淚䦨干盈把
蹈海尚慚魯連結隱欲㝷周捨􁇋名一咲土苴恩怨等諸飄瓦
青髩漸睹華顛朱顔豈長渥赭倦時偃仰黒甜興至遨嬉白打
苦縣尚貴知希郢人宜其和寡空齋排悶長吟頻剪南窗燭炧
茗齋詩五言絶句
　　　　　　　　　　　　　淮南彭孫貽羿仁著
　　人日月下口占
人日無人至歸采自掩關相㸔只明月伴我小庭閒
　　采蓮曲五首
㺯槳急随流微風擺荷葉莫採紅蓮花蓮花紅勝妾
　　二
貪㸔鴛央飛從教水濕衣含嬌㺯蓮的奪得並頭歸
　　三
相思隔江浦采藕過横塘折荷絲不㫁相送莫相忘
　　四
落日溪水明迢迢隔溪女衆中獨低頭折花頻手語
　　五
送歡長江頭江流滑于乳種藕得蓮房今年已懐子
　　江南可採蓮五絶句各以一句爲題
　　　魚戯蓮葉間
采蓮驚逰魚葉動花零亂棹入花中央萍開魚不見
　　　魚戯蓮葉東
日出渌波㡳荷花影許長逰魚㺯朝旭吹沬濺紅粧
　　　魚戯蓮葉西
纔送夕陽流隔花新月上疑見垂鈎人觸波生碧浪
　　　魚戯蓮葉南
花正日卓午荷盖車輪開羣魚聚池面為有薰風来
　　　魚戯蓮葉北
噞喁曲池隂背日花未放飜盆夏雨来荷開盡南向
　　聴吼堂長老夜講般若
天高羣水落寒至老梅開般若無文字何人上講臺
　　二
山堂夜寥寥人散歇鳴磬風聲海潮聲大士講經竟
　　三
山僧談般若妙義自瀾翻寕知第一義諸佛本無言
　　四
空中了無色何物可名心不用談空舌聲聞亦行㴱
　　五
天花落不書積滿貝多林可惜談經處多從舌上聴
　　六
五藴自然空受想亦如是還聞花香無吾無隱乎爾
　　七
運水及擔柴無處非般若如是我聞時丗尊殊不也
　　過劉居士庵㝷本来上人不遇
繞屋百枝梅當忩數拳石㝷僧不相逢寒城還乞食
　　苦旱五首
桔橰日哀鳴地渇河底見暴巫夜未歸公衙自髙醼
　　二
低田又髙田盡作十字裂可憐公堂上鞭撻日流血
　　三
禱雨㫁屠宰屠沽咸掃迹夜聞索猪肝口腹累安邑
　　四
田野盡成赭無處訴凶荒額輸且莫登况復加徴糧
　　五
禾焦乆㫁菽賣婦還逋租昨聞軍書下預徴今年租
　　題崇福庵惠生僧院壁
踏青徧郊原聊為春光住山僧咲相逢你且喫茶去
　　二
石鼎發茶香齋厨笋𥘉熟明朝山雨来减却半林緑
　　三
今歲春光好桃花撩亂開去年避雨處屐齒在蒼苔
　　四
㡬度過僧院山忩未有詩當軒忽相憶忩外有辛夷
　　乞菊口號
乞菊種東籬鄰家借秋色却咲貧淵明叩門惟乞食
　　二
去歲㝷黄菊青天處處霜晚英頻乞取無價買秋光
　　三
多謝東鄰老呼童送菊苗今年秋色好探菊不須招
　　偶聞
侵曉開簾出楊花㸃粥縻東風吹不住乞食坐彈絲
　　二
小閣凭闌望春風呌𥿄鳶杏花寒食雨冷落賣餳天
　　雨後扶菊
連夕多風雨披簑䕶菊笛添泥重揷竹剪盡碧干霄
　　午睡
緑隂轉庭柯午眠猶未覺更無山禽啼殘夣㫁剥啄
　　從徐元上乞硤石山泥
雙峰君到後山色為君開朱土春来潤畚泥帯雨囬
　　二
種蘭栽綺石膏潤緑苗肥乞取東山土和雲斸紫㣲
　　𥘉月
小婦晚粧殘洗黛重掠髪今朝畫眉長貪㸔𥘉生月
　　二
連日無梳洗雲翹懶上簮鈎簾忽見月始記是𥘉三
　　八哥
侵曉披頭出臨牎教八哥唐詩吟未㑹一句只彌陀
　　四月八日
苦竹湘妃笋黄金嫰若釵今朝剛浴佛小婦亦清齋
　　二
隂隂蠶月雨如沐亦如酥繡佛花前供還堪浴也無
　　三
佛相本来空墜地湼槃竟乆持貝多言不垢亦不浄
　　四
無佛處稱尊清凈亦具足茅簷承雨花温泉聊自浴
　　杏子
杏實甘于酪丹漿濺齒寒林風吹果墜早已鳥􁋚殘
　　小齋雜詠
五月黄梅候家家望挿青空齋無雨過愁絶閉柴扃
　　二
乳燕空梁上􁉅蟲拂栁梢琴書時㸃涴未忍遂移巢
　　五日雜言
五月逢重五堂前共舉觴無端小兒女争索五絲囊
　　二
少婦縫雞嗉金雲蹙絳紗斜簮珠絡索倒挿石榴花
　　三
黄梅一夕雨昌蒲如許長遥想披簑婦秧針艾乕傍
　　四
黄絹光于楮辰砂瑩若珠共㝷馬道士丹茟玅靈符
　　五
競渡年年社官河涸似溝拏船府符急何處闘龍舟
　　秋日同雪濤上人泛舟入禾水
八尺釣魚艇拖篷棹北風一肩秋色裏瓢笠與僧同
　　二
小艇䡖于葉行囊上瘦藤載花船尾窄只有附舟僧
　　走甪里㸔闘蟋蟀
何處生秋興莎雞滿石林雄心聊一决莫復更悲吟
　　聞木樨香作
散步下空堦秋聲𥘉滿樹但聞木樨香不識花開處
　　立夏摘並蒂玉蝶梅子
落花猶並翅抱子自同心無限留春意含酸助苦吟
　　二
孿生酸措大同産合歡叢花前荘叟夣吹醒楝花風
　　題畫蘭
衆芳各自媚惟蘭傲幽獨與丗誰相知竒石與古木
　　題畫九莭蘭
國香隱空山長與世芬絶不伍草莽中誰人識髙莭
　　題畫幽蘭竹木磐石流水
幽蘭在空谷托根竹木林髙山與流水何患無知音
　　題畫漁父
釣得篛䈎魚持歸木蘭槳大雪滿千山空江絶来徃
茗齋詩六言絶句
　　　　　　　　　　　　淮南彭孫貽羿仁著
　　三月三日偶成
三年三月三日風風雨雨朝朝二十四畨花信落紅流盡春潮
　　二
虞美人低月上白頭翁宿花梢捲簾獨酌㣲醉若箇柴門晚𫾣
　　㸔罌粟花
芍藥己收婪尾荼蘼纔了花梢别有叢中錦繡嫣紅姹紫芳郊
　　二
天女綘幢百隊倡家粉黛三千争似桑間陌上草茆富貴神仙
　　過正仲草堂摘梅烹笋戯作
只苦三春多雨不愁四季無花雨止花開客到先􁈋青梅點茶
　　二
池中荷葉如錢水面楊花成粉相逢不醉無歸烹盡雨餘春笋
　　雜詠四首
左揖微斯文學右坐子墨客卿但得擁書萬卷何假南靣百城
　　二
一斗一石醉矣一丘一壑過之南郭子綦相友東方曼倩吾師
　　三
平叔巧累扵理叔夜㑺傷其道欲知此意醇㴱鸞鳯　然一笑
　　四
為郎非其好也萬户何足道哉不如生前斗酒一杯一杯一杯
　　過尚胥里書所見
朱藤花垂漁網緑楊樹隱酒旗君今奈何不醉别後空復相思
　　二
切葉桑篩蚕箔醸花蜜醉蜂房牡丹時候春盡布榖聲中晝長
　　三
戽水車鳴收麥紥山鳥喚採茶魚蝦聊當鼎食礼法何用田家
　　四
三眠三起人栁半晴半雨女桑花　沿村乞食燒香滿載笙簧
　　春日行海上
春潮欲雨不雨海市半林半山似載米家書畫張来水墨雲間
茗齋詩七言絶句
　　　　　　　　　　　　淮南彭孫貽羿仁著
　　和竟陵毛槐眉明府禁烟後西泠㸔帯雪桃花戯贈作五
　　首
芳郊禁火尚餘寒仙吏行春湖上㸔寄語㸔花衆君子何人皓
首入長安
　　二
寒食隄頭攬物華繁華不入隱淪家誰将謝女庭中絮散作玄
都觀裏花
　　三
緑楊芳草未殘紅春滿江南積素中欲把仙姿比潘令朱衣傳
粉拭東風
　　四
微雨蕭蕭弔介推尚驚滕六殿春囘應知劉阮多仙骨瑶島風
吹絳雪来
　　五
紅兩參差六出新武陵洞口己深春自憐身是迷津客那許陽
春和郢人
　　再和五首
清明時莭雪飛花紅映錢唐小小家可是朱顔易零落更教靧
面作鉛茟
　　二
禁烟湖上有寒灰仙吏㝷芳踏霰来杯酒倘澆和靖墓亂紅猜
作未殘梅
　　三
春㴱西子盡紅粧淡掃蛾眉一夜霜却咲五湖㳺舫至重施鉛
粉待仙郎
　　四
豔豔緋英帯雪飄天台南望路非遥胡麻仙女能相餉油壁青
騘未可招
　　五
神仙散吏泛孤航誤入瑶池萬樹香青女倘容分綘雪不湏月
下搗玄霜
　　然明叔父以金錢花一本見貽戯占絶句
夜落金錢晝自開緑跗朱辮㸃蒼苔王孫多少誇金埒不向閒
堦次第栽
　　二
丹英灼灼媚飛蚨可許空囊酒一沽咲殺河間貧姹女不来花
下共當壚
　　三
落紅滿砌拾遺鈿鄰女偷㸔到檻前不爲朱顔惜零落暗将心
事卜金錢
　　題百子闘蟋蟀圖
草根秋老亂蟲催百子池頭共戯来莫漫雕盆誇勝具半閒丞
相早朝田
　　詩社分賦十絶句
　　　藕絲
蓮塘採玉出瓊瑶纔下銀刀萬縷飄試問鮫人何處在臨波爲
我織輕綃
　　　蟲書
空庭敗葉下春風剥􁃠逥環跡轉工咲煞草玄頭白老翻将竒
字學雕蟲
　　　紅塵
非烟非霧歛芳埃𬗋陌氤氲晝未開惟有青山髙卧客未曽一
到此中来
　　　荷珠
江南千里緑田田蕩漾臨風碎復圓為報漢臯神女道􁐻龍尚
未月中眠
　　　香篆
麝烟一縷裊䡖隂心字灰寒一寸深剛是幽人殘夣㫁慱山罏
冩𬗋雲沉
　　　㕍字
塞門秋冷朔風𥘉㡬陣征鴻過碧虚多少遼西下歸客臨風祗
有數行書
　　　秧針
江南伊軋水車鳴一夜東風緑盡生可是采桑人罷繡抛針到
處踏莎行
　　　竹粉
嬝娜新篁映畫垣玉鱗蜕籜照江邨只愁一夜瀟湘雪損却湘
妃舊淚痕
　　　蝶夣
閒堦寂寂倦㝷芳並宿花間日正長不是落紅驚未醒恰逢神
女到髙唐
　　　燈花
明㓕蘭膏彩暈新蜃紅暗吐一枝春深閨今夜孤眠者喜對銀
缸卜逺人
　　戯和封婁題曼倩偷桃像
金馬仙郎謫未囬蟠桃天上㡬回開司花寄語三青鳥莫放星
精再四来
　　二
竊得仙桃觧駐顏漫来㳺戯落人寰他年索米長安市應悔塵
心墜丗間
　　三
自餐靈實己蔵形朱鳥牕前識巨靈漢主何湏懷果核瑶池三
度朔曽經
　　行南陌呼童拾得㳺女所墜花
㝷春南陌未逢春惟有殘紅墜落茵觧識名花能觧語不知誰
是散花人
　　索山童所拾花旋又墜去更成一絶
踏春春去偏天涯倦坐僧房且喫茶拾得遺香旋忘却恨無紅
䄂為司花
　　戯題金章所畫
雲雨髙唐祗夣中人間何處貌能同相㸔相憶曽相識應在苧
蘿溪水東
　　二
洛浦妖姬本自妍雲蹤那得見飛仙莫教枉殺毛延夀玅處丹
青故不傳
　　三
推結孟光惟有徳投𥚑新婦祗無容風流羽扇真名士擇配應
知學卧龍
　　曉過南湖
烟雨樓臺似有無獨留秋色滿滮湖扁舟曉掠水雲過似入南
宫潑墨圖
　　齋中不寐有感
雨歇髙堂夣宛然鄂君繡𬒳裊餘烟獨憐𥿄帳梅花下孤負孤
眠十二年
　　此夜
三十年前此夜逰重擕紅燭上西樓添燈可似當時面不為文
君已白頭
　　夣起偶成
花落鶯啼幾度春故人相見更如新多情只有空床月尚照今
宵夣裏人
　　燈下作
草堂野老髩如絲惹書閒愁譜竹枝重把新歡添舊恨花前剪
燭自填詞
　　和駿孫弟婁東寄調十絶句兼次来韻
生小雙蛾未觧憐粧成三五月娟娟玉顔知是無人妬不悔空
床十二年
　　二
避風斗帳坐中央沐髪香寒百和湯掠削新来雲髻様上堂羞
自捧霞觴
　　三
燭花低亞照雲屏翠𬒳寒生雪滿庭嬌殺夜闌人静後輕顰微
蹙両山青
　　四
粉靨香生角枕傍低聲鶯語囀新簧十年𥿄帳梅花下誤入桃
源喚阮郎
　　五
金鴉貼地騐香塵藕履雙鈎學歩新惆悵髙唐舊時夣指環可
認再耒人
　　六
博山爐燼篆烟遅獸炭春温試茗旗料得相如易消渇驚雷新
㵸最髙枝
　　七
飛瓊本自列仙家携手髙臺共月華咲煞紅塵孤店客誤人年
少帝城花
　　八
花梢紅日滿樓臺斗帳流蘇睡不開浪說多情狂宋玉行雲人
只夣中来
　　九
新月新年㡬度新撩人花鳥巧争春春光入眼堪腸㫁誰道新
人勝故人
　　十
彩筆閑情賦未曽白頭吟罷思何勝相㸔此夕真如夣剪盡花
前一夜燈
　　倒押駿孫寄調十絶句寄調駿孫
天涯歲盡只殘燈烟月揚州思不勝試問還家連夕夣空床夜
夜到還曽
　　二
惆悵機中織錦人流黄搗盡已經春不将芳草傷心碧慱取宫
花刺眼新
　　三
醉入呉姬酒肆来野花偏逐馬蹄開館娃春色深如許莫過西
施舊舞臺
　　四
二月宫鶯三月花年年裘馬客京華無端杜宇催歸早非是狂
夫不憶家
　　五
二八妖姬舞柘枝當壚留客下青旗閨中只是空相惱錦字緘
情㕍去遲
　　六
燕山雪後倦逰人又見江南桞色新紅䄂􁆖勤别時淚不堪重
洒客衣塵
　　七
通籍金閨畫省郎逐臣寕復恨如簧青衫不向天涯濕暫醉佳
人錦瑟傍
　　八
婁江東望草青青白浪黏天接洞庭料得郷心何處切北忩花
影冷銀屏
　　九
名園客邸擁飛觴品水泉分陸羽湯到處春逰定回首横塘日
暮浴鴛鴦
　　十
花鳥春愁異去年璅忩望㫁玉嬋娟君家閨閣猶年少浪向人
間問可憐
　　和黄梅南老黙庵十詠
　　　南老十痛元以血涙示棒痕孫貽再和欲将廣長觧關
　　　捩敬　公案乞付堂頭未契當機佇聴摑掌
繞屋羣山障卧逰野田寒澗水空流祖堂寂寂無人問一樹東
風呌鵓鳩
　　二
水月虚涵豈易描寒厓枯木見孤標誰能壊取空中色六月蒼
山雪未消
　　三
空庭殘月冷䋲床石鼎灰寒定後香搃是塵根無住着不湏留
影伴虚堂
　　四
青山白骨埋何處燒得丹霞舍利無同付地爐煨榾拙好風為
我借吹嘘
　　五
廠頭若箇印南宗行腳千山搃不逢惟有烏藤知此意寒厓自
挂一株松
　　六
白棒無情誰眷屬萬條溪壑一源深獨憐門外𫾣門客誰識黄
梅不契心
　　七
袈裟半折閒田地花自春風月自秋認得法輪長轉處可容獅
窟䕶王侯
　　八
風摧大樹羣鴉散雪觧春氷禹壑流争飯沙彌更何在只湏搏
土飼泥牛
　　九
十載誅茆髩各蒼桑田幾度計難量誰鑚刼大三生石誤㸃真
鉛百鍊鋼
　　十
萬松評唱属狂夫隻履西歸杖自扶此地經營都不用可憐荷
鍤憶微軀
　　珠蘭
呼童斸取紫琅玕種得名花怯早寒携杖蒼苔扶屐齒自将重
幕䕶珠蘭
　　瓶花
小窗寂寂䕶花鈴蜂蝶㝷香觸𥿄屏眝得茅簷三月雨玉壺
添入研頭缾
　　夜坐
宻雨張燈照落花不知春去入誰家山童睡足無人問燒葉鐺
中自煑茶
　　聚順堂𬗋牡丹未放獨逰花下懷信弦弟
玉樓春色徧闌干魏𬗋移来照砌寒閒殺㦸門花底月東風時
莭好誰㸔
　　二
𬗋霧氤氲香滿亭牡丹花壓晝冥冥西園公子歸来未寒食芳
郊何處青
　　清来館牡丹花下有感
誰移繡叚破蒼苔别館名花次第栽一自玉樓人去後玉樓春
色為誰来
　　二
空齋寂寂鎻花枝曽共山窗把曲巵今日牡丹開自落臨風何
處寄相思
　　叩南鄰張氏茅亭㸔紅白桃花
茅亭寂静歛芳埃紅白桃花相向開茶罷主人相折贈多情蜂
蝶手中吹
　　三月三日風雨
春莫𥘉逢三月三多情風兩徧江南愁中花事關心事帯雨移
花上小籃
　　宋浦書感
寒食東風冷墓田石楠折盡草芉綿桃花流水俱非舊惟有傷
心似去年
　　聴畫眉作
江南三月落花時到處東風呌畫眉無限春愁聴不得雕籠移
掛海棠枝
　　㸔黄薔薇
滿院薔薇金縷斜淡黄端不譲宫鴉主人何處空相賞兮付山
童漫折花
　　立夏雨中
細雨飄零長緑茵薔薇庭院尚㽞春􁆖勤花下重相送却似臨
風别故人
　　肺病兼旬累有青梅相餉者口占觧嘲
纍纍圓實緑肥𥘉脆滴金盤濺齒餘笑殺寒酸貧措大可曽消
渇似相如
　　二
肺病經旬苦未蘇青梅落盡小忩無開奩翠濕三千顆若箇飛
箋送緑珠
　　聞琵琶作
小樓風急上牕紗百子榴低未着花病起閨中無限意閒将心
事問琵琶
　　白頭翁鳥
好鳥霜顛啄亂紅花枝莫笑白頭翁惜花無限諸年少零落朱
顔細雨中
　　二
冠玉山禽翠羽斜交交終日㺯韶華相㸔我更頭先白不為愁
多悵落花
　　三
白頭小鳥語花間病裏傷春髩欲斑應笑文君愁黛皺吟来亦
觧損紅顔
　　題桃源圖
山中甲子幾多時雞犬桃花那得知不信興亡秦漢事痴騃両
箇吕家兒
　　又題桃源圖二首
山圍水抱自村庄咲煞求仙誤始皇毛女入山頭未白巳書甲
子到柴桑
　　二
五桞先生只寓言人間那得有桃源武陵今日山如舊流水飛
花更㡬村
　　末利花
末利花開暑欲流家家艶雪淡于秋遥知榕葉成隂處素面蠻
姬揷滿頭
　　乞周行畫海市
曽見周郎飛水墨屏風張出遠山圖粉金素扇湘妃竹畫得今
春海市無
　　夜坐
秋夜焚香秋　清髙楼坐聴鬼車鳴明朝應是多風雨數起移
燈照落英
　　寄懐渭臣弟客姑蘇
西風落木洞庭秋憶爾同舟上乕丘可有紅粧踏明月夜兮相
伴玉人逰
　　二
闔閭城闕倚崔嵬南面髙䑓向越開今日金閶門外栁千條試
舞待君来
　　三
專諸古巷起秋塵行盡江南不見人此地空傳有逰俠惟君意
氣不知貧
　　四
紅黛胡姬百媚生彈絲一曲座俱傾知君大有流涎興莫過金
閶酒肆行
　　五
江南春色滿姑蘇山水樓䑓入畫圖聞道采蓮涇尚好蓮花曽
見六郎無
　　六
坐對殘棋思杳冥不湏重到可中亭三杯飲外無餘事花下焚
香更冩經
　　送子玉璧人之婁東
婁子江寒欲上潮婁門東去更迢迢送君一棹秋風裏惟有征
鴻伴寂寥
　　從雪公乞花
一棹新秋破曉霞維舟重叩朗公家㸃茶相對無餘語笑指維
那為乞花
　　過蓉溪㸔桂花有感題壁
絲管清歌集勝流同人相對坐高秋只今載酒人何在惟有岩
花似舊逰
　　去年此日
去年此日問梅花未試春風萼緑華為報東皇好消息南
枝含乳上窓紗
　　二
去歲今宵見早梅暗香連夕未全開曽經玉笛頻吹後並蒂枝
頭帯子来
　　城南書所見
寒食纔過三月三野花芳草偏江南無情春色關心甚楊桞青
青出小庵
　　宋浦
三月東風湖上亭墓田丙舍縂飄零當時兄弟今何在曽共芳
郊試踏青
　　舟中漫興
鵯鵊啼時有落花紅杏花色减兩聲中千邨一夜勞歌發吹入
前溪碓岸風
　　過三莫上人㸔夏蘭
叢叢玉立泛崇光㴱掩禅闗一院香座上幽芳應咲客題詩多
半在僧房
　　二
九畹春囬九莭長騷人相對即三湘應憐澤畔行吟者何似茶
烟對竹床
　　題魯庵畫
昔年采石磯頭泊江上餘霞正晚晴追憶舊逰如畫裏分明夣
到石頭城
　　題張懋畫
夜合花開照石榴翠禽枝上喚山鳩當年誰觧詩中畫長日幽
忩伴白頭
茗齋樂府
　　　　　　　　　　　　　　　淮南彭孫貽羿仁著
　　吳山寓草
　　吳山神絃曲三十五首
　　　三吳尚巫浙中乕林尤甚吳山盡道流𣑽刹十不及一
　　　焉昔稱十廟今且倍之甲辰秧杪住山累月士女雜沓
　　　于途風雨無虚日下元之辰車馬鱗次琳宫填咽先期
　　　宿山者數千人羽流上章未匝夕而婦女注籙者巳踰
　　　八百執香膜拜而至者又不啻數萬引唄若雷縁途若
　　　蟻鼔鐘之音自宵達曙粉白黛緑連𬒮于庭寓目者無
　　　不屬饜而去因戯作呉山神絃曲共得三十餘首令雙
　　　鴉玅伎舞倡樂以娛歌之當必令神君立下知音者幸
　　　采之以備吳風云
　　三元三首(祠天地水官三大帝)
西興青雲頭西陵白雲尾江中五尺魚是儂寄来許
　　二
地肺化酒壺天目削匏瓜仙人在何許持榏雲中歌
　　三
沙糖作漿吾不汝吐盗飲我酒八百媳婦
　東皇一首(祠東岳)
太山之雲去如馬以風以雨靈不得下
　　歲徳一首(祠太歲)
日日復一日年年同百年但碩生共歲不碩各生天
　　鉄面神君二首
(杭州城隍神相傳為按察使周新執法不撓號日鉄面/永樂中為憲院以直諫𬒳殺殁為神云)
菡蓞作香爐神燈繡如火可憐冷面人不顧千婀娜
　　二
大鼔若鳴鼉棗杖細腰鼔馬上黄頭郎側坐驕無主
　　玄武一首(祠北極真武)
参為旗井為鉞歩虚危歷天闕
　　伍相國二首(祠子胥)
妾家鳯山下日日對潮頭望見郎白馬潮廻人不流
　　二
白馬素車公乎焉如三潮三洑白馬如鵠
　　劉主者一首(祠痘神安和劉君)
種豆采得菽種花采得英人間自多子何用慕長生
　　三仙一首(祠仙人張三丰有睡坐立三像立象蓑笠)
思君石上眠望君山頭坐蓑衣生兩角不遮郎盖我
　　藥皇二首(祠炎帝神農)
素女侍儂旁天姥卧儂左日飲午荼羔儂亦不言苦
　　二
将刀割江水㫁水不㫁流三百六十草何物燎儂愁
　　皮塲張令公一首(祠東漢湯隂令張森)
(湯隂故有皮塲積革蒸欝其毒化為虺蝎沿害河北森/已罷令與好義者大市藥物以救之蝎毒為絶人徳其)
(恩立廟河北祀之號曰皮塲廟誌其始也黄巾犯境望/空中甲兵驚遁而去宋時屢有靈應累錫封號南渡河)
(北士民仍為立廟吳山因舊號示不忘也)
琵琶作虺筝作蠍生皮伐鼔擊蒼鶻天公地公喑不發
　　關将軍二首(祠壮繆)
黒霓如旌赤雲如盖殪吳封豕以炙以膾
　　二
蚩尤之旗百尺長化鹵之血玄以黄赭白我馬臣馬良
　　聖母二首(一祠司目眼光聖母一祠衛房聖母元君)
持石磨作鏡光發火潜流抱歡相轉矚底是不廻眸
　　二
梧葉墜掌中梧子自相連青童語玉女空侍阿郎前
　　曺将軍一首(祠司瘡主者曺将軍)
金甲穿両孔無一紅瘢痍刳儂三牡豕持歡作肉糜
　　元君三首(祠太山碧霞元君)
南髙山上雲北髙山下雨両山近咫尺隂晴遽如許
　　二
丈人在日觀碧霞出其東大家自有子將兒故惱公
　　三
膚寸太山雲飄颻過吳㑹朝霞不出市開帷歡在内
　　崔府君一首(祠太山判官崔府君)
赤虹抱白虹両環相貫繚當中人生沒命不相待灰死寸心愁
殺儂
　　太君三首(祠催生送子四太君十五太君十六太君)
魚從藻上躍蓮向房中墮未知子許多儂與歡争數十十又五
五
　　二
三五月巳滿二八月未虧暗指腹中兎雌雄定問誰
　　三
濃霜作人跡巳知歡夜来懐中身有無足下㝎當諧
　　青衣童子一首(祠青衣泉上主者)
鑿井石壁上多鑿泉始流不悔儂辛苦但碩生兒似阿侯
　　三茅君一首(祠茅山三茅真人)
大茅若小茅君縳茅為馬不得上馬毛風起龍入雲
　　雷使者一首(祠雷部諸神)
豐隆持酒榼謝仙炙鵞笙天上足娛戯人間為誰驚
　　天醫二首(祠許吳陶三真人)
燒却千金方投書鉄柱井空服黄昏散孤燈為君盡
　　二
仙人吳彩鸞倒騎𬗋鳯皇暫過省阿父送児還故郷
　　丁野鶴一首(祠羽化道士丁野鶴遺蛻令燬于火乃肖象/也)
湖上雙夗央將雌水中浴不作山頭蛻羽鶴千年為仙猶獨宿
　　火徳一首(祠火帝)
南山有焦木膚枮理不然中心既有他空自費鑚研
　　水德一首(祠水神)
將水滴嶺上半江半入湖人前各背靣両淚合成珠
　　　六朝神弦諸曲以質俚之言發藻艶之思非歌非謡若
　　　變若正玅絶千古可與郊祀鐃吹分䥥擅極後代詞人
　　　窮態極妍終不能及太白之擬樂府綺思粲發然于于
　　　夜神弦諸曲不復措一詞盖才大則易流靡曼莭短則
　　　難抒麗情龍標右丞諸絶句可以冠絶唐代終不能追
　　　駕六朝故知兼才之不易也于鱗摹擬樂府徒得膚理
　　　神情去之千里其擬神弦正似㦸髥傖父欲學垂鬟玅
　　　姿徒資撫掌耳弇州模揣極工大篇小章徃徃破的離
　　　而若合變而不詭亦命代之一人矣然于神弦諸曲無
　　　可出竒終于閣茟不揆蕪鄙揚厲吳風自謂質之于古
　　　毫髪無恨敢謂丗無子雲聊以自識終不使湖山寂寂
　　　千古笑人也孟冬既望彭孫貽書于吳山三元閣之禮
　　　雲堂
　吳山續神弦曲七首
　　玉皇一首(祠昊天大帝)
紅雲四五朶朶朶無相連天門夾豹尾儂誓不上天
　　文昌司命二首(祠梓潼帝君)
聾非聾啞非啞騾生駒白于馬
不啞不聾巴江作字蛇作龍潼川有梓梓有桐青衣生子似乃
公
　　天妃三首(祠天妃水神)
藕履單作風藕履雙作雨洗腳鯨魚頭海鰌是魚婢
　　二
枯淚合􁄺珠滴入成樓蜃三歲無東風不是潮無准
　　三
青龍黄龍金鎻甲神燈両両互前却水妃欲歸風折腳
　　五昌一首(祠五徳叢神)
千花同一艶同氣不同枝誰為儂阿子認歡五色衣
茗齋五言古詩
　　　　　　　　　　　南譙彭孫貽羿仁著
　吳山寓草
　　吳山道院雜感
山行逢杪秋夜宿雲生處夜深山月眀流雲自然去風㣲林影
動松際跳飛䑕䡖寒枕簟生衾絮薄于楮泠泠窗𥿄鳴更稀聞
鳥語仰天星河髙畢觜似砧杵滿身霜露濕灝氣欲䡖舉挑燈
起題壁秋思茫如許
　　二
山房支秋山山色對髙寝松風起席底空翠撲衣祍夜静天翏
翏清氣肅羣品浮生萬感集役役揺素稟憂来浩無方命酒不
成飲大塊勞我形誰能避坎壈悠㳺順物情履變恒自審以兹
祛衆累深卧觀其朕雲堂鍾鼔歇殘月上孤枕
　　三
山窗面湖光水雲積其下水流雲不流雲歛露茅舍逺見漁舟
動滅沒入平野風蓑雪笠間荻葦互瀟洒孤鷺立空舟始覺非
漁者凭軒坐超忽墜栗警檐瓦
　　四
長林一何髙不見秋聲起颯颯江雨来秋聲胡為爾晨光在西
嶺厓露濕棐几晴雨分半岩湖山乃如此静者意有餘浩然忘
所喜
　　登吳山第一峯望江海湖山作
天門豁東開大海苞丗外蒼龍屹然住遂扼錢唐㑹奔騰来天
目羣峰譲其鋭翩翩雙鳯皇軒翥破草昧下見宋宫闕石路剥
古檜側足俯井㕓城郭届繡繪湖山與江海清光交􁋊肺我生
固有涯塵俗日淫汰摧此曠士胷茫茫客感害縦目浮雲端始
覺六宇大長嘯引谷風竽瑟動衆籟將㝷鸞鶴侣馭氣出函盖
　　吳山絶頂風雨望浙江作
疾風㧞危䦨俯聽喧萬瓦溟濛羣象變元氣蒸大冶江流渺無
際倐忽騰白馬歛翮蒼鷹低亂葉林麓赭羈心積秋晨歸思浩
難把慘淡倚檐楹潮聲撼孤厦
　　山行入靈隱
探幽素所懐捨舟遵樵徑長林寡遺柯秋日類炎令數折入􁰈
窱出谷巳聞磬松杉送餘青衣幘光不㝎惬此岩栖心造境臻
最勝危亭俯冷泉潺湲悦視聴泠泠緒風至爽籟生咳罄登陟
亦忘疲戀景憩户磴山色殊可飱白雲煑如甑浩蕩順歸途歌
嘯寄髙興
　　飲乕跑泉
晨夕陟寒山黄泥撲成粉嘯歌寄清酣詩膓鳴渇吻山丁走樵
青擔水破塵坋呼童拾荆薪𫾣石發其藴松風帯乕嘯三沸
雷隱隱入椀淡若無寥天碧可牧白雲㳘肺肝洒然欲蠲忿推
窓望眀湖意足忘逺近
　　吳山曉霧
曉霧起山根茫茫俯大海人行雲霧上積絮沒肩脢下見雲中
樹荇藻紛可採撲簌聞鳥音始知林麓在須㬰氣㣲歛陵陸萬
象改蒼然逺山出濃淡各磊磊烟盡日巳髙金碧耀衆彩安得
右丞茟丹青狀晻靄
　　吳山落月二首次黄岡王雪洲給諫韻
曉行吳山上日出猶見月流輝故相照徘徊待眀發所抱既不
虧何慮光采歇㣲名懼見淄無用托貞碣昭昭仰天漢白日不
可掲
　　二
月生在東嶺月落下西浙升沉亮有以幽黯向誰說為君借餘
光照燭五情熱結捷足鶩長晷炎炎傳衆熱寕知山澤間留采
更孤絶攀林逺相送似與知者别巳盈當自持待君𥙷其缺
　　吳山落葉和王雪洲給諫
人生無聚散紛紛任榮落黄落此其時霜雪豈云虐古木蒼然
存飢禽欣有托繁華不相待何恨風吹蘀物候各自知君心未
識度
　　詶雪洲給諫見示感懐之作
郢客多髙吟寡和驚下里苦調無緩音浪浪不可止孤桐生深
澗飛湍出澗底良材登君側流徽向君理一弹發清商再弹激
流水此調今不傳知音絶瞽史罷弹再三歎沉吟為君起知心
良獨難慷慨何能巳徒工悦已容誰為知者死哀歌操報章讀
曲知其始
　　雜詠二首
松䶉行木杪翺翔䓁飛仙擇橡以為食謂無異患干文貍窺樹
下伺執難遽前縁樹登其柯細犬騰草間欲下虞見咋欲上畏
枝顛援木自鳴號梯之抱持還松䶉語狸奴胡為爾乃然啾啾
床頭䑕如瓠亦如拳盗我宿舂粮攪我中夕眠嗟爾瓜牙職不
摶自云賢
　　二
山雀歩檐側馴繞長自如抛粒飼山雀日日下階除啄食有餘
粒欲去復踟蹰敗葉積檐溝陳陳自相扵􁋚粒蔵葉間以為雨
雪儲人生困衣食道路日巾車誰能安屢空日旰閉吾廬無累
意常得欣然委琴書
　　歸興
自我来吳山秋林尚蕭森朝朝見落葉漸已成空林淹留既歲
晚歸思浩難任朱顔易消歇霜雪長見侵吾衰懼親老華髪不
盈簮力畊既未能出處非自今飛飛堂前雀朝飢勞我心林壑
獨踟蹰胡為此滯滛
茗齋七言古詩
　　　　　　　　　　　南譙彭孫貽羿仁著
　吳山寓草
　　湖上艶曲四首
茱萸作裳桂為帯二色流蘇心向外可憐素靣只垂鬟空将二
八惱朱顏
　　二
飛袿如雲不相結女兒妍華作人悦下車歛髣為君斜青騘阿
子復誰家
　　三
山禽羽毛紅勝鳯眀眸背地還相送金鈿犢子細娘家車前小
婢賽如花
　　四
木舜朝朝下紅槿家家胡蝶添新粉夗央背面作交粧人前吹
和百花香
　　吳山望浙江潮歌
君不見㑹稽神禹誅防風專車骨矗吳山東桐江一線牽不住
銀墻雪壁排豐隆前驅素車後白馬壮士㧞山喧萬瓦神鞭掲
地随祖龍到此横波未能下錦衣英雄徤如虎强弩三千齊飲
羽水犀一發天吳低廽打西陵夹風雨我家東海上日日弄潮
頭北盪三韓南甌粤扶桑浸日景倒流朝朝暮暮長檣望長鯨
連山䟦波浪揚鬐横截浙東西濡沫旁吞江下上龍飛鳯舞帝
王都鱗磔萬松湖捧珠旋轉山河失圎晷噏張地軸揺黄圗雄
心對此益激蕩浮丗一覧皆虚無鮫宫蜃市不可即震霆鼍鼔
還讙呼枚生懶病今應起仲連意氣長如此碩借珊瑚千尺竿
釣取金鰲鱠其子
　　十月吳山雪望放歌
羿仁終歲長掩闗七年重踏湖上山江天漠漠積風雪晨起呼
杯得閒錢唐雲黒凍白馬両髙横黛愁雲鬟我家只尺秦望下
海潮逆送江潮赭鯉魚五尺長過人欲寄歸書向誰寫憑闌山
閣添木棉臂粟栗栗西風前千山萬山飛落葉黄雨白雨俱連
綿山童絮薄坐縮腳一足睡鶴拳霜天呼童傅火茶灶然且瀹
苦茗烹寒泉郷心歴亂惜歲晚氷霰颯㳫鳴湖天眀朝移棹㫁
橋去獨弔放鶴山中賢
　　許掾屢餉酒戯作短歌招之同飲
枯膓渇作涸澤鶘山童偃蹇提瓠蘆深林畏聴泥滑滑驅之不
去如木奴許掾為我沽一壼飛書走送衝泥塗傾壼相向浮巨
椀金盆一擲成梟盧　子英雄虎變䑕塵埃物色烏非旅勸君
痛飲莫辭酔勸君酒盡還更沽但論丗事頭巳白俯視時賢眼
若無興酣落茟呌絶呼生真不愧髙陽徒且来同醉慰寂寞所
惜促坐無當壚
　　将歸留别湖山
湖山與我成相知朝夕座右長不離将歸似與故人别凝望湖
山更愁絶湖山應咲客思歸徒抱相思寄眀月眼前相對不盡
歡别後徒勞夣林樾眀湖一鏡冷照人照君夜夜思歸心朱顔
鏡裏㡬回好何必㸔山憶故林殷勤欲去還題壁重訂前期當
此日再来先與白雲期附訊浙江潮上時
茗齋五言律詩
　　　　　　　　　　南譙彭孫貽羿仁著
　吳山寓草
　　宿恵力寺僧房
㡬度来山寺萧條秋徑荒十年懐故友此地讀書堂古殿支欹
樹遥峯出壊墻逢僧無可語幸有木樨香
　　二
欹枕西風裏髙眠清𣑽樓應憐今夜月何處是中秋露下纎雲
盡天空清漢流誰家倚横笛吹徹小梁州
　　東山大悲閣
丈室依山足雙橋鎻石潭枯槎燼雷火水月在茅庵濟勝行何
倦探泉淡自甘僧房虚借問若箇識羅􁀼
　　晨行南山道院
曉入南峰去晨行路不迷林深氣㣲白天澹月流西吐日河光
動經秋地力齊停舟尚徙倚分蕙斸山泥
　　𬗋㣲山晚眺
薄暮重登眺遥天欲倒垂秧鷹栖壊㙮古蝠嘯叢祠海勢環東
極山尖入上規慿髙無限思獨有白雲知
　　放鶴洲四首
短棹沿堤入柴扉傍水開獨留孤鶴在應待主人来路㫁危橋
接亭幽竹徑廻惟餘湖上月夜夜照樓臺
　　二
草堂秋色裏荷榭水㾗間古木如深磵流雲似逺山萍香魚自
樂藥塢晝長闗閒殺題詩客行吟擊汰還
　　三
籬落遮樵徑林扉纏古藤入門惟見竹掃葉忽逢僧茶氣生殘
竈波光動采菱漁家堤桞外落日挂魚􁊥
　　四
煙雨南湖上俱言放鶴洲到来人不見無限水空流梅墅參差
月雲房宛轉樓桂花開自落孤負此清秋
　　重九後一日登嚴助墓書所見
乞郡君王賜承眀憶直廬夜郎空自大天子近何如城郭晴雲
外風烟古殿餘慿髙見黄菊欲采意踟蹰
　　重九前一日登真如寺㙮
一棹来真境䡖寒點緼𫀆川原包暮色吳越入秋毫叢菊黄金
地孤鴻白雪毛眀朝㝎風雨今日且登髙
　　過金光眀寺謁范大夫祠
徙倚陶朱里空亭忉太虚踈鐘隱叢薄寒藻帯清渠此地復
為沼無人更種魚髙風邈千載誰觧計然書
　　過曺秋嶽司農園亭
曺公池館在林樾近何如邉戍無回㕍園丁自網魚山樓飄桂
子水檻媚芙蕖為問平津客誰傳塞上書
　　楞嚴寺
寂静楞嚴地塵坋一掃空經旛風不動講院日方中寳鼎書
軒翥栴檀樹欝蔥現前俱了義二十五圎通
　　再過南宫道院留宿
騎乕仙真去丹房古墓存道人知相鶴童子學朝元静夜星河
直深更鳥雀喧勞勞困行役慚愧五千言
　　題陳太嘗吳山山閣二首
覊旅雲山客巢居俯市寰談天笑騶衍採藥隱荆蠻卉物為供
奉麏麚雜徃還君平不須問偶爾到人間
　　二
讀易荒岩上山雲代下簾江潮生茗竈湖月上茆檐抱甕丗情
淡論詩風格嚴何妨在城市漉酒溷陶潜
　　雲居寺礼中峰大師像并觀遺履
日暮雲山合雲居正晚鐘祖堂留隻履何處見中峯法乳流詩
派空花識幻容寒梅有消息持此印南宗
　　吳山伍胥廟
婺女吳東鎮錢塘越北門千秋餘父恨一死報君恩少伯五湖
逺專諸古巷存英靈自来去神火照江邨
　　南屏山礼永明夀禪師㙮時豁堂和尚徃吳門
曉入南屏路捫蘿到上方湖開宗鏡閣山擁應真堂僧院閒雲
出門風法雨長徘徊夀公㙮萬刼礼慈航
　　靈隱寺
杰閣凌無景危堂過九重此中皈正眼絶搆顯神踪泉涌千僧
釜山鳴萬石鐘何方尋佛法一指見天龍
　　詠飛来石和王雪洲給諫
飛来何處石遮莫更飛還天上一髙枕人間自掩闗寸膚雲尚
出方丈路難攀試壓歸裝去誰争䄂裡山
　讀皮塲廟碑作
東漢神仙令南遷廟社来雲旂走風角靈藥避蟲虺徃事殘碑
在江聱到岸廻淒凉不可問沽酒對行杯
　　聴羽客王順公彈琴作
閒行過小院相對理鳴琴此調無人識悠然太古音松風清客
耳梧日轉庭隂門外紅塵子聞聲何處㝷
　　吳山再見月作
吳山一留滯重見月如鈎両地相思客懐人何處樓清光滿江
海寒色入衣裘囬首髙堂上雲中起暮愁
　　海㑹寺
琳宮叠相次寂寂此香䑓院冷無僧出門空落葉廽江天開印
度潮汐湧如来何處論心眼拈香問死灰
　　雪中集陳太嘗山閣
寒雪集髙閣一壺聊舉觴相㸔俱落落彌望但蒼蒼樹冷飢鷹
坐籬踈凍犬蔵江山増㸃綴能不引盃長
　　盧錫庵
　　　循火徳廟後垣鑿垣得門其徑數折有玉皇閣盧太監
　　　九徳所建也閣西精舍三楹背山面湖南屏五雲環列
　　　几席石户深蔵竹林屢曲窅然人外真佳境也
㝷真叩朱牖鑿壁啓青林竹逕窅然入雲山如許深湖光資眺
聴鳥語助書琴豈必岩栖者方諧出丗心
　　白澤廟
白澤城南廟青山鎻市垣隂房閴神鬼丹鼎鎮坤元星斗雲旂
動江潮井絡喧塵埃空優優何地有丘樊
　　永福寺訪友不遇
曲巷尋禪窟相携訪寓公紅塵連屐外白日閉門中僧律三衣
雪茶香一院風何為困行役溝水各西東
茗齋五言排律
　　　　　　　　　　南譙彭孫貽羿仁著
　吳山寓草
　　大佛寺
　　　大佛之燬于火近百年矣喜還舊觀紀以十韻
浩刼開賢首懸厓舊羼提百年虚莽闢千尺大雲垂眀聖當天
眼羣山盡辟支削成非相現涌出法身危𥘉地㸔無盡超凢自
有基両髙遥灌頂三竺近低眉象教驚殊麗諸方属搃持鑿空
心印顯阿閦幻人疑鬼斧工難及山王勝在兹白毫如可見莖
草未牟尼
　　謁宗陽宫
二極交黄道羣真翼𬗋宮摩霄凌象外闢地出寰中位叶輿圖
壮垣周天市雄星辰環楯陛丁甲冠刀弓肅穆金容静清虚帝
座通参旗飄奕奕露冕儼融融毛髓超諸濁精靈殚百工白雲
郷可近玄牝路無窮浩刼多生盡煩襟一息空何當追羽駕飛
越海門東
　　范澚
范澚論功處孤臣就僇年風波二十載廟社㡬推遷累戦横吞
越先聲直到燕談兵鰲極外破浪乕牙前日本遥通貢雲安數
奉箋夜郎忘漢大望帝怨春偏江上何遷次閩方亦杳然艱危
兄弟共飢饉士心堅愴惻王陵母摧頺下瀬船水犀星自去銅
馬事虚懸衆散無全壘營空失将權此身惟一死貿首庶猶賢
狥市從容地騎箕惨澹天浙潮騰壮氣虹血貫寒烟成敗寕須
問忠貞矢獨捐凄凉誦遺句灑泣向誰傳
　　弔武穆故宅今為臬司有忠佑祠後有孝娥井
萬古傳遺宅文昌隕将星西曺騰殺氣北寺想精靈野戦空無
敵風波别有亭斯人長不死廟貌儼儀形軒冕泥塗損弓刀户
牖銘寸心留汗血湼背自雕青天地悲何極河山淚再零中原
淪鐡馬露井弔銀瓶徃事羞臣􁀌遺忠見史桯朱仙塵黯黯白
虎宿冥冥嗟我来三月棲霞僅一經題詩拜廡下欲酹之青萍
茗齋七言律詩
　　　　　　　　　　南譙彭孫貽羿仁著
　吳山寓草
　　三茅觀
直上吳山第一峰青天巳得借茅龍半江吳越分千里三竺烟
霞鎻萬重禹歩雲生空際石流鈴風度下方鐘曽從句曲探靈
蹟笙鶴飄飄喜再逢
　　登吳山第一峰二首
坐攬江湖指顧間罡風屐底送潺顔俯窺樹杪人烟合下見雲
端倦鳥還積氣東南浮大海雙飛龍鳯舞羣山自憐物役多泥
滓囬首塵氛始覺閒
　　二
西望湖山渺一杯鏡中花月隱樓臺天圍城郭川原改日落牛
羊鼔角哀蒼水赤符神禹去長波白馬伍胥来紅塵踪跡無人
識掃茟荒厓破𬗋苔
　　吴山感懐二首和黄岡王給諫雪洲韻
極目吳天盡落暉五雲曽憶直金扉郢中春雪推髙調越絶山
川問布衣投杼何来驚乍起迷途今悟昨為非　君恩自許寛
休沐敢薄承眀舊瑣闈
　　二
湖山千里弄清暉雲際𥘉排玉女扉篋笥尚蔵中秘草風霜欲
冷諫臣衣江潮五夜偏悲壮史茟千秋有是非早晚知公重上
直今皇親政御􁂍闈
　　湖中晚歸
林卧岩栖日閉關䡖舟又入水雲間洲前白鷺一雙起湖上青
山相對開蘇小西陵孤月吐錢塘南渡晚潮還萬松宫闕今安
在石磴盤紆懶自攀
　　至江上作
偶来江上訪浮查水落江㾗在淺沙三折溪流嚴子瀬千岩古
宅許詢家地多戦壘無全竈風入霜林似落花惆悵興亡㡬陳
迹空随歸犢引柴車
　　三仙閣望江
斜日吳山傍晚鐘共排飛閣礼三丰危厓斗絶棲孤鶴睡相希
夷蟄五龍毛骨欲仙風栩栩江天一碧岫重重白雲踪跡無尋
處踏徧湖頭七尺笻
　　𬗋陽洞
丁令前身鶴骨奇𬗋陽别館青葳𬎼仙人遺蜕不復見隂洞白
雲無盡期夹道脩篁路逈絶當空亂石天横垂徘徊此去未忍
去城市黄塵安所之
　　吳山偶見
徙倚雲峰最上頭平分吳越豁雙眸人聲下界蚊雷起羽閣中
天蜃氣浮坐對湖山消客况行逢士女攪春愁錢塘江畔空凝
望如此風波不可留
　　棲霞嶺晚歸
棲霞嶺下數歸禽落日秋聲掃石林鉄馬夜嘶風北起黄龍江
暗霧南侵時危每恨英雄少事徃空悲野客吟已上䡖航重囬
首古祠殘檜尚隂隂
　　詠雪用八白字和友人韻
白玉堂髙醉麯塵何如白屋見清真山横長白黄雲合裘擁流
黄白毳新江色蒼茫迷白馬楓林紅白變青春詩成壓倒諸元
白塞白寕教白嫗嗔
　　和周行贈陳太嘗山居作韻
混迹甘從麋鹿逰卜居近喜得林丘寒江送月長當枕喬木穿
雲不礙樓藥采君臣蠻伯仲詩題甲子晉春秋應憐車畔千名
客白石悲歌自飯牛
　　重九前四日寄賀陳三兄輔庵新婚
羔㕍門風􁀩出塵少年才調更無倫佳期偏占重陽候賔相應
逢下榻人陳氏玉顔推獨冠張家眉様倣来真夜分錦𬒳知寒
早添得三郎半臂新
　　九日南湖雨中
留滯南湖已浹旬漸㸔黄菊滿東鄰天涯㳺子書難寄旅館秋
風夣更新管葛諸山收雨腳夗央二水夹城闉愁中興盡登臨
倦細摘黄花命酒頻
茗齋五言絶句
　　　　　　　　　　　南譙彭孫貽羿仁著
　吳山寓草
　　𥘉至武林望湖上山
未到西湖上遥望湖上山青山應識我不改别時顔
　　七寳山口號
憶昔下山庄石徑填鉛粉今日只蒼山紅顔為君盡
　　遇流球使者
㫁髪文身地當年百越㸔誰知滄海外尚有舊衣冠
　　吳山别館雜興
枯竹編作床枕簟西風動幽人夜伸足踏破梅花夣
　　二
倚閣青山巔􁋚盃白雲上拇陣夾松風狂呼衆山響
　　三
細雨無人来羽流賭雙陸倚楹呌絶呼松䑕墜茅屋
　　四
吳山諸女郎盈盈盡纎足頼此有情人消得愁千斛
　　五
沽酒吳山下千錢買百杯閒愁消不去添得此心灰
　　六
朝㸔黄葉飛暮㸔黄葉落落葉有盡期歸期尚無着
　　七
呉山三見月如鏡又如眉眀知歸未得日日卜歸期
　　八
紅樹帯清江青雲横白石如此好雲山不歸人亦得
　　偶成
落木自蕭蕭飛鴉亂髙下佳景此中多只少倪迂畫
　　臨平夜行
風雨臨平道衝寒此夜行青山莫相送無限故園情
　　晚過斜橋
斜風細雨天旅宿斜橋客今日盪舟還可否曽相識
　　硖川夜泊
推篷立五更霜花如雪厚東面見雙峰彗尾長于帚
茗齋六言絶句
　　　　　　　　　　　南譙彭孫貽羿仁著
　吳山寓草
　　湖上口號五首
三笠捴輸下竺六橋又復六橋堪笑西湖逰舫只教花桞相招
　　二
蘇堤並無垂桞㫁橋那得桃花獨憐湖上眀月空照秦樓酒家
　　三
南髙雲出欲雨北髙雨歇歸雲閒殺両髙山色只少三髙隱君
　　四
南屏豁堂寂寂靈隱具徳紛紛試問誰喧誰静湖山為我中分
　　五
吳山半屬羽客湖上盡是僧房若箇談禪訪道粉叢花隊紅粧
茗齋七言絶句
　　　　　　　　　　　南譙彭孫貽羿仁著
　吳山寓草
　　舟經長水
七年前憶此曾逰冰㫁夗央凍不流今日重過長水上不知何
事問杭州
　　斜橋旅宿
野店斜橋暮雨横夜深喜聴紡車鳴荒村一宿休題壁恐使人
間落姓名
　　安平泉
菊花時莭過臨平紅樹寒山秋更清倚棹安平泉上石松風吹
作煑茶聲
　　臨平舟行
九月臨平道上行羣山如送復如迎應憐湖上㸔山客偏是秋
来獨繫情
　　湖上書所見
雕青悪少赤狐衣側坐拳毛浴鉄鞿抛鞚長堤飛鳥疾吳山日
落臂鷹歸
　　二
倭蠻作髻粉為腮石㙮墳頭細馬来多少遼西征戦客西風吹
作𥿄錢灰
　　三
两两湖船去復停叚橋魚歩水風腥蕭條日暮人烟冷不放蘇
堤桞色青
　　四
秋杪湖頭有菊花山山黄葉似飛鴉行吟欲去重教住少坐秦
樓待煑茶
　　湖上口占
淹留湖上改寒衣客似三春鳥倦飛如此雲山好風日聲聲只
呌不如歸
　　錢塘江上觀八旗較射作
曽憶文姬出塞圖穹廬極目滿平蕪當時不信仇英筆此地今
堪入畫無
　　二
鉄騎珊珊甲盡鳴餓鳶鉄呌覺風生横飛一道驚塵起不見騰
空馬足行
　　三
旄頭相對八旗分列陣遥㸔五色雲漠漠平沙過落㕍射鵰若
箇李将軍
　　四
鉄衣藉地滿沙塲馬乳紅生入椀香今日相㸔須盡醉十年戌
客老漁陽
　　五
雕􁀥引滿月同眀鉄鏃飛蟲若𥿄䡖雷鼔亂鳴争中鵠江干無
復有潮聲
　　六
當年逺戍老紅顔未到遼西髩巳斑今日江南征戍客黒龍江
上㡬時還
　　一松亭
牧馬江寒草不青江聲空到一松亭萬松寂寂今何在只有黄
茅乕迹腥
　　九里松
赤日亭亭照亂峯石羊石虎伴狐踪樵蘇滿道荒山裏喜見當
年九里松
　　留别西湖
倚閣朝㸔湖上山西風買棹欲東還臨行重與西湖别湛湛清
波送客顔
茗齋詩餘
　　　　　　　　南譙彭孫貽羿仁著
　吳山寓草
　　吳山懐古　調寄水調歌頭
吳越㡬争闘不改此江山錢塘昔日西渡風雪過江寒囬首宋
家宫闕試問萬松何處荒草有無間落日牛羊道虎跡自斑斑
　興亡事蘆葉岸白鷗閒英雄多少衣錦大樹已摧殘三折雲
峰盡處七里灘頭釣客自在一漁竿笑煞風波子日日㺯潮還
　　吳山雪霽　調寄漢宫春用康伯可韻
何處湖天只茫茫雲海冷迷凍鵲琳宫環珮風馬琮琤天樂春
囬萬木一枝枝瓊條瑰蕚此處㫁塵凢不是飛仙也翔寥廓
湖山笑人䡖薄恨瑶臺伴侣負他舊約蘂珠托宿倚徧織綃樓
閣江妃贈我玉芙蓉曉寒零落因風寄相思尺素雙鯉銀鈎椷
却
　　吳山旅思　調寄南歌子
雨雪雲床冷湖山木葉踈秋殘又過小春𥘉囬首髙堂歲晚㫁
音書襪短須添線衣單不掩𥚑空閨小婦惜離居抱蘂南枝
消息近何如
　　吳山風雪懐信弦弟客五羊調寄雪梅香
憶分手清眀三月禁烟中悔别時容易一帆飽送西風千里相
思　葉緑五羊殘照荔支紅楓亭路黎母山髙不到征鴻　潮
陽鱷魚外烽火連天何處行踪縹緲烟波吟成好句誰同嶺上
梅花已開徧閨中錦字恨難通吳山上連床夜雨夣隔江楓
　　閨怨　調寄浣溪沙
雲母屏深睡髩鴉被池春重玉交义覊人何苦不思家夣裏
㫁雲收雨足床頭單枕即天涯薄情夫壻奈何他
　　不寐　調寄夜逰宫
月上蘆花絮𬒳正好句吟成思起挑得燈眀惜無𥿄下空堦拾
飛梧填句尾　踈漏如秋雨點滴上愁人心裹欲冩閒愁添研
水玉壺冰峭寒生眀月底
　　三元閣偶遇　調寄小重山
窄䄂弓彎翡翠衣湘𥚑三尺水不沾泥倭蠻髻妥揷文犀誰家
子兒住若　溪幽意阿誰知篆香私自禱巧音低萬千心事
在雙眉登車去小住尚依依
　　夀三元閣羽士吳清琴調寄杏花天
朱顏鶴　神仙客未肯注長生丹籍吳山髙枕飛来石閒㸔人
間鼎革喜滄海烽烟寕謐暫逰戯紅塵𬗋陌小春只記梅消
息忘却山中曆日
　　雪後憶齋中蘭卉調寄桃源憶故人
江天雨雪和愁凍凍㫁還山幽夣遥憶蕭齋清供窗影梅花
茗齋詩樂府
　　　　　　　　　　　　　淮南彭孫貽羿仁著
　　擬漢鐃歌十八首
　　　生平不喜擬古至于郊祀鐃歌尤所厭聞漢代去古未
　　　逺詞　奥澀　難于觧其可觧者不必皆佳盖聲調已
　　　不傳其中乖訛多有今欲强為札茁以彷其音無情之
　　　辭于我何有也歷代名家轉相祖述髙者取其意不沿
　　　其文下者割其膚以􁐾其貌雖臧穀不同其離一也暑
　　　雨困人無以排悶戯學為之以發一粲搃似新安賈人
　　　作閩方語終不可觧也
　　朱鷺
朱者鷺邪􁆖其羽鰕䱉斯㗖魚乎悲矣靁何虺虺谷以豗震百
里鼉邪䕫維后威德强者摧列缺司閽豐隆丁寕我欲披天閶
達吾誠陛下明聖讒侫喑伏敢諫者鳴
　　思悲翁
思悲翁翁勿悲大澤腓腓十羖九羝煑石持作飯不及鬴中糜
麋斯鬻斯白石齒齒白頭之翁羝莫能以乳
　　艾如張
艾而張羅太山為罕烏弋為罝渤海為罦繳嘄陽鋋猛氏飛㢘
為肉貘為骴鵠飛髙哉雰霧離止一目之羅焉得士
　　上之囬
上之囬上乃祀甘泉百神朝靈蜿蜒從萬乗斾髙馳以刺天帝
何况况有德非伊逰豫征勿率南淫五溪西轢安息條支以東
西月窟莫不来享来服唶汝老上扞我蹕　乃之元灂以漆留
離撓酒祠太乙天子萬壽堠無斥
　　翁離
雍離趾中水中可築室芙蓉爲橑葓爲壁上有宣房下乃巫支
所宅勞吾人畚之欙之一茭一石藻㢘汝歌歌乃后德
　　戦城南
戦城南凌白刄食君之粟用君命短兵十數接使我飢不得食
渇不得飲跽而　両驂右刄傷左有流矢貫白肉而僵彊敵未
盡與爾同生死敢惜裹創烏號我東鬼嘯我西出門赴敵㓜妻
向我牽衣啼懐子乳再歲父為忠臣臣巳有児焉能復顧軀骨
糜生為百夫雄死為野廟魁髑髏語烏鳶我能使汝一飽為
　　巫山髙
巫山髙髙不極翳日月以出入巴渝以南滇而北懸索以度跕
跕虞墜水有蜮鼉為梁笮承之黄陵之峡一開一闔黄牛之洑
一象一鵠帝庸作歌巴巫倡樂永綏我南服
　　上陵
上陵欝欝阡阡白獸蹲其上蒼龍矯雲端王子喬從帝遨嬉付
臣金箱玉椀傳人間灞陵之下淦爲車茅爲馬㶚水㶁㶁纔通
流泉不見驪山髙鑿不入燔不然日月機張空空而上天列聖
實明德山髙水威迤道傍翁仲胡知之
　　将進酒
将進酒后萬壽内史在前中執法在後再拜受爵不敢以多又
碩賜一石北斗　之太山持作爼東海􁏔而杅甘露降天漿下
帝有醉焉曰不號不吳
　　君馬黄
君馬黄臣馬騘臣馬雖良惟歩工二馬並驅一馬龍凌無景竟
四極精僄揺雲出入馳驅八荒砥若一具　之山童牧馬天老
執覊風后爲清野六轡如琴神志雅雅臣馬汗血巳流赭
　　芳樹
芳樹繆何離披紛而風㢤以東以西促促録録妾爲畫鵠君栖
其皮不中其目茄莖入泥藕乃華中空無心謂有他悲哉魚乎
泣則枯須君新知樂不厭多
　　有所思
有所思不在天之南海之北三年覊孤各爲隻鳯鳥不可乗傅
應龍以翼周流六宇哀子獨處原𧖟作蛹蛹作蛾絲之棼棼治
若何遺君鑑雙盤虬懐之如月弄而刓以缺一夕一夕明鏡化
爲鈎純鈎終不可成玦知君無意請君絶
　　雉子班
雉子班紛而翬鶯衮背㶤頳撾厲耿介奮陪　澤中多罟其父
一其子五父呼其雛以髙飛其子顧母猶徘徊将欲取子母其
媒至仁御六合黄口之雉羅弛不發彰厥文朙表翟徳
　　聖人出
聖人出鑠炎精光裔裔一六合窮無有酌元氣髙髙者山坱兮
大海星辰之行不在内外乕豹耳耳􂀃　者柔巨闕無試光離
留至聖垂衣黈而前旒千秋萬歲逰以休
　　上邪
上邪人生何用知心片言洞鬲白石成黄金割丹雞刲玄　一
心異姓矢兄弟青青之柚忽焉枳牝谷成陵牡者成澨人心焉
得長如此與君相知慎勿相誓
　　臨高臺
臨高臺千尺上凌蒼蒼極無極樅陽澹澹九疑若㓕若沒江水
有盡帝夀永無息跨趿姿駕别風仙人下来降光景噏霍翔如
繚白虹告帝祉朝空同洞肹皇㢤高築宫
　　逺如期
逺如期千百丗龜雖夀徒知筮章亥之歩蔑識其紀盗驪騰黄
飛而馳日行三萬里天子歸来七萃以休士虎齒戴勝執玉而
上賔嗟汝青海之羗卬笮之蠻靡敢不臣神獸至白璧沉坐眀
堂禅云云
　　石流
石流洋洋洋洋以汩汩甘露降上林醴泉出于谷磊磊者如珠
落落者玉天不愛寳以錫景福䟽賢才者難為輔握芳蘭者易
為沐斥貝琛嘉百榖豐年穰穰而樂康神瀵太液不如女漿
　　擬漢郊祀歌
　　練時日
練時日建太清􁃛蕭光降百靈敞九閽闔一闢精淠淠靈出入
孔盖張旌白蜺赤炎鋭翳靈旂萬竅喑紛而下飈為䇿控靈馬
抉元氣奔虚無若㓕沒翔靈車蕩黙黙非有光一羣慮冥消亡
感至精坐靈堂憺淫汰入無有疑使物啓靈牖靈翕肅震未怡
舞倡樂用虞之箾筑籥鞉隂隂折中矩横自陳　䀵光玅入神
愉以豫感靈心靈何享薦清旨颯而来聞靈語揚玉瓉燭朙玕
瑶籥啟羅萬端神流矚鍳孔肝降五福陟太元
　　帝臨
維帝臨矣降精方祗集汾之隂榮光黄離媪錫嘉祥用登百穀
昭融五緯文明甸服山河澤牣徳洽形區百昌云云喘耎無私
　　青陽
青陽啟陸孩乎無垠太和萬物流光其聲隂電發皇一墳一拆
蟄蟲乃窹天機以出維皥氏德苞如不盈亶羣生遂植如不榮
　　朱明
朱明炎若雲族而雨敷施九有茂長我黍刋故即新槐藴内笑
發其潜光化腐絪緼既敷既達鬼是用啜麻麥之盛馨香之發
　　西顥
西顥禀肅蓐􁇛司金羣秀乃酋韜穎含仁囬慝勿反征鳥斯偃
長狄喙伏武莭聿　其侯也度四履四塞其皇矣后受同受璧
　　玄冥
玄㝠伏沍萬彚閟蔵以霰以凌天威肅将跋蠉坏户黎　旨蓋
民物阜成去智返樸枵辰奠位蟄陽蘖牙水歸其宅函孕始和
　　惟㤗元
惟㤗元尊蔑貳二氣萌于無始官五帝極自然雕萬物為聖賢
吹息薄日月生沬其微列星辰嘘九圍噏喬嶽精氣散鬼神作
皇矣昊宰穆清靁闔電為之門太神下雧龍壇翠旗糺駟八鸞
吒瑶樽亨醽勺唾彼羶一繭角澤下土威福握雨澤之霆斯撻
戴玉弁羣聖朝祈萬年達赤霄
　　天地
天地况予俾而昌富媪皇父德不忘恵施九垓風雨其郷桐生
勾拆芘藾動植紛而茀㢤莫知誰澤秩宗其祈㑹羣辟黼　絺
繡翳羃帟飛纎袿離舞若一鏗鐘揺敔匏絲户神既醉止愉漆
漆公尸顔酡縮茅脊帝庭震憺大樂成胥軒黄炎彚至精肖翹
偕作庶萌生寒暑迭代五化庚河嶽受職枹不鳴皇路蕩貘
譯眀神獸神爵鴹西清至徳昭囬格太寕
　　日出入
日出入睨安之魄哉生朒誰而日月不我相待夏䖝難語氷朝
菌難待晦雕雷造霰寒暑莫我改胡不撓挑八極混同萬殊流
觀六虚冺若無贏彼二蟲孰聖與愚無為愁刺促耳獨娛
　　天馬
帝圗擴極無野流炎精下天馬若滅沒光景生志氣一秉至誠
恥凢禽須伯樂從王良上天閣
天馬徕徑大荒賔百蠻朝上皇天馬徕鵠容與汙朱歛霽雨雨
天馬徕五花文麟之臆縈蘭筋天馬徕服無皁以消揺㱕有道
天馬徕房其匹氣上騰景出入天馬徠德龍師渉四極翔槐眉
　　天門𨳩
天門洞以廣開光下屬燭九垓貪狼司閽白乕抱闗令我欲叩
而徘徊參者斿井其鉞靈負扆帝扉發貝闕璇則題璚雲而珧
房虹蜺䟽牖電交窗八萬屈戌纎離宫金斤斤之玉斧匠氏名
曰剛五城十二樓相望翡翠下降承帝漿賜汝萬夀延命長乕
齒介乎西清啟朙闢其東廂五岳鈎屈形文章海以澹之塵㢤
揚黄斯珥斯交重光皇人受祉六合康若有而無神忽荒求仙
真人無何郷
　　景星
景星焜煌華覆融澤含譽安出四照休德天不愛寳汾隂以升
維帝曰饗焱感靁文塞囬象物陟禹迹后澤㒺両䕫賦形類醜
雲譎波詭肖神奸以臭達之椒有蘭匏絲鼓簧敔罄塤清角流
徴激脾肝神酎和光承玉敦吳酸越䐪芳爼燔河伯出鯉嶽熊
蹯告帝介福億萬年武莭不試于八蠻文露柯布澤圜壇
　　齊房
煒彼三秀茁于齋房木公擢英兆錫嘉祥玄精之祐玄兎之守
九有是同我后所狩
　　后皇
后皇降祐蕃釐兆人克君克類六宗孔因鳥言貘首並育庶物
靡懐不柔維岳四瀆
　　華㷸爗
華爗爗枝般紏神巳降駝圎丘前雷師從蚩尤神巳来離閣道
斑璘質驂赤豹神已下弛飈輪六毛龍秣天津神已上升太圻
璆玉鸞折旋之神已坐莭安歌二八舞顔敷華神已醉沐蘭生
酡絳宫中目成神既娛鴹𬒮雧慶雲縵囷五色報嘉祉瓉流瑟
湛神瀣波洄泉上太清妙自然耿流鈴景造天
　　五神
五神匹帝四時穆中皇化無爲奠鳥龜峙龍乕軒轅宫鎮星土
功相乗禪相代綏芸生熈帝載圭璧琮判厥章精神騰雲繆蒼
折靈茅藉　若福汪􁐯逮于物
　　朝隴首
朝隴首順金行仁趾現章白文王毛羣偃虣武朙堂坐韜玉斧
友騶虞與格澤皇人御儀萬國踰昆侖絶流沙邈萬里月之涯
不詳辟靡妖虐肖若形圗于閣角而􁊁臆授書開天鹿延諸儒
　　象載瑜
象載瑜崇其牙銀甕出澤器車賔鳥来朱翐翐苞元命伏符赤
帝南狩獲元獸六合一裔為守
　　赤蛟
聖武輯柔赤蛟弭無角九譯朝靈艸産致神爵靈孔綏赫曦樂
象設舉僛茅人搓屢舞感余心天漿下金狄柈爛有光琲離般
㤗罇釂傳靈嫗曰臨饗㱕帝所靈風颯壒上征儵焉逝燔告成
杭日出鑿魚鳬桂蠧蒟助天厨帝徳湛淪無厚大礼洽禧萬壽
茗齋詩新樂府
　　　　　　　　　　　　　淮南彭孫貽羿仁著
　　擬明郊祀歌二十四首
　　　漢郊祀歌十九章帝臨青陽朱明西顥玄冥齋房后皇
　　　諸萹雖無雅音欝森蒼奥與三百萹相跆籍練時曰日
　　　出入天門諸萹竒譎簸盪鍾嶸以為秦風小戎之遺揚
　　　厲過情殊為不倫大都宗楚歌之變騰踔發皇非清廟
　　　之奏然實天下之至奇也明洪武郊祀社稷有中和凝
　　　和諸曲嘉靖分祀天地有圜丘方澤朝日夕月雩祭諸
　　　篇當時詞臣材識弇鄙其文嘽緩以視緑巾諸白僅能
　　　過之今倣漢人遺意叅以新義揚詡二祖列宗盛美苟
　　　以上奏郊壇何愧宗祀明堂之旨乎馬班載茟屈宋遣
　　　詞知無以易矣
　　圜丘
穹冒九有血氣斯一隂　用隲各徧爾德予　諸夏祓兹匪茹
形諜大光亭毒仁區風雨㑹和四辰有爛掃地剡靈非旦伊旦
　　方澤
坤媪肓予用牲牝馬黄中厚德韜精闔户山玄水蒼衡紞穆皇
后来􁎗止䆮沴降康昆植遂長師武匽革立柴中央薦馨休璧
　　朝日
大明啓運羣隱潔形亶及幽沕畢貢諴恒春朝蒼陸迓景暘谷
一人介福眷􁋊百禄至精赫赫窹蟄發榮乃昌乃熈彚秩夷庚
　　夕月
柔祗隱曜朒朓毓吐庶明成光太隂翼輔玄禽南嚮夕魄司分
告庥欝儀神族絪緼六虚露􁂧息斯氛害泥泥嘉榖祈豐以沛
　　岳鎮
維岳錯止鎮以翼兹泄雲報成建邦布規我王度一嵩長勿騫
庶神㢤格牢是用䖍盡地諸毛閟天奥府非貪若寳永奠我土
　　海王瀆
海蕩蕩百谷王瀆視侯布四方浮元氣鼔翕闢流惡盡精神出
通地絡鴹龍德肅壝列怳靈入頫羣冕咸有執瀆貢珧海玄璧
后萬夀薦誠一錫凝祉淪靡極
　大社
勾龍配德上功反樸土敦其宅水㱕于壑奸慝戢智兆氓乂安
人鬼食穎歆此陶柈載培載成㓗齋非屋皇靈孔勞嚌以受福
　先農
先農大神降精腓字嘉種㢤生粒萬丗報兹土功敦穡事嫗所
眙棄農之祥祀為田祖禱之以福穣麥𡵨有両禾有英民庶淳
力本不慕為賈以東西為吏才而良鸞刀血牛玄者豖黄者羊
神既醉飽愉㦲樂康
　　先𧖟
先𧖟每每天駟昏而入地藴火浴我子女桑坼始雷金根縹􁐟
至徘徊曳玉鉤朝翟茀維后躬桑出原陸山河之衣廣員幅采
之不盈筐膴以柔緑為天子純薦嘉黻神克相予士女咸壽榖
　　馬祖
馬祖皇炎炎光鋭入于漢王良不得御凢馬之跡日爛縵大金
元精川颯爽其文非龍熻来徃毛耏獰颯乕為黨人立而踶不
可上馴服有徳驂左廣迅若無影駘蕩蕩風偃西域竒毛神足
登我皇櫪
　　黄河清
黄河清聖人出赤光属于天不知為夕鳥皆夜嘑奔眎之不在
河之南河之西河之東以北泗何青青濠何赤巫支縶龜山囓
其足龍起其中雲合則雨從混一海宇川瀆㑹同河之清可俟
皇夀昌及萬丗
　　玄武降
玄武降佐人皇白溝啾啾哭隕霜闘士一瞑生公侯死國殤陛
下萬歲臣死何傷巨人丈有尺踰咫下雲端披髪而握蛇大風
晝暝颺砂我刃三折三易騧萬簇旂蝥􁀥貫有華蹶者復起鼓
喑復撾北軍奮擊南軍崩摧支亂麻白溝不流骸腐濘窪黄金
山積髙築宫太和萬夀神器封大江漢沔長浩浩而東
　　騶虞
騶虞神族白章五止流精昴叅祛暴洊祉仁不折萌武勿殺齒
我王靖亂格奸鬯匕天苻聿臻澗瀍獻趾叶瑞成周報福燕畤
　　猗蘭
蘭之猗其香沃沃蘭之猗亦集于谷山谷崔嵬石斯磊之賢之
敷庸爵斯膴之無膴何畜無磊何族予寕伍艾與蕭謝是干䘵
英皇窹寐兮援琴于軸
　　􁀼譽
含譽含曜炯乎爍璀魄若鑑若燭與桮與瓊玫三五未歇其照
四達熠燁莫虧景星復出紫垣南望軒轅之宫五緯昭融布九
垓天祐有道耆英乆于位六官奉徳以勞来里無敗車野無棄
材慶雲見黄壇光剡下徘徊
　　玄兎
玄兎􁈭以澤黰兮如髪鬈秋芒予求汝輔進與物偕昌予棄汝
德爾行遁于荒脩脣間蜷兮月𥘉朒維予作㑹兮其形渥恐羣
賢之在野長隱曜其墨墨
　　老人見
老人見􁀥之傍夹五位爛當陽氣􁂧霽六宇長益聖夀帝道昌
星之精化異物􁋡短下侏踰尺魁而頎岸寡髪秀龍姿僂鶴骨
御白獸酌㤗罇六尚書調元辰刑不試民阜仁海沃蕩山蔵銀
上無貪樂千春
　　江漢明
江漢湯湯　衡峙其南隂南嶽表其陽龍騰鳯翥軒乎以翺鴹
帝星晃其昭昭乃明江漢之野孌彼狡童仰闚玄象弄戈飲馬
日重光月重蕐千乗萬騎迎輦扵江沱我歌若舞于樂婆娑
　　聚營室
聚營室五星若連珠天子神聖奄珥貂梟猰㺄太阿剸㫁蔑勿
夷誅三光安其行緯曜麗乎區百辟淬志恪共是圗降格明堂
潔齊翼愉
　　甘露
甘露降于陵于岑甘露布于栝于林甘露纍纍以沉乃如貫珠
如膏如飴如乳亦如金天子大孝錫休徴百鬼咸若咸歆澤出
器車山出銀甕谷產琛帝在南郊日在牽牛之次和氣烝而觧
凝神人效職㒺勿欽祥風布徳景命有馮
　　龜五色
龜五色出逰渼陂之上曝偃牛首之谷朝朝暮暮咽日精吐納
靈臺之雲物仙人下来飲告爾靈龜陛下神聖至德萬夀永無
極薦以山玄寝以雕室遨嬉西苑醴泉玉芝側咄彼太祝乃卜
而食
　　白雁
白㕍来雝雝雝雝昻昻来何許章之東鄱之陽疇之貢藩淮王
亦絜其羽雪翿銀為章彼禽服義妃必雙序則弟弟相和將大
君敦物明倫常精白外臣遵弘綱鴻臚句傳肅賔于堂
　　金芝生
金芝生燁而大赤堇輪囷緗鞠承盖皇考夀宫肸斯配英兮九
岐房兮五衢誰其茹者子喬與安期皇帝三萬歲子孫千百億
大孝烝㢤休德嘉備
　　白鹿
白鹿角而珧萬歲則垂胡不入羣不驚不跳来自海島舟山横
波弱水墻立下有蛟天子威服海外組縳蠢兹王毛海無童山
無䕫㒺両魈𬗋清之真人騎白鹿朝玉晨下觀瑶壇月星辰佐
我玄脩登至真
　　明鼔吹鐃歌二十三首
　　　鐃歌軍中樂也漢武列之殿庭有十八曲益以務成以
　　　下四章共二十二曲魏晋祖述屢變益下齊梁靡靡古
　　　音殆盡唐宋及元其曲不傳明制朝賀諸曲膚立擁腫
　　萟苑諸家規模漢人歩之趨之僅存其貌不啻塗羹即
　　弇州之才不能自㧞俞山人羡長創為新製而名仍漢
　　代阮光禄以為一代絶搆似是而非夫帝王之興揚厲
　　威德代各有詞吳魏同時各不相􁐾何必千載之後仍
　　　冐漢人殘目㦲不揆蕪鄙采明舊聞制為諸什𥙷亡國
　　　樂不為無禆云
　　炎精
尖精乃何𦦨𦦨火邪絳氣屬月赤煇瀰旦夜光何許鍾離之滸
河伯貢綺濠之陽厥緑茅蒐腓而香昴精淪地蕐道昌神器有
兆煴赫斯皇
　　龍非角
龍非角蛇而足縁我縵胡纓免胄弗震弗辟祝之曰龍乎我戦
斯克援矛而前翕霍四生翼和陽郛北介而馳有光五色早住
之徒搏之䓁糜蝨
　　鄱有鱗
鄱有鱗非甲非鬛鱗之両之夹我舟以躍白波連山鉦震盪㫁
㯶人立扵波上百千鬼雄毅魄為之長鼉翠旌黿白馬從帝禡
枉矢㱲鮫貫曥不得復豪肅清漢沔朝百神小孤厥妃廬山君
江流浩浩揚國勲
　　黄葉
菜之萋萋葉以黄汙菜我途蕪我堂維菜茂茂維葉是刈維黄
斯醜吳氓困汝思虀是臼大風吹汝若去垢入吳軍踐吳郭白
駒之狙矜甲以自縳嗚呼有吳女櫜永槖
　　入大漠
入大漠大漠漠漠西不見流沙南不見幽朔托佗之跡亦滅亦
沒嗟爾龍祖崛起斡難盡吞萬部乃遇一角神獸人之言爾胡
荒娭淫是用湛縱女沙漠㱕汝骨母染我夏女貊族
　　䕫門高
䕫門高虎牙矗障次天繚鉄為絙魚鼈莫之前舁舟子谷穿石
窟舟腹負天蟹跽百足青莎以衣蟻縁越木猱不知瞿之湍十
歩九愁削柹百萬沉者浮我甲踰汝阻揚旌譁釦寘所卑来上
㳺勿恃乃阻朝為王暮俘囚傅一廖二錫両卣
　　靄翠
靄翠爾母章皇疇其恐爾馬閻王八百媳婦靡逺勿届維乃後
至有奢香滇山如出黔山如入非貪乃貝勞乃十驛南交以南
碧雞北僰𤇺無烟鴨金赫曦貢于朝日
　　一六合
一六合類砥平掃芒昧見大明貊鳥言㒺勿庭一六合盡九有
穹所昌庶萌宥蠉動植齊形夀一六合暢皇風海澹澹族魚龍
辰列宿環其中一六合止不殺消兵氣崇文物刑無刑布魏闕
　　燕子
燕子翩而飛紅襟玄𥚑因風渡江集扵磯嗟江城之麗龍乕或
糺或踞赤烏創之六代禅而帝越甲百萬莫能踰翩彼燕子栖
金川之譙反反下唐棣江城崔巍髙哉自無際
　　四駿
四駿埒咸房精雄略一齊死生成大勲圖閶闔雲物聚入麟鬛
佐神武襄竒材决疑貳精誠開夷内難威無外形翰素星辰㑹
　　戴北斗
戴北斗天狼沒入地南面以指魁首夗央沙濼夜行不止莫㝎
以東以西下馬伏地浮盾乃知之允蠢夲雅勞我天鉞山谷邈
邈輪蹄漫沒帝曰㱕㢤㱕㢤我旅我瘏我秣我渇
　　玄石
玄石陂陀屇彼荒漠鬼工隂厓車馬不得馳逐更有玄冥之池
鵁鶄水爵羣唼之黄羊野馬出沒廣野跳踉㢤兀良竄山谷駝
牛凍而僵􁲤石銘功斵以斤刳胡血肉刈若林石闕嵯峨兀至
今
　　杭西極
杭西極泛無景大浪山以南連檣立波垂天之雲拂東井則有
把勒亞巨鱗㐮首千尺噴流㴻舟滿以沉水妃飛飛下黄爵或
化爲蝶栖諸幙海王效職蠻豈有愛焉獻兹琛落落
　　三下交
三下交雕題諸蠻雖有三帯老撾爲窟英國焉能縦子逃毒機
肉墳出扵幽箐蒙馬狻文象股而戰汝犁汝㝎汝擴汝徒戴汝
元朝偽也冕夕行萬里登槀竿
　　交龍旂
交龍旂匪軍容翳國容旂有九斿中蔵黄纛介馬而馳越喜峰
彼胡蠕動鼷䑕窺穴或聚或散㳺如蠭鉄騎三千躪胡之肉泥
且同胡駭蒲伏縶之㱕闕下觧乃縳帝釋戎衣御冕服
　　射乕
射乕乕騰薊門北灤河隂髙厓狭谷騎不成列車不可乗乕摩
其牙血我人物為肴烝布士為圍天􁀥一發中白額陛下萬歲
莫不懾威徳
　　㱕六龍
㱕六龍騎沛沛鸞旂旋廵徼外蠢小醜止帝車天威震震若駒
黄炎炎氣騰上龍夜卧光萬状胡懾魄跽獻觴婦舞歌送我皇
六龍㱕御南極日再中朝萬國
　　師子来
師子来自撒馬兒罕蹂象之林决熊館火晴金額鉄距牙斗尾
黄髪形醜辟邪獨行萬里而越滿刺加朝􁂍庭䑛吻喑黙黙大
聲忽發辟歷乕遺溲鬼幽咿賜汝禽犢掌而吹毛雪紛飛維帝
綏柔䡖逺物却除不詳威不若
　　大藤
大藤紏拏梧則右潯則左南截府江成徒杠冥巖深谷前後為
阻猺獞縁度螘行猿引十歩九顧長鎩利刄雖得前徒血彼毒
弩天兵鑿空而入彼險安得馮封獞髑髏肉猺陵斬乃苗蘖㫁
乃藤
　　南廵
南廵渉江禡于社祀于孝陵萬騎而千乗岳瀆伯㒺不廷西江
蜃孽鮫無角黄石磯濺濺亦㶁㶁豫且張㒺以待此今登于罟
昔龍子不聴厥妃魚乎悲矣
　　大海東
大海東日所出蕩蕩莫知紀極鯷人烏鬼囓我甌以東甬以北
逺至儋耳靡不螫我有鳥傷之甲犀若無質夗央為陳夹以枝
兵四矛之三盾之一旁行不畏山林沮澤毛葉林林駢伏鑕横
波釡山援屬國
　　豹子
貍而斑乃豹子瀚海東魚革之氐射飛食鱗族衣其皮文德所
莫格後服先叛鳥徙獸竄亡恒居聖人入自南服登明堂礼衆
祗惟兹女直羾彼連錢戾蟲黄幡璅尾青毛㽔我王不貴異物
嗟爾来何為
　　玉壘裂
玉壘裂悲乎播乎千年所守萬山所截夷為原瀦為穴汝何奸
我王度燔蛇入人㭬人杙人灰人墓九股生苗弄兵衡刄跣而
跳携孥海龍囤頓趾長號天子開道西南從此毁若弩銷若鏢
郡斯縣斯編户以食毛
　　明房中樂歌十首
　　　周有房中樂秦名曰夀人漢恵改名安丗樂唐山夫人
　　　所作十七章禱祀宫中者也二南首闗雎雅頌列閟宮
　　　謂房中不歌后妃謬矣明室内教同符三代母后未嘗
　　　垂簾外戚不聞國政視之漢宋尤為逺矣因仿漢人之
　　　歌追頌列聖後宫之德以備一代之音凢十篇
明命景鑠孝德斯烝攷材寝廟大樂縣庭晦冥靁電淮渦沸墳
有鬼使物自然為陵紅巾飈息滁版乃登皇􁋊眷命苴而省堘
山川所閟勿遷勿陾篤祜百億麗兹雲仍
　　二
丕乃髙后隂相龍興㒺羅俊豪爰托後乗屢脱危殆抱日而升
坤符荷籙寳翟瓊纓廣我皇御多樹藩屏叶慶笙敔凝禧有馮
　　三
扵昭文母潜龍舊京元勲毓徳集禧嫄靈式敷大訓承華誨弘
作百丗則繪縑刋銘㐮夷内難肇闢文明曆數攸㝎僣忒用懲
貞我王度母簴震驚
　　四
煒矣太皇德匹仁考勝殘去殺佑民有道啓廸哲皇毗輔耉老
三楊勵翼攘㓂寝兵刑僇衰息吏皆㢘平逮乎元孫爰正𥘉服
貂豎禀稟勿奸于軸
　　五
穆穆恭讓柔嘉永貞大位椒圖未曜前星誠忱表遜守一仙真
用光夀聖配極堯門君德勿虧地道順成
　　六
君㢤夀聖持危弭亂簡賢却敵權紓天難神靈所懾驕貊革面
鸞輅天旋上穹幽賛鍾鼔載鳴重光復旦既奪再予大器相禪
　　七
在宫肅肅德之儀大孝無匱邦之基㒺干于政㒺寵為狥後宫
之慶惟内之聖憲憲純皇孝治用彰勿恡于郤戾園復皇勿盭
于典大寝克襄宗祀靡忝禰廟洋洋
　　八
維歌維謡樂不知革維風維雨佃不知德桀藩就組鈇勿交凶
奄載矺宫勿揺江漢㴞㴞后来南紀祫祀郊壇萬靈燕喜靈斯
格矣帝心一矣維恭穆矣脩玄徳矣白龜麋兎致于澤矣芝英
𡵨禾瑞屢錫矣
　　九
肆及冲聖狥齊委裘朝不垂簾穆清袞旒海祲外攘苗　内搜
波偃鼉郷山夷犬洲明堂雍雍夀愷是遒
　　十
鴻朙慱矣畺㝢擴矣西屇天方北窮漠矣昭回玉牒萬億斯千
慶成百子螽斯是延家禎國瑞告馨昊天野忘耕鑿朝絶佞權
受帝之祜正民之愆本支敦雍考翼子賢令聞不遺鼗罄鏗淵
　　洪武武舞歌
揚鞞拊鐸旋宫鏗蟄蟲未啓震者霆濠泗淮交龍所興一揮天
戈收吳荆萬里華夏擴爾清削鋤巴粤卭僰平符㧞師子百厥
形咸自西旅來王庭九譯始通杭弱瀛皇威叠霈動萬靈干翟
雀躍蹌八行拂巾蹋頓彯華纓七進五止大舞成
　　鴻武文舞歌
我欲澹滌九垓㓗除汶沕隂霾馮生日月昭回奎壁精炁弘開
皇帝應運御期渡江畢羅賢才俊乂耆德旅進布于寺院棘槐
振縰曳裾辟雍公侯執經典䕫回慝歳革月化喘耎肖翹無灾
鼚鼓蹌儛匽邛折旋中矩循絯
　　永樂舞歌
君不見燕市尾箕氣燭天羣鮒㗖大魚大魚䟦以鶱揚鬣排山
岳宇内沸觧倒懸犍牯追雕虎不識虎吻涎援矛馬一蹶龍乃
躍于淵受終格文考金縢躬告䖍姦讒就屠醢十族亦不延方
練波濺人血流遂成川功成奠安攘神鼎都北遷三征絕大漠
白旄予㱕旋皇天所眷命子孫萬斯年
　　宣德舞歌
皇矣乂辟早履戎行翼兹烈祖逐胡大荒逮握乾符受福明堂
桀藩勿率覬覦譸張黃鉞東廵以組縻王謂我初服蠢茲兀良
皇出薊門我武維揚乕賁三千龍旂鳥章胡崩厥角望斾仆僵
脩文偃武寤寐仁良孝德愉愉昭事太皇維耆維舊予匡予襄
干戚既陳管鼗是鍠囚馘不試夙雨遂長庶物阜豐永綏我疆
　　正徳舞歌
孝宗御六合乆昌熙甲兵戢無試窳而娭武皇􁐾洪業垂裳衣
唶寺人八豎盗化機帝曰汝孺子干國威縛瑾寘司敗矺其皮
賀蘭山下長藩介圭乃奸我宗盟揺河西予瓜牙惟鉞執縻之
不煩予天鈇俘于圻鄱陽浩蕩蕩族蜃螭伺車轍馬迹雲中居
戕我燧我逵拒厥妃維帝赫斯怒禡鸞旂南狩謁孝陵躬六師
女守仁在贑批其虚奉帝之成算獲濠㱕王師遂不戰旋京畿
江漢長安流謐九圍
　　　後序
　　　　漢有巴渝舞擁盾舞劍象巴人之跳宕所以揚武功
　　　　也其鞞舞鐸舞巾舞拂舞縂之揚厲威徳以視文徳
　　　　舞逺矣明室高文宣武皆親御六師或則建威或則
　　　　啓疆張弛互用文武一揆斯則諸帝所莫及也因各
　　　　爲舞歌一篇表功徳焉
　雅樂四篇(英皇殷憂啓聖孝宗尊賢尚德嘉靖礼樂脩明/萬曆端拱垂委皆明極盛也各為樂一篇)
　　天順樂
帝至自北狩天左旋而然帝出自南城日重光于天明夷開大
聖沕爽曜虞淵三楊旣代謝股肱一李賢貪黷者見黜廉平秉
衡銓去邪乃勿疑庶位儆官聯邉塵不復起休養及曽玄仁夫
見末命永罷殉陵園歌頌長無歇清廟流筦弦
　　弘治樂
穆穆敬皇䖍恭朝夕求民之瘼維帝之則謂天高高斯高莫極
謂海浩浩斯深莫測博矣厚矣既莫知徳容矣畜矣亦靡敢忒
嗟予有位各共乃職豐無倡樂儉無菜色民非柔耜不飲不食
家非黃耉不肉不帛蕩蕩仁風雍雍化日羽籥成行古鍾是擊
凢百君子脩身不慝帝廷闢矣用光邦國
　　嘉靖樂
神聖御極秉徳純手握乾綱剪宵壬天經地義眀大倫羣小噂
沓徒囂嚚不有鋤汰何由醇礼成樂備報眀禋享國乆長荷鴻
均天地况予休嘉陳仙人下来白鹿馴告帝萬夀登至真炎黄
無為道絪緼南宮玄穆礼百神下感嶽瀆上三辰靈芝嘉禾来
紛綸白章騶虞􁊁角麐昊蒼眷祐景命新
　　萬曆樂
習重熙逢豫㤗承列聖逓相代日月光燭函盖維慈聖啓聖明
敬輔弼君德成東屇海鯤鯷鯨西畨漠山砥平胡　塞繒易馬
羊佗槖充塞下帝徳儉躬綈衣山獻寳礦吐輝蔵羡溢非帝私
蚕桑富民共之播不庭夷其窟為郡邑開南國倭齧鄰入朝鮮
我師東横樓船海波清山箐擴烽斯息瘴不作童歌謡父耕鑿
屢豐年萬歲樂
　　雜歌辭
　　　以下皆諷也
　　南城歌
金鎻苔古澀亂查槎枒生老藤塞門隙上皇在南城(一觧)南城
何高高高高百餘尺斧碪城上樹墻下有人跡(二觧)城下何譟
讙巨木撞城開燭滅無燈火星光問来誰(三觧)
　　康陵樂
宣府女兒好馬肥草復長與儂作家裏不願㱕故郷(一觧)太原
多角伎劉娘最妖妍贈歡頭上簮憶儂長見憐(二觧)黄須健兒
子面有貫矢瘢赤身手搏乕豹房長伴歡(三觧)赤馬黄皮弁秋
翎佩両刀不識馬上郎細鎧金龍𫀆(四觧)
　　西宫引
坤寕何寂寂椒圗雙闔橫隔門聞鳯吹西宫多鳥聲(一觧)阿子
儂所愛不入景陽宮三郎五采衣衣與阿子同(二觧)莫言西宫
内承恩恩數稀對食暖殿兒玉帯俱錦衣(三觧)狂風吹木人叩
門自相撃投書玉堦上大索杳無迹(四觧)
　　徳陵樂
金冠約髪雙雉尾窄衫盤龍黄罩裏　院中走馬礟若雷内操
西海夜始回　粉靣乳璫姿媚耍就中最幸高小姐朝朝海子
蕩龍舟舟腹負天龍倒流
　　金陵樂
舊院新院伎供奉内殿頭猶憶渡河時赤身旅店逰　金陵多
美女梨園善新聲夜夜西宫裏月高弦索鳴　江南佳麗地六
宫員尚稀内官江浙来畫船采女㱕大麥釀作酒白如餹水
漿日高醉未起御厨新始甞
　　漢王樂
漢王健跳蕩胡騎隷旄頭功成不受賞肯作東諸侯(一/觧)滇池多
珍恠青齊多箜篌漢王不肯住盤馬戲皇州(二/觧)夜入魏公廐盗
出五花虬揚鞭疾如鳥乗月返蘆溝槖佗百卄蹄錦装花裌韝
明光賜相屬富樂復何求(四/觧)
　　安化王樂
祅廟婆娑九兒舞女巫二八細腰舞　鸚哥朦朧學神語王孫
呼作老天子　魁頭長鬛作官家賀蘭山下建紅牙
　　寧王樂
鐵柱宫作寢洪厓井作床鄱湖聊具沐王卧殿中央　陽春起
書院飛甍雕九楹斗牛在藻井王宫集公卿　萬金買死士千
金壽賢豪大王好仁義虬􁋡龍凖高　君王驅駿馬挟瑟邯鄲
倡夜来望氣児吳楚有輝光
　壽寕樂
輕薄馬上郎唾罵夀寕侯明朝對仗罷金吾騎見收　宫門夜
巳鑰月暗為誰開爛醉墜貂蟬承恩南内来　五色金龍衣御
床教遣着袒禓呼殿中對御争陸博　㝷常戲殿上宫監不敢
呵黄金高至天侯家恩賜多
　　奉聖樂
䡖車引細蹕青盖月華門飄飄奉聖来暖殿謁至尊　千歲千
千歳讙譁徹殿頭至尊為升座阿母樂無憂　平明魚鑰啓直
入噦鸞宫嬪妃手相戒奉聖在其中阿母暫請假御膳賜
飛向夕宫門開火城阿母㱕　尚公見阿母宫娥屛不聞惟傳
杖闕下二十四彈文
　雙鉞舞歌
風吹黄沙赤如血咸寕魚海馬蹄裂金貂大璫倚雙鉞生驅禁
軍探虎穴㱕來西厰金突兀積級八百成丘陵繡衣使者莫敢
懲横受上賞縻金繒叱縳宰執等蒼蝇嗟爾雙鉞徒斧氷
　　翠翹舞曲
伽楠作床瑟瑟作帳海中大樂不慕天上　長刀両両柔刄可
摺筵前試舞雙飛蛺蝶　皇帝小家􁛚􁛚泉布脱儂大珠足抵
十庫　尚書重賂天子恩詔不如翠翹歛兵一笑　翠翹下女
本屬倡家不将餘命重撥琵琶
　　彪虎謡
奉聖我乳常侍我父奄貂生兒五彪五虎　至尊嚬笑千金莫
買椒風凄凄不如客妳　彪衣短後虎尾則長虎彪何食必嚙
賢良　戾蟲在朝恠㢤滿獄神羊一角囊頭三木
　　俺答樂
豐州肥美茙草蒸槖它羊馬移板升　官軍雪後搜河套磧西
傳箭收狼纛　草人剪就来喝城城高夜深角嚶嚶　喝城不
崩馬絶市胡盧絶倒三娘子　駝金斗大抱印㱕雜部大人衣
錦衣　殺人不如稱王樂西邉黄裏任開郭
　　闖王樂
闖子好身手彪形八尺强刀瘢及箭鏃面成五文章　樂㢤闖
王樂殺人百無愁刳腹作馬槽馬臕大于牛　鉄城高百尺朝
攻暮須下夷城可走馬血流滿溝㵼　闖王何所樂盤馬金殿
頭弄象作篳栗朝班獵犬逰　械手両梏足三閣六尚書黄金
買身命捆載上牛車　小帽尖如棐盤龍青箭衣翹足蹲帝座
樂㢤樂莫支
　　西王樂
渝水畫西塹䕫子閉北門詎數十八児西王自言尊巴江㴱
莫鑿流血漂劍閣白帝險莫増㫁骸踰丘陵　玉壘三千里人
膏紅滿川殺人莫留種西望遂無烟　闖子自云樂不如西王
樂米脂鮫一目咸安虎生角　任宦屠既盡傳令試諸生可憐
青襟蟲帶葦就醢烹　斬手須㫁右砍頭騐小功畚欙積城西
高與青城同
　　安西歎
象陳如山如雲如月直入桂林王頭可掇　衡山之下蝦子億
數躪之為泥留王一股　長刀大鏃肉醢生苗玀􁌆女國亡魄
来朝　海水可枯不入𬗟郛洱河可壅勿遺緬種　寳刀自折
駿馬自蹶白衣士散壮夫嘔血
　　吴巫舞曲
　　　吳人好巫巫覡歌舞娛神其詞鄙俚不堪然一方謡俗
　　　見焉昔九歌成扵正則神弦𬒳之清商誰謂聖郎嬌女
　　　山鬼國殤有異扵賢聖女郎七殤五道也因其夲詞變
　　　為新奏鼔而舞之必能令茅人拊莭木寓機踊豈特
　　　祠之佳話亦徴樂郊之土風云爾凢二十一篇三十七
　　　觧
　　玄壇歌
金鞭持作􁈒鉄人支向户不畏天賊来但苦黒虎卧
盗跖提酒壺貪狼出美酒胏婆娑攬公須大索事須已
　　劉猛将歌
盲風打纛不得仗雷車造氷雹如盎飛蝗入泥成醢醤
草蟲出苗咋殺蚱蜢彘肩生啗公乎未猛
　　七縂𬋩歌
太保喑啞木杖作馬神不得下
　　五聖詞
單花减郎媚雙花助郎嬌閶門五綵絲爲儂結成橋
沉沉睡白日無歡不成雙夜夜夜来慣儂自起濃粧
　　殤司祠
三十六畫槳綵舟快如風母媼莫悲啼阿兒坐當中
　　李百户祠
持竿盤門下打殺両頭蛇男兒徤闘死火伴莫咨嗟
　　楊四将軍曲
鉄索赫火赤盤頸不言苦将軍索牡豕倡樂且歌舞
利斧椹儂臂斧缺臂不撓綘紗繡裲襠易儂紅錦𫀆
　　馬公曲
阿公樂羙酒嫌淡不嫌多莫道無算數八甕卄三壺
　　蕭公曲
䡖船入泥重船入岸赤稍魚頭儂塞河眼
决河單家口沙流河不流蕭公醉歸来花枝挿滿頭
　　晏公詞
卵雞無夫父不明鱉婦有𥚑孕隔涇
雄劍畏雌夜空嘯赤面叱人背靣笑
人心如水中有泥皇粮作秕盗知之
㧞刀斫水水不㫁勸公打樁上西岸
　　毛老人
賄老人麥升飯𥿄千緡
　　草鞵三郎
三郎諸娘子各愛百種花大花戴郎帽小花娘髻髽寄語諸園
子莫須織草鞵
殺儂黒狗供郎下酒盗抉我牖
　　阿潮郎曲
阿潮郎弄潮歸赤蛇持作篙烏梢持作縻
　　老郎曲
肥羊勝玉餹酒成粥三郎来飲阿環萬福
黒雲作風風作砂雲頭黑海懶似蛇
田叔不至誰歌茍留洪智舞那
　　痘哥詞
黄毛騧白牛鞅詣何許黄粮長
采菽南陌百畆壹石人恠荳苗稀我嫌荳花宻
　　花太歲歌
鳯釵尺二長翠翹若車盖莫唱郎流連流連郎所愛
丹砂掠髪牙勿外居然青儉勝紅黛
　　三夫人詞
買胭脂靧面益妍姿買花粉添嬌助紅矧
烹童雌鍋中啼童雌啄閉賀兒宜弟雞無啄張莫須女郎
　　床公曲
床公教兒笑床姥教兒啼祝兒無夣魘公姥共羊脾
　　𬗋姑曲
𬗋姑買卜𬗋夫食肉
𬗋姑落魄𬗋姑姑惡
　　天姑詞
火罏娘出粉厠姑寄紅鞵天姑未肯下索郎䄡䄖雙鳯釵
　　馬頭娘曲
大風馬革飛上天馬革裹儂墜樹顛
蜀蚕如牛吳蚕如馬剪繭作花挿儂髻髽
茗齋詩五言古
　　　　　　　　　　　　　淮南彭孫貽羿仁著
　　詠史三十八首
　　　夷齊
宰丗跡不有黄屋同長林咄彼巢許流焉能測堯心遐㢤二孤
竹大義照古今避位豈名髙君父道所任文王既焉沒黄虞日
浸滛受昬武非聖干戈乃見尋薇蕨不可食首山自嶔岑後来
蹈竒者餒死䓁飢禽
　　　太公望
達人䖏未遇塊然草木伍一朝雲雨㑹乗時為龍乕呂尚在磻
溪短髪垂素縷泥塗空谷中醜妻亦見侮所志固非魚胡寕釣
圭組後車偶托乗竒謀爲君吐蘀掃㢘與来白旗卷歌舞爰開
富强術官山煑東土悠悠削漿時誰識老漁父
　　　季札
夀夣重季子遺命迭爲君寕知魚膓客匣刄伺國氛季札實仁
智先幾樂畊耘延陵國西偏埋亂所勿聞雅樂見徃聖懐賢闢
兹文蠛蠓要離軰璅璅安足云嗜名湛族者隂賊以樹勲倬彼
佳公子鸞鵠誰與羣君㸔宣尼軰萬古耀髙墳
　　　伍員
伍員既覆楚乕視强東吳君父義則虧大仇固已舒英聲懾九
圍晃視鱄設諸智勇實足尚審已無逺圗夫差雞狗歡寕可共
須㬰引身慚范蠡貪榮就屬鏤幸死宰嚭䜛不見燔姑蘇荆尸
穴未扃吳沼復為魚
　　　范少伯
竒策不再試大功難獨居扁舟沼吳客浮家以種魚致富每自
汙三徙常有餘鬼神守靈秘名髙忌著書黄金空鑄形焉能駐
容髩全生謝烏喙如避一杯堇上藥養性命深山貯道經人傳
有遺宅林屋晝長扃
　　　屈原
沅湘流不已誰復念三閭君王既信讒夫子何其愚悲歌激楚
俗巫覡曰歌呼宗社墟山鬼文藻沉江魚惟餘徑寸心獨許彭
咸知諛言宋玉流雲雨騁荒詞坐觀乕狼秦剪我熊繹都芳蘭
自滿野大國已平蕪
　　　魯連先生
魯連髙丗士談咲却秦軍飛辨騁雄談意氣干青雲獨抗蹈海
莭狼乕豈得臣功成非有求糞土視千金壁立萬仞巔俯視寰
中人清風激六合流光照無垠
　　　孫武子
孫子岩穴人含文抱奇尚論兵貴無戰羣　謐七鬯不遇神聖
君誰識𣪚與望幽栖友麛鹿所交皆俶儻三戦以入郢偶作吴
上将戦勝遽遁跡披髮混畋􁎔伍員非我儔焉能事闔廬悠悠
千載下空復觀遺書
　　　豫譲
豫讓事中行棄而從智伯衆人與國士報之亦非一人臣既委
身死生寕可擇所報異所遇即此成二心豫生非國士智氏豈
知人遇隆謀不力坐令智宗滅空揕無䘏衣三踊淚成血
　　　聶政
丈夫報知巳寕能踰所生殺身䧟䡖賊詎足謂成名軹深井里
人深沉兼大勇屠豕以養親不為卿相動親殁身幸存待時可
奮竒韓非無事國却秦需熊羆惜哉智勇身徒為奸侠死求義
貴有托䡖生非國士
　　　荆軻
燕秦不両立智者達其機徔容合羣策可以觧阽危燕丹空好
士横挑暴乕威劍術雖不踈嬴王頭可擬朝刄剚秦庭夕𤇺屠
易水可憐悲歌客腐肉委咸陽深沉徒好書淚盡酒人旁漸離
死何恨慚負扵期光至今督亢地白虹澹茫茫
　　　鬼谷子
至人秉要道經緯得彌綸濁丗無所事空山離俗氛青溪不可
測髙眠弄白雲至今入鬼谷松檜寒紛紛縦横蘇張流鼓舌狥
榮位貿首待車裂不殊雀黏埴道書滿戸函無人辨竒字何時
駕白鹿采芝啓靈笥
　　　安其生
玄豹在山林不摶狸與鼫俊鶻一不中翻然遠雲翮安期熊乕
質目已無嬴劉竒䇿干重瞳無人識逺謀潜踪遁海島云與羡
門逰火棗大扵瓜痴児涎見求安期豈方士混跡謝沐猴三山
不難至鮑魚腐沙丘
　　　四皓
亭長雖慢士雄畧自有真嗟此牝雞児喣喣婦女仁如意苟見
立産禄僅掃塵腐儒彼綺園詎測英豪意猥以羽翼功助雉啄
人彘煒燁商山芝乃入留侯餌遐㢤惟一老堅卧淮陽澨
　　　東方生
英主故雄猜長卿乃慢丗荒湛文酒間所以逺時事金門陸沉
者狎侮公卿軰萬乗若儕偶求仙皆漫言帝亦不之責猶兾達
上元有時忽正諫天子為霽顔竒才不丗出偶寄一微官
　　　朱買臣
富貴非可期窮達皆固有翁子貧賤時見棄干其婦昔時負薪
老㑹稽今太守嚴生困反壻衣繡両先後賤日固易辱既貴更
多危殺我三長史為一磔䑕兒羞墓且莫葬買臣尸且歸不如
同故妻樵歌步相随所以鼔盆叟曵尾寕塗泥
　　　二䟽
漢元為太子好學乃柔仁漢祚自此衰元后兆莾新太子壊我
家帝已識其因二傳為羽翼有慚綺甪人先幾見髙蹈長揖謝
儲君英主况多猜盖楊蒙顯僇虞羅環大　澤不能網鴻鵠悵
飲餞羣公祖道照川陸歸田日置酒賜金苦不足驚聞殺賢傅
牢石與五鹿
　　　子陵
磊磊數户子俯臨千里流持竿磐石上山嵐濕羊裘三十二英
傑同時盡公矦故人尚相憶猥以物色求毛褐登御床横卧加
帝腹不如山中石枕之風謖謖圭組不我强主聖容逸民餘風
扇東季猶使士莭純
　　　孔明
老瞞固如鬼以詐羅羣雄義不汗君朝以視辱卧龍翩翩草廬
子抱膝在隆中出䖏分既㝎盡莭樓桑翁苟非大星墜羽扇已
奏功歎息此名士管樂安得同出師流涕言琅然披心胸義聲
燭千古漢賊復何容狐狗子魚軰媚盗作三公
　　　孫伯符
文叔起于宛豪傑頼伯升紫髥仗兄烈豈伊羣俊能孫郎美少
年英姿瑜伯仲仲雄両相翼鄴都且震動此児苟不死其志豈
江東三已八千里寕待大耳公零落惜惜橋東南紅粉空六朝
佳䴡地此後無英雄
　　　稽叔夜
孤鶴在人羣徒然慕霄漢嵇生薄湯武詠言托蕭散危機履乕
尾猶未離榮宦援琴寄冲和養生期汗漫神㑺自為累弥懷蘇
門歎
　　　陶元亮
陶公宦情薄躭詩與濁醪量能遂謝事丗頎稱其髙江州雅重
賢就見以脩敬半途遮筝輿趣飲亦無競行止非有期飛潜樂
恒性漉巾豈傲物把酒托孤興
　　　劉寄奴
寄奴奮徒歩意氣傾慱徒江山决一擲尨乕争梟盧㹠犢公子
玄材巳非宣武倒着山龍衣頭懸下邳組燕秦風掃蘀鳴鞭立
渭橋失色新亭帆石頭城幾揺杌隉田舍翁赤手竊神器觀其
崛起跡何必减劉季
　　　蕭公
蕭孃争淮堰百萬沉伏尸頋乃惜牲牷屑麥以為犧太平五十
年貪榮侈小果臺城下𥿄鳶獮猴能餓我誰云過三十其貴不
可言顱顛巳如雪為奴孤獨園東昏来索頭含咲語阿䋱年年
老人星空復為儂見
　　　魚弘
魚弘一亡頼手力為邦伯滛汰恒自奉未嘗憂國䘏所過如罟
師鯤鮞亦竭澤央官職紀載賢奸在特書纎兒何足紀執簡獨
踟蹰
　　　羊侃
羊家好女子舞腰不盈圍貼地􁋚玉簮裊作䡖燕飛連舸起水
齋水窗閃虹霓青虹照波上江花入檻楣置酒清商發玅舞驚
沉魚豪華丗共羡雄傑得所歸意氣曯艶姿肝膽何離披㧞俗
太山下鳴弓自南馳射殺數追騎脱身拜赤墀丈夫死知巳齷
齪安足希歌舞雖巳平英風動蛾眉
　　　大小山
二何本甲族味淡樂中園抗莭不入朝鹿巾卧蓽門無累外物
逺跡邇心不存遣情謝婚宦山林趣彌敦維帝重嘉遁豈惮弓
旌煩栖遲老一丘窹寐幽人言
　　　革陽隱居
通明神僊人偶厠金門籍江山朗眉目瓌姿龍八尺神乕早脱
幘還山弄白雲如何劳黄屋問道長􁆖勤時名徒累身咫尺鄰
帝輦徒居千尺樓未得閒舒卷掘尾渡江前智者見其機重雲
枉脩敬莫救𥿄鳶飛
　　　李太白
太白謫仙人烟雲流肺腑竒姿寄物外焉能罣圭組鏘鏘金石
辭飛鳴挟風雨沉醉㵼胸襟不惜為君吐精誠隱淵識欲以開
矇瞽汾陽丗未知脱之自圭組嗟彼狂且招麟鳯罥網罟青山
一片月光采自終古
　　　李長源
鄴侯實間氣英特表早歲白衣揖天子不樂䡖相位指顧李郭
儔刳剔猪児軰譬臨積薪局种品悟先幾所置不數子坐照㝎
安危功大族易傾名髙跡難遁徘徊山林情荒唐神仙論淵然
保身智丗外流英問
　　　四朙狂客
四明號狂客尚復惜㣲官嗟此大耋年皓首乞黄冠君王重神
仙千秋乃施觀羽衣回帝顧羣公傾祖餞昔年謫仙人落托共
流湎胡不遂相從栖栖金華殿剡中足山水何地著狂夫買山
笑巢由况乃請鑑湖髙名懸隱逸三歎誰吾徒
　　　朱三
三辰盡淪沒產兹狗盗魁篡弑固其宜塵聚啟禍胎廬陵良史
材胡為帝豕畜不生紫陽老誰為正綱目彦章勇烈士所惜事
斯人良禽猶擇木佐賊而狥身
　　　李亞子
亞子闘雞児勇决實騰踔當其英妙時氣懾芒山盗果鋭乃䡖
進惜此陽五何幾令眇龍子卵破胡栁坡一将智有餘黄屋非
可假雄姿墮粉墨淚濕李天下神器自天授帝座嚴九重馬厮
不可䡖螾蛭困蛟龍
　　　郭雀児
劉崇何太愚湘隂委嗃矢黄旗一呼裂花項作天子狄相起文
面九江奮黥徒雕青惡少年刺作落㕍都郭家雙雀児肩頭方
啄粟那識寄生枝纔榮已枯木雀児黄口雛啾啾道傍哭
　　　長樂老
好爵丗所榮殺身良不易婆娑長樂老徘徊于十帝一老自從
容四姓何遷次揖譲與征誅勸進詎有二乃知古臯　禅代稔
其事夷齊無禄命餒死非俊士何代無此賢嗚呼甲申際
　　　華隂三髙士
五季巳魚爛瓦裂争群雄悠然華山下自有髙士踪五粒古松
脂入地凝血紅先生徃求之移家栖谷中日與両道士掘藥收
魚筒黄金雖可成丹竈終日封二帝紫鳯書相招不肯從人間
冩圖像毛骨皆仙風歎息汙亂朝白馬名流空誰知三峯客不
餌朝菌榮
　　　希夷先生
八姓十三君轂轉無停位傀儡作公卿黄𫀆小兒戯噩夣五十
年屢破松根睡至人師龍蟄鼻息鸞鳯吹如飲華胥醇鼾然千
日醉天門一朝裂夾馬生真龍欠申松下起南望河洛東陳橋
古驛道黄氣光輝中大笑墜蹇驢従兹稳髙卧鶴書徒見召長
揖干帝座冲舉何足希軒皇在良佐華山白石岩外物托真蜕
　　　帝豝
德光蒙父力乗亂吞中華燕雲十六州随乎入馬檛海内正無
主乾坤紛亂麻鉄靣醜形児竒䇿謁官家石郎貪袞冕左祍黄
𫀆加􁁪后入北庭于母如犬猧幸天厭夷徳輼輬載帝豝微吟
雪耻詞萬古一長嗟
　　　道君
赤腳乆上賔仙骨諯王妙上帝憫中華乆淪金狄教羣真集艮
嶽烟雲縈羽導廽顧玉真妃嫣然成一咲奄貫為上佐相京作
弄臣畫鷹猶未畢吹落塞外塵六甲既無功宫車黄龍道膓㫁
茸母烟牟駝岡下草
　　人日閑居
厪户遵所志與丗無踈親寂閴娛幽居草木自為春景榮冰澤
解氣淑禽言新令莭愧莫詶佳名帨佳辰餈糗競児女鏤繒錯
以陳余意亦任時委懷信天倫升椒薦芳爼伐鮪炙盤鱗擇菜
既孔甘何用怡吾真衣冠守先德隴畆全遺民此生樂歸休時
尚安足論
　　元夕雜詠七首
觀書美良夜未覺佳夕永浩浩東風来品物拆潜穎羣動未啟
蟄諸喧無由騁明燈媚一室却坐萬慮屏求古暢胸臆獨笑得
所領鄰籟交絲竹憮然惜流景偶起開山扉乃知林月冷
　　二
積暄閟無留庶草駭萌蘖物侯亦先時而無所夭閼春禽暝猶
嗉淑景融四達新荑迎始和故葉欣盡脱喧陌察冶逰意巳惡
裘褐伊余秉幽獨韜耀卧岩闥間居擅佳夕真想在寥濶􁂝古
肆遥情深心騐燭䟦始知微尚全庶以逺塵壒
　　三
春至遠舊獵寒解風巳柔欣兹農務閒邨氓羣来逰社鼔不厭
頻諺謂報有秋和光與習諧即俗信所謀鐙肆交良月虚白同
林丘廣途魚龍戯籟止井落幽未妨静者懷比竹随于謳
　　四
歲杪見恒暘水澤無堅腹欝攸失其官餘燼多道哭粟賤踊百
物卒歲罕㫖蓄詎皇䘏時艱賦鐙煩抶扑山棚罄園篠檟椘求
華燭云兹兆年豊伐鼔以夜卜大塊嗟至慈憫彼民生蹙非伊
風雨仁誰罷膏火鬻寄聲銜符子𧖟税暫弛督
　　五
小喜媚林月行吟循廣除烟靄春冥冥薄雲同綺䟽何以暢幽
邃濁醪淳風初琴樽寄孤尚志澹物自踈㣲霜冷閣燭照我寒
夜書鄰叟語我門隔扉問誰歟起話竹馬年太息昇平餘丗古
重髙曾離羣慕友于寂寥師先德鮮怒君焉如談深荆薪㓕竹
露滴草廬
　　六
林静月自動曲闌隂屢移始悟夜氣深参旗挂髙枝罏香噏杳
冥雲靁黙躨跜能令岩卧者卓然見其倪月正庭卉直宵分甲
拆滋百昌悦有形不以應物疲胡為騖眺聽役神于累吹
　　七
海邑萃蜃族蜯輝吐孤光魚龍之所都森然角觚塲燈布直鶉
火磊落鳥咮張途歌雜羗貊父老話禨祥賦急無樂歲犬卧羡
農庄浩穰絲管中感惻觸羽商黙憶初亂時悠悠還草堂
　　借船載泉秦山
汲月勅樵青十里踏茅葉春山泉逓遥珍重借船帖船尾堪載
鶴三口同一楫穿榛達猿室潤栝沐龍鬛寒餘澗毛枯澤動岩
牝浹廽槳帶暝禽河光誤譙惵寥寥門犬吠竹户啟相接水櫃
俱青蒼海色在衣衱欣然起支硎松下理茶夾陶樽滌形神慰
此情素惬
　　雨
萬族仰麗澤羣水濡有聲端居騐元化芸動沐行生恵風無枯
條蜎飛亦含情欣悴各異候誰能抱幽貞園𬞞夜已滋荷笠掇
其英安得素心契相與敦晦朙减纊氣體適履和膚宅榮既識
徃跡誤弥惻塵務縈緑畬喜赤蕪東臯庶耦畊
　　園梅五首
　　　春時林梅搃發胥川草堂獨佳背檻數樹吐朱澤素映
　　　水偃仰靡不有情遂慿山樓東面乃俯衆香上芳氣所
　　　縈殊難勝懷南出草堂循沼而西隱翳林薄又數十枝
　　　皓立縈矚踵息俱芬薄言酌之暫為歡笑撫良辰惜徃
　　　者箾然為不怡也歸卧追憶書之成五首云爾
春日霽氣佳理屐信幽尋念此寓形暫勸客無孤斟言開竹西
堂條梅步中林林香交履幘悦澤滋逺心好風恵然来發聲轉
時禽眷彼花下景感我石上琴援琴悲寡徒白石為知音
　　二
英英川澤雲流彩成帷箔披之得遐觀相與登菌閣園梅有佳
花俯視紛漠漠所觸惟空香四際共廽薄食息懷清芬榮衛澹
靡託搴簾豁幽情静寄在丘壑臨觴一酹君真隱余已確
　　三
治丗寡沮溺沉冥寄横流求志遂岩居不厭林與居丘稍得逺
塵市水水成淹留萬卉暢和旭壺蜂暖羣逰墳衍扇澤氣墜英
閣毛裘且偕今日歡氛俗長悠悠
　　四
山亦不在高翳磵自窅杳冥于焉素襟洽廻眺𣪚林扃拂席承
谷秀流杯順山形馡馡委佩間芬酷氣未屏詞客静觴政園公
按花經雨膏沐崇光初霽旭未醒欣欣草木私靡不呈芳馨
　　五
一壑肆㳺衍嘯歌托丘園二屨不速来云誰擊華軒嘉魚樂文
沼将子戯葦根英革耀木德含仁中獨存嘗㫖詣花下祗較晴
雨言觴至無不塞勿譚理亂原静躁既萬殊欣厭亦多門聊持
有道器穆穆對琴樽
　　辛夷
嵗嵗風雨夕辛夷空作花今晴花亦稀春半其奈何昔日花下
人相視巳無多觴至能不飲興来則當歌惠風吹早英揚輝照
庭柯濁醪慰平生非以答春華窮通意無着憺予岩之阿
　　卧疴十三首
卧疴無與語牎下山禽言交交啄庭蘂争食蟲豸喧爾喧以朝
飢予粥愧盤飱以粥施鳥雀一飽散墀軒人皆騖朝市子獨守
丘園林卧謝時彥形敝道則存
　　二
白石以為枕寝息林壑安五岳内墳起青雲流肺肝澄然丹丘
夣清晝生羽翰暫謝丗塵鞅黙遂澄懐觀天逰悦無累飄揺六
宇寛良乆始予窹窅冥意靡刋流眄松際景花影移簷端
　　三
大壑生廽風春潮鳴浩浩一虚復一盈因聲聞至道盈耳肅庭
户吹萬𣪚襟抱想像靣山樓竒雲吐晴昊氣至未蜃先雨餘成
菌成早物候達其誠蒸變無宿稿如何坐愁子惄焉乃用老
　　四
雲族天上聚始雷乃發聲卧讀逍遥萹怛化亦何驚山鬼歛睇
笑衆木喑不鳴暗壁蟲户坼枯槎腹火朙幽陽蘇積沍以此遂
羣生援桐冩其和風雨為之清内燭萬慮正客害消㢘貞天心
本至仁魑魅自屏營
　　五
紙鳶一何髙飛鳴繞我牖因風使之然縦送藉君手青雲謂直
上俯視無所有寕知踈牖下卧視斥騰乆
　　六
東風連夕隂微緑巳生徑颯窣林雨来雲床卧而聽繁英使春
减重羃識風定間心考品物因以察時令脩琴借官曆蒸木理
土甑深感塵丗紛益痼霞外證空齋拒来轍掃軌展孤興呼童
蔵魚牡荆扉􁈒無應
　　七
東臯望裏山沉冥夣中去檐禽喜時語始覺林端曙漸惬晨光
和冲氣泛蓐絮飢来煑白石青霜香薯蕷一飽萬慮㓕兀坐槁
梧㩀微風為之来稍動箋詩䖏
　　八
春至惜伏枕老病恒悲辛病矣敢云老何由寕所親躬畊恥未
諳徒寳稼穡言窮達尊先志逃名遂吾真仰奉慈母歡義亦豈
憂　貧蒔卉富籬落醸藥汎盈樽矧愧為人父遺寡諸雛存果
蓏鮮屢致慰兹児女仁長飢又何憾同學自髙軒
　　九
支離就花下把蕙傾一壺引觴還獨笑勸影無人俱謂天愛我
者兀然養其愚身名委蟲臂尊足真吾徒既遂巳而志豈妨賢
者途坦懐任大化自廣有琴書
　　十
上品貴養性五氣榮一元我行猨狖外膚受瘴癘㾗微疴安義
命尊生惜蟲昆不惜繁木枝詎信庖犧文𬞞食自娱悦勿移中
所存小婦勸行藥山童勤閉門鄰翁送花至言從水西村啓牖
縦蜂入擊缶驚魚翻適志云佳耳物情靡討論
　　十一
病卧無詮次𣪚怢亂丘墳諸弟閔伏枕語以互所聞憮然及時
政烏敢謂邦君野老是非外論者只耔耘接木諳果性分蜂趂
花􁆖尚賴百憂遣用代四體勤塵事日以逺衣幘離丗氛委巷
客来誰驚我雞栖羣
　　十二
山閣易生寒熏爐助孤介卧明燈未成寐擁毳虚窗坐青山葛
山雨俱向秦溪過搃是不眠人静看燈花作
　　十三
人生豈庶草動植互相求義孰無君親乃必岩壑謀天地一戎
馬日月尚悠悠耕禄事有端絶俗衆見尤威鳯待干羽嘉魴樂
沉浮志以積賤墮道詎基榮酬苟非揖譲朝焉能薄巢􁐳揮手
謝古人徃駕不可留
　　中春風雨賦得春光九十今将半為古體七萹萹各一字
　　為韻邀諸子同賦
閴寂竟芳月眷言風雨旬佳辰數昕夕悠悠念徂春秉燭照春
華勸此對酒人聖賢無萬嵗来者日為新胡不及兹逰盡歡舉
其醇
　　二
東作候未啓司分已来翔尚及農事閒其雨惜流光社酒就鄰
老醉言雜無　隰蚓始吐泥早糞墙下桑我歡獨賦詩乗濕還
草堂
　　三
垣杏坼漸繁榮榮原上栁膏澤揚春暉榮枯變萬有幽蘭自含
質擢穂亦八九非伊所沐深寕知造物厚容華不待人坐愁近
皓首
　　四
布榖始一鳴春流冐長隰郊行喜時霖築塍聞碓急魚戯决渠
上五五復十十流波䭿東逝冉冉老将及攀條採若英曰暮空
佇立
　　五
延暮豈云暮清逰方自今始華委零雨落英巳中林坐惜令辰
徃徒傷庶草侵行行求我友倉庚颺好音驩歌當及時命爵理
書琴
　　六
寸隂固足貴遲遲春日長為樂須千春晝盡夜未央星鳥昏再
中改火緑枮楊巾車駕言邁黄犢行自将徃者不可追聿来幸
徜徉
　　七
霂霡草載柔澤中有鳴鸛林物乆見招始悟芳景晏嘉㑹夕無
両離居月盈牢㳺衍乗春餘母申去矣歎新詩誰予知我歌子
其亂
　　鄰老乞詩
于丗誠寡諧舍南従鄰老竹杖不去手相見喜傾倒所語非丗
情坦率吐懷抱立談各半揖披衣戓露襖每笑禅宿勞買山而
破草委巷如空山日涉間自好營橋人　渡飯僧鳥雀飽近謝
有為事身心跡俱掃妻死止歌哭病来却巫禱猶復乞余言綺
語何足寳人生䓁風電素髮豈長縞惟有徑寸知無言足幽討
君其廽景光照此形未了
　　花朝獨酌
百卉芳未集皆以待佳辰㳤氣拂曙来鼓舞天地春雖無園林
容可廽綺令人烟景午自和庭藥状争新嘉名悦花性桃栁俱
釋顰春至無幽貞妍素物態均我亦攄浩歌清歌暢角巾歌嘯
未及已海月来山樽我歌花亦笑月影皆横陳
　　寒食病中不能謁先壠感賦
𥘉霽林樾眀鳥音亦無悶墓田改榆火積此霜露恨眷言望南
臯丙舍隱壠坂魚膓光照地烱烱心一寸園陵蒼莽外㱕骨違
始碩流涕平生言栁車靡由輓殯宫見鴞止督郵縈鬼蔓河山
安病枕鶯花妨社飯徒聞尊足旨未達養生論支離命矣夫貧
也殊非困悠悠先将軍功伐在遺劵柱史既一去儀刑失邦憲
風流琴樽在䘮亂人物逺空悲昔賢徃庶其来者勸宋浦欝松
阡今乃藪獺鼴頺林無鵲巢瀦溆有魚隁念此長扵邑徘徊悵
誰健
　　小酌勸弟望
理樽畏獨酌况此辛夷開惠而逢好我吾家酒人来日入月不
髙烟景以徘徊須㬰燭繼之照見敦雲靁努力各相勸但醉莫
論杯賤貧交親踈愁病酒徳頺傾壺澹丗情任物宜其諧曠懐
既寡迕含垢亦有涯吾生樂自廣濁醪泯形骸
　　縳卉
柔卉不自持麗木如蘿蔦藉竹紹繚之呼童伐幽篠既遣出門
已趣㱕更譬曉勿傷翳烟姿使月影不好所剪必㸑材母驚語
篁鳥薄暮擔翠㱕袤者炙無撓縳柴妨乕落搴旉棲木杪坐使
弱婉質托體成窈窕繁簡咸有宜四出照皎皎聊資蜂豸逰庶
謝風雨優林居用自課何在非園沼
　　種菽
種菽就廣除藉用足晚食晨興恒不巾僮僕朝餉畢課之理荒
穢确磽草根直農書辨物性雨膏融地力白藊種族羙佳𬞞𥙷
土德兼以習穡事庶幾勤作息榆桞穴既新仁風布春色耕讀
畏言禄脩我隱士職婦着獨力衣鄙夫學為嗇吾生樂長飢息
此倦飛翼戎戎待秋成灌溉劬未息
　　晨起督三童子刈庭草
汙萊尚未除宇内惜蕪穢去草必務盡吾亦躬秉耒先勞勸衆
力蓐食更相代𥘉霽羣緑生新荑類藻繪滋蔓期一掃蔥蒨復
何愛年豐社雨足和氣蘇積塊垣杏落始華融泥紛委佩荷􁆝
負墻隂飛霤濕我背澤融丘蚓出母傷蟄蟲喙性慈惡釣弋志
澹諳芋菜少年閔衰羸肥甘見物態寕知任自然抱鋤意有在
　　瓜荳既引蔓須縳棚因遣力四乞竹
瓜壺各引蔓豆亦弄青絲柔蔓逾數尺絲吐方尺餘老圃欣自
得貴不違農時秋棚螳螂逰露莢羖角垂索綯罄我薪减我炊
烟資碩分紫􁰈窱叢汰琅玕枝飛箋乞鄰衲幸詩盈來遺植竿
四隅訖經緯錯耦奇隙踈欲延月屏宻堪當籬兼留最髙表風
端挂接䍦悠㳺飽庭實真隱習茅茨
　　二月十九日清明霽色明淑聞南陌踏青者車馬錯于途
　　薄暮雷雨枕上口占
青陽弄春暉載鳴悦凢羽士女欣有行車馬各組舞草柔衛両
屨平疇縟堪數念未緑女桑絲箔懸向户何以給縫裳紈素賤
舊縷是日古慈降楊枝竹林雨城烏習唄音池鼃随信鼓水月
空諸藴身心泯無取豔婦捐指彄頭陀供石乳􁆖　涉海雷千
電雲一府趣歸踏青屐未闔望衡宇南軒髙枕者壁光燈巳吐
　　懐古八首
　　　所懷亦近季耳視今則不啻古矣有重慨焉
天道有徃復懐古情衋傷我丁百六時寕敢論三王猶及隆萬
𥘉髙曾語平康垂衣拱穆清至尊慕虞唐大海潤無波澤氣生
文章五色矞雲中爛然抱珥黄百歲寡刑僇論報每惻愴飽食
而嬉逰忘其白日長此事不復覩兵革更何央稍見雞犬存未
返山谷僵天心右有道仰視杳茫茫
　　二
山城膏壤僻海上無王税漁人飽蜃帢貿鮮足生計民勤况賦
簡市上人跡稀經歲不入郭不識城是非落日窺縣門輸税乗
暮㱕未喻此日樂但覺碩無違嗟咨問故老于今生事㣲罟師
賣魚網其婦多無衣粟賤官倍徴豐歲長苦飢田園鬻已盡僦
地暫茅屋逋租猶未了焉能保黄犢
　　三
宋室渡江後斯地稱樂郊金元両南牧不一鋒鏑交南山足隱
鱗于焉終結茆野燒無餘草疾風少安巢虚詣君平肆靡卜天
山爻杜門當避地種𬞞給山肴委巷㫁来轍雞鳴空膠膠
　　四
仁人杜司㓂清真信民牧瑞早年宰吾邑卒隷無所試城静如
深山縣門鳥雀至長日訟庭上伍伯枕箠睡課農𣪚午衙角巾
步郊隧衛尉亦好文圍碁了公事嗚呼更理亂上下六十春市
喧人吏多何由致俗淳漁釣皆不閒持檄多醉人衣食既孔艱
鞭𫾣使之貧維古重敦朴不如今吏尊此事誠羲皇野老私自
論
　　五
深巷何淒淒四鄰僅三户㒺兩夜捉人月色淡于雨當時舊鄰
巷社衣𬒮俱太古俗儉酒食稀近巷無屠沽侯家張春燈始得
聞簫鼔氓嫗負子至雜㳫户限腐城門夜未鑰縦出村婦豎燈
罷各歸塍力穡事桑土民生今日蹙侈習有懸釜非無社㑹繁
悽瘦追攝苦豪門童指千狺市百乳乕吏徤豪益尊何以避罟
網罟
　　六
昔髙王母時凶歲遘艱屯屑榆先衆饉留䬣籺示子孫謂而苟
富貴毋忘舊粥飦再丗守前德仕隱素莭敦内無時俗粧冠履
古意存藹藹機絞音書聲不出門其流及吾丗滛汰漓至元璣
璿斲襁褓文組雕裳褌孺無浡讓色室叢立誶言先民務寳儉
誰復返真純
　　七
白日蕩春風紅塵漲廣陌文茵夾轂来行者皆辟易窄衫蒼頭
子鏗鏘鳴履舄仄足溝水旁耳語問騶策車中貴人誰近辟孝
㢘籍微時亦我友稍貴異疇昔交親或仰首鄰舊自掃跡歎息
古賢達不如一逢掖低頭入里門未識為牧伯揮手謝三騶行
歌入南阿蘿薜
　　八
城南古墻下髙賢此林丘十老觴詠地何慚日瀛洲入此屏人
爵荷衣宿潜脩貴賤各両忘不驚魚與鷗事勝感圗繪詩傳賁
清流大海蕩孤城夕𤇺波上發移我郊紅腐京坻割林樾至今
空倉雀啄此石上髮名賢不可作孤冡亦蕪沒
　　三月三日
閒踪及佳辰理屐展𥘉蠟臨流徴禊事芳塘始鳴蛤䕃此榮木
稠郊原衆青合孤徃信所遇韶景欣有答于中足㳺衍聊以滌
紛㳫冶女自羣逰喧寂兩無雜悠然順㱕途月上林影闔
　　擇菜獨酌龎九文治六弟望先後至皆𬞞食者因留共醉
𥘉晴稀剥啄擇菜侑孤斟欣逢素心者把酒成三人相對丗情
逺互酌忘主賔嘯歌聊復樂天地豈私貧春衣典行盡日與杯
􁎒親流電迸園笋荳花落成茵山童薄暮㱕日入猶負薪已醉
謝晚食無炊釜中塵
　　觀潜夫李先生乍浦九山志憶龍湫雅山舊逰却寄潜夫
　　二首
靈境不去心蒼山夣中緑乍渚春濛濛蜃外送烟目龍湫乃其
下山坐如卧犢白雲低不飛長傍高人宿當時户泉路千古林
澗肅松檜鬛森沉翳彼雲雨族都忘是山經九峰縈轉矚盈圗
幾幽磴沾我舊逰躅悔不此中居龍尾結茅尾屋
九山十五峯不及雅山雅山色不愛高壘石巧相亞􁈭潤草木
蒼伏泉出其下如粘雲一片帯濕落平野當年疑雲林水墨不
可冩一自兹山逰乃識非苟且倪迂及坡老尚有未工者公真
斵山手雕盡元氣冶令我形神馳攀石枕梧檟沉冥乆始悟山
書坐来把
　　犬撃䑕行和朱大
空齋静不眠羣䑕夜争席翻瓶倒罍醆吟嘯故唧唧當晝且出
逰􁋚尾更接迹主家韓子盧人夸善摶擊逐䑕竟登床幔帟恣
狼藉堇惟徒見裂湯書未伏磔吁嗟語若盧發蹤何倉卒䑕軰
固縦横公等太克斥摽賊稱将功厲階起言職凢事皆復然臣
􁅾何足責
　　雙義府篇
　　　余蓄猫二雛其一牝而駁玄黄三四若連錢其一牡雪
　　　質黒鼻馴狎每相偶而逰齋中素多䑕二雛嗷嬉其間
　　　䑕踪絶矣其牡墜井縁甃弗沉縋筐拯之乃免亡何其
　　　牝復墜亡覺者乃死其牡哀鳴不食五日亦死余惻然
　　　傷之昔人以李中丞柔侫多鉤距名之曰李猫夫義府
　　　多行不義忝乎義之名誠誠雛之不若斯斯雛者真義
　　　府矣因作雙義府篇以弔之
可憐憐貍奴雪質皆黒章其牝尤善柔般璘玄以黄肉食兼㗖
魚曳尾戯座旁蒼䑕既屏迹幽夜不跳梁倀影窺井中再墜其
一僵雪花委不收井榦閟銀床呼童瘞深竹琅玕啓便房厥鰥
銜尾啼哀嗷摧腎膓五日不一食聲絶骨巳殤庭鼯走相慶白
日喧我堂哀哉二小畜含氣矢偕亡圓顱方趾中同類每見戕
牝雞螫燕寝兄弟破斧斨迎貍作公尸義府𬒳歌倡
　　和董大移居戯用原韻
城居苦囂猥每出常摧眉因憶宣尼言子欲居九夷出門馬矢
遶始覺委巷好委巷雖無人所踐乃荒草出與狼豕逰寕卧草
間稿憐君髥如㦸詩瘦同賈島謀生計頗拙一室類罄掃近乃
得數椽身隱羡何早幽居背城市苔跡生白道過従惟故人皆
非時所珍布𫀆曳芒屩偶来互主賔譚諧無丗事飲醇各知春
得句必交誦苦吟樂竒新衣幘非近製兀傲有角巾不布不井
間不識車斑斑庭中立卷戶目之以為山苦竹垣疆界雜花蜂
徃還雖未成幽栖野態生門闌負薪樵者鄰𥙷屋農務間謝俗
約三章逃名學和光君㸔利禄途孟門與太行息交與絶逰柴
闗掩倉琅碩與素心友論詩共壺觴
　　猛乕吟
　　　二十年来虎至塩者三癸未至南郭盗食豕鍜工卄六
　　　馬子攖之𬒳攫死乕逸去巳亥至石屑圩瓜馮蝨坐之
　　　衆掲竿大呼舍蝨走乙巳十一月乕至乍浦跳入邨氓
　　　竹林中營卒鳥槍中其膺微蹶怒而将騰鳥槍並發穿
　　　其蹄而踣乕奮迅起大礟斃之負墻立不仆衆惧莫敢
　　　前良乆不動乃前卑詣㳺撃牙下觀者軋扉不得闔乕
　　　般斕文睒睒父老咸指而歎曰以彼之暴也何為至于
　　　斯更有暴于乕者誰能殺之嗚呼民之謡也若此知古
　　　者太山之哭為不誣云夫乕者火也其兆為兵金之精
　　　也于行屬五行野人憂之矣故賦之
巨獸何般般遨嬉于厓間獾兎恣乃食與丗絶疑患脩尾北何
来霜花寒刺天林深觧蹯跡其大斗圍圎磨牙吻不擇賢愚同
一螫細不遺雞豚殘害作民賊猛毒空爾為両强其一雌鋭頭
豐下士雕靣惡少兒草間相抵突觸機已貫革猛志不得申僵
立餘怒畢黒章光睒睒威神在遺皮昔為大澤雄今作盤中肥
老父語斃乕我寕逢汝怒莫見仁使君血人不濡縷金精不淪
地野族不聚朝至仁害氣逺騶虞在君郊
　　雨中行南郭
耐此陽艶月獨行生逺心出門騐衆緑隱顯交空林乃悟夜来
雨能使春色深高花窺垣出低羽惬侣吟雖有山寒至不知巾
幘侵體和客害逺冲霽自盈襟河光照城堞樓雉如積隂漸入
峭蒨中履聲亦幽沉意得各自㱕言旋理孤斟
　　花朝潘户侯洪胤堇山人尹志先後至相期尋春不果出
　　獨坐有作
空齋音琅琅户外至二屨呼坐拂衣塵𬒮有杏花雨苔堦依静
客牕旭耀閒羽共話丗外言所樂惟農務茫然惜春色起􁂝中
庭樹非子一相尋不覺花辰去云謝區中役懶從芳笛歩焚香
展素書獨理逍遥註
　　上已雨中
齋閣了無悶深坐竟佳辰今年三月雨不使花枝春孤英冒寒
吐黄鳥試囀新潺潺锵檐瀑滌此形累塵諒無羣賢集禊事徒
紛縜理􁈊遂不冠意惬空䓁倫幽栖慰中素委巷絶蹄輪山雲
何譎俶海色吐未真霽氣之所餘蜃歛皆青雯明當理蘚屐努
力策閒身
　　問潜夫李先生卧病樊圃
憤時特立士髙枕滄海頭确落眠未平輾仄二十秋委形舊六
合林壑未見收削髩寓紗巾豈是老比丘絶糧荒山曲空與猿
父謀斟酌敦所務皇為羣生憂偶逐出岫雲飄然下龍湫閒栖
海屋上超遥靣山樓洗滌萬古胸俯聴潮汐流天風吹病鶴毛
骨清飀颼放言暢素臆足以療我愁搴牖望洪濛寕獨身心浮
　　二
髙軒俯黄流空洞極無際暢此逺憂目祛我神識蔽蔽曜岀混
茫羣象生一切逺岫互滅沒東垂扃不閉元氣交春夏蒼蒼泯
昏霽萬殊洒然􁐌大塊随賦卑身丗蜃氣中爛熳非有蔕澄慮
送遐觀因兹豁疑滯誰起膏肓錮達微㑹真契
　　蕙蘭盛𨳩有作
蕙生磵之阿寒沍秉竒莭樵豎不相識無悶寄岩穴春和開萬
彚釋彼舊氷雪向榮者百昌邈爾羣伍絶炎令衆緑滋豔陽漸
消折幸與君子親判離葌艾列幽香透山骨素心期徃喆品物
各自貞川澤恒媚悦獨理窗中絃微吹箕外舌􁋚盃一斟酌顧
影松月缺
　　田家夜宿
理楫不覺暝沿洄詣田家頺垣出塈茨枳棘香有花束藴照行
舟起吠籬下猧農父不冠幘迎客袒而髽丗事莫與言所答但
桑麻語乆趣㓕火星光漏池窪抵足厚薪上牛衣三角遮欠申
清夣足前塘已鳴蛙
　　二
條桑緑未深𥘉眠及𧖟始邨行已春杪藤花縁木耳嗟余絶干
禄愧不給甘㫖力穡苦未諳安能躬舉耜吏酷憂農人亂㝎謝
羡田里悠悠成信宿土屋聊息趾割宅以分蜂簸舂乃牧豕兹
事野夫能相助可為理
　　送胡山移家梅里
丈夫各有懐出䖏非無謂君今以老母棲棲見身事干戈既暫
息耕桑計靡遂海上少異人采藥混㕓市雲山則有之縦子所
逰憩飛鳥各知㱕朝飢啄遺穂人生若飛蓬坎壈不我累卜居
適梅里賢達諒君志慷慨此送君還山躬荷蕢
　　𧖟婦歎
呉𧖟口中絲農婦眼底血一從浴𧖟子夜起不暫息蓬首亂於
絲累月豈皇􁈊繭成未上箔已愁夏税缺王賦自有程所恨年
命歉夏衣典無贖衲破肘後裂有絲何曾着且復虞其劣亦知
絲必騰安能待来月
　　二
朱門放絲責賤榖石一両未到𧖟成時子錢先巳上将絲抵貸
錢半價意惻愴絲絲出淚㾗繅足愁千丈豈敢怨豪家官今厲
箠榜感此免官刑厚償諒難爽㱕来理空車繭黄聊坐紡
　　三
蚕婦何黧瘠日中采桑㱕采頻足生繭紥山眠尚遲里正昨到
門官絹已開機蚕多不皇飯蚕飽妾苦飢持筐徒苦辛田蚕生
事㣲新絲價幸髙宿逋奈纍纍惟見絲易米不見絲成衣㓜女
啼床頭失乳父哺糜賣絲逋不清樁此懷抱兒安得速長成了
我公與私
　　四
士桑在墻下山桑高出墻以梯盛採之葉罥我髩傷縂是無梭
掠為誰作新粧蓬首繭絲亂褁頭絲繭光煑繭湯濺指淚落連
絲長蚕收縦十分祗滿田主箱蒸蛾聊代飯無塩不可償甞妾
身即繅絲車車輪轉我膓
　　酷隷怨
農家屋半畆税䓁三畆田常代他人逋横受長吏鞭蒙笞何敢
怨所恨膚不堅叩頭謝伍伯脱衣準棒錢官獰吏更怒棒棒臠
使穿盆汝寄獄底畢命圜扉填老妻望獄啼代人赴黄泉賣屋
贖尸㱕尸祼衣槖還不見前邨児殺人不怕天屢捕亦屢釋拷
掠幾盈千與隷若弟兄同醉壚頭眠
　　下邳道中感懐和童大申祉
驅馬昔渡淮平沙北浩浩雲龍屹東境下乃下邳道英雄百戦
塲今日盡荒草頺梁古道上彷彿墜履時子房所徃来椎埋跡
見疑不遇圯上人寕堪帝者師角巾困布衣浮名委䡖薄安知
命丗才不離于屠慱荒店坐題詩咨嗟古無作
　　過頃王故里和童大
項王扛鼎日目已無祖龍彼可取而代况此溺冠翁一火咸陽
焚重寳卤以東錦衣逰彭城足為天下雄覇圗雖不成雄畧㮣
千古紅顔為君盡羙人亦黄土蕩蕩下相城濁河環其左荒頺
豕柵間茅茨今誰主餘風在馬俠盛怒闘田牯過客重低回悲
歌一起舞
　　月夜經淮隂釣臺和童大
荒阜莽蒼蒼竒人此垂釣楚水日夜流古月重相照萬家冡已
成千金惠且報胡不抱綸竿㱕釣淮隂道君㸔磻谷口尚有避
餌魚身名何両㤗白髮朝青徐丈夫感厄窮能不殉知巳才髙
族乃危壮士長如此
　　漂母祠和童大
古祠支廢垣枯木立如鬼當年洴澼嫗哀此王孫餒士有遇不
遇王孫豈長饑撤饋未詎恩憔悴感見知重瞳䡖國士帝亦不
之流離嗤辱中能辨胯下兒此意足千古流涕使人悲一飯不
碩詶廟食復何為
　　和商隱江州義門行
江州留滯日曾訪古義門當年百犬牢乆廢不復存城空半瓦
礫野豕抉頺垣歎息德風沒醇意誰復論憶昔昭毅時百口聚
子孫室惟歡笑容巷絶誶語喧機絞不異鐙詩書共所尊童子
謹侍立不使濫壺飱逮我先大夫白首老弟昆軒車照里巷朴
素若逺村此景不可睹流涕平生言西望昔逰地止見江日暾
君詩何慷慨似已聞㫁猿老親尚幸强同氣畫九原狺狺搰鄰
猧踐汁飜缶盆物情已難齊仁讓安由敦分房收蠭蛹割宅牧
雞豚
茗齋詩七言古
　　　　　　　　　　　　　淮南彭孫貽羿仁著
　　春逰即事效于鱗
東風爲我趣花開一日㸔花滿百囬花前那得不􁋚杯樽空况
復鄰家有但慮花殘莫憂酒醉裡朱顔忘白首落花應笑惜花
人花落明年更復春提壺相勸不辭頻
　　董生移居歌
董生脩髥踰一尺三徙恥居范蠡宅昔年扁舟泛秣陵𤇺火連
年竄荆棘千金如泥委中道赤手歸来仍大咲妻嘲子怨捴不
問終日枯吟學蟬噪三旬十日减厨烟餬口村童月奉錢提壺
賣藥金閶肆口不二價韓康賢移家城北面荒囿妻孥共車并
牽狗半肩行李多破書此外麯車惟載酒李翁園林對門首桃
李芙渠無不有不似君家蝸角廬拳石撑庭駭竒醜如君意氣
豈厭貧如君静者宜卜鄰有児讀書婦織履何羡卿相腰黄銀
君来索詩詩思窘欲作好句無由新抽箋信乎只塗乙禙君壁
上聊餬塵社中諸子莫相示半村端伯觧笑人
　　盆梅
盆梅試花紅箇箇鉄幹横穿古笞破高枝低枝四照人花房正
面蜂可坐繞盆吟眺日百廽日影當階花影卧葳𬎼反鎻知日
長交䟽重羃惜風大呼童添水灌瓦瓶朱蕚纍纍日中吐
　　送張遠再入吳作
張陸顧吳冩人物二千載後今無人近代曾鯨稱玅手用志不
分巳入神同時門下諸入室茟力衰减移其真甬東張逺最後
出超越數子無䓁倫含文守質抱孤致㢘退恂恂若無技東逰
吳㑹弔闔廬古巷專諸出名字吳門賢達知不知来觀下茟歎
絶竒徧冩金閭岩穴士衆羽皆成鸞鳯姿曺溪相公國耆舊座
上名流無不有與君一見即傾心衆裏稱君不離口君今應召
再入吳清朙杏花春滿途吳趨士女張素待燕支染盡蘇臺朱
人間凢骨空粉絹胡不乗風上帝都今皇狥齊多上佐圗畫
功臣蔵少府公卿将相毛質殊五岳形神海胸腑黄金臺上黄
金懸大手崢嶸状龍乕東風病鶴眠白雲送君贈君還勸君囊
中秋兎穎倒磔漫貌東家雞鶩羣
　　作海南書却寄信弦
去年送君正寒食桃花萬枝柳千尺淹留累月在吴闗及至書
来過采石今君寒食南海南梨花杏花吹祫衫海南正月已無
雪素馨末利随長鑱君過欝孤臺曾弔先臣否皇恐灘髙血淚
碑啼殺啼猿贑江口尉佗宫闕五羊城海山草木腥甲兵潮陽
蘇利猛于鱷見巳竿首髙支撑君到秋濤八月生海波萬里如
紙平瓊厓儋耳了眉睫南極出地璿璣横荔枝已過欖實小惟
有椰酒𥘉開罌知君涎吻奪旅思酒酣吟句如囀鶯君家閨閣
尚年少經嵗家音㫁蠻徼矦嬴雖老能重賢况爾才名驚嶺嶠
空中書寄海南魚客行雖好不如歸
　　方竹杖歌
故人遺我方竹枝截作雙杖相參差㢘隅四垂持勿失圭角微
存行自知員嶠仙人未足異孤竹二子真吾師空山採木雨雪
危石磴乳滑虬龍疑猿猱攫樹乕側足崩岩絶壑扶頺欹我行
傾厓意不惑皆頼此君風莭竒樵人野老見絶倒謂余鎸刻能
爾為咲而不答下林藪愛爾㢘貞獨爾友丗人那得知其然規
而髹之無不有呼童蔵杖䕶石鱗偕我出入謝所親今日拘方
駭故人
　　海上僧餽余槲葉笠天台藤杖歌
山僧海上来赤腳秃頂濕遺我天台萬歲藤覆以娑羅千葉笠
天台三萬八千丈古薜懸厓曰月上猿猱倒挂漱澗枝雷霆勢
頓盤螭状良工咨嗟跽斵之浸滓泉窟山神知規為靈夀澤可
鑑照人肺腑髭鬚眉老僧策杖采檞葉窮高歷危踏蛇鬛枯響
猶鳴風謖謖墜片時黏雲燁燁綴成衝雨出天台瘦藤彳亍携
龍材霜華不濡紫芝盖澤氣尚潤鮫皮胎我今風雨久無出尊
足者存古之兀師今贈我山澤資以訪五岳誰能遅褁糧相約
各千里雪竇金庭未可期
　海鏡篇
　　　漁人拾蜯蛤行沙塗中　苦竹山下廢墟井址街術隱
　　　隱兒童婦子争趨之陶器古釵皆非近代製　以五百
　　　餞買得一鏡圜徑二寸中有㫁紋清光耿耿背鑄海禽
　　　致　形類漢制載攷邑乗兹地淪沒實在孫吳前兹鏡
　　　爲炎劉物亡疑　鼎命屢更鞶鑑勿泐余所深慨也爲
　　　作海鏡萹
秦帝駐蹕䖏照膽驚山神松間徃徃見毛女宫鏡一墜三千春
波濤沃盪漢時月水藻峥嶸夜光發氣凌析木分外躔尸靚天
吳釁餘血東瀛㑹見揚塵埃鮫人古宅爲君開沙中龜裂出殘
址井甃沉埋􁈭古苔漁人斸􁆝得此鑑海馬蒲桃土花蘸清暉
雖蝕幸不虧隂火潜然流燭銀䧟我行乗橇海上過杖頭買得
歸摩挲沙丘鮑魚腥已㫁炎井焰㓕今如何誰令此物閱人代
曾照完缺分山河軒轅夷則亦荒忽樂昌半面　偏多聊持徑
寸照容髩感歎升沉理不磨
　　戯賦居北鹿獨宿
空山無人草覆谷麏麚跡㫁大林北二十四岐瑩角鹿不将其
匹逰䖏獨白雲伴爾松根宿
　　又賦溪西雞齊啼
明星落落月墜溪欲墜不墜天河西山邨未起候曙雞茅屋百
家樹栅齊晨光已動猶争啼
　　周行将畫千佛閣壁䄂藥品相餉走茟柬謝兼以調之
長齋居士風痺乆藥褁從人不離手近徤能却靈夀君時採仙
脾入杯酒周行落落真吾徒工詩善畫兼米蘇貧無儋石飢欲
死意氣不挫髭髥枯䄂携上品餉病夫兼乞鄙句素楮鋪瓊瑶
亂迸羖英顆香草争吐金銀旉氣蒸戶鼎雲巳熟芳入乳榨泉
流腴飱英煑豆供大嚼漸實毛髓榮肌膚含毫伸𥿄句字無坐
入三昧忘操觚㸔君畫壁出手眼能不呌絶驚狂呼
　　題錢大英彦抱膝哦雲圗
乾坤今日真逼仄何處此兒容抱膝妻嘲児誚若不聞舉頭瞠
目青天碧白衣蒼狗何足言此時萬事惟杜門用即爲犠磔即
䑕此膝徒屈如决蹯以兹掉頭㱕去来稼堂學稼西疇開十年
逰燕五適越富貴何如此一杯君不見臨江太守當盛時父子
兄弟軒車馳笙歌冠冕照岩谷勝亊南園草木知君不見鳯陽
司理負竒畧縂無一日冠簮著軍中馬走鉄両當竄迹㱕田随
鳥雀榮衰在天不在人焉徃不得賤與貧天能扼我不卿相不
能驅我長風塵南山之南北山北去矣無煩從要津青山挿天
雲出地山在雲中君所住豪吟白眼若有神怳愡仙人下題句
枯毫燥腕迸龍蛇欲讀其詩難辨字丗人每碩附青雲我有白
雲堪共君青雲白雲莫相羡抱膝相㸔眼中見
　　朱生行爲子于五十夀
君不見朱家䡖俠稱豪雄結客豈慮嚢錢空又不見桃椎賣履
到城市近来遁跡君如此昔年貴盛賔滿堂家尊御史尚書郎
竒葩萬里致滇徼玅墨千金来大鄣上書走馬烏衣里翩翩共
羡佳公子染翰閒題帝苑花鳴梢不避金吾士與君避丗同辟
兵拾橡披蓑草履行全家山谷随雀䑕竄迹松根食蒼耳尺書
幕府辟署名樹挂儒冠身牧豕從兹短髮逺紅塵鍊藥燒丹秋
復春婦衣椎結任舂臼兒學牛醫弄釣緡𨳩林選石成山格鑿
地䟽池引泉脉終朝伸𥿄坐空園冩盡竒雲䑛枯葦羨君五十
髩未斑事付諸児身獨閒有花無日不過客有雨無人長掩闋
與君同歲僕病矣况復多愁虚服餌君今半百更紅顔非藉清
樽壮膚理撃鮮治其集酒徒今我不樂無乃愚君㸔幾人卿復
相凌競瘦馬寒裂趺何如爛醉卧花下日髙未覺山鳥呼八月
十八水滿湖海塘絲管轟城隅君生正及潮生日酒星浴海翻
盤杅吾聞海中積籌滿百斛倘更借作觥籌乎百籌百杯浮海
為大白南斗為斗壺方壺
　　飲朱二胥川草堂觀梅席上呈甬東范吏部潞公
今春滛雨花作泥半月不出西郊西主人有花空自好蒼苔跡
㫁行人隄新晴照水梅弄影飛棹持箋一相請到門上客已停
騶長揖江東范大夫𨳩樽不惜吏部甕傾醸倒盡長房壷范公
自是神仙徒早脱朝衣下五湖因深滄海觀日出馳道秦皇好
在無胥川草堂多水竹池上開軒水環屋却疑桞下一漁舟浮
動檐楹魚出沒夜来把火照池萍驚起潜蛟欲􁋚燭縦飲還愁
天地隘清談始覺笙歌俗烟霞不礙進賢冠瀟洒何須居士服
城門魚鑰夜莫闗尚容扶醉踏燈還今雨不来來舊雨更訂花
期山上山
　　牡丹花下作示羣從諸弟
樓臺沉沉醉春色千花萬花嬌未得朱門不鎻客自来空庭無
人閒白日門前客来仍自去蜂蝶追随留不住㳺絲杳眇縈戶
闌小雨冥蒙捲香霧去年花下酒一壺弟兄六博争歡呼白頭
老親時一出飄髾鶴髩沾花須今年不似去年好花𨳩半稀春
亦少牡人生老去不少年弟兄安得長相憐好花相對兄弟少
羡殺成群枝上鳥勸君今日各盡歡丗事翻手随波瀾有花不
醉成底亊空使時人帯笑看
　　當湖舟歸作
楊花漫天飛白雪湖面水風著人熱㱕舟已發行復留倚棹桞
隂啼百舌留春不住君奈何為歡苦少憂情多維梢對飯楊花
裏一聽舟人囉嗊歌
　　放鷹謡
海鵠碧胡眼山鷹赤錦毛海天風厚側翅髙曰本萬里無秋毫
馬蹄登登塵撲地黄貂帽窄狐半臂百十獸靣惡少年横目視
人先作氣雞飛上樹狗入籬啼殺村中𥘉乳兒產婦棄児泅水
走老翁緤頸曳如狗板扉踐破煨酒瓶斬豕飼鷹肉滿棚出門
鵝鴨䭾罄盡敲打金錢買身命猶言餓損将軍鷹㧞却醜妻銀
掩髩㱕家休訴縣官知縣官未觧哀百姓
　　石塘行
欙師靣海罵祖龍鞭山不塞巫門東筋糜力盡精衛石泥沙億
萬金錢空年年乞帑出府庫萬金不及百金做官除一半吏一
半碎石填基官所見壞塘尚自可築塘塘益崩築塘使者空慿
陵寄言海若公無怒我曹行為魚鼈哺
　　王無穎畫竹歌
王生畫竹如正書顔筋栁骨鉄不如枯毫燥墨見茟力疾風不
動長扶踈湖州一泒丗未知近時惟重魯得之人間屏幛横十
丈蠻雷驅笋龍蛇移魯如草聖君乃真擘窠波偃各有神王生
遺我方幅盈丈二青天忽見蛟扷地空齋森森生早寒帋帳未
開入雲氣邇来好亊家零落莫可得昔人墨妙今不存可憐好
畫時糊壁今君畫竹殊絶倫未逢識者莫贈人好擇雲林水石
最佳䖏一掃滿堂蒼雪鱗
　　信弦以英石相餉有作
江南惟知重崑石嶺外竒石来無因由憐君萬里長作客㱕装
嶙峋經嶺頭道傍盡目謂珍恠槎枒破竅雲忽流一拳致我湞
陽碧縐瘦横皴不盈尺庭中衆壑盡改容仇池九華忽無色米
顛好石徒好竒何用𫀆笏擎跽之石如有靈當見唾荷衣與爾
乃相知我行猨狖中㱕卧滄海上虚堂長日欲無暑與君𣪚髮
屹相向五指叅天午夣中恐有雲濤捲盆盎
　　漫興
孫貽爾但宜閉闗勿復搜竒争馬班支離久矣争如𣪚木身居
材與不材間五侯七貴不足羡挟書獻策人所賤君㸔諸老髮
似銀猶作長安十上人計然致富季子貴門前客多親戚畏深
恩私熱各自誇明日無官衆先背以兹縱飲不碩醒獨對一花
開大缾客来不荅去不送洗醆傾壺無暫停小姬相勸為爾醉
厚禄故人書且屏
　　與君行贈嚴燾
與君比屋如匹雙與君先丗同渡江丗殊代逺三百載居鄰喬
木燈鄰窗我昔少年氣吞虎君亦操觚從鼔舞故人今者各雲
霄或退山谷親漁樵惟余不仕復不隱與君行踪略相近君今
五十長苦貧局促恥為轅下身丘明子夏雖病矣著書作傳傳
其人子陵披裘隱嚴瀬君卧荒園疑丗外君平讀易長下簾君
慿髙樓山滿檐同君向衰君未老羡君二子能並好大者讀書
已有聞小者詩畫殊勝君作詩贈君勸君酒近来名利徒云云
　　碧蓑軒詩
蓀荃為橑網四圍更藉薜荔相因依已能緯蕭作魚屋不煩纑
婦哀牛衣行吟萬事莫復問瓶粟已空只無悶郊島看来太瘦
生天山占後宜肥遁飛牋趣我碧蓑詩苦無長句鏤心脾青莎
斗笠乆挂壁黄沙昏索綯且𥙷籬只今賈豎皆綈壁羡爾清致
猶茅茨此中紅塵尚未逺當携雞犬深山居
　　贈查虹成
查生倜儻無匹儔讀書非慕丗所求古文竒字徧蒐獵衆共嘲
嗤仍掉頭上書不收幘投地披褐捫蝨論時事談兵說劍人不
知押闔書成無所試皂帽渡海竄管寕紫芝入山遁綺季㱕来
室罄已如掃吾舌尚存何足道同時貴人公與卿君獨仕版無
姓名同時才儁半屠劊君獨超然評論外種𬞞矻矻老灌園漁
樵止作丗外言身通六萟者六子能共耒耜羞乗軒後来賢達
重氣㮣白首不入平原門濁醪素筝許相過柴車黄犢曳短轅
捋君之髥起爲壽醉倒一石淳于髠
　　雨中洗研歌
墨池水涸棲龍蛇麄毫燥穎棲墨渣呼童滌研池水涸自盛飛
霤當簷牙衣濡幘漬濺餘瀋滴碎江令毫端花佳研如佳山烟
雷雲乃姿媚十日不雨山不妍草木無光失幽意佳石如佳人
朝朝藉膏沐爲君拂拭容垢塵玉瑩花明泉一斛米顛研寳未
足誇字中蝌蚪流形窪鏗锵雨聲發清致隂霾立𣪚玄雲斜山
茗齋詩五言律
　　　　　　　　　　　　　淮南彭孫貽羿仁著
　　立夏日戯作盤中雜詩六首
　　　朱櫻
佳果来江市􁆖紅出上䦨虚言樊素口空照赤瑛盤山鳥偷時
下鄰翁䄂未乾分甘從野老猶得奉清歡
　　　青梅
摘翠千林下流涎噉自驕夣廽聞亦醒酒渇望應消齲齒宫商
叶門風措大饒山中女醯少塩䜴頼君調
　　　𧖟荳英
麥壠鮮𥘉擷田家味正長煑分蒸术火嫰入點茶香莢綻終蚕
月花稀隱電光饞夫和汁噉釡泣笑陳王
　　　草苗胡餅
水碓流雲粉春苗剪緑荑寓形錯環玦炊臭悦心脾韻士收寒
具騷人憶餅師何如此風味獨許老夫知
　　　新笋
昨夜春山雨長鑱早出林斸雲龍甲坼餐玉粉英侵快嚼難勝
口虚中得素心槎枒生肺腑胸次日清隂
　　　新茶
雨後驚雷芙吳興日鑄前一旗𥘉展緑三沸了無烟香色空諸
藴詩文妙入禅楝花風外味難為丗人傳
　　洞庭聞漁歌和萬吉人
空水不知極漁歌警我心青冥無近逺欵乃費追尋名宦種魚
國身家斫膾砧倚舷忘眺聴散髮未成簮
　　和楊泠然病中戒酒
花鳥帯愁新支離笑此身憂時醒亦醉避俗病非貧亂後賔朋
减衰年藥褁親劉伶今憊矣戒酒此畨真
　　夜宿牛首和顧山人
夙昔尋真境雲濤石窟行身心空不動喧寂両無聲受月泉俱
冷歸烟岫屢更山光見幽契此夕悟平生
　　集天界寺循公房和顧山人
積翠暗成幙禪扉敞不扃竹隂生院壁山色入窓楞松下一髙
枕日斜半草亭琴樽盡幽穆相菿坐沉冥
　　二
坐卧翠㣲裏風泉日與俱譚玄新視聽汲古若樵蘇好句逢僧
發塵心對酒無悠㳺飽禅悦何用乞齋厨
　　盤中續詩四首
　　　香圎
佳實垂金斗圎圍匝玉盤扶枝連月滿摘葉帯霜寒蠟鳯封條
䕶氷𧖟絡網㸔佳人惜纎指空自羡含酸
　　　蜜園
品列餘甘外形居橘柚間玉光黄珥潤香氣欎金閒児女分争
閙姬人窃裹還野夫㸔一笑擬入洞庭山
　　　佛手柑
閩甘来絶徼霜掌削千峰度嶺疑傳印拈花巳樹宗色香空觸
發聖果冺形容饞吻徒知渇金支潑茗濃
　　　蜜羅甘
黄封南海至紫禁上元傳房重垂厓蜜秋殘摘瘴烟霜刀飛片
月金液響鳴泉聞有菴羅果清甘若箇先
　　題烏江項王廟詩和韻
天下歸亭長君王尚未知英雄今已矣富貴欲何為流水烏江
盡春蕪燕子遲重瞳數行淚空向羙人悲
　　二
沛公乃天授才固不如君事已鴻門㝎誰言垓下分馬泥塵汗
血豚怒觸江雲歎息興亡外漁歌隔浦聞
　　過崇福庵作二首
背郭尋芳至芒鞋信所之山寒因雨甚花减覺春遲丗事逢僧
盡幽情啜茗知琅玗數行字刻徧最髙枝
　　二
逰人南陌上芳艸自年年路直騰馳馬風髙呌𥿄鳶蜂前花市
雨蜃外午潮天為問行吟者尋春若個邊
　　贈易菜傭和胡山
荷擔聊為爾傾筐何所之錢餘行復盡衆賤始無危混俗猶求
益背人微誦詩不煩問名姓翁豈易家兒
　　贈丐隱和胡山
陶潜乞食後此外更無聞賢達古不免時人今類君𬒳驅中豈
怍一飯故非羣公軰莫相效泥塗跡未分
　　送春口號五首
寂寞送春日淒凉病酒人舟㱕安水退燕至惬花辰乆箧憂時
論空頺墊角巾流風恕䡖薄柳絮厚成茵
　　二
歲月吾将老塵坋跡頗侵悦親諳稼穡絶俗即山林四月繁華
盡𧖟桑庶土深猶憐児女事孤負惜春心
　　三
桃花不相待先我及春㱕獨酌丗情逺流年生事微長飢分䑕
壤垂老愧牛衣髙寄安吾拙幽栖與物違
　　四
三歎良朋盡飄零有尺書幾年衰哭鯉小病困河魚春草荒城
外吳天古戍餘非闗啼鴃苫始感髩毛踈
　　五
獨掩柴扉後榮枯總不聞畏讒驚百舌讀曲感雙文廣漠樓臺
合春潮子午分韶華畧相待愁至惜思君
　　重經青蓮寺
野寺曾三過重来憶舊逰猶青行客眼巳白老僧頭姑冼廽𧖟
月當湖報麥秋此中無佛法沽酒起汀鷗
　　舟望馮将軍廟
漢室中興佐雲臺跡巳消海隅猶古廟田父話前朝礙艇藤花
重搶風鷺頂飄舟人遥指點大樹旬蕭蕭
　　二
野廟泥塗古神祠附㑹邊眼中黄口軰臆説赤眉年灌莽迎鴟
喜旋渦泛獺圓鳴榔時一過曙影沐清川
　　行旅宻黙黙庵鄰圃㸔􁂭粟
出郭尋僧去鄰園試一㸔雨　罌粟重海氣鱟㠶寒花信過春
事鍾時報午飱林篁堪作杖為乞紫琅玕
　　五日雜詩病中偶占得十三首
　　　辟兵符
符送茅山使言能却五兵岳形徴詰屈雷篆颯飛鳴小婦簮𥘉
挿嬰兒佩不驚干戈渾在眼對汝强峥嶸
　　　長命縷
辛苦盧家婦􁆖勤理色絲新繅拈莫㫁錯綵配多時着意添夫
壻更衣嘱侍兒廽環成夀字帶穗両頭垂
　　　　五絲嚢
金錯刀頭錦裁成徑寸嚢縫時當日午收䖏漏衣香雞嗉流蘇
動桃枝呪結長從教慰兒女一為挂荷裳
　　　綵挂徤人
璅細釵頭事閨中巧自髙童真成累黍繡　入秋毫老母分諸
婦啼兒已二毛北堂長健在惜日意蕭騷
　　　雄精佩
采得山精至朱衣􁭘佩㸔照人肝鬲赤辟惡鬼工寒服餌舂教
惜雕鎸質喜完雌黄任児軰莫訝舉雄難
　　　金鈇導
鑄金圖井鉞製導彷純鉤正叶㽔賔侯𥘉拈虎齒愁影娥驚斧
缺對壻感刀頭簮罷從郎索墻西摘海榴
　　　鍾馗
終南眇逋客萬古見精靈颯栗松風至空堂白日青太隂凝劍
器禦魅配圖經山鬼紛呈技虚勞鎮汝形
　　　五毒
至陽鍾戾德五氣各紛拏海内盡公䓁何人觧辟邪乗時随動
蟄亭毒表機牙相見母相避宵壬足吻牙
　　　艾乕
乞取三年艾裁如半豹斑文貍来此日香草下空山掠髩生風
後編須尾火還蒺藜知不採狐軰滿人間
　　　桃奴
桃根與桃葉乆為結同心今日輸奴軰連枝帯子尋偷来輸阿
母啖我狎知音乾取纍纍實祛邪制積隂
　　　獨囊蒜
胡地傳孤種竒苗冠五葷受辛中獨結觧穢氣遥聞鉄甕山形
合仙書薤葉分五時衣自佩不奪麝氤氲
　　　角黍
積素新摶黍衣青更著菰氣蒸融煑石香滑飯雕胡婢攫飱惟
噎兒甘飽尚呼老夫捫腹咲誰念屈生無
　　　菖蒲酒
昌歜盈樽日誰教汝獨醒五時長舉白九莭尚餘青中聖𨳩神
智仙人灌性靈拍浮堪百斛心逺自忘形
　　同郊叟杓文蘧非信弦飲子于池上
共理丘中駕重来池上逰髙林寒赤曰隂壑湛清流丗局楸枰
外行蔵釣艇頭誰能逐塵鞅與物寄沉浮
　　二
髙栁鳴蝉下科頭納晚凉水窗軒似舫荷榭葯為房譚道身名
澹論詩興寄長可能容掃軌㴱掩讀書堂
　　三
不速来三益清言對五君行盃和月上浣研覺萍分風細林篁
入琴希鳥語聞踈狂安吾道一任客移文
　　四
朱家能結客三徑日留賔避暑𨳩髙宴忘形盡故人水雲随畫
變霽月得凉新相對琴樽外居然巳絶塵
　　月五首
永夜髙樓上清秋萬里看凉飈起江海覊思滿長安河漢故園
沒離人両地寒相思不相見良㑹自應難
　　二
戌柝嚴城冷闗河分外明月中人盡望秋思自然生水氣重隂
净幽花宿影成姢姢深閣意良夜不勝情
　　三
不寐中宵起柴門影獨携露華牛斗濕江練水雲低暗竹頻移
徑清泉冷過溪行吟成獨笑宿鳥互驚栖
　　四
幾度西園月相依醉五陵一従江上别偏近塞垣升濯魄過銀
漢含淒隱玉䋲髙樓有横笛更莫夜深凭
　　五
明月何年好空令此地新山河清氣上烏鵲夜飛頻物感紛良
夕羈心積逺人相看易頭白零露正盈巾
　　十三夜月
天清秋一半月午夜三更未滿人間缺空餘徼外明薄紈迎扇
狹孤􁄺吐波生深坐留相待幽栖鍳物情
　　十四夜月
皓質疑應滿凝暉似向圎佳期未當夕此夜竟如年山缺吞金
鏡珠斜媚玉川清光倘流照不恨主恩偏
　　十五夜月
此夜一輪滿天涯萬里同升沉清景外圓缺混函中灝氣融文
露華規𣪚彩虹盈盈人十五顧影坐簾櫳
　　十六夜月
二八容華在婵姢尚未虧爲君留采易照妾入懷遅完璧明環
珮孤螢隱燕私清光殊可愛不惮席頻移
　　十七夜月
暮蟾遅復吐何惜待更深未覺方諸减還驚大火沉燭隂殘夜
色桂影囓波心物態成虧易清暉自古今
　　殘月
早起看殘月踈星帯曉横窺人如有恨别客故多情古戌荒雞
白空林宿鳥驚可憐良夜盡留照不分明
　　𥘉月
山行逢日暮𥘉月在東峰林表一相見人間正晚鐘淡雲踈雨
足暝色挂溪松樹下垂綸者沉鈎宕水容
　和董大尹志七夕立秋
相逢問何夕相見豈三秋喜共雙星駕𥘉㸔大火流葉飛驚墜
鵲月近隱牽牛兒女年年事穿針閙畫樓
　　𥘉秋過皇甫太尉廟(漢槐里侯嵩)
漢代西州傑功成破賊年掃除風角外廟食海隅偏蘿㫁殘碑
石秋㱕野樹蟬淹留因避暑竟日竹堂眠
　　二
槐里徴車就當時服義真童謡在青草兵柄觧黄巾此地公寕
至千秋廟自新山僧無可話胡餅話前因
　　曇彦草庵
結茆偶然住過者强名庵掃地本無垢開門非放叅幽篁風入
㝎宿鷺静依潭相見休相識因機送劇談
　　二
日色不到地松隂寒上天暗牕花眩字承霤竹通泉茗足忘多
客心空不道禪堂頭聞寄語白社有因縁
　　過玄中庵不見庵主
荒徑投僧院穿林度桔橰水田風送緑松墅茗炊濤有句堪相
詢無禪可共逃不須尋院主恐已堕眉毛
　　夜起玩月
中夜披衣起空庭策杖過早晚生夏屋曙色淡秋河月挂奎婁
正風喧絡緯多清歡無與共對影獨高歌
　　長女送芋噉之至飽
飛榼蹲鴟至雙鬟共近午過炊来榾柮盡分得懶殘多煑石香
𥘉軟飱雲氣始和盤空成一飽摩腹倚庭柯
　　次女遣信問姬人就館消息口號
不到豊溪乆鴉頭信使聞愁寛因病减暑退未秋分虀臼諸孫
好蘭芝慰汝􁆖草翁之必舅何日對羊欣
　　巡海
巡海勞耑使空城避大人微行官吏恐乆住馬駝馴水鬼通蠻
市天街正月輪相逢問京闕時政幾囬新
　　二
聞道和蘭國臺灣助出師蜑人空掃穴鼇背未揚旗欵罷樓船
燬山荒水月危𥙷陀空一炬生計日差池
　　三
蘇利戈船上平南乆托婚珊瑚寛禁網壁壘静師門暴鱷乗潮
徙孤魨挾浪奔揭陽東畔界漁火㫁諸邨
　　四
海上諸降帥同時盡拜矦彭湖孤島外烏尾白雲秋魚錯稀登
市波濤撼戍樓何時許垂釣弄月下沙頭
　　㝎南
孔帥惟存女居然娘子軍金章羅大校玉帳嚇蠻君錦繖貔貅
侍蝥弧組繡分可憐麾下士何䖏䇿微勲
　　二
㝎南師十萬奩贈属孫郎赤手黄金印登壇贅壻床入軍煩屢
詔所部憶亡王桂嶺皆蠻徼君應念瘴郷
　　詶陽羡胡山移家梅里賦别二首
嗟君困行役此別若為情貧賤吾固有覊栖衆所䡖懷人同海
濶避丗幾河清何用慿雙鯉梅溪僅隔程
　　二
梅溪重賢達流寓復誰因為語諸君子斯人有老親文章蔵隱
逸醫卜混仙真行止今宜眘母虚㝎省晨
　　詶胡山見懷之作次韻
黄盤沙渚路秦帝昔為橋海上無垂網蘆中學緯蕭司分玄鳥
去甪里紫芝遥采菊行将近相思許見招
　　答梅里周篔見寄作
潯陽曾再徃髙莭愧遺民舊社招猶及知余隱是真采菱無激
椘空谷自沉淪君倘能廻駕巾車為掃塵
　　再過曇彥草庵
野庵重一過竹户為余開丗事不到䖏閒人能徃来木橋溪益
瘦樵徑屐頻囬不恨㱕途晚林鴉向晚催
　　慰童大申祉
宿昔才名大峥嵘丗共聞人皆瞻此舉天欲老斯文且醉一千
日重看五色雲南山有麋鹿乗興暫為羣
　　二
共逐槐黄乆憐君尚着麻身名雙蛺蝶得失半龍蛇叢桂誰招
隱天河可泛查故人霄漢上遅爾在京華
　　草堂用潘户侯韻
草堂居委巷終日竹扉開地僻人稀到吟成暮未回兵符踈說
劍酒膽怯􁋚盃采藥携琴者還應數徃来
　　二
經旬不出户過雨即移花抱拙少生計閒行老歲華鋤瓜故侯
地食禄野人家無事時相訪燒薪喚點茶
　　九日憶然明叔渭臣弟客湖上
憶昔湖頭望今朝菊滿枝両高無限景重九始應知旅服欹烏
帽江聲上酒巵茱萸空滿把采得好遺誰
　　過無為叔東郊園林小飲竟日四首
霽日秋光好林塘景物宜踈瓜猶引蔓亂菊故盈枝門掩山堂
静籬空暮色遲到来塵事遠隱几坐觀棊
　　二
緑楊紅蓼岸稲秀欲霜天笋蟄初栽竹池空未種蓮樓居蜃市
下簾捲鷺絲前菱芡俱堪飯雕菰飽自眠
　　三
數椽苫盖稳土室寘琴書過客懽迎犬連筒命射魚山肴鮮夜
雨竹豆益園𬞞竟日淸娛足聯吟盡友于
　　四
扶笻来海日上風急正潮平山色昏亭堠沙雲濕成旌鮫人寒
入室牛女暗侵城何日寛嚴警滄溟許濯纓
　　秋日過慱陸侯祠次信弦韻
灌木叢荒院枯桑有寄生虚堂寒海色茶竈冷潮聲圗畫麟臺
没旌幢䑕迹行沙彌渾未識問訊野夫名
　　二
當時来徃地㸔菊屢相過重九黄花少相逢白髮多薄逰成孟
浪仕路半囬波行止寕須計編茆理舊蓑
　　花馬池
花馬池来使邊烽及酒泉俱言圍獵騎共逐草肥天移帳連西
極鳴弓落左賢可應飛将健早晚捷書傳
　　二
朔方諸猛将全部列南荒熏穴搜金齒犁庭掃夜郎三邊惟議
欵両稅近無章寂寞憂身事前年彗有光
　　三
徴兵西塞急戍海受降頻秋冷魚龍卧山空虎豹馴豐年民更
困考最吏誰貧今日安危計惟應恃大臣
　　四
胡中老王子百萬乆蠭屯東部通遼水西闗並玉門疾風雕自
落圍月暈全昏决勝勞長算和戎厪至尊
　　和商隱四十自嘲韻
浮名君所見何用愧無聞采藥両芒履諸山盡白雲偶閒拈小
句求友慕高文不負踈􁋡在還應久軼羣
　　草堂和商隱韻
寂寞草堂閉居然似子雲午眠醒未起敲户竹纔聞苔徑敷絨
罽霞天展縠文緼𫀆𥘉試着篝火博罏熏
　　獨坐
獨坐悲秋老添衣禦晚凉寒蛛繅宻網㳺蝠剪空堂詩句愁中
少名山夣裏長黄花原有約應不負清霜
　　再寄胡山兼呈梅里諸子
士有遇不遇栖栖悲此時死生亦大矣親在敢何之花月斑衣
舞賔朋縞帯詞烏臺緩詩案君軰慎交知
　　二
兵甲苦未息同人樂逺逰高天一野鶴入海只沙鷗歲徳安吳
越時賢重應劉他郷縂吾土洵羙足淹留
　　宋浦
宋浦松楸路蒼茫澤更長䡖車明上将柱史叶文昌栢叶風霜
色州圍鵷鷺行淒凉履綦跡廟食悵祠堂
　　檥舟當湖戯珠亭
衆水環相抱當湖尚有樓蔽虧孤月吐浦溆九龍收廢檻棲殘
笱荒城急暝流空将登眺意感慨寄滄洲
　　當湖泊月獨酌
獨宿東湖上雲繁風滿天霜華過水白月色伴人眠酒盡寒生
𬒳魚跳夜觸船孤舟儘㱕夣吹送小樓前
　　寄懷信弦弟時客吴門将北上
故人霄漢上璅闥近如何為念長征客無煩一𥿄書朔風驅槖
馬平陸度青徐此去閽應叩天波沛有餘
　　二
呉趨留滯客幾日上征車㱕信隨陽㕍郷心作鱠魚金城聞罷
戦錦縣有来書尺素聊相報桑乾落木𥘉
　　寄懷崔大景瑗
幾度天涯别茲逰徃返頻魚飱炎海瘴驢背薊門春辛苦詶知
巳風烟瘦旅人遼西有㱕信公子尚行塵
　　二
行矣歲云暮長途逐計偕小春離茂苑大雪度長淮市駿金千
里觀燈夜六街帝城風景麗莫闖守宫槐
茗齋詩五言排律
　　　　　　　　　　　　　淮南彭孫貽羿仁著
　　夀童大申祉五十
與爾生同歲承平萬曆年飄零俱五十雙髩各蒼然流軰才名
讓連鑣出䖏先嗟君困韋布憶昔雅周旋繡乕分詞藻長鯨闘
酒泉壺驍天女電爐擁慱山烟角弈偏争道聫床每共眠時人
多辟易後起失攀縁所詣真殊絶来兹孰比肩河山賭劉項日
月暗丹鉛一字真堪老千秋洵有權平津寕恨晚中壘未云賢
驥櫪心逾壮鸞栖㑹獨鶱􁆖勤重相朂遲汝祖生鞭
　　歲晏二十韻
歲宴逢揺落江城更寂寥天文𥘉掃彗市并半吹簫國是弘羊
貴流亡碩䑕謡錢䡖浮白水賦急下青苗牛女呉分濶曺娥越
浸遥登䑓句踐壘撫軫伯牙橋百戦羣雄謝千秋韻士凋波臣
堪一哭山鬼漫相招侯改潜廻臘風纎欲上潮檐梅紅乍放庭
霰凍全消愁絶悲書劍徘徊望斗杓酡顔悲自失檢帙燭頻燒
誰乞金莖露新埋玉樹條鳴筝憐小婦跨鶴羡王喬老母常含
蓼辛盤莫頌椒躬畊慚未得頭責故宜譙日月虚危近春光管
葛饒此中宜釣弋吾道在漁樵舊反多軒冕狂生復復陶塵埃
依短褐雙髩莾蕭蕭
　　黄岡熊太夫人以五日八袠初度是日僉憲少子彌月得
　　二十四韻
熊繹開文胙嵾衡降魏華寳綸通徳里玉誥女真家曾侍司農
履言脩敬叔髽門風承有道梱政肅無譁穆穆光前烈䋲繩屬
後車名流生沔水才子出長沙祥覧寕殊視辛陽可並誇一朝
遘銅馬八口逐浮查賑饉資餘槖扶創起衆痂昇平經鼎革接
武在宫花陶鮓随封却潘輿畏路賖風清㢘訪莭霜淨憲官衙
填海方驅鐸撑天欲𥙷媧波臣争效職澤國免沉鼃愛日慈顔
駐延年握算遐魚龍㸔競渡艾乕挿祛邪寄縷俱長命分符佩
建牙更逢彌月慶正值夀星加麟吐雙垂􁀍飴含五色瓜獻觴
蒲遠泛褓繡豸重遮江漢黄州濶升恒赤道斜旄倪同頂祝忠
孝合冠珈驛使何時祭湘靈訪未差臺烏此南望心繞渚宫鴉
　　過金粟山觀弘覺革嚴道塲二十二韻
赤烏開勝蹟白乳徧遐陬異域髙人至傳燈古德留羣峰朝甪
里八月正清秋澗擘黄巢弄潮吞徐福洲函虚依品物諸妄㓕
浮漚大法中興日皇綱四表收　帝師真不丗僧海邈難儔退
位来金粟逃禪避石頭指天逢降誕𥘉地集熏脩結界成花蔵
連幢湧蜃樓魚龍混凢聖神鬼翊明幽血氣咸瞻仰重曈識袞
旒山河俱穆穆覆載両悠悠浩刼戈長偃輪王碩始酬當機笑
梁武弘䕶薄裴休婺嶺横台㕍吳分入女牛獨携笻竹杖䡖蕩
木蘭舟煨芋尋殘瓉烹茶問趙州自憐居士服幸入寳坊逰梵
網悲摩朅歸程冒石尤蔵名蓮社外評唱竺仙流莫負三生約
相期老比丘
　　謁尚胥橋伍相國祠十六韻
呉越當年事興亡在子胥覇圗紛割㩀烈士見誅鋤忠孝心無
二君親恨有餘由来多彼婦失䇿笑狂且侫舌何其巧謀身亦
已踈此邘尊莭槩遺廟䕶樵蘇怒馬潮三折靈旂鬼一車舟移
如屋蚌橋跨戴山魚附㑹傳神恠狐祥托掃除嫗巫慿　女土
偶配專諸不少吹簫侣空留直諫書薄逰成歲晚古木隱邨墟
乞食黄冠出嚴寒白雪𥘉墓田翁仲路芻狗社公廬郢客仇誰
報荆尸穴自瀦壮懷生感激彈劍獨踟蹰
　　甲子日
旋馬當時第髙門未有人前朝摧棨㦸老母意悲辛通德猶懸
榜餘光自照鄰凋零兄弟盡感㮣歲華新日者推年命天官騐
次辰星張離位正甲子納音真倐忽新豐徙居然故邸因桃符
增氣象樓閣想金銀喜洽交親外恩私燕雀均蛟闗潮向越谷
水輦通秦克害談何謬拘牽笑絶倫惟應喬木䕃培植幾争春
　　投贈甬東范潞公吏部二十韻
奎壁當垣上川原照甬東九流㱕水鏡列辟仰山公得士金臺
壮持衡玉尺同及門咸俊乂品物表清通秦晋真才藪闗河大
國風華隂撑漢立砥柱扼寰中所顧分凢驥登材必梓桐當年
舊桃李今日巳朱熊　主眷方前席臣心自匪躬㱕思鳴代馬
行旅托江鴻湖海雙㳺屐烟波一釣筒農書諳地母禅悦寄天
童嚢只詩千首樽長酒不空浮踪烏夜里信宿梵王宫金粟鷹
窠下黄盤輦道雄相期俱策杖𥘉月正如弓星聚天官動花辰
淑景融踈狂容傲客湫隘訪衰翁題字過車騎謳吟獻草蟲寸
懐徒耿耿清晝欲成虹
　　彈事
彈事章初下閭閻氣一新瀕年困𫾣扑比室話酸辛司計名方
削民間碩巳申滄波寛白水夏雨洽青蘋上顧誅求急官今聚
歛頻海天空漠漠星野暮鱗鱗稍慰創夷起聊存婦子親巫歌
歡賽社倡舞劇娛神俗汰能無儉年豐孰使貧何時見良吏重
返土風淳
　　秋桞十二韻
　　　貽搃角學詩丗父上海公有秋栁諸詠貽效為十餘首
　　　叔王父莭懿先生亦拈衰栁十韻其詩尚黏亝壁詩既
　　　流麗字復遒媚拊今思昔此景難追敬和得十二韻
東山娯柱史羣從竹林逰老去攀條惜情多詠物愁何堪如此
樹無乃不宜秋露冷三更笛天涯獨客舟那能怨揺落重復見
風流丗態猶青眼騷人巳白頭感時絲觸緒縈影月當樓前正
詩篇逸竒姿草聖遒綺言髙落落波磔偃颼颼餘廕誰相繼清
隂遂莫留徘徊故園廢惆悵昔賢休五桞門空在遺書爛漫收
　　董生寄買㯶鞋于吳門成十韻戯茟效為之
階下栟櫚樹團團丈有竒空勞持草蕢誰觧析霜皮雨脆横棼
縷風堅未襞絲織成無巨擘賣去少桃椎君向吴趋里遥尋市
販兒金閶花沒趾林屋霧乗欙朱履三千散青鞵幾両随鳬䡖
思變舄蛇竄笑憐䕫耳辦山人屩休依帝者師凉秋逐行腳徧
踏白雲陲
　　董大商隱以㯶鞵一䩫見餉歩来韻賦謝
躭竒至頒白脱屣逐緇黄敗屐煩頻蠟晨霜踐早陽多君㯶䩫
贈憐我跣㾗蒼綦織桄榔紫絇　蠻蜑香入嵐渾不濕踏雪儼
成行直上丹梯捷䡖便白足凉猿縁穿鳥道雀躍遇雲将過圯
今無墜携縢遂束装出門從荷蕢見屨莫升堂谿谷攀躋易褰
裳可濫觴
　　寄懷胡山移居梅里兼示周篔
自爾移梅里行蔵近芦何佳山雖覺逺勝反此中多句好園林
有民淳市井和鹿麋随藥物魚步集塩醝拜母時留客携妻觧
辟纑草堂忘旅食花塢任狂歌尺素聊相寄䡖航待一咼叩門
思劇孟提茟擬劉軻人事悲萍梗天寒改芰荷因風附来㕍為
報意蹉跎
　　喜雨
大火司炎正驕陽滿載函忽驚来霂霡未止洒㢘纖生氣勾萌
直飛梁瀑布銜廽翔歡鳥雀膏沐潤松杉無復需行盖還應命
酒監臨風殊勝浴當暑帢宜衫萬馬喧胥相千絲戛阮咸河流
清可俟塵界滌非凢雲濕山踰淡泉奔海不醎昭蘇新萬物混
一暝諸巖林蕨知應長携蓑荷短欃
　　九日無菊
清秋微雨後何䖏是重陽籬下誰逢菊林端未着霜薄寒增蓐
䋈小病閉茆堂風急低聞㕍菱稀懶出塘淮叢猶有桂魚澤少
為梁朔氣迎無射高真降長房登山懷管葛倡詠叠錢郎却憶
題餻客茱萸可寄将
　　子服信弦各以九日無菊和章見示欣然再叠前韻
餐英憐楚客方誦帝高陽叠至牋如葉篇皆字有霜誰知池草
夣不離讀書堂携屐同㝷菊觀潮尚過塘平沙思戲馬野涉羡
輿梁顧我衰攡茟佳人老退房名微恥克隱貲乏薄為郎只合
投詩社評論聽子將
　　三叠前韻示信弦
一從彭澤返十載憶潯陽今日逢佳節㣲寒少傲霜入林盡南
阮得句滿西堂花發長連蕚蒲生豈上塘不材宜寘社欲濟愧
為梁采藥投王屋飱芝笑子房君非籬下客寕慕殿中郎落帽
何當惜朋簮好共将
　　查王望給諫改授西臺復從臺班還省掖賦賀十二韻
左掖辭仙禁中臺借恵文聊徔簮茟侣暫謝拾遺羣威鳯垣初
下神羊角遂分巖廊雖異署對仗自相聞省院仍聯陛班朝縂
致君詎知曺事易依舊諫書旋青璅環重召黄門組載紛霜收
持斧路花𣪚躍驄雲夕拜歸綸闥横床謝禄勲端公俱避列給
舍慰交殷執㦸郎星粲含香奏謁芬風稜南憲重封駁動高雯
　　和南海屈翁山大均華嶽百韻詩
鶉首司清昊華趺矗冥茫圜儀交井絡坤位表金方扼險嬰圻
輔尊崇礼辟王名臚禹敦物職𫐠舜垂裳陡㧞横侵漢含砑巧
架梁峥嶸元氣洩劖絶地靈妨白虎垣凝鎮青牛道可望擘㾗
㴱巨蹠泥隙罅周防幻妄看雙掌傳訛尚半航鑚闚艱窒筍罄
欬砉鳴琅混沌雕鎸盡真形槖鑰蔵沙丘龍不死博箭桓無央
吻渇思船藕中枵想帝槳萬神屯岞崿両曜隱經常度孔穿惟
竅盤鉤銳有鋩學猿枝距踊駭鹿坂騰驤隴塞分超忽闗河礙
翕張東封驪鑿隧南贐鳥隨陽綆繘縈宦竇總排闢奥堂實沉
宜正昴少皥恰廻商俯瞰卑同谷遐觀眇太行堪輿盈幅頁粉
夲叠巾箱華盖揺璇液神樓眩絳房􁊩川昏累黍雍畤沒微崗
目瞬移毫末身輕賤稻梁罡飈凌栩栩汎覽苦芒芒縱未顛而
哭能無鬂已霜窮高負鵬背澀趾繡魚膓呼吸恒通座穹窿待
倚閶抉胸精震盪豁滯鬲汪洋顧我逰多卧懷人黯自傷山畿
歌徃徃醴瀵酌瀼瀼茅狗獰初馭朱旗倐載翔蜀門横雨峽吳
觀隔雷塘陳寳羞論覇磻谿罷釣瓚攀躋増感㮣丘壑洵難忘
翹企簮頻墜摩空袂忽颺幾家紛割㩀何䖏泯邉疆不改金天
仗居然玉女漿蒲池仍湛湛麟蹟故蹡蹡榖辟蠲三秀衣銖减
七襄雞啼夢天姥爵躍遇雲将智叟愚終徙彭鏗老亦殤聊晞
洗盆髮詎濫浴泉湯阻隘臨潼急圖經入陜長緘来吟嶽什怳
挹素靈觴酒母疑真降仙油儼乍甞肉飛升若木委蛻視空桑
屈子湘纍友秦逰蠟屐黄探幽傲韓愈大手壓陳璋龜息泥丸
夀鳶肩火色昌徘徊登落㕍躑躅且相羊幢節紛琳宇杉梧夾
院廊杓携魁攬拾晝暝宿熒煌胝蠒穿蛇腹腰縑貫鶴吭千三
灰浩刦百二扆圍障赤土煇潜爍藍闗雪噤當神區麗輿鬼太
極縂神章漢武勞馳使軒轅本聖皇躨跜䕫足踔郭索蟹行旁
鄠鎬鄰親切肴澠屇莽蒼壺驍巖電矢水激𥙷媧簧咽炁師玄
牝斟醇陋杜康河車輪軋札珊骨珮璁鏘姬滿廵寥廓齊諧紀
誕荒云䰟流漭瀁營衛走猖狂子午褒斜徑嬴劉古戰塲㶚原
陵樹少地胏藥苗芳繡嶺猶栖蝶邠溝更乳狼隰魈稱太上毛
女老流亡翠靄襟時濕松根坐屢匡枕支青突兀恠鎻鉄琅璫
盩厔宫留柞祈連界入凉川塗都㑹壮士馬甲兵强太白岷峨
翼中條郟鄏墙析城環顧盻砥柱頫軒昂衆水涇汧凑羣英璧
璐光霜鬐踶石駟宦鞅脫塵韁雰霧俄敷布風雷互頡頏燒丹
銀汞竈秘篆豹文嚢焦廣尋應識弘農籍共郷蓐收從戴勝黄
獨叵齎糧吹息干真宰神仙僅垢糠芝烹園季筥澗冷茗人槍
磅礡旋玄卯飛鶱跨紫凰洛書浮大谷巴字出平羗岳瀆侯兼
伯刋隨網在綱朕虞疲悉紀亥歩莫勝量秩祀標西狩安危奠
外攘鼓鼙驚革輅巫舞賽伶倡此碩何年塞三峰倘䧏祥徒披
捫蝨褐零落佩蘭纕仙札虚投廟天都漫赴鄣㻬琈誰種璞菡
蓞似聞香繁富踈該洽靈竒漏舉揚賦心抽縷縷詞海溢泱泱
斧削還推郢共工合讓斨鍼施丐盧扁斤拙抱吳剛押韻瞠趨
歩謄牋聽否臧詎堪題甕肚梯壁上雲床
　　送俞右吉遊大同
大漠窮荒盡黄河入塞流征行驅朔氣把劍向雲州交誼兼金
重雄文挾筴逰川原横㕍陣風雪攬貂裘藩鎮𨳩玄嶽烟花冠
白樓牙門長揖客建莭古諸侯欵市飛狐罷烽烟代馬愁邊聲
寒瑟瑟古道日悠悠草檄馳羗貊思家望斗牛閨中有紅粉夜
夜卜刀頭
　　送餞爾載之太原謁外舅王言逺方伯
驅馬大河北蕭蕭古太原丈人分陕重恒岳衆言尊汾水東蒲
阪秦闗左孟門地形資甲馬山脊峻藩垣客路霜前㕍郷心月
下猿邉榆風四起晋樹葉頻翻戰壘行騶識征裘禦貉溫鳴筝
過趙女挾彈走韓焉所遇忘覊旅相㸔若故園薇香開省署玉
潤館王孫掾吏争㸔玠通門答贈琨西方将輯瑞早晚覲含元
　　送信弦入吳得塩字三十六韻時將北上
幾度闗河别兹逰出處兼離情含越女行色望吳蟾叢菊重陽
晚清秋朔氣嚴㱕裝分陸賈賦筆黯江淹此去姑蘇冷孤帆細
雨霑專諸存巷曲梅福混閭閻隱逸寕煩問功名叵用占愛身
宜裹藥携易間垂簾北闕書應上東方米未沾明年宜禄命今
日信凉炎漫㓕蔵懷刺升沉聴典籖位高前倨畏官拙鄙夫㢘
盡謂鉤偏直能令突不黔九閽成否隔三握少勞謙以爾之才
器同儕孰等僉太阿犀燭匣軒鏡兎騰匳紫禁堪司翰黄麻待
押鈐柳禽非為黜漁父莫投詹市駿思酬價攀龍憶㧞髥南牙
通削牘左角照帷幨登廟求瑚璉須材必梓柟空慚寡兄朂肯
學媚郷閹兀傲甘荼苦鼾眠且黑甜懶尤過叔夜飲不讓陶潜
泉石盲成痼山風疥遂痁荒園稀阿醋小婦勝無塩彼既生公
瑾吾從衆子瞻聫篇多槀什長晝話茅檐銀蠟堆膏淚紅綾割
餅餤閒悰難再得宦轍有危阽秦海逥魚尾燕山立馬光相如
雜傭保季布在髠鉗時宰䡖賢路新皇重築巖驪駒淒乍唱
㕍字嘱頻添入夣惟池草忘憂頼酒帘恩波下霄漢屈指近傳
柑
　　幽憤詩三十韻
章　巴丘外䖍臺粤嶺交淒凉過鳥道零落墜弧蝥廣桞填車
淚蒲身縮脊茅想䰟乎萬里㱕骨以雙崤介氏灰蕭瑟要離墓
确磽賣刀貧部曲坏土冷炎敲徃者亡臣在其時仕版淆無錢
誰結綬多壘任盈郊老驥甘辭櫪羈禽亦愛巢墻東宜石隱堂
北且書鈔泉壑聊公課天山乆卜爻春秋花皎皎風雨晦膠膠
自謂長懸轄焉知忽繋匏孤城危累卵旦夕㫁芻茭百戰人羅
雀空弮壁射鮫嚼齦而碎齒引頸不膚撓岳瀆留形壽江山㓕
幻泡青烏寒未卜石虎夜頻虓慈母哀徐庶孤兒豈薛包汙塗
躬牧豕田舍婦迎猫緘口嚢无咎齋厨肉逺庖陽狂故頺放倚
醉漫號呶河盡枯魚泣駒無汗血梢乗軒逃戴笠横吹避喧鐃
詎足論車載何須算斗筲落英武陵岸古木孟城㘭一鼓從牛
飲相携涴鹿跑茟公頭莽秃蠻女舞飛髾並識長卿慢寕煩作
觧嘲
　　望海百韻
大浸旋函盖玄穹入混成包荒元氣外翕闢渾儀生聚沬融澄
液流形盪搆精隂陽占進退潮汐信忱誠孰使㱕墟滿終㸔倚
軸傾禺彊司帝旺向若悄䰟驚堙石愚填衛鞭山幻說嬴黿鼉
驅鐸仆㒺象索珠盲鎻掣庚辰惧針移子午横垂綸龍伯國嚙
址馬嘷城日本東羅案天台巽列屏黄盤沙邈漠白㙮濺鍧轟
両浙培如蟻羣流倒吸鯨巫門樞莫闔展武蒂孤擎析木揺分
野牽牛挿太淸古時馳道在此路翠華行波惡鴟夷革江紅斗
實萍童男徐福遁猛士項王䡖鮑肆疑腥凝鯢桓騐璧呈長生
無藥餌不死望蓬瀛詎見安期返徒傷戌卒阬興亡随蜃市抵
突亦鼃黽曬網漁樵話携潼牧豎争塗泥持􁄺鷸飽飯㗖鰕蟶
丗代滄桑逺丘陵牝牡更懷襄多汨沒井竈隱支撑鑿蠣零釵
㫁枯槎廢蘖萌逡巡吞百雉怛惕動三彭命使馳将作司空督
水衡緡錢糜巨億杙㭬震綖綋旁郡符齎送均輸户發丁寫圗
徴匠石蠲吉按王正雷吻喧邪許霪蒸汗祼䄇駕虹環夭矯偃
漢朓虧盈重􁭘巫支足低摩水母旌斵根干地脉徼福倍河榮
秦駐陳為爼天吳刃代牲太罇浮弱水掃篲擁欃槍從此揚波
息欣然斥鹵耕蛟宫鄰壠首𧖟火照魚睛巨艦屯塩牯中商裱
市征漉沙鍊鉛汞熬素粲飴餳厚槖收神扇洪罏躍沸羔朝廷
登㑹計狙儈握竒贏元氏通諸舶兹方富二京粧樓貯蛾黛畨
鬼伏鵁鶄卉服鯷人至鮫綃島客迎杭琛皆拇碌珍恠錯瑶罌
􁮜韎光騰燭文犀縷貫莖只今惟枳棘滿野自蕪菁澎湃雞籠
桀欹斜斤竹桁鷹窠栖舊刹葛母沒空塋王覇羣雄燼乾坤九
點縈蝸區開國土蠙穴立蠻荆嬃婺移躔次孫盧盗甲兵赤烏
埋有碣雪水涸分浜鬼魅黄巢弄螺旋孟姆泓汀洲剰桃核仙
嶺剷芝英至道龍雷蟄鴻鈞覆載烹沃焦滛衆竅文武煑孤鐺
四大沉灰合雙丸浴景盛尾閭交狵尾營魄定屏營吹萬驚風
后咸池礼日兄早年逢海嘯一壑泯兼并蝶舞巍巍礎鴉飛片
片甍敗舟穿壁落流骴溢溝塍蚶蛤黏扉軋鯸鮧上屋鳴梵僧
䖍薦拔旅櫬施哀㷀居者危乎殆亡之命所令邇来叨袵席疇
昔憶昇平振屧金隄濶騰輝玉鑑瑩履綦紛佩悦阮筑互琮琤
紈䄂低垂鳯清謳乍囀鶯墜簮窺彷彿惹髣閡髼鬇冶婦挑投
菓侯家宴雜鯖夜深譙不閉人散尚餘酲藉草眠朱罽迷花抱
緑筝音絲圎肉竹歌態歛唇櫻婉奱𥘉髫豎旗伶冒雪評割𥚑
酬雅意掩箑示㣲頳斯樂堪聯𬒮隹遊繼絶纓幽歡留夣噩垂
老勉峥嶸蕭瑟寒塘冷臺隍故壘嬰邉笳愴遼泬鉄騎躪猙獰
牌鱟屯戈　靈䕫殷鼓鉦長檣嵐陣陣泊櫓旭晶晶戰血膏原
陸尸蟲噆犬蝱髑髏山角戴胎孕矢夫弸浩刼恒難量蒙安利
用貞化胡師李耳御内笑籛鏗輿皁新從政王孫䧏庶氓聊供
遺肉母豈羡執珪卿布曳莱兒綵宫調子晋笙觀濤思托乗寒
食待題翃聚窟芬移鼎方壺釂舉觥鰲連于一釣鷗狎我同盟
承露将飱菊經霜待剖棖漩渦飜宿鷺激雪起飛霙汗漫無畦
域周流曠古情悲哉揺落意磅礡盡秋聲
　　過莭懿先生故周
　　　叔大父莭懿先生新居落成而疾革長安子安閣中帝
　　　子句而殁出父上海公題西軒曰今在識不忘也今㱕
　　　他氏矣感賦二十六韻
聫荆分柱史營室及徒杠定址勤規􁀌封緡罄帑樁拮据心獨
悴經畫巧無雙卜者輪班煞巫言祝女娏(女神/名)冩材求蜀梓徴
匠走吳舡海旭生樓觀門風逺市􁱊方鳩工不日賦鵩病難䧏
雖復投盧扁安能療士垹(士精如人乎/食之無病)燭隅空愴惻圭七戀跭
􁙌息屬猶三歎嗟咨隱一腔淒然詠滕閣何在只長江叔也成
先志歌斯聚此邦牓題飛運帚鼎篆茟如扛丗事旋􁰽馬連墻
吠徑厖勞人身事拙謝客足音跫賣藥常從蠡逃禅喜學龎文
園曾買妾織素弄當牕消渇羸成錮憂時悸益􁒍革朝遷㝢縣
水盗儆艂艭武負錢多貰馮驩食懶䭚青蚨子母貫紅友弟兄
缸質宅誰焚劵䘮髽孰誨從空祠匰漠漠寄殯影幢幢燕壘移
新社桃符易舊杠盈虚天徳正靈傑地圖控感憤蕭齋坐　花
燼夜釭
　　氷柱
自吟氷柱後誰復繼劉义似削銅為綆㣲鎔鉄作花倒垂懸霤
足鑿齒瑩簷牙洗髓通明徹澄空太液華蘂宫看不見瑶草思
何涯且踐㱕妻約難禁殺内家寒盟玳簮折呵手玉搔斜怨結
啼雙筯堅貞絶點瑕抱橋知噤尾𥙷石恐摧媧素杵非蟾搗銀
箏促㕍差立禅支二室乗漲凍三巴頭白添烏角童真有雪芽
水精含乍滴雲母了無遮一氣澄鮮外凝隂洞府遐消融成泮
渙栗烈歛槎枒巧斵天根露低𫾣月窟窪琉離空腹映幽闕洞
垣餘試覔金莖飲凌人正漉沙
茗齋詩七言律
　　　　　　　　　　　　　淮南彭孫貽羿仁著
　　和陸端木乕丘春望
入吳幾度訪金閶叠鼔廻颿出野塘映水踈籬隱花市閒雲磵
户出僧房春隂笠澤青冥上夜氣干将白乕傍過客休教感興
廢臨風把酒弔真孃
　　二
千頃雲端駕小橋轆轤跨澗引泉遥樓臺夾水行如畫花月蒸
人醉不消見説越溪能試釀尚聞吳市學吹簫只今惟有生公
石一掃紅塵鎮寂寥
　　三
人傳吾弟五湖逰到䖏題詩遍乕丘茂苑髙臺逰鹿下梧宫寒
食闘雞愁菱歌畫舫俱携棹竹院紅粧半倚樓七里山塘三月
暮繁華争説百花洲
　　四
錦帆涇鎻越来溪花隱横塘藕出泥冶女欲鳴西子屧逰人徧
踏白公堤城空鳥爪仙真去地冷魚膓覇氣低期爾荆蠻司採
藥誓從林下下幽栖
　　贈新婚
仙子風流舊有聲那教神女更雙成含嬌未肯酬新侣匿笑偏
生諱小名花影易横星月轉春山難状雨雲䡖欲知真個消魂
處誰道繁欽解定情
　　聞鄭巨展有庶嘗之選喜寄
司㓂經綸武庫長重㸔𬗋氣入文昌侍朝金掌趨鳷鵲珥茟銅
池下鳯皇賔客自填通德里門風不改讀書堂鯉庭尼父休相
憶學易從容髩未蒼
　　二
少年才藻冠京華㸔徧慈恩寺裡花經術名家推白乕文章大
手照黄麻趨朝璅闥聞清漏下直宫垣𣪚早鴉知爾髙門因丗
德緑隂廳事滿槐衙
　　三
舊邸星辰賜履邉文昌髙映紫微天銅龍入直宫花下金馬趨
朝視艸前衣傍罏烟常五色露分仙掌自千年羡君堂上頭俱
黒莫上寕親第一箋
　　和梅村祭酒詠物八首
　　　蓮房人
荷裳蕙帯學山翁懸解飄飄欲御風何用比花郎貌勝只縁製
芰客衣工經秋房老連心苦抱子絲長怨藕空羅𬒮不愁珠露
濕早霜膓㫁月明中
　　　桃核船
綏山刻就路分明丫角仙真卧欲横偷去東方􁂭暗度擘從西
母芥同行落英沿徑尋源小喚葉浮江用檝䡖况有桃根堪共
載丰彎投答棹歌聲
　　　繭乕
紥山啼後雪園開剪綵文貍借椘材斑氏釵低風色起蚕叢月
暈影蛾来衣裁毛女廻銀箔尾映流黄上鏡臺浴罷長眉思舊
侣烟鬟嘯入嶺猿哀
　　　茄牛
佳𬞞刻畫一犁收闘草還應勝帯牛懸傍戴嵩全似畫牽来織
女不禁愁紫苽𬒳體文成繡白露沾衣泣自羞老去童心逐兒
戯風蓑掛盡蓽門秋
　　　蟬猴
飱風吸露噪金方又入狙公賦芧行冠珥通猴驕衣錦花鈿過
峽有啼粧身䡖棘刺從林叟坐脱心空學𣑽王七葉相連奮泥
滓獨推善射属中郎
　　　鯗鶴
烹殘尺素復􁋚書觧道浮丘相不如石首夜寒孤影下枯鱗風
動九臯餘誰言羽化無毛骨便作神仙恥蠧魚却笑乗軒同載
鮑芝田税駕有瓊𬞞
　　　橘燈
洞庭春色冷難尋爇盡蘭膏一寸心擲果光中映聫璧傳柑香
外冷南金墜懐客去花偏暗作頌人来影欲沉應是木奴能卜
夜朱衣執燭滿華林
　　　蘆茟
中書體重廢傭畊班管誰誇㝎逺名風入葭萌揮草疾霜吹塞
葉磔毫成天邊題㕍􁋚應近夣裏生花雪尚横我欲掃空文字
障潜携一葦渡江城
　　戯和鄭四明騣瓶籃作兼呈巨展
秋毫新剪五􁏢齊巧約金缾絡索低露濕玉䋲偏近掌香生銀
蒜自成蹊𣪚花天女扶筐下結眊英雄綵仗齊携向夕簾鈎挂
明月送教盡影上璇題
　　聴絡緯作
馬札檐端盡夜啼應知此夕惱空閨支機欲動天孫錦急絞頻
催蕩子妻颯㳫驚聞秋雨過蕭條纔歇曙星低騷人為爾添幽
思倚枕髙梧小院西
　　題周行畫
周郎妙茟髙天下却寄相思入畫圗行盡江南好山水不知曾
到此中無秋林落落晴雲外野色蒼蒼返照俱記得題詩幽絶
䖏細㸔水墨尚糢糊
　　宿粒粟庵
滛雨山堂六月冰桞梢繋艇晚尋僧張燈毳衲移禅榻煑茗檐
花落井䋲酒戒持来愁靖莭米舂篩在問南能明朝擬踏秦峰
去欲借床頭萬歲藤
　　夜宿粒粟庵用子服壁間韻示衍公
丈室挑燈坐夜闌瀾翻千偈話無端已知觸手虚空碎何用𨳩
林粒粟寛携得軍持随地住把来如意問君㸔㣲吟不用敲銅
鉢一咲拈花舉似難
　　甲辰除夕懷信弦弟客五羊
去年此曰歲將除兄弟山堂共起居索句聫吟春榜帖張燈争
向夜来書桄榔樹冷蠻天逺蘿薜門深客到踈今夕知君㝎囬
首海南何䖏寄雙魚
　　乙已元旦用前韻
晨起挑燈罷掃除掩闗屈戌䕶幽居𥘉收顧况亡珠淚戱擬昌
黎賀史書詩帙丹鉛諸草徧盆梅紅綻幾花踈年来措大多貧
病欲鑿方洲學種魚
　　𥘉春訪匡庵南和尚
匡庵和尚相思久一别山城動隔年今曰尋梅携伴侣共扶斗
笠到林泉魚龍湧座潮音吼澉乍當門丈室懸小句拈来勞印
證石罏香燼有餘烟
　　病中衲山上人見訪即拈見懷韻奉荅
倚杖支離笑此翁雙扉不叩若為通鵓鳩啼歇開門䖏唐棣花
飄伏枕中病裏身心空萬事眼前風物寄諸公藥罏詩卷渾抛
却碩向牛頭學懶融
　　獨明上人見遺林下吟皆以一息清閒一息仙發端恐亦
　　未為自在也為下轉語二首
豈必清閒始是仙頭陀糞帚本翛然蘆花破衲寛于海竹葉䋲
床穏似船舂米厰頭皆了義草鞋行腳有真傳吟風弄月休相
攪林下何人觧入禪
　　二
真空無息亦無仙擔水搬柴䖏䖏禪破竈墮傍堪出丗笟籬抛
却任諸縁黄花翠竹三千首白足青泥十二年始此投閒閒始
得水牛旋磨犢犁田
　　和獨明上人詩六首俱歩原韻
　　　桞岸漁燈
踈林月黒半飄零髙下如螢落逺汀帯雨尚分殘燒白浮家暗
入晚烟青槎經霄漢随流火天倒漁梁有墜星欲借傳燈誰守
網夜深明㓕動溪萍
　　　石林樵唱
丁丁風送出巖中響荅霜林返照紅叠嶂穿来聲忽㫁廽峯轉
䖏聴無窮紫車月落千邨静猿嘯秋高半嶺空試舉萬松評唱
似爛柯山月更朦朧
　　　緑野農談
楊林雨歇挂風蓑蓐食晨光没曉河榆火浴𧖟桑尚小杏餳屑
粥麥旋磨𥿄鳶風息催山耜秧馬聲喧躍水梭應向钁頭尋至
埋菇麻歴亂出蓬科
　　　松風牧笛
叩角商歌入破侵隔林松籟更沉森吟䰟不昧三生石抱犢誰
知大隱心飈過虬龍寒戞戞隴頭楊栁暮隂隂知公自有無腔
篴提唱門風直萬金
　　　雲山書屋
幽栖不與白雲期繚繞書堂上日遲暮靄寒惟如映雪曉嵐潤
研易臨池聲随梵㖵誰相和寢䖏烟霞我獨私萬卷讀殘無一
宇圎通豈屬意根知
　　　草堂詩逸
山中索句尋齊已天上狂吟問謫仙不是清時容隱逸那教髙
詠徧林泉茅堂碓𥿄聞飛瀑松舍含毫掃碧烟直欲瀾翻闘千
偈清機迅作簫鋒懸
(原作額聫幨字走韻删去一字遂缺首句韻)
　　衲山長老復返巢庵戯用衲公辭巢庵原韻四首調之
知公乞食自年年折腳埋鐺笑昔賢老繭成窩重上箔春冰融
雪復為泉團蕉止取容身地阿堵何勞買隱泉莫道桑門無再
宿由来雙樹有因縁
　　二
老去霜顛任二毛絶交書巳寄山濤儘堪十笏容師子不復孤
飛送伯勞禪指深機誰共觧無絃古調向君操従公撥破金鱗
網不許鮎魚土竹篱
　　三
懶作維那與飯頭憨憨可共小児逰百千了義原無句四壁荒
凉并作秋收拾山河臧斗笠提携凢聖出神州草鞋枉費錢多
貫坐得蒲團破便休
　　四
荷葉腰包住且蔵短床曲盝坐偏長風幡死句青天閃羽箭機
鋒白棒當肉案砧前叅廣額飯錢算後度阿旁笑君終日搬家
計纔喫油糍又點湯
　　三月杪夀王念祈明府
萬里澄波卧鼔擊東風桃李自成蹊琴臺花滿千家月　井雲
生五色泥吏隱神仙来海上譚經夫子下闗西兕觥好向公堂
舉馴雉原頭麥秀齊
　　招燕和董大尹志
尋常門巷問烏衣寂歷茅堂語尚稀春色已随新社至舊巢如待
故人㱕低低紅否窺簾入剪剪䡖寒貼雨飛落月空梁相憶乆
天涯消息到柴扉
　　五日為許生子威夀湯司李司李莆田人
仙鯉神君治訟庭陶朱古宅訪丹經東方嵗徳桃如斗左角天
官李是星長命幾絲垂印組懸符五岳借圖形靈砂倘許門生
佩碩獻昌陽几莭青
　　破屋漏花香用獨明長老韻
緯蕭敗壁恰當風何䖏踈芬一罅中閉户不知春近逺欹梁時
透月玲瓏帋窗纔𥙷蜂穿入簾箔猶遮蝶未通鼻觀乆叅諸漏
盡色香觸發本来空
　　㳺魚啖花影用獨明長老韻
横斜幾樹映清流咲指噞喁誤出逰無㝎鏡花吞復吐餘香幻
泡沒還浮題紅冩炤河魴咽尺素加飱錦鯉愁妄見破除生㓕
巳空明何礙木蘭舟
　　􁆖潤卿别駕至海上投贈
深源雅望冠三台呉地分麾借椘材春過蠒絲蒲不試風清帯
佩犢𥘉廻滮湖月滿屏星麗槜李光生散騎来虚擬海濵留别
駕使君元是侍中才
　　鳥語和朱大龍
坐對幽禽可避喧喬枝歷歷巳忘言祗憐求友聲相應似共談玄
語不煩空谷送音生靜籟鳴泉移響入雲根何須公冶傳遺譜
欲遣紅兒刻羽翻
　　和鄭生四明四詠
　　　𥿄帳
薄帷仄理試新裁露愰山巾襞古笞水墨䡖籠少文壁青煤遥
避讀書臺熏爐不放濃香出花影常横淡月来莫恠髙人多卧
雪夣中夜夜剡溪廻
　　　菊枕
騷人搴采惜秋光一襆携歸􁭘絳囊卧起悠然傲彭澤床頭日
夕是重陽随郎輾仄英𥘉落獨寐㳺仙夣亦香從此秘書函不
得更㸔字字益風霜
　　　蒲席
昌　分青燕寝寛石床殊勝展琅玗織成九莭寕論寸舒卷三
秋却耐寒塘上懷人孤簟薄宫中伏諫上書難蓬茅孺子為門
敝好緝新編偃卧㸔
　　　蘆衾
姜家兄弟怯孤眠共采汀花代著綿山客寒添披毳夜釣舟醉
擁凍魚天緯蕭罷織泸蓬首詠絮長貧傲木棉知是菰蘆有人
物蒼葭髙卧白雲前
　　為馮生允升夀􁆖别駕
范蠡湖頭卉植靈重来仙　按圗經丹從媧氏山房煉髩向方
城洞府青佐郡清風騰驥足佩刀秋色上屏星枕中莫秘長生
訣倘許門人入帳聽
　　潮生日獨行海上二首
端憂散歩出郊埛霽色纔開島嶼青潮沸沃焦蒸日月海涵覆
載渾圗經畫橈出浦菱歌起駿馬障泥翠􁧂停我自多愁畏羗
笛昨闕折栁不堪聽
　　二
䇿杖西風冐紫瀾獨携起色上慿欄黿鼉石走驅山盡精衛沙
平下􁈒殘横海幾時清瘴癘羡魚無地着綸竿蒹葭雲水空凝
望欲採芙容出浦難
　　逰南山道逢朱二景肅黄冠曳杖下山笑拈一首
癭莭蒼笻倚座枯今秋小徤喜相扶黄冠山麓驚遥見破衲林
端笑一呼譚葛亂峰紛向背梵潮半壁坐虚無野僧不識西来
意辜負楊枝月滿途
　　登南山望秦駐白㙮長檣諸山作
秋漲連天沒板橋野航貼水繋䡖橈獨穿白道行来盡纔霽黄
梅濕未消海獸嘯風箕舌動香爐騰霧石帆揺孤笻恰喜無人
識踏徧峯頭巳落潮
　　二
潮音水月本来真豈為僧伽了丗因石徙風雷秦帝鐸沙横陵
陸海中塵茶寮雨後腥雲住草舍燈昏鬼炬新笑殺山靈空勝
蹟蒼霞不隔問津人
　　三
不為尋僧曳衲衣偶携芒屩叩岩扉空山無佛真長静半嶺飛
泉似發機茶磨峰廻村店合巫門水漲海天微身依頑石堆中
坐始悟生公説法非
　　四
病起登臨步轉疑微茫澉乍入虚危雲生大㓕㸔来㓕霜近髙
秋降尚遲斤竹渡橋人似蟻紫雲邨落路委蛇獨携土木形骸
在説與山僧搃未知
　　獅頭柑
洞庭春色報霜遅香摘金猊上玉􁏔耏帯餘甘供師利形傳元
夕供貢條支連蜷毛粟酸風起斑駁仙房脆液滋乆共木奴馴
狎䖏辟邪端可療詩脾
　　鴛央栗
上林嘉實報秋暉　占同房薦棘闈供向盤中猶共宿擲来筵
畔自雙飛瑶枝剖玉難分手湘釡浮金對濕衣珍重佳人私褁
贈合歡待擘細腰圍
　　渾沌鴨二首
　　　鴨卵垉雛已成形禾人以火炙之半猶含肓以辛椒塩
　　　豉炊之曰喜蛋伍氏所製尤擅名
呼名未及睡池塘見卵先投食憲章破殻半肓連太白糞金餘
毳帯中黄色凝榴于含膏潤暖發椒花點肋香何惜鴻毛委微
質闘闌抱子待君嘗
　　二
取炙沙頭减浪淘東風邜色動流膏形成太極玄黄合膬抱春
分鳥咮髙不羡子鵞燖露掌却驚燒燕乳拳毛侯門㕍鶩空盈
爼争似胎禽片臠豪
　　送南音和尚逰金陵
一葉浮江檥碧沙六朝王氣冷袈裟叅禅牛首探靈窟説法長
干𣪚雨花此别雲山無去住故宫烟樹舊繁革知公如意支頥
䖏遥望栖霞五色霞
　　二
龍盤千里舊皇州寳誌浮屠矗斗牛君自西来重問渡争教北
秀有分流草鞋不費殘榆莢坐具閒鋪古鷺洲到䖏向人尋佛
法阿誰撩著杖根頭
　　吳孝㢘甫及函緑堂落成二子仲堪叔獻同時授室
河干攷　冩新豐蓀壁晴𨳩萬緑中白晝宿雲承棟出清川俯
檻釣槎通芙容結屋趨雙鯉筦簟光輝各夣熊暫卷絳紗迎百
両後堂女樂按扶風
　　二
選石開軒鑿翠微書堂四照緑成帷已㸔玉斧脩瓊户共羡金
昆映彩衣趨鯉庭深垂藻井乗鸞人至動翬飛明年次第孫枝
發附報平安上璅闈
　　羅漢松
蟠枝移下鷲峯頭勁鬛鱗鱗舞翠虬葉近貝多長不懷寒分祗
樹幾經秋聲聞證入寒濤起諸漏空来午䕃流㫁盡根塵徴聖
果荒山氷雪滿炎洲
　　戯和朗印上人詠松卵二首
萬嵗青虬孕育成馬才隱鬛𣪚蒼精抱枚鳯翼疑雌伏帯子龍
鱗感濕生日月二形林罅合雲霞百竅茗烟横為君徧掃峰頸
實荷擔歸来五石䡖
　　二
抱實含虚百子蔵高巖雲雨混隂陽疾風驚墜危巢破積雪纍
垂玉申張腹上夣生竒勢出山根珀迸澗毛香知公不受秦封
乆恥雜桐輪宦寺傍
(啓禎之際天寕多詩僧秋巖朗印椘章諸公皆以吟詠/鳴是時胡職方震序姚山人士麟為之主盟二先生厭)
(平喜新創為敖牙詰屈之調即近體多為烽腰鶴膝蔵/頭歇後諸句後進效之成風駸駸多不可句讀是時詩)
(社諸僧亦多彷彿其體頃朗公門人以其集見示稍為/刪汰其中警句摘之附紀于此/紅葉掃𨳩炊茗竈白)
(雲捲起㸔詩簾/小㝎入床天散雨髙吟落帋海生潮/有山必㝎思携屐無髮何勞更正冠/寒雨半爐茶)
(小熟晴霜滿壁粉新泥/紅葉浸溪然濕火白鷗眠樹/晒晴霜/鳥喧簷際僧将飯犬吠花隂客乍臨)
　　和朗印上人醉羅漢二首
鷲峯飛鉢下金仙㳺戯糟丘両劇顛乆悟聲聞非是酒同龕彌
勒豈須禅百壺倒盡無生㓕五藴空来冺聖賢聊為人天通説
法何煩授戒麯車前
　　二
誰将聖果問阿羅潦倒西来意若何不用浮盃驚得度只将無
量譲彌陀沉酣尚惜醍醐薄圓頓真㸔梵網多笑殺攅眉狂乞
士空投白社漫婆娑
　　漢宫秋
淡緑迎秋淺著黄何人曾見漢宫粧蔵嬌院冷流金屋飛鵠衣
寒映建章影亂井梧䡖未墜露撗仙掌夜偏長玉階無限閒花
艸空向西風自㫁膓
　　錦纒頭
五色離披綴素秋誰翻宫様出纒頭支機織女銀河下伎樂仙
人晝繡逰豪客相㸔金不惜蜀江未濯錦争流自憐尚有班衣
在戯綵風前老未休
　　㕍来紅
秋入閒階物色竒䡖紅忽見㕍来時未霜烏桕驚歡變無路榆
闗恨信遲才子多情㸔寫葉佳人啼筯有顰眉西風莫畏朱顔
老潦落空憐宋玉悲
　　向日葵
晴旭暉暉四望開却疑黄珥抱輪廻傾陽自注孤誠徃獻曝何
心衛足来芝盖中天騰羽葆蜂房當晝隱樓臺扶桑咫尺東君
在碩上金莖露一盃
　　錦葵
蜀機减様織連錢翻入花叢徧両川捧日㣲忱心更小朝陽正
色照無偏寸隂一過金莖側片纈𥘉裁紫佩懸身是錦官非學
製園夫紅女自嬋娟
　　載水胥橋口占
風急天寒暮色青荒祠􁈠雀語空亭氣交冰雪榮枯㝎代隔興
亡戦伐停舟子拏音廻水脉𣪚人服食在茶經竹爐三徑應相
待抱甕歸来喜未扃
　　乙已除夕書感
白頭親在敢何之短髩今年况巳絲碩䑕暗驚苛網宻哀鴻獨
向㫁行悲江春殿歲祛殘臘山館誅茅𥙷舊籬身似營巢来去
㕍勞勞門户㝎為誰
　　丙午元旦
屈戌深扃乆避喧巳忘新曆改正元飄風頓折雙蓬髩春雨誰
私寸草恩朔旦星辰交􁀺尾浙潮子午上蛟門窮愁小婦空相
慰挟瑟髙堂滌酒樽
　　送陳大龍孫之任遼西三首
交情文酒共光輝此别闗山歲月違循吏功名留史傳神仙令
尹薄朝衣春来雨露寛如海塞下流亡漸已歸君到蒲鞕知不
試琴堂花滿訟庭稀
　　二
鳴笳叠鼔赴遼西碧水官河嫩緑齊山過盧龍俱北向春回朔
㕍尚南棲　帝郷貴戚居連畹司户軍書日刺閨良吏此時原
不易㸔君妙手洞然犀
　　三
駐馬荒城執手頻壮逰何必更沾巾度遼二月氷纔泮去越三
眠柳未新聞道西邊方𣢾塞只今北闕正需人政成早赴追
鋒召請急髙堂慰老親
　　豊溪夜宿有懷
髙枕茆堂夣不成隔溪山雨送殘更瀕年兄弟凋零盡一别闗
河歲月驚亭午流澌融淑氣平林鳥雀變春聲夗央湖上人㱕
未試遣樵青撥棹迎
　　二
雞犬㱕栖早閉門田𧖟夜火照深村移燈自掃塵懸榻煑茗𥘉
辭欵客樽児女病多添白髮寒暄話乆失黄昏三竿日上呼童
起䑛茟閒牕汙墨㾗
　　邨居雜詩九首
邨居避客若深山鳥雀柴門共徃還乕子兒童喧竹馬蜻蛉舴
艋過魚蠻東南海氣蛟龍外牛女星分井落間偶到此中成信
宿草堂終日不須闗
　　二
竹爐茶灶冷頻炊飯寵行吟曳接䍦寒柵草枯眠狗彘廽塘水
㝎宿鳬鷖縂無客屨常虚席獨有禽言觧和詩投茟漫書成一
笑暫来喜惬稱幽居
　　三
城市勞勞心事違闗情弱女訪庭幃燈期未過稀農務毛褐頻
穿綻客衣晴雨偶從鄰叟問竹林坐待主人㱕春隂連曰梅花
凍瓦鵲茅檐静不飛
　　四
山寒擁絮怯黄昏榾柮頻燒老瓦盆猫竹籬穿鞭笋疾牛衣屋
小酪漿温娛親耕稼身長隱養志琴書道自尊荏苒歲華消短
髩不知何䖏答春恩
　　五
古涇屈曲路盤拏喬木邨庄萬點鴉海客偶来相問詢滮湖聞
道欲移家文章時軰真雕葉愁病山翁類浣花勉自加飱扶藥
裏不須沽酒作交賖
　　六
凍雨零牕雪欲来山堂日晏未曾開晨興把茟鴉塗滿小婢烹
茶蟹眼逥張掖酒泉鳴甲馬上元燈火暗樓臺風塵此地原相
隔雞柵魚梁倚古槐
　　七
宿酒扶冠倦未醒坐聽三沸上銅缾山寒作雨脾經濕海氣生
潮土德青人事紛紜笑花鳥丗情歷落閉林扃児童不識衰翁
意只問春城可踏燈
　　八
三載重来舊此逰漫憐雨雪滯㱕舟髙年堂上應强飯小婦花
前㝎倚樓秦徑挿天山一色馬涇環宅水争流廻橈遅爾夗湖
上二月春深杜若洲
　　九
淺水沿洄信所之寒流出沒半鸕鷀梅花破蕚纔經雪楊栁含
青未着絲歲旦占風諳地母村人伐鼔賽天醫羈栖每羡田家
樂城市紅塵撲靣吹
　　詠物四首
　　　蝶鷂(吳人謂𥿄鳶曰鷂)
芳郊剪𥿄戯児童驚見雙蛾掃碧空素翅巧裁天畔月朱䋲偏
惹樹間紅身䡖遲曰㳺絲上風㝎風千綵索中我正花前夢莊
叟莫教線㫁粉墻東
　　　竹馬
截取瀟湘一叚秋騎来果下逐嬉逰不須觧籜批雙耳旋卷新
篁為絡頭青汗欲流朱沬赭寸斑俱作九花虬衰翁却憶當年
事児戯何曾識細侯
　　　楊猢猻
棘刺辛勤刻未成柔條雙簇戯山精雨絲曵尾眠還起風絮沾
毛臂更䡖染汁長衣供奉緑封侯本出亞夫營江頭金線攀應
㫁躍跎袁公墜腕驚
　　　紅菱爆
嗜芰先生興不違寓形然竹報山扉掌心雷小雙彎怯池角霜
枯亂雹飛驚見細腰鬆紫蒂似聞急拍鮮紅衣廣陵烟月菱花
破餘燼空燒水栗㱕
　　暮春感懐和陽羡胡山四首
春寒送雨點蓬廬冷落流光不上𥚑把茟偶然題竹户行歌何
䖏逐樵車桃花水足雷侵碓布榖聲髙麥滿畬此曰田家渾漫
興不須卧起弄琴書
　　二
天涯芳草惜春殘紅䄂誰家倚赤欄社雨林鶯愁浩渺風筝鉄
馬聴辛酸峡中流水聞琴逺鏡裏餘霜上髩寒聞道南荒新拓
地何人負弩過苴蘭
　　三
直北金戈渡渾同二陵禾黍徧離宫東南蠻觸文身外井鬼輿
圖武庫中捫蝨有人寒負旭飯牛割宅卧分風獨憐短褐行吟
者滿眼河山一寓公
　　四
茅茨四壁有垣衣每出尋春到落暉舊史槐空槎半緑新泥屋
小燕低飛月明蜃蛤潮𥘉上書到桄榔客未歸報道樓船須出
海側身𤇺火欲誰依
　　虎刺
油碧層層剪緑沉幽巖高下自成林銀花䕶刺蜂房逺恠石眠
苔虎跡深低綴赤瑛懸百子長留蒼雪盖重隂煩君位置傀迂
畫小景参差著短岑
　　雞嗉牡丹
緑葉剪葉彷花王百朶懸條貫錦嚢絳幘巧收紅嗉動朱絲淡
綴紫羅香頻輸繋肘愁車騎誤摘登山戯長房堪作沉香亭下
伴玉環為結縷金裳
　　詠物又四首
　　　燈花大士
蘭膏燼結瑞烟籠忽現慈容火聚中水月反從紅熖滿鬘陀自
在白毫空無明盡䖏芲長吐五藴光生照不窮試覔大悲心影
現傳燈葉葉見圓通
　　　蟹殻仙人
分泖霜髙褪甲天爲君尸解玉盤前河車臍轉嬰兒細黍粒丹
成妙相堅形鋉太隂黄獨抱房開牡籥蜕長眠谷神不死求虗
牝贏得無腸返自然
　　　欖核羅漢數珠
懷核𥘉過味諫軒梓形輪綴貫珠飜餘甘㫁盡三身轉四果長
懸両足尊刋削瘴烟圓聖諦摩娑幻質净塵根弥陀十萬持應
徧舌本聲聞滿給園
　　　鍾馗香墜
麝劑團成肖跛翁辟邪酷烈感幽通醜形鎮惡醧苻㧞獨足躨
跜躪射工山鬼佩来愁眇目終南圗冩魅啼風五絲繋得巴渝
箑物恠神奸乆避公
　　千樹桃花萬年藥為金老賦
天台隔海欝相望誰謂桃花路渺茫聞説仙靈多采藥羡君栖
逸事長桑三千有子蟠根逺萬歲為脂乕珀香却笑燒丹辛苦
客枕中空秘煑金方
　　喜信弦弟歸自海南
寒食梨花憶送君三年嶺外悵離群音塵揺落無来使兄弟存
亡那得聞春到五羊生瘴癘潮驅衆鰸起風雲尉佗城上空囬
首南紀山川自此分
　　二
汀烟嶺樹感離居池草欣然慰夣思懷䄂數拳携石丈㱕装重
載有珠兒同堂此别悲何乆各廋相㸔見轉疑欲問淒淒㳺子
意請君撿取箧中詩
　　三
朱厓儋耳接炎洲萬里南荒足勝逰海外文章推大手天中莭
序及㱕舟黄犀逼水羣靈徙伽木驚香二府流君自輝光動行
李非闗璣貝照華輈
　　四
度嶺南枝紀歲莗蠻方春色滿天涯蜑人不火魚爲飯黎女含
朱吐似花椰酒正香甘作客荔枝已熟可忘家機中錦字無由
寄雁柱生踈挂緑紗
　　五
五月榴花照草堂樽前把酒話他郷南荒俱言嶺外寒無雪那
得羈人髣已霜蠻語乆諳獞獠婢瘴烟不苦惡魚郷昌黎祠下
君應過曾酹椒漿荔子黄
　　二
䖍中兀立欝孤臺度嶺猿聲助客哀我昔曾經惟宿草君過此
地有殘梅西江父老傳遺廟南郡門生巳上台惟有滕王亭下
月清寒應識使君来
　　三
黄梅雨過改朝昏人事栖遲惬避喧反舌有聲驚未變同根巳
盡復誰言蚕桑計穏紅多女管葛山深緑到門在昔樂郊稱海
僻只今何異石壕邨
　　四
無定河邊列戌笳受降城外亂飛沙那能北極金齊斗消作西
羗雪後花昴畢光芒疑掃彗蛟龍曰夜有流查野夫寂寞憂身
事欲傍青門學種瓜
　　五
老去幽栖乆避人新裁白苧稱綸巾破琴百衲能循理佳杏如
拳莫棄仁乳乕聞風收墨吏弘羊乃雨祝蒼旻皂嚢璅闥多時
彦民隱何時達紫宸
　　六
金桃花落奈愁何海上諸山入望多雷雨虚堂驚霹靂簾櫳欹
枕側星河水衡徒惜泥沙盡精衛誰銜木石過安得祖龍鞭再
試更從石窟借黿鼉
　　寄宻庵獨明長老
梅雨山堂上欎蒸墻腰積蘚沒􁉔稜知公休夏依雙樹笑客逃
禪問五燈百舌無聲言句盡半空彈指月輪升池篁水鳥相詶
接三叩禅床嬾不應
　　泛舟海上望海外諸山雨甚不果豋秦駐有作
黄梅水長駐䡖航振屧平沙俯大荒石腳上潮随雨至鐘聲半
嶺出雲長欲攀禅窟尋賢首漫向仙山弔始皇斗䇠緑蓑如可
借捫蘿絶頂望扶桑
　　二
一繚諸山帯雨㾗遥從龍尾失沙村瀕年减竈漁塩徙是處降
旗盗賊尊柱破洪濛三白㙮中分翕闢九黄門應憐人作填河
鵲下􁈒髠殘淇上園
　　過蔵琳上人精舍用壁間韻
烟蘿汀蕋晝冥冥踈竹當階列翠屏秋到野雲縈澗白松聲亭
午渡河青閒花石磴時敷座幽鳥風牕巧䕶鈴殘暑未消心似
水觧衣聊為朗公停
　　八月十五日雨用韻
􁋚盃久與丗沉浮風人雨撩人感素秋獨坐始知良夜永佳期
空望海雲收将㱕白㕍䟍榆墜未到寒砧蟋蟀愁惟有同心三
雅在共携伯仲上南樓
　　題羙人圗用童衛尉韻
紅粉鉛黄縂不汙㫁雲将夣閉椒圖春愁埋沒渾難冩幽恨分
明强自扶人影偶来清鏡近天然妙入逺山無個中情思横波
裏觧贈非關有寸珠
　　黍米須彌閣春望和韻
傑閣東風動北溟獨山春色早潮青鶯花濃淡晴如雨蜃市虚
無敞不扃俯視滄波浮一粟倒垂空界入沉冥下方逰屐紛来
徃欲浣紅塵倚澡瓶
　　和梅里諸子長水泛舟詩
鳴榔置酒長水上相與楚歌詶寓公騷人巳徃不可作扁舟行
吟皆許同横山捩舵暑雲沒陽羡采茶旅思窮有母此身安義
命擊汰且醉清流中
　　九日次信弦韻二首
悲秋詞客感同羣獨坐幽篁頼此君悵望白雲無一斗未開黄
菊已三分金風露冷為裳早玉女霜高細杵聞寰海烽烟消不
盡何時登陟上亭云
　　二
朔風吹葉下紛紜小閣慿闌望轉􁆖把菊有人尋䖏土落霞無
句和高文天空片葉流㣲影海濶諸山邈不羣欲采芙容隔江
水相思只許寄南雲
　　秋日東郊無為叔園亭同子服信弦集字
行吟雅集倚清秋盡日㸔潮接燕逰湘畹荒来詩有約茂陵卧
後客重留雙文久别魚書暮片札初傳㕍字愁闗塞頻驚班馬
信江湖丗事両悠悠
　　查太孺人七袠夀詩時王望自給諫改西臺
綵輿曾奉海南逰服得丹砂未白頭直為主恩環更召可容
子舍佩長留斑衣舞借西臺繡愛曰梧添左掖秋共向高堂看
晝錦絲綸助𥙷五雲裘
　　和客秦川重九後一日雪中賞菊詩并次原韻
秦川獨客把寒枝纔過登高鬂巳絲青女九秋能詠絮白衣六
出觧催詩如澠酒凍揺羈旅度隴花飄攪夣思欲向東籬問消
息華山落㕍㕍來時
　　陳虞封新昏于曺詩
孟公在昔本豪雄今日風流屬次公樓上人龍文藻麗女中繡
乕貌圖工掃眉山入江毫緑索燭花飄謝絮紅誰道塤箎勝琴
瑟新知兄弟更融融
　　陸梁應武試得選
才名奕丗擅機雲共識英標可冠軍大手馳毫堪倚馬前茅奪
幟自空羣泥香乍暖環池藻𥿄貴争傳射䇿文鼂董封章終賈
茟同時年少搃輸君
　　上湯日峰朙府
乆托龍門仰巨公文章自昔譲南豐随車立至滄溟雨偃草𥘉
廻閶闔風境有琴臺鳴郢雪身携鳬舄下江鴻君侯自是神仙
吏暫攷桑田赴海東
　　張叟六十
早年䡖俠有知名中歲禪那喜托盟徧誦般舟無一字不須夀
者學長生千金結客樽長滿七貴迎門座屢驚今日閒㸔朝市
改桑田海市近蓬瀛
　　胡生續絃新婚詩
朱絃重見引神膠鳴鳯求皇意自教呵茟乍匀螺子黛塗椒莫
涴畫梁巢粧梅小點珠成蘂頬粉新融蝶試交聞道胡天并胡
帝可容角枕戯相嘲
　　九日餞錢爾載之太原省外舅王言遠方伯和梅里諸公
　　作四首
同人祖帳動高秋千里停驂賦逺逰三晋河山屏左輔二陵風
雨夾中州丈人分陜臺端重貴客當今第一流到日因君㑹僚
佐君㸔若箇敵應劉
　　二
月黑飛狐塞㕍高行装寒色照并刀白雲馬首河流合黄菊樽
前客思勞参井星文鈐右轄太原賔從壓西曹知君自是摩厓
手直上恒山勒綵毫
　　三
登高送别重凄凄一路秋聲傍馬蹄朔氣凝寒生塞上大河奔
駛下闗西俠流舞劍悲歌壮倡女當壚錦瑟低此去勝逰殊不
惡蒲桃酒熟易如泥
　　四
太行山色自㠝岏君去何愁行路難今日邉陲須保障發春方
伯覲長安紫薇省幕東床麗玄武天門北嶽寒到處登臨㝎囬
首他郷把菊共誰㸔
　　郣二郎新昏詩
仙郎冠玉見清標瓊府佳人舊織綃築粉薄施三澗雪沐香小
汲両峰潮玉罏𬒳煖頻添麝金屋泥温更着椒䡖點君家註荘
茟黛㾗染後恐難消
　　丙午除夕
流暉荏䒣自年年鳯觜燈寒炤未眠私喜高堂經歲儉長顰小
閤得人憐辛盤不用紅消炙慱局時携白打錢慚愧荷嚢似懸
罄江東米價薄時賢
茗齋詩五言絶句
　　　　　　　　　　　　　淮南彭孫貽羿仁著
　　題畫蘭
衆芳各自媚惟蘭傲幽獨舉丗誰相知竒石與古木
　　題畫九莭蘭
國香隱空山長與丗氛絶不知草莽中誰人識高莭
　　題畫幽蘭竹木磐石流水
幽蘭在空谷托根竹木林髙山與流水何患無知音
　　題畫雪中漁父
釣得篛葉魚持歸木蘭槳大雪滿千山空江絶来徃
　　除夕早起聞春鳥
歲序随年盡梅花未覺春􁆖勤枝上鳥喚醒倦逰人
　　久雨漫興
十日門不開春隂生雨足青苔上人衣柴門雨中緑
　　二
庭石寒益瘦蒼苔以為衣緑隂厚十丈盖我讀書幃
　　三
啼鳥下花枝雨滑花枝溜青梅墜階前喜得蒼苔厚
　　和人四時閨情四首
花枝作意妍草色多情碧妾自未知愁應憐不歸客
　　二
凉風入綃幕夏簟清于水邀郎相轉側待月屏山裏
　　三
明河横空庭映出䦨干字織女與牽牛殷勤識君意
　　四
寒梅白玉條手腕與同色感郎意珍重風前止儂織
　　和四時閨怨四首
小桃歡手種短短與儂齊别歡三見花鶯立髙枝啼
　　二
臨風却紈扇向月未闗情照見團團影空憐無限明
　　三
空窗鳴蟋蟀不是獨眠時起剔銀燈坐非因悵所思
　　四
宻雪下深閣凝寒入洞房熏爐空獨擁那復喜晨粧
　　戯題畫弄蟾捉蝶小児
䡖薄驚蝶才弄蟾清虚府大児孔文舉小児楊徳祖
　　新月
張燈避林風風動窗蜃缺素𥿄𥙷空楞猶見林間月
　　偶占
衝寒渡野橋氷寒平若鏡飢禽氷上行驚栖滑未㝎
　　夜行
䡖舟黒夜行近岸邨犬吠起㸔霜滿船北斗横著地
　　二
舟子冐寒語人影凍不流舟移氷忽裂驚魚觸船頭
　　除夕雜賦十首
　　　煑茗
孤悶不成飲揮杯起獨行空齋拾枯葉煑茗到天明
　　　熏罏
細炷慱山罏添香命童子布𬒳裊餘烟白雲絮中起
　　　篝燈
䋲床對篝火静坐却如僧夜半添膏起揺摇守歲燈
　　　茟床
拳石矗三峯無雲晝長黒弄茟間不休布𫀆遂如漆
　　　墨池
墨池容數斥巨茟大于手揮盡剡溪藤黒龍破空走
　　　臯皮
乕皮裁作褥般般金錯文雙趺承毳坐竒温固属君
　　　爆竹
山城爆竹鳴畢膞如亂柝幽人心自警攤書坐齋閣
　　　城漏
城漏自丁丁横参在髙樹起㸔霜滿天漏㫁人行䖏
　　　鄰雞
伏雌烹巳盡鄰雞啼亦稀恠殺長鳴者催人好夣㱕
　　　蠻婢
挑燈未成眠燈花照無寐蠻婢枕觚稜茶爐耳傍睡
　　再詠瓶中紫牡丹三首
摘得名花至瓶中取次𨳩寄言蜂與蝶容易莫頻来
　　二
棐几銅瓶濕閒㸔紫牡丹莫教逰冶客時近玉闌干
　　三
獨掩髙齋坐天香擁座宜追歡豪飲事惆悵少年時
　　簮花口號
短髩蕭條甚那能上籜冠􁆖勤謝紅䄂猶作少年㸔
　　二
凡髻如螺小幽花更著簮空憐垂老意孤負惜花心
　　噉菱作
玉甲分纎月紅衣褪緑蘋年年江上别却憶采菱人
　　野老摘送紫㣲花
慘紫茸茸吐空齋剪絳紗銅瓶坐相對慚愧紫薇花
　　少年行
銀盤方頥頬鬑鬑未有鬚黄衫錦半臂倒騎生馬駒
　　二
無事常帯刀雪花照刀口一曰三摩挲干将不離乎
　　三
宛馬疾于龍金鞿浴鉄騘前突金吾伏馳入上林中
　　四
朝入六傳塲暮向狎斜逰爛醉持馬箠􁐰罵文成侯
　　五
百萬判呼盧千金買角伎中座孹箜􁣖四座皆流涕
　　六
三旬九不㱕夜夜紅樓宿金吾詔大索勾闌朝蹴鞠
　　七
臨卬買妾去駿馬百金装不惜傾城笑雀釵雙鳯皇
　　八
日夕醉春風不知巳啼鴂不是不思㱕一生花底活
　　從軍行
椎埋惡少年郷里出名字㧞劍赴遼西吐手封侯事
　　二
𤇺火照甘泉從戎向朔邊那能閒鉄馬空枕大刀眠
　　三
角弓明月張刄㧞九秋霜男兒重意氣驅馬向沙塲
　　四
大雪臯蘭北胡風透箭瘢封侯今日事乗暗赴天山
　　五
典却千金墅傾嚢市寳刀紅粧臨别淚不染鸊鵜𫀆
　　六
百戦狼胥外移封得酒泉醉扶紅䄂睡聞角㧞龍泉
　　瓶中萬夀菊
藥卉佳于菊叢臺爛柘黄無因稱萬夀得致聖人傍
　　夜起灌花
絡緯催人起空庭踏露革夜凉泉甕冷帯月自澆花
　　偶成二首(五仄)
把酒坐對月月影落我手小婦笑勸我不飲負此酒
　　二
午夣睡未足鳥語喚不已酒醒夣亦㫁缺月枕上起
　　偶成二首(五平)
㣲風從東風翏翏寒濤生低吹庭前松皆為鸞皇鳴
　　二
豪逰城南隅香車交紅塵桃花何多情争妍車中人
　　飲光弟以杭箋及箑見貽各拈一首謝之照前平仄體
君從錢唐㱕相貽松皮牋欣然拈吟髭抽毫流雲烟
　　又
八月暑未盡徃徃理短箑喜汝復見贈爽氣動素帢
　　從孫户侯乞斑竹作杖
苦竹叢西路湘娥隱暮花従公分片緑扶雨過鄰家
　　二
湘妃江上别墜淚尚斑斑乞取裁為杖相尋峭蒨間
　　喜雨詩
寒田無稻孫龜拆作十字揮鋤播小麥屢折霜爬刺
　　二
乆晴無驟雨試騐老農言昨夜前楹潤雲生舊石根
　　三
山中夜来雨山泉幾尺添茶鐺愁正竭承霤就茆檐
　　四
新種蘭蓀茂秋来曝欲黄䔥蕭今夕雨添緑上瀟湘
　　甘州歌
甘州大于斗西望玉門闗黄羊及野馬出沒磧中間
　　二
長弓大羽箭胡中射鵰兒射殺張公子空鞍秃馬㱕
　　三
軍中四傳火連烽及酒泉戎王貫鏃墜雜部起狼烟
　　四
甘州四合圍戰士甲不觧遥聞講欵罷移軍返青海
　　食頻果作
珍品傳頻果㣲頳淺沁金山隂貧措大空自寳来禽
　　二
驅馬出青徐頻㜑滿秋阪黄玉縷飛絲胹香蒸作飯
　　三
分甘来巽女珍重遣雙鬟三叠紅牋裏封㾗搯笋彎
　　秋思
凉月照秋簟空床恨易生如何鄰笛裏偏作㫁膓聲
　　遼西曲六首
莫道遼西逺榆闗只數程祗今遼水上無復有邊聲
　　二
塞外胭脂少鉛華薄似霜流人上陽去多是漢家粧
　　三
十丈天山雪河氷春未開馬頭花亂落風逆紫貂来
　　四
野火生空島黄羊跡滿林乗槎浮海去帯土斸人葠
　　五
絶域無公事闗門立馬㸔高麗貢使過猶作漢衣冠
　　六
遼西無海禁海錯不論錢儂家東海上十載絶飛鮮
　　月下聞㕍
霜月白扵水燈花暗復朙獨眠人更起聴此㫁膓聲
　　夜起
月直照横床参横在樓角好夣成未成燈花開已落
　　閨思
東風吹小閣憔悴不勝春碩借楊花枕相尋夣裏人
　　二
不知三月盡春色在誰家次苐開還落無情妯娌花
　　三
自懴多情誤文犀佩戒珠鏡中眉黛薄偏學淺攵殊
　　四
枕上拆郎書寄儂新樂府背誦恐教忘自起教鸚武
　　秋思
晚凉下梧葉繁霜流細杵瑟瑟盡秋聲不是空堦雨
　　鴛央湖曲
夗央湖上住傍水是兒家認得蜻蛉艇刺船紅藕花
　　二
生小愛夗央移向鴛湖住朝夕見雙飛雙来又雙去
　　三
夗央両湖水並入太湖流别来湖上月一半為儂愁
　　四
湖頭諸畫漿一一似鴛央薄情夫壻去三載隔横塘
　　遠憶
連日東風急垂楊作絮飛應知郎憶妾馬上換春衣
　　古意
平生方寸心耿耿照秋水何必向吳鈎􁆖勤說知已
　　春日
未見一花發巳聞春鳥啼春光到何許𥘉月畫樓西
　　春夜偶見
燈上月未上倚闌如有人暗香簾幙下愁絶一枝春
　　夗湖迎春歌
東郊迎春去綵仗雜芳埃欲㸔春色至頭上百花開
　　二
流蘇垂四角結綺坐當中綵樓百二十二十四春風
　　三
妖童及姹女傅粉澤雙鴉攔春春不住休唱落梅花
　　四
土牛二色角勾芒五色衣買臣墓上去百戲隊中歸
　　五
何處㸔春好宣公橋外樓樓頭墜條脱正打採蓮舟
　　六
梨園十浪子俱作紅粉容㡌簷花倒挿不知愁殺儂
　　七
十里紅樓下胭脂并作春不闗春色至只看看春人
茗齋詩六言絶句
　　　　　　　　　　　　淮南彭孫貽羿仁著
　　人日
人日喜無人至香罏頻把香添連日風寒欲雪梅花未吐茅檐
　　二
車轍徃来流水柴扉閉若深山檢盡門前名刺禰衡可有其間
　　三
造謁走穿芒履罄折减盡腰圍客自姓名難記何劉沈謝依稀
　　四
丗事紅塵難了㸔山白石相招整頓行縢竹杖檥船秦駐溪橋
　　偶成
折腰未能作吏負郭無力躬畊但得擁書萬卷何假南靣百城
　　二
階上漸生碧草竹間不到紅塵悠然北窗髙卧自謂羲皇上人
茗齋詩七言絶句
　　　　　　　　　　　　　淮南彭孫貽羿仁著
　　雨中泛舟暫詣上乗庵避客得三首
雨後拖篷繋竹籬䡖舟貼水似鸕鷀蓮花座下經聲歇為訪阿
蘭練行尼
　　二
将軍遺廟尚古城西軒冕蟲絲印䑕泥試問優㜑誰了義上乗
庵外草萋萋
　　三
水月威光海印心耳根般若若潮音衆生夀者俱無相無始生
来豈自今
　　和粒粟庵衍公三絶句仍次原韻
　　　雪獅子
狐兎千林已絶踪霜耏粉距自然工知公胸有紅爐在吼地金
毛眨眼空
　　　藕絲
萬竅千端浣緑池搃然泥汙也無疵銀刀一下虚空㫁何䖏鮫
人㬰有絲
　　　䗶梅
厓蜜凝寒綻異葩金壺一色艶争誇蜂房偶墜銜為䗶可似心
迷轉法華
　　粒粟庵早起示衍公
伸腳禅床渇睡龍不知趺坐與參宗道人夣穏㳺仙枕分付闍
黎漫打鐘
　　二
来不相期去不辭扁舟随意任何之留題冩徧山窗𥿄掃折生
花秃茟枝
　　三
垢面蓬頭盥漱遅推窓投茟意淋漓木魚畢剥随聲問念佛師
知底是誰
　　聞春鳥啼
春鳥憐春盡日啼春光尚未到幽栖青青只有齊頭蕙已自含
香出紫泥
　　又
窗梅弄蘂墜無情驚起催春鳥一聲山鳥自啼春不𬋩東風寂
寂滿江城
　　東山半月泉用衲山上人韻
半輪山月浸寒烟不是山光不是泉觧得月中撈月影話頭當
為老僧圎
　　二
如玦如鈎搃莫攀清寒一掬自潺潺誰知指外原無月不在山
間與水間
　　章有堂牡丹盛開病足不得與㸔花之㑹有作
春風處處牡丹開爛熳穠芳照酒杯恠是花時偏伏枕今年春
色為誰来
　　二
花時載酒每經過濃豔空庭暗綺羅何事韶光不相待年年春
色病中多
　　三
病起看花觧自憐一時兄弟滿樽前不知明月千山外何䖏郷
心寄杜䳌
　　中黄弟折朱藤花數枝為瓶供適煑新茶因憶眉公詞朱
　　樹挂藤花喫新茶句口占
膽瓶香吐紫茸斜石鼎松風濺露芽却憶眉公好詞句朱藤花
下喫新茶
　　二
晚香堂下神仙客占盡風流翰墨塲今日藤花挂𥘉月一杯新
茗酹詞王
　　重九前一日御筵合卺歌
重輪明月上長安内殿傳杯慶合歡寄語人間共佳夕帝星今
日照紅鸞
　　二
少年帝子册長秋不羡長生望女牛玉帯宫娥司卺席齊呼萬
歲殿南頭
　　三
椒房複道近慈寜乾清宮女傳籌報五更今夜両宫須問寝
太皇太后在慈寕
　　四
司天太史卜佳期不用西人亞細儀閶闔平臨向黄道后妃星
映月如規
　　五
詞臣應製潤新條紅詔傳宣下隔宵自有章皇舊儀註何須
故事引前朝
　　六
教坊女樂内梨園燕罷鸞靴出禁門明日早朝應降詔不知何
䖏更承恩
　　七
玉女青腰未降霜佳辰明日是重陽御筵花燭寒花早朶朶宫
𫀆映柘黄
　　八
御幄更衣報礼成催粧格格下西清勾陳豹尾羣縀退今夕春
光滿鳯城
　　過陳氏樊圃有感作五首
二十餘年此舊逰酒酣幘墜碧溪頭同逰年少同多零落惟有
青山枕暮流
　　二
髙樓負郭俯蒼山大海空濛碧落間山客重来頭巳白庭花曾
識舊紅顔
　　三
荒草頺垣石甃斜芙容堤沒只寒沙舊題詩句難尋覔踏碎牽
牛滿地花
　　四
水雲沙鳥滿堦除碧海青天畫不如若使紅塵飛可到悔携雞
犬上頭居
　　五
當時湧月有髙臺臺下梅花萬樹開花盡移栽臺不見秋瓜牽
蔓上墻来
　　乞缾中菊花口號
城南秋色滿園亭乞取寒花上膽瓶莫帯鄰家蜂蝶至呼童冒
雨叩林扃
　　福溪六詠次韻吳維申
　　　函緑堂
庭花開盡尚飛香萬緑隂濃上屋梁誰破閒階蒼蘚色問竒人
過讀書堂
　　　師子石
青猊瘦攫庭中石耏瓜森森古薜㾗雨後月明蒼霧起却疑香
吐慱山根
　　　戯魚軒
凭軒影動㫁萍𥘉誰道天家結網踈暫作隱鱗東海畔客来莫
道子非魚
　　　垂綸䖏
幽栖贏得静中身試展絲綸向水濵滄海横流君未出豈容此
䖏學沉淪
　　　讀書舫
水中結屋坐悠悠身丗真同不繋舟髙卧此中論出䖏青山未
必許㱕休
　　　錦繡堆
四靣繁花錦幄䡖隱嚢棐几照人朙草廬事業書千卷商畧行
蔵有墨卿
　　十月十四日懷弟望客金山城
落魄窮愁笑此身尋常酒債豈長貧可憐兄弟同飛絮飄泊天
涯一旅人
　　二
金盡床頭四壁存誰從岐路飯王孫知君旅館逢𥘉度黄葉蕭
蕭亂打門
　　三
屢從樽酒説平生意氣如雲一座傾今日舊時知巳在黄金可
得借交情
　　四
落落髙陽一酒徒嚢錢欲盡向誰沽懷君空有肝膓熱分宅寕
能振旅途
　　再題素箑
三年不見圗中景幽夣常懷䄂裏山今日清風㱕便靣自驚重
到水雲間
　　舟宿彭家堰戯作
彭家堰口霜滿天布𬒳夜泊彭郎船此中卜宅混漁釣姓氏莫
向漁人傳
　　二
彭家何在堰有無若為逺近彭墩湖我来此地尋舊隱隠約雲
山入畫圗
　　載水胥橋作
山澗泉枯不上瓶扁舟汲水弄珠亭昔時靈􁄺無人見濺沬珠
璣濺水形
　　二
風吹飛霰打舡頭短棹将㱕又復留為爱尚胥橋下水帯氷横
漿入中流
　　鮑家橋夜行
鮑外橋外海塘西月黒風吹雪作泥夜入荒園無犬吠鬼車啼
罷亂雞啼
　　小年夜詞
　　　吳人以新正二日之夕為小年夜新正三日為小年朝
薄寒小小透䡖綃小雨将春送寂寥小婦樓中小年夜一時并
作可憐宵
　　二
今年今日倚春嬌㧧得雲鬟嬾上樓斜挿栢枝花一朶傍人説
是小年朝
　　三
自憐生小易魂消不觧春愁弄玉簫畫得長眉粉狼藉鏡屏小
立閃紅潮
　　四
宜春綵勝學人描新様裁成小歩揺向晚璅窗増獸炭慱山罏
小火微燒
　　五
蘭膏重作火三條雙結燈花大小橋五色綵牋頻照影喜㸔百
子映紅椒
　　元宵詞
春城燈火亂繁星絲𬋩樓臺夜不扃欲向蛟宫借明月􁐻珠常
帯海波腥
　　二
角觝魚龍戯百蠻山棚走馬舞鰲山豪家合樂争開宴奪得梨
園第一班
　　三
到䖏笙歌慶上元夜逰迸燭火城繁窄衫子弟多䡖薄腰鼔平
頭打十畨
　　四
香車油壁衒妖嬈杏子春衫帯屢飄偏是夜来燈市裏當街絲
管閙元宵
　　豐溪㱕舟
紅梅點點似丹砂折得㱕舟挿舵牙沿路漁人盡相訝今春正
月有桃花
　　衲山長老見訪不晤戯占
山僧近日何功課十萬彌陀一句無昨日到門應見我草堂梅
吐両三株
　　二
我即烏巾行腳僧㸔山日日一枝藤何常不與公相見㱕聽鈴
聲打㙮稜
　　花朝
春隂連月草蕭蕭未見東風上栁條不是尋春人並至那知今
日是花朝
　　乞花子分種
淺白深紅一院花何人剪取越溪紗秋来零落無收拾乞種西
鄰野老家
　　大乗庵募脩諸佛偈
十方三丗原無佛莖草須彌自有身六度平超三毒盡何花不
是果中因
　　寒食
今年春色較来遲二月清明栁未絲欲向桃花問消息半開照
水路傍枝
　　二
垂楊何䖏出鞦韆花裏髙樓髣髴邊半雨半晴人倦後倚闌目
送㫁膓天
　　訪胡山不遇
賣藥山人出未還柴門不鎻掩雙環虚堂直入無人見階草青
青鎮日閒
　　與渭臣弟共卧齋中有作
篝火松窗抵足眠瓶花月影共蕭然酒醒同話淒凉事風雨連
床又十年
　　題畫竹
湖州一泒荒凉乆又見松窗三両枝記得新晴金璅碎晨光東
壁影来時
　　瓶中紫牡丹口占三首
數朶妖姿艶欲流穠香惹得此身浮花枝不信能消恨吹送東
風一夜愁
　　二
天香國色為誰栽蜂蝶紛紛逐影来惟有多情紅䄂在玉壺相
向獨徘徊
　　三
名花脉脉似忘情那識春愁觸䖏生便向藥罏禅榻畔也應記
得髩釵横
　　戯題旅庵僧房壁
粥魚齋磬共朝曛静坐禅房搃不聞聞撿貝多尋了義隔窓釵
釧任紛紛
　　二
粉面妖姿作意妍經行胡拜出人前道人巳㫁春愁乆一任空
林呌杜鵑
　　三
老僧行腳徧天涯手卷携㸔坐落花共話雲山過亭午竹爐幾
沸雨前茶
　　過黙庵視無聲圓明二公㙮
竹花漠漠水淙淙雙㙮参差鎻石幢惆悵談詩行坐䖏白雲依
舊滿西窗
　　鍾氏種菊多佳種拒户甚嚴客必踰垣乃得入戯占
黄花滿地不開門敲徧東籬古竹根只放墻頭叚干木共随花
影過頺垣
　　同商隱東觀看菊子静齋中
紫雪紅霜滿户庭同人相對眼俱青就中品第誰爲冠惟有檀
香古鶴翎
　　題畫
驟雨横風吹滿天幾乎飜却釣魚船折荷爲盖遮不住急棹蓼
花深䖏眠
　　二
盤盡千峰與萬峰深林紅葉少人踪隔溪聞有洛生詠不是隱
鱗是卧龍
　　漸磐叔送菊
相約重陽訪菊花幾回負約訪山家倉琅聞叩雙扉急荷擔籬
霜帯月華
　　聞㕍
秋盡空庭落木𥘉故人天際近何如西風忽送南来㕍為報相
思一𥿄書
　　二
漠漠青天㫁㕍行凋零兄弟髩成霜那堪今夕空齋客夣裏聽
鴻一夜長
　　看金氏菊
小院踈籬菊盡庭牕前不設䕶花鈴高低黄菊紛相映采藥人
來户不扃
　　雪中口占
素幌朝来耀碧紗衝寒早起候梅花瓊瑶滿地難收拾呵凍氷
壺自煑茶
　　又
銀鴨濃香透𬒳池雙人睡足酒消時蜃牕宰刺花梢響壓折紅
梅第幾枝
　　小年朝詞
宜春翠勝稱安翹花滾裙紅摺未消侍女衣篝漫收拾今朝正
是小年朝
　　二
胡粉鄰家不計錢紅㜑緑姆各紛然喬粧不恠相唐突萬福攔
門說拜年
　　三
連朝早起倦梳頭懶髻低窩半臂韝香糯䡖丸送天地挂門紅
串一齊收
　　四
纍絲百喜貫釵梁繡户俱粘八吉祥明日餻糜祀司命呼鬟浣
婢向厨堂
　　五
薄施粧粉髻䰐鬖栢子斜拖百寳簮通草巧花連日換就中爱
挿是宜男
　　六
三朝新歲両朝霜曉起輕寒􁭘閙粧更啓巾箱上眉艷春山暖
入紫貂長
　　七
小小生来及妙年新年新月闘嬋娟粧成半匣菱花鏡却似𥘉
三巳上弦
　　八
枚个雙簮學内家雙行纏瘦努金鴉連宵小婦長當三日登堂
自逓茶
　　人日詞七首
鍼廂繡帖冷今春玉指鵞笙暖炙頻却喜今朝是人日綵絲剪
勝作雙人
　　二
人日今年似去年梅枝含蘂栁含綿春寒不喜雙弓飲香飯祧
花滿甑妍(陽翟單公潔家貧名/為雙弓米/桃花/紅秈作飯色如)
　　三
正月花齋摘蔓菁五辛甲煎和瓜丁自教膳祖行珍法六一遺
湯滴菜羔(叚文昌行庖曰行珍館老婢掌其法曰膳祖/張手羙家每莭專賣一物人日有六一菜/閭門)
　　四
未到燈時已閙春細腰羗鼔跳花神金錢擲地教兒弄却憶曾
經卜逺人
　　五
獸炭罏温欲雪時梅粧未就両鬟垂鏡中人字當窻過㕍陣屏
山上九疑
　　六
椒酒屠蘇滿四鄰蕭郎已醉不知春自憐宜稱新梳掠孤負金
花勝裏人
　　七
赤堇百子閉金鋪香引糟雲上玉壺小醉自調人日鳥風翎五
色放飛奴(王建封命吏鈔動植䟽訛鴿字為三成人日鳥建封/不達文義每人日必首羔此鳥)
茗齋詩五言古
　　　　　　　　　　　　　淮南彭孫貽羿仁著
　　古興三十三首
匠石求連城鑿厓穿榛樾沒人縋重淵採此盈握月下墜螭蜃
宮上探豺虎窟歾身營至寳灰命入超忽安知方寸間襟嗉藴
靈物至人葆其真榮爽無流越朴然澹遂𥘉庻以逺天伐
　　二
孟軻言仁義乃立汙君朝抗論薄鄉愿言必舜與堯謂彼絶刺
非亷㓗自名高混俗汙流𣆀周以逍遥希光絶其朕祼䄇豈能
撓不見狎世禽傲跖任同條鄙哉刀錐末儒墨空紛呶
　　三
魯人怪仁獸雜然縱斧㝷鴟鴞囀良夜自喜工好音世道行復
然殃祸常見侵方幅矩歩徒衆目謂宵壬下士長大笑養拙屏
喬林
　　四
幽居逹元化弱䘮悲群生飛奔逐物態将随萌坼榮桃李各相
媚因春吐忱誠榮爲賤所基衰與盛相并不見榮啟期衣䋲若
組纓
　　五
龍爲幽陽質雲物司威神一卧千百載崩厓豁騫騰大之彌四
海小則藏膚皴謂龍乃無欲嗜燕及璣琛以斯登醢𦵔八珍肪
紫鱗塊形土木魗不材夀千春
　　六
絡緯何殷勤鼓臂鳴我側托身寄㣲命沙蟲比形質因君爱此
聲張燈啼著夕人生無萬歲所貴逹胸臆清商滿天地蟲響叶
金石抱琴而不彈此意無人識
　　七
務光譲天下乃自沉于河殉名者墜形何異赴爥蛾至人能外
物剷影韜至和商丘躬牧豕穢迹親負塗紛紜巢許流驚世嬰
樊羅
　　八
朝菌生松上朝榮不至夕青松哀其夭寓采徒曄澤一朝斧斤
至松栢就蟠炙賢愚同形命戕真事非一茅茨痩堯禹桐棺葬
孔翟蜉蝣夀己足寄暢蝜蝂室雲中方瞳人空自矜顔色
　　九
淫霖决檐霤廻沫沾我𥚑大者鳴匹練其細散成珠山澤理自
通膚寸歛盈虗倚楹騐物變餘潤漬琹書幽潜龍見中動蟄将
焉知
　　十
丕莾悦尭舜禅譲愚黎元詩書謨誥存皆以文奸言伊周負土
才如奕寘所尊以斯不學徒蹈此成㓕門嵇生非湯武流俗烏
足論天道有轉轂元氣為朝昏何由扇薄習汰偽返扵純
　　十一
仙人煉大薬潜形海島間六合寓玉壺日月跳両丸何為鶩佻
巧神鬼衒無端逝将流澹漠冲氣息扵　寄聲鶴上翁寕貴生
羽翰
　　十二
造物恒徃復螾蠖或為龍寄奴與子元豈必皆英雄酒人廣武
歎狂言似大公世㑹所使之智巧成愚蒙俛仰函盖間流沙不
可終
　　十三
東臯事耦耕力畊賦不給八口喧嬰雛焉知両税急争梨與分
肉啾啾烏攫食兹累本自然寕敢薄稼穡憶當昌盛年君親咸
有責自許乃臯夔豈僅可岳伯時變安其常秉耒吾道畢秋成
良在兹桔橰挂西壁
　　十四
真宰閟靈境偶罅桃花源漁父彼安知乃為外人言雞犬不世
情鄰里互壺飱既無官吏煩惟識耉老尊人間紛甲子榮落候
斯存無暦自永年求仙虚討論
　　十五
中散暮養生絶以逺患才儁累大道畢命廣陵散阮生盡其愚
沈湎寄誕謾所惜册命文醇白見汙漫蘓門長嘯人凝睇無流
盻鸞皇在絳霄仰視隔天漢
　　十六
蘭生於幽谷含氣無人知神飈忽相送絪緼風所為採摘登華
堂君子佩攸冝既以􁋊令聞夭形亮在兹
　　十七
雀雉為蜃蛤陵舃烏足逰誰哀人不化瞽舜産蟜牛倡樂歌舞
人一夕後宫收光寵耀門閭弟昆奴為侯大運有衰榮雲生而
川流槿落非惡夕木凋豈怨秋儻然齊物始寄生亦何憂
　　十八
行逰歩中庭喧累苦未屏囂然稍逺市湫隘意靡騁縱目慿廣
除遐觀送流影纎雲辭太空素月上東井蕩蕩六宇寛不礙山
河影引醇忘萬物紛惑從兹静
　　十九
利俗苦諍闘斧戈日相㝷托分為兄弟轉瞬胡與秦邁俗有上
土思脱思汰淫西排化人宫請得舒憂心花氏諸聖賢蹙頞謝
時人此中末法敝險毒逾灾祲不如返濁世㱕葆愚孩真名理
口不談餔糟㸑長薪
　　二十
世人已富貴服食祈長年延年亦何為盛衰同轉圜公卿降氓
隷覇圗随飛烟雞皮老夷光衆嗤為不妍茍欲娯彼目塗澤窮
朱鉛朱顔非此時涕泗慕婵娟
　　二十一
眷言埃宇狹逺適昆侖丘肆形理亂外暢志冥百憂乗雲若寢
床明玕為庻羞浩樂澹忘㱕意足復焉求仙人趨我返子㱕復
来逰歸来人代易九點移神州其中蠛蠓子興廢㡬王侯流涕
復自笑顧影俄白頭
　　二十二
大海無輕舟修塗非疾歩将褁萬里糧逺適遺世路桃花為我
飯白雲齎幬幙一徃去不返松子墜成樹囘觀望故丘井邑徒
蟻聚
　　二十三
漚鳥舞海上喋唼随風湍網罟既靡外無異患千翩翩雙玄鳥
營巢廣厦出入華堂側衆鳥羡其安一朝貴盛厺朱門倏摧殘
荆棘生綺䟽貛貉嘯臺端燕歸㝷故巢巢傾卵不完寄托藉榮
勢零落徒含酸
　　二十四
幻人示妙技萬變不得瞬偃師所造倡膚毛丹􁈍㸑百竅理斯
存象指靡不狥大巧奪化工神鬼熒悔吝技止諸無作弛貌類
儺侲以斯貴太朴塊然以形順如何雕辯子日夜窮心刃
　　二十五
蚩尤造五兵爰以毒天下軒轅始用師伐暴除亂者仁義成盗
貲神武為凶假安娲氏罏隂陽為大冶消盡金革事弦絲長奏
雅
　　二十六
䖏世既多患悠悠念無生紛感雜然来中夜忽涕零昔我携手
好恍惚夢餘形揮杯滌哀樂坐見高臺平
　　二十七
朱蘭竟秋杪凌寒畏晨霜徙之就南牖庻以媚朝陽嗟彼在幽
谷曽不憂夭傷士願守蓬茅貞素安其常
　　二十八
杜鵑為望帝胡蝶為荘周欣戚理或殊自得者夷猶草衣橡食
子行歌樂㱕休陶白殚精魄聚智營筭籌徒為造物愚役役萬
世謀青山黄壌間祼卧一黔婁逹者意有餘羸形亦無求
　　二十九
大化本浩浩物感無終窮化虎成異類㣲者為沙蟲天心豈衒
妄含識噬相攻獯鬻盤瓠祖軒轅與神農天道絀諸夏四裔代
為雄聖詰其奈何沒齒隐顓蒙
　　三十
風胡造良刃其澤若連波光影鑠太隂魑魅不得過所遇無衡
物精神燭宵多佩之既有年一日屢摩挱不當宰割地良材且
如何
　　三十一
南國産之子容質妙端妍燁若朝霞敷氣勝茞與蘭秉徳含惠
心幽貞明自然十載隐蓬茨無人察盛年北里有名倡巧笑出
人所顧一當意属車載言旋歌舞傾戚里俱飛入九天顧視彼
姝子低眉長獨憐
　　三十二
仗劍出門去北遊渡遼濡漁陽多㳺俠椎埋從博徒我欲結豪
儁㣲功立區區風塵孰相識立馬且斯湏
　　三十三
浮偽日相扇閉户避塵樊吾形已不逮不遑肆典墳攤書暢情
素意得獨嘯言雖無琹樽具自覺斯道尊燭至命濁醪引醇祛
鄙昏時或物外友相思叩我門荆扉為君開酬酢弗我煩談諧
竟晨夕退坐䆒化原
　　詶胡山梅里見懷用牧雲大老湖上見月憶南中諸子五
　　　十五韻作
憶離燥髪年志在四方乆辟彼中林鹿其行必求㕛所慕鴻鵠
舉恥學牛馬走是時皇塗寛不跼地益厚豪逰少年塲繫馬在
烏臼常将肝鬲事寄與寳刀口醉時呵亭尉行不避牧守同逰
十數子出必互先後零落經變故世亂如焚廐不聞歲在呉惟
見月犯斗呉中諸高士求死羡速朽我亦奉老親走而遺厥偶
群賊與義兵徃徃小勝狃将以卒與敵臣也主為售雜然詣牙
下倡楽笑鼓缶此地無深山管葛僅部塿雉羅觸易罹距虗負
空陡兹事難重陳偕亾竟安捄破甑顧何益敗棊刼復誘不見
獵者乎諸君功乃狗嫫母既云妍毛施自然醜晚交得胡山流
寓一㕓受談諧多觸發過從無時候携詩以見示正變靡不有
高文毎破的下學猶張彀邇来益醇深不復輕臧否苦飢屡播
遷賣薬供粔糗嗟無好事者百金為母夀梅里多賢逹長水清
且瀏賔謁日滿門户限穿踐蹂塈茨躬負伐木山有杻且爾一
枝栖聊藉把茅覆屋梁仰見月故人隔枕潄相思寄雙魚踈濶
喜我宥古南古尊宿𣣔質此義䆒與君預相期共詣一析剖身
同寒號蟲窒穴秃抖擞經旬卧風雪噤不出甕牖懷君秉幽貞
素履徃無咎幸托高隐廡詎嫌或曰陋長篇實寡和諒難逾子
右鼎立馳中原逐鹿入誰手文章明寸心於言無所苟何年北
山田與爾作亞耦耦耕復和歌蕢桴應屢叩賦繁民重困林澤
咸盗薮臯壌半流亾空梁委敝笱茫茫大塊中無地著此叟妃
匹猿為雌餱糧菊十𤱔庻㡬避追呼守此待康阜斯願恐莫必
吾衰已蒲桞泥塗安蠖尺勲名僅􁂫垢突梯而取容寓言恒十
九撩虎尾箕尾烹蕨首陽首悠哉且卒歲努力各飲酒
　　燈下和鍾伯敬瓶中梅影映壁上畫梅影作
素壁冩梅影空香如有聞瓶花就逺燈濃淡了不分花側影乃
輕影重識花正燈斜古墨痕寒光與之静欲於無影䖏𥙷作吹
粉姿燈昏偏作芲向背費㝷思搨𥿄向壁間影揺花屢改詩成
畫不成燈盡梅花在
　　又(麟溪沈獻吉梅影詩注花傾者影淡花正者影濃梅蕚/影淺梅枝影深梅心無影可謂妙得畫理思致入㣲)
沈郎梅花屋燭冷滋逺心静坐察花影㣲悟欣自今梅蕚冩則
淺枝梅横更深素壁為之㡠真賞㑹在襟淡墨無𧺫止帷燈耿
幽沉含毫竟遥夜未忍即空衾
　　禾水晚㱕
風逆㱕舟遲薄雲驅晚至飛鳥各知還沿洄此留滯林燈警河
光破瞑析幽視夜景只蒼蒼天星到空墜倚舷似有㑹欲言忘
所自
　　西鄰詩用古南韻戲作和胡山
我有西鄰叟與我北屋接出入同一巷不遠數歩屧其先亦軒
冕所遺豊世業刀布溢帑藏緡帛盈笥笈雞豚㕍鳬鴨烹射必
雙叠收責徧里閭子母四漁獵壚多数錢女水有賃渡楫峻宇
高垣墉飛蹻不可躡陳倉紅腐滿營利逮錐鑷口不談文義握
管氣先懾儒暫入户憎恚動眉鬛矢不豎儒親寕逄狗盗刼以
兹雀可羅及階㫁賔攝毎哀彭生愚胡乃困淹浥孔方吾同氣
君獨不與恊身無卿相寄妄或議調爕當途肆詆譏楮墨多枝
葉君如朝露菌鮮采虗暐曄騏驥無試不如田牯㨗欲答莫置
詞叟且謂讋鄙夫誠復懦豈伊陶白愶彼哉何足較休矣母煩
諜青雲諸大夫梯榮非驟躐爾既慕彼榮有兒不鼓篋霄路亦
茫茫仰視難見睫将㝷天馬去空逐浮雲薾昇高顛必墜予角
翼靡挾奢願寕可踐長貧宿余惬知交憐寡徒投贈紛牋牒詶
唱取㨗給何殊利口喋富貴本祸羅玄端説牢荚亀言不我欺
蓍言無用揲俄而虎為䑕胥也蟲化蝶噩夢衆莫醒蟄龍睡不
魘今之詩書子發塚探珠類如箕亦如棬巧佞腰百摺不恥有
鴞刺惟叩無魚鋏兹事僕未能奴顔羞寺妾老去心偏壮窮居
志猶俠𣣔濟川無梁卬須抬人渉大言驚寡成舌嘺口虗呿人
識長卿慢市笑韓生怯力畊謀未遂尸饔婦空饁條桑四月天
緑蒲羙於箑青菰持作飯大布裁為帢負薪而行歌怡然此中
怗寄語西隣叟積金任過堞屡空良晏如銅山何嶻嶪
　　入吴雜詠四首
　　其一(呉江􁨇)
呉江城下麫一銖成百素案鋪雪茵薄刅翔飛葉似聞宫啇鳴
不離心手㨗輕縷縈落花重縷晃胡蝶皎然淡無影濡汁忘沾
唼數經松陵城留棹因此物昔来悵兵燹今過舟速發懸釡空
作羮流涎沾明月
　　二(虎丘簑衣餅)
盤桓千人石日午竟忘飱風吹餅餌香麥秋花事闌携朋詣餅
師環玦薦玉柈春酥􁇨截肪豨膏溢泥丸文武得疾徐空明透
肺肝析簑比輕脆角徴叶齒端人飽必數枚分甘童僕歡樵青
寄汝力寕忍使飢寒
　　三(惠山泉酒)
嘗聞酒人言清和乃酒勝聖次冽又次甘飴餳品非正過甘靈
宇淆大烈妨湛㝎恵山泉下酒雲液升丹甑葛冽蔣則甘冽者
譬臣諍諧佞比甘醴時咸謂甘勝檥舟飲山下醉殺春申徑晨
𧺫潄餘酲松風眠石磴
　　四(天池茶)
春杪萬峰雨一旗始展青金虎阜下泉得比中南泠我因望山
渇澄觀入青冥散歩翳修廊一椀滌素靈下觀俯雲海(人世浮)
蔕萍胥門杳茫茫蚊睫喧雷霆寕知曠覧士瀹泉坐翠屏
　　過鄭公丙舎作
㫺過尚書廬户尚列棨㦸是時甫鴉角兄弟争棗栗乳媪曵阿
縞臧獲盡文舃我僕多喜悦毎過飫酒食俛仰五十年此事成
陳迹徃者朱門閭燕巢驚主易我行知束芻不携絮雞炙丙舍
枕墓田野花夹寝室道逄采桑女導我出阡陌臨風懐昔賢無
涙自沾臆
　　行七弟空園
獨徃叩空園應門惟有媪湏臾跛児出釋杖僵欲倒我来因苦
笋蹈葉入荒草新篁半成林舊籜半已槁春殘花則稀亂紅厚
無掃地荒㫁種魚止有蛙黽道主人絶逰觀海鳥下沙鴇歎息
坐徘徊孤情歇幽討浮生嗟多累尺寸難自保胡不暢素襟丘
中豁懷抱
　　喜金二劍耿投劾㱕自海南
一葉落天上飛墜大海南君銜百里符冐毒渡瓊儋黎母界其
間山行雜虺蚺感㤙城斗大官舎同僧庵香草為人眷訟庭闘
鶉鵪黎女戴雜花輸租語呢喃蒲鞭挂茨户伍伯多蠻男聞君
在海外公衙無一事自擇獠　児秀目稍辨字飯之在官厨句
讀躬訓咡十年各通經可應貢舉試嗟爾經綸才志大恥作吏
奈何簿書堂蕭條仍講肆鱷潮鰌雨下沉冥十二年誰知瘴外
人皆通聖人言為吏等治生賦給民不煩胡為清貧令乃荷弹
墨㤙觧組况累歲三易榕葉根鷓鴣趣我㱕桄榔授予飱去時
尚紅顔㱕日髭雪繁海南所納姬生子觧魯論海波噏連山巨
舶　吐吞巨絙床中懸嘔偃營胃翻君槖　間少海若諒見存
徐聞既北渉賣葛始具轅躑躅過弋陽改歲逹故村余弟昔度
嶺訪君瓊臺門朱厓隔聲問空役旅客魂病夫掩倉琅賔謁乆
㫁閽片帋見名刺驚𧺫屣倒捫再拜驚各痩無暇及寒暄憶昔
祖筵别呉生共離樽故人半黄壌雲霄或鶴猿君才豈令宰帝
室誰愷元四海想臨御英豪困虞樊皇途如更清公等莫懸貆
君無八百桑更乏三徑園何以慰十口空􁂫曝頺垣乆䆠楽罷
官力畊羡乗軒逝将歲寒期窮逹長勿諼
　　夢三君詩
欹枕緑窓眠忽焉在齋室琹書静無人凝塵湛滿席飄然兩髯
至笑與二公揖拂我東閣床侍坐見生側見贈羅浮枝魁此衆
春色索句欲相詶耿耿含素臆又報蕭君来不衫亦不幘三人
成一笑墜枕窓月白寤言驚同夢花影透簾隙小喜共徘徊已
悟春消息
　　龍文鑑公卜築海上投贈
僧鑑人中英五峯削神骨文章鸞鳯姿不受世覊紲一滴曹溪
水開徧人天目師子下喬林百禽喑偃伏忽發大音聲震動山
河窟公從虞山来草屨半泥沒拂水巖下雲猶沾行衲䄌公将
結團焦南郭倚榛樾携杖叩我扉我行采荼蕨及我叩行窩乞
士出持盋先蒐床書讀詩槀皺塗黦公曽見我詩和句妥突兀
行者㝷公㱕相見眉宇豁謂公呉地雋江山秀無歇安知秦晋
間産此盈握月朗潤奪地靈清言破煩堨公言昔䘮亂在昔尚
燥髪憲中飢豺狼所經恣屠割日刳千百顱盬腦甘其血平陽
蒲坂墟尭舜澤汪􁐯虎嘯太行道咸作吻中物朝㓂夕官軍不
停車轉括流離竄鳥獸夜逐鬼火㓕奄忽三十載灰飛羣梟圽
真龍有九有此軰乃螟蠛兵戈蝟毛𧺫孤鶴自超越騰出世網
上千仭罡風㧞我夢虞山好惜未一指轄時登呉山巔北望隔
溟渤陳朝七星檜似見霜硉矹公胡去此中瞥若縧辭鶻秦徑
多槁壌河流况今渇攅眉歎師言海虞民力竭賦重米逾賤鍰
一六十斛盡刈田中禾不充公賦役孝秀胥靡牽薦紳姬女鬻
世事今盡然四海望黄屋安危在親政更弦民始活斯土尚茍
安樸陋少逐末僦居城南端稍稍剪蓬葛亭泥聊窒䑕植四防
獺容膝茅盖頸同乳燭共䟦浮世本露電寓形鄰海玥嗟余塵
鞅深紛累難湔祓道風拂晨夕五藴得條逹待公誅茒畢移榻
就松栝身心竟諮叩苦荈為我潑
　　毘陵逆旅婦行用朱四張韻
　　　朱張云毘陵旅舍有夫婦自北至呉探親者北㱕至毘陵
　　　逄胠筐者資斧既竭留滯旅邸不得㱕漕艘之魁窺其
　　　妻悦之問逆旅主人得其踪大喜招其夫願載之徃北
　　　夫既欣然婦察魁色不良固不從夫怒之強與附載彼
　　　魁厚欵通殷動婦益疑之魁以他事遣其夫至呉婦泣
　　　止之不聼婦潜為防衣䄃腰帶縫紉俱百結夫既行魁
　　　置酒欵婦聯舟舵師婦数人皆魁外宅也從容道魁結
　　　好意婦毅然拒之中夕魁相逼婦大呌驚𧺫鄰舟人不得
　　　肆魁怒而止婦就縊舟中魁豪有力經營寝其事同舟
　　　者不平鳴之官魁乃抵辟惜未詳其里氏亦朱張云張
　　　以詩見示即用其韻為毘陵逆旅婦行一篇以傳於時
朱張為我言有婦信竒傑傳自毘陵道道路稱不絶名氏今未
詳乆恐益冺㓕或云彭城産濁流激清冽流轉客毘陵舉室行
相挈訪戚過茸城㱕槖胠箧竭乞食毘陵肆死生寕可决何來
飛輓獪求匹狐則悦投餌媚厥天附載謀篡竊嗟哉見金夫烏
知彼網設夫遣婦安恃矢死志靡缺鑑貌中自防毁形衣自結
填􁋊望夫石飲泣濡縷血群鴇麀一梟益覺貞㕍孑見逼甘就
刅退縊更遑説所恨同牢人不得握手訣乾坤樹大經柔粉作
金鐡衆喙何由平芳酷終見雪英風流鬼哭口碑宣鐸舌惜我
呉趨㱕㱕途未諮晰人生貴求義窮逹豈有别忝兹軒冕徒有
恧笄縂列黄輿東南傾支柱頼恒碣甲申乙酉際何乃多明哲
曽参當我欺寄命臨大節擲筆望毘陵悲歌如意折
　　同董大尹志訪龍長老不遇
㧞俗離城市行歌遵翠㣲積隂梅雨歌試葛𥘉成衣耒㝷清凉
地觸暑無炎威衣上深樾影五藴生寒暉已到忘叩門良乆欵
竹扉旅葵夾徑開宿羽穿林飛童子啓水窓言師出未㱕風磴
石自掃枯查卧成磯欲叩身心事於焉知息機沉吟理㱕屐灌
木四成圍
　　次鑑公𥘉居城南見贈韻
飛鳥本無心倦飛枝偶憇豈翳營巢謀經營倪與計欲言莫可
告頑石聚相礪世人役精爽多才為道蔽雕鏤太空中小慧驚
匠製如瓶㵼瀾翻羙哉其己細萬殊無一有群動誰傳麗公来
蜃市角猥獨與余契嗟余嬰世網望林慕松桂幸絶外物牽形
累神不滯欲以鈍鋒機當公飛括銳矢聲鋒自相觸雲出山不
閉卜居未梅雨徂暑蝉一唳時當詣幽棲警䇿期勿替
　　鴛湖貞女篇為金孝亷大𧺫賦
　　　貞女鍾氏就李諸生楚竒女許聘同里金孝亷大𧺫從
　　　子鼎鼎年十九死于兵貞女二十猶未嫁聞鼎䘮縞素
　　　三年䘮畢告其父請從金氏謁舅姑楚竒許之登車辭
　　　其母曰兒生金之人死金鬼也既之金氏出笄䄂間拜
　　　舅姑修婦職致敬金之大小無失禮四年舅殁又三年
　　　姑殁奉事湯薬盡孝如父母䘮葬㐮事如禮遺有瘠田
　　　四十𤱔拮据僅足完公賦饘粥不繼紡績刺文繡以供
　　　朝夕凡二十有一年貞女年已逾四十父過省而哀之
　　　女曰維虀維脱粟未亾人甘之固如飴且纂組足以餬
　　　此父何憂倘徼福扵父未亾人得殁扵地下俾死者終
　　　有身後名父其念之楚其歎曰孰謂竒也乃有此女乎
　　　邑人聞之列状上有司将樹坊表里焉貽聞楽得而賦
　　　之為賦鴛湖貞女篇以風世云
冬青萬年樹霰雪詎云凋其實曰女貞秉徳異申椒如掌由拳
城婺嬃爥九霄孌彼淑令姿鳯質翽以翹詩書㓜所敦大義明
乆要結縭雖未遑婦職亮夙昭夫子生民秀芝英茁芳標金行
鎩鸞翮崑炎璠璵燒百歲願方違十年字徒勞委禽乆定誼豈
伊必同牢奔車拜姑嫜笄加客光消妾身既分明庻足奉昏朝
肪膬殚卒瘏㐮窀瘁行橇黾勉二十年茹荼螫中焦望夫空抱
石㙼塊何嶕嶢尚未識藳砧石闕悲憀蕭明明中天月魄死精
不消桂栢理雖枯芬馥判蘼茅流聲𬒳鵾絃令名永不祧
　　中夏同維申雲其静庵巨展諸公集劉倩敷文山堂夾池
　　　然火樹林木晃耀烟靄四合賔主驩洽逹曙紀事
高燕洽良朋簮𥚑集扵此林臯媚煙景燈火照川溪以兹蘿薜
情暫惬岩觀㫖山堂類喬林炎暑消為水絲竹一發聲清啇肅
然𧺫平生金石交投分期終始榮賤非異堦窮逹同素履殷勤
命康爵酬酢諒有以文章今古心終不負吾子願言朂所聞黾
勉副青紫
　　宿旅庵作
經旬不出户肺腑空雲山携此逺俗心暫得離塵寰㣲凉踏曉
徑叩兹松竹關掩關㫁人事竟日身世間賖醖勸酒人提壺溪
上還醇醪滌氛累皓魄澄形顔板床木棉幬静氣了不煩檜栢
影𥚑塵骨咸珊珊不寐警林籟風繊　斗間攬衣矍然興晨光
了瀛寰
　　苦熱行四首
愆陽赫炎月六氣無餘隂耳厭玄蝉號終日沸北林散髪石床
上几席如釜􁃿木火共㷊和澄府虞見侵至人觀其𥘉踵息于
焉深何煩䟽形滯流衍戲五禽
　　二
赤日無逃形祼袒眠空舎客至遂不冠頗遭俗物罵冥心逰物
外暫作炎蒸謝安得買山錢隂厓鑿臺榭芰荷夾寝床水周於
堂下此願徒夢中浃汗沾蒲籍
　　三
累月不出門謝客十七八揮箑尚沾衣况兹輪蹄軋越葛作單
絞剪製輕無　猶懷懐武秋喘謂重由基札累次入寥天流鈴
風瑟戞以兹重代毛盪滌驅疑􁇨
　　四
大火金石流炎景不可狎雖服五石散神明困湫隘空齋送餘
眠憫彼農夫鍤桔橰逺風上沒水羡鳬鴨耘耔敢云勞畏兹嚴
令甲暴巫㫁屠沽有渰空颯霎烹羊天乃雨讀史抛書夾
　　為琰旉題張逺畫飲中八仙李白圖
太白真謫仙詎臣荒天子羞從白蝠軰高論吐嚥事酣飲非酒
人聊以汰其滓偶來金門裏遊戲人間耳開元有急召眠市乃
不𧺫諒無宣室問徒然媚妃子萬古一知心千秋狂道士飯顆
山前流悠悠豈識此
　　與粒粟庵静公同訪龍文鑑公
吾家老尼父博學尚黙識于其所不知盖以闕如貴刪定百家
言筆削去其偽粲然立大經義取于衆著孟軻不信書智辯乃
莫二臯夔稷卨時誦讀者何事奈何子雲等躭癖以為嗜沉博
擅雕蟲不恥羙新句荆公尚古學以此亂宋世明室有新都藏
書奪中秘及其論大禮不如兩張桂大道如日月昭昭眉睫際
着衣與喫飯　豈必尚竒異况此竺乾言飛鴻跡偶寄三藏十
二　部本來無一字阿難大搃持見斥飲光軰聦逹不足恃忽
悟而悲涕大士乃西来文字掃一切知公有神悟早己超義諦
能以迅機鋒破彼衆疑滯于今知觧流紛紛詞說費多才為道
累口耳作三昩畏公墻壁堅卷舌收其鋭慚余亦夏蟲未識氷
雪意與師相觸發豁逹竄翻器不離文字禅頓入三摩地生天
與成物搃非第一義不如兩忘言是真見師利桂花落閒階香
乃在衣䄃吾無隐乎爾你且喫茶去
　　馬嘷城秋望
歩屧登高城㧞身秋氣上不離塵物外焉知宇宙曠俯屐園林
杪烟井隐相望樓臺如水雲晻靄各異况乃知圗畫裏理能窮
所難状大海空茫茫東垂杳無障浩瀚萬古胷于斯齊得䘮幽
懷見㝷菊邈焉寄孤尚傾壺就籬落向夕遥情暢
　　同崔大蘧非及渭臣子服信弦㓜瑜諸弟昭威寓庸露況
　　　三從子郊行訪菊留飯粒粟庵
素秋探夕英循歴徧幽甸金颷從西來千林旬流霰遥風泛空
馥香近花始見既酬飱英志言過花氏院静喧各有屬一任寒
罏濺相對两忘形歛枰悟無戦飽飱㓕萬慮流目送歸㕍悠然
至斜陽為君樂游衍
　　秦山僧案賦歎三首
老氏貴無身曇摩輕有漏此功徳主吹若衣毛垢不如緘身心
㓕形而𥙷竇憫兹有情類趨罪勇赴闘苟既中不虧何傷䟽梏
福堂本阿含鈴柝同唄呪聊将清静理滌此多生疚
　　二
大法日淩替又刈共晨昏天親與無着今誰良友昆黙然諸見
㓕始是不二門至道一無諍寕辨風與旛雖居榛棘中自有觧
脱存能坐滿團破畫地亦忘言拈花供圄帝如對希有尊兹意
仁者知群忘何足論
　　三
巨鱗趨涸澤螾蛭群噆之朱鳯罣虞羅􁩂鶬噪相欺寕知彌天
網止麗冥行兒晏坐無畏床羅徒爾為利刃雖吹毛虗空復安
施譬若斬春風風自了不知知君乆辦此流俗任然疑
　　客㳺上洋謁先伯令公祠堂㱕述感賦
客㳺茸城㱕云理上洋棹暇日詢謡俗言過令公廟在昔令此
邦仁慈流怙冒亷不名一錢飲水必予鈔鞭箠終日弛朽蠧至
枯燥煦育若乳哺聲色冺静躁朞月風遂醇漸且希两造去官
因鼎革世亂多聚嘯孑遺懐舊徳尸祝象惟肖飲食必醻酹巫
覡神卜筊彷彿我公存細大必報告二十四載餘口碑長載道
客来因㳺謁過此一瞻眺東海聖人榜爛爛掲堂奥入門形已
肅松栝幽窈窕巍峩進賢冠鬚眉􁄂遺照和氣溢大宅容光霽
㣲笑知公惡鞭撻象設無獰貌寓形諸掾史寛博垂衫㡌公知
故人来當必動幽順祠傍逄父老指點為我導凄凉談徃事流
涕沾耆耄經亂廟逾新不罹兵與盗祠下黄浦流萬古長浩浩
山河有旋轉楹桷無頺撓憶昔此中逰官衙侍清悄晚食僅魚
飱宵寒㡬薪燎閔閔憂早容對酒不得釂俛仰隔人代風流足
慿吊殘書相為理徃徃見牋敎上洋估客多至或至海徼毎詢
公後人相見喜劇倒深澤在人心淪㵸入髓竅􁋚恩頒縷縷流
連相慰勞欲紀昔所聞吾形惜己耗重聞歸客言於邑中自悼
䑛筆揚仁風流泗如横潦
　　海烈婦行仍用朱張韻
　　　前為毘陵逆旅婦行矣今得其詳云烈婦彭城海氏陳
　　　有量妻也有量貧困携婦之雲間就從子海雲龍于梁
　　　大将軍牙下雲龍移戍閩亾憀返下邳舟次毘陵族子
　　　海秀從軍在江隂以事徃鎮江遇烈婦子途驚問之哀
　　　其流落捐十金為僦居常州期江上歸更謀進止毘陵
　　　亡頼児楊二窺烈婦姿艾挑之峻拒之楊二飛掲有量
　　　為逃人以脅之毘陵僑寓者多彭城人共證公府事得
　　　已二更結驩請兄事有量烈婦知其不良數諌有量不
　　　聴時時從二飲酒醉乃㱕二復貸有量金錢以嫂謁烈
　　　婦軟語撩之必怒而詈二含愠未有以報也鳯陽艘兊
　　　漕毘陵旗丁林顯瑞兄弟五人横濠上顯瑞為之魁顯
　　　瑞淫惡二常漁而致之稱莫逆二既無如何于烈婦因招
　　　顯瑞飲盛稱海麗顯瑞心動二復語顯瑞有量夫婦圗
　　　北歸顧力不任假之附載何圖之弗遂顯瑞日素無謀
　　　面彼烏能就我二曰君苐捐數金令我聘一書冩人説
　　　之無不濟顯瑞立卑三金予二二囙説有量如約二因
　　　扣前所貸金僅以數星予有量有量乃告婦烈婦曰曩
　　　見顯瑞狐涎而狼顧死則死耳不能與共載有量遂寝
　　　則金已盡二聞烈婦不行也嗾顯瑞訟逋金于運弁攝
　　　二人入舟厚欵餌烈婦累日不食数日楊二走嬲曰彼
　　　姝樂乎顯瑞愠曰舷户不一啟而乃云云二曰胡不遣
　　　夫夫顯瑞悟乃以二十金遣有量市風㠶于鎮江烈婦
　　　止之不可既行顯瑞誘烈婦勿能動市㠶返二復至問
　　　問已諧乎顯瑞曰二笑何懦乎彼焉能趣就若事在君
　　　耳顯瑞拊掌頷之復遣有量下姑蘓買䌫及香箑烈婦
　　　力止不聴囙泣與别既行顯瑞令所淫二婦持十金餌
　　　烈婦烈婦罵之竄去宻縫上下衣裳自衵服履褋層㳫
　　　相連屬明燈支牖坐三更顯瑞决牖入俯而㓕燈烈婦
　　　仆顯瑞叩　大呼盗殺人鄰舟盡驚𧺫共呵顯瑞倉皇
　　　走烈婦拒户自經顯瑞潜𧺫傍徨聞烈婦咽中格格急
　　　呼二婦失户入已絶觧捄之不復甦藏尸米中遣弟林
　　　四疾走姑蘓令搜有量所携金鳴官謂之盗急收呉縣
　　　獄絶食以斃之已復令水工藍廷追佐四廷北平人心
　　　不平潜走常州府告諸董　漕林推官推官令廷潜伏
　　　舟側戒曰中夜官吏至收顯瑞若急出辯之抵暮推官
　　　召經歴繆明宻告之期防弁呉守偹賛漕王縣丞開城
　　　至水次稱奉漕司飛檄逐捕逃人于漕艘運弁則令顯
　　　瑞詗其艘顯瑞走詣經歴前謂艘實無逃人也藍廷突
　　　出指之跪曰此即強姦殺人賊經歴急令騶卒琅鐺擁
　　　而返笑告運弁曰斯即逃人矣握弁手歩入城乃謝却
　　　之寘顯瑞于獄推官令經歴鞫之顯瑞以黄金賄經歴
　　　不受鞠同舟盡得逼姦死烈婦状檢烈婦尸容色如生
　　　繯痕儼然衣寸寸縫不可觧經歴曰尸傷明白烈婦大
　　　節昭然勿再檢令以良材殮之并收楊二有量既至呉
　　　烈婦見夢旅邸告以死状趣急𧺫奔㱕林四至不遇乃
　　　免海秀亦自鎮江至共詣訊鞫所士民叢擊楊二垂斃
　　　數日死顯瑞卒抵法毘陵人士倡建烈婦祠欲肖其像
　　　易棺更殮尸三月不變因肖其容于祠徃来者咸以詩
　　　弔之廡序壁皆滿即葬烈婦扵祠後云
下邳英雄塲好女状人傑萬古黄流濁清氣今不絶義烈奮寒
媛魄死名弗㓕延陵城下水江潮激芳烈彼匹誠懦夫餬口室
南挈訪故軍已移㱕　􁂫則竭窮途遇親識屢顧驚未决捐金
聊相振僦宅稍慰悦綏綏狐與豺狼顧而䑕竊金挑計不成邛
渉羅遂設泣諌匣石轉矢心無璧缺鴻毛視七尺嚙指鍼萬結
願糜滛毒肉齒我罵賊血身懸梁燕輕魂暗檠燈孑見夢愬所
天嗚咽分明説綱常既已樹生死從兹訣幸逄郤金吏執法凛
霜鐵㱲彼九頭暴為爾重泉雪廟貌奔百工弔頌殚衆舌瞽史
入搊弹稗官助詳晰露筋義不殊剛猛寕差别突兀黄絹碑峥
嶸紅粉列紳維頼以峙十字延陵碣嗚呼立懦風翻在傾城哲
斑斑淚不磨堅貞森若節此腰不屈人瓣香遥磬折
　　漢季高士詩六首
田疇仗節士表信立高名抗義折白馬哭墓答忠誠﨑嶇並塞
馳國卿非苟榮将以報所命庻不負生平先願既弗酬掃迹逺
人世深耕徐無山㓗身明吾志區區方寸㱕者遂成市　聲服
蠻族穢貊且致遺彼牋我冠盖恨未能報之聊藉梟雄力蟻宸
一剪夷何惜单騎導出此㫁徑危功成耻受爵徙族田鄴畿高
蹈不可攀覇主徒嗟咨
　　二
㓜安秉潜徳避亂遼海濵結茒翳山谷括􁂫閟經綸曽是龍戦
時能使荒俗淳諸賢盡應召長徃獨況淪見㡬去危邦浮家還
北海疾風簸巨浸晦冥迷厥載神燈幽島出逺火泛光采台司
累見徴丘壑隤然在義不汙君朝三事塵鼎鼐高賢留躅痕木
榻穿未改
　　三
邴原懐雅量淡泊見清真終日無醉容能引一石醇㫁酒惡荒
湛浮查避黄巾猛虎囓賢豪不窺大徳樊異類且無猜梟桀難
共存清剛當見忌削迹返丘園嗟此亂世雄羅致國士援五官
佻逹児豈知斯道尊歎息未高舉栖遲霸府門
　　四
王烈隐方矩自汙扵啇賈身在樊籠外乃可狎雕虎遼西阻海
僻暫以紓刀爼奈何避地士危冠講鄒魯持此驚謡俗焉能安
農圃彦方實俊民不與管邴伍公孫若漚鳥視我如塵土以兹
終消揺脱然逺圭組
　　五
焦先隐河上不食亦不語縱然忘萬物亦莫知寒暑寓迹瓜牛
廬編茒代蓐苧野火見燔焼祼袒以露處太虚為我床霜雪為
我禇心逰五形外猿豕行相與寝䖏土侵膚骸垢神不滓婚宦
胸不交休咎豈獨許誰能向邦伯詶對作椘椘焦山兀江門髣
髴見遐舉
　　六
青牛何先生無姓徒有字飄揺理亂間跡偶落㕓肆風角及鳥
情聊卜行藏事青葙駐顔色百歲容無二相從一扈累䘮耦随
流寓㼾甎作行障厨床因假寐晝寝寄潜思宵分望星氣沉吟
詠内文詶答忘所自世豈無其人云誰察孤致
　　崔甥雲萬㱕自遼西以詩卷見呈作以兼示陳大龍孫舎
　　　弟羡門
送君渡遼時春氷始迨泮君昔到遼西是時氷未半長征銜舳
艫溽暑困蒸汗含悽别所生酬恩赴親串丈夫志四方寕貴守
里閈不渉萬里途幽襟豈能散江湖廓勝情邊塞凌壮觀羅列
山川胷次第入柔翰羡子数飛鴻翺翔去霄漢陳生故我友相
知縂角丱少年如雕虎英賢資博覧志豈居人下常羞伍絳灌
一行去作吏捧檄學治幹埋頭着青衫屈指理緡筭遼東百戦
塲三帥此魚爛在昔錦州圍大凌築且㫁當時虎闘地今為豊
沛冠　飛大漠上貂挾豐毛竄長白與黒龍廻環周几案所部
多貴人圈屯接烟爨賦簡訟亦稀牋牒敝漫漶庭鼓不須撾吏
人同水􁈠朝朝故衙罷痩馬飲河畔公子逐圍獵奚丁射狐豻
妺氏長閨閣足不窺井幹褰帷逰絶塞直欲效錦繖弱兒及穉
女風霜途不惮繡床終日閒針薾歇女伴時觀可敦入語若鳥
相喚驛馬送皇姑槖駝錦繡叚勞乎百里宰趨走疲昏旦却笑
鳴琴堂毎作射熊舘吾甥挾文筆無所事講貫翻喜富魚錯
鯔不論擔鮮蛤大於錢灤鯽肥飽啖黄䑕玉瑩脂雪蛆甘溢瀾
葡萄榛松實編貝齒芬􁈷以兹緩鄉思庻其忘覊絆惟苦遼酒
薄千鍾夫豈但奉錢止榆莢貂参空璀璨巳習飲潼酪兼耐咀
胡蒜何圖𥘉願違倐己歸装換犢車驅塞塵春色臨關暗山海
劃争開中華於此判旅食淹潞河益𧺫歸欤歎伹秋復沍寒返
斾辭鞅靽横波沿决口瓠子遵殘岸徃返悉水經乆逰辨方諺
倚閭繫親帷卜卦疲爻彖重挑未寐燈細照㱕人盥别緒及行
踪縂向詩筩騐慚余老牖下跧伏嬰多難攬此壮懐發如聴漁
陽掺沉吟返子詩朔風卷閑幔
　　行園問朱甥雲卿疾示甥三首
覊栖囿㕓肆雲壑意徒殷暫來一詣君何必更深山流水周堂
下林篁翳檐間弹琴暢神智服散妙怡顔
　　二
寓形寄大塊不異覊旅客胡為役精爽戚戚在朝夕君㸔帶索
翁行歌遺穗拾百年諒有窮憂生亦何益
　　三
松栢生高嶺雪霜不能摧山谷忽崩移㧞兹隆棟才無情尚有
壊有情良易灰至人慎危殆泊素保其孩
七言古
　　日出入行
飛光汝何徃来不暫停浴乎暘谷汜乎無景周圍三十六萬里
屢易􁀺尾辰為經尊盧太皇以上人夀各億計黄帝尭禹僅百
載猶謂役智雕殀干天刑我欲長縻繫烏足使之不得墜入窮
髪趨玄冥赫曦中天無寒暑月不盈朒同恒星丹顔不老亦不
死姣好宛爾桃花形青春奈何衰且至雖有聖喆誰千齡南山
陳黍瘞此物玉椀已出流胔腥少年相見願努力眼前利逹俱
浮萍賢豪椎魯莫嗤笑摶土引絙空精靈
　　鞠歌行
夷叔餓死季倫族老籛亦亾囘不禄束身罄折苦自拘不如酣
飲長擊鞠平頭小奚椎大鼓鞠塲軟滑净如鹵驚塵駿馬迅㳺
龍細仗捎雲落花舞邇来輕薄児自誇好身手不上蹋鞠塲齊
立錦茵厚雙尖鞾縫不動塵鴛鴦小蹴㢠身後朝出惟鞠歌暮
㱕惟鞠歌鞠歌未畢司命召悔不娱樂相蹉跎
　　雉朝飛
雄雉日出而高飛晨光陸離揚其翬澤中無復能孑處十歩一
啄将厥妃吾寕山樊挾雌更抱子何用織文析羽貢衮衣蟜牛
有鰥尚二女我獨惸老長無依朝出牧犢驅復㱕孤覊絶絃古
調稀单棲之雉啄不肥
荆山之髯一丈二紫光熊熊爛照地小奄攀得髯尚存徃徃仙
人此遨戲我奪胡􁋡謁紫皇軒轅宫通輦道傍白茅藉地燕息
坐厭棄萬乗仝覊韁軒皇謂余神不懌授以容成素女之秘方
用之不衰復不夭長運靈液揺天漿再拜稽首謝軒后人間至
樂誠無央焉能猥璅學嬰姹日弄婦豎巾帷房束茅為龍亦可
馭獨来獨徃高馳翔
　　公無渡河
吕梁無風長白波高檣連山未敢過三千懸仭在天上况復甘
人者黿鼉公不顧妾柰公何誰能止公無渡河太行車箱未云
絶人心嶮巇常苦多高車不可馳峻坂盛勢長見嬰祸羅勸公
囘趾保妻孥風波無渉安䋲樞公胡狂行汨泥塗箜篌淚盡魚
目枯河伯有婦妾有夫河伯不仁沒須臾自嗟不及填河鵲願
搴長茭從夏芻
　　君子有所思行
思羙人兮在天末瀟湘之南蒼梧北朔風捲驚沙驅我棧轅笮
馬入窮漠箐篁翳天猿狖愁湘娥泣花江水流鼈靈峡拆杜宇
死貳負䟽梏尭幽囚蠻文貝葉不可識呉将軍首何䖏得傾城
帝主婿槃猧目望南雲涙沾臆
　　前有一樽酒行
顧兎在東西赤烏日月轂轉同流波昨日少年今皓首青春不
住柰公何顔囘短折舜野死原壌䘮母猶高歌聖賢無禄不肖
壽三公五等俱媕婀身佩相印妻尚主不易半醉朱顔酡勸君
痛飲金叵羅今朝一花開明朝一花落落花不再上故枝主人何
忍離棬杓焉能富貴復長年空服大藥求神仙君看嬴劉两狂
叟蓬莱方丈成烏因之日作爛熳逰日日相逄互相壽身後之
名烏足論所歡前有一樽酒
　　結客少年塲行
百金買狐裘萬金買良劍白日殺人無主名夜夜紅樓酔相見
千塲縱博乗餘興更復探丸賭身命平明上直入羽林竄身隂
借孤児姓相合一杯酒相怒一杯酒片言罵坐各出門狭路相
逄無不有羽書昨夜入薊門三年亾命身幸存獨携寳劍遼西
去未暇報讐與報㤙
　　大道曲
堇羔不以止渇野葛非可療飢墨知狥名而餒死姬旦負扆首
領危棘津老叟貪赤社𧺫擲魚竿從虎羆張良強飯因吕雉橋
邊黄石忘我為古来賢逹盡皮相松喬安羡混迹誰知之悠悠
蓬蒿寕願富與貴青芻白飯何患無醒時胡姬十八工歌舞細
馬輕馱挾騶豎紫衫下馬大道傍對撥瑟琶滚花雨狂吟豪飲
醉莫辭寕惜車茵任君吐白頭傾刻成少年亂挿花枝㡌􁑴嫵
君不見洛城日夕㡬歌鐘此地逰人已黄土
　　明妃詞
明妃辭漢宫光采照天子漢皇重大信不惜蛾眉死蛾眉萬古
落邊塵三十六宫皆不春君王按圗空索駿畫師不識傾城真
莫因國色誅延壽雲䑓将相更何人燕支入漢家胡女無顔色
青冢葬如花徒羡南㱕翼可憐絶域近烏孫瑟琶馬上長相憶
　　楚妃歎
阿錫曵翠懤君在高唐寝仙䄃下巫山彷彿㽞神枕君王雲夢
逰不㱕細腰楚女無容輝樊姬當御内寵歇龍陽陪席前魚非
君心自是同明月易缺易盈終夕稀花殘待更春月虧應復朓
不見瀟湘苦竹痕斑斑濕盡蒼梧道
　　邯郸才人嫁為厮飬卒婦
趙宫舊舞人著得羅衣在春色落叢臺猶復㽞光采夜来春夢
入邯郸舞衣歌䄂尚珊珊鼓瑟趙王一時顧平原公子醉頻看
嬌羞意態曽相目酒痕燭影横相干棧馬一鳴荒雞白紅衣空
對三騶濕漳水悠悠不復囬鸞鎞欲寄無消息
　　中山王孺子妾歌
中山嫗人辭漢宫未央絲管随春風蛾眉永巷㝷常見纔入恒
山貌不同靖王宫内俱穠李伎園一一紛羅綺承恩花下見君
王御筵開樂悲歌𧺫同携漢月出宫墻一時粉黛空朱邸名花
滿眼盡君㤙枝枝百二十同根不知若個尤宜子抱日樓桑照
薊門
　　臨江王節士歌
已渝水疾雷霆奔劍門抉險排天根鼈靈峽坼望帝死湘蛾泣
霧留斑痕東園帝子宫車發朱輪低摧輪掩月一時祖道泣驪
駒烈士不平咸指髪君王重士高青雲干将照人肝膽分爲君
伏莭許君死何須絲繡平原君
　　博陵王宫俠篇
博陵帝子稱豪雄結交輕俠生死同一言不合揕胷腹氣盖酒
徒博肆中寶刀不惜國租賦下士寕論人困窮白日貪吏忽㫁
首大索主名竟無有長安年少探丸児辟易市中衆共知金吾
司隷不敢問薄暮紅塵無不為太平矛㦸無可試伏節從戎向
月支
　　扶風歌
朝飲㶚陵酒挟客宿新豐闘鷄平樂觀走馬右扶風扶風豪士
偏爱客白璧黄金多不惜後房家伎出秦筝前部名倡横趙瑟
眼中輕薄各自賢結交何必皆盛年開閣平津厄晚逹棘津釣
叟貧華顛窮途顛倒莫須笑魚龍燕雀俱茫然得雄者王雌者
覇陳倉寳鷄惟野煙渭水縈囘界汧􁈍渼陂演漾淫藍田豪華
戦闘一陳迹郿隖積粟臍空然不如娯樂肆心意絳紗女樂喧
管絃五噫童子徒自困鹿車椎結何人憐
　　東武吟
君行瑯邪道定聞東武吟㤗山猛虎手可摶入林豈懼惡木隂
早年剽賊作亡命三次殺人變亡命名姓赦㱕仗劍出玉門馬
毛逆風角弓劲軍功數立終未録恃勇囙輕霍去病徒行賣馬
重入關低頭向人空手還崛𧺫逆旅偏争席撫劍悲歌一叩環
君不見緇丘斬黿河伯駭二桃殺士亦等閒烈士寕論碎腰腹
誓将猛氣留人間肯随牧豎逐豚犢空使宣髪成斕斑螳郎怒
鼃公莫忽博浪屬章且見攀
　　齊謳行
臨淄倡楽十萬家高堂遺調相矜夸為君歌齊奏竽筑請君傾
耳聴無譁營丘四履開子牙小白尊王朝京華談天碣石傾稷
下好辯騶子輕田巴豪雄将相禮殊賤鷄鳴狗盗權竒見一炬
𥘉燔即墨軍尺書立下聊城箭魯郊不識西狩麟三齊忽王胯
下人文夫厄窮皆如此弹鋏無魚非是貧惜君豪逰苦不早丈
人日觀寰瀛小滄海安期倘易逄金𬞞玉椹湏應飽求仙終古
眇虗無一石縱飲真吾徒且挟青州老從事羅𥜗香澤長歌呼
　　呉趨曲
楚妃越艶歇謡歈聴我緩聲歌呉趨呉門匹練連閶闔虎阜金
精照湛盧昔時文身蛟蜃族今盡鸞鵠雕龍徒延陵碑字炳
日月澹䑓姓氏流山湖覇圖割㩀英雄𧺫三江两越無前壘伍
牙一戦水犀鶖荆尸既出平陵毁　間首㫁莫邪鳴魚腸鱠斫
専諸死興亾千載綺羅空闘鷄陂冷草丰茸西施顰處月留鏡
貞嬢墓下蝶翻飛風獨有藏名采薬客呉市浮沉逐門卒靈艸
還㝷星檜壇秘方𣣔訪鴟夷宅洞庭山下千木奴乆判浮家老
具區更携舂粟臯槁士同上荒臺感鷓鴣
　　前緩聲歌
晨風出林逐鴐鵝鷦雉下入蓬蒿多太行蟻垤争高下顯位長
自遭讒詖開心冩意成管鮑翻覆蘓張原舊好鉗徒来索魏相
頭厠中死人能報仇榮枯非所問泥塗敢申悶車輪過腹空百
轉五岳不平隐方寸眼前榮辱未可知莫怨富貴忘我為
　　行路難三首
提君青絲之玉壺勸君􁴫醁之羙酒太行嵯峨不為高孟門非
險六馬朽樽前意氣弟與昆明日戈矛在翻手季子車裂成安
刎殺身本是同門友虺蝮可握堇可餐多謝知交不忠厚
　　二
我有匣中雙玉劍蟠螭為帶綺作緱太白屬月光耿耿㒺两匿
景鬼魅愁悲鳴十載長不試大仇在側猶戴頭壮夫摧頽寳刀
賣傖奴無用将觧牛
　　三
瞽者欲測天蹇兒思歴塊跛牂焉能踰太行折葦可以杭東海
風雲未濟虎爲䑕吕牙鬻漿由也醢宣尼㣲服拜婁豬李斯教
獄困胡亥行路何難遇遘難頭上秋蓬不相待
　　長相思
蜀桞柔碧色盡是含情枝呉𧖟不上筐那得長相思相思道長
心㫁絶隴水無聲寄嗚咽悠悠千里下晴川秦川盡處洲如月
月明恐不到君傍君對月明應㫁腸清霜両地訴容髩莫憶故
人憶故鄉
　　烏棲曲
栖烏夜飛猶未栖門前烏臼争夜啼閨中紅筯應聲落知是遼
西蕩子妻夗央錦字廻環織銀釭作花影着壁爲君眠食寝容
儀何况關山欲㱕客
　　燕歌行
征燕横霜流草根青髩漸改愁人心少年盛氣干長雲思扼雕
虎批龍鱗逡廵遲暮成積薪當時執乎諸故人皆已馳騖懐黄
銀歲華一去不再春且酌九醖浮蘭淳左挾夷䴡右洛濵蛾眉
巧妙工入神芳時艶令娯衆賔忽聞清歌激哀音滿堂變容各
沾巾殊悲異戚無不顰始知名逹長苦辛燕樂無方湏及晨
　　白紵辭
新成白紵勝檿絲裁為飛袿冐􁅔離酒容歌態世所稀為君騁
妍呈妙姿人前作意大小垂輕盈無骨迅中規歛容内視息不
吹修趺凝植猶若移齊心同願相追随華艶易老况離居日成
向余一揚眉君憐君惜端属誰不在容悦在心知
　　東飛伯勞歌
東飛伯勞東復西鰥魚獨宿鶯對栖誰家女子省人事未到破
瓜愁孑居盈盈十五看不足叵曽掠削先驚目願持花艶得人
憐軍情個影只争眠空将無限懊儂意亾頼今年同去年
　　河中之水歌
河中之水河上舟莫愁一見使人愁相思相就不相信何異溝
水東西流燕姬未及莫愁好能持厚意投懷抱人生貴在相知
心濁醪亦足同傾倒酒酣爲我弹坎侯知君高氣凌九秋清啇
繊指爲君發一一白髪生我頭豪㳺海内無人識可憐鉛粉攄
心臆逝将宻爱結襟期不羡陳雷古膠􁈍
　　楊白花
浮萍入水桞作蛾随人輕薄可人多曲房宛轉三百六蝴蝶深
深入綺羅春風漫天雪飛去愁殺江南江北何青娥連臂歌思
苦不忿朱顔棄成土空宫早啼白項烏白楊生花楊未枯寄語
南栖梁上燕飛絮沾泥迹在無
　　楊叛児
花飛白門道大者乃如鴉君身本輕薄况復過儂家雙心壹意
共百孔玲瓏獸吐金辟邪沉香火底君莫坐宫鶯啼殺上楊花
　　效鮑参軍梅花落
梅花發嶺上九月已盈枝随風飛過嶺寒盡春歸人不知閨中
只怨含情苦那識長征隴上児隴頭春殘梅未落江南梅乳己
相思
　　雙燕離
雙燕巢君幕出入不相離雄飛漢水曲雌入椘江湄覊禽飄泊
慕儔侣君獨何為長獨栖楊花上天雨落地随風搃作路傍泥
　　宛轉歌
三星渡漢河作橋相歡相見属今宵傾情輸意無所惜焉能含
態復含嬌含嬌重宛轉宛轉向君前憶君宻爱寕獨宿感君心
知逄盛年姬人空簟懊明月小婦挾琴悽夜泉沉冥衣䄃君得
觧纒綿氣息君冝憐博山爐香裊氤氲徘徊流光兩難分鳴筝
在膝絃歇指低聲就君又不聞
　　擣衣篇
邊庭㱕信返金㣲却言春盡尚寒衣昨宵秋風卷綃幕連夕妾
身不下機殷勤䄂卷雙羅綺萍花波動門前水自憐减退别時
顔臨流獨語衣重理戦裙蟣蛻舊針􁁬矢鏃痕穿宻縫縷襊成
絞角錦石傍可憐細杵發㣲霜空閨力怯君不見野外音多人
㫁腸将新手𥙷稍歛縮乆别君愁當瘦長襟前繡作當㱕字願
着槀砧還故鄉
　　仙人攬六箸篇
天帝寂居云不娱趣召玉女暫投壺偶爾中耳電母笑二十四
驍翹鹿盧侏儒二帝弄臣哆口短下愽山巾命司博矢矢墜地
大咍絶倒瞬目上掩脣帝愠眡斥籍謫作􁇨稽郭舍人嗸牙嘲
嗤靡不有長受榜箠抑僂身帝遣省之戒莫傲戲無悛躭六博
潜上太山日觀峯日與神人争握槊攀翻玉姬洗頭盆擲塞狂
嘷振林薄岱輿員嶠點作籌積筭五城十二樓酒緡準罰不可
數倒吸天河涸絳流得梟為王雉五覇却為一局分項劉人間
齡齷齪無博進虗将寸壌賭方州
　　元旦飲劉生研山草堂歌
參政飲酒讀書䖏我友種松皆鳯翥元正避客就劉郎主人相
㽞客不去手談已倦倒巨鴟百罰金尊百不辭呼盧决勝賭年
命快絶投梟翻酒匜人生所貴適志耳公侯将相将何為今年
種秫𤱔二斛不了麯蘖糟丘池科頭跣足雙不襪山寒毫侵幽
姿山童驚顧恠袒禓疑是避暑高陽児壺乾杯燥客盡醉罷席
酩酊歌接䍦張燈扶醉踏霜返春城海氣揺参旗
　　食頻果作
早年䇿馬歴山返羊棗查梨滿秋坂就中頻果不論錢玉切風
絲蒸作飯却憶児童大母前争果分甘豈讓先當時江南珍貴
此雕盤封餉恒連拳邇来洊亂分南北三十餘年㫁珍目㕠丫
婢子忽擎将紅𥿄題椷出黄玉已驚萍食椘江来不數林檎柰
苑開芳脆投頥供阿母魁竒刺眼喧嬰孩霜刀剖取命小婦染
指流涎亦何有木奴壓倒洞庭春一斗莫愁無下酒
　　長歌寄懷周行客呉門
周行妙畫世無敵大手一揮数十尺千巖萬壑肺腑生盡向老
髯筆端出家貧恥作干謁人能詩善書俱絶倫可憐翰墨無人
識淪落摧藏五十春人間未知重手蹟時冩雲山抵酒緡聲名
一日傾呉下呉中作者驚相訝此中那有斯人坐令時軰摧聲
價競輸長幅買生綃巨壁虚堂坐高架烟雲滃浡随丹青墨酣
筆飽機不停峥嶸五岳峙方寸二儀高下窮流形時人空自弄
毫素徒有刻畫無精靈山川從此開生面唐宋居然見典型杪
各㽞滯婁江客大雪欲㱕㱕不得經年契濶換髩毛書㫁故人
鴻㕍高東風聊借呉江鯉蕩漾春流上海潮
　　朱二景肅胥川草堂觀黄鶴山樵十二家山水歌
至正以後畵格敝大痴倪迂盛得名粗毫淡墨益老草無復秀
潤流清英黄鶴山樵文敏甥筆墨神雋天機精十二名家古山
水随意經營毫末裏烟嵐濃淡各有情草木暄妍澤膚理荆関
董巨觸手變作者都忘神所以其中数幅更絶殊金碧洞耀丹
青腴似到藍田輞川下身随田牯行東圩朱生好客兼好画寶
藏此冊寕論價不逄識者肯借觀秘惜寕邅俗物罵我來探梅
坐石根爾時丘壑容獨存十年不見此畵乆錦􁂫為我開南軒
纔披短幅己滃欝水雲漠漠池晝昏形神漸入畫圗去那知對
坐成枯猿細看梅桞盡甲拆誰者綃紵誰林園主人屡呼客不
應良乆始覺持金樽呼童急為卷此畫軸寒具已寒酒不温無
須主人重勸客客竟醉矣忘夕飱畫中先為我冩照㱕晚帶月
𫾣柴門
　　春鳥啼曲
春鳥閒啼聲可聼間關宛轉盈前庭山客尚眠林欲曙百囀喚
𧺫春沉冥花枝纔動音裊裊飛上紅樓猶未了羙人午夢恰驚
囘道是巫山春乍曉有時一鳥獨自鳴一聲一聲復一聲啼来
𣣔歇殊不歇疑若無情似有情忽然相呼下儔侣巧舌交交學
人語衆聲錯雜各分明璅細窓前話児女春隂帯雨花不關春
鳥呌芲日百囘花隂深處啼㫁續常帶林中風雨来為爱禽言
坐花下小鳥啼春嬌似罵落紅庭院静無人百舌春殘杜鵑謝
　　為劉倩敷文賦項聖謨大幅山水歌
近畵多推項聖謨尺幅徃徃時人殊烟雲明潤草木秀居然萬
里開江湖平生大手不多見項生巨幅尤竒變高壑千巖高挿
天白石移山入庭院邇來畫手圗雲山𥙷綴烟雲㫁續間山高
必借雲氣隔暗谷隂崕何處還吁嗟項生畫雄濶見神力連山
不㫁百十重鳥道盤天鑿空入林踈谷朗無片雲隐約烟嵐在
膚澤項生頭白筆轉妍此画還應及壮年荆關筆力未相讓近
代何必無前賢老夫登陟苦足弱十年一息如蟲縁松根石上
屡坐臥翹首却望樵子同飛仙纔觀此畫心己怯􁁬鞵斗笠不
知㡬日乃可窮其巔勸君寳此同尺璧必逄佳日堂中懸
　　惠山老松歌調朱二子于(子于欲畫此松腹痛臥舟中囙/調之)
惠山老松勢竒絶虬枝連蜷形百折衆竅俱含丘壑姿古心欲
迸肝腸雪何年偃蹇卧山中疑見春申此澗東呉亾楚㓕㡬千
載呼噏雲烟與昔同我来探泉更倚石竟日嗟咨老蚪側摩挲
坐卧㸔此松返棹催㱕㱕不得朱生自謂畵無敵悔不登山携
帋筆直湏腹橐掃龍形鐡幹槎枒撑素鬲憐君腹痛卧輕舟應
是松根矗胷臆㱕粉君家雪色壁潑墨蒼龍三百尺畵畢同烹
第二泉謖謖寒濤盪襟掖
　　爲劉煒賦李星明檇里歌夀湯重庵司理
左角天官臨就李上指李星明太紫滮湖一片清照人不見秋
霜見春水當今　聖主重祥刑使君佐命廣好生福堂草深人
不入一十一郡推亷平訟庭日長晝漏永昌陽榴火紅弄影乃
知佳節近天中南極光輝傍東井使君自是神仙儔九仙山下
第一流文章吞吐抉元氣風骨翩珊鳴玉球暫來作吏司淑問
直靈位業同千秋鴛鴦水繞范蠡宅自古仙真隐越州知公軒
冕若蝉翼㳺戲金門非有求方壺員嶠東海外在公轄下堪夷
猶塩洲却近徐福島安期羡門之所㳺願從此中乞靈草採得
九節浮金甌登堂門生挟白鹿共借海屋添觥籌祝公三爵為
公壽上考中書還黒頭
　　竹醉日詩
竹醉五月十三日不知竹醉何時醒窗前恨無㝷丈地乞取百
个琅玕青每到池篁幽絶䖏輙思載酒賖林亭世人冨林園種
笋非種竹未遇春雷理短鑱不爱篔簹千𤱔緑憐余舊是高陽
陽尸祝鄭泉親酒壺近來爱竹不爱醉十載無論麯蘖事我醉
無寕令竹醉竟日沉酣飽空翠竹醉爛熳冩竹真醉竹豈必在
酒人為君干霄拂青雯上飲天漿吸流雲酒可千日而不飲何
可一日無此君
　　築門歎
築縣門縣門欲高高入雲樓傾門倒民尚可築門工𧺫愁殺人
南山流髠多巨木沒官造樓估己足巨木㫁作杙長材截作椽
賣充小吏纒頭錢十金日罰磚百金日罰瓦輸納稍遲邅楚檟
不湏買瓦上門楼官今折價准庫收只恐門工完莫怨門工急
門工已餘罰未息
　　開河謡
褁錢復褁飯縣間出開河河高泥一丈下者五尺餘欙土詣何
許舟載海上灘無舟安得前聊復畚泥両岸間河深未及底市
中累土高于山又復捉民丁負填龍君祠下窟見年出錢重雇
夫千錢三日苦未足不如将錢買老胥土泥不挑河任淤河塞
尚通舟河開絶水路厓傾沙墜石填河民錢空費河柰何
　　祈雨諺
祈雨祈雨爾出巨羖我出牡豕官今下令云㫁屠官衙支肉敢
謂無伍伯來飲酒索錢曰無有攫肉告縣官官差如雨鞭若狗
鞭之見血木􁂫頭囚何罪以豕首三日不雨禾為立槀鳴鼓聚
人官以歩禱秋收無望困箠鞭賣児夜夜償棒錢
　　張逺畫士女屏風自呉門緘寄舍弟信弦同觀欣賞賦此
　　　寄張并示逺門下呉章朱亶二子
周昉畫後無羙人瘠雨㣲雲掩至真人間佳麗君閱盡落筆嫣
然觧損神屏山十二春㫁續廣額豊鬟看未足舂容修短無不
宜秀外恵中各清淑内家貴重天貌嚴位置神仙在金谷疑君
曽到宫掖㸔萬朶宫花照上闌豈無閨中林下質草茅人物猶
单寒呉門緘寄張堂上凝立神痴兀相向頓令精魄成綵灰便
欲飛形上圖障其中尤物費百思如顰欲睡端為誰欠申背面
無窮意不入圖中不遣知憐君客邸孤棲乆畵成始覺覊無偶
呉中妙麗見應多鉥腎􁐨肝副心手近代士女推仇英淫思古
意殚至精呉章朱亶君門下将次與君争盛名卷圗莫向燈前
出絶纓恐誤諸狂客伎圍笑殺肉屏風空自横陳滿君側
　　夜聴絡緯歌
幽牕無人客獨眠蟲聲續續月上弦𥘉啼咭戞未成調疑有繰
車當户前凄其乍聞似山雨窣㳫林中㫁復連閒階曝薬忘收
拾驚𧺫山童履倒穿􁋽􁋽札札鳴不已始覺絡絲蟲夜語深閨
小婦夢難成那恠床空頻夜𧺫乍歇乍啼如有情數聲漸低高
一聲聲殘月黒音莫了更漏𥘉長花悄悄山翁卧聴忍悠㳺挑
盡踈燈螢火流更稀燈暗啼更急偏是幽人不觧愁隔墻隣女
猶夜作難息停機望女牛
　　馬窵篇戲為六弟望賦
　　　葉子𧺫於宋季五方土俗各不相襲錢塘闘特楊州闘
　　　虎六張八張取勝不同五十年前絶無所謂馬窵者其
　　　風盛于啟楨之際明末清興其流益廣禾中黄觧元在
　　　獄増為新目南北諸院翕然宗之都下䢴溝呉門又各
　　　為譜士大夫下迨負販無不風靡成習不佞酷不好之
　　　亦猶寄奴云畏觧不畜也秋日屡過阿六所見十弟信
　　　弦與苕客軰角戲連日夕故為賦之
宣和稗官啞貫中三十六兕横山東罡星墜後嚆矢盡猶復帋
上争英雄三呉自昔闘特虎邇来馬窵争新譜名姬賽巧矜散
花豪客㽞錢衒兠肚我家十郎乆罷官少年意氣横闌干自誇
彦道驩絶倒常笑劉毅猶酸寒驅車委巷拈百子四隅兀坐分
槃瓠共啄矢誰嗾臣獒使躇階君家白棒不離手獰龍毒象鉗
椎走直饒相遇古伽文亦教棒殺将餉狗只今狂薬滿泥塗紛
紛長啄皆瘈奴權門揺尾子盧軰捫足避若公莫呼從此豁然
破疑滯狗子誰云佛性無
　　鑑公入山期訪公山中桂花下遇雨不果公已出山與静
　　　因長老弟渭臣共訪有作
桂花未放師入山與師相期岩桂間桂枝開盡月亦盡山人不
至山芲開花開花落秋無主雲踪懶出非關雨雨餘山霽山僧
㱕携得秋香拂柔艣平生懷想入山深寕煩叢桂相招㝷况逄
白社不禁酒羞殺黄花空布金師㱕我出吟秋色㝷僧聯屐行
南陌上堂若道木穉香只問同来老禅徳
　　朱亶畫㑹真人物圖題冊
君㳺周張二公門十年精耗移形䰟心縈毫末窺萬象神妙時
時輕宋元見君西廂圖如見㣲之言漢卿實甫所貌冩已洞情
髄非神存想君含頴定慘楚筆憨墨恨雙文語将軍白馬嘶鱗
鬛侍女紅腮暗綃紵形消骨化羙人情千載酸辛溢毫楮漢唐
人物今不傳近推仇英前龍眠㳺絲縈鐡渲入肉兼此二物君
其然聞君近畫麒麟閣漢代丹青開丙霍圗成未了人競觀好
事携金坐相索功名将相自有真定無痴骨妍皮人營平博陸
各異状一一虎顧鳶肩倫可憐先入呉儂手不作内府天家珍
今君此畵冝自惜借觀評䟦湏佳客莫與呉中子弟㸔綵灰倘
或汙真跡
　　九日子服弟約㝷菊㣲病不果口占
年年重九菊未花却如覊客滯天涯今年花開先重九㡬度見
花惜無酒相期采菊在重陽未到登高髩已霜揺落西風供伏
枕孤負秋光照人飲自憐病骨怯登山白酒黄花相對閒黄花
未殘酒未竭遲我寒香在明發卧㳺山客𥙷登高㝷菊㱕來尚
足豪
　　重九後一日同六弟望行南郭登孫户侯寓園林亭小山
　　　采菊㱕有述
今年黄菊為誰好途遇孫侯􁁅劇倒相携爱弟登小山果已秋
光入林早君家鄰老花隔籬種滿林無好枝非無好花花不韻
園林縱有不題詩喜君折花許相贈鬂挿清霜展孤興銅瓶急
洗鷓鴣㱕喚花奴叩三徑
　　飲劉倩研山草堂聽諸奚擊鼓歌
霜黄菊紫秋更嫵上客深杯酌鸚鵡劉郎勸客且盡觴為喚花
奴夜擊鼓燈花歴亂簷花舞㣲月朦朧為君吐繁音緩節各有
情簫沉管咽流泛聲㳺絲宛轉捲花雨飛絮輕颺點渌萍青山
亭亭頭不動揎䄂横掺神采勇為君變作漁陽撾滿座風生洒
毛孔聲沉鼓歇客散時林霜坼盡東籬枝
　　天岫自梅里過訪草堂以省墓不相值寄詩為報
相思毎憶君到門君至我行入西村㱕来惆悵君不見却喜寘
几詩篇存黄花巳盡隐士園木棉可着裘不温閉户不出畏荆
棘長身漸瘦同鶴猿羡君流寓多勝友重君逺㳺無羡援迷楼
故址弔枯桞金焦㠶影衝老黿江山盡入興廢眼筆墨半冩漁
樵言拏舟何日泛長水烏臼葉丹楓已翻催租興敗無好句聊
寄尺鯉通寒暄
　　就飲六弟望所放歌
朔風凛凜集百憂六博不能消我愁􁂫錢已盡無可典焉從貰
酒鳴雌侯吾家阿六伶籍儔一日不肯離觥甌暇時徒歩日相
過便窺大甕登糟丘君㸔世路盡荆棘轉眼膠􁈍戈與矛漫誇
文章好箝口且避時名罷浪逰一夕一夕一白頭君胡不醉醉
豆休杯中能使人年少暫得紅顔相勸酬山河枰局戲嬴項詩
卷咳吐争曹劉身名焉用此長物二豪瑣瑣皆蜉蝣
五言律
　　題子卿牧羝圗
屬國㱕來後麒麟貌已髙當時困沙磧大漠在秋毫氷柱懸羝
角天花墜節旄李陵臺下雪潼乳沒黄羔
　　詶長水周篔見懷韻
愧未芝眉識相聞辱報章高山長在望空谷亦何傷雪軫弦三
歎銀筝㕍㡬行和歌疑有誤屢顧矚周郎
　　首春過宻庵訪東明禅師
風急春城外晴雲海氣寒相携龎藴去一詣懶融㸔松火生煨
芋茶香泛握蘭䋲床話㕠徑繚繞白雲端
　　自三昩庵至栴檀菴
精廬不數武小憇各經過幽意無人問禅機一字多春光駐啼
鳥瞑色上烟蘿末已探梅興行吟奈晚何
　　用韻詶董大尹志得四首
殘夜驚衰暮幽栖感歲時流光大衍暦心亊少陵詩雪後燈将
燼花間漏轉遲年華不相待已遣鬂毛知
　　二
薜荔新衣帶條風澤鬂絲搃無軒盖過任啟竹扉遲檐旭生何
早江春到㡬時呼童数梅蘂曽發向南枝
　　三
物態稀懷刺年光逐酒巵春來土牛　潮上午鷄時瓦卜占豐
稔農祥騐雪知蜃窓隂似雨把卷一褰帷
　　四
不識東風至開門緑始知徑苔㢠凍乆巷桞折絲遲綺思看芲
發雄心引鏡悲酒徒寥落盡空對月如巵
　　潜夫李先生抱病卧東郊再過不得晤留詩言别依韻奉詶
平生丘壑意去住總難忘病𧺫先春色㱕舟帶夕陽懐君芳樹
合言别渚蘋香卧㸔公車客勞勞上帝鄉
　　秦山法雲寺
偶爾看山至雲山有宿因當機無可語對坐更何人竹外松風
静沙頭鳥迹新相看俱了義梅影印階塵
　　禮破顔和尚塔
十年弹指事孤影塔輪中日午群峯正天高大海空魚龍咸喻
法松竹乆聞風無縫誰相扣捫蘿舉似公
　　過夏家庵訪千公不遇遇之山上投贈
相㝷不相見相見偶相逄送客梅千點盤山路㡬重海潮涵印
度山月指門宗誰道公孤廻寒岩石上松
　　藍田浦野廟小憇
野廟藍田浦東南敞不扃海王朝嶽瀆水徳表威靈净肉齋鐘
冷顛毛客鬂青㝷僧無可語索茗眺危亭
　　馮氏天坐閣眺
紅塵只尺裏誰識有雲林空際此間盡幽篁㡬曲深䦨干山四
面樓閣蜃中心不隔紗窓畫梅花雪滿襟
　　陽羡胡天岫檇李陳九陶禇㓜隆並過草堂
屐齒遒然至何人集草堂諸君俱大雅乃不鄙踈狂湖海論交
舊名山托業長野夫欣竊比此道日輝光
　　病𧺫
一卧春将盡流年強自扶浮生嗟物累多病覺身孤跡漸踈詩
社名空罣酒徒嚮来飛動意幽夢滿江湖
　　野老移送来禽喜作
繁英驚滿樹野老送来禽接得棠梨種移栽小院隂試花知雀
喜候實辟蟲侵爲趂清明雨流膏劚土深
　　春盡十首
春盡江城日風花作意飛輕隂生海市漸暖入牛衣愁病思岐
伯身名騐少㣲亂紅雙徑滿相約采茶歸
　　二
伏枕餘年在當杯萬事空鶯啼㕠屐外春去百花中寒食開𧖟
市條風報社公石湖船有約稍待五湖東
　　三
湖海烟波濶風塵出䖏難饔飱菱角飯栖遁行皮冠買妾非司
馬無妻事伯鸞時平多禁網不敢問垂竿
　　四
飛絮過三月啼鵑滿一枝感時江統論懷友李陵詩山市收蒼
耳松隂闘畫眉閒中理幽事伸帋譜圍棊
　　五
燕子梨花候清明禁火餘悲風揺墓草喜雨潤林𬞞故國龍蛇
盡新愁杜宇𥘉相㸔何獨痩憔悴念三閭
　　六
少年行楽處囘首鬂滄浪艶曲傳歌清樽醉索郎風和盤馬地
草軟闘雞坊事事關心緒鶯花搃㫁腸
　　七
獨徃空携屐㱕来早閉門木䦨栖海燕沙雨濕山樊身賤親偏
老民窮吏益尊著書夫豈敢流涕賈生言
　　八
砌石移花影鄰隂下草堂吹簫賣餳過擊鞠落紅坊魚虎窺􁑴
坐風鷹閙𥿄長児童㸔共喜翻逐老夫狂
　　九
巫門東望地於越㑹稽山窮髪通諸夏文身自百蠻黄流南印
濶赤道大瀛環驚顧乾坤狭漁樵何䖏間
　　十
春来躬灌卉半臂著单衫小句教鸚武新詞摘阮咸愁多踈酒
盞懶甚㫁函每薄相如賦文章逹狗監
　　王家溪
風㠶溪口望楊桞沒深邨花宻人烟小雲多水閣昏王祖半漁
稅家政在鷄豚此地民情古焉知官吏尊
　　行虎丘再次信弦壁間舊題韵
勝地同良友雲林思轉遥山情人外冷春色雨餘調野艶撩㱕
夣清暉殢小橋貞孃墓傍石藉草一相招
　　逰恵山秦園次壁間韻
一境入圖畵烟嵐擬巨然何人買山隐想在避秦年窗鑿生雲
石池分吐月泉焉能及群鶴終日此中眠
　　二
磵户幽房冷塵囂静不聞名山真托契人境已離群空翠生松
檜清暉淡水雲暫來忘返棹魚鳥莫移文
　　詶梅里凃長簡韻
新詩長把讀片札忽相聞四月𥘉弦月懷君若見君蓬蒿藏仲
蔚羔㕍薄陳羣窮逹平生審雲山自此分
　　即事和胡天岫梅里見懐韻
相思嗟不見忽忽似殘春天地無情甚棲覊如此人隂濃了花
事海色㫁山巾詶唱言愁句雙魚徃復頻
　　用韻示胡周二君
　　　天岫和青士訪二上人不遇詩有欲竟浮沉事句此事
　　　如何竟即用前韻舉似二君不必示二上人也
浮沉竟何事欲数已難名般若同蛛網成唯亦蜃城篆㣲香不
了月正影無生二士誰堪論團焦可結盟
　　二
何煩相覿面原不費参求無䖏堪　屑惟應問石頭茅亭杳然
閉花徑自成幽莫可容詞句君其任去休
　　訪虗白上人
聞説虚公乆幽栖得暫過經行盡林樾氣候尚清和塵事此中
冷孤踪一鉢多茅茨聊隐翳踈懶奈公何
　　二
到䖏名山滿山僧不住山寕知把苑地自足遠人間燒茗春潮
上參禅鳥語間何煩公説法聴水自潺潺
　　午日感懷三首用商隐韻
令莭逄重午端陽夏已深高堂長命縷為黍歲時心漸老諳修
薬多愁觧畜琴五兵符可辟偃革望當今
　　二
使者煩頻至東隅乆宴如其空悲白苧毎食㫁黄魚昌歜孤斟
懶蒲葵却扇踈午眠驚半覺風至墜床書
　　三
阿况嗟零落三年絶燕㳺晚凉生海月舊恨在江樓小婦驚梟
汁雛兒繫虎頭前邨聞競渡欲趂采樵舟
　　再和董大尹志同訪静公作
言過方丈室正及可中時潮信逄弦减茶烟上午遲人間逄二
士物外得相知岸幘槐隂下松風竟日吹
　　大暑避客旅菴四首
浮生原逆旅随遇足栖遲避暑依深樾披襟䕃曲池炎歊對僧
盡吟唱有蝉知只此堪忘世雲林慰宿期
　　二
乆惬丘中賞言抽物外身浮況寛世網老病怯生辰弄筆惟題
句科頭喜避人紛紛城市裏名刺沸蹄輪
　　三
叢林多杖拂吾爱此公真乞食随供佛無禪可答人何常離法
縂不厭僧貧諸累空俱盡寕須掃六塵
　　四
午餐無一事繞室漫經行掃地㽞花影闉門隔鳥聲偶來如出
世静坐覺浮生遂息身心卧䋲床夣始清
　　秋夜獨坐集字
招得棲遲客菰蘆聴雨眠踏歌傍樵路露宿半漁船面郭溪橋
冷輕隂夕照懸淹留三雅畔詩思滿巖泉
　　二
玉砌望舒隐當杯聞洞簫堤槐垂細細葭露乍蕭蕭碧落臨虚
沼磯痕送暮潮空齋清興接下榻㡬愁消
　　秋夜集字
卧閣夜展轉秋蛩滿院吟短蓬𥘉入鬂畫扇倐驚心漏㫁辰星
淡苔稀破屋侵仙居倚叢桂遥過萬峯㝷
　　二
昏中廻北斗潜景杳蒼蒼囱影移燈聚環波印沼方梅林莎徑
緑蘭若菊花黄放浪壺樽乆平時見古狂
　　夜𧺫燒茗不覺達曙
老去秋懷减清宵未忍眠雞聲流燭䟦蟲響咽茶烟已負看山
約空㝷乞食縁鈔書重剪炧詩譜已三牋
　　摘白髭次韻
心事蒼髯外添愁更㡬莖空勞懷地肺何用避山精少艾窺㣲
笑雄心照屡驚高堂雖徤在垂老愰無成
　　種竹次韻
數箇扶亭砌喧卑覺已新非関移遇雨終日遠囂塵踈節真吾
友孤標重此人愁然成獨嘯未許客過頻
　　秋日病中次觀濤韻
秋清驚伏枕潮響撼空塘病骨添踈放幽襟𧺫激昂山河揺地
影角徴激林霜無復觀濤興寒罏瀹乳湯
　　二月雪和僧衍維韻
二月花無頼無風作意吹千林惟一色向暖不多時寒食飛何
早㝷春濕未知綺羅歌䄂澀毳衲自離披
　　早𧺫燒柘煮茗有作
幽事無人識晨興候鳥鳴鈔詩兼楷法聴雨惑茶聲酒徳衰殊
甚文心賦晚成敢希高士傳庻不愧躬畊
　　東觀商隐期共訪僧鑑不佞先詣鑑㱕見二子㽞題乃有
　　　此作
乆負㝷僧約何當把菊枝空堂來二屨携杖出多時海氣林楓
冷霜天侣㕍悲相㝷不相見定有感秋詩
　　同潘大洪㣧董大尹志訪虚白上人自和舊題韻二首
秋色滿三徑幽人更一過竹高晨景暗霜暖晚風和林下僧元
少人間跡遂多同来携二客皆不愧羊何
　　二
語黙對深坐夕陽已在山種枀籬内外造屋竹中間僧𧺫自燒
茗客來相向閒因機欲忘去月上澗潺潺
　　客夜聞曲見懷答胡天岫韻
飄零何處客短棹逐淪漪旅夢同歌枕離燈對雨垂相思無片
字過㕍㡬行悲剪燭書梧葉憐誰為觧頥
　　同董生商隐六弟渭臣訪宻庵東明長老
幅巾同一出精舍叩　㢝欵語機鋒外清談末法無南軒負晴
旭北牖矗浮圗坐乆茶三􁅳籬猧送客呼
　　二
怖鴿聊棲止瓜牛自有廬浮名悲物役懶性合真如積水寒蕪
沒遥風朔氣虗天親與無着毎出屢相於
　　冬夜讀史懷諸葛武侯八首
炎燼垂将㓕隆中寄此生君王重三顧談笑服群英峽拆黄陵
廟鵑啼白帝城定軍山下路終不負躬耕
　　二
漢賊知何限興亾只繫君當途将易代此出始三分梁父誰為
和州平雅不群西川諸傑士因得附青雲
　　三
長嘯隆中日南陽抱耒動如何秭歸路孤負渡瀘人龍虎茅廬
小風雲水鏡新凄凉出師涙千古尚沾巾
　　四
流馬終年出綸巾竟不㱕天心知已去臣力事應非魚復江聲
急荆門樹影稀無慚公父子身後願多違
　　五
三代遺人物寕須論廢興翻然下㐮漢致主遂飛騰管楽竟誰
許周郎雅自矜祠堂滿巴益餘恨在西陵
　　六
風流漢名士千古歎竒才出處心無愧君臣義自該知人負先
帝上将坼中台五丈高原路於今尚可哀
　　七
磊落雄姿者何人得羽翰忠誠匹伊吕竒巧奪輸般此土不可
再乗時自古難悠悠渭南水無日下長安
　　八
條桑沔南士踪跡両相高抱膝復何事鞠躬良自勞流風銅鼓
寨餘恨錦江濤寂寂斯人徃徒令典午豪
　　弔孫伯符
英姿何濶逹壮畧冠江東所遇無前鋭同時不両雄斯人苟不
死孟徳若爲功呉越今寥落山川與古同
　　懷周公瑾
竒寸不世出英逹見周郎搃角君臣合同心計畧長蛟龍變雲
雨熊虎逼荆㐮歎息巴丘路餘風更莫忘
　　二
風流兼雅量一見意應消逺度涵諸葛英姿照小橋江山人物
盡歌曲覇圗遥公與孫郎在曹劉未可驕
　　弔大史子義
東莱狥義客排觧見英風酬徳囙慈母輕身報孔融寸心然諾
外勲烈壮懷中歡笑神亭士非君孰與同
　　弔龎士元
㐮陽産英杰驥足在蒿莱指顧三川定君非百里才干将犀一
折威鳯鎩偏摧零落涪城下啼鵑為客哀
　　懷法孝直
孝直風威厲功名在鼎彛竒謀脱險阻致主見清夷睚眦酬何
疾君親報豈私東行嗟明翮惟有葛生知
　　弔徐元直
早歲悲輕俠從君識所㱕相期共王業此願與初違豈不識明
主無因奉徳暉隆中談宿昔慷慨意應非
　　融雪
高樓融雪外懸霤漸成聲殘歲疑多雨終宵漏到明岫雲屯更
濕海市厚難晴徐理㸔山屐呼童掃徑行
　　二
鄰竹枝枝折寒河徃徃氷棹随流液動山待泄雲登徑􁇨苔㱕
緑林踈月隐稜墨池呵暫暖待拂剡溪藤
　　謁歟城蕭相國廟
相國何年廟西風繫短舠呉中諸子弟誰識故功曹谷水溪橋
鎻欤城秋氣高丘陵入懷古登覧更蕭騷
　　二
古木荒祠外俱傳祀鄼侯元功刀筆吏野廟鬼神逰馬矢寒焼
茗茭田夜飯牛從来輕絳灌感慨重淹㽞
五言排律
　　秦山詣始皇廟
遺廟千秋在求仙誤祖龍循山開輦道並海盡提封王氣東南
見英雄草澤鍾一呼蛇劍躍萬乗鮑軍從粉黛三千散金人十
二鎔精靈留肸蠁像設冷塵蹤蜃市成宫闕鼉城作附庸隂風
栖冕蝠雷火削門枀㫁碣猶通讀丸泥孰見容餘威叨血食失
勢困耕傭石馬嘶無汗雲旗燁㡬重澉湖環若帶越嶠望来濃
向晚神燈出知應亂夕峰
　　春行過旅黙二庵同醉月作
乆負㝷親約行吟見古狂同携阮生屐来叩郎公房亭午春潮
滿巫門海市長輕隂苔漠漠深坐竹蒼蒼塔院幢相向經行徑
不妨氣暄鳴石蛤花實接沙棠飽食蒸藜飯間談種菊方鑿池
收積雨移卉避餘霜半字誰題偈多時懶上堂㱕途逐樵牧新
桞已斜陽
　　奉和張黄門螺浮承　詔省稼畿甸入謁鳯臺山　陵三
　　　十二韻作
省耕循甸服蔵劍拜橋陵陪位群公在威靈九廟慿御圖知有
兆景命亶新􁋊大寳淵冲纉洪庥宻勿凝帝圖恢一　戦王㑹下
三登氛祲扵焉息皇猷自此升投戈戎革偃觧網㤗階弘天授
非人力多才悉與能聰明誠莫測巍蕩洵何稱至徳周其盛卑
宫禹不矜端居辰極建重譯海波澄從諌虚懐受求賢納陛陞
推心人置腹勵翼汝為肱反側㱕寛大奸囘就準䋲無偏神獨
運猶病若難勝黔首咸膏雨宵衣益履氷優俳踈束晳詞賦重
枚乗龍馭終攀駕鴞音憶啟縢隂疑際居攝末命得依凭遏宻
云殂落如䘮盡角崩郊壇配顓嚳昭穆徧曹滕給事邦之直朝
陽日者昇周爰慰荼苦汛掃拂騫騰蒿目紓籌䇿披肝想鉄稜
欲将宣室對奏伐謁外羡(音/延)燈萬歲襟山海中條鑰岱恒暫看
持節使非乆賜環徴武庫堪前箸文昌上左丞封章嗟賈誼豪
舉羡何曽談虎餘驚悸探驪尚震兢安危望諸老畿甸困頻仍
且盡離樽酒誰論淄與渑
　　送周篔之太原
周篔忠信士仗䇿赴關西岐路誰知已長征任馬蹄朔風榆塞
𧺫邊樹㕍門低此地頻攻取于今罷鼓鼙當罏趙宫女挾瑟侍
中妻代騎多羌部并刀照鸊鵜罽裘霜不入潼乳醉成泥洵羙
非吾土憐君更可児相逄定豪雋作客勝覊棲汾晋諸参幕聲
名動刺閨上賔尊皂㡌别館致朱提咳唾羣英廢山川片帋題
三河黄浩浩四月草凄凄祖道歌行邁離情手獨携鄉園廻月
越燕藩鎮傍觜蠵到日滹沱首還應念故溪
　　和商隐訪虗白上人韻
避世嗟無路浮名悔有家但能從白社何必訪丹霞古道沿溪
曲柴門帶樹斜候禽啼布糓地産足菰麻短褐􁁅迎客長薪自
煮茶施臺留鳥食㫁罟懴漁牙阡界因栽竹餘泥乃種花狸奴
作童行糞掃見生涯誰復依禅徳空来玩物華相期當再訪凉
月變蒼葭
　　海上楊亷使祠與海神廟同時落成夏日修謁有懷荆南
　　　張觀察得三十四韻
　　　邑持捍海塘爲固明亷使楊公瑄豊城人在言職弹曹
　　　石得罪出搃外臺築塘海上有大功民尸祝之與海神
　　　廟並載之祀典有司不以時葺二祠日圮龍君象設披
　　　苫盖秋祭露禱壊楹下牲醪僅草具張黄門螺浮請
　　　上親覧萬㡬失大臣㫖出鎮荆南便道㱕里謁二祠慨
　　　然捐金半千一新之夏日謁祠喜而有作兼懐張公
析木黄輿上扶桑赤縣東安危惟一髪保障藉羣公工吐納生
成外周流闔闢中澹灾當　睿聖廟食乆楊公曹石封章奏臺
臣社稷功紀綱存秉憲川瀆助孤忠下楗黿鼉窟爲防鱷蜃宫
精誠干地脉物怪役靈聪底績三呉奠攸居百粤通先朝思捍
患典祀異神叢向若祈雩配巫咸降格同星文次辰位威徳長
鱗蟲土偶鯢桓重龍堂日角豐山玄圭穆穆畵衮雨濛濛将吏
皆鯨族蛟螭擁介弓禱祠䖍祝史膏澤寡年凶慨自揚波警何
人報禮崇荒臺横馬矢壊殿挂魚筒軒冕泥塗盡鮭鯖爼豆空
瘞毛臨糞壌舞樂翳葌蓬箕尾光􁁬昩胡髯鬼怨恫陽侯狂肆
虐精衛力斯窮給事㱕休澣廷争見匪躬咨嗟感頺廢指顧𧺫
穹窿丹黍仍桓角金鋪更蜀銅女墻呉越判蚩吻斗牛籠厭勝
秦皇道形塩覇國風門圖宋无忌仙繪古韓衆壮觀提封䴡綢
繆海王雄尸鰥羞邑宰班胙及鄰翁殊盛真希有方鳩頼始終
鄙夫耑肅謁小喜破幽忡遥望荆門樹高飛夢澤鴻慿誰涵尺
素為我寄行􁶎
　　七夕喜聞劉氏女舉第六外孫時姬人乆未就館因得句
　　　調之
炎劉傳奕葉唐棣已連柯烏鵲為橋早熊羆載寝過月垂弓韣
影襁繡錦雲羅蛛網宜男巧池凉百子和舉雄懸犢鼻就館駐
鸞梭紅甲研朱的青房哺緑荷辟邪針九孔鎮惡石雙珂犀貫
三台正干無八字訛祈靈禱牛女防駭徙鸚哥客座謙豚犬宗
祠報祝鮀相期湯餅㑹暫罷果瓜多抱預儲阿保風湏避孟婆
支機今叶卜周晬定提戈小字工誰擬竒徴洵則那應憐虀臼
好其奈草翁何謔學黄幡綽園師郭槖駝未甘為蜾臝猶服御
纎蛾宅相占頻慰長生願不磨曝書驩倒劇織句費延俄帶笑
調西閣頻年浪渡河
　　自和前韻
試向牽牛問慿誰為執柯應煩嬃婺軰相媵帝孫過天上橋𥘉
就人間雀可羅當階數􁆉葉停織理雲和錦製三朝襁㐮成第
七梭裹児衷袒腹益母煮么荷象齒胎㽞誌簷牙月似珂室温
就西爽暑退改南訛争抱讙群婢餘泉浴八哥顛毛驚䑛犢奓
口愧鯊鮀香粉筵虚設麻姑蛘漸多穿鍼無綵女懷果有頻婆
良㑹愁催箭佳期願挽戈開襟留婉孌私語避伊那祝彼螽斯
羽當如粲者何金錢飄繡穂珍異賽明駝他日騎銀鹿牽嬢汙
翠蛾重拈丹不律闘㨗鏡新磨小婦長眉淺兠郎側弁俄腰支
今更削羞殺帶如河
七言律
　　丁未元旦早𧺫郎事
天濕星河夜氣遲早梅未吐報春枝鑰魚屈戍重　簷馬丁
冬巧桂鴟萬井金姑驚衆蟄八風玉液迸流澌門前名刺紛如
葉裁作紅牋和􁦞詩
　　和胡山望雪見懐之作
扶屐高城盡白沙深簷烏㡌冷欹斜誰将豐歲年年玉種作寒
林樹樹花長水相望㫁氷鏡故人㡬度折瑶華遥知風雪柴門
外蠟屐孤痕向酒家
　　次韻酬胡山梅里寄懐
卑棲豈敢學況冥弄雪呼童範土型氷鐸倒垂西華掌旭烏斗
上楚江萍窮居百感消浮白殘藁重删待殺青期爾天台同采
薬東𬈑一點是金庭
　　賀沈太常先生八旬除夕生子
高閭乆已望于公乍撤辛盤却舉雄鳯徳未衰殊有鳯熊祥叶
夣應非熊丈人三婦偏憐小姹女生嬰若返童屈指百齡還徤
在坐看五馬振門風
　　二
再傳亷吏景高踪此日盈門賀元宗執酳豈須君賜鯉聚星咸
識子爲龍喜看𣆀老生仙李應有青童伴赤松成實三千今未
晩知公乆視自從容
　　立春前一日荅胡山周篔見寄韻
長水寒㱕歛朔雲覊人春思已紛紛桞條弄色懐之子竹葉消
愁頼此君寓勝率橋無用賃隐同甪里自為群相思頻問横山
路燕尾河流半邏分
　　元夕燈市雨
桃笙臘屐踏燈囘急鼓繁絃殷早雷夜火欲流星島嶼暗塵不
上綺樓䑓探驪客過鮫珠濕行雨人㱕鐵鎻關獨有蕭齋銀燭
冷空喈自剪讀書煤
　　二
烟靄春城滿大堤上元已降慢亭西白榆滴瀝星橋滑紅雨𬈑
濛火樹低角觝魚龍翻盖連錢寶馬惜障泥少年行樂空相憶
燈謎分　取次題
　　贈崑山王仲槐大令令山隂人
名流江左聚山隂岀宰郎官簡帝心飛舄鹿城常夾日栽花
水自成林垂簾鶴過雷琴静滿邑春㱕雉麥深早晚政成需内
召不煩明詔賜黄金
　　新安張公白寓呉門乞詩為夀
白岳雲山媚舊廬五湖烟水照移居藏名喜托臯橋市飬性兼
通少伯書丹鼎燒金應已就紅顔餐玉近何如裁詩好借君家
筆一寄胥門五色魚
　　初春登秦山二首
春隂弄雨改朝昏潮長東風上海門天冺圓儀窮髪盡山排南
鎮一峰尊波濤空濶無今古代謝英靈有狖猿三十年来何限
意沉吟不為朗公言
　　二
盤雲度磵引孤笻海色成隂合衆松此地㫺人成逐鹿群山何
處是南龍樵風可見秦時女香積初遲谷口鐘啜茗談詩坐磐
石春潮早晚自從容
　　夀許搏逺千帥許呉人𧺫武科工畫
元度清標自勝逰流雄心萬里托呉鈎十年報國樽前箸一葉
求仙海外舟神品虎頭堪擲筆詞壇飛将本封侯應知幕府容
狂士長揖還堪上坐留
　　答山中千公見寄韻二首
鑿翠𨳩山俯石林白雲遥望景高岑偶来開士談空䖏随地飛
花散午隂廣漢樓臺清氣上天風日夜海潮音不知昨夜峯頭
雨添得寒泉㡬尺深
　　二
何人不識秦峯骆却望雲林去轉遥能斷塵縁来物外便携空
眼出烟霄金支翠輦荒馳道清梵踈鐘隔市朝半偈重携叩高
座未煩猿父下相招
　　贈劉雙山禮垣(名如漢湖廣籍巴縣人)
聖主垂衣重老臣黄門直節見批鱗文昌座接䕫龍㑹左掖班
從雉尾親戀闕巴巫家萬里𥙷天日月位三辰近來典禮知無
缺封事何因荅紫宸
　　早春探梅子于園亭㽞飲和舍弟信弦韻
清淺方塘尚可乗落梅如雪散氷凌諸君盡是糟丘長供我真
同米汁僧烟閣靣山山不逺春寒壓酒酒難勝更申十日平原
約拚盡葡萄乳百升
　　上已
細草芳郊緑滿汀春光又入桞條青海濱鳴蛤初喧黾天際風
鳶乍展鈴寒食鶯花憐節永和人物想儀型年来勝事堪追憶
不是山亭即水亭
　　贈盧絢齋憲長
太㣲執法接中台憲使高名領外臺三尺持平佐清問一時僚
采避風裁斗南望冠司衡重冀北群空命世才暫借霜威澄両
浙卿雲天上自昭囘
　　送張螺浮觀察之荆南
中原控制屬荆州江漢朝宗擁上㳺　帝命股肱来左掖坐携
参佐嘯南樓巫䕫鎻鑰藩方重将相勲名節鉞收　聖主臨朝
檢封事知公早晚赴螭頭
　　二
直臣風莭振胡端一䟽㽞中社稷安自是　廟謨資重寄不須
𥙷外借言宦澄清南紀荆門靜衮繡東山几舄寛身在江湖心
魏闕還看浴日上鯢桓
　　三
両朝補衮荅君恩捧日功高翼　至尊敢薄承明謝梧掖因資
雄畧鎮荆門鶯花擁斾迎征幰江漢為池轄使藩親政　九重
須顧問鋒車不遠過㐮樊
　　醉後漫成十首用胡山韵
落魄衡門大布衣懐君不見意長飢花間胡蝶絰年夢天上浮
雲萬事非舎睇有人披薜荔登山何處醉薔薇春来多少南中
㕍盡向榆関絶塞飛(曹參政秋岳在雲中我郡人士多㳺朔/塞故末及之)
　　二
抱　躬畊寄此生柴門不鎻釣舟横濁醪一斗真知我大業千
秋自屬兄上巳群賢留禊祓九歌山鬼下巫彭天台隔海無多
逺待覔豐干到國清
　　三
少年裘馬憶京華零落烏衣更㡬家見説寰中無故壘翻驚海
上有悲笳傳訛舊史成三豕遺燼亡臣継五蛇欲采珊瑚愁觸
網滄波何日聴浮槎
　　四
耻學神仙問蠧魚任教食盡一床書錢刀買妾貧無恙織素新
人故不如並海雲山㱕杖笠行吟花月避巾車蹲鴟種得盈三
斛為謝飛鮮大澤魚
　　五
漁火烟汀照緯蕭蘆花月白夜寥寥飯牛人𧺫初生犢捕蟹船
歸已落潮日正奎婁東作近山横管葛北𬈑遥臨風長嘯狂歌
歇有客依聲屬洞簫
　　六
妖姬三五比紅兒𧺫舞當筵試柘枝我自不堪聞笛恨君應觧
作會真詩飛花亂點愁如海空水清音竹勝絲胡不盡歡長對
酒風塵四野欲何之
　　七
韶華三月閗暄妍官桞宫花未禁烟紅杏樓臺春社燕清風雨
蜀山鹃逰人到䖏堪乗興愁病関心獨不眠為約今年多種秫
桃花水長滿呉田
　　八
瀕年風雪歲将闌廡下休嗟老伯鸞脱稟故人輕一飯苦瓜共
容已空盤蘖荷不愧為竒服觧籜何妨學製冠短笠長鑱行負
戴相逢吳市好誰看
　　九
閒坐磯頭理釣鈎萍香水影入溪樓析薪自織桃椎履采藥兼
乗范蠡舟獨徃千甘拾橡不妨五月尚披裘小人有母堪偕隐
何必聞猿憶故丘
　　十
天閶不逺隔豐霳元氣茫茫俯鑿空彩筆雕搜干象緯靈襟沃
盪沐淳風相從柱下青牛叟漫事山中白兎公此地若裁流寓
傳知君名字冠江東
　　附載逰呉門舟經烟雨樓
烟雨虚無何處邉楼䑓當日照晴川滮湖暮色收殘雨甪里春
流入遠烟魚躍葑田騰草上鷗棲茅屋對僧眠扁舟過此重囘
首燈火笙歌意惘然
　　虎丘和信弦弟題壁韻
山光水色兩霏㣲終日清㳺到夕暉劍氣已消金虎去泉聲玉
如有玉龍飛春深榖雨花成市雲䕶僧房竹掩扉喜見池塘多
好句誰言此曲和人稀
　　同朱二子于范大文九曹大飛雝鄭大巨展劉倩敷文及
　　　家弟信弦同登虎丘等慈閣
絶澗樓臺四望通白雲千頃浸寒空依㣲林屋横波上隠約虞
山入鏡中良會䕫龍聚巖壑高人湖海盪心胷呉亾越覇成何
事極目長洲茂苑東
　　張觀察畫船寘酒合樂虎丘席上有作
叠鼓凝笳泛畵船東南名勝聚離筵凌波戯舞㳺龍𧺫掩扇嬌
歌暮雨妍山水清音鐃吹外經綸借箸酒籌前薜蘿何意參高
燕欲采幽蘭寄椘賢
　　呉關别朱甥素安之荆南
芳草河梁此送君荆南春盡絮紛紛誰言似舅同無忌却羡横
床有右軍呉地花飛沾别䄃瀟湘㕍去惜離羣逺逰幸未高堂
老莫向南樓望白雲
　　二
嬌歌急管動離愁高燕羣公集虎丘照匣魚腸横夜氣随波鷁
首帶春流丈人建節藩方重幕府從軍記室留君到知應㑹僚
佐何人不碩識荆州
　　登無錫九龍山望太湖海虞苕霅諸山
攬勝登􁍇亦偶然捫蘿石磴俯風泉獨排雲路空濛上極目江
湖渾噩前山下九龍黄歌浦烟中一葉具區船頻来囘首多陳
蹟依舊㕠峯塔院邉
　　同敷文泛舟呉門至晋陵而返同載有詩陸劉諸子
故人待節向荆門州祖道呉門賦逺逰鶴澗各花縈客䄃慧山
初月送㱕舟諸君戯賭䢴溝虎獨我閒㝷海上鷗惆悵牡丹零
落盡春風不為野夫㽞
　　歸泊平望
落日扁舟下五湖鴛鴦雙漿帶菰蒲荒烟驛路長堤斷古戍春
流畵角孤笠澤囘環交衆水尹山明㓕入寒蕪高楼何處空凝
望㱕夢今宵定有無
　　登伯牙䑓觀潮四首
空城負郭有高䑓共説成連刺棹来天地元聲鼓潮汐魚龍清
嘯隔蓬萊東廵古道秦溪冷南鎮山封禹穴𨳩乆侍知音人見
賞海濵不少㸑餘材
　　二
高䑓空濶獨登臨千載懐人一撫琹􁀺尾盈虚随二汛沃焦風
雨過中林勝情原不關丘壑絶調茫然自古今北望成山㫁滄
海鍾期何處覔知音
　　三
直上荒臺訪伯牙雲濤浩渺接寒沙巫門樹色横空合滬瀆春
潮帶雨斜古調不傳人已徃高山在望客長嗟使君到處絃歌
滿應有薰風拂海涯
　　四
伯牙臺畔草蕭蕭寂歴荒城正早潮絶調不随流水去清風長
在海天遥江山吐月桐君小牛斗侵微玉軫消毎欲援琴向知
已猗蘭空谷况相招
　　又用郁九嶷九青韵四首
古臺浩渺俯東垂想像髙山絶調時島嶼杳冥天出沒丘陵牝
牡世推移地平析木潮生早城捍由拳汛過遲尚有水仙遺操
在臨流何處覔鍾期
　　二
平臨大壑意飄然小水清音此地傳雷動祖龍觀日地氣蒸仙
蜃弄晴天星張鳥東南軫朒朓咸池上下弦千載伯牙人已徃
㽔賔一曲若為先
　　三
雲海鴻濛極同成連有棹若為通長波自奏飛龍引羽化堪乗
禦㓂風廣野蒼蒼天不盡元聲浩浩代無窮惟應若士知音乆
霪雨崩山調獨雄
　　四
天漢浮查欲借材蓬莱東泛净無埃氷絲絃􁄻叶鮫絲動焦尾
宫移􁀺舍關懐古勝情流逺韻觀濤賦筆寄新裁望瀛遥指成
山北與爾同登郭外臺
　　夀王公逺郡伯五十八生辰閠四月四日適再逄閠
福星薊北出河東南極光輝照紫宫大衍一周籌更始璣衡七
政　偏同由拳仙實黄堂滿滄海神山夀域中可許門生從白
鹿執鞭長御五花􁶎
　　二
就李東藩古越州列成露冕冠諸侯文昌位接南垣近斗柄觴
随北海浮裴相河流環玉帶宣公橋月映金甌看公旦夕台階
上平格蒼生佐衮旒
　　贈龍文鑑公兼呈雪菴長老
聞名未與公相識先讀秦山見和詩片語當機流法喜空􁰵對
坐斷難維行縢月杪虞山路花事春殘糓雨時海僻偶来成小
憇萍踪寕與白雲期
　　二
雲菴咫尺禅居近累月經旬斷徃還丈室一時逄二士齋鐘亭
午叩雙環青梅翠足春前雨白塔潮平海外山三十年来老行
腳獨排𤇺火出秦関
　　代呉門客賀沈太常隐君八十除夕生子
雲林日月老年華角里衣冠漢代誇紅䄂填詞天上曲白頭生
子地仙家髙門預換桃符畵繡襁新裁綵勝花我駐胥門蔡經
宅為公産婦乞丹砂
　　次鑑公雨夜見懐韻
淅瀝茅簷暗入池夜添新漲沒東籬可憐竟夕空堂雨贏得挑
燈半帋詩已許酒人從惠逺不煩秋扇障元規海濵好事今尤
少誰乞山居買隠貲
　　雨中倒押来韻奉懐鑑公
破盋随縁也不貲堂頭且漫立清規飛梧墜地多書字掃葉燒
茶半煮詩决溜魚飛驚宿鷺疾雷觧籜補踈籬懐人句就狂顛
倒承霤空階滌研池
　　夏日集劉倩研山草堂紀事二首
　　　同集者飛雝方節巨展小白闘葉子余集字得詩二首
　　　信弦稍遲至集字得一首公㴻青西沛如最後至罷戯
　　　促坐轟飲竟夕
長日山堂勝賞偏諸公寄興各翛然分曹闘虎喧枰馬集字連
箱譜韻牋片月瓜沉寒澗雪重臺紅褪石池蓮晚来浴罷林
𧺫病骨将蘓更欲仙
　　二
閉門投轄半冠紳縱飲劉伶聚酒人仕局止堪償博進司糺何
减奪梟神隂濃鴨脚秋花細香軟鷄頭晚食新露坐頻興望河
漢雩龍空復祀星辰
　　研山草堂集字
風落荷花點墨池相看綺艶定為誰閑眠白鳥遥過扇低抱玄
蝉巧挂枝寕謂孤踪徒有骨漸驚短髪遂成絲山堂日暮㽞連
乆醉後清樽懶更持
　　二
停雲詩思已飄然竹榻當風倚酒眠朱火銀燈虚徃事舞衣歌
扇若為仙幽花露濕沾烏鵲薄夜池光泛白蓮相狎故人皆絶
俗孤情聊復寄踈絃
　　夏日集從子序皇瑞艸軒
　　　與客對奕竟日時渭臣弟目熱乞鍼師鍼目數道約斷
　　　酒一日而竟不能煮茗食芡抵暮而㱕得三首
小阮間過對奕棋何煩坐照費凝思撫捴無國手争先着乆斷
雄心任両持鳯尾蕉隂醒午夢鷄頭芡實代晨炊都忘成敗惟
呼酒爛醉深杯百不辭
　　二
兄弟行藏近畧同長齋米咲山翁清狂鵲石難施砭結托牛溲
儘入籠公等肝腸宜眼熱老夫文筆療頭風抽牋聊試宣州管
春蚓秋蟲草未工
　　三
典盡春衣未覺貧空􁂫荷擔伴㱕人司空城旦書宜上武負家
錢貰已頻彭澤攅眉湏破戒劉伶斷飲本非真且教醉殺栟櫚
下拚逐湘靈眇白蘋
　　秋夜獨坐集字
重湖積雪覆層城沙草斜陽一片明随䖏幽花看似笑趂人海
鳥自多情新秋月迥高天小墜水寒雲野樹横紅蓼青林吹不
盡楼頭正急　㱕聲
　　二
老去浮生已暗悲山窓獨坐晚偏冝應同猿鶴峰間飲喜近魚
竿棹共移金屋香塵飛苑鵲地衣舞歩帯流絲舊歡如夢茫無
有暫此𨳩襟醉曲巵
　　卧聴絡緯啼月達曙𧺫而集字
草堂倚枕散秋聲初月臨􁰵近一更深院燈昏如伴侣中宵響
墜自凄清愁心和雨随簾重蒼髩将絲薄暮驚花暗屏幽聴過
㕍鵲橋沒䖏曉光横
　　夜聴絡緯月下成句
天河斜轉月初低卧㸔花隂漸已西秋後騷人長不寐林端絡
緯故争啼秦溪蜃製秋潮壮箕舌風緘露稻齊蟲語小窓眠屢
𧺫山童鼾睡正如泥
　　秋日病中集字
虗廢掩映石蘿裳囱鶴悲鳴舞印霜霽色平連溪岫曉午潮遥
望海門長紅紛叠錦楓含醉雲絢斑枝竹送香擁枕更堪聞弄
笛泉扉更已隔山陽
　　二
燕坐簾深晝不眠墻蕉翻影緑苔鮮鳥驚桂壑青林墜魚動蓮
衣翠帶妍倚劍無人同暫拂通家舊榻斷重懸乆㽞南陌廻車
晚沙草寒城接暮蝉
　　三
孤懐凝立詠蒼葭閒歩空廊眺月華晴碧初横當户樹幽蘭曲
覆近籬花清光一㵼流仙斗薄夜三　英聚綵霞乘興吹簫移
棹過烟波㡬度亂汀鴉
　　四
氷絃自在老稀音鳯沼聲殘卧破琴獨宿餘歡冷蓬鬂新愁盡
夕數秋砧凉添野蓼随堤紫露落高槐滿地金行到東峯将共
隠芳郊斜日正輕隂
　　七夕漫興七首
雲漢清光切紫㣲七㐮聞已報垂衣金雞北闕初傳詔鐡馬西
陲未觧圍小病暗驚詩句减中年漸覺故人稀空山叢桂遙相
待露濕芙蓉舊釣磯
　　二
落木千山送白雲魚龍豗卧静無聞晴天桂子開何晩逹曙秋
河澹不分左輔文昌收負扆西南洱海罷移軍滄波日暮空凝
望鷗鷺江湖獨憶君
　　三
冠盖京華禁籞邊汀鳬沙鳥只閑眠中書聞道𨳩新榜頖水空
勞請置員海鏡自懸梅嶼月越裳遥隔荔支烟涉江欲采芙容
去何䖏風波不可憐
　　四
㑹計初聞减百官盡收憲莭入長安薇郎散直南衙冷李署無
星左角寒促織秋聲清玉宇博山雲氣裊銅盤秦筝銀甲難重
覔撥阮風前憶所歡
　　五
海上三山近十洲氣清島嶼海門秋彭湖日月雙丸沒夷則盈
虚二汐收訪嶽已遲卭竹杖徴歌乆斷木蘭舟茂陵無病逰先
倦不待文君賦白頭
　　六
河鼓方中淡夕暉風飜庭樹鵲頻飛牛衣乆曝閒堦雨炊　空
排織婦扉絡緯愁心絃索冷荷香肌裡采蓮㱕祗應小謝秋懷
什酬唱東堂興不違
　　七
觧帶弹琹興籜冠樽前山雨過庭寒驚秋枕簟琅玕展乞巧姬
人組繡殘海月應潮弦上下莎鷄司候夜䦨干流查倘遇牽牛
客願借支機更看
　　和陽羡胡山七夕梅里寄懐韻
西風好夢入頻吹巧見蛛絲罥睫䍦乾鵲噪人来尺素薄雲籠
月映纎離天青潮汐秋孤迥夜靜星河下四垂欲報七㐮無錦
字傳書心與　追随
　　和董大中秋虎丘觀賽社韻
每話名山頬已芬况逢佳夕景氤氲何煩絲管酬明月自有岩
栖住白雲綵仗倡巫下賢聖神弦短簿舞參軍誰知物外清逰
客得句間吟冩練裙
　　靜因上人乞詩夀張道翁(翁乆北静社六月望日生辰直戊子更五十八年生日/重逢戊子上人/邀詩社賦詩為/祝亦附此篇)
五十八年前度日六千三萬又兹辰屢看改朔先朝暦贏得長
齋道者身絳老未煩推甲子靈均何用數庚寅只今蓮社無妨
酒大白堪浮滿月輪
　　詶天岫中秋十六夜對月見懐韻
錦鱗尺素慰離居為踈狂病未除兩地清光同皓月九秋寒露
墜紅蕖懷君寂寞横山冷殘夜蒼然朔氣虗知爾勝情猶不减
文園乆已卧相如
　　大雪新詠禁用本色及套語套字
風㝎林稍似有聲幽人擁絮坐三更春來歲杪寒無敵月晦松
窓夜自明萬樹無花齊發艶中宵破暝不關情開簾獨上南楼
望擬䗶桃笙屐齒行
　　二
詩思清寒瘦不勝素心如在玉壺氷裘温狐貉飄疑重蓐厚堦
除軟漫登簾幙千絲壓銀蒜樓臺一線沒觚稜相期共踏溪橋
去敦杖同携萬歲藤
　　三
門掩空山隠士家自携寒彗掃飛花林深鳥鵲藏無迹色合川
原望有涯千里遥思惟鯉素㡬人相對折瓊華紅爐促坐篝燈
下乳脚初融日鑄茶
　　四
寒侵貂㡌思凌兢况復登樓倚上層二象乾坤成渾噩一時牝
牡變丘陵天黄三足烏傍晷簾脆長鬚島外氷欲和劉义諸險
句筆光呵斷屢挑燈
　　丁未除夕行東郊至南郭
時序紛紜役侵興𫾣詩幽思尚慿陵同堂兄弟皆康楽垂老妻
孥愧少陵山雨弄晴廻野色江春融雪斷河氷㱕來舉觴高堂
燕殘夜重挑守歲燈
　　董潘諸君及舍弟子服駿孫各属和因自和前韻
催科畢歲困軍興南返漕舟未觧凌巧婦難支炊外米桑田昜
見谷為陵獸爐不煖成寒火魚素誰通阻負氷半似頭陀虗有
室齋中竟夜讀傳燈
七言排律
　　春雪曲
春雪凝膏减太陽羙人􁅔瘦怯羅裳纔飛曲戍銀上暫點氷絃
錦瑟傍梅蘂自憐仁細小楊花不學婿輕狂鏡中粉重嫌山淺
壁後椒紅祝子香沉水漫篝温玉火辟寒休羃　金堂臂環粟
𧺫鬆條脫眉艶雲横壓閙粧叠勝環低交股蝶同功錦積合歡
床炙笙曲院頻呵指𬒳毳歌樓笑乞漿綵索秋千閒漠漠梨花
尺八冷茫茫相思野渡迷青雀逺戍關河憶白狼素帛難傳雙
㕍足車輪空轉小羊腸飄蓬音信瑶簮在欲冩紅箋報謝娘
　　和啇隠同不佞訪鑑公不遇長律十韻
誅茅聞已開榛荒相約㝷僧及早凉夾道懸蘿随徑曲彎環流
水入池方偶因乞食城時到為爱幽棲跡乆藏僦地林居連卉
賃放參夏日過梅長山當四至圖經逺雨浃三衣戒定香直上
空寮無典座共排岩戸有虚桁撩天白棒支頽壁如火丹榴灼
太陽梵品因聲潮上下禅機指月鏡中央皈依獠蜑抛魚筏設
具園丁供筍篁預約重来從净社秋風應待木樨黄
　　詠雪次韻
荆扉柴栅未全稠白望平田沒淺　洲樵徑盡埋迷乍返漁蓑
漸厚黯生愁且傾家醸新篘酒漫贖鄰翁舊典裘鳥雀簷空皆
絶迹蝗蝻地蟄已無留掃門蠟屐偏壅齒擊樹華顛倐滿頭雲
黒闌干将吐月寒封天際欲㱕舟燈昏花燼難收跋火冷衣香
不上篝春信江南猶漠漠流人大漠轉悠悠孤懐輙自歌招隐
傲寄何須慕醉侯並海諸山當積玉開軒聊一倚西樓
五言絶句
　　子夜歌二十首
連朝不出門夜夜見子夜未知誰底甜同歡噉藷柘
　　二
可憐白頭烏翳樹啼著夕三更推枕去焉能至頭白
　　三
大雪飛如鴉花子喜作泥冐寒夜篤速知是郎馬蹄
　　四
日夕望歡至遣信徒聞知斷藕擲池中那得内無疑
　　五
百金買雀釵摘璣不走柈未願䊮儂首惟願倚長憐
　　六
博山九孔罏師子坐中心人言歡多竅形餙徒黄金
　　七
夜長歡屢𧺫同宿不同眠緑房数苦菂一半是空憐
　　八
張燈雪色壁蟢蛛将抱子夜遥歡醉㱕令儂虗見喜
　　九
累夕稀一見娯目橫相干嬌頳未肯語懊儂不負歡
　　十
手擺藕紅花莫持花比儂妾心郎一意非為好顔容
　　十一
将鏡比明月月滿昜為鈎反覆郎臂上未曙遣儂愁
　　十二
碧筒緑荷莖㫁絲不連藉鍥膚誓儂前但期如此酒
　　十三
審歡可恨容知将遠别離殘機日夜織自有成匹時
　　十四
含意雙宛轉相喚非一轉欲知殷勤思抱儂膝上筝
　　十五
陽春百花媚日日共娱戯不爱郎金珠感郎纏綿意
　　十六
低頭喚不應非是儂負君與歡相知事傍人那得聞
　　十七
夣與歡暫别悲涙覺未燥驚啼在歡層恣歡更囘抱
　　十八
滛雨待歡至怯怯守空閨不惜割錦衾作歡馬障泥
　　十九
好事不出門讕語相聞博小戯暫低突人言與郎惡
　　二十
芙蓉生江上藕根緑波下畢命泥土中相憐不暫捨
　　子夜春歌八首
将妾比桃李紅顔故不如感郎心慕悦使妾復踟蹰
　　二
青陽正三月千花共一林妾心同百草底許報春恩
　　三
春花非一色春禽同百聲芳時不共樂儂更若為情
　　四
斑鵻著樹啼為雌刷毛羽誰能華盛年獨䖏異儔侣
　　五
春燕􁉅楊花風吹作一䖏可憐千萬條攪人無端緒
　　六
匿喜故嬌嗔眼波歡所識儂作含笑花容易破顔色
　　七
新歡難勝昨逺夢易成非欲知顦顇意試遣着羅衣
　　八
𨳩簾怯東風落花作聲息歡娱乍終宵春眠無氣力
　　子夜夏歌八首
四月倉庚老喈喈鳴北林囙歡憐念妾無復惜春心
　　二
華簟不施幛邀歡共晝眠侍兒不遣近秘戲畏人傳
　　三
輕綃持作幙風觸了無礙不須暫𨳩帷已知歡在内
　　四
金鈹斷雪藕沉水入懸筩小喜故泥郎藏刀入藕孔
　　五
交扇緑隂中朱汗若流澌脱儂紅半臂歡故瞰儂私
　　六
移席曲池側枕藉青荷枝情知劘肌熱殊勝獨眠時
　　七
桃笙織成簟北牖為君𨳩絺衣夕未觧定知歡夜来
　　八
犀導簪一角蝉翼散両肩釵弛髻觧後且任郎君前
　　子夜秋歌八首
頭上月出沒手中扇團圞眡儂無轉矚何處可忘歡
　　二
抱阮出月下撥捩三両弦撲阮郎懷中貪看月子圓
　　三
紅蓮泛白露夜夜暗沾渠肌膚紅得似香澤定相如
　　四
儂有箧中鏡照人無圓缺自從歡别来不忍望秋月
　　五
羅愇不隔風吹儂氷肌冷寕使儂身寒喚郎莫安寢
　　六
自歡河北去日日聞風波妾心同織女惟期還渡河
　　七
秋眠不得着河漢斜復横霜枯早荷子空房直到明
　　八
月白下庭樹蛩驚住人笑低頭入郎懐是儂心所照
　　九子夜歌
嬌曲發妙口清奏激繁音非因感絲竹含情流艶心
　　子夜冬歌八首
宻室紅斗帳四圍歡與我伸腕探懷􁋊温過沉香火
　　二
歡情與衆口儂自相别白不須三朝霜出入知行跡
　　三
風霰不啟戸馬蹄繋誰家碩結十丈氷凍殺烏喙
　　四
膚栗蝟毛𧺫枯逄吹上天着儂錦衵複矢得永纒綿
　　五
歡慕儂華年刻肌邀共矢着屐行雪中白首并沒齒
　　六
摸魚深泥裏　氷未可烹両心同一熱呵手作湯羔
　　七
結歡期歲晚同心不同齒松栢樹千年有情觧生子
　　八
與朗結大義所事無不有青熊蓐三尺尚未抵歡厚
　　歡聞歌
闇中趂星出錯着儂練裙傍人相誚嘓終不令歡聞
　　歡聞變欹
鸞鑱金尺二不可屈作釧单枕動隔宵非関子夜變
　　上聲歌
引啇作上聲絃急如柱促将晝續長宵為歡苦未足
　　懊儂曲五首(内二首三句)
㫁鍼行素棄縑絲不乆新新歡比儂舊是儂眼中人
　　二
披額作緩紒散亂不成理還君雙條脱懊昔輕見許
　　二
鐵鹿子四角能住截江船對面不相信空期千里言
(附)四
垂楊樹三春不作花那得便稱婿
　　五
嗛嗛中不盡雄鷄不伏卵人言詎可信
　　孟珠曲四首
丹陽八漿船五両快於馬傳有過江魚郎定何時下
　　二
江頭踏春色纕桃作底紅一日不見歡灰心愁殺儂
　　三
孟珠好女児花穠驚玉質莫道儂如花花與儂同色
　　四
可憐若榴房妍皮顔復厚歡已艶他儂念儂不離口
　　前溪歌四首(内二首五句)
夜夜出門前無人見行路明月上前溪徘徊未得度
　　二
黄葛與牽牛紏繆未得了外人素聞知郎今詎底道
(附)三
狗吠隔溪西不是風弄竹知是所歡来就儂花下宿不忍教儂
獨
　　四
前溪溪西流水清魚不食東流水漸濁兩兩見魚入語郎昏亦
得
　　情人碧玉歌
未識情人靣先聞碧玉歌千金不争惜劇倒奈情何
　　碧玉歌
碧玉感恩徳不在千黄金雀釵明月璫不敵一寸心
　　桃葉歌三首
桃根持作檝桃葉持作舟感郎相接意殷勤逆水流
　　二
千花嬌婀娜不及娘紅靨人盡爱桃花儂偏爱桃葉
　　三
持檝横江上桃葉坐両頭貪㸔桃葉渡舟横遂水流
　　團扇歌三首
團扇不離手因風托自親郎今見辛苦憐取眼前人
　　二
團扇裂齊紈畫来惟一靣顦顇非昔容人前畏郎見
　　三
輪箑擬明月清光長昜殘還君白團扇無復横相干
(附)華山畿六首(皆係雜言)
可憐華山畿空令共翼鳥尸向桞枝啼
　　二
空淟涊車輪代枕眠夢中鹿盧轉
　　三
不是無惋懊儂身怕蛘花見歡昜成笑
　　四
戞空釡舌本種黄連口中但言苦
　　五
可憐蟲争知負儂許底道儂惱公
　　六
夜相思𬒳池虗半領或有夢来時
　　讀曲歌二十三首(後五首雜言)
蓼蟲遇嚴霜暫過九月九不是怯天寒含辛詎得乆
　　二
欝金蝉連理底是中作釵織綦絇不上終乆未成諧
　　三
銅魚銀屈戍葳𬎼明月光人前不得語空　儂見郎
　　四
外明中尚誾綈錦羃交囱花時耐獨宿单　猶能雙
　　五
儂今定憐歡歡莫更相負百舌鳴春園縂不問多口
　　六
觧却夜光珠日出光不見但得暗相投夜夜滿儂願
　　七
底事歡負儂低頭私自惱圍棋三百六中間差一道
　　八
淹煎不得眠難期凖花信寄君玳瑁梳㸔儂亂容鬂
　　九
蛛絲網當門一經復一緯妾心紊縱横觧結反成繫
　　十
可憐逺逰児不識楊桞樹㱕来已枯條别時緑未吐
　　十一
踏草見履迹幸蒙旋覆花送歡越藩去莫警門前猧
　　十二
縫綖作雨當送歡潯陽去黄鷄啼出門涙滴猶在臂
　　十三
憶歡晝夜啼雨續縻不㫁涙眼不曽晴長江乆應滿
　　十四
與儂噉蘖苦自謂同死生輕隂出㣲霽知今已薄情
　十五
種楸北壠上三歲已成林含愁作離合秋實正當心
　　十六
呪厭䴡樵柝無煩漏作聲合歡雙枕上怪殺是殘更
　　十七
卵雞時伏雛距長未知老女兒将破瓜不肯自言小
　　十八
昔暫别郎日一夜成一年烏啼女垣上雙罵共驚眠
(附)十九
歡有口掿濶沒前慿誰信無梁斗
　　二十
果臝細腰蜂拉挲抱蕊脚無力歡今手約儂裙摺削㡬尺
　　二十一
墻顕花空復令儂見風定落誰家
　　二十二
二色秦淮流黄流逆郎篙北上清水照儂閤上頭
　　二十三
石頭道龍蟠八握作盤料成髻膚寸三山一繚雲底許来行雨
　　烏夜啼三首
啞啞城上烏抱子驚復非知歡夜欲去未曙猶争啼
　　二
捉鏡照一面見領不見帶葳𬎼　何早令儂歡在外
　　三
猰子䑛魚砧流涎詎觧飽五更作肉糜惜歡𧺫應早
　　西烏夜飛
烏頭已欲白日沒猶夜飛宵行知多惡白日𬒳弹㱕
　　長史變歌二首
昌門一半水分入呉江流欲知郎出沒但看白馬頭
　　二
莫釐峯頭橘墜地先成枳儂心故不移千載長如此
　　丁督䕶曲二首
一歌丁督䕶㕠涙落闌干生年難滿百且得暫相歡
　　二
都䕶生時年歡楽諸事有勸君莫蹉跎㡬人得皓首
　　黄督曲
㳺絲牽落英無憂墜春草一心得㽞歡他鄉亦云好
　　黄生曲
香是儂心爱芳林日婆娑剗却睡龍腦嫌心底許多
　　石城楽二首
飲馬江水上風逆江不流馬嘶驕蹀躞觧為儂少㽞
　　二
石城酒楼上二十四交窗不是窗中坐誰招游冶郎
　　莫愁曲二首
両槳剪江来莫愁不肯渡還就莫愁家遥識門前樹
　　二
布㠶三十幅順流下方山落㠶挽百丈端爲莫愁還
　　江陵女歌
雜組織成帶同繐未同心已知娘華艶何用惜兼金
　　長樂佳
百和流蘓枕觸肌香自著帷中秘不聞儂芬自透幙
　　雙行纏二首
裂帛㣲收束纏急作弓彎裌裙不貼地一歩五囘環
　　二
脱却岐頭舄㕠趺纎月偃無人見儂迹堂前自囘轉
　　黄鵠曲
黄鵠摩青天单飛無匹雙不如野塘上七十二鴛鴦
　　作𧖟絲
采柘喂呉𧖟絲黄别成繭腹中有繅車晝夜千萬轉
　　白附鳩
女兒觧㽞客花釅覺酒濃郎但取醉時還來相就儂
　　㧞蒲曲
㧞蒲挿泥中蒲死心復生盛年蒙棄置灰壌何由平
　　來羅曲
草黄磐石下逄霜難復鮮人暫相娯樂衰顔能少年
　　那阿灘二首
巴江水急流　鼈不得上逆風不肯住碪斷郎百丈
　　二
呷醡以為漿含酸終自吐郎心既已他空教折郎櫓
　　青陽度二首
𤾂酒甘過飴銅陵花弄色江燕逐檣飛殷勤語留客
　　二
合歡𬒳底㽞纎趺勾殘月長年五更喚可憐燭未㓕
　　江陵樂
順風下揚州一日三千里江陵女兒多下碇不肯起
　　翳樂
紅粧雜弦索日出眠尚留流連忘底許人道是揚州
　　三洲歌三首
梅根灣頭樹半枯著水眠大風㧞未㫁杙歡西上船
　　二
布㠶團圍轉遶儂洲尾頭欲知儂住許㕠鴟最高楼
　　三
逆風打魚頭兩兩夹棹槳門前白項烏啞啞立墻上
　　襄陽白銅鞮二首
蜜色林禽漿甘飴可人口郎但時能来共醉大隄酒
　　二
銅鞮蹋歌去連臂相参差紫騮嘶不已驕殺郢中兒
　　㐮陽樂四首
㐮陽好花枝紅滿大隄道踏歌諸女郎搃無芲亦好
　　二
朝發江陵口暮至襄陽城不負所歡約南風五兩輕
　　三
江上芙蓉花一一艶郎目無錢底作人自抱柁牙宿
　　四
青青楚江蘭斗粟買数業非儂心許爱空持花就儂
(附)夀陽曲二首
八公在夀陽何孱顏人去何時還
　　二
淝水出鯉魚長㡬許為儂寄書去
　　估客樂四首
十日泊門前五日同戯博作襪送歡行時時憶儂着
　　二
大舸下樊城布㠶且莫上㕠漿遲遲發暫得登楼望
　　三
㧞釵封襆中屈腳拳一寸倘到茱茰湾方便寄歡訊
　　四
郎約灣舶䖏樊口市東汊小舟四借問恐泊細娘家
　　陽翟新聲
窈窕下蔡姫千金買歌舞文園輕薄児不如陽翟賈
　　于闤採花
雨過流沙盡東風亦自春誰知産玉地原有惜花人
　　夜夜曲二首
明月落不落交囱閉自𨳩人前已賣眼夜夜夜深来
　　二
旖旎千花色低囘一片心誰能忘此夜夜夜直千金
　　長干曲二首
昨日下三山明朝九江去君但問儂家生小長干住
　　二
種藕長江上弄棹日逰戲本是長干人不識長干寺
　　浮游花
暮去朝不返人傳在狭斜妾心非流水肯逐浮㳺花
　　沭浴子
蘭澤作膏沭春山明洗粧非儂爱脩㓗竟體自芬芳
　　少年子
日出馬無跡暮㱕花滿頭躡蹤無定在搃是少年逰
　　王孫逰
殘鶯搃莫啼已是知春老君自不思㱕何事關芳艸
　　白鼻騧
三春花落盡君更宿誰家日日高楼望惟看白鼻
　　自君之出矣三首
自君之出矣無復理朱顔思君如花落不及待春殘
　　二
自君之出矣瑶琹弹自傷思君如羅𬒳不滿獨眠床
　　三
自君之出矣裙帶日加長思君如孔翠精采易消亡
　　有所思
夢與情人别心知無返期還應将夢斷不復苦相思
　　玉階怨
寂歴閉廣殿徘徊𧺫獨行殷勤緑苔跡偏逐履綦生
　　静夜思
空舘夜已深天街净如水獨有秋蛩聲伴人明月裏
　　楚妃歎
君向高唐去虗無問夢思妾身憔悴乆何必騐腰支
　　明妃歎二首
妾身已自誤君心幸見知寄聲典屬　莫復惜蛾眉
　　二
紅粉臨邉塞風沙亦漢恩君王重大信賤妾復何言
　　長信宫
寂寞度秋風殷勤篋團扇坐㸔螢火流飛入昭陽殿
　　銅雀悲
歌舞高臺上含悲君不聞不如漳水月夜夜得随君
　　擬古
惆悵望青山獨来還獨上何限㫺時人登山此惆悵
　　邉城思
寒草春未緑朔㕍飛已囘那堪昨宵夢不到故鄉来
　　江南思
流水去故國㱕雲還暮山不如春草色猶得徧江南
　　閨怨
粧閣午初𧺫芳園多鳥聲如何㳺子去春色不關情
　　楊花曲
飛絮滿行路行人期到家情知非是雪不信道楊花
　　采菱歌
菱角入水沒菱花背日關莫傷纎手子待歡蕩舟来
　　采桑曲
辛苦容不理陌頭行自傷蚕飢應待妾終日不盈筐
　　采蓮曲
蕩舟荷花裏花深不見人紅粧非有二儂是此花身
　　殘燈
小　暗如雨殘燈吹不㓕照得夢分明天涯㡬年别
　　寶劍吟二首
寳劍持見贈俱言直萬金相看無限意昨夜匣中吟
　　二
連夕白虹長太白掩明月寶刀尚未蔵為有仇人血
　　子服弟人日孿生二女口占
七日先春至初弦伴月新比肩人並日共命日逄人
　　二
入襁成雙笑聮珠已二難瑶釵簮叠勝莫作両人看
　　三
琬琰空成對英皇不並時五絲人作佩同繋女珊枝
　　四
七葉􁆉逄閠高門縂一楣東床他日客左右袒同時
　　千公相送下秦山口占留别
山雨催人厺雲㤈路不迷煩公下山送已過逺公溪
　　㱕途山雨北来望乍浦諸山作
澉水衆山青白石盡可煑忽沾衣上雲知是龍湫雨
　　行南郭望秦山
昨日山中行身随白雲去此地望青山是昨經行䖏
　　過梅菴
出郭探梅去沿溪渡水南梅花無一樹何處是梅菴
　　折梅劉氏園亭
渇澗春猶涸寒梅凍未𨳩殷勤謝園客折贈一枝囘
　　粒粟庵示衍公二首
寥寥剥啄聲良乆竹扉啟不為探梅来枀窓同隠几
　　二
梅花孤墓上日日自東風欲問春消息無言叩衍公
　　雨窓偶成
澡盆在空堦滴滴如踈漏幽人醒午夢山雨暗清晝
　　望咫園池上梨花
将軍池舘畫一樹只梨花猶有當時燕􁋚泥過别家
　　虎丘花市
傾國人何泩名花空復妍春歸未歸去腸斷賣花天
　　畵碁局口號
日長無一事棊局屇觚稜慚愧巫䕫老山妻畫帋能
　　與古峰上人坐黙庵竹林
炎暑不到䖏空園十𤱔隂聊将人外契囘就竹林深
　　詣七弟翼所摘榴花二首
觸暑荷衣過凉漿暫乞茶慿樓無限意小住摘榴花
　　二
當日移栽客俱言白海榴種花人已徃朱卉照人愁
　　獨宿偶成
山月出不高暫眠将觧帶多謝小窓螢照人羅幙外
　　夜𧺫月下灌花
中宵眠復𧺫月斜花影横行吟下庭砌抱甕露三更
　　弄潮曲六首
妾家東海上夫婿弄潮児明朝潮生日犢鼻索儂為
　　二
歡住落塘灣妾居藍田浦朝夕經儂門無雲自成雨
　　三
紫茄鵝卵圓絲瓜長於帶細祝望潮郎沙頭背人拜
　　四
歡約無凖慿潮期有信向潮來郎不来潮去月未上
　　五
馬嘷城下路西望伍胥橋潮頭有白馬潮是浙江潮
　　六
海潮鼈子門江潮西陵口江潮夾海潮弄潮好身手
　　題漁樵耕牧画四首
冐雪得魚返　重枯鱗生風吹𥿄獵獵中聞折蘆聲
　　二
槎枒林矗天山深餓鴉呌不見虎行踪草沒負薪道
　　三
斑鳩坐樹啼一犁春雨足荷鋤采菽㱕篛笠雨中緑
　　四
好山無猛獸放牧滿林谷牧童草間睡牛闘倒茅屋
　　雪中書所見
大雪壓蓬頂漁翁草　眠樹梢維不住翻却釣魚船
　　二
松窓夜有聲恐是梅梢折篝火照空堦携笻自𫾣雪
七言絶句
　　元宵踏燈詞五首
宿雨初收烟景新九衢相軋踏燈人就中拾翠人何在油壁車
香逐路塵
　　二
緑波吐月海珠升軟繡天街晃萬層一道火輪随地湧金鱗百
丈舞龍燈
　　三
春城罨畵岀樓臺十二紅簾次第𨳩風送鶯聲聞笑語碧紗屏
下影娥来
　　四
綵衣花㡌冶逰郎到處㝷春𬗋陌長不惜蘭膏汙衣䄂輕裘偏
帶綺羅香
　　五
花滿東風燈滿城金吾不閉漏三更月斜花正燈無影花暗歌
楼月有聲
　　行七弟正仲東郊艸堂
花滿芳郊百草暄柴扉鎮日掩空園一枝紅杏無人見爛熳春
光傍短垣
　　寒食病中
綿上龍蛇二十年殯宫芳草自芊芊病中寒食愁中過空向東
風呌杜鹃
　　鴛水偶成四首
三十餘年舊此㳺鄂君青翰每同舟重來昔日人何在只有夗
央水獨流
　　二
春流蕩槳栁青青過盡長亭復短亭囘首塔塘橋外路楊花一
半作浮萍
　　三
紅衫血色照人明素靣鴉頭粉築成檥棹下塘桑柘裏絳桃花
底坐吹笙
　　四
𧖟子初收尚未眠牡丹時候艶陽天平生不識春㱕路驀忽傷
心到杜鵑
　　禾水上聞吹笙
何人倚棹坐吹笙江水江花逐浪生惆悵少年行樂䖏沉香火
底聴彈筝
　　錫山秦園書所見
名園楼閣若飛仙照水紅粧自􁐪然自是客中禁不得惱人春
色落花天
　　登秦園小山望院中壯丹
雕闌重幕鎻名花不放春光出絳紗試上玉山峰頂望飛瓊原
不染繁華
　　秦山僧送新茗作
牡丹花落客初囘㱕即呼童滌茗杯第二泉烹剛正熟茅菴恰
送乳芽来
　　行海上
雲海濛濛乍有無越山一半已糢糊龍湫一帶真如畵却憶周
行海市圖
　　粒粟庵八詠和沈太常先生
　　　潮音梵唄
閒敷坐具倚寒林一片蒲團即此心萬籟不生聞不㓕梵音何
䖏雜潮音
　　古槐垂䕃
古槐高影緑傀俄長日清隂入座多定𧺫不知人世換靜看行
螘上南柯
　　曲徑幽篁
茒屋三間背郭流琅玕作霤擘簷溝欲㝷幽徑不知䖏門在修
篁将盡頭
　　方塘印月
南宗相印㡬燈深一勺空明受半輪月在上方天在水不知是
月是禅心
　　鄰刹踈
累月雙扉㫁客笻䋲床未𧺫日高㫪粥魚齋磬都無用一任前
村曉暮鐘
　　鳥參晨夕
施食生臺倚石龕松風鳥語共和南沙彌争飯道人懶只有山
禽觧放參
　　嚴城鼓角
丈室霜高月白天戍楼刁斗五更前鈴聲不㫁雞聲續破衲心
頭自悄然
　　南山當戸
流水無心盡日閒禅機不在此中閒草鞵踏遍千峯路未識當
門海上山
　　衍公設胡餅相供口占二首
談空日午竟忘飢相對無言對者誰正直麥秋胡餅熟不須重
去喫油糍
　　二
林喧始覺衆禽飢飥䬪無勞倩餅師一飽已知群妄滅如人飲
水自家知
　　渭臣弟以絡緯二頭相送卧聴欣然得句
絡緯花間續次啼天河已轉画樓西雕籠薄暮携相送却伴銀
燈度隔溪
　　二
絡緯啼時烏夜啼酒醒風露夜凄迷應知竟曙無眠客卧看雙
星入戸低
　　三
銀燭蕭齋冷自携摘花中夜飼莎雞却憐蕩子空床婦怪殺雕
籠不住啼
　　七夕詞七首
銀鈎為月挂西楼少婦斜針楼上頭却訝窓前小児女也随阿
母望牽牛
　　二
金盆自搗鳯仙花赤玉􁅔鉤蘸曉霞向晚臨粧理眉黛春山紅
雨過雙鴉
　　三
曝衣院院綺羅香欲闘天孫雲錦裳莫笑空庭懸犢鼻兒家夫
婿本牛郎
　　四
雨過南軒月滿庭粉筵瓜果拜雙星一年一度稀相見今夜鴛
機暫遣停
　　五
烏鵲橋成便　仙佳期此夕勝年年碧天如羃凉如水恠殺蒐
詩人未眠
　　六
綃幕風吹繡戸𨳩洗車如雨暫徘徊佳人今夕停機絞絡緯何
勞永夜催
　　七
牽牛河畔客星過㕠鵲連催人渡河應是離多歡㑹少却愁織
女欲投梭
　　題西林禅院倒挂四首
野樹飛泉宿水禽西林何必减東林白蓮舊業無人見獨木溪
橋識此心
　　二
古殿鈴聲語石壇不知是法是風旛風原無定旛無動月直庭
心老刹竿
　　三
宗鏡堂空塔自封此中無鏡亦無宗不須苦問西来意響板三
聲兩度鐘
　　四
净瓶花薬水軍持念佛經行念是誰佛既本無何處念直燒院
主両行眉
　　訪菊叩牧山上人小菴無菊題壁二首
為訪黄花問牧山山僧踪跡已人間應知相見同無見寄語山
童任閉閴
　　二
㝷秋相叩野僧家無復東籬有一花却喜相㝷人不見石龕自
禮古毘邪
　　和李山甫咏桞十首
幾度津橋與㶚橋消魂瘦損舞人腰離亭不肯憐攀折减盡東
風萬萬條
　　二
緑暗紅亭咫尺迷漫天飛絮撲征蹄浮萍踪跡無消息陌上空
随濁水泥
　　三
纔落梅花便已新深閨猶是不知春朝来小立空凝望未掃長
蛾待畵人
　　四
蜂黄蝶粉搃関情誰復章臺憶小名最是不禁顦顇䖏日高風
㝎一聲鶯
　　五
冷落今春却似秋未過寒食已先愁青青無復関春草故惹飛
花出御溝
　　六
春城掩映出楼臺不放聞愁入院来只為情人離别苦勞勞亭
畔莫敎栽
　　七
長楊風静故垂垂翠黛含情不自持况復江南望江北曉風殘
月半如規
　　八
野花無主亦無名濃緑河梁各繫情搃是春㱕聴不得伯勞飛
去别枝鳴
　　九
氷泮榆関桞未絲殷動羌笛隴頭吹西風莫帶邉愁至連日深
閨懶畫眉
　　十
霜落曽随塞草枯東風依舊拂平蕪春衣未寄砧聲𧺫腸斷銀
床舊鹿盧
　　四叔無為折菊花相寄口號
年年九日共登高采菊㱕来索句豪衰鬂祗堪供伏枕不知秋
思在東皐
　　二
竹林大阮有幽期折得黃花寄所思獨坐南軒弄秋色郡堪載
酒就東籬
　　三
行徧柴桑好事家一枝不見隠人花不如叔也城南圃滿圃秋
容映落霞
　　四
高卧高楼大海東海山無際碧天空遥知把菊相思䖏不盡寒
潮落木中
　　海上詞十首
黄灣白塔對峥嶸呉越當年㡬戦争漁父那知今古事空􁊥閒
曝馬嘷城
　　二
沙頭白燕向人鳴三月􁋚泥渡海輕自恨身輕不如燕柴門空
望兩潮生
　　三
日夜潮聲盪四郊大魚鬐鬣拂雲髾萬鈞連弩空閒却不見君
王出射蛟
　　四
鐵網珊瑚禁不開海人無䖏賣綃囘錢唐市上胡椒滿共指荷
藺貢使來
　　五
曽聞市舶両湖前日日風㠶日本船試上長堤望東靣只今弱
水隔三千
　　六
徐福島中人已空三山咫尺若為通五城十二樓何䖏只在㣲
茫海市中
　　七
黄湾吐蛈卲湾鰕蟶蜆鰦鰉上擔賖今日漁查斧薪盡城濠窪
䖏握蘆茅
　　八
潮生潮落徧沙邨舊日漁家半不存惟有賣潼生計稳飯牛月
出　頭門
　　九
雲裏香烟沓綺羅南山脚下泊船多皎門南望天連海無復雲
颿入補陀
　　十
㡬年海上罷揚波下瀬樓船半已枯寄語越裳馴雉使飛車不
放指南過
茗齋詩五言古
　　　　　　淮南彭孫貽羿仁著
　　題張螺浮觀察素箑弄舟小影
江湖與魏闕身事元相屬君是濟川舟横流度洄洑十年璅闥
傍清夣縈心曲　帝念浴日勞滄溟寛賜沐暫歸烏夜邨鑿沼
蟠岩築拍浮容酒船沿回繞山足時脫侍臣貂著此漁釣服宿
鷺及閒鷗分行共追逐春流落小影須眉照人緑何煩烟閣冩
素箑同綃縠懐䄂展清光仁風𬒳林麓
　　訪拙庵范參帥拙庵虎林人流寓海上近復削髮迯禅礼
　　木陳志公為師
舉丗競營遂紛紛朝市間車馬自流水公獨如深山幽居逺㕓
肆芙蓉翳掩關先生經綸才每自匹馬班上書不見收投茟從
刺奸十年秉髙才樓船甲躬擐射鮫滄溟中海月随弧彎功成
挂神虎扁舟弄白鷴身遯鼎亦移削迹大海灣氏落寓公籍家
寄為氓闤勳名一胡蝶栩栩清夣閒體道形自適憂時髩徒斑
禅悦譚楞伽龜毛兎無跧長持隱土服湛此雲林顔顧我違時
用瓠落溷茅葌躬耕既不能子職愧長瘝抱拙惡佻巧錢刀羞
墨鍰欲言無可詶樵蘇恒徃還每懐髙丗踪時復慰躋攀碩以
義山義破予頑石頑偶来叩池館清言映烟鬟淹留至日斜林
霏炫潺湲相期及春酒携柑聴綿蠻
　　興善寺觀古栢(後有改本别見此作宜删去)
昔逰興善院古栢龍形長蟠心捲翠鬣蹙簇成毬幢時落夣寐
間俛仰俄十霜春暮泛扁舟晚棹經此堂屈鉄摧已折秃枝裂
未僵枯鱗皴古蘚斑剥疑晋唐物徃有代謝興盡多慨傷
　　瓶梅
積隂淹韶令言阻郊扉行折梅置缾間寄我孤墅情空香觸几
案斯悟靜者榮觀化冺羣有給賞無凢英低枝爰礙幘黙與燈
影横既謝蜂物喧恒較脂屐輕昕夕勝繞樹悠然足平生晨光
暢和旭使人縈衛明芬氣入膚理慮澹嗜不盈嗒焉對山罇怡
適安可名
　　戯題朱臨湘樹庵畫
畵理共文心萬變合天地雲林南宮軰落落得其意譬彼草聖
書以神不以義痴人目顛草謂無一茟是那知濡髪人自吐胷
襟氣未嘗有波磔烟雲成位置臨湘古之狂縦酒遺名位其書
與其畫搃不離㳺戲不須作畫看如見此公酔潑墨皆酒㾗糟
粕非有滓我亦戯題之糢糊難辨字
　　聴商隱彈琴歌
東倪漭無央琴臺巋其左鍾期渺千載髙音孰知我乆寘無弦
桐丘壑隤焉墮因君動清興重理寒徽坐春和霽良景風暖鶯
花嚲鏗然衆響發妙格成雙璅逸韻空庭留流飈廻𬗋邏抑揚
申素衷百感紛娿娜遂明招隱情斯意諒已果醇醪為君引襟
洽無不可斜陽在山樽宿釀瑩朱火既醉各言歸抱琴囊自裹
　　和客元夕登乕丘作并用元韻
吴趨㳺覧客所適惟乕丘若亦聊復爾詣寺乃檥舟山塘卉百
種茶寮雲千甌拾級攀磴道迤邐如登樓荒寒信人外心迹雙
悠悠頑石𬒳古榛生公見無由隂翳伏泉蔽含睇羙女眸稍去
塵轍逺始覺禅栖幽春事歛未舒花氣巳暗浮喜無踏燈人扵
此車馬留縦余探梅屐言尋素履儔遥香泛垣出風過萬樹
頭藉草老　徑䇿杖空壇陬一滌繁華胷豁彼累俗憂相遇寡
勝士徒矣岩穴求獨鶴唳烟翮嘉魴灂文流不須踐靈境襟掖
咸飀颼誓墓㣲尚存移文庶靡羞讀子詩百萹增我懐四愁
安得買隱資築勝以卧逰
　　詩窮篇贈俞叟𬗋幻
東海老詩窮苦吟惟有啄短衣長露肘朔風掃皴瘃結廬翳榛
茅仰屋漏雨雹客坐分雞桀詩卷挂牛角烟㸑時不上秃毫長
自捉聊将慰欎陶頗未費雕斵既愧鼔盆達應讓禽生樂人生
鮮百齡胡乃困齷齪刺促悲蛇蚿逍遥適蜩鷽庶㡬齊得䘮
何用憂屯剥君居鄰大海潮汐相澹濯吐呑萬物襟可以夷喬
嶽碩言暢幽忡葆素敦其樸
　　興善寺古栢
昔逰興善院古栢龍形長蟠心捲翠鬣蹙縮成毬幢時落夣寐
間偃仰俄十霜泛舟及春暮歷覧涉此堂昔時屈鉄質雪􁭘枝
半僵竒勝類斧劈擘裂心不創古蘚皴枯鱗斑剥疑晋唐槎牙
山鬼立空洞幽虺蔵物感有代謝歡逰焉可常題詩倚林樾㱕
禽還莽蒼
　　過劉生敷文所見張公子因憶故友王蘇
　　張郎黄門之孫小白之子也黄門命生兒子畜之因母
　　事我女見其姿秉明秀礼度従容顧已喜之覧其眉目
　　甚似其外祖王蘇蘇故貽友也愴然懐之攬茟為賦云
　　爾
昔與我故人談諧無首尾笑語靡不有權呼溢觥兕憶傾大銅
盆倒甕餘無㡬相對各轟飲㨿盆如巨豕座客咸縮舌流汗顙
有泚奪幟酒人塲所當咸魄禠十年泉扃隔夣寐入隱几偶来
長女室驚顧見可兒劉生兒子畜黄門所命之母呼我長女拜
我従容遲江山潤眉宇玉削璠璵枝徘徊不厭觀愴悢觸中思
烏衣分餘秀黄絹照光儀如見我故人彷彿得容姿乃祖何嵯
峨朝端立鸞鵠思以𥙷天手匡弼皇𥘉服佩蘭楚江還身逐
黄綺角詒厥故宜佳莞然聴其讀老夫為傾倒此子勝貟俶王
郎如不亡琳琅長在目
　　偶興
海中有竒樹花蘂苞孩嬰參差拂曙坼抱柯各叢生俄焉成笑
語趨走􁕀生成亭午及魁壮向晚漸衰零零落委水土旦旦復
滋萌人生同草木已謝不再榮服食爲藥誤憂愁與名爭百歲
㑹有盡何啻昏旦并頺然親麴糵聊以豁紛攖
茗齋詩七言古
　　　　　　淮南彭孫貽羿仁著
　　題冀谷畫龍
黄谷畫龍殊草草當黄谷時未知寳時塗片帋當酒錢徃徃酒
家留畫槀斯人没已二十年追恨當時畫来少近人畫龍皆無
稱必題黄谷始云好此圖夭矯龍勢竒掉首向天如倒垂横風
巨浪拔欲上海色不平地軸危不須深䆒此中妙但道黄公能
爾為身非葉公龍莫下聊題為爾増髙價
　　錦石篇
錦州諸山產文石雨後　斒出五色陳生宰錦猶未知児女每
呼僮婢拾生也呵責畚棄之歸装潜載猶纍纍朝中知舊索錦
石始恨児童相告遲吾家遺寡多女児乳媪乞取以見遺老夫
索觀亦不惡黄者如珀白者脂寘之貧盎浸璣璧清徹膚理寒
須眉昔藏雨花臺下子旋螺瑩骨殊勝此已乞東坡恠石供䄂
中攫取宜其爾
　　胡生天岫移家硤川詩以送之
千金學劍功不就采藥行吟太生瘦十年流寓數卜居碧雲舊
隱重結廬君居梅里興有餘主人愛客今何如小人遺母幸有
肉長歌作客非無魚末之難巳硜硜者丘何為是栖栖歟詞人
星𣪚岐南北草堂一叟驚幽獨携家更自問岩棲柴車躬挽驅
黄犢我倚南樓看白雲雲山相對惜離羣君今𬗋硤雙峰去雲
亦随若逺送君
　　就從子序皇飲雙紅酒
吾家阿開頗觧事知我流涎麯生思相招為我開大缾宿醸雙
紅凝珀碎座中四五皆酒人老饕飲噉皆絶倫春𧖟上葉捲風
雨乳虎攫肉無麚麕巨盤屢空䑛可拭傾壺易燥溟揚塵嚴苛
觴政等酷吏怒呼拇陳驚比鄰君不見悠悠四海皆兄弟暫時
勢去還相避君不見眼前刺促隷與奴今為王侯昨鉗徒何者
為榮何者賤蟬蛻糞壤龍泥塗可憐萬卷長齷齪槁首咿唔
死腐儒不如糟丘常自恣一年三百六十醉但得酡顔終日紅
不須赤棒三騶貴為君起舞歌柘枝汝撥阮咸客吹箎花枝紅
燭即良夜明月隂晴何用知
　　豊溪送春歌
春隂連日醉如泥牡丹花落啼鴃啼夗央水暖蒲芬短拏舟沿
棹入豊溪春殘不惜送春去不知春去㱕何處春㱕應在桞條
中半作将飛未飛絮昨日小雨今日晴驚聴枝頭鶯一聲莫到
落紅吹盡路人生何許最闗情
　　正仲醉墜傷臂寄嘲
清和猶未梅雨来薔蘼荼蘼參差開相從羣從就笋菽未坐先
呼滌酒盃青梅如拳笋如玉踈齒含風鳴謖謖如泥翠滴荳粥
香一飽能蒸肺膓緑慚余兄弟稱酒徒不勝桮杓空讙呼乆拚
七尺為長物一任支離成老夫玉山之頺公莫扶折肱君自謂
醫盧桞生左肘殊不惡鴞炙右臂堪彈無飛牋遣訊聊相慰慎
莫戒酒從妻孥屈而不申非害是明日還来酒再沽
茗齋詩五言律
　　　　　　淮南彭縣貽羿仁著
　　爆榖
銀鐺烹漏湊迸粒滿呉筐畢膞花生釜勾芒雪褪裳児争分顆
少媪喜析薪長狼藉豊年兆新添雀䑕粮
　　張觀察涉園六首
烏夜邨前路黄門舊隱居烟嵐當座合潮汐撼窗虚布埓寛調
馬䟽泉始種魚東山雖素志恐未許懸車
　　二
大白先生在髙齋擁百篇雄文留故蹟勝地表名賢斗拔雲峰
峻横空磴道懸流觀山海處題榜尚飛騫
　　三
登臨携屐上南眺越王臺岩壑宜龍卧山樓夾蜃開松髙竒響
岀藤古夀形廽公自心如鉄何須徧種梅
　　四
羣山圍管葛五畆枕丘陵選石堪移谷穿池待采菱滄波休沐
逺日月賜環升側席行相召時艱漫曲肱
　　五
南軒闢容膝曲徑鎻烟蘿雖有蔵書處公焚諫草多雲霄支遁
鶴沼沚右軍鵞時一相鳴和清人得窹歌
　　六
外臺歸憲莭入楚慰騷人佩得湘蘭緑来分海國春較晴田父
共乞食野僧親誰識荷衣客先皇獻納臣
　　晚春新體八首
萬感争春晚飛花踐錦泥頭童嗟老去眉子笑中閨潮暖人魚
乳沙平父為嘶金鹽方可摘莫復搗生虀
(父馬牡馬也出平準書/人魚生海中如男女異根自腰/以下生紅鬣纎白可愛海濵鰥寡養之池沼就而淫之)
(金塩一名五茄皮)
　　二
酒渇逰常倦書淫事頗妨丹鉛釐帝虎墨守發公羊脉望規難
見瑯嬛目尚蔵無因尋女几一問隱真方
(葛仙隱女几山得道/蠧魚三食神仙字化為髮循環不/㫁如規名脉望映月視之仙立䧏/瑯嬛洞天神仙蔵)
(書之府見張華博物志)
　　三
淫雨如愁海酣眠困酒兵徑紅人莧滑月黒鬼車鳴消嬾閒捫
蝨邀懽索試鶯隙駒虚秉燭安得五笙精
(酉陽雜爼西域小方諸國多奉佛不死服五笙精以飛行/也)
　　四
十笏團蕉小殊過五畆宫低柯巢巧婦竒石徙愚公骨相鳶肩
外功名馬矢中自甘頭責乆何足問窮通
　　五
乞花須辨種學圃乆升堂不少宜男樹偏多待女香艶分金絡
索春在玉浮梁鮭菜諳風味休尋食憲章
　　蘭名徒女　李白好飲玉浮梁　鄒平公有食憲章
　　六
春駒穿幔戯花豸隔林啼觸景皆形寓浮生任物齊蓍床元
緒老茟陳扈班低嬾逐燒丹客辛勤六一泥
(蝶一名春駒/鷓鴣一名花豸/石茟架名扈班/龜名元緒/羲之有竒)
　　七
海市隂晴騐張弓暈有無戈船㫁楊僕羯鼓且花奴中聖糟雲
冷猶賢愽注孤我眠君莫去同䕃草龍珠
　　月如張弓少雨多風　蒲桃架為草龍珠悵
　　八
褊性偏違俗清逰雅自豪烟波三品鳥花藥五時猫黄獨休糧
乆青精駐色牢好紉獅子襪同踐赤城高
(清異録鷗為三品鳥/五臺僧有三襪每穿二𥙷一雜色/紉綴如毛人呼獅子襪/歐陽公見畫牡丹者下卧一猫)
(曰此今時景也花色奓而離披猫睛如線客明日騐之良/然)
　　絶交篇
所遇少青眼結交須黄金片語許刎首何人非負心鼯鼪走荒
徼鹿豖入長林散髮空山卧知音只素琴
　　同龍孫信弦登豐山
同理登山屐探泉續水經羣峰環管葛半嶺隔滄溟採茗花纔
了初𧖟麥正青閒㝷避兵處餘燹在林坰
　　二
𧖟荳花殘後沙頭一繫船山鳴聞伐石松静覺流泉渌水仍春
漲黄茅及午烟漁樽話𬞞笋何减挟飛仙
　　三
雲林無近逺欲去似暌違塵事到山盡人生勝㑹稀獨催詩思
發能不宦情微誰復禁長徃何須羡薜衣
　　重逰覺林寺
因山来古寺逰客憶曽經故殿生隂蘚當門羅翠屏猿公依𣑽
㝎龍女駐潮聴近已忘心印天空月在缾
　　同崔大蘧非徐六琯朗沈大朗倩家弟信弦過陳大龍孫
　　髙橋别業
罷官無不可此地得頻来松下數椽屋茅堂帯竹𨳩花濃思命
酒茶渇欲消梅静閱人間事槐柯夣正回
　　二
雪色淫灰蜃涵虚丈室明氣清知候變坐乆覺潮生紅藥侵人
艶黄鸝逐侣鳴暫来堪永曰聊此濯塵纓
　　送僧逰五臺山
托鉢飛狐道㸔山落㕍都何人飰行腳真自見文殊六月峰峰
雪三辰夜夜珠聖燈無用問心印照寰區
　　初夏同渭臣弟少咸猗天姪共醉正仲弟東郊别業
三徑荒蕪乆中年兄弟稀一樽聊共醉萬事向人非犀瓠青梅
脆𧖟天緑笋肥酒䦨扶欲去相送復依依
　　詠珠蘭四首次信弦韻
沐芳長在側形穢愧當前委佩纍纍濕流黄瑟瑟鮮清芬堆釧
粟暗麝著秋烟欲采巴人句相投墜露先
　　二
種香来合浦應賣館陶家一斛真無價零璣詎有涯蘂宫懐故
侶照殿暈䡖紗寸草心空報徴蘭感夣蛇
　　三
魚目瀟湘上何人辨衆芳歌飜堪入串暑退爲招凉徽􁄺光幽
操璿璣繡國香枝枝布文露的皪報秋瀼
　　四
明月晨星畔空香曙未分碎金沾髮導冷玉點楸紋沉水幽相
和雞檀减不聞夜光紛可拾交甫憺靈芬
　　和胡天岫歲暮作
携家逢歲暮暫客恰如歸南澗藉行汲東鄰借壁輝猪肝安邑
市鮭菜首山薇聊復容棲逸勞生悟昨非
　　二
越客栖吳地惟争朝暮潮雙峰蘭若近片石苧蘿遥幸舍虚彈
鋏懐人有洞簫従来慕真隱不待左思招
　　三
朱亥新屠豕毛公舊博徒若今皆與友何慮此身孤牛斗連於
越漁舟接太湖負薪還徃地辛苦逐銜蘆
　　四
澤國近山市烟邨半水舂飄零髙物色樵牧寄行踪藥裹身常
佩詩囊手自對剡中還復憶岩壑正秋冬
　　五
藥市尋梅福樵風送子真児童行盡識猿鶴自相親吾道宜長
徃其家此不貧寸心猶未已起舞對司晨
　　六
聊落歲云盡吾寕廢笑歌緑樽猶未竭紅燭已無多脱粟魚為
飯柴門雀可羅厄窮當不悔天地奈予何
　　七
霜雪徧四野蕭條鳴北林青山成獨徃白石是知音何必减絲
竹此中宜素琴寥寥千載上應識昔人心
　　八
短褐禦殘臈深杯餞薄寒老親時一笑㳺子得長歡行且友麋
鹿何當羡鳯鸑惟餘知舊在欲寄楚江蘭
　　九
讀易亦偶爾一簾時復懸樗蒱百萬擲弈㫖十三篇畜弟惟有
盎如兄不論錢投間暫㳺戯無佛更無禪
　　十
此子興不淺天寒頗自宜閉門煨芋火入牖早梅枝敗絮添行
衲新虀佐屈巵爾時殊足適何用苦吟詩
　　十一
文章寕足論徃徃自言工意氣還吾黨風騷不負公江湖寛酒
徳朋好益詩窮欲問平生事天涯両屐中
　　十二
避丗鳯兮鳯入山深未深異書行且讀古木倚而吟宰相陶弘
景冠巾支道林時時溷塵俗爲客弄胡琴
　　十三
𬗋㣲山月下此地勝流稀白瞅楓林上青天朔㕍飛風雲驚候
變丘壑與心違捫蝨茅簷坐晨興攬曙暉
　　十四
南飛一黄鵠豈爲稻梁謀羽翮去人逺虞羅安可求滄溟三弱
水雲物五城樓似許褰裳就飄飄身丗浮
　　十五
卧病文園乆荒城對女墻無因問天姥一為教軒皇著𫐠名山
晚幽憂嵗臘長何時容把釣東望竟茫茫
　　十六
一卧經愁老羣書向晚成望洋看海若人夀㡬河清丹竈休燒
藥紅粧且炙笙焉能随細馬挟䇿問都城
　　竹醉日就飲渭臣弟是日從子猗天生女彌月
慰情憐弱女何用羡寕馨岸幘凉生樹飛觴月在屏竹猶今日
醉我軰若為醒團坐無他客堦蘭滿謝庭
茗齋詩五言排律
(淮南彭孫貽羿仁著/磬)
　　先丗有玉罄架以文梨之床玉罄已亾而床尚在聞商隱
　　有玉罄因以贈之
文梨産南海巧匠準宫懸鏤　難分寸人工合自然當時璆璧
綴每辨玉聲傳廉劌昆岡曲輕清泗水圓亂餘和璞去虚負梓
人鎸方響鏘疑在天球跡尚縁憐君同荷蕢拊石侣飛仙乆獲
浮金質空淹韞櫝年傾筐聊觧贈系股恰連蜷撃月商秋應同
笙雅奏偏夣清孤榻外韻逺百花前擬共蒲團上寒爐坐入禪
　　聚順堂𬗋牡丹止開一朶拈八韻示信弦
　君家魏家紫一朶映山牎穠麗知難匹羣英色自䧏佳人真獨
　立傾國本無雙專寵推妃子風流冠妹邦賜衣香吐綬濯錦夣
　分江欄占飜堦藥鈴驚小院厖朝酣濃珀椀夜飲暗朱缸愧乏
　花間調新萹擅綵幢
　　　夏蕙吐花虞羙人一枝同罌發艶因拈十韻邀騷壇共賦
　幽草紛長佩閑葩艶獨親妖紅沾水碧怨魄感湘真四月光風
　轉千金麗質新撫琴香寂閴歌關影横陳誰復思公子嫣然見
　羙人空將數行泣一笑九江春黄綺同招隱朱顔永結鄰何須
　愁奈若聊爾慰靈均芳潔踈姬侍婵娟慕隱淪填詞付斑管搃
　向楚江濵
茗齋詩七言律
　　　　　　淮南彭孫貽羿仁著
　　戊申元旦
三條車騎騖如雲岐路相逢且避君舊業僅留旋馬地少年多
逐射麋羣身同謝屐無全齒腕異顔書但有䈥随例拈詩聊壓
卷漫勞和客共紛紜
　　自和前韻
空齋寂寞似揚雲柔翰馳驅頼墨君酒盞漸踈稀對友詩筒時
接悵離羣清羸洗馬愁生貌懶慢嵇生緩在筋深掩倉琅㫁賔
謁門前名刺任紛紛
　　曹二雩賔新昏張氏作
才人繡虎本名家天畔張星待客查不讓難兄驚奪錦新昏
如弟笑披紗同聲弦上琴心月冩黛春分筆底花便巳神仙宜
觧佩何須重復問胡麻
　　詠白燕
　　　元楊廉夫倡詩社有白燕詩亷夫亟稱之海叟以為未
　　　工别作一首遂為絶倡此後名流續詠不一梅里諸子
　　　亦賦此題諸萹爛漫終不能超袁而上之亦續貂焉見
　　　其不知量矣
霜襟雪頷自差池素質天然本不淄寒食梨花何處見空梁落
月正相思澄江斜前䡖盈練玉樹雙栖苐一枝莫恠常過王謝
院佳人詠絮比容姿
　　懐東堂花竹詩和従姑馬孺人玉映韻四首(叔大父君山/先生二女皆)
(能詩長曰季琬字玉映歸馬氏馬丈君實以德安令罷/㱕官貧僦東軒以償于錢家孺人素躭卉植悵然不怡)
(為詩别之叙曰花癖性成花縁頗淺屢種屢徙徒增惆/悵偶移居東軒正擬澆酒坐月煑茗聴鶯老死花下足)
(矣轗軻六極展管他人棄置半牎香影淚抛滿地秋英/手植芳菲竟成夣境聊成數律以紀深悲云/今孺人)
(以窶困久廢帋茟偶扵塵笥得此道韞左芬近在吾家/烏忍没之因属和以傳好事者)
東軒籬落悵經行囬首凄其獨繋情拈句誤常書黛茟買
花罄不惜金籯愁逥方寸連波錦藻奪雙文待月鶯徙倚可
憐庭草色銀罇無復向君傾
(原詩/只尺東軒怕屢行𬗋猊峯畔更關情春蘿裊裊虚明/月卷耳青青不上籝雕檻那堪埋碧草芳林徒惜隱黄鶯㡬)
(畨欲去重囬首詩未成時淚欲傾)
　　二
藥院茶寮送細香桃源只尺在春陽樵青銀鹿同丫角小玉紅
鸚觧㫁膓菊婢行分同妾侍木奴手植過人長飛飛舊燕營巢
至故壘相㝷亦自傷
(原詩/一窗緑䕃一罏香随分柴扉掩夕陽原借鶯花消懊/惱及因景物絆柔膓紅梅手植今方茂斑竹𥘉栽恨未長明)
(嵗燕来堂似舊豈知王謝已神傷)
　　三
桃花人面還依舊胡蝶誰家去未知縦使落紅春不𬋩那堪横
笛暮頻吹休官老子輸長樂多病中年懴大悲已識蘧廬原
逆旅我應作我更憐誰
(原作/懶性自憎踈故舊幽情花月作相知淸歌小院聴鶯/坐橫笛芳林帯月吹慰緑辭紅無限意凭䦨倚樹不勝悲斷)
(膓空感升沉事頭上天高欲訴誰)
　　四
乆住黄鸝欲别啼鷓鴣未唱翠眉低空裁恨賦流彤管自有文
心映錦閨羣從封胡凋已盡無言桃李下成蹊新詩和得蠻牋
冩應待騷人取次題
(原作/黄鸝欲别故啼啼踈樹徘徊暮靄低新夣莫教迷舊/徑愁人斟酌掩秋閨徳無原憲家徒壁恨失陶潜菊滿蹊孤)
(憤盈懐何處冩慿天為帋㕍為題)
　　同簡可而介家信弦飲張觀察涉園牡丹下二首
沉冥春色擁烟鬟終曰擕樽醉此間何事夜逰銀燭下羣公晝
繡錦衣還名花端不殊金谷上客頺然倒玉山野老漫歌招隱
句未妨絲竹對潺湲
　　二
池塘水木倚清華烏夜邨南憲使家傾國神仙来此夜還郷富
貴共名花乍晴海市魚牙上起舞山香豸角斜不醉無㱕㱕不
得驕嘶欲墜捲毛騧
　　飲維申尊安堂牡丹下
花辰雅集㑹簮裾綺席華燈卜夜𥘉時事可知宜痛飲春光
須惜肯教虚池頭鼓吹公私黾漏下郊扃牝牡魚聊復廻樽重
相勸清狂莫笑故人踈
　　連夕飲研山牡丹下
花王壮麗甲朱門軒盖停驂破蘚痕三雅盃浮羣季滿小山峰
冠丈人尊白頭老去頻中聖黄絹題来有外孫潦倒諸公莫相
訝尚堪一石試留髠
　　研山花下憶朱大龍拈韻却寄
山堂羯鼔醉花神席上停杯憶故人多病文園消渇久言愁洗
馬夣逰頻藥罏茶臼清相倚書枕䋲床卧更親猶記追歡行樂
處栁吟梅唱句猶新
　　子服招飲牡丹下
芳時累夕醉花頻羣従相邀又緑樽入座令君香尚在中年兄
弟興逾新綵毬月暗流蘇樹步障風㣲麯院塵惆悵􁋚盃論徃
事眼前人半笛中人
　　四月偶成十二首
四月清和宿雨晴郊園把酒聴殘鶯春隂無際東南盡大火将
中晝夜明秦帝祠空山鬼去伯牙臺冷水禽鳴相逢莫話人間
事茗椀花枝寄此生
　　二
鮑郎塲北水連天萬里烟波在眼前白晝風雷鯨穴徙中宵蚌
月海珠懸乆彈上客無魚鋏不見餘皇下瀨船收拾綸竿聊學
圃蹲鴟多種蜀山田
　　三
薔薇花放滿深屏紅𬗋紛然夾户庭宿雨倒垂梅實重干霄直
上粉篁青林居避客無衣幘愁病當歌半醉醒今日著書殊未
易草玄乆罷子雲亭
　　四
紅藕青蘋夏月𥘉春来先已種芙蕖灌園欲遂閒居賦問字何
勞載酒車此日葉公多好畫空煩漢使更求書時平未信能無
諱苕霅山深畏卜居
　　五
春去千林呌鷓鴣江南江北滿平蕪樓臺野氣連波上湖海人
豪卧澤無破壁雷霆驚匕箸開樽氣色動呼盧不須更覔籃輿
送銀燭籠燈醉自扶
　　六
故人作吏嶺西頭峭壁参天夾縣樓蛇繞藤蘿懸索度官随鳥
䑕穴居逰岷山白晝長疑雨隴外青春并作秋何似水邨田舍
樂花梢紅日滿林丘
　　七
玉門闗外盡流沙天馬由来屬漢家南望三峩長見雪東風無
五月尚無花悲歌俠士魚膓嘯醉舞胡姬錦帶斜何用野人私
感激金城老将在京華
　　八
桑麻雞犬入山深麥壠黄雲已散金戴勝鳥飛𧖟婦歎采茶僧
出峒猿吟窮愁萬感生雙髩哀樂中年减寸心賴有麯生知此
意牡丹連夕醉花隂
　　九
豹尾鈎陳乆御門輔星仍復近天閽蒲梢未見馴蕃馬蒟醬
何勞伐箐猿月奉郎官飢欲死年来藩鎮坐稱尊何時更下捐
租詔麥飯鶉羹贍緑罇
　　十
前溪阿子艶吳歌連臂𥘉飜白苧過烏夜邨稀逰女歇馬嘷城
古戰塲多青雲故舊空簮紱黄葛山人自薜蘿見說浮名易為
累鳥臺詩案近如何
　　十一
蜂蝶随風去復来賣花聲過逐玫瑰眼中春色流如水身老江
南夣未回澉乍両潮登白蛤𧖟桑累月近黃梅艱難丗事成翻
覆孤憤惟應付酒杯
　　十二
霪霖飛霤石淙淙散帙高齋暗璅牕海氣自升雷雨壮山寒漸
入酒杯䧏長吟自負詩無敵縦目遥看鳥一雙剥啄稀聞人跡
㫁松闗閒殺吠花厖
　　重五日前三日送渭臣弟序皇姪赴西湖
虎林新漲動扁舟雨霽孤帆共溯流此去両高春茗盡到時重
五渚蒲愁風壟急難嗟行役山水清暉感勝逰今夜舵牙欹枕
客連床幽夣入南樓
　　二
分手臨觴自黯然此行感慨動樽前浮名每惧為親累意氣相
看覺汝賢片語黄金生羽翼多愁白髪滿林泉江干競渡空惆
悵欲采湘蘭奠水仙
　　梅雨六首
梅雨森沉挂樹林草堂清晝坐隂隂千山蛟蜃黄流合五月琴
書碧蘚侵縱酒難消覊客恨投簮空負故人心窮愁但覺妨高
枕避世桃源不可尋
　　二
緑隂成羃滿空庭積潤昭蘇澤土經薜荔紏蟠鱗甲重昌陽葱
蒨鳯毛青近聞棄地猶王稅何處披裘老客星我自杜機逃物
外樊籠時復及沉冥
　　三
髙樓南望接青旻苦霧荒荒曉不分浥露蘭蓀晴吐秀成形芝
菌氣蒸雲驛山碩借嬴秦鐸廵海何煩大寗軍避丗未能聊避
地此身堪逐鹿麋羣
　　四
科頭箕踞擁胡床燒术聊分百和香幸托青山容偃蹇相逢白
眼恕清狂多金結客貧難問獨夜彈琴黯自傷夣到東齋花竹
下纍纍珠蘂映虚房
　　五
三匝烏栖未擬安開樽兄弟暫相歡交逰風雨同離合結托錢
刀傍肺肝白墮自傾千日易青雲有路片言難阮生何事窮途
哭胡不深林隱蘀冠
　　六
雨過髙城隂復晴垣衣深漬碧生成戎葵永晝傾陽滿官栁長
河拂水清放浪乾坤容岸幘形骸土木寄塵纓騷人自昔多哀
怨擬賦嬋娟暢古情
茗齋詩五言絶句
　　　　　　淮南彭孫貽羿仁著
　　三月三日三首
已過三春月今朝三月三春光何處在風兩徧江南
　　二
空齋何寂寂風雨暫無聲寄語池蛙道當鳴尚不鳴
　　三
一春風雨過春色在誰家笑煞鄰家女多簮野菜花
　　雨中懐渭臣弟序皇姪客錢唐
五月臨平路荷花開未開扁舟非競渡應爲屈原来
　　二
旅食錢塘去丹榴已作花清樽両相對知復向誰家
　　為沈太常先生題畫十首
　　　丹穴鳯毛
大鳯黄閣尊小鳯絲綸重笑語鄧家兒鳯兮非一鳯
　　　渥洼龍種
拳毛墜地騧鱗鬣已生動既已得龍媒何慮無龍種
　　　蟄蟄螽斯
化工吐百昌觸類多生肖豳風動股蟲皆作乕子跳
　　　振振麟趾
有麕而角者胷懐蔵玉書多見少所恠野父近何如
　　　老桂新枝
老桂燕山下蟾宫影許長髙枝莫輕折留取待吳剛
　　　蟠桃晚實
結實莫恨晚三千不為遲寄聲語阿母他時防此兒
　　　老蚌生珠
靈蜯大扵蜃胎珠奪月光珠児盡難比誰復數珠娘
　　　藍田種玉
抱璞藍田去種璞須種雙他年尋弄玉償璧壻秦邦
　　　陳爼設豆
　豎儒抱六經講席在馬肆今日爼豆間原無異兒戯
　　　　提戈取印
　将肘何足貴應輸風骨多年来苦金革取印莫提戈
　　　　　太常先生貽大父行也八十生子詞人皆有詩矣畫
　　　　　史復為之圖因各系小言志喜之不盡也
茗齋詩六言絶句
　　　　　　淮南彭孫貽羿仁著
　　五日六言
黄梅雨歇山郭朱户榴開草堂何用辟邪餌术悠然静坐焚香
　　二
青鏡坐添白髪綘嚢虚佩丹砂昌陽午酒薄醉鸚哥代喚點茶
　　三
馬嘷城頭雨霽烏夜邨流水渾懶逐児童競渡自誦離騷礼䰟
　　四
弄舟渌水何處採藥雲峯漫㝷只此茆堂卉物清幽不減山林
　　夣中
珠蘭巳含金粟粤蕙未吐玉條夣到東軒花下更殘月白寥寥
　　二
夣裏故人逺别愁中宿酒𥘉消雨歇燈殘花落可憐膓㫁今宵
　　竹醉日
種竹數竿未就提壺連夕誰傾莫道此君獨醒應同五斗先生
　　二
風吹苦篁欲笑緑沉宿雨半酣為報竹林嵇阮不妨卿軰鬓鬖
茗齋詩七言絶句
　　　　　　　淮南彭孫貽羿仁著
　　齋中
金鴨爐寒匙漸長滿身花影坐胡床宿酲巳盡清如水忽覺紅
梅作酒香
　　掃瓶外落花
呼童剪取石琅玕掃地焚香整籜冠瓶外落花紅似雪山翁不
觧惜春殘
　　玉蘭花下作
年年風雨度花朝喜見晴光上栁條㡬度清吟坐花下辛夷亂
落滿詩瓢
　　戯作
馬涇橋下水東流武恵祠前争繫舟蜻蛉蚱蜢不相讓軋到緑
楊灣盡頭
　　二
紅花子草没裙腰田婦濃粧狼藉描村酒醉人還易醒野棠挿
髻自成嬌
　　三
東岳生辰祭賽多銀魚猪觜鴨克鵝低陳心事深深拜嬌語時
聞土字訛
　　四
一朶玫瑰掠削簮児家不逺箭涇南小姑阿姥相呼喚㱕去條
桑好看𧖟
　　卧南郭樓偶占
南郭樓髙倚太清曉星落落送殘更驚回半枕山逰夣亂噪簷
端喜鵲聲
　　二
鼾睡山童未捲茵碧紗如水簟如銀東牕紅日猶未上已聴鸚
哥起喚人
　　三
老去灰心萬事空清齋瀟洒似禪公道心不為晨鐘發凄切屠
門奏響中
　　宿潜山草堂
荷錢滴瀝滿空堦屋漏新㾗若古釵獨對殘燈無限意卧聴風
雨過高齋
　　早起偶成
山堂坐對桂叢深雨歇南牕散積隂早起焚香無一事閒翻舊
帖彷来禽
　　二
花藥禽魚共起居酒槍茶竈滿堦除此中何福能消受掃地焚
香坐讀書
茗齋詩餘
　花燭詞
　　錦堂春
十二金釵引導三千珠履相邀仙郎何處㝷仙侣此地即藍橋
　月扇微開半靣霞𥚑不動纎腰吹簫飛上秦臺去跨鳯海山
遥
　　畵堂春
鳯翹壓髩雀釵傍玉人小立凝粧洗車花雨過髙堂流水車香
　紅燭寸心雙照白頭百歲難忘燈花不暗夜偏長占盡風光
　　春光好
朱户啟繡簾開羙人来徐上香車傍玉堦顫金釵春夜不晴
不雨香雲非霧非埃此夕飛瓊㝷伴侶㑹瑶臺
　　海棠春
鸞軿飛下瑶池路猶一片綵雲遮住若碩見清光只問蟾宮兎
　月中丹桂三千樹須直上雲梯一歩既到廣寒宫㝎得嫦娥
顧
茗齋詩
　燕山小草五言古詩
　　　　　　　淮南彭孫貽羿仁著
　　燕山懐古六首
燕昭奮衰服求士飢忘飱英英辛隗流湍水赴國門樂生振長
䇿仗信秉櫜韃二城雖善守亦欲國士存功髙道所忌身去明
主恩黄金臺蕪没覇業惡足論不見千年表狐狸木魅言
　　二
羊角與伯桃同心如合醵褁粮適諸侯相携互僕御道逺難並
前進退両無㨿俱死惜徒没一存或猶庶風雪空樹中故人從
此去嗟㢤上卿秩不暖䰟衣絮兹義足死生尚其愧猶豫
　　三
荆卿㳺燕市酒酣意氣壯平生方寸心白刄烱相向西去㳺咸
陽赤手扼虎狼羣英一時集置酒易水上不須漸離筑壮士色
惆悵秦王肉視燕眇若廷無人咫尺督亢圖何煩設九賔擿柱
計不成燕社自此畢君㸔餒死兒亦作松間客惟有渭上虹至
今貫白日
　　四
田疇洵竒杰烏肯事公孫浮海達洛陽流涕報墓門退築徐無
山柴車柵短轅寇鹵㫁鈔掠服此明信敦假彼梟雄力一掃蹋
頓䰟布衣竒策建不拜爵賞恩歎息清風絶日没原上邨嚄嚄
頺垣下惟聞牧豕豚
　　五
西出長安門榆柘何晻靄南望獨鹿山樓桑更安在當年大耳
公目已無湖海車騎産同里猛厲夻朱亥鼓刀賣履雄㧞刄河
山改風雷得其翼雲雨流光采龍乕合有時丘原猶㟴􁙧
　　六
石郎抱羸疾不朝仗帝姬英雄有運數乃作帝豝兒歎息十六
州未知趙宋誰俄焉遼金壘已作元明基黒龍長白間雄若萬
馬馳真氣固有定羣策徒爾為
　　天鳴(七月十五日)
宵長不能寐仰視見明月空館竟蕭條萬籟静不發忽聞􁆖雷
作疑已孤電没披衣望林端飛霰皎凉樾河漢自蒼蒼纎雲㫁
超忽夜䦨更就枕峥鍧聲未歇憂時心閔默已白簮上髮寄言
慰羣公何以𥙷天闕
　　弔定南篇和鄧州禹峰宗老作
雕乕在檻中曵尾同伏雌一朝投大澤長嘯雄風随偉㢤長白
英豐頥磔蝟髭束髪從島帥血戦尸魚皮一奉蓬莱檄乆戍津
門覉東人虐遼戌不異雞犬為王之奮東海袒臂寸刄持山東
七十城爛作杵下糜中丞礟碎首莱撫咼觧肢全齊盡土崩邉
帥入援綏揚帆黒龍江為此興王資　文皇識雄槩㧞自逋
亡纍授以上公秩俾屯遼海陲結托恃主恩不受權要知伐楚
謀不用定秦功見推從此寄心膂元戎綂六師南征下武陵揚
斾江漢湄洞庭浸無岸澄為飲馬池五溪跕鳶墜三苗伏壘夷
士飽鷓鴣鮓刄膏槃瓠脂　帝曰粤未寕王其填撫之休粮
荔支浦剡矢桄榔枝鱷魚烏鬼宫汛掃無蚍蚳尉佗椎結人稱
臣遂髠耏乗勝踰桂嶺蒼梧寘鼓旗闞彼銅馬魁間道詭出竒
四山定西幟圍匝月暈虧象陳横丘陵交加矛鎩施怒鼻雷鳴
號毒熖飈翕吹觸門樓忽崩蟻墜我守陴五千死戦士援絶㓂
益滋刀折國殤㱲戰苦孤城危望闕再拜謝臣力竭難支積薪
以自燔手劍刄諸姫従容乃引决英風颯騎箕長城萬里壞九
重悼嗟咨南招矢服䰟築冡祁連陂王身既狥義血胤無孤􁁪
惟有弱女存趣召入宫帷　太皇助膏沐后妃為結縭孫郎
傅粉質主壻作門楣朝脫白身籍夕印黄金垂　帝寵娘子
軍蛟龍繡旌麾侍婢環劍俠轅門拜閼氏桓桓定南軍十萬皆
熊羆縣金横玉帶大帥若偏禆不見汾陽女節鎮捧奩􁏔生男
何足喜生女惡用悲君㸔畫眉主乕帳握鸞鈹十二羽林将
何如紅粉兒
　　維揚懐史相用歸徳侯朝宗韻
南國成陳隋中興無李郭萬騎渡江来指顧金焦涸乞師表不
發結恨臨春閣史相雖仗鉞麾下本單弱猥恃徑寸心遂荷天
下托鳯督内秉權羣公俱燕雀朝議曰紛拏藩籬自窳薄霄小
崇甘陵黨禁申蜀洛空持北伐詔恃鎻沉江鑰烟花秦淮市粉
澤窮丹艧維辟尚崇飲云誰倚摧擴中原任甌脫虚懸吏纍若
河洛趣進師無乃費荒度軒昻四强藩綂以使相幕所請咸掣
肘事權日寖削靖事獨忠勇比肩盡班爵廣昌東平軍酒食烏
鳥攫妖姿曰歌舞士女旁俘畧分鎮各上㳺樓船逺沿泊獨驅
興平旅披榛掃藜藿敵境逼孤軍難詶渡河約隂謀賊大帥剚
刄起桮杓反噬倀為導出柙獸靡縳奪符椎晋鄙召亂戕鎮惡
彈丸廣陵城豈遂支攻掠恩深僚佐狥義激師徒躍一死事何
禆臣誼則綽綽碩言祚靈長厲鬼見汛廓同心惟靖南灝氣騰
翕霍刎身以報國不負平生諾援毫冩壮烈手茟両無怍糜血
膏黄壚流芳委玄壑山青江渺渺水白石鑿鑿臨流弔遺事精
爽怳有作
　　詶武曽長安客舍見投韻二首
性本畏城市豈不慕林居丗網既云宻山林寕晏如親老安近
郊未敢逺畋漁余家滄海上山嵐横烟墟置戍多堠人臨淵徒
羡魚慷慨登古原南望弔無諸風波警潜鱗千里巾柴車逢君
燕市傍水寒葉飛𥘉磊落一寸心相照固有餘
　　二
青雲盛意氣謂不負生平義命乆自安誰云薄丗榮何用季主
卜窮達任吾誠養拙固其宜非以竊髙名故人依日月舊好在
班荆素衣易為淄淇衛濯我纓迢迢西山色庶敦招隱情伏枕
益歸思馬瘏不可行拂袖自兹去東臯長耦畊
　　太山渤海篇投贈王阮亭祠部
巍巍聖人居太山峙崒嵂渤海環其左洩靈盪雲曰清英元氣
上趵突騰泌滭夫君既挺生榛蕪闢奄銍菁華流玉聲黄中縝
温栗連枝盡璠璵光澤耀莫匹名流讓門第吏治推文茟先朝
琅琊王蟬冕甲天室将相相接踵棨㦸夾衢術節鎮環堦除金
紫逮騶卒六代有興衰烏衣仍第一君才宜秘書抑首就法律
器大固有餘無所事鞭抶從容鄼侯書署尾俄已畢詞清訟亦
稀風動簾瑟瑟放衙孤鶴鳴開卷吟抱膝閒㸔廣陵花次苐標
甲乙風流映江表水鏡㱕評隲春官更清曹䕫龍奉輦蹕退朝
常秉燭書聲吹散帙過門呵殿児每聴駐蓬蓽夫君本無雙顧
恵我弟遹異氏如一姓友昆而膠􁈍唱詶滿京華一日聲名溢
麗情工秘辛艶句鏤屈戌瀕年各南北萬里離鴻鳦賤子乆沉
淪熏䑕户長窒時得奉音徽何期接清謐于今千秋業云誰更
討質當年歴　公探古肆羅罼同時狎齊盟屈指僅六七白雪
已零落青雲眇相失邇来耳食徒抨撃借口實鍾譚自幽榛三
袁尤俚躓王李與李何卿雲爛回霱咸池張洞庭震蕩沸洄潏
五字䓁連城下者猶百鎰旁鳴颯弱音伏砌類蛩蟀作者愈紛
呶蹶張奮狂獝大雅當復振非公復何述朱鳯在髙岡威遲不
可即来逰集阿閣自為聖人出衆鳥何啁啾蓬蒿怒决疾仰視
雲中鸞翂翂徒翐翐
　　聴客談靖南侯遺事作和雲間張洮侯韻
襄洛既淪亡羣梟思帝制崇禎之末年事事乖措置一時南北
鎮諸将茅土𬒳吳黄唐左流封拜抑何亟西平及定西與靖南
而四是時秦巳䧟乃失我西鄙丗事何可論悲歌付沉醉靖南
實桓桓智勇咸體備奮身起偏裨首尾見遼事孔耿躪東萊糜
爛深足喟重臣身已尸欵議書徒賜侯與祖寛䓁跳宕盡邉帥
蔑視孔家兒曰請與君戯鋒接遂披靡侯益氣盖丗揚㠶奉頭
竄不敢少留憇戦扵廬鳯間大小百十計賊望牌子軍相戒勿
䡖易寕南屢𬒳闖圍掠肆忿􁂯擁衆避闖鋒郢人尤毒恚舳艫
沿江下焚掠良縦恣聲稱勤王師漸于國不利先臣佐留樞詰
戎蒐伍弊江上諸草竊雲翔合亡頼列鎮咸入援奉此廟算秘
靖南長八尺凛烈表英致紫髥跨髙騎赫奕天神至俯視花馬
将風采亦殊異南都聿再建四鎮争攘臂五萬靖南軍無一非
精鋭良玉再犯闕望而避其銳幟惜㢤秉國臣忠良肆屠薙猛
將時豈無所置違人地中原雖版蕩凌䮐尚未縊移侯倡前茅
當不至隕躓興平反側子詎能率忠義遂令狂定國剚刄公無
忌軍政一不綱决裂及神器淮揚困衝輣采選遴嬌穉青盖出
白門侯已知無濟鄭氏家三侯棄主若敝屣瓜步筏未前金山
㠶迸避廣昌遂崩角偷生首領貰反更躡宮車忍睹軹道莅彼
夫徒􁂦顔思托開天契定國不汗死洪範北庭逝榮華㡬何時
萬歲斗印繫寕知三寸桐寓形終有寄血氣亮終盡汗青責誰
諉峥嶸闖子骨誠何慙委質進賢冠纍纍孰不斯人愧英風想
餘勇激烈增予企
　　北酒品詩十一首
　　　凉州蒲桃湯苐一
凉州醸蒲桃十千醸一斛清芬非有質自然成芳馥引滿無英
雄沉深穆陶㳤羙人眇難即相思隔空谷
　　　晋酒第二
晋酒天下冠醉客非醇醲十年可不敗澄鮮異酒容中和盡妙
理聖賢同所宗醴㫖有尭舜百觚師千鍾
　　　内酒第三
内酒出尚方九醖成醇酎純醲欲熏髓芳㫖難勝口不遇大度
人焉能悅重厚此道今已無人間固希有
　　　易酒第四
燕市聚酒人易酒為上品爽烈若易親温粹未全稟如逢悲歌
士擊筑風前飲必逢君子徒庶可無餘瀋
　　　羊膏酒第五
羊膏味稍甘清英見純徳寛和覺有情恬愉似無力但存貞白
心亦足柔剛克風致殊自佳吳儂雅相識
　　　濟上薏酒第六
濟性本清勁薏實乃輕身水乳一相合爛然見天真微甘能和
苦深得茗柯神雅士長不厭願以樂嘉賔
　　　淶酒苐七
長安索醉児涞酒柔而㫖春愁夣易醒花釅情如水雖慚君子
交幸未甘如醴百壺試更沽塊㙼澆難止
　　　黄酒苐八
北地苦黄酒黍成和以檗老傖巧為目傾甕任浮白新柳渾河
上鵞黄弄春澤蕭條野店中亦足娛行客
　　　稉酒苐九
吳稉雖膏粱視􁊽少黏埴釀稉寡濁醪踈爽無餘地還如流寓
公髙興仍似寄醉醒本不殊松風作鼔吹
　　　黍酒苐十
騾背赤日炎瓢杓黍白酒甜淡非乳泉甘辛稍雜糅蒸酒啜其
醨一升釀盈斗秧馬勞歌時可少此君否
　　　燒酒第十一
南中蒸糟雲北土燒麥多祛滯雖迅烈五内巳焚和日以斧斤
利坎離方寸過吞刀復吐火奈爾諸傖何
　　　北方酒盡此中州有佳酒京師惜無致者不及品目北
　　　傖搃以燒刀為上品祛滯攻熱可耳釀品之烏頭附子
　　　也豈養和之具㢤抑之扵末聊醒老傖之夣
　　查都諫王望邸夜談故友董吏部紫冒海南見夣感賦呈
　　都諌
董公特立士為文亦畸孤雖善二三子一言雷同無抱絲渡大
海耻從㫁髪徒甬東師既潰重趼赴閩都見扳作選曹上書矢
匡扶出師趣鄭氏不畏撩虎鬚所碩復有違泣血奔蒼梧哀號
望行在猿狖慘共呼欝欝一腔碧捐麋七尺俱委形故交邸付
此忠貞軀心随古帝䰟泣血南劍趨桐棺葬嵐窟青蝇集生芻
山魈為守冡猩猩致臘膢故郷七千里渺渺天一隅存亡両不
聞何以慰區區念我平生友東莞組且紆歡言笑執手得子遂
歸歟踰嶺與涉江夣不離須臾夣㫁且有亡相憶復踟蹰不因
孝㢘言安知良友殂捐金返瓜髪作書致諸孤白馬翩然来芻
靈以前驅瘴雲為我開絮雞為我濡復魄枕黄壌馬鬛照泉途
秋燈夜相語英風揺燭趺范張雞絮情萬古永不渝
　　贈新安查孝㢘匡来
孝㢘湖海彦結納徧寰瀛聲華動輦下所至席盡傾才髙忌乃
集遂罹黨錮名　丗祖實爱才未忍殺俊英一徙榆闗表五
載遼西行王公咸倒屣每以上客迎縳茆作數椽析葦為簾旌
踏雪毉無閭射兎銀州城天寒擁爐坐蕭蕭讀書聲身忘在遼
海遂此幽居情　今上念放士說築召還京如君洵偉器寕
遂老韋衡際會固有時雲雨必飛鳴覊棲在京國寒暑忽巳更
托契多賢豪到門皆列卿鄙夫来海曲燕市得班荆樽酒屢接
歡燕笑歷晦明肝膓何落落片言識素誠今當即長路潞河滌
塵纓同是天涯人臨岐各屏營良晤非有期能無心曲縈􁆖勤
托綵牋聊代報瑶瓊
　　長安客舍送静公南㱕故山
閒雲本無心去来原如幻行腳住京華偶值芒鞵綻長安車馬
塵不上方𫀆襻破衲吹布毛飄若梅花瓣日行㕓肆間詎肯謁
榮宦惟從石小兒(同里石生楷行藥都門痘疹竒効/咸稱為石小兒生供静公故戯之)藥鐺煑葵
莧飯罷望西山䇿杖盧溝澗飜然懷故林徒歩逐輕輚我出類
雲㳺㱕裝早已辦送公返吳天朔風先南㕍
　　帝京十二詠戯作示同逰者
　　　驢馬矢
長安佳麗地寳馬間雕輪車馬所踐塲遺矢相因陳條風一動
物吹作五色塵既上侍中貂亦滿丞相茵熏衣少香令穢形無
璧人糞壌為百和牛溲劑五辛此中馳騖者不厭汙車巾
　　　蠍
神京類仙都麐鳯集仁躅烏知堂奥間潜此􁀼生毒張距鋒既
銛著刺痛何酷汝形本穢惡多戕意安欲大道任虚㳺齎怒乃
成觸壮夫驚螫腕狂王歡寘獄掇拾祝醫工跣行戒童僕君㸔
長安道在在皆此屬法曹言路傍蠆尾利鉗頊羡殺吳儂郷甘
寝穏舒足
　　　壁蝨
豪逰入帝郷謂上五雲去生憎蠕蠕族先已要津㨿薦枕早登
床提領在冒絮噆我膚屢創㣲躬供饜飫醜類本生成一氣觸
難禦瓜撮不可聞溲惡其殆庶龍涎劉鶴劑徒然費湔濾宜有
逐臭夫與爾相暇豫徘徊老京華未忍叱歸馭
　　　蝇
蝇本附熱者宜其滿皇都鼓翼釜甑間聚族還群呼郇公厨自
滿不遺范菜蕪晚吟猶抱筆午夣争縁膚麈尾秃仍集紈扇疲
難驅交嘬良馬驚偶點新衣汙青雲附驥人公等何必殊警夣
賴賢后盈朝皆吾徒非遇歲寒候誰明堪有無
　　　炕
㳺戲鳯城中向夕投棲止所遇咸土床瓴甓以作第空懐莞蕈
夣徒有形骸累曲肱驚枕石企腳虞曲觸趾身非雪窖人凶塊
空坑委著火更焚和重茵尚如燬必也條侯健堅卧能不起惆
悵温柔郷先生且休矣
　　　溝
聞道御溝頭春波随緑上宫葉有詩流垂楊飛絮颺我来逰帝
里無復東西状㫁塹垣際横茅坎門相望厠牏乗月傾遺矢迎
風嚮謝公疲捉鼻勾踐驚扼吭汾澮難流惡觸發不可障奈何
錢刀徒冥行無骯髒
　　　䭧􂀄
金臺上客供每具必胡餅随地無不然侯門及市井無饀中復
麄捩齒咽易鯁堅如煑鐺石醜類随胡癭羣傖相啖噉風捲在
俄頃馬騶珍褁糧黄口争引領恠殺諸吳兒忍飢終見屏
　　　蒜
蒜本出胡中遂汙諸夏口南中噉不無北客飱必有皇都五侯
鯖此味首盤缶搗泥或乞醯擘片先下酒豪談觸鼻至凑氛鄰
坐走吮箸驚厠籌殘羔疑渤溲安得萬斛泉雞舌煎百斗一滌
京傖吻庶堪同飯
　　　丐
賢達且乞食况彼飢寒夫淮隂非漂母餒死城南隅所嗟京兆
轄猖獗容此徒其魁擁巨萬抱妾衣璣珠不逞亡頼兒百十行
與俱詣市任頥指㩴　蔑敢呼沿巷有猦母叩頭牽人襦不避
司隷仗反罵司閽奴逢謹趨讓諸公正當途
　　　僧
夙習慕僧閒林下每相造輦轂見緇流騎騾塞官道衲衣或被
裘幅巾遂加帽佛法一字無國恩舉身傲跡同喇嘛穢門借朝
廷號募冊羅王公施旛刺花誥内酒秘醸方禁臠讓烹竈静室
㫁點埃機利速羣盗斯軰宜掃除何必逢崔浩
　　　婦女
燕趙多佳人佳者不多遇九衢十二街何物皆彼嫗高顴銳隆
準長頸夾豐嗉頥癭謝胡嚢額装楊恵塑假髻瓜五色細珠沬
初唾罵巷宵尚聞作保色無懼相㸔惟老醜驚恠更嬰孺鴉頭
長尺餘梳掠學淫具疑猶羅刹國從此畏旁顧
　　　馬厮小子
三條九陌上滿市皆馬厮馬厮大猶可謹避諸小兒露頂并跣
足犢鼻無寸絲腰鎌曰取薪不問其所之屢攫市中肉時傍城
門窺車轂馬腹下出没類鸕鷀截笥鐙并割剪囊腰亦危行人
惡敢問若軰陽遨嬉君行慎懐寳黄口能見欺
　　匡来邸遇子玄自遼東至
子玄鸞鳯翮豊文敷藻麗著成一家言尚書立新義名髙動主
司道廣来讒忌幸遇憐才君滂晊免市棄流人既出闗輝光照
魑魅玄菟樂浪郷忽有仁麐至重尋古賢蹟𬋩邴所居地誅茆
扵其間高踪堪匹嗣閒讀軒岐書完我良相志却笑韓康拙賣
藥徒不二逺携三婦艶彈絲或連騎出塞入塞音胡兒亦流涕
十年遼東帽清風滿邉遂賢藩國子公一榻為君寘才華百蠻
知人物九闗記匹馬入長安邂逅還相避問訊重更前各駭形
容異追憶疇昔篇復論平生事馬首君復東我行且南轡征雁
一飜飛徘徊相顧視
　　留别伯旃
與子早結契不啻和壎箎相朂自千古榮名非所期奄忽人代
更韋布猶在兹君才豈終窶雲路應載馳霄漢多故人鸞鳯接
羽儀努力志千里母憂渴與飢我㱕懐舊林玄駟授前綏殷勤
惜分手立馬駐河湄
　　二
易水何蕭蕭朔風天雨霜仰觀淸漢上征鳥巳南翔京國富才
彥青雲互激昻友朋非不戀北山懐草堂㳺子念所生中夜起
傍徨躬畊亮未能餬口且四方覊人送㱕客能不重浪浪
　　留别季容
早歲恒自負束髪從元昆聲華共馳騖富貴惡足論中年友仲
氏斟酌平生言流涕感君親終老共丘園故人隔黄壌岩壑悲
獨存相逢長安道執手倚短轅我行君尚留征鳥自飛翻
　　又
秋氣日漸高蕭條滿平陸潦水各知歸百川争赴谷悠悠逺行
邁征馬鳴相逐故人尚留滯徘徊在輦轂朱門若雲霄欲徃空
躑躅飢来徒索米胡能具㫖蓄相招歸去来故山已黄菊
　　留别王望
憶昔識公時搃角年相若爾時各飛揚自負仰無怍鏘鏘挾帋
筆不受丗羈束馳驅聲名塲襟期益磊落每重公孝友承歡在
處約十年遂成名紆組南粤郭板輿奉所生五采雕輪絡廉㱕
合浦珠仁避潮陽鱷清聲冠海南追鋒逾嶺彴郎署佐平反廷
已推謇諤簡拔寘省垣風采映臺閣天子每改容霽顔相諮度
我来客公所門静寡羅雀山堂無雜賔丹榴紅灼灼垂簾共觀
書欣然以為樂夜色催秉燭一樽雅詶酢所論非丗情身心間
談謔憂時毎攅眉天心何漠漠百僚咸充位大臣皆畫諾恥以
耳目臣營私肆擊搏公今在清要乃益見貧薄俸錢僅餬口食
指常藜藿當年作令時償賦既傾槖稱貸代民逋至今劵未削
猶聞子錢家時来坐相索君誼髙雲天友朋䓁花萼官貧囊屢
空有永不忍却觧衣憐我寒飲酒先我酌遂令覉客魂起色喜
勿藥兼金誼良愧瓊瑶報靡托今當與公别還山事耕穫倚閭
念老母烟波繞行屩陸行太山震水宿黄河涸行路難若斯兹
逰殊落魄知公歸思深非為蓴鱸作千里望髙堂秋風動幃幙
誰能乆覊宦索處同孤鶴　今皇早臨御朝夕求民瘼時事
猶可為毋庸慕林壑野人乏時用宜其荷鋤钁歸里望青霄北
斗横支鵲傾耳聴封章披雲見寥廓
　　已命駕麐士走送從道傍驢背揖之却寄
㱕心日夜馳䇿蹇朝霞市㳺龍車馬衢烟中五雲起奔蹄自東
邁欲控不可止道傍遥見君飢騾驕更駛相望莫片言縈帶揖
馬箠憐君獨滯留栖栖尚栖此空将干禄情乆切倚閭俟感君
􁆖勤意相期慰甘㫖泖潮秋彌壯鱸魚霜鬛羙九龍湖上月珠
瑩波横綺况復長安道鸘裘典安抵客况諒乆諳智者當去矣
聊明徑寸心溯流寄雙鯉
茗齋詩
　燕山小草七言古詩
　　　　　　　　淮南彭孫貽羿仁著
　　渾河水没都城行
東逰冒雨濕已多入都更復憂滂沱决簷鳴霤響雷瀑崩垣頺
室奈公何宵眠壞墻委年命晝走漏屋同鳬鵞夜分庭水冒堦
上琮琤寝除逰甕盎山童始覺鞾履浮㡬對輕鷗泛両両暗中
打火衣倒捫相呼戽水盤杅翻須㬰日出薊門道巳報渾河决
北源盧溝橋裂玉龍㫁㣲服　至尊御午門給錢少府掩浮
胔具槥司空承至恩淇涞諸水倒灌入直吞左掖浸禁垣早朝
車馬泅僕隷上直大僚浮澡盆咨嗟老父歎希覯脩省廷臣無
片言何煩野人私切切欲愬商羊叩九閽
　　報國寺雙松歌
報國十有二古松一一皸蠢無春冬其中二松尤竒絶似蟄蛻
角雙乖龍胡􁋡連蜷蝟倒磔敗甲剥泐龜難封㡬人摩挲三歎
息繞樹千回圖不得霜鱗雨鬛元氣蔵朽盡枯毫慚茟力我有
古松舊畵圖畫若茲松世絶無烟雲草草弄姿媚近代徒稱項
聖謨千年渾朴含淳古不識河山頻易主嗚呼雙松古誰伍徘
徊欲去還嗟咨童子趣㱕日落時莫凭拔地倒垂枿為蛟為螭
焉能知
　　朝鮮公子行
朝鮮公子能詞賦麗辭綵茟傳毫素上卿持莭莽先生携得驪
珠返玄莵中國詞人盡歎嗟一時鈔帋徧京華旋宫刻羽追餘
韻鏤鬲雕　叶錦牙由来樂浪聲名地茟精墨妙牋尤麗使臣
猶著進賢冠衣幘光輝照幽薊南衙内史直金鑾鳥跡旁行彷
習難㡬度繙謄經帖式尚須重譯觧周官才人驚見生無海學
士還應出馬韓鴨緑江波流不盡東珠長見夜光寒
　　奉和史館諸公直内院觀宋元明諸帝畫像歌
七百年来羣雄起三者真龍餘虎兕芒碭狗盗刺雀兒帝豝阿
骨沙陀子華山道上已先知天下從兹而定矣香孩方靣大耳
公日侍殿前交㦸中英君不疑人臣相藩鎮心死無奸雄倐忽
真人奮大漠西極流沙南𬗟莫黄河清日無百年赤精又躍濠
梁前元興明繼相禅代列聖遺容圖史在髙辛堯顙亦虚無人
間總少斯英㮣王侯将相盡竒姿對此何能望肩背數定山河
屬隆準時来日角成文采腐儒眼孔針芒塵無因獲睹天家珍
蛇身牛首俗師畫厚誣先聖恠與神不觀玉堂學士茟寕信帝
王自有真盡焚邨史畫糊壁毋令蹻跖窺麒麟
　　題丁雲鵬洗象圖
萬曆以還人物工丁南羽及李次公丁生畫佛尤俶譎茟所鏤
刻天無功曽見子昻寫立象應真端坐懸厓中兀然人立此巨
獸二蹄合爪當前胷其後両蹄森植鐵蠻筋虬肉盤屏風直伸
長準供花藥雙竅房挿蓮華峰欲尋妙手冩竒状縂無六茟工
形容今見雲鵬圖茟力孟頫同披罽烏蠻赤䨇腳揮帚連筒聳
山膊噴鼻泉飛天柱頭摩牙瀑漱昆侖齶奚官宣索催早朝鉤
梯蹴肘盤金索天街突兀走陂陀野兕鳴駝避驚愕生平見此
歎絶奇未信大獸能巍腄偶来京輦見此物始晤丁生工爾為
都中𥘉伏㸔浴象士女傾城御河上羅綺生香大火天鐃歌部
導金吾仗懸柱龍拖香海飜鳴鼍雷吼横波漲才子争妍闘詞
賦畫師搨本成圖障我来惜已晚勝事空寂寥虚從絹素想陳
蹟金水河流濕未消丁生手茟不可再灰頺立仗干雲霄
　　王學士草書歌
江南書推董宗伯真行姿媚少風格不如同郡李待問秀骨珊
珊舞飛白北方盡稱王覺斯真跡未逢信半疑偶来蕭寺見搨
本䈥骨丰稜合古規逢人每購學士茟始見絹素烟淋漓龍鶱
鳯翥出異態虎卧熊蹲懾䓁夷客言王學士墨瀋常自随若逢
知已徒心手豈告疲酒酣對客揮巨管十丈吳綾照墨池旋風
滿堂入腕疾謖謖聲動吳𧖟絲磨墨小奚僵欲倒學士迅掃烏
容遲興酣絶呌墨汙袖顧問傍人那得知張芝索靖軰陳跡徒
參差顛旭狂僧死千載此道已絶空遲疑近代草聖宋與祝力
追古昔公堪垂其中合作洵不愧王衡邢愿徒爾為風流學士
惜晚莭徒令識者稱嗟咨
　　托駝行
君不見槖駝从重勝百鈞負載惟多脊始申蹣跚尚行數百里
健牛快犢徒逡廵朝負穹廬黒山道暮送甲仗燉煌屯馬贏異
行逺疥癩児童逐臭随汙塵吁嗟此物滿城闕連隊成羣何鶻
突鵞行鴨歩塞天街糞啄沙毛乏風骨項領翹同句踐長脊溝
惡駭哀駘兀只今衮衮升羣公不貴神駿尊聾蟲肥頭大耳即
嘗庶巨肉蠻䈥始殿中汝曺食粟故宜厚胡腹委地空心胸侏
儒旅食飢欲死晨炊無烟拾馬矢安得徐夫人匕首快截峰蹄
堆肉壘滌盡黄泥道上腥大嚼屠門餘作胏
　　與錢塘施清共觀市上武夷圗卷
性僻躭詩解畫理觀畫惟佳潜獨喜見君便靣冩晴秋如見孤
山圖畫裏君今示我名山詩名山不到竒不知君詩工處畫難
及令我翛然憶武夷市兒抱賣名山畫千峰萬嶂圖幽恠畫山
在韻不在形刻畫何能狀幔亭觀圖未竟意巳倦抛卷惟須對
酒缾俗師熏破縑每托名流跡長安諸貴㳺好古寕論直惟知
貴舊不貴真絹腐楮灰遂見珍麄工摹泐形略具石田徴仲題
標新當年延夀枉見僇只今畫肆誰何人江南賞鑑已垂盡真
跡飄零換酒緡豈無神品丗不識内府所貯空嶙峋
　　花下唻囉曲
　　　夜夣巫覡雜坐倡樂娛神拊莭婆娑一唱百和問何歌
　　　曰花下唻囉曲也追冩其聲云
花下唱唻囉一人蹋地百人歌舟中女兒花一色歛袂含顰蹙
翠蛾棚頭十畨細腰鼓花娘踏燈阿郎舞紅燈如火香滿前誰
能相調色無忤肥羊羙酒娯百神就中不醉自有人雙鵷繡帶
吹紅巾緘情作意媚所親醉復舞舞復歌花枝入手君奈何舞
歌未畢日東出五花茅馬連錢色挿花㱕去戴滿頭旋風著樹
無消息
　　静公海上别将逰五臺余先入都静公始至因賦示静公
我昔未離家送公五臺去揮手曵芒鞵五月添衣絮我来京華
月再圓公忽驅　京兆前相逢燕市驚相見随處雲山各偶然
五臺早寒不可上龍門炎天氷積丈鐵瓦秋翻大漠風雪蛆暖
曝寒厓掌已矣已焉㦲㱕歟㱕去来方寸五岳徒崔嵬羡公閒
雲無去住共買扁舟弄雪廻
　　錢都憲黍谷畫蘭歌
虞山學士古文憲見者如獲登龍門學士巳徃不可作副都尚
覺風流存時賢接踵索翰墨絹素堆積堪𫀆褌副都畫蘭尤超
絶一葉一花俱秀傑文情清映楚江秋益覺人間畫工劣畫蘭
如畫竹不以形似工茟法雖各異天機大畧同公之冩貌合草
聖茟力出入竒無窮花之濃淡随點染蕭蕭波磔生光風毎見
　公為作大幅懸厓倒壁烟嵐中風條雨穗状百變無一姿媚猶
　人功伏床悵未識公靣喜公為我冩數叢悲吟病客霍然起既
　覯君子寕憂忡南歸携爾山牎下羙人冉冉来江東
　　　長安惡少行
　長安惡少無名字出行常逐金吾騎乍見都堂厠掾曹忽然捉
　棒随司隷黄金賺得不問人日日呼盧仍赤貧紅樓到處買歡
　笑别有痴兒貸酒緡殺人公事下京兆刺姧逐捕諸年少已聞
　亭尉得主名夜半飛書下權要竄入将軍功籍中立在紫宸班
　直東賊曺失賊空奪爵殺人死囚道乗騘
　　　郭忠恕滕王閣圗為新安客題
恕先自是神仙流胷蔵五城十二樓千門萬户出毫末累黍規
合窮離婁茟法天然同小李森嚴飛動流神髓新安程氏寳此
圖逺携南北浮江湖必逢佳士能賞識始出相示敷氍毺錦嚢
纔啓烟縹緲咫尺紈素景已殊微茫辨得章江渡南浦西山渺
欲無珠簾畫棟何蕭爽元嬰臺榭閻公仗此中句報落霞竒不
知誰坐王郎上家君作守古豫章曽随江上弔滕王閣中風物
那堪畫未及丹青妙理長身經離亂重遊歷臨江髙閣堆榛礫
近聞髙興有蔡公更築樓臺雲氣中二孤彭蠡㱕檻楯長天秋
水摇簾櫳觀圖瞪目窮神繪馬當儼在生綃外此中颯起一㠶
風令余超忽匡山瀨
　　馴象行示静因禅公
客邀共詣馴象所五十餘個頭連山巍峩鐵鎻盤廣厦鑿池方
丈當門闗時防逸出戲抵突蹈坎瑟縮驚旋還象奴索錢屢請
益盤旋作　能娛客長齁咆地鼔鳴鼉横準呼風横篳篥有時
鼻飲費轆轤碧筒曲注連千壺銛鉤札肩肘皺蹙踐若攀級登
浮屠圖更復引客觀弭耳調象雛生来踰十臘僅倍水牯麄林
邑烏蠻云此畜胎孕百年方産育墜地須㸔人白頭雪刀成就
銀刀矗先朝孳養三百年產子惟聞隆慶前爾後相沿百餘歲
未見乳象生幽燕此雛始産時夜半報天子紅燈寳炬百道来
金魚銀鑰深宫啓　丗祖中宵下九重龍髯一顧天顔喜蝦
子追呼趣賜金青芻白粲新承㫖俛仰橋山隔鼎湖年年浴象
空流水午門引隊相循環月支薪奉踰千鍰曽郎禄薄飢欲死
品料應輸賄齒班知師定力馴狂象六牙曽見天宫狀指端莫
放五獅形驚摧恐蹋朝儀仗老我慵過禁籞東未能㳺戲逺從
公閒叅香象渡河偈一任落花啼處紅
　　搗衣曲
長安月明秋夜長何人錦石擣流黄縫来妾手應自見寒到君
邊空㫁膓殷勤宻意傳雙杵飛霜四顧無人語碩将别恨托秋
風吹到邉城寄衣處南来覊客多夜愁未聴砧聲先白頭那堪
夜夜搗衣畔囬首故園長淚流
　　題包庶花鳥翎毛册(庶雲間人/字虞尹)
黄荃蟲豸道君鶻尺幅已踰百萬錢沈周近亦稱竒絶點染妙
在形神先此人真跡不可見蒼莽老茟今徒傳雲間包庶畫暄
媚殊足憐草蟲蜂蝶互追逐鼓鬣軒翅俱翩然枝頭好鳥刷毛
羽堦下閒　烘幽妍却如曲房隱閨秀鉛澤不御尤娟娟想見
含毫蘸穎者心縈物態豪釐前㑹稽巳死陳洪綬王醴不復生
由拳章侯之人物古崛無拘攣及其畫蟲卉欲奪造化權三泉
形率略畫更空蹄跧二子命茟若無意不與物態璅屑相周旋
觀其揮毫似草草墨瀋之外神姿全吁嗟此類今難再徒令麄
工俗史粉本盈吳㕓包生此册猶乎賢
　　鄧将軍歌
鄧将軍身從島師刀百斤百戰殺身尸離紛烏鳶啄肉骨瘞島
精靈野廟遼河濆真龍闘巳困呼神神有聞靈旂翼龍龍戦分
從兹大祀牲祝焚歲時祀奉先郊社薦蒿焄毎祭英靈先祖禰
黄𫀆再拜羞玄纁九秋告朔霜未雰鹵簿躬出開南薰赤翣如
日白霎月博山象戴浮五雲翠華親駕御神仗直入大内雷鼓
鼖男兒死耳捐七尺何物毅魄勞人若禮䰟國殤招山鬼禦魅
大厲屏國氛千秋秩祀自有典太常祀史當何云
　　宋元十六家冩生畫册
　　　中有趙昌草花徐熈貫鰓鯉李唐翠鳥黄荃雞冠花子
　　　昻石榴子昭蜂蝶皆神品也
宋元畫山水點染忘形骸人或無髪山無頂天機雖具貌已乖
至其冩生妙茟墨神工偕偶来蕭寺繙故冊腐綃觸手坌烟霾
絹素固已朽精采未沉埋徐熈碧檻葵趙昌冩野㕍䎐林成佳
話逸品不可見錦鱗撥刺栁葉穿䟦扈須㬰眨眼前娟娟翠鳥
渾相語覔宿風枝月暝先霜皮百子裂綘幘踈籬眠諸公想入
闘草隊何處摘来顔色鮮蜂鬚蝶鬛磔尚濕𥘉出花房沾紫綿
玉堂館閣仙爾許閒心目草蟲前却時雙距驚還縮不是蠻童
翳籬落那識形容非點矗恨無囊底賣文錢展卷沉吟空反覆
　　太醫院古銅人歌
曽讀黄帝明堂經了徹偃側身五形越人元化不可作人間鍼
灸都無靈尚方金人元宋存百骸六府如洞垣銅花瑩作鏡照
膽潜懾賊害通闗元江南有凌雲竒技稱超絶宣宗召試禁署
中三緘金人窒其契凌雲落手工入神七十二鍼無遺穴摩挲
更歷數百年靈恠時時駭内涓近来大官拓署址遂移銅象醫
皇前殿門深閉火空發雕楹為燼銅依然天厨既侵太醫地隂
雨怳惚㳺銅仙亟歸金人返侵壤神光赫沃疑㱕旋石生賣藥
長安市達官相挈来觀此鳶肩猿髆骨格竒睹之萬竅寒毛起
書生疑有磨兠銘國工妙悟靈樞㫖我聞生語宛見之自憐錮
疾醫難施安得滑臺使君術療余泉石膏肓癡
　　徐渭潑墨畫册吟
文長嶔㟢可笑人醉必罵座或吐茵胡公勢位傾海内長揖徐
渭稱上賔飛章草檄落腕疾見者歎絶謂有神錦𫀆諸大帥叱
之不敢嗔胷中塊㙼吐不盡肆茟潑墨舒天真偶来閱故書喜
見天池蹟墨瀋四淋漓随興忽成册卉藥翎毛非一形逺或雲
山近拳石如㸔草聖醉張顛茟法闗生宛勾磔敗荷折葦颯有
聲枯墨不流神采溢翻疑黄荃與趙昌烘染暄妍减丰格亦冩
人物作數畨靣目不貝氣韻存始信天機非茟墨探㣲道子殊
覺有待之為煩當時東坡翁竹學湖州派及其伸帋作枯枝蹊
徑超越彭城外髙人逸氣自不羣焉能屑屑随墨君盧柟坐辟
渭繫獄衆人深忌附青雲于今寸楮争見寳當日誰捄芝蘭焚
　　鄧将軍後歌
　　　鄧将軍或曰帥毛文龍部卒勇闘死島上有神靈或曰
　　　明之将帥戦殁海上者也萬曆時有副将鄧子龍立功
　　　南北從征朝鮮戦扵釜山焚死石曼子子龍亦陣殁将
　　　軍豈其人耶子龍渡鴨緑江有物觸舟沉水香也似人
　　　首愛之常置左右戦殁失其元刻香為首将軍英爽固
　　　宜有神更作歌以𥙷前缺云
將軍熊虎魁立功徧南北帳下諸健兒玀􁌆猺烏賊殺人如麻
算不勝每戦骨飛肉亦騰一朝泛海渡鴨緑思捉豐臣縛以䋲
釜山夜燒海水渾石曼子死行長奔将軍戦苦亦䘮元不知首
上何牙門丈夫額顱直如寄此頭雖㫁視猶恚沉水雕鎸非我
求七尺可捐安用頭精靈来徃碧蹄館國殤盡隷旗弧蝥黒龍
江黒龍戦急㫁頭大将靈風入黒龍上天天門開将軍廟貌天
家立無須太保跳神巫将軍一怒厲晝呼君不見鑾輿迎神躬
拜酹百神未礼先京都
　　望西山
西山山色如髙人從来不入長安塵長安貴人愛山色㸔山只
在長安陌偶来訪友問長安擬入西山度歲寒如何累月卧燕
市惟向長安道上㸔西山􁰈窱多竒勝雲峰百折千盤磴玉泉
空際抱青冥翠微天畔開霞㡠先朝功徳院到處成精藍百尋
珠眊間拇碌九蓮瑞像雕伽南中有退院僧眉若長阿含談宗
問法搃不語一任堂頭人放叅可憐䠥􁌣長安道塵沙吹滿遼
東帽出門借馬驅向人名刺探懷徒帋耗邇来渾河决山路窪
崩摧㳺人絶跡僧飯少樵子深林驚虎来南歸定矣與山别此
行為謝来轅轍碧海白雲無盡期招余早趂歸舟雪
　　再逰報國寺雙松下
屢逰非訪友為問雙松来雙松留我未得去蟠根恠石重徘徊
枯查曽剥遼晋雪鉄榦如劈幽并雷㸔来古拙覺愈好妍皮媚
骨堪誰道神鬼長疑兵燹䕶山川潜令堅貞保寺中百物粲列
陳交輪聫騎次若鱗松根徃徃盖茅肆不許青松使出塵俗客
空来坐松下却笑㸔松無一人南歸欲去與松别撫松反令歸
心折恨無韋偃畫松㱕囬首虬柯空㫁絶
茗齋詩
　燕山小草五言律
　　　　　　淮南彭孫貽羿仁著
　　武曽見訪京邸伏枕不得晤占謝
薊門秋色至先上白綸巾同作他郷客應憐伏枕人還携廣陵
雨来浣帝京塵孤負停驂意蒼苔馬跡新
　　涿州張桓矦廟二首
烈烈張車騎居然國士風並驅誠不易義釋故堪同魚水開荆
土蛟龍入閬中范陽餘俠㮣千古足稱雄
　　二
雄姿傑出者侯早識斯人百戦成功晚三分致主真英風流燕
頷正綂附龍鱗㑹合君臣地樓桑跡尚新
　　接待寺訪麐土二首
下馬投荒寺秋深古刹寒上階風雀墜繡壁雨苔殘易酒難禁
醉燕姫且暫歡獨憐留滯客人作布衣㸔
　　二
憐君不得意去住両蹉跎季子黄金少髙堂白髪多填詞冩溝
葉角弈爛庭柯稍足寛郷思秋風奈客何
　　再訪武曽投贈
作者知何限斯人未易才古風君自見今雨客猶来賢達欽孤
尚文章照九垓平津方礼士東閣㡬時開
　　和麐士見詶韻
京華清鏡裏相顧白頭新客軰無朱亥君才過劇辛路岐成苦
李車轍逐勞薪去去從謡諑蛾眉肯學顰
　　二
燕齊多戦壘東去弔田單飛矢蓬科轉鳴笳木葉乾征鴻来絶
塞驅馬下長安此地堪頭白空憐革帯寛
　　燕山逢歸徳士報宗長
雪園遺老在意氣薄髙雲海内多知巳天涯喜見君英風灌夫
座激論葛陂帬豈戀綈𫀆贈栖栖㕍鶩群
　　金五敏鎮以黄精笋脯見餉各賦一篇
　　　黄精
故人憐病起藥裹報秋新手題標每訝添華髪何因斸雪苗衰
容廻乆駐甘液潤中枵他日休糧去長鑱莫更腰
　　　笋脯
君念天涯客長齋歲月深空山𫾣石火帯雨炙春林玉版芳生
箸金刀雪在碪頓添麋粥飲起色滿冲襟
　　螢
幽潜升草莽行止有光輝照座心常冷觀書見亦微跡非因熱
附明足引身㱕知爾元無染能容入禁闈
　　蟬
委質升華乆聮冠奉珥長清髙雖飲露緘默早禁霜已脱汙泥
跡惟栖槐栁行子居堪買妾應得比輕粧
　　鴉
啞啞成頭白鄰枝莫借低臺端将見逐幕府尚堪栖同類空相
哺逢人搃漫啼不須憎喜鵲物態自難齊
　　蛤
扃闔原無􁈒濡涎祗自腴中惟含混沌行不離泥塗煑玉開房
暖胎珠擇竅無生成闗物理未忍極庖厨
　　荸薺
登爼非佳果能消亦爽咽温中疑内熱利物可融堅齒頰含宫
脆汙泥滌滓鮮盤飱逢酒渇遇爾遂泠然
　　咏吟古跡奉和諸公十五首
　　　慶都堯廟(和張司馬坦公)
道大終難極何人感至尊此中皆帝力無地見私恩餘慶流神
母荒茨隱殿門惟應汾水上可共許由論
　　　弔首山祠和(熊侍郎雪堂)
二子逃孤竹飄零竟不㱕弟兄嗟共老湯武敢云非渭水日東
下清風近亦㣲溪毛倘相酹莫采此山薇
　　　南陽光武廟(和/郷魏涵一)
欝欝舂陵氣當時辨己真如何白水上猶駭綘衣新故友共高
卧賢君容此人畫圖三十二雲雨自相因
　　　項王廟(和吳梅村祭酒)
天下英雄少何人可敵君功成竟東返事去始中分駿馬千金
劍龍文五色雲悲歌慷慨意猶使楚臣聞
　　　淮隂侯釣臺(和江隂戚价)人
四海無雙士三齊異姓王奪軍先卧内得罪豈弓蔵漂母不可
見黄淮萬古長漁歌過臺下野艇日鳴榔
　　　漢江諸葛武侯廟(和榆林王雪蕉)
沔南龍卧日抱膝自云髙盡瘁以殁齒勞生渡不毛忠誠格蠻
陌衰季見伊臯漢水祠堂下徘徊繫小舠
　　　登蕺山礼右軍像(和景陵胡公吉)
㑹嵇南渡後江左映風流海氣侵郊市山光隱郡樓名賢遺跡
在素箑白雲留公自思弘濟寕甘老越州
　　　八公山
苻氏南侵晋師行與衆違大功兒軰立小信覇王非烟樹迷淮
甸征鴻没楚圻登臨訪仙跡山客遇應稀
　　　易水古道
蕭蕭易水上古道向咸陽白日幽州冷黄雲薊闕長風塵迷馬
客肝膽照魚膓此地荆卿醉悲歌感不忘
　　　迷樓故址(和宣城施愚山)
平山堂上望云是昔迷樓淮海窓中盡江山身外浮玉鈎宫女
影素練阿𡡉愁向夕飛螢滿疑㸔清夜逰
　　　　三齊懷古
三晋相鄰境羣雄㡬戦争河山誰是主割㨿竟無成水没田横
島風髙即墨城獨憐胯下客猶羡假王名
　　　彭澤懐古
寂寂柴桑里江城早閉門白衣人不見黄菊徑猶存秋氣生彭
蠡連山到海昏陶公觧組邑小吏察雞豚
　　　黄山谷祠
一代推詞伯窮荒亦盡知比肩蘇氏客見齒黨人碑花月濃文
藻虬龍瘦茟池瓣香祠下過誰復敢題詩
　　　李崆峒先生墓(和戴少卿道默/墓在慶陽碑題云明/詩人李崆峒先生墓)
北地無豪傑斯賢乃崛興五侯堪唾罵六代失飛騰傲物嵇中
散驚人杜少陵道傍孤碣在茟冡尚崚嶒
　　　椒山祠和王學士覺斯
西苑端居日東樓肆志時可憐狄道吏恐負丗宗知蚺膽心猶
赤鸞乩帝始疑􁿪山堂下過蔓草更離離
　　長安秋夜雜感詩十首
　　　聞碪
素月流天夜秋風故國情那堪孤枕客終夕搗衣聲清淚懸雙
杵微霜濕五更無因将别恨流響到邉城
　　　聞漏
不寐月當牖起㸔星滿天難堪是今夕何處著人眠㡬點愁如
海将殘夜似年空閨有思婦應在㫁膓邊
　　　聞角
宫漏将殘夜霜天欲曉時一聲驚月千里起横吹殺氣生邉徼
晨光黯戌旗長征㱕夣㫁能不重淒其
　　　聞㕍
獨客思歸早征鴻入塞遲邉聲吹不㫁秋氣到先知頓覺闗河
逺翻因物候悲寄書人未返此夜聴誰宜
　　　聞蛩
寕知覊客苦􁂒􁂒語隂蟲益騐孤衾冷驚㸔四壁空助愁非待
月淒㫁不因風賴爾相詶和悲吟覺轉工
　　　聞雞
喔咿来枕上何處唱司晨野曠聴逾逺天寒候未真易驚孤客
夣徧警早朝人壮志今寥落焉能起舞頻
　　　聞笛
夜半客欹枕月明人倚樓梅花吹數弄榆塞迥含愁曲艶知紅
䄂音淒易白頭故園有盧女應自不禁秋
　　　聞雨
孤館蕭條夕西山暮雨殘空堦閒自滴高閣漏将䦨梧響終宵
亂書窓一夜寒愁人聴不得把燭卷簾㸔
　　　聞鐘
禁城仙漏㫁萬户始聞鐘帶月過雙闕穿花出九重寒随鄰磬
發暝入戍烟封早晚空相警踈狂卧起慵
　　　聞梵
乆客覊懷積遥聞仙唄音清機生萬籟流響滿空林去住復何
有蕭條只此心難将人外理役物共招尋
　　贈㤗州陳其年
鼓吹含風雅飄飄屬羙髥詩評開六代碑版薄千縑春入生花
筆江横讀易簾相逢驚座客到處檄書傳
　　頻蒲果
東北稱佳果頻蒲品獨先林禽驚猥璅桃核愧纏綿淡翠鬆無
質微頳色更妍􁀁香俱不著風味覺天然
　　沙果
沙果形相亞投瓊並握瑜朱瑛規赤玉緗栗綻青瓐柰苑嗟殊
品梨園讓摘腴分甘倘堪致何用更懷珠
　　蒲桃
蒲桃西域種佳品比伊凉映日晶熒白迎秋冷淡香清甘嗤馬
乳滴翠潤阿房何用釀爲酒方能醉渇羗
　　任丘桃
山桃魁衆實小者尚如拳但噉休懷核爲豪勝得仙児偷須莫
問士殺覺猶賢碩作任丘長千林種滿前
　　東光梨
東光仙吏好坐㗖滿林青虚腕霜刀下餘津露顆零澄鮮生玉
腑縹緲望金莖爽口應多失君宜耐醉醒
　　青州柿
殷紅朱柿羙清沁冷中焦華盖流寒液蜂脾過蜜饒君遷形遜
劣司馬消應消贏得兒童閙氷霜索更驕
　　同伯旃季容集王望邸因懐仲木
旅館孤燈晚清秋對酒遲河山懐舊友烟草亂相思雲岫登高
處山堂卧雨時昔逰真隔丗能不重淒其
　　二
故人開璅闥韋布重乗軒霜白滹沱蟹秋清易水樽憂時詢諫
草行役羡丘園出處難相槩君今尚可言
　　詶季容見投次原韻
良朋千里至相與話平生白首論先達青雲見故情風花燕市
酒氷雪潞河程歎息京華事相親只孔兄
　　二
蓬飄寕足感萍聚暫爲歡行止皆雞肋勞形亦䑕肝朔風寒大
陸何日下長安别後懷君處浮雲向北㸔
茗齋詩
　燕山小草五言排律
　　　　　　　淮南彭孫貽羿仁著
　　燕京篇二百四韻
　　　　𥘉入都苦洞下不能對客襟𬒳空囊無書可觀借得氷
　　　脩䄂韻一冊卧而觀之詮次所憶未竟二曰遂成二百
　　　　四韻韻既窮矣名曰燕京篇以代少文卧㳺枚生七發
　　　　云爾
両屇分條厚中丸倚盖孤大章𥘉矩歩督亢近披圖囊括函開
闢川流喣沬泭嶽形鐫詰屈瀆竅劃盤􁿇兹地苞真氣鍾祥洽
㤗符蚩尤爰俶擾黎庶𬒳殘痡維裂共工柱行迷列聖　舉麾
摧涿鹿秘策授玄狐榆㒺終移祚軒轅始肇區卜基因戴斗貫
緯系連珠億兆離黥㭬狉榛避猰㺄迭乗顓繼嚳側陋耄傳虞
昏墊懐襄奏随刋洒澹俱爥銜窮髪炤箕尾冀方都畿輔屏王
甸要荒弼禹謨毉閭標作鎮淇衛曲環郛扵赫燕昭覇嗟嘑樂
毅徂駿臺偏兀律騎刼倐亡逋空使悲歌士相㝷縱酒徒風吹
漸離筑髮指慶卿顱碣石虹高下咸陽匙轆轤興亡闗蹻俠隱
約寄傭奴鼓鬛閒屠豕腰鎌伍負芻長城勞扼險嬴氏力防胡
地脉蒙恬㫁山支上谷刳左賢仍犯塞北鄙動援枹矢挟能飛
将身騰已墜駒時時盗乗障在在警穿窬白馬公孫去樓桑帝
子枯慿誰擒蹋頓聚族返徐無蠭蛹争馳突陵園斬臘膢逡廵
奮垂寳慷慨弔劉盧六代湮彈指羣生洊剥膚范陽雖莭鎮沮
澤半萑苻絛觧颺難控鞭長腹莫須梨園湎妃主繡襁浴胡雛
挿羽邉書至淋鈴蜀道逾諸藩皆坐視二叛乆稽誅篡代紛旋
踵幽并縂隔膜和戎謀詎失割壤計尤愚石晋終狼狽桑生死
囁嚅燕雲淪異國灜莫汛除驅幸輦豝還幕猶狺虎負隅元興
實超忽金遂不支吾南靣收函夏中原㨿沃腴窮兵角􁛀野横
海鱷魚桴媳婦縻蠻𬗟孤兒鹵趙俘斡灘王氣盡演迭後宮汙
攘臂諸亡賴天心右有朱稱于下江浙掃籜卷衡巫建徳門無
閉厮蘭系竟殂故宫留燕子大内儼金鋪靖難名安㧌流言事
倘誣雄姿决姑布王佐匿浮屠神器原馮翼隂謀恊覬覦曺公
乃紈絝齊傅等優侏河上殱乗鶴乾侯哭走鴝彼軍屯螘蝨我
衆怒豺貙一戦皇輿定三征絶漠蕪攷鐘調谷黍飲馬㫁葫蘆
歷祚昇平乆諸司政教敷女紅勤絍績頒白飽田租競侈銀跳
脫焉知金鏷􁠂米脂狂袒禓草窈弄潢　青澗兵常弛雕旗帥
本懦㓂多狙詐術民以國情輸哥翰軍全潰黄巢膽益麤狼頭
侵帝座貍首瘞天弧率土􁋊填憤號天血縷濡度遼黄鉞仗捲
甲白檀趨革輅車三綴彤弓矢百壺指揮從墨勒摧廓冠平呉
漂杵戈前倒連營衆疾呼長飈喧觱發萬騎静吹箛皆曰心非
富寕云殺不辜舊臣呼縞素原廟葬蒼梧　世祖尊遺烈疇
咨顧巨儒宸章輝鳯翥奎碣峙龜趺表屹凌雙闕祠脩薦四瑚
京華新定鼎邊徼罷傳繻恒代縈圍扆辰韓鞏覆盂瘴開交阯
粤笮泛不　瀘絶域稱氓隷雄藩附莒邾削除皈次苐底績奄
須臾再破雲中壘旋尸閩外孥㳺䰟滌魚復深箐竄鼪鼯劍閣
蚕叢道金沙黒水柎江郷糜伏蜃荆户檻扵莵血氣遵司命成
能首握樞百靈䖍相度両曜在幬幠丹地雲霄濶飛甍靉靆扶
仙靈翔藻井神恠萃楄櫨綵繪金膏碧紅殷句漏硃簷牙鶱鳥
翮斗栱挿華荂輪扁驚希覯般倕歎蔑揄朝正嚴羽衛班爵整
冠襦駕引随行象樓栖肅隊烏鸞和金騕褭獸錦紫氍毺貢使
馴符扳期門偉巨毋銀臺巍夾戺玉斧御交㡡清逺廻臚唱鏗
鏘曵履絇從容聞記注反覆廣詢諏邇更災頻降差令喘暫蘇
征求苛剜孔文法麗施罛帝徳崇寛大王言式楷模亶宜成順
治羗曷賛都俞民物瘡夷釋乾坤悔吝无英髦思祓濯體貌鮮
虚拘庸相懲氂組强矦戒屬鏤䧏王犀入柙叛儈隼投笯册寶
浮汊嶼杭琛獻舳艫竒珍光韎􁮜刀器麗錕鋙擘畫資羣䇿雍
容賜大酺􁂥旌希類禡灌瓉徧封嵎甘露時膏壠靈星罕祭雩
優俳䟽束晳将作减斨殳屢赦原罣累長蠲損御帑璣璿叅亞
細律呂扣錞釪訪落宵忌寐延英曰過晡太平人引領方幅士
衡盱國是攸歸一皇猷允載訏坦衷容蹇諤邪說斥奸諛庶共
遵同軌誰行敢竊鈇太清辰爛爛大有歲膴膴仁夀消疵沴公
功謝卒瘏蒙安登莞簟殁齒稔禾稌遏宻悲非逺升遐慕弗渝
配郊陳冕舄路寝儼戣戵輦路熊將侣佳城鹿嘯麌至今謳􁐯
澤薄海劇憂􁭔成憲紛沿革宵壬競伺　不承權夏屋少宻苦
秋荼耆英歡恬退言官貴怯恗用人薪楚楚失職缶嗚嗚卿寺
惟瘖㰳臺僚過僂佝其風斯下矣将子盍歸乎衰劣慚蜚遁来
逰䇿蹇駑浮舟越淮泗執轡歴汶洙行色飄鴻㕍郷心緩鷓鴣
那教携䠥􁌣終得踐﨑嶇朋好哀衣敝支離感貌癯入都僵偃
卧借箸醊徒餔旅食居寕易鄰醅榼漫沽壁蟲熏薦枕馬矢燎
行厨胡蒜家為具山薑㸑必需真茶和肪毳豉汁蘸醍醐䬪飥
堆盈尺髙粱細雜稃祗應甘𦵔菜宿昔進蕪蔞何地彈無鋏奚
煩口更餬翩翻遲越燕縹緲憶蓴鱸秋色剛辭暑相風乍轉烏
早霜揺御桞稀葉墜闗榆納履旁穿决縫裳綻曵婁眩㸔花瞀
眼撚覺霰侵鬚藥劑甌充量葠羔手自􁎋叵勞親砭灸耐可引
醇醹𬞞水兼糟粕蘐椒當脯朐向衰惟老母敢勿愛微軀骨立
虺隤驥焦脣涸澤鶘外强空腊鮑枯沫潤虒蝓𥙷帋穿風牖添
煤宿火爐頗妨持鑿落乆却沐盤杅垂幔禁蚊蚋喧眠惡蟪蛄
故人疑兀傲何以荅殷劬縣罄垂單槖嚢錢乏五銖虚疑點鉛
虎那觧血王蚨彌刺懷無用嵇琴聴莫娛油塲荒擊鞠慱肆懶
摴蒱豪貴從諸賈妖童挈彼姝纎纎垂妙舞湛湛轉清矑犀粲
編來貝肌凝塞上酥蒼凉生趙瑟杳眇入呉歈觀者咸淒切聞
之愴欝紆征夫多下泣㳺子獨長吁遮莫増繁抑胡寕暢疚瘉
神臯才彥藪雋乂品流殊代長滕還薛何生亮復瑜忽焉中奪
席豈少濫吹竽皮相驪而牡韜精璞似玞索瘢訿袖旦粉飾笑
塩嫫津要宜髙足衡茅任守株榆枋搶斥鷃圭竇冷蛸蛛玉帛
三千國樓臺十二衢靈旗直玄武周髀俯黄壚乾象儀龍衮坤
貞副翟榆殿争希觸豸廷覲止飛鳬告禪騰蕭􁃛銷鋒却砥砮
羣公俱鸑鷟下士眇精鼩曷任塩車躓惡容糞土杇長拚耦沮
溺終老問泥塗到溉虚貽厥姜肱慟友于徒歌莪蓼蓼妄意啓
呱呱且樂聊云爾胡傷命也夫披裘行拾橡煑石坐炊菰去去
尋梁父迢迢望藐姑　来方佩艾遄返近援茱蕉鹿誰醒夣岐
羊任戚愉蔑繇飱沆瀣好復暖　辟榖千齡术輕身九莭蒲
牝根融内視風穴鑰中孚象㒺求方得闗元路不迂澄懷長却
掃攡指歇操觚頑甚生公石枵然魏后瓠行蔵斯足信汎汎滿
江湖
　　聴秋蟬
殘暑林中㫁秋蟬颯已鳴商飈随響發爽籟自然生㫁續長疑
咽哀吟却有情覉人心歷亂伏枕病多驚翳葉嗟零落飄蓬噪
逺征飱風箕數點吸露月三更髙潔栖冠小翩翾入髩䡖悲秋
騷客在莫復唱荒城
　　闕下秋望
旭日都門麗清秋輦路長輕隂生閣道垂桞拂宫墻鹵薄初寒
上朝班立仗香御園花半出樓觀雀髙翔晝漏知亭午宵衣儆
未央周廬森武衛雙闕近文昌漸覺稀封事虚傳召夕郎九閽
徒咫尺三殿少平章爽氣西山外宸居北極傍帝城徒眺望雲
物自蒼蒼
　　帝京篇一百三十六韻和當湖陸麐士楙并歩元韻
　　　已賦燕京篇二百餘韻已而見陸子帝京篇奥衍閎肆
　　逡廵小巫夫長律盛扵杜陵濫于元白近代弇州之哭
　　　歷下羡長之上王吳或文不耳篇或文無餘勁知兼才
　　之難也原夫義取乎排斯連類有序體存扵律必音響
　　　是諧苟膚綴經句既膴腐不靈若多摭賦詞則艱深難
　　　㑹况乎意本非竒形標字易必也篠驂虬户何禆祭獺
　　　續貂乎更歩陸篇抒其未盡刻猿棘刺盤馬蟻封雖險
　　　仄終乖要工拙可睹已
有截中斯建無偏路是遵乗時㸔肇造厚載式洪鈞景正扶桑
右躔釐析木津堯都平在朔鄒谷暗生春寰㝢岐分脊名城次
若鱗䟽流夸父液摶土女媧塵赤道天欹盖黄儀水激輪晦明
相代謝翕闢始更新欲表宸居壯爰推物首陳軒皇開覇逺姒
后畫疆均九域函中夏三垣拱北辰佚㳺風近衛陶復陋同豳
浴鐵為𬒳服鳴弦作引伸毉閭羣望㑹星日六宗禋割㨿紛然
起弘基授有因神州方􁀜􁂟藩鄙遂沉淪邪律𥘉仍胙完顔傑
不賔衆謀資喝术彼相乃攸悖艮嶽旋移苑丁男括徙民蒸泥
融渾噩濾埴潤陶甄挿堞空凌昊穿泉下極垠分京嘗駐蹕像
汴製諮循齊履連無棣商規翊有莘墉環黒龍濶極準紫㣲真
冠爵雕廷瑞文虞繪趾仁輪囷鬼工駭雄麗百蠻馴混合元營
宅桓東改卜闉地靈佳欝欝陸海走轔轔更擴輿圖廣還師國
俗淳端門方正午尾位直當寅寳曆超多祚蒐畋戒十旬妖生
飛涎涎謡應􁀺䟴䟴絶徼徴淫巧窮厓斵璞珉誰書前甲子終
遜帝庚申永樂紆長䇿持籌互討論堪慿恒代險豈謂冀方貧
朝宁綿成菆郊壇祀必諲待邉長自将建輔罷周親恢罭羅威
鳯懸置致郭㕙林鴞懷革響雝鷺振輕翷卜世占豐芭祈年笑
大椿柱冠彈共慶河帶誓難冺扼阻居庸塞通漕渤海漘魚皮
藩北落玄莵撫東鄰封貢綏蕃族懐柔礼岳神迨乎熹廟季狎
此珥璫臣伐棘騷巴僰征毛盡翠鷷膠枯鰉淅灂角殫鹿羣甡
複殿驚殊邈重隂蔽廣奫工師圍玉濫熏腐賜金頻土木中無
息防維外不墐借資棼亂跡啓我創垂屯幽薊三圍合軍興億
算緡勤王及黔粤調發及䕫岷自此成塗炭終然厝積薪危亡
摧腕㫁飢饉賤鴟蹲徯后戡仇敵徂征礪鍔釿遷岐卣定鼎肆
類壁升珣元氣旁鎔洽榮光湛暗􁇛籍田躬秉耒履畆井聮㽦
歲儉靡憂菜秋成易指囷檿桑都上篚吳榖並盈紃恊律調諸
部觀丈列両振羗氐朝土魯𬗟貝站都勻側席勤清問殊方入
廣詢英謨雷渙汗武徳碣崚嶟反反安床第跳踉縶檻楯漫嗟
舟漏網行見軌同倫弩㱲鮫魚齶槃收瓠犬狺逺人争附譯天
府詎求珍愽購秦坑燼徐斟漢相醇如何揚末命奄忽改封疄
禹穴非耘象佗宫却瘞蠙覇原纔䰍絮舍襚斥斒　遺澤森陵
樾豐功勒屓磌委裘朝四輔奉璽拜千紳丞弼襄熈謐霜霆歛
震砏時和春穆穆政肅士彬彬孔盖瓊華整鸞旗組繡􁈔雨暘
惟順若疵疹少嘔呻褅至隂無伏先農蟄未震拜稽歸負扆復
辟萃𥚑巾蠲吉垂剛卯瞻顔肖嚳辛夙成如啓廸天表在􁇛純
肱惰箴叢脞脣寒儆礪齦舊僚優艾耋原獸放飛踆銓叙蘇淹
滯刑條息訟嚚五流懲墨罰三互觧㜕姻賤貨嚴夷舶儲邉刷
冏駰椒房嫓動徳桂寢叶虞嬪溝洫卑宫乆漁陽故井湮暵雩
珠作雨地坼燭流銀怨魃空籲漢荆鋤懼過秦齋心䖍露禱沛
澤䧏時廵赦令泉封楚星祥徳聚荀流人魚圉圉空圄鼠侁侁
城旦寛輸作翬飛自藻茵銅駝門鎻􁘓(音近轄胡轄/切駱駝鳴聲)射犬埓懸
㺦(音/嗔)督責将威鉞求言削處錞㤗圻崇蠒栗宗伯率􁂍袀鼓吹
横朱鷺賢良對白麟陸生鴻舉彦挾策鵡湖濵玉壘蟠方寸文
江貯渌潾賦京騰素帋彈劍動青蘋研石穿桑鉄毛錐秃管筠
壮心猶汗竹逺志莫思蓴貫蝨輪㸔蟣靈蛇握照蜦絶交䡖叔
夜起舞蹴司晨薦達羞楊意恩施薄鄭絪憂時甘隱漆衒羙恥
呈姺流品涇殊渭淫朋洧及溱食貧随沃若索處避夭蓁零露
楓将落滋蘭佩再紉脅肩慚齲齒苦口却飴脣媚寢無懷蛤飛
蓬懶著螓寕投妬津水不作入宮身布諾恒難踐絲辭未易詵
且須從曳褐聊復逐垂綸欲㫁周妻累翻成買妾顰髙門謁者
鬼誰辟大夫僎堅白臧三耳驪黄牡一驎綈𫀆惡足戀敝袴勿
䡖嚬裎裸焉能凂磨礲頗見磷天其全擁腫君豈悔邅迍貽也
追長徃㱕歟興可論寕親歡奉㫖羞耉祝駢臻拊莭閒調鶴開
籠戯闘鶉悠㳺乗欵叚曠望極髙旻弱羽成超忽飈輪越􁙧峋
移山愚竟遂填海力徒礥(音寅/難也)丗事屠龍漫知交相馬歅但尋
飱栢侣自遇采芝人
　　　次韻非詞家所尚病餘不能訪友劇談取而强押以自
　　　遣較之原作亦時有上之然㺦礥砏磌嶟釿鷷十餘字
　　　不能工也十一真尚有餘韻如侲齗誾麋龜　恂狥榛
　　　瞋尚有意義可押較前諸字猶為勝也羿仁貽自記
茗齋詩
　燕山小草七言律
　　　　　　　淮南彭(孫貽羿仁著)
　　𥘉至都下喜遇伯旃氷脩俱集王望給諌邸
碧海停雲萬里長相逢二妙過山堂開樽殘暑生秋思露坐清
宵納晚凉璅闥故人留繾綣飄蓬㳺子鬂浪滄酒酣欲訪悲歌
士且喜無煩典鷫鸘
　　送氷脩南還
零雨金門落木𥘉故人此别意何如離樽共醉荆卿酒墨妙争
傳樂毅書伏枕高山髙駿骨㱕㠶江上憶鱸魚家園叢桂如招
我為報淹留及歲除
　　卧聞給諫入朝作
端門聞道始秋甞鵷鷺頻催入直行左掖凉生飄御桞西山雨
過浥罏香䡖隂不散天如羃曙色㣲分夜未央争似南窓胡蝶
枕日髙猶自卧蒙荘
　　金臺卧病雜感八首
綵茟雄文慕両都頻年身事在江湖聲華南國風流盡㳺侠中
原意氣孤雲入帝城廻縹緲秋歸邉塞動虚無空将病骨妨高
枕激笑還堪和酒徒
　　二
天設居庸百二闗龍旂曽指北庭還金甌忽見清光缺玉椀長
㸔紫氣閒太液宫花俱白露邯郸倡樂尚紅顔茂陵獨有相如
渴寂寞文君㫁逺山
　　三
掖垣梧竹鎻清秋封事稀聞動衮旒都下空傳豪士賦市中誰
續酒人逰䡖寒榆塞春無色急雨桑乾水逆流此地由来先挟
纊行縢况少敝貂裘
　　四
㳺子天涯憶故園白雲千里間朝昏西園松菊歸期緩北户烟
花旅夣繁無復薰風開紫禁惟将苦雨對黄門江南何限青山
好羈客難勝此夜猿
　　五
舊友青雲侍從年客牕時聴入朝鞭夣中胡蝶江南路病裏明
駝薊北烟結客興闌踈擊筑挟書逰倦罷談天空扶雙眼峥嶸
起酌酒三騶犢鼻邉
　　六
覉人寥落不勝情楊栁西風五鳯城臺閣羣公前士少幽燕老
将故侯輕天街駿馬横金彈日暮倡樓擘錦筝為問牛衣床下
客可能起逐屬車行
　　七
千門落木下滹沱宫樹寒生緑始波海内知名厨顧在微時朋
舊阮嵇多天廻北斗條垂華盖山擁中條扼潞河逰眺帝都原
壮麗覉懐無奈客蹉跎
　　八
垂釣滄江舊隱淪誰令匹馬涉風塵邉沙大暑衝炎雪澗月中
宵濺水銀桞絮自沾官道雨蓬科空逐禁城春故郷兄弟東堂
㑹未到茱萸已憶人
　　却寄家音懐故園諸弟
迢迢尺素寄天涯歸路郷闗桂有華明月長懸孤客夣秋風未
到五侯家黒龍江漲浮查入丹鳯城高㫁雁斜病骨欲蘇扶自
起誰憐流滯倚京華
　　譚中翰輈石病中見顧
中翰才華逈絶塵忠貞奕葉尚如新青雲僚采多先達紫閣文
章屬近臣虎榜待㸔題處字鳯池應占禁林春荷衣潦倒君無
訝白首長安㡬故人
　　金魚池
澄泓一曲枕清渠暫滌塵襟俯碧虚便欲乗查犯銀漢不須換
酒脱金魚秋風益動蓴鱸興水畜何勞范蠡書明曰南歸買雙
漿釣筒烟艇上桐廬
　　題繡君堂為周都諌菊人
秋老靈均好結鄰㱕田乞得病中身誰将七尺詶知已不惜千
金觧贈貧一片襟期流絹素滿堂肝膽照鍼神此君只合毛生
配莫繡階前十九人
　　登涿鹿山
軒轅黄帝在丹丘自有神靈鎮九州一自隂符授風后何愁綘
氣属蚩尤阡眠岡阜疑成陳縹緲仙真儼出逰此去空同知不
逺桑乾河水日西流
　　詠懷今古奉和諸公詩共十六首
　　　湯隂岳忠武廟(和金陵紀伯紫)
漳河千里抱髙城川岳英靈此誕生文背由来知報國曳柴何
處更談兵雲旂尚指黄龍府香氣應分夾馬營近日紫㣲無上
相旄頭長傍塞垣明
　　　項王廟(和華亭張越九以下三首俱詠彭城古跡)
髙城西楚欝崔巍蒼莽雄風萬里来壮士悲歌紅粉盡河流激
蕩覇圖開五雲早辨成龍氣九日空登戯馬臺向晚神燈隂兩
出精靈自擁錦衣回
　　　留侯廟
留矦辟榖晚從師早歲英風盖侠児為問一椎滄海上可應未
到圯橋時羙人歌舞悲何極帝佐㳺仙去未遲孤負山中舊黄
石高墳衰草自離離
　　　燕子樓
雨過黄樓舊女墻建封邸第有衰揚多情海燕頻相語冷落閒
花觧㫁膓春淡河流歌管咽夜寒山色舞衣霜獨懸一片彭城
月萬古氷心照洗粧
　　　再過赤壁祭風臺(和大理王威仲)
荆門囬望楚天東諸葛虚傳此祭風事徃遺踪成附㑹秋深江
水自空濛英雄雲散烏飛盡騷客行歌落木中我更題詩遥和
答洞庭無際送歸鴻
　　　王郎城
漳洺諸水夾城隅故壘蕭蕭下晚烏抱火星稀殘店冷流澌氷
泮入春無真人巳見名符䜟卜者焉能窃覇圗此地興衰等閒
事黄塵大道自鳴弧
　　　韓信嶺
井陘天險太行分韓信當年破趙軍座上左車誰更識谷中旗
鼓尚疑聞排空叠障開成壁背水寒鴉陳入雲清泜東流山北
向野花點幟自紛紜
　　　臨平申包胥祠和錢塘陸景宣
申胥一哭致秦師吳地何年别有祠五月藕花溪上路千秋餘
淚道傍碑故人白馬江聲外衣錦英靈大樹垂我欲向君歌楚
些吞聲野老不勝悲
　　　吳興沈隱矦祠(和丁飛濤祠部)
髙閣山樓冠白雲風流還憶沈休文赤章曽否通前帝青嶂何
因尚祀君八病瘦生雙帯緩五言籟叶萬峯聞鑄金宜範詩人
像釋菜騷壇薦緑芹
　　　謁木末亭方正學祠(和方太史宻之)
松檜虚堂木末亭清風蕭瑟動山靈祗将一字争千古豈顧參
夷備五刑魚䟦空江孤浪白鳥㱕絶壁衆峰青故宫燕子誰家
去依舊金川夜不扄
　　　二泉點易臺
二泉書院鎻名山講席荒苔乆閉闗窺案只留飛鳥跡研朱猶
綴野花斑縦横草聖鶱龍鳯屈曲溪流響珮環獨坐空亭觀太
極閒雲去盡鶴𥘉還
　　　陽明先生祠
先生人物空千古三百年来苐一流天上星辰来謫籍時危豪
傑易封侯溪花貢水談兵席寒雨姚江問渡舟到此不須論片
字汀鵞溪鹿共悠㳺
　　　行經盧柟墓(和雲閒周宿来)
盧柟遺墓濁漳濵君自風流冠隱淪才子能無憂鵩鳥野夫終
欲殺麒麟聲名一代徒銷骨兀傲千秋肯向人誰辨冶長虚縲
紲禽言嘲唽栢林新
　　　讀河朔義旅記(和沈新寕子相)
米脂羣盗犯我衣未見孤城乆合圍見説當闗司馬在祗聞内
寺負龍㱕義旗十萬虚河朔史筆千秋有是非今日故臣君所
見寗宫㙮下去人稀
　　　赭山雜感二首(和太平湯去翼)
赭山風雨下樅陽青盖參差散野塘帳下義兒須富貴營中猛
将巳消亡豈曽擒虎排宮入不見牽羊䧏輦傍欲賦招䰟眇何
處城鴉啼殺白門霜
　　　二
早朝忽罷景陽鐘朱雀桁開夜不封亂落宫花飛自出周環羽
衛散從容露車重見驅青犢蹈水無人負白龍惆悵錦㠶江上
度空勞越女采芙蓉
　　王祠部阮亭招同飛濤小集
摇落金門朔氣飛開樽從席坐斜暉江南秋思飄宫葉薊北晴
雲捧禁幃官舍久懸高士榻主恩新許逐臣歸只今相對宜沉
醉空向青雲望紫微
　　榆肉(出山西乃榆樹所生菌也)
何曽累盡五葷捐叅得雞蘇佛外禪春浥清凉臺畔雨氣蒸師
利窟中烟肥肪半摘林成塞香脆生憎莢似錢㑹取肉邉諸菜
味利根應在齒牙前
　　雞椶菜
碧雞峰下定真如雞足山開出五𬞞采擷箐猿啼曉月流膏香
象浴清渠易牙甞笑腥無用徳祖拈来肋有餘莫恨夜郎天萬
里菌英飽啖瘴消𥘉
　　梅花樓(和孫赤崖/鉄嶺懸崖石梅一枝柯蕚宛然李寕/逺伯千金買山搆樓其間為一城絶勝今址尚存)
鐵嶺寒厓迸石虬李家開閣冠銀州瑶華欲贈終難折玉笛頻
吹更不愁行酒帳前皆羙女横金堦下半蒼頭只今牧豎尋荒
址閒與流人說故侯
　　太子河(和孫赤厓/在遼東太子避秦兵衍水上即此)
遼河湍急下三韓避冦曽来太子丹匕首圖窮遺勝在烏頭人
返故疆殘千年華表無狐跡一去荆卿尚水寒舊客重来漫嗚
咽秦關不復閉長安
　　石鼓文
車攻竒字􁭘雲亭史籀遺文見典型詰曲乍驚蒼帝目臨摹小
變禹碑形國書空費詞臣譯古學誰令御覧經白虎諸儒繙搨
少漸㸔上壁蘚㾗青
　　黄金臺
荒臺何處訪嵬峩覇國空傳俊傑過不少黄金髙北斗祗㸔白
日夣南柯隆中樂毅龍誰卧市上涓人駿自多舊曰英豪零落
盡塵沙車轍轉蓬科
　　張茂先宅
司空廢宅在皇都故址披榛尚有無共羡英聲傾許洛不教歸
骨渡滹沱星精自辨沉淵劍物恠能窮破冡狐何事南風坐相
待却令高蹈愧蓴鱸
　　文丞相祠
丞相精忠照古今柌堂燕市晝沉沉黄冠不了孤臣事炎午焉
知未死心草舍啼鵑㱕魄冷螺川白鷺水雲深徘徊擊莭懐先
子正氣長歌淚滿襟
　　中秋同伯旃匡来集查給諫邸
小雨輕雷送暮寒清樽遲月醉長安乍聞宫漏翻支鵲似有天
香出上蘭星聚都門皆是客酒糺小史不須官半酣重話少年
事始覺吳霜上籜冠
　　都城八景詩(将出都門未能免俗聊一效顰為之)
　　　太液滄波
上苑清流漲緑波䟽泉龍首象天河千門御桞縈明鏡五色宫
花照影蛾魚戯忽驚仙鷁下風来時傍石鯨多采蓮倘不禁㳺
女何必江南有棹歌
　　　瓊島春雲
禁園淑氣曉氤氲知是飛来水上雲低拂綘霄連鳯闕輕籠綵
仗卷龍文烟霞還向峰頭合晴雨遥從樹杪分為近蓬莱常五
色瑶天笙鶴自繽紛
　　　西山雪霽
積素流暉接太行西清曉仗有晴光寒生碧瓦金支外翠歛丹
樓粉堞傍上苑林花低不落六宫粉黛有嚴粧鳴珂立馬瓊瑶
路共著銀貂侍玉皇
　　　金臺夕照
落日層隂萬里開蒼然晴色滿金臺平㸔大陸浮雲盡返眺諸
山積翠来伯樂空求天下馬劇辛未是出羣才登臨漫復悲今
古易水西流去不回
　　　玉泉垂虹
萬壑飛泉下碧空迢迢濺沬注離宫遥㸔素練銀河上誰捲珠
簾瀑布中玉螮長應穿雪竇水精寒欲䧏氷童晚霞返照還相
映五色霏微貫綵虹
　　　盧溝曉月
千山夜色滿漁陽西出都門曙景蒼宿醉未消燕市酒殘星猶
滑鳯城霜白虹冷浸扶䦨起秋兎光流淡暈長囬首帝京雙闕
下尚留玉鏡挂昭陽
　　　薊門烟樹
夕風朔氣捲蓬根烟樹參差望薊門地㢠邉愁空極目天涯覊
客易銷䰟鳴駝沙草渾河磧落㕍長榆古塞垣擬買名鷹逐年
少翩翩裘馬獵平原
　　　居庸叠翠
萬叠居庸立翠屏五雲金碧抱彤庭烟開北闕㸔逾紫雨過西
山洗更青林樾九闗天漠漠秋霜八月曉冥冥黄花戌逺人烟
冷無事摩厓待勒銘
茗齋詩
　燕山小草五言絶句
　　　　　　淮南彭孫貽羿仁著
　　易酒
把酒金臺下蕭蕭易水寒眼前相對客莫作酒人㸔
　　涞酒
索米長安道徒聞酒價髙殊非涞上水都為作春醪
　　月
明月清秋夜無人獨倚䦨故園何處在不敢舉頭㸔
　　盆中秋海棠
幽草栽罌缶嫣然穗一金遥憐故山下應滿北牕隂
　盆榴
海榴數尺許漸覺過人長抱子如相媚舍珠綻綘房
　　宫怨十一首
永巷金輿過空宫獨坐時西風滿堦葉不敢復題詩
　　二
含笑㸔同伴蛾眉㡬許長可憐明鏡裏日日競新粧
　　三
一片闗山月流光入禁城秋風無限恨吹㫁搗衣聲
　　四
㡬見𥘉生月殷勤過上弦不知瑶砌上明月為誰圓
　　五
自入深宫裏扵今更㡬年碧桃曽手植花出畫樓前
　　六
得句題宫樹舍情不示人御溝多少葉識字㡬詞臣
　　七
生小填宫日盈盈未十三春来花草色稍覺似江南
　　八
長日教鸚武吟詩向禁園年来稀進御不復重能言
　　九
魚鑰鎻長門流螢下如霰庭院寂無人飛過昭陽殿
　十
不見君王乆三春夣亦稀朝来問司寝若箇謝恩歸
　　十一
吹笙深殿裏夜夜直宫門時得分枝个空憐奉主恩
　　宫詞四首
銀筝對月明花下蒙宣召絃索未生踈𥘉學邉闗調
　　二
歌舞著羅衣巧試驚鴻歩時作漢宫粧長得君王顧
　　三
月華門下度書館滿青苔自侍　章皇後誰呼女秀才
　　四
輕翠掃雙蛾押班金殿側少小共深宫相見不相識
　　皇庄詞
小小成金屋幽房勝禁中承恩獨當夕何必在深宮
　　二
向晚宫車出紅顔早㫁膓不須河滿子地下待君王
　　　八月十八日長安客舍
故國三千里憑髙十二樓海塘今夜月只少一人逰
　　二
共說潮生日錢塘及海塘㸔潮塘上客若個憶他郷
　　望西山
朝夕出門前不改西山色惆悵望西山無人見行跡
　　聞雁
風雨蕭蕭夜那堪朔㕍飛長安多少客秋盡未成歸
　　魚皮海人曲
北海黄須族登山慣射麋衣裳何楚楚五色盡魚皮
　　二
射蛟魚海上身本是鮫人蔵得東珠在誰言席北貧
　　寗宮㙮歌
鳯皇城北路能得㡬人歸羡殺沙頭㕍南飛又北飛
　　二
義州春市罷各自返𨳩原從此稀人跡蕭條望塞垣
　　三
寗宫㙮前月只是照流人空自題詩徧無因寄所親
　　四
莫道窮荒苦春光日漸多長安諸将相今在此中過
　　騾鳴
毎憶家山好風花弄鳥聲黄金臺下卧終日只騾鳴
　　聴車聲
轆轆長安道輪蹄惱殺人誰知郷思苦腹内轉車輪
　　偶聞
扈從詞臣出青驄逸不還朝来宣學士親自選天閑
　　楊叛兒
楊花未随風與樹本一色何處逐逃人雪中見行跡
　　雙行纏
裂紈效禁中始得㣲收束何煩黄閣下彈射雙弓足
　　蹋銅鞮
馬革錦雲縫蟠龍踢膝齊圓花釘三足豈羡白銅鞮
　　西平樂
黄金萬間厦拇緑百寳樓西平洵足樂不羡帝王州
　　安東平
飛沙如雨雪白馬黄塵生今日山東道東平更不平
　　那阿灘
雙漿不著水五両如馬馳相喚陽不觧那阿灘上兒
　　黄督
巨木持作杙鮫魚未許逰黄督不可恃馬螾行両頭
　　白附鳩
乾鵲喜作巢疾風巢不危可憐白附鳩今作纛下兒
　　報國寺見賣菊者
霜落燕山早如何菊未開應憐覉客恨秋色不教来
茗齋詩
　燕山小草七言絶句
　　　　　　　淮南彭孫貽羿仁著
　　明妃曲
君王莫更誅延夀留取麟臺畫子卿無限玉闗人不返祗須漢
莭付傾城
　　二
萬里驚沙㕍到遅年年花鳥亂燕支穹廬月夜琵琶奏未及宮
中永巷時
　　燕京雜詠十二首
雙鴉如剪鳯頭簮粉黛傾城可十三燕趙佳人誰得似填宫新
籍進江南
　　二
金龍縷縫錦文鞾綵隊宫鴉細輦䭾寳絡雕輪承賜出慈寕親
覲　太皇過
　　三
怒臂名鷹出禁城包衣作使殿頭名逡廵下馬齊回首牛鹿前
邊不敢行
　　四
秦筝斜抱紫貂裘月下誰水調頭多少長征人未返西風容易
入邊愁
　　五
曲檻雕楹額駙家監宫中貴坐當衙紅粧滿眼繁如錦不敢偷
㸔苑外花
　　六
南中珍恠走雕輪通馳謁争馳内大臣小鳯紅牋書報帖已知
明日有温綸
　　七
宫城列肆啓瑶函坐踞胡床舊紫衫話及先朝常下淚何人知
是故宮監
　　八
御前蝦子脱朝衣鹵簿平明散紫微十二天街人辟易傳呼羣
象午門㱕
　　九
徑寸東珠照禁林紫貂入直盡千金早寒一片燕山月獨向羊
裘冷客心
　　十
烟巒西苑望崚嶒萬歲山頭不敢登知有神靈尚臨御佛寮長
供喇嘛僧
　　十一
雙闕端門切太微帝城雲物逈光輝司空城旦書頻上屢放流
人故里㱕
　　十二
秋風馬上角弓鳴篳篥聲高滿鳯城次苐各旗分隊出西山射
鹿打圍行
　　十三
樂府新聲出教坊内家子弟冠平康院中苐一人誰是多人詞
人賦郭香
　　燕山秋思
燕山秋色滿天洼八月金臺桂未花應笑西風不歸客夣中也
自忘天涯
　　二
旅館孤眠夣未成滿庭花影夜三更無情最是床前月不管人
愁直到明
　　駕幸南海子詞八首
豹尾鈎陳出紫㣲清秋𥘉旭照龍旂奚官乍進新調馬明日君
王自打圍
　　二
御苑秋深聚鹿䴥八旗團簇繡如花争来飲馬清流上海子魚
龍識翠華
　　三
馳道清塵盡武冠千乗萬騎出長安五雲多處龍又聚未許都
人夾仗㸔
　　四
羽獵風髙落木𥘉上林詞賦待相如不知若箇陪雕輦早晚應
傳諫獵書
　　五
千官立仗整朝班鵠立端門候駕還聞道上林狐兎盡不教射
虎過西山
　　六
行宫張設儼朝堂象馬明駝擁帳房倚馬屢聞宣學士直廬㘩
答建言章
　　七
浴鐵屯雲雪不消圍随蝦子盡金貂黄旗十萬能穿的萬乗無
煩更射鵰
　　八
宵衣㡬度御瀛臺京兆頻聞上水災不為廵逰行較獵渾河親
覧築防来
　　酒樓
木落滹沱萬里流西風回首憶同逰㱕心怕見南飛雁不敢携
樽上酒樓
　　凉州曲四首
大漠黄沙遠接天朔風千里落飛鳶玉門闗外今如此誰碩封
侯向酒泉
　　二
殺氣蕭條古塞門平安烽火傍黄昏相逢莫話沙塲事且盡蒲
桃酒一樽
　　三
西風吹急雪紛紛沙磧黄河掩白雲多少邉城諸将在只教青
海内移軍
　　四
賀蘭山下馬羣嘶邉塞傳書聴鼓鼙夜半金繒雙闕下槖駝連
載過闗西
　　營州歌五首
銀州鐵嶺滿人家錦石斑斕勝落花遼水青青同乍沐春風漠
漠不飛沙
　　二
魚蝦滿市足雞豚夜卧還堪不閉門自斫松杉将結屋多栽梁
稻盡成村
　　三
野鹿黄羊跡滿山相呼結伴打圍還林中射得香狸子帶雪烹
烟五色斑
　　四
鴨緑江頭雪未消　無閭下霰猶飄林端忽見過人跡知是鄰
兒出賣貂
　　五
十三山下雨頻過塞草青青放槖駝頭白野夫常百歲人葠泉
上飲来多
　　南海子曲
羽獵風髙幸上林馬肥鷹健草尤深六飛抛鞚如飛電又見彤
弓落野禽
　　二
平南王子盡並来朝兄弟承㤙賜両貂宣取行宫教扈從御前
射兎毎聨鑣
　　三
詞臣虚秣紫騮肥不及天閑迅若飛命選乗黄騎學士禁園
馳逐與同歸
　　将南歸題長安邸舍
燕山秋老葉𥘉稀千里闗河送客歸却似随陽来去㕍北飛纔
定又南飛
茗齋詩餘
　燕山小草
　　　　　　　淮南彭孫貽羿仁著
　　雨淋鈴　燕山七夕
燕山秋到御溝寒雨木葉微脱離情自勸孤影梧桐有滴簾鈎
無月共道雙星此夕正乞巧時莭却惹起撩亂閒愁記得凭肩
愬離别　丙魚乙燕音塵絶倩牛郎欲借天津楫知道西樓小
婦顛倒穿針嗚咽拚得孤眠夣裏人歸枕中胡蝶又點破禁裏
踈鐘不放闗河越
　　梅花引　和閨思
人如月花如雪風定秋千猶未歇緑楊天聞杜鵑傷心無那忽
忽是今年　春眠泥睡何曽著慵起屏山閒掠削鏡雲收罷梳
頭侍兒私聴低語絮閒愁
　　小重山　和秋思
御溝流水過銅駝未央鴟尾角挂銀河藕衫小扇掩輕羅故園
花影外月無多清露濕顰蛾隔窓螢火入照停梭良宵未審
夣如何携燈㸔且喜睡鸎哥
　　一斛珠　燕京秋夕
衰荷病葉助人愁緒閒淒切桑乾夜色盧溝月流火頻飛點點
螢明滅　思㱕小夣輕亍蝶前西風暗燈花炧闗河夜冷人踪
絶萬叠青山遮㫁東南缺
燕逰行橇集五言古詩
　淮南彭孫貽羿仁著
　　　自齊適燕黄塵大道也青徐淮泗三月雨所歷無非巨
　　　浸雖在騾背日行波中毎䧟於淖山行水行皆泥行也
　　　名之曰行橇盖直寄衛為橇云
　　将適燕
滛雨零廣術北風浩漫漫丈夫志四方豈惜行路難所慨齒向
頺拊髀良足歎風波横道周荆棘環無端豺虎互嗷嗷虺螫非
可安上念老母慈情塞巳含酸孔懐既終鮮髙堂誰為寛何時
遂歸畊負粟慰長歡
　　附舟歎
城市羡雲山身似籠中鶴既已離籓籠便欲翔寥廓胡爲在江
湖反更從覉縛曲肱卧艎底不得長舒腳坐愁舷􁭘笠袒畏塵
侵膜營營衆白鳥刻肌恣鎸虐清畫蒙頭眠如汗須行藥篙師
與估客箕踞相前却人生偶此軰焉能有談謔冥心廢形骸歛
息澹冲漠雖居桎梏中黙然寛酬酢榜歌發幽娱水聲警潜躍
以兹冺静躁庶㡬欣有獲
　　蟁咮歎
携枕呉舟尾炎𫾣正惔焚艎底鄰釜甑卧此尤灼熏袒禓喘莫
舒其奈水際蟁絺幬蔑由張紈扇空復勤營營集向晦當晝暗
成羣單衣曵越布鋭啄􁂋斵斤午眠亦累裌覆趺須練裙悶極
暫觧帯成雷聚瞢􁆖匝體非矢瘢鏤肌𣪚餘纁斑斑刺雕繡踈
點桃花紋未渡射陽湖㣲躬㡬露䈥開懐語白鳥七尺且委君
爾曺徒利口彈指見横分胡為恣相嬲喧囂不可聞焦螟虚在
睫夜明砂已紛苟遇白蝠軰宵小安足云
　　𨳩家河
祖龍所鑿地赤坂横連山大江西南来倒灌鐡甕間舟經黄泥
窪百丈不可攀清川上潮濁高岸凌阿彎其中開家河貯此緑
數環决渠俯下㰱鳴㵼長珊珊水碓時自舂石隁流復還湖傍
捕魚子没水同烏蠻荇帯躍蒼鯉江光明白鷴野花縁道生旁
照車跡斑送目眺逺渚暫得舒心顔
　　舟興
毎欲逐浮家一杭泛春水五湖三泖中烟波共行止浴鳬與宿
鷺偶狎如家累斯碩既寡諧低頭就舟子金焦及虎阜布㠶張
自駛登眺意徒殷無因濯塵澤
　　大儀感眺
䢴溝赴大儀百里環岡阜淮泗合沓来奔馳日東走羣雄歷戦
争大物竟誰有客逰驅匹馬盤紆出林藪駐馬立此郊指顧倚
枯桞𬗟想蘄王功命丗生不偶劉猊藕塘師已摇建康守談笑
王移軍借諜使臣口葭菼沮澤間伏甲翳菱藕錦裘秉小麾身
餌敵為誘鳴鼓五陳東旗出紛雜糅蘆中麻札刀捕鹵若魚笱
天未欲滅金不盡此公手川塗浩横流馬跡交壠首英雄一以
徃戰骨髑亦朽此地今無人俠者只屠狗咨嗟不能飯脱幘且
命酒
　　蘆龍集
蘆龍扼瓜儀水陸相牽綴呉晋及中原燕齊四交臂丘陵翼大
道屏列為環衛馬肆闢廣庭高軒擴賔次題壁多晋商騾䭾負
氊罽昔時換馬俠鳴鞭過千騎只今禁孳牧驊騮已凋氣我行
将北轅東逰涉淮泗蒼茫望濠梁雲物自西至昔人虎闘塲優
優賈蟻聚紅䄂彈絲孃媚聲勸客醉憮然立崇岡誰知登眺意
　　宿義井
義井晚投宿乃遇平西軍衣染夜郎雨旂卷滇池雲桃花毛五
色笮馬皆蘭䈥天南異姓王郡主同邦君錦繖自為隊廣陵郭
中分小築夫人城䢴池淮水濆媵婢帯刀劍石榴紅戰裙貲重
盈百两鴨金􁭘騾羣車巾盡𬗟布組織貝葉文義井僅百家屯
聚苦囂紛獨客驅蹇衛欲行日已曛雞栖得半椽豖橧共穢氛
低頭縮足眠束如包死麇雷聲動淵黙暗壁喧飢蟁扵丗本形
寓何地别蕕薰日出驅騾去馬嘶各不聞
　　管公鋪(道傍碑云是管鮑分金處)
烈士在糞壌不及椎刀徒一錢亦摧眉何惜販鬻汙管子天下
才為賈豈逺圖非遇鮑叔知多金誼巳孤纍然棠阜囚寕得離
泥塗君臣片言合王㑹遂馳驅山高海王書始展緡算紆淮西
隔齊鄙斯地半屠沽高名借昔賢邨集自榛蕪歎息讀題碑千
秋此義無
　　雨後宿青陽集
山雨打客衣和暑達袴褶客衣非芰荷跳珠濡易入太山膚寸
雲亭亭覆車笠雲收出千峰雲布彌廣隰風吹雲上天席帽墜
屢拾驅騾踏殘霽遂止青陽集空庭既八達索綯曝重襲踞床
箕二股觧槖𣪚衆濕潮㾗黴襆被暈氣蒸書笈篋熱蝇羣逰蹄
乾騾兀立閒鈔辟术方引此傾壺汁白苧尚可紉呼童理相緝
　　暴雨歎止歸仁集作
甘雨驅酷暑煩襟盡騰懽獨憐騾背客咫尺行路難疾颷卷行
旌滛霖注急湍平陸浩茫茫我馬步蹒􁛬皇携子貢盖俄側茅
容冠以瓦則不漏油碧具無端著蓑羡老漁披氊逐野羱帽簷
飛霤垂冷氣侵泥丸樾䕃想高樹晴光盻深巒須臾霽虹歛依
然赤日團曝背既如炙灼膚每成瘢水滛日炙兼燥濕横相干
身為九蒸品風隂露復乾雲氣障肌理大火鑠肺肝此身非金
石那逭天毒殘衣翳且無色書爛不可攤長物安足問炎敲戕
五官誰療吳牛喘一借鮫皮寒何人仍企腳自作羲皇㸔
　　過下相城項王故里
昔過下相城雲帆擘波駚今来復渡河荒城繋長耳黄垣浸滛
潦云故項王里重瞳徒歩時猛志欲取彼壮圖一朝就片炬咸
陽燬笑殺避秦兒槁項老黃綺淮泗浩横流人烟踈古壘蕭條
千里中英雄忽焉起我来弔遺跡惆悵撾馬箠壮夫厄長途垢
若負塗豕覉心積不平自謂長如此
　　紅花埠
紅花埠上集徐魯境所交地猶近淮泗魚錯登舟鮫比户近千
室屠沽接盆牢袵席枕騾矢毳褐衣馬毛投鞭入旅肆飱惟萊
菔芼客呼命割雞减彼晨三號魚肉次苐供侑以濁水醪飱已
並不眠客興尚足豪載伎嗾馬厮紅鞾走市挑拊莭歌邉闗琵
琶捩紫槽濁河浩浩流激挫生雲濤馬屋薦横陳雙騶效吳騷
聴之足破顔聊以散欎陶雞唱日未出驅馬涉泥壕
　　三涉水及郯城
舊逰郯子郊揚塵赭平陸渺然今無涯溝塍咸巨瀆𥘉浮馬没
頸萍藻縈行簏先渡懐同逰両騶夾馬腹擎足翹水端掠波翼
雙幅我鞾巳墜波何惜波中逐扶轡資没人裸跣閔僮僕再渡
及馬頭蹇衛惧沉伏居人泛木罌如甑亦如斛曲身猿栖厓拳
跪蟹登櫝四人戴以肩浮泳借洄洑疑鼎出泗水似甕入廷獄
顧笑還自憐僕馬尚僵縮三渡始一杭飢鼯獲升木餘暉帯城
隅殘雨洗騶服勞形頼濁醪毛髓澤膏沐
　　泥行歎下相赴郯城作
蓬累在泥塗乆已超塵鞅胡為入樊羅更復就覉網青騾山東
道躑躅其焉徃天将困齊魯滛潦無乾壌淖深仍摑膝水濫堪
浮榜馬矢與騾溲糅和若餬釀蹈坎控屢踣拔山蹄盡響身作
醉知章行船波浪上恐逐睡圖南驚落仙人掌俯窺汗流踵旁
睨眩磕顙乗知禹撬苦滑豈禽言妄何時得稅駕重膇離漭沆
青羊九館行青牛一丸訪寕任太常妻清齋愁悵惘母使康成
婢胡為警惻愴下騾却大笑公真善自廣洗足飜瓦盆斜陽曝
車輛
　　李家庄
郯城赴李庄大道直如線水没官路沉紆途走回旋淖深馬力
盡行困人容賤舊痕浸樹杪新漲浮橋靣旁出苟一歩危墜在
俄眴歷險殆萬端揺旌動千顫昏燈始詣庄赴暝僵馬薦眼花
燭暈緑青紅閃窗電瞑目廢五形神逰栖物變流汗自屬踵露
華溢璣串興来忽蹶起索帋瞀無見飢哦忘晚飱聊慰詢平善
小草殊自嗟相如乆逰倦
　　鵝庄
陸行徧魯郊每就邨庄宿髙樹盡雞栖未嘗見鵞鶩投策聞鵝
庄喜問鶃鶃畜縁邨訪朱掌不識同鸞鵠天邉指鳦稀澤畔尋
鶖秃安知陽羨籠皇辨於陵肉深慚非右軍黄庭換誰贖脱鞾
塵且刷擲笠頭再沐屢蹶哀騾善繁蝇憎暑酷野穗垂犬氂厠
溷當牛屋朝霞散成雨晚色霽川谷鳬繹雲錦張屏風障寝墪
塹忘在破茆凉颷代羅縠矯首望南端長沙迷隼目
　　青䭾寺
一入濟陽境邨邨打紫綿癭婦日攡指秃傖抱比肩野蛹之所
成為繭山桑巔採摘旋自繅織帛厚于錢懐帛出逺郷皆聚青
駝寺我来繋短驢觧鞚缷行笥欲問寺何年青駝何地至徧詢
無人識野廟傳訛異歸坐投馬撾旁睨騾䭾飼檿絲五丈長袴
褶可成二空囊已垂槖睹此莫顧視山峯弄晴雲川澤互相媚
不知㡬峰雨沐盡千林翠飯罷候前溪水深将及轡驅騾出門
行午雞巳軒翅
　　蒙隂道上野飯見䢴客題壁
昔人尚無求相合在同徳以類共投分胡然憂反側黄金為肝
膽亦易成荆棘寕知刎頸交即是矛與革郭生重然諾袁絲若
敵國鴻毛視䘮元七尺委溝洫寄聲䢴上翁無為深太息窮達
自有素胡乃摧顔色高卧豐林閒猿鶴可相識
　　涉波歎
東逰濟汶間将過岱宗址擬上封禪臺五松拂衣紫如何山行
騎無日不涉水歷波千萬重計郵未百里灘淺蕩漿艱空驘先
涉彼褰裳厲一葉激湍溜吾趾稍深跨驢背蹀躞旋渦裏飛雪
濺四蹄寒泉照長耳山月自澄華得水愈清綺宵征度碧溪顧
影我與爾時時衝濁流白日畏顛跪鞾韈盛黄濤韉轡罣鱣鮪
戰栗手捉鞍惡暇旁眺視譬入跳(平聲/音條)白舟微仄驚覆底如騎
獨木梁失足靡因起寄命潢汙上問道溝瀆子登覧灰壮心阽
危在泥滓陸走有波臣水程算馬箠安得従飛仙一借琴高鯉
　　苦雨
川塗潦縦横絲雨縟繾綣何意康荘衢竟為九折坂㳺子念所
生中食不能飯他郷易成老白髮惜歲晚我馬况已瘏脩途更
云逺山雲何欎阡早月上魚隁碩逐西北風吹我夣魂返
　　曲盝店
窈窕東蒙峰雨晴雲不歛嶅山益陡㧞髙鑿空中塹羣峰若奔
鹿回伏入窪墊地勢走未夷彎環曲盝店我行日已疲笥尚蔵
鉛塹顧瞻題壁句塈茨流香艶蕭散詩格超放誕文心驗山隂
女右軍直上詞壇坫字彷梁鵠書句堪鸚鵡念循墻百回讀讀
此長不厭再和茟蛻尖閒鈔燈弄熖夜䦨猶上口痛飲忘酒釅
吟罷攪愁来飄零耿書劍
　　病卧易城旅舎
窮通自有素十載歌采薇如何有親在千里冒炎威别時慰所
生不敢淚沾衣驅馬渡大河漸與子舎違欝紆高岡上南翔羨
鳥飛㣲躬宜自愛胡不慎朝飢欹枕憩旅館静攷身心非歛息
息更澄懐三伏避羲暉焉得療愁草歸以慰庭幃
　　易城邸噉菱飯作
吳儂生水郷菱芡持作飯䇿蹇渡滹沱已恨江南逺北上魚君
陂渚澤何瀰瀰駱駝卧淺溆鵁鶄戲深池芰荷菰蔣中徃徃漾
菱絲卧病息瓦橋水栗忽登􁏔一甘緩郷思餘爽開心脾遥思
北堂上恨未獻尊慈輟食心茫茫顧景長不怡
　　無糜歎
客行乏多端所畏更苦飢停頓詣荒集干飯㫁晨炊薄餬惟漬
黍和水若啜醨中枵已難填冷淘况苦脾時復困羸憊餔糜强
自支鍋焦浥井渫如澆石纍纍捩吻雙頰頳錯喉九咽危漉糜
持作飯濡飯持作糜為炊亦良易顛倒乃爾為中懣觸乾糗洞
下洩溲麇我生既有涯饘粥寕在斯遥憶井􁀋婦草堂躬烝藜
辰粥緑菰早午飱黄粱遲香氣伏犀達液潤華池滋不礙空洞
腹可佐高堂飴對此灼五内焉能無朶頥
　　酌道傍井
炎景鑠流膏重樓焦熖發携瓢激井泉野甃沉寒月一酌煩襟
開肝膓流綘雪遥思北牕下支鼎㵸石髮三沸緑潮鳴甌傾芳
未歇誰知道傍子燥嗌同枮玥
　　度琉璃河橋
驅馬陟大橋河山成壮觀滹沱自西来滄茫上霄漢南望見中
山井陘在天半經此每路岐川塗自流散鮫龍一相闘所過必
魚爛幸逢罷兵日羸車走鞅靽升高眺京華雲霞糺縵縵北門
居庸繞挿翠作屏翰昆侖析一支華夏扵此㫁不有鞭石工焉
能凌堤垾俯觀人涉波與馬同没骭鴻鵠頭上飛鳬鷖水中亂
曠覧九域胷烟水堪滌盥潺潺聴溪聲觧秣忘覊絆
燕逰行橇集七言古詩
　淮南彭孫貽羿仁著
　　鸎脰湖
鸎脰湖東秀水西濫溪相接王家溪捕魚箇箇勝野獺織素邨
邨連曉雞此中卜宅五畆有随處浮家八口携孤蓬過此月将
杪暑雲未合水雲繞菱花藕花礙刺船尹山明滅青無了片㠶
落日小舟横輕㠶張幙微風生洞庭縹緲入畫障水白河光如
月明七十二峰應笑我如此雲山乃逺行
　　龎山湖歌
片㠶趕棹風忽過龎山湖塢閑殺老長年青天一雙㯭龎山廟
前縛彩樓優伶歌舞賽豕頭高檣巨舶塞官道太保端公跳客
舟龎山新茄尺踰半百錢吾邑猶争算此地烟波人種𬞞雪艇
銀山斛量蒜舟經已過黄梅天楊梅紅透銅坑烟賣花舟上玫
瑰滿呌唱春歸随杜鵑人生所貴在適志眼中莫計悠悠事杯
酒生前身後名請君試問還誰為却羡當年張季鷹鱸魚蓴菜
興堪乗豈能戒飲愛僕射尚堪下筯嗤何曽抝項壼盧且須炙
多酸金橘仍無憎檥舟碩駐莫釐下飽噉紫衣千聖僧
　　望乕丘歌
去年逺送荆門客虎丘寺前停五日山香桉舞雪兒歌敵碎珊
瑚紅五尺䓁慈閣上望虞山青雲白雲海上閒青雲飛去白雲
在又買扁舟度此間浮踪来徃仍南北昨日高歌今太息青山
悵望阻登臨雲水雲山空弄色貞孃花下可再来生公石點無
消息每笑名山不住僧山中僧老住何曽山頭日出僧俱出惟
有空山半夜燈山靈遇我定相笑猿人窺人易騰誚千頃雲邉
不見人千步廊西復誰嘯君笑山僧山笑君竹亦得風鳴􁰈窱
片㠶浪向虎丘過山鬼揶揄短簿廟
　　閭江夜行歌
艎底蒙衾榜歌發枕上潺潺波不歇暗呼知過晋陵山殘星滿
天半将没柁牙卷足足如刖奚奴舟子軋抵搰睡雷吹息烝酸
霧人氣滃雲上烟突雞鳴暫詣野店中盥漱茅檐一晞髮梢公
溷傍雖掩襟猶有桞風帯殘月乆矣髠形雜隷氓亡是公偕烏
有生不煩魚服原毛衲何用騶兒知姓名鉗奴季心能掃迹傭
保漸離猶自鳴丈夫不用則為䑕臯橋廡下随舂杵牧豕聊従
勃賀逰飯牛豈逐羊皮侣古来賢達多陸沉東方小兒吾與汝
　　舟中排悶
棹歌欵乃喧不絶湖靣水風著人熱天星倒垂長動摇驚浪奔
騰若踶齧紅藕滿汀未作花菱花蘋花刺水涯流螢照我眠不
得白鳥噆人曉更譁枯蓬却憶南軒下散髮孤吟䕃梧檟當時
尚自畏炎𫾣誰識流離此中野高堂念客客思親老淚䦨干洒
路塵揚子江頭水楊桞青青只送渡江人
　　江干晚浴吟
十日不沐蓬頭須三日不浴豕負塗附舟渴暑溷埃垢形骸塵
土灰没顱舟人祼裎入河曲澡盆螺蚌泥盤杅腐儒整冠袒裼
畔衣焦不伸汙瀹襦晚風一葉臨江渚行湢燂湯煑山雨俄㸔
濯魄入氷壺倐然洗髓飛瓊宇踈簾搴箔快當風山巾卷霧江
烟空振衣想到妙高頂海濤萬斛開心胷金焦紫翠蒸落日温
泉暖若􁐻山宫添薪助汲喚童子潮上轆轤同激矢相呼伴侣
更探湯君獨胡為尚泥滓
　　夜卧江干樓
卷跼吳頭楚尾舟觧裝晚上江干樓銀山玉山擁卧榻金焦却
對䦨干頭江平如席鋪不流薄紈霧縠張輕幬江風蕭蕭幙巳
秋丹鳥不愁白鳥愁三宵吳舫不得寝蟁喧蚤嘬膚成錦今朝
移我入層霄板床葦簟皆柔荏海門萬里卷濤米潮聲直上雞
鳴枕樓外雲横障外山客舟北去鳥飛還金山老鼋舊相識送
客舟經何處灣
　　渡揚子江上揚州懐故人冒襄及十弟遹
揚子江津浪卷沙海門散出波中霞遥㸔鐡甕僅斗大雙扼金
焦成虎牙蘄王戰地漁曝網孫吳狠石壺懸巴帆過蒜山風腳
斜更呼水纜牽浮查君過揚子津可上揚州路聞有負情儂揚
子橋頭住君到揚州莫浪逰瓊花近日已堪愁㸔花漫上揚州
去名花不在花多處䢴溝曲院好花枝盡向河橋逐飛絮江干
懐舊友冒㐮今健否别来歲序㡬秋冬如臯尺鯉訊無從舊時
二十四橋月思君三十六芙蓉我家十弟多交好新詞傳徧呉
歈草蕪城才子閣茟㸔曲江歌伎㗸牋惱孫郎枝蔚今去無令
人遥憶闗中道
　　盱眙道上賦征人早行歌
晨雞續續鴉未鳴征人夜起侵晨行衝泥策騎塵滿靣遮馬亂
山無去程健騾高軸闗西客朝渡孟津夕陽翟到處胡姬擁醉
眠不覺車傍紅日出　山高築黄金臺重購名卿上将材盧溝
曉霜脆􁋡髩不上進賢冠上来人間車馬黄埃道名利紛紛莫
知老輪蹄奔走何其愚爾軰成功空復殊時来糞壤忽椒戚勢
失通侯皆隷徒我有南山田十畆雖未周飢堪養母我有東軒
梅㡬枝客来好事同吟詩此行驢背驅炎月親在髙堂安所之
　　泗州東渡行
盱眙望泗州隔水同池閣一葉渡淮来矯若凌風鶴淮水遥吞
泗水黄鍾離真氣寒茫茫昔人百戰渡江地今日漁舟笑客忙
聞道淮渦神雪牙金距曲庚辰鐡鎻沉萬歲龜山足舟過淮流
行逶迤鳴榔恐觸巫支祈徃年泗城汨巨浸僧伽㙮院横蛟螭
此日渡雲颿清飈嘯檣鴟浮圖挿風湍倒影綺縠湄船頭一點
陂陀緑云是朱陵寝殿基時来神鬼助櫑梩運去樵蘇樹麥葵
道傍牧豎遥見指騾畔覊客同低眉濠愁北望更愁絶羡門(羡/音)
(埏乃/隧道)新窟巢狐狸
　　泗上邨店作
江南終歲飽稻粱食必臑胎胔截肪妻嘲女啼怨𬞞藿更揮乾
胏求嘉魴可憐千里闗山客干飯頻呼飢未得紅秈緑豆作薄
糜水粥如珠夾　食巨盤胡餅堆作陵大嚼殘雲驅月􁃠僕夫
咽澀苦下飱豎儒一飽空罌側囬首故園麥熟時寒具添酥點
椒醷人此生此味可盡甞惘惘雲山黯行色
　　河上篇渡老鴉河作
老鴉河濶風浪多公無渡河竟渡河蹇騾兀立白波靣㢲八簸
盪高颿過跨騾更上長堤望長堤一線黄濤壮豐隆震地雪卷
天葦箔障泥遮漭沆堤旁俯瞰髙數丈菰蔣人烟草根颺何殊
虷蟹流郭索泥塗上可憐堤上兒苦盖斜相傍白茅黄土中孳
女生雛偕匹伉有同穿岸獺竅穴時縁桁大風忽卷五尺茅不
知何處随湍浪循堤攬轡歎徘徊山雲驟合山雨来風蒲獵獵
四蹄下萬騎驚嘶奔不回横飄斗笠墜難拾重系披氊吹更開
危隄七尺委銜蹷色見濕灰身死灰去年戴家廟口决安東十
萬人魚鼈今年决口塞烟墩河堤尚書新拜恩長茭􁈒竹伐欲
盡宣房瓠子今何存褰衣再渉白洋口河勢滔天已非舊人家
鼃黽同陼居刺船奡盪桑田走奈何河伯胡不仁碩鑿魚山佐
負薪安流待我歸帆去何用桃源再問津
　　東蒙山歌
馬頭日望東蒙山東蒙山色如䓁閒　山靣壑見􁰈窱晴雲如
雨横烟鬟水簾晝捲白龍下香罏青翠苔文斑一雙雪鹿随卧
起鬼谷寝處蒼霞間先生昔時隱鬼谷韜函鬼神秘圖籙儀秦
臏涓學縦横龍乕塵埃自相觸先生避人来此中鬼谷清溪山
始空石床丹井逺人跡烟景蕭森人不同欲從泉傍結茆屋舍
蒙頂石芽花未謝投鞭直上南磵傍松聲寥寥澗中㵼東蒙山
下古顓臾寒烟廢壘行樵蘇泗上諸侯一十二只有沂水流東
隅幽人對此􁀁惆悵不入黄公舊酒壚
　　雨中渡沂水歌
泥行非乗橇涔淖數百里疲盡盧生驢載騎渡沂水沂水南随
泗水流南来客自上沂州龜蒙鳬繹両山雨来浣客塵紅蓼洲
天河傲客不愛客十八相呼弄石尤烟斜霧仄吹不息倒捲沂
河横覆舟両涯咫尺不得渡篙師立與客對愁黄葛已爛白苧
濕水㵼懐中激泛漚安得如船十丈葉下覆荷衣上盖頭晴鳩
相喚逐雨鳩不許畢月天街留待余直上太山頂日觀乾封次
第逰
　　太山吟
太山高高十八盤俯瞰雲氣青漫漫金𬞞玉椹萬歲藥頃刻方
瞳飛羽翰軒轅已去不可見七十二君徒有壇水簾直上四十
里雞鳴日觀朱輪起五松蒼然夾道傍未到松隂巳雲裏太山
太守我先公挂冠未離東兖東我曽匹馬過岱麓為約㱕朝青
帝宮酒樓同上任城路不復重逰泰畤中相過太山傍不陟太
山頂青童責負約携我攀玉井大藥不肯飱焉能凌倒景俛仰
三十載素絲吹髩華将謁東華君為乞九轉砂雙鬟玉女岐髻
鴉珠幢導我禮碧霞我行足重趼借騎千角䴥戎毛髓未成去
去培黄芽聞道古羨門已泛之罘去三觀望蓬莱茫茫更何處
我寜采藥混市㕓未碩生羽随飛仙肉芝掘得且夀母嬰兒養
就猶懐鉛勞勞天上豈須徃随處塵埃堪醉眠人間聊爾暫㳺
戲短衣席帽從徒隷揮鞭廻指丈人峰他日誅茆先茢記
　　太山地震謡宿杜家廟作
盤紆過太山東望摩厓嶺夜窺日觀峰歷歷矗東井須臾白氣
上屬天白雲不見徂徕影杜家廟南烏欲栖客子初眠驢夜嘶
大聲摇撼夣飜側土床撲刺茅茨泥主人呌呼客盡出捫衣跣
足袴倒提􁇴然重簸盪狂走鳴犬雞排墻倒瓦聲奔迸塵目迷
岱宗距此不十里太山其頺吾安時丈人傾欹顛莫扶五大夫
摧偃難起金支葆亂碧霞幢玉檢泥崩青帝璽我謁東皇懐璧
過祝釐六宇永弢戈中春妖孛犯參井經天太白訛羲和向平
訪岱碩未畢伯牙崩山絃莫歌腐儒憂同杞國老側身曠野驅
疲騾
　　蘭江蔣公桓同逆旅岀蒙頂茶共飲為賦短歌
蒙山頂上多白雲山共白雲長不分峰頭石乳漱雲液沃盪朝
霞釀夕醺條風入谷黄芽茁逺近林香静始聞蒙隂山丁採茶
客飛梯連臂猿猱入濯莢㣲濡瀑布泉擷芳逺曝徂徕日衝炎
策蹇青齊道馬足生烟詩吻燥觧装傾槖出數拳瓦壼芳酷凉
翛然消渴相如澤羸肺持筐陸羽狂流涎綘宫重樓炎雪轉忽
變溽景成秋天安得停驂共税駕同卧蒙頂松風前
　　公桓出草書詩卷相示戯作奉調
張芝索靖不可作惟見顛旭狂僧書詭形恠状稱草聖鍾王遺
則凋無餘蠻䈥大肉恣塗乙食瀋肥痴真墨豬近代豐坊轉獰
惡點畫欹斜聳山膊大者踰尺小毫芒八法盡墮廢波綽蔣生
躭詩復躭書十年墨漬山隂池錦囊嘔出旰五色茟冡瘞過狸
千枝風毫雨磔有神助落帋萬騎縦橫馳秋蛇入草引枯穎蒼
蝇點翅生幽姿傾嚢倒箧相為示瞠目驚㸔眩還悸詩篇一吟
一絶倒欲記竒言無一字艶思綺語紛然来金谷蘭亭相鼓吹
我愛詩工書更好何减義山及杜槀爾時悔不攫䄂中退坐牛
衣空懊惱
　　河間道上水濵作
天炎日高飛鳥墮二眸漸昏腰胯惰馬嘶人渇就清泉淪漪風
動溪流鎻水蘋水藻净無埃滌盡煩襟七情火照影須眉溪上
坐白鵞一雙鳴向我凉思翛然殊較可不用擕泉浸瓜蓏身逰
河北憶江南此際荷香撲船柁
　　魚君陂行
毛精壘過已涉淇䇿馬更上魚君陂扁鵲宅荒只馬渤虞丘臺
下生鳬茨北来黄泥吹滿目此中演漾廻流颸魚梁魚筩錯水
湄白蘋紅蓼相參差菱須百丈牽荷盖桂棹一雙驚鷺鷥離家
觧作江南夣汀雲海月空相弄那知濡水易水傍漣淪能緩紅
塵鞚青山白石亦等閒黄梁客舍堪生動桞隂柴舟喚渡頻索
錢渡馬始渡人投錢飲馬踏波去㱕向魚君借釣緡
　　病卧易城道傍店别蔣大公桓先入都
大雄山日火流赭客子虺隤病扵馬逡廵流汗仆不前野店就
隂把茆下僕夫趦趄僵復罵揮手别君先趣駕賣漿老嫗顧我
哀致饋五漿公莫訝秃鶖嗷嗷呼鴐鵝鴻鵠高飛其奈何君不
見黄金臺築高嵯峨驪黄凢馬群相過可憐駿骨委中野郭生
今徃毋蹉跎
　　病起瓦橋道上行
瓦橋闗下青騾鳴瓦橋道上扶病行野花黄蝶百戰地菱角蓮
房四靣生六月秋蟬已有聲客心茫茫未有情携将萬古千秋
意逺眺中原鉅鹿城抱筝美人觧留客賣刀侠士猶蔵名少年
圍獵骲矢呌我軰豈因麋鹿争長庚白氣掃東井懦夫憂亂雄
兒驚西風正急伊凉塞南雲絶逺金沙横邢洺幕府賤奇策蓬
蒿孤負諸豪英欲㝷悲歌慷慨士布𫀆無表冠絶纓青衫臨水
照破帽還自笑病骨上金臺虚謁燕昭廟樂毅墓傍惟草莱千
年華表今為灰君逐狐狸野狼跡暍死炎天何事来黄埃撲靣
馬蹄歇金井轆轤為君發且扶雙眼向時人去看紅雲舊京闕
燕逰行橇集五言律
　淮南彭孫貽羿仁著
　　過别女弟呈朱朱道彥
惘惘别離􁀁出門安所之京華裘馬地客路杜鵑時緘淚黄金
贈停橈白日遲同根惟汝在能不重淒其
　　過長女言别兼謝敷文
惆悵忽言别相㸔各㫁膓淒然悲汝母誰為我縫裳明日人千
里臨風泣數行􁆖勤寄眠食賴爾慰高堂
　　豐溪信宿别次女
相逢毎歡笑此㑹獨辛酸努力加飱飯晨征畏薄寒星河夜明
滅燈火話闌干頻嘱㱕期早臨行掩袖㸔
　　荆門追送滮湖同宿
獨客覊􁈒意依依覺汝賢小樓流水上擁被對床眠獺趂空罾
出人興鳥語先臨期無限意今日向君偏
　　曲阿懐古二首
曲阿城下水盡是大江濤王氣川原鑿英雄結托高黄塵惟馬
迹青史㡬人豪行役覊棲外停橈首重搔
　　二
赤坂黄泥地千秋屢廢興江山混南北人物羡飛騰苦竹蕭郎
宅寒蕪孫氏陵頻来増感慨乞茗施閒僧
　　行經胡忠安公墓
靖難危疑日當時倚偉人老成安社稷憂患共君臣神道牛羊
下廉貞水瀆新停舟偶相過欲酹少溪蘋
　　瓜步
瓜歩蘢葱樹中流望轉明人烟黄犢浦戍壘白鼉城草店依山
市郵亭報水程不如沙上鷺眠宿徃来輕
　　䢴溝旅宿雨中用壁間韻
征衫揮汗地下馬尚淋漓暑逼荷香早凉㱕過雨遲鈴聲摇旅
夣山色亂郷思茅店吟偏劇寕因愛賦詩
　　䢴溝野眺
野眺䢴溝上隋堤近若何瓊花逰客少楊柳水田多漁舍依鵁
鸛人烟雜馬䭾郷音諳彷彿已覺變吳歌
　　盱眙早行
馬足山千叠漁家水半村川原判淮泗戰陳歷金元曙􁀁收隂
電江風散早暄揮鞭長耳疾岡阜亂鴉翻
　　泗州大聖㙮
僧伽留古跡窣堵矗洪蒙水激黄濤壮陵荒紫氣空龜山沉物
恠鳥篆役神工無復論靈異淮渦自向東
　　泗州道上
䇿馬夀春道西風古戰塲崇岡夾淮泗萬水湊徐揚雨没人烟
小山盤地勢長空令慿弔客懐徃意悲凉
　　天長道上三首
路入淮西境真成澤國逰黄流眠水犢白鳥雜畊人泗上行将
近呉歌字未真飄零今夜夣應到故園頻
　　二
蕪城西去路百里少人蹤地入中原曠山圍北邏封魚梁多築
堰古戍尚懸鐘稍似江南景勞歌和老農
　　三
濠梁西北望易代屢紛争地濶英雄起江分海岱清真茶雜潼
飲短犢共驢畊莫更頻回首郷心極目生
　　渡黄河
擊楫中流客孤舟去若何長風吹白日六月度黄河蒲稗人家
沒魚龍水國多平生慷慨意衰髩見蹉跎
　　萊蕪道上
寂寞莱蕪境川塗帶夕陽亂山遮道緑流水入河黄小邑無貧
吏飢禽下廢庄生塵史雲甑今日滿窮郷
　　行經蒙隂山郭
連朝望蒙頂已入古顓臾山郭低平楚邨烟冒塈茨一溪分户
汲半壑隔雲居肯借岩栖處鷦鷯寄一枝
　　嶅陽旅店和壁間韻二首
野店殘星下衝泥策蹇行雨喧空澗没雲冒衆山明白鳥橫沙
集青天逺戍城高堂重回首㳺子若為情
　　二
聊落天涯外覊愁强賦詩浮雲飛不息流水去何之高枕支炎
景清絃攪旅思故園兒女在一為報㱕期
　　祝阿夜行
夜色冥濛裏昏中望禹城月光連水白河影隔林明風露淒雙
髩闗山濕五更炎蒸殊足避衰病怯宵征
　　曉行祝阿小憩
祝阿聊小憩觧秣及朝曦逺樹臨沂㫁羣流讓濟遲青天高岸
幘赤日冷餔糜大道青騾畔無煩問路岐
　　禹城宵征
二更山吐月古祝早行過野曠人踪絶天清夜色多空城隔砧
杵逺樹隱星河騎馬宵征客秋衣愧芰荷
　　聊城道上
古道三齊盡孤城一水流幽燕来策馬海岱入登樓愛客懐公
子邨醪畏督郵悲凉感陳蹟不為望郷愁
　　行任丘道上過扁鵲里
異人不可見道左榜空題野渡牛溲滿驚沙馬足迷草香流藥
品犁礙出刀圭卧病逰燕者青嚢悔未携
　　題昭君里次任丘旅店壁間韻
漢家諸将重十萬羽林郎粉黛人誰在毛生畫未長黄塵迷故
里青冡隱啼粧行客闗何事低囬黯自傷
　　樂毅墓
樂生信王佐伐國固其餘知已惟諸葛空談笑太初時危致竒
士人徃只遺書華表燕昭墓樵蘇亦滿車
燕逰行橇集五言排律
淮南彭孫貽羿仁著
　　過吳門次唐李公垂二十四韻
霸國開佳麗名都集勝流經過難極目清興在扁舟采藥花間
市䟽軒蜃杪樓當時聚英傑此地闢長洲婁浦䲕将入蘇臺鹿
未㳺東南叢侠烈盟㑹長諸侯甲盾栖仍至餘皇去不留簇基
高瞰澤選伎妙徴謳響屧空飛度顰山翠逺浮雞陂春試闘蓮
棹晚成幽文劍三千瘞烟花萬古丘雙聲金絡索百寶玉斜鈎
銷夏雲峰冷龍威洞府搜酒城随處醉梧葉滿宫秋黄歇堂偏
壮陶朱宅已收鱖魚登水錯蓴菜點肴羞頑石論生滅支硎向
上頭真乗非有法亡主字無愁方外尋司馬杯中避督郵但須
傾百甕惡用列三騶漁釣從踈放升沉任阻脩彌衡虚片刺孔
舉更何憂白眼君奚恠青氊客漫偷此郷多竹樹吾豈譲王猷
　　行江干望北固金焦諸山舊戍
鯨海勤王旅龍宫列戍年波心築營壘水靣起烽烟烏鬼随麾
幟鯷人控弩絃令嚴林麓静兵鋭雪花妍鼎足三軍立旄頭七
萃懸至尊寛北顧猛将在中權鳴甲强藩動危城上相捐不聞
師一戰惟有諜虚傳空壁横江幕風牛下瀬船詎煩沉鎻㫁莫
試背嵬堅禽虎来飛渡啼鵑去杳然金焦仍突兀鐡甕自袤延
景物看如畫興亡事更偏寒濤瓜歩樹佳氣秣陵天夏蜃蒸猶
起沙鳬冷並眠行吟重極目望盡落霞邉
　　望泗陵
沙漠羣雄起遼金歴戦争天心回迤北宇内待澄清神鬼知真
氣川原見混成南條淮泗滙東靣海山平配稷光郊禘穿泉鍳
吕嬴萬年依聖孝百里近陪京冠劍常逰廟園陵亦薦櫻鼎遷
翁仲去社屋杜鵑鳴芳草離離緑墟烟淡淡生女媧墳欲徙盤
古冡難明㫁足龜趺偃樵薪馬矢横布㠶時極望空使客心驚
　　經徳州渡衛水感舊十二韻
古戍平原曠巖闗扼險雄川塗交濟上鎻鑰控山東衛水襟青
社奎垣翊紫宫野花村店逺津樹驛庭空萬馬嘶朝涉千檣帯
朔風從容懐謝傅慷慨想盧公入塞方多壘同心共即戎旌旗
開廣漠鼔角動葌蓬魯仲猶談笑田單且奏功丗殊人代易客
散路𡵨窮去去随行轍飄飄下塞鴻覉懐増歷亂彈劍忽流虹
　　過白溝河
羣叔危疑日雄藩問鼎年稱戈指君側得士曰王前星氣隂謀
見儒生廟算懸授符虚玉律開壁自金川一戰欃槍掃真人曆
數遷龍蛇猶未决鴝鵒已應先鐡馬摧還起雕弧射必穿丘陵
合風雨神物助中堅易水還西下乾行在左旋棗花燕樹直牧
地冀羣偏戰骨千燐聚營屯萬竈連畊犁遺鏃出漁網㫁鋒
纏大厲招殤魄名僧懴梵筵凌飈絲頂鷺褪露粉紅蓮野草荒
　官道晨星没早天停驂問遺跡雷火古槐邊
　　　入涿鹿城得十八韻
　神京天咫尺右顧即西藩千雉環為帯三刀轄獨尊軍屯鄰壁
　落都邑創軒轅黒水渾河道青楊古薊門英雄相代起風俠至
　今存羊角空留墓樓桑别有邨昔賢餘舊迹過客望平原督亢
　懐荆慶酈亭想道元土膏融雨潤澤氣合雲屯鵝鶩羣逰塹兒
　童解牧䐁徃時慿乳保國是本淵源朱史傾隆祐椒房撼馬援
　難将即墨守遂廢黨人論易丗河山改名城市井喧雕輪交入
　郭雄鎮亞行邉出塞盧龍近驚沙涿鹿昏歸休長樂老不負信
　陵恩小憩投郊店低回命酒罇
　　行盧溝橋
一上盧溝望山河翼萬重地形盤易水天險設居庸三輔稀鳴
鏑諸屯有卧烽南藩鄰涿鹿北道走盧龍是浸環如帯斯時户
可封遵途同軌轍率土此朝宗大道臨津樹河梁傍曉鐘泉飛
魚笱動馬滑露華濃覔句仍驢背題橋隱客蹤帝城知不逺遥
指見蘢蔥
燕逰行橇集七言律詩
　淮南彭孫貽羿仁著
　　北行留别諸弟
汀鳬溪鷺送扁舟親在那堪賦逺逰海畔雲山沾别淚天涯兄
弟助離愁乍經梅雨衣生潤欲采蘋花水逆流行矣風塵當自
愛孤帆落日思悠悠
　　舟過杉青閘
羞墓亭南古驛亭片㠶風色過杉青夗央湖濶開漁市檇李城
高騐水經棄婦貴人樵徑掩變名賈客列仙靈龍威有約應相
待未暇浮家上洞庭
　　過垂虹橋
垂虹千尺飲滄浪河抱孤城向夕陽大水樓臺浮蜃影三江烟
雨帯鱸香㳺絲剪麥松陵白紅乳開瓶笠澤長七十二橋波上
月待余歸棹下横塘
　　尹山舟泊
落日呉歌動逺愁尹山天際碧空流葑門水漲荷花蕩梅雨晴
生桂樹舟何處千金堪結客誰知五月有披裘洞庭林屋容栖
遁禽向無須訪岱逰
　　過呉門不得晤雲客兄舟中賦懐
扁舟咫尺傍仙源鼔枻漁郎出浦喧自向五湖尋越客空従匹
練望吳門懐人笠澤停雲上倚棹菱歌挂月邨此去長安㸔除
目未容君更卧丘園
　　毘陵道中即事
繞郡長溪罨四垂覉人倚棹去逶迤蕭梁事業蘭陵市吳越興
亡季札碑天入君山横海盡江朝震澤過壕遲愁来索醉空囬
首第二泉傍半酒旗
　　潤州懐古
萬歲樓高浪拍天乾坤南北両茫然金焦雨歇鳴榔後鐡甕烟
消立杖前花鳥空啼孫策墓雲山長在米家船風流一徃成揺
落縱目横江去㕍邉
　　揚子江樓曉望
宿霧高樓曉未開慿䦨㳺子自徘徊山橫北固黄淮㫁江遶南
徐白馬来到處烟花驚入眼㡬人吟眺悵登臺那堪憔悴言愁
客未聴清猿意巳哀
　　舟中望焦山
海天東望接氤氲山靄㣲范逺莫分沙霧上潮全似雨江光籠
日自生雲鶴林花落空相憶招隱人歸去不聞采得芙容渺愁
絶汀鷗為我報焦君
　　蕪城懐古
蕪城千古説繁華晋院隋宮更㡬家淮水黄扵春月栁吳姬多
過御園花樓船浪捲鼉鳴市羅綺烟消㕍掠沙誰道風流還勝
昔江南江北有悲笳
　　留揚州懐信弦
平山堂上題詩客一夕新詞徧廣陵艶句近聞傳粤徼離愁欲
寄少呉綾覉人淚濕庭花曲清夣身過竹院僧此地江闗感留
滯連床㱕思浩難勝
　　行經沂州馬頰河
駐策瑯琊問堠亭人烟和雨冷郊坰舊時馬頰盤河曲望裏龜
蒙到郭青乆佩岳圖従屐齒更尋禹迹攷山經蕩隂故里懐三
士梁父誰吟試一聽
　　瑯琊道望蒙山二首
五湖家近足烟波襆被黄塵奈客何廣漠歛雲㱕岱首隂雷驅
雨過沂河愁中白髮吟何劇道上青驪夣更多遥望香爐最高
頂能無縈策悵烟蘿
　　二
鬼谷幽栖絶丗氛雙峰積翠入氤氲水簾晝捲晴疑雨蒙頂秋
香逺亦聞雲物縦横開廣甸山川開闔閟靈文揚鞭欲去重囬
首擬踏蒼霞再訪君
　　嶅陽道上望嶅山
斗削雲峰入太霞青天秀出碧蓮華玲瓏洞壑空中見蒼翠雲
烟磴道斜象帝朝元紛羽節仙真馭氣駐飈車路傍消渇人亡
恙碩乞安期棗似瓜
　　望太山
立馬岧嶤望岱宗天門咫尺白雲封烟霄有路通三觀風雨無
因辨五松匹練逺随吳客至寸椹驚問海仙踪結茆谷口容栖
止梁父孤吟憶伏龍
　　過太山二首
盤山歷澗繞青雯萬壑隂晴望不分翠輦乆迷軒后迹蒼厓何
處李斯文千巖忽過封泥雨五色長栖偃盖雲㡬度東逰少登
陟馬頭遥礼碧霞君
　　二
翠㣲天半出雲霄駿馬驕行路轉遥壮觀居然諸岳長隂厓如
有百靈朝峰頭玉女空相訪篋裏金泥定未消欲采五芝歸夀
母松風吹𬒮動凉飈
　　望梁父山
萬叠千盤繞奉高一峯飛翠落春壕東封百里連鳬繹南望中
原極虎牢武帝去時雲未散隆中吟後客誰豪田彊古冶今誰
在齊相終須惜二桃
　　杜家廟溪橋納凉同蘭江蔣公桓
山雨初来浣客裝征衫滌盡馬塵黃偶臨小澗依喬木忽聴新
蟬噪夕陽溪月夜流環玦響碧霞晨散羽幢香翛然便欲忘
身丗何必風前苦憶郷
　　贈蔣公桓
萍水相逢喜易親天涯况遇故郷人共論書劍堪長賤何地畊
桑可不貧肝膽欲消燕市雪才情自照越江春如君固是金華
彦野老寕能逐後塵
　　贈秦郵王濟上兄弟(二王鐵山尚書孫也共𫐠先丗有感/投贈)
河隄使者駐郵津曽見尚書虎榜新(天啓乙丑先大夫奉使治/河秦郵尚書方登第錦旋)
南北治兵分戰伐河山賜履曵星辰天狼電掃闗門甲奎茟風
生繪象人(尚書有/世/祖御茟畫像)相識王孫俱俶儻共㸔驚代得騏驎
　　行經歷下境懐先太僕
十二河山冠列城先公曽此擁雙旌龍蛇一慟亡臣乆竹馬猶
知太守名華不注高天外起大清湖抱日邉明重来故老誰堪
問墜淚碑傍陌隴平
　　廣川道中
荒原行盡暮淒迷古道猶聞去馬嘶董子宅前芳草没亞夫營
畔栁條低浮雲不定悲城闕野戍無烟卧鼓鼙惟有滹沱河上
月随人俱至廣川西
　　阜邑行經胡盧河
胡盧河上淚沾巾毎向春風笑昔人此日荒凉来古戍搃無惆
　悵亦含辛雞鳴草店鄰炊黍馬渡寒塘客問津簡子城南芳草
　色年年吹緑道傍塵
　　　阜城道上次邸舍題壁韻
　宵行斜眺已将中露下揮鞭拂曉風清漢横天流太白朝霞斷
　雨没殘虹闗河客乆嗟多病憔悴詩窮轉未工到日燕臺秋已
　動先飛一葉報征鴻
　　　樂陵道上經滹沱河
　中水城南策騎過亂流何處渡滹沱烟生野店雲横嶺秋近炎
　天㕍渡河燕趙佳人彈瑟去漁陽豪俠引弓多只今三輔英流
　盡大澤深林半馲駝
　　河間行九河故道
神禹河荒古蹟存亂流踏月犯黄昏殘星没水低平野苦林𨳩
林出逺邨碣石山川青兖合鈎盤沙磧白溝渾只今瓠子年年
决沉壁何時動至尊
　　行經白溝河
白溝河濶水濺濺茅店頺垣駐馬前白鳥掠波輕似剪茜花貼
坼翠于鈿風塵􁅗洞沉戈地沙日昏黄落㕍天戦壘未消朝市
改長陵北望只寒烟
　　瓦橋懐古
柴后旌旗掃朔風當年此地戦羣雄鵞群荇藻連波白菱角荷
花刺水紅不是帝豝歸漠北可能郭雀定闗東金元覇業無窮
事盡在車鈴馬鐸中
　　題涿州二橋
岧嶤城闕枕林埛並駕飛梁鎻緑汀督亢地圖穿夭矯華陽臺
址跨青冥長虹首尾連空際偃月循環貫水經駐馬慿䦨堪四
眺御風直欲上流鈴
　　廣陽道上望京闕口占
曉日滄凉緩轡行廣陽大道望神京馬頭芳樹燕山近天外長
榆㕍塞清湖海左旋羣瀆滙星辰北極五雲生道傍多少繁華
夣盡逐東風入鳯城
燕逰行橇集五言絶句
　淮南彭孫貽羿仁著
　　過虎丘口號
姑蘇烟樹􁀁處處黯生愁支笠孤篷下空慚過虎丘
　　曉望錫山
白鳥飛螢裏搴蓬杳靄間朝来雲霧起知是晋陵山
　　沽京口酒
長笛空江上淒然念故丘空沽京口酒莫浣故郷愁
　　江樓枕上偶成
旅夣江干客身忘在旅逰不因津渡喚猶道卧西樓
　　揚子橋
楊子橋頭水南流半入呉為儂遥寄訊今日到江都
　　九龍岡
欲上蕪城望荒臺已夕陽輕舟冒殘雨獨過九龍岡
　　食㤗州桃
不羡西池實空誇鴨卵圓分甘何處寄懐核思淒然
　　天長郭西水邨二首
茅屋如截肪土垣若瑩鏡稍更逺人間便是桃源徑
　　二
碾榖犢閒暇繞溪栁䰐鬖邨庄深樹裏何必減江南
　　天長西郭放生池
駐馬水亭側垂楊作雨聲鱗鱗風不㝎桞絮卷魚行
　　盱眙山中偶成
飲馬高樹下獨行南澗西可憐枝上鳥猶作故園啼
　　旅店索干飯不得戯作
學道嗟無成辟榖恨已晚身作病頭陀両粥當一飯
　　詠道傍四古槐
高槐並亭亭四植如結屋却羨槐根人納􁡾閒濯足
　　二
喬木積層隂四靣清風貯中間盖把茆槐根石排礎
　　青駝寺
野店東蒙路泥深馬跡多闗山千里客何處訪青駝
　　羊流店
沽酒入深村繋馬門前栁茅屋如魚梁水没官道口
　　二
夜来山雨漲水痕上溪樹君行可速前向晚不可渡
　　山邨詩五首
黄茆盖作屋白石壘作垣溪聲繞屋角盥汲足晨昏
　　二
牽牛網四圍戎葵吐池曲楚楚成幽栖惜尚近馬足
　　三
抱子浴澗中驅犢眠土埂老婦坐浣衣素髪照垂癭
　　四
青紅桃李實滴翠頻婆果山童上集歸吹石自打火
　　五
碾麥塲乍收賃騾肆初典四月盡上綿家家繰山繭
　　月夜行溪中
皎月清流上鱗鱗白石明㣲雲㫁人影馬足濺溪聲
　　曉行偶占
揮鞭明月中與影俱在地忽轉入深林不見前行騎
　　二
月淡地逾白星河仰漸稀五更松露滴沾袂如秋衣
　　即事
殘夣送落月詩成枕函内山童呼不應抱書倚騾睡
　　野飯商家林
敲石深林中取火古槐畔道是白雲生炊烟亭午㫁
　　二
山棚倚深樾岸幘當風處坐㸔紅日中車馬東西去
　　魚君陂
欲度魚君陂橋㫁不得渡騾従水上行驚起沙頭鷺
　　病卧野店别同行者
相送情何極風吹岐路塵盧溝河上月獨照倦㳺人
六言絶句
　　騾背飢甚買道傍李噉之口號
縹蒂翠生枯吻瑶漿潤挹靈氛殊勝扵陵半核三咽始益見聞
燕逰行橇集七言絶句
　淮南彭孫貽羿仁著
　　浴禾水青蓮社院
夜黒停橈叩竹闗擔泉為客洗塵顔塵襟未必清如客却羡山
僧終日閒
　　呉江道上作
一棹臨風載别離雲帆囬首自遲遲遥知今夜高堂上却憶扁
舟獨泊時
　　二
楊栁深邨應水湄扁舟出没逐鳬鷖龎山茄實肪如玉恨不携
鐺帶露炊
　　三
蓬窗午夣未曽回刺水蜻蜓去復来随逐賣花人共喚銅坑山
下摘楊梅
　　毘陵舟宿
枕上潺潺過水聲天涯去路未分明空閨有夣應相逐不在毘
陵在吕城
　　渡揚子江
江水江花逐浪生漁舟一葉溯流輕中流欲渡頻回首江北江
南無限情
　　揚州曲八首
廣陵空道昔繁華隋苑飄零只暮鴉惟有雷塘芳草色閒花開
徧玉鈎斜
　　二
瓊花何處訪仙踪粉黛妖姬惱殺儂二十四橋郎莫問只今無
處採芙容
　　三
揚子橋頭水接天送盡南来北去船作書為寄襄陽客更索文
犀翡翠鈿
　　四
生小纎鈎約束邉細娘不惜越羅纏蘇州髻子揚州腳為問吳
儂若箇妍
　　五
紅粉千行出女兒捐金争欲買蛾眉十年悔作揚州夣欲選名
花更阿誰
　　六
紅粉女兒紅黛愁當筵指瓜擘箜􁣖幽州馬客驚相見不惜行
装舍利裘
　　七
倡家女子薄紅粧絃索新詞字句香風調自矜人獨立萬金不
肯顧名商
　　八
淡掃蛾眉私自持生年十五怕人知江都殿腳空矜貌自恨不
逢煬帝時
　　渡泗
馬首盱眙天盡頭青山両岸夾黄流誰知高卧江南客又逐東
風渡泗州
　　泗州歌五首
泗州城外草連天蝗蝻食盡又年年老牛已賣無苗種昨日州
中徴課錢
　　二
複嶂崇岡夾岸陳淮黄泗白浸城闉龜山腳下千丈鎻傳是淮
渦舊水神
　　三
河干賈客集㠶檣城上浮圖矗女墻紅紫西闗紛雜㳫僧伽㙮
院去燒香
　　四
江淮北渡歲頻仍風力張㠶若飽鷹西望青青惟一點舟人遥
指是朱陵
　　五
乞食江南結伴行唱歌連臂出州城依然風壤長如昨試聴邨
村花鼓聲
　　宿紅花埠聞彈絲乞食者
行盡山郵及水程故園東望已含情何人更唱邊闗調白髮西
風此夜生
　　次郯城野店題壁韻
道傍車鐸自丁當歸夣頻驚騾背忙草舍投鞭聊小憩卧㳺殊
覺勝還郷
　　二
士垣窒户似顛當去馬来轅底事忙不及牧牛坡草卧温柔世
外白雲郷
　　生辰墜騾沂水戯作
客星一墜越江濵醉月吟花五十春姓字不勞頻借問前身原
是墜騾人
　　堵庄阻雨
客路間闗出兖西一鞭行色草萋萋不知沂水諸山雨何苦留
人住馬蹄
　　水深不得渡再宿堵庄
萬叠青山阻急流投鞭下馬更淹留自憐不及西飛鳥已過蒙
隂山盡頭
　　嶅陽旅宿
盤盡千山與萬山去程欲數尚間闗無情最是床頭月不照征
人旅夣還
　　祝阿道上宵征
苦霧荒荒没馬頭㣲茫殘月上盧溝宵征馬上矇矓裏疑在烟
波一葉舟
　　二
月黒穿林路未乾暗中緩鞚聴和鸞遥思鼾卧溪山館一任松
梢日㡬竿
　　行平原城下
草滿荒城古戍樓川原寥落感曹劉提壺駐馬旗亭下一為平
原問督郵
　　和山隂王氏端淑曲盝館題壁韻(王為季重先生女)
泥滑深林呌鷓鴣羇心蹙損逺山圖風愁雨恨闗何事又逐湘
㾗上椘梧
　　漫河投宿
漫河漫漫卷流沙紅棗邨西只㡬家不是酒旂留客住馬煩人
怠日将斜
　　水邨
縁邨水栁舞毵毵紅蓼青菰滿碧潭不是黄塵臨大道令人
顇憶江南
　　單家橋
愁人不寐怯宵長夜盡荒雞報早凉欲識天涯羈思苦單家橋
下月如霜
　　噉任丘桃
任丘桃實小于瓜行客停驂代點茶懐果逡廵更東望海山阿
母隔天涯
　　題任丘昭君里(昭君㱕州人任丘所標誤也)
巫山萬叠水雲端花鳥開㱕未向䦨此地何人標故里少陵詩
句好誰㸔
　　入涿鹿城見采蓮盈把行道上喜拈
苦憶江南夣采蓮夣中飜却釣魚船誰從督亢陂中過携得紅
粧出水鮮
　　二
紅顔南國已飄零日落横塘路杳冥忽見蓮花来道上却疑身
到采蓮涇
　　廣陽道上行
亂蟬殘暑白雲天豈是㳺人理策年遥望鹿盧雙樹下一瓢馬
上乞寒泉
南行集序五言古詩
　淮南彭孫貽羿仁著
　　　入都困于鞍馬不堪更逐車塵同人四五結侣附漕艘
　　　遲遲吾行也多易小舟以去獨處寡儔無書可觀無
　　　人可言無事可作弄茟成韻語遣興散懐有懐必
　　　吐有見必書有景必紀以彼三無逢此三有纍纍遂至
　　　扵多凢四百餘篇詩曰土國城漕我獨南行目曰南
　　　行集
　　初出都二首
長安道上土吹作車下塵徃来黄塵中盡是利達人雅抱邁俗
姿偃卧岩花春壮懐激秣樾引誼甘沉淪来觀薊門壮酬我經
丗真青雲隔同調素志泚簮巾翻飛念滄海完此栖遁身驅馬
出帝郷秋生潞河濵昏鴉樂故枝潜鮪避㳺綸寄言霄漢客白
雲待為鄰
　　二
廽策望帝城廣塵何浩浩隄桞欝参差下乃車馬道駐馬夕
月壇古栢秃羽幬朱絙繚長路黄屋烟霄冒既已離樊籠雲林
随所造一辭簮紱里漸審荷衣耗覉心積㱕晨喜劇飜劇倒析
圭匪夙懐臯壌洽幽好為語北山猿雲踪先此報
　　通津旅舍雨宿
通津烟樹間隂雨相虧蔽雕輪駿馬塲布𫀆驅蹇衛寸心自不
淄埃垢從坌翳猶煩帝郷雨来浣風塵袂踈鐘入郭暗㕓火明
燈繼柴車窒里門短轅淖顛隮叩門尋旅店滅燭門已閉夕飯
乆㫁炊我飢同僕隷麥餅代盤飱􁁬角梗咽際擁濕抱薪眠稷
花若披毳雙騶共抵足氣蒸噦堪啑人生徒苦辛益决還山計
潺潺數簷溜聊以澄襟裔不寐待晨雞星火照幽薊
　　通津舟宿
一身逐輕鷗随地得栖宿烟波千里舟水鳥行相逐襆被不盈
肩傅載就柁屋舟師半吳傖主者乃郷墪傾槖聊一詶歡言具
笋蔌為我開醇酎呼児舂秈榖飯甑桃花鮮罇旨竹枝緑相與
無町畦且復親僮僕夜分燭始㓕共卧遂加腹此生孰榮賤于
物何欣辱神蚪潜深淵誰識其魚服鳶肩長安客塵褐莫驚目
還将枕流意耦此風湍族
　　舵師壺𬞞相餉獨酌成詠
兀然傾一壺攤書倚櫓背欲言寡予諧只有孤樽在柁師識微
尚呼婦為擇菜感此野人意廻罇謝儕軰不復假勸詶沉冥齊
物態神明既無累可與三騶對虎賁雅難似漁父醒徒悔剪燭
且共歡寓形空宇内
　　大風
大風鼓潞河欲翻地軸厚千檣互戛摩疾吼疑龍闘土嚢一噏
旋轉磨紛馳驟箕舌夜昏黄揺摇動簷霤舟師暗群呼添碇騐
杙舊孤客本無眠警枕頻移脰萬籟非有觸怒號因竅受氣清
音自寂雲散宵寒後以此見霽懐踵息深相䆒
　　扳罾口
千檣上通津軋茁入杵臼柁牙互相摩水狹勢相受廽舟喜順
流灘折不得走驚湍䨇騰鯉赴淺屢浮狗起杙旋下犁邪許非
一手沿洄已四日濡滯無不有好風一為送始達扳罾口棗桞
夾両林漁師閒守笱窺門嬉羣兒𥙷網坐醜婦停橈試借問今
日得魚否傾霤不論錢削鱗稍寘韭寓境且爾然鄰舟共樽酒
沙月照空壺霜花落盈肘
　　桃花口
聞道任丘桃其花大扵手我来花已盡到處實論斗小者尚如
拳青紅纍罌缶懐實思種花核蔵肉已朽㱕舟非花時直過桃
花口空憶桃花名不見桃花有笑殺武陵人徒報南陽友惆悵
返空航思家及小婦桃葉與桃根持檝相迎否靧靣不再妍浮
梗長無偶待去訪天台胡麻飯盈瓿
　　買蟹戲(作)
天津魚錯富價賤無如蟹百錢三百頭盈載難勝買嗜黄者選
雌擇肥必舉雄斥彼圓臍族進此浮白公紫房函霜氣蹲甲衷
青紅戴筐象司命配德巨蟹宫自我長茹𬞞乆謝持螯事幸寛
勸學免不用門人議蛑蝤與蟚蜞異品同一視却憐饞鼎客快
嚼鳴雙螯左車戛擁劒􁇴響開顴峱盤􁏔委玉甲腹背流金膏
雖絶染指懐相㸔亦自豪遥憶小兒女嗜之忘餔糟聊復市盈
缶塩醯漬素醪縛跽手惧齧入甕醉莫逃呼童漫求益賣菜非
爾曺
　　津門望海口憶故山
我家東海曲蜃市積雲屯羣山蒼龍長自甬夾海門歩屧大堤
上俯瞰朝旭暾獨鶴滄溟飛遥栖薊門樹秋塵没羽毛長呌懐
鷗鷺南飛過瀛海千雉矗樓臺彩虹飲赤水五色雲槗開逺望
三韓宫紫烟翳蓬萊日月所出没雙珠俱夜来蒼蒼一氣中神
　洲僅點埃故山渺何處鼔枻自沿囬
　　　夣侍家宜人
　宵長雞不鳴忽附歸飛翼入門衣履䡖喜拜慈顔色歡劇不自
　持欲言還愴惻高堂閔我瘦强復更容飾相見尚含悽相離耿
　難憶人生安禄命躬耘勤其力豈伊必干進始克娱眠食憔悴
　還獨悲素志暌胷臆尸寝警晨光假寐重反仄
　　　唐官諸屯
　瀛海鑰神亰碁布諸屯戍荷戈滄溟上扼阻邢洺路十里一亭
　障津堠參鳬鷺轉輸遼海間三吳交委注營州士飽騰貂參走
　如騖彈絲與擊筑紅䄂連雲霧人悦宦逰樂士無祍金惧昔人
實逺圖不恃寸咽度一從割大寕左臂成孤露黒龍江上来長
嘯終虎歩乾坤入經營河山移指顧當時舊屯營膏腴裂䟽附
地盡時并邑民遷希應募連庄隷諸旗尺籍無三户稍資魚蟹
利以給塩鹺賦經行問樵蘇歎息哀生聚落日下前邨雲昏㑹
川樹
　　風起不寐
倚舷客無寐疾風卷檣旌誰則使之然遇物無不鳴扵風非有
怒盛衰莫與攖大澤曠四垂飛蓬任逺征征鴻何嘹唳飄然身
更輕空宇自能受高危必多驚處静籟亦息吹萬無一聲攬衣
起危坐懸燈澄湛眀
　　泊頭
泊頭近千室賣棗賤扵土四金斛千觔買者嫌多估棗紅中敗
絮棗黒含餘甜昔時曽晳嗜不與膾炙魚舟人買論載貨易價
更廉稚子喧共啼老妻㗖頻添㗖多乃忘飯竟日停釡􁃿我亦
未免俗傾筐詎盈縑故園諸小兒索果恨空奩将欲褁遺之天
末望吳蟾沿洄觧杙去晚色入風簾
　　東光㗖梨作
東光萬樹梨十顆已盈斗顆顆秋露寒選脆難勝口憶昔雙丱
角苜蓿随大鄣山中富梨棗㣲官咸得甞巨若白玉瓠薄肌瑩
有光壮夫噉未半已畏寒膏肓縦啖無所靳連頭或盈筐玉液
腑綘雪金天肺瓊漿熱中漱箕潁謇吃鳴琳琅老夫齒踈豁漸
次怯甘凉睹此纍纍車千顆為一箱欲以奉所親所惜道路長
恨不梨花時来此觀洗粧新月忽東没箕斗澹茫茫
　　舟經安陵
長風上安陵逆水鳴相激恨無詰曲風送我盤旋鷁晨氷在篙
纂浣衣怯洴澼平原邈千重所在刈枯荻山川益曠然青濟明
歷歷古戍巢伏狸空墳戛翔翟民貧戦争後巷冷牛羊適㫁續
茆茨上列雉同壘壁人家半土垣稍稍見瓴甓亭午暫維梢炊
烟出踈櫟
　　亭堠驛夜行雞鳴達油坊
大風吹逆流抜水起數尺高檣張怒㠶力與水闘格風厲水亦
怒吹作連山白所惜河曲盤㠶飽峽見扼落㠶牽百丈羣篙刺
弥劇夜黒星不高天昏雲覆額不知夜火明已過亭堠驛客作
飢炊糜中宵索魚炙枯鮑乆白花銀刀乏九伯鏘鏗芹𦵔鳴澗
香佐匙液夜静柁師眠柁牙吟格磔占風報寒雞五両吹綘幘
油坊忽在望小雨俄霂霡
　　借裘歎
歸舟騐水㾗水落踰二丈仰視黄泥阪人行在天上借裘禦早
寒客寒容惝怳顧客心閔黙飢寒寕吾黨山中泉石骨氷雪常
見訪感客借裘意欲反色悒怏斥装市羊皮買布傾空帑殷勤
還客裘霜花正侵掌
　　闗吏歎
闗譏禦暴客今乃困行者闗吏来索錢聲虓色已赭苟能　其
求檢括任聊且再索苦不詶毛舉無所捨須􁋡盡㦸張獰惡類
义馬舟師氣凋䘮形死色喑啞任其所胡為誰歟此軰惹搜箧
倒衣装翻瓿出魚鮓寸楮税必登瓶漿籍亦冩篙工含淚愬虎
吏詈且打朝廷設司闗法宻扵罏冶魚鰕夜過津未一䡖放假
爾曺我魚肉胡敢攖楚檟舟人啼益悲吏怒口益哆不見貴要
過連檣踰廣厦重載􁭘水平雜貨没足踝闗吏立道旁屏氣石
　下
　　官桞行
沿堤掘河泥課民種官桞千錢買一株其大僅踰手貧民苦無
錢稱貸以爲有栁今過人長毶毶拂人首今年河再决水涸黄
觜口卷埽力既窮木石積成阜尚書檄今下斫栁秃如帚連檣
載赴淮千里相雜糅可憐道傍枝盡作斧斤藪青青無一條聯
拳不盈肘載桞更封舟舵師牽械杻不見論功吏黄金印橫斗
　　七級
上閘同上山一閘高百步水本無堦梯遏作鈎盤路陽榖膚淺
流堰坊使成怒懸坂學吕梁飛空爲瀑布魚蝦不得上舟楫徒
如騖百里數百盤川瀆相回互夾堤官桞枝斬伐充樁具遥望
　但蒼蒼不見荆門樹沙河稍演漾魚山在烟霧送眺使我愁瓠
　子秋風度
　　　南桞林
　安山南畔湖虚翕同谷牝何處尋桞林千條萬條盡隔河望人
　烟隱約海濵蜃輕舟争打魚網罟及鼃黽漁鼓聲不停朔氣益
　淒緊瀕河噪寒鴉危堞棲獨隼高林無悲風萬葉已先霣極目
　眺歸雲山城如石囷
　　　舟過汶上望齊魯諸山
　自陟廣陵北䇿馬過蕪城一千四百里日日皆山行白雲生馬
　足清泉濺冠纓雖多陟䧏勞遂我登眺情繙然既南歸一㠶涉
汶泗日泛濁流間黄泥没塵滓南過太白樓青天来積翠長風
鼔片席遂下石佛寺明湖萬頃開水鸛依㠶至遥望濟陽山盤
紆接雲次太岱青巍巍衆山若平地不經萬里途寕辨川原位
悠然送遐觀林壑在夣寐
　　魚臺吟
鼓枻下魚臺只望青山去羣山四合圍魚臺更何䖏茫茫盡烟
波緑浪若飄絮飛翔羡水禽風輕任軒翥驅馬太山下大道皆
黄塵誰知塵外境得與空明親芰荷枯葉中湖光瑩白蘋清夣
落江南渺然湖水春伐茆作漁屋寓公碩結鄰舟子趣東發鳴
榔悵㳺鱗
　　朱糜閘
曽上洞庭船日飽桃花飯􁆖紅流楚秈瓊顆蒸雪甗十年防風
粥寒食東風晚杏酪尚流芬潤浥丹田逺魚臺泛歸棹晚過朱
糜版朱糜復何許糲食滿魚􁇚囬首青齊道泥行就山館蕭條
黍稷塲采菽走鹿疃枵腹問薌萁供客有餭饊索糜煑秋黍紺
珠瑟瑟㫁緗汁浮作漿淡黄生素椀寒驚溲魚子膩駭醢蟻卵
踈豁溢齒　冷淘怯中懣飜然念故山秋菰緑堪纂鬴糜有餘
清歸思安能緩
　　過沛
泛舟彭城下慷慨思沛公芒碭雲氣間所産多人雄販繒屠狗
兒皆能立竒功自獲刀筆吏志不在山東身将五諸侯直入咸
陽宫項王徒喑嗚虚負此重瞳不識彭韓軰大業可與同一朝
雲雨𣪚萬人敵亦空泗上老亭長還郷歌大風至今豐沛里雞
狗樂闗中
　　過彭家口戯占
青山無數出其下乃彭城當時斟雉翁剖符始垂纓四十有九
妻多子更長生博聞實强力八百若孩嬰從此籛祖兒𣪚處各
流聲我来訪公族彭家口上行故老無存者賣薪皆山氓借問
昔此居彭氏孰豪英豈無梁王裔勇烈同曺黥遂令千載下人
傑標地名寂寞竟誰是川流自縦横低回一檥棹焉能此忘情
　　泇河
在昔　神廟時泇河首䟽鑿直從岡巒脊穿出蛟龍齶斧斤殫
百工神鬼互前却顯皇親射牛山靈效詶酢帝刀驅丙丁欎
攸助燔灼酒星流女醯火烏木棉爝從兹百里途安流通略彴
舳艫千檣上不苫河伯虐㱕㠶下彭城優㳺随魚樂叩舷石子
岡纍纍尚盈壑雲根爛不消時露虎蹲躩禹功迹豈殊神后不
可作川塗長北望慶陵雲漠漠
　　梁皇城
崩流豁厓口上有梁皇城沂泗水上山青天互支撑南顧瞰中
原虎視諸雄英連山㫁淝泗力盡淮堰成蕭公弋齊祚侫佛無
牷牲一怒淝水决魚鱉海東氓此地接濟陽築城進屯營湘東
大命訖梁園遂已傾頺岡矗殘壘尚表梁家名山僧鑿土室禪
燈耿流萍厓傾僧亦去闍窟跡屢更丘陵覆積雪青齊不分明
厲風乆淹泊登眺舒旅情天涯况殘歲能不揺心旌
　　舟中三詠
　　　䑕
舟宿愁多端絡繹轉機杼攪人旅寝稀清宵竄鳴䑕窺床時跳
踉齧物故齟齬枕簟遺矢腥箱簏窩巢貯悠悠還山夣情話方
詶叙明月在蘆花霜衾白扵褚忽驚飢鼯啼斷我離人語流涎
滴餘樽瞰􁂭銜剰黍緼𫀆有穿袖𬞞果無全芧啾唧永漏中數
錢更嘯侣衛寢嘱貍奴捕逐飜几爼宵小正縦横草竊宜在汝
歸由待迎貓爾軰慎擇處
　　　樟木蟲
襆𬒳下吳艘衣装厄蟲蝕形化感濕生纍纍成百億國儲民脂
血恣爾所𧖟食謖然聽有聲晝夜喙不息我来既空舟此物尚
藪匿縁衣趨領傍登床逰枕側掃去旋復来袪之不可得千倉
與萬廂費盡農夫力輦任涉江河風波憂叵測夭翹彼微廌乃
為國牟賊類醜繁有徒于人太相逼安得古涿壺木螙浄殄殛
　　　小兒
千檣集河涘連艘多小兒未曙先喧聒近岸羣奔馳陂峭攀草
根地滑踔泥淄嘯聚俄十百持竿互追随觧䌫招不㱕毁物肆
胡為静坐倚舷窗兒軰来争窺弄水飜研汁偷紙裂書眉暫卧
瞰復前撼寝作遨嬉茅矢射絺帷穿穴百竅吹汙塗濺我裳瓦
礫投我巵不堪一徃愬鞭抶啼漣洏雖復懐餘愠閔兹頑無知
扑已笑仍来奈何彼嗤嗤天公信狡獪此物徒繁滋
　　南酒品詩(十五首)
　　　金壇于酒第一
于酒法禁中澄空妙無迹時汲南泠雪醖此仙源碧風味冠群
賢宣索疲郵驛邈然既寡儔萬里寥天碧
　　　錫山葛酒第二
恵泉已輕清釀聖復淵隽縹青非有色芳冽如柔善雅量衆莫
驚酣適誰流湎清和揚醇風酒徳若可勉
　　　虎丘梅花三白酒第三
酒惟清者聖梅且香而幽與泉成三絶天然自難儔含醇非懐
㫖暢臆融不流詶酢徧寰宇真誰辨虎丘
　　　錫山蔣酒第四
蔣酒擅名字流聲徧酒人近来豪飲徒恒與葛氏親聖人畏凝
物甘者尚懐仁陶然遂其初終得葆至真
　　　吳門蘭花酒第五
春蘭本娟㓗與梅可爲鄰梅花自空香蘭臭乃芳馨辛香色両
空淡悠然反太真以斯稍䧏格長足娱清淳
　　　高郵莃薟酒第六
淮上酒至醇空冽常不足莃蘝秉清苦足以散穠縟謂清若黯
淡謂濁仍湛渌耐可引澄懐幽潜達心曲
　　　烏程南潯酒第七
烏程若下酒流風𬒳古今雄爽豁懐抱所乏在沉深山峻水復
濶涵蓄在靈襟苟非三年藴芒角憚見侵
　　　清河五茄皮酒第八
皮酒若融膏含飴亦無有傾壺琥珀紅逡巡凝玉斗清歡暢花
月三杯両無負沉酣且填􁋊碩君戒盈缶
　　　金華花露酒第九
金華佳山水綺麗復幽深竒醖醸百花露澄為醴泉滋已譲恵
山輕甘逾仙乳垂飲醇雖飽德大雅恐非宜
　　　吴江宿砂酒第十
笠澤水淹潤淵渟澤所鍾獨于釀品中猛厲寡舂容觴政既酷
烈酒徳非中庸時一取推䧟風裁亦見功
　　　㑹嵇麯酒第十一
山隂道上行佳在秋冬際高人雪夜舟不盡有餘契麯釀含剛
徳扵丗無停滯惜之渟泓姿酒兵長蹈厲
　　　白酒第十二
譬酒于美人麯乃其粉澤白酒本天姿何假塗眉額陶然沐春
風沾洽太𥘉液麯生無相苦我軰真歡伯
　　　粥酒苐十三
濾粥以為酒粥香酒亦清粥能盪胷次酒更暢幽情一空􁊽黏
膩天一浮菁英聊云標别致佻便易成名
　　　香雪酒第十四
飴餳和蒸麥龍腦為其君因甘以殺苦香澤壓糟雲嗜甘滑其
和慕芳腑見熏嗟㢤冥行兒湎兹伐性斤
　　　江西太和酒第十五
西江酒最劣太和庶其魁茹酸皆似醯飲雪且含梅所惜康王
谷以潑紅秈醅寕酌彭蠡水不舉螺川杯
　　　　京邸作北酒品舟中無聊因飲吳酒遂作南酒品詩
　　　　詩不足以盡南酒盖取曽飲者目之他如雲安麯米
　　　　春湘湖之醇酎所在各有名酒惜無因甲乙也康熈
　　　　戊申孟冬淮南彭孫貽羿仁氏書扵平原衛河舟次
　　旅宿下相城
下馬馬陵口黄河發大聲氷厓天柱摧堆作白鼉城斯地數来
徃覊懐激不平伍員避仇来項羽殺人去英雄事未成踪跡飄
飛絮覆楚滅秦年磊落馳清譽猥璅吕家兒反覆類䑕狙評跋
興亡事昔人眇何處氷雪阻行役何曽挫旅顔歎息覇王㓕淒
切嬰肺肝登城四慿眺俛仰獨汎瀾
　　白洋河店宿
投䇿入邨店晚晴門尚𨳩行役既云疲我馬亦虺􁧚下馬坐葦
床幽闇挑燈煤剪茨作土室敗壁無蜃灰腐羔夕飯罷搃未知
塩梅大聲發黄河流此萬古哀西北少英傑屢見天崩摧草間
顦顇徒抱器空徘徊三騶抵足卧破衾絮䯱䰄和光高物色何
傷混市魁踈牖漏明月耿耿中九囬傍睨闗西客飲噉雄喧豗
拂薦自甘寝鼾息轟雲雷
　　履氷行
秉志慎履蹈凛凛懐春氷兹地本坦途我来變頻仍星辰失躔
次山川改其恒大河日吞囓嚴寒不觧凌雪山立波間流澌溢
阡塍策蹇走河濵驢足畏顛崩􁁬鞵濕沮洳跣行苦未能募力
負余前􁮱踔歩凌兢賤軀慚舉肥骨重石稜稜小力肩巨任斥
鷃銜鵾鵬數歩頻一息吳牛喘交􁋊既深踵蹶虞能無膚汗凝
泉刀詎敢恡危險諒難勝有　垂堂戒旋歸慰寝興
　　飯江家店
馬飢行色倦入邨望㸑烟土垣缺一角葦扉朽且穿展仄入圭
竇坐客牛衣邉腐汁秋水淡飯顆桃花鮮中枵遂一飽驅騾復
使前河外見寒山大河亦蒼然出門望日影亭午正已圓衝風
起馬足水鸛翔逺天何當稅㱕鞅抱耒就原田
　　呉城野宿
循河入荒邨只有三家店停驂前叩門土床客已占昏鴉各知
歸罷騾自依塹野夫恥争席屋角觧書劍雪消氷未融日光熒
㶑灔然草助負暄烟迷耿寒熖飯罷聊曲肱蕭條起呵欠吹燈
寐不成酣寝齁僮傔故山㫁大江徒有㱕歟騐念欲知孤客懐
驛路梅花騐
　　張飛渡
晨征踐落月霜花濕扵霧馬寒悅朝暾觧轡張飛渡桓矦猛烈
士雄略冠幽并立功銘劍門巴人懾英聲如何荒茆渡猶假羆
虎名我行涿鹿城曽過車騎里廟貌空復存國士惜已死清
河近小沛昭烈困袁曹流離顛蹶中翼徳氣彌豪致主自有真
羣雄但如毛英風不可見河水日滔滔
　　舟宿奔牛埭
江㠶趂餘潮未朏仍似晦晚色帯歸橈炊烟罷夕碓旅行少佳
懐維艇登古埭步屧殘雪中振齒花未退遥望頺垣上古樹有
竒懐叩門不逢僧枯蘚黄璅碎攀枝俯喬柯皴剥歷人代俛仰
河山意屢逰驚獨在憮然下奔牛舟燈耿相對
　　望亭
望亭百十家織席以為食扁舟望望亭相望猶未識襆被南㱕
人旅宿常偪仄伏枕風湍上援衾魚鳥側不煩編蒲卧寕待桃
笙織相見洞庭山雲壑無慚色傳語吳江鯉共逐㱕飛翼㱕心
與行棹東流長不息
　　南歸詩
客行喜旋歸長風鼔行色片㠶迅若飛轉覺官河直徂夏出門
時倥偬尚堪憶白頭意酸楚小婦愁唧唧匹馬渡大河洶洶勢
叵測未㡬河已决黄家觜難塞斫盡河堤桞長條浄如拭明年
倉庚鳴春光杳無極泝泗多横潦青齊没溝洫瘦騾踏羣山泥
濘過黏埴不是聞鷓鴣行行行不得假途岱麓傍清寐元君側
揖譲碧霞宫東華喜相識大聲疑天崩安貞失地徳驚我五龍
睡土床撼傾仄山東數千里顛踣百萬億覊栖入燕京長安道
慿軾王矦侈朱門車馬各組織何人能下士掃門虚匍匐相逢
少豪侠壮夫多失職石交璅闈吏素心乆矜式下榻遲故人文
酒暢胷臆京華雖云樂周覧意墨墨野鶴思舊巢逰魚戀澤國
飜然向碧海城漕附歸翼風雪凍魚臺踏氷滑履革捨楫復遵
途㫁水覔蹇力水行九易舟陸走三改勒従此渡江南清流浴
鸂􁋱㱕航入禾水似已入梱閾轉颿陶朱湖秦溪路可刻近郷
僮僕喜捨笥衣冠飾遥想衡門下兒女望徒亟慈顔悵乆違歡
劇若悱惻所慚只空嚢無物佐漿醷倚舷眺城闉欣然意回惑
　拾遺
　　行經甘羅城(應在張飛渡一首前)
甘羅年十二雄辯立高名片語走燕相趙王逺郊迎竒䇿下河
間童子作上卿兹方隔息壤乃有甘羅城書傳多附㑹况此流
俗情異人不丗出借為地産榮驅馬下桃源鳴鞭過河涘黄流
行已窮清川從此始自憐雙蓬髩欵叚老田里却羡古少年卓
犖英稱起青山萬古宅白雲出其裏悠悠大川流榮問長如此
　　偶感
驅馬涉大河纂纂棗未熟㱕航浮衛水葉稀棗林秃霜林日以
黄華髩不再緑悠悠榮利途晝夜相轉轂鳴珂通徳門奄忽生
旅榖金膏未易逢百歲花間燭泫泫葉上露晞陽墜何速扁舟
㱕去来殷水有茆屋
　　還山雜詩五首
孤㠶發由拳望郡即郷井見人心已喜衣幘頻復整舟子痴索
錢獰劣詬相梗還郷百端集所慰在定省入郭乆昏燈夜暗行
道警幸未鑰魚下疾趨武益騁柴門噪歸人童僕交引領
　　二
夜闌集兄弟相對論苦辛惟云各强徤聊以慰逺人愴然堂上
言伯母病諄諄已革望汝歸萬感難雜陳俛仰二十年河山涕
盈巾宵長屢易燭鳴雞忽焉晨移旦賔朋至掃我榻上塵
　　三
到門即聞訊亡臣遺骨歸囬平原無瓜髮綿上只餘灰崢嶸魚
梁士涉江千里来􁁬屩踵已决容顔瘠虺隤烈爽伍胥靈遥下
欝孤臺江伯導前驅英氣役風雷蛟龍互負舟波濤一為𨳩二
十餘載托存已両相哀悠悠楊大器雪霜志靡摧
　　四
乆出庭舎蕪似覺門宇改蜃牕盡零落盆梅稀蓓蕾胡床東西
頺塵埃白皚皚賔堦既不掃犬豕成塊㙼逺逰自當歸歲月不
相待呼童且糞除拂拭還爽塏荒穢䟽復整敗壁重光采共論
疇昔人餘生惟我在薄逰令人老多累常滋悔碩言慎歲寒蕨
薇尚堪採
　　五
啜粟洵足樂田疇生事微秉耒所不任俯仰慮朝飢何以餬余
口行歌遵采薇干禄懐義命未忍遺訓違　馬覲京國徘徊眺
皇畿芰製敦𥘉服息鞅喜旋歸卧起對南山白雲流寢幃兀傲
俯寥廓惡知塵事非罻羅遥寄謝勞生甘杜機
　　弔楊大器詩
両過百嘉村不逢楊大器俛仰二十年存亡同夣寐豫章新被
屠千里皆赤地義故各星散健兒草間避三郎廟下人軍中知
名字遺踪竟杳然莫我敢宣示猶疑捕季布未免收黨類壊廟
倉琅殘蝴蝶門難閟徧行瓦礫塲搃無人跡至邨僻有遺老諱
言大器事掉頭謝勿知捉問唾復誶南登章貢臺悲風繞虚隧
當時㑹莾徒驚惑咸失次墜鐘故在傍石函器非秘冬青植誰
徙若斧移表識呌閶天豈聞百身贖焉寘時方索亡臣䜛慝哄
毛蛓太僕盡莭身口碑彰誄謚招䰟歸来兮靈衣剪幽襚東浮
皇恐灘怒濤激澎濞詣邨重物色遇者益愕眙空流杜鵑血暗
下啼猨淚寕知先臣燼咫尺蔵山寺坐看鷁退飛噤絶龜言肆
丗殊朝代更人没門庭異弟遹海南行經此訪安自英靈故耿
耿精爽栖所寄肸蠁儼若存趣歸夣且亟幸遘同郷彦来作雲
洲吏飛書逺相報郵符䕶傳致魚梁同盟友不負平生誼大器
别臨岐慷慨指函笥惟有故君骸白馬為子累仗劍走江郷共
樹洪都幟丈夫各有懐焉能顧妃配不乗駟纛歸誓不兹反斾
竟無一人還寡妻眇依倚烈士成不返寒瓊勞付卑人生脆朝
露溘先慮終棄淒凉徐君劍欲挂何従記徒歩涉江来颯㳫靈
旗吹鄱湖浪接天幽恠亂鬐翅精忠動江伯黿鼉驅擁篲水退
庾公旐風馳巨卿駟觸寒忍皴裂冒險忘危悸匍匐至海濵履
决形顦顇順途訊里鄰踵門尚屢伺衆駭雜競前哀愴咽童穉
傾城迎奔走感歎互嘘􁃩重開蒲身殮更騐丹心骴元孫囓濡
縷小妹朱􁆖漬邦君卿大夫酹祭鱗次第先登䧟城帥今在賔
弔位惆悵憶前功憮然發深喟昔也両仇敵思之重涕泗再拜
一酹公爲主各無二臣忠了已完子罪深芒刺素車衝氷雪扶
凍指堪墜弔哭空市巷我獨滯幽冀生抱終天恨死滋下泉媿
㱕途入郭門聞此内崩潰昏黒不能寐破曉跣奔視淺土乆滯
滛藁葬猶郊遂追念悄䰟驚江天㫁兵燹益悵歸舟遲此士去
交臂悠悠眺南州車輪頭尚恚返顧魚梁城不須再裂眦故人
不負君地下拜君賜所嗟義烈妻窮獨堅守志呉雲與楚樹茫
茫渺烟翠
南行集七言古詩
　淮南彭孫貽羿仁著
　　水上聞洞簫作
清秋朔吹波靣生獨客舟中無限情忽聞水上洞簫發縦不孤
眠夣不成况經千里闗山道聴盡砧聲與㕍聲覉心入夜偏易
感猶幸今宵非月明簫聲忽㫁愁還續山童屢喚屏風觸燈昏
月黒水邊樓有人膓㫁闌干曲
　　牛車行
江南歲輓漕每困旗下虐唱籌同虣危弱者恣吞攫吳地稻粱
賤如土剜肉量沙泣田户秕穅時欲參堯舜珠玉常教著風雨
通津偶抵泊附載問漕舟水行陸輓既已困更復重雇煩車牛
泥行淖止轍銜尾窒路中宵不得休河隄司空劾遅玩大農使
者嗔浥爛片帋驚飛騶卒来子錢典盡難盈貫安得河成鄭國
渠京坻歩擔罷牛車
　　潞河舟中遣懐
舟停不行客無那當晝攤衣舵樓卧霜花霜葉歷亂飛家鳬野
鳬無一箇舟師羖牂盡著毛我褐懸鶉纔𥙷破幽并漠漠騐氣
寒箕尾揺揺識風大攪眠蒼䑕叩壁鳴䟦網白魚跳舷過呼童
滌研汲瓦瓶背壁痴吟起枯坐吳歈歌出傖不知紅秈飽食何
所作
　　陸大麐士寄示代北客嘲南歌反嘲寄陸
　　　王西樵作嘲北客歌乆傳都下近時内丘喬文衣作嘲
　　　南以敵之一時並傳佳話余在京邸有長安十二詠亦
　　　西樵餘意也録之别本不敢示人陸生所作則文衣之
　　　餘也南士嘲南無乃為侫更作反嘲以觧之
吴儂嘲燕人批窽已濡血苟遇荆卿軰拔刄必指髪北傖嘲南
士吴楚連閩粤未能令士衡絶倒笑顛蹶王郎作惡謔見奇窅
娘空倩喬知之寕從苦筍酪奴飲不羕羊羔美酒巵陸生流寓
鳴珂里南士嘲南胡為爾宜令革響盡懐椹反似踰淮身化枳
我踏鳯城車馬塵􁆬搔壁蝨縁𥚑巾茗熏煤竈烟一色虀雜蒜
畦氣五辛題成品物蔵夾袋未出都門不示人居今自嘲衆無
忤我更嘲君心獨苦公乃為詩敢誚公能令公喜令公怒安得
楊雄作觧嘲南北相㸔各起舞
　　河西夜行歌
十里九息天已昏舟行艱阻渉孟門漁燈閃屍何處岸犬吠呀
咋誰家邨廽橈撥捩轉無力沙霧汀花黯難極船舷戞戛星倒
垂㠶檣茫茫月欹側㳺子悲歌涕沾臆高堂歲晚低顔色白河
到海元氣收中條入雲太行直来鴻去㕍繁如織一字不寄歸
飛翼江南江北應㫁膓莫倚烟波望京國
　　泊磚厰晨起作
南歸行棹東復西百里洄泊仍雞栖烏啼日落行不息苦霧酸
辛吹蒜泥維梢磚厰認枯杙返照天作青玻瓈獨逰長安成獨
笑富貴何求恣登眺錦繡神仙過犢車帝王宫闕開晴照掃門
丞相僕未能脫粟故人喜同調金臺西風打黄葉疲驘出門驕
蹀躞一帋無煩河北書半嚢自有河東箧長溝直下路更長羊
裘尸寝避曉霜請㸔四十八牐水誰禁彭生還故郷
　　望桃花口醉吟
王家務南不繫舟老米店前順水流决河勢挟神恠入分野象
變邊廷愁防秋老将玉門泣徤児盡畏西風急騎騾野客歸釣
魚晴天雨天一雙笠歸航尚滯直沽東白河水與渾河通不少
参貂過𨳩鐡時見榆肉来空同客逰雖樂休作客小婦紅顔母
頭白津亭風霰阻青齊夜闌欲曙聞鳥啼長宵嘖嘖數錢鼠露
棲閣閣愁風雞人生焉可長馬蹄悵望昴畢迷東西
　　風泊
通津水曲如環玦未至張灣先百折鷁首遥瞻漷隂樹櫓背猶
栖薊門雪廽颿轉柁捷有神激水盤渦勢相齧舟停不行風不
高東歸客子心㫁絶
　　天津遇子政素師舟戲占
灣頭送君舟巳發烟樹停橈悵秋月舟經津口識君舟相望遥
呼打梢橛蒼頭走訊嗟滯留却羡孤帆忽超越人生去住本飄
蓬流水何心西復東不如三十六鱗鯉河水沿流又江水不如
一雙比翼鴻朝乗西風暮朔風君今盤桓戀海錯此地魚鰕勝
雞臛雪蛤風蟶曝若陵蟹黄魨白脂流鑊君今不歸留亦得
飽殺吳饕老脣齶我下中條更待君千檣百里望屯雲縂然連
夜棹歌去欵乃聲中定得聞
　　夜泊楊桞青歌
楊桞青西暮色昏不知舟泊誰邊邨揺揺巷火沸夜市杳杳船
燈移水門曉風殘月上溪口不見垂楊與垂桞攀條應巳盡行
人飛絮何因復見春金穂倒拖寒食路緑䄄低拂落花塵難尋
細葉穿魚好止認枯樁繫馬頻楊柳青青未㱕去楊桞青稀秋
盡處楊村北望㡬郵亭冷落無過楊桞青纔見桞枝心巳繫揚
栁青時不可停
　　象雛行流河驛逢安南貢使作
母象乳雛時一孕數十年視雛成大畜壮歲必華顛由来巨獸
生荒外南蠻購象窮狡獪齎糧百軰入窮山搆巢高樹防戕害
林中鑿阱深若池覆以浮土空下支象行入穽騰莫起穽傍守
伺令飢羸象觧人言漸弭耳日伺之食馴且随以土實阱象乃
出教之騎戦威蠻夷交人乆已就戎索載雛入貢来瀛莫聮舟
浮渡踰衛河却疑香象朝華閣銀牙未長素革柔具體小已
犎牛蕩舟或恐奔燧尾馬驚溺作蓮花溲拳　老番坐鷁首猶
煩貢使郵符走上林請益大官芻監司月奉新裁乆
　　中條山歌
中條山雲如擁絮下有陽城隱居處白雲飛盡出中條始識滄
州從此去白衣昔時隱此山惟與白雲為徃還姓名不落長安
市幽栖豈顧時人顔不逢衣紫山人薦終老中條終日閑一朝
白衣作諫議中條山空雲不異閉門痛飲丹地傍不論璅璅朝
廷事諍臣論就若無聞昔日友人咸引避𬗋宸列仗拜南衙宣
公且蒙嚴譴加中條白衣起伏闕泣血咸英裂白麻直臣聲震
善類免肯令國是淆䜛邪滄州吹片帆飛傍中條樹中條無古
今白雲只如故中條白雲山色新中條白衣無昔人白雲長在
白衣去千古陽城一隱淪
　　夜漏沉沉曲
夜漏沉沉聲陸續良夜何長晝何促人生不得少須㬰葉上露
晞風動燭暫逰千里别經時紅顔㡬何白頭速神仙黄土両茫
茫今古河山一轉矚逺逰不㱕宦不休有酒不歡愁不足勸君
莫聴五更鍾日出人間尤録録
　　七字堰
剪刀屯南撥棹過一里數泊行蹉跎丙形只辨雙尾鯉丁字不
記三汊河泊頭巳近甘陵道舟子多誇買魚好喧呼艄尾皆小
兒沿泊邨庄惟買棗附舟野老非賈人每一停舟必問津時登
戦地弔今古四顧山川岸角巾雄心不熱逰屐冷卧舷自煑松
蘿春何心尋五岳嚴霜草蕭索向客借羊裘殊堪傲狐貉河盤
水曲尾似鈎半彎昆腳與皆頭長年三老笑指顧豈獨巴江學
字流
　　夜過笛兒屯
四女寺低月色昏大風吹㫁笛兒屯小魚跳浪大魚立白水俱
作渾河渾皇天似怒魑魅匿海宇欲掃烟塵奔遥聞邪許助酸
楚却疑呼笛何處邨晚来風息舟相喚曵䌫前行霜激腕人影
林影夾水流月光倒垂星斗亂来舟客子相抵讕傳言累月黄
河㫁清淺前􁇧董溝口卷埽新築黄觜㟁去年河口决安東
風雷水恠朝河宗牛身人靣髪蓬首後擁驚濤四白龍魚山魚
鱉人百萬至今淮海無東封安危當國大臣在野老私語徒喁
喁月中鼔枻還失咲毛裘擁絮何龍鍾
　　武城歌
武城之南昔古城此中乃有絃歌聲今之武城非疇昔猶是武
城昔日名絃歌廢臺惟鳥哢澹臺荒宅皆驢畊空将私淑諸
人意感激河山萬古情丗無仲尼誰北靣東㳺洙泗孤平生武
城今日臨官道濁河三靣環空堡停舟振屧入城闉惟見牛衣
遮櫪皁南方學者首言㳺頖宫尸祝皆同儔七十二子咸肖像
一一廟貌尼山陬形骸土木麟鳯質皆可将相為王侯低回留
之未能去其奈五两催㱕舟
　　月離于畢歌
夜過夾馬營星稀何歷歷明月近天街清光照東壁屈指蟾暉
過畢　隂雨西風當淅瀝冬寒那得見滂沱妄臆天官疑未析
夜分蓬底颯有聲客心孤夣廻三更燈殘半滅半明火窗作風
鳶風鐸鳴乃知畢雨箕風好不異詩懐及酒情蓬窗對雨讀家
語門人持盖今宜許月離于畢昨宵㸔相對旄頭若砧杵
　　舟行夜入臨清城
清淵城𨳩月光霽舟人夜行困相詈霜高𬒳冷客已眠更著羊
裘坐披毳清淵空城同野郊寒風両岸吹白茆夜分逺雞近雞
唱知泊新城第二㘭南行四十有八閘一一水高聲怒虓剛来
此閘苦淹滯喜見日出紅林梢漁人撒網臨墟　徃徃髑髏上
漁網漁人見慣縂不驚手擲枯顱付魚嗓可憐南北㡬戦争英
雄白骨驢騾　江山盡入黥徒王灰烟已没忠良黨破㠶漏月
見星光傍見太階平両両近聞萬乗出行邊尚陽兎鹿行比肩
少年天子能射獵一箭正墜孤飛鳶大臣從駕虚珥茟武功無
事銘燕然玉門西望八千里枕戈老将愁烽烟
　　光岳樓歌
光岳樓高逼太清聊城四望神州横東觀滄海見日出蓬莱化
作金銀城島上有道士手把芙容摘石英身騎雪色千歲鹿遥
望識是安期生招我乗風駕黄鶴泥滓未能毛骨䡖遺我紫砂
未肯服紅塵滾滾歲㡬更太白徂徠羅㟴􁙧白雲紅雲須臾改
其下青齊虎嘯塲英雄百軰相屠醢聖賢螻螘共古丘只今惟
有河山在汶水濟水溝水流黄河一條走大海曽見媧家罏火
消更憐瘦禹形神猥人生齷齪死牖間醢夏蟲不我待風波車
馬同白頭造物小兒長見紿扁舟過此浪拍天三日悶坐拖蓬
船登樓一豁萬古眼坐看九點浮青烟仲連先生惜已殁無人
同立斯樓巔
　　沙河東望吟
東行千里無一山日日捩柁沙塗間羊膓詰屈帆上峡䑕穴崎
嶇棹刺彎行客低眉舟子歎河伯鉤距風師閒忽驚沙河入皛
渺暫得豁達舒心顔船舷傍指榖城緑篙槳背擊魚山環當年
子房祠黄石至今古廟来㳺客莓苔辟邪卧峽青深林虎豹眠
斑赤瓠子長茭當奈何秋風漢武歎蹉跎道傍官栁斫已盡淮
海長鯨齧尚多淮黄如龍河似虎晝夜喧豗闘白波東㱕㳺子
心㫁絶三豕何時當渡河
　　梁山濼謡
梁山濼涸塵已生百里一片蘆花横此中嗃矢所出没戌守安
山新築城摐金浴鐡馳甲馬常逐輓漕舟畔行居人徃徃誇羣
盗弓勁馬高箭夜鳴北方健兒好身手隻字胸中無一有口傳
耳食只肓詞百事俱訛毫不醜宣和遺事稗官編作俑大盗聲
名傳貫中喑啞弄茟墨水滸頻張暴客賢詞人滑稽肆胸臆戲
謂朝賢不如賊遂令此軰得公行盗跖荘生儕孔墨闖王闖将
聊效顰王侯半出其中人梟雄藉此作佳話俱道梁山泊是真
路傍古碑已㫁爛指作宋江所勒珉彦章鐡篙謂果有壽亭單
刀畫更新野人對此徒失笑焉能家喻户曉頻
　　南旺湖歌
桞林南下流已清南旺湖頭眼暫明蜀山太白相向出両岸水
光同水精芙蓉芰荷枯略盡芡葉菱絲矗敗英鸕鷀飛過鷺鷥
起隔浦已聞打魚聲烟波接天日出没千舟雷鼔魚駭突此中
鱣鯉持作飯沐浴腥風卧魚窟惜我長齋乆茹𬞞一任銀刀罥
苔髪汶川流水接天流七十二泉經濟州蒼龍相挟白龍下掉
尾安山湖盡頭土岡髙陵漸成阜牝牡川澤通襟喉徘徊水上
與龍語宜有神靈佐職幽靈風颯動宋公廟波上雲飛太白樓
扣舷擊汰歌復嘯百丈已過雙長溝
　　夜行桞林聞跳神巫歌
龍君祠黒衝夜過魯巫齊巫跳復歌摐金伐鼔阿郎唱魚頭人
靣儺形多蕭公晏公各索酒千壺不醉奈公何長刀白棒躍復
起熻燿圓月光㜑娑鼓如繁星金如雨頳頰河神弄大斧赤身
斫臂膚不撓赫赤鐡繩火蛇舞乞公牡豕更樂神太保半醉斜
青巾花枝滿頭踏歌去明日横風自下津
　　登任城李白酒樓歌
岱宗五岳長黄河千里流萬古一李白飄泊山東逰闘雞擊劍
不快意携酒豪吟登此樓瑯琊新　作罍爼思吞大海傾瀛洲
蓬莱咫尺入几案方壺暫借登堆糟丘此中恨無下酒物孟嘗
管晏皆蚍蜉白日不再中青春互相送黄金可成河可塞萬金
雙璧誠何用君不見秦皇漢武逰之罘神仙不䧏難白頭麒麟
見殺鳴犢死媪豎咸䡖東家丘桞禽名高三被黜盗跖樂過東
陵矦老大賀監齒衰豁猶乞鑑湖㱕剡舟能𨳩大甕任取醉何
惜立捐宫錦裘身登太白樓太白不可見酒樓空復高寒風射
人靣倚檻長吟李白詩濁河浩浩下東除古人自徃今人在有
酒何須更問誰壺乾携客下樓去復就城南青酒旗
　　鸕鷀行
江南澤國盡淪漪漁家到處放鸕鷀水禽曰飼鰕䱉共八口分
粮水靣居九峰三泖三秋候春水桃花二月時捕得鱸魚脂似
玉斫来飛鱠細成絲北逰糞壤沾衣裌千里何曽見鳬鴨惟見
章雞髙樹鳴只㸔遼豕盆牢狎南下魚臺忽水郷魚鷹水鸛各
飛翔緑波明處青山合百十漁舟泛渺茫腥風吹處浮鷀過舟
子持竿放禽坐波中出没逐船行波間山影旋渦破儼似江南
烟水村滄浪歌罷無人和
　　㣲山湖魚鼓謡
寒氷戛戛鳴菰蒲水鏡忽裂微山湖漁舟十百打氷入寒花緑
縐飜平蕪鏗鏘逺聞漁鼔響似驚競渡魚龍上白鰷撥刺跳水
心讙譁鳴釦齊收網大魚小魚帯氷躍金鱗照日寒光掠自憐
𬞞食却飛鮮馮驩長鋏歌無作為公罷供水梭花􁋚珠誰觧枯
魚索
　　彭城行
雲龍山色青巍巍覇王精爽流餘威韓彭壮士去巳盡猶自矜
誇衣錦歸漢王置酒彭城下終日酣歌盡杯斚泗水填尸湧不
流一時奪魄烏騅馬楚亡漢帝㡬紛争虞姬纔泣人彘成英豪
轉瞬随烟㓕千秋不改古彭城戲馬臺高只狐跡燕子樓空無
月明風流雲散羣雄老辟榖留侯墓草平祠堂黄石竟安用㳺
仙赤松終不行亡賴寄奴徒縦慱斬蛇児孫鬼驚却虚傳北伐
唱量沙佛狸南牧名駝索濁流浩浩下黄河吕梁懸水奈公何
宣房瓠子塞未竟長茭􁈒竹愁横波
　　下邳行
留矦猛氣干青雲少年結托滄海君一椎沙中龍不死大蛇中
㫁咸陽分圮上老人惜英槩素書寕敢秘竒文借箸破秦復
覆楚功成報韓心獨苦可憐辟榖强從師坐看韓彭登醢爼赤
帝子逝仙不成山頭黄石祀無名更親粒食從老雉空招諸皓
　　徐塘氷阻歎
天寒風雪道路長客舟阻凍泊徐塘昔時吳魏苦戰地敗草荒
茅亂礫塲廢興何預今人事何事客心多慨慷五日雪消氷不
消黄河凌積成山椒大聲忽過迸溜下五岳揺撼摧晶潮欲歸
不能住不可連夕咨嗟眠復坐氷童水恠欺覉人累曰凌隂應
為我舟人炊飯晨斧氷稷黍已盡魚無羡可憐天涯敝裘客頓
起氊飱窖雪情三錢明日買草履擔簦踏霜千里行
　　駱馬河歌
西風馬首行盤陀揮鞭遥指駱馬河緑波不流凝作鏡氷墻堆
岸豗黿鼉逺行欲歸愁奈何羊裘披毳蓬如蓑馮夷不靈韜顏
靣滕六肆虐添皴疴漁舟𫾣凍網莫下千檣鱗戢栖駕鵞晴
雲忽開照逺碧水精演漾浮青羅轉漕誰是蕭相國負土不見
宣房歌江南民力今已竭老眼憂丗空摩挲
　　徐塘捨舟陸行
徐塘渡口晝夜明月下氷上人早行附舟覉人捨舟去長年相
送愴繫情天涯偶聚即相狎流水東西萍尚縈烹𬞞沽酒一相
餞賤子孤悶何心傾買得芒鞵荷槖走慄慄履氷過河首緑波
如鐡萬頃平飢鳥魚鷹啄無有累趾還驚重趼生路岐屢問扶
犁叟覔驢索飲入邨庄茗汁黄如河水黄騎驢躑躅下邳道寂
寂咲人懐子房壮夫失意烈士困猛虎摧頺同檻羊吾寕貧賤
老泥滓不羡多金還故郷
　　烟墩口
去年河决烟墩口十萬人烟作烏有白波雷鳴天地崩水恠如
牛而人首蓬頭蹴踏巨浪行横驅水上五龍走安東城郭委滄
茫桃源平地蛟鼍吼可憐小吏困畚欙河隄使者邯横肘水衡
二十五萬緡如土金錢落人手明年春色减今年沿隄伐盡河
干桞使者論功爵上台河上纔畢决復開我行去年舊築地人
民絶踪稀草莱沙間徃徃見瓦礫當時井邑千樓臺金龍像設
猶粉澤尚復鱗鱗登瓦材填河萬骨公莫問悵望金隄使我哀
　　望黄家觜决口
我来渡河方大水白浪連天濺馬耳河堤一線蟻漏危行子攅
眉憂易毁六月地震隄亦崩馮夷又决黄家觜南㱕重傍觜畔
行卷埽蒼龍十丈横千夫譁釦下樁橜百里載桞連楓檉天公
不䘏人力竭歲歲畚欙勞斯氓錦衣尚書圍蟒玉沉璧使者雄
珂纓鐡鎻誰能制水恠金簡空望榮河精時危小吏困彈事功
成大臣侈弓旌騎驢低首歎息去失笑何異愁天傾
　　渡淮
濁河行盡渡長淮海霧東合成烟霾淮渦水神萬歲鎻不煩禹
后重决排山川雄恠産靈桀吳楚紛争聚虎豺覇圖不成餘􁱔
滅後亡劉濞前夫差梟鴟墜地鮫鱷㱲羽山截業横巉㠢惟有
古祠漂母在千秋兀立河之涇歲暮風霜攖客懐髪蓬不􁈊枯
形骸到此摧蔵激壮志擊劍江水驅紫騧慷慨淮隂乞食事何
傷短褐拖芒鞵
　　闘雞行淮隂酒樓作
淮隂留滯愁覉栖仗策倚檻㸔闘雞主人呼朋理角距小兒軋
札羅東西両雄相見怒决疾将前復却形勢齊風翹電膞倐圍
合苦戰二敵争昻低圍塲騰出退仍進羽毛森立氣亦震張翼
空持扼吭心雁行似列為鵞陣真同壮士奔敵軍䘮元不悔身
離分更如俠烈勇赴義斬頭䧟胸中不二覉人潦倒恨無成聞
雞中宵慷慨生璅璅微禽尚能奮丈夫萎　空伶仃干将埋土
終不試烏獲一勇猶知名呼雞入籠且罷闘送目長淮揺旅情
　　射陽湖歌
射陽湖頭風浪多白晝時有蛟龍過長堤一線屇空漢両岸湖
光没曉河小舟出没風際葉山郭浮沉波靣螺層氷不消成白
石金椎齊𫾣鳴霹靂舟子狂呼逺避凌大者如山小如席惟有
魚查不畏寒手弄氷花少龜坼蝦鬚出凍矗水精白魚過人長
八尺霜蓑雪笠沽酒来水宿風飱同卜宅江湖行客狎風濤屐
齒霜芽茁矛㦸片㠶張風風轉急船頭倒流怒濤逆凌寒布衲
鐡十重粟起膚毛冷胸鬲故山千里水雲端窗下寒梅㝎堪摘
　　邵伯驛望洪澤河氷山作
邵伯驛流二十里白光連天天即水鱗鱗萬道初旭生魚眼透
紅雲腳紫欹傾船舷小膽怯凛冽衣裾寒粟起水天之外復洪
濤平波立䓁帆檣髙舵師遥指是洪澤舟行此中䡖一毛晴空
蛟龍挾闘搆簸盪慿拖五鐡貓巨黿輪轉浮作槗湖光豗卧勢
獨驕寒氷欲合不得合白浪蹙聚無融消蘋末忽驚矗鷲窟
水靣何得森山椒真堪空洞澄肺腑那容虚白凝玄枵老夫緼
𫀆已噤手長年呵指難横橈邨稀風急無酒肆塊壘胸次何繇
澆
　　錫山溪口入放生禪院觀魚
九龍山空水自流恵泉溪口猶淹留登岸閒過放生院清池十
畆方塘幽池中大魚巨如舟窺人水靣浮魚頭青鱗白鬛帶荇
藻波光動揺華蔵樓水寒日冷潜不出梵語相呼若避鉤十千
天子不可見流水長者空復愁饞夫操砧思作鱠壮士抽膓可
碪仇先生大笑何用爾對此真同苝恵逰山僧公且弛梵網食
客君無彈蒯緱决池放魚歸大澤烟波水畜随浮鷗從兹不殺
亦不放江湖相忘復何求
　　舟行繞出吳闗
去時雙棹過虎丘青山留人人不留歸舟不過虎丘寺繞道吳
闗出吳地江風蕭蕭山雨来伍胥門下孤帆𨳩此中尚有蔡經
宅鳥瓜麻姑至㡬回吴趨空道繁華好百花洲畔惟荒草不見
當𥘉響屧人月懸粧鏡靈巖小相逢俠士少專諸寳刀行徧長
安道刺得吳江舴艋㱕楚霧淮雲尚滿衣曾踏黄河氷雪過試
㸔雲根雙履菲横塘凍破水禽起㠶逐鵁鶄湖上飛
　　西昌二士行(并記)
　　　二士者楊大器曽道㫤也大器年少從太僕南樞習學
　　　拳捷既赴湖西嶺北周旋行間者二載䖍圍無日不當
　　　矢石萬制院吉人録其功署為守備太僕狥䖍難大器
　　　𬒳鹵入營中遇湖西故吏杜鳯林桂芳泣告太僕盡莭
　　　地鳯等上章貢臺彂覆收遺骨葬臺上大器得脫潜
　　　移骨走萬安百嘉村居三郎廟側有一妻一妾結納義
　　　徒徃来山中南昌兵起與侠少數人仗矛東下臨行托
　　　其友曽道㫤曰此行也不秉高牙誓不返惟故君遺骨
　　　春秋麥飯以屬子苟大器無㱕素車白馬累子矣南昌
　　　敗竟無一人還貽入䖍再訪大器于邨中時方索山中
　　　餘黨邨中人無敢言大器者弟遹南逰復過此人亦無
　　　有為言者道㫤後皆知之追訊皆距數日度不及而止
　　　逡廵二十年太僕屢見夣道㫤趣東㱕道㫤歎曰俟
　　　河㡬何倘一旦復填溝壑誰復知故人所托者死不暝
　　　矣石門胡公樞作令萬安道㫤上其事胡公給郵符遣
　　　人䕶視啓行遂東至海上人盡驚貽兄既亡貽北行未
　　　返同氣惟一女弟在與元孫復曽囓指出血皆館骨舉
　　　家且悲且喜發衣冠舊蔵更殮之邦君大夫咸弔守帥
　　　楊公倫當時先登䧟城人也具知太僕盡莭事拜酹為
　　　泣下嗟乎先公大忠在天壌與黄壚同不朽非二士間
　　　闗赴義存亡不移孤児即行盡江郷焉能識殯宫于幽
　　　瘞㢤大器字徳山金陵人道㫤字日永西昌人皆系之
　　　西昌者二士死生赴義地也大器妻今猶存
西江千古多義徒西昌二士近亦無皇皇太僕能得士死士忘
生義不孤忠臣死忠士死義一諾存亡終不二潜移寒燼度魚
梁墜盡聞猿數行淚不乗高車誓不歸還壮夫豈死床第間事
成封矦否赤族寜顧妻妾啼紅顔故君遺骸阻廣栁白馬塗車
累吾友一别悠悠二十年人夀驚㡬何驚皓首英䰟頻夣趣言
歸祖道何人送白衣荆卿雖亡漸離在未忍平生所托違鴟夷
嚢負渉彭蠡平原瓜髪函重啓青山香骨耀雪霜囓指朱􁆖飲
丹泚吁嗟二士無士名得士如兹大義明故君義不負故主感
激令人生死䡖有妻亦不負大器苦竹荒邨啼鴃聲斯人已徃
不可作猶存道㫤堪相托可憐雨雪滯闗河交臂失之莫由索
西昌西望隔江天燕樹吴烟寒漠漠
南行集五言律
　淮南彭孫貽羿仁著
　　舟泊四首
水宿風湍夜覉心奈客何西山連郭近北斗入檣多旅夣分城
柝郷音亂棹歌悠悠南去意先巳下長河
　　二
巳遂還山計猶遲乆客蹤雨中驅代馬雲際出盧龍野泊連宵
月遥聞何處鐘江南江北路秋色老芙容
　　三
歲晚淹津戌烟波隔市喧倦逰驚物候屢訊辨方言沙渚涵鷗
白風林罥月昏髩絲消不得揺落悵覉䰟
　　四
㳺子高堂暮寕堪滯旅塗邊風吹束鹿殺氣度飛狐身賤憂時
切詩窮作客孤薄田猶足飯㱕隱著潜夫
　　舟雨
舟雨淹㱕客沙邨滯驛程汀花棲曲岸檣隼坐危旌郷國無来
字漁樵信此生惟應念親在未忍視身䡖
　　晴
野泊風将雨霜天晚復晴雲山低近塞砂磧去孤城作客烽烟
苦還家履幘䡖囊空無一物相見若為情
　　夜起眺月
霜氣侵眠榻披衣倚舵樓水光寒野色人語警河流箕尾風檣
動瀛滄野集幽月明覉思裏更為一添裘
　　香河道上
落日香河道廽颿蕭氏林柴車驅病犢草店拭空砧霜暖知秋
盡魚潜識浦深停橈騐風土舟子問登臨
　　舟經静海
廻橈瀛海曲小邑堠人稀㠶轉河形折城荒樹影圍飢騾鳴近
墅瘠犬卧空扉此地兼營戌田疇生計㣲
　　詠蟹
一介泥塗士秋成足稻粱屈申承跽易鉗鑰入螯長蛻委生虚
白匡居在内黄非君偏見嗜誰為啓膏肓
　　㑹川夜行
驛路流河外舟行暝色間夜明疑小盡雲歛識中山風急争檣
上更稀到曉閑雞聲鳴不已知傍郭門灣
　　晚過范陽舊邑
夕陽原上路檣外少人行濁水環空縣䡖隂隱廢城日躔箕舌
短山入范陽明無復連宵夣荒雞莫報更
　　小盡
小盡将殘夜長河旅泊舟道長憂卒歲髩短怯經秋寒暑随鴻
㕍江湖傍斗牛離心将落葉先入海天流
　　舟霧
苦霧兼天白寒波帶暝流無因㸔落㕍何處認㱕舟昏曉依雙
櫓江山合四愁晨光憐稍辨穽隙濕披裘
　　濟北雜詩十首
水落江湖减歸舟及此時小春風色正細雨雁飛遲行旅從軍
衛津亭出戌旗登臨資眺聽誰為助淒其
　　二
郷國路迢遥京華傍斗杓青天来上黨白水下中條易酒愁難
醉吳霜髩暗消驚沙蓬轉地人盡望雲霄
　　三
汾水西飛㕍年年早渡河朔風沙漠逺春色酒泉多戌乆邊情
苦軍閒殺氣和甘􁡾諸将在誰願奪蓬婆
　　四
漁陽多侠少赤白弄丸兒水涸毛精壘天寒督亢陂餓鳶鳴鏑
迅駿馬絶塵馳亰兆方追捕明朝侍羽旗
　　五
津門通渤海士國轉城漕北望京華近東米岱色高摐金逰宦
貴索米乞兒豪慷慨難平意時時看寳刀
　　六
河北長飛霰汶陽尚石尤月光連暈冷人影帶萍流牛屋雞栖
樹漁燈獺趂舟飄零原夙昔寕作望郷愁
　　七
千里河梁路悲風盡白楊中原豺虎盡郷國斗牛傍抛卷懐投
茟停舟訪賣漿此身闗母在未敢許登堂
　　八
幽薊嗟留滯甘陵乆溯沿風號圍獵地月黒賣餳天高爵尊羣
盗閒官戱散員宵行無畏路豪客已朝賢
　　九
客乆驚殘歲更長似小年猶㸔衛河月相望歷亭烟兄弟池塘
夣姬人服散篇遥憐児女在目㫁隔江船
　　十
閩粤南天近幽并北斗低繭絲寒女外征戍夜郎西丗事随灰
溺餘生付醉泥浮沉悲物役清夣早潮雞
　　四女寺二首
古院依荒集人傳四女靈緹縈慚寂寞湘竹羡芳馨梵網同笄
縂氷心在澡瓶千年女貞子應為種冬青
　　二
連枝皈法乳不字供毘邪月上天親座優曇姊妹花色絲題孝
女香草斥巫巴過客聞芳烈何人不繫槎
　　夜過故城夣先兄當丗
月白風髙夜長河轉玉䋲清流澹臺里古木漢甘陵乆客愁如
海寒天酒似渑十年兄弟夣布𬒳愧姜肱
　　舟經武城懐故孝廉鄭昭矦(昭矦卒扵武城北舟次)
之子今何在臨河一泫然籯金懐舊徳冠玉映名賢七尺桐三
寸孤舟路㡬千絃歌臺下路為汝㫁哀絃
　　二
嗟爾生民秀尚書舊履傳悲風武城道長恨孝㢘船㱕旐随流
水遺編蠧墨烟還悲北堂上白首哭啼鵑
　　梁家郷閘
司昏津堠火測水榜人妻㫁䌫河流急高岡斗柄低聊城入烟
樹汶水减寒堤邪許喧呼裏驚飛烏夜啼
　　阿城道中
陽榖城西路河流閉㰱深長風溯流疾斜日過湖沉阿井蔵泉
脉荆門隔桞林霜天無㫁㕍阻絶故園心
　　二
沙塗平野外村集路參差烹吏威王鼎生豚孟母祠人烟通喚
渡鉄冶冷流澌日暮天寒後殊非問酒巵
　　汶隂雜詩八首
越客将南返汶川尚北流天寒鄂君𬒳人共李􁋊舟采藥無三
秀懐人有四愁遥知藁砧妾㡬度望刀頭
　　二
沙河一南望瀦澤亦潺顔洲露魚梁淺鷗栖野廟閑古河湮馬
頰亂石辨魚山霜霰宵征苦乗風向夜闌
　　三
列國環洙泗天文入降婁㕍飛過岱疾河勢到淮留戌壘梁山
濼雲烟太白樓江湖空渺渺能不黯生愁
　　四
安山新築壘幕府碧油幢大帥無宗澤居人說宋江霜高鳴鏑
馬地瘠吠聲厖畏路寕堪托驚沙撲水窗
　　五
千秋齊魯境今日少賢豪愛客田文徃傳書歷下高河身抱箕
尾岱首入秋毫嚮徃尼山路低回思獨勞
　　六
㠶轉蔵山影天寒變水容何年沉璧馬到處祀金龍鴉背穿林
日雞時渡浦鐘㱕心争晝夜倚棹盼高春
　　七
地震全齊後流亡繪滿車依然太山下無恙聖人居百雉防河
戌千牛貨殖廬維梢聊小駐風壤雜青徐
　　八
方寸句須國無塩醜女城至今稀粉黛羣婢挟瓌瓔白髪雞皮
少紅粧犢背明愁顔時一笑也觧旅懐䡖
　　魚臺伏羲廟(以下山東古跡十四首)
萬古庖犧氏青陽祀有神觀文先鳥跡畫象駭蛇身牲殺屠門
闢畋漁物產陳魚臺識崇報五徳首明禋
　　濟州女媧陵
女聖同開闢神竒詎有陵山川形牝牡天地冺騫崩太岳遥支
鼎黄河小薦登任城一撮土瓜髪恐難勝
　　東昌巢父墓
千載清風絶高踪笑許由巢居随木客犢飲自寒流卞務悲沉
溺夷齊失怨尤何煩為封樹不用姓名留
　　滕陽鮑叔墓
何處尋知已千秋鮑叔牙分財寕問友薦士不為家五覇功名
小三齊結納誇皆蔵公度内感激一長嗟
　　東阿三歸臺
棠阜纍初釋匡扶立致君覊囚離糞土烈士感青雲小白河山
壮葵丘覇業分高臺日歌舞何必損功勳
　　陽榖孟母廟
陽榖荒陬陋猶知孟母賢一時尊四氏百丗仰三遷徴在名同
諱鄒人礼共傳低回感廡下回首北堂偏
　　東平無塩醜女城
傾國嗟妖豔隤顔立女宗德齊非地醜貌取賤為容配跡師嫫
母追蹤想伏龍妬津應不逺環珮可相從
　　滕陽孟嘗君墓
狗盗雞鳴客當時盡上賔嗟君能下士多致此中人焚劵空収
薛為謀莫拒秦名高非利國眇小復何論
　　東昌仲連臺
魯連遺丗士蹈海豈求名狼虎罷稱帝鵷鸞從此行千金糞土
視萬古髙臺平歎息聊城下紛紜何所營
　　東阿黄石公祠
榖城山下石帝者自云師老父不復見空山但有祠英豪多托
跡雄主乃無疑應笑千秋後仙真役夣思
　　陵邑東方先生祠
玩世東方朔㣲官執㦸郎神仙詭踪跡狎客事君王文藻䡖司
馬身名變子房慚無羲獻茟書賛勒祠堂
　　嶧縣踈廣墓
昔日都門道賢哉二大夫賜金不事産置酒自為娱陸賈裝堪
斥商山翼已誣可憐頭白客遲暮老泥塗
　　金郷雞黍城
友誼今如土何人信死生黍雞經歲約白馬故人情徃者不可
作高風寄此城悠悠行路客斯道䓁浮萍
　　太安竹溪六逸堂
孔公忠烈士供奉謫仙人岱畎同棲遁徂徕老逸民東山分出
處西蜀走風塵寂寞溪堂上何年慰卜鄰
　　河上雜詩八首
昔渡大河北南風五両䡖㱕舟寒色㫁殘歲旅愁生冰雪魚頭
集烽烟下相城徘徊行不得恠殺鷓鴣聲
　　二
韋虎當淝水梁皇更築城僧居穿廢壘戌火送殘更河外三齊
盡淮西六代争覇圖烟燼滅沂泗衆山平
　　三
再入鍾吾國層氷積礫間燒痕圯橋道雪色馬陵山獵騎随鷹
疾魚舟蹙凌還自来嬰丗難險阻漫摧顔
　　四
霜雪古城口北風南㕍哀千檣屯馬集百里凍魚臺郷夣親庭
逺故人書信来殷勤孤寄托東望更徘徊
　　五
㳺子衣裘薄天涯歲序催横波河伯怨故里水仙開撥　罏添
火填愁酒滿杯夜寒騶獨起秣馬剉枯稭
　　六
潦倒荷衣客兹行思若何京華止兵甲天地入風波馬市空成
欵魚山浪作歌淇園多􁈒竹使者枉頻過
　　七
逺别懐兒女殘年惜歲華僑居項王里盻㫁客星槎海岱随行
屩濠梁憶故家渡江氷雪阻清夣隔梅花
　　八
客行憐火伴水宿狎長年舟犬司環衛沙鳬共晝眠餔糜惟煑
稷菽汁代烹泉到處供慿弔頺垣敗冡前
　　淮沂雜詩
江楚持南北淮黄挟泗沂名城四戰地覇烈百年稀鸛雀盤
逺䲕䱐下海肥躊躇登眺意漸與世情違
　　二
白水黄中㫁青山地四垂民窮賴魚錯戌重只旌旗野草甘羅
壘荒亭潥母祠淮隂千里地鳴鏑尚驅馳
　　三
海錯稀嚴禁河防重轉漕女桑多沃壌官桞盡寒臯鳯泗歌工
賤清河酒價高聊将澆旅况對客共持螯
　　四
楚水不可極淮西舊廟存蕭條豐沛里零落夀陵園雲氣收
濠上江聲下海門旅途雖寂寞何假飯王孫
　　五
駱馬湖南望層氷積亂山崩厓檣影仄㫁路舵牙閑豕囓希青
草魚潜餓白鷴從来任行止能不髩絲斑
　　六
黄淮分派處東靣水茫然月黒張飛渡風顛米芾船履氷初歩
怯荷槖故衣穿愁絶㱕程逺空嚢乏酒錢
　　七
沂水東流盡南行過下邳馬陵孫臏道圯上老人期山色如今
昔興亡豈在兹柴車黄犢畔此意復誰知
　　八
酒樓聊信宿不醉亦如泥大道㸔調馬圍塲合闘雞隔淮吳樹
近並海椘天低喜得同舟侣行縢挈共携
　　晨行桃源
晨征踐霜雪驅馬古桃源土壤無城郭河源過縣門氷堅漁㫁
市官拙邑如邨寂寂南還客聴鴻憶故園
　　晨過清河
小邑寒河上人烟百室孤無城似邨落羣吏雜鷖鳬魚市腥風
冷牛衣稗草枯莫愁鞍馬困此去入菰蘆
　　舟行陽平
陽平原澤國氷雪積寒流白馬重湖影丹徒獨客舟夜遥便旅
夣郷近慰窮愁為報停梭者無須更倚樓
　　揚州雜詩
維揚燈火市烟月舊名家堤樹隋宮桞妖姬汴苑花江山秀人
物絲管送年華到此疑天上何煩漢使查
　　二
南北繁華地揚州勝越州神仙春富貴參佐晋風流形勢分吴
楚星文屇女牛紅橋花滿市不必渡江逰
　　三
為訪瓊花至迷樓路不迷春風多芍藥寒食在棠梨錦瑟倡家
女紅樓蕩子妻相逢半㳺冶二十四橋西
　　四
莫問梁陳事南朝㡬廢興雷塘無限恨月夜思何勝淮海流空
濶蕭條舊廣陵誰堪消綺思禪智訪名僧
　　禪智寺
薄逰尋古刹廢院只頺垣𣑽唄烏啼樹禪燈月在門烟花俱法
喜智果㝎心猿欲問西来意余曽溯濟源
　　福縁寺
靈隱曽囬首名山洵有縁人天多小果緇白少高賢自布區中
勝誰明教外傳聊将塵表躅為爾一停船
　　過丹徒
巖城吳地險雄㨿古丹徒六代俱𨳩府三山翼故都江潮過口
急烟市入㸔無漸喜還家近今宵酒再沽
　　晨過曲阿
旭日浮吳榜凌寒過曲阿柴車黄犢痩江市白魚多布𬒳眠慵
起氷毫凍自呵叩舷聞欵乃相和一長歌
　　吴江雨泊
寒雨吴江上青楓一繫舟洞庭天外見笠澤水東流霽色添歸
興親年悔遠逰蓬窗聞漏滴郷近少離愁
　拾遺
　　通州道中
清秋霜落後䇿騎薊門東津樹催寒色邊笳動朔風馬頭千雉
外鳯闕五雲中鼓角軍城晚岩闗自昔雄
　　歸舍過信弦草堂見屏閫商隱七夕見懐韻依和二首
抱拙覊棲客雲霄乞巧踈猶煩泉石侣想念夜牕虚河廣難填
鵲天長莫寄魚東堂題句在塵拂數行書
　　二
天上風波濶明河各要津何如鳥瓜去共看海東塵巧卜蜘蛛
隱星占飲犢人芙容褰木末誰寄楚江蘋
南行集五言排律
　淮南彭孫貽羿仁著
　　舟望
野望千檣外津門萬里遥河流盤左輔山色到中條風緊長驅
雁烟横逺射鵰天垂平楚盡沙積大荒消牛女懐吳㑹燕雲傍
斗杓覉心黄菊候㱕興木蘭橈漸與舟人狎因㸔物態饒倚舷
時獨嘯勸影巳連宵鏡裏霜先降丘園隱自招慿高還極目㳺
子尚蓬飄
　　舟况
客泥淹㱕路烟波寄此生闗山兼夣㫁車馬傍愁行江月懐南
部邊烽動北平空勞簮紱友難易薜蘿情裘敞衣如雪緱殘劍
不鳴霜籬九秋老烟艇五湖䡖官鷺窺漁榜篝狸䑛獺贏誰
能識孤徃㓕炧聴嚴更
　　泊玄州行勝教禪院觀然燈古佛舍利㙮
勝蹟傳貞觀(去/聲)幽并偃革年莊嚴開徃刼舍利示人天古甓怕
沙聚雲標布刹懸一燈融五印七佛鑄千賢此地迷真諦諸方
恃化權施金多寳上度物有情先北秀宗虚樹西堂偈不傳風
旛亂檣影香積傍風烟散歩行經此兹逰詎偶然巾瓶科律少
碑碣㫁文全盆水知魚樂霜榴俯砌妍塵踪成小憩白社有因
縁
　　戲詠羊裘十韻
曽曳桐江去相從老客星帯蓑臨釣石振雨落踈汀乆積千羔
毳還分五羖形選純同集翠理　亞梳翎二仲披蒿徑成羣執
㕍庭剪毧當腋短環腳離胎腥籠𬒮霜全起縁裾雪屢經毛稀
羝似乳樹挂角疑靈舌肸寕懐素牂墳不愛青願随衣氅侶訪
皓卧林坰
　　賦得鴛央舟
　　　舟狭而長可㫁爲二聮之則一行大川則聫之城壕市
　　　港分之可以随行曲折因目之曰夗央舟而系以詩
誰造鴛央艦般輸見國工片㠶蔵合櫓五两不分風夾棹廽颿
輳交窗屈戍同蒼龍疑首尾青翰有雌雄比目魚銜索連環鎻
繫戙一杭驚競渡獨釣亦連筒半契堪符驛成梁可㫁虹両頭
從卧起决絶任西東𨳩闔常相助機牙互致功離心雙槳判野
泛剖壺通牝牡河形外隂陽水戲中孤舟時並宿豈復感途窮
　　舟眺日落月昇
寰宇雙丸轉川原四望低升沉移晦曉廽眺眩東西玉鏡呈丹
地金天下赤圭桂輪光漸白萍實墜堪携璧合三辰正機旋
百寳迷咸池容浴景烟路願攀躋
　　河西曉望𥘉暾落月
二象平臨地千檣欲曉天似将殘夜景飜得両回圓赤縣山河
影朱厓海曙烟同規向黄道相對浴丹淵分𬒮疑環剖連城抱
璧全晨光喣𥘉旭倚艦枕裘眠
　　天津晚眺
百里津門濶專城地勢雄星文連閣道寰宇定禺中蜃氣浮千
雉魚梁飲片虹檣旛濠外影潮信海天東鎻鑰闗飛渡金堤障
鑿空樓臺畨舶寺沙溆水仙宫已列屯營次還資轉餉功形塩
登斥鹵山繭上機紅鴨緑開玄莵龍堆入蠮螉南支踰岱逺西
戒畫河通陸産純狐賤珍膏捕蟹工筝歌多趙女极屋有秦風
割㨿難分壤喧囂易内訌治軍須衛尉選吏貴吴公霜色臨燕
樹秋聲並塞鴻停橈四廽眺澤國宛沖瀜
　　舟雨
九月悲秋客千檣直沽舟飄揺天北極日夜水東流忽洒滄洲
雨頻添故國愁白雲生渤海黄葉滿長溝身事雙蓬髩烽烟一
蒯緱川平沉躍鯉風緩下䡖鷗多病扶衰骨窮交傲敝裘鳴弦
警張掖占易犯牽牛㱕去吾将老殊方不可留郷闗今夕夣先
已到西樓
　　行經滄州
川原開甸服鎻鑰扼輿圖地力寛三輔人烟合五都漁鹽諸賈
集屯戌列營孤遼薊遥通貊青徐下控吳城高連宿霧秋盡卷
寒蕪雪羽魚鷹過風翎鴇子呼曉星穿曙沒𥘉旭入林無畏路
哀羣盗空嚢寄僕夫此生随一葦小雨泊長蘆傍濕攤書册因
閒瀹茗罏久諳炊石黍不憶飯雕胡形勝憐雄觀江河瀆委輸
飄零雙眼在衰病両相扶
　　㕍字
羣鴻随朔管千里捲蓬科風雨聲成陣縦横影擘窠封椷来𬗋
塞淡冩印清波碧落誰題鳯黄庭更換鵞鳥官将紀曆牛女謂
填河籟息分行整烟斜曵白訛書空嗟悵望傳帛眇愁何戲海
虚留瓜文江豈報羅銜牋工莫匹委羽訪頻過不到衡陽下瀟
湘鯉素多
　　重經徳州
匹馬臨津渡重来一檥船停橈問風土侵曉集人烟旭日營旌
上清霜戌壘前山連辨齊魯水疾下幽燕㳺俠猶如昔雄豪譲
徃年魚膓彈鋏少狐白盗裘捐屠慱無煩訪繁華竟惘然題詩
憶耆舊去郡愴先賢㠶落檣烏語寒生市貉懸檿絲登篚重文
布上筩妍去國鴻千點歸程月再弦㣲凋濟隂樹已刈衛河田
畫角悲巖郭覉心積暮天遥㸔舊城闕錯繡尚阡阡
(先大夫守濟南則徳故舊轄地/同里胡孝轅先生擢/知徳州題詩扵牒不赴謝容成先生代知此州)
　　鴉陣
萬點寒村起呀呀接翅歸成行随㕍過紛優怯鷹来片片随
飛葉飄飄動埽埃白門栖㡬曲烏府噪空臺鸞仗千官散天
禽八陣𨳩林昏㸔作雨聲逺聴疑雷何處占凶吉悲鳴詎觧哀
喧争分腐䑕竿逐聚羣孩客髩從高下刀翎費剪裁覉人心歷
亂倚眺更徘徊
　　詠河濵土窟
身是巢居子来觀土室中傍行搜孔隙掘地入玲瓏陶穴蔵鰥
聖豳人憶古公窄從穿岸獺呼作應聲蟲篝火狐相共盤封蟻
可同獾猯㳺夜月鳥䑕益秋風户口飛猱窟生辰巨蟹宫堤沙
愁洞塞圭竇怯泥鬆厓蜜蠭房礙脩羅藕竅通真疑秘仙館
巧似出龍工蘇窟應輸暖􁐻　費鑿空築防當不逺須叩藻㢘
翁
　　汶上分水龍神祠下觀汶濟分流得十韻
衆水環東注羣山赴濟廻地形成嶺脊河曲剪魚鰓瓠子沉中
剖桃花没両垓江山判南北丁甲劃風雷一氣龍精抱臨岐燕
尾𨳩豁然犀入浦宛爾獺分杯雙劍何年㑹孤㠶㡬處来豈憂
涇雜渭應笑峡侵涪此日嗟離别相思各溯洄不如磯上鷺小
立暫徘徊
　　濟州感舊二十四韻
太白樓前月經行乂㡬年秋風三十二重下濟州船感憤空囬
首飄零愧黃賢浮雲汶隂樹落日兖西烟人事何遷次江山入
倒懸亡臣綿上火古帝蜀山鵑耆老今誰在低回更惘然清貧
官拙乆貪亂盗心偏乕兕防難柙狼胡䟦易顛拂衣看去國接
淅漫停舷野店殘雞後闗河暝色前身䡖真似葉拜起両疑仙
骨肉悲歡聚烽塵涕泗捐㳺魂依岱岳匹馬過沂川墜淚碑猶
峙蔵紅血尚傳精神貫箕尾火色想鳶肩五父猶無墓孤兒愧
及泉莫邪中夕嘯破鏡㡬回弦地震皇輿動河枯宿海旋鱷魚
潮浸粤束鹿氣浮燕瓠子踰時築桑乾欲雪天羊裘寒莫禦龜
手澼空便地曠青徐合宵長晦朔連倚閭心㫁絶愁對月痕邊
　　子路廟
先賢留廟貌攷室作新宫爼豆懐純朴衣冠見古風羣山俱譲
岱萬水自朝東簦笈從玄聖門墻有折衝文章遜㳺夏将帥亞
飛熊正氣雷精隱甄陶虎尾空升堂疑肸蠁覆醢歎𥘉終素瑟
絃猶厲朱干舞尚雄地名傳姓氏纓結表餘忠落日魚梁紫清
霜柿實紅威容圖畫裏劍器蜼彛中壮烈長如在清剛想對公
　　題郗山彌勒院壁
　　　此地俗傳宋呂叅政蒙正投齋地過客留題詩於壁按
　　　揚州有木蘭院唐相王播㣲時有飯後鐘事傳居竒者
　　　附㑹吕公實無其事也居人耳食傳訛可發一粲題此
　　　觧之
曳履郗山下閑尋古院基訛言何足道此事在傳奇地志聊相
借山氓信不疑還将木蘭寺附㑹宋叅知過客空留棹行人强
賦詩逰僧慿乞食措大轉嗟咨一笑寕須辨無聊任所之沙彌
忘白法力士倒黄随蒿里誰家墓屠門比舍兒㫁碑眠屓屭小
艇盡鸕鷀河吻連淮泗星分接尾箕風㠶亂沙鳥水恠拆流澌
子午針南北陵阿澤險夷渚蘋過浦緑霜桞帶黄垂客况扶登
眺年華攪夣思平生湖海意搃未識淒其
　　入滕陽境懐祖德詩
侍御栽花地滕陽尚有祠遺黎懐舊徳尸祝報恩私慈哺長疑
乳蒲鞭竟不施忽乗驄馬去徒見峴山碑亂後妖蓮起愚民斬
木随黄巾煽張角盆子盡塗眉冦賊過壝廟燔燒戒等夷靈光
巋然在畏壘歷多時五馬来先子中牢愴孝思趨蹡諸父老踴
躍繞旌麾故吏稱仁政清風動路岐河山驚禪代兵革觧艱危
冠豸人何徃騎箕宿屢移配林崇岱祀虎蜼列羣彛惟爾玄孫
某猶能吾祖知銘常同考甫傳愧𫐠宣尼衰劣扶堂搆烽烟雪
涕洟寒波蘋漠漠大道栁垂垂日月經天乆忠貞奕世宜沿洄
頻繫舫欲去更栖遅
　　舟雪
一片孤舟雪朝来掃落花陂寒無躍鯉地冷不飛鴉草色深埋
徑樵痕半沒車兖青昏彷彿海岱狹紆斜雲壓低天外山沉㫁
水涯榜人衣荷毳歸客髩添華㠶影飄澄練湖光上積沙高岡
騰粤象曲岸走巴蛇村店難　釀漁郎怕展义児童顛共踏艄
婦懶成髽璀璨波斯舶寒芒貫月槎枯吟愁退茟氷柱欲生芽
　　渡淮登眺天妃廣濟祠
川瀆依真宰靈祗有式慿神州坤母外太液水妃凝鎻鑰當淮
角鴻濛靣日升祠官馳敕使典座命名僧薦帛人鮫織嘗魚蔡
獺烝從兹安袵席無慮改丘陵河伯朝新婦湘君致采菱霓旌
風閃閃鯉舄浪層層犀照千秋燭龍晴半夜燈畫圖増粉飾幽
恠翼功能繫楫閒舒眺披襟漫觧􁋊波臣知效職海若貢休徴
赤豹文貍衛黄熊伯鯀懲出花殘霽雪堅腹散寒冰列宿天喉
舌雄藩郡股肱斗牛分野濶吴楚大江澄黷祀䖍舟子華旛施
綵繒丹㨕見浮動刻桷駭飛騰勝攬收柔翰豪逰逐擔簦㱕航
散餘興沽得酒如渑
　　戯詠廣陵方燈
巧匠穿幽篠規方織作籠削成随四靣䋲尺應虚中月户先𨳩
牖星橋直貫虹夜光珪出匣流火角移宫員嶠壺相亞蓬莱丈
若空煇煌懸斗口掩映闔簾櫳蠟熖􁉔稜吐蟬紗界道融上磚
疑日匭餬𥿄想牕紅鏡射屏山瑩池圍藻鑑通飛蛾驚聚格相
馬夾雙瞳稜厲堪孤照㢘隅亮不同宵行從矩歩佐績有貞工
待且雲長燭無邪栁恵風正容明暗室整炬引端公豈入竒袤
徑寕迷大道窮自来甘抱拙對影共衰翁
　　行經太山詩一百二十二韻
　　　僕自丁丑過岱麓以省覲歷下将因歸途登陟巳而泛
　　　舟還不果上今年北逰重經此須返斾後期水行復不
　　　果再度岱首不獲朝青帝之宫舟過兖東追企昔逰乃
　　　作斯篇
曠覧神州小舒眸萬古空平生屐㡬两方寸㙼無窮擔笈瑯琊
側鳴鞭濟漯東遐瞻殊坱圠近矚漸巃嵸齊魯交紆畛奎婁次
配穹炳靈魁赤縣孕毓表青宫六品開髙上孤撑迸混蒙頡頑
羣望頫樞紐四維隆呼吸闗扵穆翺翔戱偓僼員簦澄碧外樓
炭月形中肇紀軒皇禪奚庸后禹功環堪䟽伯益贔未觸共工
贍部洲隤鎮靈威仰式崇六千三萬歲七十二君同虞帝春廵
牝官蛙亂蛞　祗餘星滿罶惡睹鳥銜穜轉壑僵填骴貧家賤
買僮掲竿民攘臂奮梃敵重瞳鯷貊戕孤竹狼烽撼九嵕興衰
淒翕霍車騎磕埃塳梁父吟亡恙神房恍再逢圖形傳欝茀元
氣渾􁦻　躋陟人何限篇章自折衷誰歟舍腐兎惜也止雕蟲
摛茟愁平子騰箋羡太冲世移滋感慨物故積憂㤝憶昔惟丁
丑遄征覲我翁蹇驢踰歷下短棹渉梁洪奚暇超埵塊倉皇度
蔚葱天孫長役夣神府蔑齎躬鼎革乾坤震師臨否剥豐力畊
紉襏襫遁野逐葌蓬塗豕身親穢驚禽羽避罿跣行随芧橡病
色却芎藭巢破虞殘卵創深怯引弓妖姬皆笑䠥社酒不治聾
强起從豪帥驩呶就酪潼冠緌貂尾狗𬒳服豹文䶅鳯管横羗
笛鸞鞾醉舞䩺佯狂疑刁瘈防螫恐蜈蚣河夀誠難俟尸居慮
更忡褁糧奴荷槖操簋旅求饛邳宿全荒黍瓜儀半種蘴賣漿
希遇薛彈鋏浪歌馮潦乆淹狸穴屯遷廢麂罞寕辭為目蟹耻
挟叩頭猦暑冒弘羊雨晴衝荆慶虹還經㤗畤畔依舊介丘雄
磴蘚鈎盤曲巒光返照烘石閭穽􁰈篠香井歃玲瓏瓠子微縈
帶扶桑影入籠土圭端汴洛大漠限崆峒頓覺諸根滌茫洋五
内融罡飈觧凢蛻真炁躍疲癃炎瘴消猺蜑邊垣綴蠮螉昆侖
岐毳脊溟渤漱咽嚨左蠡斜當軫西肴直貫灃圓衡詳杪忽浩
刼冺　瀜峭崿聞潜狖嶕嶢礙去鴻清暉眩金碧布瀑罥簾櫳
列國圍枰局川原漬水葓旁窺􁋊象緯俯聴㰳靈霳劾鬼魂縈
昊司幽秩典酆碧霞幢偠紹瓊樹闕朦朧白橘紛懐實寒林淡
映叢琅霄依九氣綘節嫵雙童斗笠千年槲團標片葉椶梵猿
皈跳躑仙驥燎氋氃絶險顛宜隕飛尖突徙囱盪胸増浩瀚晞
髪竪丰髼壁立蒼屏扆規旋綵螮蝀滓鎔骸栩栩竅舉籟渢渢
藤杖䡖忘策銖衣薄較襛伏犀泥踵息意馬浄繁鬉棼利焉從
昧羶榮豈易詷浮名湛鹿鹿内景朗熊熊宗少逰酣卧莱兒老
㓜种逍遥凌汗漫淳朴守愚侗淵嶽論刑徳波濤仗信忠澆除
拚緑蟻鑑别頼烏銅放達踈繩墨淫思豔管彤雕搜抉隂奥版
碣待磨礲峯柱歌懸杵星河罅覆筩輪尻驅孰御周髀筭安通
思假排虚翼飄然遂上翀若華攀燁燁玄圃擷芃芃沆瀣津成
沐芝田摘刈菘凰馴班孔翠麐畜類豝豵露浥丹臺桂霞凝棗
地楓罷觀熒幻妄詮𫐠苦瞑瞢乍識　臋廣疇令腐骨蓊歸途
離嶻嶪廽首倚艟艨窹寐猶捫􁢌徘徊且繫戙徂徕懐逸軌孤
嶧理新桐莊叟鵬非鷃琴高鯉似鮦慱瀛迷季札巖電爛王戎
陳蹟頻繙牒閒哦雜飲酮蓬玄恒入眼振袂欲乗風
(雲笈七籖/六品之音/東方弗于岱是髙上始氣上學之士恒吟詠/晋書/東海之氣如員簦/樓炭經/閻浮)
(提上南狹北廣形如半月/左思魏都賦/矞雲翔龍澤/馬亍阜注亍小歩也/雲笈/廣乗之山在東海有碧霞)
(之闕瓊樹寒林碧藕白橘青帝靈威仰居九氣青天内/淮南鴻烈觧/山爲積徳川爲積形/張子房赤霆經)
(崑侖柱天萬脉由起西北下爲/臋上爲髪際/道蔵謌/觧枝七元腐骨再蓊/應劭漢官儀/磨胸􁢌石捫天)
(之難)
南行集七言律
　淮南彭孫貽羿仁著
　　通津九日
雲物登臨異故郷㱕舟獨客易沾裳風髙薊苑霜先到水冷桑
乾菊未黄邊塞三秋同十月茱茰雙佩見重陽蕭條華髪依閭
乆䕶草何因慰北堂
　　二
木落霜清潦漸收潞河秋色滿津樓黄生紫蟹鱸魚上風急盧
龍旅㕍愁思婦機中停織素有人天際望㱕舟客心今夕随明
月空逐寒波萬里流
　　潞河旅泊
榆葉高城送早寒潞河秋思倚簾㸔盧龍朔氣邊聲至倒馬西
来黛色殘㱕去故人尋逺志漫勞塵夣入長安津頭無限箜􁣖
怨客子休歌行路難
　　冒雨入通城門閉不得出旅宿
霪雨淋鈴滯犢車嚴城已閉夜何如蓮華漏上人行絶竹葉帘
收㓕燭𥘉容膝暫安騶抵足戛羔乆盡食無魚暗中摸索非難
憶坐待晨雞䇿蹇驢
　　舟發
長河日夜送歸舟倒載拖蓬逐水流風急皁鵰盤更上月暝黄
犢去還留美人秋老沙棠檝故國蘋香杜若洲雲樹三千将歲
晚那堪擊汰更夷猶
　　漷隂道中
霜暖川平晚更𨳩雲帆争逐水瀠洄路經廢縣人烟冷風急空
檣㕍陣回瀛莫地環山盡外漷隂天入尾𥘉来不知今夜誰邊
泊涞酒堪沽待舉杯
　　月下舟泊聞賣餳作
㫁岸沙頭一繫船霜花如雪滿前川罟師盪槳去安向客子聞
砧尚未眠明月自来沽酒地東風不冷賣餳天夜闌燈火家園
晚可憶覊人何處邊
　　舟次衛河懐故園諸叔兄弟共十四首
　　懐信弦弟
桂華竹實滿幽房燕樹吴雲各渺茫茟陣四圍臨帖座屏山雙
擁讀書堂春明車耳勞相問夜月刀頭夣已忘為報故人遥問
訊㱕㠶争逐㕍南翔
(時王祠部阮亭有書寄訊故及)
　　懐渭臣弟暨序皇少咸掎天三從子
竹林暇日屢經過諸阮相從半酒徒燕市和歌逢客少馮驩彈
鋏傍人多甕頭緑醸皆甞否籬下黄花尚有無曰冩華嚴誰浣
茟同龕米汁好頻沽
　　懐子服㓜瑜両弟昭威寓庸二從子兼呈石書嬰垣
東頭兄弟喜同堂詩卷牙籖共茟床文伯庭幃惟載績令君客
座尚餘香清羸並念勝羅綺落魄休憐典鷫鸘夜夜扁舟衛河
上夣中春草徧池塘
(石書寓庸並羸善病)
　　懐中黄脩逺
燈火空齋伴讀書天涯尺素慰離居庭前卉藥愁無恙座右琴
樽興有餘共羡新人殊勝故更誰買妾惱相如到来屈指連床
㑹應巳梅花雪滿廬
　　　中黄方新昏脩逺侍兒乆未生子
　　懐然明漸磐久安無為諸叔
一門叔父冠烏衣雲樹千重阻㕍飛北地竹林殊自少南中橘
柚巳𥘉肥盈庭蘭芷懐香草負郭樓臺隔翠㣲應羡四君賔客
滿賣槳徒慱㡬人㱕
　　懐七弟正仲兼呈殿方
東臯花月憶從容出郭常聴傍晚鐘共爾沉酣同阮籍一時名
勝得林宗芙蓉四種堪防獺潮汐三秋恐制龍何日重扶雙屐
徃開軒把酒對秦峰
　　懐敷文
津門海樹欝參差却憶東軒命酒時折柳離渟　𬒮乆采芝歸
隱故林遲丈人峯震驚禽向嬌女詩成悵左思傳語俊厨當命
駕青雲今日有交知
(余過太山逢山東全省地震)
　懐荆門
滮湖分棹各西東贈别鴛央織錦工洗馬神清真玉立伏龍擇
偶豈池中河濵乆定潜夫草林下常懐少女風聊寄津門一雙
鯉蓬莱南泛越溪通
　　懐道彦兼寄妹氏
蔆月樓西望綺䟽吹藜窗火夜何如十年作賦懐司馬終日聞
詩羡伯魚每憶因風飛雪詠慚無與妹大雷書飄蓬㳺子無南
北賴爾庭前慰起居
　　懐子于
草堂背郭靣胥川水樹風庭抱膝前􁊽醸児供頻中聖楸枰客
到戲猶賢燒丹竈暖金泥火潑墨雲收米畫船此老勝懐知不
減可能相念倦㳺年
　　懐蘧非琯朗兼寄崔徐徐氏女兄弟
矩棹黄梅破白蘋空携芒屩走風塵何如清酒時中聖依舊桃
花任笑人遏末故應輸道韞女􁂆可復念靈均楊邨日暮空相
憶玉鱠金虀正似銀
　　懐龍孫
憶君旅泊潞河濵南望吳天歎滯淫燕樹薊門遷客夣海山錦
杏倦㳺人祗今黄閣争除吏豈有青雲及外臣漉酒葛巾還
可著㱕来陶令不知貧
　懐商隱道旃
晨夕論詩共咲言故人千里隔寒暄種瓜秦逕行将徧采藥吴
中去㡬畨無事安仁宜作賦不妨董子暫窺園相思欲寄何因
寄㕍陣風高出寒垣
　　懐氷脩先㱕里中
㱕思秋風髩欲斑覉人躡屩已東還别時烏鵲横天漢到日黄
花徧海山陸賈虚傳行槖滿彭咸自誦渉江閒知君豪氣仍無
減不為烽塵換旅顔
　　懐查給諫王望客京師
故人鎻闥傍雲霄近日宵衣更早朝客路未過踰水貉邊霜已
上侍臣時艱焚草黄門冷主眷思親緑髩消為喜九重寛賜沐
北山猿鶴不煩招
　　懐伯旃季容麐士武曽諸子留京邸
雲山縹緲片帆過欲寄芙容奈晚何見說京華易留滯空聞燕
趙有悲歌秋来客思聞砧早風起邊愁入苑多不少長安知已
在未煩千里發明駝
　　東光感懐
侯封莫論畫圖人吕望曽經困棘津寄跡賢豪半屠釣乗時短
褐掃風塵空城市販仍如昔萬古河流日夜新千畆梨花三頃
棗執圭豈譲渭川濵
　　吴橋道上感賦
烟樹參差欵乃間吴川晝夜自潺湲一軍猿寉須㬰變三帥蓬
莱去不還范相衮衣懸日月孔家錦繖鎮溪蠻無多父老知離
亂雲鎻成連海外山
　　夾馬營
五家八姓十三君自此中原息戰氛不待黄𫀆加檢點已占紫
氣照諸軍古人遺跡無人問衛水西風只㕍羣惆悵陳橋舊時
驛尚疑奎府聚星文
　　二
汴洛真人誕降時營中香氣滿旌旗華山道士曽先識柴氏英
雄竟不疑汶水自分南北去朔風不㫁古今吹趙家故業還應
在誰向叢臺問廢基
　　武城言子廟
荒城朝日照頺垣想見弦歌古巷存魯國諸生遜文藻南方學
者有淵源椒薌誰致吳中爼雞割長羞汶上罇一葦經過愧私
淑溯流得望聖人門
　　絃歌臺
絃歌臺下盡黄塵無復絃歌拂軫人文學名家多政拙青齊小
吏苦官貧只聞挾瑟調絃坐到處悲歌擊　頻言子風流誰得
似琴堂咫尺可為鄰
　　聊城懐古
千載聊城一𥿄書賢豪風尚近何如高人每托神仙去市侠猶
傳覇國餘汶水北流燕地盡太山東望漢封虚魯連舊跡今誰
識罟客随波自捕魚
　　二
孤城飛閣倚天開大陸長風萬里来牧犢漫過巢父墓呼鷹直
上仲連臺㡬家戰壘依城堞滿眼河山入酒杯倚棹臨流嗟歲
晚夕陽西下更徘徊
　　季札挂劍臺
吳札高風故不羣東㳺夙諾許徐君千秋人代空流水一劍心
知挂白雲夜冷魚膓銜自照天低牛斗望難分徘徊臺下題詩
客長鋏淒凉未可聞
　　二
生死交逰自有期不将故劍易新知千金雖直曽何惜一諾相
㸔両不疑宿草未生封後壠莫邪聊挂墓傍枝只今祗有荒臺
石曽見清風拂樹時
　　東阿道上有懐
沙河灝演水雲間暫對烟波𣪚客顔千里秋風生瓠子㡬家寒
色照魚山氷花蜃蛤流瀦冷葓草夗央赴濼閒豈有浮名覊旅
迹空令歲盡未成還
　　二
齊魯山川極望平東阿東去一㠶横林中虎豹迷黄石天際仙
真見榖城年少英雄多浪跡功成智士易蔵名却憐短髩空蕭
颯囬首烽烟黯自驚
　　謁汶上宋康恵公祠
治水神謀叶禹功玄圭手錫付司空行堤自曳尚書履掘地真
探黒帝宫汶濟泉源經衆水琳琅奎茟照三公　文皇御茟高
懸在明德千秋尚不窮
　　長溝㑹麟渡(在鉅野古大野地)
空将西狩問東流馬跡牛涔没古溝樵子尚疑留麕角魯人誰
復憶魚頭功名妄意圖形閣仙侣虚傳海外洲丗事不勝尼父
泣豎儒猶擬續春秋
　　浪花二首
何處飛霙下急流霏霏亂落雪山頭将飄復墜㸔無迹乍合還
分散不留日暖禹門千點濕雨餘巫峽一春愁水仙拾得瓊瑶
去十二珠簾卷未收
　　二
不見瑶枝水次栽但驚萬點蘂珠𨳩因風忽起疑飛絮帶雪遥
㸔訝落梅灌溉不繁随雨腳飄流到處滿天涯封姨連夜催花
放春色應添灔澦堆
　　魚臺懐古
烟波四靣繞魚臺一片雲㠶拂曙来山抱湖陵溪路合水深棠
邑釣舟開却金人去惟啼鳥廢主城荒只古苔巳是㱕心随短
棹翻因登眺重徘徊
　　菱米
細腰生小楚江多嗜芰先生奈老何金粟曽分花作鏡玉稉㣲
粲采時歌虚傳白石炊州鼎一任青菰餉緑蓑却粒還堪餌沙
角胡麻從此謝仙娥
　　夜聴流澌
終夕流澌砉有聲羇人展轉夣難成乍驚水樂鏗鏘奏似巳春
雷轣轆生鏡裂忽疑沉璧躍厓崩如聴石鐘鳴夜深水上聞環
珮可是湘妃歩月明
　　行下邳道懐留矦
素書此地遇真師何事功成辟榖遲博浪奮椎心獨猛商山訪
皓髩如絲荒山黄石横空墜當道危橋過圯遲馬首濁河聲震
宕壮懐感激更淋漓
　　㣲山湖夜泊聞㕍
烟波一片夜淒其獨泊㣲山聴㕍時兄弟中年行乆㫁闗河千
里信㱕遲月臨昴畢天街白水合淮黄海色疑踪跡飄蓬信南
北可因作客漫成悲
　　臺庄雪望
臺庄晴望掩柴門沂泗諸山變雪㾗鶴鶴江湖明去鳥鱗鱗聚
落失沙邨天涯心事親頭白歲杪風霜旅夣昏此處鷓鴣啼不
到空憐留滯隔河源
　　自下相敲氷再渡黄河
層冰山立雪崔巍鑿凌黄流渡艇稀河伯不仁空見阻山人已
喜得當㱕中原南北銀墻坼深蟄蛟龍鉄甲飛莫訝風波頻踏
險平生自愧意多違
　　重經白洋河
落日平沙馬跡多㱕人重過白洋河山窮沂泗青無了水近江
淮緑始波書劍蕭條無一物風塵激楚有長歌丈夫坎壈應如
此誰遣荷衣此地過
　　桃源道上賦得青鶴二首
翩然仙骨上揚州相逐青鸞翠羽逰唳入秋山㸔一色浴来渌
水渺難求却疑使者龜臺下應傍湘君孔盖留休羡華亭誇素
質淄塵原不到滄洲
　　二
仙禽不用縞為裳翠鳯真堪作㕍行碧海雙飛迷上下青天無
際任翺翔豈随雪氅来緱嶺何用金衣入建章緑水蒼霞懐故
侶㡬時栖遁共江郷
　　淮隂五詠
　　公冶長墓
聖門未易作門楣七十諸賢獨見知鳥語圜扉誰折獄鯉庭之
子定聞詩太山安仰脩文去淮水長流斬坂宜多少麒麟仆高
冡姓名不辨草中碑
　　漂母祠
長淮屯戌盡旌旗漂母河干尚有祠洴澼自甘貧媪老壺飱聊
慰少年飢英雄失路誰當識廟祀何人報所知一飯王孫戀推
食詎能辟榖早從師
　　千金亭
胯下貧兒裂士歸淮隂駟馬有光輝千金一飯詶知巳鎮古兹
亭壓海圻高鳥盡飛天漠漠萬人廢冡草菲菲王孫且莫論恩
怨老雉深宫事巳非
　　淮隂侯釣臺
黄淮漲减見清渠人説韓王此釣魚大澤流澌翔鸛雀青天殘
雪凍芙蕖綸竿事業飛熊侣種蠡功名水畜書何似浮家携八
口𥙷蓑繫艇閉蓬廬
　　劉伶臺
湖海襟期曠士才伯倫縦飲有荒臺竹林七子皆何在酒戒千
秋為爾開豪客懵騰同蜾蠃淮流浩蕩入樽罍清河羙醖紅如
玉恨不同君盡此杯
　　秦郵感舊
水衡使者有西園調鶴池塘憶故軒亭際薔蘼周水檻林端鸛
雀下牙門騎箕人在含香舌墜淚碑横破蘚痕今日䢴溝乗夜
過河流嗚咽洒蘋蘩
(署有西園園有調鶴軒)
　　夜過露筋祠
清波長繞露筋祠紅粉餘芳𬒳水湄人語蚊雷喧夜舶凌隂玉
骨照流澌礼䰟香散䢴溝曲過客閒㸔米芾碑自笑䡖舟數来
徃多慚黄絹有佳辭
　　廣陵七詠
　　盤古塜
淮海鴻荒澤國低神靈托迹豈塗泥雲山毛髪長疑動川瀆精
神詎有倪揚子九龍堙息壤䢴溝一勺渺涔蹄誰從甓社論𨳩
闢封樹茫茫孰指迷
　　文選樓
昭明才藻冠蕭梁克棟圖書聚滿堂無復舊基連古巷空傳
文選甲奚囊金樓萬卷難牋釋玉海名山自寳蔵今日舞裙歌
扇地可從藜火借餘光
　　二十四橋
十年㸔徧廣陵花到處垂虹貫綵霞風色㡬畨春有信吹簫莫
問阿誰家畫樓六六雙成倚曲水三三四望斜不是小𡡉能觧
事空令措大說豪華
　　送樓
複閣重樓高復低真仙一入杳然迷房中日月晨昏合鏡裏屏
山枕簟齊来夣佳人㣲破睡無愁天子只如泥于今零落紅暉
後惟有哀猿鎮日啼
　　玉鈎斜
蝶怨花愁搃㫁膓殘脂剰粉有餘香䰟随堤絮飄何處夣入迷
樓卧正長綵䌫須㬰收殿腳寶釵巳自出雷塘當時祗道江都
好汴水空宫更渺茫
　　瓊花觀
唐昌仙觀表蕃釐天上人間只一枝豈共凢葩争玉蘂由来閬
苑下瓊姿翩然獨立原無耦乆駐塵中搃未宜千載㳺人空想
像琳宫彷彿散花時
　　平山堂
廬陵才子古今雄典郡風流不負公想見江臯參佐集共㸔山
􁀁有無中參差水樹連堤緑掩映芙蕖擁伎紅一自醉翁仙去
後淮南從此酒杯空
　　南渡揚子江
一鏡江光夾翠㣲濛濛空際撲人衣獨憐歲暮猶為客誰道登
高可當㱕海岳参差隱甘露金焦掩映送斜暉無因汲取中泠
水遥羡沙鷗立釣磯
　　京口
鐡甕諸山繞郡長當年北顧有蕭郎英雄崛起多烏合潮汐中
流湧㕍堂萬歲樓高雲氣白千秋橋下水波黄提壺沽酒来京
口醉裏江南即故郷
　　曲阿七詠
　　季札祠
清風振古滿延陵坐見勾吳㡬廢興烏喙人来臺卧鹿黄堂人
去院留僧名賢縞帯襟期遠大聖題碑􁈍簡凝至徳讓王堪伯
仲書銘聊為發行縢
　　吴大帝陵
莫䡖短下紫髥兒結托英賢若等夷却笑阿瞞心已折空勞㑹
獵檄先馳祖龍虚鑿雲陽氣石虎猶眠隧道基一自䧏幡過建
業野花荒草冡離離
　　魯子敬墓
少年結納徧江東俠烈俱欽國士風致主片言成覇業拒曹一
戰奏奇功蛟龍借雨終相翼熊虎爲鄰不讓公猶有精靈自来
去樵蘇慎莫近幽宫
　　吕蒙城
阿蒙年少早知名吴地分屯此築城江入卅徒魚腹狹路通白
下馬蹄䡖數家猶在荒雞咽古戌無存蔓草縈来徃居人知舊
跡河山六代㡬回更
　　梁武帝宅
雄姿乆已識蕭郎零落南齊事可傷銷盡壮心躭侫佛猶誇逺
略恃貪狼風鳶空向三山起戰鷁遥㸔一目長故宅蕭蕭多苦
竹千秋魂魄憶丹陽
　　米南宫墓
風流文藻事多兼冩盡吳牋與蜀縑媟狎公卿非是慢搜奇泉
石更無厭書名欲奪蘇黄席清夣常依海岳庵謂爾云顛何不
可不須從衆質髥瞻
　　陳少陽墓
諸生伏闕屢攄忠國是咸皈請劍中淵聖尚能容直士建炎竟
自殺陳東鴻毛一死誠何惜馬角難歸恨不窮墓草楓林霜落
後枝枝血洒杜鵑紅
　　望由拳城喜占
雲木依㣲水國連望中林表見由拳寒波已泛鴛央去古㙮遥
栖牛斗邊貂敝蘇君還故里鴟夷越客有歸船柴門鳥雀知應
噪白髪高堂望乆懸
　　北歸詩四首
霜蹄千里踏寒氷雪滿黄河未解凌鴛水風高𥘉破暝馬噑城
黒已張燈歸田豈遂貧元亮故里重来病少陵惟有半肩詩槖
在柴門𫾣火發行縢
　　二
山堂閴寂類深邨鳥雀喧喧噪蓽門垂老知交多契濶乍歸客
子喜田園書床乆閉惟巢䑕馬箠空懸可牧豚誰道逺逰多勝
覧何如容滕曝南軒
　　三
歲華荏苒逐征蓬雙屐名山路未窮行盡闗河連雨雪愁多絲
竹廢朞功盧龍絶塞秋偏急白馬宣房􁈒已空潦倒丗情宜一
醉休孤二十四畨風(時有伯母沈孺人之䘮)
　　四
朔風歲晚㡬人歸寒盡江南雪尚稀殘臘栁條春脉脉髙天㕍
字暮飛飛屢過太岳㳺踪逺一入京華宦興㣲空向五雲㸔北
斗緇塵長與寸心違
　　戊申除夕
東風殘歲報将春入夜晴光展燭銀肺病難勝除夕酒燈花喜
對逺歸人昏中白􁉒參旗轉海錯巫門夕響頻莫話年来惆悵
事髙堂華髩更増新
　　依韻詶半邨見懐泊楊桞青作二首
黄金誰上郭隗臺行徧闗河感七哀乆托幽栖甘遁跡不煩開
閣礼賢才多愁平子研京老畢願禽生訪嶽囬慚愧故人遥問
訊馬蹄秋水羡新裁
　　二
幽冀從来古帝都少㣲天畔客星孤黒龍淫雨無銜燭赤水軒
丘尚索珠把臂雲霄分出處歸心鷗鷺滿江湖蕭蕭綿上亡臣
燼淚血重看沁緑蕪
魚行集五言絶句
　淮南彭孫貽羿仁著
　　枕上偶成
孤夣附舟歸秋城隔砧杵那堪單枕上夜夜聞邪許
　　五更作
水白知夜眀窓罅星河影朝朝屠豕聲晨鐘空自警
　　夜聞洞簫
作客三千里秋来恨易生誰將覉客意吹作㫁膓聲
　　雞鳴
雞鳴天未白寒氣入絮褚四聽無人聲床頭䑕相語
　　潞河月
客夣随山月波間徹夜流飜憐潞河水不肯送歸舟
　　二
朔風知客心連夕催舟發飜從潞河上停棹㸔秋月
　　勝教院僧房紫菊
已過茱茰候閒過賜紫家應憐燕地菊能作客中花
　　李兒寺
水桞夾高樓云是李兒寺欲訊四無人沙鳬立水次
　　沙孤堆
疾風轉蓬根吹作洲上雪欲去訪孤沙驚沙堆不絶
　　公雞店
時有雞鳴客窺闗夜問津不如畜五母堪給抱雛人
　　魯家渡
長年不識字将篙順水流因過魯家渡指點問魚頭
　　王家擺
驅騾追行舟月黒聞欵乃前火逐漁燈及過王家擺
　　河西務
日落川尚明望見河西務下杙記枯楊轉滙三株樹
　　紅廟
夕陽上霜林千林同野燒返照明頺垣誤指為紅廟
　　不寐
不寐何曽著天寒識有霜始知殘月夜只為一人長
　　二
夜静水衝船知是大魚躍呼童試一㸔霜濃人睡着
　　三
野泊背人烟拖蓬明月裏隔河聞犬音舟中人夜起
　　白廟
北地半神叢㫁岸空塘側白廟在前邨已過不相識
　　楊邨驛
蠻童蕩小舟雙櫓魚罾處遥問向誰邊相逐楊邨去
　　蔡邨
山山下林葉曲曲轉河源到處人烟滿何村是蔡邨
　　尹家灣
蠻童争捕蟹没水同鸕鷀參差笑相問誰是尹家兒
　　丁字沽
沽口酒漫沽舟子半漁蠻不識一丁字舟從何處灣
　　二
丁字沽頭岸漁家有萬家漁郎那觧字只認是三汊
　　滿溝
水濶津門道無邊四渺瀰㫁隄迷决口猶喚滿溝兒
　　聞磬
風高客不眠擁絮披衣起朝来殘夣續晨光罄聲裏
　　新庄
新庄庄口住駝馬滿茅堂流水柴門下誰家有舊庄
　　馬家口
早過馬家口人烟只枯桞今人非昔人馬家今在否
　　齊家堰
昏黒呌漁舟賣魚魚作飯侵曉買鮎歸不知泊魚隁
　　磚河
十月滄洲冷無風水亦波乗風溯流上寒色滿磚河
　　薛家窩
夜過盤渦水黄昏星滿天東風吹不巳打火照行船
　　五里二屯
五里復五里連屯為誰畊昨日畊田騾輸租庄上行
　　十二里口
河流百折餘猶復置多口夜行過荒村百家無吠狗
　　下口
河勢若懸壺倒灌此下口䡖舟過急流還能渉卬否
　　新月
交河河水東倚舷見新月試問未歸舟㡬度㸔圓缺
　　望北斗
夜夜倚南樓斗魁簷際墜吴川野外㸔北斗卧平地
　　連児窩
萬樹梨園下騾車渡水多驛前車馬道芳草自成窩
　　良店驛望月
今夜西樓上閨人㝎倚闌可知良店月南望斗牛㸔
　　桑園
何地無桑園此地桑園是桑園今已無行人尚停此
　　老君堂
髙栁盤村盡寒波過峽長沿溪多野廟草沒老君堂
　　月暈
月暈大扵屋船燈霧中聚搃是未歸舟一任明朝雨
　　黄家園河口
古城非疇昔道是古平原百戰江山後誰家何處園
　　聞漏枕上偶成
愛好還家夣連宵㫁四更殷勤嘱殘漏相待到天明
　　四柳樹
四女古祠傍昔有四桞樹枯楊今盡無繫船何處駐
　　二
四女捨宅時各植一株柳五桞先生過青青今在否
　　夣
夣别所歡乆雙魚忽渡淮𬒳衣跣一足或恐事非諧
　　二
求諧事非難妾乆留襪線好夣報閨人足下當一見
　　防淺
水落閣䡖舟水流魚不流沿流水清淺豈獨古防頭
　　鄭家口
店火喚行舟賣梨明月下相如未消渇一任梨花謝
　　二
鄭家口上月夣歡與分梨梨開子當見傳喜報空閨
　　霜
早起掃飛霜堆蓬遂盈寸始知昨夜寒不是蘆花褪
　　二
扶梯下小舟霜滑傷手瓜酒酣背蛘時益念麻姑好
　　雙淺
白水雙家淺青天獨櫓船霜風吹不㫁凍月㡬時圓
　　陳官營
故侯鋤菜乆莫問舊時營惟有千林棗年年爲客生
　　魏家灣
魏家灣下泊斜日墜山涯呵凍題詩客寕因嗜棗来
　　土橋
土橋流水平月黒溯流過天星高復低舟子倚舷坐
　　踈地淺
此地誰家淺令人憶二踈土人不識古欲問更躊躇
　李海務
李海昔何人此地傳名氏此氏今亦無惟有道傍李
　　安山城歌
一路防河戌沿河更築城城髙猶畏賊閉壘夜知更
　　二
百里蘆花滿河乾路更彎防兵俱帶甲猶畏說梁山
　　靳家口
岸火津亭口䡖舟每夜過魚山支港雜夜黒認官河
　　劉家庄
犯夜䡖舟去劉家復㡬家天台山下客猶憶飽胡麻
　　袁老口
枯楊盡無枝查枒滿官道稷薪荻葦中無人識袁老
　　開河
開河河水平舟行溯流過不須助刺船羊裘倚舷坐
　　虎頭灣
黄沙没牛毛沙草斑復斑大風動地吼知在虎頭灣
　　耐牢坡
一葉復一葉霜風如剪刀古樹尚如此何人耐得牢
　　二
古坡云堅牢水囓沙亦損今人作古人髑髏又生菌
　　又虎頭灣
斑斕赤土岡水激作龍跳莫枕土坡眠黄河秋易嘯
　　小長溝
寂寂長溝過無人可問津道傍雙石虎疑是泣麒麟
　　草橋
霜寒午不消衾幬如水凍草橋旅店多待客今宵夣
　　天井閘
任城水紆曲縈作轆轤綆扁舟下順流銅瓶出深井
　　趙村
流水去何急深村閉柴門村村盡流水知是誰家村
　　石佛閘
𥘉月光已沉夜行㸔彷彿荒林亂石眠苔莓疑卧佛
　　棗林閘
萬水俱揺落人傳是棗林枯枝風易動㡬度起栖禽
　　鳯皇觜
昨夜夣還家歡然見阿子屈指數歸期郎在鳯皇觜
　　滿家灣
朝暾上騾背平岡若亂山行人行㡬曰始過滿家灣
　　古城
何地非古城古城在何處今人非古人猶向古城去
　　淮角樓
南望大湖濵雪山何确犖風㠶十里餘猶在長淮角
　　横浦
種藕滿横浦藕枯魚作窠采蓮人不見只有采蓮歌
　　二
六月過横浦白蓮夾岸開寒天芰荷盡只有棹歌来
　　三
横浦氷如雪風高浪打船漁家魚作飯換酒不論錢
　　泛水
𫾣冰順水流氷裂破眀鑑風微㠶不行䡖舟偏泛泛
　　缸橋
黄流既已盡水緑如春缸小橋落虹影帶月入蓬窗
　　清水潭
鑿氷水天裂江色展雲藍汲水清流上魚逰動碧潭
　　邵伯驛
風急暮雲繁日昏疑隔霧行人問去程寒流臨驛路
　　揚子灣
揚子灣頭路烟花下廣陵少年豪興盡只望㙮前燈
　　再過揚子橋
聞有過江魚南下揚州路雙槳疾如梭揚子橋頭渡
　　瓜歩
蘢葱雲外山望見江南樹君早渡江来寒潮落瓜歩
　　猪婆灘
三豕渡河後扁舟下海門牧豬灘上過猶道上江豚
　　大瀆山
羣山渡江来江㫁山亦盡大瀆析餘支谽谺横谷牝
　　新豐
寂寂新豐市歸㠶犯夜𨳩咸陽在天上何處更移来
　　夜過毘陵
襆被擔行笈蕭然似野僧可憐寒雨夜一棹下毘陵
　　横林
長風吹不息直下過横林愛殺江流水應知久客心
　　凌口
聞道黄河北東風不觧凌㱕航下凌口無復見殘氷
　　楊青鋪
伐盡沿河桞無因見一枝楊青閒繫艇霜樹尚垂絲
　　白家橋
風起浪如雪天寒搃不消舟人遥指點隱隱白家橋
　　潘楓鋪
維艇投荒店人行霜跡中潘家在何處不見有青楓
　　洛社
樹杪望人烟繫舟古村下莫笑三家村此中彷洛社
　　王婆墎
王婆墎下過短棹逆風𨳩不是三山客舟從破冡来
　　閭江舟雨
擁絮扁舟卧横波撲水窗那堪将盡歲風雨泊閭江
　南行集七言絶句
　　淮南彭孫貽羿仁著
　　　通州道上雨
　馬首猶沾薊北塵帝城飛雨送歸人天涯客已思歸乆風雨何
　勞滯客頻
　　　二
　京國三千客逺逰歸程無雨已堪愁如何羸馬偏轅道雨打桑
　乾水急流
　　　通州客舍送查生梅先
　同是天涯作客身歸舟又復送歸人那知今夜孤舟上㱕夣還
先客到頻
　　夜聞洞簫
天高月白夜寥寥水上何人奏洞簫忽憶故園家萬里蓬莱
東去海山遥
　　舟中别子政素師䡖舟南發
與君同作南歸客今日舟中又送君不是路岐偏惜别薊門烟
樹悵離羣
　　通津乆泊
雲樹通津萬里長千檣歸色滿漁陽客心更比東流急到處停
舟一望郷
　　潞河月下獨坐
江南已是菊花天風緊霜淒涞水邊明月不来舟不去一燈獨
坐佛龕前
　　通州勝教院僧房始見紫菊一枝
停舟潞水客思家閒叩僧寮訪菊花髩裏飛霜催客老勞
生虚乞趙州茶
　　舟過張家灣
張灣烟樹掩平蕪霜滿飛蓬水氣孤千里秋風㠶外影荒邨那
得問提壺
　　河西務夜泊
西風吹過武清城絮𬒳蘆花壓五更夣裏闗山容易到莫愁㱕
路不分明
　　桃花口夜行
月上中宵斗轉餘桃花口冷夜行𥘉三千里外離家客不及東
逰一尺魚
　　天津再逢子政素師
相送灣頭日巳曛那知津口又逢君别君先逐西風去㫁㕍沙
汀不可聞
　　㳺絲
晴雲大澤卷㳺絲却似江南二月時不道衛河秋已去日高霜
暖一㠶遲
　　瀆流
五両歸風送客舟無情衛水逆船頭連檣多少南来棹不獨邨
西水獨流
霜高稲實鱖肥天塩虎俱醎縮項鯿栁下小舟頻喚渡賣魚人
上浙江船
　　魚躍
水鳥高翔下白雲錦鱗驚躍水生文午眠忽得江南信夣裏傳
書恐是君
　　新口
流水東西送客頻相㸔漸少舊時人却憐殘月来新口依舊清
光照白蘋
　　偶見
荷葉羅裙映碧空緋衣少婦緑楊東霜林九月芙蓉盡驚見桃
花一朶紅
　　雙塘
孤舟千里夣秋江両岸人家映水窗随意空塘成獨泊沙頭宿
路易下雙雙
　　釣魚口
展轉雲峰曲屈渠秦溪山下憶吾廬何須此地尋漁父到處桃
花可釣魚
　　滄州雨中
滄洲寒雨下中條風裏攤書濕未消却憶薊門黄葉路朔風騾
背更蕭蕭
　　南北易氏園
雲林掩映樹蒼蒼面水樓高瞰夕陽南北山川常易主易家池
館自垂楊
　　捷地
黄土茅墻地未畊水濵跛犢見人鳴荒村落日行踪絶何處停
舟問地名
　　白楊橋
水狹河流過隁長一雙魚虎下寒塘野橋流水無尋處到處悲
風滿白楊
　　剪刀屯
木落滹沱霜正高早寒已綻鷫鸘𫀆縫裳相憶應膓㫁呌徹風
前賣剪刀
　　交河
西風落葉滿寒波㫁㕍清霜入塞多不是欲歸歸未得應憐十
月在交河
　　夜望檣燈行霧中
船火鱗鱗落逺汀夜行次苐照溪萍數燈忽入霧中去疑是晨
光没曉星
　　大風泊尹家庄
月度天街起大風扁舟竟日尹庄東澹臺故里無人識只在甘
陵一望中
　　鄭家口
野廟狻猊坐石塘鬼門闗冷月如霜同舟相喚㸔明月已卧蘆
花雪一床
　　二
天高霜冷有㣲風呌唱鵞梨夜月中不為夜寒慵㸔月夣中人
約楚江東
　　姚良門
故老當時古宅存璽書曽下棗梨村而今舊姓多遷徙小邑何
人更表門
　　二
姚良門苐今何在南北相懸十里餘猶有漁翁閒指點大風小
棹打溪魚
　　戴家灣晚行
戴家灣口日𥘉曛萬點寒鴉暮入雲水落天寒㱕去晚何人月
下獨思君
　　狄家樓
萬曲彎環繞衞河狄家樓下片㠶過汶陽南北分流水只送行
船北去多
　　舟過張秋城
張秋斜日晚氤氲一片孤城両岸分水激浪花飛不住高㠶千
里入青雲
　　二
風㠶天際水争流一葉南飛汶上舟城外雲山城裏樹不知何
處過張秋
　　荆門驛
落日荆門但有烟遥㸔陽榖更蒼然片㠶行盡汶陽路萬折河
流一線天
　　俠客行
五原少年喜馳逐身從驃騎搗光禄首功不上不封侯仍𨳩屠
門身賣肉
　　二
市中弄椎賭身力手舉百鈞無改色周公孔子彼何人一字從
来不肯識
　　三
屢立軍功仍白身告身抛却狎逰頻道傍偶遇不平事立贈千
金不問人
　　四
秃袖黄衫駿馬騎千金南院買名姬訊知不是倡家女立嫁尚
書散騎兒
　　閨怨
辛苦深閨不下機春衣寄盡到寒衣燕山花草應如許何事良
人竟不歸
　　二
書報歸期屢過期南窗又綻早梅枝遥知客枕淒凉夜正是空
閨膓㫁時
　　三
十五盈盈貌獨殊自言夫壻勝羅敷那知飄蕩天涯乆却似楊
花徧客途
　　四
花鳥空閨祗自憐傷心忽忽過啼鵑胡盧河上飄蓬客夣裏曽
㱕又一年
　　五
東風憔悴倚西樓散髻花鈿懶上頭枉作多時遼海别夫君原
不爲封侯
　　魯橋
千山萬壑繞長堤百道流泉下碧溪無限水禽飛不住風㠶争
過魯橋西
　　仲家淺
汶上青山汶水流山東七十古諸侯只今姓氏無人問此地猶
然記仲由
　　郗山偶成
王播曾聞飯後鐘傳奇附㑹宋賢中時人不識􁆖剛墓頻向闍
黎問吕公
　　二
古寺金元有廟碑痴人空說吕㕘知座中笑倒尊彌勒誰遣狂
児强賦詩
　　㣲山湖
萬頃波光一鏡平㣲山湖畔放船行石塘如帯山連水想到秦
溪海上城
　　韓庄臺
水急泇溝魚上遲青山両岸草如絲韓庄臺下南流月夜夜霜
花撲戌旗
　　泇溝詞
泇溝河北水急流踞梁橋上月如鈎舟人沿月唱歌去水急風
纎懶泊舟
　　二
魚鼓鍧鍧水四圍㣲山湖畔捕魚歸西風凍合明鏡緑打裂氷
花水濕衣
　　三
五色纍纍石子存土岡髙下隔魚村青黄亂石鱗斑剥傳是當
年潑醋痕
　　四
河曲如弓水似弦風多閘口怕沉船長年共賽蕭公廟争買肥
雞不論錢
　　五
艄公舟尾女兒多嫂子南粧髻懶梳終朝舵畔袖手坐時脱單
衫換子鵞
　　守凍作
風緊雲繁欲暮天敵寒酒力薄于綿地爐煨芋頻添火凍筆閒
呵第㡬牋
　　掃雪
夜聴窓楞撲紙聲衾寒如水夣三更朝来欲㸔青山色自起呼
童掃雪行
　　二
両岸青山積白沙平岡一片不飛鴉舟人踏雪高檣上陣陣推
蓬下落花
　　丁家廟
千里闗河乆客身曺滕行徧尚河濵可憐風雪丁家廟尚有天
涯未返人
　　萬年庄
經過芒碭即滕陽留滯他郷憶故郷夜冷宵長如隔歲由来舟
泊萬年庄
　　猴仙閘旅泊
盤紆亂石出山村路盡溪廽見水門何處猴仙堪駐泊青山萬
叠只啼猿
　　下相城旅舍聴􁆇師琵琶戯作
何處佳人許目成淫詞字字唱分明生平不觧生郷思此夕紅
樓却繫情
　　埧頭旅宿
野宿荒村夜似年土床抵足客同眠鄰雞不用催人起一路㱕
心盻曉天
　　堰頭早行
雪霽河氷凍不流五更驅馬過邳州霜花馬首堆盈寸却訝相
㸔盡白頭
　　河西囬望下相城
冰雪黄河冒險行囬㸔吕布下邳城東風無限不平事試聴河
流日夜聲
　　蘇家樓
野曠天低千里遥蘇家樓下路迢迢明年何處春光至斬盡東
風萬萬條
　　行桃園口號
小邑無城只土垣寥寥百室似山邨吏人各𣪚稀公事只有黄
河在縣門
　　行河西望崔鎮
雪滿黄河水腹堅隔河一望少人烟㣲茫樹色晨光裏疑是樓
臺蜃外天
　　宿淮上酒樓
三十餘年渡楚州青驄猶是少年逰只今短髩天涯客風雪蕭
蕭上酒樓
　　平河橋舟宿
天寒楚客喜同舟凍合平河水不流夜卧推蓬㸔殘月横西北
斗在船頭
　　涇河
風剪鮫氷起素波䡖㠶掠水過涇河天寒一路行人絶只有漁
舟出浦多
　　白馬湖
萬頃湖光天際𨳩水中疑尚有樓臺㱕心落日陽平道已帶吳
門匹練来
　　甓社湖
粉署高樓逼太清風檣来徃過江城依稀憶得題檐句樹畫南
湖一片明
　　望楓橋
金閶亭下雨蕭蕭可是婁門上晚潮日暮停舟宿何處隔林烟
火在楓橋
　　尹山
烟水連天接太湖尹山如有亦如無片㠶東去疾于鳥一任西
風呌鷓鴣
　　舟經平望驛
平望橋平望夕曛婁江笠澤此中分風㠶剪取一溪緑半入江
雲半澤雲
　　王江涇
風色寒江上緼𫀆長虹橋下片㠶高髑髏徃徃沙洲上魚網時
登日本刀
詩餘附
　　漁父引　阻雪趙村
白浪没魚山風雪扁舟懶下灘青蓑不及烟波緑皓首漁翁把
釣難守凍鷺鷥還　天涯千里客况轉闌珊環脚羊裘蘆花
絮𬒳且蒙頭髙卧歸夣渡河闗
　　燭影揺紅　汶上感懐
南旺湖南太山一帶青無了須㬰盡入碧霞中惟有雲飄緲南
北逰人多少㫁送他青山易老鮑魚車返龍祖仙逰馬肝人殀
　管葛山人家居原近蓬莱島誰教匹馬走天涯行盡汶陽道
放眼乾坤都小只烟波一雙白鳥江天㣲雪野店殘雞闗河将
曉
　　霜天曉角　寒夜怨
霜濃月晏一枕愁如線暗想桃花人面炙手金猊香畔鵞笙
哨徧簧澀音難辨聴到玉罏三澗又𬒳峭寒吹㫁
　　桃源憶故人　别思
簷前風馬丁冬鐡好夣㡬曽寕貼天涯一片無情月那管人離
别　别時盻㫁㱕時莭枕上相思鋪叠魚臺城下魚書絶萬點
江天雪
茗齋詩五言古
　　　　　　　　　　　　　淮南彭孫貽羿仁著
　　薙階草
徑草何芋縟躇階言自芟豈不惜柔緑愛此空宇閒萬彚各有
情動植互縁攀擴然既淨盡無累方寸間量足度草屨曝屐滋
苔斑微風時一至墜葉紛廻環擁彗躬掃除塵氛息徃還庶㡬
免形役聊以謝陵援
　　憶徃
振䄂凌畏景衝炎出每早息隂當擁盖袵汗常不燥風埃憶徃
歲䇿蹇青齊道日髙行不息廣輪塵浩浩清夣既復醒敲蒸散
朱顥已悟窮通埋慬户惟却掃安居賴能吏吠犬卧城堡企腳
北窓下孤花藉羡草自愧奉所生啜粟無鮮槀幸荷慈恩深偕
隱以忘老晏坐樂琴書昕夕肆探討椎子觧笑言就客躍懐抱
以兹聊觧憂緩我中如搗
　　茸城何孝子詩
　　　茸城何以清字天一少孤母紝績課讀成諸生家貧茟
　　　耕養母五十年如一日生常扵館心動内發熱急㱕省
　　　則母過外氏病且危輿㱕不知人淹淹垂絶者三日生
　　　泣籲天刲臂一臠焚爐中稽首請以身逮母遂蘇數日
　　　霍然起茸城人競爲詩羙其孝感貽聞而和之
烏生母所抱反哺何鳴悲人生非木石能不念哺糜咋指螫中
膓神動意先馳風憕奄就没綿惙氣如絲呼天天未聞身百亦
何為刑臂鍥寸膚委䓁析枯枝忠忱苟能達詎隔皇穹慈薌臭
燔既升腐眦重睒暆豈藉瞑眩物夀康慰我私窮年僅饘粥常
使碩多違窮達惜有㝎榮名非可期安得不死草萬歲樂朝飢
冥感播絃歌觸予涕漣洏
　　秋感慰諸子四首
金氣日凛肅鴐鵝亦飛髙决起出衡薄側瞬無秋毫中天謂鵷
雛啁啾謂其曺秋鷹在絛緤見鎩愴羽毛既抱雲霄姿胡為復
憭騷息影擇良木躬畊親土膏南山石磊磊烟蘿以周邅俯瞰
日月宫萬里惟黄濤鶤雞為之啼晦冥盡色撓海水四􁅗洞鳥
獸群鳴號援琴一鼔之愴惻不成操
　　二
良蕙産幽谷猗猗隱中林甘泉􁮺根荄膏土澤巖隂􁀼質揚
其華光輝照嶔岑長隰互髙下灌木交啼禽鹿䴢之所逰行跡
㫁披尋無人識明徳誰為察予心雅抱恒自惜沉吟遂至今旅
蒿生廣陌戎戎雨露湛敷榮冐炎令條達暢何任匪具歲寒莭
飈霰虞見侵君子安窮約豈必藉華簮
　　三
絶代擅蛾眉淑姿謝巧倩恵心中自持舉止閑若鏡被服輕纎
離阿錫相蔽映何用澈神姿秋河見明淨退處甘荆榛工顰鄙
毛鄭前溪長䄂女歌舞衒容靚曼聲悦市佻繁絃宕流性顧盻
每言好臨風　婷娉馳名平康里一朝登幣聘犢車夾流蘇駟
馬赫将迎寵冠五侯門姊妹聫國姓互歎動里鄰無因攀貴盛
寕知蘿苧中天人容静正
　　四
罕罝包大隰無因致熊虎麚兎易見羅横凥上君爼竒材隱豊
林落落老巖户抱耒飢且耕常復憂懸釜妻子共條桑壊垣夕
培土牧豕晨𥙷牢飯牛月卓午故人哀我困驅車歷巖阻草堂
握乎笑苦瓜亦作脯中飯相與歡髙談忘賔主四海方横流何
人堪介輔貫索光芒生貴臣奉犛組宇内望更新蒿目勤野父
時艱亮有責綘灌各成伍醉卧倒衣裳車茵為君吐
　　樵父詞
買山兼買斧山行勢多端達生無危殆厯險身自安猛乕嘯谷
風翳翳陽景殘誠忘乕心善獨徃非有難旅唱臻勞歌枯松倚
盤桓空空不知書髙話盤古賢山中乏溪魚以薪易䴥揣抱孫
共晚食畢生莫衣冠
　　漁父詞
魚行逆水上鳥出喬林𥘉貪看川澤雲釣竿墜芙蕖飛潜各晏
有托我情覺晏如觧帶寘磐石㳺絲罥清渠頋影見獨笑得魚
子誰歟釋網中不懌順途遵月歸比食竟三歎焉能意無違
　　農夫詞
山農畊石田濕農惟确磽閔勉先婦子疾畊當沃饒禄命賦有
常寕敢冀良苗庶無違所生秉耒適形勞山中撥榖鳴歡言赴
東臯慰此幽居情庶彚騐土膏外物非有慕韜光逺市朝
　　牧童詞
山　有兕乕谷暗牛羊疑擇善逺患害平林草豐時児童惟嬉
謡所唱不知詞息樹悅羙䕃飽眠無思維足水赴沮澤多蟲避
蒿萑摩　墜松子觸闘崩茅茨横笛忘草間㱕来愁鞭治
　　射鳥詞
射雉髙原上草枯雉不肥挟彈負弩出暮随㱕鳥㱕晨興悦朝
暾嗷嗷禽鳴飢褁飯散林莽不忍終發機人生困衣食常與素
心違青山繞宅舍亂後生事微呼童斸蹲鴟傾筐露沾衣
　　獵者詞
風號北原上月黒鬼鳴嗚持义衝虎立恥摶獾與狐壮士非其
時寳刀血咽枯張罝大澤間赤乎豺貙途青兕奔我前老熊避
道呼縣官市犀革懸募諸博徒脫手變名去焉能賣雄麄
　　屠児詞
家貧乏親養奏刀屠門中惻愴銷鐡戈曽立絶徼功一言忤
勲要賣藥㱕闗東冥默息鷙勇短褐頭蜚蓬未忍作輕侠
食豨與衆同舊時結托徒觧豚每過從誰辨辨　丁肆隱約百夫
雄
　　沽肆詞
中歲頗好飲就閒兼賣漿犢鼻謝當壚列缶古道旁能来必
勝情引寄浩無方到此軒冕輕不慕榮利塲冺智反淳白磊落
滋輝光東風縈青旗吹作􁊽氣香至和形豊年覆罇沐羲皇
　　出郭尋菊和商隱
秋色淨南郭天宇咸清新寒花豈不佳貴遇素心人勝賞賴三
益幽探惬所親既從竹林逰言尋種瓜圃荒園髙物色籬落亦
膴膴風條挂㫁壺舊割故侯組立談聞汐上斜景泛平椘登眺
巖之阿河山𬗟今古丈夫憂坎壈出門即蒿莱覊禽樂暮㱕
醜櫟安廢材支離大塊中流觀委形骸秉此尊足躬寕寘顑
頷懐息志敦一壑雲林碩當諧
　　行㳺雜興
秋成遵樂郊婦子歡燕飫刈禾􁃅牸㱕犢子行相語群飛悦黄
雀林稀易知曙百憂端居集青山暢㳺豫南登馬嘷城弔古散
諸慮海氣蒼茫中翠旗從此去波間大鮫魚雪吻同削　荒濠
隱漁榜拏青葦深處獨謡循灌芹肆志忘毁譽
　　同萬安曽日永及渭臣脩逺同逰海上
海澨無端倪雲山亦漭漾相携江郷客同眺滄溟上沙平寒潮
退氣霽天宇曠隔雲迷甬東遥青翳屏障吳越占戦塲指點何
慨慷魚梁俠烈士秉義志髙抗不負故人言一諾終不忘身後
綿上灰精誠壓波浪風雪皴容顔神鬼助忠諒義聲振海壖傾
城觀殮蔵㱕時閭里驚歎嗟色惆悵重来過草堂千里刺魚榜
自我燕山㱕此㑹出非望欵曲愧隻雞話舊每悽愴刈𬞞佐壺
觴盡歡成踰量連屐探東郊園林消覊况東眺秦逕阿巫門扼
襟吭祖龍所行逰黿鼉擁仙伏今古盡黄濤廢興一俛仰㱕休
忘夕飱蚌月照庭桁
　　送日永㱕萬安詩
西望魚梁城古埭有遺埒黄公灘上聲北流轉嗚咽當時百家
邨千井今比􁈊倜儻曽氏彦少年已英桀西江昔龍戦螺川且
流血侠士随義旗抌戈膚刻鍥隻身上䖍中圍城外援絶降人
指名呼臨堞百端說掉頭終弗顧彎弓自擐鐡是時我先公矢
盡睢陽莭臺焚介推燼腦碎干将折義兒各星散闘士咸車裂
嗟㢤狥義徒忍恥從俘列豈惜遂捐身徘徊志難决故主瘞荒
臺何人辨幽垤鉗徒芻卒中喜遇同心喆既締管鮑交將循嬰
杵轍潜移鴟夷骨遂離龍蛇穴五更出門行知者惟啼鴃携窀
蔵家園寄生借蝉蛻終朝薦麥飯何用陳桃茢故人一言托
存殁千里别去者長不㱕来者歲空閱徒看宿艸枯杜殺䰟衣
設人生倘朝露一旦從蠓懱此誼委流靡夙諾傷圭缺言辭故
里閭誓徧窮呉浙親愛駭援止輕薄互嘲唽慷慨下江郷負骸
寘衣纈附載渡鄱湖連山怒濤掲𥿄錢投江伯叩齒香黙爇風
平波不揚水恠潜䠥躠鼉鼔颯靈旂陽侯翼忠烈閒闗形容
瘠衣单冒氷雪徘徊詢鄰保氣慘詞謇拙叩門報所因具陳得
委晰乍見皆大驚慟㝎更殮襭傾城奔士女原廟軋門梲賢豪
争識靣義聲流海截㱕里各驚嗟此子不可媟邦君聞子㱕慰
藉亦欣悦重来過草堂執手感交切愧乏兼金贈徒有􁋚環結
壺𬞞寡炙雞海錯稀蟹蜇綈𫀆一為觧餔糜時復啜歲暮欲
言旋躊躇更携挈孤兒志莫申虚抱肝膓熱思以報忱誠駑質
恨薄劣相送上河梁衰栁若茅蕝青山𥘉月上彎環當半玦行
矣慎風波愛身我情惙滄浪淚沾衣斑斑袂成湼此淚感恩私
千秋􁆖不滅
　　春日同日永渭臣探梅野歩遂至海上
首春探始華野歩竟南郭氣寒天微風早梅時已落乗興叩
精廬茶烟出林薄小院􁓊無僧賔堦惟舄雀出門復行吟嘯
詠竟有托炊鹵上晚潮飯牛削柔酪相携江郷士舒眺望廣漠
夕陽在漁樽言㱕理深酌
　　欲訪東明長老聞已出山乃止逰行城中忽復遇之拈贈
聞公鹿野行不在山中住城市趂溪流小住雲山歩流水亦何
心閒雲偶相遇携詩叩竹扉共踏榛中路一笑就林間花隂敷
坐其中瓶問沙彌茶樽可堪注坐談日移晷罏香燼重炷起立
憺忌㱕青苔黏草屨
　　題葉孝子芳䔲詩卷
司冦古蕭曺功名成掾史民生敦在三誼豈分臣子忠孝本無
二執珪同曳縰景暘有後賢至性稟弱齒温清礼靡虧家貧躬
菽水云胡遘降割危疾殆天只巫醫技既殫二豎甘床第呼天
捐百身請代所生死天髙聴不聞就瞑長已矣一息幸尚存七
尺敢憚毁刳臂不知創仁爱溢利匕投臠入藥罏精爽五色起
和淚甞劑湯秘不告所以入啜颯若驚春回顙有泚沉疴俄焉
散遘此勿藥喜事後駭瘡瘢衰慈痛餘痏義聲動井閭楔棹表
宅里丘陵夷黄壌此道風頑鄙刑于及貞妻皎皎氷雪矢歎息
讀陳編鈔綴猶堪梓抽毫聊追和諷俗見深㫖
　　社集分賦竹林七賢得王戎
安豊早英達􁀼文體簡要既與竹林逰一徃深所造鸞鳯多鎩
翮當途漸沉照盛流詎見容蝉冕聊匿曜刻核外自汙三公行
荷篠流湎田園間聿来嵇阮笑
　　　再賦劉伶
參軍七尺姿委寄六合内泊然滅文章寓形親大塊金行日以
競庶物咸磈礧沉湎逰皇𥘉銷聲逺讒悔龍牽鳯質友頺唐祼
相對矧彼稱賢豪二蟲冺罄欬
　　　又
舉丗稱大人危冠坐慿軾谿刻盗丗名焉能知酒徳伯倫絶代
士視若逰禈蝨㫁飲欺老妻捧甖謝豪客山公叔夜儔玉立事
雕飾悠悠土木容形骸委塵跡
　　　詠嵇康
至人薄有為龍徳師無悶奚生本仙骨外物堪肥遁英㑺神姿
㧞烟雲隱方寸子元狼顧兒雞鶩猶争頓蘇門一蟬蜕竹林亦
蕪溷形夭惜芳蘭悠悠養生論
　　　詠阮籍
公厨有良醖干禄来阮公誕曼隂謀丗猖狂聊自容慟哭墟途
間笑歌王侯中梟雄察微㫖素士暢玄風達生非有為栖遁薄
炎農髙文驚絶代誰復諒幽衷
　　　詠山濤
山公負雅量淳穆􁀼清脩夷甫既歎絶裴令慕深幽孫吳亦闇
合䆳宻涵勝流酒徒得金蘭岩穴見冥搜中散絶交書謂于形
役求豈知經綸材嘯傲固優㳺
　　　詠向秀
山猿慕嘯侣鳴蟀懐中林誰能寡儔匹索處自長吟玄言不覊
土一徃邈情深隱淪䕃鄰樾尋聲托撫琴一朝掩黄壚河山成
古今逍遥隱微㫖千載没知音
　　　詠阮咸
始平故特達淵度雅不凢神觧非外物微識洞自然既暢林下
風啓事庸勿煩羣豕接巨觥犢禈罣南端縦誕婦豎間坐廢樂
嵁巖萬古留清音花前一阮咸
　　賦得紗牕陣陣黄梅雨艶體六首即用六字為韻
交䟽緗綺喑織素阿儂家收琴呼小玉軫咽滴檐花故巢融舊
粉新流漲浣紗不惜障泥濕碩廽歡紫猧
　　二
􁀼水語唶唶乾鵲喚當牕熏衣聴山雨朱火爛銀缸揎䄂腕無
力背燈和影雙寄書湖上鯉當㱕行渡江
　　三
三絲両絲雲焉能理容髩青梅乆作仁欲寄終無信燒盡沉水
烟衣篝終復潤罣巾擺葵榴落紅尚成陣
　　四
曉起犀梳滑匀膏懶上黄殘鶯啼已歇簷馬澀猶長愁看翠眉
歛無復欝金香淋鈴徼道絶何因寄白狠
　　五
下堦履綦㫁青錢厚徑苔􁀼酸對芳樹淹浥半林梅白苧輕復
卷香獸冷無灰所期人不見空窗四徘徊
　　六
颯颯又淒淒空機坐絲雨沾衣小蝶㱕儆暗濕螢聚生踈絃索
指冷落黄金縷屢約改佳期更稀漏堪數
　　苦兩百韻寄同里諸知好(效松陵皮陸體)
馬嘷海東滙蛟蜃所卵宅巫門獨山際翕張嘘吭嗌是藪千龍
螭蟠若螾虺蜴海若俾為霖驅使䓁郵驛颶母蓐收候霆雹恣
充斥忽拔千尋樹輕于痂脫蹠忽没千頃陂㘭堂可檥舶我家
鄰東郭眠寝枕潮汐數椽遺柱下割俸拓始闢吾祖吾知之經
營非一昔委巷逺市囂湫狹殊苦迫先臣乃容焉小人敢憚窄
洪維我先子早歲亶通籍三秉憲臣節再致二千石旋馬古聴
事未嘗尺寸益矧貽惷不肖烏乎戡家祏瓠落百無成聿罹陽
九厄南眺舊金陵銅駝峙阡陌宫花十萬枝伐薪佐燔炙貢水
日夜流鷓鴣啼磔格登臺拾寒瓊綿火灰㓕迹藁瘞二十年義
故負㱕穸逰子蕩未還泣血刺胸鬲三復獨漉詩罪大堪矺磔
諓諓戴人面獸息延朝夕疇歟肯堂構梁木壊遷革漏􁊨両勿
除漂揺行潦入蜃牕半落牡蚩吻欹墮脊墀砌沿罅裂礎發旅
葵麥蠻童不之畜狗矢冒賔席蓬頭衣糞埽終日廢巾幘應門
惟孺媪名刺或瓜畫捧甌出獰婢泥垢腳踰尺未觧刮靣塵誰
知理茶核貧固士之常肆予卭自惜故交忘其拙猥與成莫逆
彭生爾何愚宜㢤長踧踖𥘉志薄巢由許身旦及奭匪假鳯皇
池庸慕金門㦸致主自有道安攘具長䇿抱闗擊柝人諒不徒
物役枘鑿不相謀流沙去安適苟焉羣類伍韜光習穢貊上念
老母慈恒不具㫖腊躬畊鳬未諳牧豨少大澤薄供刈餘菽偶
網潭中鯽以此代擊鮮聖善恕㒺責中年壮子殁孤􁁪慘號擗
向衰復産兒明眸廣顙額扶床試學歩索果觧擺劃弄茟研翻
瀋把書涕汙册小時故了了了不懼禁嚇老大須此物耐彼誠
狼藉晴霽百回来衝泥偏戲劇頻呼乳媪抱搯耳嗔打摑佯怒
仍觧頥一笑又提掖今春重改閏五月乆絺綌滂沱連宵晨澎
濞喧絡繹豗然地軸動鯨背噴騰擲泬若尾閭决沃焦沸漰湱
天形雞卵漏遂迸玄黄液罏灰敗女媧淫水漂龍伯肥􁃄杳蔑
踪商羊跳亍彳大聲儼崩厓細響同洸帛既苦盆盎盈坐視溝
洫溢魚堰盡失防蟹㫁藩莫搤髙齋謂爽塏淹浥作鹵潟登階
須乗桴離枕即著屐葛巾漬霉㾗懸榻蒸陵舄草腐螢四照卉
瘦根半瘠菘生瓦楞紫蘚上樓楯碧苧衣爐屢熏蟣蝨棲摺甓
况踏麻鞵䋲滑澾仆跛躄僮傼懶買薪著簑須襏襫餳粥突勿
黔烟死瞇目赤厨妾滋怨詬樵青困交謫主人無奈何熨𥿄冩
㡗幱黴翳斑棐几胡能散卷筴仰屋憀恠歎崩墻轟震􁀉因念
諸朋好浹旬憶暌隔郭君西城下深衖㫁鞅􁌗潘侯悶嘔血宿
将空嚄唶懶出張敝盖且幸逺床簀董子庭前植應盡萎霂霡
此君如野隺摧頽懊鎩翮惟有顧生門池光澹激射藥籠脉望
走蛀屑紛捃拾徐公草堂敝楄櫨鳴戛􁇴低頭圭竇傍杙橜揺
槭槭更哀六郎貧炊㸑冷檐隙愁坐向東籬人莧手自擇雙童
互負米斧榾指血搰　婦子廬蝸牛典謁唱螻蟈誰復强舒眉能
無憫窮阨猶藉官吏賢追呼少蹻跖民免流尸蟲堂絶偽逢掖
小慰烝黎望耕犁轉磽塉麰薺雖收穫種蒔畏瀺泎湍㵼失肥
壅爛趾腫龜坼祈晴竭巫覡餉饁濡笄幗人從京師至亢陽困
㬢赫旱魃倘可迎暫借止　䨥對兹日咨嗟重膇過癘疫靡因
逐漁釣久㫁娛博弈戯學松陵篇嗸牙韻艱僻吟諷字棘㗋兜
􁃞賴重譯效顰時絶似句險須牋釋自讀亦再三鈎吻發大􁰣
簷霤注不休磨墨屢濺帟詩成踰千言用嬲好事客
　　觀大水
祝融鰥厥官炎令颯若謝屯隂聚有渰浃旬相注射屏翳胡不
仁壊我好禾稼助虚有㢲二疾颷撼臺榭既拔合圍　平偃十
尋檟戛詰危樓鳴寕止卷茅舍如栖决河旁類處漏天下潑床
沃单衾行庭没膂胯露井浮鹿盧脩廊溜港汊􁊨烟庖丁詛濡
裳澣婢罵豈獨怨天公兼嗔倒秋夏朝来晨光見一隙出雲罅
還携一扶老更曳雙不借俜仃走近郊四望彌嗟呀􁅗洞埋禾
頭焉能成䆉稏薄田僅半頃何以支賔蜡麋鬻愁莫供飢膓鳴
㗫吒逝将買輕舠擊鮮㒺鰕䖳舟行入平疇欲䌫莫可藉喬林
矗波間僅若挿藷柘羣魚唼苗根亂蜯巢旂架橋梁龜背露水
闗狗竇咋頽城亞阡塍殘缺齒齰齖陵隰皆洪濛無因辨澉乍
秦皇所馳道沉没入湍瀉我家黿鼉鄰向若䂞未諕此時虞昏
墊舌撟口益呉出門即沮洳呌殺原上鷓人同遷穴蟻移徙無
刻暇安得濬川爬六鼇為我駕障水使囬瀾秦峰作堰􁇢㱕來
悶填􁋊揮　送凉夜
　　題宻庵倒挂
片月下清池水明夜如晝月既無成虧池光非攝受此中無法
輪㝎起香消後
　　次荅天岫
至音在寂寞澹漠何靈竒窈冥役萬象神㑹不我欺悠悠徑寸
心欣賞獨自知賴有同聲友含情慰所私
　　詶天岫秋夜作次韻
鯈魚濠上樂尺涔傲洪流不以斥鷃歡慕彼鴻鵠逰短衣在窮
巷華軒不容輈容膝已自寛素琴消百憂名髙易為累深心薄
巢􁐳散髮坐箕踞頺垣蔓牽牛貴者自云貴百年亦山丘
　　二
明月鍳良夜流采在東廂佳人耿無寐風動薄羅裳空庭四寥
泬挟琴起傍徨清氣未成霜勻露沾草堂鳴蛩一何悲撫軫黯
自傷秋坂隱芳蘭窮谷生輝光所思不可見日暮山蒼蒼
　　三
華月生東海團團夕景圓山河鍳清影􁂝此意茫然相歡壎和
箎相别徽離絃安得雙飛龍接翼共周旋同心不同居何用慕
長年
　　四
緤馬秣玄圃逝将適昆侖白足石足充糧雲衣罥芳蓀道逢采
藥子子髙與羡門辛勤伐毛髓營魄塊獨存吾寕混埃壒􁂥精
逰其藩種菽盈庭宇苦瓜給晨飱良夜四皎然月照濁酒盆人
生行樂耳蝇營復何論
　　雪後雜詩十一首
(今年風雪連月林木多折菜麥僵壓𬞞食者無以卒歲/苕霅山中雪盈丈呉興人民凍卧不能出户人從淮上)
(至者云江淮千里飢民凍死盈路寒窗呵茟語無詮次/遂成多萹)
南山羅户牖谿壑晝夜明積霰使之然晴谷恒若晴啁啾空林
雀􁋚羽不能鳴念彼山中客深茆閉柴衡掃迹岩扉閒敦此終
古情相招煑白石欲徃阻榛荆
　　二
三農勤卒歲婦子猶無衣况復此沍寒裂膚采樵歸偃道巨
松折束薪炬亦微豺虎氣不驕伏穴狐兎肥冒雪斸蹲鴟聊塞
黄口飢斧氷炊石火嗟齎生事違
　　三
春雪𧖟月雨臈雪雨秧田雪深蝗蝻死詎不兆豐年所患麥苗
壓菜甲爛東阡使我㫁𬞞食焉能及𧖟天衣食固有道乗時貴
推遷
　　四
凌晨冒笠然振䇿歩東臯茫茫海上山滄溟竟無濤寒氣塞太
虚天宇仰非髙杳冥紛賾中無由見泬寥髩華盈我頭飛絮積
我𫀆澄心歛塵形氛穢滓自消累盡物態見怡神資濁醪
　　五
苕霅二水間羣山一丈雪登樓望天目了然無可悦白雲邈不
見孤鶴飛已絶山中遺丗士澗氷寒自齧為問叢生蘭北岩可
堪折
　　六
和氣塞六合寒􁅶代相因幽蟄蔵萬彚乃知天地仁登髙一舒
眺原隰先已春庶物腐積蘇天根啟其陳大塊暫不毛海東白
揚塵窈冥慄神鬼朽枿摧虬鱗盡㓕漁獵踪空林知有人微吟
北風詩延目俄然新
　　七
未曙松牖白積素澹以成幽人推枕起謂是羣木榮軒楯皆繁
花糞壤咸吐英賔堦㫁客来墀砌厚無聲藉此逺人事庶㡬觀
物情竟日親竹爐静躁迹交并始悟云為妄暄寒徒洊更
　　八
窮巷隔塵肆柴門寡輪鞅淹旬積氷霰泥淖深一丈呼童頻掃
雪尚沒屐㡬両登堂拜母客馬毛沾白顙松火炙山樽溪鮮絶
漁榜相将煨芋魁士竈累槁壤子可無淹留人生㡬来徃
　　九
昨有渡江魚云從淮浦至江淮雪盈丈凍殍填沂泗昔我䇿蹇
驢冒寒過魯地徐塘氷矗山黄河凍漸漬江花與江雨并作漫
天絮三年天涯夣猶落踈衾翠薄醉壓重裘清鍾来逺寺
　　十
宻雲不能散滃渤堆如海晨起望南山蒼然竟安在銅缾阮簫
聲清細音屢改數沸茗不成山童寒夣怠悠乘然竹風来撼扉
驚欵乃
　　十一
流澌歸大壑雪融春景明十日簷籟息天機群鳥鳴眺聴資娱
悦庶萌各有情登樓望烟海山光煦盈盈蛟門青蒼茫蜃氣圍
逺城簡屐赴佳招雲山今始䡖
茗齋詩七言古
　　　　　　　　　　　　淮南彭孫貽羿仁著
　　送盛八南樵賣藥夗湖短歌
盛生形類鶴七尺瘦氋氃少年盛意氣俠烈每自雄散家結客
渾不惜跳宕能彎五石弓椎牛醸酒禦剽掠殺賊不異蒿與蓬
一時羣盗咋指去從此不犯豐溪東時平抑首困吏議㡬作乳
虎掌中胾掉頭揮手㱕去来鴻鵠冥冥弋空寘壮夫零落家亦
貧十年髙卧溪花春種魚書棄厭生事屠狗人多畏結鄰中身
學道亦未晚采芝斸术寕論逺不須金液九還砂耳飱苣勝桃
花飯范蠡湖頭好隱居夗央湖水繞庭除韓康賣藥價不二弘
景名方箧有餘南柯卿相一午夣邯鄲功業􁤾短廬不羡白頭
長樂老十君四姓同前魚不羡䧏王抱丹劵一門七貴驕朱虚
布𫀆無表勝青𬗋􁎑鞵踵决當安車知君雅有邁丗姿豈藉青
嚢争俗師竒材能收馬渤士神鍳早辨牛醫兒我病踈狂療莫
施烟霞錮疾徒爾為無須君乞五石𣪚相如消渴今其宜長歌
短歌送君徃陶朱宅畔行相遲
　　重晤金二英
金英海外十三載雙眸如故形容改身携粤女荷儋㱕生児已
解知微在珠厓儋耳路六千黒風浪簸鯨魚邊黎母峰髙礙象
緯珠池蜯徙空嵐烟十年作令無一事章句手授黎児傳蠻天
從此有經術弟子俱成博士員催科不費争入課司農豈解留
才賢官貧總不改素志㱕槖焉能名一錢南山薄田荒且瘠君
㱕何以餬朝夕授經仍集舊諸生榻穿莫𥙷桃笙席只今停年
困選人白頭難乞一告身朱門黄口貴人子平歩閣館金章新
可憐勞吏困蠻儌九閽欲叩空沉淪無官且喜生還遂麥飯聊
飽鼃羙蓴臺郎空選頻下詔明時原未重清貧
　　去年此日行六月十二日作
去年此日沂水東荷衣䇿蹇炎歊中盲風恠雨過岱畎顛墜㡬
成折臂公天涯苦復憶茅舍日旰疲羸未皇下遥思長晝緑隂
邊粉退辛夷䕃虚榭今年生日惟坐愁有酒不能祛百憂閉門
此日散髮卧黯黯風塵悲昔逰葛巾旋漉曝敝裘短劍倚壁無
蒯緱慿闌欲豁萬里目秦逕山髙當我樓夜来星芒動貫索斧
鑕所及皆王侯丗情翻覆那可道富貴須㬰露沾草莫羨雲霄
多故人我軰何妨老蓬蒿小児觧笑前捋鬚此物稍堪散懐抱
回首青䭾寺前飯何如菰米晨来飽午餘展帋掃狸毫爾時興
㑹誠絶倒
　　謝陳甥元　見招
羡君二十五六時秃袖能騎生馬駒東馳遼水走塞外銀貂手
射為襜褕桑乾酒薄不得醉時時下馬胡姬罏朅来三十非年
少青雲同軰嗟殊調倦逰聊復掩蓬蒿歐血酸辛獨悲嘯古
錦空嚢肝五色逺山消得人雙笑藥罏丹鼎學長生知爾悠悠
無丗情紅蓮白藕緑荷盖避暑科頭枕簟清且從本𥘉河朔
飲不爱季鷹鱸魚羡人生朱顔豈再榮焉能如月缺復盈栖
神馭氣䓁閒事七尺可惜鴻毛輕老夫親在敢云老自憐齒髮
增黄槁膽怯從嗤酒户低心空詎戀詩名好飛牋相送未忍辭
懶病閉門無所為登樓獨洗看山眼祼袒㸔乆抛白接䍦
　　日升滄海歌題畫為黄衷赤邑尉
𥘉旭生暘谷吐景扶桑巔若華揚其暉五色晃雲烟與月為合
璧團團轉璣璿月輪八萬四千户日勢與月同規圓自有捧日
人其力能𥙷天洧盤光耀絢七寳手抱黄珥浴虞淵從兹七政
咸順序大海蕩蕩山蒼然少仙身是神仙吏白岳黄山挺英致
三天子障本清都干禄金門見㳺戲君家貴盛無匹儔弟兄諸
父皆名流法曺令尹及吏部滿郡髙甍夾朱户朅来佐邑東海
濵案牘如水清絶塵追呼不聞敲扑息户犬無吠眠邨民訟庭
花飛簾覆地鷗鳥沙鳬雜吏人潮聲日夕撼齋闥樓臺蜃氣成
金銀官閒晨起滄波望紅日髙升東海上逺山如畫渲作霞赤
城雲門在圖障誰為仙尹圖此圖咫尺蓬閬臨方壺日精呼噏
供吐納海色澄湛凝醍醐靈瓢太液為公酌伐毛洗􁐝瑩徹膚
他年金簡朝天去如雲赤舄随陽烏為君雅歌祝公夀日觀摩
挲五大夫
　　題松厓圖贈新安黄泓𥘉乃黄尉兄也
喬松在霄漢欝欝雲霞姿上枝拂青雲下根蟠虬螭孕精萬歲
苓乕魄流瓊脂其下𬗋芝紛吐秀蘭荃蓀蕙輝前後十八公真
梁棟材身隱岩壑龍文胎自甘散木永年夀豈受斤斧凌雲䑓
懸厓千尺枕飛瀑吐納海潮鳴風雷黄公自是黃山彥聲華不
羡題黄絹一門甲第羅簮纓髙車駟馬盈庭院羡君孝友多弟
兄布衣取重公與卿遨逰淮海廣結納所至賢豪識姓名三漣
巨浸苦連歲傾囤分糧起浮骴空嚢倒槖减客装一路懽聲携
老穉君不見陶朱棄官行種魚千金累致頻卜居君不見卜式
牧羊取卿相功名巧致麒麟上何如此翁榮不貪散金利物功
無慚君家􁇾弟神仙尉吏隱滄溟堪濯溉為君冩作松厓圖霜
榦風條雜雲氣古来七十稱古希君猶氷玉清容暉洪厓拍肩
差足擬東王作侣相因依吾家籛老年七百婆娑乆駐多匹妃
君之視昔尚年少手種松成堪十圍㑹看孫枝皆萬石始伴赤
松山中歸
　　觀陳學士徐夫人畫四十八相大士歌同商隱東觀
蛟門戈鋋耀金鱗横波乆㫁楊枝人晴窓展卷出水墨次苐示
現盤陀真道子龍眠不可作蛾眉畫手超䓁倫當年黄扉侍
學士恊賛衮職兼絲綸　太皇賜金助膏沐藩鎮致餽
盈閨闉逐臣不歸埋瀚海紅粉冷照燕支春榮蕐露電沾
塞草犢車長留牧羝道恵心始悟幻中緣自懴多生繙畫槀㒺
明定起鏡光塵月上何從覔女身五十三員善知識不離圓相
明諸因潮音水月茟尖上非色非空妙入神天龍人鬼殊譎恠
悲智種種含酸辛長齋徒慚丈夫相未及龍女随瓶巾觀畫如
持普門品五藴清虚無墨瀋坐深相向入澄觀朔吹􁀼風竹
淒凛巧囀彌陀放鸚武破除綺語焚夗錦為君掃句當拈花病
榻維摩笑推枕
　　觀張徳師畫五百阿羅漢圖作
張郎年少姿絶塵纔見落茟先驚人白描自来稱玅手龍眠居
士君後身㳺絲縹緲萬態變未必今譲前公麟素帋光華鋪十
丈隱現五百古應真龍君水恠各殊貌蝸牛螺蜯蛟虬鱗神工
鬼力不思議皆從毫未開清新諸天簇擁我文佛能扵慈忍蔵
威神我来㸔圖窮目力蜃窗晃素疑純白凝精辨歛魄辨針芒
一一神通筆端出我家阿六瞪目呼伸卷詳㸔終道無狂花病
葉眩銀海焉知蚊睫容毘盧古畫精能稱二李父子還推大小
米君家橋梓両擅塲應笑僧繇虗一張君身疑到赤城上八地
真成非有相不然何處識真如幻筆鏤空破諸妄憐余學禅佞
亦忘狡獪常㳺選佛堂今君此圖代説法不用拈花句飲光
　　冰脩見訪醉不能起戯作自嘲
一生觥船頗復親况復兄弟皆酒人朝飢寒踏海潮雪可無一
斛松醪春坐深喜聞開大甕雖未流涎先色動開瓶相向到日
西爛醉㱕途鴉晚啼不除巾幘便轟卧好友叩門傳小奚姬人
拊床破蝶夣强起就坐仍如泥陸生童伯皆快士長安猶憶同
寒雞爾来行踪逐栁絮東西無定風淒迷相逢那得不飲酒把
盞懵騰頻覆手平生豪不譲諸公只今意氣甘牛後强吞三椀
反觧酲苦茗潑人肺府醒劇談簷花落細雨屈指舊友稀晨星
君今不醉亦何益白首能如春草青
　　觀君謨南宫真蹟作
宣和四家推米蔡大米逸格追狂顛君謨遒麗本深造小變清
臣與誠懸人間摹搨掩真態畫駿㡬見能騰騫君家所蔵諸墨
妙南宫端明尤絶調勾臨佳處故不傳睹此始知真可笑蔡公
風骨本少師蔵鋒歛鋭衆莫知馳毫驟潁溢姿媚想見龍團惬
賞時元章風氣固日上茟似流雲吐竒状神来偏于草草中龍
拏鳯翥風雲壮北方子愿多竒蹟江南惟知董宗伯眉公與董
若二難詞翰風流工尺一雨牕展翫繙不休如共諸公相應詶
墨豬悪札常自愧響搨思借為雙鈎還君原卷不忍釋珍重母
汙寒　油
　　陳鏞破屋詩
陳鏞刺促何所為一椽頺敗如柴籬屋梁上漏仰見月緯蕭四
照長題詩喧呼騶從震屋瓦門外長填車與馬壮夫短褐多掉
頭雞栖豈肯依廡下懐中每自携百萹晨炊望突無㸑烟妻嘲
兒啼只堅卧焉能遂受時人憐
　　送春曲
荼􁋍漫作花垂楊未飛絮流鶯枝上百聲啼為從春從何處去
児家夫壻去年年搃無春色到儂邊昨宵書到交河北為傳㱕
信及春前人㱕不及春㱕早膓㫁緑隂紅雨天殷勤送春春欲
住素頬低垂一雙筯倚闌惆悵換羅衣一夕腰支削綃紵
　　古釵歎效王建張籍體
古釵忽出池甃中釵形不與時丗同鳯頭斜展半銜羽懸知此
釵尚一股應知昔日墜釵人曽驕夫壻照青蘋半釵失却疑郎
竊㡬回淚落作嬌嗔貧娃拾得色惆悵儂家髻尚古時様
　　凌烟閣畫象行
陳洪綬死無人物飜搨水滸離其神中州劉源有髙興别畫凌
烟閣上人凌烟功臣二十四房杜魏徴誠不二穆然深逺老臣
心寫出忠良意中事唐室帝子梁王孫龍種麟姿見英致英衛
雄材鄂與胡一一氣象風雲殊梓人妙得茟情性㳺絲頓挫随
縈紆刀尖針芒析肌縷淡墨輕暈飄眉鬚畫者鎸者両不知造
化入手心相師遂令貞觀諸将相凌烟雖燼英靈垂吳門却寄
歡絶倒目力㣲茫看難了坐客不㫁来索觀茶罏灰䧟瓶湯老
昔聞朱亶助經营苦心惨淡毫釐争寕知繍棗隱神理膠煤盡
態烟雲䡖王公争購累十百烏金超哈咸聞名此冊他年應𥿄
貴觧槖何惜嚢錢傾
　　苦兩次韻
淫霖連日若綆縻雨師意欲渾海岳陽烏苦睡深匿形天雞不
敢啼喔喔泥行水行盡籉笠荷盖不休繭生握茅簷矮屋　舉
頭縮作蝸牛負涎殻蠻童跣足䭾濕薪小婢浣衣愁䧟溺林花
籬卉無一枝亂紅漂地净子濯堦墀罅拆涔淖中氷紋迸裂壊
瀺灂蜉蝣登床汙我衣髙眠翠蘚上幃幄
　　始皇東廵海上歌
東南厭氣㳺祖龍千乗萬騎驅雷風錢唐波惡不得渡並海為
梁過甬東此地人傳常駐蹕黿鼉螭蜃猶相識黄盤三十六
沙塗一一鉤陳鎻交㦸行宫羙女盈下陳過峡何人獨當夕千
秋馳道寒岩中山花尚作嬪嬙紅巨魚髫鬛山出没髣髴翠旗
綵伏雄憶昔渡江沉黄琮百官屯校蟻扈從滄溟僅堪飲馬窟
鯨音應雜晨朝鐘指鹿小奄豹尾宿牽犬丞相雕蟲工君王蜂
凖髙顧盻五帝三皇讓乃公須㬰野廟空山裏當年御輦曽過
此不見水𬞞鬼谷還惟聞滅燭人魚死秦望髙搴五丈旗威靈
神恠效驅馳驅山鐸走惡鬼避博浪沙椎奮亦疑焉知道左閒
亭長已逐重瞳瞰此児
　　烹乕分啖諸小児作
平生㡬度蹈乕頭談乕色驚心百憂獵徒忽致猛獸胙尚􁆖餘
血般斕流邇来不復蓄童僕自斫松薪支鼎足女醯微殺咥人
腥申椒小點風毛熟爨烟直上尾宿昏酸風射人雲出蹯吠犬
皆喑櫪馬伏倀鬼夜哭州西門形相自慚飛食肉長齋乆已踈
烝豚流延繞鼎小見女攫臠分甘讙笑語啜羔不䘏汁汙衣欲
䑛刀砧争㗖咀焉知此物王毛蟲顧嘯横行草澤中一朝屠醢
落君手刀爼豪雄走狗同酈生見烹信布矺炊盡勞薪不悟公
臯皮隱几坐三歎覆醢且復茹春菘
　　題趙孟頫豳風七月圖
雲臺北風不可睹安道南都徒見稱宣和畫史推神品刺虎曺
髦龍不興唐宋以還失妙㫖元四大家止山水風流惟有趙王
孫摩詰龍眠應不死畫苑相傳寳此圖真蹟落手驚狂呼丹青
微茫入毫末意匠辛苦馳西都身逰　復夕陽地豳土寒蓬捲
沙際莎雞蟋蟀似有聲隕蘀㫁壺疑尚繫一一經營七月詩風
物儼同流火時艱難榢穡貴南畆此中王業成鎡基淳風凋䘮
干戈弄亡賴亭長矜多仲季奴児薄田舍翁肉糜聖質誠天縦
當年宣廟繪事工築亭禁籞名豳風更書無逸懸座右刈穫
親臨西苑中斯圖曽購入御府散落人間尺璧同江南千里嗟
淫潦流亡誰冩監門槀浮尸餓殍望蠲租不及邠邰索綯艸涎
流野老展軸㸔碩入圖中分剥棗安得㳙人獻此萹盡向至尊
丹扆前
　　題百老圖
少壮㡬時奈老何白頭之日宜其多眼中紛紛半輕薄焉得諸
老同婆娑見君畫圖笑絶倒百老参差同一老羡君老茟任縦
横下茟無意殊草草鮐背兒齒顔童嬰老態各異不一形展圖
即聞有笑語形神能活非丹青老翁徃徃學年少醉舞欹斜讙
復呌仆地或作嬰児啼仰頭欲為虎子跳豈到南陽菊水濵十
百相随百歲人老人星見為公等香山匡廬何足論吾家籛老
貪長生七百餘歲猶宦情娶妻不衰長御内児戯容公數百軰
佝僂丈人亦児孫雞窠小児非最尊
　　徐大屢贈新牋戯作
徐生亶絶巧萬象心相師形容樸訥服麄醜雕抉元氣生靈竒
春工呼吸成象指雲月風林手可為憐余柿葉貧纔了閒斸剡
藤浸幽篠鵞溪晃白作蠻牋木葉蟲魚鏤意表更飜小様搨烏
絲雙鸞徑寸褁相思自慚老大閒情少艶句難工絶妙詞文君
孤負吟頭白報章枯蚓麄盈尺塗鴉未敢上雲藍悪楮毛邊畫
生澀屡拈秃茟橪黄髭徐生雅製虚見遺􁀼毫伸帋秋燈下落
紅滿地花多謝
　觀潮作
八月十日八秋正清海濶塘天濶如砥平觀潮每憶昔人句海
上明月共潮生今年秋清秋更好秋水瀰漫未收潦水天一碧
净無塵海外逺山翠堪掃三呉士女蕩綵舟靚服明粧海上㳺
采得芙容嬌共把掩来團扇似􁀼羞蜂狂四随䡖薄子蛾緑一
顧神仙流誰家年少故盤馬何處佳人不倚樓傾城車馬摩肩
出墜舄遺釵盈紫陌闗城壮牡軋倉琅大道履綦鉤磔格萬槳
摇波倒刺天千花挿髻俱迎日蒲團老衲離䋲床野卉邨姑堆
粉澤襁負兒童乳更啼顛仆衣幘汙還濕老夫踈懶學後生亦
曳芒鞵晚出城氛埃坌面沙觸鼻咫尺鳥道魚膓行人聲雷鳴
不見海肉屏風立周邅在翻身掉臂空外㸔直上青冥蒼靉靆
相尋兄弟投竹林傾杯兀坐無餘斟轟飲酒膓寛似海沃焦尾
閭傾胸襟胸中五岳隱突嵂澆作塊㙼能浮沉潮生潮落醉不
問惟見月出當波心
　　題張逺畫漁陽麥秀圖贈張静公明府
公家漁陽古太守與公政治誰先後桑無附枝麥両岐馬嘷城
下今宜有昔時吾土多瘡痍十室九穴常苦飢自公之来希吠
犬晏卧邨氓安哺糜白頭不識諍訟事完官尚有餘糧遺未知
武原今父老何似昔日漁陽兒公家僧繇稱妙手今之張逺差
堪友為君冩出麥岐圖髣髴歌謡出童叟野夫見畫如見公似
入桑疇麥穂中雙鳬何必减五馬此地君㳺與古同聊将􁆖水
子喁調一冩狐奴樂土風
　　為張静公明府題張逺畫飲中八仙歌
少陵謫仙之比肩人間凢茟焉能然躭詩好飲頗相敵豈必供
奉始百篇歌中八仙亦偶耳遂因工部詩章傳甬東張逺今妙
手所畫人物超龍眠丹青譜出中聖意詩史註腳糟丘牋髙堂
素壁非酒肆俄見側弁来羣賢汝陽帝子龍鳯質長史草聖文
章顛吾師吾師惟太白玉山肖象方壺天頺唐諸老各異態糟
雲麯雨三毛邊此君畫時㝎墜管茟墨皆醉狂蹁躚濡毫多恐
入酒甕見者盡欲翻􁱗船張公􁆖水神仙令醇醪接物流歌絃
精明數石終不亂訟獄無優同酒禅好張斯圖伴退食可代下
酒當烹鮮他年携此玉堂去麯部尚書判典銓
　　長歌行飲董大尹志三餘草堂作
長歌一何長短歌更相續人生榮盛不須㬰請㸔華堂未殘燭
寸心将盡尚分眀月轉西樓曙星没平津晚達早封侯猶恨作
相非黒頭李将軍老無禄命歐刀死慕黄金印缺月可再圓落
英還復榮百年未及鬼伯趣腐骨猶躭公與卿揚雄白首怖投
閣此子焉知丗上名諸君胡為不痛飲忍使鹿　孤平生萬鍾
誰羡石家火𦦨七尺勞與尸蟲争君不見扵陵児螬餘蚓啄常
苦飢君不見東陵　殺人屠肝時作炙貴亦土一坏賤亦土一
坏聖賢狗盗搃黄壤老彭殤子皆成灰吾生冡中即此物生前
悔不多尊罍董生董生爾莫惜家醸平章風月須吾黨縦誕曽
携桃葉伎豪逰只挟天台杖相逢劍客誇報仇母須公軰摩肩
項酒酣感㮣忽淚流河山俛仰成悽愴醉復舞舞復歌其奈花
枝老去何君家糟丘大觧事酒樓李白時相過白龍蟲嚼虎變
䑕丗路如此堪蹉跎眼中之人能㡬三萬六千日持樽苦勸尚
畏朱顔酡
　　此公行寄硤川胡山
此公胡為乃在此妻嘲女誚困家累平生豪氣干青雲白眼無
人可知已十年養母只哺糜交逰滿前亦何為空囊采藥賃敗
屋向人未忍稍低眉途窮負薪行痛哭凮烟北望偏蒿目名姓
寕容時彦識奉錢且就邨児塾昔時携家海上来草堂尋我柴
門開握手相看拊手笑坐談移晷猶徘徊論詩徃徃薄大暦擬
古十九追李枚海内近時稱作者梅邨秋岳推大雅吾家十弟
負㑺姿才情肯在王汪下胡生五十壮莫當揺茟累𥿄千言長
可憐枵腹破萬卷徒令八口怨文章老母天年下即丗此身欲
許向誰是蓬蒿中有國士存鹿鹿公䓁烏足言撫􁋊肝胆大如
瓠無可報仇與報恩彭生猖狂過吾子親在小人未敢死別来
再見雪飛花何時相訪隱君家新詩擊莭百回讀酒盞飜汁銀
瓶斜清泉白石滿君口到處題詩無不有自謂雄豪不譲人非
我君詩誰敵手胡生勸汝一杯酒
　　大雪行海上謡
衰年出門畏寒沍拳足攴頥如宿鷺六郎乗興鼔餘酣􁬸我東
臯風雪歩東臯東望海上山昏黄天地水墨間八荒地平矗鷹
岫四溟雲死無蛟闗胸中潑醅同沃水牛飲鯨吞只如此仰頭
今古天茫茫城郭人民㡬非是平生豪興大劇顛天意相容不
偶然烟蓑直挂鮫人室釣艇横干太乙船潮汐不喧水妃卧北
風吹人夜轉大㱕来凌兢雙屐穿公今不飲復何作綸竿事業
一羊裘瞪目乾坤清淚流鵞毛打笠氷撲靣期爾同登城北樓
茗齋詩五言律
　　　　　　　　　　　　淮南彭孫貽羿仁著
　　和潜夫先生詠月十首并次原韻
　　　野月
薄暮平臯望山河影漸舒遥光生下瀬夜景白東畬林影澗鳴
犬逺燈人捕魚誰知孤眺客天外自踟蹰
　　　闗月
絶徼寒見外流人㡬個還十年征未返此夕鬂成斑大漠長如
雪明河暗度關玉門回首望堠火照天山
　　　宫月
永夜聞歌吹宸逰似狹斜空懸一明鏡誰與惜鉛華深殿螢邊
幙㣲燈燼後花姮娥知有意暫為住雲車
　　　閨月
天涯人不逺今夜夣中来惟有将殘月曽分欲别杯光流口脂
澤冷逼簟文胎破鏡何當㑹因君倚玉臺
　　　庭月
地白見明月寒庭如逺空秋河自明㓕梧響各西東幽意爾時
絶遥心孰與同閑花落不盡片影入驚紅
　　　樓月
百尺岧嶤上慿髙生暮寒氣清明地表輪正隱天官低暝金支
鵲遥生玉井瀾倚䦨問牛女倘得借飛翰
　　　舟月
欵乃清暉　空明似水門漁歌過林影夜色長溪㾗岸逺低汀
蓼江　貼夣魂不須敲石火擊汰出沙邨
　　　山月
山月皎于晝千峰皓采周中天羣壑霽向晚宿雲收谷暗全成
緑溪深易作秋清歡應不厭何處肯生愁
　　　竹月
竹深留客處獨坐有餘暉一院清隂改茆亭花影非横斜移水
檻空翠沾人衣展榻琅玕下誰歟夜欵扉
　　　禅月
空有俱無着孤輪何處生當頭忘舉似標指故難名圓相冺真
際恒星澹夜明不煩宗鏡擬環照自将迎
　　次韻詶天岫硤川寄懐
身似南中㕍秋来畏北飛胡霜如桺絮江月在荷衣心事杯中
盡天涯倦後㱕能無怨揺落百感髩毛稀
　　次天岫八月一日晨起見懐韻
秋色望中㫁寒山穻復愁京華横北斗河漢澹西流白首還江
縂碧雲懐恵休相思不相見把菊為君愁
　　詶又韓韻(范琦天岫門人)
少伯陽狂日烟波寄此生時窮猶履畆亂後諱論兵把臂投深
樾相思寄杜蘅𬗋㣲山下月一為故人明
　　詶聖儀次韻(陳維新又字自脩峡川人)
席門原不掩車轍若為通相望雲山外孤城海市中潮分江一
折秋半月當空得句題飛葉因君寄北風
　　詶起東韻(周易)
滄海浩無際吾将把釣竿黄塵扵丗逺白露過秋寒花影移楸
局松聲在籜冠行歌問漁父何日見安瀾
　　詶曺傳臣韻(梅臣/陳維新范琦周易蔣謨曺梅鼎皆/硤山人天岫門下士)
繡乕風流在才華自絶羣空懐溪上月難贈嶺頭雲霜菊妍籬
卉秋蘭隱谷曛東峰㑹相訪山靄㺯氛氲
　　秋日偶吟十首次渭臣韻
閉門秋􁀁老何日可飱英謝客空樽緑看雲逺思清無人此来
徃幽草自然生三徑蓬蒿外斜陽得暫明
　　二
煨芋同炊石蹲鴟代擊鮮葉飛鴉陣雨月黒蟹黄天幽睡何曽
足秋山分外妍起扶靈夀去洗眼看風泉
　　三
愁病供髙枕勞生耳息機踈星河在側朔吹㕍髙飛霜坂明晨
露城隂帯夕暉漸稀車馬迹知爾丗情㣲
　　四
遲地烏三匝懐人天一方陽狂逃物色多病惜流光竹冷秋隂
淨山幽藥草香一掾聊寄迹割宅借蜂王
　　五
氷弦聊獨抱無地覔知音中酒看花惡逃禅狎丗深梧生終夕
響秋入萬家砧應笑天涯客佳時每滯淫
　　六
何人吹玉笛三弄入伊凉桂子飄殘月菱絲没野塘海人鷗共
席山客菊為糧莫厭朝飢乆雕胡飯顆香
　　七
秋思不可止寒山空復新苦吟生白髮凉月上青蘋風露登樓
夕河山病酒人側身還獨嘯西鄙尚烽塵
　　八
獨客秋吟外孤城海氣中稻肥羣鳥樂雨足百泉通丗事随児
戯家貧賴女紅惟應逐牛儈混跡隱墻東
　　九
菰茭増晚食晴雨卜朝霞逺岫雲浮水空潭石印沙客頻忘地
主書㫁憶天涯深草徒𨳩徑東籬未著花
　　十
倦逰悲物候偕隱負𥘉心倚杖月在笠當風花滿巾著書消憤
激縦酒諱沉深倘更能相和時時共短吟
　　不寐用韻
秋眠原不着欹枕數雞鳴殘月懸雙杵晨霜濕五更道心人外
冷塵事病餘清喧寂俱無渉簷風鐡馬聲
　　二
息形忘　著夣覺尸寝亦冥心巳達浮生理何如静者深月㾗
瞑宿鳥露滴澹風林布𬒳山寒入因知夕霰侵
　　三
帋悵黯然白燈殘霏落暉林空聞葉脫鐘動識星稀雨後𬞞堪
剪山中蕨㝎肥氣清無夣寐偃仄訟諸非
　　海上龍神祠用韻
鱗介朝宗地胡􁋡廟貌新海平中不動天濶四無鄰角木銜
𥘉旭霜鍾入小春龍宫屯莭伏髣髴待東廵
　　順寕八景次沈嘉則山人韻同郊叟作八首(重湖春色)
春色重湖外隂穠霽復開緑楊連草合紅雨落花来鷺起窺
漁艇蜂喧墜酒杯山山新茗坼昨夜已輕雷
　　二(孟瀑飛瑛)
孟姥飛流下垂虹木末生山鳴喧暗谷雨腳散春晴濺影和人
緑終宵㵼月明無因尋陸羽孤負品泉情
　　三(鳯山展翅)
山靈開鳥道颺采宿雲屯州穴霜林赤朝陽海日暾星張横咮
嗉天目對飛鶱空笑山梁雉虞羅畏觸樊
　　四(鷹窠古刹)
胡鷹来截海度嶺撇廻旋香刹當天半青冥一氣連潮腥鰌出
入影倒鷲空懸㝎後聞清磬孤峯礼竺仙
　　五(龜山斥堠)
蒼山伏玄武列戍枕沙汀烽掩孤城黒雲收逺溆青神燈過水
母鯊虎嘯林坰乆息鯷人警還應祝地靈
　　六(茶磨浮烟)
泉碓㫪烟日花林碾雪時髙人曽托迹野客寄幽思日鑄徒稱
絶松蘿空復竒岩前𫾣石火三籟自相吹
　　七(石㠶駕浪)
萬里長風外飄飄任所之疑從巨靈掣未許鉄船馳鼉吼逥
颿鼓鵬翻擊水池乾坤同泛宅何處桺梢維
　　八(大海秋濤)
秋氣来空濶魚龍嘯更悲蛟門横處㫁鯨穴險如夷颶母揺
箕舌天吳撼㢲維觀濤壮心發平覧西郊垂
　　步虚詞七首
縹緲三微境超遥八景輿太無逰灝炁小有入清虚玉籟廽仙
蹕雲綱轉帝車羽衣䡖自舉何用食飛魚
　　二
空洞過千刼朝元叩九皇星邊攀桺咮月下飲桃康濯濯丹淵
府琅琅𬗋户章隱文披可讀飛渡綘津長
　　三
停橈萬津海廽駕八渟峰破穢冠靈鳯窮幽耀燭龍寒童神
嶽㑹彭室綵麾從五􁀁烟中駕人間訪寗封
　　四
飛爽凌真際徊元極自然青靈凝積水緑氣入寥天乗歘虚無
外流形隱遁前雀隂空杳闇争得望胎仙
　　五
綘晨何煥爛緑宇自霏㣲鶴蹻排空上颷暉映月㱕罡風吟竺
落隱訣佩靈飛俯視山蘆界沉隂下七非
　　六
形馬山中客消揺上玉晨聳身尋若士伐髓逐靈人空漠三雲
合飛圖五岳真杳隗瞻象闕霄閣綵霓新
　　七
瓊扉凌倒景俯瞰玉華林六覺空無滓三天澹若隂澄觀流玉
玦雅唱入琴心何用金觴泛飱霞液自斟
　　人日喜荆門携二外孫至(庚戌)
人日無人至何人此日来綵絲児女勝栢子弟兄杯海日融珠
箔江春入髩梅椒花誰觧頌虀臼外孫才
　　首春同日永脩逺飲子于園亭
乗春尋素友𥘉霽作輕隂勝地多佳客良辰惬此心種梅横照
水叠石巧依林踈竹鳴泉上真宜一撫琴
　　二
君尋人外友習静學長生此地非凢境何須訪大瀛幽栖真物
杪無欲騐丹成只有杯中緑偏能澹丗情
　　三
徙倚危亭畔烟波竟水雲張縑堪潑墨小楷别書裙賢聖槽頭
辨英豪博齒分雄心消未盡楸局尚紛紜
　　四
惟有探梅興春情糸破除有花皆别墅息駕即吾廬久寂忘啼
鳥真空㝎伏魚去来無不可取醉復焉如
　　同日永石書渭臣子服逰涉園
蠟屐春𥘉理巖扉午不闗松聲寥泬上海氣有無間野客偶然
至主人相對閒同来磐石坐遥待鶴飛還
　　二
樓閣濛濛裏蒼山積氣東人穿空翠入澗繞曲池通衣袂萬花
濕軒窗深緑中濃香遮不住雲裊出簾櫳
　　三
磵户晴宜疑雨山房　復低四時幽卉發終日野禽啼潮汐喧
茶竈陂陀滑絮泥林丁導無導紆複㡬回迷
　　四
隱翳烟蘿下當時太白居雞鳴亭午候花落報春枝世事此中
㫁㳺人那得知祗應共君䓁到處一題詩
　　戲拈問六弟望病
誰謂貧非病空床中酒身興来忘感激老去惜親鄰花月紅窗
夕郊原紫馬春夣殘胡蝶下絃索乆生塵
　　二
我亦覊棲者誰䏻取丗憐惟添賖酒債何處賣文錢春雨多于
悶山寒减却眠于今猶較可啇畧到啼鵑
　　三
安徃無貧賤其誰曰不宜罏因燒藥冷酒為典衣遲䇿杖且一
出行歌任所之参差車馬客笑殺路傍児
　　四
列爵勲茅貴三台獻納臣無人逃白髮何物駐青春草屨随行
止花枝佐笑顰濁醪聊一盞貸粟任西鄰
　　自和前韻
佳時偏作悪孤負此閒身積雨無妨嬾空園喜卜鄰棋殘消白
日杯盡失青春乆㫁衝泥屐何須更掃塵
　　二
多蝨撓中散調鸚憶小憐留春到𧖟市無價買榆錢落魄人誰
識頺唐我欲眠不如㱕去好行止問山鵑
　　三
幽栖踈物役𥚹性頗相宜綺語妨禅乆覊懐入道遅拂龜從日
者誓墓愧羲之豈羡南柯蟻紛紛輕薄児
　　四
足下當亡恙飛牋報主臣清商歌子夜大火閏王春阮氏狂多
哭施家捧莫顰素心人未見晨夕惜無鄰
　　社日
社日多風雨今朝稍復佳天寒少来燕水長未聞蛙惜𥿄書常
細詶詩謔近俳無人過過屨花影没髙齋
　　二
相忘已春社梁燕㡬曽来且蠟登山屐重培照水梅餘霜金橘
墜冒冷玉蘭開拾葉閒燒茗濃香過潑醅
　　題陳近思園亭六首
　　　天香國色樓
湖海元龍在豪情獨倚樓穠香扶翠䄂花氣入簾鈎勝友才相
敵新詞艶欲流樽前無狎客文酒洽觥籌
　　　逺風堂
閴歴虚堂上披襟納逺風寓形留宇内送眺出寰中俗士寡来
轍遥山入太空超然屏塵雜清露引新桐
　　　静嘯軒
阮籍蘇門後不聞鸞鳯音知君長嘯處坐對竹林深山水泠然
逺幽人不可尋髙蝉在踈桺相和弄清隂
　　　春浮閣
春暉無不有豈必豔陽天萬緑晴光上孤紅暝􁀁前軒窗延野
眺卷幔入茶烟誰識清吟意慿䦨徙倚邊
　　　漱玉亭
危亭環衆玉氷鐡數枝撗已托懐人夣相㸔四照明無言識孤
徃傍水漱餘清何必凌風雪方知招隱情
　　　蕭齋
䔥條成物外今古一髙齋風展攤書牖花隂墜藥堦雲峰生隱
几天地入澄懐丘壑容吾老幽栖碩已諧
　　訪虚白上人茅棚
懶僧栖遁處亂竹四爲鄰狭徑頻驚犬荒途數問人坐談無一
字行止任相因何用山中住茅棚已絶塵
　　二
聞公携草履襆被謝黄門丗事掉頭去烟雲過眼存竹龕春剥
菌茶灶雨生㾗自足容髙卧無煩施給園
　　重逰西林禅院
逺公一去後無復舊西林法雨雲門變宗雷白社湮經行惟鳥
囀橋㫁坼溪蘋惆悵重来客蓮宗有宿因
　　春日同商隱渭臣過宻庵訪東明長老
雙扉𥘉一叩正值放叅時茅屋依髙樹松牕靣小池十千魚聴
偈萬个竹窺籬折腳鐺中米還應為客炊
　　　二
尋僧頻問徑隔水叩茅茨桑柘隂中去𧖟天戴勝遲野花拈欲
笑深樾到猶疑莫問西来意城南草色知
　　雨餘商隱渭臣道旃見過
二士相携至三人不速来同句成花影下茶熟雨聲中霽色沉
紅日深言惬素風殘春趂雙屐蜂蝶任西東
　　東觀見顧兼示新詩依韻奉詶
喜見竒文友相過碩結鄰攤書花弄影得句鳥窺人茶品同清
供詩禅捴勝因為君開竹徑一掃榻間塵
　　二
丗事惟髙枕花時懶閉門憐君能好我佳日過相存屐受三春
雨窓濃萬緑㾗坐談堪向夕未覺晩潮喧
　　和曇彥上人邨居望次韻
風蓑常挂壁人道是庄居一室無諸有髙眠望太虚溪聲當晝
静麂跡入林踈幸貯餘糧在蹲鴟帶雪鋤
　　二
林居少丁力畜犬勝烏龍飽食中春笋相忘向晚舂樵青無拾
得種植礼先農老圃閒来徃時時陌上逢
　　三
邨深忘治亂丗路况清夷所喜民無擾何煩麥両岐寡交宜徑
僻稀出耐橋危雨後抛菰米聊周鳥雀飢
　　四
家具惟茶竈幽栖一菜園笋成因竹苦絮减覺春温鳥語原非
寂泉鳴亦是喧都忘喧與寂偶寄此山邨
　　東籬𥘉集同半邨道􁈎商隱明臻東觀渭臣分得庚豪二
　　韻
東籬堪把酒何必待秋英此日貧交合因風好句生竹隂揺屈
戍梅雨歇倉庚且盡樽前盡同消萬古情
　　二
青林白石上若個是詩豪抱膝乾坤小浮雲物色髙清言對嵇
阮深意寄風騷坐惜流光去花前響伯勞
　　戲詠繭
經綸垂老就抱子未為遲湓水柴桑上春山歛雪時寸心惟衮
職萬緒在蛾眉浴日憑誰手功成鬂已絲
　　自和東籬𥘉集韻
日長如歲永佳話想唐庚相見多詞客何須頼麯生農歌樂秧
馬朝列待宫鶯各判雲霄路溪山自托盟
　　二
烟蓑偕出處結駟避賢豪濁酒諒不乏浮名何太勞行蔵牋易
傳心事托離騷眼底看羣從何人有鳯毛
　　戯詠緑毛錢龜
貴介無方寸青衿只選錢萍踪随隨點點荷下戯田田藻梲紛
毫末楞伽幻惘然倘堪将繫肘毛寶勝時賢
　　戯詠玳瑁雛猫
蒙貴佳公族玄章玳有瑕貍児身畫錦乕子㓜清華花面蔵鉤
距雕青仗瓜牙憐君猶好弄䑕軰任當衙
　　鳴臻携酌渭臣東籬下用半邨韻賦謝
論文携斗酒艱棘薄􁆖庚吾道諳貧賤窮居騐友生幽情風弄
蝶豔思睡聞鶯不少林栖樂嚶嚶喜結盟
　　二
何肉空来乆園𬞞亦足豪禽言偏故故物態捴勞勞無累忘中
聖多愁畏讀騷相看巖壑裏寕用益三毛
　　和渭臣偶成韻
工詩窮亦得學道病尤宜花影横棋局風篁暗隱居不知卿軰
客能愛此君誰更種千林竹垂竿計未遅
　　二
孤悶多扵酒因愁覺雨増能貧堪入道何用更尋僧夜静無風
籟心空不寐燈詩禅故潇洒八病笑吳興
　　𥘉霽海上觀新漲同渭臣
雨餘雙屐軟海上數峰晴乍口通三泖巫門隱四明子魚黏浪
躍父馬齧堤鳴何用沿溪棹扶酲歩屧輕
　　二
晚晴吹葛帶欵歩逐樵車潮白孤城濶天青落照𥘉風波揺濁
丗雲物入涵虚幽意無人識行歌共友于
　　又二首次渭臣韻
海外青無了湖頭緑始平羣山同逺近一壑半隂晴禽鳥音俱
樂乾坤眼暫明人家在蘋末相望水雲生
　　二
縠文揺不已空翠撲人𥚑積氣魚龍上黄流渾沌𥘉水風斜海
燕山靄帯烟憈身丗浮沉裏将尋笠澤漁
　　喜晴次韻
梅雨𥘉暗後黄魚足敗鮮新篁拖竹粉故莢落榆錢滌研川雲
媚籠牕砌卉妍晚風偏撩峭簾外曵茶烟
　　偶然作
瀹茗偶然集焉知林景移竹罏聲不絶松籟静相吹心逺花前
弈情深月下詩坐談幽思浹暝色上簾時
　　二
暫来深樾下已是夕陽西梅雨晴還濕桐花落似泥看雲雙眼
白登閣萬山低與客分詶應幽禽竟日啼
　　次韻二首
一隂生北陸小霽歩東臯二汛喧潮汐諸山隘怒號洩雲昏大
壑收潦滿空壕魚樂何如我臨淵羡未勞
　　二
望瀛驚滅没東面即茫然宇宙浮漚上波濤出日邊臨風懐若
士刺棹待成連咫尺荒臺畔携琴好及巔
　　贈法喜千雲和尚
古院神僧塔公来坐道塲心空持無字偈照破觧空方法雨安
禅下山花入㝎香巾瓶堪拂拭碩侍白椎傍
　　二
何方尋法喜悲智了羣生欲說原無句随縁覺有情舟移非岸
動月駛是雲行觧得拈花意門前流水横
　　詶端伯相送逰燕作次韻
以我不得意勞君問薄逰馬蹄燕市雪鷁首大河流旅夣難為
客邊聲易作秋故人滄海上離思日悠悠
　　二
天涯如咫尺行役莫長嗟呉月籠郷樹燕姬滯酒家四愁梁父
客千里海人槎囬首髙堂暮孤吟鬂欲華
　　詶端伯見懐客燕作次韻
荆卿不可見擊筑一悲歌此地昔人盡重来易水過月華臨夜
市宫樹隱晴珂何似雞鳴枕花𨳩蝶夣多
　　二
落木薊門道滹沱水逆流不堪猶作客况復更經秋霜入彈緱
劍寒生貰酒裘掉頭㱕恨晚非敢傲王侯
　　地燈
萬點交衢出千枝聚礫新盡離幽趣苦欲破暝途因藉草疑螢
火依山想燭銀光明盈大地誰續五燈人
　　過曇彦草庵
北郭尋秋去溪橋度㡬灣荷鉏皆白法短褐自青山竹外少餘
地松門長不闗喫茶無别話日落鳥知還
　　和渭臣訪曇彦上人韻
秋色不可見行吟問朗公閒雲飛欲盡相與入寒空煑茗林篁
雨看詩蓼岸風溪聲并人語吹落竹隂中
　　二
負薪只童子坐卧對空園落盡半林葉不知萬籟喧晚寒宜破
衲仄徑礙髙軒乞食飢偏懶樵歌稍出村
　　過皇甫太尉廟
義真空廟食餕饀野僧家吠犬稀来客牽牛滿地花齋厨貧净
肉酒戒醉毘邪消渇行吟乆同来乞施茶
　　晚過玉庵
講壇看伐木拓地闢林泉退院𥘉聞桂空池不種蓮㕍堂龍扳
樹蜃市地行船共話浮生事蹉跎即㡬年
　　冩峰庵茅亭呈示方長老
夕陽林影下相對只茅亭丗事窅然畫鳥聲殊可聴偶来逢散
髮何用問巾瓶良乆無餘語秋城草色青
　　過蔵琳上人竹林不遇
不見僧亦可我来因此君听然風外笑萬个静中聞秋色先紅
樹茶烟上白雲㱕途逐黄犢驚起鹿麚羣
　　秋日過粒粟庵時静公将徃天台
秋隂今已盡岩桂尚無花聞理登山屐将浮渡浙查稲田黄雀
雨槲笠赤城　倘得随行腳相携共采茶
　　博陸侯祠逢月宗上人
霍大将軍廟頻来不遇僧相逢惟楚語若個是盧能佛法空中
月神光海外燈無人堪共賞秋草没觚稜
　　秋日就酌正仲園林
羣山秋了了海外更蒼然林影日沉地葉聲風滿天順潮逢水
母指月礼金仙不用提壺勸淹留斸芋前
　　晚至宻庵晤東明長老
不見東明乆相尋落照邊經行藥欄外如意茟床眠钁地忽成
句𨳩門莫道禅粉糜燒共啜飽食且随縁
　　秋日飲竹聲池上同溧陽宋梅痴當湖宋伯輿携李邊九
　　　生羽土徐淵家弟渭臣二首
風物清秋麗羣山落木𥘉登樓一廽眺俯檻四垂虚湖海知交
聚園林繪事餘相思動經月不醉復何如
　　二
方外来狂客林間見羽人胸中自丘壑君䓁豈風塵弈㫖迎機
逺交情命酒真漱流醒薄醉吾意欲垂綸
　　秋日同商隱渭臣訪端伯
小橋流水上面郭草堂開十畆之間路三人不速来閒心滋卉
物静坐燼罏灰日側談方洽花隂覆茗杯
　　同吳興沈蒼虬及子于漢飛過博陸祠
木落江城侯言過漢相祠夕陽流小院秋色在髙枝良月随潮
信遥山入望疑昔逰人不見惆悵更題詩
　　詶天岫寄懐(次韻)
懐人不可見誰復與論詩君種門前桞今成樹㡬枝捲簾雲入
牖對酒月如巵半枕虚堂上溪山役夣思
　　詶天岫冬夜見懐韻
抱琴何處徃徇上伯牙臺松子草根墜幽人林下来何時踏微
雪尋爾對􁋚盃搃是忘機客沙鷗莫見猜
　　詶天岫旅中東首韻二首
林間片葉落花下一禽吟縦有相思夣徒傷覊客心踈鍾寒枕
外宻雨夜燈深獨坐怨良夕空悲雙杵音
　　二
風雪頻驚髩雲山小倚樓攤書溪籟裏滌研石泉流侠少羞論
劍胡姬笑典裘賣漿堪托友相約訪糟丘
　　次韻天岫見懐
寄語溪頭鯉何繇數寄書寒山空在望春草怨離居犢鼻随
傭保牛衣老糞除淒凉文酒㑹勝友憶應徐
　　詶天岫春日即事見示次韻二首
河流雙硖裏春盡百花中何地誅茆好臨溪草閣空樹深風竅
發雲潤水源窮是處增吟興非君孰與同
　　二
溪静聞鳴麂風和呌野禽花明争自媚雲淡本無心避丗移家
逺言愁命酒深山猿知客恨助我亦呉吟
　　詶天岫野望見懐韻
落日殘霞歛還驚夕燒然水明微隔樹邨逺只浮烟衰栁烏啼
冷秋山黄葉妍遥知長嘯者相憶理踈絃
茗齋詩五言排律
　　　　　　　　　　　　　淮南彭孫貽羿仁著
　　硤川恵力寺大殿落成胡山邀詩社同賦二十韻
塵界雙峰起殷河両邑分赤烏通象教典午兆靈氛龍鬼夷丹
嶂丘陵斸白雲尚書古檀度經始首榆枌燈宿千年火香凝五
􁀁雯般倕遺巧蹟朽螙剥楣棼苔砌蝸涎繡龜趺草實蕡四空
凌偪仄十地坼紛紜弘碩銷灰刼阿蘭冠海濆如流傾法施不
日聚風斤壮觀廻超忽神工闢衍墳㕍堂翬鳥革鹿苑刻麚麋
大士非留相輪王冥奏勲義天長在覆慧照有餘曛盡悟三祗
漏能祛六鑿熏支鷹任神駿何肉豈辛葷摛頌嗟希覯雕章愧
軼群意珠融妙湛靣壁了聲聞無字傳南印斯文屬右軍磨礲
碑版待巨手㝎推君
　　為從子復曽上張静公明府十六韻
錫茅崇五䓁郎位接三台錦襲金貂製鳬分劍履来栽花移鳯
邑携鶴赴琴臺大海環無際東封鑰未𨳩一星臨福見朞月得
昭回户絶追呼擾天弘禁網恢清霜髙凛潔明月㫁纎埃枯木
稀蒱博探丸屏市魁路遺皆恥拾課羡不煩催麥秀𡵨盈野珠
還蚌自胎民生誠竭力公至日悠㢤取次􁋊車服登庸作鼎梅
門墻厠挑李甕牖足蒿莱雅沐絃歌化深慚賦頌才為光看北
斗孔邇祝南陔倘憶燕山駿涓金始郭隗
　　詠紫牡丹八韻
姚黄元有匹佳麗冠中州穠霧馡難歇玫瑰染欲流蒲桃𨳩錦
幄茱帶惹香篝清夣胭脂地相思蜀纈裘嫣然真絶代艶質故
殊尤詞客来薇省邀驩駐棗騮檀槽歌管亂閃電璅牕幽飛燕
新粧在何人更倚樓
　　詶程二安國見投韻
吾衰真已乆潦倒荅春華出處随田叟行蔵半酒家髠餘簮易
墜刖外后寕瑕瓶罄終然恥囊空肯再賖狗監愧楊意螘郡指
槐衙禁樹三千桺宫鶯十萬花何如塵一榻獨徃静無譁訪嶽
遲雙屐蔵書乏五車市肝誰累邑詩䏣豈輸义公䓁原殊絶新
萹更孔嘉幽情生灌卉丗味澹烹茶白雪難為和吟成日又斜
　　喜維申巨展而价並擢中翰
聫𬒮登鸞掖綸扉得㕍行共㸔青璅上同拜𬗋薇郎舊社聲名
大新除翰藻揚螭頭聫武歩鼎足在文昌侍直宫花落朝回晝
漏長濡毫承露掌浥袖御罏香北斗星河近西清日月光禁林
多小鳯詠史譲袁羊公輔儲臺閣中書佐廟堂諸君諳故事嘉
話𥙷巖廊
　　投贈陳枚臣明府(當湖令)
古邑髙賢至鳴棽一事無寒城惟落日春色滿平湖過市忘呵
殿投錢刈馬芻𧖟時緩王稅賦汰減胥徒官舎門如水垂簾草
欲蕪吏人閒就塾伍伯退樵蘇餽絶懸魚壁廉㱕入浦珠栽花
徴樂歲儆澤罷縣枹鄰壌河俱潤公門碩不孤三台郎位近六
計政聲殊斗北誰同軰闗西有大儒清流澄泖口皎月麗天隅
鸞鳯聮青瑣星辰上白榆先生升自此　聖主望都俞千里長
携寉雙飛待履鳬采風行入告聊為貢巴歈
　　和吳中翰曉岳瞻岱詩次韻
驅馬大河北髙盤㤗畤天云亭環濟漯箕尾帯幽燕左顧青徐
盡平分斥鹵連秩宗群望徧輯瑞此方先虞后時廵狩軒皇說
上仙金泥封石匣玉牒秘瑶編主器長居震升烟㦯配乾羽流
搴水碧太祝賛山玄象帝司吹萬童男挟半千靈風聞宛若望
海已飄然白馬沉雙璧朱旗屬両甄㳺行終莫遇迂恠古来偏
巨麗黄輿冠疆隅赤縣全中原何莫莫王道自平平鳬繹蒼笻
下之罘䇿蹇前野猿啼窱􁰈駭鹿走孤懸松偃徂徕影碑湮上
蔡鎸登臨應有待封禅更何年芝菌虚懐想簾泉似激湲隂陽
移噏忽割㨿㡬推遷匹練縈吳㑹丸泥小渭川峯頭熒日本荒
外見居延谷響三呼夀雲成五􁀁烟俄焉生羽翼胸次得澄鮮
一自㱕休後徒存彷彿邊憐君詩故好使我歩増妍屐齒懽宜
折鞵絇趾欲駢地靈開浩蕩瀆鎮亘廽還人鳥堪圖畫痴龍待
舉鞭四愁工贈叚三絶搃輸䖍梁父吟誰亞宣尼覧極巔碧霞
元氣表丹篆岳形傳汶泗疑涔淖亀蒙僅數拳相如新視草難
和茂陵篇
　　五日五言十五韻得十五咸
舊雨淹旬朔新衣換祫衫榴花欺短髩藥物避長鎞艾虎頭稀
揷昌陽乎漫芟團菰難益智餌术豈醫饞紈扇應𥘉御蒲觴喜
共銜江湖多白鳥丙舍只青杉欲徃尋芝菌偕行想鹿麙便堪
輕病骨似已離塵凢赤伏逃文叔黄梁悟吕碞辟兵符小小續
命縷摻摻何用寒香草還當酧酒監梟羔辭醢炙梅鼎耐酸醎
一弔沉湘客将随上楚㠶聲華消作賦火地狹憂讒且醉戎葵
下調絲摘阮咸
　　秋日集道旃草堂適道旃舉孫作湯餅㑹各賦八韻限孫
　　　字
河鼓猶横牖荷裳共欵門秋隂米野寺暝色赴深邨刻燭花盈
寸當歌酒滿樽干時章句賤養拙布衣尊露葉桐　子風林竹
抱孫卧逰思地胏行潦望天根撰集懐鉛素蒐詩役夣䰟他年
嘲到溉詒厥勝諸昆
　　帝京後萹百韻次荅海昌朱人逺
(昔在都下賦燕京萹長律二百餘韻當湖陸子麐士見/示帝京萹百三十六韻又復和之今歲殘臘陽羡胡子)
(天岫飛書/致人逺帝京萹索余和章貽才拙而遲驚/讀鴻文思枯才拙更復何言聊塞故人之意云爾前二)
(篇已盡其㮣兹但臚其風物繁庶曰帝京後萹猥雜寡/要不賢者識其小者非邪雷門布鼔有/則鳴瓦缶嗚)
(嗚無當大雅二公為貽蔵拙以覆醬瓿可矣)
勾陳垂太極玄朔滙淳風維辟家天下居師卜地中漁陽緜廣
斥㕍塞隘嶆峒京室扵焉建黄圖奄獨雄神臯滋沃衍王氣靄
溟濛桑土先敉患榆闗障鑿空斗杓當次尾日本指𥘉曈南至
鄰無棣西邊扼大同幽并貞坎位恒衛帯離宫户冩千門賦朝
鏗萬石鐘購書開白虎築室直銅龍列仗司儀整陞階納陛崇
押班翔振鷺交㦸仡非熊制作堪垂創乾坤滌晦蒙捴干将止
殺黈纊少偏聰夏甸歡新啓堯衢喜再逢洊雷驚蟄窹膏㴻渥
恩濃里稅寛夫布機坊罷女紅冕旒凝穆穆紳珮肅雍雍釋菜
尊宣父橋門起國廱陾薨凌倒景閣槖聚斥攻署榜師梁鵠題
碑匹李邕㑺材多倚馬𥙷衮想華蟲永瘼虚前席防川戒上壅
時清知主堅諍苦識臣忠水旱周爰䘏　鰥衋在卭瘠環踈嬖
倖肥遁企葌蓬嚆矢稀聞鐍􁂥戈乆澀鋒耆英咸儋爵庶老亦
携笻亡叛斯崩角抒誠誓匪躬榮光河畔溢秀草隰傍鍾疹厲
禨祥息含醇治理醲海函波灝渺春潤雨瀧淞合樂梨園集嚴
粧寳髻鬆天厨羞鳯蹠法饌點鮭菘粉入寒消瑩丸留浴繡供
沁酥凝手滑截臛壘盤重賜食馳連櫝随鞭召並驄貂璫中貴
扈豹尾小侯從諌獵誰濡草求言孰采葑雲罕羅駭兕霆礟隕
創鴻豺祭承天令禽荒儆帝衷外寕弥薄伐秋獮訓臨戎麾舉
分竒正圍開辨合縦雷鍧喧衆鐸山立静孤跫貫蝨争穿的飛
蝱詎瞬瞳蝥􁀦旌沛沛帳殿綺叢叢鼓綴繁星亂營收掩月朦
禡牙刑犢特原獸献豝豵飲至徐揚蜼和鸞不汗􁏢勲茅全脱
劍儒将慕　縫宓瑟調雙引虞韶舞七終兵消諸暴戢網漏至
仁洪􁁪面蠻方貢竒肱譯外通八埏成卧闥四裔䕶髙墉積朽
填泉府如坻腐宿春富强民攘攘郊畛望蔥蔥突奥真忘暑純
裘豈畏冬倡家銀絡索曲院玉芙蓉被翠遥熏麝衣香互惹蜂
炙笙呼越婢撥阮命奚童巧髩梳宜畫脩矑盻轉工指尖彄瘦
削項細釦璁瓏寒食秋千闘油塲蹴鞠溶醉人扶路唱烟市火
城籠角觝猿援挂吞刀電滅蹤肉飛騰　􁑾鞾窄騁纎穠土女
褰珠箔樓臺冒綵虹踏澄殘五夜鈎屧濕雙弓歷歷舟輪度行
行紫陌窮昇平誠有象輔弼賴羣公物産難更僕輸將逺是共
邦圻惟棗栗夷落致榛松碣石辰韓右毉閭上郡東檿絲驕粤
葛卉服勝巴賨玀鬼壺頭欵仙真岱首封地芝生水碧巖甕迸
溪銅俗侈因康阜君心敢汰豐曩時疲蹇衛輦下過衰翁洗眼
看陵廟驅　觸藴隆興亡嗟齒及摧䧟憶膚功旅况銷薪桂㱕
杭附釣􁖬研都材恨拙捷徑隱靡充夣鹿人居鄭歌魚客姓馮
曵𥚑慚汗泚列棨避矛䂌未忍趨擎跽惡能仰要衝宿瘤思各
媚顰黛若為容　嶠平疑掌滹沱凈偃烽吾寕安草莾詎曰樂
萋菶燕市魚膓缺金臺駿足慵我裳鶉縷縷彼裼貉茸茸祼袒
嗤狂禰棲遲羡懶融淚枯收滴蚌顔黒半焦桐焚茟辭盲史揮
鋤伴石農戦争紛蒿目形勝耿羅胷繪壁彈俱響浮杯芥則篷
一元冺闔闢両屇劃衡嵩伯禹賢傳子軒轅道訪　遼金徒竊
閏湯武逓成宗欲悉皇王蹟銘臚日觀峯
(百韻長律作俑拾遺長慶二老承其敝靡曼極矣松陵二/君次韻有至千言者皆古體少比偶洵知為律之難也昌)
(黎為詩窄韻字無旁出韻之寛者反多用古叶崛强如此/一東韻尚寛可以不借二冬人逺豈效昌黎耶貽規規效)
(之當見笑耶郸之學步終成孫夀之折腰也羿仁再記)
茗齋詩七言律
　　　　　　　　　　　　　淮南彭縣貽羿仁著
　　已酉元旦
寝閣朝暾蜃牖間自憐清鏡改朱顔中郎有女傳黄絹小婦将
雛媚緑鬟衮衮年華虚獻歲勞勞人事悔還山桐扉深掩横魚
鑰嬴得浮生一日閒
　　題商隱亡餘草堂
花下茅堂萬卷書百城坐擁興何如映規脉望環無際探頷驪
癡龍摘有餘采得神芝脩􁐝供刪来詩草帶經鋤憐君久已三
冬足竒字休辭載酒車
　　壽茸城張子羙少叅
絲綸丗掌在鸞臺公自聲名燭上台一代斗杓吳㑹指千秋藻
鑑越西𨳩䕶羗早觧還山組滄海平添上夀杯爲問門前舊桃
李鹿車百里㡬人来
　　二
烽烟萬里赴湟中青海無塵異域通充國金城今未老留矦黄
石已成功酒泉舊領長浮白弧影南懸可挂弓白鹿門生多少
在後堂誰許近扶風
　　送静庵之任昌邑
膠西春暖發眀駝仙令看花擁傳過帝座郎官垂列宿滄溟
重譯罷揚波風清楊震亭前乆雨足田横海上多　昭代只今
資保障檿絲當不費徴科
　　二
江淮聞道　烽烟公自脂車叱馭前春水逺浮仙棹發山花交
拂錦車偏蓬莱雲氣成宫闕溟渤鮫人雜井㕓近日臺郎需𥙷
缺問君報最在何年
　　送徐律齋重赴粤西(律齋以入/賀南還時小姬在嶺西/將就館故以戯之)
荔江流水象山分両岸猿聲晝夜聞一去朝天瞻北極重㱕炎
徼已南薰官衙笏拄千峯石小婦粧凝五嶺雲到日生珠應在
掌明年取印不輸君
　　送蜚雝之任蒼梧
雲峰萬叠赴蒼梧夾㟁青山呌鷓鴣水激龍門灘不㫁山横象
郡瘴疑無猺人喜却金輸訟賨市長寛布入租莫道殊方在天
末彤庭咫尺觀仙鳬
　　二
知君風調逈難攀花底鳴琴萬仞山荒落自来争訟少清溪日
對吏人閒不煩保障資弭羣盗自有文章變百蠻他日寕親逢
内召髙堂雙　尚朱顔
　　春暮八首
花時零落似悲秋韋曲平康罷出逰夜雨一枝常棣冷春風三
月杜䳌愁踈狂應笑無懷刺憔悴空憐有敝裘為報故人勞問
訊烽烟滿目到滄洲
　　二
韶華流水度芳菲雙髣驚心與丗違垂老青雲踈晚達閑愁白
日送春㱕子規故國溪山㫁平仲空林草木稀年少不須誇爛
熳西風容易入羅衣
　　三
聞琴臺畔水連天北望成山好刺船下瀨旌旂鷗自起甬東城
闕蜃相連海人月暈占風雨鳥客烟波度歲年萬里黄濤今列
戍釣絲空捲落花前
　　四
紫㣲直下是京華両屇中分地絡斜鉄嶺千盤過碣石玉門一
望並流沙誰從西極窮天歩屢易南訛尚歳差野老山中忌暦
日不知開落㡬回花
　　五
滄溟屢築受䧏城潮上歐寮萬里清聞說入山誇射虎坐看跋
浪走長鯨風飄垂柳花千片雨過棠梨月四更踪跡避人還自
笑不堪連夕泥朝酲
　　六
紅塵乆厭愧尋僧林下髙人見未曽春雨漸喧飛白鳥風烟無
際有蒼蝇鮑郎塲没寒潮上博陸祠空野月升孤憤書成誰足
語團焦一片坐深燈
　　七
彭湖西望杳茫茫何處浮查水一方陸賈虚傳能下越扶餘未
見不稱王喧豗潮汐驚髙枕撩亂鶯花過艶陽已裂蘇生罷㳺
說城南二頃自耕桑
　　八
萬點飛花送旅情天涯㱕夣不分眀愁心夜夜盧龍月病卧時
時緑綺鳴小婦眉顰踈黛茟髙堂頭白愧躬耕眼中春色殘如
許那得愁消仗麯生
　　雨懷
今雨門前㡬客来草堂終日不須開青山亡恙交情見白髮多
時老病催絲竹風流稀郢雪蓮花髙致少宗雷首陽但徃薇都
盡莫厭朝飢負米回
　　二
戴勝飛飛過女墻閒門無事日偏長鮭菁漫種千畦韭𧖟老空
懐八百桑榖雨花殘移芍藥赭山潮急上錢塘十年海上沉戈
久何處雲㠶拂九黄
　　三
清樽何必對花枝醉裏愁消倒接䍦江上戦塲茅盡没海
濵枯􁄺月成規春風闘草樓羅曆曉日凝粧暈品眉追憶少年
惟午夣青梅梢壓雨垂垂
　　同新城王子側集信弦弟草堂
千里相思命駕頻山堂傾盖拂車茵河山對酒風流聚南北論
交歲月新丹轄屢投消盡燭黄潮纔上薦文鱗君家兄弟知
名久海内詩人更㡬人
　　賦得田䑕化為鴽(鵪鶉一名鴽一名鶉鷃又名䳺/淮/南子蟾蜍得苽化而為鶉/列子蛙)
(化為鶉/老蛙得爛瓜多化為鶉鶉性淳匹處不亂羣/鶉奔之詩刺人不如鶉也/甘氏星經鳥之闘竦其尾)
(鶉之闘詠其翼/夣書夣鶉鵪為闘/陸機云鶉性淳/不越横草/安定鶉觚原蒙恬扶蘇築城設祭奠觚有)
(鶉飛升觚上故名/紅飛鼠/鼯一名飛生䑕有五仗/嶺南有)
社鼷跡散蛻脩毫横草俄看振緑臯服翼共㳺疑候變飛生相
逐漸登髙山空鳥䑕堪同穴地盡鶉觚漸不毛從此翺翔随鷇
食蜡賔無復問迎猫
　　二
伯勞驚顧見田蚡竦翼雕籠闘復馴已傍紅飛空五技似占虚
宿次三鶉張湯文就形先觧子夏衣懸毳更新决起榆枋懐舊
侣仲能當復憶前身(抱朴子䑕三百歲知千里外事名曰仲能)
　　半夏生
日永朱明物誤薰靈苗恰見茁繽紛㽔賔氣勁辛寒伏鶉火陽
中燥濕分乍長一隂滋甲坼誰嘗百草辨遺文提筐好逐韓康
去采藥千峰掃白雲
　　反舌無聲
黄梅山雨歇㢘纎百囀稀聞話短檐林静不知禽語樂日長閑
殺鳥情占春思莫怕傳教漏午夣偏宜好更淹誰道䜛言在君
側漢官恩重㡬人沾
　　鵙始鳴(音橘伯勞也左傳伯趙氏司至者也即鵙又同鴂)
𧖟火纔過浴繭天隂隂鴃舌滿林泉仲山已徃鳴悲歇伯趙空
啼測至前烏桕西洲吹不息燕飛東去曲誰傳晝長人困心情
惡奈殺覊禽呌枕邉
　　戴勝䧏扵桑
夗機尚未織吳絲絍鳥嚬催過柘枝陌上驚飛逢艶質桑中並
宿見幽期漢宫人日釵梁巧王母仙壇使者遲惟有提筐容不
理䒺山啼處髣低垂
　　鹿角觧
暗谷槎枒鳥道封伏隂𥘉長褪斑龍伐毛委蛻升真馭大道多
岐冺相宗逰牝自随麀濯濯介麋無復紫茸茸吻鳴只聴秋風
發㑹見峥嶸換舊踪
　　夀郭臯旭尊慈七十
徽音文母式邕顒庭訓寕庸致萬鐘此日二難堪並駕同時八
俊久相從茟簮久佐弹冠豸薦剉潜供下食龍見說人倫師有
道可應雞臛讓茆容
　　和林聞上人詠梅花窗格
湘㾗剪取碧琅玕織出玲瓏萬朶㸔帶緑似窺青璅暗斜飛四
照玉鱗殘空楞不隔前溪雪踈影難遮昨夜寒帋帳獨眠愁點
點花隂同過曲䦨干
　　觀潮日得敷文淮上書
雙桂幽窓已向殘天涯書到水雲端海山過雨潮如雪河漢横
秋夜自寒人去隔江㱕逺夣月明虚牖度輕紈如淮羙酒還堪
醉此别休歌行路難
　　喜氷脩至海上
短褐行歌意氣新馳驅南北各風塵共驚談乕休過市相約為
漁互問津海上潮生天漠漠月華天半夜鱗鱗故人踪跡同零
落白石空山更㡬人
　　甬東髙旦中𫐠喆兄開府禦冦鄖陽事有感作
樽酒相逢感慨前江湖踪跡動林泉重論徃事悲歌集萬死孤
臣血戦年叢桂小山秋未老采芝甪里去疑仙狂言相向休驚
座今夜燈花為客妍
　　詶年三見投韻(蔣謨)
飄蕩萍踪未可尋馬蹄徧踏北山岑干将未了眉間事焦尾誰
明膝上音野氣隂濃翳宫闕秋河夜白澹房心狂夫行跡勞相
問肯向金門寄陸沉
　　詶天岫聞羿仁北㱕作次韻
秋草燕山客乍㱕西風𥘉冷㕍猶稀去時赤日晨流火寒渡黄
河雪滿衣故友尚憐狂態在浮名自覺丗情違山中白石知無
限猿穴休糧足療飢
　　秋懐六首次天岫韻
烏夜邨南烏夜飛已驚白露入秋衣芙容江上持堪贈　子山
中落漸稀織女三星河歷歷懐人千里月輝輝應憐咫尺成相
望翹首停雲碩獨違
　　二
落木秋聲動井梧空牕人老感栖烏箧中流水彈三峽夣裏江
天憶両孤廷尉莫須辭故客歩兵當不悔窮途清泉磐石誰相
賞松下長携酒一壺
　　三
東風吹盡古今愁大海蒼蒼澹不流良夜豈宜頻見月騷人無
奈獨悲秋烏絲小様填詞滿翠䄂名姬秉燭逰爛漫豪情消未得
采菱洲畔築糟丘
　　四
層城秋净㕍行髙日夜江聲萬里濤烟樹參差明野眺河山蕭
瑟動綈𫀆頻年折盡離津桺何處堪裁滿徑桃待入風泉湍壑
下林飈響徹五雲璈
　　五
雙魚何處報相思雨後瀟湘㕍到遲零露乍寒紅藕渡清霜先
上菊花枝逺山玉鏡空眉黛艶曲金荃愴鬂絲追憶惘然驚獨
在􁆖勤莫問手中巵
　　六
楓落吳江葉未紅扁舟乗興許誰同籬邊若個尋元亮廡下重
来訪伯通龍虎名流黄帋外魚鰕身事緑簔中一丘一壑容吾
老抱牘空山伴雨工
　　寄懷天岫二首
采藥雲峰深未深十年将母負𥘉心蘋花家室随浮梗杜宇江
天憶故林醉有二豪推酒徳貧無書萬卷慰書淫問竒滿座多
時彦若個鍾期是賞音
　　二
白露為霜菊漸肥相思已換芰荷衣應憐華髮長流寓重到青
山可當㱕蒿徑求羊從嘯詠葛洪雞犬共巖扉籃輿不用門人
荷日日雙峰坐翠㣲
　　寄天岫并柬自脩傅臣又韓起東年三五君
雙峯蘭若足雲泉顧况曽過此地偏􁆖水自流通縣郭横山一
點隔人烟鼔吹林壑皆同調銓次風騷恰有權莫恨曲髙長寡
和為君裁答五君篇
　　九日風雨無菊庭桂始花有作
細雨重陽菊未𨳩東籬　寞對􁋚杯當軒月樹霜前吐掃徑金
風檻外来秋思白衣空悵望羙人黄雪共徘徊小山叢下香堪
把何必登髙落帽回
　　九日風雨灌木庵漫興同半邨商隱東觀用何六園客韻
空城風雨似山郷懶揷茱萸惜鬂蒼送酒人稀遲把菊題餻客
到趣㫪粱郵筩屏謝傳牋㫁灌木隂沉擁祫凉薄暝茆檐歡霽
色授衣少婦搗流黄
　　二
白雲遥冠逺山巔正是重陽落木天千里登樓人去去九秋風
物感年年醉眠酒惡何遷次老病詩狂太劇顛賴爾諸君能暇
日幽情子墨代傳宣
　　詠黄荷花
芙蕖異種檀輕盈宛在中央弄色明日瑩緗雲香雨過月移金
井露華清似随西土毘盧現不逐東昏顧歩生𨳩向秋江誰比
貌騷人何用更飱英
　　二
㡬度江南唱采蓮秋容疑在洞庭船臨波櫓暈雙文淺坐蘂雙
文一色深全學道装浮太乙可随仙掌削金天蘜衣更覺婵娟
甚製芰靈均更惘然
　　同商隱東觀及從子少咸看菊孫户侯山園
秋光無處不宜人老圃秋容暮轉新緑草已荒真隱宅青
山喜與寓公鄰芒鞵輕過穿花蝶落日低扵貼水萍悵好東籬
且㱕去重來燒茗莫辭頻
　　看菊無為叔池館同商隱東觀少咸
連屐秋吟過草堂寒花低綴隔林香宵中零露為霜白海
外晴雲帶晩黄瓜圃公侯分卉植罏聲潮汐上虚廊頻㽞小
阮荒城暮已見㱕鴉噪女墻
　　賦得女媧鍊石𥙷天
浮空翠釜坼乾維摶土神人立治時嶽鎮數卷融太液隂陽一
氣鼓圓儀粉丸不漏山河影井絡斜封上下規從此餘灰銷浩
刼盖函萬古爛昭垂
　　秋盡七首
秋盡川原萬木中乎沙千里度䡖鴻江聲日夜巫門上山郭樓
臺福水東向夕搗衣驚織婦沿流泛宅訪溪翁南天是處皆揺
落莫怨菱絲荇帶風
　　二
青女霜髙冷戌笳小春尚復見黄花鯨鐘百八催潮候魚海清
寒减月華南㕍㫁行猶入塞西風蕩子不思家尺書頻寄無㱕
信倚杖柴門聴吠猧
　　三
靣郭長溪水北流古塘葭菼接烏坵青楓将變霜逾暖黄雀𥘉
肥稻倍收伍尚橋空横􁄺月伯牙臺冷鎻漁舟芙容零落紅衣
盡惆悵悲秋更送秋
　　四
髙閣軒窗面翠㣲䦨干送目盡清暉馬嘷城北寒潮起虎嘯亭
臯宿鳥飛觧笑嬰児聊破老餔糜慈母心忘飢㫁猿晴寉勞相
待何處青山少蕨薇
　　五
秋風秋露各淒然何夕秋清不可憐纔度桂枝金鈿下又探梅
信玉蛾前紫菱泥黒沉波月烏􁀋霜髙脫葉天猶憶納凉
幽篠夜商歌白苧藕花船
　　六
朔氣吹蓬上桺條寒波猶蕩鮑家橋胡鷹翮瘦盤雲疾獵騎弓
輕向月驕鼓角軍城牛女外魚塩海吊蛋人朝不知秋色㱕何
處冉冉靈均未可招
　　七
方笻向晚欵柴門短褐長鑱話灌園竹徑篁低松䑕墜茶寮僧
過木魚喧摘花㱕去携童子榻畫圖成教女孫暫遣秋懷慰愁
病星河夜濕月黄昏
　　自和前韻七首
秋老晴霞暮靄中草堂髙寄愧盧鴻身名蝸角争三北生計𧖟
絲困二東宫體豔留烏㡌客花枝冷笑白頭翁扁舟載酒無多
逺一任朝朝暮暮風
　　二
山城寒色動吹笳尚見霜天呌賣花買婢小名傳北户從師大
㫖悟南華詩狂不避三騶貴酒債常輸五木家韋曲所歡知我
意燒燈相待候鄰猧
　　三
竹林勝友盡名流零落山阿委廢坵北府英雄吳地散右軍文
采越江收新詞到䖏傳銀甲急管頻吹送玉舟悵望闗中古陵
闕啼烏夜夜噪延秋
　　四
橘柚南中露漸㣲清吟長自和元暉海潮夕上羣山静木末寒
生萬葉飛學道身閒宜病懶休糧方在怯年飢踈狂只合蓬蒿
侣舊友青雲倚紫㣲
　　五
燭冷空齋燼復然瓶花弄影故争憐持螯􁇣蟹輸霜䧏品水獅
茶貯雨前隕蘀含風悲嘯樹滄溟浸月冷黏天種梅乆約山中
侣米帖臨成好借船
　　六
澄江寒􁀁滿南條衰栁衰楊舊板橋愛日老菜常作戯傲霜
陶菊向誰驕酒杯何必論賢聖棋局渾忘改市朝聞道甘泉埒
羽獵近臣若個賦祈招
　　七
潮聲寂歴九黄門燒芋枯條剪柘園縦飲客踈因服散逃禅坐
乆自忘喧祝雞五母羣呼子課竹千頭再見孫八口漸多生計
拙藼蘇何以慰晨昏
　　夀陸汶川嗣開六十
岷山南望見牂牁仙令雙鳬上峡過製錦江源成五􁀁鳴琴天
際俯三峩白頭兄弟文章友青組風流吏隱多對酒方壺知不
逺蓬莱清淺正溏波
　　萬安曽日永堯㫤重過海上展先太僕遺像走謁殯
　　宮感賦二首
金風净掃草堂塵絮桺酒重米感故人帳下義児星散盡天
涯㱕旐雪中新精靈驚見如生靣涕淚空沾未死身拜起相
看轉嗚咽鷓鴣啼殺贑江春
　　二
墓田禾黍枕南臯流水㢘貞鎻石壕杜宇㱕心江月小楊花故
國海天髙寒瓊自冷亡臣􁱔戦血猶埋狥主刀欲訪西昌諸
義土魚梁城下滿蓬蒿
　　先太僕旅窀江邨二十餘年人無知者萬安胡明府邕蕃
　　給符義故曽堯㫤負載東㱕海上感賦二首寄謝明府
使君高誼冠南州白馬寒江送北流青汗長懸螺子照塗車不
為鷓鴣留未收彭越誰相問有愧曽參尚逺逰此日啼猿數行
淚報恩難作夜珠投
　　二
黄公灘色鎻髙城贑水東流一様清香令坐来花自發訟庭人
少寉孤行稀聞餉鮓魚梁冷日夜弦歌舜樂鳴遥傍斗牛看
紫氣蒯緱欲報此身輕
　　次韻郊叟贈日永重来海上作
故人一諾久星霜生死知交矢不忘望帝㱕䰟聞謝豹西州餘
恨感袁羊風波道逺公無渡箕尾身騎夜有光囬首家山隔彭
蠡湓城九泒滙南康
　　二
重来東海訪雲将執手汍瀾感未忘夙約黍雞心照灼悲歌荆
漸色飛揚雀羅門冷難為客橘柚天寒易望郷落日伍胥潮正
上赭山風雨下長檣
　　翔千㝎情詩
寒月花枝度小春粉郎紅黛一時新二槗夫壻俱英傑三峡神
仙本麗人題柱求凰将仕漢吹簫下鳯逺過秦不煩詞客催粧
句自有江毫冩翠顰
　　贈别日永
當年俶儻早知名赴義應知七尺輕故友一言青汗照河山千
里素車行干将尚匣酬恩劍古冶誰封故冡銘今日送君江上
別嶺猿方唱第三聲
　　二
魚梁宿草已多時欲傍要離那得知不是鹿車躬輓馭終令馬
角㫁歸期黄金俠客羞論報白水江關愴見思絮酒重来人盡
識南州髙士捨君誰
　　吾查次韻和郊叟
急流退後已身䡖俯檻還深結網情魏闕江湖皆浪迹華林魚
鳥舊同盟蝸牛壁落銜孤沼蜃外軒窗靣九瀛一曲滄浪時獨
笑濯纓豈為野人清
　　二
醉客觥船共燕遨慿䦨身丗逐輕舠雄心擊楫黄濤壯清夣横
舟白眼髙一壑自專驕泛宅両頭置酒帶檀槽故人共卧疑同
載笑殺青蓮尚錦𫀆
　　歲晚即事四首次羡門韻
雲山身事杳漫漫兄弟凋零怯影單裘馬不須年少羡綈𫀆耻
作故人寒倦㳺犬子原非好多累禽生强自寛每約采茶僧共
去未煩玉碾試龍團
　　二
窮隂積雪沍簷端霜月三更擁絮寒丙舍未成人欲老辛夷将
試歲𥘉殘戈船下瀨聞将發岱首封泥想自乾如此風烟好堅
卧日邉且莫問長安
　　三
天涯囬首毎思君風調東堂自絶群文酒花間時並駕嘯吟月
下㝎相聞大槐宦轍多旁午小草㱕心已夕曛贏得門庭勞應
接紛紛竒字問楊雲
　　四
約逰林屋愧難能何日銅坑飽聖僧漫向晴牕臨快雪新翻古
籒彷陽氷豬肝客去如龍遁猿臂人還怯虎騰從此韜聲潜
姓字子虚烏有任君稱
　　枕上雪詩和郊叟并次韻
撲窗道是廉纎雨那識寒蛾竟掃空斑竹簾踈時罅冷蘆
花絮薄未禁風荘生蝶過空床白陸羽罏燒土竈紅且耐清吟
忍堅卧不将髙興讓諸公
　　再和郊叟看雪韻
朝来湖上行逰徧白雨千峯正滿空一片髙林迷寉子不知何
處隱猿公氷融青草坡無緑烟湿黄茅火不紅忍凍衝寒探梅
信霜顱猶　葉吟風
　　已酉除夕懷敷文㱕舟次淮上
逰子天涯及歲除㱕㠶已逐渡江魚雲山千里淮南樹風雨經
旬薊北書行過瓊花春未到薦来楊意興何如五湖烟水遥相
待早趂南徐載酒車
　　巳酉除夕江右曽日永留寓草堂同從子脩逺夜酌
行跡終朝共轉蓬江湖作客尚西東寳刀俠烈平生盡斗酒闗
河此夕同夜色漸深簷雨外年華暗度燭花中不煩更展登堂
敬雞黍猶慚國士風
　　庚戌元旦同蘧非渭臣少咸猗天酌信弦弟山堂
今雨門前㡬客来茅堂竟日不須𨳩孔方未了尋常債伯
雅同傾第一杯午睡宦逰槐子國奚囊詩卷越王臺春明草
色催行屩且共椒觴爛醉回
　　喜敷文北㱕
驅馬南随朔㕍飛京塵猶染芰荷衣連天淮水行難盡到日江
春歲已除座客相看多益夀思君㡬度寄當㱕堂前頭白人亡
差囬首京華宦興㣲
　　飲龍孫一徑園同伯旃渭臣
槿籬随徑逐門成春到園林緑已生陳榻乆懸因客掃習池如
故有魚行掩闗物色髙詩品破笑花枝益酒情為問㱕田折腰
令可堪手极更逢迎
　　二
十畆池塘隔世塵渚蘋岸葦自為鄰重来舊隱生髙興偶對清
樽遇故人城市不須花月稅雲林始悟畫圖真祗宜二仲時相
過不負青山此角巾
　　過匡庵懷南公
䇿杖尋春及午潮齋鐘人外更寥寥幽篁石壓随檐曲殘雪封
梅帶雨飄瓜歩折蘆雙履渡蔣山說法百靈朝懐若毎到經
行處葉上題詩墨未消
　　花朝
燈期冷落度春宵中酒情懷黯未消乆㫁賔朋踈茗椀何妨風
雨妬花朝閒中采葛脩芒履雪後添薪䕶藥苗不為探梅稀一
出抱琴乗興過溪槗
　　二
草堂留客及新年黄蛤沙塗少擊鮮登閣逺山雲氣上明燈流
水雨聲前璣衡改閏春疑淺甌越囬潮候獨偏自摘林𬞞　苦
笋青苗已課散行錢
　　雨懷六首
積雨寒庭長緑莎園梅零落巳無多青林乆負尋僧約白眼空
成捉鼻歌沉水香温熏睡鴨赭山潮上撼鳴鼍沙頭為報閒漚
鳥聞道樓船下伏波
　　二
殷水無端日夜流空城細雨不勝愁西江客老魚膓冷南阮人
貧犢鼻收畫角尚驚桃葉渡曉風可到杏花樓未知何處烏栖
穩買得烟波更賃舟
　　三
二麥俱黄水滿畦岸㫪𥘉碓怯扶犁芸香頻爇驚書蠧山螘
無踪呌竹雞痛飲殘春連夕醉故人遺札數行啼東風狼藉無
情甚落盡梅花盡作泥
　　四
落盡寒蕪没古城濕雲未歛晚山晴土牛東作春無望天狗西
流夜有聲老去豈　頻送客花時那得不闗情亦知縦飲非長
䇿何物消憂過麯生
　　五
腥風過市出魚蝦鉄網應𨳩海上槎垂老酒狂殊勝昔髙情詩
　愧成家岐頭獨杖天親竹合蒂分栽姊妹花笑殺春明門外
客衝泥瘦馬向天涯
　　六
春寒啓蟄已先雷月杪辛夷冷未開凝濕罏香屯作霧澣衣嵐
氣潤生苔尺書南海明珠去萬騎甘泉羽獵廽抱膝長謡空悵
望驚濤又打伯牙臺
　　㱕隹
萬里㱕心度戍樓東風随信到邉州瀟湘殘雪融還盡瀚海温
泉凍復流别後天涯無一字相思日夜似三秋江南囬首衡陽
逺岸葦汀蘆處處愁
　　去㕍和渭臣韻
㕍門㱕路整霜翰楚水吳山雪後㸔西塞無因傳尺素南樓空
復憶䦨干春衣故國催征戌逺信交河報合歡此去隴頭羗笛
滿臨風三弄憶諸桓
　　和玄覧齋玉蘭盛開之作
辛夷别種更鏤脂萬朶瑶瑛粲異姿似擁霓裳全隊下真逰
玄圃列仙居清暉四照光生牖珂月遥㸔雪滿枝幸是倚䦨人
不見玉顔能不妬蛾眉
　　新燕
􁉅泥故壘下溪田争逐江春别瘴烟畫棟重来金屋冷釵梁長
得土人憐剛逢社兩驚相見每到花朝話去年妬殺子飛艶陽
候流光如駛㡬推遷
　　送羡門入都
雁行千里上京華到日應𨳩禁苑花淮泗連天難䇿蹇清明三
月嬾辭家同人簮茟多青璅後軰中書已白麻漫道帝閽排
莫應紅雲香案正當衙
　　二
十年留滯客吳天栁絮沾泥大道邊已畏交逰借名姓可堪䡖
薄變雲烟珠嚢誰觧千金贈貂敝空慚二頃田此去期陽有清
論賜環㡬個主恩偏
　　三
作客休歌行路難衝炎我憶入長安西山積翠臨邉盡北闕晴
雲下馬㸔先丗舊冠留獬豸詞人自古直金鑾屈君百里非淹
滯計吏于今㧞諌官
　　四
閒居池草徧西堂此别驪歌怨路長萍水行踪随宦轍鶯花春
思滿他郷家貧入仕田園廢政拙憂時嘯咏妨廉吏可為休恨
晚未知食禄在何方
　　送蘧非北行
東風吹㫁薊門天征騎長驅向日邊郷思易消燕市酒行程遥
指馬陵烟朔方三月猶融雪海上雙魚待寄牋君到長安多舊
識鳴珂好聴繞朝鞭
　　百舌
海棠枝上呌幽禽絮聒如聞百鳥音小罵春風縁底事為傳閨
恨閙花隂巧言未必明公冶蠻語難占噪桂林羡殺鵓鳩啼不
巳黄梅山雨正沉沉
　　百舌次韻
間闗乍聴比金鸚巧語撩人恰有情午睡易驚幽夣客嬌音如
喚侍児名畫眉籠近工詶和啼鴃春㱕咽送迎百囀流鶯三尺
阮雙聲相近不多争
　　和辰山當湖八詠次韻
　　　鸚武洲(在東湖)
浩淼東湖倚棹㸔不須黄寉獨慿䦨波間翠羽明堪拾月出金
沙漾獨更寛幽鳥能言嗟句好㡬人作賦恨才難晴川雲物空
千里何似芳洲穩釣竿
　　　松風臺(宋竹庵法師築)
竹庵遺址傍城開時聴寒潮雜梵来雲觸樹膚晴帯雨潮生􁇣
口暮登臺霜柯吹萬成天籟爐燼􁀼颷裊篆灰雙寉欲栖翔未
下呼猿為我共招徕
　　　山月池(在禅堂側池上有古栢陸荘簡建雨花臺于上)
䟽龍鑿翠半泓平出没銀蟾互送迎標指點頭何處是影娥月
上本同名山河大地原無迹諸藴皆空分外明坐對三人堪一笑
豈須漱石濯塵纓
　　　獨山
一點空濛積氣深沙泉負旭隱香林孤峯巉絶凌無際方寸難
平似此心蜃市樓臺春悄悄龍宫潮汐夜沉沉秦皇觀日知何
處輦道荒蕪直至今
　　　龍湫
荒祠隂磴滑莓苔一掬靈泉鎻碧嵬行雨山中蒸竅出洩雲石
髮潤鬟来龍工鞭蜥晴驅雹颶母騰蛇怒起雷自愧泥塗長蠖
伏蹄涔終笑礙行杯
　　　弄珠樓
月出波心夜未央水窗蛟室瞰㣲茫清濠繞堞縈河漢香草連
洲近澧湘㳺女尋春留觧佩春工似織映流黄知君自握靈蛇
在九派探驪欲奮翔
　　　天妃宮(苦竹山)
縹緲琳宫靣祖洲登臨暇日迥消愁神燈月照波間火檣蝶風
㣲海外舟㳺冶踏春香滿路魚龍扶楯影當樓文貍赤豹能相
借碩逐颷輪渡弱流
　　　文茟峯(報本㙮)
㙮輪孤月上頭㸔斗柄文昌恊壮觀羣在摩空摇倒景九龍捧
日動㣲瀾河流郭外春無極鈴語風前夜自寒應是地靈榮物
產莫愁卧雪困袁安
　　商隱沽邨醪借飲慧生山房同渭臣作
春逰何處可提壺米汁鄰家借一沽喜見獠奴超北秀何須豬
向供東坡叢篁雨足𥘉燒笋籬落僧閒自織蒲且向杯中尋了
義松風一枕莫相呼
　　次韻
醉裏逃禅儘百壺不妨説法向屠沽譚空日午花當座彼㟁春
流水没坡共觧杖頭從武負漫勞行腳損伊蒲東風三月繁華
盡恠殺鈎輈磔格呼
　　再次前韻謝商隱
海山遥望是方壺曽駐憶維舟駐直沽欲脱鷫鸘賖白墜空投
蘭若向青坡酒人說法忘賢聖禅悦開堂只筍蒲此月清歡殊
不悪舞裙紈扇漫歌呼
　　東明和尚隱居養母奉贈
片石方池伴隱居數椽負郭搆茅茨自從雞足傳宗後誰見牛
頭出懶時聞法亂蛙随止静施生野雀望晨炊未須析肉重還
母净飯真堪共哺糜
　　次閨秀新桺韻
曽憶離人欲去時早鶯啼徧㫁膓枝乍眠乍起禁偏瘦無雨無
風弱更垂毎到河橋傷逺别却随烟草亂相思春光未老愁千
縷羡殺吳𧖟漫吐絲
　　茗山堂主人以詩草見示戯贈
茗山堂上孤吟客終日揮毫數首詩遮莫麗情傳宋玉冝将幽
興擬王維同時才調原無敵千古風騷自有師壮不如人吾老
矣知君得失寸心知
　　道旃遺詩恨不得同訪虚白師依韻奉調
白足紅塵枉夣思尋僧何必有前期溪頭一笑誠無分石上三
生搃不竒勃賀自憐空牧豕寒山未見浪吟詩市中廣額誰非
佛君過屠門且未知(道旃方賣豚故及之)
　　贈新婚者
碧桃人靣笑春風良㑹何期共綺叢仙史羊權原有偶星河牛
渚自然通逺山黛冩雲濃淡弦月更稀夜正中雙蝶花間尚同
夣天雞莫唱海門東
　　三月三日
三月三日殷水潯上已已過懷山隂水邉蛙黽鳴未䀨頭上野
花行且簮樓臺晝昏當有蜃蜯蚏微潤難横琴邇来詩
人故不少喜與社燕相招尋
　　東明和尚乞二親孝子葉長者莭母馬慈尊孝莭合編詩
法忍毘尼共捴持悟来石女自生兒神光㫁臂無非道婆子燒
庵更不疑孝筍重抽乾竺院慈烏長哺鳥窠師一花五葉原無
二㑹見優曇得果時
　　贈俍亭和尚
俍亭大士文章伯一吸錢唐盡逆流巳了楞伽忘兎角懶尋石
室問牛頭放生水樹皆聞偈入㝎山猿罷出逰夗渚滮湖両明
鏡獨開正眼照神洲
　　二
自從濟上傳宗後今日顛狂日漸多誰向曹山分滴水特来大
海弄回波衣珠朗照氷輪出楖栗横肩夜雪過欲問祖師門下
事春来花信近如何
　　俍亭和尚恵詩見祝老母依韻賦謝
児戯斒斕笑老莱觧顔阿母暫為𨳩長依繡佛皈乾竺不借金
針外講臺月上難尋非相相風篁巳屈辯才才求師一轉團圍
話絶勝飛仙上九垓
　　再次俍亭見詶来韻
出處雲山搃不謀衲衣披毳也風流蒲團何必非行腳舂米無
妨做厰頭水牯南坡聊放牧赤梢東海任遨逰偏将死句機中
闘立地靈香活祖洲
　　二
乞食街頭任唱歌懶殘争飯亦無多齋厨燒肉飱黄蜆米汁同
龕卷白波花影茆亭些子在沾泥飛絮此中過忘言只有文殊
賞饒舌豊干可奈何
　　春暮雨中雲其王望伯旃沛如集子于池上
雨餘芍藥尚留香上客三騶集草堂菱葉磯頭穿竹徑藕花汀
裏出漁庄滄溟賜沐投雙轄麯部司糺劾㡬章日暮醉㱕俱酩
酊障泥不惜路岐長
　　二
垂楊拖地水黏天恰似明湖載酒船未放板橋人喚渡剛来山
雨澗鳴泉飛騶入谷巖扉啓移席花間暝􁀁懸海市喜逢𥘉罷
儆嚴城不禁夜行前
　　詠風筝次韻戯和東明長老
直上青霄近可捫漸離丗網出塵樊非闗絲竹吹相亂似曲依
稀調屢翻有眼宗風穿雪竇無腔提唱透雲門児童傀儡從牽
線鼻孔撩天笑莫喧
　　蠶豆
櫻笋同時共點茶應輸風味野人家三眠莭候炊青顆四月桑
隂落𥿄紫花句就東阿推獨歩粥成金谷識豪華荷鋤辛苦
休辭倦飽睡南山到日斜
　　松䑕
徑寸山鼷不滿拳脩毫騰擲若飛仙身同毛女常輕舉㨗過猿
公觧倒懸橡栗捧枝閒畢膊松風坐樹意脩然馴来出入君懐
䄂好避狸奴自在眠
　　鸚武
生小能言秉慧姿緑衣長得伴蛾眉時稱古佛彌陀句觧念春
眠不覺詩何羡麻姑矜鳥瓜獨嗔義府是　兒隴西萬里家山
逺惆悵雕籠有所思
　　賦得腐草化為螢
輕紅墜砌夜翩翩暗室生輝積草前濕傍漁燈侵岸葦寒分野
燒點人烟幽燐過雨明還滅流火中亭冷復然疑是空堦頻剪
燭蘭膏細墜落花邊
　　寄懐信弦客都門
薊門春盡尚披裘却寄相思問逺逰魏闕青雲天咫尺燕山𬗋
塞月當頭上書時見臨三殿彈鋏何須傍五侯明主賜環當
計日莫将郷夣作離愁
　　寄懷蘧非
春風吹客向天涯書到桑乾半藕花君去長安多舊識名流俊
及滿京華騎驢好避随朝象浮螘閒聴両部蛙如此旅懷殊不
惡捴無明月懶思家
　　戯詠白頭翁
華顛小鳥弄花風偏向枝頭數落紅垂老覊栖雙髩裏流光閲
盡二毛中禽言子布空相謔吟歎文君故惱公與爾山牕宜伴
侣青春囬首各成翁
　　二
老去㸔花已自悲霜顱點額自參差紅顔春盡誰年少白首風
流擬故知　羡胎禽容似髩漫憐宿鷺頂垂絲耆英社㑹相呼
呌殊勝新詞付雪児
　　艶體賦得紗牕陣陣黄梅雨禁犯六字
白苧衫寒大火天枇杷翠滴半林烟交䟽淅瀝胡琴亂青鏁琤
琮鉄馬懸淚點􁀼酸思婦怨愁生消渴想夫憐無情百舌啼還
歇瘦减春衣過去年
　　晴
雨歇黄梅及晚晴疾雷驅電散髙城長檣海􁀁青浮動登閣雲
峯黛削成縦飲無人知阮籍著書愁病罷虞卿竹林終日容箕
踞白眼悠悠丗上名
　　　二
緑樹隂隂五月寒喜晴鳥雀哢簷端青雲歛雨收髙榭朱日交
牕吐薄紈秧馬漸沉苕霅没河魚大上洞庭寛烟蓑已辦浮家
計囬首依閭欲去難
　　復雨竟夕
𥘉晴小雨送輕雷殘照林間闔復開荷盖乍擎重跳沫桃笙方
䗶已生苔積隂蒸變螢光濕元氣浮沉蜃影廽不寐東堂偏竟
夕博山燼盡水沉灰
　　東觀池上再集分得六麻
五月山城未藕花𨳩樽池閣坐清華風前雅集從歡伯水上妍
歌隔館娃醉擊吐壺如意折静㸔棋局隱嚢斜主人何用頻留
客薄暮連營已戍笳
　　白鴉(六合縣知縣顧髙嘉以獻制府旋奏進)
白門曉色照覊栖啞啞城頭粉堞迷御史府中霜氣入天河橋
外玉䋲低朱顔何處尋玄髩皓月惟應伴夜啼流水孤邨千䔽
點獨随飛絮過清溪
　　遣悶
展武湖南盡海潮盲風恠雨撼山椒平疇無際輕帆入蛟蜃群
飛宿霧消未到申霜滋感愴可堪丙舍更漂摇白蘋洲上空凝
望膓㫁菱歌極浦遥
　　二
步屧琴臺散寂寥滄波已没鮑家橋江湖身事蘆中枻鷗鷺行
蔵海上潮鳴觀千邨惟白水條桑二月已青苗蓴絲菰米猶堪
把共着烟蓑逐采樵
　　題烏江西楚覇王廟詩和端伯
重瞳野廟楚江濵千古興王自有真未識諸侯皆為漢尚矜三
户可亡秦石頭天劃中原㫁泗上烟消百戦頻慷慨悲歌何足
道羙人空復濕羅巾
　　二
駿馬隂陵迅若飛江東猶復懾餘威只今古廟山花滿尚道君
王衣錦㱕潮挟鳴鼍時怒鼔邨深大樹四成圍檥舟亭長依然
在渡口閒鷗臥夕暉
　　送張螺浮都諌奉召入朝
黄樞風采見垂紳叩閣宵衣望紫宸一去滿朝皆動色三湘休
沐自清塵只今　聖主懷忠讜始識當時迕貴臣此出安危闗
至計盈庭國是待重論
　　二
両朝直諫表諸垣清論咸推獨敢言　主聖每容襄衮職時艱
寕忍樂丘園彈冠衆正原無黨側席虚懷厪至尊海内從公
占出處雙騶早晚達都門
　　三
賜環遥下五雲端　御札親書召諫官貴戚歛容丹地側廷臣
交賀紫泥㸔批鱗先帝培風莭鳴鳯當朝識羽翰第一封章
知草就延英開閣正和鑾
　　贈内甥麟溪沈未公四十詩(并序/沈子名松字木公以/先賢父諱更名/又以家諱)
(嫌名更名辛栁字曰未公未公以辛未六月七日生辛/取歲之幹栁取日之躔未取令之建也從麟溪郵寄更)
(名更字說問詩扵貽今年未公方四十二人未老八子/競爽尊甫献吉先生代擅風雅未公養親志慶客好古)
(日瀹茗賦詩悠㳺北山九松之下即三公萬鐘何足道/是足以夀未公矣因為詩)
麟溪髙隱白雲庄博雅風流代擅塲鳥咮文明當夏正辛家才
子匹髙陽七松吟挟踈琴出五栁門𨳩漉酒香客到八龍争下
食鯉庭考父尚循墻
　　詠梁山伯(橘樹生蟲緑質黒章有角名橘牛化而爲蝶黒/質緑章名曰梁山伯/輿地志梁山伯爲鄞令)
(同學祝英臺相友不知其女子也山伯卒塟鄞英臺拜/其墓墓裂因合葬謝安表封爲義婦塜/爾雅橘踰淮)
(化爲枳/洛神賦笑牽牛之獨處)
玄衣粉質錦文章終日翩嬛百卉傍共說前身仙令是不知同
舍女児粧穿花夣入鴛央冡化枳心随橘柚香自分微生本蝸
角却宜獨處笑牛郎
　　豊溪七夕
髙蟬殘暑報新秋遲問疾維摩怯酒巵龎藴偶来靈照室黄姑
正值渡河時風前邨樹翻烏鵲露下鄰機噪絡絲児女夜深猶
乞巧桃燈起坐更題詩
　　七夕分賦織女侍児梁玉清
雲和日侍綘霄傍辛苦終朝理七襄銀闕幽期逢太白金天良
夜正昏黄洗車不借髙唐雨奔月空沾玉女霜何用阿香搜五
嶽由来織室少容光
　　又賦賈佩蘭從㳺百子池
雙星露禱夜臨池于闐新聲教侍児暫避姁娥凉樾下共懷如
意錦褒垂金彄百鍊寒生指寳鏡中心月挂眉九孔不須祈織
女碩将連綬借機絲
　　又賦陶安公赤龍
大火流西下蓐收陶家罏冶正迎秋金精融液騰銀漢靈雀傳
言待綵虬飛汞赤鱗随綘節攀髥朱鬛墜丹丘人間鉛乕空勞
攘那得乗雲角木逰
　　又賦烏鵲橋
牽牛織女望迢迢咫尺銀河萬里遥涉漢一行浮羽渡中天㡬
點綵虹消支機石傍梁髙下犯斗查過影動揺惆悵年年惟此
度星稀明月負良宵
　　又賦蛛絲合
瑶筐鈿盒闘深宫争向交䟽覔網蟲小歩雲綱函盖下巧收地
絡寸奩中廽文促織驚無匹䘏緯吟蛩歎未工辛苦經營貧姹
女鬂絲終日對飛蓬
　　又詠祭杼
離珠卓午命祠官按舞梨園御上䦨露冷龍梭陳織室風生鮫
帛薦瑶壇東人空柚為裳少南内離宫𥙷衮難安得天孫覆雲
錦牛衣不泣五更寒
　　又詠同心膾
星河弦月下秋深除曡膬雕胹薦綺䟽連理花鋪文臛上合歡
脂瑩截肪餘紅消對切靈虬脯冕白雙飛斫鱠書受胙黄姑分
片臠鸞刀小様拭芙蕖
　　又詠明星酒
凉颷釀露火西流桂醑飛觴勸女牛大白逺浮珠斗没明河醉
殺洛陽秋天漿太液長相夀良夜辰勾笑不猶共指雙星喜當
夕抱衾洗盞互綢繆
　　又詠薛瑶英吉慶花
凉颷薦爽入芸暉金錯刀䡖巧思微當午綵雲承日起因風花
影渡河㱕生綃細剪隋家樹上漢遥穿織女機贏得年年占吉
慶填宮人去冷朱扉
　　七月桂花
殘暑天香已報秋微􁡾開徧小山幽催花白帝疑何早贈别黄
姑不可留鷲嶺暗随流火墜蟾宫先照井梧愁竇家子弟多年
少纔度金風挿滿頭
　　夀營帥
月上弧南可挂弓扶桑長箭倚飛蓬帳前虎士俱超乗海外鮫
人盡向風報　國不随黄石老封侯尚是黒頭公牙門競奏南
山曲聲雜鐃歌鼔吹中
　　偶過龍孫池上
投閒偶過令君家逺浦芙容天一涯徃事重論俱白首殘秋欲
盡未黄花園林勝地得佳句水榭獨眠如短查暫此盤桓忘㱕
去松隂亭午轉槐衙
　　夀潜夫先生八十
髙卧龍湫歴歲時青山領袖白雲知同人霄漢公卿老著𫐠漁
樵信央垂園綺避秦寕更出柴桑入宋自留詩巋然獨見靈光
在千古風騷自尚有師
　　九日同呉興沈君達及子于蘧非登西郊浮圖
十年衰髩怯登臨九日重攀祗樹林山外甬東青了了秋来滬
瀆澹沉沉粘天健鶻支公駿布地寒花給苑金遥指亭臯飛木
葉吳興愁思渺難禁
　　秋抄小白招飲涉園同王望百旃維申子于漢飛沛如方
　　　莭公㴻杓文臨長二社信弦巨展朗　敷文子敬素安
　　　静原
名園勝㑹集羣賢山水清音雜管弦朔吹寒生荷盖雨醇醪暖
坐菊花天迎人野鶴雙雙至狎客閒鷗故故眠試舞未終横笛
起不知秋思落誰邊
　　又詠郝隆曬書
巧霞籠曰下堦除蠻府叅軍偃窹𥘉莫誚晝眠經有笥可容竊
字食無魚蟠胷靈孔瑯環府偃曝雲床甕肚書何似北牕閒企
腳此中空洞勝三餘
　　分賦蟄蟲咸俯
物態蕭條入杜機百昌偃伏窹忘飢蜎蠕不動蔵無迹蠢類含
情感亦微諸葛廬深名士卧大槐郡閉吏人稀年来土室長坏
户踵息泥丸遁更肥
　　分賦穹窒熏䑕
寒生陶穴冷吹毛束藴還驚燎索綯鶉火宵昏虚宿伏狼烟晝
舉社鼷逃痴児已上中郎屋磔隷何勞廷尉刀餘燼地罏堪借
煖蜡賔寄謝漫迎貓
　　分賦黒鳥浴(夏小正黒鳥烏也浴飛乍髙乍下也)
夜啼畢膊動庭柯啞　飜飛冷渡河入漢濕雲昏没羽寒林驚
陣轉廽波孤邨萬點臨流影三匝因風繞樹多宛轉白門髙復
下烏衣巷小不堪過
　　奉和潜夫先生冩懐七詠
髙卧山中有㡬人梅花風雪可淹旬故交猿鶴閒相守老病江
湖意轉親雪裏陽春稀後軰松根流水悟前因龍湫一片荒凉
石碩逐清風爲掃塵
　　二
海上羣鷗舊狎盟烟波身事負平生側身黄壤無人物冷眼青
山不丗情棊局乆飜諸宦轍糟丘莫問㡬河清江東米價空張
目煑石休糧足糁羔
　　三
空山岑寂若為歡秋韭春菘自給餐無復聞雞眠草閣(潜夫/失聰)漫
随行螘上槐安浮生何處觀無始来日休嗟唱大難脱粟半升
鐺折腳寕誇燒尾八仙盤
(韋巨源拜尚書令上燒尾食其中有八仙盤)
　　四
朱火榴花對瓦盆細傾昌歜好誰論避䜛彼婦常驚走結客如
姫恥負恩洗耳渌池瓢莫挂支頣晚圃杖空敦養生註就難蠲
忿夜起移燈照合昏
　　五
偃傲倉琅掩晝眠周妻何肉且随縁不汙心迹全髙尚無累身
名勝大年秦駐峰髙去徐市伯牙臺廢㫁成連衰齡且飽防風
粥辛苦燒丹向稚川
　　六
一曲清溪一撫琴雷威空抱古遺音緑腰何處矜髙調焦尾還
堪冩素心絶壑氷霜　自老無絃山水思何深鍾期已徃孤桐
折㡬度崩山憶苦吟
　　七
懶逐蓮華白社僧䋲床且挂一枝藤尚躭米汁頻中聖不昧詩
禅離小乗知己叔牙交漸少忘年寳掌齒徒増卧逰未了名山
碩畫壁千岩自蔚蒸
　　詶胡山春望感懷次韻五首
三月鶯花愴鬂絲芳菲滿眼付啣危烽烟人駐朱顏少闗塞春
囬白草遲阮籍清狂無限淚杜陵流寓㡬行詩東風那肯吹愁
盡又到河橋桞絮時
　　二
登臨何處可消憂一片風花入倚樓烟月江春憐子夜繁華京
國憶延秋白頭尚許親為夀紅粉空懷壻拜侯裘馬少年君所
見青林綺石有丹丘
　　三
澤畔行吟畏獨清溪山頓覺旅愁増生臨風冩恨懐袁虎索酒
提壺乞試鶯家似㳺絲渾不定身同野卉莫知名泥塗故友勞
相問潦倒還堪一座傾
　　四
楊桞河橋麗景妍綵虹明鏡両回圓傷心夜月離家夣寒食梨
花故國鵑油壁流蘇春婉孌金丸寳馬暮聮翩當年徃事成惆
悵萬點梨花入禁烟
　　五
子規啼罷鷓鴣啼不慣春愁亦惨悽風雨寸心寒自照江湖尺
素逺難稽朱絃顧曲人将老紅䄂填詞伎莫携囬首舊逰行樂
地棠梨無主草萋萋
　　詶胡山七夕旅懷見寄五首次韻
清溪七十二鴛央烟芷汀花去渺茫○住乆不知猶是客秋来
始覺是他郷天孫莫笑牛衣泣織婦應憐薜荔裳到處交逰有
知已羙人天末又何方
　　二
南枝烏鵲夜如何帝女瓊臺勝馺娑紈扇乗鸞懷舊箧洞房挟
瑟擅清歌凉颷送葉辭髙樹明月延秋度曉河乞巧且須兒女
共雲溪小閣掩松蘿
　　三
何處層城十二樓樓髙無處不宜秋纎雲夜傍交䟽起承露凉
生螢火流玉腕箜􁣖矜指瓜藕絲衫子盪簾鈎那知此夕覊栖
客獨倚闗河望斗牛
　　四
雙屐行吟徧水涯溪雲籠日弄清華亂蟬噪盡臨風柳紅藕開
殘隔浦花流寓一枝随杜宇浮家八口仰魚查秋霜未到先蓬
髩愁絶軍城薄暮笳
　　五
金商玉露晚悠悠竟夕長河匹練浮月近雙星當北户風微羣
鵲度南樓闌干弄笛人誰倚砧杵催寒暮未收搃入郷心摇落
裏不闗雲樹自生愁
　　次韻荅天岫冬夜見懷
雨雪瑶華歲已殘懐人咫素尺寄書難夣中春草相思緑鏡裡
秋霜獨自看長水河盤烏戌㫁雙峰家近碧雲寒清泉白石臨
溪屋流寓君應勝伯鸞
　　庚戌除夕
雪晴暝色上髙樓紅燭将花暈不流負米深慚懸罄在踐更暫
喜役車休參旗拂户明鴟尾爐篆添烟冷鴨頭贏得􁀼飴人一
笑抱雛伊啞弄觥籌
　　庚戌除夕慰七弟翼九弟纉
年華落落感居諸老去飄零慰友于儉歲椒盤供草具里門氷
雪隔柴車何漸公冶聞禽語誰寄昌黎賀火書濁酒細傾除
不悪夜寒城漏下銅魚
茗齋七言排律
　　　　　　　　　　淮南彭孫貽羿仁著
　　春雪
輕隂漠漠舞簾櫳亭午軒楹暝􁀁中胡蝶亂飛驚夣寐栁
花撲捉笑児　鵞笙炙後吹逾澀獸炭然多暖不紅塩澤川原
俱混合氷臺樓閣更玲瓏芳菲萬卉俄争彂指顧千峰已
不同白鳥青林俱鶴鶴温泉寒火自蟲蟲笑看素柱鳴簷鐸
㝎有流澌折水葒打墜接䍦難隱秃凍囬社酒不治聾罏灰屢
爇憎香令箋冷重呵怨茟公莫道容華易消歇玉顔寂寞
畏東風
　　詠雪限韻(三十韻次序一㝎)
炎歊祼壤思隂沍土室茨垣𥙷埴埏厪户竹扉驚凍裂開林花
事訝春先漉沙驟滿玄虛海大漠低横絶徼天没徑八荒咸渾
沌封條萬卉失妖妍可枰暖玉慵收子龜手泥金怯砑箋巽二
噏嘘廽逺獵馮夷蹙凌閉重淵褐衣豪士難捫蝨㲲毳名僧易
入禅酒德坐令增雅量温柔睡足擾情縁同功綿冷身教熱半
臂恩私骨可鎸雙炤青　銀鳯䗶共熏朱火博山烟終宵倍葺
編蓑草明歲須添種称田只賭梟雄雌者雉那論清聖濁爲賢
狂来牛飲傾千甕醉裏鯨吞灌百川碩借王恭新􁑵厚一探蘇
武老羝孱飛舟懼壓舷欹側度索愁崩樹倒懸歌幙昏黄党姫
月書窓墨黒米家船羊膏淺酌原非悪粉本濃塗太劇顛勅勒
穹廬迷覆罩湘君木末噤孤搴吠聲粤犬空嘷箐詠絮吳娘笑
整鈿鮫室禾成多積霰蘂宫疑到小㳺仙神姿羡爾逢姑射賦
茟今誰敵恵連削出華峯寕是掌閒投浄社豈因蓮掃除曲巷
辭廽轍僵卧晨暉擁獨眠氷柱再賡义後什幽蘭将續郢中篇
無塩城畔人焉數長白闗東路㡬千狐跡微茫徒慕貉燒㾗灰
滅詎留　應憐織素妻當牖喜近糟丘客受㕓皜皜石稜看馬
耳淒淒霜匣枕龍泉峩嵋圗在皆清絶招隱吟㱕四皎然超忽
太遐瓊圃去吹笙駕鶴自何年
茗齋詩五言絶句
　　　　　　　　　　　　　淮南彭孫貽羿仁著
　　月中聞鳥啼
月出中夜鳴鳥啼一何早不是花影来道是山牕曉
　　山丹
還山卉藥盡荒徑只蒿莱惟有山丹在孤花向客𨳩
　　燒茗
長日無人来隱几午夣足自汲澗下泉燒竹茶烟緑
　　掃地口號
(余素喜掃地暇則躬擁彗無塵乃已每恠陳仲舉言大/丈夫當掃除天下安事一室夫一室不事安能經營天)
(下才踈志大即此卜其無成諸葛行師庖湢井落咸成/部署仲達歎其竒才故能以二州之蜀抗吳魏之强可)
(因小以見其大也郭有道雖在逆旅躬自洒掃有道可/相也張仲蔚蓬蒿不剪止餘三徑仲蔚豈有用之才邪)
一室静無塵飛葉屢自掃為憐新雨餘未忍鋤秋草
　　無為叔折贈菊花口號
陶潜籬下菊一歲一囬𨳩相折持相贈殊勝送酒来
　　二
秋花滿籬落尚未落英殘采摘呼童送山人正夕飱
　　過粒粟庵
尋僧入幽徑僧寮人未閒更逐白雲出溪頭㸔逺山
　　過無為叔園亭弟頊方鋤士種菊
笑語陶彭澤無愁種菊遲荷鋤應復倦先一醉東籬
　　坐正仲弟東臯草堂
日落衆山紫呼鷹風四来海天空漠漠長嘯一登臺
　　雨
草堂竟夜雨無人終日閒白雲海上来失却門前山
　　二
山雨入我閣倚䦨樓上頭海濵人㸔蜃道是城中樓
　　三
茶烟濕不起雨餘花氣微悠悠青苔㾗漸上薜蘿衣
　　四
山雨暗如晦竹窗殘夢去不因林鳥鳴那得知天曙
　　章有堂牡丹百餘朶觀者采摘立盡拈句惜之
昔日栽花令庭前種牡丹種花人已去不忍好誰㸔
　　過㓜瑜弟飲徑山新茶
徑山春雨足已到采茶僧為問盧居士新茶喫未曽
　　懷郭半邨四首(即用曲字為韻)
空館無人夜花隂弄小堦不如松際月長得到君懷
　　二
苔徑没中庭展卷閉齋閣不聞車馬喧安知在城郭
　　三
春風来無情不肯吹愁㫁花下忽相思剛殘春一半
　　四
古巷垂髙桺寥寥人叩門空城聞雀噪只道到山邨
　　即事八首
　　　焚香
青苔上堦来乆雨緑衣𬒮終日静無人博山坐相對
　　　掃地
山童捫蝨眠落花閒不掃啼鳥在髙枝飛葉下樹杪
　　　隱九
午睡意已足花隂坐隱几落花盈我衣林月尚未起
　　　攤書
月出皎于晝踈鐘人㝎𥘉行吟無予和向月自攤書
　　　滌研
澄潭凌花影墨淚松露滴已作米家山片雲頭上黒
　　　　茶
草堂無客来松風出深屋茶竈白雲生山樽照人緑
　　　灌花
林下風蕭蕭花開已如許為問林端聲是泉是山雨
　　　刈草
細草空堦上東風吹自生為憐春色至未忍下堦行
　　雨二十首用孟浩然春曉絶句為韻
春去空齋乆那堪細雨頻落花暫相待此去㡬時春
　　　二
積雨掩山閣日長過永年幽人心似水不厭夜無眠
　　三
過雨添緑隂千林皆一色為問到門舟栁稍曽䌫不
　　四
雨砌净莓苔閉門稀剥啄沉水　無烟松牕展圓覺
　　五
午睡起悠然簷霤滴未了不知桐影暗謂是花隂曉
　　六
山溜若簷花飛盡未飛絮片片落衣裾飄墜行吟處
　　七
拾葉煑山泉烟濕飛不去不是深山中白雲生處處
　　八
小閣望青山青山惟白雲白雲飛作雨幽客最宜聞
　　九
雨滴棠梨上花枝忽復低隔窗人不見寂寂一禽啼
　　十
山雨暗如暮日出苦不早天白春山隂林端數聲鳥
　　十一
剪燭向山窗花墜空堦下燈下忽相思風雨秋山夜
　　十二
山行白雲裏烟霏今未開濛濛衣已濕不知山雨来
　　十三
欹枕松露滴茅檐花影中卷簾照花影花動天無風
　　十四
𬋩葛山中人相思眇何許今夜前溪雲㝎作巫門雨
　　十五(此首在後茅十六首)
那恠天涯客春来苦憶家東風吹細雨俱入後園花
　　十六(此首宜在十五首)
春草昨夜緑嫰寒羅𬒮生落花與絲竹竟夕両無聲
　　十七
空館更蕭條雨聲入羅幙􁆖勤傍砌花欲落仍不落
　　十八
海燕銜泥濕山櫻落子遲倚䦨惆悵事春色未曽知
　　十九
南望秦溪上千山緑始波懷人無限意偏向雨中多
　　二十
山䑕上松梢雨滑下樹杪林端忽驚風松子墜不少
　　　　和摩詰􁊩川庄詩(并序)
(自古園林勝逰無限流誦萟林者惟會稽之蘭亭季倫/之金谷摩詰之輞川晋卿之西園阿瑛之玉山豈非以)
(髙人勝士文藻風流掩映一時乎蘭亭以書金谷玉山/以詩西園以畫輞川則兼而有之其尤超絶千古者摩)
(詰五言篇惟四句不特一時寡和抑令萬古難追當時/足以唱和摩詰者惟裴廸一人廸詩自佳視王不啻河)
(漢嗚呼近代名園耳日所及亦多矣弇州小祗園錫山/愚公園雲閒顧園長白小寒山飛来峯葛園莫不鑿山)
(䟽泉飛橋懸閣千林極雲萬壑積翠窮人工之竒有天/然之勝冠盖雲屯絲肉互奏厨傳累丘陵梨園廢紈綺)
(未㡬而花石移主或則掬為荒坵如􁊩川之千古如在/者兼有也然則園不必勝/傳以人人不必盡勝而傳)
(以詩吾讀摩誌之詩曰夜静山空曰空山不見曰深林/不知曰磵户無人閒心静氣幽興逸致悟水山之妙理)
(發雲物之清機與今之轟飲豪吟塹土堙谷固已殊矣/今之輞川昔之輞川也即吾得而庄之園之欲如摩詰)
(之人之詩又無有也韓持國日洛陽名園相接誰復障/吾逰者苟已摩詰其人其詩即無輞川可也因追和之)
　　　孟城㘭
惆悵古城没雲去山蒼然誰歟後来者徒歎昔人賢
　　　華子岡
連山杳冥冥夜静月未到空林四無人犬音小于豹
　　　鹿柴
不測松林深青苔鹿跡上幽人入林乆無人見来徃
　　　宫槐陌
宫槐臨欹湖樹古穴行螘白日轉槐隂卧起長如此
　　　南垞
飛鳥過湖濶鳥飛人始行始悟夜来雨不知春水生
　　　欹湖
山色長悠悠湖風吹不絶鳥影動空潭林花下如雪
　　　臨湖亭
夕陽原上邨極浦見漁屋谷口一聲猿山水杳然緑
　　　木蘭柴
獨行南澗中露冷地㣲白遥知良夜深芙容墜木末
　　　欒家瀬
隔水生白雲人家此中住水鳥自飛来無人獨飛去
　　　竹里館
深松結茅屋明月来仍去林中有幽人只聞長嘯處
　　　辛夷塢
相向坐磐石不知花影移林花偶然墜又是晚風時
　　　白石灘
宿鷺過青山藍水數峰碧㳺魚不可數灘聲在白右
　　塞下曲六首
野宿覆撑犁天山大漠西馬蹄乾雪裏踏踐不成泥
　　二
将軍手臂雄麄猛不言武戯射石稜穿誤殺南山虎
　　三
絶域龍荒外窮追去不休馬潼無飲器㫁取宛王頭
　　四
瀚海題銘返刀弓盡入函黄沙淨蕩蕩北斗在東南
　　五
大将卧金城禾黍自蔽野深薄貳師功滅國求名馬
　　六
雪中見馬跡撾取秃駒騎投槍单騎出捉得射鵰児
　　四月八日同渭臣飲序皇所
開過白荼蘼剛纔了花事有酒即觧衣不須留再四
　　二
同是百年身且盡杯中物扶醉踏夕陽莫待林端月
　　三
春色豈曽㱕花枝堪醉殺新月况蛾眉當罏人二八
　　四
坐對有酒禅沉醉萬事畢彌勒懶同龕焉知浴佛日
　　以鸞牋乞徐生無山
拾葉下空堦落盡梧桐樹何處乞鸞牋一冩相思句
　　二
君造雲藍𥿄雕章物色妍㫁膓無小様方便覔鸞牋
　　月華(庚戌四月十五日)
蕭齋清似水閃電碧窓紗幽客髙眠乆無心待月華
　　二
月華流照户燁燁動微雲山客孤眠夕清光只為君
　　子夜夏歌八首
人愛夏日長儂苦夏日短江陵一千里尚恐歸帆晚
　　二
露坐祝蛛絲三匝羅蟲豸白鳥噆郎膚不得長旖旎
　　三
抱瓜沉露井未敢持刀鎩妾正破瓜時歡今當識察
　　四
神絲作單障不閡月與風紅羅衵服下寕惟見妾容
　　五
滅燭避華月冥冥横自陳噉桃不破核誰知中有人
　　六
肌理本芳澤香馥得人憐朱汗濡輕縠猶親沉水烟
　　七
八角團圞扇合歡蹙中心因風托方便對靣両沉吟
　　八
夜夜期夜来鶉火正中天隔垣聴鳴蜩猶疑未必然
　　殘月
月上隠殘燈燈花落如雪月影入花隂螢火耿不滅
茗齋詩六言絶句
　　　　　　　　　　　　淮南彭孫貽羿仁著
　　雨中六言新體
日日風風雨雨邨邨寂寂寥寥年年歲歲春色朝朝暮暮寒潮
　　二
晴鳩雨鳩相喚梅天梅雨無休流水落花水靣蜃樓海市樓頭
　　三
燕市燕来燕去花朝花落花開任他舊雨今雨一杯一杯一杯
　　四
伯勞勞勞啼血唐棣棣棣垂枝其雨其雨日出北山之北何之
　　六月六日六言六首
斜日空庭閉門流螢小院黄昏團扇閒題絶句夜深氷簟猶温
　　二
夜凉新月如水辛夷花影頻移抛書吹燭就枕月落更殘未知
　　三
徃事消䰟夣裏閒情獨詠愁邉坐看天河西轉一鈎月挂簾前
　　四
斑竹凉生枕簟珠蘭香滿房櫳何處能来殘暑隔窗吹到荷風
　　五
纎纎𥘉月未落淡淡踈星欲無浴罷小庭晞髮却疑身在氷壺
　　六
素柰半􁀼翠的紫菱𥘉褪紅衣何用麥塵䬪飥燂湯更煑肪肥
茗齋詩七言絶句
　　　　　　　　　　　　　淮南彭孫貽羿仁著
　　十二樓詞
一路青山送逺逰連天芳草未成愁月明何處吹横笛膓㫁紅
粧倚小樓
　　二
藕花菱葉弄扁舟水急船回不自由未識横塘聊借問羙人正
在隔江樓
　　三
年少輕身耻報仇如鈎殘月照吳鈎獨身匹馬沙塲去塞上鶯
花冠白樓
　　四
夜傍天南望斗牛黄河渤海夾青州西風沽酒任城道與爾同
登太白樓
　　五
桂棹蘭橈急暝流夜深吹篴和輕謳荷花十里紅橋路荷葉參
差没舵樓
　　六
流水年年出御溝雙星終夕盻辰勾鳯城春色濃如許不遣東
風度玉樓
　　七
杏花叢底擘箜􁣖紅雨低飛滿緑韝自是􁀼情聴不得杜鵑時
侯莫慿樓
　　八
宛轉朱䦨望紫驑粧成終日只凝眸狂夫㱕信空頻寄不是春
来懶下樓
　　九
一點青山天盡頭白雲秋􁀁望中收烟波如此漫㱕去醉殺江
干萬歲樓
　　十
長嘯還山别五侯滹沱餘雪在貂裘南行一望天連海㡬個題
詩􁈠雀樓
　　十一
白眼紅塵不可留三山海外自悠悠凌風欲跨琴髙鯉飛過銀
濤蜃外樓
　　十二
紅燭花枝照茗甌酒醒殘夣滿香篝十年追憶成惆悵倚徧春
風十二樓
　　掃地口號
落木清秋小巷東柴門不掩草堂空焚香掃地無人至白露黄
花細雨中
　　尋菊至無爲叔草堂不遇題几
草堂深掩閴無人繞徑黄花晚更新借問主人何處在芒鞋踏
徧海東塵
　　燈市迎春曲
春風未至馬嘷城柳色河槗緑已生自是東皇容易到未煩綵
仗出郊迎
　　二
輕車油壁趂香塵十里珠簾　畫新巧様粧成更梳掠尋春
争看看春人
　　三
十三正是上燈時春市春燈絡綵絲迎得春㱕㱕未得㫁膓人
怕踏燈詞
　　四
迎春仙吏紫貂裘馬上頻㸔屢掉頭第一髙樓近西郭羙人含
笑隔簾鈎
　　五
鰲山烟火紥山棚為待行春未挂燈争冩官清民樂字綵毬五
色蹴紅綾
　　六
寒盡三冬未結凌青青宿草滿溝塍邨人入郭行如蟻搃為看
春又㸔燈
　　七
土牛五􁀁引勾芒燈市西来鼔吹長綵閣參差三十二梨園小
隊出平康
　　八
燈期月夕両氤氲依舊㳺人擁似雲却憶昇平隔朝事攔春夾
道嬲紅裙
　　九
掁鐸　鼓細簧塤學得姑蘇小十畨頭踏前行多浪子上元時
莭闘新翻
　　十
急装紥縛䓁身髙乗蹻飛行捷似猱盡是李桑槗畔客年
年竹馬騁逰遨
　　元夕大霧
燈期正喜及春朝薄霧籠烟午不消應是素娥乗歩障幔
亭綵幕賽元宵
　　惜梅詩
春来㡬度問梅花扶屐攀條惜歲華雨雨風風愁思裏不知春
在阿誰家
　　二
梅花萬樹滿西溪二月春深雪作泥欲問餘杭山下路東風不
住雨鳩啼
　　三
玄墓山中一路梅何人買棹犯寒来年年孤負㸔花約狼藉殘
英又㡬回
　　四
雨後㸔花屐齒香嫰寒天氣入池塘西郊縦有梅千樹不及胥
川一草堂
　　五
曽携雙屐過東臯一樹殘梅卧雪髙為問主人何處在空園亂
石鎖蓬蒿
　　六
匡庵聞道梅花好何事探春出較遲玉蝶亂飛香滿地斜風
吹盡向南枝
　　七
劉郎盆内紅梅樹拳石參差倚小山可惜一枝春不𬋩海紅花
畔兩䦨珊
　　八
董家緑蕚花千朶朶朶瑶英照碧琳門對荒城幽絶處朝朝
泥滑呌山禽
　　九
庭前玉蝶倚東風春在髙樓弄笛中却憶灌花人未起添香侍
女䕶房櫳
　　十
日日尋梅繞郭行野香随路繞柴荆胆瓶折得張燈坐照雨空
堦夜亦眀
　　玉蘭花下作
木蘭𥘉傍小樓閣開粉壁銀屏雪作胎連日焚香花影下㡬
人能為㸔花来
　　荷花庵八詠和雲門水牯禅師
　　　荷池清曉
清池印月共徘徊破曉荷香入鏡来多少宗雷投净社白蓮只
爲逺公開
　　　書臺夕照
荒臺雲木間林扵曽說逋翁此讀書笑殺西来無一字天空落
日鳥啼𥘉
　　　東山㙮影
東山倒景自亭亭亭午無人見㙮形一任風前鈴鐸語蒲團不
動兩山青
　　　硤寺鐘聲
翠微山冷曉烟生百八𫾣殘月正明此處青猊方踞地大聲誰
道是鐘聲
　　　隴上農歌
桔橰秧馬滿東畬戽水聲喧間木魚正是經行人㝎起厰頭侍
者罷㫪餘
　　　長水征㠶
長水悠悠入郡中雲㠶不㫁徃来風山僧不識門前路只記鸕
鷀湖向東
　　　獅峯雪霽
松杉耏鬛峙狻猊玉立霜毛蹟滿谿喚起庭前人没膝相扶楖
標過橋西
　　　西嶺松濤
兀坐䋲床片石髙西山萬籟徹雲璈聲聞已盡諸縁寂不是松
風不是濤
　　聚順堂紫牡丹開三朶故人佩脩昔贈信弦信弦蘧非
　　皆北逰偶至花下既懷二子兼以悼鄭
山堂深鎻静無譁魏紫初𨳩三両花惆悵種花人逺别贏車襆
𬒳向天涯
　　二
尚書庭院逺移時書帯康成感夣思每到看花㡬惆悵山陽鄰
笛在花枝
　　碧庵十二詠和鑑堂長老
　　　秦峯
萬騎當年駐祖龍鮑魚一去絶行蹤懶僧不識興亡事卧㸔東
南第一峯
　　　潮音
海潮朝夕撼空林㝎起爐香一寸深如是我聞忘𣑽唪空中只
有海濤音
　　　塔影
烟中一點矗浮圖蜃氣遥遥澹欲無莫問西来祖師意青天倒
影月糢糊
　　　逺鐘
隱隱蒲牢吼市梢竹聲林籟自相交十年両脅無沾席夜夜空
煩帶月敲
　　　秋㕍
寥閣髙天㫁雁聲横斜作字更分明折蘆人返無消息此去流
沙問㡬程
　　　㱕禽
萬木平林髙復低幽禽千百此中啼道人乞食㱕来晚先向緑
隂濃處栖
　　　夀巒
海東一帶畫烟嵐巒䇿杖溪頭倚樹㸔恠殺白雲閒不鎻出山
人說住山難
　　　池月
月在青天水在池月光未到水先知應知入水原非月照見皆
空五藴時
　　　籬菊
籬菊秋深盡着黄花開原不為重陽拈来般若誰非是露滑霜
濃滿院香
　　　老梅
鉄榦氷稜歴歲時寒花偏綴最髙枝暗香踈影皆三昧再問林
逋也不知
　　　林雪
雪後柴門㫁過從林端時見野狐蹤人非人䓁皆聞法共認安
禅石畔松
　　　軒竹
萬緑柯亭可作椽北軒翠竹已捎天青蒼滿院琅玕影靣壁真
堪坐九年
　　賀大允端歸自南海
憔悴江郷昔遇君清樽蕭寺話斜曛㱕来相見皆頭白嶺上哀
猿不可聞
　　二
五羊城裏相逢客先爾還山又北逰今月罷官當不悔南天瘴
癘為君愁
　　題盡羙人
幽蘭積雪少知音林下風期在竹林自抱孤朱絃寄孤賞不知
卓女有琴心
　　題畫
龍鱗偃盖卧蒼蒼一枕松根勝石床應是東風有消息忽吹横
笛隔林長
　　九月坐氷衲上人水閣
俯檻清溪鎻碧流舊題詩在憶曽逰十□□□□□□口□□
僧已白頭
　　飲峒山􁠴片作
陽羡山深露下遲峒山秋色滿髙枝竹爐三沸幽香發正是能
勝七椀時
　　豊溪夜宿
豊溪黄葉滿平田一棹重過欲雪天欲和秋来舊題句明燈愁
話夜如年
茗齋集五言古詩
　　　　　　　　　　　　淮南彭孫貽羿仁氏著
　　歲暮詩六首和盛南樵
短褐吹朔風蕭條上華髮鸞鵠一鎩羽何因奮六翮浩歌仰青
霄摧頺心欲絶雷雨生北原中㫁両雌霓盛年不自振湛湎卉
墳籍雞栖夕于塒豺狼横巨澤
　　二
釋耒罷穡事寂寥閉柴荆濁酒時復舉滌我紛垢形百憂聊以
忘無累庶達生散髪屢白簮消摇觀物情
　　三
寒氣日凛冽趣婦理衣裳飛蓬當户牖誰能飾容光君子執
髙莭潔志隱芬芳中情既靡晦豈畏履繁霜貞松在寒令
自矢勿相忘
　　四
駕言陟北岡積雪𬒳長阜凌隂見殘日傾陽入我牖㱕来墐北
扉新篘已盈缶脱我頭上中先爲漉一斗人生無百年所恨之
羙酒
　　五
貧者我固有咨嗟亦何爲衰榮各以時胡乃互相訾零雨沐崇
蘭膏上乃流滋春風非有擇于此獨見施脱粟聊夕㫪山妻理
空機衣食自有道焉能遂低眉匡坐抱素琴環堵牽垣衣負薪
登古原射魚出前谿行歌雜童穉連袂唱嗚噫漸與羣物親以
此忘索居黾勉保夙尚顛沛終勿虧
　　六
素雪當復霽自然夕景来開軒肆舒眺日暮心悠㢤老去踈釣
弋顧此澤中麑射麋何足甘擇菜可為糜閔念小兒女頗復
悦烝梨天意不苟然達者當自知南山北山下長徃更奚疑
　　春社端伯招集丘氏山庄梅花下
良辰遂㳺豫輕策遵河干言尋素心侣相與敦考槃玄鳥赴故
巢林香竟芳蘭山翁敬愛客開樽就檐端前有千載墳出没貉
與猯念此泉下人焉能不為歡寒梅俯落英藉草坐盤桓氣暄
騐物情風和暢禽翰乆矣謝塵鞅衡臯私自安願保頁松姿為
加三秀飱
　　城南晚眺
海濤何蒼蒼日没原上樹林月出不髙白雲于此駐幽人尚行
吟山翠沾草屨
　　閔旱詩
晨行冐畏景旰食忘朝飢對此藴隆候安從浹耘耔鳴條緒風
發苦瓠簷端吹桔槹亦既疲有渰當何時至尊且飯𬞞脱粟故
其宜顧念向衰母何以慰哺糜市脯具盤飱刺從為低眉
　二
登樓望南山山靄青蔚蔚未見膚寸隂若為聚雲族海氣轉復
髙驚沙起平陸去歲既苦潦魚鼈上茅屋幸免沮洳患乃遘惔
焚酷稱貸奔老農所愧寡儲粟脱婦首上笄亦不盈斛菽悠悠
仰昊天天心無徃復
　　三
東臯祀海若露禱来邗君雩龍䖍咸秩暴巫聿已勤山澤禁未
弛平糶徒紛紜民生嗟靡騁貿布哀絲棼况復青苗錢敲扑中
夕聞聴之不能寐憂忡内如焚仰瞻見天漢英英散髙雲
　　四
出處乆自審誼自安丘園匪不慕榮達君親道靡敦躬畊雖未
皇悦此農桑言雨暘候既愆日出畏朝暾翳翳望流景鳴􁈠不
復喧微雨夜来過徒令庶草暄河流且告竭穡事将何論家貧
鮮負郭瘠田半髙原太息輟耕者抱耒倚衡門
　　喜雨詩
翏翏林籟發松下見清吹山雨尚未来凉風洒然至披襟坐山
堂就簷聴飛㴻遥想南原下桔橰倚髙樹
　　二
炎令愆時澤臯壌生确􁕐岩栖就谷飲所憂在良苗晨望川
上雲鱗鱗逺山椒􁆖雷既以作大雨遂連宵慰兹有秋望庶免
八口枵歡言曝散帙浣茟下松寮
　　三
雨後生夜凉革月喜當夕絺帷避白鳥三花展瑶席􁊨螢入我
牖流采在君側仰見清漢髙月斜河正直晨興理徑草更滿一
庭碧
　　詠央七首
伯鸞去扶風五噫望京闕孤鴻避網羅抱杵入吳越矜名道不
足守已外無伐不見京兆街横尸血糜骨聊携椎結侣相饁老
白髮非遇伯通賢廡下終奄忽
　　二
嚴遵悟物理外物非可干讀易探幽頥神恠察其端業屨以
餬口非止却飢寒大道貴日損勞形身則安丗豈棄君平市肆
亦林巒髙人所托迹巖居而川觀
　　三
仲連遺丗士物外景髙風英氣猶未平騁辯以自雄片言折犀
首不帝鷹凖公先生既無求何必蹈海東混迹塵壒間􁇨稽足
苟容烏知蟬蜕質干時樂奏功所以安期子或云去乗龍
　　四
田王一壯士與漢非有􁕵恥以田氏君弈置于沐猴奮跡滄海
濵西抗五諸侯天下大定矣島外聊悠悠歎息彼假王豈待雲
夣逰須㬰大梁使奏事生王頭持頭謝亭長亡賴復何求
　　五
邵生秦故侯秦時當鹿鹿以此苟見容幸不致湛族既迯上蔡
誅復免阮䧏　胡為戀瓜畦栖栖青門曲武溪一何深有人遁
山谷
　　六
子卿逺仗莭朱顏出玉門絶域十九年柴骨類檻猿脅我者白
刃肝鬲古誼存蹈背膺出血矢不負漢恩莭毛花自落大雪沒
河源鉄石心不移燕支月黄昏胡女侍穹廬猶為乳子孫生
妻嗟去惟流涕河梁言
　　七
翟公衣素門又復陳五馬漢室丞相児忍為秃　下上書百萬
人無一吞炭啞髙廟空神靈罘罳毁如赭結客平陵東聲討
弑君者不成僅赤族大義照瀦舍人心盡思漢苻命可終假綘
衣大冠子繼起南陽野
　　詠央又五首
帝堯坐茅茨日晏飯士硎天下非外物山龍亦塵纓越㢤老巢
父洗耳衒髙名焉知天地功四時自然成鯤鵬與鼷䑕大小乃
相驚
　　二
穆天既西還化人亦来此攬祛上中天精盪震莫止雲霧作寢
床飄摇滌靈髓下視𡵨陽宫積蘇糞壌耳胡不駐弇山将子
可無死
　　三
嵇生薄周孔慢丗悦無功阮籍諛操懿韜穢徒苟容斗禄僅糠
秕戀此覊乃躬至眘亦何禆隕折以神鋒披髮石室叟彈琴歌
北風俯不識樵豎仰不見王公
　　四
南陽一蟄龍年少徳無悶掩户蓬廬中時務潜討論豁然得大
畧觀書了神頓風雪㡬故人時與吐方寸所樂既不馴歎息彼
靈獻惜㢤芳蘭折違我躬畊　苟非三顧勤泥蟠固肥遁
　　五
種瓠南軒下瓠瘦日以長引蔓縁我屋瓠葉芸其黄抱甕勤灌
溉悠悠仰彼蒼時雨来何時使我獨傍徨種瓠實不成抱蔓軒
東廂大樽浮江湖寓言嗤蒙莊
　感寓五首示渭臣
圣人憺無營吾生本形累去来自翛然在困神不毀梁月照掩
衾内視長如此明明大路𡵨今古紛成駛此日舉似君欲言忘
所以
　　二
神人察微幾智者眘龍惕尸居雷聲中戦競養寕寂不在應物
時因觸判欣戚賊害起五情随念儆所歴風刀生寸心微頳亦
炎激所貴自觧紛幽疑了然滌
　　三
賢達齊物我矜名中不足况復竸營營何以悦幽獨徳我皆可
忘怨我胡可忽審已平其情靡争狥所欲衆自嗤其拙恬寢夣
常熟多口亦觸機無言笑風竹
　　四
含識類多嗜逐欲戕其身吾形既不逮焉能飲至醇吟詩悦情
性飲酒陶天真于中有妙理原以暢形神湛溺既中翳禁戒徒
懐辛悠㳺冺物感庶足滌滓塵
　　五
身毒有大士無惡亦無善罪福本両空此中少流湎善且不可
有豈為業識轉奈何冥行者心地自屠臠積塵滋大怖哀悔非
終勉寄言矢後来勿更遺悲泫
　　呈俍亭
尼父樂空空聃老患吾有持此問迦文得無差別不諸雲上太
虚萬象晴空受君脱居士衣露頂作賢首已為離欲師不醉聲
聞酒我尚飲闍樓此中猶捩手豁然觧天􁂥明月入松牖
　　二
大海本湛二一氣舉其中魚龍使之然神恠塞髙穹萬景㱕澄
寂杳冥無不同至人懐朗照光耀開鴻濛山河大地間俯視惟
有空妙響發水石徴覺滋昆蟲警我破幽蟄丗網如葌蓬憧憧
息塵勞以此滌淵裏
　　三
公本西山老遁丗當采薇自牽露地牛行逐水草肥覊禽欣有
托行潦各知㱕坐身雲水間未忍宿願違今来作乞士荷鉢憫
羣飢愧我少負郭耕養心力㣲不能荷中瓶逺随野鶴飛青山
他日約草屨共行衣
　　虚白長老采甘菊相餉占謝
道人厭聲聞遁迹入荒樾躬曳糞掃衣钁地下春橛揷槿喜已
成来徑草蕪没于中起茅棚盖瓦則半缺泥垣鑿方牖圓者罅
有月晏坐墜林花色香無觸發種菊繞經行采以代𬞞蕨帋褁
逺相寄芳氣尚未歇碩從禅悦食長侍衆香窟
　　詶胡山硖川見寄三首
幽蘭隱深谷葛虆互蒙茸石泉漱其根沍寒積霰中春陽布始
和吐穗當光風赤土澤中黄非假衆溉功含芳無人境原以遂
𥘉衷不遇彼君子甘與庶草同知心丗所希我勞乃􁌁􁌁
　　二
西山有傲士短褐晞𥘉暘朝飢乏哺糜藿食未充膓髙謡黄虞
屏翳松䶉跳擔下野豕闚樊避種菊代餱糧刈篠持作彗漁樵
聞道法軒盖仰髙致于公本無心去来偶焉寄楞伽在床側近
亦忘記憶我来代钁頭喫茶非所事侍者莫敲床已識不二義
　　同羡門脩逺訪虚白
荷屨入深邨覊栖耐幽獨罟師毀漁網農人具版築深榛宻篠
中并不見茅屋此中宜有人寂静寄林麓相携米汁侣来問荒
寮菽入門意翛然百慮清于沐始悔城市居塵坌日嬰觸寒暄
語不煩茗氣冽芳菊邇来此事囂林下亦徵逐對此岩壑真使
我心形肅
　　章有堂牡丹盛開子服㓜瑜連日置酒喜占
章有堂名花上海公所植花成公宦逰空自弄顔􁀁攀􁂉颯上
舟冉冉春無極伯母已垂老勤視命丁力培土展藥欄朱棚羃
雕餙沉冥白日長青幔當風織側壺蜂仰頻墜子燕紅侵臆歲
歲一歡娯肴核羅晚食一從阿母徃蔓草空庭織人亡花亦瘦
土膏槁黏埴鴉頭争摘採鄰豎偷戕賊無人鮮嗔喝蓓蕾存橜
橛每過見空枝泫然為愴惻東堂罷良會賔堦寡闚閾人事㝎
何常為歡豈難得今年花事佳和氣煦充塞調劑晴雨間穠芳
醖吹息羣英何爛熳朶朶闘傾國同根互開樽雅謔喜唐特親
串及友昆彼此醉不憶汗手思弈㫖忘形暢酒徳觴咏須及時
分隂惜中昃
　　陌上桑
秦筝何慷慨趙瑟更激揚一彈鳴寡鵠再彈發清商泛聲何靡
靡彈出陌上桑淇水淫淫深柔桑周道傍戴勝比翼飛倉庚熠
煒煌盈盈溱洧女采桑及春陽(一/鮮)青絲絡懿筐　筥黄金為籠
鉤輕袿承風颺木難雀搔頭口輔芬若蘭羙盻凝不流一顧墜
飛鳥再顧鳴麏麀褰裳渉淇子宻約以淹留信誓指白日丹
誠泐山丘(二/觧)里布賦未登貿絲不成握連朝懶梳頭阿母催織
作小姑出門望大姑理䬪飥載陽日遅遅𧖟飢􁴘縁箔非憂之
王税方當畏姑惡涕泣送之子空筐坐相索(三/觧)濕桑亦有枝朝
華　有旉婉彼貞淑姿采擷忘糜餔榛笄足耀首何用大秦珠
縞綦自如荼何假貂䄡䄖義􁀁見攀條整衿出柔荑金桃徒􁀁
授正容矢令辭君非魯秋胡妾豈秦羅敷庶匹明大義賤貴終
勿渝曲終理雅調流歎邯郸姝(四/觧)
　　同道旅東觀渭臣偶過三餘草堂留飲
偶至成小飲從席無主賔垂簾緑䕃中淡漠逺丗塵捉茟坐空
窗客来閴無人一笑見吾子為脱頭上巾采菽詣鄰園開瓶醉
餘春夕翠闔幽花新緑媚𥘉筠外患雖復千坦懐忘苦辛吟賞
竟良日談諧暢形神達生庶有慕清燕交芳晨
　　海上觀捕魚喜作
大浸浩無涯思以濯成足三山杳冥中豪林晴可矚珊瑚鉄網
張釣絲不敢觸彭湖遁臣鮫熱海浄平緑側聞廟堂議凋瘵閔
疲俗沙渚許捕鮮持笥相陸續塗行拾海玥千百若鳬鵠本無
羡魚情庶㡬暢心曲
　　二
黄盤山下路三十六沙塗魚蝦若丘陵虷蟹羣逰趨我家東海
上飯鮮給盤盂一從棄鮫闗邉徼限海隅樓船下瀨師檣杙乆
朽枯閔此販鮮兒八口㫁朝餔厲禁喜驟開海物盈庖厨伏波
有長䇿㫁罟豈良圗
　　三
沿隄垂栁隂徃来盡漁者㳺絲百尺長把釣古塘下殘鱠比目
登鯊虎大于馬馬嘷十萬家饜飫此魚鮓有客㱕滮湖販鮮徧
四野􁆖水接苕溪刺船札咿啞腥風吹五両百物互輸㵼庶足
弭凶飢可以慰填寡
　　四
濱海捕鮮児巨竹以為筏出入巨浪中㣲生一毫髮風波若寝
床俯身闚溳渤鯷人縛達素易于拾海玥醢鮓㫁厥肢戴頭㱕
薊闕從此厲禁張釣竿永淪歇旱潦苦頻仍草窃四抵突幸采
大臣議起此溝中骨萬家重結網飽食賴魚鱖明朝當大風月
暈西南缺
　　復舉子
少壮多男児児女各論十凋䘮既相繼徒璔閨閣泣一從長男
亡孫枝寡傳習白首復生兒豚犢且連及大者解吟詩索果倒
筐笈新嬰啼亦雄當暑猶褓襲客聴目忘疲嘲謔飜茗汁向
衰日就頺焉能見其立庶幾慰衰慈伶汀羡䋲蟄昨秋稱入
薄八口憂不給且莫賀添丁破書可能緝
　　變風
重華既垂耄胡為萬里逰文命功已成此座不可留逺適避瘴
鄉啾啾猿狖愁垂暮彼二女涕泗復何求兹事古荒忽或謂堯
幽囚倘遇有􁃦君蒼梧恐見尤掦靈九疑上千載長悠悠
　　二
疾風拔巨木乃不能折綿猛乕豈擇人未聞囓豪賢隋珠飾
鉛刀字之曰龍泉古士盗虚聲丗所不謂然雄鳩之佻巧謇脩
可無言披髪而行歌信羙自嬋娟
　　暑月遣興
暝􁀁不可止花隂一何長流螢照還歇坐待華燭光林燈若有
無入我竹榻傍綃幕同秋風能生中夜凉夜静悟群動物感両
無妨浮生理多悔燕寢浩茫茫披衣起徘徊河漢浩茫茫
　　二
夜氣横虚堂松露滴清樾卧看天際雲疑是弦杪月宇空自生
白星光見毫忽憮然悵微生百慮邈己歇
　　三
故人招我飲報道芙蕖開伏枕病骨輕拏屐赴行杯窮達固有
素昔人安在㢤熽歌寓生平不醉形已頺誰能發予籟白眼䁛
蒿莱
　　四
滄海雨欲来秦峰先已白巫門氣蒼蒼良苗舞阡陌散髮倚前
軒秋爽生大宅浩歌望雲峰山風墜衣幘
　　五
閩甘生炎海觸暑度瘴沙霜雪不改柯連卷吐玊芽金􁀁母陀
羅秀出五蓮華似攬仙人掌承露餐九霞呉中多移植林屋種
亦佳藴隆苦酷烈白晝眠青紗清艻生几間不知大火斜
　海上得鼋行
　　　康熈壬子閏月䱷海者得鼋如囷重三百餘觔首如甕
　　　眴目若盃杅前距同魚翅尺餘始出五似後足同龜而
　　　短尾行則翹腹離尺餘海上未之睹冒雨傾城岀荷盖
　　相摩卑入城傳觀公府大家凢二日猶生張都諫螺浮
　　　劉子敷文蜀而送之海數人捆載不勝􁭘焉潮落卑行
　　　半里許及潮腳觧緤縱之鼋伸足飲于海掉足撇波中
　　　迅若飛送者數人戯掣其足挈曵者入波心惧而舍之
　　　既脱昻首髙數尺逥顧送者長嘘一聲若牛鳴瀕行生
　　　二子大小當雞卵而圓一破于石黄白無異雞子一為
　　　漁婦得余聞海鼋大者盈畆重萬鈞脂可然鉄鼋鼈皆
　　　無雄交于虵蛟乃有子余行江上食鼋者留甲纍纍肉
　　　黄而肥脂古人稱異味鄭公子染指于鼎因成僣亂江
　　　上乃以為飯東晋洛水有黿佛圖澄以為元子不返之
　　象夫鼋者元也甲屬之魁前萬暦壬子朱刑部鏡元魁
　　浙榜今年又壬子乃海上得黿仍㱕東海􁑼首還潮不
　　　特占觧且埒魁甲矣為賦海上得黿行
海之大者黿盈畆重萬鈞紏鼉以為梁交蛇蜃有身穆天與祖
龍渉江使梁津秦皇觀日出此地乃東巡尚留鼋使君司堠甌
越閩一朝果秋汛升網驚􁎔民巨鼇􁑼其首蠢菌圍輪囷碧介
滋積瀾黄膓嚙沙塵鳴吼哮吳牛噫歔怒不馴聮筏倒載㱕邪
許曵陸瀕児童駭且走傳播傾城闉荷盖冒雨出􁉂墜笄簮巾
開衙邦君索營率馳騄驎此物豈無知向人淚悲辛失水䓁鼃
黾刀碪在斯晨何圖陏毛侯亶兹及物仁蠲緡付罟師買之縱
水漘四人卑以行重壓膚肩皴爾時秋汐退沙磧确粼礗送者
千百人聳膊次魚鱗赴磧可里半潮腳飜白麟鮮　委諸磧縮
項始乃申掉足騰波入捷　疾奔麚麏囬首别送者良乆乃
沉淪千夫竸讙譟送彼㱕淵淵秋今方大比英豪貢瑶珍前壬
歲在子我序魁王賔六載甲伊載周得元叶今辰巍然見大物
無參黄甲身寄訊諸君子欝輪㝎何人
　　詶胡山
早懐四方志文章䓁塵土班馬李杜流豈屑與之伍風塵一澒
洞乾坤復豺虎拾橡竄空山躬負刈薪斧㱕米閉柴門草深行
没武擇莱復如荼不敢自云苦相招山中人磊磊不堪數半已
脱荷衣于時營阿堵清風萬占吹許由與巢父
　　邨行
晴雲卷㳺絲流水去何急擊汰復沿洄輕橈攪菱入今秋蟲害
稼田父把禾泣非不閔農功何以八口給蠲貸惜未能量腹减
釜粒循行荒隴間野橡風湒湒寒林交夕陽青紅繞原隰
　　燈下㸔菊花影
剪菊揷空庭瓶移床就花影素影上山屏踈宻意可領影正覺
花濃花斜淡逾整濃淡畫不成流暉内耿耿深紅墜繁燈宻雨
過金井燈明影亦香霜蕋摇玉秉憮然夜不眠察物中自警
茗齋集七言古詩
　　　　　　　　　　　　　淮南彭孫貽羿仁著
　　王秋山剪綃山水人物歌
　　　吳人剪五􁀁綃縠襞績之為折枝卉物名曰堆紗花卉
　　　工者儼若天然㝎海王楓字秋山别出新意作花鳥翎
　　　毛飛動踰于冩生依古人茟法作山水黄鶴山樵南宫
　　　雲林大癡無所不妙冩貌人物栩栩三毛神明欲語更
　　　作春宫圗士女妖妍毛髮纎艷蕩心駴魄誠匠心絶萟
　　　也三韓佟夀民方伯延至呉門造屏風一座山水人物
　　　俱彷宋元名家累工數月費㡬二百緡窮極工巧郵送
　　　滇南為平西壽又為方伯作小象四幅神姿各異風骨
　　　則一樹石位置暄妍古雅有名畫所不及者子㳺携㱕
　　　相示驚歎希有為之作歌貽聞　丗祖時有造襞綃人
　　　物山水屏風一座市之都下索價三百金取入宫中徘
　　　徊賞玩累月竟惜此金仍返肆中人無敢市之者豈即
　　　秋山其人耶
王楓襞綃作畫圗萬象在手天工無裁縑剪縠代翰墨俄頃
凉噢分榮枯張吴顧　駴能事渲染何曾毫末殊三韓藩伯作
屏慞累月經營鏤意匠十二屏山皺泐中雲林大癡盡竒状濃
淡雲山不一形觀者未悟非丹青騾䭾象負夜郎道湞雲洱海
嵐烟停平酉開閣張偏殿玀鬼材官盡驚眩逺馳鴨糞麗江金
詶取鵞溪千疋絹别圖三十六宫春蕩魄流精幅裏人阿𡡉烏
銅譲淫巧演迭秘戯疑入神佟家小影分生面三毛各異容無
變若非縑素手摩挲道是冩真畫中見禽魚卉物象指生非繡
非繪春工成鍼神歛容錦機泣剪綵為花浪得名昔時丗宗
未晏駕錯綵屏風市都下諸士傳賞詫鬼工三百緡錢舉髙價
宫中宣索徒歎嗟坐觀三日廢正衙聖人未忍寳異物百金尚
惜傾天家王楓幸不遇　先帝錯力任剪呉宫􂀅
　　范蠡湖上篇夀葵園盛謨
豐溪之東舊結廬范蠡湖頭近卜居知君自有神仙骨五十神
姿玉不如移家八口共雞大兼載千卷鈔成書君家兄弟盡英
傑孝反文章誰比列公卿倒屣滿座驚名士風流角巾折竭来
閱　見滄桑掉頭拂䄂聊相羊今年種􁊽逢儉歲千鍾未了麯
蘖事陶朱宅畔築糟丘漱盡夗水滮湖流浮名不易一杯酒豪
氣猶髙百尺樓與君相逢且相壽青材白石非顔厚羞從綺角
入闗中肯使䇿繇拜馬首彭生老去尚酒狂不學家籛習禁方
與君結伴雲山去共采肉芝分裹􁳽
　　春社燕来曲
去年燕至今年春不識花前非故人今年人對去年燕謂到花
開㝎相見花落花開非舊花燕飛猶到故巢家社中不少天涯
客燕㱕猶自無消息
　　羡門朗倩連夕移酌一徑園醉中作
春風摇枝花自聲一入園林無丗情未知誰是主與客茗椀酒
槍相送迎風筝亂鳴和琴阮葉子畢膊同投瓊野夫踈懶倦釣
弋白眼科頭踞磐石清池細縠皺㣲颸倒影亭䑓浸寒碧頻来
此地必引觴衣冠巢許相扶將勲名惟了麯蘖事争博喧于名
利塲興酣耳熱春茫茫酒狂誰似狂夫狂眼前卿相止流電辛
苦神仙亦髩蒼何如努力飲此物暫得紅顏忘慨慷沈郎終日
弄畫筆滿几雲山墨㾗濕髙麗玅繭手剪裁乞取烟嵐張素壁
雙童又復招醉髠病酒花朝强閉門飛牋相謝須後㑹獨對辛
夷支酒樽
　　社集分賦得焦　五斗方卓然
焦生謇吃舌寡權有口長作磨兠堅衆中兀坐目注射詰戛侏
􁃞未得宣引滿不休遂盈斛談鋒忽發如河懸蟄雷驟震啞鐘
吼　舌乍剪㗋吭圓始知良醖乃神物能令喑聖言便便君不
見宜陽公子愁棘吻身死讒夫以孤憤又不見躭酒老吃窮子
雲皓首猶然戀巨君何似焦家児跌宕三郎丗艾艾與期期不
了麯蘖事劉伶五斗纔觧酲遂也逢之訝好名不遇杜康且捫
舌欲絀談天須麴生知心千古一杜老能添酒吃三毛好相将
中聖無多言四座頺唐同絶倒
　　耳賦知章騎馬似果船
千秋道士非好仙老大猶然貪俸錢新豐羙酒差足戀瘦馬
天街躑躅前風波宦海多飜覆雪夜㱕舟有囬伏何人勇退急
流中泛宅春醪載千斛四明狂客謫仙人聮騎相逢取醉頻阿
誰醉扶各上馬倒著接䍦墊角巾長安軟塵紅十丈細歩如行
白波上馬驚欲墜掣逥颿似棹木蘭剪輕浪胸中浩浩湧酒潮
馬背拍浮長曳摇碩将身作沙棠檝滿泛蘭生長不消浮沉丗
態聊彳亍流湎随波信馬足醉鄉駒隙作觥船莫乞君王鑑湖
曲
　　賦得道逢麯車口流涎
汝陽譲帝児明秀姿絶丗暫来麯部作尚書未得酒泉分帶礪
風流調笑侍金門沉湎猶然謁至尊桐圭在手等児戯上殿惟
貪句獸樽慿軾騶堪對飮朝服淋漓帶餘瀋停車大道酒壚
傍欲脱金龜沽醇品何處轔轔碾麯塵鈴聲香作松醪春九咽
扉啟萬津溢華池湧的潺沾脣膓中車輪先百轉饞吻　胡疑
吐茵嘈嘈蟹鳴魚喣沬􁇨􁇨涸澤腥吹人花奴幸遇開元主白
雨沉酣雷羯鼓傍無執法作司糺何用朱虚斬逃虜碩将千乗
載麯生乞取昆池築蘖城車行巨觴馬行炙醉殺虬須休解酲
　　賦得飲如長鯨吸百川
隴西相國慚髙引不遲龍鱗遲鷹隼抽簮未易脱危機沉湎焉
能乆朝􁒓同朝鮫鱷将噬人鼎耳那容作隱鱗避賢未皇猶左
相百􁉔思欲開平津當時豪飲皆冠盖碩挹滄溳給髙㑹天河
引泒注酒漿北海為罇太山膾白波連山㵼大巵酒池酒泉䓁
溝澮鬐鬛　張左相􁋡奔流倒峡随喁噞浮梁入口飛水簾一
噏四瀆唇纔沾酒膓嘈嘈魚腹淹座客舌撟如老鮎口呿難閉
怯令嚴亦知鰕䱉誚失勢鯨魚離水泥沙黏偃月堂深伏鱗甲
盡醉且任加髠鉗君今不飲復何益他時莫悔枯魚泣
　　賦得舉觴白眼望青天
博陵公子矜風調三十臺郎羙年少眼中惟有一謫仙月下同
舟共吟嘯側目乾坤萬古空平生心事把杯中濁醪千石是知
已杯裏青春不負公英雄衰朽䓁枯草西子雞皮詎知老朱衣
若個乆朱顔我軰翩翩乃蓬蒿河山無地著雙眸祗見青天在
上頭造物小児貞吾反與爾消磨今古愁青天勸汝一杯酒自
古風流誰白首左丘狂􁆇子复肓項籍重瞳矺如狗阮公白眼
空向人䑛筆侯門伺笑顰崔生眼底有何物瞇目焉能俯丗塵
　　賦得長安市上酒家眠
謫仙未謫占夜郎懶着朝章侍上皇金魚私脱付酒肆枕藉糟
丘呼齁酒床黃公壚外多結駟半榻長留列卿貳甕底時聞鼾
吏部槽頭每倒諸常侍白也碩醉不碩醒醒時恥到沉香亭捧
硯太真真太逼但碩不醒枕酒瓶力士傳呼猶未起扶醉歌傾
見天子清平行樂漫云工信手瞢騰皆讛語夣逰天姥㱕赤城
匡廬五老来相迎長安市上車聒耳幽夣驚回鐸一聲百篇斗
酒黯無􁀁浮名勞人眠不得何如擲却宫錦𫀆酣卧佴徕竹(溪/側)
　　賦得醉中徃徃愛迯禅
蘇生燕許佳公子跌宕公卿著名氏侫佛猶躭般若湯周妻何
肉皆無累所事彌勒真吾徒米汁惟舌甘一事無天宫兠率乏
沽肆時向人間傾一壺買絲繡出當来境豬首長供五肉淨六
凢四聖縂空花濁醪為賢清者聖南方魔子未傳衣黄梅直指
是邪非何如醇酎有妙理沉酣千日真當機糟丘卧佛津梁疲
妙心正眼皆如泥酒徒是我鉗椎師一燈接續惟樽罍宰官維
那原不二詩癖酒狂作佛事必從醉裏覔禅心亦是拈花死章
句醉郷無佛亦無禅只有蘇生坐不眠爾時不醉聲聞酒成佛
應居靈運前
　　賦得張旭三杯草聖傳
張芝索靖强觧事沉酣茟陣常如醉何似狂旭玅絶倫醉墨淋
漓吐真氣羣公髙燕時過從争出縑素購逸踪春蛇秋蚓觸興
發渴驥奔猊吞酒龍擔夫爭道避雄放劍器孫娘歛竒狀三杯
亦醉五指狂驟雨旋風随跌宕老顛下茟殊有神草聖偏上中
聖人脱巾呌絶墨濡髮王公瞪目迷行真後来懐素故偃跛以
狂繼顛無不可風流同代足相師但恨古人不見我當時草槀
多不傳好将茟冡封酒泉醇醪千石時釋奠廊廡誰堪作草賢
　　㸔花吳氏草堂戯和壁間郊叟韻
與花平生作交知吳郎所嗜亦在兹呉叟題詩詭而竒壁間偶
讀戯和之前身君似為花師長鑱短鑱怕自持妖紅慘紫植四
垂倦而坐觀獨攴頥㸔花客多知者誰草堂物色事事宜庭隅
髙柳啼黄離花間數部成鼓吹萬卉逞妍衒異姿諸生罷書潜
更窺露濡履韈沾華滋春光已去䳌鳴悲艶歌白苧留斑騅英
皇泫然哀湘纍女蘭菊婢東家施催花鼓繁白雨椎櫻桃亂翻
紅影移苑東朱幡樹綵麾客至無錢稀酒巵清吟不休某在斯
何人携伎酣薔蘼俚言合配杜十姨君䓁噴飯當無疑
　古意四首
落花漫天作飛絮尋春更入羙人家花下留春春不住
　　二
小樓寒食賣餳天桃花有聲風作惡流鶯飛上秋千索
　三
蝴蝶未飛花已飛杜䳌枚頭啼復啼愁人正倚畫樓西
　　四
翡翠簾垂不上鈎紅粉女児緑窗裏未見月明人已愁
　戯和程二寐園㸔白芍藥作
張公園亭銀苟藥一捻燕攴紅染蕚消盡東風無限愁雨香雲
艶嬌于昨花神寂寂若為妍非君留賞有誰焉何人溱洧持相
謔試撿玄暉上直篇
　　楊白花
白楊不作花楊花自成絮飛入深宫復飛去江南春􁀁空㫁膓
不見楊花飛墜處
　　山空無人曲
　　　李生辰山逰當湖聞有韓石畊者善鼓琴同僧訪之石
　　　畊岀卢琴三曰此千金此六百金此僅百金耳然適時
　　　人眼其二鮮有問者生唯唯乃罷去又五日石畊携琴
　　　過生曰子似知琴者請為鼓之自指古松下掃石布几
　　　東嚮坐使生逺數歩坐石䦨旁寂然乆之𧺫曰憊矣更
　　　俟異日生復唯唯生未幾他去明年復遇石畊于半邏
　　　錢氏雲土家己病肺見生至欣然曰為子踐疇昔之約
　　　彈琴作山空無人一曲石畊所自製也罷琴不交一言
　　　亡何病死雲士為營櫬始得㱕雲士之知石畊又不以
　　　琴也為書以報生又二年生復㳺當湖遇閩僧成忍亦
　　　善琴生問成忍當今苐一琴者誰邪成忍曰閩浙不足
　　　論其在虞山乎其法又漸失成忍不能勝而心未嘗服
　　　也間皖江某琴天下無比徃尋之數月得其傳臨别乃
　　　曰維揚道士竇無必琴在吾上又徃求之三月始得竇
　　　壁上取破琴彈之命成忍彈之乃曰似皖江某矣欲比
　　　靣石畊則未之許也跽問石畊者為誰曰燕人也而韓
　　　氏其父布衣講學都城䧟不知所之石畊方弱冠悲號
　　　匍匐千里求之終不得不仕不娶舉丗無當其意者常
　　　學琴于我五年逺過我今我于子何所惜恐既見石畊
　　　将蠲滌宿習徒累子矣聞石畊在浙西曷徃求之成忍
　　　茫然自失也决計至此石畊已他去絶萟不傳老病将
　　　至其奈何生感其言告以錢氏所傳僧大驚失聲而哭
　　　質衣作梵事為位哭之刺血為䟽祈石畊結習未忘再
　　　生人間以琴名丗使忍未死得稱弟子以竟其學生因
　　　歎三遇石畊而終不識其琴之絶也微成忍言誰復知
　　　石畊者詮所聞為記以傳于丗邨寄于貽貽㮣括其意
　　　作山空無人曲知音者其共惜扵斯人也
尾箕傲客不知名目空一丗無友生千金古琴人不識侯門上
座琵琶筝髙人所到衆不驚海内誰言韓石畊李生爾似知音
者相就古松磐石下彩君坐逺石䦨旁静氣冥心倚梧檟撫琴
不語亦不彈未忍幽情向人冩挟琴重過東海濵扶病為君了
宿因髙天月小羣籟歇山空無人若有人罷琴惆悵無一語一
別崩山伯牙　可憐七尺一桐棺從此髙音只流水山窗再過
見病僧寉骨崚嶒痩不勝惟有琴心觧三昧身與枯桐共寝興
海内問誰今第一閩浙虞山搃非匹昔聞皖口有遺聲襆𬒳殷
勤皖上行學成臨別話道左道士維揚琴勝我褁糧三月徃相
尋破軫令彈壁上琴君琴已類皖江曲北靣石畊猶不足跽問
石畊今者誰燕山豪客丗不知悲號求父終不得不婚不宦惟
琴随五年學琴𥘉事我移神入妙真吾師即今相授何足惜他
日煩君蠲宿習石畊聞在浙水西公其徃矣為指迷僧来不見
携琴者空對桐花落井泥感僧此意還相告雀躍搶頭自悲悼
質衣為作飯僧錢碩将結習報人天再来不昧琴中㫖不死猶
堪稱弟子李生聞此意愴然絶調曾聴悵莫傳石畊已死閩僧
在從此孤琴可絶絃為君譜出絃中意一操空山數行淚石畊
不作琴亦亡舊日古松自清吹海内豈無第一流淪落彈絲乞
食逰石畊不死終不重獨抱無絃使我愁
　　東湖樵夫歌和國清大庾長老
東湖樵者無姓名終日賣薪下赤城負擔時来入城市身事悠
悠不丗情忽聞永樂詔書下慟哭沉身湖水清天家同姓争天
位亡人豈與樵夫事君臣義重輿薪輕負薪肯踐燕王地天台
學士亦麻衣誓死不移真是非止争一字赤十族碎骨衣薪何
處㱕何如東湖老樵子從君下泉先洗耳九族不危名不知采
薪之憂知免矣天台赤城山何髙竒人視死如鴻毛樵人沉淵
孝孺醢湖上清風自千載他年帝釋遁東明可弔亡臣渡東海
方馬從来魯此避兵䧏北聮鑣湖上行莫過東湖照顙泚爾軰
焉知重死生
　　劉氏女餉羽扇　拈作
射陽湖中多水鳥羽長數尺同鵰翎吴児截羽持作扇㕍翅横
排鳯距青先君歸装携四握分姑姊妹麾蚊螢女弟云亡老姑
殁此物飄零失故形尚餘其一入貽手落腕長覺風泠泠出入
懐中三十載勁羽雖摧至今在亡臣秃節落毛稀􁈠鵝陣散屠
䖍壘予尾脩翛驚覆巢立翮灰頺墜文采揮汗晨紸道韞家五
眀輪破無九華􁆖勤弱女持相餉黒角蒼毫展白鵶凉颷生𬒮
輕無汗書裙小展羊家練空令裂素婕妤愁可堪俊婢芳姿見
老我顛毛種種新每看故翣尚沾巾驅蝇撲蝶任児女焉能更
障元規塵以新易故增百嘅鸛鳴婦歎愁酸辛獨留懷裏仁風
逺髙詠綸中抱膝人
　　五人之墓行(五人姓名顔佩韋馬傑楊彦如沈揚周文元/旂尉張應龍文之炳死者名李國柱)
行過乕丘山下路何人不識五人墓五人惜未識一人鵂鶹白
日啼髙樹奄豎當時蠱悊皇彪虎五五毒距張正人嚢頭就
三木血飛肉漬金琅璫北寺已收左魏楊箯輿南徵周順昌中
丞直指色灰死官旂狐假魏公㫖萬口號　迸一雷崩天蹋地
龍亭摧五人奮臂一尉碎畨校縁屋垣鴟頺中丞馬遞上急變
十孩兒愁奄􁀁顫從此轞車罷四徴五人竿首懸呉縣壮士㫁
老我顛毛種種新每看故翣尚沾巾驅蝇撲蝶任児女焉能更
障元規塵以新易故增百嘅鸛鳴婦歎愁酸辛獨留懷裏仁風
逺髙詠綸中抱膝人
　　五人之墓行(五人姓名顔佩韋馬傑楊彦如沈揚周文元/旂尉張應龍文之炳死者名李國柱)
行過乕丘山下路何人不識五人墓五人惜未識一人鵂鶹白
日啼髙樹奄豎當時蠱悊皇彪虎五五毒距張正人嚢頭就
三木血飛肉漬金琅璫北寺已收左魏楊箯輿南徵周順昌中
丞直指色灰死官旂狐假魏公㫖萬口號　迸一雷崩天蹋地
龍亭摧五人奮臂一尉碎畨校縁屋垣鴟頺中丞馬遞上急變
十孩兒愁奄􁀁顫從此轞車罷四徴五人竿首懸呉縣壮士㫁
頭心自知公等所作關安危直臣死忠士死義何用知名顔佩
韋君不見要離燔妻專諸族吴中侠烈皆屠夷聖朝原自寛義
士五人之墓仍豐碑
　　研山歌(漁陽石譜/李後主寳一研山徑十餘尺前聳三/十六峯大如手指左右引両陂陀中鑿為研江南)
(國破流傳人間後為米元章所得蘇仲容兄弟以丹陽/羙宅易之元章所謂海嶽庵是也元章手書李後主研)
(山銘今蔵新安許方城家此研流傳㱕掲曼碩後分宜/購得之分宜敗後流轉江右江右門生以㱕太傳朱文)
(恪公文恪殁司㓂經營其䘮斥負郭田為供諭/文恪/夫人感之以研山㱕司㓂子葆有硏山歌亦賦一萹)
太傅風流一杯酒家貧作相百無有門生餉研大江西三十六
峯小匡阜平生清事只􁋚巵坐脱樽空玉筯垂流盻研山猶一
笑烟雲結習成交知清貧賜葬悵垂槖侍郎斥賣田負郭夫人
感此贈研山司㓂端堪繼文恪風流天子昔降王填詞未了軹
車傍此中宫人淚洗靣研寳猶携向洛陽南宫書銘冠海嶽曼
碩文章矜寶蔵分宜購得亦不守神物終㱕墨寳堂羣峰蒼翠
潤欲滴膚寸雲生龍尾長龍池革盖鑿岩洞玉筍半月分隂陽
流傳幾姓七百載誰識米家山尚在仇池九革何足言紫雲龍
卵虚流采人生能用幾研穿右軍風字賣萬錢但令茟冡龍蛇
走莫問牽機片石鎸
　　采蓮曲
淺渚荷葉髙深渚荷花低渚深好弄舟渚淺停橈㱕妾家正在
横塘北十里荷花溪九曲郎来認妾采蓮舟舟尾刻成雙屬玉
儂自采蓮花嗔郎采蓮子蓮子有空房蓮花人斷膓妾年二八
花比妍郎来三五月方圓相将共就碧筩飲為鮮紅衣郎可前
藕絲風底合歡幛君到儂邉勝采蓮
　　六月六日長女送䬪飥重酎飲酌得句
炎敲病暍酷不怡濁醪微釅變女　辛酸枯吻不成飲蓬頭飛
送来鴟夷蘸塩䬪飥分供母皓　氣溢黄庭居傾杯色醸洞庭
緑荳香竹菉凉心脾是日俗傳浴犬貍相如義府雙洗児燂湯
松下莫相謔葛巾漉罷當流颸厖江乆已㫁葷血靈照饋漿篘
笊篱人生萬事空爾為壮子早丗遺孤婺小者扶床索棗梨老
夫對此忘顛痴陶生何用多攅眉裴頋就女亦觧頥知余對月
惜無酒時時送醖来東籬各青寒瓊少麥飯流人雪窖随魚皮
兄弟凋零况我老獨存丘壑頺風規有酒不飲鬼伯嗤洗盞重
斟月轉楣六郎惜不来共此夜凉玉府流華滋
　盛子昭畫二龍歌
元四大家皆神品魏里惟知盛子昭盛生此畫駭未見二蟲勢
足干雲霄一龍盤拏眺隂魄潮汐盈虧候消息不飛不躍蓄威
神風色先從瓜端出其一卓立匂波中海水四擁圍屏風旋風
未至雲已惡倒岳旋乾須一角只帋疑呼萬靈集片鱗能使子
霆作子昭真畫蹟當更工搨得其形已不同翻疑曺興張繇軰
破璧致雨徒形容盧児盗出将易餅數錢換得張堂東壮夫激
昻增氣㮣不以泥塗悲厄窮爾時亢旱暍祼袒寒毛粟竪龍鱗
松朱旗雷火發俄頃雨腳直射雙畫龍
　　題張逺醉仙圖
丗間神仙盡妄耳三山方丈徒知名不如努力杯中物醉郷日
月真長生麄工俗師鄙俚本一入妙手俱清新雲房先生坦偉
腹洞庭道士捧槽甖沉酣趜蘖無昏曉焉知塵起東滄瀛踏歌
狂夫伸一足誤蹋混元白蝙蝠乕殘跛丐亦支頥那管藍闗噤
癡叔八人眊　非一形酒氣拂拂真仙靈却訝風顛諸漢塞我
屋大笑熟視始覺為丹青君不見丹田白鵶養寸黍辛苦燒鉛
鍊嬰豎彭鏗形殀王喬殤華池玉漿祗虚語塵凢傀儡地行仙
百斛租收了􁊽田科頭箕踞老松下便去糟丘抱甕眠若待禽
生畢婚嫁頭童鼠豁成華顛肉芝休采砂莫餌白醸生篘勝醴
泉好張斯圖與酬酢一日一醉當千年
　　角鷹鎩羽行
鷹雛尚未成老拳側瞵目已無髙天紛紛萬羽在掌握火􁀁宰
相思齊眉矢人板翎鎩其羽懊惜蹣跚雞鶩前壮夫灰頺一失
路平陽為奴髠英布乕頭都䕶困傭書罵臣負薪婦罵唾念汝
摧蔵不得豪為爾秋風養羽毛亦知飽颺不終蓄哀此泥塗同
我曹
　　周福柱偕林枚見訪占贈兼懷周篔
梅里文人近林立林枚年少尤英特此中知已一周郎攄肝吐
胆成莫逆頻刺䑶舲海上来連宵燭淚長成堆千言滚滚駿下
坂近者李杜前鄒枚老夫聞名已傾倒忽叩草堂晨未掃荷衣
折角屣倒穿踏破蠨蛸門外草髙談四海目盡空千秋作者布
衣中馬遷非憤騷非怨負竒恥與恒言同邇来海内推數公南
北兀立撑蒼穹不禁阮籍廣武歎遂令公等成英雄二子紅顔
纔二十作詩不休耗牋帛讀窮萬簏等身書攴塞東南天半
壁君家同里老周篔飯甑烟㫁如不聞苦吟好客餓不悔貧賤
固有何足云意氣河山共衰王交逰飜覆如烟雲因風寄聲道
相憶今日古人誰似君
　　景陽鐘行(金陵永寕寺景陽鐘今年六月墜地碎作十餘/片攷景陽樓創自元嘉齊武鑄鐘懸樓上宫人)
(聞鐘起嚴粧自齊永明二年甲子拒今康熙十年辛亥/歴十四朝二十甲子一千乙百八十六年為賦此萹以)
(倡能詩者/景陽樓在法寶寺西南宋精鋭中軍寨/内遺址尚存呼曰景陽臺今旗手衛營内地宋元嘉二)
(十二年脩莗林園築景陽山始造景陽樓齊武帝置鍾/景陽樓上令宫人聞鐘聲並起嚴餘華林園在臺城内)
(本吳苑城也百尺樓在南唐宫中蕭儼曰恨樓下無井/唐主問其故曰以此不及景陽樓唐主怒貶泛州/景)
(陽井在今靈妃巷有文曰辱井在斯可無戒乎一名胭/脂井)
景陽古蠡盤花翠脣膊晶熒永明字䟽楹闢地季奴兒狎客留
賔麗華醉未趣蛾眉簮筆班先催燕尾菱花隊結綺臨春睡正
逥瓊枝璧月粧相媚鷓鴣翡翠未全消㪣破繁華小六朝夗央
未入胭脂井禽乕輕過白下橋烟花夣破江山改青􁈍重雲留
廢壘臺城荒草碧莫萋白門大有啼烏在古寺晨昏百八聲隱
隱穿花隔鳯城胭辱粉慚消淨業雲朝雨暮懴前生琵琶街冷
寒鯨吼旗手營空猛􁏊驚摩挲蟲囓登臨客無限長干弔古情
西風一夜蒲牢吼地震山鳴裂牛首金精片片螢火飛銅花落
落蛟螭走破鏡迷樓搃㫁膓雷塘鬼語重携手一千百八十六
年轉瞬興亡事惘然魯見地衣香吐獸囬㸔雲歩夜生蓮輸金
巴蜀誰家釁冩　雲靁若個鎸山河粉碎虚空壞齋　犍槌了
幻縁老衲燠看蔵古様児童争拾鑄新錢從此清溪小姑畔無
郎明月任孤眠
　　贈周白門福柱再用前韻
丈夫磊落貴自立母為人牽䓁犢特周郎俶儻氣不羣冠玉風
姿陳曲逆結客觀濤海上来滄茫黒龍白龍堆微風川后静不
發氷重水恠俱􁋚枚狂歌白眼呌絶倒揮毫管秃成糞掃一吟
一詠復一杯随茟生花不須草觀君詩句尚清空襄陽五字經
營中邇来梅里矜此格千萹一律從同同我獨嗸牙故惱公扛
鼎筆刀摩玄穹詞塲逐鹿竟誰手得雌者覇王者雄流光三百
有六十笑口難開如裂帛且從傲客向南箕何用奎文慕東壁
湖州竹泒篔簹篔妙㫖彭城可得聞時人側目輕年少唯唯否
否聊云云長林豐草讓我軰公䓁努力須青雲青雲上天白雲
在此日未堪持贈君
　　送渭臣移居海上歌
六郎心已厭城郭卜宅東臯背城角先後居鄰海漚鳥檐楹貼
傍蜃樓閣五年八口悵三遷恠雨肓風憶去年壁泥落盡蜃屋
瓦掲床頭見月當青天男児休刺促何用低頭作可憐大咲出
門我去矣尚有詩囊䭾半肩魚婢果鹿車鴿奴坐両邉樵青赤
腳荷擔前疑是葛氏移家仙茅茨稍葺塗塈厚薔蘼斫伐聖師
手主人懊惱婢妾罵减却春風萬杯酒草堂潮汐夕共朝况有
庭竹干青霄竹壚茶沸如笙簫細者茶聲大者潮讀書匡坐弄
帋茟児童負米婢采樵芋羔莱根逍遥今秋㝎有好明月一襆
提壺来板橋
　　題西池桃實圖為張髙要夫人宋孺人八十夀
西極真靈首女真瓊臺上品成髙尊在宫第二十六女阿母亦
是人間人吾家滄溟東海上東面蓬菜及方丈紫雲仙女重䧏
靈鹿寰飈御時来徃綘宫原自衣紫衣更加翟茀垂靈飛曾同
鳬舄訪句漏采得砂床爛太㣲萬歲希夷登上藥三花玉鑰開
玄扉麻姑傳語桑田改丁令㱕言丗代非朱𫀆白髮清秋月膝
下雙龍鱗瓜發鳯皇條上拂孫枝佳氣蔥蘢滃門問誰冩仙真
向錦堂青鸞孔翠若飛翔疑從漢殿㱕来後携得青圓鴨卵長
神姿清徹如相語舜華容顔藕華履侍女携桃供玉柈是否凌
華石公子此花種實㡬千年不是仙才豈得傳為問雙成漫懐
核須知得一已為仙八月十八潮生日桃葉舟来浮太乙携将
半核作巨觴醉倒羣仙盛五石張圖莫向大海陲恐仍飛去上
瑶池㑹㸔拜母登堂客羡殺金門曼倩児
　　長歌行詶林枚韻
三百篇外無篇章近人淫艶流草堂無論六代不可望中晚邈
如朱鳯翔嫫母胡粉嗤夷光折腰齲齒以為常憂来卷蠆一夕
蒼冶容倚市門呈炫舞䄂長郭公鮑老徒郎當莫測千頃陂寕
窺數仭墻靈均吾所師尸祝椒蘭芳蘇李曺劉寘廡廊黼黻萬
古垂焜煌彼夫楚語類髙吭引啄奮􁋡咸㦸張自謂絶萟驕壇
塲邾莒豈足効賛勷哀樂無端愁萬方安得雄豪百夫良三英
喜在菰蘆郷玄豹翳中谷文采隱勿揚白　登澤虞一朝仁趾
彰明玕瑶圃以谷量綘氣榮光燭四旁銳之為圭方者璋天為
雨粟若史倉經緯朝野謨洋洋老我僛傞醒而狂囀㗋觸諱非
善蔵君譽野雀曰紫凰周周銜羽且不皇焉得振翼随㱕昌登
髙北望襟浪浪湘靈穆駿悲騫􁑼千里明月懷謝荘采藥行歌
尋韓康遇君何止上下床謹避三舍逃銛鋩君能惠而好我惜
同調願言執手鹿柴孟城華子岡酒徒事繡佛花奴呼醸王脫
落萬事工遺忘酣逰逍遥以彷徉拔劍直欲斬酒亡夜闌不顧
天繁霜丈夫安能羈棲短轅若黄犢仰瞻天漢牽牛負軛河無
梁
　　為東明長老書宻　倒挂
水月光中無所有如大圓鏡照虚明萬象不生光不滅一切聲
聞一切法籟起風止籟亦止大音聲悟了如是
　潘郎髩有絲行為潘侯道　五十夀
潘郎紅顔着武冠身輕匹馬逰長安黒頭已見市朝改角聲嗚
嗚秦海灘豐山鬼嘯風林端幸不國殤惟刀瘢扶創浴血伏床
寢婦啼女泣紅䦨干虞羅復及牽髮去三水五刑膏不完錢唐
牙門反接入雷鼔将斬刀光寒直辭慷慨又不死戴頭㱕来慰
妻子從此長畊郭外田種瓜不到青門市年来落魄鮮佩刀賣
豕城西親盆牢濁醪時對故人飲索句撚髭海月髙飄蕭短髩
絲一寸非秃非僧戯顛頓錦裘貂帽諸貴人陲而避之若登溷
顛毛老我衰過君披髮相從䴥鹿羣閒愁㳺絲繞百丈頭上秋
霜易夕曛君今五十何足道親在華顛未云老小人有母君有
父報荅恩暉慚寸艸堂前漫作嬰兒啼純采冠衣舞顛倒膝前
况有六男兒娱親戯笑竸挽鬚孝經車句各手授半部論語堪
人師以兹笑傲忘成虧通侯可棄不皺眉人生盛年難再得醇
酒為歡須努力搃教百歲幾回　那可䰐鬖髩重黒且須一飲
傾一石腰下組抛不須憶顱頂春風醉裏顔年年此樂知無極
　　病中青士白門木文見訪青士長句見投兼及舍弟信弦
　　走茟依韻奉詶
石火暫一然朝霞難久堅舜華不結子常負顔無比太行孟門
險挿天柴車獨轅無危軌嗟爾嶔寄歷落可笑之周生破書一
卷傲百城江　米價問張目雀䑕耗盡空燒鐺掉頭于丗不數
數公等朱門吾丘壑不恨餓撑膓但恨詩少作我無靈藥濟頺
靈齡蒙頭燒术身支硎君来叩門大咲起病眼揩拭青熒熒䄂
詩把相視篇長驟難記㡬度見君詩益哂今之作者無慚愧時
人半是夜郎王一旅知君百可當邇来放茟效長慶大暦不肯
摹錢郎今人貴古近則賤何物曺劉君所見咲煞撚髭走甕人
五字吟成矜百錬就李名家丗共聞徴辟羔㕍皆成羣布衣大
手在梅里聲馳代北南滇雲吾衰猶宕軼對君倘然失欲燔銀
毫雙不律天門九閽深不深我家阿弟無黄金浮江渡嶺探瘴
海鷓鴣磔格愁人心清文徃徃人傳誦組織風騷費抒綜百篇
枉落時人口一官誰肯登朝共桃花梅里多青春况復菰蘆中
有人男児可憐飢亦得肯逐丞相君車輪
　　登東臯以舒嘯賦為渭臣五十壽
登東臯而望大海秦皇入海人誰在五百童男乆白頭千年毛
女無精采蓬莱錯立杳冥中伯牙琴䑓我屋東無絃之琴且懶
畜魚龍為我吟悲風男児可憐蟲七尺何足惜單衾覆形不掩
席萬古賢愚争一息憐君大病暝不蘇五日不汗奄須臾死生
怖靈三更蝶南華月影驚花鬚找来維摩問疾室三生夣醒還
瞿瞿對君慰君復大咲蟲臂䑕肝妄相弔捴持酒戒已攅眉便
作詩魔暫埋照如来金粟身謫仙醉落聲聞不離禪君但未知
其趣耳一日可以當是年人年五十不爲殀况復餘生生在天
以兹沉冥空萬事買𥿄焚香冩竺乾寒山不廢詩弥勒猶􁌇酒
詩酒能空諸所有小喜東臯背市囂鼓吹數部巫門潮孫登鸞
鳯可更作歩兵引吭聲凌歊此生能更幾五十君今不醉亦何
益自古憂来觧損人獨醒未是祈年術無生何必學長生一片
蒲圑坐磐石客来且復傾聖賢未了殘經有明日有児沽酒能
留客更互提壺勸歡伯君不見金印將軍坐箯輿君不見戍遼
丞相無㱕骨富貴危機易弑身泥塗長賤安𬞞蕨竹裏茆堂數
卷畫神仙清興更何如請君莫厭頭革髮多少紅顔上柳車
　　題便面湘靈鼓瑟圖
一片雲藍非是水茟底瀟湘生素帋洞庭何處来秋聲裊裊餘
音此中起波心月下如有人不見湘君見山鬼澧水東流沅北
流白芷芳馨使我愁嘈嘈水樂鳴日夜大别江寒并作秋湘妃
窈窕雲一簇萬叠晴烟上膏沐霧髩風鬟濃黛邉畫入凝顰望
中緑花落黄陵怨竹枝蒼梧幽怨寄相思氷徽一一傳素女空
響悠悠生九疑山猿淚濕鷓鴣咽流徵刻羽俱含悲何人指上
驚幽聴山水清音毫未應二十五聲收泬寥羣山不流江月㝎
大暦才人正苦吟環珮虚無夜􁀁沉吟成曲盡句不盡冩盡幽
篁萬古心清風懐䄂為君發圗繪湘䰟鏤斑骨曾度蒸湘九派
逰帝子烟波渺超忽盡裏猶疑曲未終風起雲和變水容便不
為雲易飛去乞爾還添三两峰
　　将進酒彷太白
提君青絲之玉壺下馬共詣黄公壚新豐羙酒百萬斛請君但
罄囊錢沽大瓢小杓不待勸羽壽須傾三百萬平移日月天倒
流手摘匏瓜若牽蔓醉中忽遇浮丘公相携玉井摹芙蓉接䍦
欹傾踞不起貽我三脊雙茅龍紫霞九還不肯服焉能咽氣同
龜蟲射熊胎鹿極肥膬璃瑠琥珀傾千鍾君不見咸陽渭水流
不歇秦皇闗開惟有月仲尼禽跖両蒿莱我軰賢于冡中骨勸
君酒為君歌頭白青春可奈何為樂苦少愁苦多醉復醒醒復
醉星河闌干下平地金樽未空且莫寘何煩追論平生事
　　彷昌谷浩歌
櫻桃随春摇晚疇豔情棗騮屈戍鳴銅聲魚目不眠亦形殀男
児要為朝槿榮劉安上天調玉女謫監窮袴鉛河水蟾蜍入月
淫太情隂天姥軒皇鰥不死三千寳劍殉要離英雄埋土干将
雌求仙無可奈何耳神人骨朽生頑芝昆侖成灰星作泥元氣
茫茫收伏犀相携痛飲秋娘墓紅粉心知血靣啼松間毛人譚
扼腕驪山鬼火阿房逺
　　端溪蛀石研歌和王言逺方伯為文可上人賦
金精洩雲出􁰈窱藕孔盤渦闗衆竅誰将疥石供老禅瀑漱水
淫窺墨妙仁者乆已悟苦空六鑿不入他心通猶餘結習在豪
素析皮滴髓臨摹中端溪山靈驅鬼　囓破龍卵如沙蟲􁃠雲
唼月入膚理活眼死眼俱玲瓏不愛無瑕珉寕寶有瘢玉水坑
淫淫溜穿足雲脉中芤透縁督帝賜　僧繼顛規帝鴻　臣詎
非僕書魚盗食蛮幨滴琴蛀旁行損鸜目復公復公嗜何酷墨
将磨子斧柯曲研山墨海空紫烟右軍風字名浪傳何如上人
抱片石蟻罅詰屈雲根穿方伯死句非三玄為君椎破須一拳
從今説法無半字頑石亂點生公前
　　苦竹篇為呉生(王/蕭)二母壽
苦竹不畏冬貞松豈惮霜離離松竹自生實抱子種就参天長
幽篁無心矜苦莭栝栢剥膚偏流香人生不如烏啄肉仄哺厥
母羽長秃所嗟老去猶賤貧養親莫乞千鍾粟孤児徒能讀父
書白頭二母同倚閭空聞名譽滿天下内庭詩礼悲孔魚男児
屠釣可自奮胡為泥首猶塩車海内賢豪争拜母萬金雙壁亦
何有時人竸自羞龍尾如君㝎不居牛後吳生勸汝百杯酒為
君為母千萬壽
　　射虎行
　　　康熈十年九月　大蒐闗外一日獲虎二十為賦射虎
　　　行
開原塞外移幕庭千里蕩蕩稀人畊黄羊野鹿作隊行豺􁋯相
啖為糜羡鸞旂　攬絶漠飛渡黒龍江水涸重逰故林帝荒
度戍守無人閒卧柝狼矢穿宫空黒帝宫獸蹄决破金人幕行
宫駐蹕命材官百里長圍偃月寛豹尾並驅蝦子隊旄頭卓立
御營盤三驅親自麾玉斧萬鏃飛蝱蹶强弩雲氣成龍赫神
武健児跳盪生縛乕二十戾蟲在掌股麏麚熊豕積如山雉兎
獾狐安足數只今四海無伏戎臺灣竄跡巫䕫空安不忘危勤
逺略馳射尚復親􁂍弓乕㢤乕㢤莫矛予雄檻汝縶汝犬豕同
騶虞幡舉帝止殺猛士無煩詠大風
　　徤者董公行為寓庸七十夀
昔友君哲昆脩􁋡曳龍而今君有令子姿貌相參差見君如見
我故人更覺故人殊遜君故人淡漠若止水君今意氣猶干雲
少年萬事多豪侠走馬調鷹還闘鴨碧眼魯參異域僧紅樓時
與名倡狎朅来一棹上長干牛首栖霞冷自㸔囬首金川故宫
闕萬松零落孝陵寒太白蛾眉下亭月開平采石横風湍金焦
北固入指掌佔客横江送嵗䦨薄逰到處未得意㱕来髙枕還
加飱茫茫丗事不復問欵叚里門簮籜冠君今七十轉年少逰
戯詼諧還呌跳孝經章句接児童茟陣児童矜墨妙酒杯喜捉
廢眠食棊局常輸任誚笑任情日作放浪逰年年年少忘白頭
搃然頭白亦不𬋩華髮豈能强我愁庭前有梅後有竹有児觧
事多醸麯不煩詩客苦吟留長對酒人吾碩足天下健者一董
公手不捉杖顔𥘉童君家老奉空賣藥醉頬勝于紅杏紅起為
君壽傾千鍾醉倒海東海屋東
　　烟雨樓詞和槜李諸子
烟雨樓頭夕照多烟雨樓空可奈何烟消雨歇樓何處只有鴛
央泛碧波夗央湖水波千尺夗央湖上曾相識綺羅城郭錦江
山桃李容華玉顏色惟将歌舞送東風若個妖嬈冠南國憶昨
承恩隆萬年滄海無波少燧烟俺荅三孃䧏疑入汪王諸首
街懸竒琛四出中璫使仙鹿時騰幕府牋十里滮湖通笠澤㡬
灣語水下由拳裴休宅畔搴芳芷陸贄橋南闘采蓮水上軒窗
㣲隔雨波心欄楯巧浮烟太守便為㳺狎長豪家不惜粉脂錢
當湖公子蔵輕侠不逞探丸聚胠箧風角妖人指異星重瞳秀
士驕長鬛盡道封侯骨相成那知㓕族門誅渉酒後狂言隱語
書幾乎血濺南湖楫春草春花春復秋湖上女児紅黛愁金陵
薛五茸城柳洗盡胭脂此地逰名士傾城爭一咲詞人公讌滿
髙樓聮吟共宿芙蓉艦洒酒重臨杜若洲片𥿄𥘉題嗟妙手千
金立贈當纏頭花枝不炤買臣墓螺子偏迎范蠡舟獨有賢豪
負時彦七貴五侯交托徧遥持啓事致山公共羡人倫㱕水鑑
白馬長䭾輦下金黄蛇暗掣空中線轉日囬天咳唾間飜雪覆
雨須㬰變卿相趨朝盡過門監司候宅稀留燕當樓選勝起名
園隔水開林闢歌院妖童姿首似鴉頭厨婢教歌皆粉靣舞衫
歌扇滿房櫳子弟梨園侍羞膳畫橈齊放水中央湖舫留賔百
戯張冠玉參軍低緑幘眀珠角伎賽紅粧目成色授旋留佩怨
粉愁香悵隔墻勢去朱門惟墜吻邸封青岸有垂楊孤児亡命
移名氏槀葬㱕䰟送夕陽乾坤龍戦烽烟起萬騎南收渡江水
俄頃䧏幡上石頭城忽見義旂横槜李詞臣珥茟説孫呉省郎
仗劍開營壘寉湖鵡湖同濟師平江吳江各傳矢可憐一夕響
鳴笳千萬義師血刳豕繡旗半折冷仙祠雕戈虚挿桃花里烈
燹髙焼萬井空雨散烟飛巨礟中逥瀾曲檻祗聚礫畫棟重檐
付祝融當時倚閣人誰在祗見荒臺月色同月明似舊人非舊
紅蓼青蘋尚如繡春光不到廢池亭秋聲易入愁猿狖睡去残
花憶故枝夣逥徃事聞清漏烟波無際思難勝㫁石䦨干懶再
慿紅䄂所歡幽會逺白頭野老淚㾗增餘香藉草空眠麝拾翠
無人只見僧水靣流螢千火樹海棠髙燭亂漁燈和烟和雨和
愁㫁盡醉梅花酒數升
　　憶昔篇爲李七丈穉庵六十壽
驃騎李淑人于丈實連枝憶昔就外傅日拜容光慈七翁此時
亦總角六十紅顔羙于昨憐余老去已白頭相對樽前訴徃愁
童烏形殀老聃老富貴在天何足憂當時年少慕封侯挾筴讀
書干貴逰風波萬事丗翻覆射䇿茂才非我求㱕米灌園自飲
牛夏一葛巾冬鹿裘十畆幽栖古城北荒穢頺垣傾偪側誅茆
楚楚結一椽荷芰芙蓉相間植平生花癖與性成末利閩蘭托
死生紫泥手植春来蕙珠蕋分栽雨後英惜花䕶花憎俗物一
朶半朶俱闗情小婢偷㸔驚惋懊貴人重購愁屏營孤踪落落
知交少韻土閒人始傾倒雙徑僧来雨茗香恵山銀泉至銀瓶
舀蒔卉嬌于觧語花呼童時命能言鳥龎公法付靈照女少陵
棗撲西鄰老親戚何人可班軰英烈諸勲憶祖考百年轉　閲
河山過眼滄桑亦䓁閒濟勝碩陪靈夀杖采芝角里紫雲間
　春正二日飲硏山紅琉璃燈下醉歌(以下壬子)
春風鱗鱗吹酒氷小飲東堂𥘉試燈雲昏月黑衆􁀁暝玻璃閃
電丹霞蒸燭花射人作慘紫座客𫀆衫盡如此入手深杯百不
辭紅光溢靣宜其爾歲華冉冉能幾何飲酒苦少不苦多去年
一去纔昨日今夕今春莫放過張燈劇飲互相勸我為若舞君
當歌歌長未畢覺頭白老矣可不朱顔酡為君再傾金叵羅
　　過豐溪盛子荆門以蕭山花露共醉因懐㡬臣學博
狂夫飲酒原無度少年屢作車茵吐家醸時愁百甕空典盡鸘
裘渾不顧偶刺䑶舲道韞家又向梅花醉花露餘杭美酒曾一
沽若下蘭生品各殊新　每困督郵惡病葉狂花散酒徒吾家
季女惠觧意坐我花前傾百壺清風瑟爽入靈掖月釅花濃淡
若無平生魁壘澆欲盡五岳峥嶸方寸孤君家廣文好在手酒
錢月奉堪填逋君過蕭山煩寄訊許詢遺宅未應無
　　長歌夀顧四丈梅岩
顧家兄弟吾先軰意氣吾先子所畏譚經論事各揚眉公卿倒
屣俱項背先生默然于爾時寂若寒蜩棲槁枝隱居環堵足自
樂安及用汲汲求人知躬畊抱耒吾之素亂日富貴良非宜干戈
龍戦市朝改滿眼横流到滄海王公縲紲忠良醢朱門馬矢堆
成壘諸兄凋䘮親朋稀巋然獨見靈光在城北敝廬只一塵椽
僅蔽風雨背市㕓小樓舉頭低觸額短窗􁢩槅纔通烟庭中更
無旋馬地圭竇刺促行摩肩豪客入門先嚬蹙先生塊處長欣
然脱粟可飽醉可眠無營無擾閒疑仙萬縁放下腹空洞時諷
道書吟竺乾周妻何肉無一累惟恨米汁難忘捐有児讀書謝
干進采藥養親無悔吝登堂獻夀盡名流結駟連鑣搃厨俊侯
嬴老大監夷門先生豈肯見平原五羖大夫舉牛口先生唾棄
䓁芻狗何必今人譲古人贏得栖遲物外身方塘半畆映蓬户
南軒把酒㸔花坐謝家玉樹我芳鄰木蘭花放松醪春酒酣為
爾一相夀老向清時作隱鱗
　　于查玉海都諫所飲滄酒及金壇于酒作
昔棹下中條未得飲滄酒空自著酒經無因入涎口當時孫媪
家未識今在否蹇驢踏凍渡金焦地胏入眼茅峰遥虚傳于氏
首名酒欲随難随揚子潮㱕来酒債逋未消鳴雌亭侯難　徼
落花茫茫春隔宵賣餳乞食逐吹簫故人飛牋再見招一辭三
辭仍相邀纔開于酒紅滿座軟温上口甘香摇芳馨情性濟柔
徳引滿三行壺已枵大瓶更開滄酒發淡若空杯掬寒月石城
江水雜南􁥀座上酒人虚汩汩攅眉絶倒張黄門欲携家醸佐
上樽張鐙雜坐揮犀斝㫖酒醺于春夜温人生良㑹可常有何
可花前無一斗謔浪寕知軒盖集忘形始覺貧交厚貧交意氣
各自知佳夕為歡劇此時青雲白雲忽千里何益別後長相思
　　攫得朱亶䄂韻戯作
隱侯四聲讀未熟上去三聲多瞇目相随便了苫擔嚢手鈔思
作蝇頭録梁溪大令知我心寸牋鏤棗収五音隂符細楷曳蚊
腳麻姑小帖榻烏金還疑半剪貝多葉似割指許甘蕉林装成
出入便褱裏角韻千言可無漏騷人從此賤牛腰刋碧題紅輕
捷闘吳中帋貴搨木多張逺携㱕抵換鵞門人分得随手散十
部難留奈爾何我来訪朱亶瞥見驚心晥攫去從他米老顛蔵
書莫道奚康懶六郎見此生絶痴思翻剞劂無囊貲緘之筐箧
仍扃鑰見者攘　當無疑
　　觀諸公較射海止調沈大朗倩
燥髪日已懶桑蓬濡首沉酣柔翰中先朝邇時重騎射射䇿進
士咸彎弓意中終自輕决拾偶遇棲皮先避席畫胎彈雀不一
能走馬墜鞍卧狼藉一從枉矢犯廟堧四海横戈皆上弦尚書
憲府腰大鏃守令惟誇幾札穿春風捲地潮潑天諸公挿羽闘
割鮮巨胾手攫㗖􁒠肩胡韭齒决􁋊流涎饞夫見之思染指砉
響盤空骨無滓分朋復起貫虎侯側瞵努目愁胡愁勝者呌絶
酹負者踉蹡爛醉風颼颼老夫老矣猶特兀妄意挽强笑無力
讀書不成羡作賊朝登䧏版暮棨㦸吾儕終年弄𥿄茟識一了
字亦何益
　　題神祖御書白衣大士賛後
神祖㓜踐祚　慈聖攝乾清外朝任彊相致主稱賢眀邉塵㣲
動猛士在剪馘哱拜平王京　題皇大孝勤温清屈莭仁祠以
慈聖宫中禱祀徧名山　聖母祈天崇景命此幅傳来經厰中
人間墨搨故不同松烟濃淡若烘染深淺黒白衣紋　普門大
士水月容散聖不上金芙蓉達孝聖人喻法喜天筆波掠随㳺
龍大悲心印人王手弘碩南宫無量壽萬國歡心洽至慈女中
堯舜原希有豈如同泰老公家曇摩不契風鳶斜慈寕歛福
在國本笑殺滛祀胡充華當時萬暦實英察太皇慈慶流
無涇臺山祈嗣闗宗社椒風幾搆黄臺瓜憨山荷戈紫栢死雷
陽㱕戍悲昇遐九蓮靈響儆宫掖崇禎之未猶紛詉展圗稽首
三歎息咫尺梅岑邈難即潮音紫竹虚無閒空向善財問知識
　慶踜寳頂崩頺出金箱玉椀何人得奎藻流傳付野僧彈射
指母陀淚沾臆
(神廟㓜冲生母/慈聖皇太后李氏極賢明教之極嚴任江/陵為師傳/帝甚嚴憚之/哱拜反寕夏楊應龍反播州日)
(本破朝鮮王京萬暦先後用兵削平播州禽哱承恩東征救/朝鮮收復王京/神廟震器久虚/慈聖祈嗣五臺山/神)
(祖為西宫鄭貴妃祈嗣武當山/孝靖先談/光宗/大喜礼祈嗣諸僧妙峯喜憨山清䓁甚優西宫忌之/慈聖/帝亦)
(不釋然憨山遁跡牢山/慈聖隂物色得之遣中官施金建/海印寺牢山使者在内庭他事觸上怒内權貴軋之欲䧟以)
(死因以摇/慈聖令東厰役偽為牢山道士撾登閒鼓訟清/占道院為僧寮縻内帑億萬/上怒下牢山使者于詔獄迸)
(逮清拷之坐私創寺院戍雷州達觀可字紫栢素善憨山走/都下力陳其冤于當道詞激切㑹妖書事發臺臣不肖者希)
(内㫖劾可謂妖書出其手下刑部獄執政阿内㫖欲罷織可/可坐脱獄中/慈聖上仙/帝遵遺㫖赦清返僧服釋氏尊)
(慈聖號九蓮菩薩/聖母外家武清侯富申戚畹/思陵每/苛責李氏惴惴不保崇禎末諸皇子屢殤有神慿之云九蓮)
(菩薩震怒謂/家還其貸金/帝何為/我家必殃而子孫/帝惧赦武清/神廟山陵曰慶陵崇禎𥘉年寳頂海漫崩傷)
(神廟皇堂梓宫斬陵工諸臣徐在中宋光蘭䓁/梁武困臺/城書詔于帋鳶召外兵勤王/元魏胡太后𥘉為克華)
　　醉朱二竹聲喻園罌粟花下放歌
二兄與我俱乙卯老大逰戯如優俳科頭籜冠時不幘不履不
韈拖㯶鞵開林選石日疏鑿種竹種魚與藥物前軒手栢鴉片
花五色離披爛纓紼時時置酒招吾徒有時不召闖酒壚興来
索飲醉即去不醉不去偏狂呼君家水軒栁拖地水風鱗鱗捲
花氣芍藥杳中酒半醒欲去還因此物停頭顱如斯作使健児
曺病質何伶仃神仙卿相豈難事大藥鼎燒勲鼎銘胡為齷
齡坐床第坐令腐草灰消形勸君盡此羙醁􁚐有花絶勝旗亭
伶挿花滿頭卧花下夣與胡蝶相沉冥
　　就七弟正仲園噉梅樹下作
阿七園中笋如草千枝横斜什根倒我来索醉斸笋嘗軟玉堆
盤惟恨少莫𬋩春風减數叢頻催掘煑琅玕飽酒酣起歩就園
梅金剛拳小難作魁㨂枝摘噉坐緑蕚酸脆入肝琳碧開鏗鏘
歩虚奏嗚玉咀嚼徴羽流于䰄饞夫饕餮疲齒頰皺澀口輔皴
頥頦劉郎屢訊頻飛趣扶醉来觀舞蒼鶻口縫餘酸涎未收􁛮
椀連呼空陸續蘗蟲食苦螙食辛丗閒大有含辛人忍寒耐老
戀京闕何啻軟齶嚬牙齦行杯齲齒仍大噉措大風味堪懐仁
喜看摽有妾抱乳寕知止渇瞞機神㑹須飽罄一奩斛羅浮萬
樹胷中春
　　古篆行
時人盡重古漢章耳食籀篆真龍盲古文真贋豈難　麄工形
模醜莫當鼎鐘之文徒詰屈好竒弔詭驚惑何震晚出見茟力
雪漁印記良金直大雅風流妙體裁蕳淡蒼然無媚􁀁邇後蘇
宣七有名秀骨圓羙矜工精廣陵梁袠庶其亞八法具體規格
成震惟見意不見法神聖工巧殊經營譬諸畫史在逸品不與
神品相持衡圓朱空白罄掃盡磊落蕭踈不丗情白文小篆彷
二漢人間匠石鎸刀驚就李人推徐貞木勁茟森然矛㦸矗圗
冩含毫或累旬捉刀信手相追逐寕使欹斜損畫形不加脩飾
虧淳樸徐生有子字虎侯刻鵠徒勤猶類鶩印章流落滿人間
識者咨嗟一改顔纔看刀法知徐手始悔生時視等閒掦州陳
䆳負能聲石門推有吕荘生才人能事不可量李斯陽氷誰法
程
　　理箧得栁南遺畵作
柳南未亡命曽逰司馬門雲間畫派尚韶秀南也老蒼風格存
先人官白下蕭條類僧舍牋扇整束投俚句堪嗤罵風窗笑謂
栁南知為我淋灰洗惡詩泥　箑面潑墨滿風雨隂濃著色時
金陵妙扇足揮洒南宫大癡無不為狂生落魄思蹈海主名黨
捕殘軀在子虚烏有　是公車中猴并形容改(南改姓名/為申自然)龍山
窮死何人收遺茟人間不敬留　穿鼠囓燒敗帋忽見此幅
令人愁殘山剰水損􁃠盡一角北苑横清秋未忍糊窗揩几席
手自補綴屏風頭近来宋梅痴亦以栁為師觀其茟意雅相似
無人愛畫常苦飢當今翰墨不足寳南軰餒死誠其宜梅痴見
此能無悲
　和孫鍠韋公祠海棠歌
長安紅塵髙十丈馬騶呵殿兀相向幾人减騎解㸔花韋公祠
下花亡恙大枝小枝紅漠漠絳雪仙真下綃幛憶昔仙燕山全
盛時公侯亭苑相參差而今斬伐春風盡蕭寺繁華此一枝華
清太真濃睡足昌州香國啼䳌遲可憐車騎日填咽喝道松間
伶挾絲花神爛熳春愁絶蝶閙鶯喧撲酒巵何人雅集能浮白
花枝笑殺看花客若個花前不賦詩不見花間絶妙詞流寓杜
陵偏閣　海棠雖好好詩誰鳯城我到春㱕後空嚢况復難賖
酒無酒無花花惱人空和人詩掃壁塵一自坡仙燒燭照紫綿
花底更無春
　　秦篆繡裳囊歌(秦篆者錢氏武塘人職方栴女雲間夏/完淳妻完淳父考功允彞與鎮南從事)
(城䧟赴水死完淳年十七墨縗從軍監國授兵部主事/江東覃恩秦篆例得封宜人完淳從陳給事子龍職方)
(栴䓁復與茸城之謀事洩俱佊收見殺白門秦篆年十/八結樆纔三月完淳殉義破家秦篆腹遺孤與二姑削)
(髪空門時從師海上乞食比丘尼院人無識者吾女/遇之以手製繡囊為贈纂組精工刻畫如畫轉以餉予)
(予歎絶詢所自知出錢手耿然/㮣于中殆非文人墨/上所宜/視也宜人忠孝名家父死夫僇亦何難相從)
(地下顧猶忍死須㬰者哀二姑之無養悲呱呱之木産/恐忠臣孝子之不祀也托跡月上蓮華色以寓溙身吞)
(炭之志然則生天成佛有所不為嬰杵立孤女土無之/矣手􂀆所寄吾女其蔵之勿輕予人異日者或遇貞妻)
(孝女秉莭懷清者庶幾亦之以風以勸可也否則三薫/什襲之耳因作歌以㱕之)
松綾鞶囊耀𥘉日析縷分芒蟣踪宻雲間顧繡有虚名絶代鍼
神縂無匹截髮華鬘月上師女中嬰杵身堪􁈍檀郎繡虎年十
七泣血枕戈縗曳墨䘮元不悔槀街懸鬼雄國殤悲故國君亡
父死妾殉夫身殉誰立忠臣孤潜携両姑鱗脱網毘尼鍊行衣
毛麄罔眀難出女人㝎娥親恨不仇家屠胸懷秦篆細君字縷
濡紅滴心頭刺蓮華唄歇繡床間倒撚銀針數行淚烟輕霧緲
擘絨中生動花枝渲染同氷心鉄肝穿九孔彩地天人綵戯工
相逢柰女持相贈入手花穠金粉凝山河破絮寸函收沾絮禅
心五時磬我見咨嗟重惘然亡臣函骨怨啼鵑無妻母老長啜
粟戴髮俴俴猶帶天比丘尼本非花􁀁頺城人即大知識腹孤
指樹藍尼薗孤児莫作眉間尺括囊手口目三緘風波尚恐蛟
龍得騤人古錦佩奚多嘔肝别有行縢帙珍重重歸謝女家相
對木蘭同唧唧好将繡貼叠巾箱佩向貞人弊亦香莫教出示
寕胡媪滿眼文姬塵垢囊
　　李行人存我題李藩九歌圖正書行草引
鎮西兵散屠茸城行人未得從屈平忠肝塗地遺墨在鉄石稜
稜勁骨成雲間近推董文敏媚􁀁妍姿筆端盡存我後起掩昔
人栁骨顔筋氣淒緊斯圖竒秀追占賢長康實父腕力傳摧蔵
掩抑靈均意天問離騷思宛然湘君芙容木末搴山鬼冥冥雷
雨前騷人千古哀怨句苦竹黃陵何處邉正則精靈李藩手颯
沓雲旂上楚天李公虎吻屈魚腹故國興亡同一哭國殤應為
李先生展卷纔聞風謖謖我家上海賜此圗畫法楷法皆絶殊
松江戦後燹滿野石刻凋零訪亦無春蘭秋鞠禮魂客流涕寕
因楚大夫
　　試徑山新茗
徑山新茗清㫪容何人魯到凌霄峰採茶僧至争入市開籠青
翠涵襟胸今年雨足茶倍好松蘿論擔賤于草丗人貴賤不貴
佳大椀濃添苦芽老呼童為煑錫山泉活火微薪松韻早獅山
石瀬常苫肥入手䡖清始悟非何時䇿杖到雙徑日日僧寮飽
翠㣲
　　張擇端清眀上河圗歌(弇州跃云宣政間畫院祗侯焉賁/周曾郭思郭信皆名手陶九成疇)
(圖繪寳鑑亦不載其人擇端清明上河圖有二本真本/人/舟車橋道宫室皆細于毫髪而絶老勁有力𥘉入)
(介溪家籍入内府穆/愛之飾以丹青􁃶本吴人黄彪/造或云得擇端槀本加删潤與真木殊不類亦自工緻)
(所乏腕力耳在敬羙家以為擇端槀本非也于禁烟光/景亦不似苐革勢遒逸驚人雖小麄率要非近代人所)
(辨盖與擇端同時供奉各圖汴河之勝而有甲乙者也/弇州所跃如此余見人閒所傳贋木麄畧可笑苟取形)
(似全無􁀁態不知其摹擇端本邪抑臨黄彪本也其所/圖城/街術舟車/肆上女販夫冠盖之盛凢數千人)
(即一汴橋而橋上肩摩負擔席舍張設幾數百人繁富/可見其原本之工又何如耶)
宣和畫苑多佳手名字不聞張擇端斯圖獨自當御覧祗候諸
人閣筆㸔汴京在昔稱佳麗艮嶽竒峯掃空翠小車夜幸李師
師日出諧臣未㱕第寒食繁臺不禁烟萬家士女闘鞦韆那知
身入丹青裏冩作千秋佳話傳牟駝岡下粘罕去飄零五國随
飛絮囬首清河隔上河㫁膓茸母𥘉生處􁿪山相國起東樓名
蹟窮搜力購求寸縑稍靳立湛族片帋終蔵可㫁頭一朝見籍
上㑢府　昭陵珍賞中璫收人間贋跡復何限潦草臨摹淺泐
鈎繁華想見猶􁼥髴紅杏烏衣汴水流我憶汴梁全盛日金隄
士女傾城出踏青㳺冶沸梨園十萬烟花塟鮫室汴流如線磧
蕭條沙塗不見金梁橋狐狸白晝走官道野樹連天鬼火燒麄
工粉本偶展閱感慨興亡魂已消君不見金粉六朝尤壮麗不
堪圗畫弔南朝宋徽宗五國城詩茸母𥘉生認禁烟
　　方壺几席樓觀海歌呈張螺浮都諫
張公飛閣凌滄洲九點青篬入逺眸奔雷駕雪大海湧時見山
蜃當我樓岱輿三峰在几席濯足何須萬里流隂隂夏木冷衆
壑坐客五月堪披裘羣公興㑹殊自俊賭墅讙呼酬博進自慚
笨伯真古錐茫然乕特終莫知日射晚潮雲腳紫聮屐登樓浮
緑螘竒雲如山萬叠青圖幛畫城胡在此二十年来海禁宻赤
腳魚牙能作賊釣竿空自拂珊瑚金􁀁殘鱗不可得近聞弛禁
容捕鮮拾虷肩網人萬千野夫乆已㫁魚錯對此食指驚流涎
玉堂學士瀛洲仙出秉旄鉞東南天曾来雲壑駐牙纛手題椽
茟猶飛騫先生雲卧卧莫堅留中封事在御前異日朝廷思此
賢南床八座席且懸焉能弄鶴長周旋急呼乎頭催管絃炙笙
撥阮竹肉圓亂蛙两部歇更作聲雜落潮和檻泉諸公盡醉卓
甕邉勿譚朝事及典銓蒲樽竹斝無滴涓竟日及夕轟觥船張
鐙待月月下絃山風入樓吹爽然客既醉矣公且眠巾車別去
花叢穿囬觀飛閣倚暝烟太白黄樓五百年他日此逰當必傳
　　秦山髙為陳二雨公六􁑋壽
秦山髙髙千萬仭陂俄直與天台括蒼相鉤連巫門石　挿海
澨山根不㫁有如珊瑚鐡網水底潜鈎連安期羡門此来徃秦
帝聞之思飄然東觀日出渡浙浦五百童女今與徐福皆為仙
君家圖南懶慢止躭睡不服上藥祄長年華山空洞枕頑石五
龍松下長蟄眠何如君身有仙骨辟穀母煩時擊鮮少時讀書
破萬卷思謁承明冠進賢上書不收頭早白早擲藍袍弄石泉
功名富貴付児軰竹杖芒鞵逺市㕓秦峰長在君屋下三十六
曲黄盤屐齒前沙鷗與君逰汙漫海月共我長周旋辟纑有妻
可偕隱種秫有田足良醖况復華顛共友于浮雲得䘮觀朝槿
與君同是白首人同出偕處相比鄰羡君有四丈夫子我尚未
閒禽向身公卿将相草頭露人代興亡雨後燐舒眸閒閲幾申
子伸腳莫問三庚申酌君酒為君歌何用聞歌喚奈何奉山雲
起衆山雨清淺桑田水不波傳聞洲上有巨核拾取為樽勝叵
羅揚塵東海尚難必眼前且儘朱顔酡
　朗倩渭臣各捕絡緯數頭相送戲作
沈郎知我愛秋聲池上同候候蟲鳴張鐙小奚争掩取飛送筠
筐懶婦驚我家阿六頗髙興夜獲數頭同見贈永夜床頭陸續
吟空林山雨嘈嘈應中宵不寐起挑燈喜劇下床踏花徑老来
児戲都未除懶讀爾雅牋蟲魚無妻下機聞急絞有婺卹緯啼
交䟽屏風觸頭婢睡熟鉄馬閙砌風檐虚燈昏月午直有餘更
唱迭和尤疾徐貪眠小姬立躊躇紡車倚壁頭不梳窗空緯蕭
吹籧篨酒醒夣㫁猶枕書籠中馬蚻啼何苦怒臂旁鳴翼頻鼓
沙蟲猿寉憶覆軍王業莎雞在掌股半閒姬侍蟀平章両角功
名蠻䓁伍小児未能虎子跳窶夫豈羡金𧖟蠱姬人蹴起共教
聴荒雞喔咿日東吐
　　朱亶彷明八大家茟意畫八仙一册見遺詶以長句
近代八仙何所起牽合　曺及何李晋唐趙宋非一時傳㑹參
差令可喜麄工朽炭乆塗墻儼若優伶跳神鬼青蛇白蝙事虚
無䧏寉扶鸞示子姑流傳已近數百載未見名流作畫圖朱亶
茟力追前軰意取新竒無㝎態近師洪綬前仇英小仙南羽風
流在雲房先生皤偉腹蓬垢虎殘跛一足堆雲潑墨分淺深波
磔衣紋森竹木鈎蘭折螺意不同䑕尾釘頭勁蜷局曩時黄谷
貌飛仙風批雨判漬茟前純陽道士思輕舉茟勢老草神飄然
時人畫仙徒肉好妍皮媚骨先形殀蓬閬應無串􁵦人肥隺痴
龍須壓倒爾許形骸可上昇頑仙充塞清虚道朱生年　已入
神始覺仙真自有真全真遢臘匄士寢丰質隱秀原出塵亟呼
裝潢児素裱邉闌新時時防攫去叠裏巾箱巾他日萬仙圗倘
畢為我𥙷入青蓮𬒳謫身(脱二句/毛麐/作書寄謝朱亶寄聲附)
　　虚題巴蛇吞象圗
金行方張白帝子摧穴五丁虀粉死䓁身巴江掉尾長十二峯
銛鋭芒齒三周青衣蟠玉壘崩厓木折風雷起垂頭林邑瞰扶
南蟻視犀　蟲虎甝何来巨獸行槃譚萬鈞山移豕視耽脩牙
鼾鼻怒狂蹋欲蹴崑侖踣武擔両大相當一裭伏腥飈未交神
瑟縮毛陵不動膽跽足甘作神螣吻中肉𧖟叢七寸劍門開六
　　　容酒一升樽中四周倩名手摹渉園小景林巒池沼亭
　　　榭樓閣石磴飛梁縈逥曲折纎微畢具榜署標題字如
　　　半黍而刻畫分明勒范覲公中丞長歌數百言于杯底
　　　甚有隂苻麻姑茟意飛觴浮白怳入壺中園林浮動座
　　　客驚歎其工舉釂亡算靡不霑醉屬貽為之辭是時岩
　　　桂滿壑林月微霽同逰者查玉海都諫及竹聲龍孫石
　　　閭諸公敷文劉子羡門舍弟及貽也為賦涉園畫圖彛
　　　罇歌以為諸公唱
黄門叢桂一千樹身中香中不知處大山小山黄雪流觧帶盤
桓悵忘去諸公盡是夔龍姿勇退急流公殆庶竹床茶竈儼僧
人觴政猶頻催眼花直欲落水底我醉欲眠㱕去来
　　趙文敏八駿圗歌
西極風沙此中起尺素貌然三萬里王孫何處見此曺後果如
從穆天子肉鱗拳鬛非凢材翹足長鳴絶域開行空真可輕萬
乗造父惆悵無仙才曺覇韓幹驚殊絶鳯臆麐耏矯神骨若将
九馬擬此圖人間枉自誇英物可憐妙手趙王孫龍種偏羈竒
渥温氷天雪窖不生角恨無駿足㱕重昏燕臺市骨少緑耳八
駿重来仙亦死蒲梢魚目漫歌謡茂陵石馬流鉛水
　　朱邦畫八仙歌
弘正畫手推呉偉人物欹斜似神鬼朱邦茟法小仙流拗折衣
文釣敗葦聊驚俗眼畫八仙詭形恠状宜其然髼鬙丐士跛倚
杖瘦骸柴骨呌餓鳶野猿剥果窺樹竅破衲風打㣲霜天或䭾
胡盧或長鑱其人不類宋以前邇来畫師習惡道秃帚枯煤故
老草神仙在骨不在形豈必離竒始見靈朱邦在當時殊未著
姓名今觀此畫亦有意茟墨瘦勁精神生腐縑飛動見腕力墨
蹟不到神流行麄眉大鼻隱秀肉欲歌欲嘯容姿清即今鍊道
士自謂翀舉頃領成㸔圖大笑堪絶倒卿軰肥質須騎鯨
茗齋詩五言律
　　　　　　　　　　　　淮南彭孫貽羿仁著
　人日飲　有堂
人日携羣從相扶醉草堂梅枝卉春􁀁雪盡見流光雅謔　觴
政深更悔酒狂明朝聚花下丘壑洵難忘
　　過璵城環秀庵
信宿㝷精舍溪橋西更西河分平椘㫁天入逺山低墓道眠山
兕僧寮竄竹雞暫米成小憩物外見幽栖
　　風篁舊館晤千峰和尚
此地傳山谷當時見晦堂至今雙桂下尚有木　香月白元無
影峯髙不受霜談空皆是幻偶坐話風篁
　　二
風篁山下客重到此中来相對無餘語何因見辨才點茶烹石
筍禁火冷庭槐坐下忘賔主爐香積寸灰
　　登大觀樓㸔梅
大觀樓一望萬樹雪争開衣𬒮寒香上雲山積翠来春光媚川
澤花氣濕亭臺感慨昔人在臨風數舉杯
　　春去四首
多愁稀病酒垂老怯傷春風雨𧖟天冷河山杜宇頻棟花𥘉罷
信梅豆已懐仁借問柴門客經過復幾人
　　二
雨後稀人事日髙門始開嘗新薦園莧去暗剪窗梅樓蜃明登
閣瓶花照舉杯燕泥猶墜几君莫抱琴来
　　三
脩屐閒支脂䗶扶笻更　梅斸藤纔聞布穀鳥已約采茶僧
天目将收雨吳江早種菱擔簦堪一徃遥礼祖堂登
　　四
相期携斗酒幾度訪薔薇伏枕三春老􁋚杯萬事非花枝忘短
髩栁絮减輕衣云皃日行吟出昏黄踏月㱕
　　詶天岫雪後見訪不遇韻
書到江春盡相思海月髙憐君同水鏡顧我豈山濤清莭哀孤
竹長歌感二桃商聲欲流雪激椘動林璈
　　詶天岫春夜不寐見懐韻
攤書過子夜悵別幾土春青眼惜吾友白頭無老親花溪明隔
塢魚隁暗通津　悼期相訪蒸藜助刈薪
　　寄懷天岫仍用来韻二首
雙魚何處覔緘鯉借琴髙尸素勞相寄飛箋滿薛濤青蘋揺
木末紅雨滴櫻桃君調人間少仙風振八璈
　　二
君到雙峰下溪山更復春斯人疑若士難弟有天親雲起林燒
藥花深客問津隱君尋未識小徑共樵薪
　　題文王遇太公圖
一代風雲　漁樵聖主知相逢自龍乕賴此濟艱危得士非
闗卜興王尚有師斯人宜皓首道大見栖遲
　　五日
多病逢重午無人共舉觴榴花欺髩短梅雨引愁長角黍圑菰
緑丹砂搗藥香自将長命縷呼婦佩髙堂
　竹魚庄四首和姑蘇晦岩上人
幽栖非擇地小憩此庄居客到忘看竹鄰家半種魚經行狎鷗
鷺門徑窄芙渠深篠堪休夏風林展𣑽書
　　二
荆扉長不閉地僻到人稀危石穿雲瘦通泉浣藥肥逺鐘来
乕　新月上漁磯薄暮樵歌返㱕禽帶翠㣲
　三
野色来山翠幽篁界水田厨烟飯菰米茶竈足憨泉拾得為丁
力漁蠻給渡船萬花庄外徑此地不談禅
　　四
船子逃名地漁家藥塢西無人魚虎下終日竹雞啼刺棹采菱
渡行吟種柳堤溪喧共山寂花影印春泥
　　螳􁉾二首
一隂生爾軰鉤距態逡廵無父空桑質多殘翳葉身誤侵輕髩
妾反恨報環人慎莫逢公怒柴車返獨輪
　　又
翹身知善走長頸復兇殘時向風棚　寕知露葉寒怒驕羊祜
臂溺止沛公冠狙詐還多種空持巨腹看
　　同靈隱晦山禅師看荷竹聲池上
偶坐荷香畔相看各邈然池空魚自躍沙妥鷺𥘉眠不詠藤邉
句誰逃醉裏禅長林聊自恣紅藕晚凉天
　　二
千林風葉外一棹下黄梅携得匡廬瀑遥飛靈鷲来海山聊曠
覧荷院得徘徊長曰髙梧上荷香入茗杯
　　三
斗笠名山徧㱕来㨿槁梧義天空聖諦學地作凢夫舊事興亡
外高踪鹿豕俱蓮花原不染洗鉢離泥塗
　　四
羣坐虚堂上漁庄夕氣㣲深松如夏屋白苧冷秋衣啖絮觀魚
樂抛菰施鳥飢仰頭當月笑喜見藥山㱕
　　六月十二日
性不因人熱偏從炎令生飄零成白首代謝感朱明多難從家
國餘年過父兄何勞車馬轍相與問柴荆
　　又
老去親猶徤年来悔簿逰桑田一茅屋管葛對山樓丗事妨杯
酒交情變蒯維著書何所用且復任窮愁
　　又
朅来多避客欲去戀髙堂妾愧金條脱児能蠟鳳皇聮吟和蝉
栁逃暑羡荷香日旰猶衣幘槐柯夣正長
　壽朱翁
彼羙朱公叔移家大海東蒼頔松獨秀繞膝桂成叢諾自千
金重門留萬石風何須論申子積算滿壺中
　　詠雪孩児
天下多児軰不知飢與寒童真寕琢削太素未凋殘撲粉渾身
是無衣卒歲難相看搃頭白笑我髩䦨珊
　　六月噉氷作
炎令南薰鑠凌人北陸穿盪胷寒火盡潤肺冷金鮮丹鼎玄霜
候蛾眉夏雪天婵娟心共映一片玉壺邉
　　魏里雨中訪蔣五次韻
鶴湖南畔路紅藕萬花開漁艇東風裏青冥一棹来入門風竹
笑别路雨禽回君倘能相過携琴郭外臺
　　寄懐徐淮江次韻
相望不相見相思獨上臺寄書須便了那得似方囬月夕懷西
笑雲林唱左徊何當飛舴艋淺渚溯沿洄(雲林右英夫人/許/長史楊真人詩左徊)
(青羽旗)
　　乞序　畫山水次韻
髙情在山水潑墨即林丘丘壑此中有烟巒不可留雲根添虎
落石徑着羊求冩我風泉下堪當訪戴逰
　　乞序仔畫羙人次韻
蛾眉在窮谷毛鄭與人同棄置無西子空憐殺畫工因君見春
色不復怨秋風想像閒情賦巫山未雨中
　　入南華寺礼六祖塔三首和龔宗伯
聖者南行日非闗憶故溪再来果碩刀何處更菩提風動旛如
昔江流月自西拈花無可語磔格鷓鴣啼
　　二
南宗消息在度嶺一枝梅諸佛無文字名山大法雷安心羣品
盡止眼百蠻開已識曺溪意堪随獵網来
　　三
大事冀梅了何須問幻身肉邉明法忍衣外見能仁獠葛溪山
秀伽黎印記新厰頭堪辦此我亦賃㫪人
　　入南莑寺礼憨山大師㙮和芝麓宗伯三首
北寺囊頭日憨山故自憨豈須闗國本㡬至殺能瞿曇雞足
非長寂龍鱗亦易探雷陽風景在圓鏡印珠龕
　　二
圓相從軍老冠巾說法年椒風吹不墜刹國自安　穢跡朙心
地靈通醉𣑽天破除無縫㙮不礙智燈然
　　三
屠沽曺溪地重開選佛塲宰官俱北靣慈聖且西堂山静真空
境衣熏大慧香江風吹五乳七祖度韶陽
　　長門怨和沈二丈仁舉
金屋胡寕妬㣲軀愛至尊自憐非薄命得罪尚長門寝殿無人
跡深宫未敢言犬臺還悵望永錮亦君恩
　　婕妤怨和梅里李䋲逺斯年
避賢從自引長信幾秋風妾自甘辭輦君恩念守宫月明　扇
外春在夜珠中一任昭陽燕俱飛入紫茸(飛燕外傳直臘獻/不夜珠帝以賜婕)
妤帝爲石開逺條館賜紫茸雲氣帳
　　銅雀伎和魏里陳孔益哲庸
武帝分香後髙臺空復情君王教賤妾歌舞若平生春去花無
主恩深命始輕可憐疑冡月一様照人眀
　　兩雪曲和嘉善徐来可時来
雨雪蕭闗道逥風濕鼓旗天低無大漠甲重有流澌踏白渾河
黑寒更堠火遲沾衣一囬首何處是㱕期
　紫騮馬和烏程董逸羣神駿
愛妾千金易豪逰萬里蹄紅樓偏蹀躞上苑故驕嘶汗血龍
文濕連錢豹尾齊樓蘭烽正急不惜繡障泥
　　烏栖曲和逸羣
烏栖明月夜宛轉向誰邊歛態燈前出持嬌幛底妍花間憎獨
自臂側更相憐百媚逢今夕焉能不自前
　　楊白花和逸羣
白門無限柳聞道只蔵鴉金粉難留絮鉛波不泛花蹋歌紅黛
苦歛恨翠眉斜吹向天涯去誰邉蕩子家
　　寒山弔趙凢夫先生和吴江衛我石璞
一片寒山石山人自不凢青雲蔵井落白坂隱松杉草色縈蟲
篆泉聲帶阮咸中郎遺女在涙滿葛陂衫(凢夫先生/孫家當湖/馬氏有霜飛/訴)
　　弔劉将軍祠和吴興潘子書晋錫
遼左安危事紅旗一戦分興亡闗二代大厲冠諸軍寛奠　頭
月毉閭陣後雲國殤悲野哭箕尾動星文
　　二
長城經百戦吏議困賢豪苗棵羅中部風霆砉大刀鬼雄朱鬛
怒星墜黑龍髙惆悵松邪栢沙塲呌博勞(三路䘮師因于李/如栢逗遛杜松䡖)
(敵䧟伏將軍孤軍斬馘深入二百里杜軍既覆清師襲杜旗矢/以㑹師将軍開營被襲戦没)
　　三
南伐東征日倭苗躪作泥健児生扼虎䄂弩洞穿犀一哭悲宗
社餘年怯鼓鼙飛天雷不死誰敢渡遼西(將軍守臨洮西人名/之曰飛天雷)
　　渭臣弟病中相邀遅月海上占謝
遅我同遅　因君懶出城愁人悲夜好病骨怯秋清烏鵲南樓
暮魚龍下　驚寒潮生伏枕孤􁄺為君明
　　海上逢木文
觀濤滄海客端不為潮来秋士孤懐曠寒童四望開(三十九章/經皇𥘉紫)
(元君曰登寒童之/嶽會六淵之中矣)不須遅祭月自欲訪宗雷徙倚沙鷗畔菰蘆
暝􁀁廻
　　漁樂圗次烏程董江屏米韻
汗漫丹青裏江山一網收呼児羅水錯結伴醉沙頭一似聞漁
鼓真疑雜棹謳寕知荘思樂又不在垂鈎
　　秋燕和慈谿王白民治皥
萬樹商飈冷雙栖越鳥知故林縈别恨新社悵前期梁月山中
夣閨人去後思嶺頭㱕客早相送桂花枝
　　渡白溝河和携李李㑹嘉
紅塵望京國驅馬白溝河野火曺彬壘寒雲督亢陂人烟經戦
冷寒佳入春多西眺長陵道蕭條飲犢過
　　山隂道中和甬東陸敬身
昔棹吳天雪山隂道上行宿雲屯澗户逺樹出江聲招隱人誰
是秋懐句未成因詩更相憶巖壑役經營
　　八月廿五日夣中成詩止憶憶句因足成之
枕上𥘉成句分明憶未能愁心今夕髩㱕夣故林燈(二句夣/中所得)秋
半惟殘月江南正采菱紅衣零落盡顦顇客難勝
　　過易水和河南李夣沙繼白
白日幽州道今猶易水寒俠児誰復在結托向人難馬客輕相
逐魚膓冷自看相逢休擊筑慷慨自闌于
　滎澤渡河和淮隂丘季貞象随
戦塲渺無際極目盡黃流白日人烟滅悲風鬼物愁河山登廣
武天地割鴻溝眼底多陳蹟覊禽噪古丘
　　魯連臺和南海一靈上人
慷慨三齊士飛書立觧危髙臺昔人徃萬古清風吹入地河流
盡垂天岱􁀁疑終應蹈東海不死逐安期
　　漂母祠和魏里陸季冲
英雄懐一飯此意有餘悲不少重瞳子羣嗤胯下児寒風吹冒
絮飢鳥集晨炊檥棹荒祠畔抛菰理釣絲
　　淮隂釣臺和呉江潘江如
未遇無人傑誰能　羡魚攀鱗終上餌漢網豈應踈古堞空流
水高丘自井閭賢豪方失路生計只樵漁
　　朱買臣墓和周林於
古墓蔵蘭若俱傳塟買臣蘼蕪不同穴松栢漸為薪恨少炊㢁
婦終愁磔鼠人當年晝錦客今日路傍塵
　　釣臺嚴先生祠和敬身
青冥山􁀁裏野老此垂綸目分宜長隱君猶念故人雲臺無倦
鳥春渚見㳺鱗千載祠堂木清風為掃塵
　　錫杖泉和沈緯逺栻
飛液雲根岀名僧築錫流松風長耳院花藥法身留虎矢腥樵
徑龍泉迸石頭携瓢堪汲取漱月坐岩幽
　　露筋祠和王阮亭户部
夜珠生甓社環珮水中開月湧清川去天低白鳥来騷人題絹
素渚鬼獻瓊玫一片南宫社幽香掃碧苔
　鳯皇山懐古和秀水蔣楚穉之翹
天水一時碧萬松惟夜潮湖開見明聖江折是南朝白㙮秋聲
冷冬青墜粉消惟聞草磬佛火自寥寥
　　揚州懐古和抲岸𥘉都諫
陏氏行宮盡春流杜若香瓊花無玉蘂金粉瘞雷塘幽夣繁
華歇清溪淮水黃㫁膓明月在二十四橋傍
　　金明禅寺次曺秋岳侍郎韻
探幽遊𥘉服小院斷橋西水畜人為沼松風客過溪逃名觀物
態𥙷衲稱幽岩栖此地忘身丗城隂暝􁀁低
　　二
傑閣臨平楚交䟽晃綺櫺人烟生背郭漁唱隔前汀怖鴿𥘉馴
栱潜鱗忽點萍鴟夷有遺蹟寒藻石堂青
　　夜晤東明長老
不見支公乆秋登話徃因梵音流激楚悲碩破情塵禅悦惟
枯菽䋲床止敗筠十千魚樂否寄語慰池鱗(宻庵小池不盈丈/尺中有放生小魚)
(百十頭令年大旱河流盡/竭聞池不涸喜而慰之)
　　二
上下床俱少殊慚大土過把茆當亦爾行腳未争多雨濕螢光
冷秋清稻氣和虚堂聚神鬼不寐夜如何
　　杪秋邨行自斜橋過龍舌觜
野眺循秋色邨行及午烟稲孫紅雨外漁父白蘋天長嘯懐同
侣含悽話亂年草堂人不見野鶩竟来眠
　東明長老見訪草堂下遇仍和原韻
閒雲偶然出行止以相因顧我虚堂掩何人掃徑塵題門無一
字刻竹在雙筠自和吟成句函牋寄素鱗
　　二
野老携笻去空勞上土過秋殘黄菊少天逺白雲多片石足
幽寄空山自養和支公原愛客吾尚愧隂何
　　同輔庭敷父琳士東郭訪菊
黄菊有佳􁀁因君出郭行秋風無近逺日落此山城欣見素心
友不知華髮生明朝就籬下同爾一杯傾
　􁃀范拙庵參戎
八代推耆舊千秋惜此人殘年傷徃事多難悟前因勲業刀環
上河山淚眼新盡形雙樹卧了不閡波旬
　　二
徐公占池館流寓客卿過鵲印曾懸时蛟門罷枕戈薏珠居士
少忍鎧道心多長寢從先伐𥘉衣有薜蘿
　　三
僑居滄海曲不識故将軍幕府惟長揖何人得似君授書逃里
塾喻法薄聲聞弟子多賢達誰歟為勒文
　　四
卧病芙蓉沼無田更種瓜屯營懷射柳禁仗想㸔花心㝎枯猨
臂談空嗑虎牙云亡數行淚何不折䟽麻
　徐孝㢘覲周九十壽詩
白社今宗長青衫古孝㢘興衰觀八代著𫐠貴千縑捫蝨輕王
猛燒豬待子瞻両朝郷祭酒此事更無謙
　　二
飛矢聊城下當年憶觧圍仲連不蹈海子義自来㱕大莭光箕
尾孤児耀錦衣非公　髙誼急難故應稀
　　三
異人来海上徃徃謂疑仙夀耉君家舊神山大歩前一門成四
皓多子况三千笑獻傳經客辛勤濟上賢
　　四
出處多竒跡風流一代㸔傳燈居士服對䇿進賢冠采女知丹
訣家姬侍講壇児孫亦青紫絡繹問長安
　　𥘉地庵訪文可上人同盛子荆門即用文上人見示韻
携屐叩精舍竹扉雙啓遅槁梧人未見風葉客尋思啼鳥誰為
和拈花不費辭䋲床對良乆小雨懶催詩
　　二
煑茗譚𥘉洽昏鐘奈晚何㱕禽寒樹少殘照暝流多牕竹數竽
雨樵風何處歌無煩過溪送返棹下微波
　　夀張靜公明府
海甸飛鳬集花封製錦成訟庭鷗自集官舍月同清壽城如春
逺郎星近斗明野人芹莫獻擊壤聴歌聲
　　訪山中友人不遇寓藥名詩四首戯和天岫
寒水石潬静空山草木香紅花臨澗發青黛隔雲長樵徑車
前没風林滿地黄誰知使君子混跡飲牛旁
　　二
欝欝金華彦相思折桂枝雲泉何續㫁芳草更葳𬎼被澤蘭蓀
冷還山藥裏遲從容叩籬落羽䄂惹松枝
　　三
霜薄荷衣冷雲輕粉壁長言過辛夷隖不羡欝金堂没石蘿磴
隱防風葦幕張無名異人跡物態任雌黄
　四
人言栖遁處雲白石英英雪竇垂鍾乳巖扉縳牡荆何當㱕
舊隱寄逺志生平秋半夏雲冷天南星獨明
　　登龍山
振屧雲泉上慿髙意自閒霜天空萬水海氣影重山湖觜呼鷹
逺龍鱗褪竹斑不因林月暝吟嘯豈知還
　　二
盤紆林樾杪到此竟脩然漁市𥘉寒外齋鐘欲午天墓田人代
易松竹古今烟欲掃峯頭石看雲寄一眠
　　白山
野歩白山阜篬蒼眺紫㣲霜毛蛻谿骨雨腳聚雲衣沙草寒相
媚岩花冷不肥墓田蕞栢下感慨欲何㱕
　　輓潜夫先生五首
龍湫一片石千古只斯人于丗原無累迯名自有真相逢消鄙
吝不可得踈親咲煞參禅客焉知處士身
　　二
髙人一去後猿寉九山驚絶壑惟雲卧空林祗鹿行黄流迷蜃
市白石冷松聲苦竹山頭月今成無用眀
　　三
霜落重陽日曾来把菊枝鄰鷗池館上剪燭夜鐘時烟郭魚龍
静軍城鼓角悲雅山東北望不忍更題詩
　　四
九歌天問意此調不堪聞香草長懐主啼鵑苦憶君身名完讀
易感慨見遺文誓墓中年事當無愧右軍
　　五
故人朱紫徧白首一青衫同傳羞韓子遺書付阿咸髠形蔵
侠烈內食扷塵凢有道碑何愧清風滿盖函
　　春日飲胥川草堂
招之頻不至不速忽焉来今日山堂上梅花為我開留燈須候
月促坐易行杯小飲春寒减題詩破徑苔
　　同蘧非信弦小飲一徑園
偶来成小飲搃為惜殘梅但醉何須問流光去不回棋聲驚宿
鳥花影宕深杯且喜無官長踈更莫漫催
　　再飲胥川草堂同查成俞曺諸公及羡門舍弟
巾車入山翠髙興屬諸公出處􁋚盃外林泉罨畫中談深知酒
德地勝助春上不恨韶華老年年良㑹同
　　同查張両都諫及朱曺俞諸公飲研山花下
髙軒同枉駕勝友畢登堂鳥咮春分正蝦鬚夜景長曲闌深䕶
卉百和細焚香麯部衣冠集流涎揖釀王
　　一徑園㸔木蘭
看花君子在擇菜剪園𬞞新桺拖寒重殘梅點砌踈春分疑少
燕客至笑無魚飯罷行吟去辛夷過雨餘
　和周大福柱謝友人贈端石孔翠作
一片紫琳玉將㱕粤五溪堅貞君可似比德我難齊雲自此中
起風生到處題帝鴻氏之研墨海不須携
　　二
家禽惟夫子落羽尚翩翩拾翠何人手朱顔瘴海邉射屏流麗
孔盖剡靈鮮當代珍文物鸞凰整翮天
　奉和先太僕詠沈大叅湖石韻四首
　　　菁莪先生㱕自淮上築室讀書疊石齋頭成小山題詩
　　其側𬒳火齊亦荒蕪朗倩加緝一新掲叅政手書四詩
　　　于壁間貽過讀之見其後云屬而和者有俞坤名刺史
　　　及先太僕泫然乆之歸撿太僕遺集得前詩録遺朗倩
　　　因追和焉
叅知留句後磵户有餘清岩穴其中有烟霏觸處眀終春長帶
潤小雨自成聲一色争昏曉非闗隂復晴
　　二
大手削成處陂陁合自然當堦成衆壑欲暝洩孤烟對此堪長
隱誰云别有仙壺中九蕐在共悔出山年
　　三
雨剥風餐乆青蒼弄色時嶽形在方寸仙骨有竒姿顛老非吾
友華山誠可児但来同枕漱何必訪安期
　　四
塵事于焉㫁無論深未深蕭條數竽竹日夕見清音外物任流
水此中張素琴君宜冩拳石髙致配雲林
　敷文研山紅紫牡丹種甚隹各賦一詩
研山臺上卉頬黛弄芳菲國􁀁深含醉花神淺賜緋妍分朱露
滴香亂伎人衣可比紅見似羅家見亦稀
　　又
佳麗花王匹俱傳出魏宫玫瑰嫌黯淡阿閣譲玲瓏一品神仙
服三春禁院中堪持擬飛燕嬝娜避微風
　　一徑園牡丹
借漱亭南砌臨池出麗娑穠芳沾雨雪重留艶殿春遅勝賞連
花蕚清言間酒巵園林無不可况復及佳時
　　羡門弟庭前紫牡丹
今春覺消痩尚復冠羣芳春入重樓暖香清片麝長逐臣猶紫
䄂小阮勝羅囊爛熳東堂上連宵醉未妨
　　首夏偶過胥川草堂飲當㱕酒作
萬緑隂濃侯清光坐　衣櫻桃勞却要醇酎醸當㱕拂坐開花
落穿林宿羽飛呼童烹玉版晩良送斜暉
　　送春得春字四首
春去子規頻今宵尚是春桞條如送客花落欲辭人羅綺江山
改隂濃草木新烏衣一雙燕顦顇話梁陳
　　二
楝花風下雪紅雨歇芳茵坐起猶驚夣愁多倍惜春殘鶯隱𧖟
月新粉褪龍鱗無計留春住河橋更幾人
　　三
黯黯㸔花客淹淹中酒身空持惆悵色一送奈何春旅館聞啼
鴃粧樓憶逺人同将無限意繾綣坐芳辰
　　四
東風吹不盡已是不禁春况復春㱕早飄零暮雨頻離心花
弄蝶行色絮飛塵一夕朱顏老慿䦨易損神
　　懷文可上人仍用前韻
夗渚春波止懷君白日遲竹隂生片几梧葉寄遥思煨芋無多
語吹毛少庾詞扇頭詶和句膓㫁沈郎詩
　　二
如公今璨可愧我豈羊何海上碧雲起滮湖紅藥多相思傳鯉
字一棹附漁歌共向裴休宅平蕪坐緑波
　　立夏日傳食諸弟子姪櫻笋事留飲駿孫草堂同湡臣作
　　示子服㓜瑜昭威寓庸露沉柔則
紛然櫻笋禽傳良笑畨休活火㸔湯眼新茶試埭頭松花寒具
熟竹䈎宿醒留且復同中聖𥘉更未成樓
　　又
一堂羣從集婪尾飲𥘉巡衣减纔知夏花嬌不似春天橫扶
醉客月媚倚䦨人此會中年少良辰感慨頻
　　過宻庵訪東眀長老飯𬞞筍作
秦徑當門緑樵風送棹歌春㱕桑拓裏人卧結䒢多池水明空
觀雲林托養和共飱禅悦味書句付維那
　　燈蛾(以下詠物九首)
烏帽加蟬翼光輝逐勝流張燈君即至秉燭碩追逰影射心長
熱焚身死不休投明誇棄暗畢命復何尤
　　花蝨
羣芳紅瘦盡蠕聚爾何為行螘柯難上仙真蛘自疑濕生縁色
染抵死戀花枝耐可憐香伴捫衣搯玉肌
　　菊乕
東籬纔種就奈此翼而飛月暈餐英盡金風擇　肥騰身三
徑疾採藿九秋稀惆悵陶彭澤荒蕪何處㱕
　　橘牛
有豸斑而角江陵寄木奴踰淮先化蝶喘月正栖吳争觸蝸寕
似文身繡在無珠犀炎海重随篚上皇都
　　蝨蟹
介土㣲如蟣橫行小亦然沙陁分聚落蟻垤乃争先王猛持螯
誤彭棋撮蚤懸請公俱入甕一鼔醉三千
　　烏賊
烏賊烏乎賊而今盡是君書空無一字公䓁䘮斯文罹網惟因
墨流芳不可聞祗應尸朽骨留取藥籠勲
　　蛓毛
攀援驚螫手壮士亦膚撓所觸無非刺寕容挫一毫文章空𬒳
體隂賊動吹毛寄語㸔花客趨炎避爾曺
　　蠧魚
富有佳公子文無古掾曺積書供爾食削牘争于刀只素雙魚
拙求仙盗道髙君能携我軰東觀飽羣豪
　　鬼車
隂雨啾啾裏真同鬼一車宵壬多九首同類感羣邪月黒鳴墟
市飛空避野义碩将梟共傑大澤徧懸罝
　　狗蝇
炎令滋羣蠢行㳺匝地生随蝇堪附驥咋犬過蜚蝱酷暑蜎蠕
飽創人吮血驚諸君功比狗當不减韓彭
　　留春得春字四首
何處可留春屏花簇錦茵粉篁𥘉見郎摽實乆懷仁逰倦
狂司馬㱕遲老季真中山千日醉燕寢媚香塵
　　二
流光何處去別有武陵津歌扇杯前月香車麯外塵韶顔正當
夕小閣善蔵春一任花如雪無花亦殢人
　　三
春色何曾去何勞苦　春千林濃不夜百舌巧司晨易惱櫻桃
影難消芍藥顰困人天氣好愛煞落花䄄
　　四
處處殘春盡長留此地春驚紅可憐夜拾翠有情人宻約柔桑
艷清歌白苧新楊花太亡賴沾煞馬蹄塵
　　不寐三詠
白鳥相欺甚營營徹夜過與人惟薄事寢食燕私多紈扇無縁
近銀　奈妾何驅除真不易愁絶大風歌(右蚊)
　　二
公䓁何輕脱令余夣不成𬒳池騰屢失角枕睡多驚狎友㳺禈
蝨湛身夜月餳剥床撓爾軰取憎故屏營(右蚤)
　　三
爾但窺餘粒吾将乗釜麋公行翻案牘旁嚙及隂私牙後穿窬
利床頭婢妾疑諸公休作劇應召李家児(右䑕)
　　羊　荳(以下共十四首)
采菽風林下相牽緑滿溪莢應連五羖種欲散千蹄泣釜　頭
爛懸藤入望迷清齋堪飲噉藥裏漫籖題
　　龍瓜蔥
青舊傳竒種春尖笑不如雨工涇女搯草聖右軍書薤露探珠
得胡蕤攫電餘麻姑休狡獪指瓜漫踟躇
　　龜腳莱
海錯登鮭菜腥風破甲聞豫旦升鮓𦵔元緒薦芳薰魁瓦承趺
小車螯斷足分五𬞞多異品染指不如君
　　馬牙松
十八公諸子其如齒長何分房争自落五粒未云多流珀疑朱
血含犀響玉珂從逰堪辟糓安事嚼鸞和
　　河魨
誰道偏含毒脂膏易入脣莫知其子惡畜怒以戕人快士猶扴
死饞夫碩殺身不須句踐喙啄矢在斯晨
　　淡菜
水族形非典聞名不雅馴胎珠雖有竅　毳故呈身味奪裙珍
羙容含谷牝貞道心殊嚼蠟海物任横陳
　　　帙
滴脆流脂白腥涎軟殼斜微生多服鹵見棄為懐沙塩雨洩春
色蓑痕醉月華児童争拾取飽食飯梅花
　　海參
海珍分黒白上品重文登細滑因多乳肥脂欲滯􁋊所嗟惟
肉食終是軟丰稜鮭菜饒風味侯鯖莫漫矜
　　燕窩
纎白羣魚小紅襟掠爾過懸崖腥叠毳鑿孔雪盈窠瑶筯翻
銀藻金虀瑩素波一杯羔可共涎尾奈愁何
　　石首
石首初登網家家貫栁條膠飴堪淅濤建跳自迢遥老病流涎
液氷鮮送落潮炊金與饌玉入椀雪争消
　　蝦塗
聚族沙塗裏微生數罟收針芒㸔距躍毫末辨金鈎苦酒龍膏
沃塩花愷醬流何如此風致下豉醒糟丘
　　蝦毬
花蘂長鬚島全家上藁砧銀鈎齊入爼水母遂無心雪滚氷蠶
合脂流玉碾深同時俱覆醢瑶柱譲芳琛
　　沙虎
海濵羣介集雖小亦横行一體同彭越湛身付麯生為螯搃無
幾名乕自多驚搃𬒳膏肓累泥塗老不成
　　鯊翅
沙魚能化虎具見翼而飛破甲銀絲出分條玉椀稀蝦鬚慚浄
滑玳粉失光輝連弩潮頭射澠池折翅㱕
　　惺石上人五十
四十九年前何曽一字傳葛獠超北秀水牯逐南泉古栢随僧
臈飛花繞義天無生原頓悟不用礼金仙
茗齋詩五言排律
　　　　　　　　　　　　准南彭孫貽羿仁著
　　詠天寕寺鐘樓一柱盤梯
孤桩撑霄漢髙攀出梵宫登臨穿詰曲環眺破洪濛雲磴螺房
闢丹梯鳥道通法輪扶自轉覺路繞来空藕孔縈蓮界羊膓役
鬼工金聲凌委宛花蔵透玲瓏紆折疑無盡囬旋竟不窮旁行
艱一息屢頫眩微躬擬進竿頭歩驚逥樹杪風諸天鈎楯外千
地蟻盤中凢聖誰堦級圓機　渾融上乗原直捷絶級震音雄
　　芳樹六韻
芳樹藹阡阡眷　大道邉鳯城新雨後馬首落花前油壁低行
盖清溪隱畫船王孫逰女思寒食禁烟天積翠山光嫵隂濃野
色妍茂陵原上望何處不堪憐
　　五日爲嬰垣上張静公眀府二十四韻
至尊思共理循吏盡升華夫子宜台鼎朝端佇築沙𬋩蕭王佐
匹褒鄂列侯家出宰分圭􁀍携琴赴海涯到来随轂雨樂土徧
裁花屏跡羣狐䑕平安成鼔笳清懸􁆖水鏡標對赤城霞嗃矢
稀鳴柝埸波絶泛槎烟雲飛判案槐柳正排衙文射歌貍首屯
營靜馬撾求仙蒐羙箭品驥識名騧在匣驚歐冶聞絃仰瓠巴
自慚凢鳥質長抱涸魚嗟濡沬鱗耏奮吹嘘羽翮斜捐金酬櫪
骨剖玉辨珉瑕命中皆儀鵠收羅待　豝從兹離溝㫁不復困
塩車　有􁋚恩雀珠無報賜蛇𬎼賔響方鐡重午茁　芽昌歜
争持　兵符可辟邪微忱止葵藿裏赤表丹砂計日登青璅靡
因拜綘紗非關炎扇棄終已徳音遐知已誠難再髙山感伯牙
　　海昌故相關外䘮㱕故里感述
故相南還日榆關入薊門投荒千古恨禦　㡬人存遼海重来
寉桑乾夜半猿危身驚失黨得罪自多援甘露黄門變清流白
馬渾妻孥收大理譴謫出開原二憾安丘釋餘波溧水飜殘年
甘一死相沍望同根成主哀遷客朝臣尚責言窮邉　宿草旅
櫬暴𥘉暾長白山横雪昭陵樹繞園風霜揚武烈天地合坤元
仙馭時廵狩鸞輿並塞垣流人扶道左駐蹕拜前軒狐　悲何
極龍顔動至尊言旋䟽梏瘞誰弔羽　䰟李　傭猶在中郎
息已婚當時亟瀦宅誰敢飯王孫得䘮誠難㝎生全搃大恩空
将霍光傳時向故人論
　　為從子寓庸上尤司理展成
名流傾海内牛耳在呉門踔絶無前軰巋然見獨存時乗堪佐
命廷對重臨軒雜爼流中禁竒才動至尊北平雄䓒服左角
近㣲垣直道寕三仕㱕歟碩一言蓬蒿開舊隱水竹憶家園題
句蠻牋冩填詞女樂翻耆賢絀年徳里社共琴樽陶鑄皆公輔
聲施亦主恩昔曾承罄欬間者濶寒暄夫子之墻峻来逰僅
及樊為郎薄同馬牧豕鄙公孫此去因求駿離心况聴猿尺書
慿可寄從事望劉琨
　　謁禹陵次朱大錫鬯二十四韻
南鎮曽逰地錢唐問渡時寢宫依鳥路隧道入盤螭都㑹臨江
盡荆蠻物産熈王靈承緑簡帝錫在玄珪始斵三門險終淹九
載期橇欙疲負擔牝牡判鋤夷息壤洪荒窒汙塗品植宜東漸
㝎方域北極準圓規明徳其魚免仁風庶草披文身化揚粤鴃
舌變黄隨啓益稽天若臯夔讓念慈陟方寕改肆勿子更何悲
耘象蒼梧泣沉熊羽水疑靈符蔵秘瘞神鼎識推移　央紛幽
恠樵人得斷碑功髙留大塊跡異禁業祠竹箭通荒落魚塩兆
覇基龍堂威穆穆烏喙事卑卑力洫吾無間痼鰥已溺之精誠
囬奠麗崇報恊伊祁釁鼓防風骨朝陵結桂旗梅梁浮似蝘石
紐卧如羆服餌餘糧裹攀躋惜履遺掃苔看篆碣不觧蔡雍辭
　　送寓庸北逰成均十六韻
浮雲西北望直北是燕臺此去三千里臨岐酒一盃鶯花明上
苑厨後布中台太學多名士論交見辯才諸乕延乕觀求駿得
龍媒王氣占星聚斯文近斗魁石經懐璧冩秘閣受書回閶闔
瞻清切天人正體裁㱕休吾老矣念子更悠㢤徃者曾于役勞
乎憶溯洄春風御河柳郷信故園梅朔雪輕裘重邉聲畫角哀
苦吟踈茗裹短夣暗燈煤今月看行色孤㠶向晚開海雲樓觀
起箧劍斗牛廻尚未離亭暮驪駒莫漫催
　　竹醉日
乆矣居無竹何曾醉似泥因風篁自笑帶雨粉争啼夣破瀟湘
逺愁来嶰谷迷勞形師簡傲時事愧幽栖四海空捫蝨羣公豈
伏犀門殘敬客客室厄太常妻學圃求雛筍囊琴命心奚亂山
紅日隱滄海白雲低老病妨杯酒孤危怯品題獨吟花爛熳䇿
杖月扶携物論多傭菜吾生恥乞醯浮沉逐年少子夜舞前溪
茗齋詩集七言律
　　　　　　　　　　　　淮南彭孫貽羿仁著
　　辛亥元旦同蘧非渭臣子眼羡門㓜瑜諸弟脩
　　威少咸寓庸猗天露沉柔則諸從子飲博飲日戯作示羡
　　門
拜罷髙堂祝寢興弟兄飲博各分朋晴雲入座籠朱牑融雪
鳴絃濺綵䋲消耗宦情漝午夣酌量北戯到春燈随宜𬞞食堪
同醉何用攅眉去惹僧
　　分賦梅影
空庭地白淨無塵忽見横斜下緑茵寂厯紗囱寒弄色迷離𥿄
帳暗生春清溪終日流難盡明月黄昏似有人㡬度隔墻風動
處所思端只在東鄰
　　又賦梅風
婀娜南枝弄夕暉幽香逺送入重幃暗飄玉笛吹霜㫁遥帶江
春度嶺㱕騷客過橋欹短笠羙人踏月動羅衣瑶華欲折無因
寄花信先催一片飛
　　又賦盆梅
一拳位置小羅浮石几移来景物幽細鳥上階風動蘂影蛾貼
地月當頭氷心約束留方寸玉案横陳報四恩坐起行吟堪繞
樹羙人何必入林逰
千騎東方在上頭青杉古牐鎻荒丘獨眠人柳横官道竟日樵
風送客舟駟馬路𡵨重决絶夗央湖觜自分流望夫山畔纍纍
石翁子曽經晝錦逰
　　糓雨雨中社集半村草堂有客至不得赴賦謝半邨
穀雨花開穀雨前春逰孤負浣花天西園授簡虚髙燕東閣蒐
詩攪獨眠蜃市樓臺三月冷鶯花楊栁萬條烟座中只少狂夫
在應為觥籌减十千
　　二
絲絲細雨濕流光携屐羣賢集草堂未至侯生虚左席碩
陪荀令有餘香諸君若個推詩聖非我今誰匹醸王賦就不因
金谷罰麗詷聊為荅春陽
　　詠俞虹攄園亭並蒂牡丹
無雙誰敢匹花王驚見連枝闘艶陽趙燕故應驕合徳姚家不
獨擅娥皇分牋盡是同心友聮句何如二妙長春酒綵衣堪對
舞齊眉喜得奉髙堂
　　二
君家花蕚本相連枝輝並蒂仙姿映綺闌竸爽二難標琬琰雙
懸合璧麗璿璣迷香蝶并肩肩宿分鏡人圓靣面㱕重叠樓臺
春四照両行紅粉一時圍
　　桺絮
非花還仙落花飛飄泊天涯竟不㱕逺道綿綿愁蕩子㳺絲剪
剪上春衣離亭藉草重䄄軟小雨沾泥積翠微䡖薄才人争比
擬謝㟍風調見應稀
　　麥浪
蠶月青青已及秋惠風鱗次拂平疇両岐髙下低還起溝水東
西去不流緑雪亂翻紅雨後晚香晴漲碧雲頭漸漸莫向離宫
望故國飄零到處愁
　　竹粉
斑龍觧籜蜕新篁帶濕梨花映洗粧束素半圍青玉瘦凝脂
微點緑雲香渭川黛冷烟含露淇水人㱕髩欲霜漫向楚天頻
悵望啼痕損處淚成行
　　荷錢
江南春盡已田田鵞眼青浮萬顆圓雪藕人過留藻鑑采蓮舟
去墜花鈿山林買隱衣難製姹女臨波數更妍碩借十千賖緑
蟻碧筩寕　飲如泉
　　元對軒黄牡丹次韻
姚黄何處有名花可是銅臺吐異葩萬蘂蜂王空弄色六朝金
粉更誰家柘枝影合簾前舞緗綺春分幛裏紗正喜鵞児新釀
熟聴鸝斗酒莫教賖
　　聚順堂紫牡丹次韻
東皇賜紫魏宫看百寳玫瑰闘艶難色麗欲分巫峡錦氣清疑
握楚江蘭流霞太液凝晨露綘雪重樓轉渥丹慚愧彭門矜
貴種瓊枝分得自仙壇
　　紫牡丹二首(牡丹/紫/天中有綺合臺/三十九車經第四紫晨君/黄在經蔽以紫宫丹重樓)
(隋煬帝觀書/輝映溢/名閃電窓/元章芸暉堂設/紫綃悵院隱如紫氣/武帝時異國貢澄明酒􁀁紫如)
(膏飲之骨香/草木無不紫/南昌國有紫海可染衣魚尨龜鼇砂石/黄帝九鼎神丹有四蘂紫漿/内景經)
(紫華飛裙雲氣羅乆乆行之飛太霞/雲/杜牧之呼伎紫)
袁家仙質本無羣綺合重樓両不分閃電交牕香隱約芸暉綃
帳隔氤氲澄明共醉春如海穠麗驚呼伎作雲四蘂餐来晨露
下飛𥚑可謁太霞君
　　二(洛陽大内臨芳殿唐莊所建牡丹千本有紫龍杯三雲/紫/廬山僧有/囊盃花色紫類丁香名紫風流李后)
(主取種移風殿號蓬菜紫/天寳之亂有得一簾赤紫/色簾外望之人繞身有光後㱕浄瑊有貴臣識之曰此)
(瑞英簾也)
三雲貴種下臨芳晝錦何因在草堂移出鸞坡原富麗凝来燕
寢亦清香可同綺里飱芝秀不數風流壓麝囊十二雕䦨深䕶
惜瑞英簾外更春光
　　緑牡丹二首(呉綘仙善畫長蛾眉宫人皆效之煬帝命宮/吏日供螺子黛五斛名蛾緑/開元中封鸚)
(武為緑衣使者/太白詩孤鳴詫/衣)
結綺樓臺翡翠圍神仙水碧是耶非長蛾宫禁輸螺黛鸚武雕
闌譲繡衣菡蓞九華争秀削隂濃萬卉失春㱕庭前笑指惟芳
樹恠殺㳺蜂亂蝶飛
　　二(瑟瑟碧珠也/唐進士衣緑有舉子遇神告曰栁七郎/君將汁染子衣矣遂登第/梨園教坊子弟皆緑幘)
(相如有緑綺琴/裴晋公午橋庄有緑野堂/曲江宴以年少一人尋名勝開宴名探花使/唐進士)
繡幕苔文襯緑茵珠簾瑟瑟暗蔵春探花桞七更衣早恊律龜
年照幘新油壁香留青馬客綺琴心動逺山人午橋庄上堂開
後野色穠芳辨未真
　　詶道旃病中羿仁見顧韻
相携二士過茅堂衰鳯摧頺見楚狂伏枕可容消白日燒丹何
處有玄霜射魚東海綸竿冷行螘南柯宦轍忙僕病未能君不
見髩絲空向故人長
　夏五夀俞梅公衛帥
坐嘯滄溟萬里空方壺正值海門東觴前歡擁投醪士弧外長
懸在槖弓樽爼運籌添寉算芝田􁊽馬浄龍宫池頭一片𬎼賔
鉄律應鐃歌喜氣中
　　詶晦岩上人投贈韻二首
寂寂琴䑓東海上移情何處覔成連種蓮邨社尋僧懶采菊柴
籬笑地偏悓子行踪人不識寒山詩句丗空傳當機只有凉暄
語二士相逢不道禅
　　二
為問車溪溪一派㫁橋既㫁若為連日中萬影花俱工風打千
林笠不偏有句瘦藤吟且倚無言空谷響能傳若非轉語頻咨
扣誰道牛頭不是禅
　　羙人蕉子數珠
紅裳焦氏懴情縁一線衣珠𣑽網懸非樹菩提作身作果是誰
念佛夣通禅法革轉處空甘露智種圓来證緑天朝夕晨鐘同
百八羙人囬首即金仙
　　又
春尖掌合礼優㜑種𥿄還應助貝多已悟三車消幻鹿何妨十
萬了彌陀情花破障歸紅熖法子傳衣緑謝緑蘿空色頓圓無
所住不妨臨去轉秋波
　　晦岩上人見顧病榻賦謝
炎月凉颷動曉河西来一葉泛滄波竹林避暑群賢少荷花拈
花半字多碩與同龕祗彌勒未煩問疾對維摩髙山流水琴臺
畔其奈知音未見何
　　送晦公返呉門即用留别韻
浮杯東下泛滄溟殘暑催蟬露未零别路平江通震澤望中乕
阜隔林埛寒山小句誰詶和船子㱕㠶自杳冥雲駚月移無去
住眠鷗随意起沙汀
　　再送晦公仍用前韻
笠澤茫茫隔四溟殘星拂曙㫁河零荷香刺棹紅侵舵海市依
山緑滿坰野寉孤雲飛漠漠早鴻極浦去㝠冥竹魚庄近堪休
夏又聴菱歌出遠汀
　　登桐江釣臺次靈隱晦山顯禅師韻(原詩/誰空今古稱/髙士歎絶嚴灘一老)
(夫眼底已如天地曠胷中尚有帝王無氣凌御榻星辰/動道播羊裘海岳孤夜上釣䑓神骨冷敢分幽韻卧江)
(湖/靈隱戒顯)
嚴先生在桐廬上已薄君房漢大夫同榻豈知天子貴圣尊能
屈故人無灘聲日夜雲山冷樵徑依微石磴孤悔着羊裘驚物
色烟蓑何地不江湖
　　登七十二峰閣和烏程董丹鳴(聞亰)
七十二峯翠挿天樓開七十二峯前白雲一一當牕出青靄霏
霏畫壁連長響衆山皆響荅太湖無際四茫然烟波身丗合如
此落木亭臯隱㫁蟬
　　三閭廟和携李蔣楚穉(之翹)
屈冷江冷繞三閭古廟蕭條落木踈望裏神叢雲夣樹夜深隂
火渚宫漁女郎楚舞三花下香草離騷墜露初千載憐才幾同
調長沙遷客近何如
　　蟂磯孫夫人廟和潘江如
蛟龍雲雨已翻飛此地潜蟂自伏磯西顧幸從諸葛婦東風肯
逐二橋歸垂簾江漢縈衣帶佩劍嬪嬙謁水妃笑煞紫髯真短
下望陵臺外指䧏旂
　　滁陽懷古和崑山徐太央原一
琅邪谿谷轉深幽細草沿溪卉藥柔濠泗英雄少人物環滁山
水見風流遺民力穡多豐樂野鳥當年識醉逰駐馬徘徊舊碑
下廬陵文采照千秋
　　謁鄧同徒廟和董丹鳴
司徒年少謁蕭王圗畫雲臺冠廟廊竹帛自垂三漢史椒漿
偏食五湖郷東南列宿吳分逺江海㱕墟震澤長今日從龍諸
将相何人大略比南陽
　　過丁蘭母墓和固始武襄伯
荒坵宿草尚如新刻木當年報所親餘慕長流青史淚盡歡私
　　丹陽懐古和徐大聖力焉
江波分派入雲陽南北英雄幾戦塲大道三茅通句曲殘花六
伐訪蕭梁車盤赤坂環河狹潮上黄流過埭長行客悠悠心㫁
絶何人年少識孫郎
　　延津有感和李二明嶅
歐冶風胡事已非延津龍去水依依啼猿長送無家别寒食先
啼望帝㱕誰遣一丸開鳥道頓令萬馬踐鸞旂丹山碧嶂傷
心麗雲樹千重自合圍
　　江都懐古和崑山徐李重開仕
江北江南入畫圖翠莗選勝下江都瓊　白日仙真過楊桞髙
樓片月孤依舊䢴溝横匹練暗飛螢火濕平蕪宇文輕薄休驚
訝黒獺王孫幾在無
　　蘇臺感懷和徐季重
荒臺千頃草萋萋麋鹿曽逰路不迷天際貝區芳樹合望中林
屋白雲低荷花宫女無人采梧葉栖烏只自啼愁殺語児亭畔
月照深照見越来溪
　　乕丘書感和吳門杭聖生萯
永夜清歌皎月天貞嬢墓下引朱絃山花不識興亡事野火頻
經戦伐年金虎劍鳴人獨嘯生公石冷伎同眠畫橈羗笛紛来
徃何似烟蓑一葉船
　　題蔡中丞重脩滕王閣圖和武塘周来宣瓉
千里章江罨畫中滕王樓閣古時同重閒九日龍沙宴試掃元
嬰蝶粉工彭蠡落霞毫末起洪厓飛瀑水烟空子安詞賦今誰
繼黄蝶留題有蔡公
　　錢唐懷古和武塘李子喬公柱
烟樹湖天送夕暉王孫已去故宫非林深蕭寺前朝衲花謝樊
樓舊舞衣白馬潮逥千弩歇鳯皇山赭萬松稀尋僧話乆行来
晚喚渡茅灘一烏㱕
　　謁禹陵和陳大莢
萬壑千岩宛委通夏王陵廟白雲中女牛分野當南鎮江海為
墉帶寢宫山靄欲来驚避雨地靈長䕶壓防風只今澤國悲沉
竈泥撬能無歎禹功
　　登堯峯望太湖和董帷儒漢䇿
層巒縹緲白雲端直上青冥一氣㸔蘋㑹天低吳㑹小山椒水
浸洞庭寛江湖心跡憑漚鳥身丗浮沉倚釣竿長嘯峯端飛
亂葉具區風􁀁已微瀾
　　明聖湖感懐和吳山
汀蘋烟芷淼垂綸欵乃漁歌月下新陌上花鈿殘醉路堂中蟋
蟀半閒人江聲日夜悲橫角山色空濛歛戦塵不是白公堤畔
栁何年曽送六橋春
　　魏國東園杏花和吳興韓子蘧純玉
上公别業鎻春寒寒食春光亞上䦨破蕚一枝踈雨後窺墻無
限惱人㸔雞鳴廟樹元勲盡燕子烟花六代殘且把中山醉千
口清明作客寄愁難
　　茅峰上真觀和李大子建
㕍行髙下歴三峰路轉瑶壇複幾重句曲白雲宫樹隱華陽真
氣紫霄　客駐朝元節瘞寉人過攬勝第仙骨未成
将洗髓飛天他日借茅龍
　　歌風臺和宋子建
千乗萬騎故郷来亭長重登舊日臺􁁬碭可猶雲氣在彭城
曽羡錦衣逥狗屠佐命嗟空老人􁒠諸児少異才何用風前思
猛士淮隂髙鳥望徘徊
　　壽携李朱古若六十
太傅流風矌代存髙標尚復冠清門未煩甲第施行馬不遣移
文到寉猿豪氣直凌河朔飲勝情忍負孔融樽人間甲子須㬰
事莫向漁家問太元
　　七夕小飲信弦弟山堂時南粤姜山上人度嶺至海上過
　　　訪
井梧千里報金商巧值南能到草堂𥙷衲停針祈織女洗車無
雨下髙唐碧雲日暮天如水白社花殘藕帶香諸阮相逢多犢
鼻清言一滌酒人狂
　　夀陸景宣元配孫孺人六十
忠孝清門冠九州傳家簮紱鎮長留慈食明下食先羣彦厨俊
登堂搃勝流粟粥不驚攖虎尾鏡磗同悟礼牛頭龐公何必驕
偕隱天上金蘭識舊逰
　　茄牛(前和梅邨宫詹詩皆依信弦所和韻近見原唱始知/其誤别和二首)
為犧陳豆謝莊休𬞞圃涔蹄戯共㳺盛向陶匏誇繭栗觸来蠻
氏動瓜牛飲流莱地無衡角奏刄桑林有庶羞闘草児童牽共
喘不煩两相駐紆籌
　鮺鶴
霜刀斫鱠已成書仙驥形塩亦翰如鵠立鵷班推骨鯁胎禽尸
觧借王餘攀鱗得附翀霄翼燒尾終堪御羽車隱几蕭條觀物
化鵬風渢起北溟魚
　　送徐律齋覲回㱕省重赴桂林
桂嶺盤雲止馬蹄朝天人返白狼西三年卧閣如清水萬里銜
書傍紫泥寒度長沙随去㕍道通蠻部有馴犀津亭官柳猶堪
折為送秋風到五溪
　　二
物望清華照粤畿始安一郡有光輝飛鳬再捧朝元莭舞綵
新從晝錦㱕王事可堪縈愛日故人為爾助沾衣鸞栖旦晚翔
霄漢遥指郎星近太㣲
　　八月十五夜中庭望月次韻信弦
誰家今夕搗流黄傳得閒愁到草堂風入扇紈微度冷夜明荷
鏡漸生光紅蕖墜粉秋如洗白苧沾衣露有香相對嬋娟堪不
寐懷人天未渺難忘
　　次信弦八月十八夜病中作韻
風林漸覺暮潮平病骨秋髙似觧酲流水罷彈文軫静博山徐
嫋篆烟清折腰原未宜陶令捉鼻焉能效洛生已負觀濤塘上
約不知孤月為誰眀
　　次韻病起登樓作
未識仙人白兎公五餘禽餘戯漫云工側身皂帽孤吟客炤眼
花枝小閣中作吏可能操不律為丞差足戀無功故交天上遥
相憶薊北驚秋下片鴻
　　次韻湖中秋興
芙容秋老罷為裳顦顇西風歇衆芳道逺所思人不見愁来
此夕髩先蒼夗央渌水明湖媚烟雨空樓夕吹涼見説鱸魚今
正羙可應泛宅徃蓴薌
　　南湖夜發次韻
蘋未凉風動逺條渑湖漁火夜寥寥𥘉鐘落月行相照卧犬荒
村吠轉驕烟暝由拳城外樹水明范蠡宅南橋扁舟賴有連床
客一路啼心滿畫橈
　　重陽前二夕同漢乗青西信弦過敷文研山賞桂次漢乗
　韻
黄花尚未報重陽蟾蘂猶飛泛菊觴禁院再来金粟冷空堂聞
否木樨香将沉弦月殘河濕未雨松風半臂凉招隱小山堪徙
倚登髙相約共奚囊
　　嵗盡二首
歲盡危　畫角哀雪遲尚未直寒梅二陵横草鸞旂出六詔屯
營鳥道開南望滄海慚野老西風飛葉下荒臺相逢只問樽前
酒今歲花間醉㡬回
　　二
短景山中夜正長青天露白未成霜禽生累在空懐岳莱子年
衰尚學狂蛋户島平寒寂寂天街星爛目蒼蒼花枝入手休
輕擲又逐吟流過草堂
　　語水㱕舟夜宿草堂髙廟次渭臣韻
語水㱕来下古涇踈燈野廟閃風櫺棲鴉落木寒依樹吠犬深
林月過亭卧擁　罏温屈戍愁沽邨醸喚添丁闗心藥裹情無
限夣裏漁歌起隔汀
　　雪晴二首
雪晴風霰尚飛花暝色柴門萬㸃鴉亂後杜陵多作客夣中謝
豹正無家天街鼎畢横秥杵木末瓊瑶惜歲華忽憶山中招隱
士荆榛薪白石汲寒沙
　　二
雪後空城急暮潮幽篁窈窕未堪招盗驪初駿𥘉㱕御衣白山
人自早朝丗事年来驚伏枕天涯春信入寒條床頭書劍飄零
盡乞食羞吹伍氏簫
　　積雨
積雨柴門送嵗闌喜晴鳥雀語簷端床頭金盡不得意雪後梅
枝獨自㸔朔㕍横驅胡地至秦峰孤揷海天寒羙山卧雪空山
曲欲寄相思報楚蘭
　　辛亥除夕
燈火髙城燭晚霞却疑芳信到山家翠裁小婦宜男草紅摘長
春供母花乙夜𥘉鐘寒漏永辛盤殘　屈巵斜雙童共炙桃笙
屐明發衝泥攬物華
　　壬子元旦雨中早起雙燭俱作花喜拈小句
山堂宿霧曉濛濛睡起殘燈帶早紅心事暗銷雙燭燼身名亡
恙百杯空酒兵罷闘經午外鴉陣驚寒細雨中自澣銅盆洗鴝
眼閒書小白待春風
　　和羡門弟辛亥除夕児軰喝韻七首
歲晏蓬門罷掃除閒呵硯滴蘸方諸逃名潘閬空留句罷宦虞
卿厭著書風鐸鏦金長不㝎凍梅弄玉未全舒漫然甲煎親紅
獸裊裊驚𬎼暗襲𥚑
　　二
瓶湯三沸囀笙簫重幙熏風拂逺條酒溢銀蟾思繡𬒳燭眀
金錯對瑛瑶輕　罷炙宫𥘉暖侍女窺人幛屢飄此夜蚖脂同
守嵗羅浮香夣未須招
　　三
殘雪苔階凝緑蕪窓寒緗綺下蝦鬚琴心流水同雙軫浪迹天
涯悔五湖捫舌乆忘三耳辯壯心且耗十眉圖深杯徹夜無婪
尾一任清笳捲　蘆
　　四
相如寂寞卧文園風霰蕭蕭朔吹繁犢鼻誰驅卭令篲白頭羞
對錦江鴛一官小草慚花縣垂老連枝讓粉昆何處卜居漁父
共釣筒斗笠檥沙邨
　　五
醇酎屠蘇餞薄寒身名自哂上鮎竿鵲巢将見烏生子鳯曆應
忘鳥紀官自有酒籌消渴夣不勞禅榻習澄觀擘牋喝韻從児
軰笑煞西崑撿獺殘
　　六
啓事山公乆絶交貪眠紅旭在花梢十千萄乳寒難醉百八蒲
牢冷自敲槐郡乆忘官五馬桃源豈識帝雙崤睡郷今夜無年
月曽否南枝綻逺郊
　　七
室壁西流夜氣髙沉酣翻厭讀離騷海漚且復從羣鳥蜾蠃還
應目二豪絃雪春生温緑綺酒鱗風動呷紅濤狂呼詰崛多竒
句誰識江東老謝翺
　　春雪
春風撩峭逼人寒白石山中獨自看戯綴輕花鋪毳衲亂飄碎
玉上珠柈琅玕􁭘砌頻㪣竹緗綺成帷四幛蘭底是幽人偏耐
冷手畚瑶屑煑龍圑
　雪夜招同昭回朗思小集
烏戌春流過二難芳樽宻室坐清歡寸心秉燭同相照尺素加
飱好自寛㕍足㱕来千里雪鳯樓脩處五雲寒􁋚盃莫更論惆
悵斗酒呼瓊易夜闌
　　二
遼西三月尚嚴寒加厲春風雪未殘乆客呉霜生皂帽重㱕易
水別燕丹名山叅徧雄心冷佳醸空時勝賞䦨北闕上書猶未
晚賜環計日下長安
　　綵漚詩(煑松脂罏灰成汁縷竹為規蘸而颺之五􁀁/随/風飛空中或作連珠四五相逐児女以之戲于庭)
(余名之曰綵漚而係以詩)
仙女空中蹴綵毬因風吹下碧雲頭重輪日珥飛相抱閃電晴
忩暈欲流青峰成規虹彩合琉璃五􁀁月華收阿環巧作瀛洲
戯一片氷心照畫樓
　　過豐溪草堂緑蕚紅梅盡放喜拈
宿雨𥘉晴釀艶陽數枚仙蕚散孤芳開簾緑雪眀書幌把盞紅
梅落酒香遲日過庭花影静㳺蜂閙砌畫垣長那知春色深如
許十日為君住草堂
　　商隱三餘草堂㸔紅梅緑蕚
十年清夢山窗下踏徧羅浮萬樹花雙屐行吟扶我老一春花
事屬君家髙林半宿前邨雪深院長明帶曉霞辛苦騷人題句
滿誰将風格掃鉛革
　　題王　王象次韻
此生乆已悟真空清夣誰知十八公身事漆園雙蛺蝶心期栗
里一牎風狂夫乆自宜丘壑當代何煩殺畫工悠忽形骸聊舉
似神明原不在其中
　　得阮亭祠部都下書以新刻詩集見寄
鴻㕍南来一寄書故人官舎近何如金門上直宫花合禁院尋
湷御桞踈刻燭徃時同斗酒加飱何處報雙魚竹西歌吹紅橋
路膓㫁東風二月𥘉
　　二
才人大暦久齊名近日波瀾更老以星聚北臺還易散風流南
部獨關情金荃秀句鐫瓊笈粉署氷心照玉清遥想鳯城花萼
下東堂春草夣中生
　　小飲東觀水閣㸔池南木蘭作同道旃商隱
小飲方塘靣水樓山肴竹爼間觥籌窗中暝􁀁風鳶起座底
潮聲海蜃流玉樹空傳羣謝詠騷人欲上此花舟輕隂閣雨如
相惜為爾樽前盡日留
　　送小白北上代羡門
河梁折柳駐巾車碧海青天萬里餘到日春明花信徧秋来錦
字㕍飛𥘉登臺先至涓人駿獻賦終懷諫獵書聞道至尊多
睿藻榜頭丹茟待􁂍除
　　二
鶯花三月有餘春一曲驪歌別故人虚左羣公延國士禁中両
制待詞臣荷衣早換江南緑芝撿將封薊北塵對䇿金門過青
璅直廬為拂舊車茵
　　舟行鸕鷀湖
萬緑河梁盡吐絲垂楊風軟蕩舟時携柑尚覺聴鶯早角弈相
忘進艇遲空濶鸕鷀環丙舎清眀烟火照辛夷年年空有龍蛇
感綿上遺詩好問誰
　　七賢堂和梁太保灃源韻
三泖滄茫大壑空黄流倒射九峰紅両頭書屋啼孤寉小海商
聲戛古桐文采風流相掩映山人賞鑑尚清通髙賢勝迹留岩
穴樵徑何煩問牧翁
　　仲宣樓懷古和晋江陳大来緑厓
春風獨上仲宣樓覇氣消沉烟樹留漢沔天低人物盡荆門江
漲古今流沙邨漁市連檣暝木杪猿啼上峡秋惆悵白衣何處
在清川柔櫓夕陽收
　　登崆峒和張蓼　憲副
日落漁陽挂古松廣成何處覔靈蹤薊門烟歛雲根樹榆塞風
生𣑽刹鐘共説谷神長不死誰知道妙得傳宗平生誤作隂符
觧形馬山經可易從
　　過羊流店羊叔子故里和傳石漪(為霖/倅)間南安人松江郡
太傅風流繫夢思探環故宅少人知空邨烟草同蕪没官道飛
花尚陸離水㫁野橋廻騎處月明荒店聽雞時淒凉追憶曽經
地墜淚非闗讀古碑
　　過平原邨二陸故里和沈彦澈(道映)
機雲才藻冠平原故宅東頭徑草昏六代興亡留野樹二龍一
去只沙邨菰蘆漠漠唳孤寉木葉蕭蕭聞夜猿入洛風流成冺
没竹林山鬼欲招䰟
　　送楊都諫入朝
咫尺文昌接上台禁垣左掖為重開亦知公輔登庸近更借持
衡國是来　先帝昔曽思直諫廷臣誰不仰風裁只今　聖
主方前席獻替須公佐鼎梅
　　二
髙卧東山近十年如公寕許乆林泉囊中㝎有憂時論海内猶
傳諫獵篇鷁首春流縈祖席鶯花御苑聴鳴鞭東南民力宣房
竭拭目封章動九天
　　蚯蚓出
隂令𥘉囬地脉融漸㸔㳺螾迸芳叢土龍已散泥蟠迹歌女
偏啼細雨中槁壌廉泉行帶濕紫之草聖學誰工相逢半是扵
陵子巨擘休驕隱士風
　　螻蛄鳴(按月令螻蟈鳴乃是鼃也/蔡注螻螻蛄蟈蛙也)
濃緑堦除叶候鳴亂蛙池館暮淒清無腔自信天機發萬籟疑
從地籟生土　嗚嗚吹别調違山隱隱聴闗情只疑軫水音相
和唱盡風前㫁續聲
　　王瓜生(夏小正王萯秀今月令王萯生疑王萯即王瓜也/王瓜一名萆挈本草謂之菝/萆音發反八反挈)
(音却起八反萯房九反味苦可醸酒名瓜以根相似也/色赤屬火)
菝葜分英漸麥秋靈笛秀吐赤精收生從夏令尊王正名借秦
陵異故侯種􁊽未成虚醸品戍人期及誤葵丘南方草木希相
識牋䟽空憐老不休
　　苦菜秀
嘉𬞞擢穎禀朱明采苦終朝緑始成荼堇故應甘不厭飴餳未
許韻同清品羅鮭莱驚殊調味瀹龍圑可代耕夷月茹来偏雋
永金􁊢何羡點寒槍
　　靡草死
鶉火方中燼艶陽熏風一剪歇羣芳桑桑似摘柔荑損塞逺翻
驚白草長過雨燒痕稀更緑先秋黄落乆無霜河梁三月春殘
後不見青青大道傍
　　看花四首
穠芳喜及浣花天㣲雨輕隂更弄妍軟繡苔茵紅雨下水沉香
獸紫霓前笙人炙玉低遅曲歌妓泥香代襞牋如此豪情都不
羡山肴野酌自鳴絃
　　二
名園㡬處鎻巖扉空有嬋娟弄夕暉何似一樽同嘯詠不教三
月負芳菲玉山人起催花急金谷詩遲羽壽飛入眼韶華杯在
手等閒寕肯放春㱕
　　三
看花却憶惜花人幾度清逰及暮春鎮重簾櫳吹不動端妍卉
物静無塵樓臺淑景籠朱楯歌舞仙姿在錦茵富貴夜逰原
自可華鐙良月照横陳
　　四
垂老看花不恨遲白頭尚觧醉花枝㳺絲小院天如幕秉燭清
良宵月上巵蜂蝶才情雙笑歛江山佳麗六朝宜花前無限填
詞客除却青蓮自有詩
　　同諸子飲渭臣庭前木香花下
滿架倡條白雪垂香清蘂宻影纍纍蜂嫌多刺飛難㝎蝶畏鈎
衣避尚疑花氣逺聞風暖後藥欄髙挂日斜時莫愁中酒心情
困酒惡還堪嗅紫𬎼
　　賦得纓絡粥(静因上人云山中僧日一粥每米三升和糠/一斗并菜煑之名纓絡粥住山之人無不菜)
(􁀁者各山大衆皆然不苐雙徑已也慨而賦之)
煑玉炊珠數未休随堂托鉢也風流金虀接淅蘋花泛翠液成
糜荇藻浮下𦵔不煩澆杏酪咬根殊勝喫糍油食輪轉處無沾
帶香積從今罷飯頭
　　詶尤司理展成贈羡門弟兼寄訊羿仁韻
相思茂苑木蘭開雙鯉迢迢尺素来虎嘯北平驚没羽鹿逰南
國悵荒臺朝天石丈峯千笏豔雪筝人酒百盃暫得淹留領絲
竹東山肯許久徘徊
　　魚虎子
空梁落日下漁鷹丹距紅襟翡翠膺水族共譚俱變色海鷗可
狎避垂罾撇波决起從風嘯没　驚飛淺草騰閒立釣絲消一
飽鵜鶘盈嗉恐難勝
　　　毛鷹
毛蟲啄盡築脂肥長傍桑林到處飛海樹夜明登網宻秋風吹
徧螫人稀侯家玉饌肪流椀羽客金膏液濺衣那識肝膓能似
鐡吞針囓鉄可填飢
　　金剛拳
花魁霜實正輪困緑雪炎天滿握春華掌仙人驚齲齒巨靈阿
母捧青顰酸風透瓜黄随重陣雨連蜷赤甲新渇睡四魔䧏未
得纍垂􁭘折㡬枝頻
　　西施乳(河魨白最羙名西施乳)
吳沼飛鮮上白遲碎胷何惜鼎流脂瑶房暖滑酥融後玉乳香
含菽發時膩馥魚膓悔鱄設軟温殘鱠儘鴟夷為君一死甘魔
直吮盡王餘那得知
　　東坡肉
雕盤肥胾截肪多學士風流奈老何文火條桑三轉雪松聲桂
醬一時和黄州睡起消紅臠佛印供来卷白波笑殺長齋㫁屠
客空將詩翰愛東坡
　　状元紅(閩中楓香驛茘枝名状元紅為苐一)
楓香佳實甲南州驛騎傳宣報殿頭上苑神仙辭嶺嶠木天品
格占風流分房綘雪明髙掌冠玉朱衣照畫樓一飽瓊林多雨
露承恩不羡賜　逰
　　西施舌　蟶(名西)施舌
海錯登吳宿醸乾舘娃春思滿雕盤江瑶吸露尖猶滑蚌月含
膏咂易殘味奪梧宫嬌吐艶脆同香徑口脂寒語児溪上流涎
客嗚咂餘甘興未闌
　　楊妃吐舌(芍藥名)
婪尾風流别有春藥欄相謔殢何人沉香小語唇脂濕玉笛偷
吹䑛調新酒渴吸花親婍旎睡痕送暖暝橫陳當堦百媚憨生
處一點紅尖認太真
　　次韻張都諫螺浮重逰西山同武昔康侯作五首
主恩原不負言官下直鳴騶　紫巒左掖晴雲鑾仗逺西山爽
氣鳯城寒禁鐘入谷流仙𣑽珠瀑沾纓想露盤近喜廟堂無缺
事暫容塵外脱朝冠
　　二
遷客生全厪至尊青山寕忍負君恩碧雲容我尋𥘉服黄
菊撩人夣故園涿鹿秋風燕草樹盧龍朔氣漢闗門枝頭好鳥
鳴相和鸚武雕籠未敢言
　　三
林臯蕭爽見燕臺雲淨天髙四望開野眺金風生落木僧寮水
月絶纎埃問途老馬曽經樂消渴山梨不數哀共住精藍供米
汁同龕恰喜有當来
　　四
鳯臺陵寢秀三峩東望神京王氣過榆塞㱕鴻賔御苑桑乾飛
葉渡渾河浮盃澗道曇花下搜句荷囊諫草多小憩先朝功德
院安邉五利想明駝
　　五
罨畫樓臺緑萬重林泉招我喜重逢粘雲蒼耳登山屐藉草麵
陶匏恠石供朝罷追逰携散騎詩成公慣探驪龍狂歌野老遥
相和縱誕寕堪厠曼容
　　和螺老夣中得句韻二首
十年霜雪老黄門萬卷㱕来擁自尊海鳥何心争共席山龍有
缺𥙷無痕犯顔讜論原臣職賜沐清時亦　主恩髙卧小山叢
桂下拾遺合住浣花村
　　二
十年霜雪老黄門臣直應看主益尊望闕心懸燕月影憂時
淚在楚江㾗山中有石堪髙枕門下何人不負恩寄語羣公須
努力荷衣暫得澣漁邨
　　湘妃竹筯
湘娥剪翠侑觥籌减却黄陵一叚愁秀􁀁可餐斑管瘦雷填不
墜竹枝幽雙来北渚啼㾗直上直蒼梧玉椀收千載沅江無限
淚楚歌應悔借留侯
　　寉子壺
胎禽抱蜕混元前巧鑿菰蘆別有天丁令長房同跳市緱山壺
口暗通泉逡廵斟處長浮白卵􁀁酣時勝得仙絶倒鴟夷空大
腹隺觴千里去飄然
　　六月十二日作
垂白生児笑阿尊未煩賔客賀填門家徒賀壁立愁何用酒不
樽空醉莫論湯餅三郎無半臂奉觴軰盡諸孫山翁也作斑
衣戯試學啼嬰慰老萱
　　暑雨
暑雨隂靁凝不乾山堂白晝夏生寒千章灌木髙城暗五夜流
螢畫角殘南畆有收多燕麥東溟何意見漁竿角巾久折長抱
却短髩䰐鬖看籜冠
　　竹尊者詩次宋洪覺範禅師十首(􁲡見俍亭挺公嚴都諫/灝亭有和竹尊者詩未)
(幾南音言公自蔣山寄和洪覺詩十首使㱕未及歩韻/諸公所和/徒二韻巳盡令人無處生活此不過過為)
(艱深險及以示竒耳非正格也)
苫吟管秃撚髭枯一个蒼然伴古癯可畜墨胎為弟弟笑他湘
淚怨夫夫把茆瀟洒三間少穿牖横斜四壁徒何用妄生支與
節心空無相亦無無
　　二
春不加榮夏不枯蘆芬穿芛雪山癯埽除塵累成孤孑勘破空
花謝故夫墨本湖州清者聖箐猿外道蹠之徒鸞吟鳯嘯風前
句説法從来一字無
　　三
水木彭城畫　枯頭陀石畔論肥癯雙枝甘蔗分𥘉祖五粒秦
松恥命夫垢毒空来衣糞掃顛毛剥落剪鉗徒凌霄混逐時人
翫何可王猷一日無
　　四
外勁中虚理似枯削成風格秀而癯稱尊丘壑宜其爾不畏氷
霜有以夫且共入林傾白墜不須買宅過丹徒携笻欲叩西来
意為問曽經身毒無
　五
竺仙賢聖㡬凋枯未改青蒼道貌癯寒碧蕭然對君子幽篁不
見蔽讒夫依依摇落江南賦冉冉脩名屈左徒搃讓篔簹古尊
宿風瓢雨竺老曇無
　　六
祗樹叅禪坐乆枯氷稜石骨自然癯風篁月上元非女孝筍羅
雲訝不夫神足有根終是漏聲彼若醉豈吾徒移　倘出南天
竺此處稱尊佛可無
　　七
西風萬物盡摧枯坼地鸞凰翠不癯笑殺過溪三大士悲歌食
蕨両廉夫猶龍豈數函闗叟衰鳯堪嗤孔子徒屈指諸賢都莫
羡孤標千只掃虚無
　　八
籜龍迸地石泉枯鳯尾干霄寉骨癯秀出祗林表孤獨恥從金
谷闘君夫慈篁金鏁三千界忍草叢分五百徒翠栢黃花同了
義淇園斬盡六塵無
　　九
弄月吟風老未枯烟姿清綺豈為癯龍而長鬛誰凢聖牛跡聲
聞亦小夫萬个彼将驕若軰七賢何足數其徒闍樓羅酒沉酣
乆仁者曽同竹醉無
　　十
人皆集菀獨于枯伴石荒凉隱澤癯不可以風寕見節其生也
直豈非夫伽蘭陀舍中皆是林戯天逰别有徒清影縱横追百
丈龍蛇草聖走之無
　　秋思四首
澉墅山多秋泬寥秋生九十九山椒靈鼍張申随潮上閏月飛
梧帶子飄海市樓臺横閣道偃師倡樂舞祈招南軒極目風烟
濶墜露荷衣粉半消
　　二
登樓千里見空冥片雨遥飛虎嘯亭江上芙容虚怨慕山中桂
樹自芳馨烏啼月落横南斗黄雀風髙冷北溟羽獵長楊羞自
獻仁　聞賦海東青
　　三
鶯花却憶少年逰粉黛紅蓮已報秋截海鷹呼秦逕雨捕鮮人
在霅川舟遥山一碧憑髙閣落月孤城急暝流相約采菱湖上
去白蘋朱蓼滿汀洲
　　四
下瀨舟回禁網開軍城草没戌笳哀山空白㙮樵青過潮長黄
盤海錯来水母随鼋升瑇瑁火星當駟胷瓊玟酒徒寥落誰相
過河朔無人獨舉杯
　　閏七夕
織室前期尚未遥喜㸔烏鵲又填橋頻年却喜恨無今夕再閏
安能更此宵砐鏡雙成弦月上别愁添葉井梧飄謇脩　托羲
和氏鳯暦多情慰寂寥
　　螺老招同諸公泛舟海上遲月作二首
畫船簫管水中央坐待氷輪湧大荒席上借籌争博進羽邉决
拾賭飛觴穹廬四野天爲幕軟草長堤醉有鄉不是露華凉似
洗直須枕石少斗牛傍
　　二
逥颿叠鼓送行盃藉草青郊野望開雲物週遭圍慞扆海山羅
列供樽罍柘枝烟歛秋毫見巫子潮生夕月来却喜群公多賜
沐暫容白社訪宗霄
　　贈雲間栢山人古
髙人載寉出雲間書畫船䡖一葉還捩舵霜清􁄘歇浦吟鞭秋
上祖尨山乕児茟法追顛老漁父行蔵逐罟蠻收拾烟波釣筒
去五茸花下㭺桐闗
　　二
新詩秀出掩儲韋老茟縱横戯墨池縑素争傳詞翰妙公卿不
碩姓名知衛孃弟子推書聖摩詰前身悟畫師今日風流㱕㱕
来隱囊烏帽共參差
　　螺老倡率真㑹即次温公韻奉答并謝
園林無日不宜春雅集真堪繼率真偶合侯鯖聊入爼每多鮭
菜豈言貧岩花海月為迎送野寉山猿互主賓諸老風流擬先
正布衣康莭更何人
　　潜夫先生留别蜃園詩古庵以遺筆見寄愴然次荅
蜃市樓臺本幻成滄桑人丗㡬紛更偶過鴻瓜原無迹再宿寒
林恰有情惜别鄰鷗增繾綣縈愁流水悵身名裴休捨宅原非
達乞食猶堪畢此生
　　戯和梅邨詠跋不倒
滚滚誰能及此翁終朝坐起溷児童何須百足原難仆試摸中
心一味空大有人扶非崛强趂他旋轉是圓通𥿄糊面耳淄泥
竅臺閣行蔵捴類公
　　外父岳徵君水宗八十次陶大復襄韻八首
岳家父子乆知名金馬銀臺夾帝城在昔貴逰傾鄴下只今栖
遁老通明青山白石看人代華髮春風不丗情四十年来歌繡
𬒳夗央湖水悵平生(太翁為大銀臺貽委禽門下者已四十/餘年)
　　二
碣石扶桑可挂弓之罘隔岸儆邉風成山可見援琴客入海應
㱕采藥翁厲國通賤馳鴨緑牙門畫戟展狸紅鯉庭䘏緯憂宗
社淚滿青蒲話闖宫(徴君曽侍太翁于登莱/宫得罪時/故被黨禁/太翁以主持闖)
　　三
硯池浜小郎仇池浣月移花事宜驚見戦争横馬革未妨謡
諑妬蛾眉殘書手緝文山傳丗表家蔵武穆祠野老醉吟多感
激杜陵身事幾人知(徵君家在研池浜/岳氏爲/王裔/君蔵書千卷皆燬于兵燹/徴)
　　四
樊中文翟羡山梁黨　光朝姓字香入地魚膓堪化虎掃門犢
鼻愧求凰道書梵夾聞清課紗帽寛衣䕶隱囊詠絮庭前幾人
在尚留天壤着王郎
　　五
髙䑓香雨藕絲絲累月淹留　憶昔時羣從何人陪賭墅五官
聞道妙彈棊已更朝市􁋡亡恙不改衡茅鵲有枚閲盡滄桑牙
齒在三千豈慮果生遲(石梁中丞園有香雨臺貽曽留累月/魏文帝為五官中郎將弹棊入妙)
　　六
塩車老驥謝鳴鑾索米焉能丐一官晴看碧翁春爛熳醉眠紅
友夜闌于長如柳下人争狎不到槐南夣亦安旋馬庭幽羅雀
静身名好寄鹿皮冠(徴君明經任子両不就)
　　七
蒿徑惟宣二仲来沈郎瘦削駐銜杯門前只認先生柳寒至将
開處士梅喜奉清言從樂令自憐凢鳥上秦臺寉湖一棹相招
久􁊢臼應輸絶妙才(獻吉以避䜛杜門不至飛書招貽命甥未/公招貽共載)
　　八
蓬莱清淺碧無㾗試借靈查問帝孫人丗幾囬枯樹賦詩翁百
口浣花邨逍遥嵗月紅塵外偃傲乾坤白鳥飜安坐丈人千萬
夀太山嶽嶽自然尊
　　壽張静公朙府
樂浪仙人北海隅南来雙舄下飛鳬裁花麗藻春前發撫軫清
標雪外孤上品髙真供帶紱三山統轄有方壺譚家丹竈金泥
暖靈藥曽来獻夀無
　　二
微垣郎位有張星卓異書名上御屏捍海金隄身一柱　仙瑶
島鳥三青訟庭人静蒲稀試抱鼓宵閒户不扃此地樂郊真不
减髙懸愛日暖滄溟
　　三士墓
芳草芊芊偏野塍南米朝　事難慿魚膓入地蛟螭走馬鬛
空原蜃氣升浪說說桃残國士搃無獨樹表丘陵孤城古戍虚
吟眺梁父長謡思不勝
　　用繹堂太史韻夀張行子㳺六十二首(子行為母黨姨丈)
十年作客㕍同賔倒屣羣公揖旅人妙茟丹青皆将相勝懷山
水即交親城南杜曲尋韋偃谷口樵風送子真乆矣移家近秦
徑松間飛逐古毛民
　　二
柴扉草閣每留賔垂老江湖作散人前席相君為地主同門弟
子若天親僧繇當代原無匹老米傳家自有真吳下㝎裁流寓
傳臯橋不愧漢遺民
　　寒盡
寒盡柴門暮角中海天殘雪濕春風輕隂籠日晴簾上蕚緑凝
香曉閣東老去始知貪即病愁多飜恠酒無功蹲鴟生計家園
薄拾橡焉能待嵗豊
　　二
禦越城髙暮雪天枯桑野火送殘年春江春暗入寒蕪緑沙雨
微生海市烟秦帝捲衣山霧歛伯牙流水古桐眠酒旗漁網深
村徧笑煞空囊少十千
　　三
南畆𥘉荒歇晚炊雕胡作飯代餔糜落潮海市青邨戍㫁岸春
流白沃祠衰髩重論雙竹馬敝裘誰售五羊皮侯家年少休相
傲早嵗曽輕輕薄児
　　四
薜蘿終嵗換衣𥚑歲晚茅綯可結廬結托　輸公叔論生涯不
觧計然書丹鉛茟秃讐仙蠧博塞燈明待嬾魚相約山逰天目
去玉林消息近何如
　　壬子除夕
歲晚江邨送　螯衝泥委巷屐痕髙賺春梅蘂窗間影唑雨潮
聲海外濤老病笑人同卻克小妻生子有枚臯燈前漫學嬰児
戯詎識華顛乆二毛
　　除夕限韻四首
年来戒酒捴攅眉深坐篝燈映薄惟肯復低眉工學侫病餘尊
足轉憐夔名山到處堪行藥煑石無方只茹芝丙舍未成增惆
惘還應誓墓愧羲之
　　二
隱几蕭條寄唱于焉知歲序改桃符那堪請益為馮益一任傾
危　息夫殘　提壺無不可小山招隱曷㱕乎只今丗事皆姑
妄志恠何須鬼堇狐
　　三
身似壺丘見濕灰雨絲融雪帶春回沉酣踪跡同伶籍捷給文
章闘朔枚羣螘在柯須希夣蝶五龍欲息未成雷梅花新醖知
應熟與爾同傾三百杯
　　四
碧海銷鋒罷戌申當年甪里此迯秦芋魁卒歲香炊玉星斗中
宵爛燭銀願逐漫逰尋若士誰從髙隱識遺民風花雪片催寒
盡理屐重新漉酒巾
　　白雪
白雪新詞知者稀知音千載一沾衣青山戦後容髙卧滄海年
来罷釣磯春􁀁渡河悲瓠子流人古戍喜當㱕幽栖松桂元無
恙夜夜清光傍少微
　　春日過興善寺禅院訪天愚和尚乞食梅里未返
蕭梁遺跡只荒臺共叩山扉竹院開蜕甲虬龍摧古栢殘鴟樓
觀閉蒼苔名僧乞食齋鐘冷野客乗　短棹来試覔禅機無半
語空堂香雪墜紅挴
茗齋詩七言排律
　　　　　　　　　　　　淮南彭孫貽羿仁著
　　無題十韻
日長春恨壓眉尖睡起無心整鏡匳簇蝶裙寛愁撩峭飛蝉鈿
側瘦淹漸慵随闘草弓孿怯厭聴鳴筝從指纎　子染紅難畫
裌楊花撲帳怕釣簾身憐命薄粧常淡香懴情多手自拈眠損
𬒳池䨇繡蝶倚殘琴軫半銀蟾驚猜夫壻喧頭踏悵憶歡娯褪
項鉗搗練幾時收錦石刺閨五夜㫁銅籖守宫孤負綢繆印買
卦何煩跳脱占昨夜燈檠空報喜浪傳書信返交炎
　　半邨六十夀詩得三十二韻
短褐談經有郭恒名山著𫐠發緘縢含毫茟退三都賦腐草螢
流五夜燈喬木舊勲銘北府種瓜荒圃隱東陵懸鶉白日閒捫
蝨附驥青雲懶逐蝇佘可數竒忘偃蹇轉于骨傲兀崚嶒楞然
瓠落君奚恠淟忍脂韋僕未能鹿洞莫辭人負笈龍門不逺士
擔簦無言小子夫何忍與進先生自此升鯉也聞討知雅翼鳯
兮攬徳抱文􁋊從容曲讌如逰鄴鞭弭騷壇故長滕綺語紛来
盈蜀帒艶詞絡繹冩呉綾行吟歩步工然荳撥棹時時和采菱
點易研寒銅掌露撫琴心冷玉壺氷壚頭犢鼻尋司馬杯底鱸
蓴候季鷹古錦嘔　多剰句殺青摛指細牋謄碩師米　同龕
佛叵愛伽梨賜紫僧獨徃潄流清我耳百年𬞞水曲吾肱葛巾
著久頺其角蕙帶飄殘續以䋲老去槖駝書略讀貧時買駿價
堪勝布衣肯挟将軍重金穴羞從貴戚矜䴡愽景純真絶調沉
深有道亮難稱翀霄漫蓄千年寉訪岳頻携萬歲藤海外神芝
寄徐市林端逺嘯訪孫登已凌汗漫真遺蜕敢向逍遥暫借鵬
蟻穴功名春一覺蜃樓城闕暮閒凭衣裁蘿薜過狐貉𬒳叠葭
蓬代毾㲪戴笠反盟車碌碌辟纑妻儆夢薨薨希夷龍蟄吹松
息商皓芝飱醸露蒸桑梓共推􁄘耉老蓬莱佇見碧波澄養生
論主嵇中散詩畫禅家王右丞堂奧直應追漢魏香奩烏足齒
和凝聊成長什前為壽愧乏淮池酒似渑
茗齋詩五言絶句
　　　　　　　　　　　　　淮南彭孫貽羿仁著
　　登馬嘷城
連𬒮登古城俯視獨惆悵大海山蒼蒼萬古昔人徃
　　行百可園
鄭公遺圃在荒艸没亭臺只有㳺魚樂窺人去復来
　　二
荒園門不閉老樹自欹斜試問東畦菜春来可作花
　　行北城
城隂多水竹髙樹是誰家寒食東風桺青青未着花
　　一勺庵
自為探梅至逢僧亦偶然喫茶無別話相對落梅前
　　過崇福庵
乞食僧俱去尋春客自来去年沽酒處依舊木蘭来
　　送春西八首
今日今春盡春㱕不待人可憐花與月相送幾回春
　　二
春去㱕何處看花無限情􁆖勤枝上鳥搃是别離聲
　　三
對酒荼蘼下風花一片飛傷心到紅雨不為杜䳌啼
　　四
惆悵上河梁漫天只飛絮此地别人多送春從此去
　　五
前有一樽酒送君兼送春難将無　恨更向有情人
　六
無奈春愁甚春殘更可憐覊人心厯亂愁殺鷓鴣天
　　七
此去鶯花盡淒其獨倚樓東風漫囬首烟月向人愁
　　八
春􁀁愁中盡花隂日易低伯勞知别苦尚復盡情啼
　　瓶中虞羙人
瓶花紅婀娜似覺帶愁多春去關何事虞兮奈若何
　　二
帶露尚含嬌如顰更疑哂此地若為容紅顔為君盡
　　三
攀折随人手紅顔黯自傷憔悴春来竟無因見楚王
　　雨
對酒落簷花荼蘼亦紅濕山童道茶聲忘却携雙屐
　　古別離
憶昨江頭别清江舊板橋東風千片桞莫道不魂消
　　坐月
空庭寂無人花下悠然坐幽砌數螢流明月閒于我
　　古怨歌
夫壻别經年可念空閨妾不忿到花隂驚散雙栖蝶
　　二
閒尋諸女伴共踏後園春可憐㸔花侣不是去年人
　　三
自從花下别終日坐空窗無復閒梳掠金釵墜一雙
　　四
嫁得隴頭児愛向臨卭去輕薄似楊花空教呼作絮
　　問道旃病
何處言愁侶非闗中酒身從来病消渴自古屬詞人
　　二
聞君原善病幾度茂陵春不用燒丹竈須防竊藥人
　　竹醉日
提壺就鄰篠微雨浣湘筠叢竹何曽醉翛然獨對君
　　古意
空館無人夜清光照寂寥花枝低入牖無奈此春宵
　　二
春􁀁愁無􁀁良宵奈此宵􁆖勤花底月相伴到明朝
　　七夕前一夕詠牛女
天漢漸已没雙星未渡河明朝應罷織怕見月如梭
　　七夕詠牛女
乾鵲休頻噪相逢轉㫁膓可憐秋月夜肯為二人長
　　妍歌
夜合未黃昏發豔欲當夕微風故作悪蝶栖無氣力
　　二
婀娜金鳯枝故故自言好春風特地吹不㨂閒花草
　　三
色授意已許邀歡諾更非陽羞屢相惱不自脱羅衣
　　四
君愛妾忘醜儂憐歡未遲容顏郎所見作意背燈時
　　晨行南郭
髙樹夾深澗緑隂沽我衣閒門一聲磬羡殺此巖扉
　　又
炎景入深林竹露濕清旦不因栁岸風巳歇荷衣汗
　　寄訊商隱蛇傷足
聞君方捫足已抱下堂悲應是張廷尉為君結襪遅
　　二
漫搗寄奴草猶勝斷腕嗟劍晴中休按劍恐是報恩蛇
　　雨中九日
九日愁中度空齊倒濁醪非闗為風雨原自畏登髙
　　水仙花
霜月下松牖夜分殘夣逥應憐山客卧獨對水仙開
　　鵪鶉
嵗暮寒無雪東風似好春淮南山下路猶憶闘鵪鶉
　　龍山山房客舍
山房一片雲隔㫁人行處却笑住山人時時下山去
　　又
山樓穿􁰈窱鑿翠入幽房到此塵事盡看雲送夕陽
　　夾山
檥棹夾山下人烟只野坰可䗲千里草何處各青青
　　場州曲
昨夜紅橋路春光到竹西東風吹客恨俱入鷓鴣啼
　　包家山
棹入亂山裏霧收風滿天包山惟一點只在小舟前
　　龍竹
龍竹墳西路幽篁萬緑中應憐此山鬼長卧桂華叢
　　龍山地蔵閣後坐眺
雲落天上頭山環海東靣貪看海上山坐坡雲一片
　　俠客行
博徒盡封侯金印如斗大當日呼盧塲皆言客已賴
　　二
賣却田負郭贖得千金刀報仇兼報恩殺人如蓬蒿
　　三
購得溪子弩勁如龍角張入山欲殺乕射得五黄羊
　　徔軍行
轉闘臯蘭北人膏代酒泉沙塲無白石夜枕髑髏眠
　　二
生縳大宛王反接大旗下王頭懸髙竿射敎千里馬
　　三
斫營營四開敵陣厚百里戴胄捫吾頭封侯何惜此
　　四
鉄衣絮　襠蟣融相空穿自從經出塞不慣脱衣眠
　　俠客行
片語賭身命生来膽氣麄帶刀聮騎去不復顧妻孥
　　江南曲
江干十丈花蓮實大如斗儂只愛紅蓮莫種無花藕
　　二
臨卭是妾家且駐卷毛騧莫向江南去江南已落花
　　三
挾瑟相逢日盈盈正十三㫁膓人一去春色徃江南
　　仙真入謡
仙人本無氏仙人亦無名君王乃賜字為白雲先生
　　二
今日米二眉昔日朱二眉二眉本一眉相苦亦何為
　　三
大道固無心前知無深藴言者不自知何勞苦相問
　　四
至人可不言嬰児長不死讀問賣卜児何如曲顛子
　　研山盆梅
山郭寒應盡江春尚未来今年昨日至已見一枝開
　　聖脩白描羙人
繚繞㳺絲意輕顰淡不流白描如未就恐易惹人愁
　　二盛外孫至
子弟闗何事而云正欲佳謝庭雙玉樹殊慰老夫懷
　　迎春曲
昨歲今朝盡今春尚未春踏春春不至愁殺望春人
　　二
殘臈入新年江春在眼前桞梢梅蘂外春到呵誰邉
　　月下㸔梅花
風露滿身濕𥘉弦月已斜中宵猶不寐多半為梅花
　　早起至紅梅花下
晨起望山窗𥘉日如紅杏不是暗香来謂入桃花徑
　　同端伯道旃商隱渭臣探梅北郭(以梅花落處疑殘雪為/韻)
流水随春色花飛去不囬溪橋如有意留得未殘梅
　　二
二月春亡賴風飄盡是花両三枝尚好春色駐山家
　　三
朱的吐幽花山窗紅漠漠留得一枝春曉風吹不落
　　四
沿溪踏春風更入前村去香来籬落間不識花何處
　　五
小院春深處春殘花未知因風香不㫁蜂蝶互相疑
　　六
坐卧梅花下孤吟怯嫰寒幽情殊未已不是惜春殘
　　七
春風不待人林花落如雪因爾過溪来一枝為君折
　　春日偶成
㳺蜂閙春日亭午正當衙坐起香殘後瓶前掃落花
　　古艶歌
不是不知聞低頭佯未識郎前故背靣邀郎想顔􁀁
　　二
随歡展側多春時偏起早與歡相知心不在容華好
　　三
乍進難自遂消䰟欲近時歡今慶妾意傍人那得知
　　四
欲止不可北歡情難自持因歡禁得害費盡纒綿思
　　五
千囬故展轉知歡肯遂休逥身任懷抱不耐復嬌羞
　　怨歌
春来休洗紅春去却當夕千金買古釵雙鳯無顔色
　　又
盡道儂情多不道與歡有歡今自識察儂判因歡醜
　　題聖脩白插羙人
屏山深坐處寂寂對花枝歛黛含愁裏知君却恨誰
　　燕来
春風不丗情吹我茆堂開送他雙燕子仍向故巢来
　　聞蛙
天風吹海濤朝夕撼扉闥不聞青草蛙萬嗌鳴軋札
　　庭中紫荆花
兄弟凋零盡荆花空自榮可憐枝上紫偏對小牕眀
　　過栴檀鹿
遥聲清磬聲歩入林深處入門郎出門你且喫茶去
　　迎貓曲
寄語貍奴子君今莫㗖魚昨宵㸔䑕跡損我數行書
　　二
花面小貍奴鈎距蔵鋒觜豈獨李家児卿軰皆如是
　　三
烏圓殁幾年眢开泣猫鬼今朝介立来䑕軰何敢爾
　　四
㳺戯閒堦側蒼苔卧正髙花隂無日影每侯午時貓
　　五
方朔飢欲死貍児飽有餘可憐長鋏客每食歎無魚
　　午日詠五毒　乕
巨獸辟百邪懸形在當户不如封使君聞更猛于乕
　　　蛇
誰道蛇足無畫蛇徒屈曲今日當途人畫是蛇有足
　　　蜈蚣
即且故甘帶両毒互相妨百足者不仆自然公軰良
　　　蟾
蟾蜍食刺毛飛形墜君口人将取君酥審象君且走
　　　蜘蛛
外罟既四張不知内有蠱盡道經綸才殺人在掌股
　　暑夕
螢火飛不絶幽人乆已眠𥻘𥻘風動處綃帳薄如烟
　　二
山堂多白鳥紅蝠輕于燕雨過凉風生懐中掩團扇
　讀史十一首
雄莫多荒草沿邉乗障空只今圏牧地誰識鳯皇弓
　　二
水櫃江淮滿行宫幾散朝空成水飛馬未見取楊么
　　三
种家邉帥児明逸乃克隱他年小隱君買山避塵坋
　　四
千載劉先主成都尚有祠可憐陵樹盡恠殺蔣陵児
　　五
大樹将軍在森然自結營營門軍馬静終日絶蟬聲
　　六
割地更行成褁創空戦闘今日唐鄧間草没人頭堠
　　七
水有為鼋女山多化乕人誰知亡賴賊貴盛啓宣仁
　　八
冦盗徧市㕓蜚蝗滿天地安得水精燈照見流亡淚
　　九
瑶華女冠子再御禁簾春驚見簾鈎上當年虞羙人
　　十
摶熊生刺乕猛士捷無倫猶向頭魚宴生憎不舞人
　　士
車盖亭題句夷荒惜逐臣如何焚詔後追欲廢宣仁
　　桂花
髙卧小山下不知秋氣来西風香入牖知是木樨開
　　二
山館桂花發尋香客自来呼童掃黄雪家醸待君開
　　三
當户月革白倚闌秋思来濃香滿衣𬒮不覺桂花開
　　四
把卷桂叢下抛書夣欲来廣寒三萬樹一一為誰開
　　五
桂樹髙百尺試折一枝𨳩昨夜月輪滿山河影上開
　　竹林寺
蒹葭蒼蒼中一葉䡖舟至不聞鐘磬聲誰知竹林寺
　　弄潮曲
為因潮有信嫁與弄潮児得魚行沽酒良夜去何之
　　二
潮来刺筏去潮去低筐㱕乗潮販鮮罷為儂製紅衣
　三
白浪打山腳潮平如不流跳身入波心奪得牡豕頭
　　四
大堤諸女郎紅艶驚姿首争㸔弄潮児花繡好身手
　　重九前一日南湖野眺
眀朝是重九惆悵白衣来舞棹耳㱕去故園黄菊𨳩
　　九日登朗倩書閣
兄弟茱萸㑹清樽共濁醪西風吹小閣此地即登髙
　　病起
掩閣西風裏髙眠到日斜那堪秋已盡病起對黄花
　　采蓮曲
妾家横塘口荷花繞寢床池頭日㳺戲七十二夗央
　　二
采蓮從小慣鴉頭未上黄蕩子擺蓮子荷花如我長
　　噉醉李戯作
持李啖小児墜床喜倒劇撫首語阿戎他時莫鑚核
　　鳴臻詠火石火珠火鏡共十首亦拈應之
　　　墨石
黝暗中白明星星此中出(叶/熾)疑照木蘭機黒山人舉燧
　　　蠟石
黄中自通理蜂室暗生花誰過星宿海夜㷔燦黄沙
　　　水精石
外視清無滓潜靈激有光慧燈龍樹發獨坐水精房
　　　赤石
鑿壘火山去蚩尤綘氣深寄語石家児朱邪有赤心
　　　青石
榆林鑚同色晶熒見黛姿應憐青帝令却值禁烟時
　　　五􁀁石
煑石采㱕来金木摩相齒誰將龍鮓烹五􁀁烟應起
　　　花石
文石爛英英隂厓流電鑠敲石起茶烟恰疑花夜發
　　　白石
不是荆山璞何因生夜光吹藜一相照雪下讀書床
　　　火珠
承日生陽熖含虚只水精龍從火裏岀乕向水中生
　　　火鏡
窪中收萬景四照本無心誰言金鑠火反見火生金
茗齋詩六言絶句
　　　　　　　　　　　　　淮南彭孫貽羿仁著
　　偶成
千邨桑柘柔緑四月清和乍晴小婦未知蠶事殘春尚在鶯聲
　　種瓜作
有婦長齋居士無錢沽酒鄰家　日呼童㫪藥雨餘荷鍤種瓜
　　俠者
駿馬千金不惜呼盧百萬休驚烏有子虚亡是何用知人姓名
　　賽姑樂
胡女不施紅粉銀貂外冒紫衣喜見可敦欵塞明妃祠下打圍
　　又
塞外年年寒食五月野花始生踏青燕支山外闘艸紅兎古坪
　　破陣樂
卧柝城烏晚集放牛塞草春長久㫁射鵰馬跡三秋蕩蕩龍荒
　　又
鐃吹聲喧塞下平安火達長安從此直通大漠我王盡著賢冠
　　放鶻樂
郊原狐兎𥘉肥五校上林合圍莫騁騰山犬疾鉄驄與鶻爭飛
　　漁家樂
網得細鱗巨口呼児作鱠觧酲醉卧蓼花灘畔不知風起舟橫
　　二
垂楊深處撒網春水漲時放船移家只須舉棹得鱗可當酒錢
　　三
卧起烟波上下嘯歌山水中間獨有垂綸一老無魚終日閒閒
　　四
盤飱魚鰕相錯婦子讙呼捧􁂭編簔山雨㣲濕捕蟹林月方生
　　田家樂
杏花村外雨足布穀林中晚晴客到不愁無酒􁄘雞紫笋魚羙
　　二
緑樹深溪烟火紅桃籬落人家山童闘牛罷牧野老出村賣花
　　三
賣布早完王税買田屢獲豐年閉户不知城市衣蠶食豕神仙
　　四
舊穀乍春白粲新絲剩織麄縑児童俱就鄉塾孝經句讀能占
　　五
黄土新泥壁落白茅　盖檐椽竹几𥿄窗楚楚山翁終日悠然
　　山家樂
采藥萬峰深處釀酒百泉瀑中葛巾偶挂松頂野隺􁋚過澗東
　二
牡荆縳成乕落亂石壘作雞栖暦日惟㸔花事隂晴祗侯烏啼
　　三
墜栗蒸来作飯山螺拾得爲樽不是炊烟出屋正逢白雲挂門
　　四
婦女皆爲古髻　樵不到外人野鳥時来分食山猿代我負薪
　　五
伐木可成板屋近溪便作漁庄時有松風吹𬒮不愁雲濕衣裳
　　園居樂十首爲竹聲賦
卧起一床花　来滿𥿄雲山有客􁋚杯共酌無人把釣獨還
　　二
有亭有竹有石無春無日無花此中更無塵事丗外豈有仙家
　　三
栝子松生嫰緑湘妃竹褪新篁月上林巒如畫風来吟嘯皆香
　　四
垂楊渡口風急啼鴃聲中日長閒把道書展讀籜冠隱几焚香
　　五
滌硏蘋牽荷動釣絲絮卷魚行一曲清池堪照科頭何事濯纓
　　六
花前自斟自飯松下不履不衫殘春已啼謝豹對酒且彈阮咸
　　七
濯足芰荷香裏彈琴竹葉石邉飯罷看雲小閣午餘枕冊髙眠
　八
壁倚長鑱斸笋池畜方舟采菱丹竈未煩燒藥胡麻飯熟三升
　九
鑿池紆廻曲水叠山彷彿雲林閒行一枝藤杖知已三尺素琴
　　十
一壑園林不夜四時卉物皆春笑殺道傍車馬勞勞十丈紅塵
　　與姪猗天同醉竹聲池上
罌粟落紅未盡桺塘萬緑争新同醉林𬞞二簋不煩月影三人
　　二
竹林只携小阮斟雉無事老彭人莧馬蘭可摘何須魚錯蓴羡
茗齋詩七言絶句
　　　　　　　　　　　　　淮南彭孫貽羿仁著
　　宿􁴔城橋店作
蕭相祠空急暝流璵城小店一　舟不知今夜東風客何事提
壺卧酒樓
　　宋浦湖
渌水青蘋尚有楓東風未放小桃紅同時人徃今何在多半新
烟細草中
　　流民謡
大水江南盡陸況髙田秧稻没波心呉江橋下千枝漿乞食携
家别故林
　　二
三年大水浸髙郵畬岸傾頺麥不收决口派夫猶載桺榆皮剥
盡樹根頭
　　三
花鼓年年下鳯陽飛竿賣械走㳺韁年来無復青驄馬餓損腰
支細更長
　　四
千百相牽呌乞児逺携小口逐餔糜城西施粥争門出釜盡空
㱕血淚垂
　　五
幕府親臨為勘荒縣官星火尚徵糧閉門挈伴潜㳺食羞澀提
筐倩養娘
　　六
苕霅低田盡草菜鶉衣乞食上門来衆目中送目遥相識猶自
低聲喚秀才
　　七
吠犬哰哰呌隔城夜行廵撫自知更誰将滿眼流亡苦相愬牙
門直到明
　　八
質庫沿門貸算緡令君歛米賑飢民可憐百里琴臺長不及豪
家指囷人
　　胥橋野宿
伍胥白馬送輕船十里荒雞未曙天不是愁人眠不得那知風
雨夜如年
　　牡丹詞十首彷清乎調
穠艻漠漠殿春風無限銷䰟一笑中惹盡閒愁君不見朱䦨倚
徧玉樓東
　　二
東風嬌豔一枝春國􁀁天香自有真十二樓臺紅粉盡嫣然愁
殺㸔花人
　　三
曲檻春光滿一闌錦圍繡幕不知寒人間多少閒蜂蝶一任東
風次苐看
　　四
麗質天然見太真花穠玉艶不勝春幽香忽過昏黄月不是花
神是洛神
　　五
紅玉雕闌十二重仙人樓閣倚芙蓉曉風簾幙無人見應在巫
山第一峰
　　六
深宫絶代掩　眉天上人間枉夣思不是倚闌人一顧傾城那
得有人知
　　七
輕雲微雨浣花天淡掃蛾眉分外妍自有濃香惹衣袂水沉未
炷博山煙
　　八
脩蛾不動歛脣朱玉管聲圓字字珠可惜良宵奈何夜合歡花
底獨躊躇
　　九
閒庭白日轉㳺絲薄醉佳人午睡時好下流蘇雙斗帳莫教紅
雨濕臙肢
　　十
紅塵京洛魏姚家鎮重東風冠物華試近屏山見容　人間那
更有名花
　　禇家灘
白苧橋頭春水生禇家灘北泛舟行不知今夜東塘上月出蠶
天第幾更
　　勾塍山晚㱕
萬木隂隂月未升小橋暝色滿勾塍㱕舟只是随漁火一路星
光亂㙮燈
　　五娘子廟
野廟空林噪午鴉檥舟小泊水妃家江干拾翠人何在両雨溪
頭照水花
　　重泛豊山
屈曲春流靣靣山秦溪正在水雲間不須行到啼鵑處血􁀁濃
花滿日斑
　　又
細雨孤舟感昔年鷓鴣啼急水如烟同来避亂無人在况復傷
心杜宇天
　　題淵明把菊圗
九日東籬菊已花黄一枝聊把醉柴桑餐英却笑三湘客憔悴
行吟怨楚王
　　三月正當三十日和賈閬仙作
三月正當三十日春光乆去不留人共君今夜只須睡夣裏尋
春尚是春
　　二
三月正當三十日留春不住奈何春與君同睡偏無睡今夜春
愁祗一人
　　送春辭限字
春愁尚見落花新幾度傷春又送春此地一時紅䄂盡倚闌漠
漠獨傷神
　　二
櫻桃小院紅于昨花盡銀筝雙絡索萬花飛盡更春惟有荼蘼
吹未落
　　三
滿天紅雨畫樓頭溪水無情只𬋩流欲上髙樓送春􁀁㫁膓人
更不禁愁
　　四
風吹桺花作飛絮花飛捴到春㱕處不知春去幾時㱕莫問春
㱕何處去
　　五
金翠無精鏡少光庭前緑草歇芬芳闗情只有今春甚乳燕残
鶯搃㫁膓
　　六
無邉芳草闗山道夣裏傷春悲自悼啼䳌喚起不分眀侍児璅
絮􁆖勤告
　　即事
躑躅紅時春已㱕開樽花下送芳菲樽前莫訝無車盖不負雲
山此布衣
　　出塞曲
霜落渾河水不渾六龍飛御出開原從今青海無征戦不用長
城拓北門
　　二
長白山頭悵殿開至尊親侍謁陵来名王盡挟閼氏入羅拜慈
寕綵仗逥
　　三
白漠連天雪不消三坌吹角晝消條如雲萬騎鳴梢駐共看君
王自射鵰
　　四
萬里長榆接逺天玉門蕩蕩浄無烟翠旂龍鳯分行至始識鑾
輿出按邉
　　五
伊凉六月已邉秋無際黄河入塞流未到沙塲人不信少年容
易說封侯
　　六
喜峰天插路嵯峨石子纍纍礟近口多千里明駝行不得羽林
十二渡灤河
　　七
烏喇原頭大合圍上陽堡外兎狐肥御前蝦子生禽虎二十山
君並　㱕
　　八
馬　金支擁翠旗流人伏道望鑾儀亡臣妻子聞天語白骨榆
闗返故祠
　　九
鉄嶺山横落日低驚沙吹雪不沾衣二陵北望無烽火荒草無
邉没馬蹄
　　入塞曲
平安火入薊門闗爲問行營幾日還三十六宫多望幸風沙多
恐損龍顔
　　二
行宫聞已返龍荒千里傳牋奏　太皇五􁀁金泥封印入十三
山下臛黄羊
　　三
邊霜九月冷飛沙塞葉紅于上苑花扈從㱕来頭頓白每從南
斗望京華
　　四
行邉礼罷集簪𥚑大将朝衣侍起居為道今皇将偃武先行
封禅及毉閭
　　五
㕍門關外雪飛𥘉花落貂裘一尺餘回首邉愁勤廟算不煩諫
獵幾行書
　　宿夗湖水樓
滮湖寒色動山樓曽繫扁舟向北逰重卧　牎風葉上不禁烟
函助人愁
　　龍山客舍
山牕終日對龍山山客㸔山却似閒那識愁心寄流水已随𥘉
月暗中還
　　南苑辭
露　宸　對御　御前秘語逺難聞忽驚天茟親書賜方外先
生號白雲
　　二
遼海囬鑾御紫宸黄麻書敕召天真更深尚得聞天語霽色遥
㸔動至尊
　　三
早朝𥘉罷散鈎陳飛騎遥呼召兀真五􁀁雕籠黄帊入内庭宣
索闘鵪鶉
　　四
雲中上将尺書傳治道清塵向朔邉長樂宫嬪多奉輦一人
親侍幸温泉
　　内苑辭
金焦風雨卷我旗聞道君王斬　師爲報江南諸將道未央鐘
室早朝遲
　　二
湘竹嬋娟泣女皇荳花零落委嚴霜親携龍子馳南苑細輦遥
随媽媽孃
　　三
一自安西入桂林獨留娘子下南潯孫郎昨夜飛章入不念存
孤一線恩
　　四
平南丗子入朝㱕俺大公還賜錦衣頭白尉佗𥘉告老越王臺
畔㕍南飛
　　嵗盡
梅花含蘂已迎春殘嵗相辭似旅人惟有多情連夜雨山窗冷
伴讀書茵
　　除夕前一日途遇胡生桐源問可須長春花當令童子斸
　　取口占為荅
笳管金姑徹曙譁晨光海日上簷牙衝泥停屐遥相語可斸長
春爾徵花
　　懐魏禧
徧踏呉山千萬重青天我欲借茅龍相尋莫道無人識知在金
精第一峰
　　讀翁山詩懷屈大均
吟就華山客盡驚相携秦女共吹笙紫鸞忽上青天去一片孤
雲萬古情
　　又
髠形直上仲連臺俯視人間盡可哀匹馬遥從窮塞去滹沱春
色為誰来
　　東林上人致笋菽賦荅
煑石鐺空冷暮烟山中長老忽飛牋東林龍腊遥相寄從此休
叅玉版禅
　　再懷魏禧
駿足瑶山税駕時盗驪被盗左驂遲安知今日無竒士滄海沙
頭大鐵錐
　　又
空囊何處逺遨逰渭水燕山一片愁五岳胷中消不得寸心夜
夜岳陽樓
　　讀孫序皇詞作
人間謫墜為情多每聴清歌喚奈何囬首曉風楊柳月不妨臨
去轉秋波
　　折梅花
為愛梅花返棹遲春隂又作雨絲絲􁆖勤欲去重囬首更向東
風折一枝
　　豐溪㱕舟寄女
花前宿酒未全消扶醉　明上畫橈為報女郎花下月㱕舟已
在𬋩家橋
　　花朝詞
春寒二月更蕭蕭嫰緑何曽上桺條雪片雨絲飛盡處暫将春
􁀁作花朝
　　又
鵞笙小閣倚天涯一片紅梅似杏花嫋嫋東風吹欲㫁不知春
信到誰家
　　病酒
黯黯春愁中酒邉辛夷花下獨成眠攤書起坐無情思不耐東
風呌紙鳶
　　錦車詞(漢書西域傳漢宫人馮嫽善史書乗錦車使西域/和戎而㱕)
錦車絶域逺和戎持節朱顔下漢宫笑煞明妃空出塞獨留青
冡卧西風
　　浣花夫人曲(浣花夫人任氏成都莭度使崔旴妻旰入朝/楊子琳乗虚突入成都任氏出家財募兵千)
(人自帥擊之子琳敗走朝廷加旰尚書賜名寕封任氏/夫人三月三日為任氏生辰士女傾城出逰)
女郎祠廟鎻三巴士女傾城踏浣花寄語尚書報天子紅粧殺
賊有児家
　　二
三月三日禊事新溪上紅粧惱殺人鷓鴣休道行不得春到錦
城纔是春
　　横塘詞
采蓮月下露荷稀未弄蓮花水濕衣亂落珍珠留不得雙雙夾
槳掠波㱕
　　研山席上逢武子
落魄雲間老布衣青山滿眼故人稀春来栁絮多䡖薄莫向天
涯到處飛
　　二
九峯三泖自傭畊不借當今隱士名白泉清泉随處有三吴只
見一王生
　　三
白棓强弩金陵下賞薄梁家不拜侯却笑将軍空作儉黃金連
載返西州
　　四
五十咸陽老健児牙門握槊日談詩帳前無一千金士噪雀朝
喧大将旗
　　和吳椘題爛柯圖
人丗滄桑自可悲仙山日月不多時上元甲子三千歲了得仙
人幾局棋
　　又
燒丹辛苦望長年就裏神機一着先殘局未終塵刼換痴児何
苦作神仙
　　題西施五湖圖和髙重
君王義重妾身輕一顧蘇臺國已傾好逐鴟夷湖上去可堪回
首闔閭城
　　二
顰山低從下吳門為沼功成報主恩却羡東家捧心女青裙偕
隱苧蘿村
　　三
采蓮涇㫁起秋塵笠澤烟波伴隱鱗莫恠沉魚避容髩舟中盡
是沼吳人
　　莫愁湖和吳屳
南部烟花散綺羅清商無復石城歌莫愁湖上無人過此地閒
愁較昔多
　　太白暮雲亭和吳屳
采石青山叠翠屏暮雲宫樹自亭亭獨留一片題詩石長帶江
流萬古青
　　題吕謙畫桃源圖
一路桃花萬叠巖武陵巒洞瀉肴函此中宜是無人到便不神
仙也不凢
　　題周行桃源圗
茟底桃源可避秦桑麻雞犬儼然真此来莫放漁郎去㱕去能
無語外人
　　二
武溪到處盡漁家莫遣溪流送落花幸得重来迷舊徑不教王
税及桑麻
　　三
晋時䘮亂過秦時漁父痴児那得知料得南陽劉子驥相聞已
悔問津遲
　　晴
鱗鱗霽色晚天髙鐃鼓神弦雜海潮桃燭空齋偏獨坐年革可
是為誰勞
　　和眉公贈麻衣和尚作(作/夜卧孤峯最上臺雪深埋/却醉形骸一枝藤杖雖然瘦曽觧)
(山中聞乕来)
大雪平堆百尺臺麻衣不怯瘦形骸山中卧乕聊為枕誰敢輕
尋巨跡来
　　牛牢(牛牢魏郡人立志不與光武交其風節髙嚴光逺甚/而人不知也)
牛牢不碩交文叔寕肯他時詣洛陽野老一從天子卧至今人
祗説嚴光
　　東郊𥘉見杏花
馬嘷城下栁隂斜𥘉見山風拆杏花惆悵東墻紅粉盡却教春
􁀁到誰家
　　憶墻東杏花
東風細雨賣餳天紅杏窺人著意妍依舊年年作寒食㫁膓春
色更誰邉
　　三月三日同諸子踏春作
三月三日踏春陽桃花李花搃㫁膓雙弓空繡金鴉觜不見青
青陌上桑
　　二
桃花時莭有晴絲到處児童折柳枝杏粥年年作寒食子規不
上介推祠
　　三
劉郎家中花滿堂裊裊垂絲紅海棠金鈿犢車出南郭囬首風
筝罣女墻
　　四
蟇頥津口月𥘉生斜丁子𥘉成閙亂蛙上郷農人愁戽水喜殺
低田諸佃家
　　五
潮打空塘户不扃六郎花下了殘經杏花未落辛夷落活　留
鐺去踏青
　　六
避喧山客午支門茶竈生香藥鼎温一月幾回開口笑春風何
苦不窺園
　　七
李家池上李花開夾户櫻桃鎻碧槐不放山童随我入惜花人
少莫頻来
　　八
五畆荒園半水涯垂楊遶徑似庄家三梭布襖紅如火鄰女来
尋野菜花
　　折海棠
季家西府裊垂垂殊覺河南減豔姿飛燕玉環相比較睡痕深
淺費尋思
　　清明書所見
女桑雀舌已離離掃墓㱕来帶栁枝滿眼桃花紅似淚清明無
雨亦淒其
　　二
尋春不覺踏青遟三竺橋南半女児何必拈花長懴佛多情大
士有楊枝
　　沈大㱕自㑹稽占訊
三浙江流去不同拏舟直上越王臺茟端帶得千巖秀知向山
隂道上来
　　和錢象先苿莉曲十首
桄榔樹暗鷓鴣啼末利花開香滿谿蠻娘蛋婦髻如雪笑殺吳
儂水木樨
　　二
甌外溪山到處開荔枝紅後雪成堆仙霞嶺下裝花擔直過江
郎山後来
　　三
三衢木本大如　幹老皮皴迸石穿吴　雪霜禁未得避寒莫
出禁烟前
　　四
鄱湖湖口浪拍天　江三板載花船小姑山頭神女廟幡挂紅
鞋賽去年
　　五
斑竹屏風屈曲廊千盆没麗繞山塘買花莫泊閶門下盪漿半
彎塘花市傍
　　六
雨過黄梅雪滿窠児郎不惜費錢多飜心扁髻鏡面導個個
毬玉一窩
　　七
麥柴作串貫成條賣花雙鴉束素腰湘竹簾開争喚入孃正梳
頭貼翆翹
　　八
秀州傻角愛簮花荷葉单裙髻半髽瓶空買米且莫顧只問花
郎花肯賖
　　九
欎孤臺畔種花師苿利栽秧五月時江南冶女千錢買章貢人
家編作籬
　　十
戦争乆斷海南天一本閩花價十千學得　天分剪法衣花食
卉穀年年
　　西湖桃柳枝詞十一首
錦帶橋通外六橋桃紅桺緑憶前朝一從立馬吳山後斬盡春
風萬萬條
　　二
蘇小墳南鶯對栖個個黄鸝枝上啼清明斷續紅雨歇不見楊
花踐作泥
　　三
南髙峰雨北髙晴無柳無花繫客情吳孃拾翠壞堤上桃葉桃
根何處生
　　四
晴鳩罷啼啼雨鳩雨打斷橋堤盡頭荷葉盖頭花墜靨雨絲尚
復惹人愁
　　五
水打枯椿側出眠無復長條繫畫船盤窩雙辮　靣女立馬秦
樓隔水邉
　　六
新成栽成勇翠濤緑烟送雨上南髙花師園子湖頭集聞說中
丞課種桃
　　七
楊柳桃花八百枝枝枝紅間緑絲絲風篁大士應含笑忙殺今
春䡖薄兒
　　八
十景彎環堤四圍緑波紅浪映儂衣錢塘門口桃條打不許攀
條折柳㱕
　　九
棲霞嶺外聞竹雞大佛頭前送馬蹄栁梢月上紅樓下人面桃
花雨後啼
　　十
梳粧閣在裏湖頭邀郎同駐木蘭舟桃花未落送人别不敢攀
條雙淚流
　　十一
舊種垂楊伐作柴新條倒挿土栽埋武林鉛粉賤如土堆垜濃
粧換繡鞋
　　又詠纓絡粥
寳絡華　位上人頭陀石畔羯磨身也勝束腹三條篾野菜和
根轉法輪
　　又
無米無塩煑菜根粃糠成粥給晨飱青楊寳絡當杯現絶少沾
泥帶水痕
　　采茶歌十二首
三月采茶雀舌多四月采茶拳緑螺昨宵乕跡岀溪口行不得
也哥麽哥
　　二
一灘一髙千丈長竹枝縛筏上餘杭采茶作糧笋作飯買茗船
歸滿路香
深山處處焙茶香曲曲籬笆短短墻剛是午炊行腳至采茶僧
乞采茶孃
　　七
龍井新茶品價髙杯中瓣瓣立周遭不逢清客休輕試辛苦擔
泉下乕跑
　　八
洞霄道士薦新茶未過新清明送緑芽馬上松蘿枉飛逓雨前
那得到京華
　　九
乕丘寺外野僧家客子過時請喫茶梅花麯酒簔衣餅飽㸔山
塘芍藥花
　　十
𧖟豆花稀豆有沙采茶娘子阿誰家郎　茶磨山頭月儂愛茶
孃樹上花
　　十一
末利清香豆殼肥峒山􁠴片到来稀麄沙新樣宜興式歕鼻傾
壺氣濕衣
　　十二
江南江北采茶時上品先甞送八旗碾得胡麻酥共滴乳茶驕
殺滿洲児
　雨後種瓜
閒過城隂老圃家長腰瓠子頸如鴉荼蘼花落春㱕後雨外䟽
泥自種瓜
　　春盡日作
飛花未盡客先愁繾綣東風伴蕉逰惱殺催㱕啼鳥急春光那
肯為人愁
　　二
醉把花枝對酒巵更將巵酒勸花枝留春為我過今日縱得春
留亦幾時
　　三
河橋芳草徧天涯行色匆匆餞落花臨别􁆖勤春好去明年應
早到貧家
　　題何厓州元長畫蘭
苦竹懸厓緑數叢洞庭無際楚天空羙人草草江干别膓㫁沅
湘細雨中
　　五日有憶
競渡曾停江上舟傾城士女渉江逰雙鬟垂黛紅如玉一夜離
心滿潤州
　　五月見㕍字作
梅雨将䦨五月寒㕍飛遥過碧雲端應知㱕客瀟湘晚黄寉樓
頭笛已殘
　讀大哀賦弔夏完淳
江北江南散楚歌江南哀怨不勝多孤児尚有眉間尺莫向干
将墓上過
　　二
年少書生自請纓國仇已自厭餘生誰從欒布頭傍哭朱雀桁
南月滿城
　　三
畵角鳴鳴霜滿天茸城一帶盡寒烟靈旗千里歸何處只在
青山姑熟邉
　　題畫
京洛繁華　倍妍玉堂清秘勝神仙而今萬事都頭白只有丹
青尚宛然
　　又
長安富貴未春殘萬卉千花譲牡丹三月東風仍似舊年年不
異盡圗㸔
　　又
魏紫姚黄十萬家天家國􁀁互争誇樓臺十二何人到冩岀東
風第一花
　　七夕口占
秋来巧思苦無多養拙空齋卧薜蘿懶逐詞人詠牛女簟紋如
水望天河
　　又
井梧尚未報金商燭冷虚牕夜更凉月隱天河㸔不見風翻烏
鵲過南墻
　　題湘靈畫扇
雙来二女各無雙殘月昏黄吠小厖含睇何人更宜笑可携山
鬼到湘江
　　二
月落瀟湘夜不波何人江上鼓雲和曲終莫道無人見幽恠騎
魚挟瑟過
　　題湘君湘夫人畫扇
微歩江波草色青月明素影自亭亭九疑囬首人何處手把芙
容過洞庭
　　二
萬古招䰟九辨文紫蘭香草弔湘君沅湘無限騷人怨零落茸
城一片雲
　　三
李藩畫茟行人墨二妙風流故不傳空掃雙蛾臨素箑不知幽
怨落誰邊
　　雨中入豐溪
西風細雨㕍𥘉聞江草江花両岸分欲采芙容人不見迢迢秋
水獨思君
　　二
緑蘋紅蓼野橋西噪罷秋蟬絡緯啼不及采菱舟上月昨宵先
我到豐溪
　　三
花鳥今春赴草堂故人相向半存亡馬涇南畔溪頭樹并作秋
聲㫁客膓
　　偶占
髙柁殘書夣懶成隔林梧竹盡秋聲山堂夜起挑燈坐坐聴林
端絡緯鳴
　　讀史十三首
富平師敗符離潰誰向街亭誤伏龍笑殺東湖灌園老怨雲空
化祝融峰
　　二
神霄帝子原英達應識青衣執盖人何事相逢吳乞買尚看茸
母過殘春
　　三
題詩車盖亭西客多向炎荒惜逐臣不是天留隆祐后千秋誰
與辨宣仁
　　四
主和史浩撓恢復又復生児巧廢君三丗奸回彌貴盛諸生空
作卷堂文
　　五
木棉庵外吳歌歇龍尾洲頭闘士亡葛嶺秋風聞蟋蟀至今猶
説賈平章
　　六
窮兵千古極胡元萬里西行過鉄門㓕國屠城踰七百空林神
獸自人言
　　七
十萬㧞都填瘴毒八百媳婦逺勞師空傳北關懸蛇節南望平
壺更可悲
　　八
六陵花鳥冬青恨玉椀黄膓啓隧門為問翰林承㫖軰不知誰
是趙王孫
　　九
遥隨徳祐朝元至給事黄門憶主恩滿眼趙家諸宰輔辭官不
及李邦寕
　　十
南坡弑逆君方申論又見行宫殞上都迤北三綱久淪没追崇
尼父事應誣
　　十一
張柔父子勲三丗覆宋殱金以助元不識華人與宗國天教也
揑滅諸孫
　　十二
屠却毘陵又廣陵忠良膏血滿溝塍何人妄把曺彬擬南望江
南慘不勝
　　十三
臨安王氣已蕭條花桞西湖自六橋十萬軍聲沙渚上錢塘江
上不通潮
　　閏七夕詞
添葉飛梧又報秋重来織室㑹牽牛今年前度當今夕不似今
宵别易愁
　　二
天上人間夜夜晴羲和亡賴太憨生年年只合今宵閏只閏今
宵夣嬾成
　　三
不愛蛛絲巧没蹤生憎弄􁀁木芙容雙星連月始一度單情両
意怨誰儂
　　四
牛女今秋此㑹多負儂其奈個儂何妾身原是今秋閏懊惱箜
􁣖無渡河
　　聴雨
小簟琅玕夣不成暗牕剪燭太分明那堪一夜人千里獨卧東
堂聴雨聲
　　二
絡緯蕭蕭百感生覊人不耐侯蟲鳴可宜海工秋山雨冬夜梧
桐更有聲
　　三
枕簟秋清入夣遲濕雲漏月岀花枝銀床中夜凉如水知是巫
門過雨時
　　四
爐燼香消篆已空閒堦梧響各西東可憐今夜秋聲至并入䔥
蕭細雨中
　　夣中偶成
化形彌勒髮婆娑粉妬花讒奈若何惟有風情消不盡紅衣牽
藻媚朱荷
　　又
兠率宫来了幻形花魔慧障不分明上堂不共名僧語觸處情
絲綺句生
　　賦得竹深僧夣緑和雲間栢古禁犯題中字
萬个琅玕枕碧雲石房清磬杳無聞日髙山寺何人起一片青
冥只此君
　　二
蒼苔小院了殘經髙枕風篁午不醒乞食大槐南郡去翠㣲小
院泠冥冥
　　夗央橋有感
菱葉菱花媚緑蘋夗央橋下水鱗鱗十年泉下無消息膓㫁東
堂詠絮人
　夣中得句
明燈對月秋河裏細杵銀砧一雙起不忿清霜杳似年暗驚紅
粉流鉛水
　　題㕍
飲啄飛鳴落木天蘆花淺渚任閒眠曽經此地堪追憶倚棹瀟
湘野渡邉
茗齋詩餘
　　　　　　　　　　　　淮南彭孫貽羿仁著
　　齊天樂　為卜太夫人夀
北堂高敞　薰入日高畫簾風透綵簇宫花金泥報帖新整烏
衣門舊機中手授喜三策成名萬言初奏㣲笑慈顔臨風為舉
一杯酒　陳情書上也未玊鞭銀勒㡬日綵衣㱕繍上客千金
登堂百拜剉薦故人來否君恩高厚莫為我倚閭便圗錦晝留
祝　三宫　太皇千萬夀
　晝錦堂　為信弦夀卜太夫人
􁊌挂弧南䕶妍堂北我愛夏日偏長教子薄他卜式賜爵為郎
綘紗帷中經自授青綾障外客誰万慈恩寺第十九人題名已
報高堂　尋紫芝甪里爲阿母三千桃實稱觴愧我東南留
滯采藥吴閶道逢靈鳥麻姑使寄書瑶島白雲郷神仙宅且再
人間㳺戯碧海扶桑
　　尾犯　詠絡緯
孤枕覔秋聲月挂床頭離思蕭索㫁續吟蟲任金飈吹却停夜
織蛛絲當户坐支機天河横角無端無緒露緯風經閙殺閒綃
幕　歎深閨乆別鬆書鎖項金絡悔不當𥘉莫訂西牕約百忙
裏泣書回文報相思終宵軋札騒人一笑任他兒女雕籠索
　　玉漏遲詠促織
向空堦絮語不知何處愁人偏切金井銀床一夜碎啼明月恠
殺天涯蕩子禁得過凉天時節低嗚咽初燈四起曉鐘纔歇
可憐枕上闗山被片晌凄凉驚回胡蝶細兩孤衾此情更和誰
說追憶金籠閒闘佯輸與一雙條脱空悵别雕闌桂華如雪
　　南歌子　懷信弦弟客五羊
踏月還珠浦觀潮祭鱷州獨客海南頭寕知深閣裏倚西樓
　　荷葉杯　懐崔大蘧非同信弦客五羊
萬里尉陀城下旅舘百花中蠻姬沽酒歡客君醉可憶錦閨空
　　上西樓　得日南書信
海天椰實初肥荔枝稀料得鷓鴣啼處客沾衣　作書就無来
㕍向南飛寄語隴頭春色帯人㱕
　　摘得新聴蟋蟀作
蟋蟀鳴離人夣不成夣人萬里月三更消䰟夜色難禁架亂蟲
聲
　　昭君怨首春三日作
両扇板扉深掩八尺湘簾自捲並没客兒来水仙𨳩　花下擁
爐清坐只有閒人一箇獨自㨿胡床一罏香
　　前調　中秋
記得去年時候雙眼醉扶紅袖待月正當潮鮑家橋　夜静露
濃如酒潮满銀河斗口彈盡欝輪袍月兒高
　　前調　秋月蕩舟南山下
緑漲長川西壩蕩槳豐山腳下深水蓼花灘把船彎　折葦烹
茶烟起驚覺鷺鷥沙觜路㫁問魚蠻出前山
　　小樓連苑　食新栗作
秋園白露初肥家家拾紫登山麓金颷小罅吴霜乍點嫰黄纔
足未出瑶房暗驚纎手顰眉刺促喜合歡腰細中㣲束稱夗央
比肩佳目　作意春尖笑剥褪中衣軟温澁縮漫投歡袖可堪
君口情甜意熟度脆飴脣囬甘犀齒秋魁冠玉恥雕盤薦飾紅
牋私裹寄緘重複
　　阮郎歸　秋日放舟入南山作
緑楊樹下暫維梢白茅䋲繫牢隔籬犬吠竹門敲唤人扛板橋
　剛觧纜又停橈樹頭垂酒標瓦盆連舀入椰瓢櫓横無力揺
　　連理枝　七夕立秋嘲信弦
一葉梧桐早報道新秋了晚粧時候曝衣庭院日沉花杪騐相
思紅筯涙㾗多看羅巾多少鵲噪㱕期杳河濶牛衣早龍梭
罷月夗針繡露蛛絲織草笑年年何處巧曾来只郎㱕凑巧
　　一叢花(初秋)
藕花天氣試䡖綃紈扇倚風遥三銖衣重嫌無力飛絲摺印損
裙腰􁛮月梳收麝雲髩歛妥髻坐良宵氷肌無暑暗香飄小
喜頬紅潮黄昏螢照羅幬裏横陳外河鵲成橋道是忘情㡬人
真個誰耐不魂消
　　天仙子　閨情
小院無人啼促織絡緯遲遲錦機急歡情薄似暁河多日未出
先無迹夗衾臂冷剛纔則　昨夜秋聲傳杵入荷裳零落紅衣
泣因憐得藕惹人絲中未的虚相憶空房易老風前立
　　菩薩蠻(春愁效東坡逥文)
絮飛花盡春餘雨雨餘春盡花飛絮人惜可憐春春憐可惜人
　句成愁字字字字愁成句愁更上髙樓樓髙上更愁
　　霜天曉角(賣花/用蔣竹山折花韻)
睡起煎茶聽低聲賣花留住賣花人問紅杏下是誰傢　児家
花肯賖却憐花瘦些花痩關卿何事且挿朶玉搔斜
　　望江南(閨思)
春眠起餘夣滿天涯柳絮飛殘夫壻粉棠梨落盡女兒花無奈
不思家
茗齋詩餘
　　　　　　　　　　　　　淮南彭孫貽羿仁著
　　畫堂春(中秋樓望)
西樓剛報月兒圓璅窗花影嬋娟清光都魝倚闌前素面嫣然
　露渲飛鴉初濕雲横睡鴨無烟重明虚設小㳺仙儂只孤眠
(飛鴉髩也睡鴨罏也/重明㳺仙皆枕名)
　　點綘唇(折榴花有感作)
折得榴花繁英簌簌紅牕雨種花人去花尚留儂住　行遍雕
闌舊恨無尋處傷心句銀鈎小字題傍床前樹
　　醜奴兒令(艶情)
蕭孃病起無情緒睡損脣朱淡掃文殊雲薄春山黛有餘夣
中㱕信凝思乆月上方諸玉滴蟾蜍懶冩蕭郎别後書(花陽鳳/池院尼)
(穠䴡明後作局䡖/纎時人謂淡文殊)
　　戀情深(本意)
作悪東風輕薄絮送教春去斜紅遶臉思淹淹在眉尖　女郎
花謝粉㢘纎側㡌闖踈簾雖則個儂亡賴不憎嫌
　　沁園春(夀魏里姻家錢母袁太夫人六十)
南國天人府甲烏衣族表袁羊佐伏波銅柱曾平徴側雲臺勲
烈不藉椒房錦繖西旋夜郎南返手抱雙麟下點蒼門庭舊喜
忠留箕尾才育卒陽　㡬年清淺扶桑早碧海扶紅塵取次揚
羡荀里門髙有龍下食茅容客貴為黍登堂河女靈瓜蕐峰船
藕阿母長持萬歲觴児曺事繼西臺持鉞東閣乎章
　　水龍吟(西湖春暮次孫子黄序皇徐功爕淮江二子韻)
花飛時莭飛花飛来飛去春無隔㫁膓天氣增人懊惋水光山
色拾翠誰邊約略花間似曾相識奈催㱕杜宇不容春住傷心
煞傷春客細犬秦樓繍陌更阿誰月明吹笛流鶯已老六橋
飛絮粉痕山積嬌馬䭾愁畫船繋恨西泠西壁有知情伴侣多
情小小䡖顰凝碧
　　滿江紅(憶舊次子黄韻)
乂早東風棠梨片亂紅堆雪河橋路柔絲宛轉為人周折画角
樓髙河鼓直江闗夜冷人聲絶歎離人不是未曾經難為别
別時語黄鸝歇別時候銀蟾缺縦千條難繫木蘭雙檝尺素經
年魚間濶孤燈一點螢明㓕耐人愁無奈杜䳌何春三月
　　燭影摇紅(春閨次子黄韻二首)
風軟㳺絲繡衾無力支春暖多愁不為落花多忒殺殘紅徧且
閉海棠深院把十二屏山半掩難消顰黛易减鉛華桃花人靣
　悶擺簾鈎一鈎新月絃初滿春深尚道怯餘寒雙頬垂紅㫁
並宿紅襟小燕怕空梁月斜夣逺鏡潮鏡汐三眠三起香篝屢
換
　　二
香篆文廻博山雲瘦金猊燼晨粧不喜上蘭翹淡掃寒鴉髩愛
好脩矑頻整個中人可憎難盡倚闌心事倦繍眉梢隔窗人影
　玉懶脂慵春深不敢多臨鏡因春消痩惜花殘檢暦占花信
坐到燈昏月隱不眠人熏籠猶凭戍樓横角芳草天涯荼蘼時
令
　　倦尋芳(詠燕次子黄韻)
畫巢香乳藻井泥融梨花深院到處雙飛紅雨不教吹散掠鏡
頻窺釵鈿小穿簾低入樓臺徧是誰家烏衣人物依稀曾見
聴玉樹庭花歌㫁水榭磯寒平蕪烟暖金粉六朝東去伯勞非
逺細雨拜飛金剪下䡖風巧避晴絲捲乍㱕来午眠時海棠春
倦
　　醉蓬莱(秋閨次子黄韻)
見明河清淺烏鵲驚枝嫰凉庭榭露禱雙星冷紅消虬炙梧葉
頻飛半輪斜轉挂雙䲭銀瓦欲擘瑶笙生踈纎指沉吟花下
暗拭檀㾗間思徃事共剔秋燈一宵情話恨殺荒雞催紫騮早
跨三十六鱗十三行字雙鯉書空冩小院流螢照人獨自空床
遥夜
　　過秦樓(􁂛青樓次子黄韻)
行雨人歸綵雲飛去留得乘鸞畫扇塵生錦幔絃澀銀筝從此
尋春路㫁可堪人跡紅牕印砌香鈎緑苔新換憶仙丹繡被緑
楊啼鴃避人私䌫儘生受玊釅花濃翠消紅滴勾盡相思哨
徧衣韝涴處倦枕醒時難數㫁膓悲怨相逢未必他生祝碩牽
牛懴情廻㕍縦重来再倚玊簫可認當年歌院
　　鏁窓寒(旅中對雪次孫子黄韻)
覊棲櫪馬凍咽荒雞淒淒朔氣千山路㫁似卧窮巟沙際念空
山白石孤烟悵霜枕紅情雙繫早驚寒鴉陣戍旗殘角征人将
起　不是淹㱕計信一笠烟簑羊裘篷背夣裹還家屈戌銅環
忘閉悔别時容易天涯拚今宵両騶同醉任西風舞盡梨花并
作離人淚
　　長亭袈慢(送别次子黄韻)
行折柳灞橋西柱芳草萋萋雕鞍纔㨿燕子剛来匆匆共作河
梁語馬蹄雖住先負離情東去無計為君留不是不留人春盡
已盡暮聴檀槽銀背叠到渭城三句野館濃花空極望隴雲
秦樹知今夕旅夣誰邉指一帶逺山多處此地即天涯况又天
涯前路
　　望湘人(金陵懐古次子黄韻)
望秦淮渡口烟樹茫茫惆悵可知何故淚濕紅裳暗消翠䄂多
少菱花貴主社鼓神鴉寄奴荒草昔人雄㨿儘長江日夜東流
浪打汀蘆萍絮哀怨啼烏相訴見金􁉒西来羊車南渡只湖
上莫愁未作填宫人數舊時月色淒凉曾照當日凭闌干處算
多情只有烏衣尚復春来秋去
(子黄顕武二子才情殆難伯仲子黄情深婉麗可稱詞家當/行惟醉蓬莱一闋押炙字未妥徧考諸書惟膾炙字作此音)
(其餘皆押十一陌韻亦尺璧之一類也顯武和韻涯不佳但/情景徃徃雷同原唱惟水龍吟一闋㡬幾奪憾满江紅巳不)
(免一轍燭影摇紅之衾寒長凭凭字勉强凑韻其不念人膓/㫁青山驚換皆不離原唱潘令荀令尤為合掌倦尋芳起二)
(句不佳醉蓬莱彩鸞同跨亦遂句同過秦樓緑楊曽䌫馬不/可以言䌫只有春風只有月明句同長亭怨慢離愁無㨿與)
(相思無㨿同殘照隱一聮終是凑句望湘人一闋情意大都/相似如故非故無㨿難㨿飛絮春絮沾帶不能超脱重訴官)
(渡無數何處㱕去五韻脚皆仍之不變何取乎叶韻也可不/揣效顰歩武自謂庶㡬奪胎水尨吟之起結满江紅之両結)
(燭影摇紅之落句望湘人之故主㨿没數處諸韻腳皆變化/了無痕迹/作詞次韻須氣逸茟超不為原韻束縛始佳如)
(東坡和章質夫水龍吟反駕出其上始為妙手貽于二子未/知其何如也壬子人日彭孫貽羿仁自識)
　　簇水(問侍児月上花梢㡬許戯和程/韻)
　候月司花知更須擇康成婢知儂心事休躭誤燈前戲心坎背
　燈私語所約牢牢記諒月子可知人意漏下矣為儂候棠梨
　木杪紅影過闕干未燈花可㨿㑹月􁀁昏黄意花為玊人弄影
　已到紗牕裏侍児觧事暫時廻避
　　　瑞雪濃慢(人日調閨人)
　玊蛾剪勝金蟲滴翠鴉髩栢枝增媚春衣驚怯瑶粟凝寒紅綿
　添個半臂今年此日水仙将謝紅梅猶未問侍兒撿樓羅新暦
　花風已㡬上絃頭殘臈尾算佳辰為個人兒至花前雪艶㕍
　後春愁惱亂掃眉才思額粧且住䕶春山逺條風避安排眉艶
　加翠貂鈿蟬仔細
　　山花子(人日嘲閨人)
今月新春始覺新佳人未信是佳辰誰把綵人金勝帖個人人
　勝比個人人可勝個人人日恰宜春鏡裏雙人俱小小小山
顰
　　月當􁰽(燈期阻雨艷情)
燈期燈市無燈夜淒淒花墜蘭燼銀莖月黒星橋不聞馬滑人
聲故使良宵冷落想上元青鳥忒忘情渾休𬋩鴉頭襪涴鰲之
烟冥紅橋㫁盡揚州路廣寒人巫山左側消停　紅澣夕連
宵惱殺卿卿霧髸風鬟花有信教雨工偏住山棚生怕您貪燈
謎月勒住春晴
　　　又(燈前雨止晨起再叠前韻)
　携燈将踏春燈夜舒荷么紅燭冷雙莖月暈䋲河夜烏稍帯歡
　聲多謝水妃㱕去半雲遮花掩弄春情䡖籠着麗譙隱隱参
　足冥冥　燈前盡是㸔花侣繍幛泥流蘇珂穗休停粉圍約伴
　花孃月姊芳卿腰鼓十畨金絡索綺羅何處花棚低相謔昨留
　歡雨今為儂晴
　　　又(元夕大雨三叠前韻)
　鰲峰今夕張燈濯龍池撲翻露掌金莖鏗鏘永樂喧填鉄馬
　無聲欲倩行歌穠李恐濃鈴纔唱巳闗情黄昏後燈沉花重蠟
　睡烟冥　挑燈共作愁瀮賦落簷花茟花両未曾停天街如洗
　金貂閒煞公卿金門朱門偏冒雨碧油重幙朱棚珠簾外有千
　條綘炬蜃市烘晴
　　　又(上元既望兩稍止四叠前韻)
　燈辰可耐孤燈捧瓊肢瑶肢瑩奪荷莖鵞笙對炙䡖簧送媚遲
　聲奈可良宵二八比盈盈十五更牽情難禁架沉香火底睡玊
　沉冥　行雨人来收舊雨尺今宵燈前好夣調停閙燈鮑老不
　煩雙漸蘇卿十二樓臺寒不入貯月輪花滚毬棚渾忘却水簾
　珠箔全未曾晴
　　　菩薩蠻(小兒暫詣長女家寄女趣児㱕)
　燈前竹馬無消息哥鸚子燕離窠出暫覔小羊車言過月姊家
　春寒風側側莫出門前立冒兩寄當㱕索孃金縷衣
　　西平樂(馬嘷城春望)
烏夜邨南馬嘷城北樓頭即是天涯一帶寒蕪數行平楚逺山
淡抺濃遮問秦徑羙人何處昔日舞衣可在綵灰胡蝶飛飛未
知吹落誰家鏡裹澄波海月照人憔悴玊枕寒沙　多情燕子
雙来雙去賣餳天氣攪碎梨花多應是𥿄鳶粘恨故惹㳺絲閒
把落紅牵曵亂打秋千不𬋩堆蟬両鬂斜細數春来㡬番花信
花外朱扉花底雕闌花上流鶯流光送盡鉛華(阮亭云此調一/百三十餘字止)
(用七韻字面韻腳最難妥叶/阮亭謂難于押韻愚謂不難叶/韻難于一氣轉旋不可閒㫁始足云工)
　　怨朱絃(送羡門弟逰黄山)
趂春流一葉䡖航君過桐江為我寄聲釣磯亡恙雲山依舊蒼
蒼西去藤溪三天子障江聲不到錢塘向梅鋗城上南望烏聊
笋㧞篔簹為尹掃黄山片石梯壁雲床追憶起竹馬時年曾
随紗悵虎跳鱣堂子墨塗鴉女墻掘䑕上屋中郎庭虚過鯉木
壊空梁惆悵舊時陳跡五十三秋雙髩滄浪君到武溪深處攫
取紫雲龍尾照耀㱕装生俊煞烏紗邨様紅粉喬粧(奮嘲新安/人止破鈔)
(于鳥紗㡌紅㴋鞋此外不名一錢/阮亭謂此淍染指甚少因戯為之)
　　雨中花(别意次伯旃韻)
香獸熏殘衣懶脱更作意羅裳帶絶螢火窗前蛩聲枕上那𬋩
人離別生活　剔去燈花偏再結閒池館凉天蘋末馬首連錢
魚牋方勝容易教人别
　　意難忘(次伯旃為氷脩病起惱香史作韻)
病起當歌把一春鶑燕花事蹉跎背人憔悴殺可是為儂多非
中酒覺微酡黛子逺山磨拚為伊文園生瘦消渴難瘥　為卿
小𥙷雙蛾已髩絲㫁送一轉秋波多情思自懴無奈個儂何行
不得也哥哥儘消麽痩麽索問他神君交接素女方科
　　八六子(燕邱清明次伯旃韻)
禁烟時江春己徧江南蝶閙鶯忙奈旅舘春光不到栁絲短似
髩絲䰐鬖許長行雲偶到高唐夣裏那知是客送人空復沾
裳　取醉十三酒樓花下睡郷寒食鳯城細雨㡬畨和悶和愁
半逐東風吹落殘陽九廽膓春江可同淼茫
　　三臺(聞畫眉啼作)
正春眠睡起無緒不喜牕禽催曙㙁小時倩婢教鸚哥偏念誦
傷心詩句花隂下顧影低鬟語原不為惜花早起儘生受一捻
腰支怕不彀十分顦顇况雕闌畫眉䀨絮消盡逺山濃翠忽忽
裹㫁送㡬殘春支值緑零紅碎畫眉夫壻逺天涯去全不𬋩
鶯嬌燕乳早難道花外鷓鴣偏不到薄情人處寄驛使殘月梅
梢尺書㫁膓魚尾料情人不是不㱕来恐春􁀁不留儂住了荼
蘼花事楊花雨更一絲両絲牽曵拚今夕單枕夣回伴殘缸花
尖燈背
　　戚氏(贈盛八南樵)
席為門家徒四壁不知貧閒思徃事倀倀惆悵莫重論笑顛毛
種種頭顱欲擲向何人當日酒衫歌䄂知㡬度䡖付消䰟豪傑
灰飛風流雲㪚烏衣燕子斜曛悔愛姬換馬賣刀買藥乞食尋
真此地戦血猶新魚膓繡􁃠狗盗已黄麈多半作國殤大厲
山鬼叢神只逃名軹里留得腰身削漿聊給晨昬壚頭犢鼻衲
頭糞掃非傭非丐非髠　千篇詩句在飢来難煑児女啼嗔自
有撑膓白石懶蹲鴟山下斸雲根猶然侠氣干雲博徒馬侠緩
急曾無吝羞依傍名下諸厨俊避弹射猿寉移文一些些逼窄
乾坤好難容傲骨與吟䰟糟丘坐隱爛柯功業麯部階勲
　　無悶(有憶)
青璅翠圍綺牕朱槅睡透花梢紅日耐半臂奇温一身憐惜料
得慿䦨凝盻送木蘭漿破遥天碧囬眸處㡬度㫁紅收雨逺山
濃濕悄立錦屏人聞歎息消受　昏鶯軟花煩蝶困風纎燕
側一并情絲堆積怕不是東風無氣力吹不轉蕩子天涯子規
時莭禁得
　　蕙蘭芳引(為陳大催粧)
春色梅梢胭脂厚曉風香縟正𬗋馬尋春遥望入畫樓一簇雲
英天上知此夕支機停軸有傳言青鳥報道黛痕新沭扇月
斜窺鏡波低影翠扶紅足料今夜㽞心略飲合驩暖玉錦帶知
情朱缸觧意作燈花両朶暗遮雙宿
　　漢宫春(和伯旃客感)
秋氣悲㢤漸西風落桂㕍朔管吹蘆多少龍泉燕市笮馬魚鳬
南柯蟻闘夣囬時半㭠胡盧淒凉煞暮雲宫樹斜陽冉冉寒蕪
　顦顇天涯作客伴殘燈孤店餘雪長途膓㫁天寒翠神幽夣
熏罏故國何處江天外烟月吴都聴不到菱歌水調清商子夜
棲烏
　　春風裊桺(和伯旃春感)
剛春眠雙笑夣裏人㱕幽夣㫁落紅飛嗔紅児亡賴情知夣好
故挼花朶不打黄鸝道是無情㡬囬偷眼個裏春情伊索知着
意梳頭學顰黛背人背地澣紅衣　懊惱東風薄倖無人憐惜
䦨子上花影頻移将紅豆寄相思賺人㡬度門外猧児臂側㳺
仙粧凝半枕被頭繡領淚滴雙池去年花下記分明執手消停
這歇雞未鳴時
　　點綘唇(客怨和伯旃)
烟歛遥天雲山下有還家路夣中㱕處暝色沾殘霧一點江
春醸作濃花暮天低逺樹人在蕪城賦
　　醉花隂(秋愁和伯旃)
月到梧隂秋一線細杵誰家練家在月明邉只隔銀河半幅鵞
溪絹䡖羅小扇流螢院獨夜情難遣絡緯挂簷端萬緒心頭
夜夜愁千轉
　　念奴嬌(長歌曲闋次信弦韻)
長歌撃石看風翻花笑竹摇金碎飽食抛書眠跂腳脱襪　煩
廷尉𧖟豆花香燕來笋出遇此能無醉􁊽田初種平生碩可能
遂　逢塲謔月嘲花拈毫信手滚滚閎而肆苦瓠為羹菱作飯
絶勝紅消虬膾磨蝎填宫貪狠照命運退逢輿鬼榮枯萬事大
槐根轟騰睡
　　二
何須髮指令酒徒髮指覊孤心碎眼底須眉少男子半是寺人
中尉捫舌空存折腰可耐去去吾寕醉芰荷可製遂初賦今𥘉
遂巳知骨相無侯升沉乆㝎莫詣君平肆蔬食清齋魚錯㫁
懶著書成斫鱠烏有身名諾臯身世姑妄空談鬼不如乳鴨向
池塘緑隂
　　三
滑稽狎世笑殿中檻折正言衣碎提酒旗亭歌絶句獻倒龍標
仙尉入覲醸王出藩歡伯帝有鈞天醉糟丘可老莵丧計豈難
遂　焉能逐取乞児侯門獻笑呈技如凶肆三泖四鰓魚恣噉
莫管魚頭人鱠胸留生鱠忽憶故人瘴烟猺穴作吏如猶鬼清
樽且酌照海棠夜深睡
　　四
　酒酣起舞驚山香亂落浮萍吹碎秉燭清逰長達曙那顧夜行
　亭尉此客休談西湖雖好萬事無過醉羸羊世網不能退焉能
　遂　身䡖却喜無官歌呼蒱博貧賤真堪肆濠上㑹心　即我
　夣破魚頭人噲畜隻鸕鷀黄魚時莭塤頓飱烏鬼飽眠一寝不
　睡龍枉禁睡
　　　御街行(和伯旃寓内庭韻)
　真茶滴乳濃扵酒吹筆篥嚴更後天街人静月明中露滑綘河
　珠斗夾城鳳吹穿花隱隱風㝎還無有御溝金水無聲乆玊
　鱗躍聞魚狗周廬上直羽林郎風骨㡬人将肘悔教夫壻閨中
　夣裏曾到漁陽否
　　醉蓬莱(癸丑七夕題醉仙圗為丘母夀)
正仙蓂七展靈鵲雙飛􁁪星降夕清露新桐洗天河一碧金鳯
花明玊船藕脆佐夀觴浮白香粉筵開舞綵衣前穿針樓側
　何處丹青　出羣仙鹿脯麐巴沉酣倒劇為問茅容可多儲
胹炙此月填門㡬何車馬軋渡牛軛鸚武樽中玊山頺處誰如
此客
　聲聲慢(七夕病中)
一痕秋碧半簟湘文印臂花影纎穠焼藥紅児夜分頭觸
屏風曲䦨干外私語獨眠人只有愁儂天如洗看匏媧左側烏
鵲橋東懊惱人間天上只多情難懴藕孔玲瓏㡬度暗消衣
骨費盡鍼工願繅乞巧蛛絲喚玊清共擘䡖容醉擁着睡鮫
綃槐郡夢中
　茗齋詩餘
　　　　　　　　　　　　　　淮南彭孫貽羿仁著
　　　　　　　　　　　　　　　　弟孫遹信弦評
　　十六字令
　　寓感
　孤劍說知君意未平萬古恨方寸負平生
　　　春睡
　殘夣尾何人念小名鸚武喚紅雨落朱櫻
　　　詠羙人紅指甲
　釵鳯小垂么首徴搔紅尖露緑褁羡人蕉
　南歌子
　　艶情
闘葉輸千子揉花罵八哥眼語巧騰那兠郎心上事􁅷眉窩
　南歌子(第二體)
　　閨情
戴勝蠶兒月荼䕷燕子家朱門晝掩郎天涯空鎖曉開晚合合
歡花
荷葉盃
　　玩月
庭院梨花非雪明月月何如月痕如水浸羅幌簾上獨窺書
　　春雨
花澁黄鸝無語春雨雨絲絲絲絲連夕客頭白愁織巧催詩
　望江南
　　垂絲海棠
㳺絲裊睡色满簾櫳刻畫無塩比西子任他石醋罵東風燕尾
掠驚紅
　浣溪紗
　　嘲子服病
病起因春不耐春春風不㑹不吹人細君疼惜故嬌嗔竹珓
笤斜防雀口琵琶　算值梟神那須絮絮惱卿卿
　　南郷子
　　春暮
　蛾緑成綿馬頭娘賽浴蠶天蚕荳花開香一靣驚電霍閃流光
　紅一線
　　如夣令
　　　春逰
　楊栁短亭官緑紅杏小樓人玉春思不成吟墨瀋淚乾鸜鵒鸜
　鵒鸜鵒起舞柘枝眉曲
　　酒泉子
　　　睡起
花落鳥啼睡起春愁亡頼海棠梢紅兩外燕單栖博山罏裊
烟成盖濕粘雙翠帯蝶翻飛花影碎墜銀泥
　　又
睡損櫻桃鈿盒重勻金粉黛痕深愁隱軫上心苗　粧成不喜
上蘭翹悶倚鴨罏香燼撥琵琶犯花滚月輪高
　河傳
　　寒食
寒食今夕杏花天墻角秋千水邊㡬家綵𥚑飛畫船人前低眉
聞杜鵑　㣲雨烟波平緑軟雙燕飛剪魚網㳺絲捲踏花歸金
獸扉更衣亂香蝴蝶飛
　春夜
庭下花謝所歡不至可憐今夜杏花飛盡柳花飛不歸晴消金
縷衣春江夜夜江潮長木蘭槳盻殺䦨干上赤欄橋獨吹簫
夜遥一聲紅月髙
(羿仁/花間嶺詞有一調㡬韻者有隔句遥􁞭者莭短/而音促有繁聲而少餘韻夫填詞之家貴叶宫羽叠韻)
(宜繼之以永言曼聲則收之以急拍河傳酒泉諸調豈/可施之檀板紅牙間哉聊一擬之亦邯郸之歩不足學)
(也)
　河傳
　　戯両和少㳺山谷
瞥時半面意中心上夣裏如經慣月閉雲低好殺人兒勾幹落
花風不方便夣囬金鎻横門限臂冷餘香花影疑鬟亂愁
損也天巧又流鶯低勸我自愁誰耐管
　卜算子
　　閨望
相約海棠𨳩花謝何曾至郎處江流到妾邊那有相思淚睡
起獨㸔山山逺江無際盡是前宵夣裏程江静翻如睡
　菩薩蠻
　　閨情
憨時璅事兠郎做悶時百事猜郎錯何處不如他碎郎手内花
　撩人翻哎也小啐勾人打匿笑故装嗔叨叨絮絮人
　　巫山一叚雲
　　　艶情
　錦臆嬰兒燕紅屏姊妹花睡㾗和夣閃窻紗梅香唤點茶　堆
　枕雲三綹􁋚梳月一芽多情薄命薄情他風前嚏准麽
　　謁金門
　　　怨情
　孤枕月上透一分羅帳直送花隂高㡬丈捲簾鈎蕩颺昨日
　鵲兒相誑添得今宵惆悵恰恰難勝金鎻項可憐花一様
　　好事近
　　　詠落花
　作意亂紅飛吹近㳺絲方落燕子蠻将春色轉花梢墻角墻
　腰柳暗緑昏黄積絮織簾箔半雨半晴半日哭東風姑惡
　　清平樂
　　　春思
　㳺絲自捲人困春光軟好夣剛成纔一半又被鶯聲　㫁今
　春今日今年多愁多病多眠自是春歸容易豈宜苦怨啼䳌
　　　自詠
　竹罏藥臼花月為三友萬事不如杯在手努力花前飲酒布
　衣𬞞食躬耕姓名不達公卿笑殺吾家籛老當今何用長生
　　　宋浦春望
川原成繍熨貼春波皺穿過小橋紅雨右惹得松花盈袖碧
桃影底闌干粉墻半出秋千到處韶光相惱闗心忒殺今年
　　春逰
春山如笑笑殺鶯花閙花六無情人自惱多謝多情謝豹板
橋左側魚义緑楊書處人家驀地捕鮮船過順流帯出桃花
憶少年
　　上巳
愁中春色綿綿飛絮青青芳草道不如歸去聴枝頭啼鳥鶯
立秋千門静悄海棠上月髙風小未清朙寒食巳梨花開早
　更漏子
　　　齋中自遣
　愽山雲沉水月不及梅花清絶茶臼雪竹罏風鉤簾香影中
　無些事惟搜句思入鷓鴣啼處填曲尾𥙷詩餘鳥絲砑粉書
　　眼兒媚
　　　章有堂牡丹盛開獨逰花下作
　和雨和晴醸花天春酔玉欄前畫樓香暖繡簾風軟蝶坐蜂眠
　　㫁膓春色阿誰邊何處不曾憐多情紅雨多愁紅黛多付紅
　箋
　　海棠春
　　　詠海棠
晴絲裊盡風柔淑簾影外軟扶紅玉嬌眼泥春寒睡殺何曾足
　纎穠花雨催膏沐嬌不起艶情無骨燈下更消䰟花魘頻燒
燭
　　驚藝俗名為魘
　桞梢青
　　送春
春歸何處子規苦勸不如歸去惜别東風有情流水薄情飛絮
　柳條折盡官樹教春住如何得住减損朱顔添除白髪㡬畨
紅雨
　阮郎歸
　　花影
無端花影上紗牎冥冥春思長一庭蜂蝶不聞香隔簾人淡粧
　随月色下西廂枝枝横繡􁍵安排畫槀向逥廊片雲糊短墻
　憶餘杭
　　追憶朱廣文
記得餘杭山下路㴱入畫眉啼處去破山寺下亂紅飛堆到處
杜鵑開　而今兊得餘杭酒好客主人今在否獨随乕跡出西
溪天目採茶歸
　尋芳草
　　和稼軒嘲人憶内
這裏一雙淚却愁濕那廂兒𬒳被窩中忘却今夜裏上床時不
曾睡睡也沒心情攪惱殺雪狸攛戯怎月兒不會人兒意单
照見闌干字
　怨王孫
　　怨情
夜半月上海棠乍放偷喚小名鸚哥無状何處偏惹閒愁最髙
樓　三更羅幙銀缸火淒凉我小喜燈花可打叠夣来停妥鉄
馬丁冬罵春風
　浪淘沙
　　閨况
鳥語近紗窗商畧流光合歡人倦尚横床㡬度低回重昵枕将
息檀郎　枕上印殘粧半臂收蔵暗将春意貯羅囊侍女巳知
佯不應自㓕銀缸
　　初秋摟望
斜月上西樓簾捲銀鈎閨中少婦不知愁指點銀河鴟尾外箇
是牽牛殘暑晚凉收大火西流露華秋冷濕衣韝花底夜香
燒也未低問鴉頭
　誤佳期
　　夲意
銷繳從前别恨說道那回㝎准起来三次剔銀燈欲呪回心忍
濫姓名髙士傳中
　洛陽春
　　用稼軒閨思韻
花底一春閒却雨梳風掠小姑情惡引人愁也謔恁真姑惡
鴉觜細彄金箔錦鞵綾托分鸞一隻寄情人認嚙底郎䡖薄
　虞羙人
　　詠虞羙人花
羙人愁絶閒偕立無語朱顔濕懊儂何事最情多疼殺虞芳可
奈奈愁何　子規三月傷心過酸楚紅于醋遺釵墜鈿不關情
　一搯脂消粉瘦可憐生
　鵲橋仙
　七夕
填河有鵲洗車無雨河外綵雲如縷人間何夕不歡娛笑天上
相逢能㡬牛衣婦泣夗機夫戌秋冷闗山千里空床薄倖苦
相思羡一度一年牛女
　踏莎行
　　憶逺
月盡天涯花飛夣外春愁百結如衣帯只因春在惹多愁如何
春去愁仍在紅雨泥乾緑隂影碎東風不𬋩情亡頼寄将離
恨下江南逆風倘與歸帆㑹
　紅窗迴
　　曉粧
屈指来春一半小窗内女伴懶聴紥山聲唤風略定停銀蒜
裊花枝歷亂易惱心情生小嬌慣催掠髩鬟不喜梅香偷眼使
性重洗粧匀靣又擲下金釧
　　和周羙成韻
恁的愁濃似醉月兒到墻外洞簫按低一指尖滴溜心兒碎
擡春愁不起靠甚花枝消得慘楚床上獨眠晌午沉沉過未醒
不成悶淹牵地到不如真醉
　小重山
　　春盡
窗外餘寒剪緑紗東風吹不盡一枝花墻頭飛過别人家晴絲
掛蛛網罩簷牙春盡閙池蛙林端喧鼓吹正平撾晩来新月
直天街風林下三両未棲鴉
　惜分釵
　　春睡
燈花乳飛銀雨朱樓月向屏山吐髩雲生枕紋横小字低聲小
耍留情卿卿　侍兒睡燈兒背温桑儘彀羅衾内撚殘更沒
殘星好睡難醒好殺曾經惺惺
　臨江仙
　　感舊
寒食清眀都過了只留春色三分二分愁病一分春盡情花外
雨不𬋩奈何人　囬首少年行樂地酒旗歌扇消停白頭倡女
舊時筝殷勤絃上月曾照可憐聲
　東坡引
　　曉起
綺窗紅日小餘睡殘燈繳水沉宿火烟猶裊賣花聲恁早賣
花聲恁早小鬟呼未應熏爐閒抱暖玊女調歌鳥鸚哥念句
休忘了春眠不覺曉㫪眠不覺曉
　唐多令
　　　西樓感舊
　道是不消愁憑闌閣淚流倚東風重到西樓三十年前心上事
　只今夕聚眉頭　紅燭話難休三更直女牛暖羅衾再爇香篝
　縂是不眠思舊夣怕重夣少年逰
　　　夣
　暝色帯殘霞簾鈎下緑蝦隔墻頭巳定昏鴉超早今霄尋好夣
　逐眀月到天涯譙皷巳頻撾天河獸角斜門揺摇風動燈花
　夣到天涯人不見他夣裏自還家
　　蝶戀花
　　　别思
抵死春風吹客去倚徧高樓春去闗何事今夜纔知成獨自朦
朧唤起分眀是恠殺殘燈眀不住剔去殘燈夣又無尋處比
較消䰟無第二孤眠情况今畨試
青玊案
　　秋雨
一庭殘暑将秋墮風聒碎誰能那無端添得愁無數黃昏㡬陣
空堦點滴都向心頭過　幽懐欲冩難題破昏黒殘燈剔花坐
雨重濕螢如隔霧虚堂似水爐香似夣消受淒凉箇
　少年心
　　閨怨次山否韻
不是沒點兒悶筭愁来也無分寸是當初奴忒恁惹伊短倖悔
一霎真箇兒嗔莫耳薄情根問若再恁折伊福分欲便丢伊
呵除非真恨無頭瞇煞着也虧人
　歸田樂(二首)
　　次山谷韻
歩徧閒庭砌促織兒無端絮䀨䀨得心兒碎不是我恨你你須
念我甚的情懐放教是　差那只自巳算左從前千千計雖
伊奚落甘為伊憔悴放下只睡裏那得放教人睡悔了還疼両
般淚
　　其二
不為伊消痩両月餘淹煎則甚空道和他有只我有你你可有
我劖刴殺人也消受　虧人已儘勾削减裙腰多般皺那回相
見肯放伊将就早哩做夣裏夣又不知那裏只恐夣兒也
非舊
憶帝京
　　次山谷韻
一點相思如梅豆酸滴滴心頭有驀地得相逢索不恁難抛
手多謝落花風滚軟蓐相圑就　花嗚咂蜂身酥透恨殘更曉
河眀㓕如洗露華濃于酒這腰肢一霎柳條兒瘦恐那回别後
又不比今僝僽
(羿仁記/弇州曰羙成能為景語不能為情語是以價/㣲劣于柳能造為情語刻畫次骨蔵穠緻于俚質無如)
(山谷秀鉄面所謂當墮泥犁者也戲摘數首次其韻意/欲直奪其席非特不愧之而已然詩餘之義消亡殆盡)
(豈非關馬之嚆矢乎)
　賣花聲
　　本意次元人韻
無價春光買㫁萬紅千紫認天街蜂尋墜蘂鸚哥夣破呌小鬤
提水催逺山鏡中雲起　佳人聽得問道花奴來未帢粧成寳
簮做羙兠鞵忙出聞隔簾揀取露一分瘦尖紅底
　　其二
順趂東風唤徧魏姚黄紫數不盡姬英妾蘂擔肩春色深巷門
如水忽倉琅獸環雙起流鶯同囀粉耳玉人聞未倩梅香添
娘貌羙低聲呌住摘並頭奪取恁嬌痴撒錢花底
　傳言玉女
　　詠雙蝶和劉文成
病起春心自笑不如雙蝶草眠花宿賣風情俊捷羅幙綉户百
徧尋香未惬掃蛾艶質羞他低睫傅粉何郎蘇蘇空自汗浃
舞以零亂驚流風落葉生怕玉人相妬䡖羅吹箑向花深處恣
情交叠
　祝英臺近
　　七月𥘉八月詠牛女
叠針箱蔵錦幅愁望隔河路乾鵲催歸且自慢些箇索性决㫁
銀河不留橋堍誰要您烏鴉重做漫分訴囬首昨夜佳期却
似巳虚過收拾歡娛冷抱支機坐不如嬃女三星匏瓜東畔翻
近他牽牛㡬度
　金人捧露盤
　　詠苿莉
似梨花争香色也輸他浸炎月凉透窗紗蠻烟瘴雨未曾經過
美人家淡粧清雅粉肌膚菽發􁀼葩　犀梳畔髩雲側翠翹下
玉簮斜映雪質積素無瑕冰心自冷不容香汗涴鉛華閩南萬
里随清夣吹落天涯
　驀山溪
　　和山谷贈伎韻
人前可意眼語郎休醉歛笑又無言肯逐艶春来穠李如顰似
喜縂不慣春風􁆖勤語惓逰人略與花争氣歌容酒性點勘
間情味何處肯消魂出紅塵一人頭地而今相約莫要更相思
若相思不相見両點春山是
　瓜苿莉
　　春夜戯用栁七秋夜韻
不是春宵那知枕上味羅幃小㝎情無地雲沉雨重不曉那雞
聲璅碎侍兒把綘蠟高燒只增㡬堆燭淚昏黄淡月有情天
也如寐人静悄慱山烟細知更玊女枉丁各壺傳逓笑情人不
到髙唐夣底肯放工夫睡裏
　满路花
　　和朱希真風情韻
花低月影那雨歇雲身破濃歡貪未足燒心火羞眉艶目一半
憨裝褁吹黒燈兒耍恣意相兠㡬曾容霎時卧一從離別使
性都成左重門金屈戍休教鎻尋歡夣裹好放情人過只孤
單的我不奈他何害殺人那遭呵
　满園花
　　次少㳺怨情韵
此事人知久搯㫁伊衫䄂問是誰先肯從伊就倒不如和伊說
先是奴心有㡬箇更兒守寡意的撇閃反粧幌相僝僽我如
今再和伊也醜並不眉窩皺索不共伊交口任嗑盡酸牙不信
無梁斗伊今後他處厮哄謊殺我也多勾
　江城梅花引
　　閨情用康伯可韻
黄昏無伴立閒堦惜梅花雪飛花折得一枝何處寄天涯約過
小春春又過百千徧踏花行涴繡鞋　繡鞋退些懙擎拏月一
芽雲半髽可也痩也痩不上鴛釦交义减褪羅衣多半不争差
判爲東風憔悴殺憔悴殺嫁春愁害那家
　魚逰春水
　　和宋人韻
棠梨花飛盡柳絮成蛾吹陣陣紅芳消瘦新粉着篁猶嫰罥蝶
簷牙絲半井没襪苔文茵三寸花蝨低迷蜂身酥困恠道水
紅衫褪早是暗中催容髩㕠㕠乳燕飛回鈎簾風定未酸梅子
懐仁苦小破么荷胎珠暈春歸㡬時悶来因甚
　　詠朱魚
朱魚寛㳺躍風動淪漪上簾幙盆山􁁐沼如在江湖寥廓千仭
青旻藻鑑空㡬點流水桃花落人影忽驚萍飜撥刺　水面噞
喁吐納一片㫁霞生鱗鬛何須水畜䲭夷泛宅苕霅如子終非
池中物非我安知魚之樂尺水十洲寸鱗三峡
满江紅
　　和鄂忠武王韻
一掃燕塵拚直抵黄龍小歇㸔中原震動背嵬猛烈拐子山摧
胡馬陣孟婆風轉盧龍月歎遺民飛送上皇書誰闗切　繡旗
字絨花雪膚湼字雕青㓕待燕雲唾手金甌無缺雀弋粘罕竿
首肉杯刳乞買顱間血奉南還二聖謁園陵脩宫闕
　　其二
衝地金風掃禁院繁蕐都歇傷徃事朱仙北望浩歌激烈老檜
能揺南渡楫敗荷空戀西湖月聴天津橋上子規聲聲凄切
冷山皓頭如雪渡河澤淚㾗㓕歎英雄空老寳刀欲缺望裏黄
龍虗痛飲車前太乙休啼血㸔秦城王氣暗錢唐遮陵闕
　　次文山和王昭儀韻
曽侍昭陽廽眸處六宫無色驚顰鼓漁陽塵起璦花離闕行在
猿啼鈴㫁續深宫燕去風翻側只錢唐早晚両潮来無休歇
天子氣宫雲㓕天寶事宫娥說恨當時不飲月氏王血寕墜緑
珠樓下井休㸔青冡原頭月碩思歸望帝早南還刀環缺
　　其二
有客黄冠請歸㸔江南山色謝家燕烏衣春老傍人宫闕金縷
堆鴉雲髻亂玊容上馬花翹側恨半閒蟋蟀費平章秋聲歇
紫氣散朱厓㓕臯亭路和誰說縦鮫人無淚桃花成血心逐􁋚
蘆沙塞㕍夣回蝴蝶宫墻月歎妾身難補女媧天東南缺
(羿仁記/昭儀嫦娥相顧肯從容随圓缺句須于相顧/處峪讀㫁原是决絶語不是啇畧語文山惜其少商量)
(似誤然文山所和二結句又髙出昭儀上讀之悲感敬/歩二闋)
　六么令
　　和小晏春情
春心無鎻飛夣出樓閣東飛西飛難㝎䡖薄絮相學悄𬒳流鶯
唤住半晌無人覺落花三匝满地殘英細數花鬚㡬纎搯小
様鸞牋冩恨鄭重邀郎答㡬度臨發重開𥿄尾還添押憶別櫻
桃花下春去無多霎流乾銀蠟相思緘寄認取啼綃舊衫角
　水調歌頭
　　齋閣㸔玉蘭花
昨夜瑶臺雪千里舞東風唤取織綃神女剪綵月眀中排列霓
裳全隊簇擁素娥十二盡下廣寒宫穠李伎無色飛絮撲簾櫳
　畫樓前雕闌外粉墻東清暉一片不許胡蝶攪丰容記得玉
峰舊侣相約瓊花開日羽䄂訪山翁笑我已蕐髮尚復映花叢
　　寄懐信弦弟客婁東
黄浦一片月照我最髙樓去年眀月相送記得是中秋二十四
畨花信三十六灣春色何處踏花逰勸汝一杯酒莫向莫愁愁
　杏花天寒食後曲䦨頭誰家紅䄂吹笛素手押簾鉤寄語吳
　江雙鯉可憶閨中年少典盡鷫鸘丧歸去且歸去杜宇笑人留
　　　春日飲朱氏大觀樓
　今古此春色㡬箇客登樓把杯還問春色畢竟爲誰留歲嵗燕
　来燕去月月花𨳩花謝白盡少年頭花下一壺酒且莫替春愁
　　慿南望山北向海東流樽前眼底吳楚千里落雙眸潮打越
　王臺下雲𣪚始皇祠上豪傑已山丘我醉與君別相送木蘭舟
　　鳯皇臺上憶吹簫
　　　和漱玊詞
　易惱鵑啼無憑蝶夣一時多上眉頭訝歸来書信啞謎蔵鈎半
　帋相恩牋牒循環簿撿勘無休勾消了今春病害又也今秋
驚秋多情䡖薄此處不留人怕有人留仗閨中眀月照到江摟
還恐山高月小照不見両處顰眸凭閳外千山萬山砌殺離愁
聲聲慢
　　和李易安秋閨
自眠自起自歎自嗟自憐自笑自戚巳自難捱何况暗蛩聲息
一絲両線氣力怎彀能髻鬟梳急不道是巳秋深㸔到菊花纔
識单枕𬒳池重積鎮日睡長把翠翹都摘鏡裏容顔能得
㡬時髩黒臨風暗彈素䄂又零星三滳二滴箇情緒問薄倖心
上過得
　暗香
　　和白石梅花
淒淒夜色且醉扶紅䄂倚樓横笛喚起玊龍斜月鱗鱗暁星摘
囬首故人天際欲書寄瑶華無筆誰共我枕石山中霜冷露盈
席　南國音信寂縦千里相思方寸堆積悲吟當泣不是思君
㝎譙憶猶記一枝送影香夢入羅浮空碧奈可翠禽呌轉不歸
也得
　帝臺春
　　春恨用南唐元宗韻
花影脉脉春愁黯無力成陣亂紅不𬋩人愁無風飛急冷落秋
千上巳後較愁似去年今日問多情燕子剛來天涯消息無
消息歸未得守月直到燈黒儘夜夜朝朝淚㾗多准不過一江
潮汐人去今春已非舊春去那人可如昔便儂做東風肯花枝
憐惜
　長亭怨慢
　　别怨和姜白石韻
是何處流鶑低語不道髙樓有人閒倚飛絮漫天馬蹄蹂碎暗
塵裏青山江尾堆積到愁多處山自不消愁何苦両峰窩雲歛
碧聚春江非有淚那只𬋩流難住縂饒是淚也和雜楚天風
雨是不合獨自凭闌見無限江山如此取次若重來無杜䳌時
方許
　八聲甘州
　　夏夜聞蛙和劉青田韻
聴池塘青草閙終宵六何减塤箎笑巴童井底秃厮紫色騃帝
園池只有憑車烏喙啄矢沼吳時偏愛他强聒餘怒鳴悲　合
向幽人林下代筦弦絲竹乹札呀咿更詼諧調笑白出紫之詩
道先生家無伎樂送歌兒一部盡青衣問誰到蝦蟇陵下讀曲
從師
(羿仁記/青田詠蛙小有恩致未極才情結語􁮺灰似/燒琴煑鶴因用其調賦以見意頗謂勝之)
　　　秋怨和柳五
憶當年匹馬向潯陽白雲渡河秋正天横霜㕍山明驛火風入
江樓最是江聲送客日夜豈曾休不𬋩歸期未先自東流囬
首鄉闗千里漸渚蘋汀鷺殘照将收任雲山留我難為鷓鴣留
想倚䦨舊時人在㡬夣中随我上孤舟又誰道夣中人返反為
伊愁
　醉蓬萊
　　和屯田老人星見應制韻
(宋仁宗禁中秋宴太火奏老人星見命詞臣為樂章/屯田應制詞漸亭臯葉下帝覧詞首漸字天顔不怡)
(至宸進鳯輦何處又暗合御製真宗鞔詞御容慘然/至太液波翻帝曰何不云波澄乎擲之地不復擢用)
(按屯田詞于老人星見並未一言形容明主具眼見/斥不特觸諱巳也為改㝎一章仍次其韻)
正銀河夜永碧落秋髙天街澄霽南極光輝拂參旗雲氣萬歲
山開長生殿啓老人星照砌喜動天顔歡騰黄屋玊繩映水
四海無塵一人有慶樂奏仙韶花隂徐逓試候江湖有異人應
瑞鶴骨竒姿龍􁋡短下羙童顔韶脆璿璣不動山河影静桂輪
香細
　天香
　　詠桂花
羅𬒮餘凉綺䟽餞暖金風謖謖􁑴觜白露横空月華當户忽憶
羙人千里山河影外横一樹虬龍相倚問取蟾宫消息廣寒夜
深如水　龍涏暗飛金屑一沾人伐毛洗髓㝎有素娥下降芳
𬎼竟體髙卧小山老矣惜五嶺迢遥㧞空起逺道無因共尋黄
綺
　倦尋芳
　　本意用王大祝韻
花身影正睡眼紅消徐起中晝雲亂屏山猶戀雙夗衾繡閒殺
東園秋千影垂楊風逆鶯飛透惜春殘怕尋芳徑冷杜䳌相候
㡬多日朱消粉倦絃指生踈冷落筝手懶畫眉兒不喜畫眉
兒闘剛則雕籠啼一囀逺山蹙過顰痕舊甚情悰把花枝轉添
人瘦
　孤鸞
　　本意
屏山舞隻問寡鵠情悰離鴻消息目㫁青霄何事不如比翼東
風容易吹轉不肯送天涯歸客如此暗牎踈雨可梨花禁得
　縂梨花禁得也誰惜祗對影纔雙除影只一恨比空江水能
㴱㡬多尺誰道春光觧恨算只有㫁腸春色分付流鶯漫囀夣
回時剛則
　東風第一枝
　　春雨
空館留寒深閨冷夣沉沉㫁送春暖暗消花事紅稀添濃柳條
緑淺殢人無力低不起風柔草軟幸海棠繡幕深遮不透紫衣
䡖燕踈刺刺𥿄楞窗眼撲簌簌水紋簾面關情何處偏多門
掩黄昏小院羅巾濕盡細細織春愁如線再相逢百舌㗋乾約
到黄梅時見
　催雪
　　太意
徑沒蒼苔庭無積葉盡作雲階月地似天上飛瓊下臨塵丗偏
爱竹籬茅舍有野鶴寒梅為姬侍江天淒緊千山人絶漁舟獨
去　休去且教住倘沽酒得魚同来索句先剪碎詩閣滕王蝶
翅吟罷蝦鬚高捲笑䡖薄楊花無才思謂新詞不减四愁伸𥿄
瓊瑶盈字
　玲瓏四犯
　　招夣寄調信弦
　　　春夜招子玉飲花下談及信弦茸城旅况歸思凄其恨
　　　稀春夣夫元日　女園消渇方苦夢多信弦旅館單栖反
　　　悔夣少槩括其意成玲瓏四犯二闋寄調信弦并嘲元
　　　景寄亦墨樵渭臣以發客枕一咲
八尺單衾恨好夣多般蔵貯的少睡後淒凉生怕枕兒知道空
館也忒欺人死不放髙唐人到恐陽臺雲雨勾管不容出巫山
廟　月痕寒透孤眠印只嫦娥影来偎抱睡郷冷逼情根熱填
殺春風竅應悔別淚那宵䡖發落櫻桃却要怕閒花反目偷央
蝴蝶註銷一覺
　　却夣用前韻嘲元景
央及鶯花暫雨約雲期告假些少夣裏情人走􁅳睡郷官道應
是花神發配花神夜夜向藍橋投到問業縁銷限何日賽徧妬
津祅廟　離䰟倩女雙勾引向虚空倒郎懐抱春光漏洩歡悰
竭碩三生無竅賭呪帋帳獨眠朦朧裏此人偏要拚海枯石爛
割恩𧖟室不眠一覺
　　招夣自和前韻
誰箇卿卿心坎裏纒綿姿艶偏少甚處相親夣亦舞縁難道㡬
度冐雨巫峰獨宋玉唱名不到遮莫𬒳巫陽奏貶提舉有鰥孤
廟　朦朧想到和伊睡却是竹夫人横抱孤眠真箇何曾慣枉
風情多竅空随胡蝶尋他也難把鏡中花要須索跟来夣人兒
暫借迷樓睡覺
　　却夣自和前韻
上覆花神莫暗逗妖嬈狐媚三少燕約鶯期鑽穴隙南柯道告
免雲雨差除又掌㝱脾符提到碩長作不眠魚目筦鑰𣏌梁妻
廟　溢情波驚精香散猶軟囈轉身廽枹虚空吃吃歡持足恨
情花開竅何處相尋素女叅握固牝門玄要任思香楣寝蝶交
蜂退春眠不覺
　桂枝香
　　春望
年年風雨偏今日今年較愁容易屈指清眀近也杏花還未春
光未老空消痩㫁送人逺山横翠箇中情事不教愁殺除非沉
醉憶當日樓頭舊侶想人面依然桃花何處徃事消䰟費盡
㫁膓詩句燈前細認人何似怕舊恨重新提起佳人相勸落花
蔌簌揾君清淚
　　金陵懐古用半山韻
春蕪满目問何處三分公瑾魯肅惟見長磯碧鎻落霞紅蔟鷓
鴣飛上南朝殿看三山白雲晴矗畫樓天角錦帆江尾雨花風
足　柳隂外雕鞍共逐問吳官晋寝碑㫁難續未到景陽多少
粉殘花辱㡬畨興廢荒臺院随燒痕一夜都緑多情逰女庭花
纔唱顰眉先曲
　念奴嬌
　　追和東坡赤壁韻
周郎年少想當日眼底曹劉何物萬古長江流不住吞盡東南
半壁鸚鵡洲寒洞庭葉脫正好鱸如雪得魚沽酒臨江共弔竒
傑空留無主江山多情沙草依舊東風發吳楚英雄流水去
漁火半眀半㓕黄石磯頭白蘋波裏折㦸生苔髮南飛烏鵲曾
噪魏室眀月
　　其二
江山千古渾不改一派烟波雲物白浪粘天天接水冷似畫圖
粉壁㡬徧旌旂數行鷗鷺眠破蘆花雪漁家守網閒話南國人
傑　笑煞銅爵癡翁小喬嬌壻相顧雄心發野草紅霞連夜火
儘付寒濤蕪滅金馬閒人醉携翠䄂歔摘山僧髮浩歌長嘯猶
憶壬戌秋月
　換巢鸞鳯
　　七月𥘉六日詠牛女
只隔今宵悵銀河未沒欲渡無橋細風吹鵲尾淡月上牛腰𥘉
秋那更夜迢迢則今巳愁来宵那遭離情久怕說起好期将到
　機絞愁未了天津畔收拾牛衣早河鼓頻催錦梭方擲打點
相逢話藁今夜今年您多長雙星雙䦇偏難曉天孫辛苦眀朝
莫乞新巧
　觧語花
　　無題
鴉頭婢散鳯觜釵横紅蠟花低亞綘帷開也銀燈背羞澁羅衣
未觧䡖顰可畫怕瘦損腰肢難把不分眀花氣參差嬌輔清于
麝消受錦衾良夜憶梅花帋帳单枕巫峡相逢未嫁驕夫壻
不是援琴司馬春宵一霎約略記雨纔雲乍驚畫眉紅日花梢
唤羙人醒罷
　　羙人捧菕和弇州韻
南泠月小北峒山高甲坼驚雷細翠鐺影入雙蛾緑皓腕碧旗
初試乳珠雪蕋三沸盡笙簫如縷要玊人仙掌竒擎色授嬌波
意小顫巍峩鬟髻褁春尖籠䄂疼䕶柔指碧甌青脆鸚哥唤
消渇文園曾起鴉頭羙婢也不染粉脂穠麗帯松風吸傍花枝
俊殺瓊漿味
　木蘭花慢
　　新月
唤雙鬟低問是初月是簾鈎正犀梳斜吐菱花半掩銀甲㣲彄
掻頭晚粧拜起恰下階私禱見人羞三點香燒心字一痕側近
牽牛登樓纎搯照箜􁣖陡的上眉兠憶相期小盡刀環破鏡
天際孤舟還愁團圓不彀把分鈿剖玦筆兒勾弓様鞋幫瘦减
彎彎寄與風流
　花犯
　　立夏詠梅子用清真梅花韻
亞枝低纍纍掛緑秀才賣風味紺珠匀綴憶嚼徴含宫齲齒妍
麗佳人手摘簷牙倚吞酸私自喜記前月紅潮初盡香篝曾共
𬒳　心中難抛撇仁兒春山皺蜇得和愁憔倅還可惜雙頭打
流鶯同墜難甦醒日長人困剛脆滴櫻桃濃睡裏巧一陣棟花
風過吹芳䰟似水
　眉嫵
　　詠羙人畫眉用白石韻
把湘簾髙捲日上菱花紅入綺牕眼怕暗塵凝匣羅衣拂澄河
匹練斜展逺山近逺在箇中酌量深淺霎時裏鶗鴂能傳怨両
峰翠㣲歛　瑬眄可憎人面爱鏡晴山笑鏡潮雲變畫影分嗔
喜宜人處黛㾗無限繾綣春愁一點冩不成九曲湘轉還留取
㫁烟一抹待郎染
　瑶花
　　詠雪
先春氷散入暝花眀沒檐牙高啄籬梢庭卉折㡬枝都似梳翎
凍鶴玊人何處正暖炙鵞笙小閣倚獸罏纎指頻温字澁紅牙
新學珠簾十二重遮想此處清寒不上梅蕚金罇翠䄂生俊
煞呵筆彩毫相角苦吟句就憶驢背舊逰如昨較淺斟低唱今
宵如此風情不惡
　宴清都
　　和信弦詠螢火
暝色黄昏坐間照庭榭誰照寂寥的我花梢露滴暗窓燈燼空
堦流火深深小院無人隱約見門横金鎻又誰家連夜催花随
風亂點紅雨　㡬囬乍去還来半眀不㓕将飛仍墮暗窺綃幕
未觧羅衣有人獨卧䡖紈小扇抛却數徧牽牛星㡬箇呼侍兒
半捲晶簾放他低度
(羿仁記/信弦蓮花螢火二詞極為阮亭所推歸以示/余亦賦二首終不能有以勝之)
　安公子
　　題余氏女子繡洛神圗和信弦同程邨阮亭賦
清襞吴綾軟非烟非霧神光閃繍虎情絲重吐岀凌波人面㣲
歩盈盈翠羽明如剪遥思想描影菱花展怕前身粉夲儂比虙
妃近遠　可待丹青染生塵羅襪香沾腕千古才人悔不倩鍼
神冩怨銅雀漳河遺枕同悲惋十三行萬縷柔腸轉付青衣紅
線補入填詞絃管
(冷朝陽送紅線詩有洛妃乘霧句)
　水龍吟
　　道中見楊花和東坡韻
東坡道是非花尋思好句從空墜㡬家閨閣巧将比擬逞他才
思撲蝶吹開粉墻飛出畫樓還閉似春愁㪚漫無情無緒髼鬙
三眠三起　緃使東風不𬋩也難教舊條仍綴恠伊輕薄閃人
抛躱揉人心碎莫道風流有時飄泊浮萍随水勸惜春公子夜
逰秉燭多收紅淚
　　㸔正仲園中杏花用東坡楊花韻
小亭㴱掩重門正玊笛樓頭吹墜一枝嬌艶如啼欲笑非顰多
思恠是春来玊容人倦繡帷深閉把珠簾乍捲欲尋新恨嬌困
乍扶慵起墻外酒旗斜矗望別路去䰟牽綴閒愁萬縷㳺絲
惹着鶯聲聒碎朱粉香匀淡羅衫瘦柔情如水只殘春㡬點非
闗風雨難消紅淚
　　秦溪弔古
春南日夜波濤恨填海祖龍不了英雄巳矣虞兮可奈吳其為
沼無限興亡水犀星𣪚䲭夷歸早試憑高千里越山數點時出
沒随鷗鳥滿目山河如此止潮打空城古道江南江北舊時
燕去故宫人老細數落花亂飄飛絮暗傷懐抱且歸来收拾漁
竿扶醉去眠芳草
　拜星月慢
　　立夏
燕子巢成棟花風過鶗鴂送春去罷何處春歸問新来初夏小
庭院到處隂隂嫰緑襯貼荼䕷低架摺叠春衫展生綃裙􁧉
　北源茶寄到山僧舍香篝火雪帯松濤􁯌閙殺兒女嬌嬰笑
争分梅蔗尺佳人笋試春尖乍舍桃小色溜朱櫻罅聴西園惜
别殘鶯惱荼䕷欲謝
　霓裳中序第一
　　感夣
㫁䰟未消得又見當時舊春色人静後月移花直掩複帳流蘇
重門屈戍珠光玉汁暈瑩瑩清淚凝臆偏惆悵人間徃事今夕
是何夕　頃刻雨踪雲跡杳冥濛蓬山千尺追思古懽疇昔憶
牛女臨河夗湖共鷁餘香冷瑶席縷金暗蝶裙灰積挑燈起帋
　牕楞下㡬點亂螢黒
　　春從天上来
　　　詠鞋盃
　一捻生春便口角流涎惱亂間情竒擎掌上軟玊偏温莫愁量
　淺難勝恰弓弓窄窄掬不满眼㡳盈盈嘱才郎儘鳯尖喑咂休
　涴車茵依稀青樓錦𬒳㡬含笑相鈎低語曾䡖未倒玊山且
　依金谷頻吸舌上蓮生任糺彈餘瀝端詳視可濕香塵漫留髠
　認暗中墜舄㣲减三分
　　綺羅香
　　　鴛湖舊逰題壁用央邦卿韻
　憶昔尋春羙人未起綺户暁簾如暮花困香横餘裊水沉猶住
　翠被歛雲出巫山犀梳吐月眀湘浦好菱花出落風流蜂窺蝶
　引己盈路　十年萍梗飄泊只柴門空鎻小舟横渡消瘦嬋娟
　想似霜濃菊膴西風剪窗外踈桐恰墜題㫁膓詩處庭閽悄鎮
　日無人畫眉鄰巷語
　　瀟湘逢故人慢
　　　題余氏女子繡髙唐神女圖遥和程邨阮亭
　朝雲何處從黛裏九疑裙端湘水飛下岷峨路想十二峰頭烟
　絲霧縷繚繞君王略廽避細腰官女暗追尋帝子行踪三峽碧
　空中住　山靄蒼蒼欲暮奈花落黄陵如花人去膓㫁髙唐賦
笑宋玊情多楚襄夣錯髣髴搴幬痴絶到繡床燈涴倩才人
雲雨清詞重向巫山題過
(神女賦燁兮如花)
　　懐黄浦舊逰
舊逰黄浦憶霜蟹横秋江豚吹霧一棹蘆花雨帢重九登髙上
洋官署舟鳯城樓隱隱見海濤吹鶯閃驚沙一夜胡笳烽火㫁
雲間路九峯青低可數見海市依然栽花人去濁浪黏天舞
感故國飄零故人黄土墜淚祠前尚填咽神燈巫鼓二十年無
限興亡只有寒潮如故
　花心動
　　花燭詞　朱生洲士
畫扇徐開問多才催粧麗詞曾畢頻整雀釵小顫花冠作意綵
輿遲出羞饿偷注微波緑難消受暗中春色殢人處纎彎半搯
䡖那無力　此夜相逢如客儘摶捻今宵雙身成一低躱繍衾
代觧羅𥜗急性才郎真忒玊鈎響定燈花動温存然翠紅嬌滴
恨正好春眠養娘将息
　永遇樂
　　和稼軒北固亭懐古
吴楚東南長江萬里人傑何處鉄甕周遭金焦相向浪打空城
去雲颿沙鳥徃来無定不為逰人吹住孫劉事蒼苔蕪沒獨留
狠石如虎　山川猶昔中原板蕩膓㫁蕭孃一顧㡬度春風杜
鵑零落瘞鶴亭西路英雄已矣無情潮水日夜江聲鼉鼓憑兒
戯蠻童闘草寄奴勝否
　氐州第一
　　和耆卿秋思
紅樹髙樓黄葉古渡遥天一抹山小㫁㕍行低驚鴉陣破吹落
秋聲縹緲只柳梢殘月猶把孤眠人照螢背銀缸蛩邉羅幙暗
催人老　應是離多歡㑹少只無柰羈情縈繞枕上天涯闋河
千里屈曲屏山遶争知今宵夣裏相看處桃燈欲笑是否巫山
是巫山楚天已曉
　折紅梅
　　本意用宋人韻
問羅浮千里夣中盤盡瘦笻㡬節黄昏後分眀玊洞溪頭碧桃
先發朱衣素質自是神仙風格舟䑓后室不到紅塵有天上飛
瓊携来綘雪　歲華空閱聴羗笛樓頭頻吹離别一夜胡霜零
亂吹落燕支山月覊愁漫説横參外翠禽啼咽醉来莫倚赤玊
欄干恐狂歌一曲珊瑚敲折
　西河
　　金陵懐古次羙成韻
龍虎地繁華六代猶記紅衣落盡祗洲前一雙鷺起秦淮日夜
向東流澄江如練無際白門外枯杙繫倚樓船朽橛難繫石
頭城壊有燕子􁋚泥故壘倡家猶喝後庭花清商子夜流水
賣花聲過春滿市閙紅樓烟月千里春色豈闗人丗任野棠無
主流鶯成對􁋚入臨春故宫裏
(杙繫舟木也)
　望海潮
　　題余氏女子繡龍女傳書圗遥和程邨阮亭諸公
涇陽雲散洞庭波逺淒其霧髩風鬟客似𥘉　兒非雪窖雨工
毛髮生寒鮫淚濕䡖紈盻蘂宫綃闕歸去應難尺素千行憑君
作鯉寄書還似聞嬌泣迴鸞矢報恩徑寸愁緒無端䄜結指
湘山柳色依然綵舟縹緲人間萬歲為歡有深閨偷傳錦字刺
上氷𧖟誰獲驪珠璇璣小様句囬環
　　和屯日錢唐懐古韻
川原衣錦樓臺錯繡英雄耗盡豪華潮打空城射潮人去興哀
都付漁家吳越一溪沙恨越江吳地咫尺天涯半壁江山半閒
亭榭小窮奢佳人南國偏佳只西陵栢下千古名花堤雪流
鉛路桃獻咲六橋閙殺羣娃渌水按紅牙幸荷蕖風細吹遏朝
霞拾翠人多零香剰粉向誰誇
　一蕚紅
　　詠睡鞵和信弦
玊彎彎訝非花非月偏入綺羅叢莫道無香自然有迹勾人不
露行踪最疼惜盈盈掌上咂春尖小印齒痕鬆雲起雙飛雨餘
並宿夜夜相逢幫襯思香媚寝怕夜舒新展點涴驚紅帯孔
頻移被池緊扣夣廽踏徧巫峰追思憶腳踪心事那回好煞不
言中消得九成帳底一搦春風
(羿仁/信弦詞己爲工絶然雲起雨餘二語恐温李/秦黄亦難更爲措手以較信弦玉樓銷䰟句不知誰堪)
(伯仲)
　望湘人
　　詠張逺畫冩生卉物紗窗
㸔䡖籠薄霧濃罥重隂畫簾高下婀娜姹紫晴烘妖紅深染羞
殺東君低躱亡頼㳺蜂輕狂粉蝶謂他真個恠今年両度韶光
風雨花朝重做　莫傍美人低坐怕花容人靣難分你我照影
問張郎多𬋩畫眉筆錯封姨莫妬愛他百子新納石家阿醋更
将取繡幕重遮怕損落花風大
　一寸金
　　詠蓮花和信弦
何處飛仙羅袂從無點麈涴似朱顔二八臨風雙笑良宵三五
銀河獨坐愁到江南路唱徧了菱歌千度休敎見楚艶吴娃應
是紅衣有人妬　恨若無情嬌来欲語啼珠寄綃府恐江干製
芰莖還多刺水中結屋荷難為柱費盡騷人詠多半似六郎
貌取問阿誰出水天然秀奪天然句
　　詠十姊妹花追和㓜玉從姑呈玉映女兄作
合蘂分英不與羣芳争品價縦彭門貴種非矜富麗朱門玅
質自然幽雅二羙誰髙下算閨閤陽春和寡錦屏中花蕚
相輝道韞才名冠諸謝　不藉花師難呼月姊深閨二難也似
成行五五艶歌雙　當花葉葉董嬌妍冶黄絹成佳話流遺墨
銅臺雀瓦把花牋重到花前不見㸔花者
(叔大父君山先生工詩有二女長季琬次季琰琬字玉/映琰字㓜玉皆能詩于貽則従姑也㓜玉姑多詩詞病)
(革語其子朱昻日吾聞之古閫言不出于外况詩詞之/流播乎吾死後取遺藁悉焚之昻不忍棄置稍收遣佚)
(十不存二三偶撿故笥得此篇敬和而傳之令詞家編/之彤管焉/附詞于後)
(季琰/詐十姊妹花調寄一寸金呈玉映女兄/繡幄/銀屏生小連枝開取次笑昭陽合徳空傳雙絶二喬傾)
(國輸他未字枯下標風致論才貌誰甘第二閨中費㡬/許評章連譜添枝上花史/只數排行難分娣姒紅顔)
(縂相似便成都眉様粧成一色回心詞艷香分何處惱/亂探花使原只合花閒序齒殊非是十八封姨花信知)
(同乳)
　踈影
　　和白石詠梅
月痕如目送昏黄暝色翠羽雙宿耿耿横參清切鄰家飛霜暗
上絲竹羙人林下驚相遇想身在孤山亭北却夜深白鶴歸来
雪满山中黄獨　為訪氷臺故侣依稀曽記得名字蕚緑謫下
瑶池暫住人丗流水踈籬茅屋儘教歷盡荒寒徑不肯到春風
杜曲問㡬枝臨水欹斜帋帳已横前幅
　沁園春
　　和文山題雎陽雙廟韻
自古誰無視死如歸死亦何妨恨洗兒妃子暗馳駝足白頭太
上驚走羊膓老将潼關詞臣凝碧不及睢陽雀䑕香忠肝照似
山河桂影不缺吴剛　淒凉宗社興亡又經歷金元㡬戦塲歎
徘徊汴水空留雙廟從容柴市尚有餘芳燕子蘆花水萍風絮
何處乾坤着首陽從張許無煩炎午委宛商量
　　初度自嘲
甚矣吾衰歸去来兮亦巳焉哉笑山中甲子年忘曆日予惟乙
卯謫豈仙才白髮生顛青衫脫手卿相何如両芋魁難消受藥
爐香燼書帳燈煤　乾坤都付猜枚碩傾取滄溟作酒杯比米
家顛老并無丈石孤山處士更少妻梅両隻芒鞵萬年藤杖報
道桃源花又開身名事付南柯駙馬東閣官槐
　　又
今日苦樂来日㡬何亦何為哉但陶潜漉外不愁無酒江淹茟
下巳恨無才且盡尊前休論身後醉到横參斗轉魁燈花好故
人至也莫剪青煤曹劉班馬鄒枚縂不及先生此一杯縱封
候萬里天山青海逃禅半偈雪竇黄梅買个扁舟五湖歸去
相約漁船開未開還相訪冬青烈士俠客鉺槐
　　　送友北上
　上馬一盃馬上相㸔欲去仍留問長安花信眀春禁院長途旅
　夣殘月蘆溝五色雲邉萬言草就喜氣天顔動袞旒臚傳早㸔
　昭容紫䄂玊捲簾鈎泥金他日歸舟繋野老柴門水盡頭正
　山中髙枕深埋人跡花前飛盖曲礙行輈倒着荷衣斜支席帽
　罄折生踈索罷休如相訪莫松間呵殿為减三騶
　　　夗湖旅寓調朱大所歡
　憶昔當壚二十年前十五盈盈自劉郎一去巳非前度徐娘雖
　老尚復多情秋水波平逺山黛皺舊侣相㸔捴目成提壺就見
　落英满砌菊嫵霜横　低聲萬福卿卿問何事腰支太痩生想
文園消渇偏思露掌文君未寡早有山盟邨釀娛人野花送客
犢鼻臨風滌未鲁羅裙濕正夗央湖上舊雨新晴
　摸魚兒
　　寄信弦弔客茸城
記前秋夗央湖上短篷揺曳眀月西風連夜催人發不𬋩情悰
難別人去也早又是新秋落葉凉時節海天那缺那堆裏雲
山茸城一點空水互眀㓕不堪説両字功名周折空勞枕上胡
蝶還家蕩子空閨妾驚散了東簷鉄休悲咽儘眼底輸嬴未
了殘碁刼松江如雪知不為鱸魚臨流把酒買棹弔黄歇
　賀新郎
　嘲少咸姪墜馬傷眉鼻
風暖海天直正長堤平沙藉草軟塵鋪陌蹀躞玉驄驕不住倒
墜踏花狂客驚墜舄遺簮狼籍可是惜春殘杜宇随落英點
破啼紅濕血濡縷眉間尺遠山驚蹙文君碧笑檀郎學人墜
馬髻偏粧額㪣㫁􁲑瑚鉄如意細詠洛生捉鼻非睡漢華山蹄
失㝎是眼花眠賀監似乘船醉落天街側鷓鴣道行不得
　感時用稼軒韻
孤憤韓非說恨茫茫乾坤無地避秦仇葛江左夷吾誰底是楊
白花飛成雪笑乆矣吾其被髮咫尺彿俚飲江水猶尋常乳燕
巢梁月弹不盡雍門瑟金樽到手休䡖别望滹沱朔風不起
河氷難合移得冬青三兩樹誰辨六陵餘骨且莫道先生痴絶
燒取咸陽三月火也難消方寸肝膓鉄髮上指眦雙裂
　　再和前韻
時事尊新說鄙孔尼春秋朝報虎牢長葛愽帯寛衣奓口論又
向風痺掻雪㺯宇宙倒懸如髮莫嘔是兒肝五色且聽他彼婦
韶三月秦王缶趙女瑟　送春不忍春將别有所思羙人未至
碧雲欲合屈指平生無限恨何止鰣魚多骨只贏得連痴三絶
老筆鏦錚金石響知乃公胷有𬎼賔鉄池一躍眀鏡裂
　　三和前韻
說法本無說任逍遥此身喫着青精黄葛飽後苣鞵拖両隻閒
㸔海潮如雪直望到天池窮髮歸把亂書随意讀渾相忘某
傳何年月抛書起風瑟瑟老彭殤子誰差別且瞢騰邯郸一
枕眼皮長合睡足平西紅日墜烟燼愽罏山骨甚功課古詩唐
絶跳出錦鱗千尺網聴他張海底珊瑚鉄六印佩五車裂
　　和稼軒詞用辛韻
吾老是鄉矣醉鄉睡鄉而外醒時無㡬六一先生齋中物便作
開門七事奈見獵猶然心喜除却平原絲繡像又未知肝膽向
誰是欲把贈誰堪似橪髭長嘯西風裏想稼軒凌雲意氣揮
毫情味落句鏗然金石響殊勝新桐初理豈屑效劉卿錢起萬
古詞人無敵手只使君之後惟孤耳寕鹿鹿數餘子
　金眀池
　　次少逰春逰
紫陌花横青郊柳直寶馬紅塵一路馳道上和風淡蕩落紅過
點點似雨粉墻頭掩映秋千露半幅裙角彩雲飛處聽墜釧如
尋流蘇疑動語燕雙歌雙舞傍水桃花嬌無主恰婀娜􁀼情
巧留人住花教住玊驄且住愁漫訴伯勞休訴一霎時攪亂春
心煞恠是啼鵑惱人的苦把折得花枝可人分贈恐帶将愁歸去
　白苧
　　本意用元人韻
山鳥啼采越葛山間落落香篝貯火恐到黄梅雨惡䡖風吹玊
纎金斗熨綃幕銀剪入生綃蹙半幅澄江魚躍相思針孔朱吐
丁香略略不抵防唾痕點暈紅櫻萼　記昨春衫一角欲剔
燈花細㸔雙蒂疼惜春尖嫩削㡬次裏停針青煤涴郤正迷
離倦眼鳥驚鈴索誤玉人半晌相逢殘夣深閣奈天涯人逺羅
衾薄
　　題余氏女子繡西子浣紗圖
罨畫中繞匹練溪流眀静色絲妙絶構得苧蘿小影浣溪紗青
苔石髪照容髩眉黛蹙興亡剪一半吳江先冷紅衣落盡越女
􁀼情多恨怕無端騷人繪士臨圖本顰後沼吳一瞬渲點清
矑仙針九扎難刺捧心愁病訝淡粧濃抺淺深莫定重劈縷分
芒追思幽靚問當年女伴若耶箇人誰姓恐無鹽刻畫争分寸
　蘭陵王
　　詠柳和羙成
汴河直官柳両行曳碧能禁得㡬度别離落日津亭淡無色飄
零况去國憔悴多情逐客風流散春暗鳯城韋杜參差去天尺
　浮萍轉行跡憶馬滑霜濃花媚當席月圓翻作如鈎食随一
片飛絮㡬程茅店折梅從此㫁戍驛恨天限南圵　愴惻寸心
積莫别後經秋為我愁寂攀條執手情何極且暫繋征棹慢吹
離笛怕樽中酒袂上雨雜淚滴
　　瓶中桃杏争妍賦賞
杏花早剛是春分過了畫摟上㡬度玊人翠䄂凝粧倚春曉掃
眉新様巧又見碧桃一笑紅肩並兒鶯子燕匹配東風艶陽閙
　相憐故相照縦减瘦三分也成二玅怕鏡中人妬畫中人錯
箇中約略誰較好也難判多少嬌小各波俏向畫影雙鈎百
媚難討韶茟透出風情藁恐露釀蜂醉粉殤蝶殀損花懐抱合
二羙無月老(玅字下少一句)
　多麗
　　憶西湖
去年秋移家鲁到湖頭正西風山山黄葉飄零偏打秦樓翠嫣
然西施歛黛渾消瘦蘇小含愁無限湖山那堪回首柳枝争似
舊風流問當日舞鬟歌靨衰草亂汀洲空膓㫁酒醒花倦同
睡蘭舟　任芙蓉紅衣冷落不關溪鷺沙鷗萬松前故宫何處
両高外殘照将收風雨多情烟波有恨江聲日夜㡬時休暗想
昔時心事人月両悠悠休重把新愁釣起𥘉月如鈎
　稍遍
　　用丁竒遇花燭詞韻為猗天姪
珠簾圍繡交牕䟽綺去盡形骸累從頭算日日數花期剛只箇
今朝正是排一對鳯觜綘紗燈引鴉鬟捧扇俱韶穉覷釵矗紅
兠瓔垂粉耳打點消䰟從此沉沉網户暗朱扉漸蜃脂低亞燭
花飛喜媪催眠小姑先去巳知人意便神仙也甘謫墜生生
共塵丗人間美满受清供雨滋雲味莫漏洩小春梅梢青帝屏
山十二寒如水儘玊枕竒温随郎轉側紅日紗㡡上矣却衆裏
低頭佯整瓊珮有無限􁀼情匿笑時欲将息才郎無計㡬度暗
呼小玊手語郎何處虧他准折紅鸞天喜驀地偷睃心醉閒思
可奈昨宵何顫金鈎流蘇未止
茗齋百花詩
　　　　　　　　　海鹽彭孫貽羿仁氏著
　　牡丹四首
画檻陰濃綵羃新雕楹嬌艶有餘春朱樓綺結依仙
掌錦幄風多避舞塵瓊樹竝翻淸夜曲沉香定識倚
闌人懸知國色傾城在姚魏名家品未眞
　　又
高㙜徙倚錦翩躚十二朱闌鬪色妍浥露晴霞凝曉
暈流風淡影入春煙氣蒸寶鼎龍涎暖香壓花房燕
壘偏共羨人間饒麗質玉樓金谷鎖嬋􁀬
　　又
翠幙深沉下七襄芬菲何惜殿羣芳全欺剪綵瓊枝
滿不借催花羯皷長將相亭㙜分畫錦神仙衣袂有
天香江南春色眞如綺未必風光讓洛陽
　　又
京洛名園十萬株淸歌妙舞勝吳趨穠芳三月春如
酒艶質千金價倍珠銀燭光搖紅菡蓞花陰影落紫
氍毹新篇欲奪河陽錦五色江毫好在無
　　竝頭牡丹
繡圍合錦出花房照影雙來各自香髣髴仙姝標琬
琰參差姚汭擁英皇才人入座爭聯壁明鏡分嬌笑
競妝獨許比肩花下宿故敎文綵贈鴛鴦
　　黃牡丹
百寶闌前粲陸離花王端合鎭軒墀共看綵仗朝黃
幄重見姚家降帝姬金屋佳人嬌笑歛色絲少婦綵
毫疑東皇富貴原無匹掃盡宮鴉六院眉
　　紫牡丹
魏氏名家占上欄胭脂凝袖倚琅玕蒲桃錦幄香徐
卷紫海春波夜不寒似共洛妃乘霧下恰宜飛燕避
風看檀槽試近花前撥撩亂韶光顧曲難
　　又
魏家貴種壓芳樷佳麗由來冠洛中穠映禁垣春色
重香流煙翰彩毫空織綃庭院深籠霧飛燕樓㙜暖
避風倘許檀槽歌紫玉雙雙應願入秦宮
　　綠牡丹
翠雲承葢上流蘇靑帝移春画檻隅笑殺小家空比
玉若非金谷漫藏珠鴨頭池照穠芳沒螺子眉分黛
色孤凝碧勝遊絲管歇獨畱花影滿春蕪
　　墨牡丹
彩筆分妍映綺羅春陰穠藹淡相和玄蜂照蕊花房
暗鐵笛横塵暮色多索何烏衣人入夣影蛾墨海月
生波沉香亭畔休頻倚誰辨雲鬟鏡裏過
　　白牡丹
露浥瑛瑤絶代姿三千粉黛妬蛾眉濃芳隔幌搖雲
母艶質驚人對雪兒壁月長圓休秉燭銀毫一色誤
題詩新聲漫入梨園奏舞罷霓裳總未知
　　又
素質傾城迥絶儔紛紛紅紫自含愁入宮洗盡三千
黛無雪光搖十二樓姑射仙姿㢠綽約玉堂人物見
風流詩成壓倒諸元白徙倚銀毫寫未收
　　紅牡丹
朱門花月倚春宵占盡風光赤板橋艶曲雙聲歌絳
樹佳期一品冠紅綃珊瑚照座𫾣疑折彤管塡詞醉
未消似有羣仙下瓊島丹樓五色上霞標
　　芍藥
婪尾春深艶未收画闌嬌冶占風流儘敎微謔廻紅
黛怕說將離易白頭含笑花前挑鄭女多情月下夣
楊州嫣然一顧當堦影消盡詞人萬古愁
　　海棠
柔枝恰恰語流鶯西府名花冠蜀城淺暈垂鬟禁惹
恨淡紅低靨不勝情消魂艶色愁無力滿眼春嬌睡
未成香國夣回人近遠妝成十五正盈盈
　　白海棠
東風裊裊并柔姿幽艶輕盈點雪墀柳絮簾垂春思
冷画樓人睡月明遲飛來玉燕枝微動夢入梨花蝶
未知莫更催詩照銀燭少陵野老髩如絲
　　又
一枝淡冶送輕寒寒食芳郊雨後看遲日遊絲春更
靜浣花深院雪偏殘神仙縹緲飛瓊下才子風流傅
粉難從此韶光妬顔色無人重倚玉闌干
　　垂絲海棠
游絲罥影日沉㝠微嚲瓊裾倚小亭嫋嫋流光吹不
住飄飄仙袂舞曾經赤繩月下全疑繫紅線風前去
未停收束春情偏歷亂華淸長覺夣忪惺
　　又
紅襟翠袂冷㝠㝠和雨和煙倚短亭倦起曉寒凝露
重夣餘鶯語帶春醒鴛機人困香偏軟繡幕風牽裊
未停惹盡閒愁千萬縷落花無限草靑靑
　　鐵梗海棠
古榦槎枒絳蕚懸昌州别種照西川便同丹棘栖朱
鳯殊勝殷紅老蜀鵑藻艶誰言無勁骨丰稜何必避
暄妍任君如意閒敲徧碎落珊瑚步障前
　　薔薇
高下倡條鎖翠幃綺羅滿院弄春暉錦屏四照濃芳
合紅袖千行粉黛圍浣露餘香猶竟體畱歡幾度欲
鈎衣玉人纎手頻驚刺代摘繁英挿髩㱕
　　黄薔薇
翠屏千片剪緗雲檀暈盈盈百和薰鶯惜金衣低避
刺蜂翻錦翼暗離羣飛英蠟屐沾無迹汲水銅缾照
未分幾度微風香亂落晴窻梅雨訝紛紛
　　又
翡翠屏開盡鞠裳却疑姚汭擁花王不須厓蜜添檀
暈自有宮鴉試額妝銅掌仙人微辨露金衣公子只
聞香鄰家冶女休頻摘昨日蜂交半退黃
　　白薔薇
萬綠千紅惱艶陽獨看幽雪弄芬芳簾櫳似水無春
色花月相親有暗香銀蒜觸風微破蕊瑤英入座見
容光屏山十二行難盡玉雨瀛州思渺茫
　　蘇州薔薇
繁華四月徧金閶減樣薔蘼别有香冶態盈盈廻笑
靨紅顔小小愛新妝吳宮花草俱無色刺史蘇州總
斷腸曾到館娃歌舞地至今墜鈿滿山塘
　　佛見笑
名花含態占春酣歡喜長宜傍佛龕優鉢此時應解
語破顏若箇可同參飛空散去頻廻靨游戲拈來亦
帶憨移種東林過溪處不須對影已成三
　　十姊妹
花姑種艶本連枝次第妖紅賦比兒趙氏未應誇女
弟楊家寧許賽諸姨錦屏風颭齊廻首繡幕春深巧
鬪眉一樣朱顔拚共嫁爭須五色認牽絲
　　又
連理同根并一身誰敎獨立詫佳人相當五五雙成
艶共壓茸茸九女春月姊憐香爭自媚風姨解妬暗
中親不愁紅粉難分施一任丁孃索更頻
　　月月紅
嬌姿濯濯尙含葩簡點春光䕶絳紗艶色施朱初上
的新紅當夕未殘霞生憎粉退難交蝶羨殺風流正
破瓜二十四畨花信後不知何處著鉛蕐
　　又
膩粉凝膏淺淡中䕶持嬌艶倩芳樷春㱕夜夜空啼
血月冷年年托守宮未減唐兒私避幸微聞飛燕已
殘紅含芽芍藥休相妬拭取鮫綃問曉風
　　玫瑰
濃芳鬱鬱滿堦栽琬琰標名玉篆廻沉水和香沾􁮜
韎火齊等價壓瓊玫日蒸更覺胭脂暖風過俱聞麝
劑開此際百花輸氣息儘敎蜂蝶爲君來
　　酴醿
暗香柔韻自相親嬌冶東風刺眼新嫩色微添紅淺
淡塗黃薄施黛輕顰流光暗濕將殘雪花事頻催未
了春釀取山英堪過臘文園消渴倍詞人
　　木香
翠條成幄罨清芬入座濃香綴白雲䌓蕊倒垂簾瑟
瑟綠陰晴散雪紛紛鞦韆亂影縈高架蜂蝶鈎衣住
舞裙置酒山棚坐花下人人如握茞蘭薰
　　瑞香
傳聞霛種出禪關睡起奇芬發草間何處龍涎增酷
烈却敎蜂陣日㢠環荀君坐久香長惹蘇小心多結
等間莫愛繁英偏馥郁百花消痩損朱顔
　　黃棣棠
繁英纎刺吐平蒿驚見金鈿上玉搔錦䂖流黃花影
亂菊裳吹羽蕊飛高穿樷瓦雀爭難辨抱瓣壺蜂坐
未牢一任閒庭自開落紛紛緗綺碎吳刀
　　桃花
何必三千問歲華人間能得幾回花纔逢漁父溪溪
雪一入天台樹樹霞才子風流看巧笑神仙醉色媚
丹砂踏春莫待春殘後桃葉桃根訪妾家
　　絳桃
玄都春色九霞飄天上栽來下碧霄殿脚仙妹全歛
黛雙聲歌伎正含嬌帳紗搖燭空無影丹雪凝砂轉
不消何用朱􁵸張院落東風獨倚赤欄橋
　　碧桃
淡冶風前暗自矜玉闌干外入閒凭月華正滿當瑤
岫春雪初殘到武陵粉黛窺墻時不見吳紈掩扇已
難勝白門元是儂家渡素面臨波衍可憎
　　人面桃
一枝妖豔倚微酡愁絶朱顏奈老何靧面盧家妍自
照斷腸崔祐恨偏多含嬌滿眼俱成笑雙頰垂紅未
掃蛾前度人來定相識容華無恙意蹉跎
　　夾竹桃
玉洞淇園總不分落英寒翠共紛紛綠陰何處尋瓊
島紅雨還堪掃碧雲入谷吹簫遇劉阮渡江持檝下
湘君重來人面空相憶遠折琅玕寄所聞
　　又
贑水流光遶藥欄却敎紅袖倚琅玕不將艶冶爭春
晚漸覺朱顏耐歲寒蓬島種來高士老武陵人去此
君殘沿溪好約王猷共日日東風一笑看
　　杏花
日邊爛熳費春工萬樹仙林照綺樷破蕚乍沾寒食
雨落英時颭酒旗風玉樓淡月重門冷紫陌香泥十
里紅最喜慈恩探燕早少年人在曲江東
　　墻頭杏花
画垣嬌送一枝新桃李無言總出塵疎雨吹殘橫笛
後曉風愁殺倚樓人鞦韆花外誰家院寒食村西幾
度春近日舞衫歌袖罷東墻紅紛莫窺頻
　　李花
誰道紅顏勝玉顏桃花端合讓幽閒纎穠夜月樓㙜
外淡冶東風院落間寒食倚闌人脉脉淸歌廻雪韻
潺潺緯綃萬朶流光冷麗何元應白氏嫺
　　梨花
洗妝微雨乍廉纎寂寞東風痩更添煙火淸明長漠
漠昏黃月夜自淹淹玉人小困闌同倚燕子剛來雪
又沾爲問春㱕應幾許愁多猶怯捲疎簾
　　櫻桃花
歷亂風光照綺羅山禽銜蕊滿庭柯海棠分艶紅全
褪唐棣爭暉麗較多小似樊姬含笑後誰從却要捲
裀過莫貪結子春嘗早其奈朱顏老去何
　　郁李
繁蕊濃芳自滿樷翩反送影入簾櫳棠梨月冷年年
雪玉李歌闌處處紅宜有脊令啼永日恰同荆樹伴
春風相輝花蕚還相媚一氣東皇雨露中
　　木筆
芳心倒磔紫毫吹萬蕚描春上玉墀旭日研朱常點
露輕陰如墨正臨池上陽宮女題紅早五色江毫入
夣遲最愛晴窻閒弄影偏隨鳥跡到書帷
　　玉蘭
玄圃琪林幾樹長藍田移種下三湘露團高掌樓㙜
上月抱氷壺沆瀣傍陳氏後庭爭艶冶謝家子弟有
輝光瑛瑤滿眼堪誰贈結桂辛夷思渺茫
　　繡毬
上林結綺送春回剪綵琪園巧樣裁月滿玉輪枝外
轉夜懸珠斗暗中開流蘇帳合飛香雪蹴鞠埸深襯
綠苔却恐三郎沉醉後誤敎官女蹋花來
　　紫荆
紅艶紛紜偏六街獨畱紫褐伴空齋共看田舍連枝
樹不羨薇垣侍從階良友藉花班作坐山妻和蕊剪
爲釵白頭兄弟同榮悴歲歲流光慰孔懷
　　朱槿
淺白深紅映水涯西風開徧野人家嬌姿艶艶迎朝
旭墜蕊翩翩帶晩霞自媿柔條寄籬落寧知麗色委
泥沙山中習靜看來久誰羨同車北舜華
　　佛桑
粤霧閩烟洗瘴鄉不敎容色損炎方淸暉欲冠英韶
粉紅艶寧侵島嶼霜委露因風悲弱槿洧盤浴日倚
扶桑南中誰道元無佛異卉閒花麗太陽
　　薝蔔
名花何必問曼陀鼻觀叅來滿素珂六出飛英廻玉
女半林澹月映維摩色香空際眞無着妙果拈來似
尙多却憶鹿園移植久一枝長許伴優婆
　　八仙
瑤壇星月路潭潭謫籍初分下草菴隺氅臨風時聚
散流鈴墜露夜䰐鬖七賢照座誰虛席九老催花有
剩簪端讓金荃才思㨗八叉折作韻籌探
　　柳花
楊白歌翻到白門東風滿店撲淸樽飄來舞袖沾無
濕吹入梨花暖欲昏絮絮鳥啼同惹恨綿綿春思暗
消魂謝孃莫自跨風調輕薄才人在雪園
　　菜花
高下分畦映綠蔬野田千頃布金初飛飛黃雀低時
見燁燁游蜂去自如緗綺羅敷迷陌上壁油蘇小亂
香車桃花淨盡休相惱齩得孤根自有餘
　　諸葛菜
丞相行師下蜀陲尙畱蔬植吐芳𬎼根蟠炎漢三分
土花繞成都八百枝靑畝送香春瑣碎紫英帶露錦
離披臥龍食少空循壠回首躬畊抱膝時
　　紫藤花
紫蒂垂垂覆短楹綠陰如幄蔓縱橫蟠枝碧落虬相
結挂蕊桐花鳯倒行繚繞蕐鬘分寶絡參差山帶綴
繁纓剡溪借得新牋樣欲染雲藍採未成
　　淩霄
小山枯樹曵喬柯繚繞虬龍下絳河映日干花紅婀
娜垂梢百尺綠巍峩西陵宛轉依松柏湘鬼嬋娟帶
女蘿不分柔情易相附淩霄姿更傍誰多
　　錦帶
三月春光錦繡中翠條軟綴合歡樷非關百丈游絲
織全勝雙文手薾工楚女細腰堪束素薛鬟飛線乍
分紅不須花下從郎索朶朶同心蜀纈籠
　　金雀
鏤翮雕翎弄艶陽參差干葆集羣芳莖分厶鳯釵頭
緑花鬪宮鴉髩裏黃巾笥夜銜環月冷銅㙜春入伎
衣香東風墜蕊張羅畔莫報侯家失鳯皇
　　蝴蝶花
粉質低栖芳徑中蛾眉小隊舞簾櫳画圖滕閣香畱
藁㱕夣南華月滿樷樂府花間翻羽調綵衣嵒下渲
春工魏收才思多輕薄試擘瑤牋賦草蟲
　　又
紛紛鳯子閙春工物化驚看托綺樷舞砌綵衣飛不
定隔紗團扇撲來空魏收輕薄全輸態莊叟逍遙宛
御風傳語游蜂休共逐偷香人在粉墻東
　　紫蝴蝶花
繡陌濃芳戲已殘蘭心蕙質吐雕闌燕泥墜砌香無
迹芝葢橫堦露未乾鬪草簇裙茱帶亂踏花翻翅棗
騮寒筆牀淸夣閒相媚故落端溪石上看
　　白蝴蝶花
游戲東園借一枝玉堦如練舞翾垂元嬰画入霜毫
動漢樂歌翻素羽遲輕颭暖風輸汗粉暗驚紈扇掩
蛾眉銀燈頻照當軒影不見穿花月下時
　　秋蝴蝶花
鬱栖陵舄已西風緋脉翩翩出草樷鳯子巧塗丹粉
去蛾眉全暈額黄中圖成海眼飛難起裙簇金泥夣
已空辛苦越孃藏媚蝶紫斑紺縷滿秋蓬
　　西施夣
吳山越水杳無慿吹盡東風思不勝人困花洲春浩
渺草深香屧霧瞢騰黃麗喚起渾難醒蝴蝶俱飛覺
未曾南望女陽亭外路煙蘿月苧隔西陵
　　杜鵑花
子規聲裏度芳菲躑躅東風攬夕暉春去錦城香帶
雨花明蜀道露沾衣啼殘月夜空流血開徧靑山尙
未㱕此去可應逢七七亂紅偏繞隺林飛
　　又
萬花開盡弄芳菲躑躅靑山徧翠微謝豹啼時干蕚
吐錦城夣到亂紅飛朱顏一顧春將老遊子初看淚
滿衣獨有幽人情思薄枝頭空呌不如㱕
　　雞嗉牡丹
綠英剪葉彷花王百朶懸條貫錦囊絳幘巧收紅嗉
動朱絲淡綴紫羅香頻輸繫肘愁車騎誤摘登山戲
長房堪作沉香亭下伴玉環爲結縷金裳
　　柳穿魚
武陵漁父入芳林却訝朱鬐罥綠陰綴蕚鱗鱗桃浪
起懸枝圉圉雨絲沉看花誰下前魚泣食客空餘射
柳心何用攀條更垂釣五侯門外正春深
　　剪春羅
繁英如画瑣窻前丹卉參差印砌妍朱露薄研孤暈
重刻繒輕點五衢圓色殷茜袖猩猶淺紅奪榴裙絳
若仙裁盡春工雙燕剪舞衫零落委花鈿
　　剪秋紗
越地紅妝艶若邪溪頭採葛碎吳􂀅苧村刻畫俱成
綺浣石蘢蔥已作霞女樂帳垂書帶亂長房茱挿佩
囊斜何勞金錯隋宮剪鏤月裁雲野老家
　　山丹
明媚丹葩照小齋瓊芬冐砌粲瑛瓌絳紗帳淺微侵
幌紅藥闌低細遶堦瑣綴垣衣成赤壁支分珊樹貢
朱厓可應句漏砂中産採摘英華出短柴
　　銀丹
銀㙜㩦植下丹梯白雪芽生馥麝臍光照燭陰搖素
穗膏流仙甕迸香泥玉房累黍重樓吐鉛汞英華五
出低君自不貪看夜氣金莖爛熳滿幽溪
　　蜜丹
淡黃初拭越羅衣嫩色盈盈絶態稀小試道裝葵識
侶薄施檀暈麝含暉蜂壺浥潤丹芽煖厓髓咀英蜜
珀微辛苦百花空釀液爭如濯露自芬菲
　　夜合
開闔花房露色濃輕霞微罣月玲瓏香梳翠帶心猶
結綺合朱絲錦乍籠便擬定情分叩叩忍令相負怨
蛩蛩人間空說黄昏散子夜何曾有懊儂
　　丁香
春風紅鎖一枝妍宛轉柔情奈可憐解作耳環香旖
旎掩過花鈕病嬋娟含情百結心難展殘黛雙垂笑
欲眠總是生身同小小西陵松下共纏綿
　　丁東
繁纓分得翠鬅鬙灼爍金莖徧綺塍在隰火虬齊鬪
鬛飲流絳蜺忽垂繒風前飄起紅成線月下看來赤
有繩剪取一枝畱棐几朱絲恰映玉壺氷
　　紅荳蔲
藥闌春思滿晴窻葉葉相於綴碧幢蕊抱玄珠迷赤
水心同朱火照銀釭含胎一點長畱的照影厶紅各
自雙欲寄相思空折贈懷仁千里隔長江
　　虞美人
粉黛消亾憶往年楚歌已送玉嬋娟朱顔施草紅猶
在暮雨生愁淚宛然幽恨只迷江畔路春風不入漢
宮妍無因汲取鴻溝水移植閒葩傍紫烟
　　􁂭粟
靑囊吐蕚滿平畦榖雨含苞拆紫泥十隊絳幢瑤圃
出千重綵仗錦標齊綠房承露擎罌重金粟分英帶
月低傳語花神䕶鴉片好將百子種前溪
　　又
濃綠初肥萬卉收誰家剪綵出纏頭苞垂翠甕擎偏
重蕚迸銀缾艶欲流五色如雲成紫葢干英樷瓣吐
朱樓惜花莫更尋鴉片贈藥堪同士女遊
　　翠鴛鴦
翠翹紫葆自參差碧水寒塘欲鬪奇弄影曉霜迷瓦
甃廻文夜織傍機絲雙垂錦帶偏連理亂落靑陵尙
滿枝七十二行俱竝蒂不敎草草怨將離
　　僧鞋菊
空齋人跡斷蒿萊行脚何因綴綠苔墜蕊獨㱕葱嶺
去飛英三過虎溪來雙趺朶朶承磐石高足翩翩傍
大梅從此草鞵錢不費東籬霜色爲公開
　　美人蕉
搖曳羅裳下翠微海南晴瘴減容暉春尖痩削經秋
怯紅甲纎妍蘸露稀幾度臨風常捲袖却憐行雨不
沾衣莫敎彈事休文見惱亂閒情減帶圍
　　纏枝牡丹
垂蘿引蔓結綢繆小作花王附玉樓不羨人前比飛
燕却來河畔㑹牽牛纏綿意向雙行起宛轉歌成四
月愁姚魏名家零落盡殘脂斷粉擅風流
　　玉攅梅
含章妝樣幾回新雕琢宜從老斵輪鏤月曾經采玄
圃築脂應不倩花神握瑜懷瑾攅相抱碎璧零璣綴
似眞却笑隴頭吹易落玲瓏欲寄弄珠人
　　鐵線蓮
𬎼賔爲蒂鍜爲胎百鍊芙蕖火宅來似逐旌陽仙樹
發輕浮海港鐵蓮開白毫葉葉光生座素歩盈盈跡
印苔采得若邪春一線干將抱蕊棹歌回
　　老少年
衰颯西風媚眼前空亭猶自弄嬋娟初誇素女顏能
駐爭道麻姑色轉妍紅葉舊題無限恨白頭新怨有
人憐徐孃莫與重相見拚得多情誤少年
　　秋色
葉葉風前絢陸離得霜弄色故爭奇紅驕楓坂餘霞
在艶奪花樷宿蝶疑藉草欲披隋苑錦臨流似映御
溝詩新篇媿學顏光祿錯綵偏來命筆時
　　漢宮秋
淡綠迎秋淺着黃何人曾見漢宮妝藏嬌院冷流金
屋飛鵠衣寒映建章影亂井梧輕未墜露橫仙掌夜
偏長玉堦無限閒花草空向西風自斷腸
　　錦纏頭
五色離披綴素秋誰翻宮樣出纏頭支機織女銀河
下伎樂仙人画繡遊豪客相看金不惜蜀江未濯錦
爭流自憐尙有斑衣在戲綵風前老未休
　　雁來紅
秋入閒階物色奇輕紅忽見雁來時未霜烏臼驚歡
變無路榆關恨信遲才子多情看寫葉佳人啼筯有
顰眉西風莫畏朱顏老潦落空憐宋玉悲
　　雞冠花
朱霞忽剪鬪雞埸葉葉攅雲紫翠裝紅入桃都分曙
色影移茅店帶斜陽丹翹夜冷函關月絳幘晴披玉
殿霜夜半微風吹起舞談玄窻下漏偏長
　　矮雞冠
十載卑棲高樹傍疑隨雌伏戀榆枋樷低絳幘傳籌
殿花亞朱門芥羽埸茅舍短籬横落月空堦照舞濕
微霜侏儒合種南窻下臥對談玄影許長
　　纓絡雞冠
錦繖離披散玉除草間兌畜整冠初分行寶絡天人
至入桀華鬘舞隊虛雀弁何來司羽葆鳥官隨地集
簪𥚑幽栖多種談玄處拂麈交纓亂綺疏
　　五色雞冠
祝翁仙窟慶雲多綺繢連樷出錦窩文錯子安飛後
檄色分吳苑鬪時坡般般五鳯扶冠下葉葉霛禽吐
綬過倒磔奇毛成雜組樹巓弄采影婆娑
　　黃雞冠
日射銅鋪爛有光柴門落葉共蒼蒼木樨院小同秋
冷籬菊樷深接砌長翹綴雙南來麗水條隨五德占
中央侯門鬪侶紛如織應讓霜羣金鳳皇
　　銀紅雞冠
天雞啼破曉來風粉褪丹翹淺着紅朱露薄流鉛月
上雲冠微矗淡霞中五坊綵隊迎仙仗十日霜容醉
木公回首長坡芳草地無情秋色夕陽籠
　　鳯仙
紫庭霛種攬芬菲丹穴分樷出翠微漢殿迎仙紅照
輦秦樓吹月露沾衣繡苞爛熳金莖舞花翼􁈔紛綵
霧飛今日雕蟲誰解賦草玄亭畔夣應稀
　　蜀葵
爛熳戎葵滿戶庭嫣紅姹紫照林扃分行異色羣花
亂千葉重㙜五色零宮樣鬪新紅女黛蜀機翻盡錦
官形茹來笑殺園夫俗滿眼繁華列翠屏
　　墨葵
蜀纈戎戎被衆芳一時開徧墨君堂誰從黑水翻新
錦忽有玄雲抱太陽濃霧滿庭花不見烏衣小院日
偏長無煩再乞廷珪麝画入徐熙碧檻傍
　　錦葵
蜀機減樣織連錢翻入花樷徧兩川捧日微忱心更
小朝陽正色照無偏寸陰一過金莖側片纈初裁紫
佩懸身是錦官非學製園夫紅女自嬋娟
　　向日葵
晴旭暉暉四望開却疑黃珥抱輪廻傾陽自注孤誠
往獻曝何心衞足來芝葢中天騰羽葆蜂房當晝隱
樓㙜扶桑咫尺東君在願上金莖露一杯
　　一丈紅
朱甍朝旭射簷明赤幟高披散赤纓髣髴霞標生石
壁參差絳闕擁霓旌維摩病室光初滿員嶠方山影
欲平容膝小齋剛十笏花陰横地暗前楹
　　秋葵
秋陽脉脉寫朝暾淺著鵞黃韵獨存日麗槐㕔煙自
淡月華桂殿色微昏檀心不爲風霜老金掌偏承雨
露恩我自支離敦杖久煩卿衛足曝前軒
　　金絲桃
柔條委地碧葳蕤緗瓣檀心吐異姿風剪歌鶯衣上
縷露寒舞柳嫩時絲臨河堪共黃姑匹藉草宜眠幼
婦碑桃葉桃根通别譜鬱金連得路傍枝
　　又
幾度來尋阿母家暗驚仙核變黃芽色絲亂吐江毫
出金縷低縈舞帶斜鈿合分樷畱雀導步搖顫蕚起
蜂衙玄都道士休移種遙指桃花是菜花
　　望江南
奇葩北地徧幽龕朶朶黃金上小簪步屧空園驚𣏌
菊聽鸝回首憶霜柑鄉心易向花前發㱕夣偏從月
下探拈得韋莊佳句好斷腸春色在江南
　　金絲梅
南金不上嶺頭枝别綴芳條剪玉蕤刻鏤却疑經巧
匠玲瓏長欲裊晴絲江城五月吹黄寉梅雨千林濕
翠眉雀鈿鴉鬟虚弄色野花偏解鬪幽姿
　　金線柳
朱顆纍纍細貫珠靑條總翠綴流蘇輕籠軟玉珊瑚
把旖旎絲鞭士女圖千里贈行分陌柳五紋添線傍
宮壺從君攀折無須惜鬪草兒童滿路隅
　　野薔薇
枳棘花開滿道傍庭花不及野花香茅茨何減淸名
遠寄托偏多諷刺長宮劑天然輸百和露條殊勝釀
羣芳知君風韵原超絶笑殺濃葩侍洗妝
　　紫鈴
柔條懸蕊盡含扃嫩色參差媚紫莖草閣豈曾淋棧
雨天風何處下流鈴䕶花不響禽猶下簷銕無聲馬
自靑細犬夜來空吠影枝頭月色動朱繩
　　茵蔯花
十年種藥滿幽溪花吐因陳萬紫齊淡過紅綿初濯
雨香隨燕粉不沾泥風疏積氣重樓轉暖入丹房寸
黍低自笑胷中多傀儡枚生七發在芳畦
　　蕎麥花
乳燕飛時報麥秋丰茸野態見風流紫綃入剪英􁁬
出翠浪翻雲綺縠收同陌兎葵晴共照先花𧖟荳電
時愁儂家族譜勞相問大小喬居楚尾頭
　　刺桐
四月陰濃萬卉肥刺桐花下送春㱕似調綠綺琴心
上轉見朱顏絶代稀晴晝娟娟紅淚濕輕風簌簌紫
綿飛十年午夣閩天下粤豔濃妝在翠微
　　萱花
朱蕊離離傍露檐春蔥剪葉碧于藍虚傳蠲忿歡能
合不悔飛蓬首自甘長日高堂應壽母佳名小婦愛
宜男庭前虚種忘憂草萬斛閒愁療未堪
　　金萱
忘憂佳種避朱陽淡色庭陰媚柘黃不減竺仙莖草
相恰宜西母道家妝擎條露掌銅支壽弄采鈴盤妾
佩長栽向慈幃俱遶砌北堂今是鬱金堂
　　石榴花
塗林萬里絶炎洲奇實乘槎漢使收旭日懸枝然百
子絳宮樷蕚起重樓開殘夏月長如火色亂紅裙縐
欲畱一任封姨偏解妬石家阿醋自風流
　　白榴花
百子池頭見麗人氷姿玉質謝紅塵却看午月炎生
雪未到凉蟬髩似銀乳燕粉巾珠簌簌畱仙素襞縠
鱗鱗石家姊妹羞鉛澤何用朱幡入画新
　　粉紅石榴花
萬里輕紅上海槎似擕胡粉媚朱厓塗林春色沾微
醉午日羅巾浣薄霞心憶餅師潮暈頰人憐宜子黛
如花生憎太赤施朱少襞縐無須著絳紗
　　玉芙蓉
連譜桐君葉竝封分支香國隷芙蓉不從江上迎秋
老自向閨中比玉容紫苑高低風細細蕊宮只尺霧
重重花間宜度傾杯樂亂芷繁葩下酒濃
　　紫薇花(紫薇枝弱把搔之颯颯動俗名怕蛘樹)
瑣闥淸陰白日長庭柯麗色照嵒廊光添禁掖連垂
綬影動微風拂画墻落蕊只愁脂顆碎開簾時點燕
泥香野夫漫憶麻姑爪倚樹摩挲對省郎
　　蓮花
水殿淸暉白日寒紅妝箇箇倚闌干風前濯露珠難
定池上浮杯暑易殘萬朶開來香一色竝頭採得兩
相歡洛妃珍重凌波襪越女吳娃倚棹看
　　白蓮
水精宮闕晝霏微玉洞瑤池出水妃秀質天然非傅
粉香風無汗莫沾衣坐來白日煩襟滌斷盡紅塵素
履稀泥汚氷心原不染願從淨社得㱕依
　　竝蒂蓮
兩兩芙蓉媚晩晴花房相對妬輕盈明妝半面分嬌
出解佩同心覓偶生水殿香來知合德瑤池人下有
雙成可應照影觀魚戲比目窺樷也不驚
　　蘭花
孤芳淸韵迥難攀長共琴書靜掩關一日知音付流
軫十年幽夣落空山相親君子成同調不見佳人悵
别顏寂寂懷芬虚自賞沅湘千里白雲間
　　又
薜蘿衣帶白綸巾八室相看可結鄰已自握香稱大
國能無􁌩秀托騷人採芝不憚來空谷脩褉長應憶
暮春一壑一丘堪獨往淸時何惜老沉淪
　　又
紫莖綠葉滿芳樷幾見秋來墜露紅長幸托根依綺
石偏宜轉蕙有光風氷壺一片心相寄瑤草三山路
未通爲約美人江上去行吟同過澧沅東
　　竝蒂蘭
入谷鳴琴漫自傷同心結友訪都梁共懷公子應相
語何處佳人竝不忘幽夣二妃芳畹合秋衣雙佩弄
珠香庭階子弟誰爭秀遏末連枝道韞長
　　又
裛露雙來照案頭紫莖秀色迥難儔眞堪林下同心
去相向山中結佩遊騷客自傷空對影高人却笑獨
驚秋沅湘何限孤吟者倘爲嬋娟解少畱
　　紅蘭
丹房滋穗上虹窻玫蕊同心本自雙秋冷佩瓊過漢
水春殷啼筯怨湘江侯家幾畹連朱邸紅女畱膏粲
夜缸似有神仙降空谷赤綃絳節自幢幢
　　又
都梁香窟繞天涯脂水流膏吐異葩采處春寒絳宮
雪夣中人到赤城霞聯吟彤管看無色動操朱弦不
辨花長伴幽貞在空谷千年綺石盡丹砂
　　石氏紅蘭
沅湘春色滿江湖小醉頩顏在玉壺朱草生光流雜
佩瓊玫徵夣映椒圖握香長隱丹山穴裛露俱含赤
水珠總是季倫多勝友紫莖休折女珊瑚
　　幽蘭
幽芳寧忍混塵寰長伴高人水石間寒食禁烟過二
月江南春雪滿千山烟雲時傍孤根出蜂蝶焉知此
地閒琴阮相親無俗韻凡花艶質浪追攀
　　夏蘭
光風吹徧入朱明芳信先秋冠紫莖已向淸和畱韵
格久從霜霰荷生成石蕐九節樷㙜起香草三湘百
畝盈惠質由來傲炎令艶陽爭肻逐羣英
　　風蘭
香草羅娑網戶看不須種玉楚江干移來棐几雲根
濕挂傍疎簾竹影殘作佩蕭蕭吹帶綠鳴琴瑟瑟入
松寒月明懸向牀頭臥一夜淸芬枕簟寛
　　珠蘭
西風灃水暗微茫鮫客遺珠照葯房佩冷江臯寒正
吐綠殘金谷墜逾香蕊宮紉露添秋碧燕寢懷芬媚
夜光所惜衆芳空自老却令魚目怨瀟湘
　　茉莉
炎井生寒照洗妝蠻烟瘴雨路微茫氷肌觸暑宜銷
夏素手抽簪送夕陽南國玉蕤羞百和西來悉茗妬
孤芳年年回首閩中路離别他鄉總斷腸
　　素馨
悉茗初開南海南蠻孃倭髻不勝簪侍兒畱得佳名
在幽豔多從故壠探弱縷穿殘千嶠雪濃芳鬱作四
時嵐賣花一呌炎方曉蜑蝶黎蜂閙小籃
　　玉簪
拾翠秋樷夕霰深碧搔頭外月沉沉抽來鳯纂莖相
照挿傍雲翹露半侵玉燕瑤釵零斷股蓮花玳瑁可
同心莫須滅燭畱狂客墜珥香邊未易尋
　　紫玉簪
紫姑借導挿華冠别綴雲英映九鸞夜半芝房心盡
展秋深蘭瀣氣尤寒相思紅玉分釵斷一别瓊枝帶
恨看採得莫過夗冡畔吳宮小女怨歌殘
　　棠梨
二月東風徧野棠鶯花一片兩茫茫重門深掩同寒
食紅雨無人自夕陽芳草墓田黄蝶路村姬茅舍白
雲庄疎籬一任開還落何處春游枉斷腸
　　桐花
寒食靑林報始花新桐開徧野人家琅玕瑟瑟霏香
細蒼雪紛紛抱乳斜隱起剪珪微似粟藏來厶鳯暗
當衙高山流水誰能識獨對幽芬待月華
　　松花
淸陰長日偃虬龍晴雪紛紛掃更濃一自六朝金粉
盡坐看三島玉塵封仙眞服餌黏圭七松䑕窺人印
尾蹤高枕臥來黃石沒紫苔增厚綠䝉茸
　　㯶櫚
山窻淸影下栟櫚驚見流黃映石渠陡㧞母陀金臂
起高擎銅狄露盤虚蜂房小結三阿閣蕉槖中抽萬
卷書孔葢金支何處下却敎雉尾䕶交疏
　　百合花
雪顆凝暉照夜闌晩凉庭院吐明玕氷心長日疑無
暑麝月空堦勝握蘭珠實分英銀薤出金莖承露玉
杯寒移來百子池頭種􁏏得枝枝是合歡
　　牵牛花
天上黃姑不耐秋人間藉草結綢繆捫蘿抱石支機
冷多露沾衣促織愁爲圃空尋星渚客灌花長挹絳
河流感卿到處纏綿意烏㡌從君挿滿頭
　　小靑花
幽花葱蒨態初酣嫩蕊窗陰傍晚含媚色染衣迷翠
鈿淸光橫黛画霜𧖟怕同秋草荒凝碧錯把春思怨
採藍生小最憐零落早棄捐朝露未容甘
　　紫茉莉(一名落陽花)
慘碧䝉茸覆小山臙脂漬露曉􁉓􁉓霧綃夜剪鮫人
錦茱帶寒吹燕女鬟冷艶花姑驚弄色妖妍阿紫自
低顏却憐華落秋妝怯好拭紅綿映指環
　　水木犀
水木樨開香滿頭花奴菊婢盡風流微飈不惜珍珠
墜辟暑長看冷翠收黃吐犀梳雲畔月凉生兎杵樹
中秋何須金粟堆邊去到處閒葩繞戍樓
　　金蓮寶相
綠天欹葢䕶花房細吐蓮趺擁法王大葉深藏華藏
界金莖似吐玉毫光欲知多寶原無相詎識曼陀未
有香誰向色陰空際住心燈意蕊本淸凉
　　金燈籠
綠暗陰濃晻靄中枝枝弄影閃簾櫳非關五葉傳燈
遠借撤雙蓮寶炬紅花睡豈須高燭照月來殊勝碧
紗籠夜深螢火空明滅多露何曾畏晚風
　　秋海棠
粉黛娟娟翠袖長紅顏薄命惜秋光誰家思婦空畱
怨惱殺閒花枉斷腸長恨玉環虚睡色輕顰孫壽有
啼妝玉堦露冷沾羅襪點染臙脂避曉霜
　　又
憶昔春嬌睡起時秋來更與晚妝宜却嫌紅粉驚多
露疑有幽情妮燕私妬色臙脂爭嫵媚斷腸詩句費
尋思如愁欲訴無人見小立空階待恨誰
　　十樣錦
細剪芳蕤匝短楹却疑裁纈綴菁英分樷錦水驚新
濯鬪色夗機勝織成空說画眉爭樣巧浪傳瑤草按
洲生􁈔紛種出扶風手似逐廻文上綺桁
　　千日紅
瓊玫細剪紫玲瓏刻畫臙脂屬化工杜宇三啼猶未
歇中山一醉始殘紅佳人染甲嫌尖淡宮女臨波寫
怨同却笑朱顏容易老不禁憔悴怯西風
　　金錢花
田荷初布蘚圜蕪白水移來第一株初旭銅溝紅照
埒空靑金穴冷飛蚨女郎鬪草添孤注仙子藏衣減
六銖怪底堦前榆莢薄可容分取買山無
　　又
小樣銅山種碧墀飛英赤仄錦離披賭花開徧讙呼
處墜砌愁沾悶擲時金埒泥香朱汗地錢刀溝映白
頭詩荒園無物賖秋色贏得千林買隱貲
　　菖蒲花
綠髮瀕年餌日精喜看金穗粟分明坐㩦碧玉仙人
杖來摘蒼山白石英九節繞根雲浥浥五時泛蕊露
盈盈漫誇霛異希難見把嗅幽馨伐髓輕
　　吉祥草花
繞砌靑靑耐雪霜佳名誰爲錫佳祥紫莖自茁蘭心
痩朱蕊樷生燕寢香書帶汗靑流竹素文章畱草壽
山堂窻前時見紅堆徑毎訝丹鉛墜筆牀
　　橘花
木奴千樹寄林埛長晝幽花馥短扃細綴綠陰驚夕
霰暗侵繁露點晨星斷紅四月過閩嶺晴日孤帆上
洞庭寄語騷人先作頌渡江歲晚弔湘霛
　　橙花
葉暗花稀香滿城餘芬又復上新棖酸風尙未過梅
雨珂雪長疑散玉霙醋醋白衣愁解妬師師纎手憶
含情江南此日芳馨徧莫待霜黃綻晚晴
　　桂花
秋冷幽嵒玉露飄白雲千頃隱招搖象林窈窕香全
發蟾府淸虚夜未凋風起仙壇黃雪下月明霛岫紫
煙消懷人一夕深無限飛鷲峯頭更寂寥
　　菊花
遲暮黃花點素秋芳馨秀色淨堪收就荒曾入陶公
徑欲採深知楚客愁勝友獨尋偏冐雨佳人相憶自
中流可應釀取荆潭水潦倒淸樽待白頭
　　又
霜落東籬次第栽悠然佳色坐蒼苔曾聞秋鵠爲裳
下詎識春蘭竝秀來何處布金園自滿幾莖承露月
中開相看爾傲何如我勸汝同盟酒一杯
　　紅菊花
三徑雖荒㱕思勞獨存宜伴赤松高丹楓秋坂爭明
滅朱鷺寒潭惜羽毛霞剪落英翻夕照霜含醉色上
林臯十年元亮東籬夣反笑仙源錯種桃
　　紫菊花
林花籠霧曉􁈔紛明媚秋妝艶出羣浮露茱囊香一
色采芳芝谷秀難分佳人夣裏宜投綺狂客筵前錯
喚雲何日相㩦沅水上紫莖同取贈夫君
　　粉褒姒
鉛華不御占霜林素質天然冠古今何處傾城爭一
笑却將繒綵抵千金褒斜月落腸堪斷粉水人空影
易沉夜半看花休秉燭驪山戍火散秋陰
　　二喬
昨夜西風報晚黃誰移二妙過山堂一枝趙燕誇兄
弟九月湘蛾鬪女皇顧曲人來花弄色舞㙜伎散露
爲霜何如獨臥東籬下不賦嬋娟怨楚王
　　二色西施
微黃淺白弄幽姿彷彿深宮逞色時盡道秋光滿南
國一時奪艶兩西施霜分濃淡相宜影露浥顰心幾
樣眉回首煙蘿雲苧地年年憔悴掩茅茨
　　月下西施
霜老梧宫處處秋落英誰照夜深遊空懸萬古姮娥
影長對含情越女愁隱約捧心憐露冷昏黃香徑見
風流更殘莫上蘇㙜望地白天寒不可畱
　　醉楊妃
秋入霜林蕊漸肥阿環風態見應稀祇應半睡難勝
酒想到餘嬌乍解衣羅襪香流金縷濕華淸人散露
珠微東籬處士無春思也惹閒情上帶圍
　　萬壽菊
東籬卉物盡禁霜别吐菁英上柘黃衣白山人遙已
辨求仙金母路何長玉杯上壽無霛草潭水延齡有
異香野老祇堪閒自把磵毛寧敢獻君王
　　長春菊
園林何處不長春獨占作名匹美人小有風流娛靖
節那敎秋老怨霛均繁星點綴金蕐散累月鉛黃黛
色新三徑已荒籬菊盡亂花細草解畱賓
　　畨菊
山家種落故多奇戎部何來借一枝瓣瓣上金塗紫
磨茸茸名罽剪波斯黃深不爲胡蜂褪春老長嫌羯
鼓遲畨錦地衣初試舞散花驚見滿東籬
　　石菊
四月朱蕐冐徑生幽妍何必減秋英紅添人面桃花
重露結靑腰玉女輕傍石翠翹和月冷上階金錯剪
霞明山葩不識陶元亮莫借柴桑處士名
　　翠菊
露草含英不待秋夕餐誰療屈生愁似從藍水浮花
出幾片靑溪帶雨流倡女倩妝添曉鈿宮娥集翠想
雲裘幽芳未老嗟遲暮欲見佳人可自由
　　翠梅
貼翠幽堦點綠苔可應夏月墜消梅芳鈿落地雲藍
沒螺子臨窻黛色開宜與侍兒稱小字不須秋草占
花魁壽陽公主看還笑悔到含章閣下來
　　菱花
太液池頭月影懸氷花霜下競幽妍開來香水淸無
色濯向銀河露亦鮮越女曉妝秋鏡裏吳宮春怨夜
歌年美人劇有陽阿思采罷空江背日還
　　蘆花
瑟颯西風點客襟沙頭渡口獨相尋月明洲渚迷淸
夣霜入蒹葭冷素衾白雁驚秋寒不度胡笳捲葉夜
偏吟江湖雪滿漁翁老蕐髮蕭蕭影半侵
　　蓼花
樷樷開徧白蘋洲水驛天涯到處秋孤鶩落霞還共
映清江濯錦自爭流含辛詎識風人意淸怨難禁越
國愁耐可吳山楓葉落亂紅一樣送行舟
　　荳花
種菽南山生事微春殘花盡荳苗稀風從紫電光中
墜香入靑梅乳下肥撃缶狂夫歌唱裏荷鋤高隱月
明㱕𧖟時開徧吳孃隴把嗅深沾野老衣
　　麥花
煙火淸和乍秀邊輕陰覆壠碧雲連兩岐穗吐金支
上四月寒生細浪前濃露微漂高鳯雨暖風初放浴
𧖟天麥枯未呌村翁笑荆布先思易婦年
　　稻花
蟹􁁬赤穬滿靑畦仙液瀼瀼潤紫泥三吐三收微霽
裏干珠千粟露華低金花帶雨晨猶濕銀穗占風午
不迷太史未須歌大有輕繇何日慰豚蹄
　　木棉花
越布衫輕大火斜嫩黃苞坼雪交加驚秋七月先賨
市破蕚千樷待紡車不羨謝家虚詠絮應勞織女爲
司花江南絡緯催人甚夜照寒機髩有蕐
　　紅木棉花(粤中徧地有之如山茶而紅鮮過之)
瘴嶺風吹紅木棉蠻方隹麗亦嫣然種來瓊海年年
暖開徧朱厓處處妍無雪不知庭絮詠爭春欲占荔
支煙流人腸斷穠花候月冷荒菴杜宇前
　　山茶
海紅枝暖日晶熒高架珊瑚映短瓶巨蕊火珠燃寶
樹綠沉油壁照深屏楓天鬪赤齊標錦隺頂驚霜自
警鈴豈畏歲寒顔色老丹葩𦦨𦦨灼山亭
　　滇茶
名花初發夜郎西萬里春風度碧雞盤照赤瑛開瘴
癘香流虎魄冷山溪寶枝影落昆池月金粉光生麗
水泥脉脉天南芳意晩王褒祠下草萋迷
　　茗花
先雷顧渚暗驚春瑤蕊枝頭照眼新習習疎芬梅弄
影英英芳潤玉含津色香幽淡如天女風韵淸恬勝
酒人七椀盧仝心已醉綠槍早欲酹花神
　　山礬花
幽芬寂歷撲芳條香壓春寒冷未消細點瑛瑤長玉
立暗侵霜雪見淸標氷姿不染何郎粉素影難勝海
客綃惟有梅花堪共照空山白月自寥寥
　　水仙花
縹緲琳宮望欲斜曉風吹夣冷千花洞庭影濶迷珠
蕊弱水樷低帶露華羅襪凌波微辨色霓裳浸月澹
無霞氷㙜只尺深如許却放淸寒透碧紗
　　又
水晶環瑱隱瑤池一夕幽香散九疑乍識飛瓊傳客
夣只愁解珮怨湘姬氷壺夜色凝霜重露掌春寒上
月遲每到洛濵多艶思新詞應報虙妃知
　　梅花
香壓羣芳占早春淸寒相照玉鱗鱗每于風雪催詩
思却向江城憶故人紙帳夣回愁寂歷屋梁月落影
橫陳應憐舊侶空山畔花下懷君句轉新
　　又
蕭疎孤韵倚闌干痩入橫枝傍水看月下照人同脉
脉林中來影各珊珊尋香野墅荒寒阻臥雪谿山曉
夣殘却笑東風亂鶯蝶惟知桃李滿長安
　　紅梅
幽姿元欲寄瓊蕐淸艶當窻剪絳紗弄影香橫朱雀
桁含珠匀點守宮砂天寒翠袖凝初旭林下新妝學
曉霞共看含章風墜處遠山紅雨下桃花
　　又
橫參宿羽月當天未到羅浮便巳仙斜綴小釵過赤
鳯徐彈流雪引朱弦凝氷暗濕霛芸淚點珀春生獺
髓妍沒骨臙脂寫花影緋綾燭下地衣前
　　綠蕚梅
寒香漠漠淨苔茵影入窻紗不見春掃鏡曾窺螺黛
侶弄珠疑見墜樓人碧雲日暮遙思合靑案愁多報
贈頻自分生身少仙骨蕚蕐那得便相親
　　又
鴨頭池水照偏明疎影橫斜染斷萍拾得翠鈿惟墮
蕚開來靑眼總含情鸚哥窻外銜枝語么鳯花間抱
蒂行惆悵隴頭芳草色共傳寒信到江城
　　蠟梅
壽陽點額鬪新妝别綴纎鴉入髩黄沉水瓣沾宮蠟
重辟寒金掠舞釵長花鈴䕶蕊風前亂雀舌含春影
外香自是檀心更孤絶不隨春色到蜂房
　　又
殘臘年年殿歲華慵隨春色到天涯嚴寒自保氷心
老不落從吹玉笛斜小立瑤㙜詠黃雪試開金屋貯
名花相思欲訊無因寄緘蠟南枝報早牙
　詠物詩淸空無迹爲上流麗有情次之纎穠工巧
　又次之刻畫堆垜下矣詠花初得百餘首繼蒐他
　帙連而比之凡二百餘篇作之不一時是以或一
　題而字或雷同或兩篇而句又重出不忍兩弃濫
　而竝存要多詞人之下駟殊媿壯夫之雕蟲觀者
　幸取裁焉丁未淸明孫貽漫記于舊稿後
　　竝蒂菊花(以下補集)
霜落衡門手自栽悠然三徑竝枝開却疑蘭澤同心
者相約寒臯二仲來共傲兩山風雨色雙浮重九弟
兄杯東籬從此堪偕隱莫伴霛均楚客哀
　　菊花
林花寂寂向秋殘黃菊空庭覆井幹亂後雪霜堅臥
老山中風雨故人寒挿花吟去逢騷客對酒㩦來坐
藥欄莫笑柴桑狂處士獨畱晚節寄君看
　　十月梅花
嶺上㱕來歲未殘一枝已放暮林端小春花事驚蓬
髩獨客江城畏早寒亂日關山羗笛滿天涯何處故
人看柴門風雪休相問落木空庭自倚闌
　　梅花十律同吳二仲木次僧巢友韵
荒亭仄徑背人知日對淸寒病較差三板橋危鄰月
暗一溪草痩鷺痕奇無煙茅店漁沽雪偶叩柴關犬
應籬不必搖樽愁已散橫參耿耿早燈時
　　其二
孤村殘臘歲云徂野屐衝寒未用扶風月佳時何恨
冷溪山幽處不愁無林昏饑鳥依香坐古寺荒墻對
佛癯雨雪十年盟可共故人踪跡水雲殊
　　其三
未到溪橋淸已絶孤香爲我浣衣塵久辭爐火吟窻
冷獨耐村寒擁絮貧古驛人㱕殘店月空園信斷隔
江春好花時節眞難負與爾還山早結鄰
　　其四
孤情掩跡斷垣中茅店林西草舍東不到天涯心事
苦虚眠牀影夜愁空一雙屐破騎驢徑三兩花寒墜
幘風良久凍漁溪畔立鱗鱗初月半痕紅
　　其五
忽見一枝溪已明澗煙村霧不曾晴深嫌春閙過三
月獨耐孤眠立五更長約淸遊禽繞樹掃除俗轍雨
多情鐘昏山暝催㱕去好句牵人未忍行
　　其六
遶舍千回取次看衝霜曉步枕難安天橫草店荒雞
立霧滑危枝凍雀乾老圃開遲甘忍艶村翁坐久尙
愁寒獨憐僵臥癡尋客破㡌廵簷每夜闌
　　其七
秋人已賦早梅詩悔不㱕山慰所思病隺冐寒高士
屋零香臥石古姬碑風巢路絶孤妍處山月人閒獨
笑時無酒也應酣十日君今空返復何爲
　　其八
高枝何處看逾好背水橫斜小閣齊野步何來吹篴
者空窻坐歎美人兮茅亭避客簾深下書屋凝塵襆
屢㩦瘦笠小奚雙躑躅風巾吹盡蹇驢泥
　其九
林白前村月亦新短籬寂寂野情眞山空風雪何來
客門掩昏黃不待人霜瓦鱗斜香一屋疎更雀語四
無鄰書巢歲晚深相結不占貧家燕子春
　其十
掃葉蠻童寢未興虬根石骨沒苔層荒山寒事孤琹
語騷客奇懷古研氷倚閣吹殘同夣袖支藤吟痩過
溪僧紛紜蜂蝶多情思一任春衣醉杜陵
　　詠俞虹攄園亭竝蒂牡丹(以下續集)
無雙誰敢匹花王驚見連枝鬪艶陽趙燕故應驕合
德姚家不獨擅娥皇分牋盡是同心友聯句何如二
妙長春酒綵衣堪對舞齊眉喜得奉高堂
　　又
君家花蕚本相輝竝蒂仙姿映綺闈競爽二難標琬
琰雙懸合璧麗璿璣迷香蝶并肩肩宿分鏡人圓面
面㱕重叠樓㙜春四照兩行紅粉一時圍
　　元對軒黃牡丹次韵
姚黃何處有名花可是銅㙜吐異葩萬蕊蜂王空弄
色六朝金粉更誰家柘枝影合簾前舞緗綺春分幛
裏紗正喜鵞兒新釀熟聽鸝斗酒莫敎賖
　　聚順堂紫牡丹次韵
東皇賜紫魏宮看百寶玫瑰鬪艶難色麗欲分巫峽
錦氣淸疑握楚江蘭流霞太液凝晨露絳雪重樓轉
渥丹慚媿彭門矜貴種瓊枝分得自仙壇
　　紫牡丹
袁家仙質本無羣綺合重樓兩不分閃電交窻香隱
約芸暉綃帳隔氤氳澄明共醉春如海穠麗驚呼伎
作雲四蕊餐來晨露下飛裾可謁太霞君
(牡丹有袁家紫/三十九章經第四紫晨君天中/有綺合㙜/黃庭經蔽以紫宮丹重樓/隋煬帝)
(觀書窻輝映溢目名閃電窻/元章芸暉堂設紫/綃帳隱隱如紫氣/武帝時異國貢澄明洒色紫)
(如膏飮之骨香/南昌國有紫海可染衣魚龍龜/鱉砂石草木無不紫/杜牧之呼伎紫雲/黃帝)
(九鼎神丹有四蕊紫漿/内景經紫/華飛裾雲氣羅久久行之飛太霞)
　　又
三雲貴種下臨芳晝錦何因在草堂移出鸞坡原富
麗凝來燕寢亦淸香可同綺里餐芝秀不數風流壓
麝囊十二雕闌深䕶惜瑞英簾外更春光
(洛陽大内臨芳殿唐莊宗所建牡丹干本有紫龍/杯三雲紫/廬山僧有麝囊杯花色紫類丁香名)
(紫風流李後主取種移風殿號蓬萊紫/天實之/亂有得一簾赤紫色簾外望之人繞身有光後㱕)
(渾瑊有貴臣識之/日此瑞英簾也)
　　綠牡丹
結綺樓㙜翡翠圍神仙水碧是邪非長蛾宮禁輸螺
黛鸚鵡雕闌讓繡衣菡蓞九華爭秀削陰濃萬卉失
春㱕庭前笑指惟芳樹怪殺游蜂亂蝶飛
(吳絳仙善画長蛾眉宮人皆效之煬帝命宮吏日/供螺子黛五斛名蛾綠/開元中封鸚鵡爲綠衣)
(使者/太白詩/孤鳴詫繡衣)
　　又
繡幕苔文襯綠茵珠簾瑟瑟暗藏春探花柳七更衣
早協律龜年照幘新油壁香畱靑馬客綺琹心動逺
山人午橋庄上堂開後野色穠芳辨未眞
(瑟瑟碧珠也/唐進士曲江晏以年少一人尋名/勝開晏名探花使/唐進士衣綠有舉子遇神吿)
(日柳七郎君將汁染于衣矣遂登第/梨園敎坊/子弟皆綠幘/相如有綠綺琹/裴晉公午橋庄)
(有綠/野堂)
　　楊妃吐舌(芍藥名)
婪尾風流别有春藥欄相謔殢何人沉香小語唇脂
濕玉笛偷吹䑛調新酒渴吸花親旖旎睡痕送煖暝
橫陳當堦百媚憨生處一點紅尖認太眞
　　黃荷花
芙蕖異種擅輕盈宛在中央弄色明日瑩緗雲香雨
過月移金井露華淸似隨西土毘盧現不逐東昏顧
步生開向秋江誰比貌騷人何用更餐英
　　又
幾度江南唱采蓮秋容疑在洞庭船臨波檀暈雙文
淺坐蕊蜂王一色妍全學道裝浮太乙可隨仙掌削
金天蘜衣更覺嬋娟甚製芰霛均更惘然
　　七月桂花
殘暑天香已報秋微凉開徧小山幽催花白帝疑何
早贈别黃姑不可畱鷲嶺暗隨流火墜蟾宮先照井
梧愁竇家子弟多年少纔度金風挿滿頭
茗齋百花詩(附錄)
　　　　　　　　　海鹽彭孫貽羿仁氏著
　　舟中瓶花
採得山英滿攜來画舫宜藻文涵棐几香影蕩軍持
照水魚潜戲移春蝶未知蓬窗紗髣髴烟雨隔疎籬
　　蒔菊四首
傲質諳風雨嚴霜亦感私故人躭水石山客臥喧卑
鴈白荒江上天寒古墅時蒼茫隱秋艸籬落未深知
　　二
老圃秋容淡霜黃壓短籬買山栽亂石澆月剪叢枝
香入孤根細天畱晚節奇蕭條吹野服園綺故相宜
　　三
滿天黃葉下未識是林臯芳艸緣幽巷茅齋臥短蒿
采之如送酒插以代登高月下頻行圃終宵人影勞
　　四
村雨行難盡孤花濕未消風黃梧響亂露白艸光遥
落木無相問寒山托久要非君能伴我孤館竟寥寥
　　盆中綠萼
盆山添小景物候報芳春素萼低相媚蒼苔跡漸淪
歲寒孤自抱風雪四無鄰寂寞林居士何慚世外身
　　秋海棠
幽花何嫵媚傍砌故含情多露愁相倚朱顏画不成
能添思媍苦獨對小窗明山客秋懷冷空勞繞恨生
　　咏珠蘭四首次羡門韻
沐芳長在側形穢愧當前委佩纍纍濕流黃瑟瑟鮮
淸芬堆釧粟暗麝著秋烟欲采巴人句相投墜露先
　　二
種香來合浦應賣館陶家一斛眞無價零璣詎有涯
蘂宮懷故侶照殿暈輕紗寸艸心空報徵蘭感夢蛇
　　三
魚目瀟湘上何人辨衆芳歌翻堪入串暑退爲招涼
徽蚌光幽操璿璣綉國香枝枝布文露的皪報秋瀼
　　四
明月晨星畔空香曙未分碎金沾髮導冷玉點楸紋
沉水幽相和雞檀減不聞夜光紛可拾交甫憺靈芬
　　敷文研山紅紫牡丹種甚佳各賦一詩
研山㙜上卉頰黛弄芳菲國色深含醉花神淺賜緋
妍分朱露滴香亂伎人衣可比紅兒似羅家見亦稀
　　又
佳麗花王匹俱傳出魏宮玫瑰嫌黯淡阿閣讓玲瓏
一品神仙服三春禁院中堪持擬飛燕嬝娜避微風
　　一徑園牡丹
借漱亭南砌臨池出麗姿穠芳沾雨重畱艶殿春遲
勝賞連花萼淸言間酒巵園林無不可况復及佳時
　　羡門弟庭前紫牡丹
今春覺消痩尙復冠羣芳春入重樓暖香淸片麝長
逐臣猶紫袖小阮勝羅囊爛熳東堂上連宵醉未妨
　　春艸
千里河梁路萋萋空復榮雨餘添野渡花外滿江城
南國王孫去東風日夜生還憐玉階上若箇獨含情
　　朱櫻
佳果來江市殷紅出上闌虛言樊素口空照赤瑛盤
山鳥偷時下鄰翁袖未乾分甘從野老猶得奉淸歡
　　靑梅
摘翠千林下流涎噉自驕夢迴聞亦醒酒渴望應消
齲齒宮商叶門風措大饒山中女醯少鹽豉賴君調
　　𧖟荳莢
麥壠鮮初擷田家味正長煮分蒸术火嫰入點茶香
莢綻終𧖟月花稀隱電光饞夫和汁噉釡泣笑陳王
　　新筍
昨夜春山雨長鑱早出林斸雲龍甲坼餐玉粉英侵
快嚼難勝口虛中得素心槎枒生肺腑胷次日淸陰
　　新茶
雨後驚雷莢吳興日鑄前一旗初展綠三沸了無烟
香色空諸藴詩文玅入禪楝花風外味難爲世人傳
　　香圓
佳實垂金斗圓圍匝玉盤扶枝連月滿摘葉帶霜寒
蠟鳳封條䕶氷𧖟絡網看佳人惜纎指空自羡含酸
　　蜜團
品列餘甘外形居橘柚間玉灮黃珥潤香氣鬱金閒
兒女分爭閙姬人竊裹還野夫看一笑擬入洞庭山
　　佛手柑
閩甘來絕徼霜掌削千峰度嶺疑傳印拈花已樹宗
色香空觸發聖果冺形容饞吻徒知渴金支潑茗濃
　　蜜羅柑
黃封南海至紫禁上元傳房重垂厓蜜秋殘摘瘴烟
霜刀飛片月金液響鳴泉聞有菴羅果清甘若箇先
　　獨囊蒜
胡地傳孤種奇苗冠五葷受辛中獨結解穢氣遙聞
鐵甕山形合仙書薤葉分五時衣自佩不奪麝氤氲
　　黃精
故人憐病起藥裹手題標每訝添華髪何因斸雪苗
衰容廻久駐甘液潤中􁆫他日休糧去長鑱莫更腰
　　荸薺
登俎非佳果能消亦爽咽温中疑內熱利物可融堅
齒頰含宮脆汙泥滌滓鮮盤飱逢酒渴遇爾遂泠然
　　頻蒲果
東北稱佳果頻蒲品獨先林禽驚猥璅桃核愧纏綿
淡翠鬆無質微頳瑩更妍色香俱不著風味覺天然
　　沙果
沙果形相亞投瓊竝握瑜朱瑛規赤玉緗栗綻靑瓐
柰苑嗟殊品梨園讓摘腴分甘倘堪致何用更懐珠
　　蒲桃
蒲桃西域種佳品比伊涼映日晶熒白迎秋冷淡香
淸甘嗤馬乳滴翠潤阿房何用釀爲酒方能醉渴羌
　　任丘桃
山桃魁衆實小者尙如拳但噉休懷核爲豪勝得仙
兒偷須莫問士殺覺猶賢願作任丘長千林種滿前
　　東光梨
東光仙吏好坐㗖滿林靑虛腕霜刀下餘津露顆零
澄鮮生玉腑縹緲望金莖爽口應多失君宜耐醉醒
　　靑州柿
殷紅朱杮美淸沁冷中焦華葢流寒液蜂脾過蜜饒
君遷形遜劣司馬渴應消贏得兒童閙氷霜索更驕
　　羊眼荳
采菽風林下相牽綠滿溪莢應連五羖種欲散千蹄
泣釡分頭爛懸藤入望迷淸齋堪飮噉藥裹漫籖題
　　龍爪蔥
靑蒨傳奇種春尖笑不如雨工涇女掐艸聖右軍書
薤露探珠得胡蕤攫電餘麻姑休狡獪指爪漫踟躇
　　龜脚菜
海錯登鮭菜腥風破甲聞預且升鮓葅元緒薦芳薰
魁瓦承趺小車螯斷足分五蔬多異品染指不如君
　　馬牙松
十八公諸子其如齒長何分房爭自落五粒未云多
流珀疑朱血含犀響玉珂從遊堪辟穀安事嚼鸞和
　　咏紫牡丹八韻
姚黃元有匹佳麗冠中州穠霧馡難歇玫瑰染欲流
蒲桃開錦幄茱帶惹香篝淸夢胭脂地相思蜀纈裘
嫣然眞絕代艶質故殊尤詞客來薇省邀驩駐棗驑
檀槽歌管亂閃電璅牕幽飛燕新粧在何人更倚樓
　　秋桺十二韻
　　　貽總角學詩世父上海公有秋桺諸咏貽效
　　　爲十餘首叔王父節懿先生亦拈衰桺十韻
　　　其詩尙黏齋壁詩旣流麗字復遒媚撫今思
　　　昔此景難追敬和得十二韻
東山娛柱史羣從竹林遊老去攀條惜情多咏物愁
何堪如此樹無乃不宜秋露冷三更笛天涯獨客舟
那能怨搖落重復見風流世態猶靑眼騷人已白頭
感時絲觸緒縈影月當樓前正詩篇逸奇姿艸聖遒
綺言高落落波磔偃颼颼餘蔭誰相繼淸陰遂莫畱
徘徊故園廢惆悵昔賢休五桺門空在遺書爛漫收
　　芳樹六韻
芳樹靄阡阡春郊大道邊鳳城新雨後馬首落花前
油壁低行葢淸溪隱画船王孫遊女思寒食禁烟天
積翠山光嫵陰濃野色妍茂陵原上望何處不堪憐
　　瓶中牡丹
折得名花第一株穠芳寂寂小齋孤誰敎麗質藏金
屋不遣氷心映玉壺長伴高唫靑案冷何煩深院赤
欄扶夜分獨抱花枝宿消渴相如病未蘇
　　浪花二首
何處飛霙下急流霏霏亂落雪山頭將飄復墜看無
迹乍合還分散不畱日暖禹門千點濕雨餘巫峽一
春愁水仙拾得瓊瑤去十二珠簾卷未收
　　二
不見瑤枝水次栽但驚萬點蘂珠開因風忽起疑飛
絮帶雪遙看訝落梅灌漑不繁隨雨脚飄流到處滿
天涯封姨連夜催花放春色應添灧澦堆
　　梅影
空庭地白淨無塵忽見橫斜下綠茵寂歷紗窗寒弄
色迷離紙帳暗生春淸溪終日流難盡明月黃昏似
有人幾度隔墻風動處所思端只在東鄰
　　梅風
婀娜南枝弄夕暉幽香遠送入重幃暗飄玉笛吹霜
斷遙帶江春度嶺㱕騷客過橋欹短笠美人踏月動
羅衣瑤華欲折無因寄花信先催一片飛
　　盆梅
一拳位置小羅浮石几移來景物幽細鳥上堦風動
蘂影蛾貼地月當頭氷心約束畱方寸玉案橫陳報
四愁坐起行吟堪繞樹美人何必入林遊
　瓶梅
銅瓶翡翠鷓鴣斑淸供幽香伴博山金剪雙來春色
􁈁氷心一片玉壺間畱燈長得看疎影添水須防滴
小鬟自汲寒泉頻䕶凍隴頭融雪帶潺湲
　　春桺八首
落落疎星夜色昬月移新影下長門曉寒鶯谷樓㙜
靜日暖龍池雨雪渾不放飛花愁蕩子故教芳艸怨
王孫天涯到處生離恨豈獨深宮有淚痕
　　二
池塘新綠漲平川碧浪瀠洄拂綺筵爲愛春風常起
舞因貪纎月未成眠金消一縷嬌無力翠掃雙蛾淡
可憐試擬靑蔥諸玉樹長楊賦客在甘泉
　　三
紅亭阿嚲碧雲消錦䌫牽風送画橈靑海夜翻春水
曲黃河浪捲雪花潮紋波鴛渚烟如織氷泮鮫絲冷
似綃爲語廣陵隄上月漫將疎影倚吹簫
　　四
雲翹烟髩玉闌干掩映羅衫翠袖寛雪霽白睂臨鏡
出波橫靑眼隔簾看廻風燕舞山香落冐雨鶯聲水
調寒莫道帝城芳意早春光容易到長安
　　五
碧樹森森烏夜啼吳儂門外數行齊御溝夜靜春難
曉歌舞樓空月易低南浦綠波惟一色芳郊細雨不
沾衣東風盡日長安道爲送征人又向西
　　六
牧笛嗚嗚弄晚汀棲鴉櫛雨自梳翎淡烟籠月傳新
火纎露垂珠滴曉星遠塞色沉槍影綠新豐香撲酒
痕靑年年送客知何處不是長亭是短亭
　　七
吹綠條風上綺疏艸寒花暖影徐徐沿堤水濶新調
馬遶澗絲長夜網魚喚渡欲迷靑雀舫憐香小駐碧
油車橫塘日暮無人見淸唱菱歌思有餘
　　八
芳潭弄影水淸空飮澗長橋落綵虹洗刷靑山飄過
雨招搖白鷺送歸風暗添疎䕃畱行客淨捲游絲任
釣翁昨夜小池增鴨綠午橋芳艸夕陽籠
　　秋桺八首
江南江北盡堪悲隄上誰歌楊桺枝腰比休文何太
痩髩如潘令竟成絲折來羞贈離人手􁈁後難添少
媍睂此日陽關三叠後多應愁殺戍邊兒
　　二
烟靄依微曉乍淸朦朧殘月下江城露華高拂仙人
掌霜葉低翻游子旌細桺艸深何處壘長楊風急不
成聲柔枝可耐寒條冷雨泣花愁無限情
　　三
夕陽亭下艸連天短拂湖頭載酒船冷落隋堤虛夜
月荒蕪梁苑挂寒烟長條舊繫看花馬涼影新添抱
葉蟬獨有柴桑門外樹五株蕭瑟尙依然
　　四
秋山歛黛鎖長蛾别院涼生罷綺羅翠袖不迷江浦
月綠蓑常捲洞庭波西風苑冷思眠甚南陌人稀奈
别何昔日韶華搖落盡空令客思歎蹉跎
　　五
雨穗風條宛委垂總無風雨易生悲寒鴉古渡行人
盡曉角霜天落月時去日空憐花似雪愁人不耐雨
如絲樓頭莫遣憑凝望怕有鄰家短笛吹
　　六
寥落江頭冷翠微曙烟不碍衆星稀淒涼半入胡兒
笛掩映偏橫織女機素手折腰空試舞輕綃減帶不
勝衣風流囘首當年地白鴈霜天尙未㱕
　　七
長亭夾道綠初收一片傷心付陌頭賤妾生懀多薄
命贈人無計綰離愁疎林颺碧霜迷路隔水招涼月
滿樓驚見蒲姿易零落那教楚客不悲秋
　　八
寒風乍冷九河濵爲惜芳條更愴神少更幾何無奈
老樹猶如此可堪人子山短賦空哀怨洛下名妃委
路塵寂寞永豐坊畔立攀枝能不重沾巾
　　新桺
風鬟乍櫛淺垂鬈蹙損春愁画未全明綠薄勻螺黛
染淡黃新擘露分箋棲鴉殘帶初更月禁火寒拖一
縷烟惱亂美人幽睡起淸波嬌澀盻嫣然
　　次閨秀新桺韻
曾憶離人欲去時早鶯啼遍􁈁膓枝乍眠乍起禁偏
痩無雨無風弱更垂每到河橋傷遠别却隨烟艸亂
相思春光未老愁千縷羡殺吳𧖟漫吐絲
　附錄　從兄學博二高公長女名妙淸字雪軒能
　詩事親甚孝㱕國子生彭騫曾卽余表弟也雪軒
　病革遺語曰詩詞非閨閣中所宜不可流傳于外
　我死悉焚之彭不忍棄撿遺帙僅存咏桺二詩附
　而傳之或海内詞人編之彤管焉　徐兆扈識
　徐妙淸　詠新桺　輕顰含怨寫靈芸淡掃新蛾
痩一分紫笛嫰寒吹暮雨紅亭小蝶舞春雲燕姬
　雙帶香初結𧖟妾三眠艸易焄應是陌頭多惹恨
　画睂夫壻故殷勤　鴨綠池塘艸正齊碧雲剪剪
　映長堤流澌破綠氷堪織梅乳含酸眼欲迷拾翠
　玉人矜鬭艸踏春倡女衒畱題風流才子章㙜畔
　纔唱靑靑黛已低
　秋桺
曾共棲烏宿白門西風憔悴别王孫千條明月淸商
曲一路朝霜子夜村何處斑鵻啼著曙經年驑馬去
平原生來不識臨岐恨未到津亭已􁈁魂
　　和王法曹阮亭秋桺四首
搖落江潭已􁈁魂不須攀折傍金門數行來鴈催寒
色一葉哀蟬掩露痕画角空吟邀笛步白頭愁入浣
花村長條似否還依舊昔日靑靑可再論
　　二
離亭急管下朝霜弄霧梳烟掠野塘涼吹輕捐紈扇
月羅衣寒叠縷金箱不堪睂黛啼梁院只有腰肢殢
楚王腸􁈁少年行樂地東風繫馬鬭雞坊
　　三
汴水溝橫歇舞衣長楊宮廢舊遊非攀條客子情何
極詠絮佳人見亦稀玉露垂梢河北轉金飈入樹燕
西飛風流莫問當年事惆悵芳菲歲月違
　　四
三眠三起總堪憐榆火梨花憶禁烟蕩子中園猶鬱
鬱懷人遠道更綿綿最憐蹋臂深宮曲何似章㙜走
馬年珍重畱詩題舊帶花時重會洛城邊
　　潜夫先生移齋頭羅漢松銀杏各一本種之龍
　　　湫山寺各賦一詩
高人泉石逈淸安移植孤根托歲寒欲画奇姿倩韋
偃兼題巨筆倣宜官枝蟠僧臘冬春雪濤激龍湫日
夜湍我悟聲聞無半偈還來雙樹習澄觀
　　又
家園文木幾經春從此禪居可結鄰應笑爛銀誇素
質何如欄跡寫天眞先秋墜果甘分狖長夏淸陰喜
趂人莫向吳兒驕乞取霜林一任往來頻
(張無盡丞相咏銀杏有欄銀殻破琉璃明之句銀/杏一名鴨脚劉原父有葉如欄邊跡句/魏文求)
(鴨脚/子吳)
　　羅漢松
蟠枝移下鷲峰頭勁鬛鱗鱗舞翠虬葉近貝多長不
壞寒分祇樹幾經秋聲聞證入寒濤起諸漏空來午
蔭流􁈁盡根塵徵聖果荒山氷雪滿炎洲
　　戲和朗印上人咏松卵二首
萬歲靑虬孕育成馬牙隱鬛散蒼精抱枝鳳翼疑雌
伏帶子龍鱗感濕生日月二形林罅合雲霞百竅茗
烟橫爲君遍掃峰頭實荷擔㱕來五石輕
　　又
抱實含虛百子藏高巖雲雨混陰陽疾風驚墜危巢
破積雪纍垂玉甲張腹上夢生奇勢出山根珀迸澗
毛香知公不受秦封久恥雜桐輪宦寺傍
(啟禎之際天寧多詩僧秋岩朗印楚章諸公/皆以吟咏鳴是時胡職方震亨姚山人士麟)
(爲之主盟二先生厭平喜新創爲嗸牙詰屈/之調卽近體多爲蜂腰鶴膝藏頭歇後諸句)
(後進效之成風駸駸多不可句讀是時詩社/諸僧亦多彷彿其體頃朗公門人以其集見)
(示稍爲刪汰其中警句摘之附紀于此/紅/葉掃開炊茗竈白雲捲起看詩簾/小定入)
(床天散雨高吟落𥿄海生潮/有山必定思/攜屐無髮何勞更正冠/寒雨半罏茶小熟)
(晴霜滿壁粉新泥/紅葉浸溪然濕火白鷗/眠樹晒晴霜/鳥喧簷際僧將飯犬吠花陰)
(客乍/臨)
　　詠沈獻吉北山艸堂九松十首
　　　九松
古幹參差拂画墻九龍風雨欲飛翔高低黛色爭奇
秀日夜雲濤上鬱蒼洛社香山堪共老楚歌雷雨思
何長麟溪百里遥相憶爲寫虬姿寄艸堂
　　　菜伯
叢枝迸地入雲平風入枯鱗萬竅驚不爲千霄標總
翠却疑過雨拔金莖林蔬坼罅龍鬚出石液流膏虎
魄生我自菜根甘啖得長鑱無復訪黃精
　　　亭仲
千仞喬柯上紫㝠坐來空翠落危亭高踪霄漢攀難
及淸韻雲韶響莫停詎肯屈身埋澗壑寧將直節忤
風霆山中倘許爲亭長日臥松根枕石聽
　　　手季
巨靈移岳散氤氲徙出徂徠帶指文半矗三尖成華
掌全開五朶削郇雲蒼髯倒磔含風雨古蘚流斑臥
鹿麕過客畱詩誰鉅手擘窠題破紫蜺雰
　　　傲五
兀突支撐碧落中平林萬木俯來空氣凌西洛頑夫
石梢拂南箕傲客風偃蹇靑雲甘自老相看白眼與
君同人間項領紛成態晚節氷霜獨見公
　　　危六
蟠根絕壑歷嶔﨑磵戸相扶鳥道危身致雲霄驚險
阻心同氷雪混喧卑懸厓倒影猿棲穩枕石流泉鶴
夢宜閱盡興衰幾人代風霜撑柱有誰知
　　　澗七
虬枝澗底自婆娑歷盡炎暄奈老何流水只宜高士
聽歲寒始覺故人多霜崩石骨成堅瘦膚裂雲根出
礧砢一壑一丘甘獨往風吹薜荔冷巖阿
　　　懶八
籍地淸陰覆碧龕蒼松枕谷自毶毶身同人桺眠還
起影似驪龍睡正酣苔徑艸茵隨偃仰風鱗雨鬛共
䰐鬖若非泉石容高臥懶較嵇生更不堪
　　　橫九
羣峰行徧下虛檐白石蒼烟曵匹縑墜子嶙峋喧雀
鼠古根墳起走蛇蚺頗妨俗轍煩廻駕不礙疎陰漫
捲簾九老未應公作殿臨風長嘯一掀髯
　　　補三
喬林摧挫出羣年誰豢龍雛石窟邊塡岳已平三甫
缺撑霄終破女媧天槖佗種後曾畱記摩頂僧來尙
及肩應是山靈知手植風雷長䕶綠連蜷
　　詠興善寺古栢幢二首
　　　興善禪院始于梁天監中千佛閣前古栢一
　　　枝頂垂華鬘如斗共目日栢毬今栢子蒼翠
　　　圓者漸叢挺而長余錫以嘉名爲古栢幢賦
　　　二詩咏之祈諸方印可焉
古栢參差紺殿開祗園何用問霜㙜珠垂梵葢蒼龍
抱翠挾圓光綠鳳來黛色干霄螺髻滿華鬘倒影石
幢廻諸方認取團圞話黃蘗無多倡試栽
　　二
蕭梁古院表遺踪鐵幹虬姿簇幾重香海擁潮蒼雪
下法輪垂蔭紫雲封檀欒靑映臨池竹摩頂寒分授
記松參取圓通無着意庭前栢子自蘢鬆
　　鴛鴦栗
秋林魁實墜寒塘縹蒂霜拳半已黃供出雕盤驚屬
玉剖來銀甲不分房紫衣綻月毛猶濕白露垂枝浴
竝香莫訝佳人籠翠袖暗將連璧擲檀郞
　　二
上林嘉實報秋暉魁占同房薦棘闈供向盤中猶共
宿擲來筵畔自雙飛瑤枝剖玉難分手湘釡浮金對
濕衣珍重佳人私裹贈合歡待擘細腰圍
　　獅頭柑
洞庭春色報霜遲香摘金倪上玉􁏔耏帶餘甘供師
利形傳元夕貢條支連蜷毛粟酸風起斑駁仙房脆
液滋久共木奴馴狎處辟邪端可療詩脾
　　虎刺
油碧層層剪綠沉幽巖高下自成林銀花䕶刺蜂房
遠恠石眠苔虎跡深低綴赤瑛懸百子長流蒼雪葢
重陰煩君位置倪迂画小景參差著短岑
　　榆肉(出山西乃榆樹所生菌也)
何曾累盡五葷捐參得雞蘇物外禪春浥淸涼㙜畔
雨氣蒸師利窟中烟肥肪半摘林成塞香脆生憎莢
似錢會取肉邊諸菜味利根應在齒牙前
　　雞㯶菜
碧雞峰下定眞如雞足山開出五蔬采擷箐猿啼曉
月流膏香象浴淸渠易牙長笑腥無用德祖拈來肋
有餘莫恨夜郞天萬里菌英飽啖瘴消初
　　菱米
細腰生小楚江多嗜芰先生奈老何金粟曾分花作
鏡玉稉微粲采時歌虛傳白石炊丹鼎一任靑菰餉
綠蓑却粒還堪餌沙角胡麻從此謝仙娥
　　𧖟荳
櫻筍同時共點茶應輸風味野人家三眠節候炊靑
顆四月桑陰落紫花句就東阿推獨步粥成金谷識
豪華荷鋤辛苦休辭倦飽睡南山到日斜
　　桺絮
非花還似落花飛飄泊天涯竟不㱕遠道綿綿愁蕩
子游絲剪剪上春衣離亭藉艸重裀軟小雨沾泥積
翠微輕薄才人爭比擬謝娘風調見應稀
　　麥浪
𧖟月靑靑已及秋惠風鱗次拂平疇兩岐高下低還
起溝水東西去不流綠雪亂翻紅雨後晚香晴漲碧
雲頭漸漸莫向離宮望故國飄零到處愁
　　竹粉
斑龍解籜蛻新篁帶濕梨花映洗粧束素半圍靑玉
痩凝脂微點綠雲香渭川黛冷烟含露淇水人歸鬂
欲霜漫向楚天頻悵望啼痕損處淚成行
　　荷錢
榆莢肥時淥沼平田田江上不勝情泉流金埓靑纔
吐水貼銅溝綠始生作鏡菱花盈寸小雧裳仙袂六
銖輕碧筩豪客空畱飮姹女臨流數未明
　　二
江南春盡已田田鵝眼靑浮萬顆圓雪藕人過畱藻
鑑采蓮舟去墜花鈿山林買隱衣難製姹女臨波數
更妍願借十千賖綠蟻碧筩寧惜飮如泉
　　金剛拳
花魁霜實正輪囷綠雪炎天滿握春華掌仙人驚齲
齒巨霛阿母捧靑顰酸風透爪黃隨重陣雨連蜷赤
甲新渴睡四魔降未得纍垂壓折幾枝頻
　　狀元紅(閩中楓香驛荔枝名狀元紅爲第一)
楓香佳實甲南州驛騎傳宣報殿頭上苑神仙辭嶺
嶠木天品格占風流分房絳雪明高掌冠玉朱衣照
画樓一飽瓊林多雨露承恩不羡賜緋遊
　　佛手柑
佳實傳柑下禁門閩鮮恰喜到江村拈來初果惟金
色授記兜羅憶奈園眞諦駢枝原不二妙香一指了
忘言聽鸝斗酒無消息參得詩禪印乳源
　　二
閩粤霜黃入貢遲賜來元夕近臣如金天仙掌寒同
削鳥爪麻姑擘自疑鼻觀先參香觸發指輪久印蜜
多時維摩病榻非淸苦設供堪分啖辟支
　　書齋秋海棠
空齋人寂寂幽卉自參差似有含愁色嫣然悵所思
　　咏宋氏二喬菊花
明月霜天下西風憶美人祇應憐宋玉寂寞在東鄰
　　二
我是陶彭澤東籬把落英白衣空佇立不復賦閒情
　　三
明朝是重九雙帶換茱萸疑有離騷客嬋娟對女􁂆
　　四
黄紫紛交映離披白露中何如銅雀妓相向舞秋風
　　瓶中紅梅
朱萼初含乳檀心已送春淸影臨香案依依傍主人
　　瓶中紫牡丹三首
摘得名花至瓶中取次開寄言蜂與蝶容易莫頻來
　　二
棐几銅瓶濕閒看紫牡丹莫教遊冶客時近玉闌干
　　三
獨掩空齋坐天香擁座宜追歡豪飮事惆悵少年時
　　簪花口號
短髩蕭條甚那能上籜冠殷勤謝紅䄂猶作少年看
　　二
丸髻如螺小幽花更著簪空憐垂老意孤負惜花慙
　　瓶中萬壽菊
藥卉佳于菊叢㙜爛柘黃無因稱萬壽得致聖人傍
　　盆中秋海棠
幽艸栽罌缶嫣然穗一金遥憐故山下應滿北窗陰
　　盆橊
海橊數尺許漸覺過人長抱子如相媚含珠綻絳房
　　瓶中虞美人
瓶花紅婀娜似覺帶愁多春去關何事虞兮奈若何
　　二
帶露尚含嬌如顰更疑哂此地若爲容紅顔爲君盡
　　三
攀折隨人手紅顔黯自傷憔悴春來意無因見楚王
　　水仙花
霜月下松牖夜分殘夢廻應憐山客臥獨對水仙開
　　研山盆梅
山郭寒應盡江春尚未來今年昨日至已見一枝開
　　庭中紫荆花
兄弟凋零盡荆花空自榮可憐枝上紫偏對小窗明
　　桂花
高臥小山下不知秋氣來西風香入牖知是木樨開
　　二
山館桂花發尋香客自來呼童掃黃雪家釀待君開
　　三
當戸月華白倚闌秋思來濃香滿衣袂不覺桂花開
　　四
把卷桂叢下抛書夢欲來廣寒三萬樹一一爲誰開
　　五
桂樹高百尺試折一枝來昨夜月輪滿山河影上開
　　杏子
杏實甘于酪丹漿濺齒寒林風吹果墜早已鳥􁉅殘
　　瓶桂
荷芰香殘霜滿林百花零落送秋隂獨憐幽桂偏遲
發寂寞山窗伴苦吟
　　窗前紅梅
曾向新寒探早梅一枝未放小春回只今紙帳空齋
畔獨有紅梅冐雪開
　　落花
小閣微風燕子斜曉寒紅日上窗紗捲簾睡起憑闌
坐閒看山童掃落花
　　瓶花口號
空齋綠樹冐檐牙疑是深村野老家莫笑無錢買園
圃案頭瓶有四時花
　　雨中玉蘭花
庭院深沉墜海紅玉蘭花下坐春風年年花發逢寒
食無限新愁細雨中
　　珠蘭
呼童斸取紫琅玕種得名花怯早寒㩦杖蒼苔扶屐
齒自將重幕䕶珠蘭
　　瓶花
小窗寂寂䕶花鈴蜂蝶尋香觸紙屏貯得茅簷三月
雨玉壷添入硯頭缾
　　茉莉花
茉莉花開暑欲流家家豔雪淡于秋遙知榕葉成陰
處素面蠻姬插滿頭
　　瓶中紫牡丹
數朶妖姿豔欲流穠香惹得此身浮花枝不信能消
恨吹送東風一夜愁
　　二
天香國色爲誰栽蜂蝶紛紛逐影來惟有多情紅袖
在玉壷相向獨徘徊
　　三
名花脉脉似忘情那識春愁觸處生便向藥爐禪榻
畔也應記得髩釵橫
　　和李山甫詠桺十首
幾度津橋與灞橋消魂痩損舞人腰離亭不肯憐攀
折減盡東風萬萬條
　　二
綠暗紅亭咫尺迷漫天飛絮撲征蹄浮萍踪跡無消
息陌上空隨濁水泥
　　三
纔落梅花便巳新深閨猶是不知春朝來小立空凝
望未掃長蛾待画人
　　四
蜂黃蝶粉總關情誰復章㙜憶小名最是不禁憔悴
處日高風定一聲鶯
　　五
冷落今春卻似秋未過寒食已先愁靑靑無復關春
草故惹飛花出御溝
　　六
春城掩映出樓㙜不放閒愁入院來只爲情人離别
苦勞勞亭畔莫教栽
　　七
長楊風靜故垂垂翠黛含情不自持况復江南望江
北曉風􁎘月半如規
　　八
野花無主亦無名濃綠河梁各繫情總是春歸聽不
得伯勞飛去别枝鳴
　　九
氷泮榆關桺未絲殷勤羌笛隴頭吹西風莫帶邊愁
至連日深閨嬾画睂
　　十
霜落曾隨塞草枯東風依舊拂平蕪春衣未寄砧聲
起腸􁈁銀床舊鹿盧
　　牡丹詞十首彷李太白淸平調
穠芳漠漠殿春風無限銷魂一笑中惹盡閒愁君不
見朱闌倚徧玉樓東
　　二
東風嬌艶一枝春國色天香自有眞十二樓㙜紅粉
盡嫣然愁殺看花人
　　三
曲檻春光滿上闌錦圍綉幕不知寒人間多少閒蜂
蝶一任東風次第看
　　四
麗質天然見太眞花穠玉艶不勝春幽香應過昏黃
月不是花神是洛神
　　五
紅玉雕闌十二重仙人樓閣倚芙蓉曉風簾幙無人
見應在巫山第一峰
　　六
深宮絶代掩蛾睂天上人間枉夢思不是倚闌人一
顧傾城那得有人知
　　七
輕雲微雨浣花天淡掃蛾睂分外妍自有濃香惹衣
袂水沉未炷博山烟
　　八
修蛾不動歛脣朱玉管聲圓字字珠可惜良宵奈何
夜合歡花底獨躊躇
　　九
閒庭白日轉游絲薄醉佳人午睡時好下流蘇雙斗
帳莫教紅雨濕臙脂
　　十
紅塵京洛魏姚家鎭重東風冠物華試近屏山見容
髩人間那更有名花
　　和錢象先茉莉曲十首
桄榔樹暗鷓鴣啼茉莉花開香滿谿蠻娘蛋婦髻如
雪笑殺吳儂水木樨
　　二
甌外溪山到處開荔枝紅後雪成堆仙霞嶺下裝花
擔直過江郞山後來
　　三
三衢木本大如拳榦老皮皴迸石穿吳市雪霜禁未
得避寒莫出禁烟前
　　四
鄱湖湖口浪拍天章江三板載花船小姑山頭神女
廟幡挂紅鞋賽去年
　　五
斑竹屏風屈曲廊千盆茉莉繞山塘買花莫泊閶門
下盪槳半塘花市傍
　　六
雨過黃梅雪滿窠兒郞不惜費錢多翻心扁髻鏡面
導個個攅毬玉一窩
　　七
麥柴作串貫成條賣花雙鴉束素腰湘竹簾開爭鬭
入娘正梳頭貼翠翹
　　八
秀州傻角愛簮花荷葉單裙髻半髽瓶空買米且莫
顧只問花郞花肯賖
　　九
鬱孤㙜畔種花師茉莉栽秧五月時江南冶女千錢
買章貢人家編作籬
　　十
戰爭久􁈁海南天一本閩花價十千學得閩天分剪
法衣花食卉彀年年
　　折海棠
季家西府裊垂垂殊覺河南減艶姿飛燕玉環相對
較睡痕深淺費尋思
　　　　　　　　　　　　　　　甥徐兆扈
　　　　　　　　　　　　　　　　徐景穆
　　　　　　　　　　　　　　　男彭騫曾
茗齋雜著
　　　　　　　　　　　　　　　　　淮南彭孫貽羿仁
　　　題詩經圍屏十二首
闗雎　匹　有鰥兮溈汭鳴五雎兮慕彼美
樛木　思美人兮漢浦石纍纍兮薜嫵嫵
螽斯　大兒孔文舉小兒楊德祖新婦得配君生兒
　　　　　馬足數
麟趾　彼􁊁而角公子公族城北徐公石麟孝穆
甘棠　㳺行酷日中褦襶汗流赭何如數野老借䕃
　　　　　甘棠下
羔羊　小　人有酒君子為壽兕觥雖舉愧羔羊今日
　　　　　誰與民父母
桃　夭　渥丹之老顔如舜華不煩二　女飲以胡麻
唐棣　惟有琴瑟如　兄如弟凡今之人誰知唐棣
九　如　攀松柏浴日　月舉似君林中物
授衣　每憶江　行人未歸九日登高未授衣
補衮　天上䕫龍勞勞補衮披毳野人捫蝨卧穏
田畯　巡行阡陌降于隰桑田　畯有喜覲吾龍光
　　竹杖(二)
墨胎之子介節自矢勿渝歲寒惟吾與爾　食邑渭
川兒立少室子政長房為龍為光
　　方竹杖(二)
而員丘之外臣抑方壺之耳孫守而亷隅兮誰曰汝
節不可貞　大圭缺鋭易折行中矩此無蹶
　　紫竹杖
墨胎氏有閨子彼山人乃衣紫
　　癭杖(三)
支離抱予拙礧砢見汝節　詘屈乎汝醜入山谷兮
吾友　而身可裂而心勿折以負而節
　　天台藤杖
天台之藤壽萬歲㭬之規之子予治陟崔巍兮汝其
濟
　　班竹杖
湘君之淚斑復斑照人清汗殷復殷(音/焉)斵以為杖刪
復刪助我登躋山復山
　　曲竹杖(二)
醜乎汝笴顛邪汝輔倚乃身迂乃心母枉尺而直尋
　　杖
出在山中匪藤匪竹老而相依誼如骨肉
　　金劍耿竹杖
　　　名英順治丙戌貢舉任廣東瓊州感恩令與
　　　予同學
投陂化龍大宛之笻扶顛持危藉乃翁
　　宻庵東明長老以四物銘見示為作轉語以破
　　　有相
　　杖
卑田弄棒日唱蓮花雲門臨濟也不輸他榔栗無情
破顱裂腦只為烏藤聊扶吾老
　　鉢
卿相萬鍾户封百八臘月廿九㸔囤餓殺空王家兵
香積随身炊烟不起青山白雲
　　拂
道拂是觸不是亦背三十公案虚空粉碎㯶皮馬尾
隨便驅蝇舒卷自恣林下間僧
　　笠
頭上安頭頭陀生受把茅盖頭亦是有漏盖天盖地
此下無人雨中花落點不沾身
　　筆床
斷鰲足三山矗毛生秃卧篔谷刻敗竹如片槲銘蒼
玉蟲食木文不屬三言續書四角循環讀
　　為朱西野題端硯
端其質守如墨我匪石子此德
　　筆斗
禁林之内彼中書君容卿百軰
　　巨筆(二)
其直如矢立而不倚　首如飛蓬矯若㳺龍
　　李淵始風字硯
笑銅雀賤沉泥摶扶摇不用梯醉鑾墀捧貴妃
　　周子行畫筆
點睛則飛毫秃斯瘞何可不效定遠投諸地勞勞終
日覔活計
　　吳仲木藏笏
奏丹墀撃逆賊忠節後無長物惟留此等碧血
　　為古風上人題葫蘆
苦葉之子空空其裡若空無相上人如是
　　壺盧
其無用也累黍以為噐也一勺則有餘惟壺子之可
以居
　　匏
無用為用羿仁氏與共
　　等(三)
以終事非云利　折平于物作信于人　汝阿衡天
下平
　　鏡(迴文體)
　　　　隨意一字為首顛倒循環皆成文
曉月澄河皎雪清波
　　星匭
夜如何其瞻仰北極在帝左右不違咫尺宵中而作
匪夕伊夕監此星晷時哉勿失
　　圍棊奩
既象玄天亦消白日汝羲暨和三百六十得之則生
勿得則死勝固欣然敗亦可喜
　　如意
如意意如非觸非背不動如如亦無無意
　　袖晷
惜分隂則大禹刻寸景作乃矩
　　盒(二)
太極先體中玄是非明道之一團　寸黍中可參同
泥丸宫
　　茶罐
於湯有光陸子王郎
　　子思子賛
聞詩聞禮不私其親性與天道不可得聞猗歟中庸
天人道存祖述乃祖用啟諸人
　　孟夫子賛
楊墨詖行桓文夸詐必稱尭舜羞言五霸先生之功
不在禹下私淑見知上参㳺夏
　　文昌賛二首
望戴筐仰天府將而相文後武宜今時司禄主重韎
韋賤章甫巴江右潼川左告司命式下土偃甲兵静
六宇章吾光槖爾斧　斯文在天戴筐抱斗神而明
之化書在手詩之所云張仲孝友吾師其人似魯孔
某
　　闗帝賛二首
惟漢則臣云樹大義如水之魚如兄如弟短下小兒
真乃鼠輩没為明神茲義不墜髯也絶倫凛凛生氣
胡然而天胡然而帝　漢室則后漢賊則仇樹義天
下寕惟報劉坐以待旦吾志春秋闗西夫子且在蒲
州
　　五老圖賛
授帝圖叶天寶秀童顔羡胡考偶匡君及太昊隨榮
光以出河化流泉而入昴視綺園之非多比香山之
不少東海北淮西岐二翁何寂寥執醤執酳人間三
物何足道吾且與之為嬰兒不須師顓頊而問𣆀老
　　博古圖賛十四首
孟嘗君　渺小薛公雞鳴之雄
淮隂侯　漂母何處吕媪啖汝
司馬長卿　哀彼王孫乃耻鼻褌
朱翁子　語而婦負薪叟今太守
梁伯鸞　彼童子鴻終依伯通
嚴君平　石在無知此者其嚴乎
石季倫　珊瑚不碎綠珠豈墜
陶元亮　不以五斗易一　杯酒
鄭廣文　無錢兮司業一　寒兮三絶
卜式　羊千頭萬户侯
衞將軍青　奴邪侯乎乃能賢汲大夫
於陵仲子　二蟲何知投我以其餘
端木氏　貧邪非病何不受命
陶朱公　金範陶朱沼吳種魚
　　　　六公賛
老彭　卜婚七七卜年八百
師尚父　賣漿孟津屠牛朝歌少壯幾時奈老何
老子　木下子柱下史天下士
留侯　三寸舌為帝者師從赤松逰固其宜吕
　　　　　　　媪啖汝留何為
東方先生　朱鳥隱形金馬陸沉誰歟歲星
陶淵明　青松屋下白雲嶺上山中宰相
　　　蜀五君賛
嚴君平　何須讀易河千之石不如無識
司馬相如　脱犢鼻褌駟馬過門吾哀王孫
揚子雲　竒字有多載酒尋此叟
李太白　天小月高非宫錦袍誰識人豪
蘇子瞻　嘲半山狎老顛知髯目中無此賢
　　朱亶畫雲臺功臣及三逸民圖賛(有序)
㑹稽陳洪綬畫貫中水滸人物惜以虎頭之筆冩狗
盗之雄雖工不可訓中州劉源仿其意畫凌烟功臣
王侯將相英姿磊落儼若天人美哉觀止矣二十四
人杜如晦叚志玄屈突通張亮侯君集五人僅圖背
側不見其容既云畫像可乎或疑諸君不終普六茹
氏寓形反仄以乙之夫唐之功臣皆隋之叛者畫之
于唐不追其既往或責君集可耳然南宫畫像君集
未及也伴阮意取新竒每戾大雅朝服魚須而欠伸
偃仰亦義之缺已吾邑朱亶邠瞻久入子㳺之室畫
筆不愧古人采二家之長更出新意冩雲臺佐命三
十二高宻雍奴征西好畤雄深厚重偹將相之容舞
陽膠東剛烈之氣風雲景附千載如新别貌伏波俾
補乎曩缺更圖白衣真人以冠之質之國史無有不
合秀偉古雅無恨毫髮張吳復生蔑以加矣彭子驚
嘆希有各係以賛因語朱生曰諸公命世之英非子
不足以傳然斯人者攀附鱗翼際㑹雲雷茅土得而
縻繫之英后得而鞭弭之不若富春一老太原二叟
偃蹇王公之前伏而不謁卧而不起明主不得臣公
卿不得友清白高蹈即雲臺不得並其高子能為我
貌之乎朱生欣然更冩三逸民有超世㧞俗之概希
文有云㣲先生之高無以見光武之大非光武之大
豈能遂先生之高觀斯圖者王侯將相當思聖主所
以保全功臣戰戰栗栗以長有爵土公卿大夫宜吐
握英賢寤寐薖軸毋謂茅茨之下世無隱鱗也
　　白衣真人(六)
削平群醜所難絀者二士一友　易妻與交郭退陵
逃　安知非僕白衣赤伏　謹厚者為此文叔直柔
耳　始願執金吾玉門謝毘邪　上東門嘯羯雛謂
中原可並驅
　　太傅高宻侯鄧禹字仲華新野人(二)
生遠來寕欲仕願垂名竹帛耳　洒掃園陵昆池類
禡早識真人長安學舍
　　中山太守全椒侯馬成字君遷棘陽人(二)
棄官徒步郟令卑卑復何作河北蕭王臣義故　少
為吏老為將繕北邊皆乗障
　　大司馬廣平侯吳漢字子顔宛人(二)
八戰八克司馬强力牙門業業側足而立　斬白帝
懸戯下問遺表慎勿赦　戯音灰即麾也
　　河南君阜成侯王梁字君嚴魚陽安陽人(二)
王梁主衞作玄武渠成不流心獨苦　封侯武彊違
制檀鄉悔不斬梁
　　左將軍膠東侯賈復字君文冠軍人(二)
女耶子娶之男耶女嫁之失我名將果爾為　闔門
私第不談吏事多般痍獨馬羸君之功吾自知
　　瑯琊太守祝阿侯陳俊字子昭南陽西鄂人(二)
戰五枝破白馬短兵手接騎不得下　縫衣九百佐
强弩銅綬九十咸為虜
　　建威大將軍好畤侯耿弇字伯昭茂陵人(二)
小兒曹有大意北道主人多突騎　温明畫眠床下
上前决計獨先有志事竟成落落難合笑此生
　　驃騎大將軍参蘧侯杜茂字諸公南陽冠軍人(二)
諸營悉平三郡以清　奮跡中堅車嬴營田拓地北
邊
　　執金吾雍奴侯冦恂字子翌昌平人(三)
　　　光武時為偏將軍鄧禹曰恂文武偹足乃拜
　　　河南太守復為頴川汝南太守
執法蒙垢非虎私闘頴川之人慎無借冦　印不還
勒兵入兵未集縋城出彼功曹非所及　功亞蕭何
誼絀亷頗咄咄賈生奈爾何
　　積弩將軍昆陽侯傅俊字子衞襄城人(二)
陽闗雛􁐿手掬汝水􁁄乎亭長母忘此　身將賔客
北渡河其奈母弟宗族何
　　征南大將軍舞陽侯岑彭字君然棘陽人(二)
亡命棘陽從龍南陽即㧞舞陽井蛙子陽　彭亡何
悔刺之無刺
　彭歸光武撃公孫述驚曰是何神也　彭所營地
　名彭亡意惡之欲徙㑹日暮蜀刺吏詐為亡奴降
　夜刺殺彭
　　左曹合肥侯堅鐔字子伋襄城人(二)
斬闗越隍軍無見糧已裹三創矢石輙當　枕鋋藉
械將軍蔬菜
　　征西大將軍陽夏侯馮異字公孫頴川父城人
好讀書就巾車氷凁蕪蔞公孫豈粥幸有餘　功不
署問大樹咸陽王君何惧
　　上谷太守淮陽侯王霸字元伯潁陽人(三)
疾風勁草滹沱淩早公母渡河國為君何　河氷不
合帝亦不死蚩蚩市上揶揄子　作偶樂卧牙門任
飛矢集酒樽
　　建義大將軍鬲侯朱祐字仲先宛人(三)
召刺奸收䕶軍日角之相乃云云　寶城邑賤首級
白蜜一石勝萬户櫟
　　信都太守阿凌侯任光字伯卿宛人(二)
城頭子路刁子都鉅鹿澤中徹夜呼嗇夫封侯邯鄲
屠　郎狡獪帝狼狽開孤城呼萬歲
　　征虜將軍頴陽侯祭遵字弟孫頴陽人(二)
軍牙不呼刺奸在無雅歌投壺　征虜營止御駕舞
厭厭竟良夜
　遵從光武征河北賞賜盡與士卒范升奏云遵取
　士用儒術對酒設樂雅歌投壺雖在軍旅不忘俎
　豆
　　豫章太守中水侯李忠字仲都東萊黄人(二)
澣長襦上新袴大驪綉被報則那　越檄蠻風丹陽
太守習禮容
　　驃騎大將軍櫟陽侯景丹字孫卿櫟陽人(二)
　　　丹為上谷長史與冦恂等歸光武從討王郎
突騎精兵謾謂然今見其戰樂可言　萬户櫟陽衣
繡故鄉
　　右將軍槐里侯萬修字君㳺茂陵人(二)
　　　修為信都令迎光武從平河北
銅墨吏忽封侯銅馬帝附驥尾　信都守攀龍鱗猶
不後
　　虎牙大將軍安平侯益延字巨卿漢陽要陽人(二)
　　　延身八尺拜虎牙將軍從平河北
輕敵不免發梁破䧟虎牙何敢　搗郯計失尚深入
破檝壞梁齒相撃
　　太常靈壽侯邳彤字偉君信都人(二)
和成信都厲兵秣馬吏民思漢寕憂卜者　一夫荷
㦸呼千里遁逃伏明公茍遂西豈惟失河北
　　衞尉安城侯銚期字次况郟人(三)
大呼奮㦸白衣真人始得出攝幩中額卿邪豈欲遂
前䟆　儻吏不若賊可將老母逃刎頸西門下愧殺
僕中豪　期門輕出叩頭囬蹕　蹕音必止行人也
　　驍騎將軍昌威侯劉植字伯先鉅鹿人(二)
成帝子邪寶乃賊吾徒吾客丈夫戰耳寕死敵　説
癭揚棄王郎醉􁈍里結椒房
　　東郡太守東光侯耿純字伯山鉅鹿宋子人(三)
　　　純從光武封高陽侯東郡盗起純㑹討入界
　　　九千餘人皆詣純降
被甲胄為軍吏請郡一聊自試　献馬及帛庶效百
一　㱲銕脛如撮蚤癭者兒何足道　㱲音意脚手
小病也
　　城門校尉朗陵侯臧宫字君翁邽人(二)
鋸門限城闉斷車囬轉　奪馬矯制左歩右騎挾船
而呼聲動地頴川㳺徼何多䝷
　　捕虜將軍揚虚侯馬武字子張湖陽人(三)
被甲衆先嗜酒上前叢臺之言臣未敢然　臣果鋭
堪守尉　鄉無督賊綠林故客
　　驃騎將軍慎侯劉隆字元伯南陽宗室(二)
買田帝鄉坐獄南陽帝胡不念射犬武當　泛麗泠
冐毒蠱縛蠻娘曳長組　麊音迷麊泠漢縣名
　　横野大將軍山桑侯王常字顔卿舞陽人(二)
　　　光武與莽將戰不利保棘陽㑹下江兵至宜
　　　秋常即與漢軍合破王邑王尋于昆陽光武
　　　嘗曰此人率下江諸軍輔漢心如金石
殺人避仇綠林是逰山頭豈意至廷尉不復廷尉望
山頭　下江賢將無出其上翼漢室心金石
　　大司空固始侯李通字次元宛人(二)
巫丞蓍䜟湛族踏禁宛市焚屍酷何甚　釋怨伯升
結歡舂陵握手暱狎猶懐半臿
　　大司空安豊侯竇融字周公平陵人(三)
因女弟為小妻因降人至河西一公二侯三尚主
蟬冕纍纍逮童䜿　不鑒魏其乞骸何謂
　　太傅宣德侯卓茂字子康宛人(三)
　　　茂父祖皆為郡守以儒術舉選宻令道不拾
　　　遺蝗不入境光武即位求茂才詔曰夫名冠
　　　天下者當受重賞遂拜太傅
龍攫虎睨四七之際還為驅蝗何闗大計　老乞骸
苟自容卿祭酒作三公　小吏頭白不事新室
　　補圖伏波將軍新息侯馬援字文淵茂陵人(三)
少而牧田老視跕鳶遨逰二帝道旁藁瘞　畫虎不
成反類狗畫像不與女為后　矍鑠哉是翁讒吾者
䜿松
　　㑹稽嚴光字子陵餘姚人(五)
　　　少與光武同學及帝即位乃變姓隱身不見
　　　帝乃物色訪之
少立髙名中􁇳遁形羊裘客星　北軍客舍君房足
下買菜乎問狂奴　幸别舘撫其腹犯帝座加以足
咄咄故人風情張目相助為理巢父洗耳　披蓑溪
頭物色難求何必羊裘
　齊國上書言一男子披羊裘釣澤中乃遣使聘至
　車駕即日幸其舘圥卧不起後共卧以足加帝腹
　　太原周黨字伯况廣武人(三)
　　　家産千金散于宗族逰學長安建武初與嚴
　　　光王良同被徴自陳願守所志詔賜帛隱居
　　　渑池
訟田鄉縣甘質訊復仇刻日從困頓　託疾杜門聊
避巨君　榖皮綃頭伏而不竭博士彈文何倉卒帝
許不賔放林樾
　　太原王霸字儒仲廣武人
　　　王莽篡位乃棄冠帶絶交宦建武中徴至司
　　　徒侯霸讓位于霸故梁令閻陽毀之曰太原
　　　俗黨儒仲頗有其風又頴陽王霸字元伯
天子所不臣諸侯所不友司徒讓位亦何有　茅茨
蓬刺隱居守志愛我哉閻善成我事　頴陽王霸執
鞭趣駕太原王霸不為帝下
　　麒麟閣名臣畫像賛有序
　　　朱亶畫雲臺諸將竟彭子曰宣帝因四夷賔
　　　服思股肱之美圖名臣于麒麟閣寔為畫像
　　　之始祭川者先河後海子烏乎忘之乃更畫
　　　博陸以下十一人博陸之威嚴營平之重厚
　　　安平之開敏博陽之隂德太傅之清剛梁邱
　　　之博雅陽城之風骨一一得其神髓因各附
　　　以賛云
　　大司馬大將軍博陸侯霍光字子孟河東平陽
　　人
不學無術乃能定䇿古有此不桐宫昌邑令吾心悸
賴子賔嗟彼何辜二百人殿門出入謹尺寸吏無急
衍乃不問誰謂禍萌在驂乘既貴成君乃比馮殷無
殺主名賴狂張敞無保家兒愧金安上
　　又(四首)
驚室不成將軍安在將軍為非不須校尉　手脱璽
組扶王下殿當斷不斷反受其亂　王子方馮子都
祖丞相且無如　躙御史門蒼頭朝謁捕兒見夢又
誰説
　　衞將軍富平侯張安世字子孺杜陵人(二首)
亡書三篋臣識往牒老臣妄聞繼大司馬君而不可
是誰可者遺殿上反水漿汙宫婢謂誣郎君之後宜
利勿貪毋撃䍐幵水北勾亷
　　丞相高平侯魏相字弱翁濟隂定陶人(三首)
知弱翁且大用　總領衆職誠稱上意條列便宜多
漢故事　風雨灾變四方異聞聊以報君
　　又(二首)
上綜名寔相總衆職以光禄言為霽威嚴　治郡嚴
丞相子去不還太守不贖河南吏民空叩闗掾吏出
異聞白掾吏還災輒言
　　丞相博陽侯丙吉字少卿魯國人(六首)
閉獄門拒詔使哀王孫猶繋邸　有隂德者必及子
孫非婢言焉知舊恩　西曺地忍之但污車茵耳豈
繄醉飽失遂以此去士　問牛喘行幾里不問闘死
以大體　曾皇孫在天子氣改賴拒獄門恩及四海
　不全者幾曽孫病已既立掖庭絶口前恩
　　又(二首)
徵卿胡組宜知勞苦　汙茵不問牛喘問彼相君者
醇醇悶悶
　　　御史大夫建平侯杜延年字㓜公南陽杜衍人(三/首)
幹其蠱居父官易其酷濟以寛六弟雖貴不如一冠
　功比朱虚削户焉如丞相之意乃區區　故九卿
作邊吏璽書見讓璽書賜譽
　　又(三首)
發大奸見忠節定大策表勳烈　霍氏舊人何足言
削户二千猶免官　坐卧易處乃父刻深乃有汝
　　宗正陽城侯劉德字路叔楚元王曾孫(三首)
甘泉宫謁帝居此吾家千里駒　責數盖主不受霍
女屏居山田避諸御史　訟子罪偽鑄金黄老之術
不可任
　　太子太傅前將軍蕭望之字長倩東海蘭陵人(三/首)
倉頭盧兒傳呼遷次不肯碌碌各有其志　上久知
名東海蕭生　不茍活㳺呼雲殺吾賢傅涕泣何云
　　又(四首)
彼大將軍雖寔貴重乃于志士挾持匈匈　周公吐
哺下白屋吾寕抱闗肯碌碌　三公非人三光不明
丞相字德蕭生乃輕　高節不詘為能就獄
　　少府梁邱賀字長翁瑯琊諸人
京房之術以殺身京房之易誰及門旄頭劍墮馬驚
帝座共謀不吉召筮賀
　　又(二首)
明經為師以師京房玄服入廟旄頭有兆　筮有應
得近幸小心周宻豈繄學易
　　典屬國蘇武字子卿杜陵人(五首)
蹈背血出煴火復息雪窖旃毛不死焉逃　羝乳乃
得歸節旄落吾衣　盗牛丁令置酒李陵泣血沾衿
　帛書雁足子歸中國茂陵之下薦黄犢　老母終
堂生妻去帷壯子就戮唶吾胡兒
　　又(三首)
節旄為秃老羝可牧　穹廬服匿胡婦在側誰謂漢
兒心如銕石　漁弋北庭畫形麒麟嗟乎子卿
　　吳章畫漢名臣圖像賛(有序)
朱亶畫雲臺二十八將更畫麟閣十一人彭子為之
賛别創萬仙圖圖雖未竟恢瑋詭怪千百異狀吳章
與亶同學于張遠才筆不相上下吳章見之嘆曰漢
代人物書此觀止矣先生何以命之為古人重開生
面乎(貽)常見呉門韓太史家藏褚登善書漢書名臣
賛遒媚天然今搨本得其十七八巳足掩絶一代班
史于一傳包括建武以後公卿將相旁及滑稽方技
枚皋方朔唐都李延年之流凡五十餘人恨無妙手
圖之與登善之書鼎立而三子豈有意乎章唯唯大
都仿陳洪綬博古人物益加工焉(貽)乃為之賛
　　丞相平津侯公孫弘字次卿淄川薛人(四首)
澤中牧豕焉知奉使　發十策不得一封侯平津山
東鄙人　為布衣容甚麗作三公乃布被　禮賢人
逢惡賔
　　中大夫膠西相董仲舒清河廣川人(三首)
䜟緯經師閉陽縱隂玉杯繁露清明竹林　謹家居
慎著書不窺園十萬言　嗟彼仲舒有歩舒䧟師囚
拘曰大愚
　　御史大夫兒寛千乗人(三首)
帶經而鋤休輙讀書　課之殿以假貸恐失内史課
更最　封泰山朝明堂陛下千萬壽敬舉君之觴
　　郎中令石建(二首)
入子舍問侍者澣中帬洒厠牏萬石無恙享白頭
馬尾而五一少其數譴死無所　牏音于又徒候切
音頭
　　丞相牧丘侯石慶(二首)
入里門不下車長者走匿内史自如　貴人固宜肉
袒何為　車中幾馬簡易如此丞相鹿鹿醇謹而已
　　内史淮陽太守汲黯字長孺濮陽人(六首)
非弘湯薄淮陽　學黄老氏細苛不事卧閣不出東
海大治　弟畜灌夫兄事袁盎作氣帝旁積薪居上
　補闕遺入禁闥久不見人妄發　居官任職不瘉
人賁育勿奪社稷臣　大將軍有揖客彼鼠蚡且無
揖　瘉音與病也小雅胡俾我瘉又瘳也漢高帝紀
漢王疾瘉
　　太子太傅闗内侯卜式河南人(二首)
不願為郎布衣草屩郎牧羊羊肥息試吏職羊千頭
闗内侯　臨淄習弩博昌習船願與子男俱助邊
　　衞尉才官將軍韓安國字長孺梁丘安人(三首)
嗜財利能薦士真國噐　死灰不然然即溺之公等
碌碌曷足治之　泣見長主赦梁使泣見孝王勝詭
死非公善哭幾死梁獄
　　長史汝南太守鄭當時字莊陳人(三首)
任俠自喜能脱張羽　通賔客夜繼日長安諸郊皆
置驛　交多大父行千里不齎粮
　　廷尉趙禹(三首)
亞夫勿任文深太甚　絶知交為廣裾惟孤立行一
意　隂賊酷急乃以壽卒温舒輩生禹號亷平
　　御史大夫張湯杜陵人(六首)
鼠輩無盗兒孫論報　御人在舞智得君能薦士
博士弟子補廷尉史尚書春秋鈎距論囚　調䕶貧
交及子弟内行克修至大吏　負田甲愧烈士殺吾
者三長史　摩足三公面欺詐忠
　　太史令司馬遷字子長龍門人(四首)
滛刑以宫淫文亦同悲乎腐儒辱乃公　探㑹稽上
九疑石室金鎻竊附仲尼　猿臂兒蚕室友太史公
牛馬走　不貂不璫孟子吕疆
　　中郎將司馬相如字長卿成都人(五首)
撃劍讀書慕藺相如　臨邛令謬為上客琴心寡女
好音敬　家徒壁立當爐犢鼻王孫杜門胡不出
臨卭弩負郊迎太守得壻恨後分財始厚烏有子虚
朕獨不得此人同時　著書因口吃消渇非托疾不
慕官爵文園亦樂
　　大中大夫東方朔字曼倩平原厭次人(五首)
侏儒飽欲死臣朔飢欲死但索長安米　龍無角蛇
有足陛下賜食臣復射覆　倡榜舍人肉遺細君
諌獵上林辟㦸金門　首陽為拙柱下為工小遺殿
上傲弄群公
　　待詔殿中郎枚皋字少儒淮隂人(三首)
經術不通嫚戯殿中　詆媟東方自侮類倡　骫骳
由隨得事意受詔輒成賜莫計　骫骳言屈曲也
　　侍中嚴助字㑹稽吳人(三首)
絀平津詰武安連兵閩越通謁淮南　友壻富人貧
見辱㑹稽太守酬所欲　厭承明廬懐土故居缺焉
聞問奉計書
　　丞相長史朱買臣字翁子吳人(三首)
刈薪樵賣妻隨負戴道中歌謳妻去不留　呼飯塚
間逢故妻乏粮乞丐徒上書　故衣懐綬邸吏驚走
後夫故妻治道㑹稽
　　方士唐郁
前垣平後文成三能(三台)東升誰與德星
　　巴郡洛下閎
竒文特出作太初暦後五百年當差一月
　　協律都尉李延年中山人(五首)
北方有佳人絶世而獨立佳人難再得　有女弟何
珊珊作箜篌素女彈　相如作頌新聲入弄　娼家
兒狗監𥪡因椒居列朱紫　椒戚小兒彈琴吹箎覆
車求馬猶勝貳師
　　御史大夫桑弘羊洛陽人(五首)
咸鬻塩孔大冶洛陽賈兒不在彼下　造五銖作平
凖富商大賈利俱盡　利析秋毫刑宻吹毛民不益
賦大官用饒　牧羊兒羊息乳請烹羊天乃雨　餼
羊錢郭屠羊霍霍
　　大行博望侯張騫漢中人(四首)
棠邑奴留匈奴予妻有兒終走月氐　蒟醤竹杖封
侯博望　經崑崙窮河源鑿空言　天馬大宛眩人
犛靬遂斬樓蘭亭障玉門　蒟醬出左思蜀都賦
犛靬西域國名
　　車騎將軍秺侯金日磾字翁叔休屠王太子(五首)
金人作氏金貂七世　弄兒啼曰翁怒何怒為殺則
那　妄一胡兒泣畫閼氏袖刀東廂觸瑟而僵非卿
奏厠君其見剚　勿近賜女勿肯内女帝心敬汝
不受托孤恐外國笑不受封侯敢曰遺詔
　　大將軍長平侯衞青字仲卿河東平陽人(六首)
彼侯家奴皮相鉗徒無笞足矣安望侯乎　見妬椒
房篡取騎郎給事建章　姊正長秋襁褓三侯　囚
蘇建揖汲黯　常騎從吾尚主今可　武剛車繞單
于六臝壯騎遁焉知
　　驃騎將軍冠軍侯霍去病平陽人(五首)
姊子子夫母兄侯奴大力老臣托命將軍　絶大幕
約輕齎濟盧弓封狼胥　何如在方略何至學古法
　寨穿蹋鞠車棄梁肉　有氣敢往少言不泄何以
家為匈奴未滅
　　太子太傅夏侯勝字長公東平人(六首)
安世不言惡察察言乃謂祅言　授經太后長信左
右　排郡議非武帝死不悔　獄中受經賢哉黄生
　謂上為君樸直曷云　取青紫拾芥爾經不明且
歸耕
　　丞相扶陽侯韋玄成字少翁魯國鄒人(四首)
歛交守正文采徒勝　佯狂讓爵帝高其節　不駕
駟車責躬賦詩　諷憲王慰淮陽
　　太子太傅嚴彭祖字公子東海下邳人(三首)
授公羊並顔氏春秋意在二子　河東馮翊矯矯亷
直　不事權貴君須曲意
　　諌大夫長樂戸將尹更始汝南人
論榖梁詘公羊三十餘事試中郎傳吾學者翟與房
　　光禄大夫中壘校尉劉向字子政楚王元孫(三首)
黄金可成献天子枕中鴻寶坐論死　疾讒擿要比
古自悼洪範五行空抒忠精　梓柱生枝根下垂氏
不兩大累卵危君且休矣將思之天子召見徒傷悲
刺譏王氏何痛切児為國師族且滅
　　諌大夫王褒字子淵蜀郡人(五首)
中和頌宣布詩盛德事吾何德可當之　聖主得賢
何慕神仙　誦竒文娛太子眎博奕賢乎已　甘泉
洞簫後宫貴人皆誦謡　金馬碧雞侯乃不歸
　　丞相西平侯于定國字曼倩東海郯人(三首)
廷尉執經北面儒生　食酒數石獄無冤抑數石不
亂精明聼讞　閭門壊少高大容車盖
　　丞相建平侯黄霸字次公淮陽陽夏人(五首)
豪吏被遷補官入錢娶巫家女富貴偕汝　郵亭置
畜吏食道邊烏攫肉　宻若煩碎明若用智　治道
去太甚功名減治郡　雖仁厚多智略信竒怪奏鶡
雀
　　膠東相闗内侯王成(二首)
治甚有聲更務虛名　闗内侯二千石流民八萬虚
占籍幸未被徴先病卒
　　水衡都尉龔遂字少卿山陽南平陽人(三首)
郎中令善愧人面刺王掩耳走不忍聞　老臣短捍
何以治亂赤子弄兵毋急亂䋲彘二母雞五母百本
一畦韭秋冬歛畜帶牛佩犢　安得長者言以聞聖
主前　䪥音械莱名出楊子雲傳何文肆而質䪥
　　御史大夫鄭弘字稚卿泰山剛人(三首)
明經術通法律作條教為世述　用法平勝次卿難
為兄　高第扶風亞相三公咄彼京房莫與通
　　少府召信臣字翁卿九江壽春人(二首)
治南陽如上蔡起水門廣灌溉禁逰遨及淫汰　力
爾田力爾土教之誨之有召父
　　左馮翊韓延壽字長公(四首)
重文學敦禮讓偶車偽物棄道上　約而見欺痛自
刻責舉手輿中敬謝門卒　閉閣思過咎在馮翊肉
袒自髠争田訟息　抱弩負戯車弄馬良吏棄市漢
恩盖寡
　　京兆尹趙廣漢字子都涿郡蠡吾人(五首)
缿筩受書知滑起居　威名流聞匈奴亦去　推盧
􁂭斫府門后家私酤收不主聞　世吏子孫見事風
生强壯蠭氣果敢無避　辱大臣突府第跪夫人如
叱婢京兆斷腰民空垂涕
　　京兆尹張敞字子高河東平陽人(三首)
赭汗裾坐里閭小偷立縛數百餘抱鼓不鳴卧晏如
　章臺走馬不為儀長安盡畫張家眉　五日京兆
載尸編教
　　右扶風尹翁歸字子兄河東平陽人(四首)
小吏撃劍人莫敢當霍家諸奴惧過平陽　呼敬吏
猶伏地惟上所使文武兼偹　謝邑子此將賢于廷
尉不得言　笞豪强使斫莝右扶風寔督過
　　河南太守嚴延年字次卿(四首)
劾博陸彈司農母亡命帝識公　東髙氏西髙氏兩
劾猾掾先論死曲文出之深文内之生殺在手衆莫
測知　屠伯論囚數里血流　萬石嚴嫗掃除墓地
　　朱亶畫西廂人物圖賛(有序)
漢唐以上畫神品皆圖人物宣和畫史班班可考宋
元一變為山水文敏以外工人物者絶少吾鄉邠瞻
朱子所圖西廂人物筆法遠追龍眠烘染近掩實父
真希有之合作也喜而係之賛曰㑹真非真微之作
俑寔父寔之雙文生動僧繇不死道子前身神外描
影影外摹神朱亶之筆彭貽之口秋波觧轉人人得
手
　　夫人箴
　　　盻不到博陵舊塜血淚染杜鵑紅(周行字子行摘西廂/句附見于此)
夫人不言言必有中惟口起羞惟干戈省厥躬　歸
妹愆期賊夫人之子母也天只不諒人只
　　題張君像
　　　空雕蟲篆刻㫁簡殘編
張公子時相見　女曰觀乎乃見狂且如琴張者何
如斯可謂之狂矣　彼丈夫也堂堂乎張也吾丈夫
也
　　題雙文真
　　　風過處衣香暗生
柔若有餘豐若不足愁緒縈絲淚痕在竹　真能好
色世無人一生悔見催徽真　非兕非虎奈此良人
何為蛟為螭奈此粲者何
　　法大師訟
　　　頭直上只少一个圓光
離恨天壊墜生補處傳持風流白馬寺主　如以色
見我以音聲求我法王如是能除一切苦
　　白馬将軍賛
　　　半萬賊兵捲浮雲片時掃盡
開元之中常引見白馬将若雷電嗟乎此真将軍矣
閫以外将軍制之閫以内寡小君制之匪媒不得匪
斧不克
　　典琴侍者賛
　　　只在書房中顛倒个箱子
彼狡童兮佻兮達兮有羙一人在我闥兮　明朝有
約抱琴來一月主人笑幾囘　見其與先生並行也
雖欲宫商暫離不可得也
　　紅侍者賛
　　　你用心兒撥雨撩雲我好意與他傳書逓簡
長跪讀素書書中竟如何出入君懐袖不若妾自知
　逢彼之怒薄言往愬豈不夙夜畏行多露
　　鄭舍人像賛
　　　你去綠楊裏聼杜鵑一聲道不如歸去
相國門第滎陽河中木寸公子馬户乗龍　以其兄
之子妻之賊人安得如此而頓辱之　翩翩濁世之
佳公子也初既與余成言如之何其拒人也與為人
妻寕為夫子妾者十數而止也
　　法聰首座偈
　　　不做周方埋怨法聰和尚
法本無法法聰亦無明不禮梁皇懴不念法華經
猜做離恨天皈依佛竟頭做金磬敲皈依法竟僧房
裡胡渰皈依僧竟
　　惠明尊者賛
　　　萬觔黑􁨇從教暗吾持把五千人做頓饅頭
　　　饀
惠明没伎倆能㫁百思想是也三十棒不是三十棒
　云何應住大踏歩殺出虎窟龍潭云何降伏其心
丢下僧伽帽袒下偏衫
　　孫飛虎賛
　　　能淫慾㑹貪婪仍何以堪
只畏白馬不畏了雅　匪冦婚媾君胡為胄五千君
子誰為袒右　不擇賢豪虎嚙人天下如今半是君
　　崔相國舍人賛
　　　歡郎雖是未成人湏是崔家後代孫
大未必佳小時了了君了了時當未必小　相國舍
人奉祀太祝如爾之才今皆令僕
　　三十二應觀音圓通序賛
憫僧朱子技擅當今志好博古一日持觀音菩薩圓
通品而問余曰普陀大士化身説法無所不見而何
世之人所繪三十二相止圖大士一身而已矣亶雖
不敏願先生甞考𣑽典當按經義勉而圖之不識可
否余忻然笑曰善哉子言也所謂非常之人然後有
非常之功于今畫人物者無踰子矣非子烏能發人
之所未發耶余豈憚煩哉因討論釋義三十二種佛
號核其形而考其式付之憫僧憫僧乃勞心焦思歴
取五代而下善佛像者摹其法而圖之故相無時俗
筆無勦襲寔魏晋以來未之見也余一展觀雀喜踴
躍稽首作禮而為之賛
　　現佛身賛
佛現化物一滅二存菩薩現佛無二佛身暑電龍騰
蜃興雨雹雨不造氷電非龍作
　　現縁覺身賛
縁斷現性覺不離縁無第二月標性空天天清水中
濁不天黑性無差别聖凡不隔
　　現自在天身賛
了然超越居欲界頂圓月照户可成方影方非月體
方印圓中魔作佛事借化心通
　　現優婆塞身賛
未了圓頓脱白帶枷原來大士不湏出家在家出家
汙泥埋藕藕發蓮花清净本有
　　現童女身賛
意為二根嬰姹何殊萬花異氣一鼻各知若取肉形
二聞兩鼻問除饉女㫁塵何息
　　現天身賛
三營箜篌風行深水天上福田瘡瘢烏喙思離天樂
即脱五哀惟天中天可無再來
　　現阿修羅身賛
障日手輪弄無明盖屈伸臂指入觀自在吾以悲力
不用神通未發雷音巳震魔宫
　　現童男身賛
黄門不男有具足者繞湏彌山不在隂馬賢刼千子
皆妙色身光香岩　宻圓勝因
　　現女主身及國夫人命婦大家賛
彼空中花眩乃見妄無折無作女根月上白衣象服
纓絡寶珠不離朱芾中有如如
　　現優婆夷身賛
出五漏塵無七大火林擒一花頻婆幾果欲㫁諸漏
有漏誰身燒庵婆子枯木寒林
　　現婆羅門身賛
大道無岐岐在脚底總無萬法只此而已良馬入的
鞭影心寒外道勝幢一切摧殘
　　現宰官身賛
鏡受萬形空現其中空不在鏡喻法亦同無選法場
可超上品著進賢冠不妨灌頂
　　現居士身賛
萎花作蜜萬蜂莫成名理求法蓄妾衞生虬婦猫夫
顛倒妄識雙照雙遮只維摩詰
　　現長者身賛
三富三貧只給孤獨吃飯着衣便是神足莫嗤虚志
不名一錢海印發圥慳毒妙圓
　　現人王身賛
金輪粟散多于毫毛割影斬流鈍置慧刀鶖鷺道人
瓶沙天子不以輪王易我丐士
　　現四天王國太子身賛
諸輪王子與散脂等鬼神精明呪心佛頂身心塵刹
以通去邪群魔皈服折肉哪吒
　　現四天王身賛
一毘沙門挕四天下大地山河妙明般若統十四有
等情無情塵劳野馬風動空澄
　　現聲聞身賛
吾從音入彼以聲聞無聞之音圓中妙心刺佛身血
可害羅漢最上一乘湏陀彼岸
　　現人身賛
化人之形人耳人耳得度者誰大塊一蟻以天中天
示人中人人非人等總妙色身
　　現帝釋身賛
受外不流月動澄波釋提桓因摧于修羅五欲是娱
天樂仍着不待横陳已知嚼蠟
　　現比丘身賛
如莱作虀菜不見能此鈍阿師即菩薩僧小乗野干
聲聞牛跡窮未來際悟不可得
　　現龍身賛
龍雷之火得水愈熾性火真空燭火寶聚火龍神力
通水精房方等奥典樹無畏幢
　　現比丘尼身賛
般若行深即三摩地練行毘尼性丘尼是百花作果
必俟花殘花開見佛無負阿難

　　見藥王身賛
想明斯聼情幽斯鈍積想飛行擁持戒定法輪捷疾
激矢奔湍帝網不動周銕圍山
　　現焚王身賛
身心妙圓未離有漏清浄焚居刹塵阿耨色界非色
色即是空性空真色不在外中
　　現緊那羅身賛
琴聲威力皆説法音雞足頭陀何處安心挕大樹王
入觀音定湏彌頗俄不動圓鏡
　　現天大將軍身賛
四韋陀天一清净眼刀伏雨花以法輪轉被忍辱鎧
總忿恚軍身佩戒印金湯心城
　　現天自在天身賛
色身作佛鑚火出木割取母陀八臂三目執無所執
纓紼白牛青楊寶絡换面改頭
　　現摩呼羅伽身賛
腹行旁生總一佛性寕㫁吾臆不㫁慧命衆生無智
諍尾為頭修身聞慈不必閻浮
　　現有形無形有想無想身賛
形諜成光憐生魄滅蜩蜕石言法無差别慈力悲仰
畫入三摩微塵妙法佛法無多
　　現乾闥婆身賛
圓器方空本無舒縮圓通身門豈礙音樂如何修琴
無人彈者自然出户無非親若
　　現獨覺身賛
勝妙現圓覺無可覺以獨現覺晴天屐着緣心聼法
此法亦縁把逆風舵撑般若船
　　首楞嚴三十二應觀自在賛
以悲智力聞熏聞修三十二應旋倒逆流吾不自觀
以觀觀者音性圓銷月華燈炧大聖無作覺照亦空
并無圓相可名圓通
　　三十二應觀自在賛四首
三十二應了然圓通枯木朽炭盡水月容持大悲心
入濁無礙坐棘栗蓬得大自在
割水吹光性無揺動不離妄塵成就智種吾不自觀
以觀觀者質之世尊世尊否也
妙妙聞心非非有想八萬四千首目臂上麄工妙手
皆妙蓮花盡大火聚燭恒河沙
妙法普門首楞了義百千耳目大士不二曇摩面壁
以㓕覩聞大士思維謂隔一塵
　　朱亶畫鏡圖出海大士賛
大圓鏡中是心性海識浪情塵得大自在海音潮音
如是吾聞非水非月鏡光毫髮大士圓通不離清净
百千萬怪莫出其定
　　陳之遴夫人畫四十八愿大士賛
吾聞大士因緣得聞空亦不有色相焉分潮音本無
水月如幻况色見吾四十八愿八萬手目總不二門
由斯觧脱拈草亦存意象經營荷藕多孔百千青蓮
吐于筆塜慧心慧業超非想天不作綺語可印四禪
　　陳學士徐夫人畫大士賛
音無可觀因何觀世以無觀觀惟此大士鏡光水月
問何者似東指海潮自在在是
　　水墨大士賛
是相非相水月非真相即無相􁆭陀無身斯影外影
亦塵中塵欲識大士西來之音無法可説無音可聞
以墨三昧入大悲心是不畫畫潮音海雲前身畫師
饒舌羿仁
　　韋陀尊者賛
外道修羅人人可度方心韋陀原非外䕶音求色見
無如是耶虚空一杵粉碎蓮花
　　復樵子畫十八阿羅漢賛(有序)
阿羅漢自古迄今擅筆墨者所畫不一而摘其尤者
在昔則有貫休禪月龍眠居士暨近代丁雲鵬吳彬
軰俱代佛設法摹冩入神然未有如我復樵子之所
作也復樵子自垂髫學繪于今凡二十載矣閉戸苦
工不求聞達每清晨焚香黙坐貫想縁覺聲聞如在
目前即揮毫落紙歴採一十八種筆法摹成是帙較
之已往名公則又别開生面矣曩東坡先生得南海
十八像珍而為之賛語語玄機超出三界予雖不及
東坡而此貢諒不减李氏所圖恨不使坡老見之予
故不得不代為之賛耳
　　第一賔度羅䟦墮尊者具衣裓歛容捧手童子
　　執幢(法呉道子)
無所思維歛手而立門維孔中飛行出入三衣脱却
天地放光伸脚瞌睡樹精進幢
　　第二迦諾迦伐尊者倚石坐握珠放光現一尊
　　者(法張僧銯)
坐上尊者毫端尊者是一是二誰能名者若道是一
以色見吾若道是二尊者義隨
　　第三迦諾迦跋梨墮闍尊者浄瓶傾水身立滿
　　中(法頋野王)
貯水空瓶空即在水瓶倒水流空仍在裡四大不壞
神能飛空識浪情塵真常在中
　　第四蘇頻陀尊者仰面欠伸數珠在臂(法閻工/部)
不染行心破無明盖睡眠相應成大自在欠伸而起
眠食有餘數珠放下立證如如
　　第五諾矩羅尊者倚錫披大衣指端吐香雲(法)
(李將軍)
逍遥行逰所杖非杖擣精進軍摧伏諸妄靈修厯刼
而未得聞一彈指頃開吾迷雲
　　第六䟦陀羅尊者捧塔毫端現一佛童子披髮
　　擔笈荷錫(法吴道子)
墻壁瓦礫皆可入道此無縫塔其形不倒擔笈荷錫
久侍中瓶枕頭落地仰見燈檠
　　第七迦理迦尊者乘龍握珠(法閻立本)
龍惟有欲不離于龍至人無心珠與礫同龍雷之火
得水愈熾火滅水澄空相如是
　　第八伐闍羅亦多尊者掌心擎一佛(法李龍眠)
八萬猊座可擎一掌莖草全身壓折肐膀屈伸臂頃
到處圓通有翅不飛兠率天宫
　　第九戍博迦尊者坐胡床袒面爬背(法頋德謙)
迦文天聖而猶背痛背痛背癢同一作用木童無心
疴癢必知麻姑手爪焉能測之
　　第十半托迦尊者持鉢履具浮而渡水(法蘇漢/臣)
行脚十年遇此俗漢真大法器神竒不慣應真行空
飛行者誰魚躍出水魚不自知
　　第十一羅怙羅尊者觸鼻使嚏法(夏珪)
五藴皆空鼻舌身意如是吾聞願言則嚔至人之息
非踵非喉築着鼻孔山空水流
　　第十二那迦犀那尊者坐枯木中長眉拂地(法)
(馬遠)
身若枯木色同死灰眉毛垂地大費疑猜鼻孔撩天
脚根向上原來頭陀不離和尚
　　第十三因揭陀尊者手拊于虎背(法陳居中)
具大威德能服諸物仁暴皆空履亦不咥汝等法子
山居善哉劃然長嘨清風徐來
　　第十四伐那婆斯尊者身坐可住山瓶中倒出
　　一蛇(法趙松雪)
斯鈍羅漢真大作家何湏賣弄打草驚蛇化彼嗔毒
以我法忍慈忍両忘虮蝮可枕
　　第十五阿氏多尊者乗麐有翼(法馬麟)
有􁊁而角長鼻飛搏亀毛有無總大圓覺両手両足
希有世尊收起拂子不二法門
　　第十六注半托迦尊者袒而觀書(摹錢舜舉冩/意法)
五千餘卷原無一字目視耳聼作大佛事一四天下
竹木樹石冩真智慧可得盡不
　　第十七慶友尊者手執香爐(法高喜)
法無生滅修持不無謂法可説長柄香爐長老勤劬
飯甑木杓飽食騰騰一時抛却
　　第十八　頭尊者杖荷笠拂袒而雲行(法載進)
説法牙疼行即定痛舟駛岸移雲行月動杖頭拂笠
風掃落花不起于座走遍天涯
　　䟦朱亶畫十八阿羅漢
聖果有四菩薩以下皆曰小乘必具神足㫁諸漏而
後成阿羅漢果諸佛獨謂之醉于聲聞十大弟子惟
摩謌迦葉阿難陀超聲聞而得正眼妙心其餘皆落
第四果考諸梵典應真無定位五百而千而三十有
　數其作十六十八之目者不知昉于何代畫自唐
人已有其本龍眠居士以筆墨三昧作法喜東坡為
之賛皆深入法海曠古希有吾邑朱亶斟酌諸家創
以新意有超軼古人意表者貽觀之呌絶亦列之賛
夫龍眠因悟以生繪東坡因畫以樹義朱亶之畫妙
處可彷彿龍眠而貽乃為東坡蛇足大可笑也然自
有不落坡之窠臼在世必有首肯予言者
　　李老君像賛
至哉上聖渾沌開先道非常道玄之又玄歴萬億刼
垂五千言入衆妙門谷神綿綿東来函闗之氣西入
流沙之淵本清静以立教象風雲而上天發前言所
未發傳至人所不傳一生二二生三三生萬物地法
天天法道道法自然高拱乎太清之鏡運行乎一炁
之元能令學者知歸根而復命非惟導引以延年微
乎妙乎其無極乎吾将附青年之尾而願為執鞭
　　張子㳺畫十二天将賛
張遠字子㳺江南無錫人工畫神像並擅冩真不煩
頬上添毫而眉目如生其着色骨肉厯百年而不變
此畫家不傳之秘也至今士庻家藏有祖宗神像及
小照冊頁展卷即知是遠手筆子淮字德師雖稱象
賢而點睛如手終不及乃翁之聖
　　辛天君
漢法三章八紘網疎七非毛舉衡石程書无妄天雷
栗栗戰戰豈繄有辛神目皆電
　　鄧天君
猨頥丹鬛肉翼鳥距金蛇未掣奸囬已惧破柱不識
照胆無私尸居淵黙龍雷吾師
　　陶天君
以意造形以形起信湛湛神霄長懸心印火生于水
禍發必克掌握隂符匠心霹靂
　　張天君
鑿空混沌蠻雷震霆暏聞戒惧寂無形聲天闗自鳴
泥丸可碎何用轟車外禦魑魅
　　荀天君
義斧無誅慈忍不殺雕雷造震萬情愈骫至靈毫素
至猛威形粛清二氣黄壤青冥
　　畢元帥
北帝蕩穢威南禦凶神武不殺賴兹畢公智慧消魔
火鈴神遁大赫霧天流珠一寸
　　劉元帥
疾雷奔厓聾者不聞霆鐘尸寢能儆七魂十目所視
十手所指六臂三頭其嚴在是
　　王靈官
兇惡忠良變在反手祅廟一大英靈囬首非憚正直
非怨宵壬皇天后土鑒臣赤心(祅音軒胡神名又唐/帝官品祅正)
　　馬靈官
横目之民是非非是天眼當頭目𥪡髮指天之無思
而大恩生䕶法喜神天官之刑
　　趙元帥
紂絶隂天肉吹屠伯誰知吾鞭不可妄得藜藿不剪
虎豹在山丹天綠氣風清日閑
　　温元帥
無形有形不見如見暗室虧心神面目靛非温而厲
慈駿道慈温温夫人物母地袛
　　闗将軍
人之小人天之君子操寔漢賊貞靈有此君臣義重
天地無逃終難作佛不放屠刀
　　五福神
自求多福豈必惟五神明在人亦無不可方寸之中
五官有府象形惟肖真造物主
　　五福圖
無事為福焉從而五妹土狂蟻鑿空悉數老蓮臆造
姑妄龍眠周生之言天豈其然古聖有云既富方榖
惟爾有神受兹百福
　　門神
左樞右樞上将次将利見大人作我宅相
　　呉章畫洛神
矯若㳺龍翩若驚鴻西方之人靡所與同
　　曽黄二士像曽名鯨字波臣江西人奉父骸到
　　塩黄名谷字洞庭雲南人善丹青
鯨産閩海令名遐播虎頭再生道玄復覩黄公避仇
遠辞𤏡路萬里無家子全不顧二子行藏各轍異度
同馳藝苑共流絹素誰入其臺僧繇獨歩瓣香自拈
淵源並溯夙世前身此中形寓中郎虎賁余所欣慕
　　張子㳺小像名遠無錫人
而貌悠悠而意夷猶而土木之與伴而山水之與逰
而其後身之繇誰謂汝虎頭
　　檇李顔初陽三影睡像
萬古詞人花間三影對影成三暉耿耿子耶吾耶夢
覺誰省栩漆園之雙蝶以齊物為物化物吾兩忘蟄
華山之五龍未睡眼先睡心身心自冷然則槐柯仕
宦君其㨿槁梧以問惠施山水卧逰吾将荷草履而
從宗炳夫夫也其殆得顔氏之庶幾蘧蘧然何用誅
宰予以自儆
　　陸曉湘像
地為席天為室散女帙抱女膝誰貌汝質誰堪以乃
匹庶六一可七今二陸之一
　　當湖宋璋伯輿像
以汙　窩談天口造物小兒吾師吾友大衍之數
四十有九悟一行㫖人人國手
　　李怡春先生像名大才鴻臚寺序班鄉飲大賔
顔斯渥矣凖斯隆矣髯斯㦸而頥斯豊矣厚于德薄
于名和其光同其塵回六氣之􁀰盭而恬愉于熈春
斯其為軒轅氏之素臣而無懐氏之逸民
　　再題怡春小照
玉潤者色山立者躬昻藏者骨坦易者衷飄飄羙髯
烱烱雙瞳洒翰才人高致携琴隱士幽踪樹德反風
回熖徽儀賔飲推崇介重魯男子術精涪水翁萬人
倚為命百年聲譽隆公卿叟媪戴德造化小兒分功
仁者壽善人宗宜爾子孫百福同
畫水畫石十日五日俄然畫翁何處落筆翁少而孤
翁老而逸風月無邊光彩四溢故無城府那有意必
有子有孫有得有失有酒有歌有琴有奕聞有良朋
喜動顔色尤喜讀書唤起疲癃而善居室賔飲于庠
仙裳秩秩家故謫仙號曰怡春允稱斯實畫翁者誰
朱先生元弼是畫是題莫知所出是惟癸丑長至之
吉
　　李怡山先生像名應龍號敦素先生
隴西世德難弟難兄芝蘭何茂德斯馨吾披其貌望
其形而莫名其真求阿堵之傳神非益三毛而置于
丘壑将􁋊三錫而升于紫庭噫嘻翁何人耶其猶龍
之後身耶
　　蔣端伯像名正開庠生鄉飲大賔入鄉賢祠
而志彌綸而身方幅而學英多而容悃愊内澹乎其
有餘外欿然若不足修焉直上仰群類之貞木虚而
善下為天下之谿谷遠亂世之危機謝清時之干祿
功名付諸免曹更老式吾邦族子将隱矣五千言一
字之師予欲無言五千卷請問其目此中人即是苦
縣􁈍園門外漢不在周妻何肉
　　吳郊叟像
人不識候庵何以為候庵而徒指樹為老𣆀即候庵
亦不知何者似候庵而欲貭顛于子瞻吾笑子顛毛
之種種添之者固不待三爾願學異于是之無不可
可而何有于薄周孔者之七不堪庶幾甘落魄之頭
責而忘勝敗于手談頺顔蹙額豈慕彼羙兮城北守
迂抱拙鄙夫弄巧之市南然則已失夫子固已吾䘮
吾時似恒似誰謂似庵真俟庵
　　錢真長先生像名千秋半邏南泉人天啟辛酉
　　舉人博學好古時忌主司錢謙益疏紏真長通
　　譜發塞上軍
目營四海思周萬物温于醴旨宻于毫髮有官若寄
覊旅無地容老林樾惟季舌之尚存幾卞趾之再刖
棄之于黨錮之年用之于樓伐之月以左角為右角
赴北軍于北闕著進賢而衣裲襠捉羽扇以從旄鉞
尺書遂下聊城片言已歡平勃從亡莫及于龍蛇兵
之言采兮薇蕨已而已而　斯人之長往死而不死
諒斯文之靡歇
　　陸臨秋小像二首
目盡四海胸横古今可貌汝之貌孰冩汝之心毋碎
爾胡琴曰有賞音
素琴無絃瑶編無字嗒然無言蕭然無事舉似維摩
是名不二
　　南隣吴老像
市井之臣耶跡不見闤闠草莽之臣耶身不出郊遂
有巢氏之民耶一枝僅托乎數椽無懐氏之民耶萬
事不攖其五内閲人代之升沉耶見賢聖之君六七
作豈晨夕　婆娑之留一老耶其腹空洞容卿數
百軰
　　自題小像(一康熙癸卯一康熙壬子)
汝非羿仁也耶何彷彿之在阿堵中汝真羿仁也耶
何斯世之猶見客視昔者之羿仁已無一與此同况
他日之羿仁誰復識其為乃公據石兮巃嵸散我髮
兮丰茸嗟無與言兮翏翏托松下之長風
人訝其稍瘠我則奚為肥恐今日之似来者以為非
而貌之難定嗟而志之多違安得此抱膝之片地䕃
彼長松之卜圍庶幾豁而不可一世之懐抱澣而雲
山亡恙之初衣
　　題亡室樂氏像
　　　樂氏本姓岳武穆王入元季改樂明有樂元
　　　聲和聲駿聲同胞三進士今嘉北門有綽楔
以汝為是耶誰為汝形以汝為非耶誰為汝真若奈
何形神之俱往而徒留想像乎其人豈無定者貌而
無窮者心抑有形者亡而有情者存苟以百年為大
歸豈必之子之不可作而戚戚于羿仁
　　題丹鳯朝陽圖
文膺德翼扶提首昌采采君子邦家之先
　　畫魚賛
子既非魚焉知魚樂非鱗斯張乃翰之躍非紙非水
蹈空于虚其猶龍乎吾其為魚
　　鱟魚序賛(按敬業堂集亦有詩作鱟注鱟魚腹下有十二足雌䧺常相負/取之輙雙)
常食鱟矣未見其生者命海人捕觀之負甲而　尾
多跽而寡目醜于蟹而疑于廌隣于鱉而巨于蚏其
跽皆両岐類彭螯之可以攫嚙其介則中㫁若扊扅
之闗闢闔吾聞鱟之行也常相負半其甲而張之雖
遇風波而不失海人目之曰鱟帆其子若菽其血綠
濵海之人醢之可以佐水漿而登俎櫝乃作賛曰
塊然汝質介然汝德汝知其剛而不知柔斯離于淵
也而虞躓人将俎醢汝吾寕藏汝血三年而寶其碧
附錄
　　靜園集唐詩序
集句源于集字散騎因字以成文懐仁因文以輯字
宋人始為集句錯綜以徴巧文山集杜至百餘篇未
該衆骵吾邑太常沈先生集唐至千百首古律絶六
言体無不偹乃至詩餘長短句無不出以唐音人巧
極天工錯矣敬羙元瑞之稱弇州曰離之邈若無關
凑泊天然一色此猶出自獨運可以匠心今限以唐
音而曲折頓挫應手合節似古人之言先為我設又
復偶􁐪天成變化無迹豈非古今創格乎先生少有
黄童之目籀篆八法琴阮詩詞無不擅絶而隱退不
求名位世鮮知者布衣行歌泊如也集句其一斑耳
夫三都之行當時紙貴不若子雲之玄必俟異代知
已也又何問玄晏乎嗟夫中郎文藻乃鍾叔子孟嘉
風流傳于靖節許子勉之(李遹來曰許子/乃太常之甥)鈔綴斯集
而傳之　先生所藏萬卷殆将盡以授子矣
　　梅花百咏叙
中峯大士為人心切字字血痕即盡恒河沙為悲淚
有所不盡其于語言文字不數數然也乃見馮海粟
梅花百吟不能忘言作一韵百篇以敵之幻怪百端
種種變化有文人騷客十年鏤心不能道其隻字者
中峯豈于無始宿習有所難剷為此俶譎悦人心眼
殆猶如來之與外道必使各盡其術而後以三昧力
降伏其心宻菴東明大師晏坐山林片石下淡漠自
遠一切堂頭有為相有所不為何况世諦偶得中峯
百篇喜而屬和坐卧經行無所思維意有所㑹即成
數篇次第累之無意于百篇亦滿百篇之外因舉似
貽貽觀其詩蕭散冲淡色聲香味外悠然自得不特
海粟浮艶吐棄厭離即中峯之神竒變幻亦夷然不
屑也文喜親見文殊呵之曰文殊自文殊文喜自文
喜文殊讃嘆以為希有今東明諸詩即使中峯復生
亦當拊掌呌絶吾軰頑石能無點頭
(卷中訛文奪字無別本可校謹就管蠡所及畧加糾/正其所不知祇得闕如姑存原文期諸異日校者識)
彭氏舊聞録
　　　　　　　　　　　　淮南彭孫貽羿仁著
攷丗夲帝顓頊姓姬氏黄帝氏之曽孫取于勝潰氏曰女娽生
伯偁卷章季禺三人卷章取涅水氏曰嬌媧生犁及回犁為祝
融犁卒帝嚳以回代之食于呉是曰呉回生陸終取鬼方氏曰
女嬇孕三年生子六人曰樊曰惠連曰籛曰永言曰晏安曰季
連以六月六日圻左而三人生剖右而三人出籛為陸終第三
子字鏗封于彭是為六彭彭祖夏封其孫元哲于韋為豕韋氏
老彭至商守官大夫夀七百六十七取四十九妻生五十四子
實彭氏得姓之始
陸應暘應廣輿記徐州禹貢徐州之域古大彭氏國秦置彭
城縣項羽都此漢曰徐州攷漢書地理志楚國髙帝置宣帝地
莭元年更為彭城郡後漢書郡國志彭城國髙帝置古大彭邑
盖因彭祖所封故曰彭城云按陸終既生于呉而老彭復封于
淮北今全椒溧水溧陽山東河南諸彭氏皆在徐州千里之内
而全椒去徐不逺則吾彭氏宜以彭城為郡望㫁自彭祖始
元魏始重氏族六朝南北因之唐重氏族各冠以郡望至宋有
萬姓綂宗占今姓纂諸書以隴西為彭氏郡望今攷隴西介蜀
漢之間在古為南荒地尚書惟庸蜀羗髳微盧彭濮人秦漢
以後上庸　巴瀘川皆列為郡縣春秋羗戎小國多彭姓蜀有
彭門彭衙彭陽皆古彭瓜地今滇黔土司多彭姓皆其後也攷
古今彭姓前漢大梁王越昌邑人今兖州也彭宣淮陽人後漢
彭寵宛人彭脩㑹稽人皆在彭城千里内外而隴西無聞焉惟
蜀彭羕廣漢人今成都也與隴西近當為隴西彭氏之望不可
以概海内也李唐起太原公卿将相皆在汾并而隴西與李氏
同郡當有西南彭氏從之仕宦故以隴西為郡望而後丗遂
因之實非彭城之正系也千家姓彭氏系淮南郡庶㡬近之
觧大紳鏡方彭氏族譜辨疑序云唐末五季豫章廬陵之
亂極矣鍾傅起郷兵䇿功至通顯已而驕恣其下復亂賴危全
諷兄弟起而救其敝粗㝎一方傅奏全諷為撫州玕為吉州
雖由傅薦實唐室之命也楊行宻既背唐脅江西從之獨
全諷及玕不從仍唐刺史之號各守境土以拒行宻二人者皆
唐忠臣也厥後勢孤援絶而奔馬殷未嘗為之臣殷亦以客礼
待之梁唐繼篡志不獲伸惜㢤予友彭君子斐以家譜来京師
予頗通氏族之學請著所聞以考正焉譜稱彭宣事漢成帝為
大司空而北齊陳留王樂其九丗孫予按宣事孝哀以二千七
百四户侯長平薨謚曰頃子聖孫業嗣侯遭王莽始廢而譜略
之成帝下距北齊将四百年未應纔九丗當有十字盖譜之傳
刻屢矣或有此遺脱也又云陳留王六丗孫景直唐中宗時為
礼部郎官其後有構雲天寳中袁州刺史李景以名聞上遣中
使齊延立召之至再乃行上欲官之辭㱕遣中使房嘉送之賜
束帛號其郷曰招君有震山釣臺石室其所居處今袁州宜春
也予按宣家淮陽樂家安㝎而景直但云丗居淮陽豈遷徙不
常故略之歟中宗時距天寳未逺景直構雲非父子則祖孫耳
譜稱構雲之子始家廬陵而不著其先何時居宜春予以他書
攷之景直之先隋之季氏譜失其名不敢妄加又云招君之子
兹憲宗時進土為進賢令三子伉倜維岳皆進士而倜登第在
徳宗貞元七年為令宜春父兹登第在其後盖兹十七生伉十
八生倜倜登第時纔十九兹登第時年五十二相去十六七年
耳倜生輔信州長史五子玕其第四子其丗徳既如此譜稱其
乾符𥘉投茟起義兵不著其里居按史稱玕世家廬陵舍吉水
永豊故廬陵縣地南唐保大八年始置吉水旋廢雍熈元年復
為縣致和元年始置永豊今永豊之沙溪吉水之豊口墳墓具
在玕以後唐長興四年癸已三月薨年八十勅塟長沙楊氏納
土始㱕塟折桂郷之豊口玕之生在宣宗大中七年癸酉起兵
纔二十餘耳州志稱平湖有彭玕疑冡所居必在長溪豊口之
間其為吉水人無疑也譜稱乾化𥘉授檢校太保後唐長興壬
辰加太尉封安㝎王以疾辭不拜按乾化之時馬殷尚在覊縻
荘宗克梁殷始入賀玕不與偕行其志可見長興封王之命尚
且辭之朱温太保之命其不受可知矣但稱吉州刺史固玕之
志歟玕長子丗家廬陵顯者有博士齊太子中允應永賀州刺
史居醇御史中丞思永其在鄱陽汝礪治平進士第八吉水方
豊塘有方迥寳佑南省苐一其在鏡方有應瑞應星應旂方界
晋起予皆進士子羙叔季新叔士龍九齡必達士傑禹士徳髙
子明子承仕皆有名子斐其後賢也按大紳所叙如此今安福
彭氏為海内之冠莫盛扵明甲第科名人物相望豈皆其後耶
玕為唐室忠臣子孫蕃衍如此宜其代有聞人不愧忠孝名家
耳
宋室南遷士大夫多南渡元既混一彭氏有自安福遷于全椒
者族㡬至千人今攷全椒彭氏宗圗𥘉祖觀受安福縣五十一
都人取周氏生子崇合葬安福崇字茂脩取周氏字忠娘生二
子曰貴曰礼俱葬安福貴取李氏字足娘生二子曰陸榮曰雲
魁始塟全椒南山之左為全椒彭氏始祖礼生卒不可攷家鳯
陽府全椒縣黄道郷二十五都曽逰越卒于全椒與妣　氏俱
葬全椒南山左實生平越公勝為吾海塩彭氏始祖　按全
椒宗圖謂礼逰越後生子勝當是傅㑹平越公未嘗生于越
因今日丗官居浙遂誤謂生于越耳平越公足跡徧天下未
嘗一至浙身殁雲南後始有平越衛指揮僉事之授凢再傳
始官于塩不復更調
族祖彭海替襲兄職供列祖爵勲次云父彭勝甲午年七月
于張成捴下從軍乙未年閏正月取和州六月克采石太平丙
申十二月破中丞水寨三月克陳也先水寨四月克金壇丁酉
年三月下常州四月克寕國宣州六月取江隂八月征常熟戊
戍三月征湖州辛丑二月克髙郵八月克安慶江州壬寅四月
克江西癸卯三月接應安豊四月征廬州七月下鄱陽湖敗陳
冦甲辰年征中興湖南潭州辰沅州乙已十月克㤗州興化丙
午三月破髙郵四月取淮安八月下太湖十月克舊館十一月
取湖州呉元年九月下蘇州十月撥入金吾右衛千户徐玉下
随指揮侯英征西破㝎西王保保營一百八渡取興元洪武四
年四月本衛指揮同知陸齡具奏除青州衛𬋩軍百户五月授
昭信校尉敕命一道七年正月調守代縣四月改振武衛洪武
十年十一月授承信校尉丗襲勅命一道十一年九月陞宻雲
衛試千户十二年實授十三年調真㝎衛五月除府軍後衛右
所副千户八月調夀州衛加武畧将軍敕命一道十四年随岳
指揮征進雲南十一月二十七日克普㝎城縂兵征南将軍留
守本衛十五年正月随本衛顧指揮征西堡殺級二十一顆擒
賊五名獲馬三疋觧安陸侯交割二月領軍囬所三月蠻人叛
逆随本衛顧指揮哨探殺死截路賊人三名四月接應安荘百
户曺亮囬衛殺死截路賊五名生禽七名復随顧指揮前去阿
咱䓁寨與賊對敵殺死賊人九名獲到牛馬觧赴平凉侯交
割領軍囬所五月随樂指揮從縂兵安陸侯開平盤江道路攻
打詳羅納邉䓁處蠻寨殺死賊人一十名縂兵官差撥調取
盤江軍馬沿路蠻賊截路領軍殺退賊衆螺螄寨打粮生禽賊
人三名殺死七名領軍囬所十七年七月随顧指揮節次攻打
各處賊寨十九年四月得患勞怯病症十二月内身故奉右軍
都督府札付陞除平越衛丗􁐾指揮僉事病故未任洪武二十
年七月除兄彭專留守後衛指揮㑒事二十一年調左府前衛
指揮㑒事二十三年随東平侯前徃東昌養馬操練二十四年
為倒死馬疋事蒙錦衣衛差鍾千户取囬赴京三月錦衣衛白
鎮撫奏欽依撥都勻衛充軍二十五年寗都司䓁官奏復前職
調層臺衛二十七年立建昌衛調領全衛官軍仍前職洪武二
十九年為白户張文告不應事理四川行都司觧京洪武三十
一年兵部給到奉字七百五十五號文徃成都府在閑寄住三
十一年起取赴京仍授前職前去搃兵官處聴調蒙縂兵官魏
國公調揆濟南左衛𬋩軍到通州病故海将家小完聚思兄彭
夀別無嫡長兒男止有庶男蠻児年四歲幻小海係親弟具状
赴府陳告􁐾替蒙将海蠻児一同送部有嫂陸氏告准海代替
前職候男蠻児長成仍還前職本衛保勘的實准􁐾調浙江海
寕衛指揮僉事丗􁐾洪武三十四年正月十六日到任署事永
樂五年欽差内官張差徃徽州催督營造木植令軍人趙買
兒䓁擡轎都指揮孫成移咨浙江都司移左府具奏提取三法
司問擬該榜例罪名大理寺啓奉皇太子令旨發武安侯處
做軍立功永樂八年随大軍迤北征進運粮清水源交割六月
随搃兵朱都督運糧徃應昌接應大軍囬還七月到北京九月
兵部官引奏奉皇孫令旨䧏䓁本衛左所正千户八年十二
月到任𬋩事永樂十一年二月欽奉勅諭武職官曽經䧏職一
体復職三月到任復職署事今思兄彭夀原任四川行都司建
昌前衛指揮㑒事已故庶長男蠻児㓜小海代替前職今姪蠻
児即彭玉見年一十七歲應􁐾父職今于十年八月移關本衛
指揮姚英保勘起送浙江都司就將備細腳色并宗圖一様三
本送兵部十一年四月本部差辦事内官陳成送赴行在兵部
六月到北京行在兵部八月兵部引奏奉天門准襲前職仍
任本衛丗􁐾指揮僉事本年八月十七日給文慿囬衛　右按
前族祖所供一以見始祖汗馬勲勞起行伍而致丗劵東平吳
楚西届川越南極滇黔北空沙漠凢　聖祖命将出師大征伐
大行役吾祖無不執戈以從祖宗創業之難如此一以見昭代
馭将之道一有小過䡖則奪職重則編伍雖于功臣不少假貸
國家立法之嚴如此乃後丗子孫紈袴豢養不知先代之勞
驕縦佚樂䡖犯縣官之法宜乎不能保丗而承先矣
徐象梅両浙名賢録彭程素負膽略知天文正綂十三年沙苑
賊鄧茂七㨿延平稱鏟平王都督劉聚檄程率兵徃討
王文禄海寕衛志程奉檄徃討師出禡祭縣學生仲端捧毛血
所盛椀適墜地碎程拔劍欲斬端端跪而言曰吉宛然破賊矣
程喜而釋之
徐象梅両浙名賢録曰程率兵徃討明年正月哨延平下營適
别帥招飲程移營不赴帥不悦其夜賊刼程舊營不值驚遁
走明日程入謝帥知之驚服且問故曰下營時有恠風占必有
偷營者故移營避之一軍皆以為軍當是時閫帥屯兵大山程
兵寡傍溪結營賊酋朱必森率衆隔溪過呼其属指之曰
先徃滅大營回軍盡殺此奴軰當以髑髏為酒器與諸軍痛
飲耳我軍聞之色動程亦以衆寡難敵遂下馬徧拜諸軍曰使
賊果得志回我属無噍類矣諸君須奮勇當于死中求活顧
甘作賊儿上肉乎諸軍齊聲以應之諾無何賊果果勝回下
溪水挑戦程令諸軍跣足迎之半渡賊鞵韈沍水中抜足不能
出擊之大敗迢奔數十里𥘉程率兵赴鉛山圍木柵作城以拒
賊賊數挑戦軍士郭阿保善舞牌劉蠻驢善使鐡义二人相
議曰我與若素號驍勇今不與戦是怯也郭先跳出木城有
賊騎而從焉斧之郭以牌迎斧乗勢伏地進劉舞义支其斧郭
忽滚牌起斬具馬足賊墜劉刺之斃乗勢進攻賊大敗程軍牌
皆黒縁賊望見黒牌軍輒驚曰彭家黒来矣急遁去前後洋両
寨及鵞峰山大竹口嚴家島黄金坪連戦皆捷累斬首四百
級禽賊首三招撫脅從一千二百三十餘九月凱還景㤗元年
賊葉宗留復叛率兵徃征之五月進守永康七月戦㳺義沙灘
渡十一月次麗水搜山十二月哨白姆沿滄攻破麻陽龍潭二
年五月大戦天井背追至紫草庵周寮寨累斬荀六十一級
禽首賊五三年四月兵部歷叙程戦功為當路所抑僅陞指揮
同知功大賞薄論者惜之
先侍御撰昭毅将軍行状叙及先丗椒山公程善天文兵畧材
武冠一時征鄧茂七葉宗留禽斬三百五十餘名級撫䧏一千
三百餘名戡㝎閩浙功最鉅監紀蘇某忌之摭搜巢時貸㓜口
不殺為縦賊僅陞職一級丗指揮同知階懐逺将軍徐仲和
両浙名賢録云公字懐逺誤也
王父侍御公撰昭毅公行状椒山公生朝用公紳以篤行著嘗
割股起母沈淑人沉疴朝用公生晚松公諱雲孝友誠慤有父
風
胡車駕震亨海塩縣圗經曰雲撫土卒仁性孝父疾嘗割股
療之毎忌辰哭必盡哀風雨赱墓下省視云我祖宗代以孝
聞宜乎啟佑後人遂大其宗也　按割股為朝用公事縣志属
之晩松公盖車駕誤也當以昭毅公行状為正
侍御公撰昭毅行状中六潮溪公膚敏博大練達衛事綰篆最
有能稱云　貽攷潮溪公生當成弘全盛曰海内偃革朝野右
文冠鵕䴊者勢積䡖潮溪公倜儻有大略好與海内名公達
士逰貽盖見先丗所遺有陳道復淳贈潮溪使君詩潮聲萬
里海天秋浪逐蛟龍入海洲㡬度聴潮溪上坐水風吹帽劍光
浮昔存正仲弟處今𬒳欝攸恐不復存貽又見潮溪公遺
髙祖蠡湖公析箸書房室之外無長物止有戴文進畫一軸
梨園子弟一部銅鼔一具而已潮溪公風度可見實開文墨
嗃矢云
伯母沈孺人殁箱箧中物奴軰盗一空遺有六丗祖晚松公小
象一幅謝時臣樗仙𥙷圗題詩曰仗劍當年侍九重于今謝事
養髙風髩邉白髪顔如舊庭下蒼松色正濃調鶴舞春花
爛熳獻桃㑹盛酒舂容清平時代應長夀百歲須知轉眼中
姑蘇謝時臣為晚松大将軍夀癸卯春孟畫并題攷晚松公
天順甲午正月生其年盖七十也
先丗舊居鄰居比稀少烟火寥寥劉衙巷中人踪每絶抵暮鬼
嘯于巷㒺両夜逰無敢獨行者貽聞諸大父母亡潮溪公夜出
聴事見有巨人自檐下垂足庭中身坐承霤上仰不見首面潮
溪公整衣冠再拜神倐不見潮溪公夀九十一㡬躋期頥具福
徳固無艾云
潮溪公婚于黄白沃廟黄公號黄粮長富甲一邑黄㳤人来㱕
資送甚厚送者二百人晚松公張筵欵黄公從者衆多難于止
宿家人獻謀選梨園二部各演一劇以致敬當逹曙矣果曰髙
乃㪚潮溪毎夜飲黄公所黄公令沿海佃户　丁家然火炬以
送客數里光明如晝不須携燈以達城矣
潮溪公守禦澉浦秦山有官廳兵使者巡海駐莭地守者不戒
一燼而盡潮溪公就謀黄公黄公曰是何足上聞令家人佃丁
數百人撤一聴事移之山止版築塗塈一夕併工而就兵使者
聞之使人按視已煥然一新驚以為神
弘正以前文武不相􁭘丗職各安其官髙祖蠡湖公不樂韜􁿪
家言折莭讀經史為博士弟子員潮溪公守澉倭犯唐家灣守
卒僅二十人羽書告儆蠡湖公投茟從戎身赴難髙祖妣談淑
人傾私財募死士四十人衛帥亦簡驍健邵阿曽䓁五十人即
檄蠡湖公率之應援刀槊不具人持白梃鋤犁奮勇死闘蠡湖
公仗劍矢石間擊殺七倭我壮士死者四倭知不可勝揚㠶遁
去唐家灣得全冦退蠡湖公不樂上首功遂不論書生退敵人
多異之
丗家官之家以長子當代職有禄位率愛憐其少子潮溪公致
政蠡湖公屈父命勉就職潮溪公偏愛其仲季少溪仙湖両人
仙湖嗜博家殖益落少溪谿刻權子母交搆其間雀角長兄談
太淑人佐蠡湖公捐槖予二弟意猶未饜曽大父昭毅将軍更
以鄭淑人貲装益之事乃已　一夕内庭有光起地中占之曰
地有伏蔵潮溪公喜私命二子三更具牲醪祭于庭鋤而發之
婢予微聞以告譚談淑人請伺之可分而有也談淑人曰天苟
欲富貴吾家子孫自有興者焉用地中金為且大人不欲予長
子奈何强干之黄昏禁止諸婢掩閣卧諸婢私于牖間窺之少
溪仙湖祭畢發地數尺得石版下覆巨缸皆清水上浮𥿄鏹
數緡而已
談淑人少從司空术泉公入都門夜宿郵亭婢妾夣魘呻吟
淑人潜伺之見二鬼皆女童各抱一鴨近人即魘因起坐覘
其所徃漸近床叱之入地而殁明日語司空掘地得骸骨二具
遷瘞之郵亭恠乃絶
談淑人雖為貴家女躬御紡績身衣布素歲飢㳤人屑糠為餅
躬先婢妾食以糠覈塗柱曰以示吾子孫異曰苟富貴母忘此
矣
曽大父昭毅公左目重瞳十餘歲時避倭亂留外祖談司空
家端簡公過而見之曰此兒富貴夀攷不可量因以季女字
之即曽大母鄭㳤人也
昭毅公姿禀穎異儀觀秀偉少即翹捷十歲從外祖談司空
入都舟經黄河昭毅公縁檣而上坐竿杪一舟大驚徐而下同
空日此将家子且獨子吾不可以久留遂送㱕里
昭毅公少為諸生累試輒髙䓁不屑從介胄起家鄭端簡公
秉戎政寄書蠡湖公曰公子姿不凢然功名有命文武非異途
以公子之才就武科不十年可衣玉蠡公怒曰誰謂科苐必君
家物耶譬更石畊子孫力穡必有熟時何必櫜鞬始衣玉耶焚
書不顧蠡湖公殁昭毅公勉就職端簡已捐館舍矣
昭毅守澉川偶休澣㱕里諜報海冦犯澉羽書狎至昭毅公募
壮丁拜辭家廟匹馬行劉文學詔内弟也徒歩迢送十餘里昭
毅馬上揮止之暫止俄而復及焉又止之退而又及焉直至澉
川冦亦不至昭毅公歎曰劉生真生死交也吾子孫識之當不
忘
昭毅公好客然飲不能一杯留客卜夜盡歡清談竟夕無倦色
侍御公每閉門謝客昭毅公曰賔客之輻輳吾門以吾門隆盛
也苟子孫不肖稍墜先人業髙朋貴客即招之不至何謝為
侍御公既第同郡七邑令皆辛丑進士昭毅公在郡中七邑公
讌昭毅公于南湖執礼甚恭一時羡為盛事
昭毅公極孝清旦必焚香拜天祝談㳤人康健及亡考生天談
㳤人既殁拜祝亦如之竟一生寒暑無一日廢
𥘉鄭㳤人數舉子多不育端簡公過視内庭曰此宅東西皆樓
中宫獨下䧟法不宜子誠改作髙樓必利有子鄭淑人拮据作
樓居落成明年生侍御詰朝端簡公至曰喜吾女有子以干攴
推之大不凢身居清要功名不減于我我喜而不寐繞書室歩
達曙耳端簡之前知若此
族祖彭輅子孫已絶墓在烏木橋土人名曰彭将軍墓墓地盡
属他姓惟冡巋然上皆叢篠人不敢犯風雨之夜每見将軍白
馬陳兵出入犯其墓者必有疾癘云
彭氏始祖二丗祖葬地未詳其田官海上者至昭毅公凢七丗
㡬二百年止二塋彷彿西北浙東族葬意大闕宋浦皆草蕩
無役亦取古人必擇不食之地而葬意祖宗之貽謀其慮深且
逺矣大闕西首塋凢三穴無正穴昭穴明威公穆穴椒山公次
穆穴族祖學博日華公東首塋亦三穴無正穴昭穴朝用公穆
穴晚松公次昭穴潮溪公日華為明威将軍輅孫于椒山公為
再從子乃不祔塟烏木橋而塟大宗之祖塋不可曉豈将軍之
後式微朝用公推愛同堂與之共兆歟彭氏讀書窮經以儒術
起家實自日華始祔于祖塋有以也
髙叔祖舜年字少溪祖年字仙湖皆蠡湖公同産也少祖年聰
悟有口才善談謔與朱起峯諸公結文酒社起峯嘗為令以
困之口拈唐詩一句合在席一人字因舉杯属祖年曰别有天
地非人間仙湖祖年立舉杯詶之曰江豚吹浪夜還風朱起峰
合座大噱然祖年隂賊喜刀筆嗾舜年以分産不均訟蠡湖
公推刃同氣祖年狎妓瘡毒潰于首流蛆有聲乃死晚年取妾
生二子長臯賢小字丑官溺愛恣之五六歲時欲痾矢人頭祖
年令婢妾𬒳蒙頭使糞于上啼號不止必去其𬒳祖年不得已
募佃户厚賞之糞其頭乃喜既長狎娼賭錢盡蕩餘業次子
啓賢為僧不終俱飢寒而死
侍御公毎喜焚香閉門觀書草字旦起必令人滌研拭几寂
然静坐竟日無聲儼同禅㝎
侍御公語音歩履極䡖稍逺即不聞徐行􁰽事悄若無人
侍御公衣冠整㓗公服必極鮮明作令滕縣黄方伯克纉極重
之每對屬吏曰守令官評清濁莫掩每見有司敝衣壊冠以為
㢘不知朝廷衣服有章如彭滕縣衣冠甚偉亦何减其清望邪
侍御在滕本道孫公起家乙榜疑属吏䡖之事多操切郡縣不
堪蜚語上聞両臺直指按部兖索事欵于属吏侍御力辭曰下
吏掲監司之短端不可開况孫公無大過惟以卞急故下吏多
不堪以此滋謗耳孫公卒𬒳弹去侍御自椘㱕乆里居孫公子
傳庭繇甲榜考選入臺從京邸致書𫐠先公命云彭公長者
吾極不忘之子孫有顯者必師事彭公今幸附同臺碩圖國士
之報侍御得書每以語先君云凢在當途不可乗人之危以擠
之士君子立身行已固當以忠厚為本
吳江周比部謝病出都過滕侍御以同年留欵登舟疾驟作遂
卒侍御厚殮之封識行李䕶䘮㱕里比部族子不良者挟詐其
羣僕謂比部死不明滕令受奴賄為諱賊蜚語聞于縣吳江劉
令清而谿刻遂㨿蜚語騰掲京師時當大計考功㨿掲将從吏
議方伯黄公入覲争之曰滕縣治状冠二東如掲所言貪夫有
所不忍豈有大賢如彭公而一至于此此必䜛慝者中之灼然
無可疑克纉請以一官保之如此令蒙謗㢘令真不可為矣山
東士大夫亦交口訟之遂得白奏最未㡬入臺又三年復值大
計吳江以清刻召謗臚有賍欵臺省訪單皆勾己之侍御獨昌
言曰劉令清而違物則有之謂有贓汙則不敢附和也力爭之
得内轉既入都同官語之曰茗知蒙謗得雪乃彭公力乎劉公
曰嚮以周比部家事重得罪彭公胡為乃見援同官曰若試覔
考功訪单閱之當自見劉公索觀惟侍御于劉獨加圏點劉公
歎曰彭公真大賢曩以小人之腹臆之非夫㢤謁謝侍御引諐
謝過碩附石交焉
叔大父節懿先生風雅多能工詩歌古文詞行書弈棋皆居能
品少年多病遂䆒軒𡵨言治人疾徃徃竒中從叔母賀産後痰
癎妄見每云有衣黒者牽之入水衣紅者挽之而土咸謂有物
為祟先生曰病也非崇也腎為水􁀁黒黑衣者牽之入水腎氣
下䧟象也心為火􁀁赤紅衣者挽之上心火炎上之象也乃氣
血大虚心腎不交之証法當大𥙷各以其類引之用丹参玄参
為君丹参益氣去煩以清心火玄参去熱除風以𥙷腎水加以
芎㱕蓍　諸藥遂愈從叔立侯能繼其業惜不永年今具
方書所蔵尚多
節懿先生亦鄭淑人出孿生淑人以産亡先生每逢生辰必素
冠惨呾不怡丁卯先生六十誕辰賦詩曰應憐阿母悲玄壌為
道孿児已白頭
昭毅公于方伯劉公中表兄弟也昭毅公為諸生方伯長子潤
齋公亦未第昭毅公讀書劉氏西郊園亭有髙阜當北軒潤齋
欲夷之使平種花藥庶庭宇清曠昭毅公曰此必古墓也發枯
骨以娛耳目非仁者意不若培之成小山種竹其上不廢清賞
且全亡魄之幽宫不亦善乎潤齋意猶未已一日昭毅公将㱕
舍潤齋潜具畚鍤集諸工伺舍旁昭毅知之亟㱕數日復詣之
已夷無跡矣昭毅意不樂未㡬辭㱕不復徃語侍御公曰潤齋
必無後夷丘墓以拓園林未㡬潤齋登第旋早丗有子祖鍾卒
無後
叔父應侯名弘保少而羸不樂人間事彈琴服散以自娛上舍
吕兆祥隂賊工刀茟叔父以外戚恒徃還侍御戒之未忍絶兆
祥從父鳴治死貲郎也無子有三女長適朱家禎次適馮景裕
其㓜方齓許字李衡李衡者叔大父節懿先生之内姪家禎則
叔父内弟也鳴治死族庶畏兆祥惟命是聴主分鳴治田以家
禎室既殁予田三十畆予㓜女田百畆治奩具叔父為家禎于
兆祥請益不之聴㓜女母潜運其槖于李衡家衡父芳白習醫
時入鳴治家視疾北祥怒芳白以中篝之言汙其􁁪以詆芳白
援叔父為証刋布之侍御公怒曰帷簿之事君子所不言曩固
以為非人也戒兒曺勿與通今乃為所凂大書榜于門斥其誣
兆祥深恨之叔父猶為家禎請田兆祥固不予叔父怒相詆兆
祥椎叔父頭破立殞倉黄無計卧尸于榻禠其衣濡池中加
荇藻焉使人奔告曰九公子墮橋石橋欄墜破額主人手援俱
墜亦負重傷矣之日也八月十八觀潮士女數萬人侍御在
海上奔車徃朱殷亭中血涔涔顱䧟為穴撫尸而號觀潮者
踵至覘兆祥汙泥塗靣披髪陽僵不甦伺無人也目㣲眴見
者疑之拭其汙毫無損唾而批之兆祥倐然起數人不能制衆
大譁侍御始察其詐問所偕来者惟一奴固兆祥所予叔父者
也詰叔父死狀言支吾訟之官収兆祥田邑令升年得厚賕緩
其獄數月始坐抵兆祥　豐破産以營脱獄屢訊未得解海
昌呉中彦與廵按郭必昌有連因中彦以賂必昌反其獄破械
出之兆祥既出獄日脩舊怨挟詐人得貲亡算白日殺鳴治嗣
子大来于舟中投尸于河其子訟之縣不得理兆祥走乕林有
所訐告驟得疾踉蹌㱕至硤川見二鬼入其舟扼其吭擊顙乞
哀讛語不休舟中之人皆無見也問之曰彭與大来為厲殆不
能免矣不及至家死舟中
新安多虎歲較諸生死于虎者必數人太守謁直指于句容虎
突起林間攫輿夫以起去太守下令捕乕有獵徒殺四乕取皮
以獻太守犒二金獵徒怏怏府君曰此猛士也豈可限以常格
醵金諸巨室厚賜之
門下士有𬒳訟于歙府君為直之乃以茗墨之精者餽終却之
除夕飛牋送𥿄爆百頭受之訝其擔以来則長尺餘然之震山
谷乃以數十頭寄侍御然于庭屋瓦皆動泥簌簌下懼而止府
君歎曰始吾謂微物姑録之不意縻金數両取娛一火自是小
物必郤之
壬午府君捴理棘闈百竇盡塞見有穴通内垣茨棘俱夷似人
出入根之莫䆒其故月夜潜起伺之有狐尾大于身目光如炬
入院投鑠以驚人寐者魘焉意乃釋然夫江南無野狐江北
無鷓鴣南北之氣不同也杜䳌鳴于洛陽康莭知其将亂野狐
見于金陵豈非物恠之尤乎從此而廟社遂遷豈非數有先㝎
耶
府君常自言夢中有人告之曰公前身為宋相江萬里當與國
共其存亡貽載之行略亾友呉子仲木裒仲皆以為非理所有
因削去之夫韋臯為諸葛房琯蘇軾之為僧其事不載正史
至于左氏所紀及五帝三王之先莫非靈蹟豈皆理之所必有
儒言毎言左氏為誣以此烏知理固有之不可誣也
太僕行畧
　　　　　　　　　　　不孝孤彭孫(求/貽)抆血謹𫐠
序
悲乎哉求也貽也天之僇民也臣死君子死父義也變而正者
也先臣之渡江而西也自矢一死不在孤城援絶之曰也悲乎
有殉國之臣無殉父之子求也貽也生弗如死也夫死臣職也
先臣之死死職也令先臣之死而不死則後死者之責也時禁
之未弛也信史之未定也誰為不死我先臣者貽滋戚矣然非
先臣之志也夫必以死後名而死則丗多攘奪于名臨難終不
忍一死申之變其纍纍蒙靣者皆慕身後名者也先臣之死亦
曰所欲有甚于生所惡有甚于死行吾志而已矣其後之傳邪
不傳邪皆非先臣之所知也古亦有一節之士他無可稱而以
一死稱者若夫先臣之生而之死殆無一行之弗可稱者𫐠之
不能盡𫐠故曰畧也𫐠豫章詳矣以求貽在侍而曰有聞也求
貽之所謂詳其詳亦不盡乎此故仍系之乎略也濟牘之燬于
盗也䖍一䧟而吉再䧟将吏遺民且無存者况乎亡臣之遺劄
也嗚呼時禁雖未弛信史雖未㝎而天下之碩為忠臣者不少
也則不死我先臣者海内名公巨人之事也長跽蒲伏泣籲如
椽之一言求貽亦死且不朽矣
彭氏系出帝顓頊玄孫曰籛鏗封于彭城曰彭祖散處四方代
有聞人唐末尤盛于江西元季有自安福徙于全椒始祖諱勝
從　髙皇起淮右累功授平越衛指揮㑒事三傳諱玉調海寕
衛遂為海塩人傳椒山公諱程征鄧茂七葉宗留禽斬三百餘
撫䧏數千加一級為指揮同知生朝用公紳割股療母以孝聞
生晚松公諱雲　期頥邑推人瑞傳潮溪公諱端府君髙祖也
生蠡湖公諱大年潮溪公守澉川倭犯唐家灣蠡湖公猶為諸
生捐私財募死士邵阿曽等四十六人率之徃援斬首七級倭
遁去蠡湖公方讀書不樂上首功配談淑人侍郎术泉公女博
通經史賢孝聞里黨生對薇公諱紹賢中武科曆官蘇松叅将
以子貴晋階昭毅将軍配鄭淑人端簡鄭公季女生我大父天
承公諱宗孟萬曆辛丑進士滕縣知縣行取南京吏部考功主
事授河南道御史廵按湖廣崇祀郡邑郷賢朝城滕縣武昌名
宦詳載家状及薛宗伯錢殿學碑志配朱太宜人𥘉封孺人以
府君工部覃恩晋宜人府君乃宜人第五子(朱宜人多男丈夫/子四長伯父上海)
(公諱長宜二三早殀次伯父文學孝起公諱原廣次為府君又/次叔父太學應侯公諱弘保)
府君上諱期下諱生字孝弱改字觀民號弱水道人朱太宜人
任朞年始生故寓名云㓜沉黙寡言笑讀書罷兀坐凝然不好
戯弄人莫之測
侍御公奏最滕陽需内召府君年十七與伯父孝起公出就試
布衣雜諸童子中時人莫識有掾鄰也識之以告喬令拱璧喬
令曰郷先生即一族庶之在試無不先容者彭公二子並試乃
無一言邪掾曰小吏稔知之敢不告喬令物色之移案于前臨
試之文成且誦且歎曰彭公有子而才如此未嘗一言彭公去
人逺矣因並寘前列督學陳公大綬扷府君𥙷弟子員
己酉冬家宜人歸府君府君樸素類寒畮宜人綦縞相荘事府
君性嚴重帷闥之間目無邪眡盛暑亦冠幘納履無惰容
府君少清羸好學殫思朱宜人延醫炙膏肓百勞穴命暫撤書
史學琴服散調怡神志府君潜把卷丙夜不休壬子當録科朱
宜人禁府君母應舉命侍曽大父昭毅将軍逰湖山伯父上海
公寓昭慶僧房侯試府君至欣然操筆至嘔血不自知昭毅公
怒曰若母念若病令侍我于湖山不應舉而呫呫經生業何為
者徙卧具不聴再入伯父邸舍
甲寅出就試督學周公延光㧞伯父與府君俱一等前列乙卯
並中式浙榜(伯父第五十七名出杭州推官毛公士龍房府君/第三十八名出東陽知縣張公爾嘉房典試編脩)
(吳公宗達工科給事中劉公文炳監試御史李公邦筆)
伯父與府君諸生時閱邸鈔繫民生利敝無不䆒原委主司閲
經義已中雋更讀二三塲淹貫詳明歎曰真有用才也一時並
薦既拆卷諸司見府君兄弟姓名相顧動容曰彭直指繼起有
人真足為國家得士慶矣
先是闈榜發捷足者持中雋姓名擁亡賴數十百餘壊垣破扉
入主人刳羊豕飲食惟謹猶毁案椎几甚者至夷其突坐索金
錢屬饜乃去壬子之秋亡賴兒索綯牽中式舉人頸僇辱之侍
御公聞之曰朝廷待士以礼鼠軰敢爾適拜按椘之命與同臺
約嚴禁報捷者不得擁衆横索犯者桎首以示府君中隽報捷
者夜欵扉寂無譁質明酒肉勞之不二日辭去無敢出聲索者
閭里歎曰彭御史嘉與後進乃福其後人天之報施固不爽㢤
侍御監椘闈竣㱕院素持風裁惟軍機京報得非時鳴鼔進其
餘必門啓始得通報浙捷者至叩院門者止之乃撾鼓侍御彂
内扉然燭堂上隔閾呼門者曰浙之報捷者請啓門侍御曰憲
院何得夜啓門止報者門下還内卧晨而入發浙録知府君兄
弟並雋楚王及椘撫藩臬以下文武将吏樹竿掲旂幛于臺署
若堵墻侍御遺書訓誡曰家丗勲庸吾起家甲第今復兄弟薦
賢書特盈者難其繼汝曺勉之母隳　履以辱所生府君兄弟
㱕徒自里門不飾輿馬閉門讀書户庭閴寂里黨以為難
公車北上侍御猶在楚楚計吏入覲都門挾􁑾蹏以結驩直指
二公子䴢集邸舍盡郤之一無所報謝過侍御廷訓夜過蕭寺
府君兄弟共篝燈擇菜啜糜歎曰長安貴逰子怒馬騖九衢
若曺蕭然如此不愧真孝㢘矣
丙辰府君成進士伯父與府君抵足卧五更聞捷音伯父眠未
覺府君安卧不動既覺徐告之伯父起束装府君念兄積學不
意一第先之淒其執手不以得第為榮(府君中式㑹試二百四/十九名出編脩錢公龍)
(錫房主試礼部尚書東閣大學士崇仁呉公道南礼部尚書兼/翰林院學士江陵劉公楚先)
三月廷對有同年微告府君中禁有相知二甲可致悠㳺郎署
無外吏手版困府君曰吾曺甫登第豈以幸竇䘮生平謝却之
句臚得三甲應縣職府君以未習為吏請假㱕里中日取名臣
言行録經濟諸書朝夕探討者三年已未謁選請改教職授徽
州府學教授
新安多乕入郡謁先生者寥寥府君郤脯脩奨寒素重趼請謁
無虚夕月両試士廣及佩􁕄者所㧞知名士鮑太庚汪調元等
皆得雋童子項芳屢𬒳賞識逰泮家赤貧抱隻雞為贄笑而受
之
學宫圯不蔽風雨府君捐月奉倡新之釐正両廡從祀位次𥙷
其殘缺一衷之嘉靖更定祀典追祀程侍郎敏政唐侍講皐胡
少保宗憲于郷賢祠
鮑尚書道明乆祀賢祠有撰傳竒者椒山之死尚書為刑垣實
麗其辟好事者訾之府君詳核南溟所撰尚書墓志攷其歲月
椒山死難日尚書乆叅外藩本未無渉著論闢之衆謗乃息因
撰名賢論世畧四卷
丁祀乆為其文二三老生争炙堂廡間或攘竊神之犧牷牲駿
奔晨星落落府君躬視庖㸑執豆籩者無敢不恭盛典畢舉
大成雅樂宫懸舞佾不具乃聘婺源逸士潘一中較㝎宫聲更
鑄編鐘伐良材為琴瑟選知音者習之雅樂以正
郷飲酒礼多妄舉素封厚責其報燕犒儀幣累百金夤縁求免
亦不下數十金展轉逓舉所得不貲府君躬蒐隱徳得清貧得
好脩者二人為賔介禁舉者不得索一緡更白太守戒執事者
不得一人至其門陋習以革
新安多賈人子饒籝金御史持文衡權尊重郡邑吏不易騰剡
牘吹嘘入泮可立致千金即郡邑両試干澤者亦累百十金府
君于府一無所請太守恠學博獨無薦牘問府君對曰職所扷
皆能文者即無先容能自見太守月旦詣學宫令掾史鈔録府
君所黏壁間甲乙姓名前列者甄㧞無遺逰泮者接踵
學院歲較按新安府君大書榜示諸生有敗行者許朙告學宫
不得造為不根匿名謗帖汙衊士類令門子兮道伺之昬黒獲
數人縳送院叩頭乞哀乃縦之奸宄屏息
過侍御成山為學院侍御公同年石交也素器重府君時時下
問府君自職掌以外一無所于澤賈人子潜挟重貲走塩官将
乞侍御尺書予府君不敢自通凂門下客微言之言未畢侍御
靣發赤客慚而退賈人子不得間而去
庚申臘盡積奉請脯脩笑語家宜人曰措大舌畊一年不足餬
婦子口廣文先生有此可以卒歲矣椒漿将舉火聞訓導胡来
賔老病殁官舍撤辛盤傾槖為賻勸助于諸生為乞郵符䕶䘮
四千里歸葬邵陽
歙婺上舍喜結納廣文先生一徃還餽遺絡繹至俗侈葬廣文
苟枉唁與濡削碑版厚幣無惜府君以甲第名家涖師席争附
為驩府君簡嚴自持非類之士不得窺門墻雖盛供具􁬸　過
不可致在新安年餘未嘗以隻字諛墓咸服府君之髙峻
辛酉聞昭毅公訃請奔䘮當事者以非例不許未㡬陞國子監
博土㱕省侍御過錢唐謁督學使者語府君曰聞公在新安有
功學校今亦有所誨益乎府君曰吾邑令有莆陽鄭公茂保障
海城倭力攻不下鰲陽蔡公逢時均里役為百丗利二公有大
功扵鹽至今不祀誠檄下所司不俟契勘升主頖宫則吏胥無
所覊滯矣督學立行之輿論大惬
壬戌入都赴官國博官閒無事曰取朝章典故詳䆒之不妄交
逰望日起同郡某公為工部尚書言于銓曹請以府君𥙷水曺
侍御公里居馳書京邸曰司空望實不孚巧于仕宦汝新進有
聲思籠致門下依傍求進君子耻之且國博例必轉水曹豈必
司空言始得㢤必力辭吏部無為所玷數月陞工部都水司主
事詣部力辭請改南曺便省覲不獲請乃就職
熹廟𥘉元内璫漸肆刑部尚書王紀彈内閣指斥中人中人怒
㑹厰衛獲東人間諜居為竒功下刑部訊擬不即上中旨奪紀
官斥為民府君以新君嗣服不可以小過逐大臣草䟽将論救
同曺郎曰新進小臣無言責而論大臣進退不㡬出位乎大學
士葉向髙揭救不聴府君乃止
曺郎俸薄多于澤津要府君朝叅外閉門絶交逰奉入未給太
宜人寄魚腊筍爼稍為羹以溲之未嘗知肉味
二陵未成三殿並建工部選曺郎十餘員鳩諸工同舍郎謀曰
長安米價髙俸薄不給一充其選日餼工所功成之賞無論也
府君以人臣之誼惟上所使營而求利義所不為以他辭謝之
殿功成多躐䓁卿寺府君恬退自如
甲子筦節慎庫邉儲告匱營作並興司出入者緩所急急所緩
稍上下獲厚賕矣府君㓗已先之百孔弊絶逆奄用事中人每
侵水衡權府君執舊典裁之不為所撓中人不悦然未有以中
也冬至百官服暖耳諸郎皆紫貂府君姑市山䑕帽著之朝罷
諸璫逆而笑曰彭先生冠何敝争餉以紫貂堅却之内璫益忌
焉
同曺郎萬公燝䟽紏璫賢士矯旨杖萬公逮入左掖門府君奔
赴之賢呼環衛閉直門不得入舁出已垂絶府君撫其首復蘇
張目大聲曰朝廷養土三百年正在今日急命蒼頭舁㱕邸同
曺莫敢過視府君日走侍醫藥豫章紳士以是識府君心重之
萬公創重卒又經營其䘮草䟽将訟之先白尚書尚書陽曰良
善然不煩公䓁不侫且入告已而見尚書䟽謂曺郎越爼干天
譴謝其表率不嚴詞甚卑遜同曹奪氣
侍郎闗西柳公佐攝部事卞急曹郎多𬒳罵斥獨礼重府君一
日召諸曺郎歎息曰吾曺受厚禄乃山陵未竣誰為措金錢十
萬緡報成事府君曰以職計之非二十萬不可栁公曰十萬且
不能談何容易府君曰明公無憂二十萬職固能任之栁公大
喜府君盡弛諸不急者轉輸二十萬陵乃告成中㫖令厰臣核
功次躐級清卿者數人以府君殿賚十金栁公不平曰非彭主
事不克㐮大工反居衆人之殿我必申論之當殊擢勸勞者府
君謝曰璫人怨職乆恨未有以中之叙功殿百人意可知明公
苟一言旦夕且禠掠人臣之義雖勞其職也何功之有乃止未
㡬秦郵使者缺諸郎請行栁公曰彭主事筦庫積勞陵工賞薄
今姑以此當休澣諸公且勿言乃咨吏部府君提督南河
徐公石麒代庫筦請益于府君府君曰土木繁興大盈吿匱上
書請帑者麇至中人日媒蘖外曹短長公其盡謝諸不急惟将
作是供王郭二戚畹墳價殿工急未暇及之金貂珍異曰馳我
門我卒不一顧公其識之徐公不以為然遂給之殿工未竣大
璫劾徐公遷賄貴戚稽誤大工先私家後公室大不敬徐公𬒳
逮坐賕四百金始歎服府君先見
乙丑六月涖秦郵𥘉在都下同年劉公鐸為刑曺郎感事賦詩
題僧本福扇刺事者録之逆奄以誹謗朝政逮劉公已出知揚
州緹騎下廣陵逮繫鎮撫司獄府君涖秦郵俸錢寄獄中士林
危之卒不顧
南河控淮泗極瓜儀通淮䕶陵黄淮暴溢毎决隄防府君相度
水勢培隄秋防無恙是年陞本司貟外郎
漕渠䟽濬止慿掾曺報成事或乾沒丁錢充餉遺府君于嚴冬
水涸身至河干下樁刻木以程其度嚴懲冒工盗材者濬駱馬
河陳溝諸道莭水衡錢亡筭漕艘利濟
使者職在河防不肖者旁撓有司權府君視河以外不聴民間
一詞𪠘舍西園多古木卉物旦出視事午餘退食吟嘯池沼間
侍御聞之喜曰使者職河堤貴乎行所無事耳觀汝𪠘舍諸詩
官况之清可知也
官閒無事毎月集州諸生于署傍徐公祠課文藝厚供億諸生
中雋鵲起
丙寅夏大旱蝗蔽天人心皇皇乃以便宜開通濟閘灌田蝗以
大風雨死江中幸有秋亢暘既極五月大疫府君蠲湖租市藥
設藥局于四門各選良醫主之官給咀㕮湯引全者甚衆
董南河者並轉監司前使者朱國盛忠賢所悦擢漕使者累加
級至工部尚書府君在郎署事事忤中人奉使秦郵㮣絶要津
通問徒以治状無以害之同曺郎同郡某公思攘秦郵地賄銓
部出府君知長沙府而已代其任秦郵使者出守自府君始維
揚李宗伯思誠呉侍御甡䓁共請于吏部曰彭水曺清望非常
曩謂有殊擢今一麾出守維揚素𬒳水曺徳碩借水曺終恵此
一方八月調揚州府君以籍系北譙于揚有枌榆誼引嫌乞避
十一月改知南昌府
天啓七年春府君之任豫章時奄熖益張士類震恐建祠尸媚
者徧海内廵撫楊邦憲左轄王道元風有司建奄祠莫敢異議
府君力持不可曰逆奄屠僇忠良烈士切齒靦顔謟頌遺笑萬
丗吾曺外吏以此迕寺人不過投竄耳為禍一時者小得罪千
秋者大邦憲乃風諸薦紳共謁府君曰豫章人士螫毒深矣姑
從撫軍以紓禍乎府君曰今日論是非不論利害昔者睢陽伏
節爼醢生靈千古不以為非奄人包蔵禍心假令九錫不已遂
至揖讓以尚公片𥿄下西江諸公其奉版以從乎則萬姓蒙其
福否則義旗一麾流血千里千秋萬丗諒不以彼易此今豫章
死徙相望即堯舜之丗共鯀諸人必不尸祝放勲于幽州崇山
之地矧在莭義之邦而媚竃奄腐乎拜憲知府君不可奪令王
孫文學列状上請竟下南新両邑卜射圃廢地将鳩工府君方
較士以公孫衍張儀及癰疽瘠環命題寓意焉祠檄下諸司捐
俸一曰集數千金檄府搃其成府君令一經歷領之祠檄俱盛
稱奄人功徳曰元勲曰尚公吏呈案府君㮣塗乙之止籍其數
而已經歴諏日啓宇請聞于臺司府君曰無庸苟両臺躬出刑
牲郡邑吏當畢從若徃麗牲可矣曰小吏烏乎敢府君笑曰汝
曹終曰曳青衫牛馬走令若衣緋以視祝號不亦可乎經歷宵
而莅事旦報于臺司捐鍰既富百工争先請事府君不應邦憲
日走訊于府曰匠石之工㡬何矣府君陽應之曰諾已庀材矣
祠䟽入都　熹宗已晏駕通政司寝不上邦憲先送副本于忠
賢忠賢詰所司𥙷封上之　烈皇踐祚留章不下忠賢懼辭免
大行詔至邦憲急召府君曰悔不聴公今事已變急罷諸工斥
賣材甓抵所發金錢㱕庫府君曰曩報鳩工實不發一緡邦憲
愧謝之逆奄既尸僇拜憲坐附璫戍邉
樊御史尚燝視鹺両淮紏舊鹺察崔呈秀贓累萬呈秀附忠賢
反訐奏樊公矯旨逮訊樊公休澣里門偵逮騎将至間道行逮
者至求之不得邦憲大驚拘樊公子重城下獄将收家口府君
不可邦憲怒曰欽犯逸走太守責也太守奈何庇罪人子捍天
子詔與魏公抗邪府君曰樊公身列薦紳知臣誼無逃天地八
口在此樊公去何之樊公智者知邏騎受指于崔必道窘之間
行自㱕淮上矣公子可無繫太守以一官保之邦憲不能奪樊
公果已抵淮上就訊坐誣奏削籍㱕里
熊侍郎朙遇黨錮戍夜郎宗人不逞攘奪其田宅有司不禁公
子人霖方為諸生當道者以罪人子格其秋試府君録遺聞熊
長公才名恠其不出訊知之使掾趣就試首拔冠諸生不逞者
知太守意嚮盡返所攘奪長公卒以甲第起家為時聞人
逆賢逐理學諸臣盡廢天下書院豫章澹臺祠先哲時講學其
中亦為有司斥賣陳侍御以瑞買之陳公後坐奄黨府君按牒
問澹臺祠所在規復之諸文學聚而獻謀曰逆黨侮先賢毁爼
豆使君欲光復舊物請奉先賢木主鳴鼓攻之府君曰鬻及先
賢廟貌有司之罪也陳公固買之用衆以逞非義也捐俸贖之
自璫禍起講學者削跡府君初下車首諮理學名儒萬知州尚
烈朱布衣試式廬礼之賔筵至是請朱布衣主澹臺祠講院理
學復振
南昌張神武以武狀頭授都司㑒事偏師援遼所将二百四十
人力戦無一郤者俱殁于陣遼東廵按方震孺請旌血戦誓死
之将詔贈神武都督㑒事􁐾陞三級家貧無左右者寝不行神
武父衰髦曰持牒訴所司不之省府君下車神武父復至府君
索故牘已庋閣六年矣即日行之礼神武父旌其家忠義之士
莫不感奮
豐城名臣楊公瑄築捍海塘有大功海上訪其後嗣零落府君
檄豐城脩其墓請于學使者𥙷其後一人為諸生奉爼豆
豫章𬒳璫禍最烈萬公燝杖死熊公明遇胡公良機章公允儒
樊公尚燝徐公丗葉或竄或錮士類奪氣府君竭力營䕶稍自
保崇禎改元奄黨既誅諸公連𬒮登朝府君退然自逺不以一
字達長安士大夫益賢重府君
陳黄門良訓欲買其鄰支和二宅擴其居恡弗予黄門以他事
懲之和二刋布黄門過惡百餘條黄門恚甚訟之臺司並下府
黄門𬒳細人辱思甘心焉府君鞫之妄男子耳而隙起鬻宅判
箠之報臺司黄門不悦徧訴臺司乞加箠焉嗾伍伯棒殺之府
君言于諸臺曰和二罪不至死殺蚩氓以快津要仁者不為臺
司如判不加箠黄門滋不悦和二知府君之生之也朝夕拜祝
于其家
黎學憲元寛為諸生以渭陽有訟麗臺案事下司李沈公徳滋
未即决秋試近黎公屢趣竟其獄沈公呵之黎公負氣不少下
司李抵案于地黎公不謝竟出中雋明年成進士司李丁艱去
府君攝其事黎公錦旋上謁府君曰沈司李開罪下執事小訟
不决彼狙故當懲執事今顯榮矣苟盡法懲之在執事不加尊
于太守似慕勢執事大度者請為公市義黎公欣然無所忤
府君雖執法不阿而礼貌無替未嘗摶擊為名髙薦紳士民爱
戴如一比之前郡守太蒙王公佐(王公自郡守而督學而臬而/藩而開府在南昌歷十二年)
府君以鍰積榖三千石舊倉湫隘更創三千楹曰𥙿民倉容三
萬石榖不登减直賣之榖賤買新者充之増至五六千斛戊寅
辰秋旱榖騰主蔵史請抑市價以平糴府君曰是閉之糴也富
民争匿榖矣榜于衢曰本府减直糶倉榖萬石廵撫魏公照乗
廵按范公伏粹聞之驚曰太守何從得此糓府君曰民間尚有
餘榖榖日騰巨室待髙價也今知太守多糓飢民傾市而糶不
復問富室之蔵富民徒擁榖不得售争出榖矣以職計之不踰
五六千斛榖價平矣請得便宜發諸司積貯濟府之不足二公
許之不數日富室争發盖蔵榖價頓平僅發府榖三千石臺司
所積不與焉二公咸服府君善應變
山之豪擅私冶錢儇薄物價踊貴府君曰私錢盛行者以官鑄
勿精也請于藩司開局鑄錢選强幹幕僚市良銅于楚蜀炎
蒸府君日涖嚴禁奸濫雷震死局中一人百工咸惧錢成鼓鑄
廪給及他材用皆給以新錢肉好精良准市價行之民間以為
便私鑄不復行循環更鑄歲羡數千緡公私咸給聚工百餘均
勞逸時作息故無人一人疵癘者
府君月奉以外一緡不入私槖即壺醢之細未嘗妄費公私一
錢或以事至江于必携錢市魚菽飯于車前㢘介之操士大夫
以為近代未有
豫章城隍祀漢潁隂侯灌嬰府君𥘉至齋宿于廟楹桷欲傾将
鼎新之庫蔵遺未皇也朞年政行庫有􁏏羡捐贖鍰數百市良
材江外得楩楠大皆合圍撤其舊而新之故梁黝黒彷彿有字
滌眡之宋熈寕中集賢殿撰知洪州彭汝霖建先後五百年作
者適同姓時人多異之三年而後落成棟宇壮麗顔之曰天聰
民畏兵火後廟獨巋然楔棹尚存
𥘉豫章逋　山積帑蔵如滌府君一清宿弊逋額盡登積榖鑄
錢互相轉輸府庫盈羡新學宫興社學復澹臺祠脩濓溪祠陳
仲舉祠康郎山洪都死難忠臣廟建城隍廟脩龍亭庫城郭津
梁倉厫街術無不脩治多者千金少者數十百金百工樂成民
不知勞
府君雖案牘倥偬朔望課士學宫首㧞者熊兵部人霖朱大行
綂銍熊吏部文舉孝㢘萬思恭舒忠讜鄧履中熊齊耀姚脩蔚
䓁名噪一時豫章王孫多工詩府君較士間及風雅操觚益盛
㳺伎研仙至豫章能詩工茟札王孫紳士結社東湖上貴㳺子
弟傾動府君惡其蠱衆飛檄逐之出境力持風教又如此
宗藩萬指藩禄數萬不入考成格有司不以時給貧宗畢歲絶
粮有力闗津要預支數年禄府君畫一其制如期給無所後先
法𥘉行多托要人上官以撓之不爲動三年盡𥙷逋禄别蠲奉
置宗田于學以贍天潢隷籍子衿者宗人悦服以嚮好脩爲榮
矣
先代起勲舊府君父子兄弟相繼登第每念文武畸重致拊髀
無人師儒乃教化先資明經遲暮不自振先生月奉錢有司不
時給府君筮仕即改教職既綬郡符加意斯文師生廩奉必先
期贍給故制郡衛體平衡武既積䡖府視衛若簿尉月旦謁両
臺太守騶從先都䕶府君在郡伍伯引五馬前驅叱止之曰朝
廷設官太守降三司一等奈何僣越紀綱停車揖都䕶使前公
移與衛講鈞敵礼武臣敬服
太守職師帥捴州縣大綱墨者利贖鍰細事靡不躬聴濫罰潤
槖豫車故健訟投牒累百數府君摘大者始聴之餘悉下州縣
刁風稍息
府君儀觀威嚴目光射人人莫敢仰視而性仁慈未嘗以私怒
加鞭撻洞悉民情詳晰律令聴訟决遣不淹時讞獄必㱕平恕
吏事明敏牋荅文移悉出親裁曺吏署案而已在郡三年掾史
無以受賕枉法敗者
捕卒嗾獄中盗誣引良民縛以来寘檐下日大盗也視之邨愚
耳捕卒持之堅令入獄取盗時他囚百餘環堦下覩捕卒已入
獄令隷提所縳匿他所更呼他囚衣貌之類者伏檐下須㬰提
盗至麾捕者使退呼盗使前曰若何敢妄引良善盗曰夫何敢
若固分財數數矣府君曰稔識之邪曰唯曰今諸囚孰是邪盗
陽環顧指檐下者曰是矣他囚􁂚眙辯叱之退又詰盗曰斯誠
是已近獲他盗亦云若黨也識其姓名者誰乎提所匿者至盗
茫然不測曰未嘗識之府君曰斯固捕卒嗾汝所引者吾固知
其誣姑以他囚試汝彼不及教也盗叩頭服重抶捕卒立釋邨
愚一郡以為神
豐城與髙安鄰豐城遼餉額浮于髙安豐紳楊工部惟相謂餉
司吏得髙安賄獨重于豐城訐之臺察已入告惟相在都連䟽
劾典吏張廷機䓁再被嚴㫖訊擬解京撫按不能决下臬司司
下之府府君曰錢糓酌派在本縣詳允自上臺小吏署案牘而
已楊主事訐奏數胥奉詔訊數吏無足惜苟坐賄諸胥所司皆
不能無罪爾後撾登聞訐官吏者無已時宜勘釋之以奏報撫
按心韙之重違楊公母敢為主府君持其獄不上馳書髙安薦
紳令講觧豐城諸公公牘上両臺復遺書在都知交達户部㑹
楊公坐璫案去事得已
府君練習掌故利革害興革臺察以下惟太守取衷讞獄明允
外郡慮囚多碩質成南昌案牘山積退食不皇三年殚精頭須
為白侍御公遺書相戒曰吾聞保身而後可以保民太守職要
而已奈何勞形至廢寝食其努力服良以慰所生府君素友爱
已己秋聞叔父應侯家難悲憤長號稱疾乞㱕闔郡驚優擁臺
察門請留太守者喧咽窒閡車馬両臺援大義相責先待御亦
遺書諭止雖强起視事憤切反兵心摇子舍形神為之羸削
府君以清望理繁劇府僚多缺員一身兼之剖决如流更攝饒
南九両道事符勅印篆累六七府君曰太守攝監司體之變者
時方多故莫可辭可冐其廪薪乎止行文移理讞案數月廩給
馬薪錙銖無動
崇禎已己徴兵入衛人情震恐魏撫院綂衆勤王軍責數萬責
辦呼吸府軍君窮日夜治餉一曰而畢三軍戒途糗粻無缺
從容治事如平時人心咸倚為鎮定
已巳臘盡奉侍御公諱庚午王正始聞訃搶地悲號即日封府
庫上印篆徒跣下江干士民遮唁哭送者數萬人抵舍撫棺
長呌毁瘠㡬于滅性三年泣血甫公除朱太宜人見背晝夜哭
不絶聲涙沾衣成血弔者不忍視两遘大戚廬居六年鬂髪斑
白既免䘮慟禄養不逮伏臘泣慕不勝營兆卜葬有終焉之志
去豫章三年士民思慕肖貌祀之後十餘年金聲桓㨿豫章以
䧏府君在湖西移檄討之聲桓廢祠為龍神廟居人竊府君像
私祀于別室
丙子即家起𥙷濟南府知府府君林卧七年息意仕版闖革躪
秦豫盗起益夥上集問廷臣咸謂撫綏非人驅民為盗因詔
列卿臺省翰林諸臣各舉賢良方正可任守令者一人左都御
史唐公丗濟舉奏府君為海内賢良第一時府君為東人推轂
先𥙷濟南矣
府君侍大父令子滕多恵政滕人尸祝之白蓮冦起戒無犯彭
侯祠府君赴濟上道過滕父老擁傳車碩一見使君為留一日
設祭祠下滕令陪位邦人畢㑹曰勝人素𬒳我公徳思不忘幸
一見使君聞在豫章多善政不愧我公也謝遣之追送數十里
而後返
濟南古文學藪近人文寥寥朱邸尊重士大夫削跡無可詢諮
有富平令劉勅老而好學府君訪之郊外劉公出民生十苦䟽
相示府君歎曰民窮財盡一切權宜苟且之政守令不能為民
甦疾苦焉用彼相茍力可為者将奉教以從事無庸叩閽也博
訪父老首罷車户之役更一日罷厲民者數十事民慶更生
北地賦繁役重縣之徴收十􁏏取二三府之觧司十扣尅一二
齎　赴同如蹈湯火府君至吏援徃例告叱之州邑餉解府止
騐原封間摘兊有羡即給觧官曰佐若道里費濟之賢士大夫
張潑杜詩負氣少許可稱府君謂近代未有
歷下近三輔採辦中使連鑣出凌鑠外官大吏莫敢抗府君遇
中使至擇强幹吏卒先期集事與中貴並坐堂皇騐之無不立
辦民亦不優中貴人歎服曰吾奉使多矣真天下第一好官也
居人乏井泉府君謀鑿井以利居者未得地顧府治當前土阜
命夷西平之得仆碑積礫下洗之則岳武穆手書北伐詩也命
植之碑下覆古井浚之泉冽而甘居民異之名日彭公井
郡轄四十州縣案牘山積地廣民悍不畏死藩邸漁民利莫敢
争府君治濟一以恩信孚之事渉藩邸委曲啓王多所匡正吏
治明敏手不停批治郡一年宗藩士民悦服丁丑大計吏部舉
府君天下循良卓異第一(吏部都察院考㝎卓异賢能藩臬道/府七十六員府佐州縣一百五十三)
(員㧞其尤者二十三人藩臬十九人鄭二陽史可法施邦曜等/知府四人直隷吳太朴戴自成曺三直三人十三省止府君一)
(人)
府君郡資最深銓司擬推兖東道劉選郎應賔東昌人曰濟南
守經術清望冠一時江右人士以文衡請者數矣宜以督學二
東兗東道僅轄夀張數邑不足煩彭公乃轉汪學憲漸磐兖東
道将以府君代之不數日劉公以憂去有力共争文衡一席大
力者得之府君遂不調
東省土田六十一萬七千五百頃崇禎七年有言利計臣稱東
省額地一百七萬七百四十餘頃較㑹計録溢地四十五萬頃
奉　旨勘報将按籍加徴撫按不知所對徧詢各郡縣無有晰
其故者逡廵四年屢旨詰責無所引㨿以塞部駁府君悉取
故牒郡邑諸誌互相參考復博詢僚属得濟南左衛經歷蔡㑹
龍條議大喜備采之以上両臺曰萬曆𥘉年江陵當國撰為㑹
計録疑郡邑田土版籍有漏詔海内履畆而丈尺之其賦以上
田為凖中田上地一畆三分準一畆下田中地一畆五分凖一
畆下地二畆準一畆無論深山窮谷俱籍于有司有司承上風
旨减弓制以量之故弓五尺為一歩殺其五之一以四尺二寸
之弓量之咸有溢田吏胥因縁為奸民間擾擾思亂江陵既殁
有司言加額困民于是變通其意分三等上地視舊賦中地三
畆而當一下地四畆而當一田額從新賦額仍舊此田頃多寡
不齊之繇也先王建國蔵富于民履畆加賦見譏史冊江陵不
能行于太平熈攘金甌無缺之時今豈可施于回闖鴟張掲竿
思逞之曰况青齊為三輔襟帶臨德實神京咽㗋以凋敝之民
倍徴其賦實流冦之驅也假令一夫作難四百萬漕艘帶水中
㫁天下安危係焉豈直數十百萬緡而已㢤議上撫按㨿之以
奏部科無難事得寝按東省溢地加派㡬至大亂府君一人
力得折部科之駁有大功徳于山東乃其議則本于一幕僚諸
葛所云集衆思者非邪苟非府君素望信于上下即㑹龍如羽
之言豈能回天再造乎府君方欲薦之當道以獄變去官乃已
然猶時時稱道之(附銀/濟南左衛帶𬋩臨邑粮務經歷蔡禽/龍禀職蒙委𬋩臨邑粮務借閱邸報見户部)
(移文案查萬曆六年㑹計録山東田土六十一萬七千四百九/十八頃九十九畆零每畆加派一分二厘額銀七十四萬一千)
(零止照㑹計録地數及㨿崇禎七年本省所報地一百七萬七/百四十二頃一畆零較㑹計録原數溢地四十五萬餘頃咨行)
(撫按確查回奏職思本省若舊有隱匿必不開報溢數或莭次/偽増必不科派依舊展轉思維稍得梗㮣江陵當國設有㑹計)
(録一書見歲入不多令宇内均田大約以上田為準中田上地/一畆三分為一畆下田中地一畆五分為一畆下地二畆為一)
(畆深山窮谷見在抛荒新懇未熟一依下地造冊報官于是省/直州縣各有溢田此今省報㑹計録多寡不同所繇来者萬曆)
(九年江陵捐館省直荒旱有司祈請照舊科派此又田多派少/所繇来也職因臨邑粮額查本縣志書原額田四千一百二十)
(五頃五十五畆零今實在田七千六百四十九頃九十二畆零/夫一縣而溢三千五百二十四頃則一省可推然其下註云税)
(粮以原額舊數不加徴則田數從新科派依舊之一徴也志成/于萬暦十九年距萬曆六年纔十三年撰者太僕少卿邢侗實)
(萬曆二年進士則㑹計之數省報之數其所目擊足以傳信而/無疑也昔尹鐸損户口以保障晋陽漢文帝賜民田租之半以)
寝閣焚羣盗踰後垣墜夾巷中府徼長槍截柵口不得出繼祖
聞變勒兵圍之㧞柵入或殺或執無一逸者中夜小㝎死傷相
枕趙通判長庚遣公子率家丁排墻過負府君過其邸未甦也
顱血涓涓注傳以麥塵凝而止家宜人閉空室中矢必死火延
空屋命侍女闚罅間閴無人冒烟俱出小婢雙清𬒳焚死伯父
上海公以公車罷過濟南携㓜弟茂他道出至外庫指揮徤児
跡府君宜人所在偵知返内衙四更扶府君㱕署邸舍盡􁱔卧
東偏小室息稍稍續太息曰吾嚢無長物即欝攸何恨所惜侍
御詩草𬒳焚耳既曙殮狥難蒼頭沈成以亡婢雙清從祭焉繼
祖縛諸盗梟于市居民叢擊之曰是傷我賢太守者争割食之
繼祖聞府君創重謂不起因劾府君踈防部覆䧏調府君介莭
孤踪所治多津要無尺書脩謁故莫為之援同時逸囚盡薄罰
府君獨謫去東人士扼腕不平繼祖亦悔之(按越獄盗二十五/人在獄者尚數十)
(人劫之多不肯從本府門衛嚴不能突出反攻内衙府役已宻/圍不得走踰垣墜夾巷諸役禽斬居半顔公標兵合而擊遂無)
(一遺今中丞盡以禽斬之功㱕標下府役之功㮣没之又重參/府君縦弛士民鼎沸乃䟽已入都悔不能挽)
士民奔走籲呼為太守禱祠者千萬人徳王遣中貴入卧闥視
府君布衾单衣委頓敗絮中聞之歎息賜衣物僚屬争相餽遺
一無所受
濟郡自于鱗廷愿實子愿殁後人文寥落郡轄四州二十六縣
無邑乗者十六七府君曰志乗載一方沿革為政取衷烏可無
紀因徴州邑新舊志将更緝之其無志者則以輿地志東省全
志及府志之紀外邑者攷賦役全書及三餉損益旁羅私誌家
乗𥙷苴潤􁀁縣各為志㑹罷官乃已府君㱕曰每曰挂冠吾所
樂惟侍御詩草𬒳火濟上諸志不成為二恨矣卧創二月餘乃
起買蹇驢南㱕士民攀轅請留于臺察者紛挐竟日始得行倪
按院于義迢咎撫臣令省㑹去一賢守按部既周仍薦府君循
良第一縂河侍郎周公汝弼天津廵撫賀公丗夀俱首薦府君
府君資望並優非意𬒳謫士類惋惜明年濟䧟臺司守令咸狥
難論者始歎禍福倚伏之莫測以齊魯物情之戴府君必秉憲
二東非罹獄變将與苟韓諸公同狥濟上矣府君蹙額曰天下
多故吾軰恨未獲死所苟免豈為幸乎
府君濟下㱕與里中諸老結社賦詩暇則焚香誦書聲琅琅出
户外客至煑茗手談不問人間事有餉竒石者構小軒三楹植
于庭顔之曰介石盖深確然之志矣林卧五年江右山東諸公
争推轂辛已即家𥙷湖廣按察司照磨知交勸駕笑而不答移
牒乞休不聴陸職方澄源為府君揲蓍得㱕妹之六五曰帝乙
㱕妹其君之𬒮不如其娣之妹良月㡬望吉姚山人士麟曰吉
必宜徃㱕妹之六五以柔居上其象王姬有徳而無飾彭濟南
白首典郡是有徳無飾也君尊盛也娣卑下也仕于尊盛之朝
官不過外郡馳驅卑下漸用顯焉是尊盛之服不如卑下之良
也先生自此升矣月将望矣故吉也職方曰不然㱕妹之文征
凶無攸利六爻皆不利于行故取義于㱕也其君之𬒮章服也
其娣賤者也則綦縞也服君之服而榮不若安吾𥘉服若綦縞
之良也月隂也妹隂類也滿而虧天道也㡬望虧之漸也見㡬
而作則吉也利于㱕不利于行可無徃遺書府君曰三十年仕
版而偃蹇若此宦情之薄可知况今何時乎不敢以悠悠丗情
相勸駕為君賦招隱耳府君答曰壮也猶不如人豈頭白猶戀
一官㢤海内横流君父側席非人臣髙卧之日也食其禄而辭
其難仁人所不為幸謝故人母相念十月登菜廵撫曽公櫻特
䟽薦府君𥙷分廵監軍道下吏部䆮不上壬午府君将之楚瀕
行陞應天府推官
陪京諸曺養資待遷司李多遷客不數月量移傳舍其官積案
填委府尹嚴􁚠之官府君以時方多故不敢因遷謫偃傲亟就
職甫抵李署奉檄縂棘闈事事事裁莭自餼不踰魚肉省浮費
千金百竇俱塞收掌試卷見嘉㝎侯岐曽卷甚佳不得隽撿落
卷請于王司填之副榜府君憐才厝心扵人所不知多類此
京兆繁劇多與臺省部寺相闗欽案乆稽千百條先後職此者
閣茟府君勾稽條决積牘一清癸未大赦推廣恩例詳釋矜疑
張名竒周龍馬三蔣尚富斬絞軍徒數十人减豁獄無冤滯
子身之官奉入猶不給稱貸里人之貿布金陵者以家中租償
之恒累百十金
桐城方大設青衿弄刀筆因土田細故訐奏𤾂宦葉士璋下南
臺檄同理勘報方葉二氏子衿羣攻大捷走遁獲之南都訊其
訐奏殺父代冡占田事無一實以誣奏加䓁禠坐配𥘉流冦犯
桐土冦蠭起大捷兄大設與子方求招納亡命為戎首𬒳禽臬
斬以殉鄭按院崑貞欲并誅大捷府君再讞云大捷挾詐䡖凟
宸嚴既于誣告反坐之條復麗脱逃加等之例坐配允宜今復
以梟犯方大設同産連坐大捷與大設別籍異産實無同行共
事之情未可引共謀皆斬之律合照律文叛人兄弟不論籍之
同異二千里安置鄭公宻諭曰大捷叛黨叵測未能誅之必斃
獄以消禍本府君曰大捷苟犯死罪當按律明正典刑苟無死
法豈得隂斃獄厎况曽誣奏𤾂紳衆惡皆㱕多過情實仰揆憲
指欲以弭亂萌故殺亡辜近于媚當道三尺具在不敢失衡争
執再三鄭公乃悉如原讞
應天十四郡三州皆寄㢘察于應司理癸未大計各郡守令馳
幣絡繹峻却之鄭侍御一取裁于府君府君謂人無全才苟非
墨吏宜存全器使楊江寕文驄馮當塗洪孜朱旌徳朝瑛皆保
持之得薄謫不告諸公知也
司理職刑名應司理督應鳯漕餉以両郡皆勲戚令風紀之官
彈壓之府君督兊貴戚無敢以私撓者
金陵有明道程子祠隤圯皆聚礫府君捐奉首葺之踰于舊觀
金陵先哲風莭則李太僕甡王給事徽循良則陳長沙鋼姚荆
州隆端自則景中允暘王太僕韋忠諌則李侍御熈沈徳安越
清剛則李憲副重劉都督璽久虚禋祀府君申勘並升爼豆
祁府尹逢吉金府丞蘭相繼去兵部熊尚書明遇攝吏部以呉
司業國華攝府尹木天吏不樂代繁劇以印送府君府君謂京
北尊重司理階懸絶不相當力辭之司業齎印直入卧内發其
封而去不得已領之
左良玉累敗于闖棄㐮陽擁衆數十萬掠舟東下直指金陵聲
言入衛南都大震府君坐守清江門慷慨遺書與家人訣已而
淮鳯兵至江上再戦破之良玉不敢下遜詞乞餉旋師九江南
都觧嚴乃歸署
南都武備積弛熊尚書雅重府君欲倚之集事癸未奏𥙷府君
南兵部􁒦方司員外郎南都鎻鑰重寄一歸兵部而職方尤重
承平乆将帥多紈袴争遷賄武部南職方亞于北選曺府君蒐
訪軍實更置營衛之蠧軍政者倖進俱絶四十八衛軍八萬占
籍多子虚半為侯家厮養㷱公與府君按籍核之豪貴側目蜚
語捍熊公熊公觧組去府君行益力是年陞本司郎中
央公可法在淮上聞府君能欲題陞監司以自副適拜南樞代
熊公見府君相得甚歡時秦師潰全陕䧟左師㨿九江南都五
方輻輳流寓滿秦淮賊乕視躭躭南都倚史公為安危史公信
重府君每詣史公籌畫兵食退而條列批荅十餘返窮日不休
或中夕下教秉燭數起九日有遺黄菊數枝者携燈就寝始一
寓目歎曰去年此日驅車髙灣滛潦中不知菊有黄花今鞍掌
勞人移殘燈對黄菊将無令淵明笑人
南都營衛悉綂于兵部崇禎末内守備遂参預戎政史公欲盡
釐占籍者虞内臣之掣肘也乃與内守備分營各綂三軍府君
諫曰司馬國之元帥苟分綂三軍則偏将軍之事矣無乃損國
威重史公以事出權宜卒兮練之
兵餉不繼史公以便宜移貸塩引萬緡檄下職方一日而商人
輸引萬金故例納引十羡一以輸給引者計千金府君峻却之
商人餽粉餌二榼實五百金其中府君啓封噉之則粲然金也
緘之返商人亦不言所以清畏人知類若此
府君早年與伯父並薦賢書白首為郎伯父猶公車十上癸未
九月金陵聞南宫捷音已累日不知浙中登第者府君縈念伯
氏金吏部麗兼紅箋書吾郡登第十九人以報始知伯父已捷
發牋喜劇同年某公以詩嘲曰元方破褐今𥘉釋郎署君何歎
二毛府君為拊掌金吏部清謹府君以同年相善郎署絶糧屢
貸金于吏部令家中賣租償之吏部以母老乞終養不得請欝
病卒㓜子在侍府君經營其䘮䕶櫬㱕禾中時史公攝吏部委
府君攝吏部四司因請于史公以吏部盡瘁守官䟽請䘏得優
旨曰吾得藉手報良友矣府君更攝禮部四司事印篆十餘曹
無廢務
獻賊在長沙副賊張其在掠萍郷萬載郡縣盡空城走其在入
袁州吉安左良玉以偏師援湖西大掠三郡為墟吉安李忠文
邦華告于吏部曰湖西魚爛矣非彭公不能救一方癸未臘盡
陞府君江西按察司㑒事分廵湖西道袁州嚴司理䋲光有幹
才廵撫曠昭題𥙷湖西道部覆復報可湖西遂有両兵憲府君
曰吾非擇官辭難者彼中已有人矣吾得脩吾𥘉服也遂㱕
甲申之變五月里人逃㱕自長安府君召訊　大行所在北望
慟哭累日不食澉川呉中丞麟瑞聞訃至與府君相向哭失聲
薦紳並集草堂𬞞食啜粥南都詔至為先帝發䘮衰經歩
詣縣門伏地泣血文學父老從者千喙同聲哀動地更設吳忠
節公位率諸老哭臨三日
姜學士曰廣在南都與江右諸公謀云吾地因多難借彭公以
彭公得吏民心也今嚴公繇明經司理躐憲莭倖矣乃揮霍自
恣殘疆安時乎掲之銓司遂罷去諸公又謀曰嚴公之去吾儕
實使之彭公嫌于争席必不至非　嚴旨趣之不起姜公票擬
果得嚴旨府君單車就道
府君束装将發命取劍以朱絲䋲繫環索黄縠為巾佩之瀕行
指劍與巾曰斯行一旦有急二物乃所以報國而致身矣家人
咸失色府君慷慨自若既至錢唐謝送者曰時事不可為夫人
而知之丗受國恩臨難苟免所不忍為此行是吾致命遂志之
日也顧貽曰吾之志乆與若曺言之矣㱕事而母毋墜家聲遂
發(十月下澣之/七日也)
吉安椘粤咽㗋百貨轉輸户隘而稠賊與左兵蠶食之巨室竄
山谷城稀㸑烟臘月府君蒞湖西士民歡迎稍稍返城市
鈐下有撫義二營六百人都司熊夢虬綂之虬俶儻負氣可倚
仗府君汰老羸繕甲仗一軍改觀
廬陵丁田邨倡亂攻剽府君馳檄觧散剽如故乙酉二月府君
令都司熊夣虬知縣嚴之偉潜師搗之斬三人禽十八人餘驚
散府君燕犒将士縛所俘狥行城市貸其婦女七人梟斬十一
人懸頭于市亂民始戢
永豐薦紳程峋蓄蒼児健児數百為害里黨士民掲竿與角相
殺亡算峋避地入浙寓澉川半載府君至湖西峋㱕上謁借靛
丁筸丁千人請攻永豐報怨府君謂薦紳擅兵非制力止之永
豐士民聞峋借兵来歃血城守縦兵擊殺峋衆百餘執峋父兄
妻子峋上書告變請兵攻永豊府君檄永豊官吏還家口命父
老置酒講觧為峋立籍宜春乃罷兵
南都䧟金聲桓㨿南昌以䧏豫王廵撫曠昭先棄省㑹走臨江
列郡望風下六月府君建義旗草檄討聲桓初傳弘光主幸
浙間道奉表武林浙已䧟
閏六月聲桓收諸郡曠昭退屯峡淦間遇敵屢却遂入吉安七
月聲桓逼吉安曠昭先遁軍民相随城遂空俄聞冦至府君紅
袍坐堂上盡揮左右去作盡命歌題座右已而賊不至乃徃䖍
中乞師兵餉稍集下吉安吉安人已迎北兵入駐兵㤗和與楊
學士廷麟蕭光禄士瑋楊御愿史仁愿共圖恢復繼而守令相
率觧印遁去蕭楊二公㣲告府君曰　右待公填撫撫軍不戦
江省淪沒知公忠義然事不可為吾亦從此逝矣願具道里費
送公歸故郷府君曰諸公愛我我之不死于吉者以國家數百
年功徳在民必不至一旦淪異姓思搴旗為義士先一死未足
塞責也諸公勉之日徃来㤗和萬安號召士民起義者烽火充
斥從府君者湯丈遂良龎生文治蒼頭五六人輕舟住泊汀蘋
江月多淒然故郷之思咸勸返棹故園黄冠方丈外府君不答
吟先哲曰不聴爾言方至此須知吾道固當然客知其意不復
言
曠昭屯萬安副将白之裔兵淫掠之裔入城索餉士民閉城圍
之裔将殺之之裔子聞變馳入城礟發人馬死門中外兵将攻
城府君飛檄開城之裔出乃已因叛䧏聲桓挾曠昭以獻
七月聞閩中建號遣使奉表至閩八月李䖍督永茂檄府君守
興國興國䖍之門户募獵徒山氓拳捷工毒弩者千人以守備
毛明卿綂之
九月䖍督合諸軍下萬安蘇閣部觀生将廣兵陳御史賡将滇
兵㑹萬安䖍廣兵進戦㤗和互有殺傷復戦吉安螺子山諸軍
小郤滇兵出安福繞其背直搗真君山老營北兵㧞營走䖍吉
兵夾擊斬首三千殺其都督髙友諒追奔下峡江枕尸相積南
昌大震聲桓具舟将東遁滇兵擄老營財貨山積日置酒髙㑹
不復進聲桓收合餘􁱔兵復振
李公以憂去萬公元吉為䖍督府君改官光禄寺少卿江西布
政司右參議分廵嶺北道
十月我師復吉安都司熊夣虬用間為内應登城㧞刀夜呼守
者驚潰斬所設令遂復吉安府君以兵狥諸縣
嶺北二道守道駐南安廵道駐贑州府君應移南安十一月萬
公至䖍以䖍江粤要害非府君不能任乃檄府君赴䖍一以兵
食責成焉十二月萬公上吉䖍捷功　詔改府君太僕寺少卿
江西左布政使仍守嶺北道萬公引諸軍下吉安府君拮据兵
餉寝食不皇
雩都山冦數千旁掠諸縣官兵不能討前守道于潁撫之将吏
索厚賕賊怒反攻于公跳而免府君至䖍招之其渠羅容聴命
府君單車入賊巢伍伯傳呼彭公来賊驚拜道左夾道迎者數
千皆露刃導入深山蛇盤林箐中數十里至其巢下車承制府
令署其首四人爲叅㳺觧紅𫀆衣之賚花幣銀牌犒其部三千
金四人者冠帶奉觴厚有所獻却之引還山冦盡戢
丙戌二月府君晋太僕卿冦犯湖西䖍中震鄰士民各繕乃弩
火器以禦賊府君簡㧞守兵千人多方訓練人人碩效死
萬公引諸軍下吉安累捷敵深惮滇兵滇兵驕無闘志敵設伏
誘滇兵入圍殱之諸軍夾河而壁者盡移營入城三月敵攻䧟
吉安萬公退屯萬安潰兵􁒻十八灘而上
四月白之裔導北兵屠萬安漸逼䖍府君既晋太僕卿劉廣㣧
爲嶺北道方需代二客勸東㱕府君㧞刀自擬曰吾恨無死所
當與城存亡若俱死無益為我㱕報婦子無相念作書為訣反
覆千言自述舍生取義素志遣蒼頭三随二客間道㱕
北師壓䖍四丨里潰兵焚舟走守陴者揚旂招之不顧士民震
恐守令潜出城府君䇿馬勞諸軍萬衆擁馬首碩效死因與萬
公申號令繕禦備樓櫓戦棚須㬰具毁傳濠民居不及者火之
燔樓船城下火延建春門樓雉然城中驚擾揮兵撲㓕之士民
蟻附版築立竣十四日敵至城下
十八灘亂石乕牙錯立行舟石罅上下此灘者非太和人刺船
不敢過入春淫雨水漲危礁没水底了無窒閡南風淹旬怒帆
逆流瞬息俱上若有物助之
贑三靣距江惟小南門枕天竺山為南安孔道敵至屯儲潭距
城二里兮營四山布帳彌望騎兵營小南門山下樵採絶城兵
力戦燒其營乃缺南靣屯東西北諸山城中秋毫畢見數曰營
壘立乃薄城城守已備飛礟擊之多死傷引去
贑城周十五里貢水東北至章水東南至㑹于城東北龜角尾
下十八灘城規而長類玄武沙觜挿江如尾故名䴡譙三層瞰
龜角尾曰望江樓東行五十歩為章貢臺臺傅城地髙與堞平
屋宇出城止東北直望儲潭敵之来路
䖍水皆北流無北門東三門建春湧金東門南二門南門小南
門西一門将吏以府君公署近南門緩走可南走府君曰贑城
章貢臺最衝守道宜居此携蒼頭先詣臺楊閣部守南門郭侍
郎維經守東門知府湧金門王同知明汲建春門監軍姚御史
竒胤守龜角尾二營帥守小南門西門萬公徃来居中調度
章貢臺佛閣三楹曰寳盖樓府君所住坐卧當矢石蒼頭張卿
攀堞覘敵鳥槍中股踣百日乃起蒼頭馮吉登陴鳥槍穿禈過
而府君未嘗避
城下民房盡拆龜角尾聚落千家惜之未忍火北兵翳舟屋下
升樓以窺城夜縋壮士五百人人爇束薪燔之驚跳拏舟去因
赭其地
府君登望江樓督戦北師望見鳴大礟鉄丸巨如升樓䧟一角
幸不傷敵望臺上黄盖急攻之府君令植二繖堞下避離其所
鉛子雨集二繖上良乆不動始知紿也後擁黄盖敵乃不攻
敵番休攻城兵飛蝗集城頭反射多所殺傷有白馬衣紅畧陣
者一礟斃之敵人奪氣有黒帥敢戦營山上浴幕中城頭發大
熕鐡弹穿幕入士卒未覺訝其不出薄而觀之僵盆中失其元
矣
五月敵舟師進攻旋引去二舟綴沙尾夜選敢死千人人負九
龍槍夾以長矛短刀縋城亂流渡潜至山下九龍槍俱發焚山
頭帳房營中大亂火槍着人踣崖下流星墜地光照水面城頭
噪震天北師㧞營登舟退赱三里奪二舟禽數人殺之城守両
月不可㧞北師以䡖兵綴我分兵屠下諸縣
六月　行在叙戦守功府君自太僕卿晋三級皇子生覃恩
廕一子入監讀書給三代誥命
圍贑兵十五萬髙進庫柯永盛兵最强進庫髙杰部曲餘多江
右䧏将白之裔亦在焉北兵老營萬人戦攻半載物故十二三
進庫𥘉屯北山上城中見牙旂舉礟直擊營中乃移帳逺徙
詞臣孫之獬黨奄削籍䧏清為江西安撫使齎黄榜諭䧏府君
械其使送制院斬之焚榜城頭彎弓射之獬狼狽走
兵憲劉廣胤乞師于閩超拜江撫将艦五百順流下敵偵知之
偽為将校迎之天竺山倉卒攻之殺廣㣧資粮甲仗盡為敵有
城守後府君不復入公署佩刀騎白馬從両蒼頭廵城日與諸
公議臺上止一床一几一竈童僕登陴則自取飯釜中坐卧携
文山集一卷撫莭悲吟曰必不慚􁀁古人也題公署朝廷養土
三百年報稱正在今曰閥閲承㤙十二丗忠孝豈敢譲人清風
明月慿堞吟嘯題詩自𫐠狥國意臺壁皆滿又作絶命詞手書
四五𥿄盡蔵箧中
敵渡水向城司礟者偶下府君立礟傍命蒼頭然火礟裂烟漲
天震死臺下一人府君與蒼頭幸不傷敵驚引去
粤兵紅布巾首日與滇兵出戦敵用間雜之入門者戯批之巾
墜地則辮者也府君拷得更數人皆殺之
九月閩中淪䧟蘇閣部以迎駕走粤東䖍援絶鈐下守備周雲
宻啓曰䖍旦少不守可聮絡興國為後圖府君曰受命守土當
與城存亡昔之不死于吉事尚可為也今共主蒙塵八閩俱䧟
兹城未淪異域猶獲一死所寕復問他圖乎苟事急若曺自為
計雲䓁感泣不忍去
䖍𥘉圍士民淬厲積乆漸弛守陴者熟寝抶之不起府君知民
心觧體事無可為城下諸䧏互相煽誘将士隂懐二三守不力
十月四日贑州䧟府君殉之先一日鈐下餽斗酒隻雞因招姚
御史竒胤同晩食相對歎息曰吾儕堅守危城主亡援絶身殉
此城兮也故郷已淪異域歸骨何途何時光復神州欵叚同入
里門乎罷飲佩刀廵城漏二下刀斗嚴肅良久還臺上敵已乏
粮野無所掠攷益急城中儲備未絀将卒有潜通賊者敵圉缺
南靣一副将守之是夕柯永盛募先登者十人四更潜至小南
門守者甘寝一人先登無覺者下招九人同上遇一官廵徼以
為守陴而過之抽刄㫁其頭縦火大呼寐者驚起奔潰府君望
火光馳救外兵已畢登馳還臺滇廣兵突門南出走馬過臺下
招府君俱去不應将吏請曰城䧟急走南安為後圖府君曰此
吾死所将焉徃開箧取所書絶命詞顧五蒼頭人一帋又出遺
表一通蝇頭千言授蒼頭馮吉曰間行赴　行在為我報　天
子五人未必皆生還有一人者㱕此詩即計音矣諸人未忍去
從容諭之曰吾爲人臣義也死即死耳無爲賊所辱諸人環泣
府君容止自若北兵漸近臺俱紿以徃偵皆去徐爲繯自縊乃
辰刻也慟㢤諸人奔還環哭兵至多𬒳執或脱走敵帥行臺上
諸䧏多豫章湖西人素識府君歎息有泣下者觧縊排墻覆之
亂兵焚樓燼蒼頭𬒳執者二跳池死者一飢死者一惟一童子
生還間闗歲餘歸里遺茟蔵衣帯中亂兵掠其衣遂無存者惜
㢤府君守臺隱几當屋梁卧起一䋲與俱從容狥莭位置先㝎
蝇頭遺表左右亦不知何時所書圍城羽檄批答赤牘題詠匝
月則累寸成帙兵燹無一遺馮吉𬒳殺遺表亦失
䖍城𬒳屠鈐下周雲楊大器𬒳鹵入營中十二月湖西故吏杜
鳯以事至䖍遇雲營中泣告殉難地鳯入城發覆墻亂後無從
市椑聚材為薪焚之薪盡而心不燼殮以石函瘞章貢臺楊大
器知之與萬安人曽堯㫤謀潜携下萬安百嘉邨蔵之僧院大
器謀負骨東㱕不果南昌兵起大器别堯㫤以骨托之大器仗
劍棄妻不知所徃貽入䖍訪大器不得其踪遂無知者招䰟臺
上東㱕又二十年堯㫤負骸渉江㱕海上
府君自去官濟南聞邉腹交急家食憂形于色居恒每夣城守
狥官屢告求貽兄弟貽曰大人焦心天歩所謂因夣者非邪戊
寅之春一日夣語貽曰吾累夕夣江右川瀆主者遣士馬甲兵
逆我典司其土天下有變吾必死官兹土乎貽曰大人遺愛在
在豫章士民謳思節鉞之復来千秋萬歲廟食此土固其宜矣
府君曰此非若所知海内瓦裂士大夫雖欲老死林下豈可得
乎因召畫工冩生像朝簮正笏而立笑曰吾一日盡莭于官朝
廷追録死事者懸之墓門以迎恩綸之及也未㡬起官南曺貽
兄弟竊憂之果有湖西之命終狥䖍南悲夫其兆見于十年之
前而其志㝎于平居之日脂車渡江已自知其不返也
府君居官凢可恵及梓里者力為之運艘過秦淮郵南糧輸白
下莫不導之出疆佐之終事里居留心民瘼當事必咨崇禎𥘉
年漕艘阻凌愆期議募民舟江南所在封舟海僻佔船無勝百
石以上者有司窘亡計府君議借叭喇唬船𥙷召募之不足漕
艘亦至崇禎十四年米湧貴當事抑市價减富室减直糶府君
曰如此人争匿米米益昻矣不若薦紳倡减聴好義者减直可
也因同伯父上海公躬里巷稽单户户籍其口識之日不過數
升旦旦復然出囷米减直三之一糶之食于官厮養于家者不
得與府君倡之士大夫以次繼之漸及有秋舊田令升年劉令
堯珍皆以軍需急議貸上舍金府君曰人孰不惧富室之名者
胥吏且得哃喝之不若畆先賦二兮縉紳則先五分有田者免
貸金必樂輸計畆之額數千金三曰可集也二公惑左右言卒
貸諸上舍金人數百両貧者稱貸以應累旬不及額輸匭者已
踰其數二公以此失物情劉公獲罪去
府君恬淡寡嗜家無姬侍聲樂位至三品布衣脱粟怡然也掲
武侯澹泊寕静于語于堂嚴于律已筐篚不行居官三十年手
鑰庫筦両典　郡奉請以外無私入所居第宅薄田四百畆皆
侍御所遺錙積所益無㡬士大夫之㢘未有及府君者
府君里居賔謁盈座旰食不皇未嘗閉户養髙竿牘不私于公
府至為里黨排難紛恒若身事經畫曲周無不意釋訓督子弟
約束臧獲門庭嚴肅無敢踰越尺寸者
府君簡樸無玩好家蔵鼎彛圗畵以先丗手澤時一拂拭未嘗
别購所好惟書鈔綴𥙷録無虚日在南都有以晦庵贈敬夫詩
卷相示者愛玩不忍釋曰吾服􁋊紫陽乆矣况親炙其手蹟乎
珍玩數事易之㱕
府君閑居常讀經史諸儒語録及經濟羣書常曰君子為學有
體有用當讀有用之書可以見之行事者雕蟲小伎何禆于丗
生乎著𫐠多國家掌故尺牘公移爰書奏札剴切詳明有宣公
文饒風作字彷懐仁集右軍書蒼老無姿媚態間為詩歌取裁
三唐非所甚好存藁無多見貽䓁吟詠不休呵曰若效李杜邪
即詩至李杜何益奈何廢晷刻也
府君飲酒可數升雖沉醉温恭不改其度門無雜賔劇談民生
國計沿革興廢亹亹不倦所著名賢論丗畧先正語要豫章濟
下留李爰書玄覧齋雜槀卷帙多不能盡行于丗
(府君生于萬曆四十一年癸巳十二月𥘉八日午時殁于丙/戌十月𥘉四日辰時年五十有四元配家宜人漳泉副縂兵)
(耆定方公諱戡之女生三子長不孝孤孫求邑庠生聘蘇松/兵備按察使沈公萃禎女娶兵部職方司員外郎陸公澄原)
(女孫貽選貢生聘閩清知縣劉公丗教庠生憬女娶通政使/岳公駿聲子官生淙女次孫茂邑庠生未娶卒女四長適太)
(常少卿李公竒珍子庠生挻次適湖廣道御史朱公㤗禎子/國子生景肅次適南京兵部侍郎徐公必逹子廩生丗濬子)
(庠生格次適庠生朱嘉生子庠生正標皆家宜人出孫男四/復曽邑庠生娶大學士施公鳯来孫平陽訓導鋐女復光曽)
(郡庠生娶蘇松兵備沈公萃禎子庠生日晃女孫求出企曽/郡庠生娶工部員外郎范公應賔孫兵馬使奕文女騫曽㓜)
(未聘孫貽出女孫三一適淮徐兵備參政劉公泓子庠生維/棟子國子生光夏一適庠生盛漣子庠生朝宗孫貽出曽孫)
(二長徳培聘庠生朱公濯女次徳塏聘庠生劉道賔女光曽/出曽孫女五光曽出一未字企曽出四長適庠生朱毓甡子)
(洸即景肅孫也三俱未字)
(附録/仲木/裒仲書/老角行畧敬讀一過不勝企歎繼之以泣因遺烈之足以冠)
(映千古而兄文亦殊隹尤令後之讀書多感痛于無窮也此/書大體近班掾前書茟力雄健章句極錘錬簡嚴不厭其長)
(弟方憾其少耳所云類稗官者亦無有此病弟刻意攻擿之/得數端亦非甚闗係事别草一帋附上兄自再酌之不必以)
(弟言爲拘泥也今先以應命容異日再求讀以盡之先人譜/草幸賜詳駁無縦爲感若大畧已㝎弟自當来領教耳/弟)
(蕃昌頓首/仲謀二兄/伏讀此編所以紀綴/尊先公事行大綱畢舉小目不遺豐)
(典則兼有左氏司馬之長蔚乎文與事相輝宜可傳而無/疑也鄙意更有進焉以吾仲老雄博之才患其過多不患其)
(過寡碩于裁成撙莭處更加之意使無言皆簡要而無剰複/之枝詞事盡典則而無浮泛之雜録庶㡬刷剔精明倍生神)
(采讀者犁然當心豁然爽目将愛而傳之惟恐不至矣然以/仲老之深且熟于斯文如庖丁之㳺刃郢人之運斤固無有)
(不至者淺陋之見何足以窺之知無當于髙明聊復陳之以/塞来命耳唯宥狂愚幸甚愧甚/謙牧謹書)
(此苐三稿也𥘉稿手所削第二稿吳子仲木爲酌改苐三稿/吳子裒仲爲刪㝎𥘉稿仲木恨其少後稿裒仲嫌其多斟酌)
(二子之間随茟刪正十餘年而後㝎先兄已下丗二子乆矣/作古人不忍棄其手茟並存之別録一通如左貽負慝通天)
(不能稍為顯揚萬一以遺先公羞二子忠孝名家仲木擿隱/鈎深勤政吾短裒仲昌言正論所好不阿良友若斯何可復)
(得手録将畢一念之集涕泗横流不能執茟明發晨起足而/書之壬子六月三日不孝孫貽泣䟦于未)
　眀詩五言古
　　　　　　　　　　　　　　　　　　海鹽彭孫貽輯
　　劉基(晚同方舟上人登獅子巖作/旅興)
　　髙啓(慧聚寺/宿幻住棲雲堂)
　　袁凱(從軍行)
　　林鴻(雲林清隱/江閣秋雲圖/題金雞岩僧室)
　　汪廣洋(望夫石)
　　觧縉(車遥遥)
　　浦源(秋夜懐陳生)
　　張伯雨(專壑)
　　姚廣孝(蠡口夜歸)
　　李徳(宿棲雲庵)
　　張以寜(送重峯阮子敬南還)
　　胡儼(秋懐)
　　王偁(感遇/胥廟/入西山訪張隱士/送陳貢士/題吴山伍子)
　　髙棅(林伯明阜林髙隱/野橋春水圖)
　　薛瑄(遊習池)
　　李東陽(習隱)
　　桑悦(感懐)
　　張洪(古東門行)
　王守仁(通天巖/夜月山翁家偶書)
　王廷相(黄金䑓)
　常倫(東樓偶然作)
　王廷陳(少年行)
　髙叔嗣(古歌/再調考功作/病起偶題/曉出前林)
　頓鋭(出聖水關徃鳳皇山)
　馬汝驥(寓善應寺)
　孫偉(登昆盧閣)
　張時徹(邾城行/秋懐)
　王謳(寒夜思歸)
　張治(夜過洞庭)
　嚴嵩(山塘)
　華察(澄觀僂曉坐/晚至湖上/遊善卷碧雲巖/秋日觀/勝樓曉望/秋日施子羽姚山人見過/宿玉陽山房)
(過烟水荘/雨後山園即事)
　施漸(移家湖上作)
　皇甫濓(春日訪于鱗天壇道署)
　王問(秋塞)
　吴子孝(贈張詩)
　靳學顔(藍田道中)
　沈愷(園中雜言)
　袁􁑋(移居峴山精舎)
　黄省曽(秋夜醉起言志)
　王寵(入銷夏灣/楞伽寺)
　祝允眀(漁釣)
　陳淳(秋日山齋即事)
　李攀龍(結客少年塲/王明君吟/集張使君別業)
　王丗貞(擬魏太子丕公讌/擬左記室思詠史/擬許徴君/詢自叙/擬謝僕射混逰覧/古室/别于鱗/暮)
(坐藩薋園即景/答/汎小洞庭觀竒石/上谷道中遇胡兒)
　徐中行(題萬言卿西園精舍)
　宗臣(寄人)
　盧柟(贈西亭中尉)
　俞允文(新秋東郊逰矚/園居/􁇢上留别張孺穀)
　王丗𢡟(逰惠山酌泉次唐人韻/偶過無錫遊漆塘山)
　唐寅(聞蛩)
　唐詩(夏日閒居)
　岳岱(出自薊北門行)
　李時行(宿湖南净寺)
　王𢡟眀(宿玉陽山房)
　王叔杲(郊行訪近齋先生/孟春初入山)
　徐渭(與楊子歩浣紗溪橋有懐西施之郷)
　萬虞愷(妾薄命)
　申時行(題張子房圯橋進履圖)
　俞沂(古風)
　張獻翼(傷春)
　王穉登(古意)
　屠隆(登天馬山/塞下曲)
　袁宗道(詠懐效白)
　袁宏道(浩歌時登天日山頂/渭津齋中/舟中偶成/櫂歌行/飲方)
　鍾惺(山中/夏月宿張明府縣齋起坐大桐樹下口成/月十五夜/六)
　譚元春(夜次陽/同夏平尋山/麥枯鳥/生/秋夜喜王朱明李朱實見過/立秋日答茅止/九日同王永啓)
(自新庵春十八澗/草/夜泛/為葛震甫題幽閨人所畫野)
　吉大同(流雲亭别羽士)
　釋果斌(匡山寄是堂相公)
　釋宗泐(雨花䑓送客)
　釋仁發(趣上人蘿壁山房)
明詩五言古
　　　　　　　　　　　　　　　海鹽彭孫貽輯
　劉基(王元羙曰劉伯温如劉宋好武諸王事力既稱服藝華/整見王謝衣冠子弟不免低眉/顧玄言曰公伊吕之)
(佐文其緒餘耳故駿才鴻調工為綺麗亦足以追歩梁父/憑陵燕公矣)
　　晚同方舟上人登獅子巖作
落日下前峰輕烟生逺林雲霞媚餘姿松栢澹清音振策縦幽
歩披榛陟層岑槿花籬上眀莎雞草間吟凉風自西來飀飀吹
我襟榮華能㡬時揺落方自今逝川無停波急弦有哀音顧瞻
望四方悵焉愁思深
　　旅興
日落天氣凉逍遥歩庭墀蟋蟀己在宇鴻雁來何遲少壮輕遠
逰衰老傷別離念我親與友各在天一涯音容两契濶悲歡絶
相知鎩羽懐舊林葺鱗思故池百年能㡬何逝者無還期俯仰
増感歎有懐當語誰殷勤托宵夢聊用慰所思
髙啓(楊叔庵曰洪武𥘉髙季廸哀可潜一變元風首開大雅/卓乎冠矣二公而下又有林子羽劉子髙孫炎孫蕡黄)
(玄之楊孟載軰羽翼之近日好髙論者曰沿習元體其失/也瞽又曰國𥘉無詩其失也聾一代之文焉可誣哉/王)
(元羙曰髙季廸如射雕胡児伉健急利徃徃命中又如燕/姬靚粧巧笑便辟/顧玄言曰髙侍即始變元季之體首)
(倡明𥘉之風發端沉鬰入趣幽逺得風人激刺微旨故髙/楊張徐並稱豪華而季廸為最其古體咀嚼劉楨近體厭)
(飫李頎宛如霜隼摩空風翮健㧞/胡明瑞曰髙太史格/調體裁而才具瀾翻風骨頴利則遠過元人/國𥘉吴詩)
(派昉髙季廸越詩泒昉劉伯温閩詩沠昉林子羽嶺南詩/派昉孫蕡仲衍江右詩泒昉劉崧子髙五家才力咸足雄)
(㨿一方先驅當代第格不甚髙體不甚大耳)
　　慧聚寺
鳴鐘警迷方枯松兀趺床石姿生寒稜松子落古香殿鎻山雨
氣樓迎海暾光遥望蒼蒼城中有車馬塲
　　宿幻住棲雲堂
窓白鳥聲殘曉鐘度溪水此時幽夢廽獨在空山裏松岩留佛
鐙葉地響僧履余心方湛寂無使羣動起
　袁凱(王元羙曰袁景文如師手鳴琴流麗有情髙山尚逺/胡明瑞曰仲黙扵國𥘉特推袁海叟其詩氣骨出髙楊)
(上才情大弗如也)
　　從軍行
烽火塞上來發卒備戎虜翩翩長安兒力未勝弓弩幸蒙車騎
念出入在幕府烽烟一朝息歸來受茅土翻笑李将軍血戦自
辛苦
　林鴻(王元羙曰林子羽如小乗法中作作論師生天則可成佛/甚遥)
　　雲林清隱
夙性抱髙致端居厭華簮尋泉鑿石壁結宇依雲林經鋤有時
間班荆坐檉隂清飈引長嘯白雲勸孤斟處黙謝流俗任真曠
冲襟惟應同調者聴我丘中琴
　　江閣秋雲圖
山雲𥘉歛夕雲氣已歸壑何以散冲襟孤峰坐江閣羙人期不
來天寒楓葉落
　　題金雞岩僧室
逺公青蓮宇百尺構雲閣一逕入松蘿山泉濯苔髪石房彈玉
琴清響在林樾夜來滄海寒夢遶波上月㣲吟白雲篇髙興了
未徹未能悟聲聞安得離言説
　汪廣洋(王元羙曰汪朝宗如胡琴羌管雖非太常琅琅有致)
　　望夫石
送夫夫當發望夫夫不還夫死既許國妾生何為顔妾身百鍊
鋼豈作繞指柔妾心東流水豈學洄洑流鋼亦有時㫁水亦有
時住碩為山頭石望夫夫行處妾心不可轉妾身不可移年年
江上月照妾影相隨
　觧縉(王元羙曰觧大紳如河朔大俠鬚髥㦸張與之周旋酒/肉傖父)
　　車遥遥
車輪何遥遥西上長安道不見車上塵空悲道傍草君行日己
逺恩愛難自保憂來當何如一夕夣顛倒豈無中山酒可以浣
懐抱但恐三春花顔色不再好車聲何轔轔風吹馬蹄塵飛逐
君車輪
　浦源
　　秋夜懐陳生
遥遥晋陵城中有澄江客殘燈照孤寝歸夢秋山隔喬木烏夜
啼空庭露華白同心嗟乆違思之徒脉脉
　張伯雨
　　專壑
專壑猶專城政在治蕪穢輕裘老禦冦坐嘯鼪鼯地孤松撑屋
角􁄂有曲盖製古杉列四三雄然樹旌斾前驅虎廵邏後部蛙
鼓吹清泉共足厨白雲作輿衛異時誤仙史置我在循吏髙却
華山冠露冕無所愧
　姚廣孝
　　蠡口夜歸
日沒渡口昬水風着人熱漁燈帯螢火微光互眀滅舟人報水
程路逺行欲歇故山不分眀目盡心力絶遥想山中人待人仍
待月
　李徳
　　宿栖雲庵
衆壑忽已暝逺近響清湍山中對僧定踈雨掩柴門柳暗猿狖
集氣交風露寒攬衣中夜起蘿月在巗端
　張以寜
　　送重峰阮子敬南還
君家重峰下我家大溪頭君家門前水我家門前流我行乆别
家思憶故郷水何况故郷人相見六千里十年在楊州五年在
京城不見故郷人見君難為情見君情尚爾别君奈何許送君
遽不堪憶君良獨苦君歸過溪上為問水中魚别時魚尾赤别
後今何如
　胡儼
　　秋懐
落葉走空堦凉飈度脩竹踈星澹長河白露下庭緑逰子行未
歸清砧動華屋感此悲歲華何由寄遐曯丹丘倘可期舉手招
黄鵠
　王偁
　　感遇
嬴皇虣威武漢帝非仙才玄闗閟靈府何處求蓬萊終遺鎬池
璧空獻新垣　但見金泉下寳衣變寒灰
　　入西山訪張隱士
西崕噴飛瀑結屋烟霞裏山人不冠履客至同隱几獨鶴海上
歸孤雲澗中起净掃白石床風來墜松子
　　送陳貢士
陳生江海士趿履當豪門五矦少知已倚劍思平原海國一相
訪别余歸故園杯銜霜夜月𬒮拂秋山雲四望大野空蕭蕭鳴
雁羣意氣但自許離懐何足論
　　題吴山伍子胥廟
朝驅下越坂夕飯當吳門停車訪古跡靄靄林烟昏青山海上
來勢若㳺龍奔星臨斗牛域氣與東南吞九折排怒濤壮哉天
地根落日見海色長風捲浮雲山椒戴遺祠興廢今猶存殘香
弔木客倒樹哀清猿我來久沉抱重此英烈䰟吁嗟屬鏤鋒寘
爾國士寃峨峨姑蘇䑓榛荆曉露繁深居麋鹿逰此事誰能論
因之毛髪竪落葉秋紛紛
　髙棅
　　林伯明阜林髙隱
小隱溪壑古松風引凉隂片月對虗牖曉日明踈林百里見海
色孤光霽人心悠悠塵外意寄韻丘中琴
　　野橋春水圖
野色歛晴翠春流澹無波空原絶行人青峰天際多漁榜繫宿
葦荆扉閉烟蘿余亦掉頭者投簮偃巖阿
　薛瑄
　　逰習池
谷口一逕入蒼山四邉開中有習池水水碧無纎埃㣲風一蕩
拂林影久徘徊寒光空心性俯翫何悠哉
李東陽(王元羙曰李西涯如陂塘秋潦汪洋淡沲而易見底/裏)
　　習隱
野色澹蕭條城居類林壑閉門掃荒徑秋葉紛欲落園亭雜花
晚紅紫相間錯采芳意未遲及此霜露薄陶韋去丗逺古調方
寂寞撫景非少年悠然念今昨
　桑悦(王元羙曰桑民懌如洛陽博徒家無儋石一擲百萬)
　　感懐
東園有竒花容姿鮮灼灼雖是春風開亦是春風落甘霖𬒳郊
原蔓草輕蘭葯所以髙岡松無言樹寥廓
　張洪
　　古東門行
僕夫顧我悲轅馬跼不行古來離别地青草不復生居人攀桃
李悵望難為情流塵起阡陌遠樹花冥冥欲向東門道唱此東
門行土中有朽骨聞之復心驚
李夢陽(楊升庵曰空同李子獻吉以復古鳴扵弘徳間觀其/樂府幽艶古秀有鐃歌童謡之風其古詩縁情綺靡)
(有顔謝徐庾之韻雅流之一振也而人但稱嗜其律詩予/謂空同之可傳者不在律空同之律少陵之遺胏餘瀝耳)
(王元羙曰李獻吉如金翅摩天神龍戯海又如韓信用/兵多寡如意排蕩莫測/又曰獻吉才氣髙雄風骨遒利)
(天授既竒師法復古手闢草昧為一代詞人之冠要其所/詣亦可畧陳擬樂府自魏而後有逼真者然不如自運滔)
(滔莽莽選體建安以迨李杜無所不有苐扵謝監未是𥘉/發芙蓉僅作顔光禄耳七言歌行縦横如意開閤有法最)
(為合作五言律及五七言絶時詣妙境七言律雄渾豪麗/深扵少陵抵掌捧心不能厭服衆志)
　　祫祭頌述
嗚呼大聖人肇迹或漁樵蒼龍戢其角志固無丹霄徳祖始側
㣲濬葉開皇朝禮盖視后稷面南綂羣昭大哉九廟議親盡敢
不祧再遷及皇熈丗室閟以寥祫祭復來集鳯皇鳴箫韶惟皇
率百辟孔祀自今朝白日照寳旂御氣如綘綃将将磬筦鳴颯
颯靈旗飄恍惚帝醉焉諸王亦飄颻下有開國勲偃蹇羅金貂
愚臣叨對越精魄為之揺鼓鍾送羣公玉户風蕭蕭唐侯昔踐
位十八號神堯皇實秉敦黙龍性無逍遥道合天人際志與神
眀超䧏祉倘冥漠四海無征徭
　　功徳寺
宣宗昔行幸㳺戯玉泉傍立宇表􁋥嵲開池荷芰香波樓逓蹙
㳫風松奏笙簧百靈具來朝落日錦帆張萬乗雷霆動千岩滅
流光綺繡錯展轉翠旗㳫低昻法眷撞鍾鼓宫女拭御床笙鏞
沸两序星斗宿岩廊至尊奉太后國事付三楊六軍各晏眠百
官守舊章廵非瑶水逺跡豈玉䑓荒嗚呼百年來囬首一慨傷
鳯騰赤霄暮龍歸竟茫茫山風撼網户紫殿生夜霜退朝值休
沐我行暫翺翔娟娟登岸林慘慘度石梁廢道哀湍冩松栢間
成行啓鑰肅覧歴過位増悲凉積久洒掃缺乳鴿鳴膳堂舊時
琉璃井倒樹如人長神已佐上帝教猶托空王鈴磬颯鳴戞晨
昏禮相将盤逰非聖理操縦在先皇至今朝廷上不改舊紀綱
　　三忠祠
憶昔漢諸葛龍起荅三顧志决竟星隕嘔血為軍務鄂國與信
國屹屹两玉柱殺身不救國寃憤水東注徃事勒鐘鼎新廟傍
官路慘慘冠劒並凛凛生䰟聚翠旗晚明滅徃徃鬼神駐懐歎
各不申翻然向煙霧我征久奔迫過此感傷屢時來展肅謁繫
馬門前樹香䑓野蘝上羅帳蟲蟻蛀烈士為吞聲清風激頑懦
　　已丑除夕追徃憤五百字
憶昔𬎼賔𥘉皇疾輟臨仗維日白氣亘黒風復排踢俄傳天柱
折忽若慈母䘮帝夲堯舜姿未履轉清伉歛袵接耆碩髙出文
景上两宫悦孝子九廟歆流鬯毅然整六師霹靂無前向犬羊
遁朔漠鯨鯢蟄溟漲淵冲不凝夀日表空殊相蜿蜿湖中龍一
夕㧞驚浪囬首哭蒼梧䰟㫁湘南瘴念昨下眀綸臣也誠無状
誓死呌閶闔伸頸甘碪盎梁竇勢如灼漢廷色惆悵皇乃西園
㳺召彼侍供帳從容杯酒間似譲還非讓未剖青瑣封已下金
雞放臣某詎足惜綂體闗衰王歴數古眀辟聖節疇能尚逝欲
碎臣骨籲帝不得廷攀髥渺莫及痛哭橋山葬玉光動前星朱
符闡靈貺主器難久虗勉起答羣望金木歘為祟太白晝相抗
羯胡敢余侮吾徒盡乗障嗚呼榆闗役棄我六千壮踉蹌戦士
骨躐趿将軍韔二豎固輕率腐屍亦云當所恨國威辱北鄙氣
悽愴鉦鼓疑皇情何以慰宸况悽悽建未月臨門遣征将紈絝
作元戎京軍本浮宕翻使沿邉卒束手遭箠掠掲􁵝雲中城誰
復扼其吭胡來風雨聲胡去横拍唱千村與萬落人烟莾蕩蕩
嬰兒貫髙槊志婦經衣桁狐狸呌破壘落日悄濸􁧥此軰誠䑕
竊反覆亦難量騏驥駕鹽車虗名縳骯髒丗豈乏頗牧賤或執
鞭杖瑣瑣登壇子飽之則飛颺吁此良太枉國愾何由暢水旱
而秋雷隂陽迭驕亢皇天雖至公視之但坱坱臣當歴服始謬
進大走行退朝實憤切欲吐畏官謗武王秉黄鉞師事太公望
列聖構梁棟駕馭亦英匠先帝升遐日臨榻名三相
　　湘妃怨
采蘭湘北沚搴木澧南潯渌水含瑶彩㣲風托玉音雲起蒼梧
夕日落洞庭隂不知篁竹苦惟見淚斑深
　　九潭詩
岧岧千仞嶺下有百尺潭夕風起㣲瀾浟浟動晴嵐俯之鍳我
心佇翫雲波涵流𬎼颺寒清躍魚手可探蹊暝樵響歇猿烏來
相叅寄語泥中物長蟠恐未堪
　　程生逰華山歸誇我以絶觀爰贈此章抒我夙悰
君行值杪秋飄飄登雲巔笑弄石蓮花俯漱玉女泉秦時采松
女有無嬉紫烟雙騎两茅龍曽逢呼子先夜棲何峯頂遇師叩
何詮一虎嘯海月萬壑驚風旋䬃然毛骨換錯落神光圓晨興
扳長蘿朗詠青霞篇黄河衣帯去蓬萊瞪目前赤日跳扶桑仙
掌發紅鮮伊予歉兹㳺挂心三十年夢想落雁頂携詩問青天
林麓限層雲奮飛悵無縁安能振衣去共爾追羣仙
　何景眀(王元羙曰何仲黙如朝霞點水芙蕖試風又如西施/毛嬙無論才藝却扇一顧粉黛無色/又曰仲黙才)
(秀扵李氏而不如其大又義取師心功期舍筏以故有弱/調而無累句詩體翩翩俱在雁行顧筆玉稱其咳唾珠璣)
(人倫之俊騷賦啓發擬六朝者頗佳他文促薄似未稱是/顧玄言曰獻吉仲黙二學憲氣象弘濶詞彩精確力挽)
(頺風復臻古雅遴材两漢嗣響三唐如航琛越海輦賮輸/嶠琳闕珠房輝燦朗映各成一家之言繼而海内翕然景)
(從為明音中興之盛實二公倡之也二公古體並出椘騷/詞漢樂府而憲章少陵者近體尤酷擬杜李古勝何如屯)
(雲出峽驚風湧湍波瀾幻變層彩叠出何近勝李如石門/寒瀑劍閣朝霞空中聲色髙逺難攀薛君采云俊逸終憐)
(何大復粗豪不觧李空同則何似勝李耶)
　　送劉侍御
䑓臣今按地聖祖舊開疆白雲萬里來千載還帝郷伊昔草昧
𥘉血戦塵茫茫一馬渡天塹六龍飛淮陽堯階起三尺禹跡拓
八荒江海控形勢邦家存紀綱遐哉百年餘丗變墮其常城社
穴狐䑕當途走豺狼君埋都亭輪再覩司隷章述職屬兹歲廵
狩代我王泛舟波濤急褰幕風日凉鷹隼在遼濶一擊乗秋霜
　　送崔氏二首
疇昔衣冠士同逰若雲爛懽宴未及終存亡在轉盻亡者長沉
埋存者各漂散俯仰天地間念之一惋歎出門送我友言返故
郷縣登髙望古疆河衛浩以漫山川白日冥匹馬啼相亂愴惻
懐征途令我膓中㫁
飄飄山上葛纍纍田中瓠苟非同根蒂纒綿安得固人情易反
覆結交有新故嗟哉夙昔好乖棄在中路眀珠儻無因按劍不
我顧深言匪由衷白首為所誤亮君朂恒徳永副平生慕
　徐禎卿(王元羙曰徐昌榖如白雲自流山泉冷然殘雪在地/掩映新月又如飛天仙人偶㳺下界不染塵俗/又)
(曰昌榖少即摛詞文匠齊梁詩沿晚季迨見獻吉始大悔/改其樂府選體歌行絶句咀六朝之精㫖採唐𥘉之妙則)
(天才髙朗英英獨照律體㣲乖整栗亦是浩然太白之遺/也/皇甫子安曰徐詩可以繼軓二晋標冠一代/胡明)
(瑞曰弘正間詩流特衆皆近逐李何士選繼之升之近夫/獻吉泒也華玉君采望之仲鶡仲黙泒也昌榖雖服膺獻)
(吉然絶自名家遂成鼎足)
　　古意
空為郢中客不見郢中吟羙人髙堂上自奏山水音帝子葬何
處潇湘雲正深寂寥誰共賞江上獨傷心
　邉貢(王元羙曰邉庭實如洛陽名園處處綺卉不心盡稱姚/魏人如五陵裘馬千金少年/顧玄言曰袁氏獻實云)
(李何徐邉丗稱四傑李雄健何秀逸徐精融邉朴實故並/稱盛名輝映當代四公殆藝苑之精英也邉稍不迨祗堪)
(鼔吹三家耳)
　　秋郊别意為汝南孟翁𥙷作
桑梓在何許藹藹汝南村緑樷帯長薄清川映柴門言别上春
時當秋始來還禾黍一已穫膴膴見髙原落日樵牧歸凉風散
雞豚登堂見隣叟呼兒共盤飱依依丘壑中欵欵醉後言即爾
足為樂安用乗華軒
　薛蕙(王元羙曰薛君采如宋人葉玉㡬奪天巧又如倩女臨/池踈花獨笑/蔣仲舒曰薛詩如刻錦雲霞叠石島嶼)
(欲以人巧而擬自然未及大觀能無激賞間作冲淡若落/花逰絲情致可喜稍更骨氣便復無儔矣五言律勝七言)
　　舟中看雨
㣲照下亭臯輕雲翳川曲一望春波上萧條烟雨緑餘花飄近
渚衆鳥喧深竹借問同行子何處停舟宿
　顧璘(王元羙曰顧華玉如春原盡花芭蘼不少)
　　柬鄭生
圖史聊足娛胡為苦多營經旬謝賔客春草當門生白髪午未
櫛青山時獨行萧蕭樹上瓢莫與風俱鳴
　孫一元(王元羙曰孫太𥘉如雪夜偏師間道入蔡又如鳴蜩/伏蚓聲振月露體滯泥壤/顧玄言曰孫山人朗姿)
(羙髯飄然風塵外物也其才清趣勉頗擅詩名五言得孟/㐮陽佳處七言得張句曲曠處)
　　雜感
抱易住南山日與湖水對煙霞散不收晨昏變竒態亦知避丗
心翛然自我軰乾坤古神器機運相代謝道術獵羣動兀兀意
獨在
　　訪樵者
逺尋山中樵不識山中路隔林伐木聲遥憶林深處不見竟空
歸日墮西陵樹
　　紫陽山中徐歩
窮壑卧孤松寒風生杖履幽人獨徃來鳥㺯自成句因山幸得
秋欣然有餘趣片雨弄江光孤雲起汀樹望中水似天嘯坐漁
舟去
　　種松
種松滿崑丘眼中生蒼鱗松根化為石松葉不受塵中有結廬
者長年事隱淪入雲荷長鑱劚苓青澗濵木石有竒志乃與天
為隣放歌白雲裏去去空山春
　　首夏一日坐錢員外士弘竹間小樓作
首夏鳴琴繁晏坐竹間樓天風灑琳琅碧雲衣上流焚香了長
日短童具茗甌枕簟對青山頓覺五内幽地僻不受塵主人更
清脩何當拜龎老同入鹿門逰
　沈周
　　別岩天道院
林館愜清賞樓居俯城隂髙竹間喬柯幽然自山林我本草澤
士不諧市俗心能來勿縁招忽去亦莫尋翩翩拂雙䄂孤雲渺
秋岑
　文徴眀(王元羙曰文徴仲如仕女淡粧維摩坐語又如小閣/踈窓位置都雅而眼境易窮)
　　新晴
積兩浮宿潤新晴人意適逍遥竹窓中啼禽破幽寂𥘉陽動􁑴
瓦殘溜時自滴曲巷行迹稀苔花繡深壁
　　山行
髙澗落寒泉窮岩帯踈樹山㴱無車馬獨有幽人度幽人何所
從白雲最㴱處出山不知遥顧見雲間路
　王守仁(王元羙曰王新建如長爪𣑽志彼法中錚錚動人)
　　通天巖
青山隨地佳豈必故園好但得此身閑塵寰亦蓬島西林日𥘉
暮明月來何早醉卧石床凉洞雲秋未掃
　　夜月山翁家偶書
山空秋夜静月眀松檜凉沿溪歩月色溪影摇空蒼山翁隔水
語酒熟呼我甞褰裳渉溪去笑引開竹房謙言值暮夜盤飱百
無将露華眀橘柚摘獻冰盤香洗盞對酧酢浩歌入蒼茫醉拂
岩石卧言歸遂相忘
　王廷相(王元羙曰王子衡如外國人投唐武将坐禅威儀觧/悟中不免露抗浪本色)
　　黄金䑓
興邦良有激好賢輕千金破齊如反掌圖報一何深二城乃不
下疇測平生心白璧易為毁喟然傷古今
　常倫
　　東樓偶然作
狂士偶坐忘童子為焚香寂照滿天地不覺松風凉劃然見眀
月長嘯歸岩房間留日月住且獨與相羊
　王廷陳(王元羙曰王穉欽如良馬走坂羙女舞竿五言尤自/長城)
　　少年行
長安本俠窟烈士多英風殺人帝輦側射獸上林中金覊及狡
兎珠彈落髙鴻歸就慱徒飲酣歌意難窮
悲歌白日變裂眦秋雲髙仇家諒不釋怨吏幸無遭全生脱虎
旦閶闔凌雲排入屬金馬籍出與羣龍偕積賤詎有基履榮誠
無階但惜平生節逾久侵沉埋既妨來者途誰眀去矣懐鳥迷
思故林水落存舊涯惟當存素業歸卧守荆柴
　　病起偶題
空齋晨起坐懽逰罷不適㣲雨東方來隂靄倐終夕久臥不知
春茫然怨行役故園芳草色惆悵今如積
　　曉出前林
理櫛聴鳴琴搴帷望朝旭快然登前林煙芳紛滿矚秋晴帯餘
隂夜雨生新旭道勝絶紛華情惬開幽獨在天羡白雲凌風慕
黄鵠賞心久己違感此勞中曲
流天空香自發齋心入杳冥道性行超越虚空照無鏡玄津通
有筏燈傳叨雁堂駕肅慚龍闕
　孫偉
　　登毘盧閣
秋意集髙欄夕陽澹羣壑飛雲在襟𬒮語笑應寥廓林響吹霜
氣時見一葉落川㠶去前浦烟鳥廽丹閣素懐塵外想及此静
中樂俯仰易為陳溪山宛如昨登臨亦是夢感歎空悠邈
　王謳
　　寒夜思歸
秋夜宿山城凉風吹古月空槐落子稀暮雨幽庭歇䰟夢俄歸
來闗河忽飛越擁𬒳坐天眀愁心應未歇
　張時徹
　　邾城行
朔風吹枯桑原野莽萧踈烟火杳不接十室九逃逋郷土豈不
戀官司急徴輸上有貪令尉下有黠里胥膏血寕㡬何浚取乃
及膚親戚不得顧豈復念田廬空囊擔破釡黒夜牽妻孥白晝
但伏匿奔走不遑舒亦知死不免且復緩須㬰頺垣棲䑕雀長
隰翳榛蕪隣里亦以然王賦将誰需寄與長民者為牧不為屠
　　秋懐
蝜蝂不畏重蝸牛好髙升涎盡不返宅力疲竟顛傾華亭悲鶴
唳上蔡思蒼鷹光寵難久恃機阱互相仍寕甘首陽卧無作五
鼎烹
　張治
　　夜過洞庭
曉發吴閶門夕渡廣陵沚日暮江帆遲洞庭三百里㣲風澹無
波眀月照天水隱隱見君山鐘聲翠雲裏樓船坐中流長歌白
波起
嚴嵩
　　山塘
山塘深且廣迤邐抱山麓隔浦見人家依依桑柘緑日落煙水
寒遶塘飛屬玉
　華察(王元羙曰華子潜如磐石踈林清溪短棹雖在秋冬之/際不廢楓橘/蔣仲舒曰學士閥閲貴胄少都清顯廽)
(翔秘苑/跡惠山籍典肆其精華泉石縦其漱枕刋洗浮/靡獨秀本色如秋水涸天根露木葉脱眀蟬出誠陶韋之)
(妙境盖詩宗之玄觧也惜才具稍乏七言㣲短)
　　澄觀樓曉坐
曉色澄秋林霞眀映山翠貪竒事夙興爽氣醒殘醉空霜日夜
繁坐見木葉瘁天髙宿霧收白雲出平地𥘉日照重巖寒流響
虗隧景物清心䰟冷然起遐致
　　晚至湖上
山中讀書罷來憩澄湖濵緑隂暗溪路草堂静無塵平生滄洲
意煙波夢垂綸石梁度落景花渚蔵餘春閒情狎魚鳥悠然適
吾真雲天澹晴霽空水眀衣巾未遂乗桴願徒懐江海人
　　逰善卷碧雲巖
落日下空門齋鐘出林莽偶兹叩精廬再宿翠㣲上舊逰不知
處但見松杉長巖虗露氣清坐覺心䰟爽月白山窻髙夜静風
泉響遂令窹寐中超然脱塵網白雲永可棲碩言税歸鞅
　　秋日觀勝樓曉望
日出天氣清山中悵幽獨登髙一眺望風物淒以肅流水映郊
扉炊烟散林屋秋原一何曠薄隂䕃叢竹時聞鳥雀喧因念禾
黍熟悠悠沮溺心千載猶在目
　　秋日施子羽姚山人見過
掃徑秋色佳衡門遲來客山厨薦園𬞞戀賞淹日夕荒䑓䕃叢
桂倚徙對巖壁夜静人意閒潭空月華白信宿愜所期去住欣
自適養生慕彭聃學道窺荘易碩言葆㣲尚歲晚成三益
　　宿玉陽山房
返照眀溪梁深松晦夕景巖臥符夙期雲隂石牀冷因投物外
心遂入清虚境天寒木葉踈月落山房静然燈獨不寐秋宵一
何永眀發從此辭白雲鎻蒼嶺
　　過煙水荘
垂楊䕃平田湖畔多菑畬茫茫烟水中結茆成隱居閒門閉白
日密竹臨清渠行随溪上雲倦枕牀頭書客至時命酒興來兼
捕魚碩言托幽跡卒歲同樵漁
　　雨後山園即事
山色嶢㣲霽山鳩鳴不已雨氣積重林巖隂木生耳荷鋤歴中
園開畦看新水羣峰對草堂白雲滿窻几因兹避丗心悟彼攝
生理萬物皆自然至人貴無己
　施漸(王元羙曰施子羽如寒鴉數點流水孤村惜其景物萧/條迫晚意盡/詷林人物考曰武陵學不務博而屬比)
(當情才不稱華而彂揮合刖盖苦心考索竭力磨洗而後/工者大都清逺間適絶類王孟至扵趣味悠深聲調儁特)
(又在韋桞錢郎間盖卓乎可傳矣)
　　移家湖上作
夙昔厭喧優湖壖聊聚廬五柳隂到門客子擕家𥘉歡言治隱
計織履兼藝𬞞妻孥哂荒陋而我良自舒魚鳥欣幽性水竹澄
貧居開簾峰翠繁停舟潭月虗心與勝㮣遇跡将城府踈養生
黄精飯銷憂老氏書了悟損益理何須擔石儲食力愧伯鸞攻
文匪相如所長惟達命天地寕窮予
　皇甫濓
　　春日訪于鱗天壇道署
曉出城南郭芳坰展新矚柔荑秀緑野和煙蕩華旭穹壇結翠
氛玄宫麗瑶玉雲門藹以深芝䑓歴紆曲彼羙丘壑姿寝瘵際
遐躅淪躓警宿心恬曠憺方足既擬長卿慢兼抱邴生欲道勝
物自遺神閒象不束緬此逸丗途媿無區中禄至理非空荃亮
懐在㣲朂且深離索情兹徃誰為告
　王問
　　秋塞
驚沙撲人面朔風城下號草低見牛羊馬肥胡氣䮦嚴霜冷鐡
衣寒月瀏寳刀将軍夜遷營野曠天泬寥
　吴子孝
　　贈張詩
俠骨走風塵英風滿燕甸朅來窺禹穴千里如飛電滄江寒雨
深古苑秋花變當罏一杯酒白羽腰間箭
　靳學顔
　　藍田道中
遠薄藹蔥蒨危峰抗峻朗晻鬱紺烟流娟妙璚䑓上靈境澹無
言神理渺難放搴翠披林深弄珠挹泉爽物性縂怡悦人和信
駘蕩将諧遺丗情庶永幽期賞撫景謝良晤沿流牽念長軒丘
有絶控綺園非近響悵矣托深衷縈兹玄谷想
　沈愷
　　園中雜言
地僻仍寥落避人居更深閒雲常憩石倦鳥不辭林偶見碧湖
水澹然空我心抱琴從所好悵矣渺知音
　袁􁑋(王元羙曰袁永之如王謝門中貴子弟動止可觀)
　　移居峴山精舍
山寺閟精廬移居性所適寕知賔客稀漸與城市隔岡巒何秀
羙蒼翠還日夕夏木密以隂幽鳥來几席開窻見漁舟湖水清
且碧焚香日晏坐遣興在篇籍余本迂散人禅林亦静僻兹焉
遂吾好己矣思屏迹
　黄省曽(王元羙曰黄勉之如假山池雖爾華整大費人力)
　　秋夜醉起言志
桃花觧春開雁亦識秋鳴不知三五時兎魄胡為盈江海結黄
土何代無人耕人生果何來沒也又何征歘忽自可哀誰能戀
空名
　王寵(王元羙曰王履吉如郷少年久㳺都㑹風流詳雅而不/盡脱本来面目又似楊州大宴雖鮭珍水陸時有宿味)
　　入銷夏灣
千山翫廽轉雙闕開嶙峋圍作玉鏡潭流水桃花春雞犬自甲
子衣冠乃秦民表裏重湖阻丹青四望匀孤峰表曰觀羣嶂摩
天垠波光别駘蕩霞采相鮮新疑觴西王池誤攀織女津海鷗
戲蘭薄游儵瑩心神牙檣悲昔年玉輦罷今廵榮華無常玩山
水有天真塵纓聊以濯慚爾棹歌人
　　楞伽寺
雲竹素所愛山林道難忘荆蠻屹水府五湖㵼湯湯連峰枕其
腹翠壁森開張流峙两叅錯南斗廽文章絶境閟蘭若金天建
旌幢嵯峨古楞伽颯㳫開雲堂星河掛北户日月經其陽法雨
不㫁灑檀樾紛成行時時吐虹霓下飲平波光風帆日如織寳
筏度迷方道林更愛客文燕依松篁脱屣石苔􁇨科頭飛雪凉
掃除洞虗白盥浴披天香囬思隔朝市執熱眇相望
　祝允眀(王元羙曰祝希哲如盲賈人張肆頗有珍玩位置縂/雜不堪)
　　漁釣
幸非城市徃不舍煙波宅白鳥麗金沙蒼苔繞黄石凉隂木澗
青平逺水天碧梁寒魚盡落稻晚蟹猶瘠脩綸倚笭箵敗笠盖
襏襫沽酒自昜醉楓㾗忽終夕
　陳淳
　　秋日山齋即事
閉闗成獨坐偶得静中縁但聞山鳥鳴逈無人事牽湘簾轉白
日慱罏散清煙四壁閒卷書半榻古琴絃𣏌菊晚正好梧桐秋
失妍撫景歲時換覧鏡顔貌遷優擾竟何益勞勞真可憐㑹湏
登終南享此日如年
　李攀龍(王元羙曰李于鱗如峨眉積雪閬風蒸霞髙華氣色/罕見其比又如大商舶明珠異寳貴堪敵國下者亦)
(是木難火齊/又云于鱗自棄官以前七言律極髙華然/其大意恐以字累句以句累篇守其俊語不輕變化故三)
(首而外不耐雷同晩節始極冥搜使事該切措法操縦雖/思探溟海不墜魔境丗之耳觀者乃謂其比前少退可笑)
(也歌行方入化而遂沒惜其不多寥寥絶响)
　　結客少年塲
翩翩白馬客逰冶長安城自矜有俠骨骯髒多交情羞倚将軍
勢詎借傍人名利劔一在掌四海皆弟兄片言出肝膽杯酒如
平生恩讎等白日然諾千金輕君看少年塲意氣誰縦横罵坐
亦已麤探丸非老成淺之為丈夫賢豪大所營長兄推魯連仲
兄推虞卿小弟處囊中黾勉荆楚行但令稱國士不必取先鳴
　　王明君吟
我本良家子承恩入漢宫光彩射綺羅語笑生春風君王希召
幸在逺誰為通漢宫三十六各各兮當熊黄金買顔色丹青多
益工寕知佳麗人不出所圖中黄金猶糞土丹青復何功顔色
非可恃粉黛故難同因念長門賦夙昔亦相蒙君王寵自娱賤
妾以和戎豈惜賤妾去但惜長門空涕泣顧長門從此遂飄蓬
　　集張使石别業
清河迅寒流金輿杳空翠秋氣下髙原蒼然西北至返照散踈
林萧條烟景異零落復佳期茅茨况幽致握手平生人笑談出
徃事舊㳺數子盡風流吾黨備千金抵白髪一醉滿君意
　王丗貞(元羙自評曰吾扵詩文不作耑家不為雜調夫意在/筆先筆随意徃法不累氣才不累法有境必窮有證)
(必切敢扵數子云有㣲長/汪伯玉曰元羙上窺結䋲下/窮掌故於書無所不讀扵體無所不諳其取材也若良冶)
(之操罏鞴即五金三齊無不可型其運用也若孫武韓信/之在軍即宫嬪市人無不可陳無不可戦左之左之無不)
(宜之右之右之無不有之則惟元羙能耳/王敬羙曰詩/道拓基扵北地極深扵濟南然而採蓄之途尚狹㳺矯之)
(神木充兼此二家登乎彼岸古惟陳思子羙今則吾兄庶/㡬吾兄境雖神詣然亦學以年造白雲之什雖經刪改未)
(離矜荘逮乎讞獄三秦建節青土字字快心言言破的性/靈效矣變化見矣擊節賞勝每恨古人無此快句然謂稍)
(遜古十儿首意者亦坐斯􁁷居憂以後縦心觸象取材愈/博演教彌神或鬼篆虵文㝠搜六合之外或牛溲馬渤近)
(取咫尺之間離觀則渺若無闕湊泊則天然一色大都字/險者韻必妥韻竒者聲必調天壤之間若為豫設此真藝)
(林之絶伎律家之玄造也/胡明瑞曰弇州古詩枚李曹/劉阮謝庾鮑以及青蓮工部靡所不有亦鮮所不合歌行)
(自青蓮工部以至髙岑王李玉川長吉近獻吉仲黙諸體/畢備每效一體宛出其人時或過之樂府随人遣辭随題)
(命意詞與代變意逐題新從心不踰當丗獨歩五言律宏/麗之内錯綜變化不可端倪排律百韻以上滔滔莾莾杳)
(無涯際五七言絶句本青蓮右丞少伯而多自出結構竒/逸潇􁮺種種絶塵七言律髙華整栗沉著雄深伸縮排蕩)
(如黄河溟渤宇宙偉觀又如龍宫海蔵萬恠惶惑王太常/云詩家集大成手古惟子羙今則吾兄汪司馬云上下千)
(載縦横萬里其斯一人而己)
　　擬魏太子丕公讌
置酒臨西園澄夜佐㣲凉華盖飄圓月列宿散陂塘景風媚芙
渠冉冉布竒芳清吹相間發驚鳥顧我翔急節促飛觴為樂浩
無方俄俄衆賔舉相與歌太康芙渠自有芬君子自有心良辰
不重得命爵莫沉吟
　　擬左記室思詠史
堯舜相為貴不能屈巢由挂瓢箕山樹洗耳渭水流四岳等朝
榮二女亦蜉蝣黄綺卧商巖目若無嬴劉曄曄五色芝可以飫
千秋如何崦嵫路俛首建成侯神龍雖自尊饑則鰍鱔流寒蝉
雖自眇耻與燕雀謀
　　擬許徴君詢自叙
方朔稱大隱君平探幽蹈去矣無足差吾将從所好春理霅上
耕秋歸剡中釣在物多饒境選隙時一造丹霞挾囬漿白雲装
行屩奔險吐蔥蒨芊眠合呌窱何以明有獲听然動㣲笑狥跡
非餘術資身良已要豈不愛薄名空谷将誰耀
　　擬謝僕射混㳺覧
顧此有盡日慨焉生㳺思訊牒紛委馳觧者應自寄清池留叢
薄沿洄信疲駟層觀景風返喬陵紫雲憩跳波悦文鱗廽陽煖
接翅黄菊紛葳蕤萧條得其意時序非良適取足竟有㑹寤歎
言故歡幽芳徒延遲彼境如可欣合并安所事
　　古意
幄中有素質疑是吳宫姝腰間瑰瑜佩耳綴大秦珠宛若驚鴻
度燁如舜華敷動揺幽芬發行止宫商俱㳺從非古歡枉盻意
相驅禮亂併一身千金在須臾眀誓指秋天誰能信不渝臨當
相决絶抱此盡區區
黄鵠辭天池周㳺扵中土秋禾鬱如繡徘徊無能下所顧充口
腹當眸失罘罝班班原中雉躑躅同鼎爼以此唳霄質俛首凢
禽伍
　　别于鱗
置酒前為别炙笙理哀絲中有艶眀璫二八絶代姿輕裾飄廽
風自然成蛾眉色授不能道婉孌心自知彈作雙鴛鴦流飈忽
間之舍辛上車去引領淚沾衣時俗慕朱顔朱顔職為誰
　　暮坐蘺薋園即景
髙齋語來豁偶爾成幽憩崢嶸石色古窈窕川流細新月在踈
篁娟娟自相媚顧此羣籟寂恍然睹真際欲叩俄已忘呼杯但
成醉
　　汎小洞庭觀竒石
兹山饒竒石混沌帝所鑿墜如渇猿飲森若驚鶻搏龍晴過猶
閃猊坐望還却萬竅吸籟號一柱危崖閣玲瓏蔽秋漲突兀坐
揺落赤鯉舷際驚白鳥波面掠揮手攬青蒼為余佐杯勺
　　上谷道中遇胡兒答
䧏胡何方來白馬戀懸椎寒霜腰鳴鏑宛轉疾扵飛問之不能
言譯人為致詞少小雲中住㣲命便如絲大荒衝風發吹落樹
頭枝十三行遇胡令牧青海羝二十娶胡婦遂有两胡兒有羊
既千足馬亦四百蹄槖駝載穹廬水草去随宜春漁條攴渚秋
獵祈連陲胡中無文法貴賤不相欺肉酪冨醇鮮所過皆若歸
剽人長城裏忽憶故所居父母猶在堂廬井未曽移抽矢射北
方誓與胡天辭幸蒙主将顧収作帳下師不知中原好但覺飲
食非炒菽調水漿醉飽永難期夜卧不得甘晝起不得馳胡婦
属他人两兒盻爺歸語罷吞聲咽愀然涕交頥胡寕君臣兮要
在恤其私寄語諸邉将厚禄擬何為
　徐中行(王元羙曰子相天才秀竒其詩以氣為主務扵勝人/間有小瑕及逺本色者弗䘏也明卿才不勝宗而䏻)
(求詣實境務使首尾匀稱宫商諧律情實相配子相自謂/勝吴黙已不戦屈矣子與斟酌二子頗得其中己是境地)
(精思便達)
　　題萬言卿西園精舍
矯矯豫章才瑋識一何朗蚤歲升當塗眀堂振清響輝赫冠盖
間而獨秉髙尚依依箕頴情窹寐發遐想九江湧坐隅匡廬出
諸掌魚鳥宛来親煙霞日排蕩曽是青瑣居冷然白雲賞道勝
貴陸沉天㳺謝塵網所以達賢人金門寄偃仰
　宗臣(宗子相王元羙曰子相如渥洼神駒日可千里未免嚙/决之累又如華山道士語語烟霞非人間事)
　　寄入
浮飈動廣野白日慘無色之子在萬里山川渺難極豺狼滿路
隅况復􁊬與棘我欲徃從之惜無晨風翼因風寄瑶華歲事日
云夕去住尠慘悰撫膺長歎息
　盧柟(王元羙曰盧少楩如翩翩濁丗佳公子輕俊自肆/顧/玄言曰盧生占體如寒流出谷宛若調軫音随意適近)
(體如夕禽觸林矯扵避矰象逐思馳格髙韻雅駸駸乎元/嘉之境矣)
　　贈西亭中尉
驅馬黄河渚栖迹夷門間公子盛物色俛仰罄交懽投兮重一
諾千載不為難
　俞允文(王元羙曰俞仲蔚古調本自名家五言律亦不惡)
　　新秋東郊逰矚
髙齋散凉氣秋郊欣遐矚曠嶺赴遥波清雲響踈木日入㑹田
作荒溪鉏鉤斸孤村生夕烟新苔入鳴犢歸來無餘物山月亂
簡牘
　　園居
窮居寡儔匹園廬有餘清落葉覆荒池踈竹映髙城野田刈穫
盡霜畦𬞞復登寒月無密影中夜露氣凝是時煩囂息沈思方
入冥沉冥道真見一悟還自驚
　　􁇢上留别張孺榖
銛銛龍雀刀燦燦棠溪鐡潺潺床頭泉皦皦䄂中雪脱君匣間
佩就我腰下結贈我豈無意可以助俠烈平生國士心對面為
之熱黔首何紛紛所貴者豪傑豪傑狥知已豈為衆人説干将
刈園葵不如上中折服之虹霓生慷慨與君别
　王丗𢡟(元羙曰吾弟丗𢡟自家難服除後一操􁉔遂爾靈異/神造之句慿陵作者惟未為古樂府爾其他皆其體)
(而㣲于鱗亦云敬羙視助甫軰自先驅視元羙雁行也)
　　逰惠山酌泉次唐人韻
舍舟登蘿徑停策憩松樾孔竇何冷冷臨流歎幽絶寺古行跡
稀苔深石文㓕雙鳬擁春雲百壺倒山月歡餘㑹有歸顧景不
得發狥此丘園姿願屏塵丗轍
　　偶過無錫逰漆塘山
尋山渉逶迤撫景窮旦夕逰目翠㣲巔巨麗生咫尺逺近標羣
峰東南淪大澤山髙日浮紫水濶氣生白蒼莽千古懐沉冥萬
象色悠然命尊酒一醉滄洲客放曠湖山間吾生付雙屐
　唐寅(王元羙曰唐伯虎如乞児唱蓮花落其少時亦復玉樓/金埓)
　　聞蛩
孟夏蟋蟀鳴白露零蔓草四時序相代物候興何早逰子尚寒
𥜗佇聴傷懐抱隙影無淹遲壮志空衰老
　唐詩
　　夏日閒居
沐髪臨風檐當午倦炎燠輕縠起㣲波繁隂翳髙木坐深荷氣
生吟㫁鶯聲續舉觴盡餘懽玩物寓㳺目時閒足容與慮淡悟
幽獨己慰平生懐但惜流光促
　岳岱
　　出自薊北門行
白草死邉霜海風掦黄塵虜騎縦横至胡馬氣驕盈羽書飛日
夜烽火若流星天子方垂拱武将皆虎臣揮戈落旄頭直搗殄
羶腥戦勝俘部落左衽如束薪主帥咸歎服决策真有神武功
侔天山凱歌連燕秦漢兵一當十千里胡無人
　李時行
　　宿湖南净寺
攬勝投名山信迹遵玄境興随覺路遥心與空門静雲樹澹蕭
踈水月相輝映天寒夕𣑽㣲木落霜鐘應倦鳥下松林歸僧掩
蘿徑景眺遐想舒物討幽懐罄揮琴鶴共娛講法龍争聴祗樹
鳴山風雨花落湖鏡于焉結芳社聊以祛塵病睠此碧巖棲因
之定吾性
　王𢡟眀
　　宿玉陽山房
澗道行未窮餘霞滅殘景然燈宿山房枕席雲泉冷始知玉潭
隈乃有真仙境翠㣲一磬幽皎月寥天静葉落霜漸寒秋髙夜
彌永不寐若有懐啼鼯下松嶺
　王叔杲
　　郊行訪近齋先生
和風扇郊原草樹緑成綺欣然及春行偶過柴桑里新漲拍㫁
堤𥘉荷覆廽渚夾岸桔橰翻壠畔歌聲起農夫饁茂隂殷勤話
晴雨令拙民亦安地僻俗猶羙髙人川上居開軒向流水呼童
具盤飱相與論治理日斜命駕歸炊煙滿虗市
　　孟春𥘉入山
孟春時雨歇旭日散晴嵐晨起理孤棹駕言歸舊山㫁㟁翳脩
徑好鳥鳴林間山童悦我至倉皇啓柴闗雲中走樵牧迎謁多
歡顔聊引尊中酒同醉清溪灣今夕已云疲眀晨復躋攀閉闗
謝交接白雲相徃還
搴衣愛晚晴海霧匝千里羣峰暗復眀江邨畫圖裏落日在逺
山纎霞映孤壘消揺曳杖歸華星出水底短檠展遺編倦讀凭
文几松瀬雜湍聲偶逐㣲風起景觸意忘疲慮息神如洗以兹
幽寂居悟此清虗理
　徐渭
　　與掦子歩浣紗溪橋有懐西施之郷
眀月照江水截梁與子歩當時如花人曽此照鉛素江流不改
易月亦無新故薄雲淡林杪晴沙泛寒露借言伊人閨應在烟
生處
　萬虞愷
　　妾薄命
古來妾薄命莫以青春好寵極妬方深恩情那却老昨日含笑
花今日㫁膓草翻恨西風遲凋零不如早
申時行
　　題張子房圯橋進履圖
行經古邳城為訪留侯事遺跡今何存臨流漫相指侯也本韓
人天其卑劉氏能擊沙中椎顧取圮下履何必魁梧人中心始
知恥舉足直受之匍匐更前跪欲為帝者師寕𬒳老人使嗟當
嬴秦時虐𦦨到經史兵書無所禁搜索徧焚毁一編出神中仍
是先秦字廼知老人愚逺勝始皇智黄石聊托名老人亦人耳
避丗能全身同時類黄綺維古多斯人過客勿疑此去之千年
餘為侯䆒終始始見滄海君終從赤松子
　俞沂
　　古風
年華換人代顔色非昔時風吹落花去不復還故枝花落豈足
惜春歸猶有期人老不再少役役将何為
　張獻翼
　　傷春
薄暮動絃歌桂檝泛中河破鏡不重照落花難上柯春盡欲如
何
　王穉登
　　古意
桓桓班生志矯矯龍乕姿朝為白面生夕建交龍旂繁星麗匕
首匹馬穹廬馳蕭蕭玉門闗胡笳不敢吹靈鵲化金印紫綬腰
間垂天子封公矦舉氏稱男兒嗟嗟楊子雲骨若柔桑枝不能
一雞縳焉能斬郅支竒書滿腹中不值修文時白首太玄經命
也復何為
　屠隆
　　登天馬山
登髙望吴㑹送目扵朝陽空樓出烟霧大湖浸蒼茫紅泉㵼岩
穴緑草縁脩岡溪眀逰魚出竹暗啼烏蔵獨行寡儔侣心清情
境忘酌醴烹野葵逍遥歩雲房水風動髙䪨山花逓幽香延賞
不能去年華感盈觴春陽不一睇倐忽零秋霜
　　塞下曲
昨得征人書歴歴見懐抱但愁虜不滅不惜朱顔老丈夫守邉
塞安得顧情好生當萬户侯死當埋秋草
袁宗道
　　詠懐效白
人各有一適汝性何獨偏愛閒亦愛官諱飢亦諱錢一心持両
端一身期萬全顧此而失彼憂愁傷肺肝人生朝露促丗福誰
能兼裴相空不達髪白若壮年北窓髙卧人垂老缺朝飱良無
丘壑貴安有火食仙陵谷且時平稊米寜不然一毛附馬體安
期缺與完角者奪其齒飛者不能潜鵬飛不笑鷽䕫行不愛蚿
爾莫信爾意两粥擁衾眠
　袁宏道
　　浩歌時登天目山頂
一笑廓天籠邈矣何空曠千山如藻萍點點白波上丗界無安
置虗空有等量茫茫蟣蝨人妍醜分何状丘翟語曰知舜噲禅
為譲禈中閒是非甕裏閒波浪千年學貢髙一朝色沮䘮
　　舟中偶成
冶媱豈不見見之如青巒絲肉豈不聴聴之如激湍聼水無蕩
思愛山無熱顔琴如懐抱兒挈手㺯金丸山雞眩其影竟死白
波間
　　櫂歌行
妾家白蘋洲随風作郷土㺯篙如㺯鍼不曽拈一縷四月魚苗
風随君到巴東十月洗河水送君發揚子揚子波勢惡無風浪
亦作江深得魚難鸕鷀充餻臛生子若鳬雛穿江復入湖長時
剪荷葉與兒作衣𥜗
　　飲方渭津齋中
山齋多快事彈碁角杯斚衛水齧墻流瓶中見帆冩魚鷹窺筆
床溪花亂枰馬開簾觸新韻髙吟對梧檟
　鍾惺
　　山中
山中寡所營榮落觀朝槿出門見秋山踈密意可領秋色殊未
深秋氣己淒緊想見山阿人翛然萬慮屏亦已備幽深而未隔
人境
　　夏月宿張眀府縣齋起坐大桐樹下口成
空庭浸琉璃蒼凉不受暑風檐鳴墜花㫁續如殘雨披衣驚梧
月清霽忽如午静夜㗳焉秋山水作人語何知是嚴城寒譙轉
三鼓
　　六月十五夜
眀月春幽人夜久光不減良夜妮佳月月殘漏愈緩未秋已髙
寒秋至更清逺逝将齎幽魄照此夢䰟淺攬衣起行坐孤光林
外緬
　譚元春
　　夜次陽邏同夏平尋山
静人真可偕髙趣晚無逆人家殘漲後𥘉乾沙紋迹軟歩過秋
草寂寂林下宅宅邉如有逕諒為兹山闢㣲茫犬吠巔向下人
聲積髙處天地靈長江動空碧一燈磬杳然嶺為溪所隔不必
詣其所惆悵亦有獲
　　麥枯鳥
麥枯當曉窓啼作田家聲青黄接平疇老農一飽情開窓語麥
枯啼時莫向城城中富人子挾彈傷汝生舊榖正須賣恐令米
價平
　　立秋日荅茅止生
桐葉不妄落静待秋光入一葉蟬雨間風吹踈簾急秋紅欲愁
人振衣光中立想君白門夜淮水兼露濕三年書不報字字成
疇昔
　　秋夜喜王朱明李朱實見過
暇日多在秋懐孤照曉月白鳥飛髙冥一聲砧際滅我友同凉
風出入於林樾帆影遇天機亭端有超越各盡丘墟務庶清烟
火骨秋草是何情霜露莫相忽
　　九日同王永啓自龍井尋新庵及十八澗
两日湖中居意想行冥穆久客兮山趣守此如碌碌蟲聲如晚
秋馬蹄知空谷溪流淙淙然花雨奔晴旭老僧開青山遂與猿
鳥熟愛泉不多取客到瓶徃觸湖静與澗動有似光相屬心清
不覺殊髙低是耳目
　　夜泛
楊柳照火光上卡流波影鳥鵲飛月色差池穿雲境汎兹素心
人歌吹動而静秋意存汀洲冬情在坡嶺棹知河源涸衣知荷
氣冷諸人同不言其心諒耿耿
　　為葛震甫題幽閨人所畫野草
燕中草木稀何人畵此草自是幽閨人無端發静好偶見上堦
生索筆向秋杪毫素覔不及閒心豫成稿咳吐化野烟足令秋
天了
　吉大同
　　流雲亭别羽士
清逺登髙䑓晃朗縦覧逸濯然歎仙風招此盪靈魄冷光邀逺
目百里見海色羽客歸蓬萊鶴駕滅秋碧波流收日氣天日廽
澄寂百越落掌中十洲點空白身居飛鳥上口誦玄元籍飄如
出塵籠想望吹簫客冥冥人間丗歌嘯不足惜朅來吳山巔披
雲煉瓊液謝公雲岑興可以躡髙跡吾将抱瑶琴絶境縦所適
　釋果斌
　　匡山寄是堂相公
晨起入東林閒踪聊自托零露濕草衣飛雲蕩隂壑倚樹見流
泉攀蘿得虗閣逺思寂無言空堦松子落
　釋宗泐
　　雨花䑓送客
梁朝雨花䑓近在城南陌不見講經人空林澹秋色登髙俯大
江目送千里客白鳥下滄波孤帆逺山碧
　釋仁發
　　趣上人蘿壁山房
我懐雲林居夐在蘿壁下幽花落窓扉秋藤覆櫩瓦重巒紫翠
深中有忘機者壁觀坐來久風骨更清洒聲沉萬境寂忘遣百
慮舍何事支道林區區猶愛馬
　孫炎(寶劍歌)
　王禕(築城謡)
　浦源(送王濟民歸盤谷)
　黄哲(王彦舉聴雨軒)
　王冕(大醉歌/趙千里夜潮圖)
　王紱(吴姬留客行)
　張以寜(題徐君美山水圖)
　郭奎(夜坐吟)
　趙廸(咸陽古渡)
　張籌(劍石歌贈鳯山)
　　顧禄(秋夜讀書圖)
　　張昱(歌風䑓)
　　鄒緝(白楊河)
　　劉秩(裁衣行)
　　楊榮(題吴尚書山水圖)
　　朱昇(里夫石)
　　黄肅(短歌行)
　　髙棅(擬岑嘉州凾谷關送劉評事使關西)
　　鎦績(大堤曲)
　　王佐(醉夢軒為錢公鉉賦)
　華㓜武(義兵行)
　林鴻(月夜聞李生彈筝歌)
　唐肅(張良鐵鎚歌)
　觧縉(題文文山上已詩後)
　王偁(短歌行/行路難/古劍行贈周辰)
　姚廣孝(楊白花/公莫舞)
　曽棨(邯郸曲/燉煌曲/圖/天廐神兔歌/題楊諭徳所蔵王孟端潇湘萬竹)
　胡儼(逺将歸)
　唐㤗(歎别者)
　唐文鳯(逰子吟)
　李禎(過吴門次薩天錫韻)
　張和(夜宴曲)
　于謙(古意)
　郭奎(哀征人)
　徐有貞(題所翁出海龍圖)
　張㤗(用韻答陳克敬杏花下和坡公之作)
　陳靖逺(姑悪鳥)
　李東陽(南風謡/花将軍歌/眀妃怨)
　張弼(假髻曲)
　謝鐸(歲暮行)
　　史鑑(秦淮歌)
　　王鏊(棄婦怨)
　　李夢陽(上元訪杜鍊師/寄張侍御/石将軍戦塲歌/偉松牎讀易圖歌/送李帥之雲中/楊花篇/吴/漢)
(京篇)
　　何景眀(行路難/大梁行/俠客行/漢将篇/易水行/明月篇/鴻門行/亦壁圖/垓下行/畫魚)
　　徐禎卿(青門歌送吴郎/将進酒)
　　邉貢(題金谷園圖賦得緑珠怨)
　　康海(秋風詞)
　　孟洋(客有為余道京師故事感而賦傷歌行)
　　殷雲霄(行路難)
　　鄭善夫(汶上對月)
　　顧璘(古壮士歌)
　　王廷相(南昌行)
　　王守仁(廬山東林寺/宿廬山寺)
　　杭淮(畵山水)
　　王璲(和髙季廸将進酒)
　　李春芳(織婦詞)
　　柯潜(山水圖為兵部貧外郎王恕題/雪麓漁舟圖)
　　俞㤗(朝天宫杜真人畵)
　　顧清(夜泊鳯皇山聞鳥啼有感)
　張鳯翔(從軍行)
　錢福(對酒行)
　孫一元(山中人歌)
　沈周(署中冩雪圖/曲/㸔花吟送陳丗則酒/将進酒/春歸)
　文徴眀(見新燕/五月十七夜與湯王諸子石湖行春橋待/月/漁隱)
　祝允眀(答孫山人太𥘉寄吟卷歌/王右丞山水真蹟歌)
　唐寅(七夕歌)
　蔡羽(越來溪)
　陳淳(搗衣篇)
　常倫(去歲)
　　皇甫汸(出門行)
　　蘇祐哀(長平)
　　髙叔嗣(月夕望時需家音不至)
　　唐順之(結客少年塲行/本刀歌/從軍行送吕兵曺募兵遼海)
　　胡纘宗(君不見贈朱士光太守)
　　顧夢圭(招盧罵部逰西山)
　　張治(山人歌)
　　馮丗雍(古意)
　　樊鵬(贈甘子)
　　屠應峻(歌風䑓)
　駱文盛(戦城南)
　何遷(邯鄲道中)
　李時行(若耶溪泛舟)
　李攀龍(歲杪放歌/賦得金谷園障子/俠客行為子與贈/吴生/題申職方五嶽圖/贈殿卿/逼除過右史)
(水村江山人同賦/和殿卿春日梁園即事)
　王丗貞(結客少年塲行/游俠篇/禱衣篇/眀月篇/從/軍篇/文皇御槍歌/夀寕矦故第歌/昌平矦鐡)
(劵歌/千秋行再贈殿卿/李于鱗罷官歌/慰明卿再/謫/明佐㳺梁無資作歌見援聊此奉復/淮隂矦廟歌)
(汾陽王单騎見虜圖歌為郭都督作/題獅傳乕圖/沈啓南春山欲雨圖歌/石季倫金谷園圖/為吴舍人)
(題匈奴出獵圖/後信口勸客飲/乙卯病後遇主日獨酌至醉漫歌/醉/甲戍春暮再入都憩善果寺逢杏花作)
　王丗𢡟(人日袁考功見過留酌小窓前酒酣放歌却贈/潤軒詩/蒼)
　徐中行(送李于鱗守順徳)
　梁有譽(湖口夜泊聞雁)
　謝榛(宫詞/送楊伯玉歸涇陽)
　許邦才(歲暮贈于鱗)
　李先芳(宿天池寺)
　陳栢(贈廬陵黄生歌)
　白悦(眀月篇)
　蔣孝(送友人之江東)
　沈眀臣(浴鳬池館觀朱邦憲唐子才投壷歌呈趙太僕時車)
　黄姬水(俠客行/阮矦北征贈以古劍因系短篇)
　王穉登(碧雲寺月出贈朱十六短歌/楊伯翼贈日本刀歌/憶昔行/醉歌行贈黄一之/醉士行贈山甫顧)
(君/端午日卧病問范員外)
　張鳯翼(亞父行)
　周天球(江南春詞)
　張獻翼(徐長吉燈宴)
　徐渭(贈嘉則)
　俞允文(胡笳曲)
　潘緯(月夜過湖隂贈郷友)
　童珮(關山月/白苧辭/山中見落花作歌)
　申時行(題仇十洲畫赤壁圖)
　　陸可教(詠夫風歌秋風詞)
　　王肯堂(天子選将出師歌)
　　黄汝良(少年行)
　　李贄(九日同袁中夫看菊寄謝主人)
　　袁宏道(西施山/謁子房/淮隂候祠/為楊粉署題小像/子房山)
　　屠隆(行路難)
　　曹昌先(聞笛)
　　鍾惺(八月十四夜集别張金銘年丈暫假歸沐)
　　無名氏(貧女行/東陵行)
　　朱静庵(春睡詞)
　　陳氏(寄夫)
　　釋仁發(弘上人蓄秋山圖/螺山隱士謡)
明詩七言古
　　　　　　　　　　　　　　　海鹽彭孫貽輯
　劉基
　　蜀國絃
胡笳拍㫁玄氷結湘靈曲終斑竹裂為君更奏蜀國絃一彈一
聲飛上天蜀國周遭五千里峨眉岧岧連玉壘岷嶓出水作大
江地拍天浮界南紀舒為五色朝霞暉慘為虎豹嘷隂霏翕為
千嶂雲雨入噓為百里雷霆飛白鹽雪消春水滿谷鳥相呼錦
城暖巴姬倚歌漢女和楊柳壓橋花纂纂銅梁翠氣通青蛉碧
雞啼落天上星山鬼號風寡鵠泣杜鵑嗚咽愁幽冥商悲羽怒
聴未了窮猿三聲巫峽曉瞿塘　浪翻九淵倒㵼流泉喧木杪
樓頭仲宣羈旅客故郷渺渺音塵隔含悽更聴蜀國音不待天
眀頭盡白
　　長安道
長安道送盡芳菲到枯稿人生盛衰苦不常何異長安道傍草
漢家将軍𥘉拜官門前上客車班班一朝勢衰烟𦦨歇車輪無
聲馬蹄絶眀年有詔封冠軍依舊車馬來如雲
　　為祝彦中題山水圖
髙軒玲瓏不受暑半幅輕綃宿烟雨白間素壁生空眀似聞水
聲繞庭宇松髯拂天藤蔓垂枯根瘦石相因依寒濤不驚虎兕
卧嵐翠欲與蛟龍飛空江悠悠一漁艇渚白沙眀萬魚静武陵
桃花何處尋落日㣲風片帆影
　髙啓
　　将進酒
君不見陳孟公一生愛酒稱豪雄又不見楊子雲三丗執㦸徒
攻文得失於今两何有勸君相逢且相夀試㸔六印盡垂腰何
似一巵長在手莫惜黄金醉青春㡬人不飲身亦貧酒中有趣
丗不識但好富貴忘其真便須吐車茵莫畏丞相嗔桃花滿溪
口笑煞醒逰人絲繩玉缸釀𥘉熟揺蕩春光若波緑前無御史
可盡懽倒着錦袍舞鸜鵒愛妾已去曲江平此時欲飲焉能傾
地下應燕酒罏處何苦寂寞孤平生一杯一曲我歌君續眀月
幸来不須秉燭五岳既逺三山亦空欲求神仙在酒杯中
　　南園行
君不見平樂館古城何處寒雲滿又不見奉誠園荒䑓無蹤秋
草繁白日沉山水歸海寒暑頻催陵谷改皇天大運有轉移富
貴扵人豈長在請看當年廣陵王雙旌六纛何輝光幸逢中國
久多故一朝割㨿誇雄强園中歡逰恐遲暮羙人能歌客能賦
車馬春風日日來楊花飛滿城南路叠石為山引泉為池辟疆
舊園何足竒經營三十年欲令子孫永保之不知回首能㡬時
繁華掃地無復遺門掩愁鴟嘯風雨種菜老翁来作主空餘恠
石卧池邉欲問興亡不能語春巳去人不來一樹两樹桃花開
射堂鞠圃俱青苔何須雍門琴但令對此便可哀人生不飲胡
為哉人生不飲胡為哉
　　王明妃
都門塵拂春風面臨別㸔花淚如霰君王惆悵惜蛾眉不似前
時畫中見白髪呼韓感漢恩寕胡漫號閼支尊羶裘肉食本異
俗不如但嫁巫山村黄沙白雪無城闕手冷鵾絃夜彈歇相随
萬里到穹廬只有長門舊時月妾語還慿歸使傳妾身殁虜不
須憐願君莫殺毛延夀留畫商岩夢裏賢
　　行路難
君不見盤中鯉暫失風濤登爼几君不見枝上蜩纔出糞壤凌
雲霄推移變化詎可測勿謂眀日同今朝出乗髙車入大馬半
是當年徒歩者范叔曽逃客溺餘衛青亦在人笞下悠悠行路
莫相欺為雌為雄未可知
　　憶逺曲
揚子津頭風色起郎帆一開三百里江橋水栅多酒罏女兒觧
歌山鷓鴣武昌西上巴陵道聞郎處處經過好櫻桃熟時郎不
歸客中誰為縫春衣陌頭空問琵琶卜欲歸不歸在郎足郎心
重利輕風波在家日少行日多妾心能使烏頭白不能使郎休
作客
　　姑蘇䑓
金椎夜築西山土催作髙䑓貯歌舞文身澤國搆王基却笑先
人獨何苦銅鋪玉檻盛繁華幻作峰頭一片霞望處直窮三百
里役時應破㡬千家蟠空玉路迷千丈攀盡瑶梯纔到上外繞
雕龍宛轉䦨中施錦綉葳𬎼帳熏罏長爇欝金香共道千齡樂
未央茂苑月來秋佩冷洞庭雨過夏綃凉當窓衆伎如仙女揚
𬒮迎風欲輕舉人從天上見經過鳥向雲間驚笑語日暮横塘
花盡開卷簾䑓上望王來宴舟𥘉自觀魚返獵騎還從射鹿囬
從登不用持鈹隊自列紅粧侍髙㑹香傳羅帕進黄柑縷切鸞
刀供玉鱠燭光逺落太湖波驚起魚龍出沒多城上烏啼河漢
轉此時誰問夜如何管絃嘈嘈䀨人耳不聞兵來渡溪水欲携
西子走登舟醉倚畫筵嬌不起瞑目無因到甬東可憐一炬綺
羅空獻楣竟墮仇人計賜劍應辜諫士忠客來試問遺宫路物
色荒凉搃非故搴衣始信不虗言滿地荆榛見零露當年争奪
苦勞機却把山河付落暉聞説越王䑓殿上如今只有鷓鴣飛
　　趙希逺畵宋杭京萬松金闕圖
長松掀髯若羣龍下繞宫闕雲千重鳯皇山頭望前殿翠濤正
擁金芙蓉海門日出潮𥘉上白鶴飛來近仙掌百官候綴紫宸
班露滴朝衣氣森爽漢宫楊柳唐宫花容易零落空繁華何如
可獻至尊夀茯苓羙似安期􁂁鑾輿因瞰湖山好樓閣清隂勝
蓬島不知風雨汴陵前虜卒新樵幾樹倒當時榻前𥘉進圖黄
金趣賜聞傳呼何年流落在人丗父老猶看思舊都客行近過
湖山下落葉空林惟敗瓦豈無畫史似前人秋色淒凉不堪冩
　　𥘉入京寓天界寺對辛夷花懐徐七記室
去年寺裏開辛夷君来憶我曽題詩今年我來君已去思君還
對花開時欲尋花下君行迹日暮空堦古苔碧殷勤把酒問花
枝㸔過春風㡬行客
　　羈旅行
馬頭北風吹地白手冷時驚墜鞭策隻堠欲來雙堠過客程不
盡闗山多狐狸縦横古城壊旗折官亭無酒賣土風處處殊故
園郷音只聞僮僕言天涯歲晚無相識囊金已空歸不得暝投
人家自炊黍土屋青燈雁啼雨此時暫觧覊旅愁夢與家人夜
深語人生出門即苦辛何况長為萬里身逺逰搃得功名好不
如貧賤郷中老
　　吴中逢王秀才随朝京使赴燕南歸
江南草長蝴蝶飛白馬新自燕山歸燕山歸不堪説易水寒風
薊門雪朝邸空随使者車禁閽不受書生謁一杯勸君歌莫哀
歸時應過黄金䑓不見荒䑓秋來上花紫覇圖已歇昭王死千
載無人延國士
　楊基(王元羙曰楊孟載如西湖柳枝綽約近人情至之語風/雅掃地)
　　掛劍䑓詩
語諾諾尚淺死諾諾更深當時季子意即是徐君心嗟嗟徐君
骨己朽寳劍摩挲在吾手正擬臨期觧贈君不意掛君墳上柳
掛剱果何益聊以眀不欺當時譲國心肯使徐君疑於乎劍折
䑓可毁死生之諾不可虧
　張羽
　　咸陽宫行(客言咸陽宫巳廢民有種瓜其上者故感賦此)
百二山河蒙祖力六雄仰闗不敢敵金人十二髙峥嶸天下甲
兵從此息天子曉御咸陽宫樓閣髙低複道通千石之鍾萬石
簴遥聞天樂在虗空宫車隱隱春雷起渭流曉漲臙脂水六宫
粉黛漫如雲不救眀年祖龍死榮華奄忽何可論千門萬户無
復存遺墟乆𬒳民家占四望空餘瓜蔓根有人為問瓜田老地
上揮鋤休草草荆軻昔日猛如狼曽來此地見秦王百夫之勇
猶披靡汝今唐突何敢爾
　徐賁(王元羙曰徐㓜文如郷士女有質有情而乏體度)
　　田家行
谿南種田溪北住屋東栽桑屋西樹阿翁八十不出户長男踏
車婦織布大女送飯小絡紗㓜男放牛未還家年年納得官家
足篋有餘布甑有粟田家古來多苦辛飽暖各自全一身我碩
子孫親畎畝終身不識離郷苦
　袁凱
　　楊白花
楊白花飛入深宫裏宛轉房櫳間誰能復禁爾胡為髙飛渡江
水江水在天涯楊花去不歸安得楊花作楊樹種入深宫飛不
去
　　徐子脩畫山水歌
夏屋髙堂生晝寒徐卿畫圖墨未乾㴱山大澤貯烟霧黒處似
有龍蛇蟠㐮陽小米師董源妙處不受繩墨牽頃刻萬里凌風
煙房山尚書丗稱賢化為白雲滿晴巔至今海内人争傳卿情
得此二家意損益徃徃無凝滯心思元居造化先筆力正在蒼
茫際前年為吾冩林麓百道飛泉出幽谷老夫醉來不敢眠深
慮波濤捲茅屋荒堤曲阪路如線遠入深林隱隱見水上人家
不閉門門外幽花滿芳甸徐卿徐卿我所慕廿載相㸔髪垂素
安得吴淞千尺水更畫城東種瓜處
　孫蕡(王元羙曰孫仲衍如豪富児入少年塲輕脱自好)
　　白紵詞
館娃宫畔風蕭蕭芙蓉隕香楊柳凋銀河影淡烏鵲橋熒熒雙
星麗碧霄羙人㣲醉臉紅潮筵前舉䄂吹玉簫齊歌白紵闘妖
嬈越羅楚練風飄飄此時奉君情欲絶銅龍夜深宫水咽銀床
低轉梧桐月
　孫炎(王元羙曰孫伯融如新就御馬歩驟未熟時見輕快)
　　寳劍歌(贈劉基作)
寶劍光耿耿佩之可以當一龍只是隂山太古雪為誰結此青
芙蓉眀珠為飾錦為帯三尺枯蛟出氷海自從虎革裏干戈飛
入芒碭毓光彩青田劉郎漢諸孫傳家惟有此物存匣中千年
睡不醒白帝血染桃花㾗山童神全眼如日時見蜿蜒走虚室
我逢龍精不敢彈正氣直貫青天寒還君持之獻眀主若歲大
旱為霖雨
　王禕
　　築城謡
朝築城暮築城築城欲髙髙輒崩江南五月盛霖雨随崩随築
人人苦大家築城多賣田小家賣産來助錢朝築一寸暮一尺
盡是齊民膏血積争道城髙可防賊民力已窮何所益君不見
君王盛徳猶如天四海一家千萬年金湯之固非所恃何乃坐
令民力敝
　浦源
　　送王濟民歸盤谷
官亭酒香柳花白下馬持觴送行客客歸江上愁更多春水雨
中生緑波青山遥對揚子渡殘日㣲眀廣陵樹渡江酒醒傷别
離夜半舟人歌竹枝烏啼月落海天逺驛人己過淮隂縣椘郷
菰飯食有魚宵征在鞍宿在車中原漸近大行麓不知何處通
盤谷一徑縈紆萬壑深始知舊宅隱雲林昔年泉谷渾無恙猿
鶴猶存松桂長遺老家家懐故情相邀雞黍話平生尊前不問
宦逰好只説山中農事早數畝何須負郭田郡中太守正求賢
知君不肯入城市日逐漁樵向山水江南故人那可逢有書應
寄南飛鴻
　黄哲
　　王彦舉聴雨軒
輞川給事才且竒自我相親童冠時髙談甚愛風雨夕丗上閒
愁都不知㡬囬共酌東軒裏正值蕭蕭滿人耳當牕滌筆冩黄
庭凉聲散落鵞池水竹外淋漓芳砌寒簷端飛洒落花殘先生
擲筆向予笑如此宫商真可懽况復交㳺盡文雅傾倒對之情
不舍銀觥夜酌凉蒲萄琵琶嘈嘈急如㵼先生醉坐銀燭低行
雲入簾花氣迷喈喈屋角聞朝雞出門只見花成泥當時雄茟
誰更好孫公狂歌君絶倒横眠三日醉復醒夢見池塘生春草
一别淒凉十二年闗河風雨隔幽軒懐郷淚逐燈花落隱几情
忘春溜喧君入蓬萊獻三賦我踐泥塗走中路歸來相見頭縂
白坐上逢人半新故西窻舊話誰與傳思君昨日空廽船緑蓑
青蒻重來訪莫厭連床終夜眠
　王冕
　　大醉歌
眀月珠不可𥜗連城璧不可餔丗間所有皆虗無百年光景駒
過隙功名富貴将焉如君不見北邙山石羊石虎排無數舊時
多有帝王墳今日纍纍蟄狐兎殘碑㫁碣為行路又不見秦漢
都百二山河能險固舊時宫闕亘雲霄今日原田但禾黍古恨
新愁迷草樹不如且買葡萄醅擕壺挈榼閒徃來日日大醉春
風䑓何用慷慨生悲哀
　　趙千里夜潮圖
去年夜渡西陵闗待渡兀立江上灘灘頭潮來倒雪屋海面月
出行金盤水花着人如撒霰過耳斜風快如箭呌霜鴻雁零亂
飛政似今年畵中見寒烟漠漠天溟溟展玩頓覺心神清便欲
吹簫騎大鯨去看海上三山青
　王紱
　　吳姬留客行
吴姬年少纔十六能抱琵琶唱新曲愁連山黛鎻青蛾汗濕霞
綃透香玉問郎今去宿誰家郎須聴妾彈琵琶吳城有酒不肯
住巴姬未必顔如花遲留那得情相與芳心一一絃中語空江
霜落呌征鴻孤棹風髙響秋雨須㬰彷彿臨三湘切切哀哀堪
㫁膓巫陽雲暗椘䑓晚故山不見闗山長彈到胡笳少三拍郎
心欲去何匆迫挽郎不住郎過船滿江月色秋潮白
　張以寜
　　題徐君羙山水圖
天雲慘淡江欲雨古木隂森精靈語春潮夜落富陽江短篷曉
擊蒼厓樹篷間丈人清隱者傲睨滄浪吟太古蜑人捉魚貫楊
柳沽酒欲歸沙店暮掀髯以手招其來劃起沙汀數行鷺鷺飛
不盡青天長漁舟散入蘆花霧逺山近山無數青我恐斯人有
新句開圖興發思賦歸山水東南羙無度
　郭奎
　　夜坐吟
江風蕭蕭吹古樹闗月蒼茫海生霧北斗漸落眀河㣲城頭烏
啼天欲曙客子不寐憂無衣東征三年猶未歸蟋蟀在户歲将
暮洞庭霜白芙蓉稀男兒生當百戦死不執金吾即挾匕閉門
勿用長夜歌騏驥終能致千里
　趙廸
　　咸陽古渡
楓林野水秦川曙今古行人自來去行人來去自無窮渡口晨
昏水東注當年此地何雄哉五侯甲第連蓬萊馬嘶渡頭燈火
起龍興夜幸温泉來温泉故宫不知處居人猶指咸陽渡天隂
鬼哭漢家陵日落猿啼秦隴樹秦漢紛紛㡬百年空餘古渡夕
陽邉英雄已盡東流在愁見寒蕪起暝煙
　張籌
　　劍石歌贈鳯山
干将飛空化為石石耶劍耶誰復識陽文藴秀墨色古隂漫積
潤苔花碧郤疑女媧𥙷天時手㫁鰲足為立極風霜剥蝕緑龜
鱗鬼神呵䕶蒼龍脊東吴南越事巳矣何物君家乃有此好竒
笑煞白猿公有道終歸赤帝子日出遥瞻殺氣凝雨洗似聞妖
血腥煆鍊不須爐鞴力胚胎自是隂陽精鳯山見之三歎息至
寳空為豪者得翻然作歌領其徳神物揮霍生顔色我能為爾
礪鋒鏑彂爾幽潜使昭赫出掃妖邪扶正直慎勿立此空庭側
　顧禄
　　秋夜讀書圖
一寒一暑相推移四時平分秋正悲山川蕭條草木萎金風淅
瀝吹羅幃夜何其長晝何促欲眠不眠歎幽獨樓上寒更聲㫁
續飛蛾翩翩繞殘燭
　張昱
　　歌風䑓
丗間快意寜有此亭長還郷作天子沛公不樂復何為諸母父
兄知舊事酒酣起舞和兒歌眼中盡是漢山河韓彭誅夷黥布
戮且喜壮士今無多縦酒極歡留十日感慨傷懐涕沾臆萬乗
旌旗不自尊魂魄猶為故郷惜從來樂極易生悲泗水東流不
再回萬歲千秋誰不念古之帝王安在哉莓苔石刻今如許㡬
度秋風㶚陵雨漢家社稷四百年荒䑓猶是開基處
　鄒緝
　　白楊河
白楊河春水碧白楊河邉多估客東風二月柳條新却念行人
千里隔㟁上居人纔數家茅茨深處見桃花小婦河邉汲新水
老翁門外㸔雛鴉桑苗未青麥苗緑牛羊散落村墟牧行客年
年任徃來居人自住楊河曲
　劉秩
　　裁衣行
裁衣須裁短短衣短衣上馬輕如飛縫䄂須縫窄窄䄂窄䄂彎
弓不碍肘短衣窄䄂時様新殷勤寄與從軍人碩郎着衣便弓
馬破敵長驅古城下眀年佩印披紫緋裁衣不比從軍時
　楊榮
　　題吴尚書山水圖
青山嵯峨半空立萬叠芙蓉紫烟濕峰前昨夜春雨深繞澗飛
花水流急隔嶼人烟凢㡬家一徑蒼苔石磴斜溪廽路細長芳
草月落林幽歸暮鴉山深洞口行人少白雲飛堕青山表恍見
滄洲樹色㣲如聞古寺鍾聲杳茆簷日出雞大喧十里烟光連
逺村依稀乍入篔簹谷彷彿自是桃花源乃知畫者通玄理點
染天機筆鋒裏尚書好竒欲得此素壁髙堂見山水人間好景
不易尋舉目隱見髙低岑㡬多溪壑幽且深欲徃從㳺吾素心
爽氣蕭蕭風滿林
　朱昇
　　望夫石
山頭照離筵望夫上青山青山日将晚行人去不返望望無休
息長江浪花白郤将望夫身化作山頭石夫歸莫訝無粧束年
年春雨苔衣緑
　黄肅
　　短歌行
來日苦少去日苦多人無百年痛當奈何不如沽羙酒與君常
嘯歌日月两跳丸川水無停波生年不滿百痛復當奈何来日
苦少去日多
　髙棅
　　擬岑嘉州凾谷闗歌送劉評事使闗西
凾闗月出照秦山秦時眀月漢時闗秦漢蒼茫㡬千載唯有闗
山眀月在此地曽經㡬戦争太平設險尚嚴兵君不見至今古
道人行處草木猶纒戦血腥故人去作闗西客驛樓官樹連秋
色華岳雲来漢畤青首陽日出秦陵白正是闗門一葉飛送君
此去㡬時歸到處知君有知已闗西詞客未曽稀
　鎦績
　　大堤曲
春風起大堤歴亂樓前柳樓頭多女兒觧勸襄陽酒襄陽估客
足黄金百千争買女兒心茱茰帳薄燈光透翡翠衾重蘭氣深
蘭氣未銷燈未滅合歡交綰丁香結良宵一刻惜如金黄金昜
擲情難歇前船南商去後船北商來不知粧鏡匣今夜為誰開
　王佐
　　醉夢軒為錢公鉉賦
東吴錢髙士索賦醉夢詩十年不是不題句我亦醉夢無醒時
問君醉夢縁何事君言不觧其中意但知痛飲復髙眠即此悠
悠是生計滄溟傾㵼供杯孟乾坤偃仰如蘧廬神逰溟涬鈞天
外心寓洪荒太古𥘉人皆掉舌談臧否君方黙坐糟丘底人皆
眀目辨媸妍君獨瞢騰黒甜裏君不見泪羅江邉人獨醒指軀
愽得千載名又不見王戎鑚李執牙籌晝夜營營筭不休人生
適意此為樂何須苦覔楊州鶴竹葉杯中閲四時蘆花𬒳底舒
雙脚錢公錢公真我師平生此意君得之連床未遂論文約潤
筆先求買酒貲我生落魄惟貪飲百事無聞只酣寝生死真同
力士鐺榮枯付與邯郸枕邯郸枕上意如何笑然當年春夢婆
貪看北海清尊滿誰顧南山白石歌吾聞醉夢之郷一萬八千
里中有仙人長不死李白佯狂不自如陳摶鼻息呼難起行行
又入無何有之郷麒麟作脯瓊為漿借得仙人笙與鶴三清八
極同翶翔
　華㓜武
　　義兵行
風蕭蕭雨淒淒義兵起程行路迷腰刀手鎗耀光輝青衫白㡌
行隊齊問渠逺行将何之官司召募征江西妻兒父母夾道啼
我今與汝生别離生别離不得己在家出征同一死麥未滿田
穗将結皇天滛雨無時歇去年秋旱號飢寒今年夏麥不得飡
生為淛西農死為江西卒廽頭語妻兒何處收吾骨率土皆王
民安敢辭苦役但愧扶犂手疇能用矛㦸碩得将相皆賢才掃
除盗賊無纎埃義兵歸來舊田里賣刀買牛復生理
　林鴻
　　月夜聞李生彈筝歌
越客本浩蕩秦筝何激掦浮亭子夜月色古一曲萬籟鳴清商
𥘉聞椘調聲戞烈志士報仇思飲血再聞宫音如扣鐘魯生揖
譲顔雍容清和變調有如此俠客聞之心欲死銀甲彈來態更
妍金魚脱却渾輕爾吾聞錦瑟五十絃湘靈夜鼓聲淒然遂令
弟子剖其半遺音尚有秦人傳秦音楚調聲雖異今古由來同
一致燕市誰知擊筑心吳門孰識吹簫意今夜聞君鼔曲聲百
杯百醉壮心横衆賔枕藉秋衾冷獨倚髙梧㸔月眀
　唐肅
　　張良鐡槌歌
秦氏并六國收兵鑄金人金人十二臨長城子房鐡槌何所得
力士一挾五百斤慱浪沙中旋風起車中白蛇欲鮑腥鐡槌一
擊副車碎白蛇未死䰟先驚偶語者棄市歩過六尺刑黔首誰
不讐狂秦所以愛良與客不爱君君惟務重法法重乃不行耰
鋤又起山東兵嗚呼韓槌不殺始皇帝楚刀終斬䧏王嬰
　觧縉
　　題文文山上已詩後
崕山雲塞海舟覆六載孤臣老燕獄東風杜宇三月三五陵望
㫁春蕪緑墨花皇皇五十六寫出江南愁萬斛當時下筆眼如
虎日落天低神鬼哭揚帆昔走儀真船手持鰲柱擎南天間闗
嶺海血灑檄囬首家國随飛烟六宫粉黛黄埃裏漢火無光吹
不起全軀肯學禇淵生嚼舌甘為杲卿死薊門草碧春萋萋髙
官不換西山薇哀吟一曲肝膓裂勁氣萬丈蛟龍飛當年恨殺
葛嶺賊恨不刳心食其肉堂堂忠義行宇宙白日青天照遺墨
落花寒食風雨時展卷如對龍虎姿再拜酹公金屈巵有酒不
讀蘭亭詩
　王偁
　　短歌行
東風吹花墮錦筵緑楊半軃青樓烟主人自為鴝鵒舞小伎更
奏鴛史絃當杯入手君不醉落日己在西山顛短歌一曲心茫
然請㸔眀鏡髙䑓上何須白髪悲芳年
　　行路難
倚劍且勿歎聴我行路難丗途反覆多波瀾焦原九折未為艱
君不見漢謡斗粟歌未䦨長門一夕秋草殘骨肉之恩尚如此
何况他人方寸間又不見綘侯身榮應繫獄賈生終對長沙鵩
功成更覺小吏尊才髙寕避眀時逐所以赤松子遠赴中林期
誰能吴江上見笑鴟夷皮驪龍有珠在滄海勸君􁃽鱗勿攖之
子推介山下屈原湘水湄當時枘鑿自不量至今憔悴令人悲
行路難難為言滄浪一棹且歸去長安大道横青天
　　古劍行贈周辰
憶昔干将𥘉鑄日五夜龍池飛霹靂秋水芒寒鸊鵜膏虹光鍔
吐蓮花質當年曽聞昜水歌荆卿不濟當如何從來相随赤帝
子颯颯秋郊泣􁁪鬼乃知神物用有時風雲變化誰能知祗今
蕭條潭水上白日徃徃蛟龍飛俠客相看䰟欲死一片雄心許
知已别來夜夜匣裏鳴憶君清淚如鉛水為君摩挲試相㸔劍
歌有曲君莫彈從來烈士皆如此茫茫萬古悲風寒
　姚廣孝
　　楊白花
楊白花雪同色既是無情况無力西蕩東飄意難必㫁送春光
何太疾薄暮水烟點緑漪化作浮萍不自知碩托春風廽故處
為伊吹入深宫樹
　　公莫舞
公莫舞公莫舞沛公倜儻真英主隆準龍顔絶代無三尺清霜
奮神武天命有在成大功况爾良平作臣輔區區范増何足取
瞋目起来撞玉斗丗稱人傑未為公我謂不及王陵母豈似當
年屠狗人怒髪裂㫮氣欲伸彘肩斗酒快意啖但知有主忘其
身公莫舞公莫舞頃王即日為亡虜秦楚來歸萬國朝六合之
中皆漢土
　曽棨(王元羙曰曽子啓如封節度募兵東征鮮華雜沓精騎/殊少/胡元瑞曰宣廟好文海内和豫雖大手稀濶而)
(名流雜出若曽子啓劉孟熈張静之李昌祺及閩中諸王/軰皆浸潤明風觧脱元習然才俱不堪宏鉅非國𥘉比)
　　邯郸曲
邯郸女兒貌如花手綰雙鬟盤作鴉窄襟小䄂巧粧束畫得秀
蛾雙黛緑婷婷嫋嫋十五餘自矜嬌態誰得如春眠不穩翠衾
薄起向東風惜花落誰家寳帯繡鴛央何處畫屏開孔雀邯郸
城中多貴逰投金填璧紛相求父憐母惜嫁時早自比連枝碩
終好芙容帳深紅錦幔烹犢炰羊列華饌生來不識機杼聲身
上羅𥜗㡬囬換翻憐鄰女嫁田家朝去採桑夜績麻年年辛苦
事織作嫁時衣裳老還着
　　墩煌曲
吐蕃健兒面如赭走入河湟放胡馬七闗蕭索少人行白骨戦
塲縦復横燉煌将士抱戈泣四方胡笳聲轉急烽烟㫁絶鳥不
飛十一年來不觧圍傳檄長安終不到借兵回紇何曽歸愁雲
慘淡連荒漠捲地北風吹雪落将軍錦韉暮還控壮士鐡衣夜
猶著城中匹綾換斗麥决戦寕甘死鋒鏑一朝胡虜忽登城城
上蕭蕭羗笛聲當時左祍從胡俗至今蔵得漢衣服年年寒食
憶中原還著衣冠望郷哭老身幸存衣在箧官軍㡬時持獻捷
　　題楊諭徳所蔵王孟端瀟湘萬竹圖
王郎畫竹何神竒落筆便覺清風吹蛟龍怒爾雷雨泣滄溟倒
捲雲淋漓有時氣酣索𥿄筆兎起鶻落誰能測縦横滿眼金錯
刀四座隂森冰雪色九疑峰髙青入天洞庭水與三江連霓旌
翠羽半眀滅至今遥拂蒼梧烟玉堂之居逈蕭爽誰與此君同
一賞闗西羙人襟抱清對此蕭然絶塵想我亦平生愛竹流乗
興欲作瀟湘逰何時泛舟弄眀月推篷却聴江南秋
　　天廐神兎歌
天廐名馬不易得鳯臆龍鬐秋兎色圉官厮養十載餘云昔來
自朝鮮國想當此馬𥘉生時蛟龍䧏精雷雨垂房星夜墮水盡
赤雲霧下繞靈風吹雄姿逸態真神駿踠健蹄髙雙耳峻目光
夾鏡烱方瞳汗血流珠膩紅暈朝鮮得此不敢騎覆以黄氊獻
赤墀廼知天廐盡龍種如此萬疋皆權竒今晨鞲出逈殊絶扈
從鑾輿自超越朝趨遠蹴交河冰夕秣驕嘶薊城月君不見驊
騮驌驦古亦多老不一試将奈何駑駘無力枉蹀躞俗馬有肉
空嵯峨平生憐爾獨遭遇繡勒金鞍照瓊署相期慎保不凢姿
萬里長随六龍馭
　胡儼
　　逺将歸
去年與即别楊花飛白雪今年候郎歸楊柳緑依依聞郎買船
下湘渚日日門前望行旅行人過盡乳鴉啼徘徊日暮空延佇
攬衣囬洞房對鏡下新粧那知清漏短但愛眀月光月光照席
凉扵水帳裏燈花散紅蘃好事從來不浪傳眀日升堂報姑喜
　唐㤗
　　歎别者
落葉分飛渡江島江上離筵對秋草千觴不滌寸膓愁强作壮
顔心已老一夫從征邉海頭三千賔客無能留在家莫笑行者
苦門風易樹身難謀君不見金瓶玉椀人皆愛東隣買取西家
賣又不見華榱廣厦交光輝前人抛棄後主誰人生少作子孫
計千里萬里難相随
　唐文鳯
　　逰子吟
朝為㳺子吟暮懐㳺子悲㳺子去日逺慈母将疇依母髪白如
雪子心皎如月但得子心如月圓照母白髪髙堂前
　李禎
　　過吳門次薩天錫韻
七澤三江通甫里楊柳芙蓉照湖水閶門過去是盤門半掩珠
簾畫樓裏莓蕪生徧鴛央沙東風落盡棠梨花館娃香徑逐䴢
鹿清夜鬼燈眀綘紗三髙祠下東流續真娘墓上風吹竹西施
去後屧廊傾歲嵗春深燒㾗緑
張和
　　夜宴曲
銅盤綘蠟流晴虹蜀絲歩障圍春風瑶釵寳髻光玲瓏紅牙按
腔白苧舞仙𬒮飄飄欲輕舉驚鴻翻雲雛鳯語水晶簾箔揺寒
星金鴨腦麝流芳馨蘭芽玉茁春娉婷鈿簧悠悠歌宛宛鯨吸
流霞恨杯淺曲欄露寒斜月轉
　于謙
　　古意
妾顔如花命如葉嫁得良人傷逺别别來獨自守空閨夜夜焚
香拜眀月月缺重圎㑹有期人生何得久别離碩将身托蟾蜍
影照見良人不寐時
　郭登
　　哀征人
天寒隴水鳴嗚咽戰馬無聲寳刀折寃鬼慘酸啼夜月青燐熒
熒眀又滅照見征夫戦時血
　徐有貞
　　題所翁出海龍圖
烈風怒捲海水空霹靂撼動扶桑宫潜淵龍子睡不穩一躍飛
上蒼天中天旋地轉吁可愕盡歛青雲出山岳釀成一滳㵼靈
瓢頃刻人間霖水作不見田居之士愁苦多把鋤學耘莘野禾
亦欲濟丗興滂沱龍兮龍兮奈爾何
　張㤗
　　用韻答陳克敬杏花下和坡公之作
春來㡬花開過春㡬人復為花主人臨流問花花不語一片已
堕青溪蘋我有春詞為花彂韶華瞥見春江雪花時不抱花影
眠孤負青天送眀月謫仙坡老一生中吟花醉月愁樽空風流
亦欲追清賞来趂君家山杏紅
　陳靖逺
　　姑惡鳥
芳池月隂春草碧有鳥有鳥啼不息千聲萬聲道姑惡粉面低
囬淚㾗落姑惡姑惡姑不惡勉力窓前勤織作食蚕繅蠒成裳
衣一家和悦無怨咨汝道姑惡胡不思新婦㑹做阿家時
　李東陽(王元羙曰李西涯如陂塘秋潦汪洋淡池而易見底/裏/又曰長沙公少為詩有聲既得大位愈自喜携)
(㧞少年輕俊者一時争慕歸之雖模楷不足而鼓舞攸頼/長沙之扵何李也其陳涉之啓漢髙乎/胡明瑞曰成化)
(以還詩道旁落唐人風致㡬扵盡墮獨李文正/具宏通/格律嚴整髙歩一時興起李何厥功甚偉是時中晚宋元)
(諸調雜興砥柱其間固不易也/又曰國朝詩流顯達無/如孝廟以還李文正東陽楊文襄一清石文隱瑶謝文肅)
(鐸吴文定寛程學士敏政凡所製作務為和平暢達演釋/有餘覃研不足是時厥後李何並作宇宙一新矣)
　　南風謡
夕陽亭中車不發南風吹塵暗城闕凌雲醉客噤不言蛙聲亂
起華林園城頭鹿車走碌碌洛陽少年羙如玉宫中夜半牝雞
啼千門萬户皆翻覆金墉城城近逺朝来暮去誰能免九原若
見楊家姑應問婦來何太晚
　　花将軍歌
花将軍身長八尺勇絶倫從龍渡江江水渾提劍躍馬走平陸
敵兵不敢逼主将不敢嗔殺人如麻滿山谷徧體無一刀鎗㾗
太平城中三千人楚賊十萬勢欲吞将軍怒呼縛盡絶罵賊如
狗莫敢狺檣頭萬箭集如蝟将軍碩死不碩生作他人臣郜夫
人赴水死有妻不辱将軍門将軍侍婢身姓孫收屍葬母抱兒
走為賊俘虜随風塵寄兒漁家属老姥死生已分歸蒼旻賊平
身歸竊兒去夜宿陶穴如生墳亂兵争舟不得渡墮水不死如
有神浮槎為舟蓮為實空中父老能知津孫来抱児達行在哭
聲上徹天能聞帝呼花雲兒丰骨如花雲手摩膝置泣復歎雲
汝不死猶兒存兒年十五官萬户九原再拜君王恩忠臣節婦
古稀有嬰杵尚是男兒身英雄在丗竟不朽下可為河岳上可
為日星君不見金華文章石室史嗟我欲賦豈有筆力囬千
鈞
　　眀妃怨
莫倚朱顔好妍媸無定形莫惜黄金貴能為身重輕一生不識
君王面不是丹青誰引薦空将艶質惱君懐何似當時不相見
君王幸顧苦不早不及春風與秋草却羡蘇郎男子身猶能仗
節長安道休翻胡語入漢宫祗恐伶人如畫工畫工形貌尚可
改何况依稀曲調中
　張弼
　　假髻曲
東家羙人髪委地辛苦朝朝理髙髻西家羙人髮及肩買粧假
髻亦峨然金釵寳鈿圍珠翠眼底何人辨真偽夭桃窓下來春
風假髻羙人先入宫
　謝鐸
　　歲暮行
歲暮君莫憂歲暮君莫喜人生百歲苦不長一日愁來劇如此
古來志士悲白頭一息尚存心未休達人徃徃亦觧此秉燭欲
為長夜逰歲暮君莫憂歲暮君莫喜百歲千秋共如此
　史鑑
　　秦淮歌
停君金叵羅聴我秦淮歌長江西来㡬千里沿洄直入䑓城裏
浮青蕩緑南北流至今猶號秦淮水秦淮之水能容舟秦淮之
上花滿樓美人捲簾垂玉鈎太白仙人清夜逰酒酣乗舟徃石
頭棹歌渡淮水倒披紫綺裘英風撼五岳豪氣隘九州邇來四
千四百九十五甲子無人繼此移山倒海之風流水光依然月
如故㫁雲零落令人愁豈無清歌與羙酒與子碌碌誠堪羞我
歌秦淮歌送君秦淮去城西酒樓在何處主人今非舊孫楚且
須痛飲歌達曙達曙歌醉方寝笑壓吴姬股為枕滿身糢糊覆
宫錦眀年我亦泛秦淮手觧金龜就君飲
　王鏊
　　棄婦怨
妾命薄妾命薄妾命自薄君不惡玉顔自昔誤主恩得奉餘光
侍帷幄兎絲横倒附青松豈謂青松久難托前時糟與糠常與
君同怡今日梁與肉知君懽對誰君如大江水妾如水底石江
水日夜流不囬石抵狂瀾終不昜哭城城亦圯灑竹竹亦斑土
木猶可感君心終不還妾命薄妾命自薄君不惡
　李夢陽(王元羙曰歌行之有獻吉也其猶龍乎仲黙于鱗其/麟鳯乎/胡明瑞曰獻吉學杜歩趨形骸登善之模)
(蘭亭也于鱗擬古割裂餖飣懐仁之集聖教也心如獻吉/歌行于鱗七言律斯為雙雕並運各極摩天之勢)
　　上元訪杜鍊師
宣皇昔時乗八風御龍㳺戯行烟空馬前两两侍玉女别館多
在蓬萊宫朝天宫中舊時殿樓䑓晝鎻無人見琉璃井塌青苔
滿松檜森森月如練嗚呼徃事難具陳燈火如山又一春北斗
壇西訪隱淪我師黄衫白􁴠巾坐我更致西樓賔玉杯㶑灔赤
瑪瑙織罽四角銀麒麟酒肉山堆滿堂醉仙厨徃徃來八珍孝
宗之朝五真人師也磊落當其倫自言召見親賜食曽把丹書
獻紫宸如今寂寞㸔春色銀魚玉帯無消息豈惟魚帶無消息
欲語吞聲淚沾臆勸師對此莫酸辛丗間萬事如轉輪且将芳
草供生計聊與烟霞作主人月偏綵雲當牖生旋呼两童吹玉
笙聞師妙得逡廵術百壺倒盡還須傾古來仙子尚誰在飲者
翻垂千載名名垂千載亦區區酒䦨燈昏夜復徂不見泰陵草
已宿春生樹啼雙老烏此時亦應羣帝趨金燈翠旗光有無
　　寄張侍御
嚶其鳴矣彼何求天下碩識韓荆州心傾義投神便徃萬古不
廢江河流張侯窟起西南裔覽輝振翮風雲際鉤陳蒼凉閶闔
閉排閽直謁蓬萊帝豸冠峩峩不動紳挺身遂作蘭䑓賔竊憤
辛𥚑謂淟涊誓與朱檻争嶙峋已㸔騕褭狹道路復訝鵰鶚卑
風塵霜飛維楊海月苦陽行沮洳汾花春還朝衮衣換日月立
仗正色揩星辰行歩既工馬從瘦諌草每就雞将晨餘力猶馳
翰墨圃先秦两漢文心苦壮志真趫劍閣銘幽懐緬擬歸田賦
拖朱響玉豈不足靦面徒餐竟何𥙷及時碩作朝陽鳯不然退
與漁樵伍予也綸竿孟諸客心本無他衆莫白李白丗人欲殺
之蘇軾能詩遭貶斥雷劔雖埋光在天卞玉未剖終為石垂老
重逢四海清虗名幸免諸公擲思君欲追稽吕駕贈言輒踐回
由迹有田負郭不餓死且自射獵芒碭澤
　　石将軍戦塲歌
清風店南逢父老告我己巳年間事店北猶存古戦塲遺鏃尚
帶勤王字憶昔蒙塵實慘怛反覆勢如風雨至紫荆闗頭晝吹
角殺氣軍聲滿幽朔胡兒飲馬彰義門烽火夜照燕山雲内有
于尚書外有石将軍石家官軍若雷電天清野曠來酣戦朝廷
既失紫荆闗吾民豈保清風店牽爺負子無處逃哭聲震天風
怒號兒女床頭伏鼓角野人屋上看旌旄将軍此時挺戈出殺
胡不異草與蒿追北歸來血洗刀白日不動蒼天髙萬里烟塵
一劍掃父子英雄古來少天生李晟為社稷周之方叔今元老
單于痛哭倒馬闗羯胡半死飛狐道處處􁁅聲噪鼓旗家家牛
酒犒王師休誇漢室嫖姚将豈説唐朝郭子儀沉吟此事六十
春此地經過淚滿巾黄雲落日古骨白沙礫惨淡愁行人行人
來折戰塲柳下馬坐望居庸口却憶千官迎駕𥘉千秉萬騎下
皇都乾坤得見中原主日月重開再造圖梟雄不數雲䑓士楊
石齊名天下無嗚呼楊石今已無安得再生此軰西備胡
　　呉偉松窓讀易圖歌
仄巗泉流石無數素壁濛濛起烟霧君家屋宇在城市何以堂
上生松樹側聞江夏生氣酣掃毫素絶壁風雷㧞地起意匠鑿
天天為怒泰山古根生眼前俄頃縮出徂徠山懸蘿掛薜裊裊
黒復有草舍松之間牕間老人鬂髮秃手翻一編周易讀空山
瑟瑟翠濤激長千冥冥暮花撲逺知既已死希夷不復作青山
石室杳何許恍然置我此丘壑翻愁一夕雷電入六丁追書上
寥廓又畫石下根屈曲如老龍胡奴暝踏孤岩菘蓬頭赤脚露
两肘月眀汲泉山澗中却憶前年召畫師江夏吴生亦與之短
褐垢臉見天子禮貌雖村骨格竒帝令待詔仁智殿有時半酣
𬒳召見跪翻墨汁信手塗白日惨淡風雲變至尊􁀼笑中官羡
五矦七貴争看面請觀此幅松舍圖黄金失價連城賤呉生呉
生大氣岸一言不合輒投硯
　　送李帥之雲中
黄風北來雲氣惡雲州徤児夜吹角将軍按劍坐待曙紇千山
揺月半落槽頭馬鳴士飯飽昔無完衣今繡襖沙塲緩轡行射
鵰秋草滿地單于逃
　　楊花篇
洛陽三月春風起楊花飛入千門裏只見朝縈上苑烟那知夕
逐東流水苑烟流水無休歇暧日輕盈渡仙闕趙女瑶䑓貯綵
霞班娘團扇啼眀月綵霞明月㡬沉輝陌上行人亂撲衣征夫
柳塞愁㸔雁少婦香閨懶上機柳塞香閨萬餘里草色連天度
隴水玉門闗外雪猶飛章䑓樹裏風先起誰家浪子千金馬平
眀挾彈章䑓下頭上羅巾玳瑁簮腰間寶鋏珊瑚把踏絮來尋
賣酒家持香坐調當壚者當壚羙女怨陽春笑掇楊花襯錦䄄
青樓薄暮難消遣白雪漫天愁殺人冥冥漠漠春無極此時惟
有楊花色一朝風兩蘼蕪爛獨掺垂條三歎息
　　漢京篇
漢京臨帝極複道衆星羅烟花開甸服錦繡列山河山河自古
稱佳麗城中半是王侯第峻閣重樓夾道懸雲房霧殿森虧蔽
牧䐁賣珠登要津樊侯亦是鼓刀人時來叱咤生風雨奄見吹
嘘走鬼神平津結兄盖侯弟杯酒相看何意氣執鞭盡是虎賁
郎守門不説長安尉長安烽火入邊城挺劍辭君萬里行去日
千官遮馬餞歸來天子䧏階迎朱弓尚抱流沙月寳鋏常飛瀚
海星不分燕然先勒石真教麟閣後標名豈知盛滿多仇忌可
惜榮華如夢寐地宅田園奪與人丹書鉄劵成何事霍氏門墻
狐夜號魏其池館長蓬蒿三千劍客今誰在十二珠樓空復髙
後車不戒前車覆又破黄金買金谷洛陽亭榭與山齊北邙車
馬如雲逐隂郭豪華真可憐雲䑓将相珥貂連當時却恠桐江
叟獨着羊裘伴帝眠
　何景眀(王元羙曰李源風何源雅風故長變以眀志耳覩其/沉深莾宕激昻鼓壮喑嗚􁂋悽忽正而竒正若嶽厲)
(竒若海颶則李子哉是固少遜要之其縁情即象觸物比/類靡所不遂璧坐㡬馳文霞淪漪緒飈摇曵春華徐發驟)
(而如淺復而彌深疑無踰何子而上者)
　　行路難
牀有織綺箧有織素請君視綺還視素憐新不如莫棄故樽中
有酒盤有飱聴我為歌行路難衆中懽樂多志氣豈知他人不
得意白日有時不照地安能保君常不棄天河熒熒西北轉織
女牽牛不相見由來天上亦别離何恠人間有悲怨丗情磷薄
惡衰賤駕車馳馬如雷電少年不得君愛惜紅顔勝人亦何益
　　俠客行
朝入主人門暮入主人門思殺主仇報主恩主人張燈夜開宴
千金為夀百金餞秋堂露下月出髙起視廐中有駿馬匣中有
寳刀㧞刀躍馬門前路投主黄金去不顧
　　易水行
寒風夕吹易水波漸離撃筑荆卿歌白衣灑淚當祖路日落登
車去不顧秦王殿上開地圖舞陽色沮那敢呼手持匕首擿銅
柱事已不成空罵倨噫嗟嗟燕丹寡謀當滅身光也自刎何足
云惜哉枉殺樊将軍
　　鴻門行
沛公昔日分義軍旌旗十萬西入秦山東諸侯皆後至咸陽萬
姓思為臣項王東來怒如虎置酒朝㑹鴻門下門前壮士擁盾
入座上小臣㧞劍舞爭雄較勝未可量相㸔杯酒成倉黄揮刃
醉撃玉斗碎攬帶空懸寶玦光沙丘城邊祖龍死芒碭山旁匿
天子澤中夜聞白蛇㫁覇上朝㸔赤雲起君不見劉郎供帳出
秦宫宫中火照三月紅英雄為謨自有術亞父徒知殺沛公
　　垓下行
咸陽原上失秦鹿戍夫入闗競馳逐君王自負十尺軀傍人更
訝重瞳目横行按劍一何威叱咤四海随指揮諸侯北面受金
印壮士東歸盡錦衣隂陵道中夜失援垓下孤軍獨迎戦百萬
王師來震天八千子弟随飛電自言百戦當一身寕知一敗損
威神羙人帳下看無主駿馬江邊棄與人楚歌聲髙暮雲佇孤
燈對酒惨不語盖丗英雄力㧞山一夕悲哀淚如雨君不見三
軍縞素行負戈烏江不渡愁風波古來失道衆所棄父老雖憐
将奈何
　　大梁行
朝登古城口夕藉古城草日落獨見長河流塵起遥觀大梁道
大梁自古號名區富貴繁華代不殊髙樓歌舞三千户夾道烟
花十二衢合㳫輪騶交𬗋陌鳴鐘暮入王矦宅紅粧不譲掌中
人珠履皆為門下客片言立賜萬黄金一笑還酬雙白璧帯甲
連管殺氣寒君王推轂将登壇彎弧自信成功易㧞劒那知報
怨難已見分符連楚越更聞飛檄救邯鄲一朝運去同衰賤意
氣雄豪似驚電楊花飛入侯嬴館草色淒迷魏王殿萬騎千乗
空雲屯綺構朱甍不復存夜雨人歸朱亥里秋風客散信陵門
川原百代重囬首宋寝隋宫亦何有逰鹿時銜内苑花行人尚
折繁䑓柳繁䑓下接古城西春深桃李自成蹊朝來忽見東風
起薄暮飛花滿故堤
　　漢将篇
漢家西北烟塵起烽火夜照西京裏胡馬奔騰一萬騎闗塞逶
迤五千里飛符挿羽何精强連營列陣掃邊疆已見将軍屯細
柳更聞天子獵長楊長楊羽獵兵威振疊鼓鳴鉦聞逺近龍鳳
遥分天上軍魚蛇徧閲雲中陣長安驄馬俠少年金鞭玉轡鐡
連錢共看㧞劍追驕子自許彎弓射左賢驚風晝起邊沙漲踈
勤黄雲迷所向飲馬寒臨月窟傍驅兵夜度天山上䧏旗欵節
樹戎城卷斾逥旌入帝京征人半死龍庭戦壮士俱標麟閣名
麟閣功名不易得貴臣良相徒顔色威胡盡道李飛将還漢誰
言蘇屬國玉門闗外朔雲愁燕頷書生亦白頭君王自憶亷頗
軰義士羞稱萬户侯
　　明月篇
長安月離離出海嶠遥見層城隱半輪漸有阿閣銜𥘉照㶑灔
黄金波團圓白玉盤青天流景披紅藥白露􁀼輝泛𬗋瀾𬗋瀾
紅薬西風起九衢夾道秋如水錦幌髙褰香霧開瑣闈斜映輕
霞舉霧沉霞落天宇間萬户千門月眀裏月眀皎皎陌東西栢
寝岧嶤望不迷侯家䑓榭光先滿戚里笙歌影乍低濯濯芙蓉
生玉沼娟娟楊柳覆金堤鳯皇樓上吹簫女蟋蟀堂中織錦妻
别有深宫閉深院年年歳歳愁相見金屋螢流長信階綺櫳燕
入昭陽殿趙女通宵侍御床班姬此夕悲團扇秋來眀月照金
徽榆黄沙白路逶迤征夫塞上憐行影少婦窻前想畫眉上林
鴻雁書中恨北地闗山笛裏悲書中笛裏空相憶㡬見盈虧淚
沾臆紅閨貌減落春華玉門膓㫁逢秋色春華秋色逓如流東
家怨女上粧樓流蘇帳捲𥘉安鏡翡翠簾開自土鉤河邊織女
期七夕天上嫦娥奈九秋七夕風濤還可渡九秋霜露逈生愁
九秋七夕須㬰易盛年一去真堪惜可憐揚彩入羅幃可憐流
素凝瑶席未作當罏賣酒人難邀隔席援琴客客心對此難蹉
跎烏鵲南飛可奈何江頭商婦移船待湖上佳人挾瑟歌此時
慿䦨垂玉筯此時滅燭歛青蛾玉筯朱顔苦銜怨緘怨含情不
能吐麗色春妍桃李蹊遲輝晚媚菖蒲浦與君相思在二八與
君相期在三五空持夜𬒳貼鴛央空持暖玉擎鸚武青衫泣掩
琵琶弦銀屏忍對箜􁣖語箜􁣖再弹月已㣲穿廊入闥靄斜輝
歸心日逺大刀折極目天涯破鏡飛
　　赤壁圗
周郎舳艫大江半曹氏旌旗眼中㸔當時萬馬下中原江水千
年餘㫁岸黄州逐客玉堂仙停舟到此悲秋天龍争乕闘慨徃
事酹月酬風懐昔賢古人今人皆已矣吁嗟丹青乃誰子赤壁
之山只如此
　　畫魚
大魚昻蔵若人立衝波䟦浪風江急傍觀二鯉各有神倐忽波
濤随出入中堂鬐鬛動杳冥坐久始識為丹青青天萬里拂絹
素筆力咫尺開滄溟禹門天池雲霧裏白晝雷霆行地底何人
有力移置此酒酣相視一改容只愁化作三蛟龍
　徐禎卿
　　青門歌送吴郎
吴郎醉嗜長安酒落魄自言為客久走馬頻㸔上苑花回鞭㡬
折青門柳青門瞳曈魚鑰開乳燕㳺絲相逐來柳下雕鞍留别
𬒮花間酒盞覆蒼苔浮雲去去辭城闕芳草連天那可歇野店
春風聴早鶯闗河曉樹懸新月千里淮流雙畫橈廣陵驛前逢
暮潮落日帆歸楊子渡青山家對伯通橋吾家流水原非隔宛
轉胥䑓通巷陌草長難尋仲蔚居林深不辨陶潜宅清溪屋下
可垂綸復有蓴羔足養親君歸倘食氷絲鱠為念羈棲塞北人
　　将進酒
将進酒乗大白硨磲為罌錦作羃燕京杜康字琥珀朱緡三千
酒一石君呼六慱我當擲盤中好采顔如花鴛央分翅真可誇
壺邊小姬㧞漢幟壮士失色徒喧譁拉君髥勸君酒人間得失
那復有男兒運命未亨嘉張良空槌慱浪沙秦皇按劍搜草澤
豎子來為下邳客一朝崛起佐沛公身騎蒼龍𬒳赤舄滅楚蹙
項在掌間始知橋邊老人是黄石狂風吹沙黒漲天天山雪片
落酒筵錦屏繡幙不覺煖齊謳趙舞繞膝前人生遇酒且快飲
當塲為樂須少年何用窘束坐自煎陽春豈發斷蓬草白日不
照黄壚泉君不見劉伶好酒無日醒幕天席地身冥冥其妻勸
止之舉觴向天白婦人之言不足聴又不見漢朝公孫稱鉅公
脱粟不舂為固窮規行矩歩自衒丗不若為蝨處禈中丈夫所
貴豈窮苦千載倜儻流英風人言徐卿是癡兒䄂中吳鉤何用
為長安市上歌撃筑坐客知説髙漸離我醉且倒黄金罍丗人
笑我哺糟而揚醨吁嗟屈原何清漁父何卑魯連乃蹈東海水
梅福脱帽青門枝眀朝走馬報讐去襄子橋邊人豈知
　邊貢
　　題金谷園圖賦得緑珠怨
誰言妾命薄結髪承主恩誰謂妾身輕寵冠金谷園園中桃李
千萬樹對妾妍華避無處徘徊歌舞曲未終門外戦鼓聲逢逢
當時只倚紅顔貴豈料紅顔為主累主家髙樓天與齊妾身不
惜委黄泥他生碩作􁋚泥燕長傍樓中梁棟棲
　康海
　　秋風詞
長安道上秋風起吹入青門草靡靡客子携琴燕趙來一感秋
風心欲死鳴鞭躍馬過我前那堪杯酒重留連酒酣意氣百志
奮談笑須臾空百年坐中歎爾壮士心人事何須問古今張蒼
亦能論刑法君平徒然卜六壬仲尼治國苦不稱曽参事母尤
難信時勢摧人着處生英雄遇抑常遲鈍南山磊磊雲氣横寒
泉湔湔終日鳴請君拂䄂謝人丗與爾常為谷口耕
　孟洋
　　客有謂余道京師故事感而賦傷歌行
君不見長安富家種花竹綺窓蘭榭如金谷四時留客宴常開
齊絲燕管日追陪酒酣賔主皆傾倒盡道結交苦不早醉倚佳
人池水邊腥膻厭飫出時鮮促歌索舞從君欲風度青林眀月
懸可憐今夕同歡讌事到眀朝有更變家破亭䑓日漸非園荒
桃李花如霰主人辭舍燕分飛送塟無人弔者稀諸兒道上有
飢色舊客相逢不相識莫笑哀絲重愽徒人生緩急誰所無叩
門不以親為觧始是昻蔵一丈夫
　殷雲霄
　　行路難
少年白馬珊瑚鞭㳺冶長安大道邊歸來暫向青樓卧千金買
醉不論錢窮巷老生亦何為經年讀書只下帷漢朝天子方好
武頭童齒豁憐者誰
　鄭善夫
　　汶上對月
焉耆八月風髙起鴻雁羣飛渡淮水月下清砧愁逺人天涯芳
草思公子王郎哀時最蕭瑟萬里迢迢向南國呼我上船設氷
鱠仰天頌酒開胷臆闗山茫茫何處邊但見急管哀中天馮夷
聴曲波面出楊柳亂落西風前酒酣月落歌未巳隴思江情㗳
然起未掛姓名玉策上碩添海水金樽裏人生合歡那可測有
似大海翻萍葉囬首親朋各别離豈無江漢通舟楫浮光過鳥
不復駐達官好爵身之蠧况乃豺狼横地軸何限驊騮窘天歩
竹林諸賢皆酒徒嗣宗只碩歩兵厨古来賢達一澌盡醉郷之
托今何如
　顧璘
　　古壮士歌
山西壮士何才雄虬鬚燕頷生英風青春挾槊三邊外白晝探
丸九市中一身列侍麒麟殿跨出龍駒萬人羡狐腋朝裁趙客
裘鵜膏夜淬吴王劍生年十五事横行肯學操觚記姓名當衢
賈勇萬乗避臨危重義一身輕田文雞狗真餘子有足不曵春
申履眼前國士稍傾心慷慨橋隂為君死
　王廷相
　　南昌行
豫章妖星蝕太白飛入鉤陳闘光赤欽天愽士不敢奏逺臣見
之空嘖嘖周公卜鼎八百春漢代規摹逺過秦山東諸侯自破
滅淮南雞犬安能神白洲老子中䑓長何用文章䛕莽新慶陽
鄙夫稱雄特學得兵書翻助賊南風不用北人力東門黄犬嗟
何及君不見河南許汝登皎皎真丈夫口中舌可㫁萬歲不肯
呼匣裏寳刀光雷電悔不先彂梟賊顱報國心丹不言苦甘死
寕能效囚虜巳拚魂作太湖雲何惜血染洪州土黄霾塞天白
日昏長風翻江帝心怒鄱陽未接動王師坐令狂奴氣先阻汝
登汝登振古豪吞聲苟免蜉蝣曹
　王守仁
　　廬山東林寺
東林日暮更登山峰頂髙僧有蘭若雲蘿磴道石參差水聲深
澗樹髙下逺公學佛却援儒淵明詩酒不入社我亦愛山仍戀
官同是乾坤避人者我歌白雲和者寡山自點頭泉自瀉月眀
壑底忽驚雷夜半天風吹屋瓦
　　宿廬山寺
昨逰開元殊草草今日東林逰始好手持蒼竹撥層雲直上青
天招五老萬壑笙竽松籟哀千峰掩映芙蓉開坐俯西岩窺落
日風吹孤月江東來莫向人間空白首富貴何如一杯酒種蓮
栽菊两荒凉惠遠陶潜骨何朽乗風我欲還金庭三洲弱水連
沙汀他年海上望廬頂烟際浮萍一點青
　杭淮
　畫山水
烟霞蒼茫忽在座半空樓閣浮青春不須更問畫者誰對此頗
覺滄洲真白鷺羣飛雪點亂緑江萬頃苔文新漁舟两两停不
去桃花春雨迷江津更扵松下貌二老凉風蕭蕭白葛巾仰天
一笑觀日出避丗豈是巢許倫吾生亦有烟霞癖瀟洒筆端欣
㑹神酒罷聊歌紫芝曲谷口青山生白雲
　王璲
　　和髙季廸将進酒
君不見雲中月清光乍圓還又缺君不見枝上花容華不久落
塵沙一生一死人皆有緑髮朱顔豈能乆尊前但使酒如䋲肘
後何須印懸斗咸陽黄犬悔巳遲至今千載令人嗤試㸔古來
功業士何如陌上逰冶兒百年飄忽寄宇内日日歡娱能㡬歳
勸君莫惜嚢中金便趂人前先買醉臨邛壚頭緑蟻香柳花捲
雪春茫茫吴姬越女嬌相向痛飲須盡三千觴興來狂笑縦所
適慎勿畏他權貴客東風吹落頭上巾此夕獨醒端可惜一朝
羅綺生網塵粧樓空鎻青蛾人酒星不照九泉下孤鳥自㺯山
花春觧我金貂脱君素裘白日既沒秉燭遨逰君為我舞我為
君歌歌舞相合其樂如何
　李春芳
　　織婦詞
白露沾衣草蟲唧唧老婦田間夜夜紡績達曙猶聞機杼聲衰
年辛苦何時極𥘉三𥘉四月𥘉見連宵坐待月如練木綿花少
筋力衰七日促成一疋半児啼飢女號寒里胥到門横索錢機
杼倚壁雙淚漣
　柯潜
　　山水圖為兵部員外郎王恕題
玉堂清署春風前焚香㸔畫皆神仙畫中風物得真意峰巒隱
約生雲烟大山如龍欲飛去小山盤盤如虎踞奔流一道破山
來散作濤聲滿江樹逺村徴茫三两家古渡無人横㫁槎近村
茅屋䕃榆柳門前沃土饒桑麻别有髙亭向洲渚斜日滿簾水
禽語滄波浩浩勢吞天蜃氣昏昏欲成雨𥘉疑匡廬山下落星
灣又似洞庭湖上之君山瓊宫貝闕倚霄漢無乃蓬萊方丈非
人間我生慣喜山中樂随意雲樓與山閣故郷一别今十年石
洞梅花㡬開落臨圖忽憶舊逰踪便欲沿溪上丘壑此身留滯
未應歸回首江天雲漠漠
　　雪麓漁舟圖
大山小山無寸青長江萬里如月眀楚天不盡鳥飛絶老樹欲
動風無聲何人方舟順流下草衣篛笠俱瀟灑蓬底有児能讀
書不是尋常釣魚者玄真子陶朱翁避丗逃名俱已矣後來空
自談髙風我視功名等塵垢何似忘言付杯酒武陵豈必皆神
仙桃花流水人間有
　俞泰
　　朝天宫杜真人畫
亂雲閣雨山欲低溪烟籠樹村欲迷鍊師採藥入雲去樹底茅
茨空鶴栖雲開須臾鍊師返庭鶴一聲人意逺本來大道自森
然萬木蕭踈落霞晚
　顧清
　　夜泊鳳皇山聞鳥啼有感
吴𧖟三眠欲上山吴禽夜啼吻欲乾啼言摘山湏㸔火天欲眀
時啼更苦青樓羙人紅錦帷歌舞歸來月已低銀缸斜眀照春
睡問着摘山渾不知
　張鳳翔
　　從軍行
桓桓二十羽林郎時縁宿衛親君王逢時馳上上林道虎皮裁
鞍装七寳遼東弓挽五石强逢虎虎斃逢熊殭俄聞戦書報天
子怒㧞寳刀斫案起刀頭字刻天漢年曽助衛霍收三邊黄昏
繋肘出城去刷地龍媒等飛翥半夜已度黄河流平眀手提血
髑髏單于斬獻夭顔喜侯封裂地一千里廟堂肉食多詭随争
如六郡良家兒
　錢福
　　對酒行
君不見仲尼大聖生絶周道徳直與天地侔河水洋洋賦歸去
不與石闘并龍求魯人有目詎能識乃云此是東家丘又不見
晦庵始仕桐安時自云抱負無一施立朝未滿四十日拂衣歸
去成棲遲要津忽起偽學禁弟子逺竄遭流離聖賢不遇尚如
此薄材何必干眀時不如常對一尊酒午醉未醒眠到酉丗態
人情淡不交清風眀月來吾囿亂愁豁去壮顔開此身如在無
何有樂矣乎樂矣乎天地皆吾安樂􁯾何必馳驅名利途竇梁
顯宦今寂寞石王富室還如何到頭萬事一蕉鹿有酒莫惜頻
頻沽春風吹來何處鳥聲聲似喚提胡盧花前醉倒花下卧月
移花影來相扶試㸔屈子沉湘水不如賀老逰鑑湖春風行樂
莫蹉跎頭角不受風塵磨今日樂眀日樂李白去兮吾復作生
計在天從厚薄咲煞楊雄讀盡書寂寞無言自投閣
　孫一元
　　山中人歌
山風日暮吹黄獨山人歸來山中宿白雲萬頃髙映屋山光相
對眉髪緑萬物到手吟不足詩草床頭牛腰束麋鹿相過亦不
觸毳𫀆芒屩識髙躅我今鍊藥山之麓山中之人駕黄鵠
　沈周
　　暑中冩雪圖
六月添衣喚童子自畫雪圖茅屋裏玉花出筆飛上樹惨澹隂
山無乃是老生放筆還自笑顛倒炎凉聊復爾門前有客來借
㸔滿眼黄塵汗如雨
　　㸔送吟勸陳丗則酒
花下一壺酒人與花酬酢樹上百枝花花對人綽約昨日顔色
正鮮妍今朝少覺不如昨人若無花人不樂花若無人花寂寞
㸔花不是久逺事人生如花亦難托去年花下㸔花人今年已
漸随花落花且開酒且酌催花鼓板撾芍藥醉他三萬六千塲
我與花神作要約
　　将進酒
君不見人生百年駒過隙何况人生不滿百又不見來丗不可
待徃丗不可追百年三萬六千日日日爛醉君何辭天公那得
私人物頭上不可掃自髪所以知章眼落井底花太白手捉江
中月金蓮畫炬飛碧烟趙女起舞踏四筵主人勸客連夜飲似
恐明朝非少年新豐酒槽滴紅露十千一斗亦有數為君點却
𬗋綺裘不惜更脱珊瑚鉤門前楊花如水流入來愁人風滿樓
将進酒開君愁
　　春歸曲
今朝三月三十日問春果是眀朝歸春歸當尚何處去春亦不
言花亂飛東家蝴蝶已無頼强逐㳺絲揚落暉青樓粉暗女子
嫁朱門烏啼賔客稀春一去萬事非臨岐更把一杯酒愁見墻
頭梅子肥
　文徴眀
　　見新燕
杏花飛飛春燕來主人花下新堂開花間相見驚相識緑樹東
風捲簾入漠漠踈簾碧草齊斑斑小雨青泥濕城中甲第連雲
起畫棟朱甍春旖旎如墨寧無繡幕思多情却向茅簷底茆簷
日暖繡户寒古來只作尋常㸔乃知物性無新故丗情自爾分
貧富我家舊宅經㡬遷僅有此屋三年前人言禽鳥得氣先主
人貧病何當痊人生未怕常貧賤但碩年年見新燕
　　五月十七夜與湯王諸子石湖行春橋待月
夕光浮山蒼靄横行春橋東江月生長風吹波天鏡濶白波渺
渺菰蒲聲㣲瀾壓玉揺空眀扁舟忽動江湖情􁊥頭魚蝦夜可
買得酒試與諸君傾山空夜久人竟醉髙歌互答漁舟驚漁舟
天上來棹入滄溟去似聞漁歌縹緲不㫁出烟蘿水逺天長不
知處一髪青山落鏡中萬里横河碧空曙人生行樂不易得賞
心况有尊前客江山如畵酒如澠相看不飲空頭白不見橋東
千尺䑓吴王曽此夜㘅杯歡讌不堪芳漏永西施舞罷越兵來
越兵已成功越王安在哉鴟夷竟去不復廽吴宫越壘空復生
蒼苔千古興亡搃烟滅只有湖山未消歇吴王去來今㡬時㡬
人能醉湖中月
　　漁隱
漁翁老去頭如雪短笠輕蓑舟一葉百頃魚蝦足嵗租十隻鸕
鷀足家業横笛朝衝柳外風浩歌夜弄波心月不嫌湖上有風
波丗上風波今更多
　祝允明
　　答孫山人太𥘉寄吟卷歌
秋風落葉露為霜羙人去我天一方只知朔雁翔南去寕觧魚
書可寄将分開尺素雲生手濯濯芙蓉倚楊柳金丹熒熒伏鼎
竈寳劍時時拂河斗仙韶本是清都樂欲奏人間舞羣獸去年
送别吴王䑓屐齒㣲踪長緑苔相思每望秦川月寄信俄傳越
使來越使能寄書不知書中意何如君能寄書卷不知我膓車
輪轉李白上天鮑照没此聲何處君留得霞為衣兮月為澤金
光草兮換君骨二子雄風不可尋九霄星露夜沉沉但㸔一片
千年月懸向青天照我心
　　王右丞山水真蹟歌
生烟漠漠中有樹樹外田家㡬家住重巒複塢随不㫁茅舍時
時若菌附两人並向魚梁渉一鳥遥從翠㣲度行雲淡映荒水
陂似有斜陽帯㣲煦傍篠白沙眀青林滃成霧乍眀乍晦景萬
變想當夏盡秋𥘉處石墻短縁隈隈水淺縈廽寛平一畝蔽層
屋板扉犬吠無人開書堂樹深晝寂寂主人應是王摩詰清晨
騎鹿㸔田出行過柴沜日向夕㑹招髙適與裴廸共賦輞川佳
事畢圖成興盡詩未筆
　唐寅
　　七夕歌
人間一葉梧桐飄蓐收行秋囬斗杓神官召集役靈鵲直度銀
河横作橋河東羙人天帝子機杼年年勞玉指織成雲霧紫綃
衣辛苦無歡容不理帝憐獨居無與娱河西嫁與牽牛夫自從
嫁後廢織絍緑鬂雲鬟朝暮梳貪歡不歸天帝怒責歸却踏來
時路但令一歳一相見七月七日橋邊渡别多㑹少如奈何却
憶從前歡愛多匆匆萬事説不盡玉龍已駕随羲和河橋靈官
催曉發令嚴不肯輕離别便将淚作雨滂沱淚㾗有盡愁無歇
吾語織女君莫怨天他無窮㑹相見猶勝嫦娥不嫁人夜夜孤
眠廣寒殿
　蔡羽
　　越來溪
越來溪光常浥浥逺接吴江混寒碧暝鍾未起秋霞飛坐眺無
如茶磨石越來溪上多逰人香車寳轡俱生塵桃花始紅芳草
緑三月來尋曲江曲春花秋月無盡頭朝來暮徃何時休吴臺
越館今何在蒼烟碧石俱含愁我来八月露氣凉常從雲端開
竹房溪山一卧便十日形骸爾我渾相忘沙眀鳥白奈不得况
是長橋菰米香
　陳淳
　　搗衣篇
夜迢迢草白露寒衣未曽絮碧杵白玉床桂花龍水香長廊曵
􁮑踏月光莎雞出户螢入房金井梧桐生夜凉凉風起聲轉促
繡閣瓊窓　眀燭悽悽玉闗情秋半亂心曲亂心曲其奈何銀
河咫尺愁風波何况桑乾道路多
　常倫
　　去歲
去歲偶來㳺燕趙不謂留滯長安道半年館糓長安道自笑謀
身何草草買舟復作壽春行南北相望何浩渺千里遨逰類轉
篷百年悠悠不自保古稱沉憂令人老覧鏡自覺容枯槁男兒
三十亦不少浩歌歸去誰云蚤
　楊慎
　　流螢篇
沉沉雁沼鬰棲連隱隱龍宫熠燿然濛晴零雨東山下䬃轉薰
風南陸邊可憐合暈暉玄夜可惜分華簇綘天綘天玄夜景㣲
茫氷簟銀床漏未央誰家院落非天燭何處園林不夜光夜光
瀼露下天燭凉氛㵼隂雨遥穿翡翠簾流星近度鴛央瓦此時
蟋蟀罷宵征此際蜩螗停沸聲長門團扇班姬　阿房卷衣秦
后屏蘇婦下機粧不理卓女當罏酒半醒為見流螢思逺道為
感流年惜芳草暝㸔雙星烱不眠曉望長河白如掃蕩子從軍
向月支閨人對影殢秋期𧖟絲婉轉連環字雁帛殷勤織錦詩
碩得逢君拾光彩不教賤妾歛愁眉
　　垂楊篇(椘雄苴刀橋有垂桞一株婉約可愛徃來過之賦/此志感)
靈和殿前艶陽時忘夏館裏光風吹千門萬户旌旗色九陌三
條雨露滋蒼凉苑日籠燕甸縹緲宫雲覆京縣芳樹重重歸院
迷飄花點點臨池見臨池歸院縂仙曹應制分題競綵毫詔乗
西第将軍馬詩奪東方學士𫀆金眀緑暗留烟霧舊燕新鶯喚
朝暮只知眉黛為君顰肯信腰肢有人妬從此沉淪萬里身可
堪憔悴四經春支離散木甘時棄攀折荒亭委路塵揺落秋空
上林逺婆娑生意華年晚膓㫁闗山明月樓一聲横笛清霜坂
　薛蕙
　　江南曲
江南光景殊無頼水如碧玉山如黛吴王舊苑芳草多鴛央飛
過斜陽外船頭醉岸烏紗巾興來㸔遍江南春五湖倘遇范少
伯奪取當時傾國人
　　寳劍篇
昔聞歐冶鑄寶劍冶中蛟龍歘揮霍冶開火歇蛟龍失黯黯青
雲吐芒鍔赤山丹液色鬱勃白帝金精氣縈薄翠珉磨出氷洞
眀寶鞘装成金錯落　鵜膏瑩科斗字鹿盧玉映芙蓉鍔坐上
傳㸔疾風起尊前㧞舞驚虹躍蚩尤蒼黄化石隕天吴辟易随
潮却果然魑魅忌精爽坐令神物蔵冥漠由來丗事不可測湏
臾淪落豐城側玉珥彫零苔蘚昏雪花蠧蝕塵沙黒當年得意
㫁犀象今朝失路埋荆棘地底龍眠鬼猶泣斗間氣騰人未識
泥塗汙辱君勿悲風雲變化時将逼掘獄重開雙寶刀入市爭
酬萬金直自古英雄每如此平生蹉跌長歎息哀歌謾作行路
難髙飛自有横行翼
　王庭陳
　　燕歌行
漢家防胡重北鄙薊門遼塞連天起雲中帶甲三十萬河外營
田五千里漁陽都䕶李輕車逐虜常從翰海隅金戈鐡馬横行
日伐鼓吹鐃血戦餘白登山下舊屯軍青海灣西新闘氛漠漠
春生猶白草蕭蕭日落盡黄雲磧裏隂風捲沙柳月底秋聲咽
刁斗戰馬常嘶邊地寒虎士悲傷别離久離人日日念還家處
婦年年望返槎塞垣久遇鵞毛雪閨中十見櫻桃花櫻桃花開
燕來早不見征人見芳草無書寄與洛陽春有夣迷却邯鄲道
胡平燕代羽書稀壮士功成盡錦衣不恨賤妾憔悴死但碩良
人及早歸
　　楚岸吟寄牟子
楚岸長楊垂至地百鳥嬌啼春自醉晴絲冉冉墮碧空風光頗
為逰人媚我家黄子國君住鄂王城大江東下雲霧接滔滔應
㵼故人情憶𥘉同領南宫宴白馬青𫀆花暎面本期霄漢共翺
翔寧知丗路更多變我歸十年前君歸十年後榮華顛倒若夢
中人情翻覆無不有我将振衣從子逰請君洒掃鸚鵡洲遲日
經行桃竹杖烟波摇漾木蘭舟須令漢水變春酒更遣大别為
糟丘蛟龍自吟鶴自舞仙人鐡笛沉髙樓留連坐待明月上翠
娥勸飲來沙頭竹林諸賢真瑣瑣髙陽酒徒安足儔吁嗟此㑹
難即得使我悵望無時休君不見楚宫寂寞臺殿荒歲歲東風
開野棠三閭憔悴行吟處千古猶傳杜若香丈夫眼底安足計
君行采采莫相忘
　敖英
　　長干行
鴨觜岸低春水滿水邊膩緑蒲芽短誰家兒女採蒲芽鬢溜寳
釵金鳯斜娉婷自信心如鐡坐閲江流千萬折歸來結鏡思獨
苦露滴風簷月亭午
　　擬長信宫詞
春雨霏霏春草短落絮飛花春不𬋩珠簾聞捲珊瑚鉤南雲望
㫁龍旂逺飛龍凌波百靈從萧蕭陵木揺悲風更聞較獵觀成
功妾身恨不當前熊孤燈掩映百憂集歴歴羅繻淚㾗濕監宫
夜半伏青蒲又報遼陽羽書急
　蔣山卿
　　燕歌行
清霜落木寒蕭森白日既匿光景沉闗山迢迢絶信音目極千
里傷人心念君他郷久滯淫長夜展轉憂難任空閨寂寞愁錦
衾涕零如雨不可禁泠泠纎指彈鳴琴張絃促柱發哀吟月眀
洞户流清隂凉風飄飄吹我衿起㸔樹上雙棲禽雄鳴雌飛守
故林我何㷀㷀獨至今
　陳沂
　　重别行
帝城門外揚車塵盡日勞勞行路人人生離别重繾綣况復送
君當暮春昨日花開復欲落黒髮㡬時不為樂我今向衰君少
年我少年時亦如昨燕䑓黄金照日邉古人已徃今誰賢丗事
多悲更難語繋馬躊躇樽酒前
　傳起岩
　　放歌行
君不見長安貴家賤纓組女作婕妤兒尚主九衢甲第干青雲
廣堂白晝生風雨黄頭奴子緑鞲衣殺人市中如磔䑕又不見
季倫任俠起荆州一朝宅舍擬王侯明珠百斛市妖冶夭桃濃
李充朱樓鞲鷹牽犬厭梁肉平生不識農圃憂深谷髙陵如覆
手昔時富貴今安有北邙荒草日更多尚見當年古阡否素絲
縈頭倐可繅朱顔叛人不易守東海徐生更渺漫人間安得九
還丹秦皇漢武但蟻穴天台石室空雲烟莫信籛期非鬼籙莫
謂嵇阮非神仙吾生少長山水國青峰繞屋沿江邊桑麻雞犬
滿村落疑是武陵溪水前年來尤覺厭人事抱書散髪山中眠
閒雲時生見圗畫野鳥忽來成管絃依岡夕日㫁虹隱挂巖暮
雨幽花然劃然長嘯裂山石酒盃自可支流年浮生槁壌已自
惬未慕方丈蓬萊間
　黄佐
　　月下酌李王二子歌
青𫀆白馬欵我扉緑蟻沽就霜螯肥長風送秋入燕樹但見萬
里銀蟾飛持螯酌酒向二子銀蟾㺯我盃中輝古来㡬許歎圓
缺今子不醉當無歸君不見王子喬君不見丁令威雲間笙鶴
去不返遼陽仙　誰能希相逢髙歌且傾倒耳熱那聞今是非
酒䦨揮手一為别滿空白露眀秋衣
　皇甫冲
　　廬山行
廬山秀出南斗傍錦屏繡谷遥相望五老峯連紫霄裏飛流瀑
布揺天光披雲摘星結遐想安得鶴駕随蒼茫洞前桃杏㡬千
載東風遥遥不相待匡君已逝留此山蘿月冥冥至今在香罏
赤石春草生瓊蕋蕭條為君采青天不動九江眀我欲因之朝
玉京石梁遥指金銀闕山空無人猿夜驚他時肯擕九節杖與
爾長吹子晋笙
　皇甫涍
　　傾金罍歌
吴王城裏花如錦東風吹愁復愁甚花間莫遣空金罍臨流折
花勸君飲勸君飲君勿辭月光花影常相随何為失足太行道
坐令齷齪愁雙眉桐隂未落秋風起夕陽惨澹東流水浩歌荷
鍤蒲萄春古來痛飲真難比君不見百花洲上空蒿萊城鴉暮
雨江聲哀碧山江頭更今古麋鹿又繞姑蘇䑓白楊蒼苔㡬人
在清歌妙舞何時開不如攀花對明月與君夜夜傾金罍
　　西湖歌寄方思道
西湖窈窕三十里柳絲􁀼烟拂湖水青山蕩漾春風來蘇公堤
邊花正開玉缸春酒映江碧㡬醉江邊柳花白城頭日出照髙
樓銀箏翠管喧行舟吴姝如花捲綃幕山水倒入金屏流朝來
復脱千金駿還有床頭紫綺裘人生行樂莫顧惜落日松風吹
古丘我憶京華舊逰地漁浦東㸔動愁思醉裏空歌鏡湖月夢
中尚識孤山寺信安使君還舊溪應對花巵惜觧携白沙翠竹
無人問湖上孤吟聞馬嘶
　皇甫汸
　　出門行
君不見李君出門仰天笑仗劍直走長安道又不見蘇季還家
人盡輕敝裘載入咸陽城丈夫意氣横雲海跼促寕為轅下態
白璧雕磨羙益光黄金百鍊精還在身若藩羊觸未安心同塞
馬達能觀人情谿壑非云險丗路風塵本自歎魏尚朝聞起代
門夕㸔持節擁朱軒觧道聖眀能使過須知感激為􁋚恩
　蘇祐
　　哀長平
長平一夕悲風起四十萬人同日死燐火蕭蕭隂雨青膏血茫
茫土花紫衰草黄沙寒日曛山空野曠度愁雲西望咸陽杜郵
道不須重弔武安君
　髙叔嗣
　　月夕望時需家音不至
魚雁欺人不作使蟾兎從郷到何駛两地㣲心托逺将消愁豈
待赫􁋮𥿄屋梁此際想玉顔樓船何日同皓齒月髙霜白夜難
徂天逺人孤恨益多燈寒燭㣲相寂寞草香花彂空婆娑三星
在天更何夕角枕錦衾奈樂何
　唐順之(顧玄言曰唐中丞詩稱名家早居翰苑便躋貞觀武/徳羣躅及還毘陵直造開元大暦妙處並足流響詞)
(林其古體如雲津躍龍幻變莫状近體如風澗鳴琴幽逸/有致/蔣仲舒曰弘正間李何軰出海内多師宗之迨其)
(弊音響足聽意調少歸剽竊雷同正變雲擾太史少振之/為𥘉唐宏䴡該整咳吐金璧)
　　結客少年塲行
長安少年膽氣麤生來耻作轅下駒買交不惜千金産使氣能
拚七尺軀探丸夜入平陵郭走狗時過渭水隅朱門傾盖争言
晚白首同心不碩餘俠士由來重然諾一言妻子堪相託魯國
朱家不學儒洛陽劇孟偏能愽别有侯王勢絶倫甍甍甲第接
天闉蕭朱自倚金貂貴班許元稱肺腑親青牛翠􁐟朝朝合琴
瑟朱絃夜夜陳門下俱為驚座客堂中皆是報恩人當時顧盻
生光彩自矜意氣長無改何言榮耀有沉銷雲散星分在一朝
舊客誰過竇車騎新知盡入霍嫖姚始知富貴多親故始知貧
賤長辛苦他年北闕競彈冠今日南山空射虎積薪前後逓相
踰一死一生交態殊獨有子雲甘寂寞閉門自草太玄書
　　從軍行送吕兵曹募兵遼海
匈奴十萬入雲中烽火照耀甘泉宫戦士三春不觧甲天王一
怒欲臨戎追兵盡選流星騎併力齊分眀月弓虜氣慿陵恒侯
　　日本刀歌
有客贈我日本刀魚鬚作靶青絲綆重重碧海浮渡來身上龍
文雜藻荇悵然提刀起四顧白日髙髙天冏冏毛髪凛冽生雞
皮坐失炎蒸日方永聞道倭夷𥘉鑄成㡬歲埋蔵入深井日
月煉火氣盡一片凝氷闘清冷倭夷塗刀用人血至今斑點誰
能整精靈長與刀相随中宵常見倀人影邇來胡虜頗驕黠昨
夜三闗又聞警誰䏻将此向龍沙奔騰一斬單于頸古來神物
用有時且向嚢中試韜頴
　胡纘宗
　　君不見贈朱士光太守
君不見絶代李廣未封侯君不見劉蕡才髙翻下第君不見賈
誼白首淹長沙君不見屈平離騷空灑淚君不見囬也陋巷嘆
屢空君不見夷齊首山嗟不丗君不見文王演易羑里囚君不
見周公獲謗東都避君不見棧道嶮巇盡雲上君不見江濤洶
湧遥天際君不見豺虎嘵嘵君不見荆榛翳翳君不見陶淵眀
君不見柳下恵
　顧夢圭
　　招盧駕部逰西山
盧生逸興古來少瘦馬年年踏芳草聞説東曹公事稀山行須
及鶯花好蕭條旅館製春衣拄笏西㸔冷翠㣲與君明日即偕
徃醉㸔流鶯花下飛山中絶與江南似恐爲春光亂郷思未得
扁舟訪故廬且復聮鑣脩禊事人生百年㡬日春休将黒髪戀
風塵去年此地君曽至想見鶯花待故人
　張治
　　山人歌
之山山人來武夷自言曽上㸔天池層巒疊嶂不可數香爐五
老青纍纍丹梯百丈倚空出下有三級泉倒垂奔流直㵼落絶
壁龍跳虎躍猿猱悲攀蘿策杖訪白鹿林深石滑巖﨑嶇棲賢
橋頭弄眀月醉歌撃㫁長松枝聴之發我胸中竒凌風欲呼黄
鶴騎周逰六合覧八極南窺衡岳窮九疑羅浮四百搃烟霧岷
峨積雪連須彌西躡太華尋紫芝三華少室紛離披太行王屋
㡬千里漁陽上谷黄塵起砂磧雲寒胡馬嘶日暮殘兵哭遼水
蓬萊碣石遥相通泰山齊魯青不窮坐觀日出扶桑東海上萬
點金芙蓉　梁雁宕排長虹㑹稽下瞰神禹宫沃焦天姥俱濛
濛却捲九曲懐胷中歸來濯髮晞天池竹林洗剔顛仙碑九華
灊霍相追随倒蹴彭蠡掀鯨鯢上扶乾軸廻赤曦下盤鼇足寧
坤維天吴九首僵不飛頓令四海還清夷吁嗟丈夫志氣吞五
嶽安能局促徒爾為金焦夜深老黿語洪河浪沸蛟螭舞山人
山人且莫歸長嘯與爾傾金罍
　馮丗雍
　　古意
眀月暗龍沙漢軍渡遼水都䕶錦𫀆鮮照耀黄雲壘玉門忽報
虜交圍上馬彎弓去若飛轉戦直衝鹿角塞摧鋒半䣃鉄稜衣
歸來大将論功賞例賜黄金三十鏹遍分麾下不自私笑倚轅
門射柘枝
　樊鵬
　　贈甘子
弼柳長堤拂地垂金條翠葉鳴黄鸝烟籠落照鋪芳草忽憩春
風有所思君能乗月遥相見桃花欲紅柳欲暗丈夫投契須髙
歌匣中寶劍不用磨與君大醉蓮渠月莫遣相思去後多
　屠應峻
　　歌風䑓
漢皇昔日還沛中四海為家憶故宫沛中父老獻牛酒争識當
時隆準公咸陽宫中鹿為馬芒碭山上雲成龍子弟遞進鳴歌
鍾酒半泱泱歌大風湯沐之邑恩澤隆千秋萬歲樂無窮人生
悲樂須臾改猛士之思復誰在韓彭爼醢英布誅遺令猶令檻
樊噲古來豪傑搃堪悲沛水東流西日㣲歲歲山川猶故色風
雲不向沛宫飛
　王格
　　晨起書懐
城頭日出何光寒下照逰子秋風顔秋風吹人令人老况復紅
塵太行道毵毵落木覆髙樓錦組銅章翻足憂丹丘羽鶴杳何
許𬗋閣青雲空滯留丈夫生無稷契時日餐萬鐘不禦饑俯頭
未敢越階序胷中有竒誰得知君不見簟瓢曲肱樂不改千秋
萬載芳名在紛紛達者㨿當路一廻一盡草頭露昨夜有人江
上來傳道江南秋色開蘆花覆地藕絲蔓可以持竿上釣䑓五
斗束腰不得去使人意氣如死灰
　陸粲
　　俎上翁
廣武城邊列旗鼓重瞳㧞山氣如虎手提老翁坐髙爼漢王嫚
語項王怒爼上老翁心獨苦心獨苦兒不聞兒言但索杯中羹
兒自生翁自死三軍縞素為何人幸有君臣無父子由来久假
終必歸機心一發不自知匆匆數語殊可悲漢家創業何草草
誰云雜伯真雜夷君不見當日隂山沙磧中胡兒鳴鏑親射翁
　　擁篲行
漢困楚阿翁忍死登髙爼楚和漢阿翁歸來依舊戦吁嗟翁歸
方立炎漢基三年為虜生無㡬功成不記翁危辱但記曽嗔無
頼兒泗上亭長作帝王宫中老翁猶布衣翁生不知皇帝貴家
令一言翁始畏兒來朝翁擁篲須臾趣詔尊上皇家令歸來金
滿床昔為田舍公今為天子父擁篲一迎真有助嗚呼擁篲何
足嗤猶勝當年爼上時
　袁􁑋
　　送陸子玄逰泰嶽
有客手佩蒼精龍告我逺逰登岱宗岱宗根蟠九百里絶頂上
有秦時封金泥玉笥秘難見古文竒字誰能辨日觀遥㸔碣石
津雲峯正對蓬萊殿海中鰲身映天黒三山湧出神仙宅貝闕
參差結蜃樓珠宫掩映蔵蛟室君登泰嶽觀滄海九州四瀆皆
安在堂上遺音想絲竹壁間經傳尋魚亥丈夫所志在蓬桑焉
能局促籠中蔵看君一劍行萬里五嶽之逰自兹始
　黄省曽
　　惜日歌
今日日已去眀日日復來誰将長䋲繋六龍使我紅顔長不摧
芳花寂寂委緑苔吾人難免為黄埃殂落不問帝王貴撤瑟豈
管聖賢才軒轅几杖今安在漢家陵墓昔已開仲尼徃時慟顔
囬後來亦悲泰山頺嗟余生長姑蘇䑓不惜青錢醸酒杯擕琴
把釣五湖上醉來與日同徘徊
　　雞鳴髙樹顛
雞鳴髙樹顛聲繞羅幃前起視夜何其素月蒼穹圓人生少小
輕歳年芳鬢一縞不復玄逝如東流川盡若秋空烟卷衣出門
歷海嶽碩餐靈藥為神仙黄山並數百白日齊三千竦身緑雲
中控鶴升九天揮手謝郷國攬睇心茫然
　王寵
　　楞伽山夜同吴何二子掃雪烹茶作
楞伽一夜三尺雪疾風澒洞茶磨裂五湖粘天凝不流虎豹咆
哮萬峰折短衣蠟屐荷長帚絶壁巉巖力抖搜支撑桃竹杖両
根快斸藍田玉數斗何吴二子皆好竒山僧顛倒袈裟披十歩
囬頭五歩呌複磴懸崕相把持歸去急試煑玉法夜半紅爐炙
天熱中泠恵麓浪得名玉液瓊漿果竒絶稽康自是餐霞人管
城食肉骨相屯且須罄飲盡七盌鍾鼎山林安足論
　　去年此日
去年此日雞籠山卧病禅林長掩闗今年此日越溪上窈窕銀
塘楊柳灣負劍行逰多苦辛如何只作灌園人東岩桂叢露華
白北渚荷飜秋色新秋色盈盈動秋水一片琉璃澄見底雙雙
鸂鶒隱蘆洲隊隊鯈魚戯蘭沚復有秋山千叠青穹窿靈巖羅
畵屏繚繞如圍謝公墅虗無遥對楊雲亭少年枉汚京洛塵費
盡黄金季子貧乃知窮達皆由命負却山庄蘿薜春
　　池州章汝愚家九華山之陽邇來㳺學吳中盛談峰巒之
　　勝慨然長懐作九華山歌
平生窹寐九華山不謂今逢九華客上談絶嶂下瀑泉已覺風
雲生两腋蓮華之峰九十九江海為池挿天碧合㳫千里來荆
吴嶙峋四面開旌㦸神光絶頂最上頭傳是金仙此蛻骨至今
白日虹霓生青天倒映五色石飛流挂劒不知數雷聲霹靂蛟
龍格散作銀河下五谿東走長江西七澤六月隂崖雪不消三
冬琪樹花猶白齋房乞鉢饌𬗋芝古洞朝元奠瑶席笙鶴嘈嘈
空外音鹿麋隊隊雲中迹嗟予濩落無所成狂心時夢升天行
名山或有異人遇跪受寳訣求長生浮名栩栩何足戀斥鷃騰
躍蒼蝇鳴青鞵布韈已結束桃竹胡藤相拄撑遨逰五嶽從此
始他日寧慚尚子平
　　贈唐伯虎
唐生磊落天下無髙才自與常人殊騰驤萬里真龍駒黄金如
山不敢估秋風落日嘶長途我亦垂眉下帝都終軍錯棄咸陽
繻鯨鯢失水鱗甲枯仰天擊劍呼嗚嗚男兒落魄日月徂相與
把臂揮金壺滿堂賔客照珊瑚江東落落偉丈夫千年稽阮不
可呼後來豪飲非吾徒氣酣争慱呌呼盧四座飛觴傾五湖人
生長若今日娱何用錢刀衣紫朱坐茵未暖行已晡得不取樂
窮須臾君不見少陵不保千金軀醉後仔細㸔茱茰
　孫宜
　　武陵行送李子
武陵落日啼猿合洞口雲深鎻崕壑夾岸桃花暮寂寥縁溪草
色春蕭索憶昔漁人行放舟孤舟暝踏溪水流境竒豈記歸路
逺林盡偶得連山幽山開路豁平原見茅屋蒼苔此中徧白髮
衣冠識避秦赤劉歲月經過漢武陵之事㡬經春叩枻携手誰
問津荒凉雞黍相留地想像園黄共逝身李君今尋武陵去釣
竿直拂溪頭樹碧蘚蒼蘿迹或存仙源㑹有重逢處
　張意
　　反眀妃怨
眀妃顔如玉羙並荆山璞良玉翻為卞氏災三獻两刖真可哀
傍人盡歎妾薄命漢恩日逺胡日近妾心自安妾命薄寵極無
過貯金屋一朝舊愛移新人日影不及寒鴉親豈如逺嫁單于
王坐令烽息安邊疆君憐人命重女色和戎自是一長策築城
不須勞萬丁妾身乃是一長城
　王問
　　醒樂翁放歌
春城累麯成髙丘酒泉狂人荷鍤逰髙陽小飲真瑣瑣山翁酩
酊誠風流古來酣醉非闗酒丗事紛紛何不有道上相逢七貴
人軒車傾覆君知否昔時賔客競豪華一朝雲散孟嘗家梁園
棲鳥悲殘月金谷啼鶯怨落花節物風光不如昨醉者何知醒
者樂三秦乕闘如風雷採芝自有商山谷山木壮兮江雲深靚
遥夜兮玄猿吟松窻寥寥獨不寐蘿月正照幽人襟歴歴眀徽
冷素琴髙山流水無知音巢由洗耳頴川水千古悠悠獲我心
　涪翁歌
雪峰丈人槲櫟衣手擕玉杖行如飛曽披雲錦朝閶闔曽騎白
鹿山中歸山中逃名何太早服氣調經顔鬂好石徑雲深客到
稀蓬門落花閒不掃石徑蓬門涪水邊祗㸔松老不知年常将
十二峰頭露自冩黄庭内景篇
　　團兵行
銷鑱钁鑄刀兵佃家丁男縣有名客兵貪悍不可制紏集郷勇
團結營寜知縣官不愛惜疾首相㸔畏占籍奔命疲勞期㑹繁
執㦸操塲有飢色星火軍符到里門結束戎装早出村将軍令
嚴人命賤一身那論亡與存保正同盟衛郷里何期逺戍吴淞
水極目沙壖白骨堆向來盡是良家子
　馮惟敏
　　禽言
報榖報榖透犂好雨夜來足不愁田中悪草多但碩年年風雨
和夜来雨急風聲悪聞道村南一尺雹老翁歸來語老妻村中
報賽烹鳴雞
　　題閭山觀音閣壁
馮生生平躭竒賞五嶽皆有馮生蹤逺探勝地興不愜不知近
在醫閭峯家人最有醫閭秀逰子歸來問朋舊髙人四五雅有
情登臨正及悲秋候謝公健足輕嶙峋褰衣直上如有神恠石
齧穿東郭履懸厓礙折華陽巾㑹臨絶頂跨寥廓翩然囬憩山
腰閣閣起山腰勢已尊笑看九宇何蕭索蟻封蕞爾一城區蝸
角對出雙浮圖遥瞻白雲隔滄海回覧大荒環羌胡泉飛龍口
灑眉睫意興横生山可挾騷客題詩拭翠岩山僧煑茗然紅葉
天公注意詩意豪夕陽未下片月髙掌上百杯作牛飲胸中萬
事真鴻毛坐卧莓苔不知久酒力耐風風遣酒起來咄嗟下山
去吾曹豈是風塵偶
　駱文盛
　　戰城南
胡風衝城蔽天黒曉戦城南暮城北城南披靡城北辟易将軍
素號萬人敵一朝遇虜心膽慄何况疲兵與羸卒君不見黄金
鑄印空纍纍城邊白骨翻成堆
　何遷
　　邯鄲道中
吕翁祠前秋草衰邯郸道上車輪廽青山一片市朝改白日欲
下朝歌隈平原客散趙宫廢魏家歌舞寒烟積丗間萬事春夢
中枕邉豈羡仙人術吁嗟乎仙人一去不復來洞簫寂寂青鸞
哀黄梁踪跡俱塵埃行人夜渡漳水上但見當年銅雀䑓
李時行
　　若耶溪泛舟
溪頭碧樹掛晴霞一帶溪流映落花落花渺渺随流水蕩漾春
光未有涯沿溪雜錯莓苔色尚有西施浣紗石溪邉兒女踏歌
來坐見莓苔空歎息泛泛蘭橈得自由少年春日恣遨逰鸞簫
鳳笛遥相和共倒金樽醉不休此時風物真堪羡過眼韶光疾
扵電眀朝携酒擬重來莫遣楊花亂如霰
李攀龍
　　歲杪放歌
終年著書一字無中歲學道仍狂夫勸君髙枕且自愛勸君濁
醪且自沽何人不説䆠逰樂如君棄官復不悪何處不説有炎
凉如君杜門復不妨縦然踈拙非時調便是悠悠亦所長
　　賦得金谷園幛子
誰将金谷傳毫素座上無人不囬顧乍展旋驚澗水流纔開已
識河陽路四壁真看片錦圍中庭如見雙鬟度移席休臨墜妓
樓觧衣欲掛沙棠樹彷彿眀妃出塞吟聴來未必梁塵誤詩成
酌我我豈辭便過三斗無論數緑珠安在恰當壚似留且徃勢
可呼意惨崑崙𬗋􁰈窱色寒滄海紅珊瑚君家富貴合如此此
時那知有障子縦然客散掩空堂猶聞夜夜春風起
　　俠客行為子與贈吴生
本自吴越冶逰郎結交燕薊少年塲長𥚑不曵朱門裏樗蒱大
呌青樓傍𬒳酒目攝羽林騎擁金作使邯郸倡弟畜灌夫師事
田光得意一言失意一言相怨一方相慕一方男兒過逢好驚
座丗事齷齪寜陸梁姓名何惜借輕薄出處未須論侯王親知
猶向隅有錢徒充嚢讎家猶戴天有客徒滿堂猛虎可值俗子
莫當平生片心照秋水眀日報恩還故郷
　　題申職方五嶽圗
誰将五拳石錯落余之堂坐看素壁纏雲霧安得羣峰掛屋梁
更愁深林暝難入嵐影眀滅侵衣裳左盻欲生滄海日右臨少
昊凝清霜掃練白沙走朔漠回毫𬗋盖垂炎荒須㬰二室崚嶒
出杳然置我烟霞傍不聞吹笙控飛鶴浮丘子晋俱冥茫良工
拓筆天為開長風西逐層隂來中庭無人數移席巔厓乍墮松
杉摧眼前突兀太古色九州慘淡如浮埃宓羲神農未誕䧏元
氣始判洪濛哉大江浩浩黄河流巨野相望懸暮秋異代猶探
秦漢策真形或結金銀樓慿軒忽驚去千里青鞵竹杖胡在此
復疑窈窕迷歸路何當税駕聊徙倚捲簾逾添空翠寒張燈更
愛夕陽紫邢襄小吏困時名知君雅意憐泥滓
　　贈殿卿
前年賜環承主恩去年觧𥚑辭王門身經畏途色不動心知丗
事口不論自顧平生為人淺羡君逃名我不免自憐垂老尚慿
陵羡君混俗我不能有酒便呼桃葉妓得錢即飯蓮花僧
　　逼除過右史水村江山人同賦
夜来北渚北風急打頭雪花大如笠片𥿄東飛石史書詰朝小
作湖中集到門白鳥出髙巢繋馬南山迸人入使君亭午未觧
酲肅客登筵一長揖地僻兼無俗子妨樽空况有鄰家給意氣
還須我軰㸔功名但任児曹立瞥眼旋驚青歲徂沾脣莫放金
杯澁丗上悠悠已自諳即今不飲嗟何及醉聴椘調起寒雲綵
筆慿陵朱絲濕平生多少伯牙心此日因之寄篇什
　　和殿卿春日梁園即事
梁園髙㑹花開起直至落花猶未已春花着酒酒自羙丈人但
飲醉即休纔到花前無白頭紅顔相勧若為留春風何處不花
開何處花開不㸔來看花何處好空回
　王丗貞(宗子相曰元羙歌行辟則太華諸山突起几席蛟龍/大呼風雨驟至㡬至顛倒/胡眀瑞曰李饒幻化而)
(乏荘嚴何極整秀而寡飛動鳯質龍變弇州其自謂耶/顧文玉曰擅太白之豪宕鬰少陵之沉雄獻吉遜其縦横)
(仲黙譲其逸徤集四子以大成跨百代而孤出)
　　結客少年塲行
驄馬玉連錢流蘇障泥瑪瑙鞭經過五陵畔結客多少年如澠
之酒傾肯惜突兀黄金若山積散盡姓名都不問肝膽但許英
雄識扶風夜深雪花白手提人頭刎君側為君報讐身併擲細
㸔乃是當時客君不見東家錢刀坐朱𬗋魏其為朝武安夕如
此結交竟何益
　　㳺俠篇
側坐􁲶眉騧雙牽短尾刁豪鷹逐呼來萬里天風驕平蕪如䄄
楊柳緑新豐酒羙兎肩熟白日􁋚山不肯歸醉擁胡姬野中宿
歸來唾謂文成侯汝曺㸑下不自羞斗大黄金何足問獨身西
㫁郅支頭
碧眼崐崘奴腰間雙明月杯酒然諾間寸心縦横發三尺吴鈎
七尺身為君一擲同秋塵白虹貫日日無色咸陽道血波濺人
君不見平津邸車門㦸士夜如蟻乾坤不平從此始曷不一洗
報天子軹深里人安足擬
　　擣衣篇
驚烏撲速起空林􁑦􁑦雕輪過漸沉此時何處青樓女此際無
限塞垣心青樓小女字莫愁織得流黄錦並頭記别狂夫辭故
里昨傳書信在梁州機頭金剪三四轉燈下玉筯一雙流熒熒
青燈軋軋機還理狂夫箧中衣宛轉涕淚新㾗積約莫腰肢舊
帯非杵影髙低尚自雙㷀然賤妾伴空房搗成白練渾如雪愁
得蛾眉已似霜規月蒼黄低落雁商飈悉律和鳴螗意怯腕弱
夜還賖誰能聞罷禁咨嗟疑是梁州砧響絶十年零落不思家
　　眀月篇
長安月團團薄太清初見扶光浴東海俄㸔垂象滿西京東海
一輪承日起西京萬户廽光裏葉葉墜雲衣溶溶飄露蕋露蕋
雲衣濕奈何三衢九陌勝偏多鳷鵲觀頭銀作棟鳯皇池内玉
為波誰家冶女䏻閒坐若箇㳺人不嘯歌此時漢帝發長楊白
馬鳴珂返建章羣烏争宿玫瑰樹雙燕元棲玳瑁梁甲帳全鋪
雲母潤湘床欲透水晶凉亭亭綽約還旖旎宛宛參差更頡頏
小觧羅䄜交􁶁蓞囬㸔碧瓦甃鴛鴦别有愁規永巷中輕寒如
水浸房櫳葳㽔盡澁朱門鎻䬃瑟偏歸玉井桐陳后黄金買夜
色班姬紈扇篋秋風千年羿嬪長生藥百鍊秦王照膽銅搗兎
分輝渾不羡棲鸞顧影半成空分輝顧影愁無已天上人間略
堪擬先驅蹀躞富平家後引鞦韆冠軍里琥珀千鍾冩不寒珊
瑚七尺㸔逾𬗋吹簫弄玉醉樓頭奪箆秦宫卧花底為道難忘
復易知結碩同生便同死東家覊婦望刀環西隣棄妾守釵鈿
織成霞綺愁難冩搗盡霜砧響不傳熠燿熹㣲時自没絡緯刺
促觧相煎眀添密障銀燈恨暗促芳機玉筯懸玉筯銀燈耿沾
臆龍城一土無消息軍前刁斗欝邊聲匣裏芙蓉煉玄魄片片
精光映太隂聲聲淒調中無射候滿俱驚似璧圓臨流忽映如
絲白托夢還郷未有期馳輝見君渾不得𥘉二三夕展蛾眉四
五眀蟾已蔽虧君聴樂府闗山月只向征人唱别離
　　從軍篇
君不見匈奴㳺獵犯邊疆復從朝那入漁陽孤軍慘淡秋㸔月
萬馬奔騰夜踏霜促詔元戎屯細柳還聞烽火接長楊金符電
發徴車騎玉劔星移下室皇博士持和令守障牧兒助費拜為
郎横行盡選六郡士轉餉俱齎百日糧六郡良家俠少年從來
結客不論錢生将猿臂能穿葉鑄得龍泉獨吐蓮去逐輕車馳
騕褭還要劇孟賭嬋娟雙層鐡鎻桃花甲三尺絨縁瑪瑙鞭自
道青雲能立上復誇黄石有真傳機頭少婦悲相向親黨臨岐
重惆悵大白三杯醉不辭凉州一曲歌偏壮海内常埋甲胄塵
人間自少公侯相新投主帥霍嫖姚長揖轅門意氣饒别将晨
驅玄莵塞竒兵多㫁白狼橋行逢使者曽書雁捕着胡兒慣射
鵰䟽勒西來通帝朔居延北望絶天驕酡酥醉進閼氏捧夷樂
傳教敕勒調燕然刻石名居首漢殿頒恩丗稀有已賜甲第髙
入雲更懸金印大如斗功成莫傲機頭婦燈寒月沉君知否
　　文皇御槍歌(相傳/文皇御槍在午門中樓黼座之右甲/戍仲夏六日丗貞以朝退偕其僚得寓目焉)
(槍以漆攅竹為柄有黒纓懸黒旌若號帶者中繡列星/之属槍柄為刃㾗者三旌為矢穿者五按記稱/文皇)
(毎遇大敵輒率驍騎衝中堅繞出敵後舉旌颺之士争/奮/輒大潰此即所執鋭也其明年兹日鎮鄖追成一)
(歌以紀其盛)
天欲大綂歸　文皇健兒挿羽起冀方隆準重瞳羙髯秀如雲
黒幟緑沉槍幟尾絨排七曜色槍尖鐡浴九秋霜母論此槍丈
二尺尺刃能為萬人敵㸌如掣電長繞身裊若脩蛇四生翼衘
枚直透㴱陣後立表時懸伏兵色白溝河潰呼吸中金陵鐡甕
無堅墉保兒身手豈不健凢介豈敢追真龍𬗋茸甲彫赤驃死
若論元勲此槍耳貫鏃中穿懸昧白捍刃㾗多斷鱗𬗋星斗長
依黼座邊虹霓不吐太平年寕知漢祖斬蛇劒武庫風多遽上
天
　　夀寕矦故第歌
誰家甲第横道周路人齊指夀寧矦空餘棨㦸連雲暗不見軒
車學水流卧壁蠨蛸閒向暮當門鳥雀亂先秋道傍老翁眠不
起自謂能言夀寧事貂珥那傳就日功椒房已挾薰天勢當年
兄弟同侍直白馬前後黄金勒　天子宫中賜歡笑五矦門外
㸔顔色有時日晡復召宴龍鎻東華歸不得秃䄂黄衫倚醉逃
别院春風墜香幘鄧山横壓蜀雲低郭穴偏承漢露滋去奪冠
軍沁水里鑿成安樂定昆池𥘉來後厠渾疑錯乍入危樓意欲
迷三尺珊瑚闘如意千金蹀躞射彈碁歌屏掩翠鏡窺紅粧粉
圍春肉障風急管繁弦開永巷朱簾髙棟勝離宫石家富貴乾
坤小霍氏功名旦夕空可憐丗路同轉轂君恩覆水難再復西
第千甍不足居東門尺土翻相逐隴頭寒食麥飯青若敖無人
餒鬼哭君不見羊膓峻阪危挿空後車肯問前車覆
　　昌平矦鐡劵歌
英皇昔日困魚服惨淡四廟精靈哭乾坤膏血付虜馬烏鵲晝
向行人啄于公石帥獨當柄指顧號令無翻覆天下勤王頗不
少楊侯上谷能神速鳴鞭㳺騎出飛狐咋指單于遁涿鹿侯氣
早已平吞虜左右弧矢垂雙箙居庸闗頭落日黄飢卒盡飽䧏
許生少小青門客一日交㳺滿東國是時歴下李攀龍徃徃道
汝文章伯貞也乾坤昧夙昔飛書莾蒼神相識薊門紅塵萬楊
柳五馬𥘉停趙州守酒徒零落聲華盡且復低眉事奔走乍看
恐失許趙州胡為刺促不能休要知肝膽酒邊露還是當年荆
聶儔清霜片片壓羽曲北斗挿地河西流有足肯躡朱門履獨
棹南天破盤水未容魑魅快時人尚有頭顱辨山鬼擕手慷慨
河梁篇丈夫㣲名安足憐眼前離合差挂意此軰豈與千秋權
　　李于鱗罷官歌
人間竒事竟何限李生掉頭西出闗金魚紫衫擲中道曵耒長
耕歴下山巨靈髙掌摭不住玉女噏囈愁雲鬟以東海嶽奮生
色星河錯落雄其間雕鏤萬象抉元氣從此天公不得閒詞塲
雁行沗王李悵望逸翮胡由攀燕京冠盖但􁋥嵲狂夫徃事猶
能說酒歌哀絃下風雨劍舞急調排虹霓謝榛十詩九不道布
衣吾儕甘折節鳯皇池頭失傲吏餘子散作中原别已許骯髒
驕青雲復将飄零闘白雪雖其逺㳺足暢意五斗徃徃摧余舌
嗚呼李生太竒絶贈生两丸弄千秋騎一黄鵠覧九州君不見
古來豪傑多自量屈宋惡敢兼巢由
　　慰明卿再謫
眀堂堂成不見帝十二牧伯朝逡廵承相肩輿入内殿摇筆一
掃三千人王生東装視黜籍乃見武昌吴國倫無官可謫左已
久有地足徙恩仍新甘泉諸貴氣成雲吴也亦是甘泉臣小臣
無状業萬死尚許短檄随風塵長沙坐中止鵩鳥魯東門外悲
麒麟何方魑魅不撫掌何處猿猱不鼓脣李侯杜門十月矣唶
汝再黜奚其陳此時尺一馳南康府主揶揄目吴郎卷衣大笑
出府舍一舸乗風上武昌匡廬五老宛相揖長江九派流飛觴
歸來萧條四壁立大婦誶罵小媍傷女等徒稱扺金石豈無宗
徐李與王時從處士誇鸚武可捄文君典鷫鸘何物故人能見
負却令妻子狥文章啼寒苦飢泣未已東馳西竄窮遐荒燕中
炊米若炊玉公田種秫不種秔貢家車馬誰與買季子貂裘胡
計蔵觧道人間富官職女豈不念頭上霜吴郎欲答答不得王
生請為歌夙昔日者歲之丙辰前五星猶聞在奎壁片語髙呼
白雪飛寸心豈譲青雲色吾宗少年强觧事吴郎目攝遺其舄
豈唯吴郎衆辟易但語吾曺少堅敵司空撾鼔盡祼袒武安行
酒半膝席小兒僅呼楊徳祖一錢可擬程不識倘問曹中理公
事君其且看西山碧故知萬變同翻手風雨青天晝能吼遺舄
少年坐上坐誰哉捧案前奔走丗人榮辱强相制吾軰行蔵終
自取妻子寕須饒逺畧且用七尺餌其口即使女官更削盡豫
章男子得活不女乏江陵千樹橘来共吴門千畦韭耕盡要離
墓上雲洗眼看他竟何有
　　眀佐㳺梁無資作歌見援聊此奉復
北風吹漢銀濤顛客星夜簸不得懸自從幞𬒳青州出陶令嚢
空無一錢隕涕倉黄訣妻子行乞佯狂燕市裡落日誰憐故貌
非青雲久信雄心死吾家弱弟慚小陸洛下東西两間屋披肝
未擬閶闔廽灑淚如添海波續門前春雨新緑苔長安車轍無
時來杜鵑吞聲鶺鴒哭空庭寂寂荆花開王郎昔卧平津館裘
馬春生上林晚不合汚他丞相䄄何人更進王孫飯月比侏儒
少一􁂫誰憐貧病有東方昨夜細君應見譲不如枚叔去㳺梁
慷慨相逢並覊旅狐白何當禦君暑亦知羊角卧空山親在㣲
軀未堪許
　　淮隂侯廟歌
咸陽傾城葬祖龍嬪嬙掩泣千花紅十二金人銷不盡掲竿斬
木飄于風是時韓生業釣者其志固已無山東轅門執㦸重瞳
子巴蜀為壇隆準公白帝雄圗久成滅烏江獨馬非為功歸來
故郷髙築宫黄金如山一日空齊趙諸侯在指掌俛仰宇内無
英雄三奪軍權再被縛束手不待如發蒙乃知天授豈人力代
相之約何匆匆當時幸不烹蒯通嗚呼餘子焉足數徃徃鐡劵
埋膏斧驪山刑客布乎王長安徹侯噲等伍㣲時猶營萬家墓
貴日翻慳一杯土尚令黄河羞漢帯日夜崩濤奪鉦鼓乍可吾
徒設瓣香莫令兒軰陳牲酤荒堦突兀見老檜乾坤熒熒日漸
吐五陵王氣横亘天亦復寂寞成今古
　　汾陽王單騎見虜圖歌為郭都督作
中興八葉唐成王手挈太阿歸權璫是時吐蕃大披猖河隴業
已腥冠裳囬紇角之蕃益張横氊浴鐡霾大荒其氣似欲吞秦
凉令公七尺萬衆當親捧紅日騰扶桑九花神虬超欲􁑼　翿
貝葉青絲韁令公眼底無豺狼免胄㣲見鬚髯蒼大酋咋指小
酋僵两都香火當復長乞公片語還氊郷舉觴釂天天為黄馬
毛蝟縮喑不揚萬刃立捲三秋霜先聲一夜摧西羗穹廬倒卓
賛普亡俘兒觧瓣血洗瘡朔方以北仍稱唐歸來鍾鼓登眀堂
二十四考黄金方臨淮愧死軍容忙田家老奴跽道傍何來樞
密開同光後人徃徃誇身强将軍少年鐡裲襠連錢挿羽梨花
鎗用如電掣星流芒巴蜑賨叟黄頭郎愛養死力同肝膓一葦
坐掃千餘皇為侯此圖侯莫忘白茅虎竹出御床還侯太尉邑
汾陽
　　題獅子搏虎圖
山君夜嘯山月迷當其所遇無衡蹄何來斗尾青狻猊萬木草
偃天為低两雄相值其一雌須㬰力盡氣亦奪欲竄不竄足如
紲哀嘑踣地地欲裂金精淪光夜深彂身作狻猊掌中血君不
見赤豹慄玄熊靡狐兎走為麋鹿喜爾曹肉余行及爾風塵草
昧人自竒男兒墮地須知㡬又不見李密未遇秦王時
　　沈啟南春山欲雨圖歌
千山坐失千巃嵸似是帝遣雲君封巫鬟不辨青婀􂀇華掌難
撲金芙蓉已應羲馭走驕日或有雷門呼蟄龍天閶元氣漏不
㫁倐忽絪緼二儀滿逺看隴樹春欲無近即庭花暝差緩村村
麥苗俱望幸川川魚子希休澣欲雨不雨春山姿欲吐未吐胸
之竒指端已覺氣出没眼底尚欝天淋漓丹青洗盡太素顯彷
彿乾坤垂闢時誰為展助虗堂色怳有蛟螭蟠四壁摩娑𥿄素
若未乾矯首長空俄潑墨野大抱膝一沉吟襄陽耕雲雲正深
亦知大旱為霖在終是南山隱霧心
　　石季倫金谷園圖
石家金谷闘繁華春風占盡河陽花連雲錦帳五十里壓角流
蘇玉辟邪瑩蹄快犢夜光銜平頭小奴火浣衫君王珊瑚敵不
得七尺神柯産日南囬巒别起清涼䑓綺楯交䟽面面開芙渠
千頃映朝日日炙風掀香氣來楊柳低纎姹女支琵琶小按眀
君辭九齊芳塵騐履跡舞罷珍珠第賞遲急管繁絃響清漢酒
䦨金釵自凌亂小婢收将處仲衣胡姬觧拾安仁彈翾風退房
泣秋草緑珠轉眩青春好囬眸一盻光彩生八百蛾眉盡如掃
長安使者白鼻騧升堂左顧何矜誇連枝分折秋霜手不入侯
門映綘紗何人白首咏同歸倐忽豪華事已非惟有殘霞零落
處至今猶似墜樓時
　　為吴舍人題匈奴出獵圖
誰爲舍人畫此圖髙堂日落秋洶洶細㸔乃是單于獵白草黄
雲骨俱悚馬如㳺龍戯溟渤人即饑烏暗霜壟無論衆馬姿態
雄飲齕雖異驕心同嘶鳴欲追青海日蹴踏亂起祈連風魋結
徤兒鞭寒空中間畫纛摩雙熊一矢奔傳號令出霹靂盡響鳥
號弓蒼鷹脱韝乍有神撇捩羊角盤車輪逈如流星漸不辨白
羽散墜飄紅塵小胡拍馬呼聲頻奪将頭鵝任衆嗔臂鷹矁目
逞絶呌百鳥骨折顛髙旻草中狐兎眠難穏盧鵲何甘譲秋隼
一線光銜尾𥘉及千林越遍心逾緊豈無狡捷勝東郭年命今
衰氣力盡哀魄黯䨴歸荒烟肩稍袒割太劇顛􁃅鼓小擊萬馬
歛群胡笑立穹廬前黄金犀比上功賞妻子改色懽相延此時
單于醉何有極目茫茫失飛走鵾弦教上叱撥調酡酥醉捧閼
氏手天留大鹵任長驅莫作欃槍犯南斗漢家天子獵甘泉頭
白楊雄罷草玄煩君好手圖王㑹為是呼韓欵塞年
　　乙卯病後遇生日獨酌至醉漫歌
東風吹酒星倐忽辭青天自墮吴江湄一徃三十年十年抱案
尚書前腰腹半已成杯棬歸來覧鏡忽大笑咲汝低眉為俸錢
忽逢蕭相營未央雖有月請歸胡堂酒膓唧唧如欲訴且向文
君乞鷫鸘陽昌罏頭春酒香白眼瞪視天茫茫杜曲梨花飛㶚
陵楊花落不愁花落無處歸只恐長條坐蕭索以兹日作爛熳
逰妻嘲女諫安足酬汝曹骨肉偶相合丗間萬事俱蜉蝣君不
見王元美昨者病欲死眼前七尺無奈何胸中萬卷長已矣只
今幸逐陽春蘇那不盡倒白玉壺當時倘便騎鯨去北斗南箕
未可沽
　　醉後信口勸客飲
今日為客挂却頭上豸觧我腰間魚簮纓縲紲不足道形骸土
木終何如少年彈碁六博兼樗蒱一一将置前庭除與客逓起
為歡娱東流之水西上艫丗人自賢吾自愚客不見洛陽蘇生
惡少年開口造化俱無權横六黄金五車裂縂為城南二頃田
客不見魏齊聲勢同山丘厠中死人㫁君頭黥徒馬食相堂下
當時溺者秦應侯人生反覆難預期精靈一别千憂随請看草
木有榮悴榮者何恩怨者誰丈夫不能齷齪權門取富貴驅遣
七尺供妻子又不能仰面㸔屋梁萬歲千秋亦如此濁涇清渭
何能理先生一言客記取拍浮酒船吾足矣
　　甲戌春暮再入都憩善果寺逢杏花作
東風吹車入精蘭晨鐘數杵雞聲殘龎眉老僧来攝客慈雲殢
春春未䦨墙東杏花一樹白扵霰時有流鶯啄花片我自驚逢
今日花花應不記當年面莫言花落不如人人老能如花更春
唯有江頭探花使祗今還作踏花身流鶯欲答忽飛去怳忽如
歌舊㳺句但使新豐酒價平老夫得住聊須住
　王丗𢡟
　　人日袁考功見過留酌小窓前酒酣放歌却贈
今年人日百不娱客逰金陵家在吴金陵春事亦不薄有官何
似當年無清溪館前日欲晡誰其過我袁大夫喜是舊日髙陽
徒十千斗酒不用沽牀頭春甕足百壷春盤未到緑窓莫春陰
滿地雲糢糊渡口桃花未着葉門前楊柳難蔵烏金陵少年𬗋
驪駒有酒只過秦羅敷那知晼晚日昜徂三十之年一再過二
毛便欲侵頭顱男兒纔拄馬曹笏河山已隔黄公壚仰天且莫
歌嗚嗚尊中酒盡可復呼霜落烏啼更眀日摧眉還向府中趨
　　蒼潤軒詩
身是子猷後雅好青琅玕昨來過君軒蒼潤函壁端循覧未及
竟對此心神寒君家一椽日萧􁮺位置翩翩無不雅生扵幽事
多所闗時以卧㳺追作者就中竹石最成癖師得倪迂妙天下
中庭種竹凢㡬行緑影倒拂雲林堂有時㑹意翻墨汁點染尺
素生瀟湘着葉還疑泣烟雨揮條復似􁀼風霜淺態深情一丸
墨數枝沉沉翠如滴萧然得意屏几間却使中庭慘無色重憶
當年沈啓南首拈二字標清格文翁八分題更遒前身便是文
湖州新都太史善紀事竒字徃徃楊雄儔眼前何物不堪寳使
我撃節成淹留風流遇合有如此男兒即窮亦得耳何况三冬
足文史石渠東閣待吾子竹林之事不足侈龍吟鳳舉從此始
　徐中行
　　送李于鱗守順徳
去春從君燕市逰眼前諸子同杯酒今春送君河梁上爾我躊
躇自擕手大雅沉淪况已久百年麟鳯生郊藪　孝宗作者李
與何力挽江河始東走君也蚤得哲匠心玄夜昭回開北斗睥
睨堪凌異代人招携復得同心友朅來陸沉郎署中玉石茫茫
竟誰剖王生披覩自青年謝客隂森同白首余之同𫀆梁與宗
感㑹風雲成不朽嘯侣頻過碣石宫善謔清懽何不有席上揮
毫烟霧飛燈前撃劍風雷吼唶嚄雄辯謝雕龍等閑丗事同芻
狗嗟哉此意人知否丗路風塵莽荆棘相知歲月違南北褰帷
君遂守扶風執㦸余猶滯京國酒殘日落君當行且復斯須岐
路側龍劍精靈雖共存瑶琴神理終誰識平生知已自君盡别
後何人冩胸臆趙地曽誇三輔豪意氣瓌竒自疇昔士慕平原
有處嚢予懐鉅鹿無終食卧閣春風鼓瑟聲行軒眀月連城色
秋日如逢璧使來報書慰我長相憶
　梁有譽
　　湖口夜泊聞雁
北風夜泊蘆花渚蓬底青燈雁啼雨水宿雲翻路㡬千更䦨月
落知何處風塵澒洞誰非客憐汝南飛霜霰隔哀鳴却似畏矰
繳塌翅胡能傳尺帛嶺樹重重是故郷故園諸弟日相望寒宵
聴汝應欹枕两地相思䰟夢長
　謝榛
　　宫詞
寂寂簾櫳百花裏銀床氷簟淨於水月明𥘉照長信宫太液池
東片雲起禁門深鎻夜如何祗恐芭蕉風雨多
　　送楊伯玉歸涇陽
鳳皇城南楊柳絲當春裊裊牽别離古人折贈意偶爾至今千
里傳相思風吹柳花正西去黄鸝喚春春不住落日闗河悵逺
人青絲白馬歸三秦壮年不歎功名薄獨将寳劍随風塵有時
大笑對樽酒七雄能戦不能守燕昭之䇿非逺圗空使黄金髙
北斗君今落落誰見知且向滄浪垂釣叟秋來水上烟雲重慎
勿濯足驚魚龍
　許邦才
　　歲暮贈于鱗
長卿慕人千載前何似與君俱少年子雲期人千載後何似與
君俱白首君有仙才自不知顧我逃禪衆所嗤擁褐閉闗恣偃
蹇買山百里猶嫌淺終年藥裹清羸疾㴱夜髙吟獨抱膝興來
攝客登華巔醉去目客談劍術
李先芳
　　宿天池寺
南下潯陽道遥見匡廬山以余薜蘿情睠兹山水間舍車陟修
坂飛舄扣禅闗禅闗寳塔凌雲𧺫古刹霏㣲掛天紀鳥道不聞
金磬聲龍泉半落銀河水錦澗橋邊凭玉欄萬嶺松杉白日寒
怪石嶙峋真乕踞廽溪歴亂俱龍盤更覔真源向何處杖藜直
指天池去石傍孤嶼出竹林洞簫忽下羣仙馭即有周顛騎白
龍拍肩並駕九竒峰天眼尊者持丹藥赤脚髙僧獻𬗋笻須㬰
水月湧金沙法鏡澄澄照落霞浮雲着樹皆甘露靈氣飛空即
雨花文殊䑓上天燈燦佛手岩前石髓嘉名香仙梵三天外紺
殿玄珠綴華盖振衣獨立上霄峰五湖九江纔一帯山廽風髙
吹日暝歸依夜宿匡廬頂天雞一唱石門開夢裏聞鐘徹清境
拂曙慿虗下紫氛竹孫鹿女悵離羣停車立馬頻囬首萬壑千
巖空白雲
　陳栢
　　贈廬陵黄生歌(生口給而跛賦是歌以贈之)
莫悲雙足短閉户日休澣扁舟曽向五湖逰江上指點歸毫管
莫矜寸舌長逢人輒雌黄彭殤舜跖俱已沒古今天地何茫茫
君不見漢之蒯生空有舌批逆龍鱗猶恣説寛仁不逢隆準公
七尺之軀将車裂又不見臏也聲流七國時雙脛纍纍如病痿
羣雄驅使如走狗至今兵法稱人師羽者两其足角者奪其齒
萬物盈虗已如此黄生黄生且休矣
　白悦
　　明月篇
少小嫁君時顔色如花好君嗟得妾遲妾幸逢君蚤春溪雙鴛
鴦晴景眀如掃如何忽風波恩愛如行潦知君不終棄顧妾亦
未老愆忒豈無因妾敢云自保非君樂新知視妾如露草妾去
欲何之憂思惄如擣吁嗟乎君心未必同秋風齊紈入暑還相
逢妾心未必如㫁絃鸞膠續取還相連古云知已不易得白首
如新嘗歎息仰天欲訴愁氤氲撫躬有流淚胸臆月當㡬望未
圓時難把光輝測盈昃試㸔松栢歲寒秋郤向青天有眀黒
　蔣孝
　　送友人之江東
對君賦碧草送君之江東白馬盤雕鞍腰褭嘶長風路傍柳枝
緑堪折下馬當筵贈離别別後與君相憶時不獨江南有眀月
　沈明臣
　　浴鳬池館觀朱邦憲唐子才投壺歌呈趙太僕時章
髙館澄波沉緑雨唐生選勝邀賔處桐花未蕋燕􁈒梁荷錢貼
地百舌語堂中玉壺髙丈許两雄對壘誇長技矢聲落鼓春漏
遲酒滿玻璃寒玉乳鏘鏘迸地墜流星貫耳穿心驚復喜負徒
就飲獵長纓饑蛟注海吞無聲勝者張旗鼓餘勇把箭似欲摧
長城伸臂仰天目不瞬帣韝大白仍自進齚指揚揚意獨矜邯
郸道上逢亷藺白日欲墮芙蓉谿柳梢新月生天西出門賔主
俱大醉太僕先還碧玉蹄
　黄姬水
　　俠客行
三月春風滿洛陽翩翩玉勤度垂楊臂上琱弓挂眀月腰間寳
劍懸秋霜遥㸔夾道花如羅連鑣何處不經過闘雞南陌方驕
勝射兎西山又較多平生一片横行心報仇何用相交深不識
人間重𬗋屋但知意氣輕黄金大義翻從犯禁來策名却向忘
軀囬顧看寂寞讀書者多少蓬蒿多負才
　　阮侯北征贈以古劍因系短篇
予家寳劍昆吾姿麗藻繁縟雙龍螭星文照夜光陸離開函六
月霜淒淒張華已矣秦客逺沉淪一丗誰相知山人偶爾多歲
月㡬共吴門芳草歇平生空抱飛揚心愁把青萍伴白髪将軍
别我來我家乗軺去去向龍沙丈夫意氣在心許醉觧秋霜贈
知已君别我兮我别劍蕭蕭風聲芙蓉艶酣歌起舞落日前躊
躇囬顧心茫然乃知神物終當遇㑹㸔騰躍入雲天
　王穉登
　　碧雲寺月出贈朱十六短歌
燕山一片月夜照白蓮花千里萬里同為客三人五人同憶家
與君俱是悠悠者意氣相逢不相下平康俠士能闘雞邯鄲才
人堪換馬眀星落木亂紛紛同向山中卧白雲秋風乍起黄花
塞眀月𥘉生青艸墳齊門彈鋏相知少漢廷執㦸郎官小漸離
筑傍流水立干将劍上青虹遶才子風流多落魄青樓狹邪善
諧謔趙玉刻就箜􁣖柱蜀繒裂作鞦韆索禪燈繡佛夜厭厭半
醉能歌阿鵲鹽朱公大笑黄金盡三十青衫一孝廉
　　楊伯翼贈日本刀歌
楊郎手持一匣霜贈我拂拭生寒芒鉛刀紛紛空滿目君與此
鍔真魚膓南金換却東夷鐡上帶倭奴髑髏血血未曽消刃未
平皎若蓮花浸秋月燈前細看鸊鵜鋒入手還疑蛟與龍門外
湖深恐飛去朱䋲夜縳青芙蓉苔花斑斕土花紫白虹沉沉卧
寒水歸家不惜十年磨他日還㸔報知已
　　憶昔行(從㑹稽還時邑宰召傭書作)
憶昔投書芝閣年青𫀆白馬何翩翩天子時時賜筆札大官日
日給餐錢布衣出入金鑾殿常侍中郎争識面蓬萊曉日對揮
毫太液春波供洗硯斜陽下值長安逰結交七貴兼五侯紈扇
題成持障靨羅巾染去老纏頭丗皇鑄鼎一朝就星移物換人
非舊東陵僅自保瓜田東閣俄然作東廐流落江南作漫郎伯
通橋下舊茅堂麋隃一斗光如漆掃盡吴箋如雪白縣記從來
如霹靂起召傭書為記室筆上那看夜夢花池中不敢朝􁀼墨
嗟余本是悠悠者散髮狂歌野人也乍可釣魚東海頭不然射
乕南山下安能如蝨處禈中折腰低眉事乃公牀頭黄金雖欲
盡篋中猶有劍如虹楚國何人能剖玉士也寜知不可辱黄鳥
無心戀此邦白駒從此逃空谷寄語山隂王子猷雪深未可便
囬舟剡水𥻘𥻘清見底聊作當年洗耳流
　　醉歌行贈黄一之
丈人昔日稱黄童衰鬂只今成老翁文章經緯有靈恠星辰雲
錦盤心胷柴門無人濠水緑烈氣貫日成青虹感君交情重金
石肝膽磊落照人赤人生對面非知心老死何如不相識朱琴
茫茫黄犢前鍾期子牙古難得白玉斚黄金盤寒雨夜滴青琅
玕出門咫尺是蜀道豈必劍閣方嗟難王生三十尚㣲賤白日
不動朱顔變柳色金閶客邸貧門前自賣芙蓉劍嗟君胡為獨
相許謂我年少稱才彥筵前豈無鸚鵡才丗上時時亦見猜芳
蘭當門将鋤及蕭艾無人風颯颯腰間雙佩五岳圗山鬼不承
相歌呼弱水清淺通方壺可以下見鮫人珠金堂貝闕烟糢糊
寰宇蹙蹙胡為乎與君不歸飯雕胡萬歲直見滄溟枯
　　醉士行贈山甫顧君
金閶新酒青扵竹十百青蚨買一斛登樓開盞殘雪眀南山岧
嶤秀寒玉山頭雪片還易消人生白髪不再緑先生落落不丗
情古人行事今人驚少年射策不得意歸來躬買山田耕茆屋
蕭蕭蔽風雨山妻辟纑兒織屨灌園目作於陵人饑餓還餐井
邉李短𫀆白幘環堵空萬壑千峰讀秋水嗚呼丗道如彎弓君
門如天路不通楚庭良璧指為石不若抱璞青山中與君呼吸
樓中酒豪氣如虹骨如柳班超自有封矦相書生薄命空惆悵
胥靡屠釣皆聖賢英雄豈必多金錢得錢買酒湖上醉白眼茫
茫睨逺天
　　端午日卧病問范員外
長安端午日卧病復思郷十日不登丞相閣孤眠却憶尚書郎
郎官亦是江南客蕭散神情䏻落魄著書屋裏不梳頭墜馬花
間㡬破額與君同病戀家園聞説江南即㫁䰟官舍三間隔楊
柳不得共倒菖蒲尊江南此時何所有山市漁郎誇石首銀氷
滴水盡承鱗木槿花開齊貫口傖奴争買不論錢一尺銀盤瑇
瑁筵榴花選取雲鬟挿艾葉􁬸将玉腕傳今朝流落薊門西可
憐寂寂又淒淒两行踈樹風中緑半日殘鶯雨裏啼㸔君意氣
何落落感君交情重然諾詩思清如隴頭水瘦軀輕似華亭鶴
前日題詩贈病夫盤中亂走眀月珠却疾勝操長命縷辟邪勝
佩五兵符夕陽騎馬能相訪豈惜床頭濁酒壺
　張鳯翼
　　亞父行
春風策蹇過彭城亞父墓前春草生千秋人傑一坏土生能仇
漢死仍楚秦人失鹿誰可當楚人沐㺅未足强紛紛韓陳與布
越廽翔擇主俱傍徨鏡㡬亞父寕不識五載惟勤幕中畫不從
諸豪輕去就自與君王乞骸骨心知成敗任雌雄義重君臣罄
肝膈嗚呼為楚為韓同此心未許留侯坐分席
　周天球
　　江南春詞
園林三月抽新筍㣲風細雨郊原浄柳條處處變鳴禽簾幙差
池㕠燕影館娃宫裡青草冷桃花半覆吴王井陌上逰人落醉
巾寳馬香車逐綺塵花開遲花謝急曉𧺫㸔花薄羅濕踏青拾
翠如不及囬頭日墮山凝碧愚者惜費長悒悒賢達又愧脩名
立那知人丗若浮萍胡乃不樂徒怔營
　張獻翼
　　徐長吉燈宴
我爱主人能好客清夜然燈啓瑶席猶嫌髙宴不盡歡别向園
林永今夕百枝千炬滿逕然氷輪寶熖眀春烟依林似月重重
見接漢疑星處處懸蘭缸縟綵斜分地火樹繁光逺綴天園林
今夕春何早千重百轉皆花鳥三五良辰秉燭情銀壺玉漏惟
愁曉子夜歌前溪舞北里南隣何足數一時齊出小平津當年
誰掺漁陽鼓絃管奏春風綺羅雜璣組𥘉訝朝霞起赤城復擬
眀珠歸合浦傳柑為問夜如何主客䏻文盡踏歌吴宫自昔稱
佳䴡彷彿開元廣陵事别有長齋繍佛前神火傳燈照𥘉地春
烟半吐玉毫光千門九陌多相望浮生長夜真如電對此那能
不盡觴
　徐渭
　　贈嘉則
白藤織笈春花密青𫀆剪水波紋濕出門寸歩即天涯幃底牽
衣絃正急闗山㫁路不㫁雲吴刀割水那得分章華楊柳弄舊
色何地却少春申君人生逺逰湏及春青天能容七尺身芳草
長途去萬里望望吾家随處是
　俞允文
　　胡笳曲
長風吹髙海底月半落洮河色如雪胡笳冩出隴頭聲千聲萬
聲吹不歇沸地黄沙凍欲牢連天白草燒難熱玉筯啼還徧紅
顔坐相訣楊柳曲中離别乆梅花管裏音書絶胡笳本自從胡
起曲曲縁雲咽流水飛入重城怨已深聴臨遥塞愁應死誰知
沙畔捲寒蘆一曲能消膽氣麄更使胡雛雙淚落萬羣嘶月過
飛狐
　潘緯
　　月夜過湖隂贈郷友
天門昨夜蟾光發峨眉山映峨眉月江城今夕月如新他山月
照故山人故人家寄湖隂口逺别依依戀携手豈知浪跡度三
春還郷恐落風塵後赭神山前歸路賖楊花漫漫捲白沙此時
對月増郷思新月圓時好到家
　童珮
　　闗山月
賀蘭山頭一片月長安城中萬家雪征人夜渡流沙去草色遥
将玉門曙吞聲出闗風淒淒黄雲白雁何年歸
　　白苧辭
秋風起白露垂天涯客子夜索衣箧中惟有江南苧一片銀絲
萬行淚猶是前年暮春寄寄時不為秋風寒此日却同秋月㸔
　　山中見落花作謌
山家住處石為塢一帶青巒似環堵芳草蒼苔碧半簾四壁寒
将竹烟𥙷清森萬木夜雨宜百道流泉入窓舞朝來晴氣飛滿
山却喚流鶯深樹間流鶯亂啼花亂落呼童夜𧺫開山閣秉燭
前村沽酒歸生涯安問年來惡神仙富貴皆如此寕使尊中虗
緑蟻誰見長留丗上名錢鏗八百終湏死青塚黄泉無酒澆生
不追歡亦徒爾吾生少長常貧賤性僻山川鄙州縣生來不識
父母邦吳江楚嶠青鞋遍年年出門酒一壺腰下輕盤山海圗
徃來雙眼小六合崑崙渤海烟糢糊去年到家頭半白相見郷
人不相識空嚢孤劍草堂前翻遣兒童揖行客憶昔尋真江海
邊家人㡬見鶯花妍到家經春春又暮把酒看花徒自憐題詩
為寄東隣叟􁂫中莫戀黄金錢金錢散盡還復來㡬見老人仍
少年
　申時行
　　題仇十洲畫赤壁圗
江流東邊千尺堤山鶻上結危巢􁈒㳺人夜半放舟過舉酒曽
説曺征西征西當年下京滸八十萬軍盡貔虎眼中見慣劉琮
徒吴蜀區區何足數舳艫相􁋚千里連氣吞劉備兼孫權豈知
䇿士已旁笑笑彼逺來非萬全長江之險人能共不獨阿瞞兵
可㺯東吴㑹獵尺書馳權也難将首親送帳前㧞刀軍令行如
此奸雄安足驚周郎蚤已借前箸黄盖何曽論五兵五兵争如
一炬火北軍散走南軍坐紛紛燥荻與枯柴乗取便風纔十舸
波濤起立半天紅强虜灰飛一夕空平生親手註孫子未信水
軍能火攻誰云此行纔足耻更　褁瘡歸淯水玄武池頭計已
踈銅雀髙䑓仍自起當今四海如一家三國争雄真可嗟尚想
綸巾尋壘堞猶将折㦸洗沉沙武昌夏口東西路畫史分眀入
毫素空携赤壁付逰人贏得坡仙两篇賦
　陸可教
　　詠大風歌秋風詞
君不見漢家髙皇按劍起電掃六幕烟塵空時平過沛㑹父老
四顧激烈歌雄風秦誅楚㓕了無事中原鹿得狐兎窮猶思猛
士憶惆悵無乃轉憶韓彭功又不見建元天子横汾日秋風白
雲莽蕭瑟髙歌未絶哀思生四座羣臣慘無色南驅百粤北走
胡天馬如雲自西極功成志得何所悲從此雄心頓衰息我觀
二帝皆英主大畧長材駕區宇帝圖零落㡬千秋猶自雄詞照
今古㡬囬撃楫悲風生驚沙颯颯浮雲停乃知庭草燕泥句唧
唧何異秋蛩聲
　王肯堂
　　天子選将出師歌
旌斾悠悠班馬鳴将軍轉戰出遼城遼城氷堅夜可渡隂山積
雪黄雲平霜威日光生劒刀大白入昴誅天驕草宿寒侵壮士
鐡露下沾濕将軍𫀆袍䄂音書字不滅肯令玉筯空啼血朝廷
本望樹功勲闗塞那因怨離别男兒燕頷志封侯勒名湏上天
山頭羽書瀚海飛猶急金繒和戎非逺猷君不見漢嫖姚横行
朔方入天際匈奴未滅何用家天子無勞開甲第又不見曹景
宗萬里馳突生長風去時兒女盡悲惋歸來閭里生光榮古來
豪傑多如此何况英眀遇天子威略尤勤六月師逐北應趨九
萬里玉闗指日浄胡兵眀月吹笳四面聲護羌不用朝乗部破
虜何須夜列營洗戈休馬事春農充國屯田詔可從寄語将軍
休樂戦君王不賀斬胡功
黄汝良
　　少年行
少小疆塲事鞍馬聲名不肯居人下蹀躞堪先薊北雲叱呼可
振長平瓦呼鷹逐犬出東門緑幘紅纓去若奔日暮歌鐘起華
屋玉顔𬗋䄂春風温座中豪客醉起舞陸慱投壺賽如賭自謂
金樽長不空那知白日難為午君不見五侯七貴何慿陵一朝
麋鹿㳺中庭何似寥寥楊子宅終年獨草太玄經
　李贄
　　九日同袁中夫㸔菊寄謝主人
去年花比今年蚤今年人比去年老盡道人老不如舊誰信舊
人老亦好秋菊搃開舊歲花人今但把新人誇花開扵我復何
有人丗那堪逢重九舉頭望見鍾山髙出門便欲跨牛首褰裳
緩歩且相随一任秋光更誤施天生我軰必有竒感君雅意来
相期入門秋色上髙堂烹茶為具呼兒郎歡来不用登髙去撲
鼻迎風尊酒香子羙空吟白髪詩淵眀采采亦徒疲何如今日
逢故知菊花共看未開時
　袁宏道
　　西施山
西施山一片土不惜金作城貯此如花女越王跪進衣夫人親
蹋鼔買死傾城心教出迷天舞一舞金閶崩再舞蘇䑓坼槌山
作館娃舞䄂猶嫌窄舞到夫差愁破時越兵潜渡越來溪
　　淮隂侯祠
秋郊兎盡韓盧窘三尺青蛇捲鋒頴到手山河擲與人却向雌
雞納腰領英雄挃足歸羅網辯士舌端空來徃本将衣飯畜王
孫未許肝膓敵亭長一局殘棋了項秦五湖西子白綸巾貪他
一顆真王印賣却淮隂跨下人
　　為楊粉署題小像
鵞溪絹冷花紋澁四尺春波吹粉墨㓜輿豈非丘壑人筆底瀟
踈誰貌得髙人氣韻不在似如冩寒松與幽卉寛眉廓額信手
塗踈淡只似鋪山水馬遷文章杜公詩此意却許徐熈知
　　子房山謁子房
蓮華冠子紅犀導雪面風髯一年少夢裏山河慱㡬塲抽身笑
指長松道英雄老盡故交稀眼底脩毛㡬翅飛功成辟榖或有
以未心神仙湏布衣
　屠隆
　　行路難
君不見石家金谷花滿園須臾野蔓生荒烟君不見魏武銅臺
走牛羊昔日金釵歌舞塲時來屠沽取卿相運去英雄沒草莽
李斯黄犬空悲辛青門不及種瓜人鳥盡弓蔵淚盈掬何如垂
釣淮隂曲富貴亦不快貧賤亦不憐烹羊宰牛進羙酒咀宫􁀼
羽彈哀絃坐愁行歎爾何用我生有命應在天
老醜君莫歎朱顔皓齒君莫歡落花飄風向濁水東西曲折随
波瀾無塩垢面首飛蓬龍輿鳳輦登王宫昭君玉面嬌如花蛾
眉萬里埋風沙王孫富貴金作丸東方先生苦飢寒五侯道上
驅駿馬處士老死蓬蒿下我歌行路請勿喧古來如此今何言
曹昌先
　　間笛
嚴城柝罷角聲起西風吹入千門裏壮士扼腕思封疆寳刀夜
光吐秋水男児四十未封侯齷齪空對妻子羞㧞刀竟赴龍城
去道傍不斬仇人頭
　鍾惺
　　八月十四夜集别張金銘年丈暫假歸沐
今夕與君同杯酌君言不如歸家樂歸家各有索居時晤言今
夕成今昨長安忍作終年逰苦死難為眀日留眀日不留吾不
强途中豈可值中秋滿口留君意羊䦨誰䏻此夕滯長安思歸
轉挽将歸客但覺臨岐置語難
　無名氏
　　貧女行
妾肌如玉顔如花長眉窈窕青山斜郷閨學成新婦禮鸞鏡不
為留年華昨朝東隣裁嫁衣今日西隣催結褵自憐青燈照孤
夢年年風雨梨花時不怨父母貧不恨謇脩拙妾生賦命自坎
壈底用閒情冩紅葉千絲萬絲霞練光共誰織作雲錦裳千針
萬針成黼黻與誰佩服朝明堂吁嗟妾薄命薄命将奈何失時
還自羞失身羞更多妾寕失時無失身平生分定月下䋲但把
貞心守貞色肯信嫦娥觧誤人
　　東陵行
君不見河陽花今如泥昔如霞又不見武昌柳春作青絲秋作
帚人生馬耳随東風柳色梅花豈能乆秦時東陵千户矦華蟲
𬒳體腰蒼璆漢時沛邑刀筆吏折腰事人頭搶地蕭相當時謁
邵平中庭百拜百不譍邵平異日謁蕭相故侯一拜一惆悵萬
事反覆丗豈無二子豈是大丈夫流行坎止亦偶耳扶揺豈必
勝搶榆
　朱静庵
　　春睡詞
茸茸芳草含新緑露井夭桃錦雲簇石䦨干外早鶯啼又喚春
光到華屋綺窓花影揺玲瓏玉人夢破春溶溶雲鬟半軃鳯釵
滑枕㾗一縷消輕紅香汗輕輕透衾濕含情欲起嬌無力海棠
庭院鳥聲和睡足東風一竿日
　陳氏
　　寄夫
野雞羽毛好不如家雞能報曉新人貌如花不如舊人能績麻
績麻做衫郎得着眼見花開又花落
　釋仁發
　　弘上人蓄秋山圗
萬峰霜晴翠如洗峰底行雲度流水西北髙樓爽氣邊江南落
木秋聲裏蒹葭潮長魚在梁白鷗飛盡天茫茫松根丈人讀書
處時有踈鍾來上方仙槎影沒銀漢遠木末芙蓉為誰剪何處
凉風送客船歸來似是東曹椽東曹頗笑未識機掛帆直待鱸
魚肥山川揺落已如此不信草露沾人衣平生畫手不可遇坐
閲新圖得真趣題詩寄與沃洲僧吾亦買山從此去
　　螺山隱士謡
螺山有隱士飄飄仙者徒朝㳺螺之巔暮息螺之隅紅塵拂落
身外事白首讀盡人間書不騎琴髙鯉不釣任公魚手披演雅
篇架列山海圖蛾司漫給五斗黛蛤浦豈羡雙眀珠槐䑓封矦
笑螻蟻楚闗脱網憐蜘蛛人言大隱隱朝市小隱螺山無乃是
何物老病香山翁隱作流官良可鄙酌螺之杯隱螺几坐對螺
山净如洗鈿屏矗矗鏡邊來佛髻峨峨望中起千林翠靄散晴
空半島寒雲浸秋水我尋螺山居遂識螺山路一見螺山人再
誦螺山句紛紛草堂文悠悠遂𥘉賦丈夫無逺謀千載何足慕
我本逍遥人亦有罝網慮買山每寄沃洲書寥落江郷歎遲暮
江郷寥落不可留便當卜爾山之幽安得神鰲負山去共踏青
螺海上逰
明詩五言律
　　　　　　　　　　　　　　　　　海鹽彭孫貽輯
　劉基(太公釣渭圖/送謝恭/發景州/古戌)
　汪廣洋(宿宣城山家)
　高啟(送宿衛將出守鄧州/郊墅雜賦)
　楊基(江村雜興/登岳陽樓/偶題)
　張羽(逰山寺)
　徐賁(送曽伯滋赴河西將幕/兵後過睪亭山)
　林鴻(出塞曲/月/題福山寺陳鉉讀書堂)
　袁凱(自京師歸別墅)
　　浦源(懐何士信諂西河)
　　劉崧(舟夜欠查口東蕭鵬舉/張氏溪亭雜興)
　　唐肅(宿真慶庵/登蜀阜寺閣)
　　藍澗(秋夕懐張山人)
　　藍智(雨中同孟原僉憲登嘉魚)
　　李徳(寄馮朝泰)
　　王冕(寫懐)
　　顧瑛(自述/送防秋将)
　　梁寅(旅舍)
　　王紱(秀野軒/丁亥除夜懐黄生)
　　倪瓉(徐氏南園對雨)
　　張以寜(題山水圖)
　　髙棅(西山爽氣樓)
　　吴志淳(再過小姑山)
　　趙廸(塞下曲)
　　郭奎(三溪)
　　王偁(晚歸湖上)
　　方孝孺(過北山翁)
　　姚廣孝(晚過獅子休蘭若)
　　楊士竒(賦得滄浪送陳景祺守㐮陽)
　鎦績(送王内敬戌遼水)
　王㳟(寒林訪隱者/宫人入道)
　章誾(送張二貢士)
　周玄(題林尚寳泮池書䑓)
　王洪(舟中雜興)
　陳璉(多景樓)
　王英(送金諭徳扈從征虜)
　李禎(送人南歸/送陳生歸吉州赤㟁/秀才逰長沙/宿廢普救寺/周原幽居/送周)
　唐泰(題劍閣圖)
　蘇正(江南旅懐)
　陳敬宗(觀燈應制)
　李時勉(送積中上人歸天竺)
　章表(九月晦日感懐)
　張楷(賦得暮雨送李胄)
　張和(過桐君山/度嶺)
　徐有貞(和友人郊居雜興)
　陳獻章(圭峰閣)
　劉師邵(送張亷使之京)
　朱顯(歲暮柯亭道中)
　羅頎(逰仙詩)
　　張寜(題姚公綬山水/重逰金粟寺)
　　李東陽(送盧時泰憲副兵備瀘叙)
　　丘濬(除夕)
　　石瑶(道院)
　　文林(静海驛)
　　楊時秀(江南旅懐)
　　儲巏(彭城有懐)
　　王佐(乕丘懐古/草堂夜坐)
　　周述(維楊懐古)
　　章珍(劉生)
　沈潜(逰囊山寺)
　李夢陽(郊壇值雪/卧病酬邉君天壇歩月見懐之作/僊鎮廟/銀山寺/南湖/豐安庄/五老峰/朱/折)
(桂寺/團山登望/芝山望/眀逺樓春望/送秦子/送人還闗中/秋日王子䑓上/晚過孟氏雷雨驟至王)
(子亦來/和鄭生行經鳯陽/鄭生至自泰山/丁亥寒/食柬養素/中秋南康/己卯元旦/九日上方寺/獄)
(夜雷電暴雨/河上秋興/野風/河上秋興/九日薛樓㑹集/中秋庭㑹/江州雨)
　何景眀(平溪/職方/查城十五夜對月/夜/登堅山寺寄王/雨後次孟望之/送楊太常/玉泉送賈)
(郡慱之階州/送彭總制/送李體仁按雲南/十四夜/集良伯宅/寄王康吕三子/寺中齋居簡崔内翰張侍)
(御/人/殿試宿禮部和馬張二光禄喬直閣諸公/贈王舉/皇陵/鑑公房石燈/登㙮/駕出/大祀/題蘇)
(子瞻逰赤壁圖/閼門/送汪器之司成還南京/望終南/送郭刑部守寧波/晚出左掖/登釣䑓)
　徐禎卿(在武昌作/寒山寺/送許𥙷之還丹徒)
　邉貢(九日/泰陵供事有感/席上留別/送都玄敬/下陵/郊壇/留別張大叅/張秋曹元德)
　孟洋(烟/立春日丗中題)
　康海(寄李宗易)
　殷雲霄(九日㳺𣑽宗寺/石門懐太𥘉)
　鄭善夫(同晋陵諸子逰水西/詔赴闕/吴隱君山居/送李眀徳應)
　顧璘(逰乕丘)
　朱應登(同州道中)
　張琦(寄李誠之)
　王廷相(宿周山人南池/懐張孟復/石井別業/屏裔/入斜谷/别劉尹良貴/秋夜宿未山人林亭)
　王守仁(李白祠/化城寺/寄岩隱/香山)
　　杭濟(春夜宿黃山荘樓上)
　　徐問(卧病)
　　陸深(別朱升之)
　　孫一元(晚霽/避㓂吴興山中/荆溪道中/幽居/同凌/時東吴介夫僧古心逰乕丘寺泉頭兮韻/永嘉王)
(子楊見訪山中留酌/同施邦直棹舟西湖歴六橋抵望/湖亭乗月登孤山拜和靖處土墓/西湖/逰龍井寺)
　　蔡羽(九日隆福寺答張光遠子京)
　　沈周(題太白像/和小酌/送陸允徳婺源訪舊/花朝雨中與王汝)
　　祝允眀(贈董五/贈張卿闇夫)
　　文徴眀(石湖春逰/病起/對酒)
　　陳淳(秋暮)
　　朱諫(入清河)
　　薛蕙(村居/泛溪)
　　常倫(和王玉溪過韓信嶺)
　　楊慎(十二月朔旦候駕出南郊/宋玉宅/咸陽/宫詞)
　　王庭陳(溪邉晚興/春日山居即事/荘/山荘雜興/聞筝/送王知事還蜀/山)
　　敖英(塞上曲)
　　浦瑾(山房夜宿)
　　蔣山卿(雨雪曲/夏日天界寺)
　　馬汝驥(題龍泉觀/駕幸西壇/東園燕集)
　　許宗魯(暁霽登玉女閣)
　陳沂(觀音山江閣與顧英玉中秋㸔月/經牛頭山寺)
　韓邦靖(送謝屯部之湖廣)
　王謳(登兗州城樓/小山對雨憶周少安)
　朱豹(送顧經歴之福建)
　黄佐(月下贈張子文邦/脩復粤洲草堂經始桃花塢)
　孫偉(題畫)
　張士瀹(送人還京/白蓮寺與慧上人)
　髙叔嗣(與王庸之飲/毘盧閣上同伍疇中諸公西望/歲/暮荅許武部廷議懐歸/晚趨忻口/𥘉去都夜)
(文水縣驛壁讀王徳徵詩因和其韻/寒食定興雪中)
　華察(僅𥘉以詩見寄次答/秋日間居漫興/送友人歸天/台/過堠陽山居/秋𥘉雨後同姚山人山行/惠山)
(寺與施子羽話別/再過望湖別業/歲晚過圎通寺/再過任大理别墅)
　施漸(飲補庵菰川別業/園/為吴萬二眀府夜集俞汝成讀書)
　姚咨(蚤春過武陵齋中論徃事盡日/僅𥘉/雨後湖上即事次答)
　皇甫涍(靈巖溪口招范生不至)
　皇甫防(虎丘禅院/蚤春雪後㸔雨/白鶴觀陳鍊師房/托宿報恩寺/三岩洞/晚造祖堂山/石門)
　皇甫濓(尋静安寺方丈/作/度荆門/奉答于鱗冬夜念及之)
　蘇祐(舟中對雨同吴運甫)
　唐順之(同孟中丞逰龍泉寺/十口夜旅懷)
　胡纘宗(登天柱閣/送王參戎北戍)
　楊循吉(使淛日承親友送至吴江/乕丘萬松堂避暑)
　　田汝成(家計)
　　羅洪先(祝融絶頂石)
　　沈愷(園中雜言/秋日野興/逰金潭登頤浩寺/過蘇䑓)
　　任瀚(病懐)
　　陳束(秋日武昌逢江良能談卦𢾗/過武溪楊隱君草堂)
　　徐階(瓜洲風雨不克渡江)
　　張衮(自詠)
　　顧夢圭(亷州除夕)
　　張時徹(竹墟宅燕集)
　　馮丗雍(赴滇南烟荘道中/贈天界寺半峰和尚)
　　樊鵬(六合)
　　屠應峻(送陳給事使琉球/唐生/送同年謝子孺致仕歸蜀/送)
　　王格(擬王右丞輞川雜興)
　　王珂(山居雜詠)
　　袁衮(病瘍𥘉愈文太史過訪/峰僧房/九日渡黄河/宿天界寺半)
　　黄省曽(題玉虗亭)
　　王寵(天界寺/寳帯橋)
　　孫冝(湖上雜興/逰天界寺/漂毋祠/逰稭上人山亭/逰能仁寺)
　　蔡汝楠(山中立夏即事/峙山濟公房/雞鳴寺/晚晴/九日登髙/題)
　　吴子孝(尋松隱僧不遇/橘溪僧院/送僧之杭)
　孔天胤(夏夜永嘉館/秋懐)
　朱衡(秋日/登焦原最髙山忽造一山漫題壁間)
　王問(與友人宿山中/山中晚歸/又寄同戶)
　包節(同吴山人松林宴集)
　駱文盛(送蔡白石使荆/郊居)
　王立道(秋居)
　林應麒(歲暮答友人)
　王維楨(送駱太史謝病歸湖州)
　薛應旂(宿趙家圍)
　薛中(矦三峯李燕崖潘石溪招飲牛頭寺)
　　陳鳯(江上)
　　莫如忠(園居)
　　張治(秋郭小寺)
　　潘亨(定逺道中早行)
　　頓鋭(宿雲峯山林泉寺)
　　張詩(岳秦餘霞居髙子遠訪草堂對酒)
　　周詩(子約避暑竹林見寄次答/春日山中訪無瑕禅師)
　　唐詩(九日登牛首山/佛日過華蔵寺)
　　喬丗寧(𬗋騮馬/闗山月/劉生)
　　馮惟訥(春日陪孟東洲憲使重過宋氏園亭)
　何遷(無錫慧山同華補庵周横山携宇功髙祚雨中聴泉)
　俞憲(金州餞席留别)
　李汝蘭(溪上晚歸)
　王崇古(秋日宿友人隣山書屋)
　李時行(過崔駙馬山亭/別吴山人擴/人/送張少府之天台/宿歸雲庵贈敬上)
　陳鶴(風雨望焦山/九里涇訪王駕部)
　鄧欽文(卧佛寺)
　羅鹿齡(龍泉寺)
　李攀龍(同皇甫繕部寒夜城南咏月/朝陵夜作/重送楊/生/春日韋氏園亭同元羙賦/出郭/碧雲寺禅)
(房/處/春日/夜過元羙/寄元羙/送元羙/登黄榆馬陵諸山是太行絶頂/秋日/春日閑居/同許右史)
(逰南山宿天井寺/龍集寺/再過子與/寄懐余德甫/逃暑/聞砧/送沈郎中守順慶/毛刺史姑蔑髙齋)
(涇州)
　王丗貞(俠客/于鱗/陵祀/中秋夕沛河泛舟/哭梁公實/寄/復與諸君逰張氏園/懐柔道中/途中雜)
(詠/治園池亭/陪叚侍御登靈巖絶頂/夜坐長山署/答寄于鱗/義士李國卿歸骨長山哭以送之/阜城)
(道中/入南屏山路/贈王山人/輓楊都督尚英/冬/夜獨歩東胡元瑞/白河道中/新河道中/答王新甫)
(峻伯將至光以詩來走筆邀之/泰安戯呈張徐二使/居索會/題東臯隱居/王學上碧水橋/上谷雜詠)
(與俞按察登大佛閣兮韻/人房/諸城山行/夏日飲煦上)
　王丗𢡟(長興訪徐子與/沈道士館張五嶽李野泉國子)
　徐中行(祀陵/簡子祖/答眀卿/燕山除夕/秋日/春/晚同順甫元羙逰姚園/于鱗元羙同日發偕宗吴)
(二生送之分賦/吴給事謫豫章/黎梁三生再過客邸/出守後寄舊逰/郭)
　吴國倫(與黄給事中/秋日匡山/答于鱗元羙見慰之作)
　宗臣(元羙夜過将有江南之役/問元羙病/送别于鱗元美/天目徐山人/同眀卿子與)
　梁有譽(歲暮集黎惟仁𬗋芝山房)
　吴維嶽(過冶父寺)
　張佳胤(秋夜泛舟東溪)
　余應舉(七夕同呉給事王比部宗考功燕集張園/答匡南見懐/除夕奉)
　李先芳(劉生/鄱陽湖/除夕雨雪)
　張九一(風/蒲圻道中/都來訪兮賦/宴集孟真山亭時約卿載酒自宜)
　許邦才(谷眀府泉亭/舟中/界亭早彂/舟中雜興)
　盧柟(從軍行)
　　謝榛(天寕寺對雨同正夫于鱗賦/送李明府還任安岳/榆河曉彂/送樊侍御文叔之金陵/夜雨殷翰休書)
(齋/冬夜集張茂参宅/送謝給事刲蜀/宿淇門驛/暮秋大伾山同孟得之盧火楩賦/送劉侍御之扶風)
(贈包明府/寄上孫文大宗伯兼懐太史文和/老懷/秋夜/送陸令之髙要/九月七日遊濟南南山同閻許)
(諸君子賦/北征/髙枕)
　　范惟一(春日同劉光禄徐學憲陳少參過天寕寺遇覺公)
　　髙岱(宋之問詠笛/羙奉使江南/高適登閣/寄懐李師孟水曹/送元/贈伯承/春愁/吴明卿再謫睢陽)
　　李言㳟(黄岡道/南岩宫/訪楊逸人山居/黄鵠山)
　　萬表(宿應仙山樓)
　　胡安(閒逰)
　　秦梁(秋日登寶界山)
　吴擴(圓通寺前觀海)
　髙應冕(江村晚眺/同方十洲諸君飲從姪清閟園池亭/冬夜宿山寺)
　陳昻(白帝城七夕/秋上白帝城望白帝樓/谿上陪鄰翁泛月/宿雙溪鋪)
　俞允文(朱氏園林)
　黄姬水(乕丘試陸羽泉/大弘寺看菊)
　王穉登(夏至日渡黄娥江/方子時/龍母廟訪岳山人不遇/寄)
　張鳯翼(訪友)
　張獻翼(侍御招隱孤山賞木香)
　徐渭(嚴先生/懐陳將軍同甫時鎮滇)
　沈眀臣(渡峽江)
　何良俊(傲園雜興)
　朱永年(夏日過江上别墅)
　周東田(客夜)
　姚亷敬(蘭陵風雨送王二兼憶金四)
　周沛(登支硎山樓遲逰侣/過黎雲精舍)
　張之象(山齋)
　魏學禮(宿泉上人山房)
　岳岱(山居)
　李蓘(登九華山)
　陸弼(大安道中/初夏月夜同益卿飲/仙霞嶺)
　金鸞(子房山/再過虎丘寺)
　張敉(寄内)
　王崑崙(月夜宿釣䑓下/立秋日濟之宅聴琴㸔寫萬峯飛/雪圖/晚集范三丈松岡)
　王𢡟眀(湖上隱居)
　潘緯(夏日過余松泉先生溪園)
　康從理(李環衛惟寅招同童子鳴管建𥘉登靈應觀閣/樂子清/􁯾/題)
　童珮(送梁伯龍逰五嶽/馬􁾑寺/周將軍廟/度穹窿山/尋顧山甫秀才/姚山人茶夢閣/送盛朝用讀書方)
(山)
　沈仕(村居春日)
　彭年(登攝山絶頂)
　洪孝先(送項秀谿還半華山房)
　孫七政(艶曲)
　張循古(少年行)
　汪顯節(贈水南上人)
　俞琬綸(同慈甫過竹亭是時将别彼此愴然)
　吴孺子(倚杖)
　胡應麟(寄戚南塘少保)
　王叔承(焦山月夜聴琅公彈琴)
　梅鼎祚(懐柏視)
　陳繼儒(道院作/山居/山居/寳劍/過陸君策畸埜/天馬山)
　　鍾惺(逰九華山值陰/三月三日雨中登雨花䑓東諸子/夜歸/八月𥘉六夜小集/寒夜月/舟暁/金嶺驛)
(與土帶如夜談/宅/立春日同商孟和弟居易集子丘茂之)
　　譚元春(同李長蘅尋聞子将龍井山齋/送周明郷中丞撫/兩廣/近西陵橋息舟/太保周公舟枉草堂贈賦)
(雨中舟進)
　　朱静菴(客中偶成)
　　李英(初去故園留别諸友)
　　釋宗泐(送瀾法師歸雲門)
　　釋朙秀(雨夜)
　　釋魯山(虎丘寺)
明詩五言律
　　　　　　　　　　　　　　　海鹽彭孫貽輯
　劉基
　　太公釣渭圖
璇室羣酣夜璜溪獨釣時浮雲㸔富貴流水澹鬚眉偶應非熊
兆尊為帝者師軒裳如固有千載𧺫人思
　　送謝㳟(正聲作髙啓詩)
凉風起江海萬樹盡秋聲揺落豈堪别躊躇空復情帆過京口
渡砧響石頭城為客歸冝蚤髙堂白髪生
　　發景州
澹澹夕風作蕭蕭蘆葉鳴林間衆鳥息河上一舟行海近雲常
濕天虚月更清神京㸔漸近且緩望郷情
　　古戌
古戌連山火新城殷地笳九州猶虎豹四海未桑麻天迥雲垂
草江空雪覆沙野梅燒不盡時見两三花
　汪廣洋
　　宿宣城山家
委曲疑無路幽深别有天偶披青嶂入得與白雲眠樹密巢歸
鳥溪廻響暗泉草堂終夜寂髙枕聴鳴絃
　髙啓
　　送宿衛将出守鄧州
中郎身領仗宿衛在承眀舊射雙鵰落新乗五馬行紅雲揺魏
闕白水近襄城好勸諸年少春來賣劍耕
　　郊墅雜賦
幽事向誰誇孤吟對晚沙浣衣江動月繫艇岸垂花行蟻如知
路歸鳬自識家一尊茅屋底随意答春華
春泥桑下路孤䇿自扶行身賤知農事心閒見物情魚鳴風乍
起牛飯月𥘉生漸喜無人識何煩易姓名
八夜潮侵户經秋雨壊垣里人淳少訟田父醉多言稻蟹燈前
聚莎蟲機下喧自應躭野趣不是戀郷園
野色逈蒼蒼開門葉滿塘僧來雙屐雨漁卧一船霜静裏脩香
傳閒中録酒方平生當丗意到此坐成忘
　楊基
　　江村雜興
判醉望愁醒愁因醉轉増已歸仍似客投老漸如僧詩興風樓
笛棋聲雪舫燈莫言渾不觧此事野夫能
春野一鳩啼橋危懶過溪徑苔都上壁野菜不分畦倚杖妨花
密看山碍竹低欲知幽隱處風雨白門西
将雨山光黒𥘉晴樹色青賣薪沙店逺占榖瓦龜靈石枕支頥
冷江瓢漱齒腥醉餘春睡熟長得鳥呼醒
　　登岳陽樓
春色醉巴陵闌干落洞庭水吞三楚白山接九疑青空濶魚龍
舞嬋娟帝子靈何人夜吹笛風急雨冥冥
　　偶題
身懶交㳺絶時危感慨新清江催短鬢芳草怨歸人花落縦横
雨鸎啼淡蕩春欲揺舟楫去波浪沒平津
　張羽
　　逰山寺
紅塵飛不到一寺倚巖隂松老知僧臘潭空悟佛心古碑蒼蘚
合踈磬白雲深坐久生幽思斜陽下逺岑
　徐賁
　　送曽伯滋赴河西将幕
上将𥘉分閫儒官觧習兵風旗春獵野雪帳夜歸營洮水從岷
下祁山入隴平知君能載筆草檄報邉城
　　兵後過睪亭山
睪亭西去逺一過一淒然雁宿蘆中月人歸草際烟漁家多近
水戎壘半侵田尚喜餘民在停舟問昔年
　林鴻
　　出塞曲
玉闗秋信早未雪授征衣王者應無敵胡塵不敢飛三河兵氣
盡五道檄書稀日晚笳聲發将軍射獵歸
十五薊門行能探黠虜情潜兵秋度磧牧馬夜歸營苦霧沉旗
影飛霜濕鼓聲昨來承密詔東築受䧏城
　　月
玉宇淡悠悠金波徹夜流最憐圓缺處曽照古今愁風露孤輪
影山河一氣秋何人吹鐵笛乗醉倚南樓
　　題福山寺陳鉉讀書堂
窮經不出户一室古珠宫燈影秋雲裏書聲晚磬中開窓明竹
雪散帙落松風料得無人到焚香對阮公
　袁凱
　　自京師歸别墅
春園􁀼薄霧野水散輕隂落絮随風遠啼鶯坐樹深旅懐方自
遣幽意待人吟獨少楊雄客時時載酒尋
　浦源
　　懐何士信謫西河
全家離故郷萬里謫窮荒草木踈邉境牛羊繞帳房風聲連雨
雪漢語雜氐羗逺念平生友行吟淚數行
　劉崧
　　舟夜次查口柬蕭鵬舉
扁舟沿緑嶼雙櫓折蒼波秋氣水邉早月明江上多魚龍今夜
冷鴻雁㡬時過去住闗幽興欹眠聴棹歌
　　張氏溪亭雜興
草閣經秋净𬗋扉近水開霜林收橘柚風磴坐莓苔釣艇寒𥘉
放樵歌晚獨回城南車馬地欲徃更徘徊
　唐肅
　　宿真慶庵
落日古城隂蕭蕭竹樹深雨花知佛境流水識禪心月到翻經
榻苔縁掛壁琴不因支許舊那得遂幽尋
　　登蜀阜寺閣
同登梵閣孤徃事問浮圖山色元來蜀江聲直到吴風簷鈴半
落雨壁画全無萬法俱空寂何煩起歎吁
　藍澗
　　秋夕懐張山人
鼔角邉聲壮林塘夜色幽凉風動踈竹眀月在髙樓久客形容
老孤城戦伐愁不眠懐魏闕長嘯拂吴鈎
　藍智
　　雨中同孟原僉憲登嘉魚
髙閣流鶯外荒城駐馬前江寒三月雨春老百蠻天折柳悲横
笛飛花落釣船乾坤縂羈旅把酒意茫然
　李徳
　　寄馮朝泰
金陵昔㑹面一别杳無音故國秋雲合大江春水㴱䆠情同契
濶老景各侵尋縦有衡陽雁何由冩素心
　王冕
　　寫懐
丗情多曲折客况自堪憐聴雨愁如海懐人夜似年艸肥燕
馬花老蜀山鵑冷澹無歸計蒼苔滿石田
　顧瑛
　　自述
迹不到城市逢人無厚顔一瓢風外樹雙屐雨中山流水喧春
碓歸雲掩暮闗憂時心未已祗益髩毛斑
　　送防秋将(正聲作日瑾)
玉帳秋風動邉塵瑟瑟驚射鵰輕漢将牧馬過秦城白草交河
道清笳捕虜營戦装宜即換及已早寒生
　梁寅
　　旅舍
寥濶山林迹淒凉江海情巴歌從俗好楚服為人輕把僉秋風
起憂時白髮生黄金雖所貴未敢論縦横
　王紱
　　秀野軒(正聳作浦源)
憶爾髙居敞革軒對逺岑嵐光開暁霽溪影淡秋隂緑樹一禽
囀清風萬竹深柴門蘿月夜還許共幽尋
　　丁亥除夜懐黄生(正聲作錢仲益)
絶域投荒客窮隂欲雪天今宵又除夕何日是歸年孤燭三更
夢空江萬里船老懐寕再見撫景一澘然
　倪瓉
　　徐氏南園對雨
櫻桃花欲落春雨暮淒迷忽憶臯園日竹林通磵西荳苗滋野
徑蘭葉長芳畦念我當時友蒿萊沒舊蹊
　張以寜
　　題山水圖
山水坐來見翛然無俗氛碧巖虚夜月江樹静秋雲鳥似影猶
見猿聲疑或聞自憐歸未許遥憶武夷君
　髙棅
　　西山爽氣樓
飛構對西巘翹居出塵喧空林夜來雨秋氣生髙原卷幔看晴
翠澄光散朝暾齋心白雲外拄頰欲忘言
　吴志淳
　　再過小孤山
長江數千里屹立一峰尊開闢由神禹朝宗自海門魚龍蔵白
晝星斗動黄昏祗有孤舟客歸心逐浪翻
　趙廸
　　塞下曲
十年音信隔我馬久淹留風起胡塵暮寒生隴樹秋殘星連客
恨㫁雁帶郷愁厭聴霜天角嗚嗚起戌樓
　郭奎
　　三溪
飲馬三溪上長亭驛使催千山猶積雪一路盡寒梅樵獨岩雲
動猿依嶺樹哀𥘉疑圖畫裏又恐是天台
　王偁
　　晚歸湖上
一逕惬幽尋悠然丗外心不縁流水泛那識落花深潭影澄天
鏡松聲韻素琴前林烟磬發歸路月沉沉
　方孝孺
　　過北山翁
避丗慚無術忘年懶有翁山中九日後花下一尊同江逈宜秋
色林踈怯晚風放懐甘取醉舍此更誰從
　姚廣孝
　　晚過獅子林蘭若
無地堪逃俗乗昏復到林半山雲遏磬深竹雨留禽觀水通禪
意聞香去染心叩門驚有客想亦為幽尋
　楊士竒
　　賦得滄浪送陳景祺守襄陽
漢水帯襄城滄浪舊有名分符來五馬如練照雙旌濟渉思為
楫聴歌想濯纓須令郡人説堪比使君清
　鎦績
　　送王内敬戌遼水
應誇萬人敵耻作一書生塞月随弓滿胡霜拂劍清馬嘶秋草
濶鵰沒暮雲平早逐征遼将飛章奏罷兵
　王㳟
　　寒林訪隱者
谷口㣲霜度寒村獨見君西風正蕭索落葉不堪聞古路無行
客間門有白雲為憐行處好不忍便離羣
　　宫人入道
雨露恩寕薄烟霞思獨迷向人披鶴氅無分捲龍衣女伴愁将
別君王夢亦稀他年青鳥使㗸表到金扉
章閻
　　送張二貢士
烟靄散春晴亂鴉深樹鳴千山懸落日一騎出孤城急管催離
宴飛花亂旅情殷勤懐上䇿謁帝向承眀
　周玄
　　題林尚寶泮池書䑓
逸士多佳趣開窓對古池遠山晴後見眀月夜深期荷氣通書
幌藤隂落酒巵寥寥心境静此外復何為
　王洪
　　舟中雜興
故國偏芳草髙䑓多大風河山千古在登眺㡬人同野澤鳴山
雉荒陂起塞鴻新豐不可見烟樹五陵東
曠野杳無際孤舟齊魯間河流東下險天氣沍回還古道蒼烟
逈長亭落照閒㣲茫雲水外一點是梁山
　陳璉
　　多景樓
獨倚闌干久凉風滿客衣樹從京口㫁山到海門稀雁影横秋
色蟬聲送夕暉蕪城纔只尺樓堞望中㣲
　王英
　　送金諭徳扈從征虜
駐蹕隂山下分營瀚海邉春光明玉帳殺氣薄胡天鼙鼓雷霆
震旌旂日月懸參謀有籌策前席屢承宣
　李禎
　　送人南歸
離筵兼楚調忍向醉時聞連歲長為客他郷更别君鷗波眀夕
照雁字冩秋雲迢逓還家夢相随過海門
　　送陳生歸吉州赤㟁
清砧兼落葉搃是别離情去路千程遠歸舟一葉輕秋雲連夕
暗寒日映川明亦有滄浪興何時共濯纓
　　周原幽居
山色蛾眉秀江流燕尾分亂蟬吟落日獨鶴引歸雲黄葉溪邉
樹青帘雨外村興來留客坐随意倒芳樽
　　送周秀才逰長沙
迢逓長沙道䔥條歳宴逰亂山黄葉寺孤棹白蘋洲夕鳥衝船
過寒波背郭流母論卑濕地賈傳昔曽留
　　宿廢普濟寺
青山行欲盡深樹見僧房雲氣千峰暝秋聲一院凉長藤懸破
衲脱葉覆空廊龍象黄金地蕭蕭蔓草長
　唐泰
　　題劍閣圖
開國自蚕叢嵯峩劍閣雄長江通灔澦逺岫接崆峒鳥道寒雲
外猿聲古木中征驂何處客寕不畏途窮
　蘇正
　　江南旅懐
天涯為客乆生計日蕭條旅况頻看月郷心猶聴潮春歸江上
蚤家在夢中遥無限相思意東風白下橋
　陳敬宗
　　觀燈應制
皓月金門夜和風玉殿春雲移三島近燈簇萬花新天仗臨丹
扆星橋接𬗋宸中宫宣徳意燕賞及詞臣
　李時勉
　　送積中上人歸天竺
承恩辭北闕飛錫返東林柳帯天邉雨松廽巖際隂談空青嶂
曉戒臘白雲深坐對湖中月能忘去住心
　章表
　　九月晦日感懐(正聲作周玄)
長嘯披吴鈎南圖惜壮逰乾坤同逆旅風雨忽窮秋牢落荘周
劍飄揺范蠡舟行蔵吾敢必天意信悠悠
　張楷
　　賦得暮雨送李冑
㣲雨滄波路孤舟薄暮時雁迷歸浦早雲濕渡江遲白日青山
暝芳洲碧草滋紛紛對華髪相看縂成絲
　張和
　　過桐君山
雲㫁山疑合川囬路忽分秋聲两岸葉嘵色萬峰雲旅雁衝帆
度寒蟬隔水聞嚴陵遺跡在我欲問桐君
　　度嶺
叠磴盤盤上溪流曲曲通馬嘶青嶂外人度碧霄中恠石奔狂
獸飛梁卧㫁虹驅馳奉明詔焉敢惜㣲躬
　徐有貞
　　和友人郊居雜興
幽徑無機事柴門晚不闗庭閒交碧草簾捲對青山宻樹留蝉
噪孤雲伴鶴還冷然發長嘯髙興出人間
陳獻章
　　圭峰閣
勝處不在逺杪秋何處尋歩崕碧澗落眠石青松隂地小滄溟
入山髙雁騖沉此時閒佇望誰識倚欄心
　劉師邵
　　送張亷使之京
别離知不遠情至亦澘然樹引投京路鷗随出浦船去程秋雨
裏歸夢曉霜前親舊如相問卑棲似徃年
　朱顯
　　歳暮柯亭道中
行旅正紛然危亭古道邉晚峰千樹雪寒隴㡬家烟孤棹荒城
外歸心去鳥前浮蹤未能定况復值殘年
　羅頎
　　遊仙詩
幽徑赤城巔松蘿九曲連千林喧藥杵一嶂起茶烟深竇源通
海層巖樹隱天㩗琴就猿鶴同種玉峰田
　張寜
　　題姚公綬山水
幽意冩不盡萬山深更深白雲無出處緑樹漫成林啼鳥醒人
夢流泉净客心何當随釣艇看奕草堂隂
　　重逰金粟寺
溪深通小艇山峻露層䑓林葉經霜盡河氷近午開閒雲僧出
定舊雨客重來優擾浮生路經過知㡬回
　李東陽
　　送盧時泰憲副兵備瀘叙
劍閣攙天起巴江劃地流駐兵曽六鎮分臬比諸侯社稷須長
計乾坤有壮逰安攘非両事慎勿倚戈矛
　丘濬
　　除夕
節序三冬盡郷闗萬里遥一年餘此日百歲㡬今宵天暝雲垂
地春囬斗柄杓孤燈伴岑寂坐待五更朝
　石瑶
　　道院
山中逢道士尊酒坐消遥草色連天緑雲香入幔飄古潭龍夜
語𬗋府鶴晨朝應有飛仙侣倚樓吹玉簫
　文林
　　静海驛
深夜驛途静長河翰海通舟明沉水月燈暗落潮風暝色浮烟
外春光欲雨中年年苦行役踪跡任飄蓬
楊時秀(榮)
　　江南旅懐
客夢家千里郷心柳萬條片雲遮海嶠一雨送江潮戀闕綈𫀆
在懐人尺素遥春光看又晚何處㶚陵橋
　儲巏
　　彭城有懐
清夜棹歌發髙秋客思生綿綿郷國夢歴歴水雲程老樹危蟠
石衝波怒嚙城白門樓上月偏傍海東眀
　王佐
　　虎丘懐古
寂寞吴王國笙歌入海雲夫椒先自敗於越遂能軍月落苧蘿
冷花深䴢鹿羣千年金乕去誰守闔閭墳
　　草堂夜坐
性僻羣魚鳥家足貪蕨薇偶尋瑶草去時共暮樵歸野色入河
漢鍾聲連翠微雲鵬有竒翼不為稻梁飛
　周述
　　維楊懐古
廣陵河上路焬帝昔曽過不見瓊花發猶傳玉樹歌臺荒衰柳
在宫廢亂螢多欲問前朝事悲風起夕波
　章珍
　　劉生
不事魯儒文談兵動主君開弓學眀月射雁落黄雲桃葉迷歌
扇榴花醉舞裙遨逰五陵地結納李将軍
　沈潜
　　逰嚢山寺
下馬松闗外行行過虎溪鍾鳴知寺近雲暝覺天低磵底流泉
􁇨巗頭古樹齊何當謝塵鞅此地卜幽棲
　李夢陽
　　郊壇值雪
鳯輦連宵發雞鳴雪滿畿嚴随黄鉞至輕繞翠華飛伏謁深沾
佩朝回半濕衣懸知清切地冲黙迓天威
　　卧病酬邉君天壇歩月見懐之作
霽夕開芳甸祠官悵獨逰銀潢横殿落璧月抱壇流漢畤饒烟
霧秦城逼斗牛甘泉詞調絶疲病若為酬
　　朱僊鎮廟
宋墓莽岺寂岳宫今在兹霜風留檜栢隂雨見旌旗百戰回戈
地中原左袵時土人嚴伏臘偏䕶向南枝
　　銀山寺
銀山湯嶺北天外削三峰下見林中寺來聞午後鍾僧徒住石
屋雷雨㧞門松西望諸陵接雲成五色龍
　　南湖
北山已竒絶逾嶺復南湖石磴相廽互巖泉乍有無開窻衆壑
積當殿一峯孤更攬千林竹因懐長嘯徒
　　豐安庄
地氣南逾熱僧林晚暫栖雲開一江去日在萬山西脩竹凉風
至昏鴉古木齊凭髙忽灑淚清丗有征鼙
　　五老峰
東南濤浪吞五老古今存秀色彭湖浴諸峯廬嶽尊中宵見海
日北斗豁天門霜雪顔常静雲烟觧變䰟
　　折桂寺
折桂何朝寺開基分翠峰窻眀五老雪門掩斗崕松泉瀑飛人
過香䑓印虎踪千巖誰得到百里但聞鍾
　　團山登望
團山當縣口石壁對朝饒日静湖波歛天低島色遥風雲餘覇
氣吴楚混前朝秋水年年落英雄恨不消
　　芝山望
吴楚分何代乾坤此郡孤江從樹裏㫁山入雨中無戦闘名空
在英雄丗與徂酒酣撫長劍極目盡重湖
　　明逺樓春望
貢院𥘉開閣春隂獨倚䦨桞邉千艦聚花裏萬家殘風雨江聲
壮兵戈地色寒㫁膓沙雁北羣起向長安
　　送秦子
梁國秋砧滿范陽風葉稀如何故人去不與雁同飛北路薊闗
古天寒易水㣲君行莫悲霧霜日指南輝
　　送人還闗中
見君軀馬去忽起望郷思華嶽寒逾峻涇河繞自遲躬耕來谷
口把釣向皇陂何日一尊酒終南對不移
　　秋日王子䑓上
暑霽名王㑹臺成貴客過清秋踈草木落日上笙歌天地銜杯
盡風雲傍檻多聖明今御極誰復慮干戈
　　晚過孟氏雷雨驟至王子亦來
孟嘉真畏友王粲復多才下馬雲際暮開尊雨驟來疾雷當户
落驚電觸簷廻坐久眀星出無煩曉漏催
　　和鄭生行經鳯陽
浩蕩興龍地盤旋翥鳯形海吞淮水白天挿楚峯青帝宅精靈
張陵宫虎豹扃萬年禋祭禮有道頼朝廷
　　鄭生至自泰山
昨汝登東嶽何峯是絶峯有無丈人石㡬許大夫松海日低波
鳥巖雷起窟龍誰言天下小化外亦王封
俯首無齊魯東瞻海似杯斗然一峰上不信萬山開日抱扶桑
躍天横碣石來君看秦祖後仍有漢皇䑓
　　丁亥寒食柬養素
細雨穠花候髙齋獨坐晨春風無病物清丗有閑人樹濕鶯穿
穩泥香燕下頻遥思養素者何處卧松筠
　　中秋南康
同是中秋月匡廬只自看故臨石鏡上偏傍落星灘北望闗山
隔南飛烏鵲寒鳯歌喧太液光滿憶長安
　　已卯元夕
此夜門還閉中天月自看春催桂應發雪映兎猶寒兒女添燈
閙鄰家品笛殘少年思可笑走馬向更䦨
　　九日上方寺
賞時争上㙮乗月復登䑓地盡中原入天空秋色來望郷畨恨
雁有菊且􁋚杯却憶龍山㡌徒增醉者哀
天地踈秋色樓䑓敞客歌遠江寒自白落木晚堪多月為銜杯
出鴻扵鳴磬迥霜横不歸去吾意在烟蘿
　　獄夜雷電暴雨
一雨暮何急孤眠宵未央疾雷翻暗壁落電轉空梁勢極千山
動光還萬里長天威終不測魑魅可潜蔵
　　野風
山鳴野風至漢水白蕭蕭月滉魚龍醒雲蒸豺乕驕有家驚節
物不寐想前朝萬古英雄蹟江城夜寂寥
　　河上秋興
白馬瓠子口秋風汾上歌帝郷不可見千載白雲多樹動江帆
至霜前寒雁過滄洲無盡極慷慨有漁簔
　　中秋庭㑹
老去真躭月更深且醉逰影沾如畏露光冷是分秋蛩故吟清
夜蟾應笑白頭恒星蔵不見坐待彩波流
　　江州雨
潯陽困李白吾寓亦江州地轉濤聲逆城空山氣流二儀風雨
積雙髩古今愁去鳥衝烟白偏迎故國眸
　　河上秋興
積雨催揺落江村菊自秋驚風振大壑失雁下寒流暗水斜穿
竹孤雲晚抱樓虞卿足簡帙白首傲公矦
　　九日薛樓㑹集
不倦登樓目遥憐秋色重楓林疊暗浦霜日抱孤峯楚越窓中
地江山戦後容倚䦨渾不語吾欲採芙蓉
　何景眀
　　平溪
徙倚平溪館天髙秋氣清水螢光不定山籟響難平夜火雲間
戍寒楓江上城終宵無夢寐髙枕聴灘聲
　　查城十五夜對月
中秋看月色移席近前楹河漢三更沒闗山萬里眀風烟依獨
戍砧杵閉空城此夜髙堂上惟應念遠征
　　夜
地遠柴門静天髙夜氣淒寒星臨水動片月向沙低入室喧蟲
語張燈住烏啼自然幽意惬不是戀深棲
　　登堅山寺
西峰挿天起絶頂寺門來雲裏一僧住山中無客來落花平講
席積草徧香䑓我欲聞清梵焚香坐不回
　　寄王職方
北望依南斗長安萬里愁西風入上苑楊柳落金溝雲近蓬萊
闕天廽太液流仙郎歸畵省髙詠接同逰
　　雨後次孟望之
萬里看無際髙歌接素氛江村昏片雨戶壁㫁孤雲鴻雁常求
侣鳬鷗不離羣寒山有落木風起暮紛紛
　　送楊太常
聞説西南㓂猶多乕豹羣過秦應有論諭蜀可無文未返巴山
使空懸棧道軍煩将父老意歸報聖眀君
　　玉泉
行逰金口寺坐愛玉泉名雲去随龍女風來動石鯨入宫朝太
液穿苑象昆眀却望天河水迢迢萬古情
　　送賈郡博之階州
十載一儒官西行路復難羌夷應爼豆邉徼有衣冠隴坂盤雲
上秦城向斗看好音懐萬里早晚報長安
　　送彭總制
蜀道青天上岷山赤日西九重連授鉞萬里動征鼙開府松沙
静懸軍玉壘低知公安蜀計諸葛大名齊
　　送李體仁按雲南
漢使西南域天王節制名九霄看鳯下萬里避驄行風偃蠻夷
静霜軀瘴癘清壮逰仍攬轡從此慰平生
　　十四夜集良伯宅
陶令堂中月深更酒爲携金波流未滿白露逈􁀼悽鴻雁秋江
　　贈王舉人
王子萬人英詩名何日成驪珠眠自抱天馬傍誰行旅食青楓
改秋吟素髮生過逢見汝意潦倒愧吾情
　　皇陵
陵閣皇靈悶山河王氣遥萬年龍乕抱每夜鬼神朝玉盌留天
地金燈照寂寥如看翠華度縹緲在青霄
　　鑑公房石燈
石盌何年鑿瑶燈此夕然雲流自五嶽月色近諸天定裏金輪
轉光中王鏡懸西來不滅影常照法筵前
　　登㙮
古㙮層城畔秋毫萬里看登髙携賦客落日眺長安天地懸相
抱江山鬱自盤誰能絶頂上不避北風寒
　　駕出
九重玄武仗萬歲羽林軍朝帝乗輿出行天警蹕聞螭頭盤曉
日雉尾拂春雲佇望南郊氣遥連北斗文
　　大祀
金榜星辰幕瑶凾海岳編受禧同漢室登禪異秦年日抱龍旂
轉天流羽盖旋楊雄老陪從白首賦甘泉
　　題蘇子瞻逰赤壁圖
垂老黄州客髙秋赤壁船三分留古跡两賦到今傳落日寒江
動青天㫁岸懸畫圖誰省識千載尚風烟
　闗門
虎衛闗門逈龍沙塞曲深風雲時有氣日月晝長隂中使西來
訊千官北望心天寒漢宫闕翠盖憶春臨
　　望終南
近覧終南霽遥迎斜日曛黛横千里色花挹五䑓雲城闕行相
映川原望轉分丹梯懸古洞未訪石霞文
　　送郭刑部守寜波
漢庭黄綬吏西省白雲司豈謂為郎久猶言出守遲雲霄懸賜
履江海入褰帷古越今名郡風流當在兹
　　送汪器之司成還南京
帝宅龍盤内儒林鳯覧中此來名益重相送意無窮畿甸江山
抱宫墻日月通仙舟上南斗攀望綵雲空
　　晚出左掖
洞門餘積雪御苑覆髙霞吏散層霄上城行五鳯斜青囬𥘉霽
柳紅動峭寒花立馬清沙外空林集暮鴉
　　登釣䑓
歲暮荒䑓上孤髙望不窮亂山浮落日逺水抱寒空野鷺時親
客江鴻晚避風終期謝城市來此伴漁翁
　徐禎卿
　　在武昌作
洞庭木葉下瀟湘秋欲生髙齋今夜雨獨卧武昌城重以桑梓
念淒其江漢情不知天外雁何事樂南征
　　寒山寺
牢落寒山寺鍾聲自徃年海風臨客枕江火傍漁船不聴禪心
寂偏聞旅思懸誰家絃管急歡笑玉樓邉
　　送許補之還丹徒
憐君揮手去匹馬向南天旅病青山外郷心落日懸燕闗變積
雪淮柳動新烟驛路重雲裏相思易隔年
　邉貢
　　九日
白日寒城暮清秋畫角哀地偏妨採菊郷遠怕登䑓鴻雁天邉
去風雲塞上求故交零落盡杯酒向誰開
　　泰陵供事有感
陵寝居庸逼山深地轉饒雄闗三鎮鎻幽府百靈朝堡堠烽全
息屯兵甲半銷帝心遥可識終古絶天驕
　　下陵
露行踰十里夜黒四巖隂不辨雲霞色惟聞鐘磬音塹鴉翻列
火山鬼嘯空林欲下西陵路前溝水正深
　　郊壇
晚歩凌髙榭春空月正眀星風臨漢畤樓觀俯神亰静夜松颷
響豐年榖曰晴同心隔城市相望轉盈盈
　　張秋曹元徳席上留别
春日江陵去烟花萬里途山川留故郢舟楫帯三吴樹杪湘流
轉猿聲秋月孤郡樓登望夕天北是皇都
　　送都玄敬
驅馬别君處秋雲當暮生林柯無静葉江雁有歸聲緑水閭門
道青山建業城未能同理楫延佇獨含情
　　留别張大叅
滿酌豈辭醉未行先憶君山城稀見菊闗樹不開雲地入河源
渺天連塞日曛那堪北來雁偏向别時聞
　孟洋
　　烟
湘流落日外沙逈暮生烟杳杳千峰失霏霏萬壑連鵲翻知浦
樹人語辨江船暗裏猿聲㫁深秋攪夜眠
　　立春日舟中題
作客尚無地他郷空復春舟中兒女大天外歲年新樂事喧殊
俗窮愁縳逺人椒盤懐故里膓㫁白頭親
　康海
　　寄李宗易
滸西多逸興日日白鷗來種竹忽遮屋看山豈用䑓有時調舞
鶴終夜醉新醅何為蘇門客招邀不可囬
　殷雲霄
　　九日㳺𣑽宗寺
湖山𣑽宗寺登髙此日來泉聲兮澗谷林木隱樓䑓合沓秋峰
峻蒼茫海霧開黄花無意緒落日伴荒䑓
　　石門懐太𥘉
舍櫂縁芳澗披蘿入石門秋風正蕭瑟林木亦飛翻溪净千峰
倒雲歸衆壑昏佳期曠何許獨酌念彌敦
　鄭善夫
　　同晋陵諸子逰水西
共有烟霞想言過西水潯薜蘿迷逺近魚鳥入髙深花氣含風
滿山堂附郭隂宴酣忘客主誰賦越郷吟
　　吴隱君山居
吾慕隂漢老清風難具論兒童少機事麋鹿到柴門備見幽人
吉還聞静者尊懸知出丗意握手入湘源
　　送季眀徳應詔赴闕
為别語難盡相看情益親風雲感壮士江漢召幽人道己千時
禁才仍與丗屯飛騰吾豈敢君自出經綸
　顧璘
　　逰虎丘
華舫踈簾雨溪門落木秋黄花仍對酒白髪两登樓古井泉香
彂荒池劍氣浮馳驅吾己懶誰共老兹丘
故園𥘉入望嘉客且同盟倚檻觀秋稼吟詩到晚晴浦寒鴻雁
起天暝水雲横急管休催發悲歌正有情
　朱應登
　　同州道中
革嶽連馮翊黄圖别附庸長風開萬壑落日隱三峰野望浮埃
合郷心逺樹重幽求今未得猶自抗塵容
　張琦
　　寄李誠之
淮南君尚卧吾亦到江東細札閒中備新詩别後工晚懐江竹
雨秋髪渚蓮風莫負黄雞月山床一醉同
　王廷相
　　宿周山人南池
暝投山際館飯罷月中行為坐松杉影因留池沼情蓮花心不
染秋水夢俱清問我中宵意謝家春草生
　　懐張孟復
秋光澹烟樹遠思夾愁生之子今何在飄揺𬗋鳯城清風灑劍
珮白日到蓬瀛青鳥書難托歳華空屢驚
　　石井别業
花暗棠梨浦禽鳴桑樹林濃霞淹曙色㣲雨作春隂田父班荆
坐漁翁濯足吟偶來人境外銷却宦逰心
　　屏裔
縣城如黒子秋怯海門濤蜃出雲霞集潮平島嶼髙乗桴傷大
聖屏裔愧吾曹挂席蓬洲近年來興益豪
　　入斜谷
宛宛褒斜谷㣲茫鳥道穿龍江盤地出雲棧蹴空懸遠控三巴
國遥通百粤天兹逰窮絶險不説舊行邉
　　别劉尹良貴
與子意不淺襟期忽此違江湖一相送鵷鷺各分飛丗難㡬時
静宦情今已㣲那堪值揺落風露入秋衣
　　秋夜宿朱山人林亭
木葉己下地凄然秋意深對君眀月夜冩我素琴心河漢迷歸
棹闗山起暮砧客愁淹不散枉自宿青林
　王守仁
　　李白祠
千古人豪去空山尚有祠竹深荒舊徑蘚合失殘碑雲雨羅文
藻溪山繫夢思老僧殊未觧猶自索題詩
　　化城寺
化城天上寺石磴入星躔雲外開丹井峰頭耕石田月眀猿聴
偈風静鶴參禪今日揩雙眼幽懐二十年
僧屋烟霏外山深絶丗譁茶分龍井水飯帯石田砂香細雲嵐
雜窓髙峰影遮林棲無一事終曰弄丹霞
　　寄岩隱
每逢山水地便有卜居心終歲風塵裏何年滄海潯洞寒泉滴
細花瞑石房㴱青壁須留姓他時好共尋
　　香山
尋山到山寺得意却忘山巗樹坐來静壁蘿春自閒樓䑓星斗
上鍾磬翠㣲間頓息塵寰念清溪踏月還
　杭濟
　　春夜宿黄山荘樓上
暝色西林入髙樓一榻平天虗心跡逈山寂夢䰟清簾月交花
影簷風諍竹聲幽懐不可耐起坐徹餘更
　徐問
　　卧病
竟日還欹枕秋風動客歌青山愁處逺白髪病來多生計只書
卷故園空薜蘿時時問雙鯉欲寄洞庭波
　陸深
　　别朱升之
淺交多别語情極易忘言送客風生舵懐人月到門夜長偏旅
榻秋早是江村復向論心地何年共一樽
　孫一元
　　晚霽
晚來𥘉雨霽烟火隔林㣲一徑牛羊入孤村桑柘稀長天下遠
水積翠落巖扉月黒聞人語南溪種樹歸
　　避㓂吴興山中
日暮漁樵散山空河漢眀柝聲悲永夜戎馬閉孤城去國羙人
盡感時黄葉出酒杯徒自好極目一沾纓
　　荆溪道中
樹夾蒼崖立遥遥溪路㣲浪花迎棹尾山影上人衣饑鵲鳴将
下頺雲凍不飛還尋舊逰處日暮漁樵歸
　　幽居
自得窮通理幽居不誤身清流梳石髪逺霧着山巾竹上僧留
偈庭前鶴近人科頭坐終日吾自愛吾真
　　同凌時東吴介夫僧古心逰虎跑寺泉頭兮韻
長日尋幽處穿林興不窮把杯秋寺裏得句野泉中山路晴吹
葉石梁晚度風有僧同杖履更洗丗情空
　　永嘉王子揚見訪山中留酌
持酒歌聲發蓬門秋意深泉光浮野竹山氣濕空林一笑得吾
子百年獨此心便期同隱操更喜有髙吟
　　同施邦直棹舟西湖歴六橋抵望湖亭乗月登孤山拜和
　　靖處士墓
向晚南屏路相携上釣䑳山根晴亦濕湖面夜難昏月色留吹
笛鷗羣廽洗樽来尋林處士地下有知音
　　西湖
十里山如拭西湖背郭流僧歸虹外雨雲抱水邉樓春事多逢
醉歌聲半是愁獨憐垂釣者吾欲共滄洲
　　逰龍井山
石磴攀蘿上天風倚杖吟鍾鳴山意動泉淨樹光深白日觀雲
物清樽坐石材歸來興更好纎月映孤岑
　蔡羽
　　九日隆福寺答張光逺子京
盧龍霜落早秋色在禪房紺宇浮天邑青雲映佛廊看花穿緑
砌載酒掬幽香客有紅塵夢從師借石床
　沈周
　　題太白像
風骨神仙品文章浩蕩人丗間金鸑鷟天上玉麒麟江月狂歌
夜宫花醉眼春獨輸蕭頴士不見永王璘
　　送陸允徳婺源訪舊
吕安髙興發逺作婺源行溽暑萬山道故人千里情亂雲随四
馬群木暗孤城好鑿龍溪硯歸來事筆耕
　　花朝雨中與王汝和小酌
與君将短髮慚愧柳條青白日急換歲黄金忙殺人漸憐知已
少獨覺老懐真把酒不在醉看花聊此晨
　祝允眀
　　贈董五
邵南有隱士園北得幽居出市或賣藥閉門惟讀書白雲媚脩
竹嘉木䕃清渠見説新成賦題名後遂𥘉
　　贈張卿闇夫
諸侯嚴敵愾天子極酬功進秩三階重提兵九部雄簡飛霜氣
白劍繡血膏紅還應一匡策緘在皂嚢中
　文徴眀
　　石湖春逰
湖光披素練野色漲青烟一雨樹如沐千林花欲然踈鍾白蓮
社新水水蘭船行樂須春早山頭有杜鵑
　　病起
南風一夕至吹散麥秋寒花落春愁盡鶯啼午夢殘碧梧山館
静白葛道衣寛飯罷催新汲雲鐺試月團
　　對酒
晚得酒中趣三杯時暢然難忘是花下何物勝樽前丗事有千
變人生無百年還應騎馬客輸我北窓眠
　陳淳
　　秋暮
風雨淒其日湖郷寂寞時稻梁收己盡鴻雁到何遲耿耿夜不
寐萧蕭秋可悲年華渾欲晚人事只差池
　朱諫
　　入清河
柳葉𥘉凝緑桃花正滿林河流移故道海色變層隂午夜一帆
月征人萬里心風沙吹欲老短髪不勝簮
　薛蕙
　　村居
寂寞村居僻荒蕪草徑深飛蓬來曠野啄木響空林薄暮聊凝
望清江正苦吟此生甘落魄自笑果何心
　　泛溪
避暑清溪曲舟行路不窮詩成孤嶼上酒盡夕陽中緑竹含秋
色紅渠送晚風歸來就眀月移棹水雲東
　常倫
　　和王玉溪過韓信嶺
漢代推靈武将軍苐一人禍竒縁躡足功大不容身帯礪山河
在丹青祠廟新長陵一坏土寂寞亦三秦
　楊慎
　　十二月朔旦候駕出南郊
天仗雲門外宵衣晚漏前蒼龍旂影動朱鷺鼓聲傳星爛甘泉
燭霜清泰畤烟南郊新警蹕重覩孝皇年
　　宋玉宅
文藻三閭並幽懐九辯知雲為巫峽賦雪作郢中詞茅屋還遺
址蘭䑓異昔時鴻裁誰獵艶空自拾江蘺
　　咸陽
帝里繁華歇神臯歲月多秦城依北斗渭水象天河頺堞無遺
土驚川有逝波丘陵沉覇氣松栢起悲歌
　　宫詞
金屋秋風起銅盤夕露深水花紅冉冉宫樹碧沉沉却望鸞旂
影㣲聞鳯吹音月眀瑶殿冷香夢杳難尋
　王庭陳
　　溪邉晚興
萬井皆秋色千巖盡落暉谷喧鄰牧散溪響夕漁歸𥘉月懸楓
岸餘霞戀竹扉坐來憐夜永霜露入人衣
　　春日山居即事
繫舸籬傍樹開渠檻外流竹烟蔵曉嶂花氣覆春洲玄鳥營巢
至隂蟲逐侣逰生涯堪放浪何必丗人求
　　送王知事還蜀
佐郡已三載還家無一錢苦心成白首達命任皇天峽束秋江
怒雲盤古棧懸歸來揚子宅寂寞守吾玄
　　山荘
計拙堪時棄謀生托野人鶯花無約束木石有比隣溪上思龍
蟄林間學鳥伸逢人無一面語契即情親
　　山荘雜興
葉减山爭出林秋景故偏候蟲喧冷砌過雁影晴川月酌霑松
露楓吟雜澗泉何人㑹幽興寂寂自鳴絃
　　聞箏
花月可憐春房櫳映玉人思繁纎指亂愁劇翠蛾顰授色歌頻
變留賔態轉新曲終仍自叙家丗本西秦
　敖英
　　塞上曲
無定河邉水寒聲走白沙受䧏城上月暮色隱悲笳玉帳旄頭
落金㣲雁字斜㡬時征戦罷壮士盡還家
　浦瑾
　　山房夜宿
山館僧廬外蕭踈竹樹林鍾聲憐夜寂衣潤覺雲深澗出藜床
下星連草閣隂二三詩史在燈火共秋吟
　蔣山卿
　　雨雪曲
将軍出漢塞雨雪度胡天大漠随蓬轉長河雜浪懸凍沾旗采
暗光照劍花妍何堪鉄衣碎更擬戦祁連
　　夏日天界寺
何年開鳯刹𥘉地即龍池花界芳烟寂松門白日遲清和氣已
變蒼翠景𥘉移若問西來意冥心縂不知
　馬汝驥
　　題龍泉觀
鶴觀層霄立龍泉萬仭飛嶽雲盤壁古天翠入窓㣲躡斗丹梯
上朝元綘節歸松蘿冬更碧雪日暎仙衣
　　駕幸西壇
龍墀鼓角傳鳯駕出春田芝盖晴團日霜戈曉拂天壇開仙陌
草幄引御爐烟潘賦今誰奏遥聞賜綺筵
　　東園燕集
城裏名園勝逶迤接杏村草香侵曲徑竹翠覆髙軒風雨干詩
筆江山對酒尊莫愁絃管暮銀燭動侯門
　許宗魯
　　曉霽登玉女閣
飛閣俯春湍清朝客倚䦨烟光晴作彩山氣翠生寒樹擁宫城
閟林開輦路盤臨風懐玉女仙珮下珊珊
　陳沂
　　觀音山江閣與顧英玉中秋㸔月
鷲嶺宿龍宫凭䦨一望中天遥滄海盡月小大江空亂石穿寒
溜虗廊度晚風只疑銀漢渚偶爾客槎通
　　經牛頭山寺
落日牛頭寺攀縁嶺七盤鳥聲林葉暗山影石溪寒清𣑽空中
聴丹樓畵裏看到門僧不見松檜滿秋壇
　韓邦靖
　　送謝屯部之湖廣
謝子同官久春深獨逺行山花孤棹發江草旅愁生桂嶺通巴
國岷江接漢城登臨雲日暮何處是神京
　王謳
　　登兗州城樓
寂寞城空在夷猶客自過浮雲終古變芳草一春多暝足青山
樹寒生白海波南樓雄雅調悵望獨長歌
　　小山對雨憶周少安
一别還京陌十年各逺方那堪重流落相憶益悲傷斜日古城
下無人秋草長雨侵愁抱密清嘯為誰狂
　朱豹
　　送顧經歴之福建
京華倦覊旅歸路喜南天烟柳山頭驛春溪樹杪船官清蓮幕
静地暖荔枝鮮况值干戈少詩篇紀歲年
　黄佐
　　月下贈張子文邦
獨榻倚蕭寺清尊散暮愁踈鍾聞上苑片月在飛樓天地雙龍
劍江湖一釣舟壮懐吾共汝揺落歲云秋
　　脩復粤洲草堂經始桃花塢
草堂脩舊業鑿翠向髙城頫首嗟人境㝠心謝丗情山從踈樹
衆江入大荒平隱几雲霞裏翛然得此生
　孫偉
　　題畫
短榻横清暇南山過雨㾗㣲風生草末積水浸雲根蕙思虗瑶
瑟菱歌近酒樽但知真樂在相憶復誰言
張士㵸
　　送人還京
臨岐一杯酒惆悵故人違落葉雨中滿歸舟江上稀路将天共
逺帆逐雁同飛去去還郷樂無勞涙濕衣
　　白蓮寺與慧上人
古寺大江邉重逰感昔年樹深蔵石㙮雪霽迸寒泉以我頭将
白逢師衲半穿猶能問詩訣相對佛龕前
　髙叔嗣
　　與王庸之飲
旅舍背都門春風酒一尊坐看芳草路回憶故山村為客難稱
意逢人未敢言留君須醉倒無奈日黄昏
　　毘盧閣上同伍疇中諸公西望
客來常一上對此西山平向夕簷楹立慿空閣道行楊花飛暮
野雨色動春城却戀同携手都忘羈旅情
　　歲暮答許武部廷議懐歸
掩閣日愁晚他郷歲已深未能逃丗網豈是戀朝簮以我不如
意憐君同此心故園春事及歸路儻相尋
　　晚趨忻口
雲峰聊極目立馬獨愁心豈直闗山遠其如雨雪深笳聲先入
夜邉氣逈生陰疇昔長征意蹉跎力不禁
　　𥘉去都夜
泛舟當日落觧佩及春歸病比相如是情方叔夜非暖雲蒸海
氣殘月吐洲暉今夕孤懐客誰云伴少㣲
　　文水縣驛壁讀王徳徴詩因和其韻
長塗無驥足短髪有漁舟感歎如同日覊牽自去秋寒燈知客
意鳴柝亂人愁屏上山川記何因認汴州
　　寒食定興雪中
二月鶯花少千家雨雪霏可憐值寒食猶未換春衣積水生空
霧髙城背落暉忍看楊柳色從此去王畿
華察
　　僅𥘉以詩見寄次答
地僻畏風雨入春長掩扉一從還山後又見梨花飛丗事多貝
錦故人猶布衣瑶琴勿輕奏山水知音稀
　　秋日閒居漫興
獨卧對五柳秋風門巷貧㫁虹殘照盡凉雨暮蟬新齊物懐荘
叟無機學丈人吾言豈虗誕茲意本來真
　　送友人歸天台
聞道天台勝山深多隱淪相逢採藥處俱是避名人月出不知
夜花開長見春何由一縮地結宇共為隣
　　過堠陽山居
林泉愜嘉遯乗興訪幽踪野曠餘寒氣山深多亂峰潭烟生暮
色水木澹秋容不是桃源地虗疑物外逢
　　秋𥘉雨後同姚山人山行
山中秋氣早一雨滌煩襟坐愛澄潭影凉兮碧樹隂鳥窺棋局
静竹映酒杯深况近人天界彌生遺丗心
　　惠山寺與施子羽話别
看山不覺暝月出禪林幽夜静見空色身閑忘去留踈鍾隔雲
度殘葉映泉流此地欲為别諸天生暮愁
　　歳晚過圓通寺
扁舟一乗興歲晏訪禪林落日空門逈長松古殿隂溪聲晚風
急野色寒雲深坐入無生境因窺静者心
　　再過任大理別墅
溪南讀書處秋晚數經過寒照隱城樹蒼烟深壁蘿窻眀山翠
近地静葉聲多叢桂空巖暮徒懐招隱歌
　　再過望湖别業
歸舟歴濠上重為訪幽人髙閣来山月餘花延暮春生涯在農
圃閒適有竿綸吾己果忘丗無心復問津
　施漸
　　飲𥙷庵菰川别業
宛然一水外已是隔塵縁深竹常留客幽齋頗近禪踈林澹殘
照遠岫起寒烟席上侯芭醉知君好講玄
　　為吴萬二明府夜集俞汝成讀書園
去市未為逺到門終是幽小池階下滿嘉木雨餘柔鳥影髙䑓
近春香各逕浮不妨車馬客暫此共林丘
　姚咨
　　蚤春過武陵齋中論徃事盡日
中歲隱南郭超然似子綦寡營知繕性抱藝耻干時茅屋春流
遶花畦㳤景遲與君論夙志即此惬幽期
　　雨後湖上即事次答僅𥘉
深樹隱荆扉朝來人跡稀閒聴水禽語遥見山雲飛采蕨聊供
餌裁荷欲製衣君心逰物外吾亦久忘機
　皇甫涍
　　靈巖溪口招范生不至
倚棹待幽客蕭蕭風滿林遥知雲盡處猶隔洞門隂岸静渚花
落溪閒山鳥吟真成獨徃趣自入武陵深
　皇甫汸
　　乕丘禪院
只疑山路盡别自隱叢林草緑知春半花飛覺雨深到門餘野
色燕坐得禅心一悟生公法傳燈直至今
　　蚤春雪後看雨
雪消逢雨至并是㺯春晴潤物知何處随風散綺城園林無積
素山壑有餘情見說花溪裏朝來新水生
　　白鶴觀陳鍊師房
青溪即此路宛與丗相違桂樹叢生處桃花㡬度飛雲來石床
净月到洞門㣲但醉容成酒何湏學幻歸
　　托宿報恩寺
平野新秋入長干舊寺存青蓮非丗界緑竹是山門㙮大看生
滅鍾聲悟静喧迷方欲有問暫對逺公言
　　三岩洞
峭石何年㫁飛泉竟日聞虗堂秋易入逺樹雨難分夜似觀廬
瀑朝疑帯楚雲坐深羅䄂冷猶自戀氤氲
　　晚造祖堂山
别島通幽徑叢林隱法堂逢僧龍樹後携客乕溪傍帆影帯江
盡鍾聲過嶺長從知探賞累一遣坐來忘
　　石門
洞門紆徑引飛瀑半空聞掛壁常看雪開窻但㺯雲帆輕過鳥
疾衣冷落花紛何事淹歸馭清暉戀謝君
　皇甫濓
　　尋静安寺方丈
客思随幽討僧堂到夕暉晴懸千嶂雨寒抱一丘雲草落猶花
發山空自鳥羣亦知禅寂處秋色轉氛氲
　　度荆門
邈矣荆門路悠然過客情草逢黄落盡山入翠㣲輕逺樹分江
色寒原見雪眀可令懐徃代感激自平生
　　奉答于鱗冬夜念及之作
不堪逢盛丗翻欲恨浮名白髪驚時益新詩羡爾成燈前殘月
上雪後早春生兄弟凋零日何能説宦情
　蘇祐
　　舟中對酒同吴運甫
杳杳滄􁱘夜開尊對暮春燈前誰共語天畔爾相親月影清依
客鍾聲逺傍人屈伸應未定雙淚肯沾襟
　唐順之
　　同孟中丞逰龍泉寺
寳地風塵絶琳宫日月偏雁來還繞㙮龍去尚留泉户裏天花
落空中𣑽樂傳逺師休禁酒客醉欲逃禪
　　十五夜旅懐
暫輟眀光草言從洛下逰塵沙两河夕風雨二陵秋鏡有潘郎
鬢嚢無季子裘更堪三五夜獨自下西樓
　胡纘宗
　　登天柱閣
與客上江樓横江山欲浮雲當天柱出月傍小孤流帆外收吴
楚樽前落斗牛濔漫忽千里倚檻思悠悠
　　送王叅戎北戍
湏爾鎮宣大君王北顧勞三軍還紀律萬竈且旌旄河壓長城
重雲屯細柳髙眀時有王翦况復飽文騷
睡溪風吹面醒荷欄聊一眺雙鷺下蒲汀
　羅洪先
　　祝融絶頂石
雲路轉髙寒秋空入大觀石從銀漢取樹傍白榆看忘語天休
問齋心露可飱不因逰象外那觧出塵難
　沈愷
　　園中雜言
地僻仍寥落避人居更深懶雲常戀石倦鳥不辭材偶見碧湖
水澹然空我心抱琴從所好悵矣渺知音
　　秋日野興
漸逺風塵迹殊深湖海心凉颸踈古木流水散幽琴雁落浮寒
影烏棲下夕隂姓名人憶少應合謝朝簮
　　逰金潭登頥浩寺
欲訪髙僧話逺公名與齊虚堂塵不到客至鳥頻啼一笑依雲
鉢相從過虎溪無端天欲暮惆悵海雲西
　　過蘇䑓
西子歸何處荒䑓半已陳徒聞歌舞地不見綺羅人麋鹿時相
逐江山空復春當尊聊自遣徃事共誰論
　任瀚
　　病懐
茂陵已多病宋玉復悲秋江逺音書㫁天寒鴻雁愁霜燈見黄
葉風露下長楸永夜那能寐含悽　白頭
海甸逢南菊殊方也自花江淹新卧病王粲老無家皓月千門
夜秋風雙髩華還持石函記勾漏訪丹砂
　陳東
　　秋日武昌逢江良能談卦數
閒居寡營慮野客逺相過駐馬俗情少談犧玄意多秋雲滿山
郭寒葉下湖波未卜沉冥理因君問若何
　　過武溪楊隱君草堂
清溪幽隱處白首性情閒鶴起開松徑風歸閉竹闗道書堆几
上耕耒掛床間坐悟忘言理令人不觧還
　徐階
　　瓜州風雨不克渡江
未遂歸來願空驚歲月奔布帆三日雨茅屋數家村山氣遥連
海江聲近在門無縁得飛渡東望欲消䰟
　張衮
　　自詠
説劍愁無術誅茅作隱居臨風弄瑶軫坐樹檢農書麥隴朝雲
合瓜田春雨餘鄰翁真不沗吾意獨躊躇
　顧夢圭
　　亷州除夕
海北臘未盡江南春已來髙衙山鳥亂别院野桃開杳靄還家
夢荒凉餞歲杯殊方奈孤燭斜日謾相催
　張時徹
　　竹墟宅燕集
誰下陳蕃榻青山有逸民來從芳草引坐與碧溪鄰中酒無虗
日尋花及好春相看莫相笑同是竹林人
　馮丗雍
　　赴滇南烟荘道中
碧漢千峰合黄茆一徑開馬從危石渡人向亂山來樹暝溪光
濕雲寒雁陣哀漫停湘浦駕遥望漢江䑓
　　贈天界寺半峰和尚
少年逰海岳上界息萍踪𥙷衲窺朝日題詩傍野松鶴飛前浦
寺僧定隔林錘寂閴禅房裏千山月映峰
　樊鵬
　　六合
聮轡來東邑朝來暮復還市㕓通亂水城郭帯秋山路出青楓
外江流白霧間西行郷思切愁絶望昭關
　屠應峻
　　送陳給事使琉球
帝遣辭青瑣乾坤属壮逰九霄持漢節萬里赴炎洲日抱蛟龍
躍天函島嶼浮遥憐張博望銀渚問牽牛
　　送同年謝子儒致仕歸蜀
子真棲谷口潘岳賦閒居長揖辭眀主爲農返故廬雪消巴嶺
出天入錦江虗莫待楊雄老潜夫早著書
　　送唐生
仗策欲誰親侯門不重賔空彈馮氏鋏莫濟范雎貧玉露凋紅
樹金風起白蘋萧蕭南去雁飄泊自爲隣
　王格
　　擬王右丞輞川雜興
退耕無外事烟雨輞川深鷺下春田水鶯棲夏木隂白屋談經
閉青山載酒尋蒸藜還饁稼來徃憩幽林
　王珂
　　山居雜詠
山門𥘉見日巢落鳥随人野徑猶難辨寒花依舊新㫁雲歸谷
冷流水過橋春夕照寒光滿空冥净沒塵
袁袠
　　病瘍𥘉愈文太史過訪
杜門城市隱習静好樓居不以文園病寕來長者車庭閒喧鳥
雀竹翠净琴書客散玄言罷蕭然掩敝廬
　　九日渡黄河
河水出崑崙湯湯日夜奔波濤萬壑湧風雨二儀昏洛邑中天
室凾闗左孟門百年戎馬地眺望一消䰟
　　宿天界寺半峰僧房
殘照巳全匿空門猶半開行人失歸徑落葉厚荒苔暝色野烟
合寒聲山雨來逺公應好客宿鳥莫相猜
　黄省曽
　　題玉虚亭
峻極開仙宇中天此振衣青冥通灝氣日月盪空暉碧檻當鸞
路瑶窓接女磯倚吟㸔下界歴亂白雲飛
　王寵
　　天界寺
帝里紅樓晚翩翩並轡來江山窺隱見雲物指昭囬石竹開棋
局天花送酒杯秋光滿吴楚萬里一登䑓
　　寳帯橋
春水桃花色星橋寳帯名鯨吞三島動虹卧五湖平表裏闗形
壮東西海勢傾當知題柱者猶是一書生
　孫宜
　　湖上雜興
地遠山圍宅城孤市遶村菰蒲侵草閣鷗鷺到柴門野霧峰全
暝湖烟渚半昏坐憐漁父過随意倒芳樽
　　漂母祠
王孫去不返淮水亦東流宿草封遺塜行人説故矦荒祠黄葉
暗寒渚白蘋秋一飯猶懐徳空悲雲夢逰
　　逰稭上人山亭
病𧺫身猶徤登臨興不孤石泉當户㵼山鳥入雲呼敗葉秋皆
墜寒烟晚欲無此中堪閉户還擬著潜夫
　　逰能仁寺
落葉迷幽徑垂藤鎻㫁垣溪深晴浴鷺樹老晝啼猿海氣庭前
障天花雨外飜坐來清梵永盡日不聞喧
　　逰天界寺
清磬虗巖逈踈燈古寺隂慈雲籠梵刹法雨浄禪心霧濕青林
重龍潜碧澗深無生嗟未悟華髪日相侵
　蔡汝楠
　　山中立夏即事
一樽開首夏獨對落花飛幽僻還聞鳥清和未換衣緑幃槐影
合香飯藥苗肥盡日柴門啓蚕家過客稀
　　雞鳴寺
龍山開古寺長傍𬗋㣲天地近多來客心空不碍禪虗窓逺岫
出上界一燈然落日廽廊轉松闗深暮烟
　　晚晴
山晴欲暮天山色轉蒼然泉落雲中碓溪廽樹杪船斜眀沙墅
日逺遍緑蕪烟還見鳬鷗伴閒飛秋水前
　　九日登髙
楚洲寒意動忽感授衣天白雁投斜日黄花隱暮煙秋殘風雨
後鬢改滯留年郷思東籬畔江流為我傳
　　題峙山濟公房
禪搨澄湖上山光似鏡中踈鐘摇落葉細雨帶秋䖝峰竹虗窻
映爐香别院通何期碧雲舍一酌對休公
　吴子孝
　　尋松隱僧不遇
花落嗟春晚尋僧后院過徑迷新蔓艸門掩舊烟蘿齋鉢䖝絲
集經幢鳥蹟多竹間留姓字歸去悵如何
　　橘溪僧院
蟬聲不出寺鍾㫁只聞香流水迷松徑閒雲滿石床無言忘寂
寞宴坐得清凉欲謝人間事冥心叩藥王
　　送僧之杭
洸水浮杯逺錢塘卓錫新六橋雙履雪三竺四山春松老栖禪
地蘆長入定身少年躭古道千刼一輕塵
　孔天胤
　　夏夜永嘉舘
下馬送春色端居延夏隂流光坐自歎日暮不成吟客路連滄
海歸心滿舊林宵憂何所似波湧大江深
　　秋懐
木落雁南渡天髙秋色深白雲垂夕露踈雨散朝隂水冷魚龍
息山空猿鶴吟将因理歸駕貞此歲寒心
　朱衡
　　秋日
𥘉霽園林好端居挹素芬巖光晴射日山氣晝生雲踈樹飜髙
葉寒流疊細文谷中人跡少樵唱隔溪聞
　　登蕉原最髙山忽造一山漫題壁間
偶尋蘿石去忽造白雲林鹿卧玄芝谷猿啼清晝隂㣲茫樵子
徑寥泬行人音始信深山裏能生不染心
　王問
　　與反人宿山中
舉丗寡相和知心惟有君獨乗眀月棹來臥碧山雲徑草露𥘉
泫松齋宵向分覺來清唳發知與鶴為羣
　　山中晚歸
早從溪上發暮仍溪上歸每共漁樵話誰言儔侣稀髙松延霽
景殘日下山扉回眺經行處蒼蒼空翠㣲
　　又寄同石
釋子棲禪地松門午未開法雲常不去花雨忽飛來自得無生
悟虗疑幻刼催欲依龍樹戒半偈為君裁
　包節
　　同吴山人松林宴集
竹院蔵深雨松林響素濤坐淹十日飲興洽五陵豪雲氣盈歌
扇霞文散舞𫀆更憐吴季子清嘯滿江臯
　駱文盛
　　送蔡白石使荆
薊北離亭晚荆南逸興新數峰青入望孤月白随人細雨沅江
棹禯花夢澤春知君懐古意投賦汩羅津
　　郊居
紅葉江村路髙秋病客居雨荒門外草蟲蠧箧中書籬菊開還
落巖雲卷復舒息機吾豈敢身巳渾樵漁
　王立道
　　秋居
木落随寒雨林開際逺天水紋揺簟竹秋氣入琴絃倚樹禽相
語班荆鹿共眠機心曰以盡自訝骨如仙
　林應麒
　　歲暮答友人
揺落依眀丗棲遲復暮年迹慙金馬隱形較木雞全有托長中
聖無家暫入禪久來踈筆硯不作觧嘲篇
　王維楨
　　送駱太史謝病歸湖州
忽謝金門直言尋碧海濵眀時豈無意旅病苦傷神白髪愁中
長青山夢裏真知非鷗鷺侣暫與薜蘿鄰
　薛應旂
　　宿趙家圍
孤舟憐野泊霜月一村眀燈火還家夢星辰戀闕情飛烏投暝
色吠犬逐灘聲寂寞無相語寒蘆風漸生
　薛甲
　　矦三峰李燕崖潘石溪招飲牛頭寺
一身苦于役云胡此上方宦情扵髮减客思與秋長落木峰千
點清江雁㡬行與君俱異域那不盡壺觴
　陳鳯
　　江上
長風吹古堞落木下滄波孤月寒書幌暮烟生碧蘿客懐聞雁
急人語入村多又宿秋江上依然舊釣簔
　莫如忠
　　園居
𥘉服返衡門聊因避丗喧誅茅為棟宇負郭擬山樊頗狎禽魚
樂彌親農圃言下帷妨嬾姓不廢日窺園
結廬何必遠屋後亦桑麻瀑水分林注叢篁引徑斜帯經耕緑
野留客釀黄花日入荆扉掩何如五柳家
　張治
　　秋郭小寺
短髮行秋郭塵沙記舊禅長天依片鳥逺樹入孤煙野曠寒莎
外江深細雨前馬蹄憐暮色藤月自娟娟
潘亨
　　定逺道中蚤行
曉起月猶在浮嵐濕馬韉㫁雲迷野燒新水漲溪田樵唱傳清
響林炊散𬗋煙前村有僧寺鐘鼓報參禪
　頓鋭
　　宿雲峯山林泉寺
過嶺分雲住編茅枕石眠劇霜凌瘦竹凉月墮寒泉金界禪牀
静珠宫佛閣懸空山無刻漏鐘磬落西天
　張詩
　　岳秦餘霞居髙子逺訪草堂對酒
山色随龍劍何時別五湖風塵萬人裏鸞鳯一身孤足躡烟霞
屐腰盤海岳圖清芬今再挹莫惜倒金壺
　周詩
　　子約避暑竹亭見寄次答
阮生能抗俗稽子淂長林僻境寡人迹閒窓多鳥音蒼藤掛赤
日短榻卧重隂羡爾忘機事雲山意已深
　　春日山中訪無瑕禪師
幽期覔逺公古寺白雲中一逕娑羅合連山躑躅紅馴猿窺浄
業慧鴿御真空不到經行處那知丗念空
　唐詩
　　九日登牛首山
牛首登髙處黄花細雨前山深寒似臘江逺澹扵烟寶刹珠光
淨金陵王氣連六龍曽駐輦聴説武皇年
　　佛日過華蔵寺
野寺客𥘉到山城春已歸晝長僧榻静花盡鳥聲稀勝㑹追櫻
笋幽懷戀蕨薇信知貪佛日白首欲皈依
　喬丗寜
　　𬗋騮馬
騮馬繫朱纓煌煌赤電生千金逢一顧萬里為君行落日城南
戦悲風塞下鳴只愁流血盡不罷漢家兵
　　闗山月
闗山一片月揚彩射金㣲胡馬中宵動天街七暈圍将軍横塞
角少婦搗邊衣為有刀頭望長看破鏡飛
　　劉生
意氣五陵豪登壇伏節旄生來雙燕頷况有九龍韜細柳垂金
甲連星粲寶刀君恩如可報㣲命等鴻毛
　馮惟訥
　　春日陪孟東洲憲使重過宋氏園亭
竹色青于染春生宋玉家衆山當户出一水抱城斜積雨翻髙
柳輕寒勒早花風光正如此莫惜醉流霞
　何遷
　　無錫慧山同華𥙷庵周横山携宇功髙祚雨中聽泉
邂逅山中客逍遥川上情共依凉雨色來聴石泉聲海濕歸雲
急天秋落木平泠然如有覺為爾淂無生
　俞憲
　　金州餞席留别
别筵臨海嶠去住若為情臺逈雲連幕潮回月滿城千峯當鏡
出萬壑入杯平擬作從軍樂秋風笳吹聲
　李汝蘭
　　溪上晚歸
徑路草萋萋歸人只尺迷水聲聞犬吠月色見雞棲露下沾衣
濕星垂掛樹低今宵有風雨多在杜陵西
　王崇古
　　秋日宿友人隣山書屋
愛爾隣山屋幽懷寄薜蘿白雲擁户近緑樹入簾多雨過千峰
色風廽萬籟歌夜深秋意静渺渺見銀河
　李時行
　　過崔駙馬山亭
主第開新徑仙源處處通曉雲低拂樹春鳥静吟風水帶天河
碧花分御苑紅鳯簫聲縹緲疑隔玉樓東
　　别吴山人擴
客中還送客離思渺難任岐路一尊酒故人千里心歸雲衝落
雁寒角亂秋砧湖海風塵裏前期何處尋
　　宿歸雲菴贈敬上人
烟蘿小徑通一室掛雲中樹影暗浮水秋聲半在空踈鍾山際
月孤榻竹邊風竟夜渾無寐清談對阮公
　　送張少府之天台
君才堪吏隱佐牧近青山經歲逢迎少終朝案牘閒鳥啼官樹
裏草長訟庭間莫學南昌尉尋仙去不還
　陳鶴
　　風雨望焦山
立馬對山寺隔林聞慧香未能超苦海徒欲禮空王天影連沙
白濤聲帯雨長翛然懐彼岸何處覔慈航
　　九里涇訪王駕部
欲過王維宅獨行江上沙水邊尋隱處竹裏問人家亂葉疑無
路枯藤尚有花入門忘欵曲携手説年華
　鄧欽文
　　卧佛寺
佛卧何年寺空山日月低花從開智慧樹㡬長菩提丗事悲浮
夢吾生待指迷白毫如可即香象復來西
　羅鹿齡
　　龍泉寺
入谷疑山㫁重蘿覺路懸瀑流分萬壑香逕上諸天莫恠稀人
跡都由選地偏何須風作馭吾意已泠然
　李攀龍
　　同皇甫繕部寒夜城南咏月
片月掛遥岑層城曵素隂寒分宫樹浄影落御溝深結冷悲征
笛勻霜上搗砧西園芳宴後白雪復誰吟
　　朝陵夜作
上陵無不羙秋杪更宜看風雨朝佳氣旌旗擁漢官星流千嶂
後月出萬松寒倚馬清鍾外新霜滿玉鞍
　　重送楊生
十年湖上别風雪此相親把酒論時事霑衣向故人浮名青歲
換生計白雲貧但去卧芳草山中鴻雁春
　　春日韋氏園亭同元羙賦
藉草到流水看花延落暉客中過寒食馬上改春衣移席青山
出開樽白鳥飛天涯有朋好能使宦情微
　　出郭
出郭随吾適人家杜曲邊溪流縈去馬山路入鳴蟬禾黍殷秋
早茅茨足晝眠可能祛物役歸買汶陽田
　　碧雲寺禪房
佛土秋逾淨花臺夜復香一燈醒夢幻孤磬散清凉月上梵輪
滿湖開天鏡光新詩分妙偈病客對空王
　　春日
為客淹歸騎思家過㫁鴻春衣花發後寒食雨聲中生事羞人
問時名與衆同自甘郎署隱不哭宦途窮
　　夜過元羙
眼底誰同病天涯好自親放歌依日月縦飲向風塵丗態摇知
己時名走衆人朝叅君莫懶漢主憶詞臣
病即科頭出狂仍枕腹眠禮非因我設汙不受人憐興盡銜盃
外言深把燭前開門看墮月騎馬問朝天
　　登黄榆馬陵諸山是太行絶頂處
黄榆髙不極臨眺亦竒哉河勢中原出山形上黨來白雲横塞
㫁寒峽倚天開揺落清秋色多慙作賦才
不盡寒雲外青峯落照多秋隂生大鹵木葉下滹沱巨壑蔵風
雨飛梁挂薜蘿重闗三輔地躍馬意如何
　　寄元羙
漁陽春欲盡漢使未堪愁邊郡多豪俠風塵一壮逰浮雲寒大
漠白日澹幽州莫更觀遼海蕭條正北流
　　送元羙
把酒論離索褰帷送友生白雲髙大麓秋色重孤城偃蹇還詩
句蕭條自丗情贍君無趙璧落日片心眀
　　秋日
還郷眀日事可奈簿書勞棄置看同病風塵避二毛酒如涇水
濁枕對華山髙不是清秋色何人見反騷
　春日閑居
結舌論文地甘心養拙年朱門人自老白雪調空傳丗路蓬蒿
外浮名燕雀前中原二三子夙昔共周旋
　　同許右史逰南山宿天井寺
古寺馬蹄前荒山㫁復連階危孤石倒厓響亂泉懸喬木堪知
午廽峯半隱天不因許玄度誰得此攀縁
　龍集寺
雙林窺壑險一徑入雲愁峰落青蓮色燈懸白日幽香臺髙枕
出澗水閉門流聞道羣龍集明珠自可求
　　再過子與
浮名難自托佳㑹豈相圖日月髙詩社河山壮酒壚歲星時一
出白雪調元孤繾綣非為佞風流不可無
　　寄懐余徳甫
豈亦逢秋色登臨若逺行江通灌嬰井山到越王城何見非交
態難言一宦情大東千里月石鏡好同眀
　　逃暑
無處堪迯暑髙樓坐夜分河流纒宿霧電影迸重雲䊵扇含氷
彩珠簾網露文漢宫多貴幸何以答南薰
　　聞砧
永夜盧家婦深閨坐自傷拭砧散眀月投杵上清霜别恨繁鴛
綺哀音急雁行同𫀆征戦盡刀尺㫁人膓
　　送沈郎中守順慶
見説褰帷處千山擁使君嘉陵渡春水棧道轉秋雲郡下平蠻
檄家傳諭蜀文病餘饒卧理能不憶離羣
　　毛刺史姑蔑髙齋
武倰看花處二仲得相聞雨白閩天合山青越儌分書聲散秋
瀑翰墨染春雲府檄何年事猶餘猿鶴羣
　　涇州
廽磴層雲上孤城返照間人烟趨白阪睥睨走青山芻粟浮涇
下旌旗度隴還時看乗障吏車馬出蕭關
　王丗貞
　　俠客
幸舍新彈鋏屠家舊鼓刀風塵㸔不見意氣為誰高片語忽生
翼此身如拔毛金張貴人里辟易鷫鸘𫀆
　　陵祀
廻合宫墻出分趨禮數同夜歸千嶂裏春度百花中列宿俱垂
野洪濤併在空出㳺神意肅石馬自鳴風
　　中秋夕沛河泛舟
玉鏡中天掛金波大地流河眀千樹色秋滿萬家樓逈奪魚龍
卧平添烏鵲愁故園盧女瑟應復問刀頭
　　哭梁公實
客語騎鯨事誰傷賦鵩篇蒼梧墜白日大庾瘴髙天吾道有千
古斯人無百年青門一坏土寂寞定誰賢
　　寄于鱗
遠樹太行壮亂流漳水深風雲來染翰河嶽映披襟鞭弭中原
約車書異代心並驅吾豈敢或可效知音
　　復與諸君㳺張氏園
不必誇幽勝唯應事事宜秋隂生檜早暝色赴花遲侍立顔如
玉争論肉勝絲君看廣陵散何異郢中詞
　　懐柔道中
馬足吾何限山行稍自寛人家梅雨色衣䄂麥秋寒過瀑添新
徑歸雲改故巒㫁膓沙雁起一一向長安
　　途中雜詠
出郭已十里晨炊猶未烟浮雲濟陽樹殘雪灌隂田蔓雜鈎衣
轉坡深隱幔偏那能怨行役馬首正茫然
　　冶園池亭
小憩㨿胡床清尊酒未央寒花點新社踈柳出横塘魚鳥來相
近琴書課不妨愀然心自語薄業太湖傍
　　陪叚侍御登靈巖絶頂
徑折全疑盡峯廻陡自開蒼然萬山色忽擁岱宗來碧澗傳僧
梵青天落酒杯雄風别有賦不羡楚蘭䑓
　　夜坐長山署
覔句驚從得呼杯幸勿空句堪今日老杯借片時雄項領紛成
態腰支轉未工翛翛故園竹偏在月明中
　　答寄于鱗
屈指人間丗名成豈偶然中原方軌在畏路拂衣偏病色髙千
古窮愁自一天可無沮溺耒難並汶陽田
何限乾坤事歸來汝自酬振衣滄海月摇筆岱雲秋一字堪金
石孤城各斗牛報書知健在不必泪潜流
　　義士李國卿歸骨長山哭以送之
生死銜恩在間闗病骨遥刀頭空自卜七首為誰驕風色田横
墓寒雲豫讓橋豈無心一寸䰟㫁竟難招
　　阜城道中
春色晝冥冥勞歌倦自聴地過三輔紫天近九闗青旅夢從車
續村沽離盞醒如何挂冠後更遣役吾形
　　入南屏山路
一入南屏路悠然與丗踈㳺人柳枝曲禪容藕花居暖氣催鳴
蛤泉聲跳伏魚雙壺挂籃筍佳處莫教虗
　　贈王山人
五嶽㳺欲遍歸來鬢尚玄蔵名詩句後避丗酒杯前久客郷音
改無家旅興偏翛然喚雙屐揮手向江煙
　　輓楊都督尚英
壠樹縈幽旐江城咽暮笳風摧大将樹霜剥故矦瓜越甲𥘉滋
蘚吴鈎不吐花一貧應莫歎去病肯為家
鯨海氛誰掃麟䑓跡尚存生教僕射宅入作奉誠園勢去通侯
冷時平醉尉尊山陽夜中笛不聴巳消䰟
　　冬夜獨歩柬胡元瑞
冉冉孟冬盡熈熈如暮春風光不惡夜月色故侵人棲鳥為三
益空蒼是四隣偶然成一歩幽意欲誰論
　　白河道中
極浦眀鵝􁈠天空雙櫓哀河流樹杪出山色雨中來驚鯉超魚
網歸鴻度酒杯推篷坐箕踞郷思亦悠哉
　　新河道中
誰遣風塵裏滄浪意不違波光一雨合秋色衆山歸乍可漁竿
老那能馬足肥長歌向林薄紅葉盡翻飛
　　答王新甫
問訊勞相及秋風阻奮飛地垂齊海盡天入漢京㣲姓字人堪
避文章計轉非報君應不觧筍蕨故園肥
　　峻伯将至先以詩來走筆􁬸之
忽報稽康駕頻呼阮籍杯乾坤雙眼對海岱故人來雪入朱絃
盡春留綵筆開欲東雖馬首無乃一徘徊
　　泰安戯呈徐張二使君索㑹
髙卧成吾懶閒居任此情開門稀候吏隱几至啼鶯仗酒為公
亊裁詩問友生城南富脩竹何處可題名
　　題東臯隱居
丗路已知晚山花長見春曽為獨醒者歸學耦耕人小婦能𧖟
事諸孫理釣綸青天五柳下藜杖一閒身
　　王學士碧水橋
太史蔵書所西林古渡頭橋通千嶂碧溪抱一村幽小徑有時
合落花随意流柳梢維不住身是濟川舟
　　上谷雜詠
海内兵戈徧兹方可晏然生兒先共虜與鬼不分年馬失來時
道雕盤戰後天城中七萬户簫鼔舊喧闐
　　與俞按察登大佛閣分韻
霜旌逗玄刹秋色滿祗林萬井夕陽盡諸天雲樹深醉求扶感
慨别至畏登臨君欲彈流水誰傳空外音
　　諸城山行
涓然衣帯水忽入松蘿間海雨醖秋色山風澄客顔崔嵬徑欲
盡窈窕谷堪攀濟勝豈無具能如玄度閒
　　夏日飲煦上人房
野人無一事愛爾雲牀眠緩帶松風集開樽江月懸僧仍觧中
聖客亦喜逃禅欲問西來意難從醒者傳
　王丗𢡟
　　長興訪徐子與
相逢盡一醉惜别戀餘歡布帽憐秋色綈𫀆入夜寒酒令人自
逺詩任俗相看拙宦吾曹事無歌行路難
　　沈道士館張五嶽李野泉國子
停騶飯深院竟日面藤蘿傲吏玄心近山人幽事多松風搗藥
入梅雨聴棋過束帯愁歸路髙眠奈爾何
　徐中行
　　祀陵
風雨從西極河山自北辰林喧萬馬夕花喑七陵春慘澹弓刀
泣趨陪劍履新文園即此地誰復漢詞臣
展祀逢寒食登臨起暮愁隂霾屯乕豹春雨濕松楸燭影千官
静泉深萬壑幽行宫雲縹緲應望翠華留
　　簡子相
故國同千里新愁總二毛豈緣㣲禄累應為太玄勞雲月清瑶
瑟風塵暗寳刀知君有起色堪賦廣陵濤
　　答明卿
燕市驚重見悲歌白日隂乾坤名轉大烽火病逾深萬事猶存
舌千秋未折心豈應吾黨外別自有知音
　　燕山除夕
舊逰曽此地除夕況堪悲生死天難問文章老自知中原纔一
遇吾道竟羣疑正有山陽感誰教玉笛吹
　　秋日
風霜物候改歲月客心驚髙卧常多病深蔵轉畏名滄洲連夕
夢白髮逼秋生歸計仍踈濶偏傷留滯情
　　春晚同順甫元羙逰姚園
落魄憐吾黨流光憶去年狂歌依白雪醉眼望青天詞賦非時
好漁樵自舊縁試看芸閣吏何似竹林眠
　　于鱗元羙同日發偕宗吴二生送之分賦
萬里知難駐千秋豈更親劍分留𬗋氣杯盡失青春三署傾詩
客中原散酒人勿令歌變徴風雨易傷神
　　吴給事謫豫章
乾坤震蕩後雨雪豫章行與丗安㣲禄投荒就大名青山飛瀑
色白日走江聲若過柴桑里堪從漉酒生
緑鬢三湘客青楓八月濤未須傷積羽總不廢持螯把劍星文
動攤書嶽色髙非君能放逐不復見離騷
　　出守後寄舊逰
白雪吾何有青雲向未争祗銜國士意遂𬒳黨人名星斗紛摇
落山川亦震驚因思河朔飲一語未堪輕
　　郭黎梁三生再過客邸
白社踈狂客青門雨雪天邀歡忘歲晚得句覺春偏别易成今
古交難論後先髙陽即此地莫問酒罏邊
　　罷官後作
鷹隼飜韝日魚龍脱網時人應嗟放逐我自戴恩私萬事荘生
夢千秋楚客辭儻能齊物理翻恠罷官遲
卧閣身仍病抽簮氣始豪雄飛吾有在殺翮爾徒勞揮翰千秋
失開尊五嶽髙此時嵇叔夜真自感山濤
　吴國倫
　　與黄給事中
落魄無勞歎惟慙負聖眀小臣宜得罪古道不成名爾去招梅
福予歸弔屈平舊來鷹隼意敢復向人鳴
　　秋日匡山
倚伏誰能測千秋合自盟大名非我有徃事亦人情月借銜杯
色江懸伏枕聲豈應遷客夢容易到神京
　　答于鱗元羙見慰之作
五老忽相失秋風歸去來頗無遷容態猶使故人哀白雪開詩
卷浮雲度酒杯岱宗髙不極東望日徘徊
　宗臣
　　元羙夜過将有江南之役
金樽墮眀月瑶瑟動輕隂砧杵秋城急煙霞故國深不堪惆悵
色兼入别離心去住俱萍梗佳期可易尋
　　問王元羙病
倦逰吾未敢抱病爾何心萬里蘼蕪色秋風一夜深長嘯豈不
得悲歌直至今茂陵消渇日還聴白頭吟
　　同眀卿子與送别于鱗元羙
春色何堪問開樽是别筵中原送二子北斗散髙天㴱語江河
在雄心日月懸千山分馬首那忍遂揚鞭
　　天目徐山人
天目三千尺西南第一峯瀑來飛萬馬石削起雙龍白日江華
亂青雲海色重行歌秋更好散髮弄芙蓉
　梁有譽
　　歲暮集黎惟仁𬗋芝山房
雲木自蕭踈何慙大隱居雨殘三徑菊塵滿一床書開户鳥聲
過移尊竹色虗滄江復歲晏誰念病相如
　吴維嶽
　　過冶父寺
谷轉松林密山蔵梵宇幽香花三界雨雲木萬峰秋複磴攀蘿
上虚闌倚鹿逰徘徊看劍跡衣畔忽虹流
　張佳胤
　　秋夜泛舟東溪
吾家山水地對此即依然觴政甘浮白談鋒敵太玄一鐘何處
寺片月滿溪船只恐迷烟霧乗槎牛斗邊
　余應舉
　　七夕同吴給事王比部宗考功燕集張園
山亭原自好此夕更徜佯雲裏支機石風前薜荔裳樽當眀月
滿歌遶碧河長諸阮留連意空餘犢鼻狂
　　除夕奉答匡南見懐
頻年常客裏兹夕草堂中玄理諳時薄交逰感歲窮髩添眀日
白花近故園紅不必煩生事椒漿任轉蓬
　李先芳
　　劉生
談兵羞燕頷負氣捋虬鬚朝彈上林雀夜醉酒家胡片言傾四
座千金直一盧撫劍平津道挾殺李金吾
　　鄱陽湖
吴城臨古渡湖水接天開一夜南風起扁舟萬里廽波漂星子
縣雲沒大孤䑓却望蒼茫裏匡廬秋色來
　　除夕雨雪
除歲窮隂積遥天雨雪懸朝昏難辨日晦朔暗分年鴻雁相将
去梅花各自妍笑看兒女長老我大江邊
張九一
　　風
白日蘭䑓動天風下楚城㣲隂生暝色虚閣至江聲春隔三湘
樹寒禁百囀鶯梅花零落盡愁絶故園情
　　蒲圻道中
風濤不可楫石路詎能梯灌木留猿嘯長風送乕啼雲歸一壑
暝日落萬峯迷五柳誰家宅蒼茫認故溪
　　宴集孟真山亭時約卿載酒自宜都來訪分賦
江亭含夕景蒼翠徧諸峯客自山隂至人如谷口逢秋風收芋
栗寒雨落芙蓉莫恠多雲氣隆中暫卧龍
　許邦才
　　谷明府泉亭
每爱揚雄宅時來問艸玄花間摇筆影竹裏出茶煙壑走千山
雨池喧萬樹蟬風塵慙季子蘿薜見髙賢
　　舟中
客子常眀發霜天正寂寥移舟星在水觧䌫月随潮徃事流波
駛歸心帆影摇更堪聞過䧹蘆荻共蕭蕭
　　界亭早發
雲霧饒三楚風烟共一亭霜華添白髮寒色暗青萍逐客元同
調騷人本獨醒當時憐屈賈此地未曽經
　　舟中雜興
長路楊花盡孤舟事事慵櫓聲揉逺夢檣影直髙舂寒食愁中
度春衣客裏縫鳯城知漸近遥見五雲重
盧柟
　　從軍行
玉塞胡沙静金河虜陣稀彎弓眀月滿按劍雪花飛鼓角轅門
合旌旗射獵歸隂山鏖戦罷殺氣曉霏㣲
　謝榛
　　天寜寺對雨同正夫于鱗賦
諸天忽風雨蕭颯動山扉殿冷鴿逾静鉢空龍未歸曉留軒冕
客秋到薜蘿衣後夜懐支遁遥聴鐘磬㣲
　　送李明府還任安岳
君去萬餘里春風賦㡬篇猿聲江月墮馬首棧花懸路入巴西
樹山横劔外天遥知訟堂静還為一鳴絃
　　榆河曉發
朝暉開衆山遥見居庸還雲出三邊外風生萬馬間征塵何日
静古戍㡬人閒忽憶棄繻客空慚旅鬢斑
　　送樊侍御文叔之金陵
地入淮楊路天分牛斗墟秋帆二水外春草六朝餘冰雪生官
舍風塵走諫書從來知國士豈亦念樵漁
　　夜雨殷翰林書齋
暝色投仙館開尊秉燭時論文闗丗變下榻見心期金馬天逾
逈銅龍漏轉遅秋來昜風雨長此寄相思
　　冬夜集張茂參宅
秉燭坐深更嚴城亂柝聲寒雲雙闕逈夜雪萬家眀丗事青樽
盡邊愁白髮生劍塵時一拂莫遣暗龍精
　　送謝給事封蜀
使星入巴蜀漢節夜郎西樹㫁分金馬江清見石犀王孫重茅
土天子錫桐圭異丗懐張載應留劍閣題
　　宿淇門驛
駐馬淇門夕空堂暑氣徂暝烟宫樹合寒雨驛燈孤濁酒聊幽
興悲歌亦壮圖相逢舊朋好三徑日荒蕪
　　暮秋大伾山同孟得之盧次楩賦
勝逰兼故侣幽興且禪林石上晴雲合松間晚磬沉青山無久
客黄菊有歸心我自悲秋色尊前學楚吟
　　送劉侍御之扶風
旌節發河陽風塵西路長心懸隴上月威帯日南霜入郡春随
馬談兵秋滿堂于今汲都尉容易鬢毛蒼
　　贈包明府
青雲南國彦百里試才𥘉賦税多憂􁀁聲名一薦書訟庭春雪
滿官舍古槐踈深夜無人見鳴琴窻月虚
　　寄上孫丈大宗伯兼懐太史文和
纔罷江南戦慿髙動越吟濤聲翻日暮兵氣結秋隂聴履青天
近含香𬗋氣深丗傳脩漢史誰識二班心
　　老懐
殘年百事過閲丗㡬人存風雪雙蓬鬢窮愁一酒尊交㳺能自
定文字有時論易了浮生意難酬國士恩
　　秋夜
罷酒南樓夜翛然起越吟闗河雙雁逈風雨一燈深老破當年
夢秋生乆客心故園常在眼去住總浮沉
　　送陸令之髙要
陸賈振清芬翛然思不羣地轉湯泉脈天開漲海雲潜牛偏好
武孔雀自成文既得鳴琴趣風流併在君
　　九月七日逰濟南南山同閻許諸君子賦
一樽乗野興同賦攬秋光天逈雲全白山空葉半黄片言干氣
象千載見文章海右多名士深知謝客狂
　　北征
朔氣犯征裘旌懸大漠秋亂山通驛道殘日照邊樓白骨㡬年
戰黄雲終古愁夜來又烽火驕虜㓂并州
　　髙枕
垂老堪髙枕經旬不到城孤吟随燕雀萬事掩柴荆野曠浮雲
色庭虚落葉聲祗應鄰叟過共話薜蘿情
　范惟一
　　春日同劉光禄徐學憲陳少叅過天寜寺遇覺公
出城猶未逺入寺已蕭然覺處諸天淨空邊一㙮懸香花飛迓
客幽鳥語叅禪况復逢玄度支公有勝縁
　髙岱
　　宋之問詠笛
横笛夜𥘉鳴長風度曲清誰家眀月下無限玉闗情春去梅猶
落愁中柳盡生不堪動鄉思嗚咽㫁膓聲
　　髙適登閣
向晚登髙閣雲天入望遥隂森祗樹合颯㳫雨花飄歸雁衝江
霧孤帆落暮潮闗河同寓目旅思各蕭條
　　寄懐李師孟水曹
别署秋光滿千帆霽色開海風吹月上江雨帯潮來名著山公
啓詩傳水部才不知登眺處誰與共銜杯
　　送元羙奉使江南
海内二三子天涯去住情片帆江月冷孤劍使星眀塞北猶烽
燧江南更甲兵感時知有賦還擬寄同聲
　　贈伯承
李生負髙格潇灑淨塵襟抗俗榮名薄論交道氣深一尊聊北
海隻字可南金玄草看充棟無人識此心
　　春愁
作客長無了春愁正不禁苦吟増白髪貰酒盡黄金笛裏思郷
淚笳邊出塞心十年驚一夢空自愧朝簮
　　吴眀卿再謫睢陽
謫去君何恨棲遲今古同名從遷客重賦以逺逰工駿骨傾燕
市蛾眉出漢宫黄金臺下柳折贈意無窮
　李言㳟
　　黄岡道
望中蘆荻雨客裏杏花天去國問前路傷春憶徃年征帆懸嶠
樹暮鳥入江煙又聴舟人説眀朝泊漢川
　　南岩宫
南巖煙霧裏蘿徑半空分樹影横青漢灘聲下白雲山家崖作
屋羽客鳥為羣人問餐霞訣慚余尚未聞
　　訪楊逸人山居
野人髙卧處只在白雲巔絶壁疑無路深林忽有煙門開千樹
上犬吠一峰間爾亦楊雄軰山中獨草玄
　　黄鵠山
繫馬懸厓樹行行一徑開寒風鳴草木髙霧鎻樓䑓江鳥衝潮
去山雲隔水來郷思仍病緒相望獨徘徊
　萬表
　　宿應仙山樓
窈窕蒼霞裏登樓愛隱居水聲孤枕近山色四窓虗休静朝看
鹿心閒夜對書獨将耽寂意覺與丗情踈
　胡安
　　閒逰
看山意不盡還上釣魚船松影臨清瀬嵐光媚逺天酒䦨携月
去歌苦倚雲眠何許長安客經從湘水邊
　秦梁
　　秋日登寳界山
名山多寶界朝爽值髙秋石淺泉逾駛松髙雲易流湖光當檻
白花影落樽幽共説三洲勝何如此上逰
　吴擴
　　圓通寺前觀海
野寺恒沙側雲門對海安颶風晴易晦龍雨夏常寒島嶼通諸
國乾坤混一丸蓬萊三萬里吾興渺鵬翰
　髙應冕
　　江村晚眺
荒村沉夕照煙樹㡬人家野渡迎潮急寒山帯月斜漁歸無逺
市雁下有平沙寂寂秋江晚芙蓉自落花
　　同方十洲諸君飲從姪清閟園池亭
追陪玄圃客泛酒髙陽池啼鳥自無意白雲如有期竹深聴雨
細人醉出花遲散髮弄新水烟霞繫我思
　　冬夜宿山寺
歲暮山中寺寒烟澹翠㣲一燈僧共宿雙樹鳥同依月上雪𥘉
霽雲寒鶴未歸梅花吟不就寂寞掩禪扉
　陳昻
　　白帝城七夕
酌盡雲安酒酣歌赤甲西鵲橋新徃渡鶴駕逺偏低星斗摇三
峽江天肅五谿虚舟自身丗今夜醉如泥
　　秋上白帝城登白帝樓
石壁将天壓山樓反不竒英雄雲散後烟靄日斜時碧澗秋光
老青林鳥夢冝樽前多感慨衰柳己先知
　　宿雙溪舖
不有雙溪宿能知孤客情山川沉月色天地變秋聲華髮眀殘
燭踈星滯五更出門純鳥道肯信馬蹄輕
　　谿上陪鄰翁泛月
不有神仙出安能稱勝逰波光揺宇宙花氣醉鳬鷗鏡裏魚争
躍盃中山正流少焉眀月上髙興看滄洲
　俞允文
　　朱氏園林
誰謂草堂静春來百舌鳴花間留石砌樹杪出山城竹色含烟
淺梧隂帯月輕自餘無俗事一徑日經行
　黄姬水
　　乕丘試陸羽泉
清和風日好輕舸櫂廽川仙掌携嘉荈禅林問古泉雲寒花甃
外烟颺石牀前桑苧髙蹤逺空令憶徃年
　　大弘寺看菊
㸔菊來蓮宇林丘散曉霞霜迎青女節露洒法王家方訝金為
地還疑天雨花化宫元丗外摇落有春華
　王穉登
　　夏至日渡曹娥江
㑹稽逢夏至朝日散羣峰問路有千里渡江非一重空山祠粉
黛荒塜葬芙蓉寂寞無人問曹娥與蔡邕
　　龍母廟
松塢石林林秋風萬壑隂泉清塵客耳花照定僧心龍去野祠
破鳥啼山竹深蒼生飢渇甚朝夕望為霖
　　訪岳山人不遇
石澗艤蘭橈松堂坐寂寥山餘龍母廟地接鹿門樵開徑踏黄
葉題詩剪緑蕉採芝空谷裏日暮不能招
　　寄方子時
之子卧幽谷相過歲暮時呼童穿馬磵貰酒出龍池生事惟樵
斧年光有髩絲梅花開儻徧雞黍不須期
　張鳯翼
　　訪友
選勝随縁得移家與俗踈舊同梅福隱新卜葛洪居題字門留
鳯垂綸食有魚尋君遂𥘉賦安事絶交書
　張獻翼
　　顧侍御招隱孤山賞木香
湖上狎鷗羣尋芳喜對君花繁全帯雪梅古半蔵雲野蔓留春
色空庭戀夕曛不愁香靄散座客有蘭芬
　徐渭
　　嚴先生祠
碧水暎祠㴱高蹤那可尋不知天子貴自是故人心山靄鎻春
雪江風洒暮林如聞流水引誰識伯牙琴
　　懐陳将軍同甫時鎮滇
飛将逺提戎翩翩氣自雄椎牛千嶂外騎象百蠻中銅柱華封
盡昆池漢鑿空雁飛真不到何處寄秋風
　沈眀臣
　　渡峽江
雨後趨官渡春隂野望迷江渾諸水聚雲雜亂山低樹濕鶯猶
困風酸馬自嘶玉孫行處草無奈故萋萋
　何良俊
　　傲園雜興
樹暗斜通徑村深迥帯渠青枝忽度鳥碧藻欲蔵魚宴坐時叅
佛高眠㫁著書獨餘常閴寂得似子雲居
　朱永年
　　夏日過江上别墅
端居值𥘉夏簫然無丗喧鳥啼白日静花掃緑隂繁雲起山當
户潮生水滿園晨興坐窓下閒看薜蘿翻
　周東田
　　客夜
棄置仍為客言歸久未能數枝霜樹月獨夜草蟲燈河漢秋來
坼闗山夢到曽眀朝對青鏡應見鬢絲增
　姚㢘敬
　　蘭陵風雨送王二兼憶金西
寒色歸衰柳西風動白蘋不堪頻送客况是又懐人病入黄花
瘦愁随紅葉新可憐江上雨殢恨已兼旬
　周沛
　　登支硎山樓遲逰侣
谷寺尋幽密兹樓表麗觀煙雲連壑動竹樹入門寒獨徃迷前
徑慿髙遲所歡時聞有清磬遥出暮林端
　　過棃雲精舍
逺師躭宴寂趺坐石牀深留客開香積談玄就竹林煙藤結暝
翠雲磬下空音淨現青蓮色懸知出丗心
　張之象
　　山齋
蕭條棲白社髣髴到青門徑草垂書帯山癭代酒尊披襟臨水
面散髮坐雲根絶却風塵想時因静者論
　魏學禮
　　宿泉上人山房
暮春到湖上逺聞鍾磬音古寺白雲在亂山殘葉深爐香坐清
夜月色卧西林因悟空王理聊同静者心
　岳岱
　　山居
荳熟蔵山兎荷髙宿雨蟬獨行流水徑情寄白雲天畢歲無車
馬傾家事石田客來非問字長日對忘還
　李蓘
　　登九華山
髙峰平限日絶巘横排霄永歲雲烟䕶中天神鬼朝石泉飛晝
雨風竹送江潮白也人千載風流不可招
　陸弼
　　大安道中
薄逰歴吴楚忽忽更南征春色闗門草年光過客情山衘紆路
轉水劃峭崕鳴一𬒳風塵誤空多丗上名
　　𥘉夏月夜同益卿飲
髙樓月又滿清夜漏方頻何意一樽酒相看萬里人瀬聲喧座
冷螢火點衣新共有滄洲興能無憶釣綸
　　仙霞嶺
疲馬闗門路蕭蕭楓色新山腰低落日木杪度行人乆客音書
斷清秋藥餌頻㳺談非所好歸任槖中貧
　金鸞
　　子房山
報主元非漢封矦豈為留還聞清海上常伴赤松逰故國山猶
在黄河水自流王孫歸去好春草徧芳洲
　再過虎丘寺
煙霄開紫閣雲日亂青林峭壁臨流淺幽花入院深縈紆盤水
曲迢逓俯城隂為愛招提好春來㡬度尋
　張敉
　　寄内
落木迎霜序流霞送夕暉旅情随處起鄉夢不時歸為客烏裘
敝緘書白雁稀還將望夫石一為擣寒衣
　王崑崙
　　月夜宿釣䑓下
磵水碧霑席山峰青壓船正須眀月在聊共客星眠寒枕灘聲
急虗窻旅夢懸磯頭鮮可賣晨火發漁煙
　　立秋日濟之宅聴琴看冩萬峰飛雪圖
筆落萬峰雪琴鳴三峽泉秋聲與寒色殘暑忽冷然但得青精
飯常為白石眠看君多長物莫慮買山錢
　　晚集范三丈松岡
積葉從欹坐松岡翠薄圍青天龍影亂落日暮濤飛谷暝樵聲
急山寒酒力㣲主人應恠客夜夜採芝歸
　王𢡟眀
　　湖上隱居
僻境但流水秋風隱計貧石門槐葉暗茅屋荳花新晚食忘兼
味天㳺嬾狥人将師廣成子澹泊葆吾真
　潘緯
　　夏日過余松泉先生溪園
花榭竹為垣幽隂坐處繁遥疑原上日不到水邊村山雨帶雲
集松濤清晝翻徃來三逕裏何地有囂煩
　康從理
　　李環衛惟寅招同童子鳴管建𥘉登靈應觀閣
對酒凌飛鳥河山入望平千峰廽朔氣萬木起秋聲倚嘯簷雲
墮停杯海月生崆峒長劍在寒色照龍城
　　題樂玄子清嬾窩
避地聊為客頻年只著書鳥啼林屋静花映草堂虚水石逰情
曠琴樽樂事餘自安清嬾性髙掩白雲居
　童珮
　　送梁伯龍逰五嶽
出門雲霧氣知是訪山川緑樹春方半黄河路㡬千落梅城外
笛行李雨中船道上人争訝禽生是列仙
　　馬􁾑寺
傍城蕭寺好白馬㡬年東佛座人烟外山門風雨中一僧孤錫
冷雙樹半潭空見説陶元亮時來問逺公
　　周将軍廟
樹裏将軍廟桃花入座丹路人瞻水木縣令䕶衣冠劍在精光
泣神歸風雨寒余鄉知有乕慚愧拜靈壇
　　度穹窿山尋顧山甫秀才
亂石随飛鳥蒼厓歴百尋為探髙士去翻恠隱居深水近五湖
色人傾千里心草堂遥指點雲氣晝沉沉
　　姚山人茶夢閣
茶香入幽夢小閣夜窻眀紅樹隔城老青山滿枕生哦詩新月
色飲水逺人情却恠占星者遥知處士名
　　送盛朝用讀書方山
靈巘華陽並松杉逺丗氛藥多前代草香是隔山雲花氣惟春
識書聲祗鶴聞傳經君獨徃弟子候河汾
　沈仕
　　村居春日
柳堰迷丹日蓬扉啓緑烟人間啼鳥外興劇落花前野色連三
徑山光滿四筵鷫鸘随可觧堪作酒家錢
　彭年
　　登攝山絶頂
攝嶺髙何極捫蘿獨上躋江連餘地少天壓亂山低玄覧秋増
爽幽探晚欲迷嘗聞有靈草須此薦刀圭
　王錫爵
　　山齋隱居
石壁蟠松古茅齋䕃竹深淡烟籠樹色髙檻落峰隂向夕披襟
坐臨風抱膝吟弓旌眀主待未許卧雲林
　白悦
　　山東法海寺
忘倦莫釐巔松髙翠接天孤泉飛素練两壑鎻青煙鳥宿雲林
裏僧棲石竇邊五湖晴㶑灔新漲欲平田
　陳文燭
　　懐洞山周上人
為問參禪意還同不住心顧余淹北土懐爾在東林洞口寒雲
入山空獨鶴鳴䋲床留客處何日復相尋
　龔勉
　　訪李􁇷嶁山人
羡爾能忘丗幽居淨垢氛柴門一澗繞草閣两山分盡日和雲
卧經年與鶴羣黄庭閒讀罷倚杖㸔斜曛
　　𥘉冬同鄧海陽陳紹龍二丈逰牛首
為探塵外勝載酒恰𥘉冬逕曲可百折山深如㡬重晚烟迷古
木寒月出髙峰一望諸天近雲端起暮鐘
　湯顯祖
　　古意
春澹曲墀滋風輝遥翠時􁀼晴望朝日流歎在新知欝欝青門
道悠悠湘漢期玉壼起行酒逥淚濕青絲
　　送客歸岳州
風隱號蟬急林開放鷁輕柳烟眠際穩江月醉餘清夜色遥湘
渚秋隂冷岳城還憐洞庭水漁笛與歌聲
　屠隆
　　中秋
桂華天上滿河漢氣蕭森萬里中秋月空閨此夜心風寒香霧
冷露下玉簫沉處處金樽裏誰家起暮砧
明月闗山白天清萬里流何人不㸔月若個總􁀼愁河影𥘉低
户桐隂自下樓滿城歌吹發紈扇獨知秋
　　姚江道中
江村乗曉發秋氣滿衣裳落葉踈林亂行人古路長水寒空雁
鶩天白莾烟霜此地歸心急何言客異郷
　　登歩虚亭
絶壁孤亭逈登髙萬里心鳥聲在平地人語落空材草映春波
緑松盤海邑隂青天開浩蕩長嘯一披襟
　　贈歌伎
席上總殷勤宫啇且雜陳嚮流眀月影低度落花塵鳯語秦樓
曉鶯啼漢苑春不須歌艶曲已自可憐人
　袁宏道
　　舟中
白鳥當窓坐青山映水行㸔雲諸態冷弔古百愁生近海魚争
大鄰淮酒欲清長亭不可數囬首吕梁城
　　寒山寺
山寺依人境乗閑且杖藜好花營地種熟鳥認枝棲洗鉢防茶
老開軒礙竹低西來空有義記取鵓鳩啼
　　淮安舟中
空郊不可行積礫與蒿平菌耳懸枯木燒㾗入古城按圖知舊
壘認柳識郵程一望淮隂墓令人百感生
　陶望齡
　　懐昭素
嚴霜净輕籜寂寞但空林杯酒天涯夢孤舟歲暮心情多憎道
淺别苦恨交深何處思清話蘭亭山水音
　　贈靈隱僧
稽留山下寺客到每稽留僧定年年夏蟬吟句句秋泉新雲䕶
筧峰午月生樓不獨貪名賞兼憐茗事幽
快晴真為月驟雨更宜泉吠蛤驚來客鳴蜩急晚天清詩難抵
供髙論未妨禅一榻茶烟底聊償熟睡縁
　馮時可
　　王侍御席上口占
青林收暮靄眀月洗春波竹葉如泉否桃花似雨何羊車來衛
虎鳯管奏秦蛾最是懽悰罄能勝一石多
　　石湖泛舟因過張㓜于别業
側注興何豪沿流泛小舠楓林張夕錦松瀬起秋濤霞送殘陽
落星依片月髙相携尋仲蔚荒徑掩蓬蒿
　余慶
　　夜雨
淅瀝驚虗牖空濛亂竹間水深溪没石雲喑樹連山短灶秋烟
濕孤衾曉夢寒雞鳴天似暝髙枕聴潺湲
　洪孝先
　　送項秀谿還半華山房
萬樹蔵山閣孤亭出海城雲深頻見鹿花煖亂聞鶯秀嶺千盤
翠飛泉一線清不須問瑶島已足寄長生
　孫七政
　　艶曲
碧樹映紅樓佳人是莫愁竹枝堪引鳯花色笑牽牛舞罷月𥘉
落歌殘雲欲流何妨千日酒醉殺秣陵秋
　張循古
　　少年行
少年懐壮志仗劍逺横行逐虜窮西海提兵過北平生涯然諾
雙劍在然諾萬金輕欲樹封侯績羞稱俠客名
　汪顯節
　　贈水南上人
浄業南洲上跏趺不計年錫依雙樹掛禅對一燈懸慧鳥窺香
飯慈雲䕶碧蓮那知芳序歇華雨石龕前
　俞琬綸
　　同慈甫過竹亭是時将别彼此愴然
山晚禪堂静客來宿鳥啼月㾗髙樹杪梅影盡窓西語寂爐泉
沸歌殘石徑淒良宵頻換燭别恨不須提
　吴孺子
　　倚杖
貧病吾将老江湖度歲華艱難惟有淚飄泊更無家倚杖慚歸
鳥臨池惜落花秋風何太早瑟瑟向蒹葭
　胡應麟
　　寄戚南塘少保
聞道嫖姚将提兵大漠間旌旗行漢壁鼔吹出秦闗白日雙鵰
下黄雲萬騎閒時同投筆吏逐虜過天山
　王叔承
　　焦山月夜聽烺公彈琴
片月廣陵東鳴琴江寺中禪心在流水幻影落梧桐操絶諸天
静聲寒萬籟空我來驚别鶴清梵滿松風
　梅鼎祚
　　懐　梘
一改中林轍長懷大士家春來生忍草歲徃悟空花洞古全留
雪峯廽半隱霞壁間藤漸老猶可挂袈裟
　陳繼儒
　　道院作
歩歩穿危磴烟蘿引蔓長竹深山瓦緑松古羽衣香睡鶴衝人
舞幽泉帯雪甞因兹閑領畧杖底忽斜陽
　　山居
數日偃書卧開門凉滿溪飯僧桐樹下放鶴竹林西潜見師龍
德隂晴卜鳥啼冥心管寜榻似許物情齊
　　寳劍
黄金装寳玦白玉琢文螭結托豈無客飛鳴定有時電光離匣
走生氣作龍悲貧苦思售價乾坤正可疑
　　題陸君䇿畸埜
幽人開徑後卷石化名山巖户轉如畫雲溪不記灣簾踈花窈
窕松冷鶴髙閑祗是詩僧至先生一啓關
　　天馬山山居
託隱愜中年山廬枕墓田性慈踈釣弋骨傲薄神仙花露一雙
鶴松風十五絃有僧南岳至永夜共安禅
　鍾惺
　　逰九華山值隂
候晴如望歲曽不見殘暉嵐久山容病煙濃岫影肥晚香林氣
亂寒火石燈㣲谿壑中宵際窅然羣動歸
　　三月三日雨中登雨花䑓柬諸子
不是無逰日逰期貴及春草迷𥘉徃路花笑未來人帆影衝烟
直峯紋濯雨新若云晴始出已過此佳辰
　　夜歸
落月下山徑草堂人未歸砌蟲泣凉露籬犬吠殘暉霜静月逾
皎煙生墟更㣲入秋知㡬日鄰杵數聲稀
　　八月𥘉六夜小集
睡起理殘夢須臾故國身好秋難作客新月易辭人露咽蛩聲
㫁天低雁影親空将無奈意砧急任西鄰
　　寒夜月
清切山中月依稀水際看入霜惟覺澹過雨自然寒夕净來無
累窓深到已殘添衣須一出此後對逾難
　　舟曉
冬泊非無曉今朝如此天鴉鳴半樹日蟲亂一汀烟物役踈星
後孤情寒水邊客舟離故處不逺亦欣然
　　金嶺驛與王帯如夜談
王郎竒快士此㑹覺深醇口亦詢時變心常在古人樓嫌龍太
傲羅恐雀難親一切皆鋤去村居意近真
　　立春日同商孟和弟居易集子丘茂之宅
良辰復佳晤皆值此寒天雪與冬終始春居雨後先新詩茶酒
内密意燭燈前共待梅花霽歸舟又隔年
　譚元春
　　同李長蘅尋聞子将龍井山齋
十里蒼蒼路非深亦覺遐隂晴澹山氣雞犬静人家閣逈生溪
水坪香過荈花紅黄光莫艶羣動豈無涯
　　送周眀卿中丞撫两廣
中外情同仰東西粤可知入疆無雪處過嶺有梅時海濶鮫人
静樓眀象迹竒不須珠玉抵元老亦何私
　　近西陵橋息舟
湖光一氣合上下映星辰近艇不知露逺燈如有人堤邊黄葉
歩水外素秋神過盡歸飛雁孤烟始覺晨
　　太保周公舟枉草堂賦贈
一舫移風俗非來為辟疆愛予能共𬒳擕弟亦循墻閣燭摇眠
鷺庵鍾定薄霜誰堪榆柳分冉冉學松長
　　雨中舟進
新晴娛上已過此又如前港氣知花正雷聲入水圓湖窮仍两
岸舟逈只髙天意已無卑溼孤懷春悄然
　朱静庵
　　客中偶成
異鄉久為客風雨阻歸程两㟁數峰碧孤舟一羽輕蓬窓殘燭
在煙樹早鴉鳴坐待東方曙依稀見海城
　李英
　　𥘉去故園留别諸友
風煙一以别把酒戀同逰人去江樓晚帆飛海國秋青山馳逺
夢黄菊動離愁曽是滄洲客能無念白鷗
　釋宗泐
　　送瀾法師歸雲門
故山從此去何日更相逢獨倚千峯閣閒聴六寺鍾石牀流水
繞蘿逕落花封㑹有東歸興來尋雲外蹤
　釋眀秀
　　雨夜
燈影西堂裏三年病惠休空山聞夜雨獨客抱春愁花鳥寒應
苦星河暗自流誰家有眀月長笛倚髙樓
　釋魯山
　　虎丘寺
欲覔闔閭墓風霜殿閣隂越平吴亦盡劔去水空流字缺碑銘
古雲深竹院幽無心唯野鳥不觧徃時愁
　眀詩五言排律
　　　　　　　　　　　　　　　　　　海鹽彭孫貽輯
　　髙啓(聖壽節早朝/長洲苑/韓蘄王墓)
　　王偁(海珠寺)
　　鎦績(次韻唐侍讀贈錢隱君)
　　商輅(聖駕南廵)
　　張和(逰方山)
　　李東陽(南京謁孝陵有𫐠/重謁孝陵)
　　錢福(聖駕北狩)
　費宏(觀薊鎮邊圖有𫐠)
　　李夢陽(鄱陽湖)
　　何景眀(寄邊太常/寄題丹陽孫氏七峰山房)
　　邊貢(送金中丞赴延綏)
　　鄭善夫(送林大司空赴召)
　　孫一元(出塞)
　　楊慎(賦玉壺氷/送户舜弼祀南嶽)
　　傅汝舟(逰玉笥山)
　　屠應峻(送中丞洪洋趙公鎮闗中)
　　唐順之(普濟寺同孟中丞作)
　　黄省曽(金山)
　梁有譽(仲冬朔日脩復山中舊社)
　謝榛(塞下/送董克平宰六合/寄王侍御/送朱駕部伯/鄰使塞上/少司馬蘇公之鎮/白雲樓同徐以言諸)
(比部夜賦/恭聞奉天殿視朝/姜節之太史宅對雪/童侍御謫嶺南/寄别陸明府道函/寄别丁内黄/贈)
(史中丞/天寕寺㙮)
　李先芳(德藩白雲亭觀珍珠泉作)
　張九一(飲友人園亭)
　張佳胤(為㐮垣王長孫賦上磐)
　黎民表(逰東山真覺院)
　王叔杲(憑虗閣眺望)
　申時行(大閲應制)
　屠隆(登吴山逺眺)
　袁宏道(元定齋不甚寛而布置有態器具亦精餘興未己仍/用原韻賦贈兼訂後來之約)
　鍾惺(㳟謁闕里)
眀詩五言排律
　　　　　　　　　　　　　　　海鹽彭孫貽輯
　髙啓
　　聖壽節早朝
天啓聖圖昌流虹叶夢祥飛龍起江左戰馬放山陽御柳垂閶
闔仙桃熟建章逺人陳貢篚近侍浥爐香金鏡千秋録瑶池萬
歲觴小臣歌拜手堯日正舒長
　　長洲苑
中國久無覇闔閭思逞功講蒐開别苑訓武出離宫宰嚭應驂
乗巫臣實御戎發鳴深谷應罝掩廣塲空逺曳捎雲斾髙彎射
月弓三驅儀已畢七伐歩還同甲騎從輿後蛾眉侍幄中煑胎
須𬗋豹胹掌得玄熊樂事方難極英圖忽易窮城迷歌黍客地
屬采蕘童輦道當秋雨旗門失晚風犬亡㕙肆狡人去雉争雄
草樹迎蕭索湖山罷欝葱猶疑見獵火寒燒夜深紅
　　韓蘄王墓
宋室中興日将軍武畧優功宜超賈鄧名耻並張劉白馬空前
渡黄龍竟北逰誓擒諸部種還報両宫讐朝使頒金冊邊人識
錦裘躍戈衝野陣横楫截江流殘虜亡䰟走中原指掌收未終
藩閫寄已惑廟堂謀坐散熊羆士甘臣犬豕酋和戎辭易屈復
漢志難酧闕聳吳山曉陵荒鞏樹秋亷頗歸未老郭令罷誰留
折檻言徒切蔵弓勢可憂俄看星隕壘永使陸沉舟感慨思前
代凄涼弔古丘劍花埋乕氣碑蘚剥螭頭石獸嘶風雨山僧䕶
檟楸鼔旗何寂寂簡冊漫悠悠父老悲猶在英雄事已休棲霞
嶺前墓聞説更堪愁
　王偁
　　海珠寺
絶島波心見棲身玉鏡中欲觀鰲背日還伏鷁樓風客思員壺
外雲程若木東蜃光晴作霧海氣晝成虹僧刹蛟龍䕶神珠水
月通同逰多逸侣歸棹擬乗空
　鎦績
　　次韻唐侍讀贈錢隱君
大隱渾忘丗真逰不記年静依髙竹坐醉藉落花眠酒煖霞融
斚琴清雪泛紛歩便藤屧軟吟任葛巾偏煑茗分丹火連筒引
玉泉養魚因作島種石漫成田境勝情還逸身閒道自全雲遮
舂藥碓風約過湖船避俗猶蔵姓評詩恰悟禅鶴經幽子借鴻
寶異人傳俳狎金門客神交玉署賢終期分半榻従爾問先天
　啇輅
　　聖駕南廵
聖主廵方日仙郎扈蹕時榮光随鳯輦佳色結龍旂伏簇鶯聲
度雲乗豹尾垂煖風催草色香霧滴花枝賈董名偏重鄒枚賦
更竒錦衣横寶帯駿馬絡金羈行殿凌霄漢周廬嘯虎貔天顔
常咫尺御路自逶迤待詔趨朝早承恩退食遅周南留滯者悵
望在書帷
　張和
　　逰方山
目覩山中勝神逰物外天一塵飛不到千嶂逈相連磑道盤危
壁禅宫近瀑泉馬嘶紅樹裏人度白雲邊洞穴龍吟水香䑓鶴
舞烟竹深纔辨路松偃不知年閬苑飈難御滄溟石可鞭經過
暫成趣何必問神仙
　李東陽
　　南京謁孝陵有𫐠
禮樂千年㑹腥羶四海空商周終愧德唐漢敢論功鳯曆歸真
綂龍山繞舊宫秋風㶚陵樹落日鼎湖弓萬國謳歌在餘生覆
載中小臣瞻拜地江漢亦朝東
　　重謁孝陵
龍虎諸山㑹車書萬國同星纏環斗極王氣繞江東地湧神宫
出橋分御水通丹罏晨隱霧石馬夜嘶風日月無私照乾坤仰
聖功十年瞻望地雲樹欝葱葱
　錢福
　　聖駕北狩
萬乗揮天鉞三邊浄虜塵錦鞍天廐馬金甲羽林軍陣列龍蛇
勢旗張虎豹文指揮囬日月開闔動風雲聖略宣神武竒才異
䇿勲鳴鑣青海外飛斾黒河濆玉帳論兵法霜華草檄文礟聲
飛霹靂劍氣接氤氲騕褭從教騁蒲桃每賜醺重窮螻蟻穴生
縳犬羊羣帝業千秋盛天威萬里聞功成封定逺麟閣播清芬
　費宏
　　觀薊鎮邊圖有述
互地開雄鎮臨邊擴逺戎金城屯戊已玉帳宿羆熊塞漠風塵
外天山指顧中隴雲随盖㦸闗月照刀弓漢壘千秋壮胡沙萬
里空披圖知廟算投筆憶班功
　李夢陽
　　鄱陽湖
太祖平陳日樓船下此湖波濤留壮色天地見雄圖水上開黄
屋雲中下赤烏士猶詢後載戈己倒前徒力屈鯨鯢仆聲囬雁
鶩呼横江收玉笥跨海定金符文軓遥通楚梯航訖至吴乕賁
雖莫敵龍戦豈全辜血染猶丹草骨沉空白蕪汀洲夜寂寂霜
月鬼嗚嗚殺氣黿鼉徙腥風島嶼孤􁊥人拾古簇艇客慨秋菰
偉彼髙光烈還将蕭鄧須英雄恊睿算勇奮想長驅劍瘞神仍
在舟焚勢與徂康山巍廟在忠武激頑夫
　何景眀
　　寄邊太常
不薄淮陽守翻辭大省寮聮翩追近地奉引憶先朝日月旂常
動星辰劍珮摇漢儀瞻鹵薄虞樂典簫韶雅識懷金奏同逰倚
玉鑣聳身殊道路囬首隔雲霄鸞翮終難鎩鶯遷本在喬乾坤
五馬貴江海一麾遥
　　寄題丹陽孫氏七峰山房
聞爾山房勝青天秀七峯芙蓉疊日月雲霧裊杉松堦倚嵒巒
積窓通洞壑重丹霞互眀滅瑶草自春冬静得沉冥趣幽探仙
聖蹤源潭暗雷雨白晝有蟠龍
　邊貢
　　送金中丞赴延綏
上郡防胡切中丞入陜遥隼旗眀曉甸鐃吹轉春橋二月花新
綴三川雪正消北門來㓂凖西域仗班超國藉和戎利人傳破
膽謡按圖收地險堅壁阻天驕禮樂欽儒将經綸翊聖朝長城
一身是誰是霍嫖姚
　鄭善夫
　　送林大司空赴召
白雪調應少珊瑚得者稀長空古意澹落日壮心飛千載一魚
水羣公覧鳯暉衆心還識斗北極此垂衣爰相中興冠維師後
載非先朝髙八座劒履又神畿
　孫一元
　　出塞
夜出漢家城朝來塞上行黄金短匕首白馬縵胡纓瀚海驚傳
檄燕山喑駐兵妖狐衝隊立燐火隔原眀柳拂轅門曙旗翻朔
雨晴笑談開爼豆陳列走鮫鯨帳底鐃歌起軍中殺氣横寜知
謝州簿猶是一書生
四塞黄雲接西征更北征飢鷹掠地去駿馬跑空鳴出磧河聲
咽抱闗山勢横風生聞觱篥月黒見欃槍草際髑髏語雲間獵
火眀旋杴白登路暗擣黒山營鼓角三邊肅熊羆萬里行提携
玉龍起擬死報神京
　楊慎
　　賦玉壺氷
雲送千峯雨風凝萬壑氷金莖先沆瀣錦席失炎蒸靈響瓊璜
觧仙膏水碧澄清泠浮緑蟻瀟灑絶青蝇凉草虗疑挂寒菰定
未勝何當却塵鞅赤脚踏髙層
　　送尹舜弼祀南嶽
洞庭環北渚衡麓奠南荒軒帝曽張樂重華舊陟方登封非昔
事秩禮自今王鸞掖馳仙使龍函捧御香栢梁辭曉宴桂水泛
春航星鳥光芒動風烏浩渺揚雲標青磴上天柱赤霄傍峯影
囬鴻雁岡音下鳯凰搦毫驚掞藻弭節敬維桑並命還分役同
棲忽異翔行行背去轍肅肅戒歸装南望蒼梧逺西逰碧草長
五津通萬里七澤遶三湘暑殿螭頭暗秋堂燕子凉漢恩虗講
幄唐㑹别文塲離索難為久居諸幸不忘
　傅汝舟
　　逰玉笥山
玉笥開山逺金壇瞰谷重靈光流丗界瑞氣渾春冬險澁千盤
磴参差百轉峰宿雲長抱殿逰鶴不歸松虎澗泉為雨鯨樓石
作鍾韭抽堯葉净桃發漢花濃道士随黄犢仙人駕赤龍丹爐
七熖滅瓊籙九霞封亂竹通飛佩繁枝礙放笻愧為福地客叨
躡羡門蹤
　屠應峻
　　送中丞洪洋趙公鎮闗中
專主復臨戎長城倚上公嚴威清塞外淑氣滿闗中節鉞唐開
府山河漢故宫折衝紓武畧禮樂自文雄問俗耕耘遍觀兵玉
愾同星占𬗋㣲潤月候白狼空經濟無遺䇿蕃夷不異風佇㸔
歸吉甫燕賚有彤弓
　唐順之
　　普濟寺同孟中丞作
宛轉雲峰合㣲茫鳥路通閒來竹林下醉卧石房中隂磵泉先
凍陽崖蕋尚紅攀蘿探虎穴憩石俯鮫宫上客思留帯山僧不
避驄夜深清嘯發流響入寒空
　黄省曽
　　金山
圓嶠長江裏攀逰拂斗槎潮吹香殿草泉秘寳林霞四集帆檣
色中盤日月華龍宫開法蔵鰲界出蓮花矚海紅樓複沿濤𬗋
磴斜不須三島近宛爾入仙家
　喬丗寕
　　送莫子良謝病歸
仙郎辭畫省遥望水雲居自歎江蘼晚歸逢海雁𥘉風流張季
子愁病馬相如白紵憐吴客滄浪信楚魚沉冥玄理暢蕭散吏
情踈日月應湏惜神仙擬是虗鶴亭還對酒鳯嶽且開廬玉樹
能消渴丹崖好著書春芳誰共汝烟水渺愁予莫作東山卧蒼
生屬望餘
　李汝蘭
　　山雪
山雪照晴嵐山人睡正酣飢烏啼古戍落雁起寒潭野服𥘉添
絮朝冠久卸簮交情貧後見丗故静中諳避俗作巢父全生學
老𥅆草堂有尊酒獨酌對終南
李時行
　　逰錢塘𬗋陽宫
桂宇開三島蘭宫列九仙雲霞塵外境日月洞中天寒溜披澄
練晴峯擁碧蓮磵虹朝散綺松吹夜鳴絃藥圃芝凝露丹田玉
吐烟函闗牛度日鞾表鶴歸年未授黄庭訣先參𬗋氣篇杯将
金液泛鼎以寳香然身陟凢區表心㳺太古先静探玄妙理兹
意竟誰傳
　李攀龍
　　答謝生盤山詩
愛爾躋攀處竒踪滿報章山盤元氣出寺抱翠㣲蔵拂石摇天
影披花帯雨香千峯廽白首萬壑歩清霜鼔角闗榆墮旌旗塞
草長隂風來大漠秋日下漁陽海色秦城外邊聲漢苑旁欲因
臨望代遂得紀金湯
　　送祠部莫郎中貴州提學
薊門一相送楊柳未堪攀亦是文章地寕虗供奉班西南天欲
盡羗笮日多艱鼓棹過三楚傳經到百蠻春雲蒸赤水秋雨瘴
青山早就中和頌諸生憶漢闗
　　經華嚴廢寺為虜火所燒
醜虜殊猖獗諸僧生播遷無方超寂滅有地入烽烟境壊秧原
上門空暮雨邊虚聞金作粟真見火生蓮星影疑纓綴雲光學
盖懸焚身香象泣照鉢燭龍然莫辨沉灰刼猶傳噀酒天至今
餘淨土不復一燈傳
　　和殿卿咏梅篇
忽報探梅句深知水部賢空梁流漢月寒色動江天影落青樽
裏花生綵筆前新粧縈素練白雪洒繁絃南國書堪寄春風病
獨憐更慚清思減不及兎園篇
　王丗貞
　　過天寜寺望塔
浮圖隋寶額舍利漢金人龜捧雲蚨篆龍蟠海蔵鱗躡空依日
月飛界隔風塵縹緲遥疑幻崚嶒近復真霞標象外矗玉樹望
中新萬刼留真相諸天護法輪空憐證聖眼猶是滯凢身倘有
摩尼在春風一問津
　　送顧天臣偕茂秦南還
逰客争歸趙虞卿亦見秦立談雙白璧笑却千黄金觧道國恩
重誰同交誼深﨑嶇依一老流落見餘心擊筑無燕市羈栖有
越吟揖余還拂䄂碣石暮雲沉
　　秋夜同李申登白雲樓
吏歸西省鑰人倚白雲樓惜晝頻呼燭驚寒憶授裘霜餘薊嶺
出瞑表漢宫浮刁斗金吾夜闗城玉杵秋放歌天籟合吹笛露
華收客是陳登侣予仍王粲㳺盛時雙涕淚非土並淹留歲月
孤踪偶乾坤萬象稠大夫應有賦珍重向誰投
　　于鱗郡齋
不淺停車興寜因戀濁醪客顔廽把𬒮吾手任持螯十日布衣
飲千秋冠盖勞北風寒趙瑟眀月隱吴刀湖海身難下乾坤首
並搔宦情餘汝在物譽借詩逃一別安孤枕相知仗二毛白雲
空在望誰益太行髙
　　送萬郎中恤刑楚中
都門惜别地草色更油然爾去金鷄詔應過嶽雁天春波巫峽
滿夏澤洞庭偏干羽尭階後軺車禹淚前鶯啼五溪渡花發百
蠻烟賦就如相問江梅玉笛邊
　　寄俞丈兵使汝成
握手滹沱色相看又轉蓬建牙秋鳥外乗障白雲中手削三闗
險身先六郡雄舉軍驕塞月萬馬聴秋風行路難毋問從軍樂
未窮勿投班氏筆留冩漢臣功
　　香山寺
聞鐘尋古刹髙入白雲層北極諸天擁中原一氣慿攝衣凌恍
忽飛磴挿峻嶒不謝菩提樹常眀慧逺燈雙星垂井動片石抱
蟾升怒鬛揺風檜殘鱗坼雨藤刼灰曽鉄馬迷路有金繩忽憶
宸逰事千林色倍增
　　王丞羅倅虞臣􁬸余天雄郡閣因携謝盧登焉
郡閣諸賢在誰堪屐齒髙漳流冩衣帯伾嶺出秋毫堞起千家
月松廽萬壑濤新篇携謝眺若士起盧敖羅友須羊肉王猷似
馬曹禮寕縁我設興自任君豪夜色歸長劍天風佐濁醪詩成
誰第一欲觧鷫鸘𫀆
　　再㳺靈巖寺
爲捨祗園竹名山結願偏登臨怳𥘉地徙倚更諸天不改芙蓉
色㣲添蘿薜烟松雲移疊嶂花雨助鳴泉􁁬屩青從引苔衣碧
任穿井猶雙鶴浴瀑似片虹懸磬發僧歸定燈餘客借傳新茶
收月供净㲲割霞眠未叩無生理聊追有漏縁空聞飛錫杖不
見布金田盡刼終成幻䧏心返離禅祗應何所住一鉢付流年
　　富陽至桐廬道中
揚舲溯流上秋色競紛紛翠荇波仍繡丹楓壁自文路疑千嶺
盡山為一江分夕照髙低出灘聲逺近聞薜客衣過木客椒酒
問桐君欲叩幽棲意峰峰多白雲
　　乆病奉簡曹中諸公
千門動寒色大樹莽蕭蕭日落中涓馬霜歸散騎貂漸諳髙枕
趣不畏簡書招態向人間減吟滋病後驕此身難自擲㣲禄伏
君消滿百如相譴抽簮有聖朝
　徐中行
　　送大梁李公轉東藩左轄
賦别復梁園髙秋鼓吹喧張旌臨北海馮軾下中原賜履東齊
壮登封泰嶽尊河山開日觀星斗挂天門闕里風堪問眀堂跡
尚存齊名慚李固對榻戀陳蕃湖月邀仙舫峯雲落酒樽誰憐
虗左地長憶信陵恩
　　同張肖甫送乃兄張山人還蜀
兄弟金䑓别依依玉樹柯鳴琴悽蜀韻把酒醉燕歌曉騎停楊
柳春衣換薜蘿囬車赤岸近卧閣白雲多月度峨眉夜花飛錦
水波著書蔵小酉種藥滿中阿風物三巴盡蓬蒿二仲過他時
登海嶠莫惜示羊何
　吴國倫
　　冬日述懷示元羙
偃蹇誰青眼飛揚獨素毫途窮羣態見物役此身勞趨走偏雞
舌聲華忝鳯毛異時難遽料清丗敢言逃楚璧甘人棄吴鈎祗
自韜銷䰟燕市筑入夢武溪桃亂後偏哀郢愁深更反騷寸心
歸鮑叔尺牘謝山濤生死交期逺風霜病骨髙斯文未應䘮天
豈厭吾曹
　　與子相夜酌遅元羙不至
春事忽云暮浮生冝醉中鳴珂燕市滿看劍薊門雄䇿足吾仍
蹇揮毫爾漸工何才堪市駿斯道僅冥鴻樹擁飛觴月天廽岸
幘風登樓有竒思未與仲宣同
　宗臣
　　留别峻伯
握手殊難盡論心日轉紆更誰憐鳯鳥為爾繫􁐻駒眀月叅相
照浮雲互自踰客途從浩蕩帝里只須㬰羣貴安危在孤身去
住俱豈知江海上不有報恩珠
　　夜過眀卿遲元羙不至
楚客傲如昔燕䑓髙至今雙珠眀月動孤劒曉星侵天地看人
盡冠裳避丗㴱窮途惟白雪失計自黄金詞賦偏生色風塵易
折心何如王逸少此少負山隂
　梁有譽
　　仲冬朔日脩復山中舊社
白社何年别青山此日看風塵雙髩短江海一尊殘猿鶴驚人
去松雲掩徑寒馬卿逰獨倦羊仲過同歡帙向風林散琴迎露
菊弹幽居知節換拙養見交難今古仍蟲伎乾坤自鶡冠登樓
共詞客踈豁望飛翰
　謝榛
　　塞下
路出古雲州風沙吹不休烏鳶下空磧駝馬渡寒流地曠邊聲
動天髙朔氣浮霜連窮海夕月照大荒秋擊鼓蕃王醉吹笳漢
女愁龍城若復取俠士㡬封矦
　　送董克平宰六合
東南動星宿淮海得郎官王氣秣陵近潮聲瓜歩寒歌謡知俗
變案牘坐更殘古劍還誰識瑶琴且自彈早鶯啼縣郭春草徧
江干驥足知君健風雲百里看
　　寄王侍御
君王重簡命爾志在澄清節鉞分西顧風雲䕶北征羽旗荒外
合驄馬雪中行直渡桑乾水還臨驃騎營九闗多猛士百戦有
長城夜半仍傳檄天寒未觧兵竒才逢聖代雄畧見儒生獨伏
防邊䇿能收抗䟽名
　　送朱駕部伯鄰使塞上
早發佩龍泉行看𬗋氣纏寒雲抱亭障枯柳散烏鳶嶺暗飛狐
雪闗開白馬天風塵諸将老任俠五陵傳北使眀星動南心片
月懸誰從竇車騎萬里勒燕然
　　少司馬蘇公之鎮
旌斾發長安邊庭報築壇寒鉦殷地響霜劒照人寒青海連兵
苦黄金結士驩論功多汗馬應募有材官漢檄雲中度班銘石
上看雄圖驃騎在一戦取樓蘭
　　白雲樓同徐以言諸比部夜賦
西署鳯城陬聊爲秉燭逰和歌半吴越南北有曹劉白髮惟孤
劍清風共一樓苑鍾踈静夜宫月澹𥘉秋露上金莖重河連玉
闕浮靈文猶漢代仙樂自燕州歲序紛吾感山川壮此留又驚
天外雁縹緲下滄洲
　　恭聞　奉天殿視朝
上苑凉颸起西山瑞靄濃玉珂天漢路金闕午時鐘剣珮爐香
近旌旗日影重宫墻落楊柳水檻出芙蓉萬舞趨丹鳯千官識
衮龍遥傳北伐詔光耀紫泥封
　　姜節之太史宅對雪
向夕變山川寒深歲暮天玉堂輝自動瑶闕燦相連酒訝新豐
貴氷增太液堅媚春殊可賦照夜逈堪憐留滯龍門客逍遥鶴
氅仙共看漢太史還為紀華年
　　童侍御謫嶺南
帆度三江盡雲飛五嶺遲炎方殊物色秋水澹心期地逺身仍
健官清俗可移瘴烟聊復酒海月尚堪詩正氣驚山鬼威名伏
島夷羅浮春萬里遷客寄書時
　　寄别陸眀府道函
朔風吹萬里何事復燕都門發星前騎城翻雪後烏征塵上短
褐落日照長途趙北黄雲㫁漳南白草枯生涯人自老愁思雁
相呼梁苑多詞客高陽一酒徒昔逰同授簡夜醉更摴蒱為寄
潘懐縣聲名是壮圖
　　寄別丁内黄
向月琴無侣衝星劍有神棲遲元静者漂泊故愁人薄俗交難
定同郷情易親客途經雪冷官柳隔年新天逺飛鳬舄時清老
角巾何當共尊酒重醉帝京春
　　贈史中丞
千載東南計三秋戦守功陣雲囬氣色匣劒閉雌雄徃事長歌
外流年髙卧中風霜唯勁竹江海一冥鴻薄俗懷巢父幽期得
阮公醉來論丗故謬許老夫同
　　天寕寺㙮
舍利蔵千古靈光夜夜開簷髙色界盡天近法雲來鴿自虗空
轉龍将風雨廽地形標疊嶂河勢見三䑓徒向人間老深慚鄴
下才因從逺公社登眺思悠哉
　李先芳
　　徳藩白雲亭觀珍珠泉作
帯礪開宗國湖山列祖筵泛槎滄海上張樂白雲顛䑓榭吞寒
浦笙歌拂夕烟地靈歕玉屑天派㵼珠泉鮫室光逾媚􁐻宫夜
不眠月中疑蚌出水底見星懸詞客頻中聖君王正渇賢本支
流不盡千古鏡常圓
　張九一
　　飲友人園亭
地引東山屐春生北海尊蓴湖浮畫棟瓜地隔青門雙燕衝簾
語羣峰入户蹲草芳王粲宅花抱武陵源曉霧文玄豹寒烟嘯
白猿池龍堪化杖階鶴可乗軒人帯烟霞色巾餘漉酒㾗賦
傳十二峽書著五千言避地𥘉依桂忘憂或藉萱風塵難出處
流落信乾坤染竹成湘淚哀蘭似楚䰟㑹當因病免歸卧茂陵
園
　張佳胤
　　爲㐮垣王長孫賦上磐
突兀中條石霞標衆所同飛磐纏二曜絶壁頫千峰潮汐遥通
海風雷慣作龍芝童蔵玉檢金液􁮺芙蓉瑤草王孫賦僊鳬帝
子蹤漢機璇派逺燕碣彩雲封靈髓流丹穴秋花盡𬗋茸瀑泉
吹嶽雨石鼔和霜鐘結屋依青桂捫霄藉短笻髮窺天女鏡衣
挂大夫松指顧三千界空冥㡬萬重由來招客者自有八公從
　黎民表
　　逰東山真覺院
鹿園披絶徑鷲嶺逼諸天樹杪驚新瀑花間滴喑泉寳輪承曉
日金鐸韻秋烟戒具蓮花捧經文貝葉聮地從𥘉刼造僧是㡬
燈傳住想猿心伏忘言象教詮東逰誰小魯北望我愁燕願就
靈巖宿餐霞度丗縁
　王叔杲
　　慿虗閣眺望
飛閣控諸天慿虗俯帝躔九衢雲外直雙闕望中懸樹擁山光
近霞開霽景鮮皇居標麗日梵宇出浮烟都㑹當窓盡星文矗
斗偏六曹紛綺宴列館沸未絃賜第雕甍合妝樓𬗋陌連花枝
空晋苑柳葉蔽吴阡慷慨悲前代風流感昔賢偶因龍蔵隱欲
擬鳯䑓篇
　申時行
　　大閲應制
廟畧收羣䇿宸逰簡六師代當全盛日春是大蒐時雲捧蒼龍
駕風廽翠鳯旗轅門開複道帳殿繞行麾細柳前軍駐長楊後
騎随虬鬚天䇿将猿臂羽林兒拂劍星文動彎弓月影披連營
分雁翼布陣合魚麗禮示三驅正鋒蔵九變竒張侯仍是豹賈
勇盡如羆引滿羣雕落騰空萬馬馳元戎歸節制法從肅威儀
詎數誇胡獵還欣奏凱期大風歌漢士吉甫誦周詩　我祖犂
庭烈先皇保泰規永言思繼述持以賛雍熈
　屠隆
　　登吴山逺眺
騁望吴山頂踟蹰爽氣横東南稱大國吴越見髙城水接江門
濶雲連海岱平西陵空草色天目掛松聲落日朱樓逈長堤垂
柳榮湖光眀寳鏡人語雜鳴筝古戍寒仍合寒塘潮自生蕩胸
騐寥廓䇿足上峥嶸莾莾乾坤外聊舒萬里情
袁宏道
　　元定齋不甚寛而布置有態器具亦精餘興未已仍用原
　　韻賦贈兼訂後來之約
莎徑荒才翦叢稍影漸繁山苗分杞菊郷信覔蘭蓀碧篠蟠為
几黄蕉掛作門卷中流峽水屏裡識湘源引月來楊樹邀風入
淨軒摩鍾絲蠡出洗硯黒蛟飜户識王㳟雋家憐次道温清談
還正始近體襍開元問衲騎頻去呼兒鳥忽言蓮苞收茗葉綺
石養蒲根官長衙參少山林奏記煩團參充午飯瑶柱出常飱
殊域皆鄰里時賢盡弟晜酒鎗貽子晳石墨徃平原算口常先
鶴餔糟不忌豚思光鷺羽扇弘正犢皮禈庭卉非時爛罏波徹
夜喧星飛銀不落炷老鉄崑崙採藥朝朝舌登山夜夜䰟易求
王烈髓漸了尚平婚㑹意成三笑歸憐買一村他時烟壑底洗
足聴清猿
　鍾惺
　　恭謁闕里
聖道求薪在人情敬所居瞻依專有屬登覧又其餘夷夏争相
效賢愚耻自踈面顔開嶽瀆衣履示圖書檜楷知何已風霜想
厥𥘉山頺翻更夀宅壞竟難墟帝力司呵䕶神工職掃除威儀
王備物請問素焉如
明詩七言律
　　　　　　　　　　　　　　　　海鹽彭孫貽輯
　劉基(春興/追和音上人/三月三日登樓/答嚴上人)
　汪廣洋(過胥江寄鄭叅政)
　陶安(乕丘)
　宋訥(過元故宮)
　髙啓(送沈左司汪參政分省陜西汪由御史中丞出/送榮/公行邊/登涵空闊/陪臨川公逰天池/梅花)
　楊基(過豐城/無題/春草)
　張羽(雪中懐周大使倬)
　徐賁(寄王校書止仲)
　　孫炎(遊仙)
　　林鴻(春逰東苑應制/春日陪車駕登蔣山)
　　袁凱(聞笛/白燕)
　　顧文昱(白雁)
　　浦源(送人之荆門)
　　髙棅(擬岑𥙷闕参和早朝大明宫之作/擬崔司勲顥登黄/鶴樓/擬高常侍適送王李二少府貶衡巫)
　　趙廸(和唐人登餘于城)
　　郭奎(重憶西岩訪舊/宿雨)
　　劉績(早春寄白虚室)
　　李徳(春興)
　王紱(送陳尚寳還清川)
　王蒙(客中感懐)
　劉彥昺(九日寄朱建中)
　董紀(海屋為彛古鼎賦)
　朱彦昌(贈道㑹余志清領職歸宜黄)
　韓守益(宜都一覧樓)
　觧縉(送劉繡衣按交趾)
　王偁(同自牧瓢所宿張氏南樓)
　方孝孺(送呉主簿)
　姚廣孝(寄乕丘蟾書記)
　　曽棨(車駕渡江/海子橋/送陳郎中重使西域)
　　楊士竒(從逰西苑)
　　王恭(山水圖為造士陳叔能書)
　　趙宗文(金山寺)
　　謝復古(擬唐人長安春望)
　　徐璲(秋日江館冩懐)
　　晏鐸(黄鶴樓)
　　王懌(出塞)
　　谷宏(行經華隂)
　　李孟璿(題童居士雲深處)
　陳九宗(賜午門觀燈)
　王英(居庸)
　王直(送陳郎中子魯再使西域/西湖)
　薛瑄(沅州雜詩)
　于謙(送平江矦出鎮臨清)
　徐有貞(登獅子山/題陸公瑾江湖逰覧卷)
　郭登(謁洞庭君廟)
　張寜(漁火)
　張和(南山清隱為宣城湛詮作)
　荘㫤(客中九日)
　　陳獻章(晨起将出尋梅)
　　秦旭(送人還京)
　　秦䕫(送大司馬程公南征)
　　蘇平(秋日書懐)
　　李東陽(與錢太守諸公逰岳麓寺席上作)
　　石瑶(早朝)
　　邵寳(别廬山)
　　程敏政(周駙馬府賞海棠)
　　儲巏(金源諸陵)
　　夏鍭(和/令君逰赤城)
　聶大年(潞河送别朱可名道士送蔵經南京)
　張弼(渡江)
　吴寛(海昌對月見懐友人)
　王守仁(雨和杜韻/羅舊驛/霽夜/夜宿香山林宗師房/龍潭夜坐/登閲江樓/重逰無相寺/春日逰)
(齊山寺用杜牧之韻/夜宿浮峯/化城寺/寄浮/詩社/夜泊江思湖憶元明)
　史鑑(逰勝果寺/松陵夜泊)
　李夢陽(曉詣西壇候駕/桂殿/杪夏急雨江州/潼闗/追舊憶徐子/九日寄何舍人景明/别都主事穆)
(奔䘮歸/和毛監察秋登明逺樓之作/限韻贈黃子/和見素林公詠懐/閻曹二子發京姪木同舟而下有詩)
(紀之予和此篇/熊監察至自河西喜而有贈/日/吹䑓春日懷古/靈武䑓/失題/臺寺夏)
　何景眀(秋興/吹笛/送馬公順視學湖南/春興/同高/鉄溪先生劉朝信兄宿賢隱寺/送賈學士之南都)
(送杭憲副兵備天津/西廵/懐寄邉子/西海子/送王德輝)
　徐禎卿(晚過獻吉齋作/贈别獻吉/送盛斯徴赴長沙)
　邊貢(柬獻吉/送丁考功秉憲之關中/逰龍洞山/登嶽/辛巳書事/武昌留别諸使君/送顧明府之聊城)
(蒋山次韻/次韻送都玄敬)
　王九思(無題)
　熊卓(送郭魯瞻犒戎宣府)
　朱應登(登王孫亭望華嶽)
　康海(贈行邊使)
　孟洋(登驪山絶頂懐古/入賀/過開城/奉和白樓太宰齋居/送柴光祿)
　殷雲霄(楊杜劉三君子携酒過官舍次杜韻)
　鄭善夫(上妙髙䑓)
　王廷相(中嶽逰仙詞)
　顧璘(卧病寄錢元抑/逰雲峯寺/擬宮怨)
　張琦(将西逰訪舊感懐)
　杭濟(送人南還)
　杭淮(蓼莪山次韻)
　喬宇(幕府山/秋風亭下泛舟)
　周用(土峻有萬頃波樓)
　胡侍(扈駕郊壇陪祭)
　徐問(逰玉筍山)
　朱諫(和章千峯題畫)
　王韋(春盡日)
　桑悦(贈蕭時清/荅憲長林君待用)
　孫一元(新卜南屏山居/登城/和劉元瑞參政夜歸見寄)
　沈周(従軍行/楚江秋曉卷/圖寄/麟民部/寄桑通判/拂水岩/山水)
　文徴眀(登香山/白燕/九日迎恩寺)
　祝允眀(贈承上人/小米山水)
　唐寅(漫興)
　薛蕙(贈継之)
　楊慎(古塞下曲/懷歸/折楊桞)
　　王廷陳(宴集楚藩樓上作)
　　蔣山卿(詠芙蓉贈張伯貞)
　　許宗魯(樓夜)
　　馬汝驥(渡河)
　　陳沂(東林寺/獻花巖)
　　錢琦(金陵懐古)
　　戴冠(遊竹墅)
　　黄佐(夢逰洞庭/雪後早朝)
　　朱豹(秋日遣懐)
　　曹嘉(寺前秋泛)
　王徤(樂清道中)
　唐順之(上張相公/夕詠氷燈/寄周中丞備禦關口/趙州懐古/山庄閒居/廣徳道中/元)
　胡纘宗(泊胥口望太湖月下作)
　田汝成(山居雜興)
　楊循吉(𥘉春山居還城却寄支硎僧院)
　髙叔嗣(東原晚望答李鴻漸)
　華察(過芙蓉别墅)
　姚咨(郊居目遣)
　王𢡟眀(袁江客思)
　皇南汸(普德寺/乕丘送趙司空/題史考功池亭/䕫州/贈萬都督/簡文待詔/寄許)
　蘇祐(署中即事呈寮長諸公)
　屠應峻(逰城東觀)
　蔡汝楠(自題前山草堂)
　吳子孝(光禄出參椘藩提督太和宫)
　袁􁑋(宗伯昭過訪辱詩奉答)
　王寵(和文待詔懐昭慶寺/閒居)
　黄省曽(與陳郡推乞丹砂床子)
　陳淳(七夕)
　孫冝(秋日園居)
　諸大綬(送高崑崙太史還蜀)
　　陳鳯(秋日雜興大梁旅中作/病中寄客)
　　張詩(崔西峨山中别起樓䑓寄贈)
　　王維楨(原州鎮西樓劉公讌集)
　　喬丗寜(擣衣)
　　莫如忠(逰寺/春日逰虞山)
　　馮惟訥(春夜燕張條岩户曹招隱園臨别賦贈)
　　馮惟敏(曉山移榼客著詩以謝之)
　　髙應冕(中秋草堂對月)
　　俞憲(登城閲士)
　　金鸞(清明客京口袁両峰山樓值雨)
　張之象(送郭次甫逰華山)
　羅鹿齡(邊秋感興)
　李時行(石亭館與友人夜坐/酬陳鳴野見寄/子玉費子文逰雲居寺/夏日同姚)
　陳眀(胡逸人劉使君夜訪)
　靳學顔(九日龍岡奉同王大夫僚長/草橋即席寄以騰)
　劉鳯(送徐太史)
　李攀龍(同元羙子相公實分賦懐太山得鐘字柬順甫/子相/同張滑縣登清風樓/郡城樓送明卿/懐/登)
(黄榆馬陵諸山是太行絶頂處/除夕元羙宅/上郡/人日答汝思/題徐方伯明月軒/杪秋登太華山絶頂)
(殷太史正甫至自太山為贈/又作此問正甫/夏日/襲生過鮑山樓/白雪樓/寄題子與使君薛荔園/寄)
(題元羙蔵經閣/題周天球小像/九里松圖為馬侍御/作/送陸從事赴遼陽/上朱大司空/和梁憲使過密)
(詠天仙宫白松/崔駙馬山池燕集/送豊城杜少府謫/滇南/元日早朝/𥘉春元羙席上贈茂秦/韋氏池亭)
(同元羙子與子相賦/送呉人陸之箕/門樓/神通寺/寄贈元羙/立秋日登宣武)
　王丗貞(憶昔/送瞿師道太史使大梁周府/月夜宿弘慈/寺/送蔡子木守衡州/台郡兵起有感/登金山)
(病甚懐于鱗却寄/懐于鱗/送張肖甫徵金嶺西便道還蜀/同省中諸君過徐丈/由塞外歸夜宿城西遇)
(子相有作/于鱗􁬸登郡樓/泉亭春夜泛舟/東海上大閲/答張㓜于/登岱/答徐汝思/提兵安/得徐汝)
(寕子與書云刻余擬古詩因答/雪樓/贈陸生/重登金山作/答于鱗/寄題于鱗白/寄耿中丞子承/寄許)
(殿卿相國/過新河呈大司空朱公/登黄榆最高處/𥘉冬日扵邯郸叢䑓餞朱太僕/真定陳使君邀飲大悲)
(閣/由錢唐門度六橋/贈臨淮李小矦/九日省中諸/公邀逰兩髙遇雨不遂小酌靈隱/秋夕同羅大叅李憲)
(副㑹王明輔方伯圏亭/金山與送者飲别登舟作/登/天池囬望下方俄而晝晦/送王太史胤昌冊封闗内便)
(道省夀太夫人/同舍弟邀汪伯玉仲淹兄弟㳺蓮花庵/敬羙自秦來鄖談登華山之勝有作/與敬羙登太和)
(絶頂/和合驛/髙司農趙憲使共㳺崆峒山/将㫁文/字縁作此/夜與諸公飲大雄殿前銀杏下得月有作)
(飲魏公南園作/魏府三錦衣北園同方司徒㝠游作/徐二公子􁬸與陸司㓂吳司空㳺東園/徐九公子園亭)
(即事/徐大宗伯同唐張婁三子見餞至新洋江始别/為王大宗伯題五指參天峯/玉蘭花/海棠花/佛見)
(笑/猿/水僊花/蟠松/佛手柑/畫眉/鴛央/白燕)
　王丗𢡟(寄題白雪樓/横塘春泛/𥘉春雨中集俞元海飲)
　徐中行(喜于鱗至/送元羙出塞/送于鱗還郡/寄題李/于鱗白雪樓/汝寕表䑓作/寄答廣陵歐文學)
(歐廣文苜蓿齋/于鱗在秦/逰荆溪張公洞/王元羙使雲中時李)
　呉國倫(鄱陽湖/思招飲/屠使君髙齋/寄元羙塞上/寄于鱗/黄鶴樓/徳州徐憲使汝)
　宗臣(眀卿席上賦/送熊守之太倉因便省覲/觀音山/登景山落霞亭/趙山人至/旅懐/登)
　梁有譽(燕京感懐/燕䑓感秋/送莫祠部督學桂陽/送/羅山甫還潤州/送陳山人自真州還越中/姑蘇)
(懐古/王元羙席上賦得懷羅浮/起得家書有感/出郭小園/春日病)
　吳維嶽(贈繆俊徃令樂亭)
　張佳胤(夜投平凉留寄漢中分守甘/登函關城樓)
　李先芳(雲岑閣/廵甘肅/滕王閣/送沈太守之潯州/太液池春望/白燕/送王侍御)
　余應舉(衣飲萬考功宅)
　張九一(陪熊憲副登秭歸樓)
　魏裳(送髙伯宗還楚/夏夜于鱗山樓/洞山賦/白雪樓/春夜與于鱗宿龍)
　謝榛(送龔侍御之南都/送李别駕宗器/閒居張伊嗣見/過/秋日寄皇甫水部兼呈子循别駕/寄懐陸汝成)
(中秋無月同王元羙李于鱗賦/送客逰洞庭湖/送/鳥䑕山人胡丗甫西歸/魏縣東城同陸道函張肖甫丁)
(子學晚眺/奉懐于鱗)
　許邦才(靈巖寺/除夕/于鱗宅送江山人/白雪樓)
　黎民表(阻風李陽河驛)
　朱曰藩(清明揚州道中憶王端公)
　歐大任(入攝山訪棲霞寺慧光上人)
　髙岱(中秋集張子畏宅/席上對菊别子畏/送張駕部憲使赴四川/汪正叔/秋夜送梁舍人奉使便道歸嶺南)
(冬日戴金吾園亭/憲卿兵備井陘/送徐荆州/羅户部使黔蜀/陳)
　秦梁(南中訪葉茂長不遇)
　陳栢(送同年張子玉尹上饒)
　余文獻(送朱少司成之金陵)
　劉景韶(九日擕具要鎦将軍迷閣登髙有懷)
　劉爾牧(浸興)
　吳擴(崔駙馬山池宴集/秋日過清江浦)
　王叔杲(宿祖堂留贈海天禅師)
　李言㳟(再過京山縣觀音崖)
　萬表(山中/姚太史見訪)
　李元昭(還山東一二隣曲)
　李文麟(簡二兄及弟)
　方攸躋(春日同顧山人陪汪中丞登西塔)
　方新(施恒齊工部卧病省中詩以問之/入南安/望/自洮州再)
　王用章(叢䑓/鄴城懐古)
　栗應宏(龍山中行漸及幽邃)
　陳鶴(卧病雙溪山館見月寄張有功)
　莫是龍(顧仲方招隱園/題王青州小祗園)
　黄姬水(寄張㓜于呉山讀書/集/南都逢友人/飲永寕寺與金子坤諸友同)
　王穉登(袁相公閣試瓶中紫牡丹/寄黄一之)
　張鳯翼(春夜陪太史文徴仲過周公瑕新齋㸔杏花/十四日集乕丘遇雨侍月/八月)
　張獻翼(寄吳太守)
　梁辰魚(月下水僊花)
　徐渭(俠者)
　沈眀臣(賦得懸罄室為錢叔寶/七䑓山/題王百榖半偈庵/寄題)
　汪道昆(山陵望月)
　陳文燭(送陳仁甫學士歸楚)
　李維禎(周光禄署中㸔梅)
　胡應麟(送大司馬張公還朝)
　王叔承(月夜宿岳陽樓)
　柳應芳(長安春望)
　梅鼎祚(天逸閣酒間答俞山人)
　湯顯祖(答君東天津夜泊/送陳仲道餉延綏歸喜定州)
　李贄(九日至極樂寺聞袁中郎且至因喜而賦/鶴樓/江上望黄)
　袁宗道(春日閒居)
　袁宏道(登焦山/在燕也/謝于楚由川入楚将東歸歙復北上有姬/托龍君超為覔仙源隱居詩以寄之/夢)
(中得詩醒記中三聮足成之/入徳山舟中偕寒灰諸衲/子月中有述/和萃芳館主人魯印山韻/登華)
　袁中道(病中漫興)
　陶望齡(小園)
　馮時可(閨中春思)
　郭正域(病中訪舒崇孝脩静寺)
　王衡(秋月感懐)
　丘兆麟(閨意𥘉夏)
　王野(舟泊毘陵驛待友不至)
　俞安期(古意新聲)
　童珮(茅山題黄道士山樓)
　朱察卿(郭次甫下焦山訪予賦贈)
　陸弼(晚泊錢塘江有懐四明沈嘉則)
　康從理(喜黎惟敬司馬至)
　王崑崙(秋懐/玉液館新成䑓圃)
　曹大同(登燕子磯/山行)
　朱永年(二矦子夏日見訪)
　葉芳(黄岩道中)
　鄭坤(可吟亭)
　陳東川(陳氏來益齋留别)
　林丗璧(送薛東山之京)
　汪時元(天目先生青蘿館集/鸚鵡洲弔襧衡)
　彭年(接待寺秀公堂古栢)
　孫鑨(朝天宫習儀遇雪)
　沈一貫(暮春即事)
　朱延禧(賦得雞鳴紫陌)
　沈𢡟學(春盡登山)
　孫七政(簡顧九華)
　安紹芳(碧雲寺)
　屠隆(夜飲涵寕李将軍悵中/歸/登太虗樓/喜馮開之予告)
　　陳夫人(書懐)
　　朱静庵(湖曲/原闕)
明詩七言律
　　　　　　　　　　　　　海鹽彭孫貽輯
　劉基
　　春興
㑹稽南鎮夏王封蔽日騰輝紫翠重隂洞烟霞輝草木古祠風
雨出蛟龍玄夷此日歸何處玉簡他年豈再逢安得普天休戦
伐不令竹箭困輸供
　　追和音上人
絶頂浮雲鎻石闗曲途危磴阻躋攀他年甲晳孤臣泣此日齋
鐘老衲閑夜永星河低半樹天清猿鶴響空山干戈未定歸何
處擬結茅廬積翠間
　　三月三日登樓
薄寒踈雨集春愁愁極難禁獨上樓何處山中堪採藥㡬時湖
上好乗舟􁋚泥乳燕聊相傍泛水浮萍可自由見説蘭亭依舊
在祗今王謝少風流
　　答嚴上人
江水東流西日㣲閑身不繫獨何依塵埃蕭颯雙蓬鬂霜露淒
凉一衲衣百粤雨餘山翠合三韓雲凈海青飛滄溟自古通天
漢夢繞黄姑織女機
　汪廣洋
　　過胥江寄鄭參政
浦口潮來穏放船汀花如雪草如烟㡬家茅屋縁江水一路松
風響杜鵑簾捲輕寒中酒日香焚新霽熟梅天少陵心事誰能
識頭白相知有鄭䖍
　陶安
　　虎丘
海湧危峯翠拂天瘞來池劍化蜿蜒樓䑓隱映王珣宅樹石荒
凉陸羽泉古塜月眀無踞虎芳林春盡有啼鵑名山勝境闗情
乆祗為登臨一繫船
　宋訥
　　過元故宫
雲霄宮闕錦山川不在窮廬毳幙前螢燭夜逰隋苑囿羊車春
醉晋嬋娟翠華去國三千里玉璽傳家八十年今日消沉何處
問居庸闗外草連天
　髙啓
　　送沈左司徒汪參政分省陜西汪由御史中丞出
重臣分省出臺端賔從威儀盡漢官四塞河山歸版籍百年父
老見衣冠函闗月落聴雞度華嶽雲開立馬㸔知爾西行定回
首如今江左是長安
　　送榮公行邊
風卷雙旌雪覆韀逺騎白馬出行邊兵馳空壁三千幟客宴髙
堂十萬錢屏裏舊圖魚腹陣燈前新著豹韜篇功成他日論諸
将只有荀郎最少年
　　登涵空閣
滚滚波濤漠漠天曲欄髙棟此山巔置身直在浮雲上縦目長
過去鳥前數杵秋聲荒苑樹一帆暝色太湖船老僧不識興亡
恨只向遊人説徃年
　　陪臨川公逰天池
騎馬尋幽度嶺遅老僧不識使君誰門開紅葉林間寺泉浸青
山石上池殘果已收猿食少枯松欲折鶴巢危壁間不用題名
字無限蒼苔沒舊碑
　　梅花
縞𬒮相逢半是仙平生水竹有深縁将踈尚密㣲經雨似暗還
眀逺在烟薄暝山家松樹下嫰寒江店杏花前秦人若觧當時
種不引漁郎入洞天
瓊姿只合在瑶䑓誰向江南處處栽雪滿山中髙士卧月眀林
下羙人來寒依踈影蕭蕭竹春掩殘香漠漠苔自去何郎無好
韻東風愁寂㡬回開
獨開無那只依依肯為愁多减玉輝簾外鐘來初月上燈前角
㫁忽霜飛行人水驛春全早啼鳥山墻晚半稀愧我素衣今已
化相逢逺自洛陽歸
㫁䰟只有月眀知無限春愁在一枝不共人言惟獨笑忽疑君
到正相思歌殘别院焼燈夜粧罷深宫覧鏡時舊夢巳随流水
逺山窓聊復伴題詩
　楊基
　　過豐城
雲樹參差接逺汀隔沙誰識是豐城芙蓉不禁行人採薛荔偏
依古樹生寒店雞聲烟寺近滄江虹影暮川晴欲将三弄桓伊
笛吹向船頭喚月眀
　　無題
夜合花開待月來宫中轣轆響春雷笙調恨譜參差度錦織愁
紋宛轉廻樓上緑珠知報主座中紅拂觧憐才傷情两炬緋羅
燭吹作銀荷葉上灰
　　春草
嫰碧柔香逺更濃春來無處不丰茸六朝舊恨斜陽裏南浦新
愁細雨中近水欲迷歌扇緑隔花遥襯舞裙紅平川十里人歸
晚無數牛羊一笛風
　張羽
　　雪中懐周大使倬
憶君官舍傍苔磯正是天寒雪擁扉堂上客來公吏散山前市
罷估船稀宦情淡泊同流水郷思蒼茫對夕暉歲晚荒村無可
寄擬将詩句托鴻飛
　徐賁
　　寄王校書止仲
他郷每憶故郷雲此日還山又憶君菊老豈堪秋後採猿啼猶
似客中聞風帆漁艇行無次野水寒烟去莫分不是題詩不相
寄孤鴻也自念離羣
　孫炎
　　遊仙
留侯弟子有𥘉平九歲從師住玉京天與數書皆鳥跡家傳一
劍是龍精西池桃實無消息東海桑田有變更我為紫芝歌此
曲夜深相答洞簫聲
　林鴻
　　春逰東苑應制
長樂鐘鳴玉殿開千官歩輦出蓬萊已教旭日催龍馭更借春
流泛羽杯堤柳欲眠鶯喚起宫花乍落鳥銜來宸逰好把簫韶
奏京國于今有鳯䑓
　　春日陪車駕登蔣山
鍾山月曉樹蒼蒼鳯輦乗春到上方馴鳥不随天仗散曇花故
落御衣香珠林霽雪眀山殿玉澗飛泉遶苑墻自愧才非枚乗
匹也陪廵幸沐恩光
　袁凱
　　聞笛
花發呉松江上村隔花吹笛正黄昏風塵逺道歸何日燈火髙
樓合㫁䰟夜静㡬家無别淚雨聲終日過閒門天邊楊柳今無
數短葉長條非故園
　　白燕
故國飄零事已非舊時王謝見應稀月明湘水初無影雪滿梁
園尚未歸柳絮池塘香入夢棃花庭院冷侵衣趙家姊妹多相
忌莫向昭陽殿裏飛
　顧文昱
　　白雁
萬里西風吹羽儀獨傳霜翰向南飛蘆花映月迷清影江水涵
秋點素輝錦瑟夜調氷作柱玉闗晨度雪沾衣天涯兄弟離羣
久皓首江湖猶未歸
　浦源
　　送人之荆門
長江風颺布帆輕西入荆門感客情三國已亡遺舊壘㡬家猶
在住荒城雲邊路繞巴山色樹裏河流漢水聲若過旗亭多取
醉不須弔古漫題名
　髙棅
　　擬岑𥙷闕參奉和早朝大眀宫之作
明光漏盡曉寒催長樂踈鐘度鳯䑓月隱禁城雙闕逈雲迎仙
仗九重開旌旗半捲天河落閶闔平分曙色來朝罷佩聲花外
轉回㸔佳氣滿蓬萊
　　擬崔司勲顥登黄鶴樓
武昌樓下白雲飛黄鶴何年去不歸千古登臨悲故國空餘陳
迹弔斜暉清川雨散巴山出大澤天寒楚樹㣲久客他郷摇落
暮秦闗回首淚沾衣
　　擬髙常侍適送王李二少府貶衡巫
曉鐘寥亮雁聲哀候館雞鳴曙色催两地送君雙別淚西風駐
馬共銜杯巴山月落啼猿㫁楚水孤㠶片雨來莫怨異郷成久
隔漢庭還憶賈生才
　趙廸
　　擬和唐人登餘干城
荒原落日過重城萬里蒼茫感客情郷思雨中和雁㫁秋風江
上見人行楓林西入吳山逺驛路東分楚水平遥望天涯流落
久暮雲啼鳥自縱横
　郭奎
　　重憶西岩訪舊
鶗鴂聲中宿雨晴白雲閒傍馬頭生東隣茅屋新烟起南澗石
橋春水平野鳥見多還問姓山花開盡不知名故人宅近青松
下未到柴門已出迎
　　宿雨
宿雨蕭蕭悴客心髙齋連日滯秋隂一枝未遂鷦鷯志四壁空
愁蟋蟀吟家在淮南青桂老門臨湖水白蘋深鯉魚風熟香粳
早釣艇誰移近北林
　劉績
　　早春寄白虚室
帝城佳氣接烟霞草色芊芊紫陌斜霽雪未消雙鳯闕春風先
入五侯家歌鐘暗度新豐樹游騎晴驕上苑花獨有楊雄才思
逸應傳麗句滿京華
　李徳
　　春興
終南山色翠含烟太白烽髙尺五天春煖鶯花連萬室月眀笙
鶴㑹羣仙黄塵白髮三千里流水浮雲十二年齊楚飄零成潦
倒令人猶自憶秦川
　王紱
　　送陳尚寳還靖川
嗟余湖海度年華爾復飄零更可嗟舊業暫歸翻似客異郷重
到即為家江連雲夢孤帆逺日落衡湘㫁雁斜後夜月眀何處
泊相思囬首各天涯
　王蒙
　　客中感懐
十年踪跡厭紅塵功業無成白髮新夢裏不知身是客覺來惟
有影相親夕陽衰草梁園暮細雨間花楚水春馬足經行今㡬
度溪山應笑未歸人
　劉彦昺
　　九日寄朱見中
野樹荒臺帯晚隂昔年歌舞憶登臨桃花紈扇西風冷蔓草銅
駝白露深舊夣青山連館閣多情華髮老山林江南庾信傷秋
倦踈雨簾櫳怯暮砧
　董紀
　　海屋為彛古鼎賦
海上髙僧屋數椽珊瑚碧樹繞階前過橋雲磬天台寺泊岸風
帆日本船龍女獻珠來供佛鮫人分席與參禪百年刼數如彈
指眼見桑田㡬變遷
朱彥昌
　　贈道㑹涂志清領職歸宜黄
羽衣來自五雲端敕賜黄麻墨未乾梅福南昌成吏隱葛洪勾
漏本仙官一聲白鶴横江夜三尺青蛇出䄂寒歸到鳯山春滿
屋綘桃花發繞江干
　韓守益
　　宜都一覧樓
層䑓飛構壮宜都雲影天光入畫圖千里鶯花連隴蜀一江風
浪接荆吴烟霏山色時濃淡雨雜灘聲自有無㡬度慿闌信惆
悵白雲飛處寸心孤
　觧縉
　　送劉繡衣按交趾
虬髥白晳繡衣郎驄馬南廵古越裳城郭新開秦郡縣山河元
是漢金湯天連銅柱蠻烟黒地接珠崖海氣黄莫説炎荒氷雪
少湏令六月見飛霜
　王偁
　　同自牧瓢所宿張氏南樓
鳥下平蕪夕靄收偶携江客宿層樓月眀清夜聞鴻雁窓近天
河挂斗牛㡬處鐘聲雲外杳千家樹色暝中浮醉來枕籍秋衾
薄疑借仙槎騁逺逰
　方孝孺
　　送吴主簿
闗西短簿衆稱賢大華峰頭坐五年心為嫉邪曽奏事家因好
客不留錢霜寒茅屋雞聲早月落江城雁影翩此去京華遇郷
使好将嘉政萬人傳
　姚廣孝
　　寄乕丘蟾書記
聞道蟾公似賛公一瓶一鉢寄山中雲封蘿屋長疑雨泉響松
巖半是風履破只縁行脚久嚢空非為作詩窮遥思短簿祠前
夜共聴寒鐘出磵東
　曽棨
　　車駕渡江
朱旗畵㦸擁隄沙錦䌫牙檣照浪花佳氣逈浮江北樹曉光𥘉
絢海東霞雲中鸞鳯扶丹輦水底魚龍識翠華不用臨流羡天
塹只今四海盡為家
　　海子橋
鯨海遥通一水長滄波深處石為梁平鋪碧甃連馳道倒㵼銀
河入苑墻晴緑乍添垂柳色春流時泛落花香㣲茫迥隔蓬萊
島不放飛塵入建章
　　送陳郎中重使西域
雕輪華轂擁鳴騶㡬欲停鞭記舊㳺赤嶺晚雲連雪積黄河春
水帯氷流旄旌行處羅諸部金帛頒時列衆酋却笑虎頭班定
逺身親百戦覔封矦
重宣恩詔向窮邊蕃落依稀似昔年酋長拜迎張繡幌羗姬歌
舞散金錢葡萄夜醉氍毹月騕褭晨嘶苜蓿烟百寳嵌刀珠飾
靶部人知是漢張騫
　楊士竒
　　從逰西苑
廣寒宫殿屬天家曉從宸逰駐翠華瓊液總頒仙掌露金支皆
揷御筵花棹穿萍藻波間雪旗颭芙蓉水上霞身丗直超人境
外玉盤親捧棗如瓜
　王㳟
　　山水圖為造士陳叔能書
屋上羣峰舊隱居澹雲凉月午窻虚滿庭芳草人稀到半畝黄
精手自鋤積水㫁橋寒鳥外夕陽鳴磬夜霜𥘉泮林莫羡蘇門
嘯未許尋山共結廬
　趙宗文
　　金山寺
水天樓閣影重重化國何年此寄蹤淮海西來三百里大江中
湧一孤峰濤聲夜恐巢枝鳥雲氣朝随出洞龍㡬度欲登帆去
疾蒼茫遥聴隔烟鐘
　謝復古
　　擬唐人長安春望
南山晴望鬰嵯峨上路春香玉輦過天抱帝城雙闕逈日臨仙
仗五雲多鶯聲盡入新豐樹柳色遥分太液波漢主離宫三十
六樓䑓處處起笙歌
　徐璲
　　秋日江館寫懐
水國天寒樹影稀西風又見雁南飛郢中白雪無人和江上青
山有夢歸獨對浮雲傷徃事驚㸔秋草送斜暉十年浪迹烟波
外滿眼塵氛未拂衣
晏鐸
　黄鶴樓
䆠逰歲月易蹉跎對景其如感慨何黄鶴不來仙已去古樓猶
在客重過青山逺戍寒烟積芳草平洲夕照多此日獨吟傷徃
事長江渺渺水空波
　王懌
　　出塞
長驅汗馬薊城隂雙髩那知歲月侵一劍未酧平虜志孤雲空
引望郷心窮秋烽火防邊急落日風沙度磧深誰道轅門犒軍
士却因戎吏請黄金
　谷宏
　　行經華隂
雲間太華倚三峯積翠遥連渭水東逺塞雁聲寒雨外離宫草
色暮烟中秦闗日落行人少漢畤天隂古戌空寂寞武皇巡幸
處祠前木葉起秋風
　李孟璿
　　題童居士雲深處
卷舒随處本無心道者幽居秋自深一片翠㣲迷曉色半巖蒼
霧鎻秋隂擁闗不禁鐘聲出䕶榻休嫌雨氣侵欲掃氤氛陪杖
履重來只恐路難尋
　陳九宗
　　賜午門觀燈
鰲峰千仞鬰嵯峨春色遥涵太液波眀月只随仙仗轉綵雲偏
近御筵多星橋影動黄金闕火樹光翻白雪歌共樂年華拚盡
醉承恩不問夜如何
　王英
　　居庸
千峰髙處起層城空裏岧嶤積翠眀雲静芙蓉開霽色天清鼓
角散秋聲北連紫塞烽烟㫁南接金臺驛路平此地由來稱設
險萬年形勢壮神京
　王直
　　送陳郎中子魯再使西域
翩翩旌斾出皇州瀚海崑崙是昔逰塞外風雲随使節天涯霜
雪敝征裘還家不還千金槖佩印須為萬户侯想見蕃夷歸聖
徳自西河水亦東流
　　西湖
玉泉東滙浸平沙八月芙蓉尚有花曲島下通鮫女室晴波深
映𣑽王家常時鳬鳥聞清梵舊日魚龍識翠華堤下連雲秔稻
熟江南風物未宜誇
　薛瑄
　　沅州雜詩
辰沅風壌帯三苗一望中原萬里遥翼軫衆星朝北極岷嶓諸
嶺導南條天連巫峽常多雨江過潯陽始上潮近日詩懐殊浩
蕩謾将新句答漁樵
　于謙
　　送平江侯出鎮臨清
鼓笳載道出神州鐡騎連雲擁列矦綵施行穿花外路紫騮嘶
近驛邊樓寸心深慰黎民望一面全分聖主憂千里桑麻齊魯
地呻吟從此變歌謳
　徐有貞
　　登獅子山
麥黄天氣爽如秋椉興聊為岝㠋逰香徑踏花來洞口小舟送
酒過溪頭横塘樹色連龍塢茂苑烟光接乕丘絶
處即今誰數晋風流
　　題陸公瑾江湖逰覧卷
多君獨慕采真逰萬里閒情一葉舟瓊瑟歌殘湘渚月紫簫吹
徹洞庭秋懐仙有夢同蘇子戀闕無心異魏年應羡此生能自
適底須騎鶴上揚州
　郭登
　　謁洞庭君廟
停舟一拜洞庭君古廟荒凉對夕曛鳥跡下庭書作字蝸涎侵
壁篆成紋江通巴峽風濤壮山過寕陵楚蜀分簫鼔不來鴉陣
散滿堦黄葉自紛紛
　張寕
　　漁火
落日漁舟趂晚潮夜深漁火亂相交江空野水和烟汲月黒黄
蘆帯雨燒風急柳梢光欲滅浪平沙際影還摇惟應南館書窓
下夜夜青燈伴寂寥
　張和
　　南山清隱為宣城湛詮作
遁迹甘從豕鹿羣南山深處隔囂氛屋前流水連青嶂堦下寒
松䕶白雲栗里自甘元亮酒草堂不辱穉珪文紛紛車馬塵
中客髙節䏻無愧隱君
　荘㫤
　　客中九日
九日去年籬下醉今年九日是他郷深秋萬里孤舟逺心事無
端白髮長老雁自随洲渚去黄花不減故園香孟嘉雖老烏紗
在留舞東歸舊草堂
　陳獻章
　　晨起将出尋梅
朝烟横野犢鳴陂倚杖山齋睡起遲田父許留今日酒梅花不
欠去年詩衝寒索笑來何處帯病尋香出每遲彷彿西湖夢中
見水邊籬落忽横枝
　秦旭
　　送人還京
青楓江上葉蕭蕭汴水淮雲去路遥官燭漸低郷夢㫁家山将
近客愁消霜寒鐡甕秋聞柝月落楊州客聴潮厚禄故人如我
問白頭甘作惠山樵
　秦夔
　　送大司馬程公南征
雙旌遥指洞庭西萬里籌邊息鼔鼙玉帳夜寒刀斗急轅門秋
黒陣雲低腰間龍劍懸秋水篋裏天書照紫泥㑹有恩波及南
服犬狼相繼入封題
　蘇平
　　秋日書懐
十年京國敝貂裘萬事無成已倦逰客裏青衫司馬淚天涯眀
月杜陵愁秦淮煙暝砧聲夕楚澤雲深雁影秋南望故園歸未
得懶将詞藻賦登樓
　李東陽
　　與錢太守諸公逰岳麓寺席上作
危峯髙瞰楚江干路在羊膓苐㡬盤萬樹松杉雙徑小四山風
雨一僧寒平沙淺草連天在落日孤城隔水看薊北湘南俱在
眼鷓鴣聲裏獨慿欄
　石瑶
　　早朝
蓬萊宫闕玉為橋曳履年年侍早朝罏靄着衣如過雨御溝揺
月欲生潮未排閶闔心猶壮纔望金莖渴已消奏罷從容過東
觀五雲隱隱聴笙簫
　邵寳
　　别廬山
山北山南㡬度逰春風到處得相留鹿聴李渤祠前曉菊採陶
潜宅畔秋星落半湖蒼島出泉分雙澗白雲流五峯眀月新亭
興他夜江天獨倚樓
　程敏政
　　周駙馬府賞海棠
冥冥花霧擁廽廊冉冉猩紅出畵墻按譜更誰争有韻失評空
自説無香莫焼銀燭驚春夢好障丹紗䕶曉籹仙種比來𥘉識
面臨風拚醉九霞觴
　儲巏
　　金源諸陵
長白山髙朔漠連金源風色故依然千秋䰟魄猶思沛萬里丘
陵却到燕感事重翻江綂䟽傷心莫問靖康年幽蘭一燼雄圖
歇汝水悠悠入墓田
　夏鍭
　　和郁令君逰赤城
駐馬空山何所問雙林瀟􁮺野情賖斜飛皂盖衝巢鶴直上丹
梯弄綵霞嶺竹如雲連樹羽岩花和露落鳴笳山泉好處經行
始煖日香風屬歲華
　聶大年
　　潞河送别道士朱可名送蔵經南京
親捧函經出上方玉書金簡振琳琅仙槎貫月通銀漢羽盖凌
風引御香雲氣遥連温室樹雁聲欲度冶城霜蕋宫星侣如相
遇和到瓊華苐㡬章
　張弼
　　渡江
楊子江頭㡬問津風波如舊客愁新西飛白日忙扵我南去青
山冷笑人孤枕不勝郷國夢敝裘猶帯帝城塵交㳺落落俱星
散吟對沙鷗一愴神
蓬底茶香酒夢醒大江風急正揚舲浪花作雨汀烟濕沙鳥迎
人水氣醒三國舊愁春草碧六朝遺恨曉山青不知別後東湖
上誰愛菱歌倚棹聴
吴寛
　　海昌對月見懐友人
懐仙不信有瀛洲汗漫真為此夜逰浮丗縦觀俱是海髙人獨
立更宜秋髮晞清露如新沐手挽銀河欲倒流却向君家誇故
事羽衣眀月倚黄樓
　王守仁
　　雨和杜韻
晚堂踈雨暗柴門忽入殘荷㵼石盆萬里滄江生白髮㡬人燈
火坐黄昏客途最覺秋先到荒徑惟憐菊尚存却憶故園耕釣
處短簑長笛下江村
　　羅舊驛
客行日日萬峰頭山水南來亦勝逰布谷鳥啼村雨暗刺桐花
暝石溪幽蠻煙喜過青楊瘴郷思愁經芳杜洲身在夜郎家萬
里五雲天北是神州
　霽夜
雨霽僧堂鐘磬清春溪月色特分眀沙邊宿鷺寒無影洞口流
雲夜有聲静後始知羣動妄閒來還覺道心驚問津乆己慚沮
溺歸向東臯學耦耕
　　夜宿香山林宗師房
幽壑來尋物外情石門遥指白雲生林間伐木時聞響谷口逢
僧不記名天壁倒涵湖月曉烟梯髙接緯階平松堂静夜渾無
寐到枕風泉處處聲
　　龍潭夜坐
何處花香入夜清石林茅屋隔溪聲幽人月出每孤徃棲鳥山
空時一鳴草露不辭芒屨濕松風偏與葛衣輕臨流欲冩猗蘭
意江北江南無限情
　　登閲江樓
絶頂樓荒舊有名髙皇曽此駐龍旌險存道德虚天塹守在蠻
夷豈石城山色古今餘王氣江流天地變秋聲登臨授簡誰能
賦千古新亭一愴情
　　重逰無相寺
舊識仙源路未差也從谷口問桃花屢攀絶磴經殘雪㡬度清
溪踏月華虎穴相隣多異境鳥飛不到有僧家頻來休下仙翁
榻只借峯頭一片霞
　　春日逰齊山寺用杜牧之韻
倦鳥投林已亂飛林間暝色漸霏㣲春山日暮成孤坐逰子天
涯正憶歸古洞濕雲含宿雨碧溪眀月弄清暉桃花不𬋩人間
事只笑山人未拂衣
　　夜宿浮峯
日日春山不厭尋野情原自懶朝簮㡬家茅屋山村静夾岸桃
花溪水深石路草香随鹿去洞門蘿月聴猿吟禪堂乆坐發清
磬却笑山僧亦有心
　　夜泊江思湖憶元眀
扁舟泊近漁家晚茅屋深環柳港清雷雨驟開江霧散星河不
動暮川平夣囬客枕人千里月上春堤夜四更欲寄愁心無過
雁披衣坐聴野雞鳴
　　化城寺
雲裏軒窓半上鉤望中千里見江流髙林日出三更曉幽谷風
多六月秋仙骨自憐何日化塵縁翻覺此生浮夜深忽起蓬萊
興飛上青天十二樓
　　寄浮峰詩社
晚凉庭院坐新秋㣲月𥘉生亦滿樓千里故人誰命駕百年多
病有孤舟風霜草木驚時態砧杵闗河動逺愁飲水曲肱吾自
樂茆堂今在越溪頭
　史鑑
　　逰勝果寺
天地茫茫㡬廢興中峯依舊有巖亭江流到海逢潮轉山勢如
城遶寺青仙洞隔花春寂寂野雲将雨樹冥冥幽禽似惜韶光
暮頻喚提壷笑客醒
　　松陵夜泊
城隂分手即天涯嶺樹江雲别路賖未到故園猶是客忽聞郷
語似還家燈前今夜愁無寐鏡裏眀朝鬂有華欲問歸舟何處
宿月眀和雁在蘆花
　李夢陽
　　曉詣西壇候駕
萬宇沉沉曉漏催九闗魚鑰遲眀開闐闐鼔角空中起片片爐
烟霧裏來氣結龍文随御幄風傳虎旅發仙䑓叨從百辟觀周
典不向秋風數漢才
　　桂殿
桂殿芝房曙色通垂垂苑柳緑烟中桑乾斜映千門月碣石長
吹萬里風已有金吾嚴御陌遥傳玉輅下齋宫侍臣鵠立松隂
際時倚紅雲望碧空
　　杪夏急雨江州
急雨吞江倒石根吐雲匡岳近城門驚雷不下雙蛟闘孤電能
開九疊昏白晝黄濤翻庾閣蒼厓翠木澑陶村乗時詫有扶揺
力六月東南見化鯤
　　潼闗
咸東天險設重闗閃日旌旗虎豹閑隘地黄河吞渭水炎天松
栢壓秦山舊京想像千官入餘恨逡廵六國還滿眼非無棄繻
者寄言軍吏莫嗔顔
　　追舊憶徐子
憶昔逢君雪滿途遥憐為客向江湖看碑定憶羊開府作賦先
投楚大夫日黒魚龍豗夢澤草青麋鹿上姑蘇空揮玉軫思流
水不得驊騮見過都
　　九日寄何舍人景眀
九日無朋花自開登樓獨酌當登䑓孤城落木天邊下萬里浮
雲江上來但遣清尊常不負従教白髮暗相催梁南楚北無消
息塞雁風髙首重回
　　别都主事穆奔䘮歸
瑶池不聴鳯皇簫銀漢愁㸔烏鵲橋海内君親情併苦天涯書
劍路俱遥隂隂朔塞鳴秋葉滾滾寒江急暮潮君去㑹應朝北
斗余歸終擬伴漁樵
　　和毛監察秋登眀逺樓之作
院鎻簾垂白日幽為誰乗興獨登樓地平嵩嶽窓中出天倒黄
河檻外流坐對爐烟雲並起醉揺霜筆樹還秋可憐大厦須梁
棟未展那知匠石憂
　　限韻贈黄子
禁垣春日紫烟重子昔為雲我作龍有酒每要東省月退朝曽
對掖門松十年放逐同梁苑中夜悲歌泣孝宗老體幸强黄犢
健柳吟花醉莫辭從
　　和見素林公詠懐
青天萬仞削芙蓉憶踏匡廬第一峰哀壑暮雲埋乕豹大江春
浪雙魚龍天池御筆曽留偈石室山僧獨扣鐘搔首昔曽霄漢
上舊題應𬒳紫苔封
　　閻書二子發京姪木同舟而下有詩紀之予和此篇
共水同舟伴謫居海天春色静涵虗蠻方故啓流官路漢史終
收痛哭書蜀徼山髙常戴雪滇門池苦亦生魚上林花樹年年
在前席行看入禁廬
　　熊監察至自河西喜而有贈
當年五郡乗軺過此日千城攬轡逰封事㡬騰天北極籌邊真
歴海西頭崑崙壮壓胡塵㫁弱水清翻漢月流若使廵行皆汝
軰逺夷那係廟堂憂
　　臺寺夏日
古䑓髙並鬱苕嶤㫁㙮稜層鎻寂寥積雪洞門常惨惨炎天松
栢轉蕭蕭雲雷畵壁丹青壮神鬼虗堂丗代遥惆悵宋宫偏冺
滅二靈哀怨不堪招
　　吹䑓春日懐古
廢苑迢迢入草萊百年懐古一登䑓天留李杜詩篇在地歴金
元戦陣來流水浸城隋柳盡行宫為寺汴花開白頭吟望黄鸝
暮瓠子歌殘無限哀
　　靈武䑓
環縣城邊靈武䑓肅宗曽此辟蒿萊二儀髙下皇輿建三極西
南玉璽來衣白山人經國計朔方孤将出羣才可憐一代風雲
際不勸君王駕鶴廽
　　失題
黄河水遶漢宫墙河上秋風雁㡬行客子過壕追野馬将軍􁂥
箭射天狼黄塵古渡迷飛􁃀白日横空冷戦塲聞道朔方多勇
畧只今誰是郭汾陽
　何景眀
　　秋興
憶在京華近侍年五更清珮入朝天鳯皇池接䕫龍㑹閶闔樓
開日月懸南國自通滄海貢胡塵不動玉門烟只今病卧遥回
首夜夜清光北斗邊
　　吹笛
横笛髙城㺯晚颸碧空如水雁來時闗山月落膓應㫁樓閣秋
生響易悲楊柳天邊渾折盡梅花江畔故開遲武陵囬首南征
路一曲那堪馬上吹
　　送馬公順視學湖南
两年懐抱值君開聞説京華首重回天上故人難再見丗間岐
路已堪哀孤舟落日三江口逺客浮雲萬里䑓南斗尺書相望
切暮天鴻雁㡬時來
　　春興
東風回首即殘春日日清江愁白蘋北去雲霄無道路西來天
地有烟塵身經貴賤知交態事到安危憶古人却喜故園桃李
樹花開又見一回新
　　同髙鐡溪先生劉朝信兄宿賢隱寺
雨過青山暮色來僧堂客至燭花開半空樓閣星河動滿院松
梧鸛鶴廻浮丗黄塵兼赤日古人白骨己蒼苔兵戈此際同杯
酒愁聽春城畫角哀
　　送賈學士之南都
金陵樓閣九天開銀漢仙槎萬里來宫月夜懸鳷鵲觀江流春
轉鳯皇䑓直從北極看南極却望中台接上台鳴丗早傳吴下
作逢時真羙洛陽才
　　送杭憲副兵備天津
天津橋北望京樓金鼓東行節使舟日月晝懸滄海樹龍蛇春
壓九河流百年貢篚通南極萬里旌旄屬上㳺莫笑談兵尊爼
上書生元不為封矦
　　懐寄邉子
汝從元歲侍今皇誰念先朝老奉常一出雲霄空悵望十年岐
路各蒼茫春天縹緲金莖露晝日氤氲紫殿香獨有揚雄尚陪
從白頭簮筆賦長楊
　　西海子
寺下煙波春不開苑中風浪隱樓䑓源泉細繞西山出雲氣深
從北極來萬里乗槎觀日月十年登閣望蓬萊黄塵碧海須臾
事莫使魚龍夜夜哀
　　送王徳輝西廵
中朝御史重西廵獨下青霄斧鉞新隴雪洮雲行塞日胡琴羗
笛奏邉春蒲桃不愽凉州地天馬還随漢使臣白筆萬人㸔氣
象肯令河外有烟塵
　徐禎卿
　　晚過獻吉齋作
端居聞子肅清脩吏散鴉啼省署幽芳草不知人獨徃空山何
意鳥相求開軒歴歴眀星夕隱几蕭蕭古木秋自昔風塵堪吏
隱浮生莫遣有離憂
　　贈别獻吉
爾放金雞别帝郷何如李白在潯陽日暮經過燕趙客觧裘同
醉酒罏傍徘徊桂樹凉飈發仰視眀河秋夜長此去梁園逢雨
雪知予遥度赤城梁
　　送盛斯徴赴長沙
昔愁越嶲千峰仄轉入巴渝萬里賖豈料　聖恩憐賈誼猶煩
佐郡出長沙蠻中瘴逺三湘水江畔春逢十月花遥聴岳陽樓
上笛可能廽首憶京華
　邊貢
　　柬獻吉
天涯卧病盡髙秋河上逢人説舊逰歲月浮生雙鳥翼風塵逺
道一狐裘君還豈為鱸魚膾我出真同雪夜舟梅蕋柳條俱動
色㡬時擕手並登樓
　　送丁考功秉憲之闗中
鶯花如錦豸𫀆新建節西行及好春周禮職方分二陜漢都形
勝説三秦天浮紫氣函闗動雨洗青蓮華嶽真藻思還應有神
助詩成先寄故園人
　　武昌留别諸使君
舟子招招催渡闗多情臨别更徘徊虚煩竹馬城邊候實泛星
槎海上廻南郡秋風悲鼔角武昌眀月見樓䑓懐人莫厭書頻
寄江口雲帆日徃來
　　遊龍洞山
洞門黄葉鎻秋深上客來逰悵古今恍惚謾傳龍跡在虚眀真
似佛光臨蒼空日月流元化白晝雲雷起太隂昏黒下山蘿徑
逺殿鍾龕磬裊餘音
　　登嶽
玉皇祠畔一慿闌絶頂風髙夏亦寒北去塵沙通瀚海西來天
地是長安青雲迥隔三千界白日平臨十八盤似有飛仙度幽
壑鳯笙聲裊珮珊珊
　　辛巳書事
居庸碣石控胡門玉几由來北極尊閣道逶迤經海岱天河隱
見出崑崙斗間遥識三階列日下從知九軌存奠鼎卜郊非浪
事萬年珪鬯保文孫
漢水東流夢澤開雲蒸龍氣劃争廽㐮城七聖翔空下少室三
花拂駕來河伯授圖森地軸上公登冊自中台千秋萬歲應思
沛悵慕歌風擬築䑓
　　送顧眀府之聊城
上春行縣出東疇桑葉萋萋喚乳鳩道左壺漿迎父老雲中冠
盖識君侯魯連箭滅遺書在㣲子城荒故堞留攬轡可應空弔
古土風先為達宸旒
　　蔣山次韻
病起尋芳郭外逰漢人祠廟蔣山頭千盤鳥道縁雲轉五色龍
江抱日流隔浦廽看㠶窅窅歩林時聴鹿􁈡􁈡松阡積雨沙如
鏃不有桃花宛似秋
　　次韻送都玄敬
秋江浩浩夕波寒秋岸離離木葉丹南北路岐頻駐馬古今懐
抱㡬慿䦨平蕪日下黄雲合舊國人歸白雁殘謝傳東山意無
限别來誰與共盤桓
　王九思
　　無題
寂寞西風翡翠樓黄昏斜抱玉箜􁣖彩鸞影逐秦簫㫁紅葉心
随御水流天外行雲難入夢手中團扇易驚秋愁來只恐嫦娥
笑朙月踈簾不上鈎
　熊卓
　　送郭魯瞻犒戎宣府
嫋嫋垂楊拂御溝青青芳杜遍春洲三闗路接邊城逈獨樹雲
移使節幽月映寒塘生逺夢鶯啼深院㫁新愁丈夫早試安邊
䇿坐制河山百二秋
　未應登
　　登王孫亭望華嶽
華嶽遥瞻勢巳雄河流入望更無窮羣山總出三峯下衆水同
歸九曲中絶塞衣冠通上國行人車馬入新豐漢家陵邑依然
在擬賦西都恐未工
　康海
　　贈行邊使
列鎮迎恩介胄雄赭𫀆遥映塞雲紅武臣敵愾餘虓虎聖主憂
時起卧龍天上使星臨閫外斗間紫氣照闗中長城萬里今増
重不數平淮一綫功
　孟洋
　　登􁐻山絶頂懐古
翠巘丹梯雲霧端朝元髙閣盛逰觀芙蓉映日三峯出檜栢生
風五月寒花外旌旗春駐輦柳邉燈火夜廽鑾漢宫秦墓俱荒
草渭水終南歲歲㸔
　　奉和白樓太宰齋居
畫省清齋此日同聞歌白雪枉詩筒瑶壇玉殿虗無裏翠盖金
輿想像中堦下莓苔侵暮雨苑邊楊柳入春風低棲鸛鶴休飛
去對爾忘機學海翁
　　送柴光禄入賀
櫂歌聲裏望行舟渺渺江亭草樹浮卿月近移龍乕闕使星遥
映鳯皇樓鶯花上苑逢春色風雨長安憶舊逰聞説聖朝永直
諫肯令汲黯出皇州
　　過開城
亂山欹壑入開城禾黍油油烟霧生塞上草深充國帳水邊花
映亞夫營青林過雨流鶯濕緑野含風戦馬鳴自有竒謀尊爼
地書生容易莫論兵
　殷雲霄
　　杜陽劉三君子擕酒過官舍次杜韻
縣齋㣲雨過蒼苔越客芳樽向晚開池畔好風驅暑去松間眀
月逐人來三年戎馬身無定千里郷書雁未回痛飲狂歌聊復
爾不堪愁病两相催
　鄭善夫
　　上妙髙䑓
雲海冥冥望不廻鯨波東蹴巨靈開中天樓閣虗無裏南國風
烟江漢來丗短動經多事日愁長况上望京䑓白門金鼔維揚
卒落日空傳黄竹哀
　王廷相
　　中嶽逰仙詞
少室山環緱氏城丹巖靈闕錦苔生虎文金檢蔵書秘帝女麻
姑馭鶴輕江島氣清還種玉洞天月黒好吹笙㑹攀閬苑三花
樹擬駕雲霄五色軿
　顧璘
　　卧病寄錢元抑
潘岳愁多病不禁南樓髙枕獨長吟懐人更度西風節望逺徒
傷故國心芳草捲簾空暮色亂山回首正秋隂遥憐積雨凋新
稼歲計應資賣賦金
　　遊雲峰寺
層峰行盡入巖扉石上烟霞點客衣雲净海天諸島出雨晴山
郭亂花飛清歌送酒驚春鳥緩歩尋芳帯晚暉聞道真僧長閉
户欲來談法共忘機
　　擬宫怨
翠靨金蟬入内家擬将新寵屬鉛華君王自信圖中貌静女虚
迎夢裏車帳殿秋隂生角枕屧廊空響聴琵琶含情獨倚朱闌
暮滿院㣲風動落花
漢皇宫殿月明時曽侍宸逰百子池舞馬登牀春進酒盤龍啣
燭夜觀棋御前却輦言無忌衆裏當熊死不辭舊恨飄零同落
葉春風坐遶萬年枝
張琦
　　将西逰訪舊感懐
扁舟昨夜雨如塵今日徵晴上緑蘋路入低村潮褁樹山行月
黒虎窺人道逢知者詩增價身到衰年酒是親震澤白雲無恙
否相思千里一勞神
　杭濟
　　送人南還
暫從塵市亦何心回首溪雲憶舊林孤棹夢随天外遠短衣秋
向客中深儒迂老去渾成態郷語歸來不改音黄葉黄花滿門
徑草堂知在水西潯
　杭淮
　　蓼莪山次韻
五湖春色際天來沙鳥風㠶逓徃廽笑日野花幽近竹入雲風
磴冷侵苔棲遅白首唯踈放報答青春有酒盃好事山僧老不
倦晚猶携客上髙䑓
　喬宇
　　幕府山
説着看山興欲飛湖西雙逕踏霏㣲寜辭九日登髙㑹况是諸
軍奏凱歸林外鐘聲開宿靄江頭帆影送斜暉亦知歡㑹何終
極霜露休教上客衣
　　秋風亭下泛舟
荒亭寥落野烟空漢武雄才想像中簫鼓應聲開盡鷁帆檣飛
影動晴虹山分秦晋羣峰㫁水入汾河两派通少壮㡬時還老
大不須回首歎秋風
　周用
　　王峻甫萬頃波樓
何年百二開神州雙眼適來登此樓江湖到處是吾土裘馬平
生非貴逰天垂欄檻星斗夜木落洞庭鴻雁秋雁門太守費指
點曽見黄河東北流
　胡侍
　　扈駕郊壇陪祭
朱壇晴雪媚春空雲從天行氣象雄八駿宛廻黄竹路六龍遥
向玉華宫罏烟半拂仙人掌樹色微翻少女風應有海神來候
駕南端霏霧碧冥濛
郊壇春蹕遶朱城上帝髙居敞玉清五色幡幢空裏見六軍組
練月中眀雲依黼帳成龍采樂上瑶䑓作鳯鳴望帙屢叨陪海
嶽涓埃何以答恩榮
　徐問
　　逰玉笥山
曽聞玉笥隱飛仙逸興來尋境外天雲榜金書龍氣結丹砂瑶
草丗人傳峰頭雨過林霏净樹杪人行石竇懸總是冠纓遺未
得暫揮塵土向清泉
　朱諫
　　和章千峰題畫
石徑無人長緑苔小亭晝永竹門開平原細草含烟碧絶壁孤
雲帯雨來海濶天髙三島逺水香花落一舟回鳴珂謾説青冥
上且聴漁歌近草萊
　王韋
　　春盡日
滿院楊花雨後稀緑隂清晝思依依小園風暖櫻桃熟曲岸泥
融燕子飛北闕眀時開王氣南山青處靄晴暉眼前風景皆堪
賞莫道韶光夜已歸
　桑悦
　　贈蕭時清
十里螺湖如鏡平開門正挹滄浪清偶逢道士贈丹訣閒課山
童抄酒經晝長燕子飛入户春盡樹隂鋪滿庭近來聞説有竒
事買藥脩琴曽到城
　　荅憲長林君待用
三載星河作宦逰每逢山鳥話繆綢鷓鴣知我行不得杜宇勸
人歸去休泛月詩成湘水夜㸔雲興入大潙秋安心此日無言
語肯與宗元競柳州
　孫一元
　　新卜南屏山居
石上藤蘿對夕曛觧衣長日坐來頻挽回滄海真無計領略青
山合有人養鶴似嫌雙口累為漁又過一生身相逢惟是南屏
老獨樹柴門許結鄰
　　登城
獨上荒城望九垠長風吹月到天津蛟鼉浪起全吞楚鳥䑕山
空逺見秦歲月虚驚青瑣夢江湖終要白綸巾不須更道歸來
好爛醉尊前軟脚春
　　和劉元瑞參政夜歸見寄
林下輕凉惬素𥚑雨晴薄暮景偏餘閉門句好香殘後搗藥聲
髙月上𥘉意外區寰元自厭山中静業未全踈他年杖履來尋
我同在羅浮頂上居
　沈周
　　從軍行
馬上黄沙拂面行漢家何日不勞兵匈奴乆自忘甥舅僕射今
誰托父兄雲外旌旗踈勒渡月中刁斗受䧏城左賢蚤待長䋲
縳莫遣論功白髮生
　　楚江秋曉卷
天連湘漢水悠悠水色㣲茫接素秋殘月已沉三國恨亂雲𥘉
散九疑愁南方流落身将老西侯蕭條客倦逰欲採蘋花恨無
伴羙人迢逓隔滄洲
　　寄桑通判
驅馳一倅厭為州歸就髙閒未白頭竹篋理詩春艸亂糟床聴
酒夜泉流農桑舊課今家事山水清談昔宦逰因愛両湖風月
好近時知買木蘭舟
　　拂水岩
只有㸔山是勝縁青鞋布襪且輕便天收雨脚賖今日我趂花
時遣老年絶壁雲扶将堕石豁崖風勒下奔泉此來不慣空歸
去擬搆新篇揀竹鐫
　　山水圖寄孟麟民部
縈縈石磴渺林巒百折縁泉草蔓澷穿窈窕來慿拄杖可盤折
處藉䦨干洗開山色雲生浪鍊出秋容樹轉丹我約金焦逰未
得先圖一𥿄寄人看
　文徴眀
　　登香山
指點風烟欲上迷却聞鍾磬得招提青松四面雲蔵屋翠碧千
層石作梯滿地落花啼鳥寂倚欄斜日亂山低去來不用留詩
句多少蒼苔没奮題
　　白燕
髙下翩翻雪羽齊江南社後絮飛時夢囬王謝烏衣盡舞罷昭
陽縞䄂垂簾外風輕雲剪剪釵頭春冷玉差差當樓霜月傷心
處只許張家盻盻知
　　九日迎恩寺
寒在江南胡不歸薊門三見塞鴻飛滿頭白髮羞吹帽四野清
碪憶授衣愁裏漫逢佳節至樽前殊覺故人稀夕陽萬里烟波
濶莫自携壷上翠㣲
　祝允眀
　　贈承上人
牆外西林是寳坊林間髙卧有支郎定囬斜日雲穿衲吟㫁寒
更月滿床妙𣑽逺通潮隱隱清隂分與栢蒼蒼何時為取無生
話共了趺蒲一夜長
　　小米山水
㐮陽松瀋未曽乾十里瀟湘五尺寛樵徑不禁苔路滑漁蓑長
帯水雲寒澄澄僧眼連天碧澹澹蛾眉隔霧看恐為醉翁當日
冩平山堂上雨中觀
　唐寅
　　漫興十首
十載鉛華夢一塲都将心事付滄浪内園歌舞黄金盡南國飄
零白髮長滿榻亂書塵漠漠數聲羗笛月蒼蒼不才贏得腰堪
把病對緋桃撿藥方
此生甘分老吴閶萬卷圖書一草堂龍虎榜中題姓字笙歌隊
裏賣文章跏趺說法蒲團軟鞋襪尋芳否路長只此便為吾事
了孔眀何必起南陽
乆遭名累怨青衿半壁藤蘿覆釡􁃿去日苦多休檢暦知音諒
少莫修琴平康驢背䭾殘醉榖雨花壇費朗吟老向酒杯棊局
伴此生何望不甘心
倀倀暗數少時年陳跡闗心自可憐杜曲梨花桮上雪覇陵芳
草夢中烟前程两䄂黄金淚公案三生白骨禅老後思量應不
悔衲衣乞食院門前
驅馳南北罨頭塵襤縷衣衫墊角巾萬點落花俱是悵滿杯眀
月即忘貧香燈不起維摩病櫻笋難消榖雨春鏡裏自看成一
笑半生傀儡局中人
平康巷陌倦逰人狼藉桃花中酒身短夢風烟千里蝶多情絃
索一床塵黄金誰買長門賦黛筆難描滿額顰惟有所歡知此
意對燒髙燭送殘春
自怨迂踈更自憐焚香掃榻枕書眠蘇秦捫頰猶存舌趙壹探
囊已沒錢滿腹有文難罵鬼措身無地反憂天多情多恨多傷
壽且酌㴱桮看月圎
踏遍逥廊細自籌騰騰無語自低頭四更中酒丰床病三月傷
春滿鏡愁白面書生空鵬賦黄金逰客賸貂裘年來踪跡尤飄
泊飛葉僧房細雨舟
盡恠趨蹌搃不能自知才命两無慿難尋萱草酬知巳且摘蓮
花供聖僧两字功名成蝶夣百年𬞞水曲吾肱盡嘗丗味猶存
舌荼薺随縁敢愛憎
造物元來㝡忌名太平又合老無能交逰零落綈𫀆冷風雪飄
颻瓦罐冰二頃未謀田負郭一餐随分欲依僧醉時試倩家人
道消盡粗踈氣未曽
　薛蕙
　　贈繼之
長安城中不可宿風䴢日日使人愁上書觧印我将去拔劍出
門君且休五岳登臨㡬両屐三江來徃一扁舟東西南北好行
樂與爾相随萬里逰
　楊慎
　　古塞下曲
長榆塞上接龜沙碎葉城邊建乕牙夜夜月為青塜鏡年年雪
作黒山花蘇武白頭持漢節文姬紅淚泣胡笳可憐苜蓿迷征
馬誰見蒲桃入内家
　　懐歸
星橋南望沉犀渚雪嶺西連抱珥河闗塞渺茫䰟夢隔山川迢
逓别離多汀洲春雨搴芳杜茅屋秋風帯女蘿心事未從詹尹
卜生涯聊聽𤏡童歌
　　折楊柳
垂楊垂柳綰芳年飛絮飛花媚逺天金距鬪雞寒食後玉蛾翻
雪煖風前别離江上還河上抛擲橋邊與路邊遊子䰟消青塞
月羙人膓㫁戌樓烟
　王廷陳
　　宴集楚藩樓上作
別館張筵臨水上危樓改席向天中窻含江漢澄流盡檻俯衡
巫逺勢通鳴珮忽沾神女雨披襟時拂大王風梁園勝事今非
異楚國文儒古亦同
　蔣山卿
　　詠芙蓉贈張伯貞
南國佳人絶代姿秋風遲爾楚江湄可憐别院無顔色翻信長
門有怨思羞把紅粧窺水鏡强将翠羽掩蛾眉莫言薄命終成
棄搴採騷人獨費詞
　許宗魯
　　樓夜
樓上寒宵獨坐㴱漸看眀月轉東林逺天聴雁揺邊思午夜鳴
雞感壮心風裏闗山吹玉笛壁間塵土暗龍罈無才自分甘休
棄敢向清時歎陸沉
　馬汝驥
　　渡河
大河態束翠崖中沙海烟天九曲通急浪秋翻千樹雨安流曉
挂一帆風胡秦北坼鼋鼉窟箕尾西盤日月宫欵乃紛紛輕放
舸不知估客定漁翁
　陳沂
　　東林寺
東林𥘉日訪禅宫天外孤峰憶逺公今過乕溪惟自笑向脩蓮
社與誰同苔粘折屐山中雨花落髙壇樹杪風坐久佛前香亦
滅始知人丗本来空
　　獻花巖
古䑓秋晚客閒凭渺渺寒原思不勝巖日乍沉鳴逺磬野烟𥘉
暝出踈燈山分僻路惟聞鳥寺轉空廊不見僧入境已離人丗
界此身應宿翠㣲岑
　錢琦
　　金陵懐古
落木蕭蕭雁影稀秋風江上立斜暉三山二水依然是萬户千
門盡已非商女有花歌白下謝家無燕認烏衣城南城北經行
遍獨傍秦淮古月歸
　戴冠
　　遊竹墅
十里江風吹竹林萬竿拂日座隂隂主人不惜玉壺淺客子翻
疑金谷深白晝水邊閒繫馬清秋花底下鳴禽山翁醉後且歸
去明日杖藜還獨尋
　黄佐
　　夢遊洞庭
瑶䑓今夕侍宸逰五色雲中駕彩虬銀漢有章囬紫極碧天如
幕䕶皇州未央月轉芙蓉殿太液波涵翡翠樓欲奏霓裳先按
舞鳯笙吹徹洞庭秋
　　雪後早朝
北風吹雪静芳塵雪霽千門麗色新丹地祗聞鳴玉步碧天疑
有散花人寒光掩映龍樓曉遲日熏成鳯沼春歸向柳邊凝立
久試裁巴曲和韶鈞
　朱豹
　　秋日遣懐
山堂虚敞泬寥天客裏懐愁正黯然籬菊吐時寒有信郷愁多
處酒無權一庭吟思髙梧外千里音書落雁邊坐久無端成獨
嘯却因衰髩感流年
　曹嘉
　　寺前秋泛
湖上晴逰即鏡中輕烟淡靄静浮空岸廻舟自蕪葭入塔逈雲
從殿閣通驚吹魚龍時出沒傍筵鷗鷺晚西東鳴橈更泛桃花
水不辨秋林返照紅
　王徤
　　樂清道中
雨晴驛路净埃氛鳥㺯漁歌到處聞山逈樹隂牽落照江空帆
影亂行雲天闗四面樓䑓出地脈千重洞壑分賸愛巖亭堪把
釣洗心翻愧白鷗羣
　唐順之
　　上張相公
帷中運䇿九州清共道留侯在漢京賜第近連平樂觀入朝新
給羽林兵儒生東閣承顔色酋長西羗識姓名却望上台多氣
象年年常傍紫宸眀
　　寄周中丞備禦闗口
牙旗髙建白羊東鼓角隂隂瀚海空雪後錦裘行塞外月明清
嘯滿樓中幕南五部思歸義薊北諸軍盡立功燕頷書生人共
羡一朝投筆事平戎
　　趙州懐古
千秋覇業銷沉盡風俗猶傳趙武靈市上羙人揮錦瑟塲中俠
客舞青萍雁門北去通沙磧鳥道西來入井陘欲向平原訪公
子蕭蕭賔舘户長扃
　　元夕詠冰燈
𥘉憐火樹闘春妍忽見清暉逼夜䦨出海鮫珠猶帯水滿堂羅
䄂欲生寒燭花不礙空中影暈氣疑從月裏看為語東風暫相
借來宵猶得盡餘歡
　　山庄閒居
身名幸自謝籠樊白首為農誓不諼慣住山中知鹿性數行樹
下識禽言巾車每許鄰翁借書帙閒同道士翻醉後漸看松月
上滿村雞犬寂無喧
　　廣徳道中
蒼山百轉見炊烟茆屋髙樓古樹顛細雨薜蘿侵石徑深秋秔
稻滿山田雲中望影迷遥岫草裏聞聲覺暗泉倘遇秦人應不
識只疑誤入武陵川
　胡纘宗
　　泊胥口望太湖月下作
一年此夜月如晝萬里兹行榻似浮雲湧樓䑓天上坐樹圍簫
鼓鏡中浮两山的的河𥘉掛百瀆盈盈星欲流况有玉堂徐學
士一聲長嘯洞庭秋
　田汝成
　　山居雜興
㴱居簡出意如何一任頺垣長薜蘿𧖟月閉門無客到花時對
雨有鶯過醫經欲定名方少琴譜曽翻雅調多淺碧溪頭閒白
鷺近人那復畏虞羅
　楊循吉
　　𥘉春山居還城却寄支硎僧院
好山不著詩人句辜負浮嵐翠滿空梅子蜕花春事半雨聲追
冷昨宵中来尋茗椀梯幽閣却上籃輿别逺公白髪漸添身老
大何縁佳興逐東風
　髙叔嗣
　　東原晚望答李鴻漸
東原晚望草烟齊久卧無心出路迷閒立秋風看木落獨行斜
日聴烏啼一官已謝於陵後百畝纔開莘野西此地故人應念
我逢人昨有數行題
　華察
　　過芙蓉别墅
養晦深山學老農每從白社閟閒踪停舟試問門前柳載酒逺
尋湖上峰繞徑蒼烟生薜荔臨窓秋水濯芙蓉幽居便是神仙
宅辟榖寕勞問赤松
　姚咨
　　郊居自遣
前溪烟水路漫漫長日郊居性所歡老去自知雙髩短春歸一
任百花殘閒窓寂寂晴絲繞髙樹隂隂鳥夢寒學易由來諳物
理慣将消息静中看
　王𢡟眀
　　袁江客思
琴書留滯贑江濵迢逓東歸正及春啼鳥不知郷國異桃花空
笑客囊貧看山幸自銷幽癖沽酒無由覔故人飽歴風波倦行
役一丘端可寄閒身
　皇甫汸
　　普徳寺
古寺城南訪六朝髙䑓一望㡬蕭條門前黄葉催年暮林下青
山覺路遥塔影常懸沙苑月鍾聲静帯楚江潮老僧晏坐躭禅
定送客何曽過乕橋
　　乕丘送趙司空
乕丘締賞逢𥘉地麟閣圖勲慶此筵已見兵威銷草木更㸔喜
氣滿山川諸天香梵留清響子夜吴歌當凱旋自愧陳琳老書
記欲從幕下賦燕然
　　題史考功池亭
名園十畝與城鄰日夕風烟逐眺新山對石屏開作畫水從金
谷㵼成春慿軒不㫁啼花鳥閉户時逢看竹人見説玄暉池尚
在知君原是謝家身
　　寄許䕫州
城開白帝鏡江連見説仙郎出守年乕患巳從鄰境去猿聲偏
近郡齋前相如文藻流巴蜀黄覇功名在頴川應是漢庭求吏
治非闗相府賤英賢
　　贈萬都督
㸔君被服似儒生不獨能文慣論兵三十擁麾當閫外一朝開
府在西京雅歌樹下留賔醉清嘯樓中料敵平更道深山尋羽
士功成應有赤松情
　　簡文待詔
寂寞山居興味寛厭聞海上有波瀾蛩鳴北户秋聲起鵲守南
枝夜影寒老至相如猶抱病歸來陶令已辭官點蒼山色渾能
記欲乞丹青作障㸔
　蘇祐
　　署中即事呈寮長諸公
日長𥘉試越羅衣緑晝清隂坐不違過眼慢驚風物換逺心翻
愛吏人稀到簾花片依苔墮隔巷鸎聲接燕飛追逐仙曹殊濫
竊春風自長故山薇
　屠應峻
　　逰城東觀
病起尋幽强杖藜琳宫寂寂枕廽溪繁花向日俱冝笑幽鳥逢
春各異啼雲滿客衣庭樹合氣薫山酌芷蘭齊郊行亦有桃源
在明日重來路不迷
　蔡汝楠
　　自題前山草堂
草堂舊結北山阿逋客還家洽薜蘿遶院松林嵐翠重滿庭蕉
葉雨聲多清樽自對叢花彂髙枕無如啼鳥何若道丗情堪澹
處門前終日俯滄波
　吴子孝
　　光禄出參楚藩提督太和宫
罨畫樓䑓縹緲間金符玉勅領仙山松蘿𥘉慰烟霞癖劒履遥
升乕豹闗雲擁萬峰穿杳靄水流七澤聴潺湲紫霄真境今飛
躡日月宫中自徃還
　袁􁑋
　　宗伯昭過訪辱詩奉答
蓬户萧然仲蔚居忽傳髙士駐文輿憐君失意長為客顧我窮
愁强著書海内獨憐為客久花前猶恨緑樽虗石湖新水晴如
練好買扁舟去釣魚
　王寵
　　和文待詔懐昭慶寺
眀光起草五雲邊猶憶同叅雪竇禅花雨石床聴説法竹林茶
鼎愛談玄拂衣未許還廬社飛夢時能墜輞川借問玉皇香案
吏何如兜率鍊形仙
　　閒居
繞屋扶踈千樹林古䑓鶯語晝沉沉山童戯舞調雙鶴病客閒
居習五禽阮籍猖狂讐禮法仲長樂志薄朝簮慿髙更覺青冥
逺弋者徒聞黄鵠音
　黄省曽
　　與陳郡推乞丹砂床子
桃花空望列仙家芳草難回两鬢華雲裏未逢青鳥使山中長
想白牛車居林餉薄惟餐蕨買藥嚢空只餌霞不老近看劉向
録從君冩詠乞丹砂
　陳淳
　　七夕
小憩停雲木榻前閉門深静日如年試酬佳節陳瓜菓聊詠閒
情㺯簡編拂座茶香人醉後漫山雨氣稻花天清凉不覺遲歸
去囬首城南靄暮烟
　孫宜
　　秋日園居
江上年華九月過端居幽獨奈愁何輕霜晚色移蘭芷細雨寒
聲到芰荷彭澤豈妨沽酒數茂陵無厭著書多他時擬更尋髙
隱只在青山舊薜蘿
　諸大綬
　　送髙崑崙太史還蜀
清宵天禄正然藜蹔捧周圭出玉墀囬望五雲天咫尺行㸔三
峡路逶迤晚風飄度猿聲急曉月横浮嶽色竒却是相如擅
詞賦登臨到處有新詩
　薛應旂
　　徐氏園次龍石韻
城闕青霞䕶竹扉秋髙霜露景熹㣲廽欄侵𬒮苔㾗濕曲澗浮
觴樹影稀宿雨芙蓉開欲落寒條翡翠集還飛習家池館風流
在山簡頻年興不違
朱衡
　　登海曙樓
髙樓百尺挿空青檻外諸峯列畫屏漢署星辰移北極海天風
日壮南溟譯人歲至諳夷語戦舸秋深驗水經却倚危䦨時極
目炎荒銅柱接冥冥
　　贈醫士
羊裘鶴氅鹿皮冠旅食經秋客舍寒露滴雲闗晨採藥虹穿林
屋夜燒丹行歌燕市無人識閑種胡麻祗自飡何日馭風朝玉
几手持黄籙戯雙鸞
　楊繼盛
　　送徐子與讞獄江南
寥落白雲庭半虗有功此去更何如西曹月滿幽人榻南國星
随使者車塞雁不堪行又㫁秋風况是葉飛𥘉秣陵故舊如相
問為道踈狂病未除
　包節
　　晚望蒼山即事
吏散庭閒静掩扉點蒼西望翠霏㣲雲裁玉葉和烟潤瀑濺珠
花映雨飛石洞經秋龍不起松枝将暝鶴𥘉歸冷然忽動餐霞
思擬歩丹梯一振衣
　駱文盛
　　春日郭氏山亭
騎馬春郊逺興生參差樓閣望中眀杯間日煖花争彂谷口雲
閒雨乍晴淡靄翠浮深樹合廽峰青落小池平壺觴竟日淹留
地坐倚清酣聴鳥鳴
　　雲岫寺王肖溪大令宴集
雲岫蔵雲雲不飛老僧長日伴雲棲参天竹樹隂隂合覆檻藤
蘿裊裊低過雨流泉穿石下啄花幽鳥向人啼我來正值朱炎
候恰喜凉生白苧衣
　孔天胤
　　訪方隱君金華山中
春山深曲訪巖栖且喜桃源路不迷一室盡攅雲裏樹空園全
遶石中溪川觀魚鳥心無累磵束荆薪手自携酒性更能如五
柳花林相許抱琴躋
　王廷榦
　　四眀登舟阻風雪題車廐驛
浙東經覧意多違簿領年年限客歸江海故人傳錦字風塵逰
子倦行衣青雲湛澹湖山渺白雪飄零草樹稀歲晚孤舟嗟旅
食驛亭愁見暮禽飛
　許應元
　　雨中登張真君鶴歸亭
巖深樹密㡬千重雨逕還探静者蹤綵隊花間聞駐鶴青茅酒
肆畏成龍並巖竹笋翛翛長中壑芝榮處處逢忽憶故人違蹔
賞題詩空滿白雲封
　王問
　　晚行石門道中望西湖寄杭州太守
乗興逺逰無定期舟行常及暝鍾時潮平両岸月𥘉上溪到石
門帆自遲春來花鳥宜晴日湖上風烟有夢思為報使君多勝
事酒深蘭棹更堪移
　　采石弔李白
崔嵬石上有仙樓樓下深江静不流興慶歌殘金雀冷夜郎人
去嶺猿愁天寒月小黄山渚水落沙眀白鷺洲悵憶當年留勝
事醉披宫錦下蘭舟
　　洞虗宫錢道士吹笙夜分别去
洞中仙子玉為笙吹入空江學鳯鳴暫繞藥欄醒鹿夢還過竹
院起秋聲珠蔵土釡丹應熟鶴返層霄月正眀别向清溪尋舊
侣碧桃花下了殘經
　　逰牛首山歸與寮友宿天界寺
㸔山遥在萬峰西歸路停停江日低㪚吏自堪携伴侣閒心猶
得住招提經壇露盡天花落塔院風清谷鳥啼長習跏趺入禅
寂亦知虚幻此生迷
　謝少南
　　靈隱寺
紅樓正背北髙峰猶説開堂舊法宗雨後殿隂生薜荔雲銷山
色見芙蓉長松不㫁飄天籟空谷偏冝聴暮鐘莫上冷泉嗟徃
事殘碑新仆草蒙茸
　陳鳯
　　秋日雜興大梁旅中作
杏花村繞鳯皇䑓䑓畔幽居䕃緑槐問字有人時載酒春來無
日不花開清池白石魚争躍飛閣踈簾燕自來叢菊欲黄秋漸
老籬邊誰對紫茰杯
　　病中寄客
十載栖遲隔丗氛開尊遥憶舊論文空山落葉鳴秋雨絶壁飛
泉挂白雲幽處却堪人卧病興來猶似鶴離羣若為春到梅花
早手掇瑶華一贈君
張詩
　　崔西峨山中别起樓䑓寄贈
山人習静謝氛埃甲第遥從天上開流水自來成澗壑閒雲終
日䕶樓䑓珠簾度鶴窺金篆璧月流花送玉杯鞭石不勞蓬島
去吹簫時引鳳皇來
　王維楨
　　原州鎮西樓劉公讌集
危樓真倚白雲間霧堞隂隂合萬山地險胡塵空絶漠天遥漢
壘接重闗杯前劍罷笙歌起塞上年來乕豹閒壮觀平生今更
㡬坐升海月不知還
　喬丗寜
　　擣衣
城上秋風木葉稀城中思婦擣寒衣誰憐此夜膓空㫁獨恨經
年戌不歸聲度隴雲傳雪嶺心随闗月到金㣲相思更有殘機
錦碩逐長安一雁飛
　莫如忠
　　遊寺
香界追攀十載曽薜蘿深處翠㣲扄齊梁古跡譚雙樹水月玄
心鏡一燈山鳥㺯晴春冉冉閣雲凝碧晝冥冥投簮莫訝歸無
侣猶有逢迎白社僧
　　春日逰虞山
興在春山獨逺尋行随杖履歴嶔岑千盤磴出花間路百囀鶯
調谷口音石洞流雲蔵窈窕海門𥘉日變晴隂更臨絶巘看飛
瀑頓覺清泠洗客心
　馮惟訥
　　春夜燕張條岩户曹招隱園臨别賦贈
憶在河中别使君十年芳草怨離羣名園客共鐘聲到玉洞花
從燭影分招隱即看随杖履含香曽得侍蘭芬眀朝又向蓬池
道囬首條山起暮雲
　馮惟敏
　　曉山移榼客署詩以謝之
共是悠悠客裏身天涯相對自相親山城趨走風光轉官署徘
徊柳色新元亮有情傳緑酒鄭䖍無俸買青春清明前後霏霏
雨觸目鶯花冷笑人
　髙應冕
　　中秋草堂對月
瑶䑓月上海西頭天柱清光逼斗牛萬里雲開闗塞逈一天露
净草堂幽重門影閉陶潜宅殘夜寒生謝朓樓翻笑燈前詩酒
興角巾猶是昔年秋
　俞憲
　　登城閲士
旌旗四面接遼城霜落髙秋紫塞清五路雲霞連海氣千家砧
杵奪邊聲射鵰不數呼韓部奪馬今知驃騎名東望扶桑一長
嘯臨風真有挂弓情
　金鸞
　　清眀客京口袁両峰山樓值雨
他郷逢節正淹留海色江聲共入愁南去烟花迷椘苑北來風
雨徧揚州林深白晝常疑暮春老餘寒半若秋村酒有時來地
主野花無語對山樓
　張之象
　　送郭次甫逰華山
豪客西征太華巔三峯削出鎮金天星壇了了秦京列雲障重
重漢畤連紫氣朝凝蒼嶺上白蓮秋發彩霞邊景純髙跡經行
處賦得逰仙更㡬篇
　羅鹿齡
　　邊秋感興
半夜西風欲撼扉起看黄葉落全稀城頭片月兼霜白天際驚
沙亂雪飛漢塞兵戈連歲動胡兒羊馬望秋肥當年愛聴營州
曲此日聞歌淚滿衣
　李時行
　　石亭館與友人夜坐
客裏逢君屬暮秋别情歸思共悠悠燈前細雨催黄葉海内知
心半白頭露氣暗浮氷簟冷蛩聲偏助草堂幽欲期後㑹應難
定且對青尊一暫留
　　酬陳鳴野見寄
千里逢君問索居江空歲晚獨愁予祗縁嶺外無來雁莫道天
涯少寄書草徑秋深吟蟋蟀石池霜冷落芙蕖闗河迢逓風塵
隔两地同看月色虗
　　夏日同姚子玉費子文逰雲居寺
蒼烟白石滿空山野寺深蔵亂竹間逰客謾隨清磬入老僧長
對落花閒潭邊宿雨從龍去樹底殘雲伴鶴還盡日臨流恣幽
賞披襟坐遍石苔斑
　陳明
　　胡逸人劉使君夜訪
竹屋茆堂曲巷幽何堪仙馭下丹丘無人再識桃源路有客同
登雪夜舟眀月随君還自去清尊為我更相留䔥條湖上看秋
色十載髙吟共白頭
　靳學顔
　　九日龍岡奉同王大夫僚長
荒臺九日倍淒凉駟馬雙旌度石梁望嶽鐘聲𥘉應節洞庭木
葉盡飛霜予家魯水空凝望君指秦川是故郷倚閣斜陽正愁
絶不知黄菊為誰黄
　　草橋即席寄以騰
舊國春深草似烟年年此際對離筵纔聞桺外歌三叠已識尊
前路五千劍閣啼猿梅雨夜錦江駐馬麥秋天從今莫問西來
雁縦有風翰不到川
　劉鳯
　　送徐太史
使車朝發白雲邊萬里春帆細雨懸正憶鶯花江上月可禁楊
柳薊門烟蓬萊氣色揮毫裏漢署風流獻納前聞道聖朝行幸
少知君未擬賦甘泉
　李攀龍
　　同元羙子相公實兮賦懐太山得鍾字柬順甫
域内名山有岱宗側身東望一相從河流曉挂天門樹海色秋
髙日觀峰金篋何人探漢䇿白雲千載䕶秦封向來信宿藤蘿
外杖底西風萬壑鐘
　　懐子相
薊門秋杪送仙槎此日開樽感歲華卧病山中生桂樹懐人江
上落梅花春來鴻雁書千里夜色樓䑓雪萬家南粤東吳還獨
徃應憐薄宦滯天涯
　　同張滑縣登清風樓
層樓落日倚蹉跎眀府髙軒載酒過檻外秋隂開大陸簾前樹
色散漳河關門紫氣臨燕滿風雨青山入晋多我醉欲裁王粲
賦故園戎馬近如何
　　郡城樓送眀卿
西來山色滿城頭東望漳河入檻流傲吏歲時頻卧閣故人風
雨一登樓亂離王粲逢多病著作虞卿老自愁君到長安相問
訊誰憐五月有披裘
徙倚髙樓問索居故人湖海意何如樽中十日平原酒袖裏三
年薊北書大麓夏雲當檻出石門寒雨過城踈眀朝逺道空相
憶那得仍停使者車
　　登黄榆馬陵諸山是太行絶頂處
太行山色倚㠝岏絶頂清秋萬里看地坼黄河趨碣石天廽紫
塞抱長安悲風大壑飛流折白日千厓落木寒向夕振衣來朔
雨闗門蕭瑟罷慿欄
西來山色照邢襄北走并州擁大荒巨麓秋隂沙渺渺石門寒
氣雨蒼蒼天邊睥睨懸句注樹杪飛流挂濁漳揺落故人堪極
目朔風千里白雲翔
　　除夕元羙宅
蓬萊佳氣舊霏㣲把酒千門朔雪飛繾綣綈𫀆回夜色縱横綵
筆動春暉何來天地愁相向自信風塵意不違漢主眀朝還受
計君㸔五馬賜金歸
　　上郡
叱馭何來絶塞逰獨㸔山色向新秋人家漸出層厓上客路髙
盤㫁壑流朔氣忽随風雨至孤城長傍夕陽愁五原子弟輕烽
火馬上談經半白頭
　　人日答汝思
濁酒𥘉開栢葉新醉來髙枕任風塵十年闗塞愁中客此日江
湖病裏人青鏡欲催潘髩改綵花空剪漢宫春即今萬事抽簮
外唯有浮雲傍角巾
　　題徐方伯眀月軒
傲吏髙齋海岱開長留眀月照池䑓白雲湖上秋何處鴻雁樽
前客自來寒色玉壺堪徙倚流光華髮與徘徊西園諸子俱能
賦獨譲應徐鄴下才
　　杪秋登太華山絶頂
縹緲真探白帝宫三峰此日為誰雄蒼龍半掛秦川日石馬長
嘶漢苑風地敞中原秋色盡天開萬里夕陽空平生突兀看人
意容爾深知造化功
徙倚三峯峯上頭蕭條萬里見髙秋蓮花直撲青天色玉女常
含白雪愁樹杪雲霾沙漠氣岩前日暈漢江流停杯一嘯千年
事不擬人間説壮逰
　　殷太史正甫至白太山為贈
眀堂天子昔登壇御道風流擁漢官海色逈臨三觀動春隂不
散五松寒白雲忽向封中出玉牒誰從箧裏看此日滿朝求禅
草相如早晚入長安
　　又作此問正甫
上宫春色自何年阿閣神房㡬洞天囊裏定携三秀草懐中曽
擬四愁篇射牛漢蹟今猶在繫馬吴門似杳然七十二家論祀
典還朝可奏聖人前
　　夏日襲生過鮑山樓
長白山人本種田談經丰住㟙湖邊擕來滿甕春城酒乞得諸
生月俸錢倚檻四髙滄海氣銜杯一望縉雲天尋常雞黍休嫌
薄不淺交情二十年
　　白雪樓
伏枕空林積雨開旋因起色一登䑓大清河抱孤城轉長白山
邀返照廽無那稽生成懶慢可知陶令賦歸來何人定觧浮雲
意片影漂揺落酒杯
　　寄題子與使君薜荔園
太守為園自一丘遥看薜荔接滄洲醉來忽下湘君淚賦罷深
知楚客愁黯淡欲飛天目雨蕭條猶帯洞庭秋惟應日共蓬蒿
長安得聊從仲蔚逰
　　寄題元羙蔵經閣
岧嶤飛閣大湖傍有客繙經日滿床白馬尚留霜練影彩毫應
帯雨花香當年張掾生秋興何處支公坐道塲君自風流兼二
子呉門極目正茫茫
　　題周天球小像
落魄呉門五十春嬾從髙閣畵麒麟此中墨客争知妙何處詞
人更有真白眼自宜置丘壑紅顔元不染風塵東墻休掛喬家
女夜恐周郎作後身
　　九里松圖為馬侍御作
武林佳氣日蕭蕭夾道長松入望遥黛色縂疑天目雨寒聲不
辨浙江潮含淒風自枯鱗起倒影雲随偃盖飄非值有心同竹
箭懸蘿争敢附髙標
　　送陸從事赴遼陽
御苑東風吹客過共看芳草有離珂西山晴雪鴻邊盡北海春
雲馬上多地險時窺玄莵郡天驕夜遁白狼河知君幕下參髙
畫諸将何時議止戈
　　上朱大司空
河隄使者大司空兼領中丞節制同轉餉千年軍國壮朝宗萬
里帝圖雄春流無恙桃花水秋色依然瓠子宫太史但裁溝洫
志丈人何减漢臣風
　　和梁憲使過密咏天仙宫白松
孤根一托蕋珠宫不與苕華粉黛同夜暗龍鱗􁋚自照天清鶴
影望來空條封姑射千秋雪盖擁蘭䑓萬里風非為子雲能作
賦誰知玉樹本青葱
　　崔駙馬山池燕集
主家池館帝城隅上客相如漢大夫十里芙蓉迎劍舄一樽風
雨對江湖橋邊取石鯨飛動臺上吹簫鳯有無向夕不堪車馬
散朱門空鎻月眀孤
　　送豐城杜少符謫滇南
共惜投荒萬里天當朝起草事空傳主恩緑髩神仙尉客夢青
雲侍從年盤水秋帆開瘴癘黔陽春樹隔風烟孤臣自有豐城
劍遥夜思家向斗邊
　　元日早朝
禁城春色引朝天接跡䕫龍近法筵雲裏金莖通御氣宫中玉
樹隱祈年西山亭障遥臨薊朔漠旌旗滿䕶燕聞道至尊歌白
雪小臣還獻郢人篇
　　𥘉春元羙席上贈茂秦
鳳城楊柳又堪攀謝眺西園未擬還客久髙吟生白髪春來歸
夢滿青山眀時抱病風塵下短褐論交天地間聞道鹿門妻子
在祗今詞賦且燕闗
　　韋氏池亭同元羙子與子相賦
貰酒新豐觧佩刀相逢意氣為君豪孤亭晝敞松杉色亂石青
含薜荔髙自向風塵偏勝蹟豈令湖海傲吾曹從他桂樹山中
發招隱何勞更反騷
　　送吴人陸之箕
客有登䑓賦逺逰薊門金盡坐髙秋緫憐岐路無知已不向風
塵為白頭木落毘陵㸔過雁月眀張翰倚扁舟未将簮􁀍論多
病草色姑蘇到自愁
　　立秋日登宣武門樓
萬里銀河接御溝千門夜色映南樓城頭客醉燕山月笛裏寒
生薊北秋胡地帛書鴻雁動漢宫紈扇婕妤愁西風眀日吹雙
髩且逐飛蓬賦逺逰
　　神通寺
相傳神刹朗公開千載金牛去不回𥘉地花間蔵洞壑諸天樹
杪出樓臺月髙清梵西峯落霜净踈鐘下界來豈謂投簮能避
俗将因卧病白雲隈
　　寄贈元美
黄金臺館鬰蒼蒼逰子髙秋搃㫁膓萬里浮雲愁北海千山朔
氣壓漁陽風塵未老江湖色宫闕新懸日月光安得與君燕市
裏和歌長在酒人傍
　王世貞
　　憶昔
憶昔父皇三出邊六龍飛雨浄胡烟天門直向隂山闢北斗翻
從南極懸鐡馬春饑填瀚海金人秋祭失祈連只今何處無亷
李野哭荒村㡬歲年
更憶南廵漢武皇樓船車馬鬰相望輕裘鄠杜張公子挾瑟邯
郸吕氏倡秋淨旌旗營細柳夜深烽火獵長楊孤臣尚有遺弓
淚不見當時折檻郎
　　送瞿師道太史使大梁周府
長安草色上鳴珂繁吹春調四壮歌太史授圭開赤社宗藩如
帯指黄河花間漢使樓船彂雪後梁園鴻雁多上客知君頻授
簡鄒枚詞賦未應過
　　月夜宿弘慈寺
夜堂趺坐轉三車倦向僧厨乞施茶露净珠光翻貝葉月寒金
色湧蓮花慿看有相吾何染聴説無生路未賖莫謂常眀須震
旦金篦已許導恒沙
　　送蔡子木守衡州
少年為郡肅清脩京洛相擕賦壮逰一去蔡邕誰倒屣可堪王
粲獨登樓挿天衡嶽層層碧遶郭湘江細細流莫向秋風悲日
逺長沙今得比中州
　　台郡兵起有感
平生五嶽意相親圖裏天台指避秦豈謂乾坤歸戦闘遂令湖
海人風塵時平不獨輕前軰難起𥘉聞遣大臣回首國恩環珮
裏百年誰見請纓人
　　登金山
山秋木葉翠将收憩棹扶携到上頭天柱中懸南北影海門西
拒古今流層雲錫響空王座落月珠眀帝女㳺便欲休餐旬日
住千帆風色使人愁
　　病甚懐于鱗却寄
蕭條殘日罷􁋚杯寒入楓林夢乍廽吾已河山甘付骨汝從天
地更論才途窮萬事輕相譲意盡千秋莽自哀藥餌漸扶雙眼
在未煩驚策素車來
　　懐于鱗
燕京歲晚競鳴珂郢雪春來㡬和歌尚有乾坤容汝在空留日
月向人過雲横大麓低平野天坼飛流墮濁河滿目黄金饒漢
吏千秋屈宋自堪多
　　同省中諸君過徐丈
詞客真同河朔逰主人偏觧孟公留髙城雨過凉生席殘夜花
眀月滿樓紫玉行杯彈出塞紅牙催拍按伊州更憐少日閶門
侣菱葉芙蓉湖上舟
　　送張肖甫徴金嶺西便道還蜀
薊門擐甲待胡烽海内軍須不自供赤羽去看新使者黄金歸
􁒐大司農界標銅柱天垂盡人過蒼梧瘴㡬重聞道壮逰仍衣
錦春來車馬醉臨卭
　　由塞外歸夜宿城西遇子相有作
大漠風塵使者廽片虹秋色故人來髙歌驟立荆卿髮萬事都
深阮籍杯聞道江湖新逐客却論天地故憐才誇君並馬邢㐮
道彩筆參差大麓開
　　于鱗邀登郡樓
使君杯酒一登樓倚檻蕭條木葉愁不盡天風吹大陸何來嶽
色滿邢州匣中星動雙龍夜柝裏寒生萬馬秋為問郡曺諸記
室㡬人能並李膺逰
廽轉丹梯八斗文岧嶤飛閣頫氤氲尊前樹裊漳河色檻外鵰
盤大鹵雲矯首風塵驅混合撫膺天地劃中分狂來披髮歌相
和清角人間未可聞
　　泉亭春夜泛舟
離宫疊島象瀛洲飛盖仍追鄴下逰樹裏晴雲迷畫舫城邊春
月吐朱樓鯨鬐漸隱千年石龍首新䟽九折流莫恠仲宣先辟
席諸君賦豈减應劉
　　提兵安東海上大閲
親提千騎向東方劒客材官盡束装桃葉𥘉衘珠勒馬梨花半
吐緑沉槍拍天濤擁軍聲合駕海雲扶陣色揚莫咲書生無燕
頷斗來金印出眀光
　　答張㓜于
十年曽識鳯皇毛囬首風烟夢寐勞書到闗河雙玉案賦成湖
海一綈𫀆握中眀月誰相貴曲裏青山且自髙聞道漢廷推仲
蔚莫令秋思滿蓬蒿
　　登岱
軒轅皇帝有髙䑓鞭石千秋輦道開匹練天縈吴觀出金泥日
射漢封廽西盤瓠子河如帯東挂扶桑海一杯誰為登壇論王
氣祗應塵丗有仙才
翹首精神欲奮揚㡬從開闔見隂陽千厓忽敞中原日六月長
飛使者霜在昔鈞天青帝坐即今封地白雲郷還應五嶽都㳺
徧乞取安期火棗嘗
尚憶秦松帝蹕留至今風雨未全收天門倒冩銀河水日觀翻
懸碧海流欲轉千盤迷積氣誰從九點辨齊州人間處處㐮城
轍矯首蒼茫逈自愁
壁立芙蓉萬古看削成松檜隱髙盤中峯翠壓徂徠色絶頂青
收碣石寒梁甫吟成還自和茂陵書就欲誰干依㣲白馬吴閶
在欲向秋風問羽翰
　　答徐汝思
平原傳客至瓊瑶况有清尊破寂寥應謂酒人輕歲月不将詩
筆傍雲霄悲歌碣石虹髙下擊筑咸陽日動揺去矣使君湏自
愛莫因纍叟厭清朝
　　得徐汝寜子與書云刻余擬古詩因答
憔悴悲吟大澤邊雙鴻忽下破春烟青山欲老潜夫論白雪虚
傳和郢篇萬里故人殊健在中原風色尚蒼然相逢倘問行蔵
事自種要離墓畔田
　　答于鱗
歲宴天髙首重廽中原萬里一書來峥嶸未病驚人筆黯淡長
浮避客杯雁後江湖開氣象燈前風雨失時才自憐身隱文焉
用縱有㣲吟懶向裁
　　寄題于鱗白雪樓
平楚蒼然萬木齊嵳峩飛閣岱雲低峰頭玉蕋春長在檻外金
莖夜不迷賦就梁園無左席書來郢曲有新題何人强責元龍
禮不遣清尊我軰携
伏枕清秋海岱寛髙樓中擘俯蒼烟同雲不盡千家曉寒月長
開萬古妍天上㡬看新玉樹山中端合老朱絃誇他信羙仍吾
土句就還應両地傳
　　贈陸生
翩翩裘馬俠兒風青眼人間計未窮早歲散金收劒客中年飱
玉禮壷公顔從熊鳥方中駐樽向魚龍戯裏空日月任他雙轉
轂江湖随意一飄蓬
　　重登金山作
蒼藤絶巘鎻丹寮忽有鍾聲至泬寥萬堞對分天塹色千檣争
上海門潮雲低雁鶩行時㫁日落黿鼍卧轉驕屈指舊㳺君莫
哂十年吾豈愧漁樵
　　寄耿中丞子承
黄龍東去海雲低玄莵城頭烏夜啼帳下青羗新屬國軍中白
馬舊安西牙旗月擁諸陵出甲帳天廽萬雉齊最是駝酥争捧
處不妨飛捷醉中題
　　寄許殿卿相國
設醴君仍上客行和歌予但酒人傍中原劒色寒相慕獨夜琴
心惋自傷賦就三春梁苑雪書成五月薊門霜唯餘徑寸㷀然
在岐路人間未可量
　　過新河呈大司空朱公
日出烟空匹練飛大荒中劃萬流依連山盡壓支祈鎻逼漢疑
穿織女機九道徴輸寛氣象六軍容物逈光輝甘棠欲讓金隄
柳曽䕶司空却盖歸
　　登黄榆最髙處
太行無際碧天愁榆塞褰帷萬古收紫氣東盤滄海出黄河西
抱漢闗流櫜鞬忽動雙鴻暝刁斗頻敲萬馬秋薄伐到今仍列
戌教人無頼説并州
托馭當年惜未同叱車今旦指秋空千峯競吐嵳峩日萬木長
交惨淡風滴慱髙疑唐舊戍虒祈逺是晉新宫亦知雷雨非全
妬不遣人間句並雄
　　𥘉冬日扵邯郸叢䑓餞朱太僕
天寒大陸吐叢䑓倚酒雄風亦快哉紅日逈從漳水墮白雲紛
阻太行廻空城竟暮無鳴瑟俠客千秋付舉杯此去君王湏問
駿莫言曽見劇辛來
　　真定陳使君邀飲大悲閣
恒陽霜後洗嵳峩寳界横開窣堵波萬里悲風吹大陸千山落
木下滹沱尊前暝色靈鶖破坐裏邊聲法雁過不是摩尼能夜
烱自來和璧趙王多
　　由錢唐門度六橋
拂􁐟鶯啼出谷頻長堤天矯跨蒼旻六橋天濶争虹影五馬颷
輕散麯塵碧水乍揺如轉盻青山𥘉沐競舒顰莫輕楊柳無情
思誰是風流白舍人
　　贈臨淮李小矦
誰是平陽第一勲五陵裘馬盡輸君雕弧甲夜彎秦月彩筆商
秋犯楚雲樂府争傳都尉句孤兒别屬子矦軍他年自掃燕然
石不待班生為勒文
　　九日省中諸公􁬸逰両髙遇雨不遂小酌靈隱
秋山鐃吹擁登䑓龍蔵含雲鬰未開天際两髙風雨色客中重
九弟兄杯茱茰挿罷偏成感竹葉飛時不待催昏黒上方那可
到諸君虚有大夫才
　　秋夕同羅大叅李憲副㑹王眀輔方伯園亭
西北風塵眼暫空東南名勝跡還同杯行三雅知從伯劔出雙
龍乆譲雄徃事半殘紅燭後寸心全向白頭中譙鍾又動難分
手人丗于今似轉蓬
　　金山與送者飲别登舟作
江天髙閣倚傀俄惜别猶呼金叵羅送客總歸唯月在㳺人欲
老㭐山何才聞出夾吴音少稍入中流楚調多争道壮逰官亦
得不知吾意已蹉跎
　　登天池囬望下方俄而晝晦
勝地𥘉慿一杖收正驕吴楚落雙眸千峰盡裊香爐氣九派平
拖瀑布流忽暝乾坤垂混闔欲歸身丗半沉浮佛燈縦出難為
照天眼雖尊不破幽
　　送王太史胤昌冊封闗内便道省夀太夫人
玉節新從北極開彩衣仍出尚方裁猶龍紫氣将西度如帯黄
河自北來嶽色晝晴廽菡蓞珂聲春曉散蓬萊稱觴不貸夷門
酒分得君王露一杯
　　同舍弟邀汪伯玉仲淹兄弟㳺蓮花庵
帝城西北有蓮宫水檻氷壷面面通甘雨跳珠千葉上法雲垂
綺百花中詩携愛弟藍田侣酒許徴君白社風莫向幻人論色
界望來烟景坐來空
　　敬羙自秦來鄖談登華山之勝有作
蕭蕭倦馬出藍闗恠爾烟霞滿客顔見踏青霞尋勝去髙從白
帝問真還毫端彩自金天掌眉際寒分玉女鬟幸是茅龍元有
二若為相引離人間
　　與敬羙登太和絶頂
無妨蠟屐並登危碧漢泓澄欲四垂極北三尖疑華掌天西一
抺是峨眉靈風暗送雙成管宿霧𥘉收玄武旗已是壮逰殊未
快何如納節領真祠
　　和合驛
十年塵暗薊門樓萬里風來漢使舟挂席畫移横海日鳴橈秋
蕩大河流孤城奏角黄雲合逺戍逢砧白雁愁吾道豈應長躑
躅乾坤此去有滄洲
　　髙司農趙憲使共㳺崆峒山
搔首狂吟破渺茫坐當雲色㨿胡床風廽鼓吹填哀壑日擁旌
旗颭大荒息甲晝閒都尉府飛芻春滿度支章毋輕北望投杯
意使者長纓請未央
　　将㫁文字縁作此
春來約畧保殘身第一先教筆硯塵不出幸逃歌鳳句空言羞
慱愛龍人氷絃㫁盡琴心顯蘚匣埋深劍氣真㑹得維摩法門
意孤峰何處不嶙峋
　　夜與諸公飲大雄殿前銀杏下得月有作
平楚蒼然暝未開暫依髙樹共徘徊一珠陡自中天湧萬象紛
從下界來㣲􁛰不妨呼米汁晚參何幸傍經䑓諸賢不置支公
坐寂黙誰窺許掾才
　　飲魏公南園作
甲第芳園冠帝京上公髙宴聚星卿毬場地貴堪金埒幄榭花
繁似錦城按無别呈廽鶻隊吹簫俱作鳯皇聲莫将泉石輕為
品曽覩先皇帯礪盟
　　魏府三錦衣北園同方司徒宴逰作
青山逺出鳯䑓分􁰈窱逶迤逈不羣行處蒼虬時一攫坐來黄
鳥數相聞䟽成曲沼因蔵月别起髙樓擬借雲若問主人何所
似魏家公子信陵君
　　徐二公子􁬸與陸司冦吳司空游東園
六月氷壺生晝凉矦家池館勝平陽樓頭霽色開鳷鵲臺上新
雲似鳯皇客詫郇公厨味好人驚衛尉厠衣香不煩投轄深相
挽小舫清油繫緑楊
　　徐九公子園亭即事
分竇斜通宛轉廊壺中山水待長房輕雲入坐籠朱閣小雨将
歌逗畫梁客重不虚公子席花嬌欲施令君香已教晝漏遅遲
報猶自貪聞子夜長
　　徐大宗伯同唐張婁三子見餞至新洋江始别
新洋江口好停舟淡月籠烟破暝愁君卧可能忘象闕予行終
擬問莵裘嬌歌易作雙青眼别酒難禁两白頭縂是秣陵多勝
地却慚人喚鳳皇㳺
　　為王大宗伯題五指參天峯
東南欲盡覺天寛矗立髙參障海瀾掩日脩羅雲外掌摩空銅
狄露中盤削成華嶽峯峯出冩出郇公朶朶寒寄語地靈黄學
士九重今借指南看
　　玉蘭花
結綺張星曲未䦨開簾一笑萬花看霓裳夜色團瑶殿露掌清
暉散玉盤自是藍田通别種不同湘浦怨春寒揚州觀裏空如
雪争似儂家㡬樹殘
　　海棠花
簾幕沈深白日長一枝嬌艶占流光輕盈着雨難禁態縹緲縈
烟欲㫁膓全似太真𥘉起睡㣲輸合徳有生香昌州應是施龍
腦莫恠當年刺史狂
　　佛見笑
曼陀優鉢縂堪疑上苑何由借一枝爲問天華拈法處可當迦
葉破顔時給園𥘉果𥘉知難結色界孤根未可移肯爲東君怨
揺落因風片片浴香池
　　水僊花
瑶池消息路還通謫籍𥘉分弱水東吟罷氷壺秋片片摘殘珠
蕋夜叢叢霓裳舞奪唐宫月紈扇歌留漢殿風零落總如交甫
佩漢江清夢曉來空
　　蟠松
峭蒨青葱滃不消蒼然嶽色滿庭臯虬髯欲振千林月鳳吹遥
翻萬壑濤摧挫氷霜心自保屈盤霄漢意徒髙堅貞欲有劉生
詠憔悴逢人用觧嘲
　　佛手柑
萬里烟波貢越船上元燈火禁中傳嶽蓮遥聳排空迹金粟曽
看授記年自有色香通妙諦欲将清苦味真詮漢宫虚擢銅仙
掌消渇文園病未痊
　　畫眉
驕飛𥘉傍上林春百舌黄鸝闘巧頻白雪似侵風裏調青山仍
隱畫中顰争誇京兆雙彎嫵别取成都十様新豪興未除吾計
得平陽歌舞不須人
　鴛鴦
翠領文綃淺着緋軟波芳渚自依依生憐簫史前身是長向韓
朋故塜飛璧月聫窺秦殿瓦銀燈雙上竇家機烟波最好翻新
曲聴罷吴儂並手歸
　　白燕
掠水穿花拂畫梁此星方合字瑶光珠簾不辨差池影玉樹長
銜旖旎香眀月張樓衣是素昭陽趙殿粉為粧零陵一片無情
石巫女風多也學狂
　　猿
何處翩翩白面郎曽從説劍學穿楊懸厓百尺能通臂過峽三
聲早㫁膓啼入商秋天似水坐當清夜月如霜欲将煩惱消除
盡銜果還湏禮法王
　王丗𢡟
　　寄題白雪樓
青山卜築傍松筠此日南樓屬興頻地敞風雲懸自合天横海
嶽望常新尊前色借齊宫曉賦裏聲囬梁苑春莫恠鹿門常謝
客未堪雙眼向巴人
西北髙樓天際㸔羙人清夜自慿欄悲風忽送雙鴻起飛霰遥
從萬樹殘綵筆縦横摇岱色綈𫀆䔥瑟上春寒登髙莫作江南
望郢曲于今和正難
　　横塘春汎
吴姬小館碧紗牕十里飛花點玉缸蠟屐去尋芳草路青絲留
醉木蘭艭山連暮靄迷前浦雲擁春流入逺江棹裏長干聴一
曲烟波處處白鷗雙
　　𥘉春雨中集俞元海飲
青尊落日帝城邊一曲長干醉裏傳柳色暗歸春酒緑雨聲寒
並夜燈懸為郎也是稱蘭省有婦從他笑秫田莫恠入門須盡
興相逢何處不堪憐
　徐中行
　　喜于鱗至
咫尺闗門紫氣層滹沱千騎踏寒冰褰帷雪色廽雙闕擊筑春
星動五陵肝膽詎從詞賦見聲名戓藉璽書増亦知元禮龍門
逈却恠當年醉裏登
　　送元羙出塞
柳色春深五鳳城眀光使者授長纓風雲六傳從天下鼓角千
山出塞行豐劒晝摧恒岳色郢歌秋折大河聲何人為掃燕然
石萬古寜留爾軰名
　　送于鱗還郡
計吏雄才寵漢官還驚五馬出長安壚頭春入燕山色匕首風
生易水寒三輔黄金眀主問千秋白雪丗人看太行不厭髙齋
客横笛休吹行路難
　　寄題李于鱗白雪樓
寥廓誰論碣石官千秋作者此樓中自非海岳開天造安得文
章有國工撫軫陽春廽黯淡揮毫寒色散鴻濛杜門莫恠常髙
卧郢調人間未易同
駘蕩深知宋玉才層樓髙倚岱宗開月含雙掌雲邊出濤擁三
山海上來梁苑賦成誰授簡郢中歌罷自銜杯側身東望飛揚
甚乗興焉能信宿廽
　　汝寜表䑓作
蒼然一望盡中原天柱髙標逼斗垣清夜衆星臨汝頴黄河分
派出崑崙風前獨立南陽嘯花下頻開北海尊授簡使君文雅
地何如枚叔賦梁園
　　寄答廣陵歐文學
蕪城客夢滿江臯千里懐人尺素勞箧裏夜光南海月賦中秋
色廣陵濤談天寧復如燕市翫丗何妨似馬曹念爾最憐中散
調知音寥落好誰操
　　歐廣文苜蓿齋
苜蓿齋清海月懸桂枝新發蚤秋天小山自喜留詞客微禄猶
堪給酒錢䨇劍並傳歐冶出孤琴曽是廣陵傳相逢片語能捐
疾不是觀濤已霍然
　　逰荆溪張公洞
迢迢複䄂倚髙天百尺危梯入紫烟赤日洞門吹積雪青雲樹
杪掛飛泉潮生壑底三江應霞起壷中五嶽懸一自仙翁冲舉
後黄金大藥有誰傳
　　王元羙使雲中時李于鱗在秦
風塵大漠擁登壇眀月雙鈎出塞看天落黄河蟠廣武書飛白
日走呼韓蔔萄夜醉千山色苜蓿秋嘶萬馬寒此去李君堪極
目闗門紫氣滿長安
吴國倫
　　鄱陽湖
欲向匡廬卧白雲宫亭水色晝氤氲千山日射蛟龍窟萬里霜
寒雁鶩羣浪擁帆檣天際亂星臨吴楚鏡中分東南歲晚仍鼙
鼓莫遣孤舟逐客聞
　　屠使君髙齋
廬州郡閣與雲齊卧閣停雲白日低峰擁耆闍浮海上地臨金
斗壮淮西相看春色杯應滿况是風塵手共携莫問年來遷客
路乾坤處處使人迷
　　寄于鱗
萬里悲風吹暮笳逐臣猶自傍京華裁書欲寄孤生杜謝病曾
營五色瓜馬上山眀青海月夢中春老赤城霞可憐舊社諸兄
弟只似河橋楊柳花
　　徳州徐憲使汝思招飲
歧路巾車避客過平原春色奈君何論文豈敢咻齊傳對酒聊
能縦椘歌風起雁聲寒赤塞沙蒸日氣暝黄河不辭永夜呼盧
醉此㑹乾坤縂未多
　　寄元羙塞上
王郎別我未銷䰟六傳飛揚出薊門鼓角秋聲廽地軸佩刀寒
色照天閽馬肥苜蓿黄金勒客醉葡萄白玉尊囬首中原風雨
過不知揮淚向誰論
　　黄鶴樓
黄鶴仙人去不囬漢家樓閣自崔嵬千帆雨色當窓過萬里江
聲入座來雲夢天低湘女怨洞庭葉小楚臣哀西風何處聞長
笛亂落梅花到酒杯
　宗臣
　　眀卿席上賦
白馬黄金事冶逰薊門春色搃堪留一尊破爾青山夢萬里懐
人落日愁鸚鵡舊悲湘客賦鷫鸘𥘉典漢臣裘酒䦨忽聴孤笳
越膓㫁胡雲出塞秋
　　送熊守之太倉因便省覲
羡爾新分刺史符南方千騎亂平蕪瀟湘天濶春歸楚震澤風
髙曉入吳父老㡬年憂戦伐使君到日問樵蘇薊門舊侣能相
憶八月雙鴻起太湖
　　旅懐
逺塞風髙暮角哀浮雲終日去燕䑓百年駿骨逢時晚十月鴻
書隔歲來錦水即從巫峽出青山定向劍門開獨傷人事多留
滯萬里停雲日㡬廻
　　登觀音山
一上孤峯眺大荒吴山楚水共蒼茫雲間棟宇垂天渚江上黿
鼉吹石梁絶壁晝開風雨色㫁崖秋挂薜蘿長吾将從此尋瑶
草黄鶴翩翩歸帝郷
鹿塞戈鋋血未乾龍庭烽火報長安擬擒可汗先開幕欲拜嫖
姚更築壇青海月眀胡馬動黄榆風急皂雕寒材官羽騎多如
雨夜夜旄頭倚劒看
　　燕䑓感秋
薊北風烟驚壮心感時偏覺二毛侵功名空羡虞卿璧丗事徒
髙季子金戦後闗山生暝色雨餘城郭澹秋隂即看節候堪杯
酒徙倚聊為越客吟
　　送莫祠部督學桂陽
獻歲星軺出漢京南中鳥道入雲平遥經遷史浮湘歲肯譲文
翁化蜀名戀闕夢懸春署月登髙詩滿夜郎城莫嗟萬里風烟
逈攬轡應憐報主情
　　送羅山甫還潤州
羅含長嘯出燕都負笈空蔵五嶽圖搔首風塵悲燕雀浪逰詩
卷滿江湖人憐玉樹秋雲逺家對金陵海月孤為問戴顒棲隱
處烟霞還似昔年無
　　送陳山人自真州還越中
客子将歸夢若耶烟波深處隱淪家相逢一滯淮南桂别後應
迷洞口花瀑布晴摇青嶂雨飛梁朝映赤城霞越中山水多佳
䴡莫歎漁樵老歲華
　　姑蘇懐古
看山㡬日到吴中逰客登臨感慨同金氣蹄荒靈氣滅水犀軍
散覇圖空春歸茂苑烏啼月花落横塘蝶怨風誰識倦逰心獨
苦扁舟長憶五湖東
　　王元羙席上賦得懐羅浮
縹緲丹梯萬仞餘風塵囬首列仙居石樓積翠臨滄海鐡柱飛
泉挂紫虗鸞鶴凌霄時自度松花滿地日堪鋤何當歸訪葛洪
去四百峰頭好結廬
　　出郭小園
澹澹波光漠漠天汀蒲沙柳故依然驅馳未卜冝瓜地貧病猶
營種秫田杜宇聲殘花似雪鵓鳩啼急雨如烟朋游共棄稽生
嬾誰棹江湖載酒船
　　春日病起得家書有感
苑柳宫槐生曉烟起看佳節倍堪憐天涯尺素經殘臘客裏分
隂似小年愁病可堪歸雁後春心空負落花前西山爽氣朝來
好擬把琴尊眺逺天
　吴維嶽
　　贈繆俊徃令樂亭
春眀飛舄向盧龍四十承恩出漢宫玉軫獨携千里外金樽相
送百花中鳴秋鼓角秦城月破虜旌旗朔塞風莫咲為郎慕竒
節生來弧矢碩輸忠
　張佳胤
　　夜投平凉留寄漢中分守甘五
棧雲寒滿黒貂裘虎豹闗長使者愁西嚮青天懸蜀道東來白
雪擁吴鈎猿聲一夜清霜阪月色千峰古戍樓獨坐空山正無
頼居然江漢想風流
　　登函闗城樓
樓上春雲雉堞齊秦川芳草共萋萋聲知雨後河流急青入窻
中華嶽低客久獨慿三尺劔時清何用一丸泥登髙眺極郷心
越關樹重遮萬嶺西
　李先芳
　　雲岑閣
天畔登樓俯翠屏萬山廽合抱巖扃城憐虎瞰風蕭瑟地擁雲
岑晝杳冥雨後嵐光摇粉堞潮來江氣滿青萍慿髙已覺郷心
切何處秋蝉不可聴
　　滕王閣
髙閣嶙峋攬上㳺還将歌舞向東流慿軒作賦何年事逺水長
天萬古愁鳥外片帆生極浦雨中芳草遍青洲江湖滿地無舟
楫天畔何人獨倚樓
　　送沈太守之潯州
萬里褰帷豈薄逰鬱林乕竹漢諸侯郡憐勾漏三山逈城壓黔
江二水浮卧閣倦題青玉案行春遥繋木蘭舟蠻烟瘴海鴻難
至珍重炎方桂樹秋
　　送王侍御廵甘肅
君王西顧重籌邊繍斧衝寒出酒泉絶塞倒懸青海月長風吹
㫁玉門烟羗兒夜奏燉煌樂宛馬春嘶苜蓿天何用先聲報韃
旦霜威昨已到秦川
　　太液池春望
金海恩波向曉凝玻璃千頃碧澄澄半空夜落眀河水二月春
流太液冰帳殿樓船天上坐御溝楊柳鏡中凭廣寒更出蓬瀛
外百丈虹橋挂玉繩
　　白燕
昭陽宫裏洗新粧粉黛三千枉㫁膓不是樓臺凉似水那教毛
羽化為霜河邊度影銀生色花裏􁋚泥玉作香莫向衆中誇素
質蛾眉妬殺雪衣娘
　余應舉
　　夜飲萬考功宅
萬里重鳴闕下珂故人門徑復相過薄逰可奈紅塵甚不飲其
如白髮何仙掌秋風寒欲冩客懐眀月醉還歌功曹見説閒書
記懶嫚誰曽叔夜多
　張九一
　　陪熊憲副登秭歸樓
城頭月出照髙堂城下江波白練光驚鵲頻翻巫峽樹征鴻遥
度洞庭霜庾公自愛乗秋色王粲深悲滯異郷為借天風吹玉
笛招呼黄鶴共翺翔
　魏裳
　　送髙伯宗還楚
文園多病轉相親摇落秋風白髮新寂寞潘輿傷　賦淒凉郢
調倦逰人雨聲萬壑懸江樹暝色孤帆落漢濵此去烽烟開北
極側身天地更沾巾
　　夏夜于鱗山樓
濁酒髙樓暑自清凌雲詞筆意崢嵘星辰倒挂青萍色山水凉
生緑綺聲賦入甘泉通御氣人傳河朔見交情知君庾亮多幽
興長嘨胡床坐月眀
　　春夜與于鱗宿龍洞山賦
握手千山意獨親飛揚不似在風塵彩毫自照驪珠色緑酒還
傾郢雪春芝艸舊傳安漢客桃花猶識避秦人途窮且莫悲車
轍一醉能令萬象新
　　白雪樓
郢調淒凉思轉幽卜居還倚鮑山丘乍疑海氣能為屋不道仙
人獨有樓乗興好看眀月上登髙長嘯白雲秋琴心自在誰堪
識且聴巴人下里謳
　謝榛
　　送龔侍御之南都
萬里天風吹鐡冠三吴秋水正漫漫匣中星動劍光白帆外霜
飛江色寒鴻雁早傳瓜步信芙蓉還傍石城看南都賦就應相
憶眀月孤尊坐夜䦨
　　送李别駕宗器
一尊聊醉濁河濵老去相知更㡬人趙瑟離聲逢雨雪郢歌髙
興得陽春自憐索駿堪酬主不是連城豈致身北上即今天咫
尺佩刀寜復久風塵
　　閒居張伊嗣見過
鄴都形勝帯衡漳風土相依即故郷閒到白頭真是拙醉逢青
眼不知狂城雲無色日将暮籬菊多花天有霜丗事慿君休浪
語此中髙卧意何長
　　秋日寄皇甫水部兼呈子循别駕
聞君遥自楚天來一别梁園見賦才摇落舊曽悲屈宋寂寥今
復見鄒枚黄河蕩日寒聲轉嵩少連雲逺色開何事弟兄俱謫
䆠西風愁對菊花杯
　　寄懐陸汝成
花前尊酒度清宵夢到春江萬里橋眀月下連秦塞逈白雲秋
盡蜀天遥自憐詞賦成多病君有聲名起聖朝應對青山弔揚
馬騷䰟千載復誰招
　　中秋無月同王元羙李于鱗賦
四野蒼茫雲霧生月華暗度鳯皇城雲間不辨銀河影樓外空
傳玉笛聲鴻雁清秋逰子意梧桐白露故園情謝荘欲賦還惆
悵今夜闗山何處眀
　　送客逰洞庭湖
相逢楚客問巴州此去揚帆湖上逰天漢長連洞庭水雲霞半
入岳陽樓低空白雁投寒渚隔浦丹楓照暮秋莫向湘君聴鼓
瑟黄陵月冷不勝愁
　　送鳥䑕山人胡丗甫西歸
愁中忽過薊門春歸騎䔥條復向秦白首全生逢聖主青山何
意見騷人隴雲朝度郷闗近渭水晴分草樹新自是揚雄多著
𫐠百年寜負舊綸巾
　　魏縣東城同陸道函張肖甫丁子學晚眺
多難逢君感慨同登臨莫遣酒杯空無端丗事兵戈後不盡交
情聚散中三晋河山低晚照千家砧杵亂秋風萍蹤無定鄒枚
老囬首梁園有㫁鴻
　　奉懐于鱗
十載交㳺滿薊門浮雲囬首㡬人存古來意氣誰當合老去文
章爾共論北極寒星揺短劍西山暮雪照青尊于今尚醉平原
館何日能酬國士恩
　許邦才
　　靈巖寺
洞壑縈廽繞梵宫諸天色相坐來同巖崖隂積千年雪鈴鐸宵
聞十里風寺抱五雲金界䴡塔銜孤月玉毫空石僧東嶺縁何
事似指蓮花問朗公
　　除夕
萬山深處石城　𪠘宇荒凉積網塵鳥雀不疑随坐起烟嵐常
為染衣巾恩懸北極天邊日家在東陵海上春　客異郷兼歲
暮倍添華髮鏡中新
　　于鱗宅送江山人
良夜琴樽興不孤萧然行色㟙山湖天涯芳草思公子雪後春
風戀酒徒那惜十千供舉白從來百萬判呼盧河橋楊柳誰堪
把况復梅花正滿途
　　白雪樓
郢人髙唱海西䑓氣味同稱絶代來客自藐姑山裏到春從巴
蜀水中來時看玉樹三秋色遥接金莖片月開顧我梁園慙受
簡慿䦨忽憶此銜杯
　黎民表
　　阻風李陽河驛
滿目川原百戦餘旅情芳草共蕭踈蒼山古堠逢秋騎野水殘
燈見夜漁地近潇湘多暮雨雁來湓浦少郷書故人憶我停雲
外惆悵烟波少定居
　朱曰藩
　　清眀揚州道中憶王端公
江花江艸净春烟北望空懐乗興船水國人家種楊柳清眀士
女競鞦韆客厨未乞龍蛇火旅食頻催犬馬年遥想風流王柱
史西䑓銀燭柘枝顛
　歐大任
　　入攝山訪棲霞寺慧光上人
蓮社曽書發碩文青山今日始尋君錫分阿耨池中水鉢覆頭
陀石上雲花落經從桐院讀燈殘鍾向竹窻聞逺公莫笑攅眉
客一入東林亦不羣
　髙岱
　　中秋集張子畏宅
風吹眀月散千家漢闕金莖綴露華砧杵秋聲連雁塞闗山夜
色滿龍沙元規興劇南樓宴博望名懸北斗槎白髮髙堂今夕
夢應憐逰子滯天涯
　　送張駕部憲使赴四川
髙城鼔角動秋聲萬里憐君擁傳行巫峽雲烟詞客興巴山風
雪故人情壮心豈謂燕䑓逈清丗還看蜀道平魚復陣圖遺蹟
在相逢他日聴論兵
　　汪正叔席上對菊别子畏
清宵虗館絶紛華霜滿髙城咽暮笳尊酒放歌俱白雪風塵愁
鬢又黄花幽懐共擬淵眀宅逺道堪憐慱望槎此日逢春多塞
雁莫言巫峽是天涯
　　秋夜送梁舍人奉使便道歸嶺南
沈沈宫漏夜霏㣲風􁮺離愁動客衣仙掌乍分秋色去征帆遥
帯月眀歸路經庾嶺梅花發天入衡陽雁影稀尊酒薊門須盡
醉眀朝空惜故人違
　　冬日戴金吾園亭
朔風吹雪晝冥冥車馬聊因訪戴停尊酒喜逢談劒地圖書疑
是草玄亭鬢從久客愁邊白竹向幽人句裏青却憶江南空别
業移文今愧北山靈
　　送徐荆州
中原形勝古荆州露冕看君此壮逰十載共淹長樂漏一麾今
賦仲宣樓雲開夢澤浮空盡天倒巴江入楚流應念故人頭盡
白風塵獨自滯貂裘
　　羅户部使黔蜀
長鋏清尊賦逺征燕䑓冰雪不勝情闗山萬里勞輸輓天地頻
年苦甲兵飛盖曉星凌劔閣孤槎秋水泛昆眀當時王馬風流
藉復　雲霄重此行
　　陳憲卿兵備井陘
大漠雲生接太行鳴蟬芳艸動離觴十年帷幄籌邊苦此日旌
旗出塞長天作重闗嚴虎豹人從三輔避風霜髙秋泜水寒烟
盡爲訪淮隂舊戦塲
　秦梁
　　雨中訪葉茂長不遇
肩輿出郭雨霏㣲爲訪幽人一叩扉去住自同猿鶴侶棲遲空
憶芰荷衣曽傳白雪歌難和向老朱絃調轉稀我欲尋君蓮社
隱江湖端可息塵機
　陳栢
　　送同年張子玉尹上饒
靈山七十二峰開茂宰風㳘况羙才千里一琴将鶴去九霄雙
舄望鳬來河梁落日驚衰柳江郭新春憶早梅自是張堪多徳
政宁聴報最上三台
　余文獻
　　送未少司成之金陵
鍾阜龍蟠赤帝庭更從北斗借文星燕䑓仙侣憐雙管白下諸
生有六經璧水細通玄武曲講堂朝對孝陵青請看梧栢參天
處翠輦當年竟日停
　劉景韶
　　九日㩗具要鎦将軍迷閣登髙有懐
蓬萊閣上劒謌豪縦酒聊舒百戦勞漠北金河歸雁㫁塞南銅
柱拂雲髙尊前霜菊浮隋苑亂後秋砧雜海濤却笑牛山空墜
淚風塵天地屬吾曹
　劉爾牧
　　漫興
意氣横生醉後歌少年猶自説三河風塵極目須長劒雲水闗
心寄短蓑霄漢只今饒雨露窮途仍是戀陽和春來莫笑柴門
僻庭樹開花滿舊柯
　吴擴
　　崔駙馬山池宴集
平陽池館接青霄閬苑瀛洲路不遥帝女巧将霞製錦仙人長
以鵲為橋樓前疊石雲生座洞裏探梅雪滿條詞客慣來陪賞
洽月明酣聴鳯皇簘
　　秋日過清江浦
西風浙淅送行舟葭菼蒼蒼接素秋一望郊原迷楚塞㡬家烟
火枕淮流天空白鳥投荒浦日暮清笳起戍樓詩劵酒杯嗟徃
事故人曽此共追逰
　王叔杲
　　宿祖堂留贈海天禅師
千年樹色帯斜暉石磴縁蘿厯翠㣲入座光風翻貝葉隔簾香
靄䕶銖衣早飛仙錫開龍界偶謁空王宿梵扉獨坐山中羣籟
寂海天秋月悟禅機
　李言恭
　　再過京山縣觀音崖
車塵十里楚江西今得髙山且暫棲湖海㡬年違故國春風两
度入招提飛泉常傍懸崔落野鳥獨蔵深樹啼為覔老僧談四
諦半樓烟月暮雲低
　萬表
　　山中酹姚太史見訪
山齋寂寂臘𥘉深披衲朝朝聞梵音我已出家惟帯髮君來聮
榻與同心天涯避地因多病幻跡随縁即故林眀月滿庭殘雪
在那堪孤棹返山隂
李元昭
　　還山柬一二隣曲
嬾逐雲逰歸舊山蕋珠翻徹掩柴闗夕陽半嶺鳥聲亂春草滿
庭人影閒緑酒且教娱野興丹砂聊遣駐頺顔懸知閬圃三花
秀不阻飛輪尚可攀
　李文麟
　　簡二兄及第
偶沾㣲禄愧踈臣却憶田園念所親萬里還郷常在夢一身作
客㡬經春天邊逺樹迷征路江上歸帆只送人坐對謝家池畔
草悽然吟就一傷神
　方攸躋
　　春日同顧山人陪汪中丞登西塔
中丞出郭擁朱輪指點千峰把酒頻竹裏振衣尋窈窕尊前染
翰倚嶙峋樓䑓晝入諸天色花柳晴開下界春此日招􁬸偏勝
蹟江湖獨愧白綸巾
　方新
　　施恒齊工部卧病省中詩以問之
仙郎何事不朝天偃蹇風塵病未痊花下焚香鶯共坐省中欹
枕月同眠相如賦興愁偏好杜甫詩名瘦益傳我亦東窻剛病
起緘書為寄白雲篇
　　望華
三峰鼎峙薄雲霄俯瞰神州萬里遥水折黄河雄北紀山連秦
嶺直中條石羊遶榻終能化舜鶴臨軒若可招底事塵寰常跼
蹐擬将孤劒倚岧嶤
　　自洮州再入南安
隴西開郡接蕘戎王路清夷萬里通帯甲河山仍漢業臨邉車
馬自秦風岷江月落魚龍静渭水雲寒鳥䑕空翹首天顔違咫
尺㡬時還奏未央宫
　王用章
　　叢䑓
趙王䑓榭與雲齊獨躡丹梯望不迷恒岳北來秋澹澹漳河東
下草萋萋當年祇服人空逝此日荒林鳥亂啼自是登臨多感
慨凉風况復夕陽西
　　鄴城懐古
魏武雄才孰與同驅馳一劍眇長虹皇圖割㨿鑾輿逝覇業消
沉繐帳空銅雀荒䑓低夜月西陵逺樹𧺫秋風傷心更是漳河
水依舊潺湲流向東
　栗應宏
　　龍山中行漸及幽邃
晴巒逺近草烟濃屨杖逍遥丗外蹤採藥偶然逢異境看雲不
意入羣峰橋邊父老成黄石山上仙翁是赤松自覺漢隂機已
息兹逰麋鹿遂相從
　陳鶴
　　卧病雙溪山館見月寄張有功
溪邊桑柘映雙流病裏蕭條賦四愁坐雨㡬宵方見月别君一
日已成秋山深倦鵲猶依樹風静飛螢自上樓託迹文園須共
遣莫因郷國歎覊留
　莫是龍
　　顧仲方招隱園
清秋乗興訪名山巖壑蕭踈桂樹繁花外朱橋縁㫁岸竹間蒼
岫引飛軒空山猿鶴堪招隱滿地烟霞久避喧翻笑淮南重方
術八公徒著養生言
　　題王青州小祗園
精廬髙結海雲間坐卧能消白日閑即以祗恒開覺苑翻從人
境立名山風過竹院吹鳴磬月到松扉照掩闗何處潮音生妙
響閣中清梵欲飛還
　黄姬水
　　寄張㓜于吴山讀書
十載東林塵外蹤漁歌樵唱上方鐘詩成盡染烟霞色性定應
同土木容破戒常持社中酒捐嚢曽買路傍松重谿廽壑猶嫌
近更上吴山第一峯
　　飲永寕寺與金子坤諸友同集
青樓歇馬拂吴鈎萍聚天涯共白頭乆客新豐惟命酒長謡故
國一登樓林殘半壑飛寒雨潮落空江急暮流丗路風烟悲去
住莫辭此日醉箜􁣖
　　南都逢友人作
豈因貧賤事干謁閉户著書無斗糧猶耻王孫一飯惠難忘俠
烈五陵狂黄金散盡留顔色白髮歸來歌慨慷相對秋風都市
酒青天不語泣干将
　王穉登
　　袁相公閣試瓶中紫牡丹
名花開近掖垣邊一朶風吹映日鮮色借相君衣上紫香分太
液殿中烟杯含仙豔春為酒翰染天葩錦作篇何幸書生叨共
賞不才深愧沐恩偏
　　寄黄一之
漢庭空説起徴君吴市猶聞卧隱淪何處黄金能買賦誰家白
璧肻周貧花間不醉無三日竹下論交共㡬人寄語灌夫休罵
坐古來賢達貴謀身
　張鳳翼
　　春夜陪文太史過周公瑕新齋㸔杏花
新年又見月當空文讌清歡此夕同滿院芳菲疑宿藹一簾葱
蒨度香風歌殘玉樹渾忌夜句續陽春媿未工却喜醇醪似公
瑾不辭深酌杏花叢
　　八月十四日集乕丘遇雨待月
名區選勝及佳辰列坐平䑓倍爽神一壑風烟秋在樹諸天凉
雨夜銷塵相携不羡登山屐索笑真㸔折角巾莫恨桂香雲外
落宵分湏見湧氷輪
　張獻翼
　　寄吴太守
曽扵白雪見文章不為青山憶武昌藝苑才名多七子宦途心
事半三湘人前落茟誇鸚鵡郡内褰帷下鳯皇見説漢廷思挍
獵長孺未許薄淮陽
　梁辰魚
　　月下水僊花
幽條開處月㣲茫秋水凝神黯淡粧繞砌霧濃空見影隔簾風
細但聞香瑶壇夜静黄冠濕小洞秋深玉珮凉一叚凌波堪畫
處至今詞賦憶陳王
　徐渭
　　俠者
縣門一見不通名入肆開尊俠氣生却説吳中姓梅者曽過燕
市弔荆卿路逢知已身先許事遇難平劒欲鳴自古英雄成濟
處也應君等為横行
　沈眀臣
　　賦得懸罄室為錢叔寳
髙人一室如懸磬揚子亭空只草玄白髮閒能晞碧樹緑尊常
自浣青天床頭風雨猶蔵劒筆底江山可換錢更喜區中無别
累雙鴻送盡手揮絃
　　題王百榖半偈庵
架上百籖開小品齋頭一難發三乗寳幡側映琉璃鉢繡佛前
懸不夜燈寂寂桑隂啼戴勝融融花氣醉韓慿王珣自是專名
理共道蕭然有髮僧
　　寄題七䑓山
矗矗千巖此最尊綵雲應記駐軒轅七䑓縹緲登天路五夜星
河挂寺門乕嘯人猶傳法戒雞鳴僧已見朝暾前峯欲度烏君
去聞説丹梯不可捫
　童珮
　　茅山題黄道士山樓
漢廷仙去樓居在凭檻渾疑倚碧空過雨泉聲生枕席縁厓人
語出房櫳當窓星斗應疑夜入座烟霞不為風况有王喬兹學
道洞簫長日彩雲中
朱察卿
　　郭次甫下焦山訪予賦贈
躡蹻常懐獨徃生開門今喜得逢迎青霞已領山中業白雪翻
嫌丗上名委巷㸔花寒氣薄髙樓觀海大潮平十年一作三江
客眀日重為五嶽行
　陸弼
　　晚泊錢塘江有懐四明沈嘉則
椘客扁舟萬里過一尊春色寄蹉跎孤城花落依愁鬢片月江
清送櫂歌東道逢人青眼少西陵囬首白雲多十年書札劳相
憶衰病風塵奈爾何
　康從理
　　喜黎惟敬司馬至
嶺海春雲㡬夢中烽烟無地問飛鴻歌來白雲傳京國愁處黄
塵起朔風貰酒久拚裘褐在向人猶愛寳刀雄漢庭才子如林
日作賦誰能似爾工
　王崑崙
　　秋懐
龍闗波浪接天浮憶昨江帆過石頭上國雲霞髙廟晚亂山松
栢孝陵秋㡬朝大政從新主百戦竒功失故矦試向鎬京探徃
事乾坤何得動閑愁
　　玉液館新成䑓圃
芙蓉池館鎻朱欄玉液泠泠秋一灣尊酒映人嵐氣緑砌苔移
席野花斑牀頭鶴影月横壁門外乕聲風滿山夜静瑶䑓倚天
立我來剛見白雲還
　曹大同
　　登燕子磯
百疊蒼屏一徑通背巖亭子枕江雄歸雲擁樹深蔵寺峭嶺連
城上逼空萬户烟花晴照裏六朝興廢水聲中閒情徙倚虚眀
界鐘磬蕭蕭落晚風
　　山行
山行表裏鏡光浮雲起無心似水流花氣熏人翻怯雨巗隂欺
酒忽疑秋古苔烟霽開蒼徑垂柳風柔掩畫樓金館璇䑓迷處
所㫁霞千尺掛丹丘
　朱永年
　　二矦子夏日見訪
嗟予皓首卧烟霞五畝荒園處士家倦鳥依雲時出岫幽泉㵼
澗半浮花山深白晝無車馬雨歇松梢滴露華誰傍揚雄學竒
字祗應呼酒對矦芭
　葉芳
　　黄岩道中
黄葉䔥蕭下翠㣲寒風歲暮薄征衣亂泉當路馬蹄濕落日半
峰人影稀旅食難辭漂母飯隱居空愧首陽薇仙山自是堪吾
老何必江東泛棹歸
　鄭坤
　　可吟亭
空磵猶聞宿雨懸髙城却望夕陽連寺蔵紅葉秋山裏舟繫黄
花野渡前揚子一亭羅象緯謝公雙屐帯雲烟卜隣未遂當年
志小和閒居第㡬篇
　陳東川
　　陳氏來益齋留别
香凝燕寝石齋幽帋帳青綾伴客愁迢逓郷心銀燭夜凄凉風
雨候蟲秋松花滴酒難為别蕉葉題情漫紀逰眀日歸舟重囬
首水雲沙鳥思悠悠
　林丗璧
　　送薛東山之京
㣲霜𥘉肅雁南征祖席朝來出粤城捴為驪歌驚逺别非闗秋
色愴幽情薊門晴雪千條柳御苑春風百囀鶯此去甘泉應獻
賦乗時遥羡子雲名
　汪時元
　　天目先生青蘿館集
屋裏烟霞逼畫圖山中歲序過蘼蕪開尊暮雨来三徑染翰春
雲出五湖白髮有誰工説劒黄金耳自判呼盧相逢意氣仍相
許縂是髙陽舊酒徒
　　鸚鵡洲弔彌衡
黄鵠磯頭日夜聲似猶鸚鵡賦𥘉成于今眀月懸江漢何處芳
洲問禰衡古木一川秋色盡寒濤千載暮烟生臨觴忽有悲風
起激楚陽阿氣未平
　彭年
　　接待寺秀公堂古栢
香䑓寂寂晝沉沉古栢千尋覆碧隂法鳥似依珠盖下天龍常
䕶寳幢臨霜枝不改烟霞色瞑葉時聞風雨吟垂白山僧久忘
丗直因蒼翠古如今
　孫鑨
　　朝天宫習儀遇雪
仙宫集禮㑹千官白雪俄驚下碧壇佩玉􁄂如天上歩飛瓊渾
似仗前看光摇劒履宫雲晚色映旌旗苑樹寒共道蓬萊多瑞
氣故飄銀霰到長安
　沈一貫
　　暮春即事
皇都春色倍他郷三月韶華正艶陽鶯谷柳深清晝永燕巢花
落紫泥香建章爐煖逰絲駐太液波晴翠荇芳莫畏風光易流
轉湏知化國正舒長
　朱延禧
　　賦得雞鳴紫陌
銀河落盡海光分咿喔雞聲紫陌聞閶闔瑞烟𥘉縹緲蓬萊佳
氣正氤氲衝寒魚鑰開三殿拂曙龍樓近五雲遥望北飛聲已
動喜将詞翰侍眀君
　沈𢡟學
　　春盡登山
千峰不㫁入嵯峨客裏登臨興若何風景忽看三月暮繁華偏
屬五陵多尊前黄鳥鳴芳樹花外晴雲繞薜蘿自是皇州春色
好不妨一和郢人歌
　孫七政
　　簡顧九華
芙蓉湖畔白雲深悵望幽人不可尋子夜翻歌俱緑鬢平生酬
客盡黄金憤時舊著王符論慢丗誰知曼倩心莫道龍門猶未
御㡬囬曽見郢中吟
　安紹芳
　　碧雲寺
寳地浮空一徑盤藤蘿屈曲隱䦨干泉飛滿寺春流急月落虗
壇夜影寒松際孤雲巢鸛鶴洞隂芳樹長栴檀携将䄂裏三山
記獨上峰頭掃石看
　屠隆
　　夜飲涵寧李将軍帳中
两行寳炬照華堂一派笙歌樂未央户外髙牙眀畫㦸燈前小
隊舞紅粧花生歩障風光煖月在簾鈎海色長大将只今容揖
客不妨沉醉答青陽
　　登太虗樓
秋天蕭瑟獨登樓長嘯慿䦨望九州城闕青山空極目風烟白
日黯生愁千年吴越英雄盡萬里滄波日夜流江上蘋花正堪
把且湏持酒勸江鷗
　　喜馮開之予告歸
滄江直是學垂綸龍性終然不可馴三殿晴雲傳賜詔五湖烟
月引歸人西灣水緑堪銷夏南浦花紅好送春持節囬來還賜
璧漢朝惟有長卿貧
　汪道昆
　　山陵望月
七陵宫闕對崔嵬落木空林四望開鳥道過雲秋練沒龍池抱
月夜珠來千門涕淚刀頭盡萬國闗山笛裏哀倚杖廽㸔天尺
五啼烏暮傍帝城隈
　陳文燭
　　送陳仁甫學士歸楚
二月黄鸝語乍分漢庭消息不堪聞當年金馬誰能似去日銀
魚未可焚三殿春廽迷舊雨九疑天盡落寒雲沙堤莫謂湘南
逺髙閣絲綸正待君
　李維楨
　　周光禄署中㸔梅
看梅何處不堪憐光禄池亭選勝偏曽折瑶華遺逺者相逢玉
樹故依然春生官閣題詩裏雪滿闗山奏笛前携手廵簷同索
笑漏聲垂盡雨聲傳
　胡應麟
　　送大司馬張公還朝
赤羽𥘉銷萬竈烟朱旗重閃入朝年鯨鯢觀築三吴外􁉒豹闗
清百越前西北風雲馳劒履東南日月䕶樓船莫誇定逺封侯
事一代殊勲太史傳
　王叔承
　　月夜宿岳陽樓
羽衣縹緲洞庭邊井幹千尋睥睨連樓入九江杯湧月湖開三
楚鏡浮天琅玕忽夢黄陵女鐡笛同酣紫府仙欲踏青蛇下東
海片鴻聲㫁荻花烟
　柳應芳
　　長安春望
千門晴雪曉霏㣲却望春光在禁闈日下雙龍連闕起雲中五
鳳夾城飛宸逰上苑花𥘉發御讌靈池雁正歸楊意不逢羞自
薦甘心誰復奉恩暉
　梅鼎祚
　　天逸閣酒間答俞山人
遥空飛閣破冥冥仙籟泠然似共聴中聖床頭堪累月少㣲江
左是孤星天垂半壁河流白雨散髙城海氣青一片敬亭新入
眼可慿雲鳥問山靈
　湯顯祖
　　答君東天津夜泊
津館蒼茫别未醺滿􁑴秋色為思君風生積海連山霧月落長
河半樹雲欲睡動尋千日酒憐香真惜十年薰如何咫尺闗南
道只似空江與雁聞
　　送陳仲道餉延綏歸喜定州
司馬西逰賦筆閒相将蜀道出秦闗郷心歴落焦原上河色蒼
茫㫁磧間騎影甘泉魚乍躍塞雲髙館雁𥘉還海棠香盡歸休
晚觧道峩嵋似逺山
　李贄
　　九日至極樂寺聞袁中郎且至因喜而賦
丗道由來未可孤百年端的是吾徒時逢重九花應醉人至論
心病亦蘇老檜深枝喧暮鵲西風落日下庭梧黄金䑓上思千
里為報中郎速進途
　　江上望黄鶴樓
楓霜蘆雪淨江烟錦石流鱗清可憐賈客帆檣雲裏見仙人樓
閣鏡中懸九秋槎影横清漢一笛梅花落逺天無限滄洲漁父
意夜深髙咏獨鳴舷
　袁宗道
　　春日閒居
人間何物度朝昏嬾性新來更厭喧除却跏趺惟飲酒纔聞呵
殿便闗門虚窓月上摹松影塵榻僧來印衲㾗獨有盆梅嫌寂
寞故舒丹蕋照清樽
　袁宏道
　　登焦山
海門一帯霧𥘉收碧樹丹崕小十洲山雜雲帆浮水上江盤螺
髻出湖頭經堂晝寂眠蒼兕石壁晴空掛野猴白骨閉門僧自
苦花開花落也春秋
　　謝于楚由川入楚将東歸歙復北上有姬在燕也
蹄輪泪泪㡬曽閒髩髮䔥騷塵滿顔巷裏携來三峡水夣中吟
去九華山一江春月浮輕舸萬樹濃花念小鬟丗態已經鹹苦
盡争如歸卧酒罏間
　　托龍君超為覔仙源隱居詩以寄之
雲石村中且卜廬慿君為買一峰餘全栽花竹為疆界盡冩雲
嵐入劵書門對仙童澆藥地巷通毛女浣花渠閒中每愛天台
去好與劉郎間屋居
　　夢中得詩醒記中二聫足成之
散髮長吟縠水邊吹烟唾月小逰仙也知紫閣雙扉夢不破青
溪半枕眠避客偶然抛竹屨邀僧時一上花船無心更着紅衫
去學得寒灰古木禅
　　入徳山舟中偕寒灰諸衲子月中有述
一帆斜月墮澄川似有人呼鐵笛仙老至青山為眷屬生來白
社有因縁幽探處處書成卷淨侣年年載滿船料得浮踪無定
止住如竿影去時烟
　　和萃芳館主人魯印山韻
愛看幽鳥曝新陽毎遇嘉隂即倒觴盡日竹烟消酒去有時鶯
語入簾長春塘雨過波紋亂花塢風囘蝶翅香行到碧橋深柳
處一帆凉月滿吴航
　　登華
山蓀亭上掛頭巾便作參雲禮石人流水有方能出丗名山如
藥可輕身眼中華嶽千尋壁衣上咸陽一寸塵逢着棋枰耳休
去等閒㸔換野花春
　袁中道
　　病中漫興
家計雖貧未奪糈近來多病遂閒居撫琴一室山皆響吮墨頻
年草似書自散鉢齋供慧鳥新敷盆藻䕶文魚小勞亦是調身
法雨後園𬞞手自鋤
塵事何曽掛笑顰閒時一杖歩花茵無才永定山中計有病催
成道者身冒雪出雲朝絮絮殘霞逗日夜鱗鱗近來㣲有欹心
處調象扵今漸已馴
　陶望齡
　　小園
滿窻烟翠鏡湖南隱士圖書海岳庵畫艇故教蔵五柳啼鶯頻
與喚雙柑泥人山似當春睡中酒花仍白晝酣已挿䟽籬䕶芳
草更添㣲徑擬三三
　馮時可
　　閨中春思
乍覺幽閨物候新錦衾角枕自傷神十年征戌深嗟晚四季懐
人最惜春垂柳千條難繫馬飄花萬點正沾茵封簾不顧繁華
色獨夢陽闗一片塵
　郭正域
　　雨中訪舒崇孝脩静寺
策馬寒山賦逺逰招提古殿且淹留髙談有客能驚座下界何
人獨倚樓風掩濤聲三障雨凉生客夣五更秋衝泥晚霽還東
郭潦倒相期到上頭
　王衡
　　秋月感懐
烟籠閣院月参差坐見槐衙影漸移簌簌井梧鳴半夜飛飛鳥
鵲聚空枝㜑娑對影成三友自在窺墻得半規早晚曰歸愁歲
暮兼葭猶及未霜時
　丘兆麟
　　閨意𥘉夏
峭寒猶自透羅裳翠黛因風倦試粧鳩雨喚成梅子熟燕泥􁋚
盡杏花香空餘銀管随春去懶繡金針較日長夜夜紅桃空報
喜竟無一字寄遼陽
　王野
　　舟泊毘陵驛待友不至
毘陵流水自濺濺荒草城西獨泊船亂馬嘶殘官舍日羣鴉啼
散女墻烟抱闗小吏秋鳴柝賣酒妖姬夜數錢度盡踈鐘君不
到空留片月向人懸
　俞安期
　　古意新聲十首(詩為七言近體者效法于唐取材櫛字上/者神龍下乃規規大暦至于漢魏古詞若)
(并髦之矣余讀古樂府愛其語直而真情婉而切時發/艷時終無雕繪其猶存列國之風乎竊取其語意漫為)
(時豔名曰古意新聲苟云善用孰謂古今異宜哉存之/于集是亦不廢鄭衛之意與)
城南璧月照屠蘇丙夜烏啼尾畢逋安坐丈人憐小婦當壚女
子重前夫河邊不觧思青草天上空傳種白榆爭似雙雙花底
宿流蘇羽帳枕珊瑚
銀鞍朱絡柳條鞭綵縴青帆桂樹船棗繂碧枝何纂纂蓮塘緑
葉乍田田妖姬壚畔年三五斗酒尊中價十千日日長干逰戯
罷夜深還在狹邪邊
破瓜期嫁執金吾歌舞工來冠上都自叙小家輕碧玉盛誇貴
婿羡羅敷五絲履下連烟繡七寳帷中妬月珠觧笑河間貧姹
女數錢朝暮獨當壚
情人不自怨天涯泣盡鮫珠綴臂紗暮日西洲烏桕樹春風南
渡白楊花遥傳公府盈盈歩恐落錢塘小小家秋夜獨長君不
見年年白露變蒹葭
芙蓉錦幔緑雕窓碧水瑶池泛綵艭留著苕華移夜帳催教桃
葉渡春江徘徊鴻鵠千餘里羅列鴛央七十雙北斗横天絲䋏
繫凌波朱火爛金釭
璇室新開覆井梧赤綈衣壁柱金塗秦家桂樹烏生子趙氏椒
房燕引雛寶帯觧懐珠襁褓鈴盤罷舞錦氍毺阿矦待作中郎
貴金絡生光滿路隅
曲室髙䑓發艶時春烟㣲動合歡枝秦年畫扇乗鸞女漢日琱
弓射鳥兒四角流蘇垂七綵中心錦帯結雙絲可憐暝暝横陳
態海水天風縂未知
鬰金霍納間都梁紫来髙飛五木香堂上絃絲調少婦道傍金
絡返中郎冰簾珠綴招凉館雲帳燈懸不夜房自秘樂方傳素
女由來天老教軒皇
别院髙髙十二樓相携同坐復同逰蘭池對浴鴛央水桂箔雙
攀翡翠鈎宛轉柔情金繞指参差酣態畫搔頭張星夜夜天河
上不作東西溝水流
柳條門巷接金隄獨㕍羈雌夜共啼西北髙樓蕩子婦東南孔
雀吏人妻蓬飛日日清塵路藕落年年濁水泥不若邊闗行戍
客書歸猶報在遼西
　董其昌
　　義興作
獨将長劍倚秋空不道荆溪亦路窮問我姓名惟應馬向人衣
𬒮指歸鴻烟蒸曉岫全籠碧霜入踈林欲變紅行子已諳擔落
意未妨身丗有墻東
　陳繼儒
　　錢侍御小輞川
經營輞口卄年餘山轉溪廽不礙車石上松枝髙士塵樓中薤
葉列仙書垂楊大道春調馬綺樹清流夜網魚月白歌鍾催進
酒名花百隊擁階除
家去園無百尺餘登臨猶自上巾車青山有政脩僮約紅䄂含
香捧道書看竹客馴啣字鶴采蓮舟引聴歌魚王裴底事偏躭
寂花落花開獨掃除
　　送友人之金陵
芙蓉𥘉緑蟪蛄啼霜滿兼葭月滿溪樹裏白雲宫闕逈夢中紅
樹酒帘低人當别處吟偏劇馬識曽逰路不迷遥想秋風登賦
日松隂十里孝陵西
　　新秋
一片秋聲入野塘西風䔥瑟響寒螀馬嘶大漠川沙白鷹下平
原草木黄踈菊籬邊如待酒芰荷池上可為裳懐人萬里情無
限隔岸兼葭夜未霜
　　浣香居
經春不到浣香居聞説幽居畫不如山起濕雲驅宿雨水分崩
石界㳺魚潺湲澗户芙蓉暗豁達簾鈎竹樹踈洗耳枕流君亦
好何妨長揖卧田廬
　鍾惺
　　碧雲寺早起
人語翠㣲聞啓門離離殘露濕𥘉暾行經絶澗數花落坐見半
山孤鳥翻月去寒潭林影換雲依閒砌草頭温與君莫厭頻移
榻晨爽秋隂非一村
　譚元春
　　登白龍寺閣
偶逰荒寺将窮處一閣高深出自然村鳥不飛紅樹外行人半
在緑溪邊寒通逺里無非旭冬滿平疇但有烟欲豁南來山水
目此中風物不須全
　　喜白門胡元振至
白門歸後四無隣已是丘園半老身眀月不寒依好友還郷未
定羡逰人林塘位置煩咨𥙷榆柳䔥踈種畫因僧送鴉飛君尚
出愛閒行獨覺君真
　李英
　　歲暮旅懐
天涯留滯歲将除短髪蕭條歎客居楓葉共飛逰子夢梅花不
見故人書雲浮闗樹千山盡夕照江烽萬里餘囬首旗亭心更
逺每看征馬一踟躇
　　愁思
曽是滄洲舊釣徒西風落魄寄江都望中故國千山阻别後經
年一字無庾嶺烟霞秋思逺楚天風雨暮帆孤誰憐飄泊他郷
客不為蓴鱸滯五湖
　釋仁發
　　題雲門翠㣲深處
溪閣重車翠崦遮無時雲氣濕袈裟千峰樹色蔵朝雨六寺鐘
聲送晚鴉筆塜天寒收柿葉茶壇風落掃松花倦逰每憶消閒
地早晚扁舟向若耶
　　登虎丘
紺宫高涌碧崔嵬曾是秦皇駐蹕來乕石半銷金来盡翠崖中
㫁劒池開岩僧掃月千峰净山鬼迎風萬壑哀老我登臨春已
晚落花吹滿講經䑓
　釋眀秀
　　楚江秋曉
山川揺落露華晞野寺鳴鐘破曙暉千里人烟江郭静數聲漁
笛水禽飛寒催刀尺風霜早日逺闗河信息稀叢菊又開身在
客長沙誰念未成衣
　　上竺次邃庵國老韻
半空樓閣倚崔嵬海色霞光萬里開驚起頭陀掃花去傳呼宰
相㸔山來旌幢曉日千峰擁騎從春風疊嶂廽不向山僧留玉
帯恐教猿鶴亦疑猜
　釋來復
　　題石湖蘭若
荷花蕩漾湖水深上有蘭若當髙岑客吟時見猿鳥下僧定不
聞鍾磬音雨香秋林橘子熟雲落空澗棠梨隂閒來掃石坐竹
裏静與山人論素心
　　寄贈洞庭葉隱君
一舸南歸髩欲華買山湖上卧烟霞尊如北海應多酒園擬東
陵亦種瓜丹壑泉舂雲碓藥橘林風掃石床花傳家自與鄰翁
異見説蔵書有五車
　鐵氏長女
　　教坊獻詩
教坊脂粉洗鉛華一片閒心對落花舊曲聴來猶有恨故園歸
去已無家雲鬟半挽臨粧鏡雨涙空流濕綘紗今日相逢白司
馬尊前重與訴琵琶
　黄夫人
　　寄升庵
雁飛曽不到衡陽錦字何由寄永昌三春花柳妾薄命六詔風
烟君㫁膓曰歸曰歸愁歲暮其雨其雨怨朝陽相聞空有刀環
約何日金雞下夜郎
　陳夫人
　　書懐
逰宦江湖已有年歸來晦迹愛林泉自知學道踈人事每為搜
詩减夜眠開户欲尋芳草地捲簾愁對杏花天肯将俗事縈懐
抱須向山中作女仙
朙詩七言排律
　　　　　　　　　　　　　　　海鹽彭孫貽輯
　宋濓(思春曲)
　王㳟(賦得鉄瓮城送劉御史省親歸閩)
李攀龍(題徐子與門生汪惟一竹丘圖)
　王丗貞(于鱗郡齋)
　徐中行(黄河道中别吴生/賦得貞石贈雲間吴比部)
　吴國倫(竹里館)
　榭榛(金隄同張明府肖甫賦)
　汪時元(鄂渚送别尊師天目先生之雲南參議)
明詩七言排律
　　　　　　　　　　　　　　　海鹽彭孫貽輯
　宋濓
　　思春曲
羙人别我城南去㡬見樓頭凉月生南浦沉書尋素鯉東風将
恨與新鶯丁香枝上同心結九曲燈前白髪明花託芳䰟随鵲
夣草移愁色上簾旌物華半老燕脂苑春影輕籠翡翠城歌扇
但疑遮月面舞衫猶記倚雲筝因彈别鶴心如剪為妬文鴛綉
懶成官燭不啼偏有淚湘桃無語自多情巖南樹密晨烏集江
北潮囬暮渚平幸有夣中能聚首喚醒恨殺短簫聲
　王恭
　　賦得鉄瓮城送劉御史省親歸閩
山遶南徐鉄瓮城昔人曽此駐吴兵三分割據前朝事百雉縈
廽萬古情獨樹㣲茫瓜歩逺滄浪迢逓練湖平闗河下望通南
服霄漢平臨接上京北固曉雲浮古堞丹陽寒火出連營峯廽
勾曲青蕪㫁江入維揚白雁横香界夜燈雙寺影戍樓風笛萬
家聲烏䑓驄馬寜親去緑酒紅亭惜别傾津吏共迎冠冕貴晨
門争識繡衣榮眀朝若到閩闗上多少行人羡馬卿
李攀龍
　　題徐子與門生汪惟一竹丘圖
靈丘隱者一逃名萬竹臨江見底清徙倚七賢相寄傲便娟二
女重含情葛陂詎信雙龍影嶰谷空傳五鳯聲風雨長教秋色
駐氷霜兼與歲寒盟投竿渭水才堪老受簡梁園賦已行願得
此君開蔣徑不妨佳客醉宜城浮雲西北來何莫今日東南羙
自并截作武陵溪上笛方知馬援有門生
　王丗貞
　　于鱗郡齋
春草胡騮出帝京何如握手又孤城主恩司馬郎仍在客禮元
龍座盡驚稍為清尊驅黯淡漸携孤抱闘峥嵘朱絃曉並漳河
瑟白羽秋閒漢塞兵聞道太行兼郡事始知嚴助厭承眀新詩
直已蔵機甚怪爾猶存海内名
　徐中行
　　黄河道中别吴生
賦别河梁思不禁愀然斜日變春隂艱危未盡秦庭哭放逐仍
同楚澤吟風雨北來三輔暗雲霞南入九江深竆途豈礙垂天
翼散地偏增玩丗心知已千秋髙白雪論交四海失黄金相期
後㑹從藜杖祗恐名山也陸沉
　　賦得貞石贈雲間吴比部
何來片石挺孤標閲盡滄桑不動揺五嶽寰中争嶻嶪九峯江
上譲岧嶤𥙷天已就千秋色障海曽回萬里潮碁置星辰分碧
落鏡懸日月逓青霄甘嬰楚刖眀投璧恥受秦鞭幻作橋古冶
自堪成鐵劔他山猶可治瓊瑶芙蓉獨秀誰争麗松栢相依也
後凋漱齒清風髙百代觸膚霖雨徧崇朝論交萬變心難轉比
介三公勢不撓承柱眀堂綿玉暦支機青漢拄冰綃竒聲賦擲
天台動王氣書探禹穴遥審樂正逢吴季札并将擊拊和虞韶
　吴國倫
　　竹里館
竹里名依華子岡何年移傍此君堂鮮筠裛露丹珠細勁節凌
霄緑玉長數畝繁隂飄陸海萬竿踈雨過瀟湘樽邀梁孝園中
月䄂拂元卿徑裏霜羗笛未裁龍競奏秦簫欲截鳳毛翔㛹娟
隔幔琴徽冷葱蒨臨池水脉香居士風流還洛下故人消息半
山陽異時看去同誰好獨有王猷興更長
　謝榛
　　金隄同張眀府肖甫賦
金隄重到感秋風瓠子猶思漢武功雉堞遥連千樹暝龍珠不
見二潭空芰荷老盡飛霜後簫管寒催落照中白髪滄洲幽事
在黄花緑酒故人同謝安此日逰山劇潘岳當年作賦工無數
峰巒秋色裏髙歌相對欲争雄
　汪時元
　　鄂渚送别尊師天目先生之雲南參議
　明詩五言絶句
　　　　　　　　　　　　　　　　　　海鹽彭孫貽輯
　　劉基(懊憹歌/玉階怨/長門怨/閨詞)
　　宋濓(憶逺曲)
　　汪廣洋(對竹)
　　髙啓(吳鈎行/碧玉歌/龍門飛來峯/刀/西寺晚歸/淵源堂夜飲)
　　楊基(花開/詠眉)
　　張羽(秋夜卧病)
　　徐賁(送吕庸南)
　　劉崧(京師得家書/昭君)
　　袁凱(絶句)
　　鎦績(結客行)
　　趙廸(逺嶼堆藍)
　　楊維楨(古意)
　　張以寜(題青山白雲圖)
　　施敬(巴陽夜泊)
　　王偁(送人隱松溪/題羙人撲蝶圖)
　　姚廣孝(壮士吟)
　　曽棨(湖上)
　　王恭(鷓鴣)
　　王誼(婕妤怨)
　　薛瑄(紅白二梅花落)
　　劉球(山居)
　　徐有貞(龔氏郊居)
　　郭登(客中春眺)
　　姚綬(洛陽陌)
　　張寜(莫愁樂)
　　張楷(江南曲)
　　錢百川(古江南曲)
　　李東陽(蘇䑓曲)
　　張弼(白頭公鳥)
　　張琦(海棠)
　　李夢陽(豔曲/楊白花/開先寺/寄都主事穆/鶯曉/江行雜詩/贈何舍人)
　　何景眀(長安/寄劉東之憲副/晚出左掖簡薛君采)
　　徐禎卿(江南樂/隴頭水)
　　邊貢(雜詩/送劉約中之金陵/西園/上陵道中)
　　顧璘(葉澄雜畵)
　　王廷相(宫怨/江南曲/閬中歌/春草謡/秦川雜興)
　　徐問(晚渡)
　　孫一元(春日逰慧山)
　　祝允眀(題子昻小景)
　　文徴眀(長安郡中作)
　　常倫(采蓮曲)
　　薛蕙(宫中樂)
　　敖英(連雲棧)
　　周君祚(楊花)
　　謝承舉(南浦)
　　張時徹(閭閻曲)
　　唐順之(松關/逰南山)
　　髙叔嗣(登真定大悲閣/題東門壁)
　　胡纘宗(登乕丘千頃雲閣)
　　華察(白雲堂)
　　王格(自君之出矣)
　　蘇祐(春詞)
　　吴子孝(病中懐白貞甫/楞伽寺)
　　袁􁑋(廽雁峯作)
　　黄省曽(古意)
　　王寵(秋夕)
　　孫冝(閨中)
　　駱文盛(村居雜言/山行)
(人日/王子/江口/教坊婦/閨恨/為僧題畫/濰亭逢)
　徐中行(活水池/詠顧汝和舍人種桃/卭竹杖/題顧汝和石鼎察)
　宗臣(聞雁憶弟子培/郊行)
　梁有譽(東林寺前作)
　許邦才(下第/𥘉至永寕/漢江驛/少年行)
　李光芳(明君曲)
　胡安(樓上)
　徐渭(題畵/題抱琴羙人)
　顧聖(試劍石)
　林丗璧(長門怨)
　王崑崙(月夜泛石湖/揚州曲)
　屠隆(西施)
　梅鼎祚(野田行)
　張鳯翼(蛺蝶花上蛺蝶)
　陳繼儒(招鶴/登攝山/山居)
　釋宗泐(秋江送别)
　釋魯山(問春)
眀詩五言絶句
　　　　　　　　　　　　　　　海鹽彭孫貽輯
　劉基
　　懊儂歌
白鵶養雛時夜夜啼達曙如何羽翼成各自東西去
　　玉階怨
長門燈下淚滴作玉階苔年年傍春雨一上苑墻來
　　長門怨
白露下玉除風清月如練坐㸔池上螢飛入昭陽殿
　　閨詞
剔却燈花蕋從教汚翠鈿㡬囬虚報喜誤妾不成眠
　宋濓
　　憶逺曲
淚盡愁難盡燕歸人未歸遥知君念妾比妾憶君時
憂心不可冩天際望歸舟江長望不極更上一層樓
妾有五字詩寄君君勿忘十朝成一字字字九廽膓
闗河勞夢䰟欲見杳難慿照君文繡帳相近不如鐙
　汪廣洋
　　對竹
我家湖水上長與竹為隣今夜月眀裏相㸔如故人
　髙啓
　　吳鈎行
吳鉤若霜雪吳人重㳺俠尊前含笑看上有仇家血
　　碧玉歌
碧玉小家女𥘉無珠翠粧感郎相顧重朽質自生光
　　刀
大食購千金妖精泣太隂燈前開匣看無限許君心
　　西寺晚歸
逺寺别僧歸随鐘出烟嶺犬吠竹林間斜陽見人影
　　淵源堂夜飲
懸燈照清夜葉落堂下雨客醉已無言秋蛩自相語
　　龍門飛來峯
風吹峩眉雲來依此山住我來不敢登只恐還飛去
　楊基
　　花開
花開醉不休花謝莫深愁縦使花常在東風也白頭
　　詠眉
雙彎畫得匀烟桺闘輕顰莫對𥘉生月姮娥愁殺人
　張羽
　　秋夜卧病
清齋夜方寂臥病誰相親秋螢如有意殷勤來照人
　徐賁
　　送吕庸南
雪色上征衣雲沙雁自飛去家千萬里只觧送人歸
　劉崧
　　京師得家書
江水三千里家書十五行行行無别語只道早還郷
　　昭君
承詔辭金闕銜悲入塞城可憐沙上月渾似漢宫眀
袁凱
　　絶句
門外草青青今年更覺深前時玉釵墮侍婢不能尋
　鎦績
　　結客行
結客千金盡酬恩一劍存羞為狗盗伍不傍孟嘗門
　趙廸
　　逺嶼堆藍
微茫江上峰青青雨中積幽人興無窮開門對秋色
　楊維禎
　　古意
買妾千黄金許身不許心使君自有婦夜夜白頭吟
　張以寜
　　題青山白雲圖
雲氣曉來濃前山失數峯道人夜作雨呼起碧潭龍
　施敬
　　巴陽夜泊
獨棹三巴夜秋髙片月孤灘聲将客夢萬里下東吴
　王偁
　　送人隱松溪
送爾松溪上猿聲樹樹聞夜凉㺯溪月衣上拂松雲
　　題羙人撲蝶圖
為惜韶華去春深出綉幃撲将花底蝶祗為妬雙飛
　姚廣孝
　　壮士吟
寳劍直千金曽将託生死不知燕趙間何人是知已
　　又
相見各知心時聞撃筑吟懐恩在一飯不用酒杯深
曽棨
　　湖上
少婦含嬌羞逢人隔花語荷露濕衣𥚑不是陽䑓雨
　王㳟
　　鷓鴣
緑樹殘春外雙飛錦翼齊長沙有遷客莫向雨中啼
　王誼
　　婕妤怨
玉簟夜凉新秋蛾暗裏顰如何天上月獨照掌中人
　薛瑄
　　紅白二梅花落
簷外雙梅樹庭前昨夜風不知何處笛併起一聲中
　劉球
　　山居
水抱孤村逺山通一徑斜不知深樹裏還住㡬人家
　徐有貞
　　龔氏郊居
山巔多白雲山趾多紅樹蒼凉一片秋不辨猿啼處
　郭登
　　客中春晚
逺塞書難寄空庭花自開舊巢雙燕子今歲又歸來
　姚綬
　　洛陽陌
馬上相逢處春風在洛陽陌頭楊柳色一一㫁人膓
　張寜
　　莫愁樂
金雀玉搔頭生來喚莫愁自從歡去後不出石城逰
　張楷
　　江南曲
忽得三巴信郎歸未有期只縁風浪險不是薄情兒
　錢百川
　　古江南曲
小姑未成人不慣見郎君蕩舟入新荷牽壊𬗋羅裙
　李東陽
　　蘇䑓曲
草深香徑合花冷屧廊空惟有吴宫水春城四面通
　張弼
　　白頭公鳥
春來又春去無計為留連鳴鳥亦頭白誰能長少年
　張琦
　　海棠
㣲紅𥘉上頰便覺春多夢窓外有人無鳥踏花枝動
　李夢陽
　　豔曲
父母愛少女女是聰眀子生不識鴛鴦繡出鴛央是
　　楊白花
寜唱采菱曲休歌楊白花菱生猶有蒂花去落誰家
　　開先寺
瀑布半天上飛響落人間莫言此潭小摇動匡廬山
　　江行雜詩
日出青蘋濕江渾路不分昨宵驅雨至知是海南雲
　　贈何舍人
朝逢康王城暮送大堤口相對無一言􁀼悽各分手
　　寄都主事穆
江草喚愁生思君黄鳥鳴遥心将夜月同滿闔閭城
　　鶯曉
睍睆夢中迷流鶯碧樹西起來紅日落已度别枝啼
　何景眀
　　長安
白雲望不盡髙樓空倚䦨中宵鴻雁過來處是長安
　　寄劉東之憲副
長安經歲别日日望春歸不及随陽鳥雙雙又北飛
　　晚出左掖簡薛君采
露重芙蓉館雲輕翡翠城文園病司馬消渴望金莖
　徐禎卿
　　江南樂
生長在江南不愛江北住家在閶門西門垂雙柳樹
　　隴頭水
磨刀隴水頭刀澁指爪柔将刀割㫁水那用東西流
　邊貢
　　雜詩
月色沙上澹山雲天際浮春江萬里濶獨見一漁舟
江静無飛鳥亭空有落花主人何所在沽酒向漁家
　　送劉約中之金陵
君到石城邊應看石城樹樹杪百尺臺是儂行樂處
　　西園
庭際何所有有萱復有芋自聞秋雨聲不種芭蕉樹
　　上陵道中
蒼蒼土門口日出逢樵叟問爾何事來山中苦無酒
　顧璘
　　葉澄雜畫
古琴彈古調今人誰愛聞獨徃山中去因聲寄白雲
　王廷相
　　宫怨
夜輦昭陽月春筵上苑花不成供奉日枉自學琵琶
　　江南曲
江上楊柳花裊裊不肯住随燕入簾櫳因風復飛去
　　閬中歌
天濶浮烟逈沙平落照低春江同在眼只覺異巴西
　　春草謡
塘上草離離照妾春羅衣待君君不來滿庭螢火飛
　　秦川雜興
古陵在蒿下啼鳥在蒿上陵中人不聞行客自惆悵
　徐問
　　晚渡
霜白城下寒江空夜船渡蘿月轉依㣲照見行人路
　孫一元
　　春日逰慧山
閒撫溪邉石坐依竹下門殘霞不作雨逺水欲浮村
　祝允眀
　　題子昻小景四首
春山雨新沐晻靄結穠緑一葉金芙蓉粲粲迎朝旭
漁舟何所至両両鏡光中沿洄泝春漲更喜天無風
晴陽破嵐暝水色當春和如何異人境而有樵者歌
隔塢有絶壁蘿薜對山開客子何為者能入深山來
　文徴眀
　　長安郡中作
卯酒意醺然焚香閉閣眠長安塵十丈不到竹牕前
　常倫
　　采蓮曲
素月開歌舞紅蕖艶舞衣隔江聞笑語隱隱棹歌歸
　薛蕙
　　宫中樂
偶過昭陽館雕籠閉綘紗捲簾通一笑落盡滿庭花
　敖英
　　連雲棧
朝朝木末行路險色惆悵絶壁何蒼蒼猿聲在天上
　周君祚
　　楊花
三月楊花暮看花併送春茫茫渡江去白日易愁人
　謝承舉
　　南浦
江流入南浦浦上有髙亭日日送行客年年芳艸青
　張時徹
　　閭閻曲
榖熟不到釜絲成不上身莫道江南樂江南愁殺人
　唐順之
　　松闗
月出照松闗松隂正滿地恐有山僧歸終夜不須閉
　　逰南山
洞口石縦横流泉不住聲柴門何處入雞犬自相迎
　髙叔嗣
　　登真定大悲閣
青山地北横白日天南落欲緩故郷思聊慿最髙閣
　　題東門壁
試走夷門道徘徊念此身抱闗空有客虗左竟何人
　胡纘宗
　　登乕丘千頃雲閣
秋日登乕丘海鶴盤孤影上有月一方下有雲千頃
　華察
　　白雲堂
虚堂澹秋色鍾𣑽寂無聞盡日觀空處悠悠惟白雲
　王格
　　自君之出矣
自君之出矣園花歲歲開常将朱户掩愁見落花來
　蘇祐
　　春詞
瓊樓十二䦨簾捲怯春寒燕泥香墮地知是杏花殘
　吳子孝
　　病中懐白貞甫
帝里復秋色風林葉自鳴羙人不可見白露滿髙城
　　楞伽寺
一入白雲裏蒼筠遶石壇獨眠秋滿寺風雨灑衣寒
袁袠
　　廽㕍峯作
北雁不南去南人今北歸故郷愁尚逺欲與㕍同飛
　黄省曽
　　古意
君夢妾不知妾夢君不識安得両夢諧相逢皆此夕
　王寵
　　秋夕
秋風日夜清房櫳有佳色悠然東窓下落落羣松直
　孫宜
　　閨中
地逺書難得愁多夢不成髙樓吹笛夜膓㫁玉闗聲
　駱文盛
　　村居雜言
飛花郊外路啼鳥水邉村莫厭過從少青山日在門
　　山行
杖藜渡青溪溪深路復迷忽聞山犬吠行過竹林西
　何遷
　　磁州曉發
水落草𥘉茁沙暄花欲開自憐江閣上人共早春來
　　雞鳴山
一榻留孤巘千峰在小樓月中雙雁下無限秣陵秋
　喬丗寧
　　莫愁湖送客
相送莫愁湖愁生烟水處郷心共春草萬里随君去
　　逺望
江山開秀色天地入新秋日暮浮雲散鳥飛天盡頭
　　水至
門前春水至溪上酒壚開無數酒船過郎從何處來
莫望横塘水横塘白鷺多雙飛君不見日暮奈愁何
　馮惟訥
　　題文姬歸漢圖
邊柳拂鵰旂山花照貉衣驚心問闗吏春色㡬時歸
　髙應冕
　　湖上醉歸
日日醉湖濵山風吹葛巾不縁花柳媚難負酒家春
　金鸞
　　促織
終日不成粧誰家絡緯娘㡬時纔一疋添作舞衣裳
　　薄暮
垂柳拖新緑横橋鎻㫁烟采蓮人已去空繋木蘭船
　李時行
　　江南曲
蕩漿越江邉烟深江水緑不見採蓮人空聞採蓮曲
　　春曉
枕上雨𥘉歇庭前花亂開春風在髙樹啼鳥去還來
　　旅思
寒月下踈桐清霜醉晚風客心元自冷不是為秋風
　朱觀熰
　　梅墩
誰将庾嶺梅栽傍草玄宅一夢入羅浮覺來山月白
　趙綱
　　宫怨
長信恩猶薄昭陽寵正新如何天上鏡獨是照愁人
　李攀龍
　　𬗋騮馬
出入渭城中少年獨妍雅不知是阿誰但識𬗋騮馬
　　石城曲
陽春二三月花與郎同色眀知苦淹留盛年不可得
　　夜度娘
儂來星始集儂去月将夕不是地上霜無人見儂跡
　　黄督
誰能見歌舞不自愛陽春少年雙淚落知是他郷人
　　渡易水
匕首腰間鳴蕭蕭北風起平生壮士心可以照寒水
　　戯呈子坤
聞君携愛妾辛苦事求仙自繡浮丘鶴長齋子晋前
家有秦臺女青雲路不遥但愁眀月夜天上喚吹簫
丹竈㡬時開粧成倚鏡䑓不須嗔竊藥本自月中來
　王丗貞
　　瑯琊王歌
小女十四五許嫁瑯琊王新壻呵殿來舊壻趨道傍
　　黄淡思歌
與郎指刀頭眀鏡中天流一夕深一夕眀鏡化為鈎
　　幽州馬行客歌
為郎閨中婦不若轅下駒百金買鞍韉十金買轡頭
阿母不嫁女阿母故相惱教作繡鴛央夗央是何鳥
　　折楊柳歌
懊惱楊柳枝窣地黄金絲門前不種爾那得管别離
莫作中女郎懊憹不可言大姊得蚤嫁小妹得娘憐
下馬繡盤龍上馬金裲襠男兒好光彩只是耀他郷
桃花二三月故愛東風吹阿母不嫁女忘取少年時
　　歡聞歌
感歡千金贈亦擬報千金數盡人間物無如儂寸心
　　黄鵠曲
黄鵠摩天來不及青鴛央夗央雖小鳥出入定成雙
　　烏夜啼
歡作馬行客妾歌烏夜啼妾啼端憶汝烏啼今為誰
　　江南樂
與歡臯橋别日日上臯橋不比西陵浦唯看两度潮
郎家流蘇帳對對玉蟠螭登車辭阿母强作數行啼
　　衛河
青青河畔柳萧索半無枝為是輕攀折非闗贈别離
　　人日
人日江南好風光梅柳新誰将故園日乞取去年人
　　江口
江口安檣處孤舟盡日停秋雲無限好只傍蔣山青
　　教坊婦
小拂乾紅䄂新聲十四絃不知頭已白猶唱想夫憐
　　閨恨
興慶坊前柳萧郎手自栽蔵鴉今漸稳只是不歸來
　　為僧題畫
别僧乕溪渡扶藜踏㣲月一笑春風來林花偶然發
　　濰亭逢王子
汝從秣陵來還向秣陵去惆悵不忍分隣雞酒中曙
繋榜濰亭柳呼樽且嘯歌罷官應不悔到處酒船多
　徐中行
　　活水池
池分㐮漢水岸夾武陵花但得髙陽侣寕須問習家
　　詠顧汝和舍人種桃
不言温室樹却種武陵花豈是金門客偷桃出漢家
　　題顧汝和石鼎寮
雲英烹石鼎月色照氷壺何必金莖露能令肺病蘇
　　卭竹杖
仙人方竹杖逺道出臨卭挂壁風雲動還應欲化龍
　宗臣
　　聞雁憶弟子培
秋雨千峰散寒雲萬里開不知天際雁㡬日故園來
　　郊行
並馬出春城揺鞭一相語楊柳遍西湖應從何處去
　梁有譽
　　東林寺前作
山色斜依寺江流曲抱村時有山僧出殘陽獨掩門
寒日照流水晚風吹古樹遥聴暮鍾聲依依渡江去
　許邦才
　　下第
雖負傾城姿無媒豈自悲詎知館娃内勝似浣紗時
　　𥘉至永寕
風塵難自料花鳥故相猜問是山東客何由萬里來
　　漢江驛
山雪照庭除氷霜滯簡書不因作遷客得食漢江魚
　　少年行
楊柳散青絲驊騮白玉羈有錢不作人是底㳺俠兒
　李先芳
　　眀君曲
彈來塞上曲本是漢宫詞胡女無華色蛾眉處處疑
　胡安
　樓上
一麾山水郡衡麓帶湘流無暇登臨去時時倚郡樓
徐渭
　　題畫
夜寒霜露湍飛烏去何處秋白月蒼蒼空亭數株樹
　　題抱琴羙人
身去盻猶轉抱琴何處來定知清夜裏去望長卿回
　顧聖
　　試劍石
石上誰試劍髙歡猶著名覇業浮雲盡黄花秋自生
林丗璧
　長門怨
玉殿星河逈金宫春夜長笙歌何處響彷彿在昭陽
　王崑崙
　　月夜泛石湖
船載青山去南湖借月華醉眠秋氣冷两䄂白蘋花
　　揚州曲
羅衣束素雲繍履褁纎玉低徊不自前含嬌㓕華燭
　屠隆
　　西施
白日荷花語青春山鳥啼吴王宫裡月不及若耶溪
　梅鼎祚
　　野田行
隂風吹白楊饑鷹啄枯骨夜深燐火眀老狐拜新月
張鳯翼
　　蛺蝶花上蛺蝶
蝶觧傳花魄花能引蝶來蝶疑雙宿影花作並頭開
　陳繼儒
　　招鶴
仙人掃石去手揮石上琴不知山鶴來踏破松花隂
　　登攝山
凉風吹雪驢送我秋木杪頭上有殘雲足下有飛鳥
　　山居
春隂壓杏花欲落猶未落翠羽两三聲飛上秋千索
　釋宗泐
　　秋江送别
江頭楊柳樹秋雨更蕭䔥可惜長條盡那堪折短條
　釋魯山
　　問春
春風送春來散入翠芳去花謝鳥聲閒春歸向何處
眀詩六言絶句
　　　　　　　　　　　　　　　　　　海鹽彭孫貽輯
　髙啓(楊氏山庄)
　倪瓚(田家)
　方孝孺(題畫)
　胡儼(題畵)
　王㳟(題小景)
　徐從禮(題水墨小景)
　張楷(送鄭二)
　黄佐(春日逰鄭氏荘)
　　張弼(觀泉)
　　何景眀(盩厔清眀日/江南思)
　　王廷相(江南春思)
　　薛蕙(田園樂)
　　沈愷(秋)
　　張時徹(田家樂)
　　駱文盛(閒居雜詠)
　　何良俊(金陵弔古)
　　金鸞(秋夕/小景)
　　馮惟敏(齋居夏夜)
　李言㳟(山居樂/村曉)
　江震祚(春暮)
　鍾惺(雨後滁州道中)
　釋宗泐(山中小景)
　朱静菴(惜春)
眀詩六言絶句
　　　　　　　　　　　　　　　海鹽彭孫貽輯
　髙啓
　　楊氏山庄
斜陽流水㡬里啼鳥空林一家客去詩題柿葉僧來供煑藤花
　倪瓚
　　田家
山鳥下窺窓牖春風時過柴門避丗何須鄭谷作書已絶巨源
　方孝孺
　　題畫
茅屋東嶼西嶼白雲前山後山為報溪頭流水落花休出人間
谷口驚湍雨歇柳隂芳草春還試問太平樂事夕陽牛背青山
　胡儼
　　題畫
緑樹平林逺近落紅流水西東㡬處雞鳴烟外數聲犬吠雲中
　王㳟
　　題小景
白鷗門外孤艇黄葉山中一瓢惆悵青雲舊侣相思不到漁樵
　徐從禮
　　題水墨小景
出岫雲非有意忘機鳥亦知歸莫話城中舊事與君同是荷衣
　張楷
　　送鄭二
芳草堤邉渡水百花原上逢春在丗誰非過客入山方是閑人
　黄佐
　　春日逰鄭氏荘
寒食園林載酒暖風簾幙啼鶯髙閣一回欹枕小樓何處吹笙
　張弼
　　觀泉
山巘髙低如繍溪流屈曲無聲幽人閉户不出門外小橋自横
　何景眀
　　盩厔清眀日
獨樹桃花自發髙樓燕子誰家可惜年年春色催人白髪天涯
　　江南思
燈下雨鳴秋舫浦口潮廻暮鍾何處相思不見江南開徧芙蓉
　　二
竹浄娟娟帶月山寒窅窅沉暉天邊晚樹獨眺江上春潮客歸
　王廷相
　　江南春思
落花闇闇随水芳草萋萋掩門誰道江南春色䏻禁風雨黄昏
　薛蕙
　　田園樂
一徑垂楊髙下數家流水東西麥隴青青雉雊柴門寂寂鶯啼
　沈愷
　　秋
坐月𫾣砧何處迎風㺯笛誰家驚起天涯郷夢吹殘江上蘋花
　張時徹
　　田家樂
茅舍東方日出鄰家何處朝舂黄鸝喚起春睡猶在芳洲夢中
　二
籬外人行犬吠樹頭日出烏驚壁上髙懸耕耒織麻自𥙷魚罾
　駱文盛
　　閒居雜詠
池邊雨細花落簾外風清日長呼兒採藥蘿徑對客㰙書石牀
　何良俊
　　金陵弔古
周處䑓前草長莫愁湖上雲深不惜英雄代謝獨憐紅粉消沉
　金鸞
　　秋夕
閉户盡消百慮燒燈常到三更山静寂無人語夜凉㣲有秋聲
　　小景
雨過更添山色水流偏帯花香啼鳥聲連逺樹行人影度斜陽
　馮惟敏
　　齋居夏夜
對立長松百尺旋栽新竹千竿山月一鈎𥘉上江風半夜猶寒
　李言㳟
　　山居樂
一徑杳無車馬萬山忽有人家相問不知歲月惟見開花落花
　　村曉
山下數聲犬吠村中㡬處人歸短笛醉横牛背斜陽正對柴扉
　江震祚
　　春暮
床頭一水深澄几上两峰青黛春歸白日鶯啼花落蒼苔犬吠
　鍾惺
　　雨後滁州道中
雨過石頭齒齒風殘波面鱗鱗鳥啼深澗纔曉花落空山尚春
　釋宗泐
　　山中小景
四山一片秋色野客獨坐茅亭渡頭紅葉如許石上長松自青
　朱静庵
眀詩七言絶句
　　　　　　　　　　　　　　　海鹽彭孫貽輯
　劉基(仙人詞/漢宫曲/雙帯子/王文明漫興/宫怨/憶昔/春江曲/過蘇州/和)
　汪廣洋(登溪橋/蘇溪亭/淳安棹歌)
髙啓(少年行/洞房曲/吴宫詞/椘宫詞/魏宫詞/吴/王井/宫女圖/聞舊教坊人歌/山中别寕公歸西)
(戴叔鸞入江夏山圖/徐㓜文余唐卿/送吕卿/憶挹翠亭聽歌示)
楊基(登宋宫故基/祁陽道中/十二紅圖/天平山中/紅椒士女圖/梁園聞雁)
　張羽(取勝亭感舊/燕山春暮)
　徐賁(上菁山尋王張二山人不值/折蓮子呈孟載)
袁凱(淮西夜坐/客中夜坐/李陵泣别圖)
　　孫蕡(寄王彥舉/題扇/楊妃對鏡圖)
　　林鴻(題朱舍人為史太守冩梧竹)
　　浦源(并州寒食/送友人/題青山白雲圖)
　　髙棅(溪上别馮一嶼)
　　郭奎(寄劉彦基/開歲卧病)
　　趙廸(題山水)
　　鎦績(畵馬)
　　張以寧(過桐廬)
　　王蒙(宫詞)
　　倪瓉(偶成)
　　楊維楨(詠酣睡美人/詠匏/學舞羙人)
　　王紱(花上白頭翁/題畫)
　　唐肅(題畵/題宫人圖)
　　董紀(江行)
　　觧縉(市橋㑹郭千户作)
　　方孝孺(題畫)
　　曽棨(即事)
　　王偁(閨思/雨中過洞庭)
　　錢蒙(絶句)
　　施敬(塞上曲)
　　王紳(題小畫)
　　倪敬(小景)
　　鍾政(到楊州)
　　郭登(甘州)
　　徐有貞(逰乕丘嘲同逰者/鷓鴣圖)
　　熊直(薊門秋夕)
　　薛瑄(竹枝歌)
　　張寧(宋太子墨竹/題畫)
　　沈愚(舊逰即事)
　　趙介(題昭君圖)
　　鄧定(明妃出獵圖)
　　張泰(漢宫詞)
　　張楷(古詞/江南春)
　　金寔(題花鳥圖)
　　王誼(春思)
　　張注(有感)
　　彭華(明妃曲)
　　王越(西渡)
　　聶大年(題畵瓜/題畵)
　　李東陽(虞羙人/畫竹/虢國夫人早朝圖/題趙仲穆挾弹圖)
　　丘濬(春閨怨)
　　陳獻章(桃花)
　　夏鍭(山中雜興)
　　史鑑(塞下曲)
　　石瑶(楊柳枝)
　　張弼(方文羙畫)
　　楊時秀(吴宫)
　　蘇平(閶門柳枝詞)
　　羅柔(枳花/睡起)
　　陸容(楊妃/上馬圖)
　　周在(閨怨)
　　吴寛(二月晦日題桃花)
　　王守仁(文殊䑓夜觀佛燈)
　　謝鐸(題山水圖)
　　李夢陽(郊祀歌/贈黄州守/遇王子/送周判官/夏口/夜泊别友人/贈李沔陽/雲中曲/歸途詠古)
(登嘯䑓/春日漫興/汴中元夕/送人之南郡)
　　何景眀(竹枝詞/終南篇/閨情/送韓汝慶還關中/寄鄭少谷)
　　徐禎卿(宫詞/燕京夏歌/送蕭谷愚)
　　邊貢(迎鑾曲/金陵逢方日昇/劉希尹謫夀春/送潘伯/振守漢中/送蘇别駕/題羙人寄胡丈/海青圖)
(雜興/大隄曲/曉起口號/習池)
　孟洋(中秋㝠城西樓别張子言)
　鄭善夫(櫂歌)
　顧璘(武皇南廵舊京歌)
　張琦(二月二日/送陳東之之廣右)
　王雲鳯(送客)
　薛蕙(皇帝行幸南京歌)
　方豪(答林炫見懐)
　王廷相(弋南凱旋歌/巴人竹枝歌/謁陵歌/蕪城歌/遊仙/宫詞/扈從)
　杭濟(楊柳枝詞)
　王韋(春草)
　　顧清(宫體)
　　朱諫(春夜獨坐)
　　孫偉(送廖汝謙入蜀)
　　陸深(閨詞)
　　湯㣧勣(白鵲)
　　孫一元(醉着/寄青空道人)
　　沈周(送祥公歸靈隱)
　　祝允眀(戯題秉叔燕月之什/雜題)
　　文徴眀(越來溪/出京題謝諸送客/景徳寺)
　　唐寅(題畵)
　韓邦靖(漫成)
　張治(登石鍾山望廬山)
　楊慎(望中條山/寄逺/江陵舟中贈田李二子)
　敖英(秋興呈邊華泉)
　蔣山卿(從單行/昭州歌)
　陳沂(南廵舊京歌)
　錢琦(過滁州)
　許相卿(月林僧舍)
　傳起岩(雪夜)
　王謳(逰淮南曲)
　　朱豹(宫詞/宋宫人斜)
　　傳汝舟(野蓊)
　　謝承舉(吴歌)
　　鄭達(聞燕)
　　許僴(罔極寺感舊)
　　唐順之(南征歌/塞下曲)
　　胡纉宗(天王寺)
　　楊循吉(利濟寺宴後出見白牡丹)
　　華察(清虚閣)
　　姚咨(春日漫書)
　　皇甫涍(河陽馬上看江寄謝司直)
　　皇甫汸(古意/永興寺散歩)
　　蘇祐(塞下曲)
　　訦愷(塞下曲/夢到家)
　　王格(塞下曲)
　　陳束(髙陽行)
　　潘恩(從軍行)
　　屠應峻(漢官詞)
　　陳蒙(寄晚香居士)
　　陸粲(長門怨)
　　吴子孝(題虎丘僧無言翠㣲樓)
　　袁􁑋(羙人圖)
　　黄省曽(夜冀秣陵)
　　王寵(贈錢光禄元抑挂冠還山)
　　陳淳(失題)
　　馮丗雍(金陵春興)
　　孫冝(長門怨)
　　包節(俠少年)
　　駱文盛(西荘漫興/凉州詞)
　　王廷榦(春雨登樓)
　　薛應旂(桐廬夜泊)
　　王問(贈茅山道士)
　　謝少南(募兵行)
　　舒纓(柳枝詞)
　　尹䑓(西湖采蓮曲)
　　陳鳯(竹枝詞)
　　周詩(秋日六橋晚歩)
　　唐詩(吴下竹枝詞)
　　靳學顔(東京歌)
　　王維楨(送陸史之楚)
　　喬丗寕(邊事)
　　馮惟訥(臯蘭觀兵)
　　馮惟敏(柳枝詞/桃源洞)
　　王言(都門别友人)
　　蔡靉(送李樂菴赴池州司訓)
　　髙應冕(春湖曲)
　　俞憲(遼城寄憶/遼城望月)
　　張才(朝陵歌)
　　劉鳯(送人從軍)
　　金鸞(白苧詞)
　張之象(賦得舞蝶尋花)
　李時行(白下别宗秀才)
　陳完(閨怨)
　李攀龍(九日小山招許殿卿/羙/送子相歸廣陵/送殿卿/塞上曲/席中鼓吹歌送元/扵郡城送明卿之)
(江西/酬殿卿長史夏日過飲/山中簡許郭/寄元羙/重寄元羙/四里山/送右史之京/眀妃曲/寄茂)
(秦/九日/寄送方山人歸歙州)
　王丗貞(閨怨/西宫怨/從軍行/送蔣子南歸/再贈子與/楊柳枝/凉州曲/正徳宫詞/題畵别王使)
(君/督/别李邢州諸君/贈别于鱗還邢州/寄紫荆龔都/過于鱗郡齋分賦/題沈參軍竹林圖/飲歐陽鎮)
(朔即事/寄魏順甫/髙唐王邸夜宴口占/晚春/秋/思/重九日登髙懐故人/廣陵訪周公瑕不遇/聞朝)
(鍾偶成/即事/送孫兆孺還華容/西興詞/秋宫曲/戍卒/挾弹者/莫愁樂/横江詞)
　王丗𢡟(徐州口號)
　徐中行(送子相/送于鱗之邢州/送趙許州兼訊李邢州/送元羙/同明卿惟敬登太白樓/感舊/征南)
(鐃歌/于鱗謝病歸濟南寄訊/寄答汝南諸明府/張五嶽逰武夷/青樓詞/停舟溪上懐宗子相/送)
　吳國倫(送于鱗還郡/九日同于鱗賦/寄懐于鱗/再寄/于鱗/香罏峯/石鏡峯/舟彂/原至水口)
　宗臣(過采石懐太白)
　梁有譽(比山訪梁思伯諸子不遇/閨情)
　謝榛(衛水/逰金燈寺/郭夀卿園亭/本公山房/搗衣曲/詠牡丹/送王夢白歸江東/逰天壇/塞下曲)
　許邦才(留别劉公/汴河守凍/寄懐元羙/送别郭子坤/寄贈于鱗/與于鱗逰南山𥘉宿天井寺/夜投)
(林泉觀/花/謝中丞歸射洪/九日于鱗招飲南山/丁香)
　李先芳(早春懐元羙/怨歌行)
　　張佳㣧(送劉使君之㐮陽/題徐生夢雲卷/宿太華山寺)
　　張九一(古意)
　　魏裳(寄元羙)
　　朱曰藩(北園春日雜興)
　　吳維嶽(登蓬萊閣)
　　黎民表(元夜曲)
　　歐大任(金陵元夕)
　　髙岱(凉州曲)
　　陳宗虞(送胡生南歸)
　　潘子震(秋樹下送張雲少憲使)
　　胡安(客窻雜興/出塞詞/秋盡)
　　吳擴(逰白雲觀/楊靳二公園)
　　李元昭(春日宴山中)
　　張文柱(春江别)
　　汪時元(春日漫興)
　　陳鶴(池上聴陳老琵琶/送張伯純還關中/登金山)
　　莫是龍(送馮子逰金陵/送人)
　　俞允文(園居)
　　王穉登(織錦詞)
　　張鳯翼(戯王姝礼大茅峯/與袁考功索酒)
　　徐渭(龕山凱歌/抱琵琶偶佇蕉隂美人)
　　沈眀臣(宫詞/别)
　　陸弼(泊毘陵朱君携酒過集丹中)
　　康從理(送童山人南歸)
　　何良俊(白下春逰曲)
　　魏學禮(送人之北)
　　林丗璧(春宫詞)
　　周東田(宫詞)
　　莫叔眀(贈别)
　　胡應麟(塞下曲)
　　梅鼎祚(春辭)
　　吕時臣(對月東繡嶺主人)
　　俞䕫(逰圎覺)
　　宋登春(逰桃源洞)
　　曹道(春怨)
　　姚汝循(回雁峯)
　　屠隆(塞下曲/渡黄河/感事)
　　湯顯祖(病酒答梅禹金/樓外/七夕醉答君東)
　　鄒廸光(閨怨/行經長坂橋見平康零落殆甚詩以傷之)
　　湯賔尹(送區海目赴滁)
　　馮時可(寒山寺送别/寒夜曲)
　　王野(閨怨)
　　丘兆麟(紅蓮)
　　陶望齡(雲巖)
　　袁宏道(希夷峽/湖上贈錢唐湯令)
　　陳繼儒(酌婉孌堂中/睡起/山中)
　　鍾惺(送荆延卿罷丹陽令歸/秣陵桃葉歌)
　　譚元春(湘雨歎)
　　周憲王(楊柳枝)
　　釋宗泐(徽宗雪江獨棹圖)
　　釋守仁(明皇小車圖)
　　釋明秀(過孫山人故居)
　　釋魯山(寄廣川凖無則/訪張佩之不遇)
　　釋天祥(榆城聴角)
　　釋方澤(塞下曲)
　　章志宗(春曉)
　　孟淑卿(春歸)
　　朱静庵(日暮/秋日見蝶/竹枝詞)
明詩七言絶句
　　　　　　　　　　　　　　　　海鹽彭孫貽輯
　劉基
　　仙人詞
玉府仙人冰雪姿生來即遣侍瑶池五雲隔斷塵凡境説着人
間縂不知
　　漢宫曲
小雨如烟晝掩扉捲簾忍見燕雙飛不知春色能多少總向昭陽
柳上歸
　　雙帯子
嫁時雙帯繡麒麟翠鈿金花色色新寕教玉匣蒙蛛網不肯将
來贈别人
　　春江曲
江上風帆日日歸獨自狂夫音信稀無因化作鵁鶄鳥随着郎
船到處飛
　　過蘇州
姑蘇䑓下垂楊柳曽為張王䕶禁城今日淡烟芳草裏暮蟬猶
作管絃聲
　　和王文眀漫興
芙蓉湖上夕陽低楊柳枝頭一鳥棲獨倚闌干看山色白雲飛
過若耶溪
　　宫怨
何處春風拂苑墻飛花片片入昭陽多情尚有池邊柳留得啼
鶯伴日長
　　憶昔
憶昔上林花發時黄蜂撩亂蝶参差如今花落枯枝在付與秋
蟲挂絪絲
　汪廣洋
　　登溪橋
空谷無人響石泉隔溪茅屋見炊烟東風故遣飛花出知是桃
源别有天
　　蘇溪亭
蘇溪亭下草漫漫誰倚東風十二䦨燕子不歸春事晚一汀烟
雨杏花寒
　　淳安棹歌
淳安縣前江水平越女唱歌蘭葉青山禽只管喚春雨不道愁
人不碩聴
　髙啓
　　少年行
下直平眀出禁門提携愽局伴王孫寳刀不敢輕輸却明日沙
塲欲報恩
　　洞房曲
洞房香吐合昏花月轉勾欄啼乳鴉今宵有酒留君醉不信倡
家勝妾家
　　吴宫詞
芙蓉水殿屧廊東白苧秋來不耐風恠得君王長夜飲月明歌
舞在舟中
　　楚宫詞
雨去雲來十二峯渚宫樓閣暮重重細腰無限空相妬不覺瑶
姬夢裏逢
　　魏宫詞
翡翠明珠入掌新承恩長占鄴宫春至尊休信陳王賦那得人
間有洛神
　　吴王井
曽開鑑影照宫娃玉手牽絲帯露華今日空山僧自汲一瓶寒
供佛前花
　　宫女圖
女奴扶醉踏蒼苔眀月西園侍宴廽小犬隔花空吠影夜深宫
禁有誰來
　　聞舊教坊人歌
渭城歌罷獨悽然不及新聲丗共憐今日岐王賔客盡江南誰
識李龜年
　　山中别寕公歸西塢
一上香䑓看落暉沙村孤樹晚依依老僧不出青山寺只有鐘
聲送客歸
　　戴叔鸞入江夏山圖
歸隱𥘉辭薦辟章西風黄葉滿車箱青牛只識山中路不是無
心向洛陽
　　送吕卿
逺汀斜日思悠悠花拂離觴柳拂舟江北江南芳草遍送君併
得送春愁
　　憶挹翠亭聴歌示徐㓜文余唐卿
清歌一曲動梁塵只憶當時淚滿巾何况春歸花落盡眼前漂
泊両三人
　楊基
　　登宋宫故基
上皇宫殿碧參差嗟我來登見廢基盡道河邊金線柳腰肢猶
似李師師
　　十二紅圖
何處飛來十二紅萬年枝上立東風楚王宫殿俱零落説盡春
愁細雨中
　　紅椒仕女圖
两樹紅椒隔禁扉晚凉携伴試羅衣金鈴小犬迎人吠應恠秋
來出院稀
　　梁園聞㕍
萬里飛來一雁聲梁園枕上夢𥘉醒誰憐今夜江南月又是空
齋獨自聴
　　祁陽道中
紅深翠密不成蹊脩竹玲瓏巧更低黄鳥未知花又落野棠風
裏一雙啼
　　天平山中
細雨濛濛濕楝花南風樹樹熟枇杷閑行不記山深淺一路鶯
聲送到家
　張羽
　　取勝亭感舊
緑雨㣲消𬗋陌塵湖光冷落似無春朱門記得曽逰處楊柳青
青不見人
　　燕山春暮
金水橋邊蜀鳥啼玉泉山下柳花飛江南江北三千里愁絶春
歸客未歸
　徐賁
　　上菁山尋王張二山人不值
此日尋君竟不逢閒行直到最髙峯歸時已是斜陽後惆悵荒
山寺裏鍾
　　折蓮子呈孟載
落盡紅衣見緑房折來猶帶水雲香柔絲零落芳心苦未及秋
風已㫁膓
　袁凱
　　淮西夜坐
蕭蕭風雨滿闗河酒罷西樓聽雁過莫恠行人頭白盡異郷秋
色不勝多
　　客中夜坐
落葉蕭蕭江水長故園歸路更茫茫一聲新雁三更雨何處行
人不㫁膓
　　李陵泣别圖
上林木落雁南飛萬里蕭條使節歸猶有交情两行淚西風吹
上漢臣衣
　孫蕡
　　寄王彦舉
緑楊隂下玉驄嘶絲絡銀瓶帶酒携夢入南園聴夜雨不知身
在蔣陵西
　　題扇
凉風吹動影娥池百頃秋波漾素輝十二玉䦨閒倚遍桂花清
露濕人衣
　　楊妃對鏡圖
舞鸞金背隱青光中有開元墮馬粧一線枕㾗春色淺夜來知
是夢漁陽
　林鴻
　　題朱舍人為史太守冩梧竹
舍人退食冩閒情公子開緘玉雪清曽向鳯池同夜直掖垣梧
竹總秋聲
　浦源
　　并州寒食
夢入故園千里逺覺來寒食在并州垂楊不是相思樹那得花
開便白頭
　　送友人
孤舟春别萬花西雲淡山青水滿溪料得客愁何處是緑隂官
舍聴鶯啼
　　題青山白雲圖
青山欲轉緑溪廽古木春雲掩復開不識桃源在何處但看流
水落花來
　髙棅
　　溪上别馮一嶼
出門紅葉滿清溪君向東湘我向西今夜青山眀月在相思両
地聴猿啼
　郭奎
　　寄劉彦基
九月征人未授衣年年書到故園稀無情恨殺湘東雁不帶平
安一字飛
　　開嵗卧病
卧病文園渇未消自從人日到花朝不知楊柳将春色緑到淮
南第㡬橋
　趙廸
　　題山水
㡬家茅屋水邊村花落春潮夕到門溪上數峰青似染居人説
是武陵源
　鎦績
　　畵馬
雙駒汗血已斑斑蹀躞春風意態閑聞道千金求駿骨不應龍
種在人間
　張以寜
　　過桐廬
江邊三月草淒淒緑樹蒼烟望欲迷細雨孤帆春睡起青山两
岸畫眉啼
　王蒙
　　宫詞
南風吹㫁采蓮歌夜雨新添太液波水殿雲房三十六不知何
處月眀多
　倪瓉
　　偶成
坐看青苔欲上衣一池春水靄餘暉荒村盡日無車馬時有閑
雲伴鶴歸
　楊維楨
　　詠酣睡羙人
漏減良宵畫日遲困人天氣酒中時東家女伴太嬌劣偷觧裙
腰竟不知
　　詠匏
日落海門吹鳯匏湏臾海水沸如潮船頭到處來聴曲疑是洞
庭千歲蛟
　　學舞羙人
十六天魔教已成背反蓮掌苦猶生夜凉不管排筵散尚向燈
前蹋影行
　王紱
　　花上白頭翁
欲訴芳心未肯休不知春色去難留東君亦是無情物莫向花
間怨白頭
　　題畵
汀洲潮落雨𥘉晴獨坐蘭舟酒半醒欲採芙蓉過江去迢迢秋
水數峰青
　唐肅
　　題畫
溪風吹冷芰荷衣一葉船頭坐未歸貪看陶朱養魚訣不知流
過緑苔磯
　　題宫人圖
洗花染線刺春羅鳯翼雙飛錦作窠暫起非闗針力倦海棠時
節困偏多
　董紀
　　江行
江水悠悠江路長孤鴻啼月有㣲霜十年踪跡渾無定莫更逢
人問故郷
　觧縉
　　市橋㑹郭千户作
沙磧茫茫塞草肥桔橰烽上暮烟飛交河北望天連海蘇武曽
将漢節歸
　方孝孺
　　題畫
落日斜眀掛樹瓢下方城郭去人遥青山過雨僧𥘉定門外雲
封獨木橋
　曽棨
　　即事
片片飛花逐水流傷春何處最多愁紅粧獨倚䦨干曲望盡征
帆不下樓
　王偁
　　閨思
冷落殘筝十指踈良人逺戍近何如樓頭多少南飛㕍不見南
陽一𥿄書
　　雨中過洞庭
昨夜南風起洞庭曉來湖上雨冥冥忽看天際驚濤白失却君
山一點青
錢蒙
　　絶句
湖海風塵入鬢毛歸來燈火對兒曹道人不是封矦骨錯把黄
金鑄寶刀
　施敬
　　塞上曲
八月秋髙塞草斑将軍千騎獵前山彎弓不射南飛雁恐有征
人附信還
　任立
　　贈同舟從軍林生
青天無盡碧波長百丈雲帆挂夕陽海路音書何處寄北風征
雁不成行
　趙羾
　　城南書事
三年為客寄龍沙望斷南雲不見家唯有受䧏城外月照人清
淚落胡笳
　王㳟
　　歩虗詞
緑章封事奏瑶京侍女如花㺯玉笙夜半朝囬人上鶴九天環
珮月中眀
　　送劉伯孺侍御謫嶺南
尉佗城外泛孤槎西望峩眉不見家莫道日南天萬里歸心一
夜過三巴
　　聞子規
枝上聲聲怨落暉居人聞此亦沾衣啼時莫近湘山路更有長
沙客未歸
　　題梨花斑鳩圖
縮頸斑斕錦翼齊梁園春柳好栖遲樂逰年少偏嫌雨莫向花
間自在啼
　　老馬
百戦沙塲老此身長楸宫草㡬囬春只今棄擲荒郊裏猶自悲
鳴戀主人
　　題白頭公鳥
竹下棠梨花漸稀白頭相對語依依五陵年少多金弹莫戀殘
春忘却飛
　　新燕
海燕雙飛下柳塘主家䑓榭巳荒凉玉窓繡户春雲外不忍翻
飛過别墻
　　春雁
春風一夜别衡陽楚水燕山萬里長莫恠春來便歸去江南雖
好是他郷
　　山窻夜雨
深澗垂蘿暗竹房半枝殘燭兩聲凉蕭條樹葉千峰裏不獨啼
猿㫁客膓
　　海城秋晚
西風一雁海城頭羗笛聲中水亂流楓葉蕭蕭山月下戍樓殘
火㡬家秋
　　客舍聞搗衣
山館猿啼碎客心更聞何處響孤砧數聲驚覺還家夢一夜挑
燈憶故林
　胡儼
　　詔直内閣即事
清曉朝囬秘閣重坐看宫樹露華濃碧窓朱户圗書滿人在蓬
萊第一峯
　王英
　　重登岳陽樓望君山
五湖烟水接天流天際孤峯掌上浮欲弔湘君何處是不堪重
倚岳陽樓
　　題胡人獵歸圖
獵罷隂山薄暮歸繞鞍雉兎馬行遲風髙不敢鳴笳鼔只恐防
秋漢将知
　楊士竒
　　三十六灣
湘隂縣南江水斜春來両岸少人家深林日午鳥啼歇開徧滿
山紅白花
　晏鐸
　　折楊柳
河橋楊柳半無枝多為行人贈别離羌虜不知蕭索盡月眀猶
向笛中吹
　萬節
　　幽居
數里莓苔一徑斜洞門深處有人家東風昨夜知多少吹落庭
前滿樹花
　韋仲平
　　訪道士不遇
白雲深處訪仙家行過前村路轉賖春色滿庭人不見東風開
遍碧桃花
　王紳
　　題小畫
青蘿山下結松樓㡬度臨風憶舊逰今日畫圖㸔彷彿淡雲踈
木不勝秋
　倪敬
　　小景
雨餘流水抱孤村天際青山鎻白雲滿地落花春寂寂道人淸
晝未開門
　鍾政
　　到楊州
樹繞人家水抱城何郎去後减詩情不知東閣梅花處二十四
橋空月明
　郭登
　　甘州
甘州城西河水流甘州城北胡雲愁玉闗人老貂裘敝苦憶平
生馬少㳺
　徐有貞
　　逰乕丘嘲同逰者
穿盡幽林鳥道㣲閒情適處自忘機同來不觧逰山意一見青
山便欲歸
　　鷓鴣圖
烟雨蕭蕭苦竹秋感人常自呌鈎輈披圖無限江南思不必聞
聲也自愁
　熊直
　　薊門秋夕
清漏遲遲月轉廊博山銷盡水沉香重城不鎻還家夢两夜分
眀到故郷
　薛瑄
　　竹枝歌
錦官城東多水樓蜀姬酒濃消客愁醉來忘却家山道勸君莫
作錦城逰
　張寧
　　宋太子墨竹
御筆龍香出内庭㡬枝踈影拂前星當時粉繪都零落惟有寒
山似舊青
　　題畫
風静猿啼月滿山東林夜色共人閒柴門正與清光對分付山
童且莫闗
　沈愚
　　舊逰即事
冶城東畔舊亭臺寂寂朱扉映水開一樹碧桃都落盡去年蝴
蝶却飛來
　趙介
　　題昭君圖
玉筯啼殘别漢京天驕含笑擬長城傍人莫訝腰肢瘦猶勝驃
姚十萬兵
　鄧定
　　眀妃出獵圖
八月天山雪作花合圍千騎度龍沙傳呼莫射南飛雁欲寄平
安到漢家
　張泰
　　漢宫詞
𬒳寒曉畫鬰金香侍女無言立近牀一様玉壺傳漏點南宫夜
短北宫長
　張楷
　　古詞
羅帕凝香拭未乾朱櫻窻外雨生寒燈花知是虚傳喜落盡青
煤誓不看
　　江南春
滿川啼鳥怨殘紅水郭郊園柳絮風春雨一番江水濶草㾗将
緑到吴中
　金寔
　　題花鳥圖
香掩重門晝漏稀一枝穠倚畫樓西嬌禽也觧幽人意噤㫁春
聲不敢啼
　王誼
　　春思
山映簾櫳水映窻浣紗人在苧蘿江年年三月梨花雨門掩東
風燕子雙
　張注
　　有感
勸郡莫惜鬢毛斑鬢到斑時亦是難多少紅顔年少子朔風吹
上北印山
　彭華
　　明妃曲
抱得琵琶不忍彈胡沙獵獵雪漫漫曉來馬上寒如許信是将
軍出塞難
　王越
　　西渡
桃花渡近莫愁村不似劉家妬婦津薄暮雨寒猶鼓棹隔江應
有未歸人
　聶大年
　　題畫瓜
翠實離離引蔓秋西風凉露滿林丘東門尚有閒田地千載無
人説故矦
　　題畫
綾鞚青驄踏軟沙畫橋烟樹酒旗斜玉樓人醉東風晚髙捲紅
簾㸔杏花
　李東陽
　　虞羙人
按劍孤營落日昏楚歌聲裏漢兵屯當時國士無存者獨有虞
姬不負恩
　　虢國夫人早朝圖
掃罷蛾眉上馬遲君王剛及退朝時侍臣記得丁寧語莫遣長
生殿裏知
　　題趙仲穆挾彈圖
東風挾彈小城春逰騎飛韁不動塵道上相逢休錯問衛家兄
弟霍家親
　畫竹
漢皐亭上起秋風夜逐湘靈下椘宫曉入碧雲看不見墮釵遺
珮各西東
　丘濬
　　春閨怨
舊歲花殘今又開去年人去㡬曽來不知眀歲花時節人在天
涯囬未囬
　陳獻章
　　桃花
雲鎻千峰午未開桃花流水更天台劉郎莫記歸時路只許劉
郎一度來
　夏鍭
　　山中襍興
何處風光欲㫁䰟水邉雲裏有芳園馬啼不識山家路相趂溪
聲到小門
　史鑑
　　塞下曲
城下黄河城外山羗兒騎馬唱歌還磧西亦有閒花鳥莫信春
光不度闗
　石珤
　　楊柳枝
花蕚樓前半夕陽半含輕黛半含黄君王不惜千金寵遮莫臨
風舞䄂長
　張弼
　　方文羙畫
花落春歸客未歸仲宣樓上倚斜暉故園遥在三江外緑遍蘼
蕪燕子飛
　楊時秀
　　吴宮
畫棟雲消夜色清宫前溝水作秋聲如何醒得吴王夢多少花
枝壓禁城
　蘇平
　　閶門柳枝詞
此地吴王舊市朝空遺衰桞日蕭蕭行人不用頻囬首煬帝宫
前更寂寥
羅柔
　　枳花
老屋踈籬自一家催耕聲裏舊年華東風不問春多少開遍墻
隂枳殻花
　　睡起
梅雨淹留未放晴村橋泥滑㫁人行野翁睡起無聊頼消受幽
禽三四聲
　陸容
　　楊妃上馬圖
女奴扶力上龍騧玉頰酣春寳髻斜烽火照人鼙鼓急尚疑燒
燭夜催花
　周在
　　閨怨
江南二月試羅衣春盡燕山雪尚飛應是子規啼不到故郷雖
好不思歸
　吴寛
　　二月晦日題桃花
滿株濃淡忽齊開勾引詩人共看來搃使堦前都落盡　無流
水只蒼苔
　王守仁
　　文殊䑓夜觀佛燈
老夫髙卧文殊臺拄杖夜撞青天開散落星辰滿平野山僧盡
道佛燈來
　謝鐸
　　題山水圖
逺樹孤村帯淺霞亂山流水入平沙杖藜不逐扁舟去紅杏門
前看落花
　李夣陽
　　郊祀歌
壇官秉笏候金鐘月出西南照雪峯不向蓬萊看五色那知天
子是真龍
　　贈黄州守
黄州江比使君清赤壁山留萬古名黄州小兒騎竹馬來時相
送去時迎
　　過王子
率爾髙陽飲博徒酣歌擊劔膽何麄金門貴客如相許徑脱鷫
裘付酒壚
　　送周判官
眀燈緑酒五花裘客舍新秋螢火流問君下飲真何事明日出
城風葉愁
　　夏口夜泊别友人
黄鶴樓前日欲低漢陽城樹亂烏啼孤舟夜泊東逰容恨殺長
江不向西
　　贈李沔陽
雲夢茫茫繞一州滔滔江漢古今流問俗不須乗五馬畫船鐃
吹水郷逰
　　雲中曲
白登山寒低朔雲野馬黄羊各一羣冒頓曽圍漢天子胡兒惟
説李将軍
　　歸途詠古
河濟誰言不共流青春惡浪古懐州蕩揺少室三花樹倒映天
壇白石樓
　　登嘯䑓
白日紅雲拂地流醉郷欲共歩兵逰登䑓左盻黄河轉緑水洪
波不盡愁
　　春日漫興
十日不出花盡開城南城北看花來即教閉户從花盡莫遣看
花不醉廻
　　汴中元夕
中山孺子倚新粧鄭女燕姬獨擅塲齊唱憲王春樂府金梁橋
外月如霜
　　送人之南郡
鼔刀朱亥本㣲寒白首侯嬴是抱闗不為千金増意氣祗縁一
諾重丘山
　何景眀
　　竹枝詞
十二峰頭秋草荒冷烟寒月過瞿塘青楓江上孤舟客不聴猿
聲亦㫁膓
　　閨情
秋風嫋嫋生羅衣羙人夜泣紅燭㣲郎騎白馬臨邛去樓上年
年燕子歸
　　送韓汝慶還闗中
華岳雲䑓萬里情髙秋落日眺秦城黄河一線通滄海身在仙
人掌上行
　　寄鄭少谷
台嶽中峰綵霧生石梁遥挂赤霞城仙潭尺素傳雲鯉報爾今
尋華頂行
　　終南篇
離宫别館舊京華表裏闗河屬漢家二閣天圍青錦障五䑓雲
湧石蓮花
　徐禎卿
　　宫詞
興慶池頭漏未闌梨園子弟曲将殘花前更進凉州伎無那西
宫月色寒
狗監離宫承宴歡掖庭通晚不廽鑾那能夜夜長門裏銀燭薫
衣待漏殘
　　燕京夏歌
暑殿金泉枕碧山清凉樓閣五䑓間赤日不行葱嶺北雪花長
繞玉門闗
　　送蕭若愚
送君南下巴渝深予亦迢迢湘水隂前路不知何地别千山萬
壑暮猿吟
　邉貢
　　迎鑾曲
金陵今古帝王都碧石清江一畫圖五聖百年虚想像鑾輿曽
到此間無
自采民風問老農㣲行不遣近官從那知六子闗天象到處雲
成五色龍
羽盖霓旌曉出逰紺霞紅日抱江流雲中帝子三千闕海上仙
人十二樓
弓如滿月向江開箭挿寒潮捲浪廽水上黿鼍莫深選我皇元
為射蛟來
潮落江門烟水秋雲帆月下過揚州两京馳道三千里夾岸垂
楊接御溝
瑟瑟金風鳴玉鑾路車何日到長安官河不似江濤險只恐秋
深白露寒
　　金陵逢方日升
燕市分擕十七春白門相見白頭新鳯皇樓下含春客江海飄
零有㡬人
　　劉希尹謫夀春
淮南花雨送春還叢桂隂陰郡閣閒自是劉安有仙骨謫居猶
近八公山
　　送潘伯振守漢中
石棧凌雲鳥道斜漢中城府枕三巴楓林落葉猿聲滿那得行
人不憶家
　　送蘇别駕
去歲秋風别省闈木犀花落雨霏霏那知此日江陵郡春草連
天送客歸
　　題羙人寄胡丈
月宫秋冷桂團團歲歲花開只自攀共在人間説天上不知天
上憶人間
　　海青圖
雲暗胡天雪滿衣駕鵝聲亂海青飛李陵臺下隂山北正是單
于夜打圍
　　雜興
御溝東畔柳成林御水盈盈十里隂白馬青衫橋上客春來多
少故園心
　　大隄曲
大隄女兒花見羞大隄楊柳映青樓金䑓滿注楚城酒醉殺狂
夫不觧愁
　　曉起口號
春眠不奈鳥聲催起立荒園傍古槐恠底幽尋苦無力夢中曽
上故山來
　　習池
習家池上草萋萋流水成渠稻作畦山簡不來逰客散居人猶
唱白銅鞮
　孟洋
　　中秋宴城西樓别張子言
八月天髙河漢流丹峰翠壑逈西樓不堪鴻雁長為别風樹蕭
蕭萬杵秋
　鄭善夫
　　櫂歌
青螺江頭逰子吟黄金䑓上秋雲深風塵一别一萬里羙人駕
車傷我心
　顧璘
　　武皇南廵舊京歌
千年寳暦自南開八葉神孫暫北來日月更臨龍乕阜雲霞重
抱鳯皇臺
　張琦
　　二月二日
江上輕雲覆户低杏花開好未沾泥伯勞猶更嫌春淺背坐東
風不肯啼
　　送陳東之之廣右
髙燈夜語正堪聞白髪青山又送君嶺樹不能遮望眼直随飛
雁八南雲
　王雲鳯
　　送客
春濕蒸雲雨欲絲飄飄逰子别離時愁㸔陌上青青草送盡行
人搃不知
　薛蕙
　　皇帝行幸南京歌
三月江南鶯亂啼江邉桃葉映春堤不是行宫淹北上江南花
月使人迷
燕姬玉䄂抱箜􁣖馬上長随翠輦逰春來照影秦淮水愛殺江
南雲母舟
　方豪
　　答林炫見懐
榕江江上片帆歸江草江花映竹扉眀月長㸔漁父醉白鷗不
道主人非
　王廷相
　　平南凱還歌
詔下團營大點兵我皇親作冠軍行九河壓地樓船去八月横
天劍㦸明
　　巴人竹枝歌
江草江花滿眼新不知郎處㡬多春愁來欲上東峰望上到東
峰愁殺人
　　遊仙
南極老人乗彩霞赤松仙子上清家海陽舊種扶桑樹春到齊
開五色花
　　宫詞
雲髻蛾眉𬗋鳯笙三千隊裏獨分眀君恩莫作尋常看一别昭
陽便隔生
　　扈從謁陵歌
十二龍旂向曉開行宫深度五雲來詞臣奏罷長陵賦不數甘
泉侍從木
　　蕪城歌
莫向隋宫問六朝璚姬玉蘂已烟消祗今惟有湖邉柳猶對春
風學舞腰
　杭濟
　　楊柳枝詞
東風裊裊拂朱闌萬樹千條緑未乾玉笛聲中人不見倚樓烟
雨正春寒
　王韋
　　春草
帯雨和烟不可名春風處處不勝情于今南浦知多少都向玉
孫去後生
　顧清
　　宫體
水殿凉多夢昜醒昭陽歌吹隔青冥綘紗還有同來伴奉帚金
門候曉星
　朱諫
　　春夜獨坐
花送春香入酒甌山頭眀月下簾鈎彩雲一片随風散誰伴歌
聲出小樓
　孫偉
　　送廖汝謙入蜀
乍凉江水上新潮何處西風萬里橋一片離心向秋月月中郷
思與人遥
　陸深
　　閨詞
簾下風來月影過蕭蕭梧葉下庭柯起看鳯曆論時令夜刻如
今未是多
　湯胤勣
　　白鵲
曉随金印出邉州晚送歌聲入御樓剪取白羅飛綉幙旗竿十
犬挂胡頭
　孫一元
　　醉着
清樽倒盡醉還醒獨抱漁竿卧晚汀風露滿身呼不起一江流
水夢中聴
　　寄青空道人
斗酒長歌送夕醺相思無奈隔重雲夜來夢到西湖路白石灘
頭鶴是君
　沈周
　　送祥公歸靈隱
前年記有老僧房清夢時時遶上方龍洞桃花萬松裏再逰惟
恨少劉郎
祝允眀
　　戯題秉叔燕月之什
無限香雲不㫁霞鳯皇䑓下謫仙家丹山碧水桃千樹不遇劉
郎未是花
　　雜題
雲母薄流青石髪水花肥點碧荷錢樹根一坐空山老不許時
人問歲年
溪橋囬轉鳥聲㣲杖履蕭蕭両布衣不是耕夫出莘野秋風落
日采薇歸
　文徴眀
　　越來溪
郭外南湖一鏡開吳宫荒草倍蒼苔逰人不與興亡事只記溪
名是越來
　　出京題謝諸送客
别酒淋漓滿路岐酒䦨無奈客東西多情獨有斜陽色一路殷
勤送馬蹄
　　景徳寺
古屋無人犬䕶籬偶抛塵土得幽棲不知何福能消受滿地松
隂一鳥啼
　唐寅
　　題畫
緑水紅橋夾杏花數間茅屋盡漁家主人莫拒㸔花客嚢有青
錢酒不賖
　韓邦靖
　　漫成
沙苑烟光近白樓黄河清渭両交流牛羊落日新丘壟楊柳春
風古渡頭
　張治
　　登石鍾山望廬山
廬嶽亭亭翠萬重懸泉千尺挂飛龍石鐘山下江如鏡映出青
天五老峰
　楊慎
　　望中條山
征馬長鳴向北風崤闗回首暮天東太行過盡中條出一路青
山白雪中
　　寄逺
濯錦江頭烟水緑相思萬里人如玉瑶琴别後不曽彈今朝才
理将歸曲
　　江陵舟中贈田李二子
落月寒沙夜未分玉簫金管醉中聞明朝回首沅江路愁聴清
猿和白雲
　敖英
　　秋興呈邉華泉
池頭一雨送新凉小坐茆亭月近床和得竹枝三百首西風無
雁寄瀟湘
　蔣山卿
　　從軍行
雪嶺愁雲凍不飛黄沙白草路人稀邉城春色惟㸔柳看到青
時春已歸
　　昭州歌
西行㡬日㫁人烟眀月千山響杜鵑試上越王䑓上望瀟湘秋
色滿南天
　陳沂
　　南廵舊京歌
横戈八駿戦功收夾舸雙龍水面㳺𬗋盖風雲過沛里錦帆烟
月下揚州
　錢琦
　　過滁州
江北滁南數日程蕭蕭落木送秋聲夕陽滿地鳥飛絶人在亂
山堆裏行
　許相卿
　　月林僧舍
月午霜天破衲寒梵音蕭瑟度林端經殘香燼秋寥泬時有風
枝語夜䦨
　傅起岩
　　雪夜
春寒日日雪成沙凍合江城十萬家𥿄帳髙眠清入骨五更飛
夢遶梅花
　王謳
　　逰淮南曲
髙捲珠簾白玉鈎吴歌楚舞㡬時休市橋燈火三更月客醉歸
來月滿樓
　朱豹
　　宫詞
一自承恩入禁宫嬌姿渾不數芙蓉曉風吹醒巫山夢知在湘
簾第㡬重
　　宋宫人斜
落花滿地無人掃白骨青山㡬暮春夜半幽䰟常問月趙家宫
殿屬何人
　傳汝舟
　　野翁
野翁獨住蒼厓顛閒賣𬗋芝供酒錢時時醉倒松花上不分麋
鹿來同眠
　謝承舉
　　吴歌
秦淮女兒歌柘枝隔淮吴兒唱新詞聲聲互荅緑楊裏正是離
人膓㫁時
　鄭達
　　聞燕
東風庭院柳飛花𥙷得新巢日已斜莫把春愁向人説長安有
客正思家
　許僴
　　㒺極寺感舊
二十年前此地逰童來庭下不勝秋不知霜鬢添多少却訝僧
人盡白頭
　唐順之
　　南征歌
月眀吹笛武陵川馬上行人望跕鳶莫怕交州饒毒霧一冬飛
雪似胡天
　　塞下曲
青𫀆白馬𬗋茸鞦不向沙塲便酒樓夜來一賭青錢盡尚有嚢
中血髑髏
　胡纉宗
　　天王寺
脩竹隂隂覆子城暖雲靄靄度瓜涇僧歸何處溪頭雨野寺寂
寥春鳥鳴
　楊循吉
　　利濟寺宴後出見白牡丹
一日清歡坐後寮誰知此有玉顔嬌春風觸目生留戀纔倚朱
䦨酒便消
　華察
　　清虗閣
月上孤峰静夜分慿髙四望絶塵氛天空萬籟人俱寂惟有踈
鍾在白雲
　姚咨
　　春日漫書
門掩春風海燕斜徧題詩卷惜殘花不堪踈雨清眀過夢㫁臨
邛舊酒家
　皇甫涍
　　河陽馬上看江寄謝司直
秋空立馬大江堤天畔雲山望欲迷何事愁心學潮水朝朝暮
暮秣陵西
　皇甫汸
　　古意
奉帚長門二十年慵施脂粉取人憐聊開秋扇閒題罷較似春
心薄似前
　　永興寺散歩
帝城西見古叢林萬木寒垂六月隂庭下閒花齋後偈門前空
水定時心
　蘇祐
　　塞下曲
将軍營外月輪髙獵獵西風吹戦𫀆􁑬篥無聲河漢轉霜華露
氣滿弓刀
　沈愷
　　塞下曲
山蟠碣石傍雲浮水入黄河天倒流歸夣不知秦嶺隔却随眀
月落南州
　　夢到家
昨夜分眀到故園桃花含碧柳含烟無端客夢風吹散依舊汶
陽春水邉
　王格
　　塞下曲
昨夜銜枚渡白狼彎弓射殺左賢王千羣雜虜須㬰沒風起黄
沙滿戦塲
　陳束
　　髙陽行
髙陽年少事横行重俠由來不重生奪得雕刀摇雪色騎将飛
馬蹙風聲
　潘恩
　　從軍行
崇氷疊雪暗金微晝結黄雲凍不飛遥見長安來驛使共歡眀
主授征衣
隴水梅花眀月光三軍髙壘駐燉煌玉門不閉通西使天馬蒲
萄入建章
　屠應峻
　　漢宫詞
七寳為䑓錦作墀曽将金屋貯蛾眉菱花玉鏡當年賜春日緘
愁不忍窺
　陳蒙
　　寄晚香居士
何處砧聲月漸髙故郷千里夢䰟勞遥思此夕深閨裏切切寒
風入剪刀
　陸粲
　　長門怨
金屋承恩事巳非玉顔惟悴感春暉無因得似宫前柳猶有長
條拂御衣
　吴子孝
　　題虎丘僧無言翠㣲樓
㡬日春隂㡬宴逰日斜乗興到僧樓樓前溪水應相惜蕩漾殘
花不肯流
　袁㐮
　　羙人圖
少女風㣲栢子香夜凉吹透𬗋霓裳緱山月落空囬首應悔吹
簫引鳯皇
　黄省曽
　　夜發秣陵
秋江垂柳緑烟齊客路芳花踏馬蹄早擬歸心似眀月今宵先
度虎丘西
　王寵
　　贈錢光禄元抑挂冠還山
羡殺漕湖即鏡湖桃花流水入虗無南歸不向君王乞元是滄
浪舊釣徒
　陳淳
　　失題
女郎堤畔赤欄橋十二樓臺鎻寂寥楊柳不知歌舞散春絲猶
學小蠻腰
　馮丗雍
　　金陵春興
獻花巖畔碧嶙峋上拂星蒼下海瀛遥見仙人騎白鹿萬山眀
月坐吹笙
　孫冝
　　長門怨
眀月低囬渭水津漢宫花草月中新清光欲向西樓轉莫照樓
前薄命人
　包節
　　俠少年
早随飛将戦龍沙日晚收營過狹邪下馬直趨盧女肆滿樓喧
笑擁琵琶
　駱文盛
　　西荘漫興
買園近作幽棲地種竹栽花興不孤莫遣隣人來問字但令山
鳥勸提壺
　　凉州詞
荒臺漠漠起秋雲優擾胡兒萬馬羣莫倚西風弓力勁營中今
有霍将軍
　王廷榦
　　春雨登樓
吴中覊客感年華江上風流勝習家向圃輕烟含柳樹隔簾踈
雨濕梅花
　薛應旂
　　桐廬夜泊
夜深孤棹泊桐溪眀月清霜照石堤木落江空行客少隔林惟
有野猿啼
　王問
　　贈茅山道士
曽向華陽洞口過三峯髙處白雲多仙房隱隱依巖竹清夜經
聲出薜蘿
　謝少南
　　募兵行
猿臂虬鬚不觧文生來提劍濁河濆讐家莫記從前事今日朝
廷靖虜軍
飛鞍塵中問酒家帽簷猶帯射塲花絃筝今夕樓頭醉眀日乗
胡度磧沙
　舒纓
　　柳枝詞
㡬見江郊絮點衣一生心事半生違雞聲休得催人起夢裏歸
家也當歸
　尹臺
　　西湖采蓮曲
湖市羅帬映玉缸蘇堤楊柳拂船窓采蓮誤觸鴛央起飛向花
間還自雙
　陳鳯
　　竹枝詞
翠䄂紅裙水上輕荷花荷葉両盈盈斜陽落盡未歸去獨自江
頭待月眀
　周詩
　　秋日六橋晚歩
六橋秋水渺長堤萬疊青山鳥亂啼若遇桃花正開日豈應重
問武陵谿
　唐詩
　　吴下竹枝詞
儂家住在越來溪五月荷花路欲迷郎若來時休用問門前楊
柳一行齊
　靳學顔
　　東京歌
濯龍門外車馬流誰人不道入青樓盧家少婦鳴筝坐逢着春
光不觧愁
　王維楨
　　送陸史之楚
楚苑天南煖不遲隔年梅柳已多姿春來花絮紛紛落絶勝梁
園雪裏時
　喬丗寕
　　邉事
白馬青𫀆散早朝請纓誰可繫天驕夜來愁殺江門客時向青
天弄寳刀
　馮惟訥
　　臯蘭觀兵
刁斗春寒夜不驚平沙曉日照連營但看閫外風雲氣大将何
須問姓名
露骨山前月色髙夜聞胡騎在臨洮将軍未挂平羗印獨倚長
虹看寳刀
　馮惟敏
　　柳枝詞
枝頭相對坐流鶯送客間関啼數聲只恐長條攀折盡離人從
此不牽情
　　桃源洞
花落花開春復春耕田鑿井自乾坤秦皇駕海求仙藥不逐桃
花一問津
　王言
　　都門别友人
蕭蕭風雨入黄昏無限離情酒一尊安得明朝更風雨免教行
李出都門
　蔡靉
　　送李樂庵赴池州司訓
依依楊柳暫停驂别酒何辭盡日酣此後相思成逺夢定随眀
月到江南
　髙應冕
　　春湖曲
山北山南多酒家勸君莫惜醉流霞一聲棹底春歸曲落盡西
陵千樹花
　俞憲
　　遼城寄憶
胡天一望盡髙秋忽傍中原憶舊逰漢省春風吹視草庾家明
月照登樓
　　遼城望月
片月盈盈海外生遥應九塞一時眀望京樓上頻回首何處清
光五鳯城
　張才
　　朝陵歌
松門囬首七陵遥春殿金燈鎻寂寥地逈忽㸔星斗動夜深疑
有鬼神朝
　劉鳯
　　送人從軍
烽火遥遥不記年角聲吹月落胡天秋風已入空閨裏闗塞何
曽離枕邉
　金鸞
　　白苧詞
羙人終夜理吴機白雪新裁作舞衣莫把君恩倚團扇西風容
易入羅幃
　張之象
　　賦得舞蝶尋花
翠蛾紅粉艶春陽一種風流欲㫁膓可恨相思飛不到夣為蝴
蝶過東墻
　李時行
　　白下别宗秀才
逢君忽復送君行客路悠悠江海情且盡殷勤花下酌由來醉
裏别離輕
　陳完
　閨怨
金鳯花開照壁紅風前細搗染春蔥妾身已作良家婦也學長
門佩守官
　李攀龍
　　九日小山招許殿卿
十載􁋚杯望白雲天涯此地歎離羣重來秋色生雙髩更折茱
茰挿向君
　　送殿卿
莫辭杯酒薊門春匹馬明朝客路新陌上少年君自見相逢誰
是眼中人
　　席上鼓吹歌送元羙
碧天無盡白雲孤到日扁舟落五湖不見薊門秋草色愁心眀
月滿姑蘇
　　送子相歸廣陵
廣陵秋色雨中開繫馬青楓江上䑓落日千帆低不度驚濤一
片雪山來
　　塞上曲
燕山寒影落髙秋北折榆闗大海流馬上白雲随漢使不知何
處不堪愁
白羽如霜出塞寒胡烽不㫁接長安城頭一片西山月多少征
人馬上看
　　扵郡城送眀卿之江西
髙齋秋色滿西山梅福當年此抱闗君到豫章勞問訊漢家遷
客㡬人還
　　酬殿卿長史夏日過飲
蕭蕭風雨北堂寒客似髙陽復罷官君但能來長夜飲不妨人
作酒徒㸔
　　山中簡許郭
金牛谷裏樹蒼蒼一入千峯但夕陽浪跡莫愁難問訊題詩多
在朗公房
　　寄元羙
薊門城上月婆娑玉笛誰爲出塞歌君自客中聴不得秋風吹
落小黄河
匣裏龍泉北斗文携來燕趙客如雲自言此劍千金買不是窮
交不借君
江南風雨夢扁舟薊北烟花傍酒樓無那故人揺落盡教君何
處不悲秋
　　重寄元羙
十載交逰滿帝都五陵年少避呼盧只今惟有張公子匹馬時
時過酒徒
　　四里山
牀頭濁酒浸黄花門外蕭蕭五柳斜此日登髙人盡醉誰知秋
色在陶家
　　送右史之京
桃花羙酒鳯皇樓公子乗春作宦逰寒食不知何處過縂無風
雨亦堪愁
胡姬十五漢宫粧夾道楊花撲酒香處處紅樓堪繋馬莫教春
色㫁君膓
　　眀妃曲
青海長雲萬里秋琵琶一曲淚先流六宫多少良家子不到沙
塲不觧愁
天山雪後北風寒抱得琵琶馬上彈曲罷不知青海月徘徊猶
作漢宫看
　　寄茂秦
裘馬翩翩四十秋當時雙璧暫相留于今客散平陽館説着還
郷已白頭
　　九日
黄花白髪病中新壁上長懸漉酒巾九日空齋似寒食更無風
雨亦愁人
　　寄送方山人歸歙州
河水悠悠雁影長長安回首淚成行可憐三十年前客眀日扁
舟是故郷
　王丗貞
　　閨怨
空成甲第與雲齊海燕無人不肯棲隔巷長干春十五銀筝偏
喚一行啼
聞道邉闗樂事多前庭蹋鞠後庭歌不知刁斗聲中月曽照流
黄錦上梭
　　西宫怨
露井香生百合開夜深眀月在青苔春風自怨葳𬎼鎻那有西
宫玉輦來
點點蓮花漏未央乍寒如水透羅裳誰憐金井梧桐露一夜鴛
央瓦上霜
　　從軍行
馬首垂楊折送行酒䦨長揖寳刀横軍中最是多兄弟不唱陽
闗第四聲
夜深鄰帳送胡笳三月春寒雪作花吹盡闗山楊柳曲壮心元
自不思家
蹀馬吹塵𬗋極昏洗刀飛血九河渾長城直拓三千里表取隂
山作北門
胡姬學得漢宫眉辛苦風塵損玉肌不為青春容易改十年畨
地失焉支
　　楊柳枝
楊柳吳閶千萬枝横塘風綰麯塵絲不縁㳺子無攀折總為情
人少别離
　　正徳宫詞
夜半毬燈出未央俄傳鞞鐸向平陽六宫處處秋如水不獨長
門玉漏長
　　送蔣子南歸
乍逐春風上帝畿如何短棹又将歸㸔君身似瀟湘雁不厭年
年南北飛
　　再贈子與
白虹髙屬薊門秋風暝滹沱水逆流自是别離闗氣象不須開
匣問吳鉤
　　凉州曲
玉門春色勝臨洮敕使東來賜錦𫀆聞道酒泉香似酒不煩銀
甕貯蒲桃
　　古意
傳君移戌古梁州眀月心懸隴水流莫恠夢䰟逢不得書來依
舊玉闗頭
　　題畫别王使君
杯酒踟蹰日昜醺青山處處惜離羣莫言秋色難分贈君自青
雲我白雲
　　别李邢州諸君
金河楊柳未堪齊馬首傳觴白日低俠客自來輕别甚醉乗虹
雨薊門西
　　贈别于鱗還邢州
石門髙峽沙丘䑓𬗋馬春停天地開無限北風吹不到萬家眀
月待君來
　　寄𬗋荆龔都督
牙旗髙擁黒雲間匣裏并刀龍雀環夜夜胡笳吹落月秋聲不
敢近燕山
　　過于鱗郡齋分賦
千峰西北擁岧嶤立馬寒雲豫譲橋俱道挂冠同指掌不知山
色為誰驕
　　題沈參軍竹林圖
誰家十萬碧琅玕箇箇青雲秀可餐我是王猷君更熟何妨一
問主人看
　　飲歐陽鎮朔即事
旌旗春偃白龍堆教客休停鸚鵡杯歌舞未殘飛騎出月中生
縳左賢來
　　寄魏順甫
白雲髙省意蹉跎華髪蕭條掩鏡過莫恠相聞多楚調秋風自
傍楚人多
　　髙唐王邸夜宴口占
翡翠春温金屈巵青天璧月浸蛾眉君王莫更留髠飲政是能
勝一石時
　　晚春
漠漠殘花獨閉門斜陽偏惹淚珠㾗閨人只怨秋宵永春日何
曽不㫁䰟
　　秋思
庭梧一葉雁初飛無那金河信轉稀夜夜銀燈機裏盡狂夫猶
着去時衣
　　重九日登髙懐故人
頻年揺落伴風塵囬首連枝淚滿巾今朝兄弟茱茰酒却向天
涯憶逺人
　　廣陵訪周公瑕不遇
豪華自古讓維揚一水横江即異郷二十四橋歌吹徧不知何
處覔周郎
　　聞朝鐘偶成
殘月含輝曙色疑未央鍾響度花遲披衣欲出仍顛倒道是寒
山夜半時
　　即事
過雨山城緑欲齊一羣嬌鳥踏枝低不知謝豹今何處應在春
眀門外啼
　　送孫兆孺還華容
鈴閣深沉漏漸稀新凉綷縩上荷衣相逢始信無官好今夜思
家明夜歸
　　西興詞
留君無計恨匆匆盡酒停杯曲未終船到西興潮已落明朝還
起石尤風
　　横江詞
錦䌫羅帆翡翠舠長年催趂午時潮江頭楊柳深相恨折損春
風㡬萬條
　　秋宫曲
桂宫飄粟御筵香銀漏𥘉添恩正長唱罷凉州天似水百花僊
隊按霓裳
　　戌卒
歲歲從軍出酒泉未知何日勒燕然相逢莫更嫌衰賤多少黄
沙掩少年
　　挾弹者
黄衫挾弹市人看楊柳隂中百舌寒日暮建章秋色裏不知何
處落金丸
　　莫愁樂
細娘家在大江頭總為工歡字莫愁月眀低按闗山曲何處行
人不淚流
　王丗𢡟
　　徐州口號
嚴程無奈客愁何昨夜秋聲枕簟多十日郷闗渺何許一肩風
雨渡黄河
　徐中行
　　送子相
妙髙䑓上試登臨月色潮聲盡古今詞客豈湏愁病肺中泠泉
水更清心
　　送于鱗之邢州
趙地山河擁上京于今保障有長城停車㐮子宮前問猶説當
年國士名
　　送趙許州兼訊李邢州
青春五馬下燕京自喜分符近李生雙璧千秋重入趙共看眀
月照連城
　　送元羙二首
髙秋獨上白登䑓西北浮雲晝不開忽見千山飛霧下驚傳漢
使自天來
醉携長劍倚髙秋忽見黄河天外流莫更臨風歌出塞九邊寒
色不禁愁
　　同眀卿惟敬登太白樓
醉携遷客上雲梯睥睨烟霄萬象低便欲乗風登日觀蒼茫海
色使人迷
　　感舊
自别燕䑓白日徂華陽碣石縂荒蕪獨留一片西山月猶照當
年舊酒壚
　　征南鐃歌
横海樓船大出師青山千里列旌旗㑹稽擬作燕然石震澤今
為飲馬池
　　于鱗謝病歸濟南寄訊
白雲湖上萬山青日日茅堂醉復醒不是揚雄躭寂寞千秋誰
見太玄經
　　寄答汝南諸眀府
景夷䑓上白雲秋懸瓠城邉汝水流却憶諸君眀月夜臨風清
嘯滿南樓
　　送張五嶽逰武夷
縈廽一棹入千山梵刹琳宫杳靄間三十六峯秋色裏不知何
處弄潺湲
　　青樓詞
百尺危樓挂彩烟錦筝銀甲亂哀絃夕陽西下簾髙捲望見西
江萬里船
　　停舟溪上懐宗子相
夜䦨星斗挂千峰吹笛江樓思萬重曲罷羙人猶不見空懸眀
月照芙蓉
　吴國倫
　　送于鱗還郡
千門楊柳喑燕闗不繫邢州五馬還寂寞孤城君更卧白雲愁
殺太行山
　　九日同于鱗賦
秋深木落雁南飛客裏風霜欲授衣燕市酒酣聊共賦龍山家
在未能歸
　　寄懐于鱗
聞道齊中老伏生逺㩗妻子歴山耕漢家若有傳書詔使者何
從問姓名
日日東山望裏春那驅羸馬向風塵誰将馬上春雲色一寄山
中抱膝人
　　香爐峯
山烟細細五雲盤散入春隂楚甸寒我欲峰頭瞻北極香爐不
似殿中看
　　石鏡峯
萬仭峯頭石鏡懸平臨日月倒垂天滄江夜色寒相照下有􁐻
龍不敢眠
　　舟發芋原至水口
桃花落盡海門春烟水茫茫又問津一夜棹歌聲不㫁萬山愁
殺未歸人
　宗臣
　　過采石懐太白
楚水秋風楓樹髙片帆孤月下江濤蛾眉亭下芙蓉色猶似當
年宫錦𫀆
夜夜銀河倒不流長虹西挂彩雲愁醉來江底抱眀月驚落天
門萬頃秋
采石磯頭坐白雲青楓滿地落紛紛夜來吹笛江亭上眀月窺
人恐是君
青山千仭落寒潭采石江邉一駐驂君跨長鯨去不返獨留眀
月照江南
　梁有譽
　　北山訪梁思伯諸子不遇
竹䲧無塵日已曛𢾗聲啼鳥隔花聞平蕪一望凉風起吹落江
城萬樹雲
此日相期汗漫逰獨尋猿鶴北山頭池塘花落無人管空鎻蝉
聲一院秋
　　閨情
萬里闗山無盡期年光春色使人悲柳花只似悠揚夢日逐東
風少住時
　謝榛
　　衛水
城外河流白練長城中萬户正秋光秋來偏作還家夣河水東
流到故鄉
　　逰金燈寺
䇿杖穿林路㡬重禅家清磬隔雲峯再来只恐無尋處好記懸
厓一古松
　　郭夀卿園亭
郭家亭子夾松篁把酒臨池幽興長人在千山秋色裏不知雲
氣滿衣裳
　　送王夣白歸江東
吴帆歸去逐江雲白鶴橋西舊隱君門掩梧桐賦揺落秋風不
是客邉聞
　　本公山房
滿山秋色滿寒松天外遥傳日暮鍾爭恠簷前起雲霧誰知鉢
底卧蛟龍
　　擣衣曲
秦闗昨夜一書歸百戦猶随劉武威見説平安收涕淚梧桐樹
下搗寒衣
　　詠牡丹
花神黙默殿春殘京洛名家識面難國色從來有人妬莫教紅
䄂倚䦨干
　　逰天壇
度嶺攀厓自一笻黄冠竹下偶相逢振衣直上昇仙石天畔飛
霞照萬峯
　　塞下曲
暮雲黯淡壓邉樓雪滿黄河凍不流野燒連山胡馬絶何人月
下唱凉州
　許邦才
　　留别劉公
秋風長鋏幸生還眀日孤臣入楚闗莫道三年人萬里天涯消
得㡬重山
　　汴河守凍
客館寒燈淚滿襟間闗萬里欲歸心眼前一水氷霜苦又説三
江瘴癘深
　　寄懐元羙
鴻雁驚秋海上還片雲孤月薊門闗奈何昨夜西窓夢不道千
山與萬山
　　送别郭子坤
老去風雲意氣孤因君更與話江湖定經燕市悲歌地為問當
年舊酒徒
　　寄贈于鱗
不見春風柳復青故人江海坐漂零即今䞉有陶家酒一月休
教一日醒
　　與于鱗逰南山𥘉宿天井寺
千峰寒色照鸘裘歲暮還堪載酒逰𥘉宿南巖天井寺便聴一
夜石泉流
　　夜投林泉觀
落日相将萬疊山深林何處有柴闗不因邂逅巖扉宿誰信天
台隔丗間
　　謝中丞歸射洪
巫峡江陵一水分猿聲两岸夜成羣遥知月下孤臣淚才過三
聲不可聞
　　九日于鱗招飲南山
歲序驚心水急流年來又白㡬人頭那知緑酒青山外惟有黄
花似故秋
　　丁香花
蘇小西陵踏月囬香車白馬引郎來當季剰綰同心結此日春
風為剪開
　李先芳
　　早春懐元羙
新正簘鼓日紛紛雪霽遥看玉笥雲借問江城春㡬許梅花落
盡不逢君
　　怨歌行
胡姬十五夜當壚羙酒春生白玉壷啼盡寒鴉人不到髙樓空
鎻月眀孤
　張佳胤
　　送劉使君之襄陽
太嶽千門𬗋氣垂松花片片曉風吹孤懐化作千峰月夜夜随
君君不知
　　題徐生夢雲卷
海西削出千芙蓉歲晚滄江有卧龍枕上風塵吹不到石門日
日𬗋霞封
夜半天雞啼𬗋烟瓊琚長共白雲眠髙松萬壑揺眀月無𢾗寒
濤落枕邉
　　宿太華山寺
焚香髙卧太華烟鶴唳松濤夜不眠欲識此中無住著海心月
在白雲天
　張九一
　　古意
團扇𥘉裁素月㾗無端秋色送黄昏蛾眉觧使宫中妬但得長
門亦主恩
　魏裳
　　寄元羙
朱絃一絶少知音白雪難酬國士心腰下青萍君所贈至今風
雨作龍吟
　朱曰藩
　　北園春日雜興
烟柳河橋玉萬絲殢風嬌雨㫁膓時樓頭小婦含顰坐背倚紅
欄把一枝
　吴維嶽
　　登蓬萊閣
羣山映帯曙霞開千尺巉岩海上䑓仙馭有無春色裏長空雲
盡鳥飛廽
　黎民表
　　元夜曲
簫史乗鸞下帝臺参差仙盖拂雲來分眀禁院春先到萬朶芙
蓉月下開
　歐大任
　　金陵元夕
舊京門巷盛繁華雙鳯銜燈出帝家寳馬嘶殘三市月玉笙吹
過五陵花
　髙岱
　　凉州曲
賀蘭烽火接居延白草黄雲北到天一片城頭青海月十年砂
磧伴人眠
　陳宗虞
　　送胡生南歸
揚子江頭落暮潮瓜州夜月起蘭橈西湖歸去三千里家在芙
蓉第一橋
　潘子震
　　秋樹下送張雲少憲使
老樹臨風葉半黄一尊岐路又斜陽别君何必折楊柳只此秋
聲已㫁膓
　胡安
　　客窻雜興
曲檻蒲團别様春踈簾盡日障紅塵不知門外誰𫾣竹祗有清
風是故人
　　出塞詞
從軍長逐霍嫖姚欲斬樓蘭意未消千騎忽來輕敵少且從雲
外落雙鵰
　　秋盡
籬畔黄花照紵衣寒城紅葉待風飛月眀長繞河橋路正好歸
時客未歸
　吴擴
　　逰白雲觀
古壇真氣晝氤氲洞口春深草樹薫仙人駕鶴知何處獨向山
中禮白雲
　　楊靳二公園
相國名園夾道開緑楊深鎻舊樓䑓多情最是呢喃燕不厭空
梁歲歲來
　李元昭
　　春日宴山中
東風吹影葛巾低坐撫霞尊醉似泥莫遣紅粧歌䴡曲碧桃枝
上乳鶯啼
　張文柱
　　春江别
江雲如縠草如茵白馬朱鞍别故人細把絲鞭天外指落花流
水㫁膓春
　汪時元
　　春日漫興
春風為我報花開我為花開載酒來莫道少年花裏醉白頭曽
是醉花囬
　陳鶴
　　池上聴陳老琵琶
夜凉池上㺯琵琶萬里銀河月在沙莫向樽前彈出塞只今邉
将未還家
　　送張伯純還闗中
憐君獨棹渡黄河西北山川入雍多料得到家春未至馬蹄半
在雪中過
　　登金山
瓜州霜落雁𥘉飛鐵甕城寒樹漸稀南北興亡在何處金山殘
月夜潮歸
　莫是龍
　　送馮子逰金陵
天開洞壑滿峰蟠地府蛟宫六月寒君到正逢秋色早平湖落
木鏡中看
　　送人
揮手寒原日欲西霜禽向客有情啼空山摇落無相贈借得春
風送馬蹄
　俞允文
　　園居
蕭蕭無伴獨為家静裏經春任物華緑樹千章啼百舌香風吹
盡𬗋藤花
　王穉登
　　織錦詞
燈前織錦雨吹窻忽憶行人未渡江織出鴛央才一半待郎歸
日始成雙
　張鳯翼
　　戲王姝禮大茅峰
獨尋仙嶠問三生一縷心香豈丗情試展霓裳供法曲應教妬
殺董雙成
　　與袁考功索酒
自笑窮途類阮生江干裘馬倦逰情莫教厨下餘殘酒誰向山
厨乞歩兵
　徐渭
　　龕山凱歌
短劍随鎗暮合圍寒風吹血著人衣朝來道上㸔歸騎一片紅
氷冷鐵衣
旗褁金鎗碎朔風軍中吮卒有吴公更教厮養眠營竈自向霜
槽喂鉄驄
　　抱琵琶偶佇蕉隂羙人
離宫給事小青衣催送琵琶向瑣幃行到芭蕉忽囬首去年此
日嫁明妃
　沈眀臣
　　宫詞
晚凉風度玉池香看盡歸鴉入建章妾貌不如蓮様好莫将眀
鏡比寒塘
　　别
髙館寒燈此夜眀三年風雨舊時聲含情欲發難為别夜半月
來潮又生
　陸弼
　　泊毘陵朱君携酒過集舟中
孤城春水浸桃花白髪逢君酒重賖一曲清歌滿船月不知今
夜是天涯
　康從理
　　送童山人南歸
楚塞吴闗葉正飛片帆髙挂月華歸桐江舊有垂綸地待我雙
開白石磯
　何良俊
　　白下春逰曲
撲翠蛾兒稱意匀杏紅衫子逐時新装梳莫訝朝來别無奈桃
花觧妬人
　魏學禮
　　送人之北
萋萋芳草覆江沙燕子歸時不在家惟有海棠花上月随君千
里到京華
　林丗璧
　　春宫詞
緑樹鶯啼曉夢催春風花落滿蒼苔宫中盡日珠簾捲惟有雙
雙燕子來
　周東田
　　宫詞
倦倚雲屏起夕思隴山鸚鵡立花枝能言飼爾香珠稻傳與君
王團扇詞
　莫叔眀
　　贈别
年少辭家莫畏勞山間緑樹戌樓髙桃花不合渾如淚和雨紛
紛上客𫀆
　胡應麟
　　塞下曲
戦馬驕騰大漠間遥㸔虜陣薄隂山横戈不待嫖姚令生縳樓
蘭入漢闗
　梅鼎祚
　　春辭
别後氷絃不忍弹小樓花雨怯春寒歸雲目㫁香雲碧愁倚東
風十二䦨
　吕時臣
　　對月柬繡嶺主人
古樹荒城昨夜秋道人多病卧滄洲可憐一片無情月江北江
南逐水流
　俞䕫
　　逰圎覺
青山一帯両河流䑓殿參差勢欲浮曽借石床眠處穏覺來紅
日滿山頭
　宋登春
　　逰桃源洞
漁郎何處問迷津流水桃花小洞春當日避秦人不見青山曽
見避秦人
　曹道
　　春怨
朝元鐘罷正黄昏繡竹羅衣拭淚㾗燕子雙飛春欲暮一重花
雨閟重門
　姚汝循
　　回雁峯
回雁峯頭望帝京塞雲黯黯不勝情賈生已道長沙逺今過長
沙又㡬程
　屠隆
　　塞下曲
怨入秋閨玉筯寒滿天眀月錦機殘一生不識闗山路欲作遼
西夢更難
狂随都䕶出行邊斬得胡頭馬上懸萬里無人秋月白霜前獨
枕大刀眠
　　渡黄河
野曠天隂日欲西北風吹雪雁行低黄河渡口行人少一片寒
沙沒馬蹄
　　感事
玉堂人去事荒凉蔓草春囬自野墻惟有多情雙燕子猶來江
上覔雕梁
　湯顯祖
　　病酒答梅禹金
青樓眀燭夜歡殘醉吐春衫倚畫欄頼是羙人能愛惜雙雙紅
䄂障輕寒
　　樓外
樓外珠簾瞰碧江鏡前紅䄂立紗窓教将侍女髙檠燭怕見新
歡影一雙
　　七夕醉答君東
玉茗堂開春翠屏新詞傳唱牡丹亭傷心拍遍無人㑹自搯檀
㾗教小伶
　鄒廸光
　　閨怨
翠簞牙床覆錦䄄夢中一夜到西秦銅龍未徹披衣坐催喚街
頭賣卜人
　　行經長坂橋見平康零落殆甚詩以傷之
曲房委謝草萋萋白日無人鳥亂啼惟有秦淮舊時月伴人行
過板橋西
湯賓尹
　　送區海目赴滁
不嚮清流問故闗時平有味是官閒江南日暮瑯琊道絮絮雲
生疊疊山
　馮時可
　　寒山寺送别
酒盡楓橋欲别難滿船風雨一燈殘鐘聲不到烏啼静今夜寒
山覺更寒
　　寒夜曲
一點清暉入畫欄西風吹送雁聲寒冰心不共銀缸暖繡閣翻
如玉塞寒
　王野
　　閨怨
逺逰消息㫁天涯燕子空能到妾家春色不知人獨自庭前開
遍合歡花
　丘兆麟
　　紅蓮
苧蘿江上立西施相見盈盈隔水湄不惜風前渾一笑两行紅
頰待君知
　陶望齡
　　雲巖
中夜披衣聊出户無𢾗山雲掛庭樹忽然數片飛不還已作峰
前一溪雨
　袁宏道
　　希夷峽
白日青山眼倦開風雷長到枕邉囬夢中亦有𫾣門客報道荘
周騎蝶來
　　湖上贈錢唐湯令
一簾秋色一堂雲白石灘頭坐使君彷取桃花為押字判來山
水作移文
　陳繼儒
　　酌婉孌堂中
㩗壷遥度嶺頭來驚起棲烏下石䑓春雨燈花寒自語夜深偏
傍故人開
　　睡起
妖姬十五髪𥘉齊倦倚花欄日欲西㡬度小鬟扶不起畫眉人
怕畫眉啼
　　山中
空山無伴木無枝鳥雀啾啾虎豹饑獨荷長鑱衣短後五更風
雪葬要離
　鍾惺
　　送荆延卿罷丹徒令歸
如君不去欲何云聲酒山川半屬君不信身為方外吏閒時㸔
取舊弹文
　　秣陵桃葉歌
女兒十五未知羞市上門前作伴逰今日相邀佯不出郎家昨
送玉搔頭
　譚元春
　　湘雨歎
一城人隔雨聲邉髙唱閒情出自然怕遣罏香來擾坐終朝寂
寂是湘天
　周憲王
　　楊柳枝
春來折盡更逢春舊折長條今復新惟有行人相送别今年不
是去年人
　釋宗泐
　　徽宗雪江獨棹圖
艮嶽秋深百卉腓胡塵吹滿衮龍衣淒凉五國城邉路得似寒
江獨棹歸
　釋守仁
　　明皇小車圖
宫門日出乳鴉啼仙漏沉沉樹影低朝罷千官無一事車聲又
過夀陽西
　釋明秀
　　過孫山人故居
溪邉野竹映寒沙茆屋青山處士家燕子歸來寒食雨春風開
遍野棠花
　釋魯山
　　寄廣川準無則
白雲紅樹對離情秋意㣲茫畫不成吟就新詩書落葉慿風吹
過徳州城
　　訪張佩之不遇
㡬度尋君不見君門前髙樹挂斜曛踏春馬向誰家去一鳥空
啼滿地雲
　釋天祥
　　榆城聴角
十年㳺子在天涯一夜秋風又憶家恨殺葉榆城上角曉來吹
入小梅花
　釋方澤
　　塞下曲
長随驃騎度交河雨雪天山夜負戈莫謂歸家貧到骨黄沙白
骨不歸多
　章志宗
　　春曉
弱柳揺烟落絮輕緑隂𥘉長小池平杜䳌處處催春急不是東
風太薄情
　孟淑卿
　　春歸
落盡棠梨水拍堤萋萋芳草望中迷無情最是枝頭鳥不管人
愁只𬋩啼
　朱静庵
　　日暮
落盡殘紅日下遲薫風一夜折薔薇池塘雨過無人到滿地榆
錢鶯亂啼
　　秋日見蝶
江空月落雁聲悲丹染霜楓百草萎胡蝶不知身是夢又随秋
色上寒枝
　　竹枝詞
西子湖頭賣酒家春風摇蕩酒旗斜行人沽酒唱歌去踏碎滿
街山杏花
