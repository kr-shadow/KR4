#+TITLE: 李義山文集箋註-唐-李商隱
#+DATE: 2018-05-12 10:19:05
#+SOURCE: github.com/kanripo/KR4c0076 master 89b9a0ab                
欽定四庫全書　　　　　集部二
　李義山文集箋注　　　　别集類一(唐/)
　　提要
　　　　(臣/)等謹案李義山文集箋注十巻
　　　國朝徐樹榖箋徐炯注樹榖字藝初康熙乙丑
　　　　進士官至山東道監察御史炯字章仲康熙
　　　　壬戌進士官至直𨽻巡道皆崑山人考舊唐
　　　　書李商隠傳稱有表狀集四十巻新唐書藝
　　　　文志稱李商隠樊南甲集二十巻乙集二十
　　　　巻玉溪生詩三巻文賦一巻宋史藝文志稱
　　　　李商隠文集八巻四六甲乙集四十巻别集
　　　　二十巻詩集三巻今惟詩集三巻傳文集皆
　　　　佚
　　　國初吴江朱鶴齡始裒輯諸書編為五巻而闕
　　　　其狀之一體康熙庚午炯典試福建得其本
　　　　于林佶採摭文苑英華所載諸狀補之又補
　　　　入重陽亭銘一篇是為今本鶴齡原本雖畧
　　　　為詮釋而多所踈漏盖猶未竟之稿樹榖因
　　　　博考史籍證驗時事以為之箋炯復徴其典
　　　　故訓詁以為之注其中上崔華州書一篇樹
　　　　榖斷其非商隠作近時桐鄉馮浩注本則辨
　　　　此書為開成二年春初作崔華州乃崔龜從
　　　　非崔戎故賈相國乃賈餗非賈耽崔宣州乃
　　　　崔鄲非崔羣引據唐書紀傳證樹榖之誤疑
　　　　又重陽亭銘一篇炯據全蜀藝文志採入馮
　　　　浩注本則辨其碑末結銜又鄉貫皆可疑知
　　　　為舊碑漫漶楊慎偽補足之援慎偽補樊敏
　　　　栁敏二碑證炯之誤信又據成都文類採入
　　　　為河東公上西川相國京兆公書一篇及逸
　　　　句九條皆足補正此本之踈漏然上京兆公
　　　　書乃案牘之文本無可取逸句尤無闗宏㫖
　　　　故仍以此本著于錄焉乾隆四十六年十月
　　　　　恭校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　　　總　　校　　官(臣/)陸費墀
欽定四庫全書
　李義山文集箋註巻一
　　　　　　　　　　　監察御史徐樹榖箋
　　　　　　　　　　　山東提學僉事徐炯註
　表上
　　為汝南公華州賀赦表(箋舊書周墀傳墀字徳升/汝南人長慶二年擢進士)
　　　(第開成四年拜中書舍人内職如故武宗即位/出為華州刺史鎮國軍潼闗防禦等使武宗紀)
　　　(會昌元年正月壬寅朔庚戌有事於郊廟禮畢/御丹鳳樓大赦改元新書地理志華州領縣三)
　　　(鄭華隂下邽百官志下之達上其制有六一/曰表二曰状三曰牋四曰啓五曰辭六曰牒)
臣某言伏奉正月九日制書(是月壬寅朔越/九日為庚戌)南郊禮畢
改元為某大赦天下者(王應麟玉海秦并諸侯曰大赦/天下由漢以來或即位建儲改)
(元立后皆有大/赦遂為常制)奉郊禋以定天位(周禮大宗伯以禋祀/祀吴天上帝周語精)
(意以享曰禋漢郊祀志兆/於南郊所以定天位也)新厯象以授人時(書厯象日/月星辰敬)
(授人/時)乾健離明震動兌悦(見易/彖傳)跂行喙息(漢匈奴傳跂/行喙息蝡動)
(之類師古曰跂行凡有足而/行者喙息凡以口出氣者)罔不慶幸臣某(中賀/)臣聞
欽(一作/禋非)昊天而旅上帝者(書欽若昊天周禮掌次大/旅上帝注祭天於圜丘)聖
人(集作/王)之重事覃殊休而發大號者(易渙汗/其大號)哲后之𢎞
猷故必致四圭以達誠(周禮典瑞四圭有邸以/祀天注夏正郊天也)制六器
而申敬(周禮大宗伯以玉作/六器以禮天地四方)将崇嚴配(孝經嚴父莫/大于配天)必
在元旬(元旬即元日禮記孟春之月天子乃以元日祈/榖于上帝注謂以上辛郊祭天也晉郊祀歌歴)
(元旬集/首吉)先之以蒼璧騂牲(周禮大宗伯以蒼璧禮天禮/記郊特牲曰牲用騂尚赤也)
(用犢貴/誠也)重之以雲門大呂(周禮大司樂乃奏黄鍾歌/大呂舞雲門以祀天神)乃
後王猶有闕於薦敬(禮記祭義曰其/薦之也敬以欲)爽彼告䖍(魏志高/堂隆疏)
(曰所以昭事上/帝告䖍報施也)周官三代之文(書序武王既代殷命滅/淮夷還歸豐作周官)
絶而不續漢氏萬靈之位(漢郊祀志黄帝接萬靈/明庭明庭者甘泉也)失而
莫尋豈若皇帝陛下以大道遂羣生(曹植詩苞育比羣/生禮記大道之行)
(也/)以至公臨寶祚(隂符經天之至私用之至公北/齊元會大饗歌寶祚眇無疆)上包
𤣥象(周禮考工記天謂之𤣥易在天成象/南史周𢎞正博物知𤣥象善占候)下總皇祇(顔/延)
(之序皇祇/發生之始)黜幽陟明(書三考黜/陟幽明)興廢繼絶(見中/庸)靈芝甘
露鄙之而不告史官(漢書武帝紀元封二年甘泉宮内/中產芝九莖連葉作芝房之歌宣)
(帝紀元康元年甘露降未央宮/神爵二年鳳皇甘露降集京師)赤鴈白麟陋之而不編
瑞牒(漢武帝紀太始三年二月行幸東海獲赤鴈作朱/鴈之歌元符元年冬十月行幸雍祀五畤獲白麟)
(作白麟之歌班固兩都賦序武帝之世衆庶說豫福應/尤盛白麟赤鴈芝房寶鼎之歌薦於郊廟神爵五鳳廿)
(露黄龍之瑞以為年紀後漢光武紀羣臣奏言天下清/寧靈物仍降宜令太史撰集以傳來世帝不納常自謙)
(無徳每郡國所上輒抑而/不當故史官罕得紀焉)然後因孟月(一作春非周庾/信祀五帝歌孟)
(之月陽/之夭)卜上辛(禮記郊之用辛也周之始郊日以至春/秋榖梁傳以十二月下辛卜正月上辛)
(祭漢禮樂志正月上/辛用祀甘泉圜丘)率於國南(禮記兆於南郊就陽位/也杜氏通典周制祈榖)
(壇名泰壇在/國南五十里)式是嵗首(後漢范升傳奏記曰方/春嵗首而動發逺征)且天以
陛下為子故必饗明誠人以陛下為天故必流睿澤踰
千越萬(漢郊祀志黄帝萬諸侯/而神靈之封君七千)邁五登三(漢司馬相如/傳上咸五下)
(登/三)何則取(集作/致)直言之科(漢武帝紀建元元年詔舉/賢良方正直言極諫之士)則
聴輿論者不足算(左傳聴輿人之誦楚/語輿人誦注輿衆也)設宥過之令(書/宥)
(過無大刑/故無小)則除鄉議者未可儔(左傳鄭人㳺於鄉校以/議執政然明謂子產毁)
(鄉校如何子産曰何為夫人朝夕退而游焉以議執政/之善否其所惡者吾則改之是吾師也若之何毁之)
延賞推恩(書賞延於世漢諸侯王表武/帝施主父之䇿下推恩之令)用以勸禦災捍
患之士(禮記能禦大災則祀/之能捍大患則祀之)減租退責(漢惠帝紀帝即/位減田租復十)
(五稅一退責即已/責見為京兆公表)将以矜火耕水耨之人(漢武帝紀詔/曰江南之地)
(大耕水耨應劭曰燒草下水種稻草與稻並生髙七八/寸因悉芟去復下水灌之草死獨稻長所謂火耕水耨)
養庶老頒淖糜暖帛之資(禮記月令仲秋養衰老授几/杖行糜粥飲食王制有虞氏)
(養國老於上庠養庶老於下庠又七十非帛不/暖漢文帝紀吏稟當受鬻者師古曰鬻淖糜也)走羣望
潔刳牲瘞幣之禮(左傳韓宣子曰並走羣望注晉所望/祀山川皆走往祈禱書望于山川周)
(禮大宗伯以血祭祭五嶽以貍沈祭山林川澤又挍人/将事四海山川飾黄駒案貍即瘞幣黄駒則其所沈之)
(牡也肆師職云次祀用牲幣小祀用牲/鄭康成以嶽瀆為次祀山川為小祀)古不覩者復覩
古不聞者復聞萬蟄蘇而六幽盡開(禮記樂記曰蟄蟲/昭蘇班固典引光)
(被六幽注天/地四方也)五刃藏而九土咸闢(齊語定三革隠五刃/注定奠也隠藏也三)
(革甲胄盾也五刃刀劍矛㦸矢也魯語共/工氏子曰后土能平九土注九州之土也)臣當時集軍
州官吏等丁寧告示訖(漢谷永傳以丁寧陛下師/古曰丁寧謂再三告示也)況臣
嘗備論思獲叨侍從(兩都賦序武宣之世言語侍從之/臣若司馬相如虞丘夀王東方朔)
(枚臯王褒劉向之屬/朝夕論思日月獻納)當時仙禁慙視草以無能(漢淮南/王傳武)
(帝每為報書及賜常召司馬相如等視草乃遣案本傳/墀能為古文有史才文宗重之歴集賢學士起居舍人)
(知制誥充翰林學士拜中書/舍人皆内職也故有此語)此日泰壇望給薪而靡及
(禮記祭法燔柴於泰壇祭天也瘞埋於泰折祭地也月/令季冬之月乃命四監收秩薪柴以共郊廟及百祀之)
(薪燎周禮委人以式灋/共祭祀之薪蒸木材)徘徊甸服跼蹐闗城(史記呂産/入未央宮)
(殿門弗得入徘徊往來書五百里甸服詩謂天蓋髙不/敢不局謂地葢厚不敢不蹐陸機表跼天蹐地若無所)
(容案甸服闗城皆謂華州闗潼闗也今華州華隂縣東/一里為潼闗衛衛東南四里有潼關故城古桃林之塞)
(即此所謂/闗城也)雖有慶於文明(易見龍在田/天下文明)竟無階於奔走
(書邦甸侯衛駿/奔走執豆籩)司馬談闕陪盛禮没齒難忘(史記自序/是嵗天子)
(始建漢家之封而太史公留滯周南不得與從事故發/憤且卒案此太史公者遷稱其父談也與贊首太史公)
(不/同)蕭望之願立本朝馳魂莫及(漢蕭望之傳望之為平/原太守雅意在本朝逺)
(為郡守内/不自得)無任忭舞結戀之至(潘岳藉田賦觀者/莫不忭舞乎康衢)
　　為京兆公陜州賀南郊赦表(箋篇首云伏奉正月/九日制書郊禋禮畢)
　　　(改元大赦是即㑹昌元年正月庚戌之事也前/為華州刺史作此為陜州刺史作耳京兆公不)
　　　(知何人據本集冇為河東公謝相國京兆公啓/又有為栁珪謝京兆公啓又有獻相國京兆公)
　　　(啓所謂京兆公者杜悰也悰杜佑之孫唐書附/見佑傳舊史公太和六年由司農卿轉京兆尹)
　　　(新史云太和初由灃州刺史召為京兆尹並不/言為陜州刺史中間歴藩鎮開成初入為工部)
　　　(尚書三年改戸部兼判度支㑹昌初為淮南節/度使踰年入相此上賀表者當亦是杜悰而史)
　　　(無出守陜州之事人或疑之余案自後魏太和/中定四海望族譜牒始以郡表姓故唐人有某)
　　　(公某公之稱皆以郡望冠之所謂言劉必出彭/城言李必出隴西者也義山集中稱汝南公者)
　　　(六皆周墀稱安平公者七皆崔戎稱滎陽公者/十一皆鄭亞稱河東公者四皆栁仲郢稱濮陽)
　　　(公者八皆王茂元今稱京兆公者四其三的為/杜悰而此京兆公獨為他人名稱無别恐不應)
　　　(䝉混至此竊意開成之末文宗晏駕其舊臣多/被斥逐如宰相楊嗣復出為潭州刺史李珏為)
　　　(桂州刺史御史中丞裴夷直為杭州刺史而周/墀亦以中書舍人出守華州諸臣紛紛去國悰)
　　　(於此時亦或由户部尚書出為陜州史傳於户/部之後淮南之前偶失此一遷耳或謂悰嘗尹)
　　　(京兆而以其官稱之非也舊書地理志陜州屬/河南道廣徳元年車駕幸陜州以為大都督府)
　　　(領縣七陜峽石靈寶/芮城平陸安邑夏)
臣某言臣伏奉正月九日制書郊禋禮畢改元為某大
赦天下者既事虞郊(書舜典肆類于上帝禮記祭/法有虞氏禘黄帝而郊嚳)復新
堯厯(書堯典厯象/日月星辰)天潢㵼潤(史記天官書西宮咸池曰/天五潢張衡思𤣥賦垂天)
(潢之汎汎兮浮/雲漢之湯湯)日觀揚暉(應劭漢官儀泰山東南巖名/日觀日觀者雞一鳴時見日)
(始欲出長/三丈所)普天率土(見/詩)罔不慶幸臣某(中賀/)臣聞君人
之孝莫大於尊祖(詩序生民尊祖也后稷生於姜嫄文/武之功起於后稷故推以配天焉)
王者之敬孰踰於事天故必用因髙之儀(禮記禮器曰/為髙必因丘)
(陵注謂冬至祭天於圜丘之上也隋/牛𢎞郊祀歌辭因髙盡敬掃地推誠)申嚴配之禮(見上/表)
百神(集有/攸字)序萬靈昭(集有/蘇字)乃可覃殊恩渙大號禮成而
徳備恵敷而慶𢎞然而秦尚武功(戰國策魯仲連曰彼/秦者棄禮義而尚首)
(功之/國也)先祈禳之事(漢郊祀志秦并天下令祠官各以嵗/時奉祠唯雍四畤上帝為尊春以為)
(嵗祠禱因泮凍秋涸凍冬賽祠案雍四畤謂鄜/畤吳陽武畤好畤密畤皆在雍所以郊上帝也)故柴燎
蕭薌未必饗(禮記祭義燔燎羶薌見以蕭光以報氣也/郊特牲既奠然後焫蕭合羶薌詳見前)
漢稱文物(左傳文物以紀/之聲明以發之)重神仙之道(漢書武帝紀元/鼎五年立泰畤)
(于甘泉天子親郊見禮樂志武帝定郊祀之禮祠太一/於甘泉就乾位也乃立樂府以正月上辛用事甘泉圜)
(丘昏祠至明案甘泉太一祠壇武帝用/方士公孫卿立之故曰重神仙之道)故雲門太簇未
必和(周禮大司樂圜鍾為宫黄鍾為角太簇為徵姑/洗為羽雲門之舞冬日至於地上之圜丘奏之)既
不講於禮官(漢武帝紀元朔五年詔令禮官勸學講議/洽聞舉遺興禮揚雄劇秦美新禮官博士)
(巻其舌/而不談)終致譏於儒者(漢郊祀志元帝好儒貢禹韋𤣥/成匡衡等相繼為公卿成帝初)
(即位衡奏言甘泉泰畤河東后土之祠宜徙置長安下/羣臣議博士師丹等五十人以為甘泉河東之祠非神)
(靈所饗宜徙就正陽大隂之處/違俗復古循聖制定天位從之)伏惟皇帝陛下與春生
育(班固答賓戲其君/天下也養之如春)並日照臨(書惟我文考若/日月之照臨)究三代
之質文酌百王之損益定午位(庾信周祀員丘歌/丙午封壇肅且圜)卜上
辛潔齊之誠(易齊也者言萬/物之潔齊也)先掃除而遐達(禮記至敬/不壇掃地)
(而/祭)孝思之志(詩永言/孝思)協氣臭以升聞(禮記至敬不饗味/而貴達氣也書𤣥)
(徳升/聞)然後推作解之恩(易雷雨作解君/子以赦過宥罪)降惟新之令(書/舊)
(染汙俗咸/與惟新)設科以招諫諍(新書選舉志制舉有賢/良方正直言極諫科)宥過
以務哀矜(書皇帝哀矜/庶戮之不辜)已責既恤於三農(左傳晉悼公/即位施舍已)
(責注施恩惠舍勞役止/逋責周禮三農生九榖)録勲無遺於十代(左傳范宣子/囚叔向祁奚)
(曰社稷之固也猶将/十世宥之以勸能者)頒粟帛而養耆老(漢文帝紀有司/請八十已上月)
(賜米肉酒九十已上加帛/絮長吏閲視丞若尉致)走牲幣而遍山川(見為汝/南公表)舉
皇王之廢官盡古今之能事臣當時集軍州官吏丁寧
告示訖況臣嘗奉恩光(江淹雜體詩/宵人重恩光)叨居華顯當太史
撰日之際(周禮大史職曰大祭祀與執事卜日曹大家/東征賦時孟春之吉日兮撰良辰而将行善)
(曰鄭𤣥禮記注/云撰猶擇也)猶立漢庭(漢陸賈傳賈以此/游漢庭公卿間)及宗伯相
儀之時(周禮大宗伯凡祀大神享大/鬼祭大示詔相王之大禮)已辭魏闕(周禮縣/治象之)
(灋于象魏注闕也莊子魏牟身/在江海之上心居魏闕之下)怊悵郡印(漢朱買臣傳/視其印㑹稽)
(太守/章也)徘徊使車(漢蕭育傳以三公使/車載育入殿中受䇿)徒深傾藿之誠(曹/植)
(表若葵藿之傾葉太陽雖不/為之迴光終向之者誠也)實積懸瓠之嘆(詩匏有苦/葉𫝊匏謂)
(之瓠瓠葉苦不可食也疏陸璣云匏葉少時可為羮又/可淹煮極美八月中堅强不可食故云苦葉瓠匏一也)
(故云謂之瓠王粲登樓賦懼匏𤓰之徒懸兮畏井渫/之不食翰曰匏𤓰為物繫而不食者也仲宣自喻)召
公邑内敢思棠樹以追蹤(詩序甘棠美召公也箋召公/聴男女之訟不重煩勞百姓)
(止舍甘棠之下而聴斷焉國人思其人敬其樹春秋公/羊傳自陜而東周公主之自陜而西召公主之注今𢎞)
(農陜/縣)尹喜宅中惟望靈符之復出(舊書天寶元年陳王/府參軍田同秀上言)
(𤣥元皇帝降見於丹鳳門之通衢告賜靈符在尹喜之/故宅上遣使就函谷故闗尹臺西發得之地理志靈寶)
(本桃林縣以掘/得寶符改名)臣不勝慶幸踴躍之至
　　為汝南公以妖星見賀徳音表(箋舊書武宗紀會/昌元年十一月丁)
　　　(酉朔壬寅夜大星東北流其光燭地有聲如雷/山崩石隕其彗起於室凡五十六日而滅新書)
　　　(武宗紀會昌元年十一月壬寅有彗星出於營/室辛亥避正殿減膳理囚罷興作天文志十一)
　　　(月壬寅有彗星于北落師門在營室入紫宮徐/堅初學記妖星曰孛星彗星玉海大赦者不以)
　　　(罪大小皆原其或某處有災或車駕行幸則曰/赦某郡已下謂之曲赦復有遞減其罪謂之徳)
　　　(音者比曲赦則恩及天下比大赦則罪不盡除/案漢天文志天鼔有音如雷非雷音在地而下)
　　　(及地其所住者兵發其下天狗状如大流星有/聲其下止地類狗所墜及望之如火光炎炎中)
　　　(天千里破軍殺将舊書所謂大星東北流/其光燭地有聲如雷者蓋即天狗之類)
臣某言臣伏奉某月日徳音以妖星謫見思答天戒者
臣當時集軍州官吏丁寧宣示訖仁深覆載恩極照臨
究祖宗之令圖(左傳女叔齊曰/令圖天所贊也)極皇王之盛事(詩皇王/維辟)
圓首方足(大戴禮記曾子曰天之所生上首地之所生/下首丄首之謂圖下首之謂方注人首員足)
(方莊子圓/臚方趾)罔不欣慶臣某(中賀/)臣聞覆載莫大於天地
而升降之氣或不接(禮記天氣上/升地氣下降)照臨莫大於日月而
薄蝕之度或有差(漢天文志彗孛飛流日月薄蝕此皆/隂陽之精其本在地而上發於天者)
(也/)豈惟休咎之徵(書洪範曰休/徵曰咎徵)自是隂陽之事(春秋僖/公十六)
(年隕石于宋五六鷁退飛過宋都左傳周/内史叔興曰是隂陽之事非吉凶所生也)旋觀彗孛載
考䇿書雖欲為災曷嘗勝徳(史記殷本紀伊陟曰臣聞/妖不勝徳帝之政其有闕)
(與帝其修徳太戊/從之而祥桑枯死)伏惟皇帝陛下荆枝載茂(吳均續齊/諧記田廣)
(田真田慶兄弟三人欲分財其夜庭前/三荆便枯兄弟歎之却合樹還榮茂)棣萼重輝(詩常/棣之)
(華鄂不韡韡箋承華者曰鄂不當作柎柎鄂足也鄂足/得華之光明則韡韡然喻弟以敬事兄兄以榮覆弟古)
(聲不柎同柎方于反案/武宗為文宗弟故云)既居正以體元(班固東都賦體/元立制繼天而)
(作春秋隠公元年春王正月注凡人君即/位欲其體元以居正故不言一年一月也)亦觀文而察
變(易觀乎天文/以察時變)仰觀星彩稍越天常(左傳帥/彼天常)於是深軫
皇情重迴宸眷(沈約碑皇情眷/眷慮深求瘼)省躬之懼洞感於幽明
及物之恩畢霑於華夏戒田游則成(集作/殷)湯祝網之意
(史記殷本紀湯出見野張網四面曰嘻盡之矣乃去其/三面祝曰欲左左欲右右不用命乃入吾網諸侯聞之)
(曰湯徳至/矣及禽獸)釋寃滯乃大禹泣辜之慈(劉向説苑禹出見/罪人泣而問之)
罷去修營惜漢氏十家之産(漢文帝紀嘗欲作露臺召/匠計之直百金上曰百金)
(中人十家之産也吾奉先帝/宮室常恐羞之何以臺為)勸課耘耔(一作/耕耔)復周邦九
嵗之儲(禮記國無九年/之蓄曰不足)徳已厚矣仁已極矣然猶避寢
自責撤膳貽憂(箋案舊書天文志開成二年三月文宗/召司天監朱子容問天變之由子容曰)
(彗主兵旱或破四夷古之占書也然天道𤣥逺惟陛下/修政以抗之乃敕尚食今後每日御食料分為十日戊)
(辰詔天下放繫囚撤樂減膳/避正殿武宗蓋循其故事)以此延休何休不至以兹
備患何患能為足以髙歩三王(晉文苑傳論曰匪惟髙/歩當年故以騰華中古)
平窺百古鞭撻守成之主(魏武帝紀陳夀評曰太/祖運籌演謀鞭撻宇内)秕糠
中代之君(莊子是其塵垢秕糠/將猶陶鑄堯舜者也)抑臣又聞之昔貞觀之
理也太宗文皇帝吞蝗而災沴息(通鑑太宗掇蝗吞之/曰但當食朕無害百)
(姓蝗果/不為害)泰岱之封也𤣥宗明皇帝露坐而風雨消(舊書/禮儀)
(志𤣥宗開元十三年十一月幸泰山封禪登山日氣和/煦至齋次日入後勁風偃人寒氣切骨𤣥宗因不入次)
(前露立至夜半仰天稱某身有過請即降罰若萬人無/福亦請某為當罪兵馬辛苦乞停風寒應時風止山氣)
(温/暖)炯戒猶存(班固幽通賦乂/申之以炯戒)神靈未逺(漢車千秋傳帝/謂曰此髙廟神)
(靈使公/教我)陛下永懐貽厥(詩貽厥/孫謀)有切欽承(書惟説式/克欽承)為
其所不為至其所不至佇見地泉流醴(尚書中候帝堯/即位七十載醴)
(泉出山東觀漢記中元二年醴/泉出於京師飲者痼疾皆愈)天酒凝甘(東方朔神異/經西北海外)
(有長人日飲天酒五斗張華注云天酒甘露也孫柔之/瑞應圖甘露者美露也其凝如脂其甘如飴一名膏露)
(一名天酒盧思道賀甘露表神漿可挹流/珠九户之前天酒自零凝照三階之下)人知芝草之
祥(大戴禮記芝草日生一葉至十五日生十五葉十六/日一葉落終而復始漢書制曰上古至治嘉禾興朱)
(草生張衡東京賦豐朱草於中唐注抱朴子云朱草長/三尺枝葉皆赤莖似珊瑚帝王世紀堯時朱草生於郊)
家識白麟之瑞(見賀/赦表)又豈芒角足懼(天官占太白者西/方金之精角揺則)
(兵起史記正義角芒角也隋五行志國皇星出/而大其色黄白望之有芒角見則兵起國多變)晷度可
憂者哉(晉書桓温傳晷度自中霜露惟均江逌傳䟽曰/陛下今以晷度之失同之六沴案晷謂日景度)
(謂周天/之度)臣素乏器能(漢東方朔傳武帝既/招英俊䄇其器能)謬當任使(見/中)
(庸/)東雍西岳(雍疑是華岳當作嶽案華州畿内墀方守/華故曰首化百城古雍縣在州西不得言)
(東雍華岳在州東不得言西岳若云東華西岳則太華/在州東岳山在州西於義頗協周禮豫州鎮曰華山雍)
(州鎮曰嶽山鄭注云華山在華隂嶽吳嶽也漢郊祀志/自華山以西名山七有華山岳山舊書禮儀志肅宗至)
(徳二年春在鳳翔改汧陽縣吳山為西岳杜甫詩憶昨/踰隴坂髙秋視吳嶽東笑蓮花卑北知崆峒薄蓋吳山)
(三峯霞舉疊秀雲天唐時特崇其號與太華同秩二岳/東西並峙故表舉以為言務諧聲病故不言西吳而言)
(西岳後人以華為太華嫌與下文之岳重複遂/改東華為東雍曽不知東西易位之為舛也)雖首化
於百城(庾信碑百/城解印)日逺天髙(日逺注見下表禮記/天髙地下萬物散殊)但心
存於雙闕(古詩雙闕/百餘尺)聽金石而慙殊舞獸(書䕫曰於予/擊石拊石百)
(獸率/舞)無羽翼而恨異冥鴻(揚子法言鴻飛冥/冥弋者何簒焉)惟當䖍奉
詔條頒宣徳澤(漢百官公卿表武帝元封五年初置部/刺史掌奉詔條察州師古曰漢官典職)
(儀云刺史班宣周行郡國省察治状黜陟能/否斷治寃獄以六條問事非條所問即不省)成陛下無
偏之道(書無偏無黨王道蕩蕩/無黨無偏王道平平)畢微臣盡瘁之勤(諸葛/亮表)
(臣鞠躬盡瘁/死而後已)所冀不寘簡書(詩豈不懐歸畏此簡書傳/簡書戒命也疏古者無紙)
(有事書之於/簡謂之簡書)免拘司敗(左傳箴尹遂歸復/命而自拘於司敗)如其禮樂非
臣所能無任感恩戀闕懇悃屏營之至(吳語申胥曰昔/楚靈王親獨行)
(屏營傍偟於山林/之中注屏歩丁切)
　　為汝南公賀彗星不見(一有復正/殿三字)表(箋會昌元年/十一月丁酉)
　　　(朔越六日壬寅彗見舊書云凡五十六日而㓕/其日當為丁酉二年正月書丙申朔則彗滅於)
　　　(二日之夜而新書天文志云十一月壬寅有彗/十二月辛卯不見訃止有五十日當為是月之)
　　　(二十五如前月小盡則二十六日也校舊書先/六日未知孰是觀表末時及初正禮當元㑹等)
　　　(語意新書為得其實不然彗滅於明年之二日/則正殿未復元會之禮不行亦何用揚厲其辭)
　　　(耶/)
臣某言得本州進奏院状報今月某日夜彗星不見宰
臣某等奉表稱賀請御正殿復常膳者天道甚密(南史/劉勔)
(傳勔曰天/道密微)聖心不遐(詩毋金玉爾/音而有遐心)感極而災亦為祥誠
至而妖寧勝徳臣某(中賀/)臣聞殷湯以六事責躬止七
年之旱(劉恕外紀湯之時大旱七年禱於桑林之野以/六事自責曰政不節與民失職與宫室崇與女)
(謁盛與苞苴行與讒夫昌與言未已而大/雨案荀子呂覽說苑所言六事與此互異)宋景以一言
修徳退三舍之星(呂氏春秋宋景公有疾熒惑守心朝/臣謂公曰可移於相公曰相股肱不)
(可也曰可移於人公曰國無人何以為君可移於嵗公/曰嵗不登何以畜人是時熒惑乃退三舍劉峻辨命論)
(宋公一言/法星三徙)歴代以來咎徵常有苟君能克已則禍不移
人(左傳有雲如衆赤烏夾日以飛三日楚子使請諸周/太史周太史曰具當王身乎若禜之可移於令尹司)
(馬王曰除腹心之疾而/寘諸股肱何益遂弗禜)伏惟皇帝陛下寅奉丕圖恭臨
大寶(易聖人之/大寳曰位)遵符列聖酌憲前王昨者天象之間星
文稍(一作/稱誤)異載深歸咎爰用覃恩倉箱畢復於九年(詩/乃)
(求千斯倉乃/求萬斯箱)羅網並開其三面(注見/前)去營繕絶蕩心之
巧(禮記毋或作為/淫巧以蕩上心)申寃結除滅耳之俘(漢王莽傳不暇/省獄訟寃結易)
(何校㓕/耳凶)而乂正殿不居大庖盡減(詩大庖/不盈)精誠昭達(班/彪)
(王命論精誠/通於神明)懇惻敷聞(後漢蔡邕傳上封事曰/前後制書推心懇惻)芒焰遽
銷晷度如舊況蕞爾戎羯(沈約碑文加/以戎羯窺窬)正犯疆埸(案左/傳疆)
(埸之事從易音亦後人訛為疆場從昜音長則義取戰/場之場矣易古陽字  箋舊書會昌元年八月回鶻烏)
(介可汗寇/天徳軍)載思星見之徵恐是滅亡之兆(漢天文志妖/星不出三年)
(其下有軍及失地若國君喪太平御覽劉向洪範傳曰/彗者去穢布新者也此天所以罰無道而建有徳也鄭)
(𤣥曰彗星/主掃除)伏惟稍寛聖慮以擁皇休遵九廟之降祥(新/書)
(文宗紀太和元年賜九廟陪位者子孫二階書作善降/之百祥  箋王制天子七廟三昭三穆與太祖之廟而)
(七鄭康成注云此周制七者太祖及文王武王二祧與/親廟四也漢書韋𤣥成奏議曰周所以七廟者以后稷)
(始封文王武王受命而王是以三廟不毁與親廟四而/七鄭説本此然則文武二祧固在七廟之數也劉歆乃)
(與為天子三昭三穆與太祖而七宗不在數中是即九/廟之説所肇端矣其後王莽簒漢歆為佐命果造起九)
(廟四昭四穆與黄帝太初祖廟而為七誕妄不經莫斯/為甚其義實自歆發之光武中興悉復舊制由東漢以)
(迄於隋卒無有立九廟者開元十年始詔宣帝復祔於/正室諡獻祖并諡光皇帝為懿祖又以中宗還祔太廟)
(於是太廟為九室寳應二年祧獻懿祔𤣥宗肅宗自/是之後常為九室矣九廟之稱開元以前無之也)副
兆人之欽屬臣乂聞皇王之事天也雖至理之時不遺
於憂畏(真誥憂生/則有畏)雖至和之氣不忘於將迎(莊子無有/所將無有)
(所/迎)是故神農焦勞軒帝顦顇堯既癯瘠舜(集作/禹)亦胼胝
(列子黄帝即位十有五年燋然肌色皯黣/淮南子神農憔悴堯瘦臞舜黴黑禹胼胝)此四主側身
於昔時(説苑武丁恐/駭側身修行)陛下用心於今日千載符契(陸倕/新漏)
(刻銘分/似符契)萬方懐柔(詩懐柔/百神)臣常忝内朝(鄭氏周禮注内/朝朝之在路門)
(者或謂之燕朝三禮義宗周禮天子諸侯皆有三朝一/曰外朝二曰中朝三曰内朝其中朝之名或内或外若)
(據外朝而言謂之内朝故鄭注文王世子諸侯外朝一/内朝二是也三朝之最外為外朝者是决罪聴訟之朝)
(也中朝者人君旦夕視政見卿大夫之朝也内朝者/路寝也人君視政退而居於此待諸侯之復逆也)今
居近甸(任昉為蕭侍中/表藩維近甸)拱辰不及空瞻北極之尊(見論/語)
就日無因(大戴禮孔子曰放勳其仁如天/其智如神就之如日望之如雲)忽覺長安之
逺(初學記劉劭幼童傳云晉明帝諱紹元帝太子也帝/問長安何如日逺答曰不聞人從日邊來只聞人從)
(長安來明日集羣臣宴會復以此問又以為日近元帝/動容問何故異昨日之言答曰舉頭見日不見長安)
惟知忭舞莫可奮飛(詩心之憂矣/不能奮飛)況時及初正禮當元
會(玉燭寳典正月為端月其一日為元日曹植元/㑹詩初嵗元祚吉日惟良乃為嘉㑹宴此髙堂)華夷
畢至玉帛皆陳(左傳禹合諸侯於塗/山執玉帛者萬國)小國行人外藩下
士(英華/作土)皆得入趨鳳闕(漢書建章宮其東則鳳闕髙二/十餘丈西都賦設璧門之鳳闕)
(上觚稜而棲金爵注三輔故事曰建/章宫闕上有銅鳳皇金爵即銅鳳也)仰望獸樽(晉禮志/江左元)
(㑹設白獸樽於殿庭樽蓋上施白獸有能獻直言者則/發此樽飲酒樽乃杜舉之遺式白獸蓋後代所為宋禮)
(志白虎樽欲令言者猛如虎無所忌憚也案唐諱虎故/以虎為獸白虎即騶虞也詩傳云騶虞義獸也白虎黑)
(文不食生物有至信之徳則應之司馬相如封禪頌般/般之獸樂我君囿白質黑章其儀可喜師古曰謂騶虞)
(也樽上所飾即此故唐李君房白獸樽賦/云樽則雲飛而山峙獸乃白質而黒章也)臣獨限闗河
(史記蘇秦説秦惠王曰/被山帯渭東有闗河)坐縈符竹(漢文帝紀初與郡守/為銅虎符竹使符案)
(後漢杜詩疏曰舊制發兵皆以虎竹而晉書陸機傳/云入侍帷幄出剖符竹易虎為符唐修史避廟諱也)戀
既深而詞懇慶已極而涕零無任感恩賀聖鬱戀屏營
之至
　　為滎陽公賀老人星見表(原注宣宗元箋舊書宣/宗紀大中  年二月以)
　　　(給事中鄭亞為桂州刺史御史中丞桂管防禦/觀察等使文苑傳鄭亞觀察桂州請商隠為觀)
　　　(察判官檢校水部員外郎百官志凡景星慶雲/為十瑞其名物六十有四大瑞則百官詣闕奉)
　　　(賀餘瑞嵗終員外/郎以聞有司告廟)
臣某言臣得本道進奏院狀報司天監李景亮奏八月
六日寅時老人星見於南極其色黄明潤大者(史記天/官書直)
(狼北地有大星曰南極老人老人見治安不見兵起常/以秋分時候之南郊晉天文志老人星見則治平主夀)
(昌唐㑹要開元間敕有司置夀星壇以千秋節日修祠/祭老人星著之常式玉海開元七年八月老人星見色)
(黄又二十四年八月庚戌老人星見太史奏孫氏瑞應/園云王者承天則老人星見臨其國黄帝占云老人星)
(一名夀星色黄明大則主夀昌天下多賢士陛下以千/秋節日祀於星壇而祭期將臨美應先至請付史官)
聖惟合徳神實效祥必垂有爛之文(詩明星/有爛)以表無疆
之祚(書無疆/惟休)臣某(中賀/)臣聞𤣥象示人(見前/表)昊穹凝命
(易君子以/正位凝命)曜為經而宿為緯(英華作紀此傳冩之誤當/作宿為經而曜為緯榖梁)
(傳列星為恒星亦曰經星禮記宿離不貸無失經紀注/二十八宿為經七曜為紀案紀為緯西京賦五緯相汁)
(以旅於東井薛綜/注云五緯五星也)則有常名斗挹酒而牛服箱(詩維北/有斗不)
(可以挹酒漿又晥/彼牽牛不以服箱)或標虚號未若候時而出有道則彰
居五福之先(書五福一曰夀二曰富三曰康/寧四曰攸好徳五曰考終命)在三辰之
列(左傳三辰旂旗注/三辰日月星也)伏惟皇帝陛下昭明老契游泳莊
寰(晉阮籍等傳論曰馳騁莊/門排登李室二語本此)式是中秋呈兹上瑞況見
於午位(晉郭璞傳嵗涉/午位金家所忌)又屬寅時仰考𤣥符(北史崔宏/傳斯乃利)
(見之/𤣥符)乃有深意自南曜彩將𢎞解愠之風(家語舜弹五/絃之琴造南)
(風之詩曰南風之薰兮可以解我民之/愠兮南風之時兮可以阜吾民之財兮)近曉流光欲助
無私之日(禮記天無私覆地無/私載日月無私照)皇心載裕(謝靈運詩皇/心美陽澤)
靈鑒孔昭(晉袁宏傳贊/曰靈鑒洞照)況居率土之濱(語見/詩)皆慶後天
之夀(莊子後天地終而不為老藝文類聚韓終采藥/詩曰闇河之桂實大如棗得而食之後天而老)臣
誤䝉重寄實逺清光(漢晁錯傳對䇿曰然/後能望陛下清光)送𤣥鷰於梁
間(禮記仲秋之月𤣥鳥歸/注𤣥鳥鷰也謂去蟄也)傷時自切望(集作/數)白榆於天
上(古樂府天上何所有歴歴種白榆/案初學記引此句以白榆為星)厥路無由賀聖戀
恩無任蹈舞屏營之至
　　為成魏州賀瑞雪慶雲日抱戴表(新書地理志魏/州大都督府領)
　　　(縣十四貴鄉元成魏館陶冠氏莘朝城昌樂臨/河洹水成安内黄宗城永濟  成魏州未詳)
臣某言臣聞𤣥徳上升(書𤣥徳/升聞)三靈為之動色(漢揚雄/傳方將)
(上獵三靈之流如淳曰三/靈日月星垂象之應也)聖功下濟(易天道下/濟而光明)萬類所
以傾誠臣州去秋之間時雨不足自陽風應律(春秋考/異郵冬)
(至十一月陽之氣也陽立於五/極於九五九四十五日變風)子月經年(庾信詩子/月泉心動)今
月十二日晩降雪越至十四旦開霽絮飛千里(晉書謝/安因雪)
(驟降欣然曰白雪紛紛何所似兄子胡兒曰散鹽空中/差可擬兄女道藴曰未若栁絮因風起楚辭招魂曰曾)
(氷峨峨飛/雪千里)花翻六出(韓詩外傳凡草木花皆五出雪/花飛六出六出者隂極之數)糅
初梅而委色(英華作苞初梅猶早梅也梁簡/文帝賦梅花特早偏能識春)封宿麥而
垂津(漢食貨志董仲舒説上日幸詔大司農使閭中民/益種宿麥注宿麥謂其苗經冬後漢明帝紀詔曰)
(自春已來時雨/不降宿麥傷旱)其日晡時(宋玉神女賦晡夕之後注晡/日落時也淮南子日至于悲)
(谷是謂/晡時)西南有慶雲見為樓為閣(陸機浮雲賦若層/臺髙觀重樓疊閣)圖
閶闔之九重(楚辭君之門以九重張衡西京賦/表嶢關於閶闔注閶闔天門也)非錦非
繡(成公綏雲賦或繡/文錦章依微要渺)狀衣裳之五色(書以五采彰施/于五色作服)其
時又有日抱戴日晩澄廓天景淑清拖黄氣而重圍施
紅光而四溢臣與司馬樊𤣥則并僚屬吏等三十餘人
得所部貴鄉冠氏等縣申稱雪厚一尺以下并覩慶雲
抱戴等瑞臣謹案詩云上天同雲雨雪雰雰毛萇云豐
年之冬必有積雪(英華多若/烟二字)汜勝之書云雪者五榖之
精(漢藝文志農家汜勝之十八篇成帝時為議郎師古/曰劉向别録云使教田三輔有好田者師之徙為御)
(史汜音凡又/音敷劒反)又案史記云慶雲一名卿雲若烟非烟若
雲非雲郁郁紛紛蕭索輪囷是謂卿雲喜氣也瑞應圖
曰景雲者太平之應也一曰慶雲非氣非烟五色氤氲
謂之景雲援神契云天子孝則景雲出游又案援神契
云王者徳至於天則日抱戴在上曰戴在旁曰抱又云
黄氣抱日輔臣納忠漢書曰宣重光李奇云太平之代
日抱重光伏惟陛下受天寳命沖用情深豐食之要鑒
寢憂勞雪為五穀之精麥為六田之首(太平御覽汜勝/之書曰凡田六)
(道種麥/為首)由是天降瑞雪其意若曰太平其有年乎雲者
運氣立名布恩成義陛下仁霈草木恵及蟲魚揚祖宗
之烈光垂天地之正色由是天降雲瑞其意如(一作/若)曰
天子其大孝乎日者衆陽之宗人君之表(劉向洪範傳/日者羣陽之)
(宗也後漢天文志日者/太陽之精人君之象)由是天降日瑞其意若曰天下
其大明乎魏州大名(一作/明非)之慶基(左傳賜畢萬魏卜偃/曰畢萬之後必大萬)
(盈數也魏大名也以/是始賞天啓之矣)光(當作/先)封之舊國(鄭𤣥詩譜魏國/周以封同姓其)
(地虞舜夏禹所都之域疏案魏/世家及左氏傳云姬姓國也)嘉祥備致靈貺綢繆(見/為)
(滎陽/公表)豈徙然哉斯有由矣臣叨陪漢守肅奉堯親逢日
月之貞明(易日月之道/貞明者也)嘉烟雲之爛熳(尚書大傳舜時/卿雲見于時百)
(工和歌舜歌曰卿/雲爛兮糺縵縵兮)手舞足蹈地雖限于外臺按牒披圖
(漢禮樂志宫童/效異披圖按牒)心已馳于雙闕不任感悅之至
　　為栁州鄭郎中謝上表(舊書地理志栁州隋始安/郡之馬平縣武徳四年平)
　　　(蕭銑置南昆州貞觀八年改為柳州以州界栁/嶺為名屬嶺南道領縣五馬平龍城象洛曹洛)
　　　(容案栁州今屬廣西布政司仍治馬平縣凡除/官到任謂之上上日修表謝恩謂之謝上韓文)
　　　(潮州刺史謝上表/是也上時掌切)
臣某言臣伏奉某月日制書授臣某官者即以今月日
到任上訖臣某(中謝/)臣緒承舊族師事通儒(漢貢禹傳/通儒或非)
(之/)萬里成功雖無壯志(後漢班超傳超投筆而嘆左右/皆笑之超曰小子安知壯士志)
(哉行詣相者曰祭酒布衣諸生耳而當封/侯萬里之外後果立功西域封定逺侯)九夷不陋庶
慕前蹤(見論語後漢東夷傳夷有九種曰畎夷于夷方/夷黄夷白夷赤夷𤣥夷風夷陽夷故孔子欲居)
(九夷/也)二紀蠻陬(左思魏都賦蠻州夷落譯/道而通者鳥獸之氓也)三提郡印(見/前)
(表/)唯貞苦節(易苦節/不可貞)以奉休辰牙管一雙未嘗闗慮(南/史)
(范岫傳在晉陵惟作/牙管一雙猶以為費)竹書兼兩何敢經懐(後漢吳祐傳/父恢為南海)
(太守欲殺青簡以冩經書祐諫曰此書若/成則載之兼兩嫌疑之間誠先賢所慎也)渭水之隂(桑/欽)
(水經渭水出隴西首陽/縣渭谷亭南鳥鼠山)敝廬斯託(左傳張趯使謂太叔/曰小人糞除先人之)
(敝/廬)每還初服(屈原離騷進不入以離/尤兮退將復修吾初服)常慊上農今者又
即殊方(漢西域傳贊曰殊/方異物四面而至)復臨雜俗(漢地理志/土廣俗雜)固䝉聲
教(書聲教訖/于四海)終逺文明謹當宣舉詔書撫安縣道(漢文/帝紀)
(有司請令縣道師古曰或縣/或道皆用此制有蠻夷曰道)媒官學舍(吳薛綜傳錫光/為交阯任延為)
(九真太守為設媒官始知聘娶建立學校/導之經義後漢鮑永傳起黌舍注黌學也)畢納於人倫
畜蠱帶牛(顧野工輿地志江南數郡有畜蠱者主人行/之以殺人行飲食中人不覺也其家絶滅者)
(則飛遊妄走中之則斃漢書龔遂為勃海太守民有帶/持刀劍者使賣劍買牛賣刀買犢曰何為帶牛佩犢楊)
(慎丹鉛録南中畜蠱之家蠱昏夜飛出飲水光如曳彗/鮑昭苦熱行所謂吹蠱痛行暉是也案日南蠻方以五)
(月五日聚百種蠱大者至蛇小者至蝨合置皿缶中餓/使相啖其獨存者為蠱以其矢因食入人腹人輒死)
盡移於地利至於因遐弄法(漢杜延年傳霍光以廷尉/少府弄法輕重皆論棄市)
挾逺生情(晉庾純傳/賤者生情)縱弄嚴科(晉王濬傳/嚴其科條)必貽隂責山
兼象郡江帶龍城(隋地理志始安郡統縣十五有象縣/龍城縣明一統志象山在象州西五)
(里以形似名栁江在府城南門外一名潯水源出懐逺/縣流經象州歴潯藤至廣州界入海栁宗元詩柳州栁)
(刺史種柳柳/江邊是也)撫已跼天敢忘𤣥造(庾信表𤣥造/竟微於滴助)舉頭見
日何處皇居(顔延之詩皇/居體環極)憑宵夢以銜誠(徐陵移文宵/夢之言無欺)
(幽/壤)託歸飛而結懇(詩弁彼鸒斯歸飛提提/陸機詩羨爾歸飛翼)無任瞻天戀
闕之至
　　為安平公謝除兖海觀察使表(箋舊書文宗紀太/和八年三月丙子)
　　　(以右丞李固言為華州刺史代崔戎以戎為兖/海觀察使地理志至徳之後中原用兵刺史皆)
　　　(治軍戎遂有防禦團練制置之名要衝大郡皆/有節度之類冦盗稍息則易以觀察之號治兖)
　　　(州管兖海沂密四州崔戎傳戎字可大髙伯祖/𤣥暐神龍初有大功封博陵郡王戎舉兩經登)
　　　(科授太子校書調判入等授藍田主簿為藩鎮/名公交辟入為殿中侍御史累拜吏部郎中遷)
　　　(諫議大夫尋為劍南東西兩川宣慰使還拜給/事中駮奏為當時所稱改華州刺史遷兖海沂)
　　　(宻都團練觀察等使將行州人戀惜遮道至有/解鞾斷鐙者理兖一年太和八年五月卒新書)
　　　(世系表戎出博陵安平房後漢長岑長崔駰少/子寔之後兖海觀察使封安平縣公案元暉博)
　　　(陵安平人唐制凡封爵皆以其郡縣名被之故/𤣥暉封博陵郡王戎封安平縣公唐人所稱大)
　　　(率以郡望然亦有從封爵者/安平公濮陽公之類是也)
臣某言今月某日中使王士岌至奉宣恩㫖改授臣某
官并賜臣前件告身一通者寵命天臨恩光春煦兢惶
無措抃蹈失容臣某(中謝/)臣幸逢昭代本自諸生文以
飾身(左傳言身/之文也)學實為已寜韞玉而待賈(見論/語)竊運甕
以私勞(甕當作甓晉陶侃傳侃在廣州朝輒運百甓於/齋外夕運百甓於齋内曰吾方致力中原過爾)
(優㳺恐/不堪事)春闈(英華/作圍)再中於明經(新書選舉志開元二十/四年考功員外郎李昂)
(為舉人詆訶帝以郎官權輕遂移貢舉於禮部以侍郎/主之禮部進士自此始明經之别有五經三經二經學)
(究一經三禮三傳禮記春秋左氏傳為大經詩周禮儀/禮為中經易尚書春秋公榖傳為小經先帖文然後口)
(試經問大義十條答時/務策三道亦為四等)天官一升於判第(選舉志文選/吏部主之凡)
(擇人之法有四一曰身二曰言三曰書四曰判四事可/取則先徳行行均以才才均以勞五品以上不試上名)
(中書門下六品/以下始集而試)階級甚薄(後漢邊韶傳階級/名位亦宜超然)際會則多
(後漢陳蕃王允傳論曰及遭際/會恊䇿竇武自謂萬世一時也)芸閣讎書(魚豢魏畧芸/香辟紙魚故)
(藏書臺曰芸臺左思魏都賦讎校篆籀太平御覽劉向/别傳曰讎校者一人持本一人讀之若讎家相對故曰)
(仇/也)藍田(集作/山)作吏(新書地理志京兆府藍田為畿縣嵇/康與山臣源書一行作吏此事便廢)
中間因依知已(阮籍詠懐詩寒鳥相因依南/史王僧達傳不能因依左右)契闊從軍
(詩死生契闊傳/契闊勤苦也)其後超屬憲司(南史蕭恵開傳詔曰今/以蕭恵開為憲司冀當)
(稱/職)驟登郎署(漢武故事武/帝輦過郎署)埋輪而出髙懸八使之威(後/漢)
(張綱傳漢安元年遣八使徇行風俗而綱獨埋/其車輪於洛陽都亭曰豺狼當道安問狐狸)起草以
居逺謝三臺之妙(胡廣漢官儀尚書郎主作文書起草/晝夜更直初學記謝靈運晉書曰漢)
(官尚書為中臺御史為憲臺謁者為外臺是為三臺晉/衛瓘傳瓘為尚書令與尚書郎索靖俱善草書時人號)
(為一臺/二妙)每含香而自嘆(漢官儀尚書郎懐香/握蘭含雞舌奏事)常襆被而
待行(一作命非晉書魏舒為尚書郎或有非其人/論者欲沙汰之舒曰我即其人襆被徑出)伏惟
皇帝陛下鈞陶庶彚(漢董仲舒傳猶泥之在鈞惟/甄者之所為又陶冶而成之)亭毒
萬方(老子亭之毒之蓋之覆之王弼/曰亭謂品其形毒謂成其質)憂位同堯(漢董仲/舒傳堯)
(受命以天下為憂/而未以位為樂也)好諫若禹(鬻子禹治天下以五聲聴/門懸鼔鐘鐸磬而置鞀於)
(􁁊簴曰教寡人以道者擊鼓教寡人以義者擊鐘教寡/人以事者振鐸語寡人以憂者擊磬語寡人以獄訟者)
(揮鞀此之/謂五聲)東掖垣内封章何有於日聞(新書百官志門/下省給事中四)
(人凡百官奏鈔侍中既審則駮正違失詔敕有不便者/塗竄而奏還謂之塗歸蓋時以中書為西臺門下為東)
(臺亦稱西掖東掖李頎寄房給事詩云長安城連東/掖垣鳳凰池對青瑣門是也漢趙充國傳婁奏封章)青
瑣門前列位徒參於夕拜(漢元后傳赤墀青瑣注孟康/曰以青畫户邊鏤中天子制)
(也師古曰青瑣者刻為連瑣文而以青塗之初學記衛/宏漢舊儀曰黄門郎屬黄門令日暮對青瑣闈拜名曰)
(夕/郎)擺波濤而鯤鱗纔變(莊子北溟有魚其名曰鯤化而/為鳥其名為鵬怒而飛其翼若)
(垂天之雲鵬之徙於南冥也水擊/三千里摶扶揺而上者九萬里)望烟霄而鸞翮初髙
(顔延之五君詠/鸞翮有時鍛)誓將竭誠非敢養望(晉陶侃傳常語人/曰何有亂頭養望)
(自謂宏/達耶)然虚受難處忝據非安忽擁隼旟(周禮司常/鳥隼為旟)竟
辭龍闕(後漢百官志注洛陽/宫門名為蒼龍闕門)猶頼雲日未逺闗城不遥
(並見上文以箋舊書文宗紀太和七年閏/七月戊戌  給事中崔戎為華州刺史)䖍奉國章(南/史)
(梁武帝諸子傳元/正六佾事為國章)麤免官謗(左傳敢辱髙/位以速官謗)豈意便升亞
相之重(集作/班)秩(漢朱雲傳御史大夫宰相/之副案白帖謂之亞相)復委大藩之
㢘問(漢髙祖紀㢘問有不/如吾詔者以重論之)魚箋帝語(張華博物志漢桓/帝時桂陽人蔡倫)
(始𢷬故魚網造紙案魚箋未詳疑即魚網紙也/劉孝威謝賚宫紙啓云鄴下鳳銜漢朝魚網)象軸神
工(象軸謂以象牙為巻軸隋書牛宏上表云劉裕平姚/泓收其圖籍四千巻皆赤軸青紙文字古拙是古者)
(書每巻為一軸也此/則言告身之飾耳)拜受而若捧千鈞伏讀而如聴九
奏(史記趙世家簡子夢遊/於鈞天廣樂九奏萬舞)誠雖深於負荷(左傳其父析/薪其子弗克)
(負/荷)戀實切於違離(盧諶贈劉琨詩序/慰其違離之意)況曲阜遺封(禮記成/王以周)
(公為有勲勞於天下是以封周公/於曲阜地方五百里革車千乘)導河舊壤(書兖州九/河既道)
列九州之數(書濟河/惟兖州)帶五嶽之雄(謂泰山初學記五經/通義曰泰山一曰岱)
(宗宗長也言/為羣嶽之長)古為詩書俎豆之鄉(史記孔子世家常陳/俎豆設禮容又周室)
(微而禮樂廢詩書缺孔子序書傳上紀唐虞之際下至/秦繆編次其事古者詩三千餘篇及至孔子去其重取)
(三百/五篇)今兼魚鹽兵革之地(齊世家設輕/重魚鹽之利)訓整合資於武
幹(晉書諸葛長民傳有文武幹/用桓沖傳最淹識有武幹)撫循宜屬於柔良(後漢/魯恭)
(傳詔書進柔/良退貪殘)豈伊孱微堪此委寄謹當氷霜勵志金石
貫誠(韓詩外傳熊渠子見其誠心/金石為之開而況于人乎)駑馬奮十駕之勤(荀/子)
(驥一日而千里駑馬/十駕則亦及之矣)鉛刀淬一割之用(韓詩外傳陳饒/謂宋燕曰鉛刀)
(畜之而干将用之班固答賔戲搦朽磨鈍鉛刀皆能一/斷後漢班超傳上疏請兵曰況臣奉大漢之威而無鉛)
(刀一割/之用乎)即以今月二日(時太和/七年)雪泣西拜(庾信詩雪/泣悲去魯)星
馳東下(晉陶侃傳二征/奔走九州星馳)帝城思入雖有類于陳咸(漢陳/咸傳)
(起家復為南陽太守時王音輔政信用陳湯咸/數予湯書曰即䝉子公力得入帝城死不恨)闗外恥
居安敢同於楊僕(漢書元鼎三年徙函谷闗於新安注/應邵曰時樓船将軍楊僕數有大功)
(恥為闗外民上書乞徙闗以家財給其用度武帝/意亦好廣闊於是徙闗於新安去𢎞農三百里)無任
瞻天戀闕之志謹附中使某奉表陳謝以聞
　　為安平公兖州謝上表
臣某言臣自承明詔移鎮東藩望闕而血涕以辭戒途
而星奔不息(劉琨詩匍/匐星奔)即以今月五日到任上訖當時
集軍州官吏等宣布皇風(魏志髙堂隆疏唐虞/大禹之所以垂皇風)闡揚𤣥
造歡聲雷動嘉(集作/喜是)氣雲髙臣某(中謝/)臣本由儒業(南/史)
(王承傳惟承/獨好儒業)獲厠朝榮(曹植表使名挂/史筆事列朝榮)粤自烏臺(漢朱/博傳)
(御史府中列柏樹常有野烏數千棲宿其上晨去暮來/號曰朝夕烏職官分紀漢成帝時御史臺有烏集故謂)
(之烏/臺)至於青瑣(見前/表)累更近地皆奉休期(徐陵陳公九/錫詔昔在休)
(期早隆/朝寄)用盡心以書紳長憂福過(書紳見論語庾亮表/小人禄薄福過災生)
取知足而銘座敢傲時來(老子知足不辱知止不殆後/漢書崔瑗字子玉作座右銘)
(漢蒯通傳時/乎時不再來)旋屬皇帝陛下垂意闗城推心甸服俾之
防遏兼使緝綏横被天波未移星琯豈期非次忽致殊
遷(徐陵書修好徵兵彌留星琯案星謂大星琯謂律琯/未移星琯言時未一周也崔戎以太和七年閏七月)
(出守華州八年三/月即遷兖海故云)察俗雄藩(舊書嚴綬傳前後統/臨三鎮皆號雄藩)分榮
大憲地濵河濟(周禮河東曰兖州其/川河洓洓與濟同)山奄龜䝉(詩魯頌/曰奄有)
(龜䝉遂/荒大東)本孔里周封(史記孔子世家弟子及魯人往從/冡而家者百有餘室因命曰孔里)
(水經注從征記曰洙泗二水交於魯城東北十七里闕/里背洙泗牆南北一百二十步東西六十步四門各有)
(石閫史記封周公旦於少昊之虚曲阜正義括/地志云兖州曲阜縣外城即魯公伯禽所作也)有堯祠
舜澤(漢地理志濟隂郡成陽縣有堯冡靈臺雷澤在西/北水經注雷澤在大成陽縣故城西北十餘里即)
(舜所漁也城西二里有堯陵陵南一里有堯母慶都陵/皆立廟四周列水潭而不流前並列數碑案雷澤即禹)
(貢之雷夏在今山東兖州府曹州東北六十里北接東/昌府濮州界明一統志兖州府城東南七里有堯祠李)
(白詩云角巾微服堯祠南即此南史羊侃傳云/常於兖州堯廟踏壁直上至五尋横行得七跡)九州之
名數甚古(見前/表)三代之禮樂舊傳退省何人合安兹地
撫躬而浹(集作/沾)背汗下(漢王陵傳勃汗出/浹背媿不能對)仰恩而溢眥
(一作/面)淚流(説文眥目厓也列士/傳朱亥眥裂血濺)況所部驍雄(虞溥江表/傳許貢表)
(曰孫䇿驍雄/與項籍相似)素兼節制(漢刑法志齊桓晉文之兵/可謂入其域而有節制矣)為於
當代便屬文臣畫武聚螢(武讀曰虎後漢馬援傳畫虎/不成反類狗晉車𦙍傳𦙍家)
(貧不能得油/囊螢照書)昔惟久事筆硯(後漢書班超為官傭書久/勞苦投筆嘆曰大丈夫當)
(立功異域安能/久事筆硯乎)佩鞬帶鶡(帶當作戴左傳左執鞭弭右/屬櫜鞬注櫜以受箭鞬以受)
(弓漢官儀虎/賁冠揷鶡尾)今寧能執干戈(禮記魯人欲勿殤童汪踦/問於仲尼仲尼曰能執干)
(戈以衛社稷欲勿/殤也不亦可乎)幸臣前在華州日䖍奉詔條克宣戎
律(晉陸曄等傳論曰/殷浩出總戎律)檢下而羊無九牧(魏志州牧縣宰/割剥自私人不)
(聊生而更員外置/官古謂十羊九牧)馭黠而犬用左牽(禮記效犬/者左牽之)用令去
任之時大有遮留之請(魏畧顔斐遷平原太守吏民遮/道車不得行稽十日方得出北)
(史唐永傳永為南幽州刺史夷人送故者/莫不垂淚當路遮留隨數日始得出境)盡三屬縣至
萬餘人不放即途皆來卧轍(後漢侯霸傳為臨淮太守/被徵百姓攀轅卧轍不許)
(去/)竟稽朝發(江表傳汎舟舉/㠶朝發夕至)遂致宵奔(後漢孟甞傳甞/為合浦太守被)
(徵當還吏民攀車請之甞既不得進乃載鄉民船夜遁/去晉書鄧攸為吳郡太守稱疾去職百姓數千人牽留)
(攸船不得進攸乃止停中夜發去戎箋新書崔戎傳時/詔使尚在民泣詣使請白天子匄  還使許諾戎夜單)
(騎亡去民追/不及乃止)請於茲時亦因前政冀漸令蘇息(後漢朱/浮傳疏)
(曰保宥生人/使得蘇息)長使謐寧(晉周玘傳期年/之間境内寧謐)然後逺訪云亭
(漢郊祀志無懐氏封泰山禪云云黄帝封泰山禪亭亭/注服䖍曰云云在梁父東山名也晉灼曰云云山在䝉)
(隂縣故城東北地理志鉅平有亭亭山案云云在今山/東濟南府泰安州東南一百二十里亭亭在州南五十)
(里皆泰山/之攴峯也)髙尋日觀(見為京/兆公表)備萬乘登封之所(漢武帝/紀上登)
(封泰山降/坐明堂)設諸侯朝宿之儀(公羊傳許田者何魯朝宿/之邑也諸侯時朝乎天子)
(天子之郊朝諸侯/皆有朝宿之邑焉)盛禮獲窺微願斯畢過此以往不知
所圖無任戴恩隕越之至謹差某官某奉表陳謝以聞
　　為濮陽公陳許謝上表(箋案舊書王栖曜傳栖曜/濮州濮陽人累官鄜坊丹)
　　　(延節度觀察使檢校禮部尚書兼御史大夫子/茂元㓜有勇畧從父征伐知名元和中為右神)
　　　(䇿將軍太和中檢校工部尚書廣州刺史嶺南/節度使招懐蠻落頗立政能南中多異貨茂元)
　　　(積聚家財鉅萬計李訓之敗中官利其財掎摭/其事言茂元因王涯鄭注見用茂元懼罄家財)
　　　(以賂兩軍於是授忠武軍節度陳許觀察使故/有是表也新書方鎮表貞元三年置陳許節度)
　　　(使治許州十年賜號忠武軍地理志許州領縣/九長社長葛陽翟許昌鄢陵扶溝臨潁舞陽郾)
　　　(城陳州領縣六宛邱太康項城溵水南頓西華/並屬河南道王栖曜傳茂元家積財交煽權貴)
　　　(鄭注用事遷涇原節度使注敗悉出家貲餉兩/軍得不誅封濮陽郡侯召為將作監領陳許節)
　　　(度使案茂元封濮陽郡侯故/稱濮陽公此則以其爵也)
臣某言臣伏奉去月八日制書授臣前件官臣即以某
月日到任上訖當時集軍州官吏僧道耆老等揄揚王
(集作/𤣥)化宣布睿慈連營咸鼓於巽風(魏志劉備與孫權/交戰樹柵連營七)
(百餘/里)闔境均霑於兌澤臣某(中謝/)臣材謝漢飛(漢李廣/傳匈奴)
(號曰漢/飛將軍)義慙燕使(集作客戰國䇿望諸君報燕王書曰/臣乃口受令具符節南使臣於趙顧)
(反命取兵/隨而攻齊)獻書求試(新書茂元少好學徳宗時上書自/薦擢試校書郎改太子贊善大夫)
學劍邀勲(漢項籍傳學書不成去學劍禦箋新書/李元膺留守東都署茂元防  判官)大舸
千艘(杜篤論都賦大船/萬艘轉運相過)早竊樓船之任(漢書元鼎五年/遣樓船将軍楊)
(僕出豫章/下湞水)勝兵萬數(勝音升漢伍被傳/勝兵可得二十萬)晩兼車騎之名
(漢官儀漢興置車騎将軍金印紫綬位次二千石/杜氏通典漢文帝元年始用薄昭為車騎将軍)雖任
在啓行(詩元戎十乘/以先啓行)而時當柔逺(書柔逺/能邇)珠崕銅柱(漢/書)
(元鼎六年定越地為珠厓郡注應劭曰郡在大海中崕/㟁之邊出真珠故曰珠崕晉地理志日南郡象林縣今)
(有銅柱漢立此為界貢金供税新書南蠻傳環王本林/邑其南大浦有五銅柱山形若倚葢西重巗東涯海漢)
(馬援所植也案漢珠厓儋耳/二郡今為廣東瓊州府地)祇務㢘平(史記倉公傳緹/縈上書曰妾父)
(為吏齊中/稱其㢘平)麻壘艾亭(初學記引秦州記曰枹罕城西有/麻壘中可容萬衆漢地理志天水)
(郡䝠道縣騎都尉治密艾亭魏地/形志梁興郡梁興縣有艾亭丘)莫能恢復(東都賦恢/復疆宇)
旋屬皇帝陛下荆枝協慶棣萼傳輝(謂武宗茂元為陳/許節度使葢在㑹)
(昌之/初)臣得先巾墨車(周禮巾車職曰/大夫乘墨車)入拜丹陛(隋薛道/衡傳髙)
(祖頌曰驅/馳丹陛)蘭臺假號(漢官儀御史大夫之/丞兼典蘭臺秘書)棘署參榮(周/禮)
(朝士掌建邦外朝之法左九棘孤卿/大夫位焉右九棘公侯伯子男位焉)奉漢后之園陵(後/漢)
(光武紀詔修復西京園陵注園謂塋域陵謂山墳通/典将作監掌修作宗廟路寝宫室陵園木土之功)獲
申送往掌周王之廩庾(周禮廩人掌九榖之數以待國/之匪頒賙賜稍食通典司農卿)
(掌邦國倉儲之事案茂元遺表云伏思任司農大卿之/日授忠武統帥之時紫殿承恩彤庭入對是由司農卿)
(遷陳許節度/史畧之耳)方切事居(左傳送往事居耦俱無猜貞也/案往謂文宗居謂武宗文宗晏)
(駕茂元葢甞以将作監佐山林之役故曰奉漢后/之園陵武宗即位除司農卿故曰掌周王之廩庾)不謂
遽董戎旃(謝朓牋契闊戎/旃從容讌語)還持武節(漢書元封元年詔/曰躬秉武節通典)
(晉制都督使持節為上持節次之假節為下使持節得/殺二千石以下持節殺無官位人若軍事得與使持節)
(同唐分天下州郡制為諸道每道置使治於所部其邊/方有寇戎之地則加以旌節謂之節度使葢古之持節)
(都督自至徳以來天下多難諸道/皆聚兵増節度使為二十餘道)賜國既髙於七命(周/禮)
(掌命職曰侯伯七命其國家宫/室車旗衣服禮儀皆以七為節)承家又慶於重侯(易大/君有)
(命開國承家漢書許史三王丁/傅之家皆重侯累将窮極富貴)維彼璧田(春秋桓公元/年三月鄭伯)
(以璧假/許田)實聯鼎邑(左傳武王克商/遷九鼎於洛邑)古之近甸今也雄藩
想像汝南星聚而先賢未逺(劉敬叔異苑汝南陳仲弓/從諸子姪造潁川荀季和)
(父子於時徳星為之聚太/史奏五百里内有賢人聚)經過潁上水濁而强族皆除
(漢灌夫傳夫字仲儒潁隂人也宗族賔客為權利横/潁川潁川兒歌之曰潁水清灌氏寧潁水濁灌氏族)況
在昔年常鄰多壘(禮記四郊多壘此/卿大夫之辱也)載瞻軍額(舊書敬/宗紀特)
(置武昌/軍額)深見士心貴忠孝之兩全則忠可移孝(孝經君/子之事)
(親孝故忠/可移於君)正文武之二道則武可輔文將謀将領之能
(南史王融傳奏曰近/塞外微臣苦求将領)必重英豪之選(晉石謨傳謨曰若/非上哲必由英豪)
豈虞拔擢(揚雄劇秦美新數/䝉渥恵拔擢倫比)乃出孱微謹當阜俗而必
致人和貞師而不為兒戲(易師貞丈人吉漢書周亞夫/軍細栁文帝勞軍至其營曰)
(嗟乎此真将軍矣向者/霸上棘門如兒戲耳)使流庸自占(漢昭帝紀詔曰比/嵗不登民匱於食)
(流庸未盡還師古曰流庸謂/去其本鄉而行為人庸作)驍悍知方(吳陸遜傳雖云/師老猶有驍悍)
任棠水薤之規臣當可復(後漢龎參傳參為漢陽太守/郡人任棠者隠居教授參到)
(先候之棠不與言但以薤一大本水一盂置户屏前自/抱孫兒立於户下參良久曰水者欲吾清也拔大本薤)
(者欲吾擊强宗也抱兒/當户欲吾開門恤孤也)黄霸米鹽之政臣亦不遺(漢循/吏傳)
(黄霸為潁川太守米鹽靡密治為/天下第一徵守京兆尹秩二千石)麤勤報効之資用贖
貪饕(集作/叨)之責(漢王莽傳馳傳/天下考覆貪饕)奉違軒鏡(軒轅内傳帝/㑹王母鑄鏡)
(十二隨日用之宣和博古圖昔黄帝液金作神物為鑑/凡十有五去古既逺不能盡考後世有得其一者其制)
(度以四靈位四方以八卦定八極十二辰環其/外二十四氣布其中故與日月合明鬼神通意)幾落堯
蓂(帝王世紀堯時有異草夾階而生每一日生一葉至/十五日生十五葉至十六日一葉落至三十日落盡)
(若小月即一莢厭/而不落謂之蓂莢)比園葵以自傾晝惟向日(文選有陸/機園葵詩)
(説文黄葵甞傾葉/向日不令照其根)羨海槎之不繫秋則經天(張華博物/志舊説天)
(河與海通近有居海者年年八月有浮槎來甚大往返/不失期此人乃多賫糧乘槎去忽忽不覺晝夜奄至一)
(處望室中見一女方織一丈夫牵牛渚處飲之人問為/何處答曰君可詣蜀嚴君平此人還問君平君平曰某)
(年某月有客星犯牽/牛即此人到天河也)感激而淚血沾衣兢憂而汗雨浹
(集作/洽)背(並見/前)無任感恩戀闕兢惕屏營之至
　　為濮陽公陳情表(箋此王茂元為涇原節度求代/表也案舊書文宗紀太和九年)
　　　(李訓鄭注用事是嵗冬十月癸未以前廣州節/度使王茂元為涇原節度使踰月而甘露之變)
　　　(作中人掎擴之事當在此際而表云一去闕庭/五罹寒暑蓋中人得其重賂故能久帥涇原其)
　　　(陳情當在開成四年之秋/冬去文宗之升遐無幾矣)
臣某言臣聞事君以忠者所宜效死食君之禄者亦戒
妨賢(説苑虞丘子謂楚莊王曰臣/為令尹處士不升妨羣賢路)苟非内慊私誠外憂
官謗則安肯固辭武節(並見/前)强委信(一作/侯誤)圭(周禮侯/執信圭)拒
七命賜國之榮(周禮大宗伯以九儀之命正邦國之位/壹命受職再命受服三命受位四命受)
(器五命賜則六命賜官七命/賜國八命作牧九命作伯)捨萬里封侯之䇿(見為栁/州表)
必知不可安敢無言臣某(中謝/)臣因緣代業(盧諶詩序/因緣運會)
(得䝉接事孔叢子仲尼大/聖自兹以降世業不替也)遭逢(集作/遇)聖時竊常有志四
方(左傳姜氏謂公子/曰子有四方之志)不掃一室(後漢書陳蕃曰大丈夫/處世當掃除天下安事)
(一室/乎)奉隨武之家事無媿陳辭(左傳屈建問范㑹之徳/於趙武趙武曰夫子之)
(家事治言於晉國竭情無/私其祝史祭祀陳信不媿)纂鄧傅之門風不傷清議(後/漢)
(鄧禹傳禹有子十三人各使守一藝修整閨門教養子/孫皆可以為後世法顯宗即位拜為太傅晉山簡𫝊郭)
(㤗許劭之倫明/清議於草埜)屬者每憂不試深恥因媒(説苑孟嘗君/曰縷因針而)
(入不因針而急嫁女因/媒而成不因媒而親)自薦之書朝投象魏殊常之澤
暮降芸香(晉裟頠傳臣亦不敢聞/殊常之詔餘並見前)其後契闊星霜羇離
戎旅從軍王粲徒感所知(王粲從軍詩從軍有苦樂但/問所從誰所從神且武焉得)
(久勞/師)草檄陳琳亦常交辟(典略陳琳字孔璋草檄文成/以呈太祖太祖先苦頭風是)
(日疾發卧讀琳所作翕然而起曰此愈/我疾魏志琳被太祖辟為丞相掾屬)呂元膺東周保
釐之日(書王以成周之衆命畢公保釐東郊代箋舊書/吕元膺字景文鄆州東平人元和中  權徳輿)
(為東都/留守)李師古天平畔換之時(漢書敘傳項氏畔換黜/我巴蜀注强恣貌  箋)
(師古當作師道舊書李正已傳師道師古異母弟師古/死其奴不發喪濳遣使迎師道於密而立之元和元年)
(十月加檢校工部尚書充平盧軍及淄青節度副大使/知節度事自正巳至師道竊有鄆曹等十二州六十年)
(矣新書方鎮表元和十五年/賜鄆曹濮節度使號天平軍)濳入其徒盈於留邸(漢季/布傳)
(至留/邸)臣此時尚持白簡(晉書傅𤣥每有奏劾或值日/暮捧白簡整簪帶坐而待旦)猶
著青袍(古詩青抱似春草案遺表云藍衫不脱竹簡仍/持與此同意藍衫即青袍杜氏通典貞觀四年)
(令八品九品以上服青時茂元為元膺防禦判官判官/例以御史充故青袍義山詩所為青袍御史是也偶成)
(轉韻詩云歸來寂寞靈臺下著破藍衫出無馬亦其證/矣白簡即竹簡唐會要武徳四年詔五品以上執象笏)
(六品以下執竹木笏/初學記云笏手板也)元膺知臣傳劍論兵(漢司馬遷傳/在趙者以傳)
(劒論顯注服䖍曰世善劒也後漢馬/援傳帝常言伏波論兵與我意合)本於仁信(孫子将/者智信)
(仁勇/嚴也)佩鞬插羽(見為安/平公表)亦識孤虚(漢藝文志五行家有/風后孤虚二十巻後)
(漢書方術傳孤虚之術注孤謂六甲之孤辰若甲子旬/中戌亥無干是為孤也對孤為虚趙彦傳朝廷令宗資)
(討泰山殘賊彦為/資陳孤虚之法)俾以發姦(漢趙廣漢傳其/發姦摘伏如神)假之捕盜
(後漢劉𤣥傳注漢法十里一亭/亭置一長捕賊掾専捕盜賊也)幸無容刃(一作忍非/見下遺表)以
及焚巢(易鳥焚其巢旅人先笑後號咷邸箋舊書呂元/膺傳元和十年七月李師道留  伏甲謀亂初)
(師道於東都置邸院兵諜雜以往來吏不敢辨因吳元/濟北犯郊畿多警防禦兵盡戍伊闕師道伏甲百餘於)
(邸院将焚宫室而肆殺掠已烹牛饗衆明日将出㑹小/将李再興告變元膺追兵伊闕圍之半月無敢進攻者)
(防禦判官王茂元殺一人而後進或有毁其墉而入者/賊衆突出濟伊水望山而去官兵進圍於谷中盡獲之)
旋帶銀章(漢百官公卿表凡吏秩比二千石以上皆銀/印青綬注漢舊儀云銀印背龜紐其文曰章)
俄分竹使(漢文帝紀注應劭曰竹使符皆以竹五/箭五枚長五寸䥴刻篆書第一至第)隼旟楚
峽出以分憂(晉宣帝紀固辭天子曰此非/以為樂乃分憂耳隼旟見前)熊軾鄖城(後/漢)
(輿服志三公列侯伏熊軾黑旛漢地理/志江夏郡竟陵縣有鄖鄉楚鄖公邑)忽然通貴(南史/蕭琛)
(傳近於通貴陵箋楚峽謂峽州鄖城謂郢州唐峽州治/夷陵縣有西  峽郢州治長夀縣本竟陵也茂元葢以)
(功遷官厯峽郢二州刺史故曰隼/旟楚峽熊軾鄖城史皆畧而不書)豈意復踰五嶺(漢張/耳傳)
(南有五嶺之戍注裴氏廣州記云大/庾始安臨賀桂陽揭陽是為五嶺)更授再麾(顔延之/五君詠)
(一麾乃出守夢溪筆談今之郡守謂之建旄蓋用顔延/年詩誤延年謂一麾者乃指麾之麾如武王左秉白旄)
(以麾之麾非旌麾之麾也延年阮始平詩云屢薦不入/官一麾乃出守者謂山濤薦咸為吏部郎帝不用荀勗)
(一擠遂出始平延年被擠以此自託耳自杜牧之有擬/把一麾江海去之句始謬用一麾遂成故事野客藂書)
(僕考唐人詩如杜子美栁子厚詐用晦獨孤及劉夢得/陸龜䝉等皆用一麾事獨牧之謂把一麾為露圭角似)
(失延年之意如張説詩湘濱用出麾如此用則何害筆/談謂今人以守郡為建麾用顔詩事自牧之始亦未然)
(觀三國志擁麾守郡文選建麾作牧此語在前久矣/謂把一麾之誤自牧之始則可謂建麾之誤則不可)中
間叨相青宫(神異經東方有宫青石為牆門有銀/牓以青石碧鏤題曰天地長男之宫)忝司
緹騎(環濟要略司隸出從緹騎通典漢執金吾緹騎二/百人持㦸五百二十人輿服導從光生滿路唐為)
(左右金吾衛置大將軍/一人將軍二人副其事)纔通閨籍(謝朓詩既/通金閨籍)又處藩條
(謂出帥/嶺南)越井朝臺(太平御覽郡國志曰廣州越井岡一/云越王井言趙佗誤墜酒杯於井遂)
(浮出石門故諺曰石門通越井也明一統志越秀山在/廣州府城内上有越王臺故址昔尉佗因山為之又有)
(越王井一名趙佗井南漢劉氏號為玉龍泉水經注尉/佗舊治處負山帶海博敞渺目佗因岡作臺北面朝漢)
(圓基千步直峭百尺頂上二畝複道迴環朔望升拜名/曰朝臺王象之輿地紀勝朝臺在廣州番禺縣西五里)
(案李涉鷓鴣詞云越岡連越井/越鳥更南飛即此越王井也)備經艱險貪泉湞水(晉/書)
(吳隠之為廣州石門有貪泉傳云飲者貪隠之酌而飲/之為詩曰若使夷齊飲終當不易心漢書樓船將軍楊)
(僕出豫章下湞水師古曰湞音丈庚反水經注溱水南/逕湞陽縣西出湞陽峽左則湞水注之水出南海龍川)
(縣西逕湞陽縣南右注湞水故應劭曰湞水西入溱也/元和郡縣志石門水一名貪泉岀廣州南海縣西三十)
(里平地湞水在韶州曲江縣東一里太平/寰宇記曲江漢舊縣以湞水屈曲為名)益勵平生是
甘馬革之言(見下祭伏/波神文)常懼虎皮之誚(楊子羊質而虎/皮見草而悦見)
(狼而戰也箋遺表云兩踰嶺嶠四建牙旗是茂元官嶺/南者再  自鄖城遷者似是郡守而下文云中間叨相)
(青宫忝司緹騎則又自嶺南入為京職據舊書太和中/為嶺南節度而先是元和中嘗為右神䇿將軍蓋即所)
(謂忝司緹騎者新書云自校書郎改太子贊善大夫亦/可謂叨相青宫但此在防禦判官之前殊不相合恐初)
(解嶺南而還别授儲/官史載之不詳耳)及聖造逺流南極(淮南子章亥自/北極步至南極)
許拱北辰黄犢留官(晉羊祜傳祜兄子篇為鉅平侯奉/祜嗣篇歴官清慎有私牛于官舍)
(産犢及遷/而留之)胡牀掛柱(魏略裴濳為兖州刺史常作/一胡牀及其去也留以掛柱)如生
羽翼(魏文帝詩身/輕生羽異)若出嬰羅(郭璞江賦慜/神使之嬰羅)誓以歸彼冗
員處之散地(箋此言解嶺南節度/而歸惟願為冗散也)俄以朝那闕守(漢地/理志)
(安定郡有朝那縣應邵曰故戎郡邑也案朝那故城在/今陜西平凉府城東南唐涇州安定郡冶保定縣即今)
(府治平凉縣/古朝那地也)昆壤須人(楊惲報孫會宗書安定山谷之/間昆夷舊壤新書方鎮表大厯)
(三年置涇原節度使治涇州貞元六年涇原節度/領四鎮北庭行軍節度使元和四年増領行渭州)一去
闕庭(潘岳西征賦竊/託慕于闕庭)五罹寒燠處京畿五百里之内控
蕃寇數十州之多提鼔燒烽増埤濬洫(埤與卑通漢劉/向傳増埤為髙)
(詳見/祝文)雖國家逺追(集作/敦)上策不事交爭(漢匈奴傳王莽/欲窮追匈奴嚴)
(尤諫曰匈奴為害未聞上世有必征之者也後世三家/周秦漢征之然皆未有得上䇿者也周得中策漢得下)
(䇿秦無/䇿焉)然蛇豕難防(左傳申包胥曰吳為封/豕長蛇以薦食上國)犬羊易縱
苟罷嚴徹警則負約渝盟(箋自廣徳元年涇原没/于吐蕃以後頻復頻陷)臣自
受命以來為日斯久未嘗一日不修戰格(舊書張仁愿/為朔方總管)
(築三受降城/不修戰格)未嘗一日不數軍儲(左傳歸而飲/至以數軍實)使士有
鬭心人無虚額使之偵候咸亦聞知(晉桓𤣥傳𤣥偵候/還云裕軍四塞不)
(知多/少)尚未能率厲驍雄揣摩鋒鏑逺收麻壘直取艾亭
(見陳許/謝上)成大朝經武之威(後漢杜篤傳辛/氏秉義經武)畢微臣報主
之分可書竹帛(後漢鄧禹傳禹曰但/願垂功名於竹帛耳)不辱旂常(周禮日/月為常)
(交龍為旂禮記/有功銘於太常)蓋以久處炎荒備薰瘴毒(番禺雜編嶺/外二三月為)
(青草瘴四五月為黄梅瘴六七/月為新水瘴八九月為黄茅瘴)内揺心力外耗筋骸雖
馬援據鞍尚能矍鑠(後漢馬援傳援據鞍顧盼以示/可用帝笑曰矍鑠哉是翁也)而
班超攬鏡不覺蕭衰(後漢班超傳超自以久在絶域年/老思土上疏曰臣超犬馬齒殲常)
(恐年衰奄忽僵仆超妹昭亦上書請超曰超年最長今/且七十衰老被病頭髪無黑晉王衍傳在車中攬鏡自)
(照/)恐無以早就大功久當重任自思已熟求退為宜(後/漢)
(韋彪傳詔曰中被/篤疾連上求退)伏惟皇帝陛下道冠百王功髙三代
照臨若日覆露如天(晉語是先子覆露子也注露潤也/淮南子帝者覆露昭導普施而無)
(私/)況今國不乏人時稱多士有才略在臣之右齒髮少
臣之年(漢書髙后令大謁者張澤報冒/頓書曰年老氣衰齒髪墮落)俾代處是邦遞
臨斯位以之責效誰曰不然俾前達後生皆無蔽滯由
中及外得以交相成陛下適時之方(晉王羲之傳遺謝/安書曰豈非適時)
(之宜/耶)減微臣固寵之責(漢書韓増保身固/寵不能有所建明)臣不勝祈恩
懇迫之至謹差某官奉表以聞
　　為滎陽公桂州謝上表(箋舊書宣宗紀太中元年/二月以給事中鄭亞為桂)
　　　(州刺史御史中丞桂管防禦觀察等使三年二/月責授桂管防禦觀察使循州刺史案地理志)
　　　(嶺南西道桂管經略觀察使治桂州管桂韶䝉/富梧潯龔鬰林平琴賔澄繡象栁融等州循州)
　　　(屬嶺南東/道節度使)
臣某言臣奉違禁掖祇役遐陬(王勃廣州塔碑記相/彼遐陬實惟荒裔)雖
懸就日之誠(見為汝/南公表)懼曠宣風之寄(漢王褒傳益州刺/史王襄欲宣風化)
(於衆庶使褒作中和樂職宣布詩/選好事令依鳴鹿之聲習而歌之)柔轡載揚于永路(左/傳)
(襄公二十六年國/子賦轡之柔矣)輕舠利濟於大川(詩誰謂河廣曽不/容刀  箋狹小船)
(曰刀釋文刀如字字書作舠南/史齊武帝諸子傳輕舠還闕)即以今月九日到任上
訖臣某(中謝/)臣系承儒訓(晉荀崧傳參訓/國子以𢎞儒訓)生屬昌期(南/史)
(王茂等傳論曰王/茂等運接昌期)初掛弁髦(左傳豈如弁髦而因以敝/之注童子垂髦始冠必三)
(加冠成禮而棄其始冠疏士冠禮始冠緇布冠次加/皮弁次加爵弁冠義云緇布之冠冠而敝之可也)即
親筐篋(漢賈誼傳俗吏所/務在于刀筆筐篋)嘉樹無忘於封殖(左傳韓宣/子來聘公)
(享之韓子賦角弓既享宴於季氏有嘉樹焉宣/子譽之武子曰宿敢不封殖此樹以無忘角弓)青氊不
落於寇偷(世説王子敬夜齋中卧有羣盜入其室/王徐曰偷兒青氊我家舊物可特置之)再擢
詞科一登冊府(謂秘書省穆天子傳天子北征東還乃/循黒水至于羣玉之山四轍中繩先王)
(之所謂䇿府/冊與策同)徂遷嵗律浮泛軍裝(揚雄甘泉賦振/殷轔而軍装)忽彯
華纓(鮑昭詩仕/子彯華纓)俄列通籍極望郎於南省(魏書孝文帝/曰吏部郎必)
(使才望兼允者陸游筆記唐人本以/尚書省在大明宫之南故謂之南省)備給事於左曹(漢/楊)
(敞傳子惲名顯朝廷擢為左曹案左曹謂門下省沈佺/期自考功員外郎拜給事中詩云南省推丹地東曹拜)
(瑣闈東曹/即左曹也)中間帖掌臺綱(通典御史為風霜之任舊制/但聞風弹事提綱而已舊書)
(狄兼謩傳文宗顧謂之曰御史/臺朝廷綱紀臺綱正則朝廷理)分修國史(箋舊書武宗/紀㑹昌元年)
(李徳裕奏改修憲宗實録所載吉甫不善之迹鄭亞希/㫖削之三年十月宰相監修國史李紳兵部郎中史館)
(修撰判館事鄭亞進重修憲/宗實録四十巻頒賜有差)旋值孽童拒詔(集作召/謂劉稹)狂
虜亂華(謂回/鶻)副中憲以急宣(木華海賦邊荒/遽告王命急宣)佐微臣而
遥䕶督晉氏遷延之役(左傳諸侯之大夫從晉侯伐秦/至于棫林乃命大還晉人謂之)
(遷延/之役)絶戎人偵邏之姦(後漢書南匈奴傳南單于既居/西湖亦列置諸部王助為捍戍)
(皆領部衆為郡縣偵/邏耳目北單于惶恐)敢伐善以攘羭(左傳晉獻公欲以/驪姬為夫人卜之)
(其繇曰専之渝攘/公之羭注羭美也)固盡誠以養梀(梀通作棘孟子養其/樲棘爾雅樲酸棗注)
(樹小實酢小爾雅棘實謂之棗陸/佃埤雅大者棗小者棘酸棗棘也)伏惟皇帝陛下武惟
時夏(詩肆于/時夏)文號欽明(書欽明/文思)方將䖍奉紫泥(漢舊儀/天子信)
(璽六皆以武都紫泥封之西京雜記/漢以武都紫泥為璽室加緑綈其上)恭拜青瑣(見為安/平公表)
豈意遽分專席(謂御史中丞初學記尚書令東漢與司/隸校尉御史中丞皆専席坐京師號曰)
(三獨/坐)叨賜再麾(謂桂州/刺史)首南服以稱藩(漢匈奴傳/三世稱藩)控西
原而遏寇(詩式遏寇虐西原與祝文/之西原同一事見下狀)褰帷廉部(後漢賈/琮傳舊)
(典傳車驂駕垂赤帷裳琮為冀州/刺史命褰之百城聞風自然竦震)猶恐墜於斯文横槊
令軍(南史宋桓榮祖曰昔曹公/父子上馬横槊下馬談咏)實致憂於不武(左傳荀/瑩曰城)
(小而固勝/之不武)雖期竭力終懼敗官(左傳貪以/敗官為墨)況俗雜華夷
地兼縣道(見前/表)文身椎髻漸尉佗南越之餘(説苑諸發/曰翦髮文)
(身爛然成章以像龍子者將避水神也漢書陸賈傳賈/至尉佗魋結箕踞見賈南粤傳趙佗真定人也秦已滅)
(即擊并桂林象郡/自立為南越武王)叩鼓鳴鐘傳士燮交州之態(吳士燮/傳燮兄)
(弟並為列郡雄長一州出入/鳴鐘磬笳簫鼔吹車騎滿道)網疎則魚漏(漢酷吏傳號/為網漏吞舟)
(之/魚)繩急則麏驚(説文􁊁麞也陸氏釋文􁊁亦作麏又作/麇俱倫反草木疏云麏麞也青州人謂)
(之麏黄氏韻㑹麞性善驚故從章章者/慞惶也案麞膽甚怯飲水見影輙奔)欲經緯以合宜
(左傳晉成鱄曰/經緯天地曰文)顧韋弦而匪易(韓子西門豹性急佩韋/以自緩董安于性緩佩)
(弦以/自急)伏願陛下務修儉徳(書慎乃儉徳/惟懐永圖)廣扇廉風(沈約/碑扇)
(以㢘/風)拾翠採珠(曹植洛神賦或採明珠或拾翠羽漢書/南粤王傳獻生翠四十雙王章傳妻子)
(徙合浦采珠/致産數百萬)不勤異物(書不貴異物賤/用物民乃足)驅犀逐象用示
深仁(見孟/子)始於問俗之時(魏崔琰傳仁聲/先路存問風俗)便獲稱君之
美(禮記善則稱君過則稱已則民作忠東方/朔非有先生論退不能揚君美以顯其功)臣亦當求
規水薤(見為濮/陽公表)取戒脂膏(後漢書孔奮為姑臧長力行/清潔或以為身處脂膏不能)
(自潤徒益/苦辛耳)冀少息於羣(集作/疲)黎庶免拘於司敗(見為汝/南公表)
三梁路阻(晏殊類要引尋陽記曰三梁山在/北有三石梁長廣盈尺險不可度)九嶠山(集/作)
(封/)遥(晏殊類要引吳録曰南野縣/有大庾山九嶺嶠以通廣州)浮江遇(一作/過)楚澤之
萍(家語楚昭王渡江中有一物大如斗圓而赤直觸王/舟舟人取之王使使問於孔子孔子曰此萍實也惟)
(伯者能/獲焉)望國隔番禺之桂(山海經桂林有/八樹在番禺東)遐思白鳥鎮
颺音于周囿之中(詩王在靈囿/白鳥翯翯)逺羨仙蓂永固本于堯
階之上(見為濮/陽公表)無任感恩望闕結戀屏營之至
　　為懐州李中丞謝上表(原注武宗領按地理志河/北道懐州  縣五河内武)
　　　(徳獲嘉武陟修武充箋李中丞不知其名據表/云過奨在朝承乏  使将聖代懐柔之徳率昆)
　　　(夷畏慕之心萬里以遥三時而復蓋嘗使吐蕃/而還乃拜懐州之命者案舊書吐蕃傳會昌二)
　　　(年贊普卒十二月遣論贊熱來告哀詔以将作/少監李璟弔祭之表云三時而還則還期當在)
　　　(三年之深秋時方命陳許節度使王宰討澤潞/與潞潛逆孽許出全師之語適相符合李中丞)
　　　(蓋即其人也或以為李師偃余案武宗紀㑹昌/元年八月回鶻烏介可汗至塞上上表借天徳)
　　　(城以安公主仍乞糧儲詔金吾大将軍王㑹宗/正少卿李師偃往其牙宣慰則近在天徳何言)
　　　(萬里以遥昆夷乃西戎不得以此斥回鶻時劉/從諫尚有澤潞亦未叛皆與表語牴牾李中丞)
　　　(之為李璟/無疑矣)
臣某言臣伏奉某月日制書授臣某官者天㫖下臨星
言東騖即以今月某日到任上訖臣某(中謝/)臣聞漢分
刺舉之條三河最重(史記田仁傳禇先生曰田仁上書/言天下郡太守多為姦利三河尤)
(甚臣請先/刺舉三河)唐制郊圻之數二宅惟均(書申畫郊圻舊書/京畿採訪使理京)
(師城内都畿採訪/使理東都城内)況蘇公舊田(左傳王取鄢劉蒍䢴之/田于鄭而與鄭人蘇忿)
(生之田温原絺樊隰郕攢茅向盟州陘隤懐注蘇忿/生周武王司寇蘇公也凡十一邑皆蘇忿生之田)懐
侯故邑(懐侯未詳酈元水經注引韓詩外傳曰武王伐/紂到邢丘更名邢丘曰懐懐縣故城括地志云)
(在武陟縣四十一里歴考傳記未有以此為懐國之邑/者或引唐叔所分懐姓九宗以實之然懐是姓非國名)
(也九宗在河東亦/不在河内當闕疑)太行㑹險(括地志太行山在河内縣/北五里吕氏春秋通乎徳)
(之情則孟門大行不為險矣劉歆遂初賦馳太行之險/峻入天井之髙闗元和郡縣志太行陘在懐州北羊腸)
(所經實/為險隘)徳水通津(漢郊祀志秦文公獲黒龍以為此水/徳之瑞更名河曰徳水案唐孟州治)
(河陽縣今為孟縣屬河南懐慶府/黄河在縣南二十里即古孟津也)在申畫之時素為清
地語翕張之勢號(一作/實)曰要區(老子将欲翕/之必固張之)自河上置
軍以幕中分理地雖密邇(左傳以陳蔡/之密邇于楚)事異躬親(詩勿/躬勿)
(親庶民/勿信)伏惟神聖文武至仁大孝皇帝陛下(此會昌二/年所上尊)
(號/)神以運機聖而制變將鎮頑梗更務恢張(皇甫謐三/都賦序並)
(務恢張/其文)由是開三壘之新規復數朝之故事(箋三壘即/河陽三城)
(按三壘初改為州故曰新規河陽本屬懐州顯慶二年/割屬河南府今復屬懐州故曰故事新書地理志河北)
(道孟州建中二年以河南府之河陽河清濟源温租賦/入河陽三城使又以汜水租賦益之㑹昌三年遂以五)
(縣為州元和郡縣志建中二年置河陽節度使即河陽/三城使㑹昌三年改置孟州治河陽通典北中府城後)
(魏太和中築東魏元象元年又築南城及中潬城是為/三城孟縣志三城記云河陽北城南臨大河長橋架水)
(古稱設險南城三面臨河屹立水濱中潬城表裏二城/南北相望黄河兩派貫於三城之間南北二城皆有濡)
(足之患而中/潬屹然如故)齋壇将節(漢韓信傳蕭何曰王必欲拜之/擇日齋戒設壇場具禮乃可王)
(許之諸将皆喜人人/各自以為得大将)重加㢘郡之雄皂蓋朱旛(漢景帝/紀令長)
(吏二千石車朱兩轓千石至六百石朱左轓應劭曰車/耳反出所以為之藩屏翳塵泥也二千石雙朱其次乃)
(偏其左䡊以簟為之或用革䡊與轓同音甫元反/後漢輿服志中二千石二千石皆皂蓋朱兩轓)各有
為州之貴遥徵三紀(書既歴三紀/世變風移)間有兩人陶某以吏
理當材鄭某以名家正授(陶鄭/未詳)清塵不逺(盧諶贈劉琨/詩序自奉清)
(塵於今/五稔)餘烈猶存頒條之寄(注見/前)繼組為難(説文組綬/屬詳見祭)
(文/)若臣者品以勲升官由賞達徒慕益恭之美(左傳正/考父佐)
(戴武宣三命兹益共故其鼎銘云一命而僂再命而傴/三命而俯循牆而走亦莫余敢侮饘于是粥于是以餬)
(余口其共/也如是)以承猶宥之恩(見為京/兆公表)過奨在朝承乏充使
(左傳攝/官承乏)將聖代懐柔之徳率昆夷畏慕之心(詩昆夷駾/矣箋昆夷)
(西戎/也)萬里以遥三時而復副介不離於痼疾(一作疾故/劉楨詩余)
(嬰沈痼疾竄身清漳濱自/夏涉𤣥冬彌廣盈十旬)故人(一作人/從是)免嘆于凋零敢
矜跋涉之勞(詩鄘風大夫跋/渉我心則憂)自被生成之賜(吳諸葛瑾/傳䝉生成)
(之/福)豈謂皇帝陛下謂能專對遽委牧人仍其柏署之雄
(見兖州/謝上表)賜以竹符之重(見為汝/南公表)遂使霍氏固辭之第(漢/霍)
(去病傳上為治第令視之對/曰匈奴不滅無以家為也)早建雙旌(新書百官志節/度使賜雙旌雙)
(節行則建節樹六纛儲光羲詩今之太守古諸侯出入/雙旌垂七旒案雙旌惟節度領刺史者有之諸州不與)
(焉今則通用為/太守之故事矣)于公必大之門(漢于定國傳始定國父/于公其閭門壊父老方)
(共治之于公謂曰少髙大門閭令容駟馬髙蓋車我治/獄多隂徳子孫必有興者至定國為丞相永為御史大)
(夫封侯/傳世云)更屯五馬(遯齋閒覽漢制太守駟馬其加秩/中二千石乃右驂故以五馬為貴)賢
無所象(書惟稽古/崇徳象賢)分可自量(漢張安世傳免冠頓首曰/誠自量不足以居大位)
入祖廟而歘驚瞻父堂而益懼(書若考作室既㡳法厥/子迺弗肯堂矧肯構)
況潞濳逆孽許出全師(舊書武宗紀㑹昌三年九月下/制討劉稹以陳許節度使王宰)
(充澤潞南/面招討使)繄(集作/較非)此州兵横制戎境兼聲勢之任有資
扉之頒(一作須左傳申侯曰師老矣若出于/陳鄭之間共其資糧屝屨其可也)謹當懋舉
詔書聽求人瘼(後漢循吏傳/廣求民瘼)思理行之第一誠媿昔賢
(漢張敞傳潁川太守黄霸/以治行第一入守京兆尹)奉忠孝於在三亦惟先訓(晉/語)
(欒共子曰人生於三視之如/一父生之師教之君食之)茍愆素誓則有神明伏逺
雲天已逾旬朔(魏鍾㑹傳注王弻答/荀融書隔踰旬朔)獻封人富夀之祝
未卜其時(莊子堯觀乎華封人曰請祝聖人使聖人夀/富多男子堯曰辭多男子則多懼富則多事)
(夀則/多辱)懸子牟江海之思莫知其極(見為京/兆公表)無任感恩攀
戀闕庭之至
　
　
　
　
　
　
　
　
　
　
　
　
　李義山文集箋註巻一
欽定四庫全書
　李義山文集箋註巻二
　　　　　　　　　　　監察御史徐樹穀箋
　　　　　　　　　　　山東提學僉事徐炯註
　表下
　　為滎(當作/濮)陽公賀幽州破奚寇表(箋此王茂元帥/陳許時作也案)
　　　(鄭亞於宣宗大中元年二月以給事中出刺桂/州英華作滎陽公誤新書㑹昌二年九月以張)
　　　(仲武為幽州盧龍軍節度使檢校工部尚書㑹/囘鶻特敕那頡啜擁赤心部七十帳逼漁陽仲)
　　　(武使其弟仲至與别將游奉寰等率鋭兵三萬/破之獲馬槖駝旗纛不勝計遣吏獻捷進檢校)
　　　(兵部尚書舊書奚國盖匈奴之别種也居鮮卑/故地在京師東北四千餘里東接契丹西至突)
　　　(厥南拒白狼河北至霫國勝兵三萬/餘人分為五部毎部置俟斤一人)
臣某言臣得本道進奏官某狀報某月日幽州節度使
張仲武奏破奚北部落及諸山奚除舊奚王匿耶所管
外殺戮首領丁壯老幼幷殺戮羊牛焚燒車帳器械等
計二十萬刺史巳下面皮一百具(史記刺客傳聶政因/自皮面抉眼索隠皮)
(面謂以刀剥其面皮欲令人不識晉朱伺傳馬雋妻子/先在壘内或請皮其面以示之伺曰殺其妻子不能解)
(圍但益其怒耳北史齊後主/紀或殺人剥面皮而視之)耳二百雙(詩傳馘獲也不/服者殺而獻其)
(左耳/曰馘)奚車五百乘羊一萬口牛一千五百頭者天聲逺
疊(班固封燕然山銘/振大漢之天聲)廟略遐宣(晉羊祜傳詔曰外/揚王化内經廟略)白虜
獲於寧臺(晉苻堅傳秦人呼鮮卑為白虜戰國策/樂毅報燕昭王書曰齊器設於寧臺)赤夷
俘於燕路(杜氏通典東夷九種有黄夷白夷赤夷𤣥夷/孔融書士將髙翔逺引莫有北首燕路者矣)
臣某(中賀/)臣竊窺舊史逖聽前朝(司馬相如封禪/文逖聴者風聲)有天
子憂邊清宵輟寐(漢文帝紀詔曰間者累年匈奴並暴/邊境多殺吏民今朕夙興夜寐勤勞)
(天下憂苦萬民/為之惻怛不安)將軍出塞白首言歸(後漢班超傳超妹/昭上書請超曰超)
(今且七十衰老被病頭髮無黒敢觸死匄超餘年書/奏徴超還超在西域三十一年至洛陽病遂加卒)至
乃或勝或奔一彼一此(左傳趙孟曰疆埸之事/一彼一此何常之有)竟困塞
郊之柝那停絶漠之𤇺(漠與幕同漢武帝紀衛青復將/六將軍絶幕注臣瓚曰沙土曰)
(幕直度曰絶師古曰幕者即今之突厥中磧耳李陵歌/云經萬里兮度沙幕賈誼傳注師古曰晝則燔燧夜則)
(舉𤇺詳見下為/中丞賽神文)猶欲敘烈旂常告功祧廟(禮記王立七/廟逺廟為祧)
用其暫勝謂曰難能况幽朔巨都(書宅朔方/曰幽都)全燕重地
(晉石勒傳勒使徐光讓王/浚曰跨全燕突騎之鄉)薦臻奚寇猾亂華人田讓之
䕶鮮卑莫能深入(魏田豫傳豫字國讓漁陽雍奴人也/文帝初使豫持節䕶烏桓校尉牽招)
(解雋并䕶鮮卑為校尉九年其御夷狄恒摧抑兼并乖/散强猾  按唐初修前代之史凡犯廟諱者一名則稱)
(其字劉淵曰劉元海石虎曰石季龍是也二名則去其/一蕭淵明曰蕭明韓擒虎曰韓擒是也義山為文亦遵)
(其式代宗諱豫故此表以田豫為田讓稱字之例也孝/敬皇帝諱𢎞故會昌一品集序以周𢎞正為周正去一)
(之例也苟非有為而然則古人/之名固未可任意為翦截矣)祭彤之軍遼水惟遣相
攻(後漢祭彤傳彤拜遼東太守以三虜連和卒為邊害/乃招呼鮮卑其大都䕶偏何遣使奉獻彤曰審欲立)
(功當歸擊匈奴其後嵗嵗相攻輒/送首級受賞賜自是邊無寇警)近嵗以來為患滋甚
走單于偵邏之路(見謝/上表)懷駒支漏泄之姦(左傳晉将執/戎子駒支范)
(宣子親數諸朝曰來姜戎氏今諸侯之事我/寡君不如昔者盖言語漏泄則職汝之由)張仲武重
感國恩習知邊事(箋新書張仲武范陽人㑹昌初為雄/武軍使遣其屬吳仲舒入朝請以本)
(軍擊囘鶻李德裕因問北方事仲舒曰仲武通書習/戎事乃擢兵馬留後而詔撫王領節度即拜副大使)同
三師而肄楚(左傳吳子問於伍員曰伐楚如何對曰若/為三師以肄焉一師至彼必皆出彼出則)
(歸彼歸則出/楚必道敝)侔五餌以間戎(漢賈誼傳贊曰欲試屬國/施五餌三表以係單于注)
(師古曰賈誼書賜之盛服車乘以壊其目賜之盛食珍/味以壊其口賜之音樂婦人以壊其耳賜之髙堂邃宇)
(倉庫奴婢以壊其腹於來降者上以召幸之/相娛樂親酌而手食之以壊其心此五餌也)乘其嚻惰
之時俄得翦除之便(晉袁宏傳贊/曰翦除荆棘)燕犀密掛(周禮考工/記曰函人)
(為甲犀甲七屬夀百年又曰燕之無函也非無函也夫/人而能為函也徐陵與王僧辨書躍冀馬者千羣披燕)
(犀者/萬隊)冀馬濳羈(左傳冀之北土馬之所生後/漢劉表傳贊曰雲屯冀馬)超距投石
者動過千羣(史記秦王翦擊荆荆兵數挑戰終不出久/之翦使人問軍中戲乎對曰方投石超距)
(翦曰士卒/可用矣)㦸手科頭者略踰萬計(張衡西京賦袒裼㦸/手奎踽盤桓善曰左)
(傳云㦸其手也史記張儀説韓王曰虎賁之士跿跔科/頭貫頤奮㦸者至不可勝計集解科頭謂不著兜鍪入)
(敵索隱兩手捧頤而直入敵又有執㦸者奮怒/而趨入陣也徐陵九錫文他他籍籍萬計千羣)坎三鼓
而河流自却(詩坎其擊鼓左傳曹劌曰夫戰勇氣也一/鼓作氣再而衰三而竭彼竭我贏故克之)
(淮南子武王渡孟津而陽侯之波逆流而擊疾/風晦暝武王舉黄鉞麾之風去而浪息遂得渡)聲六校
而屋瓦皆飛(漢陳湯傳即日引軍分行别為六校史記/趙世家秦軍軍武安西鼓譟勒兵武安屋)
(瓦盡振後漢光武紀莽兵大潰走/者相騰踐㑹大雷風屋瓦皆飛)自是鴞懼喪林(詩翩/彼飛)
(鴞集于/泮林)兔忙迷穴(戰國策馮煖曰狡兔有/三窟僅得免其死耳)無舟掬指(左/傳)
(邲之戰中軍下軍爭/舟舟中之指可掬也)有地僵尸(張衡西京賦/尸僵路隅)未驚紫陌
之烏前軍巳蹙(御覽引北史齊世辨性怯武平末為開/封府帥入鄴令千餘騎登髙阜西望逺)
(見羣烏飛起謂是兩京旗幟即馳/還比至紫陌橋不敢反顧詳下啓)不唳淮山之鶴後隊
仍窮(淮山謂八公山晉謝𤣥傳苻堅進屯壽陽列陣臨/淝水𤣥以精鋭八千決戰淝水南堅中流矢臨陣)
(斬苻融載記苻堅與苻融北望八公山上草木皆類人/形寰宇記八公山一名淝陵山在夀州壽春縣詳見下)
(文/)遂分袁尚之頭顱(後漢書袁尚與操軍戰敗奔公孫/康於遼東康曰卿頭顱方行萬里)
(遂斬首/送之)仍裂蚩尤之肩髀(史記集解皇覽曰蚩尤冢在/東平郡壽張縣闞鄉城中髙)
(七丈民常十月祀之有赤氣出如疋絳帛民名蚩尤旗/肩髀冢在山陽郡鉅野縣重聚大小與闞冢等傳言黄)
(帝與蚩尤戰於涿鹿之野黄/帝殺之身體異處故别𦵏之)穹廬落燼(漢匈奴傳匈奴/父子同穹廬卧)
同甲揚灰(管子同甲十萬注/同甲謂堅完齊等)山積雲屯大收其車乘(後/漢)
(劉盆子傳赤眉降積兵甲/宜陽城西與熊耳山等)角羸耳濕盡獲其牛羊(易羝/羊觸)
(藩羸其角詩爾牛/來思其耳濕濕)栁水載澄(栁水未詳案新書地理志/營州栁城縣西北接奚北)
(接契丹栁水疑當在縣界水經注水狼水又東北逕/龍山西燕慕容晃以栁城之北龍山之南福地也)桑
河無事(水經注濕水出鴈門隂館縣東北過代郡桑乾/縣南又東北流左㑹桑乾水並受通稱又東過)
(涿鹿縣北又東南出山過廣陽薊縣北又東至漁陽雍/奴縣西入笥溝明一統志盧溝河在順天府西南本桑)
(乾河俗呼渾河亦曰/小黄河以流濁故也)爰施吉語(漢陳湯傳湯知烏孫瓦/合不能久攻屈指計其)
(日曰不出五日當有吉語/聞居四日軍書到言巳解)入解皇威(潘岳西征賦兵/舉而皇威暢)此
皆皇帝陛下功格上𤣥(揚雄甘泉賦惟漢/十世將郊上𤣥)運膺下武(詩/下)
(武惟/周)授兹成算(隋栁彧傳表曰俱/稟成算非専巳能)於彼當仁(見論/語)震肅
九圍(詩帝命式/于九圍)歡呼萬國昔艱難云始胡城首起於盧
龍(謂禄山之變魏田疇傳舊北平郡治在平岡道出盧/龍達於栁城新書地理志平州治盧龍縣今直𨽻永)
(平府治/是也)今開泰有期(晉顧榮傳上牋曰羣/生有賴開泰有期)漢將先清於
涿鹿(史記黄帝與蚩尤戰於涿鹿之野注張晏曰涿鹿/在上谷按漢志上谷郡有涿鹿縣應劭以為黄帝)
(與蚩尤戰於此上谷今為直/𨽻宣化府故宣府鎮地也)人謀允若(易人謀鬼謀書/帝曰俞允若兹)
靈貺昭然(後漢光武紀贊/曰靈貺自甄)固巳上慶祖宗下光編策錄
圖洪範競三古之殊尤(河圖挺佐輔黄帝至於翠媯之/川魚汎白圖蘭葉朱文以授黄)
(帝名曰録圖書天乃錫禹洪範九疇彛倫攸叙漢書藝/文志世歴三古司馬相如封禪文未有殊尤絶跡可考)
(於今/者也)玉檢金泥有百神之靈祐(漢武帝紀登封泰山注/孟庸曰刻石紀號有金)
(策石函金泥玉檢之封焉後漢王霸/傳霸謝曰此明公至徳神靈之祐也)臣雖當防遏不介
邊陲空増氣於懦夫實叨榮於下將日圍千里(北堂書/鈔春秋)
(元命苞曰日徑千里徐整長/歴曰日徑千里周圍三千里)天蓋九重(宋玉大言賦方/地為車圓天為)
(蓋楚辭天問曰圓/則九重孰營度之)奉一月之捷書惟知抃蹈(詩一月/三捷)獻
萬年之壽酒尚隔班行(史記高祖紀九年大朝諸侯羣/臣置酒未央前殿髙祖奉玉巵)
(起為太上皇夀殿/上羣臣皆呼萬嵗)念風水於遐藩(南史宋武帝紀因風/水之勢晉四夷傳云)
(視熊謂使者曰迎天子/於西京以盡遐藩之節)寄夢寐於宣室(漢賈誼傳文帝/思誼徴之及入)
(見王方受/釐坐宣室)無任望闕結戀之至
　　為河南盧尹賀上尊號表(原注武宗五箋舊書武/宗紀㑹昌  年春正月)
　　　(巳酉朔宰臣李德裕杜悰李讓夷崔鉉太常卿/孫簡等率文武百寮上徽號曰仁聖文武章天)
　　　(成功神徳明道皇帝新書明道下有大孝二字/此表亦有之盖舊書傳冩者之遺脱耳京兆河)
　　　(南太原各置尹/一員從三品)
臣某言臣得本道進奏院狀知宰臣某等奉上尊號以
光洪休耀列聖之睿圖(顔延之詩睿圖炳睟隋薛道衡/傳髙祖文皇帝頌曰尚想叡圖)
表三宫之慈(集作/義)訓(晉后妃傳詔曰朕少/遭憫凶慈訓無稟)凡在生物孰
不歡心臣某(中賀/)臣聞善言天者必推功於廣覆善言
日者必詠徳於大明然後物仰𤣥穹(晉載紀胡義周作/頌曰仁被蒼生徳)
(格𤣥/穹)人知景曜(後漢鄧后紀劉毅上書/曰敷宣景曜勒勲金石)皇王擬象今古
同規伏惟仁聖文武章天成功神徳明道大孝皇帝陛
下體天垂䕃法日流(英華/作輪)輝𢎞上徳以纘戎(老子上徳/不徳是以)
(有徳詩纘/戎祖考)啓下武而膺運頃從臨御旋致治平雨塊風
條時推順適(西京雜記董仲舒云太平之時雨/不破塊風不揺條開甲破萌而巳)苗螟葉
􁀙坐致銷亡(詩去其螟螣及其蟊賊傳食心曰螟食葉/曰螣食根曰蟊食節曰賊陸氏釋文螣字)
(亦作􁈫徒得/反説文作􁀙)是以銀甕石碑(見下為汝/南公表)非烟浪井(史記/若烟)
(非烟若雲非雲郁郁紛紛蕭索輪囷是/謂卿雲瑞應圖王者清淨則浪井出)神而吿瑞史不
絶書(左傳女叔侯曰史/不絶書府無虚月)且獯鬻為災(漢匈奴傳唐虞以/上有山戎獫允薰)
(鬻居於/北邊)周秦乏策(見為濮/陽公表)金行火運不絶於侵陵(晉書/董養)
(曰白者金色國之行也漢髙帝/紀注臣瓚曰漢承堯緒為火徳)瀚海隂山㡬渝於約誓
(漢匈奴傳驃騎封於狼居胥山禪姑衍臨瀚海而還乂/郎中侯應曰北遼塞至遼東外有隂山東西千餘里是)
(其苑/囿也)而敢乘衰運來犯昌期陛下乃赫以天威(詩王赫/斯怒左)
(傳天威不/違顔咫尺)授之宏略(晉應詹傳疏曰頃者大/事之後遐邇皆想宏略)一伐而單
于僅免三鼓而貴主來還滅大邦之仇讐(詩蠢爾蠻荆/大邦為仇)
攄累聖之忿憤(班固封燕然山銘将上以攄髙文之宿/憤  箋舊書武宗紀㑹曷元年八月囘)
(鶻烏介可汗遣使告難言本國為黠戛斯所攻故可汗/死今部人推為可汗縁本國破散今奉太和公主南投)
(大國時烏介至塞上大首領嗢沒思與赤心宰相相攻/殺赤心率其部下數千帳遁西域天徳防禦使田牟以)
(聞烏介又領其相頡于迦斯上表借天徳城以安公主/仍乞糧儲牛羊供給金吾大将軍王㑹宗正少卿李師)
(偃往其牙宣慰令放公主入朝賑粟二萬碩三年二月/劉沔奏昨率諸道之師至大同軍遣石雄襲囘鶻牙帳)
(雄大敗囘鶻于殺狐山烏介可汗被創而走巳迎/得太和公主至雲州是日御宣政殿百寮稱賀)及晉
陽逐帥代馬新羈(後漢班超傳疏/曰代馬依風)陛下又濬發宸襟委
諸廟畫浹辰而前軍就路(左傳浹辰之間/注浹十二日也)逾月而元惡
膏碪(碪本作椹史記范雎曰臣之胷不足以當椹質要/不足以待斧鉞索隠椹音陟林反莝椹也按椹音)
(斟俗從石作碪腰斬者以椹為籍以斧斫之如剉/草然故陳餘遺章邯書云身伏鈇質質或作鑕)靜豐
沛之遺疆(漢髙帝紀豐沛/邑中陽里人也)舉唐堯之故俗(詩序此晉也/而謂之唐本)
(其風俗憂深思逺儉而用禮乃有堯之遺風焉按晉陽/本唐堯所封髙祖襲封唐國公由太原起義兵而有天)
(下故云太箋舊書武宗紀會昌三年討劉稹十二月横/水軍至  原便催上路軍人以嵗将除欲候過嵗期既)
(速軍情不悦都頭楊弁乗士卒流怨激之為亂四年春/正月乙酉朔楊弁逐太原節度使李石壬子河東監軍)
(使呂義忠收復太原生擒楊/弁盡斬其亂卒百寮稱賀)蕞爾潞子(謂劉從諫左傳/子産曰抑諺曰)
(蕞爾國而三世執其政柄/按潞州本春秋潞子國)復生孽童(謂劉/稹)脱縗冀恩(上/表)
(請授/節銊)止柩拒詔(拒㫖不䕶/喪歸洛)據九折之險(漢地理志上黨/壺闗縣有羊腸)
(坂吕氏春秋九山有太行羊腸髙誘曰羊腸其山/盤紆如羊腸在太原晉陽地焦氏易林羊腸九縈)有五
州之人(舊書地理志昭義軍節度使/治潞州領潞澤邢洺磁五州)藪澤逋逃(書為天/下逋逃)
(主萃/淵藪)糞土租税(後漢袁紹傳輕/榮財於糞土)陛下又逺揚神斷深詔
徂征(書帝曰咨禹惟時/有苗弗率汝徂征)合鎮魏之强藩(謂成徳王元逵/魏博何𢎞敬)
出韓彭之鋭將(謂劉沔王茂元等後漢謝/該傳韓彭之將征討亂暴)夷其巢窟(晉/謝)
(𤣥傳疏曰/巢窟宜除)去彼根株(漢趙廣漢傳郡中盜賊閭里輕俠/其根株窟穴所在及吏受取請銖)
(兩之奸皆知之戰國䇿張儀説秦王/曰削株掘根無與禍鄰禍乃不存)清明皇之舊宫(舊/書)
(𤣥宗紀景龍二年兼潞州别駕開元十一年/幸并州潞州五年别改其舊宅為飛龍宫)復金橋之
故地(玉海地志金橋在上黨南二里常有童謡云聖人/執節度金橋景龍三年十月二十五日𤣥宗經此)
(橋之/京師)曽非曠嵗集此丕功(箋舊書㑹昌三年四月昭義/節度使劉從諌卒三軍以從)
(諫姪稹為兵馬留後上表請節鉞尋遣使齎詔潞府令/稹䕶從諫之喪歸洛陽稹拒朝㫖劉稹傳詔以成徳王)
(元逵魏博何𢎞敬為招討使與河東劉沔河陽王茂元/合兵討之四年七月大將郭誼斬稹傳首京師地理志)
(成徳軍節度使治恒州領恒趙冀深四州魏博節度使/治魏州管魏貝博相潭衛六州河東節度使治太原府)
(管汾遼沁嵐/石忻憲等州)固巳至化潛融事光於玉版(徐陵碑皇帝/以陶唐啓國)
(致玉版於河/宗詳見下文)𤣥機獨運(晉慕容垂傳堅/報曰𤣥機不弔)理溢於瑶編况
又志切希夷(老子視之不見名之曰/夷聴之不聞名之曰希)道存沖漠(楊子太/𤣥沖漠)
(無/朕)慕遺蹤於姑射載動堯心思順請於崆峒欲勞軒拜
(莊子堯見四子藐姑射之山汾水之陽窅然喪其天下/又黄帝聞廣成子在於崆峒之上故往見之黄帝順下)
(風膝行而進再/拜稽首而問)逺推(集作/揚)聖祖再佇神孫(新書天寳二/年加號𤣥元)
(皇帝曰大聖神享於𤣥元宫追號大聖祖父周上御大/夫敬曰先天太皇咎繇曰徳明皇帝涼武昭王曰興聖)
(皇帝改西京𤣥元宫曰/太清宫東京曰太㣲宫)俾異法皆祛多門就掩麟殿正
𤣥元之座(舊書文宗紀上降誕日僧徒道士講論於麟/徳殿上謂宰臣曰降誕日設齋起自近逺朕)
(緣相承巳乆未可便革按舊時釋居道/上今武宗去釋氏故𤣥元得正其位)鳳書招黄老之
徒(陸翽鄴中記石虎詔書以五色紙銜木鳳皇口中飛/下端門舊書武宗紀㑹昌元年三月造靈符應聖院)
(於龍首池六月以衡山道士劉元靖為銀青光禄大夫/充崇元館學士賜號廣成先生令與道士趙歸真於禁)
(中修法籙右箋舊書武宗紀㑹昌四年三月以道士趙/歸真為左  街道教授先生時帝志學神仙師歸真歸)
(真乘寵每對排毁釋氏言非中國之教蠧耗生靈盡宜/除去帝頗信之七月澤潞平五年春正月巳酉朔勅造)
(望仙臺於南郊壇趙歸真遂與道士鄧元起劉𤣥靖排/毁釋氏而拆寺之請行焉凡天下所拆寺四千六百餘)
(所還俗僧尼二十六萬五百人收充兩税户折招提蘭/若四萬餘所收膏腴上田數千萬頃收奴婢為兩税户)
(十五萬人𨽻僧尼屬主客顯明外國之教勒大秦穆䕶/祅二千餘人還俗不雜中華之風按祅虚焉切讀若軒)
(胡神/名也)將以休有萬靈臨兹兆衆使咸踐夀昌之域俱游
富庶之鄉巍乎煥乎盛矣美矣故得人祗協欲華夏均
懷願加尊顯之稱(説苑無以/尊顯吾親)以報財成之美(易后以財/成天地之)
(道/)宰臣等果能陳大義允建(一作/進)鴻名(相如封禪文前/聖所以永保鴻)
(名而常/為稱首)伊尹暨湯咸有一德(書惟尹躬暨/湯咸有一徳)咎繇謨禹克
纘九功(漢百官公卿表咎繇作士師古曰/咎音臯繇音弋昭反書九功惟叙)述盡善於王
猷(詩王猷/允塞)標具美於帝籙(陸機漢高祖功臣頌/沈跡中卿飛名帝籙)南山稱
夀(詩如南山之夀不騫不崩漢武帝紀元封元年詔曰/親登嵩髙咸聞呼萬嵗者三又太始元年登之罘浮)
(大海山/稱萬嵗)北辰降光(初學記荆州星占曰北辰之名天闗/一名北極北極者紫宫天座也漢郊)
(祀歌體招揺若永望星留俞塞隕光師古曰俞答/也言衆星留神答我饗薦降其光耀四面充塞也)永終
(一作/於誤)無極之年(汲冢周書道/天莫如無極)長奉上清之號(初學記上/清天三君)
(列紀經曰上清真人姓/桓字芝乃中皇時人也)臣幸丁昌運方守洛京空深戀
闕之誠不在稱觴之列舉頭見日雖悲千里之遥側管
窺天且慶百年之幸(荘子以管窺天以錐指地東方/朔答客難以管窺天以蠡測海)無
任徘徊望闕蹈舞踴躍之至
　　代安平公華州賀聖躬痊復表(原注文宗大箋舊/書文宗紀  和七)
　　　(年十二月幸望春宫聖體不康八年正月癸丑/朔丁巳聖體痊平御太和殿見内臣甲子御紫)
　　　(宸殿見/羣臣)
臣某言今月某日得本道進奉院報以聖躬痊和右僕
射平章事臣涯(王/涯)等(箋舊書王涯字廣津太原人貞元/八年進士擢第登宏詞科李訓事)
(敗斬獨/栁下)奉見聖躬訖社稷殊祥生靈大慶臣忝分朝寄
四奉國恩無任抃舞踴躍之至臣聞天普覆也應運而
健若龍行(易天/行健)日至明焉有時而氣如虹貫(戰國䇿白/虹貫日)
伏惟皇帝陛下道超普覆迹邁至明思社稷(集作/宗社)之靈
惟徳是輔(書皇天無親/惟徳是輔)念蒸黎之廣以位為憂(見為安/平公表)
求衣未明(漢鄒陽傳孝文皇帝據闗/入立寒心銷志未明求衣)觀書乙夜(顔延之/五君詠)
(觀書鄙章句北堂書鈔引東觀漢紀兹者甲夜讀書乙/夜講經  箋通鑑唐文宗嘗謂左右曰若不甲夜視事)
(乙夜觀書何/以為人君)夀域既臻於躋俗(漢王吉傳䟽曰敺一世/之民躋之仁夀之域)
大庭微闕於怡神(漢嚴助傳南越王願伏北闕望大庭/以報盛德後漢李膺傳荀爽書曰願)
(怡神無事/偃息衡行)是以自北陸送寒(左傳申豐曰古者/日在北陸而藏氷)蹔佇禹
㑹(見為汝/南公表)及東郊迎氣(禮記立春之日天子親帥三公/九卿諸侯大夫以迎春于東郊)
(後漢章帝紀始/行月令迎氣樂)爰復堯咨(書堯典帝曰咨汝羲/暨和又曰咨四岳)四海方
來百辟咸在六幽雷動(見為汝/南公表)萬夀山呼(漢書武帝在/嵩山聞呼萬)
(嵗者/三)惟臣獨以一麾載離雙闕(並見/前)犬馬之微誠徒切
(李宻陳情表臣不/勝犬馬怖懼之情)鴛鴻之舊列難階(隋劉炫傳自為賛/曰齊鑣驥騄比翼)
(鵷/鴻)提郡印而通宵九驚對使符而一食三起(後漢蘇不/韋傳李嵩)
(大驚懼乃以版藉地一夕九徙吕氏/春秋禹一食而三起以禮有道之士)今幸巳俗臻殷富
年比順成(禮記八蜡以記四方四/方年不順成八蜡不通)伏惟稍簡萬㡬(書一/日二)
(日萬/㡬)以迎百福託調燮於彼相(書惟兹三公論道/經邦燮理隂陽)責綏
撫於列藩承九廟之降祥副兆人之允望某不勝慺慺
慊慊之至謹差某奉表陳賀以聞
　　為汝南公賀元日御正殿受朝賀表(箋武宗㑹昌/二年正月以)
　　　(彗星既滅復御正殿舉元㑹之禮時周墀在/華州是表與前賀彗星不見表相繼而上也)
臣某言臣得本州進奏院狀報稱元日皇帝陛下御含
元殿受朝賀者上正三辰(謂星變/滅除)下臨萬國(謂元正/朝㑹)事
雖舉舊命則維新臣某(中賀/)臣聞聖祖垂訓王者處域
中之尊(老子道大天大地大王亦大/域中有四大而王居其一焉)公羊紀時春者為
一嵗之始(公羊傳元年春王正月元年者何/君之始年也正月者何嵗之始)載稽故實
抑有典章近嵗以來此禮多闕或事因惜費或時屬告
休(箋按舊書文宗紀太和五年以積隂浹旬罷元㑹/六年以久雪罷開成五年上不康不受朝賀故云)伏
惟皇帝陛下道被無垠(漢賈誼傳/坱軋無垠)政敷有截(詩海外/有截)全
取發生之德(梁元帝纂要春曰/青陽亦曰發生)無非訢合之仁(禮記天/地訢合)
蒼昊降符(爾雅春為蒼/天夏為昊天)黄輿告瑞(易天𤣥而地黄/又坤為大輿)石碑
既見文作太平(石碑未詳按魏青龍三年張掖刪丹縣/冇寳石負圖白畫成文晉泰始四年氐)
(池縣大栁谷口有𤣥石一所白質成文又唐武徳三年/郇州獻瑞石有文曰天子萬年事頗相類若呉孫皓時)
(歴陵石印封發其文曰四世治太平始/乃皓使者所偽作亡國之事恐非其引)銀甕旋臻事成
萬嵗(孝經援神契銀甕不汲自随不盛自盈孫氏/瑞應圖王者宴不及醉刑罰中則銀甕出)而又
憂勤不輟克責方深精誠旁達於八紘(淮南子八紘之/氣是出寒暑八)
(紘之外乃有八極/之雲是雨天下)懇惻上通於九廟(見前/表)仙厨撤味(漢/武)
(内傳上元夫人老君弟子也元封元年七月七日夜西/王母降命侍女郭密香邀夫人同宴俄而夫人至夫人)
(設廚廚/亦精珍)獸舘休畋(揚雄長楊賦序上將誇胡人以多禽/獸載以檻車輸長楊射熊舘雄從至)
(射熊舘還上/長楊賦以諷)遂使化妖宿為夀星(漢書音義妖星曰孛/星彗星長星亦曰攙)
(搶爾雅云夀/星角亢也)變小饑為酺飲(榖梁傳二榖不升謂之饑/漢文帝紀酺五日師古曰)
(酺之為言布也王德布于/天下合而聚飲食為酺)慶由聖感令屬神行爰在新
正式修闕典彤庭列位(西都賦玉/除彤庭)丹陛陳儀凝旈而天
啓其門(大戴禮古者冕而前旈所以蔽/明也漢郊祀歌天門開詄蕩蕩)服衮而日升于
觀(周禮享先王則衮冕注衮/巻龍衣也日觀注見前)巽風發越(易隨風巽君子/以申命行事)
解澤滂沱(易雷雨作解君子以赦過宥/罪詩月離于畢俾滂沱矣)左右賢臣駿奔
多士(詩實左右商王又濟濟多士秉/文之德對越在天駿奔走在廟)國無諛佞擢靈草
而不揺(帝王世紀黄帝時有草生于/庭佞人入則指之名曰屈軼)朝絶姦邪儼神羊
而莫動(説文獬廌神竒之獸一名任法狀如羊古者決/訟令之以觸不直後漢輿服志獬廌神羊也論)
(衡獬廌一角羊也青色四足/能知曲直獄疑者令羊觸之)禮成而退物有其容(左傳/屠蒯)
(曰事有其物/物有其容)足以光耀瑶圖(徐陵檄周文主上恭/膺寶歴嗣奉瑶圗)丹青
玉版(王子年拾遺記堯聖徳光洽河洛/之濱得玉版方尺圖天地之形)耀前映後邁五
登三(見賀/赦表)臣竊訪碩儒(吳志華覈傳皆名/學碩儒乃任其職)逺徴舊典帝
堯華封之祝惟止匹夫神禹塗山之儀且非元㑹然猶
堯有多憂之戒(並見/前)禹存後至之誅(家語孔子曰昔禹/致諸侯于㑹稽之)
(山防風氏後/至禹殺僇之)在和平而尚乖孰歡呼之可致豈與兹日
而得同年臣方守河潼(文選河潼注向/曰河潼二水名)正分符竹不獲
躬承玉帛首率梯航(顔延之序梯山航/海踰沙軼漠之貢)况又嘗以藝文
叨居禁密雖逺離天上猶近闗西抃賀空深就望無所
心馳紫闥(曹植表注心皇/極結情紫闥)非夢寐而不通魂繞皇闈(傅/咸)
(詩明明/闢皇闈)羨歸飛而莫及無任荷恩祝夀戀闕屏營之至
　　為濮陽公論皇太子表(箋此茂元鎮涇原時上也/舊書文宗紀開成三年九)
　　　(月壬戌上以皇太子慢游敗度欲廢之移太子/于少陽院殺太子宫人左右數十人冬十月庚)
　　　(子太子薨于少陽院文宗二子傳莊恪太子永/文宗長子也母曰王徳妃太和四年封魯王六)
　　　(年冊為皇太子開成三年暴薨時傳云太子徳/妃之出也晩年寵衰賢妃楊氏恩渥方深懼太)
　　　(子他日不利於巳故日加誣譖太子終不能自/辨明也太子既薨上意追悔因㑹寧殿宴小兒)
　　　(縁橦有一夫在下憂其墮地若狂者上問之乃/其父也上因感泣謂左右曰朕富有天下不能)
　　　(全一子遂召樂官劉楚材宫人張十十等/責之曰陷吾太子皆爾曹也立命殺之)
臣某言今月某日得本道進奏院狀報今月六日宰臣
鄭某等(時鄭軍/為首相)率三省官屬(新書職方志尚書省中/書省門下省是為三省)入
論皇太子事者(文宗二子傳開成三年上以皇太子宴/遊敗度不可教導將議廢黜特開延英)
(召宰臣及兩省御史臺五品已上南班四品巳上官對/宰臣及衆官以為儲后年小可俟改過國本至重願寛)
(宥御史中丞狄兼謩上前雪涕以諫詞理懇切翌日翰/林學士六人洎神策六軍軍使十六人又進表陳論上)
(意稍解其日一更太子歸少陽院中人張/克巳等數十人連坐至死及剥色流竄)禠魄疆場(晉/伏)
(乞國仁傳論曰/當禠魂沙漠)馳魂輦轂(曹植表入/侍輦轂)莫知本末伏用驚
惶臣某(中謝/)臣聞禮贊元良(禮記一人元良萬邦/以貞世子之謂也)易標
明兩(易明兩作離大人/以繼明照于四方)是司匕鬯(易不喪/匕鬯)以奉宗祧(周/禮)
(小宗伯辨廟祧之昭穆左傳叔向曰寡/君敢拜齊君之安我先君之宗祧也)華夏式瞻邦家
大本(漢叔孫通傳通曰太子天/下大本一揺天下震動)自昔質文或異步驟雖
殊(後漢崔實傳步驟/之差各有云設)既立之以賢則輔之有道北宫養
徳(梁簡文帝答徐摛書山/濤有言東宫養徳而巳)東序承榮(禮記文王世子曰/始立學者既興器)
(立幣然後釋菜/乃退儐于東序)務近正人(漢賈誼傳太子乃生而見正/事聞正言行正道左右前後)
(皆正/人也)用光繼體(榖梁傳承明繼體則守文之君也史/記外戚世家自古繼體守成之君)周
則周公為太傅太公為太師(漢賈誼傳昔者成王幼在/襁抱之中召公為太保周)
(公為太傅太/公為太師)漢則疏氏二賢(漢書地節三年立皇太子/疏廣為太傅兄子受為少)
(傅其後乞骸骨歸道路/觀者曰賢哉二大夫)商山四老(史記髙祖欲易太子/及宴置酒太子侍東)
(園公甪里先生綺里季夏黄公從太子年皆八/十餘鬚眉皓白上大驚曰煩公等卒調䕶太子)内揚孝
道外盡忠規猶在去彼嫌猜辨其疑似不由微細輕致
動揺乃得守三十代之丕圖(左傳成王定鼎於郏鄏/卜世三十卜年七百)延
四百年之景祚(後漢書獻帝紀贊曰終我四百永作虞/賓張衡傳衡謂崔瑗曰吾觀太𤣥方知)
(子雲妙極道數漢家得天下二百嵗之書也復二百嵗/殆將終乎所以作者之數必顯一世常然之符也漢四)
(百嵗𤣥其興矣注子雲當哀帝時著太𤣥經自漢初/至哀帝二百嵗自中興至獻帝一百八十九年也)著
於史册煥若丹青(揚子法言聖人之/言明若丹青也)伏惟皇帝陛下道
冠百王功髙三古事窺化本謀動機先皇太子自正位
春坊(新書百官志左春坊/左庶子二人正四品)傳輝望苑(漢武五子傳戾太/子據元狩五年立)
(為皇太子及冠上乃為/立博望苑使通賓客)陛下旁延俊乂(晉張華傳劉卞/曰東宫俊乂如)
(林/)以贊溫文(禮記三王教世子必以禮樂/是故其成也懌恭敬而温文)並學探淵源
(班固典引與之斟/酌道徳之淵源)氣壓浮競(晉賈充傳浮競之徒莫不/盡禮事之  箋文宗二子)
(傳上以魯王年幼思得賢傅輔導之因以户部侍郎庾/敬休守本官兼魯王傅太常卿鄭肅兼王府長史户部)
(郎中李踐方兼王府司馬尋册/為太子以王起陳夷行為侍讀)嗜魚不進(賈誼新書文/王使太公望)
(傅太子發嗜/鮑魚公不與)求玦莫從(魏文帝與鍾大理書近日南陽/宗恵叔稱君侯昔有美玦乃不)
(忽遺嘉貺益/腆敢不欽承)有王褒之獻箴(初學記周王褒太子箴/曰庶僚司箴敢告閽寺)無
卞蘭之奏賦(魏卞蘭讃太子賦竊見所作/典論及諸賦頌奉讀無倦)今縱麤乖睿
㫖微嗛聖心(嗛音銜説文嗛口有所銜也史記佞幸𫝊/太后由此嗛嫣集解徐廣曰嗛與銜通)
當以猶屬妙齡未加元服(儀禮月令吉/辰始加元服)或攜徒御(詩徒/御不)
(驚/)時縱逸游欒野夏儲亦常觀舞(山海經大欒之野夏/后啓于此舞九代馬)
(乘兩/龍)南皮魏副屢見飛觴(魏文帝與吳質書每念昔日/南皮之游誠不可忘善曰漢)
(勃海郡有/南皮縣)陛下睿發慈仁殷勤指教(晉宗室𫝊張/方受其指教)稍踰
規戒即震威靈雖伐木析薪必循其理(詩小弁之篇曰伐/木掎矣析薪杝矣)
(舍彼有罪予之佗矣傳伐木者掎其顛析薪者随其理/箋掎其顛者不欲妄踣之随其理者不欲妄挫折之以)
(言今王之遇太子/不如伐木析薪也)而逝梁發笱亦有可虞(詩無逝我梁/無發我笱箋)
(逝之也之人梁發人笱此必有盜魚之罪以言褒姒淫/色來嬖於王盜我太子母子之寵按此聯之意盖以宜)
(臼喻太子褒/姒比賢妃也)抑臣又聞父之於子也有嚴訓而無責善
君之于臣也有掩惡而復録功故得(一作/能)各務日新並
從夕改(晉周處傳論曰終能克巳勵精朝聞夕改李善/文選注曽子曰君子朝有過夕改則與之夕有)
(過朝改/則與之)同寘于道不傷其慈儻犯在斯須便遺天性過
當造次遽抵國章則以古以今孰為令子在朝在野誰
曰全臣虚牽復之微言(易牽/復吉)失不貳之深㫖(見論/語)伏惟
陛下侔覆育于天地霽赫怒于雷霆(説文霽雨止也漢魏/相傳相心善其言為)
(霽威嚴注臣/瓉曰霽止也)復許省勵宫闈早謝師傅蹈殊休於列聖
慰欽矚於兆人臣才則荒涼志惟朴騃(漢息夫躬傳内/實騃不曉事師)
(古曰騃/愚也)因緣代業䝉被官榮竊諸侯之土田(詩魯頌曰/錫之山川)
(土田/附庸)領大將之旗鼓(左傳張侯曰師之耳目在吾旗鼔/漢韓信傳信建大將旗鼔鼓行出)
(井陘/口)當車折檻(漢書薛廣徳傳上欲御樓船廣徳當乘/輿車免冠頓首曰宜從橋詔曰大夫冠)
(廣徳曰陛下不聴臣臣自刎以血汙車輪朱雲傳雲曰/臣願賜尚方斬馬劍斬佞臣一人以厲其餘上問誰也)
(曰安昌侯張禹上大怒御史將/雲下雲攀檻檻折御史將雲去)合首他人瀝膽刺心(隋/李)
(徳林傳天命論云披肝瀝膽李陵/答蘇武書陵不難刺心以自明)正當今日而名非朝
籍(三輔黄圗漢宫門各有禁非/侍衛通籍之臣不敢妄入)務切軍機(庾信碑軍/機警急)道
阻且脩佇立以泣(語見/詩)龍樓獻直(漢書孝成皇帝元帝/太子也上常急召太)
(子出龍樓門/不敢絶馳道)戴逵之詞翰莫(一作/蔑)聞(晉書戴逵字安道/性髙潔累徴為散)
(騎常侍不至太元二十年太子太傅㑹稽王道子少傅/王雅詹事王珣上疏曰逵年在耆老清風彌劭東宫虚)
(徳式延事外宜加旌/命以參僚侍㑹病卒)鳳闕拜章張儼之精誠未泯(吳錄/張儼)
(字子節以博聞多識拜大鴻臚使晉李善文選註/張儼請立太子師𫝊表曰陛下應期順乾作主)干冒
宸極(晉傅咸傳億兆/顒顒戴仰宸極)無任隕涕祈恩之至謹遣某官某
奉表陳論以聞
　　代僕射濮陽公遺表(箋新書王茂元自陳許節度/徙河陽討劉稹也李徳裕以)
　　　(茂元兵寡詔王宰領陳許合義成兵援之以河/隂所貯兵械内庫甲弓矢陌刀賜之㑹病以宰)
　　　(兼河陽行營攻討使卒贈司徒諡曰威舊書㑹/昌中河北諸軍討劉稹茂元亦以本軍屯天井)
　　　(賊未平/而卒)
臣某言臣聞螻蟻知雨雖感通於𤣥天(東觀漢紀永平/五年少雨上御)
(雲臺自以易林占之其繇曰蟻封穴/户大雨将至荘子鴻濛曰𤣥天弗成)蒲栁望秋必凋華
於厚夜(晋顧悦之傳悦之與簡文同年而髮早白帝問/其故對曰蒲栁常質望秋先零左傳楚子曰惟)
(是春秋窀穸之事注窀厚也/穸夜也厚夜長夜謂埋葬也)況臣攝生寡要(老子善攝/生者陸行)
(不遇兕虎入軍不避甲兵兕無所投其角虎無/所措其爪兵無所容其刃夫何故以其無死地)將命無
方寒暑頓侵精神坐竭竈乏傳薪之火(莊子指窮以為/薪火𫝊也不知)
(其盡/也)餘焰㡬何隙無留影之駒(莊子人生天地之/間若白駒之過隙)殘光
即盡(徐陵書殘光炯/炯慮在昏明)叩心戀闕(後漢耿弇傳元元叩心/更思莽朝江淹書昔者)
(賤臣叩心飛霜擊于燕/地曹植詩顧瞻戀城闕)忍死(集作/命)封章(晋宣帝紀天子/執帝手目齊王)
(曰以後事相托死乃/復可忍吾忍死待君)叫白日而不囘(楚辭去白日之昭/昭襲長夜之悠悠)
望青天而永訣(江淹别賦豈能摹蹔離/之狀冩永訣之情者乎)臣某(中謝/)臣雖
忝望族(南史王僧辯傳時有/安成望族劉敬躬者)本實將家(晋載記石𢎞字/大雅勒之第二)
(子也勒謂徐光曰大雅/愔愔殊不似將家子)自先臣出總郊圻遇任大國静無
師旅被服元化翺翔盛時遂與季弟參元(栁宗元賀王參/元失火書僕自)
(貞元十五年見足下之/文章蓄之者盖六七年)俱以詞場就貢久而不調因以
上書自薦求通干時預試(蜀來敏傳/議論干時)芸香作吏(見為安/平公表)
始筮仕於徳宗(左傳畢萬/筮仕于晉)瑞節臨戎(周語為摯幣/瑞節以鎮之)復分
憂於陛下雖性分有限而忠誠不移(一作/磨)固無韓彭為
將之能(見為河/南表)實慕趙竇散財之義(魏書公令曰昔趙/奢竇嬰之為將也)
(受賜千金一朝散之故/能濟成大功永世流聲)兩踰嶺嶠四建牙旗(東京賦牙/旗繽紛薛)
(綜曰牙旗者将軍之旌古者天子出建大牙旗竿上/以象牙飾之按四建牙旗謂嶺南涇原陳許河陽也)約
巳潔身(後漢書應奉傳曽祖父順為河南尹將作大匠/公廉約已明達政事皇甫規傳李膺王暢孔翊)
(潔身/守禮)絶甘分少(司馬遷報任安書李陵素與士/大夫絶甘分少能得人死力)良田五
頃(南史王悦之傳上以其㢘/介賜良田五頃以為侍中)慮莫及于子孫厚禄萬鍾
(後漢酈炎傳作詩曰終/居天下宰食此萬鍾禄)惠頗霑于賓客恭承詔命以守
藩條而掌事者徒以元和中吕元膺留守東都李師古
(當作道/下同)潛謀洛邑託以郡邸入之甲兵臣當時為元膺
賓僚值師古竊發藍衫不脱竹簡仍持因為麾兵虜其
元帥(並見陳/情表)遂以將材相許戎統見期頡頏遐途(詩頡/之頏)
(之/)纂修舊服(書纉禹/舊服)光隂荏苒(潘岳悼亡詩荏苒冬春/謝梁簡文帝詩常惜光)
(隂/移)遷授頻仍(漢孝成帝紀詔曰大異/重仍師古曰仍頻也)昨者分領許昌兼
臨河内當上黨阻兵之始(左傳衆仲曰/阻兵無衆)是孽童拒詔之
初(箋舊書昭義節度等使劉從諫㑹昌三年卒大將郭歸/誼等用其姪稹權領軍務宰相李徳裕奏請稹䕶喪)
(洛稹/竟叛)臣方將奮勵疲駑(司馬遷書僕雖疲駑亦/常側聞長者之遺風矣)指麾精
鋭(漢陳平傳天下指揮即定/矣潘岳闗中詩爰整精鋭)所冀解鞍赤狄(謂潞州顔/延之詩嚴)
(駕越風寒解/鞍犯霜露)息駕晉城(謂太原新書澤州/髙平郡領晉城縣)大攘蜂蠆之
羣(左傳臧文仲曰君無謂邾/小蜂蠆有毒而況國乎)以雪神人之憤(晋虞悝傳/王敦搆逆)
(人神所/忿疾)自前月某日後軍聲大振賊勢少衰人一其心
(書爾尚一乃心/力其克有勲)士百其勇(南史韋睿傳/人百其勇)鷰頷有相曽無
定逺之期(後漢班超傳相者指曰生燕頷/虎頸飛而食肉此萬里侯相也)馬革裹尸實
負伏波之願(見下/祭文)而精誠靡著素心(集作/志望)見違援桴之
意方堅(桴通作枹左傳卻克左并轡/右援抱而鼓馬逸不能止)就木之期俄及(左/傳)
(季隗曰吾二十五年矣/又如是而嫁則就木焉)忽自今月某日疾生腹臟弊及
筋骸藥劑之攻擊愈深神祇之禱祠無益(顔延之陶徴/士誄藥劑弗)
(嘗禱祠/非益)固已騰名鬼籙(魏文帝書觀其/姓名巳為鬼籙)收氣人寰(漢五/行志)
(聖人為之宗廟以收魂氣鮑/昭舞鶴賦歸人寰之喧卑)復然無望于死灰(漢韓安/國傳獄)
(吏田甲辱安國安國/曰死灰獨不復然乎)更起難同於仆樹(漢昭帝紀元鳯/三年春上林有)
(栁樹枯僵/自起生)然臣素窺長者曽慕達人(左傳聖人有明徳/者若不當世其後)
(必有/達人)省知變化之端(易知變化之道者/其知神之所為乎)麤識死生之理
(易原始反終故/知死生之説)豈其有貪富貴敢冀長延但以未報國
恩未誅賊黨視胄長免(左傳葉公/免胄而進)對弓莫彎(孟子越人/闗弓而射)
(之闗與/彎同)思犬馬以自悲(漢趙充國傳犬馬之齒七十/六為明詔填溝壑死骨不朽)悼
鐘漏之先迫(魏志田豫答司馬宣王曰年過七十而/居位譬猶鐘鳴漏盡而夜行不休也)志
有所在傷如之何撫節而乏淚以流(劉琨扶風歌/淚下如流泉)伏弢
而無血可衉(晉語鐡之戰趙簡子曰鄭人擊我吾/伏弢衉血鼓音不衰注面汚血曰衉)臣某
(中謝/)其行營三軍巳舉牒差某官某河陽留務差某官某
懐州留務差某官某訖並皆授之方略(漢趙充國傳願/馳至金城圖上)
(方/略)各有司存(見論/語)至於(集作/竊計)旬日(晉書阮籍傳/旬日而還)必無逗
撓(漢書廷尉王恢逗撓當斬注/逗曲行避敵也撓顧望也)臣又伏思任司農大卿
之日授忠武統帥之時紫殿承恩彤庭入對(漢成帝紀/永始四年)
(春正月行幸甘泉郊泰畤祥光降集紫殿謝/眺直中書省詩紫殿肅隂隂彤庭赫宏敞)躬瞻堯日
親沐舜風(並見/前)獲睹陛下神武之姿(易古之聰明睿智/神武而不殺者夫)
獲聞陛下憂勤之㫖即北蕃小寇(謂囘/鶻)東土微妖(一作/戎謂)
(劉/稹)亦何足煩陛下之甲兵汙陛下之鈇鑕(見為河南/盧尹表)伏
願時推明略(魏志武帝紀評曰/惟其明略最優也)光闡睿圖(見為河/南表)内則
收徳裕(李徳裕見太/尉衛公序)讓夷(李讓夷舊書李讓夷字達心/隴西人徳裕秉政歴中書侍)
(郎同平/章事)紳(李紳舊書李紳字公垂潤州無錫人本山東/著姓㑹昌元年守僕射平章事復出為淮南)
(節/度)鉉(崔鉉舊書崔元略博陵人子鉉字台碩畧遷/户部侍郎承㫖㑹昌末以本官同平章事)之嘉
謨外則任彦佐(李彦佐舊書武宗紀㑹昌三年九月以/徐泗節度使李彦佐為澤潞西面招討)
(使以陳許節度使王宰充澤潞南面招討使王茂元卒/王宰代總萬善之師十二月王宰奏收天井闗四年八)
(月王宰傳稹首/露布獻於京師)元逵(王元逵舊書王元逵廷凑子也起/復鎮州大都督府長史成徳軍節)
(度使詳為/河南表)宰(王宰新書王晏宰後去晏獨名智興次子/也累擢邠寧慶節度使徙忠武軍宣宗初)
(進少/傳卒)沔(劉沔舊書劉沔許州牙將也/移北京留守詳為河南表)之威力廓清華夏
昭薦祖宗然後瘞玉勒成(桓譚新論修封泰山瘞玉岱/宗東都賦封岱勒成儀炳乎)
(世/宗)縷金垂烈(劉峻廣絶交論聖賢鏤金版而鐫盤盂善/曰太公金匱云屈一人之下申萬人之上)
(武王曰請/著金版)臣雖百死(後漢第五倫傳疏曰/雖遭百死不敢擇地)復何恨焉臣
精爽巳虧(左傳心之精/爽是謂魂魄)言辭失次(晉王濬傳疏曰拜/表流汗言不識次)氣
無復續䝉以纊而莫勝(禮記喪大記曰/屬纊候氣絶)口不能言飯用
貝而何益(榖梁傳貝玉曰含春秋説題辭口實曰唅象/生時食也天子以珠諸侯以玉大夫以璧士)
(以/貝)故國(一作/園)千里明君萬年永捐覆載之恩長入幽冥
之路(張衡思𤣥賦矧幽冥之可信後漢/馮衍傳歎曰修道徳于幽冥之路)殘魂不昧雖温
序之思歸(後漢書温序為䕶羌校尉行部至襄武遇賊/死節主簿韓遵等持尸歸斂光武憐之賜葬)
(洛陽城旁注長子夀為鄒平侯相夢序告之曰久/客思鄉里夀上書乞骸骨歸葬帝許之乃返舊塋)枯骨
有知遇杜囘而必亢(見下為王/侍御表)迴望昭(一作/聖)代哀號不
能無任荒惙攀戀之至謹奉表代辭以聞
　　代彭陽公遺表(箋舊書令狐楚傳楚字殻士自言/國初十八學士徳棻之裔太和九)
　　　(年守尚書左僕射進封彭陽郡開國公開成元/年檢校左僕射興元尹充山南西道節度使二)
　　　(年十一月卒於鎮年七十二冊贈司空諡曰文/楚疾甚召從事李商隱曰吾氣魄巳殫情思俱)
　　　(盡然所懐未巳强欲自冩聞天恐辭語乖舛子/當助我成之令狐徳棻傳徳棻宜州華原人隋)
　　　(鴻臚少卿熈之子也先居燉煌代為河西右族/今按新書宰相世系表令狐氏世居太原漢建)
　　　(威將軍邁與翟義起兵討王莽兵敗死之三子/伯友文公稱皆奔燉煌伯友入龜兹文公入疏)
　　　(勒稱為故吏所匿遂居效榖其後有周御正中/大夫彭陽襄公賜姓宇文氏生熈隋吏部武康)
　　　(公熈曽孫元超撫寧令元超生濬上邽令濬生/崇亮昌明令崇亮生承簡太原府功曹參軍承)
　　　(簡生楚相憲宗然則楚與徳棻雖同出於熈而/各為一派舊書云楚自言徳棻之裔誤也漢地)
　　　(理志燉煌郡有效榖縣安定郡有彭陽縣匈奴/傳單于入朝那蕭闗遂至彭陽師古曰即今彭)
　　　(原縣是其故城在今陜西平涼府鎮原縣東八/十里也周封令狐熈之父於此唐無彭陽其封)
　　　(楚盖仍其先/世之舊號耳)
臣某言臣聞達士格言以生為逆旅(莊子悲夫世人/直謂物逆旅耳)古
者垂訓謂死為歸人(列子晏子曰古者/謂死人為歸人)茍得其終何怛
於化(莊子子來有病喘喘然將死其妻子環/而泣之子犁往問之曰叱避無怛化)臣永惟際
㑹獲遇昇平(漢梅福傳升平可致注張晏曰民/有三年之儲曰升平昇與升通)鐘鼎之
勲莫彰(庾信徴調曲功/烈則鐘鼎俱銘)風露之姿先盡雖無逃大數亦
有負清朝(後漢史弼傳使臣得/于清朝明言其失)今則舉纊陳詞對棺忍
死白日無分𤣥夜何長(並見前劉楨詩/遺思在𤣥夜)淚兼血垂(説苑/下蔡)
(威公閉門而泣三日/三夜泣盡而繼以血)目與魂(一作/雲)斷(江淹恨賦一旦/魂斷宫車晚出)臣
某(中謝/)臣早緣儒學得厠人曹克紹家聲(司馬遷書李/陵既生降隤)
(其家/聲)不虧士行(詩士貳/其行)詞賦貢名於宗伯書檄應聘於
諸侯東汎西浮(謝眺箋東泛三/江西浮七澤)南登北走時推倚馬(學/林)
(桓温南征鮮卑喚袁宏倚/馬前作露布文手不輟筆)人或薦雄(漢揚雄傳自序云/大司馬車騎將軍)
(王音竒其文雅薦雄待詔長楊賦序孝成帝時客有薦/雄文似相如者召雄待詔承明之庭善曰雄答劉歆書)
(曰雄作成都城四隅銘蜀人有楊莊者為朗誦之於成/帝以為似相如雄遂以此得見  舊書令狐楚傳家世)
(儒素兒童時已學屬文弱冠應進士貞元七年登第桂/管觀察使王拱愛其才以禮辟召楚以父掾太原有庭)
(闈之戀不應李説嚴綬鄭儋相繼鎮太原髙其行義皆/辟為從事自掌書記至節度判官歴殿中侍御史楚才)
(思俊麗徳宗好文毎太原奏至能辨楚之所為頗稱之/鄭儋在鎮暴卒不及處分後事軍中喧嘩将有急變中)
(夜十數騎持刀迫楚至軍門諸將環之令草遺表楚在/白刃之中搦管即成讀示三軍無不感泣軍情乃安自)
(是聲名/益重)西掖承榮(謂徴拜右拾遺劉楨詩隔此西掖垣/善曰洛陽故宫名云洛陽宫有東掖)
(門西/掖門)得以言之無罪(詩序言之者無罪/聞之者足以戒)曲臺備位(謂改/太常)
(博士漢書翼鳯傳未央宫有曲臺殿漢官儀大射于曲/臺漢藝文志曲臺后蒼九篇如淳曰行禮射于曲臺后)
(蒼為記故名/曰曲臺記)麤明物有其容(東京賦春日載陽合射辟/雍設業設虡宫懸金鏞鼖)
(鼓路鼗樹羽幢幢於/是備物物有其容)永謂才難(見論/語)便叨郎選(謂遷禮/部員外)
(郎/)振衣華省(陸機詩振衣獨長想潘岳/秋興賦獨展轉于華省)歴履名曹髙步
内庭光揚密命(晉宗室傳仰豫宻命員箋新書令狐楚/傳憲宗時累擢職方  外郎知制誥其)
(為文於牋奏制令尤善/毎一篇成人皆傳諷)憲宗皇帝以臣行多餘力(見論/語)
忠絶它腸(漢衛綰傳上以為㢘忠實無/它腸乃拜綰為河間王太傅)進無所因静以
有立過䝉顧問(韓書外傳周/公無所顧問)深降褒稱乃於同列之中
獨許非常之拜(箋楚與皇甫鎛蕭俛同年登進士第元/和九年鎛初以財賦得幸薦俛楚俱入)
(翰林充學士遷職方郎/中中書舍人皆居内職)殊恩既浹當路相排(漢京房傳/為衆所排)
旅翮未髙(謝眺箋渤海方/春旅翮先謝)孤根巳動(晏子春秋魯昭公/曰吾少之時内無)
(拂而外無輔譬之猶秋蓬也孤其/根而美枝葉秋風至根且拔矣)河潼為郡盟津統師
(箋元和十三年四月出為華州/刺史十月為河陽懐節度使)溺以待援(見孟/子)痿而念
起(漢韓王信傳僕之思歸如痿人不忘起盲者不忘視/  箋時方用兵淮西言事者以師久無功宜宥賊罷)
(兵唯裴度與憲宗志在殄寇李逢吉與度不協與楚相/善十二年夏楚革度淮西招撫使制不合度㫖度請改)
(制内三數句憲宗方責度用兵乃罷逢吉相任亦罷楚/内職守中書舍人十三年四月出為華州刺史十月皇)
(甫鎛作相以楚為/河陽懐節度使)憲宗旁(集作/講)求輔相既(一作/即)記姓名
果遣急徴(漢鮑宣傳急徴/故大司馬傅喜)仍加大用(漢魏相傳丙吉予/相書曰朝廷巳深)
(知弱翁治行方且大用矣楚箋元和十四年七月/裴度出鎮太原皇甫鎛薦  入朝拜同平章事)戴君
之力雖弱許國之誠在兹(晉周勰傳司徒王導議/札與臣等便以身許國)實有
微衷可俾𤣥化(曹植責躬詩/𤣥化旁流)況初誅背叛(謂平吳/元濟)務活
疲羸(後漢段熲傳屯結/不散人畜疲羸)方伏奏於鳳扆之前(周禮掌次/設皇邸注)
(謂後板屏風染羽象/鳳凰羽色以為之)忽庀徒于鳥耘之次(王屮頭佗寺/碑庀徒揆日)
(各有司存左傳官庀其司南庀具也帝王世紀禹崩于/㑹稽因葬㑹稽山隂縣之  今山上有禹塜井祠下有)
(羣鳥耘田景箋新書穆宗/即位方營  陵詔楚為使)小吏扺罪(漢酷吏傳/坐法抵罪)邪臣結
謀(後漢彭寵傳㑹上谷太守耿/況亦以功曹冦恂詣寵結謀)指之有名嘿不得訴空
甘罪戾仰托聖明粗得生還(後漢班超傳妹昭上書/匄超餘年一得生還)㡬
臨死所(左傳狼瞫曰吾未獲死所兼箋元和十五年正/月憲宗崩詔楚為山陵使  撰哀冊文時皇甫)
(鎛貶崖州物議以楚因鎛作相而逐裴度羣情共怒以/蕭俛之故無敢措言其年六月山陵畢㑹有告楚親吏)
(贓汙事發出為宣歙觀/察使俄貶衡州刺史)其後官移督䕶(玉臺新詠有宋/孝武帝丁督䕶)
(歌/)四年不謁于承華(初學記太子/之門曰承華)任改察廉(即㢘察以/聲病倒用)
(非舉孝察/廉之謂)一日蹔留于分陜(見為京/兆公表)欲舉而墜將安更
危(箋長慶元年四月量移郢州刺史遷太子賓客分司/東都二年十一月授陜州大都督府長史兼御史大)
(夫陜虢觀察使制下旬日諫官論奏言楚所犯非輕未/合居㢘察之任上知之遽令追制時楚巳至陜州視事)
(一日矣復授賓客歸東都/故曰一日蹔留於分陜)賴敬宗皇帝纉乃丕圖是思
求舊(書遲任有言/曰人惟求舊)振于洛宅(謂尹河南召誥太/保朝至于洛宅卜)榮彼夷
門(謂鎮宣武史記信陵君傳太史公曰吾過大梁/之墟求問其所謂夷門夷門者城之東門也)自兹
以來敢虚其遇周旋五經鎭守惟切分憂前後兩歸闕
庭皆非久次(漢孔光傳竊見國家故事尚書以久次轉/遷非有踔絶之能不相踰越  箋按五經)
(鎮守宣武節度一東都留守二天平節度三河東節度/四山南西道節度五也兩歸闕庭謂自宣武入為户部)
(尚書自河東入為吏部尚書/也未㡬即出故曰皆非久次)拙直不同于衆讒毁每集
其躬含意未宣(古詩齊心同所/願含意俱未申)救過不暇(漢酷史傳九/卿奉職救過)
(不/給)伏思自長慶厥後開成之前凡㡬忝遷昇㡬遭退斥
若非不欺天地不負君親至于幾微尋合顛隕伏惟皇
帝陛下道超覆載仁極照臨既委鹽鐡又分端揆(晉陸/華等)
(傳論曰迭/居端揆)逮今控壓亦在重鎮(箋新書楚以吏部尚書/進拜左僕射㑹李訓亂)
(草詔以王涯賈餗寃指其罪不切仇士良等怨之始帝/許相楚乃不果更用李石而以楚為鹽鐡轉運使時政)
(在宦䜿數上疏辭位/拜山南西道節度使)陛下之恩微臣何益微臣之節陛
下方知興言及斯碎首殊晩(漢杜鄴傳禽息憂國碎首/不恨注應劭曰禽息秦大)
(夫薦百里奚而不見納繆公出當車以頭擊闑/腦乃播出繆公感悟而用百里奚秦以大治)然臣從
心之年已至致政之禮宜遵(禮記大夫七/十而致仕)尋欲拜章以
求歸老伏以諸道節制頻嵗更移(後漢趙孝王良/傳頻嵗來朝)其於
送迎例多積累(漢王霸傳霸曰數易長吏送故迎新之/費及姦吏緣絶簿書益財物公私費耗)
(甚/多)臣在此雖無一毫侵損亦無纎介(一作/芥)誅求(後漢竇/融傳皆)
(以底裏上露長無纎介左/傳介于大國誅求無時)帑藏甚殷(晉范寗傳/帑藏空匱)倉儲可
羨特緣行李忍過秋冬而江山之氣候難常(北史王頦/傳氣候殊)
(不/佳)蒲栁之蕭衰易見(見代僕/射表)自夏則膝脛無力入冬則
(集作/又)腸胃不調對冠冕而始訝儻來(荘子軒冕在身非/性命也物之儻來)
(寄/也)指墓墳而巳知息處(列子晏子曰善哉古/之有死也仁者息焉)昨某日(一/作)
(今月/八日)臣已召男國子博士緒(緒歴随夀汝三郡刺史/轉河南少尹加金紫)左
補闕綯(緒弟綯字子直襲封彭陽男相宣宗輔政十年/累官至吏部尚書右僕射進封涼國公後改封)
(趙國/公)左武衛兵曹參軍綸等(綸世系表作/緘字識之)示以致期(戰/國)
(䇿譚拾子曰事/之必致者死也)遺之理命(治命見為/王侍御表)使内則雍和私室
外則竭盡公家兼約其送終務遵儉約(集作所務遵儉/南史到溉傳臨)
(終勒子孫薄葬之禮/曰凶事必遵儉約)勿為從俗(韓詩外傳從俗為善漢/兩龔傳勝因敕以棺斂)
(喪事衣周于身棺周于外勿隨俗動吾冢種/柏作祠堂後漢鄭興傳興曰興從俗者也)以致慮居
(禮記喪不慮居毀不危身喪不慮/居為無廟也毀不危身為無後也)至某(一作至/十二日)夜有僕
夫告臣云大星隕地雅當正室洞照一庭臣即端坐俟
時正辭無撓(箋楚卒前一日謂其子緒綯曰吾生無益/于人勿請諡號葬日勿請鼓吹唯以布車)
(一乘餘勿加飾銘誌但志宗門秉筆者無擇髙位當歿/之夕有大星實于寝室之上其光燭庭楚端坐與家人)
(告訣言已而終嗣子奉行遺㫖/詔鹵簿宜停易名須凖舊例)臣之年亦極矣臣之榮
亦足矣以祖以父皆䝉褒寵有弟有子並列班行(新書/世系)
(表楚弟從檢校膳部郎中舊書/楚弟定字履常桂管觀察等使)全腰領以從前人(禮記/文子)
(曰是全要領以從/先大夫于九京也)歸體魄以事先帝(禮記體/魄則降)此不自達
誠為甚愚但以將掩泉扃(庾信銘移/燈泉扃)不得重辭雲陛(謝/聎)
(詩十載/朝雲陛)更(一作/重)陳尸諌(家語孔子曰古之列諌者死則/巳矣未有如史魚死而尸諌)
猶進瞽言(漢谷永傳瞽/言觸忌諱)雖叫呼而不能(左傳衛侯夢于/北宫見人登昆)
(吾之觀被髮北面而譟曰/余為渾良夫叫天無辜)豈誠明之敢忘(去/聲)伏惟皇帝
陛下春秋鼎盛(南史孔奐傳皇/太子春秋鼎盛)華夏鏡清(文選東都賦/百姓滌瑕蕩)
(穢而鏡至清善曰淮南/子鏡太清者視大明)是修教化之初當復理安之始
然自前年夏秋以來貶譴者至多誅僇者不少(新書時/以甘露)
(事誅譴/者衆)伏望普加鴻造稍霽皇威歿者昭雪以雲雷存
者沾濡以雨露(揚雄長楊賦/莫不沾濡)使五稼嘉熟(晉傅咸傳縱/使五稼普收)
(僅足/相接)兆人樂康(屈原九歌君/欣欣兮樂康)用臣將盡之苦言(史記商/君傳苦)
(言藥也甘/言疾也)慰臣永蟄之幽魄(闗尹子明魂為神幽魄為/鬼  箋按楚既召商隠屬)
(其助成遺表即秉筆自書曰云云/此篇自以祖至幽魄全用其語)臣某云云臣當道兵
馬已差監軍使竇千乘勾當其節度留務差行軍司馬
趙祝觀察留務差節度判官杜勝訖(見為安/平公表)有舊規模
無新革易悉(集作/必)當輯睦(左傳隨武子/曰卒乗輯睦)決無讙驚(北史/齊神)
(武諸子傳渙聞宫中讙/驚曰大兄必遭難矣)臣心雖澄定(曹植七啓/澄神定靈)氣巳危
促辭多逾切鳴急更哀(見論/語)升屋而三號豈來(禮記喪/大記曰)
(復者朝服皆升自東榮中屋/履危北面三號巻衣投于前)赴壑而一去無返(山海經/海曰大)
(壑古樂府詞百川東/到海何時復西歸)忠誠直道竟埋沒於外藩腐骨枯
骸(晉劉琨傳琨/收葬枯骸)空歸全於故國(禮記樂正子春曰父母/全而生之子全而歸之)
迴望昭代無任攀戀永訣之至謹奉表代辭以聞臣某
誠號(集作/哀)誠咽頓首頓首
　　代安平公遺表(箋舊書文宗紀太和八年五月丙/申兖海觀察使崔戎卒詳見謝除)
　　　(表/)
臣某言臣聞風葉露華榮落之姿何定夏朝冬日短長
之數難移臣幸屬昌期謬登貴位(集作仕左傳有大功/而無貴位其人能靖)
(者與/有㡬)行年五十五歴官二十三念犬馬之常期死亦非
夭奈君親之厚施生以無酬是以時及含珠(莊子儒以/詩禮發冢)
(小儒曰詩固有之生/不布施死何含珠為)命餘屬纊(見代濮/陽公表)心存向闕手尚
封章撫躬而氣息奄然(後漢梁節王暢/傳誠無氣以息)戀主而方寸亂矣
(蜀志徐庶母為操所獲庶/辭備指其心曰方寸亂矣)臣某(中謝/)臣少而羈紲(魏志/孫盛)
(曰豈名器/之所羈紲)長乃遭逢常将直道而行實以明經入仕王
畿作吏非州府之職徒勞(後漢梁竦傳甞太息曰閒居/可以養志詩書足以自娯州)
(郡之職徒/勞人耳)侯國從知媿軍旅之事未學(見論/語)憲宗皇帝
謂臣剛決(隋劉方傳性/剛決有膽氣)擢以憲司穆宗皇帝謂臣才能
(漢書淳于長以/材能為九卿)登之郎選(漢王莽傳公孫/戎位在充郎選)忝霜威而無
所摧拉歴星紀而有紊次躔旋屬皇帝陛下大明御宇
至道承乾澄汰之初臣不居有過超擢之際(漢金日磾/傳鄄邯劾)
(奏欽曰欽幸得/以通經術超擢)臣獨出倫常髙選掖垣箴規未效入居
瑣闥論駁無聞自去年秋來典河闗兼臨甸服惟當静
而阜俗清以繩姦(晉劉毅傳疏曰官/政無䋲姦之防)麤致豐穰(後漢鮑/昱傳唯)
(南陽/豐穰)幸逃逋責(任昉表四海之/議子何逃責)豈意陛下謂臣奄有三
縣未稱其能謂臣出以一麾未足為貴爰降綸綍(禮記/王言)
(如絲其出如綸王/言如綸其出如綍)移之藩方錫以海隅與之岳鎮将吾
君之驍果萬計(晉謝𤣥傳何謙戴/􁀅並驍果多權畧)使得總齊(韋孟諷諫/詩總齊羣)
(邦以翼/大商)聯吾君之牧伯三人(書外有州/牧侯伯)以居巡屬時雖
相羨臣實深憂既屬聖恩果遭鬼瞰(揚雄解嘲髙明/之家鬼瞰其室)況
臣素無微恙未及大年(莊子小年/不及大年)方思髙掛饋魚(後漢/書羊)
(續為南陽太守府丞侯儉貢鯉續受而懸之一嵗/儉復致一枚續乃出所懸枯魚示之以杜其意)不然
官燭(謝承後漢書巴祇為揚州刺/史與客坐闈中不然官燭)成陛下比屋可封之
化(後漢楊終傳堯舜/之民可比屋而封)分陛下一夫不獲之憂(書一夫不/獲則曰時)
(予之/辜)志願未伸大期俄迫(南史王彧傳詔曰若乃吉/凶大期正應委之理運)忽
自某(一作今/月十日)夜㬥染霍亂并兩肋氣注當時檢驗方書
(漢張蒼傳主/柱下方書)煎和藥物(左傳盡心力以事/君舍藥物可也)百計療理一
無痊除至於某日(一作十一/日辰時)轉加困劇漸不支持想彼孤
魂(漢貢禹傳骸骨/棄捐孤魂不歸)已游岱岳(劉楨詩常恐游岱宗不復/見故人張華博物志泰山)
(天帝孫也/主召人魂)念兹二䜿徒訪秦醫(左傳晉侯疾秦伯使醫/緩視之未至夢疾為二)
(豎子曰居肓之上膏之下若我何醫至曰疾不可為也/在肓之上膏之下攻之不可達之不及藥不至焉不可)
(為/也)對印執符(漢韓信傳漢王即/其卧奪其印符)碎心殞首(李密陳情表/臣生當隕首)
人之到此命也如何戀深而乏力以言泣盡而無血可
繼臣某誠哀誠戀頓首頓首臣當道三軍將士準前使
李文悦例差監軍使元順通勾當訖臣與順通近同王
事備見公才(晉虞􁒂傳孔愉有/公才而無公望)假之統臨必能和協(左/傳)
(鄭伯曰寡人有/弟不能和協)其團練觀察兩使事差都團練巡官盧
涇勾當訖臣亦授之方略示以規模伏惟聖明不致憂
軫臣精神危促言詞失(英華/作爽)錯行當窮塵埋骨(鮑昭蕪/城賦莫)
(不埋魂幽石/委骨窮塵)枯木容身(鄒陽書枯木朽株南史姚察傳/遺命薄葬以松板薄棺纔可容)
(身/)螻蟻卜鄰(荘子在下為螻蟻食陸機輓歌詩豐肌饗/螻蟻妍姿永夷泯左傳諺曰非宅是卜惟)
(鄰是/卜)烏鳶食祭(爾雅鳶烏醜其飛也翔史記田單傳乃/令城中人食必祭其先祖于庭中飛鳥)
(悉翔舞城/中下食)黄河兩曲(謂西河/南河)長安㡬千(梁元帝賦平原/如此不知道路)
(㡬/千)生入舊闗望絶班超之請(後漢班超傳超久在絶域/年老思歸乃上疏曰臣不)
(敢望到九泉郡但/願生入玉門闗)力封遺奏痛深來歙之辭(後漢來歙/傳自書表)
(曰臣夜入定後為何人所賊/中臣要害投筆抽刀而絶)迴望昭代不勝荒惙眷戀
之至謹差某奉表代辭以聞
　　為王侍御瓘謝宣弔并賻贈表(箋舊書㑹昌三年/河陽節度使王茂)
　　　(元㑹討劉稹以本軍屯天/井賊未平而卒瓘其子也)
草土臣瓘言(晉禮志詔曰每感念幽冥/而不得終苴絰於草土)今月某日某官
吕述某官任疇等至奉將聖㫖以臣父某官某亡歿賜
弔臣等並賻贈臣亡父布帛三百匹米粟三(一作/二)百石
者大夜銜輝(庾信碑爰在盛/年先從大夜)窮泉漏澤(潘岳哀永逝文/襲窮泉兮朽壤)
以隕以越(左傳齊侯對曰恐隕/越于下以貽天子羞)終哀且榮(劉勰文心雕/龍誄之為制)
(盖選言録行傳體而/頌文榮始而哀終)臣某(中謝/)臣先臣某託體元侯(元/侯)
(謂棲曜後漢盧芳傳疏曰臣芳過託先帝遺體卒箋栖/曜貞元初拜左龍武大將軍出為鄜坊節度使  贈尚)
(書僕/射)䇿名任子(左傳䇿名委贄二乃辟也漢王吉傳吉/言今使俗吏得任子弟率多驕驁不通)
(方今宜明選求/賢除任子之令)象賢傳劍(並見/前)餘力攻書歴七朝而在
公(七朝謂徳順憲穆敬/文武也詩夙夜在公)秉二道而非墜(見論語謂初以/詞場就貢後以)
(将材相/許也)氛興赤狄兵聚晉城先臣受敵(一作/律)臨戎(後漢/耿秉)
(傳秉厲聲曰受降/如受敵遂馳赴之)忘家徇衆(史記司馬穰苴傳将/受命之日則忘其家)士卒
均食(漢李廣傳廣歴七郡太守前後四十餘年/得賞賜輒分其戲下飲食與士卒共之)㒺愧於
前修(離騷蹇吾/法乎前修)廊廡散金(漢竇嬰傳嬰為大将軍所賜/金陳廊廡下軍士過輒令財)
(取為/用)逺齊乎舊説上憑王略(左傳侵/敗王畧)下振軍威(隋庾質/傳慮損)
(軍/威)旬月之間慶捷相繼並親桴三鼔(見為滎/陽公表)躬運九章
(管子一曰舉日章則晝行二曰舉月章則夜行三曰舉/龍章則行水四曰舉虎章則行林五曰舉鳥章則行陂)
(六曰舉蛇章則行澤七曰舉鵲章則行陸八/曰舉狼章則行山九曰舉韓章則載食而駕)如臣兄弟
皆冒矢石(左傳荀偃士匄率卒攻/偪陽親受矢石滅之)豈意竒功垂立大願
莫從傳食失時(漢韓信傳令其禆将傳食曰今日破趙/㑹食注如淳曰小飯曰餐師古曰餐古)
(飡字音/千安反)衉血成疾(見遺/表)奄至凋落(晉謝𤣥傳/凋落相繼)長違盛明
此皆由臣等抱釁既深(曹植表臣自抱釁/歸藩刻肌刻骨)就養無素(禮/記)
(左右就/養無方)遂延家難(詩未堪/家多難)仰惻宸襟止(一作/尚)偷生于晷
刻(晷謂日景/刻謂漏刻)亦何顔於天地伏惟皇帝陛下悼深撫几
(晉書司隸劉毅卒武帝撫几驚/曰失吾名臣不得生作三公)悲軫聞鞞(禮記聴鼓鼙/之聲則思将)
(帥之/臣)降憫惻于上公(書微子之命庸建爾于上公左傳/蔡墨曰五行之官實列受氏姓封)
(為上/公)厚賻禮于遺體(公羊傳車馬曰賵貨財曰賻衣被/曰襚禮記身者父母之遺體可不)
(敬/乎)昔魏優死事止分食邑之餘(魏太祖紀建安七年令/曰舉義兵以來将士絶)
(無後者求其親戚以後之授土田官給耕牛/置學師以教之為存者立廟使杞其先人)漢養孤兒
但有羽林之聚(漢百官公卿表武帝取從軍死事之子/孫養羽林官教以五兵號羽林孤兒)
方於今日惟媿推恩叫號失容(詩或不/知叫號)戴履無所(左傳/晉大)
(夫三拜稽首曰君/履后土而戴皇天)軍前結草必自于幽靈(左傳魏武子/有嬖妾武子)
(疾命顆曰必嫁是及卒顆嫁之及輔氏之役顆見老人/結草以亢杜囘囘躓而顛故獲之夜夢之曰余爾所嫁)
(婦人之父也爾用先/人之治命余是以報)石上澆松敢忘於遺訓(北堂書鈔/烈士傳曰)
(干将為晉君作劍三年而成劍有雌雄天下名器也以/雌劍獻君留其雄者謂妻曰吾藏劍在南山之隂北山)
(之陽松生石上劍在其中君若覺殺吾爾生男以告之/及君覺殺干将妻後生男名赤鼻具以告之赤鼻斫南)
(山之松/得劍)無任感恩荒殞之至
　　為令狐博士緖補闕綯謝宣祭表(箋舊書開成二/年十一月山南)
　　　(西道節度使令狐楚卒/於鎮緒綯皆其子也)
草土臣某言今月某日中使某至奉宣恩㫖致祭臣亡
父贈司空臣某者存沒願終榮哀禮備荒迷觸地(吕氏/春秋)
(黎丘丈人之/子泣而觸地)號叫曕天臣某(中謝/)臣先臣某生遇昌期
早司國柄(説苑楚令尹子文/曰執一國之柄)沒留懿徳上惻宸襟特降
王人(春秋荘公六年王人子突/枚衛注王人王之㣲官也)迂臨私第(南史齊宗室/傳私第展哀)
陳其醆爵(禮記明堂位曰爵夏后氏以琖殷以斝周以/爵説文醆爵也一曰酒濁而微清也按醆與)
(琖别説文混而為/一後人遂承其誤)潔之豆豋(詩卭盛于豆于豆于/豋𫝊木曰豆瓦曰豋)招遺
魄於幽隂旋歸莫覩視殘生於晷刻報効無期臣等無
任戴恩荒殞之至謹附中使某奉表陳謝以聞
　
　
　
　
　
　
　
　
　
　
　
　
　
　
　李義山文集箋註巻二
欽定四庫全書
　李義山文集箋註巻三
　　　　　　　　　　　監察御史徐樹穀箋
　　　　　　　　　　　山東提學僉事徐炯註
　狀
　　爲侍郎汝南公華州謝加階狀(新書百官志其辨/貴賤敘勞能則有)
　　　(品有爵有勲有階以時考覈而/升降之所以任羣材治百事)
右臣伏奉今月某日制書加賜臣階朝散大夫者(百官/志朝)
(請大夫從五品上朝/散大夫從五品下)榮從日下(晉書陸雲與荀隠素未/相識嘗㑹張華座雲抗)
(手曰雲間陸士龍隠曰/日下荀鳴鶴鳴鶴隠字)恩自天中臣聞周室設官實重
大夫之號(詩三事/大夫)漢臣異禮則加朝請(一作/散)之名(後漢/二十)
(八將論所加不過/特進朝請而已)若臣者辨乏談天(史記荀卿傳齊人/頌曰談天衍應劭)
(曰著書所言多大事/故齊人號談天鄒衍)文非擲地(世説孫興公作天台山/賦成以示范榮期云卿)
(試擲地要/作金石聲)貪叨華顯緜厯光隂當陛下御極之初分陛
下憂人之寄金章紫綬已塵求瘼之榮崇級清階(晉王/愷傳)
(愷愉並少/踐清階)更切升髙之望循揣斯久怔忪莫寧(王褒四/子講徳)
(論百姓/怔忪)惟當勤奉詔條所希麤贖官謗誠深感勵情切
違離犬戀主而空深(潘岳西征賦猶犬馬之/戀主竊托慕於闕鹿)蚊負山而
何力(莊子狂接輿曰其於治天下也/猶渉海鑿河而使蚊負山也)無任感恩望闕結
戀屏營之至
　　爲濮陽公謝罰俸狀
右臣伏準御史臺牒奉恩㫖以臣不先覺察妖賊賀蘭
進興等宜罰兩月俸料者伏以霧市㣲妖(後漢張霸傳/霸子楷字公)
(超隱居𢎞農山中學者隨之所居成市後華隂山南遂/有公超市性好道術能作五里霧時關西人裴優亦能)
(為三里霧自以不如楷從學之楷避不肯見桓帝即位/優遂行霧作賊事覺被考引楷言從學術楷坐繫廷尉)
(詔/獄)潢池小寇(漢循吏傳龔遂對曰海濵遐逺不霑聖化/其民困於飢寒而吏不恤故使陛下赤子)
(盜弄陛下之兵/於潢池中耳)有乖先覺上黷宸聰昔漢以捕(一作/逋)盜
不嚴猶加黜削(漢酷吏傳作沈命法曰羣盜起不發覺/發覺而弗捕滿品者二千石以下至小)
(吏主者/皆死)晉以發姦無狀亦峻科條(未詳漢丙吉傳召東/曹案邉長吏瑣科條)
(其/人)豈若皇帝陛下恩極好生(書好生之徳/洽於民心)德(一作/仁)惟宥
過與其漏網(並見/表)止以罰金(漢張釋之傳釋之奏/當此人犯蹕當罰金)臣與
寮屬等無任戴恩宥罪屏營之至
　　為滎陽公謝除盧副使等官狀
　　　新授某官盧戡　新授某官任繕
右臣得進奏官某狀報臣所奏盧某等二人(新書宰相/世系表盧)
(斟陜西觀察/使岳第三子)奉某月日敕㫖賜授前件官充職者臣謬
當廉印合啟幕庭撫魚罩以興懐(詩序南有嘉魚樂與/賢也太平之君子至)
(誠樂與賢者共之也其一章/曰南有嘉魚烝然罩罩)懼羖皮之廢禮(説苑秦穆/公使賈人)
(載鹽於虞諸賈人買百里奚以五羊皮穆公觀鹽怪其/牛肥問其故對曰飲食以時使其不暴是以肥也公令)
(有司沐浴衣冠之公孫支/讓其卿位號曰五羖大夫)盧戡與臣同年登第少日論
交學富文雄氣孤志逸玉清越而為樂(禮記君子比徳/於玉叩之其聲)
(清越以長其/終詘然樂也)女舒脱(一作/退)以求媒(詩舒而脱脱兮箋貞/女欲吉士以禮来脱)
(脱然/舒也)任繕幼學孝悌潔靜精㣲(禮記潔靜精/㣲易教也)得君子之
時中友鄉人之善者匪因請託(漢翟方進傳為相公/潔請託不行郡國)實
自諳知(北史唐邕傳精心/勤事莫不諳知)皇帝陛下俯照逺藩咸加命
秩(漢循吏傳二千石有治理效/輒以璽書勉勵增秩賜金)南臺貼職(通典御史臺/亦謂之蘭臺)
(寺梁及後魏北/齊或謂之南臺)延閣分班(漢藝文志孝武建藏書之䇿/置寫書之官注如淳曰劉歆)
(七畧曰外則有太常太史博士之/職内則有延閣廣内秘室之府)使戡有紆朱之榮(後/漢)
(書宦者傳論曰紆朱/懐金者布滿宫闈)繕無衣白之見(日知錄白衣者庶/人之服然有以處)
(士而稱之者史記儒林傳公孫𢎞以春秋白衣為天子/三公後漢書孔融傳與白衣禰衡跌蕩放言晉書閻纉)
(傳薦白衣南安朱沖可為太孫師傅是也清波雜志言/前此仕族子弟未受官者皆衣白令非跨馬及弔慰不)
(敢/用)已經聖鍳可謂國華(魯語季文子曰吾/聞以德榮為國華)冀収規畫之
功(呉志胡綜傳規畫/計較應見納受)共奉澄清之寄(後漢范滂傳滂登/車攬轡慨然有澄)
(清天下/之志)不勝感恩荷聖(集作/得賢)之至
　　為安平公謝端午賜物狀
右今月某日中使某至奉宣恩㫖賜臣手詔一通兼前
件端午紫衣銀器百索并大将衣者(周處風土記端午/造百索繫臂一名)
(長命縷一名續命縷一名辟兵繒一/名五色縷一名五色絲一名朱索)乾文昭融(詩昭明/有融)
睿賜稠疊恩生望外榮積懼中臣已當時宣布給散訖
伏以正陽令月(左傳惟正陽之/月則然餘則否)端午佳辰(風土記仲夏/五日曰端午)
(端初也俗重/之與夏至同)渥澤合止於勲賢(後漢朱祐等傳論曰猶/能授受惟庸勲賢皆序)
錫賚宜先於戚屬(後漢鄧禹傳時諸紹封者皆食故國/半租康以皇太后戚屬獨三分食二)
臣逺臨東魯久去上京(曹植與楊修書足/下髙視於上京)豈望仁時同
躋夀域(見代安/平公表)八行明詔(後漢循吏傳其以手書賜方/國者皆一札十行細書成文)
伏讀而不啻千鈞一襲輕衣(漢叔孫通傳賜通帛二十/疋衣一襲師古曰一襲上)
(下皆具也今/人呼為一副)跪捧而若無三伏(初學記按隂陽書曰從/夏至後第三庚為初伏)
(第四庚為中伏立秋後初庚為/後伏謂之三伏曹植謂之三旬)况又綵縷出仙蠶之蠒
(列仙傳園客種五色香草有五色蛾上香草末生/桑蠶有女與客俱蠶蠒大如盆繰訖莫知所之)貞金
凝姹女之魂(謂銀器後漢書桓帝時童/謠云河間姹女能數錢)持可戒盈(魏志/曹眞)
(傳詔曰可謂/能持盈守位)帶堪延算(風俗通五月五日續/命縷俗説以益人命)豈㣲(疑作/惟)
臣獨忝在列校不遺華楚成行永願千春而奉聖(梁簡/文帝)
(詩千春誰與樂/惟有妾隨君)緜長共保常期五日以霑恩臣與大將
等無任感激懇悃之至
　　為滎陽公端午謝賜物狀
右中使某至奉宣恩㫖賜臣端午紫衣一副百索一軸
銀器二事大將衣三副并賜臣手詔一通者㐲以五神
定位祝融司長發之功(禮記仲夏之/月其神祝融)六律鈞和(説文十/二律均)
(布節氣故有/六律六均)㽔賔有酬酢之義(禮記仲夏之月律中㽔/賔周語伶州鳩曰㽔賔)
(所以安靖神人/獻酬交酢也)故節推戴禮(大戴禮夏小正云五月初/昏大火中大火者心也心)
(中種黍菽穈時也煑梅為/豆實也蓄蘭為沐浴也)日著漢儀(後漢禮儀志五月/五日朱索五色印)
(為門户飾以/難止惡氣)彼艾人逺具於歲時(荆楚嵗時記五月五/日採艾為人懸門户)
(上以禳/毒氣)角黍近標於風土(風土記仲夏端午烹騖角黍/進筒稯一名角黍一名稯亦)
(作/粽)乃耆舊傳聞之末(晉陳夀傳撰益部耆舊傳十篇公/羊傳所見異辭所聞異辭所傳聞)
(異/辭)亦(一作/是)君親慶賜之原(禮記孟夏之月慶/賜遂行無不欣悦)伏惟皇帝
陛下克協樂章(王子年拾遺記楚懐王常繞山/遊宴各舉四仲之氣以為樂章)允符時
訓(逸周書時訓/觧第五十二)恩(一作/仁)霑近戚惠浹元寮臣守介蠻圻
程遥鳳闕敢希瘴嶠特降乾文輕縞染衣眞金備器海
綃掩麗(博物志鮫人水居出人間賣綃臨/去從主人索器泣而出珠與主人)渠盌藏珍(魏/文)
(帝車渠椀賦車渠玉屬也多纎理縟文生於西國其俗/寶之廣雅車渠石次玉也𤣥中記車渠出天竺國廣志)
(車梁出/大秦國)拜受若驚跪捧如失常衣國僑之紵(左傳吳公/子札聘於)
(鄭見子産如舊相識與/之縞帯子産獻紵衣馬)被服多慚久攜顔氏之瓢(見論/語)
捧持未慣當晝而不假交扇(世説補郗嘉賔三伏之月/詣謝公雖復當風交扇猶)
(沾汗/流離)向日而惟宜飲冰(莊子朝受命而夕/飲冰我其内熱與)况又將以綵
絲縈諸畫軸用禳故炁(風俗通五月五日以五綵絲繫/臂者辟兵及鬼令人不病温)
兼續収齡(見為安/平公狀)爰自㣲臣頗流諸校鞠躬被寵全踰
錫帶之榮(易或錫/之鞶帶)覩物傳輝實動請纓之思(漢書南越/與漢和親)
(乃遣終軍使南越軍自請受長/纓必羇南越王而致之闕下)唯當仰成帝力(列子擊/壤歌曰)
(日出而作日入而息鑿井而飲/耕田而食帝力何有於我哉)麤舉藩條(見為濮/陽公表)誓相
率於明時(韋曜博奕論愛功/惜力以佐明時)庶同登於夀域(見代安/平公傳)臣
與大将等無任望闕感恩抃舞屏營之至
　　為中丞滎陽公赴桂州長樂驛謝敕設狀
右今月某日中使某奉宣進止就長樂驛(薛調劉無雙/傳京兆尹以)
(王仙客為富平/縣尹知長樂驛)賜臣及将吏等設饌者將承藩寄尚忝朝
恩絡驛八珍(周禮凡王之饋珍用八物淳又食醫掌和/王八珍之齊杜甫詩御廚絡驛送八珍)
芬芳九醖(左思蜀都賦芬芳酷烈張衡南都賦酒則九/醖甘醴十旬兼清醪敷徑寸浮蟻若䓑北堂)
(書鈔魏武帝上九醖酒奏云臣故縣令南陽郭芝有九/醖春酒苦難飲增為十釀差甘易飲今謹上獻又張華)
(上巳篇云春醴踰九醖冬清過十旬/成公綏七唱云香旗九醖淵清十旬)臣階縁薄伎(晉外/戚傳)
(論曰階縁外/戚以致顯榮)塵辱脩塗(陶潛詩目/倦脩塗異)揚執㦸之讀書雖無
非聖(漢揚雄傳非聖哲之書不好也解嘲位不過/侍郎東方朔客難官不過侍郎位不過執㦸)董大
中之對策何補清時(漢董仲舒傳武帝即位舉賢良文/學之士前後百數而仲舒以賢良)
(對䇿三對既畢天子以仲舒為江都相中/廢為中大夫李陵答蘇武書策名清時)忽委廉車乍
離閨籍(見為濮/陽公表)誠欣列土實耿辭天然猶食指告祥(左/傳)
(楚人獻黿於鄭靈公公子宋與子家將見子公/之食指動以示子家曰他日我如此必嘗異味)朶頤有
慶(易舎爾靈龜/觀我朶頤)爰於近驛式降貴臣酒自堯罇(孔□子/堯飲千)
(鍾姚崇詩堯罇臨上席斗/王維詩陌上堯罇傾北)饌分殷鼎(一作禹膳説苑湯時/大旱使人持九足鼎)
(祝山川而天大雨楚辭天問曰縁鵠飾玉/注伊尹修飾玉鼎以事湯湯賢之以為相)下霑將校旁
耀路岐(曹攄詩素/絲與路岐)况臣平生本實孤賤懐書奉役久無
黔突之謀(文子墨子/無黔突)入國展儀且懵殽烝之禮(左傳晉/侯使士)
(㑹平王室定王享之原襄公相禮殽烝武子私問其故/王聞之召武子曰季氏而弗聞乎王享有體薦宴有折)
(俎公當享卿當宴王室之禮也疏/切肉為殽乃升於俎故謂之殽烝)飽期滿腹(莊子偃鼠/飲河不過)
(滿/腹)醉更憂心(詩憂心/如醉)終虞負乗之灾(易負且乗/致宼至)無報雲
天之施(易雲上於天需君/子以飲食宴樂)臣與將吏等無任望闕感恩
結戀屏營之至
　　為滎陽公謝賜冬衣狀
右中使某至奉宣恩㫖賜臣冬衣一副大將衣四副兼
賜臣手詔一通者八行帝語(見為安/平公狀)窅降於重霄一襲
天衣(觀佛三昧經今釋迦樹最短若干/天衣而布其上詳為安平公狀)俯迴於窮節(顔/延)
(之詩徂生/入窮節)臣當時準詔給散訖臣叨䝉重寄適控遐陬
地雖五鎮之衝(新書地理志永徽後以廣桂容邕安南/府皆𨽻廣府都督統攝謂之五府節度)
(使名/五管)氣得四時之正每𤣥𡨕應律(見賜/物狀)顓頊司辰(禮記/孟冬)
(之月其/帝顓頊)當二日之鑿冰則殊豳野(詩豳風二之/日鑿冰沖沖)及兩楹
之飛雪無異朔山(鮑昭詩胡風吹朔雪千里度龍山集/君瑶臺上飛舞兩楹間范成大桂海)
(虞衡志靈川興安之間有嚴關朔雪至此輒止大盛則/度關至桂州城下不復南矣北城舊有樓曰雪觀所以)
(夸南/州也)重以賨布少温(晉食貨志南蠻歳令輸布人/一疋小口二丈謂之賨布)蠻緜
乏暖(左思吳都賦鄉貢八蠶之綿善曰劉欣/期交州記云一歲八蠶繭出日南也)方求麗宻
(王褒頌夫荷㫋被毳者/難與道純絲之宻麗)以禦嚴凝(禮記天地嚴凝之氣/始於西南而盛於西)
(北/)豈望司服頒衣(周禮春官/有司服)貴臣傳詔(李陵答蘇武書/徒失貴臣之意)
綾裁飛鵠(晉曹志傳帝賜志鶴/綾袍一領鵠鶴通)絮(一作/素)裛仙蠶(見為安/平公狀)
白分椒壁之光(漢官儀以椒塗室取其温煖晉石崇傳/崇塗屋以椒初學記漢省中皆胡粉塗)
(壁/)紫奪蘭牙之色(鮑昭白紵歌桃/含紅萼蘭紫牙)巳均下將仍逮連營
(並見/表)晏子狐裘故弊何(一作舊/飾故)彰於國儉(禮記晏子一/狐裘三十年)
(曽子曰國奢則示之以/儉國儉則示之以禮)王恭鶴􁑵風流不自於君恩(晉/書)
(王恭披鶴􁑵/涉雪而行)被服有輝負戴無力謹當上宣殊渥下拊
多寒(左傳申公巫臣曰師人多寒王巡三/軍拊而勉之三軍之士皆如挟纊)均大祒於瑯
琊(漢書朱博遷瑯琊太守齊俗舒緩敕功曹官屬多褎/衣大祒不中節度自今掾吏衣皆去地三寸祒音紹)
(袴/也)變無襦於蜀郡(後漢書廉范字叔度建初中為蜀郡/太守百姓歌之曰廉叔度来何暮不)
(禁火民安作昔/無襦今五袴)麤令康泰以塞貪叨(後漢梁冀傳/皆貪叨凶滛)臣與
大將等無任望闕感恩抃舞屏營之至
　　為濮陽公涇原謝冬衣狀(舊書地理志涇原節度/使治涇州管涇原渭武)
　　　(四/川)
右某月日中使某至奉宣聖㫖賜臣及大將兼諸鎮防
秋兵馬等前件敕書手詔并冬衣者臣並巳準詔㫖宣
示給散訖恩極解衣(漢韓信傳漢王解/衣衣我推食食我)榮加降璽戴山
未重(列子大壑中有五山/天帝使巨鼇戴之)負日非暄(列子宋有田夫曝/日於野美之不識)
(廣厦綿纊之屬謂其妻曰吾/負日之暄以獻吾君獲重賞)臣謬領藩垣(詩价人維藩/大師維垣)
適當戎狄唯慿廟算(孫楚書廟勝之/算應變無窮)麤振(一作/展)軍威絶
漠(一作/塞)獵迴幸無警息(史記信陵君傳公子與魏王博/而北境傳舉烽言趙冦至且入)
(界公子止王曰趙王田獵耳非為息/冦也復博如故曹植詩邉城多警)髙烽火過但報平安
(唐六典凡烽候所置大率相去三十里其放烽有一炬/二炬三炬四炬者随賊多少而為差焉新書哥舒翰麾)
(下来告急上不時召見及暮平安火不至上始/懼案鎮戍每日初夜放煙一炬謂之平安火)直以地
勢多隂(漢晁錯傳胡貉之/地積隂之處也)川形稍背三伏常聞於屏箑
(潘岳秋興賦屏/輕箑釋纎絺)九秋尋訝於垂繒(玉臺新詠傅𤣥有歴/九秋篇謝惠連雪賦)
(裸壤/垂繒)代馬蹔嘶(見為河/南表)隴山無葉(漢地理志隴西郡注/應劭曰隴底在其西)
(也/)燕鴻未過(李渉詩南隨/越鳥北燕鴻)涇水先冰(三秦記涇水出开/頭山至髙陵縣而)
(入渭與渭水合流三/百里清濁不相雜)是以每降王臣仍迂御筆(北史彭/城王勰)
(傳帝令勰為露布辭及就尤/類帝文有人見者咸謂御筆)緘封垂露(法書要録漢曹/喜工篆𨽻善懸)
(針垂露/之法)寵錫禦冬(詩我有㫖蓄/亦以禦冬)非玉女裁成(禮記國君/取夫人之)
(辭曰請君之玉女/與寡人共有敝邑)即仙人織出(北史畢衆敬傳獻/仙人文綾一百疋)徒驚
在笥(書惟衣/裳在笥)莫匪(集作/覩)因針(見陳/情表)始顧孱㣲深懼不勝
冠帶旋䝉被服便如能執干戈(見前/表)遍逮軍前厯霑麾
下(漢陳餘傳張耳迺/被其印収其麾下)達喜氣而陳根復秀(汜勝之引古/語土長冒橛)
(陳根可拔/耕者急發)動歡聲而蟄户潛開(禮記仲秋之/月蟄蟲坏户)華楚成行
曳婁塞路(詩子有衣裳/弗曳弗婁)其山南宣歙三道大將等雖久
居炎燠不慣嚴凝亦既更衣皆忘易地賈餘勇而例思
盡敵(左傳齊髙固入晉師曰欲勇者賈余餘勇又先丹/木曰是服也狂夫阻之曰盡敵而反敵可盡乎)
感鴻私而咸願殺身(漢宣元六王傳張/博書願殺身報徳)各限征行不獲
陳謝臣與大將等無任瞻天戀闕感恩屏營之至
　　為中丞滎陽公謝借飛龍馬送至府界狀(箋飛龍/厩名也)
　　　(新書兵志尚乗掌天子之御左右六閑一曰飛/黄二曰吉良三曰龍媒四曰騊駼五曰駃騠六)
　　　(曰天苑緫十二閑為二厩一曰祥麟二曰鳳苑/以繫飼之其後禁中又增置飛龍厩百官志以)
　　　(中官為内/飛龍使)
右中使某奉宣恩㫖以臣赴任時特借飛龍馬一(一作/兩)
疋并鞭轡等送至京兆府界者臣謬奉恩榮出叨廉問
豈期蹇歩(謝瞻詩蹇歩媿無/良說文蹇跛也)深軫皇慈特命内臣俾騰
上駟(史記田忌數與齊公子馳逐重射孫子見其馬足/不甚相逺有上中下輩於是謂田忌曰今以君之)
(下駟與彼上駟取君之上駟與彼中駟取君中駟與/彼下駟既馳三輩而忌一不勝而再勝卒得千金)梁
懸蜀鐙(初學記魏百官各有紫茸題髙橋鞍一具又劉/義㳟啟曰賜臣供御金梁橋鞍制作精巧宜副)
(龍駟九州春秋劉備曰吾常身不離鞍髀肉皆消今不/復騎髀裏肉生日月若馳老将至矣案鐙馬鞍兩旁足)
(所踏/也)几覆吳鞍(公羊傳以鞍為几吳志孫權每田/臘乗馬射虎虎嘗突前攀持馬鞍)每多
曵練之疑(論衡孔子與顔淵俱登魯東山望吳閶門謂/顔淵曰爾何見曰一疋練前有生藍子曰白)
(馬廬/芻也)不假著鞭之力(晉書劉琨聞祖逖被用曰枕/戈待旦常恐祖生先我著鞭)倐踰
秦甸將復周閑(周禮校人掌王馬之政秉馬一/師四圉天子十二閑馬六種)照地迴光
(鮑昭詩鞍/馬光照地)瞻天送影(崔豹古今注秦始皇有七名馬一/曰躡景拾遺記周穆王馭八龍之)
(駿一名越影洞㝠記東/方朔得神馬名曰歩影)長亭欲别未期東道而来(庾信/賦十)
(里五里長亭短亭白帖十里一長亭五里一短亭/漢書郊祀歌曰天馬来厯無草徑千里從東道)雙闕
尚嘶願附北風之思(古詩胡馬/依北風)無任感恩戀闕雪涕屏
營之至
　　為大夫安平公華州進賀皇躬痊復物狀
右臣聞藩方舊徳臣子私懐將稱慶於天朝(後漢朱穆/傳天朝政)
(事一更/其手)必展儀於土貢(書序任/土作貢)伏惟皇帝陛下道苞乾
象(劉琨詩乾象棟/傾坤儀舟覆)徳總坤靈(西都賦據坤/靈之正位)肇自元正載
康福履(詩樂只君子/福履綏之)九廟不忘於繼志兩宫無闕於問
安(禮記文王之為世子朝於王季日三鷄初鳴而衣服曰/至於寢門外問内豎之御者曰今日安否何如内監)
(安文王乃喜及日中又至/亦如之及暮又至亦如之)鼓舞萬靈波濤四國驗推測
則咸知周卜聽祝辭而皆若華封臣坐擁伏熊行驅畫隼
(並見/前表)值一人之有慶(書一人有慶/兆民賴之)當春日之載陽(詩春/日載)
(陽/)心但葵傾(見為濮/陽公表)跡猶匏繫伏蒲之覲謁未果(漢書/史丹)
(直入卧内頓首伏青蒲上應劭曰以/青規地曰青蒲自非皇后不得至此)獻芹之誠懇空深
(列子昔有美芹莖萍子者對鄉豪稱/之鄉豪嘗之哲於口慘於腹衆哂之)況又地邇宸居俗
薰儉徳更無玉帛以率梯航(並見/表)前件石器等(石器未/詳案爾)
(雅西南之美者有華山之金石焉郭註云黄金瓀石之/屬邢疏云瓀石石之次玉者此石器等盖以瓀石為之)
(故曰取諸地/産皆勒工名)瑞匪土硎(家語魯有儉嗇者瓦鬲煑食食/之自謂其美盛之土硎以進孔)
(子/)珍慚甗磬(左傳鞌之役齊侯使賔/媚人賂以紀甗玉磬)並取諸地産皆以
勒工名茯苓茯神等(本草經茯苓一名茯苓神廣志茯/神松汁所作勝茯苓新書地理志)
(華州土貢茯苓茯神唐本草茯苓第一出華山形極麤/大雍州南山亦有不如華山本草注𢎞景曰茯苓白色)
(者補通神而致/靈上品仙藥也)品載仙經(博物志仙傳云松脂入地中/千年化為茯苓葛洪神仙傳)
(秀眉公餌/茯苓得仙)竒標藥録(梁陶𢎞景集本草集有桐君採藥/録説其花葉形色藥對四巻論其)
(佐使/相須)通靈祛疾不惟色若凝脂(詩膚如/凝脂)延夀安神豈是
心如枯木(莊子形固可使如槁木/而心固可使如死灰乎)干冒陳進無任兢惶
云云
　　爲濮陽公陳許舉(一作/請)人自代狀(箋案方鎮表元/和五年罷武昌)
　　　(軍節度使置鄂岳都團練觀察使十三年増領/申州寶厯二年省沔州是其所領實鄂岳申三)
　　　(州也狀云沔水武昌明係鄂岳秦韓戰伐之鄉/周鄭交圻之地則陳許也時崔蠡方除鄂岳觀)
　　　(察而王茂元為陳許節度以鄂岳非當時重地/而已所部陳許乃中原要害恐不勝任故舉崔)
　　　(以自/代)
　　　某官崔蠡(箋舊書李聽傳詔聽兼領魏博節度/使將兵北渡魏人不納其軍大敗殿)
　　　(中侍御史崔蠡彈之新書世系/表崔蠡南祖崔氏𦙍第三子)
右臣伏準某年月日敕内外文武官上後三日舉一人自
代者臣伏見前件官欒郤舊族(左傳叔向曰欒郤/胥原降在皂𨽻)鄒魯
名儒(漢韋賢傳號稱鄒魯大/儒徵為博士給事中)鏡納無私(集作疲世説袁/羊曰何曽見明)
(鏡疲于屢照清/流憚於惠風)山髙不讓(李斯書太山不讓/土壤故能成其大)而又循牆
戒切銘座規深(並見/表)蘭省辭榮(元稹詩並入紅蘭/省注校書所也)竹符
出守漢悲来暮(並見/前)晉有去思(晉謝安傳除吳興太守/在官無當時譽去後為)
(人所/思)晦而轉明(一作彰易明夷君子/以涖衆用晦而明)凂而尤白(見論/語)旣
還綸閣(晉王湛等傳論曰或任華綸閣宻勿於王言閣/初學記中書職掌綸誥前代詞人因謂之綸)復
掌禮闈(任昉王文憲/集出入禮闈)人驚吞鳳之才(西京雜記揚雄著/太𤣥夢吐白鳳)
士切登龍之譽(一作望後漢書李膺字元禮以名聲/自髙士有被其容接者名為登龍門)及
司版籍以副地官(盖曽為户曹周禮秋官司民掌萬民/之數自生齒以上皆書於版又地官)
(大司/徒)北按西羌(葢曾使/吐蕃)孤忠靡失(一作按比罔/差初終靡失)居然國
器(漢韓安國傳天/子以為國器)實暎朝倫(晉庾純傳詔曰宜/加顯黜以肅朝倫)今沔水
無兵(漢地理志注如淳曰北/方人謂漢水謂沔水)武昌非險(新書地理志鄂/州江夏郡治江)
(夏縣案鄂州不治武昌以州本武/昌軍節度使治故舉武昌以為言)用為廉問尚鬱廟謀
(後漢光武紀贊曰明/明廟謀﨣﨣雄斷)臣所部乃秦韓戰伐之鄉周鄭郊
圻之邑軍踰千乗地控三州(謂陳/許)若以代臣必為名將
敢希睿澤曲遂愚衷俾寛竊位之譏(見論/語)冀受(一作/獲)進
賢之賞(漢蕭何傳上曰吾聞進賢受上賞蕭何功最髙/待鄂君乃得明於是因鄂千秋故所食關内侯)
(邑二千戸封/為安平侯)干冒陳薦無任兢越謹録奏聞伏聽敕㫖
　　為懐州刺史舉人自代狀
右臣伏準建中元年正月五日敕内外文武官到任三
日舉一人自代者臣伏見前件官汾陽啟胄(案世系表/王氏出自)
(姬姓周靈王太子晉以直諫廢為庶人其子宗敬為司/徒時人號為王家因以為氏八世孫錯為魏將軍其六)
(世孫翦為秦大將軍生賁賁生離離二子元威元避秦/亂遷於瑯琊後徙臨沂四世孫吉字子陽漢諫大夫始)
(家臯虞後徙臨沂都鄉南仁里生駿字偉山御史大夫/世所謂瑯琊王氏者也錯仕魏為将軍故曰汾陽啟胄)
(詩魏風云彼汾一曲是/其國在汾水之陽也)沙麓遺芳(順宗莊憲皇后王氏/瑯琊人所舉者后族)
(故有斯語漢元后傳昔春秋沙麓崩晉史卜之曰隂為/陽雄土火相乗故有沙麓崩後六百四十五年宜有聖)
(女興其齊田乎今王翁孺徙正直其地日月當之元城/郭東有五麓之虚即沙麓地也後八十年當有貴女興)
(天下/云)佩觿之辰(詩童子/佩觹)平居不戲(後漢公沙穆傳自/為兒童不好戲弄)加
冠已後(禮記曲禮二十曰弱冠冠/義三加彌尊加有成也)出言成章(魏陳思王/植傳植跪)
(曰言出為論下筆成章/顧當面試奈何倩人)本以詩書綽有機斷(晉明帝紀/帝聰明有)
(機/斷)奉隂郭之良躅(集作轍光武郭皇/后光烈隂皇后)御(集作/銜非)馬鄧之明
(一作/成)規(明徳馬皇后/和熹鄧皇后)臣以(一作/與)其祖禰以来蕃宣相接
(詩四國于蕃/四方于宣)雲臺髙議(江淹上建平王書結綬金馬之/庭髙議雲臺之上善曰南宫雲)
(臺/也)同承鐘鼎之餘(韓子先王之賦頌鐘鼎之銘皆畨吾/之跡華山之博也文心雕龍魏顆景)
(鐘孔悝衛鼎/稱伐之類也)麟閣舊圖(漢書宣帝圖功臣霍光/等十一人於麒麟閣)昔著河
山之誓(漢髙惠功臣表封爵之誓曰使黄河如帶泰山/若厲國以永存爰及苖裔  箋案舊書外戚傳)
(王子顔瑯琊臨沂人荘憲皇后之父也祖思敬少從軍/累試太子賔客父難得有勇决善騎射天寳初為河源)
(軍使斬吐蕃贊普王子郎支都傳首京師𤣥宗召見之/賜以錦袍金帶累拜金吾將軍從哥舒翰擊吐蕃収九)
(曲加特進禄山之亂從肅宗幸靈武進収京城又從郭/子儀攻安慶緒於相州累封琅琊郡公英武軍使寶應)
(二年卒贈潞州大都督子顔少從父征役累官金紫光/禄大夫檢校衛尉卿生后而卒順宗内禪以后生憲宗)
(褒贈先代子顔二子重榮用重榮官至福王傅用官至/太子賔客金吾将軍新書王難得傳用字師柔封太原)
(郡公謹畏無過卒贈工部尚書懐/州所舉盖即用之後人今無可考)交深志見年齊道均
今河内名邦覃懐巨郡(書覃懐底績傳覃懐近河地名/疏地理志河内郡有懐縣在河)
(之北盖覃懐二字共為/一地故云近河地名)南蕃鳳闕平分晉鄭之交北控
羊腸方有干戈之役(並見/前)推讓雖循於故事(書推賢讓/能庶官乃)
(和/)薦聞實切於私誠(左傳左師曰小國習之/大國用之敢不薦聞)伏乞聖恩
特允臣志無任感恩推賢之至謹録奏聞伏聽敕㫖
　　爲尚書渤海公舉人自代狀(箋世系表髙氏出自/姜姓齊太公之後髙)
　　　(傒為齊上卿後漢有髙洪者為渤海太守因居/渤海蓨縣故渤海為髙氏之郡望此渤海公不)
　　　(知何人據狀云風采章臺羽儀華囿内史故事/尹正舊儀則其人盖尚書尹京兆者或云計其)
　　　(時當是/髙元裕)
　　　某官周墀(見為汝南/公賀赦表)
右臣伏準某年月日敕内外文武官上後舉一人自代
者伏以商邑為四方之極(詩商邑翼翼/四方之極)咸京乃天下之
樞(戰國策范雎說秦昭王曰韓/魏中國處而天下之樞也)必命英髦以居尹正(漢/書)
(注張晏曰地絶髙平曰京十萬曰兆尹正也通典開元/初改雍州長史為京兆尹緫理衆務凡前代帝王所都)
(皆曰/尹)臣謬䝉抽擢(南史王鎮惡傳因/託風雲並䝉抽擢)素乏材能(漢車千/秋傳千)
(秋無他材/能學術)將何以風采章臺(漢張敞傳敞為京兆時罷/朝㑹過走馬章臺街注孟)
(康曰在/長安中)羽儀華囿(一作省詩鴻漸于陸其羽可/用為儀案華囿即靈囿也)况又分
(英華/作方)營涵(英華/作咸)鄗(當作/鎬)肇建園陵(箋案舊書武宗紀開/成五年八月十七日)
(𦵏文宗於章陵此狀云肇建園陵/則髙除京兆尹當在是年春也)苟推擇之不先(漢韓/信傳)
(家貧無行不/得推擇為吏)則顚覆而斯在前件官莊栗而裕簡嚴而
寛玉無寒温松有霜雪(杜陽雜編日本有玉棋子冬温/夏冷謂之冷暖玉莊子霜雪既)
(降是以知/松栢之茂)頃居内署實事文皇引裾而外朝莫知(魏志/辛毘)
(字佐治帝欲徙冀州士家十萬户實河南毘與朝臣/俱求見帝起入内毘隨而引其裾帝遂奮衣不還)視
草而中言罔漏(晉書羊祐歴事二世典職機要凡謀議/皆焚其草世莫得聞周墀久居内職故)
(云/)洎分符近甸(謂出守/華州)廉印雄藩(謂改鄂岳/觀察使)不徇物以
沽名善推誠而立斷渾(一作/藹)若全器宜乎在庭儻召以
急宣被之眷渥必能明張條目(漢劉向傳/各有條目)峻立隄防(漢/書)
(董仲舒對䇿曰/其隄防完也)肅千里之封畿(西都賦封畿之内厥土/千里卓犖諸夏兼其所)
(有/)總(集作/殷)五都之貨殖(西都賦七相五公與夫州郡之/豪傑五都之貨殖三選七遷充)
(奉陵邑善曰漢書王莽於五都立五均更名洛/陽邯鄲臨淄宛成都五都市長皆為五均司市)軒(英華/作燕)
(非/)臺禹穴(山海經西王母之山有軒轅臺射者不敢西/向畏軒轅之臺漢書司馬遷南遊江淮上㑹)
(稽探禹穴案軒臺/禹穴喻陵寢也)無虧充奉之儀(漢書百官志太祝六/人正九品上掌出納)
(神主祭祀則跪讀祝文卿省牲則循牲告充以授大官奉/禮郎二人從九品上掌君臣服位以奉朝㑹祭祀之禮)
(又公卿巡行諸陵則主/其威儀鼓吹而相其禮)漢苑秦陵(見為濮/陽公表)盡絶椎埋之
黨(史記攻剽椎埋掘冢皆為財用耳徐/廣曰椎殺人而埋之或謂發冢也)特乞俯迴宸斷
用授當仁免今日之叨恩冀他時之上賞(見為濮/陽公狀)干冒
陳薦兢越殊深
　　　某官崔龜從(箋舊書崔龜從字𤣥告清河人元/和十二年擢進士第又登賢良方)
　　　　(正制科及書判拔萃二科釋褐拜右拾遺太/和二年改太常博士龜從長於禮樂精厯代)
　　　　(沿革問無不通累轉考功郎中史館修撰九/年轉司勲郎中知制誥十二月正拜中書舎)
　　　　(人開成初出為華州刺史三年入為户部侍/郎判本司事四年權判吏部尚書銓事大中)
　　　　(四年同平章事兼吏部尚/書六年罷相累厯方鎮卒)
伏以内史故事例帶銀青(通典武帝更名右内史為京/兆尹左内史為左馮翊主爵)
(都尉為右扶風是為三輔/治長安城中銀章青綬)尹正舊儀平揖令僕(謂尚書/令尚書)
(左右僕射晉殷浩傳桓温謂郗超曰浩/有徳有言向使作令僕足以儀刑百揆)必資髦碩方備
次遷(漢田廣明傳功/次遷河南都尉)臣特以鮿儒(漢書沛公曰鮿/生說我距關)猥丁
昌運(顔延之詩復/與昌運并)位崇八座(晉書尚書夏侯駿曰官立/八座正為此時乃獨為駁)
(議晉百官名尚書令尚書僕/射六尚書古為八座尚書)官紹三王(漢王吉傳先是/京兆有趙廣漢)
(張敞王尊王章至駿皆有能名故/京師稱曰前有趙張後有三王)况駕有上僊(莊子千/歲厭世)
(去而上僊乗彼/白雲至於帝鄉)車當晏出(史記范雎傳曰宫車一日晏/駕集解應劭曰天子當晨起)
(早作如方崩殞故稱晏駕韋昭曰凡初崩為晏駕者臣/子之心猶謂宫車當駕而晚出按江淹恨賦一旦魂斷)
(宫車晩出/從韋説也)務煩廐置(漢田横傳至尸鄉廏置臣瓚/曰案廏置謂置馬以傳驛者)役重
津途(傅亮表伊洛榛/蕪津途久廢)儻讓爵之不思(詩受爵不讓/至于巳斯亡)則敗
官而斯疚(見為滎/陽公表)前件官荆岑挺價(王粲登樓賦蔽荆/山之髙岑韓子楚)
(人和氏得玉璞於荆山之中奉而獻之文王文王使玉/人治其璞而得寶盧諶覧古詩趙氏有和璧天下無不)
(傳秦人来求市厥價徒空言善曰/史記云秦昭王願以十五城易璧)赤堇揚鋒(吳越春秋/越王允常)
(以純鈎示薛燭薛燭曰臣聞初造此劔赤/堇之山破而出錫若耶之溪涸而出銅)禀松筠四序
之榮(禮記如竹箭之有筠也如松栢之有心也二者/居天下之大端矣故貫四時而不改柯易葉)包
金石一定之調(沈約宋書調樂金石有一定之聲故造/鐘磬者先律調之然後施之於箱懸)
由中及外自誠而明昨者故鄣利遷(漢地理志丹陽郡/領故鄣縣案縣本)
(秦鄣郡治是曰故鄣唐為廣徳縣屬宣州/今江南廣徳州是也易利用為依遷國)朝臺受律(朝/臺)
(見濮陽公陳情表晉書王渾等傳/論曰二王屬當戎旅受律遄征)隠之清節無媿於投
香(晉書吳隠之隆安中為廣州刺史歸自番禺其妻劉/氏齎沉香一片隠之見之遂投於湖亭之水寰宇記)
(取投石門内水中後人謂/之沉香浦亦謂之投香浦)江革歸資唯聞於單舸(南史/江革)
(除㑹稽郡丞稱職乃除都官尚書將還惟乗臺所給一/舸艚偏欹不得安卧乃於西陵岸取石十餘片以實之)
(其清貧如此案狀語則崔自太和四年判銓之後嘗出/守江東移鎮嶺南史略而不書耳舉代時正在嶺南也)
必能集同軌之㑹(左傳天子七月而𦵏同軌畢至諸侯/五月同盟至大夫三月同位至士踰)
(月外/姻至)奉因山之儀(漢文帝紀贊曰治霸陵皆瓦器不得/以金銀銅錫為飾因其山不起墳)
使桴鼓稀鳴(桴當作枹漢張敞傳敞守京兆尹長安市/偷盜尤多百賈苦之敞捕得數百人盡行)
(法罰由是枹鼓/稀鳴市無偷盜)建瓴流化(漢髙帝紀田肯賀上曰陛下/治秦中地勢便利其以下兵)
(於諸侯譬猶居髙屋之上建瓴水也注如淳曰瓴盛/水瓶也居髙屋之上而播瓴水言其向下之勢易也)伏
乞特迴鳳詔(見為河/東啟)以命龜從成聖朝棫樸之詩(詩序/棫樸)
(文王能/官人也)減㣲臣維鵜之刺(詩維鵜在梁不濡其翼/彼其之子不稱其服)干黷
旒扆(並見/表)伏用兢惶
　　為滎陽公舉王克明等充縣令主簿狀
以前件狀如前伏以臣所部控聨谿洞(北史史萬歲傳/踰嶺越海攻䧟)
(谿洞不/可勝數)叅錯蠻髦(詩如蠻如髦箋蠻南蠻也傳髦西夷/别名武王伐紂其等有八國從焉)
水接重湖(巴陵舊志洞庭湖南連青草西吞赤沙横亘/七八百里因名三湖又謂之重湖重湖者一)
(湖之内南名青草北名/洞庭有沙洲間之也)山當五嶺(見為濮/陽公表)縱有天官注
(集作/恣非)擬(通典光宅元年改吏部/為天官神龍元年復舊)多縁地理幽遐(盧諶詩/身經險)
(阻足蹈/幽遐)或不出上京巳發徒勞之嘆(見代安/平公表)或蹔來屬
邑即聞歸去之辭(晉書陶?著/歸去来辭)既經久而不謀亦柔良
而曷寄(見為安/平公表)臣謬膺亷部慮在曠官(書無曠/庶官)儻旬朔
以無言(見為懐/州表)則賦輿而必闕(左傳羣臣帥賦/輿以為魯衛請)前件官
或膏粱遺胄(顔氏家訓古人云膏粱難整以其為驕奢/自足不能尅勵也南史王曇首傳帝曰並)
(膏粱世徳乃/能屈志戎旅)或英俊下寮(左思詠史詩世胄躡/髙位英俊沈下僚)雖寓遐
陬久從試吏假之銅墨(漢書縣令長皆秦官秩六/百石以上皆銅印墨綬)有意
於鳴琴(吕氏春秋宓子賤為/單父宰鳴琴而治)委以簿書(劉楨詩沈/迷簿領書)不羞
其棲棘(後漢書仇香為主簿人/曰枳棘非鸞鳳所棲)既聞績用(書九載績用/弗成後漢循)
(吏傳論曰斯其績/用之最章章者也)合用甄升一則復逺俗之凋殘一則
輕㣲臣之憂責(漢酈食其等傳/賛曰不受憂責)苟事因請託跡渉貪殘
將有負於斯人豈敢逃於舉主(南史謝莊傳表曰若任/得其才舉主延賞有不)
(稱職宜/及其坐)伏希卑聽(史記子韋謂宋景/公曰天髙聽卑)咸賜即眞(晉劉暾/傳兼御)
(史中丞朝庭/嘉之遂即眞)干冒宸嚴無任兢越
　　為滎陽公桂州舉人自代狀
　　　某官裴俅(箋新書宰相世系表裴肅字中明浙/東觀察使三子儔字次之江西觀察)
　　　　(使休字公美相宣宗/俅字冠儀諫議大夫)
右臣伏準某年某月日敕内外文武官上後舉一人自
代者伏見前件官􁏙鄉茂族(案世系表秦非子之支孫/封􁏙鄉因以為氏今聞喜)
(􁏙城是也六世孫陵當周僖王之時封為解邑君乃去/邑從衣為裴一云晉平公封顓頊之孫鍼於周川之裴)
(中號裴君疑不可辨陵裔孫後漢陽吉平侯茂/三子潜徽輯輯之後號東眷休所出也􁏙音裴)洛下名
生(世說謝安能作/洛下書生詠)處家國以必聞(見論/語)善兄弟而無瘉
(詩不令兄弟交相為瘉弟箋舊書裴休傳/休河内濟源人與兄儔  俅並登進士第)而又南翬輝
彩(詩如翬斯飛箋伊洛而南/素質五色皆備成章曰翬)東箭含筠(爾雅東南之美/者有㑹稽之竹)
(箭焉注㑹稽山名今在/山隂縣南竹箭篠也)身先較藝之場(班固答賔戯婆/娑乎藝術之場)
首出觀光之籍(易觀國之光/利用賔於王)從外府而允稱賢佐(後漢/竇武)
(傳古之明君必須/賢佐以成政道)立中臺而克號清郎(通典唐改尚書/省曰中臺亦曰)
(文昌臺北史袁聿修為尚書郎十年未曾/受升酒之遺尚書邢劭嘗呼聿修為清郎)洎時急昌言
(書禹拜昌/言曰俞)官登大諫(管子臣不如東郭牙/請立以為大諫之官)楊阜常規於
法服(魏志楊阜嘗見明帝著帽被縹綾半褏/問帝曰此於禮何法服也帝黙然不答)陳羣盡削
其封章(魏陳羣傳注魏書羣前後數宻/陳得失每上封章輒削其草)實於不咈之朝
(書先王肇修人/紀從諫弗咈)能守勿欺之㫖(見論/語)臣所部俗分蠻徼
(漢書注東北謂之/塞西南謂之徼)地控越城(水經注湘灕之間陸地廣/百餘歩謂之始安嶠即越)
(城嶠也秦置五嶺之戍是其一焉元和郡縣志/越城嶠在桂州全義縣北五嶺之最西嶺也)藉威略
以靖封隅(晉桓温傳論曰受/寄干城用恢威略)資簡惠而安疲瘵(晉魏舒/傳出為)
(冀州刺史在州三年以簡惠稱/魏略曹植上書曰疲瘵風靡)願迴殊渥以授當仁豈
㣲敬仲之才(管敬仲也管子鮑叔曰施伯之/知夷吾之才必將致魯之政)兼有伯游
之長(左傳晉侯蒐於綿上以治兵使士匄將中軍辭曰/伯游長昔臣習於知伯是以佐之非能賢也請從)
(伯游荀偃將中/軍士匄佐之)俯從牢讓(漢師丹傳上書言復/曾不能牢讓爵位)克免曠
官特冀宸嚴曲垂矜許干冒陳請惶越無任
　　為鹽州刺史奏舉李孚判官狀(新書地理志關内/道鹽州五原郡都)
　　　(督府貞元三年沒吐蕃九年復城之縣二五原/白池案鹽州廢城在今陜西寧夏衛花馬池所)
　　　(北/)
　　　某官李孚(箋案狀云克生公族又云悲其絶籍/又云亦既旋還又云得於諸宗蓋宗)
　　　　(室之子以法謫逺州而遇赦/得還者其事迹於史無可考)
右件官克生公族(詩振振/公族)早履宦途器實幹時(蜀志龎/士元曰)
(立功立事/于時之幹)辨能專對加之夙明韜略(後漢書注太公書/名六韜黄石公紀)
(序黄石者神人也有上略中略下略北/史孫騰等傳論曰戰將兵權暗同韜略)久逐旌旃(周禮/司常)
(掌九旗之物通帛為旃雜帛/為物全羽為旞析羽為旌)頃為知已(晏子春秋越石/父曰士者申乎)
(知/巳)屈從吏議(司馬遷書因為/誣上卒從吏議)許休文之流浪萬里非賖
(蜀志許靖字休文汝南平輿人董卓秉政㑹稽太守王/朗與靖有舊徃保焉孫䇿東渡江走交州以避其難與)
(曹公書曰知足下西迎大駕巡/省西嶽承此休問且悲且喜)王仲宣之播遷三年未
遇(魏志王粲字仲宣山陽髙平人獻帝西遷粲/從至長安以西京擾亂乃之荆州依劉表)儉而不
懟困且能通(晉管寧傳太僕陶丘一等薦/寧曰困而能通遭難必濟)雖何恤於無
家(左傳諺曰心苟無/瑕何恤乎無家)良可悲其絶籍(謂絶其宗/室之屬籍)去歲以
維新之命大洽鴻私亦既旋還合從敘用開成五年十
一月十三日吏曹巳注右威衛倉曹叅軍授官未謝又
䝉挾名除替初云牽復仍迫屢空京口劉生方思鵝炙
(晉劉毅傳江州刺史庾悦曾至京口毅就府東堂與親/故出射悦至射者皆散惟毅留射如故既而悦食鵝毅)
(求其餘悦/又不答)洛陽蘇子已弊貂裘(史記蘇子字季子東周/洛陽人說秦不用黒貂)
(之裘/弊)方今崇唐(集作/帝)堯敦厚之恩(書堯典以親九/族九族既睦)推魏
文榮樂(一作/光榮)之㫖(魏志文帝紀延康元年秋七月甲午/軍次於譙大饗六軍及譙父老百姓)
(于邑東注魏書曰設伎樂百戲令曰先王皆樂其所生/禮不忘其本霸王之邦眞人本出其復譙租税二年三)
(老率民上夀/日夕而罷)豈令棄良材於散地化王孫為(英華作/於非)旅
人臣素乏器能叨膺任使控緑池之要地守清澤之堅
城(緑池清澤當在鹽州境案新書食貨志鹽州五原有/烏池白池瓦池細項池史記正義云鹽州有烏池猶)
(出三色鹽有井鹽畦鹽花鹽此所謂緑池清澤者疑即/其類或云清當作青漢地理志朔方郡朔方縣有青鹽)
(澤在南是也緑池/葢烏池之别名耳)將已宣布威靈(魏略王自手筆令曰/吾前遣使宣布威靈)
彈壓氛祲(淮南子彈壓山川楚語伍舉曰榭不過講軍/實臺不過望氛祲周禮春官眡祲掌十煇之)
(法以觀妖祥辨吉凶一曰祲二曰象三曰䥴四曰監五/曰闇六曰瞢七曰彌八曰叙九曰隮十曰想注祲隂陽)
(氣相侵也案氛祲喻/邉塵左傳楚氛甚惡)苟咨謀失所佐理非材豈惟失此
軍聲兼且傷於朝寄(晉宗室傳論/曰仍荷朝寄)臣深自計孚實當仁
况又得於諸宗且兼通舊諸葛均有因依之分(蜀志諸/葛亮從)
(父𤣥為袁術所署豫章太守𤣥將亮及亮弟均之官㑹/漢朝更選朱皓代𤣥𤣥素與荆州牧劉表有舊徃依之)
龎士元多鍳裁之恩(蜀志龎統字士元性好人倫勤/於長飬每所稱述多過其才)是
故輒黷宸階乞榮賔席使得盡其風力佐彼邉陲錐處
平原之囊必将脫穎(史記平原君謂毛遂曰賢士之䖏/世也譬如錐䖏囊中其末立見遂)
(曰臣今日始處囊中耳若使/臣早處囊中則脱頴而出矣)劔拭華隂之土麤雪幽沈
(晉書張華傳斗牛之間常有紫氣華即補雷煥豐城令/到縣掘獄屋基得雙劔華以華隂土一片致煥煥以拭)
(劔倍以/精明)請依資賜授一官充臣防禦判官干冒宸旒無
任戰越
　　為濮陽公陳許奏韓琮等四人充判官狀
　　　韓琮(新書藝文志韓琮字成/封大中中湖南觀察使)
右件官早中殊科榮推雅度(晉劉曜傳論曰習/以華風温乎雅度)弦柔以
直濟伏而清(並見/祭文)頃佐憲臺且丁家難(並見/表)當喪而齒
未嘗見(禮記髙子臯之執親之喪也泣/血三年未嘗見齒君子以為難)既祥而琴不成
聲(禮記孔子既祥五日彈琴/而不成聲十日而成笙歌)逮此變除(吳孫奮傳注謝/慈撰喪服圖變)
(除行/於世)未䝉抽擢臣頃居鎮守(並見/前)琮巳列賔僚謀之既
臧剛亦不吐(並見/詩)願稽中選榮借外藩伏請依資賜授
憲官充臣節度判官
　　　段環
右件官言思無邪學就有道屢為從事常佐正人(書惟/厥正)
(人既富/方穀)加以富有文辭(左傳非文/辭不為功)精於草𨽻(潘岳楊荆/州誄草𨽻)
(兼/善)㒞而且檢通亦不流(晉嵇紹傳曠而/有檢通而不雜)臣所部稍逺京
都每繁章奏敢兹上請乞以自隨伏請依資賜授憲官
充臣節度掌書記
　　　裴􁑞
右件官魯國名儒􁏙鄉右族松寒更翠(並見/前)馬老不迷
(韓子管仲隰朋從于桓公而伐孤竹春徃冬返迷惑失/道管仲曰老馬之智可用也乃放老馬而隨之遂得道)
臣昔忝鑿(英華作/監非)門(淮南子大將受命巳則設/明衣翦指爪鑿凶門而出)辟為記
室屬辭而宿構無異(禮記屬辭比事春秋教也魏志王/粲善屬文舉筆立成無所改定時)
(人常以/為宿構)論兵而故校多歸(後漢隗嚻傳使王遵持節監/大司馬吳漢留屯於長安遵)
(知嚻必敗滅而與牛邯舊故知其有歸/義意以書喻之邯乃謝士衆歸命洛陽)委(一作/畫)以前籌
(漢書酈食其謀撓楚權勸漢王立六國後/張良曰陛下事去矣臣請借前箸以籌之)見其餘地伏
以前任大理評事巳三十三箇月比於流輩(沈約彈文/玷辱流輩)
(莫斯/為甚)巳是滯淹(左傳楚子使/然丹舉淹滯)伏請特授憲官充臣觀察
支使
　　　夏侯曈
右件官藏器於身(易君子藏器於/身待時而動)為仁由已齊莊難犯
勁挺不摇臣任切循良(一作拊循漢韓信傳信曰/且信非得素拊循士大夫)務繁
稽勾思留仙尉(漢書梅福棄南昌尉入洪崖/山學道九江人以為仙去)以重賔階
(庾信碑下賔/階而顧問)伏請依資改授一官充臣節度巡官以前
件狀如前臣四朝受任(謂穆敬/文武)三鎮叨榮(謂嶺南涇/原陳許)慕
碣石之築宫(史記鄒衍如燕燕王築/碣石宫自親徃師之)廣延儒雅效西河
之擁篲(阮籍奏記子夏處西河上而文侯擁篲善曰吕/氏春秋白圭曰魏文侯師子夏李竒漢書注擁)
(篲為恭也如/今卒持帚也)樂得賢才韓琮等並無所因依不由請託
久諳才地(晉王藴傳藴輒連狀白之曰某人有地某人/有才務存進達各隨其方南史王僧逹傳僧)
(逹自負才地三/年間便望宰相)堪列幕庭伏希殊私盡允誠請謹録奏
聞伏聽敕㫖
　　為安平公兖州奏杜勝等四人充判官狀
　　　杜勝(箋舊書杜黄裳字遵素京兆杜陵人也同/平章事封邠國公卒贈司徒次子勝登進)
　　　(士第大中朝/位給事中)
右件官流慶相門(班固典引發祥流慶史記孟/嘗君傳將門有將相門有相)榮名詞
苑(隋王貞傳儒墨/泉海詞章苑囿)當仁罕讓見義敢為符彩極髙(曹植/七啟)
(符彩/照爛)涯涘難挹(莊子出/於涯涘)臣前任已奏為判官臨事而每
見公方(後漢書第五種天/性疾惡公方不曲)與語而每相𢎞益(任昉行狀/風體所以)
(𢎞/益)今臣寄分團結任切訓齊將奉廟謨實在賔彦伏請
賜守本官充臣團練判官
　　　趙晳(箋舊書王質傳質在宣城辟崔珦劉/蕡裴夷直趙晳為從事皆一代名號)
右件官洛下名生山東舊族(漢賈捐之傳石/顯本山東名族)仁實堪富
天爵極髙妙選文場(漢劉輔傳妙選有徳之世晉羊祐/杜預傳贊曰元凱文場稱為武庫)
亟仕侯國珪璋特逹(禮記珪璋/特達徳也)蘭杜芬馨今臣廉問大
藩澄清列部藉其謨畫共讚朝經(任昉表増一/秩巳黷朝經)伏請賜
守本官充臣觀察判官
　　　李藩(箋藩當作潘本集有彭陽公薨後贈杜二/十七勝李十七潘二君詩宰相世系表李)
　　　(潘山南東道節/度使承之子也)
右件官文囿馳聲(蕭統文選序歴觀/文囿泛覧辭林)賔階擅美口含言
瑞(後漢宦者傳論曰手/握王爵口含天憲)身出禮門(見孟/子)前任巳奏為判
官馭下而和易不流臨事而貞方有執今臣移叅國用
(禮記冡宰/制國用)務切軍需實假平均(後漢宦者傳拜武/威太守平均徭役)以同
計畫伏請賜守本官充臣觀察支使
　　　盧涇
右件官博涉典經(後漢鄧后紀晝修婦業暮誦典經/晉儒林傳論曰擯闕里之典經)該
核流略(後漢班固傳九流七/略之言靡不窮究)自魯壁所壞(漢書藝文志/古文尚書者)
(出孔子壁中景十三王傳魯恭王壞孔子舊宅以廣其/宫於其壁中得古文經傳孔安國尚書序濟南伏生年)
(過九十失其本經以傳授裁二十/餘篇以其上古之書謂之尚書)汲冡之藏(晉束晢傳/大康二年)
(汲郡人不準盜發魏襄王冡或/言安釐王冡得竹書數十車)三篋能知(漢張安世傳/上行幸河東)
(嘗亡書三箧詔問莫/能知惟安世識之)五車盡究(莊子恵子多/方其書五車)加之文采
兼以器能前者為臣屬寮常在州推獄明斷而不容吏
黠哀矜而莫有人寃(後漢明帝紀詔曰人寃/不能理吏黠不能禁)今者團練
之司稽巡是切每(集作/直)思奬敕(集作/效)非敢用情伏請依
資賜授法官充臣部(一作/都)團練巡官以前件狀如前伏
以長人者必以吏分勞逸開幕者亦用士為重輕若不
樹人(史記十年之計樹之以/木百年之計樹之以人)何以報國况臣素無勲效
謬竊寵榮至於賢才敢恡筐篚(新序孫叔敖曰/筐篚之橐簡書)前件官
並推賔彦堪贊藩條伏希殊私盡允誠請謹録奏聞伏
聽敕㫖
　　為滎陽公進賀正銀狀
伏以運當聖日節在王春(杜甫詩王/春度玉墀)近則入金門而排
玉堂(揚雄解嘲歴金門/上玉堂有日矣)歡於上夀(漢叔孫通傳置法酒/諸侍坐殿上皆伏抑)
(首以尊卑/次起上夀)逺則梯重山而浮漲海(謝承後漢書交趾七/郡土獻皆從漲海出)
(入南史扶南國東界即大漲海韓愈/潮州謝上表州南近界漲海連天)務以獻琛(詩憬彼/淮夷来)
(獻其/琛)臣受國恩深守藩地阻明珠大貝(晉書華譚傳譚/曰明珠文貝生)
(於江鬰之濵書大貝鼗鼓在西房/爾雅大貝曰蚢說文蚢大貝也)南異於百蠻(詩因時/百蠻隋)
(南蠻傳序南蠻雜類與華人錯居曰蜒曰獽曰俚曰/獠曰㐌俱無君長隨山洞而居古先所謂百越是也)翠
羽犀皮(周書湯四方獻令正南甌鄧桂國損子産里百/濮九菌請令以珠璣瑇瑁象齒文犀翠羽菌鶴)
(短狗為獻孔晁注/六者南蠻之别名)北殊於三楚(阮籍詠懐詩三楚多秀/士善曰孟康漢書注舊)
(名江陵為南楚吳為東楚彭城為西楚翰曰三/楚謂楚文王都郢昭王都鄀考烈王都夀春)前件銀
出非大冶(莊子大冶鑄金金踊躍曰我且必/為鏌鋣大冶必以為不祥之物)貨在中金
(漢食貨志金有三等黄金為上白金為中赤/金為下孟康曰白金銀也赤金丹陽銅也)敢以元正
式陳方賄(史記孔子世家使/各以其方賄来貢)望闕憶銀臺之峻尚隔(一/作)
(阻/)仙寮(後漢張衡傳思𤣥賦曰聘王母於銀臺兮羞玉/芝以療飢注銀臺仙人所居也郭璞遊仙詩神)
(仙排雲出但/見金銀臺)瞻天仰銀(一作/河)漢之流莫階霄路(白帖天/河謂之)
(銀漢亦/曰銀河)馳心獻祝因物達誠干冒宸嚴不任兢越
　　為滎陽公赴桂州在道進賀端午銀狀
右臣伏以(一作/聞)握丕圖而御物必相見於離(易離也者/明也萬物)
(皆相見南方之卦也聖人南面而/聽天下嚮明而治盖取諸此也)推小正以辨時(見謝/賜物)
(狀/)則盛徳在夏(禮記先立夏三日太史謁之/天子曰某日立夏盛徳在火)故著為令
節稽以舊章通修任土之宜(見前/狀)仰續後天之夀(見賀/老人)
(星見/表)臣方乗傳置未至藩維前件銀巳及中塗實從前
政拜章獻祝雖令尹以告新納賮展儀欲長府之仍舊
謹以前觀察使楊漢公封印進上(新書楊漢公字用乂/虢州𢎞農人累遷户)
(部郎中史館修撰轉司封郎中坐虞卿下除舒/州刺史徙湖亳蘇三州擢桂管浙東觀察使)千春屬
慶億載儲休繫以藩條闕覲丹墀之下(漢書梅福上書/曰願渉赤墀之)
(塗漢官儀漢尚書郎/含香握蘭奔趨丹墀)徵諸貨志且媿白金為中(見上/文)干
冒宸嚴無任兢越
　　為安平公赴兖海在道進賀端午馬狀
右臣伏以浴蘭令節(大戴禮五月五/日蓄蘭為沐浴)採艾嘉辰(見為滎/陽公狀)
百辟合祝於堯年(沈約白紵春歌舜/日堯年歡不極)萬方宜修於禹貢
臣方夙駕之部(詩星言/夙駕)馳傳出關(漢司馬相如傳/馳四乗之傳)欲獻
琛而未識土儀願祝夀而巳悲日逺(並見/前)前件馬伏櫪
斯乆(魏武帝樂府老驥伏櫪志在/千里烈士暮年壯心未已)著鞭亦多(見為中/丞狀)麤
覺柔馴未嘗奔逸雖非龍孫驥子(隋書吐谷渾青海中/有小山其俗至冬輒)
(放牝馬於其上言得龍種本集詩至今青海有龍孫桓/譚新論善相馬者曰薛公得馬惡貌而善走名驥子)
邈一舉以絶塵(莊子顔淵曰夫子歩亦歩趨亦趨夫子/奔軼絶塵而回瞠乎其若後矣又天下)
(馬有成材若䘏若失若喪其/一若是超軼絶塵不知其所)願陪月駟雲螭(顔延之赭/白馬賦稟)
(靈月駟祖雲螭兮春秋考異郵地生月精為馬/漢書漢中星為天駟郭璞遊仙詩雲螭非我駕)慶千嘶
於扈蹕(崔豹古今注秦制出警入蹕謂出/軍者皆警戒入國者皆蹕止也)干冒宸扆無
任兢惕之至
　　為滎陽公進賀冬銀等(等字一作/鍾乳白身)狀
右臣伏以黃鍾應候(禮記仲冬之/月律中黄鍾)白琯舒和(大戴禮舜/以天徳嗣)
(堯西王母米獻白琯後漢律歴志候氣之法殿中候用/玉律十二惟二至乃候晉律歴志舜時西王母獻昭華)
(之琯以玉為之及漢章帝時零陵文學奚景於泠道/舜祠下得白玉琯度以為丈尺相傳謂之漢官尺)近
訪晉儀禮同元日(晉禮儀志魏晉冬至日受方國及百/僚前賀因小㑹其儀亞於獻嵗之日)
遐觀魯史事重朔朝(左傳公既視朔遂登/觀臺以望而書禮也)伏惟皇帝陛
下與天同休如日之盛將融漢道(謝莊月賦淪精而漢/道融善曰融明也)
兼舉周正臣方駕廉車闕稱夀酒心懸土炭空循(一作/思)
太史之書(漢書冬夏至日懸土炭以定隂陽之氣孟康/曰先至三日懸土炭於衡兩端輕重適均冬)
(至日陽氣至則炭輕夏/至日隂氣至則土重)身逺江湖徒積子牟之戀(見為/汝南)
(公/表)苟無納贐曷慶履長(王燭寶典冬至日極南景極長/隂陽日月萬物之始律當黃鍾)
(其管最長故有履長之賀曹慶/植冬至表亞嵗迎祥履長納)前件銀等稟和於天地之
爐(賈誼鵩鳥賦天地為爐兮造化/為工隂陽為炭兮萬物為銅)擢粹於神仙之府(後/漢)
(竇章傳注蓬萊海中神山為仙府幽經秘録並皆/在焉案此為石鍾乳觀下文厠一丸之藥可知)豈為
方賄且自地征(周禮大司徒制天下之地征案新書地/理志嶺南諸州皆貢銀韶連二州貢鍾)
(乳/)對三品之金(書揚州厥貢/惟金三品)庶陪白璧(史記蘇秦傳黄/金千鎰白璧百)
(雙/)厠(一作/擣非)一丸之藥(魏文帝遊仙詩與我/一丸藥光曜有五色)請暎𤣥霜(太/平)
(廣記裴航至藍橋驛見雲英航曰願納厚禮妻之可乎/嫗乃使求玉杵臼杵刀圭藥百日以女妻之超為上仙)
(詩曰𤣥霜𢷬盡見/雲英𤣥霜藥名也)私(一作/乳非)白身等(舊書敬宗紀寶歴二/年詔朝官及方鎮人)
(家不得買私白身王元逵傳段氏進食二千盤并御衣/戰馬公主妝奩及私白身女口等新書宦者傳是時諸)
(道嵗進閹兒號/私白閩嶺最多)雖長在遐鄉而生知望闕比從訓示堪
備指呼冀因物以達誠竊先時而效祝七百年之卜願
過成周(見前/表)八千嵗為春敢徵䝉叟(莊子上古有大椿/者以八千嵗為春)
(八千嵗為秋史記莊子者/䝉人也嘗為䝉漆園吏)干冒陳進兢越無任
　　為滎陽公奏請不敘録將士狀
使當道將士及管内昭賀等州(新書方鎮表桂管開耀/後置經略使領桂梧賀)
(連栁富昭䝉嚴瑗融古/思唐龔十四州治桂州)軍士共二千一百二十六人準
去年五月五日制敘勲階使司去今年四月二十五日
具將士姓名及甲授年月日申省訖右臣當道將士等
逺當戎寄式控遐陬(見前/狀)乗解愠之和寧親矢石(並見/前表)
望拱辰之列(見論/語)實隔煙波近者朝廷奄靖北方惟荒
東道(左傳燭之武見秦伯曰若舎鄭以/為東道主行李之徃来供其困乏)當隂山之哭虜
(謂回鶻漢匈奴傳應侯曰冒頓單于依隂山/治兵器後武帝奪其地匈奴過者未嘗不哭)靡效纎埃
(魏都賦風/無纎埃)及天井之摧凶(謂劉稹漢地理志上黨郡有/天井關今在山西澤州東南)
不横寸草(漢終軍傳軍/無横草之功)徒以皇帝陛下非煙結彩(集作/䕃見)
(為成魏/州表)瀼露流光(詩零露/瀼瀼)向明纔及於鳳樓布澤逺霑
於蠻徼(並見/前)固合同成國慶共稟朝榮伏以當管近無
豐年亦經小水海上有分屯之卒(新書南蠻傳安南桃/林人者居林西原七)
(綰洞首領李由獨主之嵗嵗戍邉李琢之在安南也/奏罷防冬兵六千人謂由獨可當一隊遏蠻之入)邕
南有未返之師(新書地理志邕州朗寧郡屬嶺南道南/蠻傳大中時李琢為安南經畧使苛墨)
(自私以斗鹽易一牛夷人不堪結南詔將段酋遷䧟安/南都䕶府號白衣没命軍南詔發朱弩佉苴三千助守)
歉冗食於居人(後漢劉瑜傳/冗食空宫)困裹糧於戎士(左傳裹糧/坐甲固敵)
(是/求)臣初叨亷問方切拊循(漢淮南王傳/拊循百姓)雖拾級升階(禮/記)
(主人與客讓登主人先登客/從之拾級聚足連歩以上)各思受寵而濡毫執簡(左/傳)
(南史氏執/簡以徃)無以為資仰慮後期敢忘積懼伏見比者諸
道有物力未足者聖恩洪貸(晉徐邈傳邈言于帝曰㑹/稽王奉上純一宜加洪貸)
許且權未敘録(晉劉聰傳或有勲舊/功臣而弗見敘録)竊縁徃例(隋書觀/徳王雄)
(襄表曰臣實面/牆敢縁徃例)冒此上陳伏冀天慈曲垂矜許(晉書慕/容翰傳)
(天慈曲愍梁邵陵王啟/伏願天慈曲垂矜許)臣與將士等無任感激冒昧戰
越之至
　　為楊贊善奏請東都洒埽狀(新書地理志東都隋/置武徳四年廢貞觀)
　　　(六年號洛陽宫顯慶二年曰東都光宅元年曰/神都神龍元年復曰東都天寳元年曰東京上)
　　　(元二年罷京肅宗/元年復為東都)
右臣先臣贈太保某塋在河南縣界(地理志河南/府治河南縣)臣自
終喪紀(左傳齊孝公卒有齊/怨不廢喪紀禮也)便參朝倫三年贊道於宫
庭千里違離於墳墓竊惟令式合許芟除(舊書憲宗紀/元和元年二)
(月詔常參官寒食拜墓在畿南/聽假日徃還他州府奏取進止)追逺興情敢希榮於陸
煜(晉陸煜傳蘇峻平加衛將軍以勲進爵/為公咸和中求歸鄉里拜墳墓因以卒)報恩未死寧
自誓於羲之(晉王羲之傳稱病去郡於父母墓前/自誓朝廷以其誓苦亦不復徵之)伏乞
聖慈特從(一作/允)丹懇
　　為閑廐使奏判官韓勵改名狀(新書百官志聖歴/中置閑厩使以殿)
　　　(中丞監承恩遇者為之分領殿中太僕之事而/專掌輿輦牛馬自是宴游供奉殿中丞監皆不)
　　　(預/聞)
右前件官名與再從叔故媯州叅軍自勵向下一字同
伏以韓自勵頃因宦遊殁於幽朔羈孤未返(謝莊月賦/親懿莫從)
(羈孤/遞進)親黨莫知近始言歸因之合族(禮記合/族以食)雖為子之
道則愼更名於巳孤而諸父之(一作/具)來固難俱諱於其
側(禮記卒哭乃諱/大功小功不諱)伏請改名融謹録奏聞伏聽敕㫖
　
　
　
　
　
　李義山文集箋註巻三
欽定四庫全書
　李義山文集箋註巻四
　　　　　　　　　　監察御史徐樹穀箋
　　　　　　　　　　　山東提學僉事徐炯註
　啟
　　賀相國汝南公啟(箋舊書宣宗紀大中三年三月/已酉兵部侍郎判度支周墀本)
　　　(官平章事周墀傳大中/初汝南男食邑三百户)
某啟日者慶屬中興(漢宣帝紀贊曰功光祖宗業垂後/嗣可謂中興侔徳殷宗周宣矣)
運推常武(詩序常武召穆公羙宣王也有/常徳以立武事因以為戒然)仰窺金版(太/公)
(金匱武王曰/請著金版)遐考瑤圖(見為汝/南公表)順祖之孝思丹青曽閔
(楊子炳若丹青晉羊祐傳主上天縱至孝有曽閔之性/  箋史臣韓愈以順宗居儲位二十年天下隂受其賜)
憲皇之功烈(一作/武力)刀机彭韋(漢項籍傳今人方為刀俎/吾為魚肉魏志文帝詔曰)
(孫權如几上肉鄭語史伯曰彭姓彭祖豕韋諸稽則商/滅之矣注彭祖大彭也豕韋諸稽其後别封也大彭豕)
(韋為商伯其後世失道殷復興而滅之徐陵九錫文驅/馭於韋彭除箋史臣蔣係曰憲宗果能翦削亂階誅除)
(羣盜睿謀英斷近古罕/儔唐室中興章武而已)聖上初九潛泉(泉讀曰淵易乾/初九潛龍勿用)
登三佩契(見賀/赦表)以后稷岐嶷為小慧(詩克岐克嶷/以就口食)故人
莫得知以漢皇雲物為下祥(左傳凡分至啟閉必書雲/物漢髙帝紀吕后曰季所)
(居上常/有雲氣)故神無所豫(箋舊書宣宗紀長慶三年封光王/㑹昌六年三月一日武宗疾篤遺)
(詔即帝位時年三十七帝幼時宫中以為不慧十餘歲/時遇重疾沈綴忽有光輝燭身蹶然而興歴太和㑹昌)
(朝愈事韜晦平居遊宴未嘗有言文宗武宗幸/十六宅宴集强誘其言以為戲劇謂之光叔)洎陟元
后(書帝曰來禹/汝終陟元后)洪惟長君(左傳晉襄公卒靈公少/晉人以難故欲立長君)固必
降非常之人(漢武帝紀詔曰蓋有非/常之功必待非常之人)輔維新之政伏惟
閣下昭回降彩(詩倬彼雲漢/昭回于天)沆瀣融精(楚辭逺游曰餐/六氣而飲沆瀣)
(注沆瀣夜/半氣也)徃執靈鉟(左傳公卜使王黑以靈姑鉟率吉/請斷三尺而用之注靈姑鉟公旗)
(也/)正星辰之分野(周禮保章氏以星土辨九州之地所/封封域皆有分星以觀妖祥左傳伯)
(瑕對晉侯曰日月之㑹是謂辰周語伶州鳩曰歲之所野/在則我有周之分野也初學記周官天星皆有州國分)
(角亢氐兖州房心豫州尾箕幽州斗牽牛婺女揚州虛/危青州營室東壁并州奎婁胃徐州昂畢冀州觜􁎃參)
(益州東井鬼雍州栁七/星張三河翼軫荆州)今調鏤鼎(吳都賦鏤形於夏鼎/王屮頭陀寺碑既鏤)
(文於/鐘鼎)猶日月之得(一作/行)天(易日月得天/而能久照)昔軒后師臣(帝/王)
(世紀黄帝以風后天老五聖為三公其餘知天規紀地/典力牧常先封胡孔甲等或以為師或以為將後漢張)
(衡傳注春秋内事曰黄帝師於風后/漢紀陳元疏曰師臣者帝賔臣者王)成(一作/商)王畏相(書/自)
(成湯咸至於帝乙成王畏相傳從湯至帝乙中間/之王猶保成其王道畏敬輔相之臣不敢為非)殷奉
伊尹則謂之元聖(書聿求元聖/與之戮力)周事吕尚則命為太公
(史記齊世家吕尚以漁釣干周西伯西伯出獵遇太公/于渭之陽與語大悦曰自我先公太公曰當有聖人適)
(周周以興子眞是邪吾太公望子久矣/故號之曰太公望載與俱歸立為師)此王者之所以
尊賢傑而不以為疑也至於姬旦金縢不與燕召同列
(書王有疾弗豫二公曰我其為王穆卜周公曰未可以/戚我先王公乃自以為功史乃冊祝曰以旦代某之身)
(乃納冊於金縢之匱中王翼日乃瘳史記燕召公世家/召公奭與周同姓姓姬氏周武王滅紂封召公於北燕)
仲尼麟史不令游夏措辭(史記魯哀公十四年春狩於/大野獲麟孔子曰吾道不行)
(矣乃因史記作春秋筆則筆削/則削子夏之徒不能贊一辭)甘盤尊舊學之名(書台/小子)
(舊學於/甘盤)夷吾居仲父之位(韓子齊桓公之時晉客至有/司請禮桓公曰告仲父者三)
(而優笑曰易哉為君/一曰仲父二曰仲父)此又賢傑之所以自負其道而不
以為讓也上下交感人祇協從是我后夷姦秉哲之辰
(書在昔殷先哲王廸畏/天顯小民經徳秉哲)寔閣下宰物匡時之日(南史劉/湛弱年)
(便有宰物情常自比管樂晉文六/王傳齊王攸曰吾無匡時之用)清廟係心(一有矣字/詩於穆清)
(廟晉慕容廆/傳係心京師)蒼生延首(一有矣字書帝光天之下至於/海隅蒼生晉謝安傳安石不出)
(如蒼生何曹植/誄延首歎息)允也無間樂哉惟時某早奉輝光(易君/子以)
(剛健篤/實輝光)常蒙咳唾(莊子孔子遊乎緇帷之林有漁父者/下船而来孔子曰幸聞咳唾之音)
牛心致譽(語林王右軍年十一周顗異之時絶重牛/心灸坐客来未啖先割啖右軍乃知名)麈
尾交談(世說補何次道徃丞相許丞相以麈/尾指坐呼何共坐曰来来此是君坐)而契濶十
年(詩死生/契濶)流離萬里(詩流離/之子)扶風歌則劉琨抱(一作/跪非)膝
(劉琨扶風歌/抱膝獨摧藏)白頭吟則鮑昭撫膺(鮑昭白頭吟古来共/如此非君獨撫膺)
重至門闈(班固答賔戲皆/及時君之門闈)空餘皮骨(杜甫詩三年奔走/空皮骨信有人間)
(行路/難)方從初服(見為栁/州表)無補大鈞(漢賈誼傳/大鈞播物)穿履敝衣
正同北郭(北當作東史記東郭先生衣弊履不/完行雪中履有上無下足盡踐地)槁項黄
馘乃(一作/仍)類曹商(莊子宋人有曹商者為宋王使秦反/於宋見莊子曰槁項黄馘者商之所)
(短/也)未知伏謁之期(漢張耳傳李良道逢趙王姊從百/餘騎良望見以為王伏謁道旁)徒
切太平之賀(漢食貨志餘三年食進業曰/登再登曰平三登曰泰平)下情無任抃
舞踴躍之至謹啟
　　謝座主魏相公啟(原注為弟作月箋舊書宣宗紀/大中三年四  魏扶同中書門)
　　　(下平章事六月卒新書世系表扶字相之/本傳弟羲叟亦以進士及第累為賔佐)
羲叟啟伏奉前月二十八日敕㫖授秘書省校書郎知
宗正表疏續奉今月五日敕改換(一作/授)河南府參軍依
前充職者小宗伯之取士(周禮春官小宗/伯中大夫二人)早辱搜揚(桓/温)
(薦譙秀表訪諸/故老搜揚潛逸)大中正之薦賢(魏志延康元年尚書陳/羣以為天朝選用不盡)
(人才乃立九品官人之法州郡皆置中正以定其選/擇州郡之賢有識鍳者為之區别人物第其髙下)又
䝉抽擢未淹旬日(並見/前)再授班資任重本枝(詩本枝/百世)職
齊載筆(禮記史/載筆)方殊王逸惟注(一有/於字)楚辭(後漢文苑傳/王逸字叔師)
(順帝時為侍中/著楚辭章句)有異郝隆但攻(一有/於字)蠻語(世說郝隆為/桓公南蠻叅)
(軍作詩一句云陬隅躍清池蠻名魚為陬隅公問何為/作蠻語隆曰千里投公始得蠻府叅軍那得不作蠻語)
此皆相公事均卵翼(左傳子西曰勝如/卵予翼而長之)勢作風雲(潘岳/誄跨)
(騰風/雲)特於汩没之中(杜甫詩世/儒多汨沒)俯借扶摇之便(見為安/平公表)
孔龜効印未議於酬恩(孔愉别傳愉字敬康初辟中宗/參軍討華軼有功封餘不亭侯)
(愉少時嘗得一龜放於餘不溪中龜中路左顧者數過/及後鑄印而龜左顧更鑄猶如此印師以聞愉悟取佩)
(焉/)楊雀銜環徒聞於報惠(吳均續齊諧記楊寶年九歲/至華隂見一黄雀為螻蟻所)
(困寶取置巾箱中惟食黄花百餘日羽毛成乃飛去夜/夢黃衣童子拜曰我西王母使者實感成濟以白環四)
(枚與寶令君子孫潔白/位登三事當如此環)感忭之至㒺知所裁謹啟
　　謝宗卿啟(原注為/弟作)
羲叟啟伏奉(一作/䝉)奏署知表疏官伏奉前月二十八日
敕㫖授秘書省校書郎續奉今月五日敕改授河南府
叅軍者某少實艱屯(晉杜夷傳髙操/之士有此艱屯)長無才術(集作/運)徒
以與周同姓從魯諸儒(漢叔孫通傳臣願徵魯諸生與/臣弟子共起朝儀同姓見前)
託阮籍之竹林(晉書阮籍嵇康山濤向秀劉/伶王戎阮咸共為竹林之逰)攀郄詵之
桂樹(晉書郄詵對武帝曰臣舉賢良對䇿為天/下第一猶桂林之一枝若荆山之片玉)曲䝉題
目(晉書山濤在典選甄拔人物/各有題目時稱山公啟事)猥被薦聞惟我大朝(王/粲)
(詩晝日/處大朝)克崇宗祏(左傳原繁對曰先君桓/公命我先人典司宗祏)敘文昭武穆
之位(左傳富辰曰管蔡郕霍魯衛毛聃郜雍曹膝/畢原豐郇文之昭也邘晉應韓武之昭也)敦紹
堯纘禹之親(書纘禹舊服班彪王命/論唐據火徳而漢紹之)豈以斯文失於能
者况一蒙旌録(華歆表文皇/帝旌録先賢)再忝恩榮班資將厠於郄
超(晉郗超傳超字嘉賔桓温辟為征西大將軍掾温遷/大司馬又轉為叅軍府中語曰髯叅軍短主簿能令)
(公喜能令公怒超/髯王珣短故也)職業幾踰於孫楚(晉孫楚傳楚字子/荆爽邁不羣缺鄉)
(曲之譽年四十餘/始叅鎮東軍事)感結所至死生以之(左傳苟利社/稷死生以之)即
以今月某日發赴所職登門在近(見為濮/陽公狀)縮地是思(白/帖)
(費長房能縮地/千里聚在目前)惟動肺肝恨無毛羽(即不能奮/飛之意)伏惟特
賜恩詧謹啟
　　為同州張評事(潛/)謝辟并聘錢啟二首(舊書地理/志同州上)
　　　(輔隋馮翊郡在京師東北二百二十五/里同州防禦長春宫使同州刺使領之)
潛啟伏奉榮示伏䝉猥賜奏署今月某日敕㫖授官承
命恐惶(一作/懼)不知所措某文乖綺繡(陸機文賦藻思綺/合清麗芊眠爛若)
(縟繡悽若繁絃初學記范子計然/曰今富者綺繡羅紈素綈氷錦)學乏縑緗(後漢宦者/傳自古書)
(契多編以竹簡其用縑帛者謂之為紙北堂書鈔晉中/興書曰傅𤣥盛書有青縑袠說文緗帛淺黄色也蕭統)
(文選序飛文染翰/則巻盈乎緗帙)負米東郊(家語子路曰昔者由/也為親百里負米)止勤
色飬(荀氏家訓荀顗色/飬烝烝以孝聞)獻書北闕(漢髙帝紀蕭何治未/央宫立東闕北闕師)
(古曰未央殿雖南嚮而上書奏事謁見/之徒皆詣北闕公車司馬亦在北焉)未奉明恩撫京
洛之塵素衣穿穴(陸機詩京洛多風/塵素衣化為緇)訪江湖之路白髪
徘徊(潘岳秋興賦序余春秋三十有三始見二毛又以/太尉掾兼虎賁中郎将寓直於散騎之省髙閣重)
(雲譬猶池魚籠鳥/有江湖山藪之思)大夫榮自山陽(漢地理志河内/郡有山陽縣)來臨
沙苑(水經注洛水東逕沙阜北俗名沙苑元和郡縣志/沙苑在同州馮州縣南十二里其處宜六畜置沙)
(苑/監)固以室盈東箭門咽南金(詩大賂南金晉薛兼傳兼/丹陽人清素有器宇少與)
(同郡紀瞻廣陵閔鴻吳郡顧榮㑹稽賀循齊名號為五/雋初入洛司空見而竒之曰皆南金也顧衆虞潭傳衆)
(吳郡人潭㑹稽人贊曰/顧實南金虞惟東箭)豈謂搜揚乃加孱眇府稱蓮沼
(南史王儉用庾杲之為衛將軍長史蕭勔與儉書曰庾/景行泛緑水依芙蓉何其麗也時以儉府為蓮花池)
慚無倚馬之能(見代彭/陽公表)地號雲門(賈耽十道志㑹稽雲/門有大鼓聲聞百里)
(孫恩斫破有雙鶴飛出遂不鳴後以王獻之宅/五色雲見改為五雲門宋之問詩雲門曽化鶴)竊有化
龍之勢(辛氏三秦記河津一名龍門去長安九百里水/懸絶龜魚之屬莫能上江海大魚薄集龍門下)
(上則化為龍矣不/得上曝鰓水次也)便居帷幄(漢書髙祖曰運籌帷幄之/中决勝千里之外吾不如)
(子/房)遽别蓬蒿(三輔決録張仲蔚扶風人/隱身不仕所居蓬蒿没人)袁生有望於樵
蘇(應璩與曹長思書幸有袁生時/歩玉趾樵蘇不㸑淆談而巳)楚子永辭於籃縷(左/傳)
(若敖蚡冐篳路/籃縷以啟山林)刻諸肌骨知所依歸(書我先王亦/永有依歸)伏惟
特賜鍳察謹啟
　　二
潛啟錢若干伏䝉仁恩賜備行李重非半兩(漢書食貨/志秦并天)
(下銅錢質如周錢文曰半兩重如其文/武帝紀建元五年罷三銖行半兩錢)輕異五銖(漢食/貨志)
(武帝時有司言三銖錢輕輕錢易作姦詐迺更/請郡國鑄五銖錢周郭其質令不可得摩取鋊)子母相
權(周語景王將鑄大錢單穆公曰古者天災降戾於是/乎量資幣權輕重以振救民民患輕則為之作重幣)
(以行之於是乎有母權子而行若不堪重則多/作輕以行之亦不廢重於是乎有子權母而行)飢寒頓
解(後漢書馮異傳光武謂諸將曰昨得公孫/豆粥飢寒俱解西京雜記苦飢寒逐彈丸)細看銅郭
(漢書武帝時民間鑄錢多輕公卿請/令京師鑄官赤仄注赤銅為其郭也)徐憶牙籌(王隠晉/書王戎)
(好治生園田周徧天下翁嫗二/人常以象牙籌晝夜算計家資)雖云(一作/虞)神有魯褒(晉/魯)
(褒傳錢神論曰大哉錢之為體字/曰孔方失之則貧弱得之則富昌)便恐癖如和嶠(語林/杜預)
(道王武子有馬癖和長/輿有錢癖已有左傳癖)辦装無闕(漢劉安傳特/賜辦装錢)通刺有
期(世說禰正平自荆州北遊許都/書一刺懐之漫滅而無所適)感戴之誠(吳朱桓傳/除餘姚長)
(士民感/戴之)不知所喻謹啟
　　為山南薛從事(傑遜/)謝辟啟(箋案山南有東道西/道東道理襄州西道)
　　　(理梁州表云從事梓潼經塗天漢初筵末席披/霧覩天蓋西道也新書方鎮表建中元年升山)
　　　(南西道觀察使為節度使興元元年兼興元尹/増領果閬二州宰相世系表薛保遜字遜之司)
　　　(農卿舊書薛廷老遷給事中開成三年卒子保/遜登進士第位亦至給事中傑當作保無疑)
　　　(摭言載薛保遜好為巨編號金剛杵閽/媪以易脂燭嘗得倍價其人亦非俊物)
傑遜啟今月某日伏䝉辟奏節度掌書記敕下徒有長
裾(鄒陽上吳王書飾固陋之心/則何王之門不可曵長裾乎)曾無綵筆(南史江淹常/夢一丈夫自)
(稱郭璞謂淹曰我有筆在卿處多年可見還淹乃/探懐中得五色筆一以授之爾後為詩絶無妙句)初疑
誤聴久乃知歸感激慚惶不知所喻某受天和氣而鮮
雄才(後漢仲長統傳統謂髙幹/曰君有雄志而無雄才)幸承舊族之華遂竊名
場之價(南史張敷傳於/是名價日重)頃者湮淪孤賤(黄香䟽江/淮孤賤)綿隔
音塵(謝莊月賦美人邁兮音/塵闕隔千里兮共明月)其後從事梓潼(元和郡縣/志梓州射)
(洪縣有梓潼水/與涪江合流)經塗天漢(爾雅注箕斗之間天漢之津/梁漢蕭何傳項羽立沛公為)
(漢王何曰天/漢其稱甚美)初筵末席(詩賔之初筵禮記鄉飲酒義曰/於末席言是席之正非專為飲)
(食也為/行禮也)披霧覩天(王隠晉書樂廣為尚書郎尚書令衛/瓘見而竒之曰此人人之水鏡見之)
(瑩然若披雲霧而覩青天也徐幹中論文王略於渭水/遇太公釣召而與之言載之而歸文王之識也灼然若)
(驅雲而見白日霍然如開霧而覩青天野客叢書今用/披霧覩青天事多指樂廣梁孝元詩還思逄樂廣能令)
(雲霧褰駱賔王詩情披樂廣天是也不知此語巳/先見徐幹中論晉人蓋引此語以贊美樂廣耳)自爾
以來懐恩莫極鄭𤣥之腰腹若掛丹青(後漢書鄭𤣥身/長八尺飲酒一)
(斛秀眉明目/容儀溫偉)崔琰之鬚眉常存夢寐(魏志崔琰聲資髙/暢眉目疎朗鬚長)
(四尺甚有威重朝士瞻望太祖亦敬重焉庾/信碑差有崔琰之鬚眉非無鄭𤣥之腰帶)方思捧持
杖屨(禮記侍坐於君子/君子欠伸撰杖屨)厠列生徒(後漢書馬融為世通/儒教飬諸生常坐髙)
(堂施絳紗帳前授生徒後列女樂/弟子以次相傳鮮有入其室者)豈望便上仙舟(後漢/書郭)
(泰字林宗遊於洛陽始見河南尹李膺膺大竒之由是/名震京師後歸鄉里衣冠諸儒送至河上車數千輛林)
(宗惟與李膺同舟而濟/衆賔望之以為神仙)遽塵蓮府(見為同/州啟)尚書士林圭
臬(陳琳檄文士林憤痛陸倕石闕銘陳圭置臬善曰周/禮土圭之法測土深正日影以求地中又匠人建國)
(求地中置𣙗/以懸視其影)翰苑龜龍(揚雄解嘲執蝘/蜒而笑龜龍)方殿大藩(詩殿/天子)
(之/邦)將求記室是才子懸心之地(晉涼武昭王傳表曰/四海顒顒懸心象魏)詞
人效命之秋(後漢袁紹傳上書曰此/誠愚臣效命之一騐也)豈伊疎蕪(謝朓詩/邑里向)
(疎/蕪)堪此選擢(漢師丹傳尚書郭咸/欽幸得以儒官選擢)思曽顔之供養(禮記/曽子)
(曰參直養者也安能為孝乎後漢清河王慶傳矣/慶垂涕曰生雖不獲供養得終奉祭祀私願足)念陳
阮之才華(魏志太祖並以陳琳阮瑀為司空軍謀/祭酒管記室軍國書檄多琳瑀所作也)自公
及私終榮且忝伏以家室憂繁初解山川跋渉未任(左/傳)
(文公躬擐甲胄跋履/山川詩大夫跋渉)須至季秋方離上國(左傳巫臣始/通吳於上國)
撫躬泣下尚遥郭隗之門(戰國策燕昭王將欲報讐徃/見郭隗對曰王誠博選國中)
(之賢者而朝其門下天下之士必趨/於燕矣今王誠欲致士先從隗始)閉目夢遊巳入孔
融之座(張璠漢記孔融拜大中大夫毎嘆曰/座上客常滿尊中酒不空吾無憂矣)下情無任
攀戀銘鏤之至
　　為川東崔從事(福/)謝辟并聘錢啟二首(舊書地理/志劍南東)
　　　(川節度使治梓州管梓綿劍普榮遂合渝/瀘等州新書世系表崔福字昌逺貟外郎)
福啟伏奉公牒伏䝉辟署觀察巡官某早辱梯媒獲沾
科第吳公之薦賈誼未塞前叨(漢賈誼傳河南守吳公/聞其秀材召置門下文)
(帝聞河南守吳公治平為天下第一徵以為廷尉廷尉/乃言誼年少頗通諸家之書文帝召以為博士南史王)
(㣲傳㣲嘆曰我兄無事而屏廢我何得而叨忝踰分齊/髙帝諸子傳牋曰上蕃首僚於兹再忝河南雌伏自此)
(重/叨)竇融之舉班彪仍當後忝(後漢班彪傳彪避地河西/大將軍竇融以為從事深)
(敬待之接以師友之道及融徴還京師光武問曰所上/章奏誰與參之融對曰皆從事班彪所為因召入見舉)
(司𨽻茂才/拜徐令)仰觀蓮幕俯度桂科卵翼不自(一有/於字)他門(並/見)
(前/)頂踵實非(一有/其字)已物(見孟/子)但齎灰粉(南史茹法亮傳/灰盡粉滅匪朝)
(伊/夕)逺逐旌􁋌雖有命以酬實無言可謝伏惟俯賜鍳諒
　　二
福啟錢若干伏䝉賜備行李竊以白馬從軍(魏龎惪傳/惪親與關)
(帥交戰常乗白馬軍中/謂之白馬將軍皆憚之)青鳧受聘(搜神記南方有蟲/名曰青鳧以母塗)
(錢以子塗貫用錢/貨市旋則自還)磨文難滅(魏志文帝夢磨錢文欲令/滅而更明周宣占之曰此)
(陛下/家事)枝貫知多(枝當作校史記平準書京師之/錢累百鉅萬貫朽而不可校)陸賈方
驗於火花(西京雜記陸賈對樊噲曰/目瞤得酒食燈花得錢財)郭况莫矜於金穴
(後漢書郭况為大鴻臚帝數幸其/第賞賜甚多京師號况家為金穴)感戴之至不任下情
謹啟
　　為河東公謝相國京兆公啟二首(箋舊書栁公綽/傳公綽字起之)
　　　(京兆華原人子仲郢字諭䝉元和十三年進士/擢第咸通初以兵部尚書加金紫光禄大夫河)
　　　(東男食邑三百户俄出為興元尹山南西道節/度使杜悰辟其子珪正在此時故曰謬接藩維)
　　　(久依繩墨杜悰傳悰京兆萬年/人大中初出鎮西川俄復入相)
某啟今月某日得當道萬安驛狀報伏承遣兵馬使陳
朗齎幣帛鞍馬辟召小男者未敢尋盟(左傳諸侯討/貳則有尋盟)遽
兹聞喜(漢武帝紀將幸緱氏至左邑/桐鄉聞南越破以為聞喜縣)遐瞻閽闥恨乏羽
毛伏以自有縉紳(漢書縉紳/先生之徒)誰無交結(吳孫皈傳/善於交結)朋交
不全素諾在古殊多父子同受深知當今罕(一作/未)見豈
期令徳圖於所難男珪曾未成人(箋舊書仲郢三子珪/璧玼珪字鎮方大中)
(五年登進士第/累辟使府尋卒)纔沾下第辨仲謀之菽麥雖則有餘(吳/志)
(孫權字仲謀陳琳檄吳文孫權小子未辨菽/麥善曰左傳周子有兄而無慧不能辨菽麥)况安石之
芝蘭竊將不可(晉謝安傳安謂兄子𤣥曰子弟亦何豫/人事而欲使其佳𤣥曰譬如芝蘭玉樹)
(欲使其生/於庭階耳)忽依大府(漢郅都傳旁十餘/郡畏都如大府)便厠英僚(任昉/表英)
(俊下僚不可/限以位貌)東吳之咍恐自此始(左思吳都賦東吳王/孫辴然而咍善曰楚)
(人謂相/笑為咍)西園之讌未知如何(曹植公讌詩清夜遊/西園飛蓋相追隨)此皆
相公以某謬接藩維(謂興元與/劍南接壤)久依繩墨克降由衷之
信(左傳信不由/中質無益也)將酬事大之心不然則安得拔(一作/収)童
子於舞雩(見論/語)禮諸生於白社(晉書董京與隴西計吏/俱至洛陽逍遥吟咏常)
(宿白/社中)身枝雙慶(禮記身也者/親之枝也)城府知歸(後漢逸民傳龎/公者南郡襄陽)
(人也居峴山之/南未嘗入城府)感激恩光丁寧教誡永言銘鏤尚昧端
倪(莊子反覆終/始不知端倪)伏候簡書来至敝邑則專請張覿評事
奉啟狀申陳慕義無窮(鄒陽上梁王書行合/於志而慕義無窮也)措辭莫盡
攀附惶戰(集作/戢)不能究陳謹啟
　　二
某啟伏奉榮示伏䝉辟署某第二子前鄉貢進士珪充
攝劍南西川安撫巡官并賜公牒舉者某去月得楊侍
御(一作/郎)書題㣲傳風㫖(漢嚴助傳令助諭/意風㫖於南越)初如吉夢(周/禮)
(春官占夢季冬聘王夢獻/吉夢於王王拜而受之)終謂戲談(詩不敢/戲談)非不尋思
(傅亮表臣/伏尋思)莫得端緒(漢宣元六王傳既/開端緒願卒成之)今乃竟詢仲𦙍
果降嘉招(潘岳詩弱/冠沗嘉招)伸紙發緘(吳質答東阿王書發函/伸紙是何文采之巨麗)
(而慰喻之/綢繆乎)悸魂流汗(漢書田延年傳霍光舉手撫心曰/使我至今病悸師古曰悸心動也)
(楊敞傳敞驚懼不/知所言汗出洽背)何者某頃居班列(蜀費詩傳/論其班列)巳奉陶
甄口裏雌黄(劉峻廣絶交論雌黄出其唇吻晉陽秋王/衍能言於意有不安者輒更易之號口中)
(雌/黄)屢加雕煥(謝惠連詩丹/青屢雕煥)胷中雲夢(相如子虚賦吞/若雲夢者八九)
(於其胷中/曾不蔕芥)過沭涵濡掀之以順風(荀子吾嘗順風而/呼聲非加疾而聞)
(者彰君子生非異/也善假於物也)暖之以愛日(左傳賈季曰趙衰冬/日之日也趙盾夏日)
(之日也注冬日/可愛夏日可畏)兹辰議報不在他門昨叨列土田(左/傳)
(分之土/田倍敦)謬分旗蓋(吳志陳紀曰舊記黄/旗紫蓋運在東南)適當東道(見/為)
(滎陽/公狀)獲事西鄰(易東鄰殺牛不/如西鄰之禴祭)豈望信在言前榮流
意外坤維接畛(張協詩大/火流坤維)何酬上相之知(晉宣五王/傳占曰不)
(利上/相)坎卦成名遂報中男之喜(易坎再索而得/男故謂之中男)且渠
譽乖郄桂名媿謝蘭(並見/前)未學周南召南纔得一
科一第縱解問絹(晉陽秋胡質為荆州子威自荆/州徃省問之質賜威絹一疋威)
(跪曰大人清髙於何得此質曰是我/俸禄之餘故以為汝糧耳威受而去)不能負薪(禮/記)
(問庶人之子幼/曰未能負薪也)将何以與先生並行從大夫之後
(見論/語)仰承帷幄佇雜簪纓(徐陵為貞陽侯/書朝服簪纓)况襟帶
禺同(李尤函谷山銘函谷險要襟帶咽喉漢地/理志越嶲郡青蛉縣禺同山有金馬碧雞)咽
喉巴濮(左傳巴濮楚/鄧吾南土也)求於安撫(隋衛立傳詔/立安撫關中)必也機
謀深慮異時莫副虛佇然竊尋史傳所載語父子之間
雖石苞獨異石崇(晉石崇傳父苞臨終分財物與諸子/獨不與崇其母以為言苞曰此兒雖)
(小後自/能得)而山濤不知山簡(晉山簡傳簡性温雅有父風/年二十餘濤不之知也簡嘆)
(曰吾年幾三十而/不為家公所知)亦豈敢(一作/安)保其孱陋遽遣退藏(易/退)
(藏於/宻)但當授以一經(漢韋賢傳遺子黄金/滿籯不如教子一經)訓之大杖(帝/王)
(世紀舜能和諧大/杖則避小杖則受)庶將寡過以謝明恩染翰銜情(謝惠/連詩)
(朋来當/染翰)封牋寫抱小人多事拜台席以猶賖童子何知
(左傳范文子曰國之存/亡天也童子何知焉)上賔階而在即瞻望閽闥死生
以之伏惟深賜鍳信謹啟
　　為栁珪謝京兆公啟三首
某啓散兵馬使陳朗至伏奉榮示兼奉公牒伏䝉召署
攝成都府叅軍充安撫巡官者師襄鼓缶(論語擊磬襄/家語孔子學)
(琴於師襄子襄子曰吾雖擊磬/為官然能於琴易不鼓缶而歌)或近翫人(書翫人/喪徳)和氏
搜珉(韓子楚人卞和得玉璞於荆山獻厲王王使玉人/相之曰石也刖右足及武王即位獻之刖左足文)
(王即位和乃抱其璞而哭於荆山王/使玉人治之得寶玉名曰和氏之璧)能無驚物(箋師襄/和氏以)
(比杜悰言師襄善磬乃降而擊缶和氏辨玉乃混取珉以/石喻辟巳非其人也淮南子云窮鄉之社扣瓮鼓缶自)
(為樂試為之擊建鼔撞巨鐘始知瓮缶之足羞也/珉石之美者似玉而非記曰君子貴玉而賤珉)跪受
髙命莫知所裁某藏豹不堅(劉向列女傳陶答子妻曰/妾聞南山有𤣥豹霧雨七)
(日不下食者何也欲以澤其衣/毛而成其文章故藏以逺害)雕龍未巧(史記談天/衍雕龍奭)徒
承庭訓(北史皇甫績傳績嘆曰/我無庭訓養於外氏)遂厠人曹比衛家之一
兒(世說衛洗馬天韻標令論者以為出王眉子平子武/子之右時人為之語曰諸王三子不如衛家一兒)
天懸鵬鷃(莊子鵬背若泰山翼若垂天之雲斥鷃笑/之曰我翺翔蓬蒿之間此小大之辨也)望
鄴中之七子(文選謝靈運有擬魏太子鄴中集詩八首/魏文帝典論今之文人魯國孔融廣陵陳)
(琳山陽王粲北海徐幹陳留阮瑀汝南應瑒東/平劉楨斯七子者於學無所遺於辭無所假)風逸馬
牛(左傳齊侯伐楚楚子使與師言君處北海寡人處南/海惟是風馬牛不相及也注牛馬風逸蓋末界之㣲)
(事/)已忝決科(揚雄法言或人啞爾/笑曰須以發策決科)敢思筮仕(見代僕/射表)伏
惟相公以仁義禮智信為基構用温良恭儉讓為藩維
堯時則業貫䕫龍殷代則道符尹說入秉文教(書三百/里揆文)
(教二百里/奮武衛)出曜兵權(晉儒林傳論曰當/塗草創深務兵權)揮神鋒而劍合
隂陽(吳越春秋干將造劍二枚陽曰干/將而作龜文隂曰莫邪而漫理)述雅誥而筆開
造化(李賀詩筆補/造化天無功)況天有井絡(河圖括地象岷山之精/上為井絡帝以建昌神)
(以㑹/福)地稱坤維(見為河/東公啟)控三巴百濮之雄(常璩華陽國/志獻帝初平)
(元年征東中郎將趙頴建議分巴為三郡頴欲得巴舊/名故白益州牧劉璋以墊江以上為巴郡江南龎羲為)
(太守治安漢以江州至臨江為永寧郡朐忍至魚復為/固陵郡建安六年魚復蹇𦙍白璋爭巴名璋乃改永寧)
(為巴郡以固陵為巴東郡徙羲為巴西太守是為三巴/左思蜀都賦於東則左綿巴中百濮所充劉逵曰濮夷)
(也傳云麇人率百濮/今巴中七姓有濮也)帶南詔西山之險(新書南蠻傳夷/語王為詔其先)
(渠帥有六自號六詔曰䝉巂詔越析詔浪穹詔邆晱詔/施浪詔䝉舎詔兵将不能相君蜀諸葛亮討定之䝉舎)
(詔在諸部南故稱南詔髙適傳西山三城列戍民疲於/役適上書論之案西山即雪山又名雪嶺在成都西正)
(控吐/蕃)人稱奥府(焦氏易林江河/淮海天之奥府)帝謂殊藩(晉四夷傳論/曰髙節不羣)
(亦殊藩/之秀也)固巳(一作/以)廣集英豪用資參佐(晉王浚傳參/佐皆内敘)玳
簪珠履(史記春申君傳趙使欲夸楚為玳瑁/簪春申君客皆躡珠履以見趙使)緑水紅蓮(見/為)
(同州/啟)成籍籍於淮山(漢書劉屈氂傳上怒曰事籍籍如/此何謂秘也王逸楚辭序漢淮南)
(王安好士八公之徒分/造詩賦或稱大山小山)致憧憧於燕路(易憧憧徃来朋/從爾思庾信碑)
(樂毅羈旅/猶思燕路)若某者徒将慕藺(漢司馬相如傳少時名犬/子既學慕藺相如之為人)
(也更名/相如)何足望回(見論/語)又安敢(一作/可)拂其塵埃(漢王吉/傳朝則)
(冒霧露晝/則披塵竢)加以冠履(漢匡衡傳衡免冠徒跣待/罪天子使謁者詔衡冠履)伏思相
公直以大人頃居班列獲奉恩私(後漢馮異傳上書曰/充備行伍過䝉恩私)
羅照乗於驪淵(史記梁惠王謂齊宣王曰寡人有徑寸/之珠照車前後各十二乗者十枚莊子)
(河上有家貧窮者其子沒淵得千金之珠其父/曰夫珠必在驪龍頷下子得之必遭其睡也)覬歸昌
於鳳穴(韓詩外傳鳳舉曰上翔集鳴曰歸昌張協七命/采竒律於歸昌山海經丹穴之山有鳥名曰鳳)
(凰/)未見其可處之不疑曾不見木朽石頑(見論語韓愈/詩我心安得)
(如石/頑)雕鐫莫就(魏都賦木無雕鎪史記龜/策傳鑴石拌􁄺傳賣於市)榆瞑豆重(嵇/康)
(飬生論豆令人/重榆令人瞑)性分難移古人所以有以榮為憂(晉羊/祜傳)
(讓表曰夙夜戰/慄以榮為憂)受恩如敵(按左傳臾駢曰前志有之曰/敵惠敵怨不有後嗣注敵猶)
(對也語/蓋本此)斯言之作珪也有焉今月六日辰時輒奉辟書
具聞晨省(禮記凡為人子之禮冬/温而夏凊昏定而晨省)仰承嚴㫖(南史袁昂/傳循復嚴)
(㫖若臨/萬仭)便定行期而又内奮弟兄外誘交友傅翼類虎
(汲冡周書無虎傳翼/将飛入宫擇人而食)生角如麟(漢郊祀志郊雍獲一角/獸若麃然有司曰陛下)
(肅祗郊祀上帝報享/錫一角獸盖麟云)事誠實於顯榮勢莫知其報效但
須旬日方拜旌旄當洗心為齋(莊子仲尼曰唯道/集虚虚者心齋也)延頸
以望(荀子小人莫/不延頸舉踵)持千尋之建木(吕氏春秋北人之南/建木之下日中無影)
(蓋天地/之中也)想像瓌姿(宋玉神女賦/瓌姿偉能)周萬頃之澄波(後漢黄/憲傳憲)
(字叔度郭林宗曰叔度汪汪若千頃/波澄之不清淆之不濁不可量也)比量曠度(夏侯湛/東方朔)
(畫贊逺/心曠度)戴恩揣已投(一作/授)命依仁(後漢臧洪傳書曰臧/洪投命於君親論語)
(依於仁集解依倚也仁/者功施於人故可依)神之聽之(語見/詩)百生如一謹啟
　　二
某啟伏䝉榮示賜及前件衣服段及束絹等謹依處分
捧受訖伏以大人自處通班(徐陵讓表洪私/過誤寘以通班)彌修儉德
田園惟恐蕪没(陶潛歸去来辭歸去來/兮田園将蕪胡不歸)子弟不免飢寒
(南史蕭惠基傳子洽位南徐州中從事清/身率職饋遺一無所受妻子不免飢寒)去歲(一作/春)成
名(易善不積不/足以成名)首春(一作/秋)歸覲(箋大中五年珪登進士/第此云去歳成名首春)
(歸覲則西川之/辟乃六年事也)雖才非張載未刋劍閣之銘(晉書張載/字孟陽父)
(収蜀郡太守載博學有文章太康初至蜀省父經劍閣/著銘以作誡益州刺史張敏見而竒之乃表上其文武)
(帝遣鐫之於劍閣山焉明一統志大劍山在保寜府劍/州北二十五里峭壁中斷兩崖相嶔如門之闢如劍之)
(植故又名/劍門山)而志慕胡威敢問荆州之絹(見為河/東公啟)豈意(一/作)
(謂/)相公復以簡書召署筐篚加恩古者贖百里奚纔持
五羖(見為滎/陽公狀)誚程不識猶惜一錢(漢灌夫傳平生毁/程不識不直一錢)况
某碌碌無竒(史記平原君傳毛遂招十九人曰公相與/歃此血於堂下公等碌碌所謂因人成事)
(者/也)容容(一作/庸庸)自守(後漢左雄傳/容容多厚福)敢邀厚幣(漢曹參傳聞/膠西有蓋公)
(善治黄老言使/人厚幣請之)來自雄藩品目難名珍纎可玩(魏志常/道鄉公)
(詔曰方寳纎/珍歡以效意)仰李膺之徳尚未登門(見為濮/陽公狀)讀戴聖之
書(一作/經)已驚潤屋(漢儒林傳后蒼說禮數萬言號曰后/氏曲臺記授梁戴徳戴聖慶普由是)
(禮有大小戴慶氏之學隋經籍志戴徳刪繁重合為八/十五篇戴聖又刪為四十六篇禮記大學曰富潤屋)
下情無任戴荷悚懼之至謹啟
　　三
某啟伏奉榮示令將前件馬及行官延接者某將仕大
藩苦無逺道得䝉恩禮曲賜優崇(北史袁充傳賞賜/優崇儕輩莫之比)扶
以武夫濟之良馬經過燕館(謂碣石宮見/為濮陽公狀)將耀於鳴騶
(孔稚圭北山移文鳴/騶入谷注言徴車也)夢寐梁園(西京雜記梁孝王好宫/室苑囿之樂築兔園園)
(有雁池池間有鶴洲鳬渚謝惠連雪賦梁王不恱遊於/兔園迺置㫖酒命賔友召諸生延枚叟相如末至居客)
(之/右)只思於飛控(控與鞚通馬勒也鮑昭/擬古詩飛鞚越平陸)感佩之至不任
下情謹啟
　　獻河東公啟二首(箋舊書文苑傳商隠為徐州掌狐/書記府罷入朝復以文章干令)
　　　(綯乃補太學博士㑹河南尹栁仲郢鎮東蜀辟/為節度判官檢校工部郎中大中末仲郢坐專)
　　　(殺左遷商隠廢罷/還鄭州未幾病卒)
商隠啟伏奉手筆猥賜奏署某少而孱懦(一作/繭)長則艱
屯有志為文無時(一作/資)就學雖雜賦八首或庶於馬遷
(漢藝文志司/馬遷賦八篇)而讀書五車逺慚於惠子(見為安/平公狀)契濶湖
嶺淒涼路岐(湖謂洞庭嶺謂五嶺也商隠佐鄭亞幕於/桂州及亞坐李徳裕黨貶循州刺史商隠)
(仍隨亞在/嶺表故云)罕遇心知(李陵答蘇武書人/之相知貴相知心)多逢皮相(論衡/延陵)
(季子出遊路有遺金呼薪者曰取/彼地金来薪者曰子皮相之士也)昔魯人以仲尼為佞
(見論/語)淮隂以韓信為怯(漢韓信傳衆辱信曰能死刺我/不能出跨下信俯出跨下一市)
(皆笑信/以為怯)聖哲且猶如此尋常安能免乎(一作/矣)是以艮背
却行(易艮其背不獲其身/行其庭不見其人)冰心自處(鮑昭樂府清如玉/壺冰王昌齡詩一)
(片冰心/在玉壺)羅含蘭菊(晉羅含傳含致仕還家堦庭/忽蘭菊叢生以為徳行之感)仲蔚蓬
蒿(見為州/同啟)見芳艸則怨王孫之不歸(集作遊劉安招隠/士王孫遊兮不歸)
(春艸生/兮萋萋)撫髙松則嘆大夫之虚位(漢官儀秦始皇上封/泰山風雨暴至休於)
(松下因封其樹為五大夫漢/書注五大夫秦第九爵名)不可終否(易物不可/以終否)屬於
髙明伏惟尚書春日同和(見前/狀)秋霜共烈(孫楚書志/厲秋霜)叔
子則九代清德(晉羊祐傳祐字叔子奉山南城人世/吏二千石至祐九世並以清德聞)稚
春則七葉素儒(晉書汜毓傳毓字稚春濟北盧人也奕/世素儒敦睦九族客居青州逮毓七世)
(時人號其家兒無常父衣無常主世箋舊書栁公綽理/家甚嚴子弟克禀家訓言家法者  稱栁氏仲郢有父)
(風動修禮法牛僧儒嘆曰/非積習名教安能及此)君子立言永為周禮(左傳韓/宣子觀)
(書於太史氏見易象與魯/春秋曰周禮盡在魯矣)正人得位長作歲星(漢東方/朔傳正)
(諫似直東方朔别傳朔嘗言能知朔者惟太王公耳朔/卒後武帝召太王公問之曰爾知東方朔乎曰不知公)
(何所能曰頗善星歴帝問諸星具在否曰具在獨不見/歲星十八年今復見爾帝嘆曰東方朔在朕旁十八年)
(而不知是歲星/哉慘然不樂)今者初涉將壇始敷賔席射洪(一作/江)奥
壤潼水名都(新書地理志劍南道梓州梓潼郡治射洪/縣案東川節度治梓州兼領刺史明一統)
(志梓潼水在潼川州鹽亭縣南源出劍州隂平縣竇圖/山流經緜州入縣界下白馬河入涪江舊書地理志縷)
(灘東六里有射/江語訛為洪)俗擅繁華(西都賦窈/窕繁華)地多材雋(晉慕容/廆傳以)
(文章才雋/任居樞要)指巴西則民皆譙秀(桓温薦譙元彦表巴西/譙秀植操貞固抱徳肥)
(遯杜門絶迹不面偽庭善曰孫盛晉陽秋云譙秀字元/彦巴西人譙周孫性清静不交於俗李雄盜蜀安車徴)
(秀秀不應/躬耕山藪)訪臨卭則客有相如(漢書司馬相如素與臨/卭令王吉相善吉曰長)
(卿久宦遊不遂而困來過我於是相如徃舎都亭臨卭/令繆為恭敬富人卓王孫程鄭乃相謂曰令有貴客為)
(具召之/并召令)舉纎繳以下冥鴻(列子蒲且子之弋弱弓纎繳/乗風振之連雙鶬於青雲之)
(際史記楚世家云楚人有好以弱弓/微繳加歸雁之上者冥鴻見前表)執定鏡而求西子
(劉勰新論鏡形如杯以照西施鏡縱則面/長鏡横則面廣非西施貌易所照變也)惟所指命便
為丹青若某者又安可炫露短才(陸機豪士賦運短/才而易聖哲所難)叨
塵記室鹽車欵段徒逢伯樂而鳴(戰國策驥服鹽車而/上大行負轅不能上)
(伯樂遭之下車攀而哭之於是仰而鳴欣伯樂之知巳/也後漢馬援傳乗下澤車御欵段馬注欵猶緩也言形)
(段遲/緩也)土鼓迂疎恐致文侯之卧(禮記禮運曰禮之初蕢/桴而土鼓樂記魏文侯)
(曰吾端冕而聽/古樂則惟恐卧)承命知忝撫懐自驚終無喻蜀之能(集/作)
(心非漢司馬相如傳唐䝉使略通夜郎僰中發巴蜀吏/卒千人郡又多為發轉漕萬餘人用軍興法誅其渠率)
(上聞之遣相如責唐䝉等/因喻告巴蜀民以非上意)但誓依劉之願(見為鹽/州狀)未獲
謁謝下情無任感激攀戀之至謹啟
　　二
某啟伏䝉示及賜錢三十五萬以備行李謹依榮示捧
領訖伏以古来良材必有禮幣一束芻皆堪貺美(詩生/芻一)
(束其人/如玉)五羖皮未曰輕齎(見為滎/陽公狀)况某跡忝諸生名非
前哲(左傳賴前/哲以免也)尚遥玉帳(抱朴子兵在太乙玉帳之中/不可攻也漢藝文志兵家有)
(玉帳經/一巻)巳賚金錢訪蜀郡之卜人懸之莫竭(漢王貢兩/龔傳蜀有)
(嚴君平卜筮於成都市裁日閲數人得/百錢足以自飬則閉肆下簾而授老子)遇河間之姹女
數且難窮(見為安/平公狀)未草檄以愈風(見為濮/陽公表)不執鞭而獲
富(見論/語)敢將潤屋且以騰􁁵(並見/前)戴荷之誠寄喻無地
　　上尚書范陽公啟三首(箋舊書盧簡辭范陽人弟/𢎞正大中三年檢校户部)
　　　(尚書出為徐州刺史武寧軍節度使徐泗濠/觀察等使本傳𢎞正鎮徐州又從為掌書記)
某啟仰䝉仁恩俯賜手筆將虚右席以召下材(漢儒林/傳其不)
(事學若下材及不/能通一藝輒罷之)承命恐懼(一作/惶)不知所措某幸承舊
族蚤預儒林鄴下詞人夙䝉推奬洛陽才子濫被交遊
(潘岳西征賦賈/生洛陽之才子)而時亨命屯道泰身否成名踰於一紀
旅宦過於十年(箋開成二年丁已商隠登進士第至/大中三年已巳應徐州辟凡十三歳)恩
舊彫零路岐悽愴(阮籍詩悽/愴傷我心)薦禰衡之表空出人間(孔/融)
(薦禰衡表使衡/立朝必有可觀)嘲揚子之書僅盈天下(揚雄解嘲序人/有嘲雄以𤣥之)
(尚白而雄解/之號曰解嘲)去年逺從桂海(謂桂州江淹雜體/詩文軫薄桂海)来返玉
京(靈寶本元經自𤣥都玉京以下有三十六天雲笈七/籖三洞經曰𤣥都上有九曲崚􁴤鳳臺瓊房玉室處)
(於九天之上玉京之陽李白詩手把芙/蓉朝玉京儲光羲詩余亦翺翔歸玉京)無文通半頃之
田(江淹與交友論隠書望在五畝之宅半頃/之田鳥赴簷上水匝階下梁書淹字文通)乏元亮數
間之屋(陶潛歸園田居詩方宅十餘亮/畝艸屋八九間晉書潛字元)隘傭蝸舎(魏志注/臣松之)
(案魏略云焦先及楊沛並作𤓰牛廬止其中以爲𤓰當/作蝸蝸牛螺蟲之有角者也俗或呼為黄犢先等作圜)
(舎形如蝸牛蔽故謂之蝸牛廬莊子有國於蝸之左角/者曰觸氏國於右角者曰蠻氏時相與争地而戰伏尸)
(數萬逐北旬有五日/而後反謂此物也)危託燕巢(左傳吳公子札宿於戚/聞鐘聲焉曰夫子之在)
(此也猶燕之/巢於幕上)春畹將遊則蕙蘭絶徑(離騷余既滋蘭之/九畹兮又樹蕙之)
(百/畝)秋庭欲掃則霜露沾衣(漢伍被傳今臣亦將見宫中/生荆棘露霑衣也謝莊月賦)
(佳期可以還/㣲霜霑人衣)免調天官獲昇甸壤(謂京兆奏/署掾曹)歸惟却掃
(後漢馮衍傳衍字敬通京兆杜陵人為司𨽻從事西歸/故郡閉門自保不敢復與親故通江淹恨賦敬通見抵)
(罷歸田里閉關/却掃塞門不仕)出則卑趨仰燕路以長懐望梁園而結
慮(見為栁珪啟𢎞箋本傳大中三年入朝京兆尹盧𢎞/正奏署掾曹令典牋奏明年令狐綯作相商隠屢啟)
(陳情綯/不之省)尚書道光士範(魏鄧艾傳讀故太丘長陳寔碑/文言文為世範行為士則艾遂)
(自名範/字士則)徳冠名宗(見下/文)愷悌之化既流(詩豈弟君子/遐不作人)鎮
静之功方懋(晉劉毅傳疏曰欲/敦風俗静鎮百姓)竊思上國投技(一作/刺)東
都及門惟交抵掌之談(戰國策蘇秦與李兊抵/掌而談說文抵側擊也)遂辱知
心之契載維浮泛頻(一作/頗)渉光隂(並見/前)豈期咫尺之書
(史記廣武君曰奉/一介咫尺之書)終訪蓬蒿之宅(見為同/州啟)感義増氣(袁/宏)
(三國名臣贊/序懦夫増氣)懐仁識歸(禮記君子有禮/故物無不懐仁)便當焚遊趙之
簦(史記平原君傳虞卿躡/蹻擔簦説趙孝成王)毁入秦之屩(戰國策蘇秦去/秦而歸贏縢履)
(蹻/)束書投筆仰副嘉招(並見/前)謁謝未閒下情無任感戀
之至謹啟
　　二
某啟某猥以謏聞(禮記足以謏聞不足/以動衆謏思了反)仰承嘉命(後漢/周燮)
(傳閔仲叔恨曰始/䝉嘉命且喜且懼)處囊引喻未施下客之能(見為鹽/州狀)在
握稱珍遂忝上卿之列(禮記儒有席上/之珍以待聘)循揣斯久兢惶
不任况尚書學總百家(淮南子百家異/説各有所出)術窮三略(李康/運命)
(論張良受黄石之/符誦三略之説)文鋒筆力(庾信詩四照起文鋒南史/杜子偉傳徐勉嘗見其文)
(重其有/筆力)抉揚馬之懸門(左傳偪陽人啟門諸侯之士門/焉縣門發聊人紇抉之以出門)
(者縣與懸同文心雕龍陳/思稱揚馬之作趣幽㫖深)劍氣弓聲(任昉宣徳皇后令/劍氣凌雲而屈跡)
(於萬夫之下隋長孫晟傳突厥/大畏之聞其弓聲謂為霹靂)割韓彭之右地(漢匈奴/傳郅支)
(單于引其衆西/欲攻定右地)永言賔畫宜在民宗(任昉王儉集序/莫不北面人宗)豈
意非才旋䝉過聽末至居右既乏相如之譽(見為栁/珪啟)後
來在上終興汲黯之嗟(漢汲黯傳見上言曰陛下用/羣臣如積薪耳彼來者居上)手
足分榮(後漢袁譚傳王修/曰兄弟者手足也)里閭交慶行吟花幕(即蓮幕/見前啟)
卧想金臺(寰宇記燕昭王金臺在/易州易縣東南三十里)未離紫陌之塵(水經/注漳)
(水北逕祭陌西田融以為紫陌趙建武十一年造紫陌/浮橋於水上即此處案紫陌謂長安之道路如賈至早)
(朝亦曰銀燭朝天紫陌長/盖借用其事非必泥鄴中)已夢清淮之月(書海岱及淮/惟徐州李頎)
(詩清淮奉/使千餘里)依仁佩德白首知歸(潘岳金谷集詩投分/寄石友白首同所歸)伏
惟俯賜恩察謹啟
　　三
某啟絹若干右特䝉仁恩賜備行李謹依數捧領訖嘉
命猥臨厚賚仍及捉襟見肘免類於前哲(莊子曾子居/衛捉襟而肘)
(見/)裂裳裹踵無取於昔人(淮南子楚將攻宋墨子聞之/自宋趨而徃一日一夜足重)
(繭而不休息裂裳/裹之至郢見楚王)感佩私恩不知所喻謹啟
　　為白從事上陳許李尚書啟(李尚書乃/李執方)
某啟伏奉公牒辟署節度巡官兼伏奉榮示賜及疋帛
等才異當仁事從非望(漢息夫躬傳/欲求非望)拜受失度跪捧難
勝(魏略太子與鍾繇書曰/寶玦初至捧匣跪發)某符彩無竒(見為安/平公狀)局量有
限(晉禇裒傳祖/䂮有局量)徒以杜林外氏學富文華(後漢杜林傳/林字伯山家)
(既多書又外氏張竦父子喜/文采林從竦受學時稱通儒)謝朗舉宗皆親儒墨(南史/謝晦)
(傳據子朗字長度位東陽太守論曰/謝氏自晉以降雅道相傳可謂徳門)齠年有志(大戴禮/男八歲)
(而齠女七歲而齔韓詩外傳男子八月生齒八歲而齠/齒女子七月生齒七歲而齔齒釋名齔洗也毁洗故齒)
(更生新也案毁齒男曰齠女曰齔然周禮云未/齔者不為奴則齔亦男女可通齠音迢齔音襯)壯嵗無
名(禮記三十/曰壯有室)瞻遺構以自驚(見為懷/州表)奉成書而未遂(漢/司)
(馬遷書父談且卒執遷手而泣曰余固周室之太史也/汝復為太史則續我祖矣遷俯首流涕曰小子不敏請)
(悉論先人所次舊聞弗敢/缺庾信賦受成書之顧託)重以零丁屬釁(李宻陳情表/零丁孤苦)
息類非蕃決稚圭之甲(一作/射)科(漢匡衡傳衡字稚圭射/策甲科以不應令除為)
(太常/掌故)則行有違離之苦效敬通之却掃則坐無供飬之
資徘徊盛時(並見/前)鬱抑衷懇(司馬遷書是以/抑鬱而與誰語)敢思聘召
忽賜降臨尚書分戚天家(後漢曹節傳車馬/服玩擬於天家)揚輝王國
(詩思皇多士/生此王國)攻文而丹青讓巧(見為山/南啟)論兵而鉤觡慙
能(方言鉤宋楚陳魏之間謂之鹿觡或謂之鉤格自關/而西謂之鉤案鉤謂曲兵也觡説文骨角之名唐末)
(鄭傳守歙州設鹿/角以禦黄巢是也)頃者言自執金(後漢百官志執金吾/一人中二千石胡廣)
(曰衛尉巡行宫中則金吾徼/於外相為表裏以擒討姦猾)雄推受賑(左傳戎/有受賑)河橋三
壘(見為懐/州表)當弟子之輿尸(易長子帥師/弟子輿尸)易水一城(水經/易水)
(出涿郡故安/縣閻鄉西山)值將軍之下世(鮑昭樂府將軍既下世部/曲亦罕存  箋新書大中)
(三年四月幽州盧龍軍節度使張仲武/卒其子直方自稱留後四年八月軍亂)功深式遏道著
綏和中間衛朔拒君邢洺起亂(春秋莊公六年春王正/月王人子突救衛夏六)
(月衛侯朔入于衛左傳衛侯入放公子黔牟於周公羊/傳衛侯朔何以名絶曷為絶之犯命也注犯天子命尤)
(重案諸侯伐衛納朔而王使子突救之意即定黔牟不/欲使朔得入而朔竟入衛逐黔牟是無王命也故曰拒)
(君兼箋邢洺二州昭義節度使/所  領也此謂劉稹拒命作亂)紀侯去國汾晉挺災(左/傳)
(紀侯大去其國違齊難也太箋汾水晉水皆/在太原界中此謂楊弁逐  原節度使李石)語其巢穴
之間(晉梁武昭王/傳慿守巢穴)在我封鄰之側而又潛調逺轡(晉/孫)
(楚傳遺孫皓書/曰長轡逺御)宻運良籌輕敵殘人(後漢賈復傳光武/大驚曰所以不令)
(賈復别將者/為其輕敵也)則勇於不敢伐謀持重(漢趙充國傳上兵/伐謀其次伐交)
則令在必行今者趙北變風(後漢公孫瓚傳前此有童/謡曰燕南垂趙北際中央)
(不合大如礪唯有此中可避世/瓚自以為易地當之遂徙鎮焉)淮南受賜(伏滔正淮論/淮南者三代)
(揚州之分也當春秋時吳楚陳/蔡之輿地戰國之末楚全有之)戎麾始至(徐陵為貞陽/侯書将恐戎)
(麾便濟/江表)賔驛初開(漢書鄭當時常置驛馬長安/諸郊請謝賔客夜以繼日)固合大
選英髦以充僚屬豈期恩(集作/思)慮遂及孱㣲賁帛豐盈
寓圭重復慈親喜問孀姊號驚姓名遂列於羣英簪笏
遽(一作/再)光於單緒感深肌骨戴重丘山未伸投刺(一作/刺股)
之誠(後漢童恢傳楊賜被劾/當免椽屬悉投刺去)已定糜軀之誓(盧諶詩序/意氣之間)
(糜軀不悔注楚辭/云子胥諫而糜軀)伏以久將棲托(世說謝公與王右軍/書曰敬和棲托好佳)
兼議扶迎(晉虞預傳雖/無扶迎之勳)更渉旬時方遂行李漆園之蝶
濫入莊周之夢(莊子昔莊周夢為蝴蝶栩栩然蝶也史/記莊子者䝉人也名周常為䝉漆園吏)
竹林之虱永依中散之身(晉書嵇康拜中散大夫與山/巨源絶交書曰性復多蝨把)
(搔無/已)蓮幕含誠金臺結想(並見/前)瞻仰恩顧伏撓精魂(郭/璞)
(江賦挺異/人乎精魂)謹奉啟陳謝謹啟
　　為桂州盧副使(戡/)謝聘錢啟
戡啟錢若干伏蒙賜備行李謹依數捧領訖多若鑿山
(見為李貽孫啟山或作井風俗通魏郡龎儉因亂失父/時儉三四歲母繦抱轉客廬中鑿井得錢十餘萬遂巨)
(富/)積如别藏(漢書張安世以父子封侯在位太盛乃避/不受禄詔都内别藏張氏無名錢百萬之)
(數/)兩(一作/丙是)科擢第未全染於桂香(漢書儒林傳平帝時/歲課博士弟子甲科)
(四十人為郎乙科三十人為太子舎人丙科四人補文/學掌故匡衡傳數射䇿不中至九乃中丙科通典明經)
(雖有甲乙丙丁四科自武/德以來唯有丙丁第而巳)盛府從知却自驚於銅臭(後/漢)
(崔寔傳寔從子烈時因𫝊母入錢五百萬得/為司徒問其子鈞何如曰論者嫌其銅臭)禮於是重
富而可求既不憂貧惟思報德(見論/語)伏惟俯鍳微懇謹
啟
　　謝河東公和詩啓
商隠啟某前因假(一作/暇)日(離騷聊假日以媮樂晉令急/假者五日一急一歲中以六)
(十日/為限)出次西溪既惜斜陽聊裁短什(西溪在東川義山/佐桞仲郢幕集中)
(西溪詩頗多仲郢所和乃悵望西溪水六韻/有引放翁筆記華州鄭縣之西溪亭者誤也)蓋以徘徊
勝境(南史梁宗室𫝊暎為呉興/太守勝境名山多所尋履)顧慕佳辰為芳艸以怨
王孫(見獻/啟)借美人以喻君子(離騷恐美人之遲慕張衡/四愁詩序屈原以美人為)
(君/子)思將玳瑁(漢書注瑇瑁如龜其甲相覆/而生若甲然甲上有斑文)為逸少装書
(晉書王羲之字逸少/善𨽻書為古今之冠)願把珊瑚(本草珊瑚似玉紅潤生/海底磐石上一嵗黄三)
(嵗赤海人先作鐵網沈水底貫中/而生絞網出之過時不取則腐)與徐陵架筆(陳徐陵/傳陵字)
(孝穆世祖髙宗之世國/家有大手筆皆陵草之)斐然而作(魏文帝書德璉常/斐然有述作之意)曾
無足觀不知誰何仰達尊重(文儷/作覧)果煩屬和(宋玉對楚/王問客有)
(歌於郢中者其始曰下里巴人國中屬而和者數千人/歌陽春白雪朝日魚離含商吐角絶節赴曲國中唱而)
(和之者不過數人蓋/其曲彌髙其和彌寡)彌復兢(一作/驚)惶某曽讀隋書見楊
越公(隋楊素傳素字處道𢎞農/華隂人平陳封越國公)地處親賢才兼文武毎
舒繡錦必播管絃當時與之握手言情披襟得侣者惟
薛道衡一人而已(隋書楊素傳素善屬文工草𨽻性疎/而辯髙下在心朝臣之内頗推髙熲)
(敬牛𢎞厚接薛道衡視蘇威蔑如也嘗以五言詩七百/字贈道衡詞氣宏拔風韻秀上為一時盛作有集十巻)
(薛道衡傳道衡字𤣥卿河東汾隂人毎至構文必隠坐/空齋蹋壁而卧聞户外有人便怒其沈思如此髙熲楊)
(素雅相推重聲名/籍甚無兢一時)及觀其唱和乃數百篇力鈞聲同德
鄰義比彼若陳葛天氏之舞(吕氏春秋葛天氏之樂三/人操牛尾投足以歌八闋)
(一曰載民二曰𤣥鳥三曰遂物四曰奮穀五曰敬天常/六曰建帝功七曰依地德八曰總萬物之極是為廣樂)
(司馬相如賦聽葛天氏之樂張/揖曰葛天氏三皇時君號也)此乃引穆天子之歌(穆/天)
(子傳祭公飲天子酒乃歌問天之詩天子命歌南山有/􁁊乃紹宴樂又北風雨雪有凍人天子作詩三章以哀)
(民曰我徂/黄竹云云)彼若言太華三峰(初學記華山記云頂上方/七里有三峰直上晴霽可)
(覩/)此必曰潯陽九派(漢地理志廬江郡尋陽縣禹貢九/江在南皆東合為九江應劭曰江)
(自潯陽分為九郭璞/江賦流九派乎潯陽)神功古迹皆應物無疲(隋劉曠傳/毎以誠恕)
(應/物)地理人名亦爭承不闕(左傳子/産爭承)後來酬唱罕繼聲塵
(南史劉峻傳自序云余/聲塵寂寞世不知我)常以斯風望於哲匠(殷浩詩哲/匠感蕭晨)
豈知今日屬在所天(左傳箴尹克黄曰君天也陸機表/不敢上訴所天善曰何休墨守云)
(君者臣/之天也)坐席行衣(史記滑稽傳時坐席中酒酣襄陽/記荀令君至人家三日坐席猶香)分
為七覆(左傳邲之戰士季使鞏朔韓穿/帥七覆於敖前故上軍不敗)煙花魚鳥置作
五衡(未詳衡一作衝案通典太公對武王曰可為四衝/陣太平御覧引諸葛亮軍令云連衝陣狹而厚是)
(衝乃陣名也五衡疑即五陳左傳昭元年晋中行穆子/禦狄於太原毁車崇卒為五陳以相離兩於前伍於後)
(專為右角參為左角偏為前拒是謂五陳此聨盖與七/覆同用左傳事改陣為衝諧聲病耳有四衝則亦可言)
(五衝/也)詎能狎晉之盟(左傳楚人曰晉楚狎主諸/侯之盟也久矣豈專在晉)實見取
鄫之易(左傳取鄫言易也莒亂著丘公/立而不撫鄫鄫叛而来故曰取)不以釁鼓(左傳/呉子)
(使其弟蹶由犒師楚/人執之将以釁鼔)惠莫大焉恐懼交縈(一作欣/榮非)投措
無地來日専冀謁謝伏惟鑒察謹啟
　　獻侍郎鉅鹿公啟(即魏/扶也)
某啟今月某日舎弟新及第進士羲叟處㐲見侍郎所
制春闈於榜後寄呈在朝同年兼簡新及第諸先輩五
言四韻詩一首(李肇國史補互相推敬謂/之先輩有司謂之座主)夫𤣥黄備采
(一作/綵)者繡之用(周禮考工記曰/五色備謂之繡)清越為樂者玉之竒(禮/記)
(叩之其聲清/越以長樂也)固以慮合𤣥機(見為河/南表)運清俗累(髙𫝊傳/德威讃)
(曰早祛/俗累)陟降於四始之際(詩序風小雅大/雅頌是謂四始)優游於六藝
(一作/義)之中(漢劉歆傳歆集六藝羣書種别為七略詩序/詩有六義焉一曰風二曰賦三曰比四曰興)
(五曰雅/六曰頌)竊計前時承榮内署(漢孔光傳徙光為帝太傅/位四輔給事中領宿衛供)
(養行内署門户/省服御食物)栢臺侍宴(北堂書鈔漢武帝元封三年/作栢梁臺詔羣臣能為七言)
(詩者乃/得上坐)熊舘從畋(見為汝/南公表)式以風騷(鍾嶸詩品取效/風騷便可多得)仰
陪天籟(荘子子游曰敢問天籟子綦曰/夫吹萬不同而使其自已也)動沛中之舊宅
(一作老是漢髙帝紀上令兒皆和習之曰遊子悲/故鄉吾雖都關中萬歳之後吾魂魄猶思樂沛)駭汾
水之佳人(漢武帝秋風辭蘭有秀兮菊有芳懐佳人兮/不能忘泛樓船兮濟汾河横中流兮揚素波)
非首義於論思(見前/表)實終篇於潤色(見論/語)光傳樂録(新/書)
(藝文志釋智匠古/今樂録十三巻)道煥詩家(漢藝文志右歌/詩二十八家)況屬詞之
工(禮記比/事屬辭)言志為最(書詩/言志)自魯毛兆軌(漢書藝文志詩/經二十八巻魯)
(齊韓三家應劭曰申公作魯詩后蒼作濟詩韓嬰作/韓詩儒林傳毛公趙人也治詩為河間獻王博士)蘇
李揚聲(庾信趙國公集序蘇武李陵生於/别離之世文選有蘇李贈答詩)代有遺音(禮/記)
(一唱而三嘆/有遺音者矣)時無絶響(成公綏嘯賦曲/既終而絶響)雖古今異制而
律吕同歸(後漢律厯志聲有/清濁協以律吕)我朝以来此道尤盛皆䧟
於偏巧(荘子巧/言偏辭)罕或兼材(魏志崔琰等傳評曰/自非兼才疇克備諸)枕石潄
流(世説孫子荆年少時欲隠語王武子當枕石潄流誤/曰潄石枕流王曰流可枕石可潄乎孫曰所以枕流)
(欲洗其耳所以/潄石欲礪其齒)則尚於枯槁寂寥之句(後漢黨錮傳論/曰遂乃榮華丘)
(壑甘足/枯槁)攀鱗附翼(後漢書耿純進曰天下士大夫從大/王於矢石之間者其計固望攀龍鱗)
(附鳯翼以/成其志耳)則先於驕奢艷佚之篇(魏志阮籍/才藻艷逸)推李杜則
怨刺居多(新書文藝傳杜甫少與/李白齊名時號李杜)效沈宋則綺靡為甚
(文藝傳及宋之問沈佺期又加/靡麗陸機文賦詩縁情而綺靡)至於秉無私之刀尺(郭/泰)
(機詩衣工秉刀尺晉李含/傳母令騰得妄弄刀尺)立莫測之門牆(楊子在夷貊/則引之在門)
(牆則/麾之)自非託於降神(詩維嶽降神/生甫及申)安可定夫衆製伏惟
閤下比其餘力廓此大中足使同僚(詩我雖異事及爾/同僚左傳同官為)
(僚/)盡懷愽我不知學者誰可起予(見論/語)某比興非工顓
䝉有素(漢揚雄傳天降/生民倥侗顓䝉)然早聞長者之論(漢張釋之傳/絳侯東陽侯)
(稱為長者此兩人/言事曽不能出口)夙託詞人之末(漢藝文志詩人之賦/麗以則詞人之賦麗)
(以淫辭/與詞同)淹翔下位欣託知音抃賀(一作/贄)之誠翰墨無寄
況乎仲氏實預諸生榮沾洙泗之風(禮記曽子曰啇吾/與汝事夫子於洙)
(泗之間任昉行/状𢎞洙泗之風)髙列偃商之風(漢儒林傳包/商偃之文學)仰惟厚德
願沐餘輝輒罄鄙詞上攀清唱(謝靈運詩六/引緩清唱)聞郢中之
白雪媿列千人(見謝河/東公啟)比齊日之黄門慙非八米(集作/斗米)
(非隋盧思道傳齊天保中以司空行參軍兼員外散騎/侍郎直中書省文宣帝崩當朝文士共作挽歌十首擇)
(其善者用之魏収等不過一二首思道獨有八篇故時/人稱為八米盧郎初學記齊職儀曰黄門侍郎與散騎)
(常侍並清華世謂之黄散西齋藂説關中歳以六米七/米八米為上中下言在榖取八米取數之多也困學記)
(聞八米盧郎或謂米當為采徐鍇云八/米以稻喻之言十稻之中得八粒米也)干冒尊重伏用
兢惶其詩五言四首謹封如右(一作/别)
　　為舉人獻韓郎中(琮/)啟
某啟某少承嚴訓早學古文非聖之書未嘗關慮(見為/中丞)
(狀/)論都之賦頗亦留神(後漢杜篤傳光武欲建都洛邑/篤以關中先帝舊京不宜改營)
(洛邑作論/都賦奏之)徒以不授(一作/受)綵毫(見為山/南啟)未吞瑞鳥(幽明/録桂)
(陽羅君章晝寢夢得一鳥五色雜耀不似人間/物夢中因取呑之遂勤學讀九經以清才稱)馳名江
左陸機莫及於才多(晉書陸機天才秀逸辭藻宏麗張/華嘗謂之曰人之為文長恨才少)
(而子更/患其多)擅譽鄴中王粲終聞於體弱(魏文帝與呉質書/仲宣獨自善於辭)
(賦惜其體弱不足起其文/至於所善古人無以逺過)上下羣士差池累年(詩燕燕/于飛差)
(池其羽箋謂/張舒其尾翼)頃者輒露疎蕪不思狂簡(見論/語)捧爝火以
干日御動已光銷(荘子堯譲天下於許由曰日月出矣/而爝火不息其於光也不亦難乎廣)
(雅日御/曰羲和)抱布鼓以詣雷門忽然聲寢(漢王尊傳尊曰毋/持布鼓過雷門注)
(師古曰㑹稽城門有大/鼔越擊此鼓聲聞洛陽)不謂郎中搜材路廣(南史謝荘/傳於時搜)
(才路/狹)登客門寛望犬附書(述異記陸機有犬曰黄耳機/至洛中久無家問戲語犬曰)
(汝能齎書取消息否因以筒盛書/繋其頸犬南走達家得答馳還)冀雞談易(幽冥録兖/州刺史宋)
(處宗沛國人也常愛一長鳴鷄為置牕間後雞作人語/與處宗論極有𤣥㫖終日不輟處宗由此學業大集案)
(魏晉諸人以老易並稱/皆謂之𤣥𤣥即易也)特垂題目曲賜丹青(並見/前)旋屬
滎嶓從行(書豫州滎波既豬本作滎/播或作滎嶓即滎澤也)神州視膳(史記鄒/衍傳中)
(國名曰赤縣神州左/傳太子朝夕視君膳)同孟陽之覲蜀(見為栁/珪啟)比孝若之
歸齊(晉書夏侯湛字孝若譙國譙人也祖威魏兖州刺/史父荘淮南太守湛㓜有盛才文章最富善構新)
(詞案湛東方朔畫贊序朔平原厭次人建安中分厭次/以為博陵郡故又為郡人大人来守此國僕自京都言)
(歸定省覩先生之縣邑想先生之髙風注此國謂樂陵也歸/父為樂陵太守史傳不載漢地理志平原郡屬青州故曰)
(齊/也)雖佩恩私竟乖陳謝光隂荏苒(見代僕/射表)誠抱勤拳今此秋
期(詩秋以/為期)遂有天幸(漢霍去病傳/軍亦有天幸)更奉禰衡之刺(見為同/州啟)敢
無鬷蔑之言(左傳昔叔向適鄭鬷蔑惡欲觀叔向從使之收噐/者而徃立於堂下一言而善叔向將飲酒聞之曰)
(必鬷蔑也下/執其手以上)某在京多時自夏有疾失外郡薦名之限
俯神臯試士之期(西京賦實惟地/之奥區神臯)物情既集於宗師(漢/藝)
(文志儒家者流宗師仲/尼以重其言注宗尊也)公選果歸於令季懐材者皆云
道泰抱噐者自謂時来以卞和為玉人無不収之瓊玖
(詩報之以瓊玖卞/和見為栁珪啟)得蹇修為媒氏無不嫁之娉婷(離騷/吾令)
(豐隆椉雲兮求虙妃之所在解佩纕以結言兮吾令蹇/修以為理注蹇修人名周禮媒氏掌萬民之判辛延年)
(詩不意金吾子娉婷過吾廬杜/甫詩喚人看腰褭不嫁惜娉婷)是以願托一拳(見中/庸)潛
布百兩(詩之子于歸/百兩御之)顧方流而有託(顔延之詩玉水記/方流璿源載圓折)
慮良㑹之猶賖(古詩今日/良宴㑹)伏惟郎中與先輩賢弟價重
兩劉(晉書劉琨字越石兄輿字慶孫並名著當時京都/為之語曰洛中奕奕慶孫越石劉峻辨命論廹世)
(有沛國劉瓛瓛弟/璡並一時秀士也)譽髙二陸(晉書陸雲少與兄機齊名/雖文章不及機而持論過)
(之號曰/二陸)比李膺則仙舟對棹方馬融則絳帳雙褰(見為/山南)
(啟/)若某者雖陋若左思(世説潘岳有姿容少時挾彈出/洛陽道婦人遇者莫不連手共)
(縈之左太沖絶醜亦復效岳遨遊/於是羣嫗齊共亂唾之委頓而退)瘦同沈約(南史沈約/有志台司)
(梁武帝不用以書陳情於徐/勉言已老病革帶常應移孔)無庾信之腰腹(周庾信傳/身長八尺)
(腰帯十圍容止/頺然有過人者)乏崔琰之鬚眉(見為山/南啟)然至於感分識
歸銜誠議報將酬楊寶則就雀求環欲答孔愉則從龜
覓印(見謝座/主啟)推其異類不後他人謹復䄂(一作/陳)新文重
干清鍳馬卿室邇孔子墻髙遲面莫由隳肝無所(漢蒯/通傳)
(臣願披心/腹隳肝胆)任重道逺(見論/語)方懷驥坂之長鳴(見獻河/東公啟)一
日三秋(詩一日不見/如三秋兮)空咏馬嵬之清什(舊書肅宗紀楊/國忠諷𤣥宗幸)
(蜀至馬嵬頓六軍不進大將軍陳𤣥禮請誅楊氏於是/誅國忠賜貴妃自盡陜西通志馬嵬坡在西安府興平)
(縣西二十五里案義山有馬/嵬詩二首或琮亦賦之也)知深可恃(謝靈運謝知/深覺命輕)言
切成煩(左傳嘖/有煩言)幽谷未見於鶯喬(詩伐木丁丁鳥鳴嚶/嚶出自幽谷遷于喬)
(木/)曲沼空勤於鳬藻(魏文帝紀注臣妾/逺近莫不鳬藻)仰瞻几閣(漢刑/法志)
(文書盈/於几間)伏待簡書謹啟
　　為某先輩獻集賢相公啟(箋舊書魏謩傳謩字申/之鉅鹿人大中二年十)
　　　(月兼户部侍郎尋以本官同平章事/兼集賢大學士謩乃徵之五世孫也)
某啟某竊觀(一作/覩)貞觀朝書伏見文皇帝因夢吹塵方
求風后(帝王世紀黄帝夢大風吹天下之塵姤皆去又/夢人執千鈞之弩驅羊萬羣帝寤而嘆曰天下)
(豈有姓風名后姓力名牧者也依二占而求之得/風后於海隅登以為相得力牧於大澤進以為将)于畋
問卜始載磻溪(史記齊世家吕尚以漁釣干周西伯西/伯将出獵卜之曰所獲非龍非彲非虎)
(非羆所獲霸王之輔於是西伯獵果遇太公於渭之陽/載與俱歸立為師水經注渭水之右磻溪水注之谿中)
(有泉謂之兹泉吕氏春/秋所謂太公釣兹泉也)事偉於王圖(一作/塗非)道光於帝載
(書咨四岳有能/奮庸熙帝之載)下惟敷袵(離騷跪敷祍/以陳辭兮)上則虛襟(晉涼/後主)
(𫝊汜稱疏曰虛襟/下士廣招英雋)纒綿圖緯之前(任昉序圖緯/著王佐之符)窈窕天
人之際(董仲舒賢良䇿天人/相與之際甚可畏也)崇基立極(沈約碑文崇基/巖巖長瀾瀰瀰)
四足雖斷於神(一作/巨)鼇(三皇本紀女媧鍊五色石以補/天斷鼇足以立四極聚蘆灰以)
(止滔/水)開物成功(易開物/成務)七竅仍沾於混沌(荘子鯈與忽/謀報混沌之)
(德曰人皆有七竅此獨無有/嘗試鑿之七日而混沌死)禹羞乘輦(史記夏本紀禹/陸行乗車水行)
(乘船泥行乘/橇山行乗檋)舜恥彈琴(見為榮/陽公表)白烏巳見於將雛(孫柔/之瑞)
(應圖白烏宗廟肅敬則至晉禮/樂志吳歌雜曲一曰鳳將雛)朱草仍聞於滯穗(詩彼/有遺)
(秉此有滯穗朱草/見為汝南公表)共工蚩尤之輩(司馬貞三皇紀女媧/氏末年諸侯有共工)
(氏任智刑以强/霸蚩尤見下序)與貳負同拘(山海經貳負之臣曰危/與貳負殺窫窳帝乃梏)
(之於疏屬之山桎其右足反縛兩手以髪繫之於山上/磐石之下劉逵吳都賦注漢宣帝擊磻石於上郡䧟得)
(石室其中有反縳械人/劉向曰此貳負之臣也)豕韋晉耳之徒(左傳晉文公名/重耳豕韋見前)
與七雄(一作/騅)共御(張衡東京賦七雄並争薛綜曰韓魏/燕趙齊楚秦也  案自此以上謂太)
(宗平亂魏徵/佐命之事)是以今上以貽謀負扆(詩貽厥孫謀禮記/天子負斧依南向)
(而/立)相公以餘慶持衡(易積善之家必有餘慶後漢郊/祀志九世之帝方明聖持衡樞)用
十一德之資(後漢楊彪傳大㑹公卿議曰髙祖都關中/十有一世光武宫洛陽於今亦十一世矣)
贊七百年之祚(見前/表)古猶今也仁豈逺乎伏惟相公日
觀同光(見為京/兆公表)天球並價(書大玉夷玉天/球河圖在東序)揚鋒露鍔(莊/子)
(天子之劔以燕谿石/城為鋒齊岱為岳)則武庫常開(史記樗里子傳至漢/興武庫正直其墓晉)
(杜預傳朝野稱美號曰杜/武庫言其無所不有也)散藻摛華(班固答賔戲/摛藻如春華)則文
星鎮見(晉天文志文昌文/星在北斗魁前)一言悟主(漢車千秋傳特以/一言悟意旬月取)
(宰相封侯世/未嘗有也)三接承恩(易畫日/三接)季孟伊繇(伊尹/咎繇)友朋蕭
邴(蕭何/邴吉)漢皇發論十萬常媿於淮隂(漢韓信傳信曰陛/下不過能將十萬)
(如臣多多/益辦耳)齊后推誠一二皆歸於仲父(呉張昭傳孫䇿/笑曰昔管子相)
(齊一則仲父二則仲/父而桓公為霸者宗)百度既已貞矣(書百度/惟貞)九流又復
諳焉(郭璞爾雅序誠九流之津涉六藝之鈐鍵邢昺疏/案漢書藝文志儒家者流出於司徒之官道家者)
(流出於史官隂陽者流出於羲和之官法家者流出於/理官名家者流出於禮官墨家者流出於清廟之官從)
(橫家者流出於行人之官雜家者流出於議官/農家者流出於農稷之官此九流之大㫖也)牆東竈
北(後漢書逸民傳王君公儈牛自隠時人語曰避世牆/東王君公獨行傳向栩常於竈北坐板牀上如是積)
(久板乃有膝/踝足指之處)隠淪者咸欲呈材(桓譚新論天下神人五/一曰神仙二曰隠淪)
猿飲鳥言(管子墜㟁三仭人之所大難也而猿猱飲焉/漢西域傳烏秅國山居田石間有白草累石)
(為室民接手飲師古曰自髙山下谿澗中飲水故接連/其手如猿之為後漢度尚傳抗徐守宣城長椎髻鳥語)
(之人置於縣下韓愈送區冊/文小吏百餘家皆鳥言夷面)僻陋者皆思入貢(左傳莒/子曰僻)
(陋在/夷)莊生獻臂(莊子子輿曰浸假而化予之左臂以為/雞予因以求時夜浸假而化予之右臂)
(以為彈予因/以求鴞炙)楊子拔毛(列子禽子問楊朱曰去子體之/一毛以濟一世汝為之乎楊子)
(曰世固非一/毛之所濟)三百篇之詩更無諷刺(詩序上以風化下/下以風刺上詳見)
(表/)二百年之史永絶譏嫌(杜預春秋序附于二百四十/二年行事王道之正人倫之)
(紀備矣後漢馬嚴傳閉/門自守猶復慮致譏嫌)斯乃百代可知一言可(一作/以)蔽
(見論/語)豈立錐側管(莊子魏牟謂公孫龍曰規規而求之/以察索之以辨是直用管窺天用錐)
(指地不/亦小乎)可折齒尋環(左傳鮑子曰女忘君之為孺子牛/而折其齒乎而背之也晉羊祐傳)
(祐年五歲時令乳母取所弄金環乳母曰汝/先無此物祐即詣鄰人東垣桑樹間探得之)巍乎焕乎
盛矣美矣若某者剖(一作/刳)心寡竅(史記殷本紀紂怒曰/吾聞聖人心有七竅)
(剖比干/觀其心)對面多牆(書不學/牆面)小比焦螟敢矜巢穴(一作窟/列子江)
(浦之間生麽蟲名曰焦/螟羣飛而集於蚊蜨)微同觸氏寧務戰爭(見上尚/書啟)徒
以簪紱承家階庭受訓堂中得桂已有前叨幕下開蓮
仍當後忝(並見/前)所宜結囊無咎(易括囊无/咎无譽)綵服為榮(髙/士)
(傳老萊子年七十作嬰兒戲著五色斑/斕衣取水上堂跌仆卧地為小兒啼)絶方朔之上書
(漢東方朔傳武帝初即位四方士多上書言得失自衒/鬻者以干數朔初來上書文辭不遜髙自稱譽上偉之)
(令待詔/公車)罷禰衡之投刺(見為同/州啓)直以措心賢路(漢劉向/傳更生)
(使其外親上言進望/之等以通賢者之路)誓志昌時既慕義無窮(並見/前)思有
道則見伏惟相公霧能蔚豹(見為栁/珪啓)雷(一作/燔非)可燒龍(卲/氏)
(聞見録魚躍龍門雷/為燒尾乃化為龍)為百氏之指南(漢書叙傳總百氏/贊篇章崔豹古今)
(汢黄帝與蚩尤戰於涿鹿之野蚩尤作大霧軍士皆迷/路帝作指南車蜀志許靖字文休南陽宋仲子與蜀郡)
(太守書曰文休有當世/之具足下當以為指南)作九州之木鐸(書毎歲孟春遒/人以木鐸徇于)
(路論語儀封人曰天/將以夫子為木鐸)任安彦國已在於廏中(史記田叔/傳禇先生)
(曰田仁故與任安相善俱為衛將軍舍人居門下家貧/無錢用以事將軍家監家監使養惡齧馬兩人同牀卧)
(仁竊言曰不知人哉家監也任安曰將軍尚不知人何/乃家監也晉書胡母輔之傳輔之字彦國擅髙名有知)
(人之鑒王尼傳初為䕶軍府軍士胡母輔之與王澄𫝊/暢劉輿荀邃裴遐欲解之乃齎羊酒詣䕶軍門門吏疏)
(名呈䕶軍䕶軍歎曰諸名士持羊酒來將有以也尼時/以給府養馬輔之等入遂坐馬廏下與尼炙羊飲酒醉)
(飽而去竟不見䕶軍䕶軍大/驚即與尼長假因免為兵)揚子馬卿並歸於門下(漢/書)
(揚雄傳雄年四十餘自蜀來至游京師大司馬車騎將/軍王音竒其文雅召以為門下吏司馬相如傳字長卿)
(事景帝為武騎常侍非其好也時梁孝王來朝從游説/之士鄒陽枚乗嚴忌夫子之徒相如見而説之因病免)
(客游/梁)而猶渇飢未副影響無寧請客者不解衾禂(詩抱/衾與)
(禂/)當關者空存(一作/有)皮骨(東觀漢記汝郁載病公車/臺遣兩當關扶入拜郎中)此
某所以淮山逺至(見為柳/珪啟)漢棧斯來(漢書張良説漢王/燒絶棧道注路險)
(不容行架木而度/名曰棧道在漢中)望姬旦之吐飡(史記伯禽就封周公/戒之曰我一沐三捉)
(髪一飯三吐哺起以待/士猶恐失天下之賢人)冀張華之倒屣(後漢書蔡邕聞/王粲在門倒屣)
(迎之曰此王公孫有異才吾不如也案晉書張華性好/人物誘進不倦至於窮賤候門之士有一介之善者便)
(咨嗟稱詠為之延譽又陸機與弟雲俱入洛造太常張/華華素重其名如舊相識曰伐吳之役利獲二俊倒屣)
(事未/閒)以昇堂客衆擁篲人多(史記鄒衍如燕燕昭王擁/篲先驅列弟子之坐受業)
(馬/)苟無鬷蔑之言(見為舉/人啟)難佐仲宣之陋(魏王粲傳劉表以/粲貌寢而體弱通)
(侻不甚/重也)今輒以常所著文若干首上獻伏惟少迴巖電(世說/裴令)
(公目王安豐眼/爛爛如巖下電)微駐台星(史記天官書魁下六星兩兩相比/者名曰三能能音台晉天文志三)
(公之位在/天曰三台)固無望於討論庶或觀於指趣(晉徐邈傳開釋/文義標明指趣)儻
蕭稂可刈(詩冽彼下泉浸彼苞稂/又冽彼下泉浸彼苞蕭)菅蒯無遺(左傳引詩曰雖/有絲麻無棄菅)
(蒯/)䝉文宣一字之褒(通鑑開元二十七年追封孔子為文宣/王穀梁傳一字之褒寵踰華衮片言之)
(貶辱過/斧鉞)得𤣥晏三都之序(晉書皇甫謐傳謐字士安自號𤣥/晏先生文苑傳左思賦三都自以)
(其作不謝班張恐以人廢言安定皇甫謐/有髙譽思造而示之謐稱善為其賦序)便若神巫去厲(莊/子)
(鄭有神巫曰季咸說苑/古者有菑者謂之厲)司命添年(周禮太宗伯以槱燎祀司/中司命莊子吾使司命復)
(生子形史記天官書斗魁戴匡六星曰文昌宫一曰上將二/曰次將三曰貴相四曰司命五曰司中六曰司祿晉天文志)
(司命主夀御覽引隨巢子/云司命益年而民不夭)禱祝之誠造次於是門遥閶闔
(離騷吾今帝閽開關兮倚閶/闔而望予注閶闔天門也)路隔瀛洲(漢郊祀志蓬萊方/丈瀛洲三神山者)
(其傳在勃海中去人不逺盖嘗有/至者諸僊人及不死之藥皆在焉)於人世存思(雲笈七籖/有老君存)
(思/圖)空移氣序(南史沈約傳約曰公/自至京邑巳移氣序)以塵中仰望未見端倪
(見為河/東公啓)希陪上士之流(老子上士聞/道勤而行之)終預羣仙之末(集仙/録羣)
(仙畢集位髙者乗鸞/次乗麒麟次乗龍)祈恩望徳乃百斯生干冐威嚴下
情無任惶懼感激之至謹啟
　　獻相國京兆公啟
某啟人稟五行之秀(禮記人者五/行之秀氣也)備七情之動(禮記何/謂人情)
(喜怒哀懼愛惡欲/七者弗學而能)必有詠歎(詩序情動於中而形於言/言之不足故嗟嘆之嗟嘆)
(之不足故/咏歌之)以通性靈(鍾嶸詩評嗣宗詠懐之/作可以陶性靈發幽思)故隂慘陽
舒(西京賦夫人在陽時則舒/在隂時則惨此牽乎天者)其塗不一安樂哀思(禮記/治世)
(之音安以樂其政和亂世之音怨以/怒其政乖亡國之音哀以思其民困)厥源數千遠則鄘
邶齊曹(詩疏邶鄘衛三國三監故地也紂都焉武王分/朝歌而北謂之邶南謂之鄘東謂之衛以封諸)
(侯衛後并得邶鄘之地邶鄘之詩皆為衛事而猶繋其/故國之名者不與衛之滅國也曹者兖州陶邱之北地)
(名武王以封弟振鐸其封域在雷夏菏澤之野昭公好/奢而任小人曹之變風始作齊太師吕望封於齊都營)
(邱通工商之業便魚鹽之利民多歸之後五世哀公政/衰荒滛怠慢紀侯譖之於周懿王使烹焉齊人變風始)
(作/)以揚領袖(梁簡文帝與湘東王書文章/未墜必有英絶領袖之者)近則蘇李顔
謝(鍾嶸詩評序謝客為元嘉之/雄顔延年為輔蘇李見前)用極菁華(竹書記年帝/載歌曰鼚乎)
(鼔之軒乎舞之菁/華已竭蹇裳去之)嘈囋而鐘鼓在懸(陸機文賦務嘈囋/而妖冶濟曰嘈囋)
(浮艷/聲)煥爛而錦繡入翫(見為同/州啟)刺時見志各有取焉某
爰自弱齡側聞古義留連薄宦(任昉表薄宦東/朝謝病下邑)感念離
羣(禮記子夏曰吾離羣/而索居亦巳久矣)東至泰山空吟梁父(蜀志諸葛/亮瑯琊人)
(父珪泰山郡丞亮早孤躬耕隴/畝好為梁父吟自比管仲樂毅)南遊郢澤徒和陽春(見/謝)
(河東/公啟)游於自得之場實竊德音之選(禮記天下大定然/後正六律和五聲)
(弦歌詩頌此/之謂德音)伏惟相公既秉(集作/康)大政復振斯文論風雨
則秋枿(一作/卉)芬華語霜霰則春條零落(劉峻廣絶交論/叙温燠則寒谷)
(成暄論嚴苦/則春藂零葉)發軔於風力(風后力牧楚辭朝發軔/兮天津詳為先輩啓)解鞍
於伊咎(後漢班固傳奏記曰詳/唐殷之舉察伊臯之薦)宫商資正始之音(詩序/周南)
(召南正始之/道王化之基)寒暑協中和之序(漢地理志混同天下壹/之乎中和然後王教成)
(也/)是故贄其纓拾(禮記野外軍中無/贄以纓拾矢可也)俟彼斧斤神氣雖
怯於大巫(呉書張紘見陳琳作武庫賦歎之琳曰僕在河/北少文人易為雄伯今足下子布在彼所謂小)
(巫見大巫/神氣殫矣)名字願聞於下客(列士傳孟嘗君上客食/肉中客食魚下客食菜)舊
詩一百首謹封如别延之設問希鮑昭之一言(南史顔/延之傳)
(延之嘗問鮑昭已與靈運優劣昭曰謝五言如初/發芙蓉自然可愛君詩若鋪錦列繡亦雕繢滿眼)何遜
著名繫沈約之三讀(南史何遜傳沈約嘗謂遜曰吾/每讀卿詩一日三復猶不能已)干
冒嚴重延望恩輝進退之間若據泉谷(詩進退/維谷)伏惟俯
賜容納謹啟
　　為張周封上楊相公啓(箋舊書開成三年正月楊/嗣復同中書門下平章事)
某啟某聞不祥之金大冶所惡(見為滎/陽公狀)自衒之士明時
不容(曹植表自衒自媒/者士女之醜行也)斯實格言(潘岳閒居賦奉周任/之格言善曰論語考)
(比䜟賜問曰格言成/法亦可以次序也)足為垂訓(陸倕石闕銘/作範垂訓)然或顧逢
伯樂但伏鹽車(見獻河/河公啓)聽屬鍾期不調緑綺(列子伯牙/善鼓琴鍾)
(子期善聽傅𤣥琴賦/序蔡邕有綠綺琴)臯壤摇落(謝朓辭隨王牋臯壤摇/落對之惆悵莊子山林)
(與臯壤與使我欣欣然而/樂樂未已也哀又繼之)老大悲傷(古樂府辭少年不/努力老大徒傷悲)
同劉勝之寒蟬(後漢黨錮傳劉勝隱/情惜已自同寒蟬)效子綦之枯木(莊/子)
(南郭子綦隱几而坐顔成子游曰何居形/固可使如槁木而心固可使如死灰乎)則亦跡歸棄
世行闕揚名(孝經揚名/於後世)某價乏琳琅(爾雅崑崙之山/有璆琳琅焉)譽
輕鄉曲(司馬遷報任安書僕少負/不羈之才長無鄉曲之譽)麤沾科第薄涉藝文
錐不穎於囊中(見為鹽/州狀)水竟深於山上(魏鄧艾傳初魏/當伐蜀夢坐山)
(上而有流水以問征虜䕶軍爰紹紹曰按易卦山上有有/水曰蹇繇曰蹇利西南不利東北孔子曰蹇利西南往)
(功也不利東北其道窮/也往必克蜀殆不還乎)淹留蓮幕(一作/侯國)棲託(一作/祇事)戎麾
插羽佩鞬(並見/前)從相公於闗右(王粲從軍詩相公征闗/右赫怒震天威善曰曹)
(操為丞相/故曰相公)束書載筆隨校尉於河源(漢張騫傳騫以枝/尉從大將軍擊匈)
(奴又漢使窮河源其山多玉石采來天子案古圖書名/河所出山曰崑崙鮑昭樂府詩始隨張校尉占募到河)
(源/)自北徂南(一作/東)已秋復夏心驚於急絃勁矢(陸機詩/年往迅)
(勁矢時來/亮急絃)目斷於高足要津(古詩何不䇿髙/足先據要路津)而又永念
敝廬空餘喬木山(英華作/月非)中桂樹遠媿於幽人(淮南招/隠詩桂)
(樹藂生兮/山之幽)日暮柴車莫追於傲吏(後漢逸民傳韓康字/伯休桓帝以安車聘)
(之使者奉詔造康康辭安車自乗柴車冒晨先使者發/至亭康因逃遁江淹雜體詩日暮巾柴車路闇光已夕)
(郭璞詩漆/園有傲吏)捋鬚理鬢(世説補王國寶構謝太傅於孝武/帝召桓子野飲太傅亦在坐桓撫)
(箏而歌曹子建怨詩太傅泣下捋其鬚曰使君/於此處不几晉王㳟傳自理鬚鬢神無懼容)霜雪呈
姿(孔融薦禰衡/表志懷霜雪)弔影颺音(曹植責躬表形影/相弔五情愧赧)煙霞絶想
(南史沈炯傳表曰瞻/仰煙霞伏增悽戀)徒以相公遠敦世故容在㤙門存
趙氏之孤(史記屠㟁賈誅趙氏朔之婦有遺腹生男程/嬰公孫􁰼臼謀取他人嬰兒負之匿山中嬰)
(出謬言趙氏孤處遂殺杵/臼孤兒趙氏真孤反在)受梁王之禮(漢文三王傳梁/孝王武招延四)
(方豪傑自山東遊士莫不至/齊人羊勝公孫詭鄒陽之屬)竽將濫吹(韓子齊宣王使/人吹竽必三百)
(人南郭先生不善竽而濫於三百之中食/禄宣王死湣王立好一一聽之先生乃逃)石有參瓊(闞/子)
(宋愚人得燕石以為大寳藏以華櫃/十重緹巾十襲客掩口胡盧而笑)咳唾隨風眄睞成
飾(任昉到大司馬記室表/咳唾為恩眄睞成飾)追維疇曩(盧諶詩借曰如/昨忽為疇曩)曾
是逢迎(戰國策田光造燕太子/跪而逢迎郤行為道)蜀郡登文翁之堂(漢循/吏傳)
(文翁為蜀郡守修起學官於成都市中招下縣子/弟以為學官弟子至今巴蜀好文雅文翁之化也)上國
醉曹參之酒(漢曹參傳參代何為相國日飲醇酒卿大/夫以下吏及賔客見參不事事來者皆欲)
(有言參輒/飲以醇酒)吹嘘盡力(一作力盡非後漢鄭泰/傳孔公緒嘘枯吹生)撫愛形顔
(漢張安世傳安世瘦懼形於顔/色蔡琰詩雖苟活兮無形顔)雖以捧承莫能銜戴况
許之髙選(通典呉時餘曹通為高/選而吏部特一時之俊)光彼宦情(晉書阮籍/曰吾少無)
(宦/情)以曲臺之任用猶輕憲署之發揮方盛(並見/表)仍期官
牒(漢匡衡傳但以無階朝廷故隨牒在逺方師/古曰隨牒謂隨選補之恒牒不被超擢者)不越歲
時今則節邁白藏(梁元帝纂要/秋曰白藏)候臨𤣥律(謝惠連雪賦/𤣥律窮嚴氣)
(升/)燕雖戀主(見為崔/從事啓)馬亦嘶風(見為濮/陽公狀)郭汲還州尚不
欺於童子(後漢郭伋傳汲前在并州始至行部到西河/美稷有童兒數百各騎竹馬道次迎拜及事)
(訖復送至郭外問使君何日當還汲與為期既還先/期一日伋為違信於諸兒遂止於野亭須期乃入)文
侯校獵寧爽約於虞人(韓子魏文侯與虞人期獵明日/㑹天疾風文侯曰不可以風疾)
(之故而失信遂往/犯風而罷虞人)苟四時之信是孚(魏略曹植上書曰/古者聖君與日月)
(齊其明四/時等其序)亦一諾之恩斯及(漢書楚人諺曰得黄/金百不如得季布諾)况自
元和已後公侯冡嗣卿士子孫與之同時歴然可數莫
不翔踰鳥道(南中志交阯郡治龍編/自興古鳥道四百里)泳出龍津(見為同/州啟)
或並命南臺或迭居青瑣(並見/表)金朱照耀(楊子法言或/曰使我紆朱)
(懷金其樂/可量也)軒蓋追隨(見前/啟)某雖忝伊人(詩所謂/伊人)亦惟(一/作)
(共/推)華冑(南史何昌㝢謂坐/客曰遥遥華胄)比王謝之子弟(世説王謝/舊齊名)誠
有重輕在嵇呂之交朋(顔延之五君詠交吕/既鴻軒攀嵇亦鳯舉)宿常連接
(魏文帝與呉質書行/則連輿止則接席)而獨分光鄰女(戰國䇿甘茂亡秦/旦之齊出闗遇蘇)
(子曰江上之處女有家貧而無燭者謂隣女曰妾以無/燭故常先至掃室布席何愛於餘明之在四壁者幸以)
(賜/妾)貸潤監河(莊子莊周家貧往貸粟於監河侯曰視車/轍中有鮒魚焉曰我東海之波臣也君豈)
(有升斗之/水活我哉)野鶴天麟(晉書嵇紹始入洛或謂王戎曰昨/於稠人中見嵇紹昻昂然如野鶴)
(之在雞羣陳徐陵傳陵年數歲/誌手摩其頂曰天上石麒麟也)　絶比倫於朝右(盧諶/詩謬)
(共疲𨽻授/之朝右)髯參短簿(見謝宗/卿啟)因擬議於軍前竊聽重言
(莊子有重言/寓言巵言)常興深嘆是以願馳蹇步誓奉光塵(呉志/陸遜)
(與關侯書曰延慕/光塵思稟良規)倘或厠錯薪之斯翹(詩翹翹錯薪/言刈其楚)咏
歸荑之(一作/於)自牧(詩自牧歸荑/洵美且異)少窺上路試睨重霄擊
水三千蹔隨鵬運(見為安/平公表)澄流十二免使魚勞(澄當作/墱水經)
(注魏武王堨漳水迴流東注號天井堰里中作十二墱/墱相去三百步令互相灌注一源分為十二流皆懸水)
(門故左思之賦魏都謂墱流十二/同源異口也詩箋魚勞則尾赤)猶能贊敘燮調(見上/時相)
(啟/)謳歌鎔範(王融䇿秀才文且/有後命復兹鎔範)庶無雅拜以累於君公
(漢何武傳武字君公徙京兆尹二歲坐舉方正所舉/者槃辟雅拜有司以為譌衆虚偽武坐左遷楚内史)不
使繁聲見憂於仲子(後漢宋𢎞傳𢎞字仲子薦沛國桓/譚帝令鼓琴好其繁聲𢎞聞之不)
(悦悔於/薦舉)心懷右席夢結邊城寓尺牘而畏達空圅(漢游/俠傳)
(陳遵性善書與人尺牘主皆藏去以為榮晉書桓温將/以殷浩為尚書令浩欣然將答書慮有謬誤開閉者數)
(十竟達空函大忤/温意由是遂絶)冩丹誠而慙非健筆(曹植表乃臣丹/情之至願任昉)
(表永昌之丹慊獲申又陛下察其丹欵善曰曹大家蟬/賦云復丹欵之未足北史突厥傳君肅謂處羅曰今啟)
(民入臣天子甚有丹誠者何也魏文帝與呉質書孔璋鵡/章表殊健微為繁富杜甫詩聲華當健筆又健筆凌鸚)
(又凌雲健筆意縱橫岑/參詩雄詞健筆皆若飛)仰望恩顧下情無任攀戀感激
惶懼之至
　
　
　
　
　李義山文集箋註巻四
欽定四庫全書
　李義山文集箋註巻五
　　　　　　　　　　　監察御史徐樹榖箋
　　　　　　　　　　　山東提學僉事徐炯註
　啟下
　　為李貽孫上李相公啟(舊書李徳裕傳開成五年/正月武宗即位七月召徳)
　　　(裕於淮南九月授門下侍郎同平章事初徳裕/父吉甫年五十一出鎭淮南五十四自淮南復)
　　　(相今徳裕鎮淮南復入相一如父之年亦為異/事案啟云五載於兹六符斯炳則貽孫上啟在)
　　　(㑹昌四年平/澤潞之後也)
月日從姪某官某謹齋沐裁誠著於啟事跪授僕者上
獻於司徒相國叔父閤下某伏逺牆藩(揚雄甘泉賦電/倐忽於牆藩)
亟踰年籥(舊書音樂志云管三孔曰籥/春之音萬物振躍而動也)抱(英華作/挹非)徽音
於故器(周禮典同掌六律六同之和以辨天地四方隂/陽之聲以為樂器故新書禮樂志云聲無形而)
(樂有/器)雖賞逐時遷(晉桓冲傳疏曰事/與時遷勢無常定)竊餘潤於奥雲(奥/雲)
(未詳疑是鬱字之誤謝莊宣/貴妃誄髙唐渫雨巫山鬱雲)亦情由類至中阿弭節(顔/延)
(之秋胡詩弭/節停中阿)末路増懷(漢鄒陽傳至/其晚節末路)沈吟易失之時(魏/武)
(帝詩但為君故沈吟至今漢蒯通/傳通説韓信曰時者難值而易失)悵望難邀之㑹石崇
著引徒願思歸(石崇思歸引序注思歸引古曲名崇/為太僕卿有思歸之意故有此作)殷
浩裁書其如慕義(見為河/東公啟)伏惟相公丹青元化(桓寛鹽/鐡論公)
(卿者四海之表儀/神化之丹青也)冠葢中州(西都賦英俊之域紱/冕所興冠葢如雲)羣生
指南(見為先/輩啟)命代先覺(代讀曰世魏志橋𤣥謂太祖曰/天下將亂非命世之才不能濟)
(也孟子伊尹曰予/天民之先覺者也)語姬朝之舊族莊武慚顔(左傳鄭武/公莊公為)
(平王/卿士)叙漢代之名門韋平掩耀(漢平當傳漢興惟韋平/父子至宰相師古曰韋)
(謂韋賢也案當子宴以明經厯位太/司徙賢子𤣥成以明經厯位至丞相)嵗(一作/將)鄰三紀(書/既)
(厯三紀世/變風移)克佐五君(左傳楚屈建問范㑹之徳於趙武/歸以語康王康王曰冝夫子之光)
(輔五君以為諸侯主潞箋徳裕自元和中累辟諸府從/事至㑹昌四年平澤  厯事憲穆敬文武五朝凡三十)
(餘嵗故曰將鄰/三紀克佐五君)動著嘉猷(書君陳爾有嘉謀嘉/猷則入告爾后于内)行留故
事(後漢張純傳純在/朝厯世明習故事)陶冶於無形之外優游於不宰之
中(老子為而不/宰是謂𤣥徳)始者主上以代邸承基(漢文帝紀髙帝/中子立為代王)
(諸吕既誅羣臣奉天子法駕迎代邸師/古曰郡國朝宿之舎在京師者率名邸)瑯琊纘業(晉元/帝紀)
(年十五嗣位瑯琊王大興元年春三月愍/帝崩問至百寮上尊號於是即皇帝位)明發不寐(詩/明)
(發不寐有/懷二人)懷清廟之景靈(晉凉武昭王傳述志賦云/承景靈之冥符清廟見前)日
晏忘飡(書文王自朝至于/日中昃不遑暇食)念蒼生之定命(見賀相/國啟)爰徴
元老(詩方叔/元老)允在賓臣(見賀相/國啟)五載於兹六符斯炳(漢/東)
(方朔傳願陳泰階六符以觀天變注孟康曰泰階三台/也每台二星凡六星符六星之符驗也應劭曰黄帝泰)
(階六符經云泰階者天之三階也上階為天子中階為/諸侯公卿大夫下階為士庶人三階平則隂陽和風雨)
(時天下大安/是為太平)頃單于故境(一作/地)獯鬻遺疆(史記北逐葷/鬻索隱曰匈)
(奴别/名也)屢縁喪荒(周禮小宰喪荒受/其含禭幣玉之事)亟致㩦貳(後漢公孫/述傳發間)
(使招/攜貳)夙沙自縛其主(劉恕外紀諸侯夙沙氏叛不用命/神農退而修徳夙沙之民自攻其)
(君而來/歸其地)冒頓忍射其親(漢匈奴傳單于有太子名冒頓/從其父單于頭曼獵以鳴鏑射)
(頭曼其左右皆隨鳴鏑而/射殺頭曼冒音墨頓音毒)遂去北邊(漢武帝紀詔曰今/中國一統而北邊)
(未/安)欲事南牧(賈誼過秦論胡人/不敢南下而牧馬)既赫斯而貽怒(見為河/南表)
乃宻勿以陳謀(漢劉向傳詩曰宻勿從事不敢告勞師/古曰宻勿猶黽勉也李善文選注黽勉)
(同心韓詩作/宻勿同心)管氏將來屢發新柴之井(管子桓公將與/管仲飲十日齋)
(戒掘新井而柴焉注新井/以柴覆之取其潔敬也)留侯每入便(一作/更)聞借箸之
籌(見為濮/陽公狀)羣帥(一作全/師非)受成中樞獨運(漢書斗運中夹/臨制四海春秋)
(運斗樞北斗七/星第一名天樞)前軍露板(北史齊明帝曰上馬能擊賊/下馬作露布惟傅修期爾晉)
(八王傳尚書始疑詔有詐郎師景露版奏請手詔李石/續博物志露布捷書之别名以帛書揭之竿魏武奏事)
(謂之/露板)方事於羽馳(漢書髙祖曰吾以/羽檄召天下兵)清禁夀觴(劉楨贈/徐幹詩)
(拘限清切禁漢書兒寛傳臣寛奉觴/再拜上千萬嵗夀制曰敬舉君之觴)旋聞於月捷(見為/滎陽)
(公/表)仍其貴種(漢匈奴傳其大臣皆世官呼衍氏蘭氏/其後又有須卜氏此三姓其貴種也)慕
我華風(晉劉曜傳論/曰習以華風)或辨姓寫誠(左傳東郭偃曰男女/辨姓蜀志諸葛亮傳)
(遂解帯寫誠/厚相結納)推諸右校(後漢劉盆子傳盆子/與茂留軍中屬右校)或釋兵伏
(一作/服)義(史記漢武帝紀澤兵須/如徐廣曰古釋字作澤)列在周廬(史記秦始皇/本紀周廬設)
(卒甚謹集解西京賦曰徼道外周千廬内傅薛綜曰/士傅宫内外為廬舎晝則巡行非常夜則警備不虞)潞
子離狄而春秋書(春秋宣公十有五年六月癸卯晉/師滅赤狄潞氏以潞子嬰兒歸)徐
夷朝周而大雅詠(詩序常武召穆公美宣王也其詩曰/四方既平徐方來庭徐方不回王曰)
(還/歸)其餘麕驚鳥散(麕與麏同沈約詩驚麏去不息善曰/詩野有死麏今以江東人呼鹿曰麏)
(漢李陵傳陵曰各鳥獸散/猶有得脱歸報天子者)風去雨還(鮑昭舞鶴賦風去/雨還不可談悉)
亘絶幕以銷魂(揚雄羽獵賦䠞竦讋怖魂亡魄失張衡/西京賦喪精亡魂失歸忘趣絶幕見為)
(滎陽/公表)委窮沙而喪膽(後漢吳漢等傳論/曰戎羯喪其精膽)胡琴公主已出
於襜襤(傅𤣥琵琶賦序故老云漢送鳥孫公主念其行/道思慕使知音者於馬上作之舊書音樂志承)
(天樂有大琵琶一大五絃琵琶一髙昌樂有琵琶二五/絃琵琶二新書音樂志西涼伎有五絃天竺髙麗龜兹)
(安國疏勒伎皆有之五絃如琵琶而小北國所出舊以/木撥彈樂工㐮神符初以手彈太宗悦甚後人習為搊)
(琵琶案舜作五絃之琴而文王武王加二絃琵琶本四/絃也北國益為五絃與琴同唐人所謂胡琴者葢即五)
(絃琵琶也然岑參白雪歌云中軍置酒飲歸客胡琴琵/琶與羌笛則胡琴與琵琶又似二器豈以四絃者為琵)
(琶五絃者為胡琴耶史記李牧傳大破殺匈奴十餘萬/騎滅襜襤破東胡降林胡單于奔走集解襜都甘反襤)
(路談反如淳曰/胡名也在代地)毳幕天驕行遺其湩酪(英華作種酪李/陵答蘇武書韋)
(韝毳幕以禦風雨注毳幕氊帳也漢匈奴傳單于遣使/與漢書云胡者天之驕子又中行説曰得漢食物皆去)
(之以視不如重酪之便美也師古曰重乳汁也重音竹/用反字本作湩其音則同説文湩乳汁也釋名酪澤也)
(乳汁所作使/人肥澤也)向若非薛公料敵先陳三筞(漢英布傳反/書聞汝隂侯)
(膝公以問其客薛公言之上上乃見問薛公對曰使布/出于上計山東非漢之有出于中計勝負之數未可知)
(也出于下訃陛/下安枕而卧矣)充國為學盡(一作/常)通四夷(漢趙充國傳/充國字翁孫)
(學兵法通/知四夷事)則何以雪髙廟稱臣之羞(舊書突厥傳髙祖/起義太原遣大將)
(軍府司馬劉文靜聘于始卑引以為援始畢遣其特勒/康稍利等獻馬千匹㑹于絳郡又選二千騎助軍從平)
(京/城)全肅祖復京之好(舊書回紇傳回紇其先匈奴之裔/也在後魏時號鐵勒部落近謂之)
(特勒後稱回紇肅宗紀至徳二載九月回紇葉䕶太子/率兵四千助國討賊元帥廣平王統朔方安西回紇南)
(蠻大食之衆二十萬收西京十月入東京/乃封葉䕶為忠義王約每年送絹二萬疋)此廟戰之功
一也(孫子夫未戰而廟勝得算之多者也其箋李徳裕/傳囘紇宰相嗢沒斯殺赤心宰相以  衆來降赤)
(心部族又投幽州烏介勢孤而不與之米其衆食乏漸/近振武保大柵杷頭峯突入朔州虜大縱掠卒無拒者)
(上憂之與宰臣計事徳裕曰今烏介所恃者公主如令/勇將出奇奪得公主虜自敗矣上即令徳裕草制以出)
(奇形勢授劉沔沔令大將石雄擊/可汗於殺胡山敗之迎公主還宫)惟彼參伐(一作代非/案參星曰)
(參伐屬大原分野左傳子産云遷實沈/于大夏主參唐人是因故參為晉星)實興皇家(應禎/詩越)
(裳重譯充/我皇家)天漢美名方之尚陋(見為山/南啟)舂陵王氣比此
非多(後漢光武紀望氣者蘇伯阿為王莽使至南/陽遥望見舂陵郭唶曰氣佳哉鬱鬱葱葱然)而物
衆藏姦地寛長孽敢起在行之衆(左傳以寡君之在行/後漢岑彭傳鄧奉親)
(在行陳吳書闗侯曰烏林/之投左將軍身在行間)因興逐帥之謀遂使起義堂
邊(舊書髙祖紀髙君雅請髙祖祈雨晉祠將為不利即/斬以狥遂起義兵𤣥宗紀上親制起義堂頌及書刻)
(石紀功于太/原府之南街)台臣夙駕晉陽宫下(魏地形志晉陽縣武/定初齊獻武王始置)
(晉陽/宫)逆豎宵奔翻(集作/月非)勢將冀於連雞(戰國策秦恵王/謂寒泉子曰諸)
(侯之不可一猶連雞/之不能俱止於棲也)勇鬭尚同於困獸(左傳晉侯曰困/獸猶鬬況國相)
(乎/)詎知長算(晉庾亮等傳論曰/闕安國之長算)已出奇兵(後漢公孫述/傳潛遣奇兵)
(出吳漢/軍後)金僕靈銔(左傳魯莊公以金僕姑射南宫長萬/注金僕姑矢名靈銔見賀相國啟)
靡留於旬朔(見為懐/州表)箯輿貫木(漢書廷尉以貫髙辭聞/上使泄公持節問之箯)
(輿前師古曰編竹木以為輿髙時搒笞刺爇委团故/以箯輿處之也司馬遷傳其次闗木索被箠楚受辱)已
集於都街(晉石崇傳詔/燒鴆於都街)此廟戰之功二也(箋舊書太原/横水戌兵因)
(移戌榆社乃倒戈入太原城逐節度使李石推其部將/楊弁為留後武宗以賊稹未殄又起太原之亂心頗憂)
(之徳裕奏即時請降令王逢起榆社軍又令王元逵兵/自土門入㑹於太原河東監軍使吕義忠聞之即日召)
(榆社本道兵收復太原生擒楊弁與/其同惡五十四人來獻斬於狗脊嶺)潞寇不懲兩豎之
兇(兩豎謂吳元/濟李師道)徒恃三軍之力干我王畧據其父封袁
熙因累葉之資(後漢袁紹傳累世台司賓客所歸/熙紹之中子也為公孫康所殺)衞朔
拒大君之詔(見為白/從事啟)人將自棄(左傳鄧侯曰人/將不食吾餘)鬼得而
(一作/其)誅(莊子為不善乎幽間/之中者鬼得而誅之)蛙覺井寛(後漢馬援傳謂/隗囂曰子陽井)
(底蛙耳而/妄自尊大)蟻言樹大(異聞録淳于棼飲槐下醉歸卧夢/二使曰槐安國王奉邀指古槐入)
(穴中曰大槐安國王曰南柯郡不理屈卿為守累日達/郡尋古槐下穴明朗可容一榻有二大蟻乃王也一穴)
(直上南枝即/南柯郡也)招延輕險曽微(一作/徴誤)吳國之錢(漢吳王濞/傳吳有豫)
(章郡銅山即招致天/下亡命者盜鑄錢)藏匿罪亡又乏江陵之粟(漢武帝/紀詔曰)
(方下巴蜀之/粟致之江陵)所謀者河朔遺事(箋舊書李徳裕傳艱難/已來列聖皆許三鎮嗣)
(襲已成故事新書劉稹傳諸將乃詣監軍崔士康邀説/請如河朔故事士康懦不敢拒乃至喪次扶稹出見三)
(軍/)所恃者巖險偷生(巖險謂羊/腸天井)今則趙魏俱攻燕齊(一/作)
(秦/)併入(宋綬唐大詔令其劉悟劉從諫贈官及所授官/爵并劉稹在身官並宜削奪舊書劉稹傳令三)
(鎮加兵討稹命徐許滑孟魏鎮幽并八鎮之師四面進/攻劉沔傳武宗命忠武節度使王宰徐州節度李彦佐)
(等充潞府西南面招撫使遂復授沔太原/節度充潞府北面招討使詳為河南表)奉規於帷幄
(見為同/州啟)遵命於指蹤(漢蕭何傳上曰今諸君徒能走得/獸耳功狗也至如蕭何發縱指示)
(功人/也)亞夫拒吳驚東南(英華作/西非)而備西(英華作/南非)北(漢周/亞夫)
(傳吳奔壁東南陬亞夫使備西北/已而其精兵果奔西北不得入)韓信擊魏艤臨晉而
渡夏陽(漢書韓信傳信擊魏陳船欲渡臨晉而伏兵從/夏陽襲安邑遂虜魏王豹艤本作檥項籍傳烏)
(江亭長檥船待如淳曰南/方人謂整船向岸曰檥)百道無飛走之虞(晉張重華/傳石季龍)
(令麻秋攻枹罕圍塹數重雲梯電車地突/百道皆通於内吳都賦窮飛走之棲宿)一縷見傾危
之勢(枚乗諫吳王書夫以一縷之任係千鈞之重上懸/之無極之髙下垂之不測之淵雖甚愚之人猶知)
(哀其將/絶也)計其反接(漢陳平傳未至軍為壇以節召樊噲/噲受詔即反接師古曰反縛兩手也)
當不踰時(魏志鄧艾傳詔曰兵/不踰時戰不終日)是則陳曲逆之六奇(漢/書)
(陳平凡六出奇/計封曲逆侯)翻成屑屑(左傳女叔齊對晉侯/曰屑屑焉習儀以亟)葛武侯
之八陣(晉書初諸葛亮造八陣圖於魚復平沙上壘石/為八行相去二丈桓温見之曰此常山蛇勢也)
更覺區區(左傳子罕曰/家國區區)此廟戰之功三也(箋舊書澤潞/節度使劉從)
(諫卒軍人以其姪稹擅總留後帝與宰臣議可否徳裕/曰澤潞國家内地不同河朔若不加討何以號令四方)
(若因循授之則藩鎮相效威令去矣又曰劉稹所恃者/河朔三鎮耳但得魏鎮不與稹同破之必矣上令御史)
(中丞李回使三鎮論㫖何𢎞/敬王元逵承詔聳然從命)孤(一作/三)寇行靜萬方率同
將盪海騰區夷山拓宇(後漢馮衍傳欲揺太山而盪北/海晉趙至傳與嵇蕃書云蕩海)
(夷嶽顔延之郊/祀歌宅中拓宇)髙待泥金之禮(白虎通封禪/金泥銀繩)雄專瘞玉
之辭(漢書武帝天漢三年泰山/修封還過祠常山瘞𤣥玉)煙閣傳形(舊書太宗貞/觀十七年圖)
(功臣于/凌煙閣)革車就國(漢周勃傳陳丞相平卒上復用勃為/丞相十餘月上曰前日吾詔列侯就)
(國或頗未能行丞相朕所重其為朕率列/侯之國迺免相就國革車見為安平公表)盡人臣之極
分煥今古之髙明(言徳裕將削平海内封岱/勒成而後奉身以退也)況又奉以
嘉聲(魏志髙堂隆傳疏曰/聞之四夷非嘉聲也)諧兹國檢(揚子法言天下有/三檢衆人用家檢)
(賢人用國檢聖人用天下檢晉庾/峻傳疏曰此其出言合於國檢)傅文賜糗逺箴醉飽
之徒(傅文當作鬬文楚語鬬且語其弟曰昔鬬子文三/舎令尹無一日之積恤民之故也成王聞子文之)
(朝不及夕也於是乎每朝設脯一束糗一筐以/羞子文至于今令尹秩之注糗寒粥也羞進也)晏子朝
(一作/澣)衣横勵輕肥之俗(禮記晏平仲澣衣濯冠/以朝君于以為隘矣)比周息
慮(左傳帝鴻氏有不才子/頑嚚不友是與比周)孤介歸仁(以上美徳/裕之節儉)紹續勲
家扶持舊族罔容私謝(晉羊祜傳祜曰拜爵公/朝謝恩私門吾所不取)皆事公
言(漢文帝紀宋昌曰/所言公公言之)景風至而慶賞先行(易通卦驗夏/至景風至辯)
(大將封有功淮南子景/風至施爵禄賞有功)仲吕協而賢良必遂(禮記孟夏/之月律中)
(中吕命太尉贊桀俊遂賢良舉長大/行爵出禄必當其位中吕之中音仲)豈直杜伯山之令
子大邑傳家(後漢杜林傳林字伯山扶風茂陵人建武/二十二年代朱浮為大司空明年薨帝親)
(自臨喪送𦵏除子喬為郎詔曰公侯子孫必復/其始賢者之後宜宰城邑其以喬為丹水長)陶彭澤
之孤孫西曹受署(晉陶潛傳晉大司馬侃之曽孫也為/彭澤令南史梁宗室傳安成康王秀)
(為江州刺史及至州聞前刺史取徵士陶潛曽孫為里/司嘆曰陶潛之徳豈可不及後𦙍即日辟為西曹郎以)
(上美徳裕之/録用勲舊)重以心游書囿(一作圖上林賦/翱翔乎書圃)思託文林
(公孫乗月賦/文林辨囿)提(英華作/緹非)枹於絶藝之場(左傳郤克左并/轡右援枹而鼔)
(零陵先賢傳提枹鼔/㑹軍門使百姓加勇)班揚掃地(班固揚雄南史王裕之/等傳論曰曩時人物掃)
(地盡/矣)鞠旅於無前之敵(詩陳師鞠旅魏志吕布/傳吕布壯士善戰無前)江鮑輿
尸(江淹鮑昭/輿尸見前)故矯枉則黄冶之賦興(英華作竹非漢郊/祀志谷永説上曰)
(黄冶變化注晉灼曰黄冶者鑄黄金也道家言治丹砂/令變化可鑄作黄金也一品集黄冶賦序蜀道有青城)
(峩睂山皆隱淪所託辛亥嵗有以鑄金術干余者竊歎/劉向累世懿徳為漢儒宗其所述作振於聖道猶愛信)
(鴻寳㡬嬰時戮況流俗之士能/無惑於此乎因作賦以正之)游道則知止之篇作(老/子)
(知止不辱知足不殆一品集自序詩五嶽逕雖深遍逰/心巳蕩苟能知止足所遇皆清曠七十難可期一邱乃)
(微尚遥懐少室山常恐非/吾望注非尚予遍遊五嶽)辭窮體物(陸機文賦賦/體物而瀏亮)律變
登髙(漢藝文志登髙/作賦可為大夫)文星畱伏於筆間(見為先/輩啟)綵鳯翱
翔於夢裏(見為濮/陽公狀)此固談揚絶意倣效何階(以上美徳/裕之文章)
(讀箋舊書徳裕特達不羣好著書為文雖位極台輔而/  書不輟吟詠終日在長安私第别構起草院院有精)
(思亭每朝廷用兵詔令制置而獨處亭中凝/然握管左右侍者無能預焉有文集二十巻)若某者徒
預宗盟(左傳周之宗/盟異姓為後)早塵清鑒(魏志王粲等傳評曰/周洽劉廙以清鑒著)而
行藏遷貿岐路差池今將抽實吐誠推心叙欵緘猶未
寫詞已失煩(一作/繁)某爰自弱齡(任昉䇿秀才文朕本/是諸生弱齡有志)實
標(一作/抱)孤操寒郊映雪(藝文類聚宋齊語曰孫/康家貧常映雪讀書)暑草捜
螢(見為安/平公表)雖有謝於天姿(漢淮南王傳大王/所行不稱天資)或無慚於
力學庾(英華作/屢非)持奇字(陳庾持傳/好為奇字)信未皆通敬禮小文
(曹植與楊徳祖書昔丁敬禮嘗作一文使僕潤色之僕/自以才不過若人辭不為也敬禮謂僕卿何所疑難文)
(之佳惡我自得之後世/誰相知定吾文者耶)頗常畱意太和中敢揚微抱竊
獻短章(顔延之五君詠頌酒/雖短章深衷自此見)方候明誅忽䝉復命荆州
一紙(晉陽秋劉𢎞為車騎大將軍開府荆州刺史每有/興發手書郡國莫不感悦奔走咸曰得劉公一紙)
(書賢於十/部從事也)河東百金(見為張/周封啟)叨延月旦之評(後漢書許/劭字子將)
(汝南平興人好共論鄉黨人物每月/輒更其品題汝南俗有月旦評焉)長積竹林之戀(見/謝)
(宗卿啟按竹林七賢有阮咸/籍兄子也貽孫以咸自北)竟以事將願背蹇與身期
離索每多交攀莫遂(並見/前)武陵被病(後漢馬援傳劉尚/繫武陵五溪蠻夷)
(軍沒援因請行進營壺頭/士卒多疫死援亦中病)洛表求醫(書序畋于有洛之/表後漢清河孝王)
(慶傳復上言外祖母王年老遭憂病下土無醫/藥願乞詣洛陽療疾於是詔宋氏悉歸京師)未及上
言先䝉受代肩輿而至(晉書王羲之聞顧辟疆/有名園乗平肩輿徑入)杜門以
居(漢王陵傳謝病免/杜門竟不朝請)蓬藋荒凉(庾信賦掩蓬/藋之荒扉)風霜迅厲
(庾信賦聊/以避風霜)今已稍痊美疢(左傳臧孫曰美/疢不如惡石)獲託休辰殷
鈞體羸尚能為郡(南史殷鈞傳鈞為臨川内史體羸多疾閉/閣卧理而百姓化其徳劫盜皆奔出境)
馬卿疾罷猶可言文(漢書司馬相如既病免家居茂陵/天子曰相如病甚可往從悉取其)
(書使所忠往而相如已死問其妻對曰長卿時時著書/人又取去未死時為一巻書曰有使來求書奏之其遺)
(札書言封禪/事所忠奏焉)退無井臼之資(東觀漢記馮敬通廢於家/娶北地任氏女為妻忌不)
(得畜媵妾兒女常自操井臼南史庾域傳/域為懐寧太守罷任還家妻子猶事井臼)進乏交朋(一/作)
(朋/友)之助是以徘徊軒幄託附緘封冀陳蔡之及門(見論/語)
庶江黄之列㑹(春秋僖公三年齊侯宋/公江人黄人㑹于陽榖)敢渝孤直(隋房/彦謙)
(傳彦謙謂煩曰清/介孤直未必髙名)仰累清光東浪驚年(並見/表)西飈結欷
(説文飈扶揺/風也亦作飊)矢(英華作/交非)心佩賜畢命銜輝(晉范汪傳疏/曰抗表輒行)
(畢命/原野)道阻且躋書不盡意金楹假䕃望同相賀之禽(何/晏)
(景福殿賦金楹齊列淮南/子大厦成而燕雀來賀)珠岸迴光庶及不枯之草(大/戴)
(禮玉在山而木潤/珠在淵而岸不枯)明懸肝膽(後漢竇融傳上書曰/故遣劉鈞口陳肝膽)唯所
鑪錘(莊子意而子曰夫無莊之失其美據梁之/失其力黄帝之亡其智皆在鑪錘之間耳)干冒尊
嚴伏用兢灼謹啟
　　為舎人絳郡公上李相公啟(箋舎人名褎㑹昌中/討劉稹為鄭州刺史)
　　　(本集有鄭州獻/從叔舎人襃詩)
某聞量力省躬典刑之深㫖度材任事聖哲之良規某
雖甚愚頗嚮斯義屬者謬圖(一作/從)仕進因藉時來伏值
相公顧以外藩夙通襟契憫羊曇之未立早託謝家(世/説)
(羊曇少為謝太傅所知太傅亡後羊徹樂彌年行不由/西州路常因大醉唱樂至州門左右白曰此西州門羊)
(慟哭而去詳見/為李郎中文)憐康伯之無歸常依王氏(王當作殷晉/殷浩傳浩甥)
(韓伯字康伯浩素賞愛之時浩坐廢為/庶人徙於東陽之信安縣伯隨至徙所)拔於幽滯(魯褒/錢神)
(論幽滯非/錢不拔)處以周行(左傳詩云嗟我懐人寘彼周行能/官人也王及公侯伯子男甸采衞)
(大夫各居其列/所謂周行也)遂俾(一作/得)南憲中臺屢承闕乏(並見/表)内
庭西掖(漢書注正殿門之旁有東/西掖門如人臂腋故名)比辱昇遷邁越時流
塵汙中㫖(為中書舎人知制/誥故云塵汙中㫖)恩渥非次(後漢和帝紀敕/曰署用非次選)
(舉乖/宜)性分難移徒當侍從之榮莫有論思之效竟使懼
因福過(並見/表)疾以憂成(晉李重傳以/憂逼成疾)外雖全人(吕氏春/秋此之)
(謂全/人)中抱美疢常願青蒲瀝懇紫殿披誠(並見/前)進退未
聞過累仍積及正名綸閣(見為濮/陽公狀)收跡翰林(揚雄長楊/賦問於翰)
(林主/人)尋欲(一作/願)竊候休旬(初學記漢律吏五日得一/下沐言休息以洗沐也)伏
拜(一作/拜伏)蕭屏(廣雅罘罳謂之/屏又蕭牆也)謝昔年之朝奬抒他日之
私誠而機事且繁(易幾事不/宻則害成)燮和少暇(任昉行狀/燮和台曜)齋沐
累至肝(集作/肺)腸莫從(北史周宗室傳遥/奉顔色崩慟肝腸)旋屬虜帳夷氛
(謂烏/介)壺關伐叛(謂討劉稹漢地理志上黨郡有壺口關/寰宇記壺關在潞州城東二十五里因)
(山似壺/故名)絳臺业控(後漢書馮衍傳顯志賦曰饁女齊於/絳臺兮注絳晉國所都國語晉平公)
(為九層/之臺)有元戎大集之師鄭國東臨過列鎮在行之衆
(並見/前)任當調發(漢陳咸傳所/居調發屬縣)事屬供須(晉桓沖傳嵗運/米三十萬斛以)
(供軍/資須)豈斯擇材皆在非據(易非所據/而據焉)周旋三(一作/二)郡緜
厯兩霜(隋觀徳王雄傳冊書曰/爰司禁旅緜厯十載)頒宣詔條(漢百官表刺/史班宣周行)
(郡國省察治狀/以六條問事)祗愓(英華作/暢非)廟畫雖無咎悔(嵇康幽憤/詩奉時恭)
(黙咎悔/不生)亦乏殊尤(一作功見為/滎陽公表)今幸四海無塵六(英華/作九)
(是/)州嚮化靈臺偃伯(後漢馬融傳廣成頌曰命師於鞬/櫜偃伯於靈臺注司馬法曰古者)
(武軍三年不興則凱樂凱歌偃伯靈臺答/人之勞告不興也偃休也伯謂師節也)衢室歸尊(管/子)
(堯有衢室之問者下聴於人也淮南子聖人之道若中/衢而設尊過者斟酌各得其宜晉刑法志念室後刑衢)
(樽先/恵)是修明禮律之初(後漢章帝紀賛曰左右藝文斟/酌律禮晉儒林傳論曰漢祖勃)
(興粗修/禮律)舉拔俊賢之始而鄭之為地右臨梁苑(謂汴/州)左
倚成皋(漢成皋縣唐為汜水縣/在鄭州西一百十里)比之列藩實為劇郡(漢/朱)
(邑傳直敞/逺守劇郡)山東望族(見祭處/士文)㡬同屈景之強(離騷序三/閭之職掌)
(王族三姓曰屈昭景三輔黄圖漢髙帝都長/安徙齊諸田楚屈昭景及諸功臣於長陵)洛邑頑民
(書畢命曰/毖殷頑民)常雜雈蒲之聚(左傳鄭國多盜取/人於雈蒲之澤)永言出牧
豈易其人而又孔道所因(漢西域傳辟在/西南不當孔道)使車旁午(漢/霍)
(光傳使者旁午注/一縱一横為旁午)送迎或闕則怨讟流詞(左傳隨武子/曰民不罷勞)
(君無/怨讟)館餼稍乖(一作求誤周禮遺人凡賓客㑹同師役/掌其道路之委積五十里有市市有候)
(館候館有積左傳曹人/致餼注熟曰饔生曰餼)則職司貽(英華/作謗)辱(潘岳詩恪/居處職司)託
之全器猶或難居矧在朽材(漢孔光傳臣以/朽材前比厯位)寧宜久處
某伏思自隨宦(一作/官)牒(見為張/周封啟)遽忝恩榮位至圭符(王/融)
(䇿秀才文頃汰圭符妙簡銅墨/濟曰圭符謂刺史銅墨謂縣令)寵當金紫(陸機表懐/金拖紫)或
筋骸無苦心志有餘即豈願踞熊軾以告勞指隼旟而
辭疾直以攝生寡妙(並見/表)舊恙無痊儻或形言(王儉褚/彦回碑)
(文不以毁/譽形言)懼塵清聽(後漢申屠蟠傳諫/梁配曰況在清聽)每朝昬改候霧
露消威(漢淮南厲王傳爰盎諫/曰臣恐其逢霧露病死)則或至問俗有違(見為/滎陽)
(公/表)在公多廢(詩夙夜/在公)坐為尸禄(説苑虞丘子復於莊王/曰尸禄素飧貪欲無厭)
(臣之罪當/稽於理)行有媿顔(南史東昏侯紀逞/諸變態曽無媿顔)而又貪明盛之
時(魏志王基傳疏曰當明/盛之世不務以除患)有昏嫁之累(後漢逸民傳向/長字子平建武)
(中男女嫁娶既畢逰五/岳名山竟不知所終)未敢髙論止足(潘岳閒居賦序/覽止足之分庶)
(浮雲/之志)直乞退休是以輒疏精誠上干陶冶伏惟相公雲
龍協應(易雲從龍/風從虎)舟檝成功(書若濟巨川/用汝作舟楫)比屋可封期
於屈指一夫不獲(並見/表)固以動心如䝉曲鑒深情(一作/誠)
猥從志願置之他所以遂其愚(一作/冝)則吳楚列城(左傳/晉侯)
(許賂秦伯以/河外列城五)江關别郡(一作/部)雖居鄰佐亦委緝綏獲安
病躬豈敢擇地猶希磨淬鉛鈍(班固答賓戲搦朽磨/鈍鉛刀皆能一斷)撫
養疲羸積以嵗時(一作/日非)少禆塵露(晉元帝四王傳塵/露之微有増山海)伏
惟試賜恩照圍減帶緩(用沈約語見前啟/古詩衣帶日以緩)髪稀弁傾(詩/側)
(弁之俄箋側/傾也俄傾貌)窅然向風目極心往(楚辭目極千里兮傷/春心晉凉武昭王傳)
(述志賦曰/心往形留)下情無任攀戀感激惶懼之至
　　為絳郡公上李相公啟
某少悲羈紲(見前/表)不承師友之親(一無/此字)規晩學文章麤
致鄉曲之名(一無/此字)譽(見前/啟)謬汙官秩遂彯華纓握蘭清
曹視草禁掖(並見/表)貪叨過極(見為滎/陽公狀)憂責非寧(魏武帝/紀注公)
(上書謝曰自託/聖世永無憂責)蚤為寒暑所(一作/之)侵頗染(一作/有)肺腸之
疾自頃以慶雲結䕃(竹書紀年舜在位十有四年/於是八風循通慶雲藂聚)宸極
繫心(晉傅咸傳億兆/顒顒戴仰宸極)當就望以推誠(見為汝/南公表)於煎調而
寡裕(南史循史傳孫謙從子㢘凡貴要每食㢘必/日進滋㫖皆手自煎調案煎調謂湯藥之事)前嵗
伏䝉任使奉逺承明(西都賦承明金馬著作/之庭詳見為汝南公表)值朝廷興
問罪之師原野有宿兵之餽(左傳凡師一宿為舎再宿/為信過信為次舊書㑹昌)
(三年春正月以宿/師于野罷元㑹)絳城甚苦鄭馹非完(一作遥左傳楚/子乗馹㑹師于)
(臨品楊慎丹鉛録孟子置郵傳命古注置驛也郵馹也/置緩郵速驛遲馹疾後世不達其義以馹為驛之省文)
(永樂中刻春秋大全盡改左傳馹字/為驛驛與馹溷而不分故解經皆謬)加之以降虜移鄉
(謂鳥介也見/為河南表)仍之以貴臣銜命(謂李回也見/為李貽孫啟)飛輓之外
(漢嚴安傳飛芻/輓粟以隨其後)將迎實繁(見為汝/南公表)旁奉廟謀上遵詔㫖
動繁調發居勞撫安(业史蠕蠕傳/道武撫安之)抱疾以臨為日斯久
伏幸姦兇克乂濡澤横流(司馬相如封禪文沾/濡浸潤協氣横流)是大朝
陟降(一作/黜陟)之初良冶埏鎔之始(禮記良冶之子必學為/裘良弓之子必學為箕)
此郡路通四境名冠六雄(舊書蒲州與陜鄭汴懐魏為/六雄新書地理志鄭州滎陽)
(郡雄武徳四年置治武牢/城貞觀七年徙治管城)軒葢以來(范雲詩軒/葢照虚落)原野交
錯萑蒲有聚武吏貽憂(漢何並傳使文吏治/三人獄武吏往捕之)雖清時無
杼軸之虞(詩大東小東/杼軸其空)而常日有逋懸之賦(漢成帝紀/詔曰諸逋)
(租賦所振/貸勿收)必在假之賢守屬以強材然後謡詠克興公
私不廢豈可使某素兼痾恙本乏良能(後漢循吏傳論/曰亦一時之良)
(能/也)久於是邦以主東道(見為滎/陽公狀)饋飡將藥甌並進(揚雄/方言)
(甂自闗而西謂之/甂其大者謂之甌)假牒與公案相隨(南史王球傳未/可以文案貴也)含
意不言(見代彭/陽公表)貪榮是罪(晉陶侃傳表曰臣非貪榮/於疇昔而虚譲於今日)相
公漢籌始運(見為濮/陽公狀)殷鼎將調(見為中/丞狀)度材任官歸於
至當存誠愛物(一作/受)決在無頗(書人用側頗僻/注頗不平也)竊敢自
託緘封逺干樽俎(晏子春秋不出樽俎之/間而折衝千里之外)俯期恩意以
保衰微且某運偶昌期年初知命豈不願臨劇郡稍冀
榮途(法苑珠林晉李/恒問榮途貴賤)但以力有所不任心有所不逮雖
欲勉強實憂傾敗彼吳楚偏鄉非舟車要路永言凋瘵
(木華海賦天綱浡潏為凋/為瘵翰曰凋傷也瘵病也)亦藉緝綏儻特降優容遥聞
擬議則朽質有報恩之所羸軀收曠位之譏宿疢或痊
理劇未晚(漢書尹賞有理劇/之才遷滎陽令)伏惟試賜裁度嚮風披懇
(楚辭長嚮/風而舒情)服義陳詞(離騷就重/華而陳辭)仰台耀以瞻輝望洪鈞
而佇惠(王襃四子講徳論鴻/鈞之世何物不樂)干冒尊徳(當作聽集/作雄非)伏積
兢惕謹啟
　　為絳郡公上史館李相公啟
某啟伏以秉大鈞者以物得其所為先執大化者以材
適於任為急將以致理在明命官使輕重合宜大小有
裕然後人稱其職職無廢人此相公之所明知也某材
術素寡聲光莫聞(郤正釋義有聲/有寂有光有翳)偶叨承平(崔寔政論/承平日久)
(漸敝而/不悟)謬登華顯洎分符竹使絶籍金閨(並見/表)一授專
城(古樂府四/十專城居)再易灰琯(玉泉記立春之日取宜陽金門/山竹為琯河内葮草為灰以候)
(陽/氣)且解巾臨郡前賢攸重(後漢韋豹傳豹子著拜東海/相詔書逼切不得巳解巾之)
(郡/)一麾出守昔人所榮(見為濮/陽公表)雖積戀於本朝實俯光
於單緒况又此州管叔舊國(括地志鄭州管城縣今州/外城即管國城是叔鮮所)
(封/也)帝鴻遺墟(左傳季文子使太史克對曰昔帝鴻氏有/不才子史記軒轅黄帝一曰帝鴻水經注)
(洧水東逕新鄭故城中帝王世紀云或言縣故有/熊氏之墟黄帝之所都也鄭氏徙居之故曰新鄭)接彼
㠂嶢(嶢當作鄗左傳晉師在敖鄗之/間注敖鄗二山在滎陽縣西北)浸以京索(漢高帝/紀與楚)
(戰滎陽南京索間應邵曰京縣名今有大/索小索亭案京索二水名也見水經注)聚山東之右
族邇洛表之宸居(並見/前)内揣非才頗榮斯(一作/所)任而復
以通莊所自(爾雅五達謂之/康六達謂之莊)假道攸繁(左傳晉荀息假/道於虞以伐虢)
載惟餞迓之勞(毛萇詩傳祖而舍軷飲酒于其側曰餞/公羊傳晉郤克與臧孫許同時而聘于)
(齊齊人使跛者迓跛/者以眇者迓眇者)實半頒宣之務必屬於壯齒(後漢/杜詩)
(傳疏曰及臣齒壯隋令狐熙/傳表曰昔在壯齒猶不如人)付彼全人用以責功(曹植/表舍)
(罪責功明/君之典也)僅能集事(左傳張侯曰此車一/人殿之可以集事)某早年被病
晩歲加深衣袴無取於潔清(漢周仁傳景帝初立拜仁/為郎中令常衣弊補衣溺)
(袴故為不潔/清以是得幸)藩溷動淹於景刻(謂如厠不能速出正字/通溷亂也濁也又厠也)
(左思作賦門庭/藩溷皆著紙筆)徇已則坐墮物務(晉裵頠傳王衍之/徒不以物務自嬰)業
官則立致蕭衰欲(一作/願)俱濟於公私實加憂於寤寐(易/其)
(於人也/為加憂)矧(一作/生)兹仍歲(南史齊高帝諸子傳/舊楚蕭條仍歲多故)適有外虞
(晉王遜等傳論曰内/難薦臻外虞不息)降卒征人旬時併集飛芻輓粟星
火為期(李宻陳情表州司/臨門急如星火)以此疚心彌深舊恙今寰瀛
大定(晉地理志寰瀛之/内可得而言也)雨露旁流高步翰飛(後漢謝該/傳孔融書)
(曰今尚父鷹/揚方叔翰飛)一呼而至雲羅場藿(江淹雜體詩雲羅更/四陳詩皎皎白駒食)
(我場/藿)萬里無遺將調斯人以求良牧(晉姚興傳胡威謂/興曰伏仗良牧惠)
(化/)得才為美今也其時儻䝉允贊聰明曲聽奏記俯憐
衰薾(謝靈運詩疲/薾慚貞堅)稍賜優容則亦不敢便掛簮纓(後漢/逸民)
(傳蓬萌即解冠挂東都城門/歸將家屬浮海客於遼東)遽離陶(一作/鑪)冶江湖偏郡
襦袴須人(見為滎/陽公狀)無根節之難(後漢書虞詡為朝歌長/故舊皆弔詡曰不遇盤)
(根錯節何以/别利器乎)少舟車之會俾之養理使得便安(漢薛宣/傳思省)
(吏職求其便安南史王勱傳/勱為政清簡吏人便安之)庶麤致人謡以酬廟算則
某所謂材有稱職時無廢人凡在宦途皆仰時化伏惟
試賜恩察違離漸久刺謁末由(南史劉繪傳繪為南康/相郡人有姓賴所居名)
(穢里刺/謁繪)昔在丘門常忝四科之列今瞻魯史將期一字
之恩(見為某/先輩啟)下情無任感戀兢惶之至
　　為綘郡公上崔相公啟(箋舊書㑹昌三年五月崔/鉉同中書門下平章事)
某啟某本洛下諸生(世説人問顧長康何以不作洛生/詠答曰何至作老婢聲注洛下諸)
(生詠音重濁/故云老婢聲)東莞(一作/山東)舊族麤霑科第薄涉藝文謬藉
時來因成福過(一作遇/並見前)青縑赤管(漢官儀尚書郎起草/更直給青縑帳初學)
(記漢尚書令僕丞郎月給大管筆一/雙通典丞郎月賜赤管大筆一雙)已忝於華資(一作/清華)
(北史楊休之傳典選稍久非其/所好毎謂人曰此官實自清華)黄紙紫泥(新書高宗上/元詔曰詔敕)
(施行既為永式比用白紙多有蟲蠧宜/令今後皆用黄紙紫泥見為滎陽公表)仍㕘於宥宻(詩/夙)
(夜基命/宥宻)相公早容薄伎(任昉王儉集序/以薄伎效徳)獲寄光塵(見為/張周)
(封/啟)别殿朝迴(謝莊誄離宫天/邃别殿雲懸)禁林夜直(西都賦集禁/林而屯聚)每
披襟素常賜話(一作/語)言(左傳君子曰古之王者並建/聖哲樹之風聲著之話言)知
蔣琬之為公敢矜先見(蜀蔣琬傳夜夢有一牛頭在門/前流血滂沱呼問占夢趙直直)
(曰君位必當至公後遷大將/軍錄尚書事封安陽亭侯)哀馬卿之多病亦辱來言
(西京雜記相如/素有消渴疾)圭律未遐銘鏤斯在相公鹽梅調味(書/若)
(作和羮爾/惟鹽梅)舟楫濟時晉水擒兇(謂誅/楊并)韓都蕩梗(謂平/劉稹)以
不剛不柔貞百度(詩不剛不柔敷政/優優百度見前)以無偏無黨定九
流(書無偏無黨王道/蕩蕩九流見狀)若某者實有何能可叨出牧絳田
巳非厥任(左傳晉人謀去故絳/韓獻子曰不如新田)滎波轉過其材(見為舉/人啟)
間歲以來為政非易(漢食貨志間歲萬餘人/師古曰間歲隔一歲)有南遷之
降虜(謂烏/介)有西出之成師(謂討劉稹左傳成/師以出又何濟焉)資屝所供
(左傳申侯見曰師老矣若出於陳/鄭之間共其資糧屝屨其可也)餼牽之備(左傳皇武/子辭曰吾)
(子淹久於敝邑惟/是脯資餼牽竭矣)未嘗造次敢怠躬親今梟獍埽除(漢/郊)
(祀志祠黄帝用一梟破鏡孟康曰梟鳥名食母破鏡獸/名食父黄帝欲絶其類使百吏祠皆用之破鏡如貙而)
(虎眼晉崔懿之傳謂靳凖曰汝心如梟/獍必為國患案獍即破鏡古今字異耳)馬牛歸放(書歸/馬于)
(華山之陽放牛/于桃林之野)將使坐臻富庶必先用得才能此地名
高六雄實控東道分憂之寄(並見/前)自昔為榮况在疎蕪
敢忘涯分(隋史詳傳循涯/揣分實為幸甚)但以輶軒坌至(風俗通周秦/常以歲八月)
(遣輶軒之使採異國方言孔融薦禰衡/表溢氣坌湧周翰曰坌塵也音蒲悶切)賦貢川流非惟
撫字之難(舊書陽城為道州刺史賦税不登觀察使數/加誚讓州上考功第城自署曰撫字心勞催)
(科政拙/考下下)兼有送迎之遽(晉虞預傳預上記曰自頃長吏/輕多去來送故迎新交錯道路)
舊痾加甚(潘岳閒居賦/舊痾有痊)朽質難堪假故稍頻(晉陳羣傳/參伍掾屬)
(多設解故/以避事任)曠廢為懼(晉謝𤣥傳𤣥又自陳既/不堪攝職慮有曠廢)又以宦游
既久故里多違陶令之田園將蕪尚平之婚嫁未畢(並/見)
(前/)顧惟羈絆(魏畧植上書曰固當羈/絆於世繩維繫於祿位)未可歸休(韓詩外/傳田子)
(方為相歸休/得金百鎰)竊敢逺疏丹誠(晉劉喬傳劉𢎞與喬牋/曰披露丹誠不敢不盡)上
干清重(晉丁潭傳賀循曰郎中/令職望清重實宜審授)非獨祈恩於時宰(南史/劉瓛)
(傳仲熊執經議論/往往與時宰不合)實將誓欵於已知(張衡思𤣥賦恃/已知而華子兮)儻
䝉以然諾為心(漢張敖傳上賢貫/高能自立然諾)誠明濟物(嵇康書是/乃君子思)
(濟物之/意也)垂憂不逮賜議所安則吳楚之間郡邑不(一作/非)
少非(一作/不)當衝要(謝靈運詩河/兖當衝要)或異膏腴(漢賈誼傳高/皇帝割膏腴)
(之地以/王諸公)使之頒條庶可求瘼昨賊平之後啟事尋成(見/謝)
(宗卿/啟)氷霜始嚴筆札未暇(漢書樓䕶與谷永俱為五侯/上客長安號曰谷子雲之筆)
(札樓君卿/之唇舌)又伏慮内庭展(一作/曩)顧稱已推遷(謝靈運詩/逐物遂推)
(遷/)外郡寓詞頗乖流品沈吟有日鬱抑經時(並見/前)今則
情素坐煎(鄒陽上梁王書/披心腸見情素)驅馳行久(諸葛亮出師表遂/許先帝以驅馳)
若猶緘嘿是負陶甄伏惟曲賜恩鑒誠懸書殿戀積台
階比殷浩之空函(見為張/周封啟)情同事異望孫𢎞之東閤(漢/公)
(孫𢎞傳元朔中封丞相𢎞為平津侯於/是起客館開東閤以延賢人與㕘謀議)魂往形留(陸雲/答兄)
(機詩神往同逝/感形留悲參商)下情無任感激攀戀(一作感/戀兢惶)之至(曹植/表貴)
(露下/情)謹啟
　　為韓同年(瞻/)上河陽李大夫啟(箋韓瞻字畏之韓/偓父也開成二年)
　　　(與義山同登進士第案李/大夫疑即懐州李中丞)
某啟某材術空虛行能無取(揚雄劇秦美/新行能無異)因縁慰薦(晉/李)
(宻傳有/因有緣)得(一作/䝉)記姓名劉𢎞一紙之榮方斯未重(見為/李貽)
(孫/啟)季布百金之諾比此猶輕(見為張/周封啟)昨者李涿侍御北
來(全唐詩話河陽從事李承性好奇古與翊善坊保夀/寺僧智増善庫中得畫訪於常侍栁公權方知張萱)
(所畫石橋圖按新書公權開成中遷學士/承㫖涿殆以侍御而為河陽從事者也)又䝉降以重
言(見為張/周封啟)將之厚意望輝光而便同簮履(韓詩外傳孔/子逰少原之)
(野有野人哭夫子問焉曰蓍薪而忘簮是以哀非傷亡/簮吾所悲者不忘故也賈誼新書楚昭王與吳人戰楚)
(軍走而履決失之行三十歩復旋取左右問曰何惜是/一踦履乎王曰楚國雖貧豈愛一踦履哉思與偕出弗)
(見與/入也)在負荷而何啻丘山况某姻婚早聨門館(後漢邊/韶傳章)
(華賦曰夕回/輦于門館)外舅以列藩之故(爾雅妻之/父為外舅)家人延自出
之恩(左傳子産對曰庸以元女大姬配胡公/而封諸陳以備三恪則我周之自出)重疊依投
(玉臺新詠西曲歌/曰出入見依投)綢繆顧遇(後漢李固傳奏記梁商曰/况受顧遇而容不盡乎北)
(史李弼等傳論曰締/構艱難綢繆顧遇)東床坦腹早以愧於郗公(晉書郗/鍳使門)
(生求壻於王導𨗳令就東廂徧觀子弟王氏諸少咸自/矜持惟羲之在東床坦腹卧若不聞鑒曰正此佳壻耶)
(遂以女/妻之)朱邸曳裾復欲階於謝掾(謝朓拜中軍記室辭/隋王牋朱邸方開效)
(蓬心於秋實善曰諸候朱户/故曰朱邸曳裾見為山南啟)儻復清風時至丹慊獲申
(任昉表不任/丹慊之至)實於生前識其死所伏希恩詧謹啟
　　為賀拔員外上李相公啟
某啟某聞被彩飾於無用之姿斯須或可垂休光於不
報之地始卒攸難至有馬疲而尚服輕軒席敝而猶存
華幄(戰國䇿嬖色不敝席寵臣不敝軒/鮑昭詩棄席思君幄疲馬戀君軒)推仁則極備用
無聞雖有切於戀思冝自量其涯分嗚呼某者今甚類
焉翰柔莫申(左思詩弱/冠弄柔翰)語苦難聴聊憑牋素用寫肺腸
伏惟少霽尊嚴猥賜披省某伏思早嵗仰累深知龍尾
貽譏敢通交契(魏畧華歆邴原管寜三友號曰/一龍歆為頭原為腹寧為尾)牛心前
㗖實媿時才(見賀相/國啟)世故推遷年華荏苒(並見/前)葭灰檀
火屢變於寒暄(周禮烜氏冬取槐/檀之火葮灰見前)靈濟泥涇遂分於清
濁(漢溝洫志時人歌曰涇水一石其泥數斗案濟水伏/見不常故謂之靈濟後魏文帝祭濟文曰惟瀆暢靈)
(協輝/隂辟)羈離管札(謂佐/幕)僶俛絃歌(謂宰縣顔延之/詩僶俛見榮枮)名汙栁
營(漢書河内太守周亞/夫為將軍次細柳)顔慚花縣(白帖晉潘岳為河陽/令遍樹桃李人號河)
(陽一/縣花)竟以千金乏産(漢書諺曰千金/之子坐不垂堂)三徑無歸(三輔決/錄蔣詡)
(字元卿隱於杜陵舎中三徑惟羊/仲裘仲從之逰二仲皆挫㢘逃名)初服莫從(見為栁/州表)迷
津亟問屬者伏幸相公羮梅調味川楫濟時(並見/前)起塌
翼於衝風(杜甫詩十年猶塌翼楚/辭衝風起兮水揚波)活枯鱗於涸轍(見為/張周)
(封/啟)登諸蘭署轄彼芸籖(並見/表)臺閣移文語薛夏而無取
(魏志薛夏字宣聲太和中以公事移蘭臺夏報之曰/蘭臺為外臺秘書為内閣臺閣一也何不相移之有)東
南才子並張率以何能(南史張率傳率字士簡梁天監/中直文徳待詔武帝别賜率詩)
(曰東南有才子故能服官政/余雖慚古昔得人今為盛)未報前叨旋承後顧版圖
被召花幕分榮(並見/前)收駑駘於皁棧之中(東方朔七諫/却騏驥而弗)
(乗兮䇿駑駘而取路莊子伯/樂曰我善治馬編之以皁棧)刻蚣蝑於樂懸之上(説文/䉛虡)
(縣鐘鼓之器飾猛獸之象於其足春秋桓公五年秋螽/注蚣蝑之屬為灾故書案考工記梓人為箰虡天下之)
(大獸五又有小蟲之屬以為雕琢蚣蝑者小蟲之/屬也爾雅蟄螽蚣蝑郭璞曰王蜙蜼也俗呼㖺黍)勢髙
足跌道泰身屯未竭私誠已嬰沈痼況某素無靈氣(郭/璞)
(詩燕昭無靈氣/漢武非仙才)夙昧攝生(見代僕/射表)乏單豹養内之功(莊/子)
(魯有單豹者行年七十而猶有嬰兒之色餓虎殺而食/之有張毅者行年四十而有内熱之病以死豹養其内)
(而虎食其外毅養/其外而病攻其内)闕王吉實下之效(漢王吉傳疏曰休/則俛仰詘信以利)
(形進則步趨以實下吸新吐故以練臧/專意積精以適神于以養生豈不長哉)湫底莫適節宣
失中(左傳子産曰節宣其氣勿/有所擁閉湫底以露其體)然猶深願待年少酬厚
徳三醫畢訪(列子楊朱之友季梁得疾七日大漸其子/謁三醫一曰矯氏二曰盧氏三曰俞氏脈)
(其所/疾)百藥皆投(司馬貞三皇本紀神/農嘗百草始有百藥)竟非无妄之災(易/无)
(妄之疾勿/藥有喜)莫見有瘳之候(漢公孫𢎞傳𢎞病甚上書乞骸/骨因賜告居數月有瘳視事)
濱於九死(齊語桓公曰管夷吾射寡人中鈎是/以濱於死楚辭雖九死其猶未悔)夐彼十
旬(謝朓詩故鄉邈已夐濟曰/夐逺也十旬見懐州表)取煖則煩加寒必痢髪寧
支弁帶不成圍(並見/前)謝述心虛方兹未逮(南史謝述字/景先小字道)
(兒有心虚疾性/理時或乖謬)田光精竭比此猶強(史記刺客傳田光/曰今太子聞光盛)
(壯之時不知臣/精已消亡矣)豈有尚占職員但尸俸入久塵物議(南/史)
(謝㡬卿傳醉則執/鐸挽歌不屑物議)且速殘骸況相公職統薄違(書圻父/薄違)
時登衆寡(周禮鄉大夫以歲時登其夫家之衆寡辨其/可任者國中自七尺以及六十有五皆征之)
(其舍者國中貴者賢者能者/服公事者老者疾者皆舍)任崇按比(後漢江革傳每/至歲時縣當案)
(比注案驗以比/之猶今見閱也)務繫孤終(周語仲山甫曰古者不料民/而知其多少司民協孤終注)
(無父曰孤/終死也)職是賓僚(北史裴延儶傳廣平公贊/盛選賓僚以伯茂為文學)豈宜虚
曠(書無曠庶官王猛/疏督任弗可虚曠)固不可下私微物曲降深慈憫將
盡於桑榆(淮南子日夕垂景/在樹端謂之桑榆)妨得材於杞梓(左傳聲子/曰如杞梓)
(皮革自楚往也惟/楚有材晉實用之)是以推枕興感攝衾占辭願申斂跡
之期以贖曠官之咎祇聽裁㫖用息兢惶必也舊履留
恩遺簪結念(見為韓/同年啟)恤以孀孤非少(淮南子寡婦不孀/禮記少而無父謂)
(之/孤)婚嫁未終不使衰羸便辭祿仕(詩序君子遭亂相招/為祿仕箋祿仕者苟)
(得祿而巳/不求道行)致乎外地晞以末光(魏都賦彼桑/榆之末光)未乖念錄
之仁稍減憂慚之累(呉志諸葛恪傳與弟融書/曰憂慚惶惶所慮萬端)亞尹諸
府别乘近郊(亞尹即少尹/别乘即别駕)負荷無羞(左傳古人有言曰/其父析薪其子弗)
(克負/荷)饘餬有繼(見為懐/州表)則猶冀逢十全之藝(周禮醫師/職曰十全)
(為上十失一次/之十失四為下)延一日之生重登門牆(見獻侍/郎啟)再就埏
埴(老子埏埴/以為器)是所願也非所望也詞多力殆感極(集作/深)
涕繁避席承言未卜曽參之侍(孝經仲尼居曽子侍子/曰先王有至德要道以)
(順天下民用和睦上下無怨汝知之/乎曽子避席曰參不敏何足以知之)封函抒款畏遺殷
浩之書(見為張/周封啟)瞻望清光實動魂守(管輅别傳何宴之/視候魂不守宅血)
(不華/色)伏惟特賜鑒詧
　　為同州任侍御(憲/)上崔相國啟(箋考新書宰相世/系表任憲字亞司)
　　　(髙宗相雅相來孫也崔鄲崔珙相文宗崔鉉相/武宗崔龜從崔慎由相宣宗自開成以至大中)
　　　(作相者有五崔焉此崔相國者不知謂誰據啟/云彰明下武恢拓中華不舞梯䡴不鳴金鼓復)
　　　(數千里之沃野刷十五聖之包羞則此崔相國/謂龜從也舊書宣宗紀大中二年十一月以户)
　　　(部侍郎判度支崔龜從本官同平章事三年春/正月涇原節度使康季榮奏吐蕃宰相論恐熱)
　　　(以秦原安樂三州及石門等七關之兵民歸國/詔靈武邠寧各出本道兵馬應接其來七月三)
　　　(州七闗軍人百姓皆河隴遺黎數千人見於闕/下上御延喜門撫慰令其解辮賜之冠帶八月)
　　　(下制曰左衽輸款邊壘連降刷恥建功所謀必/尅實樞衡妙算將帥雄稜副𤣥元不爭之文絶)
　　　(漢武逺征之悔與此啟所謂不舞梯䡴不鳴金/鼓意正相合又唐與吐蕃和親自髙祖至武宗)
　　　(凡十五帝至宣宗而吐蕃始弱來歸故地會昌/一品集序云唐葉十五帝謚昭肅昭肅者武宗)
　　　(也故曰刷十五聖之包羞其為龜從無疑矣舊/書龜從傳云大中四年同平章事非也新書亦)
　　　(承其誤以此啟/證之宣紀為是)
憲啟憲質異楚材(見為賀拔/員外啟)寶同燕石(見為張/周封啟)重以羈
丱(詩總角丱兮榖梁傳羈貫成童/不就師傅父之罪也貫與丱通)即丁憫凶瞻遺構以
闕然不堪多難奉成書而未就(並見/前)無處求生(庾信賦/傅爕之)
(但悲身世/無處求生)藐是流離(庾信賦藐是流/離至于暮齒)屢經寒暑(詩載離/寒暑)
逮於(一作/乎)既冠(禮記男子/二十而冠)猶恤無家(見為鹽/州狀)叨承師友
之規獲忝簪纓之列此皆相公推孔李之素分(後漢書/孔融字)
(文舉年十歲隨父詣京師時河南尹李膺融造膺門語/門者曰我是李君通家子弟門者言之膺請融問曰髙)
(明祖父常與僕有恩舊乎融曰然先君孔子與君先人/李老君同德比義而相師友則融與君累世通家衆坐)
(莫不/歎息)念髙國之舊家(左傳齊侯伐晉夷儀敝無存之父/將室之辭以與其弟曰此役也不)
(死反必娶/於髙國)鎪朴雕頑(魏都賦木/無雕鎪)抉聾抉聵沐膏雨以令
植(詩芃芃黍苗/陰雨膏之)假順風而使飛(見為河/南表)不然則安得獲
驪龍之珠(見為栁/珪啟)假獬豸之角(新書法冠者御史大夫/中丞御史之服也一名)
(獬廌/冠)榮皆過望感豈勝言而猶悵望下風(左傳晉大夫/三拜稽首曰)
(羣臣敢/在下風)徘徊髙義望賀燕以難去(見為李/貽孫啟)撫棲烏而不
安者(魏武樂府月明星稀烏鵲/南飛繞樹三帀何枝可依)蓋以相公以伊皋之事
業佐大君以揚馬之文章輔昌運一登宣室(漢賈誼傳/文帝思誼)
(徴之及入見上/方受釐坐宣室)遂借前籌(見為濮/陽公狀)以有征無戰之方(蜀/志)
(詔曰王者之/兵有征無戰)彰明下武以永逸蹔勞之勢(揚雄諫不受/單于朝書不)
(一勞者不久佚不/蹔費者不永寧)恢拓中華不舞梯䡴不鳴金鼓(左傳/金鼓)
(以聲氣也梯/䡴見檄文)復數千里之沃野(漢張良傳闗中左殽/函右隴蜀沃野千里)刷
十五聖之包羞(易否六三包羞案吐蕃和親自貞觀始/髙祖尚未與之通太宗至武宗實十四)
(聖/也)彼圍(疑作/違)穀而穀人不知(左傳齊陳成子救鄭及留/舒違穀七里穀人不知)
入鄭而鄭陴皆哭(左傳宣公十二年春楚子圍鄭旬有/七日鄭人卜行成不吉卜臨於大宫)
(且巷出車吉國人/大臨守陴者皆哭)方兹決勝彼有多慚今百職聿修九
功(一作五/功非)咸敘(書九功/惟敘)萬國佇登封之禮五山傾望幸
之祥(史記封禪書天下名山八而三在蠻夷五在中國/華山首山太室大山東萊此五山黄帝之所常遊)
(與神會漢郊祀志郡國各除道繕治宫館/名山神祠所以望幸矣五山謂五嶽也)鰈至鶼來(封/禪)
(書東海致比目之魚西海致比翼之鳥韋昭曰各有一/目不比不行其名曰鰈各有一翼不比不飛其名曰鶼)
(鶼/)茅歸楛入(書荆州貢包匭菁茅魯語武/王克商肅慎氏貢楛矢石砮)馳湯驟夏轢
漢陵周(班固典引孕虞/育夏甄殷陶周)若某者雖不能行舞舜戈(戈當/作干)
(書帝乃誕敷文德舞干/羽于兩階七旬有苗格)坐耕堯壤(見為滎/陽公狀)至於獻千載
河清之序(拾遺記丹邱千年一燒黄河千年一清皆至/聖之君以為大瑞初學記宋元嘉中河濟俱)
(清鮑昭張暢/俱作河清頌)裁二王助祭之詩(詩序振鷺二王/之後來助祭也)歌咏相
庭發揮帝載則其志願亦或庶幾伏希孫閤時開(見為/絳郡)
(公/啟)邴茵多恕(漢丙吉傳馭吏耆酒常從吉出醉歐丞相/車上西曹主吏白欲斥之吉曰此不過汙)
(丞相車茵耳/遂不去也)克懋山公之德(晉書嵇紹字延祖魏中散/大夫康之子也十歲而孤)
(事母孝謹以父得罪靖居私門山濤/領選啟武帝詔徵之起家為秘書丞)終全趙氏之孤(見/為)
(張周/封啟)擁篲瞻門(見為某/先輩啟)封函即路(南史朱齡石傳為元/帥伐蜀帝别有函封)
(付齡石署曰/至白帝乃開)苑沙宫樹(見為同/州啟)雖吟左輔之風煙(漢地/里志)
(左馮翊髙陵縣左輔都尉/治謝朓詩風煙四時犯)良夜慶霄(謝曕詩慶霄薄汾/陽注即慶雲也)
唯望中台之晷度(玉海事始曰黄帝以風后配上台天/老配中台五聖配下台為三公也)
感恩撫已誓志投誠仰惟輝光終賜埏埴下情無任感
激攀倚(一作/荷)惶戀之至
　　為舉人上翰林蕭侍郎啟(箋按元和六年蕭俛充/翰林學士二年罷穆宗)
　　　(時為門下侍郎計俛為翰林時義山甫十餘齡/代人恐太早惟蕭澣有祭蕭侍郎文及哭遂州)
　　　(蕭侍郎詩然/澣又未甞為)
某啟某聞師曠之琴不鼓之則無以召𤣥鶴(韓子師涓/鼓新聲平)
(公問師曠此何聲也曰清商公曰最悲乎師曠曰不如/清徴援琴一奏有𤣥鶴二八道南方來集於郭門之扈)
(再奏而列三奏延頸而鳴舒翼而舞音中宫商瑞應圖/𤣥鶴王者知音樂之節則至白帖鶴滿三百六十歲則)
(色純/黒)楊羲之石不用之即無以聘應龍(薛瑩龍女傳震/澤中洞庭山南)
(有洞穴梁武帝召問杰公公曰此洞穴蓋東海龍王第/七女掌龍王珠藏若遣使通信可得珠寶有甌越羅子)
(春兄弟上書請通帝命杰公問曰汝家制龍石尚在否/荅曰在謹齎至都試取觀之公曰汝此石能制徴風召)
(雨戎虜之龍不能制海王珠藏之龍昔桐柏真人教楊求/羲許謐茅容乘龍各贈制龍石一片今亦應在帝勅命)
(之於茅山華陽隱居陶𢎞景得石兩片公曰是矣山海/經應龍處南極殺蚩尤與夸父不得復上應龍遂在地)
(故下數旱旱而為/應龍狀乃得大雨)物既有之言亦猶是伏惟侍郎學士
絪緼降秀翕闢資華(易天地絪緼萬物化醇又/夫坤其靜也翕其動也闢)天上比
方但有文星粗爾人間擬議未將泰華為然(並見/前)爰自
妙齡遂肩名輩當時人物(漢書有古/今人物表)何戢惟效於褚公
(南史何戢傳戢字惠景美容儀動止/與褚彦回相慕時人號為小褚公)邇日風流(南史王/儉傳儉)
(常謂人曰江左風流宰/相惟有謝安蓋自況也)杜乂難方於衛玠(晉書衞玠字/叔寶風神秀)
(異或問杜乂可方衞洗馬否劉惔曰杜乂膚清叔寶神/清世說注杜𢎞治面如凝脂眼如㸃漆粗可得方諸衞)
(玠/)加以𢎞成與石(西京雜記𢎞成子有人授以文石吞/之遂為通儒後成子病吐出文石以)
(授五鹿充宗/又為碩學也)郭璞傳豪(見為山/南啓)渙水倘來皆逢藻繢(陳/琳)
(為曹洪與魏文帝書遊睢渙者學藻繢之䌽善曰漢書/灌嬰睢陽販繒者也陳留記襄邑渙水出其南睢水經)
(其北傳云睢渙之間出文章故其黼黻/絺繡日月華蟲以奉於宗廟御服焉)荆峯若至只有
璆琳(莊子南方有鳥其名為/鳳以璆琳琅玕為食)合沓縑緗(沈約詩合/沓共隱天)縱横
筆硯(髙唐賦縱/横相追)三都作序不勞皇甫士安(見為某/先輩啟)萬乘
為寮只有東方曼倩(夏侯湛東方朔畫贊大夫諱朔字/曼倩平原厭次人也戲萬乘若寮)
(友/)況從近歲且有外虞傅介子在樓蘭國中竒功未就
(漢傅介子傳介子至樓蘭謂王曰天子使我私報王王/起隨介子入帳中屏語壯士二人從後刺之刃交胸立)
(死封介子/為義陽侯)班仲升於玉門闗外報命猶賖(見代安/平公表)雖太
平之業已隆(見賀相/國啟)而震耀之威尚作(漢書敘傳/天威震耀)侍郎
又綢繆武帳(漢汲黯傳武帝嘗坐武帳中黯前奏事孟/康曰今御武帳置兵闌五兵於帳中也)
密勿皇圖(班固東都賦披/皇圖稽帝文)九天九地之兵寧因舊學(北/堂)
(書鈔太公兵法云武王曰休息士衆皆有處乎太公曰/休兵頓息如從九天之上向九地之下獨往獨來有莫)
(見者書盤庚予小/子舊學于甘盤)七縱七擒之術固已𤣥通(北堂書鈔/漢晉春秋)
(曰諸葛亮征南中所在戰捷既得孟獲使觀於營陣之/間問曰此軍何如獲對曰向者不知虚實故敗今䝉賜)
(觀看營陣若祇如此即定易勝耳亮笑縱使更戰七縱/七擒而亮猶遣獲獲止不去曰公天威也南人不復反)
(矣蔡邕郭有道碑於/休先生明德𤣥通)用視草之工(見為汝/南公表)解按劍之怒
(説苑秦王按劍而坐鮑照詩/天子按劍怒使者遥相望)手為天馬(真誥手為天/馬鼻為仙源)心
繪國圖(梁書裴子野傳勅使撰方國使/圖自要服至海表凡二十國)九重之中(見為/成魏)
(州/表)蹔煩前箸(見為濮/陽公狀)萬里之外輒敢衡車(衡疑作衝春/秋感精符作)
(衝車厲武將魏明帝紀注郝昭守陳/倉城諸葛亮起雲梯衝車以臨城)位誠在於論思功
已參於鎮撫(左傳鄧曼曰夫固謂君訓衆而好鎮撫之/  箋舊書吐番冦涇原命中使以禁軍援)
(之穆宗謂宰臣曰用兵有必勝之法乎俛對曰兵者凶/器戰者危事聖王不得巳而用之如或縱肆小忿輕動)
(干戈使敵人怨結師出無名非惟不/勝乃自危之道也固宜深慎帝然之)圖書之府鼎鼐之
司伊咎懸遺悵(一作/為恨)之誠䕫說貯妨賢之媿(說苑虞邱/子謂楚莊)
(王曰臣為令尹處/士不升妨羣賢路)載惟後命(左傳齊侯將下拜/孔曰且有後命)夫豈踰
時抑某又聞之昔管仲經邦賓客有二(管子管仲會國/用二在賓客其)
(一在/國)周公待士吐握皆三(見為某/先輩啟)邴丞相之車茵寧彈
醉客(見為同/州啟)平津侯之賓館不礙布衣(見為絳/郡公啟)並脂粉
簡編(徐陵王勱碑網羅/圖史脂粉藝文)冠纓圖史(北史崔浩傳國家/積德著在圖史)後
之披巻(南史王藻傳書/拱袂而披巻)皆若升堂侍郎美譽旁流(晉王/羲之)
(傳羲之少/有美譽)髙節彌折(漢田蚡傳非痛折節/以禮屈之天下不肅)擔簦者成市
躡蹻者如雲(並見/前)此乃前賢後賢不殊軌轍往哲來哲
非異門牆縱燕有黄金之臺(見上尚/書啟)齊為碣石之館(見/為)
(濮陽/公狀)料其棟宇(易上棟下宇/以待風雨)必已荒蕪(魏都賦肴/函荒蕪)若某
者陋若左思醜同王粲鬚眉不及於崔琰腰腹無預於
鄭𤣥若值庭蘭(並見/前)固多慚德(書成湯放桀于/南巢惟有慚德)如逢巖
電(見為先/輩啟)不望齊名(後漢黨錮傳范滂母曰汝今/得與李杜齊名死亦何恨)重以
惠劣禰生(惠與慧同後漢書禰衡字正平少有才辨嘗/讀蔡邕所撰碑文一覽識之孔融薦禰衡表)
(目所一見輒誦於口耳所暫聞/不忘於心性與道合思若有神)專非董氏(漢董仲舒傳/下帷講誦三)
(年不窺園/其精如此)殊顔回之易鑄(揚子或曰人可鑄與/曰孔子鑄顔回矣)若宰我
之難雕(見論/語)徒欲萬巻咸披(博物志蔡邕有書近萬巻/漢末年載數車與王粲)
且乏五行俱下(後漢應奉傳奉字世/叔讀書五行俱下)叨從歲賦(元稹酬/白居易)
(詩昔歲/俱充賦)勉致文編户户醬瓿唯聞見辱(漢書揚雄著太/𤣥劉歆曰恐後)
(人用覆/醬瓿也)人人虀臼不肯留題(世說魏武帝常過曹娥碑/下楊修從碑背上見題作)
(黄絹幼婦外孫虀臼八字修曰黄絹色絲也於字為絶/幼婦少女也於字為妙外孫女子也於字為好虀臼受)
(辛也於字為辭所/謂絶妙好辭也)再困於魚登(見為同/州啟)一慚於雁序(原/註)
(其長兄兩舉及第/禮記兄之齒雁行)然而天付直氣家傳義方(左傳教之/以義方弗)
(納于/邪)雖在顓䝉不苟述作廣絶交之論抑有㫖焉(南史/任昉)
(諸子流離不能自振生平舊交莫有收恤西華冬月著/葛披練裙道逢劉孝標泫然矜之乃著廣絶交論以譏)
(其舊交曰古人知三釁之為梗懼五交之速尤故王丹/威子以榎楚朱穆昌言而示絶有旨哉有旨哉到溉見)
(論抵之於地/終身恨之)移太常之書非無(一作/敢)為也(漢書劉歆欲/建立左氏春)
(秋及毛詩逸禮古文尚書皆列于學官哀帝令歆與五/經博士講論其義諸博士或不肯置對歆因移書太常)
(博士責/讓之)頃者曽干閽侍獲拜堂皇(漢胡建傳諸列校坐/堂皇注無壁曰皇)
既容納之有加(隋文四子傳詔/曰容納不逞)遂希望之滋甚(南史梁/宗室傳)
(更收士衆/希望非常)爾後以毛傷崇(一作/榮)彈(南齊書垣榮祖善彈/彈鳥毛盡而鳥不死)
(海鵠羣翔榮祖登城西樓彈之無不折翅而下南史垣/榮祖字華先崇祖從父兄也善彈登西樓見翔鵠雲中)
(謂左右當生取之于是彈其兩翅毛脫盡墜地無傷養/毛生後飛去其妙如此案二史所載則崇作榮為是然)
(二名截去祖字而又不著其姓殊/覺未安不如云垣彈為無弊也)鱗損任鉤(莊子任公/子為大鈎)
(投竿東海期年不得魚已而得大魚/淛河以東蒼梧以北無不厭若魚者)拔刺不遷(謝靈運/賦魚水)
(深而抜刺韻㑹魚跳蹳/刺蹳北末切刺郎達切)噞喁無暇(左思賦泝洄順/流噞喁沈浮)既乖
受教便以經時(古詩但感/别經時)今孝秀員(一作/爰)來(員與云同/隋書詔曰)
(四海之内/豈無孝秀)風霜巳積秦人屢出自欲焚舟(左傳秦伯伐/晉濟河焚舟)
(取王宮及郊晉人不出遂/自茅津濟封殽尸而還)楚卒數奔誰教拔斾(左傳晉/人或以)
(廣隊不能進楚人悬之脫扄少進馬還又惎之/拔斾投衡乃出顧曰吾不如大國之數奔也)是以更
持魚目當夜肆以沽諸(任昉到大司馬記室箋維此魚/目唐突璵璠注魚目似珠張協)
(雜詩魚目/笑明月)復挈豚蹄祝天時之未巳(史記滑稽傳淳于/髠曰有禳田者操)
(一䐁蹄酒一盂而祝曰甌窶滿篝汙邪滿車五榖蕃/熟穰穰滿家臣見其所持者挾而所欲者奢故笑之)義
誠多媿志亦可憐倘䝉猶枉鉛華(洛神賦鉛/華不御)更施丹雘
(書若作梓材既勤/撲斲惟其塗丹雘)俾其恩地不在他門雖不及采椽(韓/子)
(堯舜采椽不/刮茅茨不翦)備枝梧於大厦(漢項籍傳莫敢枝梧如淳/曰梧音吾枝梧猶枝扞也)
(臣瓚曰小柱為枝邪柱為梧今屋梧邪/柱是也文中子大厦之顛非一木所支)亦庶乎秭米(莊/子)
(計中國之在海内不/似秭米之在太倉乎)增流衍於神倉(左思呉都賦觀海/陵之倉則紅粟流)
(衍禮記季秋之月藏/帝籍之收於神倉)與夫九九之能(一作推管子虙戲/作九九之數以合)
(天道而天下化之韓詩外傳齊桓公設庭燎為便人欲/造見者期年而士不至於是東野有以九九見者漢梅)
(福傳上書曰齊桓之時有以九九見者桓公不逆欲/以致大也師古曰九九算書若今九章五曹之輩)猶
或萬萬相逺(木華海賦/萬萬有餘)誠深詞切聲急響煩仰郭泰之
龜龍(蔡邕郭有道碑先生諱泰字林宗望形表而影附/聆嘉聲而響和者猶百川之歸巨海鱗介之宗龜)
(龍/也)望仲尼之日月(見論/語)濡毫伏紙(晉劉琨傳臣俯尋/聖㫖伏紙飲淚)億
萬常心干冒尊嚴伏用戰灼(晉王濬傳上書曰豈/惟老臣獨懷戰灼)謹啟
　　為崔從事(福/)寄尚書彭城公啟
福啓福聞雀辭楊館常懷寶篋之恩(見謝座/主啓)燕别張巢
永結雕梁之戀(燕别張巢未聞或引張建封妾闗盼盼/燕子樓事以當之然義山去建封時不)
(逺恐未必遂據為故實也今按南史孝義傳張景仁下/附衞敬瑜妻事云妻年十六而敬瑜亡父母舅姑咸欲)
(嫁之女截耳置盤中為擔乃止所住户有燕巢常雙飛/來去後忽孤飛女感其偏棲乃以縷繫脚為誌後歲此)
(燕果復來猶帶前縷女為詩曰昔年無偶去今春猶獨/歸故人恩獨重不忍復雙飛此與永結雕梁之戀語意)
(頗合啟曰張巢恐後人誤以為/景仁之事而妄改未可知也)推誠況物某有類焉始
者尚書晞髮丹山(屈原九歌晞汝髪兮陽之阿山/海經丹穴之山有鳥名曰鳳皇)騰身
紫府(雲笈七籖軒轅本紀東到青邱見紫府/先生受三皇内文大字以劾召萬神)曉趨清禁
則瓊樹一枝(李陵贈蘇武詩思得/瓊樹枝以解長飢渇)夜直皇闈則金釭二
等(何晏景福殿賦落帶金釭此焉二等漢書趙昭儀居/昭陽舍壁帶往往為黄金釭注壁帶壁之横木露出)
(如帶者以金為釭若/車釭之形釭音工)人寰莫見塵路難逢而某志在諱
窮(莊子孔子曰我諱窮/久矣而不免命也)勇於求益(見論/語)輒干皂隸(左傳/皂隸)
(之事官/司之守)自露菲葑(詩采葑采菲/無以下體)寶肆迴腸(雲笈七籖恍/若晨景之曄)
(寶肆司馬遷書/腸一日而九迴)只期和氏(見為栁/珪啟)毉門投足(莊子醫門/多疾張衡)
(應問捷徑邪至/吾不忍以投足)永念倉公(史記太倉公者齊太倉令姓/淳于氏名意傳黄帝扁鵲之)
(脈書五色胗病/知人之死生)果䝉愍彼顓愚溢為品目勾萌始達依
周囿以揚(一作/陽)翹(陸機擬古詩譬彼向陽翹/月令勾者畢出萌者盡達)滴瀝纔分
託靈光而振響(王延夀魯靈光殿賦動滴瀝以成響殷/雷應其若驚善曰言簷垂滴瀝纔成小)
(響室内應之其/聲似雷之驚也)遥輕(集作輕/軒是)短羽(晉葛洪傳大塊稟/我以尋常之短羽)驟
化窮鱗(劉長卿詩滄/海一窮鱗)每欲陶冶肺肝耕耘筆硯(華嶠後/漢書班)
(超投筆歎曰大丈夫/安能久事筆耕乎)麤調宫徵以謝陽秋(孫盛著晉陽/秋陽秋即春)
(秋也避鄭太后/諱故以春為陽)而義有多塗情非一概辭煩轉野意密
彌賖雖塗逭如韓遂之書(魏武帝紀馬超與韓遂等叛/超等屯渭南公與遂書多所)
(㸃竄如遂改定者超等愈/疑遂案塗逭猶塗竄也)反覆若(一作/類)葛洪之紙(晉葛/洪傳)
(洪躬自伐薪以貿紙筆夜輒冩書習誦以儒學知名藝/文類聚抱朴子曰洪家貧常乏紙毎所冩皆反覆有字)
(人少/能讀)終無髣髴可得端倪(見為河/東公啓)去歲洛陽獲陪良宴
頻趨絳帳(見為山/南啟)累坐青氊(見為滎/陽公表)況聞懇拒台階請
從藩屏舉郗超之幕畫(世說桓宣武與郗超議芟夷朝/臣條牒既定其夜同宿明晨起)
(呼謝安王坦之入擲疏示之郗猶在/帳内謝含笑曰郗生可謂入幕賓也)數阮瑀之軍書(魏/志)
(阮瑀字元瑜文帝與吳質書曰元瑜書記翩/翩致足樂也漢息夫躬傳軍書交馳而輻輳)懸以嘉招
形於善謔(詩善戲謔兮/不為虐兮)何言違阻復積光陰潼水千波
(並見/前)巴山萬嶂(元和郡縣志巴嶺在南鄭縣南一百九/里東濱漢江與三峽相接漢中舊志巴)
(山緜亘深逺冬夏積雪不消中包孤雲兩/角米倉諸山南接四川巴州之小巴山)接漏天之霧
雨(寰宇記戎州宜賓縣二山四時霑霖俗謂小漏天大/漏天洽聞記南廣水南二百里漏天窮年宻雲不見)
(日月晏殊類要大梨山小梨山在開邊縣界四時霖霔/不絶俗人呼為大漏天小漏天其山自嘉州以來每峯)
(相接髙低隠伏奔/走三峽其狀難名)隔嶓冡之煙霜(書嶓冡導漾東流為/漢唐六典山南道名)
(山曰嶓冡元和郡縣志嶓冢山在興元府金牛縣東二/十八里按金牛故城在今陜西漢中府寧羌州西北嶓)
(冡山在州北九/十里漢水出焉)皓月圓時樹有何依之鵲(見前/啟)悲風起
處巖無不斷之猿(李陵答蘇武書但聞悲風蕭條之聲/格物論猿性急而腸斷哀鳴則腸俱)
(斷而/死)煎向義之初心軫懷仁之勁氣竊惟秦鏡(西京雜/記髙祖)
(初入咸陽宫有方鏡廣四尺髙五尺九寸表裏洞/明直來照之影則倒見以手掩心即見腸胃五臟)當詧
衞桃(韓子彌子瑕有寵於衞君食桃而甘不盡以其半/㗖君君曰愛吾哉及色衰愛弛君曰是固嘗㗖吾)
(以餘/桃)昨伏承擁節浚郊(詩孑孑干旄/在浚之郊)建牙隋㟁(見代僕/射表)
將求捧幣申好裂裳就塗(墨子公輸欲以楚攻宋墨子/聞之自魯往裂裳裹足十日)
(至/郢)接枚叟之餘光奉鄒生之末座(見為栁/珪啟)又伏慮旋登
殷夢(見太/尉序)俄奉周畋(見賀相/國啟)徴詔巳行拜塵無及(晉潘/岳傳)
(岳與石崇等諂事賈謐每/候其出與崇輒望塵而拜)徘徊失措抑鬱誰聊(並見/前)必
也華榻長懸(袁宏漢紀陳蕃在豫章為/徐穉獨設一榻去則懸之)簡書無廢即割
任安之席堪哂無圖(史記任安與田仁俱為衞將軍舍/人衞將軍從此兩人過平陽主主)
(家令兩人與騎奴同席而食/此兩人拔刀割斷席别坐)負田叔之鈐可嗟非據(當/作)
(鉗史記田叔傳叔為趙王張敖郎中漢下詔捕趙王惟/孟舒田叔等十餘人赭衣自髠鉗稱王家奴隨趙王敖)
(之長/安)伏惟慎安寢膳勉䕶興居(徐陵書願百年/之老興居多福)早秉信
圭速調大鼎(並見/前)至於禱祝實倍等倫半菽思貯於神
倉(漢書項羽曰歲饑人貧/卒食半菽神倉見前)一勺願投於靈海(禮記今夫/水一勺之)
(多木華海賦於廓/靈海長為委輸)道之云逺更開殷浩之函書不盡言
重洒楊朱之淚(並見/前)攀戀感激不知所裁伏惟俯賜鑒
照謹啟
　　上兵部相公啟(箋舊書大中四年十月翰林學士/承旨兵部侍郎令狐綯守本官同)
　　　(中書門下/平章事)
商隠啟伏奉指命令書元和中太清宫寄張相公舊詩
上石者(舊書天寶二年三月改西京𤣥元廟為太清宫/東京為太微宫天下諸郡為紫極宫新書宰相)
(表元和九年六月河中節度使張𢎞/靖為刑部尚書同中書門下平章事)昨一日書訖伏以
賦曠代之清詞宣當時之重德昔以道均稷契始染江
毫(見為山/南啟)今幸慶襲韋平(見為李/貽孫啟)仍鐫宋石(見為張/周封啟)依
於檜井(括地志苦縣在亳州谷陽縣界有老子宅及廟/廟中有九井尚存北史王劭傳陳留老子祠有)
(枯栢爾雅栢/葉松身曰檜)陷彼椒牆(謂刻詩於石陷置壁間也椒牆/即椒壁按唐祖𤣥元故其廟飾)
(一如宫禁文選注向曰椒/房以椒塗壁后妃居之)扶持固在於神明(魯靈光殿/賦序自西)
(京未央建章之殿皆見隳壞而靈光巋然/獨存豈非神明依憑支持以保漢室者也)悠久必同於
天地(見中/庸)況惟陋質早預生徒仰夫子之文章(夫子謂/令狐楚)
曽無具體辱郎君之謙下(郎君謂綯應璩與滿公琰書/外慕郎君謙下之德内幸頑)
(才見誠知巳銑曰滿炳父寵為/太尉璩嘗事之故呼曰郎君)尚遣濡翰(劉楨詩敘/意於濡翰)空
塵寡和之音(謂綯詩見謝/河東公啟)素乏入神之妙(謂巳書張懷/懽書斷李斯)
(小篆入神大篆入妙伯喈八分/飛白入神大篆小篆隸書入妙)恩長感集格鈍漸深但
恐涕洟(易齎咨/涕洟)終斑琬琰(詩赤刀大訓𢎞璧琬琰在西/序周禮考工記曰琬圭琰圭)
(皆九/寸)下情無任戰汗之至
　　上時相啟
商隱啟暮春之初甘澤承降既聞霑足(詩既霑既足/生我百榖)又
欲開晴實闗燮和克致豐阜繁隂初合則傅說為霖(書/説)
(命若歲大旱/用汝作霖雨)媚景將開則趙衰呈日獲依恩養定見昇
平(並見/前)絶路左之喘牛用驚邴吉(見代安/平公表)無廏中之惡
馬以役任安(見為某/先輩啟)偃仰興居(詩或棲/遲偃仰)惟有歌詠瞻仰
(一作/望)闈闥不勝肺肝謹啟
　　上河東公啟三首
商隱啟兩日前於張評事處伏覩手筆兼評事傳指意
於樂籍中賜一人(崔令欽教坊記西京右教坊在光宅/坊左教坊在延政坊右多善歌左多)
(工舞東京兩教坊俱在明義坊而右/在南左在北也按凡妓女隸教坊籍)以備紉補(禮記内/則曰衣)
(裳綻裂紉/箴請補綴)某悼傷巳來(箋本傳王茂元鎮河陽愛其才/表掌書記以子妻之本集有王)
(十二兄與畏之員外相訪見招小/飲時予以悼亡日近不去因寄詩)光陰未幾梧桐半死
(枚乘七發龍門之桐髙百/尺而無枝其根半死半生)方(一作/才)有述哀(江淹雜體詩/有潘黄門岳)
(述哀良曰/謂悼婦詩)靈光獨存且兼多病眷言息𦙍不暇提攜(禮/記)
(長者與/之提攜)或小於叔夜之男(見為同/州啟)或幼於伯喈之女(白/帖)
(蔡琰字文姬邕之女也邕夜鼓琴絃/絶琰年六歲曰第二絃邕曰偶中耳)檢庾信荀娘之啟
(庾信集有謝趙王/賚息荀娘絲布啟)常有酸辛(杜甫詩鏤/骨抱酸辛)詠陶潛通子之
詩(陶潛責子詩通子年/九齡但覓梨與栗)每嗟漂泊(許靖與曹公書漂/薄風波薄泊同)所
賴因依德宇(魏志王粲等傳評曰然其沖/虚德宇未若徐幹之粹也)馳驟府庭(南/史)
(謝朓傳牋曰榮立/府庭恩加顔色)方思效命旌旄不敢載懷鄉土錦茵
象榻(潘岳寡婦賦易錦茵以苫席戰國/策孟嘗君之楚獻象牀其直千金)石館金臺(並見/前)
入則陪奉光塵(見為張/周封啟)出則揣摩鉛鈍(史記蘇秦傳得/周書陰符伏而)
(讀之期年以出揣摩曰/此可以說當世之君矣)兼之早歲志在𤣥門(漢陳湯傳/湯曰是所)
(謂𤣥/門開)及到此都更敦夙契(徐陵為貞陽侯書親/鄰之道夙契逾深)自安衰
薄(禰衡鸚鵡賦嗟/祿命之衰薄)微得端倪至於南國妖姬(古詩美人/出南國灼)
(灼芙/蓉姿)藂臺妙妓(漢地里志藂臺在邯鄲趙武靈王築古/詩燕趙多佳人美者顔如玉曹植七啟)
(才人妙妓/遺世絶俗)雖有涉於篇什實不接於風流況張懿仙本
自無雙(古詩精妙/世無雙)曽來獨立(漢李延年歌北方有/佳人絶世而獨立)既從
上將又託英寮汲縣勒銘方依崔瑗(見為安/平公表)漢庭曳履
猶憶鄭崇(漢書鄭崇字子游擢尚書僕射數諫諍/每見曳革履上曰我識鄭尚書履聲)寧復
河裏飛星(陳留耆舊傳張寛從漢武帝祀甘泉至渭橋/有女子浴于渭乳長七尺帝怪問之女曰帝)
(後七車侍中知之時寛在第/七車曰齋戒不絜女人星見)雲間墮(一作/墜)月(謝靈運詩/可憐誰家)
(郎緣流乗素舸但問/情若為月就雲中墮)窺西家之宋玉(宋玉登徒子好色/賦臣東家之子嫣)
(然一笑惑陽城迷下蔡然此女/登牆窺臣三年至今未許也)恨東舍之王昌(襄陽耆/舊傳王)
(昌字公伯為東平相散騎常侍早卒婦任城王子/文女也樂府人生富貴何所望恨不早嫁東家王)誠出
恩私非所宜稱伏惟克從至願賜寢前言使國人盡保
展禽(家語魯人有獨處室者鄰之婺婦室壞趨而託焉/魯人閉户不納婦人曰子何不如栁下惠然嫗不)
(逮門之女魯人曰栁下惠則可/我固不可注以體覆之曰嫗)酒肆不疑阮籍(世說阮/公鄰家)
(婦有美色當壚沽酒阮與王安豐常從婦飲酒/阮便醉眠其婦側夫始殊疑之伺察終無他意)則恩優
之理何以加焉干冒尊嚴伏用惶灼謹啟
　　二
商隱啟某聞周朝貝葉列妙引於王褒(周王褒經藏願/文盡天竺之書)
(窮貝多/之葉)梁日枳園洒芳詞於沈約(梁沈約枳園寺刹下/石記晉故車騎將軍)
(瑯琊王劭於太祖文獻公/清廟之北造枳園精舍)必資乎鴻筆麗藻(劉勰文心/雕龍鴻筆)
(之徒莫不洞曉劉峻廣絶/交論遒文麗藻方駕曹王)刻乎貞金翠珉然後可以充
足人天(景德傳燈錄佛年十/九欲出家號人天師)發揮龍象(易六爻發揮旁/通情也大智度)
(論水行龍力大陸行象力大/故負荷大法者比之龍象)苟其曖昧(何晏景福殿賦/其奥秘則翳蔽)
(曖/昧)即匪莊嚴(得無姤女經何等為四/一種種妙衣莊嚴法座)爰託亨塗夙聞妙
喻雖從幕府(東觀漢記衛青大克匈奴武帝/拜大將軍於幕中因號幕府)常在道場
(惠忠禪師安心偈直心真實菩薩道場法苑珠林古德/寺誥或名道場即無生廷也或名為寺即公廷也或名)
(淨住舍或名法同舍或名出世間舍或名精舍或名清/淨無極園或名金剛淨刹或名寂滅道場或名逺離惡)
(處或名親/近善處)猶恨出俗情微破邪功少二百日斷酒有謝
蕭綱(梁簡文帝集答湘東王書曰吾自至都以來意志/忽怳雖開口而笑不得真樂不復飲酒垂二十旬)
十一年長齋多慚王奐(南齊書王奐為都督諸軍事雍/州刺史上謂王晏曰奐於釋氏)
(實自專至其在鎮或以此妨務後有罪被收奐聞兵入/禮佛未及起軍人斬之按史但言奐奉佛而無十一年)
(長齋之文/蓋見他書)仰戀東閤(見為絳/郡公啟)未歸西林(髙僧傳沙門慧/永居在西林與)
(慧逺同門遊好遂邀同止刺史桓/伊以學徒日衆更為逺建東林寺)近者財俸有餘津梁
是念(華嚴經贊苦/海作津梁)適依勝絶微復經營伏以妙法蓮華
經者諸經中王(妙法蓮華經如帝釋於三十三天/中王此經亦復如是諸經中王)最尊
最勝(瑞應經迦葉二弟問迦葉曰今乃捨梵志道學沙/門法豈獨大其道勝乎迦葉答曰言佛道最勝因)
(果經我於一切天/人之中最尊最勝)始自童幼常所䕶持(法苑珠林先白/衆僧曰佛法難)
(值應共/䕶持)或公幹漳濱有時疾疢(見為懐/州表)或謝安海上此
日風波(世說謝太傅盤桓東山時與孫興公諸人汎海/戲風起浪涌孫王諸人色並遽便唱使還太傅)
(神情方王吟嘯不言舟人以公貎閒意說猶去不止既/風轉急浪猛諸人皆諠動不坐公徐云如此將無歸衆)
(人即承/響而回)恍惚之間(老子道之為/物惟恍惟惚)感驗非少今年於此州
常平山慧義精舍經藏院(明一綂志四川潼川州北有/長平山岡長而平蓋即此所)
(謂常平山也州本唐梓州為東川節度使治所釋迦譜/息心所棲故曰精舍髙僧傳漢明帝於城外立精舍以)
(處摩騰焉即白馬寺也文選有謝靈運石壁精/舍還湖中詩謝靈運集有石壁立招提精舍詩)特剏石
壁五間金字勒上件經七巻(白帖梁武帝於元光殿/坐師子座講金字經)既
成勝果思託妙音(勝果見第三啟/妙音見下文)伏惟尚書有夫子之
文章備如來之行願不逢慧逺已飛廬岳之書(髙僧傳/慧逺屆)
(潯陽見廬峯清淨更立房殿即東林寺是也司徒王謐/䕶軍王黙等並欽慕風德遥致師敬謐修書曰年始四)
(十而衰同耳順逺法師廬山記山在江州潯陽郡左挾/彭澤右傍通川有匡俗先生出自殷周之際遁世隱時)
(潛居/其下)未見簡棲便制頭陀之頌(姓氏英賢錄王屮字簡/栖琅邪臨沂人也有學)
(業為頭陀寺碑文詞巧麗為世所重碑在鄂/州題云齊國錄事參軍瑯邪王屮製屮音徹)是故右繞
三匝(法華經右遶三/匝合掌恭敬)仰希一言庶使鵝殿增輝(鵝殿即/佛坐殿)
(多種經中皆有此名佛遊天竺國記達嚫國有迦葉佛/伽藍穿大石作之有五重最下為鴈形鴈堂毗舍離為)
(佛作堂形如鴈字按爾雅/云舒鴈鵝鵝亦鴈之屬也)龍宫發色(法華經智積菩薩/問文殊師利仁往)
(龍宫所化衆生其數幾何復庵和尚華/嚴論贊龍樹菩薩發心入龍宫㸔藏)流傳沙界(金剛/般若)
(經諸恒河所有沙數佛世界如是寧為多否彌陀疏/抄恒河在西域無熱河側沙至微細佛近彼河說法)震
動風輪(法華經大通智勝佛得阿耨多羅三藐三菩提/時十方各五百萬億諸佛世界六種震動楞嚴)
(經故有風輪執持世界觀佛三昧經金翅鳥王/從金剛直下從大水際至風輪際為風所吹)報恩於
蓮目果脣(法華經妙音菩薩目如廣大青蓮華葉又曰/如來甚希有以功德智慧故脣色赤好如頻)
(婆果按佛氏/有報恩經)奪美於江毫蔡絹(並見/前)伏希道念特降神
鋒(見端/午啟)瞻望旌幢攜持碪斧曝身晞髪以候還辭無任
邈迫之至謹啟
　　三
商隱啟伏奉榮示伏䝉仁恩賜撰金字法華經記一首
正冠薦笏跪捧伏讀聽儀鳳之簫管祇恐曲終(書簫韶/九成鳳)
(凰來/儀)對仙客之棋枰仍憂路盡(晉書王質入山斫木見/二童圍碁坐視之及起)
(斧柯巳爛矣世記嵩髙山北有大穴晉初常有一人誤/墮穴中循穴而行計可十許日忽曠然見明又有草屋)
(中有二人對坐圍棋棋局下有一杯白飲墜者飲之出/問張華華曰此仙館大夫所飲者玉漿也說文棋局為)
(枰/)欣榮羨慕造次失常前者爰託翠珉將翻貝莢(酉陽/雜俎)
(貝多出摩伽陀國西土用以/寫經長六七文經冬不凋)方資䕶念(法華經教菩薩/法佛所䕶念)
麤冀標題(南史宋宗室傳義康稠人廣/坐每標題所憶以示聰明)換骨惟望於一
丸(漢武内傳王母謂帝曰子但愛精握固閉氣吞液一/年易氣二年易血三年易精四年易脈五年易髓六)
(年易骨七年易筋八年易髪九年易形杜甫詩相哀骨/可換亦遣馭清風魏文帝詩西山一何髙高高殊無極)
(上有兩仙童不飢亦不食與我一丸藥/光耀有五色服藥兩三日身輕生羽翼)剜身止求於半
偈(知𤣥三昧懺轉輪聖王為求佛法有一婆羅門言若/能就王身上剜作千瘡灌滿膏油安施燈炷然以供)
(養者我當為汝解說佛法涅槃經佛言我念過去作婆/羅門在雪山中修菩薩行時天帝釋即下試之自變其)
(身作羅刹像住菩薩前口說半偈云諸行無常是生滅/法菩薩即語羅刹但能具足說是偈竟我當以身奉施)
(供/養)豈謂尚書載持夢筆仰拂文星(並見/前)入不二法門(維/摩)
(經文殊師利問維摩詰何等是菩薩入不二法門時維/摩詰黙然無言文殊歎曰善哉乃至無有文字語言是)
(真入不/二法門)住第一義諦(十輪經諸佛菩薩辟支及四沙門/果是七種人名為第一義僧在家)
(得勝果者亦名為第一義法苑珠林梁武帝/問達摩如何是聖諦第一義答曰廓然無聖)儒童菩薩
始作仲尼(造天地經寶厯菩薩下生世間號曰伏羲吉/祥菩薩下生世間號曰女媧摩訶迦葉號曰)
(老子儒童菩/薩號曰仲尼)金粟如來方為摩詰(發迹經淨名大士是/往古金粟如來維摩)
(經毗邪離城中有/長老名維摩詰)鋪舒於無上(金剛般若經無/上甚深微妙法)藻輝於
至尊(法苑珠林故經中來至佛所云南無無所/著至真等正覺是名口業稱歎如來德也)而又以
七喻之微(法華經七喻火宅窮子藥輩化/城繫珠頂珠醫子載教乗法數)較五常之要
(一作典列子楊朱曰人肖天地之類懷五常之性漢禮/樂志合五氣之和導五常之行按佛書云一不殺配仁)
(慈愛好生曰仁五行之木亦主于仁仁則不殺配仁也/二不盜配智邪正明了曰智五行之水亦主于智智則)
(不盜配智也三不邪淫配義制事合宜曰義五行之金/亦主於義義則不邪淫故以不邪淫配義也四不妄語)
(配信真實不欺曰信五行之土亦主于信信則不妄語/故以不妄語配信也五不飲酒配禮處事有則曰禮五)
(行之火亦主于禮禮則妨于/過失故以不飲酒配禮也)脗然合契(莊子為/其脗合)永矣同
塗既令弟子言詩(隋經籍志釋迦在世教化四十九年/謝世弟子大迦葉與阿難等五百人)
(追共撰述綴以文字集載為十/二部法喜錄皈依佛法曰弟子)又與聲聞受(一作/授)記(法/華)
(經我等今於佛前聞授聲聞阿耨多羅三藐三菩提心/甚歡喜傳燈録因聲聞而悟者名聲聞果金剛經燃燈)
(佛於我/授記)一佛出世(隋經籍志佛經云末世巳後衆生愚/鈍無復佛教而業行轉惡年壽漸短)
(經數百千載間乃至朝生夕死然後有大水火大風之/災一切除去之而更立生人又歸淳樸謂之小刼每一)
(小刼則一/佛出世)萬人所望(詩行歸于周/萬民所望)不知孱微何以負荷
(見前/啟)便當刻之鳥篆(晉衞恒書勢黄帝之史沮誦/蒼頡眺彼鳥跡始作書契)置彼
龍宫(見前/啟)此則吹之以宋玉之風(宋玉風賦此大/王之雄風也)照之
以謝莊之月(謝莊月賦委/照而呉業昌)彼則傳之於赤髭疏主(事文/類聚)
(佛陀耶舍為人赤髭善解毗/婆沙時人號曰赤髭毗耶沙)示之以白足禪師(法苑珠/林魏太)
(武時沙門曇始甚有神異足不躡履跣行泥/穢中奮足便淨色白如面俗號白足阿練也)然後負箒
趨門(見為濮/陽公狀)前騶入廏(見為某/先輩啟)以鉗奴為歡友(見為崔/從事啟)
與車御為良朋(晉胡母輔之傳常過河南門下飲河南/騶王子博箕坐其傍輔之叱使取火子)
(博曰我卒也惟不乏吾事則已安復為人使輔之因就/與語薦之河南尹樂廣召為功曹南史謝幾卿傳詣道)
(邊酒壚停車褰幔/與車前三騶對飲)冀必從公(詩無小無大/從公于邁)以謝嘉命過
此而往不知所圖下情無任距躍感激歡喜信愛之至
(左傳距躍三百曲踊三百注/距躍超越也曲踊跳踊也)謹啟
　　端午日上所知劒啟
商隱啟五金鑄衞形威邪神劒一口銀裝漆鞘紫錦囊
盛(西京雜記髙祖斬蛇劒開/囊拔鞘輒有風氣射人)傳自道流(孔稚圭北山移/文覈𤣥𤣥於道)
(流/)頗同古製未遇良工之鑒(呉越春秋越王允常聘區/治子作名劒五枚秦客薛)
(燭善相劒王取純鈎示之薛燭矍然望之曰沈沈如芙/蓉始生于湖又楚昭王得湛盧之劒召風胡子問之對)
(曰區冶子巳死雖有傾城量金珠/玉猶不可與況駿馬萬户之都乎)常為下客所彈(戰國/策齊)
(人有馮煖者使人屬孟嘗君願寄食/門下倚柱彈其劒歌左右皆笑之)龍藻雖繁(左思魏/都賦劒)
(則龜文/龍藻)鵜膏稍薄(郭璞爾雅注鸊鵜似/鳬而小膏中瑩刀)敢因五日仰續
千齡(見為滎/陽公狀)厠玉玦於君侯(見為濮/陽公表)擬象環於夫子(禮/記)
(孔子珮象/環五寸)所冀更䝉千灌(張協七命乃鍛/乃鑠萬辟千灌)重許三卿(一/作)
(鄉後漢韓稜傳肅宗常賜諸尚書劒惟此三人特以寶/劒自手署其名曰韓稜楚龍淵郅壽蜀漢文陳寵濟南)
(椎成張協七命價/兼三鄉聲重兩都)使武士讓鋒(韓詩外傳君子避三端/文士筆端勇士鋒端辨)
(士舌/端)佞臣喪魄(漢朱雲傳雲曰臣願賜上方斬/馬劒斬佞臣一人頭以厲其餘)無荆王
之遇敵手以麾城(越絶書楚王令風胡子之呉見干將/之越見區冶子作劒三枚一曰龍淵)
(二曰太阿三曰工布晉師圍楚三年不解王引/太阿之劒登城而麾之三軍破敗流血千里)有漢相
之策勲腰而上殿(漢蕭何傳列侯畢巳受封奏位次令/何第一賜帶劒履上殿入朝不趨)
嘉辰祝願(晉佛圖澄傳乃/唱云衆僧祝願)平日禱祠(見代濮/陽公表)伏惟恩憐
特賜容納謹啟
　　端午日上所知衣服啓
商隱啓右件衣服等弄杼多疎(古詩纖纖出素/手札札弄機杼)紉鍼未
至(見上河/東公啟)凂李固之竒表(後漢李固傳固狀貌有竒/表鼎角匿犀足履龜文)累
王衍之神鋒(世說王平子目太尉阿/兄形似道而神鋒太儁)敢恃深恩竊陳善
祝(左傳晏子曰雖具善/祝豈能勝億兆之詛)伏願永延松壽(漢王褒傳心有/堯舜之志而體)
(有喬松/之壽)常慶㽔賓(見為滎/陽公狀)逺比趙公三十六(一作/四)年當
國(舊書長孫無忌傳貞觀十一年改封趙國公按帝紀/太宗即位遷吏部尚書又進尚書右僕射又進冊司)
(空知門下尚書省事又進位司徒又為太子太師同中/書門下三品髙宗即位進太尉檢校中書令顯慶四年)
(方黔州安置故云許敬宗曰為宰相/三十年百姓畏其威亦約略之辭耳)近同郭令二十四
考中書(舊書郭子儀華州鄭縣人史臣裴垍曰校中書/令考二十有四全唐詩話義山謂温庭筠近得)
(一聨逺比趙公三十六年宰輔未得偶句/温曰何不云近同郭令二十四考中書)肝膈所藏(呉/志)
(周魴傳拳拳輸/情陳露肝膈)神明是聽(詩神之/聽之)仰塵尊重實用兢惶
謹啟
　
　
　
　
　
　李義山文集箋註巻五
欽定四庫全書
　李義山文集箋註巻六
　　　　　　　　　　　監察御史徐樹榖箋
　　　　　　　　　　　山東提學僉事徐炯註
　祭文上
　　代李𤣥為崔京兆祭蕭侍郎文(箋舊書文宗紀太/和九年六月李宗)
　　　(閔貶明州刺史時京兆尹楊虞卿坐妖言人歸/第人皆以為寃誣宗閔於上前極言論列上怒)
　　　(面數宗閔之罪叱出之故坐貶七月貶虞卿為郎/䖍州司馬吏部侍郎李漢為邠州刺史刑部侍)
　　　(蕭澣為遂州刺史八月又貶宗閔為潮州司户/其黨楊虞卿李漢蕭澣皆再貶本集哭遂州蕭)
　　　(侍郎詩云遺音和蜀魄易簀對巴猿葢澣至遂/州未㡬而卒也本傳商隱博學強記下筆不能)
　　　(自休尤善為/誄奠之辭)
年月日(集有/狀字)惟靈傳芳華胄(隋房彦謙傳/傳芳萬古)稟慶靈源(沈/約)
(碑靈源與/積石爭流)漢朝輔相之流輝(謂蕭何/之裔)梁室帝王之遺懿
(哭蕭侍郎詩亦有/公先真帝子句)克生俊徳彰我休期髙表百尋(庾信/碑直)
(幹百/尋)澄波萬頃(見為柳/珪啟)及春闈獻藝(見為安/平公表)㑹府試才
(周禮註外朝令司徒府中有百官朝㑹之殿云天子與/丞相舊決大事焉是外朝之存者與後漢律厯志羣臣)
(㑹司徒府議注蔡邕集載三/月九日百官㑹府公殿下)騏驥出塵(説苑騏驥雖疾/不遇伯樂不致)
(千/里)蛟龍得水(呉志周瑜曰劉備非久為人用者/恐蛟龍得雲雨終非池中物也)頓纓而
駑駘盡喪乗風而鼈蜃皆空憑陵逺天(左傳鄭王子伯/駢告于晉曰憑)
(陵我/城郭)躞蹀長道(卓文君白頭吟今日斗酒㑹明旦/溝水頭躞蹀御溝上溝水東西流)是將
筮仕光(一作/先)乎縉紳侯國從知大朝就選(並見/前)秘寳宜
陳於東序(典引御東/序之秘寳)朱紱必降於上𤣥(易朱紱/方來)錦帳而
居青縑以覆(蔡質漢官典職尚書郎給/青縑白綾被或以錦被)建禮推盡瘁之
績明光多伏奏之勤(漢官儀尚書直宿建禮門奏事明/光殿省中以丹朱漆地故曰丹墀)
(尚書伏其/下奏事)亦既遷榮乃司論駁髙居青瑣封還(集作/折)紫
泥(並見/表)使明時無失政之譏大邦無不便之詔(後漢袁/紹傳每)
(得詔書有/不便於已)暫辭朝籍往分郡符(舊書文宗紀太和七年/三月丁巳以給事中蕭)
(澣為鄭/州刺史)借寇莫從(後漢寇恂傳車駕南征恂從至潁川/而竟不拜郡百姓遮道曰願從陛下)
(復借寇君一年注恂前為/潁川太守故曰復借也)徵黃甚急(見為濮/陽公表)方將啟乎
良友進彼令人(詩我無/令人)志豈愛身哲將許(集作/匡)國(見代/彭陽)
(公/表)不謂疎網猶漏(見為滎/陽公表)斯文(一作/民)未康作礪為鹽(書/若)
(金用汝作礪詳/為綘郡公啟)正俟理平之運依城憑社(晏子春秋景/公問宴子治)
(國何患對曰社鼠者不可燻不可灌君之左右出賣寒/熱入則比周此之謂社鼠也晉謝鯤傳王敦將為逆謂)
(鯤曰劉隗奸邪將為社稷吾欲除君側之惡何如對曰/隗誠始禍然城狐社鼠也沈約奏彈王源文狐鼠微物)
(亦蠧大猷善曰應璩詩城/狐不可掘社鼠不可熏)深懷翦滅之虞(左傳齊侯曰/余姑翦滅此)
(而朝/食)上蔽聰明内求媟近(晉郭璞傳疏曰不冝令䙝近/紫闥南史張𢎞筞傳嗣主在)
(宫本無令譽/媟近左右)故鴻猷不得而協贊(劉敬叔異苑晉隆安/中鳯凰集劉穆之庭)
(韋藪謂曰子/必協贊鴻猷)睿化莫可以輔成(後漢王常傳常大悟曰/誠思出身為用輔成大)
(功/)藐是流離有窘隂雨(詩終其永懷/又窘隂雨)嗚呼令惟逐客誰
復上書(史記李斯傳秦宗室大臣請一切/逐客李斯議亦在逐中斯乃上書)獄以黨人但
求俱死(後漢黨錮傳張儉鄉人朱並上書告儉與同鄉/檀彬等二十四人别相署號圖危社稷刻石立)
(墠共為部黨而儉為之魁靈帝詔刋章捕儉等大長秋/曹節因此諷有司捕前黨故司空虞放等百餘人皆死)
(獄/中)銜寃遽往(隋煬三子傳下/書曰銜寃誓衆)吞恨孤居(鮑昭蕪城賦天/道如何吞恨者)
(多/)目斷而不見長安(見為汝/南公表)形留而逺託異國(李陵答/蘇武書)
(逺託異國/昔人所悲)屈平忠而獲罪(史記屈原信而/見疑忠而被謗)賈誼夀之不
長(漢賈誼傳賈誼為長沙王太傅三年有鵩飛入賈生/舍止於坐隅楚人命鴞曰鵩賈生既以適居長沙長)
(沙卑濕自以為夀不得長/傷悼之乃為賦以自廣)纔易炎凉(沈約詩寒/暑遞炎凉)遂分今
昔粤自東蜀(見獻河/東公啟)言旋上京郭泰墓邊空多㑹𦵏(後/漢)
(書郭泰卒四方之士千餘人皆/來㑹𦵏同志者乃其刻石立碑)鄧攸身後不見遺孤(晉/書)
(石勒過泗水鄧攸曰吾弟早亡理不可絶止應自棄吾/兒繫之於樹而去時人語曰天道無知使鄧伯道無兒)
(攸死弟子綏/服喪三年)信陰騭之莫知(書惟天隂/騭下民)亦生人之極痛
某等頃同班列(晉王祥傳祥曰公王相/去一階而巳班列大同)獲奉周旋(左傳/季文)
(子使太史克對曰/行父奉以周旋)分結死生地兼族類(左傳史佚之志/曰非我族類其)
(心必/異)依仁既切慕徳方深始驚南浦之悲(江淹别賦送/君南浦傷如)
(之/何)俄軫下泉之訃(王粲七哀詩悟彼下/泉人喟然傷心肝)今則年良月吉
(論衡塟厯曰塟避九空地臽及日之剛柔月之/奇耦日吉無害剛柔相得奇耦相應乃為吉良)筮協龜
從(書龜筮/協從)顧埋玉之難追(晉書庚亮卒何充歎曰埋玉/樹於土中使人情何能已已)
歎焚芝之(集作/而)何及(淮南子巫山之上順風縱火紫芝/與蕭艾俱死陸機歎逝賦信松茂)
(而柏悦嗟芝/焚而蕙歎)牲牢麤潔酒醴非多聊寫丹忱以伸永訣
(潘岳誅存亡永/訣逝者不追)
　　為絳郡公祭宣武王尚書文
伏惟曽構髙基往修峻址俯為明時載生竒士(漢江充/傳充為)
(人魁岸容貌甚壯帝望見/而異之曰燕趙同多奇士)杜林舅族本富文理(見為白/從事啟)
楊惲外甥(集作/門是)素多圖史(漢楊惲傳惲母司焉遷女也/惲始讀外祖太史公記頗為)
(春秋以/材能稱)朱檻有裕(朱檻當作朱藍藝文類聚譙子曰夫/交之道猶素之白也染之以朱則赤)
(染之以藍則青王充論衡彼姝者子何以與之其傳曰/譬猶練絲染之藍則青染之朱則赤按今毛傳無此文)
(葢魯齊韓/三家語也)括羽成美(家語孔子曰括而羽之鏃而礪之/其入之不亦深乎王僧孺為蕭監)
(利求入學啟樸斲成於/丹雘篠簜資於括羽)逸足輕從東之道(見為中/丞狀)巨背
狹圖南之水(見為安/平公表)匡生明習(漢匡衡傳學者多上書/薦衡經明又蕭望之奏)
(衡經學/精明)董氏精專(見為舉/人啟)魯壁墜簡汲冢遺編(見為安/平公狀)
坐忘流麥(後漢逸民傳髙鳯字文通妻常之田/曝麥於庭而鳯誦經不覺潦水流麥)出記懐
鉛(西京雜記揚雄懐鉛提槧/從計吏訪四方語作方言)淹中莫敵(漢藝文志禮古/經者出於魯淹)
(中蘇林曰里名也史記正義七録云古儀禮/出魯淹中其書周宗伯所掌五禮威儀之事)稷下誰先
(曹植書田巴毀五帝罪三王呰五伯於稷下善曰魯連/子云齊之辯者曰田巴辯於徂丘而議於稷下七畧云)
(齊有稷/城門也)朝有曲臺(見代彭/陽公表)時推奥學明博士之髙選(魏/志)
(劉馥傳疏曰宜髙選博士取行/為人表經任人師者掌教國子)資衆儒之先覺(見孟/子)殷
周損益(見論/語)夔夷禮樂(書帝曰有能典朕三禮僉曰伯/夷帝曰俞咨伯汝作秩宗又帝)
(曰夔命/汝典樂)既得根源(晉藝術傳論曰/迂誕難可根源)盡除踳駁(孝經序踳/駁尤甚)
粉闈假道(一作途漢官儀省中皆/胡粉塗壁故曰粉署)諫署揚輝(後漢李膺/傳荀爽書)
(曰虹蜺/揚輝)吾寧訐訕(見論/語)時好依違(南史鄭鮮之傳時或/談論人比依違不敢)
(難/)周舉上章惟求主悟(後漢周舉傳舉上書言當世得/失辭甚切正尚書郭䖍應賀等)
(見之歎息共上疏稱舉忠直/欲帝置之御坐以為規誡)賈生草疏豈畏人非(漢賈/誼傳)
(誼數上疏陳政事多所欲匡諫天子議任公卿/之位絳灌東陽侯馮敬之屬盡欲害之乃毁誼)用之則
至捨之則歸旋領藩符俄司國計鋤革煩冗脩明課第
(漢陳萬年傳元帝擢咸為御史中/丞總領州郡奏事課第諸刺史)鄙晉室之鬻綀(晉王/𨗳傳)
(時帑蔵空竭庫中惟有練數千端鬻之不售𨗳乃與朝/賢俱制綀布單衣練遂踴貴説文綀布屬所呼切隋姚)
(察傳門生送南布花綀桂海虞衡志綀/子出兩江州洞似苧織有花曰花綀)小漢朝之造幣
(漢武帝紀元狩四年造/白金及皮幣以足用)前籌未借斂笏還家(盧思道勞/生論斂笏)
(升階詳狀/濮陽公)再北非罪(史記刺客傳曹沫者魯人以勇力事/魯莊公為魯將與齊戰三戰三北齊)
(桓公與魯㑹於柯曹沫執匕首刼桓公桓公乃許盡還/魯之侵地管晏傳管仲曰吾嘗三戰三比鮑叔不以吾)
(為怯知吾有老母也此/云再北葢避下三字)三黜何嗟(見論/語)淮陽勁兵(漢灌/夫傳)
(武帝即位以為淮陽天下郊/勁兵處故徙夫淮陽太守)潁水豪族(見為濮/陽公表)既佩新
印仍推舊轂(漢馮唐傳唐對曰臣聞上/古王者遣將也跪而推轂)杜當陽何嘗跨
馬雄士(集作/武)爭推(晉杜預傳孫晧既平振旅凱入以功/進爵當陽縣侯預身不跨馬射不穿)
(札而每任大事/輒居將率之列)祭征虜不廢投壺師人自睦(後漢祭遵/傳遵字弟)
(孫建武二年拜征虜將軍取士皆/用儒術對酒設樂必雅歌投壺)夷門地古梁苑藩雄
(見為柳/珪啟)雙旌大斾(左傳城濮之戰晉中軍風於澤亡/大斾之左旃雙旌見為懐州表)二
矛重弓(詩二矛重弓箋/備其折壊也)無忌御車惟求隱者(史記魏公/子無忌為)
(人仁而下士致食客三千人魏有隱士曰侯贏年七十/家貧為大梁夷門監者公子從車騎虛左自迎侯生侯)
(生上坐不讓公/子執轡愈恭)相如謝病乃慕髙風(謂病免游梁詳/見為某先輩啟)方
將副帝注心(晉庾冰傳由是朝/野注心咸曰賢相)從時大願率周廟之奔
走(書武成曰祀於周廟邦/甸侯衞駿奔走執豆籩)總漢庭之議論人之不喜今
也則亡莊子孰分其魍魎(莊子衆魍魎問于景景曰予/蜩甲也蛇蜕也似之而非也)
秦醫莫救其膏肓(見代安/平公表)鴈沼波瀾空聞悲咽兔園臺
榭(見為柳/珪啟)秖見荒凉(庾信碑宅/帷荒凉)某獲顧尤深䝉知甚早
公昔分茅(孔安國書傳王者封五色土為社建諸侯則/各割其方色土與之燾以黄土苴以白茅茅)
(取其潔黄取王者/覆四方歸以立社)愚嘗(集作/當)視草於劉向論思之時(並/見)
(為汝南/公表)贊孟舒長者之號(漢田叔傳叔頓首曰故/雲中守孟舒長者也)及兹
出守實介親鄰音徽繼好(王儉褚彦回碑音/徽與春雲等潤)寤寐依仁
常期異日克奉清塵(見為懐/州表)何言永慟屬此嘉辰訃哀
如昨歸轍攸遵林薄莽蒼(莊子適莽蒼之野者/三日聚糧蒼上聲)川原隱
轔(揚雄甘泉賦振殷轔而軍裝/善曰殷轔言盛多也殷音隱)想諸葛之旗鼓空還舊
壘(晉漢春秋楊儀等引軍而出宣王追焉姜維令儀去/反旗鳴鼓若將向宣王者宣王不敢逼儀結陣而)
(蜀諸葛亮傳及軍退宣王按行/其營壘處所曰天下竒才也)念伯喈之書(集作/經)籍巳
付何人(見為某/先軰啟)候館攸開(見為舍/人啟)丹幡遽至(丹幡丹旐/也見祭裵)
(氏/文)瞻望衞幕(詩瞻望弗及佇立以泣/記布幕衞也縿幕魯也)連緜秦(一作/泰非)畤(東/方)
(朔非有先生論嗟乎余國之不亡也緜緜連連漢郊祀/志秦襄公作西畤祠白帝宣公作宻畤祠青帝靈公作)
(上畤祠黄帝下畤祠炎帝高祖曰是待/吾而具五也乃立黑帝祠名曰北畤)寄奠申訣緘詞
寫意終阻願於躬親徒加哀於殄瘁(詩人之云亡/邦國殄瘁)嗚呼
哀哉尚饗
　　為濮陽公祭太常崔丞文
年月日惟靈泰社繁祉(泰社謂泰山社首漢郊祀志周/成王封泰山禪於社首應邵曰)
(山名在博縣晉灼曰在鉅平南十二里左傳東郭偃對/崔武子曰今君出自丁臣出自桓姓譜齊太公生丁公)
(伋伋生叔乙讓/國君崔因氏)安平望族(姓譜東萊侯生二子伯基仲/牟伯基居清河東武城仲牟)
(居博陵/安平)潤地勢於長源(易地/勢坤)構堂基於修麓(詩自堂/徂基)藍
田之産冝有良玉(三秦記藍/田出美玉)徂來之林冝無凡木(詩徂/徠之)
(松水經注汶水西南流逕徂徠山西山多松柏詩所詩/徂徠之松也鄒山記曰徂徠山在梁甫奉高博三縣界)
(猶有美松亦曰/尤崍之山也)昔我待子松玉之間冀十城之得價(史/記)
(藺相如傳秦王欲以十/五城易趙王和氏璧)望千尋而可攀(藝文類聚神境/記曰滎陽郡南)
(有石室室後孤松千丈表宏/詩森森千丈松磊砢非一節)大年不登(見代安/平公表)逸足方
駛(傅毅舞賦良駿逸足蜀志楊洪為蜀郡太守舉門下/書佐何祗後為廣漢太守洪常在蜀郡洪曰君馬何)
(駛曰故吏馬不敢駛/但明府未著鞭耳)松欲秀而先蠧玉將攻而遽毁聞
問之時歎悼何巳惟我承乏(見為懐/州表)受命南征(吳志薛/綜傳子)
(瑩獻詩曰珝忝/千里受命南征)一言相許(漢伍被傳王曰男子之斫死/者一言耳師古曰言男子感)
(氣相許一言/不顧其死)攜手同行(語見/詩)夐絶萬里飄泊雙旌(見為/懐州)
(表/)念兩婢之價倍媿五羖之酬輕(世説祖光禄常自為/母炊㸑作食王平北)
(以兩婢餉之因取為中郎人有戲之者曰奴價倍婢祖/云百里奚亦何必輕於五羖之皮邪注祖納温嶠薦為)
(光祿大夫王乂别/傳乂為平北將軍)地接殊鄰(揚雄長楊賦遐方疎/俗殊鄰絶黨之域)風移
中土(吳大鴻臚張儼黙/記魏氏誇中土)五嶺三江(初學記沈懐逺南越/志曰廣信江始安江)
(鬱林江亦為三江在越/也五嶺見為濮陽公表)炎風瘴雨(見陳/情表)釣犀之潭(太平/御覽)
(鄧德明南康記曰贑潭在郡下昔有長者於此潭以釣/為事恒作漁父歌其聲慷慨忽綸動須㬰一物形似水)
(牛眼光如鏡或言水犀浮躍逐綸角帶金鏁釣客因引/得鏁出水數十丈鏁斷餘數尺是珍寶明一統志金鎖)
(潭在廣州府清逺縣東三十里相傳秦時崑崙貢犀牛/帶金鎖走入潭中晉時有羅公者釣潭中收綸得金索)
(曵之有犀牛出掣斷其索得一尺許按/贑潭不隸桂管當以在清逺者為是)跕鳶之渚(後漢/馬援)
(傳謂官属曰當五在浪泊西里間仰見飛鳶/跕跕墮水中注跕跕墮貌音都牒泰牒二反)席上從容
幕中宴語(並見/前)先防載苡之謗(後漢書馬援在交趾常/餌苡薏實以勝瘴氣軍)
(還載之一車及卒後有上書譛之/者以為前所載還皆明珠文犀)更示投香之所(見為/尚書)
(狀今南海縣西北二十八/里有沈香浦亦曰投香浦)因使庸虚(徐陵與王僧智書/還顧庸虛未應偕)
(此/)不罹罪罟(詩罪罟/不收)越井之首(當作酋見/陳情表)甘(疑作/南)綏之
女(舊書地理志廣州南海郡領四會縣注/武徳二年以四會化䝉二縣置南綏州)時清則銅(一/作)
(筒/)鏑納㕑(博物志交州夷名狸子狸子弓長數尺箭長/尺餘以焦銅為鏑塗毒藥於鏑鋒中人即死)
歲稔則銀簮叩鼓(後漢馬援傳於交阯得駱越銅鼔注/裵氏廣州記曰狸獠鑄銅為鼓鼓惟)
(高大為貴面濶丈餘初成懸於庭剋晨置酒招致同類/來者盈門豪富子女以金銀為大釵執以叩鼔叩竟留)
(遺主/人也)豈我之自惟子是與相從來覲又往於涇(箋新書/王茂先)
(傳鄭注用事遷/涇原節度使)風埃古戍霜雪孤亭(木華海賦爾其水/府之内極深之庭)
(則有崇島巨/鼇峌􁘌孤亭)偏裻(集作/䘮非)之服(晉語申生衣/偏裻之衣)縵胡之纓(莊/子)
(趙太子悝謂莊周曰吾生/所見劍士皆縵胡之纓)塞迥而晨嚴刁斗(漢李廣傳/不擊刁斗)
(自衞孟康曰刁斗以銅作鐎受一斗晝炊飯食夜擊持/行故名曰刁斗今在滎陽庫中也蘇林曰形如鋗無緣)
(師古曰鐎音譙温器鋗即銚也今俗或呼/銅銚按刀如字俗掉尾作刁音貂謬也)沙平而夜警
兜零(見為中丞/賽神文)指吾以虜隙勉吾以武經(左傳隨武子/曰兼弱攻昧)
(武之善/經也)正慰窮邉(出師頌窮/域極邉)俄(集作/忽)還京邑北庭減價
(新書地理志北庭大/都䕶府属隴右道)南轅(一作/園)雪泣(左傳令尹/南轅返斾)章臺辟
掾方喜趙嘉之來(後漢書趙岐京兆長陵人初名嘉辟/司空掾復為皮氏長㑹河東太守劉)
(祐去郡而中常侍左琯兄滕代之岐耻疾/宦宫即自西歸京兆尹延篤復以為功曹)棘署選丞(北/史)
(邢劭傳奏曰槐宫/棘寺顯麗於中)仍見譙𤣥之入(後漢獨行傳譙𤣥字/君黄巴郡閬中人永)
(始二年詔舉敦樸遜讓有行義者各/一人舉𤣥詣公車對䇿高第拜議郎)是焉踐歴更俟飛
翻(王粲贈蔡子篤詩苟/非鴻雕孰能飛翻)况乎鳯沼又接鴒原(晉書荀朂/從中書監)
(遷尚書令人賀之乃發恚曰奪我鳯凰池卿諸人賀我/邪謝莊謝中書令表璧門天邃鳯沼神深詩眷令在原)
(兄弟急難杜甫詩鴒原/荒宿草鳯沼接亨衢)何釁成乎燥濕而厲結於寒暄
(左傳子罕曰吾儕小人皆有闔廬/以辟燥濕寒暑徐陵書亟積寒暄)未及西山之藥(見上/河東)
(公/啟)旋為東嶽之魂(日知録嘗考史記漢書未有泰山考/鬼之説自哀平之際䜟緯之書出然)
(後有如遁甲開山圖所云泰山在左亢父在右亢父知生梁/父知死博物志所云泰山一曰天孫言為天帝之孫主召人)
(魂魄知生命之長短者其見於史者則後漢書方術傳/許峻自云嘗篤病三年不愈乃謁泰山請命烏桓傳死)
(者魂靈歸赤山赤山在遼東西北數千里如中國人死/者魂神歸泰山也三國志管畧傳謂其弟辰曰但恐至)
(泰山治鬼不得治生人如何而古辭怨歌行云齊度㳺/四方各繫泰山錄人間樂未央忽然歸東嶽陳思王驅)
(車篇云魂神所繫属逝者感斯征劉楨贈五官中郎將/詩云常恐㳺岱宗不復見故人應璩百一詩云年命在)
(桑榆東嶽與我期然則鬼/論之興其在東京之世乎)憶昔舊許員歸(員與云同左/傳楚靈王曰)
(昔吾皇祖伯父/昆吾舊許是宅)青門出餞(三輔黄圖長安城東出南頭/第一門曰覇城門民間或曰)
(青門漢疏廣傳公卿大夫故人/邑子設祖道供帳東都門外)樂作而歎起(左傳享曹/太子初獻)
(樂奏而歎施父曰曹太/子其有憂乎非歎所也)杯行而涙泫(王粲公宴詩/但愬杯行遲)但容
與(集作悔/吝非)於風波(屈原九章船容與而不進兮淹回水/而疑滯銑曰容與徐動貌謝靈運詩)
(辛勤風/波事)共沉吟於羽箭(後漢隗囂傳牛邯沉吟十餘日/乃謝士衆釋名箭旁曰羽如鳥)
(羽也鳥須羽而飛/箭須羽而前也)揮袂如昨(晉夏侯湛傳抵疑/曰揮袂出風雲)郵書甚
頻(後漢張衡傳奏記曰/使人未返復獲郵書)雖遥道里(後漢宼恂傳長安道/里居中應接近便)
未闊聲塵(見謝河/東公啟)孰謂念歸之日翻為有慟之晨嗚呼
哀哉髣髴荒阡依稀古陌(沈約詩荒阡亦交互風俗/通南北曰阡東西曰陌)徐
動丹旐(見為絳/郡公文)永歸𤣥宅(魏志文帝紀注鄄城侯植為/誄曰背三光之昭晰兮歸𤣥)
(宅之/冥冥)願執紼而身逺(禮記助䘮/必執紼)想移舟而莫極(莊子藏/舟於壑)
(謂之固矣夜半有力者/負之而走昧者不知也)迥夜秋思羣山暮色恨白髪之
衰翁哭青雲之舊客(史記伯夷傳非附青雲/之士惡能施於後世)聊兹寄興
莫冩西悲(詩我東曰歸/我心西悲)已乎崔子為吾歆之
　　為裵懿無私祭薛郎中(衮/)文(無字疑衍文新書世/系表裵懿太子舍人)
　　　(之按薛衮乃懿之姻戚玩文意薛乃出守蘇湖/  間而卒者時懿謫嶺外未得躬親其窆故有)
　　　(或期他日式/返中華云云)
伏惟靈佐商宣業(左傳薛之皇祖奚仲夏居薛以為夏/車正奚仲遷於邳仲虺居薛以為湯)
(左/相)朝薛傳規(左傳公曰寡人若朝/於薛不敢與諸任齒)門崢層構堂嶫崇基
玉生藍田(見為濮/陽公文)芝產銅池(漢宣帝紀金芝九莖/產於函徳殿銅池中)梧高
佇鳯(韓詩外傳鳯止黄帝東園/集梧樹食竹實没身不去)蓮馥停龜(史記龜策傳/神龜巢蓮上)
有美令人(見代李/𤣥文)再稱清劭(見為濮/陽公表)訓在詩禮(漢書韋/賢書兼)
(通禮尚書以詩教授號稱鄒魯大儒本始三年/為丞相封扶陽侯叙傳扶陽濟濟聞詩聞禮)樂惟名
教(世説王平子胡母彦國諸人皆以任誕為達或有/裸體者樂廣笑曰名教中自有樂地何為乃爾也)王
謝標格曹劉才調(曹植劉楨也劉勰文心雕/龍揚班之倫曹劉以下)清如濯熱
之風(詩誰能執熱/逝不以濯)明若觀朝之燎(詩庭燎之光傳庭燎/大燭箋於庭設火燭)
(使諸侯/早來朝)靈臺委鑒(莊子不可納於靈/臺注靈臺者心也)虛室融和(莊子虛/室生白)
(注人能虛心遊世/則純白備於内)秋水望闊(莊子秋水時至百川灌河/兩涘渚涯之間不辨牛馬)
春臺上多(老子衆人熙/熙如登春臺)鄉塾掉鞅(禮記古之教者家有/塾左傳樂伯掉鞅而)
(還/)文林勵戈(見為李/貽孫啟)硯横河漢(論衡漢作書者多司馬/子長揚子雲河漢也其)
(餘涇/渭也)紙落煙波(潘岳楊荆州誄翰動若飛紙落如雲/杜甫飲中八仙歌揮毫落紙如雲煙)澤
宫貍首(禮記天子將祭必先習射於澤官澤者/所以擇士也又諸侯以貍首為節)棘場楊葉
(新書舒元興傳元和中舉進士入列棘圍席坐廡下李/肇國史補得第謂之前進士其都會謂之舉塲戰國策)
(養由基去楊葉百/步射之百發其中)箭去星慙(賀凱詩帶/星飛夏箭)弓懸月怯(庾信/馬射)
(賦弓如明/月對堋)兩書上第(新書選舉志凡進士試時務策五/道帖一大經經策全通為甲第策)
(通四帖過四/以上為乙第)五辟名公(選舉志沈既濟疏六品以下/或僚佐之属聼州府辟用)馬
卿賦雪(謝惠連雪賦授簡於司馬大夫曰抽子/秘思騁子妍辭侔色揣稱為寡人賦之)陳琳愈
風(見為濮/陽公表)平臺竹苑(漢書梁孝王廣睢陽城治複道自/宫連属於平臺三十餘里枚乘兔)
(園賊修竹檀欒夾池水水經注城東二十里有平臺梁/王與鄒枚相如之徒極逰於其上睢水東南流歴於竹)
(圃水次綠竹䕃渚菁菁實/望世人言梁王竹園也)淮山桂藂(見為張/周封啟)營分細栁
(見為賀拔/員外啟)幕染芙蓉(見為同/州啟)顯備臺僚榮徙(集作/從是)憲秩
冠峨鐵勁(通典侍御史一名柱/後史謂冠以鐵為柱)衣明繡宻(漢雋不疑傳/暴勝之為直)
(指使者衣繡衣持斧/督課郡國威振州郡)霜下簡端(通典御史為風霜之任/故曰霜臺御史故事按)
(事彈奏白簡為/重黄簡為輕)風生落筆(崔瑗御史咸簡上/霜凝筆端風起)庭夜烏廻
(見為懐/州表)天秋隼疾(見為綘/郡公啟)帝念充職任於諫垣(元稹詩/諫垣陳)
(好/惡)依違絶想從容敢言(謝承後漢書夏/勤從容論議)攀檻而空留跡
在(見為濮/陽公表)削藁而不見書存(漢孔光傳光典樞機十餘/年時有所言輒削草藁)
女史䕶衣(漢官儀尚書郎入直臺廨中給女侍史二人/皆選端正指使從直女侍史執香爐燒薰以)
(從入臺中給/使䕶衣服)大官供食(通典尚書諸曹郎太官供食物/湯官供餅餌及五熟果實之類)
(五百一美食/下天子一等)伏奏多可(通典尚書郎奏事則與黄門侍/郎對揖黄門侍郎稱已聞乃出)
(漢汲黯傳黯前奏事上不冠/望見黯避帳使人可其奏)分曹著績(初學記西漢置/尚書郎四人光)
(武分尚書為六曹毎一尚書/則領六郎凡三十六郎焉)帳煖錦麗(見為絳/郡公啟)闈明粉
白(見為絳/郡公文)即題柱以如田(後漢書田鳯為尚書儀容端/正每奏事靈帝目送之因題)
(柱曰堂堂乎/張京兆田郎)亦償金而類直(漢直不疑傳不疑為郎事/文帝其同舍有告歸誤將)
(持其同舍郎金去已而同舍郎覺亡金意不疑不疑謝/有之買金償後告歸者至而歸金亡金郎大慚以此稱)
(為長/者)漢榮出牧(後漢光武紀初斷/州牧自還奏事)晉議州兵(左傳晉於/是乎作州)
(兵/)亷袴歌送(見為滎/陽公狀)劉錢贈行(後漢循吏傳劉寵拜㑹/稽太守徵為將作大匠)
(有五六老叟人齎百錢以送寵曰明府下車以/來狗不夜吠民不見吏寵為人選一大錢受之)濟南之
誅巨猾(漢郅都傳濟南瞷氏宗人三百餘家豪猾二千/石莫能制於是景帝拜都為濟南守至則誅瞷)
(氏首惡餘/皆股慄)揚州之試諸生(漢何武傳武為揚州刺史行/部必先即學官見諸生試其)
(誦論問/以得失)虎去江静(後漢書宋均遷九江郡多虎暴數/為人患均到虎相與東浮渡江)珠
來岸明(後漢循吏傳孟嘗遷合浦太守海出珠寳先時/守宰並多貪穢珠遂漸徙於交趾郡界嘗到官)
(去珠/復還)神豈好謙(易鬼神害盈而福謙/人道惡盈而好謙)天寕秩禮(書天秩/有禮)
蠧華國之明品(見為滎/陽公狀)䘮士林之模楷(吳志魯肅傳交/游士林後漢書)
(天下模楷/李元禮)使為善者奪氣求仁者解體(左傳諸侯聞之/其誰不解體)
已不駐乎卿雲(見下/序)竟何窺於伏濟(山海經王屋之山/㶌水出焉西北流)
(注於泰澤注㶌沇聲相近即沇水也水經注沇水潛行/地下至共山南復出於東丘今原城東北有東丘城孔)
(安國曰泉源為/沇流去為濟)長洲樹古茂苑山春(漢枚乗傳修治上/林不如長洲之苑)
(服䖍曰吳苑孟康曰似江水洲為苑也韋/昭曰長洲在吳東吳都賦佩長洲之茂苑)橘税既集(任/昉)
(述異記越多橘柚園越人歲出橘税葉夢得書傳橘性/極畏寒今吳中橘亦惟洞庭東西兩山最盛地必面南)
(為属級次/第便受日)茶征是親(新書食貨志貞元九年諸道鹽鐵/使張滂奏出茶州縣若山及商人)
(要路以三等定估十税其一歲得錢四/十萬緡舊書德宗紀茶之有税自此始)鷁度霅而未逺
(鷁與鴨同鷁水鳥似鷺而大高飛能風兩春秋僖公十/有六年六鷁退飛過宋都榖梁傳鳥將進遇風退飛相)
(接而過宋都按上文言長洲茂苑則薛衮嘗官於吳郡/霅水在吳興界中與吳郡無涉霅當作雲字之訛也)
鵠下亭而唳頻(晉陸機傳華亭寉/唳豈可復聞乎)翟虜氛興(左傳楚氛/甚惡注氛)
(氣也言楚有襲晉之氣新書回鶻傳武宗時回鶻奉太/和公主至漠南入雲朔剽横水殺掠甚衆轉側天徳振)
(武間按翟虜/氛興疑指此)殷楹夢起(禮記夫子曰丘也殷人也予疇/昔之夜夢坐奠於兩楹之間夫)
(明王不興天下其孰/能宗予予殆將死也)帳入飛鵩(西京雜記賈誼在長沙/鵩鳥集其承塵俗以鵩)
(鳥至人家主人死誼作鵩鳥賦按釋名承/塵施於上以承塵土葢即此所謂帳也)牀驚鬭蟻(世/説)
(殷仲堪父病虛悸聞/牀下蟻動謂是牛鬪)鄭𤣥知數(後漢鄭𤣥傳𤣥夢孔子/告之曰起起今年歲在)
(辰來年歲在巳既寤以䜟合之知命當/終有頃寢疾其年六月卒年七十四)阮瞻無鬼(幽冥/錄阮)
(瞻素秉無鬼論有一鬼通姓名作客詣/之變為鬼形須㬰便滅阮年餘病死)終自膏肓(見代/安平)
(公/表)傅於骨髓(史記扁鵲傳扁鵲過齊望見桓侯而趋走/曰疾之居腠理也湯熨之所及也在血脈)
(鍼石之所及也其在腸胃酒醪之所及也其在骨髓雖/司命無如之何令在骨髓臣是以無請也桓侯遂死)
嗚呼哀哉丹霄萬里(賈謐詩青青塞雲上拂丹霄北堂/書鈔雜字解詁云霄摩天赤氣也)
建木千尋(見為栁/珪啟)坦坦清路曈曈(一作/幢幢)翠隂三襲臺迥
(三襲未詳魏書李騫釋情賦云對九重/之清切望八襲之峥嶸盖襲即重也)九重禁深(見為/成魏)
(州/表)中懸旒扆(謂冕旒/黼扆)下集華簪(錢起詩羞將/白髪對華簪)無非東箭
(見為滎/陽公狀)盡是南金(見為同/州啟)或扶傾作棟(後漢隗囂傳/扶傾救危)或望
旱為霖(見上時/相啟)顯允明公(詩顯允/方叔)宜膺百福(詩干祿/百福)夜
暗神昧(史照通鑑疏引諺云/福至心靈禍來神昧)天長景促(見為滎/陽公狀)青女變
霜(淮南子秋三月青女乃出以降霜雪/高誘曰青女青腰玉女注霜雪也)羲和納旭(廣雅/日御)
(曰羲和詩/旭日始旦)悄隨掌以銷璣(劉琨答盧諶詩序夜光/之珠何得専翫於隨掌)慨周
閑之䘮騄(穆天子傳天子命駕八駿之乘右服/華留而左騄耳周閑見為中丞狀)永惟清
族本富才人有弟則陸(世説蔡司徒在洛見陸機兄弟住/参佐廨中三間瓦屋士龍住東頭)
(士衡住/西頭)無兄不荀(後漢荀淑傳淑有子八人儉緄靖燾/汪爽肅瞻並有名稱時人謂之八龍)
原鴒奕奕沼鴈馴馴(並見/前)珩奇動楚(晉語楚王孫圉聘/於晉趙簡子問曰)
(楚之白珩/猶在乎)璧貴傾秦(見為濮/陽公文)永矣彼蒼(詩彼蒼/者天)胡然天
事(詩胡然/而天也)但續椿夀(見為滎/陽公狀)徒高鶴位(左傳狄人伐衛/衞懿公好鶴鶴)
(有乗軒者將戰國人受甲者皆/曰使鶴鶴實有祿位余焉能戰)摧壓光價(隋盧思道傳/孤鴈賦云剪)
(拂吹噓長/其光價)掩淪聲味(中論六塵色/聲香味觸法)潁不濁而殄灌宗(見/為)
(濮陽/公表)淮未絶而傾王氏(晉王𨗳傳初𨗳渡淮使郭璞筮/之曰吉無不利淮水絶王氏滅)
某因承(集作申/因非)中外(後漢列女傳文姬/詩曰又復無中外)獲奉恩私通孔
李道徳之舊(見為同/州啟)兼盧劉姻戚之私(劉琨答盧諶詩/郁穆舊恩嬿婉)
(新婚善曰臧榮緒晉書琨妻即諶之從母諶贈琨/詩申以婚姻著以累世向曰婚姻謂諶妹嫁琨弟)鑄顔
有契(見為舉/人啟)全趙為期(見為張/周封啟)静龍門之風水(見為同/州啟)
剷羊腸之嶮巇(見為河/南表)空欲銘恩何酬樹徳(韓子孔子/曰善為吏)
(者樹/德)庇孤根于高援(文選有謝靈運田南樹園激流植/援詩銑曰引流水種木為援如牆)
(院/也)許嘉姻于弱植(左傳子産如陳/曰其君弱植)將歡宋子(詩豈其取/妻必宋之)
(子/)俄放湘南(文選序楚人屈/原遂放湘南)綬黄楚徼(初學記四百三/百二百石皆黄)
(綬一采純黄圭長/丈五尺六十首)䰅(一作/鬢)白昭潭(後漢岑彭傳敕彭書/曰每一發兵頭䰅為)
(白水經注湘水北過臨湘縣西又北逕昭山西山下/有旋泉深不可測故言昭潭無底也亦謂之湘州潭)歸
止未卜(詩既曰歸止/曷又懐止)棄予是甘(詩將安將樂/棄予如遺)許靖之悲
方極(見為監/州狀)王粲之憂不堪(王粲登樓賦登兹樓以/四望兮聊暇日以銷憂)猶
辱重言(見為張/周封啟)將敦故約玉無改行(周語先民有言/曰改玉改行)金
不如諾(見為張/周封啟)朂大義於幽沉軫遐心於漂泊(並見/前)使
者尚在凶書巳來(北史李順傳吉凶/書記皆合典則)鴈足空逺(漢蘓武/傅天子)
(射上林中得鴈足有繫/帛書言武等在某澤中)魚腸不回(古詩客從逺方來遺/吾雙鯉魚呼童烹鯉)
(魚中有/尺素書)涙和峽雨(説苑鮑叔死管子舉上/袵而哭之泣下如雨)哭振巴雷(世/説)
(顧長康哭桓宣武聲如震/雷破山涙如傾河注海)孰澆枯鮒(見為張/周封啟)誰熱寒灰
(見代僕/射表)今則言去郴江(水經注黄水出郴縣西黄岑山/北流注於耒水謂之郴口新書)
(地理志郴州桂陽郡治郴縣元和郡縣志郴水流經州/東一里輿地紀勝郴水在郴縣南四十里源出黄岑山)
(至郴口/合耒水)當移澧浦(屈原九歌遺余佩兮澧浦按裵祭薛/在郴州時又量移澧州而欲去也)
稍脱疑網猶罹罪罟念申慟以無期豈沈寃之可吐嗚
呼哀哉執紼路阻(見為濮/陽公文)佳城望賒(滕公石/椁銘語)凌空乏翼
(古詩諒無晨風/翼焉能凌風飛)上漢無槎(見為濮/陽公表)或期他日式返中華
認楊(一作/羊非)公之石馬(西京雜記陳縞見張丞相墓前石/馬水經注譙城南有曹嵩家東西)
(列對兩石馬隂箋按後漢書楊震傳順帝即位下詔以/禮改葬於華  潼亭逺近畢至先葬十餘日有大鳥高)
(丈餘集震䘮前悲鳴涙下霑地葬畢乃飛去於是時人/立石鳥象於其墓所注引謝承書曰其鳥五色高丈餘)
(翼長二丈三尺人莫知其名也此文石馬當作石鳥盖/冡前石馬所在多有隨舉一人皆可何必楊公故知馬)
(為烏字之誤楊/或作羊亦謬)撫周苞之辟邪(漢西域傳烏弋山離國/有桃抜師子犀牛孟康)
(曰桃抜一名符拔似鹿長尾一角者或為天鹿兩角者/或為辟邪後漢靈帝紀注今鄧州南陽縣北有宗資碑)
(旁有兩石獸鐫其膞一曰天禄一曰辟邪東按後漢書/宦官封侯無所謂周苞者據水經注滍水  逕犨縣故)
(城北出於魚齒山下水南有漢中常侍長樂太僕吉侯/苞冡冡前有碑基西枕岡域開四門門有兩石獸墳傾)
(墓毁碑獸淪移人有掘出一獸猶全不破甚高壯頭去/地減一丈許作制甚工左膊上刻作辟邪字其碑云六)
(帝四后是諮是􁁸盖仕自安帝没於桓后也義山盖用/此事今水經注本訛缺最多吉恐是周字之誤或集誤)
(以吉為周亦未可知/史無其人莫可考矣)况良冶規存(見為絳/郡公啟)遺經業在(見/為)
(河東/公啟)臧孫有後(左傳桓公二年取郜大鼎於宋臧哀伯/諫周内史聞之曰臧孫達其有後於魯)
(乎君違不忘/諫之以徳)魏萬必大(見為成/魏州表)敢期陋質終託餘光(漢/王)
(莽傳誠上沐/陛下餘光)韋平之紹續無望(見為李/貽孫啟)秦晉之婚姻豈
忘(左傳晉侯之入也秦穆公屬賈/君焉注穆姬申生姊秦穆夫人)絮酒無幾(謝承後漢/書徐穉諸)
(公所辟雖不就有死䘮負笈赴弔嘗於家豫炙雞一隻/以一兩緜絮漬酒中暴乾以裹雞徑到所起塜𡑞外以)
(水漬緜使有酒氣斗米飯白茅為藉以/雞置前灑酒畢留謁則去不見䘮主)生芻是將(後漢/徐穉)
(傳郭林宗有母憂穉往弔之/置生芻一束於廬前而去)辭多失次(北史高允傳景/穆曰天威嚴重)
(允迷亂/失次耳)涙數無行(庾信傳垂/涙有千行)冀桂旌之不逺(屈原九歌/辛夷車兮)
(結桂/旗)降蘭佩之餘芳(離騷紉秋/蘭以為佩)嗚呼哀哉尚饗
　　祭吕商州文(新書地理志闗内道商州上洛郡領/縣六上洛豐陽洛南商洛上津乾元)
　　　(詳文意似代鄭亞故/有三湘五嶺之語)
惟靈族光釣渭(見賀相/國啟)慶顯歌齊(左傳吳公子札請觀/於周樂為之歌齊曰)
(美哉泱泱乎大風也哉/表東海者其太公乎)竹分東箭(見為滎/陽公狀)玉奪南珪委
蛇霄路(詩退食自公/委蛇委蛇)睥睨雲梯(漢田蚡傳辟睨兩宫間/師古曰辟睨傍視也辟)
(本作䁹與睥同謝靈/運詩共登青雲梯)淺牙洞䑕(牙弩牙也漢書千鈞/之弩不為鼷鼠發機)短
刅分犀(王襃頌水斷蛟/龍陸剸犀革)古聖堂奥(後漢班固傳窮/先聖之壺奥)前賢
町畦(莊子彼且為無町畦/亦與之為無町畦)湔腸効藥(史記庶子曰俞附/療病湔洗腸胃)
刮膜留箆(涅槃經有盲人請良醫/醫即以金箆刮其眼膜)彈琴而放臣見釋(左/傳)
(晉侯觀於軍府見鍾儀問曰南冠而縶者誰也有司對/曰鄭人所獻楚囚也使税之問其族對曰伶人也使與)
(之琴操南音/公使歸求成)買賦而妬后還閨(長門賦序武帝陳皇后/得幸頗妬别居長門宫)
(愁悶悲思聞司馬相如工為文奉黄金百斤為相/如文君取酒相如為文以悟主上皇后復得幸)既步
京國(曹植王仲宣誄我/公實嘉表揚京國)亦薦鄉里(晉沈充傳頗以/雄豪聞於鄉里)與田
蘇游(左傳韓獻子告老公族穆子有廢疾將立/之辭曰請立起也與田蘇游而曰好仁)有太叔
美(左傳北宫文子言於衞/侯曰子太叔美秀而文)鄴都才運(見為栁/珪啟)洛陽年齒
(見為東/川啟)何宴神仙(世説何晏七歲明惠/若神魏武帝奇愛之)張良女子(漢張/良傳)
(贊曰聞張良之智勇以為其/貌魁梧奇偉反若婦人女子)禮闈之擅譽也如彼册府
之傳名兮若此(並見/表)囊成内殿之帷(漢東方朔傳孝文/皇帝集上書皂囊)
(為殿/帷)書貴皇都之紙(晉書左思三都賦成一時競傳洛/陽為之紙貴曹植詩肅承明詔應)
(會皇/都)中臺南省(並見/表)諌署戎藩才難價重政舉人存蓮
池易曉(見為同/州啟)蘭圃多暄(抬遺記崑崙山第/九層有芝田蘭圃)涵波獨躍
弄影孤翻王粲樓中常經暇日(見為裵/懿文)揚雄宅裏幾弔
遺魂(左思詠史詩宛宛楊子宅門無卿相輿漢書揚雄/傳又怪屈原文過相如至不容作離騷自投江而)
(死乃作書徃往摭離騷文而反之自岷/山投諸江流以弔屈原名曰反離騷)參差覯閔(詩覯/閔既)
(多受侮/不少)萋斐成寃(詩萋兮斐兮/成是貝錦)漢庭毁誼楚國讒原建
禮門内明光殿外(三秦記挂宫中有明光殿皆金玉珠/璣為簾箔金戺玉階晝夜光明餘並)
(見/前)直金既肆於猜疑(見為斐/懿文)魏被竟從於沙汰(見為安/平公表)
䝉犯霜露(左傳子太叔曰跋/涉山川䝉犯霜露)支離埃壒(莊子支離其形/者猶足以養其)
(身終其天年乂况支離其德者乎魏都/賦越埃壒而資始翰曰埃壒塵昏之氣)厲山遥鬱于朝
嵐(帝王世紀神農本起烈山故曰烈山氏一曰厲山氏/春秋僖公十有五年齊師曹師伐厲注厲楚與國義)
(陽隨縣北有厲鄉太平御覽荆州圖記曰永陽縣西北/二百三十里厲鄉山東有石穴昔神農生於厲鄉禮所)
(謂烈山氏也春秋時為厲國穴高三十丈/長二百丈謂之神農穴韻府嵐山氣也)溠水傍奔其
素瀨(左傳除道梁溠營軍臨隨瀨溠水在義陽厥縣西/東南入溳水任昉行狀素  交輝説文瀨水流沙)
(上/也)猶懐毒草過農井以低窺(淮南子神農嘗百草之滋/味一日而七十毒荆州記)
(随郡重山有一穴傳云神農所生/地有九井神農既育九井自穿)尚憶神珠向隨臺而
獨酹(寰宇記隋侯臺在隋縣北八里隋侯所築放彈之/所説文酹醊祭也按厲山至此謂吕自省郎謫官)
(隨/州)渚宫貳尹(左傳王在渚宫明一統志在江陵故城東/南梁元帝即位渚宫即此按渚宫貳尹謂)
(自隨遷江陵/府少尹也)相府中郎(南史朱修之傳文帝謂曰卿曽/祖昔為王導丞相中郎卿今又)
(為王𢎞中郎可謂/不忝爾祖矣)將申蠖屈(易尺蠖之屈/以求伸也)欲復鴛行(杜/甫)
(詩五更三/㸃入鵷行)朱轓意氣早葢輝光(白頭吟男兒重意氣何/用錢刀為朱轓皁葢並)
(見為懐/州表)訓説則馬季長之居南郡(後漢馬融傳融字季/長桓帝時為南郡太)
(守常欲訓左氏春秋及見賈/逵鄭衆注但著三傳異同説)風流則殷仲文之守東陽
(庾信枯樹賦殷仲文風流儒雅海/内知名代異時移出為東陽太守)劉寵一錢(見為裵/懿文)鄧
攸五鼓(晉鄧攸傳攸為呉郡守俸禄無所受惟飲吳水/而巳後稱疾去職數千人留牽攸船不得進攸)
(乃小停夜中發去吳人歌曰紞如打五鼓/雞鳴天欲曙鄧侯挽不留謝令推不去)遂解郡符來
登書府(孔安國尚書序藏/之書府以待能者)儒林文囿(漢成帝紀詔曰儒/林之官四海淵源)
(文選序歴觀文/囿泛覽辭林)瑶山瓊圃鉛槧朝閱(見為絳/郡公文)芸籖夜數
(見為安/平公表)𤓰當鄭灼之心(梁書鄭灼字茂昭勵志好學多/苦心熱若𤓰時輒偃卧以𤓰鎮)
(心起便/讀誦)錐在蘇秦之股(戰國䇿蘇秦讀書欲睡引/錐自刺其股流血至踵)是從
佐理於彼東周雷喧洛派電掣嵩丘(潘岳壊舊賦前瞻/太室傍眺嵩丘良)
(曰太室嵩丘/皆中嶽名)玉泉嘉月(玉泉未詳按玉泉當在河南縣/界懐慶府志濟源縣瀧水北有)
(玉泉唐盧仝嘗汲此泉烹茶亦名玉川井則在河北恐/非又明一統志宜陽縣東南有噴玉泉地亦回逺新書)
(王綝傳武后幸玉/泉祠疑即其地)金谷清秋(石崇金谷詩序余有别廬/在河南縣界金谷澗中或)
(高或下有清泉茂林衆果竹柏藥草之屬莫不畢備水/經注榖水又東左㑹金谷水水出大白原東南流歴金)
(谷又東南逕晉衞尉石崇之故居也明/一統志金谷園在河南府城西十三里)陳思王之羅韤
(洛神賦凌波㣲/步羅韈生塵)郭有道之仙舟(見為山/南啟)不無賦詠聊以
優游漢入嶢闗(漢高帝紀沛公攻武闗入秦趙高遣將/將兵距嶢闗應劭曰嶢音堯嶢山之闗)
(李竒曰在上洛北/藍田南武闗之西)晉分隂地(左傳蠻子赤奔晉隂地楚/司馬昄使謂隂地之命大)
(夫士蔑曰將通於少習以聼命注隂地河南山北自上/雒以東至陸渾少習武闗也將大開武闗道以伐晉水)
(經注丹水自商縣東南流歴少習出武闗京相璠曰楚/通上洛阸道也文潁曰武闗在淅縣西一百七十里𢎞)
(農/界)藉賢太守之政有古諸侯之貴(謂吕自東都/遷商州刺史)載揚筆
陣(太平御覽王右軍題衞夫人筆陣圖後曰紙者陣也/筆者刀矟也墨者鍪甲也硯者城池也本領者將軍)
(也心意者/副將也)復清劍氣(任昉宣徳皇后令劍氣凌/雲而屈迹於萬夫之下)長卿消
渴(見為絳/郡公啟)士安風痺(晉書皇甫謐字士安年二十始/受書得風痺疾猶手不輟巻)逝
川幾歎于不廻(鮑昭詩東海迸逝/川西山道落暉)朝露俄聞于溘至(江/淹)
(恨賦朝露溘至握手何言注李陵謂/蘇武曰人生如朝露何久自苦如此)嗚呼昔也風塵投
分平生少年雕龍競巧(見為栁/珪啟)倚馬爭妍(見代彭/陽公表)開襟
隨岸(王粲登樓賦向北風而開襟左傳楚武王伐墮/注隨國今義陽隨縣庾信賦隨岸蛇生而珠死)促
膝伊川(杜甫詩夜如何其初促膝左傳/辛有適伊川注周地伊水也)月中乃共誇科
桂(虞喜安天論俗傳月中有仙人桂樹今視其初生見/仙人之足漸以成形桂樹復生酉陽雜俎月中有桂)
(高五百丈下有一人常斫之樹創隨合人姓吳/名剛西河人學仙有過謫令伐樹詳謝宗卿啟)池裏亦
相矜幕蓮(見為同/州啟)劉樗屢擲(晉書劉毅於東堂聚樗蒱/大擲桓𤣥曰劉毅家無擔)
(石之儲樗蒱/一擲百萬)畢甕多眠(晉書畢卓為吏部郎比舍郎酒/熟卓夜至其甕間盜飲之醉卧)
(其下為掌/酒者所縛)終以世務紛綸(後漢井丹傳京師為之/語曰五經紛綸井大春)物情
推斥(見為滎/陽公狀)撫事傷年(南史齊武帝諸子傳嶷上/表曰撫事未往載傷心目)減歡
加戚路泣楊朱(淮南子楊朱見岐路而哭/之為其可以南可以北)絲悲墨翟(淮/南)
(子墨子見練絲而泣之/為其可以黄可以黑也)縱風至而音來竟月同而地隔
(見為山/南啟)逮予㢘部及子頒條華樽旨酒綺席嘉肴(陸倕/石闕)
(銘焚其綺席善曰六韜紂時婦人以文綺為席/衣以綾䊵者三千人詩雖無嘉殽式食庶幾)各懸章
綬俱失簟瓢雖論金而契在(易二人同心/其利斷金)終照玉而顔
凋(陸機詩玉/顔侔瓊㽔)子牟之思魏闕望之之憶漢朝(並見/表)誠知
舌在(史記張儀傳楚相亡璧門下意張儀掠笞數百其/妻曰子毋讀書㳺説安得此辱乎張儀謂其妻曰)
(視吾舌尚在否妻笑/曰舌在也曰足矣)不覺魂消(江淹别賦黯然銷/魂者惟别而已矣)書斷
三湘(梁書天監中寳誌道人為符書云起自汝蔡訖於/三湘後侯景果起於懸瓠汝水之南而敗於巴陵)
(三湘之浦元和郡縣志侯景浦在巴陵縣東北十二里/本名三湘浦岳州府志三湘浦在臨湘縣南四十五里)
(城陵磯下以湘水合瀟水曰瀟湘合蒸/水曰蒸湘合沅水曰沅湘故曰三湘也)哀聞五嶺(見前/表)
天涯地末(古詩各在/天一涯)高秋落景重疊憂端(杜甫詩憂/端齊終南)縱
横涙綆(王粲詩涕/下如綆縻)漏虯夜促(孫綽漏刻銘靈虯/吐注隂蟲承㵼)隙駒朝
騁(見代僕/射表)怨藻繢之無睢(見為舉/人啟)惜陽春之亂郢(見謝/河東)
(公/啟)言念令季託余屬城(陸機吳趋行/属城咸有士)鴒原鴈序昔日懽
情蠻圻瘴嶠今日(一作/朝)哭聲愍支體遽亡於手足(見上/尚書)
(啟/)况弟兄不如其(集作/于)友生(詩雖有兄弟/不如友生)嗚呼厚夜依
臺(左傳從先君於窀穸/注窀厚也穸夜也)窮泉訪路(見為王/侍御表)已已金骨(十/洲)
(記東海之西岸有扶桑人食其/椹體骨皆作金色高飛翔空)嗟嗟玉樹(見代李/𤣥文)莫和
哀挽(隋煬三子傳虞世基哀/冊文曰聼哀挽之凄楚)空陳薄(一作/奠)具銜萬里之
遐誠託千辭之寄喻異時松楸枯朽(謝朓哀策文映輿/錢於松楸鋄馬亡)
(反注馬/冠也)羊虎傾頽(水經注成陽縣有仲山甫冡羊虎傾/低破碎畧盡在靈臺之東北又汝水)
(别瀆東逕蔡岡北岡上有平陽侯相蔡昭冡羊虎傾低/殆存而巳姚旅露書今人墓前有石羊石虎按石羊天)
(禄也似鹿非鹿名曰桃拔石虎辟邪也似虎非虎而能/食虎輯栁編謂石麟辟邪乃帝王陵寢所用故改用羊)
(虎然漢宗資非帝王墓/前巳用天鹿辟邪矣)草宿苔厚(禮記朋友之墓有/宿草而不哭焉)門
平闕摧(門謂墓門闕謂碑闕詩墓門有梅水經注汝水/東南流逕𢎞農太守張伯雅墓塋四周疊石為)
(垣表二石闕夾對石獸於闕下又蔡昭冡有石闕闕前/有二碑碑字淪碎不可復識宋樂府三更書石闕憶子)
(夜啼碑又石闕生/口中銜碑不得語)尚期越禮(顔延之五君詠/越禮自驚衆)用冩餘哀
(晉袁石䖍傳况在餘哀豈得辭事按此言他日過/墓時雖久而猶哀違宿草不哭之義故云越禮也)靈今
不昧儻或來哉
　　奠相公令狐公文(箋舊書開成元年檢校左僕射/興元尹充山南西道節度使二)
　　　(年十一月卒於鎮年七/十二冊贈司空諡曰文)
戊午歲丁未朔乙亥晦弟子玉谿李商隠(新書藝文志/有玉谿生詩)
(三/巻)叩頭哭奠故相國贈司空彭陽公嗚呼昔夢飛塵(見/為)
(某先/軰啟)從公車輪今夢山阿(括地志桓公冡在臨淄縣牛/山上管仲冡在牛山之阿陶)
(潛挽歌死去何所/道託體同山阿)送公哀歌古有從死今無奈何(詩序/黄鳥)
(者哀三良也國人刺穆公/以人從死而作是詩也)天平之年(舊書地理志天平/軍節度使治鄆州)
(管鄆齊曹棣四州節箋舊書令狐楚傳太和三年進位/鄆州刺史天平軍  度鄆曹濮觀察等使新書本傳楚)
(徙天平宣武/皆表署廵官)大刀長㦸(漢書楊惲傳惲怒持大刀鼂錯/傳兩陣相近平地淺草可前可)
(後此長㦸/之地也)將軍樽旁一人衣白(日知錄人主左右亦有/曰衣南史恩倖傳宋孝)
(武選白衣左右百八十人魏書恩倖傳趙修給事東宫/為白衣左右茹皓充高祖白衣左右唐李泌在肅宗時)
(不受官帝每與泌出軍人環指之曰衣黄者/聖人也衣白者山人也則天子前不禁白)十年忽然
(本集九日詩十/年泉下無削息)蜩宣甲化(見為絳/郡公文)人譽公憐人譖公罵
公高如天愚卑如地脱蟺如蛇(見為絳/郡公文)如氣之易愚調
京下(南史陳後主紀/恐京下為過)公病梁山(謂卒於興元鎮新書地理/志興元府漢中郡南鄭縣)
(有中/梁山)絶崖飛梁山行一千草奏天子䥴辭墓門臨絶
丁寜託爾而存(見遺/表)公此去邪禁不時歸鳯樓原上新
舊衮衣(原註公先人/亦贈司空)有泉者路有夜者臺(並見/前)昔之去
者宜其在哉聖有夫子亷有伯夷(見孟/子)浮魂沉魄公其
與之故山巍巍玉谿在中送公而歸一世蒿蓬(見為同/州啟)
嗚呼哀哉
　　祭長安楊郎中文(箋舊書楊虞卿傳虞卿虢州𢎞/農人從兄汝士汝士弟魯士字)
　　　(宗尹本名殷士長慶元年進士擢第其年詔翰/林覆試殷士與鄭朗等俱覆落因改名魯士後)
　　　(登制科位不達而卒初汝士中第有時名遂歴/清貫其後諸子皆至正卿鬱為昌族所居靖恭)
　　　(里知温兄弟並列門㦸咸通中昆/仲子孫在朝行方鎮尚十餘人)
年月日謹以云云之奠祭于宗尹郎中之靈昔莊南華
之言物故則曰若巨室之偃歸人(舊書𤣥宗紀莊子號/曰南華真人所著書)
(改為真經劉熙釋名漢巳來謂死為物故言諸物皆朽/故也莊子莊子妻死方箕踞鼓盆而歌曰人且偃然寢)
(於巨室而我噭噭然随而哭/之自以為不通乎命故止也)陶貞白之語𤣥機則曰雖
頑仙不如才鬼(南史陶𢎞景字通明十歲得葛洪神仙/傳便有養生之志終身不娶止於句容)
(之句曲山自號華陽陶隐居大同三年卒諡貞白先生/晏殊類要引法書要録陶隐居與梁武帝啟云毎以為)
(作才鬼亦當/勝於頑仙)邈矣高論(蔡邕袁揚碑邈矣/高蹤孰能克兹)皭然深㫖(史/記)
(屈原傳皭然泥/而不滓者也)有感斯文(王羲之蘭亭記亦/將有感于斯文)屬在之子
黄河九曲(藝文類聚物理論曰河色黄赤衆川之流葢/濁之也百里一小曲千里一大曲九曲以達)
(於/海)泰華三峰(見謝河/東公啟)陽(集作/潼是)亭之右(後漢楊震傳改塟/於華隂潼亭注墓)
(在潼闗西大道/之北其碑尚存)隂晉之東(漢地理志京兆尹華隂縣故/隂晉秦惠文王五年更名寜)
(秦高帝八年更名/華隂太華山在南)泱漭佳氣(謝朓詩晨/光復泱漭)肹蠁孤風(司馬/相如)
(賦肹蠁布寫/注盛作也)生民之秀惟子之宗既愳四知亦畏三惑
(後漢楊震傳王宻夜懐金十斤以遺震曰暮夜無知者/震曰天知地知子知我知震子秉常曰吾有三不惑酒)
(色財/也)昔佐赤符(後漢光武紀同舍生彊華奉赤/伏符至曰劉秀發兵捕不道)實毗皇
極(詩天子是毗書/洪範曰五皇極)坦蕩王道昭宣帝則(楊修箋逺近觀/者徒謂能宣昭)
(懿徳詩不識不/知順帝之則)丹青不朽琬琰是刻(並見/啟)狀日昇東(詩/如)
(日之/升)侔辰在北子之伯仲不忝前人粉飾賢路(吳周瑜/傳諸葛)
(瑾步騭連名上疏曰故將軍周/瑜子𦙍昔䝉粉飾受封為將)抑揚薦紳雲間日下國
華席珍排龍掩陸突鶴摧荀(並見/前)卓爾風標(漢景十三/王傳夫惟)
(大雅卓爾不羣沈/約碑風標秀舉)朗然流品(王儉碑外/康流品)妍若春輝烈如
冬凛(見為河/東公啟)燕石知媿齊竽自審(見為張/周封啟)咸指路以光
銷(論衡火滅光/銷而獨在)盡登門而聲寢(見為舉/人啟)難售者價重難
知者聲清披沙揀金(白帖披沙揀/金往往見寶)由是不愧鳥散花落
(謝朓詩鳥/散餘花落)於今有情劉儒十行(後漢劉儒傳儒字叔林/桓帝博求直言儒上封)
(事十條辭/甚忠切)孫𢎞三道(漢公孫𢎞傳元光五年復徵賢良/文學菑川國復推上𢎞太常奏𢎞)
(第居下䇿奏天子/擢𢎞對為第一)直路猶弦(後漢五行志順帝末京都/童謡曰直如弦死道邉)
蠧政如埽(史記韓非子作五蠧索隐曰五蠧/蠧政之事有五也禮記埽而更之)筆海驚波
詞園鞠草(新書藝文志王義方筆海十巻張仲/素詞圃十巻詩踧踧周道鞠為茂草)文場不
寫於中心冊苑空留於秘寶(見代李/𤣥文)晉千里國(晉劉頌/傳疏曰)
(古者封國大者不過土方百/里今雖一國周環近將千里)漢第一功(漢書蕭何傳君/位為相國功第)
(一/)建幢油碧(晉輿服志青油幢諸王/三公有勲徳者特加之)啟幕蓮紅(見為同/州啟)
賓高主擇(左傳周諺有之曰山有木工/則度之賓有禮主則擇之)韻合人同(袁宏/三國)
(名臣叙贊景山/恢誕韻與道合)固不能加減陳掾(未詳按典畧魏太祖/嘗使阮瑀作書與韓)
(遂時太祖適近出瑀墮從因於馬上具草書成呈之太/祖擥筆欲有所定而竟不能損増非陳琳事也此恐是)
(一時/之誤)亦可以喜怒桓公衣繡含香省蘭臺柏赤管朝操
青縑夜襞(並見/前)佐計相則生聚有經(漢書張蒼居相府/主郡國上計者號)
(計相左傳伍員曰越/十年生聚十年教訓)贊地官而(集作/則)孤終協籍(見為賀/拔員外)
(啟/)于惟荔浦(新書地理志桂州/始安郡領荔浦縣)言念金昆(謂其兄汝士/詩言念君子)
(南史王銓傳/玉友金昆)毁冠裂(集作/褫是)帶(後漢逸民傳漢室中㣲/士皆毁冠裂冕去之)雪
泣星奔(庾信詩雪泣悲去魯呉志陸杭傳疏曰星奔電/邁俄然行至  箋舊書魯士兄汝士字慕巢元)
(和四年進士擢第又登博學宏辭科累辟使府長慶元/年為右補闕坐弟殷士貢舉覆落貶關江令入為户部)
(員外再遷職方郎中太和三年以本官知制誥九年為/户部侍郎位至吏部尚書卒新書冨州開江郡龍平縣)
(武徳四年析置博勞歸化安樂開江/四縣尋以蒼梧豪静開江𨽻梧州)宅裏之荆枝半謝
(見為汝/南公表)嶺頭之梅萼空繁(白帖大庾嶺上梅/南枝落北枝開)陟岡望兄
詞客之情何極(詩陟彼岡兮/贍望兄兮)歸縣見姊騷人之恨猶存
(水經注江水東過秭歸南袁崧曰屈原有賢姊聞原放/逐亦來歸喻令自寛全鄉人冀其見從因名曰姊歸即)
(離騷所謂女嬃嬋媛以詈余也漢地理/志南郡有种歸縣注孟康曰种音姊)乃擢戎曹遂荒
京令將換清切(見為李/貽孫啟)以扶明聖不知者夀(史記蔡澤/曰富貴吾)
(所自有所不/知者夀也)難言者命(見論/語)未謁季良(集作/梁)之醫(見為/賀拔)
(員外/啟)已革曹參之病(曹當作曽禮記曽子寢疾病曽元/曰夫子之病革矣革紀力反詳見)
(祭韓氏/姑丈)嗚呼平生世路(廣絶交論世路/嶮巇一至於此)繾綣交期(左傳/繾綣)
(從/公)孫金盧米(並見/前)百賦千詩(漢藝文志枚皋賦百二十/篇杜甫贈李白詩敏捷詩)
(千/首)桂林崑嶠一片一枝(見謝宗/卿啟)終以浮沉(漢袁盎傳盎/病免家居與)
(閭里浮湛相隨行/師古曰湛讀曰沉)因兼險夷(盧諶贈劉琨詩序委身之/日夷險以之銑曰夷平也)
對皋壤之揺落成老大之傷悲(見為張/周封啟)尚冀他年或陶
良夜(見為同/州啟)酒筵琴席燈闈月榭(稽康絶交書時與親/舊叙闊陳説平生濁)
(酒一杯彈琴一曲志願畢矣謝莊月賦去燭房即月殿/芳酒登鳴琴薦庾信哀江南賦月榭風臺池平樹古)
俱開怨(一作/愁)别之襟並息分岐之駕(並見/前)短景未果(集/作)
(短願來果非/見為裴懿文)良辰不借(左思詩逍/遥撰良辰)竟鬱結于深衷(顔延/之五)
(君詠深衷/自此見)倐淹淪于大化况南康解榻(見為崔/從事啟)早降清
光會稽繼組(漢書嚴助會稽吳人上問所欲對曰願為/會稽太守於是拜為太守朱買臣字翁子)
(吳人也會邑子嚴助貴幸薦買臣上拜會稽太守上謂/買臣曰冨貴不歸故鄉如衣繡夜行今子何如買臣衣)
(故衣懐其印/綬步歸郡邸)昨辱餘芳(晉儒林傳論曰餘/芳遺烈煥乎可紀)情(集作/積)分逾
極銜哀更長(晉王敦傳詔曰銜/哀從役朕甚愍之)三十年之間難追往事
五千里之外正恨殊鄉地闊山深川寒樹古杳杳𤣥夜
(見代彭/陽公表)荒荒(集作/茫茫)宿莽(離騷夕檻中/洲之宿莽)生金認石(王隐晉/書永嘉)
(初陳國項縣賈逵石碑之中生金/人鑿取賣賣已復生此江東之瑞)埋玉恨土(見代李/𤣥文)寄
奠緘辭呼風泣雨(後漢方術傳趙炳長嘯呼風亂流/而濟曹植誄延首歎息雨泣交頤)噫
嘻噫嘻(詩噫嘻/成王)宗尹之魂來告
　　祭張書記文
維會昌元年歲次辛酉四月辛丑朔二十日庚申隴西
公滎陽鄭某隴西李某安定張某昌黎韓某樊南李某
謹以清酌之奠敬祭於故朔方書記張五審禮之靈嗚
呼古有不重千金(古樂府不惜黄金散/盡只畏白日蹉跎)殊輕尺璧(帝王/世紀)
(禹不重徑尺之璧/而愛日之寸隂)或號百夫之防(詩維此仲行/百夫之防)或作萬
人之敵(蜀張飛傳魏謀臣程昱等/咸稱羽飛萬人之敵也)雖爭雄角秀殊塗異
跡念閲水于千齡(陸機歎逝賦川閲水以成川水滔滔/而日度世閱人而為世人冉冉而行)
(暮/)若衝飇之一息(陳琳武軍賦若/衝風之飛秋葉)吁嗟審禮寕或免之
瞭眸巨鼻(論衡孟子相人以眸子焉心清則眸子/瞭瞭者目文瞭也漢陳遵傳長頭大鼻)方口
疎髭(御覽引瀨鄉記李母碑曰老/子方口説文髭口上鬚也)始自渚宫(見祭吕/商州文)來
㳺帝里(漢高帝紀高祖沛豐邑中陽里人/也陸倕石闕銘或以光從帝里)論邀懸河(晉/書)
(王衍曰郭象清言/如懸河久而不竭)文酬散綺(陸機詩高談一何綺/謝朓詩餘霞散成綺)體物
稱最登高擅美(見為李/貽孫啟)良時不來(李陵詩良/時不再至)躁進何(一/作)
(為/)耻門巷蓬蒿(見為同/州啟)荒凉如此(孔稚珪北山移文/石逕荒凉徒延佇)藩
溷筆硯(臧榮緒晉書左思欲作三都賦構思十稔/門庭藩溷皆著紙筆遇得一句即疏之)寂寥
而巳梁多文士漢有賢王(見為張/周封啟)猶市駿骨(戰國䇿涓人為/君求千里馬馬)
(巳死買其/骨五百金)肻驚夜光(鄒陽書明月之珠夜光之璧以暗/投人於道路衆莫不按劍相盼者)長𥚑
既曳(見為山/南啟)健筆誰當(徐陵讓表雖復陳/琳健筆未盡愚懐)職高蓮幕官帯芸
香青袍如草白簡如霜東閣朝煖西園夜凉(並見/前)震豈殺
公(晉書魏舒為司徒周震累為諸府辟書下公/輒䘮號震為殺公掾莫有辟者舒辟之無患)諶惟故
吏(盧諶贈劉琨詩序故吏從/事中郎盧諶死罪死罪)渭濱迴流馬之運(蜀諸葛/亮傳亮)
(悉大臮由斜谷出以流馬/運與司馬宣王對於渭南)峴首奉辭曹之諱(禮記太史/典禮執簡)
(記奉諱惡晉羊祜傳祜死/人為諱名改戸曹為辭曹)松筠不改琴尊有寄三徑方
營(並見/前)一畆乏地(禮記儒有一畆/之宫環堵之室)文多為冨無事當貴
(戰國策顔斶辭去/曰無罪以當貴)亦解客嘲還答賓戲(並見/前)迴翔逸軌
(晉王沈等傳論曰/齊逸軌而長騖)傲睨重霄(江淹擬郭璞詩/傲晲採木芝)將期晩節
更峻清標懸蛇結釁(風俗通應彬為汲令賜主簿杜宣/酒壁上懸弩照于杯影如蛇晉樂)
(廣傳廣為河南尹嘗有親客久濶不復來廣問其故答/曰前在坐䝉賜酒方欲飲見杯中有蛇意甚惡之既飲)
(而疾於時河南聼事壁上有角漆畫作蛇廣意杯中蛇/即角影也復置酒於前處謂客曰酒中復有所見不答)
(曰所見如初廣乃告其所/以豁然意解沈疴頓愈)鬭蟻成妖(見為裵/懿文)廻生乏祖
洲之草(十洲記祖洲在東海中地方五百里上有不/死草生瓊田中人巳死者以草覆之皆活)續
斷無弱水之膠(十洲記仙家煮鳯喙麟角作膠名為續/弦膠能連属弓弩斷絃漢西域傳安息)
(長老傳聞條支有弱水西王母亦未嘗見師古曰𤣥中/記云昆崙之弱水鴻毛不能起也仙傳拾遺武帝幸華)
(林苑射虎兕弩絃斷以靈膠/續之武士數人對引不脱)陳尸重來而何望(古詩下/有陳死)
(人杳杳即長暮裴啟語林張湛好於齋/前種松樹養鴝鵒時人謂張屋下陳尸)楚魂一散而難
招(宋玉招魂序招魂者宋玉之所作也宋玉憐哀屈原/忠而斥棄愁懣山澤魂魄放佚厥命將落故作招魂)
嗚呼神道甚㣲天理難究桂蠧蘭敗(漢南越王傳獻桂/蠧一器師古曰此)
(蟲食桂故味辛而漬之以宻食/之也文子藂蘭欲發秋風敗之)龜年鶴夀(郭璞遊仙傳/借問蜉蝣輩)
(寜知龜鶴年善曰養生要論曰龜鶴夀有千百之數道/家之言鶴曲頸而息龜潛匿而噎此其所以為夀也)
在長短而且然(左傳邾子曰命在養/民死之長短時也)于妍醜而何有(世/説)
(補范蔚宗在獄詩云好/醜共一丘何足異枉直)某等早承餘眷晩獲聨姻(梁劉/峻傳)
(自此聨/姻帝室)或感極外家(漢丙吉傳遺詔所養武帝曽/孫名病已在掖庭外家者)延自
出之念(見為韓/同年啟)或恩深猶子(禮記兄弟之/子猶子也)多引進之仁
(後漢延篤傳/欲令引進之)或敬屬丈人之行(漢匈奴傳鞮侯單于自/言漢天子我丈人行師)
(古曰丈人尊老之/稱行音胡浪反)或情兼内妹之親(晉宣五王傳澹妻/郭氏賈后内妹也)
有美吾姨(左傳息媯將歸過蔡蔡/侯曰吾姨也止而見之)靈慶攸屬(後漢光武/紀賛曰靈)
(慶既/啟)尊公則師長庶僚(晉陳夀傳丁儀丁廙有盛名於/魏夀謂其子曰可覔千斛米見)
(與當為尊/公作佳傳)夫人則儀刑六族(禮記天子之妃曰/后諸侯曰夫人)門高再
世之侯家享萬鍾之祿(並見/表)經過欵狎(阮藉詠懐詩趙/李相經過南史)
(阮顗傳與/鄧琬欵狎)出入遊陪映人玉潤(世論衞叔寳是樂彦輔/壻裵叔道常稱之曰婦)
(翁氷清女/壻玉潤)覆水蓮開(梁簡文帝採蓮賦卧蓮葉/而覆水亂高房而出藂)春歸别
墅月滿高臺嵇山傾倒(世説嵇康風姿特秀山公曰嵇/叔夜之為人也其醉也傀俄若)
(玉山之/將頽)謝雪徘徊(宋符瑞志大明五年正月戊午元日/花雪降殿庭時右衞將軍謝莊下殿)
(雪集衣白上以為瑞於/是公卿俱作花雪詩)惜景而持繩欲繫(李尤詩安得/長繩繫白日)
邀歡而秉燭相催(古詩晝短苦夜/長何不秉燭遊)中歎乖離今冬至止
仲叔辭辟而方返(後漢書太原閔仲叔徵博士不至客/居安邑老病家貧日買猪肝一片安)
(邑令敕吏常給仲叔曰豈/可以口腹累安邑遂去)梅福罷官而未幾(見為濮/陽公狀)一
則歸從回雁之峯(方輿勝覽衡陽有回雁峯至/此不南去在今衡州城南)一則至
自跕鳶之水(見為濮/陽公文)方將為笛裁竹(張騭文士傳蔡邕/告吳人曰吾昔嘗)
(經會稽高遷亭見屋椽竹東間/可以為笛取而用之果有異聲)緣箏斬梓(曹植與吳質/書伐雲夢之)
(竹以為笛斬泗/濱之梓以為箏)驅羿射鴻(疑作烏淮南子堯時十日並/出草木焦枯堯命羿仰射十)
(日中其九烏/皆死墮羽翼)招任釣鯉(見為舉人啟按羿無射鴻事盖/此只取其善射如任公子之釣)
(亦未嘗有/釣鯉事也)豁契闊于屯夷(傅亮表臣契闊/屯夷旋觀終始)極平生之宴
喜(詩魯侯燕喜潘岳西征/賦陸賈之優游宴喜)良覿雖屢(杜甫詩逍/遥展良覿)深懐未
從三靈莫效(見為成/魏州表)一夢俄終露先寒而隕葉漏未盡
而聞鐘(見代僕/射表)今則列樹開封(易葬之中野/不封不樹)揲蓍得吉
絳旐前引(見祭裵/氏文)桐棺後出(墨子禹葬㑹稽衣/裘三領桐棺三寸)隐轔原
野(見為絳/郡公文)凄凉雲日(一作月誤謝靈運/詩雲日相輝映)將歸宿莽之庭
欲閉青松之室(並見/前)殷勤舊(一作/賢)偶冀望諸孤(左傳公/曰以是)
(藐諸孤辱/在大夫)未歸下國(左傳狐突適下國注下國曲沃新/城吳語天若不知有皋則何以使)
(下國勝注下/國吳自謂也)且寓皇都江逺惟哭天高但呼(史記屈原/傳勞苦倦)
(極未嘗不/呼天也)必有餘慶(見為先/輩啟)非無後圖(左傳鬭伯比/曰以為後圖)嗚
呼哀哉壺有芳醪俎多肥羜(詩既有肥羜/以速諸父)叫噪不聞精
靈何處鬱憤徒極含辭莫叙冀有鑒於酸嘶庶無乖於
酣飫(詩飲酒之飫杜預/左傳注飫厭也)
　
　
　
　
　
　
　
　
　李義山文集箋註巻六
欽定四庫全書
　李義山文集箋註巻七
　　　　　　　　　　　　監察御史徐樹穀箋
　　　　　　　　　　　　山東提學僉事徐炯註
　祭文下
　　祭處士房叔父文(詳祭裴氏姊文房字/上應有十二二字)
某爰在童䝉(易匪我/求童䝉)最承教誘違訣雖久音㫖長存(晉中/興書)
(東海王越敕子毘曰諷/味遺言不如親承音㫖)近者以檀山舊塋忽罹風水(水經/注索)
(水出京縣西南嵩渚山北流逕京縣故城西城北有壇山/岡按京縣故城在今河南開封府滎陽縣東南二十里壇)
(山即檀山其山四絶孤峙山上有塢聚俗謂之檀山聚新/書劉禹錫傳葬滎陽檀山原山今在縣西有劉禹錫墓也)
(義山懐州河内人距滎陽二百里而近故先塋在焉郭璞/葬經内篇氣乘風則散界水則止古人聚之使不散行之)
(使有止故/謂之風水)夀堂圯壞(陸機挽歌夀堂延鬼/魅注夀堂祭祀處)冡樹凋傾雖崩
則不修聞諸前哲(一作聖禮記孔子既得合葬於防孔子/先反門人後雨甚至曰防墓崩孔子泫)
(然出涕曰吾聞/之古不修墓)但墜而罔治(御覽輿地志曰琵琶圻有古/墓半在水中甓有隠起字云)
(筮云吉龜云凶/八百年墜水中)那俟他人况真徳貽(一作/昭誤)芳鴻儒著美(文/心)
(雕龍磊/落鴻儒)豈可令趙岐之表墊彼𤣥扃(見為濮/陽公文)郭泰之碑淪
於夜壑(見代李/𤣥文)載惟瑊頊(二子/名)藐爾孤冲誠呌號之不停
顧營辦之無素(南史劉歊傳歊已先/知手自營辦詳上表)某等輙考諸蓍筮(晉/左)
(貴嬪傳楊皇后誄曰/乃考龜筮龜筮襲吉)别卜丘封使羲叟以令日吉時奉移
神寢奢無僭縟儉免虧疎是期永閟尊靈長安幽穸(文心/雕龍)
(武帝誄云尊靈/永蟄詳上表)眠牛有慶自及于諸孤(晉書陶侃微時丁/艱將葬家中忽失)
(牛遇老父謂曰前岡見一/牛眠地若葬位極人臣)白馬垂祥豈均於猶子(博物志/公卿送)
(夏侯嬰葬至東都門外馬不/行按地悲嗚得石槨葬之)追懷莫及感切徒深更思平
昔之時兼預生徒之列陸公賜杖念榮益以何成(晉中興/書謝安)
(嘗詣陸納納兄子俶遂陳盛饌安去納杖俶/四十云汝既不能光益叔父奈何穢吾素業)殷氏著文媿
獻酬而早屈(晉殷浩傳浩與叔父融俱好老易融/與浩口談則辭屈著篇則融勝浩)引進之
恩方極禍凶之感徒(一作/俄)鍾誰言一紀之餘又奉再遷之
兆(孝經卜其宅/兆而安厝之)哀深永往情極初聞矧宗緒衰微簪纓殆
歇(晉謝尚傳尚議曰婚姻將/以繼百世崇宗緒詳上啟)五服之内(禮記喪多而服五/上附下附列也注)
(大功以上附於親小功以下/附於疎五服之上下附也)一身有官將使澤底名家翻
同單系(李肇國史補四姓滎陽鄭崗頭/盧澤底李士門崔皆為鼎甲)山東舊族不及寒
門(新書柳冲傳過江則為僑姓王謝袁蕭為大東南則為/吳姓朱張顧陸為大山東則為邵姓王崔盧李鄭為大)
(闗中亦號邵姓韋裴柳薛楊杜首之晉/劉毅傳疏曰上品無寒門下品無世族)靜思肯構之文
敢怠成書之託(見上/啓)瑊等既幽明無累年志漸成(後漢/第五)
(倫傳疏曰/年盛志美)則當授以詩書諭其(一作/以)婚宦(列子語有之/曰人不婚宦)
(情欲/失半)使烝嘗有奉名教無虧靈其鑒此微忱助夫至願
敢以求於必大庶免歎於忽諸(左傳臧文仲聞六與蓼/滅曰皋陶庭堅不祀忽)
(諸/)廹以哀憂兼之瘵恙(見上/啓)曽非遐逺不獲躬親瀝血
裁詞(南史袁昂傳啟曰披/心瀝血敢乞言之)叩心寫懇(後漢張奐傳奏記/曰凡人之情寃則)
(呼天窮/則叩心)長風吹浪敢忘昔日之規(南史宗慤小時叔父/少文問其所志答曰)
(願乘長風/破萬里浪)南巷齊名永絶今生之望(世説阮仲容步兵/居道南諸阮居道)
(北北阮皆/富南阮貧)冀因薄奠(魏志武帝紀遣使以太牢祀橋𤣥/注公祝文曰裁致薄奠公其尚饗)
少降明輝延慕酸傷不能堪處苦痛至深永痛至深
　　為馮(一作/鄭)從事妻李氏祭從父文
有美吾門實繫公族(見上/狀)絳霄結蔭皇極流輝(郭璞遊/仙詩振)
(髪帶翠霞解褐/披絳霄詳上文)自嚴君以交辟延榮(易家人有/嚴君焉)仲父以
立朝衍慶叔父雖禮疎五服而義協一家馬援於兒姪
之間一情無異(後漢馬援傳兄子嚴敦嚴字威卿父余/援常與計議委以家事南史王僧䖍曰)
(昔馬援子姪之/間一情不異)王華在兄弟之列數從猶親(南史王琨/傳琨華從)
(父弟也琨伯父廞得罪晉世諸子並從誅唯華得免/華宋世貴盛以門衰提攜琨恩若同生為之延譽)吉
人辭寡(見/易)君子無爭(見論/語)屬者以獻賦不遇投筆從戎
(漢書司馬相如獻上林子虚賦/王筠詩獻賦甘泉宫詳上表)鏡水稽山聊屈觀書之
望(輿地志山陰南湖縈帶郊郭白水碧巖互相映發若/鏡若圖故王逸少云山陰路上行如在鏡中遊㑹稽)
(記漢順帝永和五年㑹稽太守馬臻創立鏡湖在㑹稽/山陰兩縣界左傳晉侯使韓宣子來聘觀書於太史氏)
(揚雄遺劉歆書/得觀書於石室)甬東淛右始開傳(集作/侍非)劒之名(呉語越/王使人)
(告吳王曰寡人其達王於甬句東注句音鉤甬句東今/句章東海口外洲也史記呉世家越王句踐遷夫差於)
(甬東集解賈逵曰甬東越東鄙甬江東也/孔稚圭北山移文馳妙譽於浙右詳上表)經途幾千(任/昉)
(哭范僕射詩與子别/幾辰經塗不盈旬)去國數載爰因職貢來奉闕庭(漢/兩)
(粤傳長為藩臣奉貢職/庾信表不獲躬親闕庭)傳車方馳朝露溘至禍生朽索
釁起揚鞭(書凛乎若朽索之馭六馬江/總詩揚鞭向柳市詳上丈)始驚香而不禁
俄折臂而無望(原注因墜馬死故云云魏志朱建平善/相馬曰此馬今日死馬惡衣香齧帝膝)
(帝怒殺之晉羊祜/傳祜墮馬折臂)嗚呼存亡恒(集作/定)理脩夭常期所悲
者方次中塗所痛者非因美疢税鞅告痛(謝朓詩無/由税歸鞅)肩
輿數晨既鍼艾之莫徴(南史袁粲傳火艾鍼/藥莫不畢具詳上啟)果含(去/聲)禭
而斯及(穀梁傳衣衾曰/禭貝玉曰含)况乎合室逺在海涯一女方羈
二子未丱人生甚痛天道奚言(江淹恨賦人生至此/天道寧論詳上啟)今
以家國載遥干戈未息尚稽歸祔(禮記魯人之祔也合/之注祔謂合葬也)
乃議從權(謂旅/殯也)定鼎城東(帝王世紀春秋成王定鼎於/郟鄏其南門名定鼎門蓋九)
(鼎所從/入也)永通門外(隋地理志大業元年移都改/曰豫州東面三門南曰永通)南瞻嵩
嶺(戴延之西征記嵩髙中嶽也東謂太室/西謂少室相去十七里嵩其總名也)北望邙山(張/載)
(七哀詩北邙何壘壘髙陵/有四五注北邙山名也)式崇寓殯之封且作藏神之
室必也慶延異日時屬通年先温序之思歸(見代僕/射表)俟
臧孫之有後(見為裴/懿文)二十一姪女早䝉慈撫久歎違離
今又從夫山東食貧洛水(詩三嵗/食貧)將療無及驚悲有加
敢因祭酹(集作/酒醊)之馨聊冀精靈之降(見上/文)嗚呼叔父永
鑒卑誠
　　祭韓氏老姑文(原注故安定韓/尚書太夫人)
猗歟我家世奉𤣥徳讓弟受封(後漢丁鴻傳綝卒鴻當/襲封讓國於弟盛不報)
(既葬乃挂衰絰/於冡廬而逃去)勤王賜國(左傳子犯曰求/諸侯莫如勤王)名芳彞鼎(禮/記)
(衛孔悝鼎銘悝拜稽首曰對揚/以辟之勤大命施於烝彞鼎)勲盈史冊季孟國髙秦
晉欒郤(按季孟國髙謂在國髙之間秦晉欒郤謂與欒/郤為匹左傳秦晉匹也論語以季孟之間待之)
恭惟柔範載禀淵塞(詩仲氏任只其心塞淵晉袁塞/宏傳贊曰公衡冲達秉志淵)既作
女師(宋玉神女賦顧女師善曰古者皆有女師教以婦/徳漢外戚傳班婕妤誦詩及窈窕徳象女師之篇)
乃為嬪則(謝朓哀䇿思媚/諸姑貽我嬪則)潁水波清梁園月明(西京雜/記梁孝)
(王遊於忘憂之館集諸遊士使/各為賦公孫乘為月賦詳上表)言旋百兩且拜雙旌託
(一作/計)侯令弟(謝靈運詩末/路值令弟)配國名卿(見上/文)入從述職出
輔專征(禮記王制諸侯賜弓矢然後征晉/虞預傳疏曰淮夷作難召伯專征)螽斯不妬(詩/序)
(螽斯后妃子孫衆多也言若/螽斯不妬忌則子孫衆多也)鳯凰和鳴(左傳懿氏卜妻/敬仲其妻占之)
(曰吉是謂鳯凰/于飛其鳴鏘鏘)此時同慶東郡(一作/都)分榮(魏地形志東/郡秦置治滑)
(臺/城)使者責梁(漢文三王傳梁王怨爰盎使人刺殺盎天/子遣使冠蓋相望於道覆按梁事使者責)
(二千石急梁相軒丘豹及内史安國皆泣/諫王王乃令羊勝公孫詭皆自殺出之)公子專魏(史/記)
(信陵君傳魏安釐王二十年秦昭王已破趙長平軍又/進兵圍邯鄲公子姊為趙惠王弟平原君夫人數遺魏)
(王及公子書請救於魏使者冠蓋相屬魏王畏秦終不/聽公子用侯生計殺晉鄙將晉鄙軍擊秦秦兵解去)
帝念元昆人思仲氏杖節赴敵(晉宣帝紀諸葛亮復來/挑戰帝將出兵以應之)
(辛毗杖節立/軍門帝乃止)斬芻盡瘁(後漢第五倫傳倫攝㑹稽太守/雖為二千石躬自斬芻養馬)
無以家為或從王事(易或從王事无/成有終詳上表)禮優内子(左傳趙/姬以叔)
(隗為内子而已下之禮記卿之配/曰内子大夫之配曰孺人曰命婦)詩美夫人(詩序鵲巢/夫人之徳)
(也/)冕紘瑱紞(魯語敬姜曰王后親織𤣥紞公侯之夫人/加之以紘綖左傳臧哀伯諫曰衡紞紘綖)
(昭其度也注衡維持冠者紞/冠之垂者紘纓從上而下者)山蕨澗蘋(詩序草蟲大夫/妻能以禮自防)
(也其詩曰陟彼南山言采其蕨采蘋大夫妻能循法度/也能循法度則可以承先祖共祭祀矣其詩曰于以采)
(蘋南澗/之濵)子元罕見(漢朱博傳博字子元夜/寢早起妻希見其面)冀缺如賔(左/傳)
(初臼季使過冀見冀缺耨/其妻饁之敬相待如賔)緑衣有感翟茀仍新(詩序緑/衣衛莊)
(姜傷已也妾上僭夫人失位而作是詩/也碩人閔莊姜也其詩曰翟茀以朝)遽歎逝(一作/夜)川
遄聞晝哭(禮記穆伯之喪敬姜晝哭文伯/之喪晝夜哭孔子曰知禮矣)原阡舊署(漢/游)
(俠傳京兆民曹氏葬茂陵民謂其道為京兆阡原涉慕/之迺買地開道立表署曰南陽阡人不肯從謂之原氏)
(阡/)孟鄰斯卜(列女傳孟母舍近墓孟子之少也嬉戲為/墓間之事踊躍築埋孟母曰此非所以居)
(處子也乃去舍市旁其子嬉戲為賈又曰此非所以居/處子也乃舍學宫之旁其子遊戲乃設俎豆揖讓進退)
(曰此可以居處子矣/長遂成大儒詳上表)閒居獻夀(潘岳閒居賦序太夫人/在堂有羸老之疾尚何)
(能違膝下色養而屑屑從斗筲之役乎乃作/閒居之賦曰稱萬夀以獻觴或一懼而一喜)作賦之官
(東征賦注曹大家集曰子榖為/陳留長大家隨至官作東征賦)弓裘望襲菽水承歡(禮/記)
(孔子曰啜菽飲水盡其/歡斯謂之孝詳上表)福善餘慶好謙舊祉(書天道福/善禍淫詳)
(上/文)復自良人集於之子爰從上蔡去臨易水(地理志蔡/州汝南郡)
(領上蔡縣/詳上啟)空報登壇(見為懐/州表)未聞曵履(見上河/東公啓)鼂父先
歸莫之能比(漢鼂錯𫝊錯所更令三十章諸侯讓譁錯/父曰劉氏安矣而鼂氏危吾去公歸矣遂)
(飲藥/死)趙母上言蓋不得已(史記趙奢傳趙王以括為將/代亷頗其母上書言於王曰)
(括不可使將趙括既代/亷頗秦軍射殺趙括)寒暄結患燥濕為疵徒虚百禄
靡效三毉(詩百禄是/荷詳上啓)嗚呼夀夭所賦彭殤不移(莊子莫/夀乎殤)
(子而彭/祖為夭)誰能了悟孰不憂悲何兹達識乃克先知同易
簀以就正(禮記曽子寢疾病曽元曽申坐於足童子曰/華而睆大夫之簀與曽子曰然斯季孫之賜)
(也我未之能易也元起易簀曽元曰夫子之病革矣不/可以變曽子曰吾何求哉吾得正而斃焉斯已矣舉扶)
(而易之反席/未安而没)如買棺而指期(南史張融卒遺令曰吾平/生所善自當凌雲一哭三)
(千買棺無/置新龕)苟有所累安能及斯道逺轘轅(左傳使侯出/諸轘轅初學)
(記轘轅闗/在洛陽)程遥河洛建旐臨塗移舟就壑(見上/文)日慘林
嶺(疑是/林巒)風凄灌薄積靄茫茫行煙漠漠(謝朓詩生/煙紛漠漠)某等
誠深通舊情協先親始自童子至於成人年將二紀恩
冠六姻(隋書鄭善果母謂善果曰/今此秩俸當須散贍六姻)念升堂之如昨(呉志/周瑜)
(字公瑾堅子䇿與瑜同年獨相友善瑜推/道南大宅以舍䇿升堂拜母有無通共)慟幽夜之無
晨(陸機挽歌大暮安可晨注張奐/遺令曰地底冥冥長無曉期)歌停行路舂輟比鄰
(曲禮鄰有喪舂不相里有殯不巷歌史記商君傳趙良/曰五羖大夫死童子不歌謡舂者不相杵漢孫寳傳寳)
(祭竈請/比鄰)雖寓辭之有所終含酸而莫伸(江淹恨賦亦/復含酸茹歎)壺
清媿酎(直救反漢書注酎/三重釀醇酒也)俎薄羞芹惟餘彤管有美清
塵(詩靜女其變貽我彤管傳古者后夫人必有女史彤/管之法史不記過其罪殺之事無大小記以成法詳)
(上文/狀表)嗚呼尚饗
　　為李郎中祭舅竇端州文(新書地理志嶺南道端州/髙要郡領縣二髙要平興)
始虞命(集作/燕非)夏暴於𤣥穹功垂刊木(書禹敷土/隨山刊木)徳協湮
洪(漢溝洫志夏書曰禹/堙洪水堙與湮同)洎帝相之難作誕少康於竇中
由屯獲吉因生受封(左傳伍員曰昔有過澆殺斟尋滅/夏后相后緡方姙逃出自竇歸於)
(有仍生少康焉新書宰相世系表竇氏出自姒姓夏后/氏帝相失國其妃有仍氏女方姙逃出自竇奔歸有仍)
(氏生子曰少康少康二子曰/杼曰龍留居有仍遂為竇氏)降及後代傳勲繼庸(周禮/司勲)
(掌六鄉賞地之法以等其功王功曰勲國功曰/功民功曰庸事功曰勞治功曰力戰功曰多)西京則
嬰為外戚(漢竇嬰傳嬰字王孫孝文皇帝后兄子也父/世觀津人上察宗室諸竇無如嬰賢師古曰)
(諸竇總謂/帝外家也)東漢則融居上公(後漢竇融傳融字周公扶/風平陵人也隴蜀平數月)
(拜為冀州牧十餘/日又遷大司空)愍陽城之不享(陽城疑是安成漢外/戚傳竇皇后親早卒)
(葬觀津薄太后乃詔有司追封竇/后父為安成君母為安成夫人)始移籍於扶風(宰相/世系)
(表龍六十九世孫鳴犢為晉大夫竇氏遂居平陽鳴犢/六世孫誦二子世扈世生嬰漢丞相魏其侯也扈二子)
(經充充避秦之難徙居清河漢贈安成侯葬觀津二子/長君廣國廣國字少君章武景侯二子定誼誼生賞襲)
(章武侯宣帝時以二千石徙扶風平陵二子夀/邕邕二子敷秀秀子林徙居武威融其孫也)源逺更
清基髙自(集作/足)峻有卓明靈靄然休問(見上/狀)陋巷不憂
坦途方進月逺標儀(南史齊王儉傳風儀與秋/月齊明音徽與春雲等潤)霞髙映
論(北山移文使/我髙霞孤映)玉寧韞匵(見論/語)錐安處囊(見上/狀)宜伸尚
屈(見上/文)將集猶翔(見論/語)潛師大易謙尊以光(易謙尊而/光卑而不)
(可/踰)誓安老氏債少易償(老子是以聖人執左契而不責/於人吕注右契所以取左契所)
(以與則左契者常以與/人而不為物主者也)爰紆銅墨(漢百官公卿表秩比/六百石以上皆銅印)
(墨/綬)是宰濠梁(莊子莊子與惠子/遊於濠梁之上)宓琴時奏(見為濮/陽公狀)潘樹
逾芳(見為賀抜/員外啓)入贊朝儀(漢叔孫通傳臣願徵魯諸/生與臣弟子共起朝儀)言
揚事舉(禮記或以事/舉或以言揚)圭璧蠻夷(謂執玉/來朝也)弁冕文武(左傳/劉定)
(公謂趙孟曰吾子/弁冕以臨諸侯)吐辭含韻知今博古(晉石崇傳使者/曰君侯博古通)
(今察逺/照邇)進抑退揚從規合矩(禮記古之君子必佩玉右/徵角左宫羽趨以采齊行)
(以肆夏周還中䂓折還中矩進則/抑之退則揚之然後玉鏘鳴也)復陶啓位(左傳楚子/次於乾谿)
(雨雪王皮冠秦復陶注秦所遺羽衣也疏冒雪服之知/是毛羽之衣可以禦雨雪也  箋復陶啓位頗難解或)
(舉以問余余沉思數日而始得之復陶羽衣也楚靈王/所服後世則道流服之殆取輕舉之意封禪書武帝使)
(欒大衣羽衣受印是也竇端州蓋始嘗為老莊之學隠/居著道士服後乃出山入仕如王希夷吳筠之輩三洞)
(道科言道士有五其一曰山居道士許由巢父之比也/魏徵少亦出家為道士及唐之中葉人主益崇道教即)
(志在用世者不妨寄跡黄冠昌黎集有送張道士序亦/其類也觀上文大易老氏等語則羽衣為竇之初服無)
(疑矣不欲斥言其道流故廋辭/隠語不曰羽衣而曰復陶耳)殿省承榮(後漢宦者傳/漢興置中常)
(侍官然亦引用士人以參其選皆銀璫左貂給事殿省/按省音所景切星上聲禁署也漢避元后父王禁諱改)
(禁中為省中唐制有尚書門/下中書秘書殿中内侍六省)孔門之束帶無忝(見論/語)叔
孫之緜蕝難更(漢書叔孫通起朝儀以所徵三十人及/上左右為學者與其弟子百餘人為緜)
(蕞野外習之如淳曰謂以茅翦樹地為纂位尊卑之次/也春秋傳曰置茅蕝師古曰蕞與蕝同並音子悦反按)
(竇蓋釋褐縣令入為鴻臚故云然舊/書職官志鴻臚寺領典客司儀二署)君子信讒(詩君子/信讒如)
(或醻/之)小人道長(易小人道長/君子道消也)未暇閉闗難期税鞅(顔延/之詩)
(劉伶善閉/闗詳上文)暫持符竹逺出羅網(見上/表)誰識卑飛(呉越春/秋扶同)
(曰鷙鳥將搏/必卑飛戢翼)因成利往(易利有/攸往)銅梁改秩(蜀都賦外負/銅梁於宕渠)
(向曰銅梁山名元和郡縣志銅梁山在墊江縣/南九里按墊江今四川重慶府之合州是也)錦里經
時(華陽國志成都西城故錦官城也錦江織錦/濯其中則鮮明他江則不好故命曰錦里)人去而
琴臺壞棟(寰宇記益部耆舊傳云相如宅在少城中笮/橋下百步許有琴臺在焉成都記琴臺院以)
(相如琴臺得名而非其舊舊臺在城外浣花溪之海安/寺南今為金花寺元魏伐蜀下營於此掘塹得大甏二)
(十餘口蓋所以響琴也隋蜀/王秀更増五臺并舊為六)文移而石室摧基(華陽國/志文翁)
(為蜀郡守造講堂石室一名玉堂安帝永初間烈火為/灾惟石室獨存太守髙朕於玉堂東復造一石室為周)
(公禮殿水經注文翁立講堂作/石室於南城後守更増二石室)劉𢎞之重銘葛廟(蜀志/諸葛)
(亮傳注蜀記晉永興中鎮南將軍劉𢎞至隆中觀亮故/宅立碣表識寰宇記諸葛武侯廟在先主廟西方輿勝)
(覽在成都府西北二里少城内/桓温平蜀夷少城獨存孔明廟)王商之更立嚴祠(益部/耆舊)
(傳王商字文表廣漢人劉璋以商為蜀郡太守與嚴君/平李𢎞立祠作銘寰宇記嚴君平宅在益州西一里耆)
(舊傳云卜肆/之井猶存)隴首云歸(柳惲詩隴/首秋雲飛)端溪遽逐(唐端州今/廣東肇慶)
(府治是也明一統志大江在府城西南又/名西江即端溪也深廣澄演下流入海)角豈觸藩(易/羝)
(羊觸藩/羸其角)臀終困木(易臀困/於株木)海闊天盡山深霧毒許靖他
鄉有名無禄(見為鹽/州狀)馬超正色宜歌反哭(蜀志馬超字/孟起右扶風)
(茂陵人父騰靈帝末與邊章韓遂等俱起事於西川超/領騰部曲軍敗超走保諸戌曹公追至安定復奔漢中)
(依張魯聞先主圍劉璋於成都密疏請降章武元年遷/驃騎將軍領凉州牧進封漦鄉侯二年卒臨没上疏曰)
(臣門宗二百餘口為孟徳所誅畧盡惟有從弟/岱當為㣲宗血食之繼深託陛下餘無復言)何為善
之無憑而降灾之甚速(書皇天降/灾詳上文)某欽惟教義夙所依
因在昔家世勤王實殷髙旌大斾結駟飛輪(李康運命/論子思遊)
(厯諸侯莫不結駟/而造門詳上文)慶豈遺于自出榮實垂(集作/萃)於外姻
(見上/啓狀)一紀以來艱凶遄及嗟宅相以無取懼堂構之不
集(王隠晉書魏舒字陽元任城人幼孤為外氏寗家所/養寗氏起宅相者曰當出貴甥舒曰當為外氏成比)
(宅相後累官侍/中司徒詳上啟)詎言渭水之乖離(詩我送舅氏/曰至渭陽)竟絶西
川之出入(見為舍/人啓)嗚呼哀哉違京背闕古陌荒阡松門
積靄隴首停(集作/行)煙(謝靈運詩牽葉/入松門詳上文)祖庭是日乞墅何
年(禮記子遊曰飯于牖下小斂于户内大斂于阼殯於/客位祖於庭葬於墓所以即逺也廣韻乞與人物也)
(音丘既切/詳上文)淚有血而皆裂(一作皆墮按眥當作/皆裂宜仍舊詳上表)憤無膺
而可填(江淹恨賦置酒/欲飲悲來填膺)況玕剖郡符璟持使節(玕璟竇/端州二)
(子名也王褒聖主得賢臣/頌剖符錫壤以光祖考)塞逺城迥河窮路絶顧後瞻
前形孤影孑(典引次於聖心瞻前顧/後張翰詩單形依孤影)長號出次重拜臨穴
(任眆為苑始興表長號北/陵詩臨其穴惴惴其慄)酒醴清濃肴羞羅列(詩為酒/為醴以)
(洽百/禮)庶有鑒于斯文冀不同於虚設(漢賈捐之傳遥設/虚祭想魂乎萬里)
(之/外)嗚呼尚饗
　　重祭外舅司徒公文(箋新書王茂元卒贈司徒/諡曰威詳上河東公啓)
嗚呼哀哉人之生也變而往邪人之逝也變而來邪冥
寞之間(謝惠連祭古冡文既不知其名/字逺近故假為之號曰冥漠君)杳忽之内虛變
而有氣氣變而有形形變而有生(莊子離乎芒芴之間/變而有氣氣變而有)
(形形變而有生今又變而之死/是相與為春夏秋冬四時行也)今將還(一作/歸)生於形歸
形於氣漠然其不識浩然其無端(一作/歸)則雖有憂喜悲
歡而亦勿能措(一作/用)於其間矣苟或以變而之有變而
之無若朝昏之相交若春夏之相易則四時見代尚動
於情豈百生莫追遂可無恨倘或去此亦孰貴於最靈
哉(書人惟萬/物之靈)嗚呼公之世胄勲華職官揚厯並已託於
寄奠備在前文今所以重具酒牢載形翰墨蓋意有所
未盡痛有所難忘以公之平生恩知曩昔顧盻屬纊之
夕不得聞啓手之言祖庭之時不得在執紼之列終哀
且痛其可(集作/何非)道邪嗚呼七十之年人誰不及三公之
位人誰不登何數月之間不及從心之嵗聞天有慟方
登論道之司(謂贈/司徙)時泰命屯(顔延之應詔詩途/泰命屯恩充報屈)才長運
否為善何益彼蒼難知昔澤怪既明告(一作/吉非)敖釋桓公
之病(莊子桓公田於澤管仲御見鬼焉公撫管仲之手/曰仲父何見對曰臣無所見公反誒詒為病數日)
(不出齊士有皇子告敖者曰澤有委蛇見之者殆乎霸/桓公辴然而笑曰此寡人之所見者也於是正衣冠而)
(坐不終日而不/知病之去也)陰徳未報夏侯知丙吉不亡(漢丙吉傳/封吉為博)
(陽侯臨當封吉疾病夏侯勝曰此未死也臣/聞有陰徳者必饗其樂以及子孫後病果愈)何昔有其
傳今無其證豈人言之不當將天道之或欺雖北海懸
定薨期(見為裴/懿文)長沙前覺灾至(見代李/𤣥文)偃如巨室(見祭/楊郎)
(中/文)去若歸人(見代彭/陽公表)處順不憂(莊子適來夫子時也適/去夫子順也安時而處)
(順哀樂不/能入也)得正之喜(見祭韓/氏姑文)在公之徳斯盛在物之痛
何言矧乎再軫慮居屢垂理命(理讀曰治/見上表)簡子將戰之
誓惟止桐棺(左傳趙簡子誓曰若其有罪絞縊以戮桐/棺三寸不設屬辟素車樸馬無入於兆下)
(卿之/罰也)晏嬰送死之文寧思石槨(禮記有若曰晏子遣車/一乘及墓而反國君七)
(箇遣車七乘大夫五箇遣車五乘晏子焉知禮又昔者/夫子居於宋見桓司馬自為石槨三年而不成夫子曰)
(若是其靡也死不/如速朽之愈也)素車樸馬疎巾弊帷(呉志吕岱傳遺/令殯以素棺疎)
(巾布褠禮記仲尼曰吾聞/之也敝帷不棄詳上文)成一代之清規揚百年(一作/古)之
休問(晉王湛等傳論曰素徳清/規足傳於汗簡詳上狀)所謂有始有卒髙明令
終(詩髙朗/令終)嗚呼往在涇川(謂為涇原/節度使)始受殊遇綢繆之
迹(盧諶贈劉琨詩序綢/繆之㫖有同骨肉)豈無他人(詩豈無他人/不如我同父)樽空花
朝燈盡夜室忘名器於貴賤去形迹於尊卑語皇王致
理之文(集作源/見上表)考聖哲行藏之㫖(見論/語)每有論次必䝉
褒稱及移秩農卿分憂舊許(左傳晉荀瑩至西郊東侵/舊許  箋新書王茂元傳)
(鄭注敗悉出家貲餉兩軍得不誅封濮/陽郡侯召為將作監領陳許節度使)羈牽少暇陪奉
多違跡疏意通期奢道密紵衣縞帶雅况或比於僑吳
(見滎陽/公狀)荆釵布裙髙義每符於梁孟(後漢梁鴻傳鴻字/伯鸞扶風平陵人)
(也聘同縣孟氏及嫁始以裝飾入門七日而鴻不荅妻/乃請曰竊聞夫子髙義今而見擇敢不請罪乃更為椎)
(髻荆釵布裙操作而前鴻/大喜字之曰徳耀名孟光)今則已矣安可贖乎(集作兮/詩如可)
(贖兮人/百其身)嗚呼哀哉千里歸塗東門故第數尺素帛一爐
香煙耿賔從之云歸(范雲贈張徐州稷/詩賔從皆珠玳)儼盤筵而不御
(後漢王渙傳渙喪西歸道經/𢎞農民庶皆設槃案於路)小君多患諸孤善喪登堂
輙啼下馬先哭(喪大記始卒主/人啼兄弟哭)含懷舊極撫事新傷植
玉求歸已輕於舊日(搜神記羊公雍伯雒陽縣人性篤/孝父母終葬無終山遂居焉山髙)
(八十里上無水公汲水作義漿於阪頭行者皆飲之三/年有人就飲以石子一斗與之使至髙平好地有石處)
(種之玉當生其中羊公未娶又云汝後當得好婦語畢/不見種其石數嵗有徐氏右北平著姓女公乃試求徐)
(氏徐氏戲云以白璧一雙來當聽為婚公於所種石中/得五雙白璧以贄徐氏徐氏大驚遂以女娶公天子異)
(之拜為大夫於種玉處四角作大/石柱各一丈中央一頃地曰玉田)泣(一作/立非)珠報惠寧盡
於兹辰(呉都賦淵客慷慨而泣珠博物志南海外有鮫/人水居如魚不廢績織其眼泣則能出珠出人)
(間賣綃臨去從主人索/器泣而出珠以與主人)况邢氏吾姨(詩東宫之妺/邢侯之姨)蕭門
仲妺愛深猶女思切仁兄(後漢趙壹傳壹報曰/實望仁兄昭其懸達)撫嫠緯
以増摧(左傳嫠不恤其緯而憂/宗周之隕為將及焉)闔孀閨而永慟(淮南子/寡婦曰)
(孀/)草荄土梗(説文荄草根也莊子魏文/侯曰吾所學者真土梗耳)旁助酸辛髙鳥
深魚遥添怨咽嗚呼精神何往形氣安歸苟寸能有所
未伸勲庸有所未極則其强氣宜有異聞玉骨化於終
山(集作鍾山淮南子鍾山之玉炊以爐炭/三日三夜而色澤不變得天地之精也)楸栢實於裘
氏(禮記衛有太史曰柳莊寢疾公曰君疾革雖當祭必/告再拜稽首請於尸曰有臣柳莊也者非寡人之臣)
(社稷之臣也聞之死請往不釋服而往遂以襚之與之/邑裘氏與縣潘氏書而納之棺曰世世萬子孫無變也)
驚愚駭俗佇有聞焉嗚呼姜氏懷安之規既聞之矣(左/傳)
(晉公子重耳及齊齊桓公妻/之姜曰行也懐與安實敗名)畢萬名數之慶可稱也哉
(集作夫見為/成魏州表)篋有遺經匣藏傳劒積兹餘慶必有揚名
愚方遁跡丘園(易賁于/丘園)游心墳素(潘岳閒居賦傲/墳素之長圃)前耕
後餉(用左傳/冀缺事)并食易衣(禮記易衣而/出并日而食)不忮不求道誠有
在自媒自衒(見為張/周封啓)病或未能(枚乘七發太子/曰僕病未能也)雖吕範
以久貧(呉志吕範字子衡汝南細陽人也邑人劉氏女/美範求之女母欲勿與劉氏曰觀吕子衡寧當)
(久貧者邪/遂與之婚)幸冶長之無罪(見論/語)昔公愛女今愚病妻内
動肝肺外揮血淚得仲尼三尺之啄論意無窮(莊子仲/尼之楚)
(楚王觴之孫叔敖執爵而立市南宜僚受酒而/祭曰古之人乎於此言已曰丘願有啄三尺)盡文通
五色之毫書情莫既(見為山/南啓)嗚呼哀哉公其鑒之
　　為李兵曹祭兄亳州刺史文(毫州望領縣八譙酇/城父鹿邑真源臨渙)
　　　(永城/䝉城)
伏惟靈天枝挺秀帝系傳芳材髙把梓(見為賀抜/員外啓)價(集/作)
(位/)重珪璋(禮記圭璋/特達徳也)蘭芷斯茂先以馨香(南史王僧孺/傳任昉贈詩)
(曰敬之重之如蘭如芷/曹植七啓酷烈馨香)干鏌將用不挫鋒鋩(呉越春秋/干將者呉)
(人造劒二枚一曰干將二曰/莫邪庾信神道碑鎮北鋒鋩)始備千牛俄仕諸衛(通典/千牛)
(刀名後魏有千牛備身掌執御刀因以名職顯慶五年/置左右千牛府後改為衛置大將軍一人將軍各一人)
(以副/之)逸意方起絶足猶繫(孔融書燕君市駿馬之骨非/欲以聘道里乃當以招絶足)
(也/)爰佐羣僕亦掾神京(謝朓哀䇿背/神京之𢎞敞)邑惟二宅(見為懐/州表)
曹實五兵(初學記魏有吏部左民客/曹五兵度支凡五曹尚書)地峻流急官閒政
清嵩少曉霽(見為馮從/事妻文)伊洛秋明侣能吟之謝客(鍾嶸/詩品)
(謝客為元嘉之雄顔延年/為輔客兒靈運小名也)伴作賦之賈生(漢藝文志賈/誼賦七篇)
遂擢堯㕑(帝王世紀堯時㕑中自生肉脯薄如翣/揺則風生使食物寒而不臭名曰翣脯)
曽(一作/仍)調湯膳位列大朝名參内殿(王粲詩晝日處大/朝日暮薄言歸呉)
(志吕蒙傳䝉疾發權/時在公安迎置内殿)朱紱輝華銀龜蒨粲(見為濮/陽公表)漢有
宗正委之親賢(漢書劉徳字路叔為宗正與立宣帝/地節中以親親行謹厚封為陽武侯)貳
彼惟月人寧我先(書卿士/惟月)外夷求聘天子憂邊皇華始
賦紫綬俄懸(詩序皇皇者華君/遣使臣也詳上啟)雄其出塞之任假以中
臺之權(漢匈奴傳凡五將軍兵十餘萬/騎出塞各二千餘里詳上表)不拜無慙於蘇
武(漢蘇武傳武引佩刀自刺武氣絶半日復息單于愈/益欲降之廼幽武置大窖中絶不飲食天雨雪武卧)
(齧雪與旃毛并/咽之數日不死)去節寧類於王焉(漢匈奴傳漢使王烏/等闚匈奴匈奴法漢)
(使不去節不以墨黥其面不得入穹廬王烏北地人習/胡俗去其節黥面入廬單于受之王烏此作王焉按藝)
(文類聚引漢使王焉等窺/匈奴足證今本漢書之誤)銜䰅誓死(後漢獨行傳温序/為隗囂别將苟宇)
(所拘刼序受劒銜䰅於口顧左右曰既/為賊所殺無令䰅汙土遂伏劒而死)齧雪獲全帝仗
使者吾無愧旃既返中華止同屬國(李陵答蘇武書聞/子之歸贈不過二)
(百萬位不/過典屬國)蒼蠅難祛(一作備非曹植詩蒼蠅/間白黑讒巧令親疎)貝錦方織
(見祭吕/商州文)好丹非素(江淹雜體詩序至於世之諸賢各滯/所迷莫不論甘而忌辛好丹而非素)
點白為(集作/成)黒遭時不知非予有慼既失志於綘灌(見/為)
(綘郡/公文)遂不容於欒郤(左傳宣公十五年晉三郤害伯宗/譖而殺之初伯宗每朝其妻必戒)
(之曰子好直言必及於難又成公八年晉趙莊姬為趙/嬰之亡故譖之於晉侯曰原屏將為亂欒郤為徵六月)
(晉討趙/同趙括)竟陵山水(舊書地理志復州竟陵郡上本沔陽/郡治竟陵貞觀七年徙治沔陽天寳)
(元年更名寳/應二年復故)鍾離控扼(地理志濠州鍾離郡上濠字/初作豪元和三年改從濠)名
貴隼旟時瞻熊軾(見上/表)人以功遷吾由謗得其明若神
(漢黄霸傳霸為㯋川太守/吏民不知所出咸稱神明)其惠如春(曹植七啓民望/如草我惠如春)先
除黠吏(漢尹翁歸傳拜東海太守輙披籍/縣縣收取黠吏豪民案致其罪)且活疲民(王/融)
(䇿秀才文豈布政/未優將疲民難業)汙萊盡闢(詩田卒/汙萊)邑室重新草祥木
瑞(後漢何敞傳京師及四方果有奇/異鳥獸草木言事者以為祥瑞)獸去鳥馴(後漢魯/恭傳恭)
(為中牟令螟不入界河南尹袁安使掾肥親覘之恭與/親坐桑下有雉過止其旁旁有童兒親曰何不捕之兒)
(曰雉方將雛親歎其三/異獸去見為裴懿文)方侯徵還俄嬰美疢積微而桓
侯竟晩(見為裴/懿文)達命而徐公待盡(晉魏舒傳識者以此/稱其達命南史徐廣)
(傳武帝受禪恭帝遜位廣又涕泗交流謝晦謂曰徐公/將無小過廣言墳墓在晉陵丹徒又生長京口息道𤣥)
(忝宰此邑乞隨之官歸終桑梓年過/八十猶嵗誦五經一遍元嘉二年卒)怳怳空驚(司馬相/如長門)
(賦神怳怳而外淫善曰/王逸楚辭注怳失意也)遲遲未信誰知泉路之髙低(見/上)
(表/)孰測夜臺之逺近(阮瑀七哀詩冥冥九/泉室漫漫長夜臺)永惟良配亦
實女師庶姜尤效君子是宜異室無怨同穴有期(詩庶/姜孽)
(孽穀則異室死/則同穴詳上文)河魴著詠皎日裁詩(詩豈其食魚必河/之魴又謂子不信)
(有如/皎日)嗚呼哀哉龜筮協從日時斯卜將去荒郊(陶潛挽/歌送我)
(出逺/郊)言辭華屋(曹植詩生存華屋/處零落歸山丘)草樹縈帶(孫子兵法/草樹䝉蘢)
川原迴複白髪孤弟臨棺慟哭失慈撫於終身宛聲容
之在目心摧則冰炭交集(郭象莊子注喜懼交集於胸/中固已結冰炭於五臟矣)
血下而綆縻相續(見祭吕/商州文)萬古永訣百身何贖酒滿未
御肴乾未臨已矣伯氏來慰哀心
　　祭小姪女寄寄文
正月二十五日伯伯以果子弄物招送寄寄體魄歸大
塋之旁哀哉爾生四年方復本族既復數月奄然歸無
于鞠育而未深(一作申詩父兮生我母兮/鞠我拊我畜我長我育我)結悲傷而何
(集作/則非)極來也何故去也何縁念當稚戲之辰孰測生死
之位時吾赴調京下移家闗中事故紛綸光陰遷貿寄
瘞爾骨五年於兹白草枯荄(潘岳悼亡詩/枯荄帶墳隅)荒塗古陌(左/思)
(詩荒塗/横古今)朝飢誰飽夜渴誰憐爾之栖栖吾有罪矣今吾
仲姊(即裴/氏姊)反葬有期遂遷爾靈來復先域平原卜穴刋
石書銘(喪服小記復與書銘自/天子達於士其辭一也)明知過禮之文何忍深
情所屬自爾没後姪輩數人竹馬玉環(杜氏幽求子年/五嵗有鳩車之)
(樂七嵗有竹馬之樂明皇雜録天后常召諸皇孫坐於/殿上觀其嬉戲因出西國所貢玉環釵盃盤縱令爭取)
(以觀/其志)繡襜文褓(韻書襜褕蔽膝也史記趙世家程嬰公/孫杵臼謀取他人嬰兒負之衣以文葆)
(匿山/中)堂前堦下日裏風中弄藥爭花紛吾左右獨爾精
誠不知所之况吾別娶已來嗣緒未立猶子之義倍切
他人念往撫存五情空熱(文子昔中黄子曰色/有五章人有五情)嗚呼滎
水之上(書導沇水東流為濟入於河溢為滎漢地理志/河東郡垣縣禹貢王屋山在東沇水所出東南)
(至武徳入河軼/出滎陽北地中)檀山之側(見祭處士/叔父文)汝乃曽乃祖松檟
森行(任昉求立太宰/碑表松檟成行)伯姑仲姑冡墳相接汝來往於此
勿怖勿驚華綵衣裳甘香飲食汝來受此無少無多汝
伯祭汝汝父哭汝哀哀寄寄汝知之邪
　　祭徐姊夫文
嗚呼以君之文學以君之治政(一作/術)幼以自立老而不
倦亦可以為君子人矣君子人歟而不即清途(南史荀/伯子好)
(為雜語遨遊閭里/故以此失清途)不階貴仕(見代安平/公遺表)此其命也夫何
慊焉始者仲姊有行(詩女子有行/逺父母兄弟)獲託貴族(魏陳思王/植傳華宗)
(貴/族)半産以資於外姓(晉袁喬傳與裒書曰將軍/之於國外姓之太上皇也)闔門寄
(一作/冀)託於仁人(後漢賈復傳/闔門養威重)將以衰微倚為藩援(陸機/辨亡)
(論夫蜀蓋藩/援之與國也)不圖薄佑天奪初心(左傳虢公敗戎於桑/田晉卜偃曰是天奪)
(之鑒而益/其疾也)仲姊凋殂諸甥不育以親以懿(左傳富辰曰/兄弟雖有小)
(忿不廢/懿親)翻為路人再號再呼莫訴蒼昊尚以君子存伉
儷之重敦行李之私(世説孫子荆除婦服作詩以示王/武子王曰未知文生於情情生於)
(文覽之凄然増伉/儷之重詳上狀)二十年已來雖事暌(一作/賒)而意通跡
遥而誠密神當賜(集作/自)鑒愚豈敢忘逮愚不天(左傳楚/子圍鄭)
(鄭伯肉袒牽羊以迎/曰孤不天不能事君)再丁凶釁泣血偷息(庾信紇干𢎞/碑㷀㷀𦙍子)
(泣血徙步奔波千里晉/庾亮傳疏曰偷存視息)餘生幾何君方赤紱銀章(易困/于赤)
(紱詳/上表)淛東從務(舊書地理志浙江西道節度使治潤州/管潤蘇常杭湖睦等州東道節度使治)
(越州管越衢婺温台/明等州或為觀察使)道途悠邈時序徂遷訝弔緘之不
來忽訃書之(一作/而)俱至感舊懷分情如之何埋玉焚芝
固未可喻(見代李/𤣥文)嗚呼今來古往人誰不亡於今之亡
其酷斯甚藐然一女纔已數齡乞後旁宗又未能立賢
弟扶服東路(揚雄解嘲扶服入槖按扶服通作/匍匐詩云凡民有喪匍匐救之)遇疾洛
師(見檄/文)徘徊十旬淹不得進浮泛水陸厥途四千建旐
云歸曠然無主(王隠晉書傅咸遭繼母憂上書曰/咸身無兄弟到官之日喪祭無主)尼姑
居宗老之地(南史蕭琛傳上/每呼琛為宗老)黠(集作/騶)奴總家相之權(漢/貨)
(殖傳桀黠奴/人之所惡)獲及故阡信為餘慶其所以為附身附棺
之具(禮記子思曰喪三日而殯凡附於身者必誠必信/勿之有悔焉耳矣三月而葬凡附於棺者必誠必)
(信勿之有/悔焉耳矣)又豈礙平生之曠達邪(晉裴頠傳崇有論云/奉身散其亷操謂之)
(曠/達)日月次遷卜筮斯協幽明之異始於今辰愚方纒哀
憂瘵恙縻寢(謝靈運詩寢瘵謝人/徒善曰爾雅瘵病也)不及一攀冡(一作/宰是)樹
一慟荒阡(春秋公羊傳宰上之/木拱矣注宰冡也)謝澹成之交申永訣之
禮(禮記君子之交澹若水莊子/君子澹以親小人甘以絶)矧余仲姊君其與歸撫
心骨以皆驚抆血淚而何算(江淹别賦使人意/奪神駭心折骨驚)嗚呼巳
哉其何言邪襚衣非華奠物殊薄靈其鑒此慰我哀心
嗚呼尚饗
　　祭徐氏姊文
嗚呼追訣慈念一十八年罪積行違上下無禱天怒猥
集不誅其身再丁憫凶藐無怙恃(一作峙岵非詩無/父何怙無母何恃)號
潰荼裂心摧骨崩(曹植誄號/慟崩摧)獲見諸甥來奉遷合舊物
半同於泥滓新阡方列於松楸斷手折足厥痛非擬終
天殁地此誠莫伸寃痛蒼天孤苦蒼天始某兄弟初遭
家難内無强近外乏因依(李密陳情表外無朞/功强近之親詳上狀)祗奉慈
顔(潘岳閒居賦夀/觴舉慈顔和)被䝉訓勉及除常制方志人曹以頑
陋之姿辱師友之義獲因文筆(晉封孚傳文/筆多傳于世)實忝科名
三千(一作/遷)有司兩被公選再命芸閣叨跡時賢仲季二
人亦志儒墨於顯揚而雖未在進修(集作修/進非)而不隳(易/君)
(子進徳修業/欲及時也)永惟幽靈盍亦垂鑒今者苴麻假息(禮記/苴杖)
(竹也削杖桐也又斬衰括髪以麻注為/母括髪以麻後漢謝夷吾傳遊魂假息)糞土偷存不即
殞傷蓋亦有以伏以奉承大族載屬衰門(南史謝瞻言於武/帝曰特乞降黜以)
(保衰/門)三弟未婚一妺處室息𦙍猶闕家徒索然(陸機歎/逝賦十)
(年之内索/然已盡)將恐烝嘗有曠闕之憂丘隴絶芟除之主(鮑/昭)
(蕪城賦井徑滅兮丘/隴殘烝嘗見下序)延駐晷刻不敢自私又以祖曽之
前未一完兆骨肉之内猶有旅魂將自來兹克用通便
以顯之義雖不敢望無忝之訓庶幾或存(詩無忝爾所/生詳上文)
靈其聞之必將加憫然有以没齒懷恨(後漢清河孝王/慶傳常泣向左)
(右以為没/齒之恨)粉身難忘者(法苑珠林釋法先誓/粉身骨用生淨土)以靈之懿
茂而不登遐夀不生賢人使別女致哀猶子為後哀哀
天地云胡不仁默黙神祗其何可訴今嵩奐二子既為
我甥誓當撫之以慰幽抱男勸其學使得禄仕女求其
偶必擇賢良縱乖宅相之徵庶冺忽諸之歎夀堂宿啓
潛舟既移那期永訣之悲復見重開(集作/閔非)之兆以祥忌
云近哀憂載迷(禮記父母之喪既虞卒哭疏食飲水不/食菜果期而小祥食菜果再期而大祥)
(有醯醬中月而禫禫/而飲醴酒並詳上文)不獲臨壙達誠(爾雅藏葬/謂之壙)撫柩致
奠(禮記在/棺曰柩)東望景亳(左傳商湯有/景亳之命)椎心仆身(李陵答蘇/武書此陵)
(所以仰天椎/心而泣血也)具襚擇蔬灑以淚血日慘風逺呌號無聲
伏惟明靈一賜臨鑒孤苦蒼天不孝蒼天
　　祭裴氏姊文
嗚呼哀哉靈有行於元和之年返葬於㑹昌之嵗光陰
迭代三十餘秋得不以既葬(一作/算)闕廟見之儀(禮記孔/子曰三)
(月而廟見/稱來婦也)枚卜(一作/改卜)舉歸宗之禮(㑹稽典録徐平兩婦/歸宗敬奉情過乎厚)
(南史謝𢎞微傳歸宗兩/姑晨夕瞻奉盡其誠敬)不幸不祐天實為之(易天命不/祐詩天實)
(為之謂/之何哉)椎心泣血孰知所訴恭惟先徳實紹𤣥風(晉向/秀傳)
(為莊子隠解發明/奇趣振起𤣥風)良時不來百里為政愛女二九(古詩/芳年)
(踐二/九)思託賢豪誰為行媒(禮記男女非有/行媒不相知名)來薦之子雖
琴瑟而著詠(詩窈窕淑女/琴瑟友之)終天壤以興悲(晉列女傳謝/道韞初適凝)
(之還甚不樂叔父安曰王郎逸少子不惡汝何恨答曰/一門叔父則有阿大中郎羣從兄弟復有封胡羯末不)
(意天壤之中/乃有王郎)謂之何哉繼以沉恙禱祠無冀奄忽凋違
時先君子以交辟員來南轅已轄接舊陰於桃李寄蹔
殯之松楸(韓詩外傳春樹桃李夏得/陰其下秋食其實詳上文)此際兄弟尚皆乳
抱空驚啼於不見未識㑹於沉寃淛水東西半紀漂泊
某年方就傅(禮記十年/出就外傅)家難旋臻躬奉板輿以引丹旐
(潘岳閖居賦太夫人乃/御版輿升輕軒詳上文)四海無可歸之地九族無可倚
之親(書以親/九族)既祔故丘便同逋駭生人窮困(集作/異非)聞見
所無及衣裳外除㫖甘是急(任昉行狀迨衣裳外除心/哀内疚禮記親喪外除又)
(父子皆異宫昧爽/而朝慈以㫖甘)乃占數東甸傭書販畚(一作舂非呉/志闞澤字徳)
(潤㑹稽人家世農夫至澤好學無以資常為/人傭書以供紙筆晉載記王猛微時賣畚)日就月將
(詩日就/月將)漸立門構清白之訓(後漢楊震傳故舊長者或/欲令為開産業震不肯曰)
(使世稱為清白吏子孫/以此遺之不亦厚乎)幸無辱焉既登太常之第(新書/選舉)
(志肅代以後兵興天下多故官員益濫/而銓法無可道者至徳宗時試太常寺)復忝天官之選
(選舉志每問經十條對䇿三/道皆通為上第吏部官之)免跡縣政刋書秘丘(晉束/晢傳)
(𤣥居釋曰學既積而/身困夫何為乎秘丘)榮養之志纔通(南史劉之遴傳武/帝謂曰卿母年徳)
(並髙故令卿衣錦/還鄉盡榮養之理)啓動之期有漸而天神降罰(左傳司/馬侯曰)
(楚王方侈天或者欲逞其志以/厚其毒而降之罰未可知也)艱棘再丁(詩棘人/欒欒兮)弱弟
幼妺未笄未冠(禮記男子二十冠而/字女子許嫁笄而字)𦙍緒猶闕(魏志蔣/濟傳注)
(魏書述曹氏/𦙍緒亦如之)家徒屢空載惟家長之寄偷存晷刻之命
號天呌地五内崩摧(李陵詩行行且自/割無令五内傷)然亦以靈寓殯
獲嘉向經三紀(漢地理志河内郡獲嘉縣注故汲之/新中鄉武帝行過更名也詳上表)歸
祔之禮闕然未修是冀苟全得終前限(諸葛亮表苟全/性命於亂世)
屬劉孽叛換逼近懷城(謂劉稹/之變)懼罹焚發之灾(魏文帝/典論喪)
(亂以來漢氏諸陵無不發掘乃/至燒取玉柙金鏤體骨并盡)永抱幽明之累遂以前
月初吉(詩二月初吉/載離寒暑)攝縗告靈(北史崔光傳光/獨攝衰振杖)號步東
郊訪諸耆舊孤魂何託旅櫬奚依(陸機挽歌歎息重櫬/側社預左傳注櫬棺)
(也詳上/表狀)垂興欲墮之悲幾有將平之恨(江淹恨賦琴瑟/滅兮丘隴平詳)
(上/文)斷手解體何痛如之灑血荒墟飛走同感(王子年拾/遺記田疇)
(往劉虞墓設雞酒之禮慟哭之音動於/林野翔鳥為之凄鳴走獸為之吟伏)伏惟朝夕二奠
(禮記朝奠日/出夕奠逮日)不敢久離遂遣羲叟一人主張啟奉(曾子/問自)
(啓至于/反哭)抱頭拊背戒以信誠附身附棺庶無遺闕檀山
滎水實惟我家靈其永歸無或栖寓鳴呼哀哉靈沈緜
之際殂背之時某初解扶牀(樂府焦仲卿妻詩新婦/初來時小姑始扶牀)猶
能記面長成之後豈忘遷移頃者以先妣年髙兼之多
恙每欲諮畫即動作咸涕泣既繁寢膳稍減雖云通禮
亦所難言荏苒於斯非敢怠忽今則南望顯考東望嚴
君伯姊在前猶女在後克當寓鄖(鄖疑/是邸)歸養幽都雖殁
者之宅兆永安而存者之追攀莫及(王粲七哀詩/朋友相追攀)又以
十二房舊域風水為灾胡子彭兒藐焉孤小雖古無修
墓著在典經而忘禮約情亦許通變今則巳於左坎(一/作)
(次/是)別卜鄰原(鄰一作鮮是詩度其鮮原傳/小山別大山曰鮮箋鮮善也)重具棺衾再
立封樹通年難遇同(一作/周非)月異辰兼小姪寄兒亦來自
濟邑騃魂稚魄依託尊靈逺想先域之旁纍纍相望重
溝疊陌萬古千秋臨穴既乖飲痛何極唯安陽祖妣未
祔仍世遺憂昨本卜孟春便謀啓合㑹雍店東下(店疑/是兵)
逼近行營𤇺火朝然鼓鼙夜動雖徒步舉櫬古有其人
(見祭徐/姊夫文)用之於今或為簡率潞冦朝弭則此禮夕行首
夏已來(陶朁詩首/夏猶清和)亦有通吉(𤣥女經天地開/通造𦵏大吉)儻天鑒孤
藐神聽至誠獲以全兹免負遺託即五服之内更無流
寓之魂一門之中悉共歸全之地今交親饋遺朝暮饘
餬收合盈餘節省費耗所望克終逺事豈敢温飽微生
苟言斯不誠亦神明誅責老舊僕使纔餘兩人靈之組
繡餘工翰墨遺跡(潘岳悼亡詩/翰墨有餘跡)並收藏篋笥(任昉詩詠/歌盈篋笥)
用寄哀傷嗚呼哀哉蕣夭當年(詩有女同車顔如舜華/傳舜木槿也疏樊光曰)
(木槿華朝生暮落與/草同氣故在草中)骨還舊土(禮記延陵季子曰骨肉/復歸於土命也若魂氣)
(則無不/之也)箕帚尋移於繼室(呉語勾踐請盟一介嫡女執/箕帚以晐姓於王宫左傳惠)
(公元妃孟子孟子卒繼室以聲子注諸侯始娶則同姓/之國以姪娣媵元妃死則次妃攝治内事猶不得稱夫)
(人故謂/之繼室)兄弟空哭於歸魂(沈炯有/歸魂賦)終天銜寃心骨分裂
(潘岳哀永逝文今奈何兮一/舉邈終天而子不反詳上文)胞胎氣類(法苑珠林在母/胞胎日三自歸)
寧有舊新呌號不聞精靈何去寓詞寄奠血滴緘封靈
其歸來省此哀殞傷痛蒼天孤苦蒼天伏惟尚饗
　　為外姑隴西郡君祭張氏女文(箋爾雅云妻之母為/外姑隴西郡君王茂)
　　　(元妻之/封號也)
吾配汝先世二十餘年七女五男撫之如一往在南海
令子云亡藐爾兩姑未勝多難提挈而至(王制斑白/者不提挈)踰
涇涉河(南海至此厯敘已從茂/元仕宦所至詳上表)十年之間母子俱盡念
汝差長慰吾最深女徳婦容(禮記教以婦徳/婦言婦容婦功)光映姻表
(北史楊津傳宗族/姻表罕相參候)秭歸為牧(漢地理志南/郡領秭歸縣)官閒俸優實
獲我心因選良對笄旒纚纚環珮鏘鏘螽斯鳯皇兩有
深慶汝夫(一作/天)文章播於朋友身否命屯久而不第郎
寧合浦(詩歸寧父母漢地理志合浦/郡武帝元鼎六年開屬交州)萬里乖離汝寄京
師食貧終嵗頃吾南返又往朝那(漢地理志安定郡有/朝那縣  謂遷涇原)
汝實從夫適來岐下道途雖邇面集猶妨金馬碧雞(華/陽)
(國志蜻蛉縣碧雞金馬光影條忽民多見之/有山神漢宣帝遣蜀郡王褒祭之欲致雞馬)長懸魂夢
及登農揆去赴天朝汝罷蒲津(同州朝邑縣黄河/東㟁有蒲津闗)聿來
胥㑹朝堂夜閣曲榻温爐稚子雛孫滿吾懷抱汝時不
佑忽爾孀殘撫視寃傷載慟心骨(見上/文)旋移許下念汝
支離卜室築居言遷潁上(新書潁川汝陰/郡領潁上縣)潞童作孽(謂/劉)
(稹之/變)使節啓行﨑嶇闗山(漢陸賈傳﨑/嶇山海間)暴露戎旅(漢宣/帝紀)
(詔曰暴/露軍旅)汝失所怙(謂茂元征劉/稹卒於軍)吾猶未亡(左傳未亡人/注婦人既寡)
(自稱未/亡人)念汝弟昆莫任堂構(見上/啓)牽哀挽痛媮此殘生
日往月來旋更嵗序(易日往則月來寒/往則署來詳上文)吾衰汝少吾病
汝强誰謂一朝汝先吾逝五男未冠二女未笄哀憤之
深難全(一作/念非)禮道章兒盧七(謂張氏女/二子也)取以依吾汝夫
先丘逺在江渚羣從之内(晉王凌傳羣從一/門並相與服事)官名且稀
劉四頃年固難返葬始議權厝遂得嘉占白馬呈祥眠
牛薦吉(見祭處/士文)里名三趙地爾九城(五代史王建世家/宗夀得王氏十八)
(喪葬之長安南三趙邨九城謂帝城也爾與邇通三/趙在長安之南故曰地爾九城按九城本淮南子)風
水無虞巒岡信美葬於所始(郭璞葬經故葬/者葬其所始)古為達生
(謝靈運詩達/生幸可託)將命來雲自我為祖(爾雅子之子為孫孫/之子為曽孫曽孫之)
(子為𤣥孫𤣥孫之子為來孫來孫之子為/晜孫晜孫之子為仍孫仍孫之子為雲孫)今汝之柩斯
焉是歸嗚呼言自淮陽已臨洛宅(書洛誥/既定宅)素棺丹旐(蔡/邕)
(陳太丘碑時服/素棺槨財周櫬)託宿城隅(謝朓詩徘徊憐暮/景惟有洛城隅)盤具杯醪
儼然已備吾將臨汝用雪沈寃介婦諸孫(禮記介婦/請於冡婦)憂吾衰
齒(後漢韋彪傳/犬馬衰齒)俯令推測云有相妨俗忌巫言吾非甚
信牽衣擁路(漢樂府兒/女牽衣啼)固不可違(一作/遲誤)女使僕奴寄辭
而往(張協雜詩寄/辭翰墨林)肝腸兼潰血淚無行嗚呼曩昔容華
生平淑婉漠然不見永矣何歸將籍掛諸天(初學記道/有諸天内)
(音經立世論欲界/諸天亦後如是)遥歸真路(徐陵孝義寺/碑咸歸至真)將福興靜域
(南史庾説傳舉室咸聞空中唱/上行先生巳生彌陀靜域矣)須赴上生(法苑珠林雜/寳藏經云夫)
(尋答言我是汝夫以作塔/寺功徳因縁得生天上)將為釁累所招遂淪幽界將
是療治不至枉喪韶年千感(一作/惑非)裝懷萬疑疊慮觸途
氣結(曹植詩念我平生/居氣結不能言)舉目心摧天實為之復將何訴
嗚呼汝弟言䕶靈轜(潘岳哀永逝文俄龍轜/兮門側説文轜喪車也)自始及今
必誠必信棺衾華好封隧幽深永從汝夫以安𤣥路寃
摧債結殆(一作/文)不勝書嗚呼有靈領吾此意
　
　
　
　
　
　
　
　
　
　
　
　李義山文集箋註巻七
欽定四庫全書
　李義山文集箋註巻八
　　　　　　　　　　　監察御史徐樹穀箋
　　　　　　　　　　　山東提學僉事徐炯註
　祝文
　　祭桂州城隍神祝文(何孟春餘冬序録城隉之祀/莫詳其始先儒謂既有社不)
　　　(應復有城隍唐李陽氷縉雲城隍記謂祝典無/吳越有爾然成都城隍祠太和中李徳裕所建)
　　　(張説有祭城隍文杜牧有祭黄州城隍文則不/獨吳越為然又蕪湖城隍建於吳赤烏二年髙)
　　　(齊慕容燕梁武陵王祝城隍神皆書於史又不/獨唐而巳宋以來其祀徧天下或賜廟額或頒)
　　　(封爵或遷就傅㑹各指一人為神之姓名如鎮/江慶元寜國太平華亭蕪湖等郡邑皆以為紀)
　　　(信隆興贑袁江吉建昌臨江南康皆以為灌嬰/是也陸游云唐以來郡縣皆祭城隍令世尤謹)
　　　(守令謁見儀在他神祠上社稷雖尊特/以令式從事至祈禳報賽獨城隍而巳)
維大中元年嵗次丁卯八月甲午朔二十七日庚申桂
州管内都防禦觀察處置等使正議大夫使持節桂州
諸軍事守桂州刺史兼御史中丞上柱國賜紫金魚袋
鄭某(舊書輿服志髙祖給四品五品隨身魚飾以銀天/授初改作龜袋三品已上飾以金四品以銀五品)
(以銅神龍初内外官五品已上依舊/佩魚袋郡王嗣王特許佩金魚袋)謹遣直官攝功曺
參軍文林郎守陽朔縣令荘敬質謹以㫖酒庶羞之奠
祭於城隍之神濬洫崇墉(左思魏都賦崇墉/濬洫嬰堞帶涘)所以固吾
圉(左傳鄭荘公曰寡人之使吾子處此/不惟許國之為亦聊以固吾圉也)春祈秋報(詩序/噫嘻)
(春夏祈穀於上帝/也豐年秋冬報也)所以輔農功(周語無有求利/於官以干農功)今露白
電收蟲坏水涸(禮記孟秋之月凉風至白露降仲秋之/月雷始收聲蟄蟲坏戸殺氣浸盛陽氣)
(日衰水/始涸)念時𤾉而時雨(書曰肅時雨若/曰乂時暘若)将乃積而乃倉
(詩迺積/迺倉)敢以吉辰式陳常典神其保兹正直(左傳内史/過曰神聦)
(明正直而/壹者也)歆彼馨香(左傳季梁曰所謂/馨香無讒慝也)聿念前修勿虧
明鑒昔房豹變樂陵之井味(北史房豹字仲幹河清中/遷樂陵太守郡瀕海水味)
(多鹹苦豹命鑿一井遂得/甘泉遐邇以為政化所致)任延易九真之土風(後漢循/吏傳任)
(延字長孫南陽宛人詔徴為九真太守初平帝時漢中/錫光為交阯太守化聲侔于延嶺南華風始於二守焉)
豈獨人謀抑由㝠助今猶古也神實聴之
　　為安平公兖州祭城隍文
年月日致祭於城隍之神四民攸居是分都邑五兵未
息(周禮司兵掌五兵五盾漢吾丘夀王/傳古者作五兵注謂矛㦸弓劍戈)爰假金湯(漢蒯/通傳)
(金城湯池/不可攻也)惟神受命上𤣥守職兹土擁長雲之壘(鮑昭/蕪城)
(傳崪若㫁岸/矗似長雲)提却月之營(魏志馬超攻冀城楊阜使弟/岳於城上作偃月營南史帝)
(遣白直隊主丁旿/於河北為郤月陣)主張威靈(荘子孰/主張是)彈壓氛祲(見為鹽/州状)
某方宣朝㫖來總藩條帷(一作/帳)中之列(一作/位)既安幕内
之籌敢失(並見/前)神其守同石堡(新書地理志鄯州鄯城/縣南隔澗七里有天威)
(軍軍故/石堡城)䕶等玉闗(見代安/平公表)長令崒若㟁焉無使復于隍
也(易城復/于隍)
　　為懷州李使君祭城隍神文
年月日致祭於城隍之神某謬蒙朝奨叨領藩條熊軾
初臨虎符適至(並見/表)敢資靈於水土冀同固於金湯况
彼潞人實逆天理因承平之地以作巢窠敺庸(一作/康)樂
之民(周禮小行人職曰共康/樂和親安平為一書)以為蟊賊(左傳晉侯使吕/相絶秦曰帥我)
(蟊賊以來揺/蕩我邉疆)一至於此其能久乎惟神廣扇威靈劃開
聲勢俾犯境者望飛烏而自遁(左傳叔向告晉候曰/城上有烏齊帥其遁)此
滔天者(書象恭/滔天)聴唳鶴以虛聲(晉載記苻堅淝水之敗/其走者聞風聲鶴唳皆)
(以為/晉兵)崇墉載嚴巨塹無壅今來古往(尸子徃古/來今曰雷)永無川
竭之因(周語伯陽甫曰山崩/川竭亡國之徴也)萬歳千秋(阮籍詩千/秋萬歳後)莫有
土崩之勢(史記秦始皇/紀土崩瓦解)神其聴之無易我言
　　為舍人絳郡公鄭州禱雨文
年月日鄭州刺史李某謹請茅山道士馮角禱請於水
府真官(木華海賦水府之内極深之庭晉/樂府神靈亦道同真官今來下)伏以旱魃為
虐(詩旱魃為焚/虐如惔如)應龍不興(山海經為應龍/之状乃得大雨)困杲日於詩
人(詩杲杲/日出)苦宻雲於易象(易宻雲/不雨)生物斯瘁民食攸艱
(書暨稷播奏/庶艱食鮮食)某叨此分憂俯慙無政爰求真侣䖍禱隂
靈減哺表勤(魏武帝樂府周公/吐哺天下歸心)褰帷引咎(見為滎/陽公表)伏乞
下通滎播(水經注左傳襄公十一年諸侯伐鄭西濟於/濟禭京相璠曰鄭地言濟水滎澤中北流至)
(垣雍西與出河之濟㑹南去新鄭/百里斯蓋滎播河濟往復逕通矣)上達天潢(史記天官/書西宫咸)
(池曰天/五潢)合為膏澤之原用息藴隆之患(詩藴隆/蟲蟲)其於效
信或敢逡巡(漢司馬相如/傳逡巡避席)㬥露託詞(後漢獨行傳諒輔/廣漢新都入仕郡)
(為五官掾時夏大旱輔乃自暴/庭中須臾澍雨世稱其至誠)焦勞結慮(見上/表)泉間侯
氣(見上/文)樹杪占風(晉管輅傳輅曰今夕當大雨樹上已/有少女㣲風若少女反風其應至矣)惟望玉女之
披衣(㠪采安成記萍鄉西城津有玉女岡天當雨/輒先漏五色氣於石間俗呼為玉女披衣)敢駭
商羊之鼔舞(家語齊有一足之鳥飛集殿前舒翅而跳/孔子曰此鳥名曰商羊且謡曰天将大雨)
(商羊鼓舞/果大霖雨)竊希𤣥感(晉吕光傳光曰吾聞/李廣利精誠𤣥感)聴察丹誠(隋/書)
(觀徳王雄讓表/云特鑒丹誠)
　　賽舜廟文(太平寰宇記桂州臨桂縣虞山下有皇/潭言舜南巡遊此因名今訛曰黄潭亦)
　　　(曰舜廟在焉桂林舊志虞山在臨桂縣東北五/里一名舜山左臨灕水後臨黄潭其下有洞宋)
　　　(張栻名之曰韶音洞南有平原舜祠在焉明一/統志舜山層巖臨江有舜祠唐韓雲卿為記刻)
　　　(于崕石宋/張栻重修)
年月日昭賽虞舜之祠伏以帝狩南荒(一作方禮記舜/崩於蒼梧之野)
(蓋三妃未之從也注南巡而崩史記舜踐帝位三十九/年南巡狩崩於蒼梧之野𦵏於江南九疑是為零陵)
神留下土(詩禹敷/下土方)翠華不返(司馬相如上林/賦建翠華之旗)積怨望於
他年大麓不迷(書納于大麓烈/風雷雨弗迷)烜威靈於終古(屈原九/歌長無)
(絶兮/終古)比憂嘉種(詩誕降/嘉種)少冐愆陽(左傳冬無愆/陽夏無伏隂)抗簡陳
詞(離騷跪敷袵/以陳辭兮)潔樽引咎(左傳臧孫命北面/重席新樽絜之)果蒙慿離
掣電跨㢲揚風(易離為電/㢲為風)布沾渥於九臯(詩既優既渥/既沾既足又)
(鶴鳴于/九臯)起焦枯於一瞬(淮南子十日並/出草木焦枯)敢布瑶席(屈原/九歌)
(瑶席兮/王瑱)輒事蘭羞(九歌蕙肴/蒸兮蘭藉)帝其罷奏南琴(見為滎/陽公表)停
吹西琯(舜時西王母獻白玉琯/故謂之西琯詳見前)使東皇太乙(九歌東皇/太乙注太)
(乙神名祠在楚東以/配東帝故云東皇)兼預於靈遊(漢郊祀歌九/重開靈之斿)俾山鬼
江婓(九歌山鬼注家語木石之怪䕫㒺兩豈謂/此耶吴都賦江妃于是往來婓即妃字)無藏於
沴氣(後漢五行志説云/氣之相傷謂之沴)庶将善政以奉明輝
　　賽越王神文(漢兩粤傳秦二世時南海尉任囂病/且死召龍川令趙佗行南海尉事囂)
　　　(死佗即聚兵自守秦已滅佗即擊/并桂林象郡自立為南粤武王)
年月日賽於越王之神惟靈輝(一作/耀)焯殊姿抑揚竒表
(見端/午啓)秦魚既爛(公羊傳梁亡自亡也魚爛而亡/史記秦本紀魚爛不可復全)則聊帝
南荒(漢兩粤傳髙后時南粤王趙佗自尊號為南武帝/按尉佗稱帝在髙后時此以為秦漢之際小誤)
漢鹿有歸(漢蒯通傳秦失其/鹿天下共逐之)則稱臣北闕(漢髙帝紀七/年蕭何治未)
(央宫立東闕北闕十一年立南海尉它為/南粤王使陸賈即授璽綬它稽首稱臣)覽英雄之載
籍(史記伯夷傳夫/學者載籍極博)信王霸之朋遊言念遺祠猶存屬(一/作)
(鹿/誤)邑尚興甘雨以救公田(詩以祈甘雨/又雨我公田)敢陳沼澗之毛
(左傳澗谿沼沚之/毛可薦於鬼神)用報京坁之積(詩曽孫之庾/如坁如京)神其永
司兹土長庇吾人福佑柔良(揚雄長揚賦受/神人之福佑)驅除疫(一/作)
(疾/)癘(史記適足以資賢者為驅除難耳馬融廣成頌/召方相驅癘疫吳朱桓傳往遇疫癘榖食荒貴)今
來古往(潘岳西征賦古徃/今來邈矣悠哉)常教威著越城(元和郡縣志/故越城在桂)
(州全義縣西南五十里漢髙后時遣周竈擊南越趙佗/踞險為城竈不能踰嶺即此按全義今為興安縣在桂)
(林府東北一/百五十里)萬嵗千秋勿使魂歸真定(漢兩粤傳南粤/王趙佗真定人)
(也文帝元年為佗親冡在/真定置守邑嵗時奉祀)神乎不昧來鑒斯言
　　為中丞滎陽公桂州賽城隍神文
惟大中元年嵗次丁卯六月甲午朔十四日丁未都防
禦觀察處置等使桂州刺史兼御史中丞鄭某謹遣登
仕郎守功曺參軍陸佚(一作/秩)以庶羞之奠祭於城隍之
神夫大邑聚人通都設屏將英(集作比按/此字當衍)雄走集(左傳/險其)
(走集注走集邉竟/之壘辟辟音壁)必假髙深不惟倚仗風雲兼用翕張
神鬼某初蒙朝奬來佩藩符既禦冦於西原(易不利為/冦利禦冦)
亦觀風於南國(禮記太史陳/詩以觀民風)始維畵鷁將下伏熊(並見/前)
屬楚雨蔽空湘雲塞望晦我中軍之鼓(左傳殖綽郭最/皆衿甲面縳坐)
(于中軍之鼔下齊語有國子之/鼓有髙子之鼓有中軍之鼓)濕予下瀨之師(漢武帝/紀元鼎)
(五年甲為下瀨将軍下蒼梧臣瓚曰瀨湍也吳/越謂之瀨中國謂之磧伍子胥書有下瀨船)遂以誠
祈果䝉神應速如激矢(見為張/周封啓)勢等却河(見為滎/陽公表)及兹
報薦之期敢怠馨香之禮神其干霄作峻(蜀都賦干青/霄而秀出)
習坎為防(易習坎王公設/險以守其國)合𤇺櫓以保民(漢賈誼傳注/文頴曰邉方)
(備胡冦作髙土櫓櫓上作桔臯桔臯頭兠零以薪草置/其中有冦即火燃舉之以相告曰𤇺陸機洛陽記洛陽)
(城周公所制城上百步有一樓櫓外有/溝渠劉熈釋名櫓露也露上無覆屋也)𨗳川塗而流惡
(周禮大川之上必有涂焉左傳/韓獻子曰有汾澮以流其惡)使言言堅壘(一作壁詩/崇墉言言)
侔地道以無疆(易安貞之吉/應地無疆)活活深溝(詩河水洋洋/北流活活)如
井徳之不改(易改邑/不改井)勿違丘禱(見論/語)以作神羞(書無作/神羞)
尚享
　　賽靈川縣城隍神文(新書地理志桂州靈川縣龍/朔二年析始安置在今桂林)
　　　(府北五/十里)
年月日賽於靈川縣城隍之神髙壘深溝(左傳臾駢曰/秦不能支請)
(深壘固軍/以待之)用資固䕶(蕪城賦觀基/扄之固䕶)興雲渫雨(張衡南都/賦朝雲不)
(興而潢潦獨臻魏都賦/蓄為屯雲渫為行雨)諒俟威靈惟神能感至誠將成
大稔(左傳不可以五/稔注稔熟也)逐清泠之耕父不使揚光(東京賦/囚耕父)
(于清泠南都賦耕父揚光於清泠之淵注有/神耕父處豐山常游清泠之淵見山海經)廻沮澤之
蟠龍皆令灑潤(蜀都賦濳龍蟠於沮/澤應鳴鼓而興雨)式陳㣲報願鑒惟
馨
　　賽荔浦縣城隍神文(新書地理志桂州有荔浦縣/在今平樂府西七十五里)
年月日賽於荔浦縣城隍之神嗟我疲民每虞艱食寒
耕熱耨始望於秋成(爾雅秋/為收成)鑠石流金(淮南子大熱鑠/石流金火弗為)
(益其/烈)㡬傷於嵗事(禮記王制曰休/老勞農成嵗事)逺資靈顧式布層隂
(江淹詩日落長沙/渚層隂萬里生)無煩管輅之占不待欒巴之噀(神仙/傳欒)
(巴為尚書正朝大㑹巴獨後到又飲酒西南噀之曰臣/本縣成都市失火臣故因酒為雨以滅火詔即驛問果)
(如巴/言)竊陳薄奠用答豐年神其據有髙深主張生植同
功田祖(詩田祖有神/秉畀炎火)比義(一作/議非)雨師(廣雅雨/師屏醫)無假怒於
潛龍(易潛龍/勿用)勿縱威於虐魃守兹縣邑富我京坁
　賽永福縣城隍神文(新書地理志桂州永福縣武/徳四年析始安置在今桂林)
　　　(府永寜州東/南八十里)
年月日賽於永福縣城隍之神夫考室立家(詩序斯干/宣王考室)
(也左傳師服曰天/子建國諸侯立家)先立戸竈(禮記王為羣姓立七祀曰/司命曰中霤曰國門曰國)
(行曰泰厲曰戸曰竈又庶士/庶人立一祀或立户或立竈)聚人開邑首起城池(易何/以聚)
(人曰/財)固有明靈降而鑒治惟神克揚嘉霔廣育黎民聊
為(一作/薦)茨梁(詩曽孫之稼/如茨如梁)少申肴醖神其節宣四氣扶
佑三時勿使畢星但稱於好雨(書星有好風星有好雨/注好風者箕星好雨者)
(畢/星)無令田祖獨擅於有神永歆蘋藻之誠長挾金湯之
勢
　　賽城隍神文
年月日賽於城隍之神惟神據雉堞以為雄𨗳溝池而
作潤果成飄注以救惔焚敢恡斯牲(詩靡愛/斯牲)用報嘉種
神其永通靈感長懋𤣥功(晉劉𢎞等傳論/曰輔相𤣥功)𨗳楚子之餘
波(左傳晉公子對楚子曰其/波及晉國者君之餘也)霑晉國之膏雨(左傳季武/子曰小國)
(之仰大國也如百/穀之仰膏雨焉)苟能不昧報亦隨之
　　賽北源神文(北源者湘灕二水之源也漢地理志/零陵縣陽海山湘水所出北至酃入)
　　　(江水經注湘水出始安陽海山湘灕同源分為/二水南為灕水北則湘川元和郡縣志湘水出)
　　　(全義縣東南八十里陽朔山下按陽朔即陽海/也在今興安縣東南九十里全義直桂之北故)
　　　(號為/北源)
年月日賽於北源之神惟神雖臨南服實號北源湘浦
降神近驚於騷客(九歌湘夫人帝/子降兮北渚)滮池浸稻逺協於詩
人(詩滮池北流/浸彼稻田)果能槖籥風頭(老子天地之間/其猶槖籥乎)索綯雨
脚(詩宵爾/索綯)不資畎澮(書禹曰濬/吠澮巨川)將致倉箱(見為汝/南公表)聊申
信於澗毛庶通靈於水府神其抑揚蘭佩麾掉桂旗拍
川后之肩(郭璞遊仙詩左挹浮丘䄂右拍洪崖肩/曺植洛神賦川后靜波  川后河伯也)攬波
神之𬒮(神當作臣荘子予/東海之波臣也)共來於此饗報留思
　　賽曾山蘓山神文(廣西通志蘓山在平樂府賀縣/北髙數百文宋皇祐間知縣狄)
　　　(遵誨討冦於縣北十里山下夢蘓武神因禱焉/師㨗請于朝即建廟祀武因名前有一石壁水)
　　　(從上滴下遇旱則禱雨於此又縣西十里有甑/山舊通志瑞雲山在賀縣西十里髙千餘丈舊)
　　　(名幽山唐李刺史郃更名曰丹甑宋守鄧壁以/此山多雲氣改今名上有泉注於池名曰仙池)
　　　(今按唐時已有蘓山則必非因皇祐建廟而得/名曾山疑即甑山以甑為曽蓋傳寫之誤甑山)
　　　(有仙池蘓山有石壁水皆禱雨/之所故文引湫泉仙室以為喻)
年月日賽於曽山蘓山之神惟神守在出雲(禮記天降/時雨山川)
(出/雲)職惟通氣(易山澤/通氣)果從望嵗(左傳國人望/君如望嵗焉)載潤嘉生
(漢郊祀志故神降之/嘉生應劭曰嘉穀也)將申昭報之儀敢闕馨香之獻神
其遐瞻惟岳廣納逰塵免揚少女之風勤咏曽孫之稼
無令渥澤盡歸涇水之湫泉(漢郊祀志湫淵祠朝那蘓/林曰湫淵在安定朝那縣)
(方四十里停水不流師古曰此水今在涇州界清澈可/愛不容穢濁或諠汚輒興雲雨土俗亢旱每于此求之)
(太平廣記靈應傳云涇州之東二十里有故薜舉城城/之陽有美女湫廣衺數里其水湛然碧莫有測其深淺)
(者郷人立祠於旁曰九娘子/神嵗之水旱祓禱皆得啟請)勿使威靈不(一作/下誤)及歴山
之仙室(未詳王融序紀言事于仙室按水經注灤水出歴/城縣故城西南泉源上奮水涌若輪俗謂之娥)
(英水以泉源有舜妃娥英廟故也城南對山山上有舜/祠山下有大穴謂之舜井書舜耕歴山亦云在此或曰)
(仙室二字誤御覽引列仙傳云/歴陽有彭祖仙窟請雨輒得)我辭有激神倘聴焉
　　賽白石神文(靈川縣志白石湫在縣南三十五里/李商隠詩龍移白石湫即此亦曰白)
　　　(石潭白石漈灕江自白石而下深潭廣浸與湘/江埓潭上有白石鎮明一統志白石湫在府城)
　　　(北七/里)
年月日賽於白石之神惟神載烜明靈克標懿號軒珠
耀彩(茌子黄帝遊于赤水之北登於崑崙/之丘而南望還歸遺其𤣥珠于赤水)尚非瑶(疑作/璿)
水之源荆璞流輝(並見/啓)即是玉山之路(山海經玉山是/西王母所居注)
(山多/玉石)昨者俯憂旱嵗俾禱遺祠果能愛我大田貺余膏
澤不俟于公之折獄(漢書東海有孝婦養姑甚謹姑欲/嫁之終不肯其後姑自經死姑女)
(告吏孝婦自誣服于公以為此婦以孝聞必不殺也太/守竟論殺孝婦郡中枯旱三年後太守至于公曰孝婦)
(不當死前太守强㫁之咎黨在/是乎太守因表其墓天立大雨)無煩洛令之曝身(水經/注長)
(沙耆舊傳云祝良字右卿為洛陽令嵗時亢旱天子祈/雨不得良乃曝身階庭告誠引罪自晨至午紫雲沓起)
(甘雨登降人為歌曰天久不雨烝人失所/天王自出祝令特苦精符感應滂沱下雨)敢命子男爰
修蘋藻神其仰濟(一作/流)天澤俯佑嵗功無萌可轉之心
(詩我心匪石/不可轉也)以負惟馨之禮(周書黍稷非/馨明徳惟馨)尚饗
　　賽龍蟠山神文(明一統志龍蟠山在興安縣東十/五里山下有石洞洞門數重逰者)
　　　(東燭而入水中有魚四足而/有角人不敢傷恐致風雨)
年月日賽於龍蟠山之神惟神降治山川流(一作/濟非)恩縣
道龍蟠鳯蓋克懋於靈司蟻穴鸛巢(詩鸛鳴于垤蟻/穴見代僕射表)
式揚於利澤至誠有達昭報無虧神其(一作/威)叱咤飛亷
(漢書韓信曰項王喑啞叱咤干/入皆廢吕氏春秋風師曰飛亷)鞭驅屏翳(三齊畧記始/皇作石橋欲)
(過海㸔日出處有神人驅石下海/石去不速神輒鞭之屏翳見上文)尚(一作/向)令吾土屢有
豐年(詩綏萬邦/屢豐年)不無行潦之羞以謝油雲之㑹(左傳潢/汙行潦)
(之水可薦於鬼神可羞於王公封禪文自/我天覆雲之油油甘露時雨厥壞可游)
　　賽陽朔縣名山文(元和郡縣志陽朔縣北至桂州/一百四十里開皇十年置取陽)
　　　(朔山為名山今在縣北門外本名陽海山亦名/零陵山相近有龍頭山白鶴山西人山威南山)
　　　(畵山蓋皆陽/朔之支峯也)
年月日賽於陽朔縣名山之神惟神受命上𤣥奠兹南
服雲臺日觀(華山記嶽東北有雲臺峰其山雨峰崢嶸/四面懸絶上冠景雲下通地脈嶷然獨秀)
(有若雲臺下有穴昔冇人入此穴出東方山/行云經黄河底上聞流水聲日觀注見前)逺讓於髙
標(蜀都賦陽烏/廻翼乎髙標)蓬㠀崑丘(史記蓬萊方丈瀛洲此三神/山諸仙人及不死藥在焉水)
(經注三成為崑崙丘崑崙説曰崑崙之山三級下曰樊/桐一名板松二曰𤣥圃一名閬風上曰増城一名天庭)
(是謂天/帝之居)遐通於爽氣(世説王子猷作桓車騎参軍王以/手板柱頓云西山朝來致有爽氣)
峻若藏刀之嶺崇如倚劔之門(水經注淶水又南逕藏/刀山下層巖壁立直長)
(干霄逺望崖側有若積刀鐶鐶/相比咸悉西首劔門見前啓)是宜銓管隂司拘囚異
物為神仙之下府開龍虎之殊(一作/神非)庭(漢郊祀志望祀/蓬萊之屬㡬至)
(殊庭焉師古曰蓬/萊中仙人庭也)屬嵗不寜旱既太甚驅誠叠嶂託意
通波(洛神賦託㣲/波而通辭)果聞雷出地中(易雷出/地奮豫)電流(一作/濟非)巖
下既兹霑足(並見/啓)敢薦香(集作/馨)芬願終如響之靈(易其/受命)
(也如/響)無怠(一作/大)孔明之鑒(詩祀事/孔明)尚饗
　　賽海陽神文(海陽即陽海太平寰宇記陽海山在/郡北一百七十里屬興安縣其山自)
　　　(零陵縣西南迤邐岡巒連亘不絶明一統志海/陽山在興安縣南九十里舊名陽海山湘灕二)
　　　(水所自出山下有巖幽深行數百/文至水泉處潤不盈尺其深叵測)
年月日賽於海陽之神頃傷多稼將困驕陽未聞(一作/逄)
玉女之披衣(見上/文)空見土龍之矯首(魏應璩與廣川長/岑文瑜書土龍矯)
(首於𤣥寺注淮南/子土龍以祈雨)式祈嘉霔果降明輝神其享彼蘭羞
挹兹桂酒(屈原九歌奠/桂酒兮椒漿)輔成於多黍多稌(詩豐年多/黍多稌)助
施(一作/調)於好風好雨(見上/文)庶厲業官以酬𤣥澤
　　賽堯山廟文(輿地紀勝引寰宇記堯山在靜江府/城東北四十里圖經云堯山在水東)
　　　(明一統志按史傳堯封履不到蒼梧以西與舜/山相對人慕堯舜之風因名堯祠宋張栻重修)
　　　(有記刻於石又龍池在堯山鄉民禱雨屢/應嵗久湮塞宋經略張維重浚以石甃之)
年月日賽於堯山之廟伏以帝巡遐徼天作髙山(詩天/作髙)
(山太王/荒之)既比敬於軒臺(見為尚/書状)亦分功於農井(見祭吕/商州文)
是留遺廟以慰斯民昨者時雨忽愆秋陽稍亢永言嘉
霔實自𤣥恩大驅蟠澤之龍(見上/文)盡發濳泉之蜧(一作/介非)
(淮南子黑蜧黒蛇也/濳於神泉能致雲雨)倉箱興詠將慶於農夫(詩農夫/之慶)灌
􁏳呈功不愆於豎(集作/壯)子(史記龎㳙曰遂/成豎子之名)敢兹昭報奠
降明靈
　　賽古欖神文(古欖蓋橄欖樹之最大者王存九域/志靜江府理定縣有橄欖山嶺表録)
　　　(異云橄欖樹身聳拔皆髙數丈其子深秋方熟/有野生者子繁樹峻不可梯緣但刻其根下方)
　　　(寸許納鹽於其中一夕子皆自落按趙璘因話/録南人長林中大樹謂之有神豈以古㰖歴年)
　　　(既久神所憑/依故賽之邪)
年月日賽於古欖之神惟神爰因碩果(易碩果/不食)遂啓靈
祠𤓰美邵平且傳舊志(漢蕭何傳邵平秦東陵侯秦破/為布衣種𤓰長安城束𤓰美故)
(世謂東陵𤓰/自邵平始也)李標朱仲亦茂前經(潘岳閒居賦房陵朱/仲之李善曰王逸荔)
(枝賦云房陵縹李傳𤣥李賦乃有河沂黄建房陵縹青/一樹三色異味殊名任昉述異記房陵定山有朱仲李)
(園三十六所李尤果賦/三十六園朱李是也)昨者瘴暑為災油雲不起式存
心禱慮作神羞神能感氣蜧泉傳祥鸛垤使宋生抒賦
始悦於雄風髙氏讀書忽驚於㬥雨(並見/前)化太甚旱為
大有年(春秋宣公十有/六年冬大有年)將見助於歡康敢忘懷於昭賽
　　祭蘭麻神文(廣西舊通志蘭麻山在桂林府永福/縣西南四十里唐桂帥遇旱禱此其)
　　　(流為下漏水又冇木/皮江遶山入大江)
年月日賽於蘭麻之神頃者杲日揚威融風扇㬥(吕氏/春秋)
(東北曰/融風)禾乃盡偃(書天大雷電/以風禾盡偃)人何以堪(晉桓温傳樹/猶如此人何)
(以/堪)神能倐忽應時(屈原九歌儵而/來兮忽而逝)逡巡布潤(見上/文)雲旗
直集(九歌乘迴風/兮載雲旗)不資秦地之決渠(漢溝洫志趙中大/夫白公奏穿渠引)
(涇水注渭溉田名曰白渠民歌曰田於何所池陽/谷口鄭國在前白渠起後舉臿為雲決渠為雨)雨陣
斜飛更甚成都之救火(見上/文)永懷靈祐敢薦嘉肴神其
與蕙同芳(宋玉九辨以為君獨服此/蕙兮羌無以異於衆芳)為蓬扶直(荀子蓬/生麻中)
(不扶/自直)勿(一作/苟)虛嘉號以累豐年
　　祭全義縣伏波神文(新書地理志桂州全義縣本/臨源武徳四年祈始安置大)
　　　(歴三年更名後漢馬援傳援字文淵扶風茂陵/人建武十七年璽書拜援伏波將軍南擊交趾)
　　　(二十四年遣援征五溪蠻明年三月進營壺頭/援中病而卒桂林府志伏波山在城中府治東)
　　　(北明一統志伏波山又名伏波巖突起千尺與/獨秀山相望下有伏波廟祀漢馬援宋封忠顯)
　　　(佑順靈濟王按壺頭山在今湖廣辰州府沅陵/縣東去全義尚千里伏波所不到俗慕賢者之)
　　　(名故取以名其山/因立廟以祀之云)
年月日觀察處置使兼御史中丞鄭某謹遣全義縣令
韋必復以酒牢之奠昭賽於漢伏波將軍新息侯馬公
越城舊疆漢將遺廟一派湘水萬重楚山比潁川袁氏
之臺悲同異日(水經注汝水枝津世謂之大㶏水東南/逕召陵縣故城南又東逕公路臺臺臨)
(水方百步袁術所築也又東歴/汝隂縣故城西北東入潁水)方汝水周公之渡感極
當時(水經注汝水自成安縣故城北又東為周公渡藉/承休之徽號而有周公之嘉稱也漢恩澤侯表武)
(帝元鼎四年封姬嘉為周子南君再傳以罪棄/市其弟延年紹封初元五年更封為周承休候)嗚呼昔
也投隙建功(後漢公孫述傳論曰不/能因隙立功以㑹時變)因時立志(馬援傳/援嘗謂)
(賔客曰丈夫為志窮/當益堅老當益壯)隗將軍坐談西伯棄去無歸(後漢/隗囂)
(傳季父崔□更始立而莽兵連敗謀起兵應漢咸謂囂/素有名遂共推為上将軍論曰若囂命㑹符運敵非天)
(力雖坐談西伯豈多嗤乎馬援傳囂遣/長子恂入質援因將家屬隨恂入洛陽)梁伯孫自降王
姬雖來不起(馬援傳援嘗有疾梁松來侯之獨拜牀下/援不荅諸子問曰梁伯孫帝壻大人奈何)
(獨不為禮援曰我乃松父/友也雖貴何得失其序乎)以若畵之睂宇(馬援傳援為/人美須髪睂)
(目如/畫)開聚米之山川(馬援傳帝自西征囂至漆援因説/囂有必破之狀又於帝前聚米為)
(山谷指畫形勢開示衆軍所/從道徑徃來分析曲折昭然)扶風里中詎守錢而為虜
(馬援傳轉游隴漢間因處田牧至有牛馬羊數千頭穀/數萬斛既而歎曰凡殖貨財産貴其能施賑也否則守)
(錢虜耳乃盡散以班昆弟/故舊  按援扶風茂陵人)徳陽殿下寜相馬以推工(馬/援)
(傳援善别名馬於交阯得駱越銅鼔乃鑄為馬式還上/之馬髙三尺五寸圍四尺四寸有詔置於宣徳殿下按)
(藝文類聚引東觀漢記云詔置馬/徳陽殿下義山本此不可謂誤)悵望闗西趨馳隴右
(馬援傳來歙奏言隴西侵殘非馬援莫能定十一年夏/璽耆拜援隴西太守使大中大夫來歙持節送援西歸)
(隴/右)事嫂冠戴(馬援傳敬事寡/嫂不冠不入廬)誡姪書成(馬援傳兄子嚴/敦並嘉譏議而)
(通輕俠客援在/交趾還書誡之)龍伯髙之故人出言有所(馬援傳誡兄/子書曰龍伯)
(髙敦厚周慎口無擇言謙約節儉亷/公有威吾愛之重之願汝曺效之)公孫述之刺客相
待何輕(馬援傳囂使援奉書洛陽引見於宣徳殿援曰/臣與公孫述同縣少相善臣前至蜀述陛㦸而)
(後進臣臣今逺來陛下何知/非刺客姦人而簡易若是)鳶泊啓行(馬援傳援謂官/屬曰當吾在浪)
(泊西里間仰視飛/鳶跕跕墮水中)蠻溪請往(馬援傳武威将軍劉尚擊/武陵五溪蠻夷深入軍没)
(援因復/請行)銅留鑄柱(廣州記馬援討平交阯於嶠/南立銅柱以表漢之極界)革誓裹
尸男兒已立邉功壯士猶羞病死(馬援傳援謂孟冀曰/男兒要當死於邉野)
(以馬革裹尸還𦵏耳何能卧床上在兒/女子手中邪冀曰諒為烈士當如此矣)灕湘之滸祠宇
依然(水經注灕水與湘水出一山而分源也湘灕之間/陸地廣百餘步謂之始安嶠節越城嶠也栁開湘)
(灕二水説二水本一水也自海陽山西北流至縣東五/里分水嶺上始分為南北二水葢昔人以二水相離故)
(命之曰相曰離/後人又加水云)豈獨文宣之陵不生刺草(水經注魯縣/泗水南有夫)
(子冢皇覽曰弟子各以四方竒木/來植故多諸異樹不生棘木刺草)更若武候之壠仍有
深松(蜀諸葛亮傳亮遺命𦵏漢中定軍山因山為墳冢/足容棺景耀六年魏鎮西將軍鍾㑹征蜀至漢川)
(令軍士不得於亮墓所左右芻牧樵採水經注沔陽故/城南臨漢水對定軍山諸葛亮之死也遺令𦵏於其山)
(因即地勢不起墳壟唯深松茂/柏攢蔚川阜莫如墓塋所在)向我來思停車展敬一
樽有奠(一作/典誤)五馬忘歸及申望嵗之祈又辱有秋之澤
(書若農服田力/稽乃亦有秋)雲興柱礎(淮南子山雲/蒸柱礎潤)電繞牆藩(見為/李貽)
(孫/啓)何煩玉女之投壺方聞天笑(神異經束王公與玉女/投壺梟而脱誤不接者)
(天為之笑開口/流光今電是也)不待樵人之取箭已見風迴(孔靈符㑹/稽記射的)
(山南有白鶴山此鶴為仙人取箭漢太尉鄭𢎞常採薪/得一箭頃有神人至問何所欲曰常苦若耶溪載薪為)
(難願旦南風暮/北風後果然)敢忘黍稷之馨用報京坁之賜屬以時
非行縣不獲躬詣靈壇(應璩書躬自暴/露拜起靈壇)詞託煙波意傳
天壤既謝三時之澤兼論千載之交勿負至誠以孤𤣥
契
　檄
　　為濮陽公檄劉稹文(集作/書是)
足下前以肺肝布諸簡素仰承復命猶事枝辭(易中心/疑者其)
(辭/枝)夫豈告者之不忠抑乃聴之而未審擇福莫若重擇
禍莫若輕一去不迴者良時一失不復者機事噫嘻執
事誰與為謀延首北風(阮籍正欲賦佇/延首以極視)心焉如灼是以
再陳禍福用釋危疑言不避煩理在易了丁寜懇欵至
於再三者誠以某與先太師相國俱沐天光並為藩后
(陸機詩發/跡翼藩后)昔云與國今則親鄰而大年不登(見代安/平公表)同
盟未至(見為尚/書状)飯貝纔畢禭衣莫陳(並見/表)乃睠後生遽
乖先訓遷延朝命(宋玉登徒子好色/賦因遷延而辭避)迷失臣職不思先
縠之忠(左傳晉人討泌之敗與清之師歸罪於先縠而/殺之盡滅其族按先縠違命喪師不可謂忠疑)
(當作先軫左傳僖三十三年狄伐晉及箕先/軫免胄入狄師死焉狄人歸其元面如生)將覆欒書
之族(左傳晉人克欒盈于曲沃盡/殺欒氏之族黨欒魴出奔宋)此僕𨽻之所共惜(一/作)
(惋/)兒女之所同悲況某擁節臨戎援(一作/㧞非)旗誓衆(後漢/隗囂)
(傳論曰囂/援旗糺族)封疆甚邇音㫖猶存忍欲賣之以為己功間之
以開戎役將祛未寤欲罷不能願思苦口之言(漢張良傳良/曰忠言逆耳)
(利於行毒藥/苦口利於病)以定束身之計(晉王坦之傳垣之以為悵/束身自歸而法外加罪)
昔先太尉相公常蹈亂邦不從逆命翻身歸國全家受
封居韓之西為國之屏棄代之際人情帖然(北史尉元/傳東南清)
(晏逺近帖然召箋舊書劉悟傳憲宗下誅李師道師道/遣悟拒戰悟  諸將謀曰天子所誅者司空一人而已)
(悟與公等皆為所驅廹何如轉危亡為富貴于是擒師/道以獻擢拜悟義成軍節度使封彭城郡王卒贈太尉)
太師相公(一作/國)以早副軍牙久從征斾事君之節巳著
居喪之禮又彰故乃(一作/前)奬其象賢(見為懐/州表)仍以舊服
(箋悟遺表請以其子從誎繼纉戎事/敬宗寳歴二年充昭義節度等使)納職貢賦五十餘
年於我唐為忠臣於劉氏為孝子人之不幸天亦難忱
(書天難諶/命靡常)纔加壯室之年(禮記三十/曰壯有室)奄有壞梁之歎(禮/記)
(孔子歌曰泰山其頽乎梁木其壊乎哲人其萎乎葢寝/疾七日而殁  箋從諫進位檢校司徒㑹昌元年卒大)
(将郭誼等匿喪用/其姪稹權領軍務)主上深固義烈是降優恩葢將顯足
下之門為列藩之式不欲劉氏有自立之帥上黨為辜
恩(一作/姑息)之軍(李陵答蘓武書陵/雖辜恩漢亦負徳)俾之還朝以聴復(一作/故)
命其義甚著其恩莫階昨者秘不發喪已踰一月安而
拒詔又歴數旬秘喪則於孝子未聞拒詔則於忠臣已
失失忠於國失孝於家望此用人由兹保族是亦坐薪
言泰(漢賈誼傳疏曰抱火厝之積薪之/下而寝其上火未反燃因謂之安)巢幕云安(見上/尚書)
(啓/)智士之所寒心(史記刺客傳鞠武曰以秦王之暴而/積怒於燕足為寒心索隠凡人寒甚)
(則心戰恐懼亦戰今以/懼譬寒言可為心戰)謀夫之所齚舌(漢田蚡傳韓安/國謂蚡曰魏其)
(必媿杜門齰舌自殺注師古曰齰齧也音/仕客反按齚説文本作齰重文省作齚)矧於僕者得
不動心竊計足下之懷執事之論當以趙氏傳子魏氏
襲候(舊書田承嗣傳王武俊稱趙王又新書藩鎮傳論/曰成徳更二姓傳五世至王承元入朝明年王庭)
(奏反傳六世有州四魏博傳五世至田𢎞/正入朝十年復亂更四姓傳十世有州七)欲以逡巡希
恩顧望謀立耳夫事殊者趣異勢别者跡睽故度其始
而議其終搴其華而尋其實願為足下一一而陳之趙
魏二候於其先也親則父子於其人也職則副戎賞罰
得以相參恩威得以相抗朝廷推而與之今足下之於
太師也地則相近職非副戎賞罰未嘗相參恩威未嘗
相抗秘喪則於義爽拒詔則於事乖比趙魏二候信事
殊而勢别矣此施之於太師趙魏則為繼代象賢之美
施之於足下足下則為自立擅命之尤得失之間其理
甚白又計足下未必不恃太師之好賢下士重義輕財
吳國之錢往往而有(漢吳王濞傳吳有豫章郡銅山/即招致天下亡命者盜鑄錢)梁
園之客比比而來(漢梁孝王傳孝王築東苑方三百餘/里廣睢陽城七十里招延四方豪傑)
(自山東遊/士莫不至)將倚以為牆藩託以為羽翼使之謀取使以
數求細而思之此又非計山髙則羝(當作/祈)羊自至泉深
則沈玉自來(管子山髙而不崩則祈羊至/矣淵深而不涸則沈玉極矣)已立然後人
歸身正然後士附語有之曰政亂則勇者不為鬭徳薄
則賢者不為謀故呉濞有姦而鄒陽去(漢鄒陽傳云陽/與嚴忌枚乘俱)
(事吳吳王隂有邪謀陽奏書諫吳王不納其/言于是鄒陽枚乘嚴忌皆去之梁從孝王游)燕惠無徳
而樂生奔(戰國䇿惠王即位用齊人反間疑樂毅而使/騎劫代之將樂毅奔趙趙封以為望諸君)
晉寵大夫卒成分國之禍(漢劉向傳昔晉有六卿世/執朝柄終後六卿分晉)衛
多君子(左傳吳公子札適衛曰/衞多君子未有患也)孰救渡河之烖(左傳狄/人伐衛)
(衛懿公夜與國人出狄/入衛遂從之又敗諸河)此之前車得不深鏡(晏子春秋/諺曰前車)
(覆後/車戒)代憲四祖文明繼興當時燕趙中山淮陽齊魯(箋/新)
(書藩鎮傳論曰趙魏燕齊同日而起梁蔡吳蜀/躡而和之其餘混澒軒囂欲相效者往往而是)連結者
㡬姓(南史魯悉逹傳/王琳連結于齊)旅拒者㡬候(後漢馬援傳援/曰㸃羌欲旅距)咸逆
天用人背惠忘徳據指掌之地(後漢岑彭傳辛臣諫田/戎曰洛陽地如掌耳)
謂可逃刑(左傳有罪/不逃刑)倚親戚之私(左傳親/戚為戮)謂能取信一
旦地空家破首裂支分闇者不能為謀明者固以先去
悔而莫及末如之何先太尉與李洧尚書(箋舊書李納/傳納從叔父)
(洧以徐州歸順納以彭城險阨又怒洧背宗乃悉兵圍/之旋加洧檢校戸部尚書納卒子師道逓相襲職詳上)
(文/)齊之密戚(齊謂李/師道)楊太保與蘇肇給事(箋舊書吳元/濟傳元濟少)
(陽長子也先是少陽判官蘓兆楊元卿及其將侯惟清/常同為少陽畫朝覲計及元濟自領軍素不便兆縊殺)
(之朝廷贈蘇兆以右僕射楊元卿先奏事在京師得盡/言經畧淮西事於宰相李吉甫楊元卿傳元卿每與少)
(陽言詢以大義乃為凶黨所搆賴節度判官蘓肇保持/故免元卿潜奉朝廷元濟繼立元卿即日離蔡元卿妻)
(陳氏并四男並為元濟所殺同圬一/射垜蘇肇以保持元卿亦同日遇害)蔡之懿親(蔡謂吳/元濟)
並據要地方州領精甲鋭卒及其王師戾(集作/涖非)止我武
維揚則割地驅人以降送欵輸忠以入非不顧密戚非
不念懿親非不思恩非不懷惠直以逆順是逼死生實
難能與其同休不能與其共戚故也況足下大未侔齊
蔡久未及李吳將以其人動於不義僕固恐夙沙之國
縳主之卒重生(見為李/貽孫啓)彭寵之家不義之侯更出(後漢/彭寵)
(傳寵發兵反建武五年春寵獨齎在便/室蒼頭子密等斬寵詣闕封不義侯)又計足下當恃
太行九折之險部内數州之饒(見為河/南表)兵士尚强倉儲
且足謂得支久謀而使安危哉此心自棄何速昔李抱
真相國用彼州之人破朱滔於燕國困田悦於魏郊連
兵轉戰緜嵗經時而潞人夫死不敢哭子死不敢悲何
者李相國奉討逆之命為勤王之師義著而誠順故也
(箋舊書李抱真傳徳宗即位兼潞州長史昭義軍節度/度支營田澤潞磁邢洺觀察使建中三年田悦以魏博)
(反抱真與河東節度使馬燧屢敗悦兵時悦窘蹙朱滔/王武俊皆反連兵救悦抱真外抗羣賊内輯軍士時朱)
(滔悉幽薊軍應泚抱真以大義説武俊合從擊/滔大破滔於經城以功加檢校司空卒贈太保)及盧
從史釋喪就位賣降冀功將乘討伐之時欲肆凶邪之
性計未就而人神已怒事未立而兵衆已離以萬夫之
長困一卒之手驅檻北闕棄尸南荒而潞之人猶老者
捫胷(漢書注師古曰/捫摸也音門)少者扼腕(史記刺客傳樊於期偏/袒搤腕而進索隠曰掌)
(後曰腕男者奮厲必先以/左手扼右腕也搤與扼同)謂朝廷不即顯戮深為失刑
其故何哉以從史不義不暱(左傳公曰不義/不暱厚將崩)去安就危
衆黜其謀下不為用故也(箋舊書盧從史傳徳宗中嵗/從史得授昭義軍節度使丁)
(父憂朝㫖未議起復屬王士真卒從史竊獻誅承宗計/以希上意用是起授及詔下討賊隂與承宗通謀且誣)
(奏諸軍與賊通上深患之䕶軍吐突承璀俟其來博幕/下伏壯士縛之内車中馳以赴闕貶驩州司馬子繼宗)
(等四人並/貶嶺外)二帥去就非因傳聞鳩杖之人(後漢禮儀志/八十九十禮)
(有加賜玉杖端以鳩為飾鳩/者不噎之鳥也欲老人不噎)鮐背之叟(詩黄耉台背箋/台之言鮐也大)
(老則背有駘文釋文台湯來反徐又音臺爾雅云夀也/鮐易來反魚名一音夷䟽釋詁云鮐背耉老夀人也舍)
(人曰老人氣衰皮膚/消瘠背若鮐魚也)知其本末尚能言之則太行之險
固不為渤(疑作/悖)者之守數州之衆固不為邪者之徒此
又其不足恃也由此言之則以何名(四字一作則/何以敗名譽)隳家
聲(司馬遷書李陵既/生降頽其家聲)何事捨君命何道求死士何計得
(一作/固)人心此僕者所以對案忘餐推枕不寢為足下惜
為足下危而不知其所以然也況太師比者養牛添卒
畜馬訓兵旁招武幹之材中舉將軍之令然而聴於逺
近頗有是非雖朝廷推赤心(後漢光武紀降者更相語/曰蕭王推赤心置人腹中)
(安得不/投死乎)𢎞大度(漢髙帝紀/常有大度)然而不逞者已有乖異(集作/異圖)
之説横議者屢興悖惡之歎人之多言亦可畏也誰為
來者宜其弭之今足下背季父引進之恩失大朝文誥
之令(周語祭公謀父/曰有文告之辭)則是實先太師之浮議彰昭義軍
之有謀為人姪則致叔父於不忠為人孫則敗乃祖於
無後亦何以對燕趙之士見齊魯之人耶又計足下旬
日之前造次為慮今兹追改懼有後艱此左右者不明
而咨詢之未盡也近者李尚書祐董常侍重質之輩並
親為賊將拒我官軍納質於匪人(易比之/匪人)效用於戎首
(禮記子思曰/毋為戎首)久乃來復(易七日/來復)尚䝉殊恩(潘岳馬汧督/誄明明天子)
(旌以/殊恩)皆受郡符咸領旗鼓(箋舊書李祐本蔡州牙將事/吳元濟自王師討淮西祐為)
(行營將為李愬所擒竟以祐破蔡擒元濟以功授神武/将軍太和初遷檢校戸部尚書滄州刺史滄徳景節度)
(使董重質本淮西牙将吳少誠之子壻也元濟悉發左/右及守城之卒委重質拒裴度李愬既擒元濟重質單)
(騎歸愬尋授鹽州刺史又遷左右神䇿及諸/道劍南西川行營節度使檢校左散騎常侍)不能悉數
厥徒實繁(書實繁/冇徒)豈有足下藉兩代之餘資委數萬之
舊旅俛首聴命舉宗效誠則朝廷又豈以一日之稽遲
片辭之疑異而致足下於不測沮足下於後至故事具
存可以明驗幸請自求多福無辱前人䕶龍旐以歸洛
師(禮記飾棺君龍帷書朝至/于洛師注洛師猶言京師)秉象笏而朝魏闕(禮記笏/天子以)
(珠玉諸侯以象大夫以魚/鬚文竹士竹本象飾可也)必當勲庸繼代富貴通身無
為鄰道所資使作他人之福儻尚淹歸欵未整來軒戎
臣鼓勇以爭先天子赫斯而降怒金玦一受(左傳晉候/使太子申)
(生伐東山臯落氏衣/之偏衣珮之金玦)牙璋四馳(周禮牙璋/以起軍旅)魏衛壓其東
南晉趙出其西北(見為河/南表)拔距投石者數逾萬計(史記/王翦)
(傳翦使人問軍中戯乎對曰方投石超距集解徐廣曰/超一作㧞索隠超距猶跳躍也漢甘延夀傳少為羽林)
(投石抜距絶於等倫應劭曰投石以石投人也抜距即/下超踰羽林亭樓是也張晏曰范蠡兵法飛石重十二)
(斤為機發行三百步延夀有/力能以手投之㧞距超距也)科頭㦸手者動以千羣(見/為)
(滎陽/公表)兼驅扼虎之材官(漢李陵傳陵叩頭自請曰臣所/将屯邉者皆荆楚勇士竒材劍)
(客也力扼虎射命中師古曰扼謂捉持之也髙帝紀發/巴蜀材官應劭曰材官有材力者張晏曰材官騎士習)
(射御騎馳戰陳常以八月太守都尉令長丞㑹都試/課殿最水處則習船邉郡將萬騎行障塞光武時省)仍
率射鵰之都督(北齊書斛律光雲表射鵰正中其頸/邢子髙曰射鵰手也號落鵰都督)感
義則日月能駐(淮南子魯陽公與韓戰戰酣日/暮援戈而麾之日為之反三舍)拗憤則
砂石可吞(西都賦乃拗怒而少息漢霍去病傳㑹日且/入而大風起沙礫擊面龍魚河圖蚩尤食沙)
使兵用火焚(左傳衆仲對曰夫兵猶/火也弗戢將自焚也)城將水灌(史記趙/世家知)
(伯率韓魏攻晉陽嵗餘引汾/水灌其城城不浸者三版)魏趣邢郡(箋新書藩鎮傳/從諫妻弟裴問)
(守邢州有募兵五百號/夜飛將自歸成徳軍)趙出洺州(箋藩鎮傳王釗守/洺州送欵魏博軍)分
二大都之間是古平原之地車甲盡輸於此境􁀙糧反
聚於他人恃河北而河北無儲(謂三鎮從命/見李貽孫啓)倚山東而
山東不守(箋藩鎮傳天子慮稹起山/東兵命𢎞敬犄角塞其道)以數州之殘殍抗
百道之竒兵(謂八鎮之師/見李貽孫啓)比累卵而未危(説苑晉靈公/造九重臺孫)
(息聞之求見曰臣能累十二博棊加九雞子其上公曰/子作之孫息以棊子置下加九雞子其上公曰危哉)
寄孤根於何所(見代彭/陽公表)則老夫不佞亦有志焉願驅敢
死之徒以從諸侯之末(謂王元逵何/𢎞敬劉沔)下飛狐之口(見為/舍人)
(啓/)入天井之闗(見代僕/射表)巨浪難防長飈易扇此際必當
驚地底之鼓角駭樓上之梯衝(後漢書公孫瓚與子續/書曰袁氏之攻状若鬼)
(神鼓角鳴於地中/梯衝舞吾城上)喪貝躋陵(易震來厲億喪/貝躋于九陵)飛走之期
既絶(見為李/貽孫啓)投戈(一作/戎非)㪚地(揚雄解嘲叔孫通解甲投/戈作君臣之儀漢英布傳)
(兵法諸侯自戰其地為㪚地師古曰謂/在其本地戀土懐安故易逸散散去聲)灰釘之望斯窮
(魏略王凌自知罪重試索棺釘以觀太傅意太/傅給之遂自殺徐陵書分請灰釘甘從斧鑊)自然麾
下平生(漢李廣傳得賞賜輒/分其戲下戯讀曰麾)盡忘舊愛帳中親信(魏志/許禇)
(傳徐他等謀為逆禇至下舍心動即還侍他等不之/知入帳見禇大驚愕禇即擊殺他等太祖益親信)即起
他謀辱先祖之神靈為明時之哂笑靜言其漸良以驚
魂今故再遣使車重申丹素惟鑒前代之成敗訪歴事
之賔僚思反道敗徳之難(書蠢兹冇苗/反道敗徳)念順令畏威之
易時以吉日蹈兹坦途勿餒劉氏之魂(左傳子文曰若/敖氏之鬼不其)
(餒/而)勿汙潞人之俗封帛增欷含毫益酸(陸機文賦或/含毫而邈然)延
望還章用以上表成敗之舉慎惟圖之不宣河陽三城
節度使王茂元頓首
　箴
　　太倉箴(漢髙帝紀七年蕭何治未央宫立太倉唐/六典司農寺有太倉今掌九穀廩藏之事)
　　　(唐㑹要太倉出納貞元五年俾司農少卿一人/專領玉海李商隠有太倉箴注云太和七年十)
　　　(月/)
險哉太倉險若太行(見為懷/州表)彼懸車束馬(史記齊世家/桓公西伐大)
(夏渉流沙束馬懸車/登太行至卑耳山)為陟髙岡(詩陟彼/髙岡)此禍胎怨府(杴/乘)
(諫吳王書福生有基禍生冇怨府/胎左傳叔孫昭子曰吾不為)起自斗量(漢歴律志量者/龠合升斗斛也)
無小無大不可不防澄波萬頃不廢汪汪(見為桞/珪啓)火烈
人畏(左傳子産謂子太叔曰唯有徳者能以寛服民其/次莫如猛夫火烈民望而畏之故鮮死焉水懦弱)
(民狎而翫之則/多死焉故寛難)不廢剛腸(嵇康絶交書/剛腸疾惡)曷若寛猛處於中
央(左傳仲尼曰寛以濟猛/猛以濟寛政是以和)泉榖之地(漢王陵傳陳平曰問/錢榖責治粟内史)
勿言容易(東方朔荅客/難談何容易)貪夫徇財(賈誼鵬鳥賦貪夫/徇財兮烈士徇名)有
死無二(北史傅伏傳伏曰/事君有死無二)御黠馬銜(家語善御馬/者正銜勒)不得
不利下或諛吾過人之聰是人甘言將欲相聾(左傳幣/重而言)
(甘誘我也史記商君傳趙/良曰苦言藥也甘言疾也)下或誇我秋毫必睹(列子目/将眇者)
(先睹秋毫慎子離朱/之明察秋毫之末)是人甘言將欲相瞽長如欲戰莫
捨强弩(蜀志强弩之末/勢不能穿魯縞)長如䕶禽(䕶富作獲用趙簡子/使王良與嬖奚乘事)
(見孟/子)莫忘縳虎(後漢吕布傳曺操笑/曰縳虎不得不急)衆人之言有訛有
真如彼五味有甘有辛口自嘗取無信他人天生五色
有白有黒目自别取無為人惑而況乎九門崇崇(禮記/季春)
(之月命國儺九門磔攘注天子九門/者路應雉庫臯國近郊逺郊闔門也)近在牆東天視天
聴惟明惟聦問龠合斗斛何以用銅取寒暑㬥露不改
其容亦象君子介然居中(溪律歴志凡律度量衡用銅/者名自名也所以同天下齊)
(風俗也銅之為物至精不為燥濕寒暑變其節不為風/雨㬥露改其形介然有常似於士君子之行是以用銅)
(也/)終日戰慄猶懼或失(古逸詩唐堯戒曰戰戰慄慄于/日謹一日人莫躓於山而躓)
(垤/)銜用何利鍜之以清虎用何縳挼之以明弩用何射
發之以誠俾後來居上無由以生有餘不足無由以爭
心為準槩何憂乎不直不平(漢歴律志以井水準其㮣/孟康曰㮣欲其直故以水)
(平之井水清/清則平也)各敬爾職一廼心力(書爾尚一乃心/力其克有勲)倉中
水外人馬勿食陶母反魚以之歎息(世説陶公少時作/魚梁吏常以坩䱹)
(餉母母封䱹付使反書責侃曰汝為吏/以官物見餉非惟不益乃増吾憂也)豈無他粟豈無
他芻薏苡似珠不可不虞(後漢馬援傳初㧞在交阷常/餌薏苡實用能輕身省欲以)
(勝瘴氣南方薏苡實大軍還載之一車後有/上書譛之者以為前所載還皆明珠文犀)倉中役夫
(左傳江芊怒/曰呼役夫)千逕萬塗桀黠為炭眭盱為鑪(鵬鳥賦天/地為鑪兮)
(造化為工隂陽為炭兮萬物為銅西京賦睢盱跋扈魯/靈光殿賦洪荒朴畧厥状㫿旴善曰字林睢仰目也盱)
(張目也眭/與睢通)應事成象無有定(一作/成)模縁私指使(曲禮六/十曰耆)
(指/使)慎勿以呼賔朋姻婭(詩𤨏𤨏姻婭/則無膴仕)或來讌話倉中酒
醴慎勿以貰(漢髙帝紀常從王媪武/負貰酒師古曰貰賖也)海翁無機鷗故不
飛海翁易慮鷗乃飛去(荘子海上有人好鷗鳥者旦而/之海上從鷗鳥遊鷗鳥至者數)
(百其父曰吾聞鷗從汝遊試取來吾從/玩之曰諾明旦之海上鷗鳥舞而不下)是以聖人從㣲
至著(漢董仲舒傳莫不以/以晻至明積㣲至者)不遺忠恕借借貸貸此門先
塞須防蒼蠅變白作黒(詩營營青蠅止于棘箋蠅之為/蟲汙白使黒汙黒使白喻佞人)
(變亂善/惡也)嗚呼孰慮孰圖(詩旻天疾威/弗慮弗圖)昔在漢家倉令淳
于致令少女上訴無辜䧟身至是不亦悲乎(史記太倉/公者齊太)
(倉長臨菑人也姓淳于氏名意文帝四年意以刑罪當/𫝊西之長安其少女緹縈隨父西上書願入身為官婢)
(以贖父刑罪書聞上悲其/意此嵗中亦除肉刑法)敢告君子身可殺道不可渝
　
　李義山文集箋註巻八
欽定四庫全書
　李義山文集箋註巻九
　　　　　　　　　　監察御史徐樹穀箋
　　　　　　　　　　山東提學僉事徐烱註
　序
　太尉衛公㑹昌一品(一有制/字非)集序(原注代桂府滎/陽公  箋新書)
　　　(李徳裕傳澤潞平䇿功拜太尉進封趙國公徳/裕固讓言唐興太尉凡七人尚父子儀乃不敢)
　　　(拜近王智興李戴義皆超拜保傳葢重惜此官/裴度為司徒十年亦不遷臣願守舊秩足矣帝)
　　　(曰吾恨無官酬公母固辭徳裕又陳先臣封于/趙冢孫寛中始生字曰三趙意將傳嫡不及支)
　　　(庶臣前益封已改中山臣先世皆嘗/居汲願得封衛從之遂改衛國公)
唐葉十五帝謚昭肅始以太弟(箋新書武宗紀武宗至/道昭肅孝皇帝諱炎穆)
(宗第五子也文宗疾大漸神䇿軍䕶軍中尉仇士良魚/𢎞志矯詔廢皇太子成美復為陳王立穎王為皇太弟)
(即皇帝位/於柩前)茂對天休(易先王以茂對時育萬物左/傳用能協於上下以承天休)遂臨
西宫入髙廟將以準則九土指麾三靈(漢陳平傳天下/指麾即定矣三)
(靈見為成/魏公表)乃顧左右曰我祖宗並建豪英(漢鼂錯傳今/陛下講于大)
(禹及髙皇帝/之建豪英也)範圍古昔(易範圍天地之化而不過/曲禮必則古昔稱先生)史卜
宵夢震嗟不寜(史卜用文王事見為某先輩/啓宵夢用武丁事見下文)是用能文
惟睿掌武(當作常武見/賀相國啓)以永大業今朕奉承天命顯登
乃辟庸不知帝賚朕者其誰氏子焉(書夢帝賚予良弼/其代予言楚語白)
(公子張曰昔殷武丁能聳其徳至於神明以入於河自/河祖亳於是乎三年默以思道又使以象旁求四方之)
(賢得傳説以來升以/為公而使朝夕規諫)左右惕兢威靈迷撓章指周訥揚
吃不能仰酬(漢書周昌傳昌為人吃又盛怒曰臣口不/能言然臣期期知其不可揚雄傳雄口吃)
(不能/劇談)既三四日乃詔曰淮海伯父(儀禮覲禮曰同姓大/國則曰伯父小邦則)
(曰叔父漢賈誼傳疏曰今自王候三公之貴天子之所/改容而禮之也古天子之所謂伯父伯舅也注師古曰)
(天子呼諸候長者同姓則曰伯父異姓則曰伯舅也伯/長也按徳裕雖出趙郡而姓則周為李氏亦可稱伯父)
(時為淮海軍節度使/故曰淮海伯父也)汝來輔予霞披霧銷六合怏望(怏/英)
(華作快是或云當作觖望然觖望者謂不/滿所望而怨也與上下文義不協恐非)四月某日入
覲是月某日登庸(書疇咨若時登庸舊書開成五年九/月以徳裕為吏部尚書同中書門下)
(平章/事)淵角竒姿(論語撰考讖顔囘/有角額似月形)山庭異表(論語摘輔/像子貢山)
(庭斗/繞)為九流之華蓋(西京賦注華蓋星覆/北斗王者法而作葢)作百度之司
南(左思吳都賦指南司方注指南車/上冇木人手常指南故曰司方)帝由是盡付𤣥機
(見為河/南表)允厭(去/聲)神度(詩神之格思/不可度思)左右者咸不知其夢
邪卜邪金門朝罷(見前/状)玉殿宴餘獨銜(集作/含)日光靜與
天語帝亦幽闡(易㣲顯/闡幽)徴召誥説命之㫖定元首股肱
之契(書乃𢋫載歌曰元/首明哉股肱良哉)曰我將俾爾以大手筆(晉謝珣/傳珣夢)
(人以大筆如椽與之既覺/語人云此當有大手筆事)居第一功(見祭楊/郎中文)麒麟閣中
霍光且圖於勲伐(見為懷/州状)𤣥洲苑上魏收别議於文章
(北史魏收傳帝於華林别起𤣥洲苑備山/水臺觀之麗詔於閣上畫收其見重如此)光映前修允
兼具美我意屬此爾無讓焉公拜稽首曰臣某何敢以
當之在昔太宗有臣曰師古曰文本(舊書顔籀字師古/博覽羣書善屬文)
(髙祖朝遷中書舍人專掌機宻于時軍國多務凡冇制/誥皆成其手師古達于政理册奏之工時無及者太宗)
(踐祚擢拜中書侍郎岑文本字景仁博考經史善屬文/貞觀元年擢拜中書舍人漸䝉親顧初武徳中詔誥及)
(軍國大事文皆出於顔師古至是文本所草詔誥或衆/務繁湊即命書僮六七人隨口並寫須臾悉成亦殆盡)
(其/妙)髙宗有臣曰嶠曰融(舊書李嶠趙州贊皇人為兒童/時夢有神人遺之雙筆自是漸)
(有學業髙宗時為鳯閣舍人朝廷每有大手筆皆特令/嶠為之崔融齊州全節人為文典麗當時罕有其比朝)
(廷所須洛出寶國頌則天哀册/文及諸大手筆並手敕付融)𤣥宗有臣曰説曰壞(舊/書)
(張説字道濟前後三秉大政掌文學之任凡三十年為/文俊麗用思精密朝廷大手筆皆特承中㫖譔述天下)
(詞人咸諷誦之按蘓瓌景雲中卒不及事𤣥宗瓌當作/頲舊書瓌子頲少有俊才𤣥宗時與李乂對掌文誥上)
(謂頲曰前朝冇李嶠蘓味道謂之蘓李今有卿及李乂/亦不讓之卿所製文誥可録一本封進題云臣某撰朕)
(要留中披覽/其禮遇如此)代宗有臣曰衮(舊書常衮京兆人寳應二/年選為翰林學士知制誥)
(永泰元年遷中書舍人衮文章俊拔當時推重與楊炎/同為舍人時稱為常楊按鄭亞改本云常楊繼美於代)
(宗之世謂常衮楊炎/也疑此脱曰炎二字)至於憲祖則有臣禰廟曰忠公(左/傳)
(楚子告大夫曰所以從先君於禰廟者舊書李吉甫字/𢎞憲趙郡人父栖筠代宗朝為御史大夫名重於時吉)
(甫少好學能屬文年二十七為太常博士該洽多聞尤/精國朝故實沿革折衷時多稱之憲宗嗣位以考功郎)
(中知制誥旋召入翰林為學士轉中書舍人二年擢/吉甫為中書侍郎平章事九年卒贈司空諡曰忠)並
稟太白以傳精神(舊書文藝傳李白字太白白/之生母夢長庚星因以命之)納非煙
而敷藻思(見為成/魏州表)才可以淺深魏邴(潘岳西征賦懷夫/蕭曺魏邴之相)
道可以升降伊皋而又富僧孺之新事(南更王僧儒於/書無所不觀其)
(文麗逸多用新事人所/未見者人重其富博)識庾持之竒字(見為李/貽孫啓)清風濯
熱(詩誰能執熱/逝不以濯)白雪生春(見獻侍/郎啓)淮南王食時之工(漢/淮)
(南王安傳文帝詔使為離騷賦自/旦受詔日早食巳上愛而秘之)裴子野昧爽之獻(南/史)
(裴子野傳梁武帝敕為書喻魏相元乂其夜受㫖及五/鼔敕催令速上子野徐起操筆昧爽便就及奏武帝深)
(嘉/焉)疑王粲之夙構(見為濮/陽公状)無禰衡之加㸃(禰衡鸚鵡賦/序衡因為賦)
(筆不停綴/文不加㸃)然後可以𢎞宣王略輝潤天文豈伊乏賢可
纂(一作/纘)舊服帝又曰舜何人也回何人也朕思丕承(書/丕)
(顯哉文王謨丕/承哉武王烈)汝勉善繼無忝乎爾之先公復拜稽首
曰易曰中心願也詩曰何日忘之臣敢不夙夜在公以
揚𢎞烈㑹一日上明發於法(一作/清)宫之中(詩明發不寐/漢鼂錯傳處)
(於法宫之中/明堂之上)念兆人之衆顧九州之廣永懷不待之痛
(家語子路曰樹欲靜而風不寜子欲養而親不待韓詩/外傳曽子曰往而不可還者親也故子欲養而親不待)
式重如存之敬公伏奏曰惟先后懋守丕基允資内助
(魏后妃傳棧濳疏曰在昔帝王/之治天下不惟外輔亦有内助)秀南頓(集作/潁非)嘉禾之瑞
(後漢光武紀南頓令欽生光武論曰是嵗/縣界有嘉禾生一莖九穗因名光武曰秀)開烈山神井
之祥(見祭吕/商州文)徳駕河洲(詩序闗雎后妃之徳也其/詩曰闗闗雎鳩在河之洲)淑肩
沙麓(見為懷/州状)將顯降媯之配(書釐降二女于媯汭嬪于/虞水經注蒲坂縣南有歴)
(山舜所耕處也有舜井媯汭二水出焉南曰媯水北曰/汭水尚書所謂釐降二女于媯汭也孔安國曰居媯水)
(之内焉季長曰水所出曰汭然則汭似非水名而/今見有二水異源同歸西注於河嬀音居危反)未𢎞
褒紀之恩(春秋桓公九年春紀季姜歸于京師漢外戚/恩澤候表薄昭竇嬰上官衛霍之候以功受)
(爵其餘后父據春秋褒紀之義帝舅縁大雅申伯之意/寖廣博矣應劭曰春秋天子将納后於紀紀本子爵也)
(故先褒為侯言王/者不取於小國)渝(集作/論誤)美椒塗掩華蘭掖(顔延之元/皇后哀䇿)
(蘭殿長隂/椒塗弛衛)縁山破芿夙聞齊主之悲(芿本作艿説文艿/草也如神切玉篇)
(舊草不芟新草復生曰芿列子趙襄子狩于中山藉艿/燔林扇赫百里樂苑南齊時朱碩仙善歌吳聲讀曲武)
(帝出遊鍾山幸何美人墓碩仙歌曰一憶所歡時縁山/破芿荏山神感儂意磐石鋭鋒動帝神色不悦曰小人)
(不遜弄我時朱子尚亦善歌復為一曲曰曖曖日欲暝/歡騎立踟蹰太陽猶尚可且願停須臾於是俱被賞賚)
採石傳形早降漢皇之慟(拾遺記武帝思李夫人李少/君曰闇海有濳英之石其色)
(青刻之為神像神怪不異真/人使此石像往則夫人至矣)今繞極有慶(帝王世紀黄/帝母曰附寳)
(見大電繞北斗樞星照郊/野感而生黄帝於夀丘)鳴社承輝(藝文類聚春秋濳/潭巴曰里社鳴此)
(里有聖人其呴則百姓歸之宋均注云社里之/君也鳴則教令行唯聖人能之呴鳴之怒也)而懿號
未彰貞魂莫祔(後漢趙咨傳敕子𦙍曰亡者元氣去體/貞魂流散左傳凡君薨卒哭而祔祔而)
(作主特祀于主/烝嘗禘于廟)恐無以懋遵聖緒光慰孝思公於是承
命有宣懿祔廟之制(箋新書穆宗宣懿皇后韋氏失其/先世穆宗為太后得侍生武  宗)
(長慶時册為妃武宗立妃巳亡追册為皇太后上尊謚/有司奏太后陵宜别制號帝乃名所𦵏園曰福陵既又)
(問宰相𦵏從光陵與但祔廟孰安奏言神道安于靜光/陵因山為固且二十年不可更穿福陵崇築已有所當)
(遂就臣等請奉主祔穆宗廟/便由是奉后合食穆宗室)初文宗皇帝思宗社之靈
祧祖之重傳于夏啓既不克終(箋文宗荘恪太子永太之/和六年立開成三年廢)
(是年暴薨帝悔之曰朕有/天下反不能全一兒乎)歸於與夷又(集作/亦)未能立(左/傳)
(宋穆公疾召大司馬孔父而屬殤公焉曰先君舍與夷/而立寡人寡人弗敢忘請子奉之以主社稷宋穆公卒)
(殤公即位立箋陳王成美敬宗第五子也開成/四年帝乃  成美為皇太子典册未具而帝廟)乃推帝
堯敦敘九族之道(書堯典克明俊/徳以親九族)𢎞魏文榮樂諸弟之
志(集作意魏文帝典論年夀有時而盡榮樂止乎其身/按子桓為嗣之後猜忌諸弟攜隙日深故曺植求通)
(親親表曰恩紀之違甚於路人隔閣之異殊于胡越而/此云𢎞魏文榮樂諸弟之志真不可解豈謂南皮之游)
(西園之宴少/小追逐時與)常曰潁邸吾寜忘邪(箋舊書文宗紀開成/二年五月壬申上幸)
(十六宅與諸王宴樂决十六宅内官范文喜等三人以/供諸王食物不精故也十月庚子慶成節上幸十六宅)
(與諸王宴樂四年六月庚申上幸十/六宅安王潁王院宴樂賜與頗厚)及武宗讓踰三四
(漢文帝紀代王西鄉/讓者三南鄉讓者再)位當九五(易九五飛龍在天利見/大人又飛龍在天乃位)
(乎天/徳)出濳離隠躍泉在天(泉讀曰淵正箋舊書武宗紀/開成五年  月二日文宗暴)
(疾宰相李珏知樞密劉𢎞逸奉密㫖以皇太子監國兩/軍中尉仇士良魚𢎞志矯詔迎潁王于十六宅四日文)
(宗崩宣遺詔皇太/弟宜於柩前即位)揚八彩於堯睂(太平御覽春秋元命/苞曰堯睂八彩是謂)
(通/明)挺二肘於湯臂(二當作四帝王世紀湯臂四肘初/學記元命苞曰四肘是謂神肘)故外
則上公列辟(書㣲子之命庸/建爾于上公)内則常侍貴人(後漢宦者/傳論曰漢)
(興仍襲秦制置中常侍官至於孝武帝數宴後庭故濳/游離館請奏機事多以宦人主之漢李廣傳上使中貴)
(人從廣服䖍曰/内臣之貴幸者)咸願擬議形容(易擬議以成其變/化又擬諸其形容)依
稀彩飾公搢圭歸美(晉傅咸傳咸致書曰至/於論功當歸美於上)吮墨摛詞
詠曰月之光華知天者之事也(吕氏春秋虞帝卿雲歌/曰日月光華旦復旦兮)
贊乾坤之易簡作易者之事乎(易乾以易知坤以簡能/又易簡之善配至徳)
公於是有聖容之贊(箋按鄭亞序云公乃範貞金模聖/表當是鑄金為像也史無其事不)
(可得而詳今本一品集有仁聖文武至神大孝皇帝真/容贊序云於是圖輕素寫良金疑鑑形於止水若凝視)
(於清鏡五彩既彰穆穆皇皇居列仙之館近𤣥祖之光/葢以昭燕翼之謀顯丕承之徳矣觀此則又以繪素之)
(後更鑄/金也)天寳季年物豐時泰骨骾者慕周偃武(漢陳平/傳平謂)
(漢王曰彼項王骨骾之臣亞夫鍾離昧龍且周殷之屬/不過數人耳鮑宣傳上書曰朝臣亡有大儒骨骾白首)
(耆艾魁壘之士/書乃偃武修文)肉食者效晉清談(左傳曺劌曰肉食者/鄙未能逺謀晉王衍)
(傳出補元城令終日清談而縣務亦理後為石勒所殺/将死顧而言曰吾曺雖不如古人向若不祖尚浮虚戮)
(力以匡天下猶/可不至今日)豕不豶牙(易豶豕之牙吉程傳豕之有/牙百方制之終不能使改惟)
(􁀙其勢則性自調伏雖有牙亦/不能為害韻㑹豶牡豬去勢也)蠆因揺尾(左傳鄭子産/作丘賦國人)
(謗之曰其父死于路已為蠆/尾以令於國國將若之何)氛興燕易(謂安禄山/叛范陽)駕狩
巴梁(謂𤣥宗/幸蜀)九十年鑾輅不東(西都賦大輅鳴鑾善曰/白虎通天子大輅周禮)
(巾車掌玉輅凡馭輅儀以鑾和為節新/書儒學傳敬播謂人曰鑾與不復東矣)三千里華戎遂
隔(西京賦隔/䦑華戎)日者上𤣥降鑒(見為滎/陽公表)元聖恢竒(書湯誥/聿求元)
(聖與之戮力枚乘七發馳騁恢/竒論語國極論者恢竒彌出)遂于首亂之邦先有納
忠之帥復我疆理平我仇讎負羽䝉輪(揚雄羽獵賦䝉/楯負羽挾鏌邪)
(而羅者以萬計左傳晉伐偪陽圍之狄虒彌建大車之/輪而䝉之以甲以為櫓左執之右㧞㦸以成一隊孟獻)
(子曰詩所謂有/力如虎者也)已聞於深入(漢霍去病傳去病/出北地遂深入)赤茀邪
幅(茀當作芾詩赤芾/在股邪幅在下)將事於駿奔陳萬(集作/方)賄以展儀
(並見/前)備四旂(集作/駟介)而告㨗(旂當作旗四旗謂四方之旗/周禮考工記曰龍旂九斿以)
(象大火也烏旟七斿以象鶉火也熊旗六斿以象伐也/龜蛇四斿以象營室也左傳晉候獻楚俘于王駟介百)
(乘徒/兵千)仍願於箕星之分(見賀相/國啓)巫閭之旁(周禮職方氏/東北曰幽州)
(其山鎮曰/醫無閭)追琢貞珉(詩追琢其章頭陀/寺碑貞石南刋)彰灼來葉以文
上請屬意宗臣(漢蕭曺傳贊曰/為一代之宗臣)公乃更夢江毫(見為山/南啓)
重吞羅鳥(見為舉/人啓)町疃(集作/畦是)河濟(詩町疃/鹿塲)呼嘯神祗(宋/玉)
(招魂招具該/備永嘯呼些)述列聖之英猷答大維(集作/大藩)之深懇既事
包理亂思屬安危不惟嵩岳降神固亦文星助彩(並見/前)
螭蟠龜戴(隋禮儀志五品以/上立碑螭首龜趺)蟲篆鳥章(漢藝文志六體/者古文竒字篆)
(書隸書繆篆蟲書也師古曰蟲書謂為蟲鳥之形所以/書幡信也許慎説文序黄帝之史倉頡見鳥獸蹏阬之)
(迹初造書契衛恒四體書勢蟲跂跂以若/動鳥似飛而未揚拾遺記蟲章鳥篆之書)構思而君苗
硯焚(晉陸機傳弟雲與機書曰/君苗見兄文欲焚筆硯)灑翰而元常筆閣(魏志/鍾繇)
(字元常書㫁梁武帝論書云鍾繇書如雲鵠游天羣鵝/戲海南史劉孝綽三妹一適東海徐悱悱卒妻為祭文)
(詞甚悽愴悱父勉欲/為哀辭見之乃閣筆)公於是有幽州紀聖功之碑(箋薪/書藩)
(鎮傳張仲武范陽人㑹昌初為雄武軍使是時回鶻為/黠戞斯所破烏介可汗託天徳塞上而仲武遣其屬吳)
(仲舒入朝請以本軍討回鶻即拜仲武副大使㑹回鶻/特勒那頡啜擁赤心部七千帳逼漁陽仲武使其弟仲)
(至與别將游奉寰等率鋭兵三萬破之獲馬牛槖駝旗/纛不勝計遣吏獻状由是不敢犯五原塞烏介失勢往)
(依康居盡徙餘種寄黒車子部回鶻遂衰名王貴種相/繼降捕㡬干人仲武表請立石以紀聖功帝詔徳裕為)
(銘揭碑盧龍/以告後世)天街之北獯鬻攸居(史記天官書自河山/以南者中國中國於)
(四海内則在東南為陽陽則日嵗星熒惑填星占於街/南畢主之其西北則胡貉月氏諸衣旃裘引弓之民為)
(隂隂則月太白辰星占於街北昴主之晉天文志昴為/旄頭胡星也昴畢間為天街漢匈奴傳唐虞以上有山)
(戎獫狁獯鬻居於北邉師古曰皆匈奴别號舊書回紇/傳其先匈奴之裔也在後魏時號鐡勒部落臣屬突厥)
(又謂之特勒後稱廻紇焉在薜延陁北/境居娑陵水側去長安六千九百里)結以閼氏降我
皇女(漢韓王信傳上乃使人厚遺閼氏師古曰閼/氏匈奴單于之妻也閼音於連反氏音支)奉春
君婁敬常為逺使(漢書婁敬傳賜姓劉號曰奉春君上/使敬復往使匈奴還言匈奴不可擊)
(上怒遂往至平城匈奴果出竒兵圍髙帝白登七日然/後得解匈奴傳使劉敬奉宗室女翁主為單于閼氏)
下杜人楊望長作畫工(漢匈奴傳元帝以後宫良家子/王嬙字昭君賜單于西京雜記)
(上按圖以昭君行及去召見貌為後宫第一乃窮按其/事畫工有杜陵毛延夀安陵陳敞新豐劉白龔寛下杜)
(人楊望亦善畫尤善布色樊育亦善布色同日棄市國公/箋按舊書迴紇傳肅宗乾元元年始以幼女封為寜)
(主出降廻紇可汗徳宗貞元四年復以咸安公主降十/廻紇至穆宗長慶二年以憲宗嘗許其繼好因封第)
(妹為太和公主出降唐與廻/紇凡和親者三故有是語)乘以無年遂忘舊好分偵
邏于甌脱(漢蘓武傳李陵復至海上語武區脱捕得雲/中生口注區脱匈奴邉境為候望之室也區)
(讀與甌同匈奴傳東胡與匈奴中間冇棄地莫居干餘/里各居其邉為甌脱注甌脱作土室以伺也偵羅見為)
(滎陽/公表)遣祭酹于蹛林(漢匈奴傳秋馬肥大㑹蹛林課校/人畜計服䖍曰蹛音帶匈奴秋社)
(八月中㑹祭處也師古曰蹛者繞林木而祭也鮮卑之/俗自古相傳秋天之祭無林木者尚豎栁枝衆騎馳遶)
(三周迺止此其遺/法計者人畜之數)俾我刁斗晨驚(見為濮/陽公文)兜零夜設(見/為)
(中丞/祝文)公乃上資宸㫁旁耀(一作/耀非)軍謀(魏志王粲傳後/遷軍謀祭酒)心
作靈臺(見為裴/懿文)手為天馬(見為舉/人啓)充國四夷之學此目
方知薛公三䇿之徴他時未爽(見為李/貽孫啓)既而鬼箝飛辨
(風俗通義鬼谷先生六國時從横家鬼/谷子飛箝之辭可引而南可引而北)邳石降籌(漢張/良傳)
(良遊下邳圯上有一老父衣褐至良所出一編書曰讀/是則為王者師十三年孺子見我濟北榖城山下黄石)
(即我/巳)不使郭閎仍讒於段熲(後漢段熲傳遷䕶羌校尉/諸種𦍑其冦并凉二州熲)
(将湟中義從討之凉州刺史郭閎貪共其功稽固熲軍/使不得進義從役久戀鄉舊皆悉反叛郭閎歸罪於熲)
(熲坐徴下獄/輸作左校)寧教李邑更毁於班超(後漢班超傳李邑/始到于闐而值龜)
(兹攻䟽勒恐懼不敢前因上書盛毁超擁愛妻/抱愛子樂外國無内顧心帝知超忠乃切責邑)勢協聲
同火熸水灌(左傳聲子曰王夷師熸注吳楚之間/謂火滅為熸熸子潛反水灌見檄文)遂得
朝還貴主暮遁名王(後漢竇憲傳今貴主尚見枉奪何/况小人哉漢匈奴傳虜名王貴人)
(以百數師古曰名王謂/有大名以别諸小王也)轄柳塞之歸車(山海經鴈門山/鴈出其間在髙)
(栁北漢地理忘代郡髙栁縣西部都尉治後漢盧芳傳/芳復入居髙栁注縣名故城在今雲州定襄縣王融廻)
(文詩枝大栁塞北/白帖榆闗栁塞)復梅妝而向闕(宋書武帝女夀陽公/主人日卧於含章簷)
(下梅花落公主額上成五出之花拂之不去自後有梅/花妝  箋以上言敗烏介迎公主之事詳見為河南表)
及晉城赤狄(漢匈奴傳晉文公攘戎翟居於西河圁洛/之間號曰赤翟白翟師古曰春秋所書晉)
(滅赤狄潞氏卻/缺獲白狄子者)喪帥歸珪(白虎通諸侯薨使臣歸瑞珪/于天子者何嗣子諒闇歸之)
(者讓之/義也)有閼伯之弟兄(左傳子産曰髙辛氏有二子伯/曰閼伯李白實沈居於曠林不)
(相能也曰尋干/戈以相征討)誕景升之兒子(後漢劉表傳表字景升/二子琦琮表病甚以琮)
(為嗣㑹曺操軍至琦走江南琮舉州請降吳孫權傳注/吳歴曰曺公出濡須權以水軍挑戰公見其軍伍整肅)
(歎曰生子當如孫仲謀劉景升兒子若豚大耳朝箋劉/從諌卒詔潞府令稹䕶從諌之喪歸洛陽稹拒  㫖稹)
(從諫之/姪也)將憑蜀閣欲恃呉錢姑務連雞(並見/啟)靡(集作/不)思縳虎(見/太)
(倉/箴)既垂文誥(見檄/文)尚有羣疑(易遇雨之吉/羣疑亡也)公乃
挺身而進曰重耳在喪不聞利父(禮記晉獻公之喪秦/穆公使人弔公子重)
(耳且曰亡國恒於斯得國恒於斯舅犯曰/父死之謂何又因以為利孺子其辭焉)衛朔受貶祗
以拒君(見為白/從事啓)今天井雄藩(見代僕/射表)金橋故地(見為河/南表)
跨揺河北脅倚山東(見檄/文)豈可使明皇舊宫(見為河/南表)坐
為汙俗文宗外相(徐陵為貞陽候重與王相屈/太尉書外相内相終當)行有匪人
忠謀既陳上意旋定俄又埃昏晉水霧塞唐郊(謂太原/楊弁之)
(亂/)殊懿公之東涉(集作/徙是)渡河(見檄/文)若紀侯之大去其國
(見為白/從事啓)稽於時議憚在宿兵(見為絳/郡公啓)公又揚笏而言曰
彼地則義師(見為李/貽孫啓)帥惟宗室(謂李/石)乃𤣥王勤商之邑
(詩商頌𤣥王桓發傳𤣥王契也水經注契始封商魯連/子曰在太華之陽皇甫謚闞駰並以為上洛商縣也)
后稷造周之邦(詩即有邰家室傳邰姜嫄之國也堯見/天因邰而生后稷故國后稷於邰漢地)
(理志右扶風漦縣周后稷所/封師古曰讀與邰同音胎)𤓰瓞具存(詩緜緜/𤓰瓞)堂構斯
在(見為懷/州表)苟虧策畫不襲仇讎則是奬夙沙縛主之風
長冐頓射親之俗(見為李/貽孫啓)昔武安君用鉞坑卒四十一
(疑作/五)萬(史記白起傳趙括軍敗卒四十萬降武安君乃/挾詐而盡坑殺之前後斬首虜四十五萬人趙)
(人大/震)齊桓公受胙立功一十二國(左傳㑹于葵丘王使/宰孔賜齊候胙曰天)
(子有事於文武使孔賜伯舅胙史記譜十二諸候自共/和訖孔子按年表所列周魯齊晉秦楚宋衛陳蔡曺鄭)
(燕吳凡十四國而云十二諸候者/尊周而内魯故其數止於十二也)今真將軍為時而出
(見為濮/陽公表)賢諸候代不乏人况其俗産代地之名駒(西京/雜記)
(文帝自代還有良馬九匹皆天下駿也初學記何/承天纂文曰馬一嵗為馵二嵗為駒八嵗為􁋓)富管
涔之良璞(水經注汾水出太原汾陽縣北管涔山劉曜/嘗隠居于此夜中忽有二童子入跪曰管涔)
(王使小臣奉謁趙皇帝獻劍一口背有銘曰神劔服御/除衆毒曜遂服之劍隨時變為五色王褒聖主得賢臣)
(頌及至巧冶/鑄千將之璞)有抱樹辭榮之節(水經注王肅䘮服記曰/昔魯哀公祖載其父孔)
(子曰寜設桂樹乎哀公曰不也桂樹者起於介子推子/推晉人也文公有内難出國之狄子推隨其行割肉以)
(續軍糧後文公復國忽忘子推子推奉唱而歌文公始/悟當受爵禄子推奔介山抱木而燒死國人𦵏之恐其)
(神魂貿於地故作桂樹焉吾父生於宫殿死於枕席何/用桂樹為琴操介子綏作龍蛇之歌而隠文公求之不)
(肯出乃燔左右木子綏抱/木而死按子綏即子推也)有漆身報徳之風邪(戰國䇿/豫讓刃)
(其扞曰欲為智伯報讎漆身為厲㓕䰅去睂自刑以變/其容為乞人而往乞史記刺客傳豫讓對趙襄子曰智)
(伯國士遇我我/故國士報之)躡足以謀(漢陳平傳淮隂候信破齊自/立為假齊王漢王怒而罵平)
(躡漢王漢王寤乃厚遇齊/使孟康曰躡謂躡漢王足)屈指而定(見為滎/陽公表)謝安之圍
碁尚刼(見為李/郎中文)曺參之飲酒正酣(見為張/周封啓)適有軍書(樂/府)
(木􁑃詩軍書十二/巻巻巻有爺名)果聞戎㨗(春秋荘公三十冇一/年齊候來獻戎㨗)邯午
謝衆(左傳晉趙鞅謂邯鄲午曰歸我衛貢五百家吾舍/諸晉陽午許諾歸告其父兄父兄皆曰不可衛是)
(以為邯戰而置諸晉陽絶衛之道也不如侵齊/而謀之乃如之而歸之於晉陽趙孟怒遂殺午)㔻豹出
奔(左傳㔻鄭之如秦也言於秦伯曰吕甥郤稱冀芮實/為不從若重問以召之臣出晉君君納重耳蔑不濟)
(矣秦伯使冷至報問且召三子郤芮曰幣重而言甘誘/我也遂殺㔻鄭祁舉及七輿大夫皆里㔻之黨也㔻豹)
(奔/秦)樂毅不歸(見檄/文)鄒衍已去(見為濮/陽公狀)砥磨周鉞(書牧誓/王左杖)
(黄鉞右秉/白旄以麾)水淬鄭刀(史記天官書火與水合為淬漢書/王褒傳清水淬其鋒師古曰淬謂)
(燒而内水中以堅之也/周禮考工記曰鄭之刀)萬里來袁尚之頭顱二冡𦵏蚩
尤之肩髀(龍魚河圖黄帝攝政蚩尤兄弟八十一人並/獸身人語銅頭鐡額威振天下詳為滎陽公)
(表/)何其纂立大效(集作/功)樹建嘉績若是之速與(箋以上/言平劉)
(稹楊弁之亂/詳為河南表)宗英可汗(本黠戞斯/之君長)既畏王威遂聞請吏
(漢書卭笮之君長聞南/夷與漢通請吏比南夷)留犂徑路(漢匈奴傳韓昌張猛/與單于及大臣俱登)
(匈奴諾水東山刑白馬單于以徑路刀金留犁撓酒以/老上單于所破月氏王頭為飲器者共飲血盟應劭曰)
(徑路匈奴寶刀今契金也留犂飯七/也撓和也刻金著酒中撓攪飲之)對潼酪以知羞(見/為)
(李貽/孫啓)毳幕氈裘(李陵答蘓武書韋韝毳幕以禦風雨氊/肉酪漿以充飢渇漢司馬相如傳旃裘)
(之君長/咸震怖)望衣冠而有慕(終軍白麟竒木對殆將有解編/髪削左袵襲冠帶要衣裳而蒙)
(化者/焉)文畢伯士之𦙍(當作大畢伯仕周禮穆王將征大/戎祭公謀父諌曰今自大畢伯仕)
(之終也犬戎氏以其職來王注大/畢伯仕犬戎之二君按此喻堅昆)呼韓單于之師(今㑹/昌一)
(品序本作呼韓谷蠡之師漢匈奴傳匈奴共立稽候狦/為呼韓邪單于發兵西擊握衍朐鞮單于單于敗走恚)
(自殺呼韓邪鄲于歸庭乃收其兄呼屠吾斯在民間者/立為左谷蠡王師古曰谷音鹿蠡音盧奚反按此喻回)
(鶻上大畢伯仕二人此呼韓谷蠡/亦二人後改谷蠡為單于妄也)或執玉而朝靈囿(囿/當)
(作臺後漢明帝紀永平二年宗祀尤武皇帝于明堂禮/畢登靈臺使尚書令持節詔驃騎將軍三公曰烏桓濊)
(貊咸來助祭單于侍子亦皆陪位按靈臺改曰靈/囿避聲病故也然臺囿同在一處義亦無甚害)或解
辮而拜甘泉(隋突厥傳大業三年詔曰襲冠解辮同彼/臣民漢匈奴傳呼韓邪單于正月朝天子)
(於甘泉宫漢寵以殊/禮賜以冠帶衣裳)並垂於册書光彼明命百王共貫
三代同規(漢武帝紀制曰帝王/之道豈不同條共貫)公於是奉命有討北狄
之詔伐上黨之制諭回鶻之命五慰堅昆之書四(箋新/書黠)
(戛斯傳古堅昆國也或曰結骨在伊吾之西焉耆之北/白山之旁人赤髪緑瞳未始通中國真觀二十二年聞)
(鐡勒入臣即遣使獻方物二月酋長入朝太宗勞饗之/酒酣奏願特笏以其地為堅昆府隸燕然都䕶髙宗世)
(再來朝景龍中獻方物𤣥宗世四朝乾元中為回紇所/破其後回紇衰㑹昌中其酋長阿熱破殺回紇可汗焚)
(其牙及金帳遂徙牙牢山之南使使者衛送太和公主/還朝為烏介可汗邀取阿熱無以通於朝復遣注吾合)
(素上書言狀行三嵗至京師而武宗大悦命太僕卿趙/蕃持節臨慰其國詔宰相即鴻臚寺見使者使譯官考)
(山川圖宰相徳裕上言貞觀時逺國皆來顔師古請如/周官集四夷朝事為王㑹篇今黠戛斯大通中國宜為)
(王㑹圖以示後世詔以鴻臚所得繢著之又詔阿熱著/宗正屬籍按鄭亞改本於鳥介事下結云公於是冇討)
(北狄之詔於劉稹揚弁事下結云公於是有伐上黨之/制平晉陽之敕於宗英事下結云公於是有謝回鶻之)
(命五慰堅昆之書四界/限劃然殊勝此總結)每牙管既拔芝泥將乾(春秋運/斗樞黃)
(龍五彩負圖出置舜前圖以黄玉為匣白玉檢黄/金繩芝為泥封兩端又曰天皇帝符璽詳前表)上輙
曰爾有獨㫁朕無疑謀固俟沃心可不假手(左傳鄭伯/曰鬼神實)
(不逞於許君而/假手於我寡人)公亦分隂可就(晉書陶侃曰大禹聖人惜/寸隂至於凡人當惜分隂)
落簡如飛故每有急宣(見為滎/陽公表)闗于宻畫内庭外制皆
不與聞此又豈可與美洞簫而諷於後庭(漢王褒傳元/帝為太子嘉)
(褒所為洞簫頌令後宫/貴人左右皆誦讀之)聞子虛而嗟不同世者(漢司馬/相如傳)
(蜀人楊得意為狗監侍上上讀子虚賦而善之曰朕獨/不得與此人同時哉得意曰臣邑人司馬相如自言為)
(此/賦)論功而校徳邪其有勢切疾雷(晉載記苻堅親送王/猛於霸東謂曰此㨗)
(濟之機所謂疾/雷不及掩耳)機難於終日(易介于石/不終日)屬宣室未召(見/為)
(滎陽/公表)武帳不開(見為與/人啓)公莫暇昌言具陳宻疏賈太傅
之憂國固動(集作/洞非)深誠(見為絳/郡公文)山吏部之論兵詎因夙
習(世説時人以謂山濤不/學孫吳而闇與之理㑹)凡所奏御罕或依違及武宗
下武重光(詩序下武繼文也武王冇聖德復受天命能/昭先人之功焉書背君文王武王宣重光)
崇名再易公又觀圖東序(書天球河/圖在東序)按牒西崑(漢禮樂/志宫童)
(效異披圖案諜穆天子傳天子西登崑/崙至於羣玉之山先王之所謂册府)率億兆歸心列
公卿定議以一十四字垂百(集作/億)千萬年(箋武宗紀㑹/昌五年正月)
(已酉羣臣上尊號曰仁聖文武/章天成功神徳明道大孝皇帝)藻縟辭華鋪舒名實秦
晉於玉檢瑶繩之内(左傳懐嬴曰秦晉匹也白虎通封/禪金泥銀繩漢書登封㤗山應劭)
(曰刻石紀號有/金泥玉檢之封)平勃於緑疇䜛鼎之間(魏略王朗與許/文休書曰游談)
(於平勃之間韓子齊伐魯索䜛鼎以其贋徃按緑疇未/詳黄帝所受乃録圖非緑疇也或字之誤詳為滎陽公)
(表/)方將命禮官召儒者(見為京/兆公表)訪匡衡后土之議(漢郊/祀志)
(匡衡以甘泉泰畤河東后土之祠/宜可徙置長安願與羣吏定議)採公玉明堂之圖(漢郊/祀志)
(濟南人公玉帶上黄帝時明堂圖明堂中有一殿四而/無壁以茅蓋通水水圜宫垣為復道上有樓從西南入)
(名曰昆崙天子從/之入以拜祠上帝)考肆覲之禮於梁生(書肆覲東后/漢書儒林傳)
(梁戴徳延君戴聖次君沛慶普孝公徳號大戴聖號小/戴由是禮有大戴小戴慶氏之學藝文志禮十三家有)
(古封禪羣祀三十二篇封禪議對/十九篇漢封禪羣祀三十六篇)取封禪之書於犬子
(漢司馬相如傳少時好讀書學擊劔名犬子既學慕藺/相如之為人也更名相如後為郎病免家居茂陵天子)
(使所忠往取其書而相如已死有遺札書言封禪事所/忠奏焉天子異之遂禮中岳封于泰山至梁甫禪肅然)
盡皇王之盛事極臣子之殊功而軒鼎將成(漢郊祀志/黄帝采首)
(山銅鑄鼎于荆山下鼎既成有龍垂胡􁑛下迎黄帝黄/帝上騎羣臣後宫從上龍七十餘人後世因名其處曰)
(鼎/湖)禹書就掩(史記上㑹稽探禹穴張晏曰禹廵狩至㑹/稽而崩因𦵏焉上有孔穴民間云禹入此)
(穴孔靈符㑹稽記㑹稽山南有宛委山其上有石俗呼/石匱壁立干雲昔禹治洪水厥功未就乃躋於此山發)
(石匱得金簡玉字以知山河體勢於是疏導百川各盡/其宜靈寶要略吳王闔閭遊包山見一人自言姓山名)
(隠居入洞庭取素書一巻文不可識令人齎之問孔子/孔子曰丘聞童謡云吳王出遊觀震湖龍威大人山隠)
(居北上包山入靈墟/乃入洞庭竊禹書)然猶進先嘗之藥(禮記君有疾飲/藥臣先嘗之親)
(有疾飲藥/子先嘗之)獻髙手之醫(初學記司馬彪續漢書曰東平/王蒼到國病詔遣太醫丞將髙)
(手醫視病晉謝𤣥傳詔遣/髙手醫一人令自消息)藏周旦請代之書(書序武王/有疾周公)
(作金縢詳/賀相國啓)追漢宣易名之義(漢宣帝紀初名病已元康/二年詔曰聞古天子之名)
(難知而易諱也今百姓多上書觸諱以犯罪者朕甚憐/之其更諱詢  箋武宗紀本名瀍㑹昌六年三月壬寅)
(上不豫制改御名炎一品集改名制㫖云漢宣帝柔服/北夷𢎞宣祖業功徳之盛侔於周宣御歴十年乃從美)
(稱朕逺惟大漢之事近稟聖祖之謀爰擇嘉名式遵令/典敬承天意永保𢎞休宜改名為炎仍令所司擇日分)
(命宰臣告天地宗朝其舊名中外表章不得更有迴避/布告遐邇咸使聞知按易名似謚當云更名此亦義山)
(偶失檢/㸃處也)作為大誥(書序武王崩三監及淮夷叛/周公相成王將黜殷作大誥)祈於昊天
(書召誥曰惟恭奉幣/用供王能祈天永命)始終一朝紹續九徳(書九徳/咸事)其功
伐也既如彼其制作也又如此故合詔誥奏議碑贊
等凡一帙一十五巻輒署曰㑹昌一品集云紀年追聖
徳也書位旌官業也不言制集崇論道也惟公字文饒
姓李氏趙郡人蓋大昴中丘(漢地理志常山郡領中丘/縣又趙地昴畢之分野晉)
(載記趙攬曰昴/者趙之分也)有風雨翕張之氣(見為懷/州表)藂臺髙邑(地/理)
(志趙州領髙邑縣/藂臺見上河東啓)名(集作/有)山河隠軫(疑作/轔)之靈(見為絳/郡公文)
萃于直躬慶是全徳許靖廊廟之器(蜀許靖傳注萬機/論曰許文休者大)
(較廊廟/器也)黄憲師表之姿(後漢黄憲傳憲年十四荀淑竦/然異之謂憲曰子吾之師表也)
何晏神仙(初學記何晏别傳曰晏方年七八嵗慧心天/悟形貌絶美出遊行觀者盈路咸謂神仙之)
(類/)叔夜龍鳯(晉書嵇康字叔夜美詞氣有風儀初學記/嵇康别傳曰康長七尺八寸好容色雖土)
(木形骸不自雕飾而/龍章鳯姿天質自然)宋玉閒麗(宋玉登徒子好色賦序/玉為人體貌閒麗口多)
(㣲/辭)王衍白晳(晉書王衍神情明秀風姿詳雅世説王夷/甫恒捉白玉柄塵尾與手都無分别漢書)
(霍光為/人白晳)馬援之睂宇盧植之音聲(後漢書盧植字/子幹音聲如鍾)此其
妙水鏡而為言(䝉上音聲見/為山南啓)託丹青而為裕(裕當作格/䝉上睂宇)
(即東觀漢記所謂/馬援睂目如畫也)至於好禮不倦用和為貴敬一人而
取悦(孝經敬一人/而千萬人悦)謙三位而無咎(易謙九三曰勞/謙君子有終言)意以
默識(孔融薦禰衡表𢎞羊濳計安世默識初學記陳夀/益部耆舊傳曰趙閎字温柔㓜時讀尚書默識其)
(章/句)確乎寡辭(易吉人/之辭寡)車匠胡奴罔迷于半面(後漢應奉/傳奉少聰)
(明自為童兒及長凡所經履莫不暗記注謝承書曰奉/少為上計吏許訓為計掾俱到京師訓自發鄉里在路)
(晝頓暮宿所見長吏賓客亭長吏卒奴僕訓皆宻疏姓/名欲試奉還郡出疏示奉奉云前食潁川綸氏都亭亭)
(長胡奴名禄以飲漿來何不在疏坐中皆驚又云奉年/二十時嘗詣彭城相袁賀賀時出行閉門造車匠於内)
(開扇出半面視奉奉即委去後/數十年於路見車匠識而呼之)背碑覆局無俟於專心
(魏王粲傳粲與人共行讀道邉碑因使背而誦之不失/一字觀人圍碁局壞粲為覆之不誤一道孟子今夫奕)
(之為數小數也不專/心致志則不得也)聿成儉訓才有長物(晉王恭傳恭/曰吾平生無)
(長/物)昔猶卑官端坐心齋(見為栁/珪啓)江革分謝朓之舊𥜗便
為臥具(南史謝朓大雪中見江革敝絮單/席耽學不倦乃脱𥜗并割氊與之)周正得袁憲
之談柄常在講筵(南史袁憲字徳章憲父君正遣門客/與憲候博士周𢎞正㑹𢎞正將升講)
(坐延憲入室/授以塵尾)五車自娛三篋能識(並見為安/平公状)麗則孔門
之賦(揚子法言詩人之賦麗以則詞人之賦麗以淫/如孔氏之門用賦也則賈誼登堂相如入室矣)清
新鄴下之詩(任昉薦士表辭賦清新屬言𤣥逺善曰陸/機陸雲别傳云雲亦善屬文清新不及機)
(而口辯持論過之鍾嶸詩品序降及建安曺公父子篤/好斯文平原兄弟鬰為文棟劉植王粲為其羽翼次有)
(攀龍託鳯自致于屬車者蓋将/百計彬彬之盛大備於時矣)重以多能(見論/語)推於小
學(漢藝文志凡小/學家四十五篇)王子敬之隸法遒媚(竇䝉述書賦注/羊欣字敬元泰)
(山人宋中散大夫與丘道䕶同受獻之筆法張懷瓘書/㫁沈約云敬元尤長於隸書子敬之後可以獨步時人)
(云買王得羊/不失所望)皇休明之草勢沈著(宣和書譜皇象字休/明廣陵人官至侍中)
(工八分隸草/世以書聖稱)異代(集作/時是)相逼當代罕儔不妄遇人(集作/不忌)
(過/人)慎於取友與李杜齊名者少(後漢黨銅傳范滂詣其/母就與之訣母曰汝今)
(得與李杜齊/名死亦何恨)願(集作/須)僑札交貺者稀(見為滎/陽公状)故能應是
昌明媚于天子(詩百辟卿士/媚于天子)憲章皇極燮理𤣥穹燭燿
家聲粉飾國史(並見/前)侔帝典之灝灝噩噩(揚子法言虞/夏之書渾渾)
(爾商書灝灝爾/周書噩噩爾)尊王道之蕩蕩平平(見為汝/南公表)而又不節怨
嗟(易不節若/則嗟若)知進憂亢(易亢之為言也/知進而不知退)張良竟稱多病
(漢張良傳良從入闗性/多疾即導引不食穀)王充方務頤神(後漢王充傳肅/宗時詔公車徴)
(病不行年漸七十造性書十/六篇裁節嗜欲頤情自守)無潁陽之善田(潁當作頻/史記王翦)
(言不用因謝病歸老于頻陽李信敗王翦將兵六/十萬人王翦行請美田宅園池甚衆大破荆軍)乏好
畤之巨産(漢陸賈傳賈楚人也以好畤田地善往/家焉師古曰好疇即今雍州好畤縣)何曽
之食既去(晉何曽傳曽食日萬/錢猶曰無下箸處)虞悰之鮓方嘗(南史虞/悰傳上)
(就悰求諸飲食方悰秘不出上醉後/體不快悰乃獻醒酒鯖鮓一方而已)憂其厚味(周語單/襄公曰)
(厚味實腊毒嵇康養生論識/厚味之害性故棄而弗顧)有爽和氣肴䔩(集作/荻非)無
在(集作任詩其肴維何包鼈/鮮魚其䔩維何維筍及蒲)琴鶴有餘(伏知道為王寛/與婦義安主書)
(愁隨玉軫/琴鶴恒驚)成萬古之良相為(集作/作)一代之髙士(南史齊/始興王)
(鑑器服清素/有髙士風)繄爾來者景山仰之(詩景山與京傳/景山大山也)某昔
在左曺(見為滎/陽公表)每(集作/實)事先帝雖詭詞望利(穀梁傳造/辟而言詭)
(辭而出注辟君也詭辭而出不以實/告人也傅亮表造膝詭辭莫見其際)不接於話言而深
義約文庶窺於風采(漢王莽傳欲有/所為㣲見風采)代天之言既集(書/皋)
(陶謨曰天工人其/代之代言見上文)蟠地之樂難忘(禮記及夫禮樂之/極乎天而蟠乎地)蓋
屬才華用為序引(北史崔瞻傳盧思道曰舉世/重其風流所以才華見没)以鄒衍
之迂怪(史記荀卿傳騶衍/之術迂大而閭辯)將潁嚴之淺近(杜預春秋序/末有潁子嚴)
(者雖淺近/亦復名家)忽焉承命何所措辭五嶺幽遐八桂森爽(並/見)
(表/)莫逢博約寜遇切磋處無價之場率然占玉(尹文子/魏田父)
(得玉徑尺光射一室鄰人取獻魏王玉工/曰此無價以當之五都之城僅可一觀)登不枯之岸
麤爾論珠(見為李/貽孫啓)雖常有意焉亦不知量也某叩頭再
拜上(一本無/此六字)
　　前題(今一品集序用此乃鄭亞改定義山作也/典嚴正大真燕許手筆較原作更為得體)
　　　　(故附/録之)
　綸綍之興載籍之始先王發號施令明罰敕法蓋本
　於此也唐虞之盛二典存焉夏殷之隆厥有訓誥自
　𦙍征甘誓乃有誓命之書皆三代之文一王之法也
　虞夏之際代祀緜逺其代工掌制之名氏莫得而知
　至於成湯太甲則有仲虺伊尹為之訓誥髙宗得傅
　説則有説命之篇周公召公相成王則有洛誥酒誥
　周官顧命秦始皇帝并一區宇丞相李斯實掌其言
　漢興當秦焚書之後侍從之臣皆不習文史蕭曺之
　輩又乏儒墨之用每封功臣建子弟其辭多天子為
　之縱委於執翰者亦非彰灼知名之士武帝使司馬
　相如視草率皆文章之流以相如非將相器也厥後
　寖㣲寖長下於魏晉亦代有其人我髙祖革隋文物
　大備在貞觀中則顔公師古岑公文本興焉在天后
　時則李公嶠崔公融出焉燕許角立於𤣥宗之朝(新/書)
　(蘓瓌傳瓌子頲襲父爵許國公後與張説以文章顯/稱望略等故時號燕許大手筆按張説封燕國公)
　常楊繼美於代宗之代(新書楊炎字公南鳯翔天興/人遷中書舍人與常衮同時)
　(知制誥衮長於除書而炎善徳音/自開元後言制詔者稱常楊云)洎憲宗皇帝英武
　啓運雄圖赫張中興之業髙映前古其時則先太師
　忠公翱翔内署有密勿贊佐之績平吳定蜀時惟其
　功及登樞衡作霖雨尊王室卑諸侯圖蔡料齊外定
　内理顯王言于典誥彰帝範于圖籍紀在徽冊播于
　無窮特進太子少保分司東都衛公長慶中事惠皇
　為翰林學士訓誥之業彰于前聞昭肅皇帝統握乾
　符寤寐良弼詔自淮海復升台庭盡付𤣥機允壓神
　度每彤墀奏罷列承天睠帝亦講伊尹傅説之㫖定
　元首股肱之契以太平之制度上古之文教咸屬于
　公焉㑹先太后懿號未立帝明發有永懷之痛公述
　沙麓神井之瑞贊繞樞懷日之慶(史記漢景帝王夫/人姙娠夢日入懷)
　(以生/武帝)懋遵聖緒光慰孝思於是承命有宣懿祔廟之
　制及武宗郊昊天拜清廟文物胥備朝廷有禮華夷
　述職河朔修貢乃顯神休薦徽號奉揚一徳以示萬
　方於是撰仁聖文武至神大孝之冊(㑹昌二/年四月)封域無
　虞天子翛然有求𤣥之思乃範貞金模聖表隆準日
　角(漢書髙祖為人隆準而龍顔/東觀漢記光武隆準日角)燭於宫庭中外臣僚
　咸欲頌山河而褒日月也(詩如山如河南史江祐傳/帝胛上有赤誌晉夀太守)
　(王洪範罷任還上祖示之曰人/皆謂此是日月相卿幸無泄之)公於是有聖容之贊
　天街之北獯鬻攸居因饑憑陵怙衆强禦嚴之以刁
　斗而勃爾無懼申之以文告而腆然不率天子震怒
　旋命征之公獨運沈機上資宸㫁萬里勝負决于帷
　中雷霆既震犬羊遂潰疣贅披抉腥羶解離(荘子外/篇附贅)
　(縣疣出乎形哉而移於性舊書俞文俊上天后䟽人/氣不和而疣贅生抱朴子誠欲逹彼腥膻而即此清)
　(淨/也)遁其名王復我貴主于是有討北狄之詔天寳末
　薊門為首亂之地瘡痏榛棘襲世未平至於漁陽帥
　仲武埽除妖孽臧獲仇讐(方言荆淮海岱雜齊之間/罵奴曰臧罵婢曰獲齊之)
　(北鄙燕之北郊几民男而聓婢謂之臧女而婦奴謂/之獲亡奴謂之臧亡婢謂之獲皆異方罵奴婢之醜)
　(稱/也)奉揚威神乃底康靖仍願勒石于盧龍之塞(魏田/疇傳)
　(豈可賣盧龍之基以易爵賞魏地/形志北平郡新昌縣有盧龍山)以敘聖功飛章上
　聞帝用允若公祗膺明命舒展格言呼嘯神祗吐納
　嵩華當晝而文星見不寐而白鳯來成諸候不朽之
　勲尊元后無私之化公於是有幽州紀聖功之碑潞
　帥劉從諌死其子因闗河之嶮恃甲兵之衆請爵爭
　地屢聞王庭中外疑迷互撓天聴帝將耀神武公累
　罄忠謀且言曰重耳在喪不聞利父雄渠受戮祗以
　抵君(漢景帝紀吳王濞膠西王卬楚王戊趙王遂濟/南王辟光菑川王賢膠東王雄渠皆舉兵反諸)
　(将破七國斬濞卬/及雄渠皆自殺)況明皇舊宫天井内地跨揺河北
　(摇一/作連)脅倚山東豈可行有匪人坐為汙俗若可忍也
　孰不可容沃心無疑躡足乃定又曰上黨居天下之
　脊當河朔之喉今漳水雄兵常山勁卒是為脣齒實
　懼因依不若乘其未萌制其将動帝俞其奏乃妙選
　使臣以勞諭之嚴立刑賞以勸戒之魏候鎮候戮力
　從命絶壺闗之右臂收泜水之上游獲兹渠魁在此
　成算又轅門叛將横水餘兇竊上相之旌旗盜晉陽
　之管鑰帝怒斯赫人心愈疑咸以師老於郊梟巢尚
　固議罷兵者蚊聚請宥過者雷同公又揚笏而言曰
　彼地則義師師分宗室是𤣥祖勤商之邑后稷造周
　之拜瓜瓞具存堂構斯在苟虧策畫不襲仇讎則是
　奬彌牟逐主之風(彌牟疑作黔牟史記衛世家左右/公子恕惠公之䜛殺前太子伋而)
　(代立乃作亂攻惠公立太子/伋之弟黔牟為君惠公犇齊)長冐頓射親之俗詩稱
　築室于道書謂疑謀勿成由是洞啓宸衷大破羣議
　運籌制勝舉無遺䇿防㣲慮逺必契神機授鉞之臣
　伏膺承命謝安之圍碁尚刼曺參之飲酒方酣果有
　軍書繼聞戎㨗砥磨周鉞水淬鄭刀萬里來袁尚之
　頭顱二冡𦵏蚩尤之肩髀歡聲雖震于朝市喜氣不
　見於形容何其纂立功勲鎮定風俗若是之重也公
　於是有伐上黨之制平晉陽之敕宗英可汗獻琛貢
　賮越自絶漠通於本朝文畢伯士之𦙍呼韓谷蠡之
　師或執玉而朝靈囿或解辮而拜甘泉並垂於冊書
　光彼明命公於是有諭回鶻之命五慰堅昆之書四
　文章等於訓傳機事出於神明固將偃仰邳石之符
　傲睨鬼箝之録聞之者可以祛聾瞶得之者可以弼
　邦國每牙管既拔芝泥將熟常於前席親授筆札公
　亦分隂可就落簡如飛時有急宣闗於密畫内庭外制
　皆不與聞或勢切疾雷機難終日宣室未召武帳莫
　開公則手疏封章達於旒扆當乙夜觀書之際未嘗
　不稱美再三此又豈可與傳洞簫而諷于後庭聞子
　虛而嗟不同世者論功校徳邪嵗在乙丑(㑹昌五/年也)羣
　公常伯以天子之道貫於神祗一年而風雨攸序災
　沴不作二年殲醜虜興北伐之師四年誅狡童詠東
　征之歌(詩序六月宣王北伐/也東山周公東征也)而又移摩尼之風(圖覺/經清)
　(凈摩尼寳珠映于五色隨/方各現注惟照圓明也)壞浮圖之俗(後漢西域傳/天竺國修浮)
　(圖道不殺伐/遂以成俗)偃兵返樸四海胥定思欲増鴻名光下
　武公乃觀東序之圖按西崑之牒鋪舒名實藻縟文
　采(一作/質)類於上帝為唐神宗於是篹章天成功神徳
　明道之冊文(㑹昌五/年正月)號位既畢華夷㑹同方將命禮
　官召儒者訪匡衡后土之議採公玉明堂之圖考肆
　覲之禮於梁生取封禪之文于犬子盡皇王之盛
　事極臣子之殊功而軒鼎将成禹書就掩然猶進先
　嘗之藥獻髙手之醫藏周旦請代之書追漢宣易名
　之美(當作/義)作為大誥祈于昊天始終一朝紹續九徳
　其功伐也既如彼其制作也又如此故合武宗一朝
　冊命典誥奏議碑贊軍機羽檄凡兩帙二十巻輒署
　曰㑹昌一品制集紀年追聖徳也書位旌官業也嵗
　在丁卯(大中元/年也)亞自左掖出為桂林九月公書至自
　洛以典誥制命示于幽鄙且使為序以集成書尋𤣥
　珠莫究其倪域(荘子黄帝游乎赤水之北登於崑崙/之丘遺其𤣥珠使智索之而弗得使)
　(離朱索之而弗得使喫詬索之/而不得也乃使象罔象罔得之)聴希聲莫窮於髙下
　(老子大/音希聲)承恩震恐㡬移朝夕援筆而復止者三四伏
　念江陸盡盪(一作修/盪是)辭讓不及因齋潔以序焉夫全
　功難恃大名難兼日赫于晝而乏清媚月皎于夜而
　無陽煦冬之為候也則雪霜飄暴凍入肌髮夏之為
　用也則金流石爍火走膚脈如陽春髙秋者稀焉南
　則毒虺之為厲也北則獯戎黠虜之為患也如洛邑
　咸秦者㡬焉鵰鷲不傅之以馳騁驊騮不授之以鶱
　翥如應龍者鮮焉仲尼聖賢之宗也位止於司冦老
　𥅆道徳之祖也官不過柱史如姬旦者㡬焉是以保
　衡傅説左右殷宗召公畢公寅亮周室咸著大訓克
　為元龜書契以來未之多有李斯以刻石紀號之文
　勝而不在休明之運又何足數哉周勃霍光雖有勲
　伐而不知儒術枚皐嚴忌善為文筆而不至巖廊自
　是已降其類實繁惟公藴開物致君之才居元弼上
　公之位建靖難平戎之業垂經天緯地之文萃於直
　躬慶是全徳蓋四序之陽春九州之咸雒品彚之應
　龍人倫之姬旦後之學者其景行之云爾
　容州經略使元結文集後序(新書元結傳後魏常/山王遵十五代孫少)
　　　(不羈十七乃折節向學事元徳秀擢進士第㑹/天下亂浮沈人間代宗時拜道州刺史進授容)
　　　(管經畧使民樂/其教立石頌徳)
次山有文編(新書藝文志/文編十巻)有詩集有元子三書皆自為
之序(元結傳作自釋曰河南元氏望也結元子名也次/山結字也少居商餘山著元子十篇故以元子為)
(稱/)次山見譽於弱夫蘇氏始有名(元結傳國子司業蘇/源明見肅宗問天下)
(士薦結可用文藝傳蘇源明/京兆武功人初名預字弱夫)見取於公浚楊(當作/湯)公始
得進士第(元結傳天寳十二載舉進士禮部侍郎湯浚/見其文曰一第慁子耳有司得子是賴果擢)
(上/第)見憎於第五琦元載(新書第五琦字禹珪京兆長安/人乾元二年進同中書門下平)
(章事元載字公輔鳯翔岐山/人拜同中書門下平章事)故其將兵不得授作官不
至達母老不得盡其養母喪不得終其哀間二十年其
文危苦激切悲憂酸傷於性命之際自占心經已下若
干篇是(原注/句)外曽孫遼東李惲(宰相世系表/有遼東李氏)收得之聚
為元文後編次山之作其緜逺長大以自然為祖(老子/人法)
(地地法天天法/道道法自然)元氣為根(揚雄解嘲大者含元氣老/子𤣥牝之門是謂天地根)變
化移易之太虛無状(荘子道不游太虚老/子是謂無状之状)大賁無色(易/賁)
(无色/也)寒暑攸出鬼神有職南斗北斗(史記天官書北斗/七星所謂璇璣玉)
(衡以齊七政又南/斗為廟其北建星)東龍西虎(曲禮左青龍/而右白虎)方嚮物色(列/仙)
(傳闗令尹喜内學老子西遊先見其氣/知真人當過物色而遮之果得老子)歘何從生啞鍾
復鳴(舊書張文瓘傳太樂有古鍾十二近代惟用其七/餘有五俗號啞鍾莫能通者文瓘吹律調之聲皆)
(響/徹)黄雉變雄(舊書五行志髙宗文明後天下頻奏雌雉/化為雄或半化未化兼以獻之則天臨朝)
(之/兆)山相朝捧水信潮汐(初學記海口有朝夕潮以逆/河水韻府朝為潮夕為汐)若
大壓然不覺其興若大醉然不覺其醒其疾怒急擊快
利勁果出行萬里不見其敵髙歌酣顔入飲於朝㫁章
摘句如娠如生(見為李/郎中文)狼子豽孫競於跳走(左傳狼子/野心豽本)
(作貀説文漢律能捕豺貀購百錢異物志貀/獸出朝鮮似狸蒼黒色無前兩足能捕鼠)翦除斬
殘程露血脈其詳緩柔潤壓抑趨儒如以一國買人一
笑如以萬世換人一朝重屋深宫但見其脊牽繂長河
不知其載死而更生夜而更明衣裳鍾石雅在宫藏其
正聴嚴毅不滓不濁(見祭楊/郎中文)如坐正人照彼佞者子從
其翁婦從其姑豎麾為門懸木為牙張蓋乘車屹不敢
入(戰國䇿趙良説商君曰五羖大夫之相秦也勞不坐/乘暑不張葢無名氏越謡歌君乘車我戴笠他日相)
(逢下/車揖)将刑㫁死帝不得赦其碎細分擘(西京賦擘/肌分理)切截
纖顆如墜地碎若大咽(叶上/聲)餘鋸取朽蠧櫟蟒出毒刺
眼楚齒不見可視顧顛踣錯雜汙瀦傷損(禮記汙其/宫而瀦焉)如
在危處如在夢中其總㫖㑹源條綱正目若治大國若
年大熟君若堯舜人人羲皇上之視下不知有(一作/其)尊
下之望上不知有(一作/其)簒辮頭鑿齒(淮南子南方有鑿/齒民注吐一齒出)
(口下長三/尺詳上序)扶服臣僕(書我罔為臣/僕詳上祭文)融風彩露(左傳昭/公十八)
(年夏五月火始昏見丙子風梓慎曰是謂融風火之始/也吕氏春秋東北曰融風洞冥記東方朔語武帝曰吉)
(雲之國雲氣著草木成五色/露江淹雜體詩露彩方泛灩)飄零委落耋老者在童齓
者蕃(見為白/從事啓)邪人佞夫指之觸之(見為汝/南公表)薫薫熙熙不
識其故吁不得盡其極也而論者徒曰次山不師孔氏
為非嗚呼孔子於道徳仁義外有何物百千萬年聖賢
相隨於塗中耳次山之書曰三皇用真而恥聖五帝用
聖而恥明三王用明而恥察嗟嗟此書可以無乎孔氏
固聖矣次山安在其必師之邪
　　樊南甲集序(箋舊書本傳商隠冇表状集四十巻/新書藝文志李商隠樊南甲集二十)
　　　(巻乙集二十巻玉溪生詩三巻文賦一巻宋史/藝文志李商隠文集八巻四六甲乙集四十巻)
　　　(别集二十巻詩集/三巻今惟詩傳)
樊南生十六能著才(一作/十)論聖論以古文出諸公間後
聫為鄆相國(令狐/楚)華太守(崔/戎)所憐居門下時敕定奏記
始通今體(箋舊書本傳商隠能為古文不善偶對從事/令狐楚幕楚能章奏遂以其道授商隠自是)
(始為今體新書商隠初為文瑰邁竒古楚工/章奏因授其學商隠儷偶長短而繁縟過之)後又兩為
秘省房中官恣展古集往往咽噱于任(昉/)范(雲/)徐(陵/)庾
(信/)之間(咽噱當作嗢噱魏志注鍾繇得書嗢噱庾元威/論書曰許慎門徒居然嗢噱嵇康琴賦嗢噱終)
(日注服䖍通俗篇樂不勝謂/之嗢噱嗢鳥没切噱巨略切)有請作文或時得好對切
事聲勢物景衷(一作/哀)上浮壮能感動人十年京師寒且
餓人或目曰韓(愈/)文杜(甫/)詩彭陽(令狐/楚)章檄樊南窮凍
人或知之(箋樊南之詩不師漢魏而師少陵其文不師/班馬而師昌黎其四六不師徐庾而師彭陽)
(平生述作於/數語見之)仲弟聖僕(羲/叟)特善古文居㑹昌中進士為
第一二常表(一無/表字)以今體規我而未為(一作/焉)能休大中
元年被奏入嶺當(去/聲)表記所為亦多冬如南郡(新書地/理志江)
(陵府江陵郡/本荆州南郡)舟中忽復括其所藏火燹墨汙半有墜落
因削筆衡山洗硯湘江以類相等色得四百三十三件作
二十巻喚曰樊南四六四六之名六博格五四數六甲
之取也(四數未詳鮑宏博塞經各投六箸行六棊故曰/六博漢吾丘夀王傳以善格五召待詔師古曰)
(即今戲之簺也禮記内則九年教之數目注朔望與六/甲也王應麟小學紺珠六甲甲子甲戊甲申甲午甲辰)
(甲寅也漢志云日/有六甲辰有五子)未足矜十月十二日夜月明序
　　樊南乙集序
余為桂林從事日常使南郡舟中序所為四六作二十
編明年正月自南郡歸二月府貶選為盩厔尉(新書地/理志鳯)
(翔府扶風郡/領盩厔縣)與班縣令武公(疑作功新書地理志京/兆府京兆郡領武功縣)劉
官人同見尹(日知録南人稱士人為官人昌黎集王適/墓志銘一女憐之必嫁官人不以與凡子)
(是唐時冇官者方得稱官人也杜子/美逢唐興劉主簿詩云劍外官人冷)尹即留假參軍事
尃章奏(本傳京兆尹盧𢎞正/奏署掾曺令典章奏)屬天子事邉康季榮首得
七闗數月(一作/日)李玭得秦州月餘朱叔明又得長樂州
而益丞相亦尋取維州聫為章賀(箋舊書宣宗紀大中/三年六月康季榮奏)
(收復原州石門驛藏水峽制勝六盤石峽等六闗訖邠/寜張君緒奏今月十三日收復蕭闗御史臺奏改長樂)
(為威州七月三州七闗軍人百姓皆河隴遺黎數千人/見於闕下八月鳯翔節度使李玭奏收復秦州制曰仍)
(待季榮叔明李玭君緒各廻戈到鎮當議甄酬三州七/闗創置戍卒且要務靜九月辛亥西川節度使杜悰奏)
(收復維州按詩集中偶成轉韻云平明赤/帖使修表上賀嫖姚收賊州即此事也)時同寮有京
兆韋觀文河南房魯(宰相世系表/魯字詠歸)樂安孫朴京兆韋嶠
天水趙璜(宰相世系表/璜字祥牙)長樂馮顓彭城劉允章(新書劉/允章字)
(藴中咸通中為禮部/侍郎後為東都留守)是數輩者皆能文字每著一篇則
取本去是嵗𦵏牛太尉(新書牛僧孺字思黯宣宗立徒/衡汝二州還為太子少師卒贈)
(太/尉)天下設祭者百數他日尹言吾太尉之薨有杜司勲
之誌(新書杜牧字牧之歴黄池睦三州刺史入為司/勲員外郎常兼史職人號為小杜以别杜甫云)與
子之奠文(今不/傳)二事為不朽十月尚書范陽公(盧𢎞/正)以
徐戎凶悍節度闕判官奏入幕故事軍中移檄牒刺皆
不闗決記室判官專掌之其闗記室者記室假故余亦
參雜應用明年府薨選為博士在國子監太學始主事
講經(一作始復欲/注書講經)申誦古道教太學生(一作教天/下學生)為文
章七月尚書河東公(柳仲/郢)守蜀東川奏為記室十月得
見吳郡張黯見代改判上軍時公始陳兵新教作場(一/作)
(新練兵/作教場)閱數軍實判官務撿舉條理不暇筆硯明年記
室請如京師復攝其事自桂林至是所為已五六百篇
其間可取者四百而巳三年已來喪失家道平居忽忽
不樂始尅意事佛方願打鐘掃地為清凉山行者(朱弁/曲洧)
(舊聞代州清凉山清凉寺始見于華嚴經蓋/文殊示現之地也在五臺山之西五臺縣)於文墨意
緒闊略為置大牛(集作/太平)篋塗逭破裂不復條貫十月𢎞
農楊本勝(宰相世系表籌字/本勝監察御史)始來軍中本勝賢而文尤
樂收聚牋刺因懇索其素所有㑹前四六置京師不可
取者乃强聨桂林至是所可取者以時以類亦為二十
編名之曰(三字一/作為)四六一此事非平生所尊尚應求備
卒不足以為名直欲以塞本勝多愛我之意逐書其首
是夕大中七年十一月十日夜火盡燈暗前無鬼鳥(嶺/表)
(録異有鳥如鵂留名曰鬼車春夏之間稍遇晦則飛鳴/而過嶺好酒多愛入人家鑠人魂氣或云九首曽為犬)
(齧下一首/常滴血也)一如大中元年十(集作/十二)月十二日夜時(原注/是序)
(前四六/之夕)書罷永明不成寐(集作書罷永歎/際明而不成寐)
　
　
　
　
　
　
　李義山文集箋註巻九
欽定四庫全書
　李義山文集箋註巻十
　　　　　　　　　　　監察御史徐樹穀箋
　　　　　　　　　　　山東提學僉事徐炯註
　書
　　上崔華州書(舊書太和七年七月崔戎為華州刺/史  箋嘗讀是篇考之於史而深有)
　　　(疑焉案本傳元和十三年令狐楚鎮河陽商隠/以所業文干之年纔弱冠溯而上之則當生於)
　　　(貞元十五年已卯下逮太和七年癸丑崔戎刺/華州三十五嵗而書云愚生二十五年矣一不)
　　　(合也宰相表賈耽於貞元九年五月作相時商/隠尚未生永貞元年十月耽薨商隠年亦止七)
　　　(嵗而書云凡為進士者五年始為故賈相國所/憎二不合也崔羣傳穆宗時羣以故相為宣州)
　　　(刺史歙池等州都團練觀察使後徴拜兵部尚/書太和六年八月卒此書作於七年乃云今崔)
　　　(宣州三不合也自耽羣而外又别無賈為相國/崔為宣州者此書必非商隠作編文者誤采入)
　　　(集/耳)
中丞閤下愚生二十五年矣五年讀經書七年弄筆硯
始聞長老言學道必求古為文必有師法常悒悒不快
退自思曰夫所謂道豈古所謂周公孔子者獨能邪蓋
愚與周孔俱身之耳以是有行道不繫今古直揮筆為
文不愛攘取經史諱忌時世百經萬書異品殊流又豈
能意分出其下哉凡為進士者五年始為故賈相國所
憎明年病不試又明年復為今崔宣州所不取居五年
間未曽衣袖文章謁人求知必待其恐不得識其面恐
不得讀其書然後乃出嗚呼愚之道可謂强矣可謂窮
矣寜濟其魂魄安養其氣志成其强拂其窮惟閤下可
望輒盡以舊所為發露左右恐其意猶未宣洩故復有
是説某再拜
　　别令狐(綯/)拾遺書(舊書綯字子直開成初為左拾/遺二年丁父喪服闋授本官尋)
　　　(改左/補闕)
子直足下行日已定昨幸得少展寫足下去後憮然不
怡今早垂致葛衣書辭委曲惻惻無已自昔非有故舊
援拔卒然於稠人中相望見其表得所以類君子者一
日相從百年見腑肝爾來足下仕益達僕困不動固不
能有常合而有常離足下觀人與物共此天地耳錯行
雜居蟄蟄哉不幸天能恣物之生而不能與物慨然量
其欲牙齒者恨不得翅羽角者又恨不得牙齒此意人
與物略同耳有所趨故不能無爭有所爭故不能不於
同中而有各異耳足下觀此世其同異如何哉兒冠出
門父翁不知其狂直女筓上車夫人不保其貞汙此於
親親不能無異勢也親者尚爾則不親者惡望其無隙
哉故近世交道㡬喪欲盡足下與僕於天獨何稟當此
世生而不同此世每一㑹面一分散至於慨然相執手
嚬然相蹙泫然相泣者豈於此世有他事哉惜此世之
人率不能如吾之所樂而又甚懼吾之徒孑立寡處而
與此世者蹄尾紛然蛆吾之白擯置譏誹襲出不意使
後日有希吾者且懲吾困而不能堅其守乃捨吾而之
他耳足下知與此世者居常紿於其黨何語哉必曰吾
惡市道(史記㢘頗傳客曰夫天下以市道/交君有勢我則從君君無勢則去)嗚呼此輩真
手搔鼻皻而喉噦人之灼㾗為癩者市道何肯如此輩
邪今一大賈坐滯貨中人人徃須之甲得若干曰其贏
若干丙曰吾索之乙得若干曰其贏若干戊曰吾索之
既與之則欲其蕃不願其亡失口舌拜父母出妻子伏
臘相見有贄男女嫁娶有問不幸喪死有致饋𦵏有臨
送弔哭是何長者大人哉他日甲乙俱入之不欺則又
愈得其所欲矣廻環出入如此是終身欲其蕃不願其
亡失口舌拜父母益嚴出妻子益敬伏臘相見贄益原
男女嫁娶問益豐不幸喪死饋贈臨送弔哭情益悲是
又何長者大人哉唯是於信誓有大欺漫然後罵而絶
之擊而逐之訖身而勿與通也故一市人率少於大賈
而不信者此豈可與此世交者等耶今日赤肝腦相憐
明日衆相唾辱皆自其時之與勢耳時之不在勢之移
去雖百仁義我百忠信我我尚不顧矣豈不顧已而又
唾之足下果謂市道何如哉今人娶婦入門母姑必祝
之曰善相宜則(一作/前)祝曰蕃息後日生女子貯之幽房
密寝四鄰不得識兄弟以時見欲其好不顧性命即一
日可嫁去是宜擇何如男子者屬之邪今山東大姓家
非能違摘天性而不如此至其羔鶩在門有不問賢不
肖健病而但論財貨恣求取為事當其為女子時誰不
恨及為母婦則亦然彼父子男女天性豈有大於此者
耶今尚如此况他舍外人燕生越養而相望相救抵苑
不相販賣哉紬而繹之真令人不愛此世而欲狂走逺
颺耳果不知足下與僕之守是耶非耶首陽之二百(當/作)
(人史記伯夷傳武王巳平殷亂伯夷叔/齊義不食周粟隠於首陽山餓而死)豈蘄盟津之八
百(蘄當作靳左傳宋公靳之注戲而相媿曰蘄史/記周本紀是時諸侯不期而㑹盟津者八百)吾又
何悔焉千百年下生人之權不在富貴而在直筆者得
有此人足下與僕當有所用意其他復何云云但當誓
不羞市道而又不為忘其素恨之母婦耳商隠再拜
　　與陶進士書(陶進士不知其名豈即/紀事所謂華山尉耶)
去一月多故不常在故屢辱吾子之至皆不覩昨又垂
示東岡記等數篇不惟其辭彩奥大不冝為冗慢無勢
者所窺見且又厚紙謹字如貢大諸侯卿士及前達有
文章積學者何其禮甚厚而所與之甚下耶始僕小時
得劉氏六説讀之(新書藝文志經解類有劉迅六説五/巻劉迅傳迅續詩書春秋禮樂五説)
(書成不以示人李邯鄲書目迅作六説以繼/六經標作書之誼而著其目惟易闕而不叙)嘗得其語
曰是非繫於褒貶不繫於賞罰禮樂繫於有道不繫於
有司密記之蓋常於春秋法度聖人綱紀久羡懷藏不
敢薄賤聨綴比次手書口詠非惟求以為已而巳亦所
以為後來隨行者之所師稟巳而被鄉曲所薦入來京
師久亦思前輩達者固已有是人矣有則吾將依之繫
鞵出門寂莫往返其間數年卒無所得私秘之而比有
相親者曰子之書宜貢於某氏某氏可以為子之依歸
矣即走往貢之出其書乃復有置之而不暇讀者又有
黙而視之不暇朗讀者又有始朗讀而中有失字壞句
不見本義者進不敢問退不能解黙黙已巳不復咨歎
故自太和七年後雖尚應舉除吉凶書及人憑倩作牋
啟銘表之外不復作文文尚不復作況復能學人行巻
耶時獨令狐補闕最相厚歲歲為冩出舊文納貢院既
得引試㑹故人夏口主舉人時素重令狐賢明一日見
之於朝揖曰八郎之交誰最善綯直進曰李商隠者三
道而退亦不為薦託之辭故夏口與及第(新書本傳開/成二年髙鍇)
(知貢舉令狐綯雅善鍇奬譽甚力故擢進士第舊書髙/鍇傳太和七年遷中書舍人九年十月以本官權知禮)
(部貢舉開成元年為禮部侍郎凡掌貢部三年每歲登/第者四十人選擢雖多頗得實才抑豪華擢孤進至今)
(稱之尋轉吏部侍郎其年九月出為鄂州刺/史御史大夫鄂岳觀察使書稱夏口以此也)然此時實
於文章懈退不復細意經營述作乃命合為夏口門人
之一數耳爾後兩應科目者(謂舉博學宏辭/及南塲試判)又以應舉
時與一裴生者善復與其挽拽不得已而入耳前年乃
為吏部上之中書歸自驚笑又復懊恨周李二學士以
大法加我夫所謂博學宏辭者豈容易哉天地之灾變
盡解矣人事之興廢盡究矣皇王之道盡識矣聖賢之
文盡知矣而又下及蟲豸草木鬼神精魅一物已上莫
不開㑹此其可以當博學宏辭者邪恐猶未也設他日
或朝廷或持權衡大臣宰相問一事誥一物小若毛甲
而時脱有盡不能知者則號博學宏辭者當有罪矣私
自恐懼憂若囚械後幸有中書長者曰此人不堪抹去
之乃大快樂曰此後不能知東西左右亦不畏矣去年
入南塲作判比於江淮選人正得不憂長名放耳(新書/選舉)
(志髙宗緫章二年司列少常伯裴行儉始設長名牓引/銓注法按此書所言則義山兩應科目皆在尉𢎞農之)
(前舊書云既為𢎞農尉㑹昌/二年又以書判㧞萃誤也)尋復啟與曹主求尉於虢
(舊書本傳釋褐祕書省/校書郎調補𢎞農尉)實以太夫人年髙樂近地有山
水者而又其家窮弟妹細累喜得賤薪菜處相養活耳
始至官以活獄不合人意輒退去將遂脱衣置笏永夷
農牧㑹今太守憐之催去復任(新書本傳以活獄忤觀/察使孫簡將罷去㑹姚)
(合代簡諭/使還官)逕使不為升斗汲汲疲瘁低儽耳然至於文
字章句愈帖息不敢驚張嘗自呪願得時人曰此物不
識字此物不知書是吾生獲忠肅之謚也而吾子反殷
勤如此者豈不知耶豈有意耶不知則可有意則巳虚
矣然所以拳拳而不能忘者正以往年愛華山之為山
而有三得始得其卑者朝髙者復得其揭然無附著而
又得其近而能遠思欲窮搜極討灑豁襟抱始以往來
番番不遂其願間者得李生於華郵為我指引巗谷列
視生植僅得其半又得謝生於雲臺觀暮留止宿旦相
與去愈復記熟後又復得吾子於邑中至其所不至者
於華之山無恨矣三人力耶今李生巳得第而又為老
貴人從事雲臺生亦顯然有聞於諸公間吾子之文粲
然成就如是我不負華之山而華之山亦將不負吾子
之三人矣以是思得聚㑹話既往探歴之勝至於切磋
善惡分擘進趨僕此世固不待學奴婢下人指誓神佛
而後已耳吾子何所用意耶明日東去既不得面寓書
惘惘九月三日𢎞農尉李某頓首
　傳
　　李賀小傳
京兆杜牧(見上/序)為長吉集序(新書文藝傳李賀字/長吉系出鄭王後)狀長
吉之竒甚盡世傳之長吉姊嫁王氏者語長吉之事尤
備長吉細瘦通睂長指爪能苦吟疾書最先為昌黎韓
愈所知(宰相世系表韓愈字退/之吏部侍郎謚曰文)所與遊者王參元(見代/僕射)
(表/)楊敬之(新書楊敬之字茂孝元和初擢進士第/轉大理卿檢校工部尚書兼祭酒卒)權璩
(舊書權德輿傳/子璩中書舍人)崔植(新書崔植字公修祐甫弟廬江令/嬰甫子也祐甫病謂妻曰吾殁當)
(以廬江次子主吾祀終服補𢎞文生長/慶初拜中書侍郎同中書門下平章事)為密每旦日與
諸公遊未嘗得題然後為詩如他人思量牽合以及程
限為意恒從小奚奴騎距驢背一古破錦囊遇有所得
即書投囊中及暮歸太夫人使婢受囊出之見所書多
輒曰是兒要當嘔出心始已耳上燈與食長吉從婢取
書研墨疊紙足成之投他囊中非大醉及弔喪日率如
此過亦不復省王楊輩時復來探取冩去長吉往往獨
騎往還京雒所至或時有著隨棄之故沈子明家所餘
四巻而已長吉將死時忽晝見一緋衣人駕赤蚪持一
版書若太古篆或霹靂石文者云當召長吉長吉了不
能讀歘下榻叩頭言阿稱(原注長吉學語時呼太夫人/云又一本作阿㜷齊人呼母)
(為阿/㜷)老且病賀不願去緋衣人笑曰帝成白玉樓立召
君為記天上差樂不苦也長吉獨泣邊人盡見之少之
長吉氣絶嘗所居牕中勃勃有煙氣聞行車嘒管之聲
太夫人急止人哭待之如炊五斗黍許時長吉竟死王
氏姊非能造作謂長吉者實所見如此嗚呼天蒼蒼而
髙也上果有帝耶帝果有苑囿宫室觀閣之玩耶苟信
然則天之髙邈帝之尊嚴亦宜有人物文彩愈此世者
何獨番番于長吉而使其不夀耶噫又豈世所謂才而
竒者不獨地上少即天上亦不多耶長吉生二十四年
位不過奉禮太常中當世人亦多排擯毁斥之又豈才
而竒者帝獨重之而人反不重耶又豈人見㑹勝帝耶
　碑銘
　　刑部尚書致仕贈尚書右僕射太原白公墓碑銘
　　　(并序建舊書白居易傳字樂天太原人北齊五兵/尚書  之仍孫建生士通士通生志善志善生)
　　　(温温生鍠鍠生季庚季庚生居易初建賜田於/韓城子孫家焉遂移籍同州至温徙於下邽今)
　　　(為下/邽人)
公以致仕刑部尚書年七十五㑹昌六年八月薨東都
贈右僕射十一月遂𦵏龍門(舊書白居易傳㑹昌中請/罷太子少傅以刑部尚書)
(致仕與香山僧如滿結香火社每肩輿往來白衣鳩杖/自稱香山居士大中元年卒時年七十六贈尚書右僕)
(射遺命不歸下邽可𦵏於香山如滿師塔之側家人從/命而𦵏焉按樂天之卒年新書與此同舊書遲一歲恐)
(誤當以墓/碑為實)子景受(舊書居易無子/以其姪孫嗣)大中三年自潁陽尉
典治集賢御書侍太夫人𢎞農郡君楊氏來京師(舊書/居易)
(妻楊潁士/從父妹也)胖胖兢兢奉公之遺畏不克既乃件右功世
以命其客取文刻碑文曰
公字樂天諱居易前進士避祖諱選書判㧞萃注秘省
校書(舊書貞元十四年始以進士就試禮部侍郎髙/郢擢昇甲科吏部判入等授祕書省校書郎)元
年對憲宗詔䇿語切不得為諫官補盩厔尉明年試進
士取故蕭遂州澣為第一(舊書太和九年貶刑部/侍郎蕭澣為遂州刺史)事畢
怗集賢校理(怗通/作貼)一月中詔由右銀臺門入翰林院(李/肇)
(翰林志翰林院在銀臺門北麟德殿西廂重廊之後學/士院在翰林之南别户東向引鈴門外雖宣事不敢入)
試文五篇明日(一作/年非)以所試制加段佑兵部尚書領涇
州遂為學士(舊書元和二年召/入翰林為學士)右拾遺滿將擬官請掾
京兆以助供養授戸曹(新書左拾遺歲滿帝以資淺且/家素貧聽自擇官居易請如姜)
(公輔以學士兼京兆戸/曹參軍以便養詔可)時上愛兵襄陽荆州入䟽獻物
在約束外公密詆二師且曰非善良後雖與宰相不猒
(入/聲)禍其後禮官竟以多殺不辜謚于頔為厲(新書荆南/節度使嚴)
(綬又于頔拜山南東道節度使請升襄州為大都督府/廣募戰士儲糧械􁅀然有專漢南意卒贈太保太常謚)
(曰厲次子季友尚憲宗永昌公主拜駙馬都尉求改頔/謚㑹徐泗節度使李愬亦為更請賜謚曰思白居易傳)
(是時于頔入朝悉以歌舞人納禁中或言晉寧公主取/以獻皆頔嬖愛居易以為不如歸之無令頔得歸曲天)
(子/)李師古(當作/道)襲父事逆務作項領以謾儕曹上錢六
百萬贖文貞故第以與魏氏公又言文貞第正堂用太
宗殿材魏氏歲臘鋪席祭其先人今雖窮後當有賢即
朝廷覆一瓦魏氏有分彼安肯入賊所贖第耶上由是
賜錢直劵以居其孫(新書白居易傳李師道上私錢六/百萬為魏徴孫贖故第居易言徴)
(任宰相太宗用殿材成其正寢後嗣不能守陛下猶宜/以賢者子孫贖而賜之師道人臣不宜掠美帝從之)
在職三年每讌見多前笏留上輦是否意詔湔剔抉摩
望及少年見天下無一事五年㑹憂掩坎廬墓七年以
左贊善大夫著吉(著陟/略切)武相遇盜殊絶賊棄刃天街日
比午長安中盡知公以次紙為疏言元衡死狀不得報
即貶江州(新書是時盜殺武元衡京師震擾居易首上/疏請亟捕賊刷朝廷恥以必得為期宰相嫌)
(其出位不悦/貶江州司馬)移忠州刺史穆宗用為司門員外四月知
制誥加秩主客直守中書舍人叙緋受㫖起田孝公代
衡陽孝公行贈錢五百萬拒不内(新書田布拜魏博節/度使命持節宣諭布)
(遺五百縑詔使受之辭曰方諭問旁午若/悉有所贈則賊未殄布貲竭矣詔聽辭餉)燕趙相殺不
已公又上疏列言河朔畔㟁復不報又貶杭州(新書是/時河朔)
(復亂合諸道兵出討遷延無功居易/進忠不見聽乃自外遷為杭州刺史)既至築堤捍江分
殺水孔道用肥見田(見音/現)發故鄴侯泌五井渟儲甘清
以變飲食循錢塘上下民迎濤祠神伴侣歌舞(新書居/易始築)
(堤捍錢塘湖鍾洩其水溉田千頃復浚李泌六井民賴/其汲玉海六井相國井西井金牛井方井白龜池小方)
(井也白樂天治湖浚井刻石湖上本朝熈寧六年陳襄/修六并元祐五年蘇軾復治六井改作瓦筒按六井此)
(作五井蓋大小/方井合為一也)徙右庶子出蘇州授秘書監换服色遷
刑部侍郎乞官分司得太子賔客除河南尹復為舊官
進階開國九年除同州不上改太子少傅申百日假又
二歲得所薨官(新書㑹昌六年卒宣宗以詩弔之遺命/薄𦵏母請謚敏中為相請謚有司曰文)
白氏由楚入秦秦自不宜杜郵事(戰國䇿白起為/秦將賜死杜郵)封子
仲太原以其有後祖某鞏縣令(舊書鍠歴酸/棗鞏二縣令)考季庚襄
州别駕贈太保一女妻譚氏始生公七月能展書指之
無二字縱橫不誤既長與弟行簡俱有名(新書行簡字/知退擢進士)
(敏而工辭後/學所慕向)故李刑部建(新書李遜弟建字杓/直召拜刑部侍郎)庾左丞
敬休(新書庾敬休字順之鄧州/新野人再為尚書左丞)友最善家居以戸小飲
薄酒朔望晦輒不肉食攜鄧同韋楚白服遊人間姓名
過海流入雞林日南有文字國(漢地理志日南郡故秦/象郡武帝元鼎六年開)
(元稹白氏長慶集序雞林賈人求市頗切自云本國宰/相每以一金换一篇其偽者宰相輒能辯别之自篇章)
(已來未有如是/流傳之廣者)為中書舍人三日如建中詔書上鄭公
覃自代後為相稱質直(新書鄭覃以父廕補𢎞文校書/郎李訓誅帝召覃視詔禁中遂)
(拜同中書門下平/章事封滎陽郡公)文宗時文貞公果有孫起使下數歲
至諫議大夫賢可任為今上御史中丞(新書魏徴傳文/宗詔訪其後五)
(世孫謩用之/官至宰相)他日景受嘗跪曰大人居翰林六同列五
具為相獨白氏亡有公笑曰汝少以待其曽祖弟今右
僕射平章事敏中果相天子復憲宗所欲得開七闗城
守四州(見樊/南序)以集巨伐仲冬南至備宰相儀物擎跪齋
栗給事寡嫂永寧里中有兄弟家指嚮健慕以信公知
人(新書敏中字用晦少孤承學諸兄長慶初第進士武/宗時李德裕薦敏中知制誥為翰林學士承㫖宣宗)
(立以兵部侍/郎進平章事)集七十五巻元相為序(舊書居易有文集/七十五巻長慶末)
(浙東觀察使元稹為之序曰樂天自杭州刺史以右庶/子召還予時刺㑹稽因得盡徴其文手自排纉成五十)
(巻凡二千二百五十一首前輩多以前集中集為名予/以為陛下明年當改元長慶訖於是矣因號白氏長慶)
(集大凡人之文皆有所長樂天長可以為多矣夫諷諭/之詩長於激閒適之詩長於遣感傷之詩長於切五字)
(律詩百言而上長於贍五字七字百言而下長於情賦/贊箴誡之類長於當碑記叙事制誥長於實啟奏表狀)
(長於直書檄辭冊剖判長於盡總而言之不亦多乎哉人/以為稹序盡其能事居易嘗冩其文集送江州東西二)
(林寺洛城香山聖善等寺如佛書雜傳例流行之按新/書元稹字微之河南人宫中呼元才子進同中書門下)
(平章/事)系曰
公之先世用談説聞肅代代優(下代讀/曰世)布蹤河南(南字/非韻)
(恐/誤)隂德未校(校疑/是報)公有弟昆本枝不摇乃果敷舒匪骼
匪臑(説文禽獸之骨曰骼/禮記臂臑注肩脚也)噫(烏介/反)其醇腴于鄉洎邦取
用不窮天子見之層陛玉堂徴徴其中上汰唐禹帝為
輦留續緒襞縷歲終當遷戸曹是取曄白其華(詩序白/華孝子)
(之潔/白也)皭不㾗緇(上聲見祭/楊郎中文)用從棄遣至道天子疇誰與
伍率中道止納筆攝麾綽三郡理(謂江杭/蘓三州)既去刑部倐
東其居大尹河南翦其㬥逋君有三輔(見為尚/書狀)臣有田
畝臣衰君強謝不堪守(謂除同/州不上)翊翊伸伸君子之文不
僭不怒惟君子武君子既貞兩有其矩孰永厥家曽祖
之弟坤柄巽繩以就大計(易坤為柄/巽為繩)匪哲則知亦有教
詔益裒其收揠莠而𨗳刻詩于碑以報百世公老于東
遂𦵏其地
　　劍州重陽亭銘(并序/)
陪臣未嘗屢覩天子宫闕矧得舞殿陛下邪然下國伏
地讀甲乙丙丁詔書(玉海漢詔有制詔親詔密詔特詔/優詔中詔請詔手筆下詔遺詔令)
(有下令著令挈令/及令甲令乙令丙)亦有以識天子理意尺度堯舜不差
毫撮於絶逺人意尤在不然者安得用江陵令(新書江/陵府江)
(陵郡領/江陵縣)使上水六千里挽大小虎牙灧澦黃牛險以治
普安(水經注荆門在南上合下開闇徹山南有門像虎/牙在北石壁色紅間有白文類牙刑並以物像受)
(名此二山楚之西塞也又白帝城西有孤石冬出二十灧/餘丈夏没名灧澦堆土人云灧澦大如象瞿塘不可上)
(澦大如馬瞿塘不可下人以此為水候又黄牛山下有/灘名曰黄牛灘南岸重嶺叠起最外髙崖間有色如人)
(負刀牽牛人黒牛黄成就分明既人迹所絶莫得究焉/此巖既髙加江湍紆迴雖途逕信宿猶望見此物故)
(行者謡曰朝發黄牛暮宿黄牛闕/新書劍州普安郡領普安縣)令既為侯講天子意
三年大理田訟斷休市價平獄戸屈膝落民不識胥吏
四方賓頗來繫馬靡牛(闕/)樹膚不生乃大鏟險道緄石見
土其平可容考工車四軌(周禮涂度以軌又經涂九/軌環涂七軌野涂五軌)建為
南北亭以經勞餞又亭東山號曰重陽以醉風日南北經
貫若出平郡無有噫(原闕/二字)三年民恐即去遮觀(原闕/二字)請
留(當謂遮觀原闕/察使請留二字)東山實在亭下侯蔣氏名侑文曰
仁之為道隆磊英傑天簡其勞羨以事物為君之(原闕/二字)
蔣是(闕/)撮取不窮如武有庫(見為某/先輩啓)蔣之有世以仁為
歸伯氏之宜仲氏之思厥弟承之繩而不䊵(韻㑹䊵/急也)以
令為侯天子之德汝侯為理劍有盈昃(易日中則昃/月盈則食)君
南臣北父坐子伏飲牛漚菅(魏志管寧鄰有牛犯寧禾/者寧牽著涼處飲食主乃)
(大慙白帖引傳曰拘鄫人之/漚菅者曰何故使吾水滋濁)由訟以直市正獄清(漢曹/參傳)
(慎毋擾/獄巾)謁歸告休(白帖杜欽言於王鳯曰今有司以為/予告得歸賜告不得夫三最予告也)
(或病滿賜告詔恩/也詳為舍人啟)朝雨滂沱(詩崇朝其雨/滂沱見表)濕其帩頭(漢/制)
(考後漢向栩好被髪/著絳綃頭綃當作幧)民樂以康願有顯庸侯作南亭北
亭是雙至於東山乃三其功摧險為夷大石是扛亦既
三年民走乞留伯氏南梁(新書汝州臨汝郡梁縣注本/承休又有梁縣在西南四十)
(五里貞觀二年省/梁更承休曰梁)重弓二矛(見為綘/郡公文)古有魯衛(論語魯/衛之政)
(兄弟/也)惟我之曹惟仁之歸有世在下其攄其超尾馬鬛
馬(應璩慜驥賦鬰神足而不攄張協七命天驪之駿逸/態超越神異經西南大宛宛邱有良馬其大二丈鬛)
(至膝尾委地蹄如汗/腕可握日行千里)惟蔣之融(成公綏詩翼翼/萬禩明明顯融)由唐龎
嘏(龎音茫厚也左傳民生敦/龎鄭氏詩箋受福曰嘏)惟是亭銘得其麤且(毛萇/詩傳)
(且辭/也)唐大中八年九月一日太學博士河南李商隠撰
　賦
　　蝨賦
亦氣而孕亦卵而成晨鳧(一作/鷖非)露鶴(鶴古通作鵠張協/七命晨鳬露鵠善)
(曰説苑云魏文侯嗜晨鳧也蘓武與李陵書晨鳧失羣/不足以喻疾藝文類聚廣志曰晨鳧肥而耐寒宜為􁂄)
(周處風土記白鶴性警至八月/露降流於草葉滴滴有聲則鳴)不知其生(藝文類聚呉/録曰婁縣有)
(石首魚至秋化為冠鳧鳧頭中猶有石也師曠禽經鶴/以聲交而孕張華注雄鳴上風雌承下風則孕鮑昭舞)
(鶴賦散幽經以騐物偉胎化之仙禽善曰浮邱公相鶴/經云雄雌相視目睛不轉則孕正字通内典云鶴影生)
(今俗言鶴雌雄相隨如道士步斗履其跡則孕淮南子/牛馬之氣蒸不能生蝨蝨之氣蒸不能生牛馬故化生)
(於外非生於内也抱朴子夫蝨生於/我我非蝨之父母蝨非我之子孫也)汝職惟齧而不善
齧(説文蝨齧人蟲也太平御覽/夢書曰蟣蝨為憂齧人身也)囘臭而多(南史下彬傳/彬作蚤蝨賦)
(序曰余居貧布衣十年不製一袍之緼有生所託為人多病/起居甚踈縈寢敗絮不能自釋澡刷不勤澣沐失時四體)
(㲰㲰加以臭穢故葦席蓬纓之間/蚤蝨猥流探揣擭撮日不替手)跖香而絶(沈括筆談/古人藏書)
(辟蠹用芸芸香草今謂之七里香/者是也南人採置席下能去蚤蝨)
　　　附陸龜䝉後蝨賦(并序望新書隠逸傳陸龜䝉/字魯  元方七世孫也少髙)
　　　　(放通六經尤明春秋居松江甫里多所論/撰時謂江湖散人或號天隨子甫里先生)
　余讀玉溪生蝨賦有就賢避跖之歎(賢乃顔字之誤/就顔避跖即所)
　(謂囘多/跖絶也)似未知蝨作後蝨賦以矯之
　衣緇守白髪華守黒(嵇康養生論蝨處頭而黒善曰/抱朴子云今頭蝨著身皆稍變)
　(而白身蝨處頭皆漸化而黒則是𤣥素果無定質/移易存乎所漸也老子知其白守其黒是謂常德)不
　為物遷是有恒德(齊語習而安焉不見異物而遷焉/易恒其德貞按衣中之蝨本白衣)
　(或化為緇而蝨終自白髪中之蝨本黒髪或變/為白而蝨終自黒故曰不為物遷是有恒德)小人
　趨時必變顔色棄瘠涵腴乃蝨之賊(箋義山蝨賦刺/朝士也商君書)
　(以仁義禮樂為蝨官曰六蝨成俗兵必大敗御覽庾/峻曰今山林之士利出一官商君謂之六蝨韓非謂)
　(之五蠹故義山託以興刺回賢而貧貧故臭跖暴而/富富故香蝨惟囬之齧而不恤其賢惟跖之避而莫)
　(敢攖其暴是亦不善齧矣世之虐㷀獨而畏髙明侮/鰥寡而畏彊禦者何以異於此義山殆深知蝨者魯)
　(望偶有感於趨時之輩朝衛暮霍惟疏鬛奎蹄之間/望走以為廣宫安室者故作後蝨賦以矯之蓋蝨惟)
　(去身就頭故白變為黒苟常在衣中則衣雖黒而蝨/仍白矣惟去頭就身故黒化為白苟常在髪中則髪)
　(雖白而蝨仍黒矣彼趨時變色棄瘠涵腴者豈非恒/德之賊乎意各有存辭遂相反非真謂義山不知蝨)
　(也/)
　　蝎賦(本作蠍俗省作蝎詩彼君子女巻髪如蠆箋/蠆螫蟲也尾末揵然䟽左傳已為蠆尾言其)
　　　(尾有毒也釋文蠆勅邁反通俗文云長尾為蠆/短尾為蠍蠍音虚伐反左傳僖二十二年臧文)
　　　(仲曰蠭蠆有毒䟽説文蠆毒蟲也通俗文云蠆/長尾謂之蠍蠍毒傷人曰䖧張列反字或作蜇)
　　　(荘子老聃曰其人知憯於蠆蠍之尾按晉庾峻/傳唯有處士之名而無爵列于朝者商君謂之)
　　　(六蝎然則六蝨六蝎並出商君/之書義山所以賦此二物也)
夜風索索縁隙憑壁(御覽魏志曰彭城夫人夜之厠蠆/螫其手北史曰齊後主夜索蠍一)
(斗比曉時/得三升)弗聲弗鳴濳此毒螫(陶𢎞景名醫别録注蠍/有雌雄雄螫人痛止一)
(處雌者痛牽諸處段成式酉陽雜俎䑕負蟲巨者化為/蠍蝸能食之方書中蠍螫者以蝸涎塗之或以木椀合)
(之痛/立止)厥虎不翅厥牛不齒(漢書董仲舒對䇿曰夫天亦/有所分予予之齒者去其角)
(傅其翼者兩其足是所受大者不得取小也注師古曰/謂牛無上齒則有角其餘無角者則有上齒傅讀曰附)
(附著也言鳥不四足按厥虎不翅謂虎有四足/則無翼也厥牛不齒謂牛有兩角則無上齒也)爾兮何
功既角而尾(箋蠍賦刺處士也葛洪云蠍前謂之螫後/謂之蠆蓋前即其角後即其尾也凡物受)
(大者不得取小故虎無翅牛無齒而蠍既有角以螫人/於前又有尾以毒人於後果何功而得此揚子法言或)
(問酷吏曰虎哉虎哉角而翼者也詩集井泥篇云/猛虎與雙翅更以角副之其即此角而尾之謂與)
　雜著
　　紀事
　　　象江太守
滎陽鄭璠自象江得怪石六其三聳而鋭上又一如世
間道士存思圖(見為先/輩啓)畫人肺胃肝腎次第懸絡者又
一空中而隠外若癭癃殃疝病不作物者又一色紺氷
(去/聲)而理平漫彈之好聲璠為象江三年不病瘴平安寢
食及還長安無家居婦兒寄止人舍下計輦六石道費
俸六十萬璠嗜好有意極類前輩人
　　　華山尉
陶生有恒人善養又善與人遊又善為官㑹昌初生病
骨熱且死是年長安中進士為陶生誄者數十人生在
時吾已得之矣及既死吾又得之
　　　齊魯二生
　　　　程驤
右一人字蟠之其父少良本鄆盜人也晩更與其徒畜
牝馬草驘一私作弓矢刀仗學發冡抄道常就迴逺坑
谷無廬徼處依大林木蚤夜偵候作姦李師古貪諸土
貨下令䘏商鄆與淮海競(一作/近)出入天下珍寳日日不
絶少良致資以萬數每旬時歸妻子輒置食飲勞其黨
後少良老前所置食有大臠連骨以牙齒稍脫落不能
食其妻輒起請黨中少年曰公子與此老父椎埋剽奪
十數年竟不計天下有活人今其尚不能食况能在公
子叔行耶公子此去必殺之草間毌為鐵門外老捕盜
所狙快少良默憚之出百餘萬謝其黨曰老嫗真解事
敢以此為諸君别衆許之與盟曰事後敗出約不相引
少良由是以其資發舉貿轉與鄰伍重信義䘏死喪斷
魚肉葱薤禮拜畫佛讀佛書不復出里閈竟若大君子
能悔咎前惡者十五年死子驤率不知後一日有過其
母罵之曰此種不良庸有好事耶驤泣問其語母盡以
少良時(一作/之)事告之驤號哭數日不食乃悉散其財踰
年驤甚苦貧就里中舉負給薪水灑掃之事讀書日數
千言里先生賢之時與饘糗布帛使供養其母後漸通
五經歴代史諸子雜家往往同學人去其師從驤講授
又其為人寛厚滋茂動靜有繩墨人不敢犯烏重𦙍為
鄆師(舊書烏重𦙍潞州牙將卒贈太尉重/𦙍出自行間雖古之名將無以加焉)喜聞驤與之
錢數十萬令市書籍驤復以其餘賚諸生其里閭故德
少良者亦常來與驤孳息其貨數年復致萬金驤固不
以為已有繩契管楗雜付比近用度費耗了不勘詰道
益商開成初相國彭城公遣其客張谷聘之驤不起
　　　劉义
右一人字义不知其所來在魏與焦濛閭氷田滂善任
氣重義大軀有膂力常出入市井殺牛擊犬豕羅網鳥
雀亦或時因酒殺人變姓名遁去㑹赦得出後流入齊
魯始讀書能為歌詩然恃其故時所為輒不能俯仰貴
人穿屐破衣從尋常人乞丐酒食為活聞韓愈善接(一/作)
(友/)天下士步行歸之既至賦氷柱雪(一作/雲)車二詩一旦
居盧仝孟郊之上樊宗師以文自任見义拜之(新書盧/仝居東)
(都愈為河南令愛其詩厚禮之仝自號玉川子孟郊字/東野湖州武康人愈一見為忘年交郊為詩有理致最)
(為愈所稱樊澤河中人子宗師字紹述韓/愈稱其論議平正有經據常薦其材云)後以爭語不
能下諸公因持愈金數斤去曰此諛墓中人所得耳不
若與劉君為夀愈不能止復歸齊魯义之行固不在聖
賢中庸之列然其能面道人短長不畏卒禍及得其服
義則又彌縫勸諌有若骨肉此其過人無限
　　　宜都内人(新書地理志峽州/夷陵郡領宜都縣)
武后簒既久頗放縱耽内習不敬宗廟四方日有叛逆
防豫不暇時宜都内人以唾壺進思有以諌者后坐帷
下倚檀机與語問四方事宜都内人曰大家知古女卑
於男邪后曰知内人曰古有女媧(史記三皇紀注按三/皇紀者不同譙周以)
(燧人為皇宋均以祝融為皇而鄭𤣥依春/秋緯以女媧為皇承伏羲皇甫謐亦同)亦不正是天
子佐伏羲理九州耳後世孃姥有越出房閤斷天下事
者皆不得其正多是輔昬主不然抱小兒獨大家革天
姓改去釵釧襲服冠冕符瑞日至大臣不敢動真天子
也然今者内之弄臣狎人朝夕進御者久未屏去妾疑
此未當天意后曰何内人曰女隂也男陽也陽尊而隂
卑雖大家以隂事主天然宜體取剛亢明烈以消羣陽
陽消然後隂得志也今狎弄日至處大家夫宫尊位其
勢隂求陽也陽勝而隂亦微不可久也大家始今日能
屏去男妾獨立天下則陽之剛亢明烈可有矣如是過
萬萬歲男子益削女子益專妾之願在此后雖不能盡
用然即日下令誅作明堂者(通鑑武后命更造明堂天/堂仍以懷義充使懷義内)
(不自安言多不順/后隂使人毆殺之)
　　析微
　　　斷非聖人事
堯去子舜亦去子周公去弟後世人以為能斷此絶不
知聖人事者斷之為義疑而後定者也聖人所行無疑
又安用斷聖人持天下以道民不得知聖人理天下以
仁義民不得知害去其身未仁也害去其家未仁也害
去其國亦未仁也害去其天下亦未仁也害去其後世
然後仁也宜而行之謂之義子不肖去子弟不順去弟
家國天下後世皆䝉利去害矣不去則反宜然而為之
堯舜周公未嘗疑又安用斷故曰斷非聖人事
　　　讓非賢人事
世以為能讓其國能讓其天下者為賢此絶不知賢人
事者能讓其國能讓其天下是不苟取者耳湯故時非
無臣也然其卒佐湯有升陑之役鳴條之戰竟何人哉
非伊尹不可也(書序伊尹相湯伐桀升自陑遂/與桀戰于鳴條之野作湯誓)武故時
非無臣也然其卒佐武有牧野之誓白旗之懸果何人
哉非太公望不可也(書序武王戎車三百兩虎賁三千/人與受戰于牧野作牧誓史記斬)
(紂首懸之/太白之旗)苟伊尹之讓汝鳩仲虺(書序伊尹去亳適夏/既醜有夏復歸于亳)
(入自北門乃遇汝鳩汝方作汝鳩汝/方湯歸自夏至于大坰仲虺作誥)太公望之讓太顛
閎夭(書亦惟有若虢叔有若閎夭有若/散宜生有若泰顛有若南宫括)則商周之命其
集乎故伊尹之醜夏復歸太公望之發揚蹈厲(禮記發/揚蹈厲)
(太公之/志也)當此時雖百汝鳩百仲虺伊尹不讓也百太顛
百閎夭太公望亦不讓也故曰讓非賢人事
　
　
　
　
　
　
　
　
　
　
　
　
　
　
　
　李義山文集箋註卷十
