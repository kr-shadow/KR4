#+TITLE: 御選唐宋詩醇-清-高宗弘曆
#+DATE: 2018-05-12 10:21:17
#+SOURCE: github.com/kanripo/KR4h0148 master b559d560                
御選唐宋詩醇序
文有唐宋大家之目而詩無稱焉者宋之文足可以匹
唐而詩則實不足以匹唐也既不足以匹而必為是選
者則以唐宋文醇之例有文醇不可無詩醇且以見二
代盛衰之大凡示千秋風雅之正則也文醇之選就向
日書忩校閱所未畢付張照足成者兹詩醇之選則以
二代風華此六家為最時於幾暇偶一涉獵而去取評
品皆出於梁詩正等數儒臣之手夫詩與文豈異道哉
昌黎有言氣盛則言之短長與聲之髙下皆宜然五三
六經之所傳其以言訓後世者不以文而以詩豈不以
文尚有鋪張揚厲之跡而詩則優游饜飫入人者深是
則有文醇尤不可無詩醇也六家品格與時㑹所遭各
見於本集小序是編彚成梁詩正等請示其梗概故為
之總敘如此
　　凡例
　一唐宋人以詩鳴者指不勝屈其卓然名家者猶不
　　減數十人兹獨取六家者謂惟此足稱大家也大
　　家與名家猶大將與名將其體叚正自不同李杜
　　一時瑜亮固千古希有若唐之配白者有元宋之
　　繼蘇者有黄在當日亦幾角立爭雄而百世論定
　　則㣲之有浮華而無忠愛魯直多生澁而少渾成
　　其視白蘇較遜退之雖以文為詩要其志在直追
　　李杜實能拔竒於李杜之外務觀包含宏大亦猶
　　唐有樂天然則騷壇之大將旗鼓舍此何適矣
　一大家全力多於古詩見之就近體而論太白便不
　　肯如子美之加意布置昌黎竒傑之氣尤不耐束
　　縛東坡才博又似不免輕視故篇體常近於率惟白
　　陸於古今體間庶無偏向耳意向既殊多寡亦異
　　而選詩者之進退因之正不强為均齊也
　一六家詩集中白陸最大别擇較難斷以風人之義
　　多取其有為而作者録之顧其憂深思逺隨處感
　　發寄興之作亦美不勝收佳處領要則又芟其複
　　而拔其尤探得驪珠固不屑屑於一鱗片甲耳
　一李杜名盛而傳久是以評賞家特多韓白同出唐
　　時而名不逮韓之見重尤後於白則品論之詞故
　　應遞減蘇陸在宋年代既殊名望亦復不敵晚出
　　者評語更寥寥矣多者擇而取之少者不容傅㑹
　　折衷一定聲價自齊燕瘦環肥初不以粧飾之濃
　　澹為妍媸也
　一評語悉準唐宋文醇之例色别書之但其中有援
　　據正史雜説用資考訂疏解者與古今人評詩之
　　語義各有在文醇未經區别今於藍筆之外另作
　　緑筆書以便閲者燦若列眉
　一舊時評語考證有錯謬者例應削去特恐沿襲既
　　久或謂是編偶不及載而終不識其非轉致遺誤
　　無巳故仍録之而加駁正焉
欽定四庫全書　　　　　集部八
御選唐宋詩醇目録巻上　　總集類
　　隴西李白
　　　卷之一
　　　　古風
　　　巻之二
　　　　逺别離
　　　　蜀道難
　　　　梁甫吟
　　　　烏夜啼
　　　　烏棲曲
　　　　戰城南
　　　　行行且游獵篇
　　　　飛龍引
　　　　行路難
　　　　長相思
　　　　上留田行
　　　　前有一樽酒行
　　　　夜坐吟
　　　　野田黄雀行
　　　　箜篌謠
　　　　夷則格上白鳩拂舞辭
　　　　日出行
　　　　北風行
　　　巻之三
　　　　關山月
　　　　獨漉篇
　　　　登髙丘而望逺海
　　　　雙燕離
　　　　山人勸酒
　　　　于闐采花
　　　　鞠歌行
　　　　幽澗泉
　　　　王昭君
　　　　荆州歌
　　　　雉子斑
　　　　相逢行
　　　　有所思
　　　　久别離
　　　　白頭吟
　　　　采蓮曲
　　　　臨江王節士歌
　　　　長干行
　　　　古朗月行
　　　　獨不見
　　　　白紵辭
　　　　鳴雁行
　　　　妾薄命
　　　　幽州胡馬客歌
　　　巻之四
　　　　門有車馬客行
　　　　東海有勇婦
　　　　黄葛篇
　　　　塞下曲
　　　　來日大難
　　　　玉堦怨
　　　　襄陽曲
　　　　大堤曲
　　　　邯鄲才人嫁為厮養卒婦
　　　　北上行
　　　　短歌行
　　　　枯魚過河泣
　　　　丁督䕶歌
　　　　樹中草
　　　　君馬黄
　　　　少年子
　　　　少年行
　　　　豫章行
　　　　沐浴子
　　　　静夜思
　　　　緑水曲
　　　　春思
　　　　子夜吳歌
　　　　對酒行
　　　　估客行
　　　　長相思
　　　　去婦詞
　　　巻之五
　　　　襄陽歌
　　　　江上吟
　　　　侍從宜春苑奉詔賦龍池栁色初青聽新鶯
　　　　百囀歌
　　　　西嶽雲臺歌送丹丘子
　　　　梁園吟
　　　　鳴臯歌送岑徵君
　　　　横江詞
　　　　白雲歌送劉十六歸山
　　　　秋浦歌
　　　　當塗趙炎少府粉圖山水歌
　　　　上皇西巡南京歌
　　　　峨眉山月歌
　　　　江夏行
　　　　清溪行
　　　　贈孟浩然
　　　　見京兆韋參軍量移東陽
　　　　贈韋侍御黄裳二首
　　　　贈裴十四
　　　　贈清漳明府姪聿
　　　　贈新平少年
　　　　口號贈徵君鴻
　　　　秋日鍊藥院鑷白髪贈元六兄林宗
　　　　憶襄陽舊遊贈馬少府巨
　　　　對雪獻從兄虞城宰
　　　　贈昇州王使君忠臣
　　　　贈别從甥髙五
　　　　醉後贈從甥髙鎮
　　　　贈秋浦栁少府
　　　　中丞宋公以吳兵三千赴河南軍次尋陽脱
　　　　予之囚參謀幕府因贈之
　　　　流夜郎贈辛判官
　　　　贈常侍御
　　　　贈易秀才
　　　　經亂離後天恩流夜郎憶舊遊書懷贈江夏
　　　　韋太守良宰
　　　　贈漢陽輔録事
　　　　贈盧司户
　　　　贈從弟南平太守之遙
　　　　流夜郎半道承恩放還兼欣剋復之美書懷
　　　　示息秀才
　　　　宿清溪主人
　　　　巴陵贈賈舍人
　　　　贈從弟宣州長史昭
　　　　陳情贈友人
　　　　贈錢徵君少陽
　　　　登敬亭山南望懷古贈竇主簿
　　　　經亂後將避地剡中留贈崔宣城
　　　巻之六
　　　　獻從叔當塗宰陽氷
　　　　贈汪倫
　　　　安陸白兆山桃花嵒寄劉侍御綰
　　　　淮南卧病書懷寄蜀中趙徵君蕤
　　　　望終南山寄紫閣隱者
　　　　秋夜宿龍門香山寺奉寄王方城十七丈奉
　　　　國營上人從弟幼成令問
　　　　沙丘城下寄杜甫
　　　　淮隂書懷寄王宗城
　　　　聞王昌齡左遷龍標遙有此寄
　　　　憶舊遊寄譙郡元參軍
　　　　月夜江行寄崔員外宗之
　　　　宿白鷺洲寄楊江寧
　　　　新林浦阻風寄友人
　　　　寄韋南陵氷余江上乘興訪之遇尋顔尚書
　　　　笑有此贈
　　　　題情深樹寄象公
　　　　北山獨酌寄韋六
　　　　寄東魯二稚子
　　　　獨酌清溪江石上寄權昭夷
　　　　禪房懷友人岑倫
　　　　廬山謠寄盧侍御虛舟
　　　　春日歸山寄孟浩然
　　　　流夜郎至西塞驛寄裴隱
　　　　自漢陽病酒歸寄王明府
　　　　江夏寄漢陽輔録事
　　　　早春寄王漢陽
　　　　江上寄元六林宗
　　　　涇溪南藍山下有落星潭可以卜築余泊舟
　　　　石上寄何判官昌浩
　　　　早過漆林渡寄萬巨
　　　　遊敬亭寄崔侍御
　　　　自金陵泝流過白璧山翫月達天門寄句容
　　　　王主簿
　　　　秋日魯郡堯祠亭上宴别杜補闕范侍御
　　　　别魯頌
　　　　夢遊天姥吟留别
　　　　留别廣陵諸公
　　　　金陵酒肆留别
　　　　贈别鄭判官
　　　　黄鶴樓送孟浩然之廣陵
　　　　留别賈舍人至
　　　　渡荆門送别
　　　　南陵别兒童入京
　　　　江夏别宋之悌
　　　　南陽送客
　　　　送張舍人之江東
　　　　送王屋山人魏萬還王屋
　　　　送友人尋越中山水
　　　　魯郡堯祠送竇明府薄華還西京
　　　　金鄉送韋八之西京
　　　　魯郡東石門送杜二甫
　　　　灞陵行送别
　　　　送裴十八圖南歸嵩山
　　　　同王昌齡送族弟襄歸桂陽
　　　　送崔度還吳
　　　　金陵送張十一再遊東吳
　　　巻之七
　　　　送楊山人歸嵩山
　　　　送殷淑
　　　　送范山人歸泰山
　　　　送友人
　　　　送友人入蜀
　　　　送張秀才謁髙中丞
　　　　餞校書叔雲
　　　　與諸公送陳郎將歸衡陽
　　　　賦得白鷺鷥送宋少府入三峽
　　　　宣州謝朓樓餞别校書叔雲
　　　　涇川送族弟錞
　　　　送崔氏昆季之金陵
　　　　登黄山凌敲臺送族弟溧陽尉濟充泛舟赴
　　　　華隂得齊字
　　　　送儲邕之武昌
　　　　早秋單父南樓詶竇公衡
　　　　山中問答
　　　　答友人贈烏紗帽
　　　　答長安崔少府叔封游終南翠微寺太宗皇
　　　　帝金沙泉見寄
　　　　詶崔五郎中
　　　　金門答蘇秀才
　　　　答髙山人兼呈權顧二侯
　　　　遊南陽白水登石激作
　　　　遊南陽清泠泉
　　　　尋魯城北范居士失道落蒼耳中見范置酒
　　　　摘蒼耳作
　　　　遊泰山六首
　　　　下終南山過斛斯山人宿置酒
　　　　陪從祖濟南太守泛鵲山湖
　　　　宿鄭參卿山池
　　　　遊謝氏山亭
　　　　把酒問月
　　　　金陵鳳凰臺置酒
　　　　陪侍郎叔遊洞庭醉後
　　　　夜泛洞庭尋裴侍御清酌
　　　　陪族叔刑部侍郎曄及中書賈舍人至遊洞
　　　　庭
　　　　登單父陶少府半月臺
　　　　天台曉望
　　　　焦山望寥山
　　　　杜陵絶句
　　　　登太白峰
　　　　秋日登揚州西靈塔
　　　　登瓦官閣
　　　　登梅岡望金陵贈族姪髙座寺僧中孚
　　　　登金陵鳳凰臺
　　　　望廬山瀑布水二首
　　　　登廬山五老峯
　　　　江上望𤾂公山
　　　　鸚鵡洲
　　　　秋登巴陵望洞庭
　　　　與夏十二登岳陽樓
　　　　登巴陵開元寺西閣贈衡嶽僧方外
　　　　與賈舍人至於龍興寺剪落梧桐枝望㴩湖
　　　　秋登宣城謝朓北樓
　　　　望天門山
　　　　過崔八丈水亭
　　　　之廣陵宿常二南郭幽居
　　　　客中行
　　　　太原早秋
　　　　奔亡道中
　　　　荆門浮舟望蜀江
　　　　上三峽
　　　　自巴東舟行經瞿唐峽登巫山最髙峰晚還
　　　　題壁
　　　　早發白帝城
　　　　秋下荆門
　　　　江行逺寄
　　　巻之八
　　　　夜泊黄山聞殷十四吳吟
　　　　宿鰕湖
　　　　蘇臺覽古
　　　　越中覽古
　　　　峴山懷古
　　　　經下邳圯橋懷張子房
　　　　金陵
　　　　陪宋中丞武昌夜飲懷古
　　　　望鸚鵡洲懷禰衡
　　　　宿巫山下
　　　　金陵白楊十字巷
　　　　謝公亭
　　　　夜泊牛渚懷古
　　　　尋髙鳯石門山中元丹丘
　　　　月下獨酌
　　　　春歸終南山松龕舊隱
　　　　尋山僧不遇作
　　　　待酒不至
　　　　獨酌
　　　　友人㑹宿
　　　　春日獨酌二首
　　　　金陵江上遇蓬池隱者
　　　　山中與幽人對酌
　　　　春日醉起言志
　　　　廬山東林寺夜懷
　　　　尋雍尊師隱居
　　　　與史郎中欽聽黄鶴樓上吹笛
　　　　對酒
　　　　獨坐敬亭山
　　　　自遣
　　　　訪戴天山道士不遇
　　　　秋日與張少府楚城韋公藏書髙齋作
　　　　憶東山
　　　　望月有懷
　　　　對酒憶賀監
　　　　重憶
　　　　效古二首
　　　　擬古
　　　　感興
　　　　秋夕旅懷
　　　　尋陽紫極宫感秋作
　　　　秋夕書懷
　　　　荆州賊平臨洞庭言懷作
　　　　江南春懷
　　　　聽蜀僧濬彈琴
　　　　初出金門尋王侍御不遇詠壁上鸚鵡
　　　　觀元丹丘坐巫山屏風
　　　　見野草中有曰白頭翁者
　　　　流夜郎題葵葉
　　　　瑩禪師房觀山海圖
　　　　白鷺鷥
　　　　詠桂
　　　　巫山枕障
　　　　勞勞亭
　　　　嘲魯儒
　　　　春夜洛城聞笛
　　　　宣城見杜鵑花
　　　　白田馬上聞鶯
　　　　三五七言
　　　　雜詩
　　　　寄逺
　　　　長門怨
　　　　陌上贈美人
　　　　閨情
　　　　怨情
　　　　湖邊採蓮婦
　　　　怨情
　　　　代寄情楚辭體
　　　　學古思邊
　　　　别内赴徵
　　　　自代内贈
　　　　越女詞
　　　　巴女詞
　　　　自溧水道哭王炎
　　　　哭宣城善釀紀叟
　　　　題舒州司空山瀑布
　　　　上清寳鼎詩
　　襄陽杜甫
　　　巻之九
　　　　奉贈韋左丞丈二十二韻
　　　　送髙三十五書記
　　　　贈李白
　　　　遊龍門奉先寺
　　　　望嶽
　　　　陪李北海宴歴下亭
　　　　登歴下古城員外新亭
　　　　𤣥都壇歌
　　　　貧交行
　　　　兵車行
　　　　髙都䕶驄馬行
　　　　天育驃騎歌
　　　　白絲行
　　　　醉時歌
　　　　醉歌行
　　　　贈衛八處士
　　　　同諸公登慈恩寺塔
　　　　示從孫濟
　　　　送孔巢父謝病歸遊江東兼呈李白
　　　　飲中八仙歌
　　　　曲江
　　　　麗人行
　　　　樂遊園歌
　　　　溔陂行
　　　　奉同郭給事湯東靈湫作
　　　　夜聽許十損誦詩愛而有作
　　　　沙苑行
　　　　驄馬行
　　　　自京赴奉先縣詠懷五百字
　　　　奉先劉少府新畫山水障歌
　　　　白水縣崔少府十九翁髙齋三十韻
　　　　三川觀水漲二十韻
　　　　悲陳陶
　　　　悲青坂
　　　　哀江頭
　　　　哀王孫
　　　　大雲寺贊公房
　　　　蘇端薛復筵簡薛華醉歌
　　　　晦日尋崔戢李封
　　　巻之十
　　　　喜晴
　　　　述懷一首
　　　　送樊二十三侍御赴漢中判官
　　　　送從弟亞赴安西判官
　　　　彭衙行
　　　　北征
　　　　得舍弟消息
　　　　玉華宫
　　　　九成宫
　　　　羌村
　　　　洗兵馬
　　　　留花門
　　　　李鄠縣丈人胡馬行
　　　　義鶻
　　　　畫鶻行
　　　　瘦馬行
　　　　新安吏
　　　　潼闗吏
　　　　石壕吏
　　　　新婚别
　　　　垂老别
　　　　無家别
　　　　遣興三首
　　　　幽人
　　　　佳人
　　　　赤谷西崦人家
　　　　西枝村尋置草堂地夜宿贊公土室
　　　　夢李白二首
　　　　遣興
　　　　遣興
　　　　前出塞九首
　　　　後出塞五首
　　　　萬丈潭
　　　　兩當縣吳十侍御江上宅
　　　　發秦州
　　　　鐵堂峽
　　　　鹽井
　　　　寒硤
　　　　法鏡寺
　　　　青陽峽
　　　　龍門鎮
　　　　石龕
　　　巻之十一
　　　　乾元中寓居同谷縣作歌七首
　　　　水㑹渡
　　　　飛仙閣
　　　　龍門閣
　　　　石櫃閣
　　　　桔柏渡
　　　　劔門
　　　　成都府
　　　　石犀行
　　　　題壁畫馬歌
　　　　戱題畫山水圖歌
　　　　題李尊師松樹障子歌
　　　　戱為雙松圖歌
　　　　病柏
　　　　病橘
　　　　枯㯶
　　　　枯柟
　　　　戱作花卿歌
　　　　柟樹為風雨所拔嘆
　　　　茅屋為秋風所破歌
　　　　天邊行
　　　　苦戰行
　　　　述古
　　　　觀打魚歌
　　　　又觀打魚
　　　　越王樓歌
　　　　冬到金華山觀因得故拾遺陳公學堂遺跡
　　　　通泉驛南去通泉縣十五里山水作
　　　　過郭代公故宅
　　　　短歌行
　　　　桃竹杖引
　　　　韋諷錄事宅觀曹将軍畫馬圖
　　　　丹青引
　　　　發閬中
　　　　寄韓諫議
　　　　憶昔
　　　　冬狩行
　　　　别唐十五誡因寄禮部賈侍郎
　　　　閬山歌
　　　　閬水歌
　　　　草堂
　　　　太子張舍人遺織成褥段
　　　　杜鵑
　　　　客堂
　　　　水閣朝霽奉簡嚴雲安
　　　　蠶穀行
　　　　古柏行
　　　　縛鷄行
　　　　牽牛織女
　　　　殿中楊監見示張旭草書圖
　　　　課伐木
　　　　槐葉冷淘
　　　　行官張望補稻畦水歸
　　　　上後園山脚
　　　　驅䜿子摘蒼耳
　　　　秋行官張望督促東渚耗稻向畢清晨遣女
　　　　奴阿稽䜿子阿段往問
　　　巻之十二
　　　　雨
　　　　又上後園山脚
　　　　種萵苣
　　　　八哀詩
　　　　　贈司空王公思禮
　　　　　故司徒李公光弼
　　　　　贈左僕射鄭國公嚴公武
　　　　　贈太子太師汝陽郡王璡
　　　　　贈秘書監江夏李公邕
　　　　　故秘書少監武功蘇公源明
　　　　　故著作郎貶台州司户滎陽鄭公䖍
　　　　　故右僕射相國張公九齡
　　　　寫懷
　　　　觀公孫大娘弟子舞劔器行
　　　　同元使君舂陵行
　　　　李潮八分小篆歌
　　　　聽楊氏歌
　　　　荆南兵馬使太常卿趙公大食刀歌
　　　　王兵馬使二角鷹
　　　　狄明府
　　　　秋風二首
　　　　虎牙行
　　　　後苦寒行二首
　　　　夜歸
　　　　醉為馬墜諸公攜酒相看
　　　　大覺髙僧蘭若
　　　　宿清溪驛奉懷張員外十五兄之緒
　　　　憶昔行
　　　　魏將軍歌
　　　　北風
　　　　白鳬行
　　　　醉歌行贈公安顏少府請顧八題壁
　　　　夜聞􁑬篥
　　　　發劉郎浦
　　　　别董頲
　　　　送顧八分文學適洪吉州
　　　　遣遇
　　　　解憂
　　　　宿鑿石浦
　　　　過津口
　　　　次空靈岸
　　　　宿花石戍
　　　　望嶽
　　　　岳麓山道林二寺行
　　　　嵗晏行
　　　　追酬故髙蜀州人日見寄
　　　　蘇大侍御訪江浦賦八韻紀異
　　　　題衡山縣文宣王廟新學堂呈陸宰
　　　巻之十三
　　　　冬日洛城北謁𤣥元皇帝廟
　　　　投贈哥舒開府翰二十韻
　　　　上韋左相二十韻
　　　　奉贈太常張卿二十韻
　　　　奉贈鮮于京兆二十韻
　　　　贈特進汝陽王二十韻
　　　　鄭駙馬宅宴洞中
　　　　重題鄭氏東亭
　　　　題張氏隱居
　　　　天寶初南曹小司寇舅於我太夫人堂下累
　　　　土為山一匱盈尺以代彼朽木承諸焚香瓷
　　　　甌甌甚安矣旁植慈竹葢兹數峯嶔岑嬋娟
　　　　宛有塵外致乃不知興之所至而作是詩
　　　　龍門
　　　　奉寄河南韋尹丈人
　　　　與任城許主簿遊南池
　　　　登兗州城樓
　　　　對酒書懷走邀許十一簿公
　　　　巳上人茅齋
　　　　房兵曹胡馬詩
　　　　畫鷹
　　　　過宋員外之問舊莊
　　　　夜宴左氏莊
　　　　送蔡希曾都尉還隴右因寄髙三十五書記
　　　　春日憶李白
　　　　寄陳二補闕
　　　　寄髙三十五書記
　　　　送裴二虬作尉永嘉
　　　　贈田九判官
　　　　贈獻納使起居田舍人
　　　　陪鄭廣文遊何將軍山林十首
　　　　重過何氏五首
　　　　冬日有懷李白
　　　　贈翰林張四學士
　　　　送張二十參軍赴蜀州因呈楊五侍御
　　　　陪諸貴公子丈八溝攜妓納凉晚際遇雨二
　　　　首
　　　　贈髙式顔
　　　　故武衛將軍輓歌三首
　　　　官定後戲贈
　　　　九日藍田崔氏莊
　　　　崔氏東山草堂
　　　　對雪
　　　　月夜
　　　　遣興
　　　　春望
　　　　憶幼子
　　　　喜達行在所三首
　　　　得家書
　　　　奉贈嚴八閣老
　　　　奉送郭中丞兼太僕卿充隴右節度使三十
　　　　韻
　　　　送楊六判官使西畨
　　　　月
　　　　晚行口號
　　　　行次昭陵
　　　　重經昭陵
　　　　喜聞官軍巳臨賊冦二十韻
　　　　收京
　　　巻之十四
　　　　臘日
　　　　紫宸殿退朝口號
　　　　曲江二首
　　　　曲江對酒
　　　　曲江對雨
　　　　奉和賈至舍人早朝大明宫
　　　　宣政殿退朝晚出左掖
　　　　題省中院壁
　　　　春宿左省
　　　　送翰林張司馬南海勒碑
　　　　晚出左掖
　　　　送賈閣老出汝州
　　　　送鄭十八䖍貶台州司户傷其臨老陷賊之
　　　　故闕為面别情見於詩
　　　　端午日賜衣
　　　　奉贈王中允維
　　　　奉陪鄭駙馬韋曲二首
　　　　至德二載甫自京金光門出間道歸鳳翔乾
　　　　元初從左拾遺移華州掾與親故别因出此
　　　　門有悲往事
　　　　寄髙三十五詹事適
　　　　路逢襄陽楊少府入城戲呈楊員外綰
　　　　題鄭縣亭子
　　　　望岳
　　　　至日遣興奉寄北省舊閣老兩院故人二首
　　　　得弟消息
　　　　憶弟
　　　　秦州雜詩二十首
　　　　月夜憶舍弟
　　　　宿贊公房
　　　　東樓
　　　　雨晴
　　　　寓目
　　　　山寺
　　　　遣懷
　　　　天河
　　　　初月
　　　　擣衣
　　　　促織
　　　　螢火
　　　　蒹葭
　　　　苦竹
　　　　除架
　　　　廢畦
　　　　夕烽
　　　　送逺
　　　　觀兵
　　　　天末懷李白
　　　　空囊
　　　　病馬
　　　　蕃劔
　　　　銅瓶
　　　　觀安西兵過赴闗中待命二首
　　　　野望
　　　　秋日阮隱居致薤三十束
　　　　秦州見勅目薛三璩授司議郎畢四曜除監
　　　　察與二子有故逺喜遷官兼述索居凡二十
　　　　韻
　　　　寄岳州賈司馬六丈巴州嚴八使君兩閣老
　　　　五十韻
　　　　寄張十二山人彪三十韻
　　　　寄李十二白二十韻
　　　巻之十五
　　　　蜀相
　　　　卜居
　　　　梅雨
　　　　為農
　　　　有客
　　　　狂夫
　　　　堂成
　　　　西郊
　　　　所思
　　　　野老
　　　　遣興
　　　　南鄰
　　　　出郭
　　　　過南鄰朱山人水亭
　　　　恨别
　　　　寄賀蘭銛
　　　　寄楊五桂州譚
　　　　和裘廸登新津寺寄王侍郎
　　　　建都十二韻
　　　　和裴迪登蜀州東亭送客逢早梅相憶見寄
　　　　散愁二首
　　　　客至
　　　　遣意二首
　　　　漫成
　　　　春夜喜雨
　　　　春水
　　　　江亭
　　　　村夜
　　　　早起
　　　　可惜
　　　　落日
　　　　寒食
　　　　遊修覺寺
　　　　後逰
　　　　題新津北橋樓
　　　　江漲
　　　　晚晴
　　　　江上值水如海勢聊短述
　　　　野望因過常少仙
　　　　奉簡髙三十五使君
　　　　送韓十四江東覲省
　　　　草堂即事
　　　　王十七侍御掄許攜酒至草堂奉寄此詩便
　　　　請邀髙三十五使君同到
　　　　陪李七司馬皁江上觀造竹橋即日成往來
　　　　之人免冬寒入水聊題短作簡李公
　　　　贈花卿
　　　　少年行
　　　　慿何十一少府邕覔榿木栽
　　　　贈别何邕
　　　　贈别鄭鍊赴襄陽
　　　　奉和嚴中丞西城晚眺十韻
　　　　嚴中丞枉駕見過
　　　　廣州段功曹到得楊五長史譚書功曹却歸
　　　　聊寄此詩
　　　　送段功曹歸廣州
　　　　絶句漫興
　　　　江畔獨步尋花絶句
　　　　絶句
　　　　戲為六絶句
　　　　鸂鶒
　　　　花鴨
　　　　畏人
　　　　逺遊
　　　　野望
　　　　水檻遣心
　　　　屏跡
　　　　奉酬嚴公寄題野亭之作
　　　　嚴公仲夏枉駕草堂兼攜酒饌
　　　　嚴公㕔宴同詠蜀道畫圖
　　　　奉送嚴公入朝十韻
　　　　送嚴侍郎到綿州同登杜使君江樓
　　　　奉濟驛重送嚴公四韻
　　　　九日奉寄嚴大夫
　　　　黄草
　　　　懷舊
　　　　所思
　　　　不見
　　　　題元武禪師屋壁
　　　　客夜
　　　　客亭
　　　　野望
　　　　聞官軍收河南河北
　　　巻之十六
　　　　涪江泛舟送韋班歸京
　　　　春日梓州登樓
　　　　郪城西原送李判官兄武判官弟赴成都府
　　　　送路六侍御入朝
　　　　望牛頭寺
　　　　上兠率寺
　　　　登牛頭山亭子
　　　　陪李梓州王閬州蘇遂州李果州四使君登
　　　　惠義寺
　　　　涪城縣香積寺官閣
　　　　戲題寄上漢中王
　　　　倦夜
　　　　對雨
　　　　王命
　　　　有感
　　　　送元二適江左
　　　　章梓州水亭
　　　　翫月呈漢中王
　　　　登髙
　　　　遣憤
　　　　送陵州路使君赴任
　　　　西山三首
　　　　絶句
　　　　城上
　　　　傷春五首
　　　　放船
　　　　奉待嚴大天
　　　　奉寄髙常侍
　　　　將赴荆南寄别李劔州
　　　　泛江
　　　　陪王使君晦日泛江就黄家亭子
　　　　春逺
　　　　百舌
　　　　地隅
　　　　游子
　　　　歸夢
　　　　滕王亭子
　　　　玉臺觀
　　　　滕王亭子
　　　　渡江
　　　　送韋郎司直歸成都
　　　　將赴成都草堂途中有作先寄嚴鄭公
　　　　别房太尉墓
　　　　自閬州領妻子却赴蜀山行三首
　　　　山館
　　　　倚杖
　　　　登樓
　　　　春歸
　　　　歸雁
　　　　贈王二十四侍御契四十韻
　　　　寄董卿嘉榮十韻
　　　　過故斛斯校書莊二首
　　　　立秋雨院中有作
　　　　奉和嚴鄭公軍城早秋
　　　　院中晚晴懷西郭茅舍
　　　　宿府
　　　　遣悶奉呈嚴公二十韻
　　　　送舍弟穎赴齊州
　　　　奉觀嚴鄭公㕔事岷山沲江畫圖十韻
　　　　正月三日歸溪上有作簡院内諸公
　　　　春日江村
　　　　絶句
　　　　哭嚴僕射歸櫬
　　　　渝州候嚴六侍御不到先下峽
　　　　禹廟
　　　　題忠州龍興寺所居院壁
　　　　旅夜書懷
　　　　十二月一日
　　　　長江二首
　　　　承聞故房相公靈櫬自閬州啟殯歸葬東都
　　　　有作二首
　　　　懷錦水居止
　　　　子規
　　　　立春
　　　　漫成一絶
　　　　老病
　　　　南楚
　　　　寄岑嘉州
　　　巻之十七
　　　　移居䕫州郭
　　　　宿江邊閣
　　　　西閣口號呈元二十一
　　　　西閣
　　　　閣夜
　　　　瀼西寒望
　　　　入宅
　　　　暮春題瀼西新賃草屋
　　　　秋野五首
　　　　課小䜿鉏斫舍北果林訖移牀
　　　　自瀼西荆扉且移居東屯茅屋
　　　　東屯月夜
　　　　暫往白帝復還東屯
　　　　刈稻了咏懷
　　　　上白帝城
　　　　上白帝城
　　　　武侯廟
　　　　八陣圖
　　　　謁先主廟
　　　　灔澦堆
　　　　灔澦
　　　　白帝
　　　　白帝城最髙樓
　　　　諸葛廟
　　　　峽口二首
　　　　天池
　　　　瞿塘兩崖
　　　　䕫州歌
　　　　偶題
　　　　秋興八首
　　　　詠懷古跡五首
　　　　諸將五首
　　　　秋日䕫府詠懷奉寄鄭監審李賓客之芳一
　　　　百韻
　　　　贈李八秘書别三十韻
　　　　解悶
　　　　復愁
　　　　承聞河北諸道節度入朝歡喜口號
　　　　洞房
　　　　宿昔
　　　　能畫
　　　　鬭鷄
　　　　鸚鵡
　　　　歴歴
　　　　驪山
　　　　提封
　　　巻之十八
　　　　草閣
　　　　江上
　　　　中夜
　　　　江漢
　　　　吾宗
　　　　有嘆
　　　　中宵
　　　　南極
　　　　獨坐
　　　　逺遊
　　　　夜
　　　　返照
　　　　日暮
　　　　八月十五夜月二首
　　　　十六夜翫月
　　　　十七夜翫月
　　　　月
　　　　雨
　　　　夜
　　　　反照
　　　　向夕
　　　　曉望
　　　　雷
　　　　熟食日示宗文宗武
　　　　社日
　　　　九日
　　　　大歴二年九月三十日
　　　　小至
　　　　憶鄭南玭
　　　　愁
　　　　即事
　　　　即事
　　　　喜觀即到復題短篇二首
　　　　第五弟豐獨在江左近三四載寂無消息覔
　　　　使寄此二首
　　　　舍弟觀赴藍田取妻子到江陵喜寄
　　　　陪柏中丞觀宴將士
　　　　七月一日題終明府水樓
　　　　季秋蘇五弟纓江樓夜宴崔十三評事韋少
　　　　府姪
　　　　過客相尋
　　　　孟倉曹步趾領新酒醬二物滿器見遺老夫
　　　　栁司馬至
　　　　謁真諦寺禪師
　　　　送李八秘書赴杜相公幕
　　　　送李功曹之荆州充鄭侍御判官重贈
　　　　見螢火
　　　　吹笛
　　　　孤雁
　　　　白小
　　　　麂
　　　　見王監兵馬使説近山有白黑二鷹羅者久
　　　　取竟未能得王以為毛骨有異他鷹恐臘後
　　　　春生鶱飛避暖勁翮思秋之甚眇不可見請
　　　　余賦詩
　　　　大歴三年春白帝城放船出瞿塘峽久居䕫
　　　　府將適江陵漂泊有詩凡四十韻
　　　　泊松滋江亭
　　　　行次古城店汎江作不揆鄙拙奉呈江陵幕
　　　　府諸公
　　　　書堂飲既夜復邀李尚書下馬月下賦絶句
　　　　舟月對驛近寺
　　　　江南逢李龜年
　　　　官亭夕坐戲簡顔十少府
　　　　暮歸
　　　　公安送韋二少府匡贊
　　　　公安縣懷古
　　　　公安送李二十九弟晉肅入蜀余下沔鄂
　　　　宴王使君宅
　　　　泊岳陽城下
　　　　登岳陽樓
　　　　陪裴使君登岳陽樓
　　　　宿青草湖
　　　　宿白沙驛
　　　　湘夫人祠
　　　　祠南夕望
　　　　歸雁
　　　　入喬口
　　　　江閣對雨有懷行營裴二端公
　　　　千秋節有感二首
　　　　登舟將適漢陽
　　　　舟中夜雪有懷盧十四侍御弟
　　　　樓上
　　　　送魏二十四司直充嶺南掌選崔郎中判官
　　　　兼寄韋韶州
　　　　燕子來舟中作
　　　　歸雁二首
　　　　小寒食舟中作
　　　　清明
　　　　發潭州
　　　　聞惠二過東溪特一送
　　　　舟泛洞庭
　　　　遣憂
　　　　巴西聞收宫闕送班司馬入京
　　　　去蜀
　　太原白居易
　　　巻之十九
　　　　賀雨
　　　　觀刈麥
　　　　雲居寺孤桐
　　　　問友
　　　　鷰詩示劉叟
　　　　杏園中棗樹
　　　　放魚
　　　　文柏牀
　　　　秦中吟十首
　　　　　議婚
　　　　　重賦
　　　　　傷宅
　　　　　傷友
　　　　　不致仕
　　　　　立碑
　　　　　輕肥
　　　　　五弦
　　　　　歌舞
　　　　　買花
　　　　和答詩十首(録四首/)
　　　　　和陽城驛
　　　　　答桐花
　　　　　答四皓廟
　　　　　和雉媒
　　　巻之二十
　　　　新樂府
　　　　　七德舞
　　　　　海漫漫
　　　　　立部伎
　　　　　上陽白髮人
　　　　　新豐折臂翁
　　　　　司天臺
　　　　　捕蝗
　　　　　昆明春
　　　　　城鹽州
　　　　　道州民
　　　　　蠻子朝
　　　　　驃國樂
　　　　　縛戎人
　　　　　驪宫髙
　　　　　百鍊鏡
　　　　　青石
　　　　　西凉夜
　　　　　八駿圖
　　　　　澗底松
　　　　　牡丹芳
　　　　　紅線毯
　　　　　杜陵叟
　　　　　賣炭翁
　　　　　隂山道
　　　　　鹽商婦
　　　　　杏為梁
　　　　　紫毫筆
　　　　　隋堤栁
　　　　　秦吉了
　　　　　采詩官
　　　巻之二十一
　　　　病假中南亭閒望
　　　　官舍小亭閒望
　　　　和錢員外禁中夙興見示
　　　　松聲
　　　　禁中寓直夢遊仙遊寺
　　　　秋山
　　　　題楊穎士西亭
　　　　秋遊原上
　　　　閒居
　　　　遊悟真寺詩
　　　　朝囘遊城南
　　　　舟行
　　　　泛湓水
　　　　晚望
　　　　遊石門澗
　　　　香鑪峯下新置草堂即事咏懷題於石上
　　　　長慶二年七月自中書舍人出守杭州路次
　　　　藍溪作
　　　　自蜀江至洞庭湖口有感而作
　　　　立春後五日
　　　　别元九後咏所懷
　　　　初與元九别後忽夢見之及悟而書適至兼
　　　　寄桐花詩悵然感懷因以此寄
　　　　秋江送客
　　　　溪中早春
　　　　渭村雨歸
　　　　寄㣲之三首
　　　　孟夏思渭村舊居寄舍弟
　　　　南湖晚秋
　　　　早秋晚望兼呈韋侍御
　　　　司馬宅
　　　　寄王質夫
　　　　送客囘晚興
　　　　東樓竹
　　　　東坡種花二首
　　　　步東坡
　　　　竹牕
　　　巻之二十二
　　　　江南遇天寶樂叟
　　　　醉後走筆酬劉五主簿長句之贈兼簡張大
　　　　賈二十四先輩昆季
　　　　畫竹歌
　　　　長恨歌
　　　　琵琶引
　　　　醉後狂言酬贈蕭殷二協律
　　　　秋江晚泊
　　　　代書詩一百韻寄微之
　　　　和談校書秋夜感懷呈朝中親友
　　　　感秋寄逺
　　　　春題華陽觀
　　　　縣西郊秋寄贈馬造
　　　　早春獨遊曲江
　　　　江南送北客因慿寄徐州兄弟書
　　　巻之二十三
　　　　賦得古原草送别
　　　　旅次景空寺宿幽上人院
　　　　同李十一醉憶元九
　　　　同錢員外禁中夜直
　　　　禁中夜作書與元九
　　　　八月十五日夜禁中獨直對月憶元九
　　　　八月十五日夜聞崔大員外翰林獨直對酒
　　　　翫月因懷禁中清景偶題是詩
　　　　村夜
　　　　聞蟲
　　　　王昭君
　　　　題盧秘書夏日新栽竹二十韻
　　　　欲與元八卜隣先有是贈
　　　　題王侍御池亭
　　　　贈楊秘書巨源
　　　　鷰子樓三首
　　　　襄陽舟夜
　　　　江夜舟行
　　　　浦中夜泊
　　　　舟中讀元九詩
　　　　嵗晚旅望
　　　　望江州
　　　　東南行一百韻寄通州元九侍御澧州李
　　　　十一舍人果州崔二十二使君開州韋大員
　　　　外庾三十二補闕杜十四拾遺李二十助教
　　　　員外竇七校書
　　　　初到江州寄翰林張李杜三學士
　　　　庾樓曉望
　　　　春末夏初閒遊江郭二首
　　　　題元八溪居
　　　　江樓早秋
　　　　送客之湖南
　　　　百花亭晚望夜歸
　　　　西樓
　　　　庾樓新嵗
　　　　上香鑪峯
　　　　早發楚城驛
　　　　建昌江
　　　　香鑪峯下新卜山居草堂初成偶題東壁
　　　　重題
　　　　編集拙詩成一十五卷因題卷末戲贈元九
　　　　李二十
　　　　湖上閒望
　　　　江樓夜吟元九律詩成三十韻
　　　　送客春遊嶺南二十韻
　　　　得行簡書聞欲下峽先以此寄
　　　　南湖早春
　　　　題韋家泉池
　　　　㸃額魚
　　　　夜送孟司功
　　　　湖亭與行簡宿
　　　　贈江客
　　　　潯陽秋懷贈許明府
　　　　題遺愛寺前溪松
　　　　聞楊十二新拜省郎遙以詩賀
　　　　送韋侍御量移金州司馬
　　　　江西裴常侍以優禮見待又䝉贈詩輒敘鄙
　　　　誠用伸感謝
　　　　别草堂
　　　　行次夏口先寄李大夫
　　　　重贈李大夫
　　　卷之二十四
　　　　江州赴忠州至江陵以來舟中示舍弟五十
　　　　韻
　　　　題岳陽樓
　　　　入峽次巴東
　　　　郡齋暇日憶廬山草堂兼寄二林僧社三十
　　　　韻皆敘貶官以來出處之意
　　　　隂雨
　　　　送蕭處士遊黔南
　　　　竹枝詞四首
　　　　巴水
　　　　别種東坡花樹兩絶
　　　　别橋上竹
　　　　太平樂詞二首
　　　　閨怨詞三首(錄二首/)
　　　　長洲苑
　　　　憶江栁
　　　　初除主客郎中知制誥與王十一李七元九
　　　　三舍人中書同宿話舊感懷
　　　　見于給事暇日上直寄南省諸郎官詩因以
　　　　戲贈
　　　　西省北院新構小亭種竹開牕東通騎省與
　　　　李常侍隔窗小飲因題四韻
　　　　送客南遷
　　　　舊房
　　　　新昌新居書事四十韻因寄元郎中張博士
　　　　勤政樓西老栁
　　　　偶題閣下㕔
　　　　喜張十八博士除水部員外郎
　　　　晚庭逐凉
　　　　棃園弟子
　　　　暮江吟
　　　　聽彈湘妃怨
　　　　逢張十八員外籍
　　　　重到江州感舊遊題郡樓十一韻
　　　　題别遺愛草堂兼呈李十使君
　　　　舟中晚起
　　　　晚興
　　　　夜歸
　　　　臘後嵗前遇景詠意
　　　　郡齋暇日辱常州陳郎中使君早春晚坐水
　　　　西館書事詩十六韻見寄亦以十六韻酬之
　　　　題小橋前新竹招客
　　　　病中逢秋招客夜酌
　　　　洛下卜居
　　　　郡中西園
　　　　九日宴集醉題郡樓兼呈周殷二判官霓裳
　　　　羽衣歌
　　　　小童薛陽陶吹􁑬篥歌
　　　　雙石
　　　　和㣲之四月一日作
　　　　喜雨
　　　　六年春贈分司東都諸公
　　　　和微之詩二十三首(錄三首/)
　　　　　和三月三十日四十韻
　　　　　和酬鄭侍御東陽春悶放懷追越遊見寄
　　　　　和順之琴者
　　　卷之二十五
　　　　秋池二首
　　　　中隱
　　　　葺池上舊亭
　　　　翫止水
　　　　聞崔十八宿予新昌敝宅時予亦宿崔家依
　　　　仁新亭一宵偶同兩興暗合因而成詠聊以
　　　　寫懷
　　　　池上夜境
　　　　遊坊口懸泉偶題石上
　　　　詠興五首(録三首/)
　　　　　出府歸吾廬
　　　　　池上有小舟
　　　　　四月池水滿
　　　　秋涼閒卧
　　　　代鶴
　　　　立秋夕有懷夢得
　　　　秋日與張賓客舒著作同遊龍門醉中狂歌
　　　　凡二百三十八字
　　　　南池早春有懷
　　　　北牕三友
　　　　裴侍中晉公以集賢林亭即事詩二十六韻
　　　　見贈猥䝉徵和才拙詞繁輒廣為五百言以
　　　　伸酬獻
　　　　晚歸香山寺因詠所懷
　　　　洛陽有愚叟
　　　　閒居自題
　　　　菩提寺上方晚望香山寺寄舒員外
　　　　小臺
　　　　池上作
　　　　小閣閒坐
　　　　逰平泉宴浥澗宿香山石樓贈座客
　　　　和夢得洛中早春見贈七韻
　　　　李盧二中丞各創山居俱誇勝絶然去城稍
　　　　逺來往頗勞敝居新泉實在宇下偶題十五
　　　　韻聊戲二君
　　　　夢上山
　　　　錢塘湖春行
　　　　西湖晚歸囘望孤山寺贈諸客
　　　　杭州春望
　　　　湖亭晚歸
　　　　孤山寺遇雨
　　　　餘杭形勝
　　　　江樓夕望招客
　　　　江樓晚眺景物鮮竒吟翫成篇寄水部張籍
　　　　員外
　　　　晚興
　　　　春題湖上
　　　　别州民
　　　　西湖留别
　　　　答微之誇越州州宅
　　　　酬微之
　　　　微之整集舊詩及文筆為百軸以七言長句
　　　　寄樂天樂天次韻酬之餘思未盡加為六韻
　　　　答微之見寄
　　　　得湖州崔十八使君書喜與杭越隣郡因成
　　　　長句代賀兼寄微之
　　　　贈侯三郎中
　　　　履道新居二十韻
　　　　夢行簡
　　　　渡淮
　　　　自到郡齋僅經旬日方專公務未及宴遊偷
　　　　閒走筆題二十四韻兼寄常州賈舍人湖州
　　　　崔郎中仍呈吳中諸客
　　　　故衫
　　　　泛太湖書事寄微之
　　　　病中多雨逢寒食
　　　　重答劉和州
　　　　城上夜宴
　　　　六月三日夜聞蟬
　　　　晚起
　　　　河亭晴望
　　　　夢蘇州水閣寄馮侍御
　　　　太湖石
　　　　秘省後㕔
　　　　寄殷協律
　　　　臨都驛答夢得六言二首
　　　　春詞
　　　　送敏中歸豳寧幕
　　　　池牕
　　　　送鶴與裴相臨别贈詩
　　　　烏夜啼
　　　　送東都留守令狐尚書赴任
　　　　想東遊五十韻
　　　　將至東都先寄令狐留守
　　　　晚桃花
　　　　阿崔
　　　卷之二十六
　　　　池上小宴問程秀才
　　　　橋亭夘飲
　　　　西風
　　　　題岐王舊山池石壁
　　　　履道池上作
　　　　和令狐相公寄劉郎中兼見示長句
　　　　期宿客不至
　　　　晚歸府
　　　　從龍潭寺至少林寺題贈同遊者
　　　　元相公輓歌詞三首(録一首/)
　　　　酬李二十侍郎
　　　　池上閒詠
　　　　和髙僕射罷節度讓尚書授少保分司喜遂
　　　　遊山水之作
　　　　送考功崔郎中赴闕
　　　　同諸客題于家公主舊宅
　　　　菩提寺上方晚眺
　　　　楊栁枝詞八首(録四首/)
　　　　春早秋初因時即事兼寄浙東李侍郎
　　　　送姚杭州赴任因思舊逰
　　　　種栁三詠
　　　　韋七自太子賓客再除秘書監以長句賀而
　　　　餞之
　　　　九年十一月二十一日感事而作
　　　　春來頻與李二賓客郭外同遊因贈長句
　　　　三月三日
　　　　閒居春盡
　　　　香山避暑二絶
　　　　贈談客
　　　　答夢得秋庭獨坐見贈
　　　　酬夢得霜夜對月見懷
　　　　初冬月夜得皇甫澤州手札并詩數篇因遣
　　　　報書偶題長句
　　　　寄獻北都留守裴令公
　　　　看夢得題答李侍郎詩詩中有文星之句因
　　　　戲和之
　　　　早春憶遊思黯南莊因寄長句
　　　　杪秋獨夜
　　　　答閒上人來問因何風疾
　　　　夜聞筝中彈瀟湘送神曲感舊
　　　　戲禮經老僧
　　　　夢得前所酬篇有鍊盡美少年之句因思往
　　　　事兼詠今懷重以長句答之
　　　　春盡日宴罷感事獨吟
　　　　前有别栁梅絶句夢得繼和云春盡絮飛留
　　　　不得隨風好去落誰家又復戲答時熱少見
　　　　客因詠所懷
　　　　宣州崔大夫閣老忽以近詩數十首見示吟
　　　　諷之下竊有所喜因成長句寄題郡齋
　　　　晚池汎舟遇景成詠贈吕處士
　　　　和楊尚書罷相後夏日遊永安水亭兼招本
　　　　曹楊侍郎同行
　　　　五年秋病後獨宿香山寺
　　　　早入皇城贈王留守僕射
　　　　山中五絶句(録三首/)
　　　　　嶺上雲
　　　　　石上苔
　　　　　澗中魚
　　　　和敏中洛下即事
　　　　送敏中新授戸部員外郎西歸
　　　　覽盧子䝉侍御舊詩多與微之唱和感今傷
　　　　昔因贈子䝉題於卷後
　　　　新小灘
　　　　喜入新年自詠
　　　　夏日與閒禪師林下避暑
　　　　談氏小外孫玉童
　　　　楊栁枝詞
　　　　詔取永豐栁植禁苑感賦
　　　　池上篇
　　　　齒落辭
　　　　不能忘情吟
　　　　江南喜逢蕭九徹因話長安舊遊戲贈五十
　　　　韻
　　　　送劉郎中赴任蘇州
　　　　靈巖寺
　　　　寄韜光禪師
　　昌黎韓愈
　　　卷之二十七
　　　　元和聖德詩
　　　　琴操十首
　　　　　將歸操
　　　　　猗蘭操
　　　　　龜山操
　　　　　越裳操
　　　　　拘幽操
　　　　　岐山操
　　　　　履霜操
　　　　　雉朝飛操
　　　　　别鵠操
　　　　　殘形操
　　　　南山詩
　　　　謝自然詩
　　　　秋懷詩十一首
　　　卷之二十八
　　　　赴江陵途中寄贈王二十補闕李十一拾遺
　　　　李二十六員外翰林三學士
　　　　此日足可惜一首贈張籍
　　　　歸彭城
　　　　醉贈張秘書
　　　　送惠師
　　　　送靈師
　　　　縣齋有懷
　　　　陪杜侍御遊湘西兩寺獨宿有題一首因獻
　　　　楊常侍
　　　　岳陽樓别竇司直
　　　　送文暢師北遊
　　　　答張徹
　　　卷之二十九
　　　　薦士
　　　　古風
　　　　嗟哉董生行
　　　　山石
　　　　汴泗交流贈張僕射
　　　　鳴雁
　　　　雉帶箭
　　　　條山蒼
　　　　桃源圖
　　　　東方半明
　　　　謁衡嶽廟遂宿嶽寺題門樓
　　　　永貞行
　　　　鄭羣贈簟
　　　　贈崔立之評事
　　　　送區𢎞南歸
　　　　三星行
　　　　剝啄行
　　　　孟東野失子
　　　卷之三十
　　　　陸渾山火和皇甫湜用其韻
　　　　苦寒
　　　　和虞部盧四酬翰林錢七赤藤杖歌
　　　　送湖南李正字歸
　　　　寄盧仝
　　　　酬司門盧四兄雲夫院長望秋作
　　　　誰氏子
　　　　送無本師歸范陽
　　　　石鼓歌
　　　　題炭谷湫祠堂
　　　　聽潁師彈琴
　　　　調張籍
　　　　盧郎中雲夫寄示送盤谷子詩兩章歌以和
　　　　之
　　　　病中贈張十八
　　　　寄崔二十六立之
　　　卷之三十一
　　　　短燈檠歌
　　　　病鴟
　　　　華山女
　　　　瀧吏
　　　　除官赴闕至江州寄鄂岳李大夫
　　　　南山有髙樹行贈李宗閔
　　　　猛虎行
　　　　雪後寄崔二十六丞公
　　　　奉酬盧給事雲夫四兄曲江荷花行見寄并
　　　　呈上錢七兄閣老張十八助教
　　　　記夢
　　　　南内朝賀歸呈同官
　　　　讀東方朔雜事
　　　　庭楸
　　　　南溪始泛三首
　　　　題楚昭王廟
　　　　答張十一功曹
　　　　題木居士
　　　　和歸工部送僧約
　　　　入闗詠馬
　　　　木芙蓉
　　　　奉和庫部盧四兄曹長元日朝迴
　　　　奉和裴相公東征途經女几山下作
　　　　次潼關先寄張十二閣老使君
　　　　晉公破賊囘重拜台司以詩示幕中賓客愈
　　　　奉和
　　　　左遷至藍關示姪孫湘
　　　　晚次宣溪辱韶州張端公使君惠書敘别酬
　　　　以絶句二章
　　　　量移袁州張韶州端公以詩相賀因酬之
　　　　奉和兵部張侍郎酬鄆州馬尚書祗召途中
　　　　見寄開緘之日馬帥巳再領鄆州之作
　　　　奉酬天平馬十二僕射暇日言懷見寄之作
　　　　奉使鎮州行次承天行營奉酬裴司空
　　　　奉和僕射裴相公感恩言志
　　　　和僕射相公朝迴見寄
　
　
　
　
御選唐宋詩醇目録巻上
欽定四庫全書
御選唐宋詩醇目録卷下
　　眉山蘇軾
　　　卷之三十二
　　　　辛丑十一月十九日既與子由别於鄭州西
　　　　門之外馬上賦詩一篇寄之
　　　　過宜賓見夷中亂山
　　　　夜泊牛口
　　　　夜行觀星
　　　　八陣磧
　　　　入峽
　　　　出峽
　　　　神女廟
　　　　巫山
　　　　荆州十首(錄三首/)
　　　　太白山下早行至横渠鎮書崇壽院壁留題
　　　　延生觀後山小堂
　　　　石鼻城
　　　　病中大雪數日未嘗起觀虢令趙薦以詩相
　　　　屬戲用其韻答之
　　　　嵗晚相與饋問為饋嵗酒食相邀呼為别嵗
　　　　至除夜達旦不眠為守嵗蜀之風俗如是余
　　　　官於岐下嵗暮思歸而不可得故為此三詩
　　　　寄子由
　　　　　饋嵗
　　　　　别嵗
　　　　　守嵗
　　　　和子由論書
　　　　鳳翔八觀(錄五首/)
　　　　　石鼓歌
　　　　　王維吳道子畫
　　　　　東湖
　　　　　真興寺閣
　　　　　李氏園
　　　　七月二十四日以久不雨出禱磻溪是日宿
　　　　虢縣二十五日晚自虢縣渡渭宿於僧舍曾
　　　　閣閣故曾氏所建也夜久不寐見壁有前縣
　　　　令趙薦留名有懷其人二十七日自陽平至
　　　　斜谷宿於南山中蟠龍寺
　　　　是日至下馬磧憩於北山僧舍有閣曰懷賢
　　　　南直斜谷西臨五丈原諸葛孔明所從出師
　　　　也
　　　　和子由記園中草木十一首(錄五首/)
　　　　司竹監燒葦園因召都巡檢柴貽朂左藏以
　　　　其徒㑹獵園下
　　　　秀州僧本瑩静照堂
　　　　送安惇秀才失解西歸
　　　　送劉道原歸覲南康
　　　　次韻張安道讀杜詩
　　　　傅堯俞濟源草堂
　　　　潁州初别子由二首
　　　　歐陽少師令賦所蓄石屏
　　　卷之三十三
　　　　十月二日將至渦口五里所遇風留宿出潁
　　　　口初見淮山是日至壽州
　　　　壽陽岸下
　　　　泗州僧伽塔
　　　　龜山
　　　　十月十六日記所見
　　　　遊金山寺
　　　　自金山放船至焦山
　　　　甘露寺
　　　　臘日游孤山訪惠勤惠思二僧
　　　　戲子由
　　　　越州張中舍壽樂堂
　　　　雨中遊天竺靈感觀音院
　　　　六月二十七日望湖樓醉書五首(錄三首/)
　　　　七月一日出城舟中苦熱
　　　　宿臨安淨土寺
　　　　自淨土步至功臣寺
　　　　游徑山
　　　　夜泛西湖五絶
　　　　監試呈諸試官
　　　　望海樓晚景五絶(錄二首/)
　　　　試院煎茶
　　　　孫莘老求墨妙亭詩
　　　　催試官考較戲作
　　　　秋懷二首
　　　　梵天寺見僧守詮小詩清逺可愛次韻
　　　　次韻孔文仲推官見贈
　　　　湯村開運鹽河雨中督役
　　　　是日宿水陸寺寄北山清順僧二首(錄一首/)
　　　　朱壽昌郎中少不知母所在刺血寫經求之
　　　　五十年去嵗得之蜀中以詩賀之
　　　　和致仕張郎中春晝
　　　　畫魚歌
　　　　遊道塲山何山
　　　　贈孫莘老七絶(錄三首/)
　　　　王復秀才所居雙檜二首(錄一首/)
　　　　法惠寺横翠閣
　　　　風水洞二首和節推(錄一首/)
　　　　自普照遊二菴
　　　　新城道中二首(錄一首/)
　　　　於潛女
　　　　僧清順新作垂雲亭
　　　　㑹客有美堂周邠長官與數僧同泛湖往北
　　　　山湖中聞堂上歌笑聲以詩見寄因和二首
　　　　時周有服
　　　卷之三十四
　　　　韓子華石淙莊
　　　　立秋日禱雨宿靈隱寺同周徐二令
　　　　病中遊祖塔院
　　　　栢堂
　　　　與述古自有美堂乘月夜歸
　　　　有美堂暴雨
　　　　登玲瓏山
　　　　宿九仙山
　　　　宿海㑹寺
　　　　徑山道中次韻荅周長官兼贈蘇寺丞
　　　　初自徑山歸述古招飲介亭以病先起
　　　　九日尋臻闍黎遂泛小舟至勤師院二首(錄一首/)
　　　　九日舟中望見有美堂上魯少卿飲以詩戲
　　　　之二首(錄一首/)
　　　　次韻周長官壽星院同餞魯少卿
　　　　寶山新開徑
　　　　和錢安道寄恵建茶
　　　　夜至永樂文長老院文時卧病退院
　　　　除夜野宿常州城外二首
　　　　古纒頭曲
　　　　惠山謁錢道人烹小龍團登絶頂望太湖
　　　　虎丘寺
　　　　常潤道中有懷錢塘寄述古五首(錄一首/)
　　　　金山寺與栁子玉飲大醉卧寶覺禪榻夜分
　　　　方醒書其壁
　　　　大風留金山兩日
　　　　遊鶴林招隠二首
　　　　無錫道中賦水車
　　　　過永樂文長老已卒
　　　　聽僧昭素琴
　　　　僧惠勤初罷僧職
　　　　遊靈隠髙峰塔
　　　　新城陳氏園次鼂補之韻
　　　　與毛令方尉游西菩提寺二首
　　　　聽賢師琴
　　　　除夜病中贈段屯田
　　　　喬太守見和復次韻答之
　　　　二公再和亦再答之
　　　　雪後書北臺壁二首
　　　　次韻章傳道喜雨
　　　　惜花
　　　　送春和子由
　　　　西齋
　　　　寄劉孝叔
　　　　懷西湖寄鼂美叔同年
　　　　祭常山囘小獵
　　　　和文與可洋川園池三十首(録七首/)
　　　　　湖橋
　　　　　横湖
　　　　　蓼嶼
　　　　　待月臺
　　　　　過谿亭
　　　　　篔簹谷
　　　　　寒蘆港
　　　　寄題刁景純藏春塢
　　　　寄黎眉州
　　　　次韻周邠寄雁蕩山圖二首
　　　　和鼂同年九日見寄
　　　　送喬施州
　　　　董儲郎中嘗知眉州與先人遊過安丘訪其
　　　　故居見其子希甫留詩屋壁
　　　卷之三十五
　　　　除夜大雪留濰州元日早晴遂行中途雪復
　　　　作
　　　　送范景仁游洛中
　　　　次韻景仁留别
　　　　書韓幹牧馬圖
　　　　送魯元翰少卿知衛州
　　　　和李邦直沂山祈雨有應
　　　　東欄梨花
　　　　次韻答邦直子由四首(録二首/)
　　　　司馬君實獨樂園
　　　　子由將赴南都與余㑹宿於逍遙堂作兩絶
　　　　句讀之殆不可為懷因和其詩以自解余觀
　　　　子由自少曠達天資近道又得至人養生長
　　　　年之訣而余亦竊聞其一二以為今者宦游
　　　　相别之日淺而異時退休相從之日長既以
　　　　自解且以慰子由云
　　　　過雲龍山人張天驥
　　　　初别子由
　　　　河復
　　　　黄河
　　　　韓幹馬十四匹
　　　　贈寫御容妙善師
　　　　哭刁景純
　　　　答吕梁仲屯田
　　　　張寺丞益齋
　　　　送李公恕赴闕
　　　　䖍州八境圖八首(録六首/)
　　　　讀孟郊詩二首
　　　　與梁左藏㑹飲傅國博家
　　　　續麗人行
　　　　起伏龍行
　　　　次韻答劉涇
　　　　聞辯才法師復歸上天竺以詩戲問
　　　　僕曩於長安陳漢卿家見吳道子畫佛碎爛
　　　　可惜其後十餘年復見之於鮮于子駿家則
　　　　已装背完好子駿以見遺作詩謝之
　　　　雨中過舒教授
　　　　次韻答舒教授觀余所藏墨
　　　　答仲屯田次韻
　　　　芙蓉城
　　　　和鮮于子駿鄆州新堂月夜二首
　　　　中秋月三首
　　　　中秋見月寄子由
　　　　與頓起孫勉泛舟探韻得未字
　　　卷之三十六
　　　　九日黄樓作
　　　　次韻王鞏獨眠
　　　　次韻僧潛見贈
　　　　百步洪
　　　　送參寥師
　　　　夜過舒堯文戲作
　　　　祈雪霧豬泉出城馬上作贈舒堯文
　　　　臺頭寺步月得人字
　　　　種松得徠字
　　　　以雙刀遺子由子由有詩次其韻
　　　　月夜與客飲杏花下
　　　　答郡中同僚賀雨
　　　　罷徐州往南京馬上走筆寄子由五首(録二/首)
　　　　舟中夜起
　　　　遊惠山
　　　　贈惠山僧惠表
　　　　與秦太虛參寥㑹於松江而關彦長徐安中
　　　　適至分韻得風字二首(録一首/)
　　　　端午遍遊諸寺得禪字
　　　　和孫同年卞山龍洞禱晴
　　　　與客遊道場何山得鳥字
　　　　泛舟城南㑹者五人分韻賦詩得人皆苦炎
　　　　字四首
　　　　次韻李公擇梅花
　　　　與王郎昆仲及兒子邁遶城觀荷花登峴山
　　　　亭晚入飛英寺分韻得月明星稀四首
　　　　與胡祠部游法華山
　　　　趙閱道髙齋
　　　　予以事繫御史臺獄獄吏稍見侵自度不能
　　　　堪死獄中不得一别子由故作二詩授獄卒
　　　　梁成以遺子由
　　　　十二月二十八日䝉恩責授檢校水部員外
　　　　郎黄州團練副使復用前韻
　　　　過淮
　　　　梅花二首
　　　　少年時嘗過一村院見壁上有詩云夜涼疑
　　　　有雨院静似無僧不知何人詩也宿黄州禪
　　　　智寺寺僧皆不在夜半雨作偶記此詩故作
　　　　一絶
　　　　初到黄州
　　　　定惠院寓居月夜偶出
　　　　次韻前篇
　　　　安國寺尋春
　　　　寓居定惠院之東雜花滿山有海棠一株土
　　　　人不知貴也
　　　　雨中看牡丹三首
　　　　武昌銅劔歌
　　　　曉至巴口迎子由
　　　　與子由同游寒谿西山
　　　　次韻子由病酒肺疾發
　　　　正月廿日往岐亭郡人潘古郭三人送余於
　　　　女王城東禪莊院
　　　巻之三十七
　　　　東坡八首
　　　　姪安節逺來夜坐三首
　　　　岐亭道上見梅花戲贈季常
　　　　太守徐君猷通守孟亨之皆不飲酒以詩戲
　　　　之
　　　　次韻和王鞏六首(録一首/)
　　　　江上值雪效歐陽體限不以鹽玉鶴鷺絮蝶
　　　　飛舞之類為比仍不使皓白潔素等字
　　　　是日同至女王城作詩乃和前韻
　　　　紅梅三首(録一首/)
　　　　陳季常見過三首(録二首/)
　　　　寒食雨二首
　　　　魚蠻子
　　　　弔李臺卿
　　　　曹既見和復次其韻
　　　　次韻孔毅父集古人句見贈五首(録三首/)
　　　　六年正月二十日復出東門仍用前韻
　　　　南堂五首(録一首/)
　　　　次韻孔毅父久旱已而甚雨三首
　　　　初秋寄子由
　　　　和蔡景繁海州石室
　　　　小飲公瑾舟中
　　　　過江夜行武昌山上聞黄州鼓角
　　　　自興國往筠宿石田驛南廿五里野人舍
　　　　圓通禪院先君舊遊也四月二十日晚至宿
　　　　焉明日忌日也乃手寫寶積獻蓋頌佛一偈
　　　　以贈長老僊公僊撫掌笑曰昨夜夢寶葢飛
　　　　下著處輒出火豈此祥乎乃作是詩院有蜀
　　　　僧宣逮事訥長老識先君云
　　　　題西林壁
　　　　廬山二勝
　　　　　開先潄玉亭
　　　　　栖賢三峽橋
　　　　岐亭五首(録三首/)
　　　　郭祥正家醉畫竹石壁上郭作詩為謝且遺
　　　　二古銅劍
　　　　龍尾硯歌
　　　　次韻杭人裴維甫
　　　　同王勝之游蔣山
　　　　送沈逵赴廣南
　　　　豆粥
　　　　秦少游夢發殯而塟之者云是劉發之柩是
　　　　嵗發首薦秦以詩賀之劉涇亦作因次其韻
　　　　徐大正閒軒
　　　　髙郵陳直躬處士畫雁二首
　　　　次韻王定國南遷回見寄
　　　卷之三十八
　　　　泗州南山監倉蕭淵東軒二首
　　　　寄蘄簟與蒲傳正
　　　　贈眼醫王生彦若
　　　　觀杭州鈐轄歐育刀劍戰袍
　　　　王伯敭所藏趙昌花四首
　　　　　梅花
　　　　　黄葵
　　　　　芙蓉
　　　　　山茶
　　　　書林逋詩後
　　　　溪隂堂
　　　　送穆越州
　　　　金山妙髙臺
　　　　贈杜介
　　　　送楊傑
　　　　次韻送徐大正
　　　　楊康功有石狀如醉道士為賦此詩
　　　　海市
　　　　過萊州雪後望三山
　　　　次韻胡完夫
　　　　送范純粹守慶州
　　　　惠崇春江晚景二首(録一首/)
　　　　次韻完夫再贈之什某已卜居毗陵與完夫
　　　　有廬里之約云
　　　　次韻朱光庭初夏
　　　　送賈訥倅眉二首(錄一首/)
　　　　題文與可墨竹
　　　　武昌西山
　　　　趙令晏崔白大圖幅徑三丈
　　　　次韻劉貢父西省種竹
　　　　軾以去嵗春夏侍立邇英而秋冬之交子由
　　　　相繼入侍次韻絶句四首各述所懷(録二首/)
　　　　郭熈畫秋山平逺
　　　　次韻張昌言喜雨
　　　　書晁補之所藏與可畫竹三首(録二首/)
　　　　書李世南所畫秋景二首(録一首/)
　　　　書鄢陵王主簿所畫折枝二首
　　　　故李誠之待制六丈輓詞
　　　　九月十五日邇英講論語終篇賜執政講讀
　　　　史官燕於東宫又遣中使就賜御書詩各一
　　　　首臣軾得紫嶶花絶句其詞云絲綸閣下文
　　　　書静鐘鼓樓中刻漏長獨坐黄昏誰是伴紫
　　　　薇花對紫薇郎翌日各以表謝又進詩一篇
　　　　臣軾詩云
　　　　獲鬼章二十韻
　　　　和王晉卿
　　　　次韻劉貢父叔姪扈駕
　　　　和子由除夜元日省宿致齋三首
　　　　次韻黄魯直畫馬試院中作
　　　　余與李廌方叔相知久矣領貢舉事而李不
　　　　得第愧甚作詩送之
　　　　慶源宣義王丈以累舉得官為洪雅主簿雅
　　　　州戸掾遇吏民如家人人安樂之既謝事居
　　　　眉之青神瑞草橋放懷自得有書來求紅帶
　　　　既以遺之且作詩為戲請黄魯直秦少游各
　　　　為賦一首為老人光華
　　　　送錢穆父出守越州二首
　　　　卧病逾月請郡不許復直玉堂十一月一日
　　　　鎻院是日苦寒詔賜官燭法酒書呈同院
　　　　木山
　　　　送千乘千能兩姪還鄉
　　　卷之三十九
　　　　次韻王定國得晉卿酒相留夜飲
　　　　書王定國所藏煙江疊嶂圖
　　　　王晉卿所藏著色山二首(録一首/)
　　　　王晉卿作煙江疊嶂圖僕賦詩十四韻晉卿
　　　　和之語特竒麗因復次韻不獨紀其詩畫之
　　　　美亦為道其出處契濶之故而終之以不忘
　　　　在莒之戒亦朋友忠愛之義也
　　　　夜直玉堂攜李之儀端叔詩百餘首讀至夜
　　　　半書其後
　　　　次韻秦少章和錢䝉仲
　　　　去杭州十五年復游西湖用歐陽察判韻
　　　　送子由使契丹
　　　　文登蓬萊閣下石壁千丈為海浪所戰時有
　　　　碎裂淘灑嵗久皆圓熟可愛土人謂此彈子
　　　　渦也取數枚以養石菖蒲且作詩遺垂慈堂
　　　　老人
　　　　參寥上人初得智果院㑹者十六人分韻賦
　　　　詩得心字
　　　　故周茂叔先生濂谿
　　　　次韻子由使契丹至涿州見寄四首(録二首/)
　　　　次韻劉景文周次元寒食同游西湖
　　　　次韻林子中王彦祖唱酬
　　　　壽星院寒碧軒
　　　　題楊公春蘭
　　　　次韻曹輔寄壑源試焙新芽
　　　　次韻劉景文登介亭
　　　　袁公濟和復次韻答之
　　　　安州老人食蜜歌
　　　　次韻蘇伯固主簿重九
　　　　次韻楊公濟梅花十首(録二首/)
　　　　贈劉景文
　　　　再和楊公濟梅花十絶(録二首/)
　　　　予去杭十六年而復來留二年而去平生自
　　　　覺出處老少麤似樂天雖才名相逺而安分
　　　　寡求亦庶幾焉三月六日來别南北山諸道
　　　　人而下天竺惠浄師以醜石贈行作三絶句
　　　　贈武道士彈賀若
　　　　元祐六年六月自杭州召還汶公館我於東
　　　　堂閲舊詩卷次諸公韻三首
　　　　西湖秋涸東池魚窘甚因㑹客呼網師遷之
　　　　西池為一笑之樂夜歸被酒不能寐戲作放
　　　　魚一首
　　　　復次放魚韻答趙承議陳教授
　　　　九月十五日觀月聽琴西湖示坐客
　　　　泛潁
　　　　韓退之孟郊墓銘云以昌其詩舉此問王定
　　　　國當昌其身耶昌其詩也來詩下語未契作
　　　　此答之
　　　　聚星堂雪
　　　　次前韻送劉景文
　　　　次韻趙景貺春思且懷吳越山水
　　　　小飲西湖懷歐陽叔弼兄弟贈趙景貺陳履
　　　　常
　　　　送路都曹
　　　　送運判朱朝奉入蜀
　　　　淮上早發
　　　　在潁州與德麟同治西湖未成改揚州三月
　　　　十六日湖成德麟有詩見懷次其韻
　　　　雙石
　　　　次韻蘇伯固遊蜀岡送李孝博奉使嶺表
　　　　行宿泗間見徐州張天驥次舊韻
　　　　近以月石硯屏獻子功中書公復以涵星研
　　　　獻純父侍講子功有詩純父未也復以月石
　　　　風林屏贈之謹和子功詩并求純父數句
　　　　次韻范純父涵星硯月石風林屏詩
　　　卷之四十
　　　　次韻穆父尚書侍祠郊丘瞻望天光退而相
　　　　慶引滿醉吟
　　　　郊祀慶成詩
　　　　僕所藏仇池石希代之寶也王晉卿以小詩
　　　　借觀意在於奪不敢不借然以此詩先之
　　　　王晉卿示詩欲奪海石錢穆父王仲至蔣穎
　　　　叔皆次韻穆至二公以為不可許獨穎叔不
　　　　然今日穎叔見訪親覩此石之妙遂悔前語
　　　　僕以謂晉卿豈可終閉不予者若能以韓幹
　　　　二散馬易之者盖可許也復次前韻
　　　　欲以石易畫晉卿難之穆父欲兼取二物穎
　　　　叔欲焚畫碎石乃復次前韻并解二詩之意
　　　　生日劉景文以古畫松鶴為壽且貺佳篇次
　　　　韻為謝
　　　　程德孺惠海中栢石兼辱佳篇輙復和謝
　　　　送蔣穎叔帥熈河
　　　　次韻吳傳正枯木歌
　　　　送范中濟經畧侍郎分韻賦詩得先字且贈
　　　　以魚枕杯四馬箠一以元戎十乘以先啟行
　　　　為韻
　　　　書晁說之考牧圖後
　　　　七年九月自廣陵召還復館於浴室東堂八
　　　　年六月乞㑹稽將去汶公乞詩乃復用前韻
　　　　三首
　　　　東府雨中别子由
　　　　書丹元子所示李太白真
　　　　次韻滕大夫雪浪石
　　　　鶴歎
　　　　子由生日以檀香觀音像及新合印香銀篆
　　　　槃為壽一首
　　　　過髙郵寄孫君孚
　　　　慈湖夾阻風五首(録四首/)
　　　　過廬山下
　　　　壺中九華詩
　　　　秧馬歌
　　　　八月七日初入贛過惶恐灘
　　　　鬱孤臺
　　　　廉泉
　　　　塵外亭
　　　　天竺寺
　　　　月華寺
　　　　碧落洞
　　　　峽山寺
　　　　舟行至清逺縣見顧秀才極談惠州風物之
　　　　美
　　　　廣州蒲澗寺
　　　　浴日亭
　　　　游羅浮山一首示兒子過
　　　　十月二日初到惠州
　　　　白水山佛跡巖
　　　　十一月二十六日松風亭下梅花盛開新釀
　　　　桂酒
　　　　江郊
　　　　正月二十四日與兒子過賴仙芝王原秀才
　　　　僧曇潁行全道士何宗一同遊羅浮道院及
　　　　栖禪精舍過作詩和其韻寄邁迨一首
　　　　贈王子直秀才
　　　　遊博羅香積寺
　　　　連雨漲江二首
　　　　四月十一日初食茘支
　　　　六月十二日酒醒步月理髪而寢
　　　　茘支歎
　　　卷之四十一
　　　　同正輔表兄遊白水山
　　　　與正輔遊香積寺
　　　　次韻正輔同遊白水山
　　　　章質夫送酒六壺書至而酒不達戲作小詩
　　　　問之
　　　　雨後行菜
　　　　殘臘獨出二首(録一首/)
　　　　新年五首(録一首/)
　　　　次韻髙要令劉湜峽山寺見寄
　　　　惠州近城數小山類蜀道春與進士許毅野
　　　　步㑹意處飲之且醉作詩以記適參寥專使
　　　　欲歸使持此以示西湖之上諸友庶使知余
　　　　未嘗一日忘湖山也
　　　　食茘支二首(録一首/)
　　　　遷居
　　　　兩橋詩
　　　　　東新橋
　　　　　西新橋
　　　　白鶴峰新居欲成夜過西鄰翟秀才二首
　　　　縱筆
　　　　種茶
　　　　白鶴山新居鑿井四十尺遇盤石石盡乃得
　　　　泉
　　　　三月二十九日二首
　　　　吾謫海南子由雷州被命即行了不相知至
　　　　梧迺聞尚在藤也旦夕當追及作此詩示之
　　　　行瓊儋間肩輿坐睡夢中得句云千山動鱗
　　　　甲萬谷酣笙鐘覺而遇清風急雨戲作此數
　　　　句
　　　　次前韻寄子由
　　　　遷居之夕聞鄰舍兒誦書欣然而作
　　　　觀棊
　　　　糴米
　　　　擷菜
　　　　次韻子由月季花再生
　　　　次韻子由浴罷
　　　　十二月十七日夜坐達曉寄子由
　　　　子由生日
　　　　以黄子木拄杖為子由生日之壽
　　　　儋耳
　　　　新居
　　　　倦夜
　　　　縱筆三首(録一首/)
　　　　貧家浄掃地
　　　　庚辰嵗人日作時聞黄河已復北流老臣舊
　　　　數論此今斯言乃騐二首(録一首/)
　　　　庚辰嵗正月十二日天門冬酒熟予自漉之
　　　　且漉且嘗遂以大醉二首(録一首/)
　　　　汲江煎茶
　　　　予來儋耳得吠狗曰烏觜甚猛而馴隨予遷
　　　　合浦過澄邁泅而濟路人皆驚戲為作此詩
　　　　澄邁驛通潮閣二首
　　　　六月二十日夜渡海
　　　　次韻王鬱林
　　　　藤州江下夜起對月贈邵道士
　　　　廣倅蕭大夫借前韻見贈復和答之二首(録/一)
　　　　(首/)
　　　　次韻韶倅李通直二首(録一首/)
　　　　李伯時畫其弟亮功舊隱宅圖
　　　　贈嶺上老人
　　　　予昔過嶺而南題詩龍泉鐘上今復過而北
　　　　次前韻
　　　　過嶺二首
　　　　留題顯聖寺
　　　　歇白塔舖
　　　　鬱孤臺
　　　　次韻江晦叔二首(録一首/)
　　　　寒日與器之遊南塔寺寂照堂
　　　　贈詩僧道通
　　　　予昔作壺中九華詩其後八年復過湖口則
　　　　石已為好事者取去乃和前韻以自解云
　　　　次韻郭公甫二首(録一首/)
　　　　宋復古畫瀟湘晚景圖三首
　　　　嘲子由
　　　　第五橋
　　　　軒牕
　　　　魚
　　山陰陸游
　　　卷之四十二
　　　　寄酬曾學士學宛陵先生體比得書云所寓
　　　　廣教僧舍有陸子泉每對之輒奉懷
　　　　送曾學士赴行在
　　　　新夏感事
　　　　留題雲門草堂
　　　　度浮橋至南臺
　　　　還縣
　　　　航海
　　　　東陽道中
　　　　送七兄赴揚州帥幕
　　　　以石芥送劉韶美禮部劉比釀酒勁甚因以
　　　　為戲
　　　　寄張真父舍人
　　　　病中簡仲彌性唐克明蘇訓直
　　　　晚泊慈姥磯下
　　　　夜宿陽山磯將曉大雨北風甚勁俄頃行三
　　　　百餘里遂抵雁翅浦
　　　　送全州趙都曹
　　　　病中作
　　　　醉中歌
　　　　上已臨川道中
　　　　隨意
　　　　遊山西村
　　　　雨霽出遊書事
　　　　上虞逆旅見舊題嵗月感懷
　　　　題十八學士圖
　　　　夜聞松聲有感
　　　　十二月一日
　　　　宿楓橋
　　　　雨中泊趙屯有感
　　　　秋風
　　　　重陽
　　　　沙頭
　　　　移船
　　　　將離江陵
　　　　滄灘
　　　　松滋小酌
　　　　晚泊松滋渡口
　　　　繫舟下牢溪遊三游洞二十八韻
　　　　秋風亭拜冦萊公遺像
　　　　聞猿
　　　　瞿唐行
　　　　蹋磧
　　　　鄉中每以寒食立夏之間省墳客䕫適逢此
　　　　時悽然感懷
　　　　風雨中望峽口諸山竒甚戲作短歌
　　　　晚晴聞角有感
　　　　畏虎
　　　　鄰水延福寺早行
　　　　大安病酒留半日王守復來招不往送酒解
　　　　酲因小飲江月館
　　　　曉發金牛
　　　　山南行
　　　　和髙子長參議道中
　　　　次韻張季長題龍洞
　　　　太息
　　　　閬中作
　　　　遊錦屏山謁少陵祠堂
　　　　歸次漢中境上
　　　　南沮水道中
　　　　長木夜行抵金堆市
　　　　赴成都泛舟自三泉至益昌謀以明年下三
　　　　峽
　　　　雪晴行益昌道中頗有春意
　　　　劔門道中遇微雨
　　　　劔門城北回望劔關諸峯青入雲漢感蜀亡
　　　　事慨然有賦
　　　　綿州魏城縣驛有羅江東詩云芳草有情皆
　　　　礙馬好雲無處不遮樓戲用其韻
　　　　東津
　　　　東山
　　　　綿州録參㕔觀姜楚公畫鷹少陵為作詩者
　　　　西郊尋梅
　　　　海棠
　　　　驛舍見故屏風畫海棠有感
　　　　登茘枝樓
　　　　凌雲醉歸作
　　　　醉中感懷
　　　　玻瓈江
　　　　送客至江上
　　　　九月十六日夜夢駐軍河外遣使招降諸城
　　　　覺而有作
　　　　成都行
　　　　初寒
　　　　木山
　　　　十月一日浮橋成以故事宴客凌雲
　　　　觀大散關圖有感
　　　卷之四十三
　　　　十月十九日與客飲忽記去年此時自錦屏
　　　　歸山南道中小獵今又將去此矣
　　　　長門怨
　　　　斷碑歎
　　　　蜀酒歌
　　　　醉後草書歌詩戲作
　　　　十二月初一日得梅一枝絶竒戲作長句今
　　　　年於是四賦此花矣
　　　　十二月十一日視築隄
　　　　遊修覺寺
　　　　塞上曲
　　　　苦筍
　　　　月下作
　　　　過大蓬嶺度繩橋至杜秀才山莊
　　　　東湖新竹
　　　　夏日湖上
　　　　同何元立賞荷花追懷鏡湖舊遊
　　　　怡齋
　　　　龍湫歌
　　　　蒸暑思梁州述懷
　　　　古意
　　　　寓驛舍
　　　　題宇文子友所藏薛公鶴
　　　　晨至湖上
　　　　聽琴
　　　　龍眠畫馬
　　　　山中得長句戲呈周輔并簡朱縣丞
　　　　長歌行
　　　　遊三井觀
　　　　臨别成都帳飲萬里橋贈譚德稱
　　　　丈人觀
　　　　儲福觀
　　　　離堆伏龍祠觀孫太古畫英惠王像
　　　　登灌口廟東大樓觀㟭江雪山
　　　　平羌道中望峩眉山慨然有作
　　　　次韻何元立都曹贈行
　　　　初到榮州
　　　　醉中懷眉山舊遊
　　　　齋中夜坐有感
　　　　晚登横溪閣
　　　　髙齋小飲戲作
　　　　太液黄鵠歌
　　　　夜聞浣花江聲甚壯
　　　　謁諸葛丞相廟
　　　　醉中長歌
　　　　春感
　　　　花時遍遊諸家園
　　　　題明皇幸蜀圖
　　　　春殘
　　　　對酒
　　　　遊圓覺乾明祥符三院至暮
　　　　食薺
　　　　幽居晚興
　　　　書歎
　　　　月下醉題
　　　　銅壺閣望月
　　　　夜宴即席作
　　　　芳華樓夜宴
　　　　嵗晚
　　　　數日寒頓減頗有春意感懷賦短歌
　　　　梅花
　　　　萬里橋江上習射
　　　　出塞曲
　　　　偶過浣花感舊遊戲作
　　　　樓上醉書
　　　　初春出遊
　　　　張園海棠
　　　　登劔南西川門感懷
　　　　眉州作
　　　　江樓
　　　　訪楊先輩不遇因至石室
　　　　感秋
　　　　白鶴館夜坐
　　　　南津勝因院亭子
　　　　書寓舍壁
　　　卷之四十四
　　　　西巖翠屏閣
　　　　雨中山行至松風亭忽澄霽
　　　　贈宋道人
　　　　獵罷夜飲示獨孤生
　　　　秋晚登城北門
　　　　暮秋
　　　　數日暄妍頗有春意予閒居無日不出遊戲
　　　　作
　　　　江樓醉中作
　　　　曳策
　　　　謁漢昭烈惠陵及諸葛公祠宇
　　　　大雪歌
　　　　訪客至西郊
　　　　夜寒
　　　　故蜀别苑在成都西南十五六里梅至多有
　　　　兩大樹夭矯若龍相傳謂之梅龍予初至蜀
　　　　嘗為作詩自此嵗嘗訪之今復賦一首丁酉
　　　　十一月也
　　　　閒意
　　　　書雨
　　　　暮冬夜宴
　　　　謁石犀廟
　　　　江上散步尋梅偶得絶句
　　　　大醉梅花下走筆賦此
　　　　廣都江上作
　　　　道室夜意
　　　　城南王氏莊尋梅
　　　　遊諸葛武侯書臺
　　　　眉州披風榭拜東坡先生遺像
　　　　南定樓遇急雨
　　　　舟中對月
　　　　涪州道中
　　　　北巖
　　　　忠州禹廟
　　　　龍興寺弔少陵先生寓居
　　　　遊萬州岑公洞
　　　　萬州放船過下巖小留
　　　　楚城
　　　　舟出下牢關
　　　　峽口夜坐
　　　　初到荆州
　　　　阻風
　　　　小雨極涼舟中熟睡至夕
　　　　岳陽樓
　　　　黄鶴樓
　　　　自雪堂登四望亭因歴訪蘇公遺跡至安國
　　　　院
　　　　舟行蘄黄間雨霽得便風有感
　　　　長風沙
　　　　登賞心亭
　　　　將至京口
　　　　泝谿
　　　　冬夜聞雁有感
　　　　月夕
　　　　自雲門之陶山肩輿者失道行亂山中有茅
　　　　舍小塘極幽邃求見主人不可意其隱者也
　　　　園中雜書
　　　　池亭夜賦
　　　　雙清堂夜賦
　　　　橋南納涼
　　　　初秋夢故山覺而有作
　　　　别建安
　　　　紫谿驛
　　　　月巖
　　　　聞雁
　　　　春雨
　　　　南牕睡起
　　　　感舊絶句
　　　　夏日晝寢夢遊一院闃然無人簾影滿堂惟
　　　　燕蹋箏弦有聲覺而聞鐵鐸風響璆然殆所
　　　　夢也耶因得絶句
　　　　書懷絶句
　　　　雨後極涼料簡篋中舊書有感
　　　　秋夜
　　　　雨夜
　　　　豐城髙安之間憩民家景趣幽邃為之慨然
　　　　懷歸
　　　　寄奉新髙令
　　　　予欲自嚴買船下七里灘謁嚴光祠而歸㑹
　　　　灘淺陸行至桐廬始能泛江因得絶句
　　　　辛丑正月三日雪
　　　　雪霽歸湖上過千秋觀少留
　　　　題山家壁
　　　　憶昔
　　　　秋夜
　　　　九月三日泛舟湖中作
　　　　新寒
　　　　湖村月夕
　　　　横塘
　　　　蔬圃
　　　　五雲門晚歸
　　　　夜汲井水煑茶
　　　　寄朱元晦提舉
　　　　乍晴風日已和泛舟至扶桑埭徘徊西村久
　　　　之
　　　　携癭尊醉梅花下
　　　　城西接待院後竹下作
　　　　幽居春夜
　　　　晨起
　　　　春遊
　　　　八月十四日夜湖山觀月
　　　　夜聞秋風感懷
　　　　草書歌
　　　　夜泊水村
　　　　自妙相歸將至杜浦堰舟中作
　　　卷之四十五
　　　　秋興
　　　　三江舟中大醉作
　　　　樊江晚泊
　　　　秋夕
　　　　秋雨排悶十韻
　　　　寄題朱元晦武彛精舍
　　　　長安道
　　　　村舍
　　　　幽居感懷
　　　　遲暮
　　　　自若耶溪舟行杭鏡湖而歸
　　　　骨相
　　　　感憤
　　　　晚出偏門
　　　　過杜浦橋
　　　　莊噐之作招隠閣項平父諸人賦詩予亦繼
　　　　作
　　　　溪上醉吟
　　　　雨中泊舟蕭山縣驛
　　　　初夏遊凌氏小園
　　　　題少陵畫像
　　　　初冬雜題
　　　　小雨
　　　　題徐淵子環碧亭亭有茶山曽先生詩
　　　　臨安春雨初霽
　　　　飲張功父園戲題扇上
　　　　小舟過御園
　　　　春遊絶句
　　　　雨後
　　　　夜汲
　　　　新霽城南舟中夜興
　　　　丙午五月大雨五日不止鏡湖渺然想見湖
　　　　未廢時有感而賦
　　　　早自烏龍廟歸
　　　　齋中閒咏
　　　　秋雨北榭作
　　　　焉耆行
　　　　園中絶句
　　　　晨過天慶
　　　　出城
　　　　夜登千峰榭
　　　　秋興
　　　　余年二十時嘗作菊枕詩頗傳於人今秋偶
　　　　復采菊縫枕囊悽然有感
　　　　東吳女兒曲
　　　　有為予言烏龍髙嶮不可到處有僧巖居不
　　　　知其年予每登千峯榭望之慨然為作詩
　　　　楚宫行
　　　　妾命薄
　　　　四鼓酒醒起步庭下
　　　　秋霽
　　　　採藥
　　　　塞上曲
　　　　送潘德久使薊門
　　　　夜歸塼街巷書事
　　　　送張野夫寺丞牧滁州
　　　　夜歸偶懷故人獨孤景畧
　　　　月下小酌
　　　　鄰曲有未飯被追入郭者憫然有作
　　　　題湖邊旗亭
　　　　寓懷
　　　　題千秋觀懷賀亭
　　　　樊江
　　　　練塘
　　　　歸次樊江
　　　　泛湖至東涇
　　　　村居初夏
　　　　東關
　　　　七月一日夜坐舍北水涯戲作
　　　　以事至城南書觸目
　　　　梅花絶句
　　　　題瑩上人二畫
　　　　　剡谿
　　　　　吳江
　　　　山家暮春
　　　　自詠
　　　　蓬萊館午憩
　　　　夢遊散關渭水之間
　　　　秋夜
　　　　荷花
　　　　秋興
　　　　新晴
　　　　舍北望水鄉風物戲作絶句
　　　　禹跡寺南有沈氏小園四十年前嘗題小闋
　　　　壁間偶復一到而園已易主刻小闋於石讀
　　　　之悵然
　　　　小園
　　　　夜讀范致能攬轡録言中原父老見使者多
　　　　揮涕感其事作絶句
　　　　醉卧松下短歌
　　　　探梅
　　　　題四仙像
　　　　冬晴閒步東村由故塘還舍作
　　　　夜聞湖中漁歌
　　　　村夜
　　　　野意
　　　　憶昔
　　　　感懷
　　　卷之四十六
　　　　東村散步有懷張漢州
　　　　將軍行
　　　　古别離
　　　　望夫石
　　　　古别離
　　　　偶懷小益南鄭之間悵然有賦
　　　　欲出遇雨
　　　　看鏡
　　　　夜分不寐起坐園中至旦
　　　　步至湖上寓小舟還舍
　　　　箜篌謠寄季長少卿
　　　　悶極有作
　　　　三峽歌
　　　　贈道流
　　　　艾如張
　　　　郊行夜歸書觸目
　　　　嵗暮感懷
　　　　山園雜咏
　　　　雨夜書感
　　　　春晚雜興
　　　　夜歸
　　　　三月十一日郊行
　　　　路傍曲
　　　　秋夜
　　　　舍兆晚眺
　　　　初冬感懷
　　　　聞雁
　　　　枕上偶成
　　　　舍北閒望作六字絶句
　　　　雨夜有懷張季長少卿
　　　　客言來自上皋道中以其語作一絶
　　　　殘臘
　　　　懷舊
　　　　幽居初夏
　　　　晨起
　　　　六月二十四日夜分夢范致能李知幾尤延
　　　　之同集江亭諸公請予賦詩記江湖之樂詩
　　　　成而覺忘數字而已
　　　　題韓運鹽竹隠堂絶句
　　　　舟中咏落景餘清暉輕橈弄溪渚之句蓋孟
　　　　浩然耶溪泛舟詩也因以其句為韻賦詩
　　　　秋夜紀懷
　　　　舍北搖落景物殊佳偶作
　　　　夜坐
　　　　隴頭水
　　　　書志
　　　　書憤
　　　　小舟遊西涇度西岡而歸
　　　　春行
　　　　閒身
　　　　舍北行飯書觸目
　　　　雪夜感舊
　　　　雜感
　　　　蘭
　　　　感舊
　　　　露坐
　　　　新秋
　　　　秋夕露坐作
　　　　感秋
　　　　新涼
　　　　豐嵗
　　　　小舟過吉澤效王右丞
　　　　秋晴見天際飛鴻有感
　　　　戊午重九
　　　　舟中
　　　　冬日感興十韻
　　　　菴中晨起書觸目
　　　　春日小園雜賦
　　　　沈園
　　　　讀晉書
　　　　春晴自雲門歸三山
　　　　夜聞姑惡
　　　　讀前輩詩文有感
　　　　讀隠逸傳
　　　　秋隂
　　　　秋懷
　　　　秋思
　　　　冬晴與子坦子聿遊湖上
　　　　齋中弄筆偶書示子聿
　　　　夢中作遊山絶句
　　　　北望感懷
　　　　人日東園
　　　　枕上作
　　　　長干行
　　　　小橋
　　　　觀畫山水
　　　　示友
　　　　十月
　　　　梅花
　　　　對酒戲詠
　　　　先少師宣和初有贈晁公以道詩云奴愛才
　　　　如蕭穎士婢知詩似鄭康成晁公大愛賞今
　　　　逸全篇偶讀晁公文集泣而足之
　　　　追感往事
　　　巻之四十七
　　　　春遊
　　　　三月二十日兒輩出謁孤坐北牕
　　　　西村
　　　　湖塘晚眺
　　　　秋夜
　　　　漁父
　　　　梅市
　　　　郭西
　　　　栁橋晚眺
　　　　秋社
　　　　村舍
　　　　秋日雜詠
　　　　小立
　　　　秋晚湖上
　　　　雨後至近村
　　　　題嚴州王秀才山水枕屏
　　　　追憶征西幙中舊事
　　　　解嘲
　　　　讀史
　　　　遣興
　　　　送子龍赴吉州掾
　　　　正月五日出遊
　　　　初春雜興
　　　　杜叔髙秀才雨雪中相過留一宿而别誦此
　　　　詩送之
　　　　村居書喜
　　　　别嚴和之
　　　　舟中作
　　　　夏初湖村雜題
　　　　書直舍壁
　　　　謝韓實之直閣送燈
　　　　直舍獨坐思成都
　　　　出東城並江而歸
　　　　立春後十二日命駕至郊外戲書觸目
　　　　河橋晚歸
　　　　後寓歎
　　　　與兒輩泛舟遊西湖一日間晴隂屢易
　　　　秋思
　　　　小逕登東山繚行自西北至溪上
　　　　感憤
　　　　野興
　　　　幽居春晚
　　　　閔雨
　　　　書事
　　　　明日復理夢中意作
　　　　舍南野歩
　　　　出逰
　　　　山行
　　　　感昔
　　　　風雲晝晦夜遂大雪
　　　　夢華山
　　　　道室
　　　　倚樓
　　　　石帆夏日
　　　　乙丑夏冬之交小舟早夜徃來湖中戲成絶句
　　　　懷舊
　　　　春雨
　　　　梨花
　　　　雜惑
　　　　出遊歸鞍上口占
　　　　初夏閒居
　　　　地僻
　　　　耒陽令曾君寄禾譜農器譜二書求詩
　　　　夏末野興
　　　　訪山家
　　　　寄隱士
　　　　春前六日作
　　　　贛士曾興宗字光祖以其居篔簹谷圖來求
　　　　詩
　　　　夏日雜題
　　　　西村晚歸
　　　　雨晴
　　　　秋夜
　　　　累日濃雲作雪不成遂有春意
　　　　野望
　　　　春晴
　　　　恩封渭南伯唐詩人趙嘏為渭南尉當時謂
　　　　之趙渭南後來將以予為陸渭南乎戲作長
　　　　句
　　　　山行
　　　　初夏書感
　　　　對酒作
　　　　頃嵗從戎南鄭屢往來興鳳間暇日追懷舊
　　　　遊有賦
　　　　異夢
　　　　夜坐小飲
　　　　雜感十首之二
　　　　仲秋書事
　　　　秋日徙倚門外久之
　　　　聞新雁有感
　　　　小園獨酌
　　　　古意
　　　　湖上尋梅
　　　　湖山
　　　　雪晴欲出而路濘未通戲作
　　　　春日雜興
　　　　蘭亭道上
　　　　初夏雜興
　　　　山行過僧菴不入
　　　　夏日六言
　　　　夏夜泛溪至南莊復囘湖桑歸
　　　　郊行
　　　　文章
　　　　思蜀
　　　　江村
　　　　示兒
　　　　(臣/)等謹案
　　御選唐宋詩醇七十四巻乾隆十五年
　　御定凡唐詩四家曰李白曰杜甫曰白居易曰韓
　　　　愈宋詩二家曰蘇軾曰陸游詩至唐而極其
　　　　盛至宋而極其變盛極或伏其衰變極或失
　　　　其正亦惟兩代之詩最為總雜于其中通評
　　　　甲乙要當以此六家為大宗盖李白源出離
　　　　騷而才華超妙為唐人第一杜甫源出于國
　　　　風二雅而性情真摯亦為唐人第一自是以
　　　　外平易而最近乎情者無過白居易竒剏而
　　　　不詭于理者無過韓愈録此四集已足包括
　　　　衆長至于北宋之詩蘇黄並騖南宋之詩范
　　　　陸齊名然江西宗派實變化于杜韓之間既
　　　　録杜韓可無庸複見石湖集篇什無多才力
　　　　識解亦均不能出劍南集上既舉白以槩元
　　　　自當存陸而刪范
　　權衡至當洵千古之定評矣考
　　　國朝諸家選本惟王士禎書朂為學者所傳其
　　　　古詩選五言不録杜甫白居易韓愈蘇軾陸
　　　　游七言不録白居易已自為一家之言至唐
　　　　賢三昧集非惟白居易韓愈皆所不載即李
　　　　白杜甫亦一字不登盖明詩摹擬之弊極于
　　　　太倉厯城纎佻之弊極于公安竟陵物窮則
　　　　變故
　　　國初多以宋詩為宗宋詩又弊士禎乃持嚴羽
　　　　餘論倡神韻之説以救之故其推為極軌者
　　　　惟王孟韋栁諸家然詩三百篇尼山所定其
　　　　論詩一則謂歸於温柔敦厚一則謂可以興
　　　　觀羣怨原非以品題泉石摹繪烟霞洎乎畸
　　　　士逸人各標幽賞乃别為山水清音實詩之
　　　　一體不足以盡詩之全也宋人惟不解温柔
　　　　敦厚之義故意言並盡流而為鈍根士禎又
　　　　不究興觀羣怨之原故光景流連變而為虛
　　　　響各明一義遂各倚一偏論甘忌辛是丹非
　　　　素其斯之謂歟兹逢我
　　皇上聖學髙深精研六義以孔門刪定之㫖
　　品評作者定此六家乃共識風雅之正軌臣等循
　　　　環雒誦實深為詩教幸不但為六家幸也乾
　　　隆四十六年三月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　總　校　官　(臣/)陸　費　墀
欽定四庫全書
御選唐宋詩醇卷一
　　隴西李白詩一
　　　目録
　　古風
欽定四庫全書
御選唐宋詩醇卷一
　　隴西李白詩一
有唐詩人至杜子美氏集古今之大成為風雅之正宗
譚藝家迄今奉為矩矱無異議者然有同時並出與之
頡頏上下齊驅中原勢鈞力敵而無所多讓太白亦千
古一人也夫論古人之詩當觀其大者逺者得其性情
之所存然後等厥材力辨厥淵源以定其流品一切悠
悠耳食之論奚足道哉李杜二家所謂異曲同工殊塗
同歸者觀其全詩可知矣太白髙逸故其言縱恣不羈
飄飄然有遺世獨立之意子美沈鬱其言深切著明往
往窮極筆勢盡乎事之曲折而止白之遇明皇也出於
特知金鑾召見待以殊禮雖遭讒毁猶賜金遣歸得以
遨遊齊魯吳越之間浮沉詩酒放浪湖山其詩多汗漫
自適近於佯狂玩世者子美年將四十始以獻賦除官
其後﨑嶇兵間窮愁蜀道流離轉從幾不自存故其發
於聲者多沈痛哀切之響此二家之所以異也若其蒿
目時政疚心朝廷凡禍亂之萌善敗之實靡不託之歌
謡反覆慨歎以致其忠愛之志其根於性情而篤於君
上者按而稽之固無不同矣至於根本風騷馳驅漢魏
擷六籍之菁華埽五代之靡曼詞華炳蔚照耀百世兩
人又何以異哉論者不察漫置軒輕於其間是猶焦明
已翔於寥廓而羅者猶視夫藪澤也善乎韓愈之言曰
李杜文章在光燄萬丈長不知羣兒愚那用故謗傷蚍
蜉撼大樹可笑不自量彼元稹蘓轍王安石之流得無
愧此言乎太白嘗言齊梁以來艶薄斯極沈休文又尚
以聲律將復古道非我而誰故其所作擺脫駢麗舊習
軼蕩人羣上薄曹劉下凌沈鮑朱子以為聖於詩者葢
前賢亦重之矣今畧舉兩家之同異及其逺大之㫖知
太白之與子美並稱大家而無愧者如此至有謂李杜
當日名相埓而相忌其詩有交相譏者此猶末流傾軋
之心不可以語君子之知交也
　　古風
大雅久不作吾衰竟誰陳王風委蔓草戰國多荆榛龍
虎相啖食兵戈逮狂秦正聲何微茫哀怨起騷人揚馬
激頽波開流蕩無垠廢興雖萬變憲章亦已淪自從建
安來綺麗不足珍聖代復元古垂衣貴清真羣才屬休
明乘運共躍鱗文質相炳煥衆星羅秋旻我志在刪述
垂輝映千春希聖如有立絶筆於獲麟
古風詩多比興此篇全用賦體括風雅之源流明著作
之意㫖一起一結有山立波廻之勢昔劉勰明詩一篇
畧云兩漢之作結體散文直而不野為五言之冠冕又
云建安之初五言騰踊不求纎密之巧惟取昭晰之能
何晏之徒率多浮淺惟嵇志清峻阮㫖遥深故能標焉
晉世羣才稍入輕綺采縟於正始力柔於建安觀白此
篇即劉氏之意指歸大雅志在刪述上溯風騷俯觀六
代以綺麗為賤清真為貴論詩之義昭然明矣舉筆直書
所見氣體實足以副之陽氷稱其馳驅屈宋鞭撻揚馬
千載獨歩惟公一人洵非阿好其纂草堂集以古風列
於卷首又以此篇弁之可謂有卓見者枕上授簡同不
朽矣
　朱子曰李白詩不專是豪放如首篇大雅久不作多
　少和緩
　劉克莊曰此今古詩人之斷案也楊齊賢曰掃魏晉
　之陋起騷人之廢太白葢以自任矣覽其著述筆力
　翩翩如行雲流水出乎自然非思索而得豈欺我哉
　沈德潛曰昌黎云齊梁及陳隋衆作等蟬噪太白則
　云自從建安來綺麗不足珍是從來作豪傑語不足
　珍謂建安以後也謝朓樓餞别云蓬萊文章建安骨
　一語可証
秦皇掃六合虎視何雄哉飛劍決浮雲諸侯盡西來明
斷自天啟大畧駕羣才收兵鑄金人函谷正東開銘功
㑹稽嶺騁望瑯琊臺刑徒七十萬起土驪山隈尚採不
死藥茫然使心哀連弩射海魚長鯨正崔嵬額鼻象五
嶽揚波噴雲雷鬐鬛蔽青天何由覩蓬萊徐市載秦女
樓船幾時迴但見三泉下金棺葬寒灰
極冩其盛正為中間轉筆作地茫然使心哀五字多少
包含借秦以諷意深㫖逺
太白何蒼蒼星辰上森列去天三百里邈爾與世絶中
有緑髪翁披雲臥松雪不笑亦不語㝠棲在巖穴我來
逢真人長跪問寳訣粲然啟玉齒授以鍊藥說銘骨傳
其語竦身已電滅仰望不可及蒼然五情熱吾將營丹
砂永與世人别
郭璞遊仙青谿百餘仞一首純是寓意白詩與彼不同
葢士之不得志於時者姑寄其意於此耳舊史稱白少
有逸才志氣宏放飄然有超世之心殆亦性之所近或
其被放東歸將授道籙時作也
　蕭士贇曰太白少遇司馬承禎謂其有仙風道骨可
　與學仙太白亦有志焉此詩非泛然之作
　胡震亨曰古風中言仙者十有二其九自言㳺仙其三則
　譏求仙不應通蔽互殊乃爾白之自謂可仙亦借以抒其
　曠思豈真謂世有神仙哉他詩云此人古之仙羽化
　竟何在意自可見是則雖言游仙未嘗不與譏求仙
　者合也時方用兵吐蕃南詔而授籙投龍崇尚不廢
　大類秦皇漢武之為故白之譏求仙者亦多借秦漢
　為喻他詩又云窮兵黷武今如此鼎湖飛龍安可乘
　其本指也與
　太白金陵送權十一序云吾希風廣成蕩漾浮世素
　受寶訣為三十六帝之外臣
　李陽氷序天子知其不可留乃賜金歸之遂就從祖
　陳留采訪大使彦允請北海髙天師授道籙於齊州
　紫極宫
　吳昌祺曰爾雅春為蒼天郭景純曰萬物蒼蒼然生
　此言五情蒼然而生也
代馬不思越越禽不戀燕情性有所習土風固其然昔
别雁門關今戍龍庭前驚沙亂海日飛雪迷胡天蟣蝨
生虎鶡心魂逐旌旃苦戰功不賞忠誠難可宣誰憐李
飛將白首沒三邊
民安鄉井離别為難况驅之死地乎起意惻然可念杕
杜勞士道其室家之情出車勞率美其執獲之功盛世
豈無征役哉明皇喜邊事致有冒賞掩功者故蕭士贇
謂其感諷時事有為而作揚水圻父所以為風雅之變
也
五鶴西北來飛飛凌太清仙人緑雲上自道安期名兩
兩白玉童雙吹紫鸞笙去影忽不見回風送天聲我欲
一問之飄然若流星願餐金光草壽與天齊傾
前太白何蒼蒼一首僅傳其語此則欲問而不可得更
進一層天聲流星二語真如天上飛仙可望而不可即覺
李賀羲和敲日玻璃聲極意創造終屬琱琢自是仙鬼
之别
　蕭士贇曰此篇亦遊仙詩體恐是贈答之詞
　廣異記東岳夫人所居有異草葉如芭蕉花正黄色
　光可鑑曰此金明草
咸陽二三月宫栁黃金枝綠幘誰家子賣珠輕薄兒日
暮醉酒歸白馬驕且馳意氣人所仰冶游方及時子雲
不曉事晚獻長楊辭賦達身已老草𤣥鬢若絲投閣艮
可歎但為此輩嗤
世所謂曉事者及時行樂耳而至老矻矻者晚節末路
又復可歎白氣骨自負豈願以辭人終老兩兩夾照不
是漫作詼啁語
　蕭士贇曰子雲白以自况也此時戚里驕縱踰制動
　致髙位儒者沈困下僚是詩必有所感諷而作
　吳昌祺曰言子雲不能自守則反為小人所嗤謂以
　子雲自况者非也
莊周夢蝴蝶蝴蝶為莊周一體更變易萬事良悠悠乃
知蓬萊水復作清淺流青門種瓜人昔日東陵侯富貴
故如此營營何所求
作達語是白本色然意在後半前乃興起耳莊周三句
起第四句五六兩句橫空插入實貫上下無此二語全
詩便覺率直靑門二句就事指㸃結出本意有無數層
折至其辭意自然則韓愈所云文如翻水成初不用意
為也
　劉辰翁曰語意音節適可如此而止
　蕭士贇曰此達生者之辭也謂忽然人化為物忽然
　物化為人一體變易尚未能知悠然萬事豈能盡知
　乎况又乃知滄桑之變乎故侯種瓜富貴者固如是
　也旣燭破此理尚何所求而營營茍茍以勞生哉
齊有倜儻生魯連特髙妙明月出海底一朝開光耀却
秦振英聲後世仰末照意輕千金贈顧向平原笑吾亦
澹蕩人拂衣可同調
曹植詩大國多良材譬海出明珠即明月出海底意白
姿性超邁故感興於魯連後篇子陵君平亦此志也
　蕭士贇曰太白生平豪邁邈視權臣浮雲富貴此詩
　葢有慕乎仲連之為人也
黃河走東溟白日落西海逝川與流光飄忽不相待春
容捨我去秋髪已衰改人生非寒松年貎豈長在吾當
乘雲螭吸景駐光采
郭璞遊仙詩云雖欲騰丹谿雲螭非我駕結語本此别
本作誰能學天飛三秀與君采語意殊穉
　蕭士贇曰古詩廻車駕言邁悠悠渉長道四顧何茫
　茫東風揺百草所遇無故物焉得不速老盛衰各有
　時立身苦不早奄忽隨物化榮名以為寶太白此詩
　亦此之意古詩欲用世而留名太白則欲學仙以離
　世其見趣又出乎流俗矣
松栢本孤直難為桃李顔昭昭嚴子陵垂釣滄波間身
將客星隱心與浮雲閒長揖萬乘君還歸富春山清風
灑六合邈然不可攀使我長歎息㝠棲巖石間
起句本之荀子直揭本指嚴羽所謂開門見山者也與
左思詠史作風格正復相似
　沈德潛曰不著議論詠古一體
　荀子曰桃李倩粲於一時時至而後殺至於松柏經
　隆冬而不凋可謂得其真矣
君平旣棄世世亦棄君平觀變窮太易探元化羣生寂
寞綴道論空簾閉幽情騶虞不虛來鸑鷟有時鳴安知
天漢上白日懸髙名海客去已久誰人測沈㝠
騶虞見王道之成鸑鷟為興朝之瑞蕭士贇曰此喻聖
賢不虛生其出也有時名懸天漢而人不能測此非賢
者所知也以正意作轉關與前篇各一機杼
胡關饒風沙蕭索竟終古木落秋草黃登髙望戎虜荒
城空大漠邊邑無遺堵白骨橫千霜嵯峨蔽榛莽借問
誰凌虐天驕毒威武赫怒我聖皇勞師事鼙皷陽和變
殺氣發卒騷中土三十六萬人哀哀淚如雨且悲就行
役安得營農圃不見征戍兒豈知關山苦李牧今不在
邊人飼豺虎
開元以來歲有征役至王君㚟戰勝靑海益事邊功石
堡一城耳得之不足制敵不得無害於國唐兵前後屢
攻所失無數哥舒翰雖能㧞之而士卒死亡亦畧盡矣
此詩極言邊塞之慘中間直入時事字字沉痛當與杜
甫前出塞參看别本多四句語盡而露詩詞意已足不
當更益
　蕭士贇曰此詩專指北邊而言當為哥舒翰攻石堡
　城而作也天寶六載上欲使河西隴右節度使王忠
　嗣攻石堡城忠嗣上言石堡城髙固吐蕃舉國守之
　今頓兵其下非數萬人不能克臣恐所得不如所亡
　將軍董延光自請攻之上命忠嗣分兵助之延光過
　期不克言忠嗣沮撓軍計上怒貶忠嗣八載命哥舒
　翰帥隴右諸軍兵凡六萬三千攻之其城三靣險絶
　唯一徑可上吐蕃但以數百人守之多貯糧食積擂
　木及石前後屢攻不能克翰進攻㧞之獲吐蕃四百
　人唐士卒死亡畧盡果如忠嗣之言此詩末句曰李
　牧今不在邊人飼豺虎者葢以李牧比忠嗣也
燕昭延郭隗遂築黃金臺劇辛方趙至鄒衍復齊來奈
何青雲士棄我如塵埃珠玉買歌笑糟糠飬賢才方知
黃鶴舉千里獨徘徊
國策田需對管燕云士三日不得咽而君鵝鶩有餘粟
與孟子所云豕交獸畜者更有甚焉乃知穆生辭楚見
色斯舉耳
　蕭士贇曰太白少有高尚之志此篇豈出山之後不
　為時貴所禮有輕出之悔與讀其詩者百世之下猶
　有感慨
天津三月時千門桃與李朝為斷腸花暮逐東流水前
水復後水古今相續流新人非舊人年年橋上遊雞鳴
海色動謁帝羅公侯月落西上陽餘輝半城樓衣冠照
雲日朝下散皇州鞍馬如飛龍黃金絡馬頭行人皆辟
易志氣橫嵩丘入門上髙堂列鼎錯珍羞香風引趙舞
清管隨齊謳七十紫鴛鴦雙雙戲庭幽行樂争晝夜自
言度千秋功成身不退自古多愆尤黃犬空歎息緑珠
成釁讐何如鴟夷子散髪櫂扁舟
此刺當時貴幸之徒怙侈驕縱而不恤其後也杜甫麗
人行其刺國忠也㣲而婉此則直而顯自是異曲同工
書曰居髙思危罔不惟畏讀此能令權門膽落詩眼以
為建安氣骨惟李杜有之良然
　范温曰建安詩辯而不華質而不俚風調髙雅格力
　遒壯得風雅騷人氣骨最為近古惟李杜有之
　吳昌祺曰自開一境不必古人
　西京記上陽宫西有西上陽宫
昔我遊齊都登華不注峯兹山何峻秀緑翠如芙蓉蕭
颯古仙人了知是赤松借予一白鹿自挾兩靑龍含笑
凌倒景欣然願相從泣與親友别欲語再三咽朂君靑
松心努力保霜雪世路多險艱白日欺紅顔分手各千
里去去何時還在世復幾時倐如飄風度空聞紫金經
白首愁相誤撫已忽自笑沉吟為誰故名利徒煎熬安
得閒余歩終留赤玉舄東上蓬萊路秦帝如我求蒼蒼
但煙霧
此詩或作兩篇今合而觀之上憶昔日之游下决今日
之去意正相屬泣與親友别八句旣將别矣復自疑焉
故下云撫已忽自笑沉吟為誰故然後决然欲往東上
蓬萊葢倦游之餘聊以寄意范傳正所云非慕其輕舉
將不可求之事求之欲耗壯心遣餘年者也
　蕭士贇曰此詩恐是其一時與親友話别者故中有
　不能忘情之詞未有永訣割斷之語也
秋露白如玉團團下庭緑我行忽見之寒早悲歲促人
生鳥過目胡乃自結束景公一何愚牛山淚相續物苦
不知足得隴又望蜀人心若波瀾世路有屈曲三萬六
千日夜夜當秉燭
唐風蟋蟀之篇感興如此詩之神韻與古為化擬之十
九首可謂波瀾莫二結處與通篇一意相貫即桃李園
序之意或謂若不知止足則當夜夜宴遊為識者所笑
其說未當
　蕭士贇曰三萬六千日雖太白造辭如此然其意却
　祖於左傳所謂奪胎換骨使事而不為事使者
大車揚飛塵亭午暗阡陌中貴多黃金連雲開甲宅路
逢鬭雞者冠葢何輝赫鼻息干虹蜺行人皆怵惕世無
洗耳翁誰知堯與跖
　蕭士贇曰此篇諷刺之詩葢為賈昌輩而作
　東城父老傳曰賈昌生七歲解鳥語音元宗在藩邸
　時樂民間清明節鬭雞戲及即位治雞坊於兩室間
　索長安雄雞千數飬於雞坊選六軍小兒五百人使
　馴擾教飼之昌為五百小兒長天子甚愛幸之金帛
　之賜日至其家開元十三年雞籠三百從東封十四
　年三月衣鬬雞服㑹上於温泉天下號為神雞童時
　人為之語曰生兒不用識文字鬬雞走馬勝讀書賈
　家小兒年十三富貴榮華代不如千秋節賜酺或酺
　於洛元㑹與清明節皆在驪山每至是日萬樂具舉
　六宫必從昌冠鵰翠金華冠錦紬繡襦袴執鐸拂導
　羣雞敘立於廣場顧盼如神指揮風生隨鞭指低昂
　不失勝負旣决强者前弱者後隨昌雁行歸於雞坊
　角觝萬夫跳劍尋橦蹴毬踏繩舞於竿顛者意索氣
　阻已逡廵不敢入豈教猱擾龍之徒與
碧荷生幽泉朝日艶且鮮秋花冒緑水密葉羅靑煙秀
色空絶世馨香竟誰傳坐看飛霜滿凋此紅芳年結根
未得所願託華池邊
前有郢客吟白雪一篇云舉世誰為傳此篇云馨香竟
誰傳傷不遇也末二句情見乎辭白未嘗一日忘事君
也求仙採藥豈其本心哉嚴羽云觀白詩要識其安身
立命處此類是也
　蕭士贇曰荷與華池比也君子有絶世之行處於僻
　野而不為世所知常恐老之將至而所抱不見於所
　用安得託身於朝廷之上哉是亦太白自傷之意與
鄭客西入關行行未能已白馬華山君相逢平原里璧
遺鎬池君明年祖龍死秦人相謂曰吾屬可去矣一往
桃花源千春隔流水
賞其風調致佳平原當作平舒
　史記始皇三十六年使者從關東夜過華陰平舒道
羽檄如流星虎符合專城喧呼救邊急羣鳥皆夜鳴白
日曜紫微三公運權衡天地皆得一澹然四海清借問
此何為答言楚徵兵渡瀘及五月將赴雲南征怯卒非
戰士炎方難逺行長號别嚴親日月慘光晶泣盡繼以
血心摧兩無聲困獸當猛虎窮魚餌奔鯨千去不一囘
投軀豈全生如何舞千戚一使有苗平
羣鳥夜鳴寫出騷然之狀白日四句形容黷武之非至
於征夫之悽慘軍勢之怯弱色色顯豁字字沈痛結歸
德化自是至論此等詩殊有關繫體近風雅與杜甫兵
車行出塞等作工力悉敵不可軒輊宋人羅大經作鶴
林玉露乃謂白作為歌詩不過狂醉於花月之間社稷
蒼生曾不繫其心膂視甫之憂國憂民不可同年語此
種識見真蚍蜉撼大樹多見其不知量也
　蕭士贇曰太白此詩葢討雲南時作也末二句比南
　詔為有苖而深歎當國之大臣不能如益之賛禹禹
　之佐舜敷文德以來逺人致有覆軍殺將之恥也
　通鑑綱目天寶十載劍南節度使鮮于仲通討南詔
　大敗於西洱河士卒死者六萬人僅以身免楊國忠
　掩其敗狀仍叙其戰功制募兵擊之人聞雲南瘴癘
　莫肯應募國忠遣御史分道捕人枷送軍所十三載
　劍南留後李宓擊南詔深入至太和城士卒疫饑死
　什七八引還蠻追擊之全軍皆沒國忠更以㨗聞益
　發中國兵討之前後死者幾二十萬人無敢言者
　吳昌祺曰干羽改干戚本陶淵明刑天舞干戚
孤蘭生幽園衆草共蕪沒雖照陽春暉復悲髙秋月飛
霜早淅瀝緑艶恐休歇若無淸風吹香氣為誰發
前有燕臣昔慟哭一章與此俱遭讒被放而作前篇哀
而不傷怨而不誹尚近離騷悲痛之音此則温柔敦厚
上追風雅矣
　蕭士贇曰此亦比興之詩也君子在野未能自㧞於
　衆人之中雖蒙主知而小人之讒毁者已至孤寒之
　士亦如是而已矣若非在位之人引類㧞萃而薦用
　之雖有德馨亦何以自見哉
鳳飢不啄粟所食惟琅玕焉能與羣雞刺促爭一餐朝
鳴崑丘樹夕飲砥柱湍歸飛海路逺獨宿天霜寒幸遇
王子晉結交青雲端懷恩未得報感别空長嘆
前有鳳凰九千仭一篇與此皆白自比懷恩未報感别
長歎惓惓之誠溢於言表
周穆八荒意漢皇萬乘尊淫樂心不極雄豪安足論西
海宴王母北宫邀上元瑶水聞遺歌玉杯竟空言靈跡
成蔓草徒悲千載魂
唐人多以王母比楊妃如杜甫西望瑶池降王母亦然
則上元即指秦虢輩末句葢傷之也
　蕭士贇曰當時明皇亦好神仙之事此詩葢有所諷
　云
綠蘿紛葳㽔繚繞松柏枝草木有所託歲寒尚不移奈
何天桃色坐嘆葑菲詩玉顔艶紅彩雲髪非素絲君子
恩已畢賤妾將何為
純用比興亦騷雅之遺金鑾召對欣有託矣中道被放
如去婦以盛顔鬒髪而不見答也辭意怨而不怒㫖合
風人蕭士贇以為有為而作殆未必然
　蕭士贇曰詩有比有興所以抒下情而通諷諭也當
　時君臣夫婦之大倫不合於禮義而不克終者無所
　不有太白此詩必有為而作也
美人出南國灼灼芙蓉姿皓齒終不發芳心空自持由
來紫宫女共妬靑蛾眉歸去瀟湘沚沈吟何足悲
亦前篇之意但前篇寓意於君此則謂張垍輩之譖毁
也
倚劍登髙臺悠悠送春目蒼榛蔽層丘瓊草隱深谷鳳
鳥鳴西海欲集無珍木鸒斯得所居蒿下盈萬族晉風
日以頽窮途方慟哭
天寶以還小人道長君子道消矣物亦各從其類也篇
中連類引象雜而不越途窮慟哭亦無可如何而已
羽族禀萬化小大各有依周周亦何辜六翮掩不揮願
銜衆禽翼一向黄河飛飛者莫我顧歎息將安歸
知桞下惠之賢而不與立所以致恨於臧孫辰之竊位
也
　蕭士贇曰此詩全祖莊子韓子二事之意以鳥為喻
　以愧當世在位之不能引㧞同類者
惻惻泣路岐哀哀悲素絲路岐有南北素絲易變移萬
事固如此人生無定期田竇相傾奪賓客互盈虧世途
多翻覆交道方嶮巇斗酒强然諾寸心終自疑張陳竟
火滅蕭朱亦星離衆鳥集榮柯窮魚守枯池嗟嗟失權
客勤問何所規
辭㫖明白白古風凡五十九首以此篇結之總厥所述逺
追嗣宗咏懷近比子昻感遇其間指事深切言情篤摯
纒綿往復每多言外之㫖白之流品亦可睹其槪焉夫
開元天寶治亂逈殊林甫國忠相繼柄政宵小盈朝賢
人在野卒致禄山之亂宗社幾墟白以倜儻之才遭讒
被放雖放浪江湖而忠君憂國之心未嘗少忘身世之
感一於詩發之諸篇之中可指數也豈非風雅之嗣音
詩人之冠冕乎朱子嘗欲擇歴代之詩為一編以繼三
百篇楚辭之後而以白之古風為之羽翼輿衛葢有以
取之矣羣兒謗傷何足信哉
　蕭士贇曰此詩譏市道交者太白罹難之餘友朋之
　交不能始終如一而或奔走權門徒有一類失權之客
　勤勤勞問亦何所規益乎可以知人心之不古矣
　朱子曰太白古風兩巻皆自陳子昻感遇中來亦有
　全用其句處太白去子昻不逺其尊慕如此又曰太
　白詩如無法度乃從容於法度之中葢聖於詩者
　劉克莊曰太白古風與陳子昻感遇之作筆力相上
　下唐之詩人皆在下風
　馮舒曰此真國風
　沈德潛曰太白詩縱橫馳驟獨古風二巻不矜才不
　使氣原本阮公風格伯玉感遇詩後有嗣音矣
　
　
　
　
　
　
　
　
　
　
　
　
　
　
御選唐宋詩醇卷一
欽定四庫全書
御選唐宋詩醇巻二
　　隴西李白詩二
　　　目錄
　　逺别離
　　蜀道難
　　梁甫吟
　　烏夜啼
　　烏棲曲
　　戰城南
　　行行且游獵篇
　　飛龍引
　　行路難
　　長相思
　　上留田行
　　前有一樽酒行
　　夜坐吟
　　野田黃雀行
　　箜篌謡
　　夷則格上白鳩拂舞辭
　　日出行
　　北風行
欽定四庫全書
御選唐宋詩醇卷二
　　隴西李白詩二
　　逺别離
逺别離古有皇英之二女乃在洞庭之南瀟湘之浦海
水直下萬里深誰人不言此離苦日慘慘兮雲㝠㝠猩
猩啼煙兮鬼嘯雨我縱言之將何補皇穹竊恐不照余
之忠誠雷慿慿兮欲吼怒堯舜當之亦禪禹君失臣兮
龍為魚權歸臣兮䑕變虎或言堯幽囚舜野死九疑聯
綿皆相似重瞳孤墳竟何是帝子泣兮緑雲間隨風波
兮去無還慟哭兮逺望見蒼梧之深山蒼梧山崩湘水
絶竹上之淚乃可滅
此憂天寶之將亂欲抒其忠誠而不可得也日者君象
雲盛則蔽其明啼煙嘯雨陰晦之象甚矣詩云薈兮蔚
兮南山朝隮小人之勢至於如此政事尚可問乎屈平
曰理弱而媒拙兮恐導言之不固又曰閨中旣邃逺兮
哲王又不寤白以見疎之人欲言何補而忠誠不懈如
此此立言之本指龍魚虎䑕之喻亦本楚詞及說苑兼
用客難中語比類陳詞可謂深切著明者矣
　蕭士贇曰太白熟識時病欲言則懼禍及已不得已
　而形之詩章聊以致其愛君憂國之志而己
　楊載曰波瀾開闔如江海之波一波未平一波復起
　又如兵家之陣方以為正又復為竒方以為竒忽復
　是正出入變化不可紀極
　劉辰翁曰參差曲屈幽人鬼語而動盪自然無長吉
　之苦
　髙棅曰此太白傷時君子失位小人用事以致喪亂
　身在江湖之上欲往救而不可哀忠諫之無從舒憤
　疾而作也
　李東陽曰古律詩各有音節然皆限於字數求之不
　難樂府長短句最難調叠然亦有自然之節如太白
　逺别離子美桃竹杖皆極其操縱曷嘗按古人聲調
　而自和順委曲
　沈德潛曰中有欲言不可明言處故托弔古以抒之
　屈折反覆離騷之㫖
　郭茂倩曰楚詞云悲莫悲兮生别離古詩云行行重
　行行與君生别離李陵與蘓武詩云良時不可再别
　離在須臾故後人擬之為古别離梁簡文又為生别
　離宋吳邁逺有長别離李白有逺别離亦皆類此
　　蜀道難
噫吁戲危乎髙哉蜀道之難難於上靑天蠶叢及魚鳬
開國何茫然爾來四萬八千歲不與秦塞通人煙西當
太白有鳥道可以橫絶峨眉巅地崩山摧壯士死然後
天梯石棧相鉤連上有六龍囘日之髙標下有衝波逆
折之囘川黃鶴之飛尚不得過猨猱欲度愁攀援青泥
何盤盤百歩九折縈巖巒捫參歴井仰脅息以手撫膺坐
長歎問君西遊何時還畏途巉巖不可攀但見悲烏號
古木雄飛雌從繞林間又聞子規啼夜月愁空山蜀道
之難難於上青天使人聽此凋朱顔連峯去天不盈尺
枯松倒挂倚絶壁飛湍瀑流爭喧豗砯厓轉石萬壑雷
其險也如此嗟爾逺道之人胡為乎來哉劍閣峥嶸而
崔嵬一夫當關萬夫莫開所守或非親化為狼與豺朝
避猛虎夕避長蛇磨牙吮血殺人如麻錦城雖云樂不
如早還家蜀道之難難於上青天側身西望長咨嗟
解此詩者幾如聚訟惟蕭士贇謂為禄山亂華天子幸
蜀而作者得之葢其詩筆勢竒崛詞㫖隱躍往往求之
不得則妄為之說若析而論之亦自瞭然可覩題本古
樂府非白所創即以蜀道之難二語為通篇節奏蠶叢
及魚鳬至以手撫膺坐長歎極言山川道途之險以還
題意而其非尋常遊幸之地已見言外與下文神相貫
注問君西遊何時還正指幸蜀事蕭士贇曰君字非泛
然而言猶杜甫北征詩恐君有遺失及君誠中興主之
義所謂君者明皇也其說是也當日倉皇西幸扈從蕭
條棧道﨑嶇霖鈴悲感烏號鵑啼寫出凄凉之狀故曰
使人聽此凋朱顔此為明皇悲也以下重寫難字而以
其險也如此三句束之逺道之人蓋指從者而言故承
以劍閣峥嶸六句楚蒍賈云我能往㓂亦能往蜀之險
不必可恃故為危之之詞以致其忠愛之意若如諸說
所云為守蜀者發於義為不倫矣朝避猛虎六句直言
避亂而祝其早還通篇結穴在此結語收得住有無限
遥情若徒賞其文章之竒而不審其深情逺意未為知
白者也胡震亨謂其海說事理故包括大而有合樂府
諷世立教本㫖葢亦窮於解矣
　劉辰翁曰妙在起伏其才思放肆語次崛竒自不必
　言
　桂臨川曰蜀道難全為元宗幸蜀而作至於一夫當
　關云云為元宗慮深逺矣詞㫖幽深雄渾飄逸歐陽
　子以廬山髙方之殊為可哂
　趙執信曰原本楚騷集中格調相類者多是為此體
　之祖
　沈德潛曰筆陣縱橫如虯飛蠖動起雷霆於指顧之
　間任華盧仝輩仿之適得其怪耳太白所以為仙才
　也錦城雖云樂不如早還家是其主意
　王僧䖍技錄有蜀道難行
　吳競樂府解題曰蜀道難備言銅梁玉壘之阻與蜀
　國弦頗同
　洪芻曰新唐書嚴武傳曰武在蜀放肆房琯以故宰
　相為部内刺史武踞慢不為禮最厚杜甫然欲殺甫
　數矣李白作蜀道難乃為房與杜危之也新唐書據
　范攄雲溪友議言之耳按摭言載李白至京以所業
　贄謁賀知章知章覽蜀道難一篇曰子謫仙人也白
　本傳天寶初因吳筠被召亦至長安時往見賀知章
　則與嚴武帥蜀歲月懸逺嘗見李集一本於蜀道難
　題下注諷章仇兼瓊也考其年月近之矣謂危房杜
　者非也新唐書苐弗深考耳
　沈括曰前史稱嚴武為劍南節度不法李白為作蜀
　道難按孟棨所記白初至京師賀知章聞名首詣之
　白出蜀道難時乃天寶初也嚴武為劍南乃在至德
　以後肅宗時年代甚逺葢小說所記率多舛訛
　蕭士贇曰所謂嘗見李集一本於蜀道難下注諷章
　仇兼瓊者黄魯直嘗於宜州為周惟深作草書蜀道
　難亦於題下注云諷章仇兼瓊也然天寶初天下乂
　安四郊無警劍閣乃長安入蜀之道太白非狂者乃
　拳拳然欲其嚴劍閣之守不知將何所拒乎以此知
　其不為章仇兼瓊也
　　梁甫吟
長嘯梁甫吟何時見陽春君不見朝歌屠叟辭棘津八
十西來釣渭濱寧羞白髪照清水逢時吐氣思經綸廣
張三千六百釣風期暗與文王親大賢虎變愚不測當
年頗似尋常人君不見髙陽酒徒起草中長揖山東隆
準公入門不拜騁雄辯兩女輟洗來趨風東下齊城七
十二指揮楚漢如旋蓬狂客落魄尚如此何况壯士當
羣雄我欲攀龍見明主雷公砰訇震天皷帝傍投壺多
玉女三時大笑開電光倐爍晦㝠起風雨閶闔九門不
可通以額扣關閽者怒白日不照吾精誠杞國無事憂
天傾猰㺄磨牙競人肉騶虞不折生草莖手接飛猱搏
彫虎側足焦原未言苦智者可巻愚者豪世人見我輕
鴻毛力排南山三壯士齊相殺之費二桃吳楚弄兵無
劇孟亞夫咍爾為徒勞梁甫吟梁甫吟聲正悲張公兩
龍劍神物合有時風雲感㑹起屠釣大人􁘌屼當安之
此詩當亦遭讒被放後作與屈平睠睠楚國同一精誠
三千六百釣迄無定論按說苑云吕望年七十釣於渭
渚孔叢子云太公勤身苦志八十而遇文王以百年三
萬六千塲計之七十至八十約三千六百釣也或又以
八十始釣九十始遇為十年殆未知楚辭所云太公九
十乃顯榮葢指封國時言也
　沈德潛曰太白以氣勝故拉雜使事而不見其迹若
　不善學之恐意氣粗豪雜出不倫矣作詩不可不防
　其漸
　古今樂録曰王僧䖍技録相和歌楚調五曲内有梁
　甫吟行始於諸葛亮
　沈德潛曰三千六百釣或言地有三千六百軸太公
　合天下而釣之得與文王相遇也
　　烏夜啼
黃雲城邊烏欲棲歸飛啞啞枝上啼機中織錦秦川女
碧紗如煙隔窓語停梭悵然憶逺人獨宿空房淚如雨
語淺意深樂府本色
　劉辰翁曰語有深於此者然情之所至皆不如此則
　亦不必深也凡言樂府者未足以知此
　吳昌祺曰含藴無窮音節絶妙
　古今樂録曰烏夜啼者清商曲也乃周房中樂之遺
　聲江左所謂梁宋新聲也其詞始於宋臨川王義慶
　宋元嘉中從彭城王義康於豫章郡義慶時為江州
　相見而哭文帝聞而怪之召還宅義慶大懼妓妾聞
　烏夜啼叩齋閣云明日應有赦及旦改南兖州刺史
　因作此歌其詞云蘢葱窻不開烏夜啼夜夜望郎來
　葢咏其妾也
　李勉琴説曰烏夜啼何晏之女所造與此義同而事
　異
　　烏棲曲
姑蘓臺上烏棲時吳王宫裏醉西施吳歌楚舞歡未畢
青山欲銜半邊日銀箭金壺漏水多起看秋月墜江波
東方漸髙奈樂何
樂極悲生之意寫得微婉荒宴未幾而麋鹿游於姑蘓
矣全不說破可謂興寄深微者胡應麟以杜之七哀雋
永深厚法律森然謂此篇斤兩稍輕咏歎不足真意為
謗傷未足與議也末綴一單句有不盡之妙
　賀知章曰此詩可以泣鬼神
　范杼曰此篇與烏夜啼可謂精金粹玉
　蕭士贇曰深得國風刺詩之體盛言其美而不美者
　自見
　樂録鳥獸二十一曲之一
　　戰城南
去年戰桑乾源今年戰蔥河道洗兵條支海上波放馬
天山雪中草萬里長征戰三軍盡衰老匃奴以殺戮為
耕作古來惟見白骨黃沙田秦家築城避胡處漢家還
有烽火然烽火然不息征戰無已時野戰格鬬死敗馬
號嗚向天悲烏鳶啄人腸銜飛上挂枯樹枝士卒塗草
莽將軍空爾為乃知兵者是凶器聖人不得己而用之
古詞云戰城南死郭北野死不葬烏可食又云願為忠
臣安可得白詩亦本其意而語尤慘痛意更切至所以
刺黷武而戒窮兵者深矣
　蕭士贇曰開元天寶中上好邊功征伐無時此詩葢
　有所諷也
　沈德潛曰匈奴二句可謂竒語末本莊語却以揺曳
　出之
　古今樂錄曰戰城南漢鼓吹鐃歌十八曲之六
　　行行且游獵篇
邊城兒生年不讀一字書但將遊獵誇輕趫胡馬秋肥
宜白草騎來躡影何矜驕金鞭拂雪揮鳴鞘半酣呼鷹
出逺郊弓彎滿月不虛發雙鶬迸落連飛髇海邊觀者
皆辟易猛氣英風振沙磧儒生不及遊俠人白首下帷
復何益
揆文敎奮武衞二者不可偏廢此白憤時有激而作葢
天寶以後益好邊功武士得志亦世道之憂也
　樂府解題曰梁劉孝威遊獵篇備言遊行射獵之事
　亦謂之行行且遊獵篇
　　飛龍引
鼎湖流水清且閒軒轅去時有弓劍古人傳道留其間
後宫嬋娟多花顔乘鸞飛煙亦不還騎龍攀天造天關
造天關聞天語長雲河車載玉女載玉女過紫皇紫皇
乃賜白兔所擣之藥方後天而老凋三光下視瑶池見
王母蛾眉蕭颯如秋霜
一結從大人賦翻出仙者後天而老乃蛾眉蕭颯如許
則不老者且先凋矣諷意微而顯
　蕭士贇曰飛龍引者古樂府魚龍六曲之一
　　行路難
金樽清酒斗十千玉盤珍羞值萬錢停杯投筯不能食
㧞劍四顧心茫然欲渡黃河氷塞川將登太行雪滿山
閒來垂釣碧溪上忽復乘舟夢日邊行路難行路難多
岐路今安在長風破浪㑹有時直挂雲帆濟滄海
氷塞雪滿道路之難甚矣而日邊有夢破浪濟海尚未
决志於去也後有二篇則畏其難而决去矣此葢被放
之初述懷如此真寫得難字意出
　劉辰翁曰結得不至䑕尾甚善
　郭茂倩曰樂府解題云行路難備言世路艱難及離
　别悲傷之意多以君不見為首按陳武别傳曰武常
　牧羊諸家牧䜿有知歌謡者武遂學行路難則所起
　亦逺矣
　　長相思
長相思在長安絡緯秋啼金井闌微霜淒淒簟色寒孤
燈不明思欲絶巻帷望月空長嘆美人如花隔雲端上
有青㝠之長天下有渌水之波瀾天長路逺魂飛苦夢
魂不到關山難長相思摧心肝
絡緯秋啼時將晚矣曹植云盛年處房室中夜起長嘆
其寓興則同然植意以禮義自守此則不勝淪落之感
衞風曰云誰之思西方美人楚辭曰恐美人之遲暮賢
者窮於不遇而不敢忘君斯忠厚之㫖也辭清意婉妙
於言情
　梅鼎祚曰綴景幽絶如泣如訴怨而不誹
　郭茂倩曰古詩云客從逺方來遺我一書札上言長
　相思下言久别離長者久逺之辭言行人久戍寄書
　以遺所思也又曰客從逺方來遺我一端綺文綵雙
　鴛鴦裁為合歡被著以長相思縁以結不解謂被中
　著綿以致相思絲綿之意故曰長相思也又有千里
　思與此相類
　　上留田行
行至上留田孤墳何崢嶸積此萬古恨春草不復生悲
風四邊來腸斷白楊聲借問誰家地埋沒蒿里塋古老
向余言言是上留田蓬科馬鬛今巳平昔之弟死兄不
葬他人於此舉銘旌一鳥死百鳥鳴一獸走百獸驚桓
山之禽别離苦欲去廻翔不能征田氏倉卒骨肉分靑
天白日摧紫荆交柯之木本同形東枝顦顇西枝榮無
心之物尚如此參商胡乃尋天兵孤竹延陵讓國揚名
髙風緬邈頽波激清尺布之謡塞耳不能聽
蕭士贇說得之白之從璘雖曰廹脅亦其倜儻自負欲
藉以就功名故也詞氣激切若有不平之感如謝靈運
所云道消結憤懣者桓山之禽葢白自比也胡應麟詩
藪稱其公無渡河篇波滔天堯咨嗟大禹湮百川兒啼
不窺家其害乃去茫然風沙等語為極力摹漢似此情
質詞古何遽不如漢也
　蕭士贇曰孤竹延陵數句非泛然之作以唐史至德
　間事考之其為李成式輩以謀激永王璘之反而執
　殺之太白目擊其事故作是詩與
　沈德潛曰末一段促節繁音如聞樂章之亂
　王僧䖍技錄瑟調曲之一
　崔豹古今注上留田地名也其地有不字其孤弟者
　隣人作悲歌以風其兄故有此曲
　　前有一樽酒行
春風東來忽相過金樽淥酒生微波落花紛紛稍覺多
美人欲醉朱顔酡靑軒桃李能幾何流光欺人忽蹉跎
君起舞日西夕當年意氣不肯平白髪如絲嘆何益
即白所云浮生若夢為歡幾何之意寫來偏自細致不
是一味豪放又不是齊梁卑靡之音故妙
　樂府觴酌十曲之一
　　夜坐吟
冬夜夜寒覺夜長沉吟久坐坐北堂氷合井泉月入閨
金缸青凝照悲啼金缸滅啼轉多掩妾淚聽君歌歌有
聲妾有情情聲合兩無違一語不入意從君萬曲梁塵
飛
空谷幽泉琴聲斷續恩怨爾汝呢呢如聞景細情真結
語從鮑照詩翻案而出
　蕭士贇曰前有一樽酒行夜坐吟三篇鮑照樂府白
　紵詞體也鮑詩云萬曲不關心一曲動情多欲知情
　厚薄更聽此聲過
　譚元春曰似鮑參軍體聽君歌逐君音不貴聲貴意
　深而以一語不入二句露出爽俊之致微有别耳
　郭茂倩曰夜坐吟鮑照所作也其詞曰冬夜沉沉夜
　坐吟言聽歌逐音因音託意也
　　野田黃雀行
遊莫逐炎洲翠棲莫近吳宫燕吳宫火起焚巢窠炎洲
逐翠遭網羅蕭條兩翅蓬蒿下縱有鷹鸇奈若何
黯然自傷當在潯陽旣敗之後胡震亨云不參按白身
世遘遇之槪不知其因事傅題借題抒情之本指最為
有見故頌詩者必貴於論世也
　古今樂録曰王僧䖍技録有野田黃雀行晉樂奏東
　阿王置酒髙殿上一篇
　　箜篌謡
攀天莫登龍走山莫騎虎貴賤結交心不移唯有嚴陵
及光武周公稱大聖管蔡寧相容漢謡一斗粟不與淮
南舂兄弟尚路人吾心安所從他人方寸間山海幾千
重輕言託朋友對靣九疑峯開花必早落桃李不如松
管鮑久己死何人繼其蹤
白之受知明皇禮遇殊絶當時王公貴人交遊亦衆潯
陽旣敗莫為省記故以嚴陵光武及管鮑為比言管蔡
者事之縁起如此也卒之為白納官贖罪者郭子儀也
亦可以無憾矣
　蕭士贇曰琴操五十七曲九引内有箜篌引亦曰公
　無渡河亦曰箜篌謡
　　夷則格上白鳩拂舞辭
鏗鳴鐘考朗鼓歌白鳩引拂舞白鳩之白誰與隣霜衣
雪襟誠可珍含哺七子能平均食不噎性安馴首農政
鳴陽春天子刻玉杖鏤形賜耆人白鷺之白非純真外
潔其色心匪仁闕五德無司晨胡為啄我葭下之紫鱗
鷹鸇鵰鶚貪而好殺鳯凰雖大聖不願以為臣
詩妙比興茍無關風義不作可也葢自李林甫用而聚
斂之臣進嚴酷之吏多此詩所以刺也詞之古奥超魏
入漢王世貞乃謂李白樂府出入齊梁非篤論也
　鍾惺曰似刺當時羅織諸獄吏寫出疾惡去殘之意
　說得有體
　楊齊賢曰唐禮樂志曰白鳩吳拂舞曲也
　蕭士贇曰拂舞歌五曲有白鳩篇亦曰白鳬舞以其
　歌且舞也亦入清商曲按晉楊泓舞序云自到江南
　見白符舞符即鳬也白鳬舞即白鳩舞也白鳬之辭
　出於吳拂舞五篇並晉人採集亡國所作惟白鳬不
　用吳舊歌而更作之命曰白鳩篇
　古今樂錄曰鞞鐸巾拂四舞梁並夷則格鐘磬鳩拂
　和故白擬其詞
　　日出行
日出東方隈似從地底來歴天又入海六龍所舎安在
哉其始與終古不息人非元氣安得與之久裵徊草不
謝榮於春風木不怨落於秋天誰揮鞭策驅四運萬物
興歇皆自然羲和羲和汝奚汨沒於荒淫之波魯陽何
德駐景揮戈逆道違天矯誣實多吾將囊括大塊浩然
與溟涬同科
易曰原始反終故知死生之説不知自然之運而意於
長生久視者妄也詩意似為求仙者發故前云人非元
氣安得與之久裵徊後云魯陽揮戈矯誣實多而結以
與溟涬同科言不如委順造化也若謂寫時行物生之
妙作理學語亦索然無味矣觀此益知白之學仙葢有
所託而然也
　樂府日出行者時景二十一曲之一
　　北風行
燭龍棲寒門光曜猶旦開日月照之何不及此唯有北
風號怒天上來燕山雪花大如席片片吹落軒轅臺幽
州思婦十二月停歌罷笑雙蛾摧倚門望行人念君長
城苦寒良可哀别時提劍救邊去遺此虎紋金鞞靫中
有一雙白羽箭蜘蛛結網生塵埃箭空在人今戰死不
復囘不忍見此物焚之巳成灰黃河捧土尚可塞北風
雨雪恨難裁
悲歌激楚
　唐汝詢曰此為戍婦之辭以諷也
　郭茂倩曰北風衞詩也傳曰北風寒凉病害萬物若
　鮑照北風凉李白燭龍棲寒門皆傷北風雨雪而行
　人不歸與衞詩異矣
　淮南子燭龍在雁門北蔽於委羽之山不見日又曰
　八紘之外有八極北極之山曰寒門
　山海經西有王母之山有軒轅之臺陳子昻詩北登
　薊丘望求古軒轅臺
　
　
　
　
　
　
　
　
　
　
　
　
御選唐宋詩醇卷二
欽定四庫全書
御選唐宋詩醇卷三
　　隴西李白詩三
　　　目録
　　關山月
　　獨漉篇
　　登髙丘而望逺海
　　雙燕離
　　山人勸酒
　　于闐采花
　　鞠歌行
　　幽澗泉
　　王昭君
　　荆州歌
　　雉子斑
　　相逢行
　　有所思
　　久别離
　　白頭吟
　　采蓮曲
　　臨江王節士歌
　　長干行
　　古朗月行
　　獨不見
　　白紵辭
　　鳴雁行
　　妾薄命
　　幽州胡馬客歌
欽定四庫全書
御選唐宋詩醇卷三
　隴西李白詩三
　　關山月
明月岀天山蒼茫雲海間長風幾萬里吹度玉門關漢
下白登道胡窺青海灣由來征戰地不見有人還戍客
望邊色思歸多苦顔髙樓當此夜歎息未應閒
朗如行玉山可作白自道語格髙氣渾雙關作收彌有
逸致
　吕居仁曰太白詩如明月出天山等篇氣葢一世學
　者能熟味之自不褊淺矣
　胡應麟曰雄渾之中多少閒雅
　樂府解題曰漢橫吹曲二十八解魏晉以來惟傳十
　曲又有關山月等八曲合十八曲關山月傷離别也
　　獨漉篇
獨漉水中泥水濁不見月不見月尚可水深行人沒越
鳥從南來胡鷹亦北渡我欲彎弓向天射惜其中道失
歸路落葉别樹飄零隨風客無所托悲與此同羅幃舒
卷似有人開明月直入無心可猜雄劍挂壁時時龍鳴
不斷犀象繡澀苔生國恥未雪何由成名神鷹夢澤不
顧鴟鳶為君一擊鵬摶九天
全從古詞奪換而出其妙過之世人但學蘭亭靣欲換
凡骨無金丹如白之樂府真乃神移意授變化從心故
使靑出於藍氷寒於水
　蘓轍曰羅幃舒卷四語殊不可及
　蕭士贇曰獨漉篇即拂舞歌五曲中之獨禄篇也太
　白集中禄字作漉字其間命意造辭亦模倣規擬特
　古辭為父報仇太白則為國雪恥耳
　　登髙丘而望逺海
登髙丘望逺海六鰲骨巳霜三山流安在扶桑半摧折
白日沉光彩銀臺金闕如夢中秦皇漢武空相待精衞
費木石黿鼉無所慿君不見驪山茂陵盡灰滅牧羊之
子來攀登盗賊刼寶玉精靈竟何能窮兵黷武今如此
鼎湖飛龍安可乘
　蕭士贇曰此題樂錄及解題並無前聞太白此詩不
　過引秦皇漢武廵海求仙之事以通諷諫耳
　唐汝詢曰此譏方士之無益也
　　雙燕離
雙燕復雙燕雙飛令人羡玉樓珠閣不獨棲金窻繡户
長相見柏梁失火去因入吳王宫吳宫又焚蕩雛盡巢
亦空憔悴一身在孀雌憶故雄雙飛難再得傷我寸心
中
途窮慟哭豈勝身世之感五噫四愁同此酸楚
　蕭士贇曰此其太白自歎之作乎首四句言待詔金
　鑾時也柏梁失火去喻遭讒被放時也中三句喻以
　累遭謫時也末四句言放逐之餘思君而不得再見
　安得不為之傷心乎亦可哀也己
　琴歴曰河間新歌二十一章之一有雙燕離
　　山人勸酒
蒼蒼雲松落落綺皓春風爾來為阿誰蝴蝶忽然滿芳
草秀眉霜雪顔桃花骨靑髓緑長美好稱是秦時避世
人勸酒相歡不知老各守麋鹿志恥隨龍虎争歘起佐
太子漢王乃復驚顧謂戚夫人彼翁羽翼成歸來商山
下泛若雲無情舉觴酹巢由洗耳何獨清浩歌望嵩嶽
意氣還相傾
泛咏四皓便是無情之文故註家以為感時事刺盧鴻
輩不為無見白居易四皓廟云如彼旱天雲一雨百榖
滋澤則在天下雲復歸希夷可謂藴藉有味矣白詩却
只有五字曰泛若雲無情尤為深妙知古人每相本也
　蕭士贇曰此詩葢為明皇廢太子瑛有所感而作也
　明皇之時盧鴻王希夷隠居嵩山李元愷吳筠之徒
　皆以隱逸稱或召至闕廷或遣問政事徒爾髙談濶
　論然未有能如四皓之一言而太子得不易也末句
　亦深不滿於嵩嶽之隱者與其意微而顯矣
　樂府山人勸酒者觴酌七曲之一
　　于闐采花
于闐采花人自言花相似明妃一朝西入胡胡中美女
多羞死乃知漢地多名姝胡中無花可方比丹靑能令
醜者妍無鹽翻在深宫裏自古妒蛾眉胡沙埋皓齒
沉淪不偶之士如明妃者自古不乏若林甫當國而云
野無遺賢則賢不肖之易置者衆矣即白之受譖於張
垍所謂入宫見妬固其宜也結語峭甚可為歎絶
　樂録于闐采花者蕃胡四曲之一
　　鞠歌行
玉不自言如桃李魚目笑之卞和恥楚國青蠅何太多
連城白璧遭讒毁荆山長號泣血人忠臣死為刖足鬼
聽曲知寗戚夷吾因小妻秦穆五羊皮買死百里奚洗
拂青雲上當時賤如泥朝歌皷刀叟虎變磻溪中一舉
釣六合遂荒營丘東平生渭水曲誰識此老翁奈何今
之人雙目送飛鴻
起六句一意三折語語竒雋葢述遭讒被放之感糞壤
充幃而申椒不芳亦此物也聽曲知寗戚以下託意古
人與梁甫吟起處同意亦本騷中語化出目送飛鴻用
衞靈見孔子事乃心不在賢之意一路平直到此截然
而止却與起勢相稱章法可玩
　蕭士贇曰太白此詞始則傷士之遭讒廢棄中則羡
　乎四賢之遇合有時終則重嘆今人不能如古人之
　識士也亦借此自况云耳
　王僧䖍技錄平調七曲七曰鞠歌行
　陸機鞠歌行序曰按漢宫閤有含章鞠室靈芝鞠室
　後漢馬防第宅卜臨道連閤通池鞠城彌於街路鞠
　歌將謂此也又東阿王詩連騎擊壤或謂蹙鞠乎三
　言七言雖竒寶名器不遇知己終不見重願逢知己
　以託意焉
　　幽澗泉
拂彼白石彈吾素琴幽澗愀兮流泉深善手明徽髙張
清心寂歴似千古松颼飀兮萬尋中見愁猨弔影而危
處兮叫秋木而長吟客有哀時失職而聽者淚淋浪以
霑襟乃緝商綴羽潺湲成音吾但寫聲發情於妙指殊
不知此曲之古今幽澗泉鳴深林
此琴操也松響猿吟寫出凄清幽怨之音曲澗泉聲泠
然在耳
　鍾惺曰中見非目境也就琴中見之末後殊不知一
　語妙達樂理
　樂府幽澗泉者山水二十四曲之一
　　王昭君
昭君拂玉鞍上馬啼紅頰今日漢宫人明朝胡地妾
題多名篇此只以十字盡之校今朝猶漢地明旦入胡
關之句詞意倍為激烈
　古今樂錄曰元嘉技録吟嘆四曲二曰王明君石崇
　作
　郭茂倩云一曰王昭君唐書樂志曰明君漢曲也石
　崇以此曲教緑珠而自製新辭
　　荆州歌
白帝城邊足風波瞿塘五月誰敢過荆州麥熟繭成蛾
繰絲憶君頭緒多撥榖飛鳴奈妾何
古質入漢得風人之遺韻樂府妙處如是如是
　桂臨川曰李詩短章若荆州歌等作俱出風雅可以
　被之管絃者也
　郭茂倩曰荆州歌葢出於清商曲江陵樂荆州即江
　陵也有紀南城梁簡文荆州歌云紀城南里望朝雲
　雉飛麥熟妾思君是也
　蕭士贇曰撥榖布榖也
　　雉子斑
辟邪伎作鼓吹驚雉子斑之奏曲成喔咿振迅欲飛鳴
扇錦翼雄風生雙雌同飲啄趫悍誰能争乍向草中耿
介死不求黃金籠下生天地至廣大何惜遂物情善巻
讓天子務光亦逃名所貴曠士懷朗然合太清
前半傅題後半攄意隱者為髙故往而不返究何關於
造物之大然亦各行其志也白本髙曠故其言如此
　蕭士贇曰天寶之末争名者於朝争利者於市太白
　此詩其有所諷與
　古今樂錄曰漢鼓吹鐃歌十八曲其十三曰雉子斑
　梁三朝樂第四十一設辟邪使鼓吹作雉子斑曲引
　去來
　　相逢行
相逢紅塵内髙揖黃金鞭萬户垂楊裏君家阿那邊
顧華玉論五言絶以調古為上乘以情真為得體李白
有之
　王僧䖍技錄相和歌清調六曲有相逢狹路行亦曰
　長安有狹邪行亦曰相逢行
　胡震亨曰阿那猶云若箇也
　　有所思
我思仙人乃在碧海之東隅海寒多天風白波連山倒
蓬壺長鯨噴湧不可渉撫心茫茫淚如珠西來靑鳥東
飛去願寄一書謝麻姑
海寒多天風五字融鑄古人自成竒句
　蕭士贇曰王僧䖍技錄相和歌瑟調三十八曲内有
　有所思又漢短簫鐃歌二十二曲其一曰有所思亦
　曰嗟佳人註云漢大樂食舉十三曲第七曰有所思
　漢朝以此樂侑食
　　久别離
别來幾春未還家玉窗五見櫻桃花况有錦字書開緘
使人嗟至此腸斷彼心絶雲鬟緑鬢罷梳結愁如囘飈
亂白雪去年寄書報陽臺今年寄書重相催東風兮東
風為我吹行雲使西來待來竟不來落花寂寂委青苔
一往纒綿所謂縁情之什却自不渉綺靡
　古今樂録别離十九曲之一
　　白頭吟
錦水東北流波蕩雙鴛鴦雄巢漢宫樹雌弄秦草芳寧
同萬死碎綺翼不忍雲間兩分張此時阿嬌正嬌妒獨
坐長門愁日暮但願君恩顧妾深豈惜黃金買詞賦相
如作賦得黃金丈夫好新多異心一朝將聘茂陵女文
君因贈白頭吟東流不作西歸水落花辭條羞故林兔
絲固無情隨風任傾倒誰使女蘿枝而來强縈抱兩草
猶一心人心不如草莫卷龍鬚席從他生網絲且留琥
珀枕或有夢來時覆水再收豈滿杯棄妾己去難重廻
古來得意不相負祗今惟有青陵臺
　蕭士贇曰辭惋意悲國風好色而不淫小雅怨誹而
　不亂是詩得之矣
　馮舒曰天際鸞吟非復人間凡響
　沈德潛曰此隨題感興耳後人欲扭合時事支離無
　謂兔絲固無情以下信手拈來無不入妙
　古今樂錄曰王僧䖍技錄楚調曲有白頭吟行歌古
　皚如山上雪篇西京雜記云卓文君作
　宋書樂志大曲十五曲曰白頭吟
　　采蓮曲
若耶溪旁采蓮女笑隔荷花共人語日照新妝氷底明
風飄香袂空中舉岸上誰家游冶郎三三五五映垂楊
紫騮嘶入落花去見此踟蹰空斷腸
綺而不艶此自關乎天分王安石云詩人各有所得淸
水出芙蓉天然去雕飾此李白所得也於此亦可見之
　劉辰翁曰淺語盡情
　古今樂錄曰梁武帝製江南弄七曲三曰采蓮曲
　　臨江王節士歌
洞庭白波木葉稀燕鴻始入吳雲飛吳雲寒燕鴻苦風
號沙宿瀟湘浦節士悲秋淚如雨白日當天心照之可
以事明主壯士憤雄風生安得倚天劍跨海斬長鯨
白日當天心二語深於寫照
　蕭士贇曰樂府遊俠曲二十一中有臨江王節士歌
　陸厥所作
　　長干行
妾髪初覆額折花門前劇郎騎竹馬來遶牀弄靑梅同
居長千里兩小無嫌猜十四為君婦羞顔未嘗開低頭
向暗壁千喚不一廻十五始展眉願同塵與灰常存抱
柱信豈上望夫臺十六君逺行瞿塘灔澦堆五月不可
觸猿聲天上哀門前遲行跡一一生緑苔苔深不能掃
落葉秋風早八月蝴蝶黃雙飛西園草感此傷妾心坐
愁紅顔老早晚下三巴預將書報家相迎不道逺直至
長風沙
兒女子情事直從胷臆間流出縈迂廻折一往情深嘗
愛司空圖所云道不自器與之圓方為深得委曲之妙
此篇庶幾近之
　鍾惺曰古秀真漢人樂府
　楊慎曰胡蝶來文粹作胡蝶黃蝶以春來八月非來
　時秋蝶多黃感金氣也白樂天詩秋蝶黃茸茸此可
　以證
憶妾深閨裏煙塵未曾識嫁與長干人沙頭候風色五
月南風興思君下巴陵八月西風起想君發揚子去來
悲如何見少離别多湘潭幾日到妾夢越風波昨夜狂
風度吹折江頭樹淼淼暗無邊行人在何處好乘浮雲
驄佳期蘭渚東鴛鴦緑蒲上翡翠錦屏中自憐十五餘
顔色桃花紅那作商人婦愁水復愁風
黃庭堅以此為李益所作頗為具眼即以前篇校之氣
體固殊矣以其淸麗存之
　馮舒曰此等詩俱元氣所陶冶未可以中唐後詩法
　論之
　馮班曰二篇句句有本
　樂府遺聲都邑三十四曲有長干行
　吳都賦長干延屬注云江東謂山岡間為干建鄴之
　南有大長干小長干
　　古朗月行
小時不識月呼作白玉盤又疑瑶臺鏡飛在白雲端仙
人垂兩足桂樹作團團白兔擣藥成問言與誰餐蟾蜍
蝕圓影大明夜已殘羿昔落九烏天人清且安陰精此
淪惑去去不足觀憂來其如何悽愴摧心肝
寓託處書法謹嚴蟾蜍以比禄山陰精以刺太真取義
皆切羿射九烏以彼比此原無指實必字字為之附㑹
則鑿矣
　胡震亨曰此詩生於天問夜光何德死則又育厥利
　維何而顧兔在腹數語盧仝月蝕詩又生於此始則
　微詞含寄終至破口發村矣
　樂府遺聲時景二十五曲有明月篇亦曰朗月子
　　獨不見
白馬誰家子黃龍邊塞兒天山三丈雪豈是逺行時春
蕙忽秋草莎雞鳴西池風摧寒㯶響月入霜閨悲憶與
君别年種桃齊蛾眉桃今百餘尺花落成枯枝終然獨
不見流淚空自知
喓喓草蟲趯趯阜螽卉木萋止女心悲止思婦之言三
百篇具矣幽怨凄清宛然可聽
　樂府解題曰獨不見傷思而不得見也
　　白紵辭
揚淸歌發皓齒北方佳人東隣子且吟白紵停緑水長
袖拂靣為君起寒雲夜卷霜海空胡風吹天飄塞鴻玉
顔滿堂樂未終舘娃日落歌吹濛
　蕭士贇曰全篇句意間架並是擬鮑明逺者杜少陵
　所謂俊逸鮑參軍者與
月寒江淸夜沉沉美人一笑千黃金垂羅舞縠揚哀音
郢中白雪且莫吟子夜吳歌動君心動君心冀君賞願
作天池雙鴛鴦一朝飛去靑雲上
二詩雖出入古詞要自情景雙美别具丰神
　郭茂倩曰宋書樂志云白紵舞按舞辭有巾袍之言
　紵本吳地所生宜是吳舞也樂府解題曰古辭盛稱
　舞者之美宜及芳時為樂也唐書樂志曰梁武帝令
　沈約改其辭為四時白紵歌
　蕭士贇曰白紵歌有白紵舞吳地出紵故興其所見
　以寓意始則田野之作後乃大樂氏用焉其音入清
　商調故清商七曲有子夜者即白紵也在呉歌為白
　紵在雅歌為子夜其實一也
　　鳴雁行
胡雁鳴辭燕山昨發委羽朝度關一一銜蘆枝南飛散
落天地間連行接翼往復還客居煙波寄湘吳凌霜觸
雪毛體枯畏逢矰繳驚相呼聞弦虛墜良可吁君更彈
射何為乎
此白遭難避禍而作歩歩憂虞所謂驚弓之鳥一結婉
而多諷誦之惻然
　郭茂倩曰衞風雝雝鳴雁旭日始旦鄭箋云雁者隨
　陽而處似婦人從夫故婚禮用焉雝雝聲和也鳴雁
　行葢出於此
　　妾薄命
漢帝寵阿嬌貯之黃金屋咳唾落九天隨風生珠玉寵
極愛還歇妒深情却疎長門一歩地不肯暫廻車雨落
不上天水覆難再收君情與妾意各自東西流昔日芙
蓉花今成斷腸草以色事他人能得幾時好
因題見意與白頭吟同不必妄傅時事也雨落不上天
以下一意折旋可以發人深省
　蕭士贇曰雖言漢武之事而意實在於王皇后之廢
　辭意悽斷令人感歎
　謝枋得曰陳無巳葉落風不起山花空自紅正如太
　白雨落不上天覆水難重收之意
　沈德潛曰形容盡態妙於語言
　蕭士贇曰樂府佳麗四十七曲中有妾薄命曹植有
　妾薄命篇事出漢書許后傳曰奈何妾薄命端遇竟
　寧前
　陶𢎞景仙方注曰斷腸草不可食其花美好名芙蓉
　花
　　幽州胡馬客歌
幽州胡馬客綠眼虎皮冠笑拂兩隻箭萬人不可干彎
弓若轉月白雁落雲端雙雙掉鞭行遊獵向樓蘭出門
不顧後報國死何難天驕五單于狼戾好兇殘牛馬散
北海割鮮若虎餐雖居燕支山不道朔雪寒婦女馬上
笑顔如赬玉盤飜飛射鳥獸花月醉雕鞍旄頭四光芒
争戰若蜂攢白刄灑赤血流沙為之丹名將古誰是疲
兵良可歎何時天狼滅父子得閒安
明皇喜事邊功寵任蕃將天寶十載髙仙芝敗於大食
安祿山敗於契丹是詩之作必刺禄山也出門不顧後
報國死何難詰之也名將古誰是疲兵良可歎傷之也
言切而意悲矣
　古今樂錄曰梁鼓角橫吹三十六曲又有隔谷等二
　十七曲中有幽州馬客吟
　通鑑綱目天寶十載夏石國王子潛引大食欲攻四
　鎮仙芝將兵三萬擊之大敗士卒畧盡秋八月安禄
　山將三道兵六萬討契丹奚與契丹合夾擊唐兵殺
　傷殆盡禄山以二十騎走入師州
　
　
　
　
　
　
　
　
　
　
　
　
　
　
　
御選唐宋詩醇卷三
欽定四庫全書
御選唐宋詩醇卷四
　　隴西李白詩四
　　　目錄
　　門有車馬客行
　　東海有勇婦
　　黃葛篇
　　塞下曲
　　來日大難
　　玉堦怨
　　襄陽曲
　　大堤曲
　　邯鄲才人嫁為厮飬卒婦
　　北上行
　　短歌行
　　枯魚過河泣
　　丁督䕶歌
　　樹中草
　　君馬黃
　　少年子
　　少年行
　　豫章行
　　沐浴子
　　静夜思
　　緑水曲
　　春思
　　子夜吳歌
　　對酒行
　　估客行
　　長相思
　　去婦詞
欽定四庫全書
御選唐宋詩醇巻四
　　隴西李白詩四
　　門有車馬客行
門有車馬賓金鞍耀朱輪謂從丹霄落乃是故鄉親呼
兒掃中堂坐客論悲辛對酒兩不飲停觴淚盈巾歎我
萬里遊飄飄三十春空談帝王畧紫綬不挂身雄劍藏
玉匣陰符生素塵廓落無所合流離湘水濱借問宗黨
間多為泉下人生苦百戰役死托萬鬼隣北風揚胡沙
埋翳周與秦大運且如此蒼穹寧匪仁惻愴竟何道存
亡任大鈞
此非漫擬前人正寫身世之感雖與陸機詩相出入而
筆力校勁氣象亦大後半俯仰慨歎所見者大義逺情
深豈徒作者
　王僧䖍技錄瑟調曲有門有車馬客行歌東阿王置
　酒髙殿上一篇
　　東海有勇婦
梁山感杞妻慟哭為之傾金石忽蹔開都由激深情東
海有勇婦何慚蘓子卿學劍越處子超然若流星捐軀
報夫讐萬死不顧生白刄耀素雪蒼天感精誠十歩兩
躩躍三呼一交兵斬首掉國門蹴踏五藏行豁此伉儷
憤粲然大義明北海李使君飛章奏天庭捨罪警風俗
流芳播滄瀛名在列女籍竹帛巳先榮淳于免詔獄漢
主為緹縈津妾一櫂歌脫父於嚴刑十子若不肖不如
一女英豫讓斬空衣有心竟無成要離殺慶忌壯夫所
素輕妻子亦何辜焚之買虛聲豈如東海婦事立獨揚
名
辭氣甚古寫出義烈之情凛凛有生氣
　郭茂倩曰魏鼙舞五曲有關中有賢女白作此以代
　之
　　黃葛篇
黃葛生洛溪黃花自綿羃靑烟蔓長條繚繞幾百尺閨
人費素手採緝作絺綌縫為絶國衣逺寄日南客蒼梧
大火落暑服莫輕擲此物雖過時是妾手中跡
情至語何可多得
　蕭士贇曰忠厚之意發於情性風雅之作也世人作
　詩評乃謂太白詩全無闗於人倫風敎是亦未之思
　耳
　樂府遺聲草木二十一曲有種葛篇
　　塞下曲
五月天山雪無花祗有寒笛中聞折栁春色未曾看曉
戰隨金鼓宵眠抱玉鞍願將腰下劍直為斬樓蘭
　沈德潛曰四語直下從前未具此格
塞虜乘秋下天兵出漢家將軍分虎竹戰士臥龍沙邊
月隨弓影胡霜拂劍花玉關殊未入少婦莫長嗟
髙調入雲於聲律中行俊逸之氣自非初唐可及
　沈德潛曰只弓如月劍如霜耳筆端㸃染遂成竒采
　結意亦復深婉
　胡應麟曰李白塞下曲與温泉宫别宋之悌南陽送
　客度荆門等詩俱盛唐絶作視初唐格調如一而神
　韻超元氣槪閎逸時或過之
　樂府遺聲征戍十五曲中有塞下曲
　蕭士贇曰此從軍樂之體也
　　來日大難
來日一身擕糧負薪道長食盡苦口焦脣今日醉飽樂
過千春仙人相存誘我逺學海凌三山陸憩五嶽乘龍
天飛目瞻兩角授以仙藥金丹滿握蟪蛄䝉恩深愧短
促思填東海强銜一木道重天地軒師廣成蟬翼九五
以求長生下士大笑如蒼蠅聲
李白嘗謂興寄深微五言不如四言七言又其靡也非
有志於古者不能作此語然自三百篇而騷而五言而
七言天機所暢文章日新是非得失之故原不在此今
必執三百篇以繩後之為四言者非通論也此題本屬
寓言白詩亦是擬古辭㫖恍惚竒譎可喜故存之以備
一體於此論四言正變及興寄深微之㫖則相去逺矣
　王僧䖍技録瑟調曲有善哉行樂府解題曰古辭云
　來日大難口燥脣乾按魏明歩出夏門行曰善哉殊
　復善弦歌樂我情則善哉者嘆美之詞也
　　玉階怨
玉階生白露夜久侵羅襪郤下水晶簾玲瓏望秋月
妙寫幽情於無字處得之玉顔不及寒鴉色猶帯昭陽
日影來不免露却色相
　蕭士贇曰無一字言怨而隱然幽怨之意見於言外
　蔣杲曰玉階露生待之久也水晶簾下望之息也怨
　而不怒惟翫月以抒其情焉此為深於怨者可以怨
　矣
　王僧䖍技録玉階怨相和歌楚調十曲之一
　　襄陽曲
峴山臨漢江水緑沙如雪上有墮淚碑靑苔久磨滅
江山留勝迹我輩復登臨不如此寄慨之深
　梅鼎祚曰興慨古今言簡意盡
　蕭士贇曰樂府正聲淸商曲有襄陽樂宋隋王誕始
　為之辭太白此詩述史而己
　　大堤曲
漢水臨襄陽花開大堤暖佳期大堤下淚向南雲滿春
風復無情吹我夢魂散不見眼中人天長音信斷
幽秀絶逺俗艶胡應麟謂白詩人知其華藻而不知其
神骨之淸於此亦見一斑
　楊慎曰古樂府云春風復多情吹我羅裳開白反其
　意云春風復無情吹我夢魂散古人謂李詩出自樂
　府信矣
　古今樂錄大堤曲隋王誕為襄州時作
　　邯鄲才人嫁為厮養卒婦
妾本崇臺女揚蛾入丹闕自倚顔如花寧知有彫歇一
辭玉階下去若朝雲沒每憶邯鄲城深宫夢秋月君王
不可見惆悵至明發
　蕭士贇曰此太白旣黜後作也特借此發興敘其暌
　遇之始末耳然其辭意睠顧宗國繫心君王亦得騷
　之遺意與
　樂府遺聲佳麗四十八曲之一崇臺一作叢臺
　胡震亨曰此謝朓舊題也葢設為其事寓臣妾淪擲
　之感楊慎以為此卒即御趙王武臣歸者果此卒也
　才人亦不枉矣何詩為正陽辨之未及此總固哉說
　詩者
　　北上行
北上何所苦北上縁太行磴道盤且峻巉巖凌穹蒼馬
足蹶側石車輪摧髙岡沙塵接幽州烽火連朔方殺氣
毒劍㦸嚴風裂衣裳奔鯨夾黃河鑿齒屯洛陽前行無
歸日返顧思舊鄉慘戚氷雪裏悲號絶中腸尺布不掩
體皮膚劇枯桑汲水澗谷阻採薪隴坂長猛虎又掉尾
磨牙皓秋霜草木不可餐飢飲零露漿歎此北上苦停
驂為之傷何日王道平開顔覩天光
古直悲凉亦苦寒行之比
　楊齊賢曰此乃禄山初反時作也鑿齒指禄山奔鯨
　指史思明崔乾祐之徒
　蕭士贇曰北上行者征行之曲言行役者之苦也此
　詩其作於至德之後乎隱然有國風愛君憂國勞而
　不怨厭亂思治之意
　樂府解題曰晉樂奏魏武北上篇其後或謂之北上
　行葢因其辭而擬之也
　　短歌行
白日何短短百年苦易滿蒼穹浩茫茫萬刼太極長麻
姑垂兩鬢一半巳成霜天公見玉女大笑億千塲吾欲
攬六龍廻車挂扶桑北斗酌美酒勸龍各一觴富貴非
所願與人駐顔光
恣意恢竒逸情雲上
　王僧䖍技錄平調七曲二曰短歌行
　樂府解題曰短歌行魏武帝對酒當歌人生幾何晉
　陸機置酒髙堂悲歌臨觴皆言當及時為樂也
　　枯魚過河泣
白龍改常服偶被豫且制誰使爾為魚徒勞訴天帝作
書報鯨鯢勿恃風濤勢濤落歸泥沙翻遭螻蟻噬萬乘
慎出入柏人以為識
簡嚴如箴銘語
　蕭士贇曰樂府遺聲龍魚六曲有枯魚却無過河泣
　字
　古樂府枯魚過河泣何時復還入作書與魴鱮相敎
　慎出入
　　丁督䕶歌
雲陽上征去兩岸饒商賈吳牛喘月時拖船一何苦水
濁不可飲壺漿半成土一唱督䕶歌心摧淚如雨萬人
鑿盤石無由達江滸君看石芒碭掩淚悲千古
落筆沉痛含意深逺此李詩之近杜者
　胡震亨曰白所咏雲陽水道舟行艱礙之苦葢為齊
　澣所開新河作也按潤州舊不通江澣開元中為刺
　史始移漕路京口塘下直達於江立埭收課江北𤓰
　歩亦開新河但𤓰歩岸卑入江為易白嘗有詩美之
　京口岸髙水淺濁用牛曳舟為難故白有此歌以言
　其苦其名丁都䕶歌者初宋髙祖即京口開東府有
　女其夫見殺呼督䕶丁旿問收殯事每問輙歎息呼
　之人因寫為歌白感其土俗之事即因其土之古歌
　名以為歌也督䕶都䕶可通用
　　樹中草
鳥銜野田草誤入枯桑裏客土植危根逢春猶不死草
木雖無情因依尚可生如何同枝葉各自有枯榮
諷刺之言有關風敎上留田篇云交讓之木本同形東
枝憔悴西枝榮與此詩意正相似
　樂府遺聲樹中草者草木二十一曲之一
　　君馬黃
君馬黃我馬白馬色雖不同人心本無隔共作遊冶盤
雙行洛陽陌長劍旣照曜髙冠何赩赫各有千金裘俱
為五侯客猛虎落陷穽壯夫時屈厄相知在急難獨好
亦何益
　蕭士贇曰此詩其傷友朋之道缺乎抑白遭誣被謗
　之時所作也耶婉而不廹可謂得國風之體
　古今樂錄曰漢鼔吹鐃歌十八曲十曰君馬黃
　　少年子
靑雲年少子挾彈章臺左鞍馬四邊開突如流星過金
丸落飛鳥夜入瓊樓臥夷齊是何人獨守西山餓
通首傅題一結見意詩人寄託往往如此行行且遊獵
篇亦用此格然彼則語激而意己盡此則語冷而意有
餘也
　樂府遺聲遊俠二十一曲之一又有少年行
　　少年行
五陵年少金市東銀鞍白馬度春風落花踏盡遊何處
笑入胡姬酒肆中
　胡應麟曰唐人七言絶有作樂府體者如此詩及橫
　江詞尚是古調
　鍾惺曰行徑風生
　　豫章行
胡風吹代馬北擁魯陽關呉兵照海雪西討何時還半
渡上遼津黃雲慘無顔老母與子别呼天野草間白馬
繞旌旗悲鳴相追攀白楊秋月苦早落豫章山本為休
明人斬虜素不閑豈惜戰鬭死為君掃兇頑精感石沒
羽豈云憚險艱樓船若鯨飛波蕩落星灣此曲不可奏
三軍鬢成斑
胡震亨說得詩之意其以胡風吹代馬起而繼曰西討
何時還若曰禄山之亂未弭璘之起兵原為國家討賊
耳故下以本為休明人六句申之至於鄱湖潰敗若隱
若顯全不徑露此白微意所在其詞意危苦筆墨沉鬱
真古樂府之遺
　胡震亨曰古豫章行咏白楊生豫章山秋至為人所
　伐太白此詞中間止着白楊秋月苦兩句首尾俱作
　軍旅喪敗語並不及白楊片字讀者多為之茫然今
　詳味之如所云吳兵照海雪及老母與子别并樓船
　若鯨飛等語皆永王璘兵敗事也葢白在廬山受璘
　辟及璘舟師鄱湖潰散白坐繫潯陽獄並豫章地故
　以白楊之生落於豫章者自况用志璘之傷敗並己
　身名隳壊之痛耳其借題畧㸃白楊正用筆之妙巧
　於擬古得樂府深意者蕭楊二家注何曾道着一字
　王僧䖍技錄清調六曲二曰豫章行
　　沐浴子
沐芳莫彈冠浴蘭莫振衣處世忌太潔至人貴藏暉滄
浪有釣叟吾與爾同歸
良賈深藏若虛君子盛德容貎若愚與聖賢尚絅之㫖
正復相同特老氏未免有作用耳昭昭然揭日月而行
聖賢固不為也紉蘭佩茝屈平所以千古然原之被讒
史謂衆害其能即後人之議原者亦以為露才揚己觀
離騷之文藉喻芬芳不一而足則其不自藏弢可知非
明夷用晦之義故朱子亦謂其未嘗學於北方求周公
仲尼之道白因漁父一篇反其意而用之葢其渉世之
久英氣將歛故云然耳不然與世浮沉漫無介節胡廣
中庸馮道長樂其可嗤又何如耶
　蕭士贇曰此詩櫽括漁父詞之意他篇云含光混世
　貴無名何用孤髙比雲月亦此意也其太白渉難後
　之辭乎
　樂府遺聲沐浴子者遊俠二十一曲之一
　　静夜思
牀前明月光疑是地上霜舉頭望山月低頭思故鄉
詩藪謂古今專門大家得三人焉陳思之古拾遺之律
翰林之絶皆天授非人力也要是確論至所云唐五言
絶多法齊梁體製自别此則氣骨甚髙神韻甚穆過齊
梁逺矣
　劉辰翁曰自是古意不須言笑
　范杼曰五言短古不可明白說盡含蓄則有餘味此
　篇是也
　徐增曰因疑則望因望則思並無他念真静夜思也
　胡應麟曰古詩樂府後惟太白諸絶近之
　　緑水曲
渌水明秋月南湖采白蘋荷花嬌欲語愁殺蕩舟人
逸調末句非有軼思特妒花之艶耳
　琴集曰琴曲五弄遊春渌水幽居坐愁秋思並宫調
　蔡邕所作琴書曰邕入青溪訪鬼谷先生所居山有
　五曲一曲制一弄南曲有澗冬夏常淥故作淥水郭
　茂倩云近世作者多因題命詞無復本意云
　淮南子手㑹緑水之趣
　　春思
燕草如碧絲秦桑低緑枝當君懷歸日是妾斷腸時春
風不相識何事入羅幃
古意却帯秀色體近齊梁不相識言不識人意也自有
貞静之意
　蕭士贇曰燕草如絲興征夫懷歸秦桑低枝興思婦
　斷腸末意貞潔非外物所能動可謂得國風不滛之
　義笑
　吳昌祺曰以風之來反襯夫之不來與祗恐多情月
　旋來照妾牀同意
　　子夜吳歌
秦地羅敷女采桑緑水邊素手青條上紅妝白日鮮蠶
飢妾欲去五馬莫流連
多少含蓄勝於陌上桑作
長安一片月萬户擣衣聲秋風吹不盡總是玉關情何
日平胡虜良人罷逺征
一氣渾成有刪末二句作絶句者不見此女貞心亮節
何以風世厲俗
　唐汝詢曰結句不言黷武而言未平深得風人之㫖
　吳昌祺曰萬户砧聲風吹不盡而其情則同亦婉而
　深矣
明朝驛使發一夜絮征袍素手抽針冷那堪把剪刀裁
縫寄逺道幾日到臨洮
語逼清商擣衣篇尚帯初唐綺習不及此之真摯夏歌
一首亦祗綺語故并不録
　古今樂録曰吳聲十曲一曰子夜
　唐書樂志曰子夜歌者晉曲也晉有女子名子夜造
　此聲
　樂府解題曰後人更為四時行樂之詞謂之子夜四
　時歌
　晉書樂志曰吳歌雜曲並出江南東晉以來稍有增
　廣其始皆徒歌旣而被之管絃葢自永嘉渡江下至
　梁陳咸都建業吳聲歌曲起於此也
　　對酒行
松子棲金華安期入蓬海此人古之仙羽化竟何在浮
生速流電倐忽變光彩天地無彫換容顔有遷改對酒
不肯飲含情欲誰待
人非元氣安得與之久徘徊白固非不達於理者豈復
以冲舉為可待耶蓬萊煙霧聊以寄興此詩乃似胸臆
間語自然流出者耳
　蕭士贇曰古詩浩浩陰陽移一篇太白亦祖其意
　樂府相和歌有對酒始於曹魏樂奏對酒歌太平一
　篇
　　估客行
海客乘天風將船逺行役譬如雲中鳥一去無蹤跡
樸直得樂府體
　古今樂錄曰估客樂者齊武帝所製唐書樂志曰梁
　改其名為商旅行
　　長相思
日色己盡花含煙月明欲素愁不眠趙瑟初停鳯凰柱
蜀琴欲奏鴛鴦絃此曲有意無人傳願隨春風寄燕然
憶君迢迢隔靑天昔日橫波目今成流淚泉不信妾腸
斷歸來看取明鏡前
　蕭士贇曰此亦戍婦詞也
　馮舒曰廓古人而大之
美人在時花滿堂美人去後餘空牀牀中繡被巻不寢
至今三載聞餘香香亦竟不滅人亦竟不來相思黃葉
落白露濕青苔
幽艷之韻綴以凄凉悄然竟住意在言外姜䕫所謂詞
盡意不盡有臨水送將歸之致彷彿似之
　　去婦詞
古來有棄婦棄婦有歸處今日妾辭君遣妾何處去本
家零落盡慟哭來時路憶昔未嫁君聞君甚周旋綺羅
錦繡段有贈黃金千十五許嫁君二十移所天結髪日
未久離君緬山川家家盡歡樂孤妾長自憐幽閨多沉
思盛事無十年相思若循環枕席生流泉流泉咽不埽
獨夢關山道及此見君歸君歸妾己老物情惡衰賤新
寵方妍好掩涙出故房傷心劇秋草自妾為君妻君東
妾在西羅幃到曉恨玉貎一生啼妾有嫁時服輕雲淡
翠霞瑠璃作斗帳四角金蓮花自從離别久不覺塵埃
厚常嫌玳瑁孤猶羡鴛鴦偶歲華逐霜霰賤妾何能久
寒沼落芙蓉秋風散楊栁以此顦顇顔空持舊物還餘
生欲何寄誰肯相牽攀君恩旣斷絶相見何年月悔傾
連理杯虛作同心結女蘿附青松貴欲相依投浮萍失
緑水敎作若為流不歎君棄妾自歎妾縁業憶昔初嫁
君小姑纔倚牀今日妾辭君小姑如妾長囘頭語小姑
莫嫁如兄夫
直起悲凉通篇纒綿悽惋怨而不怒直從谷風篇脫化
而出一結古甚却有無限悲感在的是李白手筆
　蕭士贇曰此篇即顧况棄婦詞後人添增數語竄入
　太白集中
　
　
御選唐宋詩醇卷四
欽定四庫全書
御選唐宋詩醇巻五
　　隴西李白詩五
　　　目録
　　襄陽歌
　　江上吟
　　侍從宜春苑奉詔賦龍池桞色初靑聽新鶯百囀
　　歌
　　西嶽雲臺歌送丹丘子
　　梁園吟
　　鳴臯歌送岑徵君
　　横江詞
　　白雲歌送劉十六歸山
　　秋浦歌
　　當塗趙炎少府粉圖山水歌
　　上皇西廵南京歌
　　峨眉山月歌
　　江夏行
　　清溪行
　　贈孟浩然
　　見京兆韋參軍量移東陽
　　贈韋侍御黄裳二首
　　贈裴十四
　　贈清漳明府姪聿
　　贈新平少年
　　口號贈徵君鴻
　　秋日鍊藥院鑷白髪贈元六兄林宗
　　憶襄陽舊遊贈馬少府巨
　　對雪獻從兄虞城宰
　　贈昇州王使君忠臣
　　贈别從甥髙五
　　醉後贈從甥髙鎮
　　贈秋浦桞少府
　　中丞宋公以吳兵三千赴河南軍次尋陽脫予之
　　囚參謀幕府因贈之
　　流夜郎贈辛判官
　　贈常侍御
　　贈易秀才
　　經亂離後天恩流夜郎憶舊遊書懷贈江夏韋太
　　守良宰
　　贈漢陽輔録事
　　贈盧司户
　　贈從弟南平太守之遙
　　流夜郎半道承恩放還兼欣剋復之美書懷示息
　　秀才
　　宿清溪主人
　　巴陵贈賈舎人
　　贈從弟宣州長史昭
　　陳情贈友人
　　贈錢徵君少陽
　　登敬亭山南望懷古贈竇主簿
　　經亂後將避地剡中留贈崔宣城
欽定四庫全書
御選唐宋詩醇巻五
　　隴西李白詩五
　　襄陽歌
落日欲沒峴山西倒著接䍦花下迷襄陽小兒齊拍手
攔街争唱白銅鞮傍人借問笑何事笑殺山翁醉似泥
鸕鷀杓鸚鵡杯百年三萬六千日一日須傾三百杯遥
看漢水鴨頭緑恰似葡萄初醱醅此江若變作春酒壘
麴便築糟丘臺千金駿馬換小妾笑坐雕鞍歌落梅車
傍側挂一壺酒鳯笙龍管行相催咸陽市中歎黄犬何
如月下傾金罍君不見晉朝羊公一片石龜頭剝落生
莓苔涙亦不能為之墮心亦不能為之哀清風朗月不
用一錢買玉山自倒非人推舒州杓力士鐺李白與爾
同死生襄王雲雨今安在江水東流猿夜聲
意曠神逸極頽唐之趣入後俯仰含情乃有心人語韜
精日沈飲誰知非荒宴亦同此懐抱耳子美云長鑱長
鑱白木柄我生託子以為命語竒矣此詩云舒州杓力
士鐺李白與爾同死生苦樂不同造語正復匹敵
　歐陽修曰落日欲沒峴山西四句此常語也至於清
　風明月不用一錢買玉山自倒非人推然後見太白
　之横放其所以驚動千古者固不在此乎
　黄庭堅曰李白歌詩度越六代與漢魏樂府争衡
　彭乗曰歐陽公題滄浪亭云清風明月本無價可惜
　只賣四萬錢與太白致辭雖異然皆善言風月
　古今樂錄襄陽樂宋隨王誕作襄陽蹋銅蹄者梁武
　西下所製沈約又作其和云襄陽白銅蹄聖徳應乾
　来
　　江上吟
木蘭之枻沙棠舟玉簫金管坐兩頭美酒尊中置千斛
載妓隨波任去留仙人有待乗黄鶴海客無心隨白鷗
屈平詞賦懸日月楚王䑓榭空山丘興酣落筆揺五嶽
詩成笑傲凌滄洲功名富貴若長在漢水亦應西北流
發端四語即事之辭也以下慷當以慨雖帯初唐風調
而氣骨逈絶矣反筆作結殊為遒健
　　侍從宜春苑奉詔賦龍池栁色初青聽新鶯百囀
　　歌
東風已緑瀛洲草紫殿紅樓覺春好池南栁色半青青
縈烟嫋娜拂綺城垂絲百尺挂雕楹上有好鳥相和鳴
間闗早得春風情春風巻入碧雲去千門萬户皆春聲
是時君王在鎬京五雲垂暉耀紫清仗出金宫隨日轉
天回玉輦繞花行始向蓬萊㸔舞鶴還過茝石聽新鶯
新鶯飛繞上林苑願入簫韶雜鳯笙
清圓流麗可以鼓吹休明千門萬户一語氣象頗大全
篇格調想見初唐餘響
　范徳機曰此賦物詩格調既髙法度又謹妙而易見
　者也
　蕭士贇曰蓬萊茝石當時宫苑名
　沈徳潜曰西都賦後宫則有茝若椒風作茝石者誤
　也
　　西嶽雲臺歌送丹丘子
西嶽峥嶸何壯哉黄河如絲天際來黄河萬里觸山動
盤渦轂轉秦地雷榮光休氣紛五彩千年一清聖人在
巨靈咆哮擘兩山洪波噴箭射東海三峰却立如欲摧
翠厓丹谷髙掌開白帝金精運元氣石作蓮花雲作臺
雲臺閣道連窈㝠中有不死丹丘生明星玉女備灑掃
麻姑搔背指爪輕我皇手把天地户丹丘談天與天語
九重出入生光輝東來蓬萊復西歸玉漿儻惠故人飲
騎二茅龍上天飛
健筆凌雲一掃靡靡之調
　　梁園吟
我浮黄河去京闕挂席欲進波連山天長水濶厭逺渉
訪古始及平臺間平臺為客憂思多對酒遂作梁園歌
却憶蓬池阮公詠因吟渌水揚洪波洪波浩蕩迷舊國
路逺西歸安可得人生達命豈暇愁且飲美酒登髙樓
平頭奴子揺大扇五月不熱疑清秋玉盤楊梅為君設
呉鹽如花皎白雪持鹽把酒但飲之何用孤髙比雲月
昔人豪貴信陵君今人耕種信陵墳荒城虚照碧山月
古木盡入蒼梧雲梁王宫闕今安在枚馬先歸不相待
舞影歌聲散緑池空餘汴水東流海沈吟此事涙滿衣
黄金買醉未能歸連呼五白行六博分曹賭酒酣馳輝
歌且謡意方逺東山髙卧時起來欲濟蒼生未應晚
懐古之作慷慨悲歌興㑹飈舉范傳正有云李白脱屣
軒冕釋羈韁鏁自放宇宙間飲酒非嗜其酣樂取其昏
以自穢好神仙非慕其輕舉欲耗壯心遣餘年作詩非
事其文律取其吟咏以自適三誦斯篇信然
　桂臨川曰太白樂天知命感今懐古備載此詩
　阮籍詠懐詩徘徊蓬池上還顧望大梁渌水揚洪波
　曠野莽茫茫
　歸藏啓筮曰有白雲出自蒼梧入於大梁
　　鳴臯歌送岑徵君(自註時梁園三尺/雪在清泠池作)
若有人兮思鳴臯阻積雪兮心煩勞洪河凌競不可以
徑度氷龍鱗兮難容舠邈仙山之峻極兮聞天籟之嘈
嘈霜厓縞皓以合㳫兮若長風扇海湧滄溟之波濤𤣥
猨緑羆舔舕崟岌危柯振石駭膽慄魄羣呼而相號峯
峥嶸以路絶挂星辰於巖㟼送君之歸兮動鳴臯之新
作交鼓吹兮彈絲觴清泠之池閣君不行兮何待若反
顧之黄鶴掃梁園之羣英振大雅於東洛巾征軒兮厯
阻折尋幽居兮越巘㟧盤白石兮坐素月琴松風兮寂
萬壑望不見兮心氛氲蘿𠖇𠖇兮霰紛紛水横洞以下
渌波小聲而上聞虎嘯谷而生風龍藏溪而吐雲寡鶴
清唳飢鼯嚬呻䰟獨處此幽黙兮愀空山而愁人雞聚
族以争食鳯孤飛而無隣蝘蜓嘲龍魚目混珍嫫母衣
錦西施負薪若使巢由桎梏於軒冕兮亦奚異乎䕫龍
䠥􁌣於風塵哭何苦而救楚笑何誇而却秦吾誠不能
學二子沽名矯節以耀世兮固將棄天地而遺身白鷗
兮飛來長與君兮相親
作騷體便覺屈原宋玉去人不逺其不規規歩趨處正
是其才髙氣逸為之耳望不見兮一段寫出幽居寂寞
之況興起下文脈絡相貫陳繹曽謂白詩祖風騷宗漢
魏善於掉弄造出竒怪驚動心目忽然撇出妙入無聲
其知言者乎王世貞以為歌行縱横往往强弩之未間
以長語英雄欺人是不知其錯落變化自有天然節奏
而輕議之也
　晁補之緝變離騷敘此篇曰鳴臯歌者唐翰林供奉
　李白之所作也白天才俊麗不可矩矱然要長於詩
　至鳴臯歌一篇本末楚辭也而世誤以為詩因為出
　之其畧曰蝘蜓嘲龍魚目混珍嫫毋衣錦西施負薪
　此諄諄效屈原卜居及賈誼弔屈原語而白才自逸
　蕩故或離而去之云
　范徳機曰此篇稍長而詞意易見亦楚人之流也惟
　其有蝘蜓魚目巢由䕫龍等語故前輩嘗稱之然此
　實非太白之用意處妙不在此
　呉昌祺曰𤣥猿緑羆叠四句而以五句為一韻非騷
　人法且多對仗亦太白之古詩耳雞聚族争食以下
　乃白感岑之歸隠而發歎與岑無闗
　一統志鳴臯山在河南嵩縣東北四十里
　　横江詞
横江西望阻西秦漢水東連楊子津白浪如山那可渡
狂風愁殺峭帆人
横江館前津吏迎向余東指海雲生郎今欲渡縁何事
如此風波不可行
梁簡文烏棲曲云郎今欲渡畏風波白用其語風致轉
勝若其即景寫心則託興逺矣
　范徳機曰此篇氣格合歌行之體使人嗟咏有無窮
　之思
　胡應麟曰尚是樂府古調
　趙執信曰横江館前一首此樂府也問余何事一首
　此古詩也
　　白雲歌送劉十六歸山
泰山楚山皆白雲白雲處處長隨君長隨君君入楚山
裏雲亦隨君渡湘水湘水上女蘿衣白雲堪卧君早歸
吐語如轉丸珠又如白雲巻舒清風與歸畫家逸品
　　秋浦歌
秋浦長似秋蕭條使人愁客愁不可度行上東大樓正
西望長安下見江水流寄言向江水汝意憶儂不遥傳
一掬淚為我達揚州
觸物懐人抑鬱誰語澤畔行吟深情宛露自是騷人之
緒
　㳂革志秋浦隋縣名唐置池州
秋浦猿夜愁黄山堪白頭清溪非隴水翻作斷腸流欲
去不得去薄遊成久遊何年是歸日雨淚下孤舟
秋浦錦駝鳥人間天上稀山雞羞渌水不敢照毛衣
兩鬢入秋浦一朝颯已衰猿聲催白髮長短盡成絲
秋浦千重嶺水車嶺最竒天傾欲墮石水拂寄生枝
竒境如畫
千千石楠樹萬萬女貞林山山白鷺滿澗澗白猿吟君
莫向秋浦猿聲碎客心
周南采蘋章連用六于以字十九首青青河畔草連用
六叠字句白詩祖之
邏人横鳥道江祖出魚梁水急客舟疾山花拂面香
江行真景
白髮三千丈縁愁似个長不知明鏡裏何處得秋霜
突然而起四句三折格力極健要是倒装法耳陳師道
云白髮縁愁百尺長語亦自然王安石云繰成白髮三
千丈有斧鑿痕矣
　唐汝詢曰託興在意象之外
秋浦田舍翁採魚水中宿妻子張白鷴結罝映深竹
似輞川詩
　　當塗趙炎少府粉圗山水歌
峨眉髙出西極天羅浮直與南溟連名公繹思揮彩筆
驅山走海置眼前滿堂空翠如可掃赤城霞氣蒼梧烟
洞庭瀟湘意𣺌綿三江七澤情洄㳂驚濤洶湧向何處
孤舟一去迷歸年征帆不動亦不旋飄如隨風落天邉
心揺目斷興難盡㡬時可到三山巔西峯峥嶸噴流泉
横石蹙水波潺湲東厓合沓蔽輕霧深林雜樹空芊綿
此中㝠昧失晝夜隠几寂聽無鳴蟬長松之下列羽客
對坐不語南昌仙南昌仙人趙夫子妙年歴落青雲士
訟庭無事羅衆賔杳然如在丹青裏五色粉圗安足珍
真仙可以全吾身若待功成拂衣去武陵桃花笑殺人
寫畫似真亦遂驅山走海奔輳腕下杳然如在丹青裏
又以真為畫各有竒趣康樂之模山範水從此另開生
面
　漢書梅福為南昌尉棄官去至今傳以為仙
　　上皇西廵南京歌
誰道君王行路難六龍西幸萬人歡地轉錦江成渭水
天廻玉壘作長安
渭水長安隐寓故都之感且以幸其早還非誇成都佳
麗也
　胡震亨曰王弇州以地轉錦江等句不異宋人東狩
　錢塘封事夫太白亦詩酒自娯跌宕一生者耳安能
　顧語忌拘教義為是屑屑者哉詩人各自寫一性情
　各自成一品局固不得取錦袍豪翰强繩以瘦笠苦
　藻必同籥吹為善也
劎閣重關蜀北門上皇歸馬若雲屯少帝長安開紫極
雙懸日月照乾坤
述當時事何等明白可作詩史有謂肅宗當避位以請
上皇復辟者有謂惑張良娣徙上皇於南内者皆傅㑹
之說
　沈徳潜曰二句上皇三句少帝而以末句總收格法
　又别
　唐書天寳十五載六月帝幸蜀七月太子即位於靈
　武尊帝為上皇天帝改元至徳二載十二月上皇至
　京師大赦以蜀郡為南京
　　峨眉山月歌
峨眉山月半輪秋影入平羌江水流夜發清溪向三峽
思君不見下渝州
但覺其工然妙處不傳
　劉辰翁曰含情悽惋有竹枝縹緲之音
　王世貞曰二十八字中有峨眉山平羌江清溪三峽
　渝州使後人為之不勝痕迹矣益見此老鑪錘之妙
　　江夏行
憶昔嬌小姿春心亦自持為言嫁夫壻得免長相思誰
知嫁商賈令人却愁苦自從為夫妻何曽在鄉土去年
下揚州相送黄鶴樓眼㸔帆去逺心逐江水流只言期
一載誰謂歴三秋使妾腸欲斷恨君情悠悠東家西舎
同時發北去南來不逾月未知行李㳺何方作箇音書
能斷絶適來往南浦欲問西江船正見當壚女紅粧二
八年一種為人妻獨自多悲悽對鏡便垂淚逢人只欲
啼不如輕薄兒旦暮長相隨悔作商人婦青春長别離
如今正好同懽樂君去容華誰得知
曲盡怨别之情絮絮可聽豈無膏沐誰適為容末句正
用此意
　　清溪行
清溪清我心水色異諸水借問新安江見底何如此人
行明鏡中鳥度屏風裏向晚猩猩啼空悲逺遊子
佇興而言鏗然古調一結有言不盡意之妙
　　贈孟浩然
吾愛孟夫子風流天下聞紅顔棄軒冕白首卧松雲醉
月頻中聖迷花不事君髙山安可仰徒此揖清芬
　　見京兆韋叅軍量移東陽
潮水還歸海流人却到呉相逢問愁苦淚盡日南珠
　　贈韋侍御黄裳二首
太華生長松亭亭凌霜雪天與百尺髙豈為微飈折桃
李賣陽豔路人行且迷春光掃地盡碧葉成黄泥願君
學長松慎勿作桃李受屈不改心然後知君子
見君乗驄馬知上太山道此地果摧輪全身以為寳我
如豐年玉棄置秋田草但朂氷壺心無為歎衰老
古道照人得朋友交勉之誼朂君青松心努力保霜雪
立言如此可以不朽
　　贈裴十四
朝見裴叔則朗如行玉山黄河落天走東海萬里寫入
胸懐間身騎白黿不敢度金髙南山買君顧徘徊六合
無相知飄若浮雲且西去
　呉昌祺曰有如生龍活虎非世人所可駕馭天實授
　之豈人力耶
　　贈清漳明府姪聿
我李百萬葉柯條布中州天開青雲噐日為蒼生憂小
邑且割雞大刀佇烹牛雷聲動四境惠與清漳流弦歌
詠唐堯脱落隠簮組心和得天真風俗猶太古牛羊散
阡陌夜寢不扃户問此何以然賢人宰吾土舉邑樹桃
李垂隂亦流芬河堤繞緑水桑柘連青雲趙女不冶容
提籠晝成羣繰絲鳴機杼百里聲相聞訟息鳥下堦髙
卧披道帙蒲鞭挂簷枝示耻無撲抶琴清月當户人寂
風入室長嘯無一言陶然上皇逸白玉壺氷水壺中見
底清清光洞毫髮皎潔照羣情趙北美佳政燕南播髙
名過客覽行謡因之頌徳聲
天開青雲噐日為蒼生憂似范仲淹一流人物心和得
天真以下循良之實藹然可覩為民牧者直當書之於
座右
　　贈新平少年
韓信在淮隂少年相欺凌屈體若無骨壯心有所慿一
遭龍顔君嘯咤從此興千金荅漂毋萬古共嗟稱而我
竟何為寒苦坐相仍長風入短袂兩手如懐氷故有不
相恤新交寧見矜摧殘檻中虎覊紲韝上鷹何時騰風
雲搏撃申所能
　鍾惺曰屈體二句可與老杜嚴僕射詩開口取將相
　小心事友生並㸔寫出英俠本色屈伸之妙
　　口號贈徵君鴻(自註此公/時被徵)
陶令辭彭澤梁鴻入會稽我尋髙士傳君與古人齊雲
卧留丹壑天書降紫泥不知楊伯起早晚向闗西
格調髙朗盧鴻屢徵不起故白詩云爾末句言其當應
召也以伯起期之位置殊髙
　范徳機曰律詩須守䂓矩此等五言何其嚴哉
　唐書本傳鴻博學善書籀廬嵩山開元初備禮徵
　再不至五年再詔徵至東都拜諌議大夫固辭還
　山
　　秋日錬藥院鑷白髮贈元六兄林宗
木落識歳秋瓶氷知天寒桂枝日已緑拂雪凌雲端弱
齡接光景矯翼攀鴻鸞投分三十載榮枯同所歡長吁
望青雲鑷白坐相㸔秋顔入曉鏡壯髮凋危冠窮與鮑
生賈饑從漂毋餐時來極天人道在豈吟嘆樂毅方適
趙蘇秦初說韓巻舒固在我何事空摧殘
寫懐抱於實境約縱逸於苦調即此可以上軼鮑謝起
句本之淮南子語意竒古
　　憶襄陽舊逰贈馬少府巨
昔為大堤客曽上山公樓開牕碧嶂滿拂鏡滄江流髙
冠佩雄劔長揖韓荆州此地别夫子今來思舊逰朱顔
君未老白髮我先秋壯志恐蹉跎功名若雲浮歸心結
逺夢落日懸春愁空思羊叔子墮淚峴山頭
落日懸春愁自是千古雋句
　　對雪獻從兄虞城宰
昨夜梁園雪弟寒兄不知庭前㸔玉樹腸斷憶連枝
　劉辰翁曰此詩首二語小夫賤𨽻誰不能道而學士
　大夫或愧之矣古今甚深宻義往往於淺易得之藹
　然惻然可以感動
　　贈昇州王使君忠臣
六代帝王國三呉佳麗城賢人當重寄天子借髙名巨
海一邉静長江萬里清應須救趙策未肯棄侯嬴
如五六語乃為不負重寄末以侯嬴自比寓意救趙盖
在天寳初亂後也
　　贈别從甥髙五
魚目髙泰山不如一璵璠賢甥即明月聲價動天門能
成吾宅相不減魏陽元自顧寡籌略功名安所存五木
思一擲如繩繫窮猿櫪中駿馬空堂上醉人喧黄金久
已罄為報故交恩聞君隴西行使我驚心魂與爾共飄
颻雲天各飛翻江水流或巻此心難具論貧家羞好客
語拙覺辭繁三朝空錯莫對飯却慚寃自笑我非夫生
事多契濶蓄積萬古憤向誰得開豁天地一浮雲此身
乃毫末忽見無端倪太虚可包括去去何足道臨岐空
復愁肝膽不楚越山河亦衾裯雲龍若相從明主㑹見
收成功解相訪溪水桃花流
首道贈意繼敘别情白盖與髙最厚善者自笑我非夫
一段開豁心胸遐矚曠覽沈鬰頓挫意近杜陵從此一
氣雙收聲情倍振使無後幅之雄健則氣味衰颯矣大
家風格如是
　　醉後贈從甥髙鎮
馬上相逢揖馬鞭客中相見客中憐欲邀擊筑悲歌飲
正值傾家無酒錢江東風光不借人枉殺落花空自春
黄金逐手快意盡昨日破産今朝貧丈夫何事空嘯傲
不如燒却頭上巾君為進士不得進我被秋霜生旅鬢
時清不及英豪人三尺童兒重廉藺匣中盤劎裝䱜魚
閒在腰間未用渠且將換酒與君醉醉歸託宿呉專諸
有觸而鳴微露憤意醉後披寫自饒天趣
　蕭士贇曰此太白少年任俠之作
　李白上裴長史書曰昔東㳺維揚不逾一年散金三
　十餘萬有落魄公子悉皆濟之
　　贈秋浦栁少府
秋浦舊蕭索公庭人吏稀因君樹桃李此地忽芳菲揺
筆望白雲開簾當翠㣲時來引山月縱酒酣清暉而我
愛夫子淹留未忍歸
其人有為政之實於一起見之
　　中丞宋公以呉兵三千赴河南軍次尋陽脫予之
　　囚叅謀幕府因贈之
獨坐清天下專征出海隅九江皆渡虎三郡盡還珠組
練明秋浦樓船入郢都風髙初選將月滿欲平胡殺氣
横千里軍聲動九區白猿慙劍術黄石借兵符戎虜行
當翦鯨鯢立可誅自憐非劇孟何以佐良圗
　劉辰翁曰句句壯末韻更佳
　范徳機曰發端雄渾而嚴真長律起辭也
　胡震亨曰排律起句極宜冠冕雄渾不得作小家語
　如此篇之類最為得體
　　流夜郎贈辛判官
昔在長安醉花栁五侯七貴同杯酒氣岸遥凌豪士前
風流肯落他人後夫子紅顔我少年章臺走馬著金鞭
文章獻納麒麟殿歌舞淹留玳瑁筵與君自謂長如此
寧知草動風塵起函谷忽驚胡馬來秦宫桃李向明開
我愁逺謫夜郎去何日金雞放赦回
中間轉捩處甚健
　蕭士贇曰向明者向陽花木之義指同時儕類如辛
　判官之輩因兵興之際不次被用為人桃李我獨遭
　謫也
　　贈常侍御
安石在東山無心濟天下一起振横流功成復瀟灑大
賢有巻舒季葉輕風雅匡復屬何人君為知音者傳聞
武安將氣振長平瓦燕趙期洗清周秦保宗社登朝若
有言為訪南遷賈
一往饒清剛之氣
　　贈易秀才
少年解長劎投贈即分離何不斷犀象精光暗往時蹉
跎君自惜竄逐我因誰地逺虞翻老秋深宋玉悲空摧
芳桂色不屈古松姿感激平生意勞歌寄此辭
不屑屑排比聲律氣骨清蒼自成髙調空摧芳桂色不
屈古松姿所謂冠佩芳澤而昭質未虧露本色處故可
諷詠不置
　　經亂離後天恩流夜郎憶舊逰書懐贈江夏韋太
　　守良宰
天上白玉京十二樓五城仙人撫我頂結髮受長生誤
逐世間樂頗窮理亂情九十六聖君浮雲挂空名天地
賭一擲未能忘戰争試渉霸王略將期軒冕榮時命乃
大謬棄之海上行學劎翻自哂為文竟何成劎非萬人
敵文竊四海聲兒戱不足道五噫出西京臨當欲去時
慷慨淚沾纓歎君倜儻才標舉冠羣英開筵引祖帳慰
此逺徂征鞍馬若浮雲送余驃騎亭歌鐘不盡意白日
落昆明十月到幽州戈鋋若羅星君王棄北海掃地借
長鯨呼吸走百川燕然可摧傾心知不得語却欲棲蓬
瀛彎弧懼天狼挾矢不敢張攬涕黄金臺呼天哭昭王
無人貴駿骨騄耳空騰驤樂毅儻再生於今亦奔亡蹉
跎不得意驅馬還貴鄉逢君聽弦歌肅穆坐華堂百里
獨太古陶然卧羲皇徵樂昌樂館開筵列壺觴賢豪間
青蛾對燭儼成行醉舞紛綺席清歌繞飛梁歡娯未終
朝秩滿歸咸陽祖道擁萬人供帳遥相望一别隔千里
榮枯異炎涼炎涼㡬度改九土中横潰漢甲連胡兵沙
塵暗雲海草木揺殺氣星辰無光彩白骨成丘山蒼生
竟何罪函闗壯帝居國命懸哥舒長㦸三十萬開門納
兇渠公卿如犬羊忠讜醢與葅二聖出逰豫兩京遂丘
墟帝子許專征秉旄控强楚節制非桓文軍師擁熊虎
人心失去就賊勢騰風雨惟君固房陵誠節冠終古僕
卧香爐頂餐霞潄瑶泉門開九江轉枕下五湖連半夜
水軍來潯陽滿旌旃空名適自誤廹脅上樓船徒賜五
百金棄之若浮煙辭官不受賞翻謫夜郎天夜郎萬里
道西上令人老掃蕩六合清仍為負霜草日月無偏照
何由訴蒼昊良牧稱神明深仁恤交道一忝青雲客三
登黄鶴樓顧慙禰處士虚對鸚鵡洲樊山霸氣盡寥落
天地秋江帯峨眉雪川横三峽流萬舸此中來連帆過
揚州送此萬里目曠然散我愁紗窗倚天開水樹緑如
髮窺日畏銜山促酒喜得月呉娃與越艷窈窕誇鉛紅
呼來上雲梯含笑出簾櫳對客小垂手羅衣舞春風賔
跪請休息主人情未極覽君荆山作江鮑堪動色清水
出芙蓉天然去雕飾逸興横素襟無時不招尋朱門擁
虎士列㦸何森森剪鑿竹石開縈流漲清深登臺坐水
閣吐論多英音片辭貴白璧一諾輕黄金謂我不愧君
青鳥明丹心五色雲間鵲飛鳴天上來傳聞赦書至却
放夜郎廻暖氣變寒谷炎煙生死灰君登鳯池去忽棄
賈生才桀犬尚吠堯匈奴笑千秋中夜四五歎常為大
國憂旌斾夾兩山黄河當中流連雞不得進飲馬空夷
猶安得羿善射一箭落旄頭
白之從璘辟也蘇軾辨其由於迫脅論甚平允此篇歴
敘交逰始末而白生平踪跡亦略見於此十月到幽州
一段盖白自被放後北逰燕趙觀聽形勢知禄山之必
叛尾大不掉之害欲言不能述之猶覺痛切至於潼闗
失守江陵煽亂與白之為璘所脅受累逺謫無不明如
指掌結尾一段慮廟堂之無人憂將帥之不一而賊之
不得速平與前遥相照應通篇以交情時勢互為經緯
汪洋灝瀚如百川之灌河如長江之赴海卓乎大篇可
與北征並峙
　胡震亨曰太白永王璘一事論者不失之刻即曲為
　諱失之誣惟蔡寛夫之說為衷其言云太白非從人
　為亂者盖其學本出縱横以氣俠自任當中原擾攘
　時欲藉之以立竒功耳其詩曰空名適自誤廹脅上
　樓船又曰南風一掃胡塵浄西入長安到日邊亦可
　見其志矣大抵才髙意廣如孔北海之徒固未必有
　成功而知人料事尤其所難議者或責以璘之猖獗
　而欲仰以立事不能如孔巢父蕭頴士察於未萌斯
　可矣若其志亦可哀矣斯言也起太白於九原儻亦
　心服
　　贈漢陽輔錄事
鸚鵡洲横漢陽渡水引寒煙沒江樹南浦登樓不見君
君今罷官在何處漢口雙魚白錦鱗令傳尺素報情人
其中字數無多少祇是相思秋復春
煙江風景登樓所見即此發端接出懐人之意最有氣
格
　　贈盧司户
秋色無逺近出門盡寒山白雲遥相識待我蒼梧間借
問盧躭鶴西飛㡬歳還
髙調妙於省浄
　譚元春曰起二句後代清語領此一派
　　贈從弟南平太守之遥
少年不得意落魄無安居願隨任公子欲釣吞舟魚常
時飲酒逐風景壯心遂與功名疎蘭生谷底人不鋤雲
在髙山空巻舒漢家天子馳駟馬赤車蜀道迎相如天
門九重謁聖人龍顔一解四海春彤庭左右呼萬歳拜
賀明主收沉淪翰林秉筆回英眄麟閣峥嶸誰可見承
恩初入銀臺門著書獨在金鑾殿龍駒雕鐙白玉鞍象
牀綺席黄金盤當時笑我微賤者却來請謁為交歡一
朝謝病逰江海疇昔相知㡬人在前門長揖後門闗今
日結交明日改愛君山岳心不移隨君雲霧迷所為夢
得池塘生春草使我長價登樓詩别後遥傳臨海作可
見羊何共和之
炎而附寒而去自是俗情之薄翟公書門殷浩咏詩白
何見之晚耶蘭生谷底二句逸韻可賞復有深味末四
語用古入化别具清新之致
　　流夜郎半道承恩放還兼欣剋復之美書懐示息
　　秀才
黄口為人羅白龍乃魚服得罪豈怨天以愚陷網目鯨
鯢未翦滅豺狼屢翻復悲作楚地囚何日秦庭哭遭逢
二明主前後兩遷逐去國愁夜郎投身竄荒谷半道雪
屯䝉曠如鳥出籠遥欣剋復美光武安可同天子廵劎
閣儲皇守扶風揚袂正北辰開襟攬羣雄胡兵出月窟
雷破關之東左掃因右拂旋收洛陽宫廻輿入咸京席
巻六合通叱咤開帝業手成天地功大駕還長安兩日
忽再中一朝讓寳位劎璽傳無窮媿無秋毫力誰念矍
鑠翁弋者何所慕髙飛仰㝠鴻棄劎學丹砂臨鑪雙玉
童寄言息夫子歳晚陟方蓬
引罪自咎無怨尤之心有睠顧之誠不失忠厚本㫖
　　宿清溪主人
夜到清溪宿主人碧巖裏簷楹挂星斗枕席響風水月
落西山時啾啾夜猨起
竒語得自眼前
　　巴陵贈賈舎人
賈生西望憶京華湘浦南遷莫怨嗟聖主恩深漢文帝
憐君不遣到長沙
可謂深婉蕭士贇以此與前篇為非白作觀其氣味非
白不辦
　　贈從弟宣州長史昭
淮南望江南千里碧山對我行倦過之半落青天外宗
英佐雄郡水陸相控帯長川豁中流千里㵼呉會君心
亦如此包納無小大揺筆起風霜推誠結仁愛訟庭垂
桃李賔館羅軒盖何意蒼梧雲飄然忽相㑹才將聖不
偶命與時俱背獨立山海間空老聖明代知音不易得
撫劎増感慨當結九萬期中途莫先退
　　陳情贈友人
延陵有寳劎價重千黄金觀風歴上國暗許故人深歸
來挂墳松萬古知其心懦夫感達節壯士激青衿鮑生
薦夷吾一舉置齊相斯人無良朋豈有青雲望臨財不
茍取推分固辭讓後世稱其賢英風邈難尚論交但若
此友道孰云䘮多君騁逸藻掩映當時人舒文振頽波
秉徳冠彛倫卜居乃此地共井為比鄰清琴弄雲月美
酒娯冬春薄徳中見損忽之如遺塵英豪未豹變自古
多艱辛他人縱以疎君意宜獨親奈何成離居相去復
㡬許飄風吹雲霓蔽目不得語投珠冀相報按劎恐相
距所思採芳蘭欲贈隔荊渚沈憂心若醉積恨淚如雨
願假東壁輝餘光照貧女
披露胸懐不作齪齪之態敘乖隔處極為微婉得風人
之意
　　贈錢徵君少陽
白玉一杯酒緑楊三月時春風餘㡬日兩鬢各成絲秉
燭唯須飲投竿也未遲如逢渭川獵猶可帝王師
　　登敬亭山南望懐古贈竇主簿
敬亭一廻首目盡天南端仙者五六人常聞此逰盤谿
流琴髙水石聳麻姑壇白龍降陵陽黄鶴呼子安羽化
騎日月雲行翼鴛鸞下視宇宙間四溟皆波瀾汰絶目
下事從之復何難百歳落半途前期浩漫漫彊食不成
味清晨起長歎願隨子明去錬火燒金丹
　　經亂後將避地剡中留贈崔宣城
雙鵝飛洛陽五馬渡江徼何意上東門胡雛更長嘯中
原走豺虎烈火焚宗廟太白晝經天頽陽掩餘照王城
皆蕩覆世路成奔峭四海望長安嚬眉寡西笑蒼生疑
落葉白骨空相弔連兵似雪山破敵誰能料我垂北溟
翼且學南山豹崔子賢主人歡娯毎相召胡床紫玉笛
却坐青雲叫楊花滿州城置酒同臨眺忽思剡溪去水
石逺清妙雪盡天地明風開湖山貌悶為洛生詠醉發
呉越調赤霞動金光日足森海嶠獨散萬古意閒垂一
溪釣猿近天上啼人移月邊櫂無以墨綬苦來求丹砂
要華髮長折腰將貽陶公誚
竒辭絡繹行以蒼峭之氣直達所懐絶無長語謝朓驚
人此故不減
　楊慎曰梁虞騫詩落暉散長足細雨織斜文太白亦
　用其字然其驚人泣鬼則劉勰所謂自鑄偉辭前無
　古人者乎
　呉昌祺曰悲壯處亦七哀之遺
　
御選唐宋詩醇巻五
欽定四庫全書
御選唐宋詩醇巻六
　　隴西李白詩六
　　　目錄
　　獻從叔當塗宰陽氷
　　贈汪倫
　　安陸白兆山桃花嵒寄劉侍御綰
　　淮南卧病書懐寄蜀中趙徴君蕤
　　望終南山寄紫閣隠者
　　秋夜宿龍門香山寺奉寄王方城十七丈奉國營
　　上人從弟㓜成令聞
　　沙丘城下寄杜甫
　　淮隂書懐寄王宗城
　　聞王昌齡左遷龍標遥有此寄
　　憶舊逰寄譙郡元參軍
　　月夜江行寄崔員外宗之
　　宿白鷺洲寄楊江寧
　　新林浦阻風寄友人
　　寄韋南陵氷余江上乗興訪之遇尋顔尚書笑有
　　此贈
　　題情深樹寄象公
　　北山獨酌寄韋六
　　寄東魯二稚子
　　獨酌清溪江石上寄權昭夷
　　禪房懐友人岑倫
　　廬山謡寄盧侍御虚舟
　　春日歸山寄孟浩然
　　流夜郎至西塞驛寄裴隐
　　自漢陽病酒歸寄王明府
　　江夏寄漢陽輔錄事
　　早春寄王漢陽
　　江上寄元六林宗
　　涇溪南藍山下有落星潭可以卜築余泊舟石上
　　寄何判官昌浩
　　早過漆林渡寄萬巨
　　㳺敬亭寄崔侍御
　　自金陵泝流過白璧山翫月達天門寄句容王主
　　簿
　　秋日魯郡堯祠亭上宴别杜補闕范侍御
　　别魯頌
　　夢逰天姥吟留别
　　留别廣陵諸公
　　金陵酒肆留别
　　贈别鄭判官
　　黄鶴樓送孟浩然之廣陵
　　留别賈舎人至
　　渡荆門送别
　　南陵别兒童入京
　　江夏别宋之悌
　　南陽送客
　　送張舎人之江東
　　送王屋山人魏萬還王屋
　　送友人尋越中山水
　　魯郡堯祠送竇明府薄華還西京
　　金鄉送韋八之西京
　　魯郡東石門送杜二甫
　　灞陵行送别
　　送裴十八圗南歸嵩山
　　同王昌齡送族弟襄歸桂陽
　　送崔度還呉
　　金陵送張十一再逰東呉
欽定四庫全書
御選唐宋詩醇巻六
　　隴西李白詩六
　　獻從叔當塗宰陽氷
金鏡霾六國亡新亂天經焉知髙光起自有羽翼生蕭
曹安􁘌屼耿賈摧欃槍吾家有季父傑出聖代英雖無
三台位不借四豪名激昻風雲氣終協龍虎精弱冠燕
趙來賢彦多逢迎魯連善談笑季布折公卿遥知禮數
絶常恐不合并惕想結宵夢素心久已𠖇顧慙青雲器
謬奉玉樽傾山陽五百年緑竹忽再榮髙歌振林木大
笑喧雷霆落筆灑篆文崩雲使人驚吐辭又炳煥五色
羅華星秀句滿江國髙才掞天庭宰邑艱難時浮雲空
古城居人若薙草掃地無纎莖惠澤及飛走農夫盡歸
耕廣漢水萬里長流玉琴聲雅頌播呉越還如泰階平
小子别金陵來時白下亭羣鳯憐客鳥差池相哀鳴各
拔五色毛意重泰山輕贈微所費廣斗水澆長鯨彈劎
歌苦寒嚴風起前楹月銜天門曉霜落牛渚清長歎即
歸路臨川空屏營
　　贈汪倫
李白乗舟將欲行忽聞岸上踏歌聲桃花潭水深千尺
不及汪倫送我情
　楊齊賢曰白逰涇縣桃花潭村人汪倫常醖美酒以
　待白倫之裔孫至今寳其詩
　　安陸白兆山桃花嵒寄劉侍御綰
雲卧三十年好閒復愛仙蓬壺雖㝠絶鸞鶴心悠然歸
來桃花嵒得憩雲窗眠對嶺人共語飲潭猨相連時昇
翠微上邈若羅浮巅兩岑抱東壑一嶂横西天樹雜日
易隱崖傾月難圓芳草換野色飛蘿揺春煙入逺構石
室選幽開上田獨此林下意杳無區中縁永辭霜臺客
千載方來旋
此等篇詠與鮑參軍謝宣城自是神合不徒形似
　　淮南卧病書懐寄蜀中趙徵君蕤
呉會一浮雲飄如逺行客功業莫從就嵗光屢奔廹良
圗俄棄捐衰疾乃綿劇古琴藏虚匣長劎挂空壁楚冠
懐鍾儀越吟比莊舄國門遥天外鄉路逺山隔朝憶相
如臺夜夢子雲宅旅情初結緝秋氣方寂歴風入松下
清露出草間白故人不可見幽夢誰與適寄書西飛鴻
贈爾慰離析
亦是宣城一派視移病還園示親屬詩有過之無不及
也
　楊慎曰太白渡荆門詩仍連故鄉水萬里送行舟送
　人之羅浮詩爾去之羅浮余還憇峨嵋及此詩國門
　遥天外四句皆寓鄉思
　楊慎曰趙蕤梓州人精於數學蘇頲薦西蜀人才云
　趙蕤術數李白文章宋人注李詩遺其事
　　望終南山寄紫閣隠者
出門見南山引領意無限秀色難為名蒼翠日在眼有
時白雲起天際自舒巻心中與之然託興毎不淺何當
造幽人滅跡棲絶巘
淡雅自然處神似淵明白雲天際無心舒巻白詩妙有
其意
　　秋夜宿龍門香山寺奉寄王方城十七丈奉國營
　　上人從弟幼成令問
朝發汝海東暮棲龍門中水寒夕波急木落秋山空望
極九霄逈賞幽萬壑通目皓沙上月心清松下風玉斗
横網户銀河耿花宫興在趣方逸歡餘情未終鳯駕憶
王子虎溪懐逺公桂枝坐蕭瑟棣華不復同流恨寄伊
水盈盈焉可窮
　　沙丘城下寄杜甫
我來竟何事髙卧沙丘城城邉有古樹日夕連秋聲魯
酒不可醉齊歌空復情思君若汶水浩蕩寄南征
白與杜甫相知最深飯顆山頭一絶本事詩及酉陽雜
俎載之盖流俗傳聞之說白集無是也鮑庾隂何詞流
所重李杜實嘗宗之特所成就者大不寄其籬下耳安
得以為譏議之辭乎甫詩及白者十餘見白詩亦屢及
甫即此結語情亦不薄矣世俗輕誣古人往往類是尚
論者當知之
　鍾惺曰一片真氣
　沈徳潜曰有餘地有餘情此詩家正聲也浮淺者以
　為無味
　　淮隂書懐寄王宗城
沙墩至梁苑二十五長亭大舶夾雙艣中流鵝鸛鳴雲
天掃空碧川嶽涵餘清飛鳬從西來適與佳興并眷言
王喬舄婉孌故人情復此親懿㑹而増交道榮沿洄且
不定飄忽悵徂征暝投淮隂宿欣得漂毋迎斗酒烹黄
雞一餐感素誠予為楚壯士不是魯諸生有徳必報之
千金耻為輕緬書羇孤意逺寄櫂歌聲
一起真有萬夫之禀吕本中稱此篇與闗山月為氣雄
一世非虚言也
　　聞王昌齡左遷龍標遥有此寄
楊花落盡子規啼聞道龍標過五溪我寄愁心與明月
隨風直到夜郎西
　胡應麟曰此詩及下江陵洛陽聞笛望天門山等作
　真有揮斥八極凌厲九霄之意
　沈徳潜曰即將心寄明月流影入君懐之意出以揺
　曳之筆語意一新
　　憶舊逰寄譙郡元参軍
憶昔洛陽董糟丘為余天津橋南造酒樓黄金白璧買
歌笑一醉累月輕王侯海内賢豪青雲客就中與君心
莫逆廻山轉海不作難傾情倒意無所惜我向淮南攀
桂枝君留洛北愁夢思不忍别還相隨相隨迢迢訪仙
城三十六曲水廻縈一溪初入千花明萬壑度盡松風
聲銀鞍金絡倒平地漢東太守來相迎紫陽之真人邀
我吹玉笙餐霞樓上動仙樂嘈然宛似鸞鳯鳴袖長管
催欲輕舉漢中太守醉起舞手持錦袍覆我身我醉横
眠枕其股當筵意氣凌九霄星離雨散不終朝分飛楚
闗山水遥余既還山尋故巢君亦歸家渡渭橋君家嚴
君勇貔虎作尹并州遏戎虜五月相呼度太行摧輪不
道羊腸苦行來北涼嵗月深感君貴義輕黄金瓊杯綺
食青玉案使我醉飽無歸心時時出向城西曲晉祠流
水如碧玉浮舟弄水簫鼓鳴微波龍鱗莎草緑興來携
妓恣經過其若楊花似雪何紅粧欲醉宜斜日百尺清
潭冩翠娥翠娥嬋娟初月輝美人更唱舞羅衣清風吹
歌入空去歌曲自繞行雲飛此時行樂難再遇西逰因
獻長楊賦北闕青雲不可期東山白首還歸去渭橋南
頭一遇君酇臺之北又離羣問余别恨知多少落花春
暮争紛紛言亦不可盡情亦不可極呼兒長跪緘此辭
寄君千里遥相憶
白詩天才縱逸至於七言長古往往風雨争飛魚龍百
變又如大江無風波浪自湧白雲從空隨風變滅誠可
謂怪偉竒絶者矣此篇最有紀律可循歴數舊逰純用
序事之法以離合為經緯以轉折為節奏結構極嚴而
神氣自暢至於竒情勝致使覽者應接不暇又其才之
獨擅者耳
　唐汝詢曰此篇敘事四轉語若貫珠又非初唐牽合
　之比長篇當以此為法
　呉昌祺曰長篇歩歩竒崛蒼勁亦天然筆力也
　楊齊賢曰唐地理志亳州譙郡有鄼縣鄼才何切蕭
　何子孫所續封何所封音賛漢屬南陽郡
　　月夜江行寄崔員外宗之
飄飄江風起蕭颯海樹秋登艫美清夜挂席移輕舟月
隨碧山轉水合青天流杳如星河上但覺雲林幽歸路
方浩浩徂川去悠悠徒悲蕙草歇復聽菱歌愁岸曲迷
後浦沙明瞰前洲懐君不可見望逺增離憂
可謂工於發端警句亦直逼二謝
　　宿白鷺洲寄楊江寧
朝别朱雀門暮棲白鷺洲波光揺海月星影入城樓望
美金陵宰如思瓊樹憂徒令魂入夢翻覺夜成秋緑水
解人意為余西北流因聲玉琴裏蕩漾寄君愁
節諧語警
　　新林浦阻風寄友人
潮水定可信天風難與期清晨西北轉薄暮東南吹以
此難挂席佳期益相思海月破圓影菰蔣生緑池昨日
北湖梅開花已滿枝今朝東門栁夾道垂青絲嵗物忽
如此我來定㡬時紛紛江上雪草草客中悲明發新林
浦空吟謝朓詩
起勢竒崛寄懐處不勝晼晚之歎
　　寄韋南陵氷余江上乗興訪之遇尋顔尚書笑有
　　此贈
南船正東風北船來自緩江上相逢借問君語笑未了
風吹斷聞君携妓訪情人應為尚書不顧身堂上三千
珠履客甕中百斛金陵春恨我阻此樂淹留楚江濵月
色醉逺客山花開欲然春風狂殺人一日劇三年乘興
嫌太遲焚却子猷船夢見五栁枝已堪挂馬鞭何日到
彭澤長歌陶令前
語笑末了風吹斷畫出兩舟相遇情景鍾惺極賞其工
　　題情深樹寄象公
腸斷枝上猨涙添山下樽白雲見我去亦為我飛翻
古意然必有所謂不必强解或以白雲為白虎引周處
射虎事實之更屬紕繆
　　北山獨酌寄韋六
巢父將許由未聞買山隠道存跡自髙何憚去人近紛
吾下兹嶺地閒喧亦冺門横羣岫開水鑿衆泉引屏高
而在雲竇深莫能凖川光晝昏凝林氣夕凄緊於焉摘
朱果兼得飬𤣥牝坐月觀寳書拂霜弄瑶軫傾壺事幽
酌顧影還獨盡念君風塵㳺傲爾令自哂
鮑謝集中髙作
　　寄東魯二稚子
呉地桑葉緑呉蠶已三眠我家寄東魯誰種龜隂田春
事已不及江行復茫然南風吹歸心飛墮酒樓前樓東
一株桃枝葉拂青烟此樹我所種别來向三年桃今與
樓齊我行尚未旋嬌女字平陽折花倚桃邊折花不見
我涙下如流泉小兒名伯禽與姊亦齊肩雙行桃樹下
撫背復誰憐念此失次第肝腸日憂煎裂素冩逺意因
之汶陽川
　范杼曰天下䘮亂骨肉分離此老杜詠懐入門號咷
　以下意也然彼合此離彼有哭其死此則憐其生彼
　兼時事此乃單咏要皆憂思之正者也
　沈徳潜曰家常語𤨏𤨏屑屑彌見其真
　廣記曰太白於任城縣造酒樓其居在酒樓前
　　獨酌清溪江石上寄權昭夷
我携一樽酒獨上江祖石自從天地開更長㡬千尺舉
杯向天笑天廻日西照永願坐此石長垂嚴陵釣寄謝
山中人可與爾同調
　　禪房懐友人岑倫(自註時南逰羅浮兼泛桂海自/春徂秋不返僕旅江外書情寄)
　　(之/)
嬋娟羅浮月揺艷桂水雲美人竟獨往而我安得羣一
朝語笑隔萬里懽情分沉吟綵霞沒夢寐羣芳歇歸鴻
渡三湘逰子在百粤邉塵染衣劎白日彫華髮春風變
楚闗秋聲落呉山草木結悲緒風沙淒苦顔朅來已永
久頽思如循環飄飄限江裔想像空留滯離憂毎醉心
别涙徒盈袂坐愁青天末出望黄雲蔽目極何悠悠梅
花南嶺頭空長滅征鳥水濶無還舟寳劎終難託金囊
非易求歸來儻有問桂樹山之幽
稱心而言意足而止情深語摯老筆紛披
　　廬山謡寄盧侍御虚舟
我本楚狂人鳯歌笑孔丘手持緑玉杖朝别黄鶴樓五
嶽尋仙不辭逺一生好入名山逰廬山秀出南斗傍屏
風九叠雲錦張影落明湖青黛光金闕前開二峰長銀
河倒挂三石梁香爐瀑布遥相望廻厓沓嶂凌蒼蒼翠
影紅霞映朝日鳥飛不到呉天長登髙壯觀天地間大
江茫茫去不還黄雲萬里動風色白波九道流雪山好
為廬山謡興因廬山發閒窺石鏡清我心謝公行處蒼
苔沒早服還丹無世情琴心三叠道初成遥見仙人綵
雲裏手把芙蓉朝玉京先期汗漫九垓上願接盧敖逰
太清
天馬行空不可羈紲
　桂臨川曰全篇開闔軼蕩冠絶古今即使工部為之
　未易及此髙岑輩恐亦脅息其襟期雄曠辭㫖慷慨
　音節瀏亮無一不可
　　春日歸山寄孟浩然
朱紱遺塵境青山謁梵筵金繩開覺路寳筏度迷川嶺
樹攅飛栱嵒花覆谷泉塔形標海月樓勢出江煙香氣
三天下鐘聲萬壑連荷秋珠已滿松宻盖初圓鳥聚疑
聞法龍叅若䕶禪媿非流水韻叨入伯牙弦
　方回曰太白負不羈之才樂府大篇翕忽變化而律
　詩乃工夫縝宻如此杜審言宋之問相伯仲
　道經三天者清㣲天禹餘天大赤天也
　　流夜郎至西塞驛寄裴隠
揚帆借天風水驛苦不緩平明及西塞已先投沙伴廻
巒引羣峰横蹙楚山斷砯衝萬壑㑹震沓百川滿龍怪
潜溟波俟時救災旱我行望雷雨安得霑枯散鳥去天
路長人愁春光短空將澤畔吟寄爾江南管
　　自漢陽病酒歸寄王明府
去嵗左遷夜郎道琉璃硯水長枯槁今年勅放巫山陽
蛟龍筆翰生輝光聖主還聽子虚賦相如却與論文章
願掃鸚鵡洲與君醉百塲嘯起白雲飛七澤歌吟淥水
動三湘莫惜連船沽美酒千金一擲買春芳
平生飛動意見爾不能無胸懐正復如此
　　江夏寄漢陽輔録事
誰道此水廣狹如一匹練江夏黄鶴樓青山漢陽縣大
語猶可聞故人難可見君草陳琳檄我書魯連箭報國
有壯心龍顔不廻眷西飛精衛鳥東海何由填鼓角徒
悲鳴樓船習征戰抽劎歩霜月夜行空庭徧長呼結浮
雲埋沒顧榮扇他日觀軍容投壺接髙宴
　　早春寄王漢陽
聞道春還未相識走傍寒梅訪消息昨夜東風入武陽
陌頭楊栁黄金色碧水浩浩雲茫茫美人不來空斷腸
預拂青山一片石與君連日醉壺觴
秀骨天成偶然渉筆無不入妙
　　江上寄元六林宗
霜落江始寒楓葉綠未脱客行悲清秋永路苦不達滄
波眇川汜白日隠天末停櫂依林巒驚猿相叫聒夜分
河漢轉起視溟漲濶涼風何蕭蕭流水鳴活活浦沙淨
如洗海月明可掇蘭交空懐思瓊樹詎解渇朂哉滄洲
心嵗晚庶不奪幽賞頗自得興逺與誰豁
　　涇溪南藍山下有落星潭可以卜築余泊舟石上
　　寄何判官昌浩
藍岑竦天壁突兀如鯨額奔蹙横澄潭勢吞落星石沙
帯秋月明水揺寒山碧佳境宜緩櫂清暉能留客恨君
阻歡逰使我自驚惕所期俱卜築結茅錬金液
　　早過漆林渡寄萬巨
西經大藍山南來漆林渡水色倒空青林煙横積素漏
流昔吞翕沓浪競奔注潭落天上星龍開水中霧嶢巖
注公栅突兀陳焦墓嶺峭紛上干川明屢廻顧因思萬
夫子解渇同瓊樹何日覩清光相歡詠佳句
　　游敬亭寄崔侍御
我家敬亭下輙繼謝公作相去數百年風期宛如昨登
髙素秋月下望青山郭俯視鴛鷺羣飲啄自鳴躍夫子
雖蹭蹬瑶臺雪中鶴獨立窺浮雲其心在寥廓時來顧
我笑一飯葵與藿世路如秋風相逢盡蕭索腰間玉具
劎意許無遺諾壯士不可輕相期在雲閣
　　自金陵泝流過白璧山翫月達天門寄句容王主
　　簿
滄江泝流歸白璧見秋月秋月照白璧皓如山隂雪幽
人停宵征賈客忘早發進帆天門山廻首牛渚沒川長
信風來日出宿霧歇故人在咫尺新賞成胡越寄君青
蘭花惠我庶不絶
白寄人之詩大致泛濫於元嘉以還此前諸篇皆是也
白嘗謂建安以來綺麗非珍盖亦大概言之至其間表
表諸人曷嘗不歴閫入室相與周旋出入乎特才實邁
古故大而化之其淵源有自來矣杜甫亦復如是詞人
落筆往往過當甫嘗云陶謝不枝梧他日則云安得思
如陶謝手令渠述作與同逰後人過尊二家或欲盡薄
從前非通論也
　　秋日魯郡堯祠亭上宴别杜補闕范侍御
我覺秋興逸誰云秋興悲山將落日去水與晴空宜魯
酒白玉壺送行駐金羈歇鞍憇古木解帯挂横枝歌鼔
川上亭曲度神飈吹雲歸碧海夕鴈沒青天時相失各
萬里茫然空爾思
飄然而來戛然而止格調髙逸有如鵬翔末息翩翩而
自逝
　胡震亨曰太白詩押宜字韻者凡五見此其一也他
　如月色望不盡空天父相宜謔浪偏相宜置酒正相
　宜春風與醉客今日乃相宜韻致俱勝
　段成式曰李集有堯祠贈杜補闕者老杜也
　　别魯頌
誰道泰山髙下却魯連節誰云秦軍衆摧却魯連舌獨
立天地間清風灑蘭雪夫子還倜儻攻文繼前烈錯落
石上松無為秋霜折贈言鏤寳刀千嵗庶不滅
與堯祠宴别二詩皆極清健太冲挺拔景純豪儁非潘
陸諸人之比
　劉辰翁曰上六句意象髙逈自切事情結末古意選
　語
　　夢逰天姥吟留别
海客談瀛洲煙濤微茫信難求越人語天姥雲霓明滅
或可覩天姥連天向天横勢拔五嶽掩赤城天台四萬
八千丈對此欲倒東南傾我欲因之夢呉越一夜飛度
鏡湖月湖月照我影送我至剡溪謝公宿處今尚在淥
水蕩漾清猨啼脚著謝公屐身登青雲梯半壁見海日
空中聞天雞千巖萬轉路不定迷花倚石忽已暝熊咆
龍吟殷巖泉慄深林兮驚層巔雲青青兮欲雨水澹澹
兮生煙列缺霹靂丘巒崩摧洞天石扇訇然中開青㝠
浩蕩不見底日月照耀金銀臺霓為衣兮風為馬雲之
君兮紛紛而來下虎鼓瑟兮鸞廻車仙之人兮列如麻
忽魂悸以魄動怳驚起而長嗟惟覺時之枕席失向來
之煙霞世間行樂亦如此古來萬事東流水别君去時
何時還且放白鹿青崖間須行即騎訪名山安能摧眉
折腰事權貴使我不得開心顔
七言歌行本出楚騷樂府至扵太白然後窮極筆力優入聖
域昔人謂其以氣為主以自然為宗以俊逸髙暢為貴咏之
使人飄揚欲仙而尤推其天姥吟逺别離等篇以為雖
子美不能道盖其才横絶一世故興㑹標舉非學可及
正不必執此謂子美不能及也此篇夭矯離竒不可方
物然因語而夢因夢而悟因悟而别節次相生絲毫不
亂若中間夢境迷離不過詞意偉怪耳胡應麟以為無
首無尾窈冥昏黙是真不可以說夢也特謂非其才力
學之立見顛踣則誠然耳
　范杼曰夢呉越以下夢之源也次諸節夢之波瀾也
　其間顯而晦晦而顯非太白之胸次筆力亦不能發
　此
　髙棅曰白逺别離長相思烏栖曲鳴臯歌梁園吟天
　姥吟廬山謡等作長篇短韻驅駕氣勢殆與南山秋
　色争髙可也
　王世貞曰歐陽公自謂廬山髙明妃曲李杜所不能
　作非公言也無論其他只半壁見海日空中聞天雞
　率爾語公能道否
　　留别廣陵諸公
憶昔作少年結交趙與燕金羈絡駿馬錦帯横龍泉寸
心無疑事所向非徒然晚節覺此疎獵精草太𤣥空名
束壯士薄俗棄髙賢中回聖明顧揮翰凌雲煙騎虎不
敢下攀龍忽墮天還家守清真孤潔勵秋蟬錬丹費火
石採藥窮山川卧海不闗人租稅遼東田乗興忽復起
櫂歌溪中船臨醉謝葛強山公欲倒鞭狂歌自此别垂
釣滄浪前
　　金陵酒肆留别
風吹栁花滿店香呉姬壓酒喚客嘗金陵子弟來相送
欲行不行各盡觴請君試問東流水别意與之誰短長
言有盡而意無窮味在酸醎之外
　黄庭堅曰學者若不見古人用意處但得其皮毛所
　以去之甚逺如此詩若人復能為首句亦未是太白
　至於次句壓酒字他人亦自難及三四句益不同五
　六句乃真太白妙處當潜心焉
　鍾惺曰不須多亦不須深寫得情出
　　贈别鄭判官
竄逐勿復哀慚君問寒灰浮雲本無意吹落章華臺逺
别淚空盡長愁心已摧二年吟澤畔顦顇㡬時廻
　　黄鶴樓送孟浩然之廣陵
故人西辭黄鶴樓煙花三月下揚州孤帆逺影碧空盡
唯見長江天際流
語近情遥有手揮五弦目送飛鴻之妙
　唐汝詢曰目力已極離思無涯悵望之情俱在言外
　　留别賈舎人至
大梁白雲起飄颻來南洲裴回蒼梧野十見羅浮秋鼇
抃山海傾四溟揚洪流意欲託孤鳯從之摩天逰鳯苦
道路難翺翔還崑丘不肯銜我去哀鳴慙不周逺客謝
主人明珠難暗投拂拭倚天劍西登岳陽樓長嘯萬里
風掃清胸中憂誰念劉越石化為繞指柔
秋風吹胡霜凋此簷下芳折芳怨嵗晚離别悽以傷謬
攀青瑣賢延我於北堂君為長沙客我獨之夜郎勸此
一杯酒豈惟道路長割珠兩分贈寸心貴不忘何必兒
女仁相㸔淚成行
深於比喻乃騷人之遺意其音哀婉情景正合
　　渡荆門送别
渡逺荆門外來從楚國逰山隨平野盡江入大荒流月
下飛天鏡雲生結海樓仍連故鄉水萬里送行舟
項聨與杜甫之星垂平野濶月湧大江流句法相類亦
氣勢均敵胡震亨以杜為勝亦故為低昻耳
　　南陵别兒童入京
白酒新熟山中歸黄雞啄黍秋正肥呼童烹雞酌白酒
兒女嬉笑牽人衣髙歌取醉欲自慰起舞落日争光輝
游說萬乗苦不蚤著鞭跨馬渉逺道㑹稽愚婦輕買臣
余亦辭家西入秦仰天大笑出門去我軰豈是蓬蒿人
結句以直致見風格所謂辭意俱盡如截奔馬
　　江夏别宋之悌
楚水清若空遥將碧海通人分千里外興在一杯中谷
鳥吟晴日江猨嘯晚風平生不下淚於此泣無窮
登髙而呼衆山皆響
　胡震亨曰項聨與達夫功名萬里外心事一杯中似
　皆從庾抱之悲生萬里外恨起一杯中來而達夫較
　厚太白較逸並未易軒輊
　胡應鱗云髙雖渾厚易到李則超逸入神
　　南陽送客
斗酒勿為薄寸心貴不忘坐惜故人去偏令逰子傷離
顔怨芳草春思結垂楊揮手再三别臨岐空斷腸
從古詩十九首脫化而出詞意俱古咏至五六可謂藴
藉風流矣
　鍾惺曰項聨是客中送客語說得渾然不覺
　　送張舎人之江東
張翰江東去正值秋風時天清一鴈逺海濶孤帆遲白
日行欲暮滄波杳難期呉洲如見月千里幸相思
　方回曰一雁孤帆之句亦以寓吾道不偶之歎下句
　引白日滄波而云行欲暮杳難期意可見也
　　送王屋山人魏萬還王屋(并序/)
　王屋山人魏萬云自嵩宋沿呉相訪數千里不遇乗
　興逰台越經永嘉觀謝公石門後於廣陵相見美其
　愛文好古浪跡方外因述其行而贈是詩
僊人東方生浩蕩弄雲海沛然乗天逰獨往失所在魏
侯繼大名本家聊攝城巻舒入元化跡與古賢并十三
弄文史揮筆如振綺辯折田巴生心齊魯連子西渉清
洛源頗驚人世喧采秀卧王屋因窺洞天門朅來逰嵩
峰羽客何雙雙朝携月光子暮宿玉女牕鬼谷上窈窕
龍潭下奔潨東浮汴河水訪我三千里逸興滿呉雲飄
颻淛江汜揮手杭越間樟亭望潮還濤巻海門石雲横
天際山白馬走素車雷奔駭心顔遥聞會稽美且渡耶
溪水萬壑與千巖峥嶸鏡湖裏秀色不可名清輝滿江
城人逰月邉去舟在空中行此中乆延佇入剡尋王許
笑讀曹娥碑沈吟黄絹語天台連四明日入向國清五
峯轉月色百里行松聲靈溪恣沿越華頂殊超忽石梁
横青天側足履半月忽然思永嘉不憚海路賖挂席歴
海嶠廻瞻赤城霞赤城漸微沒孤嶼前嶢兀水續萬古
流亭空千霜月縉雲川谷難石門最可觀瀑布挂北斗
莫窮此水端噴壁灑素雪空濛生晝寒却思惡溪去寧
懼惡溪惡咆哮七十灘水石相噴薄路創李北海(李公/邕昔)
(為括州開/此嶺路)巖開謝康樂(惡溪有謝康/樂題詩處)松風和猨聲搜索
連洞壑徑出梅花橋雙溪納歸潮落帆金華岸赤松若
可招沈約八詠樓城西孤岧嶤岧嶤四荒外曠望羣川
㑹雲巻天地開波連浙西大亂流新安口北指嚴光瀨
釣臺碧雲中邈與蒼嶺對稍稍來呉都裴回上姑蘇煙
綿横九疑漭蕩見五湖目極心更逺悲歌但長吁廻橈
楚江濵揮策揚子津身著日本裘(裘則朝卿所贈/日本布為之)昻藏
出風塵五月造我語知非佁儗人相逢樂無限水石日
在眼徒干五諸侯不致百金産吾友揚子雲弦歌播清
芬雖為江寧宰好與山公羣乗興但一行且知我愛君
君來㡬何時僊臺應有期東窗緑玉樹定長三五枝至
今天壇人當笑爾歸遲我苦惜逺别茫然使心悲黄河
若不斷白首長相思
就彼所述鋪敘成文因其曲折緯以佳句大有帆隨湘
轉水到渠成之致
　胡震亨曰佁一作儓儓儗言癡也司馬相如賦仡以
　佁儗丑吏魚吏二切又音態礙注不前也雖似俗語
　其來已久
　　送友人尋越中山水
聞道稽山去偏宜謝客才千巖泉灑落萬壑樹縈廻東
海横秦望西陵遶越臺湖清霜鏡曉濤白雪山來八月
枚乗筆三呉張翰杯此中多逸興早晚向天台
　桂臨川曰太白天才飄逸長律雖法度整嚴而清骨
　不泯
　　魯郡堯祠送竇明府薄華還西京(自注時久/病初起作)
朝䇿黧眉騧舉鞭力不堪强扶愁疾向何處角巾㣲服
堯祠南長楊掃地不見日石門噴作金沙潭笑誇故人
指絶境山光水色青於藍廟中往往來擊鼓堯本無心
爾何苦門前長跪雙石人有女如花日歌舞銀鞍繡轂
往復廻簸林蹶石鳴風雷逺煙空翠時明滅白鷗歴亂
長飛雪紅泥亭子赤䦨干碧流環轉青錦湍深沉百丈
洞海底那知不有蛟龍蟠君不見緑珠潭水流東海緑
珠紅粉沉光彩緑珠樓下花滿園今日曽無一枝在昨
夜秋聲閶闔來洞庭木落騷人哀遂將三五少年軰登
髙逺望形神開生前一笑輕九鼎魏武何悲銅雀臺我
歌白雲倚牕牖爾聞其聲但揮手長風吹月度海來遥
勸仙人一杯酒酒中樂酣宵向分舉觴酹堯堯可聞何
不令臯繇擁篲横八極直上青天揮浮雲髙陽小飲真
𤨏𤨏山公酩酊何如我竹林七子去道賖蘭亭雄筆安
足誇堯祠笑殺五湖水至今顦顇空荷花爾向西秦我
東越暫向瀛洲訪金闕藍田太白若可期為余掃灑石
上月
起滅在手變化從心初曷嘗沾沾於矩矱而意之所到
無不應節合拍歌行至此豈非神品
　　金鄉送韋八之西京
客自長安來還歸長安去狂風吹我心西挂咸陽樹此
情不可道此别何時遇望望不見君連山起煙霧
　　魯郡東石門送杜二甫
醉别復㡬日登臨徧池臺何時石門路重有金樽開秋
波落泗水海色明徂徠飛蓬各自逺且盡手中杯
無限低徊有說不盡處可謂情深於辭
　　㶚陵行送别
送君㶚陵亭㶚水流浩浩上有無花之古樹下有傷心
之春草我向秦人問路岐云是王粲南登之古道古道
連綿走西京紫闕落日浮雲生正當今夕斷腸處黄鸝
愁絶不忍聽
古之傷心人别有懐抱是詩之謂矣
　　送裴十八圗南歸嵩山
君思潁水緑忽復歸嵩岑歸時莫洗耳為我洗其心洗
心得真情洗耳徒買名謝公終一起相與濟蒼生
沉刻之意以快語出之可令聞者驚竦
　　同王昌齡送族弟襄歸桂陽
秦地見碧草楚謡對清樽把酒爾何思鷓鴣啼南園余
欲羅浮隱猶懐明主恩躊躇紫宫戀孤負滄洲言終然
無心雲海上同飛翻相期乃不淺幽桂有芳根
　蕭士贇曰細味此詩非一飯不忘君者乎議者何厚
　誣太白之不如杜也
爾家何在瀟湘川青莎白石長沙邊昨夢江花照江日
㡬枝正發東牕前覺來欲往心悠然魂隨越鳥飛南天
秦雲連山海相接桂水横煙不可渉送君此去令人愁
風帆茫茫隔河洲春潭瓊草緑可折西寄長安明月樓
　桂臨川曰情出至悃詞調警絶
　　送崔度還呉(自注度故人禮部/員外輔國之子)
幽燕沙雪地萬里盡黄雲朝吹歸秋雁南飛日㡬羣中
有孤鳯雛哀鳴九天聞我乃重此鳥緑章五色分胡為
雜凡禽雞鶩輕賤君舉手捧爾足疾心若火焚拂羽涙
滿面送之呉江濆去影忽不見躊躇日將曛
哀痛之音篤於故舊自見深情
　　金陵送張十二再逰東呉
張翰黄花句風流五百年誰人今繼作夫子世稱賢再
動㳺呉櫂還浮入海船春光白門栁霞色赤城天去國
難為别思歸各未旋空餘賈生涙相顧共悽然
　張翰雜詩青條若總翠黄華如散金
　
　
　
　
　
　
　
　
御選唐宋詩醇巻六
欽定四庫全書
御選唐宋詩醇巻七
　　隴西李白詩七
　　　目録
　　送楊山人歸嵩山
　　送殷淑
　　送范山人歸泰山
　　送友人
　　送友人入蜀
　　送張秀才謁髙中丞
　　餞校書叔雲
　　與諸公送陳郎將歸衡陽
　　賦得白鷺鷥送宋少府入三峽
　　宣州謝朓樓餞别校書叔雲
　　涇川送族弟錞
　　送崔氏昆季之金陵
　　登黄山凌敲臺送族弟溧陽尉濟充泛舟赴華隂
　　得齊字
　　送儲邕之武昌
　　早秋單父南樓詶竇公衡
　　山中問答
　　答友人贈烏紗㡌
　　答長安崔少府叔封㳺終南翠㣲寺太宗皇帝金
　　沙泉見寄
　　詶崔五郎中
　　金門答蘇秀才
　　答髙山人兼呈權顧二侯
　　逰南陽白水登石激作
　　逰南陽清泠泉
　　尋魯城北范居士失道落蒼耳中見范置酒摘蒼
　　耳作
　　逰泰山六首
　　下終南山過斛斯山人宿置酒
　　陪從祖濟南太守泛鵲山湖
　　宿鄭參卿山池
　　㳺謝氏山亭
　　把酒問月
　　金陵鳯凰臺置酒
　　陪侍郎叔逰洞庭醉後
　　夜泛洞庭尋裴侍御清酌
　　陪族叔刑部侍郎曄及中書賈舎人至逰洞庭
　　登單父陶少府半月臺
　　天台曉望
　　焦山望寥山
　　杜陵絶句
　　登太白峰
　　秋日登揚州西靈塔
　　登瓦官閣
　　登梅岡望金陵贈族姪髙座寺僧中孚
　　登金陵鳯凰臺
　　望廬山瀑布水二首
　　登廬山五老峰
　　江上望𤾂公山
　　鸚鵡洲
　　秋登巴陵望洞庭
　　與夏十二登岳陽樓
　　登巴陵開元寺西閣贈衡嶽僧方外
　　與賈舎人至於龍興寺剪落梧桐枝望㴩湖
　　秋登宣城謝朓北樓
　　望天門山
　　過崔八丈水亭
　　之廣陵宿常二南郭幽居
　　客中行
　　太原早秋
　　奔亡道中
　　荆門浮舟望蜀江
　　上三峽
　　自巴東舟行經瞿唐峽登巫山最髙峰晚還題壁
　　早發白帝城
　　秋下荆門
　　江行寄逺
欽定四庫全書
御選唐宋詩醇巻七
　　隴西李白詩七
　　送楊山人歸嵩山
我有萬古宅嵩陽玉女峰長留一片月挂在東溪松爾
去掇仙草菖蒲花紫茸嵗晚或相訪青天騎白龍
蟠逸氣於短言彌覺竒健
　劉辰翁曰超然天地間可以不死豈獨不經人道哉
　　送殷淑
痛飲龍笻下燈青月復寒醉歌驚白鷺半夜起沙灘
　　送范山人歸泰山
魯客抱白鶴别余往泰山初行若片雲杳在青崖間髙
髙至天門日觀近可攀雲山望不及此去何時還
　　送友人
青山横北郭白水遶東城此地一為别孤蓬萬里征浮
雲逰子意落日故人情揮手自兹去蕭蕭班馬鳴
首聨整齊承則流走而下頸聨健勁結有蕭散之致大
匠運斤自成規矩
　沈徳潜曰蘇李贈言多唏嘘語無蹶蹙聲知古人之
　意在不盡矣太白猶不失斯㫖
　　送友人入蜀
見說蠶叢路﨑嶇不易行山從人面起雲傍馬頭生芳
樹籠秦棧春流遶蜀城升沉應已定不必問君平
此五律正宗也李夢陽曰叠景者意必二濶大者半必
細極得詩家微指此詩頷聨承接次句語意竒險五六
則穠纎矣頷聨極言蜀道之難五六又見風景可樂以
慰征夫此兩意也一結翻案更饒勝致
　　送張秀才謁髙中丞(并序/)
　余時繫潯陽獄中正讀留侯傳秀才張孟熊藴滅胡
　之䇿將之廣陵謁髙中丞余嘉子房之風感激於斯
　人因作是詩以送之
秦帝淪玉鏡留侯降氛氲感激黄石老經過滄海君壯
士揮金槌報讐六國聞智勇冠終古蕭陳難與羣兩龍
争鬭時天地動風雲酒酣舞長劎倉卒解漢紛宇宙初
倒懸鴻溝勢將分英謀信竒絶夫子揚清芬胡月入紫
㣲三光亂天文髙公鎮淮海談笑却妖氛採爾幕中畫
戡難光殊勲我無燕霜感玉石俱燒焚但灑一行涙臨
岐竟何云
　　餞校書叔雲
少年費白日歌笑矜朱顔不知忽已老喜見春風還惜
别且為歡裴回桃李間㸔花飲美酒聽鳥臨晴山向晚
竹林寂無人空閉闗
落落有風致
　　與諸公送陳郎將歸衡陽(并序/)
　仲尼旅人文王明夷茍非其時聖賢低眉况僕之不
　肖者而遷逐枯槁固非其宜朝心不開暮髮盡白而
　登髙送逺使人増愁陳即將義風凜然英思逸發來
　下曹城之榻去邀才子之詩動清興於中流泛素波
　而徑去諸公仰望不及連章祖之序慚起予輙冠名
　賢之首作者嗤我乃為撫掌之資乎
衡山蒼蒼入紫㝠下㸔南極老人星廻飈吹散五峰雪
往往飛花落洞庭氣清嶽秀有如此郎將一家拖金紫
門前食客亂浮雲世人皆比孟嘗君江上送行無白璧
臨岐惆悵若為分
起擅勝勢
　　賦得白鷺鷥送宋少府入三峽
白鷺拳一足月明秋水寒人驚逺飛去直向使君灘
竒思古調
　　宣州謝朓樓餞别校書叔雲
棄我去者昨日之日不可留亂我心者今日之日多煩
憂長風萬里送秋雁對此可以酣髙樓蓬萊文章建安
骨中間小謝又清發俱懐逸興壯思飛欲上青天覽日
月抽刀斷水水更流舉杯銷愁愁更愁人生在世不稱
意明朝散髪㺯扁舟
遥情飈䜿逸興雲飛杜甫所謂飄然思不羣者此矣千
載而下猶見酒間岸異之狀真仙才也
　呉昌祺曰亦從明逺變化出來
　　涇川送族弟錞
涇川三百里若耶羞見之錦石照碧山兩邊白鷺鷥佳
境千萬曲客行無歇時上有琴髙水下有陵陽祠仙人
不見我明月空相知問我何事來盧敖結幽期蓬山振
雄筆繡服揮清詞江湖發秀色草木含榮滋置酒送惠
連吾家稱白眉愧無海嶠作敢闕河梁詩見爾復㡬朝
俄然告將離中流漾彩鷁列岸叢金羈歎息蒼梧鳯分
棲瓊樹枝清晨各飛去飄落天南垂望極落日盡秋深
暝猨悲寄情與流水但有長相思
　　送崔氏昆季之金陵
放歌倚東樓行子期曉發秋風渡江來吹落山上月主
人出美酒滅燭延清光二崔向金陵安得不盡觴水客
弄歸櫂雲帆巻輕霜扁舟敬亭下五兩先飄揚峽石入
水花碧流日更長思君無嵗月西笑阻河梁
筆情蕭爽自是太白本色
　　登黄山凌歊臺送族弟漂陽尉濟充泛舟赴華隂
　　得齊字
鸞乃鳯之族翶翔紫雲霓文章輝五色雙在瓊樹棲一
朝各飛去鳯與鸞俱啼炎赫五月中朱曦爍河堤爾從
泛舟役使我心魂悽秦地無碧草南雲喧鼓鼙君王減
玉膳早起思鳴雞漕引救闗輔疲人免塗泥宰相作霖
雨農夫得耕犂静者伏草間羣才滿金閨空手無壯士
窮居使人低送君登黄山長嘯倚天梯小舟若鳬雁大
舟若鯨鯢開帆散長風舒巻與雲齊日入牛渚晦蒼然
夕煙迷相思定何許杳在洛陽西
起有竒氣說轉漕處見得闗係鄭重數語内包括頗廣
得古人贈言之義送别一段情景並到沈摯軒豁非大
家未易有此
　　送儲邕之武昌
黄鶴西樓月長江萬里情春風三十度空憶武昌城送
爾難為别銜杯惜未傾湖連張樂地山逐泛舟行諾為
楚人重詩傳謝朓清滄浪吾有曲寄入櫂歌聲
健筆凌空如列子御風而行泠然善也
　沈徳潜曰以古風起法運作長律太白天才不拘繩
　墨乃爾
　　早秋單父南樓詶竇公衡
白露見日滅紅顔隨霜凋别君若俯仰春芳辭秋條泰
山嵯峨夏雲在疑是白波漲東海散為飛雨川上來遥
帷却巻清浮埃知君獨坐青軒下此時結念同所懐我
閉南樓㸔道書幽簾清寂在仙居曾無好事來相訪賴
爾髙文一起予
首尾辭義自相闗照中間逸氣湧出海之波瀾山之嶙
峋得不嘆為竒絶
　　山中問答
問余何意栖碧山笑而不答心自閒桃花流水窅然去
别有天地非人間
自是君身有仙骨世人那得知其故
　楊萬里曰此李白詩體也
　許顗曰賀知章呼太白為謫仙人余觀此詩信之矣
　　答友人贈烏紗㡌
領得烏紗㡌全勝白接䍦山人不照鏡稚子道相宜
小有情致
　　答長安崔少府叔封游終南翠微寺太宗皇帝金
　　沙泉見寄
河伯見海若傲然誇秋水小物昧逺圖寧知通方士多
君紫霄意獨往蒼山裏地古寒雲深巖髙長風起初登
翠㣲嶺復憩金沙泉踐苔朝霜滑㺯波夕月圓飲彼石
下流結蘿宿溪烟鼎湖夢淥水龍駕空茫然早行子午
闗却登山路逺拂琴聽霜猨滅燭乃星飯人烟無明異
鳥道絶往返攀厓倒青天下視白日晚既過石門隠還
唱石潭歌渉雪搴紫芳濯纓想清波此人不可見此地
君自過為余謝風泉其如幽意何
神似謝靈運
　　酬崔五郎中
朔雲横髙天萬里起秋色壯士心飛揚落日空歎息長
嘯出原野凛然寒風生幸遭聖明時功業猶未成奈何
懐良圗鬱悒獨愁坐杖䇿尋英豪立談乃知我崔公生
民秀緬邈青雲姿制作恭造化託諷含神祇海嶽尚可
傾吐諾終不移是時霜飈寒逸興臨華池起舞拂長劎
四座皆揚眉因得窮懽情贈我以新詩又結汗漫期九
垓逺相待舉身憇蓬壺濯足弄滄海從此凌倒景一去
無時還朝逰明光宫暮入閶闔闗但得把長袂何必嵩
丘山
　呉昌祺曰起亦聳拔通首無軟語
　　金門答蘇秀才
君還石門日朱火始改木春草如有情山中尚含緑折
芳愧遥憶永路當自朂逺見故人心平生以此足巨海
納百川麟閣多才賢獻書入金闕酌醴奉瓊筵屢沗白
雲唱恭聞黄竹篇恩光照拙薄雲漢希騰遷銘鼎倘云
遂扁舟方渺然我留在金門君去卧丹壑未果三山期
遥欣一丘樂𤣥珠寄象罔赤水非寥廓願狎東海鷗共
營西山藥棲巖君寂滅處世余龍蠖良辰不同賞永日
應閒居鳥吟簷間樹花落窗下書縁溪見緑篠隔岫窺
紅蕖採薇行笑歌眷我情何已月出石鏡間松鳴風琴
裏得心自虚妙外物空頽靡身世如兩忘從君老煙水
寫閒居之況幽静可愛入後頗窺道妙吐屬亦臻妙境
　　答髙山人兼呈權顧二侯
虹霓掩天光哲后起康濟應運生䕫龍開元掃氛翳太
㣲廓金鏡端拱清遐裔輕塵集髙嶽虚㸃盛明意謬揮
紫泥詔獻納青雲際讒惑英主心恩疎佞臣計彷徨庭
闕下歎息光隂逝未作仲宣詩先流賈生涕挂帆秋江
上不為雲羅制山海向東傾百川無盡勢我於䲭夷子
相去千餘歳運濶英達稀同風遥執袂登艫望逺水忽
見滄浪枻髙士何處來虚舟渺安繫衣貌本淳古文章
多佳麗延引故鄉人風義未淪替顧侯逺語黙權子識
通蔽曾是無心雲俱為此留滯雙萍易飄轉獨鶴思凌
厲明晨去瀟湘共謁蒼梧帝
直寫胸懐一豁憤惋稍更騷人面目矣末路淒婉猶有
楚調若其骨氣英特可以直追正始
　　游南陽白水登石激作
朝渉白水源暫與人俗疎島嶼佳境色江天涵清虛目
送去海雲心閒逰川魚長歌盡落日乗月歸田廬
赤石石壁諸作有此清境
　　㳺南陽清泠泉
惜彼落日暮愛此寒泉清西輝逐流水蕩漾遊子情空
歌望雲月曲盡長松聲
　　尋魯城北范居士失道落蒼耳中見范置酒摘蒼
　　耳作
雁度秋色逺日静無雲時客心不自得浩漫將何之忽
憶范野人閒園養幽姿茫然起逸興但恐行來遲城壕
失往路馬首迷荒陂不惜翠雲裘遂為蒼耳欺入門且
一笑把臂君為誰酒客愛秋蔬山盤薦霜梨他筵不下
筯此席忘朝飢酸棗垂北郭寒瓜蔓東籬還傾四五酌
自詠猛虎詞近作十日歡逺為千載期風流自簸蕩謔
浪偏相宜酣來上馬去却笑髙陽池
　鍾惺曰起得空逺若不著題然相闗之妙在此
　譚元春曰入門且一笑是失路真境
　　逰泰山六首(自注天寳元年四月/從故鄉道上泰山)
四月上泰山石屏御道開六龍過萬壑澗谷隨縈廻馬
跡遶碧峰於今滿青苔飛流灑絶巘水急松聲哀北眺
崿嶂竒傾崖向東摧洞門閉石扇地底興雲雷登髙望
蓬瀛想象金銀臺天門一長嘯萬里清風來玉女四五
人飄颻下九垓含笑引素手遺我流霞杯稽首再拜之
自愧非仙才曠然小宇宙棄世何悠哉
　呉昌祺曰筆力矯健亦從景純㳺仙來
清曉騎白鹿直上天門山山際逢羽人方瞳好容顔捫
蘿欲就語却掩青雲闗遺我鳥跡書飄然落巖間其字
乃上古讀之了不閑感此三嘆息從師方未還
琅琅數語真覺飄然欲仙風格最髙
平明登日觀舉手開雲闗精神四飛揚如出天地間黄
河從西來窈窕入逺山憑崖攬八極目盡長空閒偶然
值青童緑髮雙雲鬟笑我晚學仙蹉跎凋朱顔躊躇忽
不見浩蕩難追攀
白性本髙逸遇復偃蹇其胸中磊砢一於詩乎發之泰
山觀日天下之竒故足以舒其曠渺而寫其塊壘不平
之意是篇氣骨髙峻而無恢張之象後三篇狀景竒特
而無刻削之迹盖浩浩落落獨往獨來自然而成不假
人力大家所以異人者在此若其體近㳺仙則其寄興
云爾
清齋三千日裂素寫道經吟誦有所得衆神衛我形雲
行信長風颯若羽翼生攀崖上日觀伏檻窺東溟海色
動逺山天雞已先鳴銀臺出倒景白浪翻長鯨安得不
死藥髙飛向蓬瀛
日觀東北傾兩崖夾雙石海水落眼前天光遥空碧千
峰争攅聚萬壑絶凌歴緬彼鶴上仙去無雲中跡長松
入雲漢逺望不盈尺山花異人間五月雪中白終當遇
安期於此錬玉液
朝飲王母池暝投天門闗獨抱緑綺琴夜行青山間山
明月露白夜静松風歇仙人逰碧峰處處笙歌發寂静
娯清暉玉真連翠微想像鸞鳯舞飄颻龍虎衣捫天摘
匏瓜恍惚不憶歸舉手弄清淺誤攀織女機明晨坐相
失但見五雲飛
　宋史天文志匏瓜五星在離珠北天子果園也光明
　則嵗豐
　　下終南山過斛斯山人宿置酒
暮從碧山下山月隨人歸却顧所來徑蒼蒼横翠㣲相
擕及田家童稚開荆扉緑竹入幽徑青蘿拂行衣歡言
得所憩美酒聊共揮長歌吟松風曲盡河星稀我醉君
復樂陶然共忘機
此篇及春日獨酌春日醉起言志等作逼真泉明遺韻
　鍾惺曰起似右丞曲盡星河稀寂然有景
　　陪從祖濟南太守泛鵲山湖
水入北湖去舟從南浦回遥㸔鵲山轉却似送人來
　　宿鄭參卿山池
爾恐碧草晚我畏朱顔移愁㸔楊花飛置酒正相宜歌
聲送落日舞影廻清池今夕不盡杯留歡更邀誰
止是及時行樂之意而吐屬自饒情致
　　游謝氏山亭
淪老卧江海再歡天地清病閒久寂寞嵗物徒芬榮借
君西池逰聊以散我情掃雪松下去捫蘿石道行謝公
池塘上春草颯已生花枝拂人來山鳥向我鳴田家有
美酒落日與之傾醉罷弄歸月遥欣稚子迎
若非前段不能忘情却有春風舞雩氣象矣其澄澹處
足兼韋栁
　　把酒問月(自注故人賈/淳令予問之)
青天有月來㡬時我今停杯一問之人攀明月不可得
月行却與人相隨皎如飛鏡臨丹闕緑烟滅盡清輝發
但見宵從海上來寧知曉向雲間沒白兔𢷬藥秋復春
嫦娥孤棲與誰鄰今人不見古時月今月曽經照古人
古人今人若流水共看明月皆如此唯願當歌對酒時
月光長照金樽裏
竒思忽生曠懐如見共㸔明月皆如此令延之見之又
當失笑
　　金陵鳯凰臺置酒
置酒延落景金陵鳯凰臺長波寫萬古心與雲俱開借
問往昔時鳯凰為誰來鳯凰去已久正當今日廻明君
越羲軒天老坐三台豪士無所用彈絃醉金罍東風吹
山花安可不盡杯六帝沒幽草深宫㝠緑苔置酒勿復
道歌鐘但相催
意在語言之外其暢適處正是牢騷處耳眼前景意中
事若隠若顯風人妙指
　　陪侍郎叔遊洞庭醉後
船上齊橈樂湖心泛月歸白鷗閒不去争拂酒筵飛
剗却君山好平鋪湘水流巴陵無限酒醉殺洞庭秋
　呉昌祺曰起是竒語如子美斫却月中桂也
　蕭士贇曰木華海賦鏟臨崖之阜陸夾陂潢而相浚
　首兩句意出於此鏟與剗義通杜亦曰意欲鏟叠嶂
　今韻引此詩於剗字之下
　　夜泛洞庭尋裴侍御清酌
日晚湘水緑孤舟無端倪明湖漲秋月獨泛巴陵西過
憩裴逸人巖居陵丹梯抱琴出深竹為我彈鵾雞曲盡
酒亦傾北窗醉如泥人生且行樂何必組與珪
譬之於雲有無心出岫之意明湖漲秋月與月湧大江
流同一寫景之妙
　張齊賢曰鵾雞曲名古琵琶絃用鵾雞筋
　　陪族叔刑部侍郎曄及中書賈舎人至遊洞庭
洞庭西望楚江分水盡南天不見雲日落長沙秋色逺
不知何處弔湘君
即目傷懐含情無限二十八字不減九辯之哀矣解者
求之於形迹之間何以會其神韻哉
　敖英曰綴景宏濶有吞吐湖山之氣落句感慨之情
　深矣
　蔣仲舒曰與白雲明月弔湘娥恭㸔
　鍾惺曰末句正形容秋色逺耳勿誤認用湘君事
南湖秋水夜無煙耐可乗流直上天且就洞庭賖月色
將船買酒白雲邉
　鍾惺曰寫洞庭寥廓幻杳俱在言外
洞庭湖西秋月輝瀟湘江北早鴻飛醉客滿船歌白苧
不知霜露入秋衣
　唐汝詢曰秋月未沈晨雁已起舟中之客霜露入衣
　而不知豈真樂而忘返耶意必有不堪者在也
帝子瀟湘去不還空餘秋草洞庭間淡掃明湖開玉鏡
丹青畫出是君山
　　登單父陶少府半月臺
陶公有逸興不與常人俱築臺像半月廻向髙城隅置
酒望白雲商飈起寒梧秋山入逺海桑柘羅平蕪水色
淥且明令人思鏡湖終當過江去愛此暫踟蹰
襟懐髙曠人如其詩
　　天台曉望
天台鄰四明華頂髙百越門標赤城霞棲棲滄島月憑
髙登逺覽直下見溟渤雲垂大鵬翻波動巨鼇沒風潮
争洶湧神怪何翕忽觀竒跡無倪好道心不歇攀條摘
朱實服藥錬金骨安得生羽毛千春卧蓬闕
　　焦山望寥山
石壁望松寥宛然在碧霄安得五彩虹駕天作長橋仙
人如愛我舉手來相招
　　杜陵絶句
髙登杜陵上北望五陵間秋水明落日流光滅逺山
　　登太白峰
西上太白峰夕陽窮登攀太白與我語為我開天關願
乘泠風去直出浮雲間舉手可近月前行若無山一别
武功去何時復見還
亦率胸臆而出形容峰勢之髙竒語獨造
　　秋日登揚州西靈塔
寳塔凌蒼蒼登攀覽四荒頂髙元氣合標出海雲長萬
象分空界三天接畫梁水揺金刹影日動火珠光鳥拂
瓊簾度霞連繡栱張目隨征路斷心逐去帆揚露浴梧
楸白霜催橘柚黄玉毫如可見於此照迷方
聲色壯麗一經㸃入情景便覺通體皆靈此亦詩中之
金針也
　呉昌祺曰凌字讀如凌隂字音此詩有似初唐非太
　白本色
　　登瓦官閣
晨登瓦官閣極眺金陵城鍾山對北户淮水入南榮漫
漫雨花落嘈嘈天樂鳴兩廊振法鼓四角吟風筝杳出
霄漢上仰攀日月行山空霸氣滅地古寒隂生寥廓雲
海晚蒼茫宫觀平門餘閶闔字樓識鳯凰名雷作百山
動神扶萬栱傾靈光何足貴長此鎮呉京
山空地古一聨撐拄有力小謝和伏武昌詩無此傑句
　　登梅岡望金陵贈族姪髙座寺僧中孚
鍾山抱金陵霸氣昔騰發天開帝王居海色照空闕羣
峰如逐鹿奔走相馳突江水九道來雲端遥明沒時遷
大運去龍虎勢休歇我來屬天清登覽窮楚越吾宗挺
禪伯特秀鸞鳯骨衆星羅青天明者獨有月㝠居順生
理草木不剪伐烟窗引薔薇石壁老野蕨呉風謝安屐
白足傲履韈㡬宿一下山蕭然忘干謁談經演金偈降
鶴舞海雪時聞天香來了與世事絶佳遊不可得春風
惜逺别賦詩留巖屏千載庶不滅
　　登金陵鳯凰臺
鳯凰臺上鳯凰遊鳯去臺空江自流呉宫花草埋幽徑
晉代衣冠成古丘三山半落青天外二水中分白鷺洲
總為浮雲能蔽日長安不見使人愁
崔顥題詩黄鶴樓李白見之去不復作至金陵登鳯凰
臺乃題此詩傳者以為擬崔而作理或有之崔詩直舉
胸情氣體髙渾白詩寓目山河别有懐抱其言皆從心
而發即景而成意象偶同勝境各擅論者不舉其髙情
逺意而沾沾吹索於字句之間固已蔽矣至謂白實擬
之以較勝負并謬為搥碎鶴樓等詩鄙陋之談不值一
噱也
　蕭士贇曰此因懐古而動懐君之思抑亦自傷讒廢
　望帝鄉而不見乃觸景而生愁亦可哀也
　劉辰翁曰其開口雄偉脫落雕飾俱不論若無後兩
　句亦不必作出於崔顥而特勝之以此
　胡應麟曰崔作及此詩但畧㸃題面未嘗題黄鶴鳯
　凰也神韻悠然絶去斧鑿宋元雖好用事亦間有一
　二未若近世之拘
　陸賈新語曰邪臣蔽賢猶浮雲之蔽日月也
　　望廬山瀑布水二首
西登香鑪峰南見瀑布水挂流三百丈噴壑數十里歘
如飛電來隠若白虹起初驚河漢落半灑雲天裏仰觀
勢轉雄壯哉造化功海風吹不斷江月照還空空中亂
潨射左右洗青壁飛珠散輕霞流沫沸穹石而我樂名
山對之心益閒無論漱瓊液還得洗塵顔且諧宿所好
永願辭人間
五六以淺得工至海風吹不斷江月照還空可吟賞不
置矣
　胡仔曰海風二句磊落清壯語簡而意盡
日照香鑪生紫烟遥㸔瀑布挂前川飛流直下三千尺
疑是銀河落九天
　蘇軾曰僕初入廬山有以陳令舉廬山記見示者且
　行且讀見其中有徐凝和李白詩不覺失笑開元寺
　主求詩為作一絶云帝遣銀河一派垂古來惟有謫
　仙詞飛流濺沫知多少不為徐凝洗惡詩
　　登廬山五老峰
廬山東南五老峰青天削出金芙蓉九江秀色可攬結
吾將此地巢雲松
純用古調次句亦秀削天成
　　江上望𤾂公山
竒峰出竒雲秀木含秀氣清宴𤾂公山巉絶稱人意獨
遊滄江上終日淡無味但愛兹嶺髙何由討靈異黙然
遥相許欲往心莫遂待吾還丹成投迹歸此地
　　鸚鵡洲
鸚鵡來過呉江水江上洲傳鸚鵡名鸚鵡西飛隴山去
芳洲之樹何青青烟開蘭葉香風暖岸夾桃花錦浪生
遷客此時徒極目長洲孤月向誰明
偶書數語覺其對此茫茫百端交集矣
　劉辰翁曰猶是鳯臺餘韻情景覺稱此以正平弔正
　平者
　　秋登巴陵望洞庭
清晨登巴陵周覽無不極明湖暎天光徹底見秋色秋
色何蒼然際海俱澄鮮山青滅逺樹水緑無寒烟來帆
出江中去鳥向日邊風清長沙浦山空雲夢田瞻光惜
頽髮閱水悲徂年北渚既蕩漾東流自潺湲郢人唱白
雪越女歌採蓮聽此更腸斷憑厓涙如泉
寫望中景物與題相稱次聨即空水共澄鮮之意以下
四聨極濶極切細意熨貼登覽中佳製也
　　與夏十二登岳陽樓
樓觀岳陽盡川逈洞庭開雁引愁心去山銜好月來雲
間連下榻天上接行杯醉後涼風起吹人舞袖廻
　　登巴陵開元寺西閣贈衡嶽僧方外
衡嶽有闡士五峰秀真骨見君萬里心海水照秋月大
臣南溟去問道皆請謁灑以甘露言清涼潤肌髮明湖
落天鏡香閣凌銀闕登眺餐惠風新花期啟發
語言清妙如霏玉屑
　傳燈録慧可大師宴坐香山一日頭痛空中曰此乃
　換骨非常痛也師視其頂骨如五峰秀出矣
　　與賈舎人至於龍興寺翦落梧桐枝望㴩湖
剪落青梧枝㴩湖坐可窺雨洗秋山浄林光澹碧滋水
閒明鏡轉雲繞畫屏移千古風流事名賢共此時
　　秋登宣城謝朓北樓
江城如畫裏山曉望晴空兩水夾明鏡雙橋落彩虹人
煙寒橘柚秋色老梧桐誰念北樓上臨風懐謝公
風神散朗五六寫出秋意鬱然蒼秀
　呉昌祺曰此種自堪把臂元暉
　沈徳潛曰中間實寫處正是如畫
　　望天門山
天門中斷楚江開碧水東流至北廻兩岸青山相對出
孤帆一片日邊來
對結另是一體詞調髙華言盡意不盡不得以半律議
之
　胡應麟曰此及朝辭白帝等作俱極自然洵屬神品
　足以擅場一代
　　過崔八丈水亭
髙閣横秀氣清幽併在君簷飛宛溪水窗落敬亭雲猨
嘯風中斷漁歌月裏聞閒隨白鷗去沙上自為羣
　　之廣陵宿常二南郭幽居
緑水接柴門有如桃花源忘憂或假草滿院羅叢萱㝠
色湖上來㣲雨飛南軒故人宿茅宇夕鳥棲楊園還惜
詩酒别深為江海言明朝廣陵道獨憶此傾樽
中間氣味與王孟相近
　　客中行
蘭陵美酒鬱金香玉椀盛來琥珀光但使主人能醉客
不知何處是他鄉
　　太原早秋
歳落衆芳歇時當大火流霜威出塞早雲色渡河秋夢
繞邊城月心飛故國樓思歸若汾水無日不悠悠
健舉之至行氣如虹
　唐汝詢曰唐人汾上作必用秋風辭太白曰雲色渡
　河秋便無溪徑
　　奔亡道中
淼淼望湖水青青蘆葉齊歸心落何處日沒大江西歇
馬傍春草欲行逺道迷誰忍子歸鳥連聲向我啼
　　荆門浮舟望蜀江
春水月峽來浮舟望安極正是桃花流依然錦江色江
色緑且明茫茫與天平逶迤巴山盡揺曳楚雲行雪照
聚沙雁花飛出谷鶯芳洲却已轉碧樹森森迎流目浦
烟夕揚帆海月生江陵識遥火應到渚宫城
　　上三峽
巫山夾青天巴水流若兹巴水忽可盡青天無到時三
朝上黄牛三暮行太遲三朝又三暮不覺鬢成絲
質處似古謡惟其所之皆可以相肖也爽直之氣自是
本色
　田雯曰青蓮善用古樂府昔人曽言之如烏啼白門
　栁三朝見黄牛又春風復無情吹我夢魂散皆自古
　樂府來如李光弼將郭子儀軍旌旗改色又如禪僧
　拈佛祖語信口無非妙諦
　　自巴東舟行經瞿唐峽登巫山最髙峰晚還題壁
江行㡬千里海月十五圓始經瞿唐峽遂歩巫山巔巫
山髙不窮巴國盡所歴日邉攀垂蘿霞外倚穹石飛歩
凌絶頂極目無纎烟却顧失丹壑仰觀臨青天青天若
可捫銀漢去安在望雲知蒼梧記水辨瀛海周遊孤光
晚歴覽幽意多積雪照空谷悲風鳴森柯歸途行欲曛
佳趣尚未歇江寒早啼猨松暝已吐月月色何悠悠清
猨響啾啾辭山不忍聽揮䇿還孤舟
於敘次中見寄託詞意沉鬱盖白當憂患之餘雖豪邁
不減而懐抱可知故言多楚聲吟皆商調中間遥情忽
往不勝魏闕之戀猨啼月上於邑誰語其所感深矣其
詞歛而不肆讀者以意逆之可也
　　早發白帝城
朝辭白帝彩雲間千里江陵一日還兩㟁猿聲啼不住
輕舟已過萬重山
順風揚帆瞬息千里但道得眼前景色便疑筆墨間亦
有神助三四設色托起殊覺自在中流
　胡應麟曰古大家有齊名合徳者當虚心易氣各舉
　所長偏重一隅便非論篤况以甲所獨工形乙所不
　經意何異寸木岑樓鈎金輿羽哉正如朝辭白帝乃
　太白絶中之絶出者而楊用修舉杜歌行中常語以
　當之然則秋興八首求之李集可盡得乎李杜二家
　其才本無優劣但工部體裁明宻有法可尋青蓮興
　㑹標舉非學可至
　沈徳潜曰入猨聲一句文勢不傷於直畫家布景設
　色毎於此處用意
　　秋下荊門
霜落荆門江樹空布帆無恙挂秋風此行不為鱸魚鱠
自愛名山入剡中
輕秀運古入化絶妙好辭
　　江行寄逺
刳木出呉楚危槎百餘尺疾風吹片帆日暮千里隔别
時酒猶在已為異鄉客思君不可得愁見江水碧
字字真至情至而文亦至
　
　
　
　
　
　
　
　
御選唐宋詩醇巻七
欽定四庫全書
御選唐宋詩醇巻八
　　隴西李白詩八
　　　目錄
　　夜泊黄山聞殷十四吳吟
　　宿鰕湖
　　蘇臺覽古
　　越中覽古
　　峴山懐古
　　經下邳圮橋懐張子房
　　金陵
　　陪宋中丞武昌夜飲懐古
　　望鸚鵡洲懐禰衡
　　宿巫山下
　　金陵白楊十字巷
　　謝公亭
　　夜泊牛渚懐古
　　尋髙鳳石門山中元丹丘
　　月下獨酌
　　春歸終南山松龕舊隠
　　尋山僧不遇作
　　待酒不至
　　獨酌
　　友人㑹宿
　　春日獨酌二首
　　金陵江山遇蓬池隠者
　　山中與幽人對酌
　　春日醉起言志
　　廬山東林寺夜懐
　　尋雍尊師隠居
　　與史郎中欽聽黄鶴樓上吹笛
　　對酒
　　獨坐敬亭山
　　自遣
　　訪戴天山道士不遇
　　秋日與張少府楚城韋公藏書髙齋作
　　憶東山
　　望月有懐
　　對酒憶賀監
　　重憶
　　效古二首
　　擬古
　　感興
　　秋夕旅懐
　　尋陽紫極宫感秋作
　　秋夕書懐
　　荆州賊平臨洞庭言懐作
　　江南春懐
　　聽蜀僧濬彈琴
　　初出金門尋王侍御不遇詠壁上鸚鵡
　　觀元丹丘坐巫山屏風
　　見野草中有曰白頭翁者
　　流夜郎題葵葉
　　瑩禪師房觀山海圖
　　白鷺鷥
　　詠桂
　　巫山枕障
　　勞勞亭
　　嘲魯儒
　　春夜洛城聞笛
　　宣城見杜鵑花
　　白田馬上聞鶯
　　三五七言
　　雜詩
　　寄逺
　　長門怨
　　陌上贈美人
　　閨情
　　怨情
　　湖邉採蓮婦
　　怨情
　　代寄情楚辭體
　　學古思邉
　　别内赴徴
　　自代内贈
　　越女詞
　　巴女詞
　　自溧水道哭王炎
　　哭宣城善釀紀叟
　　題舒州司空山瀑布
　　上清寳鼎詩
欽定四庫全書
御選唐宋詩醇巻八
　　隴西李白詩八
　　夜泊黄山聞殷十四吳吟
昨夜誰為吳㑹吟風生萬壑振空林龍驚不敢水中卧
猨嘯時聞巖下音我宿黄山碧溪月聽之却罷松間琴
朝來果是滄洲逸酤酒醍盤飯霜栗半酣更發江海聲
客愁頓向杯中失
　　宿鰕湖
雞鳴發黄山暝投鰕湖宿白雨暎寒山森森似銀竹提
擕採鈆客結荷水邊沐半夜四天開星河爛人目明晨
大樓去岡隴多屈伏當與持斧翁前溪伐雲木
竒句天成非闗削琢
　　蘇臺覽古
舊苑荒臺楊栁新菱歌清唱不勝春只今惟有西江月
曽照吳王宫裏人
　　越中覽古
越王句踐破吳歸戰士還鄉盡錦衣宫女如花滿春殿
只今惟有鷓鴣飛
前蘇臺覽古通首言其蕭索而末一語兠轉其盛此首
從盛時説起而末句轉入荒涼此立格之異也
　　峴山懐古
訪古登峴首憑髙眺襄中天清逺峰出水落寒沙空弄
珠見遊女醉酒懐山公感歎發秋興長松鳴夜風
　　經下邳圯橋懐張子房
子房未虎嘯破産不為家滄海得壯士椎秦博浪沙報
韓雖不成天地皆振動潜匿遊下邳豈曰非智勇我來
圯橋上懐古欽英風惟見碧流水曾無黄石公歎息此
人去蕭條徐泗空
凛然英鷙之氣筆落驚風雨此足當之
　鍾惺曰智勇二字可作留侯世家小賛
　吳昌祺曰東楚謂橋為圯圯下加橋誤也
　　金陵
六代興亡國三杯為爾歌苑方秦地少山似洛陽多古
殿吳花草深宫晉綺羅併隨人事滅東逝與滄波
六朝佳麗滿目黯然詩亦别一風格
　　陪宋中丞武昌夜飲懐古
清景南樓夜風流在武昌庾公愛秋月乘興坐胡牀龍
笛吟寒水天河落曉霜我心還不淺懐古醉餘觴
八句一氣湧出古無此格乃古體中之諧調律篇中之
清音
　　望鸚鵡洲懐禰衡
魏帝營八極蟻觀一禰衡黄祖斗筲人殺之受惡名吳
江賦鸚鵡落筆超羣英鏘鏘振金玉句句欲飛鳴鷙鶚
啄孤鳯千春傷我情五嶽起方寸隱然詎可平才髙竟
何施寡識冐天刑至今芳洲上蘭蕙不忍生
曹瞞黄祖輩不足道也寡識冐天刑禰生亦應心服
　　宿巫山下
昨夜巫山下猨聲夢裏長桃花飛緑水三月下瞿塘雨
色風吹去南行拂楚王髙丘懐宋玊訪古一霑裳
　嚴羽曰律詩有徹首尾不對者皆文從字順音韻鏗
　鏘盛唐諸公有此體此篇及長信宫牛渚懐古是也
　　金陵白楊十字巷
白楊十字巷北夾湖溝道不見吳時人空生唐年草天
地有反覆宫城盡傾倒六帝餘古丘樵蘇泣遺老
　　謝公亭(自注葢謝朓/范雲之所游)
謝公離别處風景每生愁客散責天月山空碧水流池
花春暎日窓竹夜鳴秋今古一相接長歌懐舊遊
　吳昌祺曰通體完渾
　　夜泊牛渚懐古(自注此地即謝尚/聞袁宏咏史處)
牛渚西江夜青天無片雲登舟望秋月空憶謝將軍余
亦能髙詠斯人不可聞明朝挂帆席楓葉落紛紛
白天才超邁絶去町畦其論詩以興寄為主而不屑屑
於排偶聲調當其意合真能化盡筆墨之迹逈出塵􁩺
之外司空圖云不著一字盡得風流嚴羽云鏡中之花
水中之月羚羊挂角無迹可求論者以此詩及孟浩然
望廬山一篇當之葢有以窺其妙矣羽又云味在酸醎
之外吟此數過知其善於名狀矣
　吳昌祺曰長信猶用對起此篇全散如海鶴凌空不
　必鸞凰之苞彩
　田雯曰青蓮作近體如作古風一氣呵成無對待之
　跡有流行之樂境地髙絶
　　尋髙鳯石門山中元丹丘
尋幽無前期乘興不覺逺蒼厓𣺌難涉白日忽欲晚未
窮三四山已歴千萬轉寂寂聞猨愁行行見雲収髙松
來好月空谷宜清秋溪深古雪在石斷寒泉沉峰巒秀
中天登眺不可盡丹丘遥相呼顧我忽而哂遂造窮谷
間始知静者閒留歡達永夜清曉方言還
　鍾惺曰乘興而來興盡而返只是此起五字意然如
　此説不殺風景
　　月下獨酌
花間一壺酒獨酌無相親舉杯邀明月對影成三人月
既不解飲影徒隨我身暫伴月將影行樂須及春我歌
月裴回我舞影零亂醒時同交歡醉後各分散永結無
情遊相期邈雲漢
千古竒趣從眼前得之爾時情景雖復潦倒終不勝其
曠達陶潜云揮杯勸孤影白意本此
三月咸陽城千花書如錦誰能春獨愁對此徑須飲窮
通與修短造化夙所禀一樽齊死生萬事固難審醉後
失天地兀然就孤枕不知有吾身此樂最為甚
置之陶飲酒中真趣正復相似
　　春歸終南山松龕舊隱
我來南山陽事事不異昔却尋溪中水還望巖下石薔
薇縁東窓女蘿遶北壁别來能幾日草木長數尺且復
命酒樽獨酌陶永夕
　　尋山僧不遇作
石徑入丹壑松門閉青苔閒階有鳥跡禪室無人開窺
窓見白拂挂壁生塵埃使我空歎息欲去仍裴回香雲
徧山起花雨從天來已有空樂好況聞青猿哀了然絶
世事此地方悠哉
客不欲去僧復何之嘆息之意於後半見之
　　待酒不至
玉壺繫青絲沽酒來何遲山花向我笑正好銜杯時晚
酌東窓下流鶯復在兹春風與醉客今日乃相宜
世人皆以豪放待白豈知其静妙乃爾
　　獨酌
春草如有意羅生玉堂隂東風吹愁來白髪坐相侵獨
酌勸孤影閒歌靣芳林長松爾何知蕭瑟為誰吟手舞
石上月膝横花間琴過此一壺外悠悠非我心
閒適諸篇大概與陶近似非有意擬古其自然處合以
天耳
　　友人㑹宿
滌蕩千古愁留連百壺飲良宵宜清談皓月未能寢醉
來卧空山天地即衾枕
　　春日獨酌二首
東風扇淑氣水木榮春暉白日照緑草落花散且飛孤
雲還空山衆鳥各已歸彼物皆有託吾生獨無依對此
石上月長醉歌芳菲
我有紫霞想緬懐滄洲間思對一壺酒澹然萬事閒横
琴倚髙松把酒望逺山長空去鳥沒落日孤雲還但恐
光景晚宿昔成秋顔
　　金陵江上遇蓬池隱者(自注時於落星石上/以紫綺裘換酒為歡)
心愛名山逰身隨名山逺羅浮麻姑臺此去或未返遇
君蓬池隱就我石上飯空言不成歡强笑惜日晚緑水
向雁門黄雲蔽龍山歎息兩客鳥裴回吳越間共語一
執手留連夜將乆解我紫綺裘且換金陵酒酒來笑復
歌興酣樂事多水影弄月色清光奈愁何明晨挂帆席
離恨滿滄波
白雖徘徊吳越非忘情國家者偶然觸發不覺流露篇
中亦喜得此健句撐拄
　　山中與幽人對酌
兩人對酌山花開一杯一杯復一杯我醉欲眠卿且去
明朝有意抱琴來
用成語妙如已出前二句古調後二句諧抝體正格
　　春日醉起言志
處世若大夢胡為勞其生所以終日醉頽然卧前楹覺
來盼庭前一鳥花間鳴借問此何時春風語流鶯感之
欲歎息對酒還自傾浩歌待明月曲盡已忘情
　蕭士贇曰太白此詩擬陶之化也
　吳昌祺曰有感時之思而不覺自得於酒有髙歌之
　興而不覺遽忘其情此意正佳
　　廬山東林寺夜懐
我尋青蓮宇獨往謝城闕霜清東林鐘水白虎溪月天
香生虚空天樂鳴不歇宴坐寂不動大千入毫髪湛然
㝠真心曠刼斷出沒
　法藏碎金曰静勝境中有自然清氣名曰天香自然
　清意名曰天樂
　　尋雍尊師隱居
羣峭碧摩天逍遥不記年撥雲尋古道倚石聽流泉花
暖青牛卧松髙白鶴眠語來江色暮獨自下寒烟
一結擅勝神韻悠然
　吳昌祺曰此種甚與襄陽相似
　　與史郎中欽聽黄鶴樓上吹笛
一為遷客去長沙西望長安不見家黄鶴樓中吹玉笛
江城五月落梅花
凄切之情見於言外有含蓄不盡之致至於落梅笛曲
㸃用入化論者乃紛紛争梅之落與不落豈非癡人前
不得説夢耶
　樂府解題曰梅花落笛曲也自宋鮑照以下常為之
　　對酒
勸君莫拒杯春風笑人來桃李如舊識傾花向我開流
鶯啼碧樹明月窺金罍昨日朱顔子今日白髪催棘生
石虎殿鹿走姑蘇臺自古帝王宅城闕閉黄埃君若不
飲酒昔人安在哉
　　獨坐敬亭山
衆鳥髙飛盡孤雲獨去閒相㸔兩不厭只有敬亭山
宛然獨坐神理胡應麟謂絶句貴含蓄此詩太分曉非
善説詩者
　　自遣
對酒不覺暝落花盈我衣醉起步溪月鳥還人亦稀
　　訪戴天山道士不遇
犬吠水聲中桃花帶雨濃樹深時見鹿溪午不聞鐘野
竹分青靄飛泉挂碧峰無人知所去愁倚兩三松
自然深秀似王維集中髙作視孟浩然尋梅道士詩華
實俱勝
　　秋日與張少府楚城韋公藏書髙齋作
日下空庭暮城荒古跡餘地形連海盡天影落江虗舊
賞人雖隔新知樂未疎彩雲思作賦丹壁間藏書楂擁
隨流葉萍開出水魚夕來秋興滿回首意何如
氣體極似杜甫飛星過水白落月動沙虚句法相似亦
稱雙璧
　　憶東山
不向東山乆薔薇幾度花白雲還自散明月落誰家
　吳昌祺曰後二句即明月獨舉白雲誰侣之意
　　望月有懐
清泉暎疎松不知幾干古寒月揺清波流光入窓户對
此空長吟思君意何深無因見安道興盡愁人心
　　對酒憶賀監(并序/)
　太子賓客賀公於長安紫極宫一見余呼余為謫仙
　人因解金龜換酒為樂歿後對酒悵然有懐而作是
　詩
狂客歸四明山隂道士迎敕賜鏡湖水為君臺沼榮人
亡餘故宅空有荷花生念此杳如夢凄然傷我情
白於知章有知已之感對酒傷懐不減西州一慟
　　重憶
欲向江東去定將誰舉杯稽山無賀老却櫂酒船回
　裴敬墓碑曰予過當塗訪翰林舊宅於浮圖寺化城
　之僧得翰林自寫訪賀監不遇詩云東山無賀老却
　棹酒船回味之不足重之為寳
　　效古二首
朝入天苑中謁帝蓬萊宫青山映輦道碧樹揺蒼空謬
題金閨籍得與銀臺通待詔奉明主抽毫頌清風歸時
落日晚躞蹀浮雲驄人馬本無意飛馳自豪雄入門紫
鴛鴦金井雙梧桐清歌弦古曲美酒沽新豐快意且為
樂列筵坐羣公光景不可留生世如轉蓬早逹勝晚遇
羞比垂釣翁
自古有秀色西施與東鄰蛾眉不可妬況乃效其矉所
以尹媫妤羞見邢夫人低頭不出氣塞黙少精神寄語
無鹽子如君何足珍
凡效古擬古之作皆非空言必中有所感藉以寄意故
質言之不得則以寓言明之正言之不可則反其辭以
見意白之髙曠豈沾沾以早達自喜誇蛾眉而嗤醜女
者哉刺之深諷之微也真得古樂府之遺讀者以意逆
志得其言外之㫖可也
　　擬古
青天何歴歴明星如白石黄姑與織女相去不盈尺銀
河無鵲橋非時将安適閨人理紈素遊子悲行役瓶冰
知冬寒霜露欺逺客客似秋葉飛飄颻不言歸别後羅
帶長愁寛去時衣乘月託宵夢因之寄金㣲
　蕭士贇曰此篇傷時窮兵黷武行役無期度男女怨
　曠不得遂其室家之情感時而悲者焉
　梅鼎祚曰古詩相去日以逺衣帶日以緩太白約其
　語曰别後羅帶長所謂延年善減
　唐地理志羈縻州金㣲都督府𨽻安北都䕶府
長繩難繫日自古共悲辛黄金髙北斗不惜買陽春石
火無留光還如世中人即事已如夢後來我誰身提壺
莫辭貧取酒㑹四鄰仙人殊恍惚末若醉中真
後來我誰身鑄為竒句巧不累理
月色不可掃客愁不可道玉露生秋衣流螢飛百草日
月終銷毁天地同枯槁蟪蛄啼青松安見此樹老金丹
寧誤俗昧者難精討爾非千嵗翁多恨去世早飲酒入
玉壺藏身以為寳
起句妙語天然不由思索而得
　蕭士贇曰太白素志學仙此是反古詩中服食求神
　仙多為藥所誤之意猶反騷云
生者為過客死者為歸人天地一逆旅同悲萬古塵月
兎空搗藥扶桑已成薪白骨寂無言青松豈知春前後
更歎息浮榮安足珍
涉江弄秋水愛此荷花鮮攀荷㺯其珠蕩漾不成圓佳
人綵雲裏欲贈隔逺天相思無由見悵望涼風前
　蕭士贇曰喻賢者慕君始得位而害之者至欲有獻
　而為讒所間也辭㣲意顯怨而不誹
去去復去去辭君還憶君漢水既殊流楚山亦此分人
生難稱意豈得長為羣越燕喜海日燕鴻思朔雲别乆
容華晚琅玕不能飯日落知天昏夢長覺道逺望夫登
髙山化石竟不返
漢代五言雖辭多質直然如十九首之類各具機杼變
化不測非盡無作用者也陸機江淹擬古善矣論者謂
如搏猛虎捉生龍急與之較而力不暇誠為氣格悉敵
白之諸作體雖彷古意乃自運其才無所不有故辭意
出入魏晉而大致直嫓西京正不必拘拘句比字擬以
求之又其辭多有寄託當以意㑹更不必處處牽合如舊
註所云也
　蕭士贇曰此其太白去國之時所作乎身在江湖心
　居魏闕懐君憂國之意藹然見於言表末言雖隔絶
　逺方而愛君之心猶石之堅也悲夫
　唐汝詢曰前篇擬涉江采芙蓉此擬行行重行行也
　皆自鮑謝中來非盡十九首風格
　　感興
裂素持作書將寄萬里懐眷眷待逺信竟嵗無人來征
鴻務隨陽又不為我棲委之在深篋蠧魚壊其題何如
投水中流落他人開不惜他人開但恐生是非
嘉榖隐豐草草深苖且稀農夫既不異孤穗將安歸常
恐委疇隴忽與秋蓬飛烏得薦宗廟為君生光輝
前篇情意纒綿次篇比興深厚辭㫖醇正直逼漢人
　　秋夕旅懐
涼風度秋海吹我鄉思飛連山去無際流水何時歸目
極浮雲色心斷明月暉芳草歇柔豔白露催寒衣夢長
銀漢落覺罷天星稀含悲想舊國泣下誰能揮
晉宋間有此清機齊梁間無此逸氣
　　尋陽紫極宫感秋作
何處聞秋聲翛翛北窓竹迴薄萬古心攬之不盈掬静
坐觀衆妙浩然媚幽獨白雲南山來就我檐下宿嬾從
唐生決羞訪季主卜四十九年非一往不可復野情轉
蕭灑世道有飜覆陶令歸去來田家酒應熟
　劉辰翁曰其自然不可及矣東坡和此終涉擬議
　譚元春曰取太白詩貴以幽細之語補其輕快有餘
　之失似此即妙矣
　　秋夕書懐
北風吹海鴈南渡落寒聲感此瀟湘客凄其流浪情海
懐結滄洲霞想遊赤城始探蓬壺事旋覺天地輕澹然
吟髙秋閒卧瞻太清蘿月掩空幕松霜結前楹滅見息
羣動獵㣲窮至精桃花有源水可以保吾生
亦所謂工於發端者滅見息羣動二語頗有見地
　　荆州賦平臨洞庭言懐作
修蛇横洞庭吞象臨江島積骨成巴陵遺言聞楚老水
窮三苗國地窄三湘道嵗宴天峥嶸時危人枯槁思歸
阻喪亂去國傷懐抱郢路方丘墟章華亦傾倒風悲猿
嘯苦木落鴻飛早日隱西赤沙月明東城草闗河望已
絶氛霧行當掃長叫天可聞吾將問蒼昊
幽鬱之衷沈雄之氣可云程形賦音
　　江南春懐
青春幾何時黄鳥鳴不歇天涯失鄉路江外老華髪心
飛秦塞雲影滯楚闗月身世殊爛漫田園乆蕪沒嵗宴
何所從長歌謝金闕
　　聴蜀僧濬彈琴
蜀僧抱緑綺西下峨眉峰為我一揮手如聽萬壑松客
心洗流水餘響入霜鐘不覺碧山暮秋雲暗幾重
纍纍如貫珠泠泠如叩玉斯為雅奏清音
　　初出金門尋王侍御不遇詠壁上鸚鵡
落羽辭金殿孤鳴咤繡衣能言終見棄還向隴西飛
　楊齊賢曰太白自況也
　　觀元丹丘坐巫山屏風
昔逰三峽見巫山見畫巫山宛相似疑是天邊十二峰
飛入君家彩屏裏寒松蕭瑟如有聲陽臺㣲茫如有情
錦衾瑶席何寂寂楚王神女徒盈盈髙咫尺如千里翠
屏丹崖燦如綺蒼蒼逺樹圍荆門歴歴行舟泛巴水水
石潺湲萬壑分烟光草色俱氛氲溪花笑日何年發江
客聽猿幾嵗聞使人對此心緬邈疑入嵩丘夢綵雲
題畫詩杜多沉着李自飄逸
　　見野草中有曰白頭翁者
醉入田家去行歌荒野中如何青草裏亦有白頭翁折
取對明鏡宛將衰鬢同㣲芳似相誚留恨向東風
結意刻深却有風致
　譚元春曰徑似髙岑
　　流夜郎題葵葉
慙君能衛足嘆我逺移根白日如分照還歸守故園
　　瑩禪師房觀山海圖
真僧閉精宇滅跡含達觀列嶂圖雲山攅峰入霄漢丹
崖森在目清晝疑巻幔蓬壺來軒窓瀛海入几案煙濤
争噴薄島嶼相凌亂征帆飄空中瀑水灑天半峥嶸若
可陟想像徒盈嘆杳與真心㝠遂諧静者翫如登赤城
裏掲步滄洲畔即事能娛人從兹得消散
圖與觀圖者色色並到
　　白鷺鷥
白鷺下秋水孤飛如墜霜心閒且未去獨立沙洲傍
　　詠桂
世人種桃李皆在金張門攀折争㨗徑及此春風暄一
朝天霜下榮耀難乆存安知南山桂緑葉垂芳根清隂
亦可託何惜樹君園
雖託喻以達情亦可令植私者通身汗下有闗世道不
淺
　　巫山枕障
巫山枕障畫髙丘白帝城邊樹色秋朝雲夜入無行處
巴水横天更不流
　　勞勞亭
天下傷心處勞勞送客亭春風知别苦不遣栁條青
二十字無不刺骨
　譚元春曰古之傷心人豈是尋常哀樂
　　嘲魯儒
魯叟談五經白髪死章句問以經濟䇿茫如墜煙霧足
著逺遊履首戴方山巾緩步從直道末行先起塵秦家
丞相府不重褒衣人君非叔孫通與我本殊倫時事且
未達歸耕汶水濱
儒不可輕若死於章句而不達時事則貌為儒而已漢
宣帝所謂俗儒不達時宜叔孫通所謂鄙儒施之此人
則可矣不然以儒為戲豈可訓哉
　　春夜洛城聞笛
誰家玉笛暗飛聲散入春風滿洛城此夜曲中聞折栁
何人不起故園情
與杜甫吹笛七律同意但彼結句與白鶴樓絶句出以
變化不見用事之迹此詩並不翻新深情自見亦異曲
同工也
　樂府雜録曰笛者羗樂也古曲有折楊栁落梅花
　　宣城見杜鵑花
蜀國曽聞子規鳥宣城還見杜鵑花一叫一迴腸一斷
三春三月憶三巴
如諺如謡却是絶句本色效之則癡矣或以為杜牧作
亦不類也
　　白田馬上聞鶯
黄鸝啄紫椹五月鳴桑枝我行不記日誤作陽春時蠶
老客未歸白田已繰絲驅馬又前去捫心空自悲
曲而有直醴深得樂府之意
　　三五七言
秋風清秋月明落葉聚還散寒鴉棲復驚相思相見知
何日此時此夜難為情
哀音促節凄若繁絃
　楊齊賢曰古無此體自太白始
　　雜詩
白日與明月晝夜尚不閒況爾悠悠人安得乆世間傳
聞海水上乃有蓬萊山玉樹生緑葉靈仙每登攀一食
駐𤣥髪冄食留紅顔吾欲從此去去之無時還
　　寄逺
陽臺隔楚水春草生黄河相思無日夜浩蕩若流波流
波向海去欲見終無因遥將一㸃淚逺寄如花人
長短春草緑縁階如有情巻施心獨苦抽却死還生覩
物知妾意希君種後庭閒時當採掇念此莫相輕
　花木考曰巻施草名拔心不死楚詞註云即葈耳也
魯縞如玉霜筆題月氏書寄書白鸚鵡西海慰離居行
數雖不多字字有委曲天末如見之開緘淚相續淚盡
恨轉深千里同此心相思千萬里一書直千金
三詩皆與古為化不以摹擬為工而寄託自逺
　　長門怨
天迴北斗挂西樓金屋無人螢火流月光欲到長門殿
别作深宫一段愁
桂殿長愁不記春黄金四壁起秋塵夜懸明鏡青天上
獨照長門宫裏人
寫出凄凉竒況所謂善於言愁
　胡應麟曰此與江寧西宫怨李則意盡語中王則意
　在言外然各有至處大概李寫景入神王言情造極
　　陌上贈美人
駿馬驕行踏落花垂鞭直拂五雲車美人一笑褰珠箔
遥指紅樓是妾家
　　閨情
流水去絶國浮雲辭故闗水或戀前浦雲猶歸舊山恨
君流沙去棄妾漁陽間玉筯夜垂流雙雙落朱顔黄鳥
坐相悲緑楊誰更攀織錦心草草挑燈淚斑斑窺鏡不
自識況乃狂夫還
起極蒼渾結亦峭健雖帶齊梁格調氣骨自别
　　怨情
新人如花雖可寵故人似玉由來重花性飄揚不自持
玉心皎潔終不移故人昔新今尚改還見新人有故時
請看陳后黄金屋寂寂珠簾生網絲
偶引古辭别出新意怨意不言而顯
　　湖邊採蓮婦
小姑織白紵未解將人語大嫂採芙蓉溪湖千萬重長
兄行不在莫使外人逄願學秋胡婦貞心比古松
亦樂府之遺作勸勉語可以厲俗比採蓮曲尤為近古
　　怨情
美人捲珠簾深坐顰蛾眉但見淚痕濕不知心恨誰
絶好形容
　　代寄情楚辭體
君不來兮徒蓄怨積思而孤吟雲陽一去已逺隔巫山
緑水之沈沈留餘香兮染繡被夜欲寢兮愁人心朝馳
余馬於青樓怳若空而夷猶浮雲深兮不得語却惆悵
而懐憂使青鳥兮銜書恨獨宿兮傷離居何無情而雨
絶夢雖往而交踈横流涕而長嘆折芳洲之瑶華送飛
鳥以極目怨夕陽之西斜願為連根同死之秋草不作
飛空之落花
約全騷於短韻而辭氣清明意指忠厚非苐偶彈古調
　　學古思邊
銜悲上隴首腸斷不見君流水若有情幽哀從此分蒼
茫愁邉色惆悵落日曛山外接逺天天際復有雲白雁
從中來飛鳴苦難聞足繫一書札寄言難離羣離羣心
斷絶十見花成雪胡地無春暉征人行不歸相思杳如
夢珠淚濕羅衣
　　别内赴徴
王命三徴去未還明朝離别出吳闗白玉髙樓看不見
相思須上望夫山
　　自代内贈
寳刀截流水無有斷絶時妾意逐君行纒綿亦如之别
來門前草秋巷春轉碧埽盡更還生萋萋滿行跡鳴鳯
始相得雄驚雌各飛遊雲落何山一往不見歸估客發
大樓知君在秋浦梁苑空錦衾陽臺夢行雨妾家三作
相失勢去西秦猶有舊歌管凄清聞四鄰曲度入紫雲
啼無眼中人妾似井底桃開花向誰笑君如天上月不
肯一迴照窺鏡不自識别多憔悴深安得秦吉了為人
道寸心
　　越女詞(自註越中/書所見也)
長干吳兒女眉目艶星月屐上足如霜不着鴉頭襪
鏡湖水如月耶溪女如雪新妝蕩新波光景兩竒絶
　　巴女詞
巴水急如箭巴船去若飛十月三千里郎行㡬嵗歸
　　自溧水道哭王炎
王公希代寳棄世一何早弔死不及哀殯宫已秋草悲
來欲脱劍挂向何枝好哭向茅山雖未摧一生淚盡丹
陽道
語真情重不求工而自工
　　哭宣城善釀紀叟
紀叟黄泉裏還應釀老春夜臺無曉日沽酒與何人
　　題舒州司空山瀑布
斷崖如削𤓰嵐光破崖緑天河從中來白雲漲川谷玉
案赤文字世眼不可讀攝身凌青霄松風拂我足
　西清詩話曰白仙去後有人見其詩者其畧如此又
　云舉䄂露條脱招我來反覆真雲烟中語也
　　上清寳鼎詩
人生燭上花光滅巧妍盡春風遶樹頭日與花工進惟
知雨露貪不念零落近昔我飛骨時慘見當塗墳青松
靄明霞縹緲上下村既死明月魄無彼玻瓈魂念此一
脱洒長嘯登崑崙醉着鸞鳯衣星斗俯可捫
朝披夢澤雲笠釣青茫茫尋絲得雙鯉中有三元章篆
字若丹蛇逸勢如飛翔歸來問天姥妙義不可量金刀
割青素靈文爛煌煌嚥服十二鐶想見仙人房暮跨紫
鱗去海氣侵肌涼龍子喜變化化作梅花粧遺我纍纍
珠靡靡明月光勸我穿絳縷繫作裾間璫揖余以辭去
談笑聞餘香
　胡仔曰太白此詩云暮跨紫鱗去海氣侵肌涼亦竒
　語也
　蘇軾曰予都下見人攜一紙文書字則顔魯公也墨
　迹如未乾紙亦新健其詩曰朝披夢澤雲笠釣青茫
　茫此詩非太白不能道也
　
　
　
　
　
　
　
　
御選唐宋詩醇巻八
欽定四庫全書
御選唐宋詩醇巻九
　　襄陽杜甫詩一
　　　目録
　　奉贈韋左丞丈二十二韻
　　送髙三十五書記
　　贈李白
　　遊龍門奉先寺
　　望嶽
　　陪李北海宴歴下亭
　　登歴下古城員外新亭
　　𤣥都壇歌
　　貧交行
　　兵車行
　　髙都䕶驄馬行
　　天育驃騎歌
　　白絲行
　　醉時歌
　　醉歌行
　　贈衛八處士
　　同諸公登慈恩寺塔
　　示從孫濟
　　送孔巢父謝病歸逰江東兼呈李白
　　飲中八仙歌
　　曲江
　　麗人行
　　樂逰園歌
　　渼陂行
　　奉同郭給事湯東靈湫作
　　夜聴許十損誦詩愛而有作
　　沙苑行
　　驄馬行
　　自京赴奉先縣詠懐五百字
　　奉先劉少府新畫山水障歌
　　白水縣崔少府十九翁髙齋三十韻
　　三川觀水漲二十韻
　　悲陳陶
　　悲青坂
　　哀江頭
　　哀王孫
　　大雲寺賛公房
　　蘇端薛復筵簡薛華醉歌
　　晦日尋崔戢李封
欽定四庫全書
御選唐宋詩醇巻九
　　襄陽杜甫詩一
昔聖人示學詩之益而舉要惟事父事君豈不以詩本
性情道嚴倫紀古之人一吟一咏恒必有闗於國家之
故而藉以自寫其忠孝之誠夫然故匹夫委巷之歌皆
得參清廟明堂之列凡其用意深切極之諷刺怨誹無
所不有而卒無悖乎臣子之義也自漢迄唐詩律愈密
詩體愈卑其體格之日卑正由性情之日薄葢詩變而
騷形貌固殊情致不減詩變而賦則鋪詞盛而寄興㣲
揚厲繁而規諷尠唐代詩人有作大抵挹詞賦之餘波
失騷雅之遺意其不足以仰追三百毋亦枝葉具而本
實先撥乎風雅不絶李杜勃興其才力雄傑陵轢古今
瑜亮並生實亦未易軒輊自元㣲之著論始先杜而後
李顧其所以推尊子美祇就詞調格律言之則太白之
分道揚鑣者固自有在此徒以詩言詩而未探夫作詩
之本宜論者多有異同也夫子美以疏逖小臣旋起旋
躓間闗冦亂漂泊逺遊至於負薪拾梠餔糒不給而忠
君愛國之切長歌當哭情見乎詞是豈特善陳時事足
徴詩史已哉東坡信其自許稷契或者有激而然至謂
其一飯未嘗忘君發於情止於忠孝詩家者流斷以是
為稱首嗚呼此真子美之所以獨有千古者矣予曩在
書牕嘗序其集以為原本忠孝得性情之正良足承三
百篇墜緒兹復訂唐宋六家詩選首録其集而備論之
匪唯賞味其詩亦藉以為詩教云
　　奉贈韋左丞丈二十二韻
紈袴不餓死儒冠多誤身丈人試静聴賤子請具陳甫
昔少年日早充觀國賓讀書破萬巻下筆如有神賦料
揚雄敵詩看子建親李邕求識靣王翰願卜鄰自謂頗
挺出立登要路津致君堯舜上再使風俗淳此意竟蕭
條行歌非隱淪騎驢三十載旅食京華春朝叩富兒門
暮隨肥馬塵殘杯與冷炙到處潛悲辛主上頃見徴歘
然欲求伸青冥却垂翅蹭蹬無縱鱗甚媿丈人厚甚知
丈人真每於百寮上猥誦佳句新竊效貢公喜難甘原
憲貧焉能心怏怏祗是走踆踆今欲東入海即將西去
秦尚憐終南山回首清渭濱常擬報一飯況懐辭大臣
白鷗没浩蕩萬里誰能馴
杜之五古從古人變化而出獨闢境界嚴羽謂其憲章
漢魏取材六朝其自得之妙則先輩所謂集大成者王
世貞謂其以意為主以獨造為宗以竒拔沈雄為貴是
已此篇起語兀傲甚媿丈人厚二句疊語歸題别有風
神一結曠達収轉前半意在言外所謂篇終接混茫也
故前人多取為壓巻總而論之讀書破萬巻下筆如有
神學問之根柢也致君堯舜上冄使風俗淳志願之端
倪也尚憐終南山回首清渭濱見戀闕之誠白鷗没浩
蕩萬里誰能馴明潔身之義磊磊數語本末具見豈尋
常贈答汗漫敷陳者所可比哉
　蘇軾曰子美云白鷗沒浩蕩萬里誰能馴葢滅沒於
　煙波間耳宋敏求謂鷗不解沒改作波字便覺神氣
　索然
　朱鶴齡曰此詩前乃陳情也意最為委折而語非乞
　憐應與昌黎上宰相書同讀范元實但稱其布置得
　體未為知言
　年譜天寶六載詔天下有一藝詣轂下李林甫命尚
　書省皆下之公應詔而退
　　送高三十五書記
崆峒小麥熟且願休王師請公問主將焉用窮荒為飢
鷹未飽肉側翅隨人飛高生跨鞍馬有似幽并兒脱身
簿尉中始與捶楚辭借問今何官觸熱向武威答云一
書記所媿國士知人實不易知更須慎其儀十年出幕
府自可持旌麾此行既特達足以慰所思男兒功名遂
亦在老大時常恨結驩淺各在天一涯又如參與商慘
慘中腸悲驚風吹鴻鵠不得相追隨黄塵翳沙漠念子
何當歸邊城有餘力早寄從軍詩
送書記却從主將發端設為商畧以諷窮兵之非立言
有體中陳規戒末致纒綿詞意並到
　鮑欽止曰或謂唐時參軍簿尉受杕非也昌黎赴江
　陵詩曰栖栖法曹椽何處事卑陬何況親犴獄敲榜
　發奸偷此豈身受杖如漢諸署郎耶
　仇兆鼇曰天寶之亂由當時黷武所致公已先見其
　兆矣髙為書記軍事皆得參謀故以休兵息民告之
　此送髙本㫖驚風二句已不得往黄塵二句髙不能
　來故囑其寄詩以相慰從軍詩仍應記室
　通鑑積石軍每嵗麥熟吐蕃輙穫之邊人呼為吐蕃
　麥莊天寳六載哥舒翰先㐲兵於其側冦至斷其後
　夾擊之無一人得返者自是不敢復來
　　贈李白
二年客東都所歴厭機巧野人對羶􁂲蔬食常不飽豈
無青精飯使我顔色好苦乏大藥資山林迹如掃李侯
金閨彦脱身事幽討亦有梁宋遊方期拾瑶草
雅調亦與白詩體相近
　李陽氷太白詩序曰天寳中召入翰林賜金放還遂
　就從祖陳留採訪大使彦允請北海髙天師授道籙
　於齊州紫極宫
　　遊龍門奉先寺
已從招提遊更宿招提境隂壑生虚籟月林散清影天
闕象緯逼雲卧衣裳冷欲覺聞晨鐘令人發深省
氣體髙妙天闕象緯逼五字渾成若改作闚字閱字索
然無味矣
　張溍曰通首皆言夜景首句㸃明晝間遊覽自不可
　少
　　望嶽
岱宗夫如何齊魯青未了造化鍾神秀隂陽割昏曉盪
胷生層雲決眥入歸鳥㑹當凌絶頂一覽衆山小
四十字氣勢欲與岱嶽争雄次句寫得髙逺意出三四
竒峭所謂語不驚人死不休也
　盧世㴶曰公登後園山脚云昔我遊山東憶戱東嶽
　陽窮秋立日觀矯首望八荒則是業升岱宗之巔而
　流覽無際矣乃絶不另設專題鋪張游概亦以望嶽
　一首已領其要故也試思他人千言萬語有加於齊
　魯青未了者乎
　　陪李北海宴歴下亭(原注時邑人蹇處/士等在坐李公序)
東藩駐早葢北渚凌青荷海右此亭古濟南名士多雲
山已發興玉珮仍當謌修竹不受暑交流空湧波藴真
惬所遇落日將如何貴賤俱物役從公難重過
　王士祿曰此與下篇雅近選體與他詩不同當是有
　意彷北海之作
　　登歴下古城員外新亭(原注亭對/鵲山湖)
新亭結構罷隱見清湖隂跡籍臺觀舊氣溟海嶽深圓
荷想自昔遺堞感至今芳宴此時具哀絲千古心主稱
壽尊客筵秩宴北林不阻蓬篳興得兼梁甫吟
　　𤣥都壇歌(原注寄/元逸人)
故人昔隱東䝉峯已佩含景蒼精龍故人今居子午谷
獨在隂崖結茅屋屋前太古𤣥都壇青石漠漠常風寒
子規夜啼山竹裂王母書下雲旗飜知君此計成長往
芝草琅玕日應長鐵鏁髙垂不可攀致身福地何蕭爽
青石漠漢常風寒與烈風無時休同一景象子規二語
評者以為大類長吉然賀雖險奥故不能如此竒健
　浦起龍曰歌體之整飭精麗者
　　貧交行
飜手作雲覆手雨紛紛輕薄何須數君不見管鮑貧時
交此道今人棄如土
　劉㑹孟曰只從俗諺畧證古意
　朱鶴齡曰太白云前門長揖後門闗公詩云當面輸
　心背面笑與此同慨
　　兵車行
車轔轔馬蕭蕭行人弓箭各在腰耶孃妻子走相送塵
埃不見咸陽橋牽衣頓足闌道哭哭聲直上干雲霄道
傍過者問行人行人但云㸃行頻或從十五北防河便
至四十西營田去時里正與裹頭還來頭白還戍邊邊
亭流血成海水武皇開邊意未已君不聞漢家山東二
百州千村萬落生荆杞縱有健婦把鋤犂禾生隴畝無
東西況復秦兵耐苦戰被驅不異犬與雞長者雖有問
役夫敢申恨且如今年冬未休闗西卒縣官急索租租
税從何出信知生男惡反是生女好生女猶是嫁比隣
生男埋沒隨百草君不見青海頭古來白骨無人収新
鬼煩冤舊鬼哭天隂雨濕聲啾啾
此體創自老杜諷刺時事而記為征夫問答之詞言之
者無罪聞之者足以為戒小雅遺音也篇首寫得行色
匆匆筆勢洶湧如風潮驟至不可逼視以下接出㸃行
之頻指出開邊之非然後正説時事末以慘語結之詞
意沉鬱音節悲壯此天地商聲不可强為者也
　蔡寛夫曰齊梁以來文士喜為樂府詞往往失其命
　題本意唯老杜兵車行悲青坡無家别等篇皆因時
　事自出已意立題畧不更蹈前人陳迹真豪傑也
　單復曰此為明皇用兵吐蕃而作故託漢武以諷其
　詞可哀也先言人哭後言鬼哭中言内郡凋弊民不
　聊生此安史之亂所由起也
　　髙都䕶驄馬行
安西都䕶胡青驄聲價歘然來向東此馬臨陣久無敵
與人一心成大功功成惠養隨所致飄飄逺自流沙至
雄姿未受㐲櫪恩猛氣猶思戰場利腕促蹄髙如踣鐵
交河幾蹴曾冰裂五花散作雲滿身萬里方看汗流血
長安壯兒不敢騎走過掣電傾城知青絲絡頭為君老
何由却出横門道
與人一心成大功寫得神駿可愛較真堪託死生意更
深矣結從古樂府脱化而出有老驥㐲櫪之感杜之歌
行擴漢魏而大之變幻超忽不可方物學者每有望洋
之嘆此乃少壯時作字字精悍章法句法妥帖排奡若
從此等入手即有規矩可循自然雅健
　張綖曰凡詩人題咏必胸次髙超下筆方能卓絶此
　詩不惟格韻特髙亦見少陵人品若曹唐病馬詩一
　朝千里心猶在曽敢潛忘秣飼恩乃乞兒語也
　　天育驃騎歌
吾聞天子之馬走千里今之畫圖無乃是是何意態雄
且傑駿尾蕭梢朔風起毛為緑縹兩耳黄眼有紫燄雙
瞳方矯矯龍性合變化卓立天骨森開張伊昔太僕張
景順監牧攻駒閲清峻遂令大奴守天育别養驥子憐
神俊當時四十萬匹馬張公歎其材盡下故獨寫真傳
世人見之座右久更新年多物化空形影嗚呼健步無
由騁如今豈無騕褭與驊騮時無王良伯樂死即休
杜甫善作馬詩畫馬詩篇篇入妙支道林愛其神駿少
陵當亦爾耶末語一轉撫物自傷感慨無限夫王者不
借才於異代顧其所遇何如耳四十萬之馬皆可以備
馳驅此馬獨稱神駿才固難也王良伯樂代有其人甫
因所遇自嘆云爾
　　白絲行
繰絲須長不須白越羅蜀錦金粟尺象牀玉手亂殷紅
萬草千花動凝碧已悲素質隨時染裂下鳴機色相射
美人細意熨帖平裁縫滅盡鍼線迹春天衣著為君舞
蛺蜨飛來黄鸝語落絮游絲亦有情隨風照日宜輕舉
香汗輕塵汚顔色開新合故置何許君不見才士汲引
難恐懼棄捐忍羇旅
　王洙曰此殆自況賔主間意不合無限慨嘆
　仇兆鼇曰詩詠白絲即墨子悲素絲意也已悲
　素質隨時染當其渲染之初便是沾汙之漸及其
　見置時欲保素質得乎惟士守貞白則不隨
　人榮辱矣此風人有取於素絲歟按此詩當是
　天寳十一二載間公客居京師而作故末有忍
　羇旅之説觀梁氏編次可見人或謂此詩乃譏
　竇懐貞然考懐貞亡於開元元年公時纔六嵗
　於年月不合
　　醉時歌(原注贈廣文/館博士鄭䖍)
諸公衮衮登臺省廣文先生官獨冷甲第紛紛厭粱肉
廣文先生飯不足先生有道出羲皇先生有才過屈宋
徳尊一代常轗軻名垂萬古知何用杜陵野客人更嗤
被褐短窄鬢如絲日糴太倉五升米時赴鄭老同襟期
得錢即相覔沽酒不復疑忘形到爾汝痛飲真吾師清
夜沉沉動春酌燈前細雨檐花落但覺髙歌有鬼神焉
知餓死填溝壑相如逸才親滌器子雲識字終投閣先
生早賦歸去來石田茅屋荒蒼苔儒術於我何有哉孔
丘盗跖俱塵埃不須聞此意慘愴生前相遇且銜杯
清夜沉沉兩語寫夜飲之景妙不容説但覺髙歌二句
跌宕不羈中權有此使前後文勢倍覺生色
　王嗣奭曰公詠懐詩云沈醉聊自遣放歌破愁絶可
　移作此詩之解
　　醉歌行(原注别從姪/勤落第歸)
陸機二十作文賦汝更小年能綴文總角草書又神速
世上兒子徒紛紛驊騮作駒已汗血鷙鳥舉翮連青雲
詞源倒流三峽水筆陣獨掃千人軍只今年纔十六七
射䇿君門期第一舊穿楊葉真自知暫蹶霜蹄未為失
偶然擢秀非難取㑹是排風有毛質汝身已見唾成珠
汝伯何由髪如漆春光澹沲秦東亭渚蒲芽白水荇青
風吹客衣日杲杲樹攪離思花冥冥酒盡沙頭雙玉缾
衆賓皆醉我獨醒乃知貧賤别更苦吞聲躑躅涕淚零
造語之妙深得六朝人佳致
　沈徳潛曰送别情景於後幅突然接入開後人無限
　法門醉歌意只用一㸃與贈鄭作自别
　　贈衞八處士
人生不相見動如參與商今夕復何夕共此燈燭光少
壯能㡬時鬢髪各已蒼訪舊半為鬼驚呼熱中腸焉知
二十載重上君子堂昔别君未婚兒女忽成行怡然敬
父執問我來何方問答乃未已兒女羅酒漿夜雨翦春
韭新炊間黄粱主稱㑹面難一舉累十觴十觴亦不醉
感子故意長明日隔山岳世事兩茫茫
　仇兆鼇曰漫齋詳話云怡然敬父執以下他人須更
　有數句此便接云問答未及已兒女羅酒漿直有抔
　土障黄流氣象
　　同諸公登慈恩寺墖(原注時髙適薛/據先有此作)
髙標跨蒼天烈風無時休自非曠士懐登兹翻百憂方
知象教力足可追冥搜仰穿龍蛇窟始出枝撐幽七星
在北户河漢聲西流羲和鞭白日少昊行清秋秦山忽
破碎涇渭不可求俯視但一氣焉能辨皇州回首呌虞
舜蒼梧雲正愁惜哉瑶池飲日晏崐崘丘黄鵠去不息
哀鳴何所投君看隨陽雁各有稻粱謀
以深秀擅長者遜其髙渾以清古推勝者讓其竒傑迴
首以下寄興自深前半力寫實境竒情横溢説者字字
附㑹穿鑿紛如失於固矣
　王士禄曰秦山忽破碎慿髙竒句他人定費語言不
　能五字便了
　王士正曰章八元題慈恩寺塔云迴梯暗踏如穿洞
　絶頂初攀似出籠俚鄙極矣乃元白激贊之不容口
　盛唐諸公如工部云七星在北戸河漢聲西流秦山
　忽破碎涇渭不可求俯視但一氣焉能辨皇州髙常
　侍云秋風昨夜至秦塞多清曠千里何蒼蒼五陵欝
　相望岑嘉州云下窺指髙鳥俯聽聞驚風又秋色從
　西來蒼然滿闗中五陵北原上萬古青濛濛數公如
　大將旗鼓相當皆萬人敵視八元詩真鬼窟中作活
　計
　西京雜記西京外郭城進業坊慈恩寺隋无漏寺之
　故地武徳初廢貞觀中髙宗在春宫為文徳皇后立
　故以慈恩為名寺西院浮屠六級髙三百尺永徽三
　年沙門元奘所立
　　示從孫濟
平明跨驢出未知適誰門權門多噂􁀨且復尋諸孫諸
孫貧無事宅舍如荒村堂前自生竹堂後自生萱萱草
秋已死竹枝霜不蕃淘米少汲水汲多井水渾刈葵莫
放手放手傷葵根阿翁嬾惰乆覺兒行步奔所來為宗
族亦不為盤飱小人利口實薄俗難可論勿受外嫌猜
同姓古所敦
多似古樂府温柔敦厚此興深切
　　送孔巢父謝病歸遊江東兼呈李白
巢父掉頭不肯住東將入海隨煙霧詩巻長留天地間
釣竿欲拂珊瑚樹深山大澤龍蛇逺春寒野隂風景暮
蓬萊織女回雲車指㸃虗無是征路自是君身有仙骨
世人那得知其故惜君只欲苦死留富貴何如草頭露
蔡侯静者意有餘清夜置酒臨前除罷琴惆悵月照席
幾嵗寄我空中書南尋禹穴見李白道甫問信今何如
逺性風疎逸情雲上自是君身有仙骨世人那得知其
故也
　李因篤曰寄元逸人得超忽之神送孔巢父極狂簡
　之致
　　飲中八仙歌
知章騎馬似乘船眼花落井水底眠汝陽三斗始朝天
道逢麴車口流涎恨不移封向酒泉左相日興費萬錢
飲如長鯨吸百川銜杯樂聖稱避賢宗之瀟灑美少年
舉觴白眼望青天皎如玉樹臨風前蘇晉長齋繡佛前
醉中往往愛逃禪李白一斗詩百篇長安市上酒家眠
天子呼來不上船自稱臣是酒中仙張旭三杯草聖傳
脱㡌露頂王公前揮毫落紙如雲煙焦遂五斗方卓然
髙談雄辯驚四筵
創為格調從柏梁體變化而出
　唐汝詢曰八人皆任其性真託於酒以自見者子美
　咏之亦廢中權之義云
　李因篤曰無首無尾章法突兀妙是叙述不渉議論
　而八人身分自見風雅中司馬太史也
　　曲江
自斷此生休問天杜曲幸有桑麻田故將移住南山邊
短衣匹馬隨李廣㸔射猛虎終殘年
　王嗣奭曰以九迴之苦心發清商之怨調
　　麗人行
三月三日天氣新長安水邊多麗人態濃意逺淑且真
肌理細膩骨肉勻繡羅衣裳照暮春蹙金孔雀銀麒麟
頭上何所有翠㣲㔩葉垂鬢脣背後何所見珠壓腰衱
穩稱身就中雲幕椒房親賜名大國虢與秦紫駝之峯
出翠金水精之盤行素鱗犀箸厭飫久未下鸞刀縷切
空紛綸黄門飛鞚不動塵御㕑絡繹送八珍簫鼔哀吟
感鬼神賓從雜遝實要津後來鞍馬何逡巡當軒下馬
入錦茵楊花雪落覆白蘋青鳥飛去銜紅巾炙手可熱
勢絶倫慎莫近前丞相嗔
託刺㣲婉意指遥深較衛風君子偕老篇則㣲而顯矣
　陸時雍曰言窮則盡意䙝則醜韻軟則庫此詩一以
　雅道行之故君子言有則也
　　樂遊園歌(原注晦日賀蘭楊/長史筵醉中作)
樂遊古園崒森爽煙緜碧草萋萋長公子華筵勢最髙
秦川對酒平如掌長生木瓢示真率更調鞍馬狂歡賞
青春波浪芙蓉園白日雷霆夾城仗閶闔晴開昳蕩蕩
曲江翠幕排銀牓拂水低徊舞袖飜緣雲清切歌聲上
却憶年年人醉時只今未醉已先悲數莖白髪那抛得
百罰深杯亦不辭聖朝亦知賤士醜一物自荷皇天慈
此身飲罷無歸處獨立蒼茫自詠詩
　沈徳潛曰極歡宴時不勝身世之感臨川蘭亭記序
　所云情隨事遷感慨繫之也
　　渼陂行
岑參兄弟皆好竒携我逺來遊渼陂天地黤慘忽異色
波濤萬頃堆琉璃琉璃漫汗泛舟入事殊興極憂思集
鼉作鯨吞不復知惡風白浪何嗟及主人錦帆相為開
舟子喜甚無氛埃鳬鷖散亂櫂謳發絲管啁啾空翠來
沈竿續蔓深莫測菱葉荷花静如拭宛在中流渤澥清
下歸無極終南黑半陂已南純浸山動影褭窕沖融間
船舷暝戞雲際寺水面月出藍田闗此時驪龍亦吐珠
馮夷擊鼓羣龍趨湘妃漢女出歌舞金支翠旗光有無
咫尺但愁雷雨至蒼茫不曉神靈意少壯幾時奈老何
向來哀樂何其多
聲光竒麗氣韻深穏昭明稱陶潛文章不羣詞采精拔
跌蕩昭彰獨超衆類抑揚爽朗莫之與京可以移贈是
詩驪龍吐珠等句全摹漢艶歌未語用秋風詞顛倒變
化壁壘一新取材之善則也
　　奉同郭給事湯東靈湫作
東山氣鴻濛宫殿居上頭君來必十月樹羽臨九州隂
火煑玉泉噴薄漲巖幽有時浴赤日光抱空中樓閬風
入轍跡曠原延冥搜沸天萬乘動觀水百丈湫幽靈斯
可佳王命官屬休初聞龍用壯擘石摧林丘中夜窟宅
改移因風雨秋倒懸瑶池影屈注蒼江流味如甘露漿
揮弄滑且柔翠旗澹偃蹇雲車紛少留簫鼔蕩四溟異
香泱漭浮鮫人獻微綃曾祝沈豪牛百祥奔盛明古先
莫能儔坡陀金蝦蟇出見葢有由至尊顧之笑王母不
肯収復歸虚無底化作長黄虯飄飄青瑣郎文彩珊瑚
鉤浩歌渌水曲清絶聽者愁
　盧元昌曰靈湫一篇其曲突之諷與
　朱鶴齡曰此詩直陳温湯事而風刺自見其憂亂之
　意情見乎詞當與慈恩寺迴首呌虞舜數語及奉先
　咏懐凌晨過驪山一段參看
　潘鴻曰太白詩蟾蜍蝕圓影大明夜已殘一段亦此
　詩之意
　　夜聽許十損誦詩愛而有作
許生五臺賓業白出石壁余亦師粲可身猶縛禪寂何
階子方便謬引為匹敵離索晚相逢包䝉欣有擊誦詩
渾遊衍四座皆辟易應手看捶鈎清心聽鳴鏑精微穿
溟涬飛動摧霹靂陶謝不枝梧風騷共推激紫燕自超
詣翠駮誰翦剔君意人莫知人間夜寥閴
　　沙苑行
君不見左鋪白沙如白水繚以周牆百餘里龍媒昔是
渥洼生汗血今稱獻於此苑中騋牝三千匹豐草青青
寒不死食之豪健西域無每嵗攻駒冠邊鄙王有虎臣
司苑門入門天廐皆雲屯驌驦一骨獨當御春秋二時
歸至尊至尊内外馬盈億伏櫪在坰空大存逸羣絶足
信殊傑倜儻權竒難具論纍纍塠阜藏奔突往往坡陀
縱超越角壯飜同麋鹿遊浮深簸蕩黿鼉窟泉出巨魚
長比人丹砂作尾黄金鱗豈知異物同精氣雖未成龍
亦有神
前幅語皆嚴重入後離竒隠躍誠有寓託非空言者
　盧元昌曰安禄山知總監事公作沙苑行以諷之靈
　湫詩云復歸虚無底化作長黄虬兩篇結語皆有寓
　意
　通鑑天寳十三載正月禄山入朝求兼領羣牧總監
　密遣親信選健馬堪戰者數千匹别飼之
　　驄馬行(原注太常梁卿敕賜馬也李/鄧公愛而有之命甫製詩)
鄧公馬癖人共知初得花驄大宛種夙昔傳聞思一見
牽來左右神皆竦雄姿逸態何崷崪顧影驕嘶自矜寵
隅目青熒夾鏡懸肉騣碨礌連錢動朝來久試華軒下
未覺千金滿髙價赤汗㣲生白雪毛銀鞍却覆香羅帕
卿家舊賜公取之天廐真龍此其亞晝洗須騰涇渭深
朝趨可刷幽并夜吾聞良驥老始成此馬數年人更驚
豈有四蹄疾於鳥不與八駿俱先鳴時俗造次那得致
雲霧晦冥方降精近聞下詔喧都邑肯使騏驎地上行
　　自京赴奉先縣詠懐五百字
杜陵有布衣老大意轉拙許身一何愚竊比稷與契居
然成濩落白首甘契闊葢棺事則已此志常覬豁窮年
憂黎元歎息腸内熱取笑同學翁浩歌彌激烈非無江
海志蕭灑送日月生逢堯舜君不忍便永訣當今廊廟
具構厦豈云缺葵藿傾太陽物性固莫奪顧惟螻螘輩
但自求其穴胡為慕大鯨輙擬偃溟渤以兹悟生理獨
恥事干謁兀兀遂至今忍為塵埃没終媿巢與由未能
易其節沈飲聊自適放歌頗愁絶嵗暮百草零疾風髙
岡裂天衢隂峥嶸客子中夜發霜嚴衣帶斷指直不得
結凌晨過驪山御榻在嵽嵲蚩尤塞寒空蹴蹋崖谷滑
瑶池氣欝律羽林相摩戞君臣留歡娛樂動殷樛嶱賜
浴皆長纓與宴非短褐彤庭所分帛本自寒女出鞭撻
其夫家聚斂貢城闕聖人筐篚恩實欲邦國活臣如忽
至理君豈棄此物多士盈朝廷仁者宜戰慄況聞内金
盤盡在衛霍室中堂舞神仙煙霧散玉質煖客貂䑕裘
悲管逐清瑟勸客駞蹄羹霜橙壓香橘朱門酒肉臭路
有凍死骨榮枯咫尺異惆悵難再述北轅就涇渭官渡
又改轍羣冰從西下極目髙崪兀疑是崆峒來恐觸天
柱折河梁幸未坼枝撐聲窸窣行旅相攀援川廣不可
越老妻寄異縣十口隔風雪誰能久不顧庶往共飢渇
入門聞號咷幼子飢已卒吾寧舍一哀里巷亦嗚咽所
媿為人父無食致天折豈知秋禾登貧窶有倉卒生常
免租税名不𨽻征伐撫迹猶酸辛平人固騷屑黙思失
業徒因念逺戍卒憂端齊終南澒洞不可掇
此與北征為集中鉅篇攄欝結寫胸臆蒼蒼莽莽一氣
流轉其大段有千里一曲之勢而筆筆頓挫一曲中又
有無數波折也甫以布衣之士乃心帝室而是時明皇
失政大亂已成方且君臣荒宴若罔聞知甫從局外蒿
目時艱欲言不可葢有日矣而一於此詩發之前述平
日之𠂻曲後寫當前之酸楚至於中幅以所經為綱所
見為目言言深切字字沉痛板蕩之後未有能及此者
此甫之所以度越千古而上繼三百篇者乎往題其集
云歌謡寫忠懇灝氣渾欝積李韓望後塵鮑謝讓前席
匪虚言也竊比稷契或疑其自許太過蘇軾有云甫他
詩曰舜舉十六相身尊道更髙孝公用商鞅法令如牛
毛自是稷契輩人口中語斯言得之矣
　胡夏客曰詩凡五百字而篇中叙發京師過驪山就
　涇渭抵奉先不過數十字耳餘皆議論感慨成文此
　最得變雅之法而成章者也此詩全篇議論雜以叙
　事北征則全篇叙事雜以議論葢曰詠懐自應以議
　論為主曰北征自應以叙事為主也
　張溍曰文之至者止見精神不見語言此五百字真
　懇切到淋漓沉痛俱是精神何處見有語言
　浦起龍曰是為集中開頭大文章老杜平生大本領
　須用一片大魄力讀去斷不宜如朱仇諸本瑣瑣分
　裂通篇只是三大段首明賫志去國之情中慨君臣
　耽樂之失末述到家哀苦之感一篇之中三致意焉
　　奉先劉少府新畫山水障歌
堂上不合生楓樹怪底江山起煙霧聞君掃却赤縣圖
乘興遣畫滄洲趣畫師亦無數好手不可遇對此融心
神知君重毫素豈但祁岳與鄭䖍筆迹逺過楊契丹得
非𤣥圃裂無乃瀟湘飜悄然坐我天姥下耳邊已似聞
清猨反思前夜風雨急乃是蒲城鬼神入元氣淋漓障
猶濕真宰上訴天應泣野亭春還雜花逺漁翁暝蹋孤
舟立滄浪水深青溟濶欹岸側島秋毫末不見湘妃鼓
瑟時至今斑竹臨江活劉侯天機精愛畫入骨髓自有
兩兒郎揮灑亦莫比大兒聰明到能添老樹巅崖裏小
兒心孔開貌得山僧及童子若耶溪雲門寺吾獨胡為
在泥滓青鞵布襪從此始
起處飛騰而入末則餘波綿邈中間忽然頓挫刻意竒
警與李白同族弟燭照山水畫壁歌用意正同而各極
其妙
　楊萬里曰詩有驚人句如山水障云堂上不合生楓
　樹怪底江山起煙霧是也
　黄生曰寫畫與賛賞分作數層説反覆濃至
　寰宇記蒲城縣本漢重泉縣開元中改為奉先
　　白水縣崔少府十九翁髙齋三十韻
客從南縣來浩蕩無與適旅食白日長況當朱炎赫髙
齋坐林杪信宿游衍閴清晨陪躋攀傲睨俯峭壁崇岡
相枕帶曠野懐咫尺始知賢主人贈此遣愁寂危階根
青冥曾冰生淅瀝上有無心雲下有欲落石泉聲聞復
急動静隨所擊鳥呼藏其身有似懼彈射吏隠適情性
茲焉其窟宅白水見舅氏諸翁乃仙伯杖藜長松隂作
尉窮谷僻為我炊雕胡逍遥展良覿坐久風頗愁晚來
山更碧相對十丈蛟歘翻盤渦坼何得空裏雷殷殷尋
地胍煙氛藹崷崪魍魎森慘戚崐崘崆峒顛回首如不
隔前軒頽反照巉絶華岳赤兵氣漲林巒川光雜鋒鏑
知是相公軍鐵馬雲霧積玉觴淡無味胡羯豈强敵長
歌激屋梁淚下流袵席人生半哀樂天地有順逆慨彼
萬國夫休明備征狄猛將紛填委廟謀蓄長䇿東郊何
時開帶甲且未釋欲告清宴罷難拒幽明迫三歎酒食
旁何由似平昔
　　三川觀水漲二十韻
我經華原來不復見平陸北上唯土山連天走窮谷火
雲無時出飛電常在目自多窮岫雨行潦相豗蹙蓊匌
川氣黄羣流㑹空曲清晨望髙浪忽謂隂崖踣恐泥竄
蛟龍登危聚麋鹿枯查巻拔樹礧磈共充塞聲吹鬼神
下勢閱人代速不有萬穴歸何以尊四瀆及觀泉源漲
反懼江海覆漂沙坼岸去漱壑松柏秃乘陵破山門回
斡裂地軸交洛赴洪河及闗豈信宿應沈數州沒如聽
萬室哭穢濁殊未清風濤怒猶蓄何時通舟車隂氣不
黲黷浮生有蕩汨吾道正羈束人寰難容身石壁滑側
足雲雷此不已艱險路更跼普天無川梁欲濟願水縮
因悲中林士未脫衆魚腹舉頭向蒼天安得騎鴻鵠
沉欝頓挫字字生造無一浮響集中此等自是少陵本
色
　浦起龍曰雕鎪刻深仿像飛動遂為昌黎石鼎聨句
　等詩及宋元以來體物律古之祖
　　悲陳陶
孟冬十郡良家子血作陳陶澤中水野曠天清無戰聲
四萬義軍同日死羣胡歸來血洗箭仍唱胡歌飲都市
都人迴面向北啼日夜更望官軍至
　何焯曰至字一韻獨用
　　悲青坂
我軍青坂在東門天寒飲馬太白窟黄頭奚兒日向西
數騎彎弓敢馳突山雪河冰野蕭飋青是烽煙白人骨
焉得附書與我軍忍待明年莫倉卒
房琯用兵殷浩之流耳當時乘輿未定賊勢方張琯志
大才疎倉卒致敗向非唐徳在人則宗社危矣琯之罪
豈可逭哉雖肅宗疑之中人促之致敗不為無因亦不
能為之解也甫受琯之知救之於後而兩詩紀事沉痛
切骨是謂史筆
　葛常之曰陳陶詩志房琯之敗也張無盡孤憤吟云
　房琯未相日所談皆臯䕫一朝陳陶下覆沒十萬師
　中原已紛潰老杜尚嗟咨葢為琯罷相時杜上疏力
　救而發也
　唐書至徳元載十月房琯自請討賊分軍為三南軍
　自冝壽入中軍自武功入北軍自奉天入琯自將中
　軍為先鋒辛丑北軍中軍遇賦于陳濤斜接戰敗績
　癸卯琯自以南軍戰又敗時琯效古法用車戰賊順
　風縱火焚之人畜大亂官軍死傷者四萬餘人
　　哀江頭
少陵野老吞聲哭春日潛行曲江曲江頭宫殿鎖千門
細栁新蒲為誰緑憶昔霓旌下南苑苑中萬物生顔色
昭陽殿裏第一人同輦隨君侍君側輦前才人帶弓箭
白馬嚼齧黄金勒翻身向天仰射雲一箭正墜雙飛翼
明眸皓齒今何在血汚遊魂歸不得清渭東流劔閣深
去住彼此無消息人生有情淚霑臆江水江花豈終極
黄昏胡騎塵滿城欲往城南忘南北
潛身避冦觸目傷懐雖從樂遊追叙而俯仰悲傷純是
忠愛之情憂戚之志所謂對此茫茫百端交集何暇計
及風刺乎叙亂離處全以唱嘆出之不用實叙筆力之
髙真不可及若白氏長恨歌乃因長恨傳而追叙其事
委曲悽斷自成一家正不得沾沾比勘也
　蘇轍曰杜哀江頭詩予愛其詞氣若百金戰馬注坡
　驀澗如履平地得詩人之遺法如白樂天詩詞甚工
　然拙於紀事寸步不遺猶恐失之所以望老杜之藩
　籬而不及也
　　哀王孫
長安城頭頭白烏夜飛延秋門上呼又向人家啄大屋
屋底達官走避胡金鞭斷折九馬死骨肉不得同馳驅
腰下寳玦青珊瑚可憐王孫泣路隅問之不肯道姓名
但道困苦乞為奴已經百日竄荆棘身上無有完肌膚
髙帝子孫盡隆準龍種自與常人殊豺狼在邑龍在野
王孫善保千金軀不敢長語臨交衢且為王孫立斯須
昨夜東風吹血腥東來槖駝滿舊都朔方健兒好身手
昔何勇鋭今何愚竊聞天子已傳位聖徳北服南單于
花門𠢐面請雪恥慎勿出口他人狙哀哉王孫慎勿踈
五陵佳氣無時無
　劉㑹孟曰起如童謡省却叙事篇内忠臣之盛心倉
　卒之隠語備盡情態
　仇兆鼇曰明皇平韋后之難身致太平開元之際幾
　於貞觀盛時及天寶末不惟生民塗炭而妻子亦且
　不免讀江頭王孫二詩至今猶慘然在目孟子云茍
　能充之足以保四海不能充之不足以保妻子即一
　人之身而治亂興亡之故照然矣
　　大雲寺賛公房
心在水精域衣霑春雨時洞門盡徐步深院果幽期到
扉開復閉撞鐘齋及茲醍醐長發性飲食過扶衰把臂
有多日開懐無媿辭黄鸝度結構紫鴿下罘罳愚意㑹
所適花邊行自遲湯休起我病㣲笑索題詩
燈影照無睡心清聞妙香夜深殿突兀風動金鋃鐺天
黑閉春院地清棲暗芳玉繩迴斷絶鐵鳯森翺翔梵放
時出寺鐘殘仍殷牀明朝在沃野苦見塵沙黄
聲調穏惬雅近選體鍾惺以為排律謬矣
　　蘇端薛復筵簡薛華醉歌
文章有神交有道端復得之名譽早愛客滿堂盡豪翰
開筵上日思芳草安得健步移逺梅亂揷繁花向晴昊
千里猶殘舊冰雪百壺且試開懐抱垂老惡聞戰鼔悲
急觴為緩憂心擣少年努力縱談笑看我形容己枯槁
坐中薛華善醉歌歌辭自作風格老近來海内為長句
汝與山東李白好何劉沈謝力未工才兼鮑照愁絶倒
諸生頗盡新知樂萬事終傷不自保氣酣日落西風來
願吹野水添金杯如澠之酒常快意亦知窮愁安在哉
忽憶雨時秋井塌古人白骨生青苔如何不飲令心哀
詞氣朴老脉絡井然末幅縱筆排宕單句徑住亦别有
神味
　計東曰太白長句其源出於鮑照故此詩云然公嘗
　以俊逸鮑參軍稱太白正稱其長句也
　　晦日尋崔戢李封
朝光入甕牖尸寢驚敝裘起行視天宇春氣漸和柔興
來不暇嬾今晨梳我頭出門無所待徒歩覺自由杖藜
復恣意免值公與侯晚定崔李交㑹心真罕儔每過得
酒傾二宅可淹留喜結仁里歡況因令節求李生園欲
荒舊竹頗修修引客看掃除隨時成獻酬崔侯初筵色
已畏空尊愁未知天下士至性有此不草牙既青出蠭
聲亦暖遊思見農器陳何當甲兵休上古葛天民不貽
黄屋憂至今阮籍等熟醉為身謀威鳯髙其翔長鯨吞
九州地軸為之翻百川皆亂流當歌欲一放淚下恐莫
收濁醪有妙理庶用慰沉浮
　
　
　
　
　
　
　
　
御選唐宋詩醇巻九
欽定四庫全書
御選唐宋詩醇巻十
　　襄陽杜甫詩二
　　　目録
　　喜晴
　　述懐一首
　　送樊二十三侍御赴漢中判官
　　送從弟亞赴安西判官
　　彭衙行
　　北征
　　得舍弟消息
　　玉華宫
　　九成宫
　　羌村
　　洗兵馬
　　留花門
　　李鄠縣丈人胡馬行
　　義鶻
　　畫鶻行
　　瘦馬行
　　新安吏
　　潼闗吏
　　石壕吏
　　新婚别
　　垂老别
　　無家别
　　遣興三首
　　幽人
　　佳人
　　赤谷西崦人家
　　西枝村尋置草堂地夜宿賛公土室
　　夢李白二首
　　遣興
　　遣興
　　前出塞九首
　　後出塞五首
　　萬丈潭
　　兩當縣吳十侍御江上宅
　　發秦州
　　鐵堂峽
　　鹽井
　　寒硤
　　法鏡寺
　　青陽峽
　　龍門鎮
　　石龕
欽定四庫全書
御選唐宋詩醇巻十
　　襄陽杜甫詩二
　　喜晴
皇天乆不雨既雨晴亦佳出郭眺西郊肅肅春增華青
熒陵陂麥窈窕桃李花春夏各有實我飢豈無涯干戈
雖横放慘澹鬬龍蛇甘澤不猶愈且耕今未賖丈夫則
帶甲婦女終在家力難及黍稷得種菜與麻千載商山
芝往者東門𤓰其人骨已朽此道誰疵瑕英賢遇轗軻
逺引蟠泥沙顧慙昧所適回首白日斜漢隂有鹿門滄
海有靈查焉能學衆口咄咄空咨嗟
既雨晴亦佳與雨過蘇端詩乆旱雲亦好皆自胸臆中
流出氣息亦近陶令
　　述懐一首
去年潼闗破妻子隔絶乆今夏草木長脱身得西走麻
鞋見天子衣袖露兩肘朝廷慜生還親故傷老醜涕淚
授拾遺流離主恩厚柴門雖得去未忍即開口寄書問
三川不知家在否比聞同罹禍殺戮到雞狗山中漏茅
屋誰復依戸牖摧頽蒼松根地冷骨未朽幾人全性命
盡室豈相偶嶔岑猛虎場欝結回我首自寄一封書今
已十月後反畏消息來寸心亦何有漢運初中興生平
老耽酒沉思歡㑹處恐作窮獨叟
　申涵光曰無一語空閒只平平説去有聲有淚真三
　百篇嫡派
　李因篤曰北征如萬山之松中蔚煙霞此詩如數尺
　之竹勢參霄漢
　唐書本傳天子入蜀甫避走三川肅宗立自鄜州羸
　服欲奔行在為賊所得至徳二載亡走鳯翔謁上拜
　左拾遺時所在冦奪甫家寓鄜彌年艱寠孺弱至餓
　死因許甫自往省視從還京師
　　送樊二十三侍御赴漢中判官
威弧不能弦自爾無寧嵗川谷血横流豺狼沸相噬天
子從北來長驅振凋敝頓兵岐梁下却跨沙漠裔二京
陷未収四極我得制蕭索漢水清緬通淮湖税使者紛
星散王綱尚旒綴南伯從事賢君行立談際坐知七曜
歴手畫三軍勢冰雪浄聰明雷霆走精鋭幕府輟諫官
朝廷無此例至尊方旰食仗爾布嘉惠補闕暮徴入柱
史晨征憩正當艱難時實藉長乆計回風吹獨樹白日
照執袂慟哭蒼煙根山門萬重閉居人莽牢落遊子方
迢遞裵回悲生離局促老一世陶唐歌遺民後漢更列
帝恨無匡復資聊欲從此逝
　　送從弟亞赴安西判官
南風作秋聲殺氣薄炎熾盛夏鷹隼擊時危異人至令
弟草中來蒼然請論事詔書引上殿奮舌動天意兵法
五十家爾腹為箧笥應對如轉丸疏通略文字經綸皆
新語足以正神器宗廟尚為灰君臣俱下淚崆峒地無
軸青海天軒䡖西極最瘡痍連山暗烽燧帝曰大布衣
藉卿佐元帥坐看清流沙所以子奉使歸當再前席適
逺非歴試須存武威郡為畫長久利孤峯石戴驛快馬
金纒轡黄羊飫不羶蘆酒多還醉踴躍常人情慘澹苦
士志安邊敵何有反正計始遂吾聞駕鼔車不合用騏
驥龍吟回其頭夾輔待所致
二詩一時所作匡濟深𠂻寓於翰墨激切沉摯他人無
此格力
　　彭衙行
憶昔避賊初北走經險艱夜深彭衙道月照白水山盡
室久徒步逢人多厚顔參差谷鳥吟不見遊子還癡女
飢齩我啼畏虎狼聞懐中掩其口反側聲愈嗔小兒强
解事故索苦李餐一旬半雷雨泥濘相牽攀既無禦雨
備徑滑衣又寒有時經契濶竟日數里間野果充餱糧
卑枝成屋椽早行石上水暮宿天邊煙少留周家窪欲
出蘆子闗故人有孫宰髙義薄曾雲延客已曛黑張燈
啟重門煖湯濯我足翦紙招我魂從此出妻孥相視涕
闌干衆雛爛漫睡喚起霑盤飱誓將與夫子永結為弟
昆遂空所坐堂安居奉我歡誰肯艱難際豁達露心肝
别來嵗月周胡羯仍搆患何當有翅翎飛去墮爾前
通篇追叙瑣屑盡致神似漢魏
　　北征
皇帝二載秋閏八月初吉杜子將北征蒼茫問家室維
時遭艱虞朝野少暇日顧慙恩私被詔許歸蓬蓽拜辭
詣闕下怵惕乆未出雖乏諫諍姿恐君有遺失君誠中
興主經緯固密勿東胡反未已臣甫憤所切揮涕戀行
在道途猶恍惚乾坤含瘡痍憂虞何時畢靡靡踰阡陌
人煙眇蕭瑟所遇多被傷呻吟更流血回首鳯翔縣旌
旗晚明滅前登寒山重屢得飲馬窟邠郊入地底涇水
中蕩潏猛虎立我前蒼崖吼時裂菊垂今秋花石戴古
車轍青雲動髙興幽事亦可悦山果多瑣細羅生雜橡
栗或紅如丹砂或黑如㸃漆雨露之所濡甘苦齊結實
緬思桃源内益歎身世拙坡陀望鄜畤巖谷互出沒我
行已水濱我僕猶木末鴟鳥鳴黄桑野䑕拱亂穴夜深
經戰場寒月照白骨潼闗百萬師往者散何卒遂令半
秦民殘害為異物況我墮胡塵及歸盡華髪經年至茅
屋妻子衣百結慟哭松聲回悲泉共幽咽平生所嬌兒
顔色白勝雪見耶背面啼垢膩脚不韤牀前兩小女補
綻才過䣛海圖坼波濤舊繡移曲折天吳及紫鳳顛倒
在短褐老夫情懐惡嘔泄卧數日那無囊中帛救汝寒
凛慄粉黛亦解苞衾裯稍羅列瘦妻面復光癡女頭自
櫛學母無不為曉妝隨手抹移時施朱鉛狼藉畫眉濶
生還對童穉似欲忘飢渇問事競挽鬚誰能即嗔喝翻
思在賊愁甘受雜亂聒新歸且慰意生理焉能説至尊
尚䝉塵幾日休練卒仰觀天色改坐覺祅氣豁隂風西
北來慘澹隨回鶻其王願助順其俗善馳突送兵五千
人驅馬一萬匹此輩少為貴四方服勇決所用皆鷹騰
破敵過箭疾聖心頗虚佇時議氣欲奪伊洛指掌収西
京不足拔官軍請深入蓄鋭伺俱發此舉開青徐旋瞻
略恒碣昊天積霜露正氣有肅殺禍轉亡胡嵗勢成擒
胡月胡命其能乆皇綱未宜絶憶昨狼狽初事與古先
别姦臣竟葅醢同惡隨蕩析不聞夏殷衰中自誅褒妲
周漢獲再興宣光果明哲桓桓陳將軍仗鉞奮忠烈㣲
爾人盡非于今國猶活淒涼大同殿寂寞白獸闥都人
望翠華佳氣向金闕園陵固有神掃灑數不缺煌煌太
宗業樹立甚宏達
以排天斡地之力行屬詞比事之法具備萬物横絶太
空前無古人後無來者自有五言不得不以此為大文
字也問家室者事之主憤艱虞者意之主以皇帝起太
宗結戀行在望匡復言有倫脊忠愛見矣道途感觸抵
家悲喜瑣瑣細細靡不具陳極窮苦之情絶不衰餒嚴
羽謂李杜之詩如金鳷擘海香象渡河下視郊島輩有
類蟲吟草間者豈不然哉憶昨一段立言有體若元禮
雖有活國之功終傷人臣之義甫但稱其忠烈而行誅
之權歸諸明皇尤為得體中唐以下惟李商隠西郊等
作有此風力特知之者少耳
　蘇軾曰北征詩識君臣大體忠義之氣與秋色争髙
　可貴也
　范温曰孫莘老嘗謂老杜北征詩勝退之南山詩王
　平甫以為南山勝北征終不能相服時山谷尚少乃
　曰若論工巧則北征不及南山若書一代之事與國
　風雅頌相為表裏則北征不可無而南山雖不作未
　害也二公之論遂定
　王嗣奭曰南山北征體不相䝉南山琢鏤凑砌詰屈
　竒怪創體傑出不可無一不可有二北征固是雅調
　古來詞人多用之如韓之赴江陵寄三學士等作庶
　可與之雁行也
　李因篤曰其才則海涵地負其力則排山倒岳有極
　尊嚴處有極瑣細處繁則如千門萬戸之象簡則有
　急弦促柱之悲元河南謂其具一代興亡與風雅頌
　相表裏可謂知言
　　得舍弟消息
風吹紫荆樹色與春庭暮花落辭故枝風回返無處骨
肉恩書重漂泊難相遇猶有淚成河經天復東注
　劉㑹孟曰苦心怨調使人淒然
　　玉華宫
溪回松風長蒼䑕竄古瓦不知何王殿遺構絶壁下隂
房鬼火青壊道哀湍瀉萬籟真笙竽秋色正蕭灑美人
為黄土況乃粉黛假當時侍金輿故物獨石馬憂來藉
草坐浩歌淚盈把冉冉征途間誰是長年者
　吳昌祺曰即古詩所遇無故物之意
　洪邁曰張文潜在宛丘何大圭往謁之見其吟哦老
　杜玉華宫詩不絶口大圭請其故曰此章乃風雅鼓
　吹未易為子言大圭曰先生所賦何必減此曰平生
　極力摹寫僅有一篇稍似之然未可同日語遂誦其
　離黄州詩曰扁舟發孤城揮手謝送者山回地勢巻
　天豁江面寫中流望赤壁石脚挿水下昏昏烟霧嶺
　歴歴漁樵舍居夷實三載隣里通假借别之豈無情
　老淚為一灑篙工起鳴舷輕櫓健于馬聊為過江宿
　寂寂樊山夜此其音響節奏固似之矣
　　九成宫
蒼山入百里崖斷如杵臼曾宫慿風回岌嶪土囊口立
神扶棟梁鑿翠開户牖其陽産靈芝其隂宿牛斗紛披
長松倒掲􁳩怪石走哀猨啼一聲客淚迸林藪荒哉隋
家帝製此今頽朽向使國不亡焉為巨唐有雖無新增
修尚置官居守巡非瑶水逺迹是雕牆後我行屬時危
仰望嗟歎乆天王守太白駐馬更搔首
　李因篤曰興亡在目託諷獨深
　浦起龍曰九成玉華用意各别一為隋代所建故明
　誌來歴有借秦為喻之意一為國初所作故不忍斥
　言有黍離行邁之思
　　羌村
峥嶸赤雲西日脚下平地柴門鳥雀噪歸客千里至妻
孥怪我在驚定還拭淚世亂遭飄蕩生還偶然遂鄰人
滿牆頭感歎亦歔欷夜闌更秉燭相對如夢寐
真語流露不假雕飾而情文並至
　王慎中曰詩凡三首第一首尤絶一字一句鏤出肺
　腸而婉轉周至躍然目前又若尋常人所欲道者真
　國風之義
　仇兆鼇曰司空曙詩乍見翻疑夢相悲各問年是用
　杜句陳後山詩可知不是夢忽忽心未穩是翻杜語
　　洗兵馬
中興諸將収山東㨗書日報清晝同河廣傳聞一葦過
胡危命在破竹中祗殘鄴城不日得獨任朔方無限功
京師皆騎汗血馬回紇餵肉葡萄宫已喜皇威清海岱
常思仙仗過崆峒三年笛裏闗山月萬國兵前草木風
成王功大心轉小郭相謀深古來少司徒清鑒懸明鏡
尚書氣與秋天杳二三豪俊為時出整頓乾坤濟時了
東走無復憶鱸魚南飛覺有安巢鳥青春復隨冠冕入
紫禁正耐煙花繞鶴禁通宵鳳輦備雞鳴問寢龍樓曉
攀龍附鳯勢莫當天下盡化為侯王汝等豈知䝉帝力
時來不得誇身强闗中既留蕭丞相幕下復用張子房
張公一生江海客身長九尺鬚眉蒼徴起適遇風雲㑹
扶顛始知籌䇿良青袍白馬更何有後漢今周喜再昌
寸地尺天皆入貢竒祥異瑞争來送不知何國致白環
復道諸山得銀甕隠士休歌紫芝曲詞人解撰河清頌
田家望望惜雨乾布榖處處催春種淇上健兒歸莫嬾
城南思婦愁多夢安得壯士挽天河浄洗甲兵長不用
平仄相間對偶整齊王李髙岑上及唐初聲調如是乃
杜集七古之整麗可法者至於此詩之作自是河北屢
㨗賊勢大蹙特為工麗之章用志欣幸中間略有寄意
全無譏諷而論者以為直刺肅宗步步文致殊傷子美
之志昔人謂甫詩一飯不忘君遂穿鑿附㑹欲令篇無
虚設可謂不善說詩
　唐汝詢曰有典有則雄渾濶大足為唐雅
　朱鶴齡曰中興大業全在將相得人前曰獨任朔方
　無限功中曰幕下復用張子房此是一詩眼目使當
　時能専任子儀終用張鎬則洗兵不用旦夕可期矣
　若𤣥肅父子之間公爾時不應遽加譏切也
　浦起龍曰此篇是初唐四家體貌同而骨自異今人
　好以亂頭粗服優孟少陵而於四家之清詞麗句妄
　加嗤㸃不知少陵固嘗為之曾不貶損其氣格也
　　留花門
花門天驕子飽肉氣勇決髙秋馬肥健挾矢射漢月自
古以為患詩人厭薄伐修徳使其來羈縻固不絶胡為
傾國至出入暗金闕中原有驅除隠忍用此物公主歌
黄鵠君王指白日連雲屯左輔百里見積雪長㦸鳥休
飛哀笳曙幽咽田家最恐懼麥倒桑枝折沙苑臨清渭
泉香草豐潔渡河不用船千騎常撇烈胡塵踰太行雜
種抵京室花門既須留原野轉蕭瑟
　張溍曰經國之計憂深慮逺豈㝷常韻體
　　李鄠縣丈人胡馬行
丈人駿馬名胡騮前年避胡過金牛回鞭却走見天子
朝飲漢水暮靈州自矜胡騮竒絶代乘出千人萬人愛
一聞説盡急難材轉益愁向駑駘輩頭上鋭耳批秋竹
脚下髙蹄削寒玉始知神龍别有種不比俗馬空多肉
洛陽大道時再清累日喜得俱東行鳳臆龍鬐未易識
側身注目長風生
　　義鶻
隂崖有蒼鷹養子黑柏顛白蛇登其巢吞噬恣朝餐雄
飛逺求食雌者鳴辛酸力强不可制黄口無半存其父
從西歸飜身入長煙斯須領健鶻痛憤寄所宣斗上捩
孤影噭哮來九天修鱗脱逺枝巨顙拆老拳髙空得蹭
蹬短草辭蜿蜒折尾能一掉飽腸皆已穿生雖滅衆雛
死亦垂千年物情有報復快意貴目前茲實鷙鳥最急
難心炯然功成失所往用舍何其賢近經潏水湄此事
樵夫傳飄蕭覺素髪凛欲衝儒冠人生許與分只在顧
盼間聊為義鶻行用激壯士肝
評此詩者以史記戰鉅鹿刺秦王擬之筆墨真覺相似
至云功成失所往用舍何其賢直目此鶻為魯仲亷輩
人矣或欲刪此下數句尤有餘味
　王嗣奭曰借端發議時露作者品格性情
　　畫鶻行
髙堂見生鶻颯爽動秋骨初驚無拘攣何得立突兀乃
知畫師妙功刮造化窟冩作神俊姿充君眼中物烏鵲
滿樛枝軒然恐其出側腦看青霄寧為衆禽没長翮如
刀劍人寰可超越乾坤空峥嶸粉墨且蕭瑟緬思雲沙
際自有煙霧質吾今意何傷顧步獨紆鬱
刻意冩生筆力起伏頓挫譬之書家幾於入木三分
　　瘦馬行
東郊瘦馬使我傷骨骼硉兀如堵牆絆之欲動轉欹側
此豈有意仍騰驤細看六印帶官字衆道三軍遺路旁
皮乾剥落雜泥滓毛暗蕭條連雪霜去嵗奔波逐餘冦
驊騮不慣不得將士卒多騎内廐馬惆悵恐是病乗黄
當時歴塊誤一蹷委棄非汝能周防見人慘澹若哀訴
失主錯莫無晶光天寒逺放雁為伴日暮不収烏啄瘡
誰家且養願終惠更試明年春草長
藹然仁者之言正不必有寄託
　　新安吏
客行新安道喧呼聞㸃兵借問新安吏縣小更無丁府
帖昨夜下次選中男行中男絶短小何以守王城肥男
有母送瘦男獨伶俜白水暮東流青山猶哭聲莫自使
眼枯収汝淚縱横眼枯即見骨天地終無情我軍取相
州日夕望其平豈意賊難料歸軍星散營就糧近故壘
練卒依舊京掘壕不到水牧馬役亦輕況乃王師順撫
養甚分明送行勿泣血僕射如父兄
　張綖曰此等詩不専是刺葢兵者凶器聖人不得已
　而用之故可已而不已者則刺之不得已而用者則
　慰之哀之若兵車行前後出塞之類皆刺也若新安
　吏之類則慰也石壕吏之類則哀也然天子有道守
　在四夷則所以慰哀之者是亦刺也
　朱鶴齡曰此下六詩乃乾元二年自東都回華州時
　經歴道途有感而作
　通鑑乾元二年九節度之師潰於相州郭子儀以朔
　方軍斷河陽橋保東京築南北兩城守之
　　潼闗吏
士卒何草草築城潼闗道大城鐵不如小城萬丈餘借
問潼闗吏修闗還備胡要我下馬行為我指山隅連雲
列戰格飛鳥不能踰胡來但自守豈復憂西都丈人視
要處窄狹容單車艱難奮長㦸萬古用一夫哀哉桃林
戰百萬化為魚請囑防闗將慎勿學哥舒
以叙述為議論漢魏每有此格連雲句以下皆吏答詞
以末為答吏者非也
　　石壕吏
暮投石壕村有吏夜捉人老翁踰牆走老婦出門看吏
呼一何怒婦啼一何苦聽婦前致詞三男鄴城戍一男
附書至二男新戰死存者且偷生死者長己矣室中更
無人惟有乳下孫有孫母未去出入無完帬老嫗力雖
衰請從吏夜歸急應河陽役猶得備晨炊夜久語聲絶
如聞泣幽咽天明登前途獨與老翁别
　李因篤曰響悲意苦最近漢魏
　　新婚别
兔絲附蓬麻引蔓故不長嫁女與征夫不如棄路旁結
髪為妻子席不煖君牀暮婚晨告别無乃太怱忙君行
雖不逺守邊赴河陽妾身未分明何以拜姑嫜父母養
我時日夜令我藏生女有所歸雞狗亦得將君今往死
地沈痛迫中腸誓欲隨君去形勢反蒼黄勿為新婚念
努力事戎行婦人在軍中兵氣恐不揚自嗟貧家女乆
致羅𥜗裳羅𥜗不復施對君洗紅妝仰視百鳥飛大小
必雙翔人事多錯迕與君永相望
讀東山之四章曰其新孔嘉其舊如之何曲盡人情如
此此王者之以人道使人也暮婚晨别民之不幸非上
之過耶然而發乎情止乎禮義甫之立言與風雅何以
異哉
　真徳秀曰先王之政新有婚期不役政此詩所怨盡
　其常分而能不忘禮義
　羅大經曰國風豈無膏沐誰適為容葢古之婦人夫
　不在家則不為容飾此逺嫌防㣲之意也杜詩云羅
　𥜗不復施對君洗紅妝尤可悲矣國風之後唯杜陵
　不可及者此類是也
　朱鶴齡曰陳琳飲馬長城窟行設為問答此三吏三
　别諸篇所自來也而新婚一章叙室家離别之情及
　夫婦始終之分全祖樂府遺意沉痛更為過之
　　垂老别
四郊未寧静垂老不得安子孫陣亡盡焉用身獨完投
杖出門去同行為辛酸幸有牙齒存所悲骨髓乾男兒
既介胄長揖别上官老妻卧路啼嵗暮衣裳單孰知是
死别且復傷其寒此去必不歸還聞勸加餐土門壁甚
堅杏園度亦難勢異鄴城下縱死時猶寛人生有離合
豈擇衰盛端憶昔少壯日遲回竟長歎萬國盡征戍烽
火被岡巒積屍草木腥流血川原丹何鄉為樂土安敢
尚盤桓棄絶蓬室居塌然摧肺肝
王粲七哀實此詩之權輿古詩十五從軍征一首則無
家别所自出也
　胡夏客曰新安石壕新婚垂老諸詩述軍興之調發
　寫民情之怨哀詳矣然作者之意又不止此國家不
　幸多事猶幸有繕兵中興之主上能用其民下能應
　其命至殺身棄家不顧以成一時恢復之功故娓娓
　言之義合風雅不為誹謗耳
　　無家别
寂寞天寶後園廬但蒿藜我里百餘家世亂各東西存
者無消息死者為塵泥賤子因陣敗歸來尋舊蹊乆行
見空巷日瘦氣慘悽但對狐與狸豎毛怒我啼四鄰何
所有一二老寡妻宿鳥戀本枝安辭且窮棲方春獨荷
鋤日暮還灌畦縣吏知我至召令習鼔鞞雖從本州役
内顧無所攜近行止一身逺去終轉迷家鄉既盪盡逺
近理亦齊永痛長病母五年委溝谿生我不得力終身
兩酸嘶人生無家别何以為烝黎
漢魏樂府因事立言言與事比有風詩遺意後人轉相
彷效文勝而情隠矣甫以馳騁今古之才奮乎前人窠
臼之外隨所感觸作為詩歌新安吏諸篇上繼風雅陟
岵鴇羽之怨苕華草黄之哀殆不是過非漢魏所得有
也記曰亡國之音哀以思其民困故曰音之起由人心
而生自然以發音之至也安史之亂唐之不亡幸耳相
州一潰河陽危迫驅民從役勢不得已然其困亦極矣
甫於行役所經傷心慘目上憫國難下痛民窮加以所
遇不偶懐抱抑欝程形賦音幾於一字一淚覺千古不
可磨滅使孔子刪詩當在變雅之列豈復區區字句之
間聲調之末與他人較工拙哉
　范温曰建安詩辯而不華質而不俚風調髙雅格力
　遒壯得風雅騷人之氣骨最為近古者也唐諸詩人
　髙者學陶謝下者學徐庾惟老杜太白退之皆學建
　安晚乃各自變成一家如老杜崆峒小麥熟人生不
　相見新安石壕潼闗吏新婚垂老無家别夏日夏夜
　嘆皆全體作建安語今集第一第二巻中頗多退之
　亦多此體但頗自加新竒太白多建安句法而罕全
　篇多雜以鮑明逺體前輩皆留意于此近來學者遂
　不講爾
　王嗣奭曰目擊成詩遂下千年之淚一一刻畫宛至
　同工異曲隨物賦形真造化手也
　　遣興三首
下馬古戰場四顧但茫然風悲浮雲去黄葉墜我前朽
骨穴螻蟻又為蔓草纒故老行歎息今人尚開邉漢虜
互勝負封疆不常全安得亷恥將三軍同晏眠(亷恥一/作亷頗)
髙秋登塞山南望馬邑州降虜東擊胡壯健盡不留穹
廬莽牢落上有行雲愁老弱哭道路願聞甲兵休鄴中
事反覆死人積如丘諸將已茅土載驅誰與謀
豐年孰云遲甘澤不在早耕田秋雨足禾黍已映道春
苖九月交顔色同日老勸汝衡門士勿悲尚枯槁時來
展材力先後無醜好但訝鹿皮翁忘機對芳草
遒文壯節抑揚哀怨逺之源於小雅近亦比肩子建抗
行嗣宗豐年一篇比興㣲婉足以息競躁而慰晚逹士
大夫不可不知此意
　申涵光曰杜云諸將已茅土載驅誰與謀髙適亦云豈
　無安邊策諸將已承恩皆言恩寵太過將驕不可用也
　黄希曰諸將不指李郭如封朔方大將軍孫守亮等
　九人為異姓王李商臣等十三人為同姓王是也
　　幽人
孤雲亦羣遊神物有所歸麟鳳在赤霄何當一來儀往
與惠荀輩中年滄州期天髙無消息棄我忽若遺内懼
非道流幽人見瑕疵洪濤隠語笑鼓枻蓬萊池崔嵬扶
桑日照耀珊瑚枝風㠶倚翠葢暮把東皇衣咽潄元和
津所思煙霞㣲知名未足稱局促商山芝五湖復浩蕩
嵗暮有餘悲
憶舊懐人之作一起髙古極似郭景純游仙格力論者
遂以為游仙之詞真皮相也或以為寓意闕庭戀戀君
父又以幽人采芝為指李泌云者亦太穿鑿詩自分明
末實自謂行所無事以解之斯得其指
　　佳人
絶代有佳人幽居在空谷自云良家子零落依草木闗
中昔喪敗兄弟遭殺戮官髙何足論不得収骨肉世情
惡衰歇萬事隨轉燭夫婿輕薄兒新人已如玉合昏尚
知時鴛鴦不獨宿但見新人笑那聞舊人哭在山泉水
清出山泉水濁侍婢賣珠回牽蘿補茅屋摘花不挿髪
采栢動盈匊天寒翠袖薄日暮倚修竹
　劉㑹孟曰字字矜到
　仇兆鼇曰天寳亂後當是實有是人故形容曲至舊
　謂托詞而作恐非是楊億詩獨自慿䦨干衣襟生暮
　寒本此末句而低昻自見彼何以不服杜耶
　浦起龍曰在山二句可謂貞士之心化人之舌建安
　而下無此語也只以寫景作結脱盡色相
　　赤谷西崦人家
躋險不自喧出郊已清目溪回日氣暖徑轉山田熟鳥
雀依茅茨藩籬帶松菊如行武陵暮欲問桃花宿
　　西枝村尋置草堂地夜宿賛公土室
天寒鳥已歸月出人更静土室延白光松門耿踈影躋
攀倦日短語樂寄夜永明燃林中薪暗汲石底井大師
京國舊徳業天機秉從來支許遊興趣江湖迥數竒謫
闗塞道廣存箕潁何知戎馬間復接塵事屏幽尋豈一
路逺色有諸嶺晨光稍曚曨更越西南頂
起語亦陶謝之遺
　　夢李白二首
死别已吞聲生别常惻惻江南瘴癘地逐客無消息故
人入我夢明我常相憶恐非平生魂路逺不可測魂來
楓葉青魂返闗塞黑君今在羅網何以有羽翼落月滿
屋梁猶疑照顔色水深波浪濶無使蛟龍得
浮雲終日行遊子久不至三夜頻夢君情親見君意告
歸常局促苦道來不易江湖多風波舟楫恐失墜出門
搔白首若負平生志冠葢滿京華斯人獨顦顇孰云網
恢恢將老身反累千秋萬嵗名寂寞身後事
沈痛之音發於至情情之至者文亦至友誼如此當與
出師陳情二表並讀非僅招魂大招之遺韻也落月屋
梁千秋絶調楊慎以夢中魂魄猶言是覺後精神尚未
回二語比之未為知言
　仇兆鼇曰千古交情此為獨至首篇云逐客無消息
　故有路逺之憂水深之慮次篇云情親見君意故寫
　局促之情憔悴之態皆章法照應也
　何焯曰此詩之作當在太白繫獄時
　　遣興
蟄龍三冬卧老鶴萬里心昔時賢俊人未遇猶視今嵇
康不得死孔明有知音又如壠底松用舍在所尋大哉
霜雪幹嵗乆為枯林
昔者龎徳公未曾入州府襄陽耆舊間處士節獨苦豈
無濟時䇿終竟畏羅罟林茂鳥有歸水深魚知聚舉家
依鹿門劉表焉得取
用世之志保身之哲具見於此此所謂以意為主以文
傅意者林茂二句雖用龎公語然其指自是孟子民之
歸仁士願立朝之義而用筆跌宕彌覺深逺
　浦起龍曰嗣宗咏懐太冲咏史延年五君咏公葢兼
　而用之
　　遣興
朔風飄胡雁慘澹帶砂礫長林何蕭蕭秋草萋更碧北
里富薫天髙樓夜吹笛焉知南鄰客九月猶絺綌
漆有用而割膏以明自煎蘭摧白露下桂折秋風前府
中羅舊尹沙道尚依然赫赫蕭京兆今為時所憐
　朱鶴齡曰蔡夢弼注引于兢大唐傳天寳三年因蕭
　京兆炅奏於要路築甬道載沙實之屬於朝堂此詩
　蕭京兆承上沙道言之其為炅發無疑
猛虎慿其威往往遭急縛雷吼徒咆哮枝撑已在脚忽
㸔皮寢處無復晴閃爍人有甚於斯足以勸元惡
古來權要讀此能不膽落
　唐書吉温傳李林甫久當國温與羅希奭鍜獄相勉
　以虐號羅鉗吉䋞後貶端溪尉伏誅
　　前出塞九首
戚戚去故里悠悠赴交河公家有程期亡命嬰禍羅君
已富土境開邊一何多棄絶父母恩吞聲行負戈
　浦起龍曰前出塞刺開邊也物衆地大有侈心焉公
　所為諷也已富而又開邊乃九首寓諷本㫖在首章
　拈破結語黯然
出門日已逺不受徒旅欺骨肉恩豈斷男兒死無時走
馬脱轡頭手中挑青絲㨗下萬仞岡俯身試搴旗
磨刀嗚咽水水赤刄傷手欲輕腸斷聲心緒亂已乆丈
夫誓許國憤惋復何有功名圖騏驎戰骨當速朽
　王嗣奭曰前四句化用隴頭歌極鑪錘之妙
送徒既有長逺戍亦有身生死向前去不勞吏怒嗔路
逢相識人附書與六親哀哉兩決絶不復同苦辛
　吳昌祺曰甚於慟哭
迢迢萬餘里領我赴三軍軍中異苦樂王將寧盡聞隔
河見胡騎倐忽數百羣我始為奴僕㡬時樹功勲
古之良將與士卒同甘苦無不恤其下者至其賞功則
雖㣲必録其有異能者擢以不次士所以悦也此篇曲
寫人情故杜臆以論兵邁古風為此老自道
　李因篤曰結語有深味想古之却聘者與此同悲
挽弓當挽强用箭當用長射人先射馬擒賦先擒王殺
人亦有限列國自有疆茍能制侵陵豈在多殺傷
　黄生曰明皇不恤其民而逺慕秦漢此詩託
　諷良深
驅馬天雨雪軍行入髙山逕危抱寒石指落曾氷間已
去漢月逺何時築城還浮雲暮南征可望不可攀
單于冦我壘百里風塵昏雄劔四五動彼軍為我奔擄
其名王歸繫頸授轅門潜身備行列一勝何足論
從軍十年餘能無分寸功衆人貴茍得欲語羞雷同中
原有鬬争況在狄與戎丈夫四方志安可辭固窮
九首皆代從軍者之詞指事深切以沉欝寫其哀怨有
親覆行間所不能自道者可使天雨粟鬼夜哭矣讀東
山江漢諸詩風雅既變斯為極焉以視王粲從軍五首
真靡靡不足道後五篇視此稍縱而格力如一其所緣
起者殊也
　吳昌祺曰掃絶依傍獨有千古無意不深無筆不健
　于鱗謂杜五古不合漢魏烏知其盡脱窠臼而異軌
　齊驅耶
　　後出塞五首
男兒生世間及壯當封侯戰伐有功業焉能守舊丘召
募赴薊門軍動不可留千金買馬鞭百金裝刀頭閭里
送我行親戚擁道周斑白居上列酒酣進庶羞少年别
有贈含笑㸔吳鈎
朝進東門營暮上河陽橋落日照大旗馬鳴風蕭蕭平
沙列萬幕部伍各見招中天懸明月令嚴夜寂寥悲笳
數聲動壯士慘不驕借問大將誰恐是霍嫖姚
　許顗曰詩有力量如弓之鬬力未挽時不知其難也
　及其挽之力不極處分寸不可强若出塞云落日照
　大旗馬鳴風蕭蕭悲笳數聲動壯士慘不驕又八哀
　詩汝陽讓帝子諸句此等力量不容他人到
　吳昌祺曰詩如寳刀出匣寒光逼人
古人重守邊今人重髙勲豈知英雄主出師亘長雲六
合已一家四夷且孤軍遂使貔虎士奮身勇所聞拔劍
擊大荒日収胡馬羣誓開𤣥㝠北持以奉吾君
獻凱日繼踵兩蕃静無虞漁陽豪俠地擊鼓吹笙竽雲
帆轉遼海粳稻來東吳越羅與楚練照耀輿臺軀主將
位益崇氣驕凌上都邊人不敢議議者死路衢
　張綖曰左傳兵猶火也不戢自焚前四章著明皇黷
　武不戢過寵邊將啟其驕恣輕上之心末則直著禄
　山之叛以見明皇自焚之禍也
我本良家子出師亦多門將驕益愁思身貴不足論躍
馬二十年恐辜明主恩坐見幽州騎長驅河洛昏中夜
間道歸故里但空村惡名幸脱免窮老無兒孫
　劉克莊曰前後出塞筆力髙古可與十九首並傳
　范杼曰前後出塞皆傑作有古樂府之聲而理勝
　周珽曰諸作如將百萬軍寳之惜之又能風雨使之
　真射潮之力沒羽之技
　張綖曰前出塞言哥舒西征之役其詞悲後出塞言
　祿山北征之師其詞樂悲則猶有苦兵畏亂之思樂
　則至喜亂而佳兵矣祿山將叛濫賞士卒人趨於利
　上破國而下覆宗不祥莫大焉
　　萬丈潭
青溪合㝠寞神物有顯晦龍依積水蟠窟壓萬丈内跼
步凌垠堮側身下烟靄前臨洪濤寛却立蒼石大山危
一徑盡崖絶兩壁對削成根虚無倒影垂澹濧黑如灣
澴底清見光炯碎孤雲倒來深飛鳥不在外髙蘿成帷
幄寒木累旌斾逺川曲通流嵌竇潜洩瀬造幽無人境
發興自我輩告歸遺恨多將老斯遊最閉藏修鱗蟄出
入巨石礙何事暑天過快意風雨㑹
刻意模範視鮑謝山水諸詩鑱削過之
　楊徳周曰刻劃之中元氣渾淪窈冥之内光恠迸發
　　兩當縣吳十侍御江上宅
寒城朝烟澹山谷落葉赤隂風千里來吹汝江上宅鵾
鷄號枉渚日色傍阡陌借問持斧翁幾年長沙客哀哀
失木狖矯矯避弓翮亦知故鄉樂未敢思宿昔昔在鳳
翔都共通金閨籍天子猶䝉塵東郊暗長㦸兵家忌間
諜此輩常接跡臺中領舉劾君必慎剖析不忍殺無辜
所以分白黑上官權許與失意見遷斥仲尼甘旅人向
子識損益朝廷非不知閉口休歎息余時忝諍臣丹陛
實咫尺相㸔受狼狽至死難塞責行邁心多違出門無
與適於公負明義惆悵頭更白
直起老到若從昔日叙起轉筆定拖沓矣不忍殺無辜
所以分白黑凛如秋霜皎然明白末乃引咎於已寄慨
獨深
　申涵光曰摩結云知禰不能薦羞稱獻納臣兩公心
　事如青天白日他人便多回䕶矣
　　發秦州
我衰更嬾拙生事不自謀無食問樂土無衣思南州漢
源十月交天氣涼如秋草木未黄落況聞山水幽栗亭
名更佳下有良田疇充腸多薯蕷崖蜜亦易求宻竹復
冬笋清池可方舟雖傷旅寓逺庶遂平生遊此邦俯要
衝實恐人事稠應接非本性登臨未銷憂谿谷無異石
塞田始㣲収豈復慰老夫惘然難乆留日色隠孤戍烏
啼滿城頭中宵驅車去飲馬寒塘流磊落星月髙蒼茫
雲霧浮大哉乾坤内吾道長悠悠
　朱熹曰觀杜詩初年甚精細晚年曠逸不可當如自
　秦州入蜀諸詩分明如畫乃其少作也
　王嗣奭曰此詩難於作結大哉乾坤内吾道長悠悠
　亦近亦逺収得恰好與飄蕩雲天濶同意
　　鐵堂峽
山風吹遊子縹緲乘險絶硤形藏堂隍壁色立積鐵徑
摩穹蒼蟠石與厚地裂修纎無垠竹嵌空太始雪威遲
哀壑底徒旅慘不悦水寒長氷横我馬骨正折生涯抵
弧矢盜賊殊未滅飄蓬踰三年迴首肝肺熱
　　鹽井
鹵中草木白青者官鹽烟官作既有程煮鹽烟在川汲
井嵗搰搰出車日連連自公斗三百轉致斛六千君子
慎止足小人苦喧闐我何良嘆嗟物理固自然
鹽筴之利筦之在官乃所以止民之争俾得流通以足
食而已其留之在民者未嘗不厚天寶以來鹽價猶賤
自第五琦輩立法增直而十錢者為三百七十官取多
則民食貴而趨利者喧闐益甚止足之戒宜有慨乎言
之
　　寒硤
行邁日悄悄山谷勢多端雲門轉絶岸積阻霾天寒寒
硤不可度我實衣裳單況當仲冬交泝㳂增波瀾野人
尋烟語行子傍水餐此生免荷殳未敢辭路難
　劉㑹孟曰怨傷忠厚得詩人之正
　　法鏡寺
身危適他州勉强終勞苦神傷山行深愁破崖寺古嬋
娟碧蘚浄蕭摵寒籜聚回回山根水冉冉松上雨洩雲
䝉漬晨初日翳復吐朱甍半光炯户牖粲可數拄䇿忘
前期出蘿已亭午冥冥子規呌㣲徑不復取
　張溍曰諸詩結皆寓意感慨此獨以實景収是用筆
　能變處
　　青陽峽
塞外苦厭山南行道彌惡岡巒相經亘雲水氣參錯林
迥硤角來天窄壁面削磎西五里石奮怒向我落仰㸔
日車側俯恐坤軸弱魑魅嘯有風霜霰浩漠漠昨憶踰
隴坂髙秋視吳岳東笑蓮華卑北知崆峒薄超然侔壯
觀已謂殷寥廓突兀猶趂人及茲歎冥寞
力鑿隘艱彼地山川非此不稱後人刻意摹之過於險
怪非杜之過也
　　龍門鎮
細泉兼輕氷沮洳棧道濕不辭辛苦行迫此短景急石
門雪雲隘古鎮峰巒集旌竿暮慘澹風水白刄澀胡馬
屯成臯防虞此何及嗟爾逺戍人山寒夜中泣
結處有識語亦淒絶
　黄淳耀曰時東京為史思明所據故龍門鎮兵有石門
　之守然此地與成臯逺不相及而防戍於此亦何為哉
　　石龕
熊羆咆我東虎豹號我西我後鬼長嘯我前狨又啼天
寒昏無日山逺道路迷驅車石龕下仲冬見虹蜺伐竹
者誰子悲歌上雲梯為官採美箭五嵗供梁齊苦云直
簳盡無以充提携奈何漁陽騎颯颯驚蒸黎
　申涵光曰起勢竒崛若安放在中間即常語耳
　
　
　
　
　
　
　
　
　
　
　
　
御選唐宋詩醇巻十
欽定四庫全書
御選唐宋詩醇巻十一
　　襄陽杜甫詩三
　　　目錄
　　乾元中寓居同谷縣作歌七首
　　水㑹渡
　　飛仙閣
　　龍門閣
　　石櫃閣
　　桔柏渡
　　劔門
　　成都府
　　石犀行
　　題壁畫馬歌
　　戱題畫山水圖歌
　　題李尊師松樹障子歌
　　戯為雙松圖歌
　　病柏
　　病橘
　　枯㯶
　　枯柟
　　戯作花卿歌
　　柟樹為風雨所㧞嘆
　　茅屋為秋風所破歌
　　天邊行
　　苦戰行
　　述古
　　觀打魚歌
　　越王樓歌
　　冬到金華山觀因得故拾遺陳公學堂遺跡
　　通泉驛南去通泉縣十五里作
　　過郭代公故宅
　　短歌行
　　桃竹杖引
　　韋諷録事宅觀曹將軍畫馬圖
　　丹青引
　　發閬中
　　寄韓諌議
　　憶昔
　　冬狩行
　　別唐十五誡因寄禮部賈侍郎
　　閬山歌
　　閬水歌
　　草堂
　　太子張舍人遺織成褥段
　　杜鵑
　　客至
　　水閣朝霽奉簡嚴雲安
　　蠶榖行
　　古柏行
　　縛鷄行
　　牽牛織女
　　殿中楊監見示張旭草書圖
　　課伐木
　　槐葉冷淘
　　行官張望補稻畦水歸
　　上後園山脚
　　驅竪子摘蒼耳
　　秋行官張望督促東渚耗稻向畢清晨遣女奴阿
　　稽竪子阿段往問
欽定四庫全書
御選唐宋詩醇巻十一
　　襄陽杜甫詩三
　　乾元中寓居同谷縣作歌七首
有客有客字子美白頭亂髪垂過耳歲拾橡栗隨狙公
天寒日暮山谷裏中原無書歸不得手脚凍皴皮肉死
嗚呼一歌兮歌已哀悲風為我從天來
　舊唐書時榖食踴貴甫寓居成州同谷縣自負薪拾
　梠兒女饑殍者數人
長鑱長鑱白木柄我生託子以為命黄獨無苖山雪盛
短衣數挽不掩脛此時與子空歸來男呻女吟四壁静
嗚呼二歌兮歌始放鄰里為我色惆悵
　仇兆鼇曰山谷云陳藏器本草載黄獨遇霜雪枯無
　苖蓋蹲鴟之類蔡夢弼引別注云黄獨嵗饑土人掘
　以充糧公詩屢用黄精不必作黄獨按公詩若太平
　寺泉眼及丈人山皆為引年而發此歌則為救饑而
　言主黄獨為是
有弟有弟在逺方三人各瘦何人强生別展轉不相見
胡塵暗天道路長東飛駕鵞後鶖鶬安得送我置汝旁
嗚呼三歌兮歌三發汝歸何處收兄骨
　趙傁曰公四弟曰穎觀豐占各散在他郡惟占從公
　入蜀
有妹有妹在鍾離良人早歿諸孤癡長淮浪髙蛟龍怒
十年不見來何遲扁舟欲往箭滿眼杳杳南國多旌旗
嗚呼四歌兮歌四奏林猿為我啼清晝
　朱鶴齡曰猿多夜啼今啼清晝極言其悲也解作竹
　林穿鑿難信
四山多風溪水急寒雨颯颯枯樹濕黄蒿古城雲不開
白狐跳梁黄狐立我生何為在窮谷中夜起坐萬感集
嗚呼五歌兮歌正長魂招不來歸故鄉
　仇兆鼇曰此歌忽然變調寫得山昏水惡雨驟風狂
　荒城晝暝狐羣嘯頓覺空谷孤危萬感交廹招魂於
　生前收骨於死後見存亡總不能自必矣
南有龍兮在山湫古木巃嵸枝相樛木葉黄落龍正蟄
蝮蛇東來水上遊我行怪此安敢出拔劍欲斬且復休
嗚呼六歌兮歌思遲溪壑為我迴春姿
　王道俊曰前後六章皆自叙流離之感不應此章獨
　譏時事蓋詠同谷萬丈潭之龍也郭知達引蘇注云
　此詩南有龍喻明皇在南内東坡必無是言
男兒生不成名身已老三年饑走荒山道長安卿相多
少年富貴應須致身早山中儒生舊相識但話宿昔傷
懷抱嗚呼七歌兮悄終曲仰視皇天白日速
慷慨悲歌足以裂山石而立海水殆所謂自鑄離騷者
史遷云人勞苦倦極未嘗不呼天也疾痛慘怛未嘗不
呼父母也甫之遇為何如哉流離困頓轉徙山谷仰天
一呼萬感交集而筆之竒氣之豪又足以發其所感淋
漓頓挫自成音節自古及今不可有二宋祁云莫肯念
亂小雅怨自然流泣袁安愁此之謂矣歌中思及弟妹
字字至情南有龍一篇感時憫亂實有寓意若謂為明
皇而作則不免牽合耳
　李廌曰太白逺別離蜀道難與子美同谷七歌風騷
　極致不在屈宋之下
　胡應麟曰杜七歌亦倣張衡四愁然七歌竒崛雄深
　四愁和平婉麗漢唐短歌各為絶唱所謂異曲同工
　王嗣奭曰七歌創作原不倣離騷而哀實過之讀離
　騷未必墮淚而讀此不能終篇則以節短而聲促也
　仇兆鼇曰七歌結語皆本蔡琰胡笳曲
　　水㑹渡
山行有常程中夜尚未安微月沒已久崖傾路何難大
江動我前洶若溟渤寛篙師暗理楫歌笑輕波瀾霜濃
木石滑風急手足寒入舟已千憂陟巘仍萬盤迥眺積
水外始知衆星乾逺遊令人瘦衰疾慙加餐
　仇兆鼇曰曹孟徳詩星漢燦爛若出其裏與杜句可
　參㸔
　　飛仙閣
土門山行窄微徑緣秋豪棧雲䦨干峻梯石結構牢萬
壑欹疎林積陰帯奔濤寒日外淡泊長風中怒號歇鞍
在地底始覺所歴髙往來雜坐卧人馬同疲勞浮生有
定分饑飽豈可逃歎息謂妻子我何隨汝曹
　　龍門閣
清江下龍門絶壁無尺土長風駕髙浪浩浩自太古危
途中縈盤仰望垂綫縷滑石欹誰鑿浮梁裊相拄目眩
隕雜花頭風吹過雨百年不敢料一墜那得取飽聞經
瞿塘足見度大庾終身歴艱險恐懼從此數
　　石櫃閣
季冬日已長山晚半天赤蜀道多早花江間饒竒石石
櫃曾波上臨虚蕩髙壁清暉囘羣鷗暝色帯逺客羇棲
負幽意感歎向絶跡信甘孱懦嬰不獨凍餒廹優遊謝
康樂放浪陶彭澤吾衰未自安謝爾性所適
暝色帶逺客造語入妙光祿坂行云暝色無人獨歸客
雋致減矣
　　桔柏渡
青㝠寒江渡駕竹為長橋竿濕烟漠漠江永風蕭蕭連
笮動嫋娜征衣颯飄颻急流鴇鷁散絶岸黿鼉驕西轅
自茲異東逝不可要髙通荆門路闊㑹滄海潮孤光隱
顧眄遊子悵寂寥無以洗心胸前登但山椒
　　劔門
惟天有設險劔門天下壮連山抱西南石角皆北向兩
崖崇墉倚刻畫城郭状一夫怒臨關百萬未可傍珠玉
走中原岷峨氣悽愴三皇五帝前鷄犬各相放後王尚
柔逺職貢道已䘮至今英雄人髙視見覇王并吞與割
據極力不相讓吾將罪真宰意欲鏟疊嶂恐此復偶然
臨風黙惆悵
危時之慮與劔閣銘固自有異若李商隱井絡一首乃
用銘意者
　江盈科曰少陵秦州以後詩突兀宏肆逈異昔作非
　有意換格蜀中山水自是挺特竒崛獨能象景傳神
　使人讀之山川歴落居然在眼所謂春蠶結繭隨物
　肖形乃為真詩人真手筆也
　胡夏客曰劍門詩因劍閣銘而成但銘詞出以莊嚴
　此詩尤加雄肆用古而能勝於古人方稱作家
　朱鶴齡曰蜀為財賦所出自明皇臨幸供億不貲民
　力盡矣民力盡而冦盗乘之晉李特流人之禍可為
　明鑒此詩故有岷峨悽愴與英雄割據之慮也
　　成都府
翳翳桑榆日照我征衣裳我行山川異忽在天一方但
逢新人民未卜見故鄉大江東流去遊子去日長曾城
填華屋季冬樹木蒼喧然名都㑹吹簫間笙簧信美無
與適側身望川梁鳥雀夜各歸中原杳茫茫初月出不
髙衆星尚爭光自古有羇旅我何苦哀傷
語意多本古人較途中諸作雖氣度少舒而憂思未嘗
忘也初月兩語上承中原一句王應麟以謂肅宗初立
盗賊未息最為得解蓋至此身事少定不覺念及朝廷
甫豈須臾忘君者哉
　　石犀行
君不見秦時蜀太守刻石立作三犀牛自古雖有厭勝
法天生江水向東流蜀人矜誇一千載泛溢不近張儀
樓今年灌口損户口此事或恐為神羞終藉隄防出衆
力髙擁木石當清秋先王作法皆正道詭怪何得參人
謀嗟爾三犀不經濟缺訛只與長川逝但見元氣常調
和自免洪濤恣凋瘵安得壮士提天綱再平水土犀奔
茫
斥不經之談歸之正道筆力傑奡不落言筌視石笋行
尤為擅勝
　　題壁畫馬歌(原注韋/偃畫)
章侯別我有所適知我憐君畫無敵戱拈秃筆掃驊騮
歘見騏驎出東壁一匹齕草一匹嘶坐㸔千里當霜蹄
時危安得真致此與人同生亦同死
屹然健筆轉出命意乃詩人之㫖
　　戯題畫山水圖歌(原注王宰畫/宰丹青絶倫)
十日畫一水五日畫一石能事不受相促廹王宰始肯
留真跡壮哉崑崙方壺圖挂君髙堂之素壁巴陵洞庭
日本東赤岸水與銀河通中有雲氣隨飛龍舟人漁子
入浦溆山木盡亞洪濤風尤工逺勢古莫比咫尺應須
論萬里焉得并州快剪刀剪取吳松半江水
　無名氏西清詩話曰梁蕭文奐善畫於扇上圖山水
　咫尺之内便覺萬里為遙老杜云尤工逺勢古莫比
　咫尺應須論萬里乍讀似非用事如男兒既介胄長
　揖別上官用介胄之士不拜婦人在軍中兵氣恐不
　揚用軍中豈有女子乎皆用其事而隱其語
　　題李尊師松樹障子歌
老夫清晨梳白頭𤣥都道士來相訪握髪呼兒延入户
手提新畫青松障障子松林靜杳㝠憑軒忽若無丹青
陰崖却承霜雪幹偃蓋反走虬龍形老夫平生好竒古
對此興與精靈聚已知仙客意相親更覺良工心獨苦
松下丈人巾屨同偶坐似是商山翁悵望聊歌紫芝曲
時危慘澹來悲風
　　戯為雙松圖歌(原注/韋偃)
天下幾人畫古松畢宏已老韋偃少絶筆長風起纎末
滿堂動色嗟神妙兩株慘裂苔蘚皮屈鐵交錯迴髙枝
白摧朽骨龍虎死黒入太隂雷雨垂松根胡僧憇寂寞龎
眉皓首無住著偏袒右肩露雙脚葉裏松子僧前落韋
侯韋侯數相見我有一匹好東絹重之不減錦繡段已
令拂拭光凌亂請公放筆為直幹
題畫諸篇刻意冥搜積思獨造與太白觀粉圖山水諸
篇並駕齊驅遂為此體之祖至於思業髙竒縋幽鑿險
則杜老又似稍優者蓋其詣力所近更覺良工心獨苦
也
　沈徳潛曰突兀起不妨平接如堂上不合生楓樹下
　云聞君掃却赤縣圖是也平調起必驚語接此詩是
　也學者於此求之思過半矣
　　病栢
有栢生崇岡童童狀車蓋偃蹙龍虎姿主當風雲㑹神
明依正直故老多再拜豈知千年根中路顔色壞出非
不得地蟠據亦髙大歲寒忽無憑日夜柯葉改丹鳯領
九雛哀鳴翔其外鴟鴞志意滿養子穿穴内客從何鄉
來佇立久吁怪靜求元精理浩蕩難倚賴
託喻之言可垂鑒戒
　葉夢得曰此詩為明皇而作
　　病橘
羣橘少生意雖多亦奚為惜哉結實小酸澀如棠梨剖
之盡蠧蟲采掇爽其宜紛然不適口豈只存其皮蕭蕭
半死葉未忍別故枝𤣥冬霜雪積况乃迴風吹嘗聞蓬
萊殿羅列瀟湘姿此物歲不稔玉食失光輝㓂盗尚憑
陵當君減膳時汝病是天意吾諗罪有司憶昔南海使
奔騰獻荔支百馬死山谷到今耆舊悲
因病橘而囘憶荔枝婉轉言之多少慨歎
　　枯㯶
蜀門多㯶櫚髙者十八九其皮割剥甚雖衆亦易朽徒
布如雲葉青黄歲寒後交横集斧斤凋䘮先蒲栁傷時
苦軍乏一物官盡取嗟爾江漢人生成復何有有同枯
㯶木使我沈嘆久死者即已休生者何自守啾啾黄雀
啅側見寒蓬走念爾形影乾摧殘沒藜莠
　仇兆鼇曰詩中詠物之作有就本題作結者此章是
　也有借客意作結者病橘枯柟是也可悟詩家擒縱
　之法
　　枯柟
楩柟枯崢嶸鄉黨皆莫記不知幾百歲慘慘無生意上
枝摩皇天下根蟠厚地巨圍雷霆拆萬孔蟲蟻萃凍雨
落流膠衝風奪佳氣白鵠遂不來天鷄為愁思猶含棟
梁具無復霄漢志良工古昔少識者出涕淚種榆水中
央成長何容易截承金露盤裊裊不自畏
四詩皆託物起興風人之嗣音也
　葉夢得曰此詩當是為房次律而作
　浦起龍曰四詩寄託遙深歛鋒鍔為之力追古作者
　　戯作花卿歌
成都猛將有花卿學語小兒知姓名用如快鶻風火生
見賊唯多身始輕綿州副使著柘黄我卿掃除即日平
子璋髑髏血糢糊手提擲還崔大夫李侯重有此節度
人道我卿絶世無既稱絶世無天子何不喚取守京都
收筆婉轉自如所謂意愜闗飛動者不獨子璋一句凛
澶有生色也
　唐書上元二年四月梓州刺史段子璋反襲東川節
　度使李奐於綿州自稱梁王五月成都尹崔光逺率
　將花驚定攻拔綿州斬子璋
　　柟樹為風雨所拔歎
倚江柟樹草堂前故老相傳二百年誅茅卜居總為此
五月髣髴聞寒蟬東南飄風動地至江翻石走流雲氣
幹排雷雨猶力爭根斷泉源豈天意滄波老樹性所愛
浦上童童一青蓋野客頻留懼雪霜行人不過聽竽籟
虎倒龍顛委榛棘淚痕血㸃垂胸臆我有新詩何處吟
草堂自此無顔色
勢取矯厲意主樸真
　　茅屋為秋風所破歌
八月秋髙風怒號巻我屋上三重茅茅飛度江灑江郊
髙者掛罥長林梢下者飄轉沉塘坳南村羣童欺我老
無力忍能對面為盗賊公然抱茅入竹去唇焦口燥呼
不得歸來倚杖自歎息俄頃風定雲墨色秋天漠漠向
昏黑布衾多年冷似鐵驕兒惡卧踏裏裂床床屋漏無
乾處雨脚如麻未斷絶自經䘮亂少睡眠長夜沾濕何
由徹安得廣厦千萬間大庇天下寒士俱歡顔風雨不
動安如山嗚呼何時眼前突兀見此屋吾廬獨破受凍
死亦足
極無聊事以直寫見筆力入後大波軒然而起疊筆作
收如龍掉尾非僅見此老胸懐若無此意則詩亦可不
作
　朱鶴齡曰白樂天云安得布裘長萬丈與君都蓋洛
　陽城同此意
　　天邊行
天邊老人歸未得日暮東臨大江哭隴右河源不種田
胡騎羗兵入巴蜀洪濤滔天風拔木前飛秃鶖後鴻鵠
九度附書向洛陽十年骨肉無消息
　　苦戰行
苦戰身死馬將軍自云伏波之子孫干戈未定失壯士
使我歎恨傷精魂去年江南討狂賊臨江把臂難再得
別時孤雲今不飛時獨看雲涙横臆
情溢乎詞音長節短
　　述古
赤驥頓長纓非無萬里姿悲鳴淚至地為問馭
者誰鳯凰從東來何意復髙飛竹花不結實念
子忍朝饑古時君臣合可以物理推賢人識定分進退
固其宜
　唐汝詢曰驥無良馭則踠萬里之能鳯無竹實則髙
　飛而不下君臣相合之義當以此理推之賢者固知
　所自守而用人者可不加之意乎
市人日中集於利競錐刀置膏烈火上哀哀自煎熬農
人望歲稔相率除蓬蒿所務榖為本邪贏無乃勞舜舉
十六相身尊道何髙秦時任商鞅法令如牛毛
比賦相兼名論不朽蘇軾以末四句為稷契輩人語信
有其意
　朱鶴齡曰是時第五琦劉晏皆以宰相領度支鹽鐡
　使𣙜税四出利析錐刀故言為治之道在乎惇本抑
　末舉良相以任之不當用興利之臣以滋民偽也
　　觀打魚歌
綿州江水之東津魴魚鱍鱍色勝銀漁人漾舟沉大網
截江一擁數百鱗衆魚常才盡却棄赤鯉騰出如有神
潜龍無聲老蛟怒囘風颯颯吹沙塵饔子左右揮霜刀
膾飛金盤白雪髙徐州秃尾不足憶漢陰槎頭逺遁逃
魴魚肥美知第一既飽歡娛亦蕭瑟君不見朝來割素
鬐咫尺波濤永相失
　　又觀打魚
蒼江漁子清晨集設網提綱萬魚急能者操舟疾若風
撑突波濤挺义入小魚脱漏不可記半死半生猶戢戢
大魚傷損皆垂頭屈强泥沙有時立東津觀魚已再來
主人罷鱠還傾盃日暮蛟龍改窟穴山根鱣鮪隨雲雷
干戈兵革鬬未止鳯凰麒麟安在哉吾徒胡為縱此樂
暴殄天物聖所哀
指事言情詞意簡逺如龍門之桐百尺無枝又如萬石
洪鐘不作細響此所以為大家
　仇兆鼇曰從竭澤而漁處寫出慘酷可憐之狀具見
　愛物仁心
　黄生曰前詩寓感此詩寓規體物既精命意復逺
　　越王樓歌
綿州州府何磊落顯慶年中越王作孤城西北起髙樓
碧瓦朱甍照城郭樓下長江百丈清山頭落日半輪明
君王舊跡今人賞轉見千秋萬古情
泠泠雅調或謂倣王子安滕王閣而風致小遜非也
　　冬到金華山觀因得故拾遺陳公學堂遺跡
涪右衆山内金華紫崔嵬上有蔚藍天垂光抱瓊臺繫
舟接絶壁杖策窮縈囘四顧俯層巔淡然川谷開雪嶺
日色死霜鴻有餘哀焚香玉女跪霧裏仙人來陳公讀
書堂石柱仄青苔悲風為我起激烈傷雄才
　　通泉驛南去通泉縣十五里山水作
溪行衣自濕亭午氣始散冬温蚊蚋在人逺鳬鴨亂登
頓生曽陰欹傾出髙岸驛樓衰栁側縣郭輕烟畔一川
何綺麗盡目窮壮觀山色逺寂寞江光夕滋漫傷時愧
孔父去國同王粲我生苦飄零所歴有嗟嘆
眼前景色寫出自有佳致
　　過郭代公故宅
豪俊初未遇其跡或脱畧代公尉通泉放意何自若及
夫登衮冕直氣森噴薄磊落見異人豈伊常情度定策
神龍後宫中翕清廓俄頃辨尊親指揮存顧託羣公有
慚色王室無削弱迥出名臣上丹青照臺閣我行得遺
跡池館皆疏鑿壮公臨事斷顧步涕横落髙咏寶劔篇
神交付冥漠
　仇兆鼇曰俄頃辨尊親推其决幾之明壯公臨事斷
　服其應變之敏二語能寫出代公身分荀彧之失身
　誤於不能辨陳竇之僨事失於不能斷杜詩論人必
　具特識推此可見
　　短歌行(原注贈王/郎司直)
王郎酒酣拔劔斫地歌莫哀我能拔爾抑塞磊落之竒
才豫樟翻風白日動鯨魚跋浪滄溟開且脱佩劔休徘
徊西得諸侯棹錦水欲向何門趿珠履仲宣樓頭春色
深青眼髙歌望吾子眼中之人吾老矣
　劉㑹孟曰豪氣激人堂堂復堂堂
　盧世㴶曰突兀横絶跌宕悲凉
　　桃竹杖引
江心蟠石生桃竹蒼波噴浸尺度足斬根削皮如紫玉
江妃水仙惜不得梓潼使君開一束滿堂賓客皆歎息
憐我老病贈兩莖出入爪甲鏗有聲老夫復欲東南征
乗濤鼓枻白帝城路幽必為鬼神奪拔劔或與蛟龍爭
重為告曰杖兮杖兮爾之生也甚正直慎勿見水踴躍
學變化為龍使我不得爾之扶持滅跡於君山湖上之
青峰噫風塵澒洞兮豺虎咬人忽失雙杖兮吾將曷從
竒變酷似大白老杜真乃無所不有
　朱鶴齡曰此詩蓋借竹杖以規諷章留後也既以踴
　躍為龍戒之又以忽失雙杖危之其㣲㫖可見
　仇兆鼇曰宋之問騷體詩有嵩山天門歌杜詩此篇
　所自出然杜之靈竒却勝於宋之雋麗
　　韋諷錄事宅觀曹將軍畫馬圖
國初已來畫鞍馬神妙獨數江都王將軍得名三十載
人間又見真乗黄曽貌先帝照夜白龍池十日飛霹靂
内府殷紅馬腦盤媫好傳詔才人索盤賜將軍拜舞歸
輕紈細綺相追飛貴戚權門得筆跡始覺屏障生光輝
昔日太宗拳毛騧近時郭家師子花今之畫圖有二馬
復令識者久歎嗟此皆騎戰一敵萬縞素漠漠開風沙
其餘七匹亦殊絶迥若寒空動烟雪霜蹄蹴踏長楸間
馬官厮飬森成列可憐九馬爭神駿顧視清髙氣深稳
借問苦心愛者誰後有章諷前支遁憶昔廵幸新豐宮
翠華拂天來向東騰驤磊落三萬匹皆與此圖筋骨同
自從獻寶朝河宗無復射蛟江水中君不見金粟堆前
松栢裏龍媒去盡鳥呼風
蒼莾厯落中法律深細前從照夜白叙入即伏未段感
慨中間錯綜九馬文勢跌宕可謂毫髪無遺憾波瀾獨
老成矣七古至於老杜浩浩落落獨往獨來神龍在霄
連蜷變化不可方物天馬行空脱去羈靮足以横睨一
世獨有千古東坡書韓幹牧馬圖猶非其匹况他人乎
　　丹青引(原注贈曹/將軍覇)
將軍魏武之子孫於今為庶為清門英雄割據雖已矣
文彩風流猶尚存學書初學衛夫人但恨無過王右軍
丹青不知老將至富貴於我如浮雲開元之中常引見
承恩數上南薰殿凌烟功臣少顔色將軍下筆開生面
良相頭上進賢冠猛將腰間大羽箭褒公鄂公毛髪動
英姿颯爽來酣戰先帝天馬玉花驄畫工如山貌不同
是日牽來赤墀下迥立閶闔生長風詔謂將軍拂絹素
意匠慘淡經營中斯須九重真龍出一洗萬古凡馬空
玉花却在御榻上榻上庭前屹相向至尊含笑催賜金
圉人太僕皆惆悵弟子韓幹早入室亦能畫馬窮殊相
幹惟畫肉不畫骨忍使驊騮氣凋䘮將軍畫善蓋有神
必逢佳士亦寫真即今飄泊干戈際屢貌㝷常行路人
途窮反遭俗眼白世上未有如公貧但㸔古來盛名下
終日坎壈纒其身
起筆老横開元之中以下叙昔日之遇正為末段反照
丹青之妙見贈言之義明矣通篇瀏灕頓挫節奏之妙
於斯為極
　許顗曰老杜丹青引一洗萬古凡馬空東坡觀吳道
　子畫壁詩筆所未到氣已吞二公之詩足以當之
　沈徳潛曰畫人畫馬賔主相形縱横跌蕩此種篇法
　得之於心應之於手有化工而無人力莫能賛歎其
　妙
　　發䦘中
前有毒蛇後猛虎溪行盡日無村塢江風蕭蕭雲拂地
山木慘慘天欲雨女病妻憂歸意速秋花錦石誰復數
別家三月一得書避地何時免愁苦
　　寄韓諫議
今我不樂思岳陽身欲奮飛病在牀美人娟娟隔秋水
濯足洞庭望八荒鴻飛㝠㝠日月白青楓葉赤天雨霜
玉京羣帝集北斗或騎騏驎翳鳯凰芙蓉旌旗煙霧樂
影動倒景揺瀟湘星宫之君醉瓊漿羽人稀少不在旁
似聞昨者赤松子恐是漢代韓張良昔隨劉氏定長安
帷幄未改神慘傷國家成敗吾豈敢色難腥腐餐風香
周南留滯古所惜南極老人應夀昌美人胡為隔秋水
焉得置之貢玉堂
　朱鶴齡曰韓諫議不可考其人似李鄴侯必肅宗收
　京時嘗與宻謀後屏居衡湘修神仙羽化之道公思
　之而作惜其留滯秋水而不得大用也
　浦起龍曰源本楚騷亦近太白
　　憶昔
憶昔開元全盛日小邑猶藏萬家室稻米流脂粟米白
公私倉廪俱豐實九州道路無豺虎逺行不勞吉日出
齊紈魯縞車班班男耕女桑不相失宫中聖人奏雲門
天下朋友皆膠漆百餘年間未災變叔孫禮樂蕭何律
豈聞一絹直萬錢有田種榖今流血洛陽宫殿燒焚盡
宗廟新除狐兎穴傷心不忍問耆舊復恐初從亂離説
小臣魯鈍無所能朝廷記識䝉祿秩周宣中興望我皇
灑血江漢身衰疾
居然變雅治亂相形極其沉痛
　王嗣奭曰百餘年間二句蓋言法度之存亡闗乎國
　家之理亂先叙此二語隨用豈聞二字轉下如快馬
　驀澗何等筆力
　仇兆鼇曰明皇當豐亨豫大時忽盈虚消息之理致
　開元變為天寶流禍兩朝而亂猶未已此詩於理亂
　興亡之故反覆痛陳蓋亟望代宗撥亂反治復見開
　元之盛焉
　　冬狩行(原注時梓州刺史章彛/兼侍御史留後東川)
君不見東川節度兵馬雄校獵亦似觀成功夜發猛士
三千人清晨合圍步驟同禽獸已斃十七八殺聲落日
迴蒼穹幕前生致九青兕馲駝􁓈峞垂𤣥熊東西南北
百里間髣髴蹴踏寒山空有鳥名鸜鵒力不能髙飛逐
走蓬肉味不足登鼎俎何為見羈虞羅中春蒐冬狩侯
得同使君五馬一馬驄况今攝行大將權號令頗有前
賢風飄然時危一老翁十年厭見旌旗紅喜君士卒甚
整肅為我迴轡擒西戎草中狐兔盡何益天子不在咸
陽宫朝廷雖無幽王禍得不哀痛塵再䝉嗚呼得不哀
痛塵再䝉
大義凛然及今誦之如見其壯顔毅色
　申涵光曰草中狐兔盡何益二句即賈生不獵猛敵
　而獵禽獸意
　王洙曰代宗在陜詔徴天下兵時程元振用事無一
　人應詔者故章末感激言之
　　別唐十五誡因寄禮部賈侍郎
九載一相逢百年能幾何復為萬里別送子山之阿白
鶴久同林潜魚本同河未知棲集期衰老强髙歌歌罷
兩悽惻六龍忽蹉跎相視髪皓白况難駐羲和胡星墜
燕地漢將仍横戈蕭條四海内人少豺虎多少人慎莫
投多虎信所過飢有易子食獸猶畏虞羅子負經濟才
天門鬱嵯峨飄飄適東周來往若崩波南宫吾故人白
馬金盤陀雄筆映千古見賢心靡他念子善師事嵗寒
守舊柯為吾謝賈公病肺卧江沱
　梅堯臣曰飢有易子食二語含蓄甚深殆不可模倣
　　閬山歌
閬州城東靈山白閬州城北玉臺碧松浮欲盡不盡雲
江動將崩未崩石那知根無鬼神㑹已覺氣與嵩華敵
中原格鬬且未歸應結茅齋看青壁
　　閬水歌
嘉陵江色何所似石黛碧玉相因依正憐日破浪花出
更復春從沙際歸巴童蕩槳欹側過水雞銜魚來去飛
閬中勝事可腸斷閬州城南天下稀
二詩著語竒秀覺空翠撲人冲襟相照
　　草堂
昔我去草堂蠻夷塞成都今我歸草堂成都適無虞請
陳初亂時反覆乃須臾大將赴朝廷羣小起異圖中宵
斬白馬盟㰱氣己麤西取卭南兵北斷劒閣隅布衣數
十人亦擁專城居其勢不兩大始聞蕃漢殊西卒却倒
戈賊臣互相誅焉知肘腋禍自及裊獍徒義士皆痛憤
紀綱亂相踰一國實三公萬人欲為魚唱和作威福孰
肯辨無辜眼前列杻械背後吹笙竽談笑行殺戮濺血
滿長衢到今用鉞地風雨聞號呼鬼妾與鬼馬色悲充
爾娛國家法令在此又足驚吁賤子且奔走三年望東
吳弧矢暗江海難為遊五湖不忍竟舍此復來薙榛蕪
入門四松在步屧萬竹疎舊犬喜我歸低佪入衣裾鄰
舍喜我歸沽酒携胡蘆大官喜我來遣騎問所須城郭
喜我來賔客隘村墟天下尚未寧健兒勝腐儒飄颻風
塵際何地置老夫於時見疣贅骨髓幸未枯飲啄媿殘
生食薇不敢餘
記離亂事可補史氏之闕
　黄鶴曰公昔去成都因送嚴武入朝未㡬徐知道反
　遂入梓州繼以吐蕃入寇陷松維州勢迫近蜀此詩
　首言成都之亂似專指羌人而羣小賊臣因之為亂者也
　劉克莊後村詩話子羙草堂舊犬喜我歸鄰舍喜我
　歸大官喜我來城郭喜我來四韻其體從木蘭詩中
　得來
　　太子張舍人遺織成褥段
客從西北來遺我翠織成開緘風濤湧中有掉尾鯨逶
迤羅水族瑣細不足名客云充君褥承君終宴榮空堂
魑魅走髙枕形神清領客珍重意顧我非公卿留之懼
不祥施之混柴荆服飾定尊卑大哉萬古程今我一賤
老裋褐更無營煌煌珠宫物寢處禍所嬰歎息當路子
干戈尚縱横掌握有權柄衣馬自肥輕李鼎死岐陽實
以驕貴盈來瑱賜自盡氣豪直阻兵皆聞黄金多坐見
悔吝生奈何田舍翁受此厚貺情錦鯨巻還客始覺心
和平振我麤席塵媿客茹藜羹
因小見大殊有闗於典制足以正人心而厚風俗
　浦起龍曰前言珍貴之品不宜以非分受後言奢侈
　必敗聊以守分終史稱武在蜀肆志逞欲窮極奢靡
　公在幕下作此諷諭至舉李鼎来瑱以深戒之按題
　中無答謝却等字亦事後感賦自存箧衍非以與張
　者
　　杜鵑
西川有杜鵑東川無杜鵑涪萬無杜鵑雲安有杜鵑我
昔遊錦城結廬錦水邊有竹一頃餘喬木上參天杜鵑
暮春至哀哀叫其間我見常再拜重是古帝魂生子百
鳥巢百鳥不敢嗔仍為餧其子禮若奉至尊鴻雁及羔
羊有禮太古前行飛與跪乳識序如知恩聖賢古法則付
與後世傳君㸔禽鳥情猶解事杜鵑今忽暮春間值我
病經年身病不能拜淚下如迸泉
古調微辭集中題凡再見知其寄慨者深矣其集外一
篇則偽也至於發端四語不闗詩之工拙謂必如是乃
合樂府亦固哉之論
　王士祿曰興觀羣怨讀此慨然有得
　　客堂
憶昨離少城而今異楚蜀舍舟復深山窅窕一林麓棲
泊雲安縣消中内相毒舊疾廿載來衰年得無足死為
殊方鬼頭白免短促老馬終望雲南鴈意在北別家長
兒女欲起慚筋力客堂叙節改具物對覊束石暄蕨芽
紫渚秀蘆笋綠巴鸎紛未稀徼麥早向熟悠悠日動江
漠漠春辭木臺郎選才俊自顧亦已極前軰聲名人埋
沒何所得居然綰章紱受性本幽獨平生憇息地必種
數竿竹事業只濁醪營葺但草屋上公有記者累奏資
薄祿主憂豈濟時身逺彌曠職循文廟算正獻可天衢
直尚想趨朝廷毫髪禆社稷形骸今若是進退委行色
　　水閣朝霽奉簡嚴雲安
東城抱春岑江閣鄰石面崔嵬晨雲白朝旭射芳甸雨
檻卧花叢風床展書巻鈎簾宿鷺起丸藥流鸎囀呼婢
取酒壺續兒誦文選晚交嚴明府矧此數相見
選體青山捫蝨坐黄鳥抱書眠極力追擬去之彌逺
　蔡天啟曰荆公每稱老杜鈎簾宿鷺起丸藥流鶯囀
　以為用意髙妙五字模楷
　　蠶榖行
天下郡國向萬城無有一城無甲兵焉得鑄甲作農器
一寸荒田牛得耕牛盡耕蠶亦成不勞烈士淚滂沱男
榖女絲行復歌
有慨乎其言之
　　古柏行
孔明廟前有老柏柯如青銅根如石霜皮溜雨四十圍
黛色參天二千尺君臣已與時際㑹樹木猶為人愛惜雲
來氣接巫峽長月出寒通雪山白憶昨路遶錦亭東先
主武侯同閟宫崔嵬枝榦郊原古窈窕丹青户牖空落
落盤踞雖得地冥冥孤髙多烈風扶持自是神明力正
直原因造化功大厦如傾要梁棟萬牛迴首丘山重不
露文章世已驚未辭剪伐誰能送苦心豈免容螻蟻香
葉終經宿鸞鳯志士幽人莫怨嗟古來材大難為用
情深文明眼空筆老千載而下如聞太息之聲
　王嗣奭曰公生平極賛孔明蓋竊比之意孔明才大
　而不盡其用公嘗自比稷契而人莫之用故篇終結
　出才大難用此作詩本㫖發興於古柏者也
　李因篤曰武侯廟柏自不得作一細語如太史公用
　尚書為本紀厚重乃爾
　　縛雞行
小奴縛雞向市賣雞被縛急相喧爭家中厭雞食蟲蟻
不知雞賣還遭烹蟲雞於人何厚薄吾叱奴人解其縛
雞蟲得失無了時注目寒江倚山閣
齊物之㫖
　師厚曰天下利害當權輕重除㓂則勞民愛民則養
　㓂與其養㓂孰若勞民與其惜蟲孰若存雞此論聖
　人不易天下亦無難處之事始知浮屠法不可治世
　蔡正孫曰步里客談云古人作詩斷句輙旁入他意
　最為驚䇿如老杜云雞蟲得失無了時注目寒江倚
　山閣是也黄魯直作水仙花詩坐對真成被花惱出
　門一笑大江横亦是此意
　　牽牛織女
牽牛出河西織女處其東萬古永相望七夕誰見同神
光意難候此事終䝉朧颯然精靈合何必秋遂通亭亭
新粧立龍駕且曾空世人亦為爾祈請走兒童稱家隨
豐儉白屋達公宫膳夫翊堂殿鳴玉淒房櫳曝衣遍天
下曵月揚微風蛛絲小人態曲綴𤓰果中初筵􁀙重露
日出甘所終嗟汝未嫁女秉心鬱忡忡防身動如律竭
力機杼中雖無姑舅事敢昧織作功明明君臣契咫尺
或未容義無棄禮法恩始夫婦恭小大有佳期戒之在
至公方圓茍齟齬丈夫多英雄
借題發議正而不腐起處作疑詞李商隱七夕詩所自
出也
　張綖曰易言物不可以茍合故借牛女無私㑹之事
　以興男女無茍合之道又因男女無茍合之道以比
　君臣無茍合之義觸類旁通髙古嚴正可見古作詩
　者之意
　　殿中楊監見示張旭草書圖
斯人已云亡草聖秘難得及兹煩見示滿目一淒惻悲
風生㣲綃萬里起古色鏘鏘鳴玉動落落羣松直連山
蟠其間溟漲與筆力有練實先書臨池真盡墨俊拔為
之主暮年思轉極未知張王後誰並百代則嗚呼東吳
精逸氣感清識楊公拂篋笥舒巻忘寢食念昔揮毫端
不獨觀酒徳
形容草書竒語獨造
　趙次公曰逸氣感清識謂張旭之逸氣感楊監之清
　識
　　課伐木(并序/)
　課𨽻人伯夷幸秀信行等入谷斬陰木人日四根止
　維條伊枚正直挺然晨征暮返委積庭内我有藩籬
　是缺是補載伐篠簜伊仗支持則旅次於小安山有
　虎知禁若恃爪牙之利必昏黒樘突䕫人屋壁列樹
　白菊鏝為墻實以竹示式遏為與虎近混淪乎無良
　賔客憂害馬之徒茍活為幸可嘿息已作詩示宗武
　誦
長憂無所為客居課奴僕清晨飯其腹持斧入白谷青
㝠曾巔後十里斬陰木人肩四根已亭午下山麓尚聞
丁丁聲功課日各足蒼皮成委積素節相照燭藉汝跨
小籬當仗若虚竹空荒咆熊羆乳獸待人肉不示知禁
情豈惟干戈哭城中賢府主處貴如白屋蕭蕭理體淨
蜂蠆不敢毒虎穴連里閭隄防舊風俗泊舟滄江岸久
客慎所觸舍西崖嶠壯雷雨蔚含蓄墻宇資屢修衰年
怯幽獨爾曹輕執熱為我忍煩促秋光近青岑季月當
泛菊報之以㣲寒共給酒一斛
　　槐葉冷淘
青青髙槐葉采掇付中厨新麪來近市汁滓宛相俱入
鼎資過熟加餐愁欲無碧鮮俱照筯香飯兼苞蘆經齒
冷於雪勸人投比珠願隨金騕褭走置錦屠蘇路逺思
恐泥興深終不渝獻芹則小小薦藻明區區萬里露寒
殿開氷清玉壺君王納凉晚此味亦時須
隨事徴其忠欵所謂一飯不忘君者信然
　朱子語錄曰文字好用經語亦一病東坡寫此詩至
　路逺思恐泥云此不足為法
　　行官張望補稻畦水歸
東屯大江北百頃平若桉六月青稻多千畦碧泉亂揷
秧適云已引溜加溉灌更僕往方塘决渠當斷岸公私
各地著浸潤無天旱主守問家臣分明見溪畔芊芊炯
翠羽剡剡生銀漢鷗鳥鏡裏來闗山雪邊看秋菰成黑
米精鑿傳白粲玉粒足晨炊紅鮮任霞散終然添旅食
作苦期壯觀遺穗及衆多我倉戒滋蔓
　黄生曰杜田園諸詩覺有傲睨陶公之色其氣力沈
　雄骨格蒼勁本色自不可掩
　　上後園山脚
朱夏熱所嬰清旭步北林小園背髙岡挽葛上﨑崟曠
望延駐目飄颻散疎襟潛鱗恨水壯去翼依雲深勿謂
地無疆劣於山有陰石榞遍天下水陸兼浮沈自我登
隴首十年經碧岑劔門來巫峽薄倚浩至今故園暗戎
馬骨肉失追㝷時危無消息老去多歸心志士惜白日
久客藉黄金敢為蘇門嘯庶作梁父吟
　杜田曰榞音原木名皮可食或云善本止是石原
　　驅竪子摘蒼耳
江上秋已分林中瘴猶劇畦丁告勞苦無以供日夕蓬
莠獨不焦野蔬暗泉石巻耳况療風童兒且時摘侵星
驅之去爛漫任逺適放筐亭午際洗剝相䝉羃登牀半
生熟下筯還小益加㸃𤓰薤間依稀橘奴跡亂世誅求
急黎民糠籺窄飽食復何心荒哉膏粱客富家厨肉臭
戰地骸骨白寄語惡少年黄金且休擲
　仇兆鼇曰膏粱徒飽而黎民苦飢傷在居人富家食
　肉而戰場暴骨傷及征夫此嘆物力之宜惜也
　　秋行官張望督促東渚耗稻向畢清晨遣女奴阿
　　稽竪子阿段往問
東渚雨今足佇聞粳稻香上天無偏頗蒲稗各自長人
情見非類田家戒其荒功夫競榾榾除草置岸旁榖者
命之本客居安可忘青春具所務勤墾免亂常吳牛力
容易並驅動莫當豐苖亦已穊雲水照方塘有生固蔓
延靜一資隄防督領不無人提携頗在綱荆揚風土暖
肅肅候㣲霜尚恐主守疎用心未甚臧清朝遣婢僕寄
語踰崇岡西成聚必散不獨陵我倉豈要仁里譽感此
亂世忙北風吹蒹葭蟋蟀近中堂荏苒百工休鬱紆遲
暮傷
　
　
　
　
御選唐宋詩醇巻十一
欽定四庫全書
御選唐宋詩醇巻十二
　　襄陽杜甫詩四
　　　目錄
　　雨
　　又上後園山脚
　　種萵苣
　　八哀詩
　　　贈司空王公思禮
　　　故司徒李公光弼
　　　贈左僕射鄭國公嚴公武
　　　贈太子太師汝陽郡王璡
　　　贈秘書監江夏李公邕
　　　故秘書少監武功蘇公源明
　　　故著作郎貶台州司戸滎陽鄭公䖍
　　　故右僕射相國張公九齡
　　寫懷
　　觀公孫大娘弟子舞劔器行
　　同元使君舂陵行
　　李潮八分小篆歌
　　聽楊氏歌
　　荆南兵馬使太常卿趙公大食刀歌
　　王兵馬使二角鷹
　　狄明府
　　秋風二首
　　虎牙行
　　後苦寒行二首
　　夜歸
　　醉為馬墜諸公攜酒相㸔
　　大覺髙僧蘭若
　　宿青溪驛奉懷張員外十五兄之緒
　　憶昔行
　　魏將軍歌
　　北風
　　白鳬行
　　醉歌行贈公安顔少府請顧八題壁
　　夜聞􁑬篥
　　發劉郎浦
　　別董頲
　　送顧八分文學適洪吉州
　　遣遇
　　解憂
　　宿鑿石浦
　　過津口
　　次空靈岸
　　宿花石戌
　　望嶽
　　岳麓山道林二寺行
　　歲晏行
　　追酬故髙蜀州人日見寄
　　蘇大侍御訪江浦賦八韻紀異
　　題衡山縣文宣王廟新學堂呈陸宰
欽定四庫全書
御選唐宋詩醇巻十二
　　襄陽杜甫詩四
　　雨
空山中宵陰㣲冷先枕席迴風起清曙萬象萋已碧落
落岀岫雲渾渾倚天石日假何道行雨含長江白連檣
荆州船有士荷矛㦸南防草鎮慘霑濕赴逺役羣盗下
辟山總戎備强敵水深雲光廓鳴櫓各有適漁艇息悠
悠夷歌負樵客留滯一老翁書時記朝夕
　王嗣奭曰公憂旱詩云上天鑠金石羣盗亂豺虎今
　雖得雨而復憂盗上一章憂吳楚之盗故恐逺客難
　行此章憂峽中之盗故憐士卒勞役
　　又上後園山脚
昔我遊山東憶戯東嶽陽窮秋立日觀矯首望八荒朱
崖著毫髪碧海吹衣裳蓐収困用事𤣥冥蔚强梁逝水
自朝宗鎮名各其方平原獨憔悴農力廢耕桑非關風
露凋曾是戍役傷於時國用富足以守邊疆朝廷任猛
將逺奪戎虜塲到今事反覆故老淚萬行龜䝉不復見
况乃懷舊鄉肺萎屬久戰骨出熱中腸憂來杖匣劔更
上林北岡瘴毒猿鳥落峽乾南日黄秋風亦已起江漢
始如湯登髙欲有往蕩析川無梁哀彼逺征人去家死
路旁不及祖父塋纍纍塜相當
　劉㑹孟曰情緒闊逺收拾悲慟
　　　種萵苣(并序/)
　既雨已秋堂下理小畦隔種一兩席許萵苣向二旬
　矣而苣不甲坼獨野莧青青傷時君子或晚得㣲祿
　轗軻不進因作此詩
陰陽一錯亂驕蹇不復理枯旱於其中炎方慘如燬植
物半蹉跎嘉生將已矣雲雷歘奔命師伯集所使指麾
赤白日澒洞青光起雨聲先已風散足盡西靡山泉落
滄江霹靂猶在耳終朝紆颯沓信宿罷瀟灑堂下可以
畦呼童對經始苣兮蔬之常隨事蓺其子破塊數席間
荷鋤功易止兩旬不甲坼空惜埋泥滓野莧迷汝來宗
生實於此此輩豈無秋亦䝉寒露委翻然出地速滋蔓
户庭毁因知邪干正掩抑至沒齒賢良雖得祿守道不
封已擁塞敗芝蘭衆多盛荆杞中園䧟蕭艾老圃永為
恥登於白玉盤藉以如霞綺莧也無所施胡顔入筐篚
以上諸篇皆羇旅無聊中即景遣懐紀細事寫憂心而
已然規模既大波瀾自逺每一篇中莫不俯仰今昔推
通物理言近而指則逺語質而思則深論者所云不作
諸家細碎詩也劉勰云人稟七情應物斯感感物吟志
莫非自然此之諸篇殆亦自然流露者矣故能藏風韻
於荒凉寓髙華於懇朴若儲王田家詩但寫情景當別
有位置不可與此並論
　髙元之曰自古工詩者未嘗無興也覩物有感則有
　興今之作詩以興近乎訕也故不敢作而詩之一義
　廢矣杜萵苣詩皆興小人盛而掩抑君子也髙適題
　處士園云耕地桑柘間地肥菜常熟為問葵藿資何
　如廟堂肉則近乎訕矣作詩者知興之與訕異殆可
　與言詩
　浦起龍曰當與菁莪巷伯諸詩並讀人知好前後出
　塞三吏三別等篇不知好此種彼為漢魏之後勁此
　為風雅之希聲
　　八哀詩(并序/)
　傷時盗賊未息興起王公李公歎舊懷賢終於張相
　國八公前後存沒遂不詮次焉
　　贈司空王公思禮
司空出東夷童稚刷勁翮追隨燕薊兒頴鋭物不隔服
事哥舒翰意無流沙磧未甚拔行間犬戎大充斥短小
精悍姿屹然强㓂敵貫穿百萬衆出入由咫尺馬鞍懸
將首甲外控鳴鏑洗劔青海水刻銘天山石九曲非外
蕃其王轉深壁飛兔不近駕鷙鳥資逺擊曉達兵家流
飽聞春秋癖胸襟日沉靜肅肅自有適潼闗初潰散萬
乗猶辟易偏裨無所施元帥見手格太子入朔方至尊
狩梁益胡馬纒伊洛中原氣甚逆肅宗登寶位塞望勢
敦廹公時徒步至請罪將厚責際㑹清河公間道傳玉
册天王拜跪畢讜議果冰釋翠華巻飛雪熊虎亘阡陌
屯兵鳯凰山帳殿涇渭闢金城賊咽喉詔鎮雄所搤禁
暴清無雙爽氣春淅瀝巷有從公歌野多青青麥及夫
哭廟後復領太原役恐懼祿位髙悵望王土窄不得見
清時嗚呼就窀穸永繫五湖舟悲甚田横客千秋汾晉
間事與雲水白昔觀文苑傳豈述廉藺績嗟嗟鄧大夫
士卒終倒㦸
　　故司徒李公光弼
司徒天寶末北収晉陽甲胡騎攻吾城愁寂意不愜人
安若泰山薊北斷右脅朔方氣乃蘇黎首見帝業二宫
泣西郊九廟起頽壓未散河陽卒思明偽臣妾復自碣
石來火焚乾坤獵髙視笑祿山公又大獻㨗異王册崇
勲小敵信所怯擁兵鎮河汴千里初妥帖青蠅紛營營
風雨秋一葉内省未入朝死淚終映睫大屋去髙棟長
城埽遺堞平生白羽扇零落蛟龍匣雅望與英姿惻愴
槐里接三軍晦光彩烈士痛稠疊直筆在史臣將來洗
箱篋吾思哭孤冡南紀阻歸楫扶顛永蕭條未濟失利
涉疲苶竟何人洒涕巴東峽
王李名將實為起興所由李功業尢隆二篇氣魄沉摯
最為精彩
　劉克莊曰語極悲壯其形容臨淮憂讒畏譏不敢入
　朝之意獨見分曉
　　贈左僕射鄭國公嚴公武
鄭公瑚璉器華岳金天晶昔在童子日已聞老成名嶷
然大賢後復見秀骨清開口取將相小心事友生閲書
百紙盡落筆四座驚歴職匪父任嫉邪常力爭漢儀尚
整肅胡騎忽縱横飛傳自河隴逢人問公卿不知萬乗
出雲涕風悲鳴受詞劔閣道謁帝蕭闗城寂寞雲臺仗
飄颻沙塞旌江山少使者笳鼓凝皇情壯士血相視忠
臣氣不平密論貞觀體揮發岐陽征感激動四極聨翩
収二京西郊牛酒再原廟丹青明匡汲俄寵辱衛霍竟
哀榮四登㑹府地三掌華陽兵京兆空栁色尚書無履
聲羣烏自朝夕白馬休横行諸葛蜀人愛文翁儒化成
公來雪山重公去雪山輕記室得何遜韜鈐延子荆四
郊失壁壘虚館開逢迎堂上指圖畫軍中吹玉笙豈無
成都酒憂國只細傾時觀錦水釣問俗終相并意待犬
戎滅人藏紅粟盈以兹報主願庶或裨世程炯炯一心
在沉沉二竪嬰顔囘竟短折賈誼徒忠貞飛旐出江漢
孤舟轉荆衡虛無馬融笛悵望龍驤塋空餘老賔客身
上愧簮纓
嚴武鎮蜀雖多不法然在蜀而蜀安去蜀而蜀危以其
去來為輕重則道其實也且武於甫最為知已故極寫
其忠勤大畧諸將詩云軍令分明數舉杯亦同此意
　　贈太子太師汝陽郡王璡
汝陽讓帝子眉宇真天人虬鬚似太宗色映塞外春往
者開元中主恩視遇頻出入獨非時禮異見羣臣愛其
謹潔極倍此骨肉親從容聽朝後或在風雪晨忽思格
猛獸苑囿騰清塵羽旗動若一萬馬肅駪駪詔王來射
雁拜命已挺身箭出飛鞚内上又囘翠麟翻然紫塞翮
下拂明月輪胡人雖獲多天笑不為新王每中一物手
自與金銀袖中諫獵書扣馬久上陳竟無銜橜虞聖聰
矧多仁官免供給費水有在藻鱗匪唯帝老大皆是王
忠勤晚年務置醴門引申白賔道大容無能永懷侍芳
茵好學尚貞烈義形必霑巾揮翰綺繡揚篇什若有神
川廣不可泝墓久狐兔鄰宛彼漢中郡文雅見天倫何
以開我悲泛舟俱逺津温温昔風味少壯已書紳舊遊
易磨滅衰謝増酸辛
　　贈秘書監江夏李公邕
長嘯宇宙間髙才日陵替古人不可見前輩復誰繼憶
昔李公存詞林有根柢聲華當健筆灑落富清製風流
散金石追琢山岳鋭情窮造化理學貫天人際干謁走
其門碑版照四裔各滿深望還森然起凡例蕭蕭白楊
路洞徹寶珠惠龍宫塔廟湧浩刼浮雲衛宗儒爼豆事
故吏去思計眄睞已皆虚跋涉曽不泥向來映當時豈
獨勸後世豐屋珊瑚鈎騏驎織成罽紫騮隨劔几義取
無虚歲分宅脱驂間感激懷未濟衆歸賙給美擺落多
藏穢獨步四十年風聽九臯唳嗚呼江夏姿竟掩宣尼
袂往者武后朝引用多寵嬖否臧太常議面折二張勢
衰俗凛生風排蕩秋旻霽忠貞負寃恨宫闕深旒綴放
逐早聨翩低垂困炎厲日斜鵩鳥入魂斷蒼梧帝榮枯
走不暇星駕無安税幾分漢廷竹夙擁文侯篲終悲洛
陽獄事近小臣敝禍階初負謗易力何深嚌伊昔臨淄
亭酒酣托末契重叙東都別朝陰改軒砌論文到崔蘇
指盡流水逝近伏盈川雄未甘特進麗是非張相國相
扼一危脆爭名古豈然闗鍵歘不閉例及吾家詩曠懷
掃氛翳慷慨嗣真作咨嗟玉山桂鍾律儼髙縣鯤鯨噴
迢遰坡陁青州血蕪沒汶陽瘞哀贈竟蕭條恩波延掲
厲子孫存如綫舊客舟凝滯君臣尚論兵將帥接燕薊
朗咏六公篇憂來豁䝉蔽
　仇兆鼇曰各章以序事成文部署森嚴純似班史惟
　此章感慨激昻排蕩變化直追龍門之筆細按其前
　後段落又未嘗不脉絡整齊也
　　故秘書少監武功蘇公源明
武功少也孤徒步客徐兖讀書東岳中十載考墳典時
下萊蕪郭忍饑浮雲巘負米晩為身每食臉必泫夜字
照爇薪垢衣生碧蘚庶以勤苦志報兹劬勞顯學蔚醇
儒姿文包舊史善灑落辭幽人歸來潛京輦射君東堂
䇿宗匠集精選制可題未乾乙科已大闡文章日自負
吏祿亦累踐晨趨閶闔内足踏宿昔趼一麾出守還黄
屋朔風巻不暇陪八駿虜庭悲所遣平生滿樽酒斷此
朋知展憂憤病二秋有恨石可轉肅宗復社稷得無逆
順辨范曄顧其兒李斯憶黄犬秘書茂松意溟漲本末
淺青熒芙蓉劔犀兕豈獨剸反為後輩䙝予實苦懷緬
煌煌齋房芝事絶萬手搴垂之俟來者正始徴勸勉不
要懸黄金胡為投乳贙結交三十載吾與誰遊衍滎陽
復㝠寞罪罟已横罥嗚呼子逝日始泰則終蹇長安米
萬錢凋䘮盡餘喘戰伐何當解歸帆阻清沔尚纒漳水
疾永負蒿里餞
　　故著作郎貶台州司户滎陽鄭公䖍
鶢鶋至魯門不識鐘鼓饗孔翠望赤霄愁思雕籠養滎
陽冠衆儒早聞名公賞地崇士大夫況乃氣精爽(原注/往者)
(公在疾蘇許公頲位尊望重素未相識早愛/才名躬自撫問後結忘年之契逺邇嘉之)天然生知
姿學立游夏上神農極闕漏黄石愧師長藥纂西極名
(原注公著薈蕞等諸書/之外又撰胡本草七巻)兵流指諸掌貫穿無遺恨薈蕞
何技癢圭臬星經奥蟲篆丹青廣子雲窺未遍方朔諧
太枉神翰顧不一體變鍾兼兩文傳天下口大字猶在
牓昔獻書畫圖新詩亦俱往滄洲動玉陛寡鶴誤一響
三絶自御題四方尤所仰嗜酒益疎放彈琴視天壤形
骸實土木親近唯几杖未曾寄官書突兀倚書幌晚就
芸香閣胡塵昏坱莽反覆歸聖朝㸃染無滌盪老䝉台
州椽泛泛浙江槳履穿四明雪饑拾楢溪橡空聞紫芝
歌不見杏壇丈天長眺東南秋色餘魍魎別離慘至今
斑白徒懷曩春深秦山秀葉墜清渭朗劇談王公門野
税林下鞅操紙終夕酣時物集遐想詞塲竟疎闊平昔
濫吹奬百年見存沒牢落吾安放蕭條阮咸在出處同
世網他日訪江樓含悽述飄蕩(原注著作與今秘書監/鄭君審篇翰齊價謫江)
(陵故有阮咸/江樓之句)
　王士正曰百年見存沒牢落吾安放十字悲甚
　　故右僕射相國張公九齡
相國生南紀金璞無留礦仙鶴下人間獨立霜毛整矯
然江海思復與雲路永寂寞想土階未遑等箕潁上君
白玉堂倚君金華省碣石歲崢嶸天地日蛙黽退食吟
大庭何心記榛梗骨驚畏曩哲鬒變負人境雖䝉換蟬
冠右地恧多幸敢忘二疏歸痛廹蘇躭井紫綬映暮年
荆州謝所領庾公興不淺黄霸鎮每靜賔客引調同諷
詠在務屏詩罷地有餘篇終語清省一陽發陰管淑氣
含公鼎乃知君子心用才文章境散帙起翠螭倚薄巫
廬並綺麗𤣥暉擁牋誄任昉騁自我一家則未缺隻字
警千秋滄海南名繫朱鳥影歸老守故林戀闕悄延頸
波濤良史筆蕪絶大庾嶺向時禮數隔制作難上請再
讀徐孺碑猶思理烟艇
子美八哀自是鉅篇然以韻語作叙述情緒既繁筆墨
不無利鈍大家之文正如黄河之水滔滔莾莾魚龍砂
石與流俱下非如沼沚之觀清泠可喜而已論此詩者
譽之或過其實毁之或損其真惟盧世㴶曰八哀詩未
免傷煩傷汎然詩家之元氣在焉杜詩之體統存焉不
可遺亦不容選斯言得之
　劉克莊曰八哀詩崔徳符謂可以表裏雅頌中古作
　者莫及韓子蒼謂其筆力變化當與太史公諸賛方
　駕惟葉石林謂長篇最難晉魏以前無過十韻常使
　人以意逆志初不以叙事顛倒為工此八篇本非集
　中髙作而世多尊稱不敢置議其病蓋傷於多如李
　邕蘇源明篇中多累句芟去方為盡善余謂韓比此
　於史公紀傳固不易之論至於石林之評累句為長
　篇者亦不可不知
　　寫懷
勞生共乾坤何處異風俗冉冉自趨競行行見羈束無
貴賤不悲無富貧亦足萬古一骸骨鄰家遞歌哭鄙夫
到巫峽三歲如轉燭全命甘留滯忘情任榮辱朝班及
暮齒日給還脱粟編蓬石城東採藥山北谷用心霜雪
間不必條蔓綠非闗故安排曽是順幽獨達士如弦直
小人似鈎曲曲直我不知負暄候樵牧
貌古心逺見道之言非闗矯語
　　觀公孫大娘弟子舞劔器行(并序/)
　大歴二年十月十九日䕫府別駕元持宅見臨潁李
　十二娘舞劔器壯其蔚跂問其所師曰余公孫大娘
　弟子也開元三載余尚童穉記於郾城觀公孫氏舞
　劔器渾脱瀏灕頓挫獨出冠時自髙頭宜春梨園二
　伎坊内人洎外供奉曉是舞者聖文神武皇帝初公
　孫一人而已玉貌錦衣況余白首今兹弟子亦非盛
　顔既辨其由來知波瀾莫二撫事慷慨聊為劔器行
　往者吳人張旭善草書書帖數常於鄴縣見公孫大
　娘舞西河劔器自此草書長進豪蕩感激即公孫可
　知矣
昔有佳人公孫氏一舞劔器動四方觀者如山色沮䘮
天地為之久低昻㸌如羿射九日落矯如羣帝驂龍翔
來如雷霆收震怒罷如江海凝清光絳唇珠袖兩寂寞
况有弟子傳芬芳臨潁美人在白帝妙舞此曲神揚揚
與余問答既有以感時撫事増惋傷先帝侍女八千人
公孫劔器初第一五十年間似反掌風塵澒洞昬王室
梨園子弟散如烟女樂餘姿映寒日金粟堆南木已拱
瞿唐石城草蕭瑟玳筵急管曲復終樂極哀來月東出
老夫不知其所往足繭荒山轉愁疾
前如山之嶙峋後如海之波瀾前半極其濃至後半感
嘆音響一何悲絃急知柱促也
　劉克莊曰此篇與琵琶行一如壯士軒昻赴敵場一
　如兒女恩怨相爾汝
　王嗣奭曰此見舞劔器而傷往事全是為開元天寶
　五十年間治亂興衰而發
　王士正曰陳暘樂書云樂府諸曲自古不用犯聲自
　則天末年劔器入渾脱為犯聲之始劔器宫調渾脱
　商調以臣犯君故為犯聲又唐多用解曲如柘枝用
　渾脱解之類觀此則劔器渾脱各為舞曲之名今人
　誤讀杜序以渾脱瀏灕頓挫六字為句文字中往往
　連綴用之可笑也
　　同元使君舂陵行(并序/)
　覽道州元使君結舂陵行兼賊退後示官吏作二首
　志之曰當天子分憂之地效漢官良吏之目今盗賊
　未息知民疾苦得結輩十數公落落然參錯天下為
　邦伯萬物吐氣天下少安可得矣不意復見比興體
　制㣲婉頓挫之詞感而有詩増諸巻軸簡知我者不
　必寄元
遭亂髪盡白轉衰病相嬰沉綿盗賊際狼狽江漢行歎
時藥力薄為客羸瘵成吾人詩家秀博采世上名粲粲元
道州前聖畏後生觀乎舂陵作歘見俊哲情復覽賊退
篇結也實國楨賈誼昔流慟匡衡常引經道州憂黎庶
詞氣浩縱横兩章對秋月一字偕華星致君唐虞際純
樸憶大庭何時降璽書用爾為丹青獄訟永衰息豈唯
偃甲兵悽惻念誅求薄斂近休明乃知正人意不茍飛
長纓涼飈振南岳之子寵若驚色阻金印大興含滄浪
清我多長卿病日夕思朝廷肺枯渇太甚漂泊公孫城
呼兒具紙筆隠几臨軒楹作詩呻吟内墨淡字欹傾感
彼危苦詞庶幾知者聽
悃愊無華之吏日計不足歲計有餘不肖者横征暴斂
掊削元氣為民蟊賊古之賢君所以惓惓於良二千石
也甫此篇所謂干預教化之尤者元結二詩仁者之言
可以並垂不朽
　元結舂陵行序云癸卯歲漫叟授道州刺史道州舊
　四萬餘户經賊已來不滿四千大半不勝賦税到官
　未五十日承諸使徴求符牒二百餘封皆曰失其限
　者罪至貶削於戯若悉應其命則州縣破亂刺史欲
　焉逃罪若不應命又即獲罪戾必不免也吾將守官
　靜以安人待罪而已此州是舂陵故地故作舂陵行
　以達下情詩曰軍國多所須切責在有司有司臨郡
　縣刑法竟欲施供給豈不憂徴歛又可悲州小經亂
　亡遺人實困疲大鄉無十家大族命單羸朝飱是草
　根暮食乃樹皮出言氣欲絶意速行步遲追呼尚不
　忍况乃鞭扑之郵亭傳急符來往迹相追更無寛大
　恩但有廹促期欲令鬻兒女言發恐亂隨悉使索其
　家而又無生資聽彼道路言怨傷誰復知去冬山賊
　來殺奪幾無遺所願見王官撫飬以惠慈柰何重驅
　逐不使存活為安人天子命符節吾所持州縣忽亂
　亡得罪復是誰逋緩違詔令䝉責固所宜前賢重守
　分惡以禍福移亦云貴守官不愛能適時顧唯孱弱
　者正直當不虧何人採國風吾欲獻此辭又賦退示
　官吏序云癸卯歲西原賊入道州殺掠幾盡而去明
　年賊又攻永破邵不犯此州邊鄙而退豈力能制敵
　蓋䝉其傷憐而已諸使何為忍苦徴斂故作詩一篇
　以示官吏詩曰昔歲逢太平山林二十年泉源在庭
　户洞壑當門前井税有常期日晏猶得眠忽然遭世
　變數歲親戎旃今來典斯郡山夷又紛然城小賊不
　屠人貧傷可憐是以陷鄰境此州獨見全使臣將王
　命豈不如賊焉今彼徴斂者廹之如火煎誰能絶人
　命以作時世賢思欲委符節引竿自刺船將家就魚
　菱窮老江湖邊
　　李潮八分小篆歌
蒼頡鳥跡既茫昧字體變化如浮雲陳倉石鼓又已訛
大小二篆生八分秦有李斯漢蔡邕中間作者寂不聞
嶧山之碑野火焚棗木傳刻肥失真苦縣光和尚骨立
書貴瘦硬方通神惜哉李蔡不復得吾甥李潮下筆親
尚書韓擇木騎曹蔡有鄰開元已來數八分潮也奄有
二子成三人况潮小篆逼秦相快劔長㦸森相向八分
一字直百金蛟龍盤拏肉屈强呉郡張顛誇草書草書非古
空雄壯豈如吾甥不流宕丞相中郎丈人行巴東逢李
潮逾月求我歌我今衰老才力薄潮乎潮乎柰汝何
論書皆中肯綮坡老云杜陵評書貴瘦硬此論未公吾
不憑特借作跌宕耳非遂不許其論也詩亦瘦硬無比
　　聽楊氏歌
佳人絶代歌獨立發皓齒滿堂慘不樂響下清虚裏江
城帯素月况乃清夜起老夫悲暮年壯士淚如水玉盃
久寂寞金管迷宫徴勿云聽者疲愚智心盡死古來傑
出士豈待一知已吾聞昔秦青傾側天下耳
　　荆南兵馬使太常卿趙公大食刀歌
太常樓船聲嗷嘈問兵刮㓂趨下牢牧出令奔飛百艘
猛蛟突獸紛騰逃白帝寒城駐錦袍𤣥冬示我胡國刀
壯士短衣頭虎毛憑軒拔鞘天為髙翻風轉日木怒號
冰翼雪淡傷哀猱鐫錯碧甖鸊鵜膏鋩鍔已瑩虚秋濤
鬼物撇捩辭坑壕蒼水使者捫赤絛龍伯國人罷釣鰲
芮公迴首顔色勞分閫救世用賢豪趙公玉立髙歌起
攬環結佩相終始萬歲持之䕶天子得君亂絲與君理
蜀江如線如針水荆岑彈丸心未已賊臣惡子休干紀
魑魅魍魎徒為耳妖腰亂領敢欣喜用之不髙亦不庳
不似長劔須天倚吁嗟光祿英雄弭大食寶刀聊可比
丹青宛轉麒麟裏光芒六合無泥滓
　王嗣奭曰此燕歌行變體布局既新鍊詞特異所謂
　驚人之作
　　王兵馬使二角鷹
悲臺蕭颯石巃嵸哀壑杈枒浩呼洶中有萬里之長江
迴風滔日孤光動角鷹翻倒壯士臂將軍玉帳軒勇氣
二鷹猛腦絛徐墜目如愁胡視天地杉鷄竹兔不自惜
溪虎野羊俱辟易鞲上鋒稜十二翮將軍勇鋭與之敵
將軍樹勲起安西崑崙虞泉入馬蹄白羽曽肉三狻猊
敢決豈不與之齊荆南芮公得將軍亦如角鷹下翔雲
惡鳥飛飛啄金屋安得爾輩開其羣驅出六合梟鸞分
以賦鷹者賦人賔主離合幾於魚龍百變眩人心目此
與前篇皆擺脱恒蹊體格音節蒼然入古
　沈徳潛曰起四句不著鷹一字然如有角鷹飛於目
　前入手須如此著墨
　　狄明府
梁公曽孫我姨弟不見十年官濟濟大賢之後竟陵遲
浩蕩古今同一體比㸔叔伯四十人有才無命百僚底
今者兄弟一百人幾人卓絶秉周禮在汝更用文章為
長兄白眉復天唘汝門請從曽翁説太后當朝多巧詆
狄公執政在末年濁河終不汚清濟國嗣初將付諸武
公獨廷諍守丹陛禁中決冊請房陵前朝長老皆流涕
太宗社稷一朝正漢官威儀重昭洗時危始識不世才
誰謂荼苦甘如薺汝曹又宜列土食身使門户多旌棨
胡為漂泊岷漢間干謁王侯頗歴扺况乃山髙水有波
秋風蕭蕭露泥泥虎之饑下巉嵒蛟之横出清泚早歸
來黄土泥衣眼易眯
　浦起龍曰舊説此詩俱以憐狄漂零為解今觀篇尾
　一段乃與昌黎送董邵南序同意蓋博濟必不得志
　於朝而歴干藩鎮者時河北方多擅命意頗不喜其
　往也
　　秋風二首
秋風淅淅吹巫山上牢下牢修水闗吳檣楚柂牽百丈
暖向神都寒未還要路何日罷長㦸戰自青羗連百蠻
中巴不曾消息好暝傳戍鼓長雲間
秋風淅淅吹我衣東流之外西日微天清小城𢷬練急
石古細路行人稀不知明月為誰好早晩孤帆他夜歸
㑹將白髪倚庭樹故園池臺今是非
洗馬言愁凄然可聽
　　虎牙行
秋風歘吸吹南國天地慘慘無顔色洞庭揚波江漢迴
虎牙銅柱皆傾側巫峽陰岑朔漠氣峰巒窈窕谿谷黒
杜鵑不來猿狖寒山鬼幽憂雪霜逼楚老長嗟憶炎瘴
三尺角弓兩斛力壁立石城横塞起金錯旌竿滿雲直
漁陽突騎獵青丘犬戎鏁甲聞丹極八荒十年防盗賊
征戍誅求寡妻哭逺客中宵淚霑臆
　　後苦寒行二首
南紀巫廬瘴不絶太古以來無尺雪蠻夷長老怨苦寒
崑崙天闗凍應折𤣥猿口噤不能嘯白鵠翅垂眼流血
安得春泥補地裂
晩來江門失大木猛風中夜吹白屋天兵斬斷青海戎
殺氣南行動地軸不爾苦寒何太酷巴東之峽生凌凘
彼蒼回斡人得知
節短勢險別成格調
　張溍曰命意用筆善於轉換
　　夜歸
夜來歸來衝虎過山黒家中已眠卧傍見北斗向江低
仰㸔明星當空大庭前把燭嗔兩炬峽口驚猿聞一箇
白頭老罷舞復歌杖藜不睡誰能那
　　醉為馬墜諸公攜酒相看
甫也諸侯老賔客罷酒酣歌拓金㦸騎馬忽憶少年時
散蹄迸落瞿塘石白帝城門水雲外低身直下八千尺
粉堞電轉紫遊韁東得平岡出天壁江村野堂爭入眼
垂鞭嚲鞚凌紫陌向來皓首驚萬人自倚紅顔能騎射
安知決臆追風足朱汗驂驔猶噴玉不虞一蹶終損傷
人生快意多所辱職當憂戚伏衾枕况乃遲暮加煩促
朋知來問腆我顔杖藜强起依僮僕語盡還成開口笑
提攜別掃清谿曲酒肉如山又一時初筵哀絲動豪竹
共指西日不相貸喧呼且覆盃中淥何必走馬來為問
君不見嵇康養生遭殺戮
前有聲色後饒情致一叙一解老氣無比
　　大覺髙僧蘭若(原注和尚去/冬往湖南)
巫山不見廬山逺松林蘭若秋風晚一老猶鳴日暮鐘
諸僧尚乞齋時飯香鑪峯色隱晴湖種杏仙家近白榆
飛錫去年啼邑子獻花何日許門徒
風調清逈頗似摩詰
　　宿青溪驛奉懐張員外十五兄之緒
漾舟千山内日入泊枉渚我生本飄飄今復在何許石
根青楓林猿鳥聚儔侣月明遊子靜畏虎不得語中夜
懐友朋乾坤此深阻浩蕩前後間佳期付荆楚
　黄生曰此詩在杜集已為輕秀之作較諸唐賢猶見氣骨
　　憶昔行
憶昔北㝷小有洞洪河怒濤過輕舸辛勤不見華蓋君
艮岑青輝慘么麽千崖無人萬壑靜三步囘頭五步坐
秋山眼泠魂未歸仙賞心違淚交墮弟子誰依白茅室
盧老獨啟青銅鎖巾拂香餘搗藥塵階除灰死燒丹火
懸圃滄洲莽空闊金節羽衣飄婀娜落日初霞閃餘映
倐忽東西無不可松風磵水聲合時青兕黄熊啼向我
徒然咨嗟無遺迹至今夢想仍猶左秘訣隱文須内教
晚歲何功使願果更討衡陽董鍊師南浮早鼓瀟湘柂
　　魏將軍歌
將軍昔著從事衫鐵馬馳突重兩銜被堅執鋭畧西極
崑崙月窟東嶄巖君門羽林萬猛士惡若哮虎子所監
五年起家列霜㦸一日過海收風帆平生流輩徒蠢蠢
長安少年氣欲盡魏侯骨聳精爽緊華嶽峰尖見秋隼
星躔寶校金盤陁夜騎天駟超天河欃槍熒惑不敢動
翠蕤雲旓相蕩摩吾為子起歌都䕶酒䦨挿劔肝膽露
鈎陳蒼蒼風𤣥武萬歲千秋奉明主臨江節士安足數
精緊亷悍自是子美盛年之作
　仇兆鼇曰前用八句轉韻中間各四句轉末則三句
　兩句疊韻蓋歌中音調取其繁聲促節也
　　北風
北風破南極朱鳯日威垂洞庭秋欲雪鴻雁將安歸十
年殺氣盛六合人烟稀吾慕漢初老時清猶茹芝
　　白鳬行
君不見黄鵠髙於五尺童化為白鳬似老翁故畦遺穗
已蕩盡天寒歲暮波濤中鱗介腥羶素不食終日忍饑
西復東魯門鶢鶋亦蹭蹬聞道如今猶避風
託寄悱惻
　董斯張曰魯門爰居隱然有不饗太牢不樂鐘鼓之
　態此老倔彊百折不回
　　醉歌行贈公安顔少府請顧八題壁
神仙中人不易得顔氏之子才孤標天馬長鳴待駕馭
秋鷹整翮當雲霄君不見東吳顧文學君不見西漢杜
陵老詩家筆勢君不嫌詞翰升堂為君掃是日霜風凍
七澤烏蠻落照銜赤壁酒酣耳熱忘頭白感君意氣無
所惜一為歌行歌主客
偶然酬應必挾竒氣而出隨筆所至皆臻妙境
　　夜聞􁑬篥
夜聞􁑬篥滄江上衰年側耳情所嚮鄰舟一聽多感傷
塞曲三更歘悲壯積雪飛霜此夜寒孤燈急管復風湍
君知天地干戈滿不見江湖行路難
　　發劉郎浦
挂帆早發劉郎浦疾風颯颯昏亭午舟中無日不沙塵
岸上空村盡豺虎十日北風風未迴客行歲晚晚相催
白頭厭伴漁人宿黄㡌青鞋歸去來
　　別董頲
窮冬急風水逆浪開帆難士子甘㫖闕不知道里寒有
求彼樂土南適小長安別我舟檝去覺君衣裳單素聞
趙公節兼盡賔主歡已結門廬望無令霜雪殘老夫纜
亦解脱粟朝未餐飄蕩兵甲際幾時懐抱寛漢陽頗寧
靜峴首試考槃當念著白㡌采薇青雲端
情意稠疊深得贈言之義
　　送顧八分文學適洪吉州
中郎石經後八分蓋憔悴顧侯運鑪錘筆力破餘地昔在開
元中韓蔡同贔屭𤣥宗妙其書是以數子至御札早流傳揄
揚非造次三人並入直恩澤各不二顧於韓蔡内辨眼工小字分
日示諸王鈎深法更秘文學與我遊蕭疎外聲利追隨二十載
浩蕩長安醉髙歌卿相宅文翰飛省寺視我揚馬間白首不
相棄驊騮入窮巷必脱黄金轡一論朋友難遲暮敢失墜古來事
反覆相見横涕泗嚮者玉珂人誰是青雲器才盡傷形體病渴
汙官位故舊獨依然時危話顛躓我甘多病老子負憂世志
胡為困衣食顔色少稱遂逺作辛苦行順從衆多意舟檝
無根葉蛟鼉好為祟况兼水賊繁特戒風飈駛崩騰戎
馬際往往殺長吏子千東諸侯勸勉防縱恣邦以民為
本魚饑費香餌請哀瘡痍深告訴皇華使使臣精所擇
進徳知歴試惻隱誅求情固應賢愚異烈士惡茍得俊
傑思自致贈子猛虎行出郊載酸鼻
振筆直書縱横歴落行乎其所當行止乎其所不得不
止詩境至此亦從心不踰矩時也
　王嗣奭曰全篇無一字虚飾可以知其相與之情而
　愛民之真懇規友之直諒又兩見之矣
　　遣遇
磬折辭主人開帆駕洪濤春水滿南國朱崖雲日髙舟
子廢寢食飄風爭所操我行匪利涉謝爾從者勞石間
采蕨女鬻菜輸官曹丈夫死百役暮返空村號聞見事
畧同刻剝及錐刀貴人豈不仁視汝如莠蒿索錢多門
户䘮亂紛嗷嗷柰何黠吏徒漁奪成逋逃自喜遂生理
花時甘緼袍
　　解憂
減米散同舟路難思共濟向來雲濤盤衆力亦不細呀
坑瞥眼過飛櫓本無蔕得失瞬息間致逺宜恐泥百慮
視安危分明曩賢計茲理庶可廣拳拳期勿替
出險思懼真更事之言
　　宿鑿石浦
早宿賔從勞仲春江山麗飄風過無時舟檝敢不繫回
塘澹暮色日沒衆星嘒缺月殊未生青燈死分翳窮途
多俊異亂世少恩惠鄙夫亦放蕩草草頻卒歲斯文憂
患餘聖哲垂彖繫
　　過津口
南岳自兹近湘流東逝深和風引桂楫春日漲雲岑囘
首過津口而多楓樹林白魚困密網黄鳥喧嘉音物㣲
限通塞惻隱仁者心瓮餘不盡酒滕有無聲琴聖賢兩
寂寞眇眇獨開襟
紀行諸詩一片老境有如天降時雨山川出雲木葉盡
脱石氣自青視入蜀詩別一境界盖渾用力之迹而臻
於化矣
　　次空靈岸
沄沄逆素浪落落展清晀幸有舟檝遲得盡所歴妙空
靈霞石峻楓栝隠奔峭青春猶無私白日亦偏照可使
營吾居終焉託長嘯毒瘴未足憂兵戈滿邊徼嚮者留
遺恨恥為達人誚迴帆覬賞延佳處領其要
　　宿花石戍
午辭空靈岑夕得花石戍岸疏開闢水木雜今古樹地
蒸南風盛春熱西日暮四序本平分氣候何迴互茫茫
天造間理亂豈恒數繫舟盤藤輪䇿杖古樵路罷人不
在村野圃泉自注柴扉雖蕪沒農器尚牢固山東殘逆
氣吳楚守王度誰能扣君門下令減征賦
體兼鮑謝義入風詩
　　望嶽
南嶽配朱鳥秩禮自百王歘吸領地靈鴻洞半炎方邦
家用祀典在徳非馨香廵守何寂寥有虞今則亡洎吾
隘世網行邁越瀟湘渇日絶壁出漾舟清光旁祝融五
峰尊峰峰次低昻紫蓋獨不朝爭長嶪相望恭聞魏夫
人羣仙夾翺翔有時五峰氣散風如飛霜牽廹限修途
未暇杖崇岡歸來覬命駕沐浴休玉堂三歎問府主曷
以賛我皇牲璧忍衰俗神其思降祥
岱華二詩筆意峭㧞各極其變此則另闢一格出以典重
以明徳惟馨之意朂勵守土尤有立言之㫖非徒得郊
壇登歌氣象
　沈徳潛曰靈光縹緲氣象肅穆漢人練時日帝臨諸
　章是此詩原本
　　岳麓山道林二寺行
玉泉之南麓山殊道林林壑爭盤紆寺門髙開洞庭野
殿脚挿入赤沙湖五月寒風冷佛骨六時天樂朝香爐
地靈步步雪山草僧寶人人滄海珠塔劫宫牆壯麗敵
香厨松道清涼俱逆花交響共命鳥金榜雙迴三足烏
方丈涉海費時節懸圃㝷河知有無暮年且喜經行近
春日兼䝉暄暖扶飄然斑白身奚適傍此烟霞茅可誅
桃源人家易制度橘洲田土仍膏腴潭府邑中甚淳古
太守庭内不喧呼昔遭衰世皆晦迹今幸樂國養㣲軀
依止老宿亦未晚富貴功名焉足圖久為野客尋幽慣
細學何顒免興孤一重一掩吾肺腑山鳥山花吾友于
宋公放逐曾題壁物色分留與老夫
排比綿麗
　王嗣奭曰全篇一氣杼寫如珠走盤
　　歲晏行
歲云暮矣多北風瀟湘洞庭白雪中漁父天寒網罟凍
莫徭射雁鳴桑弓去年米貴闕軍食今年米賤大傷農
髙馬達官厭酒肉此輩杼軸茅茨空楚人重魚不重鳥
汝休枉殺南飛鴻况聞處處鬻男女割慈忍愛還租庸
往日用錢捉私鑄今許鉛錫和青銅刻泥為之最易得
好惡不合長相䝉萬國城頭吹畫角此曲哀怨何時終
聲哀厲而彌長其氣之老正在參錯中
　　追酬故髙蜀州人日見寄(并序/)
　開文書帙中檢所遺忘因得故髙常侍適往居在成
　都時髙任蜀州刺史人日相憶見寄詩淚灑行間讀
　終篇末自枉詩已十餘年莫記存歿又六七年矣老
　病懐舊生意可知今海内忘形故人獨漢中王瑀與
　昭州敬使君超先在愛而不見情見乎辭大歴五年
　五月二十一日却追酬髙公此作因寄王及敬弟
自䝉蜀州人日作不意清詩久零落今晨散帙眼忽開
迸淚幽吟事如昨嗚呼壯士多慷慨合沓髙名動寥廓
歎我悽悽求友篇感時鬱鬱匡君略錦里春光空爛漫
瑶墀侍臣已㝠寞瀟湘水國傍黿鼉鄠杜秋天失鵰鶚
東西南北更誰論白首扁舟病獨存遥拱北辰纒㓂盗
欲傾東海洗乾坤邊塞西蕃最充斥衣冠南渡多崩奔
鼓瑟至今悲帝子曳裾何處覔王門文章曹植波瀾闊
服食劉安徳業尊長笛誰能亂愁思昭州詞翰與招䰟
　　蘇大侍御訪江浦賦八韻紀異(并序/)
　蘇大侍御渙靜者也旅於江側凡是不交州府之客
　人事都絶久矣肩輿江浦忽訪老夫舟檝而已茶酒
　内余請誦近詩肯吟數首才力素壯詞句動人接對
　明日憶其湧思雷出書篋几杖之外殷殷留金石聲
　賦八韻記異亦見老夫傾倒於蘇至矣
龎公不浪出蘇氏今有之再聞誦新作突過黄初詩乾
坤幾反覆楊馬宜同時今晨清鏡中勝食齋房芝余髪
喜却變白間生黑絲昨夜舟火滅湘娥簾外悲百靈未
敢散風破寒江遲
結語竒妙耐人百味
　仇兆鼇曰詩止七韻而題云八韻用韻取耦不取竒
　也
　孫光憲曰渙有變律詩十九首上廣帥李公唐人謂
　渙詩長於諷刺得陳拾遺一鱗半甲後以作亂伏誅
　　題衡山縣文宣王廟新學堂呈陸宰
旄頭彗紫㣲無復爼豆事金甲相排蕩青衿一憔悴鳴
呼已十年儒服弊於地征夫不遑息學者淪素志我行
洞庭野歘得文翁肆侁侁胄子行若舞風雩至周室宜
中興孔門未應棄是以資雅才渙然立新意衡山雖小
邑首唱恢大義因見縣尹心根源舊宫閟講堂非曩構
大屋加塗塈下可容百人牆隅亦深邃何必三千徒始
壓戎馬氣林木在庭户密幹疊蒼翠有井朱夏時轆轤
凍階戺耳聞讀書聲殺伐災髣髴故國延歸望衰顔減
愁思南紀改波瀾西河共風味采詩倦跋涉載筆尚可
紀髙歌激宇宙凡百慎失墜
氣體肅穆便可作此邑修學記
　何焯曰感慨頓挫自成有韻之文
　
　
　
　
　
　
　
　
　
　
　
御選唐宋詩醇巻十二
欽定四庫全書
御選唐宋詩醇巻十三
　　襄陽杜甫詩五
　　　目録
　　冬日洛城北謁𤣥元皇帝廟
　　投贈哥舒開府翰二十韻
　　上韋左相二十韻
　　奉贈太常張卿二十韻
　　奉贈鮮于京兆二十韻
　　贈特進汝陽王二十韻
　　鄭駙馬宅宴洞中
　　重題鄭氏東亭
　　題張氏隠居
　　天寶初南曹小司冦舅於我太夫人堂下累土為
　　山一匱盈尺以代彼朽木承諸焚香瓷甌甌甚安
　　矣旁植慈竹葢兹數峰􁃔岑嬋娟宛有塵外致乃
　　不知興之所至而作是詩
　　龍門
　　奉寄河南韋尹大人
　　與任城許主簿逰南池
　　登兖州城樓
　　對酒書懷走邀許十一簿公
　　已上人茅齋
　　房兵曹胡馬詩
　　畫鷹
　　過宋員外之問舊莊
　　夜宴左氏莊
　　送蔡希曽都尉還隴右因寄髙三十五書記
　　春日憶李白
　　贈陳二補闕
　　寄髙三十五書記
　　送裴二虬作尉永嘉
　　贈田九判官
　　贈獻納起居田舍人
　　陪鄭廣文逰何將軍山林十首
　　重過何氏五首
　　冬日有懷李白
　　贈翰林張四學士
　　送張二十參軍赴蜀州因呈楊五侍御
　　陪諸貴公子丈八溝携妓納凉晩際遇雨二首
　　贈髙式顔
　　故武衛將軍輓歌三首
　　官定後戯贈
　　九日藍田崔氏莊
　　崔氏東山草堂
　　對雪
　　月夜
　　遣興
　　春望
　　憶幼子
　　喜達行在所三首
　　得家書
　　奉贈嚴八閣老
　　奉送郭中丞兼太僕卿充隴右節度使三十韻
　　送楊六判官使西畨
　　月
　　晩行口號
　　行次昭陵
　　重經昭陵
　　喜聞官軍已臨賊冦二十韻
　　収京
欽定四庫全書
御選唐宋詩醇巻十三
　　襄陽杜甫詩五
　　冬日洛城北謁𤣥元皇帝廟(原注廟有吳道/子畫五聖圖)
配極𤣥都閟慿虚禁籞長守祧嚴具禮掌節鎮非常碧
瓦初寒外金莖一氣旁山河扶繡戸日月近雕梁仙李
盤根大猗蘭奕葉光世家遺舊史道徳付今王畫手㸔
前軰吳生逺擅塲森羅移地軸妙絶動宫牆五聖聫龍
衮千宫列雁行冕旒俱秀發旌斾盡飛揚翠柏深留景
紅梨迥得霜風筝吹玉柱露井凍銀牀身退卑周室經
傳拱漢皇谷神如不死養拙更何鄉
鉅麗冠冕得頌揚之體擬諸清廟明堂其氣象似之唐
人崇祀老子事屬不經貽譏千古甫為當時之臣推崇
固應如此其典重中帶飄逸精工中有排宕則大手異
人處也
　陳師道曰叙述功徳反覆申意事核而理長
　李因篤曰此篇乃公開手長律鳯羽初舒九苞煥采
　宜其雄視一代也
　浦起龍曰典重髙華據事直書不參議論純是頌體
　錢箋語語指斥意非不善也但學者不善㑹之偏於
　譏刺一邉㸔去則失之逺矣
　唐書髙宗乾封元年幸亳州詣老君廟追尊為𤣥元
　皇帝開元二十九年制兩京諸州各置廟天寶元年
　置廟於天寧坊東都於積善坊臨淄舊邸二年改為
　太清宫東都曰太㣲宫
　　投贈哥舒開府翰二十韻
今代麒麟閣何人第一功君王自神武駕馭必英雄開
府當朝傑論兵邁古風先鋒百勝在略地兩隅空青海
無傳箭天山早挂弓廉頗仍走敵魏絳已和戎每惜河
湟棄新兼節制通智謀垂睿想出入冠諸公日月低秦
樹乾坤繞漢宫胡人愁逐北宛馬又從東受命邉沙逺
歸來御席同軒墀曽寵鶴畋獵舊非熊茅土加名數山
河誓始終䇿行遺戰伐契合動昭融勲業青㝠上交親
氣槩中未為朱履客己見白頭翁壯節初題柱生涯獨
轉蓬幾年春草歇今日暮途窮軍事留孫楚行間識吕
䝉防身一長劔將欲倚崆峒
　胡應麟曰排律沈宋二氏藻贍精工太白右丞明秀
　髙爽然皆不過十韻且體在繩墨之中調非畦逕之
　外惟社陵大篇鉅什雄偉神奇如謁先主廟贈哥舒
　等作闔闢馳驟如飛龍行雲鱗鬛爪甲自中矩度又
　如淮隂用兵百萬掌握變化無方雖時有險樸無害
　大家
　　上韋左相二十韻
鳯厯軒轅紀龍飛四十春八荒開夀域一氣轉洪鈞霖
雨思賢佐丹青憶老臣應圖求駿馬驚代得麒麟沙汰
江河濁調和鼎鼐新韋賢初相漢范叔已歸秦盛業今
如此傳經固絶倫豫樟深出地滄海濶無津北斗司喉舌
東方領搢紳持衡留藻鑑聴履上星辰獨步才超古餘
波徳照隣聰明過管輅尺牘倒陳遵豈是池中物由來
席上珍廟堂知至理風俗盡還淳才傑俱登用愚䝉但
隠淪長卿多病乆子夏索居頻回首驅流俗生涯似衆
人巫咸不可問鄒魯莫容身感激時將晚蒼茫興有神
為公歌此曲涕淚在衣巾
　沈徳潛曰從朝廷用人説起與前篇同是髙屋建瓴
　之法
　　奉贈太常張卿二十韻
方丈三韓外崑崙萬國西建標天地闊詣絶古今迷氣
得神仙迥恩承雨露低相門清議衆儒術大名齊軒冕
羅天闕琳琅識介珪伶官詩必誦䕫樂典猶稽健筆凌
鸚鵡銛鋒瑩鸊鵜友于皆挺拔公望見端倪通籍踰青
瑣亨衢照紫泥靈虬傳夕箭歸馬散霜啼能事聞重譯
嘉謩及逺黎弼諧方一展班序更何躋適越空顛躓遊
梁竟慘悽謬知終畫虎㣲分是醯雞萍泛無休日桃隂
想舊蹊吹嘘人所羡騰躍事仍睽碧海真難涉青雲不
可梯顧深慙鍜鍊才小辱提携檻束哀猿呌枝驚夜鵲
棲幾時陪羽獵應指釣璜溪
投贈詩皆工於發端此篇尤有氣象當是贈張垍者垍
以尚主置宅禁中故假神仙之象以誦美之錢謙益引
妙實真符之説謂中含諷刺不免穿鑿且與甫贈詩望
薦之意不合
　　奉贈鮮于京兆二十韻
王國稱多士賢良復幾人異才應間出爽氣必殊倫始
見張京兆宜居漢近臣驊騮開道路鵰鶚離風塵侯伯
知何等文章實致身奮飛超等級容易失沉淪脱略磻
溪釣操持郢匠斤雲霄今已逼台衮更誰親鳯穴雛皆
好龍門客又新義聲紛感激敗績自逡巡途逺欲何向
天髙難重陳學詩猶孺子鄉賦念嘉賔不得同晁錯吁
嗟後郄詵計疎疑翰墨時過憶松筠獻納紆皇眷中間
謁紫宸且隨諸彦集方覬薄才伸破膽遭前政隂謀獨
秉鈞㣲生霑忌刻萬事益酸辛交合丹青地恩傾雨露
辰有儒愁餓死早晚報平津
甫之應詔而被黜獻賦而仍置皆李林甫為之相臣以
進賢為職知人為務唐以詩賦取士而杜甫白衣古人
所以感士不遇也隂謀忌刻冩出林甫奸狀彼讀駱賔
王檄而曰宰相安得失此人者猶當媿之
　蔡夢弼曰時明皇詔天下有一藝詣闕就選李林甫
　恐士或斥已建言請委尚書先試問遂無一中者公
　應詔退下是為林甫所沮故下有破膽隂謀之語也
　王士禄曰計疎疑翰墨時過憶松筠語有餘味
　　贈特進汝陽王二十韻
特進羣公表天人夙徳升霜蹄千里駿風翮九霄鵬服
禮求毫髪惟忠忘寢興聖情常有眷朝退若無慿仙醴
來浮蟻奇毛或賜鷹清關塵不雜中使日相乘晩節嬉
遊簡平居孝義稱自多親棣蕚誰敢問山陵學業醇儒
富辭華哲匠能筆飛鸞聳立章罷鳳騫騰精理通談笑
忘形向友朋寸長堪縷綣一諾豈驕矜已忝歸曹植何
知對李膺招要恩屢至崇重力難勝披霧初歡夕髙秋
爽氣澄樽罍臨極浦鳬雁宿張燈花月窮游宴炎天避
鬱蒸硯寒金井水簷動玉壺氷瓢飲惟三逕巖棲在百
層且持蠡測海况挹酒如澠鴻寶寧全秘丹梯庶可凌
淮王門有客終不媿孫登
　胡應麟曰贈汝陽哥舒李白韋見素等作格調精嚴
　體骨勻稱每讀一篇無論其人履厯咸若指掌且形
　神意氣踴躍毫楮如周昉冩生太史序傳逼奪化工
　而杜從容聲律間尤為難事真古今絶詣也
　　鄭駙馬宅宴洞中
主家隂洞細烟霧留客夏簟清琅玕春酒盃濃琥珀薄
氷漿椀碧瑪瑙寒悞疑茅堂過江麓已入風磴霾雲端
自是秦樓壓鄭谷時聞雜佩聲珊珊
拗體全用古調亦覺過苦正喜其蒼秀
　仇兆鰲曰頷聫叙事濃麗腹聫冩景蕭疎
　　重題鄭氏東亭
華亭入翠㣲秋日亂清暉崩石欹山樹清漣曵水衣紫
鱗衝岸躍蒼隼䕶巢歸向晩尋征路殘雲傍馬飛
　　題張氏隠居
春山無伴獨相求伐木丁丁山更幽澗道餘寒厯冰雪
石門斜日到林丘不貪夜識金銀氣逺害朝㸔麋鹿遊
乗興杳然迷出處對君疑是泛虚舟
善冩幽居之致㫖趣俱逺固不得以渉理路落言筌議
之
　　天寶初南曹小司冦舅於我太夫人堂下累土為
　　山一匱盈尺以代彼朽木承諸焚香瓷甌甌甚安
　　矣旁植慈竹葢茲數峰嶔岑嬋娟宛有塵外致乃
　　不知興之所至而作是詩
一匱功盈尺三峰意出羣望中疑在野幽處欲生雲慈
竹春隂覆香爐曉勢分惟南將獻夀佳氣日氛氲
　李因篤曰三四承上虚狀二句體極生動
　　龍門
龍門横野㫁驛樹出城來氣色皇居近金銀佛寺開往
還時屢改川水日悠哉相閲征途上生涯盡幾回
　　奉寄河南韋尹丈人(原注甫敝廬在偃師承韋/公頻有訪問故有下句)
有客傳河尹逢人問孔融青囊仍隠逸章甫尚西東鼎
食分門戸詞塲繼國風尊榮瞻地絶疎放憶途窮濁酒
尋陶令丹砂訪葛洪江湖漂短褐霜雪滿飛蓬牢落乾
坤大周流道術空謬慙知薊子真怯笑揚雄盤錯神明
懼謳歌徳義豐尸鄉餘土室難説祝雞翁
　　與任城許主簿遊南池
秋水通溝洫城隅進小船晩涼㸔洗馬森木亂鳴蟬菱
熟經時雨蒲荒八月天晨朝降白露遙憶舊青氊
　仇兆鰲曰公詩善記時節此詩晨朝降白露明日白
　露節也他詩露從今夜白今日白露節也
　　登兖州城樓
東郡趨庭日南樓縱目初浮雲連海岱平野入青徐孤
嶂秦碑在荒城魯殿餘從來多古意臨眺獨躊蹰
安雅妥帖杜律中最近人者故後人多摹此𣲖
　李夢陽曰疊景者意必二濶大者半必細此最律詩
　三昧如浮雲連海岱平野入青徐孤嶂秦碑在荒城
　魯殿餘前景寓目後景感懷也如詔從三殿去碑到
　百蠻開野館穠花發春帆細雨來前半闊大後半工
　細也唐法律甚嚴惟杜變化莫測亦惟杜
　趙汸曰公祖審言登襄陽城詩云旅客三秋至層城
　四望開楚山横地出漢水接天迴冠葢非新里章華
　只舊臺習池風景異歸路滿塵埃公此詩實本於其
　祖
　　對雨書懷走邀許十一簿公
東岳雲峰起溶溶滿太虚震雷翻幕鷰驟雨落河魚座
對賢人酒門聴長者車相邀愧泥濘騎馬到堦除
　王士禄曰驟雨落河魚亦是即目妙境
　　已上人茅齋
已公茅屋下可以賦新詩枕簟入林僻茶𤓰留客遲江
蓮揺白羽天棘蔓青絲空忝許詢軰難酬支遁詞
　　房兵曹胡馬詩
胡馬大宛名鋒稜瘦骨成竹批雙耳峻風入四蹄輕所
向無空闊真堪託死生驍騰有如此萬里可横行
孤情迥出健思潛搜相其氣骨亦可横行萬里此與畫
鷹二篇真文家所謂沈著痛快者
　趙汸曰咏物詩戒粘皮帶骨此詩矯健豪縱飛行萬
　里之勢如在目中所謂索之於牝牡驪黄之外者區
　區模冩體貼以為咏物何足語此
　李因篤曰五六如咏良友大將此所謂沈雄
　　畫鷹
素練風霜起蒼鷹畫作殊􁞘身思狡兎側目似愁胡絛
鏇光堪擿軒楹勢可呼何當擊凡鳥毛血灑平蕪
　王士禄曰命意精警句句不脱畫字
　朱鶴齡曰起句與縞素漠漠開風沙義同末因畫應
　而思真者之搏擊則進鵰賦意也
　仇兆鰲曰每咏一物必以全副精神入之故老筆蒼
　勁中時見靈氣飛舞
　　過宋員外之問舊莊(原注員外季弟執全吾/見知于代故有下句)
宋公舊池館零落守陽阿枉道祗從入吟詩許更過淹
留問耆老寂寞向山河更識將軍樹悲風日暮多
　　夜宴左氏莊
風林纎月落衣露浄琴張暗水流花徑春星帶草堂檢
書燒燭短㸔劔引杯長詩罷聞吳詠扁舟意不忘
冩景穠至結意亦逺杜律如此種氣骨有餘不乏風韻
雖雅近王孟尤為盛唐髙步
　顧宸曰一章之中樂事皆具而時地景物重疊舖叙
　却渾然不見痕迹
　黄生曰夜景有月易佳無月難佳三四句無月時寫
　景語更精切
　　送蔡希曽都尉還隴右因寄髙三十五書記(原注/時哥)
　　(舒入奏勒/蔡子先歸)
蔡子勇成癖彎弓西射胡健兒寧鬬死壯士恥為儒官
是先鋒得材縁挑戰須身輕一鳥過槍急萬人呼雲幕
隨開府春城赴上都馬頭金匼匝駞背錦糢糊咫尺雲
山路歸飛青海隅上公猶寵錫突將且前驅漢使黄河
逺涼州白麥枯因君問消息好在阮元瑜
杜牧詩射鵰都尉萬人敵黑矟將軍一鳥輕雖本此詩
然語意天然遜子美逺矣
　歐陽修曰陳舍人從易偶得杜集舊本文多脱誤送
　蔡都尉詩身輕一鳥其下脱一字陳公與數客各用
　一字補之或云疾或云落或云下莫能定後得一善
　本乃是過字陳歎服以為雖一字諸君亦不能到也
　　春日憶李白
白也詩無敵飄然思不羣清新庾開府俊逸鮑參軍渭
北春天樹江東日暮雲何時一尊酒重與細論文
李杜交誼於白集中論之詳矣此詩傅㑹尤多所謂以
小人之心度君子之腹甫無是也頸聫遂為懷人粉本
情景雙闗一何藴藉
　朱鶴齡曰公與太白皆學六朝前以李侯佳句比之
　隂鏗此又比之庾鮑葢舉生平所最慕者以相方也
　王安石謂少陵於李白僅比以庾鮑隂鏗則又下矣
　或遂以細論文譏其才疎此真瞽説公詩云頗學隂
　何苦用心又云庾信文章老更成公之推服諸家甚
　至則其推服太白為何如哉
　　贈陳二補闕
世儒多汨沒夫子獨聲名獻納開東觀君王問長卿早
雕寒始急天馬老能行自到青㝠裏休㸔白髮生
　　寄髙三十五書記
歎息髙生老新詩日又多美名人不及佳句法如何主
將収才子崆峒足凱歌聞君已朱紱且得慰蹉跎
詩必有法古今通義子美最深於法嚴羽云少陵詩法
如孫吳太白詩法如李廣是也
　　送裴二虬作尉永嘉
孤嶼亭何處天涯水氣中故人官就此絶境興誰同隠
吏逢梅福遊山憶謝公扁舟吾已就把釣待秋風
　浦起龍曰起用倒勢如凌虚御風而來
　　贈田九判官
崆峒使節上青霄河隴降王欵聖朝宛馬總肥春苜蓿
將軍只數漢嫖姚陳留阮瑀誰争長京兆田郎早見招
麾下賴君才並入獨能無意向漁樵
風格遒□所謂神理縱横而凖繩最宻此種體製惟老
杜擅長詩本望田薦已故宛馬句以比為賦微領此意
五六語勢如轉丸珠仇兆鰲謂阮瑀為指髙適不為無
見不徒送蔡都尉詩以阮比髙也
　　贈獻納使起居田舍人
獻納司存雨露邉地分清切任才賢舍人退食収封事
宫女開函近御筵曉漏追趨青瑣闥晴忩㸃檢白雲篇
揚雄更有河東賦唯待吹嘘送上天
　　陪鄭廣文遊何將軍山林十首
不識南塘路今知第五橋名園依緑水野竹上青霄谷
口舊相得濠梁同見招平生為幽興未惜馬蹄遙
古人紀游之作佇興而言興盡而止故有餘味而無長
語此詩多至十首葢游宴既乆情景迭見故乃綜括始
終分攄懷抱絶去羈束而自成阡陌若不經營而自行
條理所謂言之不足故長言之反復咏歎以寄其情者
也十首中風致蕭疎氣體深穏元亮之冲太冲之逸康
樂之清明逺之俊彚而有之至其章法次序則大家結
搆評者類能言之
　王嗣奭曰起句是十首起法末拈幽興為十首之綱
百頃風潭上千章夏木清卑枝低結子接葉暗巢鸎鮮
鯽銀絲鱠香芹碧澗羮翻疑柂樓底晚飯越中行
　蔡寛夫曰卑枝一聫乃疊韻對如樂天户大嫌甜酒
　才髙笑小詩要因其語意偶合輒成就之不以是為
　工也
萬里戎王子何年别月支異花開絶域滋蔓匝清池漢
使徒空到神農竟不知露翻兼雨打開拆日離披
　王士禄曰十首中宕此一首最見章法
旁舍連髙竹疎籬帶晚花碾渦深沒馬藤蔓曲藏虵詞
賦工無益山林跡未賖盡捻書籍賣來問爾東家
剰水滄江破殘山碣石開緑垂風折笋紅綻雨肥梅銀
甲彈筝用金魚換酒來興移無灑掃隨意坐莓苔
　王嗣奭曰散漫冩去無起束呼應另是一格亦縁十
　首自有大起結此首如中聫也
風磴吹隂雪雲門吼瀑泉酒醒思卧簟衣冷欲裝綿野
老來㸔客河魚不取錢只疑淳朴處自有一山川
棘樹寒雲色茵陳春藕香脆添生菜美隂益食單涼野
鶴清晨出山精白日藏石林蟠水府百里獨蒼蒼
　浦起龍曰野鶴一聫刻意生色
憶過楊栁渚走馬定昆池醉把青荷葉狂遺白接䍦刺
船思郢客解水乞吳兒坐對秦山晚江湖興頗隨
牀上書連屋階前樹拂雲將軍不好武稚子總能文醒
酒㣲風入聴詩静夜分絺衣挂蘿薜涼月白紛紛
幽意忽不惬歸期無奈何出門流水注迴首白雲多自
笑燈前舞誰憐醉後歌秪因與朋好風雨亦來過
　趙汸曰凡一題而賦數首者須首尾布置有起有結
　每章谷有主意無繁複不倫之失乃是家數觀此十
　章及後五章可見
　王嗣奭曰合觀十首分明一篇游記有首有尾中間或
　賦景或寫情經緯錯綜曲折變化用正用竒不可方物
　李因篤曰末章是十首結語老氣横空直使後五首
　可接
　　重過何氏五首
問訊東橋竹將軍有報書倒衣還命駕髙枕乃吾廬花
妥鸎捎蝶溪喧獺趂魚重來休沐地真作野人居
五首皆著意重過其大致疎落不復次第舖叙正所以
别於前游此亦詩家之微指也盧元昌以野人居三字
為諷當時第舍之侈又或以前第九首此第四首為諷
明皇黷武將帥好兵前第三首為刺明皇任蕃將寵禄
山無端牽引破碎支離黄庭堅謂棄其大㫖於所遇林
泉人物草木魚蟲以為物物皆有所託如世間商度隠
語者則子美之詩委地矣讀甫詩者當以為戒
山雨樽仍在沙沉榻未移犬迎曽宿客鴉䕶落巢兒雲
薄翠㣲寺天清皇子陂向來幽異極步屣過東籬
　李因篤曰五六宕開惟大家有此筆力
落日平臺上春風啜茗時石欄斜㸃筆桐葉坐題詩翡
翠鳴衣桁蜻蜓立釣絲自今幽興熟來往亦無期
首篇五六及翡翠二句穠至中别有幽趣不減蟬噪林
逾静鳥鳴山更幽也
頗怪朝參懶應耽野趣長雨抛金鎻甲苔卧緑沉槍手
自移蒲栁家纔足稻粱㸔君用幽意白日到羲皇
到此應常宿相留可判年蹉跎暮容色悵望好林泉何
日霑㣲禄歸山買薄田斯遊恐不遂把酒意茫然
　　冬日有懷李白
寂寞書齋裏終朝獨爾思更尋嘉樹傳不忘角弓詩短
褐風霜入還丹日月遲未因乘興去空有鹿門期
與亦有梁宋游相期拾瑤草正相照應
　　贈翰林張四學士
翰林逼華葢鯨力破滄溟天上張公子宫中漢客星賦
詩拾翠殿佐酒望雲亭紫誥仍兼綰黄麻似六經内分
金帶赤恩與荔枝青無復隨髙鳯空餘泣聚螢此生任
春草垂老獨漂萍儻憶山陽㑹悲歌在一聴
前幅工麗
　　送張二十參軍赴蜀州因呈楊五侍御
好去張公子通家别恨添兩行秦樹直萬㸃蜀山尖御
史新驄馬參軍舊紫髯皇華吾善處於汝定無嫌
　　陪諸貴公子丈八溝携妓納涼晚際遇雨二首
落日放船好輕風生浪遲竹深留客處荷浄納涼時公
子調氷水佳人雪藕絲片雲頭上黑應是雨催詩
雨來霑席上風急打船頭越女紅裙濕燕姬翠黛愁纜
侵堤栁繫幔巻浪花浮歸路翻蕭颯陂塘五月秋
結皆入勝次作尤有逸致
　　贈髙式顔
昔别是何處相逢皆老夫故人還寂寞削跡共艱虞自
失論文友空知賣酒壚平生飛動意見爾不能無
深情髙調起句中無限蒼涼
　王士正曰篇中論文友指髙適適卒於永泰元年此
　詩當在改元之後
　　故武衛將軍挽歌三首
嚴警當寒夜前軍落大星壯夫思敢決哀詔惜精靈王
者今無戰書生已勒銘封侯意疎濶編簡為誰青
　劉㑹孟曰詞意上下含蓄有美有恨
舞劔過人絶鳴弓射獸能銛鋒行惬順猛噬失蹻騰赤
羽千夫膳黄河十月氷横行沙漠外神速至今稱
　李因篤曰詩意沈雄悲壯足慰鬼雄此篇尤有生造
　之力
哀挽青門去新阡絳水遥路人紛雨泣天意颯風飈部
曲精仍鋭匈奴氣不驕無由覩雄略大樹日蕭蕭
　　官定後戲贈(原注時免河西尉/為右衛率府兵曹)
不作河西尉淒涼為折腰老夫怕趨走率府且逍遙耽
酒須㣲禄狂歌託聖朝故山歸興盡迴首向風飈
　　九日藍田崔氏莊
老去悲秋强自寛興來今日盡君歡羞將短髪還吹㡌
笑倩旁人為正冠藍水逺從千澗落玊山髙並兩峰寒
明年此㑹知誰健醉把茱茰子細㸔
意頗頽唐筆則老健頸聫撐拄自是截斷衆流之句
　劉禹錫曰詩中用茱茰字者凡三人杜子美云醉把
　茱茰子細㸔王右丞云遍挿茱茰少一人朱倣云學
　他年少挿茱茰更三君所用子美為優
　陳師道曰頷聨文雅曠達不減昔人故謂詩非力學
　可致正須胸中度世耳
　　崔氏東山草堂
愛汝玉山草堂静髙秋爽氣相鮮新有時自發鐘磬響
落日更見漁樵人盤剥白鴉谷口栗飯煮青泥坊底芹
何為西莊王給事柴門空閉鏁松筠
甫集特多抝律然其聲調自有一定之法如此詩及西
岳崚嶒竦處尊錦官城西生事㣲掖垣竹埤梧十尋城
尖徑仄旌斾愁諸篇以古調入律所謂蒼莽厯落中自
成音節者然此及西岳篇収入律調為正法如後一篇
八句全抝又抝體之變格不易學也若并不識七古聲
調而以語抝體難矣他如澗道餘寒厯氷雪傳語風光
共流轉及映堦碧草自春色九江日落醒何處諸聫乃
單抝雙抝正法宋人胡仔謂平仄固有定體衆共守之
然不若時用變體如兵之出竒變化無窮以驚世駭目
王世懋則疑為變風變雅皆恍惚之語耳
　王嗣奭曰藍田詩悲壯東山詩渾成不煩繩削自有
　蕭散之致
　　對雪
戰哭多新鬼愁吟獨老翁亂雲低薄暮急雪舞迴風瓢
棄樽無緑爐存火似紅數州消息㫁愁坐正書空
　　月夜
今夜鄜州月閨中只獨㸔遥憐小兒女未解憶長安香
露雲鬟濕清輝玉臂寒何時倚虚幌雙照淚痕乾
　王士正曰不言思兒女情在言外
　浦起龍曰悲婉㣲至
　黄鶴曰天寶十五載八月公自鄜州赴行在為賊所
　得時身在長安家在鄜州故作是詩
　　遣興
驥子好男兒前年學語時問知人客姓誦得老夫詩世
亂憐渠小家貧仰母慈鹿門携不遂雁足繫難期天地
軍麾滿山河戰角悲儻歸免相失見日敢辭遲
　王嗣奭曰愛隔情深語寛心急
　　春望
國破山河在城春草木深感時花濺淚恨别鳥驚心烽
火連三月家書抵萬金白頭搔更短渾欲不勝簪
　司馬光曰古人為詩貴於意在言外使人思而得之
　近世惟杜子美最得詩人之體如此詩言山河在明
　無餘物矣草木深明無人矣花鳥平時可娛之物見
　之而泣聞之而悲則時可知矣他皆類此不可徧舉
　　憶幼子
驥子春猶隔鶯歌煖正繁别離驚節換聰慧與誰論澗
水空山道柴門老樹村憶渠愁只睡炙背俯晴軒
　　喜達行在所三首
西憶岐陽信無人遂却迴眼穿當落日心死著寒灰霧
樹行相引蓮峰望忽開所親驚老瘦辛苦賊中來
　李因篤曰抗賊髙節而以老瘦辛苦四字櫽括之所
　謂藴藉也
愁思胡笳夕淒涼漢苑春生還今日事間道暫時人司
𨽻章仞覩南陽氣已新喜心飜倒極嗚咽淚霑巾
　劉㑹孟曰問道暫時人五字可傷即云旦暮人耳暫
　時更警
死去慿誰報歸來始自憐猶瞻太白雪喜遇武功天影
静千官裏心蘓七校前今朝漢社稷新數中興年
肺腑流露不假雕飾論甫者謂其一飯不忘君況斯時
情境乎所以冩欣喜處語極悲痛性情所至妙不自尋
觀其真摯如此其生平大節可知矣
　趙汸曰題曰喜達行在所而詩多追説脱身歸順間
　關䟦涉之情狀所謂痛定思痛逾於在痛時也
　　得家書
去慿遊客寄來為附家書今日知消息他鄉且舊居熊
兒幸無恙驥子最憐渠臨老羇孤極傷時㑹合疎二毛
趨帳殿一命侍鸞輿北闕妖氛滿西郊白露初涼風新
過雁秋雨欲生魚農事空山裏眷言終荷鋤
入後清逸翛然意逺
　　奉贈嚴八閣老
扈聖登黄閣明公獨妙年蛟龍得雲雨鵰鶚在秋天客
禮容疎放官曹可接聫新詩句句好應任老夫傳
　　奉送郭中丞兼太僕卿充隴右節度使三十韻(英/乂)
詔發西山將秋屯隴右兵凄凉餘部曲燀赫舊家聲鵰
鶚乘時去驊騮顧主鳴艱難須上䇿容易即前程斜日
當軒葢髙風巻斾旌松悲天水冷沙亂雪山清和虜猶
懷惠防邉不敢驚古來於異域鎮静示專征燕薊奔封
豕周秦觸駭鯨中原何慘黷餘孽尚縱横箭入昭陽殿
笳吟細栁營内人紅袖泣王子白衣行宸極祅星動園
陵殺氣平空餘金捥出無復繐帷輕毁廟天飛雨焚宫
火徹明罘罳朝共落棆桷夜同傾三月師逾整羣胡勢
就烹瘡痍親接戰勇決冠垂成妙譽期元宰殊恩且列
卿幾時迴節鉞戮力掃欃槍圭竇三千士雲梯七十城
恥非齊説客秪似魯諸生通籍㣲班沗周行獨坐榮隨
肩趨漏刻短髮寄簪纓徑欲依劉表還疑厭禰衡漸衰
那此别忍淚獨含情廢邑狐狸語空村虎豹争人頻墜
塗炭公豈忘精誠元帥調新律前軍壓舊京安邉仍扈
從莫作後功名
言有倫脊義歸忠愛昔謝安論毛詩以訏謨定命逺猷
辰告為佳語此類篇章有其意矣
　王嗣奭曰本送郭之隴右而語意輕外重内亹亹而
　談正以感激中丞使知急也後云幾時回節鉞又云
　安邉仍扈從葢深以討賊大事望之矣
　　送楊六判官使西蕃
送逺秋風落西征海氣寒帝京氛祲滿人世别離難絶
域遥懷怒和親願結歡勅書憐賛普兵甲望長安宣命
前程急惟良待士寛子雲清自守今日起為官垂淚方
投筆傷時即據鞍儒衣山鳥怪漢節野童㸔邉酒排金
盞夷歌捧玊盤草輕蕃馬健雪重拂廬乾慎爾參籌畫
從兹正羽翰歸來權可取九萬一朝摶
　仇兆鰲曰羅大經云子雲清自守今日起為官假雲
　對日兩句一意按元白劉賔客輩汝洛唱和集九日
　送人清秋方落㡌子夏正離羣假對之工本於杜句
　朱鶴齡曰舊唐書云至徳元載吐蕃遣使和親願助
　國討賊二載三月遣給事中南巨川報命楊葢贊巨
　川以行
　　月
天上秋期近人間月影清入河蟾不沒𢷬藥兎長生只
益丹心苦能添白髮明干戈知滿地休照國西營
　　晚行口號
三川不可到歸路晚山稠落雁浮寒水饑烏集戍樓市
朝今日異䘮亂幾時休逺媿梁江總還家尚黑頭
　盧元昌曰有春燕巢於林木之感
　　行次昭陵
舊俗疲庸主羣雄問獨夫䜟歸龍鳯質威定虎狼都天
屬尊堯典神功恊禹謨風雲隨絶足日月繼髙衢文物
多師古朝廷半老儒直詞寧戮辱賢路不﨑嶇徃者災
猶降蒼生喘未蘓指麾安率土盪滌撫洪鑪壯士悲陵
邑幽人拜鼎湖玉衣晨自舉鐵馬汗常趨松栢瞻虚殿
塵沙立暝途寂寥開國日流恨滿山隅
氣象嵬峩規模宏逺華茂典重之中有沉雄悲壯之概
陸游所云清廟生民伯仲間也貞觀之治三代以後所
僅見其行政用人納諌進賢亦非後代所及文物四句
能舉其要不特此也明皇勵精為治開元政化上嫓太
宗不能持盈保泰任用宵小蔽塞聰明以致天寶禍亂
向非太宗之靈則唐室墟矣流離之餘徘徊瞻眺撫時
傷往流恨山隅想開國之盛而所以致亂之故隠然言
外深廣無端波瀾萬狀今古詩人絶無倫比甫祭房相
文云培塿滿地崑崙無羣可取以評此詩
　許顗曰文物多師古四句見太宗智勇英特武定天
　下而能如此最盛徳也
　黄鶴曰按天寳五載詔天下通一藝者詣京師公自
　東都西歸應詔故道經昭陵也
　沈徳潛曰玊衣二句猶騷所云神之來兮夾兩旗言
　神靈陟降也
　　重經昭陵
草昧英雄起謳歌厯數歸風塵三尺劍社稷一戎衣翼
亮貞文徳丕承戢武威聖圖天廣大宗祀日光輝陵寢
盤空曲熊羆守翠㣲再窺松柏路還見五雲飛
渾舉賛頌義無不包與前篇皆可直追三頌
　何景明曰用經史入詩絶不見斧鑿痕使他人道之
　未免拙滯
　鍾惺曰陵廟之作典古悲涼説功業無竹帛氣説神
　靈無松杉氣
　張逺曰末句即五陵佳氣無時無之意
　　喜聞官軍已臨賊冦二十韻
胡虜潛京縣官軍擁賊壕鼎魚猶假息穴蟻欲何逃帳
殿羅𤣥冕轅門照白袍秦山當警蹕漢苑入旌旄路失
羊腸險雲横雉尾髙五原空壁壘八水散風濤今日㸔
天意遊魂貸爾曹乞降那更得尚詐莫徒勞元帥歸龍
種司空握豹韜前軍蘓武節左將吕䖍刀兵氣回飛鳥
威聲沒巨鼇戈鋋開雪色弓矢尚秋毫天步艱方盡時
和運更遭誰云遺毒螫已是沃腥臊睿想丹墀近神行
羽衛牢花門騰絶漠拓羯渡臨洮此輩感恩至羸俘何
足操鋒先衣染血騎突劍吹毛喜覺都城動悲憐子女
號家家賣釵釧只待獻春醪
壯浪豪邁寫得喜字意出可作討賊檄文亦可作報㨗
露布
　王嗣奭曰字字犀利句句雄壯真是筆掃千軍者
　唐書至徳二載九月丁亥廣平王俶將朔方等軍及
　回紇西域之衆十五萬發鳯翔壬寅至長安城西與
　賊將安守忠戰於香積寺北賊大敗張通儒走陜郡
　大軍入京師甲辰㨗書至鳯翔
　　収京
生意甘衰白天涯正寂寥忽聞哀痛詔又下聖明朝羽
翼懷商老文思憶帝堯叨逢罪已日霑灑望青霄
汗馬収宫闕春城鏟賊壕賞應歌杕杜歸及薦櫻桃雜
虜横戈數功臣甲第髙萬方頻送喜無乃聖躬勞
一喜一痛忠愛之誠藹然而見此始収兩京之作錢謙
益語語文致喜為傅㑹而不覺其以後釋前為大謬也
　
　
　
　
　
　
　
　
　
　
　
　
御選唐宋詩醇巻十三
欽定四庫全書
御選唐宋詩醇巻十四
　　襄陽杜甫詩六
　　　目録
　　臘日
　　紫宸殿退朝口號
　　曲江二首
　　曲江對酒
　　曲江對雨
　　奉和賈至舍人早朝大明宫
　　宣政殿退朝晚出左掖
　　題省中院壁
　　春宿左省
　　送翰林張司馬南海勒碑
　　晚出左掖
　　送賈閣老出汝州
　　送鄭十八虔貶台州司户傷其臨老䧟賊之故闕
　　為靣别情見於詩
　　端午日賜衣
　　奉贈王中允維
　　奉陪鄭駙馬章曲二首
　　至徳二載甫自京金光門出間道歸鳯翔乾元初
　　從左拾遺移華州掾與親故别因出此門有悲往
　　事
　　寄髙三十五詹事適
　　路逢襄陽楊少府入城戲呈楊員外綰
　　題鄭縣亭子
　　望岳
　　至日遣興奉寄北省舊閣老兩院故人二首
　　得弟消息
　　憶弟
　　秦州雜詩二十首
　　月夜憶舍弟
　　宿賛公房
　　東樓
　　雨晴
　　寓目
　　山寺
　　遣懷
　　天河
　　初月
　　𢷬衣
　　促織
　　螢火
　　蒹葭
　　苦竹
　　除架
　　廢畦
　　夕烽
　　送逺
　　觀兵
　　天末懷李白
　　空嚢
　　病馬
　　蕃劍
　　銅瓶
　　觀安西兵過赴闗中待命二首
　　野望
　　秋日阮隠居致薤三十束
　　秦州見勅目薛三璩授司議郎畢四曜除監察與
　　二子有故逺喜遷官兼述索居凡三十韻
　　寄岳州賈司馬六丈巴州嚴八使君兩閣老五十
　　韻
　　寄張十二山人彪三十韻
　　寄李十二白二十韻
欽定四庫全書
御選唐宋詩醇巻十四
　　襄陽杜甫詩六
　　臘日
臘日常年暖尚遥今年臘日凍全消侵陵雪色還萱草
漏洩春光有栁條縱酒欲謀良夜醉還家初散紫宸朝
口脂面藥隨恩澤翠管銀罌下九霄
　趙大綱曰唐以大寒後辰日為臘
　　紫宸殿退朝口號
戸外昭容紫袖垂雙瞻御座引朝儀香飄合殿春風轉
花覆千官淑景移晝漏希聞髙閣報天顔有喜近臣知
宫中每出歸東省㑹送䕫龍集鳯池
可備唐朝典故詩亦委蛇有風度
　劉㑹孟曰從容富麗六句有意外意
　　曲江二首
一片花飛減却春風飄萬㸃正愁人且㸔欲盡花經眼
莫厭傷多酒入唇江上小堂巢翡翠苑邉髙塜卧麒麟
細推物理須行樂何用浮名絆此身
朝回日日典春衣每日江頭盡醉歸酒債尋常行處有
人生七十古來稀穿花蛺蝶深深見㸃水蜻蜓欵欵飛
傳語風光共流轉暫時相賞莫相違
　葉夢得曰深深字若無穿字欵欵字若無㸃字亦無
　以見其精㣲然讀之渾然全似未嘗用力所以不碍
　氣格超勝使晚唐人為之便涉魚躍練川抛玊尺鶯
　穿絲栁織金梭矣
　張綖曰二詩以仕不得志有感於暮春而作
　王士正曰宣政等作何共舂容華藻游賞詩乃又跌
　宕不羈如此葢各有體也
　　曲江對酒
苑外江頭坐不歸水精宫殿轉霏㣲桃花細逐楊花落
黄鳥時兼白鳥飛縱飲乆判人共棄懶朝真與世相違
吏情更覺滄洲逺老大悲傷未拂衣
頷聫寫一時偶然之景遂為後賢粉本然丹鉛録所引
黄庭堅句風致自佳若梅堯臣李若水兩聫則優劣判
然矣
　　曲江對雨
城上春雲覆苑牆江亭晚色静年芳林花著雨燕脂落
水荇牽風翠帶長龍武新軍深駐輦芙蓉别殿漫焚香
何時詔此金錢㑹暫醉佳人錦瑟傍
離亂初復追思極盛悄然悲慨無限深情後四句一氣
滚出仍望有承平之樂語偏濃至氣自空蒼此中晚所
望而不及者也若甫之繫念明皇誠有其意然金錢之
詔當在肅宗説詩固宜善㑹耳
　黄生曰公感𤣥宗知遇詩中每每見之五六指南内
　之事葢隠之也本詩人之忠厚法宣聖之㣲詞豈古
　今抽黄嫓白之士所敢望哉
　仇兆鰲曰杜審言詩綰霧青條弱牽風紫蔓長即此
　頷聫所自出也又寄語洛城風日道明年春色倍還
　人即傳語風光二句所自出也公嘗云詩是吾家事
　信乎祖孫繼述詩學乃其家學也
　　奉和賈至舍人早朝大明宫(原注舍人先/世嘗掌絲綸)
五夜漏聲催曉箭九重春色醉仙桃旌旗日暖龍蛇動
宫殿風㣲鷰雀髙朝罷香烟擕滿袖詩成殊玊在揮毫
欲知世掌絲綸美池上於今有鳯毛
　蘓軾曰旌旗日暖一聫此七言中之偉麗者也
　　宣政殿退朝晚出左掖
天門日射黄金榜春殿晴曛赤羽旗宫草㣲㣲承委珮
鑪烟細細駐遊絲雲近蓬萊常五色雪殘鳷鵲亦多時
侍臣緩步歸青瑣退食從容出每遲
　浦起龍曰金和玊節之篇
　　題省中院壁
掖垣竹埤梧十尋洞門對霤常隂隂落花遊絲白日静
鳴鳩乳鷰青春深腐儒衰晚謬通籍退食遲迴違寸心
衮職曽無一字補許身媿比雙南金
明朝有封事數問夜如何參觀之可得其意
　　春宿左省
花隠掖垣暮啾啾棲鳥過星臨萬户動月傍九霄多不
寢聴金鑰因風想玉珂明朝有封事數問夜如何
　胡應麟曰杜詩五律結句之妙者如明朝有封事數
　問夜如何經過自愛惜取次莫論兵親朋滿天地兵
　甲少來書安危大臣在不必淚長流無由覩雄畧大
　樹日蕭蕭語皆矯健振勁絶非錚錚細響
　沈徳潛曰三四即景名句而註釋家謂民勞則星動
　月屬隂象指女子小人以峭刻深心測詩人敦厚之
　㫖一何可笑
　　送翰林張司馬南海勒碑
冠冕通南極文章落上台詔從三殿去碑到百蠻開野
館濃花發春帆細雨來不知滄海上天遣幾時迴
　王士正曰頷聫冠冕頰聫纎穠此用筆之妙
　　晚出左掖
晝刻傳呼淺春旗簇仗齊退朝花底散歸院栁邉迷樓
雪融城濕宫雲去殿低避人焚諫草騎馬欲雞棲
　劉㑹孟曰諫草不欲人知此事君當然之體結語讀
　之數過欵欵忠實
　　送賈閣老出汝州
西掖梧桐樹空留一院隂艱難歸故里去住損春心宫
殿青門隔雲山紫邏深人生五馬貴莫受二毛侵
去住損春心五字可謂藴藉
　黄生曰起處用巻阿詩意而無其迹
　　送鄭十八䖍貶台州司户傷其臨老陷賊之故闕
　　為靣别情見於詩
鄭公樗散鬢成絲酒後常稱老畫師萬里傷心嚴譴日
百年垂死中興時蒼惶已就長途往邂逅無端出餞遲
便與先生應永訣九重泉路盡交期
　盧世㴶曰清空一氣萬轉千回純是淚㸃都無墨痕
　沈徳潛曰屈折赴題清空如話别是一種風格
　　端午日賜衣
宫衣亦有名端午被恩榮細葛含風軟香羅疊雪輕自
天題處濕當暑著來清意内稱長短終身荷聖情
　　奉贈王中允維
中允聲名乆如今契濶深共傳収庾信不比得陳琳一
病縁明主三年獨此心窮愁應有作試誦白頭吟
為中允表明心跡極有斟酌
　舊唐書維官給事中扈從不及為賊所得服藥取痢
　詐稱瘖病禄山迎置洛陽拘於普施寺廹以偽署賊
　平定䧟賊官罪維以凝碧詩聞於朝肅宗特宥之責
　授太子中允
　　奉陪鄭駙馬韋曲二首
韋曲花無賴家家惱殺人緑樽雖盡日白髪好禁春石
角鈎衣破藤枝刺眼新何時占叢竹頭戴小烏巾
野寺垂楊裏春畦亂水間羙花多映竹好鳥不歸山城
郭終何事風塵豈駐顔誰能共公子薄暮欲俱還
　王嗣奭曰抑揚頓挫極生動之致
　　至徳二載甫自京金光門出問道歸鳯翔乾元初
　　從左拾遺移華州掾與親故别因出此門有悲往
　　事
此道昔歸順西郊胡正繁至今殘破膽應有未招魂近
得歸京邑移官豈至尊無才日衰老駐馬望千門
詞意婉曲昔之忠欵今之眷戀皆見怨而不怒忠厚之
道
　顧宸曰公疏救房琯詔三司推問以張鎬力救敕放
　就列次年與房琯嚴武俱貶坐琯黨也此公事君交
　友生平出處之大節曰移官豈至尊不敢歸怨於君
　也王維詩云執政方持法明君無此心與此同意所
　謂詩可以怨也
　　寄髙三十五詹事適
安穏髙詹事兵戈乆索居時來如宦達嵗晚莫情疎天
上多鴻雁池中足鯉魚相㸔過半百不寄一行書
　　路逢襄陽楊少府入城戱呈楊員外綰(原注甫赴/華州日許)
　　(寄員外/茯苓)
寄語楊員外山寒少茯苓歸來稍暄暖當為斸青㝠飜
動神仙窟封題鳥獸形兼將老藤杖扶汝醉初醒
頸聫竒致押韻尤穏
　　題鄭縣亭子
鄭縣亭子澗之濵户牖慿髙發興新雲斷岳蓮臨大路
天晴宫栁暗長春巢邉野雀羣欺燕花底山蜂逺趂人
更欲題詩滿青竹晚來幽獨恐傷神
　仇兆鰲曰中四寫景先賦後比五六喻意所以自傷
　幽獨也
　　望岳
西岳崚嶒竦處尊諸峰羅立如兒孫安得仙人九節杖
拄到玊女洗頭盆車箱入谷無歸路箭栝通天有一門
稍待西風涼冷後髙尋白帝問真源
遂無一字猶人蒼老渾勁行神如空行氣如虹昔元好
問論秦觀春雨詩曰拈出退之山石句始知渠是女郎
詩詩人不識大家氣象争柔鬬葩氣萎體瘵誦此寧不
變色
　　至日遣興奉寄北省舊閣老兩院故人二首
去嵗兹辰捧御床五更三㸃入鵷行欲知趨走傷心地
正想氛氲滿眼香無路從容陪語笑有時顛倒著衣裳
何人錯憶窮愁日愁日愁隨一線長
憶昨逍遙供奉班去年今日侍龍顔麒麟不動鑪烟上
孔雀徐開扇影還玊几由來天北極朱衣只在殿中間
孤城此日堪腸斷愁對寒雲雪滿山
　　得弟消息
近有平隂信遥憐舍弟存側身千里道寄食一家村烽
舉新酣戰啼垂舊血痕不知臨老日招得幾人魂
　　憶弟
且喜河南定不問鄴城圍百戰今誰在三年望汝歸故
園花自發春日鳥還飛斷絶人烟乆東西消息稀
二詩意真語苦未有篤於君父而薄於手足者甫之過
人豈徒詩乎
　仇兆鰲曰花發鳥飛即濺淚傷心之意
　　秦州雜詩二十首
滿目悲生事因人作逺遊遲迴度隴怯浩蕩及關愁水
落魚龍夜山空鳥鼠秋西征問烽火心折此淹留
意極哀頓氣則渾含自足領起諸篇
　姚寛曰水經魚龍以秋日為夜又魚龍水名鳥鼠山
　名葢兩句而合三事也
秦州城北寺勝跡隗囂宫苔蘚山門古丹青野殿空月
明垂葉露雲逐渡溪風清渭無情極愁時獨向東
州圖領同谷驛道出流沙降虜兼千帳居人有萬家馬
驕珠汗落胡舞白題斜年少臨洮子西來亦自誇
鼓角緣邉郡川原欲夜時秋聽殷地發風散入雲悲抱
葉寒蝉静歸山獨鳥遲萬方聲一概吾道竟何之
五六入喻筆意幽細結極悲涼
南使宜天馬由來萬匹强浮雲連陣沒秋草徧山長聞
説真龍種仍殘老驌驦哀鳴思戰鬬逈立向蒼蒼
　沈徳潛曰伏櫪長鳴隠然自寓
　朱鶴齡曰按通鑑是年春三月九節度之師潰於鄴
　城戰馬萬匹惟存三千此詩浮雲連陣沒正其事也
　秦州乃出西域之道故感天馬事而賦之
城上胡笳奏山邉漢節歸防河赴滄海奉詔發金㣲士
苦形骸黑旌疎鳥獸稀那聞往來戍恨解鄴城圍
莽莽萬重山孤城山谷間無風雲出塞不夜月臨關屬
國歸何晚樓蘭斬未還煙塵獨長望衰颯正摧顔
氣調蒼深
　吳昌祺曰如鵰鶚盤空雄健自喜
　沈徳潛曰無風不夜奇景偶然寫出或以為地名不
　但穿鑿亦令杜詩無味
聞道尋源使從天此路迴牽牛去幾許宛馬至今來一
望幽燕隔何時郡國開東征健兒盡羌笛暮吹哀
今日明人眼臨池好驛亭叢篁低地碧高栁半天青稠
疊多幽事喧呼閲使星老夫如有此不異在郊坰
雲氣接崑崙涔涔塞雨繁羌童㸔渭水使客向河源煙
火軍中幕牛羊嶺上村所居秋草浄正閉小逢門
蕭蕭古塞冷漠漠秋雲低黄鵠翅垂雨蒼鷹饑啄泥薊
門誰自北漢將獨征西不意書生耳臨衰厭皷鞞
　浦起龍曰蒼蒼莽莽以古為律此前多言世亂此後
　多為身謀此乃前後闗鍵也
山頭南郭寺水號北流泉老樹空庭得清渠一邑傳秋
花危石底晚景卧鐘邉俛仰悲身世溪風為颯然
　楊徳周曰秦州詩憂憤悱惻都非文人伎倆即歸山
　獨鳥遲老樹空庭得二語亦令人閣筆
傳道東柯谷深蔵數十家對門藤葢瓦映竹水穿沙瘦
地飜宜粟陽坡可種𤓰舩人近相報但恐失桃花
　趙汸曰起用傳道二字則以下景物皆是未至谷中
　先述所聞末方言泛舟往遊恐如桃源之迷路也
　王知彰曰工部棄官寓東柯谷姪佐之居
萬古仇池穴潛通小有天神魚人不見福地語真傳近
接西南境長懷十九泉何時一茅屋送老白雲邉
　朱鶴齡曰前聞東柯谷之勝而欲卜居此述仇池穴
　之勝而欲卜居也觀卒章讀記憶仇池則前六句皆
　是引記中語
　浦起龍曰前後三篇皆言東柯此以仇池隔斷章法
　變化
未暇泛滄海悠悠兵馬間塞門風落木客舍雨連山阮
籍行多興龎公隠不還東柯遂疎懶休鑷鬢毛斑
東柯好崖谷不與衆峯羣落日邀雙鳥晴天養片雲野
人矜險絶水竹㑹平分採藥吾將老兒童未遣聞
邉秋隂易乆不復辨晨光簷雨亂淋幔山雲低度牆鸕
鷀窺淺井蚯蚓上深堂車馬何蕭索門前百草長
地僻秋將盡山髙客未歸塞雲多斷續邉日少光輝警
急烽常報傳聞檄屢飛西戎外甥國何得迕天威
鳯林戈未息魚海路常難候火雲烽峻懸軍幕井乾風
連西極動月過北庭寒故老思飛將何時議築壇
此與上篇全指吐蕃注家所引未的
唐堯真自聖野老復何知曬藥能無婦應門幸有兒藏
書聞禹穴讀記憶仇池為報鴛行舊鷦鷯在一枝
題曰雜詩所感非一事其作非一時葢甫棄官游秦情
非得已身世之感一寓於詩即事命意觸景成文或繫
於國或繫於已要以達其性情則一然其遇彌困而思
則彌深其心益苦而言則益工縱出横飛涵今茹古昔
人謂其秦州以後律法尤精葢所遇有以激發之也學
者求其本源之所在而參時世以觀之庶有以窺其籓
籬耳
　劉克莊曰唐人游邉之作數十篇中間有三數篇一
　篇問有一二聫可采若此二十篇山川城郭之異土
　地風氣所宜開巻一覽盡在是矣網山詩云杜陵詩
　巻是圖經信然
　　月夜憶舍弟
戍鼓斷人行邉秋一雁聲露從今夜白月是故鄉明有
弟皆分散無家問死生寄書長不達况乃未休兵
　王彦輔曰子美善用故事及常語多顛倒用之語峻
　而體健如露從今夜白一聫之類是也
　吳昌祺曰月是故鄉明勝隔千里兮共明月
　　宿贊公房(原注京中大雲/寺主謫此安置)
杖錫何來此秋風已颯然雨荒深院菊霜倒半池蓮放
逐寧違性虚空不離禪相逢成夜宿隴月向人圓
　　東樓
萬里流沙道西征過此門但添新戰骨不返舊征魂樓
角凌風迥城隂帶水昏傳聲㸔驛使送節向河源
亦目前語耳征戰之苦言之何其慘也
　　雨晴
天外秋雲薄從西萬里風今朝好晴景乆雨不妨農塞
栁行踈翠山梨結小紅胡笳樓上發一雁入髙空
　　寓目
一縣蒲萄熟秋山苜蓿多闗雲常帶雨塞水不成河𦍑
女輕烽燧胡兒制駱駞自傷遲暮眼䘮亂飽經過
　朱鶴齡曰當與州圖領同谷一首參㸔闗塞無阻𦍑
　胡雜居乃世變之深可慮者公故感而歎之未幾秦
　隴果為吐蕃所陷
　　山寺
野寺殘僧少山園細路髙麝香眠石竹鸚鵡啄金桃亂
石通人過懸崖置屋牢上方重閣晚百里見秋毫
　　遣懷
愁眼㸔霜露寒城菊自花天風隨斷栁客淚墮清笳水
浄樓隂直山昏塞日斜夜來歸鳥盡啼殺後棲鴉
風景不殊舉目有山河之異結以比語豁出不嫌於盡
　顧宸曰末語即上林無限樹不借一枝棲之意葢歎
　卜居無地也
　　天河
常時任顯晦秋至最分明縱被㣲雲掩終能永夜清含
星動雙闕伴月落邉城牛女年年渡何曽風浪生
此與初月詩確有寄託用意不即不離窅然而深如以
為但咏本題又失之矣
　洪仲曰天河初月二詩皆暗寫題意不露題字
　仇兆鰲曰此直咏天河而寓意在言外頷聫似為小
　人讒妒而發
　　初月
光細弦欲上影斜輪未安㣲升古塞外已隠暮雲端河
漢不改色闗山空自寒庭前有白露暗滿菊花圑
　黄庭堅曰王原叔説此詩為肅宗而作
　張逺曰句句有一初字意
　　𢷬衣
亦知戍不返秋至拭清砧已近苦寒月况經長别心寧
辭搗熨倦一寄塞垣深用盡閨中力君聽空外音
鏗然清響亭臯葉下隴首雲飛故當遜其真至
　張逺曰王灣詩風響傳聲不到君即此末句意但藴
　藉不如耳
　沈徳潛曰通首代戍婦之詞一氣旋折全以神行
　　促織
促織甚㣲細哀音何動人草根吟不穏床下夜相親乆
客得無淚故妻難及晨悲絲與急管感激異天真
以下六詩全用比興風詩之草木昆蟲離騷之美人香
草此物此志爾
　　螢火
幸因腐草出敢近太陽飛未足臨書巻時能㸃客衣隨
風隔幔小帶雨傍林㣲十月清霜重飄零何處歸
　仇兆鰲曰黄鶴注謂指李輔國輩以宦者近君而撓
　政也按腐草喻刑餘之人太陽乃人君之象比義顯
　然此輩直置身無地矣
　　蒹葭
摧折不自守秋風吹若何暫時花戴雪幾處葉沉波體
弱春苗早叢長夜露多江湖後揺落亦恐嵗蹉跎
　　苦竹
青㝠亦自守軟弱强扶持味苦夏蟲避叢卑春鳥疑軒
墀曽不重剪伐欲無辭幸近幽人屋霜根結在兹
　王嗣奭曰前章不自守言遭時之窮此章亦自守見
　保身之哲讀二詩知公去就之間善於審處也
　仇兆鰲曰蒹葭傷賢人之失志者苦竹嘉君子之避
　世者
　　除架
束薪已零落瓠葉轉蕭踈幸結白花了寧辭青蔓除秋
蟲聲不去暮雀意何如寒事今牢落人生亦有初
　　廢畦
秋蔬擁霜露豈敢惜凋殘暮景數枝葉天風吹汝寒緑
沾泥滓盡香與嵗時䦨生意如春昨悲君白玉盤
君門萬里之感於小物發之此自為冩照也
　浦起龍曰前篇除字説得和平此章廢字寫得感慨
　　夕烽
夕烽來不近每日報平安塞上傳光小雲邉落㸃殘照
秦通警急過隴自艱難聞道蓬萊殿千門立馬㸔
儼然有宗社安危之慮乃心王室不覺流露其後吐蕃
卒犯長安知甫深思逺慮矣
　　送遠
帶甲滿天地胡為君逺行親朋盡一哭鞍馬去孤城草
木嵗月晚闗河霜雪清别離已昨日因見古人情
　黄生曰起二句寫得萬難分手接聫更作一幅闗河
　送别圖頓覺班馬悲鳴風雲變色使人設身其地亦
　自黯然魂消所謂古人情者即古别離之情也
　　觀兵
北庭送壯士貔虎數尤多精鋭舊無敵邉隅今若何妖
氛擁白馬元帥待彫戈莫守鄴城下斬鯨遼海波
　朱鶴齡曰是時九節度圍相州李光弼與諸將議曰
　思明得魏州而按兵不動此欲以精鋭掩吾不備也
　請與朔方兵同逼魏州彼懲嘉山之敗必不敢輕出
　曠日引乆則鄴城必㧞矣魚朝恩不可而止公詩末
　句正與光弼意合言當直搗幽燕傾思明之巢穴不
　當老師鄴城之下也
　　天末懷李白
涼風起天末君子意如何鴻雁幾時到江湖秋水多文
章憎命達魑魅喜人過應共寃魂語投詩贈汨羅
悲歌慷慨一氣巻舒李杜交好其詩特地精神
　浦起龍曰五六直櫽括天問招魂兩篇
　　空囊
翠柏苦猶食晨霞髙可餐世人共鹵莽吾道屬艱難不
爨井晨凍無衣床夜寒囊空恐羞澁留得一錢㸔
　　病馬
乘爾亦已乆天寒闗塞深塵中老盡力嵗晚病傷心毛
骨豈殊衆馴良猶至今物㣲意不淺感動一沉吟
直書見意無復營構此為老境
　　蕃劍
致此自僻逺又非珠玉裝如何有奇怪每夜吐光芒虎
氣必騰上龍身寧乆藏風塵苦未息持汝奉明王
不妨朴直自有氣魄
　　銅瓶
亂後碧井廢時清瑶殿深銅瓶未失水百丈有哀音側
想美人意應悲寒甃沈蛟龍半缺落猶得折黄金
　唐汝詢曰張籍楚妃怨梧桐葉落黄金井横架轆轤
　牽素綆美人初起天未明手拂銀瓶秋水冷讀籍詩
　杜義自明
　黄生曰感物傷時沈欝頓挫
　　觀安西兵過赴闗中待命二首
四鎮富精鋭摧鋒皆絶倫還聞獻士卒足以静風塵老
馬夜知道蒼鷹饑著人臨危經乆戰用急始如神
奇兵不在衆萬馬救中原談笑無河北心肝奉至尊孤
雲隨殺氣飛鳥避轅門竟日留歡樂城池未覺喧
　　野望
清秋望不極迢遞起曽隂逺水兼天浄孤城隠霧深葉
稀風更落山迥日初沉獨鶴歸何晚昏鴉已滿林
　　秋日阮隠居致薤三十束
隠者柴門内畦蔬繞舍秋盈筐承露薤不待致書求束
此青芻色圓齊玉筯頭衰年闗鬲冷味煖併無憂
　　秦州見勅目薛三璩授司議郎畢四曜除監察與
　　二子有故逺喜遷官兼述索居凡三十韻
大雅何寥濶斯人尚典型交期余潦倒材力爾精靈二
子聲同日諸生困一經文章開突奥遷擢潤朝廷舊好
何由展新詩更憶聽别來頭併白相見眼終青伊昔貧
皆甚同憂心不寧栖遑分半菽浩蕩逐流萍俗態猶猜
忌妖氛忽杳㝠獨慙投漢閣俱議哭秦庭還蜀祗無補
囚梁亦固扃華彛相混合宇宙一羶腥帝力収三統天
威總四溟舊都俄望幸清廟肅惟馨雜種雖髙壘長驅
甚建瓴焚香淑景殿漲水望雲亭法駕初還日羣公若
㑹星宫臣仍㸃染柱史正零丁官忝趨棲鳯朝回歎聚
螢喚人㸔騕褭不嫁惜娉婷掘劔知埋獄提刀見發硎
侏儒應共飽漁父忌偏醒旅泊窮清渭長吟望濁涇羽
書還似急烽火未全停師老資殘冦戎生及近坰忠臣
辭憤激烈士涕飄零上將盈邉鄙元勲溢鼎銘仰思調
玊燭誰定握青萍隴俗輕鸚鵡原情類鶺鴒秋風動闗
塞髙卧想儀形
排律長篇創自老杜其義緒宏深波瀾老成非後人所
及若徒觀其排比舖陳則元好問所謂舍連城而識珷
玞者也篇中萍字重用葢義迥不同故耳
　　寄岳州賈司馬六丈巴州嚴八使君兩閣老五十
　　韻
衡岳啼猿裏巴州鳥道邉故人俱不利謫宦兩悠然開
闢乾坤正榮枯雨露偏長沙才子逺釣瀬客星懸憶昨
趨行殿殷憂捧御筵討胡愁李廣奉使待張騫無復雲
臺仗虚修水戰船蒼茫城七十流落劔三千畫角吹秦
晉旄頭俯澗瀍小儒輕董卓有識笑苻堅浪作禽填海
那將血射天萬方思助順一鼓氣無前隂散陳倉北晴
熏太白巔亂麻屍積衛破竹勢臨燕法駕還雙闕王師
下八川此時霑奉引佳氣拂周旋貔虎開金甲麒麟受
玊鞭侍臣諳入仗廐馬解登仙花動朱樓雪城凝碧樹
烟衣冠心慘愴故老淚潺湲哭廟悲風急朝正霽景鮮
月分梁漢米春得水衡錢内蘂繁於纈宫莎軟勝綿恩
榮同拜手出入最隨肩晚著華堂醉寒重繡被眠轡齊
兼秉燭書枉滿懷牋每覺昇元輔深期列大賢秉鈞方
咫尺鎩翮再聫翩禁掖朋從改㣲班性命全青蒲甘受
戮白髪竟誰憐弟子貧原憲諸生老服虔師資謙未達
鄉黨敬何先舊好腸堪斷新愁眼欲穿翠乾危棧竹紅
膩小湖蓮賈筆論孤憤嚴詩賦幾篇定知深意苦莫使
衆人傳貝錦無停織朱絲有斷絃浦鷗防碎首霜鶻不
空拳地僻昏炎瘴山稠隘石泉且將棊度日應用酒為
年典郡終微𦕈治中實棄捐安排求傲吏比興展歸田
去去才難得蒼蒼理又𤣥古人稱逝矣吾道卜終焉隴
外翻投跡漁陽復控弦笑為妻子累甘與嵗時遷親故
行稀少兵戈動接聨他鄉饒夢寐失侣自迍邅多病加
淹泊長吟阻静便如公盡雄俊志在必騰騫
間架分明線鎻靈動長律之善則也
　李因篤曰叙事整贍用意深苦章法秩然五十韻無
　一失所如左馬大篇文字精神到底
　　寄張十二山人彪三十韻
獨卧嵩陽客三違潁水春艱難隨老母慘澹向時人謝
氏尋山屐陶公漉酒巾羣兇彌宇宙此物在風塵厯下
辭姜被闗西得孟鄰早通交契宻晚接道流新静者心
多妙先生藝絶倫草書何太苦詩興不無神曹植休前
輩張芝更後身數篇吟可老一字買堪貧將恐曽防冦
深潛託所親寧聞倚門夕盡力潔飱晨疎懶為名誤驅
馳䘮我真索居猶寂寞相遇益悲辛流轉依邉徼逢迎
念席珍時來故舊少亂後别離頻世祖修髙廟文公賞
從臣商山猶入楚渭水不離秦存想青龍秘騎行白鹿
馴耕巖非谷口結草即河濵肘後符應驗囊中藥未陳
旅懷殊不愜良覿渺無因自古皆悲恨浮生有屈伸此
邦今尚武何處且依仁皷角凌天籟闗山倚月輪官場
羅鎮磧賊火近洮岷蕭瑟論兵地蒼茫鬬將辰大軍多
處所餘孽尚紛綸髙興知籠鳥斯文起獲麟窮秋正揺
落廻首望松筠
　　寄李十二白二十韻
昔年有狂客號爾謫仙人筆落驚風雨詩成泣鬼神聲
名從此大汨沒一朝伸文彩承殊渥流傳必絶倫龍舟
移棹晚獸錦奪袍新白日來深殿青雲滿後塵乞歸優
詔許遇我宿心親未負幽棲志兼全寵辱身劇談憐野
逸嗜酒見天真醉舞梁園夜行歌泗水春才髙心不展
道屈善無鄰處士禰衡俊諸生原憲貧稻粱求未足薏
苡謗何頻五嶺炎蒸地三危放逐臣幾年遭鵩鳥獨立
向麒麟蘓武先還漢黄公豈事秦楚筵辭醴日梁獄上
書辰已用當時法誰將此義陳老吟秋月下病起暮江
濵莫怪恩波隔乘槎與問津
筆落驚風雨白實不愧斯言詩成泣鬼神甫詩乃可當
之
　孟綮曰杜贈白二十韻備叙白事讀其文盡得其故
　迹杜逢禄山之亂流離隴蜀畢陳於詩推見至隠殆
　無遺事故當時號為詩史
　王嗣奭曰此詩分明為李白作傳其生平履厯備矣
　如未負幽棲志兼全寵辱身及楚筵辭醴梁獄上書
　等句皆刻意辯明與一病縁明主三年獨此心相同
　
　
　
　
　
御選唐宋詩醇巻十四
欽定四庫全書
御選唐宋詩醇巻十五
　　襄陽杜甫詩七
　　　目録
　　蜀相
　　卜居
　　梅雨
　　為農
　　有客
　　狂夫
　　堂成
　　西郊
　　所思
　　野老
　　遣興
　　南鄰
　　出郭
　　過南鄰朱山人水亭
　　恨別
　　寄賀蘭銛
　　寄楊五桂州譚
　　和裴廸登新津寺寄王侍郎
　　建都十二韻
　　和裴廸登蜀州東亭送客逢早梅相憶見寄
　　散愁二首
　　客至
　　遣意二首
　　漫成
　　春夜喜雨
　　春水
　　江亭
　　村夜
　　早起
　　可惜
　　落日
　　寒食
　　逰修覺寺
　　後逰
　　題新津北橋樓
　　江漲
　　晚晴
　　江上值水如海勢聊短述
　　野望因過常少仙
　　奉簡髙三十五使君
　　送韓十四江東覲省
　　草堂即事
　　王十七侍御掄許携酒至草堂奉寄此詩便請邀
　　髙三十五使君同到
　　陪李七司馬皁江上觀造竹橋即日成往來之人
　　免冬寒入水聊題短作簡李公
　　贈花卿
　　少年行
　　慿何十一少府邕覔榿木栽
　　贈别何邕
　　贈別鄭鍊赴襄陽
　　奉和嚴中丞西城晚眺十韻
　　嚴中丞枉駕見過
　　廣州段功曹到得楊五長史譚書功曹却歸聊寄
　　此詩
　　送段功曹歸廣州
　　絶句漫興
　　江畔獨步尋花絶句
　　絶句
　　戲為六絶句
　　鸂鶒
　　花鴨
　　畏人
　　逺逰
　　野望
　　水檻遣心
　　屏跡
　　奉酬嚴公寄題野亭之作
　　嚴公仲夏枉駕草堂兼携酒饌
　　嚴公㕔宴同詠蜀道畫圖
　　奉送嚴公入朝十韻
　　送嚴侍郎到綿州同登杜使君江樓
　　奉濟驛重送嚴公四韻
　　九日奉寄嚴大夫
　　黄草
　　懷舊
　　所思
　　不見
　　題元武禪師屋壁
　　客夜
　　客亭
　　野望
　　聞官軍収河南河北
欽定四庫全書
御選唐宋詩醇巻十五
　　襄陽杜甫詩七
　　蜀相
丞相祠堂何處尋錦官城外栢森森映堦碧草自春色
隔葉黄鸝空好音三顧頻煩天下計兩朝開濟老臣心
岀師未捷身先死長使英雄淚滿襟
老杜入蜀於孔明三致意焉其志有在也詩意豪邁哀
頓具有無數層折後來匹此惟李商隠籌筆驛耳世人
論此二詩互有短長或不置軒輊其實非有定見今畧
而言之此為謁祠之作前半用筆甚淡五六乃寫出孔
明身分七八折轉而下當時後世悲感並到正意注重
後半李詩因地興感故將孔明威靈撮入十四字中寫
得十分滿足接筆一轉㡬將氣燄掃盡五六兩層折筆
末仍収歸本事非有神力者不能二詩局陣各異工力
悉敵悠悠耳食之論未足與議也
　劉㑹孟曰一字一淚寫得使人不忍讀故以為
　至
　　卜居
浣花流水水西頭主人為卜林塘幽已知出郭少塵事
更有澄江銷客愁無數蜻蜓齊上下一雙鸂鶒對沈浮
東行萬里堪乘興須向山隂上小舟
　黄生曰結聫暗用孔明子猷語融㑹入妙
　　梅雨
南京犀浦道四月熟黄梅湛湛長江去㝠㝠細雨來茅
茨踈易濕雲霧密難開竟日蛟龍喜盤渦與岸迴
　　為農
錦里煙塵外江村八九家圓荷浮小葉細麥落輕花卜
宅從兹老為農去國賒逺慚勾漏令不得問丹砂
　　有客
幽棲地僻經過少老病人扶再拜難豈有文章驚海内
漫勞車馬駐江干竟日淹留佳客坐百年麤糲腐儒餐
不嫌野外無供給乘興還來㸔藥欄
直舉胸情掃絶依傍
　顧宸曰詞人聲價髙士性情種種具見
　朱瀚曰一主一賓對仗成篇而錯綜照應極結構之法
　　狂夫
萬里橋西一草堂百花潭水即滄浪風含翠篠娟娟靜
雨裛紅蕖冉冉香厚禄故人書斷絶恒飢稚子色淒涼
欲填溝壑惟踈放自笑狂夫老更狂
　盧元昌曰因草堂而興感詩成之後用末句狂夫為題
　　堂成
背郭堂成䕃白茅縁江路熟俯青郊榿林礙日吟風葉
籠竹和煙滴露梢暫止飛烏將數子頻來語燕定新巢
旁人錯比揚雄宅懶惰無心作解嘲
語意寛閒頷聫託興風趣絶佳
　　西郊
時出碧鷄坊西郊向草堂市橋官柳細江路野梅香傍
架齊書帙㸔題檢藥囊無人覺來往疎懶意何長
　王安石曰老杜之無人覺來往下得覺字大好暝色
　赴春愁下得赴字大好若下見字起字即是小兒言
　語足見吟詩要一字兩字工夫
　　所思(原注崔/吏部漪)
苦憶荆州醉司馬謫官樽俎定常開九江日落醒何處
一柱觀頭眠㡬囘可憐懷抱向人盡欲問平安無使來
故慿錦水將雙淚好過瞿塘灔澦堆
如此詩可謂古真悲涼矣其性情真至自然流露又在
語言文字之外所以髙視天壤獨稱作者
　盧世㴶曰突兀崚嶒有抜劔斫地之意
　　野老
野老籬前江岸迴柴門不正逐江開漁人網集澄潭下
賈客船隨返照來長路關心悲劔閣片雲何意傍琴臺
王師未報収東郡城闕秋生畫角哀(原注兩京同南/都得云城闕也)
　劉㑹孟曰前半句句洗削
　黄生曰前摹晚景真是詩中有畫後説旅情㡬於淚
　痕濕紙矣
　　遣興
干戈猶未定弟妹各何之拭淚霑襟血梳頭滿面絲地
卑荒野大天逺暮江遲衰疾那能久應無見汝時
五六悲慨之言又極沈雄
　　南鄰
錦里先生烏角巾園収芋栗不全貧慣㸔賓客兒童喜
得食階除鳥雀馴秋水纔深四五尺野航恰受兩三人
白沙翠竹江村暮相送柴門月色新
　申涵光曰秋水纔深四五尺野航恰受兩三人語踈
　落而不酸今人作七律堆砌排耦全無生氣而矯之
　者又單弱無體裁讀杜諸律可悟不整為整之妙
　　出郭
霜露晚凄凄髙天逐望低逺煙鹽井上斜景雪峯西故
國猶兵馬他鄉亦皷鼙江城今夜客還與舊烏啼
　　過南鄰朱山人水亭
相近竹參差相過人不知幽花欹滿樹小水細通池歸
客村非逺殘樽席更移㸔君多道氣從此數追隨
　　恨别
洛城一別四千里胡騎長驅五六年草木變衰行劔外
兵戈阻絶老江邊思家步月清宵立憶弟㸔雲白日眠
聞道河陽近乘勝司徒急為破幽燕
老筆空蒼任華所云勢攫虎豹氣騰蛟螭者尺幅中能
有其象至於直捣幽燕之舉未嘗無計及者而良謀不
用莫奏膚功甫詩葢屢及之此用兵得失之機足見甫
之識畧矣若建都荆門甫尤以為非計彼其流離漂泊
衣食不暇而闗心國事觸緒輒來所謂發乎性止乎忠
孝者尋常詞章之士豈能望其項背哉
　朱鶴齡曰李光弼傳乾元二年冬十月光弼悉軍赴
　河陽大破賊衆上元元年進圍懷州通鑑上元元年
　三月光弼破安太清於懷州城下四月又破史思明
　於河陽西渚
　　寄賀蘭銛
朝野歡娯後乾坤震蕩中相隨萬里日總作白頭翁嵗
晚仍分袂江邊更轉蓬勿云俱異域飲啄㡬回同
　　寄楊五桂州譚(原注因州參/軍段子之任)
五嶺皆炎熱宜人獨桂林梅花萬里外雪片一冬深聞
此寛相憶為邦復好音江邊送孫楚逺附白頭吟
　王嗣奭曰氣勢流走字句空靈詩之不縛於律者
　　和裴廸登新津寺寄王侍郎(原注王/時牧蜀)
何限倚山木吟詩秋葉黄蟬聲集古寺鳥影度寒塘風
物悲遊子登臨憶侍郎老夫貪佛日隨意宿僧房
　　建都十二韻
蒼生未蘇息胡馬半乾坤議在雲臺上誰扶黄屋尊建
都分魏闕下詔闢荆門恐失東人望其如西極存時危
當雪恥計大豈輕論雖倚三階正終愁萬國飜牽裾恨
不死漏網辱殊恩永負漢庭哭遥憐湘水魂窮冬客江
劔隨事有田園風斷青蒲節霜埋翠竹根衣冠空穰穰
關輔久昏昏願枉長安日光輝照北原
　仇兆鰲曰當時房琯分建之䇿與吕諲建都之請前
　後事勢逈不相同安史首亂時陷中原破兩京剪宗
　室逼乘輿唐室孤危極矣故分建子弟之議足使賊
　子膽寒其後長安既復兵勢復張惟河北未平故須
　專意北向以除禍本若建都荆門虚張國勢迂踈甚
　矣且東南本無事而勞民動衆恐反生意外之虞此
　作詩本意也錢箋附㑹兩事致詩意反晦今辯正之
　　和裴廸登蜀州東亭送客逢早梅相憶見寄
東閣官梅動詩興還如何遜在揚州此時對雪遥相憶
送客逢春可自由幸不折來傷嵗暮若為㸔去亂鄉愁
江邊一樹垂垂發朝夕催人自白頭
幽情婉調别有風神
　黄生曰此詩直而實曲樸而實秀其暗映早梅婉折
　如意徃復盡情筆力横絶千古
　楊德周曰必如頷聨方不墮咏物刼王元美以為古
　今咏梅第一
　　散愁二首
久客宜旋斾興王未息戈蜀星隂見少江雨夜聞多百
萬傳深入寰區望匪它司徒下燕趙収取舊山河
聞道并州鎮尚書訓士齊㡬時通薊北當日報關西戀
闕丹心破霑衣皓首啼老魂招不得歸路恐長迷
　王士正曰首篇頸聨不至蜀者不知其確
　　客至(原注喜崔/明府相過)
舎南舎北皆春水但見羣鷗日日來花徑不曾緣客掃
蓬門今始為君開盤飱市逺無兼味樽酒家貧只舊醅
肯與鄰翁相對飲隔籬呼取盡餘盃
　朱瀚曰首句用在水一方詩意次句用海翁狎鷗故
　事
　　遣意二首
囀枝黄鳥近泛渚白鷗輕一逕野花落孤村春水生衰
年催釀黍細雨更移橙漸喜交游絶幽居不用名
　申涵光曰一徑孤村二語髙岑秀句也
簷影微微落津流脉脉斜野船明細火宿雁聚圓沙雲
掩初弦月香傳小樹花鄰人有美酒稚子夜能賒
　浦起龍曰二詩輕圓明秀集中另是一種
　　漫成
江臯已仲春花下復清晨仰面貪㸔鳥囬頭錯應人讀
書難字過對酒滿壺頻近識峨眉老(原注束/山隠者)知予懶是
真
　仇兆鰲曰頸聨寫出應接不暇之意朱子引為心不
　在焉之證亦斷章取義耳
　　春夜喜雨
好雨知時節當春乃發生隨風潛入夜潤物細無聲野
徑雲俱黒江船火獨明曉㸔紅濕處花重錦官城
近人評此詩云寫得脉脉綿綿於造化發生之機最為
密切是已然非有意為之蓋其胷次自然流出而意已
潛㑹所謂不涉理路不落言詮者如此若有意效之即
訓詁語耳江亭詩亦同此意尤為活潑潑地
　　春水
三月桃花浪江流復舊痕朝來没沙尾碧色動柴門接
縷垂芳餌連筒灌小園已添無數鳥争浴故相喧
　　江亭
坦腹江亭暖長吟野望時水流心不競雲在意俱遲寂
寂春將晚欣欣物自私故林歸未得排悶强裁詩
　薛瑄曰水流心不競雲在意俱遲從容自在可以
　形容有道者之氣象寂寂春將晚欣欣物自私可
　以形容物各付物之氣象江山如有待花柳更無私
　唐詩皆不及此氣象
　　村夜
蕭蕭風色暮江頭人不行村舂雨外急鄰火夜深明胡
羯何多難漁樵寄此生中原有兄弟萬里正含情
寫難狀之景如在目前
　　早起
春來常早起幽事頗相關帖石防隤岸開林出逺山一
丘藏曲折緩步有躋攀童僕來城市瓶中得酒還
　方回曰杜此等詩乃晚唐之祖千鍜百鍊似此者極
　多尾句別換意亦晚唐所必然者
　　可惜
花飛有底急老去願春遲可惜歡娯地都非少壯時寛
心應是酒遣興莫過詩此意陶潛解吾生後汝期
烈士暮年壯心不已不如次句之有包含
　　落日
落日在簾鈎溪邊春事幽芳菲縁岸圃樵爨倚灘舟啅
雀争枝墜飛蟲滿院遊濁醪誰造汝一酌散千憂
起語天然工妙
　謝榛曰五律首句用韻宜突然而起如落日在簾鈎
　是也
　　寒食
寒食江村路風花髙下飛汀煙輕冉冉竹日淨暉暉田
父要皆去鄰家閙不違地偏相識盡雞犬亦忘歸
　浦起龍曰風致何減桃花源
　　遊脩覺寺
野寺江天豁山扉花竹幽詩應有神助吾得及春遊徑
石相縈帶川雲自去留禪枝宿衆鳥漂轉暮歸愁
　　後遊
寺憶新遊處橋憐再渡時江山如有待花柳更無私野
潤煙光薄沙暄日色遲客愁全為減捨此復何之
頷聨忽然而來渾然而就妙處只在眼前
　　題新津北橋樓(得郊/字)
望極春城上開筵近鳥巢白花簷外朶青柳檻前梢池
水觀為政厨煙覺逺庖西川供客眼唯有此江郊
　　江漲
江發蠻夷漲山添雨雪流大聲吹地轉髙浪蹴天浮魚
鱉為人得蛟龍不自謀輕帆好去便吾道付滄洲
落落寫來極有聲勢他人一經模畫便覺與題不似
　　晚晴
村晚驚風度庭幽過雨霑夕陽薫細草江色映疎簾書
亂誰能帙盃乾可自添時聞有餘論未怪老夫潛
　　江上值水如海勢聊短述
為人性僻耽佳句語不驚人死不休老去詩篇渾漫興
春來花鳥莫深愁新添水檻供垂釣故著浮槎替入舟
焉得思如陶謝手令渠述作與同遊
　吕居仁曰陸士衡文賦立片言以居要乃一篇之警
　策此要論也文章無警䇿則不足以傳世盖不能竦
　動世人如杜子美及唐人諸詩無不如此但晉宋間
　人專致力於此故失於綺靡而無髙古氣味杜詩云
　語不驚人死不休所謂驚人語即警䇿也
　　野望因過常少仙
野橋齊度馬秋望轉悠哉竹覆青城合江從灌口來入
村樵徑引嘗果栗皺開落盡髙天日幽人未遣迴
　浦起龍曰逐層引出景事情意俱到
　　奉簡髙三十五使君
當代論才子如公復㡬人驊騮開道路鷹隼出風塵行
色秋將晚交情老更親天涯喜相見披豁對吾真
　　送韓十四江東覲省
兵戈不見老萊衣歎息人間萬事非我已無家尋弟妹
君今何處訪庭闈黄牛峽靜灘聲轉白馬江寒樹影稀
此別應須各努力故鄉猶恐未同歸
悲涼雄渾謝膚澤而敦骨力世人穏順聲勢當知大家
此等氣格
　劉㑹孟曰此子美自謂深悲極怨者
　朱瀚曰氣韻淋漓滿紙猶濕
　　草堂即事
荒村建子月獨樹老夫家霧裏江船渡風前逕竹斜寒
魚依宻藻宿鷺起圓沙蜀酒禁愁得無錢何處賖
　唐書肅宗紀上元二年以十一月為嵗首月以斗所
　建辰為名建子月朔上受朝賀如正旦儀
　　王十七侍御掄許携酒至草堂奉寄此詩便請邀
　　髙三十五使君同到
老夫卧穏朝慵起白屋寒多暖始開江鸛巧當幽徑浴
鄰雞還過短牆來繡衣屢許携家醖皂蓋能忘折野梅
戲假霜威促山簡須成一醉習池迴
　朱瀚曰真率如話而矩度謹嚴
　　陪李七司馬皁江上觀造竹橋即日成往來之人
　　免冬寒入水聊題短作簡李公
把燭成橋夜迴舟坐客時天髙雲去盡江迥月來遲衰
謝多扶病招邀屢有期異方乘此興樂罷不無悲
　　贈花卿
錦城絲管日紛紛半入江風半入雲此曲秪應天上有
人間能得㡬囘聞
絶句獨主風神此則音韻鏗然矣
　仇兆鰲曰風華流麗頓挫抑揚雖太白少伯無以過
　之其首句㸃題而下作承轉乃絶句正法也李白蘇
　臺覽古云舊苑荒臺楊栁新菱歌清唱不勝春只
　今唯有西江月曾照呉王宫裏人亦然
　　少年行
馬上誰家薄媚郎臨堦下馬坐人床不通姓字麤豪甚
指㸃銀瓶索酒嘗
　仇兆鰲曰少年意態神情躍躍欲動是善於寫生者
　　慿何十一少府邕覓榿木栽
草堂塹西無樹林非子誰復見幽心飽聞榿木三年大
與致溪邊十畝隂
　　贈别何邕
生死論交地何由見一人悲君隨燕雀薄宦走風塵綿
谷元通漢沱江不向秦五陵花滿眼傳語故鄉春
起極沈著五六醖藉有味
　　贈別鄭鍊赴襄陽
戎馬交馳際柴門老病身把君詩過日念此别驚神地
濶峨眉晚天髙峴首春為於耆舊内試覔姓龎人
　　奉和嚴中丞西城晚眺十韻
汲黯匡君切亷頗出將頻直詞才不世雄畧動如神政
簡移風速詩清立意新層城臨暇景絶域望餘春旗尾
蛟龍㑹樓頭燕雀馴地平江動蜀天濶樹浮秦帝念深
分閫軍須逺算緡花羅封蛟蝶瑞錦送麒麟辭第輸髙
義觀圖憶古人征南多興緒事業闇相親
　仇兆鰲曰杜詩佳句如地卑荒野大天逺暮江遲與
　地濶峨眉晚天髙峴首春工力相敵若地平江動蜀
　天濶樹浮秦更是函盖乾坤
　　嚴中丞枉駕見過(原注嚴自東川除西/川勅令兩川都節制)
元戎小隊出郊坰問柳尋花到野亭川合東西瞻使節
地分南北任流萍扁舟不獨如張翰皂帽還應似管寧
寂寞江天雲霧裏何人道有少微星
　　廣州段功曹到得楊五長史譚書功曹却歸聊寄
　　此詩
衛青開幕府楊僕將樓船漢節梅花外春城海水邊銅
梁書逺及珠浦使將旋貧病他鄉老煩君萬里傳
　　送段功曹歸廣州
南海春天外功曹㡬月程峽雲籠樹小湖日落船明交
趾丹砂重韶州白葛輕幸君因旅客時寄錦官城
　　絶句漫興
手種桃李非無主野老牆低還似家恰似春風相欺得
夜來吹折數枝花
　陸游曰白樂天用相字多作思必切如為問長安月
　如何不相離是也此詩相欺亦當從入聲讀
懶慢無堪不出村呼兒日在掩柴門蒼苔濁酒林中靜
碧水春風野外昏
　李東陽曰少陵漫興諸絶句有古竹枝詞意跌宕竒
　古超出詩人蹊徑韓退之亦有之
　　江畔獨步尋花絶句
稠花亂蘂裹江濱行步欹危實怕春詩酒尚堪驅使在
未須料理白頭人
東望少城花滿煙百花髙樓更可憐誰能載酒開金盞
喚取佳人舞繡筵
黄師塔前江水東春光懶困倚微風桃花一簇開無主
可愛深紅映淺紅
黄四娘家花滿蹊千朶萬朶壓枝低留連戲蝶時時舞
自在嬌鶯恰恰啼
　　絶句
無數春笋滿林生柴門宻掩斷人行㑹須上畨㸔成竹
客至從嗔不出迎
老杜七言絶句在盛唐中獨創一格論者多所訾議云
非正派當由其才力横絶偶為短韻不免有蟠屈之象
正如騏驥驊騮一日千里捕䑕則不如狸狌不足為甫
病也然其間無意求工而别有風致不特花卿龜年數
首久推絶唱即此諸作何嘗不風調致佳乎讀者故當
别具隻眼不為耳食
　朱鶴齡曰斬新上畨皆唐人方言元詩飛舞先春雪
　因依上畨梅則上畨不專為竹也獨孤及詩舊日霜
　毛一畨新亦讀去聲
　　戲為六絶句
庾信文章老更成凌雲健筆意縱横今人嗤㸃流傳賦
不覺前賢畏後生
　庾信傳贊揚子雲有言詩人之賦麗以則詞人之賦
　麗以淫若以庾氏方之斯又詞賦之罪人也
楊王盧駱當時體輕薄為文哂未休爾曹身與名俱滅
不廢江河萬古流
縱使盧王操翰墨劣於漢魏近風騷龍文虎脊皆君馭
歴塊過都見爾曹
　浦起龍曰上抑下揚極有分寸
才力應難誇數公凡今誰是出羣雄或㸔翡翠蘭苕上
未掣鯨魚碧海中
　王洙曰第三詩借盧王反復言之以謂縦使不及漢
　魏風騷畢竟皆異材也注謂指盧王為爾曹是全失
　前後語氣數公謂上所指也翡翠蘭苕極絶巧之態
不薄今人愛古人清詞麗句必為鄰竊攀屈宋宜方駕
恐與齊梁作後塵
　李因篤曰中原七子大言相髙其病正坐此
未及前賢更勿疑遞相祖述復先誰别裁偽體親風雅
轉益多師是汝師
以詩論文於絶句中又屬剏體此元好問論詩絶句之
濫觴也六朝四子之文自是天地英華不可磨滅其所
成就雖遜古人要非淺薄踈陋之徒所可輕議宜甫之
直言訶之也翡翠蘭苕鯨魚碧海所見何其髙濶上親
風雅轉益多師觧人不當爾耶此六詩固不當以字句
工拙計之
　王嗣奭曰此亦公之自道也公詩祖述三百而旁搜
　諸家以集其成如楚騷漢魏樂府鐃歌齊梁以來甚
　多倣傚而公獨無之然讀其詩皆三百之嫡派古人
　之雁行也其所師可知矣如孔子識大識小無不學
　而賢不賢皆師矣不如是何以謂之集大成哉
　浦起龍曰後生輕薄附逺而嫚近盖逺者論定既久
　不敢置喙至於近人則哆口詆訶以髙自誇詡剽竊
　古人影響博其談資究於古人所謂師承派别之源
　流茫乎未有聞也少陵痌焉而作是詩有慨乎言之
　也
　　鸂鶒
故使籠寛織須知動損毛㸔雲莫悵望失水任呼號六
翮曾經剪孤飛卒未髙且無鷹隼慮留滯莫辭勞
　　花鴨
花鴨無泥滓堦前毎緩行羽毛知獨立黒白太分明不
覺羣心妬休牽衆眼驚稻粱霑汝在作意莫先鳴
　顧宸曰鸂鶒遣留滯也花鴨戒多言也此雖詠物實
　自詠耳
　　畏人
早花隨處發春鳥異方啼萬里清江上三年落日低畏
人成小築褊性合幽棲門逕從榛草無心走馬蹄
　　逺遊
賤子何人記迷方著處家竹風連野色江沫擁春沙種
藥扶衰病吟詩觧歎嗟似聞胡騎走失喜問京華
　　野望
西山白雪三城戍南浦清江萬里橋海内風塵諸弟隔
天涯涕淚一身遙唯將遲暮供多病未有涓埃答聖朝
跨馬出郊時極目不堪人事日蕭條
孫僅所云夐邈髙聳若鑿太虚而噭萬竅此類是已流
連光景何足語此
　朱鶴齡曰按史是時分劔南為兩節度而西山三城
　列戍百姓罷於調役髙適嘗上疏論之不納公詩當
　為此作故有人事蕭條之嘆
　　水檻遣心
去郭軒楹敞無村眺望賖澄江平少岸幽樹晚多花細
雨魚兒出微風燕子斜城中十萬户此地兩三家
　葉夢得曰詩語忌過巧然縁情體物自有天然之妙
　如老杜細雨魚兒出微風燕子斜此十字殆無一字
　虚設細雨著水面為漚魚嘗上浮而淰若大雨則伏
　而不出矣燕體輕弱風猛則不勝惟微風乃受以為
　勢故又有輕燕受風斜之句
　　屏跡
用拙存吾道幽居近物情桑麻深雨露燕雀半生成村
鼓時時急漁舟箇箇輕杖藜從白首心跡喜雙清
訏謨定命逺猶辰告謝安石愛之如此頷聫允為雅人
深致
晚起家何事無營地轉幽竹光團野色舎影漾江流失
學從兒懶長貧任婦愁百年渾得醉一月不梳頭
　洪仲曰末聨以曠達寓悲涼也
　　奉酬嚴公寄題野亭之作
拾遺曾奏數行書懶性從來水竹居奉引濫騎沙苑馬
幽棲真釣錦江魚謝安不倦登臨費阮籍焉知禮法疎
枉沐旌麾出城府草茅無徑欲教鋤
　仇兆鰲曰嚴詩欵曲殷勤公詩和平委婉觧者指嚴
　為語多譏刺指公為始終傲岸兩失作者之意
　　嚴公仲夏枉駕草堂兼携酒饌(得寒/字)
竹裏行厨洗玉盤花邊立馬簇金鞍非關使者徵求急
自識將軍禮數寛百年地僻柴門逈五月江深草閣寒
㸔弄漁舟移白日老農何有罄交歡
飲真茹强老筆紛披
　　嚴公㕔宴同詠蜀道畫圖(得空/字)
日臨公館靜畫滿地圖雄劔閣星橋北松州雪嶺東華
夷山不斷呉蜀水相通興與烟霞㑹清樽幸不空
直是氣象不同
　　奉送嚴公入朝十韻
鼎湖瞻望逺象闕憲章新四海猶多難中原憶舊臣與
時安反側自昔有經綸感激張天步從容靜塞塵南圖
迴羽翮北極捧星辰漏皷還思晝宫鸚罷囀春空留玉
帳術愁殺錦城人閣道通丹地江潭隠白蘋此生那老
蜀不死㑹歸秦公若登台輔臨危莫愛身
　盧世㴶曰氣象規模雅與題稱末復法言忠告令人
　肅然子美真古人也
　　送嚴侍郎到綿州同登杜使君江樓(得心/字)
野興毎難盡江樓延賞心歸朝送使節落景惜登臨稍
稍烟集渚微微風動襟重船依淺瀬輕鳥度層隂檻峻
背幽谷忩虚交茂林燈光散逺近月彩靜髙深城擁朝
來客天横醉後參窮途衰謝意苦調短長吟此㑹共能
㡬諸孫賢至今不勞朱户閉自待白河沈
　　奉濟驛重送嚴公四韻
逺送從此别青山空復情㡬時盃重把昨夜月同行列
郡謳歌惜三朝出入榮江村獨歸處寂寞飬殘生
一往情深足見嚴杜交誼
　　九日奉寄嚴大夫
九日應愁思經時冒險難不眠持漢節何路出巴山小
驛香醪嫩重巖細菊斑遙知簇鞍馬迴首白雲間
　蔡夢弼曰公九日在梓登臨時嚴武還朝尚在蜀棧
　道中也
　王嗣奭曰通篇不說憶嚴只寫其客行之景與思已
　之情正是深於憶者
　　黄草
黄草峽西船不歸赤甲山下行人稀秦中驛使無消息
蜀道兵戈有是非萬里秋風吹錦水誰家別淚濕羅衣
莫愁劔閣終堪據聞道松州已被圍
氣格蒼健五六乃如老樹著花必求其事以實之徒増
紛紛
　　懷舊
地下蘇司業情親獨有君那因喪亂後便有死生分老
罷知明鏡悲來望白雲自從失詞伯不復更論文
　　所思(原注得台州鄭/司户䖍消息)
鄭老身仍竄台州信始傳為農山澗曲卧病海雲邊世
已疎儒素人猶乞酒錢徒勞望牛斗無計斸龍泉
　　不見(原注近無/李白消息)
不見李生久佯狂真可哀世人皆欲殺吾意獨憐才敏
捷詩千首飄零酒一盃匡山讀書處頭白好歸來
三詩真朴若自胸臆流出所謂文生於情不求工而自
至
　　題𤣥武禪師屋壁
何年顧虎頭滿壁畫滄洲赤日石林氣青天江海流錫
飛常近鶴杯度不驚鷗似得廬山路真隨惠遠遊
　黄生曰三四本極竒險㸔似尋常以竒在立意而句
　法渾融也
　　客夜
客睡何曾著秋天不肯明巻簾殘月影髙枕逺江聲計
拙無衣食途窮仗友生老妻書數紙應悉未歸情
　王嗣奭曰何曾不肯四字愁懷畢露所謂愁人知夜
　長也
　　客亭
秋忩猶曙色落木更天風日出寒山外江流宿霧中聖
朝無棄物老病已成翁多少殘生事飄零似轉蓬
　　野望
金華山南涪水西仲冬風日始凄凄山連越嶲蟠三蜀
水散巴渝下五溪獨鶴不知何事舞飢烏似欲向人啼
射洪春酒寒仍緑目極傷神誰為攜
壯士拂劍浩然彌哀五六情雖間入氣自孤行此殆非
人力可㡬
　張溍曰三四自然壯麗七子之祖
　　聞官軍収河南河北
劔外忽傳収薊北初聞涕淚滿衣裳却㸔妻子愁何在
漫巻詩書喜欲狂白首放歌須縱酒青春作伴好還鄉
即從巴峽穿巫峽便下襄陽向洛陽(原注余田/園在東京)
驚喜溢於字句之外故其為詩一氣呵成法極無迹末
聨撒手空行如懶殘履衡嶽之石旋轉而下非有伯昏
瞀人之氣者不能也
　王嗣奭曰一氣流注而曲折盡情絶無粧㸃愈樸愈
　真他人決不能道
　浦起龍曰八句其疾如飛題事只一句餘俱寫情神
　理妙在逼真杜老生平第一首快詩
　唐書寶應元年冬官軍進克東都河南平次年正月
　史朝義死於廣陽李懷仙斬其首以獻河北平
　
　
　
　
　
　
　
御選唐宋詩醇巻十五
欽定四庫全書
御選唐宋詩醇巻十六
　　襄陽杜甫詩八
　　　目録
　　涪江泛舟送韋班歸京
　　春日梓州登樓
　　郪城西原送李判官兄武判官弟赴成都府
　　送路六侍御入朝
　　望牛頭寺
　　上兠率寺
　　登牛頭山亭子
　　陪李梓州王閬州蘇遂州李果州四使君登恵義
　　寺
　　涪城縣香積寺官閣
　　戲題寄上漢中王
　　倦夜
　　對雨
　　王命
　　有感
　　送元二適江左
　　章梓州水亭
　　翫月呈漢中王
　　登髙
　　遣憤
　　送陵州路使君赴任
　　西山三首
　　絶句
　　城上
　　傷春五首
　　放船
　　奉待嚴大夫
　　奉寄髙常侍
　　將赴荆南寄别李劔州
　　泛江
　　陪王使君晦日泛江就黄家亭子
　　春逺
　　百舌
　　地隅
　　游子
　　歸夢
　　滕王亭子
　　玉臺觀
　　滕王亭子
　　渡江
　　送韋郎司直歸成都
　　將赴成都草堂途中有作先寄嚴鄭公
　　别房大尉墓
　　自閬州領妻子却赴蜀山行三首
　　山館
　　倚杖
　　登樓
　　春歸
　　歸雁
　　贈王二十四侍御契四十韻
　　寄董卿嘉榮十韻
　　過故斛斯校書莊二首
　　立秋雨院中有作
　　奉和嚴鄭公軍城早秋
　　院中晚晴懷西郭茅舎
　　宿府
　　遣悶奉呈嚴公二十韻
　　送舍弟穎赴齊州
　　奉觀嚴鄭公㕔事岷山沲江畫圖十韻
　　正月三日歸溪上有作簡院内諸公
　　春日江村
　　絶句
　　哭嚴僕射歸櫬
　　渝州候嚴六侍御不到先下峽
　　禹廟
　　題忠州龍興寺所居院壁
　　旅夜書懷
　　十二月一日
　　長江二首
　　承聞故房相公靈櫬自閬州啓殯歸塟東都有作
　　二首
　　懷錦水居止
　　子規
　　立春
　　漫成一絶
　　老病
　　南楚
　　寄岑嘉州
欽定四庫全書
御選唐宋詩醇巻十六
　　襄陽杜甫詩八
　　涪江泛舟送韋班歸京(得山/字)
追餞同舟日傷春一水間飄零為客久衰老羡君還花
逺重重樹雲輕處處山天涯故人少更益鬢毛斑
　　春日梓州登樓
行路難如此登樓望欲迷身無却少壯跡有但羈栖江
水流城郭春風入皷鞞雙雙新燕子依舊已銜泥
滿目悲涼頸聨却極醖藉
　　郪城西原送李判官兄武判官弟赴成都府
慿髙送所親久坐惜芳辰逺水非無浪他山自有春野
花隨處發官柳著行新天際傷愁别離筵何太頻
三四比興有味
　　送路六侍御入朝
童稚情親四十年中間消息兩茫然更為後㑹知何地
忽漫相逢是别筵不分桃花紅勝錦生憎柳絮白於綿
劔南春色還無頼觸忤愁人到酒邊
　張溍曰妙用倒叙法前四句藏多少曲折
　　望牛頭寺
牛頭見鶴林梯逕繞幽深春色浮山外天河宿殿隂傳
燈無白日布地有黄金休作狂歌老迴㸔不住心
　　上兠率寺
兠率知名寺真如㑹法堂江山有巴蜀棟宇自齊梁庾
信哀雖久何顒好不忘白牛車逺近且欲上慈航
　葉夢得曰詩人以一字為工世固知之唯變化開闔
　出竒無窮殆不可以形迹捕詰如江山有巴蜀棟宇
　自齊梁則其逺近數千里上下數百年盡在有自兩
　字間而呑吐山川之氣俯仰古今之懷皆見於言外
　也
　　登牛頭山亭子
路出雙林外亭窺萬井中江城孤照日山谷逺含風兵
革身將老關河信不通猶殘數行淚忍對百花叢
　　陪李梓州王閬州蘇遂州李果州四使君登惠義
　　寺
春日無人境虚空不住天鶯花隨世界樓閣寄山巔遲
暮身何得登臨意惘然誰能觧金印瀟洒共安禪
　　涪城縣香積寺官閣
寺下春江深不流山腰官閣迥添愁含風翠壁孤雲細
背日丹楓萬木稠小院迴廊春寂寂浴鳬飛鷺晚悠悠
諸天合在藤蘿外昏黒應須到上頭
　　戲題寄上漢中王
羣盜無歸路衰顔㑹逺方尚憐詩警䇿猶記酒顛狂魯
衛彌尊重徐陳畧喪亡空餘枚叟在應念早升堂
　王士正曰頸聨十字情事可感
　仇兆鼇曰羣盜蜀有徐知道兩京有党項羌東都有
　史朝義無歸路公不能歸鄉㑹逺方遇王於梓州
　也
　　倦夜
竹涼侵卧内野月滿庭隅重露成涓滴稀星乍有無暗
飛螢自照水宿鳥相呼萬事干戈裏空悲清夜徂
　王直方曰東坡云司空表聖自論其詩以為得味外
　味緑樹連村暗黄花入麥稀此句最善又云棋聲花
　院閉幡影石壇髙吾嘗獨游五老峰入白鶴觀松隂
　滿地不見一人惟聞棋聲然後知此句之工但恨其
　寒儉有僧態若子美暗飛螢自照水宿鳥相呼四更
　山吐月殘夜水明樓才力富健去表聖之流逺矣
　　對雨
莽莽天涯雨江邊獨立時不愁巴道路恐濕漢旌旗雪
嶺防秋急䋲橋戰勝遲西戎甥舅禮未敢背恩私
感時憂國觸緒即來非忠義根於至性者不可强為所
以獨冠千古而上繼騷雅
　　王命
漢北豺狼滿巴西道路難血埋諸將甲骨斷使臣鞍牢
落新燒棧蒼茫舊築壇深懷喻蜀意慟哭望王官
　朱鶴齡曰王官當指嚴武吐蕃圍松州髙適不能制
　故蜀人思得武以代之
　　有感
將帥䝉恩澤兵戈有嵗年至今勞聖主何以報皇天白
骨新交戰雲臺舊拓邊乘槎斷消息無處覔張騫
　洪邁曰前輩謂少陵當流離顛沛之際一飯不忘君
　故詩有云萬方頻送喜無乃聖躬勞至今勞聖主何
　以報皇天獨使至尊憂社稷諸君何以答昇平天子
　亦應厭奔走諸君固合思昇平皆是心也
幽薊餘虵豕乾坤尚虎狼諸侯春不貢使者日相望慎
勿吞青海無勞問越裳大君先息戰歸馬華山陽
　趙次公曰左傳吳為封豕長蛇荐食上國今言餘蛇
　豕於幽薊葢史朝義雖滅尚有未臣服者青海謂西
　羌越裳謂東夷戎之以無事于彼也
洛下舟車入天中貢賦均日聞紅粟腐寒待翠華春莫
取金湯固長令宇宙新不過行儉徳盜賊本王臣
中原未得平安報醉裏眉攢萬國愁以韻語攄讜議其
源固自二雅來也至今勞聖主何以報皇天直使泄泄
之臣置身無地不過行儉德盜賊本王臣其識解閎逺
如此
　王嗣奭曰此五詩皆救時之碩畫報主之赤心自許
　稷契真非虚語
　黄生曰七律之諸將責人臣也五律之有感諷人君
　也然此雖諷人君未嘗不責其臣以疆圉國事敗壞
　至此皆人臣之罪也公平曰諄諄論社稷憂時事者
　大指盡此
　仇兆鼇曰此言洛都之非計也議者謂帝幸東都其
　地舟車咸集貢賦道均且傳倉多積粟春待駕臨此特進
　言者之侈談耳豈知國家欲固金湯而新宇宙實不係乎
　此若能行儉徳以愛人則盜賊本王臣耳何必為此遷都之役耶
　王道俊曰王導論遷都云能宏衛文大帛之冠無往
　不可若不績其麻則樂土為墟公意如此
　　送元二適江左
亂後今相見秋深復逺行風塵為客日江海送君情晉
室丹陽尹公孫白帝城經過自愛惜取次莫論兵(原注/元常)
(應孫呉/科舉)
　劉㑹孟曰戒其經過論兵豈非藩鎮節度有難言者
　乎此等結語熟味最是深厚
　　章梓州水亭(原注時漢中王兼道士/席謙在㑹同用荷字韻)
城晚通雲霧亭深到芰荷吏人橋外少秋水席邊多近
屬淮王至髙門薊子過荆州愛山簡吾醉亦長歌
三四佳致
　　翫月呈漢中王
夜深露氣清江月滿江城浮客轉危坐歸舟應獨行闗
山同一照烏鵲自多驚欲得淮王術風吹暈已生
　　登髙
風急天髙猿嘯哀渚清沙白鳥飛迴無邊落木蕭蕭下
不盡長江衮衮來萬里悲秋常作客百年多病獨登臺
艱難苦恨繁霜鬢潦倒新停濁酒盃
氣象髙渾有如巫峽千尋走雲連風誠為七律中希有
之作後人無其骨力徒肖之於聲貌之間外强而中乾
是為不善學杜者
　胡應麟曰五十六字如海底珊瑚瘦勁難移沈深莫
　測而精光萬丈力量萬鈞通章章法句法字法前無
　昔人後無來者此當為古今七律第一
　　遣憤
聞道花門將論功未盡歸自從収帝里誰復總戎機蜂
蠆終懷毒雷霆可振威莫令鞭血地再濕漢臣衣
　朱鶴齡曰永泰元年郭子儀與囬紇共破吐蕃前後
　贈賚無算所謂論功未盡歸也京師解嚴魚朝恩統
　神䇿軍軍勢浸盛誰復總戎機盖諷中人典兵而任
　子儀之不專也
　　送陵州路使君赴任
王室比多難髙官皆武臣幽燕通使者岳牧用詞人國
待賢良急君當拔擢新佩刀成氣象行蓋出風塵戰伐
乾坤破瘡痍府庫貧衆寮宜潔白萬役但平均霄漢瞻
佳士泥途任此身秋天正搖落迴首大江濱
　　西山三首
彛界荒山頂蕃州積雪邊築城依白帝轉粟上青天蜀
將分旗皷羌兵助井泉西南背和好殺氣日相纒
辛苦三城戍長防萬里秋烟塵侵火井雨雪閉松州風
動將軍幕天寒使者裘漫山賊營壘迴首得無憂
子弟猶深入關城未觧圍蠶崖鐵馬瘦灌口米船稀辯
士安邊䇿元戎決勝威今朝烏鵲喜欲報凱歌歸
　仇兆鰲曰公抱憂國之懷籌時之畧而又洊逢亂離
　故在梓閬間有感於朝事邊防凡見諸詩歌者多悲
　涼激壯之語而各篇精神煥發氣骨風神並臻其極
　熟復長吟知為千舌絶唱也
　　絶句
江邊踏青罷迴首見旌旗風起春城暮髙樓皷角悲
　　城上
草滿巴西緑空城白日長風吹花片片春動水茫茫八
駿隨天子羣臣從武皇遙聞出巡守早晚徧遐荒
用周穆漢武為喻立言得體
　王嗣奭曰叙景言情真堪痛哭詩之不愧風人者也
　　傷春五首
天下兵雖滿春光日自濃西京疲百戰北闕任羣兇闗
塞三千里烟花一萬重䝉塵清露急御宿且誰供殷復
前王道周遷舊國容蓬萊足雲氣應合總從龍
鸎入新年語花開滿故枝天青風捲幔草碧水通池牢
落官軍速蕭條萬事危鬢毛元自白淚㸃向來垂不是
無兄弟其如有别離巴山春色静北望轉逶迤
日月還相鬭星辰屢合圍不成誅執法焉得變危機大
角纒兵氣鈎陳出帝畿烟塵昏御道耆舊把天衣行在
諸軍闕來朝大將稀賢多隠屠釣王肯載同歸
再有朝廷亂難知消息真近傳王在洛復道使歸秦奪
馬悲公主登車泣貴嬪蕭闗迷北上滄海欲東巡敢料
安危體猶多老大臣豈無嵇紹血霑灑屬車塵
聞説初東幸孤兒却走多難分太倉粟競棄魯陽戈胡
虜登前殿王公出御河得無中夜舞誰憶大風歌春色
生烽燧幽人泣薜蘿君臣重脩徳猶足見時和
無窮悲憤一片忠懇大雅之後絶無而僅有論詩至此
可以表乾裏坤與天地終始求之於風容色澤之間無
以涉其藩籬況堂奥乎
　朱鶴齡曰代宗致亂因信任非人老臣不用故曰賢
　多隠屠釣曰猶多老大臣曰誰憶大風歌篇中毎三
　致意焉
　仇兆鰲曰此與有感皆記時事纒綿悱惻發於忠君
　愛國之誠當與洞房八首並傳
　通鑑廣徳元年十月吐畨陷京師上幸陜州官吏奔
　散無復供擬扈從將士不免飢餒乃幸魚朝恩營是
　時下詔徵兵諸將畏程元振讒構莫有至者及至行
　在太常博士柳伉上疏請斬元振以謝天下乃削其
　官放歸田里郭子儀合衆軍擊吐畨復長安
　　放船
送客蒼溪縣山寒雨不開直愁騎馬滑故作泛舟迴青
惜峯巒過黄知橘柚來江流大自在坐穏興悠哉
頸聨語極作意而不傷巧
　呉子良曰錢起詩山來指樵火峯去惜花林不如此
　詩頸聨
　　奉待嚴大夫
殊方又喜故人來重鎮還湏濟世才常怪偏禆終日待
不知旌節隔年迴欲辭巴徼啼鸎合逺下荆門去鷁催
身老時危思㑹面一生襟抱向誰開
　　奉寄髙常侍
汶上相逢年頗多飛騰無那故人何總戎楚蜀應全未
方駕曹劉不啻過今日朝廷湏汲黯中原將帥憶亷頗
天涯春色催遲暮别淚遙添錦水波
　　將赴荆南寄别李劔州
使君髙義驅今古寥落三年坐劔州但見文翁能化俗
焉知李廣未封侯路經灔澦雙蓬鬢天入滄浪一釣舟
戎馬相逢更何日春風迴首仲宣樓
通體響亮
　申涵光曰王李七子全學此五六句法
　　泛江
方舟不用楫極目總無波長日容盃酒深江淨綺羅亂
離還奏樂飄泊且聽歌故國流清渭如今花正多
　　陪王使君晦日泛江就黄家亭子
山豁何時斷江平不肯流稍知花改岸始騐鳥隨舟結
束多紅粉歡娯恨白頭非君愛人客晦日更添愁
次句寫物甚工楊慎以為求工反拙不及李羣玉樂府
及巴渝竹枝詞何乃妄加軒輊
　　春逺
肅肅花絮晚菲菲紅素輕日長唯鳥雀春逺獨柴荆
數有闗中亂何曾劔外清故鄉歸不得地入亞夫營
　黄生曰寫有景之景詩人類能之寫無景之景唯杜
　獨擅塲此詩上半當想其虚中取意之妙
　　百舌
百舌來何處重重秪報春知音兼衆語整翮豈多身花
密藏難見枝髙聽轉新過時如發口君側有讒人
運古如巳出然亦露却色相
　　地隅
江漢山重阻風雲地一隅年年非故物處處是窮途喪
亂秦公子悲涼楚大夫平生心已折行路日荒蕪
　　游子
巴蜀愁難語呉門興杳然九江春草外三峽暮帆前厭
就成都卜休為吏部眠蓬萊如可到衰白問羣仙
末句比也謂逺思蓬山者失之
　　歸夢
道路時通塞江山日寂寥偷生唯一老伐叛已三朝雨
急青楓暮雲深黒水遥夢歸歸未得不用楚辭招
極沈欝逸宕之妙
　　滕王亭子
君王臺榭枕巴山萬丈丹梯尚可攀春日鸎啼修竹裏
仙家犬吠白雲間清江錦石傷心麗嫩蘂濃花滿目斑
人到於今歌出牧來遊此地不知還
　仇兆鰲曰末二句一氣讀下正刺其荒游非頌其遺澤也
　　玉臺觀(原注滕/王造)
中天積翠玉臺遥上帝髙居絳節朝遂有馮夷來擊皷
始知嬴女善吹簫江光隠見黿鼉窟石勢參差烏鵲
橋更肯紅顔生羽翼便應黄髪老漁樵
純從空際形容穠郁之中彌見格力
　　滕王亭子
寂寞春山路君王不復行古牆猶竹色虚閣自松聲鳥
雀荒村暮雲霞過客情尚思歌吹入千騎把霓旌
　　渡江
春江不可渡二月巳風濤舟楫欹斜疾魚龍偃卧髙渚
花兼素錦汀草亂青袍戲問垂綸客悠悠見汝曹
　　送韋郎司直歸成都
竄身來蜀地同病得韋郎天下干戈滿江邊嵗月長别筵
花欲暮春日鬢俱蒼為問南溪竹抽梢合過牆(原注余草堂/在成都西郭)
　　將赴成都草堂途中有作先寄嚴鄭公
得歸茅屋赴成都直為文翁再剖符但使閭閻還揖讓
敢論松竹久荒蕪魚知丙穴由來美酒憶郫筒不用酤
五馬舊曾諳小徑㡬回書札待潛夫
處處青江帶白蘋故園猶得見殘春雪山斥候無兵馬
錦里逢迎有主人休怪兒童延俗客不教鵝鴨惱比隣
習池未覺風流盡況復荆州賞更新
竹寒沙碧浣花溪菱刺藤梢咫尺迷過客徑湏愁出入
居人不自解東西書籖藥裹封蛛網野店山橋送馬啼
豈藉荒庭春草色先判一飲醉如泥
錦官城西生事微烏皮几在還思歸昔去為憂亂兵入
今來巳恐隣人非側身天地更懷古迴首風塵甘息機
共説總戎雲鳥陣不妨遊子芰荷衣
數詩情致委折骨肉停勻杜詩之最近人者末篇特用
抝調節奏極佳
　王士正曰不作竒語髙調而情致圓足遂開玉局劔
　南門户
　　别房太尉墓
他鄉復行役駐馬别孤墳近涙無乾土低空有斷雲對
碁陪謝傅把劔覔徐君唯見林花落鸎啼送客聞
　李因篤曰有歎息此人去蕭條天地空之感
　　自閬州領妻子却赴蜀山行三首
汨汨避羣盜悠悠經十年不成向南國復作遊西川物
役水虚照魂傷山寂然我生無倚著盡室畏途邊
苦調竒語
長林偃風色迴復意猶迷衫裛翠微潤馬銜青草嘶棧
懸斜避石橋斷却尋溪何日千戈盡飄飄愧老妻
行色遞隠見人烟時有無僕夫穿竹語稚子入雲呼轉
石驚魑魅抨弓落狖鼯真供一笑樂似欲慰窮途
　　山館
南國晝多霧北風天正寒路危行木杪身逺宿雲端山
鬼吹燈滅厨人語夜闌鷄鳴問前館世亂敢求安
　　倚杖
㸔花雖郭内倚杖即溪邊山縣早休市江橋春聚船狎
鷗輕白浪歸雁喜青天物色兼生意淒凉憶去年
　　登樓
花近髙樓傷客心萬方多難此登臨錦江春色來天地
玉壘浮雲變古今北極朝廷終不改西山㓂盜莫相侵
可憐後主還祠廟日暮聊為梁甫吟
律法甚細隠𠂻極厚不獨以雄渾髙濶之象陵轢千古
　葉夢得曰七言律難於氣象雄渾句中有力而紆徐
　不失言外之意自老杜錦江春色五更鼓角等句後
　常恨無復繼者
　申涵光曰北極西山二語可抵一篇王命論
　　春歸
苔逕臨江竹茅簷覆地花别來頻甲子倐忽又春華倚
杖㸔孤石傾壺就淺沙逺鷗浮水靜輕燕受風斜世路
雖多梗吾生亦有涯此身醒復醉乘興即為家
　仇兆鰲曰螢雪叢説云老杜詩好下受字東坡尤愛
　輕燕受風斜句以為燕迎風低飛乍前乍後却非受
　字不能形容
　楊徳周曰微風燕子斜正與此同㸔詠之不盡味之
　有餘
　　歸鴈
東來萬里客亂定㡬年歸腸斷江城鴈髙髙正北飛
自寫心事與王勃九日一絶正堪對照
　　贈王二十四侍御契四十韻
往往雖相見飄飄媿此身不闗輕紱冕俱是避風塵一
别星橋夜三移斗柄春敗亡非赤壁奔走為黄巾子去
何瀟灑余藏異隠淪書成無過鴈衣故有懸鶉恐懼行
裝數伶俜卧疾頻曉鸎工迸淚秋月觧傷神㑹面嗟黎
黒含悽話苦辛接輿還入楚王粲不歸秦錦里殘丹竈
花溪得釣綸消中祗自惜晚起索誰親伏柱聞周史乘
槎有漢臣鴛鴻不易狎龍虎未宜馴客則挂冠至交非
傾葢新由來意氣合直取性情真浪跡同生死無心恥
賤貧偶然存蔗芋幸各對松筠麤飯依他日窮愁怪此
辰女長裁褐穏男大巻書匀漰口江如練蠶崖雪似銀
名園當翠巘野棹沒青蘋屢喜王侯宅時邀江海人追
隨不覺晚欵曲動彌旬但使芝蘭秀何煩棟宇隣山陽
無俗物鄭驛正留賓出入並鞍馬光輝叅席珍重遊先
主廟更厯少城闉石鏡通幽魄琴臺隠絳唇送終惟糞
土結愛獨荆榛置酒髙林下觀碁積水濱區區甘累趼
稍稍息勞筋網聚粘圓鯽絲繁煮細蓴長歌敲柳癭小
睡凭藤輪農月湏知課田家敢忘勤浮生難去食良㑹
惜清晨列國兵戈暗今王徳教淳要聞除猰㺄休作畫
麒麟洗眼㸔輕薄虚懐任屈伸莫令膠漆地萬古重雷
陳
明淨整齊佳語霏霏如吐玉屑
　張溍曰巻収舒放一一如意具有仙氣
　　寄董卿嘉榮十韻
聞道君牙帳防秋近赤霄下臨千雪嶺却背五䋲橋海
内久戎服京師今晏朝犬羊曽爛漫宫闕尚蕭條猛將
宜嘗膽龍泉必在腰黄圖遭汚辱月窟可焚燒㑹取干
戈利無令斥候驕居然雙捕虜自是一嫖姚落日思輕
騎髙天憶射雕雲臺畫形像皆為掃氛妖
　　過故斛斯校書莊二首(原注老儒艱難時病于庸/蜀歎其沒後方授一官)
此老巳云歿隣人嗟亦休竟無宣室召徒有茂陵求妻
子寄他食園林非昔遊空堂繐帷在淅淅野風秋
燕入非傍舎鷗歸秪故池斷橋無復板卧柳自生枝遂
有山陽作多慚鮑叔知素交零落盡白首淚雙垂
　黄生曰借古敘事處見筆之老寫景寓情處見筆之
　靈二種筆法俱難到
　朱鶴齡曰斛斯即斛斯六乃草堂之隣公所謂酒伴
　者
　　立秋雨院中有作
山雲行絶塞大火復西流飛雨動華屋蕭蕭梁棟秋窮
途愧知巳暮齒借前籌巳費清晨謁那成長者謀觧衣
開北户髙枕對南樓樹濕風涼進江喧水氣浮禮寛心
有適節爽病微瘳主將歸調鼎吾還訪舊丘
三四殊有靈氣勝謝眺朔風吹飛雨蕭條江上來之句
　　奉和嚴鄭公軍城早秋
秋風嫋嫋動髙旌玉帳分弓射虜營巳収滴博雲間戍
更奪蓬婆雪外城
　　院中晚晴懷西郭茅舎
幕府秋風日夜清澹雲疎雨過髙城葉心朱實㸔時落
階面青苔先自生復有樓臺銜暮景不勞鐘皷報新晴
浣花溪裏花饒笑肯信吾兼吏隠名
　張璁曰此公有不樂於幕府者也明年正月遂行歸
　草堂
　　宿府
清秋幕府井梧寒獨宿江城蠟炬殘永夜角聲悲自語
中天月色好誰㸔風塵荏茸音書絶關塞蕭條行路難
已忍伶俜十年事强移栖息一枝安
多少心事於無聊中出之字字沉欝
　　遣悶奉呈嚴公二十韻
白水魚竿客清秋鶴髪翁胡為來幕下秪合在舟中黄
巻真如律青袍也自公老妻憂坐痺幼女問頭風平地
專欹倒分曹失異同禮甘衰力就義忝上官通疇昔論
詩早光輝仗鉞雄寛容存性拙剪拂念途窮露裛思藤
架烟霏想桂叢信然龜觸網直作鳥窺籠西嶺紆村北
南江遶舎東竹皮寒舊翠椒實雨新紅浪簸船應坼杯
乾甕即空藩籬生野徑斤斧任樵童束縳酬知巳蹉跎
効小忠周防期稍稍太簡遂怱怱曉入朱扉啟昏歸畫
角終不成尋别業未敢息微躬烏鵲愁銀漢駑駘怕錦
幪㑹希全物色時放倚梧桐
　黄生曰公與嚴武始終睽合之故具見此一首葢公
　在蜀兩依嚴武其於公故舊之情不可謂不厚及居
　幕中未免以禮數相拘又為同輩所譖此公所以不
　堪其束縳往往寄之篇詠也
　　送舎弟穎赴齊州
岷嶺南蠻北徐關東海西此行何日到送汝萬行啼絶
域惟髙枕清風獨杖藜危時暫相見衰白意都迷
　　奉觀嚴鄭公㕔事岷山沲江畫圖十韻(得忘/字)
沲水流中座岷山到此堂白波吹粉壁青嶂揷雕梁直
訝杉松冷兼疑菱荇香雪雲虚㸃綴沙草得微茫嶺鴈
隨毫末川蜺飲練光霏紅洲蘂亂拂黛石蘿長暗谷非
關雨丹楓不為霜秋成𤣥圃外景物洞庭旁繪事功殊
絶幽襟興激昻從來謝太傅丘壑道難忘
甫心繫國家往往因題闌入今為嚴武題畫而不及此
蓋志將逺引故語不旁及其詩精嚴流麗㸃睛在虚字
讀者宜細玩之
　胡夏客曰起聨莊重接聨精警収語穏足此最入格
　之篇
　仇兆鰲曰昔人論此詩為宋人詠畫之祖但其兮寫
　山水亦本謝靈運過始寧堡詩杜用以詠畫更較詳
　細精工耳
　　正月三日歸溪上有作簡院内諸公
野外堂依竹籬邊水向城蟻浮仍臘味鷗泛巳春聲藥
許隣人斸書從稚子擎白頭趨幕府深覺負平生
　王嗣奭曰自是𠂻語
　　春日江村
農務村村急春流岸岸深乾坤萬里眼時序百年心茅
屋還堪賦桃源自可尋艱難賤生理飄泊到如今
　李因篤曰頷聨十字縱横八極俯仰千秋有鳶飛魚
　躍之意
　　絶句
兩箇黄鸝鳴翠柳一行白鷺上青天忩含西嶺千秋雪
門泊東呉萬里船
雖非正格自是絶唱近人以四句皆對為截律詩中四
句是不知古人兩句一聨四句一絶也
　　哭嚴僕射歸櫬
素幔隨流水歸舟返舊京老親如宿昔部曲異平生風
送蛟龍匣天長驃騎營一哀三峽暮遺後見君情
　劉克莊曰老親如宿昔二句極其悽愴李義山過舊
　府有寄諸掾詩云莫慿無鬼論終負托孤心猶有故
　吏之情可以矯薄俗
　　渝州候嚴六侍御不到先下峽
聞道乗驄發沙邊待至今不知雲雨散虚費矩長吟山
帶烏蠻濶江連白帝深船經一柱觀留眼共登臨
　　禹廟
禹廟空山裏秋風落日斜荒庭垂橘柚古屋畫龍蛇雲
氣生虚壁江聲走白沙早知乘四載疏鑿控三巴
龍蛇橘柚宋人亦知其用本事不知其妙在無迹極鏡
花水月之趣學者悟此乃得使事三昧法
　　題忠州龍興寺所居院壁
忠州三峽内井邑聚雲根小市常争米孤城早閉門空
㸔過客淚莫覔主人恩淹泊仍愁虎深居頼獨園
　　旅夜書懷
細草微風岸危檣獨夜舟星垂平野濶月湧大江流名
豈文章著官應老病休飄飄何所似天地一沙鷗
小市常争米孤城早閉門寫荒涼之景如在目前若此
孤舟夜泊著語乃極雄傑當由真力彌滿耳李白山隨
平野一聨語意暗合不分上下亦見大家才力天然相
似
　劉㑹孟曰等閒星月著一湧字夐覺不同
　　十二月一日
寒輕市上山烟碧日滿樓前江霧黄負鹽出井此谿女
打皷發船何郡郎新亭舉目風景切茂陵著書消渴長
春花不愁不爛漫楚客唯聽棹相將
借抝調以遣懐鏘然可聴
即㸔燕子入山扉豈有黄鸝厯翠微短短桃花臨水岸
輕輕柳絮㸃人衣春來凖擬開懷久老去親知見面稀
他日一盃難强進重嗟筋力故山違
　朱鶴齡曰詩作於冬而有燕子黄鸝桃柳之句蓋逆
　道其事所謂他日一盃難强進也
　　長江二首
衆水㑹涪萬瞿塘争一門朝宗人共挹盜賊爾誰尊孤
石隠如馬髙蘿垂飲猿歸心異波浪何事即飛飜
浩浩終不息乃知東極臨衆流歸海意萬國奉君心色
借瀟湘濶聲驅灔澦深未辭添霧雨接上過衣襟
　王嗣奭曰詩以長江命題乃寫其朝宗之性以警盜
　賊之背主者兩章同意
　王道俊曰江流之大不辭霧雨雨接江流而上過人
　衣襟之間所謂波浪兼天者如此
　通鑑永泰元年夏嚴武卒以郭英又代之漢州刺史
　崔旰攻英乂英乂奔簡州為韓澄所殺楊子琳等起
　兵討旰蜀中大亂
　　承聞故房相公靈櫬自閬州啟殯歸𦵏東都有作
　　二首
逺聞房太尉歸𦵏陸渾山一徳興王後孤魂久客間孔
明多故事安石竟崇班他日嘉陵涕仍霑楚水還
丹旐飛飛日初傳發閬州風塵終不觧江漢忽同流劔
動親身匣書歸故國樓盡哀知有處為客恐長休
陳師道詩云丘園無起日江漢有東流為後人傳誦故
當本於此詩
　　懷錦水居止
萬里橋西宅百花潭北莊層軒皆面水老樹飽經霜雪
嶺界天白錦城曛日黄惜哉形勝地回首一茫茫
　葛常之曰公作草堂經營上元之始斷手寶應之年
　始終四載而其間往梓閬三年公詩所謂三年奔走
　空皮骨也其起居寢處之興不足以償其經營往來
　之勞可謂一世之羈人然自唐至今已數百載而草
　堂之名與其山川草木皆因公詩以不朽矣
　　子規
峽裏雲安縣江樓翼瓦齊兩邊山木合終日子規啼眇
眇春風見簫蕭夜色凄客愁那聽此故作傍人低
　由涵光曰頷聨爽豁如弹丸脱手此太白雋語也
　　立春
春日春盤細生菜忽憶兩京梅發時盤出髙門行白玉
菜傳纎手送青絲巫峽寒江那對眼杜陵逺客不勝悲
此身未知歸定處呼兒覔紙一題詩
俯拾即是純用本色讀者當得其自然之趣
　　漫成一絶
江月去人只數尺風燈照夜欲三更沙頭宿鷺聨拳靜
船尾跳魚撥刺鳴
　　老病
老病巫山裏稽留楚客中藥殘他日裹花發去年叢夜
足霑沙雨春多逆水風合分雙賜筆猶作一飄蓬
　　南楚
南楚青春異暄寒早早分無名江上草隨意嶺頭雲正
月蜂相見非時鳥共聞杖藜妨躍馬不是故離羣
寫出間曠之致如見沂水春風氣象昭明所云語時事
則指而可想論懷抱則曠而且真杜老有之
　　寄岑嘉州(原注州據/蜀江外)
不見故人十年餘不道故人無素書願逢顔色關塞逺
豈意岀守江城居外江三峽且相接斗酒新詩終日疎
謝朓毎篇堪諷誦馮唐巳老聽吹嘘泊船秋夜經春草
伏枕青楓限玉除眼前所寄選何物贈子雲安雙鯉魚
脱去排比之迹絶無雕飾之痕何等風韻
御選唐宋詩醇巻十六
欽定四庫全書
御選唐宋詩醇巻十七
　　襄陽杜甫詩九
　　　目録
　　移居䕫州郭
　　宿江邉閣
　　西閣口號呈元二十一
　　西閣
　　閣夜
　　瀼西寒望
　　入宅
　　暮春題瀼西新賃草屋
　　秋野五首
　　課小豎鉏斫舎北果林枝蔓荒穢净訖移牀
　　自瀼西荆扉且移居東屯茅屋
　　東屯月夜
　　暫往白帝復還東屯
　　刈稻了咏懷
　　上白帝城
　　上白帝城
　　武侯廟
　　八陣圖
　　謁先主廟
　　灔澦堆
　　灔澦
　　白帝
　　白帝城最髙樓
　　諸葛廟
　　峽口二首
　　天池
　　瞿塘兩崖
　　䕫州歌
　　偶題
　　秋興八首
　　詠懷古跡五首
　　諸將五首
　　秋日䕫府詠懷奉寄鄭監審李賔客之芳一百韻
　　贈李八秘書别三十韻
　　解悶
　　復愁
　　承聞河北諸道節度入朝歡喜口號
　　洞房
　　宿昔
　　能畫
　　鬭鷄
　　鸚鵡
　　歴歴
　　驪山
　　提封
欽定四庫全書
御選唐宋詩醇巻十七
　　襄陽杜甫詩九
　　移居䕫州郭
伏枕雲安縣遷居白帝城春知催栁别江與放船清農
事聞人説山光見鳥情禹功饒斷石且就土微平
　黄庭堅曰好作竒語自是文章一病但當以理為主
　理得而詞順文章自然岀羣拔萃觀子美到䕫州後
　詩退之自潮州還朝後文皆不煩繩削而自合矣
　　宿江邉閣
暝色延山逕髙齋次水門薄雲巖際宿孤月浪中翻鸛
鶴追飛静豺狼得食喧不眠憂戰伐無力正乾坤
　仇兆鰲曰何仲言詩尚在實處摹景此只轉換一二
　字間便覺㸃睛欲飛
　　西閣口號呈元二十一
山木抱雲稠寒江繞上頭雪崖纔變石風幔不依樓社
稷堪流涕安危在運籌看君話王室感動幾銷憂
三四刻畫中雅調後半則無窮忠憤不覺觸之即動矣
　　西閣
巫山小揺落碧色見松林百鳥各相命孤雲無自心層
軒俯江壁要路亦髙深朱紱猶紗㡌新詩近玉琴功名
不早立衰病謝知音哀世非王粲終然學越吟
　　閣夜
嵗暮隂陽催短景天涯霜雪霽寒宵五更鼓角聲悲壯
三峽星河影動揺野哭㡬家聞戰伐夷歌數處起漁樵
卧龍躍馬終黄土人事依依漫寂寥
音節雄渾波瀾壯濶不獨五更鼓角三峽星河膾炙人
口為足賞也
　杜修可曰西清詩話云作詩用事要如水中著鹽飲
　水乃知鹽味此説詩家秘藏也如子美五更鼓角聲
　悲壯三峽星河影動揺人徒見陵轢造化之工不知
　乃用故事也
　李因篤曰壯采以朴氣行之非泛為聲調者可比
　　瀼西寒望
水色含羣動朝光切太虚年侵頻悵望興逺一蕭踈猿
挂時相學鷗行炯自如瞿塘春欲至定卜瀼西居
發端甚工
　　入宅
奔峭背赤甲斷崖當白鹽客居愧遷次春酒漸多添花
亞欲移竹鳥窺新捲簾衰年不敢恨勝槩欲相兼
亂後居難定春歸客未還水生魚復浦雲暖麝香山半
頂梳頭白過眉拄杖斑相㸔多使者一一問函闗
　　暮春題瀼西新賃草屋
乆嗟三峽客再與暮春期百舌欲無語繁花能㡬時谷
虚雲氣薄波亂日華遲戰伐何由定哀傷不在兹
此邦千樹橘不見比封君養拙干戈際全生麋鹿羣畏
人江北草旅食瀼西雲萬里巴渝曲三年實飽聞
綵雲隂復白錦樹曉來青身世雙蓬鬢乾坤一草亭哀
歌時自短醉舞為誰醒細雨荷鋤立江猿吟翠屏
頷聨情在言中耐人諷味結語深秀
　黄生曰江猿吟翠屏即白鷗元水宿何事有餘哀意
　而含蓄較深永
　　秋野五首
秋野日疏蕪寒江動碧虚繫舟蠻井絡卜宅楚村墟棗
熟從人打葵荒欲自鋤盤飱老夫食分減及溪魚
　王嗣奭曰棗從人打則人己一視葵欲自鋤則貴賤
　一視食及溪魚則物我一視此皆見道語
易識浮生理難教一物違水深魚極樂林茂鳥知歸吾
老甘貧病榮華有是非秋風吹几杖不厭北山薇
用龎公語得委運之㫖與遣興篇不同
禮樂攻吾短山林引興長掉頭紗㡌仄曝背竹書光風
落收松子天寒割蜜房稀疎小紅翠駐屐近微香
逺岸秋沙白連山晚照紅潛鱗輸駭浪歸翼㑹髙風砧
響家家發樵聲箇箇同飛霜任青女賜被隔南宫
三四目擊道存中藏感興又與次篇殊㫖字法精稳句
有氣象
身許騏驎畫年衰鴛鷺羣大江秋易盛空峽夜多聞逕
隠千重石帆留一片雲兒童解蠻語不必作參軍
　浦起龍曰五詩俱見安貧適志氣象此變風之正聲
　　課小豎鉏斫舎北果林枝蔓荒穢淨訖移牀
籬弱門何向沙虚岸只摧日斜魚更食客散鳥還來寒
水光難定秋山響易哀天涯稍曛黑倚杖獨徘徊
　　自瀼西荆扉且移居東屯茅屋
白鹽危嶠北赤甲古城東平地一川稳髙山四面同烟
霜凄野日秔稻熟天風人事傷蓬轉吾將守桂叢
東屯復瀼西一種住青溪來往兼茅屋淹留為稻畦市
喧宜近利林僻此無蹊若訪衰翁語湏令䞉客迷
　　東屯月夜
抱疾漂萍老防邉舊穀屯春農親異俗嵗月在衡門青
女霜楓重黄牛峽水喧泥留虎鬭跡月挂客愁村喬木
澄稀影輕雲倚細根數驚聞雀噪暫睡想猿蹲日轉東
方白風來北斗昏天寒不成寢無夢寄歸魂
月挂客愁村極刻畫之妙
　黄生曰首尾見羈旅之意妙在先安首五字覺全篇
　字字寫景字字寫情
　　暫往白帝復還東屯
復作歸田去猶殘穫稻功築場憐穴蟻拾穗許村童落
杵光輝白除芒子粒紅加飡可扶老倉庾慰飄蓬
　邵寳曰三四見仁民愛物之意
　　刈稻了咏懷
稻穫空雲水川平對石門寒風疎落木旭日散鷄豚野
哭初聞戰樵歌稍出村無家問消息作客信乾坤
　　上白帝城
城峻隨天壁樓髙更女墻江流思夏后風至憶襄王老
去聞悲角人扶報夕陽公孫初恃險躍馬意何長
　　上白帝城
江城含變態一上一回新天欲今朝雨山歸萬古春英
雄餘事業衰邁乆風塵取醉他鄉客相逢故國人兵戈
猶擁蜀賦歛强輸秦不是煩形勝深慙畏損神
　慮世㴶曰起四句見天地之心知雨暘之性窮新舊
　之變領山水之神俱能朗朗寫出
　　武侯廟
遺廟丹青落空山草木長猶聞辭後主不復卧南陽
十字中包括武侯一生行跡不涉議論彌淡彌髙
　　八陣圖
功葢三分國名成八陣圖江流石不轉遺恨失吞吳
遂使諸葛精誠炳然千古讀之殷殷有金石聲
　錢謙益曰先主征吳敗還至魚復孔明歎曰法孝直
　若在必能制主上東行不至傾危矣公詩意亦如此
　世傳子瞻云云坡無此言纎兒偽託耳
　　謁先主廟
慘澹風雲㑹乘時各有人力侔分社稷志屈偃經綸復
漢留長䇿中原仗老臣雜耕心未巳歐血事酸辛霸氣
西南歇雄圖歴數屯錦江元過楚劍閣復通秦舊俗存
祠廟空山泣鬼神虚簷交鳥道枯木半龍鱗竹送清溪
月苔移玉座春閭閻兒女換歌舞嵗時新絶域歸舟逺
荒城繫馬頻如何對揺落况乃久風塵孰與闗張並功
臨耿鄧親應天才不小得士契無鄰遲暮堪帷幄飄零
且釣緡向來憂國淚寂寞洒衣巾
格調莊嚴氣骨渾厚有典有則長律當以此為正宗其
開局雄渾以包舉見力量至於閭閻㡬換而歌舞自新
寫百世不忘之意可謂善於形容矣闗張耿鄧四語若
云仍切先主固屬重複即云自叙亦欠分曉葢世亂身
窮故於君臣遇合之感功名建樹之難撫時思古反覆
寄慨收歸己身以完謁字之意如此則收拾精神立意
乃有歸著
　仇兆鰲曰以弔古之情寫用世之志激昻悲壯感慨
　淋漓足令千年上下英雄墮淚烈士撫膺不獨記叙
　廟貌處見其古色斑斕哀音悽愴也此詩全以議論
　成章他人無此深厚力量
　　灔澦堆
巨石水中央江寒出水長沉牛荅雲雨如馬戒舟航天
意存傾覆神功接混茫干戈連解纜行止憶垂堂
立意宏大
　李祥長曰少陵劍閣以前皆五古瞿塘以後多五律
　各盡山水之竒每讀一句令人如目見山水而又得
　山水之所以然總由源本深厚窺見廣大意無有窮
　極耳
　　灔澦
灔澦既沒孤根深西來水多愁太隂江天漠漠鳥雙去
風雨時時龍一吟舟人漁子歌迴首估客胡商淚滿襟
寄語舟航惡年少休翻鹽井擲黄金
　葉夢得曰詩下雙字極難水田飛白鷺夏木囀黄鸝
　摩詰添漠漠隂隂四字精彩數倍不然但是詠景耳
　要之當令如老杜無邉落木蕭蕭下不盡長江滚滚
　來與江天漠漠鳥雙去風雨時時龍一吟等句乃為
　超絶
　王士正曰真有萬夫之禀頓挫悲壯兩有之
　　白帝
白帝城中雲出門白帝城下雨翻盆髙江急峽雷霆鬬
翠木蒼藤日月昏戎馬不如歸馬逸千家今有百家存
哀哀寡婦誅求盡慟哭秋原何處村
　　白帝城最髙樓
城尖徑仄旌斾愁獨立縹緲之飛樓峽坼雲霾龍虎卧
江清日抱黿鼉遊扶桑西枝對斷石弱水東影隨長流
杖藜歎世者誰子泣血迸空迴白頭
筆勢險絶與題相配
　王嗣奭曰此詩真作驚人語是緣憂世之心發之以
　自消壘塊
　黄生曰微見其詞翻成激楚悲壯之響變聲第一
　　諸葛廟
久遊巴子國屢入武侯祠竹日斜虚寢溪風滿薄帷君
臣當共濟賢聖亦同時翊戴歸先主并吞更出師蟲虵
穿畫壁巫覡醉蛛絲歘憶吟梁父躬耕也未遲
　　峽口二首
峽口大江間西南控百蠻城欹連粉堞岸斷更青山開
闢多天險防隅一水闗亂離聞鼓角秋氣動衰顔
時清闗失險世亂㦸如林去矣英雄事荒哉割據心蘆
花留客晚楓樹坐猿深疲苶煩親故諸侯數賜金(原注/主人)
(栢中丞頻/分月俸)
蘆花楓樹一聨隠然蒼秀
　　天池
天池馬不到嵐壁鳥纔通百頃青雲杪層波白石中鬱
紆騰秀氣蕭瑟浸寒空直對巫山出兼疑夏禹功魚龍
開闢有菱芡古今同聞道奔雷黒初㸔浴日紅飄零神
女雨斷續楚王風欲問支機石如臨獻寳宫九秋驚雁
序萬里狎漁翁更是無人處誅茅任薄躬
　　瞿塘兩崖
三峽傳何處雙崖壯此門入天猶石色穿水忽雲根猱
玃鬚髯古蛟龍窟宅尊羲和冬馭近愁畏日車翻
故作竒語畫出險峻之勢
　　䕫州歌
中巴之東巴東山江水開闢流其間白帝髙為三峽鎮
䕫州險過百牢闗
赤甲白鹽俱刺天閭閻繚繞接山巔楓林橘樹丹青合
複道重樓錦繡懸
瀼東瀼西一萬家江北江南春冬花背飛鶴子遺瓊蘂
相趂鳬雛入蔣牙
蜀麻吳鹽自古通萬斛之舟行若風長年三老長歌裏
白晝攤錢髙浪中
諸作亦自成風調存之以備一體
　　偶題
文章千古事得失寸心知作者皆殊列名聲豈浪垂騷
人嗟不見漢道盛於斯前輩飛騰入餘波綺麗為後賢
兼舊列歴代各清規法自儒家有心從弱嵗疲永懷江
左逸多病鄴中竒騄驥皆良馬騏驎帯好兒車輪徒巳
斵堂構惜仍虧漫作潛夫論虚傳㓜婦碑縁情慰漂蕩
抱疾屢遷移經濟慚長策飛棲假一枝塵沙傍蜂蠆江
峽繞蛟螭蕭瑟唐虞逺聨翩楚漢危聖朝兼盜賊異俗
更喧卑鬱鬱星辰劍蒼蒼雲雨池兩都開幕府萬㝢揷
軍麾南海殘銅柱東風避月支音書恨烏鵲號怒怪熊
羆稼穡分詩興柴荆學土宜故山迷白閣秋水隠黄陂
不敢要佳句愁來賦别離
文章千古事得失寸心知其識解可謂廣大精微前輩
飛騰入餘波綺麗為則操觚秘要覺陸機文賦為繁昔
元稹為甫志曰上薄風騷下該沈宋言奪蘇李氣吞曹
劉掩顔謝之孤髙雜徐庾之流麗盡得古今之體勢而
兼文人之所獨專其推許誠不為過要未及此二十字
之包括也甫他詩云讀書破萬巻下筆如有神與此參
觀而微㑹之於甫之能事思過半矣
　王嗣奭曰公詩嘗言文章本小技於道未為尊此湏
　識其道之所尊者安在得所尊則文垂千古失所尊
　則文止小技初無二義也
　仇兆鰲曰前半論詩文以文章千古事為綱領後半
　叙境遇以縁情慰漂蕩為闗鍵漫作潛夫論虚傳㓜
　婦碑隠以千古事自期矣不敢要佳句愁來賦别離
　仍以慰漂蕩自解矣其段落整嚴脉理精細如此
　　秋興八首
玉露凋傷楓樹林巫山巫峽氣蕭森江間波浪兼天湧
塞上風雲接地隂叢菊兩開他日淚孤舟一繫故園心
寒衣處處催刀尺白帝城髙急暮砧
　王嗣奭曰秋興八章以首章起興而後章俱發隠衷
　或起下或承上或互發或遥應縂是一篇文字
　浦起龍曰首章八詩之綱領也
　黄生曰杜公七律當以秋興為裘領乃公一生心神
　結聚所作也八首之中難為軒輊
䕫府孤城落日斜每依南斗望京華聴猿實下三聲淚
奉使虚隨八月查畫省香爐違伏枕山樓粉堞隠悲笳
請㸔石上藤蘿月巳映洲前蘆荻花
　仇兆鼇曰張性演義拈夔府京華為主以聴猿山
　樓應䕫府以奉使畵省應京華逐層分頂非作者本意
千家山郭静朝暉日日江樓坐翠微信宿漁人還汎汎
清秋燕子故飛飛匡衡抗疏功名薄劉向傳經心事違
同學少年多不賤五陵衣馬自輕肥
　陳廷敬曰前三章詳䕫州而畧長安後五章詳長安
　而畧䕫州次第秩然
聞道長安似奕棋百年世事不勝悲王侯第宅皆新主
文武衣冠異昔時直北關山金鼓振征西車馬羽書遲
魚龍寂寞秋江冷故國平居有所思
　陳廷敬曰末句猶云厯厯開元事分明在目前此結
　本章以起下數章
　黄生曰下數章皆故國事特詳言之以舒其悲感耳
　或謂寓譏明皇神仙㳺宴武功之事是猶人方痛哭
　流涕而誣其嬉笑怒罵豈情也哉
蓬萊宫闕對南山承露金莖霄漢間西望瑶池降王母
東來紫氣滿函闗雲移雉尾開宫扇日繞龍鱗識聖顔
一卧滄江驚嵗晚㡬迴青瑣㸃朝班
　仇兆鼇曰或謂上四句用宫殿字太多五六似早朝
　語今按賦長安景事自當以宫殿為首公以布衣召
　見感荷主知故追憶入朝覲君之事若必全首説秋
　景則筆下有秋意中無興矣
瞿塘峽口曲江頭萬里風煙接素秋花蕚夾城通御氣
芙蓉小苑入邉愁朱簾繡柱圍黄鵠錦纜牙檣起白鷗
迴首可憐歌舞地秦中自古帝王州
　王嗣奭曰城通御氣前則敦倫勤政苑入邉愁後則
　躭樂召憂見一人之身而理亂頓殊也
　陳廷敬曰此承上章先宫殿而後池苑也下繼昆明
　二章先内苑而及外城也上下四章皆前六句長
　安後二句䕫州此章在中間首句從瞿唐引
　端下六句則專言長安事具見章法變化之
　妙
昆明池水漢時功武帝旌旗在眼中織女機絲虚夜月
石鯨鱗甲動秋風波漂菰米沉雲黒露冷蓮房墜粉紅
闗塞極天唯鳥道江湖滿地一漁翁
　楊慎曰隋任希古昆明池詩回望牽牛渚激賞鏤鯨
　川見太平氣象今變為織女石鯨云云荒煙野草之
　悲見言外矣西京雜記太液池彫菰鳬雁唼喋其間
　三輔黄圗宫人泛舟採蓮為巴人櫂歌見人物嬉逰富貴今
　變為波漂露冷云云兵火離亂之狀見矣杜詩妙能翻古語
昆吾御宿自逶迤紫閣峯隂入渼陂香稻啄殘鸚鵡粒
碧梧棲老鳳凰枝佳人拾翠春相問仙侣同舟晚更移
綵筆昔曽干氣象白頭吟望苦低垂
近體以七律為難唐代名家人不數首其量固有所止
也獨至杜甫天授神詣造絶窮微卓然為千古之冠如
此八首根源二雅繼迹騷辯思極深而不晦情極哀而
不傷九曲迴腸三叠怨調諷之足以感蕩心靈直使九
天之雲下垂四海之水皆立其所自云足以喻矣又况
拳拳忠愛發乎至情有溢於語言文字之表者哉錢謙
益箋十得八九擇其合者録之餘人尚有雌黄抑亦不
知量耳
　浦起龍曰卒章之在京華無専指於前三章外别為
　一例此則明收入自身逰賞諸處所謂向之所欣已
　為陳迹情隨事遷感慨係之此秋興之所為作也為
　八詩大結局
　劉孟會曰八詩大體沈雄富麗哀傷無限盡在言外
　故自不厭確實小家數不可彷彿耳
　呉渭曰詩有六義興居其一凡隂陽寒暑草木鳥獸
　山川風景得於適然之感而為詩者皆興也老杜秋
　興八首深詣詩人之閫奥興之入律者宗焉
　張綖曰秋興八首皆雄渾豐麗沈著痛快其有感於長安
　者但極摹其盛而所感自寓於中徐而味之則凡懷鄉戀
　闕之情慨往傷今之意與夫風俗之非蒨盛衰之相尋
　所謂不勝其悲者固已不出乎意言之表矣卓哉一家
　之言夐乎百世之上此杜子所以為詩人之宗仰也
　陳繼儒曰雲霞滿空囘翔萬狀天風吹海怒濤飛湧可
　喻老杜秋興諸篇
　郝敬曰秋興八言富麗之詞沈渾之氣力扛九鼎勇
　奪三軍真大方家如椽之筆王元美謂其藻繡太過
　肌膚太肥造語牽率而情不接結響奏合而意未調
　如此諸篇往往有之由其才大而氣厚格高而聲宏
　如萬石之鐘不為喁喁細響河流萬里得不千里一
　曲子美之於詩兼綜條貫非單絲獨竹一戛一撃可
　以論工商者也
　陳廷敬曰秋興八首命意鍊句之妙自不必言即以
　章法論分之如駭鷄之犀四面皆見合之如常山之
　蛇首尾互應葢合子長孟堅如一手者也
　　詠懷古跡五首
支離東北風塵際漂泊西南天地間三峽樓臺淹日月
五溪衣服共雲山羯胡事主終無頼詞客哀時且未還
庾信平生最蕭瑟暮年詩賦動江闗
以庾信自比情事恰合
揺落深知宋玉悲風流儒雅亦吾師悵望千秋一灑淚
蕭條異代不同時江山故宅空文藻雲雨荒臺豈夢思
最是楚宫俱泯滅舟人指㸃到今疑
　顧宸曰李義山詩云襄王枕上元無夢莫枉陽臺一
　叚雲得此詩之㫖
羣山萬壑赴荆門生長明妃尚有村一去紫臺連朔漠
獨留青塜向黄昏畫圖省識春風靣環珮空歸月夜魂
千載琵琶作胡語分明怨恨曲中論
破空而來勢如天驥下坂明珠走盤詠明妃者此為第
一歐陽修王安石詩猶落第二乗
蜀主窺吳幸三峽崩年亦在永安宫翠華想像空山裏
玉殿虚無野寺中古廟杉松巢水鶴嵗時伏臘走村翁
武侯祠屋常鄰近一體君臣祭祀同
諸葛大名垂宇宙宗臣遺像肅清髙三分割據紆籌策
萬古雲霄一羽毛伯仲之間見伊吕指揮若定失蕭曹
運移漢祚難恢復志决身殱軍務勞
　劉克莊曰卧龍沒已千載而有志世道者皆以三代
　之佐許之此詩儕之伊吕伯仲間而以蕭曹為不足
　道此論自子美發之考亭南軒近代大儒不能廢也
　　諸將五首
漢朝陵墓對南山胡虜千秋尚入闗昨日玉魚䝉𦵏地
早時金盌出人間見愁汗馬西戎逼曽閃朱旗北斗殷
多少材官守涇渭將軍且莫破愁顔
韓公本意築三城擬絶天驕㧞漢旌豈謂盡煩回紇馬
翻然逺救朔方兵胡來不覺潼闗隘龍起猶聞晉水清
獨使至尊憂社稷諸君何以答升平
洛陽宫殿化為烽休道秦闗百二重滄海未全歸禹貢
薊門何處盡堯封朝廷衮職誰争補天下軍儲不自供
稍喜臨邉王相國肯銷金甲事春農
廻首扶桑銅柱標冥冥氛祲未全銷越裳翡翠無消息
南海明珠乆寂寥殊錫曽為大司馬總戎皆挿侍中貂
炎風朔雪天王地只在忠臣翊聖朝
錦江春色逐人來巫峽清秋萬壑哀正憶往時嚴僕射
共迎中使望鄉臺主恩前後三持節軍令分明數舉杯
西蜀地形天下險安危須仗出羣材
骨力如馬班議論如董賈特縁以韻語耳既已精理為
文亦復秀氣成采讀者於此沿洪流而窮深源然後知
甫之所以度越千古也其詩本自分明説者紛争殊為
多事
　郝敬曰此以詩當紀傳議論時事非吟風弄月登眺
　㳺覽可任興漫作也必有子美憂時之真心又有其
　識學筆力乃能斟酌裁補合度如律其各首縱横開
　合宛是奏議訓誥與三百篇並存可也
　黄生曰有感五首與諸將相為表裏大㫖在於忠君
　報國休兵恤民安邉而弭亂其老謀碩畫欵欵披陳
　純是至誠血性語
　　秋日䕫府詠懷奉寄鄭監審李賔客之芳一百韻
絶塞烏蠻北孤城白帝邉飄零仍百里消渇已三年雄
劍鳴開匣羣書滿繫船亂離心不展衰謝日蕭然筋力
妻孥問菁華嵗月遷登臨多物色陶冶頼詩篇峽束滄
江起巖排石樹圓拂雲霾楚氣朝海蹴吳天煮井為鹽
速燒畬度地偏有時驚疊嶂何處覔平川鸂鶒雙雙舞
獼猴壘壘懸碧蘿長似帶錦石小如錢春草何曽歇寒
花亦可憐獵人吹戍火野店引山泉喚起搔頭急扶行
㡬屐穿兩京猶薄産四海絶隨肩幕府初交辟郎官幸
備員𤓰時猶旅寓萍泛苦夤緣藥餌虚狼藉秋風灑静
便開襟驅瘴癘明目掃雲煙髙宴諸侯禮佳人上客前
哀筝傷老大華屋艷神仙南内開元曲常時帝子傳法
歌聲變轉滿座涕潺湲(原注都督柏中丞筵聞/梨園弟子李仙奴歌)弔影䕫
州僻回腸杜曲煎即今龍厩水莫帶犬戎羶(原注西京/龍厩門苑)
(馬門也渭水/流苑馬門内)耿賈扶王室蕭曹拱御筵乘威滅蜂蠆戮
力効鷹鸇舊物森猶在凶徒惡未悛國湏行戰伐人憶
止戈鋋奴僕何知禮恩榮錯與權胡星一彗孛黔首遂
拘攣哀痛絲綸切煩苛法令蠲業成陳始王兆喜出於
畋宫禁經綸宻台階翊戴全熊羆載吕望鴻雁羙周宣
側聴中興主長吟不世賢音徽一柱數道里下牢千(原/注)
(鄭在江陵/李在夷陵)鄭李光時論文章並我先隂何尚清省沈宋
歘聨翩律比崑崙竹音知燥濕絃風流俱善價惬當久
忘筌置驛常如此登龍葢有焉雖云隔禮數不敢墜周
旋髙視收人表虚心味道𤣥馬來皆汗血鶴唳必青田
羽翼商山起蓬萊漢閣連管寧紗㡌淨江令錦袍鮮東
郡時題壁南湖日扣舷逺遊凌絶境佳句染華牋每欲
孤飛去徒為百慮牽生涯已寥落國步尚迍邅衾枕成
蕪沒池塘作棄捐(原注平生多/病卜築遣懐)别離憂怛怛伏臘涕漣
漣露菊斑酆鎬秋蔬影澗瀍共誰論昔事㡬處有新阡
富貴空迴首喧争懶著鞭兵戈塵漠漠江漢月娟娟局
促㸔秋燕蕭疏聴晚蟬雕蟲䝉記憶烹鯉問沉綿卜羡
君平杖偷存子敬氊囊虚把釵釧米盡坼花鈿甘子隂
凉葉茅齋八九椽陣圖沙北岸市暨瀼西巔(原注峽人/目市井泊)
(船處曰市暨江水横通/山谷處方人謂之瀼)羈絆心常折棲遲病即痊紫收
岷嶺芋白種陸池蓮色好梨勝頰穰多栗過拳勅厨唯
一味求飽或三鱣兒去㸔魚笱人來坐馬韉縛柴門窄
窄通竹溜涓涓塹抵公畦稜(原注京師農人指田逺/近多云㡬稜稜音去聲)村
依野廟壖缺籬將棘拒倒石頼藤纒借問頻朝謁何如
稳醉眠誰云行不逮自覺坐能堅霧雨銀章澀馨香粉
署妍紫鸞無近逺黄雀任翩翾困學違從衆明公各勉
旃聲華夾宸極早晚到星躔懇諫留匡鼎諸儒引服䖍
不過輸鯁直㑹是正陶甄宵旰憂虞軫黎元疾苦駢雲
臺終日畫青簡為誰編行路難何有招尋興已專由來
具飛檝蹔擬控鳴弦身許雙峯寺門求七祖禪落㠶追
宿昔衣褐向真詮安石名髙晉(原注鄭髙簡得/謝太傳之風)昭王客
赴燕(原注李宗親有燕/昭之美燕周之裔)途中非阮籍查上似張騫披拂
雲寧在淹留景不延風期終破浪水怪莫飛涎他日辭
神女傷春怯杜鵑淡交隨聚㪚澤國遶迴旋本自依迦
葉何曽藉偓佺鑪峯生轉盼橘井尚髙褰東走窮歸鶴
南征盡跕鳶晚聞多妙教卒踐塞前愆顧凱丹青列頭
陁琬琰鐫衆香深黯黯㡬地肅芊半勇猛為心極清羸
任體孱金箆空刮眼鏡象未離銓
長䄂善舞多錢善賈洋洋大篇為後人伐山導源雖不
免鋪叙之迹未可輕議也豐碩而不失之繁雜流動而
不失之輕儇汪洋曼衍後人正未易學步
　盧世㴶曰此是集中第一首長詩其中起伏轉折頓
　挫承逓若斷若續乍離乍合波瀾層叠竟無絲痕真
　絶作也風流善價惬當忘筌即可取此語以評此詩
　仇兆鰲曰詩有近體古意衰矣近體而有排律去古
　益逺長篇排律起於少陵多至百韻實為後人濫觴
　此篇典雅工秀才學既優而部伍森嚴章法尤為精
　宻
　　贈李八秘書别三十韻
往時中補右扈蹕上元初反氣凌行在妖星下直廬六
龍瞻漢闕萬騎略姚墟𤣥朔迴天步神都憶帝車一戎
纔汗馬百姓免為魚通籍蟠螭印差肩列鳳輿事殊迎
代邸喜異賞朱虚冦盜方歸順乾坤欲晏如不才同補
衮奉詔許牽裾鴛鷺叨雲閣麒麟滯玉除文園多病後
中散舊交踈飄泊哀相見平生意有餘風煙巫峽逺臺
榭楚宫虚觸目非論故新文尚起予清秋凋碧栁别浦
落紅蕖消息多旗幟經過歎里閭戰連脣齒國軍急羽
毛書幕府籌頻問(原注山劍元帥杜相公初屈幕府/叅籌畫相公朝謁今赴後期也)山
家藥正鋤(原注秘書比/卧青城山中)台星入朝謁使節有吹嘘西蜀
災長弭南翁憤始攄對敭抗士卒乾沒費倉儲勢藉兵
湏用功無禮忽諸御鞍金騕褭宫硯玉蟾蜍拜舞銀鈎
落恩波錦帕舒此行非不濟良友昔相於去斾依顔色
㳂流想疾徐沉綿疲井臼倚薄似樵漁乞米煩佳客鈔
詩聴小胥杜陵斜晚照潏水帶寒淤莫話清溪髪蕭蕭
白映梳
　黄生曰時諸將連兵討崔旰勝負未决杜鴻漸以節
　度使讓旰而使諸將各罷兵公葢深憤此事故於贈
　李詩中寓詞告杜葢深諷其處事之草草也
　　解悶
商胡離别下揚州憶上西陵故驛樓為問淮南米貴賤
老夫乗興欲東流
一辭故國十經秋每見秋𤓰憶故丘今日南湖采薇蕨
何人為覔鄭𤓰州(原注今鄭/秘監審)
　黄生曰連環勾搭亦絶句弄筆之法大家時一為之
　耳
復憶襄陽孟浩然清詩句句盡堪傳即今耆舊無新語
漫釣槎頭縮項鯿
　王士正曰子羙與浩然詩不同調此詩可謂具眼次
　篇亦具眼公論古人不必茍同也
不見髙人王右丞藍田丘壑漫寒藤最傳秀句寰區滿
未絶風流相國能(原注右丞弟/今相國緡)
先帝貴妃今寂寞荔枝還復入長安炎方每續朱櫻獻
玉座應悲白露團
　仇兆鰲曰寄諷微婉
憶過瀘戎摘荔枝青楓隠映石逶迤京中舊見無顔色
紅顆酸甜只自知
　王嗣奭曰涪州有茘枝園相傳充貢貴妃者涪去京
　師尤逺今讀公詩知出瀘戎者是傳稱置驛傳送數
　千里色味未變此駁其無是理也
　　復愁
今日翔麟馬先宜駕鼓車無勞問河北諸將覺榮華
　仇兆鰲曰有感詩云大君先息戰不當息而息也此
　云無勞問河北當問而不問也俱屬諷詞
任轉江淮粟休添苑囿兵由來貔虎士不滿鳳凰城
　盧元昌曰當時漕運取給江淮故史有唐得江淮濟
　中興之語若宿衛冗軍不裁立見其匱也至唐制府
　兵最為近古自張説建議召募宿衛更畨上下兵農
　遂分神策軍尤為非古時魚朝恩以神策軍屯禁中
　居北軍之右公詩隠述祖制以諷時事
　　承聞河北諸道節度入朝歡喜口號
澶漫山東一百州削成如桉抱青丘苞茅重入歸闗内
王祭還供盡海頭
李相將軍擁薊門白頭雖老赤心存竟能盡説諸侯入
知有從來天子尊
　朱鶴齡曰按史李懐仙先以范陽歸順是時為檢校侍
　中幽州盧龍等軍節度使但未有説諸侯入朝事夢弼謂
　是李光弼近之光弼在元肅朝嘗加范陽節度使又嘗
　兼幽州大都督府長史雖止遥領其地亦可謂之擁薊門也
十二年來多戰塲天威己息陣堂堂神靈漢代中興主
功業汾陽異姓王
推功李郭足為史筆
　仇兆鼇曰自天寳十四載至大厯二年首尾十二年
　其間討安史父子却回統吐蕃平僕固懐恩斬周智
　光等皆子儀百戰而息兵獨以二姓王配中興主見
　其君臣一徳始終無間也
　　洞房
洞房環珮冷玉殿起秋風秦地應新月龍池滿舊宫繫
舟今夜逺清漏往時同萬里黄山北園陵白露中
洞房宿昔諸篇風調清深詞意悽惻純是忠臣孝子之
心自然流露俯仰盛衰含情無限自是子美絶作
　劉會孟曰語不廹切而意獨至悲慨滿目情致黯然
　　宿昔
宿昔青門裏蓬萊仗數移花嬌迎雜樹龍喜出平池落
日留王母微風倚少兒宫中行樂秘少有外人知
　黄生曰此章畧見風刺然其詞微而婉如禄山宫裏
　虢國門前之句非唯失風人之意亦全無臣子之禮
　矣
　　能畫
能畫毛延壽投壺郭舎人每䝉天一笑復似物皆春政
化平如水皇恩斷若神時時用抵戯亦未雜風塵
平平叙去論斷亦允自古國家未有不失政而後致亂
者使明皇卒任姚宋九齡諸人即此二者誠屬細事至
於所任非人林甫國忠繼進而鬬鷄舞馬與一切喪志
之具罔不類聚而大亂隨之矣甫葢身歴治亂之交故
言之切當如此
　黄生曰政平明斷自指開元之治從半腰説起轉折
　方不費力若將此意頓在前叙事必拖㳫矣
　　鬭鷄
鬭鷄初賜錦舞馬既登牀簾下宫人出樓前御栁長仙
遊終一閟女樂久無香寂寞驪山道清秋草木黄
　浦起龍曰前後轉闗處述明皇兩頭事中間播遷一
　段泯然隠起盛衰存沒之間滿目淚痕矣假使單讀
　此詩似明皇無失國之慘者此意非元白所曉黄生
　云不以荒宴直接播遷則有傷痛而無譏刺是温柔
　敦厚之遺教洵篤論也
　　鸚鵡
鸚鵡含秋思聰明憶别離翠衿渾短盡紅觜漫多知未
有開籠日空殘舊宿枝世人憐復損何用羽毛竒
　顧宸曰分明有才人失路託身異族之感
　　歴歴
歴歴開元事分明在眼前無端盜賊起忽己嵗時遷巫
峽西江外秦城北斗邉為郎從白首卧病數秋天
　　驪山
驪山絶望幸花蕚罷登臨地下無朝燭人間有賜金鼎
湖龍去逺銀海雁飛深萬嵗蓬萊日長懸舊羽林
　黄生曰此章即申首章園陵宿露之感而言更深切
　　提封
提封漢天下萬國尚同心借問懸軍守何如儉徳臨時
徵俊乂入莫慮犬羊侵願戒兵猶火恩加四海深
忠君愛國直攄讜議自是告戒當時他詩云不過行儉
徳盜賊本王臣與此正合非謂代宗之時可以罷兵不
用也
　王嗣奭曰堂堂正正即孟子所以告齊梁之君者自
　許稷契以此
　黄生曰諸詩述開元以來之事借古喻今美惡不掩
　風人之㫖盡於此矣他時有連及者固無譏刺之意
　以為是非具在國史非臣子所得而私議至受恩先
　帝沒齒不忘深思慨慕則時有之後人不能推公之
　意毛求影捕輙謂有所譏刺失子美之志矣
　仇兆鰲曰秋興及洞房諸詩有闗國家治亂興亡寄
　託深長秋興氣象髙華聲節悲壯讀之令人興會勃
　然洞房諸詩意思沈鬱詞㫖淒凉讀之令人感傷欲
　絶此皆少陵聚精㑹神之作故能舌吐風雲筆參造
　化千載之下猶可歌而可涕也
　
　
　
　
　
　
　
　
　
　
　
　
　
　
御定唐宋詩醇巻十七
欽定四庫全書
御選唐宋詩醇巻十八
　　襄陽杜甫詩十
　　　目録
　　草閣
　　江上
　　中夜
　　江漢
　　吾宗
　　有嘆
　　中宵
　　南極
　　獨坐
　　逺逰
　　夜
　　返照
　　日暮
　　八月十五夜月二首
　　十六夜翫月
　　十七夜翫月
　　月
　　雨
　　夜
　　返照
　　向夕
　　曉望
　　雷
　　熟食日示宗文宗武
　　社日
　　九日
　　大厯二年九月三十日
　　小至
　　憶鄭南玭
　　愁
　　即事
　　即事
　　喜觀即到復題短篇二首
　　第五弟豐獨在江左近三四載寂無消息覓使寄
　　此二首
　　舍弟觀赴藍田取妻子到江陵喜寄
　　陪柏中丞觀宴將士
　　七月一日題終明府水樓
　　季秋蘇五弟纓江樓夜宴崔十三評事韋少府姪
　　過客相㝷
　　孟倉曹步趾領新酒醬二物滿器見遺老夫
　　柳司馬至
　　謁真諦寺禪師
　　送李八秘書赴杜相公幕
　　送李功曹之荆州充鄭侍御判官重贈
　　見螢火
　　吹笛
　　孤雁
　　白小
　　麂
　　見王監兵馬使説近山有白黑二鷹羅者久取竟
　　未能得王以為毛骨有異他鷹恐臘後春生鶱飛
　　避暖勁翮思秋之甚眇不可見請余賦詩
　　大厯三年春白帝城放船出瞿唐峽久居䕫府將適
　　江陵漂泊有詩凡四十韻
　　泊松滋江亭
　　行次古城店汎江作不揆鄙拙奉呈江陵幕府諸公
　　書堂飲既夜復邀李尚書下馬月下賦絶句
　　舟中對驛近寺
　　江南逢李龜年
　　官亭夕坐戲簡顔十少府
　　暮歸
　　公安送韋二少府匡贊
　　公安縣懐古
　　公安送李二十九弟晉肅入蜀余下沔鄂
　　宴王使君宅
　　泊岳陽城下
　　登岳陽樓
　　陪裴使君登岳陽樓
　　宿青草湖
　　宿白沙驛
　　湘夫人祠
　　祠南夕望
　　歸雁
　　入喬口
　　江閣對雨有懐行營裴二端公
　　千秋節有懐二首
　　登舟將適漢陽
　　舟中夜雪有懐盧十四侍御弟
　　樓上
　　送魏二十四司直充嶺南掌選崔郎中判官兼寄
　　韋韶州
　　燕子來舟中作
　　歸雁二首
　　小寒食舟中作
　　清明
　　發潭州
　　聞惠二過東溪特一送
　　舟泛洞庭
　　遣憂
　　巴西聞收宫闕送班司馬入京
　　去蜀
欽定四庫全書
御選唐宋詩醇巻十八
　　襄陽杜甫詩十
　　草閣
草閣臨無地柴扉永不闗魚龍迴夜水星月動秋山乆
露清初濕髙雲薄未還汎舟慚小婦飄泊損紅顔
　　江上
江上日多雨蕭蕭荆楚秋髙風下木葉永夜攬貂裘勲
業頻㸔鏡行藏獨倚樓時危思報主衰謝不能休
頷聨抑欝無聊却説得如此含蓄宜宋真宗之亟稱之
也
　　中夜
中夜江山静危樓望北辰長為萬里客有媿百年身故
國風雲氣髙堂戰伐塵胡鶵負恩澤嗟爾太平人
　　江漢
江漢思歸客乾坤一腐儒片雲天共逺永夜月同孤落
日心猶壯秋風病欲疎古來存老馬不必取長途
　趙汸曰中四句情景混合入化
　胡應麟曰含濶大於沉深髙岑瞠乎其後
　　吾宗(原注衛倉/曹崇簡)
吾宗老孫子質朴古人風耕鑿安時論衣冠與世同在
家常早起憂國願年豐語及君臣際經書滿腹中
　胡應麟曰寓神竒於古澹儲孟莫能為前
　　有歎
壯心久零落白首寄人間天下兵常鬭江東客未還窮
猿號雨雪老馬怯闗山武徳開元際蒼生豈重攀
有慨乎其言之是為匪風下泉之緒
　　中宵
西閣百尋餘中宵步綺疏飛星過水白落月動沙虚擇
木知幽鳥潛波想巨魚親朋滿天地兵甲少來書
頷聨名雋比之月映清淮之句真復相似
　　南極
南極青山衆西江白谷分古城疏落木荒戍宻寒雲嵗
月蛇常見風颷虎或聞近身皆鳥道殊俗自人羣睥睨
登哀柝矛弧照夕曛亂離多醉尉愁殺李將軍
　　獨坐
白狗斜臨北黄牛更在東峽雲常照夜江月㑹兼風曬
藥安垂老應門試小童亦知行不逮苦恨耳多聾
　　逺遊
江濶浮髙棟雲長出斷山塵沙連越嶲風雨暗荆蠻雁
矯銜蘆内猿啼失木間弊裘蘇季子歴國未知還
情致纒綿却有寛閒之意
　　夜
露下天髙秋水清空山獨夜旅魂驚疎燈自照孤㠶宿
新月猶懸雙杵鳴南菊再逢人卧病北書不至雁無情
步檐倚杖㸔牛斗銀漢遥應接鳳城
宛轉闗生渾然無迹
　范杼曰善詩者就景中寫意不於意中尋景如杜詩
　無端落葉蕭蕭下踈燈自照孤帆宿殊方落日元猿
　哭諸聨即景物之中含蓄多少愁恨意若説出便短
　淺矣
　　返照
楚王宫北正黄昏白帝城西過雨痕返照入江翻石壁
歸雲擁樹失山村衰年肺病唯髙枕絶塞愁時早閉門
不可久留豺虎亂南方實有未招魂
　　日暮
牛羊下來乆各巳閉柴門風月自清夜江山非故園石
泉流暗壁草露滴秋根頭白燈明裏何湏花燼繁
　　八月十五夜月二首
滿目飛明鏡歸心折大刀轉蓬行地逺攀桂仰天髙水
路疑霜雪林棲見羽毛此時瞻白兔直欲數秋毫
起句突兀可謂工於發端
稍下巫山峽猶銜白帝城氣沉全浦暗輪仄半樓明刁
斗皆催曉蟾蜍且自傾張弓倚殘魄不獨漢家營
　　十六夜翫月
舊把金波爽皆傳玉露秋闗山隨地濶河漢近人流谷
口樵歸唱孤城笛起愁巴童渾不寢半夜有行舟
　胡應麟曰咏物起自六朝唐初沿襲雖風華競爽而
　獨造未聞唯杜公諸作自開堂奥盡削前規如咏月
　則闗山隨地濶河漢近人流咏雨則野徑雲俱黒江
　船火獨明咏雪則暗度南樓月寒深北渚雲咏夜則
　重露成涓滴稀星乍有無皆精深竒䆳前無古人
　　十七夜翫月
秋月仍圓夜江村獨老身捲簾還照客倚杖更隨人光
射潛虬動明翻宿鳥頻茅齋依橘柚清切露華新
　李因篤曰只仍圓夜三字説十七夜巳足再添便為
　俗筆
　　月
四更山吐月殘夜水明樓塵匣元開鏡風簾自上鈎兔
應疑鶴髪蟾亦戀貂裘斟酌姮娥寡天寒奈九秋
起聨之妙不可形容東坡稱為絶唱不虚也
　姚寛曰塵匣二句本沈雲卿月詩臺前疑挂鏡簾外
　自懸鈎之句
　　雨
㣲雨不滑道斷雲疎復行紫崖奔處黒白鳥去邉明秋
日新霑影寒江舊落聲柴扉臨野碓半得搗香秔
　黄生曰前半不煩繩削後半極力經營自起句外止
　霑影二字著雨其餘俱是襯説此文家避實擊虚法
　也
楚雨石苔滋京華消息遲山寒青兕呌江晚白鷗飢神
女花鈿落鮫人織杼悲繁憂不自整終日灑如絲
　　夜
絶岸風威動寒房燭影微嶺猿霜外叫江鳥夜深飛獨
立親雄劍哀歌嘆短衣煙塵繞閶闔白首壯心違
　　反照
反照開巫峽寒空半有無己低魚復暗不盡白鹽孤荻
岸如秋水松門似畫圖牛羊識僮僕既夕應傳呼
物色在有無之間可謂善於寫照
　　向夕
畎畆孤城外江村亂水中深山催短景喬木易髙風鶴
下雲汀近鷄棲草屋同琴書㪚明燭長夜始堪終
深情畢露三四用字體物入㣲
　　曉望
白帝更聲盡陽臺曙色分髙峯寒上日疊嶺宿霾雲地
坼江帆隠天清木葉聞荆扉對麋鹿應共爾為羣
　李因篤曰寫景最工天清木葉聞更為㣲妙
　　雷
巫峽中宵動滄江十月雷龍虵不成蟄天地劃争迴却
碾空山過深蟠絶壁來何湏妬雲雨霹靂楚王臺
　　熟食日示宗文宗武
消渇㳺江漢羈棲尚甲兵㡬年逢熟食萬里逼清明松
栢邙山路風花白帝城汝曹催我老迴首淚縱横
不著一字悲感無窮惟真故妙耳
　　社日
陳平亦分肉太史竟論功今日江南老他時渭北童歡
娛㸔絶塞涕淚落秋風鴛鷺迴金闕誰憐病峽中
　仇兆鰲曰慨古傷情其自負原不淺也
　　九日
重陽獨酌盃中酒抱病起登江上臺竹葉於人既無分
菊花從此不湏開殊方日落𤣥猿哭舊國霜前白雁來
弟妹蕭條各何往干戈衰謝兩相催
悲塞矣而聲情髙亮後人九日詩無及之者
　黄生曰岑參詩云見雁思鄉信聞猿積淚痕與五六
　意同而此之融㑹藴藉更過彼十字也
　　大歴二年九月三十日
為客無時了悲秋向夕終瘴餘䕫子國霜薄楚王宫草
敵虚嵐翠花禁冷蘂紅年年小揺落不與故園同
　黄生曰題作特書之體記為客之嵗月便自具文見
　意
　浦起龍曰起法跳脱
　　小至
天時人事日相催冬至陽生春又來刺繡五紋添弱線
吹葭六琯動飛灰岸容待臘將舒栁天意衝寒欲放梅
雲物不殊鄉國異教兒且覆掌中杯
　　憶鄭南玭
鄭南伏毒寺瀟灑到江心石影銜珠閣泉聲帶玉琴風
杉曽曙倚雲嶠憶春臨萬里滄浪外龍蛇只自深
五六可謂鬆秀晴烟沙苑樹曉日渭川帆雖佳猶為習
見語
　仇兆鰲曰吳若注云玭疑作玼玉色鮮潔也按鄭南
　華州鄭縣之南詳詩意只是憶鄭南寺舊遊耳
　　愁(原注强戲/為吳體)
江草日日喚愁生巫峽泠泠非世情盤渦鷺浴底心性
獨樹花發自分明十年戎馬暗萬國異域賔客老孤城
渭水秦山得見否人今罷病虎縱横
　黄生曰沈憂莫寫對物生憎皆是愁人實歴之境草
　生花發水流鷺浴皆喚愁之具愁從中來㣲物之故
　則亦强戲言之而己
　　即事
暮春三月巫峽長皛皛行雲浮日光雷聲忽送千峯雨
花氣渾如百和香黄鶯過水翻迴去燕子銜泥濕不妨
飛閣捲簾圖畫裏虚無只少對瀟湘
　　即事
天畔羣山孤草亭江中風浪雨冥冥一雙白魚不受釣
三寸黄甘猶自青多病馬卿無日起窮途阮籍㡬時醒
未聞細栁散金甲腸斷秦川流濁涇
　朱瀚曰孤亭風雨不免有長鋏之歎
　　喜觀即到復題短篇二首
巫峽千山暗終南萬里春病中吾見弟書到汝為人意
答兒童問來經戰伐新泊船悲喜後欵欵話歸秦
三四語自𠂻發本色到家
待爾嗔烏鵲抛書示鶺鴒枝間喜不去原上急曽經江
閣嫌津栁風㠶數驛亭應論十年事愁絶始星星
　　第五弟豐獨在江左近三四載寂無消息覔使寄
　　此二首
亂後嗟吾在羈棲見汝難草黄騏驥病沙晚鶺鴒寒楚
設闗城險吳吞水府寛十年朝夕淚衣袖不曽乾
聞汝依山寺杭州定越州風塵淹别日江漢失清秋影
著啼猿樹魂飄結蜃樓明年下春水東盡白雲求
　　舎弟觀赴藍田取妻子到江陵喜寄
馬渡秦闗雪正深北來肌骨苦寒侵他鄉就我生春色
故國移居見客心剰欲提携如意舞喜多行坐白頭吟
廵簷索共梅花笑冷蘂疎枝半不禁
　盧世㴶曰次聨還題明凈而意更温深
　黄生曰浣花溪裏花饒笑肯信吾兼吏隠名言其不
　信巳𠂻廵簷索共梅花笑冷蘂疎枝半不禁言其善
　會人意此嚴滄浪所謂詩有别趣非闗理也
　　陪栢中丞觀宴將士
繡叚裝簷額金花帖鼓腰一夫先舞劍百戯後歌樵江
樹城孤逺雲臺使寂寥漢朝頻選將應拜霍嫖姚
得第三聨方見風格非尋常公宴語也
　　七月一日題終明府水樓
宓子彈琴邑宰日終軍棄繻英妙時承家節操尚不泯
為政風流今在茲可憐賔客盡傾葢何處老翁來賦詩
楚江巫峽半雲雨清簟疎簾㸔奕碁
　蘇軾曰參寥子言老杜詩云楚江巫峽半雲雨清簟
　踈簾㸔奕碁此句可畫但恐畫不就耳僕言公禪人
　亦復愛此綺語耶寥云譬如不事口腹人見江瑶柱
　豈免一朶頥哉
　　季秋蘇五弟纓江樓夜宴崔十三評事韋少府姪
峽險江驚急樓髙月逈明一時今夕㑹萬里故鄉情星
落黄姑渚秋辭白帝城老人因酒病堅坐㸔君傾
　　過客相尋
窮老真無事江山巳定居地幽忘盥櫛客至罷琴書挂
壁移筐果呼兒問煮魚時聞繫舟楫及此問吾廬
　　孟倉曹步趾領新酒醬二物滿器見遺老夫
楚岸通秋屐胡牀面夕畦藉糟分汁滓甕醬落提擕飯
糲添香味朋來有醉泥理生那免俗方法報山妻
二詩本色愛其涉筆成趣饒有逸致
　　栁司馬至
有使歸三峽相過問兩京函闗猶出將渭水更屯兵設
備邯鄲道和親邏些城幽燕唯鳥去商洛少人行衰謝
身何補蕭條病轉嬰霜天到宫闕戀主寸心明
　黄鶴曰大歴二年九月十月京師以吐蕃入冦兩戒
　嚴故作此詩
　　謁真諦寺禪師
蘭若山髙處烟霞嶂㡬重凍泉依細石晴雪落長松問
法㸔詩妄觀身向酒慵未能割妻子卜宅近前峯
三四與泉聲咽危石一聨相似特意近自然耳
　　送李八秘書赴杜相公幕
青簾白舫益州來巫峽秋濤天地迴石出倒聴楓葉下
櫓揺背指菊花開貪趨相府今晨發恐失佳期後命催
南極一星朝北斗五雲多處是三台
寫楓葉菊花語極工細
　　送李功曹之荆州充鄭侍御判官重贈
曽聞宋玉宅每欲到荆州此地生涯晚遥悲水國秋孤
城一柱觀落日九江流使者雖光彩青楓逺自愁
孟浩然擅名之句贈送中乃有其氣象
　　見螢火
巫山秋夜螢火飛簾疎巧入坐人衣忽驚屋裏琴書冷
復亂簷前星宿稀却繞井欄添箇箇偶經花蘂弄輝輝
滄江白髪愁㸔汝來嵗如今歸未歸
結聨㸃入見字便覺通體皆活
　　吹笛
吹笛秋山風月清誰家巧作斷腸聲風飄律吕相和切
月傍闗山㡬處明胡騎中宵堪北走武陵一曲想南征
故園楊栁今揺落何得愁中却盡生
吞吐含芳安詳合度極頓挫之妙而髙雅絶人明人何
景明七律全本此種千載而下固有合續弦膠者也
　　孤雁
孤雁不飲啄飛鳴聲念羣誰憐一片影相失萬重雲望
盡似猶見哀多如更聞野鵶無意緒鳴噪自紛紛
　師氏曰鮑當孤雁詩云更無聲斷續空有影相隨孤
　則孤矣豈若此詩孤之中仍有不孤之意乎
　　白小
白小羣分命天然二寸魚細㣲霑水族風俗當園蔬入
肆銀花亂傾箱雪片虚生成猶拾卵盡取意何如
　王嗣奭曰此詩起結藹然有萬物一體之念
　　鹿
永與清溪别䝉將玉饌俱無才逐仙隠不敢恨庖厨亂
世輕全物微聲及禍樞衣冠兼盜賊饕餮用斯湏
　顧宸曰中郎之於董卓中散之於司馬及禍雖異其
　以㣲聲致累則同也茍全性命於亂世不求聞達於
　諸侯隆中所以獨髙千古二語感慨甚大
　　見王監兵馬使説近山有白黒二鷹羅者乆取竟
　　未能得王以為毛骨有異他鷹恐臘後春生鶱飛
　　避暖勁翮思秋之甚眇不可見請余賦詩
雪飛玉立盡清秋不惜竒毛恣逺遊在野只教心力破
干人何事網羅求一生自獵知無敵百中争能恥下鞲
鵬礙九天湏却避免藏三穴莫深憂
儼然為異人寫照竒傑之士亦復干人何事國家必求
之者有以取之也使負其岸異而不就網羅亦終無用
於世此詩引而伸之義可旁通知此可與言詩
　王嗣奭曰氣魄雄偉不落纎巧家數
　朱鶴齡曰太白詩神鷹夢澤不顧䲭鳶為君一擊鵬
　搏九天義與此同
　　大歴三年春白帝城放船出瞿唐峽乆居䕫府將
　　適江陵漂泊有詩凡四十韻
老向巴人裏今辭楚塞隅入舟翻不樂解纜獨長吁窄
轉深啼狖虚隨亂浴鳬石苔凌几杖空翠撲肌膚疊壁
排霜劍奔泉濺水珠杳㝠藤上下濃淡樹榮枯神女峯
娟妙昭君宅有無曲留明怨惜夢盡失歡娛擺闔盤渦
沸欹斜激浪輸風雷纒地脉氷雪耀天衢鹿角真走險
狼頭如跋胡惡灘寧變色髙卧負微軀書史全傾撓裝
囊半壓濡生涯臨臬兀死地脱斯湏不有平川決焉知
衆壑趨乾坤霾漲海雨露洗春蕪鷗鳥牽絲颺驪龍濯
錦紆落霞沉緑綺殘月壊金樞泥笋苞初荻沙茸出小
蒲雁兒争水馬燕子逐檣烏絶島容烟霧環洲納曉晡
前聞辨陶牧轉眄拂宜都縣郭南畿好(原注路入/松滋縣)津亭
北望孤勞心依憇息朗詠劃昭蘇意遣樂還笑衰迷賢
與愚飄蕭將素髪汨沒聴洪鑪丘壑曽忘返文章敢自
誣此生遭聖代誰分哭窮途卧疾淹為客䝉恩早厠儒
廷争酬造化樸直乞江湖灧澦險相迫滄浪深可逾浮
名尋已巳懶計却區區喜近天皇寺先披古畫圖(原注/此寺)
(有晉右軍書張僧繇畫/孔子泊顔子十哲形像)應經帝子渚同泣舜蒼梧朝士
兼戎服君王按湛盧旄頭初俶擾鶉首麗泥塗甲卒身
雖貴書生道固殊出塵皆野鶴歴塊匪轅駒伊吕終難
降韓彭不易呼五雲髙太甲六月曠摶扶回首黎元病
争權將帥誅山林託疲苶未必免﨑嶇
處處刻劃間以情思其體則班彪潘岳之征行其情則
王粲之登樓也隊仗整肅骨力雄健長律最可學者
　　泊松滋江亭
紗㡌隨鷗鳥扁舟繫此亭江湖深更白松竹逺㣲青一
柱全應近髙唐莫再經今宵南極外甘作老人星
　　行次古城店汎江作不揆鄙拙奉呈江陵幕府諸
　　公
老年常道路遲日復山川白屋花開裏孤城麥秀邉濟
江元自濶下水不勞牽風蝶勤依槳春鷗懶避船王門
髙徳業幕府盛才賢行色兼多病蒼茫汎愛前
風蝶一聨寫物色何其新雋
　　書堂飲既夜復邀李尚書下馬月下賦絶句
湖月林風相與清殘尊下馬復同傾乆拚野鶴如霜鬢
遮莫鄰鷄下五更
野鶴如霜鬢正云霜鬢似野鶴如前云黄鵠髙於五尺
童化為白鳬似老翁正云五尺童髙如黄鵠化為老翁
似白鳬耳此詩家用筆之妙
　　舟月對驛近寺
更深不假燭月朗自明船金刹青楓外朱樓白水邉城
烏啼眇眇野鷺宿娟娟皓首江湖客鈎簾獨未眠
以四句了題舟夜遣懐詞意清麗乃爾
　　江南逢李龜年
岐王宅裏尋常見崔九堂前㡬度聞正是江南好風景
落花時節又逢君
言情在筆墨之外悄然數語可抵白氏一篇琵琶行矣
休唱貞元供奉曲當時朝士己無多劉禹錫之婉情鈿
蟬金雁皆零落一曲伊州淚萬行温庭筠之哀調以彼
方此何其超妙此千秋絶調也
　黄生曰此詩與劍器行同意今昔盛衰之感言外黯
　然欲絶見風韻於行間寓感慨於字裏即使龍標供
　奉操筆亦無以過乃知公於此體非不能為正聲也
　　官亭夕坐戯簡顔十少府
南國調寒杵西江浸日車客愁連蟋蟀亭古帶蒹葭不
返青絲鞚虚燒夜燭花老翁湏地主細細酌流霞
清麗奪目可謂老樹著花
　　暮歸
霜黄碧梧白鶴棲城上擊柝復烏啼客子入門月皎皎
誰家搗練風淒淒南渡桂水闕舟檝北歸秦川多鼓鞞
年過半百不稱意明日㸔雲還杖藜
　盧世㴶曰全首矯秀無一㸃悲愁溽氣讀去如竹枝
　樂府七言律中散仙也
　　公安送韋二少府匡贊
逍遥公後世多賢送爾維舟惜此筵念我能書數字至
將詩不必萬人傳時危兵甲黄塵裏日短江湖白髪前
古往今來皆涕淚斷腸分手各風煙
　　公安縣懷古
野曠吕䝉營江深劉備城寒天催日短風浪與雲平灑
落君臣契飛騰戰伐名維舟倚前浦長嘯一含情
　黄生曰章法最整
　　公安送李二十九弟晉肅入蜀余下沔鄂
正解柴桑纜仍㸔蜀道行檣烏相背發塞雁一行鳴南
紀連銅柱西江接錦城憑將百錢卜飄泊問君平
　　宴王使君宅
汎愛容霜髪留歡上夜闗自吟詩送老相勸酒開顔戎
馬今何地鄉園獨舊山江湖墮清月酩酊任扶還
　英華辯証世傳杜子美不避家諱兩押閑字其實非
　也或改作夜䦨又不在本韻卞圜集杜詩自是留歡
　上夜闗葢有投轄之意上字訛為卜下字訛為閑耳
　　泊岳陽城下
江國踰千里山城僅百層岸風翻夕浪舟雪灑寒燈留
滯才難盡艱危氣益増圖南未可料變化有鯤鵬
　　登岳陽樓
昔聞洞庭水今上岳陽樓吳楚東南坼乾坤日夜浮親
朋無一字老病有孤舟戎馬闗山北憑軒涕泗流
元氣渾淪不可凑泊千古絶唱
　劉㑹孟曰氣壓百代為五言雄渾之絶
　唐庚曰子美岳陽樓詩不過四十字耳其氣象閎放
　涵蓄深逺殆與洞庭争雄所謂富哉言乎者
　仇兆鰲曰金玉詩話云洞庭天下壯觀自昔騷人墨
　客鬬麗搜竒者尤衆然莫若氣蒸雲夢澤波撼岳陽
　城則洞庭空曠無際雄壯如在目前至讀杜子美詩
　則又不然吳楚東南坼乾坤日夜浮不知少陵胸中
　吞㡬雲夢也
　方回曰嘗登岳陽樓左序毬門壁間大書孟詩右書
　杜詩後人不敢復題劉長卿云疊浪浮元氣中流沒
　太陽世不甚傳他可知矣
　　陪裴使君登岳陽樓
湖濶兼雲霧樓孤屬晚晴禮加徐孺子詩接謝宣城雪
岸叢梅發春泥百草生敢違漁父問從此更南征
　　宿青草湖
洞庭猶在目青草續為名宿槳依農事郵籖報水程寒
氷争倚薄雲月遞微明湖雁雙雙起人來故北征
　　宿白沙驛
氷宿仍餘照人煙復此亭驛邉沙舊白湖外草新青萬
象皆春氣孤槎自客星隨波無限月的的近南溟
萬象皆春氣五字濶大中有實在處精神正在一句
　　湘夫人祠
肅肅湘妃廟空墻碧水春蟲書玉佩蘚燕舞翠帷塵晚
泊登汀樹微馨借渚蘋蒼梧恨不盡染淚在叢筠
　王嗣奭曰臣望君不啻妻望夫蒼梧之恨不為夫人
　發也
　　祠南夕望
百丈牽江色孤舟泛日斜興來猶杖屨目斷更雲沙山
鬼迷春竹湘娥倚暮花湖南清絶地萬古一長嗟
秀色中含老氣何景明之淵源也
　　歸雁
聞道今春雁南歸自廣州見花辭漲海避雪到羅浮是
物闗兵氣何時免客愁年年霜露隔不過五湖秋
　黄生曰五六本屬結意却作中聨矯變異常
　　入喬口
漠漠舊京逺遲遲歸路賖殘年傍水國落日對春華樹
蜜早蜂亂江泥輕燕斜賈生骨巳朽悽惻近長沙
　　江閣對雨有懷行營裴二端公
南紀風濤壯隂晴屢不分野流行地日江入度山雲層
閣憑雷殷長空靣水文雨來銅柱北應洗伏波軍
　　千秋節有感二首
自罷千秋節頻傷八月來先朝常宴㑹壯觀巳塵埃鳳
紀編生日龍池塹刼灰湘川新涕淚秦樹逺樓臺寳鏡
羣臣得金吾萬國迴衢尊不重飲白首獨餘哀
御氣雲樓敞含風綵仗髙仙人張内樂王母獻宫桃羅
襪紅蕖艷金羈白雪毛舞階銜壽酒走索背秋毫聖主
他年貴邉心此日勞桂江流向北滿眼送波濤
極哀樂之情包理亂之故妙有含蓄
　　登舟將適漢陽
春宅棄汝去秋帆催客歸庭蔬尚在眼浦浪己吹衣生
理飄蕩拙有心遲暮違中原戎馬盛逺道素書稀塞雁
與時集檣烏終嵗飛鹿門自此往永息漢隂機
　　舟中夜雪有懷盧十四侍御弟
朔風吹桂水朔雪夜紛紛暗度南樓月寒深北渚雲燭
斜初近見舟重竟無聞不識山隂道聴鷄更憶君
遂為咏雪粉本賦物如此乃能使氣格超勝
　黄生曰不摹雪之狀而寫雪之神此化工之筆
　　樓上
天地空搔首頻抽白玉簮皇輿三極北身事五湖南戀
闕勞肝肺論材媿杞柟亂離難自救終是老湘潭
　浦起龍曰聲情激越
　　送魏二十四司直充嶺南掌選崔郎中判官兼寄
　　韋韶州
選曹分五嶺使者歴三湘才美膺推薦君行佐紀綱佳
聲期共逺雅節在周防明白山濤鑒嫌疑陸賈裝故人
湖外少春日嶺南長憑報韶州牧新詩昨寄將
忠告欵欵得古人贈言之義凡為使者當書紳佩之
　　燕子來舟中作
湖南為客動經春燕子銜泥兩度新舊入故園常識主
如今社日逺㸔人可憐處處巢君室何異飄飄託此身
暫語船檣還起去穿花落水益霑巾
　盧世㴶曰比物連類有身世無窮之感却又一字不
　説出讀之但覺滿紙是淚
　　歸雁二首
萬里衡陽雁今年又北歸雙雙瞻客上一一背人飛雲
裏相呼疾沙邉自宿稀繫書元浪語愁寂故山薇
欲雪違胡地先花别楚雲却過清渭影髙起洞庭羣塞
北春隂暮江南日色曛傷弓流落羽行斷不堪聞
楚調悽然深情無限
　　小寒食舟中作
佳辰强飯食猶寒隠几蕭條帶鶡冠春水船如天上坐
老年花似霧中㸔娟娟戲蝶過閒幔片片輕鷗下急湍
雲白山青萬餘里愁㸔直北是長安
　黄庭堅曰船如天上坐人似鏡中行船如天上坐魚
　似鏡中懸此沈雲卿詩也老杜此詩第三句乃祖述
　佺期語次句葢觸類而長之也
　顧宸曰詩眼謂公詩多本沈語無一字無來歴余謂
　少陵所以獨立千古者不在有所本也讀書破萬巻
　偶拈來即是耳詩三百篇豈必有所本哉
　　清明
此身飄泊苦西東右臂偏枯半耳聾寂寂繫舟雙下淚
悠悠伏枕左書空十年蹴踘將雛逺萬里鞦韆習俗同
旅雁上雲歸紫塞家人鑽火用青楓秦城樓閣煙花裏
漢主山河錦繡中風水春來洞庭濶白蘋愁殺白頭翁
風致自足氣亦逸宕何可妄加訾議
　　發潭州
夜醉長沙酒曉行湘水春岸花飛送客檣燕語留人賈
傳才未有褚公書絶倫髙名前後事迴首一傷神
楊慎丹鉛録以此頷聨為賈島逸句所本然在杜集亦
尋常句耳郊島輩非無警句而氣體寒餒以視李杜大
家真類蟲吟草間矣
　　聞惠二過東溪特一送
惠子白駒瘦歸溪惟病身皇天無老眼空谷滯斯人崖
蜜松花熟山杯竹葉新柴門了無事黄綺未稱臣
　洪芻曰劉路左車言嘗收得唐人雜編詩册有老杜
　送惠二歸故居詩即此也
　　舟泛洞庭
蛟室圍青草龍堆擁白沙䕶江盤古木迎櫂舞神鵶破
浪南風正收颿畏日斜雲山千萬疊底處上仙槎
一氣湧出筆筆老健非子美不能辦也
　王直方曰此老杜過洞庭湖詩也潘淳云元豐中有
　人得此詩刻於洞庭湖中不載名氏以示山谷曰子
　美作也今蜀本己收入
　　遣憂
亂離知又甚消息苦難真受諫無今日臨危憶古人紛
紛乗白馬攘攘著黄巾隋氏留宫室焚燒何太頻
　吳曽曰唐顧陶大中丙子嵗編唐詩類選載此詩世
　所傳本杜集皆無之
　　巴西聞收宫闕送班司馬入京
聞道收宗廟鳴鑾自陜歸傾都㸔黄屋正殿引朱衣劍
外春天逺巴西勅使稀念君經世亂匹馬向王畿
　鄭繼之曰詩之妙處正在不必寫到真説到盡而其
　欲寫欲説者自宛然可想斯得風人之義此詩有不
　真不盡之興矣
　　去蜀
五載客蜀郡一年居梓州如何闗塞阻轉作瀟湘遊世
事己黄髪殘生隨白鷗安危大臣在不必淚長流
　錢謙益曰二篇朝奉大夫員安宇所收
　
　
　
　
　
　
　
御選唐宋詩醇巻十八
欽定四庫全書
御選唐宋詩醇巻十九
　　太原白居易詩一
　　　目録
　　賀雨
　　觀刈麥
　　雲居寺孤桐
　　問友
　　鷰詩示劉叟
　　杏園中棗樹
　　放魚
　　文柏牀
　　秦中吟十首
　　議婚
　　重賦
　　傷宅
　　傷友
　　不致仕
　　立碑
　　輕肥
　　五弦
　　歌舞
　　買花
　　和答詩十首(錄四首/)
　　和陽城驛
　　答桐花
　　答四皓廟
　　和雉媒
欽定四庫全書
御選唐宋詩醇巻十九
　　太原白居易詩一
唐人詩篇什最富者無如白居易詩其源亦出於杜甫
而視甫為更多史稱其每一篇出士人傳誦雞林行賈
售其國相詩名之盛前古罕儷矣且夫居易豈徒以詩
傳哉當其為左拾遺忠誠謇諤抗論不回中遭逺謫處
之怡然牛李搆釁絶無依附不以媕娿逢時不以黨援
干進不以坎壈顛躓而於邑無憀自非識力㴠養有大
過人者安能進退綽有餘裕若是洎太和開成之後時
事日非宦情愈淡唯以醉吟為事遂托於詩以自傳焉
其與元㣲之書云志在兼濟行在獨善諷諭者意激而
言質閒適者思澹而辭迂作詩指歸具見於此蓋根柢
六義之㫖而不失乎温厚和平之意變杜甫之雄渾蒼
勁而為流麗安詳不襲其面貌而得其神味者也而杜
牧譏其纎艶淫媟非莊人雅士所為夫居易之莊雅孰
與牧牧詩乃纎艶淫媟之尤者而反唇以訾居易乎宋
祁據以立論抑亦惑之甚者冷齋夜話所載樂天每作
詩令一老嫗解之解則錄之不解則又復易之亦屬附
㑹之説不足深辯嘗考居易同時素相牴牾者莫如李
徳裕徳裕每屏其詩不觀劉禹錫以為言徳裕曰吾於
斯人不足久矣覽之恐回吾心此正歐陽修所謂雖其
怨家讐人不能少毁而掩蔽之者也兹集之選芟其體
之重複詞之淺易者約存若干首全集佳篇殆盡於此
居易生平出處亦畧見於此彼耳食者或猶加詆毁焉
韓愈不云乎蚍蜉撼大樹可笑不自量何損於香山居
士歟
　　賀雨
皇帝嗣寶歴元和三年冬自冬及春暮不雨旱爞爞上
心念下民懼歲成災㐫遂下罪已詔殷勤告萬邦帝曰
予一人繼天承祖宗憂勤不遑寧夙夜心忡忡元年誅
劉闢一舉靖巴卭二年戮李錡不戰安江東顧惟眇眇
徳遽有巍巍功或者天降沴無乃儆予躬上思答天戒
下思致時邕莫如率其身慈和與儉恭乃命罷進獻乃
命賑饑窮宥死降五刑已責寛三農宫女出宣徽厩馬
减飛龍庶政靡不舉皆出自宸𠂻奔騰道路人傴僂田野
翁歡呼相告報感泣涕沾胷順人人心悦先天天意從
詔下纔七日和氣生沖融凝為油油雲散作習習風晝
夜三日雨淒淒復濛濛萬心春熈熈百榖青芃芃人變
愁為喜歲易儉為豐乃知王者心憂樂與衆同皇天與
后土所感無不通冠珮何鏘鏘將相及王公蹈舞呼萬
歲列賀明庭中小臣誠愚陋職忝金鑾宫稽首再三拜
一言獻天聰君以明為聖臣以直為忠敢賀有其始亦
願有其終
皇帝嗣寶歴至皆出自宸𠂻厯叙遇災修省之政應天
以實不以文也奔騰道路人至歲儉易為豐極形喜雨
之情天人感召㨗於影響也乃知王者心至未鋪陳賀
雨之意而以願有其終結致規戒之詞焉史稱憲宗剛
明果斷慨然發憤削平僣叛唐之威令幾於復振晚節
信用非人不終其業蓋保治之難如此是詩情辭剴切
忠愛藹然極有闗係之作
　汪立名曰按元和四年閏三月憲宗以久旱欲降徳
　音公見詔節未詳即建言乞免江淮兩賦以救流瘠
　且多出宫人上悉從之制下而雨公集中有奏請加
　徳音中節目二件狀已責乃用左傳晉悼公已責事
　謂止逋債也今本皆作責已誤
　　觀刈麥(自注時為/盩厔縣尉)
田家少閒月五月人倍忙夜來南風起小麥覆隴黄婦
姑荷簞食童稚攜壺漿相隨餉田去丁壯在南岡足蒸
暑土氣背灼炎天光力盡不知熱但惜夏日長復有貧
婦人抱子在其傍右手秉遺穗左臂懸弊筐聽其相顧
言聞者為悲傷家田輸税盡拾此充饑腸今我何功徳
曾不事農桑吏禄三百石歲晏有餘糧念此私自媿盡
日不能忘
力盡不知熱二句曲盡農家苦心恰是從旁看出貧婦
一叚悲憫更深聶夷中詩摹寫不到
　　雲居寺孤桐
一株青玉立千葉緑雲委亭亭五丈餘髙意猶未已山
僧年九十清淨老不死自云手種時一顆青桐子直從
萌芽拔髙自毫末始四面無附枝中心有通理寄言立
身者孤直當如此
香山集中古體多以鋪叙暢達見長短篇則以含蓄藴
藉生姿此首短峭中殊有逺勢髙意猶未已五字尤妙
　　問友
種蘭不種艾蘭生艾亦生根荄相交長莖葉相附榮香
莖與臭葉日夜俱長大鋤艾恐傷蘭溉蘭恐滋艾蘭亦
未能溉艾亦未能除沉吟意不決問君合何如
通首分三層一層一意妙有頓挫　短篇換韻音節亦
古
　　燕詩示劉叟(并序/)
　叟有愛子背叟逃去叟甚悲念之叟少年時亦嘗如
　是故作燕詩以諭之
梁上有雙燕翩翩雄與雌銜泥兩椽間一巢生四兒四
兒日夜長索食聲孜孜青蟲不易捕黄口無飽期觜爪
雖欲弊心力不知疲須臾十往來猶恐巢中饑辛勤三
十日母瘦雛漸肥喃喃教言語一一刷毛衣一旦羽翼
成引上庭樹枝舉翅不回顧隨風四散飛雌雄空中鳴
聲盡呼不歸却入空巢裏啁啾終夜悲燕燕爾勿悲爾
當返自思思爾為雛日髙飛背母時當時父母念今日
爾應知
極㝷常語却有闗風化足以警世老嫗皆知或謂此也
　　杏園中棗樹
人言百果中唯棗凡且鄙皮皴似龜手葉小如䑕耳胡
為不自知生花此園裏豈宜遇攀翫幸免遭傷毁二月
曲江頭雜英紅旖旎棗亦在其間如嫫對西子東風不
擇木吹煦長未已眼㸔欲合抱得盡生生理寄信遊春
客乞君一迴視君愛繞指柔從君怜栁杞君求悦目豔
不敢爭桃李君若作大車輪軸材須此
　　放魚(自注自此後/詩到江州作)
曉日提竹籃家童買春蔬青青芹蕨下疊卧雙白魚無
聲但呀呀以氣相煦濡傾籃寫地上撥刺長尺餘豈唯
刀机憂坐見螻蟻圖脱泉雖己久得水猶可蘇放之小
池中且用救乾枯水小池窄狹動尾觸四隅一時幸茍
活久逺將何如憐其不得所移放於南湖南湖連西江
好去勿踟蹰施恩即望報吾非斯人徒不須泥沙底辛
苦覓明珠
施恩即望報四語小中見大蘇軾和潛師放魚詩意本
此
　　文柏牀
陵上有老柏柯葉寒蒼蒼朝為風煙樹暮為宴寢牀以
其多竒文宜升君子堂刮削露節目拂拭生輝光𤣥斑
狀貍首素質如截肪雖充悦目翫終乏周身防華彩誠
可愛生理苦已傷方知自殘者為有好文章
時貶江州隠然有自傷之意方知自殘者為有好文章
即杜甫古栢行之意而反用之
　　秦中吟十首(并序/)
　貞元元和之際余在長安聞見之間有足悲者因直
　歌其事命為秦中吟
　　　議婚
天下無正聲悦耳即為娛人間無正色悦目即為姝顔
色非相逺貧富則有殊貧為時所棄富為時所趨紅樓
富家女金縷繡羅𥜗見人不歛手嬌癡二八初母兄未
開口已嫁不須臾緑窗貧家女寂寞二十餘荆釵不直
錢衣上無真珠幾迴人欲聘臨日又踟蹰主人㑹良媒
置酒滿玉壺四座且勿飲聽我歌兩途富家女易嫁嫁
早輕其夫貧家女難嫁嫁晚孝於姑聞君欲娶婦娶婦
意何如
　　　重賦
厚地植桑麻所要濟生民生民理布帛所求活一身身
外充征賦上以奉君親國家定兩税本意在愛人厥初
防其淫明勅内外臣税外加一物皆以枉法論奈何歲
月久貪吏得因循浚我以求寵歛索無冬春織絹未成
匹繅絲未盈斤里胥廹我納不許蹔逡廵歲暮天地閉
陰風生破村夜深煙火盡霰雪白紛紛㓜者形不蔽老
者體無温悲喘與寒氣併入鼻中辛昨日輸殘税因窺
官庫門繒帛如山積絲絮似雲屯號為羡餘物隨月獻
至尊奪我身上暖買爾眼前恩進入瓊林庫歲久化為
塵
通達治體故於時政源流利弊言之了然其沉著處令
讀者酸鼻杜甫石壕吏之嗣音也
　　　傷宅
誰家起甲第朱門大道邊豐屋中櫛比髙墻外迴環疊
疊六七堂棟宇相連延一堂費百萬鬱鬱起青煙洞房
温且清寒暑不能干髙堂虚且逈坐卧見南山繞廊紫
藤架夾砌紅藥欄攀枝摘櫻桃帶花移牡丹主人此中
坐十載為大官厨有臭敗肉庫有貫朽錢誰能將我語
問爾骨肉間豈無窮賤者忍不救饑寒如何奉一身直
欲保千年不見馬家宅今作奉誠園
　唐書曰馬燧子暢終少府監諸子無室廬自託奉誠
　園亭觀即其安邑里舊第云
　桂苑叢談曰馬暢以第中大杏餽中人竇文塲文塲
　以進徳宗徳宗未嘗見頗怪暢因令中使就封其樹
　暢懼進宅廢為奉誠園
　　　傷友
陋巷孤寒士出門苦恓恓雖云志氣髙豈免顔色低平
生同門友通籍在金閨曩者膠漆契邇來雲雨睽正逢
下朝歸軒騎五門西是時天久陰三日雨淒淒蹇驢避
路立肥馬當風嘶迴頭忘相識占道上沙堤昔年洛陽
社貧賤相提携今日長安道對面隔雲泥近日多如此
非君獨慘悽死生不變者唯聞任與黎(自注任公/叔黎逢)
是時天久陰六句摹寫炎涼之况真是不堪近日多如
此又拓開一層寄慨益深
　　　不致仕
七十而致仕禮法有明文何乃貪榮者斯言如不聞可
憐八九十齒墮雙眸昏朝露貪名利夕陽憂子孫掛冠
顧翠緌懸車惜朱輪金章腰不勝傴僂入君門誰不愛
富貴誰不戀君恩年髙須告老名遂合退身少時共嗤
誚晚歲多因循賢哉漢二疏彼獨是何人寂寞東門路
無人繼去塵
朝露貪名利二句入之淵明集中幾無以辨或謂樂天
淺易豈其然乎
　汪立名曰按八朝偶雋元和初杜佑為司徒年過七
　十猶未請老裴晉公時知制誥因髙郢致仕令詞曰
　以年致仕抑有前聞近代寡㢘罕由斯道盖譏佑也
　公詩所指當與裴同
　　　立碑
勛徳既下衰文章亦陵夷但見山中石立作路旁碑銘
勲悉太公叙徳皆仲尼復以多為貴千言直萬貲為文
彼何人想見下筆時但欲愚者悦不思賢者嗤豈獨賢
者嗤仍得後代疑古石蒼苔字安知是愧詞我聞望江
縣麴令撫惸嫠(自注麴令/名信陵)在官有仁政名不聞京師身
歿欲歸𦵏百姓遮路岐攀轅不得歸留𦵏此江湄至今
道其名男女涕皆垂無人立碑碣唯有邑人知
　汪立名曰按麴信陵貞元元年鮑防榜下及第以六
　年作望江令其投石祝江祈雨文云必也私欲之求
　行於邑里慘黷之政施於黎元令長之罪也神得而
　誅之豈可移於人以害其歲其為政盖可想見矣
　　　輕肥
意氣驕滿路鞍馬光照塵借問何為者人稱是内臣朱
紱皆大夫紫綬或將軍誇赴軍中宴走馬去如雲尊罍
溢九醖水陸羅八珍果擘洞庭橘膾切天池鱗食飽心
自若酒酣氣益振是歲江南旱衢州人食人
結句斗絶有一落千丈之勢
　　　五弦
清歌且罷唱紅袂亦停舞趙叟抱五弦宛轉當胷撫大
聲麤若散颯颯風和雨小聲細欲絶切切鬼神語又如
鵲報喜轉作猿啼苦十指無定音顛倒宫徴羽坐客聞
此聲形神若無主行客聞此聲駐足不能舉嗟嗟俗人
耳好今不好古所以緑窗琴日日生塵土
　　　歌舞
秦城歲云暮大雪滿皇州雪中退朝者朱紫盡公侯貴
有風雪興富無饑寒憂所營唯第宅所務在追遊朱門
車馬客紅燭歌舞樓歡酣促密坐醉暖脱重裘秋官為
主人廷尉居上頭日中為一樂夜半不能休豈知閿鄉
獄中有凍死囚
　　　買花
帝城春欲暮喧喧車馬度共道牡丹時相隨買花去貴
賤無常價酬直看花數灼灼百朶紅戔戔五束素上張
幄幕庇旁織巴籬䕶水洒復泥封移來色如故家家習
為俗人人迷不悟有一田舍翁偶來買花處低頭獨長
歎此歎無人諭一叢深色花十户中人賦
結語即漢文惜造露臺意
　馮斑曰白公諷刺詩周詳明直娓娓動人自創一體
　古人無是也凡諷論之文欲得深隠使言者無罪聞
　者足戒白公盡而露其妙處正在周詳讀之動人此
　亦出於小雅也
　　　和答詩十首(錄四/首)
　五年春微之從東臺來不數日又左轉為江陵士曹
　掾詔下日㑹予下内直歸而微之己即路邂逅相遇
　於街衢中自永夀寺南扺新昌里北得馬上話別語
　不過相勉保方寸外形骸而己因不暇及他是夕足
　下次於山北寺僕職役不得去命季弟送行且奉新
　詩一軸致於執事凡二十章率有興比淫文豔韻無
　一字焉意者欲足下在途諷讀且以遣日時消憂懣
　又有以張直氣而扶壯心也及足下到江陵寄在路
　所為詩十七章凡五六千言言有為章有㫖迨於宫
　律體裁皆得作者風發緘開巻且喜且怪僕思牛僧
　孺戒不能示他人唯與杓直拒非及樊宗師輩三四
　人時一吟讀心甚貴重然竊思之豈僕所奉者二十
　章遽能開足下聰明使之然耶抑又不知足下是行
　也天將屈足下之道激足下之心使感時發憤而臻
　於此耶若兩不然者何立意措辭與足下前時詩如
　此之相逺也僕既羡足下詩又憐足下心盡欲引狂
　簡而和之屬直宿拘牽居無暇日故不即時如意旬
　月來多乞病假假中稍閒且摘巻中尤者繼成十章
　亦不下三千言其間所見同者固不能自異異者亦
　不能强同同者謂之和異者謂之答并別錄和夢遊
　春詩一章各附於本篇之末餘未和者亦續致之頃
　者在科試間常與足下同筆硯每下筆時輙相顧共
　患其意太切而理太周故理太周則辭繁意太切則
　言激然與足下為文所長在於此所病亦在於此足
　下來序果有辭犯文繁之説今僕所和者猶前病也
　待與足下相見日各引所作稍刪其繁而晦其義焉
　餘具書白
　　　和陽城驛
商山陽城驛中有歎者誰云是元監察江陵謫去時忽
見此驛名良久涕欲垂何故陽道州名姓同於斯憐君
一寸心寵辱誓不移疾惡若巷伯好賢如緇衣沉吟不
能去意者欲改為改為避賢驛大署於門楣荆人愛羊
祜户曹改為辭一字不忍道况兼姓呼之因題八百言
言直文甚竒詩成寄與我鏗若金和絲上言陽公行友
悌無等夷骨肉同衾裯至死不相離次言陽公迹夏邑
始棲遲鄉人化其風少長皆孝慈次言陽公道終日對
酒巵兄弟笑相顧醉貌紅怡怡次言陽公節謇謇居諫
司誓心除國蠧决死犯天威終言陽公命左遷天一涯
道州炎瘴地身不得生歸一一皆實錄事事無孑遺凡
是為善者聞之惻然悲道州既己矣往者不可追何世
無其人來者亦可思願以君子文告彼大樂師附於雅
歌末奏之白玉墀天子聞此章教化如法施直諫從如
流佞臣惡如疵宰相聞此章政柄端正持進賢不知倦
去邪勿復疑憲臣聞此章不忍縱詭隨然後告史氏舊
史有前規若作陽公傳欲令後世知不勞叙世家不用
費文辭但使國史上全録元稹詩
此詩分兩大叚看商山陽城驛至事事無孑遺詳叙元
詩凡是為善者至未賛嘆之中自攄胸臆中有所感借
題發揮正合緇衣好賢之㫖不以理太周而辭繁為嫌
也
　　　答桐花
山木多蓊鬰兹桐獨亭亭葉重碧雲片花簇紫霞英是
時三月天春暖山雨晴夜色向月淺暗香隨風輕行者
多商賈居者悉黎氓無人解賞愛有客獨屏營手攀花
枝立足蹋花影行生憐不得所死欲揚其聲截為天子
琴刻作古人形云待我成器薦之於穆清誠是君子心
恐非草木情胡為愛其華而反傷其生老龜被刳腸不
如無神靈雄鷄自斷尾不願為犧牲况此好顔色花紫
葉青青宜遂天地性忍加刀斧刑我思五丁力㧞入九
重城當君正殿栽花葉生光晶上對月中桂下覆堦前
蓂汎拂香爐煙隱映斧藻屏為君布緑陰當暑蔭軒楹
沉沉綠滿地桃李不敢爭為君發清韻風來如叩瓊泠
泠聲滿耳鄭衛不足聽受君封植力不獨吐芬馨助君
行春令開花應清明受君雨露恩不獨含芳榮戒君無
戯言剪葉封弟兄受君歲月功不獨資生成為君長髙
枝鳯凰上頭鳴一鳴君萬歲夀如山不傾再鳴萬人泰
泰階為之平如何有此用幽滯在巖坰歲月不爾駐孤
芳坐凋零請向桐枝上為余題姓名待余有勢力移爾
獻丹庭
元詩中有爾生不得所我願裁為琴安置君王側調和
元首音之句此詩前叚命意相似所謂同者不能自異
也我思五丁力以下推廣言之放聲大作所謂異者不
能强同也詞意本之杜甫入蜀鳯凰臺一章然彼以淒
涼激楚勝此則纒綿濃至一唱三嘆可知居易非無意
用世者惜旋用旋黜不獲竟其才耳
　　　答四皓廟
天下有道見無道巻懐之此乃聖人語吾聞諸仲尼矯
矯四先生同稟希世資隨時有顯晦秉道無磷緇秦皇
肆暴虐二世遘亂離先生相隨去商嶺採紫芝君看秦
獄中戮辱者李斯劉項爭天下謀臣竟悦隨先生如鸞
鶴去入冥冥飛君看齊鼎中燋爛者酈其子房得沛公
自謂相遇遲八難掉舌樞三界役心機辛苦十數年晝
夜形神疲竟雜霸者道徒稱帝者師子房爾則能此非
吾所宜漢髙之季年嬖寵鍾所私冢嫡欲廢奪骨肉相
憂疑豈無子房口口舌無所施亦有陳平心心計將何
為皤皤四先生髙冠危映眉從容下南山顧眄入東闈
前瞻惠太子左右生羽儀却顧戚夫人楚舞無光輝心
不畫一計口不吐一詞暗定天下本遂安劉氏危子房
吾則能此非爾所知先生道既光太子禮甚卑安車留
不住功成棄如遺如彼旱天雲一雨百榖滋澤則在天
下雲復歸希夷勿髙巢與由勿尚吕與伊巢由往不返
伊吕去不歸豈如四先生出處兩逶迤何必長隱逸何
必長濟時由來聖人道無朕不可窺巻之不盈握舒之
亘八陲先生道甚明夫子猶或非願子辨其惑為予吟
此詩
元詩責四皓定惠帝以釀吕氏之禍此事後之論未免
過苛假令當年廢長立愛如意嗣位所恃以託孤者獨
一周昌耳絳灌諸人未必帖然心服且産祿輩根蒂深
固吕雉搆患益急保無意外之變耶居易駁之自是正
論起引孔子語未又歸到聖人之道前後照應中間以
子房作陪蓋當劉項逐鹿之時羣雄擾擾皆功名之士
子房獨具入道之姿其傑出者也借賔定主身分愈髙
隨手帯出陳平則賔中賔也未又以伊吕巢由作襯議
論瀾翻不竭全是以作文法行之直可當一篇四晧論
讀
　　　和雉媒
吟君雉媒什一哂復一歎和之一何晚今日乃成篇豈
唯鳥有之抑亦人復然張陳刎頸交竟以勢不完至今
不平氣塞絶泜水源趙襄骨肉親亦以利相殘至今不
善名髙於磨筓山况此籠中雉志在飲啄間稻粱暫入
口性己隨人遷身苦亦自忘同族何足言但恨為媒拙
不足以自全勸君今日後養鳥養青鸞青鸞一失侣至
死守孤單勸君今日後結客結任安主人賔客去獨住
在門䦨
正意多喻意少言下竦然驚心動魄
　
　
　
御選唐宋詩醇巻十九
欽定四庫全書
御選唐宋詩醇巻二十
　　太原白居易詩二
　　　目錄
　　新樂府
　　　七德舞
　　　海漫漫
　　　立部伎
　　　上陽白髪人
　　　新豐折臂翁
　　　司天臺
　　　捕蝗
　　　昆明春
　　　城鹽州
　　　道州民
　　　蠻子朝
　　　驃國樂
　　　縛戎人
　　　驪宫髙
　　　百鍊鏡
　　　青石
　　　西涼伎
　　　八駿圖
　　　澗底松
　　　牡丹芳
　　　紅線毯
　　　杜陵叟
　　　賣炭翁
　　　陰山道
　　　鹽商婦
　　　杏為梁
　　　紫毫筆
　　　隋堤栁
　　　秦吉了
　　　采詩官
欽定四庫全書
御選唐宋詩醇巻二十
　太原白居易詩二
　　新樂府(并序左自注元和四/年為  拾遺時作)
　序曰凡九千二百五十二言斷為五十篇篇無定句
　句無定字繫於意不繫於文首句標其目卒章顯其
　志詩三百之義也其辭質而徑欲見之者易諭也其言
　直而切欲聞之者深誡也其事覈而實使采之者傳
　信也其體順而律可以播於樂章歌曲也總而言之
　為君為臣為民為物為事而作不為文而作也
　　　七徳舞　美撥亂陳王業也(自注武徳中天子/始作秦王破陳樂)
　　　(以歌太宗之功業貞觀初太宗重制破陳樂舞/圖詔魏徴虞世南等為之歌詞名七徳舞自龍)
　　　(朔已後詔郊廟/享宴皆先奏之)
七徳舞七徳歌傳自武徳至元和元和小臣白居易觀
舞聽歌知樂意樂終稽首陳其事太宗十八舉義兵白
旄黄鉞定兩京擒充戮竇四海清二十有四功業成二
十有九即帝位三十有五致太平功成理定何神速速
在推心置人腹亡卒遺骸散帛收饑人賣子分金贖魏
徴夢見子夜泣張謹哀聞辰日哭怨女三千放出宫死
囚四百來歸獄剪鬚燒藥賜功臣李勣嗚咽思殺身含
血吮瘡撫戰士思摩奮呼乞効死則知不獨善戰善乗
時以心感人人心歸爾來一百九十載天下至今歌舞
之歌七徳舞七徳聖人有作垂無極豈徒耀神武豈徒
誇聖文太宗意在陳王業王業艱難示子孫
五十首以此起體裁極合大雅原周受命之由而必本
之文王以明王業之所由盛唐之受命始於髙祖而開
王業者則太宗之功大意歸重在得人心人心之歸王
業之本也亡卒遺骸散帛收十句皆得人心之實事鋪
陳詳贍詞㫖莊雅琅琅可誦
　雞肋集曰予幼時讀太平廣記見唐太宗遣蕭翼購
　蘭亭叙事盖譎以出之輙歎息曰蘭亭叙若是貴邪
　至使萬乗之主捐信於匹夫傳稱子貢詐而存魯弦
　髙誕而存鄭遺一言之細建二國之業猶不可以為
　常以太宗之賢巍巍乎近古所無柰何溺小耆好而
　輕䘮其所常之寶異於得原失信不圍而去矣晚多
　閒居頗屏世好獨於古人筆墨之遺愛而不能置因
　誦白居易七徳歌曰功成理定何神速速在推心置
　人腹怨女三千放出宫死囚四百來歸獄歎曰太宗
　以一旅取天下惟信耳夫不吝三千女而放出宫自
　信也不約四百囚而來歸獄人信也晉捨原何足道
　哉
　宋名臣言行錄曰太宗語侍臣曰朕何如唐太宗左
　右互辭以賛獨李昉無他言㣲誦七徳舞詞曰怨女
　三千放出宫死囚四百來歸獄上聞之遽興曰朕不
　及朕不及卿言警朕矣
　　　海漫漫　戒求仙也
海漫漫直下無底旁無邊雲濤煙浪最深處人傳中有
三神山山上多生不死藥服之羽化為天仙秦皇漢武
信此語方士年年采藥去蓬萊今古但聞名煙水茫茫
無覔處海漫漫風浩浩眼穿不見蓬萊島不見蓬萊不
敢歸童男丱女舟中老徐福文成多誑誕上元太乙虚
祈禱君看驪山頂上茂陵頭畢竟悲風吹蔓草何况𤣥
元聖祖五千言不言藥不言仙不言白日昇青天
神仙之説世主多為所惑而方士因得乗其蔽而中之
史䇿所垂足為炯戒憲宗不悟服栁泌金丹致殞此詩
作於元和初想爾時己有先見耶唐室崇奉老子一結
借矛攻盾極其警快
　　　立部伎　刺雅樂之替也(自注太常選坐部伎/無性識者退入立部)
　　　(伎又選立部伎絶無性識者退/入雅樂部則雅樂之聲可知矣)
立部伎鼓笛諠雙舞劔跳七丸嫋巨索掉長竿太常部
伎有等級堂上者坐堂下立堂上坐部笙歌清堂下立
部鼔笛鳴笙歌一聲衆側耳鼓笛萬曲無人聽立部賤
坐部貴坐部退為立部伎擊鼓吹笛和雜戯立部又退
何所任始就樂懸操雅音雅音替壊一至此長令爾輩
調宫徴圓丘后土郊祀時言將此樂感神祗欲望鳯來
百獸舞何異北轅將適楚工師愚賤安足云太常三卿
爾何人
　　　上陽白髪人　愍怨曠也(自注天寶五載己後/楊貴妃専寵後宫人)
　　　(無復進幸矣六宫有羙色者輒置別/所上陽是其一也貞元中尚存焉)
上陽人紅顔暗老白髪新綠衣監使守宫門一閉上陽
多少春𤣥宗末歲初選入入時十六今六十同時采擇
百餘人零落年深殘此身憶昔吞悲別親族扶入車中
不教哭皆云入内便承恩臉似芙蓉胷似玉未容君王
得見面己被楊妃遙側目妬令潛配上陽宫一生遂向
空房宿宿空房秋夜長夜長無寐天不明耿耿殘燈背
壁影蕭蕭暗雨打窗聲春日遲日遲獨坐天難暮宫鶯
百囀愁厭聞梁燕雙栖老休妬鶯歸燕去長悄然春往
秋來不記年唯向深宫望明月東西四五百迴圓今日
宫中年最老大家遙賜尚書號小頭鞵履窄衣裳青黛
㸃眉眉細長外人不見見應笑天寶末年時世妝上陽
人苦最多少亦苦老亦苦少苦老苦兩如何君不見昔
時吕尚羙人賦又不見今日上陽宫人白髪歌
　　　新豐折臂翁　戒邊功也
新豐老翁八十八頭鬢眉鬚皆似雪𤣥孫扶向店前行
左臂憑肩右臂折問翁臂折來幾年兼問致折何因緣
翁云貫屬新豐縣生逢聖代無征戰慣聽棃園歌管聲
不識旗槍與弓箭無何天寶大徴兵户有三丁㸃一丁
㸃得驅將何處去五月萬里雲南行聞道雲南有瀘水
椒花落時瘴烟起大軍徒涉水如湯未過十人二三死
邨南邨北哭聲哀兒別爺孃夫別妻皆云前後征蠻者
千萬人行無一回是時翁年二十四兵部牒中有名字
夜深不敢使人知偷將大石槌折臂張弓簸旗俱不堪
從兹始免征雲南骨碎筋傷非不苦且圖揀退歸鄉土
此臂折來六十年一肢雖廢一身全至今風雨陰寒夜
直到天明痛不眠痛不眠終不悔且喜老身今獨在不
然當時瀘水頭身死魂孤骨不收應作雲南望鄉鬼萬
人冢上哭呦呦老人言君聽取君不聞開元宰相宋開
府不賞邊功防黷武又不聞天寶宰相楊國忠欲求恩
幸立邊功邊功未立生人怨請問新豐折臂翁
大意亦本之杜甫兵車行前後出塞等篇借老翁口中
説出便不傷於直遂促促刺刺如聞其聲而窮兵黷武
之禍不待言矣未又以宋璟楊國忠比勘開元天寶治
亂之機具分於此前事不忘後事之師也可謂詩史
　　　司天臺　引古以儆今也
司天臺仰觀俯察天人際羲和死來職事廢官不求賢
空取藝昔聞西漢元成間下陵上替謫見天北辰微暗
少光色四星煌煌如火赤耀芒動角射三台上台半滅
中台折是時非無太史官眼見心知不敢言明朝趨入
明光殿唯奏慶雲夀星見天文時變兩如斯九重天子
不得知不得知安用臺髙百尺為
　　　捕蝗　刺長吏也
捕蝗捕蝗誰家子天熱日長饑欲死興元兵後傷陰陽
和氣蠱蠧化為蝗始自兩河及三輔荐食如蠶飛似雨
雨飛蠶食千里間不見青苖空赤土河南長吏言憂農
課人晝夜捕蝗蟲是時粟斗錢三百蝗蟲之價與粟同
捕蝗捕蝗竟何利徒使饑人重勞費一蝗雖死百蝗來
豈將人力勝天災我聞古之艮吏有善政以政驅蝗蝗
出境又聞貞觀之初道欲昌文皇仰天吞一蝗一人有
慶兆民賴是歲雖蝗不為害
姚崇之法至今重之固將以人力救天災也詩意不主
捕蝗正以有向上一層在
　　　昆明春　思王澤之廣被也(自注貞元/中始漲泛)
昆明春昆明春春池岸古春流新影浸南山青滉瀁波
沉西日紅奫淪往年因旱池枯竭龜尾曵塗魚喣沫詔
開八水注恩波千介萬鱗同日活今來淨淥水照天遊
魚鱍鱍蓮田田洲香杜若抽心短沙暖鴛鴦鋪翅眠動
植飛沉皆性遂皇澤如春無不被漁者仍豐網罟資貧
人久獲菰蒲利詔以昆明近帝城官家不得收其征菰
蒲無租魚無税近水之人感君惠感君惠獨何人吾聞
率土皆王民逺民何疎近何親願推此惠及天下無逺
無近同忻忻吳興山中罷𣙜茗鄱陽坑裏休封銀天涯
地角無禁利熈熈同似昆明春
　　　城鹽州　美聖謨而誚邊將也(自注貞元壬申/歲特詔城之)
城鹽州城鹽州城在五原原上頭蕃東節度鉢闡布忽
見新城當要路金鳥飛傳贊普聞建牙傳箭集羣臣君
臣赬面有憂色皆言勿謂唐無人自築鹽州十餘載左
衽氊裘不犯塞晝牧牛羊夜捉生長去新城百里外諸
邊急驚勞戍人唯此一道無煙塵靈夏潛安誰復辨秦
原暗通何處見鄜州驛路好馬來長安藥肆黄耆賤城
鹽州鹽州未城天子憂徳宗按圖自定計非闗將畧與
廟謀吾聞髙宗中宗世北虜猖狂最難制韓公創築受
降城三城鼎峙屯漢兵東西亘絶數千里耳冷不聞胡
馬聲如今邊將非無䇿心笑韓公築城壁相看養㓂為
身謀各握强兵固恩澤願分今日邊將恩褒贈韓公封
子孫誰能將此鹽州曲翻作歌詞聞至尊
按新唐書吐蕃傳自虜得鹽州塞防無以障遏而靈武
單露鄜坊侵迫冦日以驕數入為邊患貞元八年帝詔
城之九年訖功而虜兵不出嗣後韋臯等屢破其兵取
新城㧞末恭顒二城禽其將乞悉蓖獻京師迨憲宗初
遣使修好朝貢歲入鉢闡布者虜浮屠豫國事者也金
鳥飛傳者虜曰飛鳥猶傳騎也詩中叙事源委井然未
又揷入張仁愿築受降城事為當時邊將擁兵玩㓂者
警也
　　　道州民　美臣遇明主也
道州民多侏儒長者不過三尺餘市作矮奴年進奉號
為道州任土貢任土貢寧若斯不聞使人生别離老翁哭
孫母哭兒一自陽城來守郡不進矮奴頻詔問城云臣按六
典書任土貢有不貢無道州水土所生者只有矮民無矮奴吾
君感悟璽書下歲貢矮奴宜悉罷道州民老者㓜者何
欣欣父兄子弟始相保從此得作良人身道州民民到
於今受其賜欲説使君先下淚仍恐兒孫忘使君生男
多以陽為字
詔書何可違也正言之不可遜辭以謝之而民被其澤
矣入情入理解人不當如是耶宋鮮于侁不散青苖錢
亦同此意
　　　蠻子朝　刺將驕而相備位也
蠻子朝汎皮船兮渡繩橋來自巂州道路遥入界先經
蜀川過蜀將收功先表賀臣聞雲南六詔蠻東連䍧牱
西連蕃六詔星居初𤨏碎合為一詔漸强大開元皇帝
雖聖神唯蠻倔强不來賔鮮于仲通六萬卒征蠻一陳
全軍沒至今西洱河岸邊箭孔刀痕滿枯骨誰知今日
慕華風不勞一人蠻自通誠由陛下休明徳亦賴微臣
誘諭功徳宗省表知如此笑令中使迎蠻子蠻子道從
者誰何摩挲俗羽雙隈伽清平官持赤藤杖大將軍繫
金呿嗟異牟㝷男㝷閤勸特勅召對延英殿上心貴在
懷逺蠻引臨玉座近天顔冕旒不垂親勞倈賜衣賜食
移時對移時對不可得大臣相㸔有羡色可憐宰相拖
紫佩金章朝日唯聞對一刻
自鮮于仲通李密搆兵南詔䘮師匱財西南無寧歲韋
臯經畧十餘年僅能服之而中國之力己殫矣元微之
詩云自居劇鎮無他績幸得蠻來固恩寵蓋刺臯也此
詩命意畧同誠由陛下休明徳二句寫出藩臣驕蹇之
狀宰相備位尾大不掉唐室卒以不振矣
　新唐書南蠻傳南詔官曰清平官所以决國事輕重
　猶唐宰相也大軍將十二與清平官等列曹長以降
　繫金佉苴佉苴韋帯也按呿嗟與佉苴同大將軍恐
　是大軍將之訛
　　　驃國樂　欲王化之先邇後逺也(貞元十七/年來獻之)
驃國樂驃國樂出自大海西南角雍羗之子舒難陁來
獻南音奉正朔徳宗立仗御紫庭黈纊不塞為爾聽玉
螺一吹椎髻聳銅鼓一擊文身踊珠纓炫轉星宿揺花
鬘斗藪龍蛇動曲終王子啟聖人臣父願為唐外臣左
右歡呼何翕習至尊徳廣之所及須臾百辟詣閤門俯
伏拜表賀至尊伏見驃人獻新樂請書國史傳子孫時
有擊壤老農父暗測君心閒獨語聞君政化甚聖明欲
感人心致太平感人在近不在逺太平由實非由聲觀
身理國國可濟君如心兮民如體體生疾苦心憯悽民
得和平君愷悌貞元之民若未安驃樂雖聞君不歡貞
元之民茍無病驃樂不來君亦聖驃樂驃樂徒喧喧不
如聞此芻蕘言
　新唐書南蠻傳驃古朱波也在永昌南二千里貞元
　中王雍羗聞南詔歸唐有内附心遣弟悉利移城主
　舒難陁獻其國樂至成都韋臯譜次其聲以其舞容
　樂噐異常乃圖畫以獻其樂五譯而至徳宗授舒難
　陁太僕卿遣還開州刺史唐次述驃國獻樂頌以獻
　按詩中舒難陁作雍羗之子與唐書異
　　　縳戎人　達窮民之情也
縛戎人縛戎人耳穿面破驅入秦天子矜憐不忍殺詔
徙東南吳與越黄衣小使錄姓名領出長安乗遞行身
被金創面多瘠扶病徒行日一驛朝飡饑渴費杯盤夜
卧腥臊汚牀席忽逢江水憶交河垂手齊聲嗚咽歌其
中一虜語諸虜爾苦非多我苦多同伴行人因借問欲
説喉中氣憤憤自云鄉管本凉原大厯年中沒落蕃一
落蕃中四十載遣著皮裘繫毛帶唯許正朝服漢儀歛
衣整巾潛淚垂誓心密定歸鄉計不使蕃中妻子知暗
思幸有殘筋力更恐年衰歸不得蕃候嚴兵鳥不飛脱
身冐死奔逃歸晝伏宵行經大漠雲陰月黒風沙惡驚
藏青冢寒草疎偷渡黄河夜氷薄忽聞漢軍鼙鼓聲路
旁走出再拜迎游騎不聽能漢語將軍遂縛作蕃生配
向東南卑濕地定無存䘏空防備念此吞聲仰訴天若
為辛苦度殘年涼原鄉井不得見胡地妻兒虚棄捐沒
蕃被囚思漢土歸漢被劫為蕃虜早知如此悔歸來兩
地寧如一處苦縛戎人戎人之中我苦辛自古此寃應
未有漢心漢語吐蕃身
邊將冐功之狀無辜被俘之情曲曲傳出結語尤令人
失笑
　元㣲之詩自注云近制西邊每擒蕃人例皆傳置南
　方不加勦戮
　　　驪宫髙　美天子重惜人之財力也
髙髙驪山上有宫朱樓紫殿三四重遲遲兮春日玉甃
煖兮温泉溢嫋嫋兮秋風山蟬鳴兮宫樹紅翠華不來
兮歲月久牆有衣兮瓦有松吾君在位己五載何不一
幸乎其中西去都門幾多地吾君不遊有深意一人出
兮不容易六宫從兮百司備八十一車千萬騎朝有宴
飫暮有賜中人之産數百家未足充君一日費吾君修
已人不知不自逸兮不自嬉吾君愛人人不識不傷財
兮不傷力驪宫髙兮髙入雲君之來兮為一身君之不
來兮為萬人
格調摹騷詞氣特婉約
　　　百錬鏡　辨皇王鑒也
百錬鏡鎔範非常規日辰處所靈且祇江心波上舟中
鑄五月五日日午時瓊粉金膏磨瑩己化為一片秋潭
水鏡成將獻蓬萊宫揚州長吏手自封人間臣妾不合
照背有九五飛天龍人人呼為天子鏡我有一言聞太
宗太宗常以人為鏡鑒古鑒今不鑒容四海安危居掌
内百王治亂懸心中乃知天子別有鏡不是揚州百鍊
銅
　　　青石　激忠烈也
青石出自藍田山兼車運載來長安工人磨琢欲何用
石不能言我代言不願作人家墓前神道碣墳土未乾
名己滅不願作官家道傍徳政碑不鐫實錄鐫虚辭願
為叚氏顔氏碑雕鏤太尉與太師刻此兩片堅貞質狀
彼二人忠烈姿義心如石屹不轉死節如石確不移如
觀奮擊朱泚日似見叱呵希烈時各於其上題名諡一
置髙山一沉水陵谷雖遷碑獨存骨化為塵名不死長
使不忠不烈臣觀碑改節慕為人慕為人勸事君
石不能言我代言發端竒特後半表出二人寫得凛凛
有生氣不忠不烈者讀之故應汗下
　　　西涼伎　刺封疆之臣也
西涼伎假面胡人假獅子刻木為頭絲作尾金鍍眼睛
銀帖齒奮迅毛衣擺雙耳如從流沙來萬里紫髯深目
兩胡兒鼓舞跳梁前致辭應似涼州未陷日安西都䕶
進來時須臾云得新消息安西路絶歸不得泣向獅子
涕雙垂涼州陷沒知不知獅子囘頭向西望哀吼一聲
觀者悲貞元邊將愛此曲醉生笑㸔看不足娛賔犒士
宴監軍獅子胡兒長在目有一征夫年七十見㺯涼州
低面泣泣罷歛手白將軍主憂臣辱昔所聞自從天寶
兵戈起犬戎日夜吞西鄙涼州陷來四十年河隴侵將
七千里平時安西萬里疆今日邊防在鳯翔緣邊空屯
十萬卒飽食温衣閒過日遺民腸斷在涼州將卒相看
無意收天子每思常痛惜將軍欲説合慚羞奈何仍看
西涼伎取笑資歡無所媿縱無智力未能收忍取西涼
㺯為戱
前半叙事却揷入應似涼州未陷日二句所謂横空盤
硬語也涼州陷來四十年四句與前相映筆力排奡仿
彿似杜結處仍是香山本色
　　　八駿圖　誡竒物懲佚游也
穆王八駿天馬駒後人愛之寫為圖背如龍兮頸如象
骨竦筋髙脂肉壯日行萬里疾如飛穆王獨乗何所之
四荒八極踏欲遍三十二蹄無歇時屬車軸折趁不及
黄屋草生棄若遺瑶池西赴王母宴七廟經年不親薦
璧臺南與盛姬遊明堂不復朝諸侯白雲黄竹歌聲動
一人荒樂萬人愁周從后稷至文武積徳累功世勤苦
豈知纔及四代孫心輕王業如灰土由來尤物不在大
能蕩君心即為害文帝却之不肯乗千里馬去漢道興
穆王得之不為戒八駿駒來周室壊至今此物尚稱珍
不知房星之精下為怪八駿圖君莫愛
　　　澗底松　念寒雋也
有松百尺大十圍生在澗底寒且卑澗深山險人路絶
老死不逢工度之天子明堂欠梁木此求彼有兩不知
誰諭蒼蒼造物意但與之材不與地金張世禄原憲貧
牛衣寒賤貂蟬貴貂蟬與牛衣髙下雖有殊髙者未必
賢下者未必愚君不見沉沉海底生珊瑚歴歴天上種
白榆
松是喻意金張原憲是正意一結仍用喻意比擬恰合
　原憲貧或作黄憲賢者誤黄憲為牛醫兒與牛衣無
涉
　　　牡丹芳　美天子憂農也
牡丹芳牡丹芳黄金蘂綻紅玉房千片赤英霞爛爛百
枝綘㸃燈煌煌照地初開錦繡叚當風不結蘭麝囊仙
人琪樹白無色王母桃花小不香宿露輕盈汎紫豔朝
陽照耀生紅光紅紫二色間深淺向背萬態隨低昂映
葉多情隱羞面卧叢無力含醉妝低嬌笑容疑掩口凝
思怨人如斷腸穠姿貴彩信竒絶雜卉亂花無比方石
竹金錢何細碎芙蓉芍藥苦㝷常遂使王公與卿相遊
花冠盖日相望庳車輭􁅰貴公主香衫細馬豪家郎衛
公宅靜閉東院西明寺深開北廊戱蝶雙舞看人久殘
鶯一聲春日長共愁日照芳難駐仍張帷幕垂陰涼花
開花落二十日一城之人皆若狂三代以還文勝質人
心重華不重實重華直至牡丹芳其來有漸非今日元
和天子憂農桑䘏下動天天降祥去歲嘉禾生九穗田
中寂莫無人至今年瑞麥分兩岐君心獨喜無人知無
人知可歎息我願暫求造化力減却牡丹妖豔色少迴
卿士愛花心同似吾君憂稼穡
極寫牡丹之穠麗忽接三代以還文勝質四句迂腐語
聳然奪目下乃接元和天子憂農桑一叚正意便覺峭
折有波瀾若低手為之則一直説下耳
　容齋隨筆曰歐陽公牡丹釋名云牡丹初不載文字
　唐人如沈宋元白之流皆善咏花當時有一花之異
　彼必形於篇什而寂無傳焉唯劉梦得有咏魚朝恩
　宅牡丹詩但云一叢千朶而己亦不云其美且異也
　予按白公集有白牡丹一篇十四韻又秦中吟買花
　一章云共道牡丹時相隨買花去而諷諭樂府有牡
　丹芳一篇絶道花之妖艶至有一城之人皆若狂之
　語又寄微之百韻詩云崇敬牡丹期注崇敬寺牡丹
　花多與微之有期又有惜牡丹詩元微之有永夀寺
　看牡丹詩八韻和樂天秋題牡丹叢三韻酬胡三咏
　牡丹一絶又有五言二絶句許渾亦云近來無奈牡
　丹何數十千錢買一窠徐凝云三條九陌花時節萬
　馬千車看牡丹然則元白未嘗無詩唐人未嘗不重
　此花也
　　　紅線毯　憂蠶桑之費也
紅線毯擇繭繰絲清水煮揀絲練線紅藍染染為紅線
紅於藍織作披香殿上毯披香殿廣十丈餘紅線織成
可殿鋪綵絲茸茸香拂拂線軟花虚不勝物美人蹋上
歌舞來羅韤繡鞵隨步沒太原毯澀毳縷硬蜀都褥薄
錦花冷不如此毯温且柔年年十月來宣州宣州太守
加様織自謂為臣能竭力百夫同擔進宫中線厚絲多
巻不得宣州太守知不知一丈毯千兩絲地不知寒人
要暖少奪人衣作地衣
通首直叙到底出以徑遂所謂長於激也
　　　杜陵叟　傷農夫之困也
杜陵叟杜陵居歲種薄田一頃餘三月無雨旱風起麥
苖不秀多黄死九月降霜秋早寒禾穗未熟皆青乾長
吏明知不申破急歛暴徴求考課典桑賣地納官租明
年衣食將何如剥我身上帛奪我口中粟虐人害物即
豺狼何必鈎爪鋸牙食人肉不知何人奏皇帝帝心惻
隱知人弊白麻紙上書徳音京畿盡放今年税昨日里
胥方到門手持尺牒牓鄉邨十家租税九家畢虚受吾
君蠲免恩
從古及今善政之不能及民者多矣一結慨然思深可
為太息
　　　賣炭翁　苦宫市也
賣炭翁伐薪燒炭南山中滿面塵灰煙火色兩鬢蒼蒼
十指黒賣炭得錢何所營身上衣裳口中食可憐身上
衣正單心憂炭賤願天寒夜來城外一尺雪曉駕炭車
輾冰轍牛困人饑日己髙市南門外泥中歇翩翩兩騎
來是誰黄衣使者白衫兒手把文書口稱勅迴車叱牛
牽向北一車炭千餘斤宫使驅將惜不得半匹紅紗一
丈綾繫向牛頭充炭直
直書其事而其意自見更不用著一斷語
　　　陰山道　疾貪虜也
陰山道陰山道紇邏敦肥水泉好每至戎人送馬時道
傍千里無纎草草盡泉枯馬病羸飛龍但印骨與皮五
十匹縑易一匹縑去馬來無了日養無所用去非宜每
歲死傷十六七縑絲不足女工苦疎織短截充匹數藕
絲蛛網三丈餘囘鶻訴稱無用處咸安公主號可敦逺
為可汗頻奏論元和二年下新勅内出金帛酬馬直仍
詔江淮馬價縑從此不令疎短織合羅將軍呼萬歲捧授
金銀與縑綵誰知黠虜啟貪心明年馬多來一倍縑漸
好馬漸多陰山虜奈爾何
　舊唐書囘紇傳囘紇恃功自乾元後屡遣使以馬和
　市繒帛仍歲來市以馬一匹易絹四十匹動至數萬
　馬蕃得帛無厭我得馬無用朝廷甚苦之大厯八年
　十一月囘紇使使領馬萬匹來市代宗以馬價出於
　租賦不欲重困民命有司量入許市六千匹按元微
　之詩自注李傳云元和二年有詔悉以金銀酬囘鶻
　馬價新舊唐書俱不載此詔是詩叙事極詳可以補
　史傳之所不及又按詩中五十匹縑易一匹新舊唐
　書俱作四十匹亦與此異未知孰是
　　　鹽商婦　惡幸人也
鹽商婦多金帛不事田農與蠶績南北東西不失家風
水為鄉船作宅本是揚州小家女嫁得西江大商客綠
鬟富去金釵多皓腕肥來銀釧窄前呼蒼頭後叱婢問
爾因何得如此壻作鹽商十五年不屬州縣屬天子毎
年鹽利入官時少入官家多入私官家利薄私家厚鹽
鐡尚書逺不知何况江頭魚米賤紅鱠黄橙香稻飯飽
食濃妝倚柁樓兩朶紅顋花欲綻鹽商婦有幸嫁鹽商
終朝美飯食終歲好衣裳好衣美食來何處亦須慚媿
桑𢎞羊桑𢎞羊死己久不獨漢世今亦有
　　　杏為梁　刺居處僣也
杏為梁桂為柱何人堂室李開府碧砌紅軒色未乾去
年身沒今移主髙其牆大其門誰家第宅盧將軍素泥
朱板光未滅今歲官收別賜人開府之堂將軍宅造未
成時頭己白逆旅重居逆旅中心是主人身是客更有
愚夫念身後心雖甚長計非久窮奢極麗越規模付子
傳孫令保守莫教門外過客聞撫掌囘頭笑殺君君不
見馬家宅尚猶存宅門題作奉誠園君不見魏家宅屬
他人詔贖賜還五代孫儉存奢失今在目安用髙牆圍
大屋
此詩與前傷宅一首大意相似後又引出魏徴宅一層
勸戒俱備
　新唐書李師道上私錢六百萬為魏徴孫贖故第居
　易言徴任宰相太宗用殿材成其正寢後嗣不能守
　陛下猶宜以賢者子孫贖而賜之師道人臣不宜掠
　美帝從之文集中有論魏徴舊宅狀
　　　紫毫筆　誡失職也
紫毫筆尖如錐兮利如刀江南石上有老兔喫竹飲泉
生紫毫宣城工人采為筆千萬毛中揀一毫毫雖輕功
甚重管勒工名充歲貢君兮臣兮勿輕用勿輕用將何
如願賜東西府御史願頒左右臺起居搦管趨入黄金
闕抽毫立在白玉除臣有奸邪正衙奏君有動言直筆
書起居郎侍御史爾知紫毫不易致毎歲宣城進筆時
紫毫之價如金貴慎勿空將彈失儀慎勿空將錄制詞
　　　隋堤栁　憫亡國也
隋堤栁歲久年深盡衰朽風飄飄兮雨蕭蕭三株兩株
汴河口老枝病葉愁殺人曾經大業年中春大業年中
煬天子種栁成行夾流水西至黄河東至淮綠影一千
三百里大業末年春暮月栁色如煙絮如雪南幸江都
恣佚遊應將此栁繫龍舟紫髯郎將䕶錦纜青蛾御史
直迷樓海内財力此時竭舟中歌笑何日休上荒下困
勢不久宗社之危如綴旒煬天子自言福祚長無窮豈
知皇子封酅公龍舟未過彭城閤義旗巳入長安宫蕭
牆禍生人事變晏駕不得歸秦中土墳數尺何處𦵏吳
公臺下多悲風二百年來汴河路沙草和煙朝復暮後
王何以覽前王請看隋堤亡國樹
一起似諺似謡最有古意詳叙興亡之事仍以栁結俯
仰情深
　　　秦吉了　哀寃民也
秦吉了出南中彩毛青黒花頸紅耳聰心慧舌端巧鳥
語人言無不通昨日長爪鳶今朝大觜烏鳶捎乳燕一
窠覆烏啄母鷄雙眼枯雞號墮地燕驚去然後拾卵攫
其雛豈無雕與鶚嗉中肉飽不肯搏亦有鸞鶴羣閒立
髙颺如不聞秦吉了人云爾是能言鳥豈不聞鷄燕之
寃苦吾聞鳯凰百鳥主爾竟不為鳯凰之前致一言安
用噪噪閒言語
　　　采詩官　監前王亂亡之由也
采詩官采詩聽歌導人言言者無罪聞者誡下流上通
上下泰周滅秦興至隋氏十代采詩官不置郊廟登歌
讚君美樂府豔詞悦君意若求興諭規刺言萬句千章
無一字不是章句無規刺漸恐朝廷絶諷議諍臣杜口
為冗員諫鼓髙懸作虚器一人負扆常端黙百辟入門
兩自媚夕郎所賀皆徳音春官每奏唯祥瑞君之堂兮
千里逺君之門兮九重閟君耳唯聞堂上言君眼不見
門前事貪吏害民無所忌奸臣蔽君無所畏君不見厲
王胡亥之末年羣臣有利君無利君兮君兮願聽此欲
開壅蔽達人情先向歌詩求諷刺
未章總結言者無罪聞者誡一語申明作詩之㫖隠然
自附於三百篇之義也諸篇全倣杜甫新安石壕垂老
無家等作諷刺時事婉而多風其不及杜者只筆力之
縱横格調之變化耳
　郭茂倩曰新樂府者皆唐世之新歌也以其辭實樂
　府而未盡被於聲故曰新樂府大扺皆以諷諭為體
　欲以播於樂章歌曲焉
　汪立名曰按元微之集有和李校書新題樂府上陽
　白髪人華原磬等十二首序云予友李公垂貺予樂
　府新題二十首雅有所謂不虚為文予取其病時之
　尤急者列而和之葢十二而己云云語未嘗及白而
　此序中又不言和李作當是因李作而推廣者
　
　
　
　
御選唐宋詩醇巻二十
欽定四庫全書
御選唐宋詩醇巻二十一
　　太原白居易詩三
　　　目録
　　病假中南亭閒望
　　官舍小亭閒望
　　和錢員外禁中夙興見示
　　松聲
　　禁中寓直夢遊仙遊寺
　　秋山
　　題楊穎士西亭
　　秋遊原上
　　閒居
　　遊悟真寺詩
　　朝囘遊城南
　　舟行
　　泛湓水
　　晚望
　　遊石門澗
　　香鑪峯下新置草堂即事咏懐題於石上
　　長慶二年七月自中書舍人出守杭州路次藍溪
　　作
　　自蜀江至洞庭湖口有感而作
　　立春後五日
　　別元九後咏所懐
　　初與元九別後忽夢見之及寤而書適至兼寄桐
　　花詩悵然感懐因以此寄
　　秋江送客
　　溪中早春
　　渭村雨歸
　　寄微之三首
　　孟夏思渭村舊居寄舍弟
　　南湖晚秋
　　早秋晚望兼呈韋侍御
　　司馬宅
　　寄王質夫
　　送客囘晚興
　　東樓竹
　　東坡種花二首
　　步東坡
　　竹窗
欽定四庫全書
御選唐宋詩醇巻二十一
　　太原白居易詩三
　　病假中南亭閒望
欹枕不視事兩日門掩闗始知吏役身不病不得閒閒
意不在逺小亭方丈間西簷竹梢上坐見太白山遙媿
峯上雲對此塵中顔
神韻酷似淵明西簷二句亦摹採菊東籬下語意
　　官舍小亭閒望
風竹散清韻煙槐凝綠姿日髙人吏去閒坐在茅茨葛
衣禦時暑蔬飯療朝饑持此聊自足心力少營為亭上
獨吟罷眼前無事時數峯太白雪一巻陶潜詩人心各
自是我是良在兹迴謝爭名客甘從君所嗤
太白雪陶潜詩隨意所㑹綴而成文不相合而相合
　　和錢員外禁中夙興見示
窗白星漢曙窗暖燈火餘坐巻朱裏幕看封紫泥書窅
窅鐘漏盡曈曈霞景初樓䑓紅照耀松竹青扶踈君愛
此時好迴頭特謂余不知上清界曉景復何如
　　松聲(自注修竹里張/家宅南亭作)
月好好獨坐雙松在前軒西南㣲風來潜入枝葉間蕭
寥發為聲半夜明月前寒山颯颯雨秋琴泠泠弦一聞
滌炎暑再聽破昏煩竟夕遂不寐心體俱翛然南陌車
馬動西隣歌吹繁誰知兹簷下滿耳不為喧
清境可想
　　禁中寓直夢遊仙遊寺
西軒草詔暇松竹深寂寂月出清風來忽似山中夕因
成西南夢夢作遊仙客覺聞宮漏聲猶謂山泉滴
酷似摩詰
　　秋山
久病曠心賞今朝一登山山秋雲物冷稱我清羸顔白
石卧可枕青蘿行可攀意中如有得盡日不欲還人生
無幾何如寄天地間心有千載憂身無一日閒何時解
塵網此地來掩闗
　　題楊穎士西亭
靜得亭上境逺諧塵外蹤憑軒東南望鳥滅山重重竹
露泠煩襟杉風清病容曠然宜真趣道與心相逢即此
可遺世何必蓬壺峯
　　秋遊原上
七月行已半早涼天氣清清晨起巾櫛徐步出柴荆露
杖笻竹冷風襟越蕉輕閒擕弟姪輩同上秋原行新棗
未全赤晚𤓰有餘馨依依田家叟設此相逢迎自我到
此邨往往白髪生邨中相識久老㓜皆有情留連向暮
歸樹樹風蟬鳴是時新雨足禾黍夾道青見此令人飽
何必待西成
樸實説去一片真趣流行非徒擬王儲田家詩也
　　閒居
深閉竹間扉靜掃松下地獨嘯晚風前何人知此意㸔
山盡日坐枕帙移時睡誰能從我遊使君心無事
蕭疎藴藉
　　遊悟真寺詩(一百三/十韻)
元和九年秋八月月上弦我遊悟真寺寺在王順山去
山四五里先聞水潺湲自兹舍車馬始涉藍溪灣手拄
青竹杖足蹋白石灘漸怪耳目曠不聞人世喧山下望
山上初疑不可攀誰知中有路盤折通巖巅一息幡竿
下再休石龕邊龕間長丈餘門户無扄闗俯窺不見人
石髪垂若鬟驚出白蝙蝠雙飛如雪翻回首寺門望青
崖夾朱軒如擘山腹開置寺於其間入門無平地地窄
虚空寛房廊與臺殿髙下隨峯巒巖㠋無撮土樹木多
瘦堅根株抱石長屈曲蟲蛇蟠松桂亂無行四時鬱芊
芊枝梢嫋清翠韻若風中弦日月光不透綠陰相交延
幽鳥時一聲聞之似寒蟬首憇賔位亭就坐未及安須
臾開北户萬里明豁然拂簷虹霏㣲遶棟雲囘旋赤日
間白雨陰晴同一川埜綠蔟草樹眼界吞秦原渭水細
不見漢陵小於拳却顧來時路縈紆映朱䦨歴歴上山
人一一遙可觀前對多寶塔風鐸鳴四端欒櫨與户牖
恰恰金碧繁云昔迦葉佛在此坐涅槃至今鐡鉢在當
底手跡穿西開玉像殿白佛森比肩斗藪塵埃衣禮拜
氷雪顔疊霜為袈裟貫雹為華鬘逼觀疑鬼功其跡非
雕鐫次登觀音堂未到聞旃檀上階脱雙履歛足升淨
筵六楹排玉鏡四座敷金鈿黒夜自光明不待燈燭燃
衆寶互低昻碧珮珊瑚幡風來似天樂相觸聲珊珊白
珠垂露凝赤珠滴血殷㸃綴佛髻上合為七寶冠雙瓶
白琉璃色若秋水寒隔瓶見舍利圎轉如金丹玉笛何
代物天人施祇園吹如秋鶴聲可以降靈仙是時秋方
中三五月正圓寶堂豁三門金魄當其前月與寶相射
晶光爭鮮妍照人心骨冷竟夕不欲眠曉㝷南塔路亂
竹低嬋娟林幽不逢人寒蝶飛翾翾山果不識名離離
夾道蕃足以療饑乏摘嘗味甘酸道南藍谷神紫繖白
紙錢若歲有水旱詔使修蘋蘩以地清淨故獻奠無葷
羶危石疊四五􁓈嵬欹且刓造物者何意堆在巖東偏
冷滑無人跡苔㸃如花牋我來登上頭下臨不測淵目
眩手足掉不敢低頭看風從石下生薄人而上摶衣服
似羽翮開張欲飛騫􁪄􁪄三面峯峯尖刀劔攅往往白
雲過決開露青天西北日落時夕暉紅團團千里翠屏
外走下丹砂丸東南月上時夜氣青漫漫百丈碧潭㡳
寫出黄金盤藍水色似藍日夜長潺潺周迴繞山轉下
視如青環或鋪為慢流或激為奔湍泓澄最深處浮出
蛟龍涎側身入其中懸磴尤險艱捫蘿踏樛木下逐飲
澗猨雪迸起白鷺錦跳驚紅鱣歇定方盥潄濯去支體
煩淺深皆洞徹可照腦與肝但愛清見底欲㝷不知源
東崖饒怪石積甃蒼琅玕温潤發於外其間韞璵璠卞
和死己久良玉多棄捐或時洩光彩夜與星月連中頂
最髙峰拄天青玉竿􁡝􁘉上不得豈我能攀援上有白
蓮池素葩覆清瀾聞名不可到處所非人寰又有一片
石大如方尺甎揷在半壁上其下萬仞懸云有過去師
坐得無生禪號為定心石長老世相傳却上謁仙祠蔓
草生綿綿昔聞王氏子羽化升上𤣥其西㬠藥䑓猶對
芝术田時復明月夜上聞黄鶴言迴㝷畫龍堂二叟鬚
髪斑想見聽法時歡喜禮印壇復歸泉窟下化作龍蜿
蜒階前石孔在欲雨生白煙往有寫經僧身靜心精專
感彼雲外鴿羣飛千翩翩來添硯中水去吸巖底泉一
日三往復時節長不愆經成號聖僧弟子名揚難誦此
蓮花偈數滿百億千身壊口不壊舌根如紅蓮顱骨今
不見石函尚存焉粉壁有吳畫筆彩依舊鮮素屏有
禇書墨色如新乾靈境與異跡周覽無不殫一遊五晝
夜欲返仍盤桓我本山中人誤為時網牽牽率使讀
書推挽令効官既登文字科又忝諫諍員拙直不合時
無益同素餐以此自慚惕戚戚常寡歡無成心力盡未
老形骸殘今來脱簪組始覺離憂患及為山水遊彌得
縱踈頑野麋斷覊絆行走無拘攣遊魚放入海一往何
時還身著居士衣手把南華篇終來此山住永謝區中
緣我今四十餘從此終身閒若以七十期猶得三十年
洋洋灑灑一氣讀去幾於千巖競秀萬壑爭流目不給
賞矣就其中細㝷之則步驟井然一絲不紊首四句㸃
清因遊寺而登山並年月日俱細叙出去山四五里至
置寺於其間寫寺外之景曲折靈異逈隔塵世如入仙
境妙在以回頭寺門望四句作一頓遂覺心神蕩漾宛
是初到神情入門無平地一句作提筆至聞之似寒蟬
叙寺中路逕之逶迤樹木之蒼鬱首憇賔位亭至可以
降靈仙細叙寺中所厯之境與相傳之法物開北戸而
前行又回顧而見來路是以對多寶塔也玉像殿觀音
堂皆寺西界是時秋方中至竟夕不欲眠摹寫夜中之
景與八月月上弦一句相映又作一束曉㝷南塔路至
欲返仍盤桓歴叙連日所遊之境變化出之由南而東
而中而上不言北者自入寺門大抵皆向北行也其間
有神像有峯巖有水有怪石有白蓮有祠有臺有畫有
書細細寫出日落月上復帯叙次日由晝入夜之景更
不拖㳫寫經僧誦經弟子只虚寫在傳聞上叙出靈境
與異跡四句作一總束一遊五晝夜又與八月月上弦
照應我本山中人至末收足遊字意四十餘三十年又
與元和九年照應細玩全詩分明以作記序手筆用之
於詩韓愈南山詩以竒肆勝此以秀折勝可謂匹敵謝
靈運遊山詩栁宗元山水記素稱竒搆以彼方此不無
廣狹之別矣
　　朝回遊城南
朝退馬未困秋初日猶長回轡城南去郊埜正清涼水
竹夾小徑縈迴繞川岡仰看晚山色俯㺯秋泉光青松
繫我馬白石為我牀常時簪組累此日和身忘旦隨鵷
鷺末暮遊鷗鶴傍機心一以盡兩處不亂行誰辨心與
跡非行亦非藏
機心既盡行藏自如居易一生真實受用在此
　　舟行(自注江州/路上作)
帆影日漸髙閒眠猶未起起問鼓枻人己行三十里船
頭有行竈炊稻烹紅鯉飽食起婆娑盥潄秋江水平生
滄浪意一旦來遊此何况不失家舟中載妻子
遷謫逺行絶不作牢騷語非實有見地者不能如謝靈
運初發石首城便云苕苕萬里帆茫茫將何之豈復成
胷襟耶
　　泛湓水
四月未全熱麥涼江氣秋湖山處處好最愛湓水頭湓
水從東來一𣲖入江流可憐似縈帯中有隨風舟命酒
一臨泛舍鞍揚棹謳放迴岸傍馬去逐波間鷗煙浪始
渺𣺌風襟亦悠悠初疑上河漢中若㝷瀛洲汀樹綠拂
地沙草芳未休青蘿與紫葛枝蔓垂相樛繫纜步平岸
囘頭望江州城雉映水見隱隱如蜃樓日入意未盡將
歸復少留到官行半歲今日方一遊此地來何暮可以
寫吾憂
寫景如畫
　　晚望
江城寒角動沙洲夕鳥還獨在髙亭上西南望逺山
小詩極有氣勢集中尤難得者
　　遊石門澗
石門無舊徑披榛訪遺跡時逢山水秋清輝如古昔常
聞慧逺輩題詩此巖壁雲覆莓苔封蒼然無處覔蕭踈
野生竹崩剥多年石自從東晉後無復人遊歴獨有秋
澗聲潺湲空旦夕
　汪立名曰按石門澗有二處一在江州太平寰宇記云
　石門澗在廬山西懸崖對聳形如闗當雙石之間
　懸流數丈有一石可坐二十許人一在杭州西湖咸
　淳臨安志云武林山石門澗陸羽二寺記云南有巉
　巖舊有卧龍石横澗石慈雲法師種松於此然詩中
　有慧逺題詩語自是江州作西湖志亦收此詩誤也
　　香鑪峯下新置草堂即事咏懐題於石上
香鑪峯北面遺愛寺西偏白石何鑿鑿清流亦潺潺有
松數十株有竹千餘竿松張翠繖盖竹倚青琅玕其下
無人居悠哉多歲年有時聚猿鳥終日空風煙時有沉
冥子姓白字樂天平生無所好見此心依然如獲終老
地忽乎不知還架巖結茅宇斸壑開茶園何以洗我耳
屋頭飛落泉何以淨我眼砌下生白蓮左手攜一壺右
手挈五弦傲然意自足箕踞於其間興酣仰天歌歌中
聊寄言言我本野夫誤為世網牽時來昔捧日老去今
歸山倦鳥得茂樹涸魚返清源舍此欲焉往人間多險
艱
草堂結搆四圍景致詳於記中此詩只淡淡寫去自具
朴老之致
　草堂記匡廬竒秀甲天下山山北峯曰香鑪峯北寺
　曰遺愛寺介峯寺間其境勝絶又甲廬山元和十一
　年秋太原人白樂天見而愛之若逺行客過故鄉戀
　戀不能去因面峯腋寺作為草堂明年春草堂成三
　間兩柱二室四牖廣袤豐殺一稱心力洞北戸來陰
　風防徂暑也敞南甍納陽日虞祁寒也木斷而己不
　加丹牆圬而己不加白墄階用石羃窗用紙竹簾紵
　幃率稱是焉堂中設木榻四素屏二漆琴一張儒道
　佛書各三兩巻樂天既來為主仰觀山俯聽泉傍睨
　竹樹雲石自辰及酉應接不暇俄而物誘氣隨外適
　内和一宿體寧再宿心恬三宿後頽然嗒然不知其
　然而然自問其故答曰是居也前有平地輪廣十丈
　中有平臺半平地臺南有方池倍平䑓環池多山竹
　野卉池中生白蓮白魚又南抵石澗夾澗有古松老
　杉大僅十人圍髙不知幾百尺修柯戞雲低枝拂潭
　如幢豎如葢張如龍蛇走松下多灌叢蘿蔦葉蔓駢
　織承翳日月光不到地盛夏風氣如八九月時下鋪
　白石為出入道堂北五步據層崖積石嵌空垤塊雜
　木異草盖覆其上緑陰䝉䝉朱實離離不識其名四
　時一色又有飛泉植茗就以烹燀好事者見可以永
　日堂東有瀑布水懸三尺瀉階隅落石渠昏曉如練
　色夜中如環珮琴筑聲堂西倚北崖右趾以剖竹架
　空引崖上泉胍分綫懸自簷注砌纍纍如貫珠霏㣲
　如雨露滴瀝飄灑隨風逺去其四傍耳目杖屨可及
　者春有錦繡谷花夏有石門澗雲秋有虎谿月冬有
　鑪峯雪陰晴顯晦昏旦含吐千變萬狀不可殫紀覼
　縷而言故云甲廬山者噫凡人豐一屋華一簀而起
　居其間尚不免有驕穏之態今我為是物主物至致
　知各以類至又安得不外適内和體寧心恬哉昔永
　逺宗雷輩十八人同入此山老死不反去我千載我
　知其心以是哉矧予自思從㓜迨老若白屋若朱門
　凡所止雖一日二日輙覆簣土為臺聚拳石為山環
　斗水為池其喜山水病癖如此一旦蹇剥來佐江郡
　郡守以優容而撫我廬山以靈勝待我是天與我時
　地與我所卒獲所好又何以求焉尚以冗員所覊餘
　累未盡或往或來未遑寧處待予異時弟妹婚嫁畢
　司馬歲秩滿出處行止得以自遂則必左手引妻子
　右手抱琴書終老於斯以成就我平生之志清泉白
　石實聞此言時三月卄七日始居新堂四月九日與
　河南元集虚范陽張允中南陽張深之東西二林寺
　長老湊朗滿晦堅等凡二十有二人具齋施茶果以
　落之因為草堂記
　　長慶二年七月自中書舍人出守杭州路次藍溪
　　作
太原一男子自顧庸且鄙老逢不次恩洗拔出泥滓既
居可言地願助朝廷理伏閣三上章戅愚不稱㫖聖人
存大體優貸容不死鳯詔停舍人魚書除刺史㝠懐齊
寵辱委順遂行止我自得此心於兹十年矣餘杭乃名
郡郡郭臨江汜已想海門山潮聲來入耳昔予貞元末覊
旅曾遊此甚覺太守尊亦諳魚酒美因生江海興每羡
滄浪水尚擬拂衣行况今兼祿仕青山峰巒接白日煙
塵起東道既不通改轅遂南指自秦窮楚越浩蕩五千
里聞有賢主人而多好山水是行頗為愜所歴良可紀
䇿馬渡藍溪勝遊從此始
中間以舊遊一層作襯推波助瀾致有曲折
　白文公年譜云時河朔復亂居易數上疏論其事天
　子不能用遂求外任盖穆宗荒縱宰相蕭俛杜元穎
　崔植等皆齷齪無逺畧宜公之不樂居朝也時汴軍
　亂路不通故由襄漢赴任
　　自蜀江至洞庭湖口有感而作
江從西南來浩浩無旦夕長波逐若瀉連山鑿如劈千
年不壅潰萬里無墊溺不爾民為魚大哉禹之績導岷
既艱逺距海無咫尺胡為不訖功餘水斯委積洞庭與
青草大小兩相敵混合萬丈深淼茫千里白毎歲秋夏
時浩大吞七澤水族窟穴多農人土地窄我今尚嗟歎
禹豈不愛惜邈未究其由想古觀遺跡疑此苖人頑恃
險不終役帝亦無奈何留患與今昔水流天地内如身
有血脉滯則為疽疣治之在鍼石安得禹復生為唐水
官伯手提倚天劔重來親指畫疏河似剪紙決壅同裂
帛渗作膏腴田蹋平魚鼈宅龍宫變閭里水府生禾麥
坐添百萬户書我司徒籍
議論竒闢筆力亦渾勁與題稱集中此種絶少頗近昌
黎其源亦從杜甫劍門一篇脱胎
　　立春後五日
立春後五日春態紛婀娜白日斜漸長碧雲低欲墮殘
氷坼玉片新蕚排紅顆遇物盡欣欣愛春非獨我迎芳
後園立就暖前檐坐還有惆悵心欲別紅爐火
遇物盡欣欣二句即茂叔不除忩前草之意
　　別元九後咏所懐
零落桐葉雨蕭條槿花風悠悠早秋意生此幽閒中况
與故人別中懐正無悰勿云不相送心到青門東相知
豈在多但問同不同同心一人去坐覺長安空
　　初與元九別後忽夢見之及寤而書適至兼寄桐
　　花詩悵然感懐因以此寄(自注元九/初謫江陵)
永夀寺中語新昌坊北分歸來數行淚悲事不悲君悠
悠藍田路自去無消息計君食宿程己過商山北昨夜
雲四散千里同月色曉來夢見君應是君相憶夢中握
君手問君意何如君言苦相憶無人可寄書覺來未及
説叩門聲冬冬言是商州使送君書一封枕上忽驚起
顛倒著衣裳開緘見手札一紙十三行上論遷謫心下
説離别腸心腸都未盡不暇叙炎涼云作此書夜夜宿
商州東獨對孤燈坐陽城山館中夜深作書畢山月向
西斜月下何所有一樹紫桐花桐花半落時復道正相
思殷勤書背後兼寄桐花詩桐花詩八韻思緒一何深
以我今朝意憶君此夜心一章三遍讀一句十囘吟珍
重八十字字字化為金
一意百折往復纒綿極平極曲愈淺愈深覺兩人覿靣
對語無此親切也杜甫於李白居易於元㣲之皆友誼
中最篤者故兩集中贈答詩真摰乃爾　悲事不悲君
一句見從前之上章論救不係於私情也此是篇中眼
目
　舊唐書本傳居易與河南元稹相善同年登制舉交
　情隆厚稹自監察御史謫為江陵府士曹掾翰林學
　士李絳崔羣於上前面論稹無罪居易累疏切諫不
　報
　　秋江送客
秋鴻次第過哀猿朝夕聞是日孤舟客此地亦離羣濛
濛潤衣雨漠漠冐帆雲不醉潯陽酒煙波愁殺人
　　溪中早春
南山雪未盡陰嶺留殘白西澗氷己消春溜含新碧東
風未幾日蟄動萌草坼潜知陽和功一日不虚擲愛此
天氣暖來拂溪邉石一坐欲忘歸暮禽聲嘖嘖蓬蒿隔
桑棗隱映煙火夕歸來問夜飡家人烹薺麥
通首寫早春之景一結言外有情悠然不盡
　　渭村雨歸
渭水寒漸落離離蒲稗苖閒傍沙邊立看人刈葦苕近
水風景冷晴明猶寂寥復兹夕陰起野思重蕭條蕭條
獨歸路暮雨濕村橋
意致簡逺極似韋應物
　　寄㣲之三首
江州望通州天涯與地未有山萬丈髙有江千里闊間
之以雲霧飛鳥不可越誰知千古險為我二人設通州
君初到鬱鬱愁如結江州我方去迢迢行未歇道路日
乖隔音信日斷絶因風欲寄語地逺聲不徹生當復相
逢死當從此別
君遊襄陽日我在長安住今君在通州我過襄陽去襄
陽九里郭樓雉連雲樹顧此稍依依是君舊遊處蒼茫
蒹葭水中有潯陽路此去更相思江西少親故
去國日己逺喜逢物似人如何含此意江上坐思君有
如河嶽氣相合方氛氲狂風吹中絶兩處成孤雲風迴
終有時雲合豈無因努力各自愛窮通我爾身
清空一氣如話三首直如一首反覆讀之令人心惻惻
殊難為懐似古樂府似蘇李河梁詩似杜甫夢李白二
章要自成為香山之詩惟其真也詩文到真處則千古
流傳不可磨滅矣
　　孟夏思渭村舊居寄舍弟
嘖嘖雀引雛稍稍筍成竹時物感人情憶我故鄉曲故
園渭水上十載事樵牧手種榆栁成陰陰覆墻屋兔隱
豆苖肥鳥鳴桑椹熟前年當此時與爾同遊矚詩書課
弟姪農圃資童僕日暮麥登塲天晴蠶拆簇㺯泉南澗
坐待月東亭宿興發飲數杯悶來棋一局一朝忽分散
萬里仍羈束井鮒思反泉籠鶯悔出谷九江地卑濕四
月天炎燠苦雨初入梅瘴雲稍含毒泥秧水畦稻灰種
畬田粟已訝殊歲時仍嗟異風俗閒登郡樓望日落江
山綠歸鴈拂鄕心平湖斷人目殊方我漂泊舊居君幽
獨何時同一瓢飲水心亦足
村居之樂寫來神往歸鴈平湖風景亦自不惡而煙波
江上之愁己盡此十字中足抵一篇登樓賦
　　南湖晚秋
八月白露降湖中水方老旦夕秋風多衰荷半傾倒手
攀青楓樹足蹋黄蘆草慘淡老容顔冷落秋懐抱有兄
在淮楚有弟在蜀道萬里何時來煙波白浩浩
　　早秋晚望兼呈韋侍御
九𣲖繞孤城城髙生逺思人煙半在船野水多於地穿
霞日脚直驅鴈風頭利去國來幾時江上秋三至夫君
亦淪落此地同飄寄憫黙向隅心摧頽觸籠翅且謀眼
前計莫問胷中事潯陽酒甚濃相勸時時醉
　　司馬宅
雨徑綠蕪合霜園紅葉多蕭條司馬宅門巷無人過唯
對大江水秋風朝夕波
瀕江冷署如在目前
　　寄王質夫
憶始識君時愛君世縁薄我亦吏王畿不為名利著春
㝷仙遊洞秋上雲居閣樓觀水潺潺龍潭花漠漠吟詩
石上坐引酒泉邊酌因話出處心心期老巖壑忽從風
雨別遂被簪纓縛君作出山雲我為入籠鶴籠深鶴殘
悴山逺雲飄泊去處雖不同同負平生約今來各何在
老去隨所託我守巴南城君佐征西幕年顔漸衰颯生
計仍蕭索方含去國愁且羡從軍樂舊遊疑是夢往事
思如昨相憶春又深故山花正落
前後叙交情中間忽作比體格調頗近建安一結有風
致
　　送客回晚興
城上雲霧開沙頭風浪定參差亂山出淡泞平江淨行
客舟已逺居人酒初醒嫋嫋秋竹梢巴蟬聲似磬
江城風景逐層寫得凄凉筆墨之外逼出一愁字
　　東樓竹
瀟灑城東樓遶樓多修竹森然一萬竿白粉封青玉巻
簾睡初覺欹枕㸔未足影轉色入樓牀席生浮緑空城
絶賔客向夕彌幽獨樓上夜不歸此君留我宿
娟淨可愛
　　東坡種花二首
持錢買花樹城東坡上栽但購有花者不限桃杏梅百
果参雜種千枝次第開天時有早晚地力無髙低紅者
霞豔豔白者雪皚皚遊蜂逐不去好鳥亦來栖前有長
流水下有小平臺時拂臺上石一舉風前杯花枝蔭我
頭花蕊落我懐獨酌復獨咏不覺月平西巴俗不愛花
竟春無人來唯此醉太守盡日不能迴
東坡春向暮樹木今何如漠漠花落盡翳翳葉生初每
日領童僕荷鋤仍決渠剗土壅其本引泉溉其枯小樹
低數尺大樹長丈餘封植來幾時髙下齊扶踈養樹既
如此養民亦何殊將欲茂枝葉必先救根株云何救根
株勸農均賦租云何茂枝葉省事寛刑書移此為郡政
庶幾甿俗蘇
前一首細寫種花之趣靜觀物理及時行樂獨善之義
也後一首推廣言之與栁宗元郭槖駞種樹説同意兼
濟之志也妙在説得極纎悉極平淡乃具真實本領宋
儒謂杜子美情多得志必能濟物亦是此意陳蕃不事
掃除一室而欲經營天下宜其志大而才疎也勸農均
賦省事寛刑豈獨治一郡哉雖以治天下可矣
　二老堂詩話曰蘇文忠公不輕許可獨敬愛樂天屢
　形詩篇盖其文章皆主辭達而忠厚好施剛直盡言
　與人有情於物無著大畧相似謫居黄州始號東坡
　其原必起於樂天忠州之作也
　　步東坡
朝上東坡步夕上東坡步東坡何所愛愛此新成樹種
植當歲初滋榮及春暮信意取次栽無行亦無數緑陰
斜景轉芳氣㣲風度新葉鳥下來萎花蝶飛去閒攜斑
竹杖徐曵黄麻屨欲識往來頻青苔成白路
　容齋隨筆曰東坡居黄州始自稱東坡居士其意葢
　專慕樂天而然如贈寫真李道士云他時要指集賢
　人知是商山老居士贈善相程傑云我似樂天君記
　取華顛賞遍洛陽春送程懿叔云我甚似樂天但無
　素與蠻入侍邇英云定是香山老居士世縁終淺道
　縁深去杭州云出處依稀似樂天敢將衰朽較前賢
　則公之所以景仰者不止一再言之非東坡之名偶
　爾暗合也
　　竹窗
常愛輞川寺竹窗東北廊一別十餘載見竹未曾忘今
春二月初卜居在新昌未暇作廐庫且先營一堂開窗
不糊紙種竹不依行意取北簷下窗與竹相當遶屋聲
淅淅逼人色蒼蒼煙通杳靄氣月透玲瓏光是時三伏
天天氣熱如湯獨此竹窗下朝迴解衣裳輕紗一幅巾
小簟六尺牀無客盡日靜有風終夜涼乃知前古人言
事頗諳詳清風北窗卧可以傲羲皇
　
　
　
　
　
御選唐宋詩醇巻二十一
欽定四庫全書
御選唐宋詩醇巻二十二
　　太原白居易詩四
　　　目録
　　江南遇天寶樂叟
　　醉後走筆酬劉五主簿長句之贈兼簡張大賈二
　　十四先輩昆季
　　畫竹歌
　　長恨歌
　　琵琶引
　　醉後狂言酬贈蕭殷二協律
　　秋江晚泊
　　代書詩一百韻寄微之
　　和談校書秋夜感懷呈朝中親友
　　感秋寄逺
　　春題華陽觀
　　縣西郊秋寄贈馬造
　　早春獨遊曲江
　　江南送北客因慿寄徐州兄弟書
欽定四庫全書
御選唐宋詩醇卷二十二
　　太原白居易詩四
　　江南遇天寶樂叟
白頭病叟泣且言禄山未亂入梨園能彈琵琶和法曲
多在華清隨至尊是時天下太平乆年年十月坐朝元
千官起居環珮合萬國㑹同車馬奔金鈿照耀石甕寺
蘭麝熏煮温湯源貴妃宛轉侍君側體弱不勝珠翠繁
冬雪飄颻錦袍暖春風蕩漾霓裳翻歡娛未足燕冦至
弓勁馬肥胡語喧豳土人遷避夷狄鼎湖龍去哭軒轅
從此漂淪落南土萬人死盡一身存秋風江上浪無限
暮雨舟中酒一樽涸魚久失風波勢枯草曾沾雨露恩
我自秦來君莫問驪山渭水如荒村新豐樹老籠明月
長生殿闇鎖春雲紅葉紛紛蓋欹瓦緑苔重重封壊垣
惟有中官作宫使每年寒食一開門
前叙樂叟之言天寶舊事也後叙告樂叟之言亂後景
象也俯仰今昔滿目蒼涼言外闇然欲絶樂叟未必實
有其人特借以抒感慨之思耳
　　醉後走筆酬劉五主簿長句之贈兼簡張大賈二
　　十四先輩昆季
劉兄文髙行孤立十五年前名翕習是時相遇在符離
我年二十君三十得意忘年心迹親寓居同縣日知聞
衡門寂寞朝尋我古寺蕭條暮訪君朝來暮去多攜手
窮巷貧居何所有秋燈夜冩聨句詩春雪朝傾煖寒酒
陴湖緑愛白鷗飛濉水清憐紅鯉肥偶語閒攀芳樹立
相扶醉蹋落花歸張賈弟兄同里巷乗閒數數來相訪
雨天連宿草堂中月夜徐行石橋上我年漸長忽自驚
鏡中冉冉髭鬚生心畏後時同勵志身牽前事各求名
問我栖栖何所適鄉人薦為鹿鳴客二千里别謝交逰
三十韻詩慰行役出門可憐惟一身弊裘瘦馬入咸秦
鼕鼕街鼓紅塵闇晚到長安無主人二賈二張與余弟
驅車邐迤來相繼操詞握賦為干戈鋒鋭森然勝氣多
齊入文場同苦戰五人十載九登科二張得雋名居甲
美退爭雄重告㨗棠棣輝榮並桂枝芝蘭芬馥和荆葉
惟有元犀屈未伸握中自謂駭雞珍三年不鳴鳴必大
豈獨駭雞當駭人元和運啟千年聖同遇明時余最幸
始辭秘閣吏王畿遽列諫垣升禁闈蹇步何堪鳴珮玉
衰容不稱著朝衣閶闔晨開朝百辟冕旒不動香煙碧
步登龍尾上虚空立去天顔無咫尺宫花似雪從乗輿
禁月如霜坐直廬身賤每驚隨内宴才微常媿草天書
晚松寒竹新昌第職居密近門多閉日暮銀臺下直囘
故人到門門蹔開囘頭下馬一相顧塵土滿衣何處來
斂手炎涼叙未畢先説舊山今悔出岐陽旅宦少歡娛
江左羇逰費時日贈我一篇行路吟吟之句句披沙金
嵗月徒催白髪貌泥塗不屈青雲心誰㑹茫茫天地意
短才獲用長才棄我隨鵷鷺入煙雲謬上丹墀為近臣
君同鸞鳯棲荆棘猶著青袍作選人惆悵知賢不能薦
徒為出入蓬萊殿月慚諫紙二百張嵗媿俸錢三十萬
大抵浮榮何足道幾度相逄即身老且傾斗酒慰羇愁
重話符離問舊逰北巷鄰居幾家去東林舊院何人住
武里村花落復開流溝山色應如故感此酬君千字詩
醉中分手又何之須知通塞尋常事莫歎浮沉先後時
慷慨臨岐重相勉殷勤别後加餐飯君不見買臣衣錦
還故鄉五十身榮未為晚
七古長篇一氣盤旋不必刻意求竒自具大家風格非
晚唐人寒儉迫促者所能到惆悵知賢不能薦四句自
占身分極髙末段仍歸曠達是詩作於元和之初居易
為左拾遺未幾即丐改官除京兆户曹㕘軍外出蓋立
朝而道不行則奉身而退知愧者庶可無愧也
　　畫竹歌(并引/)
　協律郎蕭悦善畫竹舉時無倫蕭亦甚自秘重有終
　嵗求其一竿一枝而不得者知予天與好事忽冩一
　十五竿恵然見投予厚其意髙其藝無以答貺作歌
　以報之凡一百八十六字云
植物之中竹難冩古今雖畫無似者蕭郎下筆獨逼真
丹青以來惟一人人畫竹身肥擁腫蕭畫莖瘦節節竦
人畫竹梢死羸垂蕭畫枝活葉葉動不根而生從意生
不笋而成由筆成野塘水邊碕岸側森森兩叢十五莖
嬋娟不失筠粉態蕭颯盡得風煙情舉頭忽看不似畫
低耳靜聴疑有聲西叢七莖勁而健省向天竺寺前石
上見東叢八莖疎且寒憶曾湘妃廟裏雨中看幽姿逺
思少人别與君相顧空長歎蕭郎蕭郎老可惜手顫眼
昬頭雪色自言便是絶筆時從今此竹尤難得
波瀾意度直逼子美堂奥與香山平日面貌不類蓋有
意規倣子美題畫諸作而為之者
　　長恨歌
漢皇重色思傾國御宇多年求不得楊家有女初長成
養在深閨人未識天生麗質難自棄一朝選在君王側
迴眸一笑百媚生六宫粉黛無顔色春寒賜浴華清池
温泉水滑洗凝脂侍兒扶起嬌無力始是新承恩澤時
雲鬢花顔金步揺笑蓉帳暖度春宵春宵苦短日髙起
從此君王不早朝承歡侍宴無閒暇春從春逰夜専夜
後宫佳麗三千人三千寵愛在一身金屋妝成嬌侍夜
玉樓宴罷醉和春姊妺弟兄皆列土可憐光彩生門户
遂令天下父母心不重生男重生女驪宫髙處入青雲
仙樂風飄處處聞緩歌慢舞凝絲竹盡日君王看不足
漁陽鞞鼓動地來驚破霓裳羽衣曲九重城闕煙塵生
千乗萬騎西南行翠華揺揺行復止西出都門百餘里
六軍不發無奈何宛轉蛾眉馬前死花鈿委地無人收
翠翹金雀玉搔頭君王掩面救不得囘看血淚相和流
黄埃散漫風蕭索雲棧縈紆登劎閣峨眉山下少人行
旌旗無光日色薄蜀江水碧蜀山青聖主朝朝暮暮情
行宫見月傷心色夜雨聞鈴腸斷聲天旋日轉囘龍馭
到此躊躇不能去馬嵬坡下泥土中不見玉顔空死處
君臣相顧盡沾衣東望都門信馬歸歸來池苑皆依舊
太液芙蓉未央栁芙蓉如面栁如眉對此如何不淚垂
春風桃李花開夜秋雨梧桐葉落時西宫南苑多秋草
落葉滿階紅不埽梨園子弟白髮新椒房阿監青蛾老
夕殿螢飛思悄然孤燈挑盡未成眠遲遲鐘鼓初長夜
耿耿星河欲曙天鴛鴦瓦冷霜華重翡翠衾寒誰與共
悠悠生死别經年魂魄不曾來入夢臨卭道士鴻都客
能以精誠致魂魄為感君王展轉思遂教方士殷勤覔
排空馭氣奔如電升天入地求之遍上窮碧落下黄泉
兩處茫茫皆不見忽聞海上有仙山山在虚無縹緲間
樓閣玲瓏五雲起其中綽約多仙子中有一人字太真
雪膚花貌㕘差是金闕西廂扣玉扄轉教小玉報雙成
聞道漢家天子使九華帳裏夢魂驚攬衣推枕起徘徊
珠箔銀屏邐迤開雲鬢半偏新睡覺花冠不整下堂來
風吹仙袂飄颻舉猶似霓裳羽衣舞玉容寂寞淚闌干
梨花一枝春帶雨含情凝睇謝君王一别音容兩渺茫
昭陽殿裏恩愛絶蓬萊宫中日月長囘頭下望人寰處
不見長安見塵霧惟將舊物表深情鈿合金釵寄將去
釵留一股合一扇釵擘黄金合分鈿但教心似金鈿堅
天上人間㑹相見臨别殷勤重寄詞詞中有誓兩心知
七月七日長生殿夜半無人私語時在天願作比翼鳥
在地願為連理枝天長地乆有時盡此恨綿綿無絶期
從古女禍未有盛於唐者明皇踐阼覆轍匪逺開元勵
精幾致太平天寶以後溺情牀第太真潛納新臺同譏
艷妻煽處職為厲階倉皇播遷宗社再造幸也姚宋諸
賢臣輔之而不足一太真敗之而有餘南内歸來儻返
而自咎恨無終窮矣遑繫心於既殞傾城之婦耶長恨
一傳自是當時傅㑹之説其事殊無足論者居易詩詞
特妙情文相生沉鬱頓挫哀艷之中具有諷刺漢皇重
色思傾國從此君王不早朝君王掩面救不得皆微詞
也養在深閨人未識為尊者諱也欲不可縱樂不可極
結想成因幻縁奚罄總以為發乎情而不能止乎禮義
者戒也通首分四段漢皇重色思傾國至驚破霓裳羽
衣曲暢叙楊妃擅寵之事却以漁陽鞞鼓動地來二句
暗攝下意一氣直下滅去轉落之痕九重城闕煙塵生
至夜雨聞鈴腸斷聲叙馬嵬賜死之事行宫見月傷心
色二句暗攝下意蓋以幸蜀之靡日不思引起還京之
徬徨念舊一直説去中間暗蔵馬嵬改𦵏一節此行文
飛渡法也天旋日轉迴龍馭至魂魄不曾來入夢叙上
皇南宫思舊之情悠悠生死别經年二句亦暗攝下意
臨卭道士鴻都客至末叙方士招魂之事結處點清長
恨為一詩結穴戞然而止全勢已足更不必另作收束
　陳鴻長恨歌傳曰開元中泰階平四海無事明皇在
　位嵗乆倦於旰食宵衣政無大小始委於右丞相深
　居逰宴以聲色自娛先是元獻皇后武淑妃皆有寵
　相次即世宫中雖良家子千數無可悦目者上心忽
　忽不樂時每嵗十月駕幸華清宫内外命婦熠燿景
　從浴日餘波賜以湯沐春風靈液淡蕩其間上心油
　然若有顧遇左右前後粉色如土詔髙力士潛搜外
　宫得𢎞農楊元琰女於夀邸既笄矣鬒髮膩理纎穠
　中度舉止閑冶如漢武帝李夫人别疏湯泉詔賜澡
　瑩既出水體弱力微若不任羅綺光彩煥發轉動照
　人上甚悦進見之日奏霓裳羽衣曲以導之定情之
　夕授金釵鈿合以固之又命戴步揺垂金璫明年冊
　為貴妃半后服用繇是冶其容敏其詞婉孌萬態以
　中上意上益嬖焉時省風九州泥金五岳驪山雪夜
　上陽春朝與上行同室宴専席寢専房雖有三夫人
　九嬪二十七世婦八十一御妻暨後宫才人樂府妓
　女使天子無顧盼意自是六宫無復進幸者非徒殊
　艷尤態致是蓋才智明慧善巧便佞先意希㫖有不
　可形容者叔父昆弟皆列在清貫爵為通侯姊妺封
　國夫人富埒王室車服邸第與大長公主侔而恩澤
　勢力則又過之出入禁門不問京師長吏為側目故
　當時謡詠有云生女勿悲酸生男勿喜歡又曰男不
　封侯女作妃看女却為門上楣其人心羨慕如此天
　寳末兄國忠盜丞相位愚弄國柄及安禄山引兵向
　闕以討楊氏為詞潼闗不守翠華南幸出咸陽道次
　馬嵬亭六軍徘徊持㦸不進從官郎吏伏上馬前請
　誅錯以謝天下國忠奉氂纓盤水死於道周左右之
　意未快上問之當時敢言者請以貴妃塞天下怒上
　知不免而不忍見其死反袂掩面使牽之而去蒼黄
　展轉竟就絶於尺組之下既而明皇狩成都肅宗受
　禪靈武明年大兇歸元大駕還都尊明皇為太上皇
　就養南宫遷於西内時移事去樂盡悲來每至春之
　日冬之夜池蓮夏開宫槐秋落梨園弟子玉琯發音
　聞霓裳羽衣一聲則天顔不怡左右歔欷三載一意
　其念不衰求之魂夢杳不可得適有道士自蜀來知
　上皇心念楊妃如是自言有李少君之術明皇大喜
　命致其神方士乃竭其術以索之不至又能逰神馭
　氣出天界入地府以求之不見又旁求四虚上下東
　極大海跨蓬壺見最髙仙山上多樓闕西廂下有洞
　户東向闔其門署曰玉妃太真院方士抽簪扣扉有
　雙童女出應門方士造次未及言而雙鬟復入俄有
　碧衣侍女又至詰其所從方士因稱唐天子使者且
　致其命碧衣云玉妃方寢請少待之於時雲海沉沉
　洞天日晚瓊户重闔悄然無聲方士屏息斂足拱手
　門下乆之而碧衣延入且曰玉妃出見一人冠金蓮
　披紫綃珮紅玉曳鳯舄左右侍者七八人揖方士問
　皇帝安否次問天寶十四年已還事言訖憫然指碧
　衣取金釵鈿合各析其半授使者曰為謝太上皇謹
　獻是物尋舊好也方士受辭與信將行色有不足玉
　妃固徵其意復前跪致詞請當時一事不為他人聞
　者騐於太上皇不然恐鈿合金釵負新垣平之詐也
　玉妃茫然退立若有所思徐而言之曰昔天寶十載
　侍輦避暑驪山宫秋七月牽牛織女相見之夕秦人
　風俗是夜張錦繡陳飲食樹𤓰果焚香於庭號為乞
　巧宫掖間尤尚之夜殆半休侍衛於東西廂獨侍上
　上凭肩而立因仰天感牛女事密相誓心願世世為
　夫婦言畢執手各嗚咽此獨君王知之耳因自悲曰
　由此一念又不得居此復墮下界且結後縁或為天
　或為人決再相見好合如舊因言太上皇亦不乆人
　間幸惟自安無自苦耳使者還奏太上皇皇心震悼
　日日不豫其年夏四月南宮晏駕元和元年冬十
　二月太原白樂天自校書郎尉於盩厔鴻與琅邪王質
　夫家於是邑暇日相携遊仙遊寺話及此事相與
　感歎質夫舉酒於樂天前曰夫希代之事非遇出
　世之才潤色之則與時消沒不聞於世樂天深於
　詩多於情者也試為歌之如何樂天因為長恨歌
　意者不但感於事亦欲懲尤物窒亂階垂於將來
　也歌既成使鴻傳焉世所不聞者予非開元遺民不得
　知世所知者有明皇本紀在今但傳長恨歌云爾
　唐汝詢曰此譏明皇迷於色而不悟也始則求其人
　而未得既得而愛幸之即淪惑而不復理朝政矣不
　獨寵妃一身而又徧及其宗黨不惟不復早朝益且
　盡日耽於絲竹以致禄山倡亂乗輿播遷帝既誅妃
　以謝天下則宜悔過乃復展轉懐思不能自絶至令
　方士徧索其神得鈿合金釵而不辨其詐是真迷而
　不悟者矣吁以五十年致治之主而一女子覆其成
　功權去勢詘而以憂死悲夫女寵之禍豈淺鮮哉花
　鈿委地無人收伏後鈿合金釵案意者妃就絶之時
　花鈿散逸民間必有得之者方士特挾此以欺上皇
　非有他術也
　詩人王屑曰峨眉山下少人行峨眉在嘉州與幸蜀
　全無交涉乃文章之病也
　汪立名曰按隠居詩話云唐人咏馬嵬事多矣世所
　稱白居易六軍不發無奈何宛轉蛾眉馬前死此乃
　歌詠禄山能使官兵叛逼追明皇不得已而誅楊妃
　也豈特不曉文章體裁而造語蠢拙抑亦失臣下事
　君之禮老杜則不然其北征詩曰不聞夏殷衰中自
　誅褒妲乃見明皇鑒夏商之敗畏天悔禍賜妃子以
　死官軍何與焉此論為推尊少陵則可若以此貶樂
　天則不可論詩須相題長恨歌本與陳鴻王質夫話
　楊妃始終而作猶慮詩有未詳陳鴻又作長恨歌傳
　所謂不特感其事亦欲懲尤物窒亂階垂於將來也
　自與北征詩不同若諱馬嵬事實則長恨二字便無
　著落矣讀書全不理㑹作詩本末而執片詞肆議古
　人已屬太過至謂歌詠禄山能使官軍云云則尤近
　乎鍜鍊矣宋人多文字吹求之禍皆釀於此等議論
　若唐人作詩本無所謂忌諱忠厚之風自可慕也然
　陳傳中叙貴妃進於夀邸而白詩諱之但云楊家有
　女初長成養在深閨人未識天生麗質難自棄一朝
　選在君王側安得謂樂天不知文章大體耶倘有祖
　其謬以羅織少陵者必將以少陵憶昔詩張后不樂
　天子忙句為失以臣事君之禮百官跣足隨天王句
　為歌詠吐蕃追逼代宗又豈通論乎
　　琵琶引(并序/)
　元和十年予左遷九江郡司馬明年秋送客湓浦口
　聞船中夜彈琵琶者聴其音錚錚然有京都聲問其
　人本長安倡女嘗學琵琶於穆曹二善才年長色衰
　委身為賈人婦遂命酒使快彈數曲曲罷憫默自叙
　少小時歡樂事今漂淪憔悴轉徙於江湖間予出官
　二年恬然自安感斯人言是夕始覺有遷謫意因為
　長句歌以贈之凡六百一十二言命曰琵琶行
潯陽江頭夜送客楓葉荻花秋瑟瑟主人下馬客在船
舉酒欲飲無管弦醉不成歡慘將别别時茫茫江浸月
忽聞水上琵琶聲主人忘歸客不發尋聲暗問彈者誰
琵琶聲停欲語遲移船相近邀相見添酒囘燈重開宴
千呼萬喚始出來猶抱琵琶半遮面轉軸撥弦三兩聲
未成曲調先有情弦弦掩抑聲聲思似訴平生不得意
低眉信手續續彈説盡心中無限事輕攏慢撚抹復挑
初為霓裳後六么大弦嘈嘈如急雨小弦切切如私語
嘈嘈切切錯雜彈大珠小珠落玉盤間闗鶯語花底滑
幽咽泉流水下灘水泉冷澀弦疑絶疑絶不通聲暫歇
别有幽愁暗恨生此時無聲勝有聲銀瓶乍破水漿迸
鐵騎突出刀鎗鳴曲終收撥當心畫四弦一聲如裂帛
東船西舫悄無言惟見江心秋月白沉吟放撥插弦中
整頓衣裳起斂容自言本是京城女家在蝦蟇陵下住
十三學得琵琶成名屬教坊第一部曲罷曾教善才伏
妝成每被秋孃妬五陵年少爭纒頭一曲紅綃不知數
鈿頭雲箆擊節碎血色羅裙翻酒汚今年歡笑復明年
秋月春風等閒度弟走從軍阿姨死暮去朝來顔色故
門前冷落鞍馬稀老大嫁作商人婦商人重利輕别離
前月浮梁買茶去去來江口守空船遶船月明江水寒
夜深忽夢少年事夢啼妝淚紅闌干我聞琵琶已歎息
又聞此語重唧唧同是天涯淪落人相逢何必曾相識
我從去年辭帝京謫居卧病潯陽城潯陽地僻無音樂
終嵗不聞絲竹聲住近湓江地低濕黄蘆苦竹遶宅生
其間旦暮聞何物杜鵑啼血猿哀鳴春江花朝秋月夜
往往取酒還獨傾豈無山歌與村笛嘔啞嘲哳難為聴
今夜聞君琵琶語如聴仙樂耳暫明莫辭更坐彈一曲
為君翻作琵琶行感我此言良乆立却坐促弦弦轉急
淒淒不似向前聲滿座重聞皆掩泣座中泣下誰最多
江州司馬青衫濕
滿腔遷謫之感借商婦以發之有同病相憐之意焉比
興相緯寄托遥深其意微以顯其音哀以思其辭麗以
則十九首云清商隨風發中曲正徘徊一彈再三歎慷
慨有餘哀及杜甫觀公孫大娘弟子舞劎器行與此篇
同為千秋絶調不必以古近前後分也
　容齋五筆曰白公琵琶行讀者但羨其風致敬其詞
　章至形於樂府歌詠之不足遂以謂真為長安故倡
　而作不知直欲攄冩天涯淪落之恨爾
　唐汝詢曰此宦逰不遂因琵琶以托興也言當清秋
　明月之夜聞琵琶哀怨之音聴商婦自叙之苦以動
　我逐臣乆客之懐宜其泣下沾襟也
　藝苑雌黄曰家在蝦蟆陵下住按國史補云舊説董
　仲舒墓門下人至者皆下馬故謂之下馬陵語訛為
　蝦蟆陵故東坡詩云隻雞敢忘喬公語下馬聊尋董
　相墳又謝徐朝奉啟云過而下馬空瞻董相之陵蓋
　用此事郭氏佩觿亦嘗論此云長安董仲舒墓名曰
　下馬陵今轉語為蝦蟆陵事出黄京紀白氏琵琶行
　蓋徇俗之過也
　　醉後狂言酬贈蕭殷二協律
餘杭邑客多羇貧其間甚者蕭與殷天寒身上猶衣葛
日髙甑中未拂塵江城山寺十一月北風吹沙雪紛紛
賓客不見綈袍惠黎庶未沾襦袴恩此時太守自慚媿
重衣複衾有餘温因命染人與針女先製兩裘贈二君
吳綿細軟桂布密柔如狐腋白似雲勞將詩書投贈我
如此小惠何足論我有大裘君未見寛廣和暖如陽春
此裘非繒亦非纊裁以法度絮以仁刀尺鈍拙製未畢
出亦不獨裹一身若令在郡得五考與君展覆杭州人
即杜甫廣厦千萬間意而暢言之前段黎庶未沾𥜗袴
恩句已伏後意末段又推廣一層淋漓暢竭言大而非
誇也
　　秋江晚泊
扁舟泊雲島倚棹念鄉國四望不見人煙江淡秋色客
心貧易動日入愁未息
　　代書詩一百韻寄微之
憶在貞元嵗初登典校司身名同日授心事一言知肺
腑都無隔形骸兩不羇疎狂屬年少閒散為官卑分定
金蘭契言通藥石規交賢方汲汲友直每偲偲有月多
同賞無盃不共持秋風拂琴匣夜雪卷書帷髙上慈恩
塔幽尋皇子陂唐昌玉蕊㑹崇敬牡丹期笑勸迂辛酒
閒吟短李詩儒風愛敦質佛理賞𤣥師(自注辛立度李/紳劉敦質庾𤣥)
(師/)度日曾無悶通宵靡不為雙聲聨律句八面對宫棋
往往逰三省騰騰出九逵寒銷直城路春到曲江池樹
暖枝條弱山晴彩翠奇峯攅石緑點栁宛麴塵絲岸草
煙鋪地園花雪壓枝早光紅照耀新溜碧逶迤幄幕侵
堤布盤筵占地施徵伶皆絶藝選妓悉名姬鉛黛凝春
態金鈿耀水嬉風流誇墮髻時世鬭啼眉密坐隨歡促
華尊逐勝移香飄歌袂動翠落舞釵遺籌插紅螺椀觥
飛白玉巵打嫌調笑易飲訝卷波遲殘席諠譁散歸鞍
酩酊騎酡顔烏帽側醉袖玉鞭垂紫陌傳鐘鼓紅塵塞
路岐幾時曾蹔别何處不相隨荏苒星霜換迴環節候
催兩衙多請告三考欲成資運啟千年聖天成萬物宜
皆當少壯日同惜盛明時光景嗟虚擲雲霄竊暗窺攻
文朝矻矻講學夜孜孜䇿目穿如札毫鋒鋭若錐繁張
獲鳥網堅守釣魚坻並受䕫龍薦齊陳晁董詞萬言經
濟畧三䇿太平基中第爭無敵專場戰不疲輔車排勝
陳犄角搴降旗雙闕紛容衛千僚儼等衰恩隨紫泥降
名向白麻披既在髙科選還從好爵縻東垣君諫諍西
邑我驅馳再喜登烏府多慚侍赤墀官班分内外逰處
遂㕘差每列鵷鸞序偏瞻獬豸姿簡威霜澟洌衣彩繡
葳蕤正色推强禦剛腸嫉喔咿常憎持祿位不擬保妻
兒養勇期除惡輸忠在滅私下鞲驚燕雀當道懾狐狸
南國人無怨東臺吏不欺理寃多定國切諫幸辛毘造
次行於是平生志在兹道將心共直言與行兼危水暗
波翻覆山蔵路險巇未為明主識已被倖臣疑木秀遭
風折蘭芳遇霰萎千鈞勢易壓一柱力難搘騰口因成
痏吹毛遂得疵憂來吟貝錦謫去詠江蘺邂逅塵中遇
殷勤馬上辭賈生離魏闕王粲向荆夷水過清源寺山
經綺里祠心揺漢皋珮淚墮峴亭碑驛路縁雲際城樓
枕水湄思鄉多繞澤望闕獨登陴林晚青蕭索江平緑
渺瀰野秋鳴蟋蟀沙冷聚鸕鷀官舍黄茅屋人家苦竹
籬白醪充夜酌紅粟備晨炊寡鶴摧風翮鰥魚失水鬐
闇雛啼渇旦涼葉墮相思一點寒燈滅三聲曉角吹藍
衫經雨故驄馬卧霜羸念涸誰濡沫嫌醒自歠醨耳垂
無伯樂舌在有張儀負氣衝星劎傾心向日葵金言自
銷鑠玉性肻磷緇伸屈須看蠖窮通莫問龜定知身是
患應用道為醫想子令如彼嗟予獨在斯無憀當嵗杪
有夢到天涯坐阻連襟帶行乖接履綦潤銷衣上霧香
散室中芝念逺縁遷貶驚時為别離素書三往復明月
七盈虧舊里非難到餘歡不可追樹依興善老草傍靜
安衰前事思如昨中懐冩向誰北村尋古柏南宅訪辛
夷此日空搔首何人共解頤病多知夜永年長覺秋悲
不飲長如醉加餐亦似飢狂吟一千字因使寄微之
長律百韻始於杜甫䕫府詠懐一篇繼之者元微之白
居易居易集中百韻詩凡三篇杜甫排奡沉鬱局陣變
化其才氣筆力自非居易所及居易法律井然條暢流
美實可為後來之法學者未能闚杜之閫奥且從此種問
津自無艱澀淩亂之病
　馮班曰勻細整贍力自有餘長詩有叙置次第起承
　轉合不可不知却拘不得須變化飛動為佳此篇勻
　整之至却細膩省淨無叠辭累句妃紅嫓紫之病長
　詩忌詞太煩如此最善
　　和談校書秋夜感懐呈朝中規友
遥夜涼風楚客悲清砧繁漏月髙時秋霜似鬢年空長
春草如袍位尚卑詞賦擅名來已乆煙霄得路去何遲
漢庭卿相皆知已不薦揚雄欲薦誰
清脆瀏亮古詩青袍似春草庾信賦亦云青袍如草第
四句妙於翻用
　　感秋寄逺
惆悵時節晚兩情千里同離憂不散處庭樹正秋風鷰
影動歸翼蕙香銷故叢佳期與芳嵗牢落兩成空
律法整嚴尚與盛唐相近腹聨已開晚唐李商隠一𣲖
　　春題華陽觀(自注觀即華陽公主/故宅有舊内人存馬)
帝子吹簫逐鳯凰空留仙洞號華陽落花何處堪惆悵
頭白宫人掃影堂
　　縣西郊秋寄贈馬造
紫閣峯西清渭東野煙深處夕陽中風荷落葉蕭條緑
水蓼殘花寂寞紅我厭宦逰君失意可憐秋思兩心同
前四句冩景極簫瑟之致結出懐人意自然
　　早春獨逰曲江(自注時為/校書郎)
散職無羈束羸驂少送迎朝從直城出春傍曲江行風
起池東暖雲開山北晴氷銷泉脈動雪盡草芽生露杏
紅初坼煙楊緑未成影遅新度雁聲澀欲啼鶯閒地心
俱静韶光眼共明酒狂憐性逸藥効喜身輕慵慢疎人
事幽棲逐野情迴看芸閣笑不似有浮名
中三聨刻畫早春之景細膩清新
　　江南送北客因憑寄徐州兄弟書(時年/十五)
故園望斷欲何如楚水吳山萬里餘今日因君訪兄弟
數行鄉淚一封書
　
　
　
　
御選唐宋詩醇卷二十二
欽定四庫全書
御選唐宋詩醇巻二十三
　　太原白居易詩五
　　　目録
　　賦得古原草送别
　　旅次景空寺宿幽上人院
　　同李十一醉憶元九
　　同錢員外禁中夜直
　　禁中夜作書與元九
　　八月十五日夜禁中獨直對月憶元九
　　八月十五日夜聞崔大員外翰林獨直對酒翫月
　　因懷禁中清景偶題是詩
　　村夜
　　聞蟲
　　王昭君
　　題盧秘書夏日新栽竹二十韻
　　欲與元八卜鄰先有是贈
　　題王侍御池亭
　　贈楊秘書巨源
　　鷰子樓三首
　　襄陽舟夜
　　江夜舟行
　　浦中夜泊
　　舟中讀元九詩
　　嵗晚旅望
　　望江州
　　東南行一百韻寄通州元九侍御澧州李十一舎
　　人果州崔二十二使君開州韋大員外庾三十二
　　補闕杜十四拾遺李二十助教員外竇七校書
　　初到江州寄翰林張李杜三學士
　　庾樓曉望
　　春末夏初閒遊江郭二首
　　題元八溪居
　　江樓早秋
　　送客之湖南
　　百花亭晚望夜歸
　　西樓
　　庾樓新嵗
　　上香鑪峯
　　早發楚城驛
　　建昌江
　　香鑪峯下新卜山居草堂初成偶題東壁
　　重題
　　編集拙詩成一十五巻因題巻末戲贈元九李二
　　十
　　湖上閒望
　　江樓夜吟元九律詩成三十韻
　　送客春遊嶺南二十韻
　　得行簡書聞欲下峽先以此寄
　　南湖早春
　　題韋家泉池
　　㸃額魚
　　夜送孟司功
　　湖亭與行簡宿
　　贈江客
　　潯陽秋懷贈許明府
　　題遺愛寺前溪松
　　聞楊十二新拜省郎遥以詩賀
　　送韋侍御量移金州司馬
　　江西裴常侍以優禮見待又䝉贈詩輒叙鄙誠用
　　伸感謝
　　别草堂
　　行次夏口先寄李大夫
　　重贈李大夫
欽定四庫全書
御選唐宋詩醇卷二十三
　　太原白居易詩五
　　賦得古原草送别
離離原上草一嵗一枯榮野火燒不盡春風吹又生逺
芳侵古道晴翠接荒城又送王孫去萋萋滿别情
　復齋漫録曰野火燒不盡春風吹又生不若劉長卿
　春入燒痕青之句語簡而意盡
　堯山堂外紀曰白樂天初至京以所業謁顧著作況
　況覩姓名熟視曰長安米貴居大不易及披卷首篇
　曰咸陽原上草一嵗一枯榮野火燒不盡春風吹又
　生乃嗟賞曰道得箇語居亦何難前言戲之耳因為
　延譽聲名遂振
　　旅次景空寺宿幽上人院
不與人境接寺門開向山暮鐘寒鳥聚秋雨病僧閒月
隠雲樹外螢飛廊宇間幸投花界宿暫得静心顔
思致清幽開晚唐宗派
　　同李十一醉憶元九
花時同醉破春愁醉折花枝當酒籌忽憶故人天際去
計程今日到梁州
意淺情深格調最近王龍標
　本事詩曰元和四年三月元微之為御史鞫獄梓潼
　樂天兄弟送别後旬日與李侍郎建閒逰曲江及慈
　恩寺飲酣作此詩後旬日得元書果以是日至褒仍
　寄詩曰夢君兄弟曲江頭也到慈恩寺院逰驛吏喚
　人排馬去忽驚身在古梁州千里神遇若合符契
　　同錢員外禁中夜直
宫漏三聲知半夜好風涼月滿松筠此時閒坐寂無語
藥樹影中惟兩人
　　禁中夜作書與元九
心緒萬端書兩紙欲封重讀意遲遲五聲宫漏初鳴後
一點窻燈欲滅時
　汪立名曰按元和十二年公在江州作書與微之封
　題有詩昔憶封書與君夜金鑾殿後欲明天今夜封
　書在何處廬山菴裏曉燈前即指此書也
　　八月十五日夜禁中獨直對月憶元九
銀臺金闕夕沉沉獨宿相思在翰林三五夜中新月色
二千里外故人心渚宫東面煙波冷浴殿西頭鐘漏深
猶恐清光不同見江陵卑濕足秋隂
次聨本色語屬對却極工後來惟蘇軾深得此妙他人
傚顰則淺率無味矣
　　八月十五日夜聞崔大員外翰林獨直對酒翫月
　　因懐禁中清景偶題是詩
秋月髙懸空碧外仙郎靜翫禁闈間嵗中惟有今宵好
海内無如此地閒皓色分明雙闕牓清光深到九門闗
遥聞獨醉還惆悵不見金波照玉山
絢爛之極乃造平淡此詩家漸老漸熟之境非淺學所
可貌為也
　　村夜
霜草蒼蒼蟲切切村南村北行人絶獨出門前望野田
月明蕎麥花如雪
一味真樸不假妝點自具蒼老之致七絶中之近古者
　　聞蟲
暗蟲唧唧夜緜緜況是秋隂欲雨天猶恐愁人暫得睡
聲聲移近卧牀前
　　王昭君
漢使却迴憑寄語黄金何日贖蛾眉君王若問妾顔色
莫道不如宫裏時
舊事翻新思路自别後二句總從贖字生出此與李商
隠詩金徽本是無情物不許文君憶故夫二句用意極
相似然彼近尖刻此則深厚乃中晚之判也
　詩人玉屑曰古今人作昭君詞多矣余獨愛樂天一
　絶其意優㳺而不迫切然樂天賦此詩年甚少
　　題盧秘書夏日新栽竹二十韻
湘竹初封植盧生此考槃乆持霜節苦新託露根難等
度須當砌疎稠要滿欄買憐分薄俸栽稱作閒官葉剪
藍羅碎莖抽玉琯端幾聲清淅瀝一簇緑檀欒未夜清
嵐入先秋白露團拂肩揺翡翠熨手弄琅玕韻透窗風
起隂鋪砌月殘炎天聞覺冷窄地見疑寛梢動勝揺扇
枝低好掛冠碧籠煙羃羃珠灑雨珊珊晚籜晴雲展隂
芽蟄虺蟠愛從抽馬䇿惜未截魚竿松韻徒煩聽桃夭
不足觀梁慚當家杏臺陋本司蘭撐撥詩人興勾牽酒
客歡静連蘆簟滑涼拂葛衣單豈止消時暑應能保嵗
寒莫同凡草木一種夏中看
正冩旁冩虚冩實冩曲盡新栽竹之趣彫鎪組織異様
新鮮既不笨拙又不纎巧此變盛唐之格調而自出機
杼者也晚唐以後多學此種
　　欲與元八卜鄰先有是贈
平生心迹最相親欲隠牆東不為身明月好同三徑夜
緑楊宜作兩家春每因暫出猶思伴豈得安居不擇鄰
何獨終身數相見子孫長作隔牆人
句句細貼一層深一層
　　題王侍御池亭
朱門深鎻春池滿岸落薔薇水浸莎畢竟林塘誰是主
主人來少客來多
　　贈楊秘書巨源(自注楊嘗有贈盧洺州詩云三刀/夢益州一箭取遼城由是知名)
早聞一箭取遼城相識雖新有故情清句三朝誰是敵
白鬚四海半為兄貧家薙草時時入瘦馬尋花處處行
不用更教詩過好折君官職是聲名
結是戲語歐陽修謂愈窮愈工則有慨乎其言之也
　　鷰子樓三首(并序/)
　徐州故張尚書有愛妓曰盼盼善歌舞雅多風態予
　為校書郎時逰徐泗間張尚書宴予酒酣出盼盼以
　佐歡歡甚予因贈詩云醉嬌勝不得風嫋牡丹花盡
　歡而去爾後絶不相聞迨兹僅一紀矣昨日司勲員
　外郎張仲素繢之訪予因吟新詩有鷰子樓三首詞
　甚婉麗詰其由為盼盼作也繢之從事武寜軍累年
　頗知盼盼始末云尚書既沒歸𦵏東洛而彭城有張
　氏舊第第中有小樓名鷰子盼盼念舊愛而不嫁居
　是樓十餘年幽獨塊然于今尚在予愛繢之新詠感
　彭城舊逰因同其題作三絶句
滿窗明月滿簾霜被冷燈殘拂卧牀鷰子樓中霜月夜
秋來只為一人長
鈿暈羅衫色似煙幾囘欲著即澘然自從不舞霓裳曲
疊在空箱十一年
今春有客洛陽囘曾到尚書墓上來見説白楊堪作柱
爭教紅粉不成灰
一唱三歎餘音繞梁似此風調雖起王昌齡李白輩為
之何以復加
　　襄陽舟夜
下馬襄陽郭移舟漢隂驛秋風截江起寒浪連天白本
是多愁人復此風波夕
　　江夜舟行
煙淡月濛濛舟行夜色中江鋪滿槽水帆展半檣風呌
曙嗷嗷雁啼秋唧唧蟲只應催北客早作白鬚翁
　　浦中夜泊
暗上江隄還獨立水風霜氣夜稜稜囘看深浦停舟處
蘆荻花中一點燈
　　舟中讀元九詩
把君詩巻燈前讀詩盡燈殘天未明眼痛滅燈猶暗坐
逆風吹浪打船聲
字字沉著二十八字中無限層折元微之聞樂天左降
江州詩云殘燈無熖影幢幢此夕聞君謫九江垂死病
中驚起坐暗風吹雨入寒窗居易以為此句他人尚不
可聞況僕心哉此詩真可謂同調
　　嵗晚旅望
朝來暮去星霜換隂慘陽舒氣序牽萬物秋霜能壊色
四時冬日最凋年煙波半露新沙地鳥雀羣飛欲雪天
向晚蒼蒼南北望窮隂旅思兩無邊
倚天拔地字字竒警與杜甫閣夜詩極相似
　　望江州
江迴望見雙華表知是潯陽西郭門猶去孤舟三四里
水煙沙雨欲黄昬
　　東南行一百韻寄通州元九侍御澧州李十一舍
　　人果州崔二十二使君開州韋大員外庾三十二
　　補闕杜十四拾遺李二十助教員外竇七校書
南去經三楚東來過五湖山頭看候館水面問征途地
逺窮江界天低極海隅飄零同落葉浩蕩似乗桴漸覺
鄉原異深知土産殊夷音語嘲􁛲蠻態笑睢盱水市通
闤闠煙村混舳艫吏徵漁户税人納火田租亥日饒鰕
蟹寅年足虎貙成人男作丱事鬼女為巫樓暗攅倡婦
隄長簇販夫夜船論鋪賃春酒斷瓶沽見果皆盧橘聞
禽悉鷓鴣山歌猿獨呌野哭鳥相呼嶺徼雲成棧江郊
水當郛月移翹柱鶴風汎颭檣烏鼇礙潮無信蛟驚浪
不虞鼉鳴江擂鼓蜃氣海浮圗樹裂山魈穴沙含水弩
樞喘牛犁紫芋羸馬放青菰繡面誰家婢􁀙頭幾嵗奴
泥中采菱芡燒後拾樵蘇鼎膩愁烹鼈盤腥厭膾鱸鍾
儀徒戀楚張翰浪思吳氣序涼還熱光隂旦復晡身方
逐萍梗年欲近桑榆渭北田園廢江西嵗月徂憶歸恒
慘澹懐舊忽踟蹰自念咸秦客嘗為鄒魯儒藴蔵經國
術輕棄度闗繻賦力淩鸚鵡詞鋒敵轆轤戰文重掉鞅
射䇿一彎弧崔杜鞭齊下元韋轡並驅名聲逼揚馬交
分過蕭朱世務輕摩揣周行竊覬覦風雲皆㑹合雨露
各霑濡共遇昇平代偏慚固陋軀承明連夜直建禮拂
晨趨美服頒王府珍羞降御厨議髙通白虎諫切伏青
蒲栢殿行陪宴花樓走看酺神旗張鳥獸天籟動笙竽
戈劎星芒耀魚龍電䇿駈定場排越妓促坐進吳歈縹
緲疑仙樂嬋娟勝畫圗歌鬟低翠羽舞汗墮紅珠别選
閒逰伴潛招小飲徒一杯愁已破三醆氣彌麤軟美仇
家酒幽閒葛氏姝十千方得斗二八正當壚論笑杓胡
律談憐鞏囁嚅李酣尤短竇庾醉更蔫迂鞍馬呼教住
骰盤喝遣輸長驅波卷白連擲采成盧籌併頻逃席觥
嚴别置盂滿巵那可灌頽玉不勝扶入視中樞草歸乗
内廐駒醉曾衝宰相驕不揖金吾日近恩雖重雲髙勢
却孤翻身落霄漢失脚到泥塗博望移門籍潯陽佐郡
符時情變寒暑世利算錙銖望日辭雙闕明朝别九衢
播遷分郡國次第出京都秦嶺馳三驛商山上二刊峴
陽亭寂寞夏口路﨑嶇大道全生棘中丁盡執殳江闗
未徹警淮冦尚稽誅林對東西寺山分大小姑廬峯蓮
刻削湓水帯縈紆九派吞青草孤城覆緑蕪黄昬鐘寂
寂清曉角嗚嗚春色辭門栁秋聲到井梧殘芳悲鶗鴂
暮節感茱茰蕋拆金英菊花飄雪片蘆波紅日斜沒沙
白月平鋪幾見林抽筍頻驚燕引雛嵗華何倐忽年少
不須㬰眇默思千古蒼茫想八區孔窮縁底事顔天有
何辜龍智猶經醢龜靈未免刳窮通應已定聖哲不能
逾況我身謀拙逢他厄運拘漂流隨大海錘鍜任洪爐
險阻嘗之矣栖遲命也夫沉㝠消意氣窮餓耗肌膚防
瘴和殘藥迎寒補舊襦書牀鳴蟋蟀琴匣網蜘蛛貧室
如懸磬端憂劇守株時遭人指點數被鬼揶揄兀兀都
疑夢昬昬半是愚女驚朝不起妻怪夜長吁萬里抛朋
侣三年隔友于自然悲聚散不是恨榮枯去夏微之瘧
今春席八殂天涯書達否泉下哭知無謾冩詩盈卷空
盛酒滿壺只添新悵望豈復舊歡娛壯志因愁減衰容
與病俱相逢應不識滿頷白髭鬚
波瀾壯闊筆力沉雄較代書百韻更勝杜甫而下罕與
為儷　圖字一韻重押以字義不同也唐宋人往往有
之
　許彦周詩話曰春色辭門栁秋聲到井梧此語未易
　及也
　馮舒曰先叙東南行情景因情景追念前時以見題
　之後先輕重與代書一篇體勢殊甚各致其情文章
　變化因物賦形多類此也
　汪立名曰按洪氏隆興職方乗嶺南村落有市謂之
　墟以其不常㑹多虚日也西蜀曰痎言如痎疾間而
　後作江南惡以疾稱因止曰亥獨徐筠水志云荆吳
　俗以寅申巳亥日集於市觀公詩用亥日甚多則徐
　氏之説為是
　　初到江州寄翰林張李杜三學士
早攀霄漢上天衢晚落風波委世途雨露施恩無厚薄
蓬蒿隨分有榮枯傷禽側翅驚弓箭老婦低顔事舅姑
碧落三山曾識面年深記得姓名無
喻意頗俚俗一入文人之口便極風雅其情深也
　　庾樓曉望
獨憑朱檻立淩晨山色初明水色新竹霧曉籠銜嶺月
蘋風暖送過江春子城隂處猶殘雪衙鼓聲前未有塵
三百年來庾樓上曾經多少望鄉人
中兩聨冩景一逺一近結十四字如生鐵鑄成有千鈞
之力
　　春末夏初閒逰江郭二首
閒出乗輕屐徐行踏軟沙觀魚傍湓浦看竹入楊家(自/注)
(湓浦多魚浦西有/楊侍郎宅多好竹)林迸穿籬筍籐飄落水花雨埋釣舟
小風颺酒旗斜嫩剥青菱角濃煎白茗芽淹留不知夕
城樹欲棲鵶
栁影繁初合鶯聲澀漸稀早梅迎夏結殘絮送春飛西
日韶光盡南風暑氣微展張新小簟熨貼舊生衣緑蟻
杯香嫩紅絲鱠縷肥故園無此味何必苦思歸
清氣溢素襟句句切春末夏初景色
　　題元八溪居
溪風漠漠樹重重水檻山窗次第逄晚葉尚開紅躑躅
秋房初結白芙蓉聲來枕上千年鶴影落杯中五老峯
更媿殷勤留客意魚鮮飯細酒香濃
通首娟靜腹聨對句更超妙
　　江樓早秋
南國雖多熱秋來亦不遲湖光朝霽後竹氣晚涼時樓
閣宜佳客江山入好詩清風水蘋葉白露木蘭枝欲作
雲泉計須營伏臘資匡廬一步地官滿更何之
　　送客之湖南
年年漸見南方物事事堪傷北客情山鬼趫跳惟一足
峽猿哀怨過三聲帆開青草湖中去衣濕黄梅雨裏行
别後雙魚難定寄近來潮不到湓城
青草湖黄梅雨時地一併醒出屬對工切渾成
　　百花亭晚望夜歸
百花亭上晚徘徊雲影隂晴掩復開日色悠揚暎山盡
雨聲蕭颯度江來鬢毛過病雙如雪心緒逄秋一似灰
向夜欲歸愁未了滿湖明月小船迴
次聨有氣勢蘇軾詩天外黑風吹海立浙東飛雨過江
來二句本此而下字更竒
　　西樓
小郡大江邊危樓夕照前青蕪卑濕地白露泬寥天鄉
國此時阻家書何處傳仍聞陳蔡戍轉戰已三年
神似杜甫
　　庾樓新嵗
嵗時銷旅貌風景觸鄉愁牢落江湖意新年上庾樓
　唐汝詢曰此登樓而感謫宦也羇旅之貌隨時而銷
　懐鄉之愁觸景而發人情之常也若乃牢落江湖之
　意則於新年登庾樓而益甚焉
　　上香鑪峰
倚石攀蘿歇病身青笻竹杖白紗巾他時畫出廬山障
便是香鑪峰上人
　　早發楚城驛
過雨塵埃滅㳂江道徑平月乗殘夜出人趁早涼行寂
歴閒唫動冥濛暗思生荷塘翻露氣稻壟㵼泉聲宿犬
聞鈴起栖禽見火驚曨曨煙樹色十里始天明
　汪立名曰按太平寰宇記貞觀八年廢楚城縣歸潯
　陽詳其地即舊屬柴桑又云按圖經晉建興元年始
　立郡領潯陽柴桑彭澤上甲九江等五縣則潯陽柴
　桑各有其地自後併潯陽入柴桑後廢柴桑為潯陽
　於是潯陽柴桑合一縣而名異
　　建昌江
建昌江水縣門前立馬教人喚渡船忽似往年歸蔡渡
草風沙雨渭河邊
　　香鑪峰下新卜山居草堂初成偶題東壁
五架三間新草堂石階桂柱竹編牆南簷納日冬天暖
北户迎風夏月涼灑砌飛泉纔有點拂窗斜竹不成行
來春更葺東廂屋紙閣蘆簾著孟光
　　重題
長松樹下小谿頭斑鹿胎巾白布裘藥圃荼園為産業
野麋林鶴是交逰雲生澗户衣裳潤嵐隠山厨火燭幽
最愛一泉新引得清泠屈曲遶階流
日高睡足猶慵起小閣重衾不怕寒遺愛寺鐘欹枕聽
香爐峯雪撥簾看匡廬便是逃名地司馬仍為送老官
心泰身寜是歸處故鄉可獨在長安
觸境怡情及時行樂遷謫之感毫不挂懐全是一團真
趣流露筆墨間
　　編集拙詩成一十五巻因題巻末戲贈元九李二
　　十
一篇長恨有風情十首秦吟近正聲每被老元偷格律
苦教短李伏歌行世間富貴應無分身後文章合有名
莫怪氣粗言語大新排十五卷詩成
自負語實是苦心語末學詆訶居易殆杜甫所謂爾曹
身與名俱滅不廢江河萬古流也
　　湖上閒望
藤花浪拂紫茸條菰葉風翻緑剪刀閒弄水芳生楚思
時時合眼詠離騷
　　江樓夜吟元九律詩成三十韻
昨夜江樓上吟君數十篇詞飄朱檻底韻墮渌江前清
楚音諧律精微思入𤣥収將白雪麗奪盡碧雲妍寸截
金為句雙雕玉作聨八風淒間發五彩爛相宣氷扣聲
聲冷珠排字字圎文頭交比繡筋骨輭於綿澒湧同波
浪錚鏦過管絃醴泉流出地鈞樂下從天神鬼聞如泣
魚龍聽似禪星迴疑聚集月落為留連雁感無鳴者猿
愁亦悄然交流遷客淚停住賈人船闇被歌姬乞潛聞
思婦傳斜行題粉壁短卷冩紅箋肉味經時忘頭風當
日痊老張知定伏短李愛應顛道屈才方振身間業始
専天教聲烜赫理合命迍邅顧我文章劣知他氣力全
功夫雖共到巧拙尚相懸各有詩千首俱抛海一邊白
頭吟處變青眼望中穿酬答朝妨食披尋夜廢眠老償
文債負宿結字因縁每歎陳夫子常嗟李謫仙名高折
人爵思苦減天年不得當時遇空令後代憐相悲今若
此湓浦與通川
起聨點題因極賛元九之詩道屈才方振四句作轉軸
顧我文章劣至宿結字因縁叙自己之詩并及遭際每
歎陳夫子至空令後代憐又舉古人之能詩不遇者以
况兩人結出現在之地含蓄不盡其説詩處譬如飲水
冷煖自知又如食蜜中邊皆甜兩人同調可方伯牙鍾
期矣
　　送客春逰嶺南二十韻
已訝逰何逺仍嗟别太頻離容君蹙促贈語我殷勤迢
遞天南面蒼茫海北漘訶陵國分界交趾郡為鄰蓊鬱
三光晦温暾四氣勻隂晴變寒暑昬曉錯星辰瘴地難
為老蠻陬不易馴土民稀白首洞主盡黄巾戰艦猶驚
浪戎軍未息塵紅旗圍卉服紫綬裹文身麪苦桄榔裛
漿酸橄欖新牙檣迎海舶銅鼓賽江神不凍貪泉暖無
霜毒草春雲煙蟒蛇氣刀劔鱷魚鱗路足羇棲客官多
謫逐臣天黄生颶母雨黑長楓人迴使先傳語征軒早
返輪須防盃裏蠱莫愛橐中珍北與南殊俗身將貨孰
親嘗聞君子誡憂道不憂貧
前叙嶺南風土物産之異結處規以不貪忠告善道所
以致殷勤也送逺詩如此用意乃為深厚泛作安慰語
便淺
　方囘曰大抵中唐人善言風土如西北風沙酩漿氊
　幄之區東南水國蠻島夷洞之外無不曲盡其妙樂
　天此詩亦可謂曲盡南中之俗矣
　輟耕録曰南人方言曰温暾者得懐暖也王建宫詞
　新晴草色暖温暾
　　得行簡書聞欲下峽先以此寄
朝來又得東川信欲取春初發梓州書報九江聞蹔喜
路經三峽想還愁瀟湘瘴霧加餐飯灎澦驚波穏泊舟
欲寄兩行迎爾淚長江不肯向西流
　　南湖早春
風迴雲斷雨初晴返照湖邊暖復明亂點碎紅山杏發
平鋪新緑水蘋生翅低白雁飛仍重舌澀黄鸝語未成
不道江南春不好年年衰病減心情
刻畫早春有色澤腹聨尤警
　　題韋家泉池
泉落青山出白雲縈村繞郭幾家分自從引作池中水
深淺方圓一任君
　　點額魚
龍門點額意何如紅尾青鬐却返初見説在天行雨苦
為龍未必勝為魚
比體即曳尾泥中意
　　夜送孟司功
潯陽白司馬夜送孟功曹江闇管弦急樓明燈火髙湖
波翻似箭霜草殺如刀且莫開征棹隂風正怒號
一氣旋折全以神行不知是情是景筆墨之痕俱化五
律中此種境界開自老杜意到筆隨非可以規倣而得
者也
　　湖亭與行簡宿
潯陽少有風情客招宿湖亭盡却迴水檻虚涼風月好
夜深誰共阿憐來
　　贈江客
江栁隂寒新雨地塞鴻聲急欲霜天愁君獨向沙頭宿
水繞蘆花月滿船
清冷逼人
　　潯陽秋懐贈許明府
霜紅二林葉風白九江波暝色投煙鳥秋聲帶雨荷馬
閒無處出門冷少人過鹵莽還鄉夢依稀望闕歌共思
除醉外無計奈愁何試問陶家酒新篘得幾多
　　題遺愛寺前溪松
偃亞長松樹侵臨小石溪静將流水對高共逺峯齊翠
蓋煙籠密花幢雪壓低與僧清影坐借鶴穏枝棲筆冩
形難似琴偷韻易迷暑天風槭槭晴夜露淒淒獨契依
為舍閒行繞作蹊棟梁君莫采留著伴幽棲
咏物善取神韻故著題而不呆板若過於求切轉蹈剪
綵為花之弊
　　聞楊十二新拜省郎遥以詩賀
文昌新入有光輝紫界宫牆白粉闈曉日雞人傳漏箭
春風侍女護朝衣雪飄歌句高難和鶴拂煙霄老慣飛
官職聲名俱入手近來詩客似君稀
穏稱中自饒風致對句較出句必分外精警固由機熟
亦本思長
　　送韋侍御量移金州司馬
春歡雨露同霑澤冬歎風霜獨滿衣留滯多時如我少
遷移好處似君稀卧龍雲到須先起蟄燕雷驚尚未飛
莫恨東西溝水别滄溟長短擬同歸
　　江西裴常侍以優禮見待又䝉贈詩輒叙鄙誠用
　　伸感謝
一從簪笏事金貂每借温顔放折腰長覺身輕離泥滓
忽驚手重捧瓊瑶馬因囘顧雖增價桐遇知音己半焦
他日秉鈞如見念壯心直氣未全銷
優禮贈詩分對工細一結有身分遷謫之乆一味感恩
倖澤豈復能自樹立耶
　　别草堂
三間茅舍向山開一帶山泉繞舍迴山色泉聲莫惆悵
三年官滿却歸來
　　行次夏口先寄李大夫
連山斷處大江流紅斾逶迤鎮上㳺幕下翺翔秦御史
軍前奔走漢諸侯曾陪劎履升鸞殿欲謁旌幢入鶴樓
假著緋袍君莫笑恩深始得向忠州
用事典切聲調高亮七律中正法眼藏與劉禹錫最相
似
　　重贈李大夫
早接清班登玉階同承别詔直金鑾鳯巢閣上容身穏
鶴鏁籠中展翅難流落多年應是命量移逺近未成官
慚君獨不欺顦顇猶作銀臺舊眼看
　
　
　
　
御選唐宋詩醇巻二十三
欽定四庫全書
御選唐宋詩醇卷二十四
　　太原白居易詩六
　　　目録
　　江州赴忠州至江陵以來舟中示舍弟五十韻
　　題岳陽樓
　　入峽次巴東
　　郡齋暇日憶廬山草堂兼寄二林僧社三十韻皆
　　叙貶官以來出處之意
　　陰雨
　　送蕭處士遊黔南
　　竹枝詞四首
　　巴水
　　别種東坡花樹兩絶
　　别橋上竹
　　太平樂詞二首
　　閨怨詞三首(録二首/)
　　長洲苑
　　憶江栁
　　初除主客郎中知制誥與王十一李七元九三舎
　　人中書同宿話舊感懷
　　見于給事暇日上直寄南省諸郎官詩因以戲贈
　　西省北院新構小亭種竹開牕東通騎省與李常
　　侍隔牕小飲因題四韻
　　送客南遷
　　舊房
　　新昌新居書事四十韻因寄元郎中張博士
　　勤政樓西老栁
　　偶題閣下㕔
　　喜張十八博士除水部員外郎
　　晚庭逐涼
　　梨園弟子
　　暮江吟
　　聴彈湘妃怨
　　逢張十八員外籍
　　重到江州感舊遊題郡樓十一韻
　　題别遺愛草堂兼呈李十使君
　　舟中晚起
　　晚興
　　夜歸
　　臘後嵗前遇景詠意
　　郡齋暇日辱常州陳郎中使君早春晚坐水西館
　　書事詩十六韻見寄亦以十六韻酬之
　　題小橋前新竹招客
　　病中逢秋招客夜酌
　　洛下卜居
　　郡中西園
　　九日宴集醉題郡樓兼呈周殷二判官
　　霓裳羽衣歌
　　小童薛陽陶吹觱栗歌
　　雙石
　　和微之四月一日作
　　喜雨
　　六年春贈分司東都諸公
　　和微之詩二十三首(録三首/)
　　　和三月二十日四十韻
　　　和酬鄭侍御東陽春悶放懷追越遊見寄
　　　和順之琴者
欽定四庫全書
御選唐宋詩醇卷二十四
　　太原白居易詩六
　　江州赴忠州至江陵以來舟中示舍弟五十韻
昔作咸秦客常思江海行今來仍盡室此去又專城典
午猶為幸分憂固是榮箳篁州乗送艛艓驛船迎共載
皆妻子同逰即弟兄寜辭浪迹逺且貴賞心并雲展帆
髙掛飈馳櫂迅征泝流從漢浦循路轉荆衡山逐時移
色江隨地改名風光近東早水木向南清夏口煙孤起
湘川雨半晴日煎紅浪拂月射白沙明北渚寒留雁南
枝暖待鶯駢朱桃露蕚點翠栁含萌亥市魚鹽聚神林
鼓笛鳴壺漿椒葉氣歌曲竹枝聲繫纜憐沙静垂綸愛
岸平水餐紅粒稻野茹紫花菁甌泛茶如乳臺粘酒似
餳膾長抽錦縷藕脆削瓊英容易來千里斯須進一程
未曾勞氣力漸覺有心情卧穏添春睡行遲帶酒酲忽
愁牽世網便欲濯塵纓早接文塲戰曾爭翰苑盟掉頭
稱俊造翹足取公卿且昧隨時義徒輸報國誠衆排恩
易失偏壓勢先傾虎尾憂危切鴻毛性命輕燭蛾誰救
護蠶繭自纒縈斂手辭雙闕囘眸望兩京長沙抛賈誼
漳浦卧劉楨鶗鴂鳴還歇蟾蜍破又盈年光同激箭鄉
思極揺旌潦倒親知笑衰羸舊識驚烏頭應感白魚尾
為勞赬劎學將何用丹燒竟不成孤舟萍一葉雙鬢雪
千莖老見人情盡閒思物理精如湯探冷熱似博鬭輸
贏險路應須避迷途莫共爭此心知止足何物要經營
玉向泥中潔松經雪後貞無妨隠朝市不必謝寰瀛但
在前非悟期無後患嬰多知非景福少語是元亨晦即
全身藥明為伐性兵昬昬隨世俗蠢蠢學黎甿鳥以能
言􁀙龜縁入夢烹知之一何晚猶足保餘生
議論與叙事相間而行才氣瀾翻潮湧一筆掃就
　　題岳陽樓
岳陽城下水漫漫獨上危樓凭曲䦨春岸緑時連夢澤
夕波紅處近長安猿攀樹立啼何苦雁點湖飛渡亦難
此地惟堪畫圖障華堂張與貴人看
結語振竦洞庭之險更不待實冩
　　入峽次巴東
不知逺郡何時到猶喜全家此去同萬里王程三峽外
百年生計一舟中巫山暮足霑花雨隴水春多逆浪風
兩片紅旌數聲鼓使君艛艓上巴東
量移涉險非樂境也中兩聨冩舟行之苦落句偏結得
有氣色
　容齋隨筆曰杜子美詩夜足霑沙雨春多逆水風樂
　天巫山隴水二句全用之
　　郡齋暇日憶廬山草堂兼寄二林僧社三十韻皆
　　叙貶官以來出處之意
諫諍知無補遷移分所當不堪匡聖主只合事空王龍
象投新社鵷鸞失故行沉吟辭北闕誘引向西方便住
雙林寺仍開一草堂平治行道路安置坐禪牀手版支
為枕頭巾閣在牆先生烏几舄居士白衣裳竟嵗何曾
悶終身不擬忙滅除殘夢想換盡舊心腸世界多煩惱
形神乆損傷正從風鼓浪轉作日銷霜吾道尋知止君
恩偶未忘忽䝉頒鳯詔兼謝剖魚章蓮静方依水葵枯
重仰陽三車猶夕㑹五馬已晨裝去似尋前世來如别
故鄉眉低出鷲嶺脚重下虵岡漸望廬山逺彌愁峽路
長香鑪峯隠隠巴水字茫茫瓢挂留庭樹經收在屋梁
春抛紅藥圃夏憶白蓮塘惟擬捐塵事將何答寵光有
期追永逺無政繼龔黄南國秋猶熱西齋夜蹔涼閒吟
四句偈静對一爐香身老同丘井心空是道場覔僧為
去伴留俸作歸糧為報山中侣憑看竹下房㑹因歸去
在松菊莫教荒
一路順叙熨貼中鍼線細密宛轉斡旋無一毫痕迹此
種長律正不易得
　　隂雨
嵐霧今朝重江山此地深灘聲秋更急峽氣曉多隂望
闕雲遮眼思鄉雨滴心將何慰幽獨賴此北窗琴
　　送蕭處士逰黔南
能文好飲老蕭郎身似浮雲鬢似霜生計抛來詩是業
家園忘却酒為鄉江從巴峽初成字猿過巫陽始斷腸
不醉黔中爭去得磨圍山月正蒼蒼
音節悲涼聞清歌應喚奈何也
　　竹枝詞四首
瞿塘峽口水煙低白帝城頭月向西唱到竹枝聲咽處
寒猿闇鳥一時啼
竹枝苦怨怨何人夜静山空歇又聞蠻兒巴女齊聲唱
愁殺江樓病使君
巴東船舫上巴西波面風生雨脚齊水蓼冷花紅簇簇
江蘺溼葉碧淒淒
江畔誰人唱竹枝前聲斷咽後聲遲怪來調苦縁詞苦
多是通州司馬詩
聲韻悠揚最合竹枝之體
　唐汝詢曰冷煙斜月之景竹枝悲咽之聲即寒猿暗
　鳥尚不勝情況可使愁人聽之邪
　　巴水
城下巴江水春來似麴塵軟沙如渭曲斜岸憶天津影
蘸新黄栁香浮小白蘋臨流搔首坐惆悵為何人
　　别種東坡花樹兩絶
三年留滯在江城草樹禽魚盡有情何處殷勤重囘首
東坡桃李種新成
花林好住莫顦顇春至但知依舊春樓上明年新太守
不妨還是愛花人
深情達語
　　别橋上竹
穿橋迸竹不依行恐礙行人被損傷我去自慚遺愛少
不教君得似甘棠
　　太平樂詞二首
嵗豐仍節儉時泰更銷兵聖念長如此何憂不太平
湛露浮堯酒熏風起舜歌願同堯舜意所樂在人和
　　閨怨詞三首(錄二/首)
珠箔籠寒月紗忩背曉燈夜來巾上淚一半是春氷
闗山征戍逺閨閣别離難苦戰應顦顇寒衣不要寛
二詩意在言外有盛唐人遺意
　　長洲苑
春入長洲草又生鷓鴣飛起少人行年深不辨娃宫處
夜夜蘇臺空月明
　　憶江栁
曾栽楊栁江南岸一别江南兩度春遥憶青青江岸上
不知攀折是何人
一氣直下節促而意長
　　初除主客郎中知制誥與王十一李七元九三舍
　　人中書同宿話舊感懐
閒宵静話喜還悲聚散窮通不自知已分雲泥行異路
忽驚雞鶴宿同枝紫垣曹署榮華地白髮郎官老醜時
莫怪不如君氣味此中來校十年遲
居易以元和十年貶江州司馬十五年冬自忠州召還
拜尚書司門員外郎轉主客郎中知制誥在外凡六年
矣撫今追昔無限感慨悲喜二字為一篇綱領第三句
悲第四句喜第五句喜第六句悲末二句喜中有悲其
實悲之意多於喜深厚藴藉細玩自知居易非沾沾於
禄位者故曰聚散窮通不自知蓋其安命素矣
　　見于給事暇日上直寄南省諸郎官詩因以戲贈
倚作天仙弄地仙誇張一日抵千年黄麻勅勝長生籙
白紵詞嫌内景篇雲彩誤居青瑣地風流合在紫微天
東曹漸去西垣近鶴駕無妨更著鞭
　蔡寛夫詩話曰唐制諫議大夫班給事中上中書舍
　人班又次之然自外入為諫議者嵗滿始遷給事中
　嵗滿始遷舍人蓋以下為進故有上坡下坡之説樂
　天贈于給事詩雲彩誤居青𤨏地四句雖以為戲亦
　當時實事也
　　西省北院新構小亭種竹開忩東通騎省與李常
　　侍隔窗小飲因題四韻
結託白鬚伴因依青竹叢題詩新壁上過酒小窗中深
院晚無日虚檐涼有風金貂醉看好囘首紫垣東
　蘇軾曰元祐元年予為中書舍人時執政患本省事
　多泄漏欲於舍人㕔後作露籬禁同省往來予白諸
　公應須簡要清通何必栽籬插棘諸公笑而止明年
　竟作之暇日讀樂天此詩乃知唐時西掖後作窗以
　通東省而今日本省不得往來可嘆也
　　送客南遷
我説南中事君應不願聽曾經身困苦不覺語丁寜燒
處愁雲夢波時憶洞庭春畬煙勃勃秋瘴露㝠㝠蚊蚋
經冬活魚龍欲雨腥水蟲能射影山鬼解蔵形穴掉巴
蛇尾林飄鴆鳥翎颶風千里黑䕭草四時青客似驚弦
雁舟如委浪萍誰人勸言笑何計慰漂零慎勿琴離膝
長須酒滿缾大都從此去宜醉不宜醒
將欲詳説南中之苦而先著君應不願聽五字曲折深
摯中幅鋪叙風土物産末結出送之之情此詩與前送
客逰嶺南同一機局然彼係宦逰故規以不貪此係遷
謫故進以自遣義各有取爾
　方囘曰樂天一貶洱州司馬移忠州刺史後歸朝為
　中書舍人出知杭州召復為蘇州未嘗逺貶其殆借
　此為題以誇筆端之富妙于鋪叙南土之景歟
　　舊房
逺壁秋聲蟲絡絲入檐新影月低眉牀帷半故簾旌斷
仍是初寒欲夜時
平平冩景悽然欲絶此種意境非三唐以後所能到
　　新昌新居書事四十韻因寄元郎中張博士
冒寵已三遷歸朝始二年囊中貯餘俸園外買閒田狐
兔同三徑蒿萊共一㙻新園聊剗穢舊屋且扶顛檐漏
移傾瓦梁敧換蠹椽平治繞臺路整頓近階甎巷狹開
容駕牆低壘過肩門閭堪駐蓋堂室可鋪筵丹鳯樓當
後青龍寺在前市街塵不到官樹影相連省吏嫌坊逺
豪家笑地偏敢勞賓客訪或望子孫傳不覔他人愛惟
將自性便等閒栽樹木隨分占風煙逸致因心得幽期
遇境牽松聲疑澗底草色勝河邊虛澗氷銷地晴和日
出天苔行滑如簟莎坐軟於緜簾每當山卷帷多待月
褰籬東花掩映窓北竹嬋娟迹慕青門隠名慚紫禁仙
假歸思晚沐朝去戀春眠拙薄才無取疎慵職不専題
牆書命筆酤酒率分錢柏杵舂靈藥銅缾漱暖泉鑪香
穿蓋散籠燭隔紗燃陳室何曾埽陶琴不要弦屏除俗
事盡養活道情全尚有妻拏累猶為組綬纒終須抛爵
禄漸擬斷腥羶大底宗莊叟私心事竺乾浮榮水劃字
真諦火生蓮梵部經十二𤣥書字五千是非都付夢語
默不妨禪博士官猶冷郎中病已痊多同僻處住乆結
静中縁緩步攜笻杖徐吟展蜀箋老宜閒語話悶憶好
詩篇蠻榼來方㵼䝉茶到始煎無辭數相見鬢髪各蒼然
鋪叙新居詩中有畫或議其俚俗瑣碎然不可及處正
在此入他人手必不能如此詳細過求詳悉必不能如
此位置妥帖竹頭木屑皆非棄物亦顧其用之者何如
耳
　　勤政樓西老栁
半朽臨風樹多情立馬人開元一株栁長慶二年春
不著一字盡得風流
　　偶題閣下㕔
静愛青苔院深宜白髮翁貌將松共瘦心與竹俱空暖
有低檐日春多颺幕風平生閒境界盡在五言中
　　喜張十八博士除水部員外郎
老何歿後吟聲絶雖有郎官不愛詩無復篇章傳道路
空留風月在曹司長嗟博士官猶屈亦恐騷人道漸衰
今日聞君除水部喜於身得省郎時
一氣呵成句句轉筆筆靈章法亦本杜甫不襲其貌而
得其神故佳宋人如楊廷秀輩有意摹仿此種徒成油
腔滑調耳
　方回曰何遜以詩名老杜頌之曰能詩何水曹張
　籍是除樂天賀之五十六字如一直説話自然條
　暢
　　晚庭逐涼
送客出門後移牀下砌初趁涼行繞竹引睡卧看書老
更為官拙慵多向事疎松窗倚藤杖人道似僧居
　　梨園弟子
白頭垂淚話梨園五十年前雨露恩莫問華清今日事
滿山紅葉鏁宫門
　　暮江吟
一道殘陽鋪水中半江瑟瑟半江紅可憐九月初三夜
露似真珠月似弓
冩景竒麗一幅著色秋江圖
　　聽彈湘妃怨
玉軫朱絃瑟瑟徽吳娃徵調奏湘妃分明曲裏愁雲雨
似道蕭蕭郎不歸(自注江南新詞有云/暮雨蕭蕭郎不歸)
　　逢張十八員外籍
旅次正茫茫相逢此道傍曉嵐林葉闇秋露草花香白
髮江城守青衫水部郎客亭同宿處忽似夜歸鄉
　　重到江州感舊逰題郡樓十一韻
掌綸知是忝剖竹信為榮才薄官仍重恩深責尚輕昔
徵從典午今出自承明鳯詔休揮翰漁歌欲濯纓還乗
小艛艓却到古湓城醉客臨江待禪僧出郭迎青山滿
眼在白髮半頭生又校三年老何曾一事成重過蕭寺
宿再上庾樓行雲水新秋思閭閻舊日情郡民猶認得
司馬咏詩聲
全首著意重到二字落句意與神㑹情景逼真
　　題别遺愛草堂兼呈李十使君(自注李亦廬山/人常隠白鹿洞)
曾住鑪峯下書堂對藥臺斬新蘿徑合依舊竹窗開砌
水新開􁌰池荷手自栽五年方蹔至一宿又須囘縱未
長歸得猶勝不到來君家白鹿洞聞道亦生苔
草堂記中有清泉白石實聞斯言之語縱未長歸得二
句殆自為解嘲耶
　遯叟詩話曰白樂天用斬新亦出杜斬新花橤未應
　飛斬字正形容其新在可解不可解之間
　　舟中晚起
日髙猶掩水窗眠枕簟清涼八月天泊處或依酤酒店
宿時多伴釣魚船退身江海應無用憂國朝廷自有賢
且向錢塘湖上去冷吟閒醉二三年
前四句即目之景皆退身無用實事也第六句忽接云
憂國朝廷自有賢此豈無意於國悻悻然漫諉之他人
者蓋言既不用乞身逺出繫心不忘觸境生感不覺衝
口而出既而思之無可如何且惟冷吟閒醉而已命意
深厚直與杜甫同調非劉禹錫輩輕薄者所及
　　晚興
極浦收殘雨髙城駐落暉山明虹半出松闇鶴雙歸將
吏隨衙散文書入務稀閒吟倚新竹筠粉汙朱衣
　　夜歸
半醉閒行湖岸東馬鞭敲鐙轡瓏璁萬株松樹青山上
十里沙堤明月中樓角漸移當路影潮頭欲過滿江風
歸來未放笙歌散畫戟門開蠟燭紅
次聨已盡西湖之景五六從空中摹擬而得潮頭欲過
滿江風較許渾山雨欲來風滿樓句更為闊大
　汪立名曰按西湖蘇白隄相傳二公始築新書亦云
　居易為杭州刺史始築隄捍錢唐湖此公初到杭州
　詩已有十里沙隄句又錢唐湖石函記但云修築河
　隄加髙數尺别杭民詩注云增築湖隄築不自公始
　明矣或以公詩有緑楊隂裏白沙隄為白隄所自來
　然公詩如護江隄白蹋晴沙亦用白沙不獨湖隄也
　況公所修湖隄在湖之東北接連下湖舊志近昭慶
　有石函橋溜水橋是其故址即李泌設閘洩水引灌
　六井處今杭人率指蘇隄之西為白隄益不相涉又
　有指石徑塘為白隄者不知張祜已有斷橋荒蘚合
　之句矣白詩誰開湖寺西南路草緑帬腰一道斜自
　注云孤山寺在湖洲中草緑時望如帬腰正指今石
　徑橋也
　　臘後嵗前遇景詠意
海梅半白栁微黄凍水初融日欲長度臘都無苦霜霰
迎春先有好風光郡中起晚聽衙鼓城上行慵倚女牆
公事暫閒身且健使君殊未厭餘杭
　　郡齋暇日辱常州陳郎中使君早春晚坐水西館
　　書事詩十六韻見寄亦以十六韻酬之
新年多暇日晏起褰簾坐睡足心更慵日髙頭未裹徐
傾下藥酒稍爇煎茶火誰伴寂寥身無絃琴在左遥思
毘陵館春深物嫋娜波拂黄栁梢風揺白梅朶衙門排
曉戟鈴閣開朝鎖太守水西來朱衣垂素舸良辰不易
得嘉㑹無由果五馬正相望雙魚忽前墮魚中獲瑰寳
持玩何磊砢一百六十言字字靈珠顆上申心𣢾曲下
叙時轗軻才富不如君道孤還似我敢辭官逺慢且貴
身安妥勿復問榮枯㝠心無不可
遥思毘陵館至佳㑹無由果一段先托起一層以下再
叙入寄詩便曲折有致行文最忌直遂詩亦何必不然
學者㕘此思過半矣
　　題小橋前新竹招客
雁齒小紅橋垂檐低白屋橋前何所有苒茸新生竹皮
開坼褐錦節露抽青玉筠翠如可餐粉霜不忍觸閒吟
聲未巳幽翫心難足管領好風煙輕欺凡草木誰能有
月夜伴我林中宿為君傾一杯狂歌竹枝曲
筠翠一聨寫得浮筠膩粉光動紙上曲盡新竹姿致
　　病中逢秋招客夜酌
不見詩酒客卧來半月餘合和新藥草尋檢舊方書晚
霽煙景度早涼窗户虛雪生衰鬢乆秋入病心初卧簟
蘄竹冷風襟卭葛疎夜來身校健小飲復何如
　　洛下卜居
三年典郡歸所得非金帛天竺石兩片華亭鶴一隻飲
啄供稻粱苞裹用茵席誠知是勞費其奈心愛惜逺從
餘杭郭同到洛陽陌下擔拂雲根開籠展霜翮貞姿不
可雜高性宜其適遂就無塵坊仍求有水宅東南得幽
境樹老寒泉碧池畔多竹隂門前少人迹未請中庶禄
且脱雙驂易(自注買履道宅價不/足因以兩馬償之)豈獨為身謀安吾鶴
與石
清況可掬却是抒寫真趣非矯語鳴亷也鶴石分承細
寫一句結足不曰點綴新居而曰安鶴與石妙甚
　　郡中西園
閒園多芳草春夏香靡靡深樹足佳禽旦暮鳴不已院
門閉松竹庭徑穿蘭芷愛彼池上橋獨來聊徙倚魚依
藻長樂鷗見人暫起有時舟隨風盡日蓮照水誰知郡
府内景物閒如此始悟喧静縁何嘗繫逺邇
妙諦從心逺地偏悟出
　　九日宴集醉題郡樓兼呈周殷二判官
前年九日餘杭郡呼賓命宴虚白堂去年九日到東洛
今年九日來吳鄉兩邊蓬鬢一時白三處菊花同色黄
一日日知添老病一年年覺惜重陽江南九月未揺落
栁青蒲緑稻穟香姑蘇臺榭倚蒼靄太湖山水含清光
可憐假日好天色公門吏静風景涼榜舟鞭馬取賓客
掃樓拂席排壺觴胡琴錚鏦指撥刺吳娃美麗眉眼長
笙歌一曲思凝絶金鈿再拜光低昻日脚欲落備燈燭
風頭漸髙加酒漿觥琖豔飛菡萏葉舞鬟擺落茱茰房
半酣憑檻起四顧七堰八門六十坊逺近髙低寺間出
東西南北橋相望水道脈分棹鱗次里閭棊布城冊方
人煙樹色無隙罅十里一片青茫茫自問有何才與政
髙㕔大館居中央銅魚今乃澤國節刺史自古吳都王
郊無戎馬郡無事門有棨戟腰有章盛時儻來合慚媿
壯嵗忽去還感傷從事醒歸應不可使君醉倒亦何妨
請君停杯聽我語此語真實非虛狂五旬已過不為夭
七十為期蓋是常須知菊酒登髙㑹從此多無二十場
以九日起以宴集結中幅鋪叙吳中山水人物城市之
勝可作圖經
　　霓裳羽衣歌(自注和/微之)
我昔元和侍憲皇曾陪内宴宴昭陽千歌百舞不可數
就中最愛霓裳舞舞時寒食春風天玉鉤欄下香案前
案前舞者顔如玉不著人家俗衣服虹裳霞帔步揺冠
鈿瓔纍纍珮珊珊娉婷似不任羅綺顧聴樂懸行復止
磬簫箏笛遞相攙擊擫彈吹聲邐迤散序六奏未動衣
陽臺宿雲慵不飛中序擘騞初入拍秋竹竿裂春氷坼
飄然轉旋迴雪輕嫣然縱送㳺龍驚小垂手後栁無力
斜曳裾時雲欲生煙蛾斂畧不勝態風袖低昻如有情
上元點鬟招蕚緑王母揮袂别飛瓊繁音急節十二遍
跳珠撼玉何鏗錚翔鸞舞了却收翅唳鶴曲終長引聲
當時乍見驚心目凝視諦聴殊未足一落人間八九年
耳冷不曾聞此曲湓城但聴山魈語巴峽惟聞杜鵑哭
移領錢塘第二年始有心情問絲竹玲瓏箜篌謝好箏
陳寵觱栗沈平笙清絃脆管纎纎手教得霓裳一曲成
虚白亭前湖水畔前後祗應三度按便除庶子抛却來
聞道如今各星散今年五月至蘇州朝鐘暮角催白頭
貪看案牘常侵夜不聴笙歌直到秋秋來無事多閒悶
忽憶霓裳無處問聞君部内多樂徒問有霓裳舞者無
答云七縣十萬户無人知有霓裳舞惟寄長歌與我來
題作霓裳羽衣譜四幅花牋碧間紅霓裳實録在其中
千姿萬狀分明見恰與昭陽舞者同眼前髣髴覩形質
昔日今朝想如一疑從魂夢呼召來似著丹青圖冩出
我愛霓裳君合知發於歌詠形於詩君不見我歌云驚
破霓裳羽衣曲又不見我詩云曲愛霓裳未拍時由來
能事皆有主楊氏創聲君造譜君言此舞難得人須是
傾城可憐女吳妖小玉飛作煙越豔西施化為土矯花
巧笑乆寂寥娃館苧蘿空處所如君所言誠有是君試
從容聴我語若求國色始翻傳但恐人間廢此舞妍蚩
優劣寜相逺大都只在人擡舉李娟張態君莫嫌亦擬
隨宜且教取
我昔元和侍憲皇至唳鶴曲終長引聲叙霓裳羽衣之
節奏聲容也當時乍見驚心目至聞道如今各星散叙
自己之仕途遷移而選伎以教霓裳也今年五月至蘇
州至似著丹青圖冩出叙微之之寄霓裳羽衣譜也我
愛霓裳君合知至末以和詩意作結而言此舞之不可
失其傳也曰就中最愛霓裳舞教得霓裳一曲成無人
知有霓裳舞恰與昭陽舞者同但恐人間廢此舞叙次
分明層層照應可當一篇霓裳羽衣記情致纒綿往復
極一唱三歎之妙
　夢溪筆談曰葉法善引明皇入月宫聞仙樂及上歸
　但記其半遂於笛中冩之㑹西涼府都督楊敬述進
　婆羅門曲與其聲調相符遂以月中所聞為散序用
　敬述所進為其腔而名霓裳羽衣曲其説出鄭嵎津
　陽門詩注與公自注不同又蒲州逍遥樓楯上有唐
　人横書類梵字相傳是霓裳譜字訓不通莫知是非
　或謂今燕部有獻仙音曲乃其遺聲然霓裳本謂之
　道調法曲今獻仙音乃小石調耳未知孰是
　韻語陽秋曰霓裳羽衣舞始於開元盛於天寶今寂
　不傳矣賴有白詩可見一二爾虹裳二句言所飾之
　服也散序二句及繁音二句言所奏之曲也而唐㑹
　要謂破陣樂赤白桃李花望瀛霓裳羽衣總名法曲
　今世所傳望瀛亦十二徧散序無拍曲終亦長引聲
　若樂奏望瀛亦可髣髴其遺意云
　　小童薛陽陶吹觱栗歌(自注和浙西/李大夫作)
翦削乾蘆插寒竹九孔漏聲五音足近來吹者誰得名
闗璀老死李衮生衮今又老誰其嗣薛氏樂童年十二
指點之下師授聲含嚼之間天與氣潤州城高霜月明
吟霜思月欲發聲山頭江底何悄悄猿聲不喘魚龍聴
翕然聲作疑管裂詘然聲盡疑刀截有時婉軟無筋骨
有時頓挫生稜節急聲員轉促不斷轢轢轔轔似珠貫
緩聲展引長有條有條直直如筆描下聲乍墜石沉重
高聲忽舉雲飄蕭明旦公堂陳宴席主人命樂娛賓客
碎絲細竹徒紛紛宫調一聲雄出羣衆音覼縷不落道
有如部伍隨將軍嗟爾陽陶方穉齒下手發聲已如此
若教白頭吹不休但恐聲名壓闗李
全是摹老杜觀舞劎器行而變化出之筆力峭勁詞意
奇警在集又髙一格
　汪立名曰按李徳裕有霜夜對月聴小童陽陶吹觱
　栗歌羅隠詩平泉上相東征日曾為陽陶吹觱栗吳
　江太守㑹稽侯相次三篇皆俊逸太守謂公㑹稽侯
　謂元也然元相集中已失此詩
　桂苑叢談曰咸通中姑臧公自梁移鎮淮海郡寡勝
　逰之地且風亭月觀既已荒涼於戲馬臺連玉鉤道
　開剏池沼建亭臺既畢號曰賞心有浙右小校薛陽
　陶監押度支運米入城公喜其姓名試詢之果是舊
　人及問往日蘆管之事有朱崖陸暢元白所撰歌篇
　一軸公益喜之以蘆管奏於兹亭其管絶微每一篳
　栗管中常容三管聲聲如天際自然來云
　　雙石
蒼然兩片石厥狀怪且醜俗用無所堪時人嫌不取結
從胚渾始得自洞庭口萬古遺水濱一朝入吾手擔舁
來郡内洗刷去泥垢孔黑煙痕深罅青苔色厚老蛟蟠
作足古劎插為首忽疑天上落不似人間有一可支吾
琴一可貯吾酒峭絶高數尺坳泓容一斗五絃倚其左
一杯置其右窪樽酌未空玉山頽已乆人皆有所好物
各求其偶漸恐少年場不容垂白叟迴頭問雙石能伴
老夫否石雖不能言許我為三友
觸手明通㳺戲自在此種詩境開自居易而蘇軾效之
軾集中楊康功石一首本此
　　和微之四月一日作
四月一日天花稀葉隂薄泥新燕影忙蜜熟蠭聲樂麥
風低冉冉稻水平漠漠芳節或蹉跎逰心稍牢落春華
信為美夏景亦未惡颭浪嫩青荷重欄晚紅藥吳宫好
風月越郡多樓閣兩地誠可憐其奈乆難索
　　喜雨
圃旱憂葵堇農旱憂禾菽人各有所私我旱憂松竹松
乾竹焦死眷眷在心目灑葉溉其根汲水勞僮僕油雲
忽東起涼雨淒相續似面洗垢塵如頭得膏沐千柯習
習潤萬葉欣欣緑千日澆灌功不如一霢霂方知宰生
靈何異活草木所以聖與賢同心調玉燭
千日澆灌功不如一霢霂口頭尋常語却是至理喜字
意纔冩得盡末四句推廣言之小中見大蓋濟人利物
之心無時或忘也
　　六年春贈分司東都諸公(時為河/南尹)
我為同州牧内媿無才術忝擢恩已多遭逢幸非一偶
當榖賤嵗適值民安日郡縣獄空虛鄉閭盜奔逸其間
最幸者朝客多分秩行接鴛鷺羣坐成芝蘭室時聨拜
表騎間動題詩筆夜雪秉燭逰春風攜榼出花教鶯點
檢栁付風排比法酒澹清漿含桃嫋紅實洛童調金管
盧女鏗瑶瑟黛慘歌思深腰凝舞拍密每因同醉樂自
覺忘衰疾始悟肘後方不如杯中物生涯隨日過世事
何時畢老子苦乖慵希君數牽率
偶當榖賤嵗四句先將境内承平之況吏治之善特筆
提冩以下接入宴逰之樂便自不妨此其所以可幸也
儻四境不治而從事宴逰是曠官也方自媿之不暇何
以幸為韋應物詩云邑有流亡媿俸錢與此作兩得之
矣
　　和微之詩二十三首(并序/)　(録三首/)
　微之又以近作二十三首寄來命僕繼和其間瘀絮
　四百字車斜二十篇者流皆韻劇辭殫瓌奇怪譎又
　題云奉煩只此一度乞不見辭意欲定霸取威置僕
　於窮地耳大凡依次用韻韻同而意殊約體為文文
　成而理勝此足下素所長者僕何有焉今足下果用
　所長過䝉見窘然敵則氣作急則計生四十二章麾
　埽並畢不知大敵以為何如夫斸石破山先觀鑱迹
　發矢中的兼聴弦聲以足下來章惟求相困故老僕
　報語不覺大誇況曩者唱酬近來因繼已十六卷凡
　千餘首矣其為敵也當今不見其為多也從古未聞
　所謂天下英雄惟使君與操耳戲及此者亦欲三千
　里外一破愁顔勿示他人以取笑誚樂天白
　　　和三月三十日四十韻
送春君何在君在山隂署憶我蘇杭時春逰亦多處為
君歌往事豈敢辭勞慮莫怪言語狂須知酬答遽江南
臘月半水凍疑如瘀寒景尚蒼茫和風已吹嘘女牆城
似竈雁齒橋如鋸魚尾上奫淪草芽生沮洳律遲太簇
管日暖羲和馭布澤木龍催迎春土牛助雨師習習灑
雲將飄飄翥四野萬里晴千山一時曙杭土麗且康蘇
民富而庶善惡有懲勸剛柔無吐茹兩衙少辭牒四境
稀書疏俗以勞來安政因閒暇著仙亭日登眺虎丘時
逰豫尋幽駐旌軒選勝迴賓御舟移溪鳥避樂作林猿
覷池古莫邪沈石竒羅刹踞水苗泥易耨畬粟灰難鉏
紫蕨抽出畦白蓮埋在淤萎花紅帶黯溼葉黄含菸鏡
動波颭菱雪迴風旋絮手經攀桂馥齒為嘗梅楚坐并
船脚攲行多馬蹄跙聖賢清濁醉水陸鮮肥飫魚膾芥
醬調水葵鹽䜴絮雖微五袴歌幸免兆人詛但令樂不
荒何必逰無倨吳苑僕尋罷越城公尚據舊逰幾客存
新宴誰人與莫空文舉酒强下何曾箸江上易優㳺城
中多毁譽分應當自盡事勿求人恕我既無子孫君仍
畢㛰娶乆為雲雨别終擬江湖去范蠡有扁舟陶潛有
籃轝兩心苦相憶兩口遥相語最恨七年春春來各一
處
和韻竒險正自章妥句適寫景歴歴如畫引人入勝但
令樂不荒何必逰無倨分應當自盡事勿求人恕尤見
道之語
　　　和酬鄭侍御東陽春悶放懐追越逰見寄
君得嘉魚置賓席樂如南有嘉魚時勁氣森爽竹竿竦
妍文煥爛芙蓉彼載筆在幕名已重補衮於朝官尚卑
一緘疏入掩谷永三都賦成排左思自言拜辭主人後
離心蕩颺風前旗東南門館别經嵗春眼悵望秋心悲
(自注已上/叙嘉魚)昨日嘉魚來訪我方駕同出何所之樂逰原
頭春尚早百舌新語聲椑椑日趁花忙向南坼風催栁
急從東吹流年敞怳不饒我美景鮮妍來為誰紅塵三
條界阡陌碧草千里鋪郊畿餘霞斷時綺幅裂斜雲展
處羅文紕暮鐘逺近聲互動暝鳥髙下飛追隨酒酣將
歸未能去悵然迴望天四垂生何足養嵇著論途何足
泣楊漣洏胡不花下伴春醉滿酌緑酒聴黄鸝嘉魚點
頭時一歎聴我此言不知疲語終興盡各分散東西軒
騎分逶迤此詩勿遣閒人見見恐與他為笑資白首舊
寮知我者憑君一詠向周師(自注周判官師範蘇杭/舊判官去範字叶韻)
整麗疎宕七古正則
　　　和順之琴者
隂隂花院月耿耿蘭房燭中有弄琴人聲貌俱如玉清
冷石泉引雅澹風松曲遂使君子心不愛凡絲竹
　
　
御選唐宋詩醇卷二十四
欽定四庫全書
御選唐宋詩醇巻二十五
　　太原白居易詩七
　　　目録
　　秋池二首
　　中隠
　　葺池上舊亭
　　翫止水
　　聞崔十八宿予新昌敝宅時予亦宿崔家依仁新
　　亭一宵偶同兩興暗合因而成詠聊以寫懐
　　池上夜境
　　逰坊口懸泉偶題石上
　　詠興五首(錄三首/)
　　　出府歸吾廬
　　　池上有小舟
　　　四月池水滿
　　秋凉閒卧
　　代鶴
　　立秋夕有懐夢得
　　秋日與張賔客舒著作同遊龍門醉中狂歌凡二
　　百三十八字
　　南池早春有懐
　　北窗三友
　　裴侍中晉公以集賢林亭即事詩二十六韻見贈
　　猥䝉徵和才拙詞繁輒廣為五百言以伸酬獻
　　晚歸香山寺因詠所懐
　　洛陽有愚叟
　　閒居自題
　　菩提寺上方晚望香山寺寄舒員外
　　小臺
　　池上作
　　小閣閒坐
　　遊平泉宴浥澗宿香山石樓贈座客
　　和夢得洛中早春見贈七韻
　　李盧一中丞各創山居俱誇勝絶然去城稍逺来
　　往頗勞敝居新泉實在宇下偶題十五韻聊戱二
　　君
　　夢上山
　　錢塘湖春行
　　西湖晚歸囘望孤山寺贈諸客
　　杭州春望
　　湖亭晚歸
　　孤山寺遇雨
　　餘杭形勝
　　江樓夕望招客
　　江樓晚眺景物鮮竒吟翫成篇寄水部張籍員外
　　晚興
　　春題湖上
　　别州民
　　西湖留别
　　答微之誇越州州宅
　　酬微之
　　微之整集舊詩及文筆為百軸以七言長句寄樂
　　天樂天次韻酬之餘思未盡加為六韻
　　答㣲之見寄
　　得湖州崔十八使君書喜與杭越隣郡因成長句
　　代賀兼寄微之
　　贈侯三郎中
　　履道新居二十韻
　　夢行簡
　　渡淮
　　自到郡齋僅經旬日方專公務未及宴逰偷閒走
　　筆題二十四韻兼寄常州賈舍人湖州崔郎中仍
　　呈吳中諸客
　　故衫
　　泛太湖書事寄微之
　　病中多雨逢寒食
　　重答劉和州
　　城上夜宴
　　六月三日夜聞蟬
　　晚起
　　河亭晴望
　　夢蘇州水閣寄馮侍御
　　太湖石
　　秘省後㕔
　　寄殷協律
　　臨都驛答夢得六言二首
　　春詞
　　送敏中歸豳寧幕
　　池窗
　　送鶴與裴相臨别贈詩
　　烏夜啼
　　送東都留守令狐尚書赴任
　　想東遊五十韻
　　將至東都先寄令狐留守
　　晚桃花
　　阿崔
欽定四庫全書
御選唐宋詩醇巻二十五
　　太原白居易詩七
　　秋池二首
身閒無所為心閒無所思况當故園夜復此新秋池岸
闇鳥栖後橋明月出時菱風香散漫桂露光參差靜境
多獨得幽懐竟誰知悠然心中語自問来何遲
朝衣薄且健晚簟清仍滑社近燕影稀雨餘蟬聲歇閒
中得詩境此境幽難説露荷珠自傾風竹玉相戛誰能
一同宿共翫新秋月暑退早凉歸池邊好時節
　　中隠
大隠住朝市小隠入丘樊丘樊太冷落朝市大囂諠不
如作中隠隠在留司官似出復似處非忙亦非閒不勞
心與力又免饑與寒終嵗無公事隨月有俸錢君若好
登臨城南有秋山君若愛遊蕩城東有春園君若欲一
醉時出赴賔筵洛中多君子可以恣歡言君若欲髙卧
但自深掩關亦無車馬客造次到門前人生處一世其
道難兩全賤即苦凍餒貴則多憂患唯此中隠士致身
吉且安窮通與豐約正在四者間
胸中無罣礙乃得此空明灑脱之境
　　葺池上舊亭
池月夜凄凉池風曉蕭颯欲入池上冬先葺園中閤向
暖窗戶開迎寒簾幕合苔封舊瓦木水照新朱蠟軟火
深土爐香醪小瓷榼中有獨宿翁一燈對一榻
　　翫止水
動者樂流水靜者樂止水利物不如流鑒形不如止凄
清早霜降淅瀝微風起中面紅葉開四隅緑萍委廣狹
八九丈灣環有涯涘淺深三四尺洞徹無表裏凈分鶴
翹足澄見魚掉尾迎眸洗眼塵隔胷蕩心滓定將禪不
别明與誠相似清能律貪夫澹可交君子豈唯空狎翫
亦取相倫擬欲識靜者心心源只如此
見理透體物精晉人無此分寸宋人無此灑脱
　　聞崔十八宿予新昌敝宅時予亦宿崔家依仁新
　　亭一宵偶同兩興暗合因而成詠聊以寫懐
陋巷掩敝廬髙居敞華屋新昌七株松依仁萬莖竹松
前月臺白竹下風池緑君向我齋眠我在君亭宿平生
有微尚彼此多幽獨何必本主人兩心聊自足
　　池上夜境
晴空星月落池塘澄鮮净緑表裏光露簟清瑩迎夜滑
風襟瀟灑先秋凉無人驚處野禽下新睡覺時幽草香
但問塵埃能去否濯纓何必問滄浪
　　逰坊口懸泉偶題石上(自注時為/河南尹)
濟源山水好老尹知之久常日聽人言今秋入吾手孔
山刀劔立沁水龍蛇走危磴上懸泉澄灣轉坊口虚明
見深底净緑無纎垢仙櫂浪悠揚塵纓風斗藪巖寒松
栢短石古莓苔厚錦座纓髙低翠屏張左右雖無安石
妓不乏文舉酒談笑逐身来管絃隨事有時逄杖錫客
或值垂綸叟相與澹忘歸自辰將及酉公門欲返駕溪
路猶迴首早晚重来逰心期罷官後
中幅刻畫山水景致頗近選體起結香山本色
　　詠興五首(并序/)　(録三首/)
　七年四月予罷河南府歸履道第廬舍自給衣儲自
　充無欲無營或歌或舞頽然自適蓋河洛間一幸人
　也遇興發詠偶成五章各以首句命為題目
　　　出府歸吾廬
出府歸吾廬靜然安且逸更無客干謁時有僧問疾家
僮十餘人櫪馬三四匹慵發經旬卧興来連日出出逰
愛何處嵩碧伊瑟瑟况有清和天正當疎散日身閒自
為貴何必居榮秩心足即非貧豈唯金滿室吾觀權勢
者苦以身徇物炙手外炎炎履氷中慄慄朝飢口忘味
夕惕心憂失但有富貴名而無富貴實
胸有真得信手拈来自饒天趣此種詩境的是從淵明
脱化而出但不無繁簡古近之别必以字句形迹求之
是耳食之見也
　　　池上有小舟
池上有小舟舟中有胡牀牀前有新酒獨酌還獨嘗熏
若春日氣皎如秋水光可洗機巧心可蕩塵垢腸岸曲
舟行遲一曲進一觴未知㡬曲醉醉入無何鄉夤縁潭
島間水竹深青蒼身閒心無事白日為我長我若未忘
世雖閒心亦忙世若未忘我雖退身難藏我今異于是
身世交相忘
　　　四月池水滿
四月池水滿龜㳺魚躍出吾亦愛吾池池邊開一室人
魚雖異族其樂歸于一且與爾為徒逍遙同過日爾無
羡滄海蒲藻可委質吾亦忘青雲衡茅足容膝况吾與
爾輩本非蛟龍匹假如雲雨来祗是池中物
㑹心不逺熟讀蒙莊方有此悟境
　　秋凉閒卧
殘暑晝猶長早凉秋尚嫩露荷散清香風竹含疎韻幽
閒竟日卧衰病無人問薄暮宅門前槐花深一寸
嫩字竒當是從秋老想出却從未經人道
　　代鶴
我本海上鶴偶逄江南客感君一顧恩同来洛陽陌洛
陽寡族類皎皎唯兩翼貎是天與髙色非日浴白主人
誠可戀其奈軒庭窄飲啄雜雞羣年深損標格故鄉𣺌
何處雲水重重隔誰念深籠中七換摩天翮
比意深逺
　　立秋夕有懐夢得
露簟荻竹青風扇蒲葵輕一與故人别再見新蟬鳴是
夕凉飈起閒境入幽情迴燈見棲鶴隔竹聞吹笙夜茶
一兩杓秋吟三數聲所思𣺌千里雲水長洲城
琢句清雅似王維
　　秋日與張賔客舒著作同逰龍門醉中狂歌凡二
　　百三十八字
秋天髙髙秋光清秋風嫋嫋秋蟲鳴嵩峯餘霞錦綺巻
伊水細浪鱗甲生洛陽閒客知無數少出逰山多在城
商嶺老人自追逐蓬丘逸士相逄迎南出鼎門十八里
莊店邐迤橋道平不寒不熱好時節鞍馬穏快衣衫輕
並轡踟蹰下西岸扣舷容與繞中汀開懐曠達無所繫
觸目勝絶不可名荷衰欲黄荇猶緑魚樂自躍鷗不驚
翠藻蔓長孔雀尾彩船櫓急寒雁聲家醖一壺白玉液
野花數把黄金英晝逰四看西日暮夜話三及東方明
暫停杯觴輟吟詠我有狂言君試聽丈夫一生有二志
兼濟獨善難得并不能救療生民病即須洗濯塵土纓
况吾頭白眼已暗終日戚促何所成不如展眉開口笑
龍門醉卧香山行
　　南池早春有懐
朝逰北橋上晚憇南塘畔西日雪全銷東風氷盡泮簁
簁魚尾掉瞥瞥鵝毛換泥暖草芽生沙虚泉脈散晴芳
冒苔島宿潤侵蒲岸洛下日初長江南春欲半時光共
抛擲人事堪嗟歎倚櫂忽尋思去年池上伴
妙于體物息心靜觀得之
　　北窗三友
今日北窗下自問何所為欣然得三友三友者為誰琴
罷輒舉酒酒罷輒吟詩三友遞相引循環無已時一彈
愜中心一詠暢四肢猶恐中有間以醉彌縫之豈獨吾
拙好古人多若斯嗜詩有淵明嗜琴有啓期嗜酒有伯
倫三人皆吾師或乏儋石儲或穿帶索衣絃歌復觴詠
樂道知所歸三師去已逺髙風不可追三友逰甚熟無
日不相隨左擲白玉巵右拂黄金徽興酣不疊紙走筆
操狂詞誰能持此詞為我謝親知縱未以為是豈以我
為非
猶恐中有間以醉彌縫之濁醪妙理如是正從三日不
飲覺形神不復相親語化出有三友便有三師渉筆成
趣
　　裴侍中晉公以集賢林亭即事詩二十六韻見贈
　　猥䝉徴和才拙詞繁輒廣為五百言以伸酬獻
三江路千里五湖天一涯何如集賢第中有平津池池
勝主見覺景新人未知竹森翠琅玕水深洞琉璃水竹
以為質質立而文隨文之者何人公来親指麾疏鑿出
人意結搆得地宜虚襟一搜索勝㮣無遁遺因下張沼
沚依髙築階基嵩峰見數片伊水分一支南溪修且直
長波碧逶迤北館壯復麗倒影紅參差東島號晨光杲
曜迎朝曦西嶺名夕陽杳曖留落暉前有水心亭動蕩
架漣漪後有開闔堂寒溫變天時幽泉鏡泓澄怪石山
攲危春葩雪漠漠夏果珠離離主人命方舟宛在水中
坻親賔次第至酒樂前後施解䌫始登汎山逰仍水嬉
沿洄無滯礙向背窮幽竒瞥過逺橋下飄旋深澗陲管
絃去縹緲羅綺来霏微櫂風逐舞迴梁塵隨歌飛宴餘
日云暮醉客未放歸髙聲索彩牋大笑催金巵唱和筆
走疾問答杯行遲一詠清兩耳一酣暢四肢主客忘貴
賤不知俱是誰客有詩魔者吟哦不知疲乞公殘紙墨
一埽狂歌詞維公社稷臣赫赫文武姿十授丞相印五
建大將旗四朝致勛華一身冠臯䕫去年才七十決赴
懸車期公志不可奪君恩亦難違從容就中道俛僶来
保釐貂蟬雖未脱鸞鳯已不羈歴徴今與古獨歩無等
夷陸賈功業少二疏官秩卑乘舟范蠡懼辟穀留侯飢
豈若公今日身安家國肥羊祜在漢南空留峴首碑栁
惲在江南祗賦汀洲詩謝安入東山但説攜蛾眉山簡
醉髙陽唯聞倒接㒿豈如公今日餘力兼有之願公壽
如山安樂長在兹願我比蒲稗永得相因依
三江路千里至夏果珠離離詳叙林亭結搆之勝公来
親指麾五句特筆提寫平章風月行所無事是大作用
人閒中經濟也主人命方舟至不知俱是誰極言宴飲
之樂客有詩魔者至鸞鳯已不羈入到自已歴叙裴之
功名出處數行一筆寫出歴徵今與古至餘力兼有之
又歴舉古人作襯見其兼有衆美願公壽如山四句以
祝頌意作結洋洋大篇一氣呵成又復莊重得體真絶
大手筆亦惟度足以當之
　新唐書裴度傳度治第東都集賢里沼石林叢岑繚
　幽勝午橋作别墅具燠館凉臺號緑野堂激波其下
　度野服蕭散與白居易劉禹錫為文章把酒窮晝夜
　相歡不問人間事
　　晚歸香山寺因詠所懐
我年日已老我身日已閒閒出都門望但見水與山關
塞碧巖巖伊流清潺潺中有古精舍軒户無扃關岸草
歇可藉徑蘿行可攀朝隨浮雲出夕與飛鳥還吾道本
迂拙世途多險艱嘗聞嵇吕輩尤悔生疎頑巢悟入箕
潁皓知返商巅豈唯樂肥遯聊復祛憂患吾亦從此去
終老伊嵩間
　劇談錄曰樂天為少傅分務洛師情興髙逸盧尚書
　簡辭有别墅近枕伊水冬日與羣從子姪同㳺倚欄
　眺嵩洛俄而霰雪㣲下情興益髙因話亷察金陵常
　記江南煙水每見居人以葉舟浮泛就食菰米鱸魚
　近来思之如在心目良久忽見二人衣簔笠循岸而
　来牽引篷艇船頭覆青幕中有白衣人與衲僧偶坐
　船後有小竈安桐甑丱角童煮茗泝流過于檻前舟
　中吟嘯方酣問之乃是白傅與僧佛光自建春門往
　香山精舍此一段可謂天然圖畫
　　洛陽有愚叟
洛陽有愚叟白黑無分别浪迹雖似狂謀身亦不拙㸃
檢盤中飯非精亦非糲㸃檢身上衣無餘亦無闕天時
方得所不寒復不熱體氣正調和不飢仍不渴閒將酒
壺出醉向人家歇野食或烹鮮寓眠多擁褐抱琴榮啓
樂荷鍤劉伶達放眼看青山任頭生白髮不知天地内
更得㡬年活從此到終身盡為閒日月
　苕溪漁隠曰放眼看青山任頭生白髮其超放如此
　　閒居自題
門前有流水牆上多髙樹竹徑繞荷池縈迴百餘歩波
閒戯魚鼈風靜下鷗鷺寂無城市喧渺有江湖趣吾廬
在其上偃卧朝復暮洛下安一居山中亦慵去時逄過
客愛問是誰家住此是白家翁閉門終老處
　　菩提寺上方晚望香山寺寄舒員外
晚登西寳刹晴望東精舍反照轉樓臺輝輝似圖畫氷
浮水明滅雪壓松偃亞石閣僧上来雲汀雁飛下西京
閙于市東洛閒如社曾憶舊逰無香山明月夜
真畫景畫家却無下筆處
　　小臺
新樹低如帳小臺平似掌六尺白藤牀一莖青竹杖風
飄竹皮落苔印鶴迹上幽境與誰同閒人自來往
似王亦似韋
　　池上作(自注西溪南潭/皆池中勝處也)
西溪風生竹森森南潭萍開水沉沉叢翠萬竿湘岸色
空碧一泊松江心浦派縈迴誤逺近橋島向背迷登臨
澄瀾方丈若萬頃倒影咫尺如千尋泛然獨逰邈然坐
坐念行心思古今莵裘不聞有泉沼西河亦恐無雲林
豈如白翁退老地樹髙竹宻池塘深華亭雙鶴白矯矯
太湖四石青岑岑眼前盡日更無客䣛上此時惟有琴
洛陽冠蓋自相索誰肯来此同抽簪
　　小閣閒坐
閣前竹蕭蕭閣下水潺潺拂簟巻簾坐清風生其間靜
聞新蟬鳴逺見飛鳥還但有巾挂壁而無客叩關二疏
返故里四老歸舊山吾亦適所願求閒而得閒
起四句颯然而来紙上有聲
　　逰平泉宴浥澗宿香山石樓贈座客
逸少集蘭亭季倫宴金谷金谷太繁華蘭亭闕絲竹何
如今日㑹浥澗平泉曲杯酒與管絃貧中隨分足紫鮮
林筍嫩紅潤園桃熟采摘助盤筵芳滋盈口腹閒吟暮
雲碧醉藉春草緑舞妙豔流風歌清叩寒玉古詩惜晝
短勸我令秉燭是夜勿言歸相攜石樓宿
　　和夢得洛中早春見贈七韻
衆皆賞春色君獨憐春意春意竟如何老夫知此味燭
餘減夜漏衾暖添朝睡恬和臺上風虚潤池邊地開遲
花養艷語嬾鶯含思似訝隔年齋如勸迎春醉何日同
宴逰心期二月二(自注此日/出齋故云)
開遲花養艷語嬾鶯含思十字刻畫工絶寫春意變虛
為實尤竒
　　李盧二中丞各創山居俱誇勝絶然去城稍逺来
　　往頗勞敝居新泉實在宇下偶題十五韻聊戱二
　　君
龍門蒼石壁(李所/有也)浥澗碧潭水(盧所/有也)各在一山隅迢迢
㡬十里清鏡碧屏風惜哉信為美愛而不得見亦與無
相似聞君每来去矻矻事行李脂轄復裹糧心力頗勞
止未如吾舍下石與泉甚邇鑿鑿復濺濺晝夜流不已
洛石千萬拳襯波鋪錦綺海珉一兩片激瀬含宫徴緑
宜春濯足浄可朝潄齒繞砌紫鱗㳺拂簾白鳥起何言
履道叟便是滄浪子君若趁歸程請君先到此願以潺
湲聲洗君塵土耳
　　夢上山(自注時足/疾未平)
夜夢上嵩山獨攜藜杖出千巖與萬壑逰覽皆周畢夢
中足不病健似少年日既悟神返初依然舊形質始知
形神内形病神無疾形神兩是幻夢寐俱非實晝行雖
蹇澀夜歩頗安逸晝夜既平分其間何得失
一片悟境形病神無疾五字尤有至理
　　錢塘湖春行
孤山寺北賈亭西水面初平雲脚低幾處早鶯爭暖樹
誰家新燕啄春泥亂花漸欲迷人眼淺草纔能沒馬蹄
最愛湖東行不足緑楊隂裏白沙堤
　　西湖晚歸囘望孤山寺贈諸客
栁湖松島蓮花寺晚動歸橈出道場盧橘子低山雨重
棕櫚葉戰水風凉煙波澹蕩搖空碧樓殿參差倚夕陽
到岸請君囘首望蓬萊宫在海中央
句法挺健由字法生新也重字戰字揺字倚字俱下得
警㧞遂覺全首生動故曰鍊句不如鍊字
　　杭州春望
望海樓明照曙霞䕶江隄白蹋晴沙濤聲夜入伍員廟
栁色春藏蘇小家紅袖織綾誇柿蔕青旗酤酒趁梨花
誰開湖寺西南路草綠裠腰一道斜
入字藏字極寫望中之景落句結足春意
　汪立名曰按能改齋漫錄云劉次莊樂府解題曰錢
　塘蘇小歌蘇小非唐人世見樂天夢得詩多稱詠遂
　謂之同時耳按郭茂倩所編引廣題曰蘇小小錢塘
　名娼也蓋南齊時人西陵在錢塘江之西故古詞云
　何處結同心西陵松栢下
　　湖亭晚歸
盡日湖亭卧心閒事亦稀起因殘醉醒坐待晚凉歸松
雨飄藤㡌江風透葛衣栁堤行不厭沙輭絮霏霏
　　孤山寺遇雨
拂波雲色重灑葉雨聲繁水鷺雙飛起風荷一向翻空
濛連北岸蕭颯入東軒或擬湖中宿留船在寺門
　　餘杭形勝
餘杭形勝四方無州傍青山縣枕湖繞郭荷花三十里
拂城松樹一千株夢兒亭古傳名謝教妓樓新道姓蘇
獨有使君年太老風光不稱白髭鬚
　　江樓夕望招客
海天東望夕茫茫山勢川形濶復長燈火萬家城四畔
星河一道水中央風吹古木晴天雨月照平沙夏夜霜
能就江樓銷暑否比君茅舍校清凉
髙瞻逺矚坐馳可以役萬景他人有此眼力無此筆力
　　江樓晚眺景物鮮竒吟翫成篇寄水部張籍員外
澹煙疎雨間斜陽江色鮮明海氣凉蜃散雲收破樓閣
虹殘水照斷橋梁風翻白浪花千片雁㸃青天字一行
好著丹青圖畫取題詩寄與水曹郎
起句便是極好畫景中四句四面摹寫總為鮮明二字
設色落句以圖畫結足歸到寄詩之意篇法極𦂳
　　晚興
草淺馬翩翩新晴薄暮天栁條春拂面衫袖醉垂鞭立
語花隄上行吟水寺前等閒消一日不覺過三年
　　春題湖上
湖上春来似畫圖亂峯圍繞水平鋪松排山面千重翠
月㸃波心一顆珠碧毯線頭抽早稻青羅帬帶展新蒲
未能抛得杭州去一半勾留是此湖
畫圖二字是詩眼下五句皆實寫畫圖中景以不舍意
作結而曰一半勾留言外正有餘情
　　别州民
耆老遮歸路壺漿滿别筵甘棠無一樹那得淚澘然税
重多貧户農饑足旱田唯留一湖水與汝救凶年(今春/增築)
(錢塘湖堤貯水/以防天旱故云)
後四句經濟政績具見其中慈惠之意藹然言表必如
此留心民事方許詩酒逰遨彼長日惟消一局棋者那
得借口風流也
　　西湖留别
征途行色慘風煙祖帳離聲咽管絃翠黛不須留五馬
皇恩只許住三年緑藤隂下鋪歌席紅藕花中泊妓船
處處囘頭盡堪戀就中難别是湖邊
　　答微之誇越州州宅
賀上人回得報書大誇州宅似仙居厭看馮翊風沙久
喜見蘭亭煙景初日出旌旗生氣色月明樓閣在空虚
知君暗數江南郡除却餘杭盡不如
中二聨叙越州風景微之所誇也結句戯以折之樂天
自誇也
　　酬微之(自注微之題云郡務稍簡因得整集舊詩/并連綴刪削封章諫草繁委箱笥僅踰百)
　　(軸偶成自歎/兼寄樂天)
滿袠填箱唱和詩少年為戯老成悲聲聲麗曲敲寒玉
句句妍辭綴色絲吟翫獨當明月夜傷嗟同是白頭時
由来才命相磨折天遣無兒欲怨誰(自注㣲之句云天/遣兩家無嗣子欲)
(將文字付誰人/故以此答之)
陸龜䝉有云滛畋漁者謂之暴天物天物且不可暴又
可抉摘削露其情状乎天能不致罰耶長吉天東野窮
玉溪生官不挂朝籍而死正坐是哉由此觀之元白之
無後未必非天之致罰也玩落句意香山其自知之矣
　　微之整集舊詩及文筆為百軸以七言長句寄樂
　　天樂天次韻酬之餘思未盡加為六韻
海内聲華併在身篋中文字絶無倫遙知獨對封章草
忽憶同為獻納臣走筆往来盈巻軸除官遞互掌絲綸
制從長慶詞髙古詩到元和體變新各有文姬才穉齒
俱無通子繼餘塵琴書何必求王粲與女猶勝與外人
　　答微之見寄(自注時在/郡樓對雪)
可憐風景浙東西先數餘杭次㑹稽禹廟未勝天竺寺
錢湖不羡若耶溪擺塵野鶴春毛暖拍水沙鷗濕翅低
更對雪樓君愛否紅欄碧甃㸃銀泥
腹聨先將雪意寫透結句㸃出好景如畫
　　得湖州崔十八使君書喜與杭越隣郡因成長句
　　代賀兼寄微之
三郡何因此結縁貞元科第忝同年故情歡喜開書後
舊事思量在眼前越國封疆吞碧海杭城樓閣入青煙
吳興卑小君應屈為是蓬萊最後仙(自注貞元初同登/科崔君名最在後)
(當時崔自詠云人間不㑹/雲間事應笑蓬萊最後仙)
逐句相承篇法綿宻却滅盡針線之迹由其律熟而氣
厚也
　汪立名曰按紀事崔元亮刺湖州時白公刺杭元㣲
　之以觀察刺越有唱和詩號三州唱和集
　　贈侯三郎中
老愛東都好寄身足泉多竹少埃塵年豐最喜唯貧客
秋冷先知是瘦人幸有琴書堪作伴苦無田宅可為隣
洛中縱未長居得且與田蘇逰過春
善以文言道俗情本色語倍覺雅馴
　　履道新居二十韻
履道坊西角官河曲北頭林園四隣好風景一家秋門
閉深沉樹池通淺沮溝拔青松直上鋪碧水平流籬菊
黄金合窗筠緑玉稠疑連紫陽洞似到白蘋洲僧至多
同宿賔来輒少留豈無詩引興兼有酒銷憂移榻臨平
岸攜茶上小舟果穿聞鳥啄萍破見魚逰地與塵相逺
人將境共幽汎潭菱㸃鏡沉浦月生鈎厨曉煙孤起庭
寒雨半收老飢初愛粥瘦冷早披裘洛下招新隠秦中
忘舊逰辭章留鳯閣班籍寄龍樓病愜官曹靜閒慚俸
祿優琴書中有得衣食外何求濟世才無取謀身智不
周應須共心語萬事一時休
竟體穏洽㧞青松直上一聨鍊句尤挺健
　　夢行簡
天氣妍和水色鮮閒吟獨歩小橋邊池塘草緑無佳句
虚卧春窗夢阿憐
習用語妙于㸃化
　　渡淮
淮水東南濶無風渡亦難孤煙生乍直逺樹望多圓春
浪棹聲急夕陽帆影殘濤流宜映月今夜重吟看
　　自到郡齋僅經旬日方專公務未及宴逰偷閒走
　　筆題二十四韻兼寄常州賈舍人湖州崔郎中仍
　　呈吳中諸客
渭北離鄉客江南守土臣渉途初改月入境已經旬甲
郡標天下環封極海濵版圖十萬戶兵籍五千人自顧
才能少何堪寵命頻冐榮慚印綬虚奬負絲綸候病須
通脈防流要塞津救煩無若靜補拙莫如勤削使科條
簡攤令賦役均以兹為報效安敢不躬親襦袴提于手
韋弦佩在紳敢辭稱俗吏且願活疲民常未徴黄霸湖
猶借㓂恂愧無鐺脚政徒忝犬牙隣制誥誇黄絹詩篇
占白蘋銅符抛不得瓊樹見無因警寐鐘傳夜催衙鼓
報晨唯知對胥吏未暇接親賔色變雲迎夏聲殘鳥過
春麥風非逐扇梅雨異隨輪武寺山如故王樓月自新
池塘閒長草絲竹廢生塵暑遣燒神酎晴教曬舞茵待
還公事了亦擬樂吾身
中幅極盡理煩治劇之畧蓋到郡經旬而規模已定矣
一結即先憂後樂意乃知居易實具經世之才而當時
未竟其用為可惜也分司以後時不可為不得已托詩
酒以自娛耳救煩無若靜補拙莫如勤十字凡為守令
者當錄置座右
　　故衫
闇澹緋衫稱老身半披半曳出朱門袖中吳郡新詩本
襟上杭州舊酒痕殘色過梅看向盡故香因洗齅猶存
曾經爛漫三年著欲棄空箱似少恩
所詠止一衫而衫之色香襟袖衫之時地歳月歴歴清
出并著衫之人身分性情亦曲曲傳出却又渾成熨貼
無一㸃安排痕迹亦絶不假一字纎巧雕琢此香山擅
塲處李商隠輩豈能辦此
　　泛太湖書事寄微之
煙渚雲帆處處通飄然舟似入虛空玉杯淺酌巡初匝
金管徐吹曲未終黄夾纈林寒有葉碧琉璃水淨無風
避旗飛鷺翩翻白驚鼓跳魚撥刺紅澗雪壓多松偃蹇
巖泉滴久石玲瓏書為故事留湖上吟作新詩寄浙東
軍府威容從道盛江山氣色定知同報君一事君應羡
五宿澄波皓月中
　　病中多雨逄寒食
水國多陰常嬾出老夫饒病愛閒眠三旬卧度鶯花月
一半春消風雨天薄暮何人吹觱篥新晴幾處縛鞦韆
綵繩芳樹長如舊唯是年年換少年
頸聨何其藴藉宋人年年不帶看花眼不是愁中即病
中之句便覺徑直少味
　　重答劉和州(自注来篇云蘇州刺史例能詩西掖吟/来替左司又云若共吳王鬬百草不如)
　　(唯是欠/西施)
分無佳麗敵西施敢有文章替左司隨分笙歌聊自樂
等閒篇詠被人知花邊妓引尋香徑月下僧留宿劔池
可惜當時好風景吳王應不解吟詩
不敢替左司但可傲睨吳王即蘇軾云識字劣能欺項
籍也
　　城上夜宴
留春不住登城望惜夜相將秉燭逰風月萬家河兩岸
笙歌一曲郡西樓詩聽越客吟何苦酒被吳娃勸不休
從道人生都是夢夢中歡笑亦勝愁
　　六月三日夜聞蟬
荷香清露墜栁動好風生微月初三夜新蟬第一聲乍
聞愁北客靜聽憶東京我有竹林宅别来蟬再鳴不知
池上月誰撥小船行
一片空明詩境至此纔許當一清字直是天分髙絶鈍
根人何從學歩
　　晚起
卧聽鼕鼕衙鼓聲起遲睡足長心情華簪脱後頭雖白
堆案抛来眼校明閒上籃轝乘興出醉囘花舫信風行
明朝更濯塵纓去聞道松江水最清
　　河亭晴望(九月/八日)
風轉雲頭斂煙銷水面開晴虹橋影出秋雁櫓聲来郡
靜官初罷鄉遥信未迴明朝是重九誰勸菊花杯
氣味近老杜
　　夢蘇州水閣寄馮侍御
揚州驛裏夢蘇州夢到花橋水閣頭覺後不知馮侍御
此中昨夜共誰逰
　吳郡志戴顒宅北禪寺唐司勲郎中陸洟嘗居之有
　花橋水閣
　　太湖石
煙翠三秋色波濤萬古痕削成青玉片截斷碧雲根風
氣通巖穴苔紋䕶洞門三峯具體小應是華山孫
律法渾成腹聨刻畫絶警結句陡健有力
　　秘省後㕔
槐花雨潤新秋地桐葉風翻欲夜天盡日後㕔無一事
白頭老監枕書眠
　　寄殷協律(自注多叙/江南舊逰)
五嵗優㳺同過日一朝消散似浮雲琴詩酒伴皆抛我
雪月花時最憶君幾度聽雞歌白日亦曾騎馬詠紅裠
吳娘暮雨蕭蕭曲自别江南更不聞
無限感慨冶語更凄凉
　　臨都驛答夢得六言二首
揚子津頭月下臨都驛裏燈前昨日老于前日去年春
似今年
謝守歸為袐監馮公老作郎官前事不須問著新詩且
更吟㸔
節短音長
　　春詞
低花樹映小妝樓春入眉心兩㸃愁斜倚欄干背鸚鵡
思量何事不囘頭
艷體妙于藴籍
　　送敏中歸豳寧幕
六十衰翁兒女悲傍人應笑爾應知弟兄垂老相逢日
杯酒臨歡欲散時前路加餐須努力今宵盡醉莫推辭
司徒知我難為别直過秋歸未訝遲
情景一湧而出清空如話倍覺沉著深摯惻惻動人棣
華雁影浮詞不掃自去
　　池窗
池晚蓮芳謝窗秋竹意深更無人作伴唯對一張琴
　　送鶴與裴相臨别贈詩
司空愛爾爾須知不信聽吟送鶴詩羽翮勢髙寧惜别
稻粱恩厚莫愁飢夜棲少共鷄爭樹曉浴先饒鳯占池
稳上青雲勿囘顧的應勝在白家時
腹聨便是一生得力處豈徒贈鶴兼可風世正與送崔
考功赴闕意同
　馮斑曰比興忠厚
　　烏夜啼
城上歸時晚庭前宿處危月明無葉樹霜滑有風枝啼
澀飢喉咽飛低凍翅垂畫堂鸚鵡鳥冷暖不相知
夜景刻畫極警一結托興尤深
　　送東都留守令狐尚書赴任
翠華黄屋未東巡碧洛青嵩付大臣地稱髙情多水竹
山宜閒望少風塵龍門即擬為逰客金谷先憑作主人
歌酒家家花處處莫空管領上陽春
　汪立名曰按寳歴二年敬宗欲幸東都諫者皆不聽
　已使按修宫闕賴裴度婉言而罷明年為文宗太和
　元年令狐楚以三年春留守東都故公首句及此蓋
　文宗方勵精圖治盡反敬宗弊政未東巡之語有微
　辭焉
　　想東逰五十韻(并序/)
　太和三年春予病免官後憶逰浙右數郡兼思到越
　一訪微之故兩浙之間一物以上想皆在目吟且成
　篇不能自休盈五百字亦猶孫興公想天台山而賦
　之也
海内時無事江南嵗有秋生民皆樂業地主盡賢侯郊
靜銷戎馬城髙逼斗牛平河七百里沃壤二三州坐有
湖山趣行無風浪憂食寧妨解䌫寢不廢乘流泉石諳
天竺煙霞識虎丘餘芳認蘭澤遺詠思蘋洲菡萏紅塗
粉菰蒲緑潑油鱗差漁戶舍綺錯稻田溝紫洞藏仙窟
𤣥泉貯怪湫精神昂老鶴姿彩媚潜虯靜閲天工妙閒
窺物狀幽投竿出比目擲果下獼猴味苦蓮心小漿甜
蔗節稠橘苞從自結藕孔是誰鎪逐日移潮信隨風變
櫂謳遞夫交烈火候吏次鳴騶梵墖形疑踊閶門勢欲
浮客迎攜酒榼僧待置茶甌小宴閒談笑初筵雅獻酬
稍催朱蠟炬徐動碧牙籌圓琖飛蓮子長裾曵石榴柘
枝隨畫鼓調笑從香毬幕颺雲飄檻簾褰月露鉤舞繁
紅袖凝(去/聲)歌切翠眉愁絃管寧容歇杯盤未許收良辰
宜酩酊卒嵗好優㳺膾縷鮮仍細蓴絲滑且柔飽餐為
日計穏睡是身謀名媿空虚得官知止足休自嫌猶屑
屑衆笑太悠悠物表疎形役人寰足悔尤蛾須逺燈燭
兎勿近罝罘幻世春来夢浮生水上漚百憂中莫入一
醉外何求未死凝王湛無兒老鄧攸蜀琴安膝上周易
在牀頭去去無程客行行不繫舟勞君頻問訊勸我少
淹留(自注自此後/並屬微之)雲雨多分散關山苦阻修一吟江月
别七見日星周珠玉傳新什鵷鸞念故儔懸旌心宛轉
束楚意綢繆驛舫粧青雀官槽秣紫騮鏡湖期逺泛禹
穴約㝠搜預埽題詩壁先開望海樓飲思親履舄宿憶
並衾裯志氣吾衰也風情子在不應須相見後别作一
家逰
洋洋纚纚一氣轉旋細意熨貼層次井然起伏照應極
變化斷續之妙
　　將至東都先寄令狐留守
黄鳥無聲葉滿枝閒吟想到洛城時惜逄金谷三春盡
恨拜銅樓一月遲詩境忽来還自得醉鄉潜去與誰期
東都添箇狂賔客先報壺觴風月知
詩境忽来還自得蕭子顯所謂須其自来不以力搆也
杜甫詩成覺有神亦是此意
　　晚桃花
一樹紅桃亞拂池竹遮松䕃晚開時非因斜日無由見
不是閒人豈得知寒地生材遺校易貧家養女嫁常遲
春深欲落誰憐惜白侍郎来折一枝
比意深婉總從一晚字生情寒地生材句自是主意以
貧家養女句更切桃花故仍以上句作陪律法極細
　　阿崔
謝病卧東都羸然一老夫孤單同伯道遲暮過商瞿豈
料鬢成雪方㸔掌弄珠已衰寧望有雖晚亦勝無蘭入
前春夢桑懸昨日弧里閭多慶賀親戚共歡娛膩剃新
胎髮香綳小繡襦玉芽開手爪酥顆㸃肌膚弓冶將傳
汝琴書勿墜吾未能知壽夭何暇慮賢愚乳氣初離殻
啼聲漸變雛何時能反哺供養白頭烏
寫小兒初生端詳入細一結喜極不覺慮其將来軟語
心酸逼真老人情景此種自讓香山獨歩
　
　
　
御選唐宋詩醇巻二十五
欽定四庫全書
御選唐宋詩醇巻二十六
　　太原白居易詩八
　　　目錄
　　池上小宴問程秀才
　　橋亭卯飲
　　西風
　　題岐王舊山池石壁
　　履道池上作
　　和令狐相公寄劉郎中兼見示長句
　　期宿客不至
　　晚歸府
　　從龍潭寺至少林寺題贈同逰者
　　元相公輓歌詞三首(録一首/)
　　酬李二十侍郎
　　池上閒詠
　　和髙僕射罷節度讓尚書授少保分司喜遂逰山
　　水之作
　　送考功崔郎中赴闕
　　同諸客題于家公主舊宅
　　菩提寺上方晚眺
　　楊栁枝詞八首(録四首/)
　　春早秋初因時即事兼寄浙東李侍郎
　　送姚杭州赴任因思舊逰
　　種栁三詠
　　韋七自太子賔客再除秘書監以長句賀而餞之
　　九年十一月二十一日感事而作
　　春来頻與李二賔客郭外同逰因贈長句
　　三月三日
　　閒居春盡
　　香山避暑二絶
　　贈談客
　　答夢得秋庭獨坐見贈
　　酬夢得霜夜對月見懐
　　初冬月夜得皇甫澤州手札并詩數篇因遣報書
　　偶題長句
　　寄獻北都留守裴令公
　　㸔夢得題答李侍郎詩詩中有文星之句因戲和
　　之
　　早春憶逰思黯南莊因寄長句
　　杪秋獨夜
　　答閒上人来問因何風疾
　　夜聞箏中彈瀟湘送神曲感舊
　　戱禮經老僧
　　夢得前所酬篇有鍊盡美少年之句因思往事兼
　　詠今懐重以長句答之
　　春盡日宴罷感事獨吟
　　前有别栁枝絶句夢得繼和云春盡絮飛留不得
　　隨風好去落誰家又復戱答
　　時熱少見客因詠所懐
　　宣州崔大夫閣老忽以近詩數十首見示吟諷之
　　下竊有所喜因成長句寄題郡齋
　　晚池汎舟遇景成詠贈吕處士
　　和楊尚書罷相後夏日逰永安水亭兼招本曹楊
　　侍郎同行
　　五年秋病後獨宿香山寺
　　早入皇城贈王留守僕射
　　山中五絶句(録三首/)
　　　嶺上雲
　　　石上苔
　　　澗中魚
　　和敏中洛下即事
　　送敏中新授户部員外郎西歸
　　覽盧子䝉侍御舊詩多與微之唱和感今傷昔因
　　贈子䝉題于巻後
　　新小灘
　　喜入新年自詠
　　夏日與閒禪師林下避暑
　　談氏小外孫玉童
　　楊栁枝詞
　　詔取永豐栁植禁苑感賦
　　池上篇
　　齒落辭
　　不能忘情吟
　　江南喜逄蕭九徹因話長安舊逰戱贈五十韻
　　送劉郎中赴任蘇州
　　靈巖寺
　　寄韜光禪師
欽定四庫全書
御選唐宋詩醇巻二十六
　　太原白居易詩八
　　池上小宴問程秀才
洛下園林好自知江南景物暗相隨淨淘紅粒罯香飯
薄切紫鱗烹水葵雨滴篷聲青雀舫浪揺花影白蓮池
停杯一問蘇州客何似吳松江上時
　　橋亭夘飲
卯時偶飲齋時卧林下髙橋橋上亭松影過窗眠始覺
竹風吹靣醉初醒就荷葉上包魚鮓當石渠中浸酒缾
生計悠悠身兀兀甘從妻喚作劉伶
　蔡寛夫詩話曰吳中作鮓多用龍溪池中蓮葉包為
　之後數日取食比瓶中氣味特妙觀樂天詩蓋昔人
　已有此法也
　　西風
西風来幾日一葉已先飛新霽乘輕屐初凉換熟衣淺
渠消慢水疎竹漏斜暉薄暮青苔巷家僮引鶴歸
蕭疎淡逺
　　題岐王舊山池石壁
樹深藤老竹迴環石壁重重錦翠斑俗客看来猶解愛
忙人到此亦須閒况當霽景凉風後如在千巖萬壑間
黄綺更歸何處去洛陽城内有商山
一氣相生珠圓玉潤此七律正宗也况當一聨開宋調
而氣味自厚
　　履道池上作
家池動作經旬别松竹琴魚好在無樹暗小巢藏巧婦
渠荒新葉長慈姑不因車馬時時到豈覺林園日日蕪
猶喜春深公事少每来花下得踟蹰
　　和令狐相公寄劉郎中兼見示長句
日月天衢仰靣看尚淹池鳯滯臺鸞碧幢千里空移鎮
赤筆三年未轉官别後縱吟終少興病来雖飲不多歡
酒軍詩敵如相遇臨老猶能一據鞍
豪極香山變調
　　期宿客不至
風飄雨灑簾帷故竹映松遮燈火深宿客不来嫌冷落
一尊酒對一張琴
唐人七絶每著意前半此詩上二句字字用意已寫透
冷落光景下二句一拍自合
　　晚歸府
晚從履道来歸府街路雖長尹不嫌馬上凉于牀上坐
緑槐風透紫蕉衫
自為寫照風致瀟灑視宋祁兩行紅燭攤書者何如
　　從龍潭寺至少林寺題贈同逰者
山屐田衣六七賢搴芳蹋翠弄潺湲九龍潭月落杯酒
三品松風飄管絃強健且宜逰勝地清凉不覺過炎天
始知駕鶴乘雲外别有逍遙地上仙
　　元相公輓歌詞三首(錄一/首)
銘旌官重威儀盛騎吹聲繁鹵簿長後魏帝孫唐宰相
六年七月塟咸陽
嚴重簡括可當一篇墓誌
　　酬李二十侍郎
筍老蘭長花漸稀衰翁相對惜芳菲殘鶯著雨慵休囀
落絮無風凝不飛行掇木芽供野食坐牽蘿蔓挂朝衣
十年分手今同醉醉未如泥莫道歸
頷聨似賦似比意致纒綿深人無淺語
　　池上閒詠
青莎臺上起書樓緑藻潭中繫釣舟日晚愛行深竹裏
月明多上小橋頭蹔嘗新酒還成醉亦出中門便當逰
一部清商聊送老白鬚蕭颯管絃秋
天機清妙吐屬自然不知者或以為開宋派矣
　　和髙僕射罷節度讓尚書授少保分司喜遂逰山
　　水之作
暫辭八座罷雙旌便作登山臨水行能以忠貞酬重任
不將富貴礙髙情朱門出去簮纓從絳帳歸来歌吹迎
鞍轡閙装光滿馬何人信道是書生
　　送考功崔郎中赴闕
稱意新官又少年秋凉身健好朝大青雲上了無多路
却要徐驅穏著鞭
規戒深摯
　　同諸客題于家公主舊宅
平陽舊宅少人逰應是逰人到即愁布穀鳥啼桃李院
絡絲蟲怨鳯凰樓臺傾滑石猶殘砌簾斷真珠不滿鈎
聞道至今蕭史在髭鬚雪白向明州
寫景穠麗倍覺蒼凉一結黯然神傷不堪卒讀
　汪立名曰按周益公英華辨證于家公主憲宗之女
　永昌公主下嫁頔之子季友元和間卒追封梁國諡
　惠康于頔家河南後徙京兆居易所題舊宅在洛中
　言公主已亡而蕭史尚在後又有寄明州于駙馬使
　君詩云留滯三年在浙東及海味腥鹹之語皆指明
　州也英華作韶州是誤以于季友為于琮也琮尚宣
　宗廣德公主在大中十三年居易歿已乆至貶韶州
　則在咸通十三年相去更逺矣
　　菩提寺上方晚眺
樓閣髙低樹淺深山光水色暝沉沉嵩煙半巻青綃幕
伊浪平舖緑綺衾飛鳥滅時宜極目逺風来處好開襟
誰知不離簮纓内長得逍遙自在心
　　楊栁枝詞八首(錄四/首)
依依嫋嫋復青青勾引春風無限情白雪花繁空撲地
緑絲條弱不勝鶯
紅版江橋青酒旗館娃宫暖日斜時可憐雨歇東風定
萬樹千條各自垂
蘇州楊栁任君誇更有錢塘勝館娃若解多情尋小小
緑楊深處是蘇家
葉含濃露如啼眼枝嫋輕風似舞腰小樹不禁攀折苦
乞君留取兩三條
四詩風格不減盛唐
　　春早秋初因時即事兼寄浙東李侍郎
春早秋初晝夜長可憐天氣好年光和風細動簾帷暖
清露微凝枕簟凉窗下曉眠初減被池邊晚坐乍移牀
閒從蕙草侵階緑靜任槐花滿地黄理曲管絃聞後院
熨衣燈火映深房四時新景何人别遥憶多情李侍郎
春早秋初起句掲出以下兩兩分寫言下俱有情在結
以多情一句收足㸃睛欲飛
　　送姚杭州赴任因思舊逰
與君細話杭州事為我留心莫等閒閭里固宜勤撫恤
樓臺亦要數躋攀笙歌縹緲虚空裏風月依稀夢想間
且喜詩人重管領遥飛一琖賀江山
不曰賀詩人而曰賀江山立言特妙感舊傳衣頌姚揚
已幾層意思總攝在内真仙筆也
　　種栁三詠
白頭種松桂早晚見成林不及栽楊栁明年便有隂春
風為催促副取老人心
從君種楊栁夾水意如何凖擬三年後青絲拂緑波仍
教小樓上對唱栁枝歌
更想五年後千千條麴塵路傍深映月樓上暗藏春愁
殺閒逰客聞歌不見人
　姚寛叢話曰唐人詠栁使麴塵字者極多禮記月令
　薦鞠衣于上帝告桑事注云如鞠塵色周禮内司服
　鞠衣鄭司農云鞠衣黄桑服也色如鞠塵象桑葉始
　生此用之栁又象其花絮之穗耳
　　韋七自太子賔客再除秘書監以長句賀而餞之
　　(自注韋往年嘗/與予同為秘監)
離筵莫愴且同歡共賀新恩拜舊官屈就商山伴麋鹿
好歸芸閣狎鵷鸞落星石上蒼苔古畫鶴㕔前白露寒
老監姓名應在壁相思試為拂塵看
曲折盡意雍容大雅
　　九年十一月二十一日感事而作(自注其日獨/逰香山寺)
禍福茫茫不可期大都早退似先知當君白首同歸日
是我青山獨往時顧索素琴應不暇憶牽黄犬定難追
麒麟作脯龍為醢何似泥中曳尾龜
　東坡志林曰樂天為王涯所讒謫江州司馬甘露之
　禍樂天在洛適逰香山寺有白首同歸二句不知者
　以為幸之也樂天豈幸人之禍者哉蓋悲之也
　汪立名曰按白首同所歸乃潘岳石崇臨刑時語太
　和九年甘露事李訓鄭注舒元輿王涯賈餗皆被害
　味詩中同歸句本就事而言不專指王涯也公自蘇
　州召還秩位漸崇見機引退宦官之禍固早計及者
　何致追憾王涯况公之遷謫本由宦官惡之附宦官
　者成之豈反以中人誅夷士大夫為快幸禍之説蓋
　出章子厚諺所謂以小人心度君子腹耳
　　春来頻與李二賔客郭外同遊因贈長句
風光引歩酒開顔送老消春嵩洛間朝踏落花相伴出
暮隨飛鳥一時還我為病叟誠宜退君是才臣豈合閒
可惜濟時心力在放教臨水復登山
觀此詩可知香山未嘗一刻忘世豈獨為他人惋惜耶
　　三月三日
畫堂三月初三日絮撲窗紗燕拂簷蓮子數杯嘗冷酒
柘枝一曲試春衫階臨池靣勝看鏡户映花藂當下簾
指㸃樓南翫新月玉鈎素手兩纎纎
　　閒居春盡
閒泊池舟靜掩扉老身慵出客来稀愁應暮雨留教住
春被殘鶯喚遣歸揭甕偷嘗新熟酒開箱試著舊生衣
冬裘夏葛相催促垂老光隂速似飛
鍊句鍊字後来陸游得法于此
　　香山避暑二絶
六月灘聲如猛雨香山樓北暢師房夜深起凭欄干立
滿耳潺湲滿靣凉
紗巾草履竹疎衣晚下香山蹋翠微一路凉風十八里
卧乘籃轝睡中歸
前首如對北風圖自然毛髪淅灑次首北窗髙枕無此
恬適真足破除熱惱
　　贈談客
上客清談何亹亹幽人閒思自寥寥請君休説長安事
膝上風清琴正調
移牀逺客那容著一㸃塵氛
　　答夢得秋庭獨坐見贈
林梢隠映夕陽殘庭際蕭疎夜氣寒霜草欲枯蟲思急
風枝未定鳥棲難容衰見鏡同惆悵身健逄杯且喜歡
應是天教相暖熱一時垂老與閒官
頷聨近晚唐却非孟郊輩所及
　　酬夢得霜夜對月見懐
凄清冬夜景揺落長年情月帶新霜色碪和逺鴈聲暖
憐爐火近寒覺被衣輕枕上酬佳句詩成夢不成
　　初冬月夜得皇甫澤州手札并詩數篇因遣報書
　　偶題長句
清泠玉韻兩三章落泊銀鈎七八行心逐報書懸鴈足
夢尋来路繞羊腸水南地空多明月山北天寒足早霜
(履道所居在水南澤/州在太行之北地也)最恨潑醅新熟酒迎冬不待共君
嘗
鴈足羊腸虛實巧對與履道池上巧婦慈姑同一句法
然香山佳處不在此
　　寄獻北都留守裴令公(并序/)
　司徒令公分守東洛移鎮北都一心勤王三月成政
　形容盛德實在歌詩况辱知音敢不先唱輒奉五言
　四十韻寄獻以抒下情
天上中台正人間一品髙休明值堯舜勲業過蕭曹始
擅文三㨗終兼武六韜動人名赫赫憂國意忉忉盪蔡
擒封豕平齊斬巨鼇兩河收土宇四海定波濤寵重移
宫籥恩新換閫旄保釐東宅靜守䕶北門牢晉國封疆
濶并州士馬豪胡兵驚赤幟邊雁避烏號令下流如水
仁霑澤似膏路喧歌五袴軍醉感單醪將校森貔武賔
僚儼雋髦客無煩夜柝吏不犯秋毫神在臺駘助魂亡
獫狁逃德星銷彗孛霖雨滅腥臊烽戍髙臨代關河逺
控洮汾雲晴漠漠朔吹冷颾颾豹尾交牙㦸虯鬚捧佩
刀通天白犀帶照地紫麟袍羌管吹楊栁燕姬酌蒲萄
銀含鑿落琖金屑琵琶槽遥想從軍樂應忘報國勞紫
微留北闕緑野寄東臯忽憶前時㑹多慚下客叨清宵
陪讌話美景從逰遨花月還同賞琴詩雅自操朱絃拂
宫徴洪筆振風騷近竹開方丈依林架桔橰春池八九
曲畫舫兩三艘徑滑苔粘屐潭深水沒篙緑絲縈岸栁
紅粉映樓桃為穆先陳醴招劉共藉糟舞鬟金翡翠歌
頸玉蠐螬盛德終難過明時豈易遭公雖慕張范帝未
舍伊臯眷戀心方結踟蹰首已搔鸞凰上寥廓燕雀任
逢蒿欲獻文狂簡徒煩思鬱陶可憐四百字輕重抵鴻
毛
通首分兩大段看前半叙度平蔡齊之勲業及移鎮北
都之治績而以紫㣲留北闕二句鎻住緑野東臯已拖
到昔時宴集事後半叙自己從前交誼而以盛德終難
過四句繚繞前文述度之寵遇末方結到獻詩之意此
詩與前集賢林亭即事五古一篇皆香山極用意之作
髙華雅贍杜甫嗣音惜結句未免弩末
　　看夢得題答李侍郎詩詩中有文星之句因戲和
　　之
看題錦繡報瓊瓌俱是人天第一才好遣文星守躔次
亦須防有客星来
戱語雅趣
　　早春憶逰思黯南莊因寄長句
南莊勝處心常憶借問軒車早晚逰美景難忘竹廊下
好風爭奈栁橋頭氷消見水多於地雪霽看山盡入樓
若待春深始同賞鶯殘花落却堪愁
好句疑仙觸境而得著意求之便之自然之趣
　　杪秋獨夜
無限少年非我伴可憐清夜與誰同歡娛牢落中心少
親故凋零四面空紅葉樹飄風起後白鬚人立月明中
前頭更有蕭條物老菊衰蘭三兩叢
　　答閒上人来問因何風疾
一牀方丈向陽開勞動文殊問疾来欲界凡夫何足道
四禪天始免風災(自注色界四天初禪具三災二禪/無火災三禪無水炎四禪無風災)
戱語作擺脱耳亦是小機鋒禪理不必如是不必不如
是
　　夜聞箏中彈瀟湘送神曲感舊
縹緲巫山女歸来七八年殷勤湘水曲留在十三絃苦
調吟還出深情咽不傳萬重雲水思今夜月明前
一氣轉折靈空縹緲落句不減江上峯青
　　戲禮經老僧
香火一爐燈一盞白頭夜禮佛名經何年飲著聲聞酒
直到如今醉未醒
解此可以面壁九年不立文字
　　夢得前所酬篇有鍊盡美少年之句因思往事兼
　　詠今懐重以長句答之
鍊盡少年成白首憶初相識到今朝昔饒春桂長先折
今伴寒松取後凋生事縱貧猶可過風情雖老未全銷
聲華寵命人皆得若箇如君歴七朝(自注夢得貞元中/及今凡仕七朝也)
　　春盡日宴罷感事獨吟(自注開成五年/三月三十日作)
五年三月今朝盡客散筵空獨掩扉病共樂天相伴住
春隨樊素一時歸閒聽鶯語移時立思逐楊花觸處飛
金帶縋腰衫委地年年衰瘦不勝衣
未免有情誰能遣此然亦不堪回想矣
　　前有别栁枝絶句夢得繼和云春盡絮飛留不得
　　隨風好去落誰家又復戲答
栁老春深日又斜任他飛向别人家誰能更學孩童戲
尋逐春風捉栁花
　　時熱少見客因詠所懐
冠櫛心多嬾逄迎興漸微况當時熱甚幸遇客来稀濕
灑池邊地凉開竹下扉露牀青箴簟風架白蕉衣院靜
留僧宿樓空放妓歸衰殘强歡宴此事久知非
　　宣州崔大夫閣老忽以近詩數十首見示吟諷之
　　下竊有所喜因成長句寄題郡齋
謝𤣥暉歿吟聲寢郡閣寥寥筆硯閒無復新詩題壁上
虚教逺岫列窗間忽驚歌雪今朝至必恐文星昨夜還
再喜宣城章句動飛觴遙賀敬亭山
句句相生白描髙手
　　晚池汎舟遇景成詠贈吕處士
岸淺橋平池面寛飄然輕棹汎澄瀾風宜扇引開懐入
樹愛舟行仰卧看别境客稀知不易能詩人少詠應難
惟憐吕叟時相伴同把磻溪舊釣竿
好句俱以不經意得之香山晚年詩境如是
　　和楊尚書罷相後夏日逰永安水亭兼招本曹楊
　　侍郎同行
道行無喜退無憂舒巻如雲得自由良冶動時為哲匠
巨川濟了作虚舟竹亭隂合偏宜夏水檻風凉不待秋
遙愛翩翩雙紫鳯入同官署出同逰
如題順寫層層俱到頷聨對句尤勝可謂句中有句
　　五年秋病後獨宿香山寺
經年不到龍門寺今夜何人知我情還向暢師房裏宿
新秋月色舊灘聲
舊字下得竒却妙
飲徒歌伴今何在雨散雲飛盡不迴從此香山風月夜
祗應長是一身来
　　早入皇城贈王留守僕射
津橋殘月曉沉沉風露凄清禁署深城栁宫槐謾搖落
悲愁不到貴人心
　　山中五絶句(錄三/首)
　　　嶺上雲
嶺上白雲朝未散田中青麥旱將枯自生自滅成何事
能逐東風作雨無
　　　石上苔
漠漠斑斑石上苔幽芳靜緑絶纎埃路傍凡草榮遭遇
曾得七香車輾来
　　　澗中魚
海水桑田欲變時風濤翻覆沸天池鯨吞蛟鬬波成血
深澗㳺魚樂不知
比體暗指甘露事
　　和敏中洛下即事
昨日池塘春草生阿連新有好詩成花園到處鶯呼入
駿焉逰時客避行水暖魚多似南國人稀塵少勝西京
洛中佳境應無限若欲諳知問老兄
　　送敏中新授户部員外郎西歸
千里歸程三伏天官新身健馬翩翩行衝赤日加餐飯
上到青雲穏著鞭長慶老郎唯我在客曹故事望君傳
前鴻後鴈行難續相去迢迢二十年(自注長慶初予為/主客郎中知制誥)
(遷中書舍人去/今二十一年也)
　舊唐書武宗聞居易名欲相之以問李德裕德裕言
　居易病廢敏中文類其兄有器識即除翰林學士時
　方為庫部郎中未逾三年入相
　　覽盧子䝉侍御舊詩多與微之唱和感今傷昔因
　　贈子䝉題于巻後
早聞元九詠君詩恨與盧君相識遲今日逄君開舊巻
巻中多道贈微之相看掩淚情難説别有傷心事豈知
聞道咸陽墳上樹已抽三丈白楊枝
清空一氣直從肺腑中流出不知是血是淚筆墨之痕
俱化
　汪立名曰北夢𤨏言云白太保與元相國友善以詩
　道著名時號元白其集内有哭元相詩云相看掩淚
　俱無語等句洎自撰墓志云與劉夢得為詩友殊不
　言元公人疑其隙終也按此語在醉吟先生傳中非
　墓志也傳未曰於時開成三年先生之齒六十有七
　則是微之歿久矣其所謂如滿為空門友韋楚為山
　水友夢得為詩友皇甫朗之為酒友皆就當時在洛
　之人而言非該舉平生也且公晚年哭微之作甚多
　有夢㣲之詩云夜来擕手夢同逰晨起盈巾淚莫收
　又聞歌者唱微之詩云時向歌中聞一句未容傾耳
　已傷心感悼悽愴如在初歿隙終之語豈不大謬耶
　又考史傳皆作白少傅即公詩内止有少傅官停語
　並無稱太保者不知何所本也
　　新小灘
石淺沙平流水寒水邊斜揷一漁竿江南客見生鄉思
道似嚴陵七里灘
　　喜入新年自詠(自注時年/七十一)
白鬚如雪五朝臣又值新正第七旬老過占他藍尾酒
病餘收得到頭身銷磨嵗月成髙位比類時流是幸人
大歴年中騎竹馬幾人得見㑹昌春
每句中含一喜字結處收應五朝筆力健舉老年精神
魄力如是真不可及
　　夏日與閒禪師林下避暑
落景牆西塵土紅伴僧閒坐竹泉東緑蘿潭上不見日
白石灘邊長有風熱惱漸知隨念盡清凉常願與人同
每因毒暑悲親故多在炎方瘴海中(自注是嵗潮韶等/郡皆有親友謫居)
　稽古錄曰開成五年楊嗣復貶潮州李珏貶韶州
　　談氏小外孫玉童
外翁七十孫三嵗笑指琴書欲遣傳自念老夫今髦矣
因思穉子更茫然中郎餘慶鍾羊祜子㓜能文似馬遷
才與不才爭料得東牀空後且嬌憐(自注談/氏初逝)
　　楊栁枝詞
一樹春風千萬枝嫩於金色軟於絲永豐西角荒園裏
盡日無人屬阿誰
風致翩翩
　雲溪友議曰居易有妓樊素善歌小蠻善舞嘗為詩
　曰櫻桃樊素口楊栁小蠻腰年既髙邁而小蠻方豐
　豔因楊栁詞以託意云
　　詔取永豐栁植禁苑感賦
一樹衰殘委泥土雙枝榮耀植天庭定知𤣥象今春後
栁宿光中添兩星
　雲溪友議曰宣宗朝國樂唱前詞上問誰作永豐在
　何處左右具以對遂因東使命取永豐栁兩枝植於
　禁中居易感上知其名且好尚風雅又為詩一章
　　池上篇(并序/)
　都城風土水木之勝在東南偏東南之勝在履道里
　里之勝在西北隅西閈北垣第一第即白氏叟樂天
　退老之地地方十七畆屋室三之一水五之一竹九
　之一而島樹橋道間之初樂天既為主喜且曰雖有
　臺無粟不能守也乃作池東粟廩又曰雖有子弟無
　書不能訓也乃作池北書庫又曰雖有賔朋無琴酒
　不能娛也乃作池西琴亭加石樽焉樂天罷杭州刺
　史時得天竺石一華亭鶴二以歸始作西平橋開環
　池路罷蘇州刺史時得太湖石白蓮折腰菱青板舫
　以歸又作中髙橋通三島逕罷刑部侍郎時有粟千
　斛書一車洎臧獲之習筦磬絃歌者指百以歸先是
　潁川陳孝山與釀法酒味甚佳博陵崔晦叔與琴韻
　甚清蜀客姜發授秋思聲甚淡𢎞農楊貞一與青石
　三方長平滑可以坐卧太和三年夏樂天始得請為
　太子賔客分秩於洛下息躬于池上凡三任所得四
　人所與洎吾不才身今率為池中物矣每至池風春
　池月秋水香蓮開之旦露清鶴唳之夕拂楊石舉陳
　酒援崔琴彈姜秋思頽然自適不知其他酒酣琴罷
　又命樂童登中島亭合奏霓裳散序聲隨風飄或凝
　或散悠揚于竹煙波月之間者久之曲未竟而樂天
　陶然已醉睡于石上矣睡起偶詠非詩非賦阿龜握
　筆因題石間視其粗成韻章命為池上篇云爾
十畆之宅五畆之園有水一池有竹千竿勿謂土狹勿
謂地偏足以容膝足以息肩有堂有庭有橋有船有書
有酒有歌有絃有叟在中白鬚飄然識分知足外無求
焉如鳥擇木姑務巢安如龜居坎不知海寛靈鶴怪石
紫菱白蓮皆吾所好盡在吾前時飲一杯或吟一篇妻
孥熙熙鷄犬閒閒優哉游哉吾將終老乎其間
池上佳境詳于序中詩更不覼縷淡淡寫來自見老潔
識分知足四字是樂天一生得力處真實受用在此序
中未及詩中特為清出可為奢汰踰分營營無厭者痛
下針砭
　汪立名曰按公有奉和牛思黯太湖石兼呈夢得詩
　其末云共嗟無此分虚管太湖来自注與夢得俱典
　姑蘇而不獲此石而此詩序中又云罷蘇州刺史時
　得太湖石豈歸洛既久舊物皆不復存耶
　　齒落辭(并序/)
　開成二年予春秋六十六瘠黒衰白老狀具矣而雙
　齒又墮慨然感歎者久之因為齒落辭以自廣其辭
　曰
嗟嗟乎雙齒自吾有之爾俾爾嚼肉咀蔬銜杯潄水豐
吾膚革滋吾血髓從㓜逮老勤亦至矣幸有輔車非無
齗齶胡然捨我一旦雙落齒雖無情吾豈無情老與齒
别齒隨涕零我老日来爾去不迴嗟嗟乎雙齒孰謂而
来哉孰謂而去哉齒不能言請以意宣為口中之物忽
乎六十餘年昔君之壯也血剛齒堅今君之老矣血衰
齒寒輔車齗齶日削月朘上參差而下􁆙􁆘曾何足以
少安嘻君其聽㢤女長辭姥臣老辭主髮衰辭頭葉枯
辭樹物無細大功成者去君何嗟嗟獨不聞諸道經我
身非我有也蓋天地之委形君何嗟嗟又不聞諸佛説
是身如浮雲須臾變滅由是而言君何有焉所宜委百
骸而順萬化胡為乎嗟嗟于一牙一齒之間吾應曰吾
過矣爾之言然
㳺戯名通莊子寓言之㫖也後段分三層功成者去一
層是盛衰相尋之理道經一層歸于曠達佛説一層衷
諸虛無小中見大視韓愈落齒詩更覺波瀾不竭
　　不能忘情吟(并序/)
　樂天既老又病風乃錄家事㑹經費去長物妓有樊
　素者年二十餘綽綽有歌舞態善唱楊枝人多以曲
　名名之由是名聞洛下籍在經費中將放之馬有駱
　者駔壯駿穏乘之亦有年籍在經物中將鬻之圉人
　牽馬出門馬驤首反顧一鳴聲音間似知去而旋戀
　者素聞馬嘶慘然立且拜婉孌有辭(自注辭/具下)辭畢泣
　下予聞素言亦愍黙不能對且命迴勒反袂飲素酒
　自飲一杯快吟數十聲聲成文文無定句句隨吟之
　短長也凡二百五十五言噫予非聖達不能忘情又
　不至于不及情者事来攪情情動不可柅因自哂題
　其篇曰不能忘情吟吟曰
鬻駱馬兮放楊栁枝掩翠黛兮頓金羈馬不能言兮長
鳴而却顧楊栁枝再拜長跪而致辭辭曰主乘此駱五
年凡千有八百日銜橜之下不驚不逸素事主十年凡
三千有六百日巾櫛之間無違無失今素貎雖陋未至
衰摧駱力猶壯又無虺隤即駱之力尚可以代主一歩
素之歌亦可以送主一杯一旦雙去有去無迴故素將
去其辭也苦駱將去其鳴也哀此人之情也馬之情也
豈主君獨無情哉予俯而歎仰而咍且曰駱駱爾勿嘶
素素爾勿啼駱反厩素反閨吾疾雖作年雖頽幸未及
項籍之將死何必一日之内棄騅兮而别虞兮乃目素
兮素兮為我歌楊栁枝我姑酌彼金罍我與爾歸醉鄉
去来
借樊素語問答成篇亦因序中摹寫盡致故作此變化
避就之法
　冷齋夜話曰東坡南遷侍兒王朝雲者請從行東坡
　嘉之作詩有不學楊枝别樂天句其序云世謂樂天
　有鬻駱放楊枝詞嘉其至老病不忍去也然夢得詩
　曰春盡絮飛留不得隨風好去落誰家樂天亦云病
　與樂天相伴住春同樊素一時歸則是樊素竟去也
　　江南喜逄蕭九徹因話長安舊逰戲贈五十韻
憶昔嬉逰伴多陪歡宴塲寓居同永樂幽㑹共平康師
子尋前曲聲兒出内坊花深態奴宅竹錯得憐堂庭晚
開紅藥門閒䕃緑楊經過悉同巷居處盡連牆時世髙
梳髻風流澹作妝戴花紅石竹帔暈紫㯽榔鬢動懸蟬
翼釵垂小鳯行拂胷輕粉絮煖手小香囊選勝移銀燭
邀歡舉玉觴爐煙凝麝氣酒色注鵝黄急管停還奏繁
絃慢更張雪飛迴舞袖塵起繞歌梁舊曲翻調笑新聲
打義揚多情推阿軟巧語許秋孃風暖春將暮星迴夜
未央宴餘添粉黛坐久換衣裳結伴歸深院分頭入洞
房綵帷開翡翠羅薦拂鴛鴦留宿爭牽袖貪眠各占牀
綠窗籠水影紅壁背燈光索鏡收花鈿邀人解袷襠暗
嬌妝靨笑私語口脂香怕曉聽鐘坐羞明映縵藏眉殘
蛾翠淺鬟解綠雲長聚散知無定憂歡事不常離筵開
夕宴别騎促晨装去住青門外留連滻水傍車行遙寄
語馬駐共相望雲雨分何處山川共異方野行初寂寞
店宿乍恓惶别後嫌宵永愁来厭嵗芳幾看花結子頻
見露為霜嵗月何超忽音容坐渺茫往還書斷絶来去
夢逰揚自我辭秦地逄君客楚鄉當嗟異岐路忽喜共
舟航話舊堪垂淚思鄉數斷腸愁雲接巫峽淚竹近瀟
湘月落江湖濶天髙節候凉浦深煙渺渺沙冷月蒼蒼
紅葉江楓老青蕪驛路荒野風吹蟋蟀湖水浸菰蔣帝
路何由見心期不可忘舊逰千里外往事十年强春晝
提壺飲秋林摘橘嘗强歌還自感縱飲不成狂永夜長
相憶逄君各共傷殷勤萬里意并寫贈蕭郎
通首分三段憶昔嬉逰伴直起至鬟解緑雲長一段叙
長安舊逰也聚散知無定二句作一轉至来去夢逰揚
一段敘别後星霜屢易也自我辭秦地以下叙正靣撫
今追昔滿目蒼凉殊有對此茫茫百端交集之感末以
贈字作結篇法完宻
　　送劉郎中赴任蘇州
仁風膏雨去隨輪勝境歡逰到逐身水驛路穿兒店月
花船棹入女湖春(自注語兒店女/墳湖皆勝地也)宣城獨詠窗中岫栁
惲單題汀上蘋何似姑蘇詩太守吟詩相繼有三人(自/注)
(領吳郡日劉嘗贈予詩云蘇州刺史例能/詩西掖吟来替左司故有三人之戲耳)
　汪立名曰按語兒即禦兒吳越分境越國西北置禦
　兒與吳分為界通典注云在嘉興縣南有地名禦兒
　也國語曰吾用禦兒臨之今俗作語字又吳改禾興
　為嘉興隋廢唐武德四年復置九年省入吳縣貞觀
　八年復置屬蘇州女墳湖吳地記云吳王塟女取土
　成湖又郡國志王女墳在郭西云闔廬食蒸魚嘗半
　而與女女怒自殺闔廬痛之塟于國西閶門外文石
　為槨金鼎玉杯銀尊珠襦悉以送女又記云以水繞
　墳因名女墳湖白蘋洲在湖州霅溪之東南去州一
　里洲上有魯公顔真卿芳菲亭内有梁太守栁惲詩
　云汀洲采白蘋日暮江南春因以為名以上並見太
　平寰宇記
　　靈巖寺
館娃宫畔千年寺水濶雲多客到稀聞説春来更惆悵
百花深處一僧歸
　　寄韜光禪師
一山門作兩山門兩寺原從一寺分東澗水流西澗水
南山雲起北山雲前臺花發後臺見上界鐘聲下界聞
遙想吾師行道處天香桂子落紛紛
　汪立名曰按方輿勝覽䖍州有天竺寺在水東三里
　東坡天竺寺詩香山居士留遺跡一首序云予年十
　二先君自䖍州歸謂予言近城山中天竺寺有白樂
　天親書一山門作兩山門詩筆勢竒逸墨蹟如新今
　四十年予来訪之則詩已亡有刻石存耳感涕不已
　而作是詩又東坡書樂天此詩後云唐韜光禪師自
　錢塘天竺來住是山樂天守蘇曰以此詩寄之慶歴
　中先君逰此猶見樂天真蹟後四十七年軾南遷過
　䖍復經此寺徒見石刻而已紹聖元年八月十七日
　是此詩固寄䖍州也但韜光禪師本住靈隠故詩中
　有天香桂子語咸淳臨安志靈山之隂北澗之陽即
　靈隠寺靈山之南南澗之陽即天竺寺二澗流水號
　錢源泉遶寺峰南北而下至峰前合為一澗有橋號
　合澗又云靈隠天竺兩山由一門而入又云東坡䖍
　州天竺寺詩引云云據此則樂天詩非為杭作故舊
　志不收但坡公贈杭州上天竺辨才二詩一云想見
　南北山花發前後臺一云南北一山門上下兩天竺
　又皆采白詩語姑附著于此以俟知者要之白詩自
　是寄杭州後韜光移錫與詩俱去故遺跡在䖍耳
　
　
　
　
　
　
　
　
　
　
御選唐宋詩醇巻二十六
欽定四庫全書
御選唐宋詩醇巻二十七
　　昌黎韓愈詩一
　　　目錄
　　元和聖德詩
　　琴操十首
　　　將歸操
　　　猗蘭操
　　　龜山操
　　　越裳操
　　　拘幽操
　　　岐山操
　　　履霜操
　　　雉朝飛操
　　　别鵠操
　　　殘形操
　　南山詩
　　謝自然詩
　　秋懐詩十一首
欽定四庫全書
御選唐宋詩醇巻二十七
　　昌黎韓愈詩一
韓愈文起八代之衰而其詩亦卓絶千古論者常以文
掩其詩甚或謂于詩本無解處夫唐人以詩名家者多
以文名家者少謂韓文重于韓詩可也直斥其詩為不
工則羣兒之愚也大抵議韓詩者謂詩自有體此押韻
之文格不近詩又豪放有餘深婉不足常苦意與語俱
盡蓋自劉攽沈括時有異同而黄魯直陳師道輩遂羣
相訾謷歴宋元明異論間出此實昧于昌黎得力之所
在未嘗㳂波以討其源則真不辨詩體者也夫六義肇
興體裁斯别言簡而意該節短而韻長含吐抑揚雖重
複其詞而彌有不盡之味此風人之㫖也至于二雅三
頌鋪陳終始竭情盡致義存乎揚厲而不病其夸情廹
于呼號而不嫌其激其為體迥異于風非特詞有繁簡
其意之隠顯固殊焉千古以来寧有以少含蓄為雅頌
之病者乎然則唐詩如王孟一派源出于風而愈則本
之雅頌以大暢厥辭者也其生平論詩專主李杜而于
治水之航磨天之刄慷慨追慕誠欲效其震蕩乾坤陵
暴萬類而後得盡吐其竒傑之氣其視清微淡逺雅詠
温恭殊不足以盡吾才然偶一為之餘力亦足以相及
如琴操及南溪諸作具在特性所不近不多作耳而仰
攻者顧執多少之數以判優絀之數乎擬桃源為樂土
而輙謂洪河太華之駴人求仙佛之𤣥虚而反以聖賢
經天緯地為多事此其説固不待智者而决也今試取
韓詩讀之其壯浪縱恣擺去拘束誠不減于李其渾涵
汪茫千彚萬狀誠不減于杜而風骨崚嶒腕力矯變得
李杜之神而不襲其貎則又㧞竒于二子之外而自成
一家夫詩至足與李杜鼎立而論定猶有待于千載之
後甚矣詩道之難言也然元稹固嘗推杜而抑李歐陽
修又主退之不主子美李杜已然在愈故應不免彼自
鳴自息者又烏足與深辨㢤兹集所登為古詩者什八
為律詩者什二蓋愈詩偏以古勝此自有定論也聨句
之盛前此未有以非一人所得專美姑置不錄若夫集
外遺詩如嘲鼾睡辭唱歌淺俚醜惡假託無疑直應削
去而不容列諸集中者也
　　元和聖德詩(并序/)
　臣愈頓首再拜言臣伏見皇帝陛下即位以来誅流
　姦臣朝廷清明無有欺蔽外斬楊惠琳劉闢以收夏
　蜀東定青徐積年之叛海内怖駭不敢違越郊天告
　廟神靈歡喜風雨晦明無不從順太平之期適當今
　日臣䝉被恩澤日與羣臣序立紫宸殿陛下親望穆
　穆之光而其職業又在以經籍教導國子誠宜率先
　作歌詩以稱道盛德不可以辭語淺薄不足以自效
　為解輒依古作四言元和聖德詩一篇凡千有二十
　四字指事實錄具載明天子文武神聖以警動百姓
　耳目傳示無極其詩曰
皇帝即阼物無違拒曰暘而暘曰雨而雨維是元年有
盗在夏欲覆其州以踵近武皇帝曰嘻豈不在我負鄙
為艱縱則不可出師征之其衆十旅軍其城下告以福
禍腹敗枝披不敢保聚擲首陴外降幡夜竪疆外之險
莫過蜀土韋臯去鎮劉闢守後血人于牙不肯吐口開
庫啗士曰隨所取汝張汝弓汝鼔汝鼓汝為表書求我
帥汝事始上聞在列咸怒皇帝曰然嗟逺士女茍附而
安則且付與讀命于庭出節少府朝發京師夕至其部
闢喜謂黨汝振而伍蜀可全有此不當受萬牛臠炙萬
甕行酒以錦纒股以紅帕首有恇其兇有餌其誘其出
穰穰隊以萬數遂劫東川遂據城阻皇帝曰嗟其又可
許爰命崇文分卒禁禦有安其驅無暴我野日行三十
徐壁其右闢黨聚謀鹿頭是守崇文奉詔進退規矩戰
不貪殺擒不濫數四方節度整兵頓馬上章請討俟命
起坐皇帝曰嘻無汝煩苦荆并洎梁在國門户出師三
千各選爾醜四軍齊作殷其如阜或拔其角或脫其距
長驅洋洋無有齟齬八月壬午闢棄城走載妻與妾包
裹稚乳是日崇文入處其宇分散逐捕搜原剔藪闢窮
見窘無地自處俯視大江不見洲渚遂自顛倒若杵投
臼取之江中枷脰械手婦女纍纍啼哭拜叩来獻闕下
以告廟社周示城市咸使觀覩解脱攣索夾以砧斧婉
婉弱子赤立傴僂牽頭曳足先斷腰膂次及其徒體骸
撐拄末乃取闢駭汗如寫揮刀紛紜爭刌膾脯優賞將
吏扶珪綴組帛堆其家粟塞其庾哀憐陣歿廪給孤寡
贈官封墓周帀宏溥經戰伐地寛免租簿施令酬功急
疾如火天地中間莫不順序幽恒青魏東盡海浦南至
徐蔡區外雜虜怛威赧德踧踖蹈舞掉棄兵革私習簋
簠来請来覲十百其耦皇帝曰吁伯父叔舅各安爾位
訓厥甿畮正月元日初見宗祖躬執百禮登降拜俯薦
于新宫視瞻梁梠慼見容色淚落入俎侍祠之臣助我
惻楚乃以上辛于郊用牡除于國南鱗筍毛簴廬幕周
施開掲磊砢獸盾騰挐圎壇帖妥天兵四羅旂常妸娜
駕龍十二魚魚雅雅宵昇于丘奠璧獻斚衆樂驚作轟
豗融冶紫燄嘘呵髙靈下墮羣星從坐錯落侈哆日君
月妃煥赫婐㛂瀆鬼濛鴻嶽祇嶪峩飫沃羶薌産祥降
嘏鳯皇應奏舒翼自拊赤麟黄龍逶陀結紏卿士庶人
黄童白叟踴躍歡呼失喜噎歐乾清坤夷境落褰舉帝
車迴来日正當午幸丹鳯門大赦天下滌濯剗磢磨滅
瑕垢續功臣嗣拔賢任耉孩養無告仁滂施厚皇帝神
聖通達今古聽聰視明一似堯禹生知法式動得理所
天錫皇帝為天下主并包畜養無異細鉅億載萬年敢
有違者皇帝儉勤盥濯陶瓦斥遣浮華好此綈紵敕戒
四方侈則有咎天錫皇帝多麥與黍無召水旱耗于雀
䑕億載萬年有富無窶皇帝正直别白善否擅命而狂
既翦既去盡逐羣姦靡有遺侣天錫皇帝厖臣碩輔博
問遐觀以置左右億載萬年無敢余侮皇帝大孝慈祥
悌友怡怡愉愉奉太皇后浹于族親濡及九有天錫皇
帝與天齊壽登兹太平無怠永久億載萬年為父為母
博士臣愈職是訓詰作為歌詩以配吉甫
典雅處似毛詩質峭處似秦碑華潤處似文選然通體
質峭居多首尾頌揚亦彌與秦碑為近　誅闢一段借
以悚動藩鎮前人論之詳矣至幽恒青魏一段寫諸道
震懾而朝廷慰安鎮撫得體有威尤是最著意處
　穆修曰退之元和聖德詩淮西碑栁雅章之類皆辭
　嚴義偉制作如經能崒然聳唐德于盛漢之表
　筆墨閒錄曰此序乃司馬遷之文非相如文也
　張栻曰誦退之聖德頌至婉婉弱子赤立傴僂牽頭曳足
　先斷腰膂處世榮舉子由之説曰此李斯頌秦所不
　忍言而退之自謂無媿于風雅何其陋也此説如何
　曰退之筆力髙得斬截處即斬截他豈不知此所以
　為此言者必有説蓋欲使藩鎮聞之畏罪懼禍不敢
　叛耳今人讀之至此猶且寒心况當時藩鎮乎此正
　是合于風雅處只如牆有茨桑中諸詩或以為不必
　載而龜山乃曰此衞為夷狄所滅之由退之之言亦
　此意也退之之意過于子由逺矣大抵前輩不可輕
　議
　樊汝霖曰此詩蘇黄門獨謂不然且曰此特憲宗命
　崇文誅一劉闢爾其言闢棄城走爭刌膾脯何其𤨏
　屑之甚謂之造語工則可謂之得雅體未也詩載文
　王伐崇武王伐紂固自有體退之獨不到此耶亦其
　少年所為文也按公時年四十不可謂少天抵德不
　足則夸憲宗功烈固偉比文武則有間矣王荆公嘗
　論詩曰周頌之詞約約所以為嚴德盛故也魯頌之
　詞侈侈所以為夸德不足故也是詩也其亦魯頌之
　謂歟
　彦周詩話曰韓退之元和聖德詩云駕龍十二魚魚
　雅雅其深于詩者耶
　　琴操十首
　　　將歸操　孔子之趙聞殺鳴犢作
狄之水兮其色幽幽我將濟兮不得其由渉其淺兮石
齧我足乘其深兮龍入我舟我濟而悔兮將安歸尤歸
兮歸兮無與石鬭兮無應龍求
喻意竒警
　　　猗蘭操　孔子傷不逄時作
蘭之猗猗揚揚其香不採而佩于蘭何傷今天之旋其
曷為然我行四方以日以年雪霜貿貿薺麥之茂子如
不傷我不爾覯薺麥之茂薺麥之有君子之傷君子之
守
薺麥二語妙于和平君子二語妙于斬截寫得安土樂
天意出
　　　龜山操　孔子以季桓子受齊女樂諫不從望
　　　　龜山而作
龜之氛兮不能雲雨龜之枿兮不中梁柱龜之大兮秪
以奄魯知將隳兮哀莫余伍周公有鬼兮嗟余歸輔
一結深痛
　　　越裳操　周公作
雨之施物以孳我何意于彼為自周之先其艱其勤以
有疆宇私我後人我祖在上四方在下厥臨孔威敢戲
以侮孰荒于門孰治于田四海既均越裳是臣
我何意于彼為不享其贄不臣其人妙用盡此六字四
海既均越裳是臣愈淡愈妙所謂不著一字盡得風流
也
　李光地曰孰荒于門孰治于田言豈有荒于門而能
　治于田者見非安近無以服逺起下兩句意
　　　拘幽操　文王羑里作
目窈窈兮其凝其盲耳肅肅兮聽不聞聲朝不日出兮
夜不見月與星有知無知兮為死為生嗚呼臣罪當誅
兮天王聖明
　伊川程子曰退之作琴操有曰臣罪當誅兮天王聖
　明道文王意中事前後之人道不到此徐仲車言退
　之拘幽操謂文王囚羑里作乃云臣罪當誅兮天王
　聖明可謂知文王之用心矣凱風七子之母猶不能
　安其室而云母氏聖善我無令人重自責也
　　　岐山操　周公為大王作
我家於豳自我先公伊我承序敢有不同今狄之人將
土我疆民為我戰誰使死傷彼岐有岨我往獨處爾莫
余追無思我悲
　　　履霜操　尹吉甫子伯竒無罪為後母譖而見
　　　　逐自傷作
父兮兒寒母兮兒飢兒罪當笞逐兒何為兒在中野以
宿以處四無人聲誰與兒語兒寒何衣兒飢何食兒行
于野履霜以足母生衆兒有母憐之獨無母憐兒寧不
悲
結處獨呼母憐更得神解
　　　雉朝飛操　牧犢子七十無妻見雉雙飛感之
　　　　而作
雉之飛于朝日羣雌孤雄意氣横出當東而西當啄而
飛隨飛隨啄羣雌粥粥嗟我雖人曾不如彼雉雞生身
七十年無一妾與妃
　　　别鵠操　商陵穆子娶妻五年無子父母欲其
　　　　改娶其妻聞之中夜悲嘯穆子感之而作
雄鵠銜枝来雌鵠啄泥歸巢成不生子大義當乖離江
漢水之大鵠身鳥之微更無相逢日且可繞樹相隨飛
　　　殘形操　曾子夢見一狸不見其首作
有獸維狸兮我夢得之其身孔明兮而頭不知吉凶何
為兮覺坐而思巫咸上天兮識者其誰
　滄浪詩話曰韓退之琴操髙古正是本色非唐賢所
　及
　漁隠叢話曰唐子西語錄云古樂府命題皆有主意
　後之人用樂府為題者直當代其人措辭如公無渡
　河須作妻止其夫之辭太白輩或失之惟退之琴操
　得體琴操栁子厚不能作子厚皇雅退之亦不能作
　也
　沈德潛曰琴操諸篇深婉忠厚得風雅之正
　　南山詩
吾聞京城南兹維羣山囿東西兩際海巨細難悉究山
經及地志茫昧非受授團辭試提挈挂一念萬漏欲休
諒不能粗叙所經覯嘗昇崇丘望戢戢見相凑晴明出
稜角縷脉碎分繡蒸嵐相澒洞表裏忽通透無風自飄
簸融液煦柔茂横雲時平凝㸃㸃露數岫天空浮脩睂
濃綠畫新就孤撐有巉絶海浴褰鵬噣春陽潛沮洳濯
濯吐深秀巖巒雖嵂崒輭弱類含酎夏炎百木盛䕃鬱
增埋覆神靈日歊歔雲氣爭結構秋霜喜刻轢磔卓立
癯瘦參差相疉重剛耿陵宇宙冬行雖幽墨冰雪工琢
鏤新曦照危峨億丈恒髙袤明昏無停態頃刻異狀候
西南雄太白突起莫閒簉藩都配德運分宅占丁戊逍
遥越坤位詆訐陷乾竇空虛寒兢兢風氣較搜潄朱維
方燒日隂霰縱騰糅昆明大池北去覿偶晴晝綿聨窮
俯視倒側困清漚微瀾動水面踊躍躁猱狖驚呼惜破
碎仰喜呀不仆前尋徑杜墅坌蔽畢原陋﨑嶇上軒昻
始得觀覽富行行將遂窮嶺陸煩互走勃然思坼裂擁
掩難恕宥巨靈與夸蛾逺賈期必售還疑造物意固䕶
蓄精祐力雖能排斡雷電怯呵詬攀縁脱手足蹭蹬抵
積甃茫如試矯首堛塞生怐愗威容䘮蕭爽近新迷逺
舊拘官計日月欲進不可又因縁窺其湫凝湛閟隂嘼
魚蝦可俯掇神物安敢㓂林柯有脱葉欲墮鳥驚救爭
銜彎環飛投棄急哺鷇旋歸道迴睨達枿壯復奏吁嗟
信竒怪峙質能化貿前年遭譴謫探歴得邂逅初從藍
田入顧盼勞頸脰時天晦大雪淚目苦矇瞀峻塗拖長
冰直上若懸溜褰衣歩推馬顛蹶退且復蒼黄忘遐睎
所矚纔左右杉篁咤蒲蘇杲耀攅介胄專心憶平道脫
險逾避臭昨来逄清霽宿願忻始副崢嶸躋冢頂倐閃
雜鼯鼬前低劃開闊爛漫堆衆皺或連若相從或蹙若
相鬬或妥若弭伏或竦若驚雊或散若瓦解或赴若輻
湊或翩若船遊或決若馬驟或背若相惡或向若相佑
或亂若抽筍或嵲若注灸或錯若繪畫或繚若篆籀或
羅若星離或蓊若雲逗或浮若波濤或碎若鋤耨或如
賁育倫賭勝勇前購先強勢已出後鈍嗔䛠譳或如帝
王尊叢集朝賤幼雖親不䙝狎雖逺不悖謬或如臨食
案肴核紛飣餖又如逰九原墳墓包椁柩或纍若盆甖
或揭若㽅梪或覆若曝鼈或頽若寢獸或蜿若藏龍或
翼若搏鷲或齊若友朋或隨若先後或迸若流落或顧
若宿留或戾若仇讎或宻若婚媾或儼若峩冠或翻若
舞袖或屹若戰陣或圍若蒐狩或靡然東注或偃然北
首或如火熺熖或若氣饙餾或行而不輟或遺而不收
或斜而不倚或弛而不彀或赤若禿鬝或燻若柴槱或
如龜坼兆或若卦分繇或前横若剥或後斷若姤延延
離又屬夬夬叛還遘喁喁魚闖萍落落月經宿誾誾樹
牆垣巘巘架庫厩參參削劍㦸煥煥銜瑩琇敷敷花披
蕚闟闟屋摧霤悠悠舒而安兀兀狂以狃超超出猶奔
蠢蠢駭不懋大哉立天地經紀肖營腠厥初孰開張僶
俛誰勸侑創兹朴而巧戮力忍勞疚得非施斧斤無乃
假詛呪鴻荒竟無傳功大莫酬僦嘗聞于祠官芬苾降
歆嗅斐然作歌詩惟用贊報酭
入手虛冐開局嘗昇崇丘以下總叙南山大槩春陽四
段叙四時變態太白昆明兩段言南山方隅連亘之所
自頃刻異狀候以上只是大略逺望未嘗身歴瞻太白
俯昆明眺望乃有專注而猶未登渉也徑杜墅上軒昻
志窮觀覽矣蹭蹬不進僅一窺龍湫止焉遭貶由藍田
行則又跋陟艱危無心觀覽也層層頓挫引滿不發直
至昨来逄清霽以下乃舉憑髙縱目所得景象傾囊倒
篋而出之疉用或字從北山詩化出比物取象盡態極
妍然後用大哉一段煞住通篇氣脉逶迤筆勢竦陗蹊
徑曲折包孕宏深非此手亦不足以稱題也
　潛溪詩眼曰孫莘老嘗謂老杜北征勝退之南山詩
　王平甫以為南山勝北征終不能相服時山谷尚少
　乃曰若論工巧則北征不及南山若書一代之事以
　與國風雅頌相為表裏則北征不可無而南山雖不
　作未害也二公之論遂定
　洪興祖曰此詩似上林子虛賦才力小者不可到也
　晁説之曰韓文公詩號狀體謂鋪叙而無含蓄也若
　雖親不䙝狎雖逺不悖謬該于理多矣
　顧嗣立曰此等長篇亦從騷賦化出然却與焦仲卿
　妻杜陵北征諸長篇不同者彼則實叙事情此則虚
　摹物狀公以畫家之筆寫得南山靈異縹緲光怪陸
　離中間連用五十一或字復用十四疉字正如駿馬
　下岡手中脫轡忽用大哉立天地數語作收又如柝
　聲忽驚萬籟皆寂
　　謝自然詩
果州南充縣寒女謝自然童騃無所識但聞有神仙輕
生學其術乃在金泉山繁華榮慕絶父母慈愛捐凝心
感魑魅慌忽難具言一朝坐空室雲霧生其間如聆笙
竽韻来自㝠㝠天白日變幽晦蕭蕭風景寒簷楹蹔明
滅五色光屬聨觀者徒傾駭躑躅詎敢前須臾自輕舉
飄若風中煙茫茫八紘大影響無由縁里胥上其事郡
守驚且歎驅車領官吏甿俗爭相先入門無所見冠履
同蛻蟬皆云神仙事灼灼信可傳余聞古夏后象物知
神姦山林民可入魍魎莫逄旃逶迤不復振後世恣欺
謾幽明紛雜亂人鬼更相殘秦皇雖篤好漢武洪其源
自從二主来此禍竟連連木石生怪變狐貍騁妖患莫
能盡性命安得更長延人生處萬類知識最為賢奈何
不自信反欲從物遷往者不可悔孤魂抱深寃来者猶
可誡余言豈空文人生有常理男女各有倫寒衣及飢
食在紡績耕耘下以保子孫上以奉君親茍異于此道
皆為棄其身噫乎彼寒女永託異物羣感傷遂成詩昧
者宜書紳
前叙後斷排斥不遺餘力人詫其白日飛昇吾獨為孤
魂寃痛警世至深切矣　凝心感魑魅一語包括半部
楞嚴
　李光地曰世固自有仙道自韓子言之則皆鬼魅所
　為也信乎曰其入于鬼魅者多矣故首曰凝心感魑
　魅後曰木石生怪變狐貍騁妖患而中叙其昇舉之
　候風寒幽晦則非休徴可知然韓子本意雖視仙道
　猶鬼道也故曰莫能盡性命安得更長延其記夢云
　安能從汝巢神山則直謂世無仙道但窟宅巖崖羣
　彼異物耳
　顧嗣立曰公排斥佛老是生平得力處此篇全以議
　論作詩詞嚴義正明目張膽原道佛骨表之亞也
　集仙錄曰謝自然居果州南充縣年十四修道不食
　築室于金泉山貞元十年十一月二十日辰時白日
　升天士女數千人咸共瞻仰須臾五色雲遮亘一川
　天樂異香散漫刺史李堅表聞詔褒美之
　　秋懐詩十一首
牕前兩好樹衆葉光薿薿秋風一披拂䇿䇿鳴不已微
燈照空牀夜半偏入耳愁憂無端来感歎成坐起天明
視顔色與故不相似羲和驅日月疾急不可恃浮生雖
多塗趨死惟一軌胡為浪自苦得酒且歡喜
白露下百草蕭蘭共雕悴青青四牆下已復生滿地寒
蟬暫寂寞蟋蟀鳴自恣運行無窮期禀受氣苦異適時
各得所松栢不必貴
彼時何卒卒我志何曼曼犀首空好飲亷頗尚能飯學
堂日無事驅馬適所願茫茫出門路欲去聊自勸歸還
閱書史文字浩千萬陳跡竟誰尋賤嗜非責獻丈夫意
有在女子乃多怨
秋氣日惻惻秋空日凌凌上無枝上蜩下無盤中蠅豈
不感時節耳目去所憎清曉巻書坐南山見髙稜其下
澄秋水有蛟寒可罾惜哉不得往豈謂吾無能
用意與同谷六歌畧同
離離掛空悲慼慼抱虚警露泫秋樹髙蟲弔寒夜永斂
退就新懦趨營悼前猛歸愚識夷塗汲古得脩綆名浮
猶有恥味薄真自幸庶幾遺悔尤即此是幽屏
此首特多見道之言
　葛立方曰此則陶潛歸去來辭覺今是昔非之意似
　有所悟也
今晨不成起端坐盡日景蟲鳴室幽幽月吐牕冏冏䘮
懐若迷方浮念劇含梗塵埃慵伺候文字浪馳騁尚須
勉其頑王事有朝請
秋夜不可晨秋日苦易暗我無汲汲志何以有此憾寒
雞空在棲缺月煩屢瞰有琴具徽絃再鼓聽愈淡古聲
乆埋滅無由見真濫低心逐時趨苦勉秪能暫有如乘
風船一縱不可纜不如覰文字丹鉛事㸃勘豈必求贏
餘所要石與甔
　李光地曰首言其汲汲求志而患日之不足也又言
　淡古之音世無知者低心逐時性所不堪如乘風之
　船不能自返故惟有讀書以自樂茍暫得甔石之儲
　便浩浩乎無求矣
巻巻落地葉隨風走前軒鳴聲若有意顛倒相追奔空
堂黄昏暮我坐黙不言童子自外至吹燈當我前問我
我不應饋我我不餐退坐西壁下讀詩盡數編作者非
今士相去時已千其言有感觸使我復悽酸顧謂汝童
子置書且安眠丈夫屬有念事業無窮年
　李光地曰言誦古人詩與古人相感黙然安寢而志
　乎無窮之業詩所謂獨寐寤宿永矢弗告者歟
霜風侵梧桐衆葉著樹乾空堦一片下琤若摧琅玕謂
是夜氣滅望舒霣其團青冥無依倚飛轍危難安驚起
出户視倚楹乆汍瀾憂愁費晷景日月如跳丸迷復不
計逺為君駐塵鞍
一葉之落寫得如許竒峭此等蹊徑從何處開出聨句
云腸胃繞萬象可想見落筆時意思
暮暗来客去羣囂各收聲悠悠偃宵寂亹亹抱秋明世
累忽進慮外憂遂侵誠強懐張不滿弱念缺已盈詰屈
避語穽冥茫觸心兵敗虞千金弃得比寸草榮知恥足
為勇晏然誰汝令
鮮鮮霜中菊既晚何用好揚揚弄芳蝶爾生還不早運
窮兩值遇婉孌死相保西風蟄龍蛇衆木日凋槁由来
命分爾泯滅豈足道
秋懐詩抑塞磊落所謂寒士失職而志不平者昔人謂
東野詩讀之令人不歡觀昌黎此等作真乃異曲同工
固宜有臭味之合也
　樊汝霖曰秋懐詩十一首文選詩體也唐人最重文
　選學公以六經之文為諸儒倡文選弗論也獨于李
　郱墓誌之曰能暗記論語尚書毛詩左氏文選而公
　詩如自許連城價傍砌看紅藥眼穿長訝雙魚斷之
　句皆取諸文選故此詩往往有其體
　後山詩話曰韓詩如秋懐别元協律南溪始泛皆佳
　作也
　
　
　
　
御選唐宋詩醇巻二十七
欽定四庫全書
御選唐宋詩醇巻二十八
　　昌黎韓愈詩二
　　　目録
　　赴江陵途中寄贈王二十補闕李十一拾遺李二
　　十六員外翰林三學士
　　此日足可惜一首贈張籍
　　歸彭城
　　醉贈張秘書
　　送惠師
　　送靈師
　　縣齋有懷
　　陪杜侍御逰湘西兩寺獨宿有題一首因獻楊常
　　侍
　　岳陽樓别竇司直
　　送文暢師北逰
　　答張徹
欽定四庫全書
御選唐宋詩醇卷二十八
　　昌黎韓愈詩二
　　赴江陵途中寄贈王二十補闕李十一拾遺李二
　　十六員外翰林三學士
孤臣昔放逐血泣追愆尤汗漫不省識怳如乘桴浮或
自疑上疏上疏豈其由是年京師旱田畮少所収上憐
民無食征賦半已休有司恤經費未免煩徴求富者既
云急貧者固己流傳聞閭里間赤子棄渠溝持男易斗
粟掉臂莫肻酬我時出衢路餓者何其稠親逢道邊死
佇立久咿嚘歸舍不能食有如魚中鉤適會除御史誠
當得言秋拜疏移閤門為忠寧自謀上陳人疾苦無令
絶其喉下陳畿甸内根本理宜優積雪驗豐熟幸寛待
蠶麰天子惻然感司空歎綢繆謂言即施設乃反遷炎
州同官盡才俊偏善柳與劉或慮語言洩傳之落寃讎
二子不宜爾將疑斷還不中使臨門遣頃刻不得留病
妹卧牀褥分知隔明幽悲啼乞就别百請不頷頭弱妻
抱稚子出拜忘慙羞僶俛不迴顧行行詣連州朝為青
雲士暮作白首囚商山季冬月冰凍絶行輈春風洞庭
浪出沒驚孤舟逾嶺到所任低顔奉君侯酸寒何足道
隨事生瘡疣遠地觸途異吏民似猿猴生獰多忿很辭
舌紛嘲啁白日屋簷下雙鳴鬬鵂鶹有蛇類兩首有蟲
羣飛游窮冬或揺扇盛夏或重裘颶起最可畏訇哮簸
陵丘雷霆助光怪氣象難比侔癘疫忽潛遘十家無一
瘳猜嫌動置毒對案輒懐愁前日遇恩赦私心喜還憂
果然又羈縶不得歸耡耰此府雄且大騰凌盡戈矛棲
棲法曹掾何處事卑陬生平企仁義所學皆孔周早知
大理官不列三后儔何況親犴獄敲搒發姦偷懸知失
事勢恐自罹罝罘湘水清且急凉風日脩脩胡為首歸
路旅泊尚夷猶昨者京師至嗣皇傳冕旒赫然下明詔
首罪誅共吺復聞顛天輩峨冠進鴻疇班行再肅穆璜
珮鳴琅璆佇繼貞觀烈邊封脫兠鍪三賢推侍從卓犖
傾枚鄒高議參造化清文煥皇猷協心輔齊聖政理同
毛輶小雅詠鳴鹿食苹貴呦呦遺風邈不嗣豈憶嘗同
稠失志早衰換前期擬蜉蝣自從齒牙缺始慕舌為柔
因疾鼻又塞漸能等薰蕕深思罷官去畢命依松楸空
懷焉能果但見嵗已遒殷湯閔禽獸解網祝蛛蝥雷煥
掘寶劒寃氛銷斗牛兹道誠可尚誰能借前籌殷勤謝
吾友明月非暗投
此自陽山量移江陵而寄王涯李建李程意在牽復耳
有求於人易涉貶屈而齒缺鼻塞等語借失志衰換寫
意似有懲創然只以詼諧出之固知倔强猶昔不肻折
却腰骨也意纒綿而詞悽婉神味極似小雅
　舊唐書愈轉監察御史德宗晚年宫市之弊愈嘗上
　章數千言極論之不聽怒貶為連州陽山令量移江
　陵府掾曹
　洪興祖曰貞元十九年公自博士拜監察御史是時
　有詔以旱饑蠲租之半有司徴愈急公與張署李方
　叔上疏言關中天下根本民急如是請寛民徭而免
　田租天子惻然卒為幸臣所讒貶連州陽山令幸臣
　李實也舊書云云疏今不傳則公之被黜坐論此兩
　事也
　方崧卿曰公陽山之貶寄三學士詩叙述其詳而行
　狀但云為幸臣所惡出宰陽山神道碑亦只云因疏
　關中旱饑專政者惡之則其非為論宫市明矣然行
　狀且謂為幸臣所惡而公詩云或自疑上疏上疏豈
　其由則又未必皆上疏之罪也又曰同官盡才俊偏
　善柳與劉或慮語言洩傳之落寃讎又岳陽樓詩云
　前年出官由此禍最無妄姦猜畏彈射斥逐恣欺誑
　是葢為王叔文韋執誼等所排矣憶昨行云伾文未
　揃崖州熾雖得赦宥常愁猜是其為叔文等所排豈
　不明甚特無所歸咎駕其罪於上疏耳
　　此日足可惜一首贈張籍
此日足可惜此酒不足嘗捨酒去相語共分一日光念
昔未知子孟君自南方自矜有所得言子有文章我名
屬相府欲往不得行思之不可見百端在中腸維時月
魄死冬日朝在房驅馳公事退聞子適及城命車載之
至引坐於中堂開懷聽其說往往副所望孔邱歿已遠
仁義路久荒紛紛百家起詭怪相披猖長老守所聞後
生習為常少知誠難得純粹古已亡譬彼植園木有根
易為長留之不遣去館置城西㫄嵗時未云㡬浩浩觀
湖江衆夫指之笑謂我知不明兒童畏雷電魚鼈驚夜
光州家舉進士選試繆所當馳辭對我䇿章句何煒煌
相公朝服立工席歌鹿鳴禮終樂亦闋相拜送於庭之
子去須臾赫赫流盛名竊喜復竊歎諒知有所成人事
安可恒奄忽令我傷聞子高第日正從相公喪哀情逢
吉語惝恍難為雙暮宿偃師西徒展轉在牀夜聞汴州
亂遶壁行傍偟我時留妻子倉卒不及將相見不復期
零落甘所丁驕女未絶乳念之不能忘忽如在我所耳
若聞啼聲中途安得返一日不可更俄有東來說我家
免罹殃乘船下汴水東去趨彭城從喪朝至洛還走不
及停假道經盟津出入行澗岡日西入軍門羸馬顛且
僵主人願少留延入陳壺觴卑賤不敢辭忽忽心如狂
飲食豈知味絲竹徒轟轟平明脫身去决若驚鳬翔黄
昏次氾水欲過無舟航號呼久乃至夜濟十里黃中流
上灘潬沙水不可詳驚波暗合沓星宿爭翻芒轅馬蹢
躅鳴左右泣僕童甲午憩時門臨泉窺鬭龍東西出陳
許陂澤平茫茫道邊草木花紅紫相低昂百里不逢人
角角雄雉鳴行行二月暮乃及徐南疆下馬步堤岸上
船拜吾兄誰云經艱難百口無天殤僕射南陽公宅我
睢水陽篋中有餘衣盎中有餘糧閉門讀書史窗戸忽
已凉日念子來逰子豈知我情别離未為久辛苦多所
經對食毎不飽共言無倦聽連延三十日晨坐達五更
我友二三子宦逰在西京東野窺禹穴李翺觀濤江蕭
條千萬里會合安可逢淮之水舒舒楚山直叢叢子又
捨我去我懷焉所窮男兒不再壯百歲如風狂高爵尚
可求無為守一鄉
追溯與籍結交之始至今日重逢别去而其中歴叙已
之﨑嶇險難意境紆折時地分明摹刻不傳之情并覼
縷不必詳之事倥偬雜沓真有波濤夜驚風雨驟至之
勢若後人為之鮮不失之冗散者湏玩其勁氣直達處
數十句如一句尤湏玩其通篇章法搏捖摻縱筆力如
一髪引千鈞庶可神明於規矩之外
　六一詩話曰退之筆力無施不可而嘗以詩為文章
　末事故其詩曰多情懷酒伴餘事作詩人也然其資
　談笑助諧謔叙人情狀物態一寓於詩而曲盡其妙
　此在雄文大手固不足論而予獨愛其工於用韻也
　葢其得韻寛則波瀾横溢泛入傍韻乍還乍離出入
　囘合殆不可拘以常格如此日足可惜之類是也得
　韻窄則不復傍出而因難見巧愈險愈竒如病中贈
　張十八之類是也余嘗與聖俞論此謂譬如善馭良
　馬者通衢廣陌縱横馳逐惟意所之至於水曲蟻封
　疾徐中節而不少蹉跌乃天下之至工也聖俞戯曰
　前史言退之為人木强若寛韻可自足而輒傍出窄
　韻難獨用而反不出豈非其抝强而然歟坐客皆為
　之笑也
　漁隱叢話曰唐子西謂退之作古詩有故避屬對者
　淮之水舒舒楚山直叢叢是也
　某氏曰按此篇押二光字二鳴字二更字二狂字胡
　仔謂退之好重疊用韻以盡巳之意葢不恤其為病
　也
　容齋四筆曰退之此首贈張籍凡百四十句雜用東
　冬江陽庚青六韻及其亡也籍作詩祭之凡百六十
　六句用陽庚二韻其語鏗鏘震厲全倣韓體所謂乃
　出二侍女合彈琵琶箏者是也李光地曰首叙與籍
　相遇之初中言汴州之亂避難至徐復與籍相見而
　惜其去也按詩易書春秋及秦漢以上古文用韻東
　冬江為一部陽一部青一部庚則半入陽而半入青
　也蒸自為一部支微齊佳灰為一部而支韻字半入
　歌歌麻為一部而麻韻字半入虞魚虞為一部蕭肴
　豪尤為一部尤韻字又以其半入支與虞焉真文元
　寒刪先為一部侵覃鹽咸為一部此長洲顧寧人氏
　所區别凡十部以合古韻其援据詳明而證騐的確
　矣顧氏譏韓公不識古韻葢謂此詩及元和聖德之
　類然顧氏之學以質於詩書古今合者為多至聲氣
　之元歌樂之用古人所以協律同文之本則似有未
　能明者葢東冬江陽庚青蒸七韻原為一部以其元
　乃一氣所生而用之以叶歌曲則收聲必同故也真
　文元寒刪先及侵覃鹽咸皆然至支微齊魚虞歌麻
　諸韻又各部之根凡各部中字生音起韻皆從此而
　得應自為一部而通同之欲其源派分明故亦別為
　三部歌麻也魚虞也支微齊也然魚虞之韻能生蕭
　肴豪尤故蕭肴豪尤與魚虞同一収聲而可以通用
　支微齊能生佳灰故佳灰與支微齊同一収聲而可
　以通用也至歌麻與魚虞雖別部而尤相近葢古人
　讀魚虞字皆如模字讀麻字皆如歌字縁歌模兩字
　相近其収聲亦頗同則魚虞可通於蕭肴豪尤者歌
　麻亦可通矣如東冬七韻真文六韻侵覃四韻雖亦
　支微魚虞齊歌麻所生然翻轉於齒舌唇鼻間而得
　之非喉音直切所生如蕭肴豪尤佳灰者比故各自
　為部而不可相通也退之此詩正用東冬等一部聖
　德詩則用歌魚虞尤等上聲一部謝自然詩則用真
　文等一部皆極本窮源得古韻之精意其學博而見
　卓矣且三代秦漢古書如此者頗衆苐主於先入則
　不察耳歐公以為有意泛入旁韻以見竒又或以為
　當以叶聲求之此固淺近之論而顧氏之顯為譏斥
　亦未免茍訾也
　顧嗣立曰洪興祖謂此詩雜用韻又疉用韻俞瑒云
　此詩用韻非雜也古庚陽二韻原自相通觀鹿鳴采
　芑之詩自見却非俗説通用轉用之例也其入東韻
　者桑中之詩亦然按少陵飲中八仙歌嘗疉用韻此
　詩中間叙次亦仿彿彭衙北征光景
　　歸彭城
天下兵又動太平竟何時訏謨者誰子無乃失所宜前
年關中旱閭井多死飢去嵗東郡水生民為流屍上天不
虛應禍福各有隨我欲進短策無由至彤墀刳肝以為
紙瀝血以書辭上言陳堯舜下言引龍夔言詞多感激
文字少葳蕤一讀己自怪再尋良自疑食芹雖云美獻
御固巳癡緘封在骨髓耿耿空自竒昨者到京師屢陪
高車馳周行多俊異議論無瑕疵見待頗異禮未能去
毛皮到口不敢吐徐徐俟其巇歸來戎馬間驚顧似羈
雌連日或不語終朝見相欺乗閒輒騎馬茫茫詣空陂
遇酒即酩酊君知我為誰
憂時傷亂感憤無聊騎馬空陂不減途窮之哭周行俊
異數語風刺微婉所謂中朝大官老於事詎肻感激徒
媕娿也　刳肝瀝血句從少陵鳯凰臺詩化出又庾信
經藏碑有皮紙骨筆之句退之雖不喜用釋典然運化
前人詞語自無嫌也
　　醉贈張秘書
人皆勸我酒我若耳不聞今日到君家呼酒持勸君為
此座上客及余各能文君詩多態度藹藹春空雲東野
動驚俗天葩吐竒芬張籍學古淡軒鶴避雞羣阿買不
識字頗知書八分詩成使之冩亦足張吾軍所以欲得
酒為文俟其醺酒味既泠洌酒氣又氛氲性情漸浩浩
諧笑方云云此誠得酒意餘外徒繽紛長安衆富兒盤
饌羅羶葷不解文字飲惟能醉紅裠雖得一餉樂有如
聚飛蚊今我及數子固無蕕與薰險語破鬼膽高詞嫓
皇墳至寶不雕琢神功謝鋤耘方今向泰平元凱承華
勛吾徒幸無事庶以窮朝曛
　石林詩話曰韓退之贈張籍云君詩多態度藹藹春
　空雲司空圖記戴叔倫語云詩人之辭如藍田日暖
　良玉生煙亦是形似之微妙者但學者不能味其言
　耳
　顧嗣立曰東野二句即薦士詩所謂敷柔肆紆餘與
　榮華肖天秀是也張籍二句即調張籍詩所謂騰身
　跨汗漫不著織女襄是也亡友犀月嘗謂東野文昌
　兩君所得極不相似而同為公所許足見公之才大
　可謂知言矣
　西清詩話曰張文潛云東坡嘗言退之詩長安衆富
　兒盤饌羅羶葷不解文字飲惟能醉紅裠疑若清苦
　自飾者至云艶姬踏筵舞清眸射劍㦸則知此老子
　箇中興復不淺文潛戱答曰愛文字飲者與俗人沽
　酒同科
　趙堯夫曰或問魯直阿買是退之何人答曰退之姪
　必有所據而云
　　送惠師
惠師浮屠者乃是不羈人十五愛山水超然謝朋親脫
冠剪頭髪飛步遺蹤塵發跡入四明梯空上秋旻遂登
天台望衆壑皆嶙峋夜宿最高頂舉頭看星辰光芒相
照燭南北爭羅陳兹地絶翔走自然嚴且神微風吹木
石彭湃聞韶鈞夜半起下視溟波銜日輪魚龍驚踊躍
呌嘯成悲辛怪氣或紫赤敲磨共輪囷金鵶既騰翥六
合俄清新嘗聞禹穴竒東去窺甌閩越俗不好古流傳失
其真幽蹤邈難得聖路嗟長堙迴臨淛江濤屹起高峨
岷壯志死不息千年如隔晨是非竟何有棄去非吾倫
凌江詣廬嶽浩蕩極逰巡崔崒沒雲表陂陀浸湖淪是
時雨初霽懸瀑垂天紳前年往羅浮歩戞南海漘大哉
陽德盛榮茂恒留春鵬鶱墮長翮鯨戱側脩鱗自來連
州寺曾未到城闉日攜青雲客探勝窮崖濱太守邀不
去羣官請徒頻囊無一金資翻謂富者貧昨日忽不見
我令訪其鄰奔波自追及把手問所因顧我却興歎君
寧異於民離合自古然辭別安足珍吾聞九疑好夙志
今欲伸斑竹啼舜婦清湘沈楚臣衡山與洞庭此固道
所循尋嵩方抵洛歴華遂之秦浮游靡定處偶往即通
津吾言子當去子道非吾遵江魚不池活野鳥難籠馴
吾非西方教憐子狂且醇吾嫉惰遊者憐子愚且諄去
矣各異趣何為淚霑巾
　　送靈師
佛法入中國爾來六百年齊民逃賦役高士著幽禪官
吏不之制紛紛聽其然耕桑日失𨽻朝署時遺賢靈師
皇甫姓𦙍胄本蟬聯少小涉書史早能綴文篇中間不
得意失跡成延遷逸志不拘教軒騰斷牽攣圍碁鬬白黒
生死隨機權六博在一擲梟盧叱迴旋戰時誰與敵浩
汗横戈鋋飲酒盡百􁑭嘲諧思逾鮮有時醉花月高唱
清且緜四座咸寂黙杳如奏湘絃尋勝不憚險黔江屢
洄沿瞿塘五六月驚電讓歸船怒水忽中裂千尋墮幽
泉環迴勢益急仰見團團天投身豈得計性命甘徒捐
浪沫蹙翻涌漂浮再生全同行二十人䰟骨俱坑填靈
師不掛懷冒涉道轉延開忠二州牧詩賦時多傳失職
不把筆珠璣為君編强留費日月宻席羅嬋娟昨者至
林邑使君數開筵逐客三四公盈懷贈蘭荃湖游泛漭
沆溪宴駐潺湲别語不許出行裾動遭牽鄰州競招請
書札何翩翩十月下桂嶺乘寒恣窺縁落落王員外爭
迎獲其先自從入賔館占恡久能專吾徒頗攜被接宿
窮歡妍聽說兩京事分明皆眼前縱横雜謡俗瑣屑咸
羅穿材調真可惜朱丹在磨研方將斂之道且欲冠其
顛韶陽李大守高步凌雲煙得客輙忘食開囊乞繒錢
手持南曹叙字重青瑶鐫古氣㕘象繫高標推太𤣥維
舟事干謁披讀頭風痊還如舊相識傾壺暢幽悁以此
復留滯歸驂㡬時鞭
退之闢佛却頻作贈浮屠詩前篇但叙其放浪山水後
篇則干謁飲博無所不有其所以稱浮屠者皆彼法之
所戒良以不拘彼法乃始近於吾徒且欲人其人而已
并未暇明先王之道以道之也二僧逰走諸方行止亦
畧相似而兩作各開生靣絶不雷同是其匠心布置處
　某氏曰按後漢明帝夢見金人問羣臣或曰西方有
　神名曰佛其形長丈六尺而金色於是遣使天竺問
　佛道法圖畫形象以歸其教因流入中國此詩據漢
　明帝時言之耳故其佛骨表云自後漢時流入中國
　又云漢明帝時始有佛法也漢武故事昆邪王殺休
　屠王來降得其金人之神置之甘泉宮則是佛入中
　國始自漢武至成哀間已有經矣杜致行守編亦曰
　漢武作昆明池掘地得黑灰東方朔云可問西域道
　人西域道人佛之徒也又開皇歴代三寶記云劉向
　稱予覽典籍已見有經可知周時九流釋典秦雖爇
　除漢興復出則先漢之前逆至於周有佛有經其來
　也遠范曄胡以為明帝之時佛始入中國邪退之一
　世大儒非承襲謬誤者將由心惡其教不復詳考其
　源流所自耳
　　縣齋有懷
少小尚竒偉平生足悲咤猶嫌子夏儒肻學樊遲稼事
業窺臯稷文章蔑曹謝濯纓起江湖綴珮雜蘭麝悠悠
指長道去去策高駕誰為傾國媒自許連城價初隨計
吏貢屢入澤宫射雖免十上勞何能一戰霸人情忌殊
異世路多權詐蹉跎顔遂低摧折氣愈下冶長信非罪
侯生或遭罵懷書出皇都銜淚渡清灞身將老寂寞志
欲死閒暇朝食不盈腸冬衣纔掩髂軍書既頻召戎馬
乃連跨大梁從相公彭城赴僕射弓箭圍􁀙兔絲竹羅
酒䏑兩府變荒凉三年就休假求官去東洛犯雪過西
華塵埃紫陌春風雨靈臺夜名聲荷朋友援引乏姻婭
雖陪彤庭臣詎縱青冥靶寒空聳危闕曉色曜修架捐
軀辰在丁鎩翮時方䄍投荒誠職分領邑幸寛赦湖波
翻日車嶺石拆天罅毒霧恒熏晝炎風每燒夏雷威固
己加颶勢仍相借氣象杳難測聲音吁可怕夷言聽未
慣越俗情猶乍指摘兩憎嫌睢盱互猜訝秪緣恩未報
豈謂生足藉嗣皇新繼明率土日流化惟思滌瑕垢長
去事桑柘斸嵩開雲扄壓潁抗風榭禾麥種滿地棃棗
栽繞舍兒童稍長成雀鼠得驅嚇官租日輸納村酒時
邀迓閒愛老農愚歸弄小女姹如今便可爾何用畢婚
嫁
仄韻排律名手所希似此組織精工頓挫悲壯在集中
亦自成一格　塵埃紫陌一聯與梅花灞水句同一風
致
　顧嗣立曰公詩句句有來歴而能務去陳言者全在
　於反用如醉贈張祕書詩本用嵇紹鶴立雞羣語偏
　云張籍學古淡軒鶴避雞羣送文暢詩本用老杜每
　愁夜中自足蝎句偏云照壁喜見蝎薦士詩本用漢
　書強弩之末力不能入魯縞語偏云強箭射魯縞嶽
　廟詩本用謝靈運猿鳴誠知曙句偏云猿鳴鐘動不
　知曙此詩結語本用向平婚嫁畢事偏云如今便可
　爾何用畢婚嫁真令舊事翻新解得此祕則臭腐皆
　化為神奇矣
　某氏曰貞元十九年十二月公以監察御史上天旱
　人飢疏貶陽山令辰在丁謂上疏之日也
　　陪杜侍御逰湘西兩寺獨宿有題一首因獻楊常
　　侍
長沙千里平勝地猶在險況當江濶處斗起勢匪漸深
林高玲瓏青山上琬琰路窮臺殿闢佛事煥且儼剖竹
走泉源開廊架崖广是時秋之殘暑氣尚未斂羣行忘
後先朋息棄拘檢客堂喜空凉華榻有清簟澗蔬煮蒿
芹水果剥菱芡伊余夙所慕陪賞亦云忝幸逢車馬歸
獨宿門不掩山樓黑無月漁火燦星㸃夜風一何喧杉
檜屢磨颭猶疑在波濤怵惕夢成魘靜思屈原沈遠憶
賈誼貶椒蘭爭妒忌絳灌共讒諂誰令悲生腸坐使淚
盈臉翻飛乏羽翼指摘困瑕玷珥貂藩維重政化類分
陜禮賢道何優奉巳事苦儉大厦棟方隆巨川檝行剡
經營誠少暇逰宴固己歉旅程愧淹留徂嵗嗟荏苒平
生每多感柔翰遇頻染展轉嶺猿鳴曙燈青睒睒
從獨宿寫景生情先以客堂華榻引起猿鳴燈睒仍就
獨宿上結章法一綫
　　岳陽樓别竇司直
洞庭九州間厥大誰與讓南匯羣崖水北注何奔放瀦
為七百里吞納各殊狀自古澄不清環混無歸向炎風
日搜攪幽怪多冗長軒然大波起宇宙隘而妨巍峩抜
嵩華騰踔較健壯聲音一何宏轟輵車萬兩猶疑帝軒
轅張樂就空曠蛟螭露筍簴縞練吹組帳鬼神非人世
節奏頗跌踼陽施見誇麗隂閉感悽愴朝過宜春口極
北缺堤障夜纜巴陵洲叢芮纔可傍星河盡涵泳俯仰
迷下上餘瀾怒不己喧聒鳴甕盎明登岳陽樓輝煥朝
日亮飛亷戢其威清晏息纎纊泓澄湛凝緑物影巧相
况江豚時出戱驚波忽蕩瀁時當冬之孟隙竅縮寒漲
前臨指近岸側坐眇難望滌濯神魂醒幽懷舒以暢主
人孩童舊握手乍忻悵憐我竄逐歸相見得無恙開筵
交履舄爛漫倒家釀盃行無留停髙柱送清唱中盤進
橙栗投擲傾脯醬歡窮悲心生婉孌不能忘念昔始讀
書志欲干霸王屠龍破千金為藝亦云亢愛才不擇行
觸事得讒謗前年出官由此禍最无妄公鄉採虛名擢
拜識天仗姦猜畏彈射斥逐恣欺誑新恩移府庭逼側
厠諸將于嗟苦駑緩但懼失宜當追思南渡時魚腹甘
所𦵏嚴程迫風帆劈箭入高浪顛沈在須臾忠鯁誰復
諒生還真可喜剋己自懲創庶從今日後粗識得與喪
事多改前好趣有獲新尚誓耕十畮田不取萬乘相細
君知蠶織稚子己能餉行當掛其冠生死君一訪
寫景兩段陽開隂閉范希文岳陽樓記似從此脱胎
説文云芮芮草生貌又水涯也詩芮鞠之即箋水内曰
芮水外曰鞠此云叢芮謂洲渚之地水草之間也
　俞瑒曰此詩前半首冩景後半首述事却用追思南渡
　時數語挽轉真有千鈞之力且有此一段才見前此
　鋪張非漫然也可見公布局運筆之妙
　　送文暢師北逰
昔在四門館晨有僧來謁自言本呉人少小學城闕己
窮佛根源粗識事輗軏攣拘屈吾真戒轄思遠發薦紳
秉筆徒聲譽耀前閥從求送行詩屢造忍顛蹶今成十
餘卷浩汗羅斧鉞先生閟窮巷未得窺剞劂又聞識大
道何路補剠刖出其囊中文滿聽實清越謂僧當少安
草序頗排訐上論古之初所以施賞罰下開迷惑胷窙
豁斸株橜僧時不聽瑩若飲水救暍風塵一出門時日
多如髪三年竄荒嶺守縣坐深樾徴租聚異物詭製怛
巾韤幽窮共誰語思想甚含噦昨來得京官照壁喜見
蝎况逢舊親識無不比鶼蟨長安多門戸弔慶少休歇
而能勤來過重惠安可掲當今聖政初恩澤完䎀狘胡
為不自暇飄戾逐鸇鷢僕射領北門威德壓胡羯相公
鎮幽都竹帛爛勲伐酒場舞閨姝獵騎圍邊月開張篋
中寶自可得津筏從兹富裘馬寧復茹藜蕨余期報恩
後謝病老耕垡庇身指蓬茅逞志縱獫猲僧還相訪來
山藥煮可掘
就北道主人作歆動語純是聲色貨利事昌黎胸次何
等乃作此腐鼠之嚇耶縁其惡異學甚於鄙俗情也
　李光地曰先叙文暢求言而當日作序極陳古義以
　破其惑即今集中送文暢序是也中言被貶陽山自
　幸還見親識而僧之往來尤宻後乃勸其逃墨來歸
　以詩文為縁足以自致且與為異日相從之約
　俞瑒曰公諸長篇用險韻都不傍借正所謂因難見
　巧不獨贈張十八一首也但江字韻為尤窄耳
　聞見録曰歐陽公於詩主退之不主子美劉仲原父
　每不然之公曰子美老夫清晨梳白頭𤣥都道士來
　相訪有俗氣退之决不道也仲原父曰亦退之昔在
　四門館晨有僧來謁之句之類公賞其辯
　樊汝霖曰蘇内翰聞騾䭾試筆余謫居黄州五年今
　日離泗州北行岸上騾䭾聲空籠意亦欣然葢不聞
　此聲久矣退之照壁喜見蝎不虛語也又嶺南歸云
　己脫問鵩之變行有見蝎之喜皆取諸此
　　答張徹
辱贈不知報我歌爾其聆首叙始識靣次言後分形道
途緜萬里日月垂十齡浚郊避兵亂睢岸連門停肝膽
一古劒波濤兩浮萍漬墨竄舊史磨丹注前經義苑手
祕寶文堂耳驚霆暄晨躡露舄暑夕眠風櫺結友子讓
抗請師我慙丁初味猶噉蔗遂通斯建瓴搜竒日有富
嗜善心無寧石梁平侹侹沙水光泠泠乗枯摘野豔沈
細抽潛腥遊寺去陟巘尋徑返穿汀縁雲竹竦竦失路
麻冥冥淫潦忽翻野平蕪眇開溟防泄塹夜塞懼衝城
晝扃及去事戎轡相逢宴軍伶觥秋縱兀兀獵旦馳駉
駉從賦始分手朝京忽同舲急時促暗棹戀月留虛亭
畢事驅傳馬居安守牕螢梅花灞水别宫燭驪山醒省
選逮投足鄉賔尚摧翎塵祛又一摻淚眥還雙熒洛邑
得休告華山窮絶陘倚巖睨海浪引袖拂天星日駕此
迴轄金神所司刑泉紳拖修白石劍攢高青磴蘚澾拳
跼梯飈颭伶俜悔狂己咋指垂誡仍鐫銘峨豸忝備列
伏蒲愧分涇微誠慕横草瑣力摧撞筳疉雪走商嶺飛
波航洞庭下險疑墮井守官類拘囹荒餐茹獠蠱幽夢
感湘靈刺史肅著蔡吏人沸蝗螟㸃綴簿上字趨蹌閤
前鈴賴其飽山水得以娯瞻聽紫樹雕斐亹碧流滴瓏
玲映波鋪遠錦揷地列長屏愁狖酸骨死怪花醉䰟馨
潛苞絳實坼幽乳翠毛零赦行五百里月變三十蓂漸
階羣振鷺入學誨螟蛉苹甘謝鳴鹿罍滿慙罄缾冏冏
抱瑚璉飛飛聯鶺鴒魚鬛欲脫背虬光先照硎豈獨
出醜類方當動朝廷勤來得晤語勿憚宿寒㕔
排律用抝體亦是變格調古而詞艶不徒叙致之工
　筆墨閒録曰劉僴云答張徹一詩尤竒麗梅花灞水
　一對極有風味
　顧嗣立曰此詩通首用對句而以生峭之筆行之便
　與律詩大别少陵橋陵詩便是此種
　隱居詩話曰李肇國史補載韓愈㳺華山窮極幽險
　心悸目眩不能下發狂號哭投書與家人别華隂令
　百計取之方能下沈顔作聱書以為肇妄載豈有賢
　者輕命如此余觀退之贈張徹詩云洛邑得休告華
　山窮絶陘悔狂己咋指垂戒仍鐫銘則知肇記為信
　然而沈顔為妄辯也
　
　
　
　
　
　
　
　
　
　
　
　
　
御選唐宋詩醇卷二十八
欽定四庫全書
御選唐宋詩醇卷二十九
　　昌黎韓愈詩三
　　　目録
　　薦士
　　古風
　　嗟哉董生行
　　山石
　　汴泗交流贈張僕射
　　鳴鴈
　　雉帶箭
　　條山蒼
　　桃源圖
　　東方半明
　　謁衡嶽廟遂宿嶽寺題門樓
　　永貞行
　　鄭羣贈簟
　　贈崔立之評事
　　送區宏南歸
　　三星行
　　剝啄行
　　孟東野失子
欽定四庫全書
御選唐宋詩醇巻二十九
　　昌黎韓愈詩三
　　薦士
周詩三百篇雅麗理訓誥曾經聖人手議論安敢到五
言出漢時蘇李首更號東都漸瀰漫派别百川導建安
能者七卓犖變風操逶迤抵晉家氣象日凋耗中間數
鮑謝比近最清奥齊梁及陳隋衆作等蟬噪搜春摘花
卉沿襲傷剽盗國朝盛文章子昂始高蹈勃興得李杜
萬類困陵暴後來相繼生亦各臻閫奥有窮者孟郊受
材實雄驁㝠觀洞古今象外逐幽好横空盤硬語妥帖
力排奡敷柔肆紆餘奮猛卷海潦榮華肖天秀㨗疾逾
響報行身踐規矩甘辱恥媚竈孟軻分邪正眸子看瞭
眊杳然粹而清可以鎮浮躁酸寒溧陽尉五十㡬何耄
孜孜營甘㫖辛苦久所冒俗流知者誰指注競嘲慠聖
皇索遺逸髦士日登造廟堂有賢相愛遇均覆燾况承
歸與張二公迭嗟悼青㝠送吹噓強箭射魯縞胡為久
無成使以歸期告霜風破佳菊嘉節迫吹帽念將决焉
去感物增戀嫪彼微水中荇尚煩左右芼魯候國至小
廟鼎猶納郜幸當擇珉玉寧有棄珪瑁悠悠我之思擾
擾風中纛上言愧無路日夜惟心禱鶴翎不天生變化
在啄菢通波非難圖尺地易可漕善善不汲汲後時徒
悔懊救死具八珍不如一簞犒微詩公勿誚愷悌神所
勞
孟郊一詩流之幽逸者耳殊未足踵武諸大家而退之
說士乃甘於肉其自謂嗜善心無寧者此也　横空盤
硬語妥帖力排奡十字中尤妙在妥帖二字樊宗師文
最竒崛而退之以文從字順許之其亦異乎世之所謂
妥帖者矣
　王安石曰吟詩各有所得清水出芙蓉天然去雕飾
　此李白所得也或㸔翡翠蘭苕上未掣鯨鯢碧海中此
　杜甫所得也横空盤硬語妥帖力排奡此韓愈所得也
　彦周詩話曰六朝詩人之詩不可不熟讀如芙蓉露
　下落楊柳月中踈鍛鍊至此自唐以來無人能及也
　退之云齊梁及陳隋衆作等蟬噪此語吾不敢議亦
　不敢從
　又曰退之云横空盤硬語妥帖力排奡葢能殺縳事
　實與意義合最難能之知其難則可與論詩矣此所
　以稱東野也
　隱居詩話曰孟郊詩蹇澁窮僻琢削不暇真苦吟而
　成觀其句法格力可見矣其自謂夜吟曉不休苦吟
　鬼神愁如何不自閒心與身為仇而退之薦其詩云
　榮華肖天秀㨗疾逾響報何也
　竹坡詩話曰韓退之薦士詩云孟軻分邪正眸子看
　瞭眊杳然粹而清可以鎮浮躁余嘗讀東野下第詩
　云棄置復棄置情如刀劍傷及登第則自謂春風得
　意馬蹄疾一日看盡長安花一第之得失喜憂至於
　如此宜其雖得之而不能享也退之謂可以鎮浮躁
　恐未免過情
　李光地曰此薦孟郊之詩而首段叙詩源委極其簡
　盡　李太白便謂建安之詩綺麗不足稱杜子美則
　自陳梁以下無貶詞故惟韓公之論最得其𠂻雖然
　陶靖節詩蟬蜕汚濁六代孤唱韓公畧無及之何也
　此與論文不列董賈者同病猶未免於以辭為主爾
　顧嗣立曰公此詩歴叙詩學源流自三百篇後漢魏
　止取蘇李建安七子六朝止取鮑謝餘子一筆抹倒
　眼明手竦識力最高唐初格律變於子昂至李杜二
　公而極所謂李杜文章在光燄萬丈長知公平生最
　得力於此也後以東野繼之似猶未足當此若公之
　才大而力雄思沈而筆鋭則庶乎可以配李杜而無
　慙矣
　全唐詩話曰李翶薦孟郊於張建封云兹有平昌孟
　郊正士也伏聞執事舊知之郊為五言詩自前漢李
　都尉蘇屬國及建安諸子南朝二謝郊能兼其體而
　有之李觀薦郊於梁肅補闕書曰郊之五言詩其有
　高處在古無上其有平處下顧兩謝韓送郊詩曰作
　詩三百首杳黙咸池音彼三子皆知言也豈欺天下
　之人哉
　　古風
今日曷不樂幸時不用兵無曰既蹙矣乃尚可以生彼
州之賦去汝不顧此州之役去我奚適一邑之水可走
而違天下湯湯曷其而歸好我衣服甘我飲食無念百
年聊樂一日
史記韓信傳曰農夫莫不輟耕釋耒褕衣甘食索隱曰
恐滅亡不久故廢止作業而事美衣甘食此篇結意類
此可謂長歌之哀深於痛哭矣
　胡渭曰詩云幸時不用兵此必貞元十四年以前作
　也十五年則呉少誠反而大發諸道兵以討之矣本
　譏賦役之困民無所逃却言時不用兵正宜甘食好
　衣相與為樂辭彌婉而意彌痛山樞萇楚之遺音也
　樊汝霖曰安史亂後方鎮相望於内地大者連州十
　餘小者不下三四兵驕則逐帥帥強則叛上不廷不
　貢往往而是故託古風以寓意觀詩意當在德宗之
　世與烽火詩意相為表裏云
　　嗟哉董生行
淮水出桐柏山東馳遥遥千里不能休淝水出其側不
能千里百里入淮流夀州屬縣有安豐唐貞元時縣人
董生召南隱居行義於其中刺吏不能薦天子不聞名
聲爵禄不及門門外惟有吏日來徴租更索錢嗟哉董
生朝出耕夜歸讀古人書盡日不得息或山而樵或水
而漁入厨具甘㫖上堂問起居父母不慼感妻子不咨
咨嗟哉董生孝且慈人不識惟有天翁知生祥下瑞無
時期家有狗乳出求食雞來哺其兒啄啄庭中拾蟲蟻
哺之不食鳴聲悲傍徨躑躅久不去以翼來覆待狗歸
嗟哉董生誰將與儔時之人夫妻相虐兄弟為讐食君
之禄而令父母愁亦獨何心嗟哉董生無與儔
神味古淡節族自然集中寡二少雙唯琴操間有近之
者
　俞瑒曰古詩長短句盛於太白如蜀道難遠别離等
　篇實為公所取法者其竒横偏在用韻處貫下一筆
　然後截住以足上意如盡日不得息亦獨何心等句
　是也
　　山石
山石犖确行徑微黄昏到寺蝙蝠飛昇堂坐階新雨足
芭蕉葉大支子肥僧言古壁佛畫好以火來照所見稀
鋪床拂席置羮飯疎糲亦足飽我飢夜深靜卧百蟲絶
清月出嶺光入扉天明獨去無道路出入高下窮烟霏
山紅澗碧分爛熳時見松櫪皆十圍當流赤足蹋澗石
水聲激激風吹衣人生如此自可樂豈必局束為人鞿
嗟哉吾黨二三子安得至老不更歸
以火來照所見稀與嶽廟作神縱欲福難為功畧同於
法則隨手撇脫於意則素所不滿之事即隨處自然流
露也
　某氏曰東坡詩云犖确何人似退之意行無路欲從
　誰宿雲解駮晨光漏獨見山紅澗碧時皆采公此篇
　中語也
　顧嗣立曰七言古詩易入整麗而亦近平熟自老杜
　始為抝體如杜鵑行之類公之七言皆祖此種而中
　間偏有極鮮麗處不事雕琢更見精采有聲有色自
　是大家元遺山論詩絶句云有情芍藥含春淚無力
　薔薇卧晚枝拈出退之山石句始知渠是女郎詩真
　篤論也
　　汴泗交流贈張僕射
汴泗交流郡城角築場千步平如削短垣三靣繚逶迤
擊鼓騰騰樹赤旗新秋朝凉未見日公早結束來何為
分曹决勝約前定百馬攅蹄近相映毬驚杖奮合且離
紅牛纓紱黄金羈側身轉臂著馬腹霹靂應手神珠馳
超遥散漫兩閒暇揮霍紛紜爭變化發難得巧意氣粗
讙聲四合壯士呼此誠習戰非為劇豈若安坐行良圖
當今忠臣不可得公馬莫走須殺賊
神采飛動結有忠告便比雉帶箭高一格
　顧嗣立曰曹子建白馬篇仰手接飛猱俯身散馬蹄
　杜子美詩走馬脱轡頭手中挑青絲㨗下萬仞岡俯
　身試搴旗側身轉臂語意本此　發難得巧即雉帶
　箭所謂將軍欲以巧伏人盤馬彎弓惜不發是也舊
　注難作去聲引張良發八難解大謬
　某氏曰公集有諫張僕射擊毬書此詩云此誠習戰
　非為劇豈若安坐行良圖葢諷之也
　　鳴鴈
嗷嗷鳴鴈鳴且飛窮秋南去春北歸去寒就暖識所依
天長地濶棲息稀風霜酸苦稻粱㣲毛羽摧落身不肥
徘徊反顧羣侣違哀鳴欲下洲渚非江南水闊朝雲多
草長沙軟無網羅閒飛靜集鳴相和違憂懷惠性匪他
凌風一舉君謂何
　王伯大曰公在徐州與孟東野書有曰去年脱汴州
　之亂遂來於此主人與余有故居余苻離睢水上及
　秋將辭去云云主人謂建封公在徐鬱鬱不得志見
　於書與詩者如此葢託鴈以自喻也
　　雉帶箭
原頭火燒靜兀兀野雉畏鷹出復沒將軍欲以巧伏人
盤馬彎弓惜不發地形漸窄觀者多雉驚弓滿勁箭加
衝人决起百餘尺紅翎白鏃隨傾斜將軍仰笑軍吏賀
五色離披馬前墮
篇幅有限而盤屈跳盪生氣遠出故是神筆
　容齋三筆曰昌黎雉帶箭詩東坡嘗大字書之以為
　妙絶予讀曹子建七啓論羽獵之美云人稠網宻地
　逼勢脅乃知韓公用意所來處
　野雉畏鷹出復沒方嵩卿本作伏欲沒朱子考異云
　雉出復沒而射者彎弓不肻輕發正是形容持滿命
　中之巧毫釐不差處改作伏欲神采索然矣
　顧嗣立曰將軍欲以巧伏人盤馬彎弓惜不發二句
　無限神情無限頓挫公葢示人以運筆作文之法也
　至其全首波瀾委曲細㣲熨貼王留耕所謂寫物之
　妙其狀如在目前信然信然
　沈德潜曰李將軍度不中不發發必應弦而倒審量
　於未彎之先此矜惜於己彎弓之候總不肻輕見其
　技也作詩作文亦須得此意
　　條山蒼
條山蒼河水黄浪波沄沄去松栢在山岡
　　桃源圖
神仙有無何眇芒桃源之説誠荒唐流水盤迴山百轉
生綃數幅垂中堂武陵太守好事者題封逺寄南宫下
南宮先生忻得之波濤入筆驅文辭文工畫妙各臻極
異境恍惚移於斯架巖鑿谷開宫室接屋連牆千萬日
嬴顛劉蹶了不聞地坼天分非所恤種桃處處惟開花
川源近逺烝紅霞初來猶自念鄉邑嵗久此地還成家
漁舟之子來何所物色相猜更問語大蛇中斷喪前王
羣鳥南渡開新主聽終辭絶共悽然自說經今六百年
當時萬事皆眼見不知㡬許猶流傳爭持酒食來相饋
禮數不同罇俎異月明伴宿玉堂空骨冷魂清無夢寐
夜半金雞啁哳鳴火輪飛出客心驚人間有累不可住
依然離别難為情船開棹進一迴顧萬里蒼蒼煙水暮
世俗寧知偽與真至今傳者武陵人
一起一結善占地步
　彦周詩話曰退之桃源行云種桃處處皆開花川源
　近逺烝紅霞狀花卉之盛古今無人道此語
　俞瑒曰公七言古詩少用對句此篇諸對亦甚竒偉
　沈德潜曰玉堂即金堂玉室意以神仙目之
　　東方半明
東方半明大星沒獨有太白配殘月嗟爾殘月勿相疑
同光共影須臾期殘月暉暉太白睒睒雞三號更五㸃
與鐘鳴漏盡意同
　韓醇曰此詩與煌煌東方星興寄頗同葢指順宗即
　位不能親政而憲宗在東宫之時也
　某氏曰時賈眈鄭珣瑜二相皆天下重望王叔文用
　事相繼引去此詩所以喻東方半明大星沒也韋執
　誼為叔文汲引此詩所以喻獨有太白配殘月也順
　宗己厭機政執誼叔文尚以私意更相猜忌所以有
　嗟爾殘月勿相疑同光共影須臾期也及憲宗立而
　叔文執誼竄猶東方明而殘月大白滅此詩所以喻
　殘月暉暉太白睒睒雞三號更五㸃也意㣲而顯誠
　得詩人之㫖
　　謁衡嶽廟遂宿嶽寺題門樓
五嶽祭秩皆三公四方環鎮嵩當中火維地荒足妖怪
天假神柄專其雄噴雲泄霧藏半腹雖有絶頂誰能窮
我來正逢秋雨節陰氣晦昧無清風潜心黙禱若有應
豈非正直能感通須臾靜掃衆峰出仰見突兀撐青空
紫葢連延接天柱石廩騰擲堆祝融森然魄動下馬拜
松栢一逕趍靈宮粉牆丹柱動光彩鬼物圖畫填青紅
升階傴僂薦脯酒欲以菲薄明其𠂻廟令老人識神意
睢盱偵伺能鞠躬手持盃珓導我擲云此最吉餘難同
竄逐蠻荒幸不死衣食纔足甘長終侯王將相望久絶
神縱欲福難為功夜投佛寺上髙閣星月掩映雲朣朧
猿鳴鐘動不知曙杲杲寒日生於東
東坡所謂能開衡山之雲者本此
　沈德潜曰横空盤硬語妥帖力排奡此詩足當此語
　王伯大曰公兩謫南方初自陽山北還過衡在永貞
　元年八月過潭適當殘秋陪杜侍御逰湘西寺詩云
　是時秋向殘是也今云我來正逢秋雨節故知此詩
　是陽山還時作後自潮州還移刺袁州則元和十五
　年十月葢未嘗過衡據袁州謝表云去年正月貶授
　潮州刺史其年十月凖例量移云云即自潮徑當來
　袁又未嘗遇秋雨節時也蘇東坡觀市詩云潮陽太
　守南遷歸喜見石廩堆祝融觕言之耳
　　永貞行
君不見太皇亮隂未出令小人乘時偷國柄北軍百萬
虎與貔天子自將非他師一朝奪印付私黨懍懍朝士
何能為狐鳴梟噪爭署置䁑睒跳踉相撫媚夜作詔書
朝拜官超資越序曾無難公然白日受賄賂火齊磊落
堆金盤元臣故老不敢語晝卧涕泣何汍瀾董賢三公
誰復惜侯景九錫行可歎國家功高德且厚天位未許
庸夫干嗣皇卓犖信英主文如太宗武高祖膺圖受禪
登明堂共流幽州鯀死羽四門肅穆賢俊登數君匪親
豈其朋郎官清要為世稱荒郡迫野嗟可矜湖波連天
日相騰蠻俗生梗瘴癘烝江氛嶺祲昏若凝一蛇兩頭
見未曾怪鳥鳴喚令人憎蠱蟲羣飛夜撲燈雄虺毒螫
墮股肱食中置藥肝心崩左右使令詐難憑慎勿浪信
常兢兢吾嘗同僚情可勝具書目見非妄徴嗟爾既往
宜為懲
前幅天昏地暗中間日出氷消閱至後幅又如凄風苦
雨文生於情變幻如是
　蔡寛夫詩話曰子厚禹錫於退之最厚善然退之貶
　陽山不能無疑赴江陵途中寄三學士云同官盡才
　俊偏善柳與劉或慮語言泄傳之落寃讐二子不宜
　爾將疑㫁還不及其為永貞行憤疾至云數君匪親
　豈其朋又曰吾嘗同僚情可勝則亦見其坦夷尚義
　待朋友始終也
　困學紀聞曰少陵善房次律而悲陳陶一詩不為之
　隱昌黎善柳子厚而永貞行一詩不為之諱公議之
　不可掩也如是
　顧嗣立曰此詩前半言小人放逐之為快後半言數
　君貶謫之可矜葢為劉柳諸公也舊注專指夢得似
　未必然然夢得貶連州而公曾令陽山以具書目見
　句為證於義亦通姑存其説以俟考
　　鄭羣贈簟
蘄州笛竹天下知鄭君所寶尤瓌竒攜來當晝不得卧
一府傳㸔黄瑠璃體堅色淨又藏節盡眼凝滑無瑕疵
法曹貧賤衆所易腰腹空大何能為自從五月困暑濕
如坐深甑遭烝炊手磨袖拂心語口慢膚多汗真相宜
日暮歸來獨惆悵有賣直欲傾家資誰謂故人知我意
巻送八尺含風漪呼奴埽地鋪未了光彩照耀驚童兒
青蠅側翅􁜼虱避肅肅疑有清飈吹倒身甘寢百疾愈
却願天日恒炎曦明珠青玉不足報贈子相好無時衰
偼伃怨歌云常恐秋節至凉風奪炎熱此云却願天日
恒炎曦同一語妙
　顧嗣立曰此詩每用反襯意見竒如攜來當晝不得
　卧却願天日恒炎曦等句也賦物之妙直從細瑣處
　體貼而出
　沈德潜曰却願天日恒炎曦與攜來當晝不得卧俱
　透過一層法
　樊汝霖曰唐孔戣私記云退之豐肥善睡每來吾家
　必命枕簟而沈存中筆談亦云世畫韓退之小面而
　美􁑛著紗帽此乃江南韓熙載爾熙載諡文靖江南
　人謂之韓文公因此遂誤以為退之退之肥而少􁑛
　此詩有腰腹空大及慢膚多汙之語二説信然
　　贈崔立之評事
崔侯文章苦㨗敏高浪駕天輸不盡曾從關外來上都
隨身巻軸車連軫朝為百賦猶鬰怒暮作千詩轉遒𦂳
揺毫擲簡自不供頃刻青紅浮海蜃才豪氣猛易語言
往往蛟螭雜螻蚓知音自古稱難遇世俗乍見那妨哂
勿嫌法官未登朝猶勝赤尉長趨尹時命雖乖心轉壯
技能虚富家逾窘念昔塵埃兩相逢爭名齟齬持矛楯
子時專場誇觜距余始張軍嚴韅靷爾來但欲保封疆
莫學龎涓怯孫臏竄逐新歸厭聞閙齒髪早衰嗟可閔
頻䝉怨句刺棄遺豈有賢官敢推引深藏箧笥時一發
戢戢己多如束筍可憐無益費精神有似黄金擲虛牝
當今聖人求侍從㧞擢杞梓収楛箘東馬嚴徐己奮飛
枚臯即召窮且忍復聞王師西討蜀霜風冽冽摧朝菌
走章馳檄在得賢燕雀紛拏要鷹隼竊料二塗必處一
豈比恒人長蠢蠢勸君韜養待徴招不用雕琢愁肝腎
牆根菊花好沽酒錢帛縱空衣可準暉暉簷日暖且鮮
摵摵井梧疎更殞高士例湏憐麴蘖丈夫終莫生畦畛
能來取醉任喧呼死後賢愚俱泯泯
可憐無益費精神為千古文人喟息
　漁隱叢話曰立之詩有不工處故退之以蛟螭雜螻
　蚓譏之
　　送區宏南歸
穆昔南征軍不歸蟲沙猿鶴伏以飛洶洶洞庭莽翠微
九疑鑱天荒是非野有象犀水貝璣分散百寶人士稀
我遷於南日周圍來見者衆莫依俙爰有區子熒熒暉
觀以彛訓或從違我念前人譬葑菲落以斧引以纆徽
雖有不逮驅騑騑或採於薄漁於磯服役不辱言不譏
從我荆州來京畿離其母妻絶因依嗟我道不能自肥
子雖勤苦終何希王都觀闕雙巍巍騰蹋衆駿事鞍鞿
佩服上色紫與緋獨子之節可嗟唏母附書至妻寄衣
開書拆衣淚㾗晞雖不勅還情庻㡬朝暮盤羞惻庭闈
幽房無人感伊威人生此難餘可祈子去矣時若發機
蜃沈海底氣昇霏彩雉野伏朝扇翬處子窈窕王所妃
茍有令德隱不腓况今天子鋪德威蔽能者誅薦受禨
出送撫背我涕揮行行正直慎脂韋業成志樹來頎頎
我當為子言天扉
分㪚百寶人士稀道盡西南邊徼地脉風氣柳州所謂
少人而多石也雖不勅還情庻㡬語意深婉逰子讀此
可以聽於無聲矣
　張耒曰古人作七言詩其句脈多上四字而下以三
　字成之退之乃變句脈以上三下四如落以斧引以
　纆徽雖欲悔舌不可捫是也
　方崧卿曰九疑言鑱天洪濤言舂天皆竒語也李光
　地曰公在陽山有區册在江陵又有區宏皆相從不
　忍舍故宏之從公於京而歸也詩以送之惓惓訓朂
　歸於正直可咏可感
　　三星行
我生之辰月宿南斗牛奮其角箕張其口牛不見服箱
斗不挹酒漿箕獨有神靈無時停簸揚無善名己聞無
惡聲己讙名聲相乘除得少失有餘三星各在天什伍
東西陳嗟汝牛與斗汝獨不能神
　俞瑒曰竒趣却從大東之詩來變化自妙用韻凡五
　轉似古歌謡
　東坡志林曰韓退之詩我生之辰月宿南斗乃知退
　之以磨蝎為身宫僕以磨蝎為命宫平生多得謗譽
　殆同病也
　　剥啄行
剥剥啄啄有客至門我不出應客去而嗔從者語我子
胡為然我不厭客困於語言欲不出納以堙其源空堂
幽幽有秸有莞門以兩版叢書於間窅窅深塹其墉甚
完彼寧可隳此不可干從者語我嗟子誠難子雖云爾
其口益蕃我為子謀有萬其全凡今之人急名與官子
不引去與為波瀾雖不開口雖不開關變化咀嚼有鬼
有神今去不勇其如後艱我謝再拜汝無復云往追不
及來不有年
　方崧卿曰韓文與多作以他文見者非一詩之子歸
　不我以注以猶與也朱子考異云按陸宣公奏議亦
　然如云未審云云以否之類是也然當作與為正
　某氏曰公被讒出為陽山至是召還又有謗之者故
　三星行云名聲相乗除得少失有餘剥啄行云我不
　厭客困於語言欲不出納以堙其源各有所激云爾
　歐陽文忠擬剥啄行寄少師云剥剥復啄啄柴門驚
　鳥雀故人千里駕信士百金諾云云公逺讒避謗欲
　謝客以堙其源故深其塹堅其墉要為不可干者而
　歐陽則歸老故鄉欣然喜客之至是以其辭不同如
　此
　　孟東野失子(并序/)
　東野連産三子不數日輙失之㡬老念無後以悲其
　友人昌黎韓愈懼其傷也推天假其命以喻之
失子將何尤吾將上尤天女實主下人與奪一何偏彼
於女何有乃令蕃且延此獨何罪辜生死旬日間上呼
無時聞滴地淚到泉地秖為之悲瑟縮久不安乃呼大
靈龜騎雲款天門問天主下人薄厚胡不均天曰天地
人由來不相關吾懸日與月吾繫星與辰日月相噬齧
星辰踣而顛吾不女之罪知非女由因且物各有分孰
能使之然有子與無子禍福未可原魚子滿母腹一一
欲誰憐細腰不自乳舉族長孤鰥䲭梟啄母腦母死子
始翻蝮蛇生子時坼裂腸與肝好子雖云好未還恩與
勤惡子不可說䲭梟蝮蛇然有子且勿喜無子固勿歎
上聖不待教賢聞語而遷下愚聞語惑雖教無由悛大
靈頓頭受即日以命還地秖謂大靈女往告其人東野
夜得夢有夫𤣥衣巾闖然入其户三稱天之言再拜謝
𤣥夫収悲以歡忻
龜筴傳祝詞云假之玉靈夫子而上行於天下行於淵
詩以大靈發端本此
　王伯大曰黄魯直嘗書此詩遺石君美君美失子云
　時以觀覽可用亂思而紓哀究觀物理其實如此大
　槩因果耳退之救世弊故并因果不言然此一段文
　意乃是湼盤經中佛語退之嘗言不能無所不讀未
　有能為大儒者其弗信矣乎魯直所云如此
　俞瑒曰用韻本主先字兼入真文元寒刪諸韻是古
　韻也與此日足可惜一首同法
　顧嗣立曰按孟東野集有悼㓜子詩云負我十年恩
　欠爾千行淚杏殤詩畧云兒生月不明兒死月始光
　此誠天不知翦棄我子孫又云病叟無子孫獨立猶
　束柴其詞甚可哀也
　
　
御選唐宋詩醇巻二十九
欽定四庫全書
御選唐宋詩醇巻三十
　　昌黎韓愈詩四
　　　目録
　　陸渾山火和皇甫湜用其韻
　　苦寒
　　和虞部盧四酬翰林錢七赤藤杖歌
　　送湖南李正字歸
　　寄盧仝
　　酬司門盧四兄雲夫院長望秋作
　　誰氏子
　　送無本師歸范陽
　　石鼔歌
　　題炭谷湫祠堂
　　聽潁師彈琴
　　調張籍
　　盧郎中雲夫寄示送盤谷子詩兩章歌以和之
　　病中贈張十八
　　寄崔二十六立之
欽定四庫全書
御選唐宋詩醇卷三十
　　昌黎韓愈詩四
　　陸渾山火和皇甫是用其韻
皇甫補官古賁渾時當𤣥冬澤乾源山狂谷很相吐吞
風怒不休何軒軒擺磨岀火以自燔有聲夜中驚莫原
天跳地踔顛乾坤赫赫上照窮崖垠截然高周燒四垣
神焦鬼爛無逃門三光弛隳不復暾虎熊麋豬逮猴猿
水龍鼉龜魚與黿鴉鴟鵰鷹雉鵠鵾燖炰煨􁗤孰飛奔
祝融告休酌卑尊錯陳齊玫闢華園芙蓉披猖塞鮮繁
千鐘萬鼔咽耳喧攅雜啾嚄沸篪塤彤幢絳旃紫纛旛
炎官熱屬朱冠禈髹其肉皮通䏶臀頽胷垤腹車掀轅
緹顔韎股豹兩鞬霞車虹靷日轂轓丹蕤縓葢緋繙㠾
紅帷赤幕羅脤膰􁀱池波風肉陵屯谽呀鉅壑頗黎盆
豆登五山瀛四罇熙熙釂醻笑語言雷公擘山海水翻齒
牙嚼齧舌腭反電光䃱磹頳目䁔頊㝠収威避𤣥根斥
棄輿馬背厥孫縮身潜喘拳肩跟君臣相憐加愛恩命
黑螭偵焚其元天關悠悠不可援夢通上帝血面論側
身欲進叱於閽帝賜九河湔涕痕又詔巫陽反其魂徐
命之前問何寃火行於冬古所存我如禁之絶其飱女
丁婦壬傳世婚一朝結讐奈後昆時行當反慎藏蹲視
桃著花可小騫月及申酉利復怨助汝五龍從九鯤溺
厥邑囚之崑崙皇甫作詩止睡昏辭誇出真遂上焚要
余和增怪又煩雖欲悔舌不可捫
只是咏野燒耳寫得如此天動地岋憑空結撰心花怒
生
　韓醇曰詳此詩始則言火勢之盛次則言祝融之御
　火其下則水火相尅相濟之説也
　樊汝霖曰從公學文者多矣惟李習之得公之正皇
　甫持正得公之竒持正嘗語人曰書之文不竒易可
　謂竒矣豈礙理傷聖乎如龍戰于野其血𤣥黄見豕
　負塗載鬼一車突如其來如焚如死如棄如何等語
　也今此詩黑螭五龍九鵾等語其與易龍戰於野何
　異
　筆墨閒録曰無逸云鴉鴟鵰鷹雉鵠鵾句正柏梁體
　後山作七言詩上東坡襲此體
　劉石齡曰公詩根柢全在經傳如易説卦離為火其
　於人也為大腹故於炎官熱屬以頽胸垤腹擬諸其
　形容非臆説也又彤幢紫纛日轂霞車虹靷豹鞬電
　光頳目等字亦從為日為電為甲胄為戈兵句化出
　造語極竒必有依據以理考索無不可解者世儒於
　此篇毎以怪異目之且以不可解置之吁此亦未深
　求其故耳豈真不可解哉
　中山詩話曰唐詩賡和有次韻先後無易有依韻同
　在一韻有用韻用彼韻不必次韓吏部和皇甫陸渾
　山火是也今人多不曉
　洪興祖曰丁火也壬水也火女也水男也丁女而為
　婦於壬故曰女丁婦壬一作夫丁婦壬亦通夫丁者
　壬也言壬為丁夫也婦壬者丁也言丁為壬婦也朱
　子曰按丁為陽中之隂壬為隂中之陽故言女之丁
　者為婦於壬以見水火之相配今術家亦言丁與壬
　合洪氏二説皆是
　　苦寒
四時各平分一氣不可兼隆寒奪春序顓頊固不亷太
昊弛維綱畏避但守謙遂令黄泉下萌牙夭勾尖草木
不復抽百味失苦甜凶飈攪宇宙鋩刄甚割砭日月雖
云尊不能活烏蟾羲和送日出恇怯頻窺覘炎帝持祝
融呵噓不相炎而我當此時恩光何由沾肌膚生鱗甲
衣被如刀鐮氣寒鼻莫齅血凍指不拈濁醪沸入喉口
角如銜箝將持匕箸食觸指如排籖侵罏不覺暖熾炭
屢己添探湯無所益何况纊與縑虎豹僵穴中蛟螭死
幽潜熒惑喪躔次六龍冰脱髥芒碭大包内生類恐盡
殱啾啾忩間雀不知己㣲纎舉頭仰天鳴所願晷刻淹
不如彈射死却得親炰燖鸞皇茍不存爾固不在占其
餘蠢動儔俱死誰恩嫌伊我稱最靈不能女覆苫悲哀
激憤歎五藏難安恬中霄倚牆立淫淚何漸漸天王哀
無辜惠我下顧瞻褰流去耳纊調和進梅鹽賢能日登
御黜彼傲與憸生風吹死氣豁達如褰簾懸乳零落墮
晨光入前簷雪霜頓銷釋土脉膏且黏豈徒蘭蕙榮施
及艾與蒹日萼行鑠鑠風條坐襜襜天乎茍其能吾死
意亦厭
銳思鑱刻字帶刀鋒不數晉人危語了語結意與少陵
吾廬獨破受凍死亦足正同
　王伯大曰此詩意葢有所諷德宗貞元十九年春公
　為四門博士作
　某氏曰按舊唐書韋渠牟傳自陸贄免相後德宗不
　復委成宰相廟堂備員行文書而已所狎而取信者
　裴延齡李齊運王紹李實韋執誼洎渠牟等皆權傾
　相府姦欺多端此詩所以諷也
　胡渭曰唐書五行志貞元十九年三月大雪豈即所
　謂苦寒耶
　　和虞部盧四酬翰林錢七赤藤杖歌
赤藤為杖世未窺臺郎始攜自滇池滇王埽宮避使者
跪進再拜語嗢咿繩橋拄過免傾墮性命造次䝉扶持
途經百國皆莫識君臣聚觀逐旌麾共傳滇神出水獻
赤龍抜鬚血淋漓又云羲和操火鞭暝到西極睡所遺
㡬重包裹自題署不以珍怪誇荒夷歸來捧贈同舍子
浮光照手欲把疑空堂晝眠倚牖户飛電著壁搜蛟螭
南宫清深禁闈宻唱和有類吹塤篪妍辭麗句不可繼
見寄聊且慰分司
　沈德潜曰赤龍羲和云云此種竒傑昌黎獨造
　　送湖南李正字歸
長沙入楚深洞庭值秋晚人隨鴻雁少江共蒹葭逺厯
厯余所經悠悠子當返孤㳺懷耿介旅宿夢婉娩風土
稍殊音魚蝦日異飯親交俱在此誰與同息偃
風神緜邈絶似韋柳是昌黎集中變調唯南溪三首近
之
　沈德潜曰昌黎五言難得此清遠之格
　　寄盧仝
玉川先生洛城裏破屋數間而已矣一奴長鬚不裹頭
一婢赤脚老無齒辛勤奉養十餘人上有慈親下妻子
先生結髪憎俗徒閉門不出動一紀至令鄰僧乞米送
僕忝縣尹能不恥俸錢供給公私餘時致薄少助祭祀
勸參留守謁大尹言語纔及輒掩耳水北山人得名聲
去年去作幕下士水南山人又繼往鞍馬僕從塞閭里
少室山人索價髙兩以諫官徴不起彼皆刺口論世事
有力未免遭驅使先生事業不可量惟用法律自繩己
春秋五傳束高閣獨抱遺經究終始往年弄筆嘲同異
怪辭驚衆謗不己近來自説尋坦塗猶上虛空跨緑駬
去嵗生兒名添丁意令與國充耘耔國家丁口連四海
豈無農夫親耒耜先生抱才終大用宰相未許終不仕
假如不在陳力列立言垂範亦足恃苗裔當䝉十世宥
豈謂貽厥無基阯故知忠孝生天性潔身亂倫安足擬
昨晚長鬚來下狀隔牆惡少惡難似毎騎屋山下窺闞
渾舍驚怕走折趾憑依㛰媾欺官吏不信令行能禁止
先生受屈未曾語忽此來告良有以嗟我身為赤縣令
操權不用欲何俟立召賊曹呼伍伯盡取鼠輩尸諸市
先生又遣長鬚來如此處置非所喜况又時當長養節
都邑未可猛政理先生固是余所畏度量不敢窺涯涘
放縱是誰之過歟效尤戮僕媿前史買羊沽酒謝不敏
偶逢明月曜桃李先生有意許降臨更疑長鬚致雙鯉
玉川垂老尚依時宰致罹甘露之難其人固非高隱退
之何以傾倒乃爾觀詩中所叙特與鄰人搆訟而以情
面聽其起滅耳却寫得壁立千仭有執鞭忻慕之意乃
知唐時處士類能作聲價如此
　隱居詩話曰退之李花詩云夜領張徹投盧仝乗雲
　共到玉皇家長姬香御四羅列縞裙練帨無等差及
　贈盧仝詩曰買羊沽酒謝不敏偶逢明月曜桃李即此
　時也李渤石洪温造為處士純盜虚名韓愈雖與之
　逰而多侮薄之所謂水北山人得名聲去年去作幕
　下士水南山人又繼往鞍馬僕從塞閭里少室山人
　索價高兩以諫官徴不起彼皆刺口論世事有力未
　免遭驅使夫為處士乃刺口論世事希聲名願驅使
　又要索高價似玉飾僕御以誇閭里此何等人也其
　侮薄之甚矣班固云春秋五傳謂左丘明公羊高穀
　梁赤鄒氏夾氏又云鄒氏無書夾氏未有書而韓愈
　贈盧仝詩云春秋五傳束高閣獨抱遺編究終始不
　知此二傳果何等書
　彦周詩話曰玉川子春秋傳僕家舊有之今亡矣辭
　簡而逺得聖人之意為多後世有深於經而見盧傳
　者當知退之不妄許人也
　　酬司門盧四兄雲夫院長望秋作
長安雨洗新秋出極目寒鏡開塵函終南曉望蹋龍尾
倚天更覺青巉巉自知短淺無所補從事久此穿朝衫
歸來得便即逰覽暫似壯馬脱重銜曲江荷花葢十里江
湖生目思莫緘樂逰下矚無逺近緑槐萍合不可芟白
首寓居誰借問平地寸步扄雲巖雲夫吾兄有狂氣嗜
好與俗殊酸鹹日來省我不肻去論詩説賦相諵諵望
秋一章己驚絶猶言低抑避謗讒若使乘酣騁雄怪造
化何以當鐫劖嗟我小生值強伴怯膽變勇神明鑒馳
坑跨谷終未悔為利而止真貪饞髙揖羣公謝名譽逺
追甫白感至諴樓頭完月不共宿其奈就缺行㩥攕
　　誰氏子
非癡非狂誰氏子去入王屋稱道士白頭老母遮門啼
挽斷衫袖留不止翠眉新婦年二十載送還家哭穿市
或云欲學吹鳯笙所慕靈妃嫓蕭史又云時俗輕尋常
力行險怪取貴仕神仙雖然有傳説知者盡知其妄矣
聖君賢相安可欺乾死窮山竟何俟嗚呼余心誠豈弟
願往教誨究終始罰一勸百政之經不從而誅未晚耳
誰其友親能哀憐寫吾此詩持送似
　原注曰吕氏子炅見李素墓誌
　本集河南少尹李素墓誌曰素拜河南少尹行大尹
　事吕氏子炅棄其妻著道士衣冠謝母曰當學仙王
　屋山去數月復出閒詣公公立之府門外使吏卒脱
　道士服給冠帶送付其母
　　送無本師歸范陽
無本於為文身大不及膽吾嘗示之難勇往無不敢蛟
龍弄角牙造次欲手攬衆鬼囚大幽下覰襲𤣥窞天陽
熙四海注視首不頷鯨鵬相摩窣兩舉快一噉夫豈能
必然固已謝黯黮狂詞肆滂葩低昂見舒慘姦窮怪變
得往往造平淡蜂蟬碎錦纈緑池披菡萏芝英擢荒蓁
孤翮起連菼家住幽都逺未識氣先感來尋吾何能無
殊嗜昌歜始見洛陽春桃枝綴紅糝遂來長安里時卦
轉習坎老懶無鬬心久不事鉛槧欲以金帛酬舉室常
顑頷念當委我去雪霜刻以憯獰飈攪空衢天地與頓
撼勉率吐歌詩慰女别後覽
奨賞之中諷喻深遠正不獨為浪山説法也　身大不
及膽妙於翻用
　俞瑒曰凡昌黎先生論文諸作極有關係其中次第
　俱從親身厯過故能言其甘苦親切乃耳如此詩云
　無本於為文身大不及膽吾嘗示之難勇往無不敢
　作詩入手湏要膽力全在勇往上見其造詣之高又
　云姦窮怪變得往往造平澹得於能變之後所謂漸
　近自然也此境夫豈易到公之指㸃來學者深矣微
　矣
　　石鼔歌
張生手持石鼔文勸我試作石鼔歌少陵無人謫仙死
才薄將奈石鼔何周綱陵遲四海沸宣王憤起揮天戈
大開明堂受朝賀諸侯劍珮鳴相磨蒐於岐陽騁雄俊
萬里禽獸皆遮羅鐫功勒成告萬世鑿石作鼓隳嵯峨
從臣才藝咸第一揀選撰刻留山阿雨淋日炙野火燎
鬼神守䕶煩撝呵公從何處得紙本毫髪盡備無差訛
辭嚴義宻讀難曉字體不類𨽻與科年深豈免有缺畫
快劍斫斷生蛟鼉鸞翔鳯翥衆仙下珊瑚碧樹交枝柯
金繩鐵索鎖紐壯古鼎躍水龍騰梭陋儒編詩不収入
二雅褊迫無委蛇孔子西行不到秦掎摭星宿遺羲娥
嗟余好古生苦晚對此涕淚雙滂沱憶昔初䝉博士徴
其年始改稱元和故人從軍在右輔為我量度掘臼科
濯冠沐浴告祭酒如此至寶存豈多氊包席裹可立致
十鼓秖載數駱駝薦諸太廟比郜鼎光價豈止百倍過
聖恩若許留太學諸生講解得切磋觀經鴻都尚填咽
坐見舉國來奔波剜苔剔蘚露節角安置妥帖平不頗
大厦深簷與葢覆經厯久遠期無佗中朝大官老於事
詎肻感激徒媕娿牧童敲火牛礪角誰復著手為摩挲
日銷月鑠就埋沒六年西顧空吟哦羲之俗書趂姿媚
數紙尚可博白鵝繼周八代爭戰罷無人収拾理則那
方今太平日無事柄仕儒術崇邱軻安能以此上論列
願借辯口如懸河石鼔之歌止於此嗚呼吾意其蹉跎
典重瑰竒良足鑄之金而磨之石後半旁皇珍惜更見
懷古情深厥後石鼓升沈不一竟得依聖人之居其文
與六籍並垂永世則退之請留太學之説實有力焉此
詩亦不為空作矣
　容齋隨筆曰文士為文有矜夸過實雖韓文公不能
　免如石鼓歌極道宣王之事偉矣至云孔子西行不
　到秦掎摭星宿遺羲娥陋儒編詩不収入二雅褊迫
　無委蛇是謂三百篇皆如星宿獨此詩如日月也二
　雅褊迫之語尤非所宜言今世所傳石鼓之詞尚在
　豈能出吉日車攻之右安知非經聖人所删乎
　困學紀聞曰致堂云韓退之賦石鼓曰孔子西行不
　到秦故不見録孔子編詩豈必身厯而後及哉信斯
　言也車鄰駟鐵胡為而収之也
　集古録曰石鼓久在岐陽初不見稱於前世至唐人
　始盛稱之而韋應物以為周文王之鼔至宣王刻詩
　韓退之直以為宣王之鼓在今鳯翔孔子廟中鼓有
　十先時散棄於野鄭餘慶始置之於廟而亡其一皇
　祐四年向傅師求於民間得之十鼔乃足其文可見
　者四百六十五磨滅不可識者過半然其可疑者三
　退之好古不妄者予姑取以為信耳至於字畫亦非
　史籀不能作也
　麈史曰右軍書多不講偏旁此退之所謂羲之俗書
　趂姿媚者也
　蔡寛夫詩話曰退之石鼓歌云羲之俗書趂姿媚數
　紙尚可博白鵞觀此語便知退之非留意於書者今
　洛中尚有石刻題名信不甚工
　石鼓文音訓曰初在陳倉野中唐鄭餘慶始遷之鳯
　翔宋大觀中徙開封靖康末金人取之以歸於燕元
　皇慶癸丑始置大成至聖文宣王廟門之左右
　沈德潜曰陋儒指當時采風者言二雅不載孔子無
　從采取也　𨽻書風俗通行别於古篆故云俗書無
　貶右軍意
　　題炭谷湫祠堂
萬生都陽明幽暗鬼所寰嗟龍獨何智出入人鬼間不
知誰為助若執造化關厭處平地水巢居插天山列峰
若攅指石盂仰環環巨靈高其捧保此一掬慳森沈固
含蓄本以儲隂姦魚鼈䝉擁䕶羣嬉傲天頑翾翾棲託
禽飛飛一何閒祠堂像侔真擢玉紆烟鬟羣怪儼伺候
恩威在其顔我來日正中悚惕思先還寄立尺寸地敢
言來塗艱吁無吹毛刃血此牛蹄殷至今乗水旱鼓舞
寡與鰥林叢鎮㝠㝠窮年無由删妍英雜豔實星瑣黄
朱班石級皆險滑顛躋莫牽攀尨區雛衆碎付與宿已
頒棄去可奈何吾其死茅菅
感時託諷不覺義形於色秋懷已發其端此更淋漓盡
致　按唐書王叔文傳順宗不能聽政深居施幄坐以牛
昭容宦人李忠言侍側羣臣奏事從帷中可其奏大扺
叔文因伾伾因忠言忠言因昭容更相依仗又王伾傳
叔文入止翰林而伾至柿林院見牛昭容等此詩擢玉
紆烟鬟云云葢借澄源以喻昭容也
　某氏曰按宋敏求長安志云炭谷在萬年縣南六十
　里又云澄源夫人湫廟在終南山炭谷公南山詩有
　云因縁窺其湫即此湫龍所居也
　胡渭曰公詠南山云拘官計日月欲進不可又因縁窺
　其湫凝湛閟隂嘼此為四門博士時事也時天晦大
　雪淚目若䝉瞀此赴陽山過藍田時事也昨來逢清
　霽宿願忻始副此江陵入至藍田時事也題炭谷湫
　詩葢貞元十九年京師旱祈雨湫祠公往觀焉故曰
　因縁窺其湫因縁謂以事行非特逰也篇中饒有諷
　刺時德宗幸臣李齊運李實韋執誼等與王叔文交
　通亂政滋甚故公因所見以起興湫龍澄源喻幸臣
　魚鼈禽鳥及羣怪喻黨人也秋懷欲罾寒蛟而是詩
　恨不血此牛蹄剛腸疾惡情見乎辭劉柳洩言羣小
　側目陽山之謫所自來矣上疏云乎哉
　　聽潁師彈琴
昵昵兒女語恩怨相爾汝劃然變軒昂勇士赴敵場浮
雲柳絮無根蔕天地濶遠隨飛揚喧啾百鳥羣忽見孤
鳯凰躋攀分寸不可上失勢一落千丈強嗟余有兩耳
未省聽絲篁自聞潁師彈起坐在一旁推手遽止之濕
衣淚滂滂潁乎爾誠能無以冰炭置我腸
寫琴聲之妙實為得髓繁休伯稱車子柳子厚誌筝師
皆不能及永叔善琴乃用此為譏議耶　躋攀二語千
古詩文妙訣
　西清詩話曰六一居士嘗問東坡琴詩孰優坡答以
　退之聽潁師琴公曰此秖是琵琶耳呉僧義海以琴
　名世或以六一語問海海曰歐陽公一代英偉然斯
　語誤矣昵昵兒女語恩怨相爾汝言輕柔細屑真情
　出見也劃然變軒昂勇士赴敵場精神餘謹聳觀聽
　也浮雲柳絮無根蔕天地闊逺隨飛揚縱横變態浩
　乎不失自然也喧啾百鳥羣忽見孤鳯凰又見潁孤
　絶不同流俗下俚聲也躋攀分寸不可上失勢一落
　千丈強起伏抑揚不主故常也皆指下絲聲妙處惟
　琴為然琵琶格上聲烏能爾耶退之深得其趣未易
　譏評也
　彦周詩話曰退之聽潁師琴詩云浮雲柳絮無根蔕
　天地闊遠隨飛揚此泛聲也謂輕非絲重非木也喧
　啾百鳥羣忽見孤鳯凰泛聲中寄指聲也躋攀分寸
　不可上吟繹聲也失勢一落千丈強順下聲也善琴
　者云此數聲最難工自文忠公與東坡論此詩作聽
　琵琶之後後生隨例云云故論之少為退之雪寃
　　調張籍
李杜文章在光焰萬丈長不知羣兒愚那用故謗傷蚍
蜉撼大樹可笑不自量伊我生其後舉頸遥相望夜夢
多見之晝思反微茫徒觀斧鑿痕不矚治水航想當施
手時巨刃磨天揚垠崖劃崩豁乾坤擺雷硠惟此兩夫
子家居率荒凉帝欲長吟哦故遣起且僵翦翎送籠中
使看百鳥翔平生千萬篇金薤垂琳琅仙官勅六丁雷
電下取將流落人間者太山一豪芒我願生兩翅捕逐
出八荒精誠忽交通百怪入我腸刺手拔鯨牙舉瓢酌
天漿騰身跨汗漫不著織女襄顧語地上友經營無太
忙乞君飛霞珮與我髙頡頏
此示籍以詩派正宗言已所手追心慕惟有李杜雖不
可㡬及亦必升天入地以求之籍有志於此當相與為
後先也其景仰之誠直欲上通孔夢其運量之大不減
逺績禹功所以推崇李杜者至矣
　魏仲舉曰退之有取於李杜如薦士醉留東野望秋
　石鼓等詩毎致意焉然未若此詩之專美也
　雪浪齋日記曰退之㕘李杜透機關處於調張籍詩
　見之自我願生兩翅捕逐出八荒以下至乞君飛霞
　珮與我髙頡頏此領會語也從退之言詩者多而獨
　許籍者以有見處可以傳衣耳
　竹坡詩話曰元㣲之作李杜優劣論謂太白不能窺
　杜甫之藩籬况堂奥乎唐人未嘗有此論而稹始為
　之至退之云李杜文章在光焰萬丈長不知羣兒愚
　那用故謗傷則不復為優劣矣洪慶善作韓文辨證
　著魏道輔之言謂退之此詩為㣲之作也㣲之雖不
　當自作優劣然指稹為愚兒豈退之之意乎
　　盧郎中雲夫寄示送盤谷子詩兩章歌以和之
昔尋李愿向盤谷正見高崖巨壁爭開張是時新晴天
井溢誰把長劍倚大行衝風吹破落天外飛雨白日灑
洛陽東蹈燕川食曠野有饋木蕨芽滿筐馬頭溪深不
可厲借車載過水入箱平沙緑浪榜方口鴈鴨飛起穿
垂楊窮探極覽頗恣横物外日月本不忙歸來辛苦欲
誰為坐令再往之計墮眇芒閉門長安三日雪推書撲
筆歌慨慷旁無壯士遣屬和遠憶盧老詩顛狂開緘忽
覩送歸作字向紙上皆軒昂又知李侯竟不顧方冬獨
入崔嵬藏我今進退㡬時决十年蠢蠢隨朝行家請官
供不報答無異雀鼠偷太倉行抽手版付丞相不待彈
劾還耕桑
字向紙上皆軒昂正是此篇評語髙咏數畨令人增長
意氣
　漁隱叢話曰東坡云歐陽文忠言晉無文章惟陶淵
　明歸去來一篇而已余亦謂唐無文章唯韓退之送
　李愿歸盤谷序一篇而己平生欲效此作一文毎執
　筆輙罷因自笑曰不若且放教退之獨步退之尋常
　詩自謂不逮李杜至於昔尋李愿向盤谷一篇獨不
　減子美
　　病中贈張十八
中虚得暴下避冷卧北窗不蹋曉鼓朝安眠聽逢逢籍
也處閭里抱能未施邦文章自娯戯金石日擊撞龍文
百斛鼎筆力可獨扛談舌久不掉非君亮誰雙扶几導
之言曲節初摐摐半塗喜開鑿派别失大江吾欲盈其
氣不令見麾幢牛羊滿田野解斾束空杠傾罇與斟酌
四壁堆甖缸𤣥帷隔雪風照鑪釘明釭夜䦨縱捭闔侈
口疎眉厖勢侔髙陽翁坐約齊横降連日挾所有形軀
頓胮肛將歸乃徐謂子言得無哤迴軍與角逐斫樹収
窮龎雌聲吐款要酒壺綴羊腔君乃崑崙渠籍乃嶺頭
瀧譬如蟻垤㣲詎可陵崆㟅幸願終賜之斬抜枿與樁
從此識歸處東流水淙淙
此篇當就用韻處玩其苦心巧思大畧以軍事進退為
比皆就韻之所近而詞義乃各得其儕如前有高陽一
喻而後之窮龎乃以類從不為強押凡解斾迴軍約降
吐款前後俱一綫穿成於此見長篇險韻定湏慘淡經
營不可恃才鹵莽也　按顧嗣立謂諸家舊注不無舛
錯如病中贈張十八云龍文百斛鼎孫汝聽不知出自
班孟堅寶鼎詩而漫引史記秦武王與孟説舉龍文之
鼎此其譌謬更甚嗣立但見史記秦本紀有王與孟説
舉鼎事而無龍文字面遂疑其訛謬而改注之不知秦
武王與孟説舉龍文赤鼎自在趙世家中詩本用此孫
注或欠詳晰而於義未為失也若不引舉鼎而泛引寶
鼎於下句力扛何涉舊注固時有舛錯此則改注反成
譌謬特為正之
　韓醇曰公始也扶机導籍使之言且匿其麾幢解斾
　束杠而示之弱籍乃縦其捭闔如酈生之下齊既連
　日挾其所有其後軀病語哤乃為公敗是猶孫臏之
　収龎涓也籍既為公所敗乃自以為嶺頭之瀧不足
　以方崑崙之渠蟻垤之㣲不足以陵崆㟅之山願終
　受教於公而公於是導其所歸也
　　寄崔二十六立之
西城員外丞心跡兩屈竒往嵗戰詞賦不將勢力隨下
驢入省門左右驚紛披傲兀坐試席深叢見孤羆文如
翻水成初不用意為四座各低面不敢捩眼窺升階揖
侍郎歸舍日未攲佳句喧衆口考官敢瑕疵連年収科
第若摘頷底髭迴首卿相位通途無他岐豈論校書郎
袍笏光參差童稚見稱説祝身得如斯儕輩妒且熱喘
如竹筒吹老婦願嫁女約不論財貲老翁不量分累月
笞其兒攪攪爭附託無人角雄雌由來人間事翻覆不
可知安有巢中鷇插翅飛天陲駒麛著爪牙猛虎借與
皮汝頭有韁繫汝脚有索縻陷身泥溝間誰復稟指撝
不脱吏部選可見偶與竒又作朝士貶得非命所施客
居京城中十日營一炊逼迫走巴蠻恩愛座上離昨來
漢水頭始得完孤羇桁掛新衣裳盎棄食殘縻茍無飢
寒苦那用分高卑憐我還好古宦途同險巇毎旬遺我
書竟嵗無差池新篇奚其思風幡肆逶迤又論諸毛功
劈水㸔蛟螭雷電生睒䁑角鬛相撐披屬我感窮景抱
華不能摛倡來和相報愧歎俾我疵又寄百尺綵緋紅
相盛衰巧能喻其誠深淺抽肝脾開展放我側方餐涕
垂匙朋交日凋謝存者逐利移子寧獨迷誤綴綴意益
彌舉頭庭樹豁狂飈卷寒曦迢遞山水隔何由應塤篪
别來就十年君馬記騧驪長女當及事誰助出帨縭諸
男皆秀朗㡬能守家規文字鋭氣在輝輝見旌麾摧腸
與慼容能復持酒巵我雖未耋老髮秃骨力羸所餘十
九齒飄颻盡浮危𤣥花著兩眼視物隔褷䙰燕席謝不
詣游鞍懸莫騎敦敦凭書案譬彼鳥黏黐且吾聞之師
不以物自隳孤豚眠糞壤不慕太廟犧君㸔一時人㡬
輩先騰馳過半黑頭死隂蟲食枯骴歡華不滿眼咎責
塞兩儀觀名計之利詎足相陪禆仁者恥貪冒受禄量
所宜無能食國惠豈異哀癃罷久欲辭謝去休令衆睢
睢况又嬰疹疾寧保軀不貲不能前死罷内實慙神祇
舊籍在東都茅屋枳棘籬還歸非無指灞渭揚春澌生
兮耕吾疆死也埋吾陂文書自傳道不仗史筆垂夫子
固吾黨新恩釋銜羈去來伊洛上相待安罛箄我有雙
飲􁑭其銀得朱提黄金塗物象雕鐫妙工倕乃令千里
鯨么麽㣲螽斯猶能爭明月擺掉出𣺌瀰野草花葉細
不辨薋菉葹緜緜相紏結狀似還城陴四隅芙蓉樹擢
豔皆猗猗鯨以興君身失所逢百罹月以喻夫道僶俛
勵莫虧草木明覆載妍醜齊榮萎願君恒御之行止雜
燧觽異日期對舉當如合分支
叙崔如小傳叙自如尺牘雜㳫覼縷似破碎而實渾成
其詞意懇款下筆不能自休可想見交誼之厚
　隱居詩話曰詩惡蹈襲古人之意亦有襲而愈工若
　出於已者葢思之愈精則造語愈深也魏人章疏云
　福不盈眥禍將溢世韓愈則曰歡華不滿眼咎責塞
　兩儀葢工於前也
　李光地曰前叙崔之登第謫官中道與崔唱酬之事
　而因訊其安候後乃自述其志而欲與崔偕隱末方
　及其所以報崔之貽者與前巧喻其誠相應
　
　
　
　
　
　
　
御選唐宋詩醇巻三十
欽定四庫全書
御選唐宋詩醇巻三十一
　　昌黎韓愈詩五
　　　目録
　　短燈檠歌
　　病鴟
　　華山女
　　瀧吏
　　除官赴闕至江州寄鄂岳李大夫
　　南山有高樹行贈李宗閔
　　猛虎行
　　雪後寄崔二十六丞公
　　奉酬盧給事雲夫四兄曲江荷花行見寄并呈上
　　錢七兄閣老張十八助教
　　記夢
　　南内朝賀歸呈同官
　　讀東方朔雜事
　　庭楸
　　南溪始泛三首
　　題楚昭王廟
　　答張十一功曹
　　題木居士
　　和歸工部送僧約
　　入關詠馬
　　木芙蓉
　　奉和庫部盧四兄曹長元日朝迴
　　奉和裴相公東征途經女几山下作
　　次潼關先寄張十二閣老使君
　　晉公破賊回重拜台司以詩示幕中賓客愈奉和
　　左遷至藍關示姪孫湘
　　晚次宣溪辱韶州張端公使君惠書叙别酬以絶
　　句二章
　　量移袁州張韶州端公以詩相賀因酬之
　　奉和兵部張侍郎酬鄆州馬尚書祇召途中見寄
　　開緘之日馬帥已再領鄆州之作
　　奉酬天平馬十二僕射暇日言懷見寄之作
　　奉使鎮州行次承天行營奉酬裴司空
　　奉和僕射裴相公感恩言志
　　和僕射相公朝迴見寄
欽定四庫全書
御選唐宋詩醇巻三十一
　　昌黎韓愈詩五
　　短燈檠歌
長檠八尺空自長短檠二尺便且光黄簾緑幕朱戸閉
風露氣入秋堂凉裁衣寄逺淚眼暗搔頭頻挑移近牀
太學儒生東魯客二十辭家來射䇿夜書細字綴語言
兩目眵昏頭雪白此時提攜當案前㸔書到曉那能眠
一朝富貴還自恣長檠髙張照珠翠吁嗟世事無不然
牆角君㸔短檠棄
貧賤糟糠諷諭深切
　　病鴟
屋東惡水溝有鴟墮鳴悲青泥揜兩翅拍拍不得離羣
童呌相召瓦礫爭先之計校生平事殺却理亦宜奪攘
不愧恥飽滿盤天嬉晴日占光景髙風送追隨遂凌紫
鳯羣肻顧鴻鵠卑今者運命窮遭逢巧丸兒中汝要害
處汝能不得施於吾乃何有不忍乘其危丏汝將死命
浴以清水池朝餐輟魚肉暝宿防􁀙貍自知無以致䝉
德久猶疑飽入深竹叢飢來傍階基亮無責報心固以
聽所為昨日有氣力飛跳弄籓籬今晨忽徑去曾不報
我知僥倖非汝福天衢汝休窺京城事彈射竪子豈易
欺勿諱泥坑辱泥坑乃良規
　顧嗣立曰此詩毎虚頓一二語用深一步法如計較
　生平事殺却理亦宜亮無責報心固以聽所為是也
　通首是比分明為負心人寫照與老杜義鶻行正相
　反
　　華山女
街東街西講佛經撞鐘吹螺閙宫庭廣張罪福資誘脅
聽衆狎恰排浮萍黄衣道士亦講説座下寥落如明星
華山女兒家奉道欲驅異教歸仙靈洗糚拭靣著冠帔
白咽紅頰長眉青遂來昇座演真訣觀門不許人開扄
不知誰人暗相報訇然振動如雷霆埽除衆寺人跡絶
驊騮塞路連輜軿觀中人滿坐觀外後至無地無由聽
抽釵脱釧解環珮堆金疊玉光青熒天門貴人傳詔召
六官願識師顔形玉皇頷首許歸去乘龍駕鶴來青冥
豪家少年豈知道來繞百市脚不停雲窗霧閣事恍惚
重重翠幔深金屏仙梯難攀俗縁重浪憑青鳥通丁寧
　漁隱叢話曰類苑云退之見神仙亦不伏云我寧屈
　曲自世間安能從汝巢神山賦謝自然則曰童騃無
　所識作誰氏子則曰不從而誅未晚耳惟華山女詩
　頗假借不知何以得此
　朱子曰或怪公排斥拂老不遺餘力而於華山女獨
　假借如此非也此正譏其衒姿色假仙靈以惑衆又
　譏時君不察使失行婦人得入宫禁耳觀其卒章豪
　家少年雲窗霧閣翠幔金屏青鳥丁寧等語䙝慢甚
　矣豈真以神仙處之哉
　彦周詩話曰詩人寫人物態度至不可移易元㣲之
　李娃行云髻鬟峨峨高一尺門前立地㸔春風此定
　為娼婦退之華山女詩云洗糚拭靣著冠帔白咽紅
　頰長眉青此定是女道士東坡作芙蓉城詩亦用長
　眉青三字云中有一人長眉青烱如㣲雲淡踈星便
　有神仙風度
　　瀧吏
南行逾六旬始下昌樂瀧險惡不可狀船石相舂撞往
問瀧頭吏潮州尚㡬里行當何時到土風復何似瀧吏
垂手笑官何問之愚譬官居京邑何由知東呉東呉㳺
宦鄉官知自有由潮州底處所有罪乃竄流儂幸無負
犯何由到而知官今行自到那遽妄問為不虞卒見困
汗出愧且駭吏曰聊戯官儂嘗使往罷嶺南大扺同官
去道苦遼下此三千里有州始名潮惡溪瘴毒聚雷電
常洶洶鱷魚大於船牙眼怖殺儂州南數十里有海無
天地颶風有時作掀簸真差事聖人於天下於物無不
容比聞此州囚亦有生還儂官無嫌此州固罪人所徙
官當明時來事不待説委官不自謹慎宜即引分往胡
為此水邊神色久儻慌㼚大瓶甖小所任自有宜官何
不自量滿溢以取斯工農雖小人事業各有守不知官
在朝有益國家不得無虱其間不武亦不文仁義飾其
躬巧姦敗羣倫叩頭謝吏言始慙今更羞歴官二十餘
國恩並未酬凡吏之所訶嗟實頗有之不即金木誅敢
不識恩私潮州雖云遠雖惡不可過於身實己多敢不
持自賀
欲寫貶地遠惡却設為問答又借呉音俚語以致真切
之意助荒陋之態格調全祖古樂府來　君子以恐懼
修省瀧吏篇之謂也莫道英雄氣短
　沈德潜曰音節氣味得之漢人樂府韓詩中推為别
　調　借吏言以規諷主意在此
　　除官赴闕至江州寄鄂岳李大夫
盆城去鄂渚風便一日耳不枉故人書無因帆江水故
人辭禮闈旌節鎮江圻而我竄逐者龍鍾初得歸别來
己三嵗望望長迢遞咫尺不相聞平生那可計我齒落
且盡君鬢白㡬何年皆過半百來日苦無多少年樂新
知衰暮思故友譬如親骨肉寧免相可不我昔實愚憃
不能降色辭子犯亦有言臣猶自知之公其務貰過我
亦請改事桑榆儻可収願寄相思字
情致纒緜詞氣遜順使人之意也消
　　南山有高樹行贈李宗閔
南山有高樹花葉何蓑蓑上有鳯凰巢鳯凰乳且棲四
旁多長枝羣鳥所託依黄鵠據其髙衆鳥接其卑不知
何山鳥羽毛有光輝飛飛擇所處正得衆所希上承鳯
凰恩自期永不衰中與黄鵠羣不自隱其私下視衆鳥
羣汝徒竟何為不知挾丸子心黙有所規彈汝枝葉間
汝翅不覺摧或言由黄鵠黄鵠豈有之慎勿猜衆鳥衆
鳥不足猜無人語鳯凰汝屈安得知黄鵠得汝去婆娑
弄毛衣前汝下視鳥各議汝瑕疵汝豈無朋匹有口莫
肻開汝落蒿艾間㡬時復能飛哀哀故山友中夜思汝
悲路遠翅翎短不得持汝歸
　韓醇曰據詩意鳯凰謂斐度挾丸子謂李德裕李紳
　元稹也新書李宗閔傳云斐度伐蔡引為彰義觀察
　判官蔡平知制誥長慶初錢徽典貢舉宗閔託所親
　於徽李德裕李紳元稹共白徽取士不以實宗閔坐
　貶劒州刺史俄復為中書舍人由是嫌怨顯結縉紳
　之禍四十餘年不解又云宗閔初為裴度引用及度
　薦李德裕可為宰相宗閔遂與為怨韓愈為作南山
　猛虎行規之按度薦德裕在公沒後五年新書誤矣
　漁隱叢話曰退之宗閔俱裴晉公征淮西時幕客也
　退之作南山有髙樹及猛虎行贈宗閔皆畧盡其終
　身所為然退之無恙時宗閔纔為中書舍人所為尚
　未暴自錢徽貶後牛李之憾始結至其為相則退之
　死久矣遂有封川之行所謂前汝下視鳥各議汝瑕
　疵烏鵲從噪之虎不知所歸者何其明驗也
　方崧卿曰心黙有所規規圖也東坡五禽言去年麥
　不熟挾彈規我肉本公語也
　　猛虎行
猛虎雖云惡亦各有匹儕羣行深谷間百獸望風低身
食黄熊父子食赤豹麛擇肉於熊豹肻視兔與貍正晝
當谷眠眼有百步威自矜無當對氣性縱以乖朝怒殺
其子暮還食其妃匹儕四散走猛虎還孤棲狐鳴門兩
旁烏鵲從噪之出逐猴入居虎不知所歸誰云猛虎惡
中路正悲啼豹來銜其尾熊來攫其頤猛虎死不辭但
慙前所為虎坐無助死况如汝細㣲故當結以信親當
結以私親故且不保人誰信汝為
二詩皆哀矜涕泣而道宵雅之遺則也
　方崧卿曰蜀本總題誤以上題贈李宗閔四字綴猛
　虎行之上後人因之其實後詩不為宗閔作猛虎行
　樂府舊題非前詩類也新書又謂斐度薦李德裕宗
　閔怨之為作此詩薦事在太和三年公沒久矣不可
　據
　　雪後寄崔二十六丞公
藍田十月雪塞關我興南望愁羣山攅天嵬嵬凍相映
君乃寄命於其間秩卑俸薄食口衆豈有酒食開容顔
殿前羣公賜食罷驊騮蹋路驕且閒稱多量少鑒裁宻
豈念幽桂遺榛菅㡬欲犯嚴出薦口氣象硉兀未可攀
歸來殞涕揜關卧心之紛亂誰能刪詩翁憔悴斸荒棘
清玉刻佩聯玦環腦脂遮眼卧壯士大弨挂壁無由彎
乾坤惠施萬物遂獨於數子懷偏慳朝欷暮唶不可解
我心安得如石頑
起調激越極似同谷歌
　某氏曰斯立是時為藍田縣丞其曰藍田十月元和
　十年十月也孟郊已死張籍病眼故有詩翁壯士之
　句有懷立之且念朋友之不振也
　　奉酬盧給事雲夫四兄曲江荷花行見寄并呈上
　　錢七兄閣老張十八助教
曲江千頃秋波淨平鋪紅雲葢明鏡大明宫中給事歸
走馬來㸔立不正遺我明珠九十六寒光映骨睡驪目
我今官閒得婆娑問言何處芙蓉多撐舟昆明度雲錦
脚敲兩舷呌呉歌太白山高三百里負雪嵬嵬揷花裏
玉山前脚不復來曲江汀瀅水平盃我時相思不覺一
迴首天門九扇相當開上界真人足官府豈如散仙鞭
笞鸞鳯終日相追陪
紅雲明鏡中特有雪山倒影便寫得異樣精采結似洒
脱正恐不能忘情
　樊汝霖曰公時自中書舍人降太子右庻子
　　記夢
夜夢神官與我言羅縷道妙角與根挈攜陬維口瀾翻
百二十刻湏臾間我聽其言未云足捨我先度横山腹
我徒三人共追之一人前度安不危我亦平行蹋􁘬􁞀
神完骨蹻脚不掉側身上視溪谷盲杖撞玉版聲彭􁱗
神官見我開顔笑前對一人壯非少石壇坡陀可坐卧
我手承頦肘拄座隆樓傑閣磊嵬髙天風飄飄吹我過
壯非少者哦七言六字常語一字難我以指撮白玉丹
行且咀噍行詰盤口前截斷第二句綽虐顧我顔不歡
乃知仙人未賢聖䕶短慿愚邀我敬我能屈曲自世間
安能從女巢神山
只是寓言勿真謂與鬼爭義
　黄庭堅曰六字常語一字難只前句中哦字便是所
　難此乃為詩之法也
　樊汝霖曰蘇内翰嘗曰太白詩云遺我鳥跡書讀之
　了不閒太白尚氣乃自招不識字不如退之倔強云
　我能屈曲自世間安能隨女巢神山又云退之性氣
　雖出世間人亦不能容也
　某氏曰此詩葢有託諷意公忤執政左遷為右庻子
　時作前酬盧公荷花詩末云豈如散仙鞭笞鸞鳯終
　日相追陪而此詩末亦云我能屈曲自世間安能從
　女巢神山皆有不能俯仰隨人之意可知其為左遷
　之時也
　顧嗣立曰按金居敬云羅縷道妙三句意皆本參同契
　角根陬維謂青龍處房六白虎在昴七朱雀在張二
　皆朝於𤣥武虚危之位也迎一陽之氣以進火妙用始於
　虚危在一日言正當子半故曰湏臾間又云百二十
　刻湏臾間如參同契以十二卦十二律配十二時陽
　火隂符之候然一日之間有之一刻之間亦有之也
　公葢深得金丹之㫖乃倔強世間耶
　　南内朝賀歸呈同官
薄雲蔽秋曦清雨不成泥罷賀南内衙歸凉曉淒淒緑
槐十二街渙散馳輪蹄余惟贛書生孤身無所齎三黜
竟不去致官九列齊豈惟一身榮珮玉冠簪犀滉蕩天
門高著籍朝厥妻文才不如人行又無町畦問之朝廷
事畧不知東西况於經籍深豈究端與倪君恩太山重
不見酬稗稊所職事無多又不自提撕明庭集孔鸞曷
取於鳧鷖樹以松與柏不宜閒蒿藜婉孌自媚好㡬時
不見擠貪食以忘軀尠不調鹽醯法吏多少年磨淬出
角圭將舉汝愆尤以為已階梯収身歸關東期不到死
迷
戒心法吏始擬収身則已有為而為矣中間省躬引分
乃足為朝士座右銘
　雍録曰唐都城有三大内太極宫在西故明西内大
　明宫在東故名東内别有興慶宫號南内也
　洪興祖曰中朝事跡云天街兩畔樹槐俗號為槐街
　白樂天樂逰園詩云下視十二街緑槐間紅塵即此
　也
　　讀東方朔雜事
嚴嚴王母宫下維萬仙家噫欠為飄風濯手大雨沱方
朔乃竪子驕不加禁訶偷入雷電室輷輘掉狂車王母
聞以笑衞官助呀呀不知萬萬人生身埋泥沙簸頓五
山踣流漂八維蹉曰吾兒可憎奈此狡獪何方朔聞不
喜禠身絡蛟蛇瞻相北斗柄兩手自相挼羣仙急乃言
百犯庸不科向觀睥睨處事在不可赦欲不布露言外
口實諠譁王母不得己顔嚬口齎嗟頷頭可其奏送以
紫玉珂方朔不懲創挾恩更矜誇詆欺劉天子正晝溺
殿衙一旦不辭訣攝身凌蒼霞
　俞瑒曰此詩洪興祖以為譏弄權者觀結語云殊不
　然也意亦指文人播弄造化如雙鳥詩云爾不然何
　獨取方朔而擬之權倖耶
　顧嗣立曰按漢書東方朔傳賛曰朔之詼諧逢占射
　覆其事浮淺行於衆庶童兒牧豎莫不炫燿而後世
　好事者因取竒言怪語附著之公詩皆本經史而此
　作獨專取内傳亦偶然戯筆故題之曰雜事也
　漢武帝内傳曰帝好長生七夕西王母降其宫有頃
　索桃七枚以四枚與帝自食三枚曰此桃三千年一
　實時東方朔從殿東廂朱鳥牖中窺母母謂帝曰此
　窺牖兒嘗三來偷吾此桃昔為太山上仙宫令到方
　丈擅弄雷電激波揚風風雨失時隂陽錯迕致令鮫
　鯨陸行海水暴竭黄鳥宿淵於是九潦丈人乃言於
　太上遂謫人間其後朔一日乗雲龍飛去不知所在
　　庭楸
庭楸止五株共生十步間各有藤繞之上各相鉤聯下
葉各垂地樹顛各雲連朝日出其東我常坐西偏夕日
在其西我常坐東邊當晝日在上我在中央間仰視何
青青上不見纎穿朝暮無日時我且八九旋濯濯晨露
香明珠何聯聯夜月來照之蒨蒨自生烟我己自頑鈍
重遭五楸牽客來尚不見肻到權門前權門衆所趨有
客動百千九牛亡一毛未在多少間往既無可顧不往
自可憐
厯叙東西朝暮繁而不殺彌有古意
　　南溪始泛三首
榜舟南山下上上不得返幽事隨去多孰能量近逺隂
沈過連樹藏昂抵横坂石麤肆磨礪波惡厭牽挽或倚
偏岸漁竟就平洲飯㸃㸃暮雨飄梢梢新月偃餘年懔
無㡬休日愴已晚自是病使然非由取髙蹇
南溪亦清駛而無檝與舟山農驚見之隨我觀不休不
惟兒童輩或有杖白頭饋我籠中𤓰勸我此淹留我云
以病歸此已頗自由幸有用餘俸置居在西疇囷倉米
穀滿未有旦夕憂上去無得得下來亦悠悠但恐煩里
閭時有緩急投願為同社人雞豚燕春秋
足弱不能步自宜収朝蹟羸形可輿致佳觀安可擲即
此南坂下久聞有水石拕舟入其間溪流正清激隨波
吾未能峻瀨乍可刺鷺起若導吾前飛數十尺亭亭柳
帶沙團團松冠壁歸時還盡夜誰謂非事役
三首神似陶公所謂姦窮變怪得往往造平淡者
　蔡寛夫詩話曰退之詩豪健雄放自成一家世特恨
　其深婉不足南溪始泛三篇乃末年所作獨為閒逺
　有淵明風氣
　王直方詩話曰洪龜父言山谷於退之詩少所許可
　最愛南溪始泛以為有詩人句律之深意
　隱居詩話曰南溪始泛詩將死病中作也句有足弱
　不能步自宜収朝蹟又云餘年懔無㡬休日愴已晚
　張籍哭退之詩畧曰去夏公請告養病城南莊籍時
　休官罷兩月同逰翔移船入南溪東西縱篙撑公作
　逰溪詩詠唱多慨慷又曰偶有賈秀才來兹亦同并
　秀才謂賈島也
　　題楚昭王廟
丘墳滿目衣冠盡城闕連雲草樹荒猶有國人懷舊德
一間茅屋祭昭王
　顧嗣立曰按公外集有記宜城驛云驛東北有井傳
　是昭王井井東北數十步有楚昭王廟髙木萬株舊
　廟屋極宏盛今惟草屋一區然問左側人尚云毎嵗
　十月民相率聚祭其前元和十四年二月二日題葢
　與此詩同作也
　　答張十一功曹
山淨江空水見沙哀猿啼處兩三家篔簹競長纎纎笋
躑躅閒開豔豔花未報恩波知死所莫令炎瘴送生涯
吟君詩罷㸔雙鬢斗覺霜毛一半加
　任子淵曰斗覺詩中健語也前輩多使退之詩有此
　句東坡詩黄昏斗覺羅裳薄後山詩斗覺文字生清
　新
　　題木居士
火透波穿不計春根如頭靣幹如身偶然題作木居士
便有無窮求福人
道破世情
　張芸叟木居士詩序耒陽縣北沿流二三十里鼇口
　寺即退之所題木居士在焉元豐初以禱旱不應為
　邑令析而薪之今存者乃僧道符更刻
　　和歸工部送僧約
早知皆是自拘囚不學因循到白頭汝既出家還擾擾
何人更得死前休
振威一喝三日耳聾
　　入關詠馬
嵗老豈能充上駟力微當自慎前程不知何故翻驤首
牽過關門妄一鳴
　　木芙蓉
新開寒露叢逺比水間紅豔色寧相妒嘉名偶自同採
江官渡晚搴木古祠空願得勤來㸔無令便逐風
　朱子曰此詩言荷花與木芙蓉生不同處而色皆美
　名又同故以採江搴木二事相對言其生處而九歌
　者祭神之辭故曰古祠也
　　奉和庫部盧四兄曹長兄元日朝迴
天仗宵嚴建羽旄春雲送色曉雞號金爐香動螭頭暗
玉佩聲來雉尾髙戎服上趨承北極儒冠列侍映東曹
太平時節難身遇郎署何湏歎二毛
　沈德潜曰入賈岑倡和作中可以伯仲
　　奉和斐相公東征途經女几山下作
旗穿曉日雲霞雜山倚秋空劒㦸明敢請相公平賊後
暫攜諸吏上崢嶸
　洪興祖曰以我之旗况彼雲霞以彼之山况我劒㦸
　詩家謂迴鸞舞鳯格
　蔡寛夫詩話曰退之和裴晉公征淮西時過女几山
　詩云云而晉公之詩無見惟白樂天集載其一聯云
　待平賊壘報天子莫指仙山示老夫方時意氣自信
　不疑如此豈容令狐楚輩沮撓乎
　　次潼關先寄張十二閣老使君
荆山已去華山來日出潼關四扇開刺史莫辭迎候逺
相公親破蔡州迴
　沈德潜曰沒石飲羽之技不必以尋常絶句法求之
　　晉公破賊回重拜台司以詩示幕中賔客愈奉和
南伐旋師太華東天書夜到册元功將軍舊壓三司貴
相國新兼五等崇鵷鷺欲歸仙仗裏熊羆還入禁營中
長慙典午非材職得就閒官即至公
嚴重蒼渾直逼杜陵
　石林詩話曰七言難於氣象雄渾句中有力而紆徐
　不失言外之意自老杜錦江春色來天地玉壘浮雲
　變古今與五更鼔角聲悲壯三峽星河影動揺等句
　之後常恨無復繼者韓退之筆力最為傑出然毎苦
　意與語俱盡和裴晉公破蔡州回詩所謂將軍舊壓
　三司貴相國新兼五等崇非不壯也然意亦盡於此
　矣不若劉禹錫賀晉公留守東都云天子旌旗分一
　半八方風雨會中州語逺而體大也
　沈德潜曰莊重得體
　　左遷至藍關示姪孫湘
一封朝奏九重天夕貶潮州路八千欲為聖明除弊事
肻將衰朽惜殘年雲横秦嶺家何在雪擁藍關馬不前
知汝逺來應有意好収吾骨瘴江邊
　李光地曰佛骨一表孤暎千古而此詩配之尤妙在
　許大題目而以除弊事三字了却
　　晚次宣溪辱韶州張端公使君惠書叙别酬以絶
　　句二章
韶州南去接宣溪雲水蒼茫日向西客淚數行元自落
鷓鴣休傍耳邊啼
兼金那足比清文百首相隨愧使君俱是嶺南巡管内
莫欺荒僻斷知聞
　筆墨閒録曰潮州以後詩最哀深宣溪絶句等詩絶
　有味
　　量移袁州張韶州端公以詩相賀因酬之
明時逺逐事何如遇赦移官罪未除北望詎令隨塞鴈
南遷纔免塟江魚將經貴郡煩留客先惠髙文謝起予
暫欲繫船韶石下上賔虞舜整冠裾
　李光地曰末句取諸離騷所謂跪敷袵以敶辭者有
　䝉難正志氣象
　　奉和兵部張侍郎酬鄆州馬尚書祇召途中見寄
　　開緘之日馬帥巳再領鄆州之作
來朝當路日承詔改轅時再領湏句國仍遷少昊司暖
風抽宿麥清雨巻歸旗賴寄新珠玉長吟慰我思
　石林詩話曰蔡天啟言嘗與張文潜論韓柳五字警
　句文潜舉退之暖風抽宿麥清雨巻歸旗子厚壁空
　殘月曙門掩候蟲秋皆集中第一
　　奉酬天平馬十二僕射暇日言懷見寄之作
天平篇什外政事亦無雙威令加徐土儒風被魯邦清
為公論重寛得士心降嵗晏偏相憶長謡坐北窗
　　奉使鎮州行次承天行營奉酬裴司空
竄逐三年海上歸逢公復此著征衣旋吟佳句還鞭馬
恨不身先去鳥飛
詔許遲留而奮迅如此仁者之勇庶無愧焉
　新書詔愈宣撫既行衆皆危之元稹言韓愈可惜穆
　宗亦悔詔愈度事從宜無必入愈曰安有受君命而
　滯留自顧遂疾驅入
　　奉和僕射裴相公感恩言志
文武成功後居為百辟師林園窮勝事鐘鼓樂清時擺
落遺髙論雕鐫出小詩自然無不可范蠡爾其誰
按詩話云慶歴中西師未解晏元獻為樞宻使㑹大雪
置酒西園歐陽永叔賦詩云湏憐鐵甲冷徹骨四十餘
萬屯邊兵晏曰昔韓愈亦能作言語赴斐度㑹但云林
園窮勝事鐘鼓樂清時不曾如此作閙夫斐度之優
游綠野乃不得己而與世浮沈故愈詩云云晏殊所處
不同聞永叔諷厲正應改容謝之顧猶怫然於中耶
　　和僕射相公朝迴見寄
盡瘁年將久公今始暫閒事隨憂共減詩與酒俱還放
意機衡外収身矢石間秋臺風日逈正好㸔前山
退之與中立雅契同涉艱危樹功業其於當時朝局元
老苦心有知之最深者二詩能曲傳之諷詠殊有餘味
　
　
　
　
　
御選唐宋詩醇巻三十一
欽定四庫全書
御選唐宋詩醇巻三十二
　　睂山蘇軾詩一
　　　目録
　　辛丑十一月十九日既與子由别于鄭州西門之
　　外馬上賦詩一篇寄之
　　過宜賔見夷中亂山
　　夜泊牛口
　　夜行觀星
　　八陣磧
　　入峽
　　出峽
　　神女廟
　　巫山
　　荆州十首(録三首/)
　　太白山下早行至横渠鎮書崇夀院壁
　　留題延生觀後山小堂
　　石鼻城
　　病中大雪數日未嘗起觀虢令趙薦以詩相屬戲
　　用其韻答之
　　嵗晚相與饋問為饋嵗酒食相邀呼為别嵗至除
　　夜達旦不眠為守嵗蜀之風俗如是余官于岐下
　　嵗暮思歸而不可得故為此三詩寄子由
　　　饋嵗
　　　别嵗
　　　守嵗
　　和子由論書
　　鳯翔八觀(録五首/)
　　　石鼓歌
　　　王維吳道子畫
　　　東湖
　　　真興寺閣
　　　李氏園
　　七月二十四日以久不雨出禱磻溪是日宿虢縣
　　二十五日晚自虢縣渡渭宿于僧舍曽閣閣故曾
　　氏所建也夜久不寐見壁有前縣令趙薦留名有
　　懐其人
　　二十七日自陽平至斜谷宿于南山中蟠龍寺
　　是日至下馬磧憩于北山僧舍有閣曰懐賢南有
　　斜谷西臨五丈原諸葛孔明所從出師也
　　和子由記園中草木十一首(録五首/)
　　司竹監燒葦園因召都巡檢柴貽朂左藏以其徒
　　㑹獵園下
　　秀州僧本瑩靜照堂
　　送安惇秀才失解西歸
　　送劉道原歸覲南康
　　次韻張安道讀杜詩
　　傅堯俞濟源草堂
　　潁州初别子由二首
　　歐陽少師令賦所蓄石屏
欽定四庫全書
御選唐宋詩醇巻三十二
　　眉山蘇軾詩一
詩日杜韓以後唐季五代纎佻薄弱日即淪胥宋初楊
億劉筠錢惟演之徒崇尚崑體祇是温李後塵嗣是蘇
舜欽以豪放自異梅堯臣以髙淡為宗雖志於古矣而
神明變化之功少未有能驂駕杜韓卓然自成一家而
雄視百代者必也其蘇軾乎軾之器識學問見於政事
發於文章史稱言足以達其有猷行足以遂其有為節
義足以固其有守皆志與氣為之也惟詩亦然地負海
涵不名一體而核其㫖要之所在如云我詩雖云拙心
平聲韻和此軾自評其詩者也作詩熟讀毛詩國風離
騷曲折盡在是此軾自以其所得教人者也且夫精深
華妙則蘇轍稱之矣公如大國楚吞五湖三江則黄庭
堅稱之矣天才宏放宜與日月爭光則蔡絛稱之矣屈
注天潢倒連滄海變眩百恠終歸渾雅則敖陶孫稱之
矣前之曹劉陶謝後之李杜韓白無所不學亦無所不
工同時歐陽王黄猶俱遜謝焉洵乎獨立千古非一代
一人之詩也而陳師道顧謂其初學劉禹錫晚學李太
白母乃一知半解歟但其詩氣豪體大有非後哲所易
學步者是以元好問論詩有云只知詩到蘇黄盡滄海
横流却是誰又云蘇門果有忠臣在肯放坡詩百態新
蓋非用此為譏議乃正以見其不可摸擬耳其與軾並
世之人漫為評論者如張舜民有仔細檢㸃不無利鈍
之言而楊時至謂其不知風雅之意後來嚴羽更以其
自出己意為詩之大厄創大言以欺世夫豈可為篤論
哉是編所錄挹菁拔萃審擇再三殆無遺憾其生平豐
功亮節與夫兄弟朋友過從離合之跡及一時新法之
廢興時事之遷變靡不因之以見詩凡五百餘首古體
則五言稍多於七言近體則七言數倍於五言要歸本
於六義之㫖亦非有成見也
　　辛丑十一月十九日既與子由别於鄭州西門之
　　外馬上賦詩一篇寄之
不飲胡為醉兀兀此心已逐歸鞍發歸人猶自念庭闈
今我何以慰寂寞登髙回首坡隴隔惟見烏㡌出復没
苦寒念爾衣裘薄獨騎瘦馬踏殘月路人行歌居人樂
僮僕怪我苦悽惻亦知人生要有别但恐嵗月去飄忽
寒燈相對記疇昔夜雨何時聽蕭瑟君知此意不可忘
慎勿苦愛髙官職(自注嘗有夜雨對/牀之言故云爾)
軾與其弟轍友愛特至時軾赴鳯翔簽判之任既别而
作此詩起句突兀有意味前叙既别之深情後憶昔年
之舊約亦知人生要有别轉進一層曲折遒宕軾是時
年甫二十六而詩格老成如是
　許顗詩話曰燕燕于飛差池其羽之子于歸逺送于
　野瞻望弗及泣涕如雨此真可泣鬼神矣東坡詩云
　登髙回首坡隴隔惟見烏㡌出復没逺紹其意
　王方直詩話曰東坡喜韋蘇州詩寧知風雨夜復此
　對牀眠之句故在鄭别子由云寒燈相對記疇昔夜
　雨何時聽蕭瑟又初秋子由與坡相從彭城賦詩云
　誤喜對牀尋舊約不知飄泊在彭城子由使遼在神
　水館賦詩云夜雨從來對榻眠茲行萬里隔湖天坡
　在御史獄有云他年夜雨獨傷神在東府有云對牀
　定悠悠夜雨今蕭瑟其同轉對有云對牀貪聽連宵
　雨又曰對牀欲作連夜雨又曰對牀老兄弟夜雨鳴
　竹屋此其兄弟所賦也相約退休可謂無日忘之然
　竟不能成其約其意見於逍遥堂詩叙云
　　過宜賔見夷中亂山
江寒晴不知逺見山上日朦朧含髙峯晃蕩射峭壁横
雲忽飄散翠樹分歴歴行人挹孤光飛鳥投逺碧蠻荒
誰復愛穠秀安可適豈無避世士髙隠鍊精魄誰能從
之遊路有豺虎迹
孤冷巉削具縋幽鑿險之能
　紀年錄曰嘉祐四年荆州上王兵部書曰自蜀至楚
　舟行六十日過郡十一縣二十有六公由水路至嘉
　州入嘉陵江由瀘渝涪忠䕫等州入峽江故作過宜
　賔泊牛口入峽出峽等詩
　　夜泊牛口
日落江霧生繫舟宿牛口居民偶相聚三四依古栁負
薪出深谷見客喜且售煑蔬為夜飱安識肉與酒朔風
吹茅屋破壁見星斗兒女自吚嚘亦足樂且乆人生本
無事苦為世味誘富貴耀吾前貧賤獨難守誰知深山
子甘與麋鹿友置身落蠻荒生意不自陋今子獨何者
汲汲强奔走
不見可欲使心不亂於此悟出艱難中骨力孰謂陋室
荒村不可以學道
　　夜行觀星
天髙夜氣嚴列宿森就位大星光相射小星閙若沸天
人不相干嗟彼本何事世俗强指擿一一立名字南箕
與北斗乃是家人器天亦豈有之無乃遂自謂廹觀知
何如逺想偶有似茫茫不可曉使我長歎喟
掻首問天通以𤣥解是即道不可名强名曰道之㫖也
　　八陣磧
平沙何茫茫髣髴見石蕝縱横滿江上嵗嵗沙水齧孔
明死己乆誰復辨行列神兵非學到自古不留訣至人
已心悟後世徒妄說自從漢道衰蠭起盡姦傑英雄不
相下禍難乆連結驅民市無烟戰野江流血萬人賭一
擲殺盡如沃雪不為乆逺計草草常無法孔明最後起
意欲掃羣孽崎嶇事節制隠忍乆不決志大遂成迂嵗
月去如瞥六師分未整一旦英氣折惟餘八陣圖千古
壯䕫峽
後幅評論孔明數語惜之至服之至也八陣圖壘人所
共知其箕張翼舒之形無煩鋪叙放懐今古歴歴千年
氣成虹霓詞出金石意豈獨為武侯嘆絶
　水經注曰江水又東逕諸葛亮圖壘南石磧平曠望
　兼川陸有亮所作八陣圖東跨故壘皆累細石為之
　自壘西去聚石八行行閒相去二丈因曰八陣
　　入峽
自昔懐幽賞今茲得縱探長江連楚蜀萬𣲖瀉東南合
水來如電黔波緑似藍餘流細不數逺勢競相參入峽
初無路連山忽似龕縈紆収浩渺蹙縮作淵潭風過如
呼吸雲生似吐含墜崖鳴窣窣垂蔓緑毶毶冷翠多崖
竹孤生有石楠飛泉飄亂雪怪石走驚驂絶㵎知深淺
樵僮忽兩三人烟偶逢郭沙岸可乘籃野戍荒州縣邦
君古子男放衙鳴晚鼓留客薦霜柑聞道黄精草叢生
緑玉篸盡應充食飲不見有彭耼氣候冬猶暖星河夜
半涵遺民悲昶衍(自注孟昶從此入/覲王衍亦蜀主)舊俗接魚蠶版屋
漫無瓦嵓居窄似菴伐薪常冐嶮得米不盈甔歎息生
何陋劬勞不自慙葉舟輕逺泝大浪固嘗諳矍鑠空相
視嘔啞莫與談蠻荒安可駐幽䆳信難妉獨愛孤棲鶻
髙超百尺嵐横飛應自得逺颺似無貪振翮游霄漢無
心顧雀䳺塵勞世方病局束我何堪盡解林泉好多為
富貴酣試看飛鳥樂髙遁此心甘
用險韻作長律盡如其意之所出最稱擅長首二句虚
籠以作起局長江六句又作總挈其入峽十二句峽中
之景物也絶㵎十二句峽中之人事也氣候八句則言
人居峽之陋歎息八句則言已入峽之勞至獨愛孤棲
鶻以下十二句前六句寫孤鶻横飛自得之樂後六句
寫自已局束塵勞之態兩相對照作開閤之勢知髙超
之樂則知髙遁之甘矣章法明嫿如觀逺岫列秀青青
　太平寰宇記曰瞿塘峽在䕫州府城東舊名西陵峽
　兩崖對峙中貫一江灧澦堆當其口乃三峽之門巫
　峽在巫山縣明月峽在夷陵州懸崖閒白石如月黄
　牛峽在夷陵州西
　三峽記曰三峽連亘七百里重巖叠嶂隠蔽天日非
　亭午夜分不見日月水經云杜宇所鑿
　　出峽
入峽喜巉巖出峽喜平曠吾心淡無累遇境即安暢東
西徑千里勝處頗屢訪幽尋逺無厭髙絶毎先上前詩
尚遺畧不錄乆恐忘憶從巫廟囘中路寒泉漲汲歸真
可愛翠碧光滿盎忽驚巫峽尾岩腹有穿壙仰見天蒼
蒼石室開南嚮宣尼古廟宇叢木作幃帳鐵楯横半空
俯瞰不計丈古人誰架構下有不測浪石竇見天囷瓦
棺悲古葬新灘阻風雪村落去攜杖亦到龍馬溪茅屋
沽村釀玉虛悔不至實為舟人誑聞道石最竒寤寐見
怪狀峽山富竒偉得一知㡬喪苦恨不知名歴歴但想
像今朝脫重險楚水𣺌平蕩魚多客庖足風順行意王
追思偶成篇聊助舟人唱
險境發以雄詞須看其意思閒暇蕭散處
　　神女廟
大江從西來上有千仭山江山自環擁恢詭富神姦深
淵鼉鼈横巨壑蛇龍頑旌陽斬長蛟雷雨移蒼灣蜀守
降老蹇至今帶連鐶縱横若無主蕩逸侵人寰上帝降
瑶姬來處荆巫間神仙豈在猛玉坐幽且閒飄蕭駕風
馭弭節朝天關倐忽巡四方不知道里艱古粧具法服
邃殿羅烟鬟百神自奔走雜沓來趨班雲興靈怪聚雲
散鬼神還茫茫夜潭靜皎皎秋月彎還應揺玉珮來聽
水潺潺
徐徊神境仿像仙踪不襲用玉色頩顔及望帷褰幬一
切猥瑣漫䙝之語范成大巫山圖及巫山髙二詩亹亹
力辨何不縁軾詩巫山神女二作為証耶
　呉船錄曰下巫峽三十五里至神女廟十二峰皆在
　北岸前後映帶不能足其數所謂陽臺髙唐觀在來
　鶴峯上亦未必是神女之事據宋玉賦本以諷襄王
　後世不察一切以兒女子䙝之今廟中石刻引庸城
　記瑶姬西王母之女稱雲華夫人助禹令鬼神斬石
　疏流有功見紀今封妙用真人
　　巫山
瞿塘迤邐盡巫峽崢嶸起連峰稍可怪石色變蒼翠天
工運神巧漸欲作竒偉坱軋勢方深結構意未遂旁觀
不暇瞬步步造幽䆳蒼崖忽相逼絶壁凛可悸仰觀八
九頂俊爽凌顥氣晃蕩天宇髙崩騰江水沸孤超兀不
讓直拔勇無畏攀縁見神宇憩坐就石位巉巉隔江波
一一問廟吏遥觀神女石綽約誠有以俯首見斜鬟拖
霞弄修帔人心隨物變逺覺含深意野老笑吾旁少年
嘗屢至去隨猿猱上反以繩索試石笋倚孤峰突兀殊
不類世人喜神怪論説驚幼稚楚賦亦虚傳神仙安有
是次問掃壇竹云此今尚爾翠葉紛下垂婆娑緑鳯尾
風來自偃仰若為神物使絶頂有三碑詰曲古篆字老
人那解讀偶見不能記窮探到峰背採斫黄楊子黄楊
生石上堅瘦文如綺貪心去不顧㵎谷千尋縋山髙虎
狼絶深入垣無忌洪濛草樹密蔥蒨雲霞膩石竇有洪
泉甘滑如流髓終朝自盥潄冷冽清心胃浣衣挂樹梢
磨斧就石鼻徘徊雲日晚歸意念城市不到今十年衰
老筋力憊當時伐殘木牙蘖已如臂忽聞老人説終日
為歎喟神仙固有之難在忘勢利貧賤爾何愛棄去如
脱屣嗟爾若無還絶糧應不死
帶阜纓巒屯雲積氣析之則句鍊字琢合之則悠悠乎
與顥氣以俱而莫得其涯
　入蜀記曰巫山峰巒上入霄漢山脚直揷江中議者
　謂太華衡廬皆無此竒然十二峰者不可悉見所見
　八九峰惟神女峰最為纎麗竒峭宜為仙真所托
　　荆州十首(錄三/首)
南方舊戰國慘澹意猶存慷慨因劉表淒涼為屈原廢
城猶帶井古姓聚成村亦解觀形勝昇平不敢論
朱檻城東角髙王此望沙江山非一國烽火畏三巴戰
國淪秋草危樓倚斷霞百年豪傑盡擾擾見魚鰕
栁門京國道驅馬及春陽野火燒枯草東風動緑芒北
行連許鄧南去極衡湘楚境横天下懐王信弱王
俯仰陳跡懐古者所同悲壯慷慨則唐賢得意筆也
嘉祐庚子軾侍其父洵自荆州浮大梁此詩當在鄭州
西門作之前
　　太白山下早行至横渠鎮書崇壽院壁
馬上續殘夢不知朝日昇亂山横翠幛落月澹孤燈奔
走煩郵吏安閒愧老僧再游應眷眷聊亦記吾曾
次聨是早行景色妙從首句殘夢二字生出故日月字
不嫌雜見王世貞之論似密實疎
　藝苑巵言曰劉駕馬上續殘夢境頗佳下云馬嘶而
　復驚遂不成語矣蘇子瞻用其語下云不知朝日昇
　亦未是至復改為瘦馬兀殘夢愈墜惡道
　　留題延生觀後山小堂
溪山愈好意無厭上到巉巉第㡬尖深谷野禽毛羽怪
上方仙子鬢眉纎不慙弄玉騎丹鳯應逐嫦娥駕老蟾
㵎草巖花自無主晚來胡蝶入疎簾
三句觀後之景四句小堂之景唐時文安潯陽平恩邵
陽永嘉永安義昌安陽諸主皆先後丐為道士築觀在
外玉真師事道士史崇元此詩中二聨較之李義山不
逢蕭史休回首莫見洪崕又拍肩之句更為語隠而意
微
　趙次公曰延生觀後上小山有堂是唐玉真公主修
　道遺跡
　青城山記曰玉真公主肅宗之姑也築室丈人觀玉
　真金仙二公主真容見在
　　石鼻城
平時戰國今無在陌上征夫白不閒北客初來試新險
蜀人從此送殘山獨穿暗月朦朧裏愁渡奔河蒼茫間
漸入西南風景變道邊修竹水潺潺
揮霍如意五六一聨深沈雄健景中有情　蒼茫二字
俱讀從上聲前人所未有此自軾詩創用唐人如韓詩
讀張王為去聲白詩讀曨􁀙為上聲後人不審所出遂
謂前賢自我作古恐不盡然耳
　趙次公曰石鼻寨即武成鎮也戰國指言蜀與魏也
　諸葛亮作此城以拒郝昭自北來而入蜀者至此漸
　入山故曰試新險自蜀來而趨京洛者至此已出山
　故曰送殘山自此地前往寳鷄為入西南矣
　　病中大雪數日未嘗起觀虢令趙薦以詩相屬戲
　　用其韻答之
經旬卧齋閣終日親劑和不知雪已深但覺寒無奈飄
蕭牕紙明堆壓簷板墮(自注關中皆/以板為簷)風飇助凝冽幃幔
困掀簸惟思近醇醲未敢窺璨瑳何時反炎赫郤欲躬
臼磨誰言坐無氊尚有裘充貨西鄰歌吹發促席寒威
挫崩騰踏成逕繚繞飛入座人歡瓦先融飲雋缾屢卧
嗟予獨愁寂空室自困坷欲為後日賞恐被遊塵涴寒
更報新霽皎月懸半破有客獨苦吟清夜默自課詩人
例窮蹇秀句出寒餓何當暴霜雪庶以躡郊賀
和韻詩峻拔瀏利如彈丸脱手大蘇所長
　　嵗晚相與饋問為饋嵗酒食相邀呼為别嵗至除
　　夜達旦不眠為守嵗蜀之風俗如是余官於岐下
　　嵗暮思歸而不可得故為此三詩寄子由
　　　饋嵗
農功各已收嵗事得相佐為歡恐無及假物不論貨山
川隨出産貧富稱小大寘盤巨鯉横發籠雙兔卧富人
事華靡綵繡光翻座貧者愧不能微摰出舂磨官居故
人少里巷佳節過亦欲舉鄉風獨唱無人和
　　　别嵗
故人適千里臨别尚遲遲人行猶可復嵗行那可追問
嵗安所之逺在天一涯巳逐東流水赴海歸無時東隣
酒初熟西舍彘亦肥且為一日歡慰此窮年悲勿嗟舊
嵗别行與新嵗辭去去勿囘顧還君老與衰
即古詩所遇無故物焉得不速老意而暢言之頓挫淋
漓有對此茫茫百端交集之概
　　　守嵗
欲知垂盡嵗有似赴壑蛇修鱗半己没去意誰能遮况
欲繫其尾雖勤知奈何兒童彊不睡相守夜讙譁晨雞
且勿唱更鼓畏添撾坐乆燈燼落起看北斗斜明年豈
無年心事恐蹉跎努力盡今夕少年猶可誇
前六句比中六句賦結句猶可誇者非幸詞正以見去
日之苦多而盛年之不再也此與别嵗一首佳處不減
魏武短歌
　　和子由論書
吾雖不善書曉書莫如我茍能通其意常謂不學可貎
妍容有矉璧美何妨橢端莊雜流麗剛健含婀娜好之
每自譏不謂子亦頗書成輒棄去繆被旁人裹體勢本
闊落結束入細麽子詩亦見推語重未敢荷邇來又學
射力薄愁官笴(自注官箭十二把/吾能十一把箭耳)多好竟無成不精安
用夥何當盡屏去萬事付懶惰吾聞古書法守駿莫如
跛世俗筆苦驕衆中强嵬騀鍾張忽己逺此語與時左
論書實自道其所得端莊剛健一聨及體勢結束一聨
宛然見軾書法也中閒揷入學射一段軒然波起凌厲
無前
　韻語陽秋曰東坡與子由論書云吾雖不善書曉書
　莫如我茍能通其意常謂不學可故其子叔黨跋公
　書云吾先君子豈以書自名哉特以其至大至剛之
　氣發於胷中而應之以手故不見其有刻畫嫵媚之
　態而端乎章甫若有不可犯之色少年喜二王書晚
　乃喜顔平原故時有二王風氣俗手不知妄謂學徐
　浩陋矣觀此則知初未嘗規規然出於翰墨積習也
　　鳯翔八觀(并序/)　(錄五首/)
　鳯翔八觀詩記可觀者八也昔司馬子長登會稽探
　禹穴不逺千里而李太白亦以七澤之觀至荆州二
　子蓋悲世悼俗自傷不見古人而欲一觀其遺蹟故
　其勤如此鳯翔當秦蜀之交士大夫之所朝夕往來
　此八觀者又皆跬步可至而好事者有不能徧觀焉
　故作詩以告欲觀而不知者
　　　石鼓歌
冬十二月嵗辛丑我初從政見魯叟舊聞石鼓今見之
文字鬱律蛟蛇走細觀初以指畫肚欲讀嗟如箝在口
韓公好古生己遲我今况又百年後强尋偏傍推㸃畫
時得一二遺八九我車既攻馬亦同其魚維鱮貫之桞
(自注其詞云我車既攻我馬亦同又云其魚維何維鱮/維鯉何以貫之維楊與栁惟此六句可讀餘多不可通)
古器縱横猶識鼎衆星錯落僅名斗糢糊半已似瘢胝
詰曲猶能辨跟肘娟娟缺月隠雲霧濯濯嘉禾秀莨莠
漂流百戰偶然存獨立千載誰與友上追軒頡相唯諾
下揖冰斯同鷇㝅憶昔周宣歌鴻鴈當時籀史變蝌蚪
厭亂人方思聖賢中興天為生耆耉東征徐鹵闞虓虎
北伏犬戎隨指嗾象胥雜沓貢狼鹿方召聨翩賜圭卣
遂因鼓鼙思將帥豈為考擊煩矇瞍何人作頌比崧髙
萬古斯文齊岣嶁勲勞至大不矜伐文武未逺猶忠厚
欲尋年嵗無甲乙豈有名字記誰某自從周衰更七國
竟使秦人有九有掃除詩書誦法律投棄俎豆陳鞭杻
當年何人佐祖龍上蔡公子牽黄狗登山刻石頌功烈
後者無繼前無偶皆云皇帝巡四國烹滅彊暴救黔首
六經既己委灰塵此鼓亦當遭擊掊傳聞九鼎淪泗上
欲使萬夫沈水取暴君縱欲窮人力神物義不汙秦垢
是時石鼓何處避無乃天工令鬼守興亡百變物自閒
富貴一朝名不朽細思物理坐歎息人生安得如汝壽
雄文健筆句竒語重氣魄與韓退之作相埒而研練過
之細玩通篇以冬十二月四句起以興亡百變四句結
起倣北征詩體結亦悠然不盡若韓詩起四句未免平
率結云嗚呼吾意其蹉跎又何衰颯也中閒分三大段
第一段自細觀初以指畫肚至下揖氷斯同鷇㝅鋪叙
石鼔之文詞字蹟實景實事所與韓公不同者在此故
詳述於前且正是初見時情狀古器縱横六句詳寫石
鼓之竒古固非文字鬱律蛟蛇走一句所能盡缺月嘉
禾視韓詩鸞翔鳯翥珊瑚碧樹之詞又出一竒也漂流
百戰四句作轉軸起下二段意憶昔周宣歌鴻鴈至豈
有名字記誰某推原溯委鋪述典重自從周衰更戰國
至無乃天工令鬼守憑弔古今却以六經九鼎作陪瀾
翻無竭筆力馳驟中章法乃極嚴謹真足嗣響少陵
　苕溪漁隠叢話曰韋蘇州石鼓歌云乃是宣王之臣
　史籀作退之石鼓歌初不指言史籀所作永叔集古
　錄云至於字畫亦非史籀不能作此蓋原蘇州之歌
　而云爾蘇長公石鼔詩云憶昔周宣歌鴻鴈當時籀
　史變蝌蚪亦原於蘇州也
　趙次公曰先生詩後段云憶昔周宣歌鴻鴈當時籀
　史變蝌蚪則石鼓之字蓋蝌蚪之變韓愈有科斗書
　後記一篇云李陽冰之子服之授余以其家科斗孝
　經漢衛宏官書兩部合一巻且曰古書得其據依葢
　可讀如是則退之宜識科斗書者石鼓歌乃云辭嚴
　義密讀難曉字體不類𨽻與科而先生今詩乃能通
　其六句則先生為精於字學矣歐陽集古跋尾葢謂
　韋應物以為文王之鼓韓退之以為宣王之鼓不知
　何所據而然卒以退之好古不妄者為可信然未嘗
　載其文至子由和先生詩乃云形雖不具意可知有
　云楊桞貫魴鱮先生詩注云維鱮維鯉而子由云魴
　鱮豈各以所辨之字言之乎
　朱彞尊曰楊用修謂從李賔之所得唐人拓本多至
　七百有二字叉言及見東坡之本人多惑焉攷賔之
　石鼓歌中云家藏舊本出棃棗楮墨輕虚不盈握拾
　殘補缺能㡬何以一涓埃裨海嶽夫以歐陽薛胡諸
　家所見止四百餘字若賔之本有七百餘字拾殘補
　缺亦己多矣賔之不應為是言也子瞻之詩曰韓公
　好古生己遲我今况又百年後强尋偏旁推㸃畫時
　得一二遺八九子由和之有云形骸偃蹇任苔蘚文
　字皴剝因風雨字形漫汗隨石缺蒼蛇生角龍折股
　夫用修之本既得自賔之傳自子瞻是子瞻克見其
　全子由亦得縱觀子瞻子由又不應為是言也
　　　王維吳道子畫
何處訪吳畫普門與開元開元有東塔摩詰留手痕吾
觀畫品中莫如二子尊道子實雄放浩如海波翻當其
下手風雨快筆所未到氣己吞亭亭雙林閒彩暈扶桑
暾中有至人談寂滅悟者悲涕迷者手自捫蠻君鬼伯
千萬萬相排競進頭如黿摩詰本詩老佩芷襲芳蓀今
觀此壁畫亦若其詩清且敦祗園弟子盡鶴骨心如死
灰不復温門前兩叢竹雪節貫霜根交柯亂葉動無數
一一皆可尋其源吳生雖妙絶猶以畫工論摩詰得之
於象外有如仙翮謝籠樊吾觀二子皆神俊又於維也
歛袵無閒言
以史遷合傳論贊之體作詩開合離竒音節疎古道子
下筆入神篇中摹寫亦不遺餘力将言吳不如王乃先
於道子極意形容正是尊題法也後稱王維只云畫如
其詩而所以譽其畫筆者甚淡顧其妙在筆墨之外者
自能使人於言下領悟更不必似畫斷鑿鑿指為神品
妙品矣
　許顗詩話曰老杜作曹將軍丹青引云一洗萬古凡
　馬空東坡觀吳道子畫壁云筆所未到氣己吞吾不
　得見其畫矣斯評也二公之句各可以當之
　　　東湖
吾家蜀江上江水緑如藍邇來走塵土意思殊不堪况
當岐山下風物尤可慙有山秃如赭有水濁如泔不謂
郡城東數步見湖潭入門便清奥恍如夢西南泉源從
髙來隨波走涵涵東去觸重阜盡為湖所貪但見蒼石
螭開口吐清甘借汝腹中過胡為目耽耽新荷弄晚涼
輕棹極幽探飄飄忘逺近偃息遺佩篸深有龜與魚淺
有螺與蚶曝晴復戲雨戢戢多於蠶浮沈無停餌倐忽
遽滿籃絲緡雖强致瑣細安足戡聞昔周道興翠鳳棲
孤嵐飛鳴飲此水照影弄毿毿(自注此古/飲鳯池也)至今多梧桐
合抱如彭耼彩羽無復見上有鸇搏䳺嗟予生雖晚好
古意所妉圖書已漫漶猶復訪僑郯巻阿詩可繼此意
久已含扶風古三輔政事豈汝諳聊為湖上飲一縱醉
後談門前逺行客劫劫無留驂問胡不囘首無乃趁朝
參予今正疎懶官長幸見函不辭日游再行恐嵗滿三
暮歸仍倒載鐘鼓已韽韽
前幅寫東湖之勝而曰湖所貪曰目耽耽匪直摹景而
已入後自寫閒遊實有懐抱觀古今之意扶風古三輔
政事豈汝諳二句意最深厚得簡兮詩人之㫖沈屈下
僚勾檢簿書無由得盡其才不得已而為湖上之遊詎
與尋踪探勝者比攷是時軾為鳯翔判官陳希亮為府
帥以屬禮待之或謁入不得見軾壯年氣盛不相下其
客位假寐作有云同僚不解事愠色見髯鬚雖無性命
憂且復忍須臾此詩末復云予今正疎懶官長幸見函
無聊不平時一發露於辭氣故必知其人論其世而後
可與言詩後人注詩者俱未見及此客位之作編入通
守錢塘時併其年譜中次序亦錯謬矣
　　　真興寺閣
山川與城郭漠漠同一形市人與鴉鵲浩浩同一聲此
閣㡬何髙何人之所營側身送落日引手攀飛星當年
王中令斫木南山赬寫真留閣下鐵面眼有稜身强八
九尺與閣兩崢嶸古人雖暴恣作事今世驚登者尚呀
喘作者何以勝曷不觀此閣其人勇且英
蒼蒼莽莽意到筆隨中閒側身送落日引手攀飛星十
字竒警奪目可與老杜七星在北户河漢聲西流相匹
敵
　趙䕫曰此詩用古人意而不取其字杜子美登慈恩
　寺塔詩云秦山忽破碎涇渭不可求俯視但一氣焉
　能辨皇州
　　　李氏園(自注李茂貞園也/今為王氏所有)
朝遊北城東囘首見修竹下有朱門家破墻圍古屋舉
鞭叩其户幽響答空谷入門所見夥十步九移目異花
兼四方野鳥喧百族其西引溪水活活轉墻曲東注入
深林林深牕户緑水光兼竹凈時有獨立鵠林中百尺
松嵗久蒼鱗蹙豈惟此地少意恐關中獨小橋過南圃
夾道多喬木隠如城百雉挺若舟千斛陰陰日光淡黯
黯秋氣蓄盡東為方池野鴈雜家鶩紅棃驚合抱映島
孤雲馥春光水溶漾雪陣風翻撲其北臨長溪波聲巻
平陸北山卧可見蒼翠閒磽秃我時來周覽問此誰所
築云昔李將軍負險乗衰叔抽錢算閒口但未㩁羮粥
當時奪民田失業安敢哭誰家美園囿籍没不容贖此
亭破千家鬱鬱城之麓將軍竟何事蟣蝨生刀韣何嘗
載美酒來此駐車轂空使後世人聞名頸猶縮(自注俗/猶呼皇)
(后圍葢茂貞/謂其妻也)我今官正閒屢至因休沐人生營居止竟
為何人卜何當辦一身永與清景逐
叙園中景物委析詳盡自西而南而東而北一一㸃睛
宛似栁州小記後以感慨之情寓通曠之見令人意愜
　五代史李茂貞本姓宋名文通唐禧宗閒以功拜鳯
　翔隴右節度使賜姓名昭宗景福元年反犯京師加
　拜尚書令封岐王後唐莊宗同光二年卒
　　七月二十四日以久不雨出禱磻溪是日宿虢縣
　　二十五日晚自虢縣渡渭宿於僧舍曾閣閣故曾
　　氏所建也夜久不寐見壁有前縣令趙薦留名有
　　懐其人
龕燈明滅欲三更欹枕無人夢自驚深谷留風終夜響
亂山銜月半牀明故人漸逺無消息古寺空來看姓名
欲向磻溪問姜叟僕夫屢報斗杓傾
夜色蒼涼撫景懷人想見竟夕裵囘之致
　　二十七日自陽平至斜谷宿於南山中蟠龍寺
横槎晚渡碧㵎口騎馬夜入南山谷谷中暗水響瀧瀧
嶺上疎星明煜煜寺藏嵓㡳千萬仞路轉山腰三百曲
風生饑虎嘯空林月黑驚麏竄修竹入門突兀見深殿
照佛青熒有殘燭媿無酒食待游人旋斫杉松煑溪䔩
板閣獨眠驚旅枕木魚曉動隨僧粥起觀萬瓦鬱參差
日亂千巖散紅緑門前商賈負椒荈山後咫尺連巴蜀
何時歸耕江上田一夜心逐南飛鵠
顔謝以後古詩多有對偶終篇者入唐遂以有聲病者
為律無聲病者為古至於七言古體亦時一有之若少
陵之霜皮溜雨四十圍黛色參天二千尺子規夜啼山
竹裂王母晝下雲旗翻昌黎之大蛇中斷喪前王羣馬
南渡開新主何人有酒身無事誰家種竹門可欵硬語
排奡視唐初四子及元白諸家之宛然律調者不可同
曰語也若其自首至尾無句不裁對無對不瑰偉絶特
則惟軾集中有之實為創格此作亦其一也其中寫景
處語刻畫而句渾成讀之可怖可喜筆力竒絶
　　是日至下馬磧憇於北山僧舍有閣曰懐賢南直
　　斜谷西臨五丈原諸葛孔明所從出師也
南望斜谷口三山如犬牙西觀五丈原鬱屈如長蛇有
懐諸葛公萬騎出漢巴吏士寂如水蕭蕭聞馬檛公才
與曹丕豈止十倍加顧瞻三輔間勢若風巻沙一朝長
星墜竟使蜀婦髽山僧豈知此一室老烟霞往事逐雲
散故山依渭斜客來空弔古清淚落悲笳
不著議論而鬱拔縱横之氣自寓語澹味長最是髙格
　邵長蘅曰蕭蕭聞馬檛詩車攻篇蕭蕭馬鳴毛傳言
　不讙譁也公詩用此意
　三國志曰建興十二年諸葛亮悉大衆由斜谷出以
　流馬運據武功五丈原與司馬仲達對於渭南分兵
　屯田為久住之基耕者襍於渭濵之閒而百姓安堵
　軍無私焉
　趙次公曰案長安志引水經注曰斜水北歴斜谷過
　五丈原亦謂之武功水又曰武功蓋在渭水南郿縣
　北是今先生禱雨於虢縣之磻溪故所經由望見郿
　縣之五丈原
　　和子由記園中草木十一首(錄五/首)
荒園無數畝草木動成林春陽一已敷妍醜各自矜蒲
萄雖滿架困倒不能任可憐病石榴花如破紅襟葵花
雖粲粲蔕淺不勝簪叢蓼晚可喜輕紅隨秋深物生感
時節此理等廢興飄零不自由盛亦非汝能
種柏待其成柏成人己老不如種叢篲春種秋可倒陰
陽不擇物美惡隨意造柏生何苦艱似亦費天巧天工
巧有㡬肯盡為汝耗君看藜與藿生意常草草
萱草雖微花孤秀能自拔亭亭亂葉中一一芳心揷牽
牛獨何畏詰曲自牙蘖走尋荆與榛如有宿昔約南齋
讀書處亂草曉如發偏工貯秋雨嵗嵗壊籬落
蘆笋初似竹稍開葉如蒲方春節抱甲漸老根生䰅不
愛當夏緑愛此及秋枯黄葉倒風雨白花揺江湖江湖
不可到移植苦勤劬安得雙野鴨飛來成畫圖
我歸自南山山翠猶在目心隨白雲去夢遶山之麓汝
從何方來笑齒粲如玉探懐出新詩秀語奪山緑覺來
巳茫昧但記説秋菊有如採樵子入洞聽琴筑歸來寫
遺聲猶勝人閒曲(自注八月十一日夜宿府學方和此/詩夢與弟游南山出詩數十篇夢中)
(甚愛之及覺唯記一/句云蟋蟀悲秋菊)
前四首俱是雜寫花木隨處拈出竗諦非見道忘山者
不能獲此圓通也末首則别為一調秀語奪山緑一句
情味備至每於稱許轍處想見其友于式好有怡怡之
樂此數詩格調柴桑淡逺修武倔竒殆兼擅其勝
　　司竹監燒葦園因召都巡檢柴貽朂左藏以其徒
　　㑹獵園下
官園刈葦嵗留槎深冬放火如紅霞枯槎燒盡有根在
春雨一洗皆萌芽黄狐老兔最狡捷賣侮百獸常矜誇
年年此厄竟不悟但愛䝉密爭來家風廻熖巻毛尾熱
欲出巳被蒼鷹遮野人來言此最樂徒手曉出歸滿車
廵邊將軍在近邑呼來颯颯從矛叉戍兵久閒可小試
戰鼓雖凍猶堪撾雄心欲搏南㵎虎陣勢頗學常山蛇
霜乾火烈聲爆野飛走無路號且呀迎人截來砉逢箭
避犬逸去窮投罝擊鮮走馬殊未厭但恐落日催棲鵶
弊旗仆鼔坐數獲鞍挂雉兔肩分麚主人置酒聚狂客
紛紛醉語晚更譁燎毛燔肉不暇割飲啖直欲追羲媧
青丘雲夢古所咤與此何啻百倍加苦遭諫疏説夷羿
又被賦客嘲滛奢豈如閒官走山邑放曠不與趨朝衙
農工已畢嵗云暮車騎雖少賔殊佳酒酣上馬去不告
獵獵霜風吹㡌斜
從燒園指出物性愚迷語直而曲廵邊將軍以下十四
句以議論叙事颯颯灑灑具有聲色此段既極竒横故
主人置酒以下更為紆徐以暢其氣結用獨孤側㡌事
恰合㑹獵情景而役使無痕但覺有餘韻逸趣其才真
能吞若雲夢者八九其於胸中曾不芥蔕也
　　秀州僧本瑩靜照堂
鳥囚不忘飛馬繫嘗念馳靜中不自勝不若聽所之君
看厭事人無事乃更悲貧賤苦形勞富貴嗟神疲作堂
名靜照此語子謂誰江湖隠淪士豈無適時資老死不
自惜扁舟自娛嬉從之恐莫見况肯從我為
厭事人無事更悲説來絶倒即就起動相以証真諦之
寂然何必坐斷千崖乃得慧眼無見
　　送安惇秀才失解西歸
舊書不厭百囘讀熟讀深思子自知他年名宦恐不免
今日棲遲那可追我昔家居斷還往著書不復窺園葵
朅來東遊慕人爵棄去舊學從兒嬉狂謀謬算百不遂
惟有霜鬢來如期故山松柏皆手種行且拱矣歸何時
萬事早知皆有命十年浪走寧非癡與君未可較得失
臨别惟有長嗟咨
送其失解歸而乃勉以讀書朋友切偲之義莫過於此
董遇百遍見義熟讀之謂也王筠重覽興深深思之謂
也讀書之法亦莫過於此　安惇初從軾遊末流乃與
元祐諸賢為難當時至有童謡曰大惇小惇殃及子孫
葢大惇謂章惇小惇謂安惇也然則安惇乃正世之狂
謀謬算者此詩知其他年名宦恐不免而始終以熟讀
舊書為箴規固早有以窺其微矣
　許彦周詩話曰古人文章不可輕易反覆熟讀加意
　思索庶㡬其見之東坡詩云舊書不厭百囘讀熟讀
　深思子自知僕嘗以此語銘座右而書諸紳也
　　送劉道原歸覲南康
晏嬰不滿六尺長髙節萬仞陵首陽青衫白髪不自歎
富貴在天那得忙十年閉户樂幽獨百金購書收散亡
朅來東觀弄丹墨聊借舊史誅姦强孔融不肯下曹操
汲黯本自輕張湯雖無尺箠與寸刄口吻排擊含風霜
自言靜中閲世俗有似不飲觀酒狂衣巾狼籍又屢舞
傍人大笑供千場交朋翩翩去畧盡惟我與子猶徬徨
世人共弃君獨厚豈敢自愛恐子傷朝來告别驚何速
歸意已逐征鴻翔匡廬先生古君子挂冠兩紀鬢未蒼
定將文度置滕上喜動鄰里烹猪羊君歸為我道名姓
幅巾他日容登堂
謂恕借舊史以誅姦强即是軾借舊史以刺執政恕乃
剛直者詩固不嫌明目張膽而道之至於恕歸而匡廬
色喜言外有直道難容之嘆匪直幸其無恙遄歸也
按恕為渙之子治平間司馬光編纂資治通鑑薦恕為
局僚詩内所指舊史者此也匡廬先生則指其父渙言
之
　施元之曰劉道原名恕筠州人介甫執政道原在館
　閣欲引置條例司固辭是時介甫權震天下人不敢
　忤而道原憤憤欲與之較又條陳所更法令不合衆
　心者至面刺其過介甫怒變色道原不以為意或稠
　人廣座對其門生誦言得失無所避遂與之絶此詩
　端為介甫而發以孔融汲黯比道原曹操張湯况介
　甫又云雖無尺箠與寸刃口吻排擊含風霜益著其
　面折之實也
　　次韻張安道讀杜詩
大雅初微缺流風困暴豪張為詞客賦變作楚臣騷展
轉更崩壊紛綸閲俊髦地偏蕃怪産源失亂狂濤粉黛
迷真色魚鰕易豢牢誰知杜陵傑名與謫仙髙掃地収
千軌爭標看兩艘詩人例窮苦天意遣奔逃塵暗人亡
鹿溟翻帝斬鼇艱危思李牧述作謝王褒失意各千里
哀鳴聞九臯騎鯨遁滄海捋虎得綈袍巨筆屠龍手㣲
官似馬曹迂疎無事業醉飽死遊遨簡牘儀刑在兒童
篆刻勞今誰主文字公合抱旌旄開巻遥相憶知音兩
不遭般斤思郢質鯤化陋鯈濠恨我無佳句時䝉致白
醪殷勤理黄菊未遣没蓬蒿
初讀之但覺鋪叙排比詞氣不減少陵耳詳味其詞乃
見下筆矜慎之至葢題是次張安道韻則先有張詩在
意中非泛然為少陵作贊頌也地偏四句但將從來詩
道之弊廣譬曲喻轉入杜陵只用傑字一言之褒而其
起衰式靡立極千古者己意無不盡此下只是嘅其遭
際更不論詩即軾平日所云發於情止於忠孝者亦不
一及又俱借謫仙為陪以與下開巻知音一聨情事相
映合結仍用比喻以應前文大含元氣細入無閒其一
一次韻天然又不過汗漫之餘技矣
　　傅堯俞濟源草堂
微官共有田園興老罷方尋隠退廬栽種成陰十年事
倉皇欲買百金無先生卜築臨清濟喬木如今似畫圖
鄰里亦知偏愛竹春來相與䕶龍雛
堯俞本鄆州須城人徙居孟州濟源嘗有讀書詩云吾
屋雖諠卑頗不甚蕪穢置席屋中閒坐卧羣書内觀此
則知詩稱畫圖良非虚譽
　　潁州初别子由二首
征帆挂西風别淚滴清潁留連知無益惜此須臾景我
生三度别此别尤酸冷念子似先君木訥剛且靜寡辭
真吉人介石乃機警至今天下士去莫如子猛嗟我久
病狂意行無坎井有如醉且墜幸未傷輒醒從今得閒
暇黙坐消日永作詩解子憂持用日三省
近别不改容逺别涕霑胸咫尺不相見實與千里同人
生無離别誰知恩愛重始我來宛丘牽衣舞兒童便知
有此恨留我過秋風秋風亦己過别恨終無窮問我何
年歸我言嵗在東離合既循環憂喜迭相攻語此長太
息我生如飛蓬多憂髪早白不見六一翁
前首留連知無益惜此須臾景即李陵長當從此别且
復立斯須之意用作發端語覺悲愴切至更為過之後
首本是直抒胸臆讀之乃覺中心菀結之至者此漢魏
人絶調也
　烏臺詩案曰此詩云至今天下士去莫如子猛為弟
　轍曾差在制置三司條例司充檢詳文字爭議新法
　不合而罷既美弟轍去之果決則意亦是譏新法不
　便也
　施元之曰神宗青苖法既行子由度不能救以書抵
　介甫指陳其決不可者且請補外介甫大怒將加以
　罪同列止之除河南推官㑹張安道知陳州辟為教
　授東坡是時亦以論新法為介甫所嫉通判杭州出
　都來陳子由送至潁且同謁歐陽公而别葢熈寧四
　年也
　　歐陽少師令賦所蓄石屏
何人遺公石屏風上有水墨希微蹤不畫長林與巨植
獨畫蛾眉山西雪嶺上萬嵗不長之孤松崖崩㵎絶可
望不可到孤烟落日相溟濛含風偃蹇得真態刻畫始
信天有工我恐畢宏韋偃死𦵏虢山下骨可朽爛心難
窮神機巧思無所發化為烟霏淪石中古來畫師非俗
士摹寫物象畧與詩人同願公作詩慰不遇無使二子
含憤泣幽宫
長句磊砢筆力如虬松盤屈真可匹敵杜陵
御選唐宋詩醇巻三十二
欽定四庫全書
御選唐宋詩醇巻三十三
　　眉山蘇軾詩二
　　　目録
　　十月二日將至渦口五里所遇風留宿
　　出潁口初見淮山是日至壽州
　　壽陽岸下
　　泗州僧伽塔
　　龜山
　　十月十六日記所見
　　遊金山寺
　　自金山放船至焦山
　　甘露寺
　　臘日遊孤山訪惠勤惠思二僧
　　戲子由
　　越州張中舍壽樂堂
　　雨中遊天竺靈感觀音院
　　六月二十七日望湖樓醉書五首(錄三首/)
　　七月一日出城舟中苦熱
　　宿臨安淨土寺
　　自淨土歩至功臣寺
　　遊徑山
　　夜泛西湖五絶
　　監試呈諸試官
　　望海樓晚景五絶(錄三首/)
　　試院煎茶
　　孫莘老求墨妙亭詩
　　催試官考較戲作
　　秋懐二首
　　梵天寺見僧守詮小詩清逺可愛次韻
　　次韻孔文仲推官見贈
　　湯村開運鹽河雨中督役
　　是日宿水陸寺寄北山清順僧二首(録一首/)
　　朱壽昌郎中少不知母所在刺血寫經求之五十
　　年去嵗得之蜀中以詩賀之
　　和致仕張郎中春晝
　　畫魚歌
　　遊道塲山何山
　　贈孫莘老七絶(録三首/)
　　王復秀才所居雙檜二首(録一首/)
　　法惠寺横翠閣
　　風水洞二首和節推(録一首/)
　　自普照遊二菴
　　新城道中二首(録一首/)
　　於潛女
　　僧清順新作垂雲亭
　　㑹客有美堂周邠長官與數僧同泛湖往北山湖
　　中聞堂上歌笑聲以詩見寄因和二首時周有服
欽定四庫全書
御選唐宋詩醇巻三十三
　　眉山蘇軾詩二
　　十月二日將至渦口五里所遇風留宿
長淮久無風放意弄清快今朝雪浪滿始覺平野隘兩
山控吾前吞吐久不嘬孤舟繫桑本終夜舞澎湃舟人
更傳呼弱纜恃菅蒯平生傲憂患久矣恬百怪鬼神欺
吾窮戲我聊一噫缾中尚有酒信命誰能戒
刻畫山水如謝公而去其棘澁
　　出潁口初見淮山是日至壽州
我行日夜向江海楓葉蘆花秋興長長淮忽迷天逺近
青山乆與船低昻壽州己見白石塔短棹未轉黄茒岡
波平風軟望不到故人乆立烟蒼茫
宛是抝體律詩别饒古趣
　施元之曰東坡嘗縱筆書此詩且題云予年三十六
　赴杭倅過壽作此詩今五十九南遷至䖍烟雨淒然
　頗有當年氣象也
　　壽陽岸下
街東街西翠幙成池南池北綠錢生幽人獨來帶殘酒
偶聽黄鸝第一聲
　　泗州憎伽塔
我昔南行舟繫汴逆風三日沙吹面舟人共勸禱靈塔
香火未収旗脚轉囘頭頃刻失長橋郤到龜山未朝飯
至人無心何厚薄我自懐私欣所便耕田欲雨刈欲晴
去得順風來者怨若使人人禱輒遂造物應須日千變
我今身世兩悠悠去無所逐來無戀得行固願留不惡
毎到有求神亦倦退之舊云三百尺澄觀所營今己換
不嫌俗士汙丹梯一看雲山遶淮甸
至理竒文只是眼前景物口頭語透闢無碍是廣長舌
　潛溪詩眼曰句法之學自是一家工夫昔嘗問山谷
　耕田欲雨刈欲晴去得順風來者怨山谷云不如千
　巖無人萬壑靜十步囘頭五步坐此專論句法不論
　義理葢七言詩四字三字作兩節也此句法出黄庭
　經自上有黄庭下關元已下多此體張平子四愁詩
　句句如此
　困學紀聞曰劉夢得何卜賦云同涉於川其時在風
　㳂者之吉泝者之凶同萟於野其時在澤伊穜之利
　乃稑之厄東坡詩耕田欲雨刈欲晴去得順風來者
　怨本此意
　容齋四筆曰俚語笑林謂兩商人入神廟其一陸行
　欲晴許賽以猪頭其一水行欲雨許賽以羊頭神顧
　小鬼言晴乾喫猪頭雨落喫羊頭有何不可坡詩云
　若使人人禱輒應造物應須日千變此意未易為庸
　俗道也
　志林曰泗州大聖僧伽傳云和尚何國人也又世云
　莫知其所從來云不知何國人也近讀隋書西域傳
　乃有何國余在惠州忽被命責儋耳太守方子容自
　擕告身來且語余曰此固前定無可恨吾妻沈素事
　僧伽謹甚一夕夢和尚告别沈問所往答曰當與蘇
　子瞻同行後七十二日當有命今適七十二日矣豈
　非前定乎予以為事之前定者不待夢而知然予何
　人也而和尚辱與同行得非夙世有少縁契乎
　　龜山
我生飄蕩去何求再過龜山嵗五周身行萬里半天下
僧卧一菴初白頭地隔中原勞北望潮連滄海欲東遊
元嘉舊事無人記故壘摧頽今在不(自注宋文帝遣將/拒魏太武築城此)
(山/)
萬里句闊逺一菴句靜閒妙作對偶熈寧甲寅軾自杭
倅移知密州至元豐己未移知湖州故云再過龜山嵗
五周結寓感嘆以見兵戎事往并故壘亦不復存不獨
無人記憶已也
　明道雜志曰蘇公詩云身行萬里半天下僧卧一菴
　初白頭黄九云初日頭問其義但云若此僧負暄於
　初日耳余不然黄甚不平曰豈有用白對天乎余異
　日問蘇公公曰若是黄九要改作日頭也不奈何他
　　十月十六日記所見
風髙月暗雲水黄淮陰夜發朝山陽山陽曉霧如細雨
炯炯初日寒無光雲収霧巻己亭午有風北來寒欲僵
忽驚飛雹穿户牖迅駛不復容遮防市人顛沛百賈亂
疾雷一聲如頽墻使君來呼晚置酒坐定已復日照廊
恍疑所見皆夢寐百里變怪旋消亡共言蛟龍厭舊穴
魚鼈隨徙空陂塘愚儒無知守章句論説黑白推何祥
惟有主人言可用天寒欲雪飲此觴
　　遊金山寺
我家江水初發源宦遊直送江入海聞道潮頭一丈髙
天寒尚有沙痕在中冷南畔石盤陀古來出没隨濤波
試登絶頂望鄉國江南江北青山多羈愁畏晚尋歸楫
山僧苦留看落日微風萬頃鞾文細斷霞半空魚尾赤
是時江月初生魄二更月落天深黑江心似有炬火明
飛焰照山棲鳥驚悵然歸臥心莫識非鬼非人竟何物
(自注是夜/所見如此)江山如此不歸山江神見怪驚我頑我謝江
神豈得巳有田不歸如江水
一往作縹緲之音覺自來賦金山者極意著題正無從
得此逺韻起二句將萬里程半生事一筆道盡恰好由
岷山導江至此處海門歸宿為入題之語中閒望鄉國
句故作羈望語以環應首尾後思及江神見怪而終之
以歸田矜竒之語見道之言想見登眺徘徊俯視一切
　　自金山放船至焦山
金山樓觀何耽耽撞鐘擊鼓聞淮南焦山何有有修竹
採薪汲水僧兩三雲霾浪打人迹絶時有沙户祈春蠶
(自注吳人謂水/中可田者為沙)我來金山更留宿而此不到心懐慙同
遊盡返決獨往賦命窮薄輕江潭清晨無風浪自湧中
流歌嘯倚半酣老僧下山驚客至迎笑喜作巴人談(自/注)
(焦山長老/中江人也)自言乆客忘鄉井只有彌勒為同龕困眠得
就紙帳暖飽食未厭山蔬甘山林飢臥古亦有無田不
退寧非貪展禽雖未三見黜叔夜自知七不堪行當投
劾謝簪組為我佳處留茒菴
金山作己極登髙望逺之勝故焦山作只寫見聞歌嘯
之景彼以雄放稱竒此以閒寂入妙結處無田不退寧
非貪則又為前篇有田不歸如江水之句進一解矣
　　甘露寺(自注欲遊甘露寺有二客相過遂與偕行/寺有石如羊相傳謂之很石云諸葛亮孔)
　　(明坐其上與孫仲謀論曹公也大鐵鑊二案銘梁/武帝所鑄畫師子一菩薩二陸探微筆衛公所留)
　　(祠堂在寺手植柏合抱矣近寺僧發古殿基得舍/利七粒并石記乃衛公為穆宗皇帝造福所葬者)
　　(也/)
江山豈不好獨遊情易闌但有相擕人何必素所歡我
欲訪甘露當途無閒官二子舊不識欣然肯聨鞍古郡
山為城層梯轉朱欄樓臺斷崖上地窄天水寛一覽吞
數州山長江漫漫郤望大明寺惟見烟中竿很石臥庭
下穹隆如伏羱緬懐臥龍公挾䇿事琱鑚一談收猘子
再説走老瞞名髙有餘想事往無留觀蕭公古鐵鑊相
對空團團陂陁受百斛積雨生微瀾泗水逸周鼎渭城
辭漢盤山川失故態怪此能獨完僧繇六化人霓衣挂
冰紈隠見十二疊觀者疑夸謾破板陸生畫青猊戲盤
跚上有二天人揮手如翔鸞筆墨雖欲盡典刑垂不刋
赫赫贊皇公英姿凜以寒古柏手親種挺然誰敢干枝
撑雲峰裂根入石窟蟠薙草得斷碑斬崖出金棺瘞藏
豈不牢見伏理可歎四雄皆龍虎遺迹儼未刓方其盛
壯時爭奪肯少安廢興屬造物遷逝誰控摶况彼妄庸
子而欲事所難古今共一軌後世徒辛酸聊興廣武歎
不待雍門彈
就寺中所見器物撫時懐古每事各為段落而感慨深
情别有規連矩洩之妙
　志林曰昔先友史經臣彦輔謂余阮籍登廣武而嘆
　曰時無英雄使豎子成其名豈謂沛公豎子乎余曰
　非也傷時無劉項也豎子指魏晉閒人耳其後余遊
　潤州甘露寺寺有孔明孫權梁武李徳裕之遺跡余
　感之賦詩則猶此意也嗣宗雖放蕩本有意於世以
　魏晉閒多故故一放於酒何至以沛公爲豎子乎
　玉壺清話曰潤州甘露寺熈寧四年春江中漁者見
　神光累夕起於溷厠閒一旦其厠無故自圮長老應
　夫再營之方築基墾土去地數尺一礎覆土中刻曰
　有唐太和三年正月二十四日於上元縣禪衆寺舊
　塔基下獲舍利石函以其年二月十五日重瘞藏於
　丹徒縣甘露寺東塔下金棺一銀槨一錦襆九重皆
　余之施也余創甘露寺寳刹重瘞舍利以資穆皇之
　㝠福也江浙西道觀察等使兼潤州刺史李徳裕記
　　臘日游孤山訪惠勤惠思二僧
天欲雪雲滿湖樓臺明滅山有無水清出石魚可數林
深無人鳥相呼臘日不歸對妻孥名尋道人實自娱道
人之居在何許寳雲山前路盤紆孤山孤絶誰肯廬道
人有道山不孤紙牕竹屋深自暖擁褐坐睡依團蒲天
寒路逺愁僕夫整駕催歸及未晡出山廻望雲木合但
見野鶻盤浮圖茲遊淡薄歡有餘到家恍如夢蘧蘧作
詩火急追亡逋清景一失後難摹
結句清景二字一篇之大㫖雲雪樓臺逺望之景水清
林深近接之景未至其居見盤紆之山路既造其屋有
坐睡之蒲團至於僕夫整駕廻望雲山寒日將晡宛焉
入畫野鶻句於分明處寫出迷離正與起五句相對照
語語清景亦語語自娛而道人有道之處己於言外得
之栩栩欲仙何必滌筆於冰甌雪椀
　蘇長公外紀曰惠勤惠思者皆居孤山子瞻以臘日
　訪之作詩此詩惟孥蘧二韻艱澀而公三叠之原韻
　孥字乃東方朔臘日早歸之事
　施元之曰惠勤餘杭人東坡通守錢塘見歐陽文忠
　公於汝陰而南公曰西湖僧惠勤甚文而長於詩子
　求人於湖山閒而不可得則往從勤乎東坡到官三
　日訪勤於孤山之下遂賦此詩
　　戲子由
宛丘先生長如丘宛丘學舍小如舟常時低頭誦經史
忽然欠伸屋打頭斜風吹帷雨注面先生不愧旁人羞
任從飽死笑方朔肯為雨立求秦優眼前勃豀何足道
處置六鑿須天游讀書萬巻不讀律致君堯舜知無術
勸農冠蓋閙如雲送老虀鹽甘似蜜門前萬事不挂眼
頭雖長低氣不屈餘杭别駕無功勞畫堂五丈容旂旄
重樓跨空雨聲逺屋多人少風騷騷平生所慙今不恥
坐對疲氓更鞭箠道逢陽虎呼與言心知其非口諾唯
居髙志下真何益氣節消縮今無㡬文章小枝安足程
先生别駕舊齊名如今衰老俱無用付與時人分重輕
前後平列兩段末以四句作結宛丘低頭讀書而有昻
藏磊落之氣别駕畫堂髙坐而有氣節消縮之嫌其所
齊名並驅者獨文章耳而文章固無用也中閒以畫堂
五丈容旂旄對宛丘學舍小如舟以重樓跨空雨聲逺
對斜風吹帷雨注面以平生所慙今不恥對先生不愧
傍人羞以坐對疲氓更鞭箠對門前萬事不挂眼以居
髙志下真何益對頭雖長低氣不屈故作喧寂相反之
勢不獨氣節消縮者難云自適即安坐誦讀者豈云得
時文則跌宕昭彰情則欷歔悒鬱
　烏臺詩案曰任從飽死笑方朔肯為雨立求秦優意
　取東方朔傳侏儒飽欲死及滑稽傳優旃謂陛楯郎
　汝雖長何益乃雨立我雖短幸休居言弟家貧官卑
　而身材長大所以比東方朔陛楯郎而以當今進用
　之人比侏儒優旃也讀書萬巻不讀律致君堯舜知
　無術是時新興律學軾意非之以為法律不足以致
　君於堯舜今時又專學法律而忘詩書故言我讀萬
　巻書不讀法律葢聞法律之中無致君堯舜之術也
　勸農冠葢閙如雲送老虀鹽甘似蜜以譏新差提舉
　官所至苛細生事發摘官吏惟學官無吏責也弟轍
　為學官故有是句生平所慙今不恥坐對疲氓更鞭
　箠是時多徒配犯鹽之人例皆飢貧言鞭箠此等貧
　民軾生平所慙今不復恥矣以譏諷鹽法太急也道
　逢陽虎呼與言心知其非口諾唯是時張靚俞希旦
　作鹽司意不喜其為人然不敢與爭議故毁詆之為
　陽虎也
　　越州張中舍壽樂堂
青山偃蹇如髙人常時不肯入官府髙人自與山有素
不待招邀滿庭户卧龍蟠屈半東州萬室鱗鱗枕其股
背之不見與無同狐裘反衣無乃魯張君眼力覻天奥
能遣荆棘化堂宇持頤宴坐不出門収攬竒秀得十五
才多事少厭閒寂臥看雲烟變風雨筍如玉筯椹如簪
强飲且為山作主不憂兒輩知此樂但恐造物怪多取
春濃睡足午牕明想見新茶如潑乳
句句竒闢軾每以人事喻景物筆端出竒無窮真乃仁
智之性共山水効深矣
　　雨中遊天竺靈感觀音院
蠶欲老麥半黄前山後山雨浪浪農夫輟耒女廢筐白
衣仙人在髙堂
如古謡諺精悍遒古考天竺觀音祈禱晴雨見於史
者始自髙宗紹興然張去華禱雨之事己始自咸平初
靈感之額則賜於治平此詩輟耒廢筐之詞似含嘲諷
集中有杭州禱觀音祈晴祝文蓋自熈寧間習俗盛行
矣
　咸淳臨安志曰後晉天福四年僧道翊結廬山中夜
　有光就地視得竒木命孔仁謙刻觀音像㑹僧勲從
　洛陽持古佛舍利來因納之頂閒妙相具足錢忠懿
　王夢白衣人求治其居王感悟乃即其地創佛廬號
　天竺看經院咸平初郡守張去華以旱迎大士至梵
　天寺致禱即日雨自是遇水旱必謁焉
　　六月二十七日望湖樓醉書五首(錄三/首)
黒雲翻墨未遮山白雨跳珠亂入船巻地風來忽吹散
望湖樓下水如天
放生魚鼈逐人來無主荷花到處開水枕能令山俯仰
風船解與月裵回
獻花游女木蘭橈細雨斜風濕翠翹無限芳洲生杜若
吳兒不識楚辭招
　　七月一日出城舟中苦熱
涼飇呼不來流汗方被體稀星乍明滅暗水光瀰瀰香
風過蓮芡驚枕裂魴鯉欠伸宿酒餘起坐濯清泚火雲
勢方壯未受月露洗身微欲安適坐待東方啟
驚枕裂魴鯉五字警絶筆端有風冷然
　　宿臨安淨土寺
鷄鳴發餘杭到寺已亭午參禪固未暇飽食良先務平
生睡不足急掃清風宇閉門羣動息香篆起烟縷覺來
烹石泉紫筍發輕乳晚涼沐浴罷衰髪稀可數浩歌出
門去暮色入村塢微月半隠山圓荷爭瀉露相攜石橋
上夜與故人語明朝入山房石鏡炯當路昔照熊虎姿
今為猿鳥顧廢興何作弔萬世一仰俯
别有一種清腴幽異之趣無心刻琢自造𤣥㣲
　　自浄土步至功臣寺
落日岸葛巾晚風吹羽扇松間野步穏竹外飛橋轉神
功鑿横嶺巖石得巨片直度千人溝下有微流泫岡巒
蔚回合金碧爛明絢緬懐異姓王負擔此鄉縣長逢跨
下辱屢乞桑間飯誰謂山石頑識此希世彦凜然英氣
逼屹起猶聳戰他年萬騎歸父老恣歡宴錦繡被原野
金珠散貧賤竇融既入朝吳芮空記面榮華坐銷歇閲
世如郵傳惟有長明燈依然照金殿
寫步至之景琢句近六朝人風骨後幅即事寄嘅正以
不横使議論為髙
　五代史曰錢鏐字具美杭州臨安人也以販鹽為盜
　天復二年封越王昭宗詔圖形凌烟閣升衣錦營為
　衣錦城石鑑山曰衣錦山大官山曰功臣山鏐游衣
　錦城宴故老山林皆覆以錦梁太祖即位封吳越王
　兼淮南節度使作還鄉歌曰三節還鄉兮挂錦衣父
　老逺來相追隨牛斗無孛人無欺吳越一王駟馬歸
　　游徑山
衆峰來自天目山勢若駿馬奔平川中途勒破千里足
金鞭玉鐙相回旋人言山住水亦住下有萬古蛟龍淵
道人天眼識王氣結茒宴坐荒山巔精誠貫山石為裂
天女下試顔如蓮寒牕暖足來朴朔夜鉢咒水降蜿蜒
雪眉老人朝扣門願為弟子長參禪爾來廢興三百載
奔走吳㑹輸金錢飛樓湧殿壓山破朝鐘暮鼓驚龍眠
晴空偶見浮海蜃落日下數投村鳶有生共處覆載内
擾擾膏火同烹煎近來愈覺世議隘每到寛處差安便
嗟余老矣百事廢郤尋舊學心茫然問龍乞水歸洗眼
欲看細字銷殘年(自注龍井水/洗病眼有效)
只是叙述徑山事竒文崛起紙上如有金碧照耀躡杜
陵之髙蹤導渭南之先路
　烏臺詩案曰熈寧六年游徑山留題云近來愈覺世
　議隘以譏近日進用之人多是刻薄議論偏隘不少
　容人過失故見山中寛閒之處為樂也
　徑山山門事狀曰徑山乃天目東北峰也中有徑路
　以通天目故謂之徑山有大師諱法欽吳郡崑山人
　初隠此山有素衣老人前致拜曰我龍也自師到此
　吾屬五百皆不安息我將挈歸天目願捨此地為師
　立錫之所師許之乃請師登山絶頂入五峰之閒中
　有大湫指謂師曰吾家若去此湫當漲留一穴水慎
　勿堙之我將時至衛師焉今此一穴尚存謂之龍井
　永泰中師坐石屏下見白衣儒士拜於前自言是天
　目巾子山人也長安佛法有難聞師道行髙邈願度
　為沙彌往救師曰汝有何術曰我誦俱胝觀音咒功
　力無比師欲驗之乃曰吾坐後石屏汝能咒之令破
　否曰可遂叱之石屏裂為三片今謂之喝石巖師知
　神異為薙髪給衣賜名惠崇至京師與術士競惠崇
　告勝云
　　夜泛西湖五絶
新月生魄迹未安纔破五六漸盤桓今夜吐艷如半璧
游人得向三更看
三更向闌月漸垂欲落未落景特竒明朝人事誰料得
看到蒼龍西没時
蒼龍已没牛斗横東方芒角昇長庚漁人収筒及未曉
船過惟有菰蒲聲(自注湖上禁漁/皆盜釣者也)
菰蒲無邊水茫茫荷花夜開風露香漸見燈明出逺寺
更待月黑看湖光
湖光非鬼亦非仙風恬浪靜光滿川須臾兩兩入寺去
就視不見空茫然
五絶蟬聨而下體製從三百篇出清蒼突兀三四兩作
寫景之妙尤為脱盡恒蹊昔陳思贈白馬王彪詩藝苑
巵言謂其體全倣大雅文王之什至謝康樂登臨海嶠
四章文選直合為一首注亦更不分其一其二若此詩
亦必作一首讀乃見其妙耳
　　監試呈諸試官
我本山中人寒苦盜寸廩文詞雖少作勉强非天禀既
得旋廢忘懶惰今十稔麻衣如再著墨水真可飲毎聞
科詔下白汗如流瀋此邦東南㑹多士敢題品芻蕘盡
蘭蓀香不數葵荏貧家見珠貝眩晃自難審緬懐嘉祐
初文格變已甚千金碎全璧百衲収寸錦調和椒桂釅
咀嚼沙礫磣廣眉成半額學歩歸踔踸維時老宗伯氣
壓羣兒凜蛟龍不世出魚鮪初驚淰至音乆乃信知味
猶食椹至今天下士㣲管㡬左袵謂當千載後石室祠
髙朕爾來又一變此學初誰諗權衡破舊法芻豢笑凡
餁髙言追衛樂篆刻鄙曹沈先生周孔出弟子淵騫寢
郤顧老鈍軀頑朴謝鐫鋟諸君况才傑容我懶且噤聊
欲廢書眠秋濤舂午枕
熈寧五年軾在杭州通判任是年科塲監試故有呈試
官及試院諸詩此其第一作也以自述起以自述終中
閒極論文章之變嘉祐茁軋之習文變而弊得歐陽為
之力返於古逮王安石一變科舉之法是又變而之衰
之候矣括以二言曰先生周孔出弟子淵騫寢而自傷
老鈍無與廻瀾豈惟論文實以嘅世
　趙次公曰衛玠樂廣言其時尚虚無之學也曹植沈
　約言時以詩賦為篆刻而不用也
　石林詩話曰至和嘉祐閒塲屋舉子為文尚竒澁讀
　或不能成句歐陽文忠公力欲革其弊既知貢舉凡
　文涉彫刻者皆黜之時范景仁王禹玉梅公儀等同
　事而梅聖俞為參詳官及放榜平時有聲如劉煇輩
　皆不預選士論頗洶洶然是榜得蘇子瞻為第二人
　子由與曾子固皆在選中不可謂不得人矣
　邵長蘅曰先生以嘉祐六年辛丑中制科入第三等
　至熈寧五年壬子在杭州監試蓋十二年矣今十稔
　舉成數云
　　望海樓晚景五絶(錄三/首)
海上濤頭一線來樓前指顧雪成堆從今潮上君須上
更看銀山二十回
横風吹雨入樓斜壯觀應須好句誇雨過潮平江海碧
電光時掣紫金蛇
青山斷處塔層層隔岸人家喚欲譍江上秋風晚來急
為傳鐘鼓到西興
　　試院煎茶
蟹眼己過魚眼生颼颼欲作松風鳴䝉茸出磨細珠落
眩轉遶甌飛雪輕銀缾瀉湯誇第二未識古人煎水意
(自注古語云/煎水不煎茶)君不見昔時李生好客手自煎貴從活火
發新泉又不見今時潞公煎茶學西蜀定州花瓷琢紅
玉我今負病常苦飢分無玉盌捧蛾眉且學公家作茗
飲塼爐石銚行相隨不用撑腸拄腹文字五千巻但願
一甌常及睡足日髙時
獨寫煎茶妙處於集中諸詠茶詩别出一竒語不必深
而精采自露此與汲江一篇在古近體中各推絶唱
　任居實曰蔡君謨作茶辨辨水泉煑飲等極為詳備
　有蟹眼魚眼用湯之法茶經云凡候湯有三沸如魚
　眼微有聲為一沸四向如湧泉連珠為第二沸騰波
　鼓浪為三沸則湯老
　趙次公曰銀缾瀉湯誇第二此乃是尋常㸃茶時先
　略傾缾中湯方㸃謂之第二湯也
　　孫莘老求墨妙亭詩
蘭亭蠒紙入昭陵世間遺跡猶龍騰顔公變法出新意
細筋入骨如秋鷹徐家父子亦秀絶字外出力中藏稜
嶧山傳刻典刑在千載筆法留陽冰杜陵評書貴瘦硬
此論未公吾不憑短長肥瘦各有態玉環飛燕誰敢憎
吳興太守真好古購買斷缺揮縑繒龜趺入坐螭隠壁
空齋晝靜聞登登竒蹤散出走吳越勝事傳説誇友朋
書來乞詩要自寫為把栗尾書溪藤後來視今猶視昔
過眼百世如風燈他年劉郎憶賀監還道同時須服膺
軾論書大㫖不外前和子由作所云端莊雜流麗剛健
含婀娜二語故毎不取少陵瘦硬通神之説此詩就亭
中所列李顔二徐諸刻加之評論軾之書其源出於顔
徐詩中細筋入骨如秋鷹及字外出力中藏稜二句非
惟道古乃其自道蓋直以金針度與人矣
　復齋漫録曰山谷次韻子瞻和子由觀韓幹馬因論
　伯時畫天馬云曹霸弟子沙苑丞喜作肥馬人笑之
　李侯論幹獨不爾妙畫骨相遺毛皮翰林評書乃如
　此賤肥貴瘦渠未知蓋謂東坡嘗作孫莘老墨妙亭
　詩云杜陵評書貴瘦硬此論未公吾不憑短長肥瘦
　各有態玉環飛燕誰敢憎意屬此也
　軾墨妙亭記曰熈寧四年十二月髙郵縣孫莘老自
　廣徳移守吳興其明年二月作墨妙亭於府第之北
　逍遥堂之東取凡境内自漢以來古文遺刻以實之
　當是時朝廷方更化立法使者旁午以為莘老當日
　夜治文書赴期㑹不能復雍容自得如故事而莘老
　益喜賔客賦詩飲酒為樂又以其餘暇網羅遺逸得
　前人賦詠數百篇為吳興新集其刻畫尚存而僵仆
　斷缺於荒陂野草之閒者又皆集於此亭是嵗十二
　月余以事至湖周覽嘆息而莘老求文為記
　　催試官考較戲作
八月十五夜月色隨處好不擇茅簷與市樓况我官居
似蓬島鳯咮堂前野橘香劍潭橋畔秋荷老八月十八
潮壯觀天下無鵾鵬水擊三千里組練長驅十萬夫紅
旗青蓋互明滅黑沙白浪相吞屠人生㑹合古難必此
景此行那兩得願君聞此添蠟燭門外白袍如立鵠
寫月髙朗寫潮雄竒鵾鵬組練二語可括枚乗七發觀
濤一篇
　　秋懐二首
苦熱念西風常恐來無時及茲遂淒凛又作徂年悲蟋
蟀鳴我牀黄葉投我幃牕前有棲鵩夜嘯如狐狸露冷
梧葉脱孤眠無安枝熠燿亦有偶髙屋飛相追定知無
㡬見廹此清霜期物化逝不留我興為嗟咨便當勤秉
燭為樂戒暮遲
海風東南來吹盡三日雨空堦有餘滴似與幽人語念
我平生歡寂寞守環堵壺漿慰作勞裹飯救寒苦今年
秋應熟過從飽雞黍嗟我獨何求萬里涉江浦居貧豈
無食自不安畎畝念此坐達晨殘燈翳復吐
前作感愴後作乃導以冲和起乎悲止乎樂蓋猶是優
游卒嵗之㫖
　　梵天寺見贈守詮小詩清逺可愛次韻
但聞烟外鐘不見烟中寺幽人行未已草露濕芒屨惟
應山頭月夜夜照來去
峭蒨髙潔韋栁遺音
　竹坡詩話曰余讀東坡和梵天寺僧守詮詩嘗喜其
　清絶過人晚遊錢塘始得詮詩云落日寒蟬鳴獨歸
　林下寺柴扉夜未掩片月隨行屨時聞犬吠聲更入
　青蘿去乃知其幽深清逺自有林下一種風流東坡
　雖欲回三峽倒流之瀾與溪壑爭流終不近也
　湖壖雜記曰梵天寺石幢髙建皆鐫吳越名號其寺
　之伽藍乃東坡也禪家取東坡溪聲便是廣長舌山
　色不離清浄身二語以為見道不若其題梵天五古
　色相俱空己臻上乗其成佛當不在靈運下也矧伽
　藍乎
　冷齋夜話曰東吳僧惠詮徉狂垢汚而詩語清婉嘗
　書一詩於湖上山寺壁東坡一見為和其後詮竟以
　此詩知名
　　次韻孔文仲推官見贈
我本麋鹿性諒非伏轅姿君如汗血馬作駒已權竒齊
驅大道中並帶鑾鑣馳聞聲自決驟那復受縶維謂君
朝發燕秣楚日未欹云何中道止連蹇驢騾隨金鞍冐
翠錦玉勒垂青絲旁觀信美矣自揣良厭之均為人所
勞何必陋鹽輜君看立仗馬不敢鳴且窺調習困鞭箠
僅存骨與皮人生各有志此論我久持他人聞定笑聊
與吾子期空階臥積雨病骨煩撐支秋草上垣墻霜葉
鳴堦墀門前自無客敢作揚雄麾候吏報君來弭節江
之湄一對髙人談稍忘俗吏卑今朝枉詩句粲如鳯來
儀上山絶梯磴墮海迷津涯憐我枯槁質借潤生華滋
豈效世俗人洗刮求瘢痍賢明日登用清廟歌緝熈胡
不學長卿預作封禪詞
起處八句以我與君並説為雙提之勢謂君朝發燕以
下言孔也空堦臥積雨以下自言也而中以人生各有
志四句聨絡上下纓帶有情此是一篇關鍵處至於候
吏報君來以下不過叙述贈答之因體勢故應爾爾
　　湯村開運鹽河雨中督役
居官不任事蕭散羨長卿胡不歸去來滯留愧淵明鹽
事星火急誰能䘏農耕薨薨曉鼓動萬指羅溝坑天雨
助官政泫然淋衣纓人如鴨與猪投泥相濺驚下馬荒
堤上四顧但湖泓線路不容足又與牛羊爭歸田雖賤
辱豈失泥中行寄語故山友慎母厭藜羮
職役之勞與夫妨農病民之實歴歴如繪所以指陳得
失有國風小雅之遺其云羨長卿而愧淵明特托言耳
　烏臺詩案曰是時盧秉提舉鹽事擘畫開運鹽河差
　夫千餘人某於大雨中部役其河只為般鹽既非農
　事而役農民秋田未了有妨農事又其河中間有涌
　沙數里意言開得不便自歎泥雨勞苦羨司馬長卿
　居官而不任事又愧陶淵明不早棄官歸去也農事
　未休而役千人故云鹽事星火急誰能恤農耕又言
　百姓已勞苦不意天雨又助官政之勞民轉致百姓
　疲敝役人在泥水中辛苦無異鴨與猪又言某亦在
　泥中與牛羊爭路而行若歸田豈至此哉故云寄語
　故山友慎不可厭藜羮而思仕宦以譏開運鹽河不
　當又妨農事也
　　是日宿水陸寺寄北山清順僧二首(録一/首)
草没河堤雨暗村寺藏修竹不知門拾薪煑藥憐僧病
掃地焚香浄客魂農事未休侵小雪佛燈初上報黄昏
年來漸識幽居味思與髙人對榻論
杳窱廻合如坐虛白而閉重𤣥
　竹坡詩話曰東坡遊西湖於僧舍壁閒見小詩云竹
　暗不通日泉聲落如雨春風自有期桃李亂深塢問
　誰所作或告以錢塘僧清順即日求得之一見甚喜
　而順之名出矣
　　朱壽昌郎中少不知母所在刺血寫經求之五十
　　年去嵗得之蜀中以詩賀之
嗟君七嵗知念母憐君壯大心愈苦羨君臨老得相逢
喜及無言淚如雨不羨白衣作三公不愛白日昇青天
愛君五十著彩服兒嗁却得償當年烹龍為炙玉為酒
鶴髪初生千萬壽金馬詔書錦作囊白藤肩輿簾蹙繡
感君離合我酸辛此事今無古或聞長陵朅來見大姊
仲儒豈意逢將軍開皇苦桃空記面建中天子終不見
西河郡守誰復譏潁谷封人羞自薦
前十二句稱述本事於離合情狀曲折無不盡矣然讀
之但覺情餘於詞者以有嗟君憐君羨君愛君等字為
之㸃睛便俱是作詩之㫖與傳記體裁逈别也感君離
合二句忽念及今無古有作一轉軸以下遂歴陳古事
不復再加論斷截然而止此格尤為創見然正是漢魏
人遺意低手不能為亦不敢為也　七言轉韻古詩凡
轉韻之首句未有不用韻者七言音節自不可與五言
一例嘗考杜陵全集其中亦有三四首出韻者若醉時
歌之先生有道出羲皇哀江頭之憶昔霓旌下南苑等
句是也此詩不羨白衣作三公句無韻葢亦如少陵之
偶亦有之而自來詩人從無論及於此者何耶
　司馬温公日錄曰朱壽昌父任諫議大夫壽昌母素
　㣲生壽昌嵗餘遣出之因是不知所在壽昌既長求
　之不得乃棄官尋之刺血書懴以散與人至是得之
　於同州迎以歸錢子飛知永興軍奏其事乞加旌賞
　故召之壽昌以同母弟妹皆在同州乃折資授河中
　通判
　東軒筆錄曰司農少卿朱壽昌在襁褓所生母被出
　治平中棄官入關中尋訪得於陜州蘇子瞻作詩序
　且譏切世之不養者李定見之大惋恨㑹為中丞劾
　軾作詩訕謗將至不測頼上保持之止黜為黄州團
　練副使
　　和致仕張郎中春晝
投紱歸來萬事輕消磨未盡秪風情舊因蓴菜求長假
新為楊枝作短行不禱自安縁壽骨深藏難没是詩名
淺斟盃酒紅生頰細琢歌詞穏稱聲蝸殻卜居心自放
蠅頭寫字眼能明盛衰閲過君應笑寵辱年來我亦平
跪履數從圯上老逸書閒問濟南生東風屈指無多日
只恐先春鶗䳏鳴
集中七言長律甚少此體在唐如杜白諸公亦不多見
以其傷氣也是作格度渾成音調諧美録此一首以見
才大無所不可耳
　　畫魚歌(自注湖州/道上作)
天寒水落魚在泥短鉤畫水如耕犁渚蒲拔折藻荇亂
此意豈復遺鰍鯢偶然信手皆虚擊本不辭勞㡬萬一
一魚中刄百魚驚蝦蟹奔忙誤跳擲漁人養魚如養雛
揷竿貫笠驚鵜鶘豈知白挺閙如雨攪水覔魚嗟己疎
時新法盛行故即短鉤畫水以為喻所言此意豈復遺
鰍鯢與一魚中刄百魚驚者似皆指新法之病民王吕
輩壊法亂制豈異拔渚蒲而亂藻荇哉其請罷條例司
疏有云造端宏大民實驚疑創法新竒吏皆惶惑正與
詩意相同而其繪事如畫筆端有神雖寥峭短章讀其
詞如有千百言在腕下
　趙次公曰鯢有二有鯨鯢之鯢有魚子之鯢此意豈
　復遺鰍鯢言魚子也
　邵長蘅曰畫胡麥切音義並同劃以鈎劃魚今三吳
　水鄉往往有之
　　游道塲山何山
道塲山頂何山麓上徹雲峰下幽谷我從山水窟中來
尚愛此山看不足陂湖行盡白漫漫青山忽作龍蛇盤
山髙無風松自響誤認石齒號驚湍山僧不放山泉出
屋底清池照瑶席階前合抱香入雲月裏仙人親手植
出山回望翠雲鬟碧瓦朱欄縹緲間白水田頭問行路
小溪深處是何山髙人讀書夜達旦至今山鶴鳴夜半
我今廢學不歸山山中對酒空三嘆
道塲山頂何山麓總寫四句此下詳於道塲而畧於何
山乃偏於詳處更作出山回望二語揺蕩入情何山只
緬懐髙人之讀書不復模山範水意盡而止無往不以
自然為工
　汪藻何氏書堂記曰寺有何氏書堂圖記相承以何
　氏為晉何鍇鍇嘗讀書此山後為吳興太守以其居
　為寺而名其山
　　贈孫莘老七絶(錄三/首)
嗟予與子久離羣耳冷心灰百不聞若對青山談世事
當須舉白便浮君
天目山前淥浸裾碧瀾堂下看銜艫作堤捍水非吾事
閒送苕溪入太湖
烏程霜稻襲人香釀作春風霅水光時復中之徐邈聖
毋多酌我次公狂
前兩作憤懣之詞以快利出之後一首役使成語如天
造地設前無古人
　烏臺詩案曰任杭州通判日轉運司差往湖州相度
　堤岸利害因與知湖州孫覺相見作詩與之某是時
　約孫覺并坐客如有言及時事者罰一大盞雖不指
　言時事是非意言時事多不便不得説也次首某為
　先曾言水利不便却被轉運使差相度堤岸意言本
　非興水利之人以譏諷水利之不便也
　趙次公曰天目山在湖州按樂史寰宇記湖州安吉
　縣天目山三萬六千尺而水經浙江水出吳興郡於
　潛縣北天目山按王存九域志湖州南至杭州界首
　十五里故天目山於寰宇記則係之湖州於水經則
　係之於潛而於潛雖屬杭州與湖州接境先生倅杭
　以開運鹽河至湖其言作堤捍水非吾事意謂於此
　可以為隄而事不在已也
　　王復秀才所居雙檜二首(錄一/首)
凜然相對敢相欺直幹臨空未要竒根到九泉無曲處
世閒惟有蟄龍知
　石林詩話曰元豐閒蘇子瞻繫御史獄神宗本無意
　深罪之時相進呈忽言蘇軾於陛下有不臣之意神
　宗改容曰軾固有罪然於朕不應至是卿何以知之
　時相因舉軾檜詩云陛下飛龍在天軾以為不知己
　而求地下之蟄龍非不臣而何神宗曰詩人之詞安
　可如此論彼自咏檜何預朕事時相語塞章子厚亦
　從旁解之遂薄其罪子厚嘗以語余且以醜言詆時
　相曰人之害物無所忌憚有如是也
　苕溪漁隠叢話曰東坡在御史獄獄吏問云雙檜詩
　根到九泉無曲處世閒惟有蟄龍知有無譏諷答曰
　王安石詩天下蒼生待霖雨不知龍向此中蟠此龍
　是也吏亦為之一笑
　　法惠寺横翠閣
朝見吳山横暮見吳山從吳山故多態轉側為君容幽
人起朱閣空洞更無物惟有千步岡東西作簾額春來
故國歸無期人言秋悲春更悲已泛平湖思濯錦更看
横翠憶峨眉雕欄能得㡬時好不獨憑欄人易老百年
興廢更堪哀懸知草莽化池臺遊人尋我舊遊處但覔
吳山横處來
作初唐體清麗竿眠神韻欲絶
　　風水洞二首和推節(錄一/首)
風轉鳴空穴泉幽寫石門虛心聞地籟妄意覔桃源過
客詩難好居僧語不繁歸瓶得氷雪清冷慰文園
好景宜得好詩乃偏以詩之難好見其景之絶竒工於
翻案
　西湖遊覽志曰風水洞舊名恩徳洞上洞立夏清風
　自生立秋則止下洞流水潺潺大旱不涸
　　自普照遊二菴
長松吟風晚雨細東菴半掩西菴閉山行盡日不逢人
裛裛野梅香入袂居僧笑我戀清景自厭山深出無計
我雖愛山亦自笑獨往神傷後難繼不如西湖飲美酒
紅杏碧桃香覆髻作詩寄謝採薇翁本不避人那避世
清幽之趣微妙之音司空圖詩品中未曽道及
　　新城道中二首(錄一/首)
東風知我欲山行吹斷簷間積雨聲嶺上晴雲披絮㡌
樹頭初日挂銅鉦野桃含笑竹籬短溪栁自揺沙水清
西崦人家應最樂煑葵燒笋餉春耕
絮㡌銅鉦未免著相矣有野桃溪栁一聨鑄語神來常
人得之便足以名世
　方回曰東坡為杭倅時詩熈寧六年癸丑二月循行
　屬縣由富陽至新城有此作三四乃是早行詩也起
　句十四字妙五六亦佳
　　於潛女
青帬縞袂於潛女兩足如霜不穿屨􁣓沙鬢髪絲穿柠
蓬沓障前走風雨老濞宫粧傳父祖至今遺民悲故主
苕溪楊栁初飛絮照溪畫眉渡溪去逢郎樵歸相媚嫵
不信姬姜有齊魯
村粧野境寫出翛然自得練響選和可入樂府
　李厚曰老濞吳王濞也杜牧之詩老濞即山鑄後庭
　千蛾眉此指吳越王錢氏也
　趙次公曰􁣓沙鬢髪絲穿柠退之月蝕詩云赤鳥司
　南方尾秃翅􁣓沙柠當作杼字書柠同楮字耳於絲
　穿之下無義説文曰杼機之持緯者絲穿杼言鬢如
　絲之穿杼也
　　僧清順新作垂雲亭
江山雖有餘亭榭著難穏登臨不得要萬象各偃蹇惜
哉垂雲軒此地得何晚天功爭向背詩眼巧増損路窮
朱欄出山破石壁很海門浸坤軸湖尾抱雲巘葱葱城
郭麗淡淡烟村逺紛紛烏鵲去一一漁樵返雄觀快新
獲微景収昔遁道人真古人嘯咏慕嵇阮空齋臥蒲褐
芒屨每自捆天憐詩人窮乞與供詩本我詩乆不作荒
澀旋鋤墾從君覔佳句咀嚼廢朝飯
煅煉之工字字創獲至天功爭向背以下十二句忽作
排對而風骨益覺峻聳詩有排對自晉有之二陸顔謝
己層見叠出至於王褒庾信之篇但畧妍聲病即成唐
律而詩體日趨靡曼矣此作刻削傲岸具體昌黎若僅
謂體格似少陵渼陂西南臺等篇則猶未盡其風力也
　冷齋夜話曰西湖僧清順頥然清苦多佳句嘗有自
　題北山埀雲菴詩云乆從林下遊頗識林下趣縱然
　緑陰繁不礙清風度閒於石上眠落葉不知數一鳥
　忽飛來啼破幽絶處坡與之遊甚多酬唱
　　㑹客有美堂周邠長官與數僧同泛湖往北山湖
　　中聞堂上歌笑聲以詩見寄因和二首時周有服
藹藹君詩似嶺雲從來不許醉紅帬不知野屐穿山翠
惟見輕橈破浪紋頗憶呼盧袁彦道難邀罵坐灌將軍
(自注皆取/其有服也)晚風落日元無主不惜清涼與子分
載酒無人過子雲掩關晝臥客書帬歌喉不共聽珠貫
醉面何因作纈紋僧侣且陪香火社詩壇欲歛鸛鵝軍
憑君遍遶湖邊寺漲渌晴來己十分
山水清音氣韻自别按周邠原作見咸淳臨安志結云
莫辭上馬玉山倒已是遲留至夜分前詩結語葢答其
意
　漫叟詩話曰東坡最善用事既顯而易讀又切當若
　招持服人遊湖不赴云却憶呼盧袁彦道難邀罵坐
　灌將軍天然竒作
　庚溪詩話曰錢塘吳山有美堂廼仁宗朝梅摰公儀
　出守杭上賜之詩有曰地有吳山美東南第一州梅
　以上詩名堂士大夫留題甚衆東坡倅杭因令筆吏
　盡錄之
　
　
　
　
　
　
　
御選唐宋詩醇巻三十三
欽定四庫全書
御選唐宋詩醇巻三十四
　　眉山蘓軾詩三
　　　目録
　　韓子華石淙莊
　　立秋日禱雨宿靈隱寺同周徐二令
　　病中遊祖塔院
　　栢堂
　　與述古自有美堂乘月夜歸
　　有美堂暴雨
　　登玲瓏山
　　宿九仙山
　　宿海㑹寺
　　徑山道中次韻答周長官兼贈蘓寺丞
　　初自徑山歸述古召飲介亭以病先起
　　九日尋臻闍棃遂泛小舟至勤師院二首(録一首/)
　　九日舟中望見有美堂上魯少卿飲以詩戲之二
　　首(録一首/)
　　次韻周長官壽星院同餞魯少卿
　　寶山新開徑
　　和錢安道寄惠建茶
　　夜至永樂文長老院文時臥病退院
　　除夜野宿常州城外二首
　　古纒頭曲
　　惠山謁錢道人烹小龍團登絶頂望太湖
　　虎丘寺
　　常潤道中有懷錢塘寄述古五首(録一首/)
　　金山寺與桞子玉飲大醉臥寶覺禪榻夜分方醒
　　書其壁
　　大風留金山兩日
　　遊鶴林招隱二首
　　無錫道中賦水車
　　過永樂文長老己卒
　　聽僧昭素琴
　　僧惠勤初罷僧職
　　遊靈隱髙峰塔
　　新城陳氏園次鼂補之韻
　　與毛令方尉遊西菩提寺二首
　　聽賢師琴
　　除夜病中贈叚屯田
　　喬太守見和復次韻答之
　　二公再和亦再答之
　　雪後書北臺壁二首
　　次韻章傳道喜雨
　　惜花
　　送春和子由
　　西齋
　　寄劉孝叔
　　懷西湖寄鼂美叔同年
　　祭常山囘小獵
　　和文與可洋川園池三十首(録七首/)
　　　湖橋
　　　橫湖
　　　蓼嶼
　　　待月臺
　　　過谿亭
　　　篔簹谷
　　　寒蘆港
　　寄題刁景純藏春塢
　　寄黎眉州
　　次韻周邠寄鴈蕩山圖二首
　　和鼂同年九日見寄
　　送喬施州
　　董儲郎中嘗知眉州與先人遊過安丘訪其故居
　　見其子希甫留詩屋壁
欽定四庫全書
御選唐宋詩醇卷三十四
　　眉山蘓軾詩三
　　韓子華石淙莊
絳侯百萬兵尚畏書牘背功名意不己數與危機㑹我
公抱絶識凛澟鎮橫潰欲收伊吕迹逺與巢由對誓言
雖未從久巳斷諸内區區為懷祖頗覺羲之隘此身隨
造物一葉舞澎湃田園不早定歸宿終安在彼美石淙
莊每到百事廢泉流知人意屈折作濤瀨寒光洗肝鬲
清響跨竽籟我舊門前客放言不自外園中亦何有薈
蔚可勝計請公試囘首歲晚餘蒼檜
此葢嫉世之貪位冐禄者軾通道藏嘗撰廣成子解故
有取乎老莊知足不辱之㫖非為韓絳有手疏之詞遂
順其意而稱道之也
　施元之曰韓獻肅公名絳字子華父忠憲公名億平
　日嘗語子弟進取在於止足寵祿不可過溢以故子
　華服闋誓墓年五十遽請謝事最後手疏言昔晉王
　羲之去郡不仕嘗自誓於父母墓前朝廷以其誓苦
　不復召之臣今志願雖與羲之頗殊然誓於先臣墓
　前則無異矣區區之志中外士大夫多有知者即非
　臣今日輕有去就妄干退閒也章屢上終不允後拜
　觀文殿學士元祐二年以司空檢校太尉致仕此詩
　多用子華表意
　　立秋日禱雨宿靈隱寺同周徐二令
百重堆案掣身閒一葉秋聲對榻眠牀下雪霜侵户月
枕中琴筑落堦泉﨑嶇世味嘗應遍寂寞山栖老漸便
惟有問農心尚在起占雲漢更茫然
禱雨而曰百重堆案掣身閒幾與嵇康書中言性不耐
煩而以游山澤觀魚鳥為樂者無異矣有末二句一証
出心事遂覺滿紙閒情俱成警色
　　病中遊祖塔院
紫李黃𤓰村路香烏紗白葛道衣凉閉門野寺松陰轉
欹枕風軒客夢長因病得閒殊不惡安心是藥更無方
道人不惜堦前水借與匏樽自在嘗
不須矜才使氣興㑹所到後人自百摹不到筆底定有
神力䕶持
　徐一䕫曰大慈定慧禪寺者唐寰中禪師之道塲也
　宋太平興國中寺以南泉願臨濟元無著喜趙州諗
　巖頭奯雪峰存俱至兹山與中禪師激揚宗㫖故又
　名祖塔院元祐間蘇長公守桂有詩見於家集
　　柏堂
道人手種幾生前鶴骨龍姿尚宛然雙幹一先神物化
九朝三見太平年忽驚華構依巖出乞與佳名到處傳
此栢未枯君記取灰心聊伴小乘禪
雙幹句人所能道也九朝句對法不測之至九朝施注謂
自陳隋唐五代至宋也
　孤山二詠序曰孤山有陳時栢二株其一為人所薪
　山有老人自為兒已見其枯矣然堅悍如金石愈於
　未枯者僧志詮作堂於其側名之曰栢堂堂與白公
　居易竹閣相連屬
　　與述古自有美堂乘月夜歸
娟娟雲月稍侵軒㶑㶑星河半隱山魚鑰未收清夜永
鳳簫猶在翠微間凄風瑟縮經絃柱香霧凄迷著髻鬟
共喜使君能鼓樂萬人争看火城還
起二句乃月夜恒有之景寫來却自引人入勝魚鑰二
句夜歸也凄風二句乘月也讀之氣和音雅令人神遊
於時世之昇平覺詩中魚鑰鳳簫絃柱髻鬟等都無一
字泛設而以萬人争看使君之歸作結又見為政風流
極一時之勝賞矣
　　有美堂暴雨
遊人脚底一聲雷滿座頑雲撥不開天外黑風吹海立
浙東飛雨過江來十分㶑灧金樽凸千杖敲鏗羯鼓催
喚起謫仙泉灑靣倒傾鮫室瀉瓊瑰
寫暴雨非此傑句不稱但以用杜賦中字為采藻鮮新
淺之乎論詩矣且亦必有浙東句作對情景乃合有美堂在郡
城吳山其地正與海門相望故非率爾操觚者唐賢名句中惟
駱賓王靈隠寺詩樓觀滄海日門對浙江潮一聨足相配敵
　西清詩話曰少陵文自古奥如九天之雲下垂四海之
　水皆立其語磊落驚人東坡有美堂詩云天外黑風
　吹海立盖出此也
　容齋四筆曰東坡在杭州作有美堂㑹客詩頷聫云
　天外黑風吹海立浙東飛雨過江來讀者疑海不能
　立黄魯直曰是葢為老杜所誤因舉三大禮賦朝獻太清宫
　云九天之雲下垂四海之水皆立以告之一者皆句語雄傑前無古
　人坡和陶停雲詩有雲屯九河雪立三江之句亦用此也
　　登玲瓏山
何年僵立兩蒼龍瘦脊盤盤尚倚空翠浪舞翻紅罷亞
白雲穿破碧玲瓏三休亭上工延月九折巖前巧貯風
脚力盡時山更好莫将有限趁無窮
用紅罷亞對碧玲瓏集内律詩毎用此體遂為後人開
一門逕三休九折即是山中巖亭之名故𦂳接玲瓏句
為題正靣結處别作喚醒語流韻悠然
　臨安圖經曰玲瓏山兩山屹起盤曲九折上通絶頂
　名曰九折巖行百許歩有亭下瞰百里名三休亭
　　宿九仙山
風流王謝古仙真一去空山五百春玉室金堂餘漢士
桃花流水失秦人困眠一榻香凝帳夢遶千巖冷逼身
夜半老僧呼客起雲峰缺處湧氷輪
後四句磊砢妥帖便入錢劉集中亦稱警策
　　宿海㑹寺
籃輿三日山中行山中信美少曠平下投黃泉上靑㝠
綫路每與猿猱争重樓束縛遭澗坑兩股酸哀飢腸鳴
北渡飛橋踏彭鏗繚垣百歩如古城大鐘橫撞千指迎
髙堂延客夜不扃杉槽漆斛江河傾本來無垢洗更輕
倒牀鼻息四鄰驚紞如五鼓天未明木魚呼粥亮且清
不聞人聲聞履聲
自行路而宿自宿而天明直記叙一時事耳不聞人聲
聞履聲寫幽寂之致颯颯紙上
　漫叟詩話曰嘗見陳本明論詩云前輩謂作詩當言
　用勿言體則意深矣若東坡詩言冷則云可嚥不可
　潄言静則云不聞人聲聞履聲之類本明何從得此
　　徑山道中次韻荅周長官兼贈蘓寺丞
年來戰紛華頗覺夫子勝欲求五畆宅灑掃樂清浄學
道恨日淺問禪慙聽瑩聊為山水行遂此麋鹿性獨遊
吾未果覔伴誰復聽吾宗古遺直窮達付前定餔糟醉
方熟灑靣呼不醒奈何效燕蝠屢欲争晨暝不如從我
遊髙論發犀柄溪南渡橫木山寺稱小徑幽尋自兹始
歸路微月映南望功臣山雲外盤飛磴三更渡錦水再
宿留石鏡緬懷周與李能作洛生詠明朝三子至詩律
嚴號令籃輿置紙筆得句輕千乘玲瓏苦竒秀名實巧
相稱九仙更幽絶笑語千山應空巖側破罋飛溜灑浮
磬山前見虎迹候吏鐃鼓競我生本艱竒塵土滿釜甑
山禽與野獸知我久蹭蹬笑謂候吏還禦虎吾有命徑
山雖云遠行李稍可併頗訝王子猷忽起山陰興但報
菊花開吾當理歸榜(自注太平寺/俗號小徑山)
一往平叙不復作沈鬰頓挫之勢後忽從山前見虎迹
發出議論竒文蔚起匪夷所思
　　初自徑山歸述古召飲介亭以病先起
西風初作十分凉喜見新橙透甲香遲暮賞心驚節物
登臨病眼怯秋光慣眠處士雲菴裏醉倚佳人錦瑟傍
猶有夢囘清興在臥聞歸路樂聲長
　　九日㝷臻闍棃遂泛小舟至勤師院二首(録一/首)
湖上靑山翠作堆蔥蔥欝欝氣佳哉笙歌叢裏抽身出
雲水光中洗眼來白足赤髭迎我笑拒霜黃菊為誰開
明年桑苧煎茶處憶著衰翁首重迴(自注皎然有九日/與陸羽煎茶詩羽)
(自號桑苧翁余來/年九日去此久矣)
此篇乃己至勤師院而作承前一首結句扁舟又截平
湖去欲訪孤山支道林說來但前首東閣郎君之句殊
嫌無著不似此篇之開拓頓宕也笙歌雲水一聯尤為
卓立傑出
　　九日舟中望見有美堂上魯少卿飲以詩戲之二
　　首(録一/首)
指顧雲間數㸃紅笙歌正擁紫髯翁誰知愛酒龍山客
卻在漁舟一葉中
　西湖志曰咸淳臨安志有美堂錢氏初建江亭於此
　當在吳山最髙處左江右湖故為登臨之勝東坡有
　舟中望見有美堂上魯少卿飲處詩言舟中望見則
　必西湖舟中也舊志言堂在郡城内又可見古城介
　在吳山外矣此堂故址當在吳山無疑西湖遊覽志
　載有美堂在鳯凰山者誤也
　　次韻周長官壽星院同餞魯少卿
瑠璃百頃水仙家風静湖平響釣車寂歴疎松欹晚照
伶俜寒蝶抱秋花困眠不覺依蒲褐歸路相將踏桂華
更著綸巾披鶴氅他年應作畫圖誇
　　寶山新開徑
藤梢橘刺元無路竹杖㯶鞋不用扶風自逺來聞笑語
水分流處見江湖回觀佛骨靑螺髻踏遍仙人碧玉壺
野客歸時山月上棠棃葉戰暝禽呼
明雋淸圓兼得象外之趣
　　和錢安道寄惠建茶
我官於南今幾時嘗盡溪茶與山茗胷中似記故人靣
口不能言心自省為君細說我未暇試評其畧差可聽
建溪所産雖不同一一天與君子性森然可愛不可慢
骨淸肉膩和且正雪花雨脚何足道啜過始知真味永縱
復苦硬終可録汲黯少戇寛饒猛草茶無賴空有名髙
者妖邪次頑懭體輕雖復强浮汎性滯偏工嘔酸冷其
間絶品豈不佳張禹縱賢非骨鯁葵花玉􁢲不易致道
路幽嶮隔雲嶺誰知使者來自西開緘磊落收百餅嗅
香嚼味本非别透紙自覺光炯炯粃糠團鳯友小龍奴
𨽻日注臣雙井收藏愛惜待佳客不敢包裹鑽權倖此
詩有味君勿傳空使時人怒生癭
建茶以比君子草茶以比小人君子和且正者也和故
可愛正故不可慢小人體輕而性滯但有妖邪頑懭而
己記曰其言明且清易曰其言曲而中詩兼有之
　烏臺詩案曰錢顗在秀州監稅舊曾作臺官始於秀
　州與之相見後錢顗作詩送茶來某作詩謝之草茶
　無賴二句以譏世之小人若不謟媚妖邪須頑懭狠
　劣也體輕性滯二句以譏小人體輕浮而性滯泥也
　其間絶品二句以譏小人如張禹雖有學問細行謹
　飭終非骨鯁之人也收藏愛惜四句以譏小人有以
　好茶鑽求富貴權要者見此詩當大怒也
　歸田録曰臈茶出於建劍草茶盛於兩浙兩浙之品
　日注為第一自景祐以後洪州雙井白芽漸盛近歲
　製作尤精囊以紅紗不過一二兩以常茶十數斤養
　之用避暑濕之氣其品逺出日注上遂為草茶第一
　　夜至永樂文長老院文時臥病退院
夜聞巴叟臥荒村來打三更月下門往事過年如昨日
此身未死得重論老非懷土情相得病不開堂道益尊
惟有孤栖舊時鶴舉頭見客似長言
善說無生可知坐在立忘未是西來大意
　　除夜野宿常州城外二首
行歌野哭兩堪悲逺火低星漸向微病眼不眠非守歲
鄉音無伴苦思歸重衾脚冷知霜重新沐頭輕感髪稀
多謝殘燈不嫌客孤舟一夜許相依
南來三見歲云徂直恐終身走道塗老去怕看新歴日
退歸擬學舊桃符烟花己作青春意霜雪偏尋病客䰅
但把窮愁博長健不辭最後飲屠蘓
令節羈情孤燈遥夜所感愴者深而以温柔敦厚出之
依依脈脈味以淡而彌長
　容齋續筆曰今人元日飲屠蘓酒自小者起相傳已
　久然固有來處後漢李膺杜宻以黨人同繫獄值元
　日於獄中飲酒曰正旦從小起時鏡新書晉董勛云
　正旦飲酒先從小者何也勛曰俗以小者得歲故先
　酒賀之老者失時故後飲酒初學記載四民月令云
　正旦飲酒次第當從小起以年小者起先顧况云還
　丹寂寞羞明鏡手把屠蘓讓少年方干云纔酌屠蘓
　定年齒坐中皆笑鬢毛斑然則尚矣東坡亦云但把
　窮愁博長健不辭最後飲屠蘓其義亦然
　　古纒頭曲
鵾絃鐵撥世無有樂府舊工惟尚叟一生喙硬眼無人
坐此困窮今白首翠鬟女子年十七指法己似呼韓婦
驚帆渡海風掣迴滿靣塵沙和淚垢靑衫不逢湓浦客
紅袖謾揷曹綱手爾來一見哀駘陀便著臂韝躬井臼
我慙貧病百不足强對黃花飲白酒轉闗濩索動有神
雷輥空堂戰牕牖四絃一抹擁袂立再拜十分為我壽
世人只解錦纒頭與汝作詩傳不朽
亦為琵琶女子而作却不規橅江州琵琶行古有名作
須變調以勝之并題目亦隱其名曰古纒頭曲特於結
處表出作詩之意以見實有其人與事不是寓言十九
也白以排蕩宛轉入情此以簡净遒鍊入古
　　惠山謁錢道人烹小龍團登絶頂望太湖
踏遍江南南岸山逢山未免更留連獨擕天上小團月
來試人間第二泉石路縈囘九龍脊水光翻動五湖天
孫登無語空歸去半嶺松聲萬壑傳
有橫絶太空之槪灑豁襟抱亦如聽蘓門長嘯響動林
谷
　　虎丘寺
入門無平田石路穿細嶺陰風生澗壑古木翳潭井湛
盧誰復見秋水光耿耿鐵花秀巖壁殺氣噤蛙黽幽幽
生公堂左右立頑礦當年或未信異類服精猛胡為百
歲後仙鬼互馳騁窈然留清詩讀者為悲哽東軒有佳
致雲水麗千頃熈熈覽生物春意破淒冷我來屬無事
暖日相與永喜鵲翻初旦愁鳶蹲落景坐見漁樵還新
月溪上影悟彼良自咍歸田行可請
作虎丘詩者多是縁情綺靡若此詩則但見其幽折
閒静耳是非時㑹不同乃其命筆取材别開生徑觀前
此白居易於東武丘有怪石千僧坐靈池一劍沈之句
於西武丘有揺曵雙紅斾娉婷十翠娥之句烏鵲黄鸝
紅欄緑浪唐時已極繁華艷冶矣故知此詩是有意避
喧力求岑寂也
　趙次公曰清逺道士與沈恭子同遊虎丘寺有詩歴
　論商周及近代二千年事顔真卿為之刻石又鬼詩
　云靑松多悲風蕭蕭淸且哀白日徒昭昭不照長夜
　臺李道昌為刺史奏其事陸龜䝉皮日休松陵唱和
　皆及之
　　常潤道中有懷錢塘寄述古五首(録一/首)
草長江南鸎亂飛年來事事與心違花開後院還空落
燕入華堂怪未歸世上功名何日是樽前㸃檢幾人非
去年桞絮飛時節記得金籠放雪衣(自注杭人以放/鴿為太守夀)
慨當以慷憂思難忘　此詩結句集内有放鴿為壽之
自注趙堯卿遂引唐譚賓録言天寶宫中呼白鸚鵡為
雪衣此詩借呼鴿為雪衣然考田汝成西湖志稱東坡
有真蹟云杭州營妓周韶能詩子容過杭述古飲之韶
泣求落籍子容曰可作一絶韶援筆立成曰隴上巢空
歲月驚忍看回首自梳翎開籠若放雪衣女長念觀音
般若經韶時有服衣白一坐嗟歎遂落籍此詩寄述古
葢指此事故曰記得金籠放雪衣雪衣正用白鸚鵡事
不必借呼放鴿也詩作如是解與前後數詩亦正相類
然軾自注故作隱語豈其避謗歟
　　金山寺與桞子玉飲大醉臥寶覺禪榻夜分方醒
　　書其壁
惡酒如惡人相攻劇刀箭頽然一榻上勝之以不戰詩
翁氣雄㧞禪老語清軟我醉多不知但覺紅緑眩醒時
江月墮摵摵風響變惟有一龕燈二豪俱不見
豪放精悍全是規倣頌酒之篇
　　大風留金山兩日
塔上一鈴獨自語明日顛風當斷渡朝來白浪打蒼崖
倒射軒牕作飛雨龍驤萬斛不敢過漁艇一葉從掀舞
細思城市有底忙郤笑蛟龍為誰怒無事久留童僕怪
此風聊得妻孥許灊山道人獨何事夜半不眠聽粥鼓
明日顛風當斷渡七字即鈴語也竒思得自天外軒牕
飛雨寫風浪之景真能狀丹靑所莫能狀末忽念及灊
山道人不眠而聽粥鼓想其濡墨揮毫真有御風蓬萊
汎彼無垠之妙
　冷齋夜話曰對句法詩人窮盡其變不過以事以意
　以出處具備謂之妙如荆公曰平日離愁寛帯眼迄
　今歸思滿琴心又曰欲寄荒寒無善畫賴傳悲壯有
　能琴乃不若東坡微意特竒如曰見說騎鯨遊汗漫
　也曾捫虱話酸辛又曰龍驤萬斛不敢過漁艇一葉
　從掀舞以鯨為虱對以龍驤為漁艇對大小氣焰之
　不等其意若玩世謂之秀傑之氣終不沒者此類是
　也
　　游鶴林招隱二首
郊原雨初霽春物有餘妍古寺滿修竹深林聞杜鵑睡
餘栁花墮目眩山櫻然西牕有病客危坐看香烟
行歌白雲嶺坐詠修竹林風輕花自落日薄山半陰澗
草誰復識聞香杳難尋時見城市人幽居惜未深
二作風格清腴絶似韋桞
　　無錫道中賦水車
翻翻聯聯銜尾鴉犖犖确确蛻骨蛇分疇翠浪走雲陣
刺水緑鍼抽稻芽洞庭五月欲飛沙鼉鳴窟中如打衙
天公不見老翁泣喚取阿香推雷車
只是體物著題觸處靈通别成竒光異彩想當施手時
巨刄摩天揚此之謂也賦物得此神力罕匹
　　過永樂文長老巳卒
初驚鶴瘦不可識旋覺雲歸無處尋三過門間老病死
一彈指頃去來今存亡慣見渾無淚鄉井難忘尚有心
欲向錢塘訪圓澤葛洪川畔待秋深
寄感嘆於解脫輓長老合作如是語
　　聽僧昭素琴
至和無攫醳至平無按抑不知微妙聲究竟從何出散
我不平氣洗我不和心此心知有在尚復此微吟
是真識琴中意者朱絃疏越可以釋躁平矜
　　僧惠勤初罷僧職
軒軒靑田鶴欝欝在樊籠旣為物所縻遂與吾軰同今
來始謝去萬事一笑空新詩如洗出不受外垢䝉淸風
入齒牙出語如風松霜髭茁病骨飢坐聽午鐘非詩能
窮人窮者詩乃工此語信不妄吾聞諸醉翁
能不為外垢所䝉不待罷職而詩乃工也惠勤先為歐
陽所知故又舉詩窮益工之語以諷之與序惠勤詩集
同意
　　遊靈隱髙峰塔
言遊髙峰塔蓐食治野裝火雲秋未衰及此初旦涼霧
霏巖谷暗日出草木香嘉我同來人久便雲水鄉相勸
小舉足前路髙且長古松攀龍蛇怪石坐牛羊漸聞鐘
磬音飛鳥皆下翔入門空有無雲海浩茫茫惟見聾道
人老病時絶糧問年笑不荅但指穴藜牀心知不復來
欲歸更徬徨贈别留匹布今歲天蚤霜
霧霏日出未舉足而景象旣殊古松怪石及經行而應
接不暇漸聞鐘磬音飛鳥皆下翔十字畫出古寺清晨
登髙覽勝之妙入門以後但記一時與道人留連贈荅
語盡便住象外傳神正復無際
　邵長蘅曰三國管寧常坐一木榻積五十餘年未嘗
　箕股榻上當膝處皆穿按穴藜牀似用其意故王注
　引此存之
　志林曰靈隱寺後髙峰塔一上五里上有髙僧不下
　三十餘年矣
　　新城陳氏園次鼂補之韻
荒凉廢圃秋寂歴幽花晚山城巳窮僻况與城相逺我
來亦何事徙倚望雲巘不見苦吟人清樽為誰滿
淡而能腴王韋後絶無僅有
　　與毛令方尉游西菩提寺二首
推擠不去己三年魚鳥依然笑我頑人未放歸江北路
天敎看盡浙西山尚書清節衣冠後處士風流水石間
一笑相逢那易得數詩狂語不須刪
路轉山腰足未移水清石瘦便能竒白雲自占東西嶺
明月誰分上下池黑黍黃粱初熟後朱柑緑橘半甜時
人生此樂須天賦莫遣兒郎取次知
首作不露刻斵經營之迹自成髙唱五六用毛玠方干
貼二人姓此本古法少陵集中多有之僧祖可謂毛令
是毛玠之後或并疑方尉是方干後人妄矣次作白雲
句承石瘦來明月句承水清來黑黍黃粱池旁之所見
也朱柑緑橘嶺上之所植也錯雜寫來自然合拍惟其
才大而氣雄故雖清白黑黃等字叠見不嫌其複
　張安國曰案於潛縣圖經毛君寶同尉方君武與東
　坡於熈寧七年八月廿七日同遊西菩提山明智院
　石刻存焉
　　聽賢師琴
大絃春温和且平小絃亷折亮以清平生未識宫與角
但聞牛鳴盎中雉登木門前剝啄誰叩門山僧未閒君
勿嗔歸家且覔千斛水淨洗從前筝笛耳
聽穎師琴詩曲中疾徐之節聽賢師琴詩别傳離合之
神兩詩足以並峙義海俗工譽韓毁蘓復齋漫録直以
不學斥之最堪砭愚擊蒙
　西清詩話曰三吳僧義海以琴名世六一居士嘗問
　東坡琴詩孰優東坡荅以退之聽潁師琴公曰此祗
　是聽琵琶耳或以問海海曰歐陽公一代英偉然斯
　語誤矣退之深得其趣未易譏評也東坡後有聽惟
　賢琴詩詩成欲寄歐公而公亡每以為恨客復以問
　海海曰東坡詞氣倒山傾海然亦未知琴春温和且
　平亷折亮以清凡絲聲皆然何獨琴也又特言大小
　絃聲不及指下之韻牛鳴盎中雉登木㮣言宫角耳
　八音宫角皆然何獨絲也聞者以海為知言余嘗考
　今昔琴譜謂宫者非宫角者非角又五調迭犯特宫
　聲為多與五音之正者異此又坡所未知也
　復齋漫録曰元微之詩爾生不我待我願裁為琴宫
　絃春似君君若春日臨商絃亷似臣臣作旱天霖葢
　取史記騶忌子聞齊威王鼓琴而為說曰大絃濁以
　春温者君也小絃亷折以清者相也西清詩話乃云
　東坡聽惟賢琴有大絃春温和且平小絃亷折亮以
　淸之句至謂東坡未知琴趣不獨琴為然殊不知亦
　取騶琴之事耳可謂不學
　　除夜病中贈段屯田
龍鍾三十九勞生己强半歲暮日斜時還為昔人歎(自/注)
(樂天詩云行年三/十九歲暮日斜時)今年一線在那復堪把玩欲起强持
酒故交雲雨㪚惟有病相尋空齋為老伴蕭條燈火冷
寒夜何時旦倦僕觸屏風飢鼯嗅空案數朝閉閤臥霜
髪秋蓬亂傳聞使者來策杖就梳盥書來苦安慰不怪
造請緩大夫忠烈後髙義金石貫要當擊權豪未肯覷
衰懦此生何所似暗盡灰中炭歸田計已决此邦聊假
館三徑麤成資一枝有餘暖願君更信宿庶奉一笑粲
除夜無聊病中落寞因得段書遂一氣寫出讀暗盡灰
中炭五字尤覺黯然神凄
　容齋五筆曰白樂天作詩述懷好紀年歲蘓公素重
　樂天故間亦效之如龍鍾三十九勞生己强半歲暮
　日斜時還為昔人歎正引用其語又四十豈不知頭
　顱畏人不出何其愚我今四十二衰髪不滿梳憶在
　錢塘正如此囘頭四十二年非行年四十九還此北
　牕宿吾年四十九賴此一笑喜嗟我與君皆丙子四
　十九年窮不死五十之年初過二衰顔記我今如此
　白髪蒼顔五十三家人强遣試春衫先生年來六十
　化道眼已入不二門紛紛華髪不足道當返六十過
　去魂我年六十一頽景薄西山結髪事文史俯仰六
　十踰與君皆丙子各已三萬日翫味莊重便如閱年
　譜也
　　喬太守見和復次韻荅之
百年三萬日老病常居半其間互憂樂歌笑雜悲歎顛
倒不自知直為神所玩須臾便堪笑萬事風雨散自從
識此理久謝少年伴逝將遊無何豈暇讀城旦非才更
多病二事可并案愧煩賢使者弭節整紛亂喬侯瑚璉
質淸廟嘗薦盥奮髯百吏走坐變齊俗緩未遭甘鷁退
並進恥魚貫每聞議論餘凛凛激貪懦莫耶當自躍豈
復煩爐炭便應朝秣越未暮刷燕館胡為守故丘眷戀
桑榆暖為君叩牛角一詠南山粲
　　二公再和亦再荅之
寒雞知將晨飢鶴知夜半亦知老病客遇節嘗感歎光
陰等敲石過眼不容玩親友如搏沙放手還復散羈孤
每自笑寂寞誰肯伴元達號神君髙論森月旦紀明本
賢將汨沒事堆案欣然肯相顧夜閣燈火亂盤空愧不
飽酒薄僅堪盥雍容許著㡌不怪安石緩雖無窈窕人
清唱弄珠貫幸有縱橫舌説劍起慵懦二豪沈下位暗
火埋濕炭豈似草𤣥人嘿嘿老儒館行看富貴逼炙手
借餘暖應念苦思歸登樓賦王粲
　　雪後書北臺壁二首
黃昏猶作雨纎纎夜静無風勢轉嚴但覺衿裯如潑水
不知庭院巳堆鹽五更曉色來書幌半夜寒聲落畫簷
試掃北臺看馬耳未隨埋沒有雙尖
城頭初日始翻鴉陌上晴泥己沒車凍合玉樓寒起粟
光搖銀海眩生花遺蝗入地應千尺宿麥連雲有幾家
老病自嗟詩力退空吟氷柱憶劉义
尖叉韻詩古今推為絶唱數百年來和之者亦指不勝
屈矣然在當時王安石六和其韻用及諸天夜义交㦸
义頭等字支凑勉强貽人口實即軾謝人見和因再用
韻二詩亦未能如原作之精采方回謂再和尤佳者非
也至於玉樓銀海典故流傳其説不一葢皆得自傳聞
而所稱作道書者究無人知其出何道書方囘稱是黃
庭一種亦臆度語耳軾嘗讀道藏千函有詩紀其事要
之玉樓為肩銀海為目必作如是解詩意乃通若集中
詩尚有雪中過淮謁客詩云萬頃穿銀海次韻仲殊雪
中遊西湖詩云玉樓己峥嶸則又不當與此一例解也
　石林詩話曰詩禁體物語此學者類能言之歐公聚
　星堂雪詩舉此令坐客皆閣筆但非能者耳若能者
　則出入縱橫何可拘礙鄭谷亂飄僧舎茶烟濕宻洒
　歌樓酒力微非不去體物語而氣格如此之卑蘓子
　瞻凍合玉樓寒起粟光搖銀海眩生花超然飛動何
　害其言玉樓銀海
　苕溪漁隱叢話曰蝗遺子於地若雪深一尺則入地
　一丈麥得雪則資茂而成稔歲此老農之語也東坡
　皆收拾入詩句殆無餘藴矣
　方囘曰坡知宻州時作年二十九歲偶然用韻甚險
　而再和尤佳或謂坡詩律不及古人然才髙氣雄下
　筆前無古人也觀此雪詩亦冠絶古今矣雖王荆公
　亦心服屢和不己終不能壓倒
　侯鯖錄曰東坡作雪詩後見荆公云道家以兩肩為
　玉樓目為銀海是使此事否坡退曰惟荆公知此出
　處
　　次韻章傳道喜雨(自注禱常/山而得)
去年夏旱秋不雨海畔居民飲鹹苦今年春暖欲生蝝
地上戢戢多於土預憂一旦開兩翅口吻如風那肯吐
前時渡江入吳越布陣橫空如項羽(自注去歲錢塘見/飛蝗自西北來極)
(可/畏)農夫拱手但垂泣人力區區固難禦撲緣􁀙毛困牛
馬啖囓衣服穿房户坐觀不救亦何心秉畀炎火傳自
古荷鋤散掘誰敢後得米濟飢還小補常山山神信英
烈撝駕雷公訶電母應憐郡守老且愚欲把瘡痍手摩
撫山中歸時風色變中路己覺商羊舞夜牕騷騷閙松
竹朝畦泫泫流膏乳從來蝗旱必相資此事吾聞老農
語庶將積潤掃遺孽收拾豐歲還明主縣前己窖八千
斛(自注今春及今得/蝗子八千餘斛)率以一升完一畆更看蠶婦過初
眠(自注蠶一眠則/蝗不復生矣)未用賀客來旁午先生筆力吾所畏
蹙踏鮑謝跨徐庾偶然談笑得佳篇便恐流傳成樂府
陋邦一雨何足道吾君盛徳九州普中和樂職幾時作
試向諸生選何武
古語時情錯雜寫來可謂博誕空類至結穴推本盛德
寓規於頌盡遣竒詞奥㫖俱歸雅頌之音
　　惜花
吉祥寺中錦千堆(自注錢塘/花最盛處)前年賞花真盛哉道人勸
我清明來腰鼓百靣如春雷打徹涼州花自開沙河塘
上插花囘醉倒不覺吳兒咍豈知如今雙鬢摧城西古
寺沒蒿萊有僧閉門手自栽千枝萬葉巧剪裁就中一
叢何所似馬腦槃盛金縷杯而我食菜方清齋對花不
飲花應猜夜來雨雹如李梅紅殘緑暗吁可哀(自注錢/塘吉祥)
(寺花為第一壬子清明賞㑹最盛金盤綵籃以獻於座/者五十三人夜歸沙河塘上觀者如山爾後無復繼也)
(今年諸家園圃花亦極盛而龍興僧房一叢亦竒但衰/病牢落自無以發興耳昨日雨雹如此花之存者有幾)
(可為歎/息也)
語不斵削似無意求工而頽放處正復淊滔清絶
　　送春和子由
夢裏青春可得追欲將詩句絆餘暉酒闌病客惟思睡
蜜熟黃蜂亦懶飛芍藥櫻桃俱掃地(自注病過/此二物)鬢絲禪
榻兩忘機慿君借取法界觀一洗人間萬事非(自注來/書云近)
(看此書余/未嘗見也)
酒闌句是賦蜜熟句是比對句却從上句生出作手大
家即一屬對不易測識如是
　方回曰酒闌病客惟思睡我也情也蜜熟黃蜂亦懶
　飛物也景也芍藥櫻桃俱掃地景也鬢絲禪榻兩忘
　機情也一輕一重一來一往所謂四實四虛前後虛
　實又當何如下手至此則知繫風捕影未易言矣坡
　妙年詩力頗寛至晚年乃神妙流動
　　西齋
西齋深且明中有六尺牀病夫朝睡足危坐覺日長昏
昏旣非醉踽踽亦非狂褰衣竹風下穆然中微凉起行
西園中草木含幽香榴花開一枝桑棗沃以光鳴鳩得
美蔭困立忘飛翔黃鳥亦自喜新音變圓吭杖藜觀物
化亦以觀我生萬物各得時我生日皇皇
目見耳聞具有萬物各得其所氣象昔人稱淵明為古
閒淡之宗此則升堂入室矣
　　寄劉孝叔
君王有意誅驕鹵椎破銅山鑄銅虎聯翩三十七將軍
走馬西來各開府南山伐木作車軸東海取鼉漫戰鼓
汗流奔走誰敢後恐乏軍興汙資斧保甲連村團未遍
方田訟牒紛如雨爾來手實降新書抉剔根株窮脈縷
詔書惻怛信深厚吏能淺薄空勞苦平生學問止流俗
衆裏笙竽誰比數忽令獨奏鳯將雛倉卒欲吹那得譜
况復連年苦饑饉剝齧草木啖泥土今年雨雪頗應時
又報蝗蟲生翅股憂來洗盞欲强醉寂寞虛齋臥空甒
公厨十日不生烟更望紅裙踏筵舞故人屢寄山中信
只有當歸無别語方將雀䑕偷太倉未肯衣冠挂神武
吳興丈人真得道平日立朝非小補自從四方冠葢閙
歸作二浙湖山主髙蹤己自雜漁釣大隱何曾棄簪組
去年相從殊未足問道己許談其粗逝將棄官往卒業
俗緣未盡那得覩公家只在霅谿上上有白雲如白羽
應憐進退苦皇皇更把安心敎初祖
始陳政令之弊繼悼饑饉之臻而中以詔書惻怛吏能
淺薄為詞可謂立言有體後言己不能如孝叔之髙蹈
葢其志在救時有未肯挂冠神武者特詩中不可以顯
言乃以雀䑕太倉故作慙謝故人之語温厚和平與詩
人之㫖宛合一切譏誚躁妄之詞其不可同年而語明
矣
　烏臺詩案曰此詩君王有意四句為是時朝廷遣使
　諸路㸃檢軍器及置三十七將官多張皇不便也南
　山伐木十句以譏諷法令屢變事目煩多吏不能辦
　也况復連年十二句意言近日饑饉蝗蟲之甚以譏
　諷政事闕失并新法不便之所致也又言酒食無備
　齋厨索然以譏諷新法減削公使太甚也公事旣多
　旱蝗又甚公使窘廹所以言山中故人寄語令歸某
　貪禄未能便挂衣冠而去也又云自從西方冠葢閙
　歸作二浙湖山主以譏諷近日提舉官所至苛碎生
　事故劉述乞宫觀歸湖州也
　施元之曰劉孝叔名述神宗擢侍御史知雜數論事
　剴切㑹與王安石争獄事不合出知江州踰歲提舉
　崇禧觀東坡倅杭與孝叔㑹虎丘有詩紀事吳興六
　客堂孝叔其一人也此詩首言征伐之意熈寧三年
　十一月詔京畿河北京東西路置三十七將將官遂
　與州郡長吏爭衡故云聯翩三十七將軍走馬西來
　各開府又立保甲法令諸州籍保甲聚民而教之禁
　令苛急往往去為盗郡縣不敢以聞故云保甲連村
　團未遍五年立方田均稅法詔司農以條約并式頒
　之天下歲以九月委令佐分地計量乃書户帖連莊
　帳付之以為地符故云方田訟牒紛如雨七年吕惠
　卿建手實法使民自上其家之物産而官為注籍奉
　使者至析秋毫天下病之至八年十月乃罷故曰爾
　來手實降新書又曰平生學間止流俗者是時安石
　凡議其新政者皆以流俗謂之也
　邵長蘅曰資斧資字當是質字之訛質與鑕通史記
　范睢傳臣之胷不足以當椹質而要不足以待斧鉞
　又一語無效請伏斧質又石慶傳罪當伏斧質又漢
　書梅福傳雖伏質橫分臣之願也諸本旣譌資舊注
　因並作資斧解極無謂
　　懷西湖寄鼂美叔同年
西湖天下景游者無愚賢淺深隨所得誰能識其全嗟
我本狂直早為世所捐獨專山水樂付與寧非天三百
六十寺幽尋遂窮年所至得其妙心知口難傳至今清
夜夢耳目餘芳鮮君持使者節風采爍雲烟清流與碧
巘安肯為君妍胡不屏騎從暫借僧榻眠讀我壁間詩
清涼洗煩煎策杖無道路直造意所便應逢古漁父葦
間自延縁問道若有得買魚勿論錢
知其妙處難傳便是能識其全者妙處旣不可傳故令
讀壁間詩使自得之又令直造意所便以庶幾所至有
得耳
　　祭常山囘小獵
青葢前頭㸃皂旗黄茅岡下出長圍弄風驕馬跑空立
趁兔蒼鷹掠地飛囘望白雲生翠巘歸來紅葉滿征衣
聖明若用西涼簿白羽猶能效一揮
此似規橅右丞風勁角弓鳴一詩馬立鷹飛宛然草枯
鷹眼疾雪盡馬蹄輕之句也白雲紅葉亦是千里雲平
遺意特其才大不露靑藍氷水之迹耳結以謝艾自況
想見下筆時顧盼自雄躊躇滿志
　烏臺詩案曰知宻州日因祭常山囘與同官習射放
　鷹作詩意取西涼州主簿謝艾本是書生却善用兵
　意以自比言聖朝若用某為將不減謝艾也
　　和文與可洋川園池三十首(錄七/首)
　　　湖橋
朱闌畫柱照湖明白葛烏紗曵履行橋下龜魚晚無數
識君拄杖過橋聲
　　　横湖
貪看翠葢擁紅粧不覺湖邊一夜霜卷却天機雲錦段
從敎匹練寫秋光
荷盡而水益光明寫得景色澄静不似老杜斫却月中
桂清光應更多徒豪語耳
　　　蓼嶼
秋歸南浦蟪蛄鳴霜落横湖沙水清臥雨幽花無限思
抱叢寒蝶不勝情
　　　待月臺
月與髙人本有期挂簷低户映蛾眉只從昨夜十分滿
漸覺氷輪出海遅
　　　過谿亭
身輕歩穏去忘歸四柱亭前野彴微忽悟過谿還一笑
水禽驚落翠毛衣
　　　篔簹谷
漢川修竹賤如蓬斤斧何曾赦籜龍料得清貧饞太守
渭川千畆在胸中
　文與可畫篔簹谷偃竹記曰篔簹谷在洋川與可嘗
　令予作洋川三十詠篔簹谷其一也予詩云云與可
　是日與其妻游谷中燒筍晚食發凾得詩失笑噴飯
　滿案
　　　寒蘆港
溶溶晴港漾春暉蘆笋生時栁絮飛還有江南風物否
桃花流水鮆魚肥
　　寄題刁景純藏春塢
白首歸來種萬松待看千尺舞霜風年抛造物陶甄外
春在先生杖屨中楊栁長齊低户暗櫻桃爛熟滴堦紅
何時郤與徐元直共訪襄陽龎德公
三四一聯句法獨創後人效之未免學歩邯鄲至五六
一聯軾乃脫化張謂春園家宴詩櫻桃解結垂檐子楊
栁能低入户枝之句今注詩者乃引白居易夢游春五
言云門栁暗全低簷櫻紅半熟而不引張詩既為未諳
源委且奈何舎盛唐而述中唐也
　王直方詩話曰東坡作藏春塢有年抛造物陶甄外
　春在先生杖屨中而秦少游作俞充哀詞乃云風生
　使者旌旄上春在將軍爼豆中余以為依倣太甚
　　寄黎眉州
膠西髙處望西川應在孤雲落照邊瓦屋寒堆春後雪
峨眉翠掃雨餘天治經方笑春秋學好士今無六一賢
(自注君以春秋受知歐陽/文忠公公自號六一居士)且待淵明賦歸去共將詩酒
趁流年
　施元之曰王介甫素不善春秋目為斷爛朝報時介
　甫方得志故云治經方笑春秋學公為眉人黎方守
　眉故有淵明歸去之句
　志林曰黎希聲治春秋有家法然為人質木遲緩劉
　貢父戲為黎檬子黎以為指其德不知檬子真是木
　也一日聯騎出市人有鬻之者大笑幾落馬
　　次韻周邠寄鴈蕩山圖二首
指㸃先慿採藥翁丹靑化出大槐宫眼明小閣浮烟翠
齒冷新詩嚼雪風二華行觀雄陜右九仙今已壓京東
(自注將赴河中密邇太華九/仙在東武竒秀不減鴈蕩也)此生的有尋山分己覺温
台落手中
西湖三載與君同馬入塵埃鶴入籠東海獨來看出日
石橋先去踏長虹遥知别後添華髪時向樽前説病翁
所恨蜀山君未見他年㩦手醉郫筒
鴈蕩為自古圖牒所不記祥符中因採官木始見之此
雖覽圖未歴其地故但以小閣浮烟翠一語形容其妙
以所得見之二華九仙作陪按周邠生於西湖而官於
鴈蕩軾生於蜀山而官於西湖次作稱西湖同遊葢因
其所見以致未見之思結更以蜀山君未見為恨匪自
矜以傲人葢其交誼反覆纒綿盎然言表
　施元之曰周邠字開祖錢塘人東坡倅杭三年與開
　祖數從湖山之遊見於酬唱故云西湖三載與君同
　是時開祖為樂清令鴈蕩山實在境内
　　和鼂同年九日見寄
仰看鸞鵠刺天飛富貴功名老不思病馬己無千里志
騷人長負一秋悲古來重九皆如此别後西湖付與誰
遣子窮愁天有意吳中山水要清詩
以西湖對重九一時凑泊其妙不當於字句求之
　賀裳曰譚友夏評此詩云游止山水好景每尋替人
　不得况坡老開濬西湖何等關情决不忍交付與俗
　人矣此評亦好但作詩時子瞻自杭州通守轉宻州
　西湖尚未開也
　　送喬施州
恨無負郭田二頃空有載行書五車江上青山横絶壁
雲間細路躡飛虵雞號黒暗通蠻貨蜂閙黄連採蜜花
共怪河南門下客不應萬里向長沙(自注喬受知於吳/丞相而施州風土)
(大類/長沙)
善談風土衮衮可喜頗似宗元在栁州諸詩
　　董儲郎中嘗知眉州與先人遊過安丘訪其故居
　　見其子希甫留詩屋壁
白髪郎潛舊使君至今人道最能文隻雞敢忘橋公語
下馬來尋董相墳冬月負薪雖得免鄰人吹笛不堪聞
死生契濶君休問灑淚西南向白雲
死生契濶四字括盡上六句意無語不典核而出以便
利情味灑然
　藝苑雌黄曰按國史補云舊說董仲舒墓門下人至
　皆下馬謂之下馬陵故東坡詩云下馬來尋董相墳
　
　
　
　
　御選唐宋詩醇巻三十四
欽定四庫全書
御選唐宋詩醇卷三十五
　　眉山蘓軾詩四
　　　目録
　　除夜大雪留濰州元日早晴遂行中途雪復作
　　送范景仁游洛中
　　次韻景仁留别
　　書韓幹牧馬圖
　　送魯元翰少卿知衞州
　　和李邦直沂山祈雨有應
　　東欄棃花
　　次韻荅邦直子由四首(録二/首)
　　司馬君實獨樂園
　　子由將赴南都與余㑹宿於逍遙堂作兩絶句讀
　　之殆不可為懷因和其詩以自解余觀子由自少
　　曠達天資近道又得至人飬生長年之訣而余亦
　　竊聞其一二以為今者宦遊相别之日淺而異時
　　退休相從之日長旣以自解且以慰子由云
　　過雲龍山人張天驥
　　初别子由
　　河復
　　黃河
　　韓幹馬十四匹
　　贈寫御容妙善師
　　哭刁景純
　　荅吕梁仲屯田
　　張寺丞益齋
　　送李公恕赴闕
　　䖍州八境圖八首(錄六/首)
　　讀孟郊詩二首
　　與梁左藏㑹飲傅國博家
　　續麗人行
　　起伏龍行
　　次韻荅劉涇
　　聞辯才法師復歸上天竺以詩戲問
　　僕曩於長安陳漢卿家見吳道子畫佛碎爛可惜
　　其後十餘年復見之於鮮于子駿家則己裝背完
　　好子駿以見遺作詩謝之
　　雨中過舒教授
　　次韻荅舒教授觀余所藏墨
　　荅仲屯田次韻
　　芙蓉城
　　和鮮于子駿鄆州新堂月夜二首
　　中秋月三首
　　中秋見月寄子由
　　與頓起孫勉泛舟探韻得未字
欽定四庫全書
御選唐宋詩醇卷三十五
　　眉山蘓軾詩四
　　除夜大雪留濰州元日早晴遂行中途雪復作
除夜雪相留元日晴相送東風吹宿酒瘦馬兀殘夢蔥
曨曉光開旋轉餘花弄下馬成野酌佳哉誰與共須臾
晚雲合亂灑無缺空鵝毛垂馬􁏢自怪騎白鳳三年東
方旱逃户連欹棟老農釋耒歎淚入飢腸痛春雪雖云
晚春麥猶可種敢怨行役勞助爾歌飯甕
即雪霽以致重粟勤民之意壯厲忼愾不藉侔色揣稱
矜抽秘騁妍之殊絶
　　送范景仁游洛中
小人真闇事閒退豈公難道大吾何病言深聽者寒憂
時雖蚤白住世有還丹得酒相逢樂無心所遇安去年
行萬里蜀路走千盤投老身彌健登山意未闌西游為
櫻筍東道盡鵷鸞杖屨擕兒去園亭借客看折花斑竹
寺弄水石樓灘鬻馬衰憐白驚雷怯笑韓蘚書標洞府
(自注歐陽永叔嘗游嵩山日暮於絶壁上/見苔蘚成文云神淸之洞明日復尋不見)松葢偃天壇
試與劉夫子重尋靖長官(自注劉几云曽見人嵩山幽/絶處眼光如猫意其為靖長)
(官也唐末五代/人得道不死)
景仁能累疏詆王安石致安石持其疏而手顫固是豪
傑之士而通篇乃盛稱洛中之勝舉仙踪神境以𨗳之
語值𤣥微然正是詩人温柔敦厚遺意
　烏臺詩案曰此詩言小人真闇事閒退豈公難意以
　譏今時之小人闇於事理以進為榮以退為辱范鎮
　賢者難進而易退小人不知也又云言深聽者寒謂
　范鎮舊日多論時事其言深切聽者為恐意言范鎮
　所言為當時事多不便也
　苕溪漁隠叢話曰東坡送范景仁游洛中詩蘚書標
　洞府松葢偃天壇注云歐陽永叔嘗遊嵩山日暮於
　絶壁上苔蘚成文云神清之洞明日復尋不見又六
　一居士集有戲占唐山隠者詩我昔曾為洛陽客偶
　向岩前坐盤石四字丹書萬仭崖神清之洞瑣樓臺
　葢紀此事余謂二公人物文章俱為天下第一自是
　神仙中人應居紫府閬苑固宜所夢所見之異也
　　次韻景仁留别
公老我亦衰相見恨不數臨行一杯酒此意重山嶽歌
詞白紵清琴弄黃鐘濁詩新𦕈難和飲少僅可學欲參
兵部選有力誰如犖且作東諸侯山城雄鼓角南游許
過我不憚千里邈㑹當聞公來倒屣髪一握
　　書韓幹牧馬圖
南山之下汧渭之間想見開元天寶年八方分屯隘秦
川四十萬匹如雲烟騅駓駰駱驪騮騵白魚赤免騂皇
䮧龍顱鳳頸獰且妍竒姿逸德隠駑頑碧眼胡兒手足
鮮歲時剪刷供帝閑柘袍臨池侍三千紅粧照日光流
淵樓下玉螭吐清寒往來蹙踏生飛湍衆工䑛筆和朱
鉛先生曹覇弟子韓廐馬多肉尻脽圓肉中畫骨誇尤
難金羈玉勒繡羅鞍鞭箠刻烙傷天全不如此圖近自
然平沙細草荒芊綿驚鴻脫兔争後先王良挾策飛上
天何必俯首服短轅
馬詩有杜甫諸作後人無從著筆矣千載獨有軾詩數
篇能别出一竒於浣花之外骨幹氣象實相等埒　篇
中騅駓駰駱驪騮騵葢本昌黎陸渾山火詩鴉鴟雕鷹
雉鵠鵾之句王士禎謂並是學急就篇句法由其氣大
故不見其累重之迹即如此詩本是則傚少陵而此二
句乃全似昌黎亦不覺也
　烏臺詩案曰意以騏驥自比譏執政大臣無能盡我
　才如王良之御者何必折節干求進用也
　　送魯元翰少卿知衞州
冗士無處著寄身范公園桃花忽成陰薺麥秀己繁閉
門春晝永惟有黃蜂喧誰人肯擕酒共醉榆栁村髯卿
獨何者一月三到門我不往拜之髯來意彌敦堂堂元
老後亹亹仁人言憶在錢塘歲情好均弟昆時於氷雪
中笑語作春温欲飲徑相覔夜開叢竹軒搜尋到篋笥
鮓醢無復存毎愧烟火中玉腕親炮燔别來今幾何相
對如夢魂告我當北渡新詩侑清樽坡陁太行麓洶湧
黃河翻仕宦非不遇王畿西北垣斯民如魚耳見網則
驚奔皎皎千丈清不如尺水渾刑政雖首務念當養其
源一聞襦袴音盗賊安足論
始述近事中敘舊遊末段見網驚奔等語本指新法言
之亦是元翰本事然却隱而不言但以作贈行者勸勉
之詞氣味深厚如此而龜山語錄乃謂坡詩只是譏誚
怒罵何耶
　施元之曰公自宻移守河中至京師改徐州時有㫖
　不許入國門寓城外范蜀公園故首句云云魯元翰
　名有開乃肅簡公之姪自知南康代還王介甫問江
　南如何元翰對新法當為異日患介甫怒僅得倅杭
　公時亦為杭倅與魯同官魯先代去前有壽星院餞
　魯少卿詩即元翰也
　　和李邦直沂山祈雨有應
髙田生黃埃下田生蒼耳蒼耳亦己無更問麥有幾蛟
龍睡足亦解慙二麥枯時雨如洗不知雨從何處來但
聞吕梁百歩聲如雷試上城南望城北際天菽粟靑成
堆飢火燒腸作牛吼不知待得秋成否半年不雨坐龍
慵共怨天公不怨龍今朝一雨聊自贖龍神社鬼各言
功無功日盗太倉榖嗟我與龍同此責勸農使者不汝
容因君作詩先自劾
每於轉接處見其筆力之竒矯如二麥枯時雨如洗以
下忽接不知雨從何處來際天菽粟以下忽接飢火燒
腸作牛吼神鬼言功以下忽接無功日盗太倉榖波詭
雲屬殆是莫可思議昌黎云不待彈劾還耕桑此詩
云因君作詩先自劾賢者惟時深食禄之恥所以政事
多卓然可觀
　烏臺詩案曰此詩言本因龍神懶惰不行雨却使人
　怨天公以譏執政大臣不任職不能調理陰陽却使
　人怨天子以天公比天子以龍神社鬼比執政大臣
　及百執事某自言無功竊禄與大臣無異
　　東欄棃花
棃花淡白栁深青栁絮飛時花滿城惆悵東欄二株雪
人生看得幾清明
濃至之情偶於所見發露絶句中幾與劉夢得争衡
　容齋隨筆曰張文潛好吟東坡棃花絶句毎吟一過
　必擊節賞嘆不能已文潛蓋有省於此云
　　次韻荅邦直子由四首(錄二/首)
簿書顛倒夢魂間知我疎慵肯見原閒作閉門僧舎冷
病聞吹枕海濤喧忘懷杯酒逢人共引睡文書信手翻
欲吐狂言喙三尺怕君嗔我郤須呑(自注邦直屢/以此見戒)
君雖為我此遲留别後凄凉我已憂不見便同千里逺
退歸終作十年遊恨無揚子一區宅懶臥元龍百尺樓
聞道鵷鴻滿臺閣網羅應不到沙鷗
自寫疎慵潦倒令人意惻
　　司馬君實獨樂園
靑山在屋上流水在屋下中有五畆園花竹秀而野花
香襲杖屨竹色侵盞斚樽酒樂餘春棋局消長夏洛陽
古多士風俗猶爾雅先生臥不出冠葢傾洛社雖云與
衆樂中有獨樂者才全德不形所貴知我寡先生獨何
事四海望陶冶兒童誦君實走卒知司馬持此欲安歸
造物不我捨名聲逐吾軰此病天所赭撫掌笑先生年
來效喑啞
言景如畫言情如話令人神遊其地想見其人　時錢
公輔在鄞縣建衆樂亭司馬光贈以詩曰使君如獨樂
衆庶必深顰葢獨樂之與衆樂道本同然此詩云雖云
與衆樂中有獨樂者最得其意　兒童誦君實走卒知
司馬二句以姓對字唐賢所未有然非無本也劉越石
詩云宣尼悲獲麟西狩泣孔某謝惠連詩云雖好相如
達不學長卿慢正此詩所則傚其他史傳所載如萬事
不理問伯始天下中庸有胡公甑中生塵范史雲釜中
生魚范萊蕪之類尤不勝指數矣
　烏臺詩案曰司馬光在西京葺一園名獨樂園作詩
　寄之此詩言四海望光執政陶冶天下以譏見任執
　政不得其人又言兒童走卒皆知其姓字終當進用
　縁光曾言新法不便某亦曾言新法不便既言終當
　進用光意亦譏新法不便終用光改變此法也又言
　光却瘖黙不言意望光依前上言攻擊新法也
　澠水燕談曰司馬文正公髙才全德大得中外之望
　士大夫識與不識稱之曰君實下至閭閻畎畆匹夫
　匹婦莫不能道司馬公身退十餘年而天下之人日
　冀其復用於朝子瞻獨樂園詩葢紀實也
　　子由將赴南都與余㑹宿於逍遥堂作兩絶句讀
　　之殆不可為懷因和其詩以自解余觀子由自少
　　曠達天資近道又得至人養生長年之訣而余亦
　　竊聞其一二以為今者宦游相别之日淺而異時
　　退休相從之日長旣以自解且以慰子由云
别期漸近不堪聞風雨蕭蕭巳斷魂猶勝相逢不相識
形容變盡語音存
但令朱雀長金花此别還同一轉車五百年間誰復在
㑹看銅狄兩咨嗟
二詩惟語語解慰乃益見别恨之深低囘欲絶
　冷齋夜話曰用事琢句妙在言其用而不言其名此
　詩云猶勝相逢不相識形容變盡語音存是用事而
　不言其名也
　蘓轍逍遥堂詩序曰轍㓜從子瞻讀書未嘗一日相
　舎旣壯將遊宦四方讀韋蘓州詩至那知風雨夜復
　此對牀眠惻然感之乃相約早退為閒居之樂故子
　瞻始為鳳翔幕府留詩為别曰夜雨何時聽蕭瑟其
　後子瞻通守餘杭復移守膠西而轍滯留於淮陽濟
　南不見者七年熙寧十年二月始復㑹於澶濮之間
　相從彭城留百餘日時宿於逍遥堂追感前約為作
　二小詩
　容齋隨筆曰東坡守彭城子由來訪之留百餘日而
　去作二小詩曰逍遥堂後千尋木長送中宵風雨聲
　誤喜對牀尋舊約不知漂泊在彭城秋來東閣涼如
　水客去山翁醉似泥困臥北牕呼不醒風吹松竹雨
　凄凄東坡以為讀之殆不可為懷乃和其詩以自解
　至今觀之尚能使人凄然也
　　過雲龍山人張天驥
郊原雨初足風日清且好病守亦欣然肩輿白門道荒
田咽蛩蚓村巷懸棃棗下有幽人居閉門空雀噪西風
髙正厲落葉紛可掃孤童臥斜日病馬放秋草墟里通
有無垣墻任摧倒君家本冠葢絲竹閙隣保脫身聲利
中道德自濯澡躬耕抱羸疾奉養百歲老詩書膏吻頰
菽水媚翁媪飢寒天隨子杞菊自擷芼慈孝董邵南雞
狗相乳抱吾生如寄耳歸計失不蚤故山豈敢忘但恐
廹華皓從君好種秫斗酒時自勞
垣墻任摧倒以上村落園林摹繪如見昔人謂詩中有
畫畫猶有所不能到詩則無所不到也然非具四通六
明之力亦豈能以達之
　　初别子由
我少知子由天資和而清好學老益堅表裏漸融明豈
獨為吾弟要是賢友生不見六七年微言誰與賡常恐
坦率性放縱不自程㑹合亦何事無言對空枰使人之
意消不善無由萌森然有六女包裹布與荆無憂頼賢
婦藜藿等大烹使子得行意靑衫陋公卿明日無晨炊
倒牀作雷鳴秋眠我東閤夜聽風雨聲懸知不久别妙
理難細評昨日忽出門孤舟轉西城歸來北堂上古屋
空崢嶸退食悞相從入門中自驚南都信繁㑹人事水
火争念當閉閤坐頽然寄聾盲妻子亦細事文章固虛
名㑹須掃白髪不復用黃精
轍為軾題像贊則云人曰吾兄我曰吾師軾此詩亦云
豈獨為吾弟要是賢友生想見兄弟間自相師友極天
倫之樂事也至於不見而恐放縱不自程旣見而使不
善無由萌讀之令人凛然若無此數句而但有後幅敘
述家常之詞即與凡俗何異
　趙次公曰南都則南京也時子由從張文定簽書南
　京判為此别也
　　河復(并序/)
　熈寧十年秋河決澶淵注鉅野入淮泗自澶魏以北
　皆絶流而濟楚大被其害彭門城下水二丈八尺七
　十餘日不退吏民疲於守禦十月十三日澶州大風
　終日旣止而河流一枝巳復故道聞之喜甚庶幾可
　塞乎乃作河復詩歌之道路以致民願而迎神休葢
　守土者之志也
君不見西漢元光元封間河決瓠子二十年鉅野東傾
淮泗滿楚人恣食黃河鱣萬里沙囘封禪罷初遣越巫
沈白馬河公未許人力窮薪芻萬計隨流下吾君仁聖
如帝堯百神受職河神驕帝遣風師下約束北流夜起
澶州橋東風吹凍收微淥神功不用淇園竹楚人種麥
滿河淤仰看浮槎棲古木
賦古事以證時事不更加論斷而於中間入題處提曰
吾君仁聖如帝堯則知瓠子築宫有不足道矣更挽一
筆云神功不用淇園竹以與前文相呌應其沈雄雅健
要與瓠子二歌不同其音調而同其氣骨
　王宗稷東坡先生年譜曰熙寧十年徐州水患大作
　七月十七日河決澶州曹村埽八月二十一日及徐
　州城下先生治水有功至十月五日水漸退城以全
　朝廷降詔奬諭作河復詩
　　黃河
活活何人見混茫崑崙氣脈本來黃濁流若解汚清濟
驚浪應須動太行帝假一源神禹跡世流三患梗堯鄉
靈槎果有仙家事試問靑天路短長
黃河渾渾泡泡從天而來非此才筆賦之不稱
　　韓幹馬十四匹
二馬並驅攢八蹄二馬宛頸騣尾齊一馬任前雙舉後
一馬却避長鳴嘶老髯奚官騎且顧前身作馬通馬語
後有八匹飲且行微流赴吻若有聲前者旣濟出林鶴
後者欲渉鶴俛啄最後一匹馬中龍不嘶不動尾揺風
韓生畫馬真是馬蘓子作詩如見畫世無伯樂亦無韓
此詩此畫誰當看
韓子畫記只是記體不可以入詩杜子觀畫馬圖詩只
是詩體不可以當記杜韓開其端蘓乃盡其極敘次歴
落妙言竒趣觸緒橫生真堪獨立千載
　容齋五筆曰韓公人物畫記其叙馬處云馬大者九
　匹於馬之中又有上者下者焉行者牽者奔者渉者
　陸者翹者顧者鳴者寢者訛者立者齕者飲者溲者
　陟者降者痒磨樹者噓者嗅者喜而相戲者怒相踶
　齧者秣者騎者驟者走者載服物者載狐兎者凡馬
　之事二十有七焉馬大小八十有三而莫有同者焉
　秦少游謂其敘事該而不煩坡公賦韓幹十四馬詩
　之與記其體雖異其為布置鋪寫則同誦坡公之語
　葢不待見畫也
　　贈寫御容妙善師
憶昔射策干先皇珠簾翠幄分兩廂紫衣中使下傳詔
跪奉冉冉聞天香仰觀眩晃目生暈但見曉色開扶桑
迎陽晚出歩就坐絳紗玉斧光照廊野人不識日月角
彷彿尚記重瞳光三年歸來真一夢橋山松檜淒風霜
天容玉色誰敢畫老師古寺晝閉房夢中神授心有得
覺來信手筆巳忘幅巾常服儼不動孤臣入門涕自滂
元老侑坐䰅眉古虎臣立侍冠劍長平生慣寫龍鳳質
肯顧草間猿與麞都人踏破鐵門限黃金白璧空堆牀
爾來摹寫亦到我謂是先帝白髪郎不須覽鏡坐自了
明年乞身歸故鄉
許顗論此詩似深實淺詩以射策干先皇起以先帝白
髪郎結考嘉祐辛丑軾應制科其冬赴鳳翔簽判任及
治平甲辰還朝不得復見仁宗故中有三年歸來真一
夢之語詩雖為妙善而作而意則眷戀先皇無句不是
惓惓忠愛之忱此即軾所謂發乎情止乎忠孝而不僅
止乎禮義者也
　許顗詩話曰此詩美甚美矣然不若丹青引微而顯
　得春秋之法
　　哭刁景純
讀書想前輩每恨生不蚤紛紛少年場猶得見此老此
老如松柏不受霜雪槁直從毫末中自飬到合抱宏才
乏近用千載自枯倒文章餘正始風節貫華皓平生為
人耳自為薄如縞是非雖難齊反覆看愈好前年旅吳
越把酒慶壽考扣門無晨夜百過迹未掃但知從德公
未省厭丘嫂别時公八十後㑹知難保昨日故人書連
年䘮翁媪(自注景純/妻先亡)傷心范橋水漾漾舞寒藻華堂不
見人瘦馬空戀皁我欲江東去匏樽酌行潦鏡湖無賀
監慟哭稽山道忍見萬松岡荒池沒秋草
老成凋謝為世道之憂不僅一人交情而己此詩言之
最為真切沈痛按刁約齒長於軾者四十二年而相與
為友忘年之義不同流俗前有寄題景純藏春塢詩云
白首歸來種萬松又和岡字韻贈景純詩有為翁栽插
萬松岡之句萬松岡即在所居藏春塢前是詩稱此老
如松柏而結之以忍見萬松岡非但不忘其居亦縁其人
實有卓爾貞松之操故足悼也
　施元之曰刁景純名約丹徒人少卓越刻苦學問能
　文章始應舉京師與歐陽永叔富彦國聲譽相髙下
　天聖二年登進士第屈於為郎施不大耀士友歎惜
　而景純未嘗以為恨好急人之難海内識與不識多
　歸之不治産業賓客故人常滿其門尊酒燕娛無虛
　時重義輕施有古人之風壽八十四
　　荅吕梁仲屯田
亂山合沓圍彭門官居獨在懸水村(自注懸水村/吕梁地名)居民
蕭條雜麋鹿小市冷落無雞豚黄河西來初不覺但訝
淸泗流奔渾夜聞沙岸鳴罋盎曉看雪浪浮鵬鵾吕梁
自古喉吻地萬頃一抹何由吞坐觀入市卷閭井吏民
走盡餘王尊計窮路斷欲安適吟詩破屋愁鳶蹲歲寒
霜重水歸壑但見屋瓦留沙痕入城相對如夢寐我亦
僅免為魚黿旋呼歌舞雜詼笑不惜飲釂空缾盆念君
官舎氷雪冷新詩美酒聊相温人生如寄何不樂任使
絳蠟燒黃昏宣房未築淮泗滿故道堙滅瘡痍存明年
勞苦應更甚我當畚鍤先黥髠付君萬指伐頑石千鎚
雷動蒼山根髙城如鐵洪口决談笑郤掃看崩奔農夫
掉臂免狼顧秋榖布野如雲屯還須更置軟脚酒為君
擊鼓行金樽
全詩分列三段黃河西來以下紀河决也歲寒霜重以
下紀河復也宣房未築以下則言將伐石築城為民捍
禦尤為淋漓盡致或疑詩有歌舞詼笑之句謂不於此
時殷憂惻怛而以行樂為言似為失體然此語乃在河
復之後幸不勉為魚黿因而飲釂固是人情所有正見
其率真不作妄語耳
　　張寺丞益齋
張子作齋舎而以益為名吾聞之夫子求益非速成譬
如逺游客日夜事征行今年適燕薊明年走蠻荆東觀
盡滄海西涉渭與涇歸來閉户坐八方在軒庭又如學醫
人識病由飽更風雨晦明滛跛躄瘖聾盲虛實在其脈
静躁在其情榮枯在其色壽天在其形茍能閱千人望
見知死生為學務日益此言當自程為道貴日損此理
在旣盈願言書此詩以為益齋銘
似記似銘核其大㫖只是老子為學日益為道日損二
句而巳却先以逺游譬之又以學醫譬之此文章離合
變化之法
　　送李公恕赴闕
君才有如切玉刀見之凛凛寒生毛願隨壯士斬蛟蜃
不願腰間纒錦絛用違其才志不展坐與胥吏同疲勞
忽然眉上有黃氣吾君漸欲収英髦立談左右俱動色
一語徑破千言牢我頃分符在東武脱畧萬事惟嬉遨
盡壊屏障通内外仍呼騎曹為馬曹君為使者見不問
反更對飲持雙螯酒酣箕坐語驚衆雜以嘲諷窮詩騷
世上小兒多忌諱獨能容我真賢豪為我買田臨汶水
逝將歸去誅蓬蒿安能終老塵土下俯仰隨人如桔橰
選詞琢句多出昌黎激宕雄竒得骨得髓不可皮相也
　　䖍州八境圖八首(錄六/首)
濤頭寂寞打城還章貢臺前暮靄寒勌客登臨無限思
孤雲落日是長安
白鵲樓前翠作堆縈雲嶺路若為開故人應在千山外
不寄梅花逺信來
朱樓深處日微明皁葢歸時酒半醒薄暮樵漁人去盡
碧谿靑嶂遶螺亭
郤從塵外望塵中無限樓臺烟雨濛山水照人迷向背
只尋孤塔認西東
烟雲縹緲鬰孤臺積翠浮空雨半開想見之罘觀海市
絳宫明滅是蓬萊
囘峰亂嶂鬱參差雲外髙人世得知誰向空山弄明月
山中木客解吟詩
　漫叟詩話曰東坡作䖍州八境詩云山中木客解吟
　詩十道四蕃志記䖍州上洛山有木客鬼與人交甚
　信未嘗言能作詩也後得續法帖記木客詩云酒盡
　君莫沽壺傾我當發城市多囂塵還山弄明月方知
　得句之因徐鉉謂鄱陽山中有木客自言秦時造阿
　房宫採木者豈鉉未嘗見十道四蕃志耶
　　讀孟郊詩二首
夜讀孟郊詩細字如牛毛寒燈照昏花佳處時一遭孤
芳擢荒穢苦語餘詩騷水清石鑿鑿湍激不受篙初如
食小魚所得不償勞又似煑彭􁡡竟日嚼空螯要當鬬
僧淸未足當韓豪人生如朝露日夜火消膏何苦將兩
耳聽此寒蟲號不如且置之飲我玉色醪
我憎孟郊詩復作孟郊語飢腸自鳴喚空壁轉飢䑕詩
從肺腑出出輒愁肺腑有如黃河魚出膏以自煑尚愛
銅斗歌鄙俚頗近古桃弓射鴨罷獨速短蓑舞不憂踏
船翻踏浪不踏土吳姬霜雪白赤脚浣白紵嫁與踏浪
兒不識别離苦歌君江湖曲感我長羇旅
郊詩佳處惟此言之親切前作孤芳水清四句道其體
格風調繼乃比之食小魚煮彭􁡡聽寒蟲號者軾葢直
以韓豪自居也後作自云作孟郊語讀之宛然郊詩如
詩從肺腑出出輙愁肺腑二語非郊不能道觀銅斗歌
全用其語愛之深矣郊寒島瘦千古奉軾語為定評顧
島豈得與郊抗衡哉
　隠居詩話曰孟郊詩蹇澁窮僻琢削不暇真苦吟而
　成觀其句法格力可見矣其自謂夜吟曉不休苦吟
　鬼神愁如何不自閒心與身為仇而退之薦士詩云
　榮華肖天秀㨗疾愈響報何也
　　與梁左藏㑹飲傅國博家
將軍破賊自草檄論詩説劍俱第一彭城老守本虛名
識字劣能欺項籍風流别駕貴公子欲把笙歌暖鋒鏑
紅斾朝開猛士噪翠帷暮巻佳人出東堂醉臥呼不起
嗁鳥落花春寂寂試教長笛傍耳根一聲吹裂堦前石
欲把笙歌暖鋒鏑語竒而未亮得紅斾二句以申言之
精彩煥發矣後來作邊城將少年行等詩者每彷彿其
詞總不逮是詩之豪岸逸蕩
　　續麗人行(自注李仲謀家有周昉畫背/靣欠伸内人極精戲作此詩)
深宫無人春日長沉香亭北百花香美人睡起薄梳洗
燕舞鶯嗁空斷腸畫工欲畫無窮意背立東風初破睡
若教囘首郤嫣然陽城下蔡俱風靡杜陵飢客眼長寒
蹇驢破㡌隨金鞍隔花臨水時一見只許腰肢背後看
心醉歸來茅屋底方信人間有西子君不見孟光舉案
與眉齊何曾背靣傷春嗁
題是背靣欠伸詩却以囘首嫣然想見其情致更不用
珠壓腰衱字靣尤工於避俗
　苕溪漁隠叢話曰東坡續麗人行詩韓子蒼用此意
　題伯時所畫宫女云睡起昭陽暗淡粧不知縁底背
　斜陽若教轉盼一囘首三十六宫無粉光終不及東
　坡之偉麗也
　菊坡叢話曰陳後山寄曹州晁大夫詩云墮絮隨風
　化作塵黃樓桃李不成春只今容有名駒子困倚闌
　干一欠伸自注云周昉畫美人有背立欠伸者最為
　妍絶東坡所賦麗人行也
　　起伏龍行(并引/)
　徐州城東二十里有石潭父老云與泗水通增損清
　濁相應不差時有河魚出焉元豐元年春旱或云置
　虎頭潭中可以致雷雨用其說作起伏龍行
何年白竹千鈞弩射殺南山雪毛虎至今顱骨帯霜牙
尚作四海毛蟲祖東方久旱千里赤三月行人口生土
碧潭近在古城東神物所蟠誰敢侮上欹蒼石擁巖竇
下應淸河通水府眼光作電走金虵鼻息為雲擢烟縷
當年負圖傳帝命左右羲軒詔神禹爾來懷寶但貪眠
滿腹雷霆瘖不吐赤龍白虎戰明日(自注是月丙/辰明日庚寅)倒卷
黃河作飛雨嗟我豈樂鬭兩雄有事徑須煩一怒
興雨是龍致雨是虎首四句從虎説起更不説及雷雨
次㸃出久旱次言龍之神靈而以懷寶貪眠二句煞住
突接赤龍白虎戰明日四句結盡全篇怪怪竒竒不可
方物
　嘉話錄曰南中久旱即以長繩繫虎頭骨投有龍處
　入水即掣不定俄頃雲起潭中雨亦隨降龍虎敵也
　雖枯骨猶能激動如此
　　次韻荅劉涇
吟詩莫作秋蟲聲天公怪汝鉤物情使汝未老華髪生
芝蘭得雨蔚靑靑何用自燔以出馨細書千紙雜真行
新音百變口如鸎異義蠭起弟子争舌翻濤瀾卷齊城
萬卷堆胷兀相撑以病為樂子未驚我有至味非煎烹
是中之樂吁難名綠槐如山闇廣庭飛蟲繞耳細而清
敗席展轉臥見經亦自不嫌翠織成意行信足無溝坑
不識五郎呼作卿吏民哀我老不明相戒無復煩鞭刑
時臨泗水照星星微風不起鏡靣平安得一舟如葉輕
臥聞郵籖報水程蓴羮羊酪不須評一飽且救飢腸鳴
固是源泉湓湧然無字不經稱量而出柏梁體詩最難
似此精渾
　　聞辯才法師復歸上天竺以詩戲問
道人出山去山色如死灰白雲不解笑靑松有餘哀忽
聞道人歸鳥語山容開神光出寶髻法雨洗浮埃想見
南北山花發前後臺寄聲問道人借禪以為詼何所聞
而去何所見而囘道人笑不荅此意安在哉昔年本不
住今者亦無來此語竟非是且食白楊梅
昔本不住今亦無來說來真是無縛無脱較聞所聞而
來見所見而去更上一層矣鳥語山容開五字尤有神
助
　咸淳臨安志曰嘉祐末守沈文通以為天竺起於司
　馬晉時踰七百載而觀音發跡西峰甫及百年遂分
　為二所謂上天竺也住持海月以辯才法師元浄為
　其主仍請於朝以教易禪賜名靈感觀音院　元浄
　於潛人十歲出家年二十五賜紫衣及辯才號沈遘
　治杭命住上天竺師增室至萬礎重樓傑閣冠於浙
　西學者數倍居十七年有奪之者遂還於潛逾年復
　歸天竺三年謝去老於南山龍井之上
　　僕曩於長安陳漢卿家見吳道子畫佛碎爛可惜
　　其後十餘年復見之於鮮于子駿家則己裝背完
　　好子駿以見遺作詩謝之
貴人金多身復閒争買書畫不計錢巳將鐵石充逸少
(自注法帖大王書中有殷/鐵石字鐵石梁武帝時人)更補朱繇為道𤣥(自注世所/收呉道子)
(畫多朱/繇筆也)烟薰屋漏裝玉軸鹿皮蒼璧知誰賢吳生畫佛
本神授夢中化作飛空仙覺來落筆不經意神妙獨到
秋毫顛昔我長安見此畫歎息至寶空澘然素絲斷續
不忍看巳作蝴蝶飛聯翩君能収拾為補綴體質散落
嗟神全誌公髣髴見刀尺修羅天女猶雄妍如觀老杜
飛鳥句脱字欲補知無縁問君乞得良有意欲將俗眼
為洗湔貴人一見定羞怍錦囊千紙何足捐不須更用
博麻縷付與一炬隨飛烟
以殷鐵石為王逸少以朱繇為吳道子書畫鑒賞之難
今古同然真不值一笑粲也覺來落筆不經意神妙獨
到秋毫顛寫吳生神授處洞入𤣥微末云不須更用博
麻縷似用孟子麻縷輕重同之語若云不須更論價之
輕重耳王注謂博麻縷似祖語麻三斤之類未免曲解
　書畫史曰蘓子瞻家收吳道子畫佛及侍者誌公十
　餘人破碎甚而當靣一手精彩動人㸃不加墨口淺
　深暈成故最如活
　　雨中過舒教授
疎疎簾外竹瀏瀏竹間雨牕扉静無塵几硯寒生霧美
人樂幽獨有得縁無慕坐依蒲褐禪起聽風甌語客來
淡無有灑掃涼冠屨濃茗洗積昏妙香淨無慮歸來北
堂闇一一微螢度此生憂患中一餉安閒處飛鳶悔前
笑黄犬悲晚悟自非陶靖節誰識此閒趣
一種逸趣閒情鍛鍊而出自具無上妙諦
　　次韻答舒敎授觀余所藏墨
異時長笑王㑹稽野鶩羶腥汙刀几暮年郤得庾安西
自厭家雞題六紙二子風流冠當代顧與兒童爭愠喜
秦王十八巳龍飛嗜好晚將蛇蚓比我生百事不挂眼
時人繆說云工此世間有癖念誰無傾身障簏尤堪鄙
一生當著幾緉屐定心肯為微物起此墨足支三十年
但恐風霜侵髪齒非人磨墨墨磨人缾應未罄罍先恥
逝將振衣歸故國數畆荒園自鋤理作書寄君君莫笑
但覔來禽與靑李一螺㸃漆便有餘萬竈燒松何處使
君不見永寧第中擣龍麝列屋閒居清且美倒暈連眉
秀嶺浮雙鴉畫鬢香雲委時聞五斛賜蛾緣不惜千金
求獺髓聞君此詩當大笑寒牕冷硯冰生水
脫然畦徑處處作感觸喚醒之語善談𤣥理何必晉宋
間人
　苕溪漁隠叢話曰東坡云阮生言未知一生當著幾
　兩屐吾有嘉墨七十枚而猶求取不己不近愚耶是
　可嗤也石昌言蓄李廷珪墨不許人磨或戲之云子
　不磨墨墨將磨子余嘗有詩曰非人磨墨墨磨人此
　語殆可淒然云東坡前詩乃和舒教授觀所藏墨又
　云吾蓄墨多矣其間數枚云是廷珪所造雖形色異
　衆然歲久墨之亂真者多皆疑而未决也
　容齋四筆曰東坡題潭帖云庾征西初不服逸少有
　家雞野鶩之論後乃以為伯英再生今觀其書乃不
　逮子敬逺甚正可比羊欣耳案庾亮及弟翼俱為征
　西將軍坡所引者翼也坡又有詩曰暮年却得庾安
　西自厭家雞題六紙葢指翼前所厯官云
　施元之曰永寧第中擣龍麝唐永寧里王涯第也或
　云李駙馬第今士大夫家有墨其上有永寧賜第四
　字即是也意或用此
　　答仲屯田次韻
秋來不見渼陂岑千里詩盟忽重尋大木百圍生逺籟
朱絃三歎有餘音淸風巻地收殘暑素月流天掃積陰
欲遣何人賡絶唱滿堦桐葉候蟲吟
　　芙蓉城(并引/)
　世傳王迥子髙與仙人周瑶英游芙蓉城元豐元年
　三月余始識子髙問之信然乃作此詩極其情而歸
　之正亦變風止乎禮義之意也
芙蓉城中花冥冥誰其主者石與丁珠簾玉案翡翠屏
雲舒霞巻千俜停中有一人長眉靑炯如微雲澹疎星
往來三世空鍊形竟坐誤讀黃庭經天門夜開飛爽靈
無復白日乘雲軿俗緣千劫磨不盡翠被冷落淒餘馨
因過緱山朝帝廷夜聞笙簫弭節聽飄然而來誰使令
皎如明月入牕櫺忽然而去不可執寒衾虛幌風泠泠
仙宫洞房本不扄夢中同躡鳳凰翎徑度萬里如奔霆
玉樓浮空聳亭亭天書雲篆誰所銘遶樓飛步髙竛竮
仙風鏘然韻流鈴蘧蘧形開如醉醒芳卿寄謝空丁寜一
朝覆水不返缾羅巾别淚空熒熒春風花開秋葉零世
間羅綺紛羶腥此身流浪隨滄溟偶然相值兩浮萍願
君収視觀三庭勿與嘉榖生蝗螟從渠一念三千齡下
作人間尹與邢
大指採摭傳畧而歸之於収視三庭保生嘉榖首言石
與丁見福地之有宰持終言尹與邢恐塵寰之多墮落
中間叙述處仙踪縹緲夢景迷離覺入不言兮出不辭
乘囘風兮載雲旗未足喻其超詣
　許顗詩話曰詩人寫人物態度至不可移易元微之
　李娃行云髻鬟峨峨髙一尺門前立地看春風此定
　為娼婦退之華山女詩云洗粧拭靣著冠帔白咽紅
　頰長眉青此定是女道士東坡芙蓉城詩亦用長眉
　靑三字云中有一人長眉靑炯如微雲淡疎星便有
　神仙風度
　苕溪漁隱叢話曰東坡此詩最為流麗故秦太虛與
　東坡簡云素紙一軸敢冀醉後揮掃近文并芙蓉城
　詩時得把玩以慰馳情
　六一居士詩話曰石曼卿卒後其故人有見之者云
　恍惚如夢中言我今為神仙也所主芙蓉城欲呼故
　人往游不得忿然騎一素騾去如飛
　括異志曰慶厯中有朝士將曉赴朝見美女三十餘
　人靚粧麗服兩兩並馬而行丁度觀文按轡於其後
　朝士驚曰丁素儉約何姬之衆耶有一士最後行朝
　士問曰觀文將宅眷何往曰非也諸女御迎芙蓉館
　主俄聞丁卒
　胡微之芙蓉城傳畧曰王迥字子髙初遇一女自言
　周太尉女語王曰我於人間嗜欲未盡緣以㝠契當
　侍巾幘自是朝去夕至凡百餘日周云即預朝列王
　曰朝帝耶不言其詳由此倐去不來者數日忽一夕
　夢周道服而至謂王曰我居幽僻君能一往否喜而
　從之但覺其身飄然與周同舉須臾過一嶺及一門
　珍禽佳木清流怪石殿閣金碧相照遂與王自東廂
　門入循廊至一殿亭甚雄壯下有三樓相視而聳廊
　間半開周忽入王少留須臾周與一女郎至周曰三
　山之事息乎曰雖己息奈情何於是拊掌而去逡廵
　東廊之門啟有女流道裝而出者百餘人立於庭下
　俄聞殿上捲簾有美丈夫一人朝服慿几而庭下之
　女循次而上少頃慿几者起簾復下諸女流亦復不
　見周遂命王登東廂之樓上有酒具慿欄縱觀山川
　清秀梁上有碑題曰碧雲其字則真誥八龍雲篆王
　未及下一女郎復登是樓年可十五容色嬌媚亦周
　之比周曰此芳卿也與我最相愛芳卿葢其字耳夢
　之明日周來王語以夢周笑曰芳卿之意甚勤也王
　問何地周曰芙蓉城也曰慿几者誰三山之事何謂
　周皆不對問芳卿何姓曰與我同王感其事作詩遺
　周周臨别留詩云久事屏幃不暫閒今朝離意尚闌
　珊臨行惟有相思淚滴在羅衣一半斑
　　和鮮于子駿鄆州新堂月夜二首(自注前次/韻後不次)
去歲游新堂春風雪消後池中半篙水池上千尺栁佳
人如桃李蝴蝶入衫袖山川今何許疆野己分宿歲月
不可思駛若船放溜繁華真一夢寂寞兩榮朽惟有當
時月依然照杯酒應憐船上人坐穩不知漏
明月入華池反照池上堂堂中隠几人心與水月涼風
螢巳無迹露草時有光起觀河漢流歩屧響長廊名都
信繁㑹千指調絲簧先生病不飲童子為燒香獨作五
字詩清絶如韋郎詩成月漸側皎皎兩相望
新堂之勝在池故兩首皆以池為言前言春雪之消後
言秋月之入而以惟有當時月二句為兩首通脈胳寫
池月返照之景清沁脾腑　宋文鑑載有鮮于侁新堂
夜坐詩云秋風動微涼天雨新霽後閒齋獨隠几明月
在高栁新堂景色與此所言畧同前一首即次夜坐韻也
　　中秋月三首
殷勤去年月㶑灧古城東憔悴去年人臥病破牕中徘
徊巧相覔窈窕穿房櫳月豈知我病但見歌樓空撫枕
三歎息扶杖起相從天風不相哀吹我落瓊宫白露入
肺肝夜吟如秋蟲坐令太白豪化為東野窮餘年知幾
何佳月豈屢逢寒魚亦不睡竟夕相噞喁
六年逢此月五年照離别(自注中秋有月凡六年矣/惟去歲與子由會於此)歌
君别離曲滿坐為凄咽留都信繁麗此會豈易擲鎔銀
百頃湖挂鏡千尋闕三更歌吹罷人影亂清樾歸來北
堂下寒光翻露葉喚酒與婦飲念我向兒說豈知衰病
後空盞對棃栗但見古河東荍麥如鋪雪欲和去年曲
復恐心斷絶
舒子在汶上閉門相對清(自注舒煥試/舉人鄆州)鄭子向河朔(自/注)
(鄭僅赴北/京户曹)孤舟連夜行頓子雖咫尺兀如在牢扄(自注/頓起)
(來徐試/舉人)趙子寄書來水調有餘聲(自注今日得趙杲卿/書猶記余在東武中)
(秋所作水/調歌頭)悠哉四子心共此千里明明月不解老良辰
難合并囘頭坐上人聚散如流萍嘗聞此宵月萬里同
陰晴(自注故人史生為余言嘗見海賈云中秋有月則/是歲珠多而圓賈人常以此候之雖相去萬里他)
(日會合相問則/陰晴無不同者)天公自著意此㑹那可輕明年各相望
俯仰今古情
首作雖以郊寒自况嘯歌裵囘其風流則頡頏乎太白
矣次篇專為懷轍而作三作雜述所思不避紛㳫翻成
錯落
　苕溪漁隠叢話曰漫叟詩話云南唐僧謙明中秋得
　句云此夜一輪滿清光何處無先得上句次年秋方
　得下句嘗見使燕録云惟中秋天色陰晴中外皆同
　東坡中秋詩云嘗聞此宵月萬里同陰晴說與使燕
　錄相合
　　中秋見月寄子由
明月未出羣山髙瑞光萬丈生白毫一杯未盡銀闕涌
亂雲脫壊如崩濤誰為天公洗眸子應費明河千斛水
遂令冷看世間人照我湛然心不起西南大星如彈丸
角尾奕奕蒼龍蟠今宵注眼看不見更許螢火争淸寒
何人艤舟臨古汴千燈夜作魚龍變曲折無心逐浪花
低昻赴節隨歌板(自注是夜賈客/舟中放水燈)靑熒滅沒轉前山浪
颭風迴豈復堅明月易低人易散歸來呼酒更重看堂
前月色愈清好咽咽寒螿鳴露草巻簾推户寂無人牕
下吚啞惟楚老(自注近有一/孫名楚老)南都從事莫羞貧對月題
詩有幾人明朝人事隨日出怳然一夢瑤臺客
起四句寫月未出初出之景著紙生輝次乃言星次乃
言燈以至寒螿露草無非旁側鋪襯而一片澄明之境
與對景懷人之情令人諷誦流連而不能巳葢月不可
摹摹其在月中者自見即謝莊月賦其佳處固在木葉
風篁數韻一切鏡光輪影之詞反是滓穢太虛耳　此
亦次韻和轍之詩轍自南京寄詩有云南都從事老更
貧羞見靑天月照人此詩云南都從事莫羞貧對月題
詩有幾人所以荅其意今集作寄子由者誤
　　與頓起孫勉泛舟探韻得未字
牕前堆梧桐牀下鳴絡緯佳人尺書到客子中夜喟朝
來一樽酒晤語聊自慰秋蠅己無聲霜蟹初有味當為
壯士飲眥裂須磔蝟勿作兒女懷坐念蠨蛸畏山城亦
何有一笑瀉肝胃泛舟以娛君魚鼈多可餼縱為十日
飲未遽主人費吾儕俱老矣耿耿知自貴寧能傍門户
啼笑雜猩狒要將百篇詩一吐千丈氣蕭條歲行暮迨
此霜雪未明朝出城南遺跡觀楚魏西風廹吹㡌金菊
亂如沸願君勿言歸輕别吾所諱
潦倒多才起四句尤凄其動色軾詩工於發端毎以偶
語標其峻整
　
　
　
　
　
　
　
　
　
　
　
御選唐宋詩醇卷三十五
欽定四庫全書
御選唐宋詩醇巻三十六
　　眉山蘇軾詩五
　　　目録
　　九日黄樓作
　　次韻王鞏獨眠
　　次韻僧潜見贈
　　百歩洪
　　送參寥師
　　夜過舒堯文戲作
　　祈雪霧豬泉出城馬上作贈舒堯文
　　臺頭寺歩月得人字
　　種松得徠字
　　以䨇刀遺子由子由有詩次其韻
　　月夜與客飲杏花下
　　荅郡中同僚賀雨
　　罷徐州往南京馬上走筆寄子由五首(録二首/)
　　舟中夜起
　　遊惠山
　　贈惠山僧惠表
　　與秦太虛參寥㑹於松江而關彦長徐安中適至
　　分韻得風字二首(錄一首/)
　　端午遍遊諸寺得禪字
　　和孫同年卞山龍洞禱晴
　　與客遊道塲何山得鳥字
　　泛舟城南㑹者五人分韻賦詩得人皆苦炎字四
　　首
　　次韻李公擇梅花
　　與王郎昆仲及兒子邁遶城觀荷花登峴山亭晚
　　入飛英寺分韻得月明星稀四首
　　與胡祠部游法華山
　　趙閱道髙齋
　　予以事繫御史臺獄獄吏稍見侵自度不能堪死
　　獄中不得一别子由故作二詩授獄卒梁成以遺
　　子由
　　十二月二十八日䝉恩責授檢校水部員外郎黄
　　州團練副使復用前韻
　　過淮
　　梅花二首
　　少年時嘗過一村院見壁上有詩云夜涼疑有雨
　　院静似無僧不知何人詩也宿黄州禪智寺寺僧
　　皆不在夜半雨作偶記此詩故作一絶
　　初到黄州
　　定惠院寓居月夜偶出
　　次韻前篇
　　安國寺尋春
　　寓居定惠院之東雜花滿山有海棠一株土人不
　　知貴也
　　雨中㸔牡丹三首
　　武昌銅劍歌
　　曉至巴口迎子由
　　與子由同游寒谿西山
　　次韻子由病酒肺疾發
　　正月廿日往岐亭郡人潘古郭三人送余於女王
　　城東禪莊院
欽定四庫全書
御選唐宋詩醇卷三十六
　　眉山蘇軾詩五
　　九日黄樓作
去年重陽不可説南城夜半千漚發水穿城下作雷鳴
泥滿城頭飛雨滑黄花白酒無人問日暮歸來洗鞾韈
豈知還復有今年把琖對花容一呷莫嫌酒薄紅粉陋
終勝泥中千柄鍤黄樓新成壁未乾清河巳落霜初殺
朝來白露如細雨南山不見千尋刹樓前便作海茫茫
樓下空聞櫓鴉軋薄寒中人老可畏熱酒澆腸氣先壓
煙消日出見漁村逺水鱗鱗山齾齾詩人猛士雜龍虎
(自注坐客三十餘/人多知名之士)楚舞呉歌亂鵞鴨一杯相屬君勿辭
此景何殊泛清霅
去年今年雨夕晴朝各寫得淋漓盡致驅濤湧雲夐出
千古
　王宗稷東坡先生年譜曰元豐元年改築徐州外小
　城迺即徐州城之東門為大樓堊以黄土名之曰黄
　樓以土實勝水故也子由作黄樓賦先生跋云元豐
　元年八月癸丑樓成九月庚辰大合樂以落之九日
　黄樓詩云去年重陽不可説南城夜半千漚發以去
　年九月大水未退故有是語
　　次韻王鞏獨眠
居士身心如稿木旅館孤眠體生粟誰能相思琢白玉
服藥千朝償一宿天寒日短銀燈續欲徃從之車脱軸
何人吹斷參差竹泗水茫茫鴨頭緑
　　次韻僧潜見贈
道人胸中水鏡清萬象起滅無逃形獨依古寺種秋菊
要伴騷人餐落英人間底處有南北紛紛鴻鴈何曽㝠
閉門坐穴一禪榻頭上嵗月空崢嶸今年偶出為求法
欲與慧劍加礱硎雲衲新磨山水出霜髭不剪兒童驚
公侯欲識不可得故知倚市無傾城秋風吹夢過淮水
想見橘柚垂空庭故人各在天一角相望落落如晨星
彭城老守何足顧棗林桑野相邀迎千山不憚荒店逺
兩脚欲趁飛猱輕多生綺語磨不盡尚有宛轉詩人情
猿吟鶴唳本無意不知下有行人行空堦夜雨自清絶
誰使掩抑啼孤惸我欲仙山掇瑶草傾筐坐歎何時盈
簿書鞭扑晝填委煮茗燒栗宜宵征乞取摩尼照濁水
共㸔落月金盆傾
潛雖詩僧而能明心寂守故此詩不甚稱其工詩特以
次韻見贈之作宜及於詩但比之猿吟鶴唳想見其髙
致至後有送參寥師一首專與説詩軾嘗以書告文同
謂其詩句清絶與林逋上下而通了道義見之令人肅
然此軾所為樂與從㳺而酬答歟
　冷齋夜話曰呉僧道潛有標置常自姑蘇歸西湖經
　臨平道中作詩東坡赴官錢塘過而見之大稱賞巳
　而相尋於西湖一見如舊相識及坡移守東徐潛往
　訪之館於逍遥堂士大夫爭識之
　　百歩洪(并引/)
　王定國訪余於彭城一日棹小舟與顔長道携盼英
　卿三子游泗水北上聖女山南下百歩洪吹笛飲酒
　乘月而歸余時以事不得往夜著羽衣佇立黄樓上
　相視而笑以為李太白死世間無此樂三百餘年矣
　定國既去逾月復與參寥師放舟洪下追懐曩㳺巳
　為陳迹喟然而歎故作二詩一以遺參寥一以寄定
　國且示顔長道舒堯文邀同賦云
長洪斗落生跳波輕舟南下如投梭水師絶呌鳧鴈起
亂石一線爭磋磨有如兎走鷹隼落駿馬下注千丈坡
斷絃離柱箭脱手飛電過隙珠翻荷四山眩轉風掠耳
但見流沫生千渦嶮中得樂雖一快何異水伯夸秋河
我生乘化日夜逝坐覺一念逾新羅紛紛爭奪醉夢裏
豈信荆棘埋銅駝覺來俯仰失千刼回視此水殊委蛇
君㸔岸邉蒼石上古來篙眼如蜂窠但應此心無所住
造物雖駛如吾何回船上馬各歸去多言譊譊師所呵
用譬喻入詩文是軾所長此篇摹寫急浪輕舟竒勢迭
出筆力破餘地亦真是險中得樂也後幅寛舒以飬氣
猶時見警策
　容齋三筆曰韓蘇兩公為文章用譬喻處重複聨貫
　至有七八轉者韓公送石洪序云論人髙下事後當
　成敗若河决下流東注若駟馬駕輕車就熟路而王
　良造父為之先後也若燭照數計而龜卜也盛山詩
　序云儒者之於患難其拒而不受於懐也若築河隄
　以障屋霤其容而消之也若水之於海氷之於夏日
　其翫而忘之以文辭也若奏金石以破蟋蟀之鳴蟲
　飛之聲蘇公百歩洪詩云長虹斗落生跳波輕舟南
　下如投梭水師絶呌鳧鴈起亂石一線爭磋磨有如
　兎走鷹隼落駿馬下注千丈坡斷絃離柱箭脱手飛
　電過隙珠翻荷之類是也
佳人未肎回秋波㓜輿欲語防飛梭輕舟弄水買一笑
醉中盪槳肩相磨不學長安閭里俠貂裘夜走臙脂坡
獨將詩句擬鮑謝渉江共採秋江荷不知詩中道何語
但覺兩頰生微渦我時羽服黄樓上坐見織女初斜河
歸來笛聲滿山谷明月正照金叵羅奈何捨我入塵土
擾擾毛羣欺卧駝不念空齋老病叟退食誰與同委蛇
時來洪上㸔遺迹忍見屐齒青苔窠詩成不覺雙淚下
悲吟相對惟羊何欲遣佳人寄錦字夜寒手冷無人呵
叠韻愈出愈竒百鍊剛化為繞指柔古今無敵手此篇
與前篇合㸔益見其才大而肆
　容齋五筆曰白樂天為河南尹日有答舒員外云員
　外游香山寺數日不歸兼辱手書大誇勝事時正值
　坐衙慮囚之際走筆題長句以贈之歐陽公官洛陽
　與謝希深同游嵩山歸暮抵龍門香山雪作留守錢
　文僖公遣吏以厨傳歌妓至此勞之曰山行良勞當
　少留龍門賞雪府事簡無遽歸也王定國訪東坡於
　彭城游泗水南下百歩洪東坡以事不得徃既去逾
　月追憶作詩曰輕舟弄水買一笑醉中盪槳肩相摩
　歸來笛聲滿山谷明月正照金叵羅此三游之勝今
　之燕賔者寧復有之蓋亦值知巳也
　　送參寥師
上人學苦空百念巳灰冷劍頭惟一吷焦糓無新頴胡
為逐吾軰文字爭蔚炳新詩如玉屑出語便清警退之
論草書萬事未嘗屏憂愁不平氣一寓筆所騁頗怪浮
屠人視身如丘井頽然寄淡泊誰與發豪猛細思乃不
然真巧非幻影欲令詩語妙無厭空且静静故了羣動
空故納萬境閲世走人間觀身卧雲嶺鹹酸雜衆好中
有至味永詩法不相妨此語當更請
取韓愈論髙閒上人草書之㫖而反其意以論詩正得
詩法三昧者其後嚴羽遂專以禪喻詩至為分别宗乘
此篇早巳為之㸃出光明王士禎嘗謂李杜如來禪蘇
黄祖師禪不妄也
　　夜過舒堯文戱作
先生堂上霜月苦弟子讀書喧兩廡推門入室書縱横
蠟紙燈籠晃雲母先生骨清少眠卧長夜黙坐數更鼓
耐寒石研欲生氷得火銅缾如過雨郎君欲出先自贊
坐客歛袵誰敢侮明朝阮籍過阿戎應作羲之羡懐祖
寫教授情景逼當逼真然俗塵己去而千仞
　　祈雪霧豬泉出城馬上作贈舒堯文
三年走呉越踏遍千重山朝隨白雲去暮與棲鴉還翩
如得木狖飛歩誰能攀一為符竹累坐老敲榜閒此行
亦何事聊散腰腳頑浩蕩城西南亂山如玦環山下野
人家桑柘雜榛菅嵗晏風日暖人牛相對閒薄雪不蓋
土麥苖稀可刪願君發豪句嘲詼破天慳
逺景近村歴歴在目何啻置身圖畫中
　　臺頭寺歩月得人字
風吹河漢掃微雲歩屧中庭月趁人浥浥爐香初泛夜
離離花影欲揺春遥知金闕同清景想見氊車碾暗塵
回首舊遊真是夢一簪華髪岸綸巾
　石林詩話曰詩下䨇字極難須使七言五言之間除
　去五言三字外精神興致全見於兩言方為工妙唐
　人記水田飛白鷺夏木囀黄鸝為李嘉祐詩摩詰竊
　取之非也此兩句好處正在添漠漠隂隂四字嘉祐
　本句但是詠景耳要之當令如老杜無邉落木蕭蕭
　下不盡長江衮衮來與江天漠漠鳥䨇去風雨時時
　龍一吟乃為超絶近世蘇子瞻浥浥爐香初泛夜離
　離花影欲揺春此可以追配前作也
　　種松得徠字(自注其四在懐古/堂其六在石經院)
春風吹榆林亂莢飛作堆荒園一雨過戢戢千萬栽青
松種不生百株望一枚一枚巳有餘氣壓千畆槐野人
易斗粟云是魯徂徠魯人不知貴萬竈飛青煤束縛同
一車胡為乎來哉泫然解其縛清泉洗浮埃枝傷葉尚
困生意未肎回山僧老無子飬䕶如嬰孩坐待走龍蛇
清隂滿南䑓孤根裂山石直幹排風雷我今百日客(自/注)
(時去替/不百日)飬此千嵗材茯苓無消息雙鬢日夜摧古今一
俛仰作詩寄餘哀
青松本是難生而魯人又不知貴一枚之氣何時而伸
詩中始如嬰孩之飬終成千嵗之材隐然儲才愛才一
段真摯其所寓意者微矣
　　以䨇刀遺子由子由有詩次其韻
寳刀匣不見但見龍雀環何曽斬蛟蛇亦未切琅玕胡
為穿窬軰見之要領寒吾刀不汝問有媿在其肝念此
力自藏包之虎皮斑湛然如古井終嵗不復瀾不憂無
所用憂在用者難佩之非其人匣中自長歎我老衆所
易屢遭非意干惟有王元通堦庭秀芝蘭知子後必大
故擇刀所便屠狗非不用一嵗六七刓欲試百鍊剛要
須更泥蟠作詩銘其背以待知者㸔
用王覽事作骨前路波翻雲騰曲折如意更無有一閒
字虱其間
　烏臺詩案曰此詩胡為穿窬軰四句以詆當時邪佞
　之人耳
　　月夜與客飲杏花下
杏花飛簾散餘春明月入户尋幽人褰衣歩月踏花影
炯如流水涵青蘋花間置酒清香發爭挽長條落香雪
山城薄酒不堪飲勸君且吸杯中月洞簫聲斷月明中
惟憂月落酒杯空明朝巻地春風惡但見緑葉栖殘紅
清幽超逺乃所謂自然髙妙者方嶽妄以杏花影下著
此為辱真是囈語
　深雪偶談曰坡公月夜與客飲酒杏花下詩流水青
　蘋之喻景趣盡矣前人未嘗道也獨杏花影下洞簫
　聲中着此句辱耳及志林所記徐州時冬夜解衣欲
　睡月色入户欣然起行念無與樂者遂至承天寺尋
　張懐民亦未寢相與歩於中庭庭下如積水空明水
　中荇藻交横盖竹栢影也何夜無月何處無竹栢但
　少閒人如吾兩人耳使施前句於斯時豈非稱歟
　志林曰僕在徐州王子立子敏皆舘於官舍而蜀人
　張師厚來過二生方年少吹洞簫飲酒杏花下明年
　余謫黄州對月獨飲嘗有詩云去年花落在徐州對
　月酣歌羙清夜蓋憶與二王飲時也
　　答郡中同僚賀雨
水旱行十年饑疫遍九土竒窮所向惡嵗嵗祈晴雨雖
非為已求重請終愧古神鬼亦知我老病入腰膂何曽
拜向人此意難不許重雲萋已合微潤先流礎蕭蕭止
還作坐聼及三鼓天明將吏集泥土滿鞾屨登城望麰
麥緑浪風掀舞愧我賢友生䧺篇鬭新語君㸔大熟嵗
風雨占十五天地本無功祈禳何足数渡河不入境豈
若無蝗虎而况刑白鵞下䇿君勿取
天地本無功四句此議論絶正絶大然非一切諉之於
數可以坐觀成敗也詩特論其大原而以下䇿自居志
慙謝之意於答賀者體固應爾雙前段老病入腰膂何
曽拜向人十字本是相連皆承知我二字説下而却以
一句屬上一句屬下此如杜詩不薄今人愛古人乃是
今人愛古人五字相連韓詩為此座上客及余各能文
乃是為此座上客及余七字相連皆極句法變化之妙
　　罷徐州往南京馬上走筆寄子由五首(録二/首)
吏民莫扳援歌管莫凄咽吾生如寄耳寧獨為此别别
離隨處有悲惱縁愛結而我本無恩此涕誰為設紛紛
等兒戲鞭證遭割截道邊雙石人幾見太守發有知當
解笑撫掌冠纓絶
父老何自來花枝褭長紅洗盞拜馬前請夀使君公前
年無使君魚鼈化兒童舉鞭謝父老正坐使君窮窮人
命分惡所向招災凶水來非吾過去亦非吾功
截鐙留鞭扳轅擁路去任作疑愧之語不必賢者能道
也首作之竒正在道邊䨇石人一轉雜以詼諧含藴靡
盡次作使君問之父老答之使君復謝謝畢便住不増
益一字章法古直非近時手筆所能
　　舟中夜起
微風蕭蕭吹菰蒲開門㸔雨月滿湖舟人水鳥兩同夢
大魚驚竄如奔狐夜深人物不相管我獨形影相嬉娯
暗潮生渚弔寒蚓落月挂桞㸔懸蛛此生忽忽憂患裏
清境過眼能須臾鷄鳴鐘動百鳥散船頭擊鼓還相呼
一片空明通神入悟情性所至妙不自尋
　　遊惠山(并引/)
　余昔為錢塘倅往來無錫未嘗不至惠山既去五年
　復為湖州與髙郵秦太虛杭僧參寥同至覽唐處士
　王武陵竇羣朱宿所賦詩愛其語清簡蕭然有出塵
　之姿追用其韻各賦三首
夢裏五年過覺來雙鬢蒼還將塵土足一歩漪瀾堂俯
窺松桂影仰見鴻鶴翔炯然肝肺間已作氷玉光虛明
中有色清淨自生香還從世俗去永與世俗忘
薄雲不遮山踈雨不濕人蕭蕭松徑滑䇿䇿芒鞵新嘉
我二三子皎然無緇磷勝游豈殊昔清句仍絶塵弔古
泣舊史疾讒歌小旻哀哉扶風子難與巢許鄰(自注謂/竇羣)
敲火發山泉烹茶避林樾明牕傾紫盞色味兩竒絶吾
生眠食耳一飽萬想滅頗笑玉川子飢弄三百月豈如
山中人睡起山花發一甌誰與共門外無來轍
　　贈惠山僧惠表
行遍天涯意未闌將心到處遣人安山中老宿依然在
案上楞嚴已不㸔欹枕落花餘幾片閉門新竹自千竿
客來茶罷空無有盧橘楊梅尚帶酸
語經妙悟所謂羚羊挂角無迹可求者
　冷齋夜話曰東坡云淵明詩初㸔若散緩熟讀有竒
　趣如大匠運斤無斧鑿痕不知者疲精力至死不悟
　東坡作對如山中老宿依然在案上楞嚴已不看之
　類更無齟齬之態細味之對偶親的而字不露也此
　其得淵明之遺意耳　客來茶罷空無有盧橘楊梅
　尚帶酸張嘉甫問東坡盧橘何種果類答曰枇杷是
　也又問何以驗之答曰事見相如賦嘉甫曰盧橘夏
　熟黄甘橙榛枇杷橪柿亭奈厚朴則盧橘果類賦不
　應四句重用應劭注曰伊尹書曰箕山之東青馬之
　所有盧橘常夏熟不據依何也東坡曰意不欲耳
　　與秦太虛參寥㑹於松江而關彦長徐安中適至
　　分韻得風字二首(録一/首)
呉越溪山興未窮又扶衰病過垂虹浮天自古東南水
送客今朝西北風絶境自忘千里逺勝游難復五人同
舟師不㑹留連意擬㸔斜陽萬頃紅
　　端午遍逰諸寺得禪字
肩輿任所適遇勝輒留連焚香引幽歩酌茗開淨筵微
雨止還作小牕幽更妍盆山不見日草木自蒼然忽登
最髙塔眼界窮大千卞峰照城郭震澤浮雲天深沈既
可喜曠蕩亦所便幽尋未云畢墟落生晚煙歸來記所
歴耿耿清不眠道人亦未寢孤燈同夜禪
微雨小牕深沉可喜也卞峰震澤曠蕩所便也寓目輙
書詳畧各盡其致
　東坡詩話曰僕為呉興有游飛英寺詩云微雨止還
　作小忩幽更妍盆山不見日草木自蒼然自非至呉
　越不見此境也
　　和孫同年卞山龍洞禱晴
呉興連月雨釡甑生魚蛙徃問卞山龍曷不安厥家梯
空尚巉絶俯視驚谽谺神井湧雲盖隂崖垂蘚花交流
百道泉赴谷走羣蛇不知落何處隠隠如繅車我來叩
石户飛䑕翻白鴉寄語洞中龍睡味豈不嘉雨師少弭
節雷師亦停撾積水得反壑稲苖出泥沙農夫免菜色
龍亦飽豚豭㸔君擁黄紬髙卧放晚衙
水光山色揺漾筆端通體作告龍之詞而以安厥家詰
之以睡味勸之以飽豚豭利之語諧而肅
　李厚曰㸔君擁黄紬髙卧放晚衙文潞公為榆次縣
　令嘗題詩縣樓鼓云置向譙樓一任撾撾多撾少不
　知他如今幸有黄紬被努出頭來放早衙盖用本朝
　故事云
　　與客遊道塲何山得鳥字
清溪到山盡飛路盤空小紅亭與白塔隐見喬木杪中
休得小菴孤絶寄雲表洞庭在北户雲水天𣺌𣺌菴僧
俗縁盡淨業洗未了十年畫鵲竹益以詩自繞髙堂儼
像設禪室各深窈奔泉何處來華屋過谿沼何山隔幽
谷去路清且悄長松度翠蔓絶壁挂嗁鳥我友自杭來
尚歎所歴少歸途風雨作一洗紅日燎俄驚萬竅號黑
霧巻蓬蓼舟人紛變色坐羡輕鷗矯我獨喚酒杯醉死
勝流殍書生例强很造物空煩擾更將掀舞勢把燭畫
風篠羙人為破顔正似腰支嫋明朝更陳迹清景墮空
杳作詩記餘歡萬古一昏曉
集中登臨諸作無不名句紛披而意象各别此與前遊
道塲山何山一詩既無一筆相犯篇中兩言畫竹文外
曲致情徃興來
　　泛舟城南㑹者五人分韻賦詩得人皆苦炎字四
　　首
城中樓閣似魚鱗不見清風起白蘋試選苕谿最深處
仍呼我軰不羈人窺船野鶴何曽下見燭飛蟲空自馴
遶郭荷花一千頃誰知六月下塘春
　施元之曰誰知六月下塘春今震澤以南派太湖之
　水亂苕霅二谿以通舟楫東盡呉興西盡餘杭名曰
　下塘
苦熱誠知處處皆何當危坐學心齋海螯要共詩人把
谿月行遭霧雨霾鄉國飄零斷書信弟兄流落隔江淮
便應築室苕谿上荷葉遮門水浸堦
紫蠏鱸魚賤如土得錢相付何曽數碧筩時作象鼻彎
白酒微帶荷心苦運肘風生㸔斫鱠隨刀雪落驚飛縷
不將醉語作新詩飽食應慙腹如鼓
橋上遊人夜未厭共依水檻立風簷樓中煮酒初嘗芡
月夜新粧半出簾南郭清游繼顔謝北牕歸卧等羲炎
人間寒熱無窮事自笑疎頑不受痁
境本平近賦出閒情四詩思如湧泉趣昭而理舉
　　次韻李公擇梅花
詩人固長貧日午飢未動偶然得一飽萬象困嘲弄尋
花不論命愛雪長忍凍天公非不憐聽飽即喧閧君為
三郡守所至滿賔從江湖常在眼詩酒事豪縱奉使今
折磨清比於陵仲永懐茶山下擕妓修春貢更憶檻泉
亭揷花雲髻重蕭然卧灊麓愁聽春禽哢忽見早梅花
不飲但孤諷詩成獨寄我字字愈頭痛嗟君本侍臣筆
橐從上雍脱鞾吟芍藥給札賦雲夢何人慰流落嘉蘤
天為種杯傾笛中吟㡌拂果下鞚感時念羇旅此意吾
儕共故山亦何有桐花集么鳯君亦憶匡廬歸掃藏書
洞何當種此花各抱漢隂罋
胸次鬱勃隨處激發其言感飢貧念羇旅似無當於梅
花觸緒濡毫忽深感慨固知文必本於情也
　李氏山房藏書記曰余友李公擇少時讀書於廬山
　五老峰下白石菴之僧舍公擇既去而山中之人思
　之指其所居為李氏山房藏書凡九千餘巻公擇將
　以遺來者供其無窮之求是以不藏於家而藏於其
　所故居之僧舍此仁者之心也
　趙次公曰茶山春貢湖州事也張君房脞説云湖州
　長城縣啄木嶺金沙泉每嵗造茶之所
　　與王郎昆仲及兒子邁遶城觀荷花登峴山亭晚
　　入飛英寺分韻得月明星稀四首
昨夜雨鳴渠曉來風襲月蕭然欲秋意谿水清可啜環
城三十里處處皆佳絶蒲蓮浩如海時見舟一葉此間
真避世青蒻低白髪相逄欲相問已逐驚鷗沒
清風定何物可愛不可名所至如君子草木有嘉聲我
行本無事孤舟任斜横中流自偃仰適與風相迎舉杯
屬浩𣺌樂此兩無情歸來兩谿間雲水夜自明
苕水如漢水鱗鱗鴨頭青呉興勝㐮陽萬瓦浮青㝠我
非羊叔子愧此峴山亭悲傷意則同嵗月如流星從我
兩王子髙鴻揷修翎湛軰何足道當以徳自銘
吏民憐我懶鬭訟日已稀能為無事飲可作不夜歸復
尋飛英遊盡此一寸暉撞鐘履聲集顛倒雲山衣我來
無時節杖屨自推扉莫作使君㸔外似中已非
此與人皆苦炎分韻詩體製不同而精爽入神虛明獨
照並是杜詩所云炯如一段清水出萬壑置在迎風含
露之玉壺者也
　　與胡祠部游法華山
陂湖欲盡山為界始見寒泉落髙派道人未放泉出山
曲折虛堂瀉清快使君年老尚兒戱緑棹紅船舞澎湃
一笑翻杯水濺帬餘歡濯足波生隘長松攙天龍起立
蒼藤倒谷雲崩壊仰穿䝉宻得清曠一覽震澤吁可怪
誰云四萬八千頃𣺌𣺌東盡日所曬歸途十里盡風荷
清唱一聲聞露薤(自注是日樂工/有作此聲者)嗟予少小慕真隠白
髪青衫天所械忽聞佳士與名山何異枯腸便馬疥君
猶鸞鶴偶飄墮六翮如雲豈長鎩不將新句紀兹逰恐
負山中清淨債
揚袂風山舉䄂隂澤曲折清快四字即可移以評此詩
　趙次公曰挽歌有蒿里薤露之曲言薤頭露也今先
　生却壓露薤字盖縁杜詩有盈筐承露薤句也
　　趙閲道髙齋
見公奔走謂公勞聞公隠退云公髙公心底處有髙下
夢幻去來隨所遭不知髙齋竟何義此名之設縁吾曹
公年四十已得道俗縁未盡餘伊臯功名富貴俱逆旅
黄金知繫何人袍超然已了一大事掛冠而去真秋毫
坐㸔猿猱落罝罔兩手未肎置所操乃知賢逹與愚陋
豈直相去九牛毛長松百尺不自覺企而羡者蓬與蒿
我欲贏糧徃問道未應舉臂辭盧敖
奔走隠退二語道盡庸耳俗目矣超然已了一大事者
謂與佛慧為友也長松百尺二句借比喻托出髙字與
前不知髙齋竟何義句相呌應
　冷齋夜話曰趙閲道休官歸老三衢作髙齋居之與
　鍾山佛慧禪師為方外交
　趙䕫曰趙清獻公年未七十告老於朝不許請之不
　已元豐二年二月加太子少保致仕年七十二矣退居
　於衢有溪石松竹之勝東南髙士多從之遊朝廷有
　事郊廟再起公侍祠不至其子㞦通判温州從公㳺
　天台雁蕩呉越間榮之㞦提舉浙東西常平復侍公
　逰杭始公自杭致仕杭人留公不得行公曰六年當
　復來至是適六嵗矣杭人得公如見父母以疾還衢
　　予以事繫御史臺獄獄吏稍見侵自度不能堪死
　　獄中不得一别子由故作二詩授獄卒梁成以遺
　　子由
聖主如天萬物春小臣愚暗自亡身百年未滿先償債
十口無歸更累人是處青山可埋骨他年夜雨獨傷神
與君世世為兄弟又結來生未了因
栢臺霜氣夜凄凄風動琅璫月向低夢遶雲山心似鹿
魂飛湯火命如鷄眼中犀角真吾子身後牛衣愧老妻
百嵗神遊定何處桐鄉知葬浙江西(自注獄中聞杭湖/間民為余作解厄)
(道塲者累月/故有此句)
此時已無復生全之望而詞不怨懟獨戀戀於兄弟之
間預結來生詩意極痛切深厚軾有惠政於浙末以朱
邑奉嘗桐鄉自喻固自信不疑也
　　十二月二十八日䝉恩責授檢校水部員外郎黄
　　州團練副使復用前韻
百日歸期恰及春餘年樂事最闗身出門便旋風吹靣
走馬聫翩鵲啅人卻對酒杯渾是夢試拈詩筆巳如神
此災何必深追咎竊禄從來豈有因
平生文字為吾累此去聲名不厭低塞上縱歸他日馬
城東不鬬少年鷄休官彭澤貧無酒隐几維摩病有妻
堪笑睢陽老從事為予投檄下江西(自注子由聞予下/獄乞以官爵贖予)
(罪貶筠/州監酒)
詩獄甫觧又矜詩筆如神殆是豪氣未盡除在次首特
為詩筆如神下一轉語城中不鬭少年鷄進乎道矣
　行營雜録曰東坡直史館神宗朝以議新法不合補
　外李定之徒媒孽其詩文有訕上語下詔獄欲寘之
　死上獨庇之得出
　孫公談圃曰子瞻得罪時有朝士賣一詩䇿内有使
　墨君事者遂下獄李定何正臣劾其事以指斥論謂
　蘇曰學士數有名節何不與他招了蘇曰軾為人臣
　不敢萌此心却未知何人造此意一日禁中遣馮宗
　道按獄止貶黄州團練副史
　　過淮
朝離新息縣初亂一水碧暮宿淮南村已渡千山赤麏
鼯號古戍霧雨暗破驛回頭梁楚郊永與中原隔黄州
在何許想像雲夢澤吾生如寄耳初不擇所適但有魚
與稲生理已自畢獨喜小兒子少小事安佚相從艱難
中肝肺如鐵石便應與晤語何止寄衰疾(自注時家在/子由處獨與)
(兒子邁/南來)
不必作坐愁行嘆語但寫荒凉景色而遷謫之感已是
凄然言下
　　梅花二首
春來幽谷水潺潺的皪梅花草棘間一夜東風吹石裂
半隨飛雪渡闗山
何人把酒慰深幽開自無聊落更愁幸有清谿三百曲
不辭相送到黄州
　　少年時嘗過一村院見壁上有詩云夜凉疑有雨
　　院靜似無僧不知何人詩也宿黄州禪智寺寺僧
　　皆不在夜半雨作偶記此詩故作一絶
佛燈漸暗飢䑕出山雨忽來修竹鳴知是何人舊詩句
已應知我此時情
境真則情味自深欷歔欲絶　壁上之詩乃潘閬所作
潘閬夏日宿西禪寺題曰此地絶炎蒸深疑到不能夜
凉知有雨院靜若無僧枕潤連雲榻牕明照佛燈浮生
多賤骨時日恐難勝詩見宋文鑑今注蘇詩者多未引
及此
　　初到黄州
自笑平生為口忙老來事業轉荒唐長江繞郭知魚羙
好竹連山覺筍香逐客不妨員外置詩人例作水曹郎
只慚無補絲毫事尚費官家壓酒嚢(自注檢校官例折/支多得退酒袋)
因江而知魚羙見竹而覺筍香確是初到情景員外水
曹則新授頭銜也末句承腹聨説下亦是初任事之詞
　方回曰東坡元豐二年冬責授檢校水部員外郎黄
　州團練使本州安置明年二月到郡何遜張籍孟賔
　于三詩人皆水部
　　定惠院寓居月夜偶出
幽人無事不出門偶逐東風轉良夜參差玉宇飛木末
繚繞香煙來月下江雲有態清自媚竹露無聲浩如瀉
已驚弱栁萬絲垂尚有殘梅一枝亞清詩獨吟還自和
白酒已盡誰能借不辭青春忽忽過但恐懽意年年謝
自知醉耳愛松風㑹揀霜林結茅舍浮浮大甑長炊玉
溜溜小糟如壓蔗飲中真味老更濃醉裏狂言醒可怕
閉門謝客對妻子倒冠落佩從嘲罵
清遊勝賞一徃作氣衆澄鮮之語忽念及懽意日謝又
説到醉裏狂言醒可怕謫居中情緒若掲
　　次韻前篇
去年花落在徐州對月酣歌羙清夜(自注去年花下對/月與張君厚王子)
(中兄弟飲酒/作蘋字韻詩)今年黄州見花發小院閉門風露下萬事
如花不可期餘年似酒那禁瀉憶昔扁舟泝巴峽落帆
樊口髙桅亞長江衮衮空自流白髪紛紛寧少借竟無
五畆繼沮溺空有千篇凌鮑謝至今歸計負雲山未免
孤衾眠客舍少年辛苦真食蓼老境安閒如啖蔗饑寒
未至且安居憂患已空猶夢怕穿花踏月飲村酒免使
醉歸官長罵
字字鎔鍊而出食蓼啖蔗尤為見道之言次韻較原作
為更創獲長慶因繼松陵倡和猶當遜謝何况餘子
軾作王子立墓誌云子立子敏皆從余學於呉興學道
日進東南之士稱之又云予得罪於呉興親戚故人皆
驚散獨兩王子不去送予出郊曰死生禍福天也公其
如天何返取予家致之南都二王於軾情分如此故切切
念之非直以對月酣歌追懐勝遊已也
　　安國寺尋春
卧聞百舌呼春風起尋花栁村村同城南古寺修竹合
小房曲檻欹深紅㸔花歎老憶年少對酒思家愁老翁
病眼不羞雲母亂鬢絲强理茶烟中遥知二月王城外
玉仙洪福花如海薄羅匀霧蓋新粧快馬爭風鳴雜珮
玉川先生真可憐一生耽酒終無錢病過春風九十日
獨抱添丁㸔花發
尋春寫爛漫之景宜也乃因㸔花而嘆老因嘆老而憶
年少又因對酒而思家因思家而愁老翁一句三折含
毫邈然
　復齋漫録曰玉仙觀在京城東南宣化門七八里間
　仁宗時陳道士所修葺花木亭臺四時逰客不絶東
　坡詩所謂玉仙洪福花如海是也
　　寓居定惠院之東雜花滿山有海棠一株土人不
　　知貴也
江城地瘴蕃草木只有名花苦幽獨嫣然一笑竹籬間桃
李漫山總麤俗也知造物有深意故遣佳人在空谷自
然富貴出天姿不待金盤薦華屋朱唇得酒暈生臉翠
䄂巻紗紅映肉林深霧暗曉光遲日暖風輕春睡足雨
中有淚亦悽愴月下無人更清淑先生食飽無一事散
歩逍遥自捫腹不問人家與僧舍拄杖敲門㸔修竹忽
逢絶艶照衰朽歎息無言揩病目陋邦何處得此花無
乃好事移西蜀寸根千里不易到銜子飛來定鴻鵠天
涯流落俱可念為飲一樽歌此曲明朝酒醒還獨來雪
落紛紛那忍觸
朱唇二句繪其態林深二句傳其神雨中二句寫其韻
不染鉛粉不渉描摹乃得是追魂攝魄之筆倘中無寫
發但一味作嘆息流落之詞豈復有此
　容齋五筆曰白樂天琵琶行一篇直欲攄寫天涯淪
　落之恨爾東坡謫黄州賦定惠院海棠詩有陋邦何
　處得此花無乃好事移西蜀天涯流落俱可念為飲
　一尊歌此曲之句其意亦爾也或謂殊無一話一言
　與之相似是不然此真能用樂天之意者何必效常
　人章摹句寫而後已哉
　苕溪漁隐叢話曰此詩詞格超逸不復蹈襲前人元
　豐間東坡謫黄州寓居定惠院院之東小山上有海
　棠一株特繁茂每嵗盛開時必為携客置酒巳五醉
　其下矣故作此長篇平生喜為人寫盖人間刋石者
　自有五六本云軾平生得意詩也
　　雨中㸔牡丹三首
霧雨不成㸃映空疑有無時於花上見的皪走明珠秀
色洗紅粉暗香生雪膚黄昏更蕭瑟頭重欲相扶
明日雨當止晨光在松枝清寒入花骨肅肅初自持午
景發濃艶一笑當及時依然暮還歛亦自惜幽姿
幽姿不可惜後日東風起酒醒何所見金粉抱青子千
花與百草共盡無妍鄙未忍汙泥沙牛酥煎落蘂
首作句句有雨在次作言明日此作言後日又從雨中
而想雨後之景層見疊出章法如列眉
　賀裳曰雨中㸔牡丹詩依然暮還歛亦自惜幽姿二
　句尤有雅人深致
　　武昌銅劍歌(并引/)
　供奉官鄭文嘗官於武昌江岸裂出古銅劍文得之
　以遺余冶鑄精巧非鍛冶所成者
雨餘江清風巻沙雷公躡雲捕黄虵虵行空中如枉矢
電光煜煜燒虵尾或投以塊鐙有聲雷飛上天虵入水
水上青山如削鐵神物欲出山自裂細㸔兩脅生碧花
猶是西江老蛟血蘇子得之何所為蒯侯弹鋏詠新詩
君不見凌煙功臣長九尺腰間玉具髙拄頣
文之竒偉恠譎固由才思天成然無根之談作者弗尚
故世謂杜詩韓筆無一字無來歴也如此篇全是廣異
記來加之鎔鍊遂成竒光異彩豈後人臆説者所能彷
像其萬一
　廣異記曰唐開元末武勝之為宣州司士知靜江軍
　事忽然灘中見雷公踐微雲逐小黄蛇盤繞灘上靜
　江之夫戲以石投之中蛇鏗然作金聲雷公乃飛去
　使人徃視之得一銅劍有文曰許旌陽斬蛟第三劍
　云
　　曉至巴口迎子由
去年御史府舉動觸四壁幽幽百尺井仰天無一席隔
牆聞歌呼自恨計之失留詩不忍寫苦淚漬紙筆餘生
復何幸樂事有今日江流鏡靣淨烟雨輕羃羃孤舟如
鳧鷖㸃破千頃碧聞君在磁湖欲見隔咫尺朝來好風
色旗尾西北擲行當中流見笑眼清光溢此邦疑可老
修竹帯泉石欲買柯氏林兹謀待君必
元豐庚申五月轍來齊安故有迎之之作前半追憶在
御史臺有授獄卒梁成以遺之之作不勝其戚後半則
因其將至而預期㑹晤之樂不勝其懽却以餘生復何
幸樂事有今日二句於中作轉軸敏妙絶倫
　　與子由同遊寒谿西山
散人出入無町畦朝遊湖北暮淮西髙安酒官雖未上
兩腳垂欲穿塵泥與君聚散若雲雨共惜此日相提擕
千揺萬兀到樊口一箭放溜先鳧鷖層層草木暗西嶺
瀏瀏霜雪鳴寒谿空山古寺亦何有歸路萬頃青玻瓈
我今漂泊等鴻鴈江南江北無常栖幅巾不礙過城市
欲踏徑路開新蹊(自注路有直入寒/谿不過武昌者)卻憂别後不忍到
見子行迹空餘悽吾儕流落豈天意自坐迂濶非人擠
行逄山水輙羞歎此去未免勤鹽虀何當一遇李八百
(自注李八百/宅在筠州)相哀白髪分刀圭
軾以詩獄謫黄州轍亦謪筠州監鹽酒税相見宜不勝
感愴者而詩云吾儕流落豈天意自坐迂濶非人擠詩
人忠厚之㫖
　　次韻子由病酒肺疾發
憶子少年時肺病疲坐卧喊呀或終日勢若風雨過虛
陽作浮漲客冷仍下墮妻孥恐悵望膾炙不登坐終年
禁晚食半夜發清餓胃强鬲苦滿肺歛腹輒破三彭姿
啖囓二䜿肎逋播寸田可治生誰勸耕黄稬(自注新發/方田謂黄)
(稬為/上膄)探懐得真藥不待君臣佐初如雪花積漸作櫻桃
大隔牆聞三嚥隐隐如轉磨自兹失故疾陽唱隂輙和
神仙多歴試中路或坎坷平生不盡噐痛飲知無奈舊
人眼看盡老伴餘幾個殘年一斗粟待子同舂簸云何
不自珍醉病又一挫真源結梨棗世味等糠莝耕耘當
待穫願子勤自課相將賦逺㳺仙語不用些
少時病状曲述情形已乃幸其疾愈計及殘年老伴斗
粟同舂意思無不盡矣醉病一挫陡然入題而以不自
珍重一語歸咎之切切入情
　　正月廿日徃岐亭郡人潘古郭三人送余於女王
　　城東禪莊院
十日春寒不出門不知江栁已揺村稍聞决决流氷谷
盡放青青沒燒痕數畆荒園留我住半瓶濁酒待君温
去年今日闗山路細雨梅花正斷魂
一結含藴無窮彷彿少陵東閣官梅之作
　苕溪漁隐叢話曰東坡詩去年今日闗山路細雨梅
　花正斷魂韓子蒼詩云只度闗山魂已斷何須疎雨
　濕梅花此蓋反東坡之意但為闗山斷魂却無佳思
　也
　志林曰讀隋書地里志黄州乃永安郡今黄州東十
　五里許有永安城而俗謂之女王城其説甚鄙野
　
　
　
　
　
　
　
　
　
　
　
　
　
　
御選唐宋詩醇巻三十六
欽定四庫全書
御選唐宋詩醇巻三十七
　　眉山蘇軾詩六
　　　目録
　　東坡八首
　　姪安節逺來夜坐三首
　　岐亭道上見梅花戱贈季常
　　太守徐君猷通守孟亨之皆不飲酒以詩戱之
　　次韻和王鞏六首(録一首/)
　　江上值雪效歐陽體限不以鹽玉鶴鷺絮蝶飛舞
　　之類為比仍不使皓白潔素等字
　　是日同至女王城作詩乃和前韻
　　紅梅三首(録一首/)
　　陳季常見過三首(録二首/)
　　寒食雨二首
　　魚蠻子
　　弔李臺卿
　　曹既見和復次其韻
　　次韻孔毅父集古人句見贈五首(録三首/)
　　六年正月二十日復出東門仍用前韻
　　南堂五首(録一首/)
　　次韻孔毅父久旱已而甚雨三首
　　初秋寄子由
　　和蔡景繁海州石室
　　小飲公瑾舟中
　　過江夜行武昌山上聞黄州鼓角
　　自興國徃筠宿石田驛南廿五里野人舍
　　圓通禪院先君舊遊也四月二十日晚至宿焉明
　　日忌日也乃手寫寳積獻葢頌佛一偈以贈長老
　　僊公僊撫掌笑曰昨夜夢寳葢飛下著處輒出火
　　豈此祥乎乃作是詩院有蜀僧宣逮事訥長老識
　　先君云
　　題西林壁
　　廬山二勝
　　　開先潄玉亭
　　　栖賢三峽橋
　　岐亭五首(録三首/)
　　郭祥正家醉畫竹石壁上郭作詩為謝且遺二古
　　銅劍
　　龍尾硯歌
　　次韻杭人裴維甫
　　同王勝之游蔣山
　　送沈逵赴廣南
　　豆粥
　　秦少游夢發殯而葬之者云是劉發之柩是嵗發
　　首薦秦以詩賀之劉涇亦作因次其韻
　　徐大正閒軒
　　髙郵陳直躬處士畫鴈二首
　　次韻王定國南遷回見寄
欽定四庫全書
御選唐宋詩醇巻三十七
　　眉山蘇軾詩六
　　東坡八首(并引/)
　余至黄州二年日以困匱故人馬正卿哀予乏食為
　於郡中請故營地數十畆使得躬耕其中地既乆荒
　為茨棘瓦礫之塲而嵗又大旱墾闢之勞筋力殆盡
　釋耒而歎乃作是詩自愍其勤庻幾來嵗之入以忘
　其勞焉
廢壘無人顧頽垣滿蓬蒿誰能捐筋力嵗晚不償勞獨
有孤旅人天窮無所逃端來拾瓦礫嵗旱土不膏﨑嶇
草棘中欲刮一寸毛喟然釋耒歎我廩何時高
荒田雖浪莽高庳各有適下隰種秔稌東原蒔棗栗江
南有蜀士桑果已許乞好竹不難栽但恐鞭横逸仍須
卜佳處規以安我室家童燒枯草走報暗井出一飽未
敢期瓢飲巳可必
因耕田而及桑果竹木以至築室穿井各成倖願想見
隨寓而安
自昔有微泉來從逺嶺背穿城過聚落流惡壯蓬艾去
為柯氏陂十畆魚蝦㑹嵗旱泉亦竭枯萍粘破塊昨夜
南山雲雨到一犁外泫然尋故瀆知我理荒薈泥芹有
宿根一寸嗟獨在雪芽何時動春鳩行可膾(自注蜀人/貴芹芽膾)
(雜鳩肉/為之)
種稻清明前樂事我能數毛空暗春澤鍼水聞好語(自/注)
(蜀人以細雨為雨毛稻初/生時農夫相語稻鍼出矣)分秧及初夏漸喜風葉舉月
明㸔露上一一珠垂縷秋來霜穗重顛倒相撑拄但聞
畦隴間蚱蜢如風雨(自注蜀中稻熟時蚱蜢羣飛/田間如小蝗狀而不害稻)新舂
便入甑玉粒照筐筥我乆食官倉紅腐等泥土行當知
此味口腹吾已許
悉數四時田事風霜月露宛轉闗情王孟田家雜詩所
未經道
良農惜地力幸此十年荒桑柘未及成一麥庻可望投
種未逾月覆塊已蒼蒼農父告我言勿使苖葉昌君欲
富餅餌要須縱牛羊再拜謝苦言得飽不敢忘
此首專言種麥述農父問答有情
種棗期可剝種松期可斲事在十年外吾計亦巳慤十
年何足道千載如風雹舊聞李衡奴此䇿疑可學我有
同舍郎官居在灊岳(自注李/公擇也)遺我三寸甘照坐光卓犖
百栽儻可致當及春氷渥想見竹籬間青黄垂屋角
豈誠願學李衡亦因遺甘而懐李公擇耳預想到屋角
青黄拙樸語益徴高曠
潘子乆不調沽酒江南村郭生本將種賣藥西市垣古
生亦好事恐是押牙孫家有十畆竹無時容叩門我窮
交舊絶三子獨見存從我於東坡勞餉同一飱可憐杜
拾遺事與朱阮論吾師卜子夏四海皆弟昆(自注潘名/大臨字邠)
(老滎陽人郭生名遘汾陽/人古生名耕道新平人)
馬生本窮士從我二十年日夜望我貴求分買山錢我
今反累生借耕輟兹田刮毛龜背上何時得成氊可憐
馬生癡至今夸我賢衆笑終不悔施一當獲千
　軾答秦太虛書曰所居對岸武昌山水佳絶有蜀人
　王生在邑中往往為風濤所隔不能即歸則王生能
　為殺雞炊黍至數日不厭又有潘生者作酒店樊口
　棹小舟徑至店下村酒亦自醇釅
　施元之曰先生儋耳手澤云杞人馬正卿作太學生
　清苦有氣節學者既不喜博士亦忌之余少時偶至
　其齋中書杜子羙秋雨嘆壁上初無意也而正卿即
　日辭歸不復出至今白首窮餓守節如故詩中馬生
　即其人也　江南有蜀士謂王文甫也文甫嘉州犍
　為縣人居於武昌　容齋三筆曰蘇公責居黄州始
　自稱東坡居士詳考其意蓋專慕白樂天而然白公
　有東坡種花二詩云持錢買花樹城東坡上栽又云
　東坡春向暮樹木今何如又有歩東坡詩云朝上東
　坡歩夕上東坡歩東坡何所愛愛此新成樹又有别
　東坡花樹詩云何處殷勤重囬首東坡桃李種新成
　皆為忠州刺史時所作也蘇公在黄正與白公忠州
　相似因憶蘇詩如贈寫真李道士云他時要指集賢
　人知是香山老居士贈善相程傑云我似樂天君記
　取華顛賞遍洛陽春送程懿叔云我甚似樂天但無
　素與蠻入侍邇英云定是香山老居士世縁終淺道
　根深而跋曰樂天自江州司馬除忠州刺史旋以主
　客郎中知制誥遂拜中書舍人某雖不敢自比然謪
　居黄州起知文登召為儀曹遂忝侍從出處老少大
　畧相似庻幾復享晚節閒適之樂去杭州云出處依
　稀似樂天敢將衰朽較前賢序曰平生自覺出處老
　少粗似樂天則公之所以景仰者不止一再言之非
　東坡之名偶爾暗合也
　　姪安節逺來夜坐三首
南來不覺嵗崢嶸坐撥寒灰聴雨聲遮眼文書元不讀
伴人燈火亦多情嗟予潦倒無歸日今汝蹉跎已半生
免使韓公悲世事白頭還對短燈檠
心衰靣改瘦崢嶸相見惟應識舊聲永夜思家在何處
殘年知汝逺來情畏人黙坐成癡鈍問舊驚呼半死生
夢斷酒醒山雨絶笑㸔飢䑕上燈檠
落第汝為中酒味吟詩我作忍飢聲便思絶粒真無䇿
苦說歸田似不情腰下牛閒方解佩洲中奴長足為生
大弨一㢮何縁彀已覺飜飜不受檠
家常語愈淺愈真安節以下第來黄州大全集雜説有
姪安節逺來飲酒樂甚以識一時盛事之言此三詩但
作喟嘆未見其樂也然以謫居岑寂之中有骨肉逺來
聚首秉燭寒宵絮語不倦悲之所發即其樂之所形此
與冬至日贈安節詩所云詩成却超然老淚不成滴者情
懐約畧相似
　　岐亭道上見梅花戲贈季常
蕙死蘭枯菊亦摧返魂香入嶺頭梅數枝殘緑風吹盡
一㸃芳心雀啅開野店初嘗竹葉酒江雲欲落豆稭灰
行當更向釵頭見病起烏雲正作堆
陳慥喜蓄聲妓此作體近香奩似有所指者故謂之戲
贈軾與慥交好詩文無所拘忌若河東君秀英君之名
因而流布非是輕薄為文正可見其忘形無間也
　方回曰一㸃芳心雀啅開此句最佳坡天人也作詩
　不拘法度而自有生意雀之為物嘗凍啅梅開本無
　情於梅下此語乃若不勝情者尾句蓋謂季常侍兒
　病起新粧行當於釵頭見此花欲其出以侑樽也豆
　稭灰出文酒清話王勉雪詩上天燒下豆稭灰烏李
　從教作白梅亦俚語世傳以為戲者
　苕溪漁隐叢話曰東坡云龍丘子自洛之蜀載二侍
　女戎装駿馬至溪山佳處輙留数日見者以為異人
　後十年築室黄岡之北號静菴居士作臨江仙贈之
　云細馬逺䭾雙侍女青巾玉帶紅靴溪山好處便為
　家誰知巴蜀路却是洛城花靣旋落英飛玉蕋人間
　春日初斜十年不見紫雲車龍丘新洞府鉛鼎飬丹
　砂龍丘子即陳季常也
　　太守徐君猷通守孟亨之皆不飲酒以詩戲之
孟嘉嗜酒桓温笑徐邈狂言孟徳疑公獨未知其趣爾
臣今時復一中之風流自有髙人識通介寧隨薄俗移
二子有靈應撫掌吾孫還有獨醒時
因姓援古以著題古人所有也只詠孟嘉徐邈二人事
承説到底章法獨創後人亦未見有效之者
　苕溪漁隐叢話曰此詩不止天生此對其全篇用事
　親切尤為可喜皆徐孟二人事也
　方回曰全用徐孟二人飲酒事以其泉下有靈却笑
　厥孫不飲善滑稽者
　　次韻和王鞏六首(録一/首)
平生我亦輕餘子晚嵗人誰念此翁巧語屢曾遭薏苡
廋詞聊復託芎藭子還可責同元亮妻卻差賢勝敬通
若問我貧天所賦不因遷謫始嚢空
俯視一切交集百端起二句匪由作意所能得
　志林曰昔為鳯翔幕過長安見劉原父留吾劇飲數
　日酒酣謂吾曰昔陳季弼告陳元龍曰聞逺近之論
　謂明府驕而自矜元龍曰夫閨門雍穆有徳有行吾
　敬陳元方兄弟淵清玉潔有禮有法吾敬華子魚清
　修疾惡有識有義吾敬趙元逹博聞强記竒逸卓犖
　吾敬孔文舉雄姿傑出有王霸之畧吾敬劉先主所
　敬如此何驕之有餘子𤨏𤨏亦安足錄哉因仰天太
　息此亦原父之雅趣也吾後在黄州作詩云平生我
　亦輕餘子晚嵗人誰念此翁盖記原父語也
　　江上值雪效歐陽體限不以鹽玉鶴鷺絮蝶飛舞
　　之類為比仍不使皓白潔素等字
縮頸夜眠如凍龜雪來惟有客先知江邉曉起浩無際
樹杪風多寒更吹青山有似少年子一夕變盡滄浪髭
方知陽氣在流水沙上盈尺江無澌隨風顛倒紛不擇
下滿坑谷髙陵危江空野闊落不見入户但覺輕絲絲
沾裳細㸔若刻鏤豈有一一天工為霍然一麾遍九野
吁此權柄誰執持世間苦樂知有幾今我幸免沾膚肌
山夫只見壓樵擔豈知帶酒飄歌兒天王臨軒喜有麥
宰相獻壽嘉及時凍吟書生筆欲折夜織貧女寒無幃
髙人著履踏冷冽飄拂巾㡌真仙姿野僧斫路出門去
寒液滿鼻清淋漓灑袍入䄂溼靴底亦有執版趨堦墀
舟中行客何所愛願得獵騎當風披草中咻咻有寒兔
孤隼下擊千夫馳敲氷煮鹿最可樂我雖不飲强倒巵
楚人自古好弋獵誰能徃者我欲隨紛紜旋轉從滿靣
馬上操筆為賦之
巖壑高卑人物錯雜大處浩渺細處纎微無所不盡可
抵一幅王維江干初雪圖　六一詩話稱有進士許洞
嘗㑹諸僧分題出一紙約曰不得犯此一字其字乃山
水風雲竹石花草霜雪星日禽鳥之類諸僧皆閣筆廬
陵集潁州雪詩其序則曰玉月棃梅練絮白舞鵝鶴等
字皆請勿用禁體物語非是歐陽創之也特以潁州賔
主一時之盛遂成佳話耳
　　是日同至女王城作詩乃和前韻
東風未肯入東門走馬還尋去嵗村人似秋鴻來有信
事如春夢了無痕江城白酒三杯釅野老蒼顔一笑温
已約年年為此㑹故人不用賦招魂
　　紅梅三首(録一/首)
怕愁貪睡獨開遲自恐氷容不入時故作小紅桃杏色
尚餘孤瘦雪霜姿寒心未肎隨春態酒暈無端上玉肌
詩老不知梅格在更㸔緑葉與青枝(自注石曼卿紅梅/詩云認桃無緑葉)
(辨杏有/青枝)
不著意紅字則泛衍然一落色相則又如塗塗附矣石
延年句豈不精切而詩謂其不知梅格知此者可與言
詩
　　陳季常見過三首(録二/首)
仕宦常畏人退居還喜客君來輙館我未覺雞黍窄東
坡有竒事已種十畆麥但得君眼青不辭奴飯白
送君四十里只使一帆風江邉千樹桞落我酒杯中此
行非逺别此樂固無窮但願長如此來徃一生同
　　寒食雨二首
自我來黄州已過三寒食年年欲惜春春去不容惜今
年又苦雨兩月秋蕭瑟卧聞海棠花泥汙燕脂雪暗中
偷負去夜半真有力何殊病少年病起頭已白
春江欲入户雨勢來不已小屋如漁舟濛濛水雲裏空
庖煮寒菜破竈燒濕葦那知是寒食但感烏銜紙君門
深九重墳墓在萬里也擬哭途窮死灰吹不起
二詩後作尤精絶結四句固是長歌之悲起四句乃先
極荒凉之境移村落小景以作官居情况大可想矣後
人乃欲將此四句裁作絶句以爭勝王韋是乃見山忘
道也
　賀裳曰黄州詩尤多不覊小屋如漁舟濛濛水雲裏
　一篇最為沈痛
　　魚蠻子
江淮水為田舟楫為室居魚鰕以為糧不耕自有餘異
哉魚蠻子本非左袵徒連排入江住竹瓦三尺廬於焉
長子孫戚施且侏儒擘水取魴鯉易如拾諸途破釡不
著鹽雪鱗芼青蔬一飽便甘寢何異獺與狙人間行路
難踏地出賦租不如魚蠻子駕浪浮空虛空虛未可知
㑹當算舟車蠻子叩頭泣勿語桑大夫
分明指新法病民出賦租者不如魚蠻之樂也忽又念
及算舟車者筆下風生凛凛史記平凖書述卜式之言
以結全篇曰烹𢎞羊天乃雨不更益一字而意已顯此
詩結云蠻子叩頭泣勿語桑大夫亦不待明言其所以
然可稱詩史
　　弔李臺卿(并引/)
　李臺卿字明仲廬州人貌陋甚性介不羣而博學彊
　記罕見其比好左氏有史學考正同異多所發明知
　天文律歴千載之日可坐數也軾謫居黄州臺卿為
　麻城主簿始識之既罷居於廬而曹光州演甫以書
　報其亡臺卿光州之妻黨也
我初未識君人以君為笑垂頭老鸛雀煙雨霾七竅敝
衣來過我危坐若持釣禇裒半靣新鬷茂一語妙徐徐
歩其瀾極望不可徼卻觀原嫵媚士固難輕料㸔書眼
如月罅隙靡不照我老多遺忘得君如再少縱横通雜
藝甚博且知要所恨言無文至老幽不耀其生世莫識
已死誰復弔作詩遺故人庻解俗子譙
㸔書眼如月數語可謂心折膺服矣却先從人所共笑
處為之寫生傳神可笑處實是可笑可敬處實是可敬
寫來俱不遺餘力洵稱一人知已
　　曹既見和復次其韻
造物本兒嬉風噫雷雷笑誰令妄驚怪失七號萬竅人
人走江湖一一操網釣偶然連六鼇便為此手妙空令
任公子三嵗蹲海徼長貧固不辭一死實未料難將蓍
草算除用佛眼照何人嗣家學恨子兒尚少嗟我與曹
君衰老世不要空言今無救竒志後必耀吟君五字詩
義重千金弔収藏慎勿出免使羣兒譙
笑臺卿者多是偶然釣鼇之人此詩要不專為臺卿一
人長太息也
　　次韻孔毅父集古人句見贈五首(録三/首)
羡君戲集他人詩指呼市人如使兒天邉鴻鵠不易得
便令作對隨家雞退之驚笑子羙泣問君乆假何時歸
世間好句世人共明月自滿千家墀
紫駝之峰人莫識雜以鷄豚真可惜今君坐致五侯鯖
盡是猩脣與熊白路旁拾得半段槍何必開鑪鑄矛㦸
用之如何在我耳入手當令君䘮魄
天下幾人學杜甫誰得其皮與其骨劃如太華當我前
跛䍧欲上驚崷崪名章俊語紛交衡無人巧㑹當時情
前生子羙只君是信手拈得俱天成
集句詩創自北宋著於石延年而工於王安石至黄庭
堅則目之為百家衣言如小兒文褓也是匪富有胸中
豈能親切貫穿然終非詩家所貴觀此數詩所以譽之
者至矣言外正自有意在
　王直方詩話曰荆公始為集句多者至數十韻往往
　對偶親於本詩蓋以誦古今人詩多或坐中率然而
　成始可以為貴也其後多有效之者孔毅父嘗集句
　贈東坡
　　六年正月二十日復出東門仍用前韻
亂山環合水侵門身在淮南盡處村五畆漸成終老計
九重新掃舊巢痕豈惟見慣沙鷗熟已覺來多釣石温
長與東風約今日暗香先返玉梅魂
詞㫖温厚意味深長在集内近體詩中更上一層
　陸㳺曰昔祖宗以三館飬士儲將相材及官制行罷
　三館而東坡蓋嘗直史館然自謫為散官削去史館
　之職乆矣至於史館亦廢故云新掃舊巢痕其用事
　之嚴如此而鳯巢西隔九重門則又李義山詩也
　方回曰東坡初貶黄州之年即細雨梅花闗山斷魂
　之時也次年正月二十日往岐亭見陳慥季常是以
　為女王城之詩又次年正月二十日與潘邠老等尋
　春是以有事如春夢了無痕之詩又次年正月二十
　日尚在黄州復出東門仍和此韻亂山環合四句謂
　元豐官制行罷廢祖宗館職立秘書省以正字校書
　郎等為差除資序而儲士之意淺矣觀此等語豈惟
　可以考大賢之出處亦可見時事之更張仁廟之所
　以遺燕安於後世者何其盛熈豐之政所以大有可
　恨者何其頓衰坡下句云豈惟見慣沙鷗熟已覺來
　多釣石温又可痛坡翁一謫數年甘心於漁樵而忘
　返也
　　南堂五首(録一/首)
掃地燒香閉閣眠簟紋如水帳如煙客來夢覺知何處
挂起西忩浪接天
　邢居實曰東坡此詩嘗題於余扇山谷初讀以為是
　劉夢得所作
　齊安拾遺曰夏澳口之側本水驛有亭曰臨臯郡人
　以驛之髙坡上築南堂為先生㳺息
　　次韻孔毅父乆旱巳而甚雨三首
飢人忽夢飯甑溢夢中一飽百憂失只知夢飽本來空
未悟真飢定何物我生無田食破硯爾來硯枯磨不出
去年太嵗空在酉傍舍壺漿不容乞今年旱勢復如此
嵗晚何以黔吾突青天蕩蕩呼不聞况欲稽首號泥佛
罋中蜥蜴尤可笑跂跂脈脈何等秩隂陽有時雨有數
民自天民天自䘏我雖窮苦不如人要亦自是民之一
形容雖是䘮家狗未肎弭耳爭投骨倒冠落幘謝朋友
獨與蚊雷共圭蓽故人嗔我不開門君視我門誰肯屈
可憐明月如潑水夜半清光飜我室風從南來非雨候
且為疲人洗蒸鬱褰裳一和快哉謡未暇飢寒念明日
先將旱勢寫得淋漓極致以待下二章轉關反覆詳盡
清絶滔滔呼作快哉謡不虚也
去年東坡拾瓦磔自種黄桑三百尺今年刈草蓋雪堂
日炙風吹靣如墨平生懶惰今始悔老大勤農天所直
沛然例賜三尺雨造化無心怳難測四方上下同一雲
甘霔不為龍所隔(自注俗有/分龍日)蓬蒿下濕迎曉來燈火新
凉催夜織老夫作罷得甘寢卧聼牆東人響屐奔流未
已坑谷平折葦枯荷恣漂溺腐儒麤糲支百年力耕不
受衆目憐破陂漏水不耐旱人力未至求天全㑹當作
塘徑千歩横斷西北遮山泉四鄰相率助舉杵人人知
我嚢無錢明年共㸔决渠雨飢飽在我寧闗天誰能伴
我田間飲醉倒惟有支頭甎
旱而得雨因雨而籌及於破陂之漏水思作塘以遮泉
由去年今年而并預算明年絶不為愁霖計者三詩如
各自成章乃正其神明於斷續合離之法
　東坡先生年譜曰元豐壬戌先生在黄州寓居臨臯
　亭就東坡築雪堂自號東坡居士以東坡圗考之自
　黄州門南至雪堂四百三十歩堂以大雪中為之因
　繪雪於四壁之間無容隙其名蓋起於此先生自書
　東坡雪堂四字以榜之先生自臨臯遷雪堂在壬戌
　十月之後和孔毅父詩云去年太嵗空在酉乃指去
　年辛酉言之也
天公號令不再出十日愁霖併為一君家有田水冐田
我家無田憂入室不如西州楊道士萬里隨身惟兩膝
沿流不惡泝亦佳一葉扁舟任飄突山芎麥麴都不用
泥行露宿終無疾夜來飢腸如轉雷旅愁非酒不可開
楊生自言識音律洞簫入手清且哀不湏更待秋井塌
見人白骨方銜杯
前兩章言旱言雨已各詞意周浹此章言甚雨君家有
田水冐田我家無田憂入室二句情狀已盡下只就楊
道士為言與雨旱都不相值張弛無所不妙也楊萬里
獨賞結二句不湏更待秋井塌見人白骨方銜杯謂其
用杜詩得翻案法抑亦末矣　首作以飢人忽夢起以
未暇飢寒念明日結次作云飢飽在我寧闗天三作云
夜來飢腸如轉雷微作呼應之語纓帶無痕
　施宿曰先生為楊道士書一帖云僕謫居黄岡綿竹
　武都山道士楊世昌子京自廬山來過余其人善畫
　山水能鼓琴曉星歴通知黄白藥術可謂藝矣又一
　帖云十月十五日夜與楊道士泛舟赤壁按次毅父
　韻第三首載西州楊道士凡数聨因此帖知為世昌
　詩中又言善吹洞簫其自廬山從公蓋壬戌之夏前
　赤壁賦云客有吹洞簫者殆是楊也
　　初秋寄子由
百川日夜逝物我相隨去惟有宿昔心依然守故處憶
在懐逺驛閉門秋暑中藜羹對書史揮汗與子同西風
忽凄厲落葉穿户牖子起尋裌衣感歎執我手朱顔不
可恃此語君莫疑别離恐不免功名定難期當時巳悽
斷况此兩衰老失塗既難追學道恨不早買田秋已議
築室春當成雪堂風雨夜已作對牀聲
五言轉韻能一氣旋折筆愈轉而情愈深味愈長此等
詩他人不能為在集中亦惟與子由徃復數章僅見之
　林子仁曰懐逺驛蓋先生與子由應制京師時嘗寓
　於此是嵗嘉祐五年也黄州東南三十里地名沙湖
　先生嘗買田其間故云買田秋已議
　　和蔡景繁海州石室
芙蓉仙人舊㳺處(自注石/曼卿也)蒼藤翠壁初無路戲將桃核
裹黄泥石間散擲如風雨坐令空山作錦繡倚天照海
花無數花間石室可容車流蘇寳葢窺靈宇何年霹靂
起神物玉棺飛出王喬墓當時醉卧動千日至今石縫
餘糟醑山人一去五十年花老室空誰作主手植數松
今偃葢蒼髯白甲低瓊户我來取酒酹先生後車仍載
胡琴女一聲氷鐵散巖谷海為瀾翻松為舞爾來心賞
復何人持節中郎醉無伍獨臨斷岸呼出日紅波碧巘
相吞吐徑尋我語覔餘聲拄杖彭鏗叩銅鼓長篇小字
逺相寄一唱三歎神悽楚江風海雨入牙頰似聼石室
胡琴語我今老病不出門海山巖洞知何許門外桃花
自開落牀頭酒罋生塵土前年開閤放桞枝今年洗心
參佛祖夢中舊事時一笑坐覺俯仰成今古願君不用
刻此詩東海桑田真旦暮
石延年通判海州使人以泥裹桃核弹擲山嶺之上一
二嵗間花發滿山誠為勝舉詩援此説入自首句至蒼
髯白甲低瓊户以上皆言石事繼述舊逰而以和詩之
意終焉舒展舂容有大海廻波生紫瀾之妙
　施元之曰蔡景繁名承禧臨川人中嘉祐進士第知
　雩都縣擢監察御史裏行後出為淮南轉運副使置
　使楚州東坡謪黄實在部内獨拳拳慰藉行部訪之
　東坡有荅景繁帖云朐山臨海石室信如所諭前某
　嘗携家一㳺時有胡琴婢就室中作濩索凉州凛然
　有氷車鐵馬之聲婢去乆矣因公復起一念若果㳺
　此必有新篇當破戒奉和也又云海上竒觀恨不與
　公同逰大篇或可追賦景繁往㳺既賦詩坡為屬和
　前所述皆指石曼卿後車胡琴云云皆帖中語意又
　前年開閤云云即所謂婢去乆矣因公復起一念用
　此帖為証而詩乃粲然
　　小飲公瑾舟中
青泥赤日午相烘走訪船牕栁影中輟我東坡無限睡
賞君南浦不貲風坐觀邸報談迂叟閒説滁山憶醉翁
此去澄江三萬頃只應明月照還空(自注鄧滁人也是/日坐中觀邸報云)
(叟入/下省)
酒坐劇談嘯傲之概可想
　　過江夜行武昌山上聞黄州鼓角
清風弄水月銜山幽人夜渡呉王峴黄州鼓角亦多情
送我南來不辭逺江南又聞出塞曲半雜江聲作悲健
誰言萬方聲一概鼉憤龍愁為余變我記江邉枯桞樹
未死相逄真識靣他年一葉泝江來還吹此曲相迎餞
已去之地鼓角多情新至之處曲聲悲健妙是半雜江
聲通彼我之懐覺行役宵中有聲有色
　　自興國徃筠宿石田驛南廿五里野人舍
谿上青山三百疊快馬輕衫來一抹倚山修竹有人家
横道清泉知我渇芒鞋竹杖自輕軟蒲薦松牀亦香滑
夜深風露滿中庭惟有孤螢自開闔
孤螢開闔之句較暗飛螢自照更泠然善也
　　圓通禪院先君舊逰也四月二十日晚至宿焉明
　　日忌日也乃手寫寳積獻蓋頌佛一偈以贈長老
　　僊公僊撫掌笑曰昨夜夢寳蓋飛下著處輙出火
　　豈此祥乎乃作是詩院有蜀僧宣逮事訥長老識
　　先君云
石耳峯頭路接天梵音堂下月臨泉此生初飲廬山水
他日徒參雪竇禪䄂裏寳書猶未出夢中飛蓋已先傳
何人更識嵇中散野鶴昻藏未是仙
詩簡於題題中之意詩無剩語題外之意詩有餘情體
贍律調咀味無盡
　　題西林壁
横㸔成嶺側成峯逺近髙低各不同不識廬山真靣目
只縁身在此山中
能作如是語始是認取真靣目者妙髙峯三日不見而
見之别峯與此參㸔
　黄庭堅曰此老人於般若横説豎説了無剩語非其
　筆端有口亦安能吐此不傳之妙
　　廬山二勝(并引/)
　余遊廬山南北得十五六竒勝殆不可勝紀而懶不
　作詩獨擇其尤佳者作二首
　　　開先潄玉亭
髙巖下赤日深谷來悲風劈開青玉峽飛出兩白龍亂
沫散霜雪古潭揺青空餘流滑無聲快瀉雙石谼我來
不忍去月出飛橋東蕩蕩白銀闕沉沉水精宫願隨琴
髙生腳踏赤鯶公手持白芙渠跳下清泠中
寫瀑布竒勢迭出曲盡其妙此巨靈開山手徐凝惡詩
誠不足道耳
　廬山記曰山中瀑布十餘處香鑪峰與雙劍峰在瀑
　布旁水源在五老峰頂西入康王谷為水簾東為開
　先之瀑布
　王注正譌曰開先潄玉亭王本訛作開元題下注云
　開元禪院舊傳梁昭明太子之居棲隠也唐𤣥宗即
　位始號開元有招隐橋𤣥宗所作按黄庭堅開先禪
　院修造記畧曰南唐中主年少好文無經世意慕物
　外之名問舍五老峰下有野夫獻地買之萬金以為
　書堂及即位以為寺以野夫獻地為已有國之祥故
　名開先後遷洪都盖嘗弭節故榻與畫像存焉又山
　志稱中主讀書臺在寺後世以為李後主者誤以為
　梁昭明者尤誤開先寺本末甚明無可疑者王本既
　訛開先為開元又訛南唐之𤣥宗為唐開元天寳之
　𤣥宗又云唐𤣥宗即位始號開元其杜撰蹖駁乃爾
　梅溪何至是想後人偽託耶
　　　栖賢三峽橋
吾聞太山石積日穿綫溜况此百雷霆萬世與石鬭深
行九地底嶮出三峽右長輸不盡谿欲滿無底竇跳波
翻潛魚震響落飛狖清寒入山骨草木盡堅瘦空濛烟
靄閒澒洞金石奏彎彎飛橋出㶑㶑半月彀玉淵神龍
近雨雹亂晴晝垂缾得清甘可嚥不可潄
竒景以精理通之發為髙談結為幽艶絡繹間起使人
應接不暇
　苕溪漁隠叢話曰三峽橋詩清寒入山骨草木盡堅
　瘦此等語精研絶韻真他人道不到也
　蘇轍棲賢僧堂記曰元豐三年余過廬山入棲賢谷
　谷中多大石岌嶪相倚水行石間其聲如雷霆又如
　干乘車行者震掉不能自持雖三峽之險不過也故
　橋曰三峽
　廬山前録曰過棲賢路稍﨑嶇然不妨觀山也約十
　餘里至三峽橋蘇黄門所記殆非誇詞自此行石衢
　至玉淵亭澗水披石陡落滙為龍湫雪濺雷吼不減
　三峽
　　岐亭五首(并引/)　(録三首/)
　元豐三年正月余始謫黄州至岐亭北二十五里山
　上有白馬青蓋來迎者則余故人陳慥季常也為留
　五日賦詩一篇而去明年正月復徃見之季常使人
　勞余於中塗余乆不殺恐季常之為余殺也則以前
　韻作詩為殺戒以遺季常自爾不復殺而岐亭之人
　多化之有不食肉者其後數徃見之徃必作詩詩必
　以前韻凡余在黄四年三徃見季常季常七來見余
　盖相從百餘日也七年四月余量移汝州自江淮徂
　雒送者皆止慈湖而季常獨至九江乃復用前韻通
　為五首以贈之
昨日雲隂重東風融雪汁逺林草木暗近舍烟火濕下
有隠君子嘯歌方自得知我犯寒來呼酒意頗急撫掌
動隣里遶村捉鵝鴨房櫳鏘噐聲蔬果照巾羃乆聞蔞
蒿羙初見新芽赤洗盞酌鵝黄磨刀削熊白須臾我徑
醉坐睡落巾幘醒時夜向䦨唧唧銅瓶泣黄州豈云逺
但恐朋友缺我當安所主君亦無此客朝來靜菴中惟
見峰巒集
從呼酒説到徑醉醉而復醒寫出嘯傲自適頽然兀然
真不知何者是主何者是客
　詩人玉屑曰嘗論對偶如枸杞因吾有雞栖奈汝何
　盖借枸杞以對雞栖冬温蚊蚋在人逺鳬鴨亂人逺
　如鳬鴨然又直以字對而不對意此皆例子不可不
　知子瞻岐亭詩云洗盞酌鵝黄磨刀切熊白是用例
　者也
我哀籃中蛤閉口䕶殘汁又哀網中魚開口吐㣲濕刳
腸彼交病過分我何得相逢未寒温相勸此最急不見
盧懐慎烝壺似烝鴨坐客皆忍笑髠然發其羃不見王
武子每食刀几赤琉璃載烝㹠中有人乳白盧公信寒
陋衰髪得滿幘武子雖豪華未死神已泣先生萬金璧
䕶此一蟻缺一年如一夢百嵗真過客君無廢此篇嚴
詩編杜集
通篇俱為戒殺而作未死神已泣一語尤惻惻動人中
用鄭餘慶事誤作盧懐慎藝苑雌黄指摘之然未足為
此詩病也
　許顗詩話曰東坡贈季常詩戒其殺生末云君無廢
　此篇嚴詩編杜集謂嚴武也工部集中有武倡和數
　首
枯松强鑚膏槁竹欲瀝汁兩窮相值遇相哀莫相濕不
知我與君交逰竟何得心法幸相語頭然未為急願為
穿雲鶻莫作將雛鴨我行及初夏煮酒映疎羃故鄉在
何許西望千山赤兹逰定安歸東泛萬頃白一歡寧復
再起舞花墮幘將行出苦語不用兒女泣吾非固多矣
君豈無一缺各念别時言閉户謝衆客空堂淨掃地虛
白道所集
臨别互相勸勉匡其所不及不徒作依依戀戀之詞同
心之言其誼古其情深矣
　緗素雜記曰世俗相傳古詩不必拘於用韻余謂不
　然如杜少陵早發射洪縣及字韻詩皆用緝字一韻
　未嘗用外韻也又觀東坡與陳季常汁字韻一篇詩
　而用六韻殊與老杜異其他側韻詩多如此以其名
　重當世無敢訾議
　苕溪漁隠叢話曰黄朝英之言非也老杜側韻詩何
　嘗不用外韻今若以一篇詩偶不用外韻遂為定格
　則老杜何以謂之能兼衆體也黄既不細考老杜諸
　詩又且輕議東坡尤為可笑
　　郭祥正家醉畫竹石壁上郭作詩為謝且遺二古
　　銅劍
空腸得酒芒角出肝肺槎牙生竹石森然欲作不可回
吐向君家雪色壁平生好詩仍好畫書墻涴壁長遭罵
不瞋不罵喜有餘世間誰復如君者一䨇銅劍秋水光
兩首新詩爭劍芒劍在牀頭詩在手不知誰作蛟龍吼
畫從醉出詩特為醉筆洗剔精神讀起四句森然動魄
也句句巉絶在集中另闢一格
　　龍尾硯歌(并引/)
　余舊作鳯咮石硯銘其畧云蘇子一見名鳯咮坐令
　龍尾差牛後已而求硯於歙歙人云子自有鳯咮何
　以此為盖不能平也奉議郎方君彦徳有龍尾大硯
　竒甚謂余若能作詩少解前語者當奉餉乃作此詩
黄琮白琥天不惜顧恐貪夫死懐璧君㸔龍尾豈石材
玉徳金聲寓於石與天作石來幾時與人作硯初不辭
詩成鮑謝石何與筆落鍾王硯不知錦茵玉匣俱塵垢
𢷬練支牀亦何有况瞋蘇子鳯咮銘戲語相嘲作牛後
碧天照水風吹雲明窗大几清無塵我生天地一閒物
蘇子亦是支離人麤言細語都不擇春蚓秋虵隨意畫
願隨蘇子老東坡仁者不用生分别
前用解嘲後更諷以通人之論雄恣逸態竒矯無前集
中鳯咮硯三銘各以遒鍊為工不可無此作蕩潏之氣
　　次韻杭人裴維甫
餘杭門外葉飛秋尚記居人挽去舟一别臨平山上塔
五年雲夢澤南州凄凉椘些縁吾發邂逅秦淮為子留
寄謝西湖舊風月故應時許夢中逰
　　同王勝之逰蔣山
到郡席不暖居民空惘然好山無十里遺恨恐他年欲
欵南朝寺同登北郭船朱門收畫㦸紺宇出青蓮(自注/荆公)
(以宅/為寺)夾路蒼髯古迎人翠麓偏龍腰蟠故國鳥爪寄曽
巔竹杪飛華屋松根泫細泉峰多巧障日江逺欲浮天
畧彴横秋水浮屠揷暮烟歸來踏人影雲細月娟娟
次第寫景不必作崚嶒欎屈之勢而斵削精潔神彩欲
飛不獨峰多江逺一聨差肩杜老
　西清詩話曰元豐中王荆公在金陵東坡自黄北遷
　日與公逰盡論古昔文字閒即俱味禪悦公嘆息謂
　人曰不知更幾百年方有如此人物東坡渡江至儀
　真賦此詩公亟取讀之至峰多巧障日江逺欲浮天
　乃撫几曰老夫平生作詩無此二句
　　送沈逵赴廣南
嗟我與君皆丙子四十九年窮不死君隨幕府戰西羗
夜渡氷河斫雲壘飛塵漲天箭灑甲歸對妻孥真夢耳
我謫黄岡四五年孤舟出沒煙波裏故人不復通問訊
疾病飢寒疑死矣相逢握手一大笑白髪蒼顔畧相似
我方北渡脱重江君復南行輕萬里功名如幻何足計
學道有牙真可喜句漏丹砂已付君汝陽罋盎吾何恥
君歸趁我鷄黍約買田築室從今始
就兩人境遇不同處抒寫盡致而以道牙日就作無聊
解脱之詞覺滿紙毫飛墨噴一時怡然氷釋
　　豆粥
君不見虖沱流澌車折軸公孫倉黄奉豆粥濕薪破竈
自燎衣飢寒頓解劉文叔又不見金谷敲冰草木春帳
下烹煎皆羙人萍虀豆粥不傳法咄嗟而辦石季倫干
戈未解身如寄聲色相纒心已醉身心顛倒自不知更
識人間有真味豈如江頭千頃雪色蘆茅簷出沒晨煙
孤地碓舂秔光似玉沙缾煮豆軟如酥我老此身無著
處賣書來問東家住卧聼鷄鳴粥熟時蓬頭曳履君家
去
起伏開閤氣偉采竒青蓮無以過
　苕溪漁隠叢話曰東坡於飲食作詩賦以寫之徃徃
　皆臻其妙如老饕賦豆粥詩是也
　　秦少游夢發殯而塟之者云是劉發之柩是嵗發
　　首薦秦以詩賀之劉涇亦作因次其韻
君㸔三代士執雉本以殺身為小補居官死職戰死綏
夢尸得官真古語五行勝已斯為官官如草木吾如土
仕而未禄猶賔客待以純臣蓋非古餽焉曰獻稱寡君
豈比公卿相爾汝世衰道㣲士失已得䘮悲歡反其故
草袍蘆箠相嫵媚飲食嬉游事羣聚曲江船舫月燈毬
是謂舞殯而歌墓㸔花走馬到東野餘子紛紛何足數
二生年少兩豪逸詩酒不知軒冕苦故令将仕夢發棺
勸子勿為官所腐塗車芻靈皆假設著眼細㸔君勿誤
時來聊復一飛鳴進隠不須煩伍舉
説得通透使人心融神釋凡經史傳記百家之言信手
拈來無不貫穿協合前古詩人未嘗有此此所謂詩到
蘇黄盡也
　　徐大正閒軒
冰蠶不知寒火䑕不知暑知閒見閒地已覺非閒侣君
㸔東坡翁懶散誰比數形骸墮醉夢生事委塵土蚤眠
不見燈晚食或欺午卧㸔氊取盗坐視麥漂雨語希舌
頰强行少腰腳僂五年黄州城不蹋黄州鼓人言我閒
客置此閒處所問閒作何味如眼不自覩頗訝徐孝亷
得閒能幾許介子願奉使翁歸備文武應縁不耐閒名
字挂庭宇我詩為閒作更得不閒語君如汗血駒轉盼
略燕椘莫嫌鑾輅重終勝鹽車苦
為閒字下轉語轉轉無竭是問是答兩無縛脱以偈頌
體入詩自雪堂始也
　施元之曰徐大正因其先君猷守黄州始從公游秦
　少游為作閒軒記
　　髙郵陳直躬處士畫鴈二首
野鴈見人時未起意先改君從何處㸔得此無人態無
乃槁木形人禽兩自在北風振枯葦㣲雪落璀璀慘澹
雲水昏晶熒沙礫碎弋人悵何慕一舉渺江海
衆禽事紛爭野鴈獨閒潔徐行意自得俯仰若有節我
衰寄江湖老伴雜鵝鴨作書問陳子曉景畫苕霅依依
聚圓沙稍稍動斜月先鳴獨鼓翅吹亂蘆花雪
色斯舉矣語隠而不發前作更從未起時見其意之先
改後作又於安翔徐徊處見其意之自得詩中畫畫中
詩二難併矣
　　次韻王定國南遷回見寄
土暈銅花蝕秋水要須悍石相礱砥十年冰蘗戰膏粱
萬里煙波濯紈綺歸來詩思轉清激百丈空潭數魴鯉
逝將桂浦擷蘭蓀不記槐堂收劍履卻思庾嶺今何在
更説彭城真夢耳(自注來詩述/彭城舊㳺)君知先竭是甘井我願
得全如苦李妄心不復九回腸至道終當三洗髓廣陵
陽羡何足較(自注余買田陽羡來/詩以為不如廣陵)只有無何真我里樂
全老子今禪伯(自注謂張安道/也定國其壻)掣電機鋒不容擬心通
豈復問云何印可聊須答如是相逄為我話留滯桃花
春漲孤舟起
盤空硬語具體昌黎
　王定國詩集叙曰定國以余故得罪貶海上三年一
　子死貶所一子死於家定國亦病幾死余意其怨我
　甚不敢以書相聞而定國歸至江西以其嶺外所作
　詩數百首寄余皆清平豐融藹然有治世之音其言
　與志得道行者無異幽憂憤歎之作盖亦有之矣特
　恐死嶺外而天子之恩不及報以忝其父祖耳孔子
　曰不怨天不尤人定國且不我怨而肯怨天乎余然
　後廢巻而嘆自恨其人之淺也
　墨莊漫録曰王定國寄詩於東坡答書云新詩篇篇
　皆竒老拙此回真不及矣窮人之具輙欲交割與公
　魏道輔見而笑曰定國亦難作交代只是且權攝耳
　
　
　
御選唐宋詩醇巻三十七
欽定四庫全書
御選唐宋詩醇巻三十八
　　眉山蘇軾詩七
　　　目録
　　泗州南山監倉蕭淵東軒二首
　　寄蘄簟與蒲傳正
　　贈眼醫王生彦若
　　觀杭州鈐轄歐育刀劍戰袍
　　王伯敭所藏趙昌花四首
　　　梅花
　　　黄葵
　　　芙蓉
　　　山茶
　　書林逋詩後
　　溪隂堂
　　送穆越州
　　金山妙髙臺
　　贈杜介
　　送楊傑
　　次韻送徐大正
　　楊康功有石狀如醉道士為賦此詩
　　海市
　　過萊州雪後望三山
　　次韻胡完夫
　　送范純粹守慶州
　　惠崇春江晚景二首(録一首/)
　　次韻完夫再贈之什某已卜居毗陵與完夫有廬
　　里之約云
　　次韻朱光庭初夏
　　送賈訥倅眉二首(録一首/)
　　題文與可墨竹
　　武昌西山
　　趙令晏崔白大圖幅徑三丈
　　次韻劉貢父西省種竹
　　軾以去嵗春夏侍立邇英而秋冬之交子由相繼
　　入侍次韻絶句四首各述所懐(録一首/)
　　郭熈畫秋山平逺
　　次韻張昌言喜雨
　　書晁補之所藏與可畫竹二首(録二首/)
　　書李世南所畫秋景二首(録一首/)
　　書鄢陵王主簿所畫折枝二首
　　故李誠之待制六丈挽詞
　　九月十五日邇英講論語終篇賜執政講讀史官
　　燕於東宫又遣中使就賜御書詩各一首臣軾得
　　紫薇花絶句其詞云絲綸閣下文書静鐘鼓樓中
　　刻漏長獨坐黄昏誰是伴紫薇花對紫薇郎翌日
　　各以表謝又進詩一篇臣軾詩云
　　獲鬼章二十韻
　　和王晉卿
　　次韻劉貢父叔姪扈駕
　　和子由除夜元日省宿致齋三首
　　次韻黄魯直畫馬試院中作
　　余與李廌方叔相知久矣領貢舉事而李不得第
　　愧甚作詩送之
　　慶源宣義王丈以累舉得官為洪雅主簿雅州户
　　掾遇吏民如家人人安樂之既謝事居眉之青神
　　瑞草橋放懐自得有書來求紅帶既以遺之且作
　　詩為戲請黄魯直秦少遊各為賦一首為老人光
　　華
　　送錢穆父出守越州二首
　　卧病逾月請郡不許復直玉堂十一月一日鎻院
　　是日苦寒詔賜官燭法酒書呈同院
　　木山
　　送千乘千能兩姪還鄉
欽定四庫全書
御選唐宋詩醇巻三十八
　　眉山蘇軾詩七
　　泗州南山監倉蕭淵東軒二首
偶隨樵父採都梁(自注南山名都梁/山出都梁香故也)竹屋松扉試乞漿
但見東軒堪隠几不知公子是監倉谿中亂石墻垣古
山下寒蔬七箸香我是江南舊遊客挂冠知有老蕭郎
北望飛塵苦晝霾洗心聊復寄東齋珍禽聲好猶思越
野橘香清未過淮有信㣲泉來逺嶺無心明月轉空階
一官倉庾真堪老坐看松根落斷崖
有幽䆳之趣蕭條髙寄盡得風流　前首結句用老蕭
郎亦本香山能文好飲老蕭郎之句容齋引老元為例
而不引此疎矣
　容齋三筆曰東坡賦詩用人姓名多以老字足成句
　蕭淵東軒云挂冠知有老蕭郎夀州龍潭云觀魚并
　記老莊周病不赴㑹云空對親舂老孟光看潮云猶
　似浮江老阿童贈黄山人云説禪長笑老浮屠元長
　老衲裙云乞與佯狂老萬回侍立邇英云定是香山
　老居士贈李道士云知是香山老居士蒜山亭云竒
　逸多聞老敬通汶公東堂云一帖空存老遂良次韻
　韶守云華髪蕭蕭老遂良遊羅浮云還湏畧報老同
　叔贈辯才云中有老法師寄子由云青山老從事贈
　眼醫云忘言老尊宿謝惠酒云青州老從事謝餉魚
　云誰似老方朔贈吳子野扇云得之老月師次韻李
　端叔云此是老牛戬是皆以為助語非真謂其老也
　大抵七言則於第五字用之五言則於第三字用之
　若其他錯出如再説走老瞞故人餘老龎老濞宫粧
　傳父祖便腹從人笑老韶老可能為竹寫真不知老
　奘㡬時歸之類皆隨語勢而然白樂天云每被老元
　偷格律蓋亦有自來矣
　　寄蘄簟與蒲傳正
蘭谿美箭不成笛離離玉筯排霜脊千溝萬縷自生風
入手未開先慘慄公家列屋閒蛾眉珠簾不動花隂移
霧帳銀牀初破睡牙籤玉局坐彈棊東坡病叟長羇旅
凍卧飢吟似飢䑕倚賴春風洗破衾一夜雪寒披故絮
火冷燈青誰復知孤舟兒女自嚘咿皇天何時反炎燠
愧此八尺黄琉璃願君静掃清香閣卧聴風漪聲滿榻
習習還從兩腋生請公乘此朝閶闔
蒲性奢靡故因寄簟而特作飢寒之語以諷之古人之
誼也昔鄭羣當暑濕之時贈簟與昌黎而韓詩有倒身
甘寢百疾愈却願天日恒炎曦之句妙想獨造此則當
春寒之候寄簟與傳正乃云皇天何時反炎燠愧此八
尺黄琉璃命筆畧同然一則羙其適用一則愧其無用
雖脱胎仍是翻案也
　施元之曰蒲傳正名宗孟嘗以書寄東坡云晚年學
　道有所得坡答之曰聞所得甚髙然有二事特勸一
　曰慈二曰儉此詩云霧帳銀牀牙籖玉局亦可見其
　奉養矣
　　贈眼醫王生彦若
鍼頭如麥芒氣出如車軸閒關絡脈中性命寄毛粟而
况清浄眼内景含天燭琉璃貯沆瀣輕脆不任觸而子
於其間來往施鋒鏃笑談紛自若觀者頸為縮運鍼如
運斤去翳如拆屋常疑子善幻他技雜符祝子言吾有
道此理君未矚形骸一塵垢貴賤兩草木世人方重外
妄見瓦與玉而我初不知刺眼如刺肉君看目與翳是
翳要非目目翳茍二物易分如麥菽寧聞老農夫去草
更傷榖鼻端有餘地肝膽分楚蜀吾於五輪間蕩蕩見
空曲如行九軌道並驅無擊轂空花誰開落明月自朏
朒請問樂全堂忘言老尊宿(自注彦若樂全/先生門下醫也)
一意翻騰發難送解險語竒詞絡繹奔㑹令人可怖可
喜忘其為有韻之文李之儀所謂極天地之變化者此
種是也
　　觀杭州鈐轄歐育刀劍戰袍
青綾衲衫暖襯甲紅線勒帛光遶脅秃襟小袖雕鶻盤
大刀長劍龍蛇柙兩軍鼓譟屋瓦墜紅塵白羽紛相雜
將軍恩重此身輕笑履鋒鋩如一揷書生只肎坐帷幄
談笑毫端弄生殺呌呼擊鼓催上竿猛士應憐小兒黠
試問黄河夜偷渡掠面驚沙寒霎霎何如大艦日髙眠
一枕清風過苕霅
將軍輕履鋒鋩而書生帷幄談笑似為文史牽掣深
其扼腕者黄河驚沙掠面不如苕霅一枕清風豈誠閒
寂為髙乃其歎息痛恨之至也筆力崷崪殆如刃發於
硎
　　王伯敭所藏趙昌花四首
　　　梅花
南行渡關山沙水清練練行人已愁絶日暮集㣲霰慇
勤小梅花髣髴吳姬面暗香隨我去回首驚千片至今
開畫圖老眼淒欲泫幽懐不可寫歸夢君家倩
　　　黄蔡
弱質困夏永竒姿蘇曉涼低昻黄金盃照曜初日光檀
心自成暈翠葉森有芒古來寫生人妙絶誰似昌晨粧
與午醉真態含隂陽君看此花枝中有風露香
　　　芙蓉
清飇已拂林積水漸収潦溪邉野芙蓉花水相媚好坐
看池蓮盡獨伴霜菊槁幽姿强一笑莫景迫摧倒淒涼
似貧女嫁晚驚衰早誰寫少年容樵人劍南老
於衰落處寫其丰韻貧女之喻凄然感懐
　　　山荼
蕭蕭南山松黄葉隕勁風誰憐兒女花散火氷雪中能
傳嵗寒姿古來惟丘翁趙叟得其妙一洗膠粉空掌中
調丹砂染此鶴頂紅何須誇落墨獨賞江南工
　　書林逋詩後
吳儂生長湖山曲呼吸湖光飲山緑不論世外隠君子
傭奴販婦皆氷玉先生可是絶俗人神清骨冷無由俗
我不識君曽夢見瞳子瞭然光可燭遺篇妙字處處有
步遶西湖看不足詩如東野不言寒書似西臺差少肉
平生髙節已難繼將死㣲言猶可録自言不作封禪書
更肎悲吟白頭曲我笑吳人不好事好作祠堂傍修竹
不然配食水仙王一盞寒泉薦秋菊
將以稱羙林逋乃至謂吳儂之傭販皆如氷玉深一層
説入而林之神清骨冷其為髙節難繼處不待羅縷矣
軾論文章嘗有郊寒島瘦之目其讀孟郊詩有云何苦
將兩耳聴此寒蟲號又嘗論西臺御史李建中之書以
為雖可愛終可鄙雖可鄙終不可棄若此篇所言則謂
其詩如東野而不能至於寒書似西臺而又不嫌於肉
是兼有孟李之所長盡去孟李之所短也後人多於西
臺句誤㑹其意此未深考耳
　歸田録曰處士林逋居於杭州西湖之孤山逋工書
　畫善為詩如草泥行郭索雲木呌鈎輈頗為士大夫
　所稱又梅花詩云踈影横斜水清淺暗香浮動月黄
　昏評詩者謂前世詠梅者多矣未有此句也又其臨
　終為句云茂陵他日求遺草猶喜初無封禪書尤為
　人稱誦自逋之後湖山寂寞未有繼者
　香祖筆記曰郎瑛七修類纂舉東坡跋林和靖詩詩
　如東野不言寒書似西臺差少肉以西臺為南唐李
　建中謬甚南唐太弟太傅李建勲非建中也建中宋
　初人為西京御史故稱西臺其書與楊風子先後齊
　名蘇黄常稱之郎未知耶
　　溪隂堂
白水滿時雙鷺下緑槐髙處一蟬吟酒醒門外三竿日
卧看溪南十畆隂
　髙齋詩話曰子美詩曰兩箇黄鸝鳴翠栁一行白鷺
　上青天窓含西嶺千秋雪門泊東呉萬里船東坡題
　真州范氏溪堂詩蓋用老杜詩意也
　　送穆越州
江海相忘十五年羡公松柏蔚蒼顔四朝耆舊氷霜後
兩郡風流水石間舊政猶傳蜀父老先聲已振越溪山
樽前俱是蓬萊守莫放髙樓雪月閒
　趙次公曰蓬萊守葢穆既守越而先生將守登越謂之
　蓬萊者元㣲之守越以州宅誇白樂天詩云我是玉皇
　香案吏謫居猶得在蓬萊今越州有蓬萊閣及以酒名
　也登州有萊山倚郭乃蓬萊縣故越登皆可稱蓬萊守
　　金山妙髙臺
我欲乘飛車東訪赤松子蓬萊不可到弱水三萬里不如
金山去清風半㠶耳中有妙髙臺雲峯自孤起仰觀
初無路誰信平如砥臺中老比丘碧眼照牕几巉巉玉
為骨凛凛霜入齒機鋒不可觸千偈如翻水何須尋徳
雲即此比丘是長生未暇學請學長不死
若先談妙髙之勝而别稱赤松蓬萊以作波瀾便是人
人意中所有妙在於未入題之前作破空而來之勢逺
望嵾嵾若攅圖之托霄上
　　贈杜介(并引/)
　元豐八年七月二十五日杜㡬先自浙東還與余相
　遇於金山話天台之異以詩贈之
我夢遊天台横空石橋小秋風吹菵露翠濕香嫋嫋應
真飛錫過絶澗度雲鳥舉意欲從之翛然已松杪㣲言
粲珠玉未説意先了覺來如墮空耿耿牕戸曉羣生䧟
迷網獨達從古少杜叟子何人長嘯萬物表妻孥空四
壁振策念輕矯遂為赤城遊飛步凌縹緲問禪不歸舍
屢為瓠壺繞何人識此志佛眼自照瞭我夢君見之卓
爾非魔嬈仙葩發茗椀翦刻分葵蓼從今更不出閉户
閒騕褭時從佛頂巖馳下雙蓮沼
不述杜介之話而自述夢遊使實境從空中出筆端玲
瓏縹緲不落塵凡
　趙次公曰仙葩發茗椀翦刻分葵蓼此言其所㸃茶之
　詳也先生十八羅漢頌後跋云軾家藏十六羅漢像每
　設茶供則化為白乳或凝為花木桃李芍藥僅可指名
　　送楊傑(并引/)
　無為子嘗奉使登太山絶頂鷄一鳴見日出又嘗以
　事過華山重九日飲酒蓮花峰上今乃奉詔與髙麗
　僧統遊錢塘皆以王事而從方外之樂善哉未曽有
　也作是詩以送之
天門夜上賓出日萬里紅波半天赤歸來平地看跳丸
一㸃黄金鑄秋橘太華峰頭作重九天風吹灧黄花酒
浩歌馳下腰帶鞓醉舞崩崖一揮手神遊八極萬縁虚
下視蚊雷隠汙渠大千一息八十返笑厲東海騎鯨魚
三韓王子西求法鑿齒彌天兩勍敵過江風急浪如山
寄語舟人好看客
直叙三事奔盪之音欝為壯偉昔李白登華山落雁峰
曰恨不携謝朓驚人詩來掻首問青天此詩竒勝亦真
足與泰華争巍峩矣
　趙䕫曰元祐二年髙麗僧義天航海間道至明州傳云
　義天棄王位出家上疏乞徧厯叢林問法受道有詔朝
　奉郎楊傑次公館伴所至吳中諸刹皆迎餞如王臣禮
　　次韻送徐大正(自注嘗與余約卜鄰於江淮間將/赴登州同舟至山陽以詩見送留)
　　(别/)
别時酒醆照燈花知我歸期漸有涯去嵗渡江萍似斗
今年並海棗如𤓰多情明月邀君共無價青山為我賒
千首新詩一竿竹不應空釣漢江槎
因有卜鄰之約故曰無價青山為我賒因與同舟故曰
多情明月邀君共運實於虛鈎綿秀絶
　　楊康功有石狀如醉道士為賦此詩
楚山固多猿青者黠而夀化為狂道士山谷恣騰蹂誤
入華陽洞竊飲茅君酒君命囚巖間巖石為械杻松根
絡其足藤蔓縛其肘蒼苔睬其目叢棘哽其口三年化為
石堅瘦敵瓊玖無復號雲聲空餘舞杯手樵夫見之笑
抱賣易升斗楊公海中仙世俗那得友海邊逢姑射一
笑㣲俛首胡不載之歸用此頑且醜求詩紀其異本末
得細剖吾言豈妄云得之亡是叟
猿化石石化道士都是課虚責有此特偶爾以文為戲
非武昌銅劍歌等可比也故結出吾言豈妄云得之亡
是叟見所謂妄者乃不妄不妄者乃妄耳
　吕氏童䝉訓曰此詩窮極思致出新意於法表前賢
　所未到然學者專力於此則亦失古人作詩之意
　韓駒曰東坡作文如天花變現初無根葉不可揣測
　如作醉石道士詩共二十八句却二十六句作假説
　惟用兩句収拾及作鶴嘆則又替鶴分明
　　海市(并引/)
　予聞登州海市舊矣父老云常出於春夏今嵗晚不
　復見矣予到官五日而去以不見為恨禱於海神廣
　徳王之廟明日見焉乃作此詩
東方雲海空復空羣仙出沒空明中蕩揺浮世生萬象
豈有貝闕藏珠宫心知所見皆幻影敢以耳目煩神工
嵗寒水冷天地閉為我起蟄鞭魚龍重樓翠阜出霜曉
異事驚倒百嵗翁人間所得容力取世外無物誰為雄
率然有請不我拒信我人厄非天窮潮陽太守南遷歸
喜見石廪堆祝融自言正直動山鬼豈知造物哀龍鍾
信眉一笑豈易得神之報汝亦已豐斜陽萬里孤鳥沒
但見碧海磨青銅新詩綺語亦安用相與變滅隨東風
海市只是重樓翠阜此固不盡形容亦正不能形容也
從未見之前既見之後與嵗晚得見之異結撰至思煒
煒精光欲奪人目
　文昌雜録曰余見光禄卿解賔王説登州毎晴霽烟
　霧中有城闕樓閣人物車馬鷄犬往來之狀彼人謂
　之海市
　　過萊州雪後望三山
東海如碧環西北巻登萊雲光與天色直到三山回我
行適冬仲薄雪収浮埃黄昏風絮定半夜扶桑開參差
太華頂出沒雲濤堆安期與羡門乘龍安在哉茂陵秋
風客勸爾麾一杯帝鄉不可期楚些招歸來
　　次韻胡完夫
青衫别淚尚斕斑十載江湖困抱關老去上書還北闕
朝來拄笏看西山相從杯酒形骸外笑説平生醉夢間
萬事㑹須咨伯始白頭容我占清閒
　　送范純粹守慶州
才大古難用論髙常近迂君看趙魏老乃為滕大夫浮
雲無根蔕黄潦能須臾知經㡬成敗得見真賢愚羽旄
照城闕談笑安隔隅當年老使君赤手降於菟諸郎更
何事折箠鞭其雛吾知鄧平叔不鬭月支胡
舊徳之思良友之誼懃懃懇懇意餘於詞
　施元之曰范純粹字徳孺文正公之季子哲宗即位
　以直龍圖閣京東轉運副使代其兄忠宣公守慶請
　棄所侵西夏地曰争地未棄則邊隙無時可除於是
　還四砦而夏人服此詩言文正公在仁宗時李元昊
　叛命訖以計降之徳孺守慶州竟如先生所期云
　　惠崇春江晚景二首(録一/首)
竹外桃花三兩枝春江水暖鴨先知蔞蒿滿地蘆芽短
正是河豚欲上時
　苕溪漁隠叢話曰東坡題惠崇畫詩此正是二月景
　致是時河豚已盛矣欲上之語似乎未稳
　圖畫見聞志曰建陽僧惠崇尤工小景為寒汀逺
　渚蕭灑虛曠之象人所難到
　清波雜志曰崇非但能詩畫亦有名世謂惠崇小景
　者是也
　　次韻完夫再贈之什某已卜居毗陵與完夫有廬
　　里之約云
栁絮飛時笋籜斑風流二老對開關雪芽為我求陽羡
乳水君應餉惠山竹簟水風眠晝永玉堂制草落人間
應容緩急煩閭里桑柘聊同十畆閒
軾始因免汝州居住而居宜興其後海外北還無以為
歸復暫至常州纔兩月而已是詩應作於元豐乙丑春
放歸陽羡之時故以栁絮飛時發興其住常州亦止兩
月餘閭里之約葢終不遂其樂也
　　次韻朱光庭初夏
朝罷人人識鄭崇直聲如在履聲中卧聞疎響梧桐雨
獨詠㣲涼殿閣風諫苑君方續承業醉鄉我欲訪無功
陶然一枕誰呼覺牛蟻初除病後聰
唐人傳誦之語一經裁剪對仗輙覺别調氛氲
　藝苑雌黄曰陳輔之以新唐書改栁公權殿閣生㣲
　涼為殿桷生餘涼此兩字有功於修詞予謂輔之此
　語無甚意義今世所傳多只用公權舊語故東坡詩
　云獨詠㣲涼殿閣風不聞有殿桷餘涼之説
　困學紀聞曰諌苑君方續承業隋樂運字承業録
　夏殷以來諌争事名諌苑文帝覽而嘉焉注謂南史
　李承業作諌苑誤矣
　　送賈訥倅眉二首(録一/首)
老翁山下玉淵回手植青松三萬栽父老得書知我在
蓬蒿親手為君開試看一一龍虵舞更聴蕭蕭風雨哀
便與甘棠同不翦蒼髯白甲待歸來(自注先君葬於蟇/頥山之東二十餘)
(里地名老翁泉君許為/一往感嘆之深故及之)
為情造文通篇獨就青松迴環往復語淺而思深
　　題文與可墨竹(并引/)
　故人文與可為道師王執中作墨竹且謂執中勿使
　他人書字待蘇子瞻來令作詩其側與可既沒八年
　而軾始還朝見之乃賦一詩
斯人定何人遊戲得自在詩鳴草聖餘兼入竹三昩時
時出木石荒怪軼象外舉世知珍之賞㑹獨余最知音
古難合奄忽不少待誰云生死隔相見如龔隗
集中有書文與可墨竹絶句序曰與可有四絶詩一楚
辭二草書三畫四與可嘗云世無知我者惟子瞻一見
識吾妙處而詩有空遺運斤質却弔斷絃人之句葢作
於為王執中題畫之前一年其作墨君堂記謂與可能
以墨象君之形容作堂以居君而屬余為文以頌君徳
又稱其畫竹之工以為與可獨能得君之深而知君之
所以賢雍容談笑揮灑奮迅而盡君之徳稚壯枯老之
容披折偃仰之勢風雪凌厲以觀其操崖石犖确以致
其節得志遂茂而不驕不得志瘁瘠而不辱羣居不倚
獨立不懼與可之於君可謂得其情而盡其性矣由此
文觀之軾自謂賞㑹獨余最者良非虛語而文同必待
軾來令作詩其側亦見知已惟此一人豈特筆墨相推
重已哉
　　武昌西山(并引/)
　嘉祐中翰林學士承㫖鄧公聖求為武昌令常遊寒
　溪西山山中人至今能言之軾謫居黄岡與武昌相
　望亦常往來谿山間元祐元年十一月二十九日考
　試館職與聖求㑹宿玉堂偶話舊事聖求嘗作元次
　山窪樽銘刻之巖石因為此詩請聖求同賦當以遺
　邑人使刻之銘側
春江渌漲蒲萄醅武昌官栁知誰栽憶從樊口載春酒
步上西山尋野梅西山一上十五里風駕兩腋飛崔嵬
同遊困卧九曲嶺褰衣獨到吳王臺中原北望在何許
但見落日低黄埃歸來解劍亭前路蒼崖半入雲濤堆
浪翁醉處今尚在石臼杯飲無樽罍爾來古意誰復嗣
公有妙語留山隈至今好事除草棘常恐野火燒蒼苔
當時相望不可見玉堂正對金鑾開豈知白首同夜直
卧看椽燭髙花摧江邉曉夢忽驚斷銅鐶玉鎖鳴春雷
山人帳空猿鶴怨江湖水生鴻鴈來請公作詩遺父老
往和萬壑松風哀
述舊遊則中原迷於落日叙㑹宿則曉夢驚於江邊
連互鈎貫情文相生徤筆圓機開出劍南一派
　　趙令晏崔白大圖幅徑三丈
扶桑大蠒如罋盎天女織綃雲漢上往來不遣鳳銜梭
誰能鼓臂投三丈人間刀尺不敢裁丹青付與濠梁崔
風蒲半折寒鴈起竹間的皪横江梅畫堂粉壁翻雲幙
十里江天無處著好卧元龍百尺樓笑看江水拍天流
有蔚然之光有蒼然之色有鏗然之韻不徒為是大言
炎炎
　藝苑雌黄曰吟詩喜作豪句須不畔於理方善如東
　坡觀崔白驟雨圖扶桑大繭如罋盎四句此語豪而
　甚工石敏若咏雪詩有燕南雪花大於掌氷柱懸簷
　一千丈之語豪則豪矣然安得爾髙屋耶
　苕溪漁隠叢話曰東坡集載此詩是題趙令晏崔白
　大圖幅徑三丈故云往來不遣鳳銜梭誰能鼓臂投
　三丈可謂善造語能形容者也畫品中止有李營丘
　驟雨圖從無崔白者兼東坡此詩又云風蒲半折寒
　雁起竹間的皪横江梅乃是崔白冬景圖藝苑以為
　驟雨圖誤矣
　　次韻劉貢父西省種竹
要知西掖承平事記取劉郎種竹初舊徳終呼名字外
後生誰續笑談餘(自注昔李公擇種竹館中戲語同舍/後人指此竹必云李文正手植貢父)
(笑曰文正不獨繫筆亦知/種竹耶時有筆工李文正)成隂障日行當見取笋供庖
計已疎白首林間望天上平安時報故人書
　　軾以去嵗春夏侍立邇英而秋冬之交子由相繼
　　入侍次韻絶句四首各述所懐(録二/首)
曈曈日腳曉猶清細細槐花暖自零坐閲諸公半廊廟
(自注僕射李公門下韓公/右丞劉公皆自講席大用)時看黄色起天庭
微生偶脱風波地晚嵗猶存鐵石心定是香山老居士世縁終淺
道根深(自注樂天自江州司馬除忠州刺史旋以主客/郎中知制誥遂拜中書舍人軾雖不敢自比然)
(謫居黄州起知文登召為儀曹遂忝侍從出處老/少大畧相似庶㡬復享此翁晚節閒適之樂焉)
俯仰今昔有激昂頽波之情
　　郭熈畫秋山平逺(自注文潞/公為跋尾)
玉堂晝掩春日閒中有郭熈畫春山鳴鳩乳燕初睡起
白波青嶂非人間離離短幅開平逺漠漠疎林寄秋晚
恰似江南送客時中流回頭望雲巘伊川佚老鬢如霜
卧看秋山思洛陽為君紙尾作行草炯如嵩洛浮秋光
我從公遊如一日不覺青山暎黄髪為畫龍門八節灘
待向伊川買泉石
秋山平逺只是離離短幅四句却先以玉堂之春江曉
景為秋山先導復因文彦博跋尾致其纒綿鄭重之情
而熈畫之入妙已不待更加讚嘆矣
　蔡居厚詩話曰學士院舊與宣徽院相隣今門下後
　省乃其故地玉堂兩壁有巨然畫山董羽水宋宣獻
　公為學士時燕穆之復為六幅山水屏寄之遂置於
　中間元豐末既修兩後省遂移院於今樞宻院之後
　今玉堂中屏乃待詔郭熈所作春江曉景禁中官局
　多熈筆迹而此屏獨深妙意若欲追配前人者蘇儋
　州嘗賦詩云玉堂晝掩春日閒中有郭熈畫春山今
　遂為玉堂一佳物也
　　次韻張昌言喜雨
千里黄流失故居年來赤地到青徐遥聞爭誦十行詔
無異親巡六尺輿精貫天人一言足雲興嶽瀆萬靈趨
愛君誰似元和老賀雨詩成即諫書
寓諷於頌又援古為説真能以三百篇諫者
　白居易元和三年賀雨詩曰君以明為聖臣以直為
　忠敢賀有其始亦願有其終
　　書晁補之所藏與可畫竹三首(録二/首)
與可畫竹時見竹不見人豈獨不見人塔然遺其身其
身與竹化無窮出清新莊周世無有誰知此凝神
若人今已無此竹寧復有那將春蚓筆畫作風中栁君
看斷崖上瘦節蛟虵走何時此霜竿復入江湖手
讀其身與竹化一語覺墨君堂記為繁次作見畫而思
其人却因人亡而歎其畫不復得珍惜之至
　李衎畫竹譜曰文湖州教東坡訣云竹之始生一寸
　之萌耳而節葉具焉自蜩腹虵跗至於劍㧞十尋者
　生而有之也今畫竹者乃節節而為之葉葉而累之
　豈復有竹乎故畫竹必先得成竹於胸中執筆熟視
　乃見其所欲畫者急起從之振筆直遂以追其所見
　如兎起鶻落少縱則逝矣坡云與可之教予如此予
　不能然也夫既心識所以然而不能然者内外不一
　心手不相應不學之過也且坡公尚以為不能然者
　不學之過况後之人乎
　　書李世南所畫秋景二首(録一/首)
野竹參差落漲痕疎林欹倒出霜根扁舟一棹歸何處
家在江南黄葉村
　　書鄢陵王主簿所畫折枝二首
論畫以形似見與兒童隣賦詩必此詩定非知詩人詩
畫本一律天工與清新邉鸞雀寫生趙昌花傳神如何
此兩幅疎淡含精勻誰言一㸃紅解寄無邊春
瘦竹如幽人幽花如處女低昻枝上雀揺蕩花間雨雙
翎决將起衆葉紛自舉可憐採花蜂清蜜寄兩股若人
富天巧春色入毫楮懸知君能詩寄聲求妙語
軾嘗言善畫者畫意不畫形善詩者道意不道名語
本歐陽古畫畫意不畫形梅詩詠物無詠情之句若此
詩言詩畫一律又與軾他詩所云韓生畫馬真是馬蘇
子作詩如見畫以及少陵翰墨無形畫韓幹丹青不
語詩等句互相印可然彼猶曰此詩此畫誰當看又曰
此畫此詩今已矣嘆索解人不得也豈若此詩直以詩
畫三昧舉示來哲乎次首言竹言花言雀言蜂又言花之枝
花之葉花間之雨雀之翎蜂之蜜濃淡淺深得意兼能得格
　王直方詩話曰論畫以形似六句若論詩畫於此盡
　矣毎誦數過殆欲常以為法也
　漫叟詩話曰世有青衿集一編以授學徒可以諭䝉若
　天詩云戴盆徒仰止測管詎知之席詩云孔堂曾子
　避漢殿戴馮重可謂著題乃東坡所謂賦詩必此詩也
　吕氏䝉童訓曰東坡詩云賦詩必此詩定非知詩人
　此或一道也魯直作詠物詩曲當其理如猩猩筆詩
　平生㡬兩屐身後五車書其必此詩哉
　　故李誠之待制六丈挽詞
青青一寸松中有樑棟姿天驥墮地走萬里端可期世
無阿房宫下建五丈旗又無穆天子西征燕瑶池才大
古難用老死亦其宜丈夫恐不免豈患莫已知公如松
與驥少小稱偉竒俯仰自廊廟笑談無羌夷清朝竟不
用白首仍憂時願斬横行將請烹乾沒兒言雖不見省
坐折姦雄窺嗟我去公乆江湖生白髭歸來耆舊盡零
落存者誰比公嵇中散龍性不可羈疑公李北海慷慨
多雄詞淒涼五君詠沉痛八哀詩邪正久乃明人今屬
公思九原不可作千古有餘悲
比之於物則松也驥也擬之於人則嵇康也李邕也然
而其身不見用其言不見行而死則其宜矣明白道出
那得不千古餘悲
　　九月十五日邇英講論語終篇賜執政講讀史官
　　燕於東宫又遣中使就賜御書詩各一首臣軾得
　　紫薇花絶句其詞云絲綸閣下文書静鐘鼓樓中
　　刻漏長獨坐黄昏誰是伴紫薇花對紫薇郎翌日
　　各以表謝又進詩一篇臣軾詩云
繡裳畫衮雲垂地不作成王剪桐戲日髙黄繖下西清
風動槐龍舞交翠(自注邇英閣前有雙/槐樛然屬地如龍形)壁中蠧簡今千
年漆書科斗光射天諸儒不復憂吻燥東宫賜酒如流
泉酒酣復拜千金賜一紙驚鸞回鳳字蒼顔白髪便生
光袖有驪珠三十四(自注臣所賜書并題目/及臣姓名凡三十四字)歸來車馬
已喧闐爭看銀鈎墨色鮮人間一日傳萬口喜見雲章
第一篇(自注上前此未嘗/以御書賜羣臣)玉堂晝掩文書静鈴索不揺
鐘漏永莫言弄筆數行書須信時平由主聖犬羊散盡
沙漠空㨗烽夜到甘泉宫似聞指揮築上郡已覺談笑
無西戎(自注時熈河新獲鬼章是日涇/原復奏夏賊數十萬人遁去)文思天子師文
母終閉玉關辭馬武小臣願對紫薇花試草尺書招贊
普(自注按唐制翰林學士帶知制誥許綴中書舍人/班今臣以知制誥待罪禁林故得以紫薇為故事)
叙記恩私切合時事無不莊雅有體爛漫之才又於
此等詩見其誠敬之學
　資治通鑑曰元祐二年秋宴近臣於資善堂出所書
　唐人詩分賜
　邵長蘅曰按年譜先生以元祐元年自中書舍人為
　翰林學士知制誥二年兼侍讀通典唐置中書舍人
　六人其内一人知制誥天寳元年改中書為紫薇
　省舍人曰紫薇郎
　　獲鬼章二十韻
青唐有逋冦白首已窮妖竊據臨洮郡潛通講渚橋廟
謀周召虎邊帥漢班超堅壘千兵破連航一炬燒擒姦
從窟穴奏㨗上煙霄詭異人圖像驩娛路載謡千誅非
一事伐叛自先朝取道經陵寢前期告廟祧西來聞㡬
日面縛見今朝二聖臨雲陛千官溢海潮載囚車轣轆
失主馬蕭條横拜如蹲犬胡裝尚衣貂理卿辭具服譯
長舌初調緩死恩殊厚求生尾屢揺慈仁逢太母寛厚
戴唐堯赤手真擒虎和羮未賜梟藁街虛授首東市偶
全腰困獸何湏殺遺雛或可招威聲西振夏武節北通
遼帝道有强弱天時或長消羌情防報復軍勝忌矜驕
慎重關西將竒功勿再要
鬼章之獲在元祐二年本集内奏議有論擒獲鬼章稱
賀太速劄子又因擒鬼章論西羌夏人事宜劄子又乞
詔邊吏無進取及論鬼章事宜劄子又乞約鬼章討阿
里骨劄子大㫖欲使其部族與温溪心歛氊等合以討
阿里骨而納趙純忠然後許其請命自新而深以將驕
卒惰後無以使為可慮此詩先陳偏師獨克俘獲醜虜
之功繼述請命乞憐之狀終稱放還不殺之徳至其歸
宿乃曰羌情防報復則固後兩劄子意也曰軍勝忌矜
驕則又前兩劄子意也而又申言之曰慎重闗西將竒
功勿再要其所以為緝治邊防整肅驕慢計者剴切周
詳誠一不二如此
　軾因擒鬼章論西羌夏人事宜劄子曰夫阿里骨董
　氊之賊臣也挾契丹公主以弑其君之二妻董氊死
　匿䘮不發逾年衆定乃詐稱嗣子偽書鬼章温溪
　心等名以請於朝當時執政若且令邊臣審問鬼章
　等以阿里骨當立不立若朝廷從汝請遂授節鉞阿
　里骨直汝主矣汝能臣之如董氊乎若此等無詞則
　是諸羌心服既立之後必能統一都部吾又何求若
　其不服則釁端自彼爵命未下曲不在吾彼既一國
　三公則吾分其恩禮各以一近上使額命之鬼章等
　各得所欲宜亦無患當時執政不深慮此專以省事
　為安因其妄請便授節鉞阿里骨自知不當立而憂
　鬼章之討也故欲借力於西夏以自重於是始有解
　仇結好之謀而鬼章亦不平朝廷之以賊臣君我也
　故怒而盜邊夏人知諸羌之叛也故起而和之此臣
　所謂前後致冦之由明主不可以不知者也
　宋史阿里骨傳曰董氊病革召諸酋領至青唐謂曰
　吾一子已死惟阿里骨母嘗事我我視之如子今將
　以種落付之諸酋聴命既嗣事遣使修貢元祐元年
　封寧塞郡公二年遂逼鬼章使率衆拒洮州羌結藥
　宻者使所部怯陵來告里骨執怯陵結藥宻懼携妻
　子南歸鬼章又使其子結咓齪入冦八月鬼章就擒
　檻送京師尋赦之聴招其子以自贖元祐三年里骨
　奉表謝罪詔西河無復出兵許貢奉如故鬼章死詔
　焚付其骨
　　和王晋卿(并引/)
　元豐二年予得罪貶黄州而駙馬都尉王銑亦坐累
　逺謫不相聞者七年予既召用而銑亦還朝相見殿
　門外感歎之餘作詩相屬詞雖不甚工然託物悲慨
　阨窮而不怨泰而不驕憐其貴公子有志如此故和
　其韻欲使銑姓名附見予詩集中然亦不以示銑也
　銑字晋卿功臣全斌之後云
先生飲東坡獨舞無所屬當時挹明月對影三人足醉
眠草棘間蟲虺莫予毒醒來送歸鴈一寄千里目悵然
懐公子旅食久不玉欲書加飡字逺託西飛鵠謂言相
濡沫未足寄溝瀆吾生如寄耳何者為禍福不如兩相
忘昨夢那可逐上書得自便歸老湖山曲躬耕二頃田
自種十年木豈知垂老眼對此金蓮燭公子亦生還仍
分刺史竹賢愚有定分尊俎守尸祝文章何足云執技
等醫卜朝廷方西顧羌鹵驕未伏遥知重陽酒白羽落
黄菊羡君真將家浮面氣可掬何當請長纓一戰河湟
復
似不經意而出然句如堅城而氣極和厚葢其老年詩
境漸造平淡如此
　劉克莊西園雅集圖跋曰本朝戚畹惟李端愿王晉
　卿二駙馬好文喜士世傳孫巨源三通鼓眉山公金
　釵墜之詞想見一時風流醖藉未㡬烏臺鞫詩案賔
　主俱謫
　邵長蘅曰唐書令狐綯為學士承㫖夜對禁中撤金
　蓮花炬送還院按先生時為學士嘗召對便殿宣仁
　撤御前金蓮燭送歸院或即自述其事歟
　　次韻劉貢父叔姪扈駕
玉堂孤坐不勝清長羡枚鄒接長卿只許隔墻聞置酒
時因議事得聨名機雲似我多遺俗廣受如君不治生
共託屬車塵土後釣天一餉夢中榮
　　和子由除夜元日省宿致齋三首
江湖流落豈關天禁省相望亦偶然等是新年未相見
此身應坐不歸田
白髪蒼顔五十三家人遥遣試春衫朝回兩袖天香滿
頭上銀幡笑阿咸
當年踏月走東風坐看春闈鏁醉翁白髪門生㡬人在
卻將新句調兒童
　　次韻黄魯直畫馬試院中作
少年鞍馬勤逺行卧聞齕草風雨聲見此忽思短策横
十年髀肉磨欲透那更陪君作詩瘦不如芋魁歸飯豆
門前欲嘶御史驄詔恩三日休老翁羡君懐中雙橘紅
(自注黄/有老母)
此格乃禁臠所謂促句換韻者唐詩惟岑參有之後人
遂以此為岑嘉州體要其源固出於秦碑也是須適然
得之不由作意令轉換承接不可増减方稱入妙此篇
次韻自然又且竒氣勃窣實較黄庭堅原唱為更勝
　　余與李廌方叔相知久矣領貢舉事而李不得第
　　愧甚作詩送之
與君相從非一日筆勢翩翩疑可識平生謾説古戰場
過眼終迷日五色我慙不出君大笑行止皆天子何責
青袍白紵五千人知子無怨亦無徳買羊沽酒謝玉川
為我醉倒春風前歸家但草凌雲賦我相夫子非臞仙
養疴漫筆之語似不足取信觀詩中筆勢翩翩疑可識
一句可証以軾正人豈肯於糊名易書之時暗通闗節
以示恩者乎委之於天而勉之以無怨且期之以夫子
非臞仙切磋之誼愛戀之忱不當如是耶
　養疴漫筆曰元祐中東坡知貢舉李方叔就試將鎖
　院坡緘封一簡令叔黨持與方叔值方叔出其僕受
　簡置几上有頃章子厚二子曰持曰援者來取簡竊
　觀乃揚雄優於劉向論一篇二章驚喜携之以去方
　叔歸求簡不得知為二章所竊悵惋不敢言已而果
　出此題二章皆模倣坡作方叔㡬於閣筆及拆號坡
　意魁必方叔也乃章援第十名文意與魁相似乃章
　持坡失色二十名間一巻頗竒坡謂同列曰此必方
　叔視之乃葛敏修而方叔竟下第坡出院聞其故大
　嘆恨作詩送其歸所謂平生漫説古戰場過眼空迷
　日五色者是也
　　慶源宣義王丈以累舉得官為洪雅主簿雅州户
　　掾遇吏民如家人人安樂之既謝事居眉之青神
　　瑞草橋放懐自得有書來求紅帶既以遺之且作
　　詩為戲請黄魯直秦少遊各為賦一首為老人光
　　華
青山半作霜葉枯遇民如兒吏如奴吏民莫作官長看
我是識字耕田夫妻嗁兒號刺史怒時有野人來挽須
拂衣自注下下考芋魁飯豆吾豈無歸來瑞草橋邊路
獨遊還佩平生壺慈姥巖前自喚渡青衣江畔人爭扶
今年蠶市數州集中有遺民懐袴襦邑中之黔相指似
白髯紅帶老不癯我欲西歸卜鄰舍隔墻拊掌容歌呼
不學山王乗駟馬回頭空指黄公壚
分明表出陽城何易于一輩人物非此筆力莫能傳其
人
　王直方詩話曰與王慶源詩起六句山谷云庭堅最
　愛此數韻
　林子仁曰謹按蘇叔黨所作王元直墓表云初季父
　慶源官於雅州以論事不合取官長怒即謝病去詩
　中云刺史怒指此
　　送錢穆父出守越州二首
簿書常苦百憂集樽酒今應一笑開京兆從教思廣漢
㑹稽聊喜得方回
若耶溪水雲門寺賀監荷花空自開我恨今猶在泥滓
勸君莫棹酒船回
錢勰出守越州因坐奏獄空不實亦由與安石輩不相
能故前作以趙廣漢郗愔為比次作㸃竄李詩語無窮
清新
　　卧病逾月請郡不許復直玉堂十一月一日鎖院
　　是日苦寒詔賜官燭法酒書呈同院
㣲霰疎疎㸃玉堂詞頭夜下攬衣忙分光玉燭星辰爛
拜賜宫壺雨露香醉眼有花書字大老人無睡漏聲長
何時郤逐桑榆暖社酒寒燈樂未央
　方回曰中四句氣燄逼人
　　木山(并引/)
　吾先君子嘗蓄木山三峰且為之記與詩詩人梅二
　丈聖俞見而賦之今三十年矣而猶子千乗又得五
　峰益竒因次聖俞韻使并刻之其側
木生不願回萬牛願終天年仆沙洲時來幸逢河伯秋
掀然見怪推不流蓬婆雪嶺巧雕鎪蟄蟲行蟻為豪酋
阿咸大膽忽持去河伯好事不汝尤城中古沼浸坤軸
一林瘦竹吾菟裘二頃良田不難買三年榿木行可槱
㑹將白髪對蒼巘魯人不厭東家丘
次梅詩韻即效其體格炯炯清立
　藝苑雌黄曰木山詩三年榿木行可槱榿字人少有
　識者遍尋字書亦皆無之蜀中多此木詢之蜀人則
　相傳以為區宜切按杜陵有覔榿木詩云飽聞榿木
　三年大注蜀人以榿為薪三年可燒又堂成詩云榿
　林礙日吟風葉注榿木下材止可充薪而已惟蜀地
　最宜種
　　送千乘千能兩姪還鄉
治生不求富讀書不求官譬如飲不醉陶然有餘歡君
看龎徳公白首終泥蟠豈無子孫念顧獨遺以安鹿門
上冡回牀下拜龍鸞躬耕竟不起耆舊節獨完念汝少
多難氷雪落綺紈五子如一人奉養真色難烹鷄獨饋
母自饗苜蓿槃口腹雖累人寧我食無肝西來四千里
敝袍不言寒秀眉似我兄亦復心閒寛忽然捨我去嵗
晚留餘酸我豈軒冕人青雲意先闌汝歸蒔松菊環以
青琅玕榿隂三年成可以挂吾冠清江入城郭小圃生
㣲瀾相從結茅舍曝背談金鑾
一篇大㫖起四句道盡預想歸田之樂説到曝背談金
鑾津津有味
　
　
　
御選唐宋詩醇巻三十八
欽定四庫全書
御選唐宋詩醇巻三十九
　　眉山蘇軾詩八
　　　目録
　　次韻王定國得晉卿酒相留夜飲
　　書王定國所藏烟江疊嶂圖
　　王晉卿所藏著色山二首(録一首/)
　　王晉卿作烟江疊嶂圖僕賦詩十四韻晉卿和之
　　語特竒麗因復次韻不獨紀其詩畫之美亦為道
　　其出處契濶之故而終之以不忘在莒之戒亦朋
　　友忠愛之義也
　　夜直玉堂擕李之儀端叔詩百餘首讀至夜半書
　　其後
　　次韻秦少章和錢䝉仲
　　去杭州十五年復遊西湖用歐陽察判韻
　　送子由使契丹
　　文登蓬萊閣下石壁千丈為海浪所戰時有碎裂
　　淘灑嵗久皆圓熟可愛土人謂此彈子渦也取數
　　枚以養石菖蒲且作詩遺垂慈堂老人
　　參寥上人初得智果院㑹者十六人分韻賦詩得
　　心字
　　故周茂叔先生濓谿
　　次韻子由使契丹至涿州見寄四首(録二首/)
　　次韻劉景文周次元寒食同遊西湖
　　次韻林子中王彦祖唱酬
　　夀星院寒碧軒
　　題楊公春蘭
　　次韻曹輔寄壑源試焙新芽
　　次韻劉景文登介亭
　　袁公濟和復次韻答之
　　安州老人食蜜歌
　　次韻蘇伯固主簿重九
　　次韻楊公濟梅花十首(録二首/)
　　贈劉景文
　　再和楊公濟梅花十絶(録二首/)
　　予去杭十六年而復來留二年而去平生自覺出
　　處老少麤似樂天雖才名相逺而安分寡求亦庶
　　㡬焉三月六日來别南北山諸道人而下天竺惠
　　浄師以醜石贈行作三絶句贈武道士彈賀若
　　元祐六年六月自杭州召還汶公館我於東堂閲
　　舊詩巻次諸公韻三首
　　西湖秋涸東池魚窘甚因㑹客呼網師遷之西池
　　為一笑之樂夜歸被酒不能寐戲作放魚一首
　　復次放魚韻答趙承議陳教授
　　九月十五日觀月聴琴西湖示坐客
　　泛潁
　　韓退之孟郊墓銘云以昌其詩舉此問王定國當
　　昌其身耶昌其詩也來詩下語未契作此答之
　　聚星堂雪
　　次前韻送劉景文
　　次韻趙景貺春思且懐吳越山水
　　小飲西湖懐歐陽叔弼兄弟贈趙景貺陳履常
　　送路都曹
　　送運判朱朝奉入蜀
　　淮上早發
　　在潁州與徳麟同治西湖未成改揚州三月十六
　　日湖成徳麟有詩見懐次其韻
　　雙石
　　次韻蘇伯固遊蜀岡送李孝博奉使嶺表
　　行宿泗間見徐州張天驥次舊韻
　　近以月石硯屏献子功中書公復以涵星研献純
　　父侍講子功有詩純父未也復以月石風林屏贈
　　之謹和子功詩并求純父數句
　　次韻范純父涵星研月石風林屏詩
欽定四庫全書
御選唐宋詩醇巻三十九
　　眉山蘇軾詩八
　　次韻王定國得晉卿酒相留夜飲
短衫壓手氣横秋更著仙人紫綺裘使我有名全是酒
從他作病且忘憂詩無定律君應將醉有真鄉我可侯
且倒餘樽盡今夕睡蛇已死不湏鈎
　　書王定國所藏烟江疊嶂圖(自注王/晉卿畫)
江上愁心千疊山浮空積翠如雲烟山耶雲耶逺莫知
烟空雲㪚山依然但見兩崖蒼蒼暗絶谷中有百道飛
來泉縈林絡石隠復見下赴谷口為奔川川平山開林
麓斷小橋野店依山前行人稍度喬木外漁舟一葉江
吞天使君何從得此本㸃綴毫末分清妍不知人間何
處有此境徑欲往買二頃田君不見武昌樊口幽絶處
東坡先生留五年春風揺江天漠漠暮雲巻雨山娟娟
丹楓翻鴉伴水宿長松落雪驚醉眠桃花流水在人世
武陵豈必皆神仙江山清空我塵土雖有去路尋無縁
還君此畫三歎息山中故人應有招我歸來篇
竟是為畫作記然摹寫之神妙恐作記反不能如韻語
之曲盡而有情也君不見以下烟雲巻舒與前相稱
　許顗詩話曰畫山水詩少陵數首無人可繼者惟東
　坡烟江疊嶂圖一首差近之
　　王晉卿所藏著色山二首(録一/首)
縹緲營丘水墨仙浮空出没有無間爾來一變風流盡
誰見將軍著色山
　　王晉卿作烟江叠嶂圖僕賦詩十四韻晉卿和之
　　語特竒麗因復次韻不獨紀其詩畫之美亦為道
　　其出處契濶之故而終之以不忘在莒之戒亦朋
　　友忠愛之義也
山中舉頭望日邊長安不見空雲烟歸來長安望山上
時移事改應澘然管絃去盡賓客散惟有馬埒編金泉
渥洼故自千里足要飽風雪輕山川屈居華屋啗棗脯
十年俯仰龍旂前卻因瘦病出竒骨鹽車之厄寧非天
風流文采磨不盡水墨自與詩爭妍畫山何必山中人
田歌自古非知田鄭䖍三絶君有二筆勢挽回三百年
欲將巖谷亂窈窕眉峰修嫮誇連娟人間何有春一夢
此身將老蠶三眠山中幽絶不可久要作平地家居仙
能令水石長在眼非君好我當誰縁願君終不忘在莒
樂時更賦囚山篇(自注栁子厚/有囚山賦)
王詵和詩有云愛詩好畫本天性輞口先生疑宿縁㑹
當别寫一匹烟霞境更應消得玉堂醉筆揮長篇葢亦
自得意於詩畫之工也及軾復和此詩詵亦復有答謝
之作有云玉堂故人相與厚意使嫫母齊聨娟豈知憂
患耗心力讀書嬾去但欲眠又云更得新詩寫珠玉勸
我不作區中縁佩服忠言匪論報短章重次木𤓰篇特
以答其不忘在莒之戒焉詵自逺謫還朝詩故舉囚山
賦以相戒勉其云鄭䖍三絶君有二筆勢挽回三百年
則所以譽之者亦至矣
　　夜直玉堂携李之儀端叔詩百餘首讀至夜半書
　　其後
玉堂清冷不成眠伴直難呼孟浩然暫借好詩消永夜
毎逢佳處輙參禪愁侵硯滴初含凍喜入燈花欲鬬妍
寄語君家小兒子他時此句一時編
能使人愁能使人喜非好詩那得有此故曰可以參禪
　詩人玉屑曰東坡跋李端叔詩巻云暫借好詩消永
　夜每逢佳處輙參禪葢端叔詩用意太過參禪之語
　所以警之云
　方回曰李之儀詩得意趣頗深晦非東坡不之察故
　有是佳句以孟浩然待之非誇也
　　次韻秦少章和錢䝉仲
碧畦黄隴稻如京嵗美人和易得情鑑裏移舟天外思
地中鳴角古來聲山圍故國城空在潮打西陵意未平
二子有如雙白鷺隔江相照雪衣明
鑑裏句即是老杜春水船如天上坐之意地中句即是
元㣲之鼓角聲從地底迴之意鑪錘在胸森秀别出
　容齋隨筆曰劉夢得山圍故國周遭在潮打空城寂
　寞回之句白樂天以為後之詩人無復措詞坡公倣
　之曰山圍故國城空在潮打西陵意未平坡公天才
　出語驚世如追和陶詩真與之齊驅獨此比夢得為
　不侔豈非絶唱寡和理自應爾耶
　石林詩話曰讀古人詩多意所喜處誦憶之久往往
　不覺誤用為己語若子瞻山圍故國二句此非誤用
　直是取舊句縱横役使莫彼我為辨耳
　　去杭州十五年復遊西湖用歐陽察判韻
我識南屏金鯽魚重來拊檻散齋餘還從舊社得心印
似省前生覔手書葑合平湖乆蕪沒人經豐嵗尚凋疎
誰憐寂寞髙常侍老去狂歌憶孟諸
蕪沒凋疎人地依然如故而俯仰已成今昔感愴何限
軾自再至杭值水旱迭逢饑疫並作於是免上供米糶
常平義倉作饘粥設病坊浚二河完六井去葑田築湖
堤凡所惠養杭民者至周且備而蕪没者使之通凋疎
者令之起此其為君子之用心不徒寄之感歎者也趙
堯卿謂公遊夀星院入門便悟有前生我已到杭州之
句引之以與此詩似省前生覔手書一語相印証稱為
異人抑思君子之所以異於人者以其存心初不在此
即是省前生詩人之語豈必徵實他日到惠州亦有彷
彿曽遊之句何獨無解耶
　冷齋夜話曰東坡錢塘詩曰我識南屏金鯽魚似童
　稚語然是記一時之事西湖南屏山興教寺池有鯽
　十餘尾金色道人齋餘爭倚檻投餅餌為戲東坡習
　西湖乆故寓於詩詞耳
　復齋漫録曰誰憐寂寞髙常侍老去狂歌憶孟諸髙
　適有兩詩言孟諸其一云朝臨孟諸上忽見芒碭間
　赤帝終已矣白雲長不還其後又有封丘詩云我本
　漁樵孟諸野一生自是悠悠者乍可狂歌草澤中寧
　堪作吏風塵下東坡所用乃後一篇也
　東坡先生年譜曰元祐四年三月内累章請郡除龍
　圖閣學士知杭州以七月三日到杭州任謝表云江
　山故國所至如歸父老遺民與臣相問以先生去杭
　州十五年故有是語耳
　蘇長公外紀曰錢塘西湖夀星寺先生作郡倅日始
　與參寥子同登方丈即顧謂參寥曰某生平未嘗至
　此而眼界所視皆若素所經厯者自此上至懺堂當
　有九十二級遣人數之果如其言即謂參寥子曰某
　前生山中僧也今日寺僧皆吾法屬耳後每至即解
　衣盤礴乆而始去
　　送子由使契丹
雲海相望寄此身那因逺適更沾巾不辭驛騎凌風雪
要使天驕識鳳麟沙漠回看清禁月湖山應夢武林春
單于若問君家世莫道中朝第一人
末用唐李揆事非以第一人相矜誇正是臨别而望其
遄歸之意
　　文登蓬萊閣下石壁千丈為海浪所戰時有碎裂
　　淘灑嵗久皆圓熟可愛土人謂此彈子渦也取數
　　枚以養石菖蒲且作詩遺垂慈堂老人
蓬萊海上峯玉立色不改孤根捍滔天雲骨有破碎陽
侯殺亷角隂火發光采纍纍彈丸間瑣細或珠徘閻浮
一漚耳真妄果安在我持此石歸袖中有東海垂慈老
人眼俯仰了大塊置之盆盎中日與山海對明年菖蒲
根連絡不可解儻有蟠桃生旦暮猶可待
袖中東海語至竒而理至平進於易則天在山中通於
禪則一毫端現寳王刹也
　黄庭堅曰我持此石歸袖中有東海此詩謂之句中
　眼學者不知此妙韻終不勝
　　參寥上人初得智果院㑹者十六人分韻賦詩得
　　心字
漲水返舊壑飛雲思故岑念君忘家客亦有懐歸心三
間得幽寂數步藏清深攢金盧橘塢散火楊梅林茶笋
盡禪味松杉真法音雲崖有淺井玉醴常半尋遂名參
寥泉可濯幽人襟相携横嶺上未覺衰年侵一眼呑江
湖萬象涵古今願君更小築嵗晚解吾簪
僧潛臨平道中詩軾一見而刻諸石其後謫黄則潛自
武陵訪之軾館之東坡至是又為卜精舍居潛及軾南
遷猶有專使往返且有欲轉海相訪之詞墨莊漫録云
吕温卿為浙漕屢起大獄復欲網羅參寥參寥本名曇
潛東坡改之曰道潛吕索牒勘騐竟坐刑還俗編管兖
州葢亦以湖上懐軾之詩坐語含刺譏故也建中靖國
間始因曽子開得還初服歸老江湖軾平生多方外交
而於潛尤有深契焉故此詩有嵗晚解吾簮之言而惠
州寄詩猶云未嘗一日忘湖山也
　參寥泉銘序曰余謫居黄參寥子不逺數千里從余
　於東坡留期年嘗與同遊武昌之西山夢相與賦詩
　有云寒食清明都過了石泉槐火一時新語甚美而
　不知其所謂其後七年余出守錢塘參寥子在焉明
　年卜智果精舍居之又明年新居成而余以寒食去
　郡實來告行舍下舊有泉出石間是月又鑿石得泉
　加冽參寥子擷新茶鑽火煑泉而瀹之笑曰是見於
　夢九年衛公之為靈也乆矣坐人皆悵然歎息有知
　命無求之意乃名之參寥泉
　參寥集曰余初入智果院蘇翰林率賓客相送者十
　六人各賦詩一章用圎覺經云以大圓覺為我伽藍
　身心安居平等性智為韻
　　故周茂叔先生濓谿
世俗眩名實至人疑有無怒移水中蟹愛及屋上烏坐
令此谿水名與先生俱先生本全徳亷退乃一隅因抛
彭澤米偶似西山夫遂即世所知以為谿之呼先生豈
我輩造物乃其徒應同栁州栁聊使愚谿愚
作詩以頌大儒風格倍加峻潔如曰先生本全徳亷退
乃一隅不煩言而得其體要前後布置鏗然韻流無一
毫道學詩習氣也周子自題濓谿書堂詩曰吾樂葢易
足名濓以自箴詩葢本此為説
　林下偶談曰山谷稱周濓溪胸次如光風霽月又云
　西風壯士淚多為程顥滴東坡為濓溪詩云夫子豈
　我輩造物乃其徒葢蘇氏師友未嘗不起敬於周程
　如此惜乎後因嘻笑而成仇敵也
　宋史道學傳曰周敦頥字茂叔道州營道人熈寧初
　為廣東轉運判官提㸃刑獄以疾求知南康軍因家
　廬山蓮花峰下前有溪合於湓江取營道所居濓溪
　以名之
　施元之曰周茂叔先生子燾字次元公守杭次元為
　兩浙轉運同在錢塘為賦此詩
　　次韻子由使契丹至涿州見寄四首(録二/首)
胡羊代馬得安眠窮髪之南共一天又見子卿持漢節
遥知遺老泣山前
氊毳年來亦甚都時時鴂舌問三蘇(自注余與子由入/京時北使已問所)
(在後余館伴北/使屢誦三蘇文)那知老病渾無用欲問君王乞鏡湖
轍寄詩云誰將家集過燕都每被行人問大蘇莫把文
章動蠻貊恐妨談笑卧江湖軾和之語語相呌應古人
和詩有不次韻而但和其意者未有次韻而各不相顧
者此詩亦其一証也
　宋史蘇轍傳曰其使契丹也館客能誦其茯苓賦及
　洵軾文云
　澠水燕談曰張芸叟奉使大遼宿幽州館中有題蘇
　子瞻老人行於壁間者聞范陽書肆亦刻子瞻詩數
　十篇謂之大蘇集子瞻名重當代至逺人敬服如此
　香祖筆記曰昔閲髙麗史愛其臣金富軾之文又兄
　弟一名軾一名轍疑其當宣和時去元祐未逺何以
　已竊取眉山二公之名讀遊宦紀聞云徐兢以宣和
　六年使髙麗宻訪其兄弟命名之意葢有所慕文章
　動蠻貊語不虚云
　　次韻劉景文周次元寒食同游西湖
絮飛春減不成年老境同乗下瀬船藍尾忽驚新火後
遨頭要及浣花前(自注成都太守自正月二日出遊謂/之遨頭至四月十九日浣花乃止)
山西老將詩無敵洛下書生語更妍共向北山尋二士
畫橈鼉鼓聒清眠
　湘素雜記曰蘇鶚演義云今人以酒巡匝為啉尾即
　再命其爵也云南朝有異國進貢藍牛其尾長三丈
　一云藍頴水牛其尾三丈時人倣之以為酒令今兩
　盞從其簡也此皆非正行酒巡匝即重其盞葢慰勞
　其得酒在後也又啉云者貪也謂處於座末得酒最
　晚腹癢於酒既得酒巡匝更貪婪之故曰啉尾啉字
　從口是明貪婪之意此説近之余觀宋景文公守嵗
　詩云迎新送故只如此且盡燈前婪尾盃又云稍倦
　持螯手猶殘婪尾觴又東坡寒食詩云藍尾忽驚新
　火後遨頭要及浣花前注引樂天寒食詩云三杯藍
　尾酒一楪膠牙餳乃用藍字葢婪藍一也
　　次韻林子中王彦祖唱酬
蚤知身寄一漚中晚節尤驚落木風(自注近聞莘老公/擇皆逝故有此句)
昨夢已論三世事嵗寒猶喜五人同(自注余與子中彦/祖子敦完夫同試)
(舉人景徳/寺今皆健)雨餘北固山圍坐春盡西湖水暎空差勝四
明狂監在更將老眼犯塵紅
軾帥杭代林希及去杭希復來替其去杭時希葢守潤
也北固在潤西湖在杭㸃綴無一泛設
　　夀星院寒碧軒
清風肅肅揺牕扉牕前修竹一尺圍紛紛蒼雪落夏簟
冉冉緑霧沾人衣日髙山蟬抱葉響人静翠羽穿林飛
道人絶粒對寒碧為問鶴骨何縁肥
語語兀傲自喜抜俗千尋
　二老堂詩話曰蘇文忠公詩初若豪邁天成其實闗
　鍵甚宻再來杭州夀星院寒碧軒詩句句切題而未
　嘗拘清風肅肅四句寒碧各在其中第五句日髙山
　蟬抱葉響頗似無意而杜詩云抱葉寒蟬静併葉言
　之寒亦在其中矣人静翠羽穿林飛固不待言末句
　却説破道人絶粒對寒碧為問鶴骨何縁肥其妙如
　此
　　題楊公春蘭
春蘭如美人不採羞自獻時聞風露香蓬艾深不見丹
青寫真色欲補離騷傳對之如靈均冠佩不敢燕
態濃意逺餘味曲包故得騷經之流韻
　　次韻曹輔寄壑源試焙新芽
仙山靈草濕行雲洗遍香肌粉未勻明月來投玉川子
清風吹破武林春要知玉雪心腸好不是膏油首面新
戲作小詩君勿笑從來佳茗似佳人
艶體作茶詩似不相稱者結句特為㸃出
　方回曰此謂壑源新茶自如玉雪不似餅茶團茶外
　若膏油之沃也故云佳茗似佳人
　苕溪漁隠叢話曰壑源諸處私焙茶其絶品亦可敵
　官焙自昔至今亦皆入貢其流販四方悉私焙茶耳
　東坡和曹輔詩稱道壑源茶葢壑源與北苑為隣山
　阜相接纔二里許其茶甘香特在諸私焙之上
　　次韻劉景文登介亭
澤國梅雨餘衰年困蒸溽髙堂磨新塼頗覺利腰足松
根百尺井兩綆飛淨渌流觴聚兒童一笑為捧腹清風
信可御剛氣在巖麓始知共此世物外無三伏長歌入
雲去不待絃管逐西湖真西子烟樹㸃眉目濤江少醖
藉髙浪翻飛屋俛仰拊四海百世飛鳥速逺追錢氏餘
近弔祖侯躅吾生如寄耳寸晷輕尺玉誰似劉將軍逸
韻謝邊幅千言一揮手五車不再讀春嵓彩鷄舞月峽
哀猿哭朝先鶗鴂起暮與寒螿續我老廢吟哦頼君時
擊觸從今事逺覽發軔此幽谷清遊得三昧至樂謝五
欲莫作狂道士氣壓劉師服
長篇次韻觸􁊛如志中間題品江湖復有此卓傑之詞
抑何秀氣磅礴
　咸淳臨安志曰介亭在鳳凰山熈寧中郡守祖無擇
　作天風泠然有縹緲憑虚之意
　　袁公濟和復次韻答之
昏昏墮醉夢奈此六月溽君詩如清風吹我朝睡足登
臨得佳句江白照湖渌袖手獨不言黙藁已在腹是時
風雨過藹藹雲歸麓疎星帶㣲月金火爭見伏惜哉此
清景變滅不可逐歸來讀君詩耿耿猶在目卻思少年
日聲價爭場屋文如翻水成賦作叉手速秋風起鴻鴈
我亦繼華躅那知君蹭蹬獨泣荆山玉相見南新道青
衫垂破幅蚤知事大繆恨不十年讀莫嫌馮唐老終勝
賈誼哭今年復為僚舊好許重續升沉何足道等是蠻
與觸共為湖山主出入窮澗谷衆馳君不爭人棄我所
欲何時神武門相約挂冠服
此作專就和詩上用意與前作無一筆相犯衆馳君不
爭二句収束通篇神完氣足
　　安州老人食蜜歌(自注贈/僧仲殊)
安州老人心似鐵老人心肝小兒舌不食五榖惟食蜜
笑指蜜蜂作檀越蜜中有詩人不知千花百草爭含姿
老人咀嚼時一吐還引世間癡小兒小兒得詩如得蜜
蜜中有藥治百疾正當狂走捉風時一笑看詩百憂失
東坡先生取人亷㡬人相歡㡬人嫌恰似飲茶甘苦雜
不如食蜜中邊甜因君寄與雙龍餅鏡空一照雙龍影
三吳六月水如湯老人心似雙龍井
游戲三昩掣電機鋒合之以成絶世竒作昔軾嘗引佛
言譬如食蜜中邊皆甜之語以論陶栁詩謂人食五味
知其甘苦皆是能分别其中邊者百無一二也如此篇
其亦詩之中邊皆甜者乎
　志林曰蘇州仲殊師利長老能文善詩及歌詞皆操
　筆立就予曰此僧胸中無一毫髪事故與之游
　中吳紀聞曰殊初為士人嘗與鄉薦其妻以藥毒之
　遂棄家為僧工於長短句東坡先生與之往來甚厚
　時時食蜜解其藥人號蜜殊
　老學菴筆記曰族伯父彦逺言少時識仲殊長老東
　坡為作安州老人食蜜歌者一日與數客過之所食
　皆蜜也豆腐麺筋牛乳之類皆漬蜜食之客多不能
　下筯惟東坡性亦酷嗜蜜能與之共飽
　　次韻蘇伯固主簿重九
雲間朱袖拂雲和知是長松挂女蘿髻重不嫌黄菊滿
手香新喜緑橙搓墨翻衫袖吾方醉紙落雲烟子患多
只有黄雞與白日玲瓏應識使君歌
　苕溪漁隠叢話曰商玲瓏餘杭歌者樂天作郡日賦
　歌與之云誰道使君不解歌聴唱黄雞與白日黄雞
　催唱丑時鳴白日催年酉前沒東坡用此歌夜飲次
　韻畢推官云紅燭照庭嘶騕褭黄雞催曉唱玲瓏又
　次韻蘇伯固云只有黄雞與白日玲瓏應識使君歌
　　次韻楊公濟梅花十首(録二/首)
相逢月下是瑶臺藉草清樽連夜開明日酒醒應滿地
空令飢鶴啄莓苔
縞帬練帨玉川家肝膽清新冷不邪穠李爭春猶辦此
更教踏雪看梅花
　　贈劉景文
荷盡已無擎雨葢菊殘猶有傲霜枝一年好景君須記
最是橙黄橘緑時
淺語遥情
　苕溪漁隠叢話曰最是一年春好處絶勝煙栁滿皇
　都此退之早春詩也一年好景君須記最是橙黄橘
　緑時此子瞻初冬詩也二詩意同而詞殊皆曲盡其
　妙
　　再和楊公濟梅花十絶(録二/首)
人去殘英滿酒尊不堪細雨濕黄昏夜寒那得穿花蝶
知是風流楚客魂
春入西湖到處花帬腰芳草抱山斜盈盈解佩臨煙浦
脈脈當壚傍酒家
　　予去杭十六年而復來留二年而去平生自覺出
　　處老少麤似樂天雖才名相逺而安分寡求亦庶
　　㡬焉三月六日來别南北山諸道人而下天竺惠
　　淨師以醜石贈行作三絶句
當年衫鬢兩青青强説重臨慰别情衰髪祇今無可白
故應相對話來生
出處依稀似樂天敢將衰朽較前賢便從洛社休官去
猶有閒居二十年
在郡依前六百日山中不記㡬回來還將天竺一峰去
欲把雲根到處栽
三詩宛轉闗生情曲意宻緜邈尺素　軾以己巳七月
至杭以辛未三月去杭却是六百日其贈唐坰詩云我
在錢塘六百日山中暫來不暖席意與此同皆用白詩
語意也
　王直方詩話曰東坡平日最愛樂天之為人而坡在
　錢塘與樂天所留嵗月略相似其詩云在郡依前六
　百日者是也
　趙次公曰在錢塘六百日雖是紀實暗使白樂天詩
　在郡六百日遊山十二回也
　西湖遊覽志曰杭州之羙得白蘇而益章考其治績
　性情往往酷似樂天詩云閭里固宜勤撫䘏樓臺亦
　要數躋攀子瞻亦云細雨晴時一百六畫橈鼉鼓莫
　違民樂天詩云笙歌委曲聲延耳金翠動揺光照身
　子瞻亦云剰看新翻眉倒暈未應泣别臉消紅樂天
　詩云故伎數人頻問訊新詩兩首倩流傳子瞻亦云
　休驚嵗嵗年年貎且對朝朝暮暮人樂天取天竺竒
　石受代詩云唯向天竺山取得兩片石子瞻亦云還
　將天竺一峰去欲把雲根到處栽葢子瞻景慕惟在
　樂天故摹擬之詞比比歌詠如云出處依稀似樂天
　敢將衰朽較前賢殆有夢寐羮墻之想矣
　　贈武道士彈賀若
清風終日自開簾涼月今宵肎挂簷琴裏若能知賀若
詩中定合愛陶潛
以不説破解人之頥耦句共逸韻俱發
　續湘山野録曰宫詞中十小調子乃隋賀若弼所撰
　其聲與意及用指取聲之法古今無能加者十調者
　一曰不博金二曰不換玉三曰夾泛四曰越溪吟五
　曰越江吟六曰孤猿吟七曰清夜吟八曰葉下聞蟬
　九曰三清外一調最優古忘其名琴家祇命曰賀若
　　元祐六年六月自杭州召還汶公館我於東堂閲
　　舊詩巻次諸公韻三首
半熟黄粱日未斜玉堂隂合手栽花卻尋三十年前味
未飯鐘時已飯茶
夢覺還驚屧響廊故人來炷影前香鬢須白盡成何事
一帖空存老遂良
尺一東來喚我歸衰年已迫故山期文章曹植今堪笑
卻巻波瀾入小詩
　　西湖秋涸東池魚窘甚因㑹客呼網師遷之西池
　　為一笑之樂夜歸被酒不能寐戲作放魚一首
東池浮萍半黏塊裂碧跳青出魚背西池秋水尚涵空
舞濶揺深吹荇帶吾僚有意為遷居老守縱饞那忍膾
縱横爭看銀刀出瀺灂初驚玉花碎但愁數罟損鱗鬛
未信長堤隔濤瀬濊濊發發須臾間圉圉洋洋尋丈外
安知中無蛟龍種尚恐或有風雲㑹明年春水漲西湖
好去相忘𣺌淮海
忽想到蛟龍雲雨覺通篇字鏤句琢盡成澎湃之觀
　　復次放魚韻答趙承議陳教授
擾擾萬生同一塊搶榆不羡培風背青丘已呑雲夢芥
黄河復繚天門帶長譏韓子隘且陋一飽鯨魚何足膾
東坡也是可憐人披抉泥沙収細碎逝將歸修八節灘
又欲往釣七里瀬正似此魚逃網中未與造物遊數外
且將新句調二子湖上秋髙風月㑹為君更喚木腸兒
腳扣兩舷歌小海
現身説法又一變以逰方之外為髙是前篇好去相忘
𣺌淮海一句轉語也
　藝苑雌黄曰次韻滕元發詩云坐看青丘呑澤芥按
　子虚賦云秋田乎青丘徬徨乎海外吞雲夢者八九
　於其胸中曽不芥蔕芥蔕刺鯁也非草芥之芥西湖
　詩亦有青丘已呑雲夢芥之説皆非也
　容齋四筆曰坐看青丘吞澤芥青丘已呑雲夢芥用
　芥字可謂工新乃以為出處曽不芥蔕非草芥之芥
　如此論文章其意見亦淺矣
　　九月十五日觀月聴琴西湖示坐客
白露下衆草碧空巻㣲雲孤光為誰來似為我與君水
天浮四坐河漢落酒樽使我氷雪腸不受麴蘖醺尚恨
琴有絃出魚亂湖紋哀彈奏舊曲妙耳非昔聞良時失
俯仰此見寧朝昏懸知一生中道眼無由渾
月色之明琴聲之清誦詩以當卧逰亦得
　　泛潁
我性喜臨水得潁意甚竒到官十日來九日河之湄吏
民笑相語使君老而癡使君實不癡流水有令姿遶郡
十餘里不駛亦不遲上流直而清下流曲而漪畫船俯
明鏡笑問汝為誰忽然生鱗甲亂我須與眉散為百東
坡頃刻復在兹此豈水薄相與我相娛嬉聲色與臭味
顛倒眩小兒等是兒戲物水中少磷緇趙陳兩歐陽同
參天人師觀妙各有得共賦泛潁詩
楞嚴圓覺之理栗里香山之筆昔沈敦謨引傳燈録良
价禪師過水觀影偈曰我今獨自往處處得逢渠渠今
正是我我今不是渠以釋此詩散為百東坡頃刻復在
兹二語最為得之篇末趙陳兩歐陽句時趙令畤在
軾幕府陳師道教授潁州歐陽棐歐陽辯則修之二子
皆適在潁也
　　韓退之孟郊墓銘云以昌其詩舉此問王定國當
　　昌其身耶昌其詩也來詩下語未契作此答之
昌身如飽腹飽盡還復飢昌詩如膏面為人作容姿不
如昌其氣鬱鬱老不衰雖云老不衰劫壞安所之不如
昌其志志一氣自隨養之塞天地孟軻不吾欺人言魏
勃勇股栗向小兒何如魯連子談笑卻秦師慎勿怨謗
讒乃我得道資淤泥生蓮花糞壤出菌芝頼此善知識
使我枯生荑吾言豈須多冷暖子自知
志一氣隨固是本諸孟子而謗讒得道則已與西銘憂
戚玉成之㫖協合矣豈惟可與言詩
　困學紀聞曰謹勿怨謗讒數句此尹和静所謂困窮
　拂欝能堅人之志而熟人之仁也詩曰它山之石可
　以攻玉
　施元之曰王定國與吳正憲充馮文簡京素善而師
　友東坡舒亶輩欲傾二公因坡詩獄羅織定國遂南
　行萬里三年而歸司馬温公當國深器遇之東坡在
　翰林以人言力請郡去未㡬定國亦報罷此詩自慎
　勿怨謗讒以下端為定國發也
　　聚星堂雪(并引/)
　元祐六年十一月一日禱雨張龍公得小雪與客㑹
　飲聚星堂忽憶歐陽文忠公作守時雪中約客賦詩
　禁體物語於艱難中特出竒麗爾來四十餘年莫有
　繼者僕以老門生繼公後雖不足追配先生而賓客
　之美殆不減當時公之二子又適在郡故輙舉前令
　各賦一篇
牕前暗響鳴枯葉龍公試手行初雪映空先集疑有無
作態斜飛正愁絶衆賓起舞風竹亂老守先醉霜松折
恨無翠袖㸃横斜祇有㣲燈照明滅歸來尚喜更鼓暗
晨起不待鈴索掣未嫌長夜作衣稜卻怕初陽生眼纈
欲浮大白追餘賞幸有回飈驚落屑糢糊檜頂獨多時
厯亂瓦溝裁一瞥汝南先賢有故事醉翁詩話誰續説
當時號令君聴取白戰不許持寸鐵
賦雪者多以悠揚飄蕩取其韻致此獨用生劖之筆作
硬盤之語擺脱常態匪徒以禁體物語標竒競勝
　苕溪漁隠叢話曰六一居士守汝隂日因雪㑹客賦
　詩詩中玉月梨梅練絮白舞鵝鶴銀等字皆請勿用
　其後東坡居士出守汝隂聚星堂雪輙舉前令自二
　公賦詩之後未有繼之者豈非難措筆乎
　　次前韻送劉景文
白雲在天不可呼明月豈肎留庭隅怪君西行八百里
清坐十日一事無路人不識呼尚書但見凛凛雄千夫
(自注君一馬兩僕率然相訪逆/旅多呼尚書意謂君都頭也)豈知入骨愛詩酒醉倒
正欲蛾眉扶一篇向人寫肝肺四海知我霜鬢須歐陽
趙陳皆我有豈謂夫子駕復迂邇來又見三黜栁共此
暖熱餐氊蘇酒肴酸薄紅粉暗祇有潁水清而姝一朝
寂寞風雨散對影誰念月與吾(自注郡中日與歐陽叔/弼趙景貺陳履常相從)
(而景文復至不數日栁戒之亦見過賓客之盛/頃所未有然又數日叔弼景文戒之皆去矣)何時歸
帆泝江水春酒一變甘棠湖(自注景文近卜居/九江近甘棠湖)
情事曲折裁約以入有韻之言裵􁄑俯仰逸趣横生
　石林詩話曰劉季孫能作七字詩家藏書數千巻為
　杭州鈐轄子瞻作守深知之後嘗以詩寄子瞻云四
　海共知霜鬢滿重陽曾揷菊花無子瞻大喜在潁州
　和季孫詩所謂一篇向人寫肝肺四海知我霜鬢須
　葢記此也
　　次韻趙景貺春思且懐吳越山水
嵗華來無窮老眼乆矣静春風如繫馬未動意先騁西
湖忽破碎鳥落魚動鏡縈城理枯瀆放閘起膠艇願君
營此樂官事何時竟(自注清河西湖/三閘督君成之)思吳信偶然出處
付前定飄然不繫舟乗此無盡興醉翁行樂處草木皆
可敬明朝㳺北渚急掃黄葉徑白酒真到齊紅帬已放
鄭(自注酒尚有香泉一壺為/樂全先生服不作樂也)
行樂處至於可敬於此見賢者之澤長是乃詩之有闗
名教者前路名句紛沓尤是窮力追新
　　小飲西湖懐歐陽叔弼兄弟贈趙景貺陳履常
嵗暮自急景我閒方緩觴歡飲西湖晚步轉北渚長地
坐略少長意行無澗岡乆知薺麥青稍喜榆栁黄盎盎
春欲動㶑㶑夜未央水天鷗鷺静月霧松檜香撫景方
晼晚懐人重淒涼豈無一老兵坐念兩歐陽我意正麋
鹿君才亦圭璋此㑹不可再此歡不可忘
寫景以駢語入情劉勰所謂儷采百字之偶者可移以
評此
　　送路都曹(并引/)
　乖崖公在蜀有録曹參軍老病廢事公責之曰胡不
　歸明日參軍求去且以詩留别其略曰秋光都似宦
　情薄山色不如歸意濃公驚謝之曰吾過矣同僚有
　詩人而吾不知因留而慰薦之予幼時聞父老言恨
　不問其姓名今都曹路公以小疾求致仕予誦此語
　留之不可乃採前人意作詩送之并邀趙徳麟陳履
　常同賦一篇
積雪困桃李春心誰為容淮光釀山色先作歸意濃我
亦倦㳺者君恩繫疎慵欲留耿介士伴我衰遲蹤吏課
升斗積﨑嶇等鉛舂那將露電身坐待収千鍾結髪空
百戰市人看先封誰能掻白首抱關望夕烽子意亮已
成我言寧復從恨無乖崖老一洗芥蔕胸我田荆谿上
伏臘亦麤供懐哉江南路㑹作林下逢
一片愛才求友之意津津亹亹序雖援張詠為説然詠
特不知參軍為詩人耳既知則能留而慰薦之軾知都
曹矣而於其致仕留之不可故尤怊悵切情
　容齋三筆曰碑志之作本孝子慈孫欲以稱揚其父
　祖之功徳播之當時而垂之後世當直存其名字無
　所避隠然東漢諸銘載其先代多只書官自唐及本
　朝名人文集所志往往只稱君諱某字某至於記序
　之文亦然殆與求文揚名之㫖為不相契東坡先生
　送路都曹詩大畧云結髪空百戰市人看先封誰能
　掻白首抱闗望夕烽則路君之賢而不遇可知矣然
　亦不書其名使之少獲表見又為可惜也
　施元之曰荆溪在常州宜興縣先生嘗買田於此
　　送運判朱朝奉入蜀
藹藹青城雲娟娟蛾眉月隨我西北來照我光不滅我
在塵土中白雲呼我歸我㳺江湖上明月濕我衣岷峨
天一方雲月在我側謂是山中人相望了不隔夢尋西
南路黙數長短亭似聞嘉陵江跳破吹錦屏送君無一
物清江飲君馬路穿慈竹林父老拜馬下不用驚走藏
使者我友生聴訟如家人細説為汝評若逢山中友問
我歸何日為話腰腳輕猶堪踏泉石
五言換韻體製最古而後人少效之者以其氣易斷而
情韻反减耳此則纍纍然如貫珠清妙之音讀之百回
不厭
　　淮上早發
澹月傾雲曉角哀小風吹水碧鱗開此身定向江湖老
黙數淮中十往來
　　在潁州與徳麟同治西湖未成改揚州三月十六
　　日湖成徳麟有詩見懐次其韻
太山秋毫兩無窮鉅細本出相形中大千起滅一塵裏
未覺杭潁誰雌雄(自注來詩云/與杭爭雄)我在錢塘拓湖渌大堤
士女争昌丰六橋横絶天漢上北山始與南屏通忽驚
二十五萬丈老葑席巻蒼雲空朅來潁尾弄秋色一水
縈帶昭靈宫坐思吳越不可到借君月斧修朣朧二十
四橋亦何有換此十頃玻瓈風雷塘水乾禾黍滿寳釵
耕出餘鸞龍明年詩客來弔古伴我霜夜號秋蟲(自注/徳麟)
(見約來揚寄居/亦有意求揚倅)
六橋横絶四句都是實事却寫來異様警動前以杭之
西湖陪説潁之西湖後以歐陽之自揚移潁比已之自
潁改揚都有天然證佐㑹作佳談搆成絶唱
　侯鯖録曰歐公自揚州移汝州作西湖詩云都將二
　十四橋月換得西湖十頃秋後東坡復自汝移揚作
　詩云二十四橋亦何有換此十頃玻璃風用歐公詩
　也
　鶴林玉露曰杭有西湖而潁亦有西湖皆為逰賞之
　勝而東坡連守二州其初得潁也有潁人在坐云内
　翰但只消逰湖中便可以了郡事葢言其訟簡也秦
　少章因作一絶獻之云十里荷花菡蓞初我公所至
　有西湖欲將公事湖中了見説官閒事亦無東坡到
　潁有謝執政啟亦云入參兩禁毎玷北扉之榮出典
　二邦輙為西湖之長
　咸淳臨安志曰元祐中東坡既奏開浚湖水因以所
　積葑草築為長堤起南訖北横跨湖面綿亘數里夾
　道雜植花栁中為六橋行者便之坡嘗賦詩云六橋
　横絶天漢上北山始與南屏通忽驚二十五萬丈老
　葑席巻蒼烟空嗣郡守林希榜曰蘇公堤
　楊慎曰東坡先生在杭州潁州許州皆開西湖而杭
　之西湖尤偉其詩我在錢塘拓湖渌六句此詩史也
　而注殊畧今按宋長編云杭本江海之地水泉鹹苦
　唐刺史李泌始引西湖水作六井故井邑日富及白
　居易復浚西湖所溉千餘頃然湖水多葑近嵗廢而
　不理湖中葑田積二十五萬餘丈而水無㡬矣運河
　失湖水之利則取給於江潮潮渾濁多淤河行闤闠
　中三年一淘為市井大患而六井亦㡬廢公始至浚
　茅山鹽橋二河以茅山一河專受江潮以鹽橋一河
　專受湖水復造堰閘以為湖水蓄洩之限然後潮不
　入市間至湖上周視良乆曰今願去葑田葑田如雲
　將安所置之湖南北三十里環湖往來終日不達若
　取葑草積之湖中為長堤以通南北則葑田去而行
　者便矣堤成杭人名之曰蘇公堤云合是觀之則公
　之有功杭人大矣今閲公詩注甚畧故詳注之
　　雙石(并引/)
　至揚州獲二石其一緑色岡巒迤邐有穴達於背其
　一玉白可鑒漬以盆水置几案間忽憶在潁州日夢
　人請住一官府榜曰仇池覺而誦杜子美詩曰萬古
　仇池穴潛通小有天乃戲作小詩為僚友一笑
夢時良是覺時非汲井埋盆故自癡但見玉峰横太白
便從鳥道絶峨眉秋風與作煙雲意曉日令涵草木姿
一㸃空明是何處老人真欲住仇池
　　次韻蘇伯固逰蜀岡送李孝博奉使嶺表
新苖未沒鶴老葉方翳蟬緑渠浸麻水白板燒松煙笑
窺有紅頬醉卧皆華顛家家機杼鳴樹樹梨棗懸野無
佩犢子府有騎鶴仙觀風嶠南使出相山東賢渡江弔
很石過嶺酌貪泉與君步徙倚望彼修連娟願及南枝
謝早隨北鴈翩歸來春酒熟共看山櫻然
離離蔚蔚雲霞澄鮮
　苕溪漁隠叢話曰逰蜀岡詩造語全效退之城南聨
　句新苗八句雖退之筆力殆無以過之
　　行宿泗間見徐州張天驥次舊韻
二年三躡過淮舟款段還逢馬少游無事不妨長好飲
著書自要且窮愁孤松早偃原非病倦鳥雖還豈是休
更欲河邊㡬來往祇今霜雪已䝉頭
　　近以月石硯屏獻子功中書公復以涵星研獻純
　　父侍講子功有詩純父未也復以月石風林屏贈
　　之謹和子功詩并求純父數句
紫潭出𤣥雲翳我潭中星獨有潭上月倒挂紫翠屏我
老不看書黙坐養此昏花睛時時一開眼見此雲月眼
自明乆知世界一泡影大小真偽何足評笑彼三子歐
梅蘇無事自作雪羽争(自注事見/三人詩集)故將屏硯送兩范要
使珠璧栖牕櫺大范忽長謡語出月脇令人驚小范當
繼之説破星心如鷄鳴牀頭復一月下有風林横急送
小范家䕶此涵星泓願從少陵博一句山木盡與洪濤傾
起八句連絡硯屏瑰偉絶特中間行以迤邐舒而不廹
却用少陵詩語一句結住讀之更如有千百言在腕下也
　　次韻范純父涵星硯月石風林屏詩
月次於房厯三星斗牛不神箕獨靈簸揺桑榆盡西靡
影落蘇子硯與屏天工與我兩厭事孰居無事為此形
與君持橐侍帷幄同到温室觀堯蓂自憐太史牛馬走
伎等卜祝均倡伶欲留衣冠挂神武便擊雲水歸南溟
陶泓不稱管城沐醉石可助平泉醒故持二物與夫子
欲使妙質留天庭但令滋液到枯槁勿遣光景生晦㝠
上書挂名豈待我獨立自可當雷霆我時醉眠風林下
夜與漁火同青熒撫物懐人應獨嘆作詩寄子誰當聴
起局得勢後乃舒緩其氣以副之不煩䋲削而自合
　
御選唐宋詩醇巻三十九
欽定四庫全書
御選唐宋詩醇巻四十
　　眉山蘇軾詩九
　　　目錄
　　次韻穆父尚書侍祠郊丘瞻望天光退而相慶引
　　滿醉吟
　　郊祀慶成詩
　　僕所藏仇池石希代之寳也王晉卿以小詩借觀
　　意在於奪不敢不借然以此詩先之
　　晉卿示詩欲奪海石錢穆父王仲至蔣頴叔皆次
　　韻穆至二公以為不可許獨頴叔不然今日頴叔
　　見訪親覩此石之妙遂悔前語僕以謂晉卿豈可
　　終閉不予者若能以韓幹二散馬易之者盖可許
　　也復次前韻
　　欲以石易畫晉卿難之穆父欲兼取二物頴叔欲
　　焚畫碎石乃復次前韻并解二詩之意生日劉景
　　文以古畫松鶴為夀且貺佳篇次韻為謝
　　程徳孺惠海中柏石兼辱佳篇輙復和謝
　　送蔣頴叔帥熈河
　　次韻吴傳正枯木歌
　　送范中濟經畧侍郎分韻賦詩得先字且贈以魚
　　枕杯四馬箠一以元戎十乗以先啟行為韻
　　書晁說之考牧圖後
　　七年九月自廣陵召還復館於浴室東堂八年六
　　月乞㑹稽將去汶公乞詩乃復用前韻三首
　　東府雨中别子由
　　書丹元子所示李太白真
　　次韻滕大夫雪浪石
　　鶴歎
　　子由生日以檀香觀音像及新合印香銀篆槃為
　　夀一首
　　過髙郵寄孫君孚
　　慈湖夾阻風五首(錄四首/)
　　過廬山下
　　壺中九華詩
　　秧馬歌
　　八月七日初入贑過惶恐灘
　　鬱孤臺
　　廉泉
　　塵外亭
　　天竺寺
　　月華寺
　　碧落洞
　　峽山寺
　　舟行至清逺縣見顧秀才極談惠州風物之美
　　廣州蒲澗寺
　　浴日亭
　　游羅浮山一首示兒子過
　　十月二日初到惠州
　　白水山佛跡巖
　　十一月二十六日松風亭下梅花盛開
　　新釀桂酒
　　江郊
　　正月二十四日與兒子過賴仙芝王原秀才僧曇
　　潁行全道士何宗一同遊羅浮道院及栖禪精舎
　　過作詩和其韻寄邁迨一首
　　贈王子直秀才
　　遊博羅香積寺
　　連雨漲江二首
　　四月十一日初食荔支
　　六月十二日酒醒步月理髪而寢
　　荔支歎
欽定四庫全書
御選唐宋詩醇巻四十
　　眉山蘇軾詩九
　　次韻穆父尚書侍祠郊丘瞻望天光退而相慶引
　　滿醉吟
千章杞梓䕃雲天樗散誰收老鄭䖍喜氣到君浮白裏
豐年及我挂冠前令嚴鐘鼓三更月野宿貔貅萬竈烟
太息何人知帝力歸來金帛㸔赬肩
氣偉采竒望之又蔚然深秀厥由風力之遒
　復齋漫錄曰東坡言古今七言偉麗之句永叔一聯
　云蒼波萬古流不盡白鳥雙飛意自閒上句取李太
　白長波瀉萬古之句東坡一聨云令嚴鐘鼓三更月
　野宿貔貅萬竈烟上句取杜子美中天懸明月令嚴
　夜寂寥之句也
　苕溪漁隠叢話曰東坡云七言之偉麗者子美云旌
　旗日暖龍蛇動宫殿風微燕雀髙五更鼓角聲悲壯
　三峽星河影動揺爾後寂寥無聞焉直至永叔云蒼
　波萬古流不盡白鳥雙飛意自閒萬馬不嘶聼號令
　諸番無事著耕耘可以並驅爭先矣先生亦云令嚴
　鐘鼔三更月野宿貔貅萬竈烟亦庶幾焉耳
　　郊祀慶成詩
帝出乗昌運天心予太平文章三代繼制作七年成大
祀乾坤合剛辰日月明泰壇朝掃地魄寳夜垂精仰御
圓蒼蓋環觀海嶽成北流呑朔易西極落欃槍升燎靈
光答回鑾瑞霧迎需雲徧枯槁解雨達句萌可頌非天
徳因箴亦下情民言知有酌帝謂本無聲富國由崇儉
蘄年在好生無心斯格物克已自銷兵化國安新政孤
臣反舊耕還將清廟什留與野人賡
自元豐元年詳定郊祀禮文至六年冬至親祀圜丘以
太祖配始罷天地合祭之禮元祐五年廷臣集議復定
南郊並祀之儀七年親郊始行合祭宋制三年一郊軾
以兵部尚書為南郊鹵簿使疏請嚴整儀仗一時稱盛
合祭之禮至紹聖元年仍議罷而軾則主合祭之說然
合祭亦僅行於是年耳時宰執侍從進詩以賀故有是
詩詩共十四韻而自可頌非天徳以下俱作箴規之語
此所謂因事納規不藉揚厲鋪張以矜其華藻也
　　僕所藏仇池石希代之寳也王晉卿以小詩借觀
　　意在於奪不敢不借然以此詩先之
海石來珠宫秀色如蛾綠坡陀尺寸間宛轉陵巒足連
娟二華頂空洞三茅腹初疑仇池化又恐瀛洲蹙殷勤
嶠南使餽餉淮東牧(自注僕在揚州程徳孺自/嶺南解官還以此石見遺)得之喜
無寐與汝交不瀆盛以髙麗盆藉以文登玉(自注僕以/髙麗所餉)
(大銅盆貯之又以登州/海石如碎玉者附其足)幽光先五夜冷氣壓三伏老人
生如寄茅舎久未卜一夫幸可致千里常相逐風流貴
公子竄謫武當谷見山應己厭何事奪所欲欲留嗟趙
弱寜許負秦曲傳觀慎勿許間道歸應速
希代之寳實是寫得出末用秦歸趙璧恰與情事比附
意随筆轉如脱彈丸
　趙次公曰連娟二華頂空洞三茅腹二華太華少華
　也古人謂造化削成故於二華言頂三茅一名句曲
　山其腹中空虛别有天地日月載在真誥故於三茅
　則言腹也
　詩説雋永曰李賛皇好石有謝臨海守寄石詩牛竒
　章亦好石洛中闢地多得之刻文可辨近世東坡亦
　好之有仇池石程徳孺所遺其詩云殷勤嶠南使餽
　餉淮東牧即今英石也
　　王晉卿示詩欲奪海石錢穆父王仲至蔣頴叔皆
　　次韻穆至二公以為不可許獨頴叔不然今日頴
　　叔見訪親覩此石之妙遂悔前語僕以謂晉卿豈
　　可終閉不予者若能以韓幹二散馬易之者盖可
　　許也復次前韻
相如有家山縹緲在眉綠誰云千里還寄此一顰足平
生錦繡腸蚤嵗藜莧腹從教四壁空未遣兩峰蹙吾今
况衰病義不忘樵牧逝將仇池石歸泝岷山瀆守子不
貪寳完我無瑕玉故人詩相戒妙語予所伏一篇獨異
論三占從兩卜君家畫可數天驥紛相逐風騣掠原野
電尾梢澗谷君如許相易是亦我所欲今朝安西守來
聼陽關曲勸我留此峰他日來不速
丹經墨史拈出盡歸妙諦筆上生花
　趙次公曰故人詩相戒指錢穆父王仲至之不欲予
　也一篇獨異論指蔣頴叔之欲予也書曰三人占則
　從二人之言故以錢王可從而蔣可違也來聴陽闗
　曲頴叔將别而行故云耳
　　欲以石易畫晉卿難之穆父欲兼取二物頴叔欲
　　焚畫碎石乃復次前韻并解二詩之意
春氷無真堅霜葉失故綠鷃疑鵬萬里蚿笑䕫一足二
豪争攘袂先生一捧腹明鏡既無臺淨瓶何用蹙盆山
不可隠畫馬無由牧聊將置庭宇何必棄溝瀆焚寶真
愛寶碎玉未忘玉久知公子賢出語耆年伏欲觀轉物
妙故以求馬卜維摩既復捨天女還相逐授之無盡燈
照此久幽谷定心無一物法樂勝五欲三峩吾鄉里萬
馬君部曲卧雲行歸休破賊㸔神速(自注晋卿將/種常有此意)
因有欲焚畫碎石者乃别為踢浄瓶燒木佛添出一重
公案言下如有白毫大光應念來感豈止次韻之能怪
變百出
　趙次公曰三峩吾鄉里言真山萬馬君部曲言真馬
　我有真山則將卧雲王有真馬則用破賊如此則假
　山不必愛畫馬不必取也
　　生日劉景文以古畫松鶴為夀且貺佳篇次韻為
　　謝
問子一室間寜有千里廓塵心洗長松逺意發孤鶴生
朝得此夀死籍疑可落㣲言在參同妙契藏九籥故人
有竒趣逸想寄幽壑霜枝謝寒暑雲翮無前却何須構
明堂未羡巢阿閣緬懐别時語復作數日惡詩腴固堪
飡字瘦還可愕髙標忽在眼清夢了如昨君今噲等伍
志與湛軰各豈待相願言方為不朽託子雲老執㦸長
孺終主爵吾當追松喬子亦鄙衛霍
松鶴為夀近於俗情乃寫得古趣洋溢固知才人之筆
無所不可
　　程徳孺惠海中柏石兼辱佳篇輙復和謝
嵐薫瘴染郤敷腴笑飲貪泉獨繼吴未欲連車收薏苡
肯教沈網取珊瑚不知庾嶺三年别收得曹溪一滴無
但指庭前雙柏石要予臨老識方壺
　施元之曰徳孺名之元持節嶺南歸惠此石故詩皆
　用嶺南事徳孺時為主客郎中
　　送蔣頴叔帥熈河(并引/)
　頴叔出使臨洮與穆父仲至同餞之各賦詩一篇以
　今我來思為韻致遄歸之意得我字
西方猶宿師論將不及我茍無深入計緩帯我亦可承
明正須君文字粲藻火自薦雖云數留行終不果正坐
喜論兵臨老付邊瑣新詩出談笑僚友困掀簸我欲歌
杕杜楊栁方婀娜邉風事首鹵所得盖么麽願為魯連
書一射聊城笴隂功在不殺結草酬魏顆
積其憤激發以詼諧起四句似謔似莊言語妙天下
　　次韻吴傳正枯木歌
天公水墨自竒絶瘦竹枯松寫殘月夢回疎影在東牕
驚怪霜枝連夜發生成變壊一彈指乃知造物初無物
古來畫師非俗士妙相實與詩同出龍眠居士本詩人
能使龍池飛霹靂君雖不作丹青手詩眼亦自工識拔
龍眠胸中有千駟不獨畫肉兼畫骨但當與作少陵詩
或自與君拈秃筆東南山水相招呼萬象入我摩尼珠
盡將書畫散朋友獨與長鋏歸來乎
因吴詩而及李畫因歌枯木而及畫馬軒然而來翩然
而往随意所到總入元㣲
　苕溪漁隐叢話曰東坡題伯時畫馬云龍眠胸中有
　千駟議者謂譏其無徳而稱余意其不然如文與可
　善作墨竹故和篔簹谷云料得清貧饞太守渭濵千
　畝在胸中豈亦是譏之耶又山谷咏伯時虎脊天馬
　圖亦云筆端那有此千里在胸中盖言畫馬之妙得
　之於心應之於手若輪扁之斵輪也
　　送范中濟經畧侍郎分韻賦詩得先字且贈以魚
　　枕杯四馬箠一以元戎十乗以先啟行為韻
梁李久樂禍自焚豈非天兩䑕鬭穴中一勝亦偶然謀
初要百慮善後乃萬全廟堂選世將范氏真多賢仁風
被宿麥綠浪揺秦川號令聳毛羽先聲落虛弦我家天
一方去路城西偏投竿困障日賣劍行歸田贈君荆魚
杯副以蜀馬鞭一醉可以起毋令祖生先
謀初善後有無限經濟在中濟能不負此詩又以見其
言必有中也
　施元之曰中濟以廕歴官元祐八年知慶州中濟祖
　雍仁宗時為副樞李元昊叛拜鎮武節度使知延州
　又知永興軍故曰廟堂選世將范氏真多賢中濟在
　慶廣儲蓄城柵嚴守􁁏羈黠羗推誠待下人樂為用
　　書晁説之考牧圖後
我昔在田間但知羊與牛川平牛背稳如駕百斛舟舟
行無人岸自移我卧讀書牛不知前有百尾羊聼我鞭
聲如鼓鼙我鞭不妄發視其後者而鞭之澤中草木長
草木病牛羊尋山跨坑谷騰趠筋骨强烟簔雨笠長林
下老去而今空見畫世間馬耳射東風悔不長作多牛
翁
小雅無羊之詩宣王考牧也牛羊寢訛之狀牧人簔笠
之容俄焉而麾忽然而夢維魚維旟變幻莫測詩格之
竒無踰於此矣不襲其詞而能得其意遥遥千古斯作
之外誰其嗣音
　　七年九月自廣陵召還復館於浴室東堂八年六
　　月乞㑹稽將去汶公乞詩乃復用前韻三首
乞郡三章字半斜廟堂傳笑眼昏花上人問我遲留意
待賜頭綱八餅茶(自注尚書學士得賜頭綱/龍茶一斤今年綱到最遲)
夢繞吳山郤月廊白梅盧橘覺猶香(自注杭州梵天寺有/月廊數百間寺中多)
(白楊梅/盧橘)會稽且作須臾意從此歸田策最良
東南此去幾時歸倦鳥孤飛豈有期斷送一生消底物
三年光景六篇詩
首作託言待賜戀闕情深三作只是把詩消嵗月之意
道破便可發深省
　苕溪漁隐叢話曰細色茶五綱凡四十三品形製各
　異共七千餘餅又有粗色茶七綱凡五品大小龍鳳
　併㨂芽悉入龍腦和膏為團餅茶共四萬餘餅東坡
　題文公詩巻云待賜頭綱八餅茶即今粗色紅綾袋
　餅八者是也
　　東府雨中别子由
庭下梧桐樹三年三見汝前年適汝隂見汝鳴秋雨去
年秋雨時我自廣陵歸今年中山去白首歸無期客去
莫歎息主人亦是客對牀定悠悠夜雨空蕭瑟起折梧
桐枝贈汝千里行歸來知健否莫忘此時情
空清如話而情味無窮此較前初秋寄子由一章尤入
神品
　　書丹元子所示李太白真
天人幾何同一漚謫仙非謫乃其㳺麾斥八極隘九州
化為兩鳥鳴相酬一鳴一止三千秋開元有道為少留
縻之不可矧肯求西望太白横峨岷眼髙四海空無人
大兒汾陽中令君小兒天台坐忘身平生不識髙將軍
手汚吾足乃敢瞋作詩一笑君應聞
筆歌墨舞實有手弄白日頂摩青穹之氣概足為白寫
照矣　後人刋詩有將此作分為兩首者特以平韻承
接之故然分則意象不昌豈惟不諳詩法且并其佳處
失之觀集内儋州夜夢一詩猶用此體可以為証
　天厨禁臠曰太白賛一韻七句方換韻又是平聲其
　法不得雙殺雙殺者不得此法也
　賀裳曰文人有一言使人升九天墮九淵者此類是
　也亦公自寫其傲岸之趣却令太白生面重開勝碑
　隂記一段文字逺甚
　　次韻滕大夫雪浪石
太行西來萬馬屯勢與岱嶽争雄尊飛狐上黨天下脊
半掩落日先黄昏削成山東二百郡氣壓代北三家村
千峰石巻矗牙帳崩崖鑿斷開土門朅來城下作飛石
一礮驚落天驕魂承平百年烽燧冷此物僵卧枯榆根
畫師爭摹雪浪勢天公不見雷斧㾗離堆四面繞江水
坐無蜀士誰與論老翁兒戯作飛雨把酒坐㸔珠跳盆
此身自幻孰非夢故國山水聊心存
勁氣不可斷來則山岑競舉止則壁岸無階
　墨莊漫録曰東坡帥中山得黒石白脈如蜀孫位孫
　知㣲所畫石間奔流盡水之變又得白石曲陽為大
　盆以盛之激水其上名其室曰雪浪齋公自銘曰玉
　井芙蓉丈八盆伏流飛空潄其根時有英州之命後
　謫惠州又徙海外故中山後政以公遷謫雪浪之名
　遂廢元符中始被北歸之命將至吴中張芸叟守中
　山葺治雪浪齋重安盆石
　趙次公曰古所謂山東乃今之河北晋地盖太行山
　之東也山東二百郡正謂太行以東冀州之琙矣代
　北則燕趙以往之地也
　　鶴歎
園中有鶴馴可呼我欲呼之立坐隅鶴有難色側睨予
豈欲臆對如鵩乎我生如寄良畸孤三尺長脛閣瘦軀
俛啄少許便有餘何至以身為子娱驅之上堂立斯須
投以餅餌視若無戞然長鳴乃下趨難進易退我不如
難進易退我不如此鶴歎所以作也却只於結處一句
收住中云豈欲臆對如鵩乎乃疑而問鶴之詞我生如
寄四句便直代鶴作臆對語章法竒絶是為善學賈賦
者
　唐庚語録曰東坡作病鶴詩嘗寫三尺長脛瘦軀闕
　其一字使任徳翁軰下之數十字東坡徐出其稿盖
　閣字也此字既出儼然如見病鶴矣
　　子由生日以檀香觀音像及新合印香銀篆槃為
　　夀一首
旃檀婆律海外芬西山老臍柏所薫香螺脱黶來相羣
能結縹緲風中雲一燈如螢起微焚何時度盡繆篆紋
繚繞無窮合復分緜緜浮空散氤氲東坡持是夀卯君
君少與我師皇墳旁資老聃釋迦文共厄中年㸃蠅蚊
晚遇斯須何足云君方論道承華勲我亦旗鼓嚴中軍
國恩未報敢不勤但願不為世所醺爾來白髪不可耘
問君何時返鄉枌收拾散亡理放紛此心實與香俱焄
聞思大士應已聞
香難以形容偏為形容曲盡平時好以禪語入詩此詩
偏只結句大士已聞一㸃真有如天花變現不可測識
者在詩道中殆以從聞思修而入三摩地矣
　王直方詩話曰蘇黄門以己夘生故東坡有夘君之
　語其以檀香觀音像遺黄門云持是夀夘君其出局
　偶書云傾杯不能飲待得夘君來其送王鞏詩云淚
　濕粉牋書不得憑君送與夘君看
　　過髙郵寄孫君孚
過淮風氣清一洗塵埃容水木漸幽茂菰蒲雜㳺龍可
憐夜合花青枝散紅茸美人逰不歸一笑當誰供故園
在何處已偃手種松我行忽失路歸夢千山重聞君有
負郭二頃收横從巻野畢秋穫殷牀聞夜舂樂哉何所
憂社酒粥面醲宦逰豈不好毋令到千鍾
極言景物清幽留連不能去而其人之足思自見感舊
懐人風格最古　此詩出於南遷之時孫升亦遭貶謫
篇中絶不露牢騷抑鬱之意津津乎其有遺味矣
　劉延世孫公談圃序曰紹聖之改元也凡仕於元祐
　而貴顯者例皆竄貶湖南嶺表相望而錯趾惟閩
　郡獨孫公一人遷於臨汀公元祐時歴三院遷左史
　入中書為舍人危言讜論内外憚之已而忤時宰意
　以集賢殿修撰留守南都後遷天章閣待制其謫官
　也自南都為歸州遂以散秩謫臨汀公諱升字君孚
　髙郵人
　　慈湖夾阻風五首(錄四/首)
捍索桅竿立嘯空篙師酣寝浪花中故應菅蒯知心腹
弱纜能争萬里風
此生歸路愈茫然無數青山水拍天猶有小船來賣餅
喜聞虛落在山前
日輪亭午汗珠融誰識南訛長養功暴雨過雲聊一快
未妨明月郤當空
卧看落月横千丈起喚清風得半帆且並水村欹側過
人間何處不巉巖
荒灣旅泊却寫得即事皆可喜讀此數詩足以開豁塵
襟
　　過廬山下(并引/)
　予過廬山下雲物騰湧黙有禱焉未午衆峰凛然故
　作是詩
亂雲欲霾山勢與飄風南羣隮相應和勇往争驂驔可
憐薈蔚中時出紫翠嵐鴈沒失東嶺龍騰見西龕一時
供坐笑百態變立談暴雨破坱北清飈掃渾酣廓然歸
何處陋矣安足戡亭亭紫霄峰窈窈白石菴五老數松
雪雙溪落天潭雖云黙禱應顧有移文慙
雲巒新霽氣象萬千列秀青青己見廬山真面目矣
　　壺中九華詩(并引/)
　湖口人李正臣蓄異石九峰玲瓏宛轉若牕櫺然予
　欲以百金買之與仇池石為偶方南遷未暇也名之
　曰壺中九華且以記之
清溪電轉失雲峰夢裡猶驚翠掃空五嶺莫愁千嶂外
九華今在一壺中天池水落層層見玉女牕明處處通
念我仇池太孤絶百金歸買碧玲瓏
詩亦宛轉玲瓏與題恰稱
　趙次公曰劉禹錫有歌云九華山自是造化一尤物
　焉能藉甚乎人間今先生以石有九峰遂以名之其
　在一壺中則神仙壺公之壺也中别有天地山川故
　云耳
　　秧馬歌(并引/)
　過廬陵見宣徳郎致仕曽君安止出所作禾譜文既
　溫雅事亦詳實惜其有所缺不譜農器也予昔逰武
　昌見農夫皆騎秧馬以榆棗為腹欲其滑以秋桐為
　背欲其輕腹如小舟昻其首尾背如覆瓦以便兩髀
　雀躍於泥中繫束藁其首以縛秧日行千畦較之傴
　僂而作者勞佚相絶矣史記禹乗四載泥行乗橇解
　者曰橇形如箕擿行泥上豈秧馬之類乎作秧馬歌
　一首附於禾譜之末云
春雲濛濛雨淒淒春秧欲老翠剡齊嗟我婦子行水泥
朝分一瓏暮千畦腰如箜篌首啄雞筋煩骨殆聲酸嘶
我有桐馬手自提頭尻軒昻腹脇低背如覆瓦去角圭
以我兩足為四蹏聳踊滑汰如鳬鷖纎纎束藁亦可齎
阿用繁纓與月題郤從畦東走畦西山城欲閉聞鼓鼙
忽作的盧躍檀溪歸來挂壁從髙栖了無芻秣飢不啼
少壯騎汝逮老黧何曽蹶軼防顛陳錦韀公子朝金閨
笑我一生蹋牛犂不知自有木駃騠
直以馬喻非馬瑰偉連犿其說能解人頥
　䂬溪詩話曰東坡遊武昌嘗作秧馬歌唐子西至羅
　浮始識此器作詩云擬向明時受一㕓著鞭常恐老
　農先行藏己問吾能識從此馳名四十年亦巧於用
　事
　周必大農器譜序曰紹聖初元蘇文忠公軾南遷過
　太和邑人宣徳郎致仕曽公安止獻所著禾譜文忠
　羙具温雅詳實為作秧馬歌又惜其不譜農器時曽
　公已喪明不暇為也後百餘年其侄孫耒陽令之謹
　始續成之凡耒耜耨鑄車戽簔笠銍刈篠簣杵臼斗
　斛釡甑倉庾厥類惟十附以襍記勒成三巻皆考之
　經傳參合今制無不備者是可補伯祖之書成蘇公
　之志矣
　　八月七日初入贑過惶恐灘
七千里外二毛人十八灘頭一葉身山憶喜懽勞逺夢
(自注蜀道有錯喜/歡鋪在大散闗上)地名惶恐泣孤臣長風送客添帆腹
積雨浮舟減石鱗便合與官充水手此生何止略知津
起二句固是同調栁州書作發端乃更警策按十八灘
自下而上第一灘在萬安縣前名黄公灘東坡改作惶
恐以對喜歡其後文文山更以惶恐對零丁遂成典故
結處云充水手者應是暗用何易於腰笏引舟事也
　䂬溪詩話曰栁詩十一年前南渡客四千里外北歸
　人又一身去國六千里萬死投荒十二年蘇詩七千
　里外二毛人十八灘頭一葉身不約而合句法使然
　故也
　　鬰孤臺(自注以下四/首皆䖍州)
八境見圖畫鬰孤如舊㳺山為翠浪湧水作玉虹流日
麗崆峒曉風酣章貢秋丹青未變葉鱗甲欲生洲嵐氣
昏城樹灘聲入市樓烟雲侵嶺路草木半炎州故國千
峰外髙臺十日留他年三宿處凖擬繫歸舟
　　廉泉
水性故自清不清或撓之君㸔此廉泉五色爛摩尼廉
者謂我㢘我以此名為有㢘則有貪有慧則有癡誰為
栁宗元孰是吴隠之漁父足豈潔許由耳何緇紛然立
名字此水了不知毁譽有時盡不知無盡時朅來㢘泉
上捋䰅看鬢眉好在水中人到處相娱嬉
有盡在人無盡在我維摩經言有法門名無盡燈此詩
所本
　　塵外亭
楚山澹無塵贑水清可厲散策塵外遊麾手謝此世山
髙惜人力十步輙一憇郤立浮雲端俯視萬井麗幽人
宴坐處龍虎為斬薙馬駒獨何疑豈墮山鬼計夜垣非
助我謬敬欲其逝戲留一轉語千載起攘袂
韓詩云﨑嶇上軒昻始得觀覽富未及此之圓妙也正
諦既得故後幅但就馬祖事言之不更為山水饒舌
　趙次公曰幽人宴坐處以下八句皆是馬祖事馬祖
　始居此山山鬼為築垣自謂修行不至為鬼所識乃
　舍去今先生詩語髙馬祖一著也
　　天竺寺(并引/)
　予年十二先君自䖍州歸謂予言近城山中天竺寺
　有樂天親書詩云一山門作兩山門兩寺元從一寺
　分東澗水流西澗水南山雲起北山雲前臺花發後
　臺見上界鐘清下界聞遥想吾師行道處天香桂子
　落紛紛筆勢竒逸墨跡如新今四十七年予來訪之
　則詩已亡有刻石存耳感涕不已而作是詩
香山居士留遺跡天竺禪師有故家空詠連珠吟疊壁
已亡飛鳥失驚虵林深野桂寒無子雨浥山薑病有花
四十七年真一夢天涯流落淚横斜
㸃染處極其古秀掲朗標華較香山聨珠體詩更進一
格
　　月華寺(自注寺鄰岑水塲施者皆/坑戸也百年間盖三焚矣)
天公胡為不自憐結土融石為銅山萬人探斵富媪泣
祗有金帛資豪姦脱身獻佛意可料一瓦坐待千金還
月華三火豈天意至今茇舍依榛菅僧言此地本龍象
興廢反掌曽何艱髙嚴夜吐金碧氣曉得異石青斕斑
坑流窟發錢湧地莫施百鎰朝千鍰此山出寶以自賊
地脈已㫁天應慳我願銅山化南畝爛漫黍麥蘇惸鰥
道人修道要底物破鐺煮飯茒三間
亦是左傳象齒焚身莊子山木自㓂之意説來警動倍
覺氣象崢嶸
　李必恒曰智度論云水行中龍陸行中象故荷大法
　力比之龍象按月華寺智藥三藏真身在焉故有龍
　象之語
　　碧落洞
槎牙亂峰合晃蕩絶壁横遥知紫翠間古來仙釋并陽
崖射朝日髙處連玉京隂谷叩白月夢中遊化城果然
石門開中有銀河傾幽龕入窈窕别戸穿虛明泉流下
珠琲乳湔交縵纓我行畏人知恐為仙者迎小語輙響
荅空山自雷驚策杖歸去來治具煩方平
氣交冲漠與神為徒小語響荅二句寫巖洞之景未經
人道
　苕溪漁隐叢話曰題碧落洞詩云小語輙響荅空山
　白雲驚此語全類李太白今印本誤作自雷驚不惟
　無意味兼與上句重叠也
　李必恒曰一統志云洞多懸石如霓旌羽盖旁有小
　洞號雲華深不可測按詩所云幽龕别戸即指其處
　也
　　峽山寺(自注傳竒所記孫恪袁氏事/即此寺至今有人見白猿者)
天開清逺峽地轉凝碧灣我行無遲速攝衣步孱顔山
僧本幽獨乞食况未還雲確水自舂松門風為關石泉
解娱客琴筑鳴空山佳人劍翁孫遊戲暫人間忽憶嘯
雲侣賦詩留玉環林深不可見霧雨霾髻鬟
空山無人水流花開良由妙造自然匪闗思索而致
　裴硎傳竒曰廣徳中有孫恪者游洛中遇袁氏女遂
　納為室後十餘年同至峽山寺袁氏欣然改服理鬢
　詣老僧乃持一碧玉環獻僧曰此是院舊物僧初不
　曉及齋罷有野猿數十悲嘯捫蘿而躍袁氏惻然俄
　命筆題詩云無端變化幾湮沉剛被恩情役此心不
　如逐伴歸山去長嘯一聲烟霧深詩畢遂裂衣化為
　老猿追嘯者躍樹而去老僧方悟曰乃貧道為沙門
　時所養者碧玉環則胡人所施繫於其頸者
　　舟行至清逺縣見顧秀才極談惠州風物之美
到處聚觀香案吏此邦宜著玉堂仙江雲漠漠桂花溼
梅雨翛翛荔子然聞道黄柑常抵鵲不容朱橘更論錢
恰從神武來𢎞景便向羅浮覔稚川
八句屬對律詩正格筆力積健為雄頡頏杜老
　　廣州蒲澗寺(自注地産菖蒲十二節相傳安/期生之故居始皇訪之於此)
不用山僧導我前自尋雲外出山泉千章古木臨無地
百尺飛濤瀉漏天昔日菖蒲方士宅後來簷蔔祖師禪
而今只有花含笑笑道秦王欲學仙(自注山中/多含笑花)
　　浴日亭(自注在南/海廟前)
劍氣崢嶸夜揷天瑞光明滅到黄灣坐看暘谷浮金暈
遥想錢塘涌雪山已覺滄凉蘇病骨更煩沆瀣洗衰顔
忽驚鳥動行人起飛上千峰紫翠間
前六句猶是滄滄凉凉之勢忽驚鳥動一轉陡然而上
筆勢竒絶
　　㳺羅浮山一首示兒子過
人間有此白玉京羅浮見日雞一鳴(自注劉夢得有詩/記羅浮夜半見日)
(事山不甚髙而夜/見日此可異也)南樓未必齊日觀欎儀自欲朝朱明
(自注山有二石樓今延祥寺在南樓下朱/明洞在冲虛觀後云是蓬萊第七洞天)東坡之師抱
朴老真契久已交前生玉堂金馬久流落寸田尺宅今
誰耕道華亦嘗啖一棗(自注唐永樂道士侯道華竊食/鄧天師藥仙去永樂有無核棗)
(人不可得道華獨得之予/在岐下亦嘗得食一枚)契虛正欲仇三彭(自注唐僧/契虛遇人)
(導㳺稚川仙府真人問曰汝/絶三彭之仇乎契虛不能答)鐵橋石柱連空横(自注山/有鐵橋)
(石柱人/罕至者)杖藜欲趁飛猱輕雲溪夜逢瘖虎伏(自注山有/啞虎廵山)
斗壇晝出銅龍吟(自注冲虛觀後有朱真人朝斗/壇近於壇上獲銅龍六銅魚一)小兒
少年有竒志中宵起坐存黄庭近者戲作凌雲賦筆勢
彷彿離騷經負書從我盍歸去羣仙正草新宫銘汝應
奴𨽻蔡少霞我亦季孟山元卿(自注唐有夢書新宫銘/者云紫陽真人山元卿)
(撰其畧曰良常西麓原澤束泄新宫宏宏崇軒䡾䡾又/有蔡少霞者夢人遣書碑畧曰昔乗魚車今履瑞雲躅)
(空仰塗綺輅輪囷其末題/云五雲書閣吏蔡少霞書)還湏畧報老同叔贏糧萬里
尋初平(自注子由/一字同叔)
森蔚璀偉以御風凌雲之氣行之是亦新宫銘所稱天
籟虛徐鳳簫冷徹者耶
　容齋隨筆曰東坡遊羅浮山作詩示叔黨其末負書
　從我四句坡自注用山元卿撰銘蔡少霞書碑二事
　予按薛用弱集異記載蔡少霞夢人召去令書碑題
　云蒼龍溪新宫銘紫陽真人山元卿撰其詞三十八
　句不聞有五雲閣吏之説魚車瑞雲之語乃逸史所
　載陳幼霞事云蒼龍溪主歐陽某撰盖坡公誤以㓜
　霞為少霞耳
　　十月二日初到惠州
彷彿曽遊豈夢中欣然雞犬識新豐吏民驚怪坐何事
父老相擕迎此翁蘇武豈知還漠北管寧自欲老遼東
嶺南萬戸皆春色(自注嶺南/萬戸酒)㑹有幽人客寓公
貶謫之地見如舊逰有終焉之志賢者固隨寓而安
　　白水山佛跡巖(自注羅浮之束麓也/在惠州東北二十里)
何人守蓬萊夜半失左股浮山若鵬蹲忽展垂天羽根
株互連絡崖嶠争呑吐神工自爐鞲融液相綴補至今
餘隙罅流出千斛乳方其欲合時天匠麾月斧帝觴分
餘瀝山骨醉后土峰巒尚開闔澗谷猶呼舞海風吹未
凝古佛來布武當時汪罔氏投足不蓋拇青蓮雖不見
千古落花雨雙溪滙九折萬馬騰一鼓奔雷濺玉雪潭
洞開水府潛鱗有飢蛟掉尾取渇虎我來方醉後濯足
聊戲侮回風巻飛雹掠面過疆弩山靈莫惡劇㣲命安
足賭此山吾欲老慎勿厭求取谿流變春酒與我相賔
主當連青竹竿下灌黄精圃
山記謂浮山即蓬萊别島洪水浮至依羅而止二山合
體謂之羅浮本是不根之談前八韻據此翻騰而入無
非為佛跡二字取勢以跌落古佛來布武一句耳後紀
浴於湯池從飢蛟渇虎飛雹强弩數句之中參以醉後
濯足二語忽然動魄驚心忽然掉臂徐步羅浮以風雨
為合離匪此神筆莫傳其妙
　唐庚語録曰東坡詩叙事言簡而意盡惠州有潭潭
　有潛蛟人未之信也虎飲水其側蛟尾而食之俄而
　浮骨水上人方知之東坡以十字道盡云潛鱗有飢
　蛟掉尾取渇虎言渇則知虎以飲水而召災言飢則
　蛟食其肉矣
　志林曰紹聖元年十月十二日與幼子過遊白水佛
　跡院浴於湯池熟甚其源殆可煮物循山而東少北
　有懸水百仭山八九折折處輙為潭深者磓石五丈
　不得其所止雪濺雷怒可喜可畏水厓有巨人迹數
　十所謂佛跡也
　軾答陳季常書曰今日遊白水佛跡山山上布水三
　十仭雷輥電散未易名狀大畧如項羽破章邯時也
　　十一月二十六日松風亭下梅花盛開
春風嶺上淮南村昔年梅花曽斷魂(自注予昔赴黄州/春風嶺上見梅花)
(有兩絶句明年正月往岐亭道上賦詩/云去年今日闗山路細雨梅花正斷魂)豈知流落復相
見蠻風蜑雨愁黄昏長條半落荔枝浦卧樹獨秀桄榔
園豈惟幽光留夜色直恐冷艶排冬温松風亭下荆棘
裏兩株玉蘂明朝暾海南仙雲嬌墮砌月下縞衣來扣
門酒醒夢覺起繞樹玅意有在終無言先生獨飲勿歎
息幸有落月窺清尊
秀色孤姿渉筆如融風彩露集中梅花詩有以清空入
妙者如和秦觀梅花詩云竹外一枝斜更好是也有以
使事傳神者此詩海南仙雲嬌墮砌月下縞衣來扣門
是也軾嘗稱秦觀詩有云西湖處士骨應槁只有此詩
君壓倒觀詩豈能過之毋亦自道其所得耳此題尚有
和韻兩篇第二篇有紛紛初疑月挂樹耿耿獨與參横
昏二句最為洪邁所稱胡仔亦云三首皆擺落陳言古
今人未嘗經道者第二首尤竒然細玩前篇䆒是不逮
原唱也
　遯齋閒覽曰凡詩之詠物雖平淡巧麗不同要能以
　隨意造語為工東坡在嶺南有暾字韻詠梅詩韻險
　而語工非大手筆不能到也
　䂬溪詩話曰用自己詩為故事湏作詩多者乃有之
　太白云滄浪吾有曲相子棹歌聲樂天云湏知菊酒
　登髙㑹從此多無二十塲明年云去秋共數登髙㑹
　又被今年減一塲坡赴黄州過春風嶺有絶句後詩
　云去年今日闗山路細雨梅花正斷魂至海外又云
　春風嶺上淮南村昔年梅花曽斷魂
　　新釀桂酒
搗香篩辣入瓶盆盎盎春溪帶雨渾收拾小山藏社罋
招呼明月到芳樽酒材已遣門生致菜把仍叨地主恩
爛煮葵羮斟桂醑風流可惜在蠻村
桂酒頌作於釀成之後有云釀為我醪淳而清甘終不
壞醉不醒此詩乃作於方釀之時故但以搗香篩辣為
言耳收拾小山藏社甕造語神竒
　軾桂酒頌序曰吾謫居海上法當數飲酒以禦瘴而
　嶺南無酒禁有隐者以桂酒方授吾釀成而玉色香
　味超然非人間物也東坡先生曰酒天禄也其成壊
　羙惡世以兆人主之吉凶吾得此豈非天哉故為之
　頌以遺後之有道而居夷者其法盖刻石置之羅浮
　鐵橋之下非忘世求道者莫至焉
　　江郊(并引/)
　惠州歸善縣治之北數步抵江少西有盤石小潭可
　以垂釣作江郊詩云
江郊蔥曨雲外蒨絢碕岸斗入洄潭輪轉先生悦之布
席閒燕初日下照潛鱗俯見意釣忘魚樂此竿綫優哉
悠哉玩物之變
琢句全摹水經注碕岸二句乃從斗聳曲池及洄湍電
轉環濤轂轉等句化出潛鱗俯見亦從新安江潭不掩
鱗一句得來
　　正月二十四日與兒子過賴仙芝王原秀才僧曇
　　潁行全道士何宗一同逰羅浮道院及栖禪精舍
　　過作詩和其韻寄邁迨一首
斷橋隔勝踐脱屨欣小掲瘴花已繁紅官栁猶疎細斜
川二三子悼歎我年逝淒凉羅浮館風壁頽雨砌黄冠
常苦飢迎客羞破袂仙山在何許歸鶴時墮毳﨑嶇食
松黄欲救齒髪弊坐令禪客笑一夢等千嵗栖禪晚置
酒蠻果粲蕉荔齋厨釡無羮野餉籃有蕙嬉㳺趁時節
俯仰了此世猶當洗業障更作臨水褉寄書陽羡兒并
語長頭弟門戸各努力先期畢租税
從荒寂處生情韻動崖谷
　趙次公曰陽羡兒言邁也長頭弟則言迨也陽羡乃
　常州二子在常州也迨之長頭先生前集有詩可見
　其實
　　贈王子直秀才
萬里雲山一破裘杖端閒挂百錢㳺五車書已留兒讀
二頃田應為鶴謀(自注子直/住鶴田山)水底笙歌蛙兩部山中奴
婢橘千頭幅巾我欲相隨去海上何人識故侯
用詞多以數目字大小相形清艶兩絶
　藝苑雌黄曰水底笙歌蛙兩部山中奴婢橘千頭雖
　愛其語之工然南史孔徳璋門庭之内草萊不剪中
　有蛙鳴或問之曰欲為陳蕃乎曰我以此當兩部鼓
　吹何必效陳蕃却無笙歌之説石林詩話曰子瞻嘗
　兩用孔稚圭鳴蛙事如水底笙歌蛙兩部雖以笙簧
　易鼓吹不礙其為意同至已遣亂蛙成兩部則兩部
　不知為何物故用事寜與出處語小異而意同不可
　盡牽出處語而意不顯也
　　遊博羅香積寺(并引/)
　寺去縣七里三山犬牙夾道皆美田麥禾甚茂寺下
　谿水可作碓磨若築塘百歩閘而落之可轉兩輪舉
　四杵也以屬縣令林抃使督成之
二年流落鼃魚鄉朝來喜見麥吐芒東風揺波舞淨緑
初日泫露酣嬌黄汪汪春泥已投膝剡剡秋穀初分秧
誰言萬里出無友見此二美喜欲狂三山屏擁僧舍小
一谿雷轉松隂凉要令水力供臼磨與相地脉増隄防
霏霏落雪看收麵隠隠叠鼓聞舂糠散流一啜雲子白
炊裂十字瓊肌香豈惟牢九薦古味(自注束晳餅賦饅/頭簿持起搜牢九)
要使真一流天漿詩成捧腹便絶倒書生說食真膏盲
固是硬語排奡湏㸔其字字鎔鑄而成有回萬牛之力
有轉丸珠之巧
　苕溪漁隐叢話曰老杜自我作古其詩體不一在人
　所喜取而用之如東坡在嶺外游博羅香積寺同正
　輔游白水山皆古詩而終篇對屬精切語意貫穿此
　亦是老杜體如岳麓道林二寺行追酬故髙蜀州人
　日見寄入衡州奉贈李八丈判官晚登瀼上堂之類
　概可見矣
　李必恒曰按束晳餅賦有饅頭薄壯起溲牢丸之名
　而先生詩用作牢九又自注中薄壯作簿持起溲作
　起搜又真一酒歌亦用起搜字想别有所據
　　連雨漲江二首
越井岡頭雲出山䍧牱江上水如天牀牀避漏幽人屋
浦浦移家蜑子船龍巻魚蝦并雨落人隨雞犬上墻眠
只應樓下平堦水長記先生過嶺年
急雨蕭蕭作晚凉卧聞榕葉響長廊㣲明燈火耿殘夢
半濕簾帷浥舊香髙浪隠牀吹甕盎闇風驚樹擺琳瑯
先生不出晴無用留向空堦滴夜長
　　四月十一日初食荔支
南村諸楊北村盧(自注謂楊/梅盧橘也)白華青葉冬不枯垂黄綴
紫烟雨裏特與荔支為先驅海山仙人綘羅襦紅紗中
單白玉膚不湏更待妃子笑風骨自是傾城姝不知天
公有意無遣此尤物生海隅雲山得伴松檜老霜雪自
困樝梨麤先生洗盞酌桂醑氷盤薦此赬虬珠似聞江
鰩斫玉柱更洗河豚烹腹腴(自注予嘗謂荔支厚味髙/格兩絶果中無比惟江鰩)
(柱河豚魚/近之耳)我生涉世本為口一官久已輕蓴鱸人間何
者非夢幻南來萬里真良圖
綘羅紅紗語不露刻鏤之迹而形容備至江鰩河豚之
比特以其同為異味非有深意陳敏政駁之固無謂胡
仔辨之亦强作解事耳
　遯齋閒覽曰東坡食茘支詩云海山仙人綘羅襦紅
　紗中單白玉膚予誦之未嘗不愛其體物之工然其
　後云似聞江鰩斫玉柱更洗河豚烹腹腴予意東坡
　未嘗至閩中亦不識真荔支其曰四月十一日是特
　廣南火山者耳故其比類僅與魏文帝庾信同科
　苕溪漁隐叢話曰詩人詠物形容之妙近世為最東
　坡海山仙人四句誦此則知其詠荔支也　坡詩自
　注云予嘗謂荔支厚味髙格兩絶果中無比惟江珧
　柱河豚魚近之耳又曰僕嘗問荔支何所似或曰荔
　支似龍眼客皆笑其陋實無所似也僕曰荔支似江
　珧柱應者皆憮然僕亦不解此所謂善於比類者若
　魏文帝庾信之葡萄乃至謬耳遯齋閒覧殊無鍳裁
　若言閩廣荔支髙下不同則可若言東坡不善比類
　則不可也
　　六月十二日酒醒步月理髪而寢
羽蟲見月争翾翻我亦散髪虛明軒千梳冷快肌骨醒
風露氣入霜蓬根起舞三人謾相屬停杯一問終無言
曲肱薤簟有佳處夢覺瓊樓空斷魂
語簡而静紙上有凉氣撲人
　　荔支歎
十里一置飛塵灰五里一候兵火催顛坑仆谷相枕籍
知是荔支龍眼來飛車跨山鶻横海風枝露葉如新採
宫中美人一破顔驚塵濺血流千載永元荔支來交州
天寶嵗貢取之涪至今欲食林甫肉無人舉觴酹伯㳺
(自注漢永元中交州進荔支龍眼十里一置五里一候/奔騰死亡罹猛獸毒蟲之害者無數唐羌字伯游為林)
(武長上書言狀和帝罷之唐天寶中/盖取涪州荔支自子午谷路進入)我願天公憐赤子
莫生尤物為瘡痏雨順風調百穀登民不飢寒為上瑞
君不見武夷溪邊粟粒芽前丁後蔡相籠加(自注大小/龍茶始於)
(丁晋公成於蔡君謨歐陽永叔聞君謨進/小龍團驚歎曰君謨士人也何至作此事)争新買寵各
出意今年鬬品充官茶(自注今年閩中監/司乞進鬬茶許之)吾君所之豈
此物致養口體何陋邪洛陽相君忠孝家可憐亦進姚
黄花(自注洛下貢花/自錢惟演始)
君不見一段百端交集一篇之竒横在此詩本為茘支
發數忽説到茶又說到牡丹其胸中鬰勃有不可以已
者惟不可以已而言斯至言至文也
　䂬溪詩話曰錢惟演為洛帥留守置驛貢花識者鄙
　之坡作荔支歎云洛陽相君忠孝家可憐亦進姚黄
　花補世之語不能易也
　容齋三筆曰東坡先生作文引用史傳必詳述本末
　有至百餘字者盖欲使讀者一覽而得之不待復尋
　繹書策也如勤上人詩集叙引翟公罷廷尉賓客反
　覆事晁君成詩集叙引李郃漢中以星知二使者事
　上富丞相詩引左史倚相羙衛武公事荔支歎詩引
　唐羌言荔支事是也
　苕溪漁隐叢話曰武夷溪邉粟粒茅誤指其地武夷
　未嘗有茶茶之精絶者乃在北苑自有一溪南流至
　富沙城下方與西來武夷溪水合流東去劔浦固不
　可雷同言之　建安北苑茶始於太宗朝太平興國
　二年遣使造之取象於龍鳳以别庻飲由此入貢至
　道間仍忝造石乳其後大小龍茶又起於丁謂而成
　於蔡君謨謂之將漕閩中實董其事社前十五日即
　採其芽日數千工聚而造之逼社即入貢工甚大造
　甚精皆載於所撰建陽茶録
　
　
　
　
　
　
　
御選唐宋詩醇巻四十
欽定四庫全書
御選唐宋詩醇巻四十一
　　眉山蘇軾詩十
　　　目録
　　同正輔表兄㳺白水山
　　與正輔遊香積寺
　　次韻正輔同遊白水山
　　章質夫送酒六壺書至而酒不達戱作小詩問之
　　雨後行菜
　　殘臘獨出二首(録一首/)
　　新年五首(録一首/)
　　次韻髙要令劉湜峽山寺見寄
　　惠州近城數小山類蜀道春與進士許毅野步㑹
　　意處飲之且醉作詩以記適參寥専使欲歸使持
　　此以示西湖之上諸友庶使知余未嘗一日忘湖
　　山也
　　食荔支二首(録一首/)
　　遷居
　　兩橋詩
　　　東新橋
　　　西新橋
　　白鶴峰新居欲成夜過西鄰翟秀才二首
　　縱筆
　　種茶
　　白鶴山新居鑿井四十尺遇磐石石盡乃得泉
　　三月二十九日二首
　　吾謫海南子由雷州被命即行了不相知至梧廼
　　聞尚在藤也旦夕當追及作此詩以示之
　　行瓊儋間肩輿坐睡夢中得句云千山動鱗甲萬
　　谷酣笙鐘覺而遇清風急雨戱作此數句
　　次前韻寄子由
　　遷居之夕聞鄰舍兒誦書欣然而作
　　觀棊
　　糴米
　　擷菜
　　次韻子由月季花再生
　　次韻子由浴罷
　　十二月十七日夜坐達曉寄子由
　　子由生日
　　以黄子木拄杖為子由生日之夀
　　儋耳
　　新居
　　倦夜
　　縱筆三首(録一首/)
　　貧家浄掃地
　　庚辰嵗人日作時聞黄河已復北流老臣舊數論
　　此今斯言乃騐二首(録一首/)
　　庚辰嵗正月十二日天門冬酒熟予自漉之且漉
　　且嘗遂以大醉二首(録一首/)
　　汲江煎茶
　　予來儋耳得吠狗曰烏觜甚猛而馴隨予遷合浦
　　過澄邁泅而濟路人皆驚戱為作此詩
　　澄邁驛通潮閣二首
　　六月二十日夜渡海
　　次韻王鬱林
　　藤州江下夜起對月贈邵道士
　　廣倅蕭大夫借前韻見贈復和答之二首(録一首/)
　　次韻韶倅李通直二首(録一首/)
　　李伯時畫其弟亮功舊隠宅圖
　　贈嶺上老人
　　予昔過嶺而南題詩龍泉鐘上今復過而北次前
　　韻
　　過嶺二首
　　留題顯聖寺
　　歇白塔舖
　　鬱孤臺
　　次韻江晦叔二首(録一首/)
　　寒日與器之游南塔寺寂照臺
　　贈詩僧道通
　　予昔作壺中九華詩其後八年復過湖口則石己
　　為好事者取去乃和前韻以自解云
　　次韻郭功甫二首(録一首/)
　　宋復古畫瀟湘晚景圖三首
　　嘲子由
　　第五橋
　　軒牕
　　魚
欽定四庫全書
御選唐宋詩醇巻四十一
　　眉山蘇軾詩十
　　同正輔表兄游白水山
偉哉造物真豪縱攫土搏沙為此弄擘開翠峽走雲雷
截破奔流作潭洞因隨化人履巨迹得與仙兄攝飛鞚
曵杖不知巖谷深穿雲但覺衣裘重坐看驚鳥救霜葉
知有老蛟蟠石甕金沙玉礫粲可數古鏡寶奩寒不動
念兄獨立與世疎絶境難到惟我共永辭角上兩蠻觸
一洗胸中九雲夢浮來山髙回望失武陵路絶無人送
筠籃擷翠爪甲香素綆分碧銀缾凍歸路霏霏湯浴暗
野堂活活神泉湧解衣浴此無垢人身輕可試雲間鳳
直從瀑布發處寫到波平水静與前佛跡巖詩别是一
般境象㳺跡不同詩亦隨異可知純唱髙蹤不由强索
而得
　　與正輔遊香積寺
越山少松竹常苦野火厄此峰獨蒼然感荷佛祖力茯
苓無人採千嵗化琥珀幽光發中夜見者惟木客我豈
無長鑱真贗苦難識靈苖與毒草疑似在毫髪把玩竟
不食棄置長太息山僧類有道辛苦嘗谷汲我慙作機
舂鑿破混沌穴幽尋恐不繼書板記嵗月
真贗疑似之難辨偶借採藥以發長歎其感人者㣲矣
　　次韻正輔同遊白水山
祗知楚越為天涯不知肝膽非一家此身如綫自縈繞
左旋右轉隨繅車誤抛山林入朝市平地咫尺千褒斜
欲從稚川隠羅浮先與靈運開永嘉首參虞舜欵韶石
次謁六祖登南華仙山一見五色羽雪樹兩摘南枝花
赤魚白蟹箸屢下黄柑緑橘籩常加糖霜不待蜀客寄
荔支莫信閩人誇恣傾白蜜收五稜細斸黄土栽三椏
(自注正輔分人参歸種韶陽來詩本用䃁字/惠州無書不見此字所出故且從木奉和)朱明洞裏
得靈草翩然放杖凌蒼霞豈無軒車駕熟鹿亦有鼓吹
號寒蛙仙人勸酒不用勺石上自有樽罍窪徑從此路
朝玉闕千里莫遣毫釐差故人日夜望我歸相迎欲到
長風沙豈知乗槎天女側獨倚雲機看織紗世間誰似
老兄弟篤愛不復相疵瑕相擕行到水窮處庶幾一見
留子嗟千年枸杞嘗夜吠無數草棘工藏遮但令凡心
一洗濯神人仙藥不我遐山中歸來萬想滅豈復回顧
雙雲鴉
離却白水别作虛空縹緲之想層巒叠浪興㑹淋漓屈
子逺逰之遺也
　李必恒曰雙雲鴉似指失偶事先生前迎正輔詩有
　萬里倘同歸兩鰥當對耰之句自注某喪婦已三年
　矣正輔近亦有亡嫂之戚故云洗濯凡心及萬想滅
　二語可見雲鴉即所云雲鬟鴉鬢矣
　　章質夫送酒六壺書至而酒不達戱作小詩問之
白衣送酒舞淵明急掃風軒洗破觥豈意青州六從事
化為烏有一先生空煩左手持新蟹漫繞東籬嗅落英
南海使君今北海定分百榼餉春耕
青州烏有偶然拈作對偶集中尚有以通印子魚對披
綿黄雀以日斜庚子對嵗在己辰並為宋詩人所稱其
實軾詩卓絶處不盡在此
　復齋漫録曰文之所以貴對偶者謂出於自然非假
　於牽强也王禹玉元豐間以錢二萬酒十壺餉吕夢
　得夢得作啟謝之有白水真人青州從事禹玉歎賞
　為其切題至若東坡得章質夫書遺酒六瓶書至而
　酒亡因寄詩云豈意青州六從事化為烏有一先生
　二句渾然一意絶無斧鑿痕更覺有功
　詩人玉屑曰天下未嘗無對東坡以章質夫寄酒不
　至作詩云豈意青州六從事化為烏有一先生或以
　緑研寄楊誠齋為人以柏木簡換去誠齋用此意作
　詩謝云如何緑玉含風面化作青銅溜雨枝二事可
　為竒對亦善用坡詩也
　　雨後行菜
夢回聞雨聲喜我菜甲長平明江路濕並岸飛兩槳天
公真富有乳膏瀉黄壌霜根一蕃滋風葉漸俯仰未任
筐筥載已作盃盤想艱難生理窄一味敢專饗小摘飯
山僧清安寄真賞芥藍如菌蕈脆美牙頰響白菘類羔
豚冐土出蹯掌誰能視火候小竈當自養
質而實綺癯而實腴得陶公田園諸詩神髓
　　殘臘獨出二首(録一首/)
江邊有㣲行詰曲背城市平湖春草合步到栖禪寺堂
空不見人老稚掩闗睡所營在一食食已寜復事客來
豈無得施予静掃地風松獨不静道我作鼓吹
通首酷寫静境結云風松獨不静此是反托之法元微
窅奥妙處可尋
　容齋三筆曰東坡初赴惠州過峽山寺不值主人故
　其詩云山僧本幽獨乞食况未還雲碓水自舂松門
　風為闗石泉解娱客琴筑鳴空山既至惠州殘臘獨
　出至栖禪寺亦不逢一僧故其詩云江邉有微行詰
　曲背城市平湖春草合步到栖禪寺堂空不見人老
　稚掩闗睡後在儋耳作觀碁詩記游廬山白鶴觀觀
　中人皆闔戸晝寢獨聞碁聲云我時獨游不逢一士
　誰歟碁者戸外屨二不聞人聲時聞落子其寂寞冷
　落之味可以想見句語之妙一至於此
　　新年五首(録一/首)
曉雨暗人日春愁連上元水生挑菜渚煙濕落梅村小
市人歸盡孤舟鶴踏翻猶堪慰寂寞漁火亂黄昏
　　次韻髙要令劉湜峽山寺見寄
新聞妙無多舊學閒可束猶當隐季主未遽逃梅福空
腸吐餘思静似蠶綴族寸田結初果秀若銅生緑荆棘
掃誠盡梨棗憂不熟髙人寜鑄金下士乃服玉君看嶺
嶠隘我欲巾笥蓄曽攀羅浮頂亦到朱明谷旋觀真歴
瑰歸卧甘破屋故人老猶仕世味薄如縠偶從越女笑
不怕蠻江浴驚聞尺書到喜有新詩辱應憐五管客曽
作八州督骨銷讒口鑠膽破獄吏酷隴雲不易寄江月
乃可掬遥知清逺寺不稱空明腹蹇驢歩武碎短瑟絃
柱促仰看泉落佩俯聼石響轂千峰瀉清駛一往無回
躅狂雷失晤語過電不容目要知僧長飢正坐山少肉
人間無南北蝸角空出縮仇池九十九(自注仇池有九/十九泉余嘗夢)
(至有/詩)嵩少三十六(自注子由近買田陽/翟北望嵩少甚近)天人同一夢仙
凡無兩録陋邦真可老生理亦麤足便回爇天熖長作
照海燭(自注黄魯直寄詩云蓮花合裏一寸燭/牝馬海中燒百川魯直盖迎有得也)
雋語清談引人入勝而竟體裁對絶不見排比之迹故
由筆妙　應憐五管客曽作八州督二句宋援則引莊
子上有五管之説李原則引韓詩五管編歴之句王注
兼採而並録之古人之虛𠂻如此援説誠為未當李必
恒補注是李原而非宋援可也其所作王注正偽直斥
王注為杜撰是沒其實矣至曽作八州督句李原但引
晋書只能解釋字面此則補注得之然觀軾賀子由生
第四孫詩結云早謀二頃田莫待八州督有自注云吾
前後典八州此乃八州督三字之確注補注但引八州
憐我往來頻之句猶未為得也
　　惠州近城數小山類蜀道春與進士許毅野步㑹
　　意處飲之且醉作詩以記適參寥專使欲歸使持
　　此以示西湖之上諸友庶使知余未嘗一日忘湖
　　山也
夕陽飛絮亂平蕪萬里春前一酒壺鐵化雙魚沉逺素
劍分二嶺隔中區花曽識面香仍好鳥不知名聲自呼
夢想平生消未盡滿林烟月到西湖
渥采流熹觸物圓覽夢想之切洋溢於詞端
　冷齋夜話曰韓子蒼曰丁晋公海外詩云草解忘憂
　憂底事花名含笑笑何人世以為工及讀東坡詩云
　花曽識面香仍好鳥不知名聲自呼便覺才力相去
　逺矣
　風月堂詩話曰東坡南遷參寥居西湖智果院交逰
　無復曩時之盛作湖上絶句云去嵗春風上苑行爛
　窺紅紫厭平生而今眼底無姚魏浪蘂浮花嬾問名
　城隈野水緑逶迤裊裊輕舟掠岸過欲採芸蘭無覔
　處野花汀草占春多詩既出遂坐譏刺得罪返初服
　軾惠州答參寥書曰専人逺來辱手書并示近詩如
　獲一笑之樂數日喜慰忘味也某到貶所半年凡百
　粗適更不能細説大畧祗似靈隐天竺和尚退院後
　却在一箇小村院子折足鐺中罨糙米飯喫便過一
　生也得
　　食荔支二首(録一/首)
羅浮山下四時春盧橘楊梅次第新日啖荔支三百顆
不辭長作嶺南人
　　遷居(并引/)
　吾紹聖元年十月十二日至惠州寓合江樓是月十
　八日遷於嘉祐寺二年三月十九日復遷於合江樓
　三年四月二十日復歸於嘉祐寺時方卜築白鶴峰
　之上新居成庶幾其少安乎
前年家水東回首夕陽麗去年家水西溼面風雨細東
西兩無擇縁盡我輙逝今年復東徙舊館聊一憩已買
白鶴峰規作終老計長江在北戸雪浪舞吾砌青山滿
墻頭䰀鬌幾雲髻雖慚抱朴子金鼎陋蟬蜕猶賢栁栁
州廟俎薦丹荔吾生本無待俯仰了此世念念自成劫
塵塵各有際下觀生物息相吹等蛟蚋
栁州貶謫詩多憂鬱凄楚之音軾嘗評其南磵中詩引
老杜云王侯與螻蟻同盡隨丘墟儀曹何憂之深也若
惠州諸作無不寛然有餘地此其所得深矣
　軾和陶集曰去嵗三月自水東嘉祐寺遷合江樓迨
　今一年多病鮮歡頗懐水東之樂得歸善縣後隙地
　數畝父老云此古白鶴觀也意欣然欲居之　白鶴
　峰新居成自嘉祐寺遷入詠淵明時運詩云斯晨斯
　夕言息其廬似為余發也
　　兩橋詩(并引/)
　惠州之東江谿合流有橋多廢壊以小舟渡羅浮道
　士鄧守安始作浮橋以四十舟為二十舫鐵鎻石矴
　隨水漲落榜曰東新橋州西豐湖上有長橋屢作屢
　壊栖禪院僧希固築進兩岸為飛樓九間盡用石鹽
　木堅若鐵石榜曰西新橋皆以紹聖三年六月畢工
　作二詩落之
　　　東新橋
羣鯨貫鐵索背負横空霓首摇翻雪江尾挿崩雲谿機
牙任信縮漲落隨髙低轆轤巻巨索青蛟挂長堤奔舟
免狂觸脫筏防撞擠一橋何足云讙傳廣東西父老有
不識喜笑争攀躋魚龍亦驚逃雷雹生馬蹏嗟此病渉
久公私困留稽姦民食此險出沒生鳬鷖似賣失船壺
如去登樓梯不知百年來幾人隕沙泥豈知濤瀾上安
若堂與閨往來無晨夜醉病休扶擕使君飲我言妙割
無牛雞不云二子勞歎我捐腰犀(自注二士造橋/予嘗助施犀帶)我亦
夀使君一言聽扶藜常當修未壊勿使後噬臍
先寫浮橋之狀次言橋成之利而以常當修未壊終之
驚采絶艶直是為浮橋作賛頌前賢詩中無此倔竒
　　　西新橋
昔橋木千柱挂湖如㫁霓浮梁䧟積淖破板隨奔谿笑
看逺岸沒坐覺孤城低聊因三農隙稍進百步隄炎州
無堅植潦水輕推擠千年誰在者鐵柱羅浮西獨有石
鹽木白螘不敢躋似開銅駝峰如鑿鐵馬蹏岌岌類鞭
石山川非㑹稽嗟我久閣筆不書紙尾鷖蕭然無尺箠
欲構飛空梯百夫下一杙椓此百尺泥(自注橋柱石磉/之下皆有堅木)
(椓入泥中丈/餘謂之頂樁)探囊賴故侯寶錢出金閨(自注子由之婦/史頃入内得賜)
(黄金錢數/十以助施)父老喜雲集簞壺無空擕三日飲不散殺盡
西村雞似聞百嵗前海近湖有犀(自注橋下舊名鰐湖/蓋嘗有鮫鰐之類)
那知陵谷變枯瀆生茭藜後來勿忘今冬涉水過臍
序記事跡與東橋體格不同而波瀾意度曲折恣肆獨
以和韻顯其竒
　　白鶴峰新居欲成夜過西鄰翟秀才二首
林行婆家初閉戸翟夫子舍尚留關連娟缺月黄昏後
縹緲新居紫翠間繫悶豈無羅帶水割愁還有劍鋩山
(自注韓退之云水作青羅帶山如碧玉篸栁子厚云/海上炎峰若劍鋩秋來處處割愁腸皆嶺南詩也)中
原北望無歸日鄰火村舂自徃還
甕間畢卓防偷酒壁後匡衡不㸃燈待鑿平江百尺井
要分清署一壺氷佐卿恐是歸來鶴次律寧非過去僧
他日莫尋王粲宅夢中來徃本何曽
首作兀傲鮮妍揮毫卓犖次作以意貫串故役事繁而
思不隔不善學之不轉成㸃鬼簿耶
　石林詩話曰詩篇當有操縱不可拘用一律蘇子瞻
　詩林行婆家初閉戸翟夫子舍尚留闗始讀殆不可
　測其意盖下有連娟缺月四句則入頭不怕放行寜
　傷初拙也
　　縱筆
白頭蕭散滿霜風小閣藤牀寄病容報道先生春睡美
道人輕打五更鐘
　王十朋曰按此詩執政聞而怒之再貶儋耳
　　種茶
松間旅生茶已與松俱瘦茨棘尚未容䝉翳争交構天
公所遺棄百嵗仍稚㓜紫笋雖不長孤根乃獨夀移栽
白鶴嶺土軟春雨後彌旬得連隂似許晚遂茂能忘流
轉苦戢戢出鳥咮未任供臼磨且可資摘嗅千團輸大
官百餅衒私鬬何如此一啜有味出吾囿
茶根移種經雨而生謫居殆用自况故曰天公所遺棄
曰能忘流轉苦詞㫖了然可見
　　白鶴山新居鑿井四十尺遇磐石石盡乃得泉
海國困蒸溽新居利髙寒以彼陟降勞易此寢處乾但
苦江路峻常慙汲腰酸矻矻煩四夫磽磽斵層巒彌旬
得尋丈下有青石磐終日但迸火何時見飛瀾豐我粲
與醪利汝椎與鑽山石有時盡我意殊未䦨今朝僮僕
喜黄土復可摶晨瓶得雪乳莫甕停氷湍我生類如此
何適不艱難一勺亦天賜曲肱有餘歡
艱難二字為通首㸃睛處借題抒寫奥美無窮
　　三月二十九日二首
南嶺過雲開紫翠北江飛雨送淒凉酒醒夢回春盡日
閉門隠几坐燒香
門外橘花猶的皪墻頭荔子已斕斑樹暗草深人静處
捲簾欹枕卧看山
　　吾謫海南子由雷州被命即行了不相知至梧廼
　　聞尚在藤也旦夕當追及作此詩示之
九疑聨緜屬衡湘蒼梧獨在天一方孤城吹角烟樹裏
落日未落江蒼茫幽人拊枕坐歎息我行忽至舜所藏
江邊父老能説子白湏紅頰如君長莫嫌瓊雷隔雲海
聖恩尚許遥相望平生學道真實意豈與窮達俱存亡
天其以我為箕子要使此意留要荒他年誰作輿地志
海南萬古真吾鄉
水天景色離合情懐極排解乃極沉痛
　鶴林玉露曰子瞻謫儋州子由謫雷州皆章惇取其
　字之偏傍而謔之當時有術士曰儋字從立人子瞻
　其北歸乎雷字雨在田上承天之澤子由其未艾乎
　後皆驗
　　行瓊儋間肩輿坐睡夢中得句云千山動鱗甲萬
　　谷酣笙鐘覺而遇清風急雨戱作此數句
四州環一島百洞蟠其中我行西北隅如渡月半弓登
髙望中原但見積水空此生當安歸四顧真途窮眇觀
大瀛海坐詠談天翁茫茫太倉中一米誰雌雄幽懐忽
破散永嘯來天風千山動鱗甲萬谷酣笙鐘安知非羣
仙鈞天宴未終喜我歸有期舉酒屬青童急雨豈無意
催詩走羣龍夢雲忽變色笑電亦改容應怪東坡老顔
衰語徒工久矣此妙聲不聞蓬萊宫
行荒逺僻陋之地作騎龍弄鳳之思一氣浩歌而出天
風浪浪海山蒼蒼足當司空圖豪放二字
　苕溪漁隠叢話曰幽懐忽破散四句盖風來則千山
　草木俱動如動鱗甲萬谷號呼有聲如酣笙鏞耳
　　次前韻寄子由
我少即多難邅回一生中百年不易滿寸寸彎强弓老
矣復何言榮辱今兩空泥洹尚一路(自注古語云十方/薄伽梵一路湼槃)
(門梵語泥洹/此云湼槃)所向餘皆窮似聞崆峒西仇池迎此翁胡
為通南海復駕垂天雄下視九萬里浩浩皆積風回望
古合州屬此琉璃鐘離别何足道我生豈有終渡海十
年歸方鏡照兩童還鄉亦何有暫假壺公龍峩眉向我
笑錦水為君容天人巧相勝不獨數子工指㸃昔逰處
蒿萊生故宫
其胸次實為天空海濶非是無聊解免之詞
　　遷居之夕聞鄰舍兒誦書欣然而作
幽居亂鼃黽生理半人禽跫然已可喜况聞弦誦音兒
聲自圓美誰家兩青衿且欣集齊咻未敢笑越吟九齡
起韶石姜子家日南吾道無南北安知不生今海濶尚
挂斗天髙欲横參荆榛短墻缺燈火破屋深引書與相
和置酒仍獨斟可以侑我醉琅然如玉琴
謫居荒陋聞誦讀而欣然乃是恒情所同最愛海濶數
句寫出一時情景别具興㑹文彩欲飛
　　觀棊
　予素不解棊嘗獨㳺廬山白鶴觀觀中人皆闔戸晝
　寢獨聞棊聲於古松流水之間意欣然喜之自爾欲
　學然終不解也兒子過廼麤能者儋守張中日從之
　戲予亦隅坐竟日不以為厭也
五老峰前白鶴遺趾長松䕃庭風日清美我時獨㳺不
逢一士誰歟棊者戸外屨二不聞人聲時聞落子紋枰
坐對誰究此味空鉤意釣豈在魴鯉小兒近道剝啄信
指勝固欣然敗亦可喜優哉㳺哉聊復爾耳
軾嘗論司空圖棊聲花院閉幡影石幢髙之句以為吾
嘗獨入白鶴觀松隂滿地不見一人惟聞棊聲然後知
此句之工但恨其寒儉有僧態數語可謂定評矣此四
言一章則甚似規橅二十四品之文者清幽静妙真得
味外之味然何嘗帶一毫寒儉氣耶
　深雪偶談日四言自韋孟司馬遷相如班固束晳陶
　潛韓愈栁宗元梅堯臣歐陽修王安石蘇軾工拙畧
　見嘗怪五言而上世人往往極其才之所至而四言
　雖文詞鉅伯輙不能工水心有是言矣劉潛夫亦以
　四言尤難三百五篇在前之故余思四言如律以三
　百五篇則韋氏為工世殊體異後之銘詩莫非四言
　也安石以上諸公未暇深論如蘇公所撰范蜀公誌
　銘余毎展巻輙為擊節在儋耳作觀碁詩其寂寒冷
　落之味可以想見坡公四言於古近體中句語無適
　而不髙妙也
　困學紀聞曰觀碁詩誰歟碁者用檀弓文法
　苕溪漁隐叢話曰夢得觀碁歌云初疑磊落曙天星
　次見搏擊三秋兵雁行布陣衆未曉虎穴得子人皆
　驚余嘗愛此數語能摹寫奕碁之趣夢得必髙於手
　談也至東坡觀碁則云勝固可欣敗亦可喜優哉㳺哉
　聊復爾耳盖東坡素不解碁不究此味也
　　糴米
糴米買束薪百物資之市不緣耕樵得飽食殊少味再
拜請邦君願受一㕓地知非笑昨夢食力勉内愧春秧
幾時花夏稗忽已穟悵焉撫耒耜誰復識此意
此與陶潛詩云田家豈不苦弗獲辭此難四體誠乃疲
庶無異患干同為學道有得之語
　　擷菜(并引/)
　吾借王參軍地種菜不及半畝而吾與過子終年飽
　菜夜半飲醉無以解酒輙擷菜煮之味含土膏氣飽
　風露雖粱肉不能及也人生湏底物而更貪耶乃作
　四句
秋來霜露滿東園蘆菔生兒芥有孫我與何曽同一飽
不知何苦食雞豚
見到之言不嫌直遂
　　次韻子由月季花再生
幽芳本長春暫瘁如蝕月且當付造物未易料枯枿也
知宿根深便作紫笋茁乗時出婉娩為我暖栗烈先生
蚤貴重廟論推英拔而今城東𤓰不記召南茇陋居有
逺寄小圃無濶躡還為久處計坐待行年匝(自注子由/明年六十)
臘果綴梅枝春杯浮竹葉誰言一萌動已覺萬木活聊
將玉蘂新(自注世謂此/玫瑰花也)揷向綸巾折
誰言一萌動二語覺春風太和自在襟抱間
　　次韻子由浴罷
理髪千梳浄風晞勝湯沐閉息萬竅通霧散名乾浴頽
然語黙䘮静見天地復時令具薪水漫欲濯腰腹陶匠
不可求盆斛何由足(自注海南無浴器/故常乾浴而已)老鷄卧糞土振
羽雙瞑目倦馬𩥇風沙奮鬛一噴玉垢浄各殊性快愜
聊自沃雲母透蜀紗琉璃瑩蘄竹稍能夢中覺漸使生
處熟楞嚴在牀頭妙偈時仰讀反流歸照性獨立遺所
矚未知仰山禪已就季主卜安心㑹自得助長毋相督
觸處圓通了無罣礙
　　十二月十七日夜坐達曉寄子由
燈燼不挑垂暗蘂爐灰重撥尚餘薫清風欲發鴉翻樹
缺月初升犬吠雲閉眼此心新活計隨身孤影舊知聞
雷州别乗應危坐跨海幽光與子分
凄寂之境寫得雞犬皆仙超然元著
　　子由生日
上天不難知好惡與我一方其未定間人力破隂隲小
忍待其定報應真可必季氏生而仁觀過見其實端如
栁下惠焉往不三黜天有時而定夀考未易畢兒孫七
男子(自注子由/三子四孫)次第皆逢吉遥知設羅門獨掩懸罄室
回思十年事無愧篋中筆但願白髪兄年年作生日
語語朴摯祝頌乃弟之體故當如是
　　以黄子木拄杖為子由生日之夀
靈夀扶孔光菊潭飲伯始雖云閒草木豈樂䝉此耻一
時偶收用千載相瘢疻海南無嘉植野果名黄子堅瘦
多節目天材任操倚嗟我始剪裁世用或緣此貴從老
夫手往配先生儿相從歸故山不愧仙人杞(自注本革/枸杞一名)
(仙人/杖)
從老夫手配先生几嗟余寡兄弟四海一子由此語老
而益信
　　儋耳
霹靂收威莫雨開獨憑欄檻倚崔嵬垂天雌霓雲端下
快意雄風海上來野老已歌豐嵗語除書欲放逐臣回
殘年飽飯東坡老一壑能專萬事灰
崷崪雄姿經挫折而不稍損抑養浩然之氣於此見其
心聲
　蘇轍曰東坡居士謫居儋耳寘家羅浮之下獨與㓜
　子過負擔渡海葺茅竹而居之日㗖藷芋而華屋玉
　食之念不存於胸中平生無所嗜好以圖史為園囿
　文章為鼓吹至是亦皆罷去猶獨喜為詩精深華妙
　不見老人衰憊之氣
　馮景曰唐書吴武陵與孟簡書云雷砰電射天怒也
　不能終朝栁宗元之貶已十二年矣聖人在上安有
　畢世而怒人臣耶公起句暗用其意
　　新居
朝陽入北林竹樹散疎影短籬尋丈間寄我無窮境舊
居無一席逐客猶遭屏結茅得兹地翳翳村巷永數朝
風雨凉畦菊發新頴俯仰可卒嵗何必謀二頃
幸得一㕓蕭條髙寄仁智所樂不勝娱衷散賞非夫澄
懐觀道曷克有此
　軾答程全父推官書曰初至僦官屋數椽近復遭迫
　逐不免買地結茅僅免露處而嚢為一空困厄之中
　何所不有置之不足道聊為一笑而已
　施元之曰東坡至儋耳軍使張中請館於行衙又别
　餙官舍為安居計朝廷命湖南提舉常平董必者察
　訪廣西遣使臣過海逐出之中坐黜死雷州監司悉
　鐫秩遂買地築室為屋五間潮人王介石為客於儋
　躬泥水之役其勞甚於家𨽻故詩有逐客猶遭屏句
　　倦夜
倦枕厭長夜小牕終未明孤村一犬吠殘月幾人行衰
鬢久已白旅懐空自清荒園有絡緯虛織竟何成
虛廓寂寥具臻妙境
　　縱筆三首(録一/首)
寂寂東坡一病翁白湏蕭散滿霜風小兒誤喜朱顔在
一笑那知是酒紅
　容齋五筆曰樂天詩云醉貌如霜葉雖紅不是春坡
　則曰小兒誤喜朱顔在一笑那知是酒紅采舊公案
　而機杼一新前無古人於是為至
　　貧家浄掃地
貧家浄掃地貧女好梳頭下士晚聞道聊以拙自修扣
門有佳客一飯相邀留春炊勿草草此客未易媮慎勿
用勞薪感我如薫蕕徳人抱衡石銖黍安可庾
起二語瞥空而入是詩家興體
　　庚辰嵗人日作時聞黄河已復北流老臣舊數論
　　此今斯言乃騐二首(録一/首)
老去仍棲隔海村夢中時見作詩孫天涯已慣逢人日
歸路猶欣過鬼門三策已應思賈讓孤忠終未赦虞翻
典衣剰買河源米屈指新篘作上元
　方回曰前軰論詩文謂子美䕫州後詩東坡嶺外文
　老筆愈勝少作而中年亦未若晚年也此詩元符三
　年東坡年六十五謫居儋耳所作人日鬼門之對極
　工
　劉辰翁曰夢中時見作詩孫此句為仲虎發也陸務
　觀云在蜀見蘇山藏公墨迹叠韻詩後題云寄作詩
　孫符符字仲虎
　施元之曰神宗元豐四年澶州言河決小吴埽詔東
　行河道已填淤不可復更不修閉哲宗元祐三年安
　燾等疏議回河東流文忠烈吕正愍從而和之力主
　其議子由在西掖言於吕正獻曰河決而北先帝不
　能回而諸公欲回之是自謂過先帝也正獻曰當與
　公籌之然竟莫能奪其役遂興議論紛然至於累嵗
　公嘗侍上讀祖宗寳訓因及時事曰黄河勢方北流
　而强之使東當局者恨之老臣舊數論此指此事也
　　庚辰嵗正月十二日天門冬酒熟予自漉之且漉
　　且嘗遂以大醉二首(録一/首)
自撥牀頭一甕雲幽人先已醉濃芬天門冬熟新年喜
麴米春香並舍聞(自注杜子美詩云聞道/雲安麴米春盖酒名也)菜圃漸疎花
漠漠竹扉斜掩雨紛紛擁裘睡覺知何處吹面東風散
纈文
花雨於醉中見之别饒情趣
　　汲江煎茶
活水還湏活火烹(自注唐人云茶湏/緩火炙活火煎)自臨釣石取深清
大瓢貯月歸春甕小杓分江入夜缾茶雨己飜煎處腳
松風忽作瀉時聲枯腸未易禁三椀坐聽荒城長短更
舒促離合若風湧雲飛楊萬里軰曲為疏解似反失其
趣指
　苕溪漁隠叢話曰此詩竒甚道盡烹茶之要且茶非
　活水則不能發其鮮馥東坡深知此理矣
　楊萬里曰東坡煎茶詩云活水還湏活火烹自臨釣
　石汲深清第二句七字而具五意水清一也深處取
　清者二也石下之水非有泥土三也石乃釣石非尋
　常之石四也東坡自汲非遣卒奴五也大瓢貯月歸
　春甕小杓分江入夜瓶其狀水之清羙極矣分江二
　字此尤難下雪乳已翻煎處腳松風忽作瀉時聲此
　倒語也尤為詩家妙法即少陵紅稍啄餘鸚鵡粒碧
　梧棲老鳳凰枝也枯腸未易禁三椀卧聴山城長短
　更又翻却盧仝公案仝喫到七椀坡不禁三椀山城
　更漏無定長短二字有無窮之味
　　予來儋耳得吠狗曰烏觜甚猛而馴隨予遷合浦
　　過澄邁泅而濟路人皆驚戲為作此詩
烏啄本海獒幸我為之主食餘已瓠肥終不憂鼎俎晝
馴識賔客夜悍為門戸知我當北還掉尾喜欲舞跳浪
趁童僕吐舌喘汗雨長橋不肯躡徑渡清深浦拍浮似
鵝鴨登岸劇虓虎盗肉亦小疵鞭箠當貰汝再拜謝厚
恩天不遣言語何當寄家書黄耳定乃祖
一時戲筆摹繪入情至盗肉亦小疵鞭箠當貰汝一句
其寓意者深矣
　　澄邁驛通潮閣二首
倦客愁聞歸路遥眼明飛閣俯長橋貪看白鷺横秋浦
不覺青林沒晚潮
餘生欲老海南村帝遣巫陽招我魂杳杳天低鶻沒處
青山一髪是中原
覊望深情含藴無際
　苕溪漁隠叢話曰通潮閣詩云杳杳天低鶻沒處青
　山一髪是中原伏波將軍廟碑有云南望連山若有
　若無杳杳一髪耳其語倔竒兩用之盖得意也
　　六月二十日夜渡海
參横斗轉欲三更苦雨終風也解晴雲散月明誰㸃綴
天容海色本澄清空餘魯叟乗桴意麤識軒轅奏樂聲
九死南荒吾不恨兹逰竒絶冠平生
髙濶空明非實身有仙骨莫能有其隻字
　方回曰紹聖四年丁丑東坡在惠州年六十二矣五
　月再謫瓊州别駕昌化軍安置即儋耳也以六月二
　十日夜渡海七月十三日至儋州或謂尾句太過無
　省愆之意殊不然也章子厚蔡卞欲殺之而處之怡
　然當此老境無怨無怒以為兹逰竒絶真了生死輕
　得喪天人也
　　次韻王鬱林
晚塗流落不堪言海上春泥手自翻漢使節空餘皓首
故侯𤓰在有頽垣平生多難非天意此去殘年盡主恩
誤辱使君相抆拭寜聞老鶴更乗軒
忠厚悱惻大雅遺音
　　藤州江下夜起對月贈邵道士
江月照我心江水洗我肝端如徑寸珠墮此白玉盤我
心本如此月滿江不湍起舞者誰歟莫作三人看嶠南
瘴毒地有此江月寒乃知天壤間何人不清安牀頭有
白酒盎若白露漙獨醉還獨醒夜氣清漫漫仍呼邵道
士取琴月下彈相將乗一葉夜下蒼梧灘
舒元輿序白一篇只辦形容擬議猶是日下孤燈伎倆
此詩乃能証出妙明心直是照天照地
　　廣倅蕭大夫借前韻見贈復和答之二首(録一/首)
生還麤勝虞蚤退不如疎垂死初聞道平生誤信書風
濤驚夜半疾病送災餘賴有蕭夫子幽懐得少攄
軾詩好用古人姓壓韻前人有譏之者若此詩起二句
亦是習氣未除而格韻則髙堅於晚節矣
　　次韻韶倅李通直二首(録一/首)
一篇瀧吏可書紳莫向長沮更問津老去常憂伴新鬼
歸來且喜是陳人曽陪令尹蒼髯古又見郎君白髪新
回首天涯一惆悵郤登梅嶺望楓宸
　　李伯時畫其弟亮功舊隠宅圖
樂天蚤退今安有摩詰長閒古亦無五畝自栽池上竹
十年空看輞川圖近聞陶令開三徑應許揚雄寄一區
晚嵗與君同活計如雲鵝鴨散平湖
池上承樂天句輞川承摩詰句陶令比李揚雄自喻一
意直下舒展自如斯為律詩神境
　　贈嶺上老人
鶴骨霜髯心己灰青松合抱手親栽問翁大庾嶺頭住
曽見南遷幾箇回
髙朗得青蓮之一體
　娱書堂詩話曰東坡還至庾嶺上少憇村店有一老
　翁出問從者曰官為誰曰蘇尚書曰是蘇子瞻歟曰
　是也乃前揖坡曰我聞人害公者百端今日北歸是
　天祐善人也東坡笑而謝之因題此詩於壁
　　予昔過嶺而南題詩龍泉鐘上今復過而北次前
　　韻
秋風巻黄落朝雨洗緑浄人貪歸路好節近中原正下
嶺獨徐行艱嶮未敢忘遥知叔孫子已致魯諸生
刻意斵削節短而味長
　陸游曰建中初韓曽二相得政盡收用元祐人其不
　召者亦補大藩惟東坡兄弟猶領宫祠末句盖寓所
　謂不能致者二人意深語緩尤未易窺測
　　過嶺二首
暫著南冠不到頭郤隨北雁與歸休平生不作兔三窟
今古何殊貉一丘當日無人送臨賀至今有廟祀潮州
劍闗西望七千里乗興真為玉局游
七年來往我何堪又試曹溪一勺甘夢裡似曽遷海外
醉中不覺到江南波生濯足鳴空澗霧繞征衣滴翠嵐
誰遣山鷄忽驚起半嵓花雨落毿毿
視遷謫猶醉夢中知其胸中别有澄定者在
　方回曰紹聖元年甲戌貶惠州四年丁丑貶儋耳明
　年元豐戊寅改元三年庚辰量移㢘州永州自便凡
　七年楊憑貶臨賀尉惟徐晦送之此事極切夢裏似
　曽遷海外此聨甚佳殊不以遷謫為意也
　　留題顯聖寺
渺渺疎林集晚鴉孤村烟火梵王家幽人自種千頭橘
逺客來尋百結花浮石已乾霜後水焦坑閒試雨前茶
秖疑歸夢西南去翠竹江村遶白沙
　　歇白塔舖
甘山廬阜鬱長望林隙依稀漏日光吴國晚蠶初㫁葉
占城蚤稻欲移秧迢迢澗水隨人急冉冉巖花撲馬香
望眼儘從飛鳥逺白雲深處是吾鄉
　　鬱孤臺(自注再過䖍/州和前韻)
吾生如寄耳嶺外亦閒㳺贛石三百里寒江尺五流楚
山㣲有霰越瘴久無秋望斷横雲嶠魂飛咤雪洲曉鐘
時出寺暮鼓各鳴樓歸路迷千嶂勞生閱百州不隨猿
鶴化甘作賈胡留秖有貂裘在猶堪買釣舟
深稳之至彌出清新　吾生如寄耳一句集中屢見其
横溢固不屑屑於此也
　　次韻江晦叔二首(錄一/首)
鐘鼓江南岸歸來夢自驚浮雲世事改孤月此心明雨
已傾盆落詩仍翻水成二江争送客木杪看橋横
冲襟内盎見於文詞無不䆳然入理
　苕溪漁隐叢話曰東坡自嶺外歸次韻江晦叔云浮
　雲世事改孤月此心明語意髙妙如參禪悟道之人
　吐露胸襟無一毫窒礙也
　困學紀聞曰浮雲世事改孤月此心明坡公晚年所
　造深矣　更無栁絮隨風起惟有葵花向日傾見司
　馬公之心浮雲世事改孤月此心明見東坡公之心
　　寒日與器之㳺南塔寺寂照堂
城南鐘鼓鬬清新端為投荒洗瘴塵總是鏡空堂上客
誰為寂照境中人紅英掃地風驚曉綠葉成隂雨洗春
記取明年作寒食杏花曽與此翁鄰
花落木榮不言人事而人事之變遷自見寄嘅良深
　　贈詩僧道通
雄豪而妙苦而腴秖有琴聰與蜜殊(自注錢塘僧思聰/總角善琴後捨琴)
(而學詩復棄詩而學道其詩似皎然而加雄放安州/僧仲殊詩敏捷立成而工妙絶人殊辟穀常啖蜜)語
帶烟霞從古少(自注李太白云他人之文/如山無烟霞春無草木)氣含蔬筍到
公無(自注謂無/酸饀氣也)香林乍喜聞薝蔔古井惟慙斷轆轤為
報韓公莫輕許從今島可是詩奴
氣含蔬筍祗是以諧語入詩遂成千古名論世之開堂
為人者能得斯意定知兎園四六敗簏時文撮合補綴
不足為支那撰述而具正法眼藏者即如不搽紅粉也
風流只要檀郎認得聲等句皆為解第一義也
　石林詩話曰唐詩僧中葉以後其名字班班為時所
　稱者甚多然詩皆不傳如經來白馬寺僧到赤烏年
　數聨僅見文士所録而已陵遲至貫休齊已之徒其
　詩雖存然無足言矣中間惟皎然最為傑出故其詩
　十巻獨全亦無甚過人處近世僧學詩者極多皆無
　超然自得之氣往往反拾掇摸傚士大夫所殘棄又
　自作一種體格律尤凡俗世謂之酸饀氣子瞻贈惠
　通詩云語帶烟霞從古少氣含蔬筍到公無嘗語人
　曰頗解蔬語否為無酸饀氣也聞者莫不大笑
　西清詩話曰東坡言僧詩要無蔬筍氣固詩人龜鑑
　今時誤解便作世網中語殊不知本分家風水邊林
　下氣象盖不可無若盡洗去清拔之韻便與俗同科
　又何足尚
　竹坡詩話曰思聰杭州孤山僧東坡倅杭令和參寥
　子昏字韻詩云千㸃亂山横紫翠一鈎新月掛黄昏
　大加稱賞大觀政和間俠琴㳺梁日登中貴人之門
　久之遂還俗為御前使臣方其將冠巾也蘇叔黨因
　浙僧入都送之詩云試誦北山移為我招琴聰詩至
　已無及矣
　　予昔作壺中九華詩其後八年復過湖口則石已
　　為好事者取去乃和前韻以自解云
江邊陣馬走千峰問訊方知冀北空尤物已隨清夢斷
(自注劉夢得以九/華為造物一无物)真形猶在畫圖中(自注道藏有/五岳真形圖)歸來
晚嵗同元亮郤掃何人伴敬通賴有銅盆修石供仇池
玉色自璁瓏(自注家有銅盆貯仇池石正緑色有洞水/達背予人嘗以怪石供佛印師作怪石供)
(一/篇)
　　次韻郭功甫二首(録一/首)
蚤知臭腐即神竒海北天南總是歸九萬里風安税駕
雲鵬今悔不卑飛
以摘宦為摶扶擬卑飛於厚禄偶露不平之鳴翻案獨
絶
　林子仁曰功甫觀先生畫雪雀有感作詩寄惠州云
　平生才力信瑰竒今在窮荒豈易歸正似雪林枝上
　畫羽翰雖好不能飛後先生北歸人用前韻寄詩云
　秋霜春雨不同時萬里今從海外歸已出網羅毛羽
　在却尋雲跡帖天飛今次其韻也
　　宋復古畫瀟湘晚景圖三首
西征憶南國堂上畫瀟湘照眼雲山出浮空野水長舊
游心自省信手筆都忘㑹有衡陽客來看意渺茫
落落君懐抱山川自屈蟠經營初有適揮灑不應難江
市人家少烟村古木攢知君有幽意細細為尋㸔
咫尺殊非少隂晴自不齊徑蟠趨後崦水㑹赴前溪自
説非人意曽經入馬蹏他年宦遊處應話劍山西
首篇言畫之梗概終篇言畫之曲折中篇乃以前四句
承上後四句起下結搆森嚴不但霞絢氷瑩獨標瓌頴
　　嘲子由
堆几盡埃簡攻之如蠧蟲誰知聖人意不在古書中
正是讀書萬巻人語不悦學者不能道通雅稱馮開之
云讀書太樂則漫太苦則澁董遇之百遍考亭之半日
淵明之不求甚解東坡之毎事一過其各得於輪扁之
甘苦者乎數語可為此詩注脚
　　第五橋
白露淒風洗瘴烟夢回相對兩淒然雀羅廷尉非當日
鳩杖先生愈少年世事飽諳思縮手主恩未報耻歸田
誰憐第五橋東水獨照台州老鄭䖍
五六一聨詞意深厚
　　軒牕
東鄰多白楊夜作雨聲急牕下獨無眠秋蟲見燈入
　　魚
湖上移魚子初生不畏人自從識鈎餌欲見更無因
　
　
　
　
　
　
　
　
　
　
　
　
　
　
御選唐宋詩醇巻四十一
欽定四庫全書
御選唐宋詩醇卷四十二
　　山隂陸游詩一
　　　目録
　　寄酬曾學士學宛陵先生體比得書云所寓廣教
　　僧舍有陸子泉毎對之輙奉懷
　　送曾學士赴行在
　　新夏感事
　　留題雲門草堂
　　度浮橋至南臺
　　還縣
　　航海
　　東陽道中
　　送七兄赴揚州帥幕
　　以石芥送劉韶美禮部劉比釀酒勁甚因以為戱
　　寄張真父舍人
　　病中簡仲彌性唐克明蘇訓直
　　晚泊慈姥磯下
　　夜宿陽山磯将曉大雨北風甚勁俄頃行三百餘里遂扺雁翅浦
　　送全州趙都曹
　　病中作
　　醉中歌
　　上已臨川道中
　　隨意
　　逰山西村
　　雨霽出逰書事
　　上虞逆旅見舊題嵗月感懷
　　題十八學士圖
　　夜聞松聲有感
　　十二月一日
　　宿楓橋
　　雨中泊趙屯有感
　　秋風
　　重陽
　　沙頭
　　移船
　　將離江陵
　　滄灘
　　松滋小酌
　　晚泊松滋渡口
　　繫舟下牢溪逰三游洞二十八韻
　　秋風亭拜冦萊公遺像
　　聞猿
　　瞿唐行
　　蹋磧
　　鄉中毎以寒食立夏之間省墳客䕫適逢此時悽
　　然感懷
　　風雨中望峽口諸山竒甚戱作短歌
　　晚晴聞角有感
　　畏虎
　　鄰水延福寺早行
　　大安病酒留半日王守復來招不往送酒解酲因
　　小飲江月館
　　曉發金牛
　　山南行
　　和高子長叅議道中
　　次韻張季長題龍洞
　　太息
　　閬中作
　　逰錦屏山謁少陵祠堂
　　歸次漢中境土
　　南沮水道中
　　長木夜行抵金堆市
　　赴成都泛舟自三泉至益昌謀以明年下三峽
　　雪晴行益昌道中頗有春意
　　劒門道中遇微雨
　　劍門城北囘望劍關諸峯青入雲漢感蜀亡事慨
　　然有賦
　　綿州魏城縣驛有羅江東詩云芳草有情皆礙馬
　　好雲無處不遮樓戱用其韻
　　東津
　　東山
　　綿州録參㕔觀姜楚公畫鷹少陵為作詩者
　　西郊尋梅
　　海棠
　　驛舍見故屏風畫海棠有感
　　登荔枝樓
　　凌雲醉歸作
　　醉中感懷
　　玻瓈江
　　送客至江上
　　九月十六日夜夢駐軍河外遣使招降諸城覺而
　　有作
　　成都行
　　初寒
　　木山
　　十月十日浮橋成以故事宴客凌雲
　　觀大散闗圖有感
欽定四庫全書
御選唐宋詩醇巻四十二
　　山隂陸游詩一
三百篇之後自楚騷漢魏六朝以至於唐而詩之變盡
矣變有必極則所就亦以時異故宋人繼唐之後不規
規模擬前人要以自成一家而止然其體製雖殊而波
瀾未嘗二也耳食之流未窺古人門户於一代大家横
生訾議而不善學者又徒襲其聲貌亦兩失之矣宋自
南渡以後必以陸游為冠當時稱大家者曰蕭楊范陸
楊萬里則曰尤蕭范陸至劉克莊乃曰放翁學士似杜
甫又曰南渡而下放翁故為一大宗朱子與徐賡載書
放翁詩讀之爽然近代惟見此人為有詩人風致今諸
家詩具在可與游匹者誰也觀游之生平有與杜甫類
者少歴兵間晚棲農畆中間浮沉中外在蜀之日頗多
其感激悲憤忠君愛國之誠一寓於詩酒酣耳熱趺蕩
淋漓至於漁舟樵徑荼椀爐熏或雨或晴一草一木莫
不著為咏歌以寄其意此與甫之詩何以異哉詩至萬
首瑕瑜互見評者以為譬之深山大澤包含者多不暇
剪除蕩滌非如守半畆之宮一木一石可屈指計數可
謂知言矣若捐疵纇存英華畧纎巧可喜之詞而發其
閎深微妙之指何嘗不與李杜韓白諸家異曲同工可
以配東坡而無愧者哉茲所存者僅逾二十之一直使
天青木響水落石出其有以破拘士之見而守劍南門
户者亦知所取則也夫
　　寄酬曾學士學宛陵先生體比得書云所寓廣教
　　僧舍有陸子泉毎對之輙奉懷
庭中下乾鵲門外傳逺書小印紅屈蟠兩端黄蠟塗開
緘展矮紙滑細疑卵膚首言勞良苦後問逮妻孥中間
勉以仕語意極勤渠字如老瘠竹墨淡行踈踈詩如古
鼎篆可愛不可摹快讀醒人意垢癢逢爬梳細讀味益
長炙轂出膏腴行吟坐卧㸔廢食至日晡想見落筆時
萬象聽指呼亦知題詩處緑井石髪麤公閑計有客煎
茶置風爐倘公無客時濯纓亦足娛井名本季疵思人
理豈無居然及賤子媿謝恩意殊幾時得從公舊學鋤
荒蕪古文講聲形誤字辨魯魚時時酌井泉露芽奉瓢
盂不知公許否因風報何如
　　送曾學士赴行在
二月侍燕觴紅杏寒未坼四月送入都杏子已可摘流
年不貸人俯仰遂成昔事賢要及時感此我心惻欲書
加餐字寄之西飛翮念公為民起我得怨乖隔遥遥䟦
前旌去去望車軛亭鄣鬱將暮落日澹陂澤敢忘國士
風涕泣效臧獲敬輸千一慮或取二三䇿公歸對延英
清問方側席民瘼公所知願言冩肝膈向來酷吏横至
今有遺螫織羅士破膽白著民碎魄詔書已屢下宿蠧
或未革期公作醫和湯劑窮絡脉士生恨不用得位忍
辭責併乞謝諸賢努力光竹帛
前篇學宛陵此遂并近工部道義相朂辭意俱古
　唐書劉晏傳州縣取富人督漕輓謂之船頭主郵遞
　謂之捉驛稅外横取謂之白著
　　新夏感事
百花過盡緑隂成漠漠爐香睡晚晴病起兼旬踈把酒
山深四月始聞鶯近傳下詔通言路已卜餘年見太平
聖主不忘初政美小儒惟有涕縱横
風調清蒼立言得體直是通達治理非尋常嘲風㺯月
者比
　王士正曰劉公㦷論詩云七律較五律多二字耳其
　難什倍譬開硬弩袛到七分若到十分滿古今亦罕
　矣予因思唐宋以來為此體者何翅千百人求其十
　分滿者唯杜甫李頎李商隠陸游及明之空同滄溟
　二李數家耳
　文集曾文清公誌銘泰上懲秦士專政之後開言路
　奨孤直應詔論事者甚衆
　　留題雲門草堂
小住初為旬月期二年留滯未應非尋碑野寺雲生屨
送客溪橋雪滿衣親滌硯池餘墨漬卧㸔爐靣散煙霏
他年逰宦應無此早買漁蓑未老歸
　　度浮橋至南臺
客中多病廢登臨聞說南臺試一尋九軌徐行怒濤上
千艘横繫大江心寺樓鐘鼓催昏曉墟落雲煙自古今
白髪未除豪氣在醉吹横笛坐榕隂
頷聨寫浮橋語頗偉麗五六雄渾中興象自逺有涵葢
一切之氣
　　還縣
霽色清和日已長綸巾蕭散意差强飛飛鷗鷺陂塘緑
鬱鬱桑麻風露香南陌東村初過社輕裝小隊似還鄉
哦詩忘却登車去枉是人言作吏忙
三四閑雅可愛畫手有不能寫處
　　航海
我不如列子神逰御天風尚應似安石悠然雲海中卧
㸔十幅蒲彎彎若張弓潮來湧銀山忽復磨青銅飢鶻
抗船舷大魚舞虚空流落何足道豪氣蕩肺胸歌罷海
動色詩成天改容行矣跨鵬背弭節蓬萊宮
　　東陽道中
風欹烏㡌送輕寒雨㸃春衫作碎斑小吏知人當著句
先安筆硯對溪山
　　送七兄赴揚州帥幕
初報邊烽照石頭旋聞胡馬集𤓰州諸公誰聽芻蕘䇿
吾軰空懷畎畆憂急雪打窗心共碎危樓望逺涕俱流
豈知今日淮南路亂絮飛花送客舟
五句承上但覺忠憤填胸不復論其造句之警此子美
嫡嗣他人不能到也
　　以石芥送劉韶美禮部劉比釀酒勁甚因以為戲
古人重改陽城驛吾軰欣聞石芥名風味可人終骨骾
尊前真見魯諸生
草木名物見好賢之意風人微㫖可以風世厲俗
　元微之陽城驛詩商有陽城驛名同陽道州陽公沒
　已久感我淚交流祠曹諱羊祜此驛何不侔我欲避
　公諱名為避賢郵
　　寄張真父舍人
諸公方衮衮無地著斯人萬里䕫州守中朝禁省臣孤
帆秋上峽五馬曉班春想見懷明主登臨白髪新
　　病中簡仲彌性唐克明蘇訓直
移疾還家暫曲肱依然耐久北窻燈心如澤國春歸雁
身是雲堂旦過僧細雨佩壺尋廢寺夕陽下馬弔荒陵
小留莫厭時追逐勝社年來冷欲氷(原註三君皆/有歸志故云)
　　晚泊慈姥磯下
山斷峭崖立江空翠靄生漫多來往客不盡古今情月
碎知流急風高覺笛清兒曹笑老子不睡待潮平
格力殊健起勢尤為挺㧞
　　夜宿陽山磯將曉大雨北風甚勁俄頃行三百餘
　　里遂抵雁翅浦
五更顛風吹急雨倒海翻江洗殘暑白浪如山潑入船
家人驚怖篙師舞此行十日苦滯留我亦蘆叢厭鳴艣
書生快意輕性命十丈蒲帆百夫舉星馳電騖三百里
坡隴聨翩雜平楚船頭風浪聲愈厲助以長笛撾鼉皷
豈惟澎湃震山嶽直恐澒洞連后土起㸔草木盡南靡
水鳥號鳴集洲渚稽首龍公謝風伯區區未濤煩神許
應知老去負壯心戲遣窮途出豪語
　王士禎曰南渡惟陸務觀為大宗七言遜杜韓蘇黄
　諸大家正坐沈鬱頓挫少耳要非餘人所及
　　送全州趙都曹
霜桑無停聲脂車有行色正悲南浦秋又送清湘客啼
飢兒頰紅待養親髪白努力事上官世路日已廹
發端清妙後幅語帶憤激矣
　　病中作
豫章瀕大江氣候頗不令孟冬風薄人十室八九病外
寒客肺胃下濕攻脚脛俗巫醫不藝嗚呼安託命我始
屏藥囊治疾以清静幻妄消六塵虛白全一性三日體
遂輕成此不戰勝長年更事多苦語君試聽
　　醉中歌
吾少貧賤真臞儒貪食嗜味老不除折腰歛版日走趨
歸來聊以醉自娛長缾巨榼羅盃盂不湏漁翁勸三閭
牛尾膏美如凝酥猫頭輪囷欲専車黄雀萬里行頭顱
白鵞作鮓天下無潯陽糖蟹徑尺餘吾州之蔊尤嘉蔬
珍盤餖飣百味俱不但項臠與腹腴悠然一飽自笑愚
顧為口腹勞形軀投劾行矣歸園廬莫厭糲飯嘗黄葅
　　上已臨川道中
二月六夜春水生陸子初有臨川行溪深橋斷不得渡
城近卧聞吹角聲三月三日天氣新臨川道中愁殺人
纎纎女手桑葉緑漠漠客舍桐花春平生怕路如怕虎
幽居不省逰城府鶴軀苦瘦坐長飢龜息無聲惟黙數
如今自憐還自笑歛版低心事年少儒冠未恨終自誤
刀筆最驚非素料五更欹枕一悽然夢裏扁舟水接天
紅蕖緑芰梅山下白墖朱樓禹廟邊
　　隨意
隨意上漁舟幽尋不預謀清溪欣始泛野寺憶前逰豐
嵗雞豚賤霜天柿栗稠餘生知有幾且置萬端憂
起句之妙正以不著意得之
　　逰山西村
莫笑農家臘酒渾豐年留客足雞豚山重水複疑無路
柳暗花明又一村簫鼓追隨春社近衣冠簡朴古風存
從今若許閒乗月拄杖無時夜叩門
有如彈丸脫手不獨善寫難狀之景
　　雨霽出逰書事
十日苦雨一日晴拂拭拄杖西村行清溝泠泠流水細
好風習習吹衣輕四鄰蛙聲已閤閤兩岸柳色争青青
辛夷先開半委地海棠獨立方傾城春工遇物初不擇
亦秀燕麥閉蕪菁薺花如雪又爛漫百草紅紫那知名
小魚誰取置道側細柳穿頰危將烹欣然買放寄吾意
草萊無地蘇疲氓
閒閒即目有鳶飛魚躍之意末句一轉便追風人非大
家烏能有此
　　上虞逆旅見舊題嵗月感懷
舴艋為家東復西今朝破曉下前溪青山缺處日初上
孤店開時鶯亂啼倦枕不成千里夢壞墻閒覔十年題
漆園傲吏猶非達物我區區豈足齊
　　題十八學士圖
隋日昏曀東來傾雷塘風吹草木腥平時但忌黑色兒
不知乃有虬鬚生晉陽龍飛雲滃滃闗洛萬里即日平
東征歸來脫金甲天䇿開府延豪英琴書閒暇永清晝
簪履光彩明華星高叅伊呂列佐命下者才氣猶崢嶸
但餘一恨到千載高陽繆公來竄名老奸得志國幾䘮
李氏誅徙連孤嬰向令亟念履霜戒危亂安得存勾萌
衆賢一佞旤尚爾掩卷涕淚臨風横
自古知人不易一經指出便為炯戒此詩之有闗政治
者筆亦勁直無比
　唐書秦王使閻立本圖像文學禇亮為之贊題名爵
　里號十八學士圖
　　夜聞松聲有感
清晨放船落星石大風吹颿如箭激囘頭已失廬山雲
却上吳城觀落日夜深龍歸擘祠門入木數寸留爪㾗
明朝就視心尚慄腥風卷地雷霆奔歸船買酒持自慰
性命生平驚屢戱固知神怒有定時波紋蹙作魚鱗細
如今衰病卧林坰霜覆茒簷月滿庭松聲驚破三更夢
猶作當時風浪聽(原註余丙戌七月自京口移官豫章/冒風濤自星子解舟不半日至呉城)
(山小/龍廟)
　　十二月一日
東風吹斗柄暖律變嚴凝草色迷殘燒溪流帶斷氷兒
書春日牓女翦上元燈莫笑蒲龕睡山翁怯嵗增
　　宿楓橋
七年不到楓橋寺客枕依然半夜鐘風月未湏輕感慨
巴山此去尚千重
所謂一畨拈起一畨新也
　　雨中泊趙屯有感
歸燕羈鴻共斷魂萩花楓葉泊孤村風吹暗浪重添纜
雨送新寒半掩門魚市人煙横慘淡龍祠蕭鼓閙黄昏
此身且徤無餘恨行路雖難莫更論
　潘問竒曰三四風景颯然五六亦稱
　入蜀記大風解船經皖口至趙屯未朝日已行百五
　十里而風益大乃泊夾中趙屯有戍兵亦小市聚也
　夜雨
　　秋風
秋風吹客檣節物嘆遐方嵗事忽云莫吾行殊未央霜
清漢水緑日落楚山蒼此去三巴路無猿亦斷腸
前四句疎宕五六撑拄得起結有餘力逼真盛唐格
律
　　重陽
照江丹葉一林霜折得黄花更斷腸商略此時湏痛飲
細腰宮畔過重陽
　王士禎曰偶與友人論宋人絶句若放翁照江丹葉
　一林霜舟中一雨掃飛蠅江上荒城猿鳥悲諸篇皆
　可直追唐音
　入蜀記九日泊墖子磯求菊花於江上人家得數枝
　芬馥可愛為之頽然徑醉
　　沙頭
㳺子行愈逺沙頭逢莫秋孫劉鼎足地荆益犬牙州鼔
角風雲慘江湖日夜浮此生應衮衮高枕㸔東流
雄渾悲壮直摩浣花之壘
　　移船
沙際舟衘尾相依作四鄰暮年多感慨分路亦酸辛折
竹占行日吹簫賽水神無勞問亭驛久客自知津
　　將離江陵
莫莫過渡頭旦旦走隄上舟人與闗吏見熟識顔狀癡
頑久不去常恐遭誚讓昨日到檣竿今日聨百丈買薪
備雨雪儲米滿瓶盎明當遂去此障袂先側望即今孟
冬月波濤幸非壯潦收出竒石霧巻見叠嶂地嶮多崎
嶇峽束少平曠從來樂山水臨老愈跌宕皇天憐其狂
擇地令自放山花白似雪江水緑於釀竹枝本楚些妙
句寄悽愴何當出清詩千古續遺唱
　入蜀記九月二十日倒檣竿立艫牀葢上峽惟用
　艫及百丈不復張帆矣百丈以巨竹四破為之大如人
　臂予所乘千六百斛船用艫六枝百丈兩車
　　滄灘
百夫正讙助鳴艫舟中對面不得語湏㬰人散寂無譁
惟聞百丈轉兩車嘔嘔啞啞車轉急舟人已在沙際立
露歛蘆村落照紅雨餘漁舍炊煙濕故鄉囘首已千山
上峽初經第一灘少年亦慕宦逰樂投老方知行路難
　　松滋小酌
西逰六千里此地最凄凉騷客久埋骨巴歌猶斷腸風
聲撼雲夢雪意接瀟湘萬古茫茫恨悠然付一觴
五六翛然意逺兼有沈雄之氣孟浩然云獵響驚雲
夢漁歌激楚詞妙處故應遜此
　　晚泊松滋渡口
小灘拍拍顱鷀飛深竹蕭蕭杜宇悲㸔鏡不堪衰病後
繫船最好夕陽時生涯落魄惟躭酒客路蒼茫自咏詩
莫問長安在何許亂山孤店是松滋
　　繫舟下牢溪游三游洞二十八韻
舊觀三峽圖常謂非人情意疑天壤間豈有此峥嶸畫
師定戱耳聊欲窮丹青西游過沔鄂莽莽千里平昨日
到峽州所見始可驚乃知畫非妄却恨筆未精及兹下
牢戍峰嶂畢自呈下入裂坤軸高騫挿青㝠角勝多列
峙擅美有孤撑或如釜上甑或如坐後屏或如倨而立
或如喜而迎或深如螺房或踈如窗櫺峨巍冠冕古婀
娜髻鬟傾其間絶出者虎搏蛟龍獰崩崖凛欲墮修梁
架空横懸瀑㵼無底終古何時盈幽泉莫知處但聞珩
珮鳴怪怪與竒竒萬狀不可名久聞三游洞疾走忘病
嬰竇穴初漆黑傴僂捫壁行方虞觸蟄蛇頫見一㸃明
扶接困僮奴恍然出瓶罌穹穹厦屋寛滴乳成微泓題
名歐與黄雲蒸蒼蘚平穿林走驚麕拂面逢飛鼪息倦
盤石上拾樵置茶鐺長嘯畣谷響清吟和松聲辭卑不
堪刻猶足寄友生
語竒句老頗近昌黎視南山蓋具體而微爾
　　秋風亭拜寇萊公遺像
江上秋風宋玉悲長官手自葺茅茨人生窮達誰能料
蠟淚成堆又一時
感慨繫之其風調致佳
　王士禎曰詩意以蠟淚成堆為公貴後事按后山叢
　談所記則自其微時已然既為宰相乃所謂無地起
　樓臺相公也此萊公英雄本色所以不可及
　入蜀記巴東謁冦萊公祠登秋風亭下臨江山是日
　重隂微雪天氣飂飄復觀亭名使人悵然始有流落
　天涯之歎
　　聞猿
瘦盡腰圍不為詩良辰流落自成衰也知客裏偏多感
誰料天涯有許悲漢塞角殘人不寐渭城歌罷客將離
故應未抵聞猿恨况是巫山廟裏時
排宕開闔波瀾無限格調自李商隠得之故自青出於
藍
　　瞿塘行
四月欲盡五月來峽中水漲何雄哉浪花高飛暑路雪
灘石怒轉晴天雷千艘萬舸不敢過篙工柂帥心膽破
人人隂拱待勢衰誰敢輕行犯竒禍一朝時去不自由
山腹空有沙㾗留君不見陸子嵗暮來䕫州嬰塘峽水
平如油
　入蜀記入瞿塘峽兩壁對聳上入霄漢其平如削成
　仰視天如疋練然水已落峽中平如油盎
　　蹋磧
鬼門闗外逢人日蹋磧千家萬家出竹枝慘戚雲不動
劒器聨翩日將夕行人十有八九癭見怪何曾羞顧影
江邊沽酒沙上卧峽口月出風吹醒人生未死信難知
顦顇䕫州生鬢絲何日畫船揺桂檝西湖却賦探春詩
　　鄉中每以寒食立夏之間省墳客䕫適逢此時悽
　　然感懷
手持緑酒酹蒼苔今嵗何由匹馬來清淚不隨春雨斷
孤吟欲和暮猿哀皂貂破敝歸心切白髪凄凉老境催
誓墓只思長不出松門日日手親開
　　風雨中望峽口諸山竒甚戲作短歌
白鹽赤甲天下雄㧞地突兀摩蒼穹凜然猛士撫長劒
空有豪健無雍容不令氣象少渟滀常恨天地無全功
今朝忽悟始歎息妙處元在煙雨中太隂殺氣横慘澹
元化變態含空濛正如竒材遇事見平日乃與常人同
安得朱樓高百尺㸔此疾雨吹横風
竒思横出傑語迭見
　　晚晴聞角有感
暑雨初收白帝城小荷新竹夕陽明十年塵土青衫色
萬里江山畫角聲零落親朋勞逺夢凄凉鄉社負歸耕
議郎博士多新奏誰致當時魯二生
游嘗與范成大論東坡遥知叔孫子已致魯諸生句謂
為意深語緩此詩結意雖顯亦有不盡之致
　　畏虎
滑路滑如苔澀路澀若梯更堪都梁下一雪三日泥泥
深尚云可委身餓虎蹊心寒道上跡魄碎茆葉低常恐
不自免一死均豬雞老馬亦甚畏愶愶不敢嘶吾聞虎
雖暴未嘗窺汝棲孤行莫不止取禍非排擠彼讒實有
心平地生溝谿哀哉馬新息薏苡成珠犀
得詩人激刺之㫖截然徑住彌健彌深
　　隣水延福寺早行
化蝶方酣枕聞雞又著鞭亂山徐吐日積水逺生煙淹
泊真衰矣登臨獨惘然桃花應笑客無酒到愁邊(原註/酒偶)
(盡市酤/不可飲)
著語之工視四更山吐月殘夜水明樓一警健一細緻
　　大安病酒留半日王守復來招不往送酒解醒因
　　小飲江月館
江驛春酲半日留更煩送酒為扶頭柳花漠漠嘉陵岸
别是天涯一叚愁
　　曉發金牛
客枕何時稳怱怱又束裝快晴生馬影新㬉坼花房沮
水春流緑嶓山曉色蒼阿瞞狼狽地千古有遺傷(原註/自金)
(牛以西皆明/皇幸蜀路)
　　山南行
我行山南已三日如繩大路東西出平川沃野望不盡
麥隴青青桑鬱鬱地近函秦氣俗豪鞦韆蹴鞠分朋曹
苜蓿連雲馬蹄健楊柳夾道車聲高古來歴歴興亡處
舉目山川尚如故將軍堂上冷雲低丞相祠前春日暮
國家四紀失中原師出江淮未易吞㑹㸔金鼓從天下
却用闗中作本根
　　和高子長叅議道中
梁州四月晚鶯啼共憶扁舟罨畫谿莫作世間兒女態
明年萬里駐安西
翩翩有俠氣
　　次韻張季長題龍洞
我昔謁紫皇翳鳯驂虬龍俯不見塵世浩浩萬里空謫
墮尚逺逰忽到漢始封西望接蜀道北顧連秦中壯哉
形勝區有此蜿蜒宮雷霆自鞺鞳環玦亦璁瓏石屋如
建章萬户交相通來者各有得盡取知無從憑高三嘆
息自古幾英雄老我文字衰揮毫㸔諸公
慨然逺望落想在耳目之外
　　太息(原註宿青/山舖作)
太息重太息吾行無終極氷霜廹殘嵗鳥獸號落日秋
砧滿孤村枯葉擁破驛白頭鄉萬里墮此虎豹宅道邊
新食人膏血染草棘平生鐵石心忘家恩報國即今冐
九死家國兩無益中原久䘮亂志士淚横臆切勿輕書
生上馬能擊賊
　　閬中作
殘年作客遍天涯下馬長亭便似家三疊凄凉渭城曲
數枝閒澹閬中花襞牋授官相逢晚理鬢熏衣一笑譁
俱是邯鄲枕中夢墜鞭不用憶京華
　　逰錦屛山謁少陵祠堂
城中飛閣連危亭處處軒窗臨錦屛涉江親到錦屛上
却望城郭如丹青虛堂奉祠子杜子眉宇高寒照江水
古來磨滅知幾人此老至今元不死山川寂寞客子迷
草木揺落壯士悲文章垂世自一事忠義凛凛令人思
夜歸沙頭雨如注北風吹船横半渡亦知此老憤未平
萬竅爭號泄悲怒
傷今懷古懷抱畧同愾焉寤歎如見其人亦以寫其胸
臆耳
　　歸次漢中境上
雲棧屛山閱月逰馬蹄初喜蹋梁州地連秦雍川原壯
水下荆揚日夜流遺虜孱孱寧逺略孤臣耿耿獨私
憂良時恐作他年恨大散闗頭又一秋
才氣慷慨不詭風人
　　南沮水道中
磑舍臨湍瀨罾船聚小潭山形寒漸瘦雪意莫方酣久
客情懷惡頻來道路諳家山空悵望無夢到江南
　　長木夜行抵金堆市
夜行長木村重霧雜零雨溼螢粘野蔓寒犬吠雲塢道
壞交細泉亭廢立遺堵時時過農家燈火照鳴杼嗟予
獨何事無嵗得安處即今窮谷中性命寄豹虎三更投
小市買酒慰羈旅高詠東山詩悵望懷往古
　　赴成都泛舟自三泉至益昌謀以明年下三峽
詩酒清狂二十年又摩病眼㸔西川心如老驥常千里
身似春蠶已再眠莫雪烏奴停醉㡌秋風白帝放歸船
飄零自是闗天命錯被人呼作地仙
頷聨自佳近人朱彞尊乃謂比興之體可以偶見摭其
相類之句以為前後稠叠何乃吹毛求疵
　王士正曰蜀道廣元縣蜀王弟葭萌所封古苴侯國
　城西二里有烏奴山陸游詩莫雪烏奴停醉㡌秋風
　白帝放歸船是也
　　雪晴行益昌道中頗有春意
杜陵雁下嵗將殘疋馬西逰雪擁闗顦顇敢忘雙闕路
淹遲遍㸔兩川山春囘柳眼梅鬚裏愁在鞭絲㡌影間
安得黄金成大藥為人千載駐頽顔
　　劔門道中遇微雨
衣上征塵雜酒㾗逺逰無處不消魂此身合是詩人未
細雨騎驢入劔門
　盧世㴶曰筆墨之氣脫化殆盡
　　劍門城北囘望劍闗諸峯青入雲漢感蜀亡事慨
　　然有賦
自昔英雄有屈信危機變化亦逡巡隂平窮寇非難禦
如此江山坐付人
劉禪庸主譙周庸臣七字中含多少感慨
　　綿州魏城縣驛有羅江東詩云芳草有情皆礙馬
　　好雲無處不遮樓戱用其韻
老夫椉興忽西逰逺跨秦呉萬里秋尊酒登臨遍山寺
歌辭散落滿江樓孤城木葉蕭蕭下古驛灘聲㶁㶁流
未許詩人誇此地茂林修竹憶吾州
　　東津
嵗莫涪江水歸壑白沙渺然石犖角蜀天常燠少雪霜
綠樹青林不揺落闌干詰曲臨官道煙靄參差望城郭
打魚斫膾修故事豪竹哀絲奉歡樂樂莫樂於新相知
美人一笑囘春姿四方本是丈夫事安用一生無别離
深情老筆視少陵二作雖未敢旗鼓中原亦當鴈行同
時諸子豈敢望其項背
　　東山
今日之集何佳哉入闗劇飲始此囘登山正可小天下
跨海何用尋蓬萊青天肯為陸子見姸日似趣梅花開
有酒如浩綠可愛一醉直欲空千罍駞酥鵝黄出隴右
熊肪玉白黔南來眼花耳熱不知夜但見銀燭高花摧
京華故人死太半歡極往往潛生哀聊將豪縱壓憂患
鼓吹動地聲如雷
高風跨俗真骨凌霜高作也
　　綿州録參㕔觀姜楚公畫鷹少陵為作詩者
我來訪古涪之濱不辭百罔冀一真走馬朝秦海㯶館
斫膾夜醉魴魚津越王高樓亦已換俯仰今古堪悲辛
督郵官舍最卑陋棟撓楹腐知幾春巋然此壁獨亡恙
老槎勁翮完如新向來劫火何自免叱呵守䕶疑有神
妖狐九尾穴國中共置不問如越秦天時此物合致用
下韝指呼端在人會當原野灑毛血坐令萬里青煙塵
老眼還憂不及見詩成肝膽空輪囷
　　西郊尋梅
西郊梅花矜絶艷走馬獨來㸔不厭似羞流落䝉市塵
寧墮荒寒傍茆店翛然自是世外人過去生中差一念
淺顰常鄙桃李學獨立不容鶯蝶覘山礬水仙晚角出
大是春秋吳楚僭餘花豈無好顔色病在一俗無由砭
朱欄玉砌渠有命斷橋流水君何欠嗟余相與頗同調
身客劍南家在剡凄凉萬里歸無日蕭颯二毛衰有漸
尚能作意晚相從爛醉不辭盃㶑灧
因險出竒却不落小家數
　　海棠(原註范/希元園)
誰道名花獨故宮(原註謂故/蜀燕王宮)東城盛麗足争雄横陳錦
障闌干外盡吸紅雲酒醆中貪㸔不辭持夜燭倚狂直
欲擅春風拾遺舊咏悲零落瘦損腰圍擬未工(原註老/杜不應)
(無海棠詩意/其失傳爾)
　孫勷曰末句妙於翻案如此著意自爾無陳非新
　　驛舍見故屛風畫海棠有感
厭煩只欲長靣壁此心安得頑如石杜門復出歎習氣
止酒還開慙定力成都一月海棠開錦繡裹城迷巷陌
燕宮最盛號花海霸國雄豪有遺迹猩紅鸚緑極天巧
疊萼重跗眩朝日繁華一夢忽吹散閉眼細思猶歴歴
憂樂相尋豈易知故人應記醉中詩夜闌風雨嘉州驛
愁向屛風見折枝
結尾㸃題含情無限通首俱成波瀾矣夜聞松聲有感
與此同調蓋其作用熟也
　　登荔枝樓
平羗江水接天流凉入簾櫳已似秋喚作主人元是客
知非吾土强登樓閒憑曲檻常忘去欲下危梯更小留
公事無多厨釀美此身不負負嘉州(原註薛能詩/不負嘉州只)
(負/身)
　　凌雲醉歸作
峨嵋月入平羗水歎息吾行俄至此謫仙一去五百年
至今醉魂呼不起玻瓈春滿琉璃鍾(原註玻璃春/眉州酒名)宦情
苦薄酒興濃飲如長鯨渇赴海詩成放筆千觴空十年
㸔盡人問事更覺麴生偏有味君不見蒲萄一斗換得
西凉州不如將軍告身供一醉
　　醉中感懷
早嵗君王記姓名即今鷦􁀙客邊城青山猶是鵷行舊
白髪新從劍外生古戍旌旗秋慘澹高城刁斗夜分明
壯心未許全消盡醉聽檀槽出塞聲
　盧世㴶曰三四無限感慨
　　玻璃江(原註眉州共飲亭葢取東坡共飲玻璃/江之句追懷舊逰戱作以補西川樂府)
玻瓈江水千尺深不如江上離人心君行未過青衣縣
妾心先到峨嵋隂金罇共釂不知曉月落煙渚天横參
車輪無角那得住馬蹄不方何處尋空憑尺素寄幽恨
縱有緑綺誰知音愁來只欲掩屛睡無奈夢斷聞踈碪
(原註古樂府安得雙車輪一夜生四角唐人詩云長/安塵土中馬蹄圖重重郎馬蹄不方何處認郎蹤)
清便宛轉别成風調視范成大作奚啻牀上下之别
　　送客至江上
多事經旬不出城今朝送客此閒行郊原逺帶新晴色
人語中含樂嵗聲天際歛雲山盡出江流收漲水初平
故園社友應惆悵五嵗無端棄耦耕
如此頷聨較之繞郭烟嵐滿山樓閣以相誇耀者獨有
雅人深致
　　九月十六日夜夢駐軍河外遣使招降諸城覺而
　　有感
殺氣昏昏横塞上東並黄河開玉帳晝飛羽檄下列城
夜脫貂裘撫降將將軍櫪上汗血馬猛士腰間虎文韔
階前白刃明如霜門外長㦸森相向朔風卷地吹急雪
轉盼玉花深一丈誰言鐵衣冷徹骨感義懷恩如挾纊
腥臊窟穴一洗空太行北嶽原無恙更呼斗酒作長歌
要遣天山健兒唱
　　成都行
倚錦瑟擊玉壺吳中狂士逰成都成都海棠十萬株繁華
盛麗天下無青絲金絡白雪駒日斜馳遣迎名姝燕脂
褪盡見玊膚緑鬟半脫嬌不梳吳綾便面對客書斜行
小草宻復踈墨君秀潤瘦不枮風枝雨葉筆筆殊月浸
羅韈清夜徂滿身花影醉索扶東來此歡墮空虛坐悲
新霜㸃鬢鬚易求合浦千斛珠難覔錦江雙鯉魚
一結見意詩體如是
　　初寒
江路常逢雨山城早得寒蘭凋初解佩菊老尚加餐(原/註)
(嘉陽有崇蘭以/八九月盛開)節物知何負情懷自鮮歡浮生㸔已熟
不必夢邯鄲
　　木山
枯楠千載遭風雷披枝折幹吁可哀輪囷無用天所赦
秋水初落浮江來嵌空宛轉若耳鼻峭瘦㧞起何崔嵬
珠宮貝闕留不得忽出洲渚知誰推書窻正對雲洞啟
樷菊初傍幽篁栽是間著汝頗宜稱摩挲朝莫真千囘
天公解事雨十日洗盡泥滓滋莓苔一丘一壑吾所許
不湏更慕明堂材
　　十月一日浮橋成以故事宴客凌雲
隂風吹雨白晝昏誰掃雲霧升朝暾三江水縮獻洲渚
九頂秀色欲塞門西山下竹十萬箇江面便可馳車轅
巷無居人亦何怪釋耒來㸔空山村竹枝宛轉秋猿苦
桑落㶑灧春泉渾衆賓共醉忘燭䟦一徑却下縁雲根
走沙人語若朝巷争橋炬火如星繁肩輿睡兀到東郭
空有醉墨留衫㾗十年萬事俱變滅㸃檢自覺惟身存
寒燈夜永照耿耿卧賦長句招羈魂
　　觀大散闗圖有感
上馬擊狂胡下馬草軍書二十抱此志五十猶癯儒大
散陳倉間山川鬱盤紆勁氣鍾義士可與共壯圖坡陁
咸陽城秦漢之故都王氣浮夕靄宮室生春蕪安得從
王師汛掃迎皇輿黄河與函谷四海通舟車士馬發燕
趙布帛來青徐先當營七廟次第畫九衢偏師縛可汗
傾都觀受俘上夀大安宮復如貞觀初丈夫畢此願死
與螻螘殊志大浩無期醉膽空滿軀
忠憤蟠鬱自然形見無意於工而自工
　
御選唐宋詩醇卷四十二
欽定四庫全書
御選唐宋詩醇卷四十三
　　山隂陸游詩二
　　　目録
　　十月十九日與客飲忽記去年此時自錦屛歸山
　　南道中小獵今又將去此矣
　　長門怨
　　斷碑歎
　　蜀酒歌
　　醉後草書歌詩戲作
　　十二月初一日得梅一枝絶竒戲作長句今年於
　　是四賦此花矣
　　十二月十一日視築隄
　　游修覺寺
　　塞上曲
　　苦笱
　　月下作
　　過大蓬嶺度繩橋至杜秀才山莊
　　東湖新竹
　　夏日湖上
　　同何元立賞荷花追懷鏡湖舊逰
　　怡齋
　　龍湫歌
　　蒸暑思梁州述懷
　　古意
　　寓驛舍
　　題宇文子友所藏薛公鶴
　　晨至湖上
　　聽琴
　　龍眠畫馬
　　山中得長句戲呈周輔并簡朱縣丞
　　長歌行
　　逰三井觀
　　臨别成都帳飲萬里橋贈譚徳稱
　　丈夫觀
　　儲福觀
　　離堆伏龍祠觀孫太古畫英惠王像
　　登灌口廟東大樓觀岷江雪山
　　平羗道中望峩眉山慨然有作
　　次韻何元立都曹贈行
　　初到榮州
　　醉中懷眉山舊逰
　　齋中夜坐有感
　　晚登横溪閣
　　高齋小飲戲作
　　太液黄鵠歌
　　夜聞浣花江聲甚壯
　　謁諸葛丞相廟
　　醉中長歌
　　春感
　　花時遍逰諸家園
　　題明皇幸蜀圖
　　春殘
　　對酒
　　逰圓覺乾明祥符三院至暮
　　食薺
　　幽居晚興
　　書歎
　　月下醉題
　　銅壺閣望月
　　夜宴即席作
　　芳華樓夜宴
　　嵗晚
　　數日寒頓減頗有春意感懷賦短歌
　　梅花
　　萬里橋江上習射
　　出塞曲
　　偶過浣花感舊逰戲作
　　樓上醉書
　　初春出逰
　　張園海棠
　　登劔南西川門感懷
　　眉州作
　　江樓
　　訪楊先軰不遇因至石室
　　感秋
　　白鶴館夜坐
　　南津勝因院亭子
　　書寓舍壁
欽定四庫全書
御選唐宋詩醇巻四十三
　　山隂陸游詩二
　　十月十九日與客飲忽記去年此時自錦屏歸山
　　南道中小獵今又將去此矣
去年縱獵韓壇側玉鞭自探南山雪今年痛飲蜀江邊
金盃却吸峩眉月竹枝歌舞新教成凄怨傳得三巴聲
城頭築觀出雲雨峨眉正與闌干平酒酣詩就擲盃去
醉蹋玻璃江上路懸知幽磵斷橋邊已有梅花開半樹
　　長門怨
寒風號有聲寒日慘無暉空房不敢恨但懷嵗莫悲今
年選後宮連娟千蛾眉早知獲譴速悔不承恩遲聲當
徹九天淚當達九泉死猶復見思生當長棄捐
忠厚悱惻深於言怨
　　斷碑歎(原註興元姚節度園以折碑為石筍文猶/可識葢梁蕭懿墓碑簡文為太子時撰書)
　　(法遒美/可愛)
二蕭同起南蘭陵正如文叔與伯升至今人悲大蕭死
齎恨不見梁家興崇崇之陵久為谷豈惟羣盗分珠玉
斷碑槎牙棄道邊文字班班猶可讀剝剜苔蘚一悽然
俯仰人間幾變遷世人作碑君勿咽千載園林湏石筍
簡峭
　　蜀酒歌
漢州鵝黄鷥鳯雛不鷙不搏徳有餘眉州玻瓈天馬駒
出門已無萬里塗病夫少年夢清都曾賜虛皇碧琳腴
文徳殿門晨奏書歸局黄封羅百壺十年流落狂不除
遍走人間尋酒壚青絲玉瓶到處酤鵝黄玻瓈一滴無
安得豪士致連車倒瓶不用盃與盂琵琶如雷聒坐隅
不愁渇死老相如
　　醉後草書歌詩戲作
朱樓矯首隘八荒緑酒一舉累百觴洗我堆阜崢嶸之
胸次寫為淋漓放縱之詞章墨飜初若鬼神怒字瘦忽
作蛟螭僵寳刀出匣揮雪刄大舸破浪馳風檣紙窮擲
筆霹靂響婦女驚走兒童藏往時草檄喻西域颯颯聲
動中書堂(原註余嘗草丞相魯公以/下與夏國主書於政事堂)一收朝迹忽十載
西掠三巴窮夜郎山川荒絶風俗異賴有美酒猶能狂
醉中自脫頭上幘緑髪未許侵微霜人生得䘮良細事
孰謂老大多悲傷
醉墨淋漓暢然滿志忽移商調凄焉改色矣柴升所謂
浸滛奔放於詞翰之中以遂其放浪蕭散不溺不淄之
槩者取諸此也
　　十二月初一日得梅一枝絶竒戲作長句今年於
　　是四賦此花矣
高標已壓萬花羣尚恐嬌春習氣存月兎𢷬霜供換骨
湘娥鼓瑟為招魂孤城小驛初飛雪斷角殘鐘半掩門
盡意端相終有恨夜寒皴玉倩誰温
梅花詩最為難工中四語頗有逸致
　　十二月十一日視築隄
江水來自蠻夷中五月六月聲摩空巨魚穹龜牙鬚雄
欲取闤市為龍宮横隄百丈卧霽虹始誰築此東平公
今年樂哉適嵗豐吏不相倚勇赴功西山大竹織萬籠
船舸載石來無窮横陳屹立相叠重置力猶在水廟東
我登高原相其衝一盾可受百箭攻蜿蜿其長高隆隆
截如長城限羗戎安得椽筆記始終挿江石崖堅可礲
　　游修覺寺
上盡蒼崖百級梯詩囊香椀手親携山從飛鳥行邊出
天向平蕪盡處低花落忽驚春事晚樓高􁂨覺客魂迷
興闌掃榻禪房卧清夢還應到剡溪
　潘問竒曰第三句真登臨妙語
　祖應世曰曲江有一水雲際飛之句竟陵評云若入
　俗手定作一雲水際飛矣此頷聨若作鳥從山邉出
　更有何味
　　塞上曲
三尺鐵如意一枝玉馬鞭笑把出門去萬里行無前當
道何崔嵬云是玉門闗方當置屯守征人何時還馬色
如雜花鎧光若流水肅肅不敢譁遥望但塵起日落戍
火青煙重塞垣紫囘首五湖秋西風開芡觜
蟠竒氣於簡古著鮮華於老健不徒作悲凉語氣體絶
似太白
　　苦筍
藜藿盤中忽眼明駢頭脫襁白玉嬰極知耿介種性别
苦節乃與生俱生我見魏徴殊媚嫵約束兒童勿多取
人才自古要養成放使干霄戰風雨
　周宻曰世傳涪翁喜苦筍嘗從斌老乞苦筍詩云南
　園苦筍味勝肉籜龍稱寃莫採錄煩君更致蒼玉束
　明月風雨吹成竹嘗賦苦筍云苦而有味如忠諫之
　可活國放翁又從而奬之云我見魏徴殊媚嫵約束
　兒童勿多取於是世以諫筍目之殊不知翁嘗自跋
　云余生長江南里人喜食苦筍試取而嘗之氣苦不
　可於鼻味苦不可於口故嘗屏之未始為客一設及
　來黔中黔人各掘苦筍萌於土中才一寸許味如蜜
　蔗初春則不食惟僰道人食苦筍四寸餘曰出土尺
　餘味猶甘苦相半以此觀之涪翁所食乃取其甘非
　貴於苦也
　　月下作
畏暑不巾襪步月搘短笻瘦身髪鬅鬙顧影如孤松徑
幽螢開闔池漲魚噞喁飛泉穿北垣珠玉相撞舂東湖
更竒絶百畆銀初鎔但能抱琴往絶恨欠鶴從重露傾
荷盤微風墮芙蓉歡言笑清夜縹緲吹踈鐘空中飛僊
人粲然氷雪容笑我老塵世不記瑶臺逢
清麗寄意處妙無迹相
　　過大蓬嶺度繩橋至杜秀才山莊
度筰臨千仭梯山躡半空濕雲朝暮雨隂壑古今風亭
觀參差見闌干詰曲通柳空叢篠出松偃翠蘿䝉負籠
銀釵女鉏菑鶴髪翁何由有餘俸小築此山中
　　東湖新竹
挿棘編籬謹䕶持養成寒碧映淪漪清風掠地秋先到
赤日行天午不知解籜時聞聲簌簌放梢初見葉離離
官閒我欲頻來此枕簟仍教到處隨
集中詩類此者頗多往往膾炙人口然頷聨不過斵句
工巧作者佳處殊不在此今擇其華浄少累者存之以
備一體其有句無篇者汰之若矜尚字句之巧以為得
放翁家法所謂微之之識碔砆耳
　　夏日湖上
烏㡌笻枝散客愁不妨胥吏雜沙鷗迎風枕簟平欺暑
近水簾櫳探借秋茶竈逺從林下見釣筒常向月中收
江湖四十餘年夢豈信人間有蜀州
　　同何元立賞荷花追懷鏡湖舊逰
少狂欺酒氣吐虹一笑未了千觴空凉堂下簾人似玉
月色泠泠透湘竹三更畫船穿藕花花為四壁船為家
不湏更踏花底藕但嗅花香已無酒花深不見畫船行
天風空吹白紵聲雙槳歸來㺯湖水徃往湖邊人已起
即今憔悴不堪論賴有何郎共此樽紅緑踈踈君勿歎
漢嘉去嵗無荷㸔
　　怡齋
東湖仲夏草樹荒屋古無人亭午凉萱房微呀不見日
筍籜自解時吹香野藤蟠屈入窗罅濕菌扶疎生屋梁
跨溝數椽最幽翳漲水及檻雨敗墻静涵青蘋舞藻荇
閒立白鷺浮鴛鴦芙渠雖瘦亦瀰漫照眼翠蓋遮紅妝
水紋枕簟欲巻却團團素扇嬾復將天風忽送墖鈴語
喚覺清夢逰瀟湘
　　龍湫歌
環湫巨木老不花淵淪千尺龍所家爪㾗入木欲數寸
觀者心掉不敢譁去年大旱綿千里禾不立苗麥垂死
林神社鬼無奈何老龍欠伸徐一起隆隆之雷浩浩風
倒巻江水傾虚空鱗間出火作飛電金蛇夜掣層雲中
明朝父老來賽雨大巫吹簫小巫舞祠門人散月娟娟
龍歸抱珠湫底眠
湏臾慰滿三農望斂却神功寂若無此詩亦有其意
　　蒸暑思梁州述懷
宣和之末予始生遭亂不及逰司并從軍梁州亦少慰
土脉深厚泉流清季秋嶺谷浩積雪二月草木初抽萌
夏中高凉最可喜不省舉手驅蟁蝱藏氷一出賣滿市
玊璞堆積寒崢嶸柳隂夜卧千駟馬沙上露宿連營兵
胡笳吹墮漾水月烽燧傳到山南城最思出甲戌秦隴
戈㦸徹夜相摩聲兩年劍南走塵土肺熱煩促無時平
荒池昏夜蛙閤閤食案白日蠅營營何時王師自天下
雷雨澒洞收欃槍老生衰病畏暑濕思卜鄠杜開柴荆
　　古意
紲足飼飢鷹鷹飽意未平伏櫪豈不安老驥終悲鳴士
生固欲達又懼徒富貴素願有未伸五鼎澹無味茅屋
秋雨漏稻陂春水深長歌傾蜀酒舉世不知心
身分極高語亦落落入古
　　寓驛舍(原註予三至成/都皆館於是)
閒坊古驛掩朱扉又憇空堂綻客衣九萬里中鯤自化
一千年外鶴仍歸繞庭數竹饒新筍解帶量松長舊圍
惟有壁間詩句在暗塵殘墨兩依依
　　題宇文子友所藏薛公鶴
仙人騏驥絶世稀卵生凡禽似而非宮保妙筆窮化機
縞衣元裳真令威千年華表聊一歸囘首幸脫椉軒譏
喙吞不恨菰米微從吾曹逰安得肥
　　晨至湖上
園古逢秋好身閒與嬾宜空堂賞踈豁重閣望參差竹
粉有新意松風含古姿低囘慙祿米官事少於詩
　　聽琴
踈簾曲檻蘋風凉細腰美人藕絲裳緑藤水紋穿矮牀
玉指纎纎彈履霜高林鶯囀日正長幽澗泉鳴夜未央
哀思不怨和而莊有齊淑女禮自防世人但惑青樓倡
琵琶箜篌雜胡羗試聽一曲醒汝狂文姬指法傳中郎
於韓歐蘇黄諸家外自樹一幟泠泠清音欲滿人耳視
諸子正未肯作邾莒
　　龍眠畫馬
國家一從失西陲年年買馬西南夷瘴鄉所産非權竒
邉頭嵗入幾畨皮崔嵬痩骨帶火印離立欲不禁風吹
圉人太僕空列位龍媒汗血來何時李公太平官京師
立仗慣見洼渥姿斷縑嵗久墨色暗逸氣尚若不可羈
賞竒好古自一癖感事憂國空餘悲嗚呼安得毛骨若
此三千匹銜枚夜度桑乾磧
　文集跋韓幹馬大駕南幸將十八年秦兵洮馬不復
　可見志士所共嘆也觀此畫使人作闗輔河渭之夢
　殆欲霣涕矣
　　山中得長句戯呈周輔并簡朱縣丞
鶴鳴山空無鶴來青霞嶂深天壁開千巖角逐互吞土
一峰㧞起矜崔嵬曰光微漏潭見底(原註清霞嶂碧玉/潭皆霧中佳處)
水氣上薄雲成堆幽禽飛鳴報客至竒樹璀璨知誰栽
花藤怪蔓白晝暗犇猿落狖無時哀路窮尚躡一千級
忽見宻竹藏樓臺共言神僧昔住此至今光景如天台
搘笻負笠出復沒喜動婦人驚提孩高人何至作狡獪
無乃翫世聊相詼不然學道窮實際詎捨正大崇竒瓌
儒林丈人學擅世餘事尚壓蔡與崔名山未死可再到
此士一失難重陪贊府摘山事如織擺撥領客何竒哉
境幽神愴不可住歸倩玉手傳金杯(原註朱君有侍/兒許為客出)
　唐書劉建鋒傳高郁教馬殷教民得自摘山收茗算
　募高户置邸閣居茗
　　長歌行
人生不作安期生醉入東海騎長鯨猶當出作李西平
手梟逆賊清舊京金印煌煌未入手白髪種種來無情
成都古寺卧秋晚落日偏傍僧窗明豈其馬上破賊手
哦詩長作寒螿鳴興來買盡市橋酒大車磊落堆長缾
哀絲豪竹助劇飲如鉅野受黄河傾平時一滴不入口
意氣頓使千人驚國讐未報壯士老匣中寳劍夜有聲
何當凱還宴將士三更雪壓飛狐城
　　逰三井觀
三井久知名暇日偶一訪棟宇壞欲盡基址尚閎壯畫
牆皆國工煙雲儼天仗旌旄亞戈㦸佩玉雜弓韔太古
實傑作筆落九天上吳生名擅世睥睨未肯讓規模逺
有考意象豪不放最竒老癯仙骨立神愈王石恪雖少
怪用筆亦跌宕兩姝澹蛾眉非復火食狀塵埃久侵蝕風
雨無葢障好事未易逢寧能久亡恙雍洛刼火餘妙迹
盡凋䘮斯逰恐難繼佇立增悄愴
因畫生慨妙得子美家法筆力樸堅亦復相近
　　臨别成都帳飲萬里橋贈譚徳稱
成都城南萬里橋蘆根蘋末風蕭蕭映花碾草鈿車小
駐坡驀澗青驄驕入門翠徑絶窈窕臨水飛觀何岧嶤
判無功名著不朽惟仗詩酒寛亡聊迎霜早已足雉兎
微冷便欲思狐貂喜㸔縷膾映盤箸恨欠斫蟹加橙椒
坐中譚侯天下士龍馬毛骨矜超遥烏犀白紵謫僊様
但可邂逅不可招今年一戰馘餘子風送六翮凌青霄
美人再拜乞利市醉墨飛落生鮫綃我衰於世百無用
十年不趂含元朝華纓肯傍蕭颯鬢寳帶那束龍鍾腰
祝君好去事明主日望分喜來漁樵逰談引類亦細事
寄酒且解相如消
　　丈人觀
黄金篆書扁朱門夾道巨竹屯蒼雲崖嶺劃若天地分
千柱躭躭壓其垠纓冠肅謁丈人君廣殿空庭吹寳熏
摩挲畫橋手為皸異哉山蔸與土羵物怪齾齾冠丘墳
仙人佩玊雜帨帉手整貂冠最不羣欲去不忍恨日曛
道翁采藥晝夜勤松根茯苓獲兼斤人之植立彊骨觔
狗杞羣吠聲狺狺山爐小甑吹幽芬朱顔不飲常自曛
我亦宿誦五千文一念之差隨世紛逝將從翁走如麋
隠書秘訣何由聞
硬語排奡自見妥帖
　本集七律自註丈人觀孫太古畫范長生作舉手整
　貂蟬像神氣尤竒逸
　　儲福觀(原註唐玊真公/主修真之地)
路轉屏風疊雲藏帝子家窮幽行犖确息倦倚槎牙緑
蘚封茶樹清霜折藥花世無勾漏令誰此養丹砂
不少新色亦逼唐調
　　離堆伏龍祠觀孫太古畫英惠王像
岷山導江書禹貢江流蹴山山為動嗚呼秦守信豪傑
千年遺跡人猶誦决江一支溉數州至今禾黍連雲種
孫翁下筆開生面岌嶪高冠摩屋棟徙木遺風雖峭刻
取材尚足當世用寥寥後世豈乏人尺寸未施讒已衆
要官無責空賦祿軒葢傳呼真一閧竒勲偉績曠世無
仁人志士臨風慟我逰故祠九頓首夜遇神君了非夢
披雲激電從天來赤手騎􁵞不施鞚
以騷人之才發志士之感獨立蒼茫自詠詩正使生平
藴結藉此一攄
　　登灌口廟東大樓觀岷江雪山
我生不識栢梁建章之宮殿安得峩冠侍逰宴又不及
身在榮陽京索間擐甲横戈夜酣戰胸中廹隘思逺逰
泝江來倚􁪠山樓千年雪嶺闌邉出萬里雲濤坐上浮
禹迹茫茫始江漢䟽鑿功當九州半丈夫生世要如此
齎志空死能無歎白髪蕭條吹北風手持巵酒酹江中
姓名未死終磊磊要與此江東注海
　　平羗道中望峩眉山慨然有作
白雲如玊城翠嶺出其上異境忽墮前心目久蕩漾别
來二百日突兀喜無恙飛僊遥舉手喚我一稅鞅此行
豈或便屏迹事幽曠何必故山歸更破萬里浪
　王士禎曰九盤山臨青衣江遥望大峩秀出天半雲
　嵐萬狀積雪晶然中峩如傴僂少峩如拱揖北來諸
　山蜿蜒起伏爭趨峩下放翁詩白雲如玉城翠嶺出
　其上異境忽墮前心目久蕩漾身未到此不知語意之工
　　次韻何元立都曹贈行(原註元立用陳後/山送蘇公詩韻)
嘉榮東西川此别不為逺徘徊凌雲守决去未遽忍登
高望故人煙樹參差見懸知今日夢不隔重城鍵平生
相從意百年有未滿結巢青城雲期子在嵗晚
澄澹入古
　　初到榮州
亂山缺處城樓呀雙旗蕭蕭晚吹笳煙深緑桂臨絶壑
霜落殘瀨鳴寒沙廢臺已無隠士嘯遺宅尚有高人家
鈴齋下榻約僧話松隂枕石放吏衙盃羮最珍慈竹筍
缾水自養山薑花地爐堆獸熾石炭瓦鼎號蚓煎秋茶
少年逺逰無百里一飢能使行天涯豈惟慣見蓬婆雪
直恐遂泛星河槎故巢肯作兒女戀異境會向鄉閭誇
一盃徑醉幘自墮燈下髪影㸔鬖髿
　　醉中懷眉山舊逰
勁酒少和氣哀歌無歡情故鄉不敢思登高望錦城錦
城那得去髣髴蟇頥路遥知尊前人指我題詩處我雖
流落夜郎天遇酒能狂似少年想見東郊携手日海棠
如雪柳飛綿(原註漢嘉術者袁牧童謂/予明年春分後當還西州)
如瓶瀉水如珠走盤相見酒間揮灑之樂
　　齋中夜坐有感
荒山為城溪作壕風鼓巨木聲翻濤鴟梟乗屋彈不去
狐狸欺人怒豎毛雨來紅鶴更可惡爭巢一似嬰兒號
城孤屋老草木茂正坐人少此軰豪急呼五百具畚鍤
欲掀窟穴窮腥臊忽然語罷却自笑殘年何至與汝鏖
浣花紅色緑如黛春波灧灧浮輕舠行當繫纜柳隂下
仰聽鶯語傾香醪
　　晚登黄溪閣
樓皷聲中日又斜憑高愈覺在天涯空桑客土生秋草
野渡虛舟集晚鴉瘴霧不開連六詔俚歌相答帶三巴
故鄉可望應添淚莫恨雲山萬疊遮
淒其欲絶哀厲彌長被之歌喉可以繞梁三日
　　高齋小飲戲作
梅花又發鬼門闗坐覺春風萬里寛荔子隂中時縱酒
竹枝聲裏强追歡丁年漢使殊方老子夜吳歌昨夢殘
白帝夜郎俱不惡兩公補處得憑欄(原註予五年/間自䕫客榮)
　　太液黄鵠歌(有引/)
　漢始元元年春二月黄鵠下建章宮太液池中公卿
　上夀賜諸侯王列侯宗室金錢予夜讀漢書追作歌
　一首
建章宮裏春風寒太液水生池面寛中人馳奏黄鵠下
龍旗豹尾臨池㸔芹香藻暖鵠得意左右從官呼萬嵗
湏㬰傳詔宴公卿歡聲如雷動天地時平宮省逰樂多
黄鵠刷羽涵恩波小臣珥筆龍墀下願繼前朝天馬歌
託興深逺承靈威兮障外國猶是夜度桑乾之意
　　夜聞浣花江聲甚壯
浣花之東當筰橋犇牛齧橋橋為揺分洪初疑兩蛟舞
觸石散作千珠跳壯聲毎挾雷雨横巨勢潛借黿鼉驕
夢囘聞之坐太息鐵衣何日東征遼銜枚度磧沙颯颯
槃槊斷隴風蕭蕭不然投檄徑歸去短篷卧聽錢塘潮
　　謁諸葛丞相廟(原註彌牟/八陣原上)
漢終四百天所命老賊方持太阿柄區區梁益豈足支
不忍安坐觀異姓遺民亦知王室在閏位那十天統正
公雖已沒有神靈猶假賊手誅鍾鄧前年我過沔陽祠
再拜奠爼衰淚迸潔齋請作送迎詩精忠大義神其聽
能道孔明心事辭意警絶善於包舉
　　醉中長歌
闌千斗柄揺天東人間一夜囘春風注桃染柳嵗相似
惟我衰顔非昔紅可憐逢春不自感更欲使氣驚兒童
煙郊射雉錦臆碎水亭供膾金盤空歸穿南市萬人㸔
流星突過連錢驄高樓作歌醉自寫墨光燭焰交長虹
人生未死貴適意萬里作客原非窮故人夜直金鑾殿
偃卧獨聽宮門鐘
　　春感
少時狂走西復東銀鞍駿馬馳如風眼㸔春去不復惜
只道嵗月來無窮初逰漢中亦未覺一飲尚可傾千鍾
义魚狼藉漾水濁獵虎蹴蹋南山空射堋命中萬人㸔
毬門對植雙旗紅華堂却來弄筆硯新詩醉草誇坐中
劔闗南山纔幾日壯氣摧縮成衰翁雪霜蕭颯已滿鬢
蛟龍鬱屈空蟠胸隣園杏花忽爛漫推枕彊起隨逰蜂
遶㸔百匝幾嘆息吹紅洗緑行怱怱莫年逢春尚有幾
常恐春去尋無踪青銅三百尚可辦且判爛醉酤郫筒
　　花時遍逰諸家園
宣華無樹著啼鶯惟有摩訶春水生故老能言當日事
直將宮錦裹宮城
於海棠寓荒滛之警獨有深味
　　題明皇幸蜀圖
天寳政事何披猖使典相國胡奴王弄權楊李不足怪
阿瞞手自裂紀綱八姨富貴尚有理何至詔書褒五郎
(原註天寳末下詔/雪張易之兄弟)盧龍賊騎已洶洶丹鳯神語猶琅琅
人知大勢危纍卵天稔竒旤如崩牆臺省諸公獨耐事
歌詠功徳卑虞唐一朝殺氣横天末匹馬西犇幾不脫
向來謟子知幾人賊前稱臣草間活劍南萬里望秦天
行殿春寒聞杜鵑老臣九齡不可作魚蠧蛛絲金鑑篇
筆墨老横有如高牙大纛堂堂正正摧堅而折銳一結
尤得立言之㫖
　　春殘
石鏡山前送落暉春殘囘首倍依依時平壯士無功老
鄉逺征人有夢歸苜蓿苗侵官道合蕪菁花入麥畦稀
倦逰自笑摧頽甚誰記飛鷹醉打圍
　盧世㴶曰項聨有髀肉復生之慨
　　對酒
閒愁如飛雪入酒即消融好花如故人一笑盃自空流
鶯有情亦念我柳邉盡日啼春風長安不到十四載酒
徒往往成衰翁九環寳帶光照地不如留君雙頰紅
　　逰圓覺乾明祥符三院至暮
成都再見春事殘雖名閒官實不閒門前車馬閙如市
案上文檄高於山有時投罅輙徑出略似齊客偷秦闗
日斜僕夫已整駕顧景欲駐愁嘲訕豈知今朝有此樂
放浪一笑開衰顔抽身黄塵烏㡌底得意翠木清泉間
褰裳危磴窮犖确洗耳古磵聽淙潺豈惟頓覺宇宙廣
政爾一散腰脚頑似聞青城縹緲處待我歸綴仙官班
俊鷹解絛即萬里豈比倦翼方知還
　　食薺
小著鹽醯助滋味微加薑桂發精神風罏歙鉢窮家活
妙訣何曾肯授人
小有風致
　　幽居晚興
借鉏斸藥喜微香汲井澆花趂晚凉胸次何曾横一物
尊前尚欲笑千塲錦江秋雨芙蓉老笠澤春風杜若芳
歸去自佳留亦樂夢中何處是吾鄉
行雲流水之趣眼前語頗能道出
　　書歎
三代藏寳器世守參河圖埋湮則已矣可使列市區文
章有廢興葢與治亂符慶歴嘉祐間和氣扇大鑪數公
實主盟渾灝配典謨開闢始歐王菑畬逮曾蘇大駕初
渡江中原皆避胡吾猶及故老清夜陪坐隅論文有脉
絡千古著不誣俯仰四十年緑髪霜蓬枯孤生尊所聞
秉節不敢渝久幽士固有速售理則無世方亂珉玉吾
其老江湖
文章與時隆汙自古而然後生小子偭規矩而改錯豈
知老成之有淵源耶太白歎大雅久不作少陵云文章
千古事高情逺識可以並讀
　文集答邢司户書近時頗有不利場屋者退而組織
　古語剽裂竒字大書深刻以眩世俗讀之使人面熱
　此等果可言文章乎如唐韓氏桞氏吾宋歐氏王氏
　蘇氏以文章擅天下者徒以在場屋時苦心耗力凡
　陳言淺說之可病者已知厭棄如都市之玉工珉玉
　雜治積日既久望而識之矣一旦取荆山之璞以為
　黄琮蒼璧萬乘之寳珉豈可復欺耶凡今不利場屋
　而名古之文者往往多未嘗識珉者也又安知玉哉
　　月下醉題
黄鵠飛鳴未免飢此身自笑欲何之閉門種菜英雄老
彈鋏思魚富貴遲生擬入山隨李廣死當穿塚近要離
一樽强醉南樓月感慨長吟恐過悲
　盧世㴶曰三四自是壯語
　　銅壺閣望月
銅壺閣上㸔明月身在千尋白銀闕十年肺渇今夕平
皓然胸次堆氷雪恨無仙掌出雲表更取墜露和玉屑
夜闌三嘆下危梯明日人間火雲熱
　　夜宴即席作
宣華輦路牧牛羊摩訶龍池草茫茫宮殿犁盡餘繚牆
南風逺吹禾黍香草間白骨横秋霜何由喚起釂一觴
癡人走死聲利場我獨感此惜流光蘋花開時風榭凉
美人縹緲如鸞翔堯年舜日樂未央非子之故為誰狂
　　芳華樓夜宴
射虎將軍老不侯尚能豪縱醉江樓笙歌雜㳫娛清夜
風露高寒接素秋少日壯心輕玉塞暮年幽夢墮滄洲
人間清絶沅湘路常許靈均作許愁
　　嵗晚
嵗晚城隅車馬稀偷閒聊得掩荆扉征蓬滿野風霜苦
多稼連雲雁騖肥報國有心空自信結茅無地竟安歸
浣花道上人誰識華表千年老令威
頷聨真風人語歎惋無盡妙有含蓄
　　數日寒頓減頗有春意感懷賦短歌
微隂寒不力破臘春暗動林梢報梅白水際聞鳥哢羈
鴻漸整翮一一勞目送應憐飛蓬客猶作浣花夢平生
江淮間裘馬事豪縱豈知老畏死齋鉢受蔬供忍饞毎
自笑小飲未敢痛何以慰寂寥卧聽壓春甕
　　梅花
氷崖雪谷木未芽造物破荒開此花神全形枯近有道
意莊色正知無衺高堅政要飽憂患放葉何遽愁荒遐
移根上苑亦過計竹籬茅屋真吾家平生自嫌亦自許
妙處可識不可誇金尊翠杓未免俗篝火為試江南茶
另開生面全是寓言
　　萬里橋江上習射
坡隴如濤東北傾胡牀㸔射及春晴風和漸減雕弓力
野逈遥聞羽箭聲天上欃槍端可落草間狐兎不湏驚
丈夫未死誰能料一笴他年下百城
　　出塞曲
佩刀一刺山為開壯士大呼城為摧三軍甲馬不知數
但見動地銀山來長戈逐虎祁連北馬前曵來血丹臆
却囘射雁鴨緑江箭飛雁起連雲黑清泉茂草下程時
野帳牛酒爭淋漓不學京都貴公子唾壺麈尾事兒嬉
　　偶過浣花感舊逰戲作
憶昔初為錦城客醉騎駿馬桃花色玉人携手上江樓
一笑鈎簾賞微雪寳釵換酒忽徑去三日樓中香未滅
市人不識呼酒仙異事驚傳一城說至今西壁餘小草
過眼年光如電掣正月錦江春水生花枝缺處小舟横
閒倚胡牀吹玉笛東風十里斷膓聲
　　樓上醉書
丈夫不虛生世間本意破敵收河山豈知蹭蹬不稱意
八年梁益凋朱顔三更撫枕忽大呌夢中奪得松亭闗
中原機會嗟屢失明日茵席留餘澘益州官樓酒如海
我來解旗論日買酒酣博簺為歡娛信手梟盧喝成采
牛背爛爛電目光狂殺自謂元非狂故都九廟臣敢忘
祖宗神靈在帝旁
縱筆直書却有沈鬱頓挫之妙范成大贈㳺云高興餘
飛動孤忠有照臨非虛語也
　　初春出游
春風初來滿刀州江水照人如潑油犢車芳草南陌頭
家家傾貲事遨逰萬里橋西繫黄騮為君一登散花樓
半年長齋廢觥籌興來忽典千金裘小桃婀娜弄芳柔
紅蘭茁芽滿春洲壚邉女兒不見愁鬬草纔罷還藏鈎
可憐世人自拘囚盎中乾坤舞蜉蝣百年苦短去日遒
問君安用萬户侯
　　張園海棠
洛陽春信久不通姚魏開落胡塵中揚州千葉昔曾見
已歎造化無餘功西來始見海棠盛成都第一推燕宮
池臺掃除凡木盡天地眩轉花光紅慶雲墮空不飛去
時有絳雪縈微風蜂蝶成團出無路我亦狂走迷西東
此園低樹猶三丈錦繡却在青天上不湏更著刀尺裁
乞與齊奴開步障
不著凡語為海棠生色從來咏海棠者多矣以此為最
　　登劍南西川門感懷
自古高樓傷客情更堪萬里望吳京故人不見莫雲合
客子欲歸春水生瘴癘連年湏藥石退藏無地著柴荆
諸公勉畫平戎䇿投老深思㸔太平
　盧世㴶曰此首極似杜陵讀者自辨之
　　眉州作
扁舟久不泛蟇津常恐黄塵解汚人爛醉破除千日懣
(原註予不至/眉山三年矣)狂吟判斷四州春(原註此行自成都歴/永康唐安至眉山)汀
洲漸歎蘋花老風露初嘗荔子新便欲騎鯨東海去勝
逰未忍别峩岷
　　江樓
急雨洗殘瘴江邉閒倚樓日依平野沒水帶斷槎流𢷬
紙荒村晚呼牛古巷秋腐儒憂國意此際入掻頭
隨意詠懷不覺近杜其由來深矣
　　訪楊先軰不遇因至石室
訪客客已去追凉成獨行衣冠嚴漢殿草木拱秦城古
甃蒼苔滑空庭落日明出門還戃恍列屋打碑聲(原註/墻東)
(即石/經堂)
　　感秋
西風繁杵𢷬征衣客子闗情正此時萬事從初聊復爾
百年彊半欲何之畫堂蟋蟀怨清夜金井梧桐辭故枝
一枕凄凉眠不得呼燈起作感秋詩
　王士正曰玉階蟋蟀閙清夜四語小說載此為蜀中
　某驛卒女詩放翁見之納以為妾為夫人所逐又有
　卜算子詞不合畫春山依舊留愁住云云按劔南集
　此詩乃放翁在蜀時所作本七律玉階作畫堂閙作
　怨後人稍竄易數字輙傅會或收入閨秀詩可笑也
　　白鶴館夜坐
竹聲風雨交松聲波濤翻我坐白鶴館燈清無晤言廓
然心境寂一洗吏卒喧䄂手哦新詩清寒愧雄渾屈宋
死千載誰能起九原中間李與杜獨招湘水魂自此競
摹寫幾人望其籓蘭苕㸔翡翠煙雨啼青猿豈知雲海
中九萬擊鵬鵾更闌燈欲死此意與誰論
此與書歎一篇見此老識力亦後學良則所以為南渡
之冠
　　南津勝因院亭子
南江平無風如鏡新拂拭漁舟不㸃破瀲瀲千頃碧闌
干西北角雲散山争出坡陁競南走翠入窗户窄江山
不世情作意娛此客豈無尊中酒豪飲非宿昔明當還
成都塵土埋馬迹後巖在眼中飛去無羽翼(原註後巖/在鳯凰山)
(後七八里山/水尤竒絶)
　　書寓舍壁
天與癡頑不解愁未埋病骨且閒逰山於拄杖横時㸔
路到芒鞵破處休初擬燒丹住南嶽却因學劔客西州
秋風巾褐添蕭爽又作臨卭十日留
　
　
　
　
　
　
　
　
　
　
　
御選唐宋詩醇巻四十三
欽定四庫全書
御選唐宋詩醇巻四十四
　　山隂陸游詩三
　　　目録
　　西巖翠屏閣
　　雨中山行至松風亭忽澄霽
　　贈宋道人
　　獵罷夜飲示獨孤生
　　秋晚登城北門
　　莫秋
　　數日暄妍頗有春意予閒居無日不出遊戱作
　　江樓醉中作
　　曵䇿
　　謁漢昭烈惠陵及諸葛公祠宇
　　大雪歌
　　訪客至西郊
　　夜寒
　　故蜀别苑在成都西南十五六里梅至多有兩大
　　樹夭矯若龍相傳謂之梅龍予初至蜀嘗為作詩
　　自此嵗常訪之今復賦一首丁酉十一月也
　　閒意
　　書雨
　　莫冬夜宴
　　謁石犀廟
　　江上散步尋梅偶得絶句
　　大醉梅花下走筆賦此
　　廣都江上作
　　道室夜意
　　城南王氏莊尋梅
　　遊諸葛武侯書臺
　　眉州披風榭拜東坡先生遺像
　　南定樓遇急雨
　　舟中對月
　　涪州道中
　　北巖
　　忠州禹廟
　　龍興寺吊少陵先生寓居
　　遊萬州岑公洞
　　萬州放船過下巖小留
　　楚城
　　舟出下牢闗
　　峽口夜坐
　　初到荆州
　　阻風
　　小雨極涼舟中熟睡至夕
　　岳陽樓
　　黄鶴樓
　　自雪堂登四望亭因厯訪蘇公遺跡至安國院
　　舟行蘄黄間雨霽得便風有感
　　長風沙
　　登賞心亭
　　將至京口
　　泝谿
　　冬夜聞雁有感
　　月夕
　　自雲門之陶山肩輿者失道行亂山中有茅舍小
　　塘極幽邃求見主人不可意其隠者也
　　園中雜書
　　池亭夜賦
　　雙清堂夜賦
　　橋南納涼
　　初秋夢故山覺而有作
　　别建安
　　紫谿驛
　　月巖
　　聞雁
　　春雨
　　南忩睡起
　　感舊絶句
　　夏日晝寢夢遊一院闃然無人簾影滿堂惟燕蹋
　　筝弦有聲覺而聞鐵鐸風響璆然殆所夢也邪因
　　得絶句
　　書懷絶句
　　雨後極涼料簡篋中舊書有感
　　秋夜
　　雨夜
　　豐城髙安之間憇民家景趣幽䆳為之慨然懷歸
　　寄奉新髙令
　　予欲自嚴買船下七里灘謁嚴光祠而㑹歸灘淺
　　陸行至桐廬始能泛江因得絶句
　　辛丑正月三日雪
　　雪霽歸湖上過千秋觀少留
　　題山家壁
　　憶昔
　　秋夜
　　九月三日泛舟湖中作
　　新寒
　　湖村月夕
　　横塘
　　蔬圃
　　五雲門晩歸
　　夜汲井水煮茶
　　寄朱元晦提舉
　　乍晴風日已和泛舟至扶桑埭徘徊西村乆之
　　携癭尊醉梅花下
　　城西接待院後竹下作
　　幽居春夜
　　晨起
　　春遊
　　八月十四日夜湖山觀月
　　夜聞秋風感懷
　　草書歌
　　夜泊水村
　　自妙相歸將至杜浦堰舟中作
欽定四庫全書
御選唐宋詩醇巻四十四
　　山隂陸游詩三
　　西巖翠屏閣
把酒孤亭半日留西巖獨擅鶴山秋也知絶境終難賦
且喜閒身得縱逰鶻起危巢時磔磔鹿鳴深澗暮呦呦
人生適意方為樂甲第朱門秪自囚
五六造語幽絶寂厯之境宛然在目
　　雨中山行至松風亭忽澄霽
煙雨千峰擁髻鬟忽㸔青嶂白雲間巻藏破墨營丘筆
却展將軍著色山
　　贈宋道人
我不如昔人騎鶴上九天玉簡奏事虚皇前平生嗇養
氣麤全兩脚馳走輕如煙鳥道懸崖忽飛鶱戱擲短劍
聲鏗然轉盼跳下千仭淵已復取劔升層巔騰猿俊鶻
争後先飢食松花掬飛泉金骨緑髓漸凝堅口哦七字
黄庭篇西來欲訪挾彈僊丹經劔訣更精研嗟哉一失
五百年作詩付子勿妄傳
　　獵罷夜飲示獨孤生
白袍如雪寶刀横醉上銀鞍身更輕帖草角鷹掀兎窟
慿風羽箭作鴟鳴闗河可使成南北豪傑誰堪共死生
欲疏萬言投魏闕燈前攬筆涕先傾
直從胸臆流出如聞撫髀之歎
　　秋晩登城北門
幅巾藜杖北城頭巻地西風滿眼愁一㸃烽傳散闗信
兩行雁帶杜陵秋山河興廢供搔首身世安危入倚樓
横槊賦詩非復昔夢魂猶繞古梁州
神似少陵
　　莫秋
時序中年速風霜客路長孤愁巴月白清夢楚山蒼燈
暗秋銜壁鐘疎夜殷床端居有㣲禄不敢恨殊方
　　數日暄妍頗有春意予閒居無日不出逰戲作
小春花蕾索春饒已有暄風入紫貂村路雨晴鳩婦喜
射塲草緑雉媒驕苑邉結客飛金勒樓上誰家弄玉簫
莫怪夕陽歸獨後早梅喚我度谿橋(原註蜀宣華苑/在摩訶池上)
　　江樓醉中作
淋漓百榼宴江樓秉燭揮毫氣尚遒天上但聞星主酒
人間寧有地埋憂生希李廣名飛將死慕劉伶贈醉侯
戱語佳人頻一笑錦城已是六年留(原註退之詩云越/女一笑三年留)
　　曵䇿(原註逰/房園作)
慈竹蕭森拱廢臺醉歸曵䇿一徘徊紛紛落日牛羊下
黯黯長空霰雪來三峽猿催清淚落雨京梅傍戰塵開
客懷已是凄凉甚更聴城頭畫角哀
觸緒即來自是此翁忠悃與杜陵無二賞其氣之蒼老
　　謁漢昭烈惠陵及諸葛公祠宇
雨止風益豪雪作雲不動凄凉漢陵廟衰草卧翁仲畫
妓空笙竽土馬闕覊鞚壤沃黄犢耕柏宻幽鳥哢尚想
忠武公身任社稷重整整渭上營氣已無岐雍少須天
意定破賊寧患衆興亡信有數星隕事可痛陵邉四五
家茒竹居接棟手皸紙上箔(原註居民皆/以造紙為業)醅熟酒鳴甕
雖嗟生理㣲亦足逭飢凍劉葛固雄傑閲世均一夢論
髙常近迂才大本難用九原不可作再拜臨風慟
　潘問竒曰事未必然聊為孔明吐氣
　　大雪歌(原註累日作雪竟/不成戲賦此篇)
長安城中三日雪潼闗道上行人絶黄河鐵牛僵不動
承露金盤凍將折虬鬚豪客狐白裘夜來醉眠寶釵樓
五更未醒已上馬衝雪却作南山逰千年老虎獵不得
一箭横穿雪皆赤挐空争死作雷吼震動山林裂崖石
曵歸擁路千人觀髑髏作枕皮䝉鞍人間壯士有如此
胡不來歸漢天子
一腔豪氣千古竒文覺希逸雪賦直是兒女情多風雲
氣少
　　訪客至西郊
摵摵敗葉飛黯黯寒雲低村墟與市里觸目一慘悽今
日病體輕駕言適城西丹柿滿野店青帘出江隄獵騎
載雉兎樵檐懸鶉雞居人各自得使我念故谿故谿不
敢説况復朝金閨傷哉齧雪翁嵗晚猶牧羝下愚不自
還大惑終身迷君恩何由報力耕愧黔黎
　　夜寒
清夜焚香讀楚詞寒侵貂褐歎吾衰輕氷滿研風聲急
忽記山隂夜雪時
　　故蜀别苑在成都西南十五六里梅至多有兩大
　　樹夭驕若龍相傳謂之梅龍予初至蜀嘗為作詩
　　自此嵗常訪之今復賦一首丁酉十一月也
昔年曽賦西郊梅茫茫去日如飛埃即今衰病百事嬾
陳迹未忘猶一來蜀王故苑犂已遍散落尚有千雪堆
朱樓玉殿一夢破煙蕪牧笛遺民哀兩龍卧穏不飛去
鱗甲脱落生莓苔精神最遇雪月見氣力苦戰氷霜開
羈臣放士耿獨立淑姬靜女知誰媒摧傷雖多意愈厲
直與天地爭春回蒼然老氣壓桃杏笑我白髪心尚孩
㣲風故為作嫵媚一片吹入黄金罍
詩以言情賦物而情不至不足以為詩羈臣放士耿獨
立淑姬靜女知誰媒葢亦黯然自傷矣
　　閒意
柴門雖設不曽開為怕人行損緑苔妍日漸催春意動
好風時捲市聲來學經妻問生踈字嘗酒兒斟㶑灔盃
安得小園寛半畆黄梅緑李一時栽
　　書雨
仲冬候始寒丙夜天正黑雨來挾風助吼擊不遺力聲
如拔髙山勢若伐强國初憂老栢折遂恐石筍踣乾坤
本無心百神各効職蛟龍鬬嵗暮豪横理莫測農功幸
已成龍怒亦㑹息屋漏何足言袖手姑黙黙
信手拈來輒成竒語中間接筆尤為健絶
　　暮冬夜宴
官機錦茵金蹙鳯舞娃釵墮雙鬟重寶爐三尺香吐霧
畫燭如椽風不動主人愛客情無已箏聲未斷歌聲起
亦知百嵗等朝露便恐一歡成覆水爐紅酒緑春為回
坐上梅花連夜開堂前只尺異氣候氷合平池霜壓階
妙於諷諭風人之遺
　　謁石犀廟
閒過石犀祠登堂一歎欷江回陵谷變碑斷市朝非(原/註)
(有王蜀時/修廟碑銘)荒圃連寒壠斜陽映夕霏興亡俱昨夢惆悵
跨驢歸
　　江上散步尋梅偶得絶句
小南門(原註萬里橋門/一名小南門)外野人家短短踈籬繚白沙紅
稻不須鸚鵡啄清霜催放兩三花
　　大醉梅花下走筆賦此
閉門坐歎息不飲輒千日忽然酒興生一醉須一石擔
頭花易老旗亭酒常窄出郊索一笑放浪謝形役把酒
梅花下不覺日既夕花香襲襟袂歌聲上空碧我亦落
烏巾倚樹吹玉笛人間竒事少頗謂三勍敵酒䦨江月
上珠樹挂寒壁便疑從此僊朝市長掃迹醉歸亂一水
頓與異境隔終當騎梅龍海上㸔春色(原註梅龍葢蜀/苑中故物也)
風流清興如在目前
　　廣都江上作
微波不揺江纎雲不行天我來倚杖立天水相澄鮮平
逺望不盡日落自生煙梅花耿獨立雪樹明前川好風
吹我衣春色已粲然東村聞酒美買醉上漁船
　　道室夜意
寒泉潄酒醒午夜誦仙經茶鼎聲號蚓香盤火度螢齋
心守𤣥牝閉目得黄寧寄語山中友因人送茯苓
　黄庭經何不食氣太和精故能不死入黄寧注即黄
　庭也
　　城南王氏莊尋梅
涸池積槁葉茒屋圍踈籬可憐庭中梅開盡無人知寂
寞終自香孤貞見幽姿雪㸃滿緑苔零落尚爾奇我來
不須晴㣲雨正相宜臨風兩愁絶日暮倚笻枝
骨格不凡
　　遊諸葛武侯書臺
沔陽道中草離離卧龍徃矣空遺祠當時典午稱猾賊
氣䘮不敢當王師定軍山前寒食路至今人祠丞相墓
松風想像梁甫吟尚憶幡然畣三顧出師一表千載無
逺比管樂葢有餘世上俗儒寧辦此髙臺當日讀何書
警䇿語故不在多
　　眉州披風榭拜東坡先生遺像
蜿蜒回顧山有情平鋪十里江無聲孕竒蓄秀當此地
鬰然千載詩書城髙臺老仙誰所寫仰視眉宇寒崢嶸
百年醉魂吹不醒飄飄風袖笻枝横爾來逢迎厭俗子
龍章鳯姿我眼明北扉南海均夢耳謫墮本自白玉京
惜哉畫史未造極不作散髪騎長鯨故鄉歸來要有日
安得春江變酒從公傾
　　南定樓遇急雨
行遍梁州到益州今年又作度瀘逰江山重複爭供眼
風雨縱横亂入樓人語朱離逢峒獠棹歌欵乃下吳舟
天涯住穏歸心嬾登覽茫然却欲愁
屬對之妙神韻自然不可凑泊
　　舟中對月
百壺載酒遊凌雲醉中揮袖别故人依依向我不忍别
誰似峨嵋半輪月月窺船窗挂凄冷欲到渝州酒初醒
江空裊裊釣絲風人靜翩翩葛巾影哦詩不睡月滿船
清寒入骨我欲仙人間更漏不到處時有沙禽背船去
　　涪州道中
逺客喜歸路清逰逾昔聞雨添山翠重舟壓浪花分洛
叟經名世張侯勇冠軍(原註郡境有伊川先/生故居及張翼徳祠)懷人不可
覿袖手對爐熏
　　北巖(原註有程正/叔先生祠堂)
艤船涪州岸携兒北巖遊揺檝横大江褰裳躡髙樓雨
昏山半失江漲地欲浮老矣寧再來為作竟日留烏㡌
程丈人閉户本好修駭機一朝發議罪至竄投黨禁乆
不解胡塵暗神州修怨以稔禍哀哉誰始謀小人無逺
略所懷在私讐後來其鑑兹賦詩識巖幽
持論嚴正所見者大集中如此等作於君子小人之分
判若黑白足以觀其所處矣
　　忠州禹廟
古郡巴蠻國空山夏禹祠鴉歸暗庭栢巫拜薦江蘺草
蔓青縁壁苔㾗紫滿碑欲歸頻悵望回棹夕陽時
雖非橘柚龍蛇之比亦老氣無敵
　　龍興寺弔少陵先生寓居
中原草草失承平戍火胡塵到兩京扈蹕老臣身萬里
天寒來此聽江聲
雙管齊下一寫兩枝
　張完臣曰草草二字狀盡衰世景象謂之咏少陵可
　謂之自咏亦可
　　遊萬州岑公洞(原註岑公隋時人居/此二十年得道仙去)
大業征遼發閭左軍興書檄煎膏火此時也復有閒人
自引巖泉拾山果後六百嵗吾來遊洞中正夏凄如秋
乳石床平可坐卧水作珠簾月作鈎十年神遊八極表
浮名坐覺秋豪小試問岑公迎我不鶴飛忽下青松杪
　　萬州放船過下巖小留
畫船四月滿旗風飲散匆匆鷁首東醉裏偏憐江水緑
意中已想荔枝紅斷碑零落莓苔遍幽澗淙潺略約通
一疋寧無好東絹慿誰畫此碧玲瓏
　　楚城
江上荒城猿鳥悲隔江便是屈原祠一千五百年間事
只有灘聲似舊時
　王士禎曰歸州在江北山巔江南有楚臺山山上有
　楚王臺及舊秭歸城三閭大夫實産是鄉王龜齡詩
　城郭舊為䕫子國人民多是楚王孫陸放翁詩江上
　荒城猿鳥悲隔江便是屈原祠一千五百年間事只
　有灘聲似舊時何仲黙詩古郡山頭數家住客舟江
　上一燈明竹枝慣聽巴人曲鳥道纔通楚國程荒山
　寒日江聲怒號獨坐吟此數詩不必猿鳴三聲淚霑
　裳也
　張完臣曰聲味都盡而語氣不㫁此之謂詩
　　舟出下牢闗
大舸凌驚濤飛度青玉峽虚壁雲濛濛隂洞風颯颯拂
天松葢偃入水山脚挿炎曦忽摧破亭午手忘箑懸知
今夜喜月白宿沙夾曠哉七澤遊盟鷗不須㰱
押韻皆穏
　　峽口夜坐
三峽至此窮兩壁猶峭立估船無時行婦盎有夜汲風
生樹影動月碎水流急草根綴㣲露螢火飛熠熠吾行
已四旬纔抵楚西邑浩歌散鬰陶還舟覺衣濕
　　初到荆州
萬里泛仙槎歸來髩未華蕭蕭沙市雨淡淡渚宫花斷
岸添新漲髙城咽晚笳船窗一樽酒半醉落烏紗
　　阻風
沙市三日風萬皷鳴船頭欲去不得發卧對青燈幽聽
兒誦離騷可以散我愁㣲言入孤夢怳與屈宋遊睡起
銅瓶響欣然喚茶甌吾道無淹速風伯非所尤
　　小雨極凉舟中熟睡至夕
舟中一雨掃飛蠅半脱綸巾卧翠藤清夢初回窗日晚
數聲柔艣下巴陵
　盧世㴶曰只末一句有多少藴含在
　　岳陽樓
身如病鶴短趐翎雨雪飄灑號沙汀天風忽吹不得住
東下巴峽泛洞庭軒皇張樂雖已矣此地至今朝百靈
雄樓岌嶪鎮吳楚我來舉手捫天星帆檣纔放已隠隠
雲氣亂入何㝠㝠黿鼉出沒蛟鰐横浪花遮盡君山青
黄衫仙翁喜無恙袖劍近到城南亭眼前俗子敗人意
安得與翁同醉醒
　　黄鶴樓
手把仙人緑玉枝吾行忽及早秋期蒼龍闕角歸何晩
黄鶴樓中醉不知江漢交流波渺渺晉唐遺跡草離離
平生最喜聽長笛裂石穿雲何處吹
别出機軸邈然清夐結語運化入妙幾於滅盡針線之
迹
　　自雪堂登四望亭因厯訪蘓公遺迹至安國院
我醉飛屐登孱顔柱杖出沒風煙間三山葱曨鮫鰐靜
九闗肅穆虎豹閒幾年金骨煉緑髓此日始得窮躋攀
老僊歸侍紫皇案空有野水流淙潺蜿蜒翠阜圍緑野
似嶺非嶺山非山向來龍蛇滿雪壁雷電下取何時還
名花亦已天上去居人指似題詩處九十一翁不識公
我抱此恨知無窮(原註定惠院已廢海棠亦不復在安/國老僧景滋年九十一自言東坡去)
(黄後四/年方生)
　　舟行蘄黄間雨霽得便風有感
天青雲白十分晴帆飽舟輕盡日行江底魚龍貪晝睡
淮南草木借秋聲好山縹渺何由住華髪蕭條只自驚
莫怪時人笑踈嬾宦情元不似詩情
　　長風沙
江水六月無津涯驚濤駭浪髙吹花艣聲已出雁趐浦
荻夾喜入長風沙長風自古三巴路檣竿參差雜煙樹
南船北船各萬里凄凉小市相依住歌呼雜㳫燈火明
黄昏風死浪亦平勞苦舟師剰沽酒安穏明朝到池口
　　登賞心亭
蜀棧秦闗嵗月遒今年乗興却東遊全家穏下黄牛峽
半醉來尋白鷺洲黯黯江雲𤓰步雨蕭蕭木葉石城秋
孤臣老抱憂時意欲請遷都涕已流
　　將至京口
卧聽金山古寺鐘三巴昨夢已成空船頭坎坎回帆皷
旗尾舒舒下水風城角危樓晴靄碧林間雙墖夕陽紅
銅瓶愁汲中􁥀水不見茶山九十翁(原註頃在京口嘗/取中􁥀水寄曽文)
(清/公)
　　泝谿
射的峰前禹廟東短蓬三扇卧衰翁閒携清聖濁賢酒
重試朝南莫北風水落㾗留紅蓼節雨來聲滿緑蒲叢
衝煙莫作匆匆去擬㸔溪丁下釣筒
　　冬夜聞雁有感
從軍昔戍南山邉傳烽直照東駱谷軍中罷戰壯士閒
細草平郊恣馳逐洮州駿馬金絡頭梁州毬場日打毬
玉杯傳酒和鹿血女真降虜彈箜篌大呼㧞幟思野戰
殺氣當年赤浮靣南遊蜀道已低摧猶據胡牀飛百箭
豈知蹭蹬還江邉病臂不復能開弦夜聞雁聲起太息
來時應過桑乾磧
豪邁一往壓倒髙岑
　　月夕
開戸滿庭雪徐㸔知月明㣲風入叢竹復作雪來聲俗
塵不待掃凛然肝肺清村深無漏鼓鶴唳報三更
以雋語寫幽致列子御風泠然善也
　　自雲門之陶山肩輿者失道行亂山中有茅舍小
　　塘極幽䆳求見主人不可意其隠者也
陂池幽處有茅堂井臼蕭條草樹荒小鴨怯波時聚散
病蔬傷蠧半青黄童兒衝雨收魚網婢子聞鐘上佛香
我亦暮年思屏迹數椽何計得連牆
　　園中雜書
殘花委地筍掀泥香椀詩嚢到處携幽夢欲成誰喚覺
半忩斜日鷓鵠啼
　　池亭夜賦
池上小亭幽清宵秉燭遊荷盤時瀉露螢火早知秋有
感嵗時速無聲河漢流殊方不堪住歸夢繞滄洲
　　雙清堂夜賦
陸子病少間獨卧谿上堂人靜魚自躍風定荷更香素
月行中天流螢失孤光歸鳥飛有聲度此十里塘嗟我
獨何事遲暮客異鄉太息搔短髪起視夜未央
妙於體物流螢失孤光與螢火早知秋各有妙理風定
荷更香風定池蓮自在香亦復各成妙句前後三詩不
妨並存
　　橋南納凉
曳杖來追栁外凉畫橋南畔倚胡牀月明船笛參差起
風定池蓮自在香半落星河知夜乆無窮草樹覺城荒
碧筒莫惜頽然醉人事還隨日出忙
　　初秋夢故山覺而有作
陂水白茫茫草煙濕霏霏牧童一聲笛落日無餘暉遥
山已漸隠村巷亞竹扉老翁延我入苦謝柿栗㣲幸逢
嵗有秋一醉君勿違念此動中懷命駕吾將歸
　　别建安
欹㡌揚鞭晚出城驛亭燈火向人明多情葉上蕭蕭雨
更把新凉送客行
　　紫谿驛(原註信州/鉛山縣)
雲外丹青萬仞梯木隂合處子規啼嘉陵棧道吾能説
略似黄亭到紫谿
筆有天趣此作運化工部下篇又用太白皆極鑪錘之
妙
　　月巖
幾年不作月巖遊萬里重來已白頭雲外連娟何所似
平羗江上半輪秋
淡淡自合刻劃即失之矣
　　聞雁
過盡梅花把酒稀熏籠香冷換春衣秦闗漢苑無消息
又在江南送雁歸
　張完臣曰可謂深至
　　春雨
冬旱土不膏愛此春夜雨四郊農事興老穉迭歌舞相
呼長沮耕分喜樊遲圃豐年已在目亭障靜桴皷我歸
未有期一官寄倉庾幸復寛簡書不敢恨覊旅
平平寫去澹雅可愛豐年十字抵得一篇喜雨亭記
　　南忩睡起
夢中忘却在天涯一似當年錦里時狂倚寶筝歌白紵
醉移銀燭寫烏絲酒來郫縣香初壓花送彭州露尚滋
起坐南窗成絶嘆玉樓乾鵲誤歸期
　盧世㴶曰三四俊爽自是佳句
晝漏迢迢暑氣清不妨小倦帶餘酲夢從隴客聲中斷
愁向湘屏曲處生風度簾旌紅浪颭忩明香岫碧雲横
閒情賦罷慿誰寄悵望壺天白玉京
　　感舊絶句
鵝黄酒邉緑荔枝(原註鵝黄廣漢酒/名緑茘枝出叙州)摩訶池上納凉時
氷紈不畫驂鸞女却冩江南白紵辭
　盧世㴶曰有世外音響當於空際遇之
　　夏日晝寢夢遊一院閴然無人簾影滿堂惟燕蹋
　　箏弦有聲覺而聞鐵鐸風響璆然殆所夢也邪因
　　得絶句
桐隂清潤雨餘天簷鐸揺風破晝眠夢到畫堂人不見
一雙輕燕蹴箏弦
　　書懷絶句
不到天台三十年草菴猶記宿雲邉老僧曉出松門去
手挈軍持取澗泉
絶句源出樂府但取神韻趣在有意無意之間唐人推
青蓮龍標二家擅塲作者妙處深得風人之致視唐殆
無愧色此不可以時代拘者也
　　雨後極凉料簡篋中舊書有感
日昳小雨不至晡雨雖未足凉有餘細泉泠泠咽幽竇
清吹䇿䇿驚髙梧笠澤老翁病蘇醒欣然起理西齋書
十年燈前手自校行間顛倒黄與朱區區樸學老自信
要與萬巻歸林廬爾來世俗好變古鑿空飾詐無根株
愀然撫几三太息力薄抱恨何由袪蘭臺漆書非已責
且為籖幐除蠧魚
　　秋夜
湖海秋初到房櫳夜轉幽露濃驚鶴夢月冷伴蛩愁生
計依㣲禄年光墮逺遊嚴灘已在眼早晩放孤舟(原註/去年)
(欲自三衢州行泛七里瀨/歸山隂今竟當為此行也)
　　雨夜
庭院蕭條秋意深銅爐一炷海南沉幽人聽盡芭蕉雨
獨與青燈話此心
　　豐城髙安之間憩民家景趣幽邃為之慨然懷歸
數家聚雲根細路入叢薄濺濺石渠水來徃一略彴有
無鄰里通笑語婦子樂濁醪時相就青蔬缺鹽酪日暮
歸閉門績火星煜爚先期畢租税老不入城郭嗟予獨
何事早揷紅塵脚故山未成歸悵望有餘怍
　　寄奉新髙令
小雨催寒著客袍草行露宿敢辭勞嵗饑民食糟糠窄
吏惰官倉鼠雀豪只要閭閻寛箠楚不須亭障肅弓刀
九重屢下丁寧詔此責吾曹未易逃
此真良二千石矣察吏恤災安民弭盜奉公任職八句
中色色具到却一氣渾成不冗不腐風雅遺軌何可多
得鶴林玉露載王十朋真徳秀二詩命意雖同而氣格
相去逺矣
　　予欲自嚴買船下七里灘謁嚴光祠而歸㑹灘淺
　　陸行至桐廬始能泛江因得絶句
桐廬縣前艣聲急蒼煙茫茫白鳥雙亂山日落潮未落
勝絶不減吳松江
風格絶佳
　　辛丑正月三日雪
開嵗尚殘冬佳哉雪意濃潤歸千里麥聲亂五更鐘簾
隙收初宻牆隅積已重龍圍笑羔酒狐腋襲駝茸危檻
臨欹竹幽窗聽墮松忽思西戍日慿堞待傳烽(原註予/從戎日)
(嘗大雪中登興元城上/髙興亭待平安火至)
龍團笑羔酒用陶榖事妙於不覺
　　雪霽歸湖上過千秋觀少留
縱轡不嫌逺逢山猶一登夕陽陂渺渺殘雪墖層層折
竹黄遮道飢烏下啄氷欲歸還小駐倚杖對崚嶒
　　題山家壁
山中無傳漏猿鳴知既夕芳藤上幽援素月照髙壁主
人殊喜事歡若有夙昔稚子檠竹槃炊黍持餉客卜隣
雖未辦清嘯聊自適衰病乆廢詩筆端歎荆棘
　　憶昔
憶昔浮江發劍南夕陽船尾每相銜楠陰暗處尋髙寺
茘子紅時宿下巖(原註髙寺在瀘州/下巖在雲安軍)硤口烹猪賽龍廟
沙頭伐皷挂風帆區區陳迹何由記惟有征塵尚滿衫
　　秋夜
秋氣侵帷夢不成一燈西壁翳還明風髙露井無桐葉
雨急煙村有雁聲擊筑誰同燕市飲賃舂方作㑹稽行
從來自許知何等堪歎江湖白髪生
涼風又落南宫木老雁孤鳴漢北州不及頷聫之含藴
　　九月三日泛舟湖中作
兒童隨笑放翁狂又向湖邉上野航魚市人家滿斜日
菊花天氣近新霜重重紅樹秋山晩獵獵青帘社酒香
隣曲莫辭同一醉十年客裏過重陽(原註予自庚寅至/辛丑始見九日於)
(故/山)
　　新寒
病怯新寒欲不禁南窗擁褐夜愔愔江湖跌宕送餘日
書劍蕭條孤壯心杜曲新愁隨斷雁遼陽遺恨入踈砧
此懷擬向何人説賴有昏燈伴苦吟
　　湖村月夕
客路風塵化素衣閒愁冉冉鬢成絲平生不負月明處
神女廟前聞竹枝
　盧世㴶曰色相俱空
　　横塘
横塘南北埭西東拄杖飄然樂未窮農事漸興人滿野
霜寒初重雁横空參差樓閣髙城上寂厯村墟細雨中
新買一蓑苔様緑此生端欲伴漁翁(原註是日偶/買蓑衣甚妙)
　　蔬圃
山翁老學圃自笑一何愚磽瘠財三畝勤劬賴兩奴正
方畦畫局㣲潤土融酥翦闢荆榛盡鉏犁磊塊無過溝
横略彴聚甓起浮屠(原註拾園中/瓦礫作小墖)隙地成𤓰援餘功及
芋區如絲細生菜似鴨爛蒸壺此事今真辦東歸不為
鱸
排比𤨏事㸃染閒情雖云游戲亦斐亹可觀
　　五雲門晩歸
髙城帶逺林落日動寒砧行客自朝暮青山無古今衰
遲慙逸氣憂患足危心溪迮滯歸艇何時春水深
以髙韻勝置岱唐人集中不復可辨
　　夜汲井水煮茶
病起罷觀書袖手清夜永四鄰悄無語燈火正凄冷山
童亦睡熟汲水自煎茗鏘然轆轤聲百尺鳴古井肺腑
凜清寒毛骨亦蘇省歸來月滿廊惜踏踈梅影
　　寄朱元晦提舉
市聚蕭條極村墟凍餒稠勸分無積粟告糴未通流民
望甚飢渴公行胡滯留徵科得寛否尚及麥禾秋
惻然仁者之言四十字不愧古人羅大經謂文公於詩
獨取放翁以其氣質渾厚殆未足以盡之
　宋史文公本傳淳熈七年淛東大饑易提舉淛東常
　平茶鹽事即日單車就道移書他郡募米商蠲其征
　北至部米已輻輳與僚屬鈎訪民隠至廢寢食雖深
　山窮谷拊存不遺事竣宰相王淮賛於上曰熹荒政
　乃行其所學民被實惠
　　乍晴風日已和泛舟至扶桑埭徘徊西村乆之
十日風雨今日晴衰病忽減思閒行接䍦一幅煙霧薄
舴艋八尺鳬鷖輕亭亭孤墖逺天碧曲曲深菴斜陽明
數家茅屋門晝掩不聞人聲聞碓聲身似龎公不入城
東阡南陌餞餘生新年倘有豐年喜買酒漁村㸔太平
　　攜癭尊醉梅花下
楠癭作尊容斗許擁腫輪囷元媚嫵肯從放翁來住山
誰云置身不得所山房寂寞乆不飲作意欲就梅花語
我病鮮歡花更甚日暮凄凉泣残雨人生萬事雲茫茫
一醉常恐俗物妨正須仙人氷雪膚來伴老子鐵石腸
花前起舞花底卧花影漸東山月墮癭尊未竭狂未休
笑起題詩識吾過
　　城西接待院後竹下作
水邉小丘因古城上有巨竹數百箇一徑蛇蟠不容脚
平處乃可十客坐裊裊共㸔風枝舞䔩䔩時聴春籜墮
古佛不粧香火冷瘦僧如腊袈裟破門前西去長安路
日夜舳艫衘尾過老夫本乏臺省姿且就清隂曲肱卧
　　幽居春夜
暮景催人雪鬢雙十年始復反吾邦雪逢佳月每避舍
酒壓閒愁如受降三弄笛聲初到枕一枝梅影正横窗
要知清夢遊何許不釣桐江即錦江
頸聫圓妙有彈丸脱手之樂
　　晨起
小雨濕清曉新鶯啼早春年光驚病眼節物屬閒身巴
硤東連楚嶓山北控秦逺遊端可繼敢恨素衣塵
　　春遊
平生樂行役不耐常閉戸今朝新雨霽一笑整巾屨青
猿導幽蹊春草伴㣲步雖云尊酒薄蔬果亦略具辛夷
發髙枝楊栁吹墮絮行歌不知逺落日呼野渡横林已
棲鴉淺水猶立鷺歸來意頗豪古錦有新句
　　八月十四日夜湖山觀月
長空露洗玻璃碧紫金之盤徑三尺忽㸔擘地出人間
桂樹扶踈如淡墨攬衣獨立鏡湖邉風露萬頃秋渺然
開帆詎必入東海騎鯨便可追飛仙氷壺玉瀣侵骨冷
醉㸔孤鸞舞清影夜䦨歸舍人已眠却倩天風為吹醒
奇語得自眼前轉覺出人意表
　　夜聞秋風感懷
西風一夜號庭樹起攬戎衣淚濺襟殘角聲催闗月墮
斷鴻影隔塞雲深數篇零落從軍作一寸凄凉報國心
莫倚壯圖思富貴英豪何限死山林
　　草書歌
傾家釀酒三千石閒愁萬斛酒不敵今朝醉眼爛巖電
提筆四顧天地窄忽然揮掃不自知風雲入懷天借力
神龍戰野昏霧腥竒鬼摧山太隂黑此時驅盡胸中愁
槌牀大呌狂墮幘吳牋蜀素不快人付與髙堂三丈壁
與醉後草書一篇各成竒致
　　夜泊水村
腰間羽箭乆凋零太息燕然未勒銘老子猶堪絶大漠
諸君何至泣新亭一身報國有萬死雙鬢向人無再青
記取江湖泊船處卧聞新雁落寒汀
率多胸臆兼有氣骨可為南渡君臣慨然太息
　　自妙相歸將至杜浦堰舟中作
斜陽發東郭初夜轉西城寺閣踈鐘動漁村逺火明蒼
茫林靄滅撲漉水禽驚漸喜吾廬近遥聞過埭聲
　
　
　
　
　
　
御選唐宋詩醇巻四十四
欽定四庫全書
御選唐宋詩醇巻四十五
　　山隂陸游詩四
　　　目録
　　秋興
　　三江舟中大醉作
　　樊江晩泊
　　秋夕
　　秋雨排悶十韻
　　寄題朱元晦武彛精舍
　　長安道
　　村舍
　　幽居感懷
　　遲莫
　　自若耶溪舟行杭鏡湖而歸
　　骨相
　　感憤
　　晩出偏門
　　過杜浦橋
　　莊器之作招隠閣項平父諸人賦詩予亦繼作
　　溪上醉吟
　　雨中泊舟蕭山縣驛
　　初夏遊凌氏小園
　　題少陵畫像
　　初冬雜題
　　小雨
　　題徐淵子環碧亭亭有茶山曽先生詩
　　臨安春雨初霽
　　飲張功父園戱題扇上
　　小舟過御園
　　春遊絶句
　　雨後
　　夜汲
　　新霽城南舟中夜興
　　丙午五月大雨五日不止鏡湖渺然想見湖未廢
　　時有感而賦
　　早自烏龍廟歸
　　齋中閒咏
　　秋雨北榭作
　　焉耆行
　　園中絶句
　　晨過天慶
　　出城
　　夜登千峰榭
　　秋興
　　余年二十時嘗在菊枕詩頗傳於人今秋偶復采
　　菊縫枕嚢悽然有感
　　東吳女兒曲
　　有為予言烏龍髙嶮不可到處有僧巖居不知其
　　年予每登千峰榭望之慨然為作詩
　　楚宫行
　　妾命薄
　　四鼓酒醒起步庭下
　　秋霽
　　採藥
　　塞上曲
　　送潘徳乆使薊門
　　夜歸塼街菴書事
　　送張野夫寺丞牧滁州
　　夜歸偶懷故人獨孤景略
　　月下小酌
　　鄰曲有未飯被追入郭者憫然有作
　　題湖邉旗亭
　　寓懷
　　題千秋觀懷賀亭
　　樊江
　　練塘
　　歸次樊江
　　泛湖至東涇
　　村居初夏
　　東闗
　　七月一日夜坐舍北水涯戯作
　　以事至城南書觸目
　　梅花集句
　　題瑩上人二畫
　　　剡谿
　　　吳江
　　山家莫春
　　自詠
　　蓬萊館午憇
　　夢遊散闗渭水之間
　　秋夜
　　荷花
　　秋興
　　新晴
　　舍北望水鄉風物戱作絶句
　　禹跡寺南有沈氏小園四十年前嘗題小闋壁間
　　偶復一到而園已易主刻小闋於石讀之悵然
　　小園
　　夜讀范至能攬轡録言中原父老見使者多揮涕
　　感其事作絶句
　　醉卧松下短歌
　　探梅
　　題四仙像
　　冬晴閒步東村由故塘還舍作
　　夜聞湖中漁歌
　　村夜
　　野意
　　憶昔
　　感懷
欽定四庫全書
御選唐宋詩醇巻四十五
　　山隂陸游詩四
　　秋興
樵風溪上弄扁舟濯錦江邉憶舊遊豪竹哀絲真昨夢爽
砧繁杵又驚秋墜枝橘熟初堪剪浮瓮醅香恰受篘莫
道身閒總無事孤燈夜夜寫清愁
　　三江舟中大醉
志欲富天下一身常苦飢氣可吞匈奴束帶向小兒天
公無由問世俗那得知揮手散醉髪去隠雲海涯風息
天鏡平濤起雪山傾輕帆入浩蕩百怪不可名虹竿秋
月鈎巨鼇倘可求滅迹從今逝回㸔隘九州
擬以太白便覺去人不逺
　　樊江晩泊
碧雲吞日天欲暮城西捩柁城東路蓴羮菰飯香滿船
正是江頭落帆處荻洲漁火逺更明煙水蒼茫聞雁聲
不是緑尊能破悶白頭客路若為情
　　秋夕
羇魂虚仗些詞招病骨那禁積毁消亂葉打窗寒有信
昏燈照幔夢無聊棧邉老驥心空在㸑下殘桐尾半焦
百感忽生推枕起碧霄銀漢正迢迢
深於比興怨而不怒
　　秋雨排悶十韻
今夏乆無雨從秋却少晴空濛迷逺望蕭瑟送寒聲衣
潤香偏著書蒸蠧欲生壞簷聞瓦墮漲水見堤平溝溢
池魚出天低塞雁征螢飛明闇廡蛙閙雜踈更藥醭時
須焙舟閒任自横未憂荒楚菊直恐敗吳秔夜永燈相
守愁深酒細傾浮雲㑹消散皷笛賽西成
　方回曰字字工穏
　　寄題朱元晦武彛精舍
先生結屋緑巖邉讀易懸知屢絶編不用采芝驚世俗
恐人謗道是神仙
身閒剩覺溪山好心靜尤知日月長天下蒼生未蘇息
憂公遂與世相忘
惟朱子稱此詩惟此詩可寄朱子所云詩中有人者
　　長安道
千夫登登供版築萬手丁丁供斵木歌樓舞榭髙入雲
複幕重簾晝燒燭中使傳宣騎飛鞚達官候見車擊轂
豈惟炎熱可炙手五月瞿唐誰敢觸人生易盡朝露晞
世事無常壞陂復士師分鹿真是夢塞翁失馬猶為福
君不見野老八十無完衣嵗晚兆風吹破屋
言抵藥石體合風雅
　　村舍
空谷人稀到新寒病頓輕晨霜催小獵宿雨潤新耕草
莽秦馳道雲煙越故城千年不磨滅惟有暮山横
有俯仰千古之感句法亦逼老杜
　　幽居感懷
偶傍楓林結數椽東歸也復度流年汀洲雁下依殘水
墟里人行破夕煙十月風霜欺客枕五更皷角滿江天
散闗清渭應如昨回首功名一愴然
　　遲暮
遲暮固多感况此嵗崢嶸霜霰忽已集夜聞絡緯鳴青
燈不解語依依有餘情銅瓶煮寒泉中作笙簫聲沈憂
能傷人一夕白髪生蓬萊渺雲海金丹幾時成
　　自若耶溪舟行杭鏡湖而歸
換馬亭前煙火㣲鬬牛橋畔行人稀雲山慘澹少顔色
霜日清薄無光輝新酒篘成桑正落美人信斷雁空歸
髙樓何處吹長笛清淚無端又濕衣
詞意清婉風調致佳
　　骨相
骨相元知薄功名敢自期病侵彊健日閒過聖明時形
勝輪臺地飛騰瀚海師江湖雖萬里猶擬綴聲詩
意自深深非闗骨相
　　感憤
今皇神武是周宣誰賦南征北伐篇四海一家天厯數
兩河百郡宋山川諸公尚守和親䇿志士虚捐少壯年
京洛雪消春又動永昌陵上草芊芊
大聲疾呼氣浮紙上諸將五首之嫡嗣也
　盧世㴶曰南渡樂於徧安誰能念此
　　晩出偏門
一段新愁帶宿醒半欹烏㡌䇿驢行村墟香動梅初破
裘褐寒輕雪未成渡口人爭紅日晩沙邉雁帶碧煙横
悠然又覔長堤路腸斷城樓畫角聲
　　過杜浦橋
橋北雨餘春水生橋南日落暮山横問君對酒胡不樂
聽取菱歌煙外聲
　　莊器之作招隠閣項平父諸人賦詩予亦繼作
諸公共賦反招隠細宇斜行肯見傳語到淮南小山作
人如江左永和年一窗蘿月禁春瘦萬壑松風撼晝眠
我亦尚嫌林谷淺因君更擬斸雲煙
　　溪上醉吟
行行不知溪路深但怪素月生遥岑不辭醉袖拂花絮
與子更醉青蘿陰
　　雨中泊舟蕭山縣驛
端居無䇿散閒愁聊作人間汗漫遊晚笛隨風來倦枕
春湖帶雨送孤舟店家菰飯香初熟市擔蓴絲滑欲流
自笑勞身成底事黄塵陌上雪䝉頭
春潮七字與蘓州各成妙句
　　初夏遊凌氏小園
水滿池塘葉滿枝曲廊危榭愜幽期風和海燕分泥處
日永吳蠶上簇時閒理阮咸尋舊譜細傾白墮賦新詩
從來夏淺勝春日兒女紛紛豈得知(原註庾信詩云夏/淺却勝春鏡湖遊)
(人至立/夏而止)
　　題少陵畫像
長安落葉紛可掃九陌北風吹馬倒杜公四十不成名
袖裏空餘三賦草車聲馬聲喧客枕三百青銅市樓飲
杯殘䏑冷正悲辛仗内鬬雞催賜錦
　　初冬雜題
莫嫌風雨作新寒一樹青楓已半丹身在范寛圖畫裏
小樓西角剩慿䦨
　　小雨
細細濕春光霏霏破夕陽卧聞驚倦枕起㸔入虚堂映
葉鶯猶囀爭泥燕正忙閒愁無遣處誰與共飛觴
工於賦物不落纎巧
　　題徐淵子環碧亭亭有茶山曽先生詩
茶山丈人厭囂譁幅巾每訪博士家小亭談笑不知暮
往往城上聞吹笳興來傑作粲珠璧嵗乆妙墨亡龍蛇
郎君弟子多白髪回頭日月如犇車徐卿赤城古仙子
十年四海推才華覽觀陳迹喜不寐施補罅漏支傾斜
曲池還浸古來月樷莽忽見當時花重題舊句照髙棟
力振風雅排滛哇席間紵袍已散鵠堂上講皷初停撾
速宜力置竹葉酒不用更瀹桃花茶(原註桃花茶/見曽公詩)
　　臨安春雨初霽
世味年來薄似紗誰令騎馬客京華小樓一夜聽春雨
深巷明朝賣杏花矮紙斜行閒作草晴窗細雨戱分茶
素衣莫起風塵嘆猶及清明可到家
頷聫團轉脱口而出一涉凑泊失此語妙
　瞿佑曰陳蕳齋詩云客子光隂詩巻裏杏花消息雨
　聲中陸放翁詩云小樓一夜聽春雨深巷明朝賣杏
　花皆佳句也葉靖逸詩云春色滿園闗不住一枝紅
　杏出牆來戴石屏詩云一冬天氣如春暖昨日街頭
　賣杏花句意亦佳可以追及之
　盧世㴶曰三四有唐人風韻
　方回曰臨安春雨初霽一首劍南集編在嚴州朝辭
　時所作後村詩話乃謂妙年行都所賦思陵賞音似
　誤
　　飲張功父園戲題扇上
寒食清明數日中西園春事又匆匆梅花自避新桃李
不為髙樓一笛風
寓意雖刻自足風調
　盧世㴶曰翻案妙有諷意
　　小舟過御園
聖主憂民罷露臺春風别苑晝常開盡除曼衍魚龍戲
不禁芻蕘雉兔來水鳥避人横翠靄宫花經雨委蒼苔
殘年自喜身强健又作清都夢一回
善於立言
　　春遊絶句
一百五日春郊行三十六溪春水生千秋觀裏逢急雨
射的峰前㸔晩行(原註自秦望山而北合/三十六溪水為若耶溪)
　　雨後
礎潤還成雨雲收旋作晴巖花分日發林筍逐畨生筆
硯行常具軒窗晩更明塵埃幸不到那得廢詩情
　　夜汲
酒渴起夜汲月白天正青銅瓶響寒泉聞之心自醒井
邉雙梧桐映月影離離上有獨棲鵲細爪握髙枝我欲
畫團扇良工不可求三歎拊庭楯浩然風露秋
落落有古意
　　新霽城南舟中夜興
身是江湖不繫船雨餘隨處一翛然浮雲盡歛出青嶂
孤月徐升行碧天收網漁歌移别浦隔城塔影落前川
明朝閒就平洲飲巾履追凉又一年
　　丙午五月大雨五日不止鏡湖渺然想見湖未廢
　　時有感而賦
朝雨暮雨梅正黄城南積潦入車箱鏡湖無復鍼青秧
直浸山脚白茫茫湖三百里漢訖唐千載未嘗廢陂防
屹如長城限胡羗嗇夫有秩走且僵旱有灌注水何傷
越民嵗嵗常豐穰泆湖誰始謀不臧使我婦子饜糟糠
陵遷谷變亦何常㑹有妙手開湖光蒲魚自足被四方
煙艇滿目菱歌長
有闗國計民生非尋常歌詠可比
　山隂志鏡湖綿跨二縣周迴三百五十八里東漢馬
　臻始築塘蓄水溉田九千餘頃迄於宋民甚利之祥
　符以來並湖之民盜湖為田熈寧中遣使至越不能
　復湖後遂盡廢為田皆已陞科議復古以興水利者
　常惜之而勢不可行
　㑹稽志張元忭曰忭按諸家所論前乎漢而無海塘則鏡
　湖不可不築後乎宋而有海塘則鏡湖可以不復近者三
　江之閘其益百倍於海塘惟時其啟閉以常謹水利之大
　綱而於外塘務完之内流務濬之以時修水利之細目則
　受利不止一㑹稽矣又何鏡湖之足論乎
　　早自烏龍廟歸
殘漏聲中聴曳鈴翩翩吹㡌出郊坰雨餘澗落雙虹白
雲合山餘一髪青鐵馬蹴氷悲昨夢朱顔辭鏡感頽齡
歸來獨對空齋冷鳥迹蒼苔自滿庭
　　齋中閒咏
風號萬物作濤聲雲截千峰似几平多病支離仍老境
暮秋蕭瑟更山城燕觴乆罷塵㾗積庭訟全稀蘚暈生
莫道齋中日無事焚香掃地又詩成
六句可謂深穏
　　秋雨北榭作
秋風吹雨到江濆小閣踈簾曉色分津吏報増三尺水
山僧歸入萬重雲飄零露井無桐葉斷續煙汀有雁羣
了却文書早尋睡檐聲偏愛枕間聞
　方囘曰此嚴陵郡圃也三四極工而活
　　焉耆行
焉耆山頭暮煙紫牛羊聲斷行人止平沙風急捲寒蓬
天似穹廬月如水大胡太息小胡悲投鞍欲眠且復起
漢家詔用李輕車萬丈戰雲來壓壘
焉耆山下春雪晴莽莽惟有蒺藜生射慶食肉飲其血
五穀自古惟聞名樵蘇切莫近亭障將軍卧䕶真長城
十年牛馬向南睡知是中原今太平
　　園中絶句
溪北溪南飛白鷗夕陽明處見漁舟慿誰為剪機中素
畫取天涯一片秋
　　晨過天慶
蘿月挂團壁松風號急灘孤燈經院曉殘雪醮壇寒賸
欲閒扶杖何妨醉墮冠詩成興不盡萬里跨青鸞
三四語意工絶與棋聲花院靜幡影石壇髙不可軒輊
　　出城
翩翻烏㡌出林坰掠面風㣲酒半醒戍火難尋玉闗夢
衣塵空愧草堂靈天晴山雪明城郭水漲江流近驛亭
客髪不如堤上栁數枝春動又青青
　　夜燈千峰榭
夷甫諸人骨作塵至今黄屋尚東巡度兵大峴非無䇿
収泣新亭要有人薄釀不澆胷壘塊壯圖空負膽輪囷
危樓挿斗山衘月徙倚長歌一愴神
從空而下氣象髙逺歸咎王吕自是千古公論
　潘問竒曰劍南詩操觚家奉之如拱壁然一時所為
　翕然者不過喜其陶寫風雲流連月露而已而其惓
　惓宗國悱惻纒綿顧未有及之者予為一一標識之
　使知先生當日傷半壁之無依痛兩宫之不返終天
　歎悼不徒區區景物間也比少陵庶幾一飯不忘之
　誼云
　　秋興
孤城寂寞近江干處處疎碪送早寒水緑纔餘半篙緑
霜髙初染一林丹民租屢減追胥少吏責全輕法令寛
偶有一樽聊獨醉强挼黄菊助清歡
　　余年二十時嘗作菊枕詩頗傳於人今秋偶復采
　　菊縫枕嚢悽然有感
采得黄花作枕嚢曲屏深幌閟幽香喚回四十三年夢
燈暗無人説斷腸
少日曽題菊枕詩蠧編殘稾鎻蛛絲人間萬事消磨盡
只有清香似舊時
黯然自傷與沈園二絶所感同而詞亦並工葢發乎情
者深也
　　東吳女兒曲
東吳女兒語如鶯十三不肯學吹笙鏡奩初喜穉蠶出
窗眼已㸔雙繭成庭空日暖花自舞簾巻巢乾燕新乳
阿弟貪書下學遲獨揀詩章教鸚鵡
絶似皮陸
　　有為予言烏龍髙嶮不可到處有僧巖居不知其
　　年予每登千峰榭望之慨然為作詩
樵子向予説有僧巢翠微巖扉雲共宿錫杖鶴同飛日
暮松明火天寒槲葉衣棄官從此逝非子尚誰歸
　　楚宫行
漢水方城一何壯大路並馳車百輛軍書挿羽擁修門
楚王正醉章華上璇題藻井窮丹青玉笙寶瑟聲㝠㝠
忽聞命駕遊七澤萬騎動地如雷霆清晨射獵至中夜
蒼兕𤣥熊紛可藉國中壯士力已殫秦冦東來遣誰射
　　妾命薄(原註太白作此篇言/長門宫事予反之)
妾命薄早入天家侍帷幄君王勤儉省宴遊寶柱朱弦
塵漠漠日長别殿承恩稀旰昃猶聞親萬機宫中雖無
珠玉賜塞上不見煙塵飛不須悲傷妾命薄命薄却令
天下樂
髙處立濶處行
　　四皷酒醒起歩庭下
酒解夜過半出門歩中庭天髙河漢白月澹煙霧青重
滴竹杪露疎見樹罅星壞甃啼寒螿深竹明孤螢秋晩
雖未霜蠧葉時自零四序逝不留慨然感頽齡平生茅
一把不博帶萬釘䲭溝謝拍拍鴻路追㝠㝠
　　秋霽
灝氣明山川霽色滿天地西風吹我衣忽有萬里意中
原運當平所要在得士餘年猶幾何棄置復棄置
短幅森嚴中極頓挫之妙
　　採藥
篢子編成細箬新獨穿空翠上嶙峋丹砂巗際朝暾日
狗杞雲間夜吠人絡石菖蒲䝉緑髪纒松薜茘長蒼鱗
金貂謁帝我未暇且作人間千嵗身
　　塞上曲
將軍許國不懷歸又見桑乾木葉飛要識君王念征戍
新秋已報賜冬衣
自合唐音
　　送潘徳乆使薊門
崑崙東分一枝渾犇蹴砥柱經龍門羲皇受圖撫上古
神禹治水開中原三靈實扶藝祖業萬國共仰東都尊
羣兒撞壞吁可歎顧使殘虜今遊魂因君試求出師路
孟津白馬應如故不須更議繫河橋北風正可椉氷渡
頗聞盧龍已數盡復道飛狐合屯戍轅門倘駐拂雲祠
烽火應過明妃墓君歸解鞍藉芳草細談塞北忘予老
讀書飲酒待賊平萬丈旄頭方下掃
老驥伏櫪志在千里游豈須臾忘恢復者况觸事感懷
耶端莊雜流麗剛健含婀娜可以語此詩之妙
　　夜歸塼街菴書事
近坊燈火如晝明十里東風吹市聲逺坊寂寂門盡閉
只有煙月無人行誰家小樓歌惱儂餘響縹緲縈簾櫳
苦心自古乏真賞此恨略與吾曹同歸來空齋卧凄冷
燈前病骨巉巉影獨吟古調遣誰聴聊與梅花分夜永
　　送張野夫寺丞牧滁州
皇天方憂九州裂建隆真人仗黄鉞陣雲冷壓清流闗
賊壘咿嚶氣如髪逋誅猾虜入檻車北風吹乾草頭血
一龍上天三百年舊事空聞遺老説金印斗大誰作州
公子玉面蒼髯虬賦詩健筆挾風雨論兵辯舌森戈矛
别君帳飲灞橋頭長歌為君寛旅愁戰塲遺迹儻可畫
尺素寄我闗河秋
唐之子孫不能以天下取河北志士之慨於言外見之
　　夜歸偶懷故人獨孤景略
買酒村場半夜歸西山落月照柴扉劉琨死後無竒士
獨聴荒雞淚滿衣
觸緒長嗟言在此而意在彼十四字中波瀾甚濶賀裳
詩話乃謂務觀才具無多意境不逺惟善寫眼前景物
豈非但見方隅者耶
　　月下小酌
草樹已秋聲郊原喜晩晴風生雲盡散天濶月徐行下
箸槎頭美傳杯甕面清追歡猶可勉徂嵗不須驚
　　鄰曲有未飯被追入郭者憫然有作
舂得香秔摘緑葵縣符急急不容炊君王日御金華殿
誰誦周家七月詩
親民之官莫如守令與人主共養百姓同休戚者其惟
良吏乎漢治之稱文景有以也
　　題湖邉旗亭
春色初回杜若洲佳人又典鷫鸘裘八千里外狂漁父
五百年前舊酒樓渡口逺山顰翠黛天邉新月挂瓊鈎
回頭笑向紅塵説也有閒愁到此不
落筆豪俊宋人常問人云君詩中有幾酒樓此亦一酒
樓也
　　寓懷
脱粟未為飢短褐未為寒衆毁心自可身困氣愈完茒
屋雖三間趺坐則已寛濁酒不滿瓢浩歌有餘歡禄食
妻子樂功名後人㸔成敗兩蝸角貴賤一鼠肝芒芒百
年夢底物堪控摶不如學餐霞駐此雙頰丹行披終南
雲飛渡黄河湍巋然過空城人言古長安霜露䝉荆榛
喟然增永歎
國恥未雪此老終身大恨固其忠義所結然言之頻數
亦為筆墨之累此乃别有波瀾言盡而意不盡
　　題千秋觀懷賀亭
河湟使典珥左貂曲江相君謝不朝宫中玉環狐作妖
黠虜旁窺心已驕天維欲絶地軸揺有識凜凜憂宗祧
賀公託言師松喬黄冠徑歸侣漁樵老馬立仗不自聊
去如鸞風冲煙霄傾都祖餞擁渭橋賢哉大夫脱塵囂
揚州渡江木蘭橈入東夜聽錢塘潮我來故祠竹蕭蕭
黄冠野服傳生綃詞卑媿匪英瓊瑤空采蘋藻奠桂椒
虚堂斷香閉寂寥遺魂零落何由招
論古别有見解
　　樊江
手中一巻養魚經又向樊江上草亭朝雨染成新漲緑
春煙澹盡逺山青榜舟不厭頻來往岸幘常須半醉醒
賦罷新詩自髙詠滿汀鷗鷺欲忘形
自饒雅韻
　　練塘
㣲風吹頰酒初醒落日舟横杜若汀水秀山明何所似
玉人臨鏡暈螺青
　　歸次樊江
芳草東西路緑楊長短亭人生豈匏繫吾志本鴻㝠征
䄂朝霑雨歸帆夜戴星長魚幸能買且復倒殘瓶
　　泛湖至東涇
春水六七里夕陽三四家兒童収鵝鴨婦女治桑麻地
僻衣巾古年豐笑語譁老夫維小艇半醉摘藤花
　　村居初夏
天遣為農老故鄉小園三畆鏡湖傍嫩莎經雨如秧緑
小蝶穿花似繭黄斗酒隻雞人笑樂十風五雨嵗豐穣
相逢但喜桑麻長欲話窮通已兩忘
　盧世㴶曰此景真不可多得
　　東闗
煙水蒼茫西復東扁舟又繫栁隂中三更酒醒殘燈在
卧聴蕭蕭雨打篷
　　七月一日夜坐舍北水涯戲竹
兀傲胡床酒半醒釣筒收盡數舟横風生細葛無三伏
月上疎林正四更北斗離離低欲盡明河脉脉去無聲
斥僊豈復塵中戀便擬騎鯨返玉京
以星河供㸃染少加運用便有景有情
　　以事至城南書觸目
十里西風吹㡌帬江城衣杵逺猶聞路如劍閣逢秋雨
山似爐峰鏁暮雲原上老翁眠犢背籬根小婦牧羊羣
百錢且就村塲醉舌本醇醨莫苦分
感舊意正以不露為佳
　　梅花絶句
憶昔西戍日夜宿僊人原風吹野梅香夢繞江南村
低空銀一鈎糝野玉三尺愁絶水邉花無人問消息
　　題瑩上人二畫
天地又秋風谿山憶剡中孤舟幸閒著借我訪支公
　　　右剡谿
曉聽楓橋鐘暮泊松江月斯人亦可人淡墨冩愁絶
　　　右吳江
　　山家暮春
遶屋清陰合縁堤緑草纎起蠶初放食新麥已磨鎌苦
筍先調醬青梅小蘸鹽佳時幸無事酒盡更須添
𤨏事老筆
　　自詠
萬事不挂眼終年常避人荒畦荷鋤晩環堵結茒新病
馬何勞斥輕鷗未肯馴雖慙市門卒聊作葛天民
　　蓬萊館午憇
驛門繫馬聽蟬吟翻動平生萬里心橋畔笛聲催日落
城邉草色帶煙深闗河厯厯功名晩嵗月悠悠老病侵
憶戍梁州如昨日慿䦨西望一霑襟
　盧世㴶曰悲壯
　　夢遊散闗渭水之間
平生望眼怯天涯客裏何堪度嵗華但恨征輪無四角
不愁客路有三义驛忩燈闇傳秋柝闗樹煙深宿暮鴉
叱犢老翁頭似雪羡渠生死不離家
完題簡净
　　秋夜
清夜不成寐出門還浩歌斷雲㣲翳月薄露不傾荷絡
緯知時早梧桐奈汝何非闗老懷惡秋物感人多
　　荷花
風露青㝠水面凉旋移野艇受清香猶嫌翠葢紅粧句
何况人言似六郎
隨手翻新居然佳語
　　秋興
老子雖貧未易量風流猶在小茅堂蒲萄錦覆桐孫古鸚
鵡螺斟玉瀣香千㸃荷聲先報雨一林竹影剰分凉秋
來便有欣然處新種蓴絲已滿塘
　　新晴
積雨已凄凉新晴還少和稼収平野濶木落逺山多土
潤朝畦菜機鳴夜擲梭時清年嵗好吾敢歎蹉跎
　盧世㴶曰頷聫自是佳句
　　舍北望水鄉風物戱作絶句
西風沙際矯輕鷗落日橋邉繫釣舟乞與畫工團扇本
青林紅樹一川秋
　　禹跡寺南有沈氏小園四十年前嘗題小闋壁間
　　偶復一到而園已易主刻小闋於石讀之悵然
楓葉初丹槲葉黄河陽愁鬢怯新霜林亭感舊空回首
泉路慿誰説斷腸壞壁醉題塵漠漠斷雲幽夢事茫茫
年來妄念消除盡回向禪龕一炷香
　周宻曰放翁娶唐氏於其母為姑姪而不相得出之
　後改適趙士程嘗以春日出遊相遇於禹跡寺南之
　沈氏園唐以語趙遣致酒肴翁悵然乆之為賦釵頭
　鳯詞題園壁間集中紅酥手黄藤酒一闋是也唐氏
　見而和之未幾下世
　　小園
窄窄柴門短短籬山家隨分有園池客因問字來携酒
僧趂分題就賦詩晨露每㸔花藟坼夕陽頻見樹隂移
(原註此二事非/閒寂不知也)拂衣司諫猶忙在此趣淵明却少知
　盧世㴶曰閒情逸事惟世外人知之
　　夜讀范至能攬轡録言中原父老見使者多揮涕
　　感其事作絶句
公卿有黨排宗澤帷幄無人用岳飛遺老不應知此恨
亦逢漢節解沾衣
南渡之不振實由於此扼腕而言自成髙調
　　醉卧松下短歌
披鹿裘枕白石醉卧松隂當月夕寒藤夭矯學此書天
風蕭森入詩律忽然夢上百尺顛緑毛邂逅巢雲仙相
携大笑咸陽市俯仰塵世三千年
造語入妙
　　探梅
我遊東村衝暮煙斷橋流水鳴濺濺欲尋梅花作一笑
數枝忽到拄杖邉髙標元合著山澤絶豔豈復施丹鉛
定知曽授餐玉法不爾恐是凌波仙錦江賦詩忽萬里
蓬山把酒今三年相逢風味宛如昨人生何者非前縁
頗思取醉極清賞杖頭幸有百許錢但判挿破烏紗㡌
莫記吹落黄金船
趣極自然調亦清婉
　　題四仙像
世上年光東逝波咸陽銅狄幾摩挲神仙不死成何事
只向秋風感慨多
　　冬晴閒歩東村由故塘還舍作
紅藤拄杖獨相羊路遶東村小嶺傍水落枯萍粘蟹椵
(原註鄉人植竹以/取蟹謂之曰椵)雲開寒日上魚梁洛陽二頃言良是
光範三書計本狂厯盡危機識天意要令閒健返耕桑
　方回曰五六善用事蟹椵句尤新
　盧世㴶曰𤨏事冩來亦新緻
　祖應世曰一路細細領畧淺􁂌人安能有此
　　夜聞湖中漁歌
夢回一燈翳復明卧聞湖上漁歌聲嗚嗚乍低忽更起
嫋嫋欲斷還㣲縈初隨缺月墮煙浦已和殘角吹江城
悲傷似繫漸離筑忠憤如撫桓伊箏放臣萬里憂國淚
戍客白首懷鄉情峽猿失侣方獨宿沙雁垂趐猶遐征
巴巫竹枝短亭曉瀟湘欵乃孤舟横世間此恨故相似
使我百感何由平
一氣排宕有風雨驟至之勢只用一語収結老氣無敵
　　村夜
寂寂山村夜悠然醉倚門月昏天有暈風軟水無痕迹
為遭讒逺身由不仕尊敢嗟車馬絶同社自雞豚
　潘問竒曰風軟水無痕未經人道
　　野意
隄長逾十里村小只三家山客弛樵擔溪翁鳴釣車花
深迷蝶夢雨急散蜂衙衰疾新年減青鞵上若耶
　　憶昔
憶昔西征日飛騰尚少年軍書揷鳥羽戍壘候狼煙渭
水秋風夜岐山曉雪天金鞿馳叱撥繡袂舞嬋娟但恨
功名晚寧知老病纒虎頭空有相麟閣竟無縁壯士埋
巴峽(原註獨/孤䇿)孤身卧海壖安西九千里孫武十三篇裘
嗼蘇秦弊鞭憂祖逖先何時聞詔下遣將入幽燕
筆力健舉
　　感懷
卜居鏡湖上一菴環翠屏竹林藏谽谺嶺路蟠青冥騫
騰立竒石嶄絶瞻危亭車馬雖埽迹猿鳥與忘形我行
半九州蹋盡芒鞵青豈知雪滿鬢於兹敞雲扃丹砂收
箭鏃茯苓斸人形遼天𣺌歸鶴一瞬三千齡
殘年迫衰謝嬰疾歸鄉枌諸賢渡江初總角幸有聞才
非楚倚相亦能讀典墳夫豈或使之後死與斯文世儒
鑿户牖道術將𤓰分孤陋守一説百氏殆可焚後來豈
無人鼻堊誰揮斤巍巍貞觀治房魏出河汾
　文集答劉主簿書前輩之學積小以成大以所有易
　所無以能問於不能故其乆也汪洋浩博該極百家
　而不可涯涘諸名勝渡江去前輩尚未甚逺故此風
　猶不墜三二十年來士自為畦畛甚狹已所未知者
　輒訕薄之以為不足學詆窮經者則曰傳註已盡矣
　詆博學者則曰不知無害為君子嗚呼陋哉
　
御選唐宋詩醇巻四十五
欽定四庫全書
御選唐宋詩醇巻四十六
　　山陰陸游詩五
　　　目錄
　　東村散步有懷張漢州
　　將軍行
　　古别離
　　望夫石
　　古别離
　　偶懷小益南鄭之間帳然有賦
　　欲出遇雨
　　㸔鏡
　　夜分不寐起坐園中至旦
　　步至湖上寓小舟還舎
　　箜篌謡寄季長少卿
　　悶極有作
　　三峽歌
　　贈道流
　　艾如張
　　郊行夜歸書觸目
　　嵗暮感懷
　　山園雜詠
　　雨夜書感
　　春晚雜興
　　夜歸
　　三月十一日郊行
　　路傍曲
　　秋夜
　　舍北晚眺
　　初冬感懷
　　聞雁
　　枕上偶成
　　舍北閒望作六字絶句
　　雨夜有懷張季長少卿
　　客言來自上臯道中以其語作一絶
　　殘臘
　　懷舊
　　幽居初夏
　　晨起
　　六月二十四日夜分夢范至能李知幾尤延之同
　　集江亭諸公請予賦詩記江湖之樂詩成而覺忘
　　數字而已
　　題韓運鹽竹隱堂絶句
　　舟中詠落景餘清暉輕橈弄溪渚之句葢孟浩然
　　耶溪泛舟詩也因以其句為韻賦詩
　　秋夜紀懷
　　舍北揺落景物殊佳偶作
　　夜坐
　　隴頭水
　　書志
　　書憤
　　小舟遊西涇度西岡而歸
　　春行
　　閒身
　　舍北行飯書觸目
　　雪夜感舊
　　雜感
　　蘭
　　感舊
　　露坐
　　新秋
　　秋夕露坐作
　　感秋
　　新凉
　　豐嵗
　　小舟過吉澤效王右丞
　　秋晴見天際飛鴻有感
　　戊午重九
　　舟中
　　冬日感興十韻
　　菴中晨起書觸目
　　春日小園雜賦
　　沈園
　　讀晉書
　　春晴自雲門歸三山
　　夜聞姑惡
　　讀前輩詩文有感
　　讀隱逸傳
　　秋陰
　　秋懷
　　秋思
　　冬晴與子坦子聿遊湖上
　　齋中弄筆偶書示子聿
　　夢中作遊山絶句
　　北望感懷
　　人日東園
　　枕上作
　　長干行
　　小橋
　　觀畫山水
　　示友
　　十月
　　梅花
　　對酒戯詠
　　先少師宣和初有贈晁公以道詩云奴愛才如蕭
　　穎士婢知詩似鄭康成晁公大愛賞今逸全篇偶
　　讀晁公文集泣而足之
　　追感徃事
欽定四庫全書
御選唐宋詩醇巻四十六
　　山陰陸游詩五
　　散步有懷張漢州
扶杖村東路秋來始此回寒鴉盤陣起野菊卧枝開憂
國丹心折懷人雪鬢催房湖八千里那得尺書來
　　將軍行
將軍入奏平燕䇿持笏榻前親指畫天山熱海在目中
下殿即日名烜赫馳出都門雪初霽直過黃河氷未坼
繡旗方掠桑乾渡羽檄己入金臺陌勇士如鷹健欲飛
孱王似兔何勞搦戎服押俘獻廟社正衙第賞頒詔册
端門賜酺天下慶御觴尚恨滄溟迮從來文吏喜相輕
聊遣濡毫書竹帛
　　古别離
孤城窮巷秋寂寂美人停梭夜歎息空園露濕荆棘枝
荒蹊月照狐狸迹憶君去時兒在腹走如黃犢爺未識
紫姑吉語元無據况慿瓦兆占歸日嫁來不省出門前
魂夢何因識酒泉粉緜磨鏡不忍照女子盛時無十年
詞意俱老絶去摸擬之迹而與古為化
　　望夫石
送君遠戍出河北男兒自以身許國不能彎弓騎惡馬
欲隨君去何由得登山矯首西北雲形容雖變心猶存
月明夜夜照淚痕鐵心石腸輸與君
不煩刻劃而意已獨至
　　古别離
君北遊司并我南適熊湘邂逅淮陰市共飲官道傍丈
夫各有懷窮達詎可量臨别一取醉浩歌神激揚勲業
有際㑹風雲正蒼茫亂㸃劒鋒血苦寒芒屨霜死即萬
鬼鄰生當致虞唐丹雞不須盟我非兒女腸
構思深出語警不獨摩洗花之壘亦兼入青蓮之室
　　偶懷小益南鄭之間悵然有賦
西戍梁州鬢未絲嶓山漾水幾題詩劒分蒼石高皇迹
(原註嶓冢廟傍有高/皇試劒石中分如截)巖擁朱門老子祠(原註三泉道上/有老君洞景趣)
(幽/䆳)燒兔驛亭㣲雪夜騎驢棧路早梅時登臨不用頻悽
斷未死安知無後期
　　欲出遇雨
東風吹雨惱遊人滿路新泥換細塵花睡柳眠春自嬾
誰知我更嬾於春
我更嬾於春五字新鮮
　　㸔鏡
凋盡朱顏白盡頭神仙富貴两悠悠胡塵遮斷陽關路
空聽琵琶奏石州
七十衰翁卧故山鏡中無復舊朱顏一聨輕甲流塵積
不為君王戍玉關(原註馬正惠公喜功名每曰幸未甚/衰若有邊警願預征行得良馬數疋)
(輕甲一/聨足矣)
　盧世㴶曰少陵勲業頻㸔鏡彼簡而饒此盡而暢
　　夜分不寐起坐園中至旦
凉氣蘇衰疾幽情入杖藜月驚孤鵲起天帶衆星西松
菊今彭澤山川古㑹稽清吟殊未惬喔喔已晨雞
頷聨對句似竒語道出正可一粲等閒言語變瑰竒殆
謂是耶
　　步至湖上寓小舟還舎
病墮支離境閒尋漫浪遊湖平天鏡曉山峭石帆秋賖
酒家家許㸔花處處留歸途倦扶杖却上釣魚舟
　　箜篌遥寄季長少卿
庭樹非不榮霜實萬葉枯朋友豈我棄漸遠勢自踈中
夜起太息發篋覔舊書塵昏蠧食損行缺字欲無一讀
色已變再讀涕淚濡巻書置篋中寜使飽蠧魚
　　悶極有作
貴已不如賤狂應又勝癡新寒壓酒夜㣲雨種花時堂
下藤成架門邊枳作籬老人無日課有興即題詩
　　三峽歌
　乾道庚寅予始入蜀上下三峽屢矣後二十五年歸
　畊山陰偶讀梁簡文巴東三峽歌感之偶作
十二巫山見九峰船頭彩翠滿秋空朝雲暮雨渾虛語
一夜猿啼明月中
我遊南賓春暮時蜀船曾繫掛猿枝雲迷江岸屈原塔
花落空山夏禹祠
取境清絶一洗陽臺慣語為巫山生色
　　贈道流
憶在長安爛漫遊大明宫闕與雲浮今朝偶上慈恩塔
北望芒芒禾黍秋(原註唐含元殿與/慈恩塔南北相直)
贈道流而及此葢自性情流出者
三盃兀兀復騰騰服氣燒丹總不能借問生涯在何許
孤舟風雨伴漁燈
　　艾如張
錦膺繡羽名山雞清泉可飲林可栖稻梁滿野棄不啄
雖有竒禍無階梯東村西村煙雨晚蕭艾離離林薄淺
翩然一下駭機發汝雖知悔安能免漢家天子南山下
萬騎合圍窮日夜犬牙膺爪死不辭觸機折頸吁可悲
寓意深至意凡三折李賀作不能及也
　　郊行夜歸書觸目
老翁病起厭端居隨意東西不問途霜野草枯鷹欲下
江天雲濕雁相呼空垣破竈逃租屋青㡌紅燈賣酒壚
未畏還家踏泥潦園丁持炬小兒扶
　　嵗暮感懷
我家釋耒起遠自東封前詩書守素業蟬聨二百年長
老日零落念之心惕然每恐後生輩或為利欲遷我少
亦知學蹭蹬及華顛訟過豈不力壽非金石堅
我壯已早衰晨鏡每惆悵藥物姑自持耆老曷敢望造
物有乗除貧悴博無恙歸鄉更多感朋舊盡凋䘮客來
多避席謂我丈人行此意詎敢忘報子以直諒
士生始志學固為聖人徒人人可稷卨世世皆唐虞仰
事與俯育治道無絶殊孔孟之所傳世俗顧謂迂申韓
尚刻薄老莊競虚無爾車非不良盍行九軌途
在昔祖宗時風俗極粹美人才兼南北議論忘彼此誰
令各植黨更仆而迭起中更夷狄禍此中猶未已臣不
難負君生者固賣死儻築太平基請自厚俗始
學有根柢故體製肅括意指宏深大家風力非徒事吟
咏者流也
　文集論選用西北士大夫劄子天聖以前多取北
　人南方士大夫沈抑者多仁宗照知其弊公聽並
　觀兼収博采無南北之異及紹聖崇寜間取南方人
　更多而北方士大夫復有沈抑之歎陳瓘獨見其弊
　昌言於朝曰重南輕北分裂有萌嗚呼瓘之言天下
　之至言也
　　山園雜詠
殘春終日在林亭散髪披衣醉復醒科斗已成鼃閤閤
櫻桃初結子青青魚遊滄海寜濡沫禽慕雕籠即翦翎
薄晚東風吹小雨笑携長鑱伴畦丁
意雖刻露語自新穎
　　雨夜書感
宦遊四十年歸逐桑榆暖皇恩念黎老一官猶置散春
殘桃李盡風雨閉空館有懷無與陳萬事付酒椀近代
固多賢吾意終不滿可憐杜拾遺冐死明房琯慷慨詎非
奇經綸恨才短羣胡穴中原令人歎㣲管
以古喻今當為張浚而發本傳云言者論游力說張浚
用兵免歸則浚之罷游未必不為之言故以甫之救琯
自比浚之與琯僨事如一富平再敗與陳陶青坂何以
異詩深歎其才短固不誣也
　　春晚雜興
池靣萍初紫牆頭杏已青携兒撐小艇留客坐孤亭相
法無侯骨生年直酒星正須遺萬事莫遣片時醒
　方回曰留客坐孤亭雖非竒句却極有味五六亦新
　異
　　夜歸
踈鐘渡水來素月依林上煙火認茅廬故倚船篷望
妙語似王融江臯曲
　　三月十一日郊行
到處人家可乞漿槐陰巷陌午風凉水陂漫漫新秧綠
山壠離離大麥黃父子力耕春漸老婦姑共績夜猶長
堯民擊壤雖難繼芹美懷君未敢忘
　　路傍曲
凄凉路傍曲朱門人不知秋街槐葉落正是斷腸時
　　秋夜
燈欲殘時酒半消斷碪踈雨共無憀老來萬事渾非昔
惟有詩情似㶚橋
　　舍北晚眺
紅樹青林帶暮煙並橋常有賣漁船樊川詩句營丘畫
盡在先生拄杖邊
自然入畫
　　初冬感懷
落葉埽還積斷鴻飛更鳴羸軀得霜健老眼向書明水
瘦河聲壯萁枯馬力生竟為農父死白首負功名
　　聞雁
霜高木葉空月落天宇黑哀哀斷行雁來自關塞北江
湖稻梁少念汝安得食蘆深洲渚冷嵗晚霰雪逼不知
重雲外何處避畢弋我窮思遠征羡汝有羽翼
意入風騷格逼漢魏與杜陵相當真乃不復多讓
　　枕上偶成
放臣不復望修門身寄江頭黃葉村酒渴喜聞踈雨滴
夢回愁對一燈昏河潼形勝寜終棄周漢規模要細論
自恨不如雲際雁南來猶得過中原
　　舎北閒望作六字絶句
潘岳一篇秋興李成八幅寒林舎北偶然倚杖盡見古
人用心
善畫似真以對面取之用意㣲妙
　　雨夜有懷張季長少卿
放翁雖老未忘情獨卧山村每自驚鼎鼎百年如電速
寥寥一笑抵河清梅初破藟行江路燈欲成花聽雨聲
正用此時思劇飲故交零落愴餘生
　潘問竒曰河清如此用形容殊苦
　　客言來自上臯道中以其語作一絶
日曬霜融作淺泥酒家却在斷橋西五陵今代無豪傑
獨卧茅簷聽午雞
　　殘臘
殘臘無多日吾生又一年林塘明夕照墟塔淡春煙山
色危欄角梅花綠酒邊嵗時元自好老病獨悽然
　　懷舊
翠崖紅棧鬰參差小益初程景最竒誰向毫端收拾得
李將軍畫少陵詩
　張完臣曰又是一蜀道佳話
　　幽居初夏
湖山勝處放翁家槐柳陰中野徑斜水滿有時觀下鷺
草深無處不鳴蛙籜龍己過頭番筍木筆猶開第一花
歎息老來交舊盡睡餘誰共午甌茶
冩得幽字意出
　潘問竒曰頸聨對句更勝
　　晨起
齒豁不可補髪脱無由栽清晨明鏡中老色蒼然來餘
年亦自惜未忍付酒杯抽架取我書危坐闔復開萬世
見唐堯䕫龍獲親陪寥寥三千年氣象挽可回豈以七
尺軀顧受世俗衰道在無不可廊廟均蒿萊
約㫖植義真力彌滿清晨十字亦有蒼然之氣
　　六月二十四日夜分夢范至能李知幾尤延之同
　　集江亭諸公請予賦詩記江湖之樂詩成而覺忘
　　數字而已
露箬霜筠織短蓬飄然來徃淡煙中偶經菱市尋谿友
却㨂蘋汀下釣筒白菡蓞香初過雨紅蜻蜓弱不禁風
呉中近事君知否團扇家家畫放翁
風流自賞夢中亦應得意五六調新采麗淺薄者議其
未穩真可一噱
　　題韓運鹽竹隱堂絶句
塵埃車馬日駸駸誰解從君一散襟待我清秋有閒日
抱琴來冩萬龍吟
　　舟中詠落景餘清暉輕橈弄溪渚之句蓋孟浩然
　　耶溪泛舟詩也因以其句為韻賦詩
獨鶴還故鄉巋然但城郭出門無與遊所至苦寂寞褁
飯事幽討此計殊不惡薄暮宿漁家蒼煙帶墟落
維舟入谷口信步造異境隔籬雞犬聲滿地梧楸影瓦
甑炊香稻石泉汲新井人間苦偪仄愛此須臾景
老圃髪如霜見客能廢鋤與坐使之年自云八十餘老
身六朝民草舎數世居力守遠祖言一字不學書
沿溪得茅店酒旗出柴荆杖頭錢已空一醉何由成主
人語鄭重手把甕面清勸我姑小留溪魚亦可烹
秦皇酒甕邊古有釣魚磯我來必竟日時挈雙鯉歸白
鷺真可人常先孤棹飛高詠江練句令人憶元暉
鏡湖三百里風止鏡面平持以照吾心俗塵安得生散
髪鷗鷺間萬事秋毫輕誰能拂東絹冩我孤舟橫
朝發雲根寺暮宿煙際橋冷螢濕不飛潛魚驚自跳菱
船歌裊裊狄浦風蕭蕭平明宿鳥起我亦理歸橈
古寺照滄波老木閟雲洞輕舟不搖檝正用一風送汲
井漱甘液掃榻寓幽夢所恨山未深城笳聽三弄
禹穴探斷簡樵風泛清溪倒影森松桂避船散鳬鷖座
中有異境十里青玻瓈高塔忽招人湖邊日未低
溪行已清秋還舍尚殘暑天公為解圍簾櫳過踈雨青
蔬喜小摘紅粒亦新杵一飽坐北軒蘋花泣煙渚
作者詩以萬計閒適之什徃徃出之率易亦復數見不
鮮沙中金屑毎苦難披十詩直舉胷情清真古澹妙處
在神味之間不可以貌求之
　　秋夜紀懷
北斗垂莽蒼明河浮太清風林一葉下露草百蟲鳴病
入新凉減詩從半睡成還思散關路炬火驛前迎
　方回曰中四句語意至工
　　舎北搖落景物殊佳偶作
屋角成金字溪流作縠紋斜通小橋路半掩夕陽門孤
艇衝煙過踈鐘隔塢聞杜門非獨病實自厭紛紛
　方回曰放翁此題凡五首所謂筆端有口新冬景物
　搜抉無遺屋角成金字本出北史斛律金傳以對溪
　流作縠紋亦竒
　　夜坐
杳杳霜鐘十里聲娟娟江月半窗明陳編欲絶猶堪讀
㣲火相依更有情九曲煙雲新散吏(原註時方被命/再領武夷祠祿)百
年鈆槧老諸生頽然待旦君無笑尚勝聞雞賦早行(原/註)
(温岐詩云雞聲茅店月人迹/板橋霜葢唐人早行絶唱也)
　　隴頭水
隴頭十月天雨霜壯士夜挽緑沉槍卧聞隴水思故鄉
三更起坐淚數行我語壯士勉自彊男兒墮地志四方
裹尸馬革固其常豈若婦女不下堂生逢和親最可傷
歲輦金絮輸胡羗夜視太白収光芒報國欲死無戰場
有古直悲涼之氣
　　書志
徃年出都門誓墓志已决况今蒲柳姿俛仰及大耋妻
孥厭寒餓鄰里笑迂拙悲歌行拾穗幽憤卧齧雪千歲
埋松根陰風蕩空穴肝心獨不化凝結變金鐵鑄為上
方劔釁以佞臣血匣藏武庫中出參髦頭列三尺粲星
辰萬里靜妖孽君㸔此神竒醜虜何足滅
幻想竒文不可磨滅
　　書憤
白髪蕭蕭卧澤中祇慿天地鍳孤忠阨窮蘇武餐氊久
憂憤張廵嚼齒空細雨春蕪上林苑頽垣夜月洛陽宮
壯心未與年俱老死去猶能作鬼䧺
　方回曰悲壯感慨不當徒以虚語視之
鏡裏流年兩鬢殘寸心自許尚如丹衰遲罷試戎衣窄
悲憤猶爭寳劒寒遠戍十年臨的博壯圗萬里戰臯蘭
關河自古無窮事誰料如今袖手㸔
　　小舟遊西涇度西岡而歸
小雨重三後餘寒百五前聊乗𤓰蔓水閒泛木蘭船雪
暗梨千樹煙迷柳一川西岡夕陽路不到又經年
穩中帶秀此境正不易到
　王復禮曰較太白梨花千樹雪楊柳萬條煙似勝一
　籌但水衡記以五月為𤓰蔓水此屬一時誤用
　　春行
九日春陰一日晴强扶衰病此閒行猩紅帶露海棠濕
鴨綠平隄湖水明(原註杜子美曉㸔紅濕處花重錦官/城李太白蜀日紅且明用濕字明字)
(可謂奪造化之功/世未有拈出者)酒賤柳陰逢醉卧土肥稻壟㸔深耕
山翁莫道渾無用解與明時說太平
　方回曰引少陵太白謂奪造化之功却是世未有拈
　出者前輩用功如此
　　閒身
炊煙漠漠閉柴荆聊用閒身答太平重碧飛觴心未老
硬黃臨帖眼猶明呉蠶滿箔含桃熟壠麥登車搏黍鳴
補劓息心今有地問君何處用虚名
　　舎北行飯書觸目
落雁昏鴉集遠洲青林紅樹擁平疇意行舎北三义路
閒㸔橋西一片秋小婦破煙撐去艇丫童橫笛喚歸牛
形容野景無餘思自怪癡頑不解愁
　盧世㴶曰先冩景而後入事句句宛肖
　　雪夜感舊
江月亭前樺燭香龍門閣上䭾聲長亂山古驛經三折
小市孤城宿兩當晚嵗猶思事鞍馬當時那信老耕桑
綠沉金鎻俱塵委雪灑寒燈涙數行
調極清和頷聨斵句工緻可愛
　呉喬曰放翁壯時有志經世故有晚嵗猶思事鞍馬
　當時那信老耕桑之句
　　雜感
志士山棲恨不深人知已是負初心不須先説嚴光輩
直自巢由錯到今
故舊書來訪死生時聞剥啄叩柴荆自嗟不及東家老
至死無人識姓名
　　蘭
南巖路最近飯已時散策香來知有蘭遽求乃弗獲生
世本幽谷豈願為世娯無心託階庭當門任君鋤
為幽人冩照寓意深遠作者别調
　　感舊
夜涉南沮水朝過小益城梯山天一握度棧土㣲平雨
近秦雲暗霜高隴月明至今孤夢裏喝馬有遺聲(原註/喝馬)
(皆七字韻語聞/之悲愴動人)
凛凛隆中相臨戎遂不還塵埃出師表草棘定軍山壯
氣河潼外雄名管樂間登堂拜遺像千載媿吾顏
我思杜陵叟處處有遺踪錦里瞻祠栢綿州弔海棕蹉
跎悲櫪驥感會失雲龍生世後斯士吾將安所從
游久居蜀地於孔明子美企想獨深二詩渾成老健蓋
程形賦音與其人相稱也
　　露坐(原註立秋/前五日)
旋削甘𤓰進酒巵斷雲漠漠斗離離北臨積水風來壯
東恨長林月上遲秋近不堪聞急杵夜凉已復怯輕絺
天孫老抱河梁恨豈獨人生事可悲
　　新秋
殘暑無多日幽居近小江酒醒中夜起松月入山窗
秋風昨夜來聲滿梧桐樹故人渺天末此夕誰與度
妙語得自直尋亦清晨登隴首明月照積雪之比
　　秋夕露坐作
銀河半落露華清斗南闌干斗北明冉冉方悲老將至
纎纎又歎月初生酒牀細滴香浮瓮衣杵相聞聲滿城
萬巻讀書無用處却將耕稼報昇平
　　感秋
秋色關河外秋聲天地間壯士感此時朝鏡凋朱顏一
身寄空谷萬里夢天山噫嗚怒眥裂憤激悲涕澘古來
真龍駒未必置天閑長松倒澗壑委棄同蓁菅得志未
可測談笑濟時艱凛然出師表一字不可删
　　新凉
菰首初離水薑芽淺漬糟粳香等炊玉韭美勝炮羔露
下殘蕪濕風生萬木號從今更何事痛飲讀離騷
　　豐歲
豐嵗歡聲動四鄰深秋景氣粲如春羊腔酒擔爭迎婦
鼉皷龍船共賽神處處喜晴過甲子家家築屋趁庚申
老翁欲伴鄉閭醉先辦長衫紫領巾
㸃綴娬媚煞有風致
　　小舟過吉澤效王右丞
澤國霜露晚孤村煙火㣲本去官道遠自然人迹稀木
落山盡出鐘鳴僧獨歸漁家閒似我未夕閉柴扉
不必似王自饒清致
　文集跋王右丞集余年十七八時讀摩詰詩最熟今
　永晝再取讀之如見舊師友恨間濶之久也
　　秋晴見天際飛鴻有感
新晴天宇色正青羣鴻高賽在㝠㝠兒童相呼共仰視
我亦扶杖來中庭豐年到處稻梁滿胡不暫下栖沙汀
應須江海寄曠快肯為霜雪嗟飄零書生可笑不自喜
憔悴久翦籠中翎鷗波萬里每媿杜鶴化千載知非丁
風前哀號漫激烈月下孤影常竛竮詩成欲冩復懶去
誦似溪友聲泠泠
遣調流麗曲盡心手之妙
　　戊午重九
朋舊相望天一涯登高結伴只鄰家秋風自欲吹紗㡌
衰髩何曾泥菊花藥市神仙思益部餻盤節物記京華
自憐病後歡悰薄小醉歸來日未斜
　　舟中
柂邊潮水落還生篷底寒燈滅復明約束長年牢繫纜
報人風雨有鼉鳴
不必有寄即事自佳
蕭蕭風雨小江秋不是愁人亦合愁忽聽踈鐘知寺近
笑尋沙路上牛頭
　　冬日感興十韻
霧雨天昏曀陂湖地阻深蔽空鴉作陣暗路棘成林有
客風埃裏頻年老病侵夢魂來二豎相法欠三壬舊憤
開孤劍新愁感斷砧唐衢惟痛哭莊舄正悲吟瘦跨秋
門馬寒生夜店衾但思全舊璧敢冀訪遺簪樓上蒼茫
眼燈前破碎心長謠傾濁酒慷慨壓層陰
　　菴中晨起書觸目
暉暉初日上簾鈎漠漠清寒透衲裘雪棘並棲雙鵲瞑
金環斜絆一猿愁廉宣卧壑松楠老王子穿林水石幽
戲事自憐除未盡此生行欲散風漚(原註唐希鴉畫鵲/易元吉畫猿廉宣)
(仲老木王仲信水石/皆菴中所挂小軸)
設色妍麗似晚唐人佳句
　　春日小園雜賦
市塵不到放翁家繞麥穿桑野徑斜夜雨長深三尺水
曉寒留得一分花悶從鄰舍分春瓮閒就僧窗試露芽
自此年光應更好日驅秧馬聽繅車
夜雨一聨鬆秀可愛
　　沈園
城上斜陽畫角哀沈園非復舊池臺傷心橋下春波綠
曽是驚鴻照影來
　張完臣曰冩得幽豔動人
夢斷香消四十年沈園柳老不吹綿此身行作稽山土
猶弔遺踪一泫然
　張完臣曰又深一步其痛愈深
　紹興郡刻本題下註此放翁憶其前妻作也妻以失
　歡於姑被遣後於沈園見之未幾下世翁再遊此地
　追感賦詩凄苦不忍多讀
　　讀晉書
諸公日飫萬錢厨人乳蒸豚玉食無誰信秋風雒城裏
有人歸棹為蓴鱸
不著議論而指意躍然咏史上乗
　　春晴自雲門歸三山
乍行春野眼増明漸減春衣體倍輕人賣山茶先穀雨
鴉隨墦祭過清明柳塘水滿雙鳬戲稻隴泥深一犢行
晚到三橋泛舟去掩關不復畏重城
　　夜聞姑惡
湖橋東西斜月明高城漏皷傳三更釣船夜過掠沙際
蒲葦蕭蕭姑惡聲湖橋南北煙雨昏兩岸人家早閉門
不知姑惡何所恨時時一聲能斷魂天地大矣汝至㣲
滄波本自無危機秋菰有米亦可飽哀哀如此將安歸
　　讀前輩詩文有感
我無前輩千鈞筆造物爭功謝不能己分文章歸委靡
可憐意氣尚慿陵鸞旗廣殿晨排仗鐵馬黃河夜踏氷
此事要須推大手蟬嘶分付與呉僧
巧構形似之言要非詣力所臻不能道來親切乃爾
　　讀隱逸傳
終南處士入都門少室山人補諫垣畢竟只供千載笑
石封三品鶴乗軒
不以議論傷格律比勘亦自允協
　　秋陰
淡日披朝霧輕雲結暮陰菰蒲溪路暗松竹草堂深妙
墨雙鈎帖竒聲百衲琴古人端未遠一笑會吾心
　　秋懷
皇天本無心萬物各有時飛鴻何預人南翔每如期仰
㸔霜露墜俯歎草木衰英英籬下菊秀色獨滿枝豈無
一樽酒相與斟酌之耋老天所佚行歌復何疑
改朔甫再宿月見西南隅纎纎一銀鈎挂空疑有無我
行青楓岸遠水浮雙鳬新寒入短衣感此風霜初頗欲
呼小艇東村行芋區衣薄且言歸煙火望吾廬
閒淡有味
　　秋思
日落江城聞𢷬衣長空杳杳雁南飛桑枝空後醅初熟
豆莢成時兔正肥徂歲背人常冉冉老懷感物倍依依
平生許國今何有且擬梁鴻賦五噫
　　冬晴與子坦子聿遊湖上
海山山下百餘家垣屋參差一帶斜我欲徃尋疑路斷
試沿流水覔桃花
　　齋中弄筆偶書示子聿
左右琴樽靜不譁放翁新作老生涯焚香細讀斜川集
候火親烹顧渚茶書為半酣差近古詩雖苦思未名家
一窗殘日呼愁起裊裊江城咽暮笳
少陵云語不驚人死不休放翁云詩雖苦思未名家文
人之豪故自各有著力處今人未涉其境而漫以雕琢
直率置之可乎
　祖應世曰放翁七律無一字效顰四唐而獨開蹊徑
　别有一天何嘗寄人籬下
　陳訏曰昔蘇長公教人作詩曰字字覔竒險節節累
　枝葉又曰法度法前軌後山亦云要當攻石堅勿作
　搏沙散放翁詩至萬首疑其無復持擇而改詩錬句
　每形篇什數公之於詩亦列子之御風而行靈均之
　桂舟玉車也而其言顧如此
　　夢中作遊山絶句
霜風吹㡌江村路小蹇迢迢委轡行忽到雲山幽絶處
穿林啼鳥不知名
　　北望感懷
榮河温洛帝王州七十年來禾黍秋大事竟為朋黨誤
遺民空歎歲時遒乾坤恨入新豐酒霜露寒侵季子裘
食粟本同天下責孤臣敢獨廢深憂
有名論非尋常所及
　　人日東園
歲首未入春風氣已稍和我睡意慵起如此鳴禽何駕
言之東園落梅亦己多江南無堅氷綠池生㣲波挹彼
蒲萄醅酌我鸚鵡螺雖無絲與竹倚樹自高歌矯首東
南望稽山鬱嵯峨兒曹幸力穡老子得婆娑
　　枕上作
山雨蕭蕭過沙泉咽咽流夢中無遠道醉裏失孤愁貧
賣相如騎寒思季子裘兒童報新霽裹飯出閒遊
夢中無遠道五字亦未經人道游又有句云夢移鄉國
近則更竒矣
　　長干行
裠腰綠如草衫色石榴花十二學彈箏十三學琵琶寜
嫁與商人夫婦各天涯朝朝問水神夜夜夢三巴聘金
雖如山不願入侯家鄣袖庭花下東風吹鬢斜
　　小橋
漠漠輕陰隱隱雷石榴半落㸃莓苔小橋西北闌干角
獨岸綸巾待雨來
　　觀畫山水
古北安西志未酬人間隨處送悠悠騎驢白帝城邊雨
挂席黄陵廟外秋大網截江魚可膾高樓臨路酒如油
老來無復當年快聊對丹青作卧遊
　　示友
道向虚中得文從實處工凌空一鶚上赴海百川東氣
骨真當勉規模不必同人生易衰老君等勿匆匆
　　十月
十月霜侵季子裘吾詩又送一年秋風回斷續聞樵唱
木落參差見寺樓久已浮雲㸔富貴固應華屋等山丘
江邊海際多幽致擬跨青騾處處遊
集中有木落寺樓高之句與此頷聨各有佳致
　　梅花
春信今年早江頭昨夜寒已教清徹骨更向月中㸔
　　對酒戲詠
淺傾西國蒲萄酒小嚼南州豆蔻花更拂烏絲冩新句
此翁可惜老天涯
　盧世㴶曰雋麗不可名狀
　　先少師宣和初有贈晁公以道詩云奴愛才如蕭
　　穎士婢知詩似鄭康成晁公大愛賞今逸全篇偶
　　讀晁公文集泣而足之
士不逢時勇退耕閉門自號景迂生遠聞佳士輙心許
老見異書猶眼明奴愛才如蕭頴士婢知詩似鄭康成
早孤遇事偏多感欲續殘章涕已傾
　　追感徃事
諸公可歎善謀身誤國當時豈一秦不望夷吾出江左
新亭對泣亦無人
千年而後如聞嘆息之聲善謀身一言尤中庸臣病根
　潘問竒曰此詩雖欠含蓄然亦可知南渡後雖周伯
　仁亦難得
　文集䟦吕侍講嵗時雜記年運而徃士大夫安於江
　左求新亭對泣者正未易得撫巻累欷
　
　
　
　
御選唐宋詩醇巻四十六
欽定四庫全書
御選唐宋詩醇巻四十七
　　山陰陸游詩六
　　　目錄
　　春遊
　　三月二十日兒輩出謁孤坐北窗
　　西村
　　湖塘晚眺
　　秋夜
　　漁父
　　梅市
　　郭西
　　柳橋晚眺
　　秋社
　　村舍
　　秋日雜詠
　　小立
　　秋晚湖上
　　雨後至近村
　　題嚴州王秀才山水枕屏
　　追憶征西幙中舊事
　　解嘲
　　讀史
　　遣興
　　送子龍赴吉州掾
　　正月五日出遊
　　初春雜興
　　杜叔高秀才雨雪中相過留一宿而别誦此詩送
　　之
　　村居書喜
　　别嚴和之
　　舟中作
　　夏初湖村雜題
　　書直舍壁
　　謝韓實之直閣送燈
　　直舎獨坐思成都
　　出東城並江而歸
　　立春後十二日命駕至郊外戲書觸目
　　河橋晚歸
　　後寓嘆
　　與兒輩泛舟遊西湖一日間晴陰屢易
　　秋思
　　小徑登東山繚行自西北至溪上
　　感憤
　　野興
　　幽居春晚
　　閔雨
　　書事
　　明日復理夢中意作
　　舍南野步
　　出遊
　　山行
　　感昔
　　風雲晝晦夜遂大雪
　　夢華山
　　道室
　　倚樓
　　石帆夏日
　　乙丑夏秋之交小舟早夜徃來湖中戲成絶句
　　懷舊
　　春雨
　　梨花
　　雜感
　　出遊歸鞍上口占
　　初夏閒居
　　地僻
　　耒陽令曾君寄禾譜農噐譜二書求詩
　　夏末野興
　　訪山家
　　寄隱士
　　春前六日作
　　贑士曾興宗字光祖以其居篔簹谷圗來求詩
　　夏日雜題
　　西村晚歸
　　雨晴
　　秋夜
　　累日濃雲作雪不成遂有春意
　　野望
　　春晴
　　恩封渭南伯唐詩人趙嘏為渭南尉當時謂之趙
　　渭南後來將以予為陸渭南乎戲作長句
　　山行
　　初夏書感
　　對酒作
　　頃歲從戎南鄭屢徃來興鳯間暇日追懷舊遊有
　　賦
　　異夢
　　夜坐小飲
　　雜感十首之二
　　仲秋書事
　　秋日徙倚門外久之
　　聞新雁有感
　　小園獨酌
　　古意
　　湖上尋梅
　　湖山
　　雪晴欲出而路濘未通戲作
　　春日雜興
　　蘭亭道上
　　初夏雜興
　　山行過僧菴不入
　　夏日六言
　　夏日泛溪至南庄復回湖桑歸
　　郊行
　　文章
　　思蜀
　　江村
　　示兒
欽定四庫全書
御選唐宋詩醇巻四十七
　　山陰陸游詩六
　　春遊
春風堤上草萋萋草軟沙平䕶馬蹄似蓋㣲雲纔障日
如絲細雨不成泥千秋觀裏逢新燕九里山前聽午雞
追憶舊遊愁滿眼綵船曾繫畫橋西
　　三月二十日兒輩出謁孤坐北窗
園林春已空陂巷雨新足泥深黃犢健桑老紫椹熟豐
年逋負少村舎壓酒肉㣲風吹醉醒起和飯牛曲
樸直有味
　　西村
亂山深處小桃源徃歲求漿憶叩門高柳簇橋初轉馬
數家臨水自成村茂林風送幽禽語壞壁苔侵醉墨痕
一首清詩記今夕細雲新月耿黃昏
　　湖塘晚眺
綠樹暗村墟青山繞草廬奉祠神禹舊馳道曓秦餘浦
色沉煙網畦聲入雨鉏清秋又如許幽憤若為攄
病起閒無事時來古渡頭煙中賣魚市月下采蓮舟帆
鼓娥江晚菱歌姥廟秋長吟無傑句聊以散吾愁
氣體高妙在盛中之間
　　秋夜
老病睡眠少如斯秋夜何長庚未配月織女己斜河莎
徑蟲吟苦柴門葉落多誰知窮甯戚不作飯牛歌
　　漁父
千錢買一舟百錢買兩槳朝㸔潮水落暮㸔潮水長持
魚換鹽酪縣郭時下上亦或得濁醪不復計瓦盎浩歌
忘遠近醉夢墮莾蒼元真不可逢悠然寄遐想
　　梅市
梅市柯山小繫船開篷驚起醉中眠橋橫風柳荒寒外
月墮煙鐘縹𣺌邊客思况經孤驛路詩情又入早秋天
如今老病知何恨判斷江山六十年
清和宛轉可謂物理俱美情致兼深矣
　盧世㴶曰是雲林冩景
　　郭西
鵲下川原黒船行浦溆空橋燈揺水影樓角散天風野
眺飛埃外漁歌冷翠中不須嘲病翼要是脫樊籠
　　柳橋晚眺
小浦聞魚躍橫林待鶴歸閒雲不成雨故傍碧山飛
有手揮目送之趣
　　秋社
雨餘殘日照庭槐社皷鼕鼕賽廟回又見神盤分肉至
不堪沙雁帶寒來書因忌作閒終日酒為治聾醉一杯
記取鏡湖無限景蘋花零落蓼花開
　　村舎
生理嗟彌薄吾居久未完蝶飛窗紙碎龜坼壁泥乾小
雨牛欄濕㣲霜碓舎寒晚禾蟲獨少鄰里共相寛(原註/今年)
(晚禾苦蟲蛀/予鄉獨免)
　潘問竒曰生剙不肯蹈襲一字
　　秋日雜詠
菰蒲風起暮蕭蕭煙斂林踈見斷橋白蟹䱥魚初上市
輕舟無數去椉潮
竹枝遺調
　　小立
紅樹園廬晚碧花籬落秋荒陂船䕶鴨斷岸笛呼牛酒
賤村村醉山寒寺寺幽聊須岸烏幘小立埭西頭
　　秋晚湖上
已過西成賽廟期家家下麥不容遲夕陽徧野人歸後
秋水生灘鷺集時靈藥不治懷抱惡好詩空益鬢毛衰
從來未識蘓司業愁絶西風滿酒旗
結句善於運化有縹緲之韻
　　雨後至近村
夜雨曉方止朝雲猶作陰山餘一寸碧溪長半篙深卧
泛白鷗渚行穿黃葉林老農能共語真率㑹人心
　　題嚴州王秀才山水枕屏
我行天下路幾何三巴小益山最多翠崖青嶂高嵯峨
紅棧如帶縈巖阿下有駭浪千盤渦一跌性命委蛟鼉
日馳三百一烏騾雪壓披氊泥滿鞾驛亭沃酒醉臉酡
長笛腰鼓雜巴歌大散關上方橫戈豈料世變如翻波
東歸輕舟下江沱回首歲月悲蹉跎壯君落筆冩岷嶓
意匠自到非身過偉哉千仞天相摩谷裏人家藏綠蘿
使我恍然越關河熟視粉墨頻摩挲
鏗然徹耳煥然奪目意匠自到非身過尤有妙理
　　追憶征西幙中舊事
小獵南山雪未消繡旗斜巻玉驄驕不如意事常千萬
空想先鋒宿渭橋
昨夜王師戍隴回遺民日夜望行臺不論夾道壺漿滿
洛筍河魴次第來(原註在南鄭時關中/將吏有獻此二物者)
　　解嘲
一壑棲遲久多生習氣消行藏無媿怍夢覺兩逍遥倩
鶴傳春信疏泉洗藥苗晚來幽興極椉月過西橋
　　讀史
民間斗米兩三錢萬里耕桑罷戍邊常使屏風冩無逸
應無烽火照甘泉
保泰持盈之指借明皇發之不落言詮自近風雅
　　遣興
家住城南剡曲傍門前山色蘸湖光三朝執㦸悲年徃
二頃扶犂樂歲穰名姓已隨身共隱文辭終與道相妨
子孫勉守東臯業小甑吳粳底様香
　方回曰五六議論最妙
　　送子龍赴吉州掾
我老汝遠行知汝非得已駕言當送汝揮涕不能止人
誰樂離别坐貧至於此汝行犯胥濤次第過彭蠡波橫
吞舟魚林嘯獨脚鬼野飯何店炊孤櫂何岸檥判司比
唐時猶幸免笞箠庭參亦何辱負職乃可恥汝為吉州
吏但飲吉州水一錢亦分明誰能肆讒毁聚俸嫁阿惜
擇士教元禮我食可自營勿用念甘㫖衣穿聽露肘履
破從見指出門雖被嘲歸舍却睡美益公名位重凛若
喬嶽峙汝以通家故或許望燕几得見已足榮切勿有
所啟又若楊誠齋清介世莫比一聞俗人言三日歸洗
耳汝但問起居餘事勿挂齒希周有世好敬叔乃鄉里
豈惟能文辭實亦堅操履相從勉講學事業在積累仁
義本何常蹈之則君子汝去三年歸我儻未即死江中
有鯉魚頻寄書一紙
以韻語作訓詞真情極切自然成文樸茂渾堅大家本
領
　　正月五日出遊
久作閒人不慣愁新春天氣更清柔未為遼海千年别
且繼斜川五日遊細栁拂頭穿野徑落梅黏袖上漁舟
此身定去神仙近倚遍江南賣酒樓
　　初春雜興
水長鷗初泛山寒茗未芽深林聞杜鼓落日照漁家渡
遠呼船久橋傾取路斜客愁慵遠眺不是怯風沙
　方回曰八句皆佳而二四尤古逺
老病倦遊陟偶尋溪友期殘氷擁魚笱新暖入桑枝山
崦巨然畫煙村摩詰詩何人為収拾媿我不能竒
　　杜叔高秀才雨雪中相過留一宿而别誦此詩送
　　之
久客方知行路難關山無際水漫漫風吹欲倒孤城遠
雪落如簁野寺寒暮挈衣嚢投土室晨沽村酒挂驢鞍
文章一字無人識胸次徒勞萬巻蟠
用簁字新異可喜
　　村居書喜
紅橋梅市曉山橫白塔樊江春水生花氣襲人知驟暖
鵲聲穿樹喜新晴坊場酒賤貧猶醉原野泥深老亦耕
最喜先期官賦足經年無吏叩柴荆
　　别嚴和之
噐之魂逝已難招尚有和之慰寂寥今夜月明空歎息
想君孤棹泊溪橋
　　舟中作
晤語無人與遣愁出門聊復弄輕舟山穿煙雨參差出
水赴陂塘散漫流隔葉雌雄鳴谷鳥傍林子母過吳牛
數家清絶如圗畫炊黍何妨得小留
　盧世㴶曰冩景閒雅
　　夏初湖村雜題
嫩日輕風夏未深曲廊倚杖得閒吟地偏草茂無人迹
一對茭鷄下綠陰
　　書直舍壁
道山西下路杳杳歴重廊地寂聞傳漏簾踈有斷香渠
清水馬健屋老瓦松長欲出重欹枕無何覔故鄉
　方回曰水馬瓦松詩人罕用此聨可喜
　　謝韓實之直閣送燈
玉作華星綴絳繩樓臺交映暮天澄東都父老今誰在
腸斷當時諫浙燈
　盧世㴶曰詩自謝燈意别有在
　張完臣曰無限感慨觸物而流
　蘇軾諫浙燈劄子伏見中使傳宣下府市司買浙燈
　四千餘盞有司具實直以聞陛下又令減價収買見
　已盡數拘収禁止私買以須上令臣始聞之驚愕不
　信咨嗟累日竊為陛下惜此舉動也
　　直舎獨坐思成都
錦城花絮送吳船屈指東歸又幾年羣玉峰頭花老矣
百花潭上夢依然青衫尚記稱狂客白髪寜知作老僊
所恨酒腸非復昔閒遊空負杖頭錢
　　出城東並江而歸
上車容假寐出郭當閒遊遠笛臨風起高帆到岸収人
歸花市路客醉酒家樓徑就東園卧孤燈欲話愁
　　立春後十二日命駕至郊外戲書觸目
宫雲縹緲漏聲遲夢裏華胥却自疑春淺風光先盎盎
時平節物共熈熈畫簾不捲聞人語玉勒徐行避酒旗
閱盡輩流身獨健怳如隨計入都時
　　河橋晚歸
曲巷連新市層樓近小橋青帘猶滴雨綠浦恰通潮簾
影晴方見笙聲冷未調斜陽覔歸路偏愛玉驄驕
筆墨間有香氣似初唐人佳製
　　後寓嘆
貂蟬未心出兜鍪要是蒼鷹憶下韝彭澤徑歸端為酒
輕舟已老豈須侯千年精衛心平海三日於菟氣食牛
㑹與高人期物外摩挲銅狄㶚城秋
　吳喬曰此當有後進妄生長短如韓君在夷門也
　　與兒輩泛舟遊西湖一日間陰晴屢易
逢著園林即欵扉酌泉鬻筍欲忘歸楊花正與人爭路
鳩語還催雨㸃衣古寺題名那復在後生識面自應稀
傷心六十餘年事雙塔依然在翠㣲
寫景最工著語一何娟妙
　　秋思
烏桕㣲丹菊漸開天高風送雁聲哀詩情也似并刀快
剪得秋光入巻來
　　小徑登東山繚行自西北至溪上(原註是夕/子聿置酒)
行穿犖确度谽谺小立風中客袖斜衰草雙雙㸃飛蝶
長空一一送棲鵶荻洲薄暮収魚網茆舍初寒響緯車
誰道老人多感慨未妨尊酒樂年華
　　感憤
形勝崤潼在英豪趙魏多精兵連六郡要地控三河慷
慨鴻門㑹悲傷易水歌幾人懷此志送老一漁蓑
　　野興
掃盡紅塵閉是非舎傍好在舊苔磯壺中春色松肪酒
江上秋風槲葉衣一片共知雲偶出千年誰識鶴重歸
勿言野外無供給雪後連山藥草肥
五六情事恰合
　　幽居春晚
老廢讎書病廢詩晝閒惟與睡相宜未尋内史流觴地
又近龎公上塜時花發遊蜂喧院落筍長馴鹿入藩籬
石帆山下春如許野老來招不用辭
　盧世㴶曰三四從上轉下機軸一貫
　　閔雨
歲秋固多雨每恨不及時黃塵蔽赤日苗槁已不遲踏
車聲如雷力盡真何為天豈不念民雲族風散之窮民
守稼泣便恐化棘茨妻子不望活所懼尊老飢我願上
天仁顧哀民語悲鞭龍起風霆尚繼豐年詩
詞㫖深厚
　　書事
北征談笑取關河盟府何人策戰多掃盡煙塵歸鐵馬
剪空荆棘出銅駞史臣歴紀平戎策壯士遥傳入塞歌
自笑書生無寸效十年枉是枕琱戈
　　明日復理夢中意作
白盡髭鬚兩脥紅頽然自以放名翁客從謝事歸時散
詩到無人愛處工高挂蒲帆上黃鶴獨吹銅笛過垂虹
閒人浪迹由來事那計猿驚蕙帳空
　劉克莊曰近歲詩人雜博者堆隊仗空踈者窘才料
　出竒者費搜索縛律者少變化惟放翁記問足以貫
　通力量足以驅使才思足以發越氣魄足以陵暴南
　渡而下故當為一大宗末年詩云客從謝事歸時散
　詩到無人愛處工又云外物不移方是學俗人猶愛
　未為詩則皮毛落盡矣
　　舎南野步
枯蔓絡荆籬幽花映荻扉馴麞驚不起歸鶴倦猶飛野
色連収網邊愁入搗衣壯圗空自笑事事與心違
寫入邊愁一句便覺情景混融通體靈妙
　　出遊
山有籃輿步有舟放翁身健得閒遊羊牛㸃㸃日將夕
蒲栁蕭蕭天正秋細雨僧歸雲外寺踈燈人語酒家樓
歸途更愛湖橋月獨倚闌干為小留
　　山行
山光秀可餐溪水清可啜白雲映空碧突起若積雪我
行溪山間靈府為澄澈崚嶒崖角立蟠屈路九折黃楊
與冬青鬱鬱自成列其根貫石罅橫逆相糾結上捫鵰
鶻巢下歴豺虎穴流泉不可見鏘然響環玦出山日已
暮林火遠明滅小憇得樵家題詩記幽絶
不失子美家法
　　感昔
白帝城邊鶯亂啼憶騎瘦馬踏春泥老來感舊多悽愴
孤夢時時到瀼西
　　風雲晝晦夜遂大雪
大風從北來洶洶十萬軍草木盡偃仆道路暝不分山
澤氣上騰天受之為雲山雲如馬牛水雲如魚黿朝闇
翳白日暮重壓厚坤高城岌欲動我屋何足掀兒怖牀
下伏婢恐堅閉門老翁兩耳瞶無地著戚欣夜艾不知
雪但覺手足皸布衾冷似鐵燒糠作㣲温豈不思一飲
流塵暗空樽已矣可奈何凍死向孤村
竒崛
　　夢華山
古松偃蹇谷谽谺太華峰前野老家久客未歸丹竈冷
碧桃八十一番花
　　道室
簭遇風山第六爻翛然盡謝俗間交謀生舊買雲三頃
託宿新分鶴半巢露下丹芽生藥壠月明金粉落松梢
眉間喜動君知否借得丹經手自抄
鏗然清響殊有仙靈之氣
　　倚樓
曲曲闌干縹緲間哦詩本欲破除閒無端又起天涯感
消墨生綃數㸃山
　　石帆夏日
短棹飄然信所之茶園漁市到無時風從蘋末蕭蕭起
月過花陰故故遲蓴菜煮羮吳舊俗竹枝度曲楚遺辭
頗聞項里楊梅熟隣曲相招莫後期
　　乙丑夏秋之交小舟早夜徃來湖中戲成絶句
橫林渺渺夜生煙野水茫茫遠拍天菱唱一聲驚夢斷
始知身在釣魚船
有聲有情逈然高唱
娥江道上月三更垣屋參差閉月明倚柂賦詩無傑思
斷腸分付棹歌聲
　　懷舊
身是人間一斷蓬半生南北任秋風琴書昔作天涯客
蓑笠今成澤畔翁夢破江亭山驛外詩成燈影雨聲中
不須强覔前人比道似香山實不同
王世貞論詩以樂天放翁為廣大教主為其情事景物
之悉備也此老情事頗近子美其意中亦欲與浣花老
叟相視而笑故其自道如此
　　春雨
春陰易成雨客病不驚寒又與梅花别無因一倚欄
　　梨花
開向春殘不恨遲綠楊窣地最相宜征西幕府煎茶地
一幅邊鸞畫折枝(原註宣司静鎮堂/屏上有邊鸞梨花)
　盧世㴶曰梨花詩至此又是一種結搆
　　雜感
春晚晴還雨村深醉復醒溪添半篙綠山可一窗青藥
品隨長鑱花名記小屏閒身幸無事吟嘯送餘齡
可字雖出唐人自成佳句
　　出遊歸鞍上口占
𣺌渺煙波飛槳去迢迢桑野策驢還寄懷楚水吳山外
得意唐詩晉帖間毎惜好春如我老誰能長日伴人閒
世間自是無兼得勛業元非造物慳
　　初夏閒居
川雲漠漠雨冥冥濁酒閒傾不滿瓶蠶簇尚寒憂繭薄
稻陂初滿喜秧青王師䕶塞方屯甲親詔憂民已放丁
病起自憐猶健在不須求應少㣲星
琢句工穩而氣格不傷
　　地僻
地僻臨湍瀬門幽長綠苔客書疑誤達僧刺媿虛來清
露蘋花坼斜陽燕子回自憐猶有恨佳日對空罍
何其風秀
　　耒陽令曾君寄禾譜農噐譜二書求詩
歐陽公譜西都花蔡公亦記北苑茶農功最大置不錄
如棄六藝崇百家曽侯奮筆補多稼儋州讀罷深咨嗟
一篇秧馬傳海内農噐名數方萌芽令君繼之筆何健
古今一一辨等差我今八十歸抱耒兩編入手喜莫涯
神農之學未可廢坐使末俗慙浮華
　文獻通考陳氏曰禾譜五巻宣德郎温陵曽安止移
　忠撰東坡所謂賦秧馬歌也謂禾譜文旣温雅事亦
　詳實惜其不譜農噐故以此歌附之農噐譜三巻續
　二巻耒陽令曽之謹撰安止之姪孫也追述東坡作
　歌之意為此編周益公為之序陸務觀亦作詩題其
　後
　　夏末野興
半世天涯倦遠遊還鄉不減旅人愁數聲相應鳩呼雨
一片初飛葉報秋山塢風煙僧院路河梁燈火酒家樓
絶知雪鬢宜簔笠分付貂蟬與黑頭
　　訪山家
捨舟步上若耶溪壽櫟修藤路欲迷僧院倚山馴栗䑕
野塘灘水下茭雞草侵古路迢迢遠雲傍行人故故低
薄暮但尋遺毳去山家正在鶴巢西
　　寄隱士
乳竇寒猶滴巖扉夜不扃竒書窺鳥跡靈藥得人形浩
浩天風積㝠㝠海氣清儻逢王内史更為乞黃庭
較少陵押形字更新
　　春前六日作
夜枕夢回春雨聲曉窗日出春鳥鳴典衣沽酒莫辭醉
自有梅花為解酲
　　贑士曽興宗字光祖以其居篔簹谷圗來求詩
高人心虛萬物宗家世常以仕易農買山本愛坡上竹
手種己偃巖前松瀑泉三伏凛氷雪谷聲十里酣笙鏞
了知自是一丘壑不與金精為附庸(原註地與金精/山青牛峽為鄰)
磊砢多竒宫商悉諧第六句蓋取諸坡仙者
　　夏日雜題
午夢初回理舊琴竹爐重炷海南沉茅簷三日蕭蕭雨
又展芭蕉數尺陰
　　西村晚歸
小屋花垂盡平隄草次迷日長鶯語久風定絮飛低子
響聞碁院舟横傍釣溪歸途不知處依約埭東西
古今得意句難得一聨悉稱暗牖懸珠網不如空梁落
燕泥傍水見寒花不如出關逢落葉也田藝衡詩談云
爾如此詩風定絮飛低五字亦豈易得
　　雨晴
旱暵常思雨沉陰却喜晴放船蓮蕩遠岸幘竹風清淮
浦戎初遁興州盗甫平為邦要持重恐復議銷兵
　　秋夜
落葉鳴遥夜啼螿送暮秋不知何許笛故作此時愁青
海三年戍黃旗萬里侯何如石帆下煙雨釣滄洲
風格遒上故應突過錢郎
　　累日濃雲作雪不成遂有春意
釀雪經旬竟不成一霜却作十分晴雲歸岫穴千峰立
㬉入郊原萬耦耕葛葉離離豐歲候梅花眷眷故人情
道傍孤店新醅熟己有幽禽一兩聲
　　野望
偶携一小豎徙倚望南山船笛為誰怨溪雲如我閒洲
長歸雁下天逈暮鴉還安得一竿云終年煙水間
　　春晴
常年春日少春晴拂面今朝㬉吹輕水閣家家橫小舫
園亭處處聽新鶯桃花不管詩人老菖葉空催野叟耕
自笑此生餘幾許銅駞荆棘尚關情
　　恩封渭南伯唐詩人趙嘏為渭南尉當時謂之趙
　　渭南後來將以予為陸渭南乎戲作長句
老向人間久倦遊君恩乞與渭川秋虛名定作陳驚座
好句真慙趙倚樓棧豆十年霑病馬煙波萬里著浮鷗
就封他日輕裘去應過三峰處處留
　盧世㴶曰欲遜欲任兩意俱有
　　山行
山鳥啼孤戍煙蕪入廢亭隄成陂水白雨細稻秧青草
市少行旅樷祠多乞靈最憐投宿處㣲火暮晶熒
　　初夏書感
春與人俱老花隨夢已空遊蜂黏落蕋輕燕接飛蟲桑
悴知蠶起牲肥賽麥豐為農當自力相戒勿悤悤
諸詩皆莫年之作老氣縱横而格律彌細
　　對酒作
飲酒豪如巻白波遣愁難似塞黃河多聞自解為身累
後死空令見事多未試神仙餐玉法且賡壯士入關歌
此心不道無人識雪鬢蕭蕭奈老何
　　頃歲從戎南鄭屢徃來興鳯間暇日追懷舊遊有
　　賦
昔戍蠶叢北頻行鳯集南烽傳戎壘宻驛遠客程貪春
盡花猶坼雲低雨半含種畬多菽粟蓺木雜松柟婦汲
惟陶噐民居半草菴風煙迷棧閣雷霆起湫潭城郭秦
風近村墟蜀語參快心逢曠野刮目望浮嵐考古時興
感無詩日每慚嘉陵最堪憶迎馬栁毿毿
　方回曰放翁詩出於曽茶山而不專用西江格有晚
　唐有中唐亦有盛唐此篇雖陳杜沈宋亦不過如此
　流麗綿宻
　　異夢
山中有異夢重鎧奮雕戈敷水西通渭潼關北控河凄
凉鳴趙瑟慷慨和燕歌此事終當在無如老死何
　　夜坐小飲
零落槐花已滿溝江湖又見一畨秋氷輪有轍凌空上
銀漢無聲接地流丹荔甘寒勞遠致玉醅醇洌喜新篘
移床坐對西南電好雨心知不待求
　　雜感十首之二
吕釣渭水濱說築傅巖野雖曰古盛時得士蓋亦寡天
將啟治亂人才有用舍向非萬牛力孰與成大厦
洙泗日已遠儒術日已䘮學者稱孔墨為國雜伯王書
生幸有聞力薄不能倡黙黙世俗間汝職無乃曠
詞㫖宏深雖筆意㣲斂却有大篇氣象
　　仲秋書事
斷雲歸岫雨初収茅舎蕭條古渡頭短褐老人垂九十
松枯石瘦不禁秋
　　秋日徙倚門外久之
舍前煙水似瀟湘白首歸來愛故鄉五畆山園鬱桑柘
數椽茅屋映菰蔣翻翻小繖船歸郭𣺌渺長歌月滿塘
却掩柴荆了無事篆盤重㸃已殘香
　　聞新雁有感
新雁南來片影孤冷雲深處宿菰蘆不知湘水巴陵路
曽記漁陽上谷無
如此寓感亦匪夷所思
　　小園獨酌
横林揺落弄㣲丹深院蕭條作小寒秋氣已高殊可喜
老懷多感自無歡鹿初離母斑猶淺橘乍經霜味尚酸
小酌一巵幽興足豈須落佩與頽冠
　　古意
千金募戰士萬里築長城何時青塚月却照漢家營
夜泊武昌城江流千丈清寜為雁奴死不作鶴媒生
　　湖上尋梅
鏡湖渺渺煙波白不與人間通地脉騎龍古仙絶火食
慣住空山齧氷雪東皇高之置度外正似人中巢許輩
萬木僵死我獨存本來長生非返魂
小雪湖上尋梅時短㡌亂揷皆繁枝路人㸔者竊相語
此老胸中常有詩歸來青燈耿窗扉心鏡忽入造化機
墨池水淺筆鋒燥笑拂吳箋作飛草
仗氣愛竒遂成異境方回取梅花詩十五篇殊不逮此
　　湖山
坡陁度小嶺軒豁見平湖但醉梅花下民間酒可沽(原/註)
(花徑/小嶺)
故堞無遺跡蕭然數十家茶煙映山起酒斾傍隄斜(原/註)
(古/城)
　　雪晴欲出而路濘未通戲作
欲覔溪頭路春泥不可行歸來小窗下袖手㸔新晴
　　春日雜興
行人陌上思悠悠十里斜陽古渡頭一片落花無覔處
只教芳草管閒愁
　　蘭亭道上
湖上青山古㑹稽斷雲漠漠雨淒淒籃輿晚過偏門市
滿路春泥聞竹雞
箭箙弓弢小獵回壯心自笑未低摧前身家近盤閶路
曽㸔吳王射雉來
藴藉不失唐人風調
　　初夏雜興
隱趣與誰論深居湖上村避蘭寜改路惜筍不開園庭
草饒生意溪沙記漲痕愁來時淺酌隨事有雞豚
　　山行過僧菴不入
垣屋參差竹塢深舊題名處懶重尋茶爐煙起知高興
碁子聲踈識苦心淡日暉暉孤市散殘雲漠漠半川陰
長吟未斷清愁起已見横林宿暮禽
　方回曰詩極高勝尤有工夫針線如老杜所謂裁縫
　滅盡針線迹也殘雲一聨及末句結乃結煞山行一
　叚餘意前輩詩例如此須合别有擺脱老杜縛雞行
　山谷水仙花皆然
　　夏日六言
醉面貪承夕露釣竿喜近秋風借問孤舟何處深入芙
渠浦中
溪漲清風拂面月落繁星滿天數隻船横浦口一聲笛
起山前
　　夏夜泛溪至南莊復回湖桑歸
不求竒骨可封侯但喜枯腸不貯愁數㸃殘燈沽酒市
一聲柔艣採菱舟元知澤國偏宜夜己就天公探借秋
歸過三更風露重紗巾􁂨覺髪颼飀
　　郊行
凄風吹雨過江城緩䇿羸驂並水行古路初驚秋葉墮
荒郊已放候蟲鳴壯心耿耿人誰識徃事悠悠恨未平
斜日半竿羗笛怨西陵寂寞又潮聲
結有神韻
　　文章
文章本天成妙手偶得之粹然無疵瑕豈復須人為君
㸔古彛噐巧拙兩無施漢最近先秦固已殊淳漓胡部
何為者豪竹雜哀絲后䕫不復作千載誰與期
深識妙解非淺人所能與游常言詩欲工而工亦非詩
之極鍛錬之久乃失本指斵削之甚反傷元氣觀其所
言其自命可知矣李東陽謂宋人之詩但一字一句對
偶雕琢之工而天真興致未可與道者不知能識此意
否
　楊大鶴曰放翁詩至萬首然翁又言文章本天成妙
　手偶得之自然無疵瑕豈復須人為自言間為長謡
　短章楚調唐律酬答風月煙雨之態度非為娛耳目
　遣暇日而已此豈粘頭綴尾朝鐫夕琢必待月久歲
　深以多作為能者哉
　　思蜀
西遊陳迹浩無窮回首真同一夢中栁拂驛牆思鳯集
鼓喧市里憶蠶叢故人丘壟秋蕪碧舊隱園林夕照紅
自閔未能忘感慨浩歌彈劍送飛鴻
　　江村
江村連夜有飛霜柿正丹時橘半黃轉枕却尋驚斷夢
撥爐偶見爇殘香醫無絶藝空三易死與浮生已兩忘
拈得一書還嬾㸔卧聽孫子誦琅琅
　陳訏曰放翁一生精力盡於七律故全集所載最多
　最佳古詩少有鬆處然至其精彩發露自斑駁可愛
　　示兒
死去元知萬事空但悲不見九州同王師北定中原日
家祭無忘告乃翁
　祖應世曰放翁易簀嘉定中國弱已極而尚作此想
　其齎志可悲矣
　褚人穫曰示兒一絶有三呼渡河之意
　周之麟曰觀於家祭無忘之語千秋而下亦為長慟
　此其用心與子美何以異哉
　
　
　
　
　
御選唐宋詩醇巻四十七
