#+TITLE: 集千家註杜工部詩集-唐-杜甫
#+DATE: 2018-05-12 10:19:00
#+SOURCE: github.com/kanripo/KR4c0018 master 60f1559c                
集註杜工部詩姓氏
　　唐昌黎先生韓氏(名愈字退之有/詩題子美墳)
　　唐元氏(名稹)
　　太原王氏(名洙字原叔翰林學士兵部郎中知制誥史館/脩撰注子美集先古詩後近體計三十六卷)
　　建安王氏(名昱字公旦建陽人度/支貟外郎袐閣校理)
　　臨川王氏(名安石字介甫撫州臨/川人拜左僕射謚文公)
　　鳳臺王氏(彦輔和注子美詩四/十九卷自號鳳臺子)
　　　　　王氏(名徴鳳臺/子之子)
　　　　　王氏(名端仁鳯/臺子之孫)
　　鉅野王氏(名禹偁字元之濟州鉅野人翰林學/士知審官院兼通進銀臺封駁司)
　　建安王氏(名楷)
　　　　　王氏(名杞)
　　　　　王氏(名琪字/君玉)
　　　　　王氏(逢原)
　　　　　王氏(深父)
　　　　　王氏(立之/直方)
　　　　　王氏(性之)
　　　永嘉王氏(名十朋字龜齡集注/編年詩史三十二卷)
　　　建安王氏(名紆)
　　　眉山蘇氏(名軾字子瞻眉州眉山人/謚太師文忠公著釋事)
　　　　　蘇氏(養直)
　　　西蜀趙氏(次公字彦材/著正誤)
　　　西蜀趙氏(䕫字/堯卿)
　　　　　趙氏(彦材)
　　　　　趙氏(元序)
　　　西蜀師氏(名古著詳說/二十八卷)
　　　　　師氏(尹/民瞻)
　　　嘉興魯氏(䇾編注子美/詩一十八卷)
　　　廬陵歐陽氏(名脩字永叔吉州/水豐人謚文忠公)
　　　豫章黃氏(庭堅/魯直)
　　　　　黃氏(少度)
　　　　　謝氏(薖/㓜槃)
　　　淮海秦氏(觀/少游)
　　　　　秦氏(少儀)
　　　宛丘張氏(耒/文潜)
　　　永嘉張氏(器先)
　　　鄄城張氏(名詠字復之濮州/鄄城人謚忠定公)
　　　　　張氏(天覺)
　　　　　張氏(名逸序蜀本子/美詩一十卷)
　　　歷陽張氏(孝祥/安國)
　　　　　張氏(伯玉續子/美集有詩)
　　　河東薛氏(蒼舒續注/子美詩)
　　　　　薜氏(夢符廣注/子美詩)
　　　　　薛氏(綜)
　　　　　薜氏(士昭)
　　　　　薜氏(元肅)
　　　城南杜氏(修可續注/子美詩)
　　　　　杜氏(名田字時可/著𥙷遺)
　　　　　杜氏(定功)
　　　河南尹氏(名洙字師魯起居/舎人直龍圗閣)
　　　臨川晏氏(名殊字同叔/謚元獻公)
　　　臨江劉氏(名敞)
　　　東萊徐氏(字居仁編/次門類詩)
　　　　　徐氏(俯/師川)
　　　　　徐氏(君平)
　　　　　徐氏(持晦)
　　　　　吕氏(大防撰/年譜)
　　　東萊蔡氏(伯丗撰/年譜)
　　　　　蔡氏(天啓)
　　　　　蔡氏(絛)
　　　西蜀孫氏(倬/瞻民)
　　　　　孫氏(彦忠)
　　　西蜀程氏(演/秊良)
　　　　　程氏(天祐)
　　　　　宋氏(名祁撰唐/書子美傳)
　　　西蜀宋氏(援/正輔)
　　　　　宋氏(彦材)
　　　遯齋陳氏(正敏)
　　　后山陳氏(名師道字无巳一字/履常號彭城居士)
　　　　　陳氏(希仲)
　　　　　陳氏(元龍)
　　　　　陳氏(體仁)
　　　　　陳氏(德溥)
　　　南豐曽氏(名鞏字子固建昌南/豐人擢試中書舎人)
　　　　　曽氏(公衮)
　　　盱江李氏(覯/㤗伯)
　　　　　李氏(彭/啇老)
　　　　　李氏(希聲)
　　　　　李氏(名觀𥙷遺/子美傳)
　　　臨安李氏(堯祖/唐卿)
　　　　　李氏(厚/徳載)
　　　　　沈氏(括/存中)
　　　　　胡氏(撰子美/草堂序)
　　　苕溪胡氏(仔)
　　　　　　胡氏(銓/邦衡)
　　　　　唐氏(庚/子西)
　　　　　梅氏(聖俞)
　　　　　韓氏(駒/子蒼)
　　　　　馬氏(存/子才)
　　　　　潘氏(大臨/邠老)
　　　　　潘氏(大觀/仲逹)
　　　　　孫氏(名僅撰子/美詩序)
　　　　　孫氏(子尚)
　　　　　孫氏(何)
　　　　　洪氏(蒭/駒父)
　　　　　洪氏(琰/玉父)
　　　　　洪氏(朋/龜父)
　　　　　洪氏(僧覺範)
　　　河南邵氏(愽/伯温)
　　　橘林石氏(敏若)
　　　九江夏氏(名竦字子喬江州人/樞密使封英國公)
　　　　　夏氏(倪/均父)
　　　　　何氏(覬/人表)
　　　蘇州何氏(泓)
　　　　　髙氏(荷/子勉)
　　　　　饒氏(節/德操)
　　　　　晁氏(冲之/叔用)
　　　　　晁氏(𥙷之)
　　　姑蘇丁氏(脩)
　　　永嘉丁氏(鎮叔)
　　　　　丁氏(惠安)
　　　縉雲鮑氏(文虎著/譜論)
　　　蘄陽林氏(敏功字子仁蘄州/人贈髙隱處士)
　　　　　林氏(敏修/子敬)
　　　　　林氏(子來)
　　　　　林氏(明仲)
　　　　　林氏(致明)
　　　長樂鄭氏(卬著/釋文)
　　　　　楊氏(符/信祖)
　　　　　汪氏(革/信民)
　　　　　汪氏(藻/彦章)
　　　　　　汪氏(端本/子之)
　　　　　　汪氏(洋/養源)
　　　建安余氏(葵)
　　　東漢詩僧(祖可/正平)
　　　　　季氏(錞/希聲)
　　　真隱詩僧(善權/巽中)
　　　　　元氏(不伐)
　　　　　曹氏(夢良)
　　　　　傅氏(薦可)
　　　　　鹿氏(伯可)
　　　　　　任氏(居實/文孺)
　　　　　　　吴氏(憲)
　　　　　　　吴氏(季南)
　　　　　　　吴氏(明可)
　　　　　　　吴氏(少雲)
　　　　　　　賈氏(巖老)
　　　　　　　崔氏(肅之)
　　　　　　　萬氏(先之)
　　　　　　　萬氏(申之)
　　　　　　　萬氏(大年)
　　　　永嘉甄氏(雲卿)
　　　　　　龔氏(實之)
　　　　　芮氏(國器)
　　　　　馮氏(方/圎仲)
　　　　　喻氏(叔竒)
　　　　　毛氏(叔度)
　　　　　朱氏(邦翰)
　　永嘉項氏(用中)
　　　　　周氏(成祖)
　　　　　鄧氏(忠臣字慎思)
集註杜工部詩姓氏
分門集註杜工部詩序
王洙序曰杜甫字子美㐮陽人徙河南鞏縣曽祖依
藝鞏令祖審言膳部貟外郎父閑奉天令甫少不覊
天寶中獻三賦召試文章授河西尉辤不行改右衛
率府胄曹天寶末以家避亂鄜獨轉䧟賊中至德二
載竄歸鳯翔謁肅宗授左拾遺詔許至鄜迎家明年
收京扈從還長安房琯罷相甫上䟽論琯有才不冝
廢免肅宗怒貶琯邠州刺史出甫爲華州司功屬關
輔饑亂棄官之秦州又居成州同谷自負薪採梠餔
糒不給遂入蜀卜居成都浣花里復適東川乆之召
𥙷京兆府功曹以道阻不赴欲如荆楚上元二年聞
嚴武鎮成都自閬挈家往焉武歸朝廷甫浮遊左蜀
諸郡往來非一武再鎮兩川奏爲節度叅謀檢校工
部貟外郎賜緋永泰元年夏武卒郭英乂代武崔旰
殺英乂楊子琳栢正節舉兵攻旰蜀大亂甫逃至梓
州亂定歸成都無所依乃泛江遊嘉戎次雲安移䕫
州大曆三年春下峽至荆南又次公安入湖南泝㳂
湘流遊衡山寓居耒陽甞至嶽廟阻暴水旬日不得
食耒陽聶令知之自具舟迎還五年夏一夕醉飽卒
年五十九觀甫詩與唐實録猶槩見事迹比新書列
傳彼爲踳駮(傳云召試京兆兵曹而集有官定後戲/贈詩注云𥘉受河西尉辤改右衛率府)
(冑曹傳云遁赴河西謁肅宗於彭原而集有喜逹行/在詩注云自京竄至鳯翔傳云嚴武卒乃遊東蜀依)
(髙適旣至而適卒括適自東川入朝拜右散騎常侍/乃卒又集有忠州聞髙常侍亡詩傳云扁舟下陜未)
(維舟而江陵亂乃遊㐮衡而集有居江陵及公安詩/至多傳云甫永㤗二年卒而集有大曆五年正月追)
(酬髙蜀州詩及别/題大曆年者數篇)甫集初六十卷今祕府舊藏通人
家所有稱大小集者皆亡逸之餘人自編摭非當時
第叙矣蒐裒中外書凡九十九卷(古本二卷蜀本二/十卷集略十五卷)
(樊晃序小集六卷孫光憲序二十卷鄭文寶序少/陵集二十卷别題小集二卷孫僅一卷雜編三卷)除
其重複定取千四百有五篇凡古詩三百九十有九
近體千有六起太平時終湖南所作視居行之次若
歳時爲先後分十八卷又别録賦筆雜著二十九篇
爲二卷合二十卷意兹未可謂盡他日有得尚副益
諸寶元二年十月王原叔記
胡氏序曰草堂先生謂子美也草堂子美之故居因
其所居而號之曰草堂先生先生自同谷入蜀遂卜
成都浣花江上萬里橋之西爲草堂以居焉唐之史
記前後抵捂先生至成都之年月不可考其後先生
寄題草堂云經營上元始斷手寶應年然則先生之
來成都殆上元之初乎嚴武入朝先生送武至巴西
遂如梓州蜀亂乃之閬州將遊荆楚會武再鎮兩川
先生乃自閬州挈妻子歸草堂武辟先生爲叅謀武
卒蜀又亂先生去之東川移居䕫州遂下荆渚泝沅
湘上衡山卒於耒陽先生以詩鳴於唐凡出處去就
動息勞佚悲懽憂樂忠憤感激好賢惡惡一見於詩
讀之可以知其丗學士大夫謂之詩史其所遊歷好
事者隨處刻其詩於石及至成都則闕然先生之故
居松竹荒凉略不可記今丞相吕公鎮成都復作草
堂於先生之舊址繪先生之像於其上假符於此乃
録先生之詩刻石置於草堂之壁間先生雖去此而
其詩之意有在於是者亦附其後庶幾好事者於以
考先生去來之迹云元祐庚午資政殿學士中大夫
知成都軍府事胡　序
王彦輔序曰唐興承陳隋之遺風浮靡相矜莫崇理
致開元之間去雕篆黜浮華稍裁以雅正雖絺句繪
章人得一槩爭各所長如大羮元酒者則薄滋味如
孤峯絶岸者則駭廊廟穠華可愛者乏風骨爛然可
珍者多玷缺逮至子美之詩周情孔思千彚萬狀茹
古涵今無有端涯森嚴昭煥若在武庫見戈㦸布列
蕩人耳目非特意語天出尤工於用字故卓然爲一
代冠而歷丗千百膾灸人口予毎讀其文竊苦其難
曉如義鶻行巨顙拆老拳之句劉夢得𥘉亦疑之後
覽石勒傳方知其所自出蓋其引物連類掎摭前事
往往而是韓退之謂光𦦨萬丈長而丗號爲詩史信
哉予時漁獵書部甞妄注緝且十得五六官遊南北
因循中輟投老掛冠杜門家居日以無事行樂之暇
不度蕪淺旣次其韻因閲舊注惜不忍去捜考所知
再加鐫釋然予不幸病目無與乎簡牘之觀遂命子
澂洎孫端仁參夫討繹俾之編綴用償夙志尚愧孤
陋未臻詳盡在昔聖人猶曰有所不知丘蓋闕如顧
惟聞見之寡兹所不免但藏篋中以貽來裔非敢示
諸博古之君子按鄭文寳少陵集張逸爲之序又有
蜀夲十卷自王原叔内相再編定杜集二十卷後姑
蘇守王君玉得原叔家藏於蘇州進士何瑑丁脩處
及今古諸集相與參考乃曰義有兼通者亦存而不
敢削故予之所注以蘇本爲正云時洪宋八葉
明天子之在御政和紀元之三禩下元日序
嘉興魯訔序曰騷人雅士同知祖尚少陵同欲模楷
聲韻同苦其意律深嚴難讀也余謂少陵老人𥘉不
事艱澁左隱以病人其平易處有賤夫老婦所可道
者至其深純宏妙千古不可追跡則序事穩實立意
渾大遇物冩難狀之景紓情出不說之意借古的確
感時深逺若江海浩漾風雲蕩汨蛟龍黿鼉出没其
間而變化莫測風澄雲霽象緯回薄錯峙偉麗細大
無不可觀離而序之次其先後時危平俗媺惡山川
夷險風物明晦公之所寓舒局皆可槩見如陪公杖
屨而遊四方數百年間猶對面語何患於難讀邪名
公巨儒譜叙注釋是不一家用意率過異說如蝟余
因舊集略加編次以古詩近體一其後先摘諸家之
善有考於當時事實及地理歲月與古語之的然者
聊注其下若其意律乃詩之六經神會意得隨人所
到不敢易而言之叙次旣倫讀之者如親罹艱棘虎
狼之慘爲可驚愕目見與時甿庻𬒳削刻轉塗炭爲
可憫因感公之流徙始而適中而瘁卒至於爲少年
輩侮怱以訖死爲可傷也紹興癸酉五月晦日丹丘
冷齋序
鄭卬序曰讀少陵詩如馳騖晉楚之郊以言其髙則
鄧林千巖楩楠𣏌梓扶踈摩雲以言其深則溟波萬
頃蛟龍黿鼉徜徉排空拭眥極目方且心駭神悸莫
知所以若其甄别名狀實難爲功韓退之推其光熖
萬丈長殆謂是矣　國家追復　祖宗成憲學者以
聲律相飭少陵矩範尤爲時尚於其淹貫羣書比類
賦象渾涵天成竒文險句厭人目力讀者未始不以
捜㝷訓切爲病卬近因與二三友質問爰就隱奥處
著爲音義至夫人物地理古今傳志咸極討論施之
新學不亦可乎時紹興改元歳次辛亥長至後五日
長樂鄭卬序
王安石序曰予考古之詩尤愛杜甫氏作者其辭所
從出一莫知窮極而病未能學也丗所傳巳多計尚
有遺落思得其完而觀之然每一篇出自然人知非
人之所能爲而爲之者惟其甫也輙能辯之予之令
鄞客有授予古之詩丗所不傳者二百餘篇觀之予
知非人之所能爲而爲之實甫者其文與意之著也
然甫之詩其完見於今者自予得之丗之學者至乎
甫而後爲詩不能至要之不知詩焉爾嗚呼詩其難
惟有甫哉自洗兵馬下序而次之以示知甫者且用
自發焉皇祐壬辰五月日臨川王安石序
温陵宋冝序曰詩之言生乎志而言之聲出乎情自
變風作而志之形於言與夫情之發於聲者雖感憤
憂思之成文而尚可以和金石諧律吕而爲聖人之
所取也及夫先王之澤竭雖有作者浮虚之相矜綺
靡之相勝而無復風雅之正矣唐之時以詩鳴者最
多而杜子美逈然特異相望數千載之間而獨得古
人之大體其詞曲而中其意肆而隱雖怪竒偉麗變
態百岀而一之於法度不幾於古之言志而詠情者
歟惜乎遒人之不見采而子美不見知於上愈窮而
愈工然丗之所傳尚有遺落而不完頃者處士孫正
之得所未傳二百篇而丞相荆公繼得之又増多焉
及觀内相王公所校全集比於二公互有詳略皆從
而爲之序故子美之詩僅爲完備近丗取士壹於經
術而風騷之學有所不暇雖幽居閑放之人時或諷
味而皆鄙俚陳近之辭求其知子美者蓋寡矣豈子
美之詩深逺而難知邪抑其篇章之浩博而難窮考
邪今兹退休田里始得陳君浩然授予子美詩一編
乃取其古詩近體析而類之使學者恱其昜覽得以
㳂其波而討其源也予嘉陳君有志於詩而惟子美
之爲嗜則可謂篤於詩學者矣因其請而爲之序云
元豐五年二月二十三日序
孫僅序曰五常之精萬象之靈不能自文必委其精
萃其靈於偉傑之人以渙發焉故文者天地真粹之
氣也所以君五常母萬象也縱出横飛疑無涯隅表
乾裏坤深入隱奥非夫腹五靈精心萬象靈神合冥
㑹則未始得之也夫文名一而所以爲用之者三謀
勇正之謂也謀以始意勇以作氣正以全道苟意亂
思率則謀沮矣氣萎體瘵則勇䘮矣言蒭辭蕪則正
塞矣是三者迭相羽翼以濟乎用也備則氣淳而長
剥則氣散而涸中古而下文道繁冨風若周騷若楚
文若西漢咸角然天岀萬丗之衡軸也後之學者瞽
實聾正不守其根而好其葉由是日誕月艶蕩而莫
返曹劉應楊之徒唱沈謝徐庾之徒和之爭柔闘葩
聮組擅繡萬鈞之重爍爲錙銖眞粹之氣殆將滅矣
洎夫子之爲也剔陳梁亂齊宋抉晉魏瀦其淫波遏
其煩聲與周楚西漢相凖的其夐邈髙聳則若鑿太
虚嗷萬籟其馳驟怪駭則若仗天䇿而騎箕尾其首
截峻整則若儼鈎陳而界雲漢樞機日月開闔雷電
昂昂然神其謀挺其勇握其正以髙視天壤趨入作
者之域所謂真粹氣中人也公之詩支而爲六家孟
郊得其氣熖張籍得其簡麗姚合得其清雅賈島得
其竒僻杜牧薜能得其豪健陸龜蒙得其贍愽皆出
公之竒偏爾尚軒軒然自號一家爀丗烜俗後人師
擬不暇矧合之乎風騷而下唐而上一人而巳是知
唐之言詩公之餘波及爾於戲以公之才冝器大任
而顛宼虜汨没蠻夷者屯於時耶戾於命耶將天嗜
厭代未使斯文大振耶雖道振當丗而澤化後人斯
不朽矣因覽公集輙洩其憤以書之
王琪曰近丗學者爭言杜詩愛之深者至剽掠句語
迨所用險字而模畫之沛然自以絶洪流而窮深源
矣又人人購其亡逸多或百餘篇少或數十句藏去
矜大復自以爲有得翰林王君原叔尤嗜其詩家素
畜先唐舊集及採祕府名公之室天下士人所有得
者悉編次之事具于記於是杜詩無遺矣子美博聞
稽古其用事非老儒愽士罕知其自出然缺乆矣後
人妄改而𥙷之者衆莫之遏也非原叔多得其真爲
害大矣子美之詩詞有近質者(如麻鞋見天子垢/膩脚不韈之句)所
謂轉石於千仞之山勢也學者尤効之而過甚豈逺
大者難窺乎然夫子之刪詩也至于檜曹小國寺人
女子之詩苟中法度或取而弦歌善言詩者豈拘於
人哉原叔雖自編次余病其卷帙之多而未甚布暇
日與蘇州進士何君瑑丁君脩得原叔家藏及今古
諸集聚于郡齋而叅考之三月而後巳義有兼通者
亦存而不敢削閱之者固有淺深也而又吴江邑宰
河東裴君煜取以覆視乃益精密遂鏤于板庶廣其
傳或俾余序于篇者曰如原叔之能文稱于丗止作
記于後余竊慕之且余安知子美哉但本末不可闕
書故槩舉以附于卷終原叔之文今遷于卷首云嘉
祐四年四月望日姑蘇郡守太原王琪後記
　　　跋子美詩(并序)鄭卬
　　余讀李元賔𥙷遺傳及韓退之題杜工部墳詩
　　皆自摭遺所載疑非二公所作然大曆元和時
　　之相去猶未爲逺不當與本集抵捂若是大抵
　　後之好事者託而質之也甞攷子美以大曆五
　　年四月臧玠殺崔灌由是避地入衡州至耒陽
　　遊嶽祠以大水涉旬不得食耒陽聶令具舟迎
　　之水漲遂泊方田驛子美詩以謝之繼而㳂湘
　　流將適漢陽暮秋歸秦有詩别湖南幕府親友
　　豈以夏而溺死耒陽復有此作盖其卒在潭岳
　　間秋冬之際元微之誌銘亦畧見本末作史者
　　惑於摭遺之說遂有牛炙白酒一宿卒之語信
　　史之誤余不可以不辨長樂鄭卬謹䟦
杜子美之於詩實積衆家之長適當其時而巳昔蘇
武李陵之詩長於髙妙曹植劉公幹之詩長於豪逸
陶潜阮籍之詩長於沖澹謝靈運鮑昭之詩長於峻
潔徐陵庾信之詩長於藻麗於是子美窮髙妙之格
極豪逸之氣包沖澹之趣兼峻潔之姿備藻麗之態
而諸家之作所不及焉然不集諸家之長子美亦不
能獨至於斯也豈非適當其時故耶孟子曰伯夷聖
之清者也伊尹聖之任者也柳下惠聖之和者也孔
子聖之時者也孔子之謂集大成嗚呼子美亦集詩
之大成者歟
　　　讀子美詩　孫　何
丗系留唐史丘封寄耒山髙名落身後遺集出人間
逸氣應天與淳風自我還鋒鋩堪定霸徽墨可繩姦
進退軍三令廻旋馬六閑楚詞休獨歩周雅合重刪
李白從先逹王維亦厚顔庖刀盡餘刃羿彀肯虚彎
聖域分中土天樞奪要關逍遥登禁闥偃蹇下塵寰
麗思蘇幽蟄神功鑿險艱語成新體句才折好官班
誰氏傳軒冕何人得佩環朱弦夲䟽越黃鳥浪緜蠻
元白詞華窄錢郎景象鏗蜀峰愁杳杳湘水浪潺潺
子欲探驪頷吾思擷虎斑毛錐應穎脫燕石竟踈頑
巴襲蘭兼菊無嫌蒯與菅二南如有得髙躅願追攀
　　　子美畫像　歐陽脩
風雅乆寂寞吾思見其人杜君詩之豪來者孰比倫
生焉一身窮死也萬丗珍言苟可垂後士無羞賤貧
　　　子美畫像　王　安石
吾觀少陵詩爲與元氣侔力能排天斡九地壯顔毅
色不可求浩蕩八極中生物豈不稠醜妍巨細千萬
殊竟莫見以何雕鎪惜哉命之窮顚倒不見收青衫
老更斥餓走半九州瘦妻僵前子仆後攘攘盗賊森
戈矛吟哦當此時不廢朝廷憂甞願天子聖大臣各
伊周寧令吾廬獨破受凍死不忍四海寒颼颼傷屯
悼屈止一身嗟時之人死所羞所以見公畫再拜涕
泗流惟公之心古亦少願起公死從之遊
　　　讀子美集　張　伯玉
寂寞風騷主先生第一材詩魂躔斗壁筆力撼蓬萊
運動天樞朽奔騰地軸摧萬蛟盤險句千馬夾雄才
勢走岷峨盡辭含混沌來剖山無鵲石傾廐盡龍媒
薦擢誇三賦飄零放一盃艱難行蜀道感激上燕臺
日月兵前没江湖笑裏開獨吟千載後肝膽洗塵埃
　　　觀子美畫像　楊　蟠
文光萬丈照詞林獨歩才難一代欽塵土未淪今日
貌篇章空憶舊時心寂寥冠劒無由作零落丹青豈
復吟師法望公千載後仰風三歎感知音
　　　題子美墳　唐韓愈撰
何人鑿開混沌殻二氣由來有清濁孕其清者爲聖
賢鍾其濁者成愚樸英豪雖没名猶嘉不肖虚死如
蓬麻榮華一旦丗俗眼忠孝萬古賢人芽有唐文物
盛復全名書史冊俱才賢中間詩筆誰清新屈指都
無四五人獨有工部稱全美當日詩人無擬倫筆追
清風洗俗耳心奪造化回陽春天光晴射洞庭秋寒
玉萬頃清光流我常愛慕如飢渇不見其面生閑愁
今春偶客耒陽路淒慘去㝷江上墓召朋特地踏煙
蕪路入溪村數百歩招手借問騎牛兒牧兒指我祠
堂路入門古屋三四間草茅縁砌生無數寒竹珊珊
揺晚風野蔓層層纏庭户升堂再拜心惻然心欲䖍
啓不成語一堆空土煙蕪裏虚使詩人嘆悲起怨聲
千古寄西風寒骨一夜沉秋水當時處處多白酒牛
䏑如今家家有飲酒食䏑今如此何故常人無飽死
子美當日稱才賢聶侯見待誠非喜洎乎聖意再搜
求姦臣以此欺天子捉月走入千丈波(李白入/水捉月)忠諌
便沉汨羅底(屈原/沉湘)固知天意有所存三賢所歸同一
水過客留詩千百人佳詞繡句虚相美墳空飫死巳
傳聞千古醜聲竟誰洗明時好古疾惡人應以我意
知終始
　　　子美墓誌銘　唐元稹撰
叙曰余讀詩至杜子美而知大小之有所揔萃焉始
尭舜時君臣以賡歌相和是後詩人繼作歷夏殷周
千餘年仲尼緝拾選練取其干預教化之尤者三百
篇其餘無聞焉騷人作而怨憤之態繁然猶去風雅
日近尚相比擬秦漢巳還採詩之官旣廢天下妖謡
民謳歌頌諷賦曲度嬉戲之詞亦隨時間作至漢武
賦栢梁詩而七言之體具蘇子卿李少卿之徒尤工
爲五言雖句讀丈律各異雅鄭之音亦雜而詞意簡
逺指言事情自非有爲而爲則文不妄作建安之後
天下之士遭罹兵戰曹氏父子鞍馬間爲文往往横
槊賦詩其遒壯抑揚冤哀悲離之作尤極於古晉丗
風槩稍存齊宋之間教失根本士子以簡慢歙習舒
徐相尚丈章以風容色澤放曠精清爲髙蓋吟冩
性靈流連光景之文也意氣格力固無取焉陵遟至
於粱陳淫艶刻飾佻巧小碎之詞劇又宋齊之所不
取也唐興官學大振歷丗之文能者互出而又沈宋
之流研練精切稳順聲勢謂之爲律詩由是而後文
變之體極焉然而莫不好古者遺近務華者去實効
齊梁則不逮於魏晉工樂府則力屈於五言律切則
骨格不存閑暇則纎濃莫備至于子美蓋所謂上薄
風騷下該沈宋言奪蘇李氣吞曹劉掩顔謝之孤髙
雜徐庾之流麗盡得古今之體勢而兼人人之所獨
專矣使仲尼考鍜其旨要尚不知貴其多乎哉苟以
其能所不能無可無不可則詩人巳來未有如子美
者是時山東人李白亦以竒文取稱時人謂之李杜
余觀其壯浪縱恣擺去拘束模冩物象及樂府歌詩
誠亦差肩於子美矣至若鋪陳終始排比聲韻大或
千言次猶數百詞氣豪邁而風清調深属對律切而
脫棄凢近則李尚不能歷其藩翰况壼奥乎予甞欲
條析其文體别相附與來者爲之凖特病嬾末就適
遇子美之孫嗣業啓子美之柩襄祔事於偃師途次
于荆雅知余愛言其大父之爲文拜余爲誌辭不能
絶余因係其官閥而銘其卒葬云係曰晉當陽成侯
姓杜氏下十丗而生依藝令於鞏依藝生審言善詩
官至膳部貟外郎審言生閑閑生甫閑爲奉天令甫
字子美天寶中獻三大禮賦明皇竒之命宰相試文
文善授右衛率府胄曹属京師亂歩謁行在拜左拾
遺歲餘以直言失出爲華州司功㝷遷京兆功曹劒
南節度嚴武狀爲工部貟外郎叅謀軍事旋又棄去
扁舟下荆楚間竟以寓卒旅殯岳陽享年五十有九
夫人弘農楊氏女父曰司農少卿怡四十九年而終
嗣子曰宗武病不克葬殁命其子嗣業嗣業貧無以
給䘮収什乞匄焦勞晝夜去子美殁後餘四十年然
後卒先人之志亦足爲難矣銘曰　維元和之癸巳
粤某月某日之佳晨合窆我杜子美於首陽之山前
嗚呼千歲而下曰此文先生之古墳
　　　子美傳　皇朝宋祁奉勑撰
甫字子美少貧不自振客吴越齊趙間李邕竒其材
先往見之舉進士不中第困長安天寶三載玄宗朝
獻太清宫饗廟及郊甫奏賦三篇帝竒之使待詔集
賢院命宰相試文章擢河西尉不拜改右衛率府胄
曹參軍數上賦頌因髙自稱道且言先臣恕預以來
承儒守官十一丗迨審言以文章顯中宗時臣頼緒
業自七歲屬辭且四十年然衣不蓋體常寄食於人
竊恐轉死溝壑伏惟天子哀憐之若令執先臣故事
抜泥塗之乆辱則臣之述作數不足鼓吹六經至沈
鬱頓挫隨時敏給楊雄枚臯可企及也有臣如此陛
下其忍棄之㑹禄山亂天子入蜀甫避走三川肅宗
立自鄜州羸服欲奔行在爲賊所得至德二年亡走
鳯翔上謁拜左拾遺與房琯爲布衣交琯時敗陳濤
斜又以客董廷蘭罷宰相甫上䟽言罪細不冝免大
臣帝怒詔三司雜問宰相張鏑曰甫若抵罪絶言者
路帝解甫謝且稱琯宰相子少自樹立爲醇儒有大
臣體時論許琯才堪公輔陛下果委而相之勸其深
念主憂義形於色然性失於間酷耆鼓琴廷蘭託琯
門下貧疾昏老依倚爲能惜人情一至玷汙臣歎其
功名未就志氣挫衂覬陛下棄細録大所以冒死稱
述渉近訐激違忤聖心陛下赦臣百死再賜骸骨天
下之幸非臣獨蒙然帝自是不甚省録時所在㓂奪
甫家寓鄜彌年囏窶孺弱至餓死因許甫自往省視
從還京師出爲華州司功參軍關輔饑棄官去客秦
州負薪採橡栗自給流落劒南結廬成都西郭召𥙷
京兆功曹參軍不至㑹嚴武節度劒南東西川往依
焉武再帥劒南表爲參謀檢校工部貟外郎武以丗
舊待甫甚善親詣其家甫見之或時不巾而性褊躁
傲誕常醉登武牀瞪視曰嚴挺之乃有此兒武亦暴
猛外若不爲忤中銜之一日欲殺甫及梓州刺史章
彛集吏於門武將出冠鉤于簾三左右白其母奔救
得止獨殺彛武崔盰等亂甫往來梓夔間大曆中出
瞿塘下江陵泝沅湘以登衡山困客耒陽游嶽祠大
水遽至渉旬不得食縣令具舟迎之乃得還令甞饋
牛炙白酒大醉一昔卒年五十九甫放曠不自檢好
論天下大事髙而不切少與李白齊名時號李杜甞
從白及髙適過汴州酒酣登吹臺慷慨懷古人莫測
也數甞宼亂挺節無所汙爲歌詩傷時橈弱情不忘
君人憐其忠云
賛曰唐興詩人承陳隋風流浮靡相矜至宋之問沈
佺期等研揣聲音浮切不差而號律詩競相襲㳂逮
開元間稍裁以雅正然恃華者質反好麗者壯違人
得一槩皆自名所長至甫渾涵汪茫千彚萬狀兼古
今而有之他人不足甫乃厭餘殘膏䞉馥沾丐後人
多矣故元稹謂詩人以來未有如子美者甫又善陳
時事律切精深至千言不少衰丗號詩史昌黎韓愈
於文章慎許可至歌詩獨推曰李杜文章在光熖萬
丈長誠可信云
　　　遺𥙷傳　皇宋李觀撰
唐杜甫子美詩有全才當時一人而巳洎失意蓬走
天下由蜀往耒陽依聶侯不以禮遇之子美怱怱不
怡多遊市邑村落間以詩酒自適一日過江上洲中
飲旣醉不能復歸宿酒家是夕江水暴漲子美爲驚
湍漂泛其尸不知落於何處洎玄宗還南内思子美
詔天下求之聶侯乃積空土於江上曰子美爲白酒
牛炙脹飫而死葬於此矣以此事聞玄宗吁聶侯當
以實對天子也旣空爲之墳又醜以酒炙脹飫之事
子美有清才者也豈不知飫食多寡之分哉詩人皆
憾之題子美之祠皆有感歡之意知非酒炙而死也
髙顒宰耒陽有詩曰詩名天寳大骨葬耒陽空雖有
感終不灼然唐賢詩曰一夜耒江雨百年工部墳獨
韓文公詩事全而明白知子美之墳空土也又非因
酒炙而死耳
分門集註杜工部詩目録
　　前劒南節度叅謀宣義郎檢校尚書工部貟外郎賜緋魚袋杜甫
第一卷
　月(星河附)
　　　　律詩二十一首
　　𥘉月　月
　　月三首　月
　　月圎　月夜
　　　一百五日夜對月　八月十五夜月三首
　　　十六夜翫月　十七夜對月
　　晚月呈漢中王　江月
　　　舟月對驛近寺　江邊星月二首
　　　天河
　　雨雪(雲雷附)
　　　　古詩十四首　律詩三十六首
　　　喜雨　大雨
　　　雨　雨二首
　　　秋雨歎三首
　　苦雨奉寄隴西公兼呈王徴士
　　　雨　兩
　　喜晴　晚晴
　　　復隂　雨
　　　春夜喜雨　江雨有懷鄭典設
　　　雨不絶　梅雨
　　　喜雨　雨
　　　夜雨　更題
　　　雨四首　白帝
　　　村雨　朝雨
　　　對兩書懐走邀許主簿
　　　白水明府舊宅喜雨　晨雨
　　　江閣對雨有懷行營裴二端公
　　　對雨　雨
　　　中丞嚴公雨中垂寄見憶一絶奉荅二絶
　　晴二首　晚晴
　　晚晴　雨晴
　　雨晴　晚晴吴郎見過北舎
　　返照
　　舟中夜雪有懷盧十四侍衘弟
　　對雪二首　又雪
　雲雷
　　　古詩一首　律詩二首
　　雷　雷
　　雲
第二卷
　四時
　春
　　　古詩一首　律詩四十首
　　春日戲題惱郝使君
　　正月三日歸溪上簡院内諸公
　　奉酬李都督表丈早春作
　　春歸　暮寒
　　春水生二首　漫成二首
　　春逺一首　春水
　　春望　絶句謾興九首
　　傷春五首　春日江村五首
　　早起　畏人
　　可惜　落日
　　絶句二首　絶句
　　即事　暮春
　夏
　　　古詩三首　律詩四首
　　夏日歎　夏夜歎
　　毒熱寄簡崔評事十六弟
　　熱三首　多病執熱奉懷李尚書
　秋
　　　古詩五首　律詩二十首
　　　七月三日亭午巳後校熱退晚加小凉有詩呈
　　　　元二十一曹長
　　　秋風二首　早秋苦熱堆按相仍
　　　立秋後題　立秋日雨院中有作
　　　軍城早秋　奉和
　　　秋野五首　秋興三首
　　　登髙　傷秋
　　　悲秋　薄遊
　　　摇落　季秋江村
　　　大曆二年九月三十日
　　　秋淸　秋盡
　冬
　　　　古詩四首　律詩九首
　　前苦寒行二首　後苦寒行二首
　　十月一日　𥘉冬
　　孟冬　至後
　　冬深　十二月一日三首
　　歳暮
第三卷
　節序(千秋節附)
　　　　古律詩共五十首
　　大歳日　立春
　　　元日寄韋氏妹　元日示宗武
　　　人日寄杜二拾遺
　　　追酬故髙蜀州人日見寄
　　　人日兩篇　社日兩篇
　　　熟食日示宗文宗武　又示兩兒
　　　小寒食舟中作　寒食
　　　清明　清明二首
　　　哀江頭　麗人行
　　　曲江二首　曲江對酒
　　　曲江對雨　曲江陪鄭八丈南史飲
　　　上巳日徐司録園林宴集
　　端午日賜衣　牽牛織女
　　九日寄岑叅　九日曲江
　　九日楊奉先㑹白水崔明府
　　雲安九日鄭十八携酒陪諸公宴
　　九日五首　九日諸人集于林
　　九日登梓州城　九日奉寄嚴大夫
　　巴嶺荅杜二見憶　九日
　　九日藍田崔氏㽵　絶句
　　小至
　　至日遣興奉寄兩院遺補二首
　　冬至　臘日
　　　杜位宅守歲　千秋節有感二首
　　晝夜(夢附)
　　　　　古詩二首　律詩二十一首
　　　今夕行　夜歸
　　　朝二首　晚
　　　反照　暝
　　　向夕　薄暮
　　　日暮二首　夜二首
　　　夜　中夜
　　　中宵　不寐
　　　倦夜　夜
　　東屯月夜　將暁二首
　　曉望
　夢
　　　古詩二首　律詩二首
　　夢李白二首　歸夢
　　晝夢
第四卷
　山岳
　　　　古詩三首　律詩三首
　　望嶽　望岳
　　丈人山　望岳
　　白鹽山
　　　天寶初南曹小司㓂堂下壘土爲山承焚香
　　　　瓷甌旁植慈竹一首
　　江河(陂池溪潭附)
　　　　古詩九首　律詩十二首
　　　三川觀水漲二十韻
　　奉同郭給事湯東靈湫作
　　渼陂行　渼陂西南臺
　　南池　萬丈潭
　　泛溪　溪漲
　　太平寺泉服　長江二首
　　瞿塘兩崖　瞿塘懷古
　　灔澦堆　灔澦
　　渡江
　　巴西驛亭觀江漲呈竇使君二首
　　又一首(新添)又呈竇使君(新添)
　　江漲　江漲
　　臨邑得舎弟書至苦雨黃河泛隘隄防之患簿
　　　領所憂因寄此詩用寛其意
　　天池　登白馬潭
　都邑
　　　古詩二首　律詩三十五首
　　　閬山歌　閬水歌
　　建都十二韻　江陵望幸
　　峽隘　秦州雜詩一十七首
　　龍門　夔州歌十絶句(一首見/陵廟門)
　　　峽口三首　黄草
　　南楚　南極
第五卷
　樓閣(登眺亭榭附)
　　　　古詩四首　律詩三十五首
　　越王樓歌　西閣曝日
　　水閣朝霽奉簡嚴雲安
　　　晚登瀼上堂　登兖州城樓
　　　東樓　上白帝城二首
　　　上白帝城　白帝城樓
　　　白帝樓　白帝城最髙樓
　　　陪諸公上白帝城頭宴越公堂之作
　　　城上
　　　江陵節度陽城郡王新樓成王請嚴侍御判官
　　　　賦七字句同作
　　　又作此奉衛王　陪章留後侍御宴南樓
　　　臺上　登岳陽樓
　　　陪裴使君登岳陽樓
　　　送嚴侍郎到緜州同登杜使君江樓宴
　　　七月一日題終明府水樓二首
　　　春日梓州登樓二首　登樓
　　　題新津北橋樓　閣夜
　　　西閣二首
　　　夜宿西閣暁呈元二十一曹長
　　　西閣口號　西閣夜
　　　宿江邊閣　西閣雨望
　　　不離西閣二首
　　　西閣三度期大昌嚴明府同宿不到
　　　草閣
　眺望
　　　律詩九首
　　陪鄭公秋晚北池臨眺
　　奉和嚴中丞西城晩眺
　　出郭　瀼西寒望
　　曉望白帝城鹽山　曉望因過常少仙
　　野望　野望
　　野望
　亭榭
　　　古詩三首　律詩八首
　　陪李北海宴歷下亭
　　登歷下城貟外孫新亭(李邕詩附)
　　同前(亭對鵲湖)滕王亭子
　　滕王亭子　章梓州水亭
　　登牛頭山亭子　題鄭縣亭子
　　重題鄭氏東亭　泊松滋江亭
　　江亭
第六卷
　宫殿(宫詞附)
　　　古詩二首　律詩五首
　　玉華宫　九成宫
　　早朝大明宫呈兩省寮友(新添)
　　和賈至舎人早朝大明宫
　　同前二首(新添)
　　宣政殿朝退晚岀左掖
　　紫宸殿退朝口號
　宫詞
　　　律詩九首
　　秋興五首　洞房
　　宿昔　能畫
　　鬪雞
　省宇
　　　律詩五首
　　題省中院壁　奉宿左省
　　晚出左掖　宿府
　　院中晚晴懷西郭茅舎
　陵廟
　　　古詩二首　律詩十四首
　　橋陵詩三十韻因呈縣内諸官
　　題衡山縣文宣王廟新學堂呈陸宰
　　行次昭陵　重經昭陵
　　禹廟
　　冬日洛城北謁玄元皇帝廟
　　湘夫人祠　祠南夕望
　　　謁先主廟　詠懷古跡二首
　　　蜀相　諸葛廟
　　　武侯廟　夔州歌一首
　　　上卿翁請修武侯廟遺像缺落時崔卿權䕫州
　　居室上
　　　　古詩十一首
　　寄題江外草堂　草堂
　　　柟樹爲風雨所拔歎　茅屋爲秋風所破歌
　　　水檻　破船
　　營屋　柴門
　　　客居　客堂
　　　遣興
第七卷
　居室下
　　　　律詩三十八首
　　　堂成　卜居
　　　狂夫　野老
　　　江村　一室
　　　田舎　爲農
　　　西郊　村夜
　　　草堂即事　水檻遣興二首
　　　到村
　　舎弟占歸草堂檢校聊示此詩
　　懐錦水居止二首　題忠州龍興所居院壁
　　移居夔州郭　入宅三首
　　卜居　赤甲
　　暮春題瀼西新賃草堂五首
　　自瀼西荆扉且移居東屯茅屋四首
　　從驛次草堂復至東屯茅屋二首
　　暫往白帝復還東屯
　　憑孟倉曹將書覔土婁舊㽵
　　簡吴郎司法
　　王録事許修草堂貲不到聊小詰
　　隣里
　　　　律詩四首
　　　過南隣朱山人氷亭　南隣
　　　北隣　又呈吴郎
　　題人居室
　　　　古詩五首　律詩五首
　　　白氷縣崔少府髙齋三十韻
　　　兩當縣吴十侍御江上宅
　　　寄栢學士林居　别李祕書始興寺所居
　　　赤谷西崦人家
　　　題栢大兄弟山居屋壁二首
　　題栢學士茅屋
　　題郪縣郭二十二明府茅屋壁(新添)
　崔氏東山草堂　李監宅
　李監宅(新添)
　田圃
　　　古詩二首　律詩五首
　秋行官張望督促東渚耗稻向畢清晨遣女
　　　奴豎子往問
　　行官張望𥙷稻畦水歸
　茅堂檢校收稻二首　刈稻了詠懷
　　姪佐還山後寄二首
第八卷
　仙道
　　　古詩三首　律詩一首
　　昔遊　幽人
　　憶昔行　寄司馬山人十二韻
　隱逸
　　　古詩二首　律詩四首
　　玄都壇歌寄元逸人　貽阮隱居
　　覃山人隱居
　　與李十二白同㝷范十隱居
　　題張氏隱居二首
　釋老(寺觀附)
　　　古詩八首　律詩八首
　　西枝村㝷置草堂地夜宿賛公士室二首
　　寄賛上人　别賛上人
　　謁文公上方　大覺髙僧蘭若
　　大雲寺賛公房四首　宿賛公房
　　題玄武禪師屋壁　謁眞諦寺禪師
　　巳上人茅齋　留别公安大易沙門
　　因許八奉寄江寧旻上人
　寺觀
　　　古詩四首　律詩十五首
　　遊龍門奉先寺　山寺
　　岳麓山道林寺行　同諸公登慈恩寺塔
　　陪李梓州王閬州蘇遂州李果州四使君登惠
　　　義寺
　　和裴迪登新津寺寄王侍郎
　　遊修覺寺　後遊
　　上牛頭寺　望牛頭寺
　　上兠率寺　望兠率寺
　　山寺　涪城縣香積寺官閣
　　暮登四安寺鐘樓寄裴十
　　秦州雜詩三首(新添)玉臺觀
　　玉臺觀
第九卷
　皇族(丗胄附)
　　　古詩三首　律詩九首
　　哀王孫　奉贈李八判官
　　别李義　贈特進汝陽王二十韻
　　奉漢中王手札　戲題寄上漢中王三首
　　戲作寄上漢中王二首
　　衡州送李大夫赴廣州
　　送李卿曄
　丗胄
　　　　古詩四首　律詩二首
　　　狄明府　送李袐書二十六韻
　　　入奏行　徐卿二子歌
　　　贈虞十五司馬　聞豆盧峯貽李貟外
　　宗族
　　　　古詩六首　律詩三十二首
　　　狂歌行贈四兄　遣興二首
　　　得舎弟消息　醉歌行
　　　示從孫濟　寄從孫崇簡
　　　憶弟二首　得舎弟消息
　　　得舎弟消息二首　月夜憶舎弟
　　送舎弟頻赴齊州三首
　　得舎弟觀書自中都巳逹江陵暮春到夔州賦
　　　詩即事
　　喜觀即到傷題短篇二首
　　舎弟觀歸藍田迎新婦送示兩篇
　　舎弟觀赴藍田取妻子到江陵喜寄三首
　　逺懷舎弟頴觀等
　　續得觀書迎就當陽居山正月中旬定出三峽
　　乗雨入行軍六弟宅
　　第五弟豐獨在江左近三四載寂無消息覔
　　　使寄此二首
　　　送十五弟侍御使蜀　憶幼子
　　遣興　得家書
　　宗武生日　又示宗武
　　　宴忠州使若姪宅　示姪佐
　　佐還山後寄三首　吾宗
　　外族
　　　　古詩三首　律詩六首
　　敬寄族弟唐十八使君
　　　送重表姪王砅使南海
　　　閬州東樓筵奉送十一舅往青城縣得昏字
　　閬州奉送二十四舅使自京赴任青城(新添)
　　奉使崔都水翁下峽
　　巫峽弊廬奉贈侍御四舅别之澧㓪
　　王閬州筵奉酬十一舅惜别之作
　　奉送十七舅下邵桂
　　奉送二十三舅録事之攝郴州
　　贈比部蕭郎中十兄
婚姻
　　　古詩二首　律詩一首
　　佳人　新婚别
　　送大理封主簿親事不合
第十卷
　園林(果實附)
　　　古詩三首　律詩二十四首
　　樂遊園歌　阻雨不得歸瀼西甘林
　　甘林　奉陪鄭駙馬韋曲二首
　　陪鄭廣文遊何將軍山林十首
　　重過何氏五首　園
　　小園　寒雨朝行視園樹
　　將别巫峽贈南郷兄瀼西園四十畝
　　課小豎鉏斫舎北果林枝蔓荒穢淨訖移牀三首
　果實
　　　古詩一首　律詩九首
　　園人送瓜　詣徐卿覔果栽
　　甘園　解悶
　　題桃樹　豎子至
　　野人送朱櫻　蕭八明府宴處覔桃栽
　池沼(舟楫梁橋附)
　　　律詩九首
　　秋日寄題鄭監湖上亭三首
　　暮春陪李尚書李中丞過鄭監湖亭泛舟
　　晚秋陪嚴鄭公摩訶池泛舟
　　陪王漢州留杜綿州泛房公西湖
　　荅楊梓州　與任城許主簿遊南池
　　　溪上
　　舟檝
　　　　律詩十一首
　　　放舩
　　　數陪李梓州泛江有女樂在諸舫戲爲豔曲二
　　　　首
　　　陪諸貴公子丈八溝携妓納凉晚際遇雨二首
　　　泛江
　　　陪王使君晦日泛江就黄家亭子三首
　　　進艇　城西陂泛舟
　　　覆舟二首
　橋梁
　　　律詩三首
　　陪李七司馬早江上觀造竹橋即日成往來之
　　　人免寒入水聊題短作簡李公二首
　　李司馬橋了承髙使君自成都迴
　燕飲
　　　古詩六首　律詩二十一首
　　醉時歌贈鄭廣文
　　蘇端薜使筵簡薛華醉歌
　　飲中八仙歌
　　遭田父泥飲美嚴中丞
　　陪王侍御同登東山最髙頂宴姚通泉晚携酒
　　　泛江
　　湖城東遇孟雲卿復歸劉顥宅宿宴飲散因爲
　　　醉歌
　　鄭駙馬宅宴洞中　崔駙馬山亭宴集
　　鄭駙馬池臺喜遇鄭廣文同飲
　　陪李金吾花下飲　宴胡侍御書堂
　　書堂飲旣夜復邀李尚書下馬月下賦絶句
　　春夜峽州田侍御長史津亭留宴
　　陪王侍御宴通泉東山野亭
　　宴王使君宅題二首
　　宴戎州王使君東樓
　　季秋蘇五弟纓江樓夜宴崔評事韋少府姪三
　　　首
　　劉九法曹鄭瑕丘石門宴集
　　與鄠縣源大少府宴渼陂
　　和江陵宋大少府暮春雨後同諸公及舎弟宴
　　　書齋
　　夜宴左氏㽵　王十五前閣會
　　獨酌　獨酌成詩
第十一卷
　紀行上
　　　　　古詩四十首
　　　　北征　徒歩歸行
　　　　彭衙行　發秦州
　　　　赤谷　鐵堂峽
　　　　鹽井　寒硤
　　　　法鏡寺　靑陽峽
　　　　龍門鎮　石龕
　　　　積草嶺　泥功山
　　　　發同谷縣　木皮嶺
　　　　白沙渡　水㑹渡
　　　　飛仙閣　五盤
　　　龍門閣　石櫃閣
　　　桔栢渡　劒門
　　　鹿頭山　成都府
　　　將適吴楚别章使君留後兼幕府諸公得柳字
　　　早發射洪縣南途中作
　　　通泉驛南去通泉縣十五里山水作
　　　發閬中　發劉郎浦
　　　宿鑿石浦　早行
　　　過津口　次空靈岸
　　　宿花石戍　早發
　　　次晚洲　入衡州
　　聶耒陽致酒療飢江詩得代懷興盡本韻呈聶
　　　令
第十二卷
　紀行下
　　　律詩三十七首
　　去蜀(新添)恨别
　　遊子
　　行次鹽亭縣奉簡嚴遂州蓬州二使君諸昆季
　　自閬州領妻子却赴蜀山行三首
　　渝州候嚴六侍御不到先下峽
　　舡下䕫州宿雨濕不得上岸别王十二判官
　　大曆三年春白帝城放舡岀瞿塘峽有詩四十
　　　韻　放舡(新添)
　　山舘　迴棹
　　行次古城奉呈江陵幕府諸公
　　舟中出江陵南浦寄鄭少尹
　　曉發公安數月憇息此縣
　　泊岳陽城下　䌫舡苦風奉簡鄭判官
　　過南岳入洞庭湖　宿青草湖
　　宿白沙驛　野望
　　入喬口　銅官渚守風
　　北風　發潭州
　　　雙楓浦　登舟將適漢陽
　　　舟中　南征
　　　乆客　逺遊
　　　客夜　客亭
　　　晚行口號　地隅
　　　過洞庭湖(新添)
　　述懷上
　　　　古詩二十四首
　　　述懷
　　　自京赴奉先縣詠懷五百字
　　　壯遊　遣懷
　　上水遣懷
　　舟中苦熱遣懷呈楊中丞通簡臺省諸公
　　詠懷二首　寫懷二首
　　遣遇　釋悶
　　解憂　屏迹
　　逃難(新添)羗村三首
　　遣興　遣興五首
第十三卷
　述懐下(病附)
　　　律詩四十九首
　　夔府書懷四十韻　秋日荆南𫐠懷
　　遣悶
　　風疾舟中伏枕書懷奉呈湖南親友
　　水宿遣興奉呈羣公
　　官定後戲贈
　　至德二載自京金光門出道歸鳳翔乾元初從
　　　出左拾遺移華州掾與親故别因出北門有
　　　悲往事
　　寓目　聞官軍收河南河北
　　空囊　遣懷
　　遣意二首　獨立
　　逺遊　徐歩
　　　愁坐(新添)雲山
　　　倚杖　屏跡二首
　　　歸來
　　　江上值水如海勢聊短述
　　　撥悶　散愁二首
　　　愁　旅夜書懷
　　　歸　客舊館(新添)
　　　遣愁　即事
　　　覽物　憶鄭南玭
　　　懷灞上遊　江上
　　　江漢　垂白
　　秋峽　獨坐二首
　　覽鏡呈栢中丞　東屯北俺
　　有嘆　悶
　　獨坐　暮歸
　　戲作俳諧體解悶二首
　　遣憂(新添)
　　遣悶呈路十九曹長(新添)
　　長吟　樓上(新添)
　疾病
　　　古詩二首　律詩二首
　　疾病後遇王倚飲贈歌
　　醉爲馬墜諸公携酒相看
　　耳聾　老病
　懷古
　　　古詩十三首　律詩五首
　　述古三首　遣興五首
　　憶昔二首
　　冬到金華山觀因得故拾遺陳公學堂遺迹
　　陳拾遺故宅　過郭代公故宅
　　詠懷古跡五首(二首見陵廟門)
　　公安縣懐古　過宋貟外舊莊
　古跡
　　　　古詩二首　律詩二首
　　　石笋行　石犀行
　　　石鏡　琴臺
第十四卷
　時事上
　　　　古詩三十一首
　　　兵車行　悲陳陶
　　　悲青坂　新安吏
　　　潼關吏　石壕吏
　　　垂老别　無家别
　　　留花門　塞蘆子
　　　洗兵馬　往在
　　　青絲　近聞
　　　漁陽　黃河二首
　　　自平　歲晏行
　　　𧖟穀行　折檻行
　　　天邊行　大麥行
　　　苦戰行　去秋行
　　光䘵坂行　北風
　　　客從　白馬
　　　三絶句
第十五卷
　　時事下(邊塞/將帥/軍旅附)
　　　　律詩四十四首
　　　巴山(新添)喜聞官軍巳臨賊宼
　　　喜達行在所三首　収京三首
　　　収京一首(新添)遣憤
　　　西山三首　警急
　　　王命　征夫
　　　有感五首　柳司馬至
　　　即事　歷歷
　　　洛陽　驪山
　　　提封
　　喜聞盗賊蕃㓂揔退口號五首
　　承聞河北諸節度入朝歡喜口號絶句十二首
　邊塞
　　　古詩一十七首
　　前出塞九首　後出塞五首
　　遣興三首
　將帥
　　　古詩四首　律詩六首
　　乆雨期王將軍不至　寄贈王十五將軍承俊
　　魏將軍歌　戲作花卿歌
　　投贈哥舒開府二十韻
　　諸將五首
　軍旅
　　　古詩二首　律詩七首
　　楊旗　冬狩行
　　陪栢中丞宴將士二首
　　觀兵
　　觀安西兵過赴關中待命二首
　　八陣圖　夕烽
第十六卷
　文章
　　　　古詩二首　律詩十四首
　　夜聽許十誦詩愛而有作
　　贈蜀僧閭丘師兄　寄李白二十韻
　　送竇九成都(新添)偶題
　　戲爲六絶句　解悶
　書畫
　　　古律詩共二十四首
　　李潮八分小篆歌
　　送顧八分文學適洪吉州
　　殿中楊監見示張旭草書圗
　　寄張十二山人彪三十韻
　　丹青引　觀薛稷少保書畫壁
　　奉先劉少府畫山水障歌(新添)
　　戲題畫山水圗歌
　　觀李固請司馬弟山水圗三首
　　嚴公㕔宴同詠蜀道畫圗
　　奉觀嚴鄭公㕔事珉山陁江畫圗十韻
　　題李尊師松樹障子歌
　　戲韋偃爲雙松圗歌
　　通泉縣署屋壁後薜少保畫鶴
　　姜楚公畫角鷹歌
　　楊監又出畫鷹十二扇
　　畫鷹　畫鶻行
　　韋諷録事宅觀曹將軍畫馬圖
　　天育驃騎歌　題壁上韋偃畫馬歌
　音樂
　　　古詩三首　律詩五首
　　觀公孫大娘舞劒器行
　　聽楊氏歌　夜聞􁑬篥
　　吹笛　秋笛
　　即事　贈花卿
　　江南逢李龜年
　器用
　　　古詩四首　律詩三首
　　　石硯詩
　　　荆南兵馬使太常卿趙公大食刀歌
　　　桃竹杖引　㯶拂子
　　　蕃劒　銅瓶
　　　又於韋處乞大邑瓷盌
　　食物
　　　　古詩八首　律詩四首
　　　閿郷姜七少府設鱛戲贈
　　　觀打魚歌　又觀打魚
　　　槐葉冷淘　種萵苣
　　　園官送菜
　　暇日小園散病將種秋菜督勤耕牛兼書觸目
　　驅豎子摘蒼耳
　　江閣卧病走筆寄呈崔盧兩侍郎
　　秋日阮隱居致薤三十束
　　除架　廢畦(新添)
第十七卷
　投贈
　　　古詩一首　律詩六首
　　奉贈韋左丞丈二十二韻
　　上韋左相　贈韋左丞丈濟
　　遣悶奉呈嚴鄭公　奉贈鮮于京兆
　　奉贈太常張卿均二十韻
　　敬贈鄭諌議十韻
　簡寄上
　　　古詩十八首
　　韓諌議
　　暮秋枉裴道州手札率爾遣興寄近呈蘇侍御
　　蘇大侍御肩輿江浦訪老夫賦八韻記異
　　寄裴施州　鄭典設自施州歸
　　寄薜三郎中　奉贈射洪李四丈
　　奉酬薛十二丈判官見贈
　　貽華陽柳少府　投簡成華兩縣諸子
　　贈鄭十八賁　贈衛八處士
　　贈蘇四徯　君不見簡蘇徯
　　贈李白
　　戲簡鄭廣文兼呈蘇司業
　　戲贈友二首
第十八卷
　簡寄中
　　　律詩十三首
　　秋日䕫府詠懷寄鄭監李賔客一百韻
　　寄岳州賈司馬巴州嚴八使君兩閣老五十韻
　　寄劉峽州伯華使君　贈王二十四侍御契
　　秋日荆南送石首薛明府奉寄薛尚書頌德叙
　　　懷斐然之作
　　寄彭州髙使君􁆁州岑長史三十韻
　　奉贈蕭二十使君　贈李八祕書别三十韻
　　奉贈盧五丈叅謀　贈崔十三評事
　　寄李十四貟外　寄董卿嘉榮十韻
　　移居公安敬贈衛大郎
第十九卷
　簡寄下
　　　律詩五十二首
　　奉寄河南韋尹丈人
　　將赴成都草堂途中有作先寄嚴鄭公五首
　　弊廬遣興奉寄嚴公　奉侍嚴大夫
　　奉贈嚴八閣　贈翰林張四學士
　　奉留贈集賢院崔于二學士
　　贈獻納使起居田舎人
　　奉寄髙常侍　寄髙三十五詹事
　　奉寄章十侍御
　　奉酬宼十侍御見寄復寄宼
　　贈陳二補闕　寄左省杜拾遺(新添)
　　奉荅岑叅補闕見贈　奉簡髙三十五使君(新添)
　　寄楊五桂州　將赴荆南寄别李劒州
　　　奉寄别馬巴州　寄岑嘉州
　　　赴清城縣出成都寄陶王二少尹
　　　因崔五侍御寄髙彭州
　　　奉寄李十五祕書二首
　　　路逢襄陽少府入城戲呈楊貟外
　　　奉贈王中允　贈韋七賛善
　　　崔評事弟許相迎不到慮老夫見泥雨怯出必
　　　　愆佳期走筆戲簡
　　　寄髙三十五書記　寄髙適(新添)
　　　贈田九判官
　　　得廣州張判官書使還以詩代意
　　　投簡梓州幕府兼簡韋郎官
　　　敬簡王明府　重簡王明府
　　　寄邛州崔録事
　　　廣州叚功曹到得楊五長史書功曹却歸寄此
　　　　詩
　　　逢唐興劉主簿弟
　　　官亭夕坐戲簡顔十少府
　　　戲寄崔評事表姪蘇五表弟韋大少府諸妷
　　　寄常徴君　贈髙式顔
　　　酬孟雲卿　贈畢四曜
　　　寄賀蘭銛　寄杜位
　　　寄杜位　孟氏
　　　贈李白　聞惠二過東溪(新添)
　　　贈裴南部(新添)
　　懷舊
　　　　古詩三首　律詩九首
　　　昔遊　有懷台州鄭十八司户
　　　宿靑溪驛奉懐張貟外
　　　題鄭十八著作主人　懷舊
　　　所思　不見
　　　春日憶李白　冬日有懷李白
　　　天末懷李白
　　暫如臨邑至㟙山湖亭奉懐李貟外率爾成興
　　所思
第二十卷
　㝷訪
　　　古詩三首　律詩十三首
　　晦日㝷崔戢李封　雨過蘇端
　　夏日李公見訪　有客
　　客至　嚴中丞枉駕見過
　　嚴公仲夏枉駕草堂兼携酒饌
　　王侍御携酒至草堂奉寄此詩請邀髙使君
　　　同到
　　　王竟携酒髙亦同過徐九少尹見過
　　　范貟外吴侍御枉駕闕展待聊寄此
　　　九月一日過孟倉曹兄弟
　　　過客相㝷　賔至
　　　王司馬弟出郭相訪兼遺菅茅堂貲
　　　聞斛斯六官未歸
　　酬荅
　　　　律詩八首
　　　寄題杜二錦江野亭(成都尹嚴武)
　　　奉酬嚴公寄題野亭之作
　　　贈杜二拾遺　酬髙使君相贈
　　早發湘潭寄杜貟外院長
　　酬韋韶州見寄
　　杜貟外兄示詩因作此寄
　　酬郭十五判官　酬别杜二(新添)
　惠貺
　　　古詩一首　律詩三首
　　太子張舎人遺織成褥叚
　　孟倉曹歩趾領新酒醬二物滿器見遺老夫
　　寄韋有夏郎中
　　謝嚴中丞送青城山道士乳酒
　送别上
　　　　古詩十九首
　　　送殿中楊監赴蜀見相公
　　　湘江宴餞裴二端公赴道州
　　　陪章留後惠義寺餞嘉州崔都督赴州
　　　别蔡十四著作　送髙三十五書記
　　　送長孫九侍御赴武威判官
　　　送樊二十三侍御赴漢中判官
　　　送從弟亞赴安西判官
　　　送韋十六評事充同谷郡防禦判官
　　　送髙司直㝷封閬州
　　　奉送魏六丈佑少府之交廣
　　别張十三建封
　　别唐十五誡因寄禮部賈侍郎
　　送韋諷上閬州録事叅軍
　　送率府程録事還郷
　　送孔巢父謝病歸遊江東兼呈李白
　　贈李十五丈别　贈别賀蘭銛
　　别董頲
第二十一卷
　送别下
　　　律詩八十首
　　奉送郭中丞充隴右節度使三十韻
　　　奉送嚴公十韻
　　　奉濟驛重送嚴公
　　　奉送韋中丞之晉赴湖南
　　　留别賈嚴二閣老兩院補闕
　　　送賈閣老出汝州
　　　暮春江陵送馬大卿公恩命赴　闕下
　　　季夏送郷弟韶陪黄門從叔朝謁
　　　送梓州李使君之任
　　　送陵州路使君赴任
　　　江亭王閬州筵餞蕭遂州
　　　送鮮于萬州遷巴州
　　潭州送韋貟外牧韶州
　　潭州留别杜貟外院長
　　奉送王信州崟北歸
　　奉送蘇州李二十五長史丈之任
　　湖中送敬十使君適廣陵
　　巫山縣汾州唐使君十八弟宴别諸公携酒樂
　　　相送率題小詩
　　章梓州橘亭餞成都竇少尹(新添)
　　江亭送眉州辛别駕昇之
　　奉送蜀州栢二别駕將中丞命赴江陵起居衛
　　　尚書太夫人因示從弟行軍司馬位
　　　送田四弟將軍䕫州栢中丞命起居江陵節度
　　　　陽城郡王衛公幕
　　　送蔡希魯都尉還隴右因寄髙三十五書記
　　　送路六侍御入朝　送何侍御歸朝
　　　魏十四侍御就弊廬相别
　　　送許八拾遺歸江寧覲省
　　　惠義寺園送辛貟外(新添)
　　　又送(新添)
　　　惠義寺送王少尹赴成都(新添)
　　　送翰林張司馬南海勒碑
　　　贈韋賛善别
　　送韋郎司直歸成都
　　送魏二十四司直充嶺南掌選崔郎中判官
　　　兼寄韋韶州
　　送楊六判官使西蕃
　　送李袐書赴杜相公幕(新添)
　　送王十五判官扶侍還黔中
　　送韋書記赴安西
　　郪城西原送李判官兄武判官弟赴成都府
　　别崔潩因寄薜璿孟雲卿
　　送王十六判官　送覃二判官
　　重送劉十弟判官　别蘇徯赴湖南幕
　　　暮秋將歸秦留别湖南幕府親友
　　　送李功曹之荆州充鄭侍御判官重贈
　　　東津送韋諷攝閬州録事(新添)
　　　送趙十七明府之縣
　　　送鄭十八䖍貶台州司户傷其臨老䧟賊之故
　　　　闕爲面别情見于詩
　　　暮冬送蘇徯兵曹適桂州
　　　送叚功曹歸廣州
　　　送孟十二倉曹赴東京選
　　　晚秋長沙蔡五御史飲筵送殷六叅軍歸澧州
　　　　覲省
　　送司馬入京(新添)
　　送張十二叅軍赴蜀州因呈楊五侍御
　　泛江送魏十八倉曹還京因寄岑中允參范郎
　　　中季明
　　送裴二虬作尉永嘉　公安送韋二少府匡贊
　　冬晚送長孫漸舎人歸州
　　奉送卿二翁統節度鎭軍還江陵
　　送韓十四江東省覲
　　長沙送李十一
　　别常徴君
　　涪江泛舟送韋班歸京
　　　公安送李二十九弟晉肅入蜀余下沔鄂
　　　送元二適江左　送裴五赴東川(新添)
　　　贈别何邕　贈别鄭錬赴㐮陽
　　　重贈鄭絶句　送人從軍
　　　送逺　泛江送客
　　　夏夜李尚書筵送宇文石首赴縣聮句
　　　宇文晁尚書之甥崔彧司業之孫尚書之子重
　　　　汎鄭監前湖
　　　隨章留後新亭㑹送諸君丗
　　　夏日楊長寧宅送崔侍衘入京
　　　送靈州李判官(新添)與嚴二歸奉禮别(新添)
　　巴西聞收京送班司馬入京(新添)
　　奉送崔都水翁下峽(新添)
第二十二卷
　慶賀
　　　古詩一首　律詩四首
　　覽栢中允兼子姪數人除官制詞因述父子兄
　　　弟四美載歌絲綸
　　奉賀陽城郡王太夫人加鄧國太夫人
　　秦州見勑目薜三璩授司議郎畢曜除監察與
　　　二子有故逺喜遷官兼述索居
　　承沈八丈東美除膳部貟外阻雨未遂馳賀奉
　　　　寄此詩
　　　􁆁國夫人(新添)
　　傷悼
　　　　古詩八首　律詩二十二首
　　　八哀詩
　　　贈司空王思禮　故司徒李光弼
　　　贈左僕射鄭國公嚴武
　　　贈太子太師汝陽郡王璡
　　　贈祕書江夏李公邕
　　　故袐書少監武功蘇公源明
　　　故著作郎貶台州司户滎陽鄭公䖍
　　故右僕射相國張公九齡
　　別房太尉墓
　　承聞故房相公靈櫬自閬州啓殯歸葬東都有
　　　作二首　哭嚴僕射歸櫬
　　哭李尚書　重題
　　送盧十四弟侍御護韋尚書靈櫬歸上都
　　哭李常侍嶧二首　哭韋大夫之晉
　　聞髙常侍亡　哭長孫侍御
　　哭王彭州
　　奉漢中王手札報韋侍御蕭尊師亡
　　哭台州鄭司户蘇少監(新添)
　　過故斛斯校書莊二首
　　不歸　故武衛將軍挽詞三首
　　存殁口號二首
第二十三卷
　鳥獸虫魚
　　　鳥
　　　　古詩七首　律詩二十五首
　　鳯凰臺　朱鳯行
　　杜䳌行　杜䳌
　　杜䳌行(新添)義鶻
　　　牙鶻行　王兵馬使二角鷹
　　見王監兵馬使說近山有白黒二鷹以爲毛骨
　　　有異它鷹請余賦二首
　　催宗文樹雞栅　縛雞行
　　雞　歸鷰
　　鷰子來舟中作　雙鷰
　　鸚鵡　子規
　　百舌　白鳬行
　　歸鴈二首　歸鷹
　　孤鴈　歸鴈
　　官池春鴈二首　舟前小鵝兒
　　得房公池鵝　鷄䳵(江頭五詠)
　　花鴨　鷗
　　獸
　　　古詩八首　律詩七首
　　遣興二首　沙苑行
　　瘦馬行　騘馬行
　　髙都護騘馬行　李鄠縣丈人胡馬行
　　惜别行送劉僕射判官(新添)
　　秦州雜詩　玉腕騮
　　房兵曹胡馬詩　病馬
　　麂　猿
　　從人覔小胡孫許寄
　　虫
　　　　律詩三首
　　　促織　螢火
　　　見螢火
　　魚
　　　　律詩二首
　　　黃魚　白小
第二十四卷
　花草竹木
　　花
　　　　古律詩共十六首
　　早花(新添)花厎(新添)
　　風雨看舟前落花戲爲新句
　　江梅
　　和裴迪登蜀州東亭送客逢早梅見寄
　　丁香(江頭/五詠)麗春
　　梔子　江上獨歩㝷花七絶句
　　歎庭前甘菊花
　　草
　　　古律詩共三首
　　除草　庭草
　　兼葭
　　竹
　　　　律詩三首
　　嚴鄭公宅同詠竹
　　從韋二明府續處覔綿竹
　　苦竹
　　木
　　　　古詩七首　律詩八首
　　古栢行　四松
　　病栢　病橘
　　枯㯶　枯柟
　　海棕行　柳邊(新添)
　　髙柟　嚴鄭公堦下新松
　　馮韋少府班覔松樹子栽
　　馮何十一少府邕覔榿木栽
　　樹間　惡樹
第二十五卷
　雜賦
　　　古詩十三首　律詩六首
　　　絶句二十七首　歌九首
　　　行十七首
　　課伐木　上後園山脚
　　又上後園山脚　信行逺脩水筒
　　引水　可歎
　　火　曲江三章章五句三首
　　三韻三篇　示獠奴阿叚
　　白露　擣衣
　　少年行二首　少年行
　　　絶句
　　絶句六首　絶句四首
　　絶句三首(新添)漫成一首(新添)
　　荅鄭十七郎一絶　三絶句
　　解悶十二首(五首見果實門/五首見文章門)
　　復愁十二首
　　　　歌
　　　乾元中寓居同谷縣作歌七首
　　　相從歌
　　　戲贈閿郷秦少府短歌
　　　　行
　　　同元使君舂陵行　偪仄行
　　　錦樹行　嚴氏溪放歌行
　　　虎牙行　負薪行
　　　最能行
　　　惜别行送向卿進奉端午衘衣之上都
　　　醉歌行　白絲行
　　百憂集行　莫相疑行
　　短歌行　赤霄行
　　去矣行　貧交行
　　短歌行
分門集註杜工部詩目録終
分門集註杜工部詩門類
　　月門(一卷)星河門(一卷)
　　雨雪門(一卷)雲雷門(一卷)
　　四時門(二卷)節序門(三卷)
　　千秋節門(三卷)晝夜門(三卷)
　　夢門(三卷)山岳門(四卷)
　　江河門(四卷)陂池門(四卷)
　　　溪潭門(四卷)都邑門(四卷)
　　　樓閣門(五卷)登眺門(五卷)
　　　亭榭門(五卷)宫殿門(六卷)
　　　宫詞門(六卷)省宇門(六卷)
　　　陵廟門(六卷)居室上門(六卷)
　　　居室下門(七卷)隣里門(七卷)
　　　寄題門(七卷)田圃門(七卷)
　　　仙道門(八卷)隱逸門(八卷)
　　　釋老門(八卷)寺觀門(八卷)
　　　皇族門(九卷)丗胄門(九卷)
　　　宗族門(九卷)外族門(九卷)
　　　婚姻門(九卷)園林門(十卷)
　　　果實門(十卷)池沼門(十卷)
　　　舟楫門(十卷)梁橋門(十卷)
　　　燕飲門(十卷)紀行上門(十一卷)
　　　紀行下門(十二卷)述懷上門(十二卷)
　　　述懷下門(十三卷)疾病門(十三卷)
　　　懷古門(十三卷)古跡門(十三卷)
　　　時事上門(十四卷)時事下門(十五卷)
　　　邊塞門(十五卷)將帥門(十五卷)
　　　軍旅門(十五卷)文章門(十六卷)
　　　書畫門(十六卷)音樂門(十六卷)
　　　器用門(十六卷)食物門(十六卷)
　　　投贈門(十七卷)簡寄上門(十七卷)
　　　簡寄中門(十八卷)簡寄下門(十九卷)
　　　懷舊門(十九卷)㝷訪門(二十卷)
　　　酬荅門(二十卷)惠貺門(二十卷)
　　　送别上門(二十卷)送别下門(二十一卷)
　　　慶賀門(二十二卷)傷悼門(二十二卷)
　　　鳥門(二十三卷)獸門(二十三卷)
　　　虫門(二十三卷)魚門(二十三)卷
　　　花門(二十四卷)草門(二十四卷)
　　　竹門(二十四卷)木門(二十四卷)
　　　雜賦門(二十五卷)
分門集註杜工部詩門類
分門集註杜工部詩卷第一
　月(星河附)
　　律詩二十首
　　　初月
光細(王洙曰一/云常時)弦欲上影斜輪未安(王洙曰魄/未圎滿也)微升古
塞外巳隱暮雲端(王洙曰言易落也○薜蒼舒曰魏秦曰夏/鄭公評杜公初月詩曰微升古塞外巳隱)
(暮雲端以謂意屬肅宗鄭公善評詩者也秦觀云退之詩煌煌東/方星柰此衆客醉其順宗時乎東方謂憲宗在東宫也此論與此)
(詩/合)河漢不改色(趙次公曰言月出便隱惟河/漢不以月之隱而改色也)關山空自寒
庭前有白露暗滿菊花團(師古曰是時肅宗乾元初子美/在秦州避亂微升古塞外喻帝)
(即位於靈武也巳隱暮雲端喻帝爲張皇后李輔國所蔽也按唐/史張后善牢籠稍稍預政事與中人李輔國相助多以私謁撓權)
(徙太上皇西内譛寧王之賜死皆其謀也及肅宗大漸挾越王係/謀危太子卒以誅死詳觀此詩頗有深意○王紓曰復齋謾録云)
(子美初月詩庭前有白露暗滿菊花團又露詩白露團甘子又江/月詩玉露團清影又絶句玉座應悲白露團按謝惠連詩團團滿)
(葉露謝玄暉猶霑餘/露團此杜詩所本也)
　　　月
天上秋期近人間月影清入河蟾不没(王洙曰庾肩吾/望月詩渡河光)
(不/濕)搗藥兎長生(王洙曰傅玄擬問天曰月中何有白兎搗藥/王經曰月中有兎與蟾何也月隂也蟾陽也)
(而與兎並明隂係陽也○薜夢符曰右按後漢張衡靈憲序曰月/者隂宗之精積而成獸象兎隂之類其數耦其後有慿焉羿請無)
(死之藥於西王母姮娥/竊之以奔月是爲蟾蜍)只益丹心苦能添白髪明干戈知
滿地休照國西營(王洙曰時官軍營於國西/休照爲征夫見月而感)
　　　月三首
斷續巫山雨天河此夜新(王洙曰天河銀漢○趙次公曰/謂之新則知其爲秋七月也)若
無青嶂月愁殺白頭人(蘇軾曰李愬隱首陽山中秋夕携/酒友人曰若無明月豈不愁人也)魍
魎多深樹(王洙曰多一作移月明/則魍魎遁逃故多深樹)蝦䗫動半輪(王洙曰月/中有蝦䗫)
(白兎○趙次公曰古人言月之狀曰隻輪言月之/端曰重輪今謂之半輪乃十一十二夜之象也)故園當北
斗(王洙曰北斗辰極也公家在長安○趙次公曰說者謂長安上/直北斗蓋廣雅云北斗樞爲雍州公用北斗止從上直北斗之)
(說)直想照西秦
併照巫山出新窺楚水清覊栖秋見裏(王洙曰一/作愁裏見)二
十四廻明(趙次公曰指言在䕫歷/望夜凡二十四廻也)必驗升沉體(王洙曰以/其朝日也)
如知進退情(王洙曰謂不違弦望○趙次公曰月初岀曰/升旣落曰沉升則進之道沉則退之道也)不
違銀漢落(王洙曰鮑明逺/詩夜移衡漢落)亦伴玉繩橫(王洙曰謝靈運詩/玉䋲低建章○趙)
(次公曰漢落則月將没矣玉繩星名凡夜深則玉繩低也不/逢銀漢落而罷看亦必伴玉繩横而後止此看月之盡夜也)
萬里瞿塘峽(王洙曰一作月○趙/次公曰指言夔州也)春來六上弦時時開
暗室(趙次公曰言在䕫/州凡六見上弦也)故故滿青天爽合風襟静當空
淚臉懸(趙次公曰公以覉旅/在外傷時感舊也)南飛有烏鵲(王洙曰古詩月/明星稀烏鵲南)
(飛)夜乆落江邊
　　　月
四更山吐月(趙次公曰在䕫州羣山之中故謂之山吐月字岀/費昶省中聞擣衣詩丹墀吐明月蓋吐露其光之)
(謂)殘夜水明樓(趙次公曰言夜將盡矣登樓看月其明照於水/而水光照樓○沈括曰詩第二字側入謂之正)
(格如此句謂之偏格唐名軰詩多用正格杜詩用偏格者十/無二三○余葵曰王直方詩話云子美此二句才力冨健)塵
匣元開鏡(王洙曰古詩破鏡飛上天○趙次公曰庾信鏡詩/玉匣聊開鏡信用之於鏡而公則以比月爲工矣)風
簾自上鈎(王洙曰月詩纎纎似玉鈎姢姢若娥眉謝玄暉風簾/入雙燕〇趙次公曰如陳蕭詮詩珠簾半上珊瑚鈎)
(也)兎應疑鶴髪蟾亦戀貂裘(趙次公曰上句公又自言/其老下句公又自言其貧)
(鶴髪老者之狀庾信竹杖賦子老矣/鶴髪雞皮又使蘇季子黒貂裘也)斟酌姮娥寡天寒柰
九秋(王洙曰見九秋驚鴈序○尹洙曰後漢天文志注張昭載靈/憲之言曰日者陽精之宗積而成鳥象烏而有三距陽之類)
(其數竒月隂精之宗積而成獸象兎隂之類其數耦其後有憑焉/者羿請不死之藥於西王母其妻姮娥竊之以犇月將往枚筮之)
(於有黄有黄占之曰吉翻翻歸妹獨將西行逢大晦茫母驚母恐/後旦大昌姮娥託身于月是名蟾蜍元嗣宗詠懷詩恱懌若九春)
(李善注引春秋元命包云陽氣成於三故一時三月陽氣終於九故/三月一時凡九十日宋哀曰四時皆象此不獨春也九秋以九十言)
　　　月圎
孤月當樓滿寒江動夜扉委波金不定(王洙曰前漢郊/樂歌曰月穆穆)
(以金波○蘇軾曰羊勝月賦金/委波而不定桂照水以常摇)照席綺逾依(王洙曰江淹詩/綺席生浮埃○)
(趙次公曰委於波中則蕩漾而金/色不定照席上則與綺繍相依)未缺空山静(趙次公曰未/缺言月之尚)
(圎)髙懸列宿稀(鄭卬曰宿悉/救切列星也)故園松桂(王洙曰/一作菊)發萬里
共清輝(王洙曰陶潜云三徑就荒松菊猶存/古詩千里共明月又清輝溢天門)
　　　月夜
今夜鄜州月(鄭卬曰鄜芳無切/今陜西路保大軍)閨中只獨看(趙次公曰天/寳十五載夏)
(五月公以家避難鄜州秋八月挺身赴朝廷獨轉/䧟賊中閨中指其家也公在賊中而懷鄜州耳)遥怜小兒
女未解憶長安香霧雲鬟濕清輝玉臂寒何時倚虚
幌(鄭卬曰户/廣切惟也)雙照淚㾗乾(趙次公曰江文通擬王徴詩練藥/爥虚幌雙照者以言月照其夫妻)
(相㑹之時也○師古曰時寇乱甫以家寄鄜州長安謂/曰都也䘵山䧟都城甫故里焚劫蕩盡虚幌謂無人也)
　　　　一百五日夜對月
無家對寒食(王洙曰丗說寒食去至一百五日○趙次公曰時/公寄家鄜州而身䧟賊中此所以歎其無家也)
有淚如金波(王洙曰前漢歌/月穆穆以金波)斫却月中桂清光應更多
(王洙曰言月之清光惟桂所掩〇師古曰桂所以礙月/之光無桂則無所礙形所以爲人之累無身則無患矣)仳離放
紅蘂想像嚬青娥(王洙曰謝靈運詩想像崑山姿○趙次公/曰此乃詩中谷有蓷有女仳離之義亦離)
(也今公詩作於無家之際女方值仳離而花發則示愁寂而巳想/見其類也舊本求青娥當作蛾翠眉之謂也○夏倪曰宋南平王)
(白紵舞曲曰佳/人舉袖羅青蛾)牛女漫愁思秋期猶渡河(王洙曰牛女牽/牛織女二星丗)
(說牛女隔河而居毎七夕則渡河而㑹人間乞巧○趙次公曰因/月祈感故起牽牛織女之興言二星離而終聚其在我未知如何)
(耳○師古曰甫對月娥而思妻子矣牛女/猶有㑹之期甫乆别家曽牛女之不若也)
　　　　八月十五夜月二首
滿目飛明鏡歸心折大刀(王洙曰古詩藁砧今何在山上復/有山何當大刀頭破鏡飛上天謂)
(殘月也○趙次公曰延篤與李文徳書煥兮爛兮其滿目是也庾/信磨鏡詩明鏡如曉月○師古曰唐吴競樂府古題要解藁砧今)
(何在砧砆也問夫何處也山上復有山重山爲岀字言夫岀不在/也何當大刀頭刀頭有環問夫何時還也破鏡飛上天言月半缺)
(當還也歸心折大刀盖子美旅泊巫山中秋見月心念還歸/爾題云八月十五夜月又言明鏡而不言破鏡即非殘月)轉
蓬行地逺(趙次公曰/公自謂也)攀桂仰天髙(趙次公曰言月中桂也/劉安招隱士云攀桂枝)
(兮長/淹留)水路凝霜雪林栖見羽毛此時瞻白兎直欲數秋
毫(王洙曰月中有白兎以其明徹無所不照故可數秋毫矣〇蘇軾曰元/典秋夜望月坐至中宵人問其乆坐典曰仰瞻白兎直欲數其秋毫耳)
稍下巫山峽猶銜白帝城(趙次公曰稍下/猶衘言月也)氣沉全浦暗
(飛繞樹三匝無枝可依○趙次公曰宿鳥字出/文選言無定名舊引烏鵲南飛全不相干也)茅齋依橘柚
清切露華新
　　　翫月呈漢中王
夜深露氣清江月滿江城浮(王洙曰/一作游)客轉危坐歸舟
應獨行關山同一照(王洙曰古詩/千里共明月)烏鵲自多驚(王洙曰/樂府月)
(明星稀烏/鵲南飛)欲得淮王術風吹暈巳生(鄭卬曰暈正問切日月/傍氣○王洙曰淮南子)
(月隨灰而暈闕注云以蘆灰環月缺其二面暈亦隨而/缺○杜田曰樂府關山月云天寒光轉白風生暈欲生)
　　　江月
江月光於水髙樓思殺人(鄭卬曰思息吏切○王洙曰庾肩/吾月詩樓上徘徊月䆫中愁殺人)
天邊長作客老去一霑巾(王洙曰見月/而感流落也)玉露團清影(王/洙)
(曰謝惠連團團滿葉露/謝玄暉猶霑餘露團)銀河没半輪(王洙曰公月詩云不違/銀漢落亦伴玉繩横)
珠斷(王洙曰史五/星如連珠)縁空一鏡升(王洙曰古詩/破鏡飛上天)餘光憶
更漏况乃露華凝(王洙曰謝莊詩/露華識猿音)
江月辭風䌫江星别露船雞鳴還曙色鷺浴自清川
歷歷竟誰種(王洙曰謝惠連詩亭亭映江月古詩天上何所有/歷歷種白榆○趙次公曰見星之夕所以問其所)
(種之/榆也)悠悠何處圎(王洙曰沈休文詠月清光信悠悠謝希質月/賦升清質之悠悠降澄暉之藹藹○趙次公)
(曰今所見月猶未圎故/問之以何處逢其圎也)客愁殊未巳他夕始相鮮(趙次/公曰)
(言客愁旣止見星/月方恱其鮮明也)
　　　天河
常時任顯晦秋至最分明(王洙曰天河至秋則/顯見人自謂銀河)縱𬒳微雲
掩終能(王洙曰/一作當)永夜清(魯訔曰賢人雖爲羣小/所掩然終不害其明)含星動雙
闕伴月落邊城牛女年年渡(趙次公曰斉諧記曰桂陽武/丁忽謂其家曰織女渡河諸)
(仙悉還宫吾向巳𬒳召/不得停明日失丁所在)何曽風浪生(王洙曰丗說牽牛織女/二星七夕渡河相㑹)
　雨雪
　　古詩十四首　律詩三十六首
　　　喜雨
春旱天地昏日色赤如血(王洙曰前漢河平元年日岀赤如/血○趙次公曰公極言旱日之可)
(畏舊注引前漢河平元年日色赤如血按成帝夲紀及天文志皆/無之乃晉光熈元年五月壬辰癸已日光四散赤如血流照地皆)
(流甲午又如之舊注妄/引年號有誤後斈甚矣)農事都巳休兵戈況騷屑巴人困
軍須慟哭厚土熱(王洙曰皇天后土實聞此言左傳○趙次公/曰經傳只使后土至厚地方使厚薄之厚舊)
(注改左傳作皇天厚/士實聞此言非是)滄江夜來雨眞宰罪一雪榖根小
蘇息沴氣終不滅何由見寧嵗(王洙曰國語自子之行晉/無寕嵗鮑明逺寕歳猶七)
(奔○趙次公曰沴氣隂陽錯謬之氣/也沴音戻莊子曰隂陽之氣有沴)解我憂思結崢嶸羣
山雲交㑹未斷絶(杜修可曰周禮隂陽之所交/風雨之所㑹而合之於詩)安得鞭雷
公滂沲洗吴越(王洙曰時聞浙右多盗賊与獵賦霹靂列缺/吐火施鞭又鞭洛水之宓妃南都賦鞭蝄蜽)
(〇蘇軾曰阮立吴楚乆旱塵氛翳日昨夜一雨旁沲洗滌俱盡苗/稼稍覺蘇息○師古曰天地昏言煙塵四起騷屑不安貌時永王)
(璘反漢中吴越之間盗賊乗之而起巴峽間困於餽輓怨氣上感/夢月爲之大旱故甫意欲鞭雷公滂沲下雨一洗吴越之亂吴越)
(平則人獲安居天時自得何憂/旱乾哉沴氣乃隂陽不和之氣)
　　　　大雨
西蜀冬不雪春農尚嗷嗷(王洙曰搜神記曰萬物樵枯百/姓嗷嗷言旱甚也○蘇軾曰吕)
(尚曰方今亢陽百卉俱槁東作不入民/嗷嗷而怨嗟望修仁德厭此武王從之)上天回哀眷(蘇軾曰漢/文帝上天)
(昭明曲回衷/眷閔此黎民)朱夏雲鬱陶(王洙曰朱一作淸謝靈運幽居猶/鬱陶○趙次公曰孟子載象謂舜)
(鬱陶思君耳蓋鬱結於陶窑之義故可使於朱夏/之雲也朱夏見上注〇鲁訔曰陶鬱積不散貌)執熱乃沸
鼎纎絺成緼袍(王洙曰詩誰能熱熱劉陶養魚佛/鼎秋興賦釋纎絺語有衣敝緼𫀆)風雷颯
萬里霈澤施蓬蒿敢辭茅葦漏(王洙曰茅葦/類蓬蓽也)巳喜黍
豆髙三日無行人二江聲怒號(王洙曰二江一作大江蜀/都賦帶二江之雙流莊子)
(萬竅怒號○王禹儞/曰二江涪江巴江也)流惡邑里淸矧兹逺江臯(趙次公曰/左傳有汾)
(澮流其惡今言大雨/所蕩亦流岀穢惡也)荒廷歩鸛鶴(王洙曰蓋鸛/鳴則雨應也)隱几望
波濤沉痾聚藥餌頓忘所進勞(趙次公曰言以沉痾之/故而聚藥餌今得大雨)
(清凉於是頓忘供/進藥餌之勞也)則知潤物功可以貸不毛(王洙曰諸葛/亮傳五月渡)
(瀘深入不毛言不生物也○趙次公曰/因雨之潤雖不毛之地亦假貸而生)隂色静壠畒勸耕自
官曹四鄰出耒耜何必吾家操(蘇軾曰王褒喜見/四鄰耒耜之具)
　　　雨(趙次公曰此篇主/用巫山之雨爲意)
峽雲行淸暁煙霧相徘徊風吹蒼江樹雨洒石壁來
淒淒生餘寒殷殷兼出雷白谷變氣候朱炎安在哉
髙鳥濕不下居人門未開楚宫乆巳滅幽珮爲誰哀
(趙次公曰神女賦於是揺珮飾鳴玉/鸞也髙蟾亦曰丁當玉佩三更雨)侍臣書王夢賦有冠
古才(鄭卬曰冠/古乱切)冥冥翠龍駕多自巫山臺(王洙曰謝玄暉/朔風吹飛雨蕭)
(條江山來楚襄王夢與袖女遇宋玉作髙唐賦曰旦爲朝雲暮爲/行雨朝朝暮暮陽山之下楚詞雷填填兮雨冥冥髙唐賦虹爲旌)
(翠爲蓋神女賦婉若游龍又乗雲翔又揺佩/飾/鳴玉鸞○趙次公曰謝眺七夕賦回龍駕之容曳)
　　　　雨二首
青山淡無姿白露誰能數(趙次公曰暗用佛書/雨露皆有頭數之義)片片水
上雲蕭蕭沙中雨殊俗狀巢居曽臺俯風渚(王洙曰/楚地面)
(水背山俗多架木/爲居以就地勢)佳客適萬里(蘇軾曰/才惟佳客感秋風適/萬里夫復何日重把此一巵臨)
(行我心/傷悲)沉思情延佇(王洙曰佳客逺而有所/思念也猶思見君子爾)掛㠶逺色外驚
浪滿吴楚(王洙曰時宼盗未平而永王復撓於江淮間〇趙次/公曰此實道其事而别無託㒷舊注以驚浪比永王)
(誤矣以永王璘之叛自是至徳二載此詩以掛帆言之則爲/荆南矣以白露言之則時乃大曆三年之秋不亦相逺乎)乆
隂蛟螭出(王洙曰言丗乆晦/而賊民者出也)宼盗(王洙曰一/云冠盖)復幾許(蘇軾/曰劉)
(後主冠蓋復有幾人○趙/次公曰古詩相去復幾許)
　　　又吟
空山中宵隂微冷先枕席回風起淸曉萬象萋巳碧
(王洙曰古詩回風動地起陸士/衡迅雷中霄激驚雷光夜舒)落落出岫雲(王昱曰陶淵明/歸去來辭雲無)
(心而/於岫)渾渾倚天石日假何道行(王洙曰天文志日有行黄道/有行赤道者時乆雨隂晦不)
(知日之所/行何道)雨含長江白連檣荆州船(王洙曰江賦舳艫/相屬万里連檣)有
士荷矛㦸南防草鎮慘霑濕赴逺役羣盗下辟山
揔戎備強敵水深雲光廓鳴櫓各有適(趙次公曰公/有羡慕之辭)漁
艇息(王洙曰/一云自)悠悠夷歌負樵客(趙次公曰思其上逺適之/㒷不可則又思其次也漁)
(人之舟自如樵客之/放夷歌蓋亦足樂矣)留滯一老翁書時記朝夕(王侏曰甫/旣無所施)
(於丗所書者時而巳○趙次公曰留滯/於此爲可傷也姑書時節之朝夕而巳)
　　　秋雨歎三首(王洙曰此詩刺時之暴/虐故取詩北風其凉意)
雨中百草秋爛死堦下决明顔色鮮(杜修可曰本草圗/經云決明夏𥘉生)
(苗七月有花黄白色〇趙次公曰百草以秋而又雨則爛死也冝/矣而决明方以鮮明之色黄花翠葉而獨榮以譬君子在患難之)
(中而獨立/之譬也)著葉滿枝翠羽蓋(王彦輔曰東京賦/樹翠羽之髙蓋)開花無
數黃金錢(杜定功曰神農本草决明子生龍門川澤間與石决/明同功皆主明目故有决明之號圖經云夏𥘉生苗)
(根蔕紫色葉似苜蓿而大七月有花黄白色其子作穗似青菉豆/而銳也○薛夢符曰右按爾雅薢茩英茪注英明也黄葉銳赤華)
(實如山茱茰或曰公陵也關西謂之薢茩音皆○王彦輔曰此傷/特立獨行之君子不得時也按本草决明夏花秋生子花赤與此)
(篇所稱不同然公時有金錢花與菊相類多/生於秋雨中俗謂之滴漏花杜豈并此邪)凉風蕭蕭吹汝
急恐汝後時難獨立堂上書生空白頭(王洙曰荘子魯侯/讀書堂上〇蘇軾)
(曰邵平魯堂白頭書生焉敢輕議朝廷事○余葵曰/莊子天道篇桓公讀書於堂上即無魯侯讀書之說)臨風三嗅
馨香泣(王洙曰語子路共之三嗅而作嗅香而泣傷巳之不見/用而無救於時也○蘇軾曰陳江揔重九日見菊采視)
(之乆謂席上賔客曰元亮若見必不使混於蕕草中至醉又語客/曰三嗅三憶古人使人三泣衆客慘然○趙次公曰孔子歎山雌)
(之得時所以傷巳之不遇至於子路共之三嗅而作則亦傷之而/不苟食故也今也臨風三嗅而亦傷其徒馨之意○師古曰時苦)
(雨傷物盖政淫泆之所致也詩有北風其凉正月繁霜雨無正風/雨所飄摇之作皆謂時政不善也玄宗初用張九齡開元之間治)
(平後用李林甫楊國忠天下亂軍旅數起故隂陽不和恒雨苦之/百草爛死言虐政害物也决明佳𬞞也食之能决去眼昏以益其)
(明喻九齡引忠諌諍開其聦明去其昏蔽時林甫進用在上九齡/罷黜在下不以不用而憔悴其色故云堦下决明顔色鮮葉滿枝)
(花無數不以風雨而摇落喻君子遭患難而節操愈固不凋䘮也/凉風以譬刻薄之小人時林甫國忠之徒擠䧟九齡雖九齡獨立)
(自守恐亦不免禍也故云凉風蕭蕭吹汝急恐汝後時難獨立堂/上書生甫自謂也空白頭爲國家憂故頭白昔王羲之當晉亂終)
(日然花鬚嗅香顰蹙無言時人不㑹其意盖憂晉國之亂故也/今/甫臨風三嗅傷九齡有馨香之德而爲姦人所逐寧不憂思而泣乎)
　　　　再吟
蘭風伏(王洙曰一作長〇王安石曰㐲/作仗〇黄庭堅曰伏當作長)雨(王洙曰一云東風/細雨楚辭光風泛)
(崇蘭伏/三伏也)秋紛紛(趙次公曰䦨珊之風沈伏之雨言其風雨之不/巳也䦨如謝靈運䦨暑之䦨伏如左傳夏無伏)
(隂之伏也舊引楚辭光風/泛崇蘭以伏爲三伏非是)四海(王洙曰一/云萬里)八荒同一雲(王/洙)
(曰一作萬里同一雲詩上天同雲雨雪紛紛○王彦輔曰風言號/令雨言德澤雲障閉令萬里一同見隂小之盛也楚辭九章曰雲)
(霏霏而承宇王逸曰/佞人並進滿朝廷也)去馬來牛不復辯濁涇清渭何當
分(王侏曰莊子秋水時至百川灌河涇流之大兩涘渚涯之間不/辯牛馬○趙次公曰以多雨而水漲岸逺所以不辯馬牛也涇)
(之濁渭之清固自分辯而多雨混之則不可得而分别耳○洪/蒭曰選潘岳西征賦云北有清渭濁涇杜蓋謂品流/混殽)木
頭生耳黍穗黒(趙次公曰唐俚語云春雨甲子赤地千里夏雨/甲子乗船入市秋雨甲子木頭生耳出朝野簽)
(載一本作禾頭非是蓋禾粟/无生耳者木頭生/耳則栮是巳黍穗黒則壞爛矣故農夫无所望也)農夫田父無消息
(王彦輔曰甲子禾生耳又本草五木耳謂楮槐/榆柳桑曹子建詩黍稷委疇隴農夫安所獲)城中㪷米換
衾禂(蘇軾曰漢未天下大荒米每㪷十餘緍京房持/一衾於長安中換陳米一㪷人皆易子而食)相許寧
論兩相直(王洙曰天寳末外窮兵夷狄内盡力宫室役使繁興/民不得休息此詩所以刺也○王彦輔曰舊史開元)
(中斗米數錢論此詩則可以論其丗矣〇師古曰蘭風謂剪蘭之/風伏雨謂三伏暑毒之雨皆非能生物者也以喻毒虐之政四海)
(八荒同一雲言普天皆罹其害馬童而牛角涇濁而渭清此易辨/也風雨冥晦馬牛不能辨涇渭不能分以譬昏亂之丗忠邪賢否)
(混淆無别華黍時和歳豊冝黍稷也黍冝於髙燥稷冝於下濕雨/暘得中故黍稷咸冝黄帝之丗五日一風十日一雨今苦雨木頭)
(尽生耳黍稷盡黒林甫爲宰相不能爕調可知古者役民歲不過/三日恐妨農時也今農夫田父皆負戈行役過期不反是以田萊)
(多荒年凶穀踊京城之内一衾一禂纔換斗米但得相許何暇論/貴賤之價相當與不相當乎玄宗窮兵四夷民貧物貴如此其視)
(正觀中米斗三/錢得無媿耶)
　　　　又吟
長安布衣誰比數(鄭卬曰所矩/切說文計也)反鏁衡門守環堵(王洙/曰陳)
(風衡門之下可以棲遟注衡門横木爲門言淺陋也儒行儒有一/畒之宫環堵之室環堵面一堵也五版爲堵五堵爲雉張景陽詩)
(環堵自頽毀垣閭不隱形莊子讓王篇原憲居魯環堵之室韋玄/成傳使得自安衡門之下〇師古曰衡門謂横一木於門上貧者)
(之所居也陶潜環/堵蕭然不蔽風日)老夫不出長蓬蒿(王洙曰莊子庚桑楚/篇鑿垣牆而殖蓬蒿)
(昭十六年傳斬艾蓬蒿藜藿而共處之月令藜莠蓬蒿並興江淹/詩顧念張仲蔚蓬滿中園趙歧三輔决録注曰張仲蔚隠身不仕)
(所居蓬/蒿没人)稚子無憂走(王洙曰/一作奏)風雨雨聲颼颼催早寒
(鄭卬曰颼踈鳩/切風貌正作䬒)胡鴈翅濕髙飛難(王洙曰古詩願爲雙鴻/鵠奮翅起髙飛〇趙次)
(公曰鴈本髙飛之物以雨多翅濕而難於髙飛亦/興物以自况○洪炎曰庾信喜雨詩鴈􁊨断行來)秋來未曽
見白日(洪炎曰魏文帝秋霖/賦悲白日之不晹)泥汚后(王洙曰/一作厚)土何時乾
(王洙曰宋玉九辯皇天淫溢而秋霖兮后土何時兮得乾此詩刺/賢者退處而民漸溺於塗炭也○師古曰長安京城也唐都長安)
(布衣深衣也以練布爲之衡門謂衡一木以爲楣堵墻也孟子五/畒之宅樹墻下以桑環繞其墻以爲守禦衡門環堵貧者之居也)
(長安繁華之地貴游乗髙車駕駟馬甫困於布衣誰復有比數者/言不得備數而巳是以杜門却掃安於貧賤老夫不岀長蓬蒿言)
(耆舊之臣隱逋不出賢路荆棘惟乳臭小子當權見用無能爲國/家憂慮但樂禍幸灾而巳稚子指禄山楊貴妃養爲義子杜詩云)
(稚子𫾣針作釣鈎是也詩人多以風雨譬患難如風雨所飄揺之/類禄山爲將生事邊疆非樂禍幸災而何故云走風雨雨声颼颼)
(催早寒言寒之來有漸譬禄山叛謀漸著大夫以道去就者鴈之/比也禄山叛衣冠䧟於胡者不可勝數雖欲脫身南來勢有不可)
(故云胡鴈翅濕髙飛難當是時玄宗幸蜀駕巳岀京城無知者軍/民官吏瞻望天子杳無消息故云秋來未曽見白日禄山從范陽)
(長駈而來普天之民咸墜塗/炭故云泥汚后土何時乾)
　　　苦雨奉寄隴西公兼呈王徴士(王彦輔曰杜元/注云隴西公即)
(漢中王瑀徵/士琅邪王徹)
今秋乃淫雨(王洙曰月令季春行秋令則天多沉隂淫雨蚤降/注九月多隂淫霖也雨三日以上爲霖〇洪朋曰)
(爾雅云乆雨謂之淫〇楊符曰/蔡邕行述賦遘淫雨之經時)仲月來寒風羣木水光下
萬象雲氣中(王洙曰萬象一作萬家唐中宗二年三月洛城/東七里許地色如水側逆樹木往來車馬皆歷)
(歷影見水中經月餘乃滅〇趙次公曰此盛言苦雨之狀也萬家/一作象非是且旣言象則上不應言羣木也舊引中宗時地色如)
(水事疑/誤後學)所思礙行潦九里信不通(王洙曰詩雅泂酌彼行/潦流潦也䟽云行者道)
(也潦者雨水也行道上雨水流聚故云流潦傳云行潦之水也○/趙次公曰指隴西公王徵士之所居言爲苦雨所隔斯乃九里不)
(通之/謂矣)悄悄素滻路(王洙曰潘岳西征賦玄灞素滻唐天寳元/年命陜郡太守韋堅引滻水開廣運漕悄)
(悄言行旅不通貌〇鄭卬曰滻素簡切/水名〇楊符曰李善選注玄素水色)迢迢天漢東(王洙曰/古詩迢)
(迢牽牛星言有所隔○黄庭堅曰詩維天有漢監亦有光天漢銀/河也〇趙次公曰天漢則中渭橋之所長安志於中渭橋引三輔)
(黃圗曰渭水貫都以象天漢/横橋南渡以法牽牛是也)願騰六尺駒(王洙曰/一作馬)背若孤
征鴻(王洙曰周禮凡馬八尺以上爲龍七尺以上爲騋六尺爲/馬〇趙次公曰鴻鵠髙飛逺舉之物謂之孤征鴻蓋以其)
(羣飛則意猶詳緩孤/飛則欲逐伴而急矣)劃見公(王洙曰/一作君)子面(鄭卬曰劃忽麥切/○蘇軾曰韓湛昨)
(稠人冠蓋中劃見面/目巳謂非俗人也)超然懽笑同奮飛旣胡越(王洙曰/詩不能)
(奮飛古詩胡馬依北風越鳥巢南枝○趙次公曰言如胡與越之/隔也王粲所謂胡越之異區也舊引胡馬越鳥誤矣○王彦輔曰)
(言如鳥奮翼而飛/胡越言南北之異)局促傷樊籠(王洙曰古詩晨風懷苦心蟋/蟀傷局促莊子澤雉不蘄畜)
(乎樊中注樊中所以籠雉也○杜修可曰南史陽休之不樂典選/乆曰此官寔時清華但妨吾賞真是樊籠矣〇趙次公曰漢景帝)
(云局促如轅下駒○洪覺範曰王/績遊北山賦長懷企羡豈出樊籠)一飯四五起(王洙曰史記/一飯之恩必)
(報又周公一飯三吐哺○蘇軾曰李合望弟令毎一飯四/五起望西北〇尹洙曰鮑昭詩起坐失次第一日三四迁)慿軒
心力窮(王洙曰江文通雜躰詩慿軒詠堯老此言思見君子而/不可得也〇師古曰春夏多雨水秋冬多旱乾此常理)
(也當旱乾反爲苦雨乃隂氣滛泆臣浸君之象故云今秋乃淫雨/立秋之候凉風始至今於仲月寒風早來隂陽不調寒暑舛逆若)
(此水氣在天爲雲雲行則雨施杜詩云安得誅雲師今羣木皆居/水光下萬象皆在雲氣中言水潦漲溢雲氣凝結以喻天下之民)
(咸墜於塗炭也九者陽數之極九里至近柰何爲行潦所礙雖有/所思欲通音問而不能逹况其逺者乎是冝素滻之路天漢之東)
(悄悄無行人迢迢相間隔音問阻絶不獲相通陜西有滻水漢中/郡琅琊郡皆在天漢之東甫居西瑀與徴居東時阻於禄山之乱)
(人皆墊溺是以託意於雨潦而思漢中王瑀與琅琊王徵也公子/指瑀與徴劃謂以刀劃開如披雲霧獲覩青天是也甫欲騰跨馬)
(皆疾若飛鴻劃見二公子面與之同􁁅笑此述懷思之情胡在北/越在南雖然如鳥之奮飛柰胡越相去之逺何不免局促於樊籠)
(而不得騁也詩云折柳樊圃樊藩籬也時兵革遍天下動則拘礙/無所適往真若局促樊籠之中是以寢食不遑安處一飯之間四)
(五起問消息以至慿軒檻心力窮盡盖傷罹乱之丗/人無所安居有如北也是詩之寄豈直爲苦雨作乎)嘉𬞞没
溷濁(王洙曰郭景純江賦播匪藝之芒種挺自然之嘉𬞞宋玉/風賦駭溷濁揚腐餘屈平卜居云俗溷濁而不清騷又云)
(溷濁而嫉賢嘉𬞞注𬞞菜也○鄭卬曰溷/胡困切亂也○王十朋曰記稻曰嘉𬞞)時菊碎榛叢(王洙/曰嘉)
(𬞞時菊刺賢者爲羣小所掩翳也潘安仁時菊耀巖阿〇蘇軾曰/符㓪曰甘菊碎雜榛叢蕙蘭同委蒿艾〇趙次公曰謝玄暉詩時)
(菊委嚴霜蓋𬞞没菊碎因苦雨所/致以興賢者困於時政之煩苛也)鷹隼亦屈猛(王洙曰張華/鷦鷯賦蒼鷹)
(鷙而受絀屈猛志以服養嫉尸禄也〇趙次公曰使/張華鷦鷯賦屈猛志以服養而舊解以爲禰衡誤矣)烏鳶何所
蒙式瞻北鄰居(蘇軾曰王雋瞻彼/北鄰吹笙食魚)取適南巷翁掛席
釣川漲焉知清興終(王洙曰言賢者言於退處謝靈運揚㠶/采石華掛席拾海月○趙次公曰言隴)
(西公主徴士旣不見矣姑近取北鄰南巷之人而與遊也○師古/曰嘉𬞞所以養人菊當秋冝得其時今碎于榛叢反失其時也溷)
(濁塗泥也𬞞與菊皆喻賢人君子當禄山之亂小人得時賢人君/子失所故有没溷濁碎榛叢之譬鷹隼當秋時冝於擊搏將帥於)
(斯時岀力平賊之秋也今乃屈猛蓋言諸將敗衂是以禄山得以/長驅烏鳶小民之比也官兵旣敗小民爲賊焚虜何所蒙其福耶)
(蓋言民無所恃故曰烏鳶何所蒙雨僚阻礙所向不通式瞻者止/於北隣所適者止於南巷其局促如此以喻諸郡䧟于賊土地迫)
(蹙動無所往是以杜甫甞有偪仄行蓋亦如此意也當是時賢人/雖隱於漁釣可以保身故曰掛席釣川漲焉知清興終掛席即掛)
(帆也漁釣之樂烏有終/窮仕於亂丗誠所憂耳)
　　　雨
行雲遞崇髙(鄭卬曰遞待/禮切更易也)飛雨藹而至(王洙曰蓋雲/行則雨施)潺潺
石間溜(何覬曰水/穿石曰溜)汩汩松上駚(鄭卬曰踈吏/切馬行貌)亢陽乗秋
熱百榖亦巳棄(王洙曰陽過亢則旱而無嵗望矣○蘇軾曰/傳弈霖霪不止漲潦發川百榖委棄農愁民)
(嘆)皇天德澤降燋卷有生意(趙次公曰應璩與岑瑜書云/頃者炎旱日更甚沙礫銷鑠)
(草木燋/卷也)前雨傷卒暴(鄭卬曰卒/蒼没切)今雨喜容易(趙次公曰/雖雨而速)
(止是謂倉卒及悠/乆而降斯謂容易)不可無雷霆間作鼔増氣佳聲達中
宵所望時一致(王洙曰以/其應期也)清霜九月天髣髴見滯穗(王/洙)
(曰詩遺秉滯穗/伊寡婦之利)郊扉及我私(王洙曰一云栽/耘詩遂及我私)我圃日蒼
翠恨無抱甕力庻減臨江費(王洙曰子貢過漢隂見一/丈夫方爲圃畦鑿隧而入)
(井抱甕而出灌○蘇軾曰龐淳見里人灌竹淳曰恨老病無/抱甕力助子灌此蒼翠〇杜修可曰峽内無井取江水飲之)
　　　雨
山雨不作埿江雲薄爲霧晴飛半嶺鸖風亂平沙樹
(趙次公曰陳正見經季/子廟詩小雨濕苔碑)明滅洲景微隱見巖姿露拘悶
出門遊曠絶經目趣消中日伏枕臥乆塵及屨(蘇軾/曰羊)
(充不仕隱中條山辟榖毎/卧即浹旬至有塵滿草屨)豈無平肩輿(趙次公曰輿橋子也王/猷聞觀辟疆有名園乗)
(平肩輿/而徑入)莫辨望郷路兵戈浩未息虵虺反相顧(蘇軾曰孔/融豺虎相)
(食虵虺/相防)悠悠邊月破(蘇軾曰李恢秋日詞云邊/月破鏡飛塞鴈断行數)鬱鬱流年
度針灸阻朋曹(王洙曰針灸所以救/療也譬良友朋也)糠籺對童孺(王洙曰時/旣乏良朋)
(所對者童孺而巳糠籺言非實徳也○趙次公曰以乆病故湏針/灸以安養故與朋友阻隔如賈島言多病人踈也正句言貧食糠)
(與童孺相/對而巳)一命湏屈色新知漸成故窮荒益自卑飄泊
欲誰訴(趙次公曰以嚴武辟公爲節度叅謀所謂一命也今公/受命矣則當屈色以下之以漸故蓋言死也此所以有)
(窮荒之/嘆也)尫羸愁應接俄頃恐違(王洙曰/一云危)迕浮俗何萬端
幽人有髙歩(王洙曰幽人不隨流俗不合汙丗自有髙致/也○趙次公曰左太冲詠史詩髙步追許由)龐
公竟獨往(王洙曰龐德公也未甞入州府夫妻相敬如/賔劉表不能屈後携妻子入鹿門山不反)尚子
終罕遇(王洙曰後漢逸民傳尚長字子平髙士傳隱居不仕/肆意遊五岳名山竟不知所終謝靈運畢聚類尚子)宿
留洞庭秋天寒瀟湘素杖䇿可入舟送此齒髮暮(王/洙)
(曰漢書宿留瞽言楚詞嫋嫋兮秋風洞庭波兮/木葉下〇趙次公/曰宿留音透溜岀漢如言等候也公詩蓋言候秋時可以登舟而往矣)
　　　喜晴(一云/喜雨)
皇天乆不雨旣雨晴亦佳岀郭眺西郊蕭蕭春増華
青熒陵陂麥(王洙曰西都賦琳珉青熒校獵賦眩矅/青熒莊子外物篇青青之麥生於陵陂)窈窕桃
李花(王洙曰李一作杏曹子建容華若桃李詩窈窕淑女幽閑也/桃之夭夭灼灼其華何彼穠矣華如桃李阮籍夭夭祧李花)
春夏各有實我飢豈無涯干戈雖横放(鄭卬曰横/户孟切)慘澹
鬪龍虵甘澤不猶愈且耕今未賖丈夫則帶申婦女
終在家力難及黍稷得種菜與麻千載啇山芝(王洙曰/前漢王)
(貢兩龔鮑傳漢㒷有園公綺里季夏黄公角里先生此四人者當/秦之丗避而入商雒深山以待天下之定也自髙祖聞而召之不)
(至)往者東門瓜(王洙曰蕭何傳邵平者乃故秦東陵侯秦破爲/布衣貧種瓜長安城東瓜美故丗謂東陵瓜從)
(邵平始也阮詩昔聞東陵瓜近在青門外○趙次公曰/以四皓採芝邵平種瓜皆避秦之亂其道爲不可貶也)其人骨
巳朽(王洙曰朽一作滅史記曰老子/曰子所言者其人与骨皆朽也)此道誰疵瑕(王洙曰左/傳不汝疵)
(瑕)英賢遇轗軻(鄭卬曰上苦感下口左切○王洙曰古詩/坎軻長苦辛楚詞轗軻不遇坎与轗同)逺
引蟠泥沙(王洙曰賈誼傳鳯縹縹而髙逝/固自引而逺去揚子龍蟠于泥)顧慙昧所失廻
首白日斜(王洙曰賈誼庚子日斜〇師古曰甫自愧昧於所適/不能脫身晦迹回首自顧恨年巳老矣故云云)
漢隂有鹿門(王洙曰後漢逸人傳漢隂老父桓帝幸竟陵過雲/夢臨沔水百姓莫不觀者老父獨耕不輟又龐公)
(㐮陽人也居峴山之南未甞入城府後携其妻子/登鹿門因采藥不反㐮陽記鹿門山舊名蘇嶺山)蒼海有雲
查(鄭卬曰音槎〇王洙曰見秋曰䕫府詠懷查上似張騫注〇趙/次公曰按張華博物志載舊說天河与海通丗有人居海渚者)
(年年八月浮槎去來不失斯人有竒志立飛閣於查上多齎粮乗/槎而去奄至一処遥望宫中多織婦見一丈夫牽牛渚次飲之牽)
(牛人驚問曰何由至此人說來意并問此是何処荅曰君還至蜀/訪嚴君平則知之後至蜀問君平曰厶年月日有客星犯牛宿計)
(年月日正是人/到天河時也)焉能學衆口(蘇軾曰吴芮吾焉能斈衆/兒女口嗜棗栗瓜果耶)咄咄
空咨嗟(王洙曰空一作同丗說殷中軍被廢在信安終曰恒畫/空作字揚州吏人㝷議之竊視唯作咄咄怪事范雲至)
(殿門不得入但云咄/咄而巳中軍殷浩也)
　　　晚晴
髙唐暮冬雪壯哉(饒節曰髙唐楚地/㐮王所夢者是也)舊瘴無復似塵
埃(王洙曰峽中每嵐/瘴起如塵埃翳天)崖沉谷没白皚皚(鄭卬曰/莫開切)江石缺
裂靑楓摧南天三旬苦霧開(王洙曰舞鶴/賦嚴嚴苦霧)赤日照耀
從西來六龍寒急光徘徊(王洙曰六/龍曰馭也)照我衰顔忽落地
(王洙曰言見/陽而熈也)口雖吟詠心中哀味怪及時少年子揚眉
結義黃金臺(王洙曰燕昭築黄金臺以札郭隗/鮑昭豈伊白璧賜時起黄金臺)汨乎吾生
何飄零支離委絶同死灰(王洙曰攴離言不爲時所用也/莊子支離旣又心可使如死灰)
　　　復隂
方冬合沓玄隂塞昨日晚晴今日黒萬里飛蓬映天
過孤城樹羽揚風直江濤簸岸黄沙走雲雪埋山蒼
兕吼君不見䕫子之國杜陵翁牙齒半落左耳聾(王/洙)
(曰䕫州古䕫子國也/杜陵子美故里也)
　　　雨
冥冥甲子雨(王洙曰楚辭雷/填填兮雨冥冥)巳度立春時(趙次公曰兩句/夏之之辭也唐)
(諺云春雨甲/子赤地千里)輕箑煩相向(鄭卬曰箑山合切〇王洙曰秋㒷賦/於時乃屏輕箑注所甲反扇也○蘇)
(軾曰和用夏夜蚊雷足煩/輕箑吴人俗呼扇爲箑)纎絺恐自疑(王洙曰秋㒷賦釋纎絺/注絺葛也公言扇可相)
(向則纎絺/疑其可矣)煙添纔有色風引更如絲(王洙曰張景陽騰/雲似湧煙密雨如)
(散/絲)直覺巫山暮(王洙曰髙唐賦妾在/巫山之陽暮爲行雨)兼催宋玉悲(王洙曰/宋玉故)
(有悲秋〇趙次公曰催則不/必待秋至而此雨巳可催之)
　　　春夜喜雨
好雨知時節(王洙曰管子曰五政苟時春/雨乃來又洪範休應則時若)當春乃(王洙曰/一云及)發
生隨風潜入夜潤物細無聲(王洙曰如膏也〇趙次公曰/范元實所謂聖人復生不可)
(改/矣)野徑雲俱黒江舩火獨明曉看經(王洙曰/一作紅)濕處花
重錦宫城(王洙曰蜀城人以江山明媚/錯雜如繡故多呼錦宫城)
　　　江雨有懷鄭典設
春雨闇闇塞峽中早晚來自楚王宫(王洙曰謂旦爲朝雲/暮爲行雨也○鄭卬)
(曰襄王/故居)亂波分披巳打岸弱雲狼藉不禁風(鄭卬曰/禁居吟)
(切)寵光蕙葉與多碧(趙次公曰孔雀賦天雨之施/惠於蕙葉此乃蒙寵光之義)㸃注桃
花舒小紅(趙次公曰古燕歌行云/曲桃抽覆地春花舒)谷口子真正憶汝(王洙/曰見)
(谷口但/窮耕注)岸髙瀼滑(王洙曰/一作闊)限西東(王洙曰䕫有澗水出於/山谷間謂之瀼居人分)
(其左右謂之瀼東瀼西/公亦有瀼東閑望詩)
　　　雨不絶
鳴雨旣過漸細微映空揺颺如絲飛(王洙曰古詩/密雨如散絲)堦
前短草泥不亂院裏長條風乍稀舞石旋應將乳子
(王洙曰湘川記零陵有/石燕雨過則飛如生燕)行雲莫自濕仙衣(王洙曰謂髙唐/神女也朝爲行)
(雲暮爲/行雨)眼邊江舸何怱促(鄭卬曰舸/嘉我切)未得(王洙曰/一作侍)安流
逆浪歸
　　　梅雨(王彦輔曰梅熟而雨曰梅雨江東呼爲黄梅雨○/趙次公曰周處風士記云夏至前雨名黄梅雨沾)
(衣服皆/敗黦)
南京犀浦道(王洙曰玄宗幸蜀改成都置尹視二京號爲南/京〇鮑文虎曰至德二載十二月戊午大赦以)
(蜀郡爲南京鳯翔爲西京西京爲中京故云有南京犀浦道之句/〇杜田曰正謬云肅宗至德二年以蜀郡爲南京鳯翔爲西京西)
(京爲中京舊注以玄宗所致非〇/師古曰原叔以爲玄宗致誤矣)四月熟黃梅湛湛長江
去(王洙曰阮籍詩湛湛/長江水上有楓樹林)冥冥細雨來(王洙曰隋煬帝江都/夏詩梅黄雨細麥秋)
(横楓樹蕭/蕭江水平)茅茨踈易濕(王洙曰茅茨以茅覆屋也/庾信小園賦穿漏兮茅茨)雲霧
宻難開竟日蛟龍喜盤渦與岸回(王洙曰瓠子歌曰/蛟龍騁兮方逺遊)
(郭璞江賦盤渦谷轉凌濤山頽○鄭卬曰渦烏禾切水回也○/師古曰水之蟠聚而洄洑者故與岸囘旋蛟龍喜以水漲故也)
　　　喜雨
南國旱無雨今朝江出雲(趙次公曰南國荆楚也○王安/石曰記云山川能出雲爲風雨)
(故曰江/出雲)入空纔漠漠洒逈巳紛紛巢鷰髙飛盡林花
潤色分晚來聲不絶(王洙曰一/作更急)應得夜深聞
　　　雨
萬木雲深隱連山雨未開風扉掩不定(蘇軾曰吴芮山/居扉不用横木)
(遇風即開掩芮欣然而樂〇趙/次公曰風扉舟中之門也)水鳥過仍廻蛟館如鳴杼
(鄭卬曰直吕切○王洙曰文選蛟人織綃於泉室○趙次/公曰以在舟中視大江云不若有蛟人之館而聽其鳴杼)樵舟
豈伐枚(王洙曰樵人於木無/所取材止採薪而巳)清凉破炎毒衰意欲登臺
　　　夜雨
小雨夜復密廻風吹早秋野凉侵閉户(趙次公曰巳閉/户矣凉風透之)
(故云侵/閉户)江滿帶維舟(趙次公曰公言江水旣添滿而有維舟在/岸也任彦昇詩序云維舟乆之郭生方至)
(尓)通籍恨多病(王洙曰公通籍朝省以病不赴○趙次公/曰公前爲左拾遺盖甞通禁省之籍矣)爲
郎忝薄游(王洙曰檢校尚書郎○趙次公曰公官乃工部貟外/郎則巳自媿其忝竊扵薄薄游宦矣漢卜式不願爲)
(郎)天寒出巫峽醉別仲宣樓(王洙曰王粲字仲/宣有樓在荆州)
　　　更題
只應踏初雪騎馬發荆州直怕巫山雨眞傷白帝秋
(趙次公曰公在䕫州乃巫山白帝之/側故指其多雨而當時秋可傷也)羣公蒼玉珮(王洙曰晉/公卿禮秩)
(特進尚書令僕射皆佩水蒼玉○蘇軾曰朱椿/昨日見王遵緑衣佩蒼玉於羣公中風姿尤異)天子翠雲裘
(王洙曰禮孟冬之月天子始裘〇趙次公曰宋玉賦主人之女/爲日之乗華上翠雲之裘北王夸誕之言今公直言天子矣)同
舎晨趨侍胡爲淹此留(王洙曰言同舎皆在侍從巳何爲而/留此公之志甞在朝廷而不爲時之)
(所用/如此)
　　　雨四首
微雨不滑道斷雲踈復行紫崖奔處黒白鳥去邊
明秋日新霑影(趙次公曰以雨之故/曰影朦朧爲霑影矣)寒江舊落聲柴扉
臨野碓(鄭卬曰都/内切舂也)半濕搗香秔(王洙曰搗一作我○/趙次公曰音庚稻也)
江雨舊無時天晴忽散絲(趙次公曰古詩/密雨如散絲)暮秋霑物
冷今日過雲遲上馬廻休出看鷗坐不辭髙(王洙曰/一作層)
軒當灔澦(鄭印曰寰宇記艶預堆在䕫州西南二百歩蜀江中/心瞿唐峽口冬水淺屹然露二百餘尺夏水張没水)
(中十丈其狀如/馬舟人不敢進)潤色静書幃
物色嵗將宴天隅人未歸朔風鳴淅淅(王洙曰謝玄暉/淅淅就衰林謝)
(惠連淅淅/振條風)寒雨下霏霏多病乆加飯(趙次公曰古詩/上言加飡飯)衰容
新授衣時危覺凋䘮(王洙曰一/云䘮乱)故舊短書稀
楚雨石苔滋京華消息遟山寒青兕叫江晚白鷗飢
神女花鈿落(王洙曰宋玉有神女賦○薛夢管曰右按唐志命/婦之服兩博鬢飾以宝鈿金花也○趙次公曰神)
(女廟在巫山山中花即神/女所以為鈿者𬒳雨而落)蛟人織杼悲(王洙曰江賦鮫人構/館于懸流又潜織以)
(卷綃注鮫人泉客織輕綃於泉室岀以賣之○趙次公曰鮫人以/雨之故悲耳吴都賦云泉客潜織而卷綃注泉客鯨人也織輕綃)
(於泉室岀於/市間賣之)繁憂不自整終日灑如絲
　　　白帝
白帝城中雲出門(趙次公曰謝靈運詩巖髙/雲若屯舊作雲出門无義)白帝城下
雨翻盆(王洙曰雲行而雨施尔翻盆言其勢之暴也○蘇軾曰/黄翌過秦関值驟雨笑謂友人曰屏翳蜚廉闘競翻盆)
(澆吾友/皆笑)髙江急峽雷霆闘(王洙曰江為峽所束/故皮声若雷霆也)翠(王洙/曰一)
(作/古)木蒼藤日月昏戎(王洙曰/一作去)馬不如歸馬逸千家
今有百家存(王洙曰百一作/十言殘故也)哀哀寡婦誅求盡慟哭
秋原何處村(王洙曰時征役並㒷民死於役故多寡婦也暴賦/横歛故多誅求也此言軍旅之際民不聊生如此)
　　　村雨
雨聲傳兩夜寒事颯髙秋挈(王洙曰/一作攬)帶看朱紱(王洙曰/公任郎)
(官故/朱紱)開箱覩黒裘(王洙曰蘇李不得用而貂裘弊黒○/趙次公曰以雨之故恐其邑醭故也)丗情
只益睡(王洙曰丗態凋弊不可膽想莫若自隱於睡尓/○趙次公曰亦以雨悶思及丗情惟睡而巳)盗賊
敢忘憂(王洙曰所憂/者盗賊未平)松菊新霑洗茅齋慰逺遊
　　　朝雨
凉氣暁蕭蕭江雲亂眼飄(趙次公曰周庾信/詩驚花乱眼飄)風鴛藏
近渚雨鷰集深條黄綺終辭漢(王洙曰見羽/翼終辝漢注)巢由不
見堯(王洙曰巢父許由古之隱者列子曰堯以天下譲許由○師/古曰漢四皓黄公綺里季太子厚幣招之旣定太子位遂辝)
(漢帰啇山詩人多以風雨喻患難上文言鴛藏近渚燕集深/條爲避雨也故下文以黄綺辝漢巢由不仕堯朝爲巳喻)草
堂樽酒在幸得過清朝
　　　對雨書懐走邀許主簿
東岳雲峯起溶溶滿太虚震雷翻幕燕(王洙曰㐮二十/九年傳季札曰)
(夫子在此猶/燕巢幕上)驟雨落河魚(王洙曰河/一作溪)座對賢人酒(王洙曰魏/志徐邈字)
(景山爲尚書郎時禁酒而邈私飲至於沉醉從事趙逢問以曹事/邈曰中聖人逢白之太祖甚怒將軍鮮于輔進曰平日醉客謂酒)
(清者為聖人濁者為賢人邈性/修慎偶醉言耳竟坐得免刑)門聽長者車(王洙曰陳平家/廼負郭窮巷以)
(席爲門然門外/多長者車轍)相邀愧泥濘騎馬到堦除(蘇軾曰沈遜/見徐陵㑹文)
(士騎馬至堦除下馬坐客与陵皆惡之遜自若良乆揮玉麈髙談/清逸闔坐傾伏○師古曰東岳㤗山也雲起於㤗山須臾半天下)
(雨遂作長者/車詣許主簿)
　　　白水明府舅宅喜雨(得過字)
吾舅政如此(王洙曰喜雨之/應禱故美其政)古人誰復過碧山晴又濕
(饒節曰碧山又􁊨言雨不多/而於白水縣最為優渥也)白水雨偏多精禱旣不昧歡
娱將謂何湯年旱頗甚今日醉弦歌(王洙曰湯有七年/之旱此詩先言精)
(禱不昧即禱而得雨/故有醉弦歌之句)
　　　晨雨
小雨晨光内初來葉上聞霧交纔灑地風逆旋隨雲
暫起柴荆色輕霑鳥獸羣(王洙曰語鳥獸/不可與同羣)麝香山一
半(鄭卬曰寰宇記云麝香/山在縣南一百一十里)亭午未全分(王洙曰天台賦羲和/亭午〇趙次公曰雨)
(氣昏之其一半明/而一半未分也)
　　　江閣對雨有懷行營裴二端公
南極(王洙曰一/云南紀)風濤壯(杜田曰詩曰滔滔江漢南國之紀說者/援是詩以江漢爲南紀非也蓋南紀乃)
(分野名唐天文志云是循嶺徼達甌閩中是謂南紀/所以限蠻夷也○趙次公曰顔延年詩春江壯風濤)隂晴屢
不分野流行地日江入度山雲層閣慿雷殷長空水
面(王洙曰一/作面水)文雨來銅柱北應洗伏波軍(王洙曰伏波馬/援也甞征武陵)
(蠻立銅柱以勤功○趙次公曰銅柱在驩州洗軍字昔武王伐紂/大雨太公謂之洗兵雨今因雨自銅柱而來引起馬援則遂有洗)
(伏波軍/之句)
　　　對雨
莽莽天涯雨江邊獨立時不愁巴道路(趙次公曰指言/梓州也自綿而)
(東乃巴矣公於梓州九日/寄嚴大夫云無路出巴山)恐濕漢旌旗雪嶺防秋急(趙/次)
(公曰雪嶺在松維/州之外即西山也)繩橋戰勝遲(王洙曰見防秋近赤霄下臨/千雪嶺却背五繩橋注〇趙)
(次公曰以岷江湍急不可爲/梁乃竹繩爲橋駕虚而渡)西戎甥舅禮(王洙曰言父尚公/主則子爲甥中國)
(爲舅/也)未敢背恩私(趙次公曰景龍一年以金賊公主妻賛普/今公言望其敦甥舅之禮而勿背焉〇師)
(古曰時回紇恃功欲入宼甫不愁飄濕道路之間恐関中復遭汚/辱也故託意言不愁巴道路恐濕漢旌旗胡人秋髙馬肥常入㓂)
(故云防秋雪嶺繩橋皆蜀中/蜀人以竹綍爲橋名曰繩橋)
竹開荒徑拄杖穿花聽馬嘶(王洙曰一作鳥啼○趙次/公曰側聽嚴公之馬嘶也)
　　　晴
乆雨巫山暗新晴錦繡文(王洙曰江山晴明風/物鮮麗若錦繡也)碧知湖
外(王洙曰/一作上)草(趙次公曰洞庭湖之/外遂連青草湖也)紅見海東雲(趙次公曰言/日出之處紅)
(雲/也)竟日鶯相和摩霄鶴數羣野花乾更落風處急
紛紛
啼烏爭引子鳴鶴不歸林下食遭泥去髙飛恨乆隂
雨聲衝塞盡日氣射江深迴首周南客(王洙曰太史/公留帶周南)驅
馳魏闕心(王洙曰天子之門兩閣謂之象魏○薛夢符曰右按/文選謝靈運詩仲連輕齊組子牟眷魏闕注吕氏春)
(秋曰中山公子牟謂詹子曰身在/江海之上心居魏闕之下柰何)
　　　晚晴
返照斜初散浮雲薄未歸江虹明逺飲(王洙曰楚詞虹霓/紛其朝霞兮乆淫)
(淫而霖雨漢燕王旦謀反大虹下于宫中飲井水竭〇趙次公曰/惟近飲所以明見之舊作逺飲非是黄帝占軍訣曰攻成有虹從)
(南方來入飲城/中者從虹擊之)峽雨落餘飛鳬鶴終髙去(王洙曰喻避丗/之士能髙舉逺)
(引/也)羆熊覺自肥(王洙曰喻貪暴者賊民以自豐也○蘇軾曰/秦純詩麒麟鸞鳯何時見豺虎羆熊日覺肥)
(工部當離乱之際託意此詩極工〇趙次公曰晚晴矣故鴻/鴈仍髙飛而去羆熊之覺肥亦以晴而便求食也别無託興)秋
分客尚在竹露夕微微
　　　晚晴
村晚驚風度庭幽過雨霑夕陽薫細草(王洙曰别賦/陌上草薰)
江色映踈簾書亂誰能帙杯乾自可添(蘇軾曰王符好/飲閉户獨酌自)
(歡自/飲)時聞有餘論未怪老夫濳(薛夢符曰右按後/漢王符著澘夫論)
　　　雨晴(王洙曰一/作秋霽)
天際(王洙曰/一作外)秋雲薄從西萬里風今朝好晴景乆雨
不妨農(王洙曰以得時也○蘇軾曰/元符年中雖乆雨不妨農事)塞柳(王洙曰/一作岸)行踈翠
山梨結小紅胡笳樓上發一鴈入髙空(杜修可曰張祐/詩萬人齊指處)
(一鴈落寒/空同此)
　　　雨晴
雨晴山不改晴罷峽如新(王洙曰言隂晴在/雨而不在山也)天路休殊
俗秋江思殺人有猿揮淚盡(王洙曰荆州記曰巴東三峽/長猿聲中啼至三聲聞者垂)
(淚)無犬附書頻(王洙曰犬爲陸機送書也○趙次公曰陸/機有犬曰黄耳在洛中使附書㱕江左也)故
國愁眉外長歌欲損神(蘇軾曰蔡琰曰故國/迢逓回首愁眉之外)
　　　晚晴吴郎見過北舎
圃畦新雨潤(王洙曰新/一作佳)媿子廢鉏來竹杖交頭拄(趙次/公曰)
(費長房投竹杖於/葛陂化龍而去)柴扉隔徑開(蘇軾曰顔延年過陳拱時秋/暮拱呼童婦逕開門談論如)
(鮫珠落盤琅琅可愛○趙次/公曰范彦龍詩有客欵柴扉)欲栖羣鳥亂未去小童催
明日重陽酒相迎自醱醅(王洙曰開酒也○鄭卬曰上普活/切醱醅酘酒下匹才切未齊酒)
　　　返照
楚王宫北正黄昏白帝城西過雨㾗返照入江翻石
壁歸雲擁樹失山村(趙次公曰如鮑昭/詩霧失交河城)衰年肺病唯髙
枕絶塞愁時早閉門不可乆留豺虎亂(蘇軾曰燕寧/與子祝書曰)
(晉地豺虎正亂不可乆/留速鞭馬來関中甚佳)南方實有未招魂(趙次公曰公自/言也客於南楚)
(䰟魄飛越實/爲未招也)
　　　舟中夜雪有懷盧十四侍御弟
朔風吹桂水大雪夜紛紛暗度南樓月(王洙曰謝惠連/詩苕亭南樓期)
寒深北渚雲(王洙曰北/渚有帝子)燭斜初近見舟重竟無聞不
識山隂道聽雞更憶君(蘇軾曰郭璞寄宋平詩曰夜夢江/山逺聞雞更憶君〇趙次公曰語)
(林曰王子猷居山隂大雪夜開室命酌/四望皎然因詠招隱詩忽憶戴安道)
　　　對雪
北雪犯長沙(晏殊曰北地多雪長沙/南郡偶有此故云云)胡雲冷萬家随風且
間(王洙曰/一作開)葉(趙次公曰當作開言雪隨/風灑於葉上而開之也)帶雨不成花(趙次/公曰)
(爲雨所融混而六岀花之狀不明也今丗有/鄭獬者詩云雨作雪花開不成盖本於此)金錯囊徒罄
(王洙曰張平子云美人贈我金錯刀趙壹云不如一囊錢〇杜時/可曰此專言錢也漢王莽鑄大錢又造錯刀以金錯其文此錢形)
(之如刀而金錯之之證〇蘇軾曰/种文云共君莫惜醉罄此金錯囊)銀壼酒易賖無人竭浮
蟻(趙次公曰浮蟻酒也祖出釋名曰酒有泛齊浮/蟻在上○洪炎曰無人竭浮蟻言獨酌遟也)有待至昏
鵶(王洙曰公自注何遜詩城/隂度塹黒昏鵶接翅歸○杜立之曰/昏鵶亦常語何必引遜句後作絶句却云釣艇收緍盡昏鴉接翅稀)
　　　對雪
戰哭多(王洙曰哭一作/國多一作若)新鬼(王洙曰見新鬼/煩冤舊鬼哭注)愁吟獨老翁
亂雲低薄暮急雪舞回風(王洙曰洛神賦若/流風之舞回雪)瓢棄樽
無緑(杜修可曰酒亦曰緑酒/沈休文云憂來命緑樽)爐存火似紅數州消息斷
愁坐正書空(王洙曰時方亂離故數州断消息○趙次公曰天/寳十四載安禄山反今嵗又䧟東宫此之謂消息)
(断也殷浩書空/作咄咄怪事)
　　　又雪
南雪不到地(王洙曰風土記/云南方無雪)青崖霑未消(趙次公曰當作/霑爲正但雪不)
(濃所以不到地而止着青崖耳/舊主引南方無雪背違詩意)微微向日薄脉脉去人遥
冬熱鴛鴦病峽深豺虎驕愁邊有江水焉得北之朝
(趙次公曰言當愁之際觀江水只是朝東入海/安得折入北朝我乗之以歸長安而朝上乎)
　雲雷
　　古詩一首　律詩二首
　　　雷
大旱山岳燋密雲復無雨(王洙曰小畜密雲不雨○杜修/可曰荘子大旱金石流土山焦)
南方瘴癘地罹此農事苦封内必舞雩峽中喧擊
鼓(王洙曰周禮司巫若國大旱則率巫而舞雩神農求雨書/曰祈而不雨則曝巫曝巫不雨則積薪擊鼓而焚神仙)真
龍竟寂寞土梗空俯僂(王洙曰土梗土龍也葉/公好龍而真龍入室)吁嗟公
私病稅歛缺不補(蘇軾曰何儔今兵革不止稅賦/尚缺科歛非一家貧無物補助)故老仰
面啼瘡痍向誰數(趙次公曰季布/傳瘡痍未瘳)暴尫或前聞(鄭卬曰/暴歩木)
(切尫烏/光切)鞭巫非稽古(杜修可曰禮記穆公召縣子而問焉曰/天乆不雨吾欲暴尫而奚若曰天則不)
(雨而暴人疾子虐母乃不可欤或以爲尫非巫也瘠病之人其/面上向俗謂天哀其病恐雨入其鼻故爲之旱故僖公欲焚之)請
先偃甲兵(蘇軾曰武王問太公請先偃甲兵/乃創天下長乆之基也武王喜之)處分聽人主
萬邦但各業一物休盡取水旱其數然堯湯免親覩
(王洙曰堯九年之水湯/七年之旱其數然也)上天鑠金石(蘇軾曰武帝時夏旱張惠/歎曰歊陽如是金石銷鑠)
(何况苗稼耶請陛下修政以告上天/武帝嘉之遂咸膳祈雨果獲甘澍)羣盗亂豺虎(王洙曰招/魂曰十日)
(並出流金鑠石七/哀詩盗賊如豺虎)二者存一端愆陽不猶愈(王洙曰二者/皆有傷於和)
(氣也愆陽伏隂皆能爲変○趙次公曰以盗賊與旱爲二也/就二者之中言雖愆陽而旱不猶勝於盗賊乎舊注所說非)昨
宵殷其雷(鄭卬曰殷/於隱切)風過齊萬弩復吹霾翳散虚
覺神靈聚氣暍腸胃融汙滋衣裳汚(王洙曰/一作腐)吾衰
尤拙計失望築埸圃(王洙曰九月築埸圃注/春夏爲圃秋冬爲場)
　　　雷
巫峽中宵動滄江十月雷(王洙曰陸士衡迅雷/中宵激驚電光夜舒)龍虵不
成蟄(王洙曰易龍蛇/之蟄以存身也)天地劃爭迴(鄭卬曰劃/呼麥切)却碾空山
過深蟠絶壁來何湏妬雲雨霹靂楚王臺(趙次公曰/宋玉髙賦)
(言神女云朝爲行雲暮爲行雨朝朝暮暮陽臺之下而/今也雷之不時若妬神女之爲雲雨而霹靂以震之也)
　　　雲
龍以(王洙曰/一作自)瞿唐㑹江依白帝深終年常起峽每夜
必通林収穫辭霜渚分明在夕岑髙齋非一處秀
氣豁煩襟(趙次公曰家家有/髙齋可以登覽)
分門集註杜工部詩卷第一
分門集註杜工部詩卷第二
　四時
　　古詩一首　律詩四十首
　　　春日戲題惱郝使君兄
使君意氣凌靑霄(趙次公曰北山移文/公干青霄而直上)憶昨歡娱常見
招細馬時鳴金騕褭(鄭卬曰騕於皎褭於了切○杜修/可曰盧照隣詩漢家金騕褭)佳
人屢岀董嬌饒(王洙曰嬌饒名姬也朱子侯有董/嬌饒詩〇汪革曰董妖饒妓名也)東流江
水西飛鷰可惜春光不相見(趙次公曰此句以興見招之後/不復見其姬也故下句有願携)
(之請焉句法則古東飛伯勞等歌曰/東飛伯勞西飛鷰黄姑織女時相見)願携王趙兩紅顔(汪端夲/曰王趙)
(亦通泉有/色之妓)再騁肌膚如素練通泉百里近梓州請公一來
開我愁(蘇軾曰王戎與/公破悶開愁)舞處重看花滿面樽前還有錦
纏頭(王洙曰唐王元寳冨而無學識甞㑹賔客明日親友謂之/曰昨日必多佳論元寳曰但費錦纏頭爾○杜田曰唐明)
(宴于清元小殿自打羯鼔曲終戯謂八姨曰樂籍今日有幸約供/養夫人請一纏頭八姨曰豈有大唐天子阿姨無錢用耶出三百)
(萬爲一局爾○師古曰前軰詩云不能文字飲惟解醉紅裙/甫之戯惱郝使君盖一弛一張君子之道此亦君戯謔者矣)
　　　正月三日歸溪上有作簡院内諸公
野外堂依竹籬邊水向城蟻浮仍臘味(王洙曰酒也周/庾信謝賜酒詩)
(曰浮獵/對春開)鷗泛巳春聲(王洙曰南越志鷗水鳥也在漲海中隨/朝/上下三月風至乃去○蘇軾曰耿异曰門前)
(池水巳有春色客曰如何异/曰今日鷺浴鷗泛漣漪灔灔)藥許鄰人斸(趙次公曰公之不/吝如此○師古曰)
(子美詩有天寒斸茯苓之句/言以鐵椎斸地而得之也)書從雉子擎(趙次公曰言文/書多任稚子也)白
頭趨幕府深覺負平生(趙次公曰公嘆老而猶仕耳公與嚴/故人故顯言之别无指旨舊注非)
　　　奉酬李都督表文早春作
力疾坐清曉(趙次公曰晉載記姚弋侍求見石虎虎力疾/見之○師古曰力疾言雖病猶力起坐也)来
詩悲早春轉添愁伴客(蘇軾曰王當避地江表徒歩唯有愁/恨仲遂無情悰作文字後醉作放歩)
(行)更覺老隨人紅入桃花嫰靑歸柳葉新望郷應未
巳四海尚風塵
　　　春歸(趙次公曰此言歸當春/時非謂春色之歸也)
苔逕臨江竹茅簷覆地花(趙次公曰言花倚簷而覆地也古/燕歌行桃柚覆地春花舒舊注謂)
(花落在/地非也)别來頻甲子(王洙曰見甲/子混泥塗注)歸到忽春華(王洙曰忽輕/忽也○師古)
(曰甫避崔旰乱適東川後復以春時歸草堂見江竹無恙唯落花/覆地故下文云别來頻甲子甲子記時莭也如甲子混泥塗皆言)
(歷時之乆及歸到草堂倐忽又春華也内翰不/明春歸草堂謂春色歸去遂以忽爲輕忽悮矣)倚杖看孤石
(蘇軾曰謝安所居有石一株安常倚杖相對吟嘯終日忘/歸北齊謝洙名之爲玉笋峯唐柳公權榜其亭曰獨秀峯)傾壶
就淺沙逺鷗浮水静輕鷰受風斜(余葵曰詩眼云工部有/所喜用字如脩竹不受)
(暑吹面受和風野航恰受兩三人輕鷰受風斜受字皆入妙老坡/尤爱輕鷰受風斜以謂燕迎風低飛乍前乍却非受字不能形容)
(也至於能事不受相促迫莫受二毛/侵雖不及前句警策要自穩愜尔)丗路雖多梗吾生亦有
涯(王洙曰莊子曰/吾生也有涯)此身(王洙曰一/作且應)醒復醉乗興即歸家
　　　暮寒
霧隱平郊樹(王洙曰鮑明逺詩風断隂山樹霧失交河城江淹/詩千里何蕭條白石隱寒樹〇趙次公曰言霧遮)
(掩其/樹)風含廣岸波沉沉春色静慘慘暮寒多戍鼔猶長
擊(趙次公曰吐蕃之乱/至今春尚防戍也)林鸎遂不歌忽思髙宴會朱䄂拂
雲和(王洙曰古詩今日良宴㑹周礼春官大司樂雲和之琴瑟注/雲和地名也玄謂雲和空桑龍門皆山名東京賦孤竹之管)
(雲和之瑟鮑明逺五侯相餞送髙㑹集新豊○趙次公曰漢祖置/官髙㑹周礼大司樂雲和之琴瑟注地名也以其産良材而中爲)
(琴瑟故後人承用直以雲和便當/琴瑟名朱䄂紅䄂也用字新竒矣)
　　　春水生二絶
二月六夜春水生(王洙曰孫權/傳春水方生)門前小灘(王洙曰/一作籬)渾欲平
鸕鷀鸂䳵莫漫喜吾與汝曹俱眼明(趙次公曰二禽見水生/而喜公語之以与汝曹)
(俱眼明則公可謂與/物委蛇而同其波矣)
一夜水髙二尺強數日不可更禁當(趙次公曰禁/當蜀中俗語)南市
津頭有舡賣無錢即買繫籬傍
　　　漫成二首
野日荒荒白(王洙曰日一作月荒荒一云茫茫○/趙次公曰王褒送葬詩塵昏野曰黄)春流泯泯
清(師古曰泯絶/也言其絶清)渚蒲随地有(趙次公曰梁簡文帝/晚春詩渚蒲変新莭)村逕逐門
成只作披衣慣(師古曰披衣/以示踈嬾也)常從漉酒生(王洙曰陶潜/以葛巾漉酒)眼
邊無俗物多病也身輕(蘇軾曰全紹獨居一小室前後種松/竹䆫下列圖史燒香默坐語曰眼前)
(無俗物撓雖病身亦安穏○杜田曰丗說嵆阮在竹林酣飲王戎/後往阮歩兵曰俗物亦復來敗人意則知子美無俗物冝其雖病)
(而輕/身也)
江臯巳仲春(王洙曰謝靈運歌白日麗江臯又詩仲春喜游遨/楚詞朝馳予馬兮江臯○師古曰臯緩也江岸其)
(土性緩故/云江臯)花下復清晨仰面貪看鳥回頭錯應人(余葵/曰上)
(蔡謝氏語解或問言動非礼則可以止視聽如何得合礼曰四者/皆不可易易則多非禮故仁者先難而後獲所謂難者以我視以)
(我聽以我言以我動也仰面貪看鳥回/頭錯應人視聽不以我也胥失之矣)讀書難字過(師古曰/言老年)
(讀書但識大義不/能逐字經意也)對酒滿壼頻近識峨嵋老(石敏若曰峨/嵋山在蜀)
知余懶是真(王洙曰東/山隐者)
　　　春逺
肅肅花絮晚菲菲紅素輕(趙次公曰兩句通義紅所/以言花絮所以言素也)日
長唯鳥雀(蘇軾曰周素山居風暖日長不謝賔客俯/簷把琖但聞鳥雀啁秋亦足爲幽人之樂)春逺獨
柴荆(趙次公曰言無往來/之人故獨柴荆而巳)數有關中亂何曽劒外清故
郷(王洙曰/一作園)歸不得地入亞夫營(趙次公曰此指言長安屯兵/乃公之故郷而爲軍營矣亞)
(夫營在長安其事則文帝單子入㓂三分將軍軍棘/門灞上與細柳而細柳營則周亞夫之所軍者也)
　　　春水
三月桃花浪(趙次公曰韓詩於溱與洧方渙渙兮注云謂三月/桃花水下時也○鄭卬曰桃花開時水乃漲云桃)
(花/水)江流復舊㾗(王洙曰言/復漲也)朝來没沙尾碧色動柴門(王/洙)
(曰古詩春/水似挼藍)接縷垂芳餌(王洙曰水深/可以垂釣)連筒灌小園(王洙曰/連筒以)
(引/水)巳添無數鳥(趙次公曰古詩寄語故林/無数鳥㑹入羣裏比毛衣)爭浴故相喧
　　　春望
國破山河在(王洙曰劉越石云家/國破亡親友凋殘)城春草木深(王洙曰春/一作荒)
感時花濺淚恨别鳥驚心(梅聖俞曰花鳥常時可娱之物/今覩之濺涙心驚其憂可知)烽
火連三月家書抵萬金(蘇軾曰王筠乆在沙場得家書抵得/萬金顔師古曰王筠意思真堪笑却)
(把家書抵萬金○趙次公曰考此作於天寳十五載之正/月蓋禄山反於十四載之十一月至則烽火連三月也)白頭
搔更短渾欲不勝簮(王洙曰司馬公曰牂羊墳首三星在罶/言不可乆古人爲詩貴於意在言外使)
(人思而得之故言之者無罪聞之者足以戒也近丗詩人唯杜子/美最得詩人之體如國破山河在城春草木深感時花濺淚恨别)
(鳥驚心山河在明無餘物矣草木深明無人矣花鳥平時可娱之/物見之而泣聞之而悲則時可知矣他皆類此不可徧舉○杜修)
(可曰鮑照行路難云白髪零落不勝簪○蘇軾曰張茂先謂子曰/利名縶鎻未遂山林之興短髪搔白渾不勝簪矣史臣不載何也)
　　　絶句漫興九首(趙次公曰題名漫興蓋言眼/前之景而漫成耳别無譏刺)
眼見(王洙曰/一作前)客愁愁不醒無頼春色到江亭即遣花開
深造次(趙次公曰言愁如睡醉而不醒也言/即遣花飛去此所以爲春之造次也)便覺(王洙曰/一作教)鶯
語太丁寕
手種桃李非無主野老墻低還是家(趙次公曰野/老公自况也)恰似春
風相欺得夜來吹折數枝花(趙次公曰言方藉見隣家桃李/以爲翫而春風相欺吹折数枝)
熟(王洙曰/一作耐)知茅齋絶低小江上鷰子故來頻㗸泥點汚
琴書内(王洙曰/一作困)更接飛蟲打著人(王洙曰已上皆傷爲客見/欺○趙次公曰此篇專言)
(鷰也只道實事别無所譏○師古曰/巳上甫自傷爲客而爲小人見欺也)
二月巳破三月來(杜田曰沈佺期度安梅入龍編/詩云别離頻破月容鬢驟催年)漸老逢
春能幾回莫思身外無窮事且盡生前有限杯(王洙曰/張翰詩)
(使有身後名不/如即時一杯酒)
腸断春江欲盡頭(王洙曰春江一云江春盡一作白○趙/次公曰此王維所謂行到水窮処也)杖
藜徐歩立芳洲顛狂柳絮隨風去(蘇軾曰嵆叔夜見豪少/年上巳游恣嵆榰頥長)
(嘯乆乃作柳篇云有傱/其輕薄兮飄舞隨風)輕薄桃花逐水流(洙曰柳絮桃花非/乆固之物欲隨風)
(逐水無有定上此詩亦譏以勢利相/交○趙次公曰實道其景别無所譏)
懶慢無堪不出村呼兒日在掩柴門(趙次公曰乃嵆康性/踈懶而有七不堪是)
(也陶淵明歸去來/云門雖設而常開)蒼苔濁酒林中静碧水春風野外昏
糝逕楊花鋪白氊點溪荷葉疊(王洙曰疊/一作纍)青錢筍根
雉子無人見(鮑文虎曰說者引唐人食笋詩云稚子脫錦棚謂/稚子爲笋賛寕雜志竹根有䑕大如猫其声類人)
(名竹豚亦名稚子今按稚即雉字字畫小訛爾若以笋爲稚子則/鳬雛復是何物笋詩雖以稚子脫棚喻笋非便謂稚子爲笋也○)
(蘇軾曰笋是稚子乃竹根稚子葛琰云竹根数稚子喜無人見採/送阿洪爲早饌阿洪乃葛洪也琰洪叔也○趙次公曰是稚雞子)
(子耳西京雜記太液池其間鳬雛稚子布滿充實稚子性好伏沉/其身小在笋之傍難見縁近丗本誤作稚子故起紛紛之說近丗)
(洪覺範以稚子爲笋名夫旣謂之笋根/稚子則稚子别是一物豈仍是筍耶)沙上鳬雛旁母眠(師/古)
(曰稚子說者不一或以爲竹留或以爲雉雛或以爲笋皆非也殊/不知子美多借爲對偶其語句相混後人多不曉其義稚子乃甫)
(之子宗文也甫有二子一曰宗文字稚子二曰宗武字驥子如云/驥子春猶隔鶯歌暖正繁乃憶㓜子之詩也借驥子以偶鶯歌正)
(似此以稚子對鳬雛之類是也甫詩云老妻畫紙爲棊局稚子敲/舡整釣鈎又云晝引老妻乗小艇晴看稚子浴清江又云鄰人有)
(美酒稚子夜能賖則稚子乃宗文也審矣筍根稚子无人見此㝷/兒不見忽於竹叢下得子遂有此句復何疑乎殊不看下句沙上)
(鳬雛傍母眠以禽鳥猶知爱其子可以人反不如之乎盖謂/小兒戯於竹邊偶㝷不見遂至感物以興已意其理灼然)
舎西柔桑葉可拈(趙次公曰其葉繁/茂可引手而拈之)江上細麥復纎纎
人生幾何春已夏(王洙曰魏武短歌行/對酒當歌人生幾何)不放香醪如蜜
甜(蘇軾曰巴子歌香醪/甜似蜜峽魚美可鱠)
隔户(王洙曰一/云户外)楊柳弱嫋嫋(杜修可曰宋鮑明/逺詩嫋嫋柳垂道)恰似十五
兒女腰誰謂朝來不作意(杜修可曰琅邪王歌云新買五尺刀/懸着中梁柱一日三摩挲劇於十五)
(女)狂風挽斷最長條
　　　傷春五首(師古曰時避/㓂在蜀作)
天下兵雖滿(趙次公曰謂廣德元年/吐蕃䧟京師車駕幸陜)春光(王洙曰一/作青春)日自
濃西京疲百戰(趙次公曰吐蕃留京師聞郭/子儀軍至驚潰子儀復長安)北闕任羣凶
(蘇軾曰除符北闕震蕩羣凶肆威若不誅鋤恐逼洛汭〇趙次公/曰指言程元振魚朝恩之徒按史記柳伉䟽吐蕃犯順罪由元振)
(請斬之以/謝天下)關塞三千里(趙次公曰公在閬中望乗輿/所在有三千里関塞之隔矣)煙花一
萬重蒙塵清露急(王洙曰見至/尊尚蒙塵注)御宿且(王洙曰/一作有)誰供殷
復前王道(王洙曰啇之中宗髙/宗能復前王之道)周遷舊國容(王洙曰平王/東迁於洛邑)
蓬萊足雲氣應合揔從龍(趙次公曰豈言蓬萊殿乎蓋/言羣臣當尽隨駕易雲從龍)
(也雲以比羣臣/龍以比天子)
鸎入新年語花開滿故枝天清(王洙曰/一作青)風卷幔草碧
水通池牢落官軍速蕭條萬事危(王洙曰憂時之心切/故於万事未見其安)
(也)鬢毛元自白淚點向來垂不是無兄弟其如有别
離(王洙曰言雖有兄弟而爲/䘮乱阻隔不得相保爾)巴山春色静北望轉逶迤(王/洙)
(曰巴山蜀山也北望謂長安在蜀之北也○師古/曰甫謂憂時之心切故於万事未見其安也)
日月還相闘星辰屢合圍(王洙曰屢合一云亦屢漢天/文志五星所行合散犯守陵)
(歷闘食彗孛飛流日月薄蝕韋昭曰星/相撃爲闘髙祖七年月暈圍參畢七星)不成誅執法焉得變
危機(王洙曰天文志南宫南四星名執法中端門〇趙次公曰/廣雅曰熒惑謂之罰星或謂之執法今指熒惑而言則指)
(程元振之熒/惑人主也)大角纒兵氣(王洙曰天文志大角者天王帝座廷/其兩旁曰攝提魏都賦姦回内贔兵)
(纏紫微○趙次公曰京師兵又滿矣/故曰纏兵氣西都賦云兵纏紫微)鉤陳岀帝畿(王洙曰西/都賦周以)
(鉤陳之位注鉤陳王/者法之主行宫也)煙塵昏御道(王洙曰/黄道也)耆舊把天衣
(王洙曰一云固無牽白馬幾至著青衣○蘇軾曰煬帝幸維楊朝/廷耆艾把天衣諌不止○趙次公曰父老不欲車駕之岀皆索挽)
(帝/衣)行在諸軍闕(蘇軾曰漢帝諸軍闕食四掠居/民〇趙次公曰言軍士稀少)來朝大將
稀(王洙曰吐蕃䧟京師天子幸陜諸鎮畏程元振魚朝恩讒構莫/肯奔命朝廷所恃者郭子儀一人而巳○趙次公曰言藩鎮不)
(朝)賢多隱屠釣王肯載同歸(王洙曰賢者避地自隱於屠釣/王能爲文王載吕望事否任彦)
(昇爲蕭楊州薦士表隱鱗卜祝藏器屠保○蘇軾曰􁐼元自古賢/人哲士或抱關擊柝或隱迹屠釣或雜魚樵○師古曰日月相闘)
(星辰合圍言天示変異故盗賊興執法者大將之權也不命將以/誅之則危機不得息大角纏兵氣言禄山䧟京師天王之位尚妖)
(氛所纒繞也鈎陳者天子之仗出帝畿言/帝出幸耆舊把天衣言父老皆攀車駕)
再有朝廷亂難知消息真近傳王在洛復道使歸秦
(王洙曰歸一作通/謂傳者不一也)奪馬悲公主登車泣(王洙曰/一作哭)貴嬪蕭關
迷北上(王洙曰漢武行幸雍祠五畤通回中道遂北岀/蕭關迷北上謂東行陜故下句有欲東廵之句)滄海欲
東廵(王洙曰秦始皇東/廵海上銘石勒功)敢料安危體猶多老大臣豈(王/洙)
(曰一/作得)無嵆紹血霑灑屬車塵(王洙曰晉書忠義傳紹以天/子蒙塵承詔馳詣行有所值)
(王師敗績於蕩隂百官及侍衛莫不散潰唯紹儼然端冕以身捍/衛兵交御輦飛箭雨集紹𬒳害於帝側血汚御服天子深哀歎之)
(及事定左右欲浣衣帝曰此嵆侍中血不可去司馬相如諌獵書/云犯屬車之清塵○師古曰吐蕃再䧟京城代宗幸陜故云再亂)
(滄海欲東廵言代宗幸陜如始皇之東廵勞民動衆也敢料安危/體言朝廷老臣猶多國體未遽危也豈無嵆紹血言艱雞之際衛)
(帝者豈無忠臣義/士如嵆侍中者乎)
聞說(王洙曰/一作道)初東幸孤兒却走多(王洙曰宣帝紀注取從/軍死事者之子養羽林)
(官教以五兵號曰羽林孤兒少壯者令從軍也〇趙/次公曰此篇聞官軍逃亡之詩却走退却而走也)難分太倉
粟(王洙曰漢太倉之粟紅腐不可食〇趙次公/曰言其旣走則雖有太倉之粟而難與之也)競棄魯陽戈
(王洙曰魯陽公與韓遘戰酣日暮援戈而揮之日爲之反三舎/〇趙次公曰言戈乃魯陽之戈可以麾戰而反棄之爲可痛矣)胡
虜登前殿(王洙曰吐蕃/䧟京師也)王公出御河(王洙曰/出奔也)得無(王洙曰一/作忍爲)
中夜舞(王洙曰晉春秋曰祖逖字士稚與司空劉琨雄豪著名/時與琨同辟司馬州主簿情好綢繆共𬒳而寢中夜聞)
(雞鳴起舞曰此非惡聲毎語丗事或中宵起坐相謂曰若四海鼎/沸豪傑並起吾與足下相逐中原耳劉琨與親舊書曰吾枕戈待)
(旦志梟逆虜常恐/祖生先吾着鞭)誰(王洙曰/一作冝)憶大風歌(王洙曰漢髙祖作大風/歌云大風起兮雲飛揚)
(安得猛士兮守四方發沛中兒教之歌酒酣上撃缶而和之○趙/次公曰此又見公之忠義深矣○師古田代宗出幸禁軍皆逃竄)
(也難分太倉粟言國用乏也競棄魯陽戈言兵敗北也英雄之士/於斯時豈無覬覦如劉琨者故曰得無中夜舞誰憶大風歌言無)
(人守四/方也)春色生烽燧(王洙曰見悲/青坂詩注)幽人泣薜蘿(王洙曰猶賢/者泣於草野)
(爾○趙次公曰幽人公自謂也方春之時而惟有/烽燧此薜蘿之中幽人無如之何所以但泣而巳)君臣重修德
猶足見時和(王洙曰巴閬僻逺傷春罷始知春前巳/收宫闕○趙次公曰尤見公之經濟矣)
　　　春日江村五首
農務村村急(王洙曰農/務田事)春流岸岸深乾坤萬里眼時序
百年心茅屋還堪賦(王洙曰秋興賦僕野人也/偃息不過茅屋茂材之下)桃源自可
㝷(王洙曰見欲/問桃花宿注)艱難昧(王珠曰/一作賤)生理飄泊到如今
迢遞來三蜀(趙次公曰蜀郡廣漢郡犍爲郡爲三郡也/○師古曰蜀吴魏分爲三國故曰三蜀)蹉跎
又六年(王洙曰又一作有〇趙次公曰公自乾元/二年冬到蜀至今乾元七年凡六年矣)客身逢故
舊(王洙曰得嚴/公薦舉也)發興自林泉過懶從衣結(王洙曰董京/威衣百結衣)頻
遊任履穿(王洙曰東郭先生履穿/行雪中着地處皆足迹)藩籬頗無限恣意向
(王洙曰/一作買)江天(師古曰言江天恣意/賞眺不費錢買也)
種竹交加翠栽桃爛熳紅經心石鏡月到面雪山風
(王洙曰石鏡雪山皆/蜀中故事巳見前注)赤管隨王命(王洙曰漢官儀尚書令僕丞/郎月給赤管大筆一雙公爲)
(檢校尚書工部/故云赤管也)銀章付老翁(王洙曰見霧雨銀章澁注〇趙次/公曰銀章方賜朱朱服也故次篇)
(有垂朱紱/之句也)豈知牙齒落(蘇軾曰李笴有子在江南乆不至語其/妻曰阿陳豈知我牙齒豁落如桑榆倒)
(景何與子/相見耶)名玷薦賢中
扶病垂朱紱(王洙曰紱古蔽膝也象冕服以韋爲之曹矛建俯/愧朱紱○鮑文虎曰公謂檢校工部貟外郎賜緋)
(也)歸休歩紫苔(王洙曰休沐也漢制五日一/下休沐沈休文客位紫苔生)郊扉存晩計
(王洙曰顔廷年側同幽人居/郊扉常晝閉衰暮之計也)幕府媿羣材(王洙曰見幕府秋/風日注○趙次公)
(曰衛青傳云開幕府/蓋設幕以爲府也)鷰外晴絲卷鷗邊水葉開(蘇軾曰/阮籍詩)
(浴鷗開水葉戲蝶避風絲其語冲淡/子美往往尤盡巧妙書示任師中)鄰家送魚鼈問我數
能來
羣盗哀王粲(王洙曰見乆客詩注○趙/次公曰王粲避乱客荆州)中年召賈生(王洙曰/見過故)
(斛斯校書莊詩注〇趙次/公曰文帝召賈誼至宣室)登樓初有作(王洙曰王粲在荆/州思歸作登樓賦)前
(亮性器𥚹窄才術無能肉食非我所冝幽棲林泉/平生心足矣○趙次公曰謝靈運詩買此永幽棲)門逕(王洙曰/一作逕)
(没)從榛草無心待(王洙曰/一作走)馬蹄(蘇軾曰崔豹讀書尚無暇誰/有心待輪蹄來往〇師古曰)
(花鳥逢春皆爲可娱但不合客於異方轉使人傷心也三年落日/低言爲客已涉三年嗟己之衰暮也畏人言避宼也甫自言性𥚹)
(與物相忤今冝隱居以畏人而成此築室殆非功/成名遂而身退也門逕從榛草將息交絶遊也)
　　　可惜
花飛有底意(趙次公曰謂/有甚㡳事)老去願春遲可惜歡娱地都
非少壯時寛心應是酒遣興莫過詩(鄭卬曰過/古禾切)此意
陶潜解(鄭卬曰胡買/切唐韻曉也)吾生後汝期(王洙曰陶潜性好琴酒/一撫一盃笑詠而巳○)
(趙次公曰淵明所樂詩酒而巳公恨不與同時○師古曰陶潜/以早悟弃官而歸今甫當衰老而困於覉旅故云吾生後汝期)
　　　落日
落日在簾鈎溪邊春事幽芳菲縁岸圃(王洙曰楚詞/芳菲滿堂〇)
(趙次公曰言芳菲之/圃縁岸而爲者也)樵爨倚灘舟(洙曰應璩樵蘇不爨〇趙/次公曰言樵爨之舟倚灘)
(而泊/者也)啅雀爭枝墜(王洙曰/啅噪也)飛蟲滿院遊濁醪誰造汝一
酌散千憂(王洙曰一酌一作酌酒一云一酌罷人憂東方朔曰/夫積憂者得酒而解○沈括曰東方朔列傳武帝幸)
(甘泉長平坂道中有蟲赤如肝頭目口齒悉具朔曰此謂怪氣/必秦獄處也夫積憂者得酒而解乃取蟲置酒中立消故云云)
　　　絶句二首
遲日江山麗春風花草香(趙次公曰爲春日/所照景象佳麗也)泥融飛燕
子沙暖睡鴛鴦
江碧鳥逾白山青花欲燃(杜修可曰岀孟子如火之始然/○余葵曰孟子若火之始然)今
春看又過何日是歸年(師古曰北齊陽松玠談藪云吴均有/才氣甞爲詩云秋風籠白水鴈足印)
(黄沙沈隱侯曰黄沙語大儉均曰亦見公詩云野/棠開未落山櫻發欲燃均曰我始欲燃卿巳印訖)
　　　絶句(趙次公曰或云江邊踏青乃成都事每以/三月三日出郊言踐踏青草故謂之踏青)
江邊踏青罷廻首見旌旗風起春城暮髙樓鼔角悲
(杜修可曰唐李綽歳時記云三月上巳有錫/宴羣臣於曲江傾都人物於江頭禊飲踏青)
　　　即事
暮春三月巫峽長(王洙曰盛弘之荆州/記巴東三峽巫峽長)皛皛行雲浮(王/洙)
(曰一/作无)日光(鄭卬曰皛胡了切○趙次公/曰陶渊明詩云皛皛川上平)雷聲忽送千峯雨花
氣渾如百和香(鄭卬曰和胡卧切○王洙曰古詩博山炉中百/和香欝金蘇合与都梁○蘇軾曰解濟逰楽游)
(園云日烘花氣如百和香惹衣雅然冝数数行/樂○趙次公曰梁孝元帝巴陵詩花氣尽薫舟)黃鸎過水飜
廻去燕子㗸泥濕不妨飛閣卷簾圗畫裏虚無只少
對瀟湘(趙次公曰雖眼前之山水如畫圖/而其所虚无只欠少瀟湘爲對也)
　　　暮春
卧病擁塞在峽中瀟湘洞庭虚映空(趙次公曰言瀟湘/洞庭之景虚在彼)
(処映空而我卧病/於此不得見之也)楚天不斷四時雨(蘇軾曰蜀卭𤏡山後四/時常无晴曰梁益稱爲)
(漏天古詩地近/漏天經歳雨)巫峽長吹千里風(洙曰巫峽多風○趙次公/曰地理志黎州之西有漏)
(天四時常雨今公/借字以言楚地耳)沙上草閣柳新闇城邊野池蓮欲紅
暮春鴛鷺立洲渚挾子飜飛還一叢(趙次公曰叢聚也言/鴛鷺与子叢聚也)
　夏
　　古詩三首　律詩四首
　　　　夏日歎
夏日出東北陵天經中街(王洙曰中街黄道之所經也○薛/夢符曰右按前漢書天文志日有)
(中道月有九行中道者黄道一曰光道光道北至東井去北極近/南至牽牛去北極逺東至角西至婁去極中夏至至於東井北近)
(極故晷短立八尺之表而晷景長尺五寸八分冬至至牽牛逺極/故晷長立八尺之表而晷景長丈三尺一寸四分春秋分日至婁)
(角去極中而晷中立八天之表而晷景長七尺三寸六分此日去/極逺近之差晷景長短之制去極逺近難知要以晷景晷景者所)
(以知日之南北也日陽也陽用事而日進而北晝進而長陽勝故/爲温暑隂用事則月退而南晝退而短隂勝故爲涼寒也故曰進)
(爲暑退爲寒若日之南北失節晷過而長爲常/寒退而短爲常燠此寒燠之表也故曰爲寒暑)朱光徹厚地
(趙次公曰楚辝云/陽杲杲其朱光)鬱蒸何由開(王洙曰晋天文志夏至極起/而天運近北而斗去人逺日)
(去人近南天氣至故蒸熱也張景陽大火流坤維白日馳西陸漢/書昴畢爲天街應璩書曰処凉臺而有炎蒸之煩招魂朱明承夜)
(注明日也張孟陽朱光馳北陸浮景忽西沉翰曰朱/光日也陸士衡功臣頌朱光以渥楚詞杲杲光光)上蒼乆無
雷無乃號令乖(王洙曰易傳當雷不雷陽德弱也郎顗傳雷者/号令其徳生養号令殆廢當生而殺則雷反作)
(其時无歳○趙次公/曰言君令之不時)雨降不濡物(趙次公曰言/彼相之无澤)良田起黃
埃(王洙曰易潤万物者莫疾乎雨濡滋也○蘇軾曰隋煬/帝時大早任安曰上蒼乆不降甘雨良田黄埃勃起)飛鳥
苦熱死池魚涸其泥(王洙曰鮑昭苦熱行身熱頭且痛/鳥墮䰟家㱕又曰晨禽不敢飛)萬
人尚流冗舉目唯蒿萊(蘇軾曰鮑昭賦上古壘望蒿萊尽/目力○沈括曰晋灼曰蒿萊荆棘)
(㪯目/皆是)至今大河北盡如虎與豺(王洙曰言大河之此民/皆飢餓相吞如豺虎也)浩
納微凉(王洙曰謝霊運不怨/秋夕長常苦熱夜短)虚明見纎毫(王洙曰陶潜凉/風起將夕夜景)
(湛虚/明)羽蟲亦飛揚(蘇軾曰李靳雜感月華/滿院寒飛揚羽虫乱)物情無巨細
自適固其常(王洙曰詩熠燿/宵行羽虫也)念彼荷戈士(王洙曰詩候人荷/戈与祋荷下可切)
窮年守邊疆何由一洗濯執熱互相望(王洙曰无方切/言荷戈之士乆)
(苦於炎熱但相望而巳未能一先濯也○師古曰兵革以來雨暘/失序甫苦於旱熱因覩羽虫夏夜飛揚而適其性乃念彼荷戈之)
(士執熱而不得一濯君天下者不能推好逸/惡勞之心与衆共之豈所謂爲民父母也哉)竟夕擊刁斗(鄭/卬)
(曰刁/音彫)喧聲連萬方(王洙曰李廣傳程不識正部曲行伍營陣擊/刁斗至明軍目便孟康曰刁斗以銅作鐎受)
(一斗晝炊飯食夜擊持行名曰刁斗今在滎陽庫中也西域傳斥/堠七百餘人五分夜擊句斗自守○師古曰夜有五更故分而持)
(之/也)青紫雖𬒳體(蘇式曰韓耀雖青紫𬒳体鍾鼎列前皆非吾/所欲也但得衡山一峯笑卧雲間吾心足矣)
不知早還郷(王洙曰李白蜀道難云錦城雖云楽不/如早還家韋賢取青紫如俯拾地芥也)北城悲
笳發鸛鶴號且翔(鄭卬曰/胡刀反〇王/洙曰豳詩鸛鳴于垤)况復(王洙曰/一作懷)煩
促倦激烈思時康(魯訔曰張茂先詩煩促每有/餘蘇子卿詩長歌正激烈)
　　　毒熱寄簡崔評事十六弟
大暑運金氣(王洙曰暑一作火五行相生以成四時夏火也秋/金也金當代火而畏火故金氣伏而火流所以熱)
(也)荆揚不知秋(趙次公曰大暑當作大火詩曰七月流火月令/曰孟秋之月盛徳在金大火流而運金氣所以)
(爲七月矣旣巳七月也而荆楊/楚地是爲炎方故獨不知秋也)林下有塌翼(王洙曰陳孔璋/檄垂頭塌翼莫)
(所慿恃○蘇軾曰王子渊文夫兒失志如鵰鶚損羽翮/豈塌翼垂頭於林下乎〇趙次公曰鳥以熱而難飛也)水中無
行舟(杜修可曰書/云罔水行舟)千室但掃地(蘇軾曰李篆赤眉盗/過千室掃地俱尽也)閉
關人事休老夫轉不樂旅次兼百憂蝮蛇暮偃蹇
(王洙曰蝮蛇毒蛇也往往在人居室中〇蘇軾曰宋/純嶺南行云蝮蛇偃蹇於道周客子悲辛而躑躅)空床難暗
投炎霄惡明燭况乃懷舊丘(杜修可曰鮑照結客少年/塲云去郷三十載復得還)
(舊丘○蘇軾曰戴深秋風巳動㱕思况/更懷舊隱林丘如此一洒令人心折)開襟仰内弟執熱露
白頭束帶負芒刺(蘇軾曰葛殷昨日束帶見人卑折躬揖/如負芒刺吾欲裂巾毀冠偃仰林下)接
居成阻脩何當清霜飛㑹子臨江樓載聞大易義諷
興詩家流藴藉異時輩檢身非苟求(薛夢符曰右按前漢/孔稚圭等論曰咸以)
(儒宗居宰相位服儒衣冠傳先王語其醖/藉可也又唐權德輿醖藉風流自然可慕)皇皇使臣體信是
徳業優(趙次公曰指乎崔/評事必爲使也)楚材擇𣏌梓(王洙曰𣏌梓楚之良/材也○薛夢符曰右)
(按春秋左傳楚令尹子木問声子曰晋大夫与楚孰賢對曰晋卿/不如楚其大夫則賢皆卿材也如𣏌梓皮革自楚往也唯楚有材)
(晋實用之○趙次公曰唯楚有材晋實用/之舊注模稜乃云𣏌梓楚之良材非是)漢苑歸驊騮短章
逹我心理爲識者籌(王洙曰爲一云待孔融附此短章聊神/我心素○趙次公曰驊騮所以美崔言)
(漢苑則漢有天馬之/苑識者盖指評事也)
　　　熱三首
雷霆空霹靂雲雨竟虚無炎赫衣流汗低垂氣不蘇
乞爲寒水玉願作冷秋菰(汪革曰寒水玉水精也菰蒲也/成於冷秋二物皆凉故願爲之)何
似兒童嵗風凉出舞雩(王洙曰冠者五六人童子六七/人浴乎沂風乎舞雩詠而㱕)
瘴雲終不滅(師古曰瘴雲/乃炎瘴之雲)瀘水復西來(鄭卬曰瀘龍都切/○孫僅曰瀘水岀)
(瀘州属/蜀道)閉户人髙卧(蘇軾曰黄起雨中見竇朴朴家貧雨中揜/蓬門髙卧長笑自若起歎曰袁安卧雪人)
(俱稱賢竇夫子雨中/髙卧的不譲古人也)歸林鳥却廻(趙次公曰人髙卧而但睡/鳥不安而又飛以見其熱)
(之甚/矣)峽中都似火江上只空雷想見隂宫雪風門颯
踏開(張孝祥曰宫中暑月/積雪爲山取其隂凉)
朱李沉不冷雕胡炊屢新(王洙曰魏文帝書浮甘瓜於清泉/浸朱李於寒水沈休文長祕屢以)
(拂朝胡/方自炊)將衰骨盡痛被褐(王洙曰/一作暍)味空頻(趙次公曰暍於/歇反傷暑也夏)
(禹扇暍武/王亦扇暍)歘(鄭卬曰/許律反)翕炎蒸景飄颻征戍人十年可解
甲爲爾一霑巾(王洙曰憫其經寒暑而不得休息也○蘇軾曰/孫約征伐十年不解甲兵○師古曰彫胡即菰)
(米被褐言其賤也身賤而味重併享/此寧不傷征戍者十年不得解甲乎)
　　　多病執熱奉懷李尚書
衰年正苦病侵凌首夏何湏氣鬱蒸(王洙曰古詩首夏猶/清和敲蒸欝凌冥應)
(璩書曰處凉臺/而有欝蒸之氣)大水淼茫炎海接(鄭卬曰淼/弭沼切)竒峯硉兀
火雲昇(王洙曰硉郎兀切選詩夏雲多竒峯淮南子旱雲煙火/○蘇軾曰岳齊火雲亦如竒峯不能致雨空來空去○)
(趙次公曰賦選狀滔天以淼茫/郭璞江賦巨石硉矹以前却)思霑道暍黃梅雨(王洙曰/京房傳)
(暑有暍者漢武紀暍死暑中熱死也○趙次公曰暑病曰暍思道/暍之人以黄梅一雨霑之此武王扇暍之意公之爲仁可見矣○)
(鄭卬曰暍於/歇切傷暑也)敢望宫恩玉井氷(王洙曰後漢書琅邪有冰井/厚丈餘魚豢魏略明帝九龍)
(殿前玉井綺欄○趙次公曰唐制百官賜氷而公/甞爲左拾遺當預賜冰之列今旣逺矣故有是句)不是尚書期
不顧(王洙曰前漢陳遵嗜酒每飲賔客滿堂輙閉門取客車轄投/井中雖有急終不得去時北部刺史奏事過遵值其方飲刺)
(史大窮候遵霑醉時突入見遵母叩頭自白當對尚書有期㑹狀/母乃令從從閭岀去應休璉與滿公琰書曰當此之時仲孺不辝)
(同産之服孟公/不願尚書之期)山隂野雪興難乗(王洙曰王徽之甞居山隂/夜雪初霽月色清朗四望)
(皓然獨酌酒詠左思招隱詩忽憶戴逵逵時在剡便夜乗小/船詣之造門不前而返曰乗興而行興盡而返何必見安道)
　秋
　　古詩五首　律詩二十首
　　　七月三日亭午巳後較熱退晚加小凉穩睡
　　　有詩因論壯年樂事戲呈元二十一曹長
今兹啇用事(蘇軾曰應瑀秋日燕山隂序云啇飈用事/金帝持權羊弘云啇帝行令草木摇落)餘熱
亦巳末(洪覺範曰末無/也餘熱將無也)衰年旅炎方(王洙曰炎方南方○趙/次公曰公時在夔爲楚)
(地故云/旅炎方)生意從此活亭午減汗流(杜修可曰梁元帝纂/要云在午曰亭干)北
鄰耐人聒晚風爽烏匼(洪蒭曰烏匼不舒貌/風爽人烏匼之懷)筋力蘇摧折
(薛夢符曰右按子美曰馬頭/金匼匝所謂烏匼即烏巾也)閉目踰十旬大江不止渇退
藏恨雨師健歩聞旱魃(主洙曰雨師行雨神也退藏不用事/也神異經曰南方有人長三二尺走)
(行如風名曰旱魃/所見之囯大旱也)園𬞞抱金玉無以供採掇(趙次公曰言/其貴而難得)
(如金/玉也)宻雲雖聚散徂暑終衰歇前聖眘焚巫(鄭卬曰眘/古慎字○)
(王洙曰魯僖公欲焚/巫而臧文仲止之)武王親救暍(王洙曰武王見暍人王自/左擁而右扇之見丗紀)隂
陽相主客時序遞回斡(王洙曰隂陽相推而用事/則四時斡流而為寒暑)灑
落唯清秋昏霾一空闊蕭蕭紫塞鴈南向欲行
列(趙次公曰言清秋則昏霾一掃空矣塞鴈/是時南向之行列不必以熱為念也)歘思紅顔日霜
露凍堦闥胡馬挾彫弓鳴弦不虚發(王洙曰弦不虚發中/必决眥〇趙次公曰)
(此思少年乗寒射獵/之事而感歎年老也)長鈚逐狡兎突羽當滿月(薛夢符曰右/按家語子路)
(白羽若月赤羽若日○趙次公曰鈚音批韻書云箭也突羽又所/少言箭其羽奔突而疾故曰突羽當滿月言挽弓之滿箭當其挽)
(滿之間也薛注所引大非也○/師古曰秋月光滿故曰滿月)惆悵白頭吟(王洙曰古楽府有/此吟疾人相知以)
(新間舊不能至白首也○趙次公曰祖出卓文君以相如置妾之/故以其不能至於白首而爲此吟故公借用耳○張詠曰此句傷)
(衰老/也)蕭條游俠窟(王洙曰游俠豪傑也前漢有游俠傳○杜/定功曰郭景純遊仙詩京華游俠窟舊注)
(引前漢游俠傳即/非窟字出処矣)臨軒望山閣縹緲安可越(張天斍曰縹/緲髙逺貌)
髙人錬丹砂(張天斍曰髙人/指元曹長也)未念將朽骨(王洙曰丗說舟/砂可以駐年○)
(薛夢符曰右按抱朴子曰臨氾縣有廖氏丗老壽後移子孫輙殘/折它人居其故宅復累丗夀乃知是宅所爲不知何故疑井水赤)
(乃掘井左右得古人堭丹砂十斛丹汁入井是/以飲水而得壽又楽府但使丹砂就令億万年)少壯跡頗踈
(王洙曰踈/縱誕也)歡樂曽倐忽(王洙曰倐怱/不可留也)杖藜風塵際老醜難
翦拂(王洙曰翦裁也拂拂拭言老醜難可矜飾也○蘇軾曰北/史盧思道翦拂吹嘘長其先賈〇趙次公曰劉孝標絶交)
(論言翦拂/使長鳴)吾子得神仙本是池中物賤夫美一睡煩促
嬰詞筆(王洙曰周瑜蛟龍得雲雨非復池中物也張華湏促毎/有餘○趙次公曰言我非若子之得神仙俱美一睡而)
(巳〇師古曰言/其癖於文章也)
　　　秋風二首
秋風淅淅吹巫山上牢下牢修水関(王洙曰上牢下牢皆/峽内也名水関関津)
(也○鄭卬曰与上牢相連荆州記峽江突起最險処山複陡下名/下牢闕○師古曰水関乃関津也春夏多雨水秋冬多旱乾修水)
(関必在/秋時)吴檣楚柂牽百丈(王洙曰檣柂百丈皆舡上器用也/○薛夢符曰右按今湖湘間行舟)
(以竹相續為索以引上水舟謂之百丈/以謂其長可百丈今州峽尤多用之)暖向神都寒未還(趙/次)
(公曰楚南方/暖乆而寒遟)要路何日罷長㦸戰自青羌連百蠻(趙次公/曰有羌)
(蛮之戦則長㦸滿矣舊本作百蛮善本作白字極是盖嶲/州以而有烏蛮白蛮也公於䕫詠懷詩云絶塞烏蛮地)中巴
不曽消息好暝傳戍鼔長雲間(王洙曰戍鼔/戍楼鼓也)
秋風淅淅吹我衣東流之外西日微(王洙曰東流言逝而/不反也日微言迫遟)
(暮也○趙次公曰此冩眼前之/景死轉含蓄道不尽悽感之意)天清小城擣練急(王洙曰/為征戍)
(者爲寒/衣也)石古細路行人稀(王洙曰以啇/旅未通也)不知明月爲誰好
早晚孤㠶他夜歸㑹將白髪倚庭樹故園池臺今是
非(王洙曰時經䘮乱也○師古曰百川東流其勢順然也喻天下/當効順于天子月臣道也日君道也月微乃其常日不當微西)
(日微喻京師為賊所䧟代宗出幸擣練急謂婦人送征戍之衣/行人稀謂啇旅不通也故園池臺今是非傷故里為宼焚蕩也)
　　　早秋苦熱堆案相仍
七月六日苦炎蒸(師古曰甫詩有元年建巳月如此云七月六/曰皆以年月紀時使後丗事可以考其行止)
(不然何以謂之詩史乎至德二載甫目賊竄帰謁帝帝授左拾遺/房琯云敗陳濤斜帝怒甫上䟽論其罪帝貶甫為華州司功郎軻)
(元元也是年七月任華州西北地早寒於七月六日猶苦熱故/甫託意以譏羣臣不時賀蘭進明譛琯於帝併及甫甫𬒳逐)對
食暫飡還不能(趙次公曰蔡琰詩曰/飢當食兮不能飡)毎愁(王洙曰一/云常愁)夜中
(王洙曰/一作來)自足(王洙曰一/作皆是)蝎(鄭卬曰許竭切○趙次公曰蝎者螫蟲/中原有之南中无有韓退之謫南方及)
(其帰也有詩云照壁喜見蝎則毎以/得帰為念雖蝎之螫而見之反喜也)况乃秋後轉多蠅束帶
發狂欲大呌簿書(王洙曰唐書切/於簿書期㑹)何急來相仍南望青
松架短壑(趙次公曰江文通擬謝光禄郊遊詩風散松/架險注云松枝可以為架故因謂之架焉)安得
赤脚踏層冰(蘇軾曰馬融夏夜直館是夕蒸燠倍常如坐甑中謂/同舎曰安得披襟赤脚踏隂山之層冰洗滌塵熱)
　　　　立秋後題
日月不相饒(蘇軾白王献之覧鏡見髪顧兒童曰日月不相饒/村野之人二毛俱催矣汝等何不汲汲為斈寸隂)
(過而不可/復得也)節叙昨夜隔玄蟬無停號(鄭卬曰/胡刀切)秋燕巳如客
(蔡伯丗曰古詩秋蝉鳴樹間玄鳥逝將適宋玉燕翩翻而辝帰蝉/寂寞而无声○蘇軾曰張衡寓旅洛汭生計无聊有命駕之心顧)
(梁上鷰曰秋風巳至想/如客㒷斯難乆留也)平生獨往願惆悵年半百罷官亦
由人何事拘形役(王洙曰帰去來旣自以心為形役奚惆悵而/獨悲淮南王莊子畧要曰江海之士山谷之)
(人輕天下細万物而獨往司馬彪注曰獨往自然不復顧也陶淵/明誰謂形蹟拘也〇師古曰甫此二篇詩作於乾元元年至二年)
(果棄官/之秦州)
　　　立秋雨院中有作(李泰伯曰此詩在/嚴武書院中作)
山雲行絶塞大火復西流(王洙曰張景陽詩大火流坤維閑/居賦望流火之餘景〇薛夢符曰)
(右按春秋左氏傳哀十二年冬十二月螽季孫問仲尼仲尼曰丘/聞之火復而後蟄者畢令火猶西流司歷過也又尔雅云大火謂)
(之大辰注大火心也在/中最明故時候至也)飛雨動華屋䔥䔥梁棟秋(王洙曰/謝玄暉)
(詩朔風吹飛雨䔥條江上來/旣洒百常觀復集九城臺)窮途愧知己(趙次公曰指/嚴鄭公也)暮齒
借前籌(王洙曰張良願借前著以籌之左太冲壯齒不恉居嵗/暮常慷慨○杜修可曰言其晚年而得預節度府叅謀)
(也)巳費清晨謁(李希声曰甫言曰/過武廳謀府事)那成長者謀(趙次公曰/又自謀之)
(辝)解衣開北户髙枕對南楼(趙次公曰北户南楼自是當/時實事舊注所引徒紛紛矣)
樹濕風凉進江喧水氣浮禮寛心有適(趙次公曰言嚴/公待以寛礼)
節爽病微瘳(趙次公曰時節清爽乃題所謂立秋/曰公素有肺疾惟氣爽則少蘇也)主將歸調
鼎吾還訪舊丘(王洙曰主將謂嚴公也言公還朝秉政曰吾當/遂帰計也鮑明逺詩去郷三十載復得還舊丘)
　　　軍城早秋　鄭國公嚴武作
昨夜秋風入漢關朔雲邊雪滿西山更催飛將追驕
勇(王洙曰漢匈奴/號李廣爲飛將)莫放沙場匹馬還(王洙曰吐蕃常入積石/軍取麥哥舒翰殺之隻)
(馬无還〇李修可曰春秋僖公公羊云匹馬/隻輪无返者舊引哥舒翰事何干嚴公乎)
　　　奉和
秋風嫋嫋動髙旌(王洙曰九歌嫋嫋兮秋風洞/庭波兮木葉下髙旌旌旗也)玉帳外弓
射虜營(蘇軾曰賀若弻征可汗夜分勁弓射虜營皆破/継而追殺大捷○趙次公曰帳大將軍之帳)巳收
滴博雲間戍(趙次公曰滴博城名/雲間戍以言其髙也)欲奪蓬婆雪分城(王洙曰/滴博蓬)
(婆皆西山地名○趙次可曰蓬婆/吐蕃城名以其逺在雪山之外)
　　　秋野五首
秋野日𬞞蕪(王洙曰謝玄暉/邑里向蕪𬞞)寒江動碧虚繫舟蠻井絡
(王洙曰蜀都賦岷山之精上爲井/絡○趙次公曰楚在春秋為蛮夷)卜宅楚村墟(王洙曰䕫/古楚附庸)棗
熟從人(王洙曰/一作行)打葵荒欲自(王洙曰/一作旦)鋤(蘇軾曰左思曰鋤園葵/客問其勤如此左曰去)
(其猶/草耳)盤飡老夫食分减及溪魚
易識浮生理難交一物違(王洙曰物不/可違其性也)水深魚極樂林茂
鳥知歸(王洙曰見林茂鳥春/帰水深魚知聚注)吾老甘貧病榮華有是非(趙/次)
(公曰吾衰老矣自安於貧病而无它念/正以榮華非不美也而有是与非焉)秋風吹几杖不厭北(王洙/曰一)
(云/此)山薇(王洙曰夷斉隱於首陽山採薇而食之○蘇軾曰殷竦晉/宣帝兩徵不起里人勸其仕竦曰老子不厭此山蕨薇君)
(其如予何人/皆服其量)
禮樂攻吾短山林引興長(王洙曰嵆康書済類見寛不政其/過又云至為礼法之士所繩疾之)
(如言又云有入山林而不反之論遊山澤觀魚鳥心甚楽/之也○趙次公曰漢史所謂山林之士入而不能出也)掉頭
紗帽側(王洙曰莊子在宥篇爵躍掉/頭紗㡌見管寧紗帽静注)曝背竹書光(王洙曰竹/書古簡冊)
(也○趙次公曰所謂竹簡之/書也暗用郝隆曬腹中書也)風落收松子天寒割蜜房(王/洙)
(曰蜜房蜂房也○趙次公曰/班固終南頌曰蜜房溜其㒹)稀踈小紅翠(趙次公曰/言秋花也)駐屐近
微香
逺岸秋沙白連山晚照紅(王洙曰海賦/波如連山)潜鱗輸駭浪(王洙/曰海)
(賦駭浪暴洒驚波飛遊○趙次公曰言/魚以深爲樂而峽水之深則輸冩駭浪)歸翼會髙風(王洙曰/魏文帝)
(適與髙風㑹○李修可曰張翰曰如歸翼得髙風翶翔投林中古/詩云翩翩歸鴈翅更得髙秋風○趙次公曰乃翼乎鴻毛遇順風)
(之/義)砧響家家發(王洙曰謝惠連櫩髙砧/響發楹長杵聲哀)樵聲箇箇同(王洙/曰峽)
(中樵人常唱大昌歌以弔柳青毎/聲闕即呼柳青然不知所爲也)飛霜任靑女賜被隔南
宫(王洙曰淮南子云霜神青女注云青女天神青天王女主霜雪/後漢樂崧甞直南宫家貧無𬒳帝聞而嘉之詔大官賜尚書郎)
(巳下食并給帷𬒳公雖/爲郎而在位故云隔尓)
身許騏驎畫(王洙曰見今/代騏驎閣注)年衰鴛鷺羣(王洙曰公晚/方登朝籍)大江
秋易盛空峽夜多聞逕隱千重石帆留一片雲兒童
解蠻語(鄭卭曰解佳/買切識也)不必作參軍(王洙曰丗說郝隆爲南/蠻參軍上巳日作詩曰)
(娵隅濯清池桓温問何物荅曰名魚爲娵隅温曰何爲作蠻語隆/曰千里投公始得一蠻府那得不蠻語也○趙次公曰趙壹居漢)
(中一日兒童作褒音壹歎曰仲尼之道衰遟/夷言蠻語習成風俗乃挈子弟歸中原也)
　　　秋興三首(䕫州作同作八/首餘見宫殿門)
玉露凋傷楓樹林(王洙曰李宻詩金風/蕩佳節玉露凋晚林)巫山巫峽氣蕭森
(王洙曰張景陽荒楚欝蕭森○趙次/公曰巫山以言山巫峽以言水也)江間波浪兼天湧塞上
風雲接地隂叢菊兩(王洙曰/一作重)開他日淚(趙次公曰此句含/蓄蓋公於夔州見)
(菊花者二年矣方叢菊之/兩開皆是他日感傷之淚)孤舟一繫故園心寒衣處處催
刀尺白帝城髙急暮砧(王洙曰郭㤗機皎皎白素絲織爲/寒女衣良工秉刀尺棄我忽若遺)
䕫府孤城落日斜每依南斗望京華(趙次公曰蓋長安/上直北斗號北斗)
(城也舊本/南斗非)聽猿實下三聲涙(王洙曰見雨晴/有猿揮涙尽注)奉使虚隨八
月查(王洙曰見查/上以張騫注)畫省香爐違伏枕(王洙曰見遂阻雲臺/宿注○趙次公曰畫)
(省以粉畫之謂之畫省𥘉學記載應劭漢官儀曰尚書郎入直臺/廨中給女侍史二人執香炉/燒薫以從入臺違伏/枕則違去)
(畫省香炉者以/伏枕之故也)山樓粉堞隱悲笳(王洙曰堞城堞也粉謂飾/以堊土也胡人卷蘆葉吹)
(之以爲笳○趙次公/曰指言白帝城也)請看石上藤蘿月巳映洲前蘆荻花
(趙次公曰想像扁舟之景如此北/山移文云秋桂遺風春蘿罷月)
千家山郭静朝暉日日(洙曰一/作一日)江樓坐翠微(王洙曰見熊/羆守翠微注)
(○趙次公曰樓在山間也爾雅/山欲上曰翠微以其氣然也)信宿漁人還汎汎(趙次公曰/詩汎汎楊)
(舟)淸秋燕子故飛飛(趙次公曰江揔别/詩黄鵠飛飛逺)匡衡抗䟽功名
薄(王洙曰匡衡傳有日蝕地震之変上問以政治得失衡遂上䟽/上恱其言又傳昭儀及子定陶王爱幸寵於皇后太子衡復上)
(䟽衡爲少傅數年數上䟽陳便冝言多/法義上以爲任公卿由是爲御史大夫)劉向傳經心事違(○/洙)
(曰劉向傳㑹𥘉立榖梁春秋徵更生受榖梁講論五經於石渠更/生後改名向○趙次公曰漢初立穀梁春秋徴更生受榖梁講論)
(五經於石渠公其心事欲如劉向/之傳經于朝而乃違背不偶也)同學少年多不賤五陵衣
馬自輕肥(薛夢符曰右按文選范彦龍贈張徐州詩田家採樵/去薄暮方來歸還聞稚子說有客欵柴扉儐從皆珠)
(玳裘馬悉輕肥軒蓋照墟落傳瑞生光輝又劒騎何翩翩長安五/陵間云○蘇軾曰劉嵩謂兒童曰若等不見我同學少年皆衣錦)
(食肉若等不力學復何爲終身之計耶○趙次公曰五陵衣馬言/貴公子也西都賦北眺五陵言長陵安陵陽陵茂陵平陵髙貴家)
(傑之家所居舊引嚴陵/與光武同學何相干耶)
　　　登髙(新添)
風急天髙猿嘯哀(王洙曰宋玉云天髙而/氣清潘安仁勁風凄急)渚清沙白鳥飛
廻無邊落木蕭蕭下(王洙曰江賦㝷之無邊楚詞洞庭/波兮木葉下又風颯颯兮木蕭蕭)不
盡長江衮衮來(王洙曰謂不舍/晝夜故云不盡)萬里悲秋常作客(王洙/曰宋)
(玉悲/秋)百年多病獨登臺(王洙曰相如多/病卧於茂陵)艱難苦恨繁霜鬢
潦倒新停濁酒杯(王洙曰嵆康曰酒/一盃潦倒麄踈)
　　　傷秋
林僻來人少山長去鳥微髙秋収畫扇(王洙曰一云藏/羽扇班姬詠扇)
(詩常恐秋風至凉飈奪炎熱/棄捐篋笥中恩情中道絶)乆客掩柴扉(王洙曰范彦龍/云有客欵柴扉)懶
慢頭時櫛(王洙曰嵆康書/懶與慢相成)艱難帶減圍(王洙曰謝惠連腰帶/准疇昔卜知今是非)
將軍思汗馬(王洙曰見收京詩注○/趙次公曰吐蕃未息)天子尚戎衣(王洙曰見/社稷一戎)
(衣/注)白蔣風飈脆(鄭卭曰說文蔣菰也唐雅/曰蔣菰其末謂之彫胡)殷檉曉夜稀(王/洙)
(曰白蔣茭草也殷檉檉柳也○鄭卭曰殷烏/閑切赤黒色檉丑成切可柳爾雅曰檉河柳)何年減豺虎似
有故園歸(王洙曰王仲宣七哀詩西京亂無象豺虎方遘患南/登灞陵岸回首望長安張孟陽七哀詩季葉䘮亂起)
(賊盗如/豺虎)
　　　悲秋
凉風動萬里羣盗尚縱橫家逺傳(王洙曰/一作待)書日秋來爲
客情(王洙曰此二事/皆情意之極者)愁窺髙鳥過(王洙曰髙鳥言東/西南北猶得所適)老逐
衆人行(王洙曰老者尚爲衆/人亦悲時之不與也)始欲投三峽何由見兩京
　　　薄遊
淅淅風生砌(王洙曰柳惠連/淅淅振條風)團團月隱牆(王洙曰班婕妤/團圎似明月)遥
空秋鴈滅半嶺暮雲長病葉多先墜(王洙曰秋興/槁葉多隕)寒
花只暫香巴城添淚眼今夕復清光(趙次公曰公以薄/遊之無定見月而)
(添淚/也)
　　　揺落
揺落巫山暮寒江東北流煙塵多戰鼓風浪少行舟
鵝費羲之墨(王洙曰王羲之傳羲之性愛鵝㑹稽有孤居姥養/一鵝善鳴求而未能得遂携親友命駕就看姥聞)
(羲之將至烹以待之羲之歎息彌日又山隂有道士好養鵝羲之/往看焉意甚恱因求市之道士曰爲冩黄庭經當舉鵝相贈耳羲)
(之欣然冩畢籠鵝/而歸甚以爲樂)貂餘季子裘(王洙曰史記蘇秦說季兊兊/遺之黒貂裘蘇秦游秦秦不)
(能用於是貂裘色敝○趙次公曰戰國䇿蘇秦仕趙趙王負貂裘/黃金使說秦書十上而說不行黒貂之裘弊今云貂餘季子裘言)
(貧如蘇/子矣)長懷報明主卧病復髙秋
　　　季秋江村
喬木村墟古(蘇軾曰孫陽云重到樵溪喬/木蔽日村墟故老無一存者)踈籬野蔓懸
青(王洙曰/一作素)琴將暇日(趙次公曰言將琴/往江村當暇日也)白首望霜天登爼
黄柑重(王洙曰鷦鷯賦/肉不登于爼味)支牀錦石圎(王洙曰史龜䇿傳南/方老人用龜支牀足)逺
遊雖寂寞難見此山川
　　　大曆二年九月三十日
爲客無時了悲秋向夕終瘴餘䕫子國(王洙曰魚復/古䕫子國)霜
薄楚王宫(王洙曰楚王/遊蘭臺之宫)草敵虚嵐翠花禁冷葉紅年年
小摇落不與故園同(蘇軾曰同素塞上行云八月嚴霜邊岸/白風光豈與故園同隂鏗云秦川風物)
(異不與/故園同)
　　　秋清
髙秋蘇肺氣白髪自能梳藥餌憎加减(王洙曰謝靈運/詩藥餌憎所止)
(衰疾忽/在斯)門庭悶掃除(王洙曰陳蕃不事/一室志掃除天下)杖藜還客拜愛竹
遣兒書(趙次公曰王子猷愛竹凡/遣兒書則題字於竹上)十月江平穩輕舟進所如
　　　秋盡
秋盡東行且未廻茅齋寄在少城隈(王洙曰蜀之張儀城/也○趙次公曰公將)
(往於東蜀矣姑寄草堂故/成都也少城城内小城也)籬邊老却陶潜菊(王洙曰陶潜/詩采菊東籬)
(下悠然/見南山)江上徒逢袁紹盃(王洙曰典略曰劉松袁紹於河朔三/伏之際晝夜飲酒至於無知以避一)
(時之暑故河朔/間有避暑之飲)雪嶺獨看西日落(趙次公曰西/山謂之雪嶺)劒門猶阻
北人來(王洙曰阻一作/旦言京信尚阻)不辭萬里長爲客懷抱何時得
好開
　冬
　　古詩四首　律詩九首
　　　前苦寒行二首
漢時長安雪一丈牛馬毛寒縮如蝟(王洙曰芒刺也○杜/修可曰西京雜記漢)
(元封二年大雪深一丈野中鳥獸皆死牛馬踡縮如蝟鮑明逺出/自蒯北行疾用衝塞起沙礫自飛揚牛馬縮如蝟角弓不可張○)
(鄭卬曰蝟千貴/切蟲似豪猪者)楚江巫峽冰入懷虎豹哀號又堪記秦
時老翁荆楊客(王洙曰公杜陵/人乃秦地也)慣習炎蒸嵗絺綌玄冥
祝融氣或交手持白羽未敢釋(趙次公曰以楚地多熱/故也白羽以言扇矣)
去年白帝雪在山今年白帝雪在地凍埋鮫龍南浦
縮(趙次公曰此/言水涸少也)寒刮肌膚北風利楚人四時皆麻衣(趙次/公曰)
(楚地多熱故四時麻衣以雪爲訝也〇師古曰楚峽地暖從來無/雪今乃如水入懷虎貂之類哀號此又足堪記也歳絺綌謂歲暮)
(猶衣絺綌玄冥冬伸祝融夏神冬夏/之交常持羽扇是以知楚峽之暖也)楚天萬里無晶輝三
足之烏足恐斷羲和迭送將安歸(王洙曰言隂盛陽弱日/不能破羣隂也○蘇軾)
(曰管寧乆雪隂霾謂友人曰吾恐凍断三足烏脚寕不吾憂人皆/変色○趙次公曰日中有踆烏注云踆趾也謂三足烏也羲和日)
(御也以雪而烏断則羲和馭日車失/其所歸矣皆以形容雪深之意也)
　　　後苦寒行二首
南紀巫廬瘴不絶太古以來無尺雪(王洙曰丗說南州謂/之炎方地常温无雪)
蠻夷長老怨苦寒崑崙天關凍應折玄猿口噤不能
嘯白鵠翅垂眼流血安得春泥補地裂(蘇軾曰孔文舉/語友人曰今地)
(軸輾然裂安得東君/汲海作泥而補之)
晚來江門(王洙曰/一云間)失大木猛風中夜飛白屋(王洙曰白/屋見甘林)
(詩/注)天兵斷斬青海戎殺氣南行動坤軸不爾苦寒何
太酷(王洙曰疑殺/戮太過也)巴東之峽生凌澌彼蒼回幹人得知
　　　十月一日
有瘴非全歇爲冬不亦難(趙次公曰時巳十月矣而瘴/尚未全歇所以爲冬候之難也)夜
郎溪日暖(王洙曰夜郎西南夷/也犍爲有夜郎溪)白帝峽風寒蒸褁如千
室(王洙曰後漢賛一夫得情千/室鳴絃峽俗以蒸褁爲節物)燋糟(王洙曰/一作糖)幸一柈(薛夢符/曰右按)
(元微之詩雜蓴多剖膳和黍半蒸菰此與蒸褁无異燒糟皆荆楚/人所食者柈與盤同又抱朴子曰士柈瓦胾无救朝飢○趙次公)
(曰以糖爲止蒸褁燋糖皆十月一日之事如此一柈史多用此安/字書乃俗槃字之真者也○鄭卭曰柈簿官切王注音盤與盤同)
玆辰南國重舊俗自相歡
　　　初冬
垂老戎衣窄(王洙曰垂老臨老也/戎衣窄爲作簽軍謀)歸休寒色深(趙次公曰/時方戍屯)
(以防/吐蕃)漁舟上急水獵火著髙林日有習池醉(趙次公曰/陪嚴公出)
(也山簡在襄陽習氏/有佳園池簡日醉焉)愁來梁甫吟(王洙曰見得兼梁甫吟注/○趙次公曰公以諸葛亮)
(自比也○師古曰甫云此/句其志厭唐室之乱可知)干戈未偃息出處遂何心
　　　孟冬
殊俗還多事(趙次公曰公中原人而流/落巴䕫故指爲殊俗也)方冬變所爲破甘
霜落爪甞稻雪翻匙巫岫寒都薄(趙次公曰楚/地煖故也)烏蠻
(王洙曰一/作黔溪)瘴逺隨(鄭卭曰梁益記嶲州嶲山其/地接諸蛮部有烏蛮秋蛮)終然減灘瀬
暫喜息蛟螭(王洙曰南都賦憚夔龍兮布蛟螭又云或藏蛟螭/○趙次公曰水盛滿則蛟螭横旣冬則水日落可)
(以暫息蛟/螭之憂也)
　　　　至後
冬至至後日初長(王洙曰周禮冬至日在牽牛影長一丈三/尺夏至日在東井影尺有五寸長短之至)
(也晉魏間宫中以紅線量日影至後添長一線○趙次公曰漢時/宫中繍工以線量日影冬至後添一線也舊注所引周礼乃是立)
(表求地中之/說非此也)逺在劒南思洛陽青袍白馬有何意(王洙曰/公止服)
(九品/服尔)金谷銅駞非故郷(王洙曰金谷園銅駞陌皆蜀中故事/○鄭卭曰皆在漁陽○師古曰金谷)
(園銅駝街皆不/及故郷之樂)梅花欲開不自覺棣蕚一别永相望(王/洙)
(曰棣蕚猶兄弟也公前有詩/云干戈猶未定弟妹各何之)愁極夲慿詩遣興詩成吟詠
轉淒涼(蘇軾曰庾子山云本託詩/遣㒷詩成反使旅思淒凉)
　　　冬深(王洙曰一/云即日)
花葉隨天意江溪共石根早霞随類(王洙曰/一作戾)影(趙次公曰/言其変態)
(不常隨所類之/影而呈現也)寒水各依(王洙曰/一作流)痕易下楊朱淚(王洙曰楊/朱泣歧路)
(謂其可以南可以北○趙次公/曰公之流落困於歧路故云爾)難招楚客魂(王洙曰宋玉哀/屈原憂愁山澤)
(魂魄飛散其命將落故作招魂欲以復其精神延/其年壽外陳四方之惡内崇楚國之美以諷于君)風濤暮不穩
(趙次公曰古詩風濤暮不止幾日到瀟湘○/薛夢符曰公欲南下以嵗暮而未成行也)捨掉宿誰門
　　　十二月一日三首
今朝臘月春意動雲安縣前江可憐(鄭卭曰十道志雲/安在䕫州本漢朐)
(腮縣/也)一聲何處送書鴈百丈誰家上水舩(蘇軾曰古離别/曲百丈牽舡上)
(水遟郎去瞿塘幾日㱕鍾㑹呼挽舡索爲百丈今舟子皆呼/之爲實故事〇趙次公曰百丈者牽舡篾内地謂之宣音彈)未
將梅蘂驚愁眼更取椒花媚遠天明光起草人所羡
(鄭卭曰長安志/明光殿在東内)肺病幾時朝日邊(王洙曰明光殿名也漢王/啇借明光殿起草作制誥)
(也相如病肺多渴遂卧疾于茂陵○趙次公曰晉明帝云只/聞人自長安來不聞人自日邊來其後人遂以日邊爲帝都)
寒輕市上山煙碧日滿樓前江霧黃負鹽出井此溪
女打鼔發船何郡郎新亭舉目風景切茂陵著書消
渇長(趙次公曰晉王導傳洛京傾覆中州士人避乱江左十六七/毎至暇日邀出新亭飲宴周顗中坐而嘆曰風景不殊㪯目)
(有江山之異皆相視流涕惟導愀然変色曰當共戮力剋復神州/何至相對作楚囚泣耶衆收淚而謝茂陵著書乃司馬相如事)
春花不愁不爛熳楚客唯聽棹相將
即看鷰子入山扉豈有黃鶯歷翠微短短桃花臨水
岸輕輕柳絮點人衣(蘇軾曰張麗華遊園有柳絮點衣謂後/主何能點人衣王曰輕薄物試卿意也)
(笑而不荅〇趙次公曰十二月一日作詩而有鷰子桃花之類何/也此義在末句所謂也日一盃難強進者也此盖逆道其事耳)
春來凖擬開懷乆老去親知見面稀他日一盃難強
進重嗟筋力故山違
　　　歲暮
歲暮逺爲客邊隅還用兵煙塵犯雪嶺(王洙曰煙塵兵/氛也○趙次公)
(曰此篇全言吐蕃之乱也西山近接維/松上有積雪經夏不消人謂之雪山也)鼔角動江城天地日
流血(王洙曰謂/多戰闘)朝廷誰請纓(王洙曰終軍願請/長纓以係狂虜)濟時敢愛死
寂寞壯心驚(趙次公曰公自悼其有濟/時之志而壯心巳消故也)
分門集註杜工部詩卷第二
分門集註杜工部詩卷第三
　節序(千秋節附)
　　古詩律詩共五十首
　　　太歲日
楚岸行將老巫山坐復春(洙曰巫山屬夔州楚置巫山郡秦/昭三十年伐楚取黔中巫郡是也)
(漢爲巫郡今縣北有巫山即楚詞所謂巫山之/陽髙山之岨○修可曰陸機云吾將老而爲客)病多猶是客
謀拙竟何人(洙曰顔延年存没竟/何人烱介在明淑)閶闔開黄道(洙曰丘希/範侍宴樂)
(遊苑詰旦開閶闔馳道聞鳯吹離騷吾令帝閽開関兮倚閶闔而/望予曹植閶闔天衢通前漢游閶闔觀玉臺天門開軼蕩蕩大人)
(賦排閶闔而入帝居楊炯賦閶闔/開兮凉風嫋庾肩吾閶闔九門通)衣冠拜紫宸(洙曰唐韓皐/爲中丞常有)
(所陳必於紫宸殿對百寮而請未甞詣便殿下伯玉中書/郎詩大方信包含優渥遂不巳躍鱗龍鳯池揮翰紫宸裏)榮光
懸日月(洙曰中候曰榮光岀河汰氣四塞榮光即五色也易繫/曰懸象著明莫大乎日月○趙曰瞻天顔也天子之答)
(謂之日/月之光)賜與出金銀(洙曰蜀先王傳取蜀/城中金銀錢賜將士)愁寂鴛行斷(洙/曰)
(造鴛鷺之行○趙曰公甞爲左拾/遺今流落於外故云鴛行断也)參差虎穴鄰(洙曰班超曰/不入虎穴不)
(得虎子劉安招隱士橑/兮虎豹穴吴志吕蒙欲從軍母止之蒙/曰不探虎穴安得虎子○趙曰言在䕫州乃與虎狼之穴相近也)
西江元下蜀(趙曰楚人指蜀江爲西/江以其從西而下也)北斗故臨秦(修可曰/長安上)
(直北斗謂之北斗城言瞻/望其所不能故自嘆也)散地逾髙枕(夢符曰右按王弼明/爻通変例曰投戈散)
(地則六親不能相保同舟而濟則胡越何患/乎異心○趙曰指言居䕫州是閑散之地也)生涯脫要津(趙/曰)
(古詩先據要路津脫要/津則不在鴛鷺之行也)天邊梅柳樹相見幾回新(蘇曰/謝奉)
(容居江表佳門前梅柳幾回見新秋葉故人無音信何也○趙曰言/䕫州去中國逺爲天之一邊也公在䕫州凡三年矣故云幾回新)
　　　立春
春日春盤細生菜(趙曰齊人月令曰凡立春曰食/生菜不可過多取迎新之意)忽憶兩
京梅發時(趙曰以紀兩京當/立春日巳有菜也)盤出髙門行白玉(趙曰行白/玉盤也應)
(劭漢官儀曰封/禪壇有白玉壇)菜傳纎手送青絲(蘇曰東晉李鄂立春日命/蘆菔芹芽爲菜盤饋貺江)
(淮人効之古詩云蘆菔白玉縷生菜青/絲盤予寓惠州適值春曰書示翟夫子)巫峽寒江那對眼杜
陵遠客不勝悲(趙曰言巫峽傍江也寒那/得此菜對服冝乎其悲矣)此身未知歸定
處呼兒覔紙一題詩
　　　　元日寄韋氏妹
近聞韋氏妹迎在漢鍾離(洙曰濠州/鍾離縣)郎伯殊方鎮京
華舊國移(趙曰以禄山之亂而奔移也/莊子有舊國舊都望之暢然)春城廻北斗郢樹
發南枝(洙曰見宿鳥戀本枝注○趙曰長安城曰北斗城方春/回於北斗之城乃樹木發南枝於郢地之日以紀元日)
(公在長安而妹在鍾離也○鄭曰王彦輔云或云郢字誤卬以/意攷之當作嶺樹故王公注云大庾嶺梅南枝落而北枝開)不
見朝正使啼痕滿面垂(趙曰重紀亂離四/方之使隔絶故也)
　　　　元日示宗武
　　　人日寄杜二拾遺(趙曰適於肅宗時爲李輔國毀/短下除太子詹事未幾蜀亂出)
(爲彭州刺史/又遷蜀州)髙適作
人日題詩寄草堂(洙曰草堂公/所結於浣花)遥憐故人思故郷柳
條弄色不忍見梅花滿枝空斷腸身在南蕃無所預
心懷百憂復千慮(趙曰南蕃指言蜀州也豈當成都改爲/南京而蜀在成都之南故云南蕃乎)今
年人(洙曰一/作此)日空相憶明年人(洙曰一/作此)日知何處一卧
東山三十春豈知書劒老風塵龍鍾還忝二千石(洙/曰)
(任蜀州/刺史)媿爾東南西北人(趙曰適勃海人少落魄客梁宋間/所以引宋句之言盖𥘉以書劒從)
(事而至老却遭風塵雖龍鍾爲太守有媿於杜公爲東西南北人/也○孔子曰丘也東西南北之人也則以孔子歷聘比杜公矣)
　　　追酬故髙蜀州人日見寄(并序)
開文書帙中檢所遺忘因得故髙常侍適往居在成
都時髙任蜀州刺史人日相憶見寄詩淚灑行間讀
終篇末自枉詩巳十餘年莫記存没又六七年矣老
病懷舊生意可知今海内忘形故人獨漢中王瑀與
昭州敬使君超先在愛而不見情見乎辭大曆五年
正月二十一日却追酬髙公此作因寄王及敬弟
自蒙蜀州人日作不意清詩乆零落今晨散帙眼忽
開迸淚幽吟事如昨(洙曰迸淚言不可制/也昨言近如昨日也)嗚呼壯士多
慷慨合沓髙名動寥廓歎我悽悽求友篇感時鬱鬱
匡君略(洙曰鬱鬱不伸貌言有/匡君之略不得伸也)錦里春光空爛熳(趙曰/謂往)
(居在成都髙任蜀人日/相憶見寄所以重歎之)瑶墀侍臣巳冥寞(洙曰時適巳亡/矣○趙曰適爲)
(刑部侍郎散騎常侍乃天子玉墀/之從臣今追言其死而冥寞也)瀟湘水國旁黿鼉(趙/曰)
(公今和此詩乃在潭/州故言潭州景也)鄠杜秋天失鵰鶚(蘇曰劉向亡父老/歎曰鄠邑杜陵何)
(期風霜失/于鵰鶚也)東西南北更堪論白首扁舟病獨存(趙曰以/荅髙君)
(東西南北之句且/言其扁舟在潭也)遥拱北辰纒㓂盗(洙曰北辰象帝居時/猶爲盗據未獲收復)
欲傾東海洗乾坤(洙曰思滌/去昏亂也)邊塞西蕃最充斥(洙曰西/蕃吐蕃)
(也充斥猶/縱横也)衣冠南渡多崩奔(洙曰南渡避亂也崩奔蒼黄貌/○趙曰晉元帝渡江而衣冠皆)
(南渡今/因惜之)鼔瑟至今悲帝子(洙曰湘妃堯之女也故曰帝子傳/言湘靈鼔瑟也○趙曰公在潭州)
(故用潭州事/以爲悲焉)曵裾何處覔王門(洙曰鄒陽何王之門不可曵/長𥚑此言愛漢中王而不見)
(也)文章曹植波瀾闊(洙曰曹植/陳思王)服食劉安德業尊(洙/曰)
(劉安淮南王與八公著/書言服食神仙事也)長笛誰能(洙曰一/云鄰家)亂愁思(夢符曰/右按後)
(漢馬融傳有雒客舎逆旅吹笛融云京/師逾年暫聞甚悲而樂之遂作長笛賦)昭州詞翰與招魂
(洙曰昭州敬使君○趙曰嵆康序云鄰人有吹笛者發聲寥亮追/思曩昔遊宴之好感音而歎故作賦云今公追思髙蜀州而反之)
(〇師曰自髙寄詩巳十餘年追思之纔如昨日言時光奄忽也寥/廓指天地間反篇言反報之篇即追酬也鬱鬱言有匡君之略鬱)
(滯而不得伸錦里指蜀瑶墀侍臣謂髙巳亡也甫鄠杜人今寄居/湘水傍近黿鼉而不獲髙翔逺舉故云失鵰鶚北辰喻帝坐爲賊)
(所據故云纏㓂盗西蕃充斥言吐蕃縱横也衣冠指士大夫南渡/避亂悲帝子託言公主諸王亂離飄泊故可悲也覔王門託言漢)
(中王瑀乃甫所親愛者不可得見曹植劉安皆宗親以比漢中王/昭州指敬超先善爲詞翰可爲甫招䰟也亂離之際精魂奔散欲)
(以詞/招之)
　　　　人日兩篇(彦輔曰前五後七董勛問禮俗曰正月一/日爲雞二曰爲狗三日爲豕四日爲羊五)
(日爲牛六日爲馬七日爲人則正旦/畫雞於門七日鏤人户上良爲此也)
元日到人日(修可曰西清詩話云都人劉克窮該典籍甞與客/論云元日至人日未有不隂時人知其一不知其)
(二四百年惟子美與克㑹耳起就架取書與客曰此東方朔占書/也歳後八日一日爲雞二日爲犬三日爲豕四日爲羊五日爲牛)
(六日爲馬七日爲人八日爲穀其日晴主所生之物育隂則災少/陵意謂天寳離亂四方雲擾幅裂人物歳歳俱災此春秋豈書王)
(正月意耶深/得古人用心)未有不隂時冰雪鸎難至春寒花較遟雲
隨白水落風振紫山悲蓬鬢稀踈少無勞比素絲(蘇曰/柳博)
(蓬首愁搔首稀踈/之甚羞比素絲)
此日此時人共得一談一笑俗相看(蘇曰王遇元語弟曰/一談一笑丗俗酒炙)
(之歡豈識文字真樂耶余元日在/善化因書此詩二萹與楊太守)罇前栢葉休隨酒(洙曰/見元)
(日示宗武注○趙曰四民/月令曰元日進椒栢酒)勝裏金花巧耐寒(洙曰人日造華/勝相遺起於晉)
(代見賈充李夫人曲云像瑞圖金勝之形又像西王母戴勝也嵗/時記人日以七種菜爲羹剪綵爲花勝以相遺或縷金薄爲人勝)
(以像瑞/圖之形)佩劒衝星聊暫拔(洙曰晉輿服志漢自天子至百官/無不偑劒其後唯朝帶晉書斗牛)
(之間有紫氣雷煥曰/寳劒之精上徹於天)匣琴流水自湏彈(洙曰琴有三峽流泉/操○趙曰伯牙志在)
(流水而鍾子期曰湯湯哉/舊注所引却是流泉操也)早春重引江湖興直道無憂行
路難(趙曰行路難古曲名言以直/道行之無他而不可往也)
　　　社日兩篇
九農成徳業(洙曰少皥氏以/九扈爲九農正)百祀發光輝(洙曰共工氏有/子曰勾龍能平)
(水士故祀以爲社左/傳盛德者必百丗祀)報効神如在(洙曰謂祭/神如神在)馨香舊不違
(洙曰左傳所謂/馨香無䜛慝也)南翁巴曲醉(蘇曰晉初南隱者自號南翁人莫/知來歷因社日至衆㑹上願聽巴)
(歌乞此一日醉○趙曰公自/言也其在䕫州得稱南翁)北鴈塞聲微(趙曰秋時/鴈北向矣)尚想
東方朔恢諧割肉歸(洙曰東方朔傳伏日詔賜從官肉太官/丞日晏不來朔獨拔劒割肉謂其同官)
(曰社日當蚤歸請受賜即懷肉去太官奏之詔朔自責朔曰拔劒/割肉一何壯也割之不多又何廉也歸遺細君又何仁也○蘇曰)
(此社日詩所載乃是伏日或云誤使事或云大手筆寓意而巳○/鮑曰按十二諸侯年表秦德公二年初作伏祠社磔狗四門則祠)
(社用伏日此詩/用伏曰事何疑)
陳平亦分肉太史竟論功(洙曰陳平傳里中社平爲宰分肉/甚均里父老曰善陳孺子之爲宰)
(平曰嗟乎使平得宰/天下亦如此肉矣)今日江南老他時渭北(洙曰一/作水)童
(洙曰公生於渭/北老於江南)歡娱看絶塞涕淚落秋風(趙曰公言流/落於此故涕)
(淚在秋風/之中落也)鴛鷺廻金闕(洙曰鴛鷺公卿也○趙曰金闕天子/之闕言貴人之自金闕廻者誰念我)
(也)誰憐病峽中(洙曰公/自傷也)
　　　熟食日示宗文宗武(洙曰熟食日即寒節也秦人呼/寒食爲熟食日言其不動煙火)
(預辦熟食物過節也齊/人呼爲冷節又云禁煙)
消渇游江漢(趙曰自志/其病也)覊栖尚甲兵幾年逢熟食(趙曰寒/食日更)
(不舉火而冷食其物故/謂之寒食亦謂之熟食)萬里逼清明松栢卭山路風花
白帝城(田曰十道志曰卭山在路湯縣北俗以寒食省墳子羙/先塋在邛而其身流寓白帝於寒食不能展省故有此)
(句○鄭曰寰宇志卭州因卭來山爲/名水經注卭來山在漁嘉嚴道縣)汝曹催我老回首淚
縱横
　　　又示兩兒
令節成吾老他時見汝心(趙曰令節指寒食也以汝年少未/知老者之清他日汝軰老年方見)
(其心如我/之今日矣)浮生看物變爲恨與年深長葛書難得(鄭/曰)
(春秋時鄭地/今縣隷許州)江州涕不禁(鄭曰居/吟切)團圎思弟妹(蘇曰季湛/中秋日登)
(仲宣樓拊欄自語登樓似有弔古之恨更值團圎忍/不思弟妹共觀耶〇趙曰長葛江州必其弟妹所在)行坐白頭
吟(趙曰卓文君作白頭/吟諷相如詳見上注)
　　　小寒食舟中作
佳辰強飲食猶寒(趙曰其猶食是寒物/此爲小寒食言之也)隱(鄭曰於/靳切)几蕭
條帶鶡冠(洙曰漢輿服志號賁武騎皆鶡冠南郭子綦隱几卧/○鄭曰鶡何葛切鳥以雞闘必至死故勇士爲冠○)
(趙曰鶡冠者隱人之冠也袁淑真隱傳/鶡冠子舊注引虎賁武騎之冠誤矣)春水船如天上坐(趙/曰)
(魯直言前人詩有水面船如天上坐杜公改一春字而精神烱然/可謂點鐵成金○余曰邵氏聞見録云少陵比句本沈雲卿船如)
(天上坐人似鏡中行船如天上去魚似鏡中懸也或以此論少陵/之妙予謂少陵所以獨立千載之上者不但有所本也三百篇之)
(作果何/本哉)老年花似霧中看(尹曰張歜至秦嘆曰老年看花眼/眩如隔霧榖誰於燭下數牛毛也)
姢姢戲蝶過閑幔片片輕鷗下急湍雲白山青萬餘
里看雲直北至長安(洙曰鮑明逺㶚陵望長安河陽視京縣/徐敬業登陴起遐目回首見長安王粲)
(南登㶚陵岸回首望長安○蘇曰何遜/古道難云直北長安道愁看别離人)
　　　寒食
寒食江村路(洙曰一/作樹)風花髙下飛汀煙輕冉冉竹日淨
暉暉由父(洙曰一/作舎)要皆去(趙曰要平聲言有/招要則皆去也)鄰家閙(洙/曰)
(一作/問)不違(洙曰别本作閑不違諸家本注云子美父諱閑集中不/用閑字後有北斗殷同○蘇曰董寧淳至毎有偕問不)
(違人意甚喜得良鄰〇趙曰當作問言鄰家之問亦不違而受之/○師曰甫旣卜居浣花溪上日與田父野老相狎蕩故有田父要)
(皆去鄰家問不違之語不違/者不逆其情問乃問遺也)地偏相識盡鷄犬亦忘歸(洙/曰)
(一作機○趙曰陶淵明/所謂心逺地自偏也)
　　　清明
著處繁花矜是(洙曰又/云務足)日長沙千人萬人出渡頭翠柳
豔明眉爭道朱蹄驕囓膝(洙曰朱逹平善相馬魏文將岀/取馬入逹平曰此馬今日死矣)
(及將乗馬惡香囓帝膝帝怒遣使殺之○趙曰以朱飾其蹄耳舊/注引魏文將乗馬惡香囓帝膝帝怒殺之非是盖惡香馬性偶如)
(此耳若尽皆然豈不傷人乎公盖使王褒聖主得/賢臣頌曰駕囓膝驂乗旦張晏注曰皆良馬名)此都好遊湘
西寺諸將亦自軍中至馬援征行在眼前(洙曰伏波將/軍馬援征交)
(阯女子徴側復又/繫武陵五溪蠻夷)葛強親近同心事(洙曰葛強山/簡愛將也)金鐙下
山紅粉(洙曰一/作日)晚牙檣捩柂青樓遠(夢符曰古按廣韻鐙与/燈同又魏鯨魚燈賦冩)
(載其形記于金燈又郭景純江賦舳艫相属萬里連檣埤蒼曰檣/帆柱也又司馬相如子虚賦浮文鷁揚旌枻張揖曰枻柂也古樂)
(府劉生詩座驚稱字孟豪雄道姓劉廣陌通朱邸大路起青樓又/張正見採桑詩倡妾不勝愁結束下青樓又古曲青樓臨大道游)
(俠盡淹留○趙曰捩柂轉舩也青樓則所袚禊之處岸上有/之也岀古樂府劉生詩大路起青樓紅粉義非當作紅日)古
時䘮亂皆可知人丗悲歡暫相遣弟姪雖存不得書
干戈未息苦離居逢迎少壯非吾道况乃今朝更袚
除(洙曰袚除上巳也束晳曰周公城洛邑因流水以泛觴後人相/縁因爲盛集○趙曰周礼女巫掌嵗時袚除舋浴鄭注如今三)
(月三日上巳往水上之類唐氣朔大曆五年三月三曰清明以清/明值上巳則祓除之義尤明○師曰務足誇多也所謂闘草者正)
(此意也馬援以比衡州刺史也葛強乃山簡愛將以比刺史之部/將也古樂府劉生詩座驚稱字孟豪雄道姓劉廣陌稱朱邸大路)
(起青樓又張正見採桑詩倡妾不勝愁結束下青樓柂所以正船/摇柂曰捩檣尾銳如牙故曰牙檣苦難居謂無定居也甫老大工)
(謁侯門俯仰於人非其本/性故曰逢迎少壯非吾道)
　　　清明二首
朝來新火起新煙(洙曰周礼司烜氏仲春以木鐸脩火禁於/國中注謂季春將出火也故子美引新火)
(而用也○趙曰唐制清明曰賜百官新/火賈島詩曰晴風吹柳絮新火起厨煙)湖色春光浄客舩繡
羽衝花他自得(洙曰射雉賦有/綺翼縭頭衮背)紅顔騎竹我無縁(洙曰郭/汲傳小)
(兒騎竹馬○趙曰繡羽者眼前所見文禽也衘花亦是禽之實事/也鳥衘花而自得人之不如也紅顔者少年之顔稚子騎馬之戲)
(我不復然則老/者之弗如也)胡童結束還難有楚女腰支亦可憐不
見定王城舊處(洙曰長沙定王○鄭曰寰宇記潭州長沙縣定/王廟在縣東一里廟連岡髙七丈俗謂之定王)
(岡)長懷賈傅井依然(洙曰今長沙賈太傅誼廟有井存焉韓/愈井詩亦云賈誼宅中今始見葛洪墓)
(上亦曽窺○修可曰盛弘之荆州記曰湘州南寺之陳賈誼宅有/井小而深上歛下大狀似壺即誼所穿井誼宅今爲陶侃廟種柑)
(猶有存者庾穆之湘州記同此○趙曰定王則長沙定王賈傅賈/誼也〇鄭曰寰宇記誼廟在長沙縣南六十里廟即誼宅中有井)
(上圎/下方)虚霑焦舉爲寒食(洙曰事見桓譚新論及汝南先賢傳/也後漢焦舉博斈迁并州刺史太原)
(一郡舊俗以介子推焚骸有龍忌之禁至其亡月咸言神靈禁舉/火由是士民毎冬中徹一月寒食莫敢煙爨老小不堪歲多死者)
(舉旣到州乃作弔書以置子推之廟言盛冬去火殘損民命非賢/者之意以宣示愚民使還預温食由是衆惑稍解風俗頗革新序)
(曰晉文公反國介子推无爵遂去而之綿上文公求之不得乃焚/其山推遂不出而死事具在耿恭傳龍星木之位也春見東方心)
(爲大火之盛故謂之焚火俗傳/云子推此日被焚而禁火也)實藉嚴君賣卜錢(洙曰見上/慿傳百錢)
(卜/注)鍾鼎山林各天性濁醪麤飯任吾年(夢符曰右按酒/經曰醪汁宰酒)
(也丗本曰儀狄始作酒醪變五味○蘇曰梁勰告友人曰五斗粟/非所欲也洛中有薄田数畒桑柘𬞞園又數畒老夫率兒女輩操)
(耒耜紝織與鄰里往來濁醪麤飯任此天年庶免風波歧路易飜/覆耳○趙曰擊鍾而食列鼎而烹冨貴人之事也山林則隱逸之)
(人雖處貧賤而甘之則與好冨貴者各/天性耳旣無盛饌姑且濁醪麤飯而巳)
此身飄泊苦西東右臂偏枯半耳聾(趙曰岀素問黄帝/之言風曰或爲偏)
(枯)寂寂繫舟雙下淚(洙曰賈誼傳/不繫之舟)悠悠伏枕左書空(洙曰/見上)
(稽留伏枕辰及咄咄正書空注○師/曰右臂旣偏枯書空者唯左而巳)十年蹴踘將雛逺(洙曰/劉向)
(别録蹴踘黄帝所造本兵勢也或云起於戰國按踘與毬同古人/蹴踘以爲戲○趙曰成公綏繡賦以鴻鴈之將雛〇師曰十年蹴)
(踘言軍興也將雛/遠謂挈子逺遊)萬里鞦韆習俗同(洙曰古今藝術曰鞦韆/北方戲以習輕矯〇趙)
(曰言去即/之遠也)旅鴈上雲歸紫塞(洙曰蕪城賦北走紫塞鴈門○孝/祥曰崔豹古今注秦所築長城土)
(皆紫色漢塞亦然故稱紫塞子美宫池春鴈詩/又有青春欲盡急還郷紫塞寧論上有霜之句)家人鑚火用
青楓(洙曰鑚燧改火春取榆/柳之火以順陽行火氣)秦城樓閣煙(洙曰一/作鶯)花裏
漢主山河錦繡中風水春來洞庭闊白蘋愁殺白頭
翁(洙曰風水一作春去○趙田四/句懷長安而嘆其在湘潭也)
　　　哀江頭
少陵野老吞聲哭(洙曰野老甫自/稱少陵杜陵也)春日潜行曲江曲(師/曰)
(西京雜記京城龍華寺南有流水屈曲謂之曲江在秦時爲冝春/苑漢時爲樂遊苑玄宗開元中鑿池引水環植花木爲京師勝賞)
(之地遭禄山焚劫/之後荒凉可知也)江頭宮殿鎻千門細柳新蒲爲誰緑
(洙曰康駢劇譚録曰曲江池本秦隑州開元中䟽鑿爲妙境花卉/周環煙木明媚都人遊玩盛於中和節江側菰蒲葱翠柳隂四合)
(碧波紅蕖湛然可愛唐書鄭注傳大和九年注言秦中有灾冝興/力役以禳之文宗因吟杜甫詩云江頭宫殿鎻千門細柳新蒲爲)
(誰緑始知天寳四年曲江四面多樓臺行宫乃敕公卿之家住於/曲江昆明二池起造亭觀詔神䇿兩軍造紫雲楼綵霞亭内出牌)
(以賜之西京雜記云朱雀街東第五街皇城之東第三街昇道坊/龍華尼寺南有流水屈曲謂之曲江司馬相如弔秦二丗文云臨)
(曲江之隑州蓋其所也関中記云宣帝立廟曲江之北名曰樂遊/廟因苑爲名即今昇平坊内餘址是也此地在秦爲冝春苑也在)
(漢爲樂/遊苑也)憶昔霓旌下南苑(洙曰宋玉髙堂賦霓爲/旌唐曲池坊南有南宫)苑中萬
物生顔色昭陽殿裏第一人(鄭曰昭陽/漢殿名)同輦随君侍君
側(洙曰李白詩云漢宫誰第一飛燕在昭陽謂楊妃也漢成帝趙皇/后傳飛燕召入宫大幸有/女弟子復召入俱爲婕妤貴傾後宫)
(乃立婕妤爲皇后旣立后寵少衰而弟絶幸爲昭儀居昭陽舎其/中庭彤朱而殿上髹􁈍自後宫未甞有焉姊弟專寵十餘年于寳)
(注周禮云/對轝曰輦)輦前才(洙曰一/作詞)人帶弓箭(蘇曰晉宣帝岀獵長春/苑輦前才人皆乗寳馬)
(帶畫弓/白羽箭)白馬嚼(洙曰一/作噍)囓黃金勒(洙曰唐制内官才/人七人正四品)飜身
向天仰射雲(鄭曰射/食亦切)一箭(洙曰一/作笑)正墜雙飛翼(洙曰西都/賦招白鷴)
(下雙鵠又矢不單殺中必疊雙○趙曰按明皇雜録/上幸華清宫貴妃姊妹名購名馬以黄金爲衘勒)明眸皓齒
今何在(朱曰曹子建皓齒内鮮明眸善盻傳武仲舞賦眄盤旋則/騰清眸吐哇咬則發皓齒枚乗七發皓齒蛾眉命曰伐性)
(之/斧)血汚游魂歸不得(蘇曰北齊初大戰累年不解王襄曰吾/親知言爲遊魂歸故山不得○唐曰申)
(屠嘉曰臣以血汚車輪陛下不得入廟矣○趙曰公此詩作於至/徳二載之春血汚遊魂則天寳十五載六月丁酉上皇車駕次馬)
(嵬賜貴/妃自盡)淸渭東流劒閣深去住彼此無消息(洙曰時明/皇幸蜀貴)
(妃/誅)人生有情淚沾臆江水(洙曰一/作草)江花豈終極黃昏胡
騎塵滿城欲往城南忘南北(洙曰一云望城比○正敏曰/荆公集句云欲往城南望城)
(北此心烱烱君應識又云欲往城南望城北三歩回頭五步顧始/疑杜詩誤後得荆公善本皆作忘南北或云公故改此二字以合)
(己意然公平生未甞改古人字觀者冝詳此○黄曰甫朝哀江頭/暮又聞史思明連結吐蕃入宼欲往城南省家倉皇之際心曲錯)
(亂忘南而走北/也甫家居城南)
　　　麗人行(曹子建洛神賦云覩一麗人于巖之畔劉向别/録有麗人歌賦梁簡文帝筝賦命麗人於玉席)
三月三日天氣新(洙曰續齊諧記曰晉武帝問尚書郎虞摯/曰三日曲水其義何指荅曰漢章帝時平)
(原徐肇以三月𥘉生三女至三日俱亡一村以爲恠乃招携之水/濵盥洗遂因水以汎觴曲水之義起於此帝曰若如所談便非佳)
(事尚書郎束晢曰仲治小生不足以知此臣請說其始昔周公城/洛邑因流水以泛酒故逸詩云羽觴隨波又秦昭王三日置酒河)
(曲見有金人岀捧水心劒曰今君制有西夏及秦覇諸侯乃因此/處立爲曲水祠二漢相縁皆爲盛集帝曰善賜金五十斤左遷仲)
(治爲陽城令〇趙曰晉宋諸人侍宴曲水皆以三月三日爲題唐/開元中都人遊賞於曲江莫盛於中和上巳節此三月三日所以)
(水邊多麗人也舊注所引事爲泛矣王石軍蘭亭曲水序曰天朗/氣清惠風和暢此亦天氣清之謂○秦曰詩云方秉蕳兮則知禊)
(遊之事巳起/於昭王之前)長安水邊多麗人(洙曰羅敷豔歌曰髙臺多姝/麗○鄭曰長安古雍州地漢)
(始都此○梅曰鮑昭蕪城/賦曰東都妙姬南囯麗人)態濃意逺淑且真(蘇曰太一仙妃/態濃意逺乗風)
(馭氣來/往四方)肌理細膩骨肉勻(定功曰此曲盡麗人之容好矣宋玉/九辯有靡顔膩理東京賦有擘肌分)
(理○徐俯曰本草經/注曰肌理形色云)繡(洙曰一/作畫)羅衣裳照暮春(洙曰晉張華/三月三日後)
(園㑹詩曰暮春元曰王羲之蘭亭詩序暮春之初㑹稽山隂之蘭/亭古詩𬒳服羅衣裳南都賦暮春之褉元巳之辰男女姣服絡繹)
(􁈔紛○夏倪曰古詩曰𬒳服羅衣/裳江淹别賦羅與綺兮嬌上春)蹙金孔雀銀麒麟(㤗伯/曰蹙)
(金今之/撚金也)頭上何所有翠微㔩葉垂鬢脣(洙曰微一作爲/㔩一作匌○鄭)
(曰㔩烏合切㔩彩婦人䯻飾花也○師曰翠/微㔩葉謂鬢邊花以翠手鋪飾其狀輕微也)背後何所見珠
壓腰衱穩稱身(鄭曰衱居怯切鄭玄云交領又其輙切稱昌/孕切冝也〇修可曰爾雅曰极謂之𥚑郭璞)
(云衣後𥚑一本㔩作匌衱作𬒳非也〇師曰腰衱即今之裙帶綴/珠其上壓而不垂自此以上皆鋪叙麗人顔貌衣裳服飾之盛)
就中雲幕椒房親(洙曰班固西都賦云後宫則掖庭椒房后/妃之室漢官儀曰皇后稱椒房取其蕃實)
(之義也詩云椒聊之實蕃衍盈升又以椒塗宫室亦取其温煖辟/除惡氣猶天子朱泥殿上曰丹墀也師古曰椒房在未央宫吴樹)
(謂梁兾曰將軍以椒房之重西都記成帝設雲幄雲幕於甘泉紫/殿丗謂三雲殿第五倫傳竇憲椒房之親曹子建美女篇頭上金)
(雀釵腰佩翠琅玕此指言貴妃兄弟驕盛○/師曰幕即設幕次如雲霧之垂故曰雲幕)賜名大國􁆁與
秦(洙曰唐后妃傳玄宗楊貴妃有姊三人皆有才貌玄宗並封/國夫人之號長曰大姨封􁆁囯八姨封秦囯並承恩岀入宫)
(掖勢傾天下歲給錢千貫爲脂粉之費○趙曰秦􁆁乃玉真之姊/妹故曰雲幕椒房親也以長安志考之􁆁囯乃八姨秦囯乃大姨)
(並承恩岀入宫掖勢傾天下舊/注以中姨封􁆁八姨封秦非是)紫駞之峯出翠釡(洙曰峯一/作珍漢書)
(大月氏本行囯出一封槖駝注脊上有一封髙也如封士然今俗/呼爲犎音峯匈奴傳師古注槖駞言能負槖囊而䭾物○蒼舒曰)
(校酉陽雜俎將軍曲良翰作駞峯炙○趙曰此言食之美甚也酉/陽雜俎載食饌之美有將軍曲良翰作駞峯炙正以駞背一肉如)
(峯最/美)水精之盤行素鱗(蘇曰漢獻帝水精盤盛鮮鱠賜近臣/○彦輔曰貞觀中許栖巖遊洞口賦)
(詩曰不假舟梯躡霄漢水精盤冷桂/花秋晉王􁄴笙賦舞靈蛟之素鱗)犀筯厭飫乆未下(洙/曰)
(晉何曽曰食萬錢猶云无下筯處○徐君平曰酉陽雜/爼云安禄山恩寵莫比其所賜有金平脫犀頭匙筯)鑾刀
縷切空(洙曰一/作坐)紛綸(洙曰詩信南山執其鑾刀以啓其毛注鑾/刀力有鑾者言割中節也潘安仁西征賦)
(饔人縷切鑾刀若飛應刃落爼靃靃霏霏紅鮮/紛其初載○師曰縷切言切膾如絲縷之細)黃門飛鞚不
動塵(鄭曰鞚口送切馬勒也○洙曰前漢西域傳蒲梢龍文魚目/汗血之馬充於黄門凡號黄門以其給事於黄闈之内秦漢)
(皆有黄門侍郎按外傳􁆁囯岀入皆乗駿馬使小黄門爲御○夢/符曰右按文選鮑明遠擬古詩獸肥春草短飛鞚越平陸○師曰)
(飛鞚言鞚勒/其馬疾若飛)御厨絲絡送八珎(洙曰絲絡一作絡驛周礼膳夫/珎用八物注珎用淳熬淳母炮)
(豚炮牂擣珎漬熬肝膋也又食醫掌八珎之齊鮑明逺詩八珎盈/雕俎○夢符曰右按尚膳貴嚴故以絲絡護衛之絲絡如綺䟽也)
(杜子美稱此以見寵予之隆駱驛爲不足道往在詩云赤墀櫻桃/枝隱映銀絲寵〇師曰絲絡者謂天子遣使送御厨食相継如繹)
(絲不絶上文言不動塵乃知慎/護天子所賜不敢有所動摇也)簫鼔(洙曰一/作管)哀吟感鬼神(洙/曰)
(鼓一作管漢武秋風辭簫歌鳴兮發/棹歌詩序動天地感鬼神莫近於詩)賔從雜遝實要津(鄭/曰)
(從才用切隨行也〇洙曰魏文帝与吴質書云輿輪徐動賔從无/聲劉向傳雜還衆賢師古曰雜遝聚積之貌遝徒合反古詩曰先)
(據要路津○趙曰此/譏其男女之糅雜也)後來鞍馬何逡巡(余曰賈誼過秦論九/囯之師遁巡而不敢)
(進顔師古曰遁巡謂疑/出而郤退也遁千旬反)當軒下馬入錦茵(洙曰軒一作道鮑/明逺詠史詩賔御)
(紛颯沓鞍馬光照地○趙曰當軒下馬言其氣勢洋洋旁若无人/也徐排贈内詩忽有當軒樹〇彦輔曰山巨源詠扇詩舒心謝錦)
(茵○師曰錦茵/謂地鋪錦縟也)楊花雪落覆白蘋青鳥飛去銜紅巾(洙/曰)
(山海經曰三危之山有青鳥居之注青鳥主爲西王母取食者引/自棲息於此山也紀年曰穆王十三年西征子青鳥之所憇漢武)
(故事曰七月七日上於冰華殿齋坐中忽有一鳥從西方來集殿/前上問東方朔朔曰此西王母欲來也有頃王母至有二青鳥如)
(烏挾侍王母旁江淹詩青鳥海上游沈約衘書必青鳥○趙曰青/鳥應如鸚鵡之類豢飬馴熟飛衘紅巾此止借西王母以青鳥爲)
(使名之紅巾蓋婦人之飾如王/勃落花篇云羅𬒮紅巾往復還)炙手可熱勢(洙曰一/作正)絶倫
愼莫近前丞相嗔(洙曰勢一作丗近一作向元載時委左右/人四人用事權傾中外人爲之語曰炙手)
(可熱卓李鄭薛言勢熖燻灼可以炙手也帝題之御屏以示時相/按新唐書楊貴妃智筭警頴迎意輙悟帝大恱遂專房兄銛錡國)
(忠最見寵遇三姊皆美劭封韓􁆁秦三國恩寵聲熖震天下毎命/婦入班雖公主亦不敢就位臺省州縣奉請託奔走期㑹過詔勑)
(四方獻餉結納門若市然第舎聮亘謂之五家分賜珎竒使者不/絶於道時囯忠代李林甫爲相領四十餘使性豪說捷給硜硜處)
(决樞務自任不疑盛氣驕愎百僚莫敢相可否官屬悉苛督句剥/相其心文便佞專徇帝嗜欲不顧天下成敗安禄山甞奏上囯忠)
(大罪二十而國忠亦發禄山反狀故禄山之反以誅囯忠爲名後/從帝幸蜀貴妃縊于馬嵬囯忠亦爲亂兵所殺爭噉其肉且盡諸)
(子及羣妹盡死○修可曰唐史遺安樂公主玄宗之季妹附㑹韋/氏熱可炙手人咸畏之○李彭曰炙手可熱言門第炎炎也○趙)
(曰炙手可熱言勢熖之薰灼也舊注引代宗時元載用事權傾中/外此事在杜公之後非是丞相嗔指言國忠而公詩句則後漢桓)
(帝時童謡云梁下有懸鼔我欲擊之丞卿怒之勢也觀國忠本傳/國忠盛氣驕愎百僚莫敢相可否而公之詩直鋪叙二國衣服飲)
(食之盛聲樂賔從之樂而終篇直指丞相之薰灼則公之不畏強/禦可見矣〇師曰甫有炙手可熱慎莫見嗔於丞相之句所以戒)
(當丗之士大夫無爲譏切其黨以取禍害觀詩以碩人美荘姜与/申后蓋取其碩美之德今此詩以麗人名篇豈非刺貴妃之黨徒)
(以艶麗之色寵貴乎/杜甫深意於兹可見)
　　　　曲江二首
一片花飛减却春(蘇曰丘豫見庭中花落謂友人曰飛此一/片减却青春色不趂行樂復待何時耶)
風飄萬點正愁人(趙曰秦少游有云落紅/萬點愁如海正使此也)且看欲盡花
經眼莫厭傷多酒入唇江上小堂巢翡翠(蘇曰朱丘蒙/爲南陽守政)
(善廉愛有翡翠巢于堂庾信/詩翡翠本微物知愛巢髙堂)花(洙曰一/作苑)邊髙塚卧麒麟(趙曰/塚前)
(有石麒麟蓋冨貴之家西京雜記云是秦始皇驪山墓上/有此物也今詩言卧則塚之荒廢矣故公落句有感焉)細推
物理湏行樂何用浮(洙曰一/作榮)名絆此身(余曰絆音半馬縶/也○洙曰西京雜)
(記五柞宫西有青梧觀栢樹下有石麒麟二枚其身各刋其脇爲文/字是秦皇驪山墓上物也頭/髙一丈五尺左脚折○師曰曲江舊)
(時風景頗佳麗爲京城勝遊自禄山焚蕩之後无復向時奢華是/以堂巢翡翠塚卧麒麟一盛一衰其理不常觀此理則人生不可)
(不行/樂矣)
朝回日日典春衣(趙曰王元長古/意思淚點春衣)每日江頭盡醉歸(洙/曰)
(陳遵日/岀醉歸)酒債㝷常行處有(洙曰孫濟權之叔也嗜酒不治/産業善嘯日常醉欠人酒緍人)
(皆笑之齊怡然自若謂人曰㝷常行坐處欠人酒債欲貨/此緼𫀆償之古詩云典盡春衣無可柰尋常行處欠人錢)人生
七十古來稀(洙曰古詩人生不滿百常懐千/歲憂晝短苦夜長何不秉燭遊)穿花蛺蝶深
深見(洙曰一/作舞)點水蜻蜓𣢾𣢾飛(洙曰一作緩緩○趙/曰/司馬遷云効其欵欵之愚)傳
語風光共流轉暫時相賞莫相違(趙曰馬小憐春日詩/傳語春光道先歸何)
(處邊公參用之焉言相与賞翫/莫相違戾此豈語同舎郎乎)
　　　曲江對酒
苑外江頭坐不歸(趙曰苑外者芙蓉苑之外也曲江在苑北/文宗甞謂公詩曰江頭宫殿鎻千門思復)
(昇平/事)水精春(洙曰一/作宫)殿轉霏微(趙曰宫謂之水精宫今以水/精言春殿盖狀其清幽也)
桃花細逐楊花落(洙曰一云桃花/欲共梨花語)黃鳥時(洙曰一/作仍)兼白鳥
飛(蘇曰古倚欄曲云紅雨亂和春雨落白鳥時兼黄/鳥飛工部用語有躰法復用古人語者以爲龜鑑)縱飲乆判
人共棄(鄭曰判普官/切正作拚棄)懶朝眞與丗相違吏(洙曰一/作含)情更
覺滄洲逺老大悲傷未拂衣(洙曰謝玄暉復叶滄洲趣古樂/府老大徒悲傷○蘇曰匡雲年)
(未老大日轉悲傷流離洛陽未遂拂衣之志〇師曰縱飲乆判人/共棄甫性放誕與丗相忤爲人所棄故縱飲懶朝无復頋惜盖任)
(眞如此然爲薄宦所繫不遂滄洲之期至於/老大悲傷不能拂衣而去也滄洲神仙之境)
　　　曲江對雨
城上春雲覆苑牆(趙曰言芙蓉/苑之牆也)江亭晚色静年(洙曰一/作天)
芳(魯曰沈休文二月三/曰詩年芳俱在斯)林花着雨燕脂(洙曰一/作支)落水荇牽
風翠帶長(洙曰荇水草也相/連而生故如翠帶)龍武新軍深駐輦(洙曰開元/二十六年)
(析左右羽林軍置左右龍/武軍以左右萬騎營隷焉)芙蓉别殿謾焚香(洙曰芙蓉城連/曲江○趙曰言)
(駕深駐曲江不復幸芙蓉/苑則别殿焚香爲謾耳)何時詔(洙曰一/作重)此金錢會(蘇曰開/元别記)
(明皇與妃子在花蕚樓下以金錢逺近爲限賽其元擲于地者以/金觥爲賞今里巷皆效之諺曰卓親○趙曰劇談録載開元中都)
(人遊賞曲江盛于中和上巳節即賜宴臣僚㑹于山亭/賜太常教方樂推此則所謂金錢㑹者賜金錢爲宴也)暫(洙曰一/作爛)
醉佳人錦瑟旁(薛曰右按李啇隱詩有錦瑟篇其詞曰錦瑟无/端五十弦一弦一柱思華年或云是美人名○)
(趙曰醉佳人傍者賜太常教坊樂也樂器則自有錦瑟者寳瑟瑶/瑟之謂也○彦輔曰崔灝少年行曰可憐錦瑟箏琵琶玉堂清酒)
(就君家○師曰唐舊史百官志左右龍武軍注太宗選飛騎之尤/驍健者别署百騎以爲翊衛之備武后加置千騎中宗加置万騎)
(分爲左右營自開元以來與左右羽林軍名曰北門四軍開元二/十四年改爲左右龍武軍按名諱莊改莊周爲嚴周漢安帝父諱)
(慶改慶氏爲賀氏隋書易虎爲武以唐始祖諱虎稱琥珀爲武珀/白虎爲白武之類龍武軍本龍虎軍蓋避唐諱也開元天寳遺事)
(云内庭嬪妃每至春時各於禁中結伴擲金錢爲戲又酉陽雜爼/梁時荆州掾爲雙陸賭金錢花相足魚弘謂得花勝得錢時新收)
(京宫殿焚蕩故駐輦于此回想舊時焚香於芙蓉殿安可得/哉故末句有何時詔此金錢㑹錦瑟言瑟彩繪其文如錦)
　　　曲江陪鄭八丈南史飲
雀啄江頭黃柳花鵁鶄鸂䳵滿晴沙自知白髪非春
事(洙曰歸去來賦云農人告予以春將有事于西疇○趙曰春事/嬉遊賞翫皆年少之所冝故白髪則非春事矣舊注引歸去來)
(有事于西/疇非是)且盡芳樽戀物華近侍即今難浪跡(魯曰近侍/謂爲拾遺)
此身那得更無家(趙曰公平昔放浪今爲近侍故難浪迹也前/此一身轉從賊中寄家鄜州當有詩云无家)
(對寒食今旣復/聚故喜而云云)丈人文力猶強健豈傍青門學種瓜(洙/曰)
(邵平種瓜青門號邵平瓜○師曰青門長/安城東門末章勉鄭八出仕未可遽隱)
　　　上巳日徐司録林園宴集
鬢毛垂領白(洙曰潘安仁秋㒷賦班鬢/彪以承弁素髪颯以垂領)花蘂亞枝紅欹
倒衰年廢招㝷令節同薄衣臨積水吹面受和風有
喜留攀桂(洙曰劉安招隱士云/攀援桂枝聊淹留)無勞問轉蓬(洙曰曹植詩/轉蓬離本根)
(袁陽源詩廼知古/人所以悲轉蓬)
　　　端午日賜衣
宫衣亦有名(師曰受之當有名也則賜之也豈/可无名乎賜之无名是濫賞也)端午𬒳恩
榮細葛含風軟香羅疊雪輕自天題處濕(師曰自天/謂賜從天)
(子)當暑着來清意内稱長短(洙曰一云拾/稱身長短)終身荷聖情
(洙曰一作明○趙曰蓋言天子之意内又稱量羣臣身材長短而/賜之此所以荷聖情也〇師曰言長短皆稱意足見君恩之重)
　　　牽牛織女
牽牛出河西織女處其東(洙曰牽牛織女皆星名也○蘇/曰焦林天斗記云天河之西有)
(星煌煌与參俱出謂之牽牛天河/之東有星微微在氐之下曰織女)萬古永相望(鄭曰武/方切)七夕
誰見同神光意(洙曰一/作竟)難候此事終蒙朧颯然精靈
合(蘇曰東海記神龍交即風濤/颯然精靈符合水爲之軍)何必秋遂通(洙曰周處風土記/七月七日其夜洒)
(掃於庭露施几筵設酒脯時果散香粉於河鼔織女言此二星神/當㑹少年夜者感懷私願或云見天漢中有弈弈正白氣有光曜)
(五色以此爲徴見者便拜而乞願乞冨壽又/无子乞子唯得乞一不得兼求三年乃言之)亭亭新粧立龍
駕具曽空(修可曰南齊謝眺七夕賦云回/龍駕之容裔言織女之渡河也)丗人亦爲爾祈
請走兒童稱家隨豐儉(鄭曰稱/昌孕反)白屋逹公宮(趙曰白屋/貧人之屋)
(如周公下白屋之士公宫公侯之家也岀左傳有/守於公宫○鄭曰白屋草舍也以白茅茨覆故云)膳夫翊堂殿
鳴玉淒房櫳(鄭曰盧/紅切)曝衣遍天下(洙曰竹林七賢傳舊俗以/七月七日曝衣時南阮冨)
(所曝皆錦繡北阮貧乃立長竿標大布/犢鼻於庭中曰未能免俗北阮阮咸也)曵月揚微風蛛絲小
人態曲綴(洙曰一/作掇)瓜果中(洙曰荆楚嵗時記曰七夕婦人結綵/樓穿七孔針於中庭以乞巧有喜子)
(網於瓜上則/以爲得巧)初筵浥重露(鄭曰浥乙/業切潤也)日出甘所終嗟汝未
嫁女秉心鬱忡忡防身動如律竭力機杼中(蘇曰姚/萇婦女)
(精力竭於機杼尚不能支持/西比之費倉庫曰耗減矣)雖無舅姑事敢昧織作功明
明君臣契咫尺或未容義無棄禮法恩始夫婦㳟小
大有佳期戒之在至公(趙曰公以君臣比夫婦之義也君臣/相契於咫尺之間臣苟有虧君或不)
(容之矣爲婦者可不慎乎蓋因織女毎嵗有期爲/不可亂則爲人女爲人婦者當慎守至公之戒也)方圎苟齟齬
(鄭曰上壯所下偶/許切不相值也)丈夫多英雄(洙曰一云勿替丈夫雄○夢符/曰右按楚詞九辯云圎鑿而方)
(枘兮吾固知其齟齬而難入○趙曰凡相背戾則圎鑿而方枘矣/婦人女子一有齟齬爲丈夫者豈能容之此人之常情也孔文舉)
(論盛孝章書曰孝章實丈夫之雄也〇師曰詳味此詩託意牛女/東西間隔必無私合之期孟子云男子生而願爲之有室女子生)
(而願爲之有家此人之至情也雖然不待父母之命媒妁之言鑚/穴隙相窺踰牆相從則父母國人皆賤之臣之事君苟不以其道)
(而進何異於踰牆相從乎詩二之日鑿氷冲冲又士如歸妻迨冰/未泮桃華於仲春以記昏姻之時未嫁之女秉心於鑿冰冲冲之)
(月以禮防閑如法律然竭力機杼無故不岀外閫豈有私相㑹合/耶譬如君臣相去咫尺非其義則不相從契合必以道也况夫婦)
(之間其可棄禮法爲私㑹哉始或不恭終則乖睽故云恩始夫婦/恭然小大各有期㑹要在至公無私邪也丈夫英雄之氣苟非君)
(臣道合殆若方鑿貟枘了不相入况牛女之東西乎是以甫云神/光意難候此事終蒙矓曽空天有九重也祈請走兒童謂乞巧也)
(自小民上至公宫隨家豐儉設果饌以祀之鳴玉凄房櫳外則膳/夫翊敬於堂殿内則婦人鳴佩玉於房帷竹林七賢傳舊俗以七)
(月七日曝衣南阮冨所曝皆錦繡北阮貧乃以竹竿標布犢鼻故/云曝衣遍天下曳月揚微風謂佳人粧飾於風前月下乞巧荆楚)
(嵗時記七夕穿七孔針於中庭有蟢子羅於瓜菓上/則以爲得巧自露零至日岀方罷此人間舊風俗也)
　　　　九日寄岑參(彦輔曰此詩言君爲姦/邪所蔽而賢人幽憂)
出門復入門雨脚但仍舊所向泥活活(鄭曰户括切○/洙曰一作浩浩)
(詩北流活活謝靈運活活夕流駛○趙曰活/活雖云水流聲而泥之深多則行爲有聲也)思君令人瘦(洙/曰)
(古詩思君令人老嵗月忽巳晚/又詩思君令人老軒車又何遲)沉吟坐秋(洙曰一/作西)軒飯(洙曰/一作)
(飲)食錯昏晝寸歩曲江頭難爲一相就(蘇曰王𫐠子/在荆楚道路)
(阻長歳云暮矣難爲相就○趙曰此所以懷岑生也/岑應在曲江頭猶寸歩耳而以雨泥故難於相就也)吁嗟乎蒼
生稼穡不可救(蘇曰楚深秋潦淫霈民有憂色稼穡不可救飢嵗/何以支持蒼蒼者意如之/何○趙曰舊本作呼)
(任昌叔本作乎極是盖詩云吁嗟乎騶虞取此三字用也尚書海/隅蒼生注言蒼蒼然之生草木也閔草木而嘆之以爲苦雨稼穡)
(巳損爲不/可救也)安得誅雲師(洙曰雲師名屏翳廣雅在雲師謂之豐/隆〇蘇曰乆雨不止郭㤗機曰慿誰三)
(尺刃誅雲師/掃除隂氣)疇能補天漏(洙曰列子湯問篇女媧氏錬五色石/以𥙷其闕張平子西京賦察雲師之)
(所慿○趙曰蜀有地名漏/天古詩地近漏天終嵗雨)大明韜日月(洙曰晉卦麗乎大明○/趙曰晝夜皆雨而日不)
(見乎晝月不見/乎夜皆無明矣)曠野號禽獸(趙曰惟淫雨淋注則禽獸無所/以安其飛走故哀號於曠野)
君子強逶迤(鄭曰上於危/下余支切)小人困馳驟(趙曰以雨淫於上泥/汨於下君子雖有車)
(馬亦強逶迤而巳小人艱於行李之往來故困馳驟此公/之語法字書本作委虵自得之貌楚辭載雲旗兮逶迤)維南
有崇山(洙曰詩節/彼南山)恐(洙曰一/作漭)與川浸溜(趙曰前漢書有云㤗/山之溜可以穿石句)
(之意則憂君子/之改節/也)是節東籬菊紛披爲誰秀(洙曰陶淵明雜/詩采菊東籬下)
(悠然望南山魏文帝與鍾繇書曰嵗往月來忽復九月九爲陽數/而日月並應俗嘉其名以爲冝於長乆故以享宴髙㑹是月律中)
(無射言羣木庶草無有射地而生於芳菊紛然獨榮非夫含乾坤/之淳和體芬芳之淑氣孰能如此故屈平悲冉冉之將老思食秋)
(菊之落英輔體延年莫斯之貴謹奉一束以助彭祖之術○趙曰/此又言不見岑生也〇饒曰簡文帝九日詩是節恊陽數言紛披)
(者暗/使)岑生多新語性亦嗜醇酎(洙曰謝惠連雪賦酌湘吴/之醇酎西京雜記漢制宗)
(廟八月飲酎用九醖太牢皇帝侍祠以正月旦作酒八月成名曰/酎一曰九醖一名醇酎晉侯鄢酒賦醇酎秋發宣十五年傳秋嗜)
(酒二也○鄭曰酎/直救切醇酒也)采采黃金花何由滿衣袖(洙曰詩采采/卷耳不盈頃)
(筐又終朝采藍不盈一䄡言心有所憂而不在所采也岑生何由/而免憂乎〇趙曰以不見岑生意緒無聊采之不能多也○師曰)
(詩人主文而譎諌觀甫此詩多託意於苦/雨不直斥當時事以意逆志斯得之矣)
　　　九日曲江
綴席茱茰好(洙曰風土記俗於九月九日/折茱茰房以揷頭言辟邪惡)浮舟􁶁蓞衰(洙/曰)
(蓮莖爲茄葉爲荷花爲/􁶁蓞實爲蓮根爲藕)季秋時欲半(洙曰一作百/年秋巳半)九日意兼
悲江水清源曲(瑱曰西京雜記以水/源屈曲故謂之曲江)荆門此路疑(洙曰桓温/以九日宴)
(從事於龍山孟嘉落/帽龍山在荆州門外)晚來髙興盡摇蕩菊花期(洙曰陶/潜九日)
(無酒折菊花盈把至晚王弘送酒遂醉而返○趙曰此言是日之/晚在曲江賞翫之興巳盡則菊花期約又在明年矣髙興盡乃王)
(子猷所謂興盡而返之義〇師曰甫云此路疑疑其風景與/曲江相若也摇蕩猶云飄蕩恐復飄蕩不得與菊花相期也)
　　　九日楊奉先㑹白水崔明甫
今日潘懷縣(洙曰潘岳自/河陽轉懷縣)同時陸浚儀(洙曰陸雲岀𥙷俊/儀令縣居都㑹之)
(委要爲難理/雲到官肅然)坐開桑落酒(洙曰丗說桑落河多美酒○蘇曰桑/落何岀馬乳酒羗人兼葡萄壓之晉)
(宣帝時來献九日賜百僚飲焉庾信有從蒲州/使君乞酒詩亦云蒲城桑落酒㶚岸菊花天)來把菊花枝
(洙曰晉陽秋曰陶潜九月九日無酒宅邊摘菊盈把望見白衣人/至乃王弘送酒便飲醉而歸○趙曰有劉墮者善造酒熟於桑落)
(之辰故酒得名焉水經載之詳矣菊花枝出庾信從蒲州使君乞/酒詩曰蒲城桑落熟㶚岸菊花秋舊注引丗說及陶潜事非是)
天宇清霜浄(洙曰言氣/宇清徹也)公堂宿霧披(洙曰衛􁁱見樂廣曰/若開雲霧而覩青天)
(宿霧披言毎登公堂如披宿霧披開/也○趙曰公堂則楊奉先之公堂也)晚酣留客舞鳬舄共
差池(洙曰王喬爲鄴令旦望必入朝毎至即雙鳬飛來帝令/舉網獲之乃雙舄也差池言舞也○昱曰詩差池其羽)
　　　雲安九日鄭十八携酒陪諸公宴
寒花開巳盡菊蘂獨盈枝舊摘人頻異(趙曰言舊時/摘採菊花之)
(人頻改易/而不同也)輕香酒暫随地偏初衣裌(洙曰陶潜身逺地自/偏秋興賦御裌衣)山
擁更登危(洙曰風俗記尤曰/登髙以禳災厄)萬國皆戎馬酣歌淚欲垂
　　　九日五首(闕一/首)
重陽獨酌(洙曰一/云少飲)盃中酒抱病豈(洙曰一/作起)登江上臺竹葉
於人旣無分(洙曰張景陽七命乃有荆南烏程豫北竹葉浮蟻/星沸飛華萍接竹葉酒名也○趙曰公病肺断酒)
(雖酌而竟不飲也張華輕薄篇/曰蒼梧竹葉清冝城九醖酒)菊花從此不湏開(洙曰荆楚/歳時記九)
(日登髙飲/菊花酒)殊方日落玄猿哭(洙曰後語宋玉曰子獨不見其玄/猿乎○趙曰峽中多猿古歌巫山)
(長佳啼三聲涙霑裳/上林賦玄猿素此)舊國霜前白鴈來(洙曰漢武太子婚得/白鴈於上林以爲贄)
(○鮑曰筆談北方白鴈似鴈而小秋深則/來白鴈至則霜降北/人謂之/霜信)弟妹蕭條各何往干
戈衰謝兩相催(洙曰干戈與/衰老相逼也)
舊日重陽日傳盃不放盃即今蓬鬢改但媿菊花開
(洙曰愁見/節物也)北闕心長戀(侏曰北闕帝都也/○趙曰不忘君也)西江首獨廻茱
茰賜朝士難得一枝來(洙曰唐制九日/賜宴及茱茰)
舊與蘇司業(源/明)兼隨鄭廣文(䖍)采花香泛泛(洙曰一/云簇簇)坐
客醉紛紛野樹歌還倚秋砧醒却聞歡娱兩冥漠(洙/曰)
(言蘇鄭俱亡而巳又流落/也顔延年衣冠終冥寞)西北有孤雲(洙曰魏文帝西北有俘/雲○孝祥曰唐狄仁傑)
(授并州法曹參軍親在河陽仁傑登太行山反顧見白/雲孤飛謂左右曰吾親舎其下瞻悵乆之雲移乃得去)
故里樊川菊(洙曰樊川/在杜曲)登髙素滻源(洙曰滻所簡/切滻水也)他時一
笑後今日幾人存(洙曰言節物依然/而人事更変也)巫峽蟠江路終南封
國門繫舟身萬里伏枕淚雙㾗(洙曰巫峽終南相去萬里/於流落之際而又伏枕則)
(覊苦可/知矣)爲客裁烏帽從兒具緑樽(洙曰沈休文賔至下/塵榻憂來命緑樽)佳
辰對(洙曰一/作帶)羣盗愁絶更堪論(洙曰當盗賊充斥/道路阻絶/於異郷逢此佳節固多愁蹙也)
　　　九日諸人集于林
九日明朝是相要舊俗非(洙曰非昔日/遊賞之地也)老翁難早出賢
客幸知歸舊采黃花賸(鄭曰賸石證切亦作/剰○梅曰賸有餘也)新梳白髮微
謾看年少樂忍淚巳霑衣(蘇曰王子敬昨過嵆公墳忍涙急/趨迴首不覺霑衣情動於中莫可)
(制止/也)
　　　九日登梓州城
伊昔黃花酒如今白髮翁追歡筋力異望逺歳時同
弟妹悲歌裏朝廷醉眼中(蘇曰索休曰近戮子胥/朝廷在吾醉眼中矣)兵戈與
關塞(趙曰兵戈以言戰闘閔塞以言戍屯/時吐蕃之亂旣與之戰且有防守也)此日意無窮
　　　九日奉寄嚴大夫(趙曰時嚴武歸朝以御/史中丞進爲大夫故云)
九日應愁思經時冒險艱不眠持漢節(趙曰謂嚴武充/明皇肅宗山陵)
(橋道/使也)何路出巴山(趙曰公自言也盖公時方/在梓乆客厭倦而欲出耳)小驛香醪嫰重
巖細菊班遥知簇鞍馬迴首白雲間(趙曰公遥想其簇/鞍馬而回首白雲)
(以望之此嚴武所謂/杜二見憶者謂此也)
　　　巴嶺荅杜二見憶　嚴武作
卧向巴山落月時(趙曰指言/杜公也)兩郷千里夢相思(趙曰嚴與/杜各在一)
(郷相去千里/而夢想之也)可但歩兵偏愛酒(洙曰阮籍聞歩兵厨多美/酒營人善釀求爲校尉)也
知光禄最能詩(洙曰謝光禄名莊字希逸所著/文章四百餘首仕至光禄大夫)江頭赤葉楓
愁客(洙曰楚辝湛湛/江水兮上有楓)籬外黃花菊對誰(趙曰亦以問杜公/也使淵明采菊東)
(籬下/句)跋馬望君非一度(趙曰荅杜前篇/簇鞍馬之語)冷猿秋鴈不勝悲
(薛曰此詩洪斍範謂之骨含蘇/李體見十九卷題省中院壁注)
　　　九日
去年登髙郪縣北(洙曰東蜀/有郪縣)今日重在涪江濵(趙曰射洪/之江也〇)
(鄭曰寰宇記江左在縣西二百里/〇沈曰蜀有涪州以涪江得名)苦遭白髮不相放羞見
黃花無數新丗亂鬱鬱乆爲客路難悠悠常傍人酒
䦨却憶十年事膓斷驪山清路塵(洙曰憶明皇太平之時/不敢明指故致意驪山)
(也○蒼舒曰子美傷時憂憤發爲辭章指陳得失莫不切至而此/注謂不敢明指嗚呼謬哉○趙曰驪山在臨潼縣即明皇之華清)
(宫也〇孫曰驪山/明皇遊幸之地)
　　　九日藍田崔氏荘
老去悲秋強自寛(洙曰宋玉曰悲/哉秋之爲氣也)興來今日盡君歡羞
將短髮還吹帽(洙曰孟嘉九/日爲風吹帽)笑倩傍人爲正冠(趙曰借李/下不正冠)
(也)藍水逺從千澗落(洙曰三秦記曰藍田有州方三/十里其水北流岀銅鐵玉石)玉山髙
並兩峯寒(洙曰前漢地理志藍田山岀美玉〇晏曰/玉山與秦山華山峙立故云髙並兩峯寒)明年此
㑹知誰健(洙曰一作在○蘇曰阮瞻元日㑹親友曰人生如風/中燭樽酒何必拒其滿不知明年今日再開此㑹誰)
(是強/健者)醉(洙曰一/作再)把茱茰子細看(夢符曰右按西京雜記武帝宫/人賈蘭佩茱萸食餌飲菊花酒)
(○余曰冷齋夜話云詩有句/意俱含蓄者如九日詩云云)
　　　絶句
每恨陶彭澤無錢對菊花如今九日至自覺酒湏賖
　　　小至
天時人事日相催冬至陽生春又來(夢符曰右按玉燭寳/典禮夏至小正十有)
(一月王狩又沈約宋書曰魏晉冬至日受萬國及百寮稱賀因小/㑹其儀亞於嵗朝甫稱小至當謂是也或曰陽爲大隂爲小冬至)
(隂極故曰小至春秋元命苞曰冬至百八十日春夏成道宋均曰/冬至陽用事歷春至夏百八十二日八分之五而陽道成也孝經)
(援神契曰冬/至陽氣萌)刺繡五紋添弱線(鄭曰刺/七迹切)吹葭六琯動浮
灰(洙曰續漢書以葭莩灰實律之端按歷/者候之氣至則灰飛而通以六律也)岸容待臘將舒柳
山意衝寒欲放梅雲物不殊郷國異(洙曰左傳分至/啓閉以書雲物)教兒
且覆掌中柸
　　　至日遣興奉寄北省舊閣老兩院故人二首
去歲兹辰捧御床五更三點入(洙曰一/作出)鵷行(師曰鵷鷺之/行喻縉紳之)
(列〇余曰唐上宫/儀傳簉羽鵷鷺)欲知趨走傷心地(洙曰此言爲華掾/趨走叅謁郡將也)正想
氛氲滿眼香(洙曰御/爐香煙)無路從容陪語笑有時顚倒着衣
裳(趙曰東方未明篇顚倒衣/裳○師曰言行之遽也)何人錯憶窮愁日愁日愁隨
一線長(洙曰一云日日愁隨一線長嵗時記云宫中以紅線量日/影至日日影添一線○蘇曰唐雜録謂宫中以女工揆日)
(之長短冬至後日晷漸長比當日増一線之功黄魯/直云此說是/○趙曰至日影長繡工添一線也)
憶昨逍遥供奉班(趙曰唐拾遺/掌供奉諷諌)去年今日侍龍顔(洙/曰)
(漢髙祖隆/凖而龍顔)麒麟不動爐煙上(蘇曰漢武時月氏進七寳/麒麟爐百和香續絃膠)孔
雀徐開扇影還(蘇曰孝明時南蠻進白孔雀尾扇○趙曰麒/麟者香爐之狀也孔雀者扇中所畫也以言)
(至日受/賀之儀)玉几(洙曰一/作坐)由來天北極(洙曰周禮王/左右玉几)朱衣只在殿
中間(孝祥曰言拾遺只在殿中間與/侍御史同立所謂立螭頭是也)孤城此日堪膓斷(趙曰/公在)
(外不得預朝賀而懷/之耳故有膓斷之嘆)愁對寒雲雪滿山(洙曰舞鶴賦氷塞/長河雪滿羣山)
　　　冬至
年年至日長爲客忽忽窮愁泥殺人(鄭曰泥/乃計切)江水形容
吾獨老(洙曰屈原放於/江潭形容枯槁)天涯(洙曰一/作天邊)風俗自相親(洙曰陸士/龍脩路無)
(窮迹井邑自相循百城名異俗千里/是良隣歡舊難假合風土豈虚親)杖藜雪後臨丹壑鳴玉
朝來散紫宸(洙曰西征賦飛翠綏拖鳴/玉以岀入禁門者衆矣)心折北時無一寸
(洙曰别賦使人意/奮神駭心折骨驚)路迷何處見(洙曰/作是)三秦(洙曰項羽/立三㤗王)
　　　臘日
臘日常年暖尚遥今年臘日凍全消侵陵雪色還萱
草(洙曰萱草乃忘憂草今/俗云萬年韭雪霜不凋)漏洩春光有(洙曰一/作是)柳條縱酒
欲謀良(洙曰一/作長)夜醉還家初散紫宸朝(洙曰紫宸殿也〇/鄭曰紫宸志宣政)
(殿北曰紫宸門内有/紫宸殿即内衙正殿)口脂面藥隨恩澤翠管銀罌下九
霄(洙曰唐制臘日宣賜口脂面藥及賜宴〇趙曰唐制臘日賜脂/面藥翠管銀罌所以盛之也○定功曰太平御覧載盧公家範)
(凡臘日上澡豆及/頭膏面脂口脂)
　　　杜位宅守歳(鮑曰天寳十年辛夘時年四十嵗在京師/社位宅守歲是以有四十明朝過之句)
守歳阿戎家(鄭曰阿烏葛切○洙曰王戎字濬仲少阮籍二十/歳而籍與之交籍與戎父渾爲友戎年十五隨父)
(渾在郎舎籍毎適渾俄頃輙去過視戎良/乆然後岀謂渾曰共卿語不如與阿戎談)椒盤巳頌花(洙曰周/庾信正)
(旦詩椒花逐頌來〇蘇曰周處風俗記正/旦楚人拜壽上五辛盤松柏頌椒花酒)盍簪喧櫪馬(洙曰/易豫)
(卦勿疑朋盍簪/古詩老驥伏櫪)列炬散林鵶四十明朝過(趙曰公於天寳/三十九嵗冬預)
(明獻明年三大禮賦表云甫行年四十載矣當強仕/之年官猶未定宜其感歎之切故曰四十明朝過也)飛騰暮景
斜誰能更拘束(蘇曰徐昉眞是傲逸之士誰能拘束於俗禮/也乃長揖而去沈亞之陳長皆嘆羡不巳)爛
醉是生涯
　　　千秋節有感二首
自罷千秋節頻傷八月來(洙曰唐玄宗紀上以降誕日讌百/僚於花蕚樓下百僚表請以毎年)
(八月五日爲千秋節三/公以下獻鏡及承露囊)先朝常宴㑹壯觀巳塵埃鳳紀
編生日龍池塹劫灰(趙曰唐六典注興慶宫池即玄宗龍潜/舊宅所居此宅東有舊井忽湧爲小池)
(常有雲氣或黄龍見其中至景龍中其池侵廣遂鴻洞爲龍池焉/〇梅曰蓋符命之先也〇饒曰漢武帝穿昆明池悉是灰墨有外)
(國胡道人云比是/天地劫火之餘)湘川新涕淚(洙曰二妃涕淚灑竹成班○趙/曰公自言其身之所在而感泣)
(者也舊所/引謬矣)秦樹逺樓臺(洙曰謝玄暉銅雀詩縹帷飄井幹樽酒/若平生鬱鬱西陵樹詎聞歌吹聲井幹)
(樓也○趙曰公言去長安之逺遥望/其樹與樓臺俱不見也舊所引非是)寳鏡羣臣得金吾萬
國迴(逸曰金吾將/軍掌禁衛者)衢樽不重飲白首獨餘哀(蘇曰沈烱漂/泊未歸搔首)
(歎曰今天下兵戈洶洶弟妹分散唯獨哀白首余生恐投死無地/〇趙曰淮南子曰聖人之道其猶中衢而致樽邪今公所言則謂)
(當時賜宴之酒羣臣皆/得霑飲正如衢樽也)
御氣雲樓敞含風綵仗髙仙人張内樂(洙曰西京賦緫/㑹仙侣戯豹舞)
(羆白虎鼓瑟蒼龍吹箎○定功曰宣室志云唐玄宗夢仙子十餘/輩御雲而下列於廷各執樂器而奏之其度曲淸越殆非人丗也)
(○趙曰鄭棨開元傳紀云云玄宗謂髙力士吾昨夜夢遊月宫月/宫諸仙娱予以上清之樂寥亮清越之音非人間所聞也吾歸其)
(曲淒楚動人杳杳在耳力/士請曲名上曰紫雲曲)王母獻宫桃(洙曰見九重春/色醉仙桃注)羅韈
紅蕖豔(趙曰言宫人也洛神賦凌波微歩羅/韈生塵又迫而察之若芙蕖出緑波)金覊白雪毛
(洙曰曹子建白馬飾/金覊連翩西北馳)舞階衘壽酒(洙曰舜舞干羽于兩階劉伶/衘盃漱醪詩爲此春酒以介)
(眉/壽)走索背秋毫(洙曰西京賦跳丸劒之揮霍走止/索而相逢○鄭曰索昔各切繩也)聖主他年
貴(趙曰追念明/皇之昔日也)邊心此日勞(趙曰言今在邊逺/之地而感望也)桂江流向北
滿眼送波濤(趙曰以見公北/望長安之切矣)
　晝夜(夢附)
　　古詩二首　律詩二十一首
　　　今夕行
今夕何夕歲云徂(洙曰唐詩綢繆云今夕何夕見此良人韋/孟諷諌詩嵗月其徂年其逮耉○鮑曰謂)
(除夕若曰嵗月其徂同一冬可耳指今夕爲歲徂其除夕/明矣○彦輔曰詩曰嵗聿云暮王逸九歌注悲嵗徂盡)更長
燭明不可孤(洙曰宋玉招魂/娱酒不廢沉日夜些蘭膏明燭華/鐙錯些趙曰孤乃孤負之孤李陵書陵雖孤恩漢亦)
(負德是也○師曰今丗誤多用辜字殊/不知辜乃辜罪之辜而非孤負之孤)咸陽客舎一事無(定/功)
(曰梁吴筠詩君不/見長安客舎門)相與博塞(洙曰一/云賭博)爲歡娱(洙曰說文曰博/局戲六著十二)
(棊古者烏曹作博尹文子曰博盡關塞之冝得周通之路說苑曰/塞行棋相塞謂之塞也管子曰秋行五政一曰秋禁愽塞也莊子)
(問穀奚事博塞以遊塞先代反〇師曰漢書/注云行棊也行棊子以相塞即今丗取棊也)馮陵大呌呼五
白(師曰五白即今之骰子李白詩有連呼五/白行六傅盖古人用六隻骰今人亦然)袒跣不肯成梟
盧(洙曰一作牟招䰟曰菎蔽象棊有六博分曹並進猶相迫成梟/而牟呼五白晉制犀比費白日宋劉毅字希樂於東府聚樗蒲)
(大擲一判應至數百萬餘人並黒犢以還唯劉𥙿及毅在後毅次/擲得雉大喜褰衣繞床呌謂同坐曰非不能盧不事此耳𥙿惡之)
(因援五木乆之曰老兄試爲卿荅旣而四子俱黒其一子轉躍未/定𥙿厲聲喝之即成盧毅意殊不快也梟勝也借勝爲牟五白博)
(齒也○趙曰楚辭招魂有成裊而卒呼五白注五白五木也梟勝/也盧勝之名也韓非子載匡倩對齊宣王之語曰博者貴梟又慕)
(容寳與韓黄李根等樗蒲寳危坐誓之曰/丗言樗蒲有神若冨貴可/期頻得/三盧於是三擲盡盧祖跣大叫○楷曰一云寳拜而受賜○)
(師曰梟盧博采也如今/之博采有猪有豹是也)英雄有時亦如此邂逅豈即非
良圗(趙曰如劉𥙿劉毅慕容寳等皆一丗英雄猶如此蒲博則/今夕邂逅相遇未必非良圖所謂良圗則毅裕以卜成事)
(寳以卜/冨貴也)君莫笑劉毅從來布衣願家無儋石輸百萬
(洙曰南史桓玄聞劉毅起兵曰毅家无儋石之儲樗蒲一擲百萬/共舉大事何謂无成前漢蒯通傳守儋石之儲者闕卿相之位應)
(劭曰齊人名小甕爲儋石受二斛晉灼曰石斗石也師古曰儋者/一人之所負儋也楊雄傳家无儋石之儲〇鄭曰儋都甘切儋同)
(說文負荷也〇師曰詩言及此蓋以博奕者丗之所賤以爲不美/之事甫以客舎歡笑无害於理孰謂非良圗乎儋石言一擔石儲)
(無儋石家至貧也劉毅家无儋石一擲百萬其志巳見於布衣窮/時及後舉大事无不如志由此推之人之志量其可巳耶甫貧賤)
(中雖有大志觀自言致君堯舜上其志可見又云此意竟/䔥條柰何時命不利此所以有喻乎祖跣不肯成梟盧也)
　　　夜歸
夜來歸來衝虎過山黒家中巳眠卧傍見北斗向江
低仰看明星當空大(洙曰明星/夜半則見)庭前把燭嗔兩炬峽
口驚猿聞一箇白頭老罷舞復歌杖藜不睡誰能郍
　　　朝二首
清旭楚宫南(趙曰清旭清朝也江賦視雰祲/於清旭楚宮則楚王之宫也)霜空萬嶺含
野人時獨往(趙曰朝未有行人/故野人時獨往耳)雲木曉相叅俊鶻無聲
過飢烏下食貪(蘇曰晁錯仰看飛鳥无聲而/過者俊鶻乾噪而下者飢烏)病身終不
動(蘇曰西方炒華尊者囯王三召不來使人又召曰如不來王/當斬爾尊者曰斬即斬吾身終不動王聞而異之加礼焉)摇
落任江潭(洙曰陸士衡/戢翼江潭)
浦㠶晨初發郊扉冷未開(趙曰善本作浦㠶㠶音去聲今/韻書亦収矣言九晨朝之際想)
(江浦之中其㠶起發而郊居/之家以冷而未開其扉也)村踈黄葉墜野静白鷗來礎
潤休全濕(夢符曰右按淮南子山雲蒸柱礎潤○趙曰/休罷也言礎石之潤經夜稍乾而半濕矣)雲晴
欲半迴(趙曰言朝旣晴霽其/宿雲半斂而迴去也)巫山冬可怪昨夜有奔雷
(洙曰江淹山雲潤柱礎〇/趙曰使三都賦之雷奔也)
　　　晚
杖藜㝷晚巷炙背近牆暄(洙曰嵆康書野人有快炙背而/美芹子者欲獻之至尊雖有區)
(區之意亦/巳踈矣)人見幽居僻吾知拙養尊朝廷問府主耕稼
學山村歸翼飛棲定寒燈亦閉門(洙曰曹子建㱕鳥赴/喬林翩翩厲羽翼陸)
(士衡願假帰鴻/翼飜飛游江汜)
　　　反照
反照開巫峽(趙曰開則/開豁之義)寒空半有無巳低魚復暗(洙日/魚復)
(縣/名)不盡白鹽孤(洙曰白/鹽山名)荻岸如秋水(趙曰荻花宻布如/秋水之翻波也)松
門似畫圗(蘇曰稽山景物竒秀王逸/少云過松門如在畫圗中)牛羊識童僕旣夕應
傳呼
　　　暝
日下四山隂山庭嵐氣侵(洙曰謝靈運/夕曛嵐氣侵)牛羊歸徑險(洙/曰)
(詩牛羊下來北征賦日晻/晻其將暮觀牛羊之下來)烏雀聚枝深正枕當星劒收
書動玉琴半扉開燭影欲掩見清砧(洙曰星劒劒上有/星文也玉琴以玉)
(爲琴/徽也)
　　　向夕
畎畝孤城外(趙曰畎遂溝洫田水之/名也畎畝則畎之畝也)江村亂水中深山催
短景喬木易髙風(蘇曰喬木易得髙風巨海易得驚波○余/曰古今詩話云如此二句了無瑕纇含蓄)
(深美殆不/可模倣)鶴下雲汀近雞栖草屋同琴書散明燭長夜
始堪終(洙曰嘯賦清/飈振乎喬木)
　　　薄暮
江水最深地(洙曰此指蜀江〇楷/曰一本最深作長流)山雲薄暮時寒花隱
亂草(師曰寒花巳非其/時甫自比衰年也)宿鳥擇(洙曰一/作探)深枝(趙曰史云鳥則擇/木木豈能擇鳥○)
(師曰鳥志在奮飛宿鳥巳有棲息/之地甫自比無飛騰之志者也)舊國見何日髙秋心苦
悲人生不再好鬢髮白(洙曰一/作自)成絲
　　　日暮
日落風亦起城頭烏尾訛(修可曰鳥尾當作烏尾殆傳印/之誤按後漢五行志桓帝時京)
(師童謡云曰城上烏尾畢逋盖言處髙利獨食不與/下共謂人主多聚歛也〇師道曰訛以言驚動也)黃雲髙未
動白水巳揚波羗婦語還哭胡兒行且歌將軍别換
馬夜出擁彫戈(蘇曰馬援夜岀擊五蠻陣換馬自備遂横戈/而出○趙曰將軍以敵人識之故換馬彫戈)
(見此卷/彫戈注)
　　　日暮
牛羊下來夕(洙曰詩曰之夕/矣牛羊下來)各巳閉柴門風月自清夜
江山非故園石泉流暗壁草露滿秋根(洙曰一作/滴秋原)頭白
燈明裏何湏花燼繁(洙曰丗俗以燈花爲報喜公流泛/異郷觸事多感固無異於此也)
　　　夜二首
白夜月休弦燈花半委眠號山無定鹿落樹有驚蟬
暫憶江東鱠(洙曰張翰/憶鱸魚)兼懷雪下船(洙曰王子猷/訪戴安道)蠻謌
犯星起重覺在天邊(洙曰重/一作空)
城郭悲笳暮村墟過翼稀甲兵年數乆賦歛夜深
歸暗樹依巖落明河繞塞微斗斜人更望月細鵲休
飛(洙曰樂府月明/星稀烏鵲南飛)
　　　夜
絶岸風威動(洙曰蕪城賦/菊䓶風威)寒房燭影微嶺猿霜外宿江
鳥夜深飛(蘇曰王詠云深夜飛江鳥言鳥夜深飛/無安栖處子美逢亂丗漂轉因用此語)獨坐親雄
劒哀歌嘆短衣(洙曰哀歌嘆短衣事近寗戚不/及骭之嘆也以爲胡服則非)煙塵繞閶
闔白首壯心違
　　　中夜
中夜江山静危樓望北辰(洙曰顔延年/起觀辰漢中)長爲萬里客有
媿百年身(洙曰鮑明逺爭先萬里途各事百年身〇蘇曰孔融/中夜不寐飜覆生計無補於丗有媿百年身後之名)
(取羞於/子孫)故國風雲氣(洙曰顔延年故國多喬木空城凝/塞雲史記風雲天之客氣者也)髙堂
戰伐塵胡雛負恩澤(趙曰當時史朝義之亂未除/而公興感亂階自禄山也)嗟爾太
平人(洙曰明皇甞寵禄山坐於金雞障下肅宗以爲言上曰胡有/異相吾厭之○趙曰公追思而傷及昔爲太平之人皆彼此)
(禍也○師曰望北辰言思君也雲從龍風從虎喻君臣㑹聚/子美家京城今客萬里之遠故望風雲之氣有所感傷也)
　　　中霄
西閣百㝷餘(洙曰西京賦巨獸/百㝷八尺曰㝷)中宵歩綺䟽(洙曰天台賦/皦曰烱晃於)
(綺䟽又詩交䟽結綺䆫阿閣三重/階陸機玄雲拖朱閣振風薄綺䟽)飛星過水白(鄭曰過/古禾切)落
月動沙虚擇木知幽鳥(洙曰仲尼曰鳥能擇木木豈能/擇鳥詩鳥鳴嚶嚶出自幽谷)濳
波想巨魚(洙曰古詩濳虬思餘/波漢書巨魚縱大壑)親朋滿天地兵甲少來書
　　　　不寐
瞿唐夜水黒城内改更籌翳翳月沉霧輝輝星近樓
(洙曰景陽詩/翳翳結繁雲)氣衰甘少寐心弱恨容(洙曰一作/和又作多)愁(趙曰心旣/弱矣恨其)
(知愁則恐以/愁而尢弱矣)多壘(洙曰一/作恨)滿山谷(洙曰曲禮四郊多/壘卿大夫之辱也)桃源無處
求(洙曰桃源見赤谷西崦人家詩注○趙曰以兵戈未息而多/壘非若桃源可以避地而問桃源何處則以仙境難造也)
　　　倦夜
竹凉侵卧内(趙曰漢書引入卧内/然几寢所皆可例稱)野月滿庭隅重露成㳙
滴(洙曰/墮也)稀星乍有無(洙曰明/滅也)暗飛螢自照(蘇曰王璡如飛/螢自照言其勢)
(熖㝷/常也)水宿鳥相呼(洙曰蜀都賦雲飛水宿江賦其羽族也千類/萬聲自相喧聒○修可曰師曠禽經曰陸鳥)
(曰棲水鳥曰宿獨鳥曰止衆鳥曰集又曰凡鳥朝鳴曰嘲夜鳴曰/㖡林鳥以朝嘲水鳥以夜㖡今林棲之鳥多朝鳴水宿之鳥多夜)
(叫○蘇曰江湜水鳥相呼言其共欲安居也因兒子過來請益逐/撿録與之矣〇余曰王直方詩話云司空表聖自論其詩以爲得)
(味外味緑樹連村暗黄花入麥稀此句最善/若子美此二句則才力冨健過表聖逺甚)萬事干戈裏空
悲清夜徂(洙曰有感時之志而不見用於時故徒悲清夜〇師/曰古詩云良馬白日足壯士中夜心甫有成時之志)
(而不見用於時/故空悲清秋徂)
　　　夜(洙曰一云/秋夜客舎)
露下天髙秋水清(洙曰江淹别賦露下地而騰文宋玉九辯/云泬㵳兮天髙而氣清寂寥兮收潦而小)
(清霊運天/髙秋月明)空山獨夜旅魂驚(定功曰玉仲宣七/哀詩獨夜不能寐)踈燈自照
孤㠶宿新月猶懸雙杵鳴(洙曰易繫懸象著明莫大乎日/月○蘇曰李陵詩雙杵聲未斷)
(新月懸/東陽)南菊再逢人卧病(洙曰菊/一作國)北書不至鴈無情(洙/曰)
(范彦龍寄書雲間/鴈爲我西北飛)歩蟾(洙曰一/作簷)倚杖看牛斗(趙曰當以步簷/爲正上林賦云)
(步櫩周流李善注/曰歩櫩步廊也)銀漢遥應接鳳城(洙曰劉休玄落宿半遥/城浮雲靄層闕鮑明逺)
(倚杖牧雞㹠○趙/曰鳯城言長安也)
　　　東屯月夜
抱疾漂萍老防邊舊榖屯春農親異俗歲月在衡門
青女霜楓重(洙曰曉霜楓葉/丹青女霜神名)黄牛峽水喧泥留虎鬪跡
月掛客愁村喬木澄稀影輕雲倚細根數驚聞雀噪
暫睡想猿蹲曰轉東方白風來北斗昏(蘇曰漢元帝七/月有塵埃大風)
(自北來北/斗爲之昏)天寒不成寢無夢寄歸魂
　　　將曉二首
石城除擊柝(趙曰擊柝以言/警夜静則除之)鐵鎻欲開關鼔角悲荒塞
星河落曉山巴人常小梗(洙曰謂叚/子璋反也)蜀使動無還(趙曰/吐蕃)
(未息所以蜀/使輙無還)垂老孤帆色飄飄犯百蠻(趙曰指荆州也/舊本作蠻非)
軍吏回官燭舟人自楚歌(洙曰項籍聞/軍中皆楚歌)寒沙蒙薄霧落
月去清波(趙曰月落時離江巳/遠不復有影在水中)壯惜身名晚衰慙應接多
歸朝日簪笏筋力定如何
　　　曉望
白帝更聲盡陽臺曉色分(洙曰神女賦求之至曉○趙曰/白帝者白帝城也陽臺則宋玉)
(所謂陽臺/之下是也)髙峯寒上日疊嶺宿霾雲(蘇曰仇輝疊嶺/霾雲長江激浪)
地坼江㠶隱(蘇曰樂廣曰地坼山摧囯有大恐〇趙/曰地圻言江闊也故江㠶隱於其中耳)天清木
葉聞荆扉對麋鹿共應爾爲羣
　夢
　　古詩二首　律詩二首
　　　夢李白二首
死别巳吞聲(洙曰宋鮑昭行路難/吞声躑躅不敢言)生别常惻惻(洙曰蘇武/詩涙爲生)
(别滋歐陽建惻惻心中酸楚詞悲莫悲於生别離謝/霊運惻惻廣陵散○蘇曰馬融不忍生别我心惻惻)江南瘴癘
地(魯曰劉孝標流離大海之南寄命瘴癘之地〇趙曰白坐永王/璘之累當誅郭子儀請解官贖罪詔長流夜郎㑹赦還潯陽坐)
(事下獄潯陽今之江/州也属江南東路)逐客無消息(魯曰李斯/爲秦逐客)故人入我夢
明我長相憶(洙曰樂府云夢見巳在傍忽斍在/他郷上有加食食下有長相憶)恐非平生
䰟路逺不可測䰟來楓林青(洙曰楚辭湛湛江水兮上有/相阮籍湛湛長江水上有楓)
(樹/材)䰟返關塞黒今君在羅網(蘇曰魏壽婦人女子/一旦䧟君在羅網)何以
有羽翼(洙曰時白爲/永王事放逐)落月滿屋梁(洙曰宋玉神女賦若/白月初出照屋梁)猶
疑照顔色(彦輔曰西清詩話云太白歷見司馬子微謝自然賀/知章或以爲可与神遊八極之表或以爲謫仙人其)
(風神超邁英爽可知後丗詞人狀其風貌者多矣亦間於丹青見/之俱不若少陵云落月滿屋梁猶疑照顔色熟味之百丗之下想)
(見風采此与李/太白傳神詩)水深波浪闊(蘇曰宋玉海水深浩波浪/廣闊非万斛舟不可泛)無使
蛟龍得(洙曰續齊諧記曰屈原五月投汨羅而死楚人哀之毎/至此日祭之漢建武中長沙人歐回見一人自稱三閭)
(大夫曰吾甞見祭甚善然爲蛟龍所苦今若有惠可以揀葉塞之/縛以五色絲此二物蛟龍所畏也○師曰盖言南海風濤之险恐)
(其罹淪溺/之患也)
浮雲終日行(師曰楚辭云日暮碧雲合/言君昏暗爲羣小所蔽也)遊子乆不至(洙曰古/詩浮雲)
(蔽白日游/子不顧反)三夜頻夢君情親見君意告歸常局促苦道
來不易江湖多風波(洙曰一云/秋多風)舟楫恐失墜出門搔白
首(蘇曰諸葛松岀門無/往還時復搔白首)若負平生志(蘇曰季常一囊粟俸拘束/塵埃中負平生山林之志)
冠蓋滿京華斯人獨顦顇(鄭曰顦昨焦顇秦醉切○洙曰/左太冲詩濟濟京城内赫赫王)
(侯居冠蓋䕃四街朱輪竟長衢寂寂揚子/宅門無卿相輿寥寥空宇内所講在玄虚)孰云網恢恢(洙曰老/子天網)
(恢恢踈/而不漏)將老身反累(蘇曰稽昴吾將老/矣反爲牛尾累身)千秋萬歲名寂寞
身後事(洙曰張翰曰使我有身後名不如即時一杯酒阮籍詩千/秋百歲後榮名安所之按新唐書時白坐永王事當誅郭)
(子儀請解官贖罪詔長流夜/郎㑹赦還潯陽復坐事下獄)
　　　歸夢
道路時通塞江山日寂寥(蘇曰丗說袁彦伯曰江山聊落居/然有萬里勢也○趙曰以時當用)
(兵道路或通或塞故/江山氣象日日蕭索)偷生惟一老伐叛巳三朝(洙曰明皇/肅宗代宗)
(三/朝)雨急青楓暮(趙曰言南下之景蓋楚地多楓/也見楚詞江水湛湛兮上有楓)雲深黒水
遥(洙曰禹貢華陽黒水惟梁州〇蘇曰班彪雲黄藏黑水雪白認/青城〇趙曰言懷望長安也黒水在鄠杜之間去長安爲近〇)
(師曰楚岸多青楓甫客居荆楚懷想故/郷情尚遥歸未得故云雲深黒水遥)夢歸歸未得(洙曰一云/夢魂㱕亦)
(得)不用楚辭招(洙曰宋玉哀屈原憂愁山澤䰟魄飛散其命將/落故作招䰟欲以復其精神延其年壽外陳四)
(方之惡内崇楚國之美以諷于君兾其覺悟而還之也○趙曰一作/夢䰟歸未得未當言歸亦得與下句方有分付宋玉哀屈原憂愁内)
(澤之間䰟魄飛散作招䰟之辭以招之公今/正以爲方藉夢䰟而㱕故郷更不須相招)
　　　晝夢
二月饒睡昏昏然不獨夜短晝分眠(趙曰言二月昏睡/不足獨只是春夜)
(短睡不足而乃分/晝之半以眠耳)桃花氣暖眼自醉(蘇曰一作桃花醺人/眼欲醉吕安行鏡湖)
(岸上桃花爛熳謂王恂曰醺得眼醉殷紅泛眩江揔詩云惱殺未/歸客桃花醺眼醉云○趙曰觀桃花在暖日中醺灼人眼巳是醉)
(悶)春渚日落夢相牽(趙曰春渚纔日晩夢/巳相牽挽不自由矣)故郷門巷荆
棘底(趙曰不歸之乆/而生荆棘矣)中原君臣豺虎邊(洙曰見人少豺/虎多注○趙曰)
(言盗賊也王粲/詩盗賊如豺狼)安得務農息戰鬪普天無吏横索錢
(洙曰時多横賦暴㰸也○趙曰横去聲吏乗/軍湏之勢文至於暴横求索其爲可傷也)
分門集註社工部詩卷第三
分門集註杜工部詩卷第四
　山嶽
　　古詩三首　律詩三首
　　　望嶽
岱宗夫(洙曰書岱宗泰山爲四岳所宗風俗通云泰山山之尊/者一曰岱宗岱始也宗長也萬物之始隂陽交代爲五)
(岳之長〇鄭曰岱宗泰山也今屬兖州升中告代于此是山爲五/岳之長故曰岱宗○師曰岱宗朱猶云楚天之類〇徐曰按王原)
(叔吕居仁王彦輔魯訔諸本/並作夫獨師本作天字說)如何齊魯靑未了(師曰㤗山跨/齊魯兩國之)
(境眺望其山之靑巳窮齊魯/而其山未窮故曰靑未了)造化鍾神秀(洙曰晉孫興公孫/遊天台賦序天台)
(者蓋山岳之神秀也陳書虎丘山者呉之神秀○魯曰劉禹錫言/九華山爲造化一尤物○師曰鍾聚也詩云崧髙維岳維岳降神)
(凡名山大川皆有神異天地/造化鍾聚神秀之氣于此)隂陽割昏曉(趙曰言其山之長/大如史記言崑崙)
(日月所相避隱爲光明也割字/輔曰杜言此爲造化所鍾/不割之割割者分也〇彦/蔽腐也〇師曰割者分也)
(隂陽日月也此山旣/髙日月迭昏曉也)盪胸生曽雲(鄭曰盪他浪切曽昨陵切/經也經過之雲〇洙曰公)
(羊曰觸石而岀膚寸而台不崇朝而徧天下者泰山之雲也張衡/南都賦㳙水盪其胷陳張種與沈炯書虎丘山者吴之神秀也○)
(趙曰盪滌也舊注引南都賦㳙水盪其胷本言水流如盪滌地之/胸今言盪胷生曽雲則借言雲之潤氣盪滌人胷也陸機文賦有)
(曽雲之峻注曽積也〇彦輔曰庾肩吾山詩曽雲霾峻嶺〇師曰/曽雲杜詩通作層即雲勢之重疊而起泰山出雲須臾遍太虛而)
(爲雨以其有功於民故祀之雲/生于山人登山故雲盪其胸)决眥入歸鳥(鄭曰眥前智切/目眥○夢符曰)
(右按子虚賦稱射藝之妙所中者必决裂其目眥也杜子美望嶽/以言觀覽之逺攄决其目力入飛鳥之羣與射了無相干明矣〇)
(趙曰眥目睫也音墻細切按子虚賦本言射而决裂獸/眥詩人/取好字穩則借用之蓋决眥入歸鳥則人目眥决裂入鳥之歸處)
(言所望之逺也〇王逢原曰眥目眥也歸鳥/入林决去其眥乃能辨之蓋言山髙若此)㑹當凌絶頂一
覽衆山小(洙曰孟子曰孔子登東山而小魯登太山而小天下/揚子升東嶽而知衆山之迤邐也漢官儀及泰山盤)
(道屈曲上凡五十餘盤經小天門大天門如從穴中視天䆫也〇/師曰登臨山之絶頂俯視衆山其培塿歟衆山知尊乎大岳衆流)
(知宗乎滄海當安史之亂僣稱尊號天子蒙塵其朝宗之義爲如/何甫望嶽之作未章云一覽衆山小固知安史之徒乃培塿之細)
(者又何足以上抗/巖巖之大也哉)
　　　望嶽
南岳配朱鳥秩禮自百王(洙曰五月南巡狩至于南岳衡/山釋山又云霍山爲南岳衡之)
(與霍皆一山有兩名南岳本自以兩山爲名非從近來也而學者/多以霍山不得爲南岳又云漢武帝來始乃名之斯不然矣衡山)
(一名霍山言萬物霍而大也應劭曰風俗通曰岳者稱考功徳黜/陟之故謂之岳四方皆有七宿名成/形東方成龍形西方成虎)
(形皆南首而北尾南方成鳥形北方成龜形皆西首而東尾以南/方之宿象鳥故謂之朱鳥七宿也書望于山川注諸侯境内名山)
(大川如其秩次望祭之故五岳牲禮視三公四瀆視諸矦其餘視/子男〇趙曰荊州記曰衡山者五岳之南岳也今云配朱鳥者朱)
(鳥南方之宿也秩則尚書咸秩無文之秩秩者等也所講五岳/視三公四瀆視諸侯是巳等秩之禮其來乆矣故云自百玉)歘
吸領地靈(洙曰地之百靈顔延年詩邑社揔地靈〇趙曰/江文通雜擬詩歘吸鵾雞悲注云猶俄傾也)鴻洞
半炎方邦家用祀典(趙曰王褒四子講徳論洪洞㓪天言/天地之神光洪洞相通明㓪於天也)在
徳非馨香(洙曰五岳/皆載祀典)廵守何寂寥有虞今則亡(洙曰/自戰)
(國縱横而廵守之禮亡矣有/虞虞舜也謂五年一廵狩)洎吾隘丗網行邁越瀟湘(洙/曰)
(隘言丗網所拘迫也行邁猶行役也○趙曰公之所/以行邁者以丗網隘窄故欲曠懷於江湖之上也)渴日絶壁
出(趙曰難逢日霽以望其峯於/日如渴也蓋如渴雨之渴)漾舟淸光旁祝融五峯
尊峯峯次低昻紫蓋獨不朝爭長嶫相望(洙曰祝融峯/名也朱陵祝)
(融紫蓋石􁒓芙蓉所謂五峯也爭長言相峙而立有如爭長也〇/趙曰考衡山記有芙蓉峯紫蓋峯石門峯而韓退之詩曰紫蓋連)
(延接天柱石廪騰擲堆祝融則又有天柱/峯祝融峯爲五峯舊注以朱陵𥙷之非也)恭聞魏夫人羣仙
夾翶翔(洙曰魏夫人神仙也主衡山○夢符曰右按眞告南岳/夫人與弟子言東岳上眞卿司命君等左二十二眞人)
(坐西起南向東行太和靈嬪上眞太夫人右十五女眞東坐北起/南行上眞司命南岳夫人即魏夫人也〇田曰夫人諱華存字賢)
(安晉司徒舒之女也㓜純讀書喜神仙其後四仙人降車從鮮盛/夫人旣與仙者遊盡傳其秘術咸和八年終壽八十二舊說以謂)
(夫人實不死以杖代尸而升天扶桑大帝/君授夫人靑瓊之板丹録之文治南岳)有時五峯氣散風
如飛霜牽迫限脩途未暇杖崇崗(洙曰言爲行邁拘限/未暇䇿杖而登崇崗)
(也)歸來覬命駕沐浴休玉堂三歎問府主曷以賛我
皇牲璧忍衰俗神其思降祥(洙曰忍都賦文王對霤石室/相距注皆何人所居又云王)
(堂府主所居也故有三嘆之問謂丗乱俗薄祀典闕而舉欲賛之/於是帝崇牲璧則神必降祥於此矣〇師曰衰乱之俗廢祀典而)
(不舉今甫欲以牲璧礼神庶使/岳神賛翊吾君而降福祥矣)
　　　丈人山(洙曰青城山記云此山爲五/岳之長故名丈人有丈人觀)
自爲青城客(沈曰玄中記蜀郡靑城山有洞穴爲三道/西此通崑崙茅君傳青城十洞天之一也)不唾
青城地(趙曰唾地者有所惡而唾也元魏爾朱榮乎毁匿名書/唾地曰云云是也不唾其地所以敬之也又陳徐陵作)
(玉臺新詠載劉勲妻王雜詩/云千里不唾井况乃昔所奉)爲愛丈人山丹梯近幽意(洙/曰)
(謝玄暉敬亭山詩要欲返竒趣/即此陵丹梯靈運躧歩陵丹梯)丈人祠西佳氣濃(洙曰陶/潜山氣)
(日夕佳後漢欝/欝葱葱氣佳哉)縁雲擬住最髙峯(洙曰靈光殿賦飛/陛住孽縁雲上征)掃
除白髮黃精在(洙曰出說黃精/乆服反老爲少)君看他時氷雪容(洙/曰)
(莊子肌膚/若氷雪)
　　　望岳
西岳崚嶒(洙曰一/云稜危)竦處尊(洙曰華/岳也)諸峯羅立(洙曰一/作列)
似兒孫(洙曰言序列而/不敢與岳爭長)安得仙人九節杖(洙曰仙人有九/節杖笻杖亦九)
(節○蘇曰列仙傳玉烈魯授赤城老/人九節蒼藤竹柱杖行地馬不能追)拄到玉女洗頭盆(洙/曰)
(玉女洗頭盆因山形而爲名○蘇曰三峯記華山雲臺上有石盆/可容水數斛明瑩如玉上有古篆字人莫識俗呼爲玉女洗頭盆)
(〇修可曰集神録明望玉女者居華山服玉漿白日昇天中頂白/龜其廣數畒髙三仞其側有梯磴逹皆見玉女祠祠前有白石曰)
(號玉女洗頭盆其中水色碧緑澄徹雨不加益旱不加耗○秦/曰張衡思玄賦云載太華兮召洛浦之宓妃即明皇玉女也)車
箱入谷無歸(洙曰一/作回)路(師曰箱乃車所/盛載之所也)箭栝通天有一
門(師曰言神仙之門難/入也箭栝其竇至小)稍待秋風凉冷後髙㝷白帝
問眞源(洙曰白帝西方之帝〇趙曰言白帝則華岳乃西方之/鎭也梁孝儀和昭明太子鍾山講解詩云降道訪眞源)
　　　白鹽山
卓立羣峯外蟠根積水邊他皆任厚地爾獨近髙天
白牓千家邑(趙曰言縣額/以白爲牌耳)清秋萬古船詞人取佳句
刻畫竟難傳(趙曰欲以佳句專詠白鹽之狀雖加刻/畫終難傳播所以重言於難措辭也)
　　　天寳初南曹小司㓂舅於我太夫人堂下累
　　　土爲山一匱盈尺以代彼朽木承諸焚香瓷
　　　甌甌甚安矣旁植慈竹蓋兹數峯嶔岑嬋姢
　　　宛有塵外數致乃不知興之所至而作是詩
一匱功盈尺(洙曰論語子曰譬如爲山未成一/匱注匱土籠也盈尺一尺而巳)三峯意出羣
(洙曰猶華岳之三峯也○趙曰華山記有云其三峯/直上晴霽可睹舊注云直云猶華岳之三峯非是)望中疑在
野幽處欲生雲慈竹春隂覆香爐暁勢分(洙曰廬山/有香爐峯)
惟南將獻壽(洙曰詩如/南山之壽)佳氣日氛氲(師曰陸機本草䟽/云南方生子母竹)
(今慈竹是也又謂之孝竹漢章帝三年子母竹生白虎殿前時謂/之孝竹羣臣作孝竹頌子美此詩序云累土爲山代彼朽木承諸)
(焚香瓷甌非謂/廬山香爐峯也)
　江河(陂池溪潭附)
　　古詩九首　律詩十二首
　　　三川觀水漲二十韻
(鮑曰天寳十五載乙亥禄山䧟京師公徒/歩避宼鄜州三川縣有是詩時七月也)
我經華原來不復見平陸(洙曰華原屬京兆郡後魏置北/雍州西魏改爲宜州又置北池)
(郡㝷改爲通川郡武/德𥘉復置通州罷郡)北上惟土山連天走窮谷火雲無
時出飛電常在目(洙曰一云出無時〇趙曰夏雲謂之火雲/○魯曰隋慮思道納凉賦云陽風淟其長)
(扇火雲赫/而四舉也)自多窮岫雨行潦相豗蹙(鄭曰上呼回切相擊/也○洙曰海賦磊匒)
(匌而/相豗)蓊匌川氣黃(鄭曰上音烏下口荅切又音溘/匝也〇趙曰蓊匌則氣之翁欝)羣流㑹
空曲淸晨望髙浪忽謂隂崖踣(鄭曰蒲北切○洙曰郭璞/詩髙浪駕蓬萊〇趙曰長)
(笛賦云惟鍾籠之竒/生兮于終南之隂崖)恐泥竄蛟龍(鄭曰泥/乃計切)登危聚麋鹿
(洙曰海賦云狐/玃登危而雍容)枯查卷拔樹礧磈(鄭曰查士街切礧洛/罪磈口罪切不平也)共
充塞聲吹鬼神下(趙曰礧磈石也聲/吹言其聲之吼)勢閱人代速不有
萬穴歸何以尊四瀆(洙曰海賦江河旣道萬穴俱流○薛曰/右按爾雅江河淮濟是爲四瀆者發源)
(而注海者也○趙曰公詩作於離/亂之中意在衆所歸往以尊王也)及觀泉源漲反懼江海
覆漂沙拆岸去(鄭曰漂匹妙切浮也〇洙曰/海賦飄沙礐石蕩􁍱島濵)漱壑松栢秃
(洙曰海賦漱壑生/角選沈液潄陳根)乗凌破山門廻斡到地軸(洙曰春秋括/地象云地有)
(三千六百之軸海賦狀如天輪膠/戾而激轉又似地軸挺抜而爭廻)交洛赴洪河及關豈信
宿應沉數州没如聽萬室哭(洙曰江賦滈/汗六州之域)穢濁殊未
淸風濤怒猶蓄(洙曰海賦於是鼔怒溢浪/揚浮江賦乃鼔怒而作濤)何時通舟車
(洙曰漢武筭及舟車〇昱曰記中庸云舟車所通蓋言德之所及/者逺而原叔以筭及舟車釋之非矣〇師曰南北阻隔舟車不通)
(而云何時者厭/亂願治之辭也)隂氣不黲黷(鄭曰上千敢下徒卜切垢黒也/○趙曰何時得水落而舟車可)
(通且隂氣開㓪而不/黲黷選有上慘下黷)浮生有蕩汨吾道正覊束人寰難
容身(趙曰舞鶴賦歸人寰之喧卑○師曰謂當兵革擾攘吾道/拘而不得騁武夫悍卒正得志之秋人寰難容身天地雖)
(大若無/所往)石壁滑側足雲雷屯不巳艱險路更跼(鄭曰/渠玉)
(切促/也)普天無川梁欲濟願水縮(洙曰魏文帝雜詩欲濟河/无梁謝玄暉江漢恨無梁)
(陸機詩怨彼河無/梁引領望大川)因悲中林士未脫衆魚腹(洙曰詩肅肅/兎置施於中)
(林王康琚反招隱今雖盛明丗能無中林士/屈原荅漁父云寧赴湘流葬於江魚腹中)舉頭向蒼天安
得騎鴻鵠(趙曰陸士衡擬西北有/髙樓云思駕歸鴻羽)
　　　奉同郭給事湯東靈湫作
東山氣濛鴻宫殿居上頭(趙曰東山驪山也在長安之東/北望雲陽悉見山阜之形而恒)
(若雲霧之中/故云氣濛鴻)君來必十月樹羽臨九州(洙曰湯泉温泉也/山上有宫殿天寳)
(中甞以十月幸之樹羽立羽葆蓋也○趙曰言温湯也長安志云/開元後玄宗毎嵗十月幸温湯歲盡而歸詩崇牙樹羽○彦輔曰)
(立葆羽也江淹詩有云君/王澹以思樹羽望楚城)隂火煑玉泉噴薄漲巖幽(洙曰/温泉)
(也海賦陽水不冶隂火潜然○/修可曰博/物志云凡水源有硫黃其泉則温故云隂火)有時浴赤日光抱
空中樓(洙曰山海經大荒之中暘谷上有扶桑十日所浴又曰/有七子名曰羲和浴日於甘泉又曰日拂于扶桑岀於)
(暘谷浴/于咸池)閬風入轍跡曠原(洙曰一/作野)延冥搜(洙曰大人賦登閬/風而遥集莊子廣)
(莫之野廣原崑崙東北脚名也○覺範曰神異經崑崙三角北曰/閬風巔西曰玄圃臺北曰崑崙宫○趙曰崑崙一名閬風其義則)
(周穆王欲車轍馬迹遍天下之意謂之欲冥搜蓋/言乗輿自驪山而出若將訪崑崙而遊廣原也)沸(洙曰一/作拂)天
萬乗動觀水百丈湫(洙曰前漢郊祀志湫淵祀朝那注水清/澈可愛不容穢濁龍之所居○趙曰鮑)
(明逺蕪城賦歌吹/沸天言其聲之多)幽靈新(洙曰一作/靈湫新)可佳王命官屬休初
聞龍用壯(洙曰大壯九/三小人用壯)擘石摧林丘(洙曰郭縁生述征記巨/靈擘開華山謝惠連詩)
(落雪洒/林丘)中夜窟宅改移因風雨秋(趙曰窟穴改而移天台/山賦序靈仙之所窟宅)
倒懸瑶池影(洙曰漢郊祀志谷永云登遐倒景覽觀縣圃浮/遊蓬萊〇如淳曰在日月之上反從下照故其)
(景倒大人賦貫列缺之倒景孫綽天台賦或倒景於重溟張協七/命云倒景而開軒海賦瑰琦之所窟宅廣稚曰景在下曰倒景○)
(趙曰此以狀湫之深廣險激公詩又於過麗山之/下曰瑶池氣鬱律舊注引到景以證倒懸非是)屈注蒼江流
味如甘露漿揮弄滑且柔翠旗淡偃蹇(洙曰九歌靈旗/偃蹇兮姣服又)
(蹇將憺兮夀宫枚乗七發旌旗偃蹇相如建翠華之旗注以翠羽/爲旗上葆也大人賦掉指橋以偃蹇又云蜩蟉偃蹇〇趙曰蒼江)
(當作滄謝眺詩結軫靑郊路廻暾滄江流揮弄/岀郭璞賦揮弄灑珠滑且柔取周禮柔而滑)雲車紛少留
(薛曰右按楚詞東皇太一曰靈偃蹇兮姣服又大/司命曰乗回風兮載雲旗二章屈原之所作也)簫鼔蕩四
溟(洙曰漢武帝簫鼓鳴兮發/棹謳顔延年笳鼓震𬈑州)異香泱漭浮(鄭曰泱烏㓪切漭/模㓪切〇洙曰木)
(玄虚海賦泱漭泞七啓入乎泱漭之野謝玄暉晨/光復泱􁧥張平子泱漭無疆劉伶泱漭望舒隱)蛟人獻微
(一作/徴)綃(洙曰呉都賦泉室潛織而卷綃注云鮫人織輕綃於泉/室出以賣之〇趙曰蛟人水居南海之外有之善織綃)
(見海/賊)曾祝沈豪牛(魯曰穆天子傳賜文/山之民豪牛豪馬)百祥奔盛明(洙/曰)
(書作善降/之百祥)古先莫能儔坡陁金蝦蟆(魯曰相如哀二丗/賦登陂陁之長阪)
岀見蓋有由(曽曰小說有人夜見林中光属天上如月迹而/眎之有一金背蝦蟆〇趙曰唐五行志有載蝦)
(蟆色如金者或云驪/山上有古碑載之矣)至尊顧之笑王母不遣(一作/肯)收(洙/曰)
(大人賦吾乃今日覩西王母暠然白首載勝而穴処兮亦幸有三/足烏爲之使張揖曰西王母其狀如人豹尾虎首蓬髪暠然白首)
(烏三足靑鳥也主爲西王/母取食在崑崙山之北)復歸虚無底化作長黃虬(一作/龍與)
(虬)飄飄靑璅郞(洙曰漢武帝說相如大人賦飄飄有凌雲氣/初秦漢别給事黃門之職後漢併爲一官故)
(有給事黃門侍郞掌從左右給事中使開通中外及諸王朝見於/殿上引王就坐日暮入對靑瑣門拜故謂之夕郎宫闕簿曰靑瑣)
(門在南宫衞瓘注呉都賦曰靑瑣户/邊靑鏤也范雲寺有云攝官靑瑣門)文采珊瑚鈎(洙曰西域傳/罽賔囯岀珊)
(瑚本草云生海底枝何狀明潤如紅玉〇蘇曰相如見枚叔文謂/友人曰如珊瑚之鈎璠輿之器非丗間尋常所見也〇趙曰以明)
(潤如玉故比人之文采也珊瑚鈎出纂典記載嵩岳嫁女事云周/穆王把酒請王母歌以珊瑚鈎擊盆而歌〇師曰郭給事能爲文)
(章如珊瑚/之可貴)浩歌緑水曲淸絶聽者愁(洙曰盧湛俯澡緑水/馬季長笛賦中取度)
(於白雪緑水注二曲名嵇叔夜琴賦𥘉渉緑水中奏淸徴張翰吊/賈生賦敢不敬吊寄之緑水〇蘇曰元温月下聞笛其声淸絶同)
(舟数人倚墻聽乆愁思浩然〇師曰緑水即伯牙髙山流水之音/後丗製爲法曲名曰緑水言給事歌寺淸雅絶倫聽者愁莫能及)
(也終又叙給事/文章收功之意)
　　　渼陂行
(趙曰渼音美士大夫非西人者多讀爲于亮切乃蕩/漾之漾遂使鬻書一本直作漾陂行深誤斈者按長)
(安志渼陂在鄠縣西十道/志云陂魚甚美因名之)
岑參兄弟皆好奇携我逺來游渼陂(師曰揚雄言馬遷/好竒蓋遷之性好)
(周游天下今岑參兄弟携我來/游渼陂豈非若遷之好竒也)天地黤慘忽異色(洙曰王粲/登樓賦天)
(慘慘而/無色)波濤萬頃堆瑠璃(洙曰西域傳罽賔出琉璃孟康/曰琉璃靑色如玉師古曰魏略)
(云大秦囯出赤白黒黃青緑縹紺紅紫十種琉璃孟言靑色不愽/通也此蓋自然之物也〇蘇曰王筠詩曰扁舟泛西池衝破碧琉)
(璃庾升見此/稱賞乆之)琉璃漫汗泛舟入(洙曰張平子賦布濩漫汗梁/簡文池水淨琉璃〇趙曰後)
(漢黃叔度汪汪如万頃陂也堆琉璃言其色/之靑瑩耳水如瑠璃則爲可愛可以泛舟矣)事殊興極憂思
集鼉作鯨吞不復知(蘇曰徐陵江行鯨鯢湧波鼉蛟作浪〇/鄭曰鼉徙河切說文曰水蟲似蜥蝪而)
(長/大)惡風白浪何嗟及(洙曰詩中谷有蓷啜其泣矣何/嗟及矣張季膺詩謳吟何嗟及)主人
錦帆相爲開(洙曰隋煬帝以錦爲帆〇修可曰陳/隂鏗渡靑草湖詩曰平湖錦帆張)舟子喜
甚無氛埃(洙曰詩招招舟子郭璞江賦舟子於是搦棹涉人於/是檥榜〇趙曰沈休文詩夜静㓕氛埃无氛埃則又)
(倣魏都賦風无纎埃也前以天地黤慘而/遊者憂今以无氛埃而憂者喜不亦冝乎)鳬鷖散亂棹謳發
(洙曰班固西都賦鳥則鳬鷖鳩鴈朝發河海夕宿江漢沈浮往/來雲集霧散又櫂女謳鼓吹震漢武秋風辭簫鼓鳴兮發棹歌)絲
管啁啾空翠來(趙曰公使漢武帝秋風辝簫鼔鳴兮發棹歌/也啁竹包切說文啁嘐也又楚辝曰鵾雞啁)
(􁛲而悲鳴棹歌發則喧矣故鳬鷖驚而/散亂空翠來則晴矣故絲管乾而啁啾)沉竿續蔓深莫測菱
葉荷花靜如拭宛在中流渤澥淸(洙曰詩蒹葭宛在水中/央楊子渤海之島〇蘇)
(曰按述文東海之别有渤/澥故來与海其稱渤海)下歸無極終南黒半陂巳南純
浸山動影裊窕冲融間(洙曰木玄虚海/賦冲融滉瀁)船舷瞑戞雲
際寺(舷胡田切瞑莫定切〇洙曰宋謝靈運石門巖上宿詩瞑/還雲際宿孫綽山銘飛宇雲際郭璞江賦詠採菱以扣舷)
(舷脣/也)水面月出藍田關(趙曰雲際山名在鄠縣東南有大定/寺監田關在監田縣東南船舷之戛)
(可聞於雲際之寺月出之所可想其當於藍田關皆以陂之廣大/然也舊注引謝霊運詩瞑還雲際宿以其字相犯便妄引以惑斈)
(者)此時驪龍亦吐珠(洙曰莊子列御㓂人有見宋王者錫車/十乗以其十乗驕稺莊子曰河上有家)
(貧持葦蕭而食者其子没於淵得千金之珠其父謂其子曰取石/來鍜之夫千金之珠必在九重之淵而驪龍頷下子能得珠者必)
(遭其睡也使驪龍而寤子尚奚微之有哉今宋囯之深非直九重/之淵也宋王之猛非直驪龍也子能得車者必遭其睡也使宋王)
(而寤子爲/韲粉矣)馮夷擊鼓羣龍趣(洙曰謝惠連雪賦馮夷剖蚌/列明珠注馮夷河伯也曹子)
(建洛神賦馮夷鳴鼓女媧清歌大人賦使霊媧鼓琴而舞馮夷莊/子大宗師馮夷得之以游大川釋文司馬云清冷傳曰馮夷華隂)
(潼郷隄首人也服八石得水仙是爲河伯又一/云以八月庚子浴於河而溺死一云渡河溺死)湘妃漢女出
歌舞(洙曰曹子建神女賦從南湘之二妃携漢濵之游女〇鄭/曰舜二妃堯女娥皇女英以舜南廵不反自沉湘而死故)
(曰湘妃漢女/漢上游女)金支翠旗光有無(洙曰前漢禮樂志金支秀華/庶旌翠旌張晏曰金支百二)
(十支秀華中主有華豔也文頴曰柝羽爲旌翠羽爲之也臣瓉曰/樂上衆飾有流遡羽葆以金爲支其首敷散若草木之秀華也師)
(古日瓉說是司馬相如曰建翠華之旗梁元帝/檄文建翠鳳之旗北齊祖孝徴翠旗臨塞道)咫尺但愁雷
雨至蒼茫不曉神靈意(洙曰漢郊祀歌靈之車結玄雲靈/之来先以雨九歌云雲容容兮在)
(下又東風飄兮神靈雨〇趙曰蒼茫荒寂之/貌已具前篇舊注引歌靈之車來沉而非是)少壯幾時奈老
何向來哀樂何其多(洙曰漢武秋風辭歡樂極少哀情多少/壯幾時兮奈老何〇趙曰秋風辭歡樂)
(極兮哀情多少壯幾時兮奈考何謂之哀樂何其多則此一日之/間𥘉至以天地黤慘而愁旣而晴無氛埃則可以縱游而樂也〇)
(朋曰君子遇憂則憂遇樂則樂俯仰屈伸任運而巳詩家體格其/抑揚頓挫大㮣若此首叙鼉作鯨吞之可憂中叙鳬鷖菱荷與夫)
(湘妃漢女之樂末嘆哀樂相半故曰向來/哀樂何其多凡遣辭命意常以此爲法也)
　　　渼陂西南臺
髙臺面蒼陂六月風日冷(朋曰六月此臺獨/冷以水氣通人也)蒹葭離披
去天水相與永(洙曰謝靈運云雲日相輝映空水共澄鮮〇/趙曰詩蒹葭蒼蒼其物則陂岸有之矣易有)
(天與水違行訟相與字多矣/如長笛賦乃相與集乎其庭)懷新目似擊(洙曰謝靈運詩懷/新道轉逈㝷異景)
(不延莊子田子方篇仲尼/見温伯雪子目擊而道存)接要(一作接惡○鄭/曰要於消切)心巳領(洙曰/陶潜)
(詩醒醉還相笑/發言各不領)仿像識鮫人(洙曰搜神記南海之外有鮫人/水居如魚不廢緝績其人能泣)
(珠海賦仿像其色又其垠則有天琛水怪鮫人之/室郭璞鮫人搆館乎懸流曹植弄珠蚌戯鮫人)空蒙辨魚艇
(洙曰廣雅曰舡二百斛以下曰艇其形徑艇一人二人所乗行也/〇趙曰鮫水南海之外有之泣則成珠善織綃仿像識鮫人言其)
(深廣若有鮫人在其中也空蒙出謝玄暉朝雨詩/空濛如薄霧言若無而空若有而濛也蒙即濛字)錯磨終南翠
顚倒白閣影(洙曰終南白閣並山名終南五經要義云終南/山長安南山也一名太一漢書曰太一山古文)
(以爲終南山潘岳關中記曰其山一名中南言在天之中都之南/故曰中南毛詩亦云終南周之名山中南也福地記云其山東接)
(驪山太華西連太白隴山北去長安八十里南入楚塞連蜀東西/諸山周回數百里名曰福地辛氏三秦記長安西可二百里南山)
(石室名曰地肺可避洪水/秦時四皓亦隱於此山)崷崒增光輝(洙曰一作隂西都賦/嚴峻崷崒〇鄭曰崷)
(自秋切/山峻皃)乗凌惜俄頃(洙曰謝靈運詩/恒充俄頃用)勞生愧嚴鄭(洙曰/嚴陵)
(鄭子眞也嵇叔夜幽憤詩仰慕嚴鄭樂道閑居○蘇日嵇中散芳/生蹤跡甚愧嚴陵子眞耶〇修可曰嚴甚冥乆幽而不改其操鄭)
(子眞不屈其志/耕於巖石之下)外物慕張邴(洙曰張良邴原也謝靈運詩偶/與張邴合乆欲還東山〇趙曰)
(張良貴極願弃人間事/邴曼容免官養志自脩)丗復輕驊騮吾甘雜鼃黽(鄭曰/上烏)
(蝸切下音泯〇趙曰重漢丗不我知而輕驊騮之駿則欲隱居於/陂上焉○倪曰范蠡曰吾先君魚鼈之與處其鼃黽之與同渚公)
(詩句之/意謂此)知歸俗可忽取適(一作/足)事莫並(趙曰言知所歸/宿則丗俗可忽)
(取適於巳則凡/事無可得而並)身退豈待官(洙曰謝靈運辭滿豈/多秩謝病不待年)老來苦
便靜(趙曰蓋言身欲求退不必待於爲官之後舊注引謝病不/待年混亂之矣老子功成名遂身退天之道便静字出謝)
(靈運云拙疾相倚薄還/得靜者便便音平聲)况資菱芡足(鄭曰芡巨險切說文云/雞頭也方言曰南楚謂)
(之雞頭北燕謂之之䓈靑徐/淮泗謂之芡䓈䓈營隻切)庶結茅茨逈(鄭曰茨/疾資切)從此具
扁舟彌年逐淸景(趙曰菱菱角也芡雞頭也皆陂中/可食之物也范蠡乗扁舟泛五湖)
　　　南池
崢嶸巴閬間所向盡山谷(希聲曰巴閬蜀中二州也/巴閬間山多險阻故云云)安知
有蒼池萬頃浸坤軸(余日張華博物志曰崑崙東北地轉下/有八玄幽都方二十餘萬里地下有四)
(柱廣十萬里地有三/千六百軸互相牽也)呀然閬城南(昱曰呀虚加/切張口貌)枕(作/控)帶巴
江腹芰荷入異縣粳稻共比屋(洙曰堯比/屋可封)皇天不無意
美利戒止足髙田失西成此物頗豐熟淸源多衆魚
逺岸冨喬木(蘇曰郭元澤近舎溪岸有磻石可坐卧/兼喬木蔽日時曳履投竿不知塵事)獨歎
楓香林春時好顔色南有漢王祠終朝走巫祝歌舞
散靈衣(洙曰潘安仁寡婦賦伯神/宇之寥寥瞻靈衣之披披)荒哉舊風谷髙堂亦明
王魂魄猶正直不應空陂上縹緲親酒食滛祀自古
昔(趙曰左傳非所祭/而祭名曰滛祀)非唯一川瀆干戈浩茫茫地僻
傷極目(洙曰楚詞目極/千里傷春心)平生江海興遭亂身局促(洙曰/沈休)
(文纓佩空爲忝江海事多違古詩蟋蟀/傷局促〇趙曰漢景帝局促如轅下駒)駐馬問漁舟躊躇慰
羈束(蘇曰邢元駐馬立江中借問漁舟客征戰何時停我亦卜/林宅〇師曰鬼神非其族類不歆其祀自古淫祀媚神徼)
(福者多矣豈特此一川瀆而巳哉有道之丗鬼神無所施其靈響/甫傷丗亂而祀典不舉固有淫邪之祭則云干戈浩茫茫地僻傷)
(極目局促不得騁之貌漁舟泛泛煙波之上得以自由甫謂平生/有五湖之興今羈束亂丗而不得騁是以駐馬問漁舟而少有所)
(慰者/也)
　　　萬丈潭(同俗/縣作)
靑溪合冥寞神物有顯晦(趙曰謝莊詩靑溪如委黛神物/指言龍也有顯有晦許愼所謂)
(能幽能明者也晉劉琬賦曰大哉龍之/爲德變化屈伸隱則黃泉出則升雲)龍依積水蟠窟壓(一/作)
(厭)萬丈內(洙曰天台賦臨萬丈之絶/冥張景陽流澗萬餘丈)跼歩凌垠堮(洙曰西京/賦靈囿之)
(中前後无有垠堮淮南子出於無/垠堮之門跼渠六切堮逆各切)側身下煙靄前臨洪濤
寛却立蒼石大山危一徑盡岸絶兩壁對削成根虚
無(洙曰顔延年/踐華因削成)倒影垂澹瀩(洙曰一作頼天台賦序或倒影/於重溟〇蒼舒曰右按前漢郊)
(祀谷永曰丗有仙人服食不終之藥乗興輕舉陟遐倒景覧觀縣/圃浮遊蓬萊耕耘五徳朝種暮穫與山石無極注如淳曰在日月)
(之上反從下照故其景倒〇鄭曰/瀩徒對反澹沲也水帶沙往來貌)黒知(洙曰一/作又如)灣澴底(洙曰澴/音還)
淸見光烱碎孤雲到來深飛鳥不在外髙蘿成帷(洙/曰)
(一作/帳)幄(洙曰陸士衡宻葉成翠幄天台賦踐莓苔之滑石/搏壁立之翠屏䕃樛木之長蘿援葛藩之飛莖)寒
木壘旌斾(修可曰康協終南行/楓丹杉碧壘旌立斾)逺川曲通流嵌竇潜洩
瀬(鄭曰嵌/工衘切)造幽無人境(洙曰天台賦卒/踐無人之境)發興自我軰告
歸遺恨多將老斯遊最閉藏脩鱗蟄出入巨石礙何
事炎天過快意風雨㑹(洙曰雨/一作雲)
　　　泛溪
落景下髙堂進舟泛廻溪(洙曰謝靈運詩/對嶺林廻溪)誰謂築居
小(洙曰謝靈運詩/躡險築幽居)未盡喬木西(洙曰詩南/有喬木)逺郊信荒僻
秋色有餘凄練練峯上雪(馬曰練練/白皃也)纎纎雲表霓童
戲左右岸(洙曰岸一云峯一云兒童戲左右謝靈運海鷗戲春/岸○趙曰上言西山峯上之雪承秋色之後而言雪)
(則西山謂之雪山江淹麗色賦云色練練而欲奪梁書呉筠詩/練練波中月皆取白之義〇師曰童戲甫之子宗文宗武也)罟
弋畢提携翻倒荷芰亂指揮逕路迷(洙曰謝靈運連嵓/覺路塞密竹使逕)
(迷來人忘新術去子感故蹊〇趙日莊子曰畢弋多鳥亂於上網/罟多魚亂於下網罟以取魚畢弋以取鳥今謂畢提携者乃是畢)
(盡之畢也以言兒戲至尽携網罟畢弋以/取魚鳥○師曰恐小兒之迷道故指揮之)得魚巳割鱗採藕
不洗泥人情逐鮮美物賤事巳(一作/迹)睽(趙曰龍陽君以/得魚棄前魚爲)
(恩奪而泣者也公因目前實事起意以雖小兒猶如好新而厭故/也○師曰開元中物賤今兵火以來百物踊貴與向者巳睽異矣)
吾村靄暝姿(程曰言日/巳黒矣)異舎雞亦棲蕭條欲何適(洙/曰)
(沈休文蕭/條何所欲)出處庶可齊衣上見新月霜中登故畦濁
醪自初熟東城多鼔鼙(蘇曰應璩過温水見孟嘉問曰何/適嘉曰欲歸東城濁酒狂歌度此)
(疲耳璩曰今狼虎滿野鼓鼙聲多我軰無措毛足矣古詩云暮出/城東路鼔鼙愁殺人〇趙曰此言濁酒幸自初熟可以俱冝安郊)
(村之興况東城之多鼔聲乎濁醪出魏都賦淸酤如/濟濁醪如河〇師曰東城多鼔鼙言禄山亂范陽)
　　　溪漲
當時淙花橋溪水纔尺餘白石(一作/月)明可把(洙曰艶歌/行云水清)
(石自見○趙曰水之淸淺/而石可見也詩白石鑿鑿)水中有行車(洙曰華陽風俗録浣/花亭在州之西南有)
(江流至淸之所也其淺可涉/故中有行車甫有宅在焉)秋夏忽沉溢豈唯入吾廬(洙/曰)
(莊子秋水時至百川灌/河陶潜吾亦愛吾廬)蛟龍亦狼狽况是鼈與魚(洙日七/發說濤)
(云其旁作而奔起也六駕蛟龍附從大白又云横暴之極魚鼈失/勢〇趙曰狼與狽本二獸名半其躰相附而行苟失其一則無據)
(矣故倉皇失據者謂之狼狽〇/師曰蛟龍喻君子魚鼈喻小人)兹晨巳半落歸路跬歩踈
馬嘶未敢動(趙日跬音丘弭反舉一足也與蹞同荀子云/不積跬歩無以致千里〇逢原曰半歩曰跬)前
有深填淤(衣虚切〇田曰前漢溝洫志云填於反壤之害顔師/古曰填淤謂壅泥也○師曰君子遇險而止此處亂)
(世之/道也)青青屋東麻散亂床上書(穌曰陳璋亂後歸中條與/兄琳書曰䆫牖網蜘蛛凡)
(案蒙塵床書散亂鄰里/零替惘然不聊生意)不意逺山雨夜來復何如我遊
都市間晚憇必村墟(趙曰言晝日遊成都市晚必憇/意於村墟村墟指言草堂也)乃知
乆行客終日思其居
　　　太平寺泉眼
招提慿髙岡(洙曰見巳從招提遊注〇趙曰/招提佛寺也西天謂寺爲招提)踈散連草莽
(洙曰景帝紀廣薦草/莽草稠曰薦深曰莽)出泉枯柳根汲引歳月古石間(一/作)
(門)見海眼(趙曰成都記云石笋之下是海眼〇孫曰成都府城/西門外道傍有石笋蜀人言天以鎭海眼北泉從石)
(中而出亦/如海眼)天畔縈水府(歐曰小說潤州爲中源水府〇/修可曰張纉南征賦曽潭水府)廣深
丈尺間宴息敢輕侮靑白二小蛇幽姿可時覩如絲
氣或上爛熳爲雲雨(洙曰公羊傳曰觸石而出膚寸而合/不崇朝而徧天下者太山之雲也)
山頭到山下鑿井不盡土取供十方僧香美勝牛乳
北風起寒文弱藻舒翠縷(舒一/作勝)明涵客衣淨細蕩林
影趣何當宅下流餘潤通藥圃三春濕黃精一食生
毛羽(洙曰嵇康書又聞道士遺言餌木黃精令人乆壽意甚信/之〇黃曰神農本草黃精乆服輕身延年日華子云黃精)
(九蒸九曝食之駐顔〇秦曰博物志云天姥謂黃帝曰太陽之草/名黃精餌之長生太隂之草名鉤物入口立死人信鉤之殺人不)
(信黃精之益壽不亦惑乎真誥云衡山中有學道者張禮正治明/期二人禮正以漢末在山中服黃精顔色丁壯常如年四十時後)
(乗雲升天今在方諸飈室爲上仙○趙曰鑿井自山頭至山下皆/石而巳不能窮盡至有七處也鑿井之難如此而得泉眼爲可美)
(也)聲驅灔澦深(一作/沉)未辭添霧雨(趙曰江海不讓衆流/以爲大雖霧雨之微)
(亦可添/益其流)接上遇(洙曰一/作過)衣襟(趙曰舟中之人接於其人則先/經過於衣襟間也此是微雨而)
(作實其/其事耳)
　　　瞿塘兩崖
三峽傳何處雙崖壯此門入天猶石色(趙曰雨靣壁/立而髙挿天)穿
水忽雲根(趙曰雲根亦以言石傳云五岳之雲觸/石而出其後唐人多使雲根字以名石)猱玃鬚
髯古(鄭曰玃俱/縛切搏也)蛟龍窟宅尊(洙曰江賦瑰/竒之所窟宅)羲和冬馭(洙/曰)
(一作/驂)近(洙曰天台賦/羲和亭午)愁畏日車飜(趙曰淮南子注云日乗/車駕以立龍羲和爲之)
(馭公以山之髙故日去之近然冬日景短故/畏其車飜去李尤歌曰安得猛士飜日車)
　　　瞿塘懷古(新添)
(鄭曰寰宇記䕫州/瞿塘在州東一里)
西南萬壑注勍敵兩崖開地與山根裂江從月窟來
削成當白帝(洙日蜀魚復縣公孫述/更名白帝自後爲重鎮)空曲隱陽臺䟽鑿功
雖美(洙曰郭景純江賦巴/東之峽夏后䟽鑿)陶鈞力大哉
　　　灔澦堆
巨石水中央(洙曰蒹霞宛/在水中央)江寒岀水長沉牛荅雲雨(洙/曰)
(楚俗祈而獲雨必/沉牛以荅神貺)如馬戒舟航(洙曰丗說灔澦如馬瞿塘莫/下言其險絶○蘇曰三巴録)
(灔澦如象舟船莫上灔澦如馬舟船莫下長年三老常以此候之/張華詩云象馬誠可驗波神亦露機永叔以爲絶唱有包蓄之法)
天意存傾覆神功接混茫(洙曰莊子繕性古之人在混/茫之中與一丗而得澹漠焉)干
戈連解纜行止憶垂堂(洙曰袁盎傳千金之子坐不垂堂百/金之子立不倚衡師古曰言冨人之)
(子則自愛也垂堂謂坐堂外邊恐墯也○趙/曰干戈之変解纜之危二者相連可不愼乎)
　　　灔澦
灔澦旣没孤根深(洙曰灔澦如馬瞿塘莫下灔澦如象瞿塘/莫上此峽人以灔澦爲水候也旣没則尤)
(漲不可下矣〇夢符曰右按古樂府灔澦作淫澦其詞/曰淫澦大如服瞿塘不可觸金沙浮轉多桂浦忌經過)西來水
多愁太隂(洙曰言隂/氣太盛也)江天漠漠鳥飛去風雨時時龍一
吟舟人漁子謌廻首(洙曰海賦府人漁子江賦蘆又漁子〇/趙曰龍吟未必可聞而水之深積想其)
(如此/矣)估客胡商淚滿襟(蘇曰南海有烈婦夫戰死行哀水/畔胡商賈客見之皆泣下遂投水)
(而死今有廟焉劉非熊作記予親見灔澦○趙曰以水/之令漲不行則滯留行則憂心傾沉之患此所以泣也)寄語舟
航惡年少休翻鹽井撗(洙曰一作擲〇鄭曰/撗户孟切不以理也)黃金(洙曰/蜀都)
(家有鹽/井之泉)
　　　渡江
春江不可渡(蘇曰河記曰春江桃花泛漲吾弟/舟重不可迅渡恐風浪驚兒女軰)二月巳風
濤(洙曰顔延年云春江莊風濤蘭野/茂荑英〇尹曰顔詩正此之謂也)舟楫斜欹疾(洙曰一/作甚)
魚龍偃卧髙(趙曰以水/漲爲使也)渚花張素錦汀草亂靑𫀆(趙曰/非時)
(白花如素錦而巳着一兼字可/推見其意古詩靑袍似春草)戲問垂綸客悠悠見汝曹
(洙曰見/一作是)
　　　巴西驛亭觀江漲呈竇使君(新添)
宿雨南江漲波濤亂逺峯孤亭凌噴薄(洙曰見直氣/森噴薄注)
萬井逼春容(趙曰記注春容謂重繫鍾也/今公借言水若繫鍾之狀)霄漢愁髙鳥
(黃曰鳥愁言/不得其食)泥沙困老龍(蘇曰吴漢老龍/失势暫困泥沙)天邉同客舎携
我豁心胷
　　　又一首
轉驚波作怒即恐岸隨流頼有杯中物還同海上鷗
(黃日列子海上人好鷗鳥其父欲取/玩之明日之海上鷗鳥舞而不下)關心小剡縣傍眼見楊
州爲接情人飲朝來減片愁
　　　又呈竇使君(新添)
向晚波微緑連空岸脚靑日兼春有暮愁與醉無醒
漂泊猶盃酒踟蹰此驛亭相看萬里别同是一浮萍
　　　江漲
江發蠻夷漲(洙曰蜀水之/源皆出夷地)山添雨雪流大聲吹地轉
(洙曰海賦又似地/軸拔挺而爭廻)髙浪蹴天浮(洙曰海賦浮天無岸/游仙詩髙浪駕蓬萊)魚鼈
爲人得蛟龍不自謀(洙曰七發横暴/之極魚鼈失勢)輕帆好去便吾道
付滄洲(洙曰公以道之不/行故有乗桴之意)
　　　江漲
江漲柴門外兒童報急流(蘇曰李栩居淫水上讀書謝/絶賔客一日滻漲兒童報曰)
(急流至栩怡然自若整卷几/上書徐徐而岀人皆服其量)下牀髙數尺倚杖没中洲(趙/云)
(鮑明逺詩倚/扶牧雞豚)細動迎風鷰輕摇逐浪鷗漁人縈小楫容
易抜(洙曰跋/一作捩)船頭
　　　臨邑舎弟書至苦雨黃河泛溢隄防之患簿
　　　領所憂因寄此詩用寛其意
二儀積風雨百谷漏波濤(洙曰老子江/海爲百谷王)聞道洪河拆
遥連滄海髙職司憂悄悄(洙曰謂當職/司水之官)郡國訴嗷嗷
(洙曰嗷/嗷声也)舎弟卑棲邑(洙曰仇覽爲主簿人謂之/栖鵉於荆棘言位職卑下)防川領簿
曹(洙曰堤/防也)尺書前日至(洙曰韓信傳/咫尺之書)版築不時操(洙曰/以版)
(築夾土而築也書得/傳說於版築之間)難假黿鼉力(洙曰江淹方駕以黿鼉/爲梁〇趙曰以謂无是)
(物爲橋梁也紀年曰周穆王三十七年東至于/九江此黿鼉以爲橋梁舊注所引不知本始)空瞻烏鵲毛
(洙曰淮南子/烏鵲填河)燕南吹畎畒濟上没蓬蒿(洙曰泛濫至於燕/南済上皆漂没也)
螺蚌滿近郭蛟螭乗九臯(洙曰泛溢故螺蚌/在陸蛟螭在霄漢)徐關深水
府碣石小秋毫(洙曰徐關碣石皆池名書碣石入于海〇張/天斍曰徐關尽成水府碣石山爲水所没其)
(細如/秋毫)白屋留孤樹靑天(洙曰一/作雲)失萬艘(趙曰白屋巳漂矣/唯孤樹存焉下句)
(言万艘乗漲速去於靑天長逺/之間頃刻之中望之若失矣)吾衰同泛梗利渉想蟠桃
(洙曰山海經曰東海有山名度索山有大桃屈盤三千里名曰蟠/桃○趙曰蟠桃正在斉地東海度索山故因水漲可以渉舟望之)
(也)倚頼(洙曰一/作却)天涯釣猶能掣巨鼇(洙曰龍伯囯大人/一釣六鼇〇趙曰)
(列子言龍伯之國人一舉釣六鼇〇師曰甫意以/此職司大手又能治河邑之所恃頼也故云云)
　　　天池
天池馬不到(洙曰天池/山上池也)嵐壁鳥纔通(蘇曰宋玉望岳詩嵐/壁立萬仞鳥逕人莫)
(通)百頃靑雲杪曽波白石中(洙曰楚辭眇視目/層波詩白石磷磷)鬱紆騰
秀氣(洙曰陸士衡/紆欎游子情)蕭瑟浸寒空直對巫山岀(洙曰一/作峽)兼
疑夏禹功魚龍開闢有(趙曰言其所/有之最逺)菱芡古今同(洙/曰)
(一作/豐)聞道奔雷黒(趙曰選賦有/云電檄雷奔)初看浴日紅(洙曰日出於/暘谷浴於咸)
(池)飄零神女雨(洙曰髙唐賦/暮爲行雨)斷續楚王風(洙曰宋玉賦楚/㐮王㳺於雲臺)
(之宫有風颯然而至王乃披襟而當/之○昱曰文選風賦雲臺作蘭臺)欲問支機石如臨獻寳
宫(洙曰見自從/献寳朝何宗)九秋驚鴈序(洙曰曹子建丹唇含九/秋南都結九秋之增傷)萬
里狎漁翁(洙曰一作樵童〇蘇曰黃覇休官求隱人問其/故覇曰吾欲拏輕舟適浩蕩狎漁翁与鷗尔)更
是無人處誅勞任薄躬(趙曰公自言其身以引末句雖无人/之処可以下居其誅鉏草茅之勞任)
(責於微薄/之躬也)
　　　登白馬潭
水生春纜没(洙曰呉志孫權傳注權爲牋与曹公說春水方/生公宜速去又諸葛瑾傳注呉録曰曹操圍朱)
(然於江陵瑾以大兵救之及春水生潘璋等作/水城於上流瑾進攻浮橋眞等退走瑾乃全師)日出野船開
宿鳥行猶去花叢笑不來人人傷白首處處接金盃
莫道新知要(趙曰言爲新知之所要也/楚詞云樂莫樂於新相知)南征且未迴(洙曰宋/玉招魂)
(泪吾南征屈平離騷曰済沅/湘以南征就重華而陳辭)
　都邑
　　古詩二首　律詩三十五首
　　　閬山歌(鄭曰閬/音浪)
閬州城東靈山(洙曰一/云雪山)白閬州城北玉臺碧(洙曰靈/山玉臺)
(皆閬山/景也)松浮欲盡不盡雲江動將崩巳(一作/未)崩石那
知根無鬼神㑹巳覺氣與嵩華敵(趙曰此言靈山玉臺/也潘岳晉武誄有等)
(壽嵩/華)中原格鬪且未歸應結茅齋看靑壁(洙曰兩相/敵曰格鬪)
(〇師曰靈山玉臺皆閬州風景五岳西曰華山中曰嵩山凡名山/大川鬼神之所扶持此山雖不與五岳之數安知鬼神不㑹於是)
(甫愛閬中山水謂中原盗賊未平且/暫居于此其後蜀中亂遂之呉楚)
　　　閬水歌
嘉陵江色何所似(洙曰嘉陵江源出散關而入于閬○趙曰/使謝安石內集問諸子曰白雪紛紛何所)
(似)石黛碧玉相因依正憐日破浪花出(趙曰阮籍寒鳥/相因依日出正)
(照水/也)更復春從沙際歸(趙曰費昶雜詞/云春隨楊柳㱕)巴童蕩槳欹側
過(薛曰古按廣韻槳檝屬〇趙曰所以揺檝之/處古歌云艇子打兩槳者扶兩檝而夾也)水雞衘魚來
去飛閬中勝事可腸斷(蘇日劉表曰故郷勝事使/人臨風對月回腸欲断)閬州
城南天下稀(洙曰閬州城南有山極秀麗人謂之錦屏山〇/師曰地里志閬州閬中郡城臨閬水却據連崗)
(嘉陵江源岀散關而谷流于閬其山水之色逺視如黛玉之相因/依日照浪花春媚沙際殊可人意巴人善操舟嘉陵岀美魚詩所)
(謂南有嘉魚是也水雞衘魚來去飛蓋言魚多也城南有曰屏山/錯麗如錦屏號爲天下第一故云閬州城南天下稀本朝前軰嘗)
(詠福唐詩云曉角吹殘十二枝春風樓閣酒旗飛桂/陵未識三山好却道閬城天下稀蓋閩蜀同風故也)
　　　建都十二韻
(彦輔曰建都以蜀爲南京也置尹比二京〇鮑曰寶/應元年嵗次壬寅公年五十一在成都建卯月辛亥)
(建五都以京兆府爲上都河南府爲東都鳯翔府/爲西都江陵府爲南都太原府爲北都故有是詩)
蒼生未蘇息(洙曰蒼生百姓也書海隅蒼/生未蘇息言尚困于盗賊)胡馬半乾坤(洙/曰)
(半天/下也)議在雲臺上(洙曰後漢議/功於雲臺)誰扶黃屋尊(洙曰黃屋/天子車蓋)
(此指言誰爲/安王室者)建都分魏闕下詔闢荆門恐失東人望其
如西極存(洙曰東人謂關中父老也/時明皇在蜀故云西極)時危當雪耻(洙曰洗雪/也耻囯耻)
(也孟子梁惠王曰寡人/耻之願比死者一洗之)計大豈輕論雖倚三階正(洙曰東/方朔傳)
(云願陳㤗堦六符應劭曰㤗堦天之三階也上階爲天子中階爲/諸侯公卿大夫下階爲士庶人三階平則是謂太平天下大安)
終愁萬國翻(洙曰翻謂/翻覆也)牽𥚑恨不死(洙曰魏文帝欲遷冀/州上以實河南辛毗)
(諌帝不荅而/起毗引其𥚑)漏網辱殊恩(洙曰前漢刑法志/網漏吞舟之魚)永負漢庭
哭(洙曰賈誼傳/可爲慟哭)遥憐湘水魂(洙曰屈/原沉湘)窮冬客江劒隨事
有田園風斷靑蒲節霜埋翠竹根衣冠空穰穰關輔
乆(一作/逺)昬昬(洙曰穰穰衆多皃言衣冠雖多不濟危難/故曰空史記貨殖傳天下穰穰皆爲利往)願枉
(一作/唯駐)長安日光暉照北原
　　　江陵望幸
(洙曰望車駕臨幸/也時大駕在蜀)
雄都元壯麗(洙曰曹子建壯哉佳麗殊百城髙紀上見/宫室壯麗怒蕭何曰非壯麗不足重威)望
幸歘威神(洙曰魯靈光殿賦景福乎帝室之威神又云彰聖主/之威神甘泉賦配帝宫之懸圃兮象太一之威神〇)
(趙曰顔延年車駕幸京口云望幸傾五/州也歘音許勿反注云有所吹起也)地利西通蜀(趙曰江/自西而)
(來舟車所通/故謂之西江)天文北照秦(定功曰謂長安/在荊渚之北)風煙含越鳥(洙/曰)
(謝玄暉詩風煙有鳥路江漢/恨无梁古詩越鳥巢南枝)舟楫控吳人未枉周王駕(洙/曰)
(顔延年車駕幸京口詩虞風載帝狩夏諺頌王游春方動震駕/望幸傾五州又周御窮轍迹夏載歷山川周王駕謂穆王滿)終
期漢武廵(洙曰漢武行幸雍幸汾隂滎陽/還至洛陽瞻望河洛廵狩預州)甲兵分聖旨(蘇/曰)
(羊祜得聖旨來分甲兵西北防秋/〇趙曰言車罵之出則禁兵隨衛)居守付宗臣(洙曰蕭何漢/之宗臣左傳)
(君行則居守○蘇曰趙/勝大事付宗臣議論)早發雲臺杖㤙波起涸鱗(洙曰/哀江)
(南賦猶有雲臺之仗涸鱗見餘波/期救涸注莊子車轍中有鮒魚)
　　　峽隘
聞說江陵府(洙曰荆/州也)雲沙靜眇然白魚如切玉朱橘不
論錢水有逺湖樹人今何處船(趙曰言江陵府以水言之/在逺在湖逺之樹而所謂)
(欲往江陵之人其船今/在何處乃公自言也)靑山若在眼却望峽中天(趙曰若/巫之靑)
(山在眼仰望峽中之天矣意謂/峽山兩立才能見其天也巳)
　　　秦州雜詩十七首
(居仁曰同作二十首二首見寺觀門一首見馬門〇/鄭曰寰宇記魏初中分隴右為秦州〇師曰甫論房)
(琯事貶華州司功屬關輔飢/棄官去客秦州遂有此作)
滿目悲生事因人作逺遊(師曰因琯/有此逰也)遲迴度隴怯(鄭/曰)
(十道志隴/州有隴山)浩蕩及(洙曰一/作入)關愁水落魚龍夜(洙曰秦有魚/龍川○蘇曰)
(倦遊録云隴州地各魚龍岀石魚掘地破石得之多鰍鯽之形鱗/鬛皆具狀如描畫魚龍古之陂澤也豈非魚生其中山頽塞乆而)
(上凝為石遂留形迹耳此詩正謂隴川也〇沈曰太平御覽載水/絰注有一水出天水縣西山人謂小隴山其水出五色魚俗以爲)
(龍而莫敢捕謂/是水爲魚龍水)山空鳥䑕秋(洙曰禹貢所謂鳥鼠同穴者是/矣鳥䑕谷名〇鄭曰孔安囯注)
(鳥䑕共爲雌/雄同穴而處)西征問烽火心折此淹留(洙曰别賦心折骨/驚〇蘇曰王戎非)
(吾願在此淹留毎想故園風物客/心將折〇趟曰時有吐蕃之亂)
州圖領同谷驛道出流沙(洙曰同谷縣名流沙地名○鄭/曰寰宇記成州禹貢梁州之域)
(古西夷地天寳元年改/爲同谷郡流沙西域地)降虜兼千帳(鄭曰降/胡江切)居人有萬
家馬驕珠汙落(趙曰傳玄乗輿/馬賦流汗如珠)胡舞白蹄斜(洙曰蹄一/作題○夢)
(符曰石按南史裴子野傳時西北逺邊有白題入貢莫知/所出子野曰漢頴隂侯斬白題一人服䖍曰白題胡名也)年少
臨洮子(鄭曰洮徒刀切○洙/曰一作至臨洮郡名)西來亦自誇(師曰臨洮通羗/胡其人驍勇善)
(戰願隨王師/擊賊故云云)
鼔角縁邊郡(趙曰此篇/詠鼓角也)川原欲夜時秋聽殷地發(彦/輔)
(曰殷/盛也)風散入雲悲(趙曰言當秋欲近之景/則聞鼔角為可傷矣)抱葉寒蟬靜
歸山獨鳥遲(蘇曰古詩有夕鳥背山遲有㱕林孤鳥遲何敬/祖倦鳥山林遲工部頒得換骨法〇逸曰獨鳥)
(失羣之鳥/甫自喻也)萬方(洙曰一/作年)聲一槩(趙曰時東有安史之亂西/有吐蕃之擾故曰聲一槩)吾
道竟何之(洙曰戎馬之際天下皆有鼔角聲人方以武事為急/吾道何所施○蘇曰盧玄萬方鼙鼔之聲一槩吾軰)
(復之何地但死〇趙曰孔子/云吾道非耶莊子芒乎何之)
城上胡笳奏山邊漢節歸(趙曰言用兵以禦吐蕃也使蘇/武恃漢節事言通使於吐蕃尔)
防河赴滄海奉詔發金徽(蒼舒曰右按續唐通典羈縻州/有金徽州隷振武軍也〇趙曰)
(防河之士自金徽而發也/〇鄭曰舎徽隴右地名)士苦形骸黒(趙曰言士卒/勞苦之故)旌踈鳥
獸稀(趙曰旌字/一本作林)那堪徃來戍恨解鄴城圍(洙曰鄴城史/思明所據恨)
(解圍者言士苦於征戍而恨賊之未平也○趙曰西邊旣苦/吐蕃之戰而鄴城史賊猶未平則戍役疲於住所以恨也)
莽莽萬重山孤城山(一作/石)谷間無風雲出塞不夜月
臨關(趙曰今秦州有無風塞不夜城蓋亦後人因杜詩而爲之/名也〇田曰齊地記曰齊地有不夜城蓋古者有日夜中)
(照於東境故萊子立此城以不夜爲/名〇師曰云不夜蓋取月明如晝也)屬國歸何晚(洙曰蘇武/㱕漢爲典)
(屬/囯)樓蘭斬未還(洙曰傳介子傳先是龜兹樓蘭嘗殺漢使者/介子特節使誅斬樓蘭王安歸首懸之北闕)
(以直報怨不煩師衆/其封介子爲義陽侯)煙塵一(洙曰一/作獨)長望衰颯正摧顔(洙曰一/作催)
聞道㝷源使從天此路回(洙曰張騫㝷河源〇趙曰時遣使/吐蕃云尋源使則借張騫以爲官)
牽牛去幾許(洙曰博物志昔有人乗查泛河忽忽不知晝夜至/一處多見織女有一丈夫牽牛渚次飲之歸問嚴)
(君平君平曰某/日客星犯牛女)宛馬至今來(朱曰見宛馬惣肥春苜蓿注〇/逸曰宛馬每入貢置牧監于此)
一望幽燕隔何時郡國開(洙曰時幽燕在賊/境郡囯未安寧)東征健兒
盡羗笛暮吹哀(洙曰士多死亡哀/憤氣形於羗笛)
今日明人眼臨池好驛亭叢篁低地碧髙柳半天靑
(洙曰叢篁低地髙栁半天是亦傷君子沉下位也公之命意多有/如此者○趙曰此實道其景非譏誚也〇師曰竹有節喻君子柳)
(質柔脆望秋/先零喻小人)稠疊多幽事(洙曰稠疊猶重疊〇蘇曰陶竺幽/居春來事亦稠兼眼前兒女惱人)
喧呼閱使星(洙曰時亂民喜見使者故喧呼晉志流星天使後/漢李郃指使星以視二使〇趙曰指言往來使上)
(蕃/者)老夫如有此不異在郊埛(趙曰老夫若有此亭/景則如在郊埛矣)
雲氣接崑崙(蘇曰黄河記云雲/氣浩漫逺接崑崙)涔涔塞雨繁(鄭曰涔/鋤簮切)羗
童看渭水(趙曰言吐蕃之/兵窺覷渭水)使客向河源(洙曰張騫秦使西/域㝷黃河源〇師)
(曰此句甫/自比也)煙火軍中幕牛羊嶺上村所居秋草静正閉
小蓬門
蕭蕭古塞冷漠漠秋風(洙曰一/作雲)低黃鵠翅垂雨(蒼舒曰/右按文)
(選黃鵠一逺則/千里顧徘徊)蒼鷹飢啄泥(洙曰亦/自傷也)薊門誰自北漢將
獨征西(趙曰薊門指安史言收復燕薊者誰也/征西則指言討吐蕃漢有征西將軍)不意書生
耳(薛曰南史沈慶之曰耕當問奴織當問婢今/欲伐囯而欲與白靣書生軰謀事何由濟)臨衰厭(洙曰/一作)
(見)鼔鼙(洙曰後漢皆有征西將軍/〇鄭曰駢述切正作聲)
萬古仇池穴(鄭曰在/成州)潜通小有天(洙曰丗說仇池有地穴/通小有洞中出神魚食)
(之者仙〇蘇曰趙徳鱗曰仇池小有洞天之附庸也王仲至謂余/曰吾甞奉使過仇池有九十九泉石万山環之可以避丗如桃源)
(〇鮑曰按唐志成州同谷縣有仇池與秦城接壌○修可曰引茅/君傳大天之內有玄中洞三十六所第一王屋山之洞周回万里)
(名曰小有/清虚之天)神魚人不見福地語眞傳(洙曰仙經有福地/鎭地皆以各山或)
(洞府爲之〇夢符曰右按道書有三十六洞天七十二福地眞誥/曰金陵者洞墟之膏腴句曲之福地履之者萬方知之者无一內)
(經福地志曰伏龍之地在栁谷之西/金壇之右可以髙洒金陵之福地也)近接西南境長懷十九
泉(師曰甫有卜居/之意故云云)何時一茅屋送老白雲邊
未暇泛滄海悠悠兵馬間塞門風落木(洙曰一云塞/風衰落木)
客舎雨連山阮籍行多興(洙曰見遂令/阮籍等注)龐公隱不還
(洙曰見昔者/龐徳公注)東柯遂(洙曰一/作放)踈懶(洙曰東柯上詩所/謂東柯谷者是也)休鑷
鬢毛班(師曰南史欝林王年五歳戯髙帝傍帝令左右鑷白髪/問王我誰耶荅曰太翁帝笑謂左右曰豈有爲人作曾)
(祖而抜白髪乎即擲鏡鑷/子曰道不行乗浮浮于海)
東柯好崖谷不與衆峯羣落日邀雙鳥(覺範曰落日/喻暮年邀双)
(鳥言欲與妻/子隱居于此)晴天卷(洙曰一/作養)片雲野人吟險絶水竹㑹
平分採藥吾將老童兒未遣聞
邊秋隂易夕不復辨晨光(洙曰鮑昭詩曉星正/寥落晨光復泱漭)簷雨亂
淋幔山雲低度墙(蘇曰公宙過友人舎問其墻/低友人曰使山雲易度耳)鸕鷀窺
淺井(鄭曰水鳥不卵生口吐其鶵正作鶿上落/胡下疾之切〇師曰喻細民飢而无食)蚯蚓上深
堂(洙曰深一作髙鸕鷀窺淺井無食也蚯蚓上深堂言至空也/〇蘇曰龐嚴亂後㱕郷時旣兵火建旄旟者皆羣細登髙堂)
(而歎曰何蚯蚓上此矣蓋譏小人得/志也○趙曰以積雨乆隂而然也)車馬何蕭索門前百
草長(蘇曰守劭守志讀書不隨郷辟簞瓢自樂門庭草数尺長/魏文帝雨徴不起丗目爲當丗顔回〇趙曰暗使張仲蔚)
(所居蓬蒿滿門/寂无車馬事)
地僻秋將盡山髙夜未歸(趙曰公/自謂也)塞雲多斷續邊日少
光輝(洙曰江淹恨賦摇風忽起白日西匿隴鴈少飛岱雲寡色/又秋日蕭索浮雲无光蔡琰詩惟彼方兮逺陽精隂氣凝)
(兮雪/飃零)警急烽常報(薛曰右按前漢書長安匈/奴大入烽火通於甘泉)傳聞檄屢
飛(洙曰鮑明逺詩羽檄起邊亭烽火入咸陽〇師曰說文曰檄/以木簡爲書長尺二以徴君也魏武奏事曰若有急則挿以)
(雞羽謂/之羽檄)西戎外甥國(洙曰爲尚主也〇蒼舒曰右按周書景/龍四年以金城公主下嫁吐蕃乾元元)
(年粛宗以㓜女寕囯公主下降回紇爾雅曰妻之父爲外舅郭璞/曰謂我舅者謂之甥然則亦呼壻爲甥孟子曰帝館甥于二室是)
(也唐書賛普遣名悉躐奉/表言甥先帝舅顯親也)何得近天威(洙曰近一作迕天子/之威也左傳王賜齊)
(侯胙命无下拜齊侯/曰天威不違顔咫尺)
鳳林戈未息魚海路常難(魯曰鳯林魚/海皆地名)候火雲峯峻
(朱曰烽候之火/夏雲多竒峯)懸軍幕井乾(洙曰懸軍謂路險阻縣之使下/也鄧艾伐蜀懸軍深入幕一作)
(暮〇夢符曰右按周官挈壷氏掌挈壷以令軍井几軍事縣壷以/序聚柝易曰井收勿幕〇趙曰易井收勿幕注井口曰收勿幕則)
(勿遮幕之今公言逎旅飲井者乾而所幕/之井乾其懸示軍中之器以表此井也)風連西極動月過
北庭塞故老思飛將(洙日李/廣飛將)何時議築壇(洙曰漢祖築/壇拜韓信爲)
(大將○師曰甫思得/大將如信者出焉)
唐堯眞自聖(趙日謂粛宗也〇逸曰君自聖/則忠讜不聞甫微言以託諷也)野老復何知
(洙曰莊子所謂帝力何有/於我哉○趙曰公自謂也)曬藥能無婦應門亦有兒(洙曰/李令)
(泊表內無應門五尺之童丗說荀淑使叔明應/門慈明行酒〇師曰應音因當門户幸有兒子)藏書聞禹穴
(洙曰司馬迁年十嵗誦古文二十四而南游江淮/淮上㑹稽探禹穴窺九疑○趙曰言禹穴藏書也)讀記憶仇
池(憶一作悟〇蘇曰許靖過仇池樹下有碑靖駐馬一覧無遺人/皆稱賞陸士衡有詩云有客逺方來過我滿蓬蓽尾罍酌松醪)
(呼兒且低筆詞語淸/氷霜書如鵉鳯立)爲報鴛行舊(趙曰指言平日/同禁省之人)鷦鷯在
一枝(見卑棲但一枝注〇趙曰莊子鷦鷯巢林不過一枝/韓曰父之執友皆在鵷行想其子必有所託故云云)
　　　龍門
(洙曰在洛陽之南逺望雙闕對峙如門然/鄭曰河南志龍門驛在河南縣南十八里)
龍門横野斷驛樹出城來(曽鞏曰驛樹言驛/道雨畔之樹也)氣色皇居
近(洙曰東都也〇曽/曰言近治邑也)金銀佛寺開(洙曰山有佛寺金碧照耀/最爲勝㮣〇洪覺範曰此)
(句蓋謂龍門山有奉先寺/佛地有金丗界銀丗界)往還時屢改川陸日悠哉相閱
征途上生涯盡幾回(趙曰在龍門閱視征行/之人盡此生涯能幾)
　　　夔州歌十絶句(一首見陵廟門)
中巴之東巴東山(趙曰水經劉漳分三巴/有中巴有巴西有巴東)江水開闢流
其間白帝髙爲三峽鎭(洙曰三峽瞿塘/巫山黃牛也)夔州險過百
牢關(洙曰南都賦於東則左綿巴中百􁀞所充外圎銅梁於岩/渠內函要害以膏腴○蘇曰辛毗曰䕫州百牢関兵馬不)
(可越○趙曰瞿塘兩崖壁立大江中流無路可行非舟莫済〇宋/曰十道志梁州有百牢山○師曰說者以子美有上牢下牢修水)
(関之句謂瞿塘之險倍百於上牢下牢之關此說非也啚經云百/牢關孔明所建故基在今㒷元西縣泥口化撿玉觀山下傍臨白)
(馬河東自梁洋北自武㒷西入金牛三泉皆渉北河以済河之西/南壁山相對六十里不斷嶓冡漢江水流其閒與白馬河合縁江)
(乃入金牛益昌路也雖不甚險而爲入川之隘口此瞿/塘兩崖壁立大江中流無路可行非舟莫濟固有間矣)
白帝夔州各異城(洙曰公孫述自稱白帝故䕫有白帝城○/蘇曰風俗記曰白帝城據百牢至夔州千)
(里)蜀江楚峽混殊名英雄割據非天意(蘇曰武侯曰英/雄鼎立割據士)
(彊誠非天意○趙曰言公孫/之与劉豈天容其割據乎)覇王并吞在物情
羣雄競起向前朝(趙曰指言巳/前之代也)王者無外見今朝(洙曰/公羊)
(傳曰天王出居于鄭王者無外此其言出何不能于母/弟也東都賦子徒識函谷之可閉不知王者之無外)比訝漁
陽結怨恨(洙曰漁陽禄山舊鎮〇趙曰/禄山以怨恨起兵於漁陽)元聽舜日舊簫韶
(趙曰此明皇時太平爲虞舜之日時明皇寵幸禄山每/与之宴未嘗不奏霓裳之曲此句含蓄美中有刺如此)
赤甲白鹽俱刺天(鄭曰刺七迹切〇洙曰南都賦森尊尊而/刺天〇蘇曰裴悰曰白塩掙空赤甲刺天)
(峽浪匈湧/鳥道盤紆)閭閻繚繞接山巔楓林橘樹丹靑合(洙曰/蜀都)
(賦家有塩泉之井户有橘柚之園西京雜記中南山有樹直上百/丈無枝上結叢條如車蓋葉一青一赤望之班駮如錦繡長安謂)
(之丹靑樹也〇蘇曰阮季行南/埭上曰紅楓緑橘如丹靑相合)複道重樓錦繡懸(趙曰言/其華麗)
瀼東瀼西一萬家(孫曰瀼奴㓪切夔有澗水出於山谷之間/謂之瀼溪人居其左右謂之瀼東瀼西)
江北江南春冬花背飛鶴子遺瓊蘂(趙曰魏王粲白鶴/賦云食靈岳之瓊)
(蘂)相趂鳬鶵入槳牙(洙曰其草則蔣蒲葭又云/其沃瀛則有攅蔣叢蒲)
東屯稻畦一百頃北有澗水通靑苗(修可曰夔有平/田号青苗陂)晴
浴狎鷗分處處(洙曰孫綽詩物我俱忘懷可以狎鷗鳥〇趙/曰狎鷗言可狎之鷗也列子海上有人狎鷗)
(是/巳)雨隨神女下朝朝(洙曰髙唐賦朝朝/暮暮陽臺之下)
蜀麻呉鹽自古通萬斛之舟行若風長年三老長謌
裏(洙曰峽人謂操舟人爲長年三老〇師曰峽人/以船頭把篙相水道者曰長年正梢者三老)白晝攤錢
髙浪中(田白梁冀傳能意錢之戲佐何承天纂文曰詭憶/日射意一日射數即攤錢也〇趙曰蜀人賭錢之名)
憶昔咸陽都市合(趙曰指/長安也)山水之圖張賣時(蘇曰郭/秀才過)
(巫峽愛十二峯立馬乆之嘆曰吾昔年賣山水/圖疑其妄粧景色今日親見勝彼啚十八九矣)巫峽曾經寳
屏見楚宫猶對碧峯疑(趙曰言昔畫啚上見楚宫今對碧/峯灘由疑是舊所見之畫圖也)
閬風玄圃與蓬壷(鄭曰酈元水經注崑崙之山/三級二曰閬風一曰玄圃)中有髙堂
天下無(洙曰南都賦崑崙無以侈閬風不能踰/〇趙曰其上臺觀皆金玉故曰天下無)借問䕫州
壓何處峽門江腹擁城隅
　　　峽口二首
峽口大江間(洙曰一/作闊)西南控百蠻(洙曰施黔五/溪之蛮也)城欹連
粉堞(鄭曰逹協/切城止垣)岸斷更靑山開闢當(洙曰一/作多)天險(洙/曰)
(天設之險也言險/因開闢而後通爾)防隅一水關(洙曰峽口有/関断以鐵鏁)亂離聞鼔角
秋氣動衰顔(趙曰以身逢乱離聞鼔/角声所以感動衰顔也)
時淸關失險丗亂㦸如林去矣英雄事荒哉割據心
(洙曰當公孫𫐠劉俻之際蘷爲要衝/〇趙曰皆以英雄而割據一隅也)蘆花留客晚楓樹坐
猿深疲􁓓煩親故(鄭曰􁓓乃結切○蘇曰麻緗隱居終南山/不仕常有親知見緗緗曰疲􁓓之人何煩)
(親故往/來存問)諸侯數賜金(鄭曰数色角切〇洙曰言多得諸侯贈/遺也〇蒼舒曰主人中丞頻分明俸○)
(趙曰公自注云主人栢中丞類分明俸蓋節/度古諸侯也因言諸侯所貽之金得稱賜金)
　　　黃草
(鄭曰峽中記三峽劒側多/黃草生虎豹賢之故云)
黃草峽西船不歸赤甲山下行人稀(趙曰舊作少人稀/惟蔡伯丗本作人)
(行稀是黃草峽在涪州峽之西則蜀中矣言水行之/舡不歸陸行之人稀少此所以致疑道路之梗塞也)秦中驛使
無消息蜀道兵戈有是非(鮑曰崔寧之乱郭英乂犯寕家/室寕逐之是也以大義責之則)
(寕以徧禆逐大將非也〇趙曰望秦中之驛使則無消息聞蜀道/之兵戈或是或非未敢必科也蔡伯丗曰是時蜀中多故冬日詩)
(公自注曰傳聞軍官/自圍普遂可見之矣)萬里秋風吹錦水(洙曰成都記濯錦江/秦相張儀所作笮橋)
(東下枕水舊錦里勝基址由在此濯錦即鮮明它水不得大原公/濬而闢之堅其岸而踈大之澄而陽之水居者以虹橋跨水綵昼)
(相鮮笙歌之樂恍若天外之意也〇趙曰因蜀道之兵/戈而起思秋風言万里橋之秋風也錦水正在其下)誰家別
淚濕羅衣(洙曰古詩𬒳服羅衣裳〇蘇曰王洎聞砧詩空閨少/婦聽别淚滿羅衣〇趙曰言行兵出戍与夫避難逃)
(禍者爲有/離别矣)莫愁劒閣終堪據(洙曰張孟陽劒閣銘㒷實在徳/嶮亦難恃○蘇曰姜維曰劒閣)
(堪據實蜀/路要之處)聞道松州巳𬒳圍(洙曰松州在西山吐蕃之南鄙/也○蘇曰梁元帝解松州之圍)
(〇趙曰勿謂劒閣之險可恃而欲割據雖松州在/劒閣之内巳有圍之者矣此所以戒守士之臣也)
　　　南楚
南楚靑春異暄寒早早分(趙曰公在夔而云南楚/則䕫在戰囯爲楚也)無名江
上草隨意嶺頭雲正月蜂相見非時鳥共聞杖藜妨
躍馬(洙曰蔡澤曰吾躍馬/食肉四十年亦足矣)不是故離羣(蘇曰公自言適楚/本避地而巳非離)
(羣也○趙曰言官在身而在諸人之間則必騎馬今也杖藜而獨/往乃放曠所然不是故離羣也〇師曰南地與北異冬反暖春却)
(寒故有春寒料峭之語杖藜貧賤也躍馬冨貴也子美避地而甘/於貧賤非故意離羣乃不得巳也〇余曰邵氏聞見録子美詩不)
(是故離羣離字如律當讀平声記檀弓離羣索居釋文離/字讀去声力智反退之云凡爲文辭冝畧識字有以也夫)
　　　南極
南極靑山衆(趙曰南極星名老人之南極也晉天文志南極在/井栁之中正是南方之星故云於夔州詩可用矣)
西江白谷分古城踈落木荒戌密寒雲(洙曰顔延年詩/憔悴征戍勤又)
(故囯多喬木空城凝寒/雲曹顔逺落落卉木踈)歳月蛇常見(蘇曰景二年冬蛇見/不蟄乃政令失時)
風飈虎忽聞近身皆鳥道殊俗自人羣睥睨登哀
柝(洙曰宣十二年專守陴者皆哭注陴城上睥睨也○鄭曰睥/匹詣切睨研計切城上女牆析撻各切〇趙曰睥睨城上小)
(城也登哀柝指言白帝/城上之事有屯戍故也)矛弧照夕曛亂離多醉尉(尹曰南/史何敬)
(容傳謝郁作書戒之日召侯巳得瞻望朝夕出入禁門醉尉終不/敢呵灰然不無其慚〇趙曰左傳取蝥弧以登乃鄭之旗名也照)
(夕曛則旗爲日所/照舊作矛弧無義)愁殺李將軍(洙曰李廣贖爲庶入数与故/頴隂侯屏居藍田南山中射)
(獵甞夜從一騎出從人田間至亭霸陵尉醉呵止廣廣騎曰故李/將軍尉曰今將軍尚不得夜行何故將軍也宿廣亭下○師曰李)
(廣傳止言霸陵尉呵止廣而子美使醉/尉字蓋出謝郁書云睥睨城上短墻也)
分門集註杜工部詩卷第四
分門集註杜工部詩卷第五
　樓閣
　　古詩四首　律詩三十五首
　　　越王樓歌
綿州州府何磊落顯慶年中越王作(洙曰太宗子越王/貞也顯慶中爲綿)
(州刺史創此樓顯慶中宗年號/〇趙曰作者言其作綿州也)孤城西北起髙樓(洙曰古/詩西北)
(有髙樓上/与浮雲齊)碧瓦朱甍照城郭(趙曰神仙傳蔡少霞夢人記/書新宫銘有云碧瓦鱗差沈)
(佺期詩紅/日照朱甍)樓下長江百丈淸(謝玄暉飛/甍夾馳道)山頭落日半輪
明(洙曰謝靈運逺峯隱半規又日落月昭曜○趙曰李/白言月曰峩眉山月半輪秋二公各盡半輪之語矣)君王舊
跡今人賞轉見千秋萬古情
　　　西閣曝日
晚更生江流靜猶湧四序嬰我懷羣盗乆相踵黎民
困逆節天子渴垂拱(洙曰時䘮亂旣乆民困於賊後天子播/迁未獲収復也○趙曰天子皇皇於廟)
(謨不得垂衣拱手不/必指言播迁舊注非)所思注東北深峽轉脩聳衰老自
成病郎官未爲冗凄其望吕葛(洙曰以丗亂思得良臣如/吕望諸葛者〇趙曰可以)
(有爲於丗而嘆其衰病也謝靈運詩欽聖若旦暮懷賢/亦凄其魯直作陶淵明詩云凄其望諸葛蓋本於杜)不復夢
周孔(洙曰如周公孔子不可/夢見矣又况得見之乎)濟丗數嚮時斯人各枯冡
(洙曰老子所謂其人/与骨皆朽矣是也)楚星南天黒蜀月西霧重(趙曰以/况風塵)
(昏蔽道路阻隔/而不得即去也)安得隨鳥翎迫此懼將恐(帥曰楚地有瀼/東瀼西地髙可)
(以登眺故云頗免崖石擁雉堞矮墻也麥无壠言麥茂熟靜猶湧/言無風而波逆莭拍禄山之亂渇垂拱謂未收復京城所思注東)
(北甫以東北爲㓂所擾不能无憂思也深峽轉脩聳言困于楚峽/不聞朝廷消息是以衰老自成病也郎官未爲冗言不見用故思)
(得賢俊如吕望諸葛周公孔子之徒出爲國家整頓柰何斯人骨/巳朽矣楚星南天黒蜀月西霧重庶民惟星卿士惟月復歎楚蜀)
(數昬亂是以甫欲隨/鳥翅奮飛而去也)
　　　登兖州城樓
東郡趨庭日(洙日兖州/漢之東郡)南樓縱月𥘉浮雲連海岱平野
入靑徐(朱曰禹貢海岱惟靑州又海岱及淮惟徐/州○王禹偁曰海岱靑徐皆与兖相接)孤嶂秦碑
在(洙曰秦本紀始皇東行郡縣上鄒/嶧山与諸王刻石頌徳李斯作文)荒城魯殿餘(洙曰王文考/魯靈光殿賦)
(序云恭王餘之所立遭漢中微未央及建/章之殿悉皆見隳壞而靈光巋然獨存)從來多古意臨眺
獨躊躇(師曰甫感時亂文風不振是以懷/古臨眺之際躊躇而不能去矣)
　　　東樓
萬里流(洙曰一/作行)沙道(洙曰流沙地名老子/西渉流沙而不返)征西過此門
(洙曰晉漢有征西將軍官○趙曰泛言西行/之人出此西門耳一本作西征過北門義非)但添新戰骨(蘇/曰)
(袁眈數年相持邊疆/沙場但添新戦骨尔)不返舊征䰟(洙曰一云但添征/戦骨不返死生䰟)樓角
凌風逈城隂帶水昬傳聲看驛使送節向河源(趙曰/時遣)
(使與吐蕃和借使張/騫奉使㝷河源事)
　　　白帝城二首
江城含變態(洙曰朝莫雲煙変化態度多端也○趙曰/祖岀楚辝思美人篇曰觀南人之変態)一上
一回新天欲今朝雨山歸萬古春英雄餘事業(洙曰/白帝)
(城公孫述所築後爲劉備屯戍之也改名曰永安○/趙曰英雄指白帝也公孫述自號白帝築爲此城)衰邁乆風
塵(公自/言也)取醉他郷客相逢故國人兵戈猶擁蜀(洙曰/謂叚)
(子璋之徒未靖也〇趙曰乃大曆元年崔旰之叛戰于/梓州敗績舊注謂叚子璋事乃在前年上元二年非是)賦斂尚
輸秦(洙曰時國用不/足多賦斂也)不是煩形勝深慙畏損神(趙曰/不是)
(憚煩此地之形勝而難上所/慙者以畏懼而損我之神耳)
白帝空祠廟(洙曰公孫述廟/述自號白帝)孤雲自往來江山城宛轉
棟宇客徘徊勇略今何在當年亦壯哉(洙曰述始爲王/莽導江卒正更)
(始時起兵討宗成王岑之亂破之遂有蜀土/僣立爲帝号成家立十二年爲光武所誅)後人將酒肉(洙曰/凡舟)
(人往來/皆祠之)虚殿日塵埃谷鳥鳴還過林花落又開多慙
病無力騎馬入靑苔
　　　上白帝城
(彦輔曰華陽國志先主征呉於夷道還薨於巴東治/魚復縣公孫述更名白帝章武中改曰永安先主章)
(武元年屯白帝城遂爲重鎭後王建/興十五年中呉將全琮來攻不剋)
城峻隨天壁(趙曰天然自立之石壁也○師曰天壁乃/西方室壁之星言城之髙與天壁相隨)樓髙
更女牆(洙曰壁信泛江詩春江下白帝畫舸向黃牛錦䌫回沙/磧蘭橈避荻洲濕花隨水泛空巢逐樹流岸社多喬木)
(山城是逈樓徐敬業登琅邪城云登陴起遐望注女牆也○孝祥/曰崔豹古今注女牆城上小牆也亦名睥睨言於牆上睥睨人也)
江流思夏后(洙曰禹貢岷山導江東别爲沱左傳劉子/見河洛思禹功江賦巴東之峽夏后䟽鑿)風
至憶襄王(洙曰宋玉風賦楚㐮王遊於蘭臺之宫宋玉景差侍/有風䬃然而至者王乃披襟而當之曰快哉此風)
老去聞悲角人扶報夕陽公孫初恃險躍馬意何長
(洙曰左太冲蜀都賦臨谷爲塞因山爲障峻阻塍埓長城豁險吞/若巨防一人守隘万夫莫向公孫躍馬而稱帝劉宗下輦而自王)
(後漢公孫述字子陽使人詐稱漢使者假述輔漢將軍蜀郡太守/述恃其地險衆附自立爲蜀王都成都蜀地肥饒兵力精强逺方)
(士庶多歸之遂立爲天子號成家昔蔡澤不遇而從唐㪯相曰先/生之壽促今以往者四十三嵗蔡澤笑謝而去謂其御者曰吾持)
(梁刺齒肥躍馬疾驅懷黃金之印結紫綬於腰揖譲人主之前食/肉冨貴四十三年足矣公孫述夢有人語之曰公子系十二爲期)
(覺謂其妻曰雖貴而祚短若何妻對/曰朝聞道夕死尚可况十二年乎)
　　　白帝城樓
江度寒山閣城髙絶塞樓翠屏冝晚對(洙曰天台賦搏/壁立之翠屏注)
(石屏風如壁○蘇曰羊元居山當戸山峯竒秀毎據筠床終日笑/傲或偃卧看山客至謂客曰此翠屏冝晚對爽人心目顔魯公名)
(其隱山爲翠屏今人皆傳之甞見人題詩/曰萬古漸漸立翠屏昔年不枉占佳名)白谷㑹深遊急急能
鳴鴈輕輕不下鷗夷陵春色起漸擬放扁舟(蘇曰唐/劉洞庭)
(秋來橘柚欲熟酒賤魚肥吾/漸放舟傲蕩君山湘川耳)
　　　白帝樓
漠漠虚無裏(洙曰陸機街巷紛漠漠/謝玄暉詩生煙紛漠漠)連連睥睨侵(鄭曰/上匹)
(詣下研訃切○趙曰睥睨城上女墻也侵則侵虚无之裏言其髙/也○師曰崔豹古今註女墻城上小墻言在大墻之上如女之於)
(夫也一名睥睨言/於墻上睥睨人也)樓光去日逺峽影入江深臘破思端
綺(洙曰古詩客從逺方來遺我/一湍綺〇趙曰所以禦寒)春歸待一金(蘇曰王逸少/春歸待子一)
(金濟貧兒今束縑何用也客皆掀髯逸少自若時懷/祖以束縑贈故有是句○趙曰所以充費且以爲賞)去年梅柳
意還欲攪邊心(洙曰詩祗攪我心○蘇曰宗壽春曰出闉闍/時風物明媚顧同行曰去年梅栁俱有春意)
(弟妹天涯何日復/得相聚惆悵乆之)
　　　白帝城最髙樓
城尖徑呉(洙曰一/作翼)旌斾愁獨立縹緲之飛樓(洙曰海賦/神仙縹緲)
峽坼雲霾龍虎睡江淸日抱黿鼉遊(趙曰爲張大之語/以見樓之最髙也)
扶桑西枝封斷石(洙曰日岀暘谷浴於咸池拂於扶桑山海/經云大荒之中暘谷上有扶桑十日所浴)
(九日居下枝一日居上枝皆戴烏○趙曰淮南子云日出於暘谷/拂於扶桑扶桑在東故望見其向西之枝且与断石相對隔也)
弱水東影隨長流(洙曰禹貢弱水旣西又導弱水至於合黎/○夢符曰右按淮南子弱水自窮石注窮)
(石在張掖北其水弱不能勝羽〇趙曰蓬萊山下弱水也以弱/水在東故言東影道書言蓬萊隔弱水三十万里不可到是也)杖
藜歎丗者誰子(蘇日黃晟曰子非杖藜歎丗者也慮/人疑子〇趙曰莊子原憲杖藜應門)泣血
迸空廻白頭
　　　陪諸公上白帝城頭宴越公堂之作
(洙曰越公楊素也有/堂在城上畫像尚存)
此堂存古制城上俯江郊落構垂雲雨(趙曰雲頽而下/雨落于空皆有)
(垂之/義)荒堦蔓草茅柱穿蜂溜蜜棧缺燕添巢坐接春
盃氣心傷豔蘂梢(蘇曰左希登西樓曰豔/蘂傷客心和風吹薄袂)英靈如過隙
(洙曰見身丗/白駒催注)宴衎願投膠(洙曰古詩以􁈍投膠中○趙曰指公/孫述之英靈如過隙而逝亡則今日)
(宴衎當願如以膠投/􁈍結綢繆之好也)莫問東流水生涯未即抛
　　　城上
草滿巴西緑空城白日長風吹花片片春動水茫茫
八駿隨天子(洙曰王子年拾遺記周穆王廵行天下馭八龍之/駿名曰絶地翻羽奔宵超影踰輝超光騰霧挾翼)
(穆王神智逺謀使車轍跡周於/四海故絶異之物不期自服)羣臣從武皇(洙曰見未枉周/王駕淹期武帝)
(廵注〇趙曰漢武帝初幸汾隂至洛陽寖㝷於/㤗山其所廵幸周万八千里羣臣之從可知矣)遥聞出廵守
早晚遍遐荒(趙曰不敢言天子蒙塵姑以廵守微言之○師曰/禄山亂玄宗出幸蜀蜀在巴之西昔周穆王漢武)
(帝皆出廵守以比玄宗之西幸也天子諱言岀奔/特云廵守亦若春秋書天王出狩于河陽是也)
　　　江陵節度陽城郡王新樓成王請嚴侍御判
　　　官賦七字句同作
樓上炎天氷雪生(趙曰當炎天而樓上/生氷雪則其髙可知)髙飛燕雀賀新
成(洙曰淮南子大厦/成而燕雀相賀)碧䆫宿霧濛濛濕朱栱浮雲細細
輕(修可曰晉羊球登西樓賦云畫棟浮細細之輕雲/朱栱濕濛濛之飛雨王逸少見之擊節愛羡竟日)杖鉞褰帷
瞻具美(洙曰見杖鉞築壃開意旨注賈琮爲異州刺史舊典傳/車駕驂垂赤帷裳迎於州界及琮之部升車言曰刺史)
(當逺視廣聽糾察美惡何有反投垂帷裳以自/掩塞乎乃命御者褰之百城聞風自然悚震)投壷散秩有
餘清(洙曰祭遵/投壷雅歌)自公多暇延叅佐江漢風流萬古情
(洙曰庾亮鎮武昌佐吏乗月登樓不覺亮至將避之亮曰/少住吾於此㒷不淺陶侃曰亮非獨風流兼有爲政之術)
　　　又作此奉衛王
西北樓成雄楚都逺開山岳散江湖(趙曰言樓之所臨/者髙所望者逺矣)
二儀淸濁(洙曰陽清爲/天隂濁爲地)還髙下三伏炎蒸定有無推轂
幾年唯鎭靜(洙曰推吐回切馮唐傳推轂遣將/○趙曰推轂以言衛王奉命爲將)曵𥚑終日
盛文儒(洙曰鄒陽何王之/門不可曳長𥚑乎)白頭授簡焉能賦(洙曰雪賦受/簡於司馬大)
(夫漢書登髙能/賦可爲大夫)媿似相如爲大夫
　　　陪章留後侍御宴南樓(得風字)
絶域長夏晩(趙曰非吾郷而在/逺亦可用絶域矣)兹樓淸宴同朝廷燒棧
北(洙曰謂在大散之北也髙祖入漢中令韓信燒絶棧道攻破大/散〇趙曰因宴南樓而望長安也張良說漢髙祖燒絶棧道舊)
(注以爲韓/信誤矣)鼔角滿(洙曰一/作漏)天東(洙曰雅州在蜀之/西地多雨名漏天)屢食將
軍第(洙曰第宅也〇夢符曰右按前漢霍去病爲驃騎大將軍/上爲治第令視之對曰匈奴不㓕无以家爲也由此上益)
(重愛之○蘇曰呉罕屢乞/食於將軍第宅俱蒙魚味)仍騎御史騘(洙曰見憲府舊乗騘/注〇唐曰甫以避亂)
(食章公之宅騎章公/之馬叙其恩礼之厚)本無丹竈術(洙曰道家燒丹之事○蘇/日郝希神仙以隂陽怡養)
(豈有丹竈術致乗風御氣之道眞妄耶○修可曰江文通別賦華/隂上士服食還仙術旣妙而猶斈道以寂而未傳守丹竈而不頋)
(錬金鼎/而方堅)那免白頭翁(洙曰言无丹竈/之術以延年也)寇盗狂歌外形骸
痛飲中(洙曰以酒/自隱尔)野雲低渡水簷雨細隨風出號江
城黒(趙曰夜傳號令此/節度府之事也)題詩蠟炬紅(趙曰言宴中/明燭而題詩)此身醒
復醉不擬哭途窮(洙曰阮籍以酒自隱故得免當丗之難常/出不由徑遇途窮則慟哭而反公自言取)
(籍之自隱於酒而不倣其哭窮途也〇趙曰/言飲醉則如阮籍而哭窮途則不擬斈之)
　　　臺上(得凉字)
改席臺能逈(趙曰改席則自南/樓改於臺上也)留門月復光雲霄遺暑
濕(洙曰蒸鬱也〇趙曰臺髙矣如/在雲霄之間而不知有暑氣)山谷進風凉老去一
杯足(洙曰不如生/前一盃酒)誰憐屢舞長(洙曰賔之𥘉/筵屢舞傞傞)何須把官
燭似惱鬢毛蒼
　　　登岳陽樓
昔聞洞庭水(鄭曰在/岳州)今上岳陽樓(洙曰風土記曰陽羡縣/東有太湖中有包山山)
(下有洞穴潜行地中无所不通謂之洞庭地脉〇趙曰戦囯䇿/呉起對魏武侯曰昔者三苗之居左彭蠡之波右洞庭之水)呉
楚東南坼(趙曰呉与楚地相接此/實道洞庭闊逺之狀)乾坤日夜浮(趙曰言在/乾坤之內)
(其水日夜浮也語旣髙妙有/力其言洞庭之光大過於此)親朋無一字老病有孤舟(蘇/曰)
(孔伋友人見訪問先生何之伋指溪上孤舟曰有此足以養老病/復何愁焉○趙曰此言於老病中尚頼有孤舟可以浮泛而生涯)
(自如/也)戎馬關山北慿軒涕泗流(洙曰老子戎馬生郊張景/陽登臺詩逺望涕泗流〇)
(趙曰關山北則言在長安一帶也王仲宣/登樓賦云慿軒檻以逺望向北風而開襟)
　　　陪裴使君登岳陽樓
湖闊兼雲霧樓孤屬晩晴禮加徐孺子(洙曰後漢徐孺/子豫章南昌人)
(時陳蕃爲太守以礼請署功曹穉不免之郡旣謁而退蕃在郡不/接賔客唯穉來時設一榻去則懸之後㪯有道〇定功曰徐孺子)
(公自/比也)詩接謝宣城(洙曰謝眺字玄暉爲宣城郡太守時之宣/城出新林浦向板橋有云江路西南永歸)
(流東北騖天際識/歸舟雲中辨江樹)雪岸叢梅發春泥百草生敢違漁父
問從此更南征(洙曰史記屈原傳令尹子蘭怒屈原使上官/大夫短原於湏㐮王怒而迁之原至於江濵)
(𬒳髮行吟澤畔顔色憔悴形容枯槁漁父見而問之曰非三閭大/夫欤何故至此原曰㪯丗混濁而我獨清衆人皆醉而我獨醒是)
(以見放宋王作招䰟辝曰/獻嵗發春兮汨吾南征些)
　　　送嚴侍郎到綿州同登杜使君江樓宴(得心/字)
野興毎難盡江樓延賞心歸朝送使節落景惜登臨
稍稍煙集渚㣲㣲風動襟重船依淺瀬輕鳥度層隂
檻峻背幽谷䆫虚交茂林燈光散逺近月彩靜髙深
城擁朝來客(師曰言滿城擁/送侍郎之來)天横醉後參(師曰參西方之/宿蜀在西以江)
(樓之髙逼/於參星)窮途衰謝意苦調短長吟此㑹共能幾諸
孫賢至今(師曰杜使君乃/甫宗人故云云)不勞朱戸閉自待白河沉(夢/符)
(曰右按春秋左氏傳晉文謂舅犯曰所不能/与舅氏同心者有如/白水遂沉璧于河○趙曰白河謂銀河也〇師曰白河沉言天曙不)
(現不勞閉户坐/待白河沉也)
　　　七月一日題終明府水樓二首
髙棟層軒巳自凉秋風此日灑衣裳(洙曰招䰟髙堂邃/宇檻層軒劉公幹)
(詩涕泣灑衣裳○蘇曰孫康登髙軒披襟不煩風扇而自生凉○/杜曰春秋緯書髙棟深宇〇齊王踐從兄詩念別開曾軒〇何邵)
(詩穆若/灑淸風)翛然欲下隂山雪(洙曰范彦龍詩寒沙四面平飛雪/千里驚風断隂山樹霧失交河城)
(隂山匈奴山名吐谷渾西附隂山其地四時常有氷雪雖六七月/雨雹甚盛〇趙曰今眼前𥘉見䕫地之山當𥘉秋而翛然欲雪有)
(類隂山此/爲可愁矣)不去非無漢署香(洙曰尚書郎漢置四人口含雞/舌香以其奏事荅對欲使氣息)
(芬芳○趙曰自憫其身滯留也署指書省署也公官爲工部/貟外郎其在省也自冝應有含香之制今以爲客不去耳)絶
壁過雲開錦繡(洙曰䕫峽路/有錦繡嵓)踈松隔水奏笙篁(洙曰天/籟是也)
看君冝著王喬履眞賜還疑出尚方(洙曰終明府功曹/也兼攝奉節令故)
(有此語佇觀奏即眞也後漢方術傳王喬河東人顯宗丗爲葉令/喬有神術毎月朔常自縣詣臺朝帝怪其來數而不見車騎密令)
(太史伺望之言其臨至輒有雙鳬從東南飛來於是候鳬至㪯羅/張之但得一雙舄焉乃詔尚書侯視則四年中所賜尚書官屬履)
(也前漢百官公卿表尚方主作禁器物師古/日尚方少府之屬官也作供御之器物也)
宓子彈琴邑宰日(洙曰潘正叔謂河陽詩宓生化單父子竒/位東阿吕氏春秋曰宓子賤治單父彈琴)
(身不下堂/而治之)終軍弃繻英妙時(洙曰終軍傳年十八選爲博士/𥘉軍從濟南當詣博士歩入關)
(關吏与軍繻軍問以此何爲吏曰爲復傳還當以合符軍曰丈夫/西遊不復傳還弃繻而去後爲謁者使行郡囯建節東出関関吏)
(識之曰此使者/乃前弃繻生也)承家節操尚不泯爲政風流今在兹可
憐賔客盡傾蓋(洙曰鄒陽傳曰古語白頭如新傾蓋如故何/則知与不知也文頴曰傾蓋猶交蓋駐車也)
何處老翁來賦詩(洙曰公自謂也傳鄭十子賦詩/魏文帝曰巳成老翁但未白頭)楚江巫
峽半雲雨(洙曰宋玉髙唐賦妾在巫山之陽/髙丘之隈朝爲行雲暮爲行雨)淸簟踈簾看
弈碁(洙曰謝玄暉珍簟清夏室江淹賦夏簟淸/兮晝不暮魏文帝書彈碁間設終以博弈)
　　　春日梓州登樓二首
行路難如此登樓望欲迷身無却少壯跡有但覊栖
江水流城郭春風入鼔鞞(洙曰石勒聞/鼔鞞之聲)雙雙新鷰子依
舊巳衘泥(洙曰謝玄暉詩風簾入雙鷰古詩思爲雙飛鷰街泥/巢君堂〇師古曰甫言乆客一身覉棲今日登樓所)
(見景物如此/不能无所感)
天畔登樓眼隨春(洙曰一/作風)入故園(趙曰指/洛陽也)戰埸今始
定移柳更(洙曰一/作豈)能存(趙曰史朝義巳滅戦埸雖定而故/園舊所移柳更能存乎更疑辝也)猒
蜀交遊冷(蘇日寥岸迁居人問其故曰/厭此交態寒冷故有所適耳)思呉勝事繁(歐曰/晉張)
(翰守官於洛及秋風起忽思呉蓴菜魲魚之興/遂弃官歸甫旣猒蜀欲適呉楚故有思呉之句)應須理舟檝
長嘯下荆門(定功曰袁山松冝都山川記曰南崖有山名/荊門北崖有山名虎牙二山相對有象門然)
　　　登樓(趙曰此聞代宗/車駕長安之作)
花近髙樓傷客心萬方多難此登臨錦江春色來(洙/曰)
(一作/水流)天地玉壘浮雲變古今(洙曰左太冲蜀都賦云夫蜀/都者擴雲關以爲門包玉壘)
(而爲宇玉壘山名也前水出焉在/成都西北岷山界蜀有銅梁玉壘)北極朝廷終不改西山
宼盗莫相侵(洙曰時崔旰起兵於西山○趙曰吐蕃也言今/朝廷如北極終不改移尓吐蕃无用相侵也)可
憐後主還祠廟日暮聊爲梁甫吟(洙曰見武矦廟詩注○/趙曰諸葛作梁甫吟○)
(師曰蜀有銅梁玉壘二山錦江春色來天地言錦江春色鮮妍自/天地開闢以來有之非獨今也縱使玉壘古今英雄割據千変万)
(態如浮雲終亦歸中原緫統也此二句諷崔旰反成都不能爲朝/廷之害故下文云北極朝廷終不改昔諸葛亮佐先主圖收復功)
(未就而亮卒及後主即位祠祭亮廟嘆无人以爲之助亮未逹時/常耕于隴上作梁甫吟故甫因崔旰之亂傷朝廷无諸葛之才)
　　　題新津北橋樓(得郊/字)
望極春城上開筵近鳥巢白花簷外朶靑栁檻前梢
池水觀爲政(洙曰澄淸/而不撓)厨煙覺逺庖(洙曰言觀厨煙知/其不親庖厨○師)
(曰知其逺/庖厨也)西川供客眼(洙曰一/作逺)唯有此江郊(蘇曰向兆曰/唯有此江郊)
(可喜故掛冠投老/率兒童操丹田)
　　　閣夜
嵗暮隂陽催短景(洙曰謝靈運雪賦嵗將暮時旣昬鮑明逺/鶴賦嵗崢嶸而催暮又窮隂殺節急景周)
(年)天涯霜雪霽寒霄五更鼔角聲悲壯(洙曰顔氏家/訓問一夜何)
(故五更曰更/歷也經也)三峽星河影動揺(修可曰西淸詩話云作詩用/事要如釋語水中著塩飲水)
(乃知塩味此說詩家秘藏也如子美五更鼔角聲悲壯三峽星河/影動摇人徒見陵轢造化之工不知乃用故事也禰衡過漁陽摻)
(其聲悲壯漢武故事星辰摇動東方朔謂民勞之應則善用故事/豈有迹耶〇余曰百斛明珠云七言之麗者杜子美此二句後寂)
(寥無/聞)野哭千家聞戰伐(洙曰夫子惡野哭者/非其所而哭曰野哭)夷歌幾(洙曰/一作)
(數)處起漁樵(洙曰蜀都賦曰陪/以白狼夷歌成章)卧龍躍馬終黃土(洙曰/卧龍)
(謂孔明也郭外有孔明廟躍馬謂公孫述也城/上有白帝祠此二人蜀之英雄言不免歸於土)人事音書漫
寂寥(洙曰一云人事音塵日寂寥左/太冲蜀都賦公孫躍馬而稱帝)
　　　西閣二首
巫山小摇落(洙曰宋玉九辨草木摇落而變衰燕歌行草木/摇落露爲霜〇趙曰楚也暖其摇落也小小而)
(巳)碧色見松林百鳥各相命(夢符曰右按王粲登樓賦鳥/相鳴而舉翼注大載禮夏小)
(正之鳴也/者相命也)孤雲無自心(洙曰陶淵明詠貧士万/旅各有託孤雲獨無依)層軒俯江
壁(洙曰招䰟髙堂/䆳宇檻層軒些)要路亦髙深(洙曰選先/據要路津)朱紱猶紗
帽新詩近玉琴(趙曰朱紱則朝服而紗㡌則隱者/之巾公官雖省郎而閑曠故云)功名不
早立衰疾謝知音哀丗非王粲終然學越吟(洙曰王/粲登樓)
(賦云莊舄/顯而越吟)
懶心似江水日夜向滄洲(洙曰謝玄暉詩旣懽/懷縁情復叶滄洲趣)不道含
香賤(洙曰尚書郎含雞舌香以其奏事荅謝欲使氣芬芳○田/曰應劭漢官儀曰始桓帝時侍中刀存年老口臭上出雞)
(舌香與含之頗辛螫不敢咀燕疑有過賜毒藥歸舎辝决家人哀/泣不知其故僚友取其藥驗之無不嗤笑後尚書郎含雞舌香始)
(於/此)其如鑷白休(鄭曰鑷昵輒切〇田曰南史鬰林王年五嵗/戯髙帝傍令左右鑷白髪王問我誰耶荅曰)
(太翁帝笑謂左右曰豈有爲人/作曽祖而拔白髪乎即擲鏡鑷)經過調碧柳(趙曰通下句言/秋時公詩又曰)
(清秋凋碧柳舊誤/作調碧柳非是)蕭索倚朱樓畢娶何時竟(洙曰謝靈/運謂子尚)
(曰男娶女畢勑斷/家事勿復相関)消中得自由(趙曰相如/有此疾也)豪華看古往
(趙曰庾信見游春人詩云金/穴盛豪華舊誤作蒙華非是)服食寄冥搜(朱曰選服食求神/仙古賦逺寄冥搜)
詩盡人間興兼須入海求(趙曰方欲儘南下/故有入海之語)
　　　夜宿西閣曉呈元二十一曹長
城暗更籌急樓髙雨雪㣲稍通綃幕霽(趙曰言天幕/之色其薄如)
(綃)逺帶玉繩稀(洙曰謝玄暉詩玉繩/低建章注玉繩星名)門鵲晨光起(洙曰/一作)
(喜)檣烏宿處飛(師曰謝玄暉詩金波麗鳷鵲鳷鵲門名也故/曰門鵲檣挂帆木而烏泊其上故子美公安)
(送李二十九詩又有檣烏相背發之句過南岳入洞庭詩亦云莫/怪啼㾗數危檣逐夜兔也然子美發潭州詩又云檣燕語留人則)
(不特檣烏而巳故燕子來舟中作斷句云暫語/船檣還起去穿花落水益沾巾鳷鵲又觀殿名)寒江流甚細
有意得人歸(蘇曰蘇絲野花溪草春風/未齊應有意待遷人歸)
　　　西閣口號呈元二十一
山木抱雲稠寒空繞上頭雪崖纔變石風幔不依樓
社稷堪流涕(洙曰賈誼上䟽陳政事可爲流涕者三/〇蘇曰陳壽思社稷事使人眞堪流涕)安危在
運籌(洙曰漢書運/籌帷幄之中)看君話王室感動幾銷憂
　　　西閣夜
恍惚寒山暮逶迤白霧昬山虚風落石樓靜月侵門
擊柝可憐子(洙曰魯擊柝聞於/邾易重門擊柝)無衣何處村(洙曰詩無/衣無褐)時
危關百慮盗賊爾猶存
　　　宿江邉閣
暝色延山徑髙齋次水門薄雲巖際宿孤月浪中翻
(洙曰謝靈運詩云林壑斂暝色鶴賦星翻漢迴曉月將落〇韓/曰何遜入西塞示南府同僚詩云薄雲巖際岀𥘉月波中/上)鸛
鶴追飛盡犲狼得食喧不眠憂戰伐無力正乾坤
　　　西閣雨望
樓雨霑雲幔山寒着水城逕添沙面出湍減石稜生
(趙曰逕之所以添以水落而沙面岀也/湍減則石露而其稜自生可謂竒語矣)菊蘂凄踈放松林駐
逺情滂沲朱檻濕(洙曰詩狓/滂沲矣)萬慮倚簷楹(洙曰沈休/文詩夕烏)
(傍簷飛○趙曰簷邊之柱/也傍倚簷楹有所思矣)
　　　不離西閣二首
　　律詩九首
　　　陪鄭公秋晚北池臨眺(新添)
北池雲水閣華館闢秋風獨鶴元依渚衰荷且映空
采菱寒刺上踏藕野泥中素檝分曹往金盤小徑通
萋萋露草碧片片晚旗紅盃酒霑津吏衣裳與釣翁
異方初豔菊故里亦髙桐揺落関山思淹留戰伐功
嚴城殊未掩淸宴巳知終何𥙷叅軍乏(洙曰/作事)歡娯到
薄躬
　　　奉和嚴中丞西城晚眺十韻
汲黯匡君切(洙曰前漢汲黯字長孺武帝時爲中散大夫以數/切諌不得乆留内遷於東海太守武帝曰古有社)
(稷之臣如汲/黯近之矣)廉頗出將頻(洙曰史記廉頗趙之良/將頻爲趙將兵破齊魏)直詞才不
丗雄略動如神(洙曰取汲黯之直言廉/頗之雄略以美嚴公也)政簡移風速(洙曰/史記)
(丗家太公至囯脩政因其俗簡其禮民多歸齊故五月而報/政成周公曰政不簡不易民不有近平易近民民必歸之)詩
淸立意新(余曰吕氏童蒙訓老杜詩云淸詩立意新最是作詩/用力處蓋不可循習陳言只規摹舊作也魯直云隨)
(人作計終後人又云文章切忌隨人後此自魯直見處也近丗人/學老杜多矣左規右矩不能稍出新意終成屋下架屋無所取長)
(魯直下語未甞似前人/而卒與之合此爲善學)層城臨媚(洙曰一/作暇)景絶域望餘
春(洙曰層城髙城也絶域逺/域也言蜀與京畿逺絶)旗尾蛟龍㑹(洙曰禮蛟/龍爲旂)樓
頭鷰雀馴(師曰言公之/徳及鳥獸也)地平江動蜀天闊樹浮秦(趙曰/此兩)
(句張大城上/所望之逺也)帝念深分閫(洙曰馮唐曰上古王者之遣將也跪/而推轂曰閫以内者寡人制之閫以)
(外者將軍制之韋昭曰此/郭門之閫也門中橛曰閫)軍須逺筭緍(洙曰軍須師旅之費也/漢武元狩四年𥘉筭緡)
(錢李旻曰緡絲也以貫錢出筭二十也/師古曰謂有儲積錢者其緍貫而稅之)花羅封蛺蝶(蘇曰漢武/時西域獻)
(蛺蝶羅○師曰筭緡衰丗之法公貢花/羅瑞錦以應軍須與筭緍者逺矣)瑞錦送麒麟(洙曰蛺蝶/麒麟羅錦)
(上絲繡也○蘇曰漢武日本囯貢麒麟錦十端金/花眩人眼目〇趙曰言嚴公之入貢不忘朝廷也)辭第輸髙義
(洙曰霍去病傳上爲治第今視之對曰/匈奴未㓕無以家爲由此上益重愛之)觀圖憶古人(洙曰馬援/傳顕宗圖)
(畫建武中名臣列將於雲䑓以椒房故獨不及馬援東平王蒼觀/圖言於帝曰何故不畫伏波將軍像帝笑而不言○趙曰言嚴公)
(可與古人爲/比當圖畫之)征南多興緒事業闇相親(晉杜預作征南將/軍興緒公自爲譜)
(以預/爲祖)
　　　出郭
霜露晚凄凄髙天逐望低逺煙鹽井上(洙曰蜀都賦家/有鹽泉井○立)
(之曰逺煙/蓋煑鹽也)斜景雪峯西(洙曰雪山也○立/之曰斜景落日也)故國猶兵馬(洙/曰)
(公長安/人也)他郷亦(洙曰一/作正)鼔鼙江城今夜客還與舊烏
啼(趙曰公惑亂而與/烏俱啼其傷至矣)
　　　瀼西寒望
水色含羣動(洙曰陶潜詩/曰入羣動息)朝光切太虚(趙曰天台賦/太虚寥廓)年
侵(余日一/作終)頻悵望(洙曰陸機豫書行前路/旣巳多後塗隨年侵)興逺一蕭踈
猿挂時相學鷗行炯自如瞿塘春欲至定卜瀼西居
(洙曰瀼水名管郫縣江水横通山谷處市/人謂之瀼○趙曰先在赤甲方移瀼西也)
　　　曉望白帝城鹽山
徐歩移班杖看山仰白頭翠深開斷壁紅(洙曰一/作江)逺
結飛樓日出淸江(洙曰二/作塞)望喧和散旅愁春城見松
雪(洙曰顔延年詩/山明望松雪)始擬進歸舟(洙曰謝玄暉詩/天際識歸舟)
　　　野望因過常少仙
野橋齊度馬秋望轉悠哉竹覆靑城合(孫曰蜀多以竹/爲橋參差不齊)
(今云野橋/齊可度馬)江從灌口來(洙曰靑城山名灌口地名昔秦守李/氷䟽鑿離堆以灌蜀土因而得名)入
村樵徑引嘗果栗園開落盡髙天日幽人未遣回
　　　野望
淸秋望不極迢遞起曽隂(鄭日遞待禮切○趙曰/晉陸冲詩層巒起曽隂)逺水
兼天淨孤城隱霧深葉稀風更落山逈日𥘉沉獨鶴
歸何晚昏鴉巳滿林(洙曰譏小人衆多也○蘇曰陸機晚立/汀上獨鶴未至曰獨爾歸晚昏鴉巳滿)
(林矣余疑子美先得後句就而𥙷/之〇趙曰何遜詩昏鴉接翅歸)
　　　野望
金華山北(洙日一/作南)涪水西(趙曰金華山涪/水皆射洪縣也)仲冬風日始
凄凄山連越嶲蟠三蜀(鄭曰嶲悉委切唐韻郡名十州志/漢置越嶲郡以隷三蜀〇洙曰東)
(西兩川及梁謂之三蜀〇田日左/太冲賦注三蜀蜀郡廣漢犍爲也)水散巴渝下五溪(洙曰/越嶲)
(郡名也當南蠻之要李德𥙿鎮蜀日置屯以制蠻㓂五溪屬交阯/馬援征五溪蠻見上注○鄭曰巴渝二州十州志太清四年武陵)
(王於巴陵置楚/州隋改爲渝州)獨鶴不知何事舞飢烏似欲向人啼射
洪春酒寒仍録目極傷神誰爲携(洙曰射洪縣/名屬梓州)
　　　野望
西山白雪三城戍(洙曰按新史髙適傳上皇還京復分劒南/爲兩節度百姓弊于調度而西山三城列)
(戍適上䟽論之不納○蘇曰西山雲嶺松州蕃界也鄧禹三年戍/雪山經五十餘戰戰無不捷○趙曰善本作三城舊本作三年非)
(時吐蕃入宼/故須防戍也)南浦淸江萬里橋(洙曰見卜居詩注〇趙曰公/草堂在万里橋西也〇鄭曰)
(成都第/三橋)海內風塵諸弟隔天涯涕淚一身遥(洙曰宼亂/諸弟離散)
(獨公一/人入蜀)唯將遲暮供多病未有㳙埃荅聖朝跨馬岀
郊時極目不堪人事日蕭條
　亭榭
　　古詩三首　律詩八首
　　　陪李北海宴歷下亭
(洙曰平邑人寋處士等在坐北海漢中壽縣也齊置比/海唐屬靑州李北海李邕也〇鄭曰亭李之芳所作春)
(秋戰國時並屬齊秦屬齊郡漢韓信伐齊至歷下乃此/地也漢文帝分置濟南景帝改爲濟南郡唐復爲齊州)
東藩駐皂蓋(洙曰後漢志中二千石皆皂蓋○趙曰邕爲靑/州太守京師爲東故稱東藩則上林賦齊列爲)
(東藩/也)北渚凌淸河(洙曰一作靑荷陸士衡詩永嘆遵北渚〇/趙曰屈原湘夫人云帝子降兮北渚漢輿)
(服志清河則指言濟河/濟河謂之清濟故也)海右(洙曰一/作內)此亭古(謝逸曰此亭乃/李之芳所創居)
(海之右此亭作/之乆矣故云古)濟南名士多(洙曰後漢輿服志中二千石皆/皂蓋朱兩轓陸士衡詩永嘆遵)
(北渚張平子南都賦靑池亂北渚陸士龍詩北渚无河梁書濟南/伏生○蘇曰呉帝濟南英豪窟宅多出名士○尹曰後漢左雄上)
(言上九卿位亞三事班在大臣行有佩玉之節動有庠序之冝○/趙曰海在東而州在西則謂之海右冝矣濟南則指齊州名士則)
(題注所謂邑人/寋處士等也)雲山巳發興(鄭曰㒷去聲○汪革曰陶淵明/詩夏雲多竒峯故曰雲山○師)
(曰選詩靑雲却炎暉雲山/發㒷謂喜得炎暉之却也)玉佩仍當歌(蒼舒曰春秋左傳呉申/叔時乞糧於公孫有山)
(氏曰佩玉蘂兮余無所緊之旨酒一盛兮余與褐之父睨之魏武/帝短歌行對酒當歌〇趙曰言旣有雲山之淸㒷又有三佩之人)
(歌以侑飲取詩瓊琚玉佩者也薛列左/傳佩玉蘂以爲證乃是佩玉非玉佩)脩竹不受暑交流空
湧波(師曰傍有脩竹淸隂森爽了無暑/氣雖曲水流觴竟不如此故云云)藴眞惬所遇落日
將如何(洙曰謝靈運詩表靈物莫賞藴眞誰爲傳江淹詩悠悠/藴眞趍東京賦脩竹冬靑隂池幽流〇趙曰藴眞字江)
(淹曽使言藏藴眞趍也詩云悠悠藴眞趍下言落日則惜其景之/幽眞而酒筵將散也〇師曰藴眞者謂此亭韜藏眞趣俗士莫知)
(惟賢者遇此非常欣愜柰何興/未䦨而日巳西頽故嘆云云)貴賤俱物役從公難重過
(鄭曰重儲用切再也〇趙曰文選有牽以物役此非特言邕當之/官而各别又見公之不趍貴以爲夸矣彼淺文夫者冀宵燭之末)
(光分玉􁎒之餘瀝而不知耻與公有間哉〇師日貴指言李北海/賤甫自謂也貴賤雖殊其爲事物所役則一人生天地間勞形體)
(疲精神歡㑹時少怨别時多恐此一/㑹罷難與公再獲過此甫所悵惜也)
　　　登歷下古城貟外新亭北海太守李邕作
(洙日本傳云李邕天寳𥘉爲汲郡北海二太守時李之/芳自尚書郞出齊州司馬作此亭歷下齊州春秋戰國)
(並屬齊秦屬齊郡漢韓信伐齊至歷下即其地文帝分/置濟南景帝改爲濟南郡朱後周同隋𥘉郡廢煬帝𥘉)
(置齊州大唐復爲齊州或/爲臨淄郡復改爲濟南郡)
吾宗固神秀(洙曰謝宣逺荅靈運詩華宗誕吾秀之子紹前/胤公有譜系自言李杜同出故言吾宗也○夢)
(符曰右按此亭乃李之芳所構詩乃北海太守李邕爲之芳作也/注言李杜同出其誤甚矣〇趙曰題下公自注云李之芳岀齊州)
(司馬製此亭今邕言吾宗蓋/指李之芳耳此景甚易曉)體物冩謀長(洙曰陸士衡文賦/體物而瀏亮潘岳)
(西征賦摹寫舊/豐制造新邑)形制開古跡(趙曰舊有此亭而之芳新之杜/公前篇所謂海右此亭古也〇)
(師曰人禀神秀之氣能體物景冩其謀謨創造此亭頗/有長人之智然即其古城而開敞之故云形制開古跡)曾冰延
樂方(鄭曰曽昨棱切重也○趙曰謝靈運詩峩峩曽氷食○師/曰曾氷者諸家多不暁其義殊不知重隂沍寒之氣排煩)
(暑爽情思可以延引歡/笑此其術也方術也)太山雄地里巨壑眇雲莊(洙曰陳/江㧾鍾)
(銘舟移/巨壑)髙興泊煩促(洙曰張荗先荅何/邵詩煩促毎有餘)永懷淸典常(洙/曰)
(詩維以不永懷/易旣有典常)含弘知四大(洙曰易卦含弘光大品物咸亨老/子域中有四大道大天大地大王)
(亦/大)出入見三光(洙曰日月星爲三光亦謂之三/辰又前漢郊祀志三光天文也)負郭喜粳
稻(洙曰左太冲詠史詩陳平無産業歸來翳負郭左太冲蜀都/賦粳稻漠漠謝靈運㑹吟行滮池漑粳稻○趙曰蘇秦曰使)
(我有洛陽負郭田二頃/安能偑六國相印乎)安時歌吉祥(洙曰莊子人間丗篇吉/祥止止〇趙曰莊子安)
(時處順邕詩多有出處然公集中錄邕首唱之詩於此豈取其同/法門耶○師曰地理志此古城枕太山之麓極爲雄壯又襟帶濟)
(水巨壑即溪壑之接濟水者是也水氣在天爲雲雲莊即雲氣屯/聚如莊然莊者藏聚之義眇言襟帶之逺也上句有曾氷故下言)
(髙㒷泊煩促謂隂凉之氣爽人故也典常言李之芳以常道化民/風俗肅淸大懷其惠永永不忘含弘者謂古城廣逺无所不包足)
(見其有四大之制太山髙大日月星辰迭爲隱見一出一入皆慿/髙可以望而見之負郭者倚郭也黍粘曰稻榖者民之司命太守)
(者民之師帥太守登臨所以觀民風豈徒從事於逰覽而巳哉今/覩負郭粳稻之稔足知爲康樂之時吉祥兆于此故從而歌之也)
　　　亭對鵲湖
(洙曰公自注亭對鵲湖〇趙曰李/北海唱之於前而公和之於後)
新亭結構羅(洙日左太冲招隱詩岩穴無結構何平叔景福殿/賦結構則脩梁彩制謝玄暉郡内髙齋詩結構何)
(迢遶王延壽靈光殿賦其結構規模應天〇趙曰亭對鵲湖故云/或隱或見於淸湖之隂者言昬明異候也句如謝惠連行雲星隱)
(見是/也)隱見淸湖隂(洙曰謝惠連西陵遇風詩/分𬒮澄湖隂注水南曰隂)跡籍臺觀
舊(鄭曰觀古玩切釋名曰觀於上觀望也○趙曰此亭乃圖籍/所載舊有臺觀之跡〇彦輔曰魏文帝銅雀臺詩朝遊髙臺)
(觀)氣溟海岳深(趙曰言東海太山之氣相與冥接也/彦輔曰隋江揔盌賦副君海停岳峙)圎荷
想自昔(彦輔曰陳祖孫登詠/荷詩圓荷承日暉)遺堞感至今(洙曰遺堞城堞/也〇鄭曰堞徒)
(恊切城上垣也○趙曰/指物感槩蓋詩人之㒷)芳㝠此時俱(彦輔曰謝眺賦曲水宴/詩曰嘉樂具矣芳宴在)
(斯)哀絲(洙曰一/作絃)千古心(蘇曰何敬祖聽隂子堅彈琴古人不/見哀絲上冩出千古之意心〇田曰)
(𥙷遺云枚叔七發天下之至悲〇趙日言後之/視今亦猶今之視昔矣記云絲聲哀故云哀絲)主稱壽尊客
(洙曰張平于南都賦客賦醉言歸露未晞曹子建樂府詩主稱千/金壽賔奉万年酬○彦輔曰史記武安君起爲壽如淳曰上酒爲)
(稱/壽)筵秩宴北(洙曰一/作密)林(洙曰詩賔之𥘉筵左右秩秩〇趙曰鬱/彼北林因所宴實在北林故借用也〇)
(彦輔曰秩秩肅敬也曹/植詩徑廻路兮造北林)不阻蓬蓽興(洙曰傳長虞贈何劭歸/身蓬蓽廬蓽荊織門也)
(禮蓽門圭竇〇趙曰蓽音畢官韻注云/藩落也謂亭處幽逺故有蓬蓽之興)得兼(洙曰一/作兼得)梁甫吟
(洙曰陸士衡詩齊僮梁甫吟諸葛亮躬耕隴畒好爲梁甫吟盛弘/之荊州記鄧城西七里有獨樂山諸葛亮常登此山作梁甫吟○)
(趙曰諸葛亮登山作梁甫吟蓋在野之一歌也其詩曰歩岀齊城/門遥望蕩隂里里中有三墳纍纍正相似問是誰家冢田強古治)
(子力能排南山文能絶地理一朝𬒳䜛言二桃殺三士誰能爲此/謀相國齊晏子觀此則見公之深意矣〇彦輔曰劉向雅琴賦潜)
(心蓬蓽之中樂府有梁甫吟李善注蔡邕琴頌曰梁甫悲吟〇師/曰此詩乃甫和李北海之詩然李公之詩何以得集于杜詩之內)
(蓋謂李公唱之甫和之遂見其本末之由故先編李公詩而以甫/詩継于後也新亭乃李之芳所創者水南曰陽水北曰隂清湖乃)
(鵲湖也按地理志歷下亭居鵲湖之北故云隱見淸湖隂臺觀舊/謂後齊築作臺觀猶存之芳特因其舊迹敞以新亭氣溟海岳深)
(謂此城慿太岳襟帶滄海海岳之氣溟濛然而深䆳矣李之芳䟽/鵲湖種圎荷修飾雉堞至今人感思之如召公聽訟甘棠下後丗)
(思之而不忘以爲勿翦勿伐遺堞者城上矮墻也哀絲乃琴瑟之/聲哀怨此時俱謂諸賔客畢集于此千古心謂歴下之城廢興非)
(一代覩今感昔哀樂之情一冩之琴瑟而巳主稱壽者稱㪯也言/主人重客故㪯觴爲壽北林謂此亭居鵲湖之北林木森爽筵設)
(於此尊卑之位秩秩然有次序蓬䆫蓽户甫自言貧賤之居諸葛/亮常作梁甫吟梁甫吟者山東之音也凡人思郷各爲本土之音)
(杜甫西人也今客山東寧无思郷之情然對食當歌必有所感傷/故云不阻蓬蓽㒷得兼梁甫吟意謂家不阻限東西其㒷爲如之)
(何猶得兼爲梁甫/之吟不亦善乎)
　　　滕王亭子
(彦輔曰在玉臺觀內王調露年中任閬中刺史/云一云閬州玉臺觀滕王亭子作王曾典此州)
君王臺榭枕巴山萬丈丹梯尚可攀(洙曰謝靈運詩灑/歩臨丹梯謝玄暉)
(敬亭山詩要欲追/竒趣即此凌丹梯)春日鸎啼脩竹裏仙家犬吠白雲閒
(洙曰神仙傳淮南王丹成上昇雞大/䑛其鼎亦仙去今天上有雞鳴犬吠)淸江碧石傷心麗(趙曰/麗矣)
(而謂之傷心則追感滕/王之殁空餘景在耳)嫰蘂濃花滿目班人到于今歌出
牧來遊此地不知還
　　　滕王亭子
寂寞春山路君王不復行古牆猶竹色虚閣自松聲
鳥雀荒村暮雲霞過客情尚思歌吹入(鄭曰吹/盡僞切)千騎
把霓旌(洙曰髙唐賦不見其底虚聞松聲又云蜺爲旌/翠爲蓋梁孝王傳得賜天子旌旗千乗萬騎)
　　　章梓州水亭(洙曰時漢中王兼道士/席謙在㑹同用荷字韻)
城晚通雲霧亭深到芰荷吏人橋外少(蘇曰尹伯吉爲/用陽令好飲語)
(友人曰可同過橋飲彼處吏/人少潘岳詩貪盃避吏人)秋水席邊多近屬淮王至(洙/曰)
(淮南王劉安/以比漢中主)髙門薊子過(鄭曰薊居例切〇洙曰家家迎薊/子以此席道士也○趙曰後漢薊)
(子訓有神異之術士大夫嚮慕之到京師公卿以下候之者/座上常數百人今公詩句又以尊章梓州之能致異人矣)荊州
愛山簡吾醉亦長歌(洙曰山簡習池事以比章梓州也○趙/曰以山簡比章留後山簡毎出嬉游多)
(之池上置酒輒醉時有童兒歌曰山公出何許毎至髙陽池日/夕倒戴歸酪酊無所知公言吾醉亦長歌則効童兒之爲歌矣)
　　　登牛頭山亭子
路出雙林外亭窺萬井中(洙曰市/井也)江城孤照日山(洙/曰)
(一作/春)谷逺含風兵革身將老關河信不通(趙曰吐蕃/猶盛也)猶
殘數行淚(鄭曰行/胡岡切)忍對百花叢
　　　題鄭縣亭子
鄭縣亭子㵎之濵户牖慿髙發興新(洙曰言臨髙/多發新㒷)雲
斷岳連臨大路(洙曰路一作道蓮蓬望忽/開注趙曰指言蓮花峯也)天晴(洙曰一/作淸)宫
栁暗長春(趙曰指言長春宫也在同/州朝邑縣皆華山所臨)巢邉野雀羣欺鷰花
底山蜂逺趂人更欲題詩滿靑竹晚來幽獨恐傷神
(洙曰野雀欺燕山蜂趂人皆感時而作故未有幽獨傷神○趙曰/舊注謂感時而作也此實道其事而似譏之爾蓋公以論房琯不)
(宜廢帝怒而出之/當時無嫉之者)
　　　重題鄭氏東亭(洙曰在新安界〇鮑/曰即駙馬鄭潜曜也)
華亭入翠㣲(洙曰釋名山未及上曰翠微見昭陵詩注〇夢符/曰右按爾雅釋山未及上曰翠㣲䟽曰未及頂上)
(在旁坡陁之處名翠㣲一/說山氣靑縹色故曰翠微)秋日亂淸輝(洙曰江文通詩秋日/懸光輝謝靈運山水)
(含淸/輝)崩石欹山樹淸漣曵水衣(薛曰右按詩河水淸且漣/漪水成文曰漣〇師曰水)
(衣荇/也)紫鱗衝岸躍(何曰紫/鱗魚也)蒼隼護巢歸(師曰隼以客遊/故歸護其巣此)
(甫所以傷/其無家也)向晚㝷征路殘雲傍馬飛
　　　泊松滋江亭
紗帽隨鷗鳥扁舟繫此亭江湖深更白松竹逺還(洙/曰)
(一作/㣲)靑一柱全應近(洙曰劉孝綽詩/云經過一柱觀)髙唐莫再經(蘇曰/王允)
(下峽嘆曰髙唐/灔澦莫願再經)今宵南極(洙曰一/云南斗)外甘作老人星(洙曰前漢/天文志狼)
(星北地直大星曰南極老人老人見治安不見兵起常以秋分時/候之南郊晉志老人/星在孤南○趙曰公將盡楚而往故云南)
(極外/也)
　　　江亭
坦腹江亭暖(洙曰王羲之/東床坦腹)長吟野望時水流心不競雲
在意俱遲寂寂春將晚欣欣物自私(洙曰陶淵明賦/木欣欣以向榮)故
林歸未得排悶強裁詩(洙曰排猶排去也〇蘇曰劉公幹曰/吾非好吟詠強裁排悶耳〇師曰萬)
(物感陽而各遂其性甫以故林歸未/得以至憂悶殆不若夫欣欣之物邪)
分門集註杜工部詩卷第五
分門集註杜工部詩卷第六
　宫殿(宫詞附)
　　古詩二首　律詩五首
　　　　玉華宫(師曰自此詩以不至羗村乃甫趍鄜路逢所經/見兼𫐠抵家情況讀者可以隨篇曉其意也)
溪回松風長(梅曰苻堅墓在此宫前有溪曰醽醁盖取溪色如/酒色之碧也溪回言回逺也惟回逺故松風不歇)
蒼䑕竄古瓦不知何王殿遺構絶壁下隂房鬼火青
(洙曰淮南子人血爲憐許愼云兵死之血爲鬼火燐者鬼火之名/〇趙曰謝靈運登石門最髙頂詩晨䇿尋絶壁此宫在坊州宜君)
(縣正觀二十年太宗所作也髙宗永/徽二年廢之爲寺而公今詩云云)壞道哀湍㵼(洙曰書說築/傳嵓之野註)
(傳氏之嵓在虞號之界通道所經有/澗水壞道常使胥靡刑人等護此道)萬籟眞笙竽秋色(洙曰/一作)
(氣)正蕭洒(洙曰莊子齊物篇子綦曰汝聞地籟而末聞天籟子/游曰地籟則衆竅是也人籟則比竹是也敢問天下)
(子綦曰夫吹萬不/同而使其自巳也)美人爲黃土況乃粉黛假當時侍金輿
故物獨石馬(梅曰潘岳美人歸重泉列子粉白黛黒佩環雜芷/若○蘇曰梁隱過茂林覽遺蹟了無故舊碑文考)
(驗往事獨石/馬在茂草中)憂來藉草坐浩歌淚盈把冉冉征途間誰
是長年者(洙曰天台賦萋萋之纎草又嗟/人生之短期孰長年之能執)
　　　九成宫(洙曰武德元年廢麟遊郡置鄜州有/九成宫即隋仁壽宫隋文帝崩於此)
蒼山入百里崖斷如杵臼曽宫慿風逈(洙曰一/作迴)岌嶪
土囊口(鄭曰上逆及下逆怯切○洙曰宋玉風賦夫風生於地/起於青蘋之末侵淫谿谷盛怒於士囊之口西京賦狀)
(嵬峩以/岌嶪也)立神扶棟樑鑿翠開戸牖(敏修曰魯靈光/神靈扶其棟宇)其陽
産靈芝(蘇曰隋文帝終南山陽石柱上産金花芝十/莖○趙曰以言瑞物断生如漢廟柱生芝)其隂
宿牛斗(洙曰西都賦其陽則崇山隱天幽林穹谷其隂則冠以/九峻陪以甘泉天台賦䕃牛宿以曜舉〇趙曰以言其)
(髙)紛披長松倒揭􁵝怪石走(鄭曰􁵝魚列切〇趙曰洞簫/賦若凱風紛披魯靈光殿賦)
(飛陛揭􁵝/縁雲上)哀猿啼一聲客淚迸林藪(洙曰宜都山川記/曰峽中猿鳴至清)
(諸山谷傳其響泠泠不/絶行者歌三聲淚霑衣)荒哉隋家帝製此今頽朽(洙曰楊素/爲隋文帝)
(營仁壽宫仁壽宫規構鴻侈文帝怒曰素爲吾掊/怨天下素懼封倫曰毋恐后至當自免旣而果然)向使國不亡
焉爲巨唐有(洙曰齊景公遊牛山北臨其國曰若何去此而死/乎晏子曰使賢人若常守則太公有之吾君安得)
(此位而爲流涕是不仁也齊侯飲酒樂曰若何晏曰昔爽鳩氏始/居此季萴逢伯陵蒲姑氏太公因之若古無死則爽鳩之樂非君)
(所願得也傳曰不/有廢也君何以興)雖無新增修尚置官居守廵非瑤水
逺(洙曰王元長曲水序夏后兩龍載驅璿臺之上穆滿八駿如/舞瑤水之隂言周穆王遊於崑崙山見西王母與宴於瑤池)
(之上/也)跡是雕墻後(洙曰五子之歌峻宇/雕墻註雕飾畫也)我來屬時危仰望
嗟嘆乆天王守太白(洙曰趙充國傳曰今太白髙深入者勝天/王天子也守太白待時而進也○趙曰守)
(音狩太白山名守之爲/義言肅宗在鳯翔也)駐馬更搔首
　　　早朝大明宫呈兩省寮友(新添)賈至
銀燭朝天紫陌長禁城春色曉蒼蒼千條弱柳垂青
瑣百囀流鸎滿建章劒佩聲隨玉墀歩衣冠身染御
爐香共沐恩波鳯池裏朝朝染翰侍君王
　　　和賈至舎人早朝大明宫(洙曰舎人先丗掌絲綸○/鄭曰長安志東内大明宫)
五夜漏聲催曉箭(洙曰顔氏家訓云或問一夜何故五更更/何所訓荅曰魏漢以來謂爲甲夜乙夜丙)
(夜丁夜戊夜又云一鼓二鼔三鼔四鼔五鼔亦云一更二更三更/四更五更皆以五爲莭更歷也經也鼔五四更爾〇趙曰魏漢以)
(來名夜有五起於甲盡於戊故曰五夜故公所言指言五更𥘉/也○師曰箭乃漏箭軍中傳箭以直更五夜謂五鼔天將曉也)九
重(洙曰一/作天)春色醉仙桃(洙曰天子之門九重漢武故事西王母/齎其桃七枚獻帝帝欲留核種之王母)
(笑曰此桃一千年生一千年結實人壽幾何遂止西王母指東方/朔曰仙桃三熟此兒巳三偷〇趙曰春色著桃酣醉然以宫中之)
(物故得以仙桃爲言○師曰凡詩稱春者皆酒也如趨東春燒青/春之類春色醉仙桃言入朝飲酒其色如桃今俗云相公入朝是)
(也杜亦云汝陽三斗/始朝天正此之謂也)旌旗日暖龍蛇動(趙曰東坡曰杜甫七/言之偉麗者余竊謂)
(夏文莊硯中旗影動龍蛇徐師川旌旗不動御爐香皆/剽杜也然工拙可見矣而御廬香豈於旌旗動不動乎)宫殿風
㣲燕雀髙(蘇曰言當時持權者皆小人而燕雀微物尚乗宫殿/之風自工部隂蓄有巧思王子淵曰鵰鷹飛平川闊)
(野寧肯視燕雀哉〇余曰百斛明珠云七言之偉麗者杜子美如/此二句後寂寥無聞〇趙曰或以燕雀髙比小人得位則龍蛇動)
(又何所比乎後學妄引此以/爲東坡事實而遽穿鑿如此)朝罷香煙携滿䄂(蘇曰韋賢詩/曰御爐煙滿)
(䄂丞相/出朝時)詩成珠玉在揮毫欲知丗掌絲綸美(趙曰賈至曽/之子也曾於)
(開元間與蘇晉同掌制誥玄宗幸蜀拜至起居舎人帝曰昔先天/誥命乃父爲之辭今兹命冊乃爾爲之兩朝盛典出卿家父子可)
(謂繼美矣○昱日記緇衣篇王言如絲其出如綸王言如/綸其出如綍注言言出彌大也綸今有秩嗇夫所佩也)池上
于(洙曰一/作如)今有(洙曰一/作得)鳯毛(時可曰宋書謝鳯子超宗有文辭𥙷/新安王常侍作王母殷叔儀誄帝大)
(嗟賞謝莊曰超/宗殊有鳯毛)
　　　同前(新添)王維
絳幘雞人送曉籌尚衣方進翠雲裘九天閶闔開宫
殿萬國衣冠拜冕旒日色纔臨仙掌動香煙欲傍衮
龍浮朝罷須裁五色詔佩聲歸到鳯池頭
　　　同前(新添)岑參
雞鳴紫陌曙光寒鸎轉皇州春色䦨金鏁曉鍾開萬
戸主階仙仗擁千官花迎劒佩星初落柳拂旌旗露
未乾獨有鳯凰池上客陽春一曲和皆難
　　　宣政殿退朝晚出左掖(鄭曰掖夷益切長安志宣政/門内有宣政殿殿東有東上)
(閤門西有西上/閤門故以掖稱)
天門目射黄金牓(洙曰崔融詩金牓照/晨光銅鈎起夕凉)春殿晴曛赤羽旗
(洙曰以赤/鳥羽爲旗)宫草微微(洙曰一/云霏霏)承委珮(洙曰曲禮主佩/垂則臣佩委)爐煙
細細駐遊絲(洙曰遊絲蛛絲之/遊散者香煙似之)雲近蓬萊常五色雪殘
鳷鵲亦多時(鄭曰鳷章移切〇洙曰蓬萊殿名鳷鵲樓名○趙/曰蓬萊殿名也鳷鵲漢觀名在甘泉宫〇秦曰謝)
(玄暉詩云金波麗鳷鵲則借/漢殿觀名以比當時之禁掖)侍臣緩歩歸靑瑣(洙曰青瑣門/也以青畫戸)
(邊鏤中天子制也○趙曰靑/瑣漢門在未央宫今亦借用)退食從容岀毎遲(昱曰羔羊詩/自公退食)
　　　紫宸殿退朝口號(鄭曰長安志宣政殿北曰紫宸/門内有紫宸殿即内衙正殿)
戸外昭容紫䄂垂(洙曰唐制昭容正二品係九嬪○田曰唐制/天子坐朝宫人/引至殿上敬宗天祐二年)
(始止小黄門祇候引/從宫人不得出内)䨇瞻御座引朝儀(蒼舒曰右按唐制天/子坐朝宫人引至殿)
(上至天祐二年十二月詔曰宫嬪女職本備内任今後毎遇延英/坐日只令小黄門祗候引從宫人不得岀内又百官志註昭容爲)
(九嬪正二品〇趙曰應用昭儀/二人爲引謂之瞻則回瞻也)香飄合殿春風轉花覆千
官淑景(洙曰一/作日)移(師曰淑景/日景也)晝漏聲(洙曰一/作稀)聞髙閣報(趙/曰)
(以閣之髙而/傳之逺也)天顔有喜近臣知(洙曰言近臣/密邇清光)宫中每出歸
東省㑹送䕫龍集(洙曰一/作到)鳯池(洙曰䕫龍舜之良臣䕫典/樂龍納言鳯池荀朂爲中)
(書令及罷云奪我鳯鳯池○趙曰唐制左/拾遺領門下省而門下省在東故曰東省)
　　宫詞　律詩九首
　　　秋興(五首同作八首餘見四時門)
聞道長安似弈碁(洙曰弈碁/互勝負也)百年丗事不勝(洙曰一/作堪)悲王
侯第宅皆新主(洙曰以䘮亂而傷主也左太/冲濟濟王城内赫赫王侯居)文武衣冠異昔
時(洙曰非/故舊也)直北關山金鼔振(洙曰時河北尚用兵也〇趙曰/言䕫州之北用兵乃隴古関輔)
(間也舊本輒云河北尚用兵/考之大曆二年豈有此事乎)征西車馬羽書遲(楷曰征西興/於漢代以張)
(遼爲征西大將軍也一作馳〇趙曰此所/云西指言吐蕃之過征西者將軍之號也)魚龍寂寞秋江冷
故國平居有所思(洙曰秦有魚龍川〇修可曰草閣秋興詩/乃䕫州所作豈可言秦之魚龍川乎按酈)
(元水經曰魚龍以秋日爲夜龍秋分而降蟄寢於淵故以秋日爲/夜也此二詩皆秋時是以子美言魚龍回夜水魚龍寂寞秋江冷)
(也○趙曰言故國平/時之事今有所思也)
蓬萊宫闕對南山承露金莖霄漢間(洙曰漢武帝置/金露盤西都賦)
(抗仙掌以承露摧䨇立之金莖/軼埃壒之混濁鮮顥氣之清英)西望瑶池降王母(洙曰漢武帝/内傳七月七)
(日西王母降漢武帝夜忽見天西南如有白雲起俄頃王母至〇/趙曰周穆王觴王母於瑶池之上今云望瑶池則望其自瑶池而)
(降/也)東來紫氣滿函關(洙曰老子傳注列仙傳曰関令尹喜者/周大夫也善學星宿服精華隱徳行仁)
(時人莫知老子西遊喜先見其氣知眞人當過候物色而迹之果/得老子亦知其竒爲著書與老子俱之流沙之西服巨勝實莫知)
(其所終亦著書/九篇名関令子)雲移雉尾開宫扇(洙曰見雲横雉尾髙注〇/趙曰崔豹古今注云商髙)
(宗有雊雉之祥服章多用翟羽故有雉/尾扇今公言天子雉扇則天子御朝用)日繞龍鱗識聖顔一
卧滄江驚嵗晚(趙曰公/自謂也)幾回靑瑣點朝班(洙曰見通籍/踰靑瑣注〇)
(趙曰想望省中諸公之朝也/靑瑣者漢未央宫中門名)
瞿唐峽口曲江頭萬里風煙接素秋(洙曰瞿唐曲江雖南/北萬里相逺而秋止)
(一色/也)花萼夾城通御氣(洙曰見白日雷霆夾城仗/注○趙曰花萼明皇樓名)芙蓉小
苑入邊愁(洙曰見靑春波浪芙蓉園注花萼樓芙蓉園皆長安/宫禁故事〇趙曰芙蓉苑在敦化坊本天子遊幸之)
(地而今乃有邊愁入於其間以/紀吐蕃之亂當䧟京師故也)珠簾繡柱圍黄鶴(洙曰昭陽/殿織珠爲)
(簾風至則鳴如珩珮之聲○趙曰言綉窠作䨇鶴圎而用/茰線繡爲鶴也舊解惑於黄鶴二字遂便以爲黄鶴樓非)錦纜
牙檣起白鷗廻首可憐歌舞地秦中自出帝王州(洙/曰)
(謝元暉鼔吹曲江南/佳麗地金陵帝王州)
昆明池水漢時功(洙曰初武帝欲征昆明夷爲有填/河乃作池以習水戰因而得名)武帝
旌旗在眼中織女機絲虚月夜石鯨鱗甲動秋風(洙曰/西京)
(雜記昆明他刻玉石爲鯨毎至雷雨鯨常鳴吼鬐尾皆動漢丗祭/之以祈雨往往有驗西都賦集乎豫章之宇臨乎昆明之池左牽)
(牛織女似雲漢之無涯○修可曰西都賦註武/帝鑿昆明池於左右作牽牛織女以象天河)波漂菰米沉雲
黒(洙曰西京雜記太液池邊皆是雕胡緑節之類菰之有米者長/安人謂之爲彫胡菰之有首者謂之緑節見滑憶彫胡飯註〇)
(趙曰言菰之多其望之/長逺黯黯如雲之黒也)露冷蓮房墜粉紅(洙曰蓮房蓮花也/〇修可曰蓮房墜)
(粉紅謂蓮實上花葉墜也爾雅荷芙蓉芙蕖其華菡蓞其實蓮其/中的郭璞註云蓮謂房也的房中子也以此考之則蓮房非花矣)
(唐本草圗經云菰又謂之茭白嵗乆者中心生白臺如小兒臂謂/之菰手其臺中有黒者謂之茭欝至後結實乃彫胡米也沉雲黒)
(其茭欎乎○趙曰言蓮花一朶而諸相是花房中/巳自有一蓮蓬其房中有的其的有薏皆分明也)關塞極天唯
鳥道(洙曰言道路多俠所通者鳥道而巳○趙曰言白帝城之/塞鳥道則一帶皆髙山也○沈曰南中地志交趾郡治龍)
(徧縣自興古/鳥道四百里)江湖滿地一漁翁(趙曰公/自謂也)
昆吾御宿自逶迤(鄭曰晉灼曰昆吾地名有亭顔師古曰御/宿苑在長安城南孟東曰諸宫别觀不許)
(人往來上宿皆宿/於此故名御宿)紫閣峯隂入渼陂(洙曰一云紫閣峯隂入/渼陂昆吾御宿自逶迤)
(鄭曰渼莫彼切今本作漾如亮切非是〇趙曰此篇紀其舊遊漾/陂之事也昆吾御宿皆地名以長安志考之在萬年縣西紫閣峯)
(終南山/之峯名)香稻啄餘鸚鵡粒碧梧棲老鳯凰枝(余曰古今詩/話云紅飯啄)
(餘鸚鵡粒碧梧棲老鳯凰枝此語反而意竒退/之詩云舞鑑鸞窺沼行天馬度橋亦效此里)佳人拾翠春相
問(洙曰洛神賦或拾翠羽〇趙曰費/昶春郊望美人詩芳郊拾翠人)仙侣同舟晚更移(洙曰/李膺)
(郭林宗同舟而濟/人望之爲仙舟)綵筆昔曾干氣象白頭吟望苦低垂
(洙曰卓文君有白頭吟〇趙曰公自言昔日曽携綵筆題詩/干歷其氣象老矣正白頭中吟詠而望之其頭苦於低垂)
　　　洞房
洞房環珮冷玉殿起秋風(蘇曰楊妃過温湯行云玉殿空掩/屝秋風動琪樹昔日䌓華事盡逐)
(流波去介甫永叔俱稱絶題〇趙曰此篇思長安而懷帝闕也言/洞房所以環珮冷者以玉殿起秋風之時也楚辭脩容脩態亘洞)
(房)秦地應新月龍池滿舊宫(洙曰興慶宫明皇潜龍之地/也有龍池在焉○趙曰按長)
(安志龍池在興慶宫躍龍門南本是平地垂拱初因雨水流潦/成小池至景龍中爾亘數頃深至數丈常有雲氣或見黄龍)繫
舟今夜逺(洙曰莊子謂藏舟於壑謂之固/矣然夜半有力者負之而走)淸漏往時同(洙曰/漏聲)
(依舊也○趙曰所繋舟之處去秦/地爲逺而想像淸漏與往時無異)萬里黄山北園陵白露中
(洙曰東方朔㣲行始北至池陽西至黄山晉灼曰宫名在槐里〇/趙曰尤見懷長安之心切矣舊所引脫誤今桉傳去唐帝㣲行而)
(至黄山蓋右扶風槐里縣/有黄山宫惠二年所起)
　　　宿昔(洙曰詠天/寳中事也)
宿昔靑門裏(逸曰靑門/京城東門)蓬萊仗數移(鄭曰數色角切○/逸曰蓬萊殿名)花
驕迎雜樹(洗曰天寳中最重木芍藥群花不可比其貴盛〇趙/曰言雜樹之花則如桃李之屬沈約望春詩春風搖)
(雜/樹)龍喜出平池(洙曰柳芳傳信記云天寳中興慶/宫小龍常游於宫垣南溝水中)落日留
王母(洙曰山海經云西王母狀如人狗尾蓬頭戴勝善嘯居洵水/之涯漢武帝内傳云西王母與上元夫人降帝美容貎神仙)
(人/也)㣲風倚少兒(洙曰衞靑傳衞媪次女少兒○趙曰王母以言/楊貴妃少兒以言妃之諸姨矣少兒則衛少兒)
(也)宫中行樂秘(夢符曰右按前漢書周仁爲人隂/重不泄得幸入卧内於後宫秘戲)少有外人知
　　　能畫
能畫毛延壽(洙曰西京雜記杜陵畫工毛延壽/善爲人形醜好老少必得其眞)投壷郭舎人
(洙曰東方朔傳幸倡郭舎人滑稽不窮西京雜記武帝時郭舎人/善投壷以竹爲矢不用棘也能激矢令還一矢百餘反謂之驍言)
(如博之豎於輩中爲驍傑也/每爲武帝投壷輒賜金帛也)毎蒙天一笑(洙曰玉女投壷天爲/之笑則電○修可曰)
(仙傳拾遺大公與玉女投壷不入者天爲之嚂嘘注嚂嘘開口笑/也又太平御覽載神異慱曰東王公與玉女投壷設而不接天爲)
(之笑開口流光今電是也二說大同小異〇師曰玄宗/時承平日乆驕逸遂生百技皆能感動帝意故云云)復以物
皆春政化平如水(洙曰言無/偏詖也)皇恩斷若神(洙曰言不/可測也)時
時用抵戲亦未雜風塵(洙曰抵戲謂角抵也今兩兩相當角/力量其技爾〇趙曰言至用抵戲而)
(止不甚雜民俗/之風塵事也)
　　　闘雞(鮑曰東城父老傳云明皇以乙/酉生而喜闘雞兆亂之象也)
闘雞初賜錦(洙曰楊妃外傳云國忠始以闘雞供奉曹子建闘/雞東郊道○趙曰明皇好闘雞有賈昌者以善養)
(雞蒙寵當時爲之歌曰生兒不用識文字闘雞走犬勝讀書賈家/小兒年十三冨貴榮華代不如推此則賜錦可知矣舊所引國忠)
(事皆/妄)舞馬旣登牀(洙曰旣一作解明皇常令教舞四百蹄臣之/爲某家/驕其曲謂之傾盃樂奮首鼔尾無)
(不應節又施三層木牀乗馬於上抃轉如飛命壯士舉馬舞於榻/上安禄山亂馬散落人間田承嗣得之一日軍中大饗馬聞樂而)
(舞承嗣以爲/妖而殺之)簾下宫人出樓前御柳(洙臼一/作曲)長仙遊終一
閟女樂乆無香(洙曰謂禄山亂天子岀幸女樂流散也○趙/曰仙遊言明皇上昇矣宜女樂之乆無香也)
寂寞驪山道淸秋草木黄(洙曰言不復行幸也○定功日/傷嘆之也秋風辭云草木黄落)
(兮鴈/南飛)
　　省宇　律詩五首
　　　題省中院壁
掖垣竹埤梧十㝷(趙曰禁掖之垣墻也竹埤當側聲國語訟/桓不生埤註云埤下濕也音卑又皮靡切)
洞門對雪(洙曰一/作霤)常隂隂(洙曰洞門猶洞戸○師曰董賢傳/重殿洞門註洞門謂門之相當也)
(〇定功曰對雪當作對霤左太冲吳都賦云増岡重阻列眞之宇/王當對霤石室相距蓋是詩有鳴鳲乳燕落花遊絲之話乃春時)
(非可言對雪但傳冩之誤○蘇曰/魯直常云唐省中皆青壁畫雪)落花遊絲白日靜(洙曰梁/簡文帝)
(春日詩落花隨鷰/入遊絲帶蝶驚)鳴鳩乳鷰靑春深(洙曰乳/鷰雛鷰)腐儒衰
晚謬通籍(洙曰黥布傳上置酒對衆折隋何曰腐儒爲天下/安用腐儒哉師古註腐者爛敗言無所堪者通籍)
(見通籍㣲/班添註)退食遲回違寸心衮職曾無一字𥙷(洙曰詩/衮職有)
(闕仲山甫補之註衮君之上服𥙷之善𥙷過〇趙曰公/前爲拾遺故用𥙷衮事不必泥仲山甫爲宰相事也)許身愧
比䨇南金(洙曰古詩美人贈我緑綺琴何以報之雙南金○師/曰甫自賦歸謁肅宗肅宗授左拾遺得通籍禁省退)
(食遟回違寸心言老年仕宦非其本心况無忠言以/𥙷天子無以報君恩之重故云許身愧比䨇南金)
　　　春宿左省
花隱掖垣暮(趙曰隱者/隱蔽之也)啾啾棲鳥過星臨萬户動月
傍九霄多(趙曰使漢宫千門萬戸之萬戸也九霄/多意言九霄之間月色明遍斯爲多也)不寢聽金
鑰因風想玉珂(鄭曰丘何切〇洙曰玉珂鳴珂也○蒼舒曰/按通典老鵰入海爲珬可截作馬勒謂之珂)
(〇蘇曰郭汕立風簷時聽玉珂〇趙曰兩句有/封事而欲上故聽開門且想朝馬之鳴珂也)明朝有封事(洙/曰)
(言事也欲其密/故封之以逹)數問夜如何(鄭曰數色角切○趙曰起於詩夜/如何其也〇師曰漢武帝爲千門)
(萬戸之遊萬户指宫中之門也月傍九霄言親近天子也聽金鑰/恐天子門開羣臣入朝風傳玉珂之聲故數問夜如何玉珂導者)
(所鳴之珂或/云鳥非也)
　　　晚出左掖
晝刻傳呼淺(洙曰新漏刻銘云衞宏載傳呼之節較而未詳/註衛宏著漢儀使夜漏起宫衞傳呼以爲備也)
(〇趙曰傳呼淺則傳呼/在晝不若夜之逺也)春旗簇仗齊(洙曰春旗羽衛/〇孫曰記月令)退朝
花厎散歸院柳邊迷樓雪融城濕宫雲去殿低避人
焚諌草騎馬欲雞栖(洙曰髙士簾毎有獻納必焚其草文選/雞登栖而歛翼〇師曰騎馬出在掖雞)
(欲棲于時謂日/之夕矣肅宗至徳𥘉子美爲拾遺岑參爲𥙷闕或/問二人孰賢杜田曰子美賢或曰何以知之曰以其詩知之子美之)
(詩曰避人焚諌草騎馬欲雞栖又曰明朝有封事數問夜如何參/之詩曰聖朝無闕事自覺諌書稀至德初安史之亂方劇上皇在)
(蜀朝野騷然果/無闕事時耶)
　　　宿府
清秋幕府井梧寒(洙曰梧桐也○趙曰魏明帝詩䨇/梧生枯井詩用井梧自此始矣)獨有
江城蠟炬殘永夜角聲悲自語中天月色好誰看(蘇/曰)
(李固邊角風急永夜無寐時唯自語鄭當時中/天月色皎㓗故人流落千里不知渠與誰看也)風塵荏苒音
書絶關塞蕭條行路難巳忍伶俜十年事(洙曰伶俜猶/零丁也流落)
(貌)強移栖息一枝安(洙曰莊子言鵬鷃事而云鷦鷯巢於深/林不過一枝以謂性各有極苟足其極)
(則不知其/所以然矣)
　　　院中晚晴懷西郭茅舎
幕府秋風日夜淸(洙曰幕府事見送髙三十五書記詩武帝/拜霍去病大將軍於幕府中故號幕府也)
澹雲踈雨過髙城葉心朱實堪時落(洙曰劉越石朱實/隕勁風繁茰落素)
(秋)階面靑苔先自生(洙曰沈休文詩賔除/緑錢滿客位紫苔生)復有樓臺衘
暮景不勞鍾鼔報新晴浣花溪裏花饒笑肯信吾兼
(洙曰一/作今)吏隱名(洙曰公嘗爲嚴公叅謀故云吏隱○趙曰言浣/花之開似能獻笑必笑我離草堂而宿院此中)
(有公家事亦不信我兼爲吏隱也字/出汝/南先賢傳鄭欽吏隱於蟻陂之陽兼一作今)
陵廟
　　古詩二首　律詩十四首
　　　橋陵詩三十韻因呈縣内諸官(鮑曰開元三年/六月睿宗崩十)
(月葬橋陵公故有是詩○師曰天/子之墳曰山陵取其髙大之義)
先帝昔晏駕(洙曰前漢天文志宫車晏駕註天子當晨起早/作而方崩殞故稱晏駕者凡臣子之心猶謂宫)
(車晚出也○趙曰/先帝指言睿宗也)茲山朝百靈(洙日海賦竭盤石栖百靈○趙/曰兹山/橋陵也陸機作吴大)
(帝誄有云/幽驅百靈)崇岡擁象設(洙曰嵇叔夜琴賦/託峻岳之崇崗)沃野開天庭(洙曰/張平)
(子西京賦廣衍沃野厥田上上實爲地之奥區神/臯○夢符曰右按楚詞招魂象設君室静安間些)即事壯重險
(洙曰易習坎重險也天台賦履重/險而逾坂沈休文即事旣多矣)論功超五丁(洙曰蜀王本紀/曰天爲蜀王生)
(五丁力士能徙山秦王獻美女與蜀王蜀王遣五丁迎女見/一大蛇入山穴中五丁共引蛇山崩秦五女皆上山化爲石)坡陁
因厚地(洙曰相如二丗賦/登坡陁之長坂)却略羅峻屏(修可曰孫綽詩逺山/却畧羅峻屏○蒼舒)
(曰天台賦壁/立之翠屏)雲闕虚冉冉(洙曰天台賦雙/闕雲竦以夾路)風松肅泠泠(洙/曰)
(顔延年拜陵廟詩松風遵路急離騷七/諌下泠泠而來風蘇武詩泠泠一何悲)石門霜露白玉殿莓
苔靑(洙曰孫綽踐莓苔之滑石異/苑曰天台山石有莓苔之險)宫女曉知署祠官朝見
星(趙曰以其勤洛/而䖍於從事也)空梁簇畫㦸(脩可曰隋薜道衡/云空梁落燕泥)隂井
敲銅瓶中使日夜繼惟王心不寧豈徒䘏備享尚謂
求無形(趙曰禮記備物之/享禮云視於無形)孝理敦國政神凝推道經(洙曰/莊子)
(曰用志不分/乃凝於神)瑞芝産廟柱(洙曰唐書肅宗延英殿御座梁上生/玉芝一莖三花上製靈芝詩〇趙曰)
(自是橋陵廟中柱耳舊註却引/肅宗延英殿梁上生芝非是)好鳥鳴(洙曰一/作巢)巖扄(修可曰/曹子建)
(好鳥鳴/髙枝)髙岳前嵂崒洪河左瀅濙(鄭曰上烏定下于扄切/小水也〇洙曰西都賦)
(右界襃斜隴首之險帶以洪河涇渭之川○趙曰髙岳指嵩髙/山也字起於嵩髙惟岳洪河指言橋陵之左是洪河所過也)金
城蓄峻趾(洙曰班固賦建金城之萬雉乃鑿墉之趾以益其髙/也〇修可曰金城地名前漢地理志秦地西有金城)
(武威唐以金城爲蘭州郡公以金城對沙苑其爲地名可知○炎/曰漢金城郡註云昭帝始元六年置應劭曰𥘉築城得金故曰金)
(城)沙苑交廻汀永與奥區固(洙曰西都賦防禦之阻則天地/之奥區焉張平子賦寔爲地之)
(奥區/神皐)川原紛眇冥居然赤縣立(洙曰張衡慮圖曰崑崙東有/赤縣之州風雨有時寒暑有)
(節苟非此土南則多暑北則多寒東則多隂故聖主不處焉史記/鄒衍著書云中囯於天下八十一分居其一分耳中囯名赤縣内)
(自有九州禹之叙九州是也不得爲州數中囯外亦如赤縣州者/有九乃謂九州也〇趙曰蒲城縣本屬同州開元四年以縣之豐)
(山建睿宗橋陵改爲奉先縣仍隷京兆府十七年舁/爲赤故公詩言赤縣舊註引崑崙東有赤縣非是)臺榭争岧
亭(洙曰江淹詩岧亭南樓期西京賦/于雲霧而上逹狀亭亭以迢迢)官屬果稱是聲華眞
可聽(洙曰謂縣内諸官也○蘇/曰二陸聲華使人可服)王劉美竹潤(洙曰爾雅東南之美/者有㑹稽之竹箭焉)
(晉江遁竹賦有嘉生之/美竹翕幽液以潤夲)裴李春蘭馨(洙曰説文蘭香草也嵇/叔夜琴賦春蘭𬒳其東)
鄭氏才振古(洙曰詩振兹如/古註振自也)啖侯筆不停(鄭曰啖杜覧切〇/洙曰王劉裴李鄭)
(啖皆當時赤縣官也〇趙曰禰正/平鸚鵡賦序衡因爲賦筆不停綴)遣辭必中律(鄭曰中丁仲切/○洙曰陸士衡)
(文賦放言遣辭良多変/矣禹以聲爲律身爲度)利物常發硎(鄭曰奚經切硎石也〇洙曰/莊子養生篇庖丁爲文惠君)
(解牛文恵君曰譆善哉拔蓋至此乎庖丁釋刀對曰臣之所好者/道也進乎拔矣始臣之解牛之時所見无非牛者三年之後未嘗)
(見全牛也今臣之刀十九年而所/解數千牛矣而刀刃若新發於硎)綺繡相展轉琳琅愈(洙曰/一作)
(逾)青熒(洙曰禹貢雍州厥貢球琳琅玕註皆玉名琅玕石而/似珠西都賦琳珉靑熒校獵賦玉名嶜崟昡耀靑熒)側
聞魯恭化(洙曰後漢魯恭字仲廉爲中牟令專以德化爲理不/任刑罰河南尹袁安聞之疑其不實使仁恕掾肥親)
(往察之肥還府以三異狀白/安安因上書言狀帝異之)秉德崔瑗銘(洙曰後漢崔瑗字子/王髙於文辭尤喜爲)
(書記箴銘所著賦碑箴/頌今座右銘傳於世)太史候鳬影王喬隨鶴翎(洙曰見/終明府)
(水樓并昔/遊詩註)朝儀限霄漢(洙曰謝靈運照灼爛霄漢又結念屬/霄漢孤景莫与謾○趙曰此公之自)
(述也知縣入朝矣而公不/得預朝此所以自嘆耳)客思廻林坰(洙曰謝惠連相送越林/坰〇趙曰爾雅林外謂)
(之/坰)轗軻辭下杜(鄭曰上苦感下口左切○洙曰孝宣紀尢樂杜/鄠之間率常在下杜孟康曰在長安南師古曰)
(下杜即今/之杜城)飄颻凌濁涇(吕曰詩涇/以渭濁)諸生舊短褐(洙曰婁敬/日臣衣帛)
(衣帛見衣褐衣褐見○趙曰使貧者/衣短褐也舊註引㟺敬衣褐見非是)旅泛一浮萍(洙日古詩泛/泛江漢萍漂)
(蕩水元根劉霊曰俯觀万物優擾焉如水/之載浮萍王逸曰自比如萍隨水浮遊)荒嵗兒女痩暮途
涕泗零(吕曰漢書主父偃曰日暮途逺/吾故倒行而逆施詩涕泗滂沱)主人念老馬(洙曰韓/詩外傳)
(日昔者田子方岀見老母於野喟然有志問於御者曰故公家畜/也罷而不爲用故放出田子方曰少尽其力而老弃其身仁者之)
(不爲也束帛贖之窮/士聞之知所歸心焉)廨宇容秋螢流寓理豈愜(趙曰謝霊/運擬王粲)
(詩序云家本秦川貴公子/遭亂流寓自傷情多也)窮愁醉未醒(修可曰史記虞卿非窮/愁亦不能著書以自見)
(於後/丗)何當擺俗累浩蕩乗滄溟(洙曰史虞卿傳賛虞卿非/窮愁亦不能著書以自見)
(於後丗〇蘇曰蘇勛何時擺脫俗累乗一葉泛滄𬈑之浩蕩偃仰/視八極挹瓊漿丹砂吾志足矣○歐陽曰腐草化爲螢其質不美)
(甫喻諸官不以其質不美而賤之故云容秋螢流寓者岀於事勢/不得巳甫豈樂爲之苟能擺脫俗累優游於江湖之上乃甫性之)
(所樂尚以俗累/所拘爲限矣)
　　　題衡山縣文宣王廟新學堂呈陸宰
旄頭彗紫㣲無復爼豆事(洙曰旄頭胡星也彗彗星也紫㣲/帝宫也胡星彗帝宫喻禄山亂中)
(原䧟長安也丗亂爼豆之事不講故云无復也〇趙曰按晉天文/志昴七星天之耳也又爲旄頭胡星彗紫微則言其犯帝座也彗)
(字在天文志与孛俱爲妖/星之名此追言安史之亂)金甲相排蕩靑衿一憔悴(洙曰盖/民狃於)
(戦争不遑/斈校也)嗚呼巳十年儒服弊于地(洙曰不/振也)征夫不遑息
學者淪素志我行洞庭野歘得文翁肆侁侁胄子行
(鄭曰侁踈/臻切行貌)若舞風雩至(洙曰文翁爲蜀郡守興建斈校以教蜀/人故風俗大变可比斉魯侁侁整粛貌)
(胄子謂元子以下至卿大夫子弟従斈者若舞風雩而至也語曰/風乎舞雩也○趙曰論語䟽雩者祈雨之祭名使童男女舞之因)
(謂其処/爲舞雩)周室冝中興孔門未應棄是以資雅才渙然立
新意(洙曰周室借周以喻唐也言唐所以冝中興則孔門豈可/弃乎盖君君臣臣父父子子百姓日用而不知者皆在是)
(也雅才陸宰也新/斈資之而成爾)衡山雖小邑首唱恢大義(洙曰丗亂而衡/山能首建斈校)
(也)因見縣尹心根源舊宫閟(洙曰詩閟宮頌僖公/能復周公之宇也)講堂非
曩構大屋加塗墍(鄭曰巨至/切仰塗也)下可容百人墙隅亦深䆳
何必三千徒始壓戎馬氣(洙曰斈校者教化之所自也魯侯/能修泮宮而淮夷攸服則其所以)
(折暴亂者何必三千之/徒言文德足以服逺也)林木在庭户密幹曡蒼翠有井朱
夏時轆轤凍堦戺(鄭曰上盧谷切下落胡切/圎轉水戺鋤里切砌也)耳聞讀書聲
殺伐災髣髴(鄭曰芳未切〇趙曰聞讀書而樂彼/殺伐之災在此特斍其髣髴而巳)故國延歸
望衰顔減愁思南紀收波瀾(洙曰言能以文德易暴亂/〇趙曰洗波瀾之氛妖)西
河共風味(洙曰史記子夏居西河教授爲魏/文侯師共風味者言人樂其教也)采詩倦跋渉
載筆尚可記(趙曰言采詩之官倦跋山渉水之勞而不來/采之則史官之載筆尚可記陸宰之美也)髙歌
激宇宙凡百慎失墜(洙曰尚可記一云記竒異〇師曰青禴/謂斈士以青縁衣領也父母存則衣冠)
(飾以青禴素志謂其志不展也文翁肆指縣斈前漢杜鄴子林清/静好古有雅才又其胡廣傳註又後漢髙彪有雅才而訥於言雅)
(才指陸宰新斈資之而立故云首唱恢大義墍塗壁也昔僖公修/泮宫而服淮夷今陸宰爲是斈文德自足以懷逺何必三千之徒)
(始壓戎兵氣平轆轤所以運水言斈中種木鑿井无不備具殺伐/災髣髴言此邦絃誦之樂兵革之患少也南紀改瀾波言変其荊)
(楚輕剽之風而恩波廣𬒳也昔子夏居西河教授今陸宰与之同/其風使人咀味其教也太師采詩以觀民風今采詩之官倦於跋)
(渉使陸宰德政不聞于上甫得不以/是篇而記其事以備囯史之失墜也)
　　　行次昭陵(彦輔曰唐太宗/文皇帝之陵也)
舊俗疲庸主(洙曰舊俗謂隋氏/庸主煬帝疲困也)群雄問獨夫(洙曰獨夫以失/道而无助也書)
(獨夫纣群雄如/李密之流也)䜟歸龍鳯質(洙曰䜟書也唐太宗龍鳯/之姿天曰之表書生云)威定
虎狼都(洙曰蘇秦傳秦虎狼/之囯謂先定關中也)天屬尊堯典(洙曰父子天屬/也尊堯典謂循)
(功典法也太宗髙祖次子也〇師曰髙祖/禅位於太宗猶堯之遜天下於舜故云云)神功恊禹謨(魯曰謂/親定九)
(州也○趙曰謂禹成厥功/而書有大禹謨也舊註非)風雲隨絶足(洙曰風雲㑹合隨馬足/而起也〇趙曰魏文与)
(孫權送馬書曰中囯雖饒馬其知名絶足亦時有之矣/〇師曰時李靖之徒皆以風雲之㑹隨馬足而奮也)日月繼
髙衢(洙曰日月謂相繼而/明也謂髙祖禅位)文物多師古(洙曰文物典章左傳/文物以紀之師古謂)
(以古爲師也猶稽古○趙曰文物如/唐賛云太宗之治制度紀綱之法)朝廷半老儒(洙曰太宗之/時朝廷多老)
(儒碩斈〇趙曰老儒謂房杜之屬○沈/曰太宗置斈館招延十八斈士故云云)直詞寧戮辱(趙曰如/魏鄭公)
(王珪之/諌諍)賢路不﨑嶇(洙曰太宗納諌容直言如魏徵之切直无/所不至而以能容之孫伏伽諫論元律罪)
(不當死賜以蘭陵公主園直百萬其用人如馬周之流/咸能盡其才〇趙曰言不艱於進用如用馬周之才也)往者災
猶降蒼生喘未蘇指揮安率土盪滌撫洪鑪(甌陽曰/謂陶成)
(天下如/洪鑪尓)壯士悲陵邑(洙曰陵色陵/廣也有奉色)幽人拜鼎湖(洙曰鼎湖黄/帝鑄鼎鼎成)
(而仙去後丗名其地爲鼎湖○趙曰言天変未弭而指麾安率士/盪滌抚洪鑪則言太宗之意猶欲勒兵於逺地立思方如此遽爾)
(升遐故継之以有陵/色之悲鼎湖之拜也)玉衣晨自舉(洙曰上賜霍光玉衣梓宫耿/秉亦賜玉衣○修可曰玉衣)
(貴人死者/珎異之衣)鐵馬汗常趨(薖曰陸佐公/鐡馬千群)松栢瞻虚殿(洙曰虚/一作靈)
塵沙立瞑途寂寥開國日(洙曰謂太宗躬親戎馬平一天/下開建囯社也易開囯承家)
流恨滿山隅(師曰追想太宗開囯之日今无英雄/之主如太宗以安天下是以流恨也)
　　　重經昭陵
草昧英雄起(洙曰屯難之時也○師曰草而/不斉昧而不明言隋末之亂也)謳歌曆數歸(洙/曰)
(孟子謳歌者不謳堯之子而謳歌舜語/天之曆数在汝躬言其天命之所在也)風塵三尺劒(洙曰髙紀上/擊布時爲流)
(矢所中行道疾甚呂后迎良醫又入見上問醫曰疾可治於/是上慢罵之曰吾以布衣提三尺取天下師古曰三尺劒也)社稷
一戎衣(洙曰武成一戎衣天下大定衣服/也一着戎衣而㓕約言衆心同也)翼亮貞文德丕承
戢武威(洙曰書丕顯哉文王謨丕承哉武王/烈○師曰置文館以招斈士故云云)聖圗天廣大(洙/曰)
(无不覆/燾也)宗祀日光輝(洙曰奕葉/隆盛也)陵寢盤空曲熊羆守翠
㣲(洙曰陵山陵也寢寢廟/也古詩陵寢暮煙青)再窺松栢路還見五雲飛(洙曰/天子)
(有孝感則五雲見見往在詩/註〇俯曰五雲五色雲也)
　　　禹廟
禹廟空山裏秋風落日斜(蘇曰楊脩晚蝉噪/秋風饑鴉閙斜日)荒庭垂橘柚
古屋畫龍蛇(洙曰招䰟仰觀/刻桷畫龍蛇)雲氣生虚壁(洙曰一作/清虚壁)江聲
走白沙早知乗四載(洙曰史記河渠書云夏書曰禹湮洪水/十三年三過不入門陸行載車水行載)
(舟泥行蹈橇山/行即橋一作輦)䟽鑿(洙曰一/作流落)控三巴(洙曰華陽國志曰武王/克商封其子宗姬於巴)
(爵之以子古者雖大爵不過子故呉楚及巴皆曰子獻帝時征東/中郎將安漢趙韙建議分巴爲二郡韙欲得巴舊名故曰巴益州)
(牧劉璋以墊江以上爲巴郡江州至臨江爲永寧郡朐忍至魚復/爲固陵郡巴遂分矣璋復改永寧爲巴郡以固陵爲巴東徙龐義)
(爲巴西太守是三巴郭璞江賦巴東之峽夏后䟽鑿○趙曰按樂/史寰宇記於渝州記云閬白二水東西流三曲如巴字是爲三巴)
(則非分有其地之定名當俟愽聞訂之〇鄭/曰十道志渝州巴縣并巴東西是爲三巴)
　　　　冬日洛城北謁玄元皇帝廟(洙曰唐天寳元年陳/王府叅軍田周秀上)
(言玄元皇帝降于丹鳯門之通衢告錫靈符在尹喜/之故宅上遣使就函谷故關尹宅發得之乃置玄元)
(廟於大寧坊親享于新廟是秋改爲太上玄元皇帝/宫二年追尊大聖祖玄元皇帝仍於天下諸郡爲紫)
(㣲宫秋改譙郡紫微宫爲太清/宫○趙曰玄元皇帝李老君也)
配極玄都閟(洙曰配皇等極老子曰是謂配天極玄都觀也閟/閉也神也詩閟宫有洫〇田曰配紫極也紫極北)
(極也晉謝安建宫室極合辰極乃其義矣〇趙曰以廟在城之北/故曰配極玄都丹臺仙眞之所也故用玄都言廟舊註言玄都觀)
(也妄引妄註惑亂義理/〇陳敏修曰閟幽深也)慿髙禁禦長(洙曰前漢宣紀詔池禦/未御幸者假與貧民注)
(禦者禁苑前漢書音義曰折竹以/懸繩連之使人不得往來謂之禦)守祧嚴具禮(洙曰周禮春官/守祧註逺廟曰)
(祧遷主之所藏也○趙曰周禮守祧掌/守先王之廟祧故監廟者謂之守祧)掌節鎮非常(洙曰禮/掌節注)
(節猶信也行者所執之信掌節掌守邦節而辨其用以輔王命〇/趙曰必有御賜之信以爲鎮故得借掌節以爲言○晁冲之曰賜)
(以節所以/鎮重其廟)碧瓦初寒外(趙曰葛仙傳夢人書新宫銘云碧瓦鱗/差〇琪曰碧瓦琉璃瓦也𥘉寒外指冬)
(日/也)金莖一氣旁(洙曰劉駼騊詩曰縹碧以爲瓦班固西都賦抗/仙掌以承露擢䨇立之金莖郊祀志漢武作栢)
(梁銅柱承露仙/人掌之屬也)山河扶繡户(洙曰謂户上繪畫若繡也梁沈約/春風詠明珠簾於繡户散芳塵於)
(綺/席)日月近雕梁(洙曰雕刻梁棟也○修可曰擅約陽春/歌曰白日映雕梁相近日月言髙大也)仙李
盤根大(洙曰神仙傳老子姓李名耳字伯陽楚國苦縣屬郷曲仁/里人也盤根大故枝葉繁盛謂唐室以李爲聖祖也〇定)
(功曰老子主指李樹爲姓而唐/以爲聖祖故曰仙李盤根大)猗蘭弈葉光(洙曰漢武帝故/事曰孝景王后)
(夢日入其懷以七月七日生武帝於猗蘭殿弈葉猶累丗也〇沈/曰郭子横洞冥記曰漢武末生景帝夢一赤彘從雲中直下崇芳)
(之閣帝覺而至於閣上見赤氣如煙霞來蔽戸牗乃改崇/芳閣爲猗蘭殿後王夫人生武帝于此殿奕葉猶累丗也)丗家
遺舊史(洙曰史記有老/子傳而無丗家)道德付今王(洙曰老子道德/經明皇御註)畫手
看前輩呉生逺擅埸(洙曰廟有呉道子畫張平子東京賦秦/政利觜長距終得擅場〇鮑曰山谷道)
(人簡王立之曰凡作詩賦要以宋玉賈誼相如子雲爲師略依放/其歩驟乃有古風杜詩云畫手看前輩呉生逺擅場蓋古人於能)
(事不獨求誇時輩須/要於前輩中擅埸耳)森羅移地軸(洙曰河圖括象曰地有三百/六十軸〇趙曰肇論云万象)
(森羅海賦云又似/地軸挺抜而爭廻)妙絶動宫牆(洙曰言筆跡/巧妙冠絶也)五聖聮龍衮
(洙曰唐書天寳八年上親謁太清宫上聖祖玄元皇帝尊號爲聖/祖大道玄元皇帝髙祖太宗中宗睿宗五帝皆加大聖皇帝之字)
(禮器天/子龍衮)千官列鴈行(洙曰丘遲書功臣名將鴈/行有序謂繪五帝侍從也)冕旒俱秀
發(洙曰礼器天子之冕朱緑藻十有二旒諸侯九上大夫七/下大夫五士三○梅聖俞曰秀發謂五聖氣宇清秀也)旌
斾盡飛揚(洙曰儀仗也○趙曰旌斾旌之/有斾也陸士衡長旌誰爲斾)翠栢深留景(趙/曰)
(魏魏收庭栢詩/陵寒翠不奪)紅梨逈得霜(趙曰言梨葉得霜而紅也梁庾/肩吾詩梨紅大谷晚桂白小山)
(秋)風筝吹玉柱(洙曰風筝謂製筝挂之風際風/至則鳴也江淹詩玉柱楊清曲)露井凍銀
床(洙曰古詩後園鑿井銀作床金瓶素綆汲寒漿〇趙曰露地之/井之也庾丹秋閨云空汲銀床井○余曰邵氏聞見録少陵露)
(井東銀床本晉書樂誌淮南篇後園鑿井銀作床金瓶素綆汲寒/漿也或以此論少陵之妙予謂少陵所以獨立千載之上者不但)
(有所本也三百篇作果何本/哉○馬存曰銀床井欄也)身退卑周室(洙曰史老子周守藏/室之吏也修道德其)
(學自以隱無名爲務居國乆之見周之衰乃遂圡○修可曰/老子之引退爲周室日以卑削之故史記曰周之衰乃去)經
傳拱漢皇(洙曰漢又景間崇黄老之教〇師曰漢文景皆崇/尚黄帝老子之術故云經傳拱漢皇拱謂用其術)
(以致無爲之治/故垂衣拱手也)谷神如不死(洙曰老子谷神/不死是謂玄牡)養拙更何郷
(師曰谷所以藏物谷神猶云藏神/何郷謂無所止猶云何有之郷)
　　　湘夫人祠(洙曰屈原九歌有湘夫人韓愈黄陵廟碑/云湘旁有廟曰黄陵自前古立以祠堯之)
(二女舜二妃者庭有石碑斷裂分散在地其文剥缺/考圖記言漢荊州牧劉表兄字景升立題碑曰湘夫)
(人今碑驗其文乃晉太康九年又題其額虞帝二妃/之碑非景升之立者秦博士對始臯帝云湘君者堯)
(之二女舜妃者也劉向鄭玄亦皆以二妃爲湘君離/騷九歌旣有湘君又有湘夫人王逸之解以爲湘君)
(者自爲水神而謂湘夫人乃二妃也從舜南征三苗/不返道死沅湘之間山海經曰洞庭之山帝之二女)
(居之郭璞疑二女者帝舜之后不當降小君爲其夫/人因以二女爲天帝之女以余考之璞与王逸俱失)
(也堯之長女娥皇爲舜正妃故曰君其二女英自宜/降曰夫人也故九歌辭謂娥皇爲君謂女英爲帝子)
(各以其盛者言之也禮有小君明其正者得稱君也/書曰舜陟方乃死傳謂舜升道南方以死或曰舜死)
(葬蒼梧二妃從之不及溺沅湘之間余謂竹書紀年/帝王之没皆曰陟陟昇也謂昇天也書殷禮陟配天)
(言以道終其德協天也書紀舜/之没云陟者與竹書/司文也其下言陟方乃死者所以釋陟爲死也地之勢)
(東南下如言舜南廵而死宜言下方不得言陟方也/以此謂舜死葬蒼梧之野於時二妃從之不及而溺)
(者皆不/可信)
肅肅湘妃廟(洙曰肅肅敬也詩/思齊肅肅在廟)空墻碧水春蟲書玉佩蘚
燕舞翠帷塵晚泊登汀樹㣲馨借渚蘋蒼梧恨不淺
染淚在叢筠(洙曰湘妃涕泣以淚揮竹染竹成班〇趙/曰張華博物志云舜死二妃淚下即班)
　　　祠南夕望
百丈牽江色(洙曰海賦掲百丈百丈/所以牽船也連竹爲之)孤舟汎日斜興來猶
杖屨(鄭曰興/許應切)目斷更雲沙山鬼迷春竹(洙曰屈平九歌/有山鬼詞云余)
(處幽篁兮終不見天/路險難兮獨後來)湘娥倚暮花(洙曰湘娥屈平所謂湘君也/詞云采薛荔兮水中搴芙蓉)
(兮木末○趙曰事雖折謂湘夫人而字則郭璞江賦協靈爽於湘/娥也鬼迷竹而娥倚花亦是詩家當然舊註引湘君詞搴芙蓉兮)
(木末非也此得屈原言不得志猶/登山縁木而採芙蓉不可得也)湖南淸絶地萬古一長嗟
(洙曰郭璞江賦恊靈爽於湘娥〇蘇/曰徐元詩萬古長安景搔頭一嘆嗟)
　　　謁先主廟(洙曰成都記曰先主廟府南八里惠陵東/七十歩齊髙帝夢益州有天子鹵簿詔刺)
(史博覃修立而卑小後至長沙王鍾/改更構及四面壇屋置守墓户五百)
慘澹風雲㑹(洙曰古詩藹藹風雲㑹佳人一何繁劉植說李/軼書曰以龍虎之姿遭風雲之時中興二十八)
(將論曰咸能感㑹/風雲奮其智勇)乗時各有人力侔分社稷志屈偃經
綸(洙曰屯君子以經綸〇趙曰言劉葛之/志屈而不得伸所以偃仆經綸之業也)復漢留長䇿中原
仗老臣(洙曰復漢謂欲興劉氏也老臣孔明也蜀志建安二十/五年魏文帝稱尊號改年曰黄𥘉或傳聞漢帝見害先)
(主乃發䘮制服譙周等上言曰大王襲先帝軌迹亦興於漢中又/大王出自孝景皇帝中山靖王之胄宜即帝位博士計慈等上尊)
(號爲文曰惟建安二十六年四月丙午皇帝備敢用玄牡昭告皇/天上帝后土神祗漢有天下曆數無疆曩者王莽篡盗光武皇帝)
(震怒致誅社稷復存今曹操阻兵長安忍戮殺主后滔天泯夏罔/顧天顕操子丕載其凶逆竊居神器群臣將士以爲社稷隳廢備)
(冝修之嗣武二祖惟神嚮祚于漢家改元章武以諸葛亮爲丞相/○趙曰先主欲與劉氏而稱漢其所留之長䇿與後主也所留長)
(䇿者欲取中原/仗諸葛老臣耳)雜耕心未巳(洙曰後主建興十二年春亮悉大/衆由斜谷出以流馬運據武功五)
(丈原與司馬宣王對於渭南毎患糧不繼使已志不伸是以分兵/屯田爲乆駐之基耕者雜於渭濵居民之間百姓安堵軍无私焉)
歐血事酸卒(鄭曰歐於口切○洙曰亮與宣王相持百餘日其/年八月亮疾病卒于軍年五十四魏書亮糧盡勢)
(窮憂恚歐血一夕燒營道走入谷道發病卒漢晉春秋曰亮卒于/郭氏塢臣松之以爲亮在渭濵魏人躡迹勝負之形未可測量而)
(云歐血蓋因亮自亡而自誇大也夫以孔明之略豈爲仲逹歐血/乎及至劉堒䘮師與晉元帝箋亦云亮軍敗歐血此則引虚記以)
(爲言也其云入谷而卒/縁蜀人入谷發䘮故)霸氣西南歇(朱曰晉陽秋曰有星赤/而芒角自東北南流投)
(于亮營三投再還往大還小俄而亮卒譙周云西上有黄氣〇趙/曰譙周等初觀進曰西氣願大王應天順民今葛亮巳死中原莫)
(圖則霸所/以歇也)雄圖歷數屯錦江元過楚劒閣復通秦(洙曰/言拓)
(地至秦楚○趙曰錦江劒閣蜀國之土也也過楚/通秦則言夲可以混一而不能焉則所以傷之也)舊俗存祠廟
空山立鬼神(洙曰立/一作泣)虚簷交鳥道(洙曰交一作扶○趙曰/此是夔州先主廟廟在)
(山中故云交鳥道鳥道則山中之險道也/舊所引乃成都先主廟事地理錯亂也)枯木半龍鱗(洙曰成/都記諸)
(葛亮廟亦在先主故宅城西復立素像先主廟西院即武侯廟廟前/有雙大梧古峭可愛/人云諸葛手植襄陽記曰亮𥘉卒所在吝求)
(爲立廟朝議以禮秩不聽百姓遂因時節私祭之於道陌上言事/昔或以可聽立廟於成都者後主不從歩兵校尉習隆中書郎尚)
(充等共上表曰臣聞周人懷召伯之德甘棠爲之不伐越王思范/蠡之功鑄金存其像自漢㒷以來小善小德而圖形立廟者多矣)
(況亮德範遐邇勲盖季丗㒷王室之不壞實斯人是頼而蒸嘗止/於私門廟像問而莫立使百姓巷祭戎夷野祀非所以存德念功)
(述追在昔者也臣愚以爲冝因近其墓立之沔陽使所親屬以時/賜祭凡其臣故吏欲奉祠者皆限至廟所断其私祀以崇正礼於)
(是始/從)竹送清溪月(蘇曰黄綏詩云姢姢釣絲竹幾送/清溪月森森澗厎松風回落霜雪)苔移
玉座春(洙曰玉座玉牀也謝玄暉銅雀/臺詩玉座猶寂寞况乃妾身輕)閭閻兒女換歌舞
嵗時新(洙曰成都記舊俗以四時祀十二月亦祈禱閭里門也/閻里中門也〇蘇曰葛稚川再到郷園閭井改易兒女)
(更換唯緑水青山少不減舊耳〇趙曰此言夔州/之人所事先主者如此舊所引成都記事誤矣)絶域歸舟逺
荒城繫馬頻如何對搖落(洙曰宋玉搖落而變衰謝玄暉/拜中軍記室辭隋王牋臯壤搖)
(落對之惆悵𡵨路東西或以嗚唈○趙曰此句已下公言/其身之流落因先主廟即諸葛之功以自比而感嘆也)况乃
乆風塵(洙曰晉揔紀/論悠悠風塵)孰與關張並(洙曰関羽張飛傳曰初劉/備襲蜀丞相掾趙戩曰劉)
(備其不齊乎拙於用兵毎戰則敗奔亡不暇何以圖人蜀雖小區/險固四塞獨守之國難卒用兵也徴士傳幹曰劉備寛仁有度能)
(得人死力諸葛逹治知變正而有謀而爲之相張飛関羽勇而有/義皆萬人之敵而爲之將此三人者皆人傑也以備之略三傑佐)
(之何爲不濟諸葛傳先主與亮情好日密関張等不恱先主解之/曰孤之有孔明猶魚之有水也願諸君勿復言羽飛乃止○趙曰)
(此蓋言諸葛與関羽張飛之/才器孰與並乎言不可並矣)功臨耿鄧親(洙曰耿弇鄧禹後漢/論云宼鄧之髙勲耿)
(賈之鴻烈○修可曰公評品以爲鄧/禹之髙勲耿賈之鴻烈可親近矣)應天才不小(洙曰應一作/継蜀譙周等)
(上言臣聞河圖洛書五經䜟緯孔子所甄驗應自逺謹按洛書甄/曜度日赤三日德昌九丗㑹備合爲帝際洛書寳號命曰天度帝)
(道稱皇以統握契百成不敗洛書録運期曰九侯七傑爭命民以/炊骸道路籍籍履人頭誰使主者玄且來孝經鉤命决録曰帝三)
(建九㑹備臣父群未亡時言西南數有黄氣直上数丈見來積年/時有景雲祥風從璿璣下來應之此爲異瑞又二十有二年中数)
(有氣如旗從西竟東中天而行圖書曰必有天子岀其方加是年/太白熒惑鎮星常從嵗星相追近漢初㒷五星從嵗星主義漢位)
(在西義之上方故漢法常以嵗星候人主當有聖主起於此州以/致中㒷時許帝尚存故群下不敢漏言頃者熒惑復追歲星見在)
(胃昴畢昴畢爲天綱經曰帝星處之衆邪消亡聖諱預覩推揆期/驗符合数至若此非一臣聞聖王先天而天不違後天而奉天時)
(故應際而生與神合/契願大王應天順民)得士契無鄰(洙曰蜀志先主復領益州牧/諸葛亮爲股肱法正爲謀主)
(関羽張飛馬超爲爪牙許靖麋笁簡雍爲賔友及董和黄權李嚴/等本璋之所授用也呉壹費觀等又璋之璋之㛰親也彭羡又璋)
(之所擯也劉巴者宿昔之所忌恨也皆處之顯任盡其器能有志/之士無不競勸〇趙曰譙周𥘉勸進曰願大王應天順民傳曰得)
(士者強在先主言之/專指諸葛亮而巳耳)遲暮堪帷幄(洙曰運籌/帷幄之中)飄零且釣緍
(洙曰詩何彼穠矣其/釣維何維絲伊緍)向來憂國淚寂寞洒衣巾(洙曰謝靈運/廬陵王墓下)
(作洒淚眺連崗○蘇曰/孔煒常下憂國之淚)
　　　詠懷古跡(五首三首見懷古門)
蜀主窺呉幸三峽崩年亦在永安宫(洙曰劉先主以孫/權襲関羽之故東)
(征三呉爲/將陸議所破於秭歸歩歸魚復改爲永安遂/卒於永安○鄭曰十道志蘷州永安宫劉備作在豊溪南)翠華想
像空山裏(洙曰空一作寒翠華車盖想像猶髣髴〇趙曰翠/華天子之旗也先主即皇帝位故得用翠華字也)玉
殿虚無野寺中(洙曰山有卧龍/寺先主祠在焉)古廟杉松巢水鶴嵗時
伏臘走村翁(洙曰言民/猶祭祀)武侯祠屋長隣近一體君臣祭
祀同(洙曰註見武侯廟註又云公/自註云殿今爲寺廟在宫東)
諸葛大名垂宇宙(洙曰謂孔明之/名垂於天下)宗臣遺像肅清髙(洙/曰)
(漢以蕭何爲宗臣以功業爲時所宗尚也/言孔明勲烈見於後丗者亦可擬蕭何)三分割據紆籌䇿
(洙曰三分謂魏呉蜀/當時孔明多籌䇿)萬古雲霄一羽毛(洙曰言聲名飛揚獨/歩萬古○趙曰以髙)
(飛鳥喻/之也)伯仲之間見伊吕(洙曰孔明佐蜀瑾佐呉俱受重任而/孔明又受顧託〇趙曰言孔明在二)
(公之間也魏文帝論傳毅/之於班固伯仲之間爾)指揮若定失蕭曹(洙曰謂功垂/成而亮薨)福
移漢祚難恢復(洙曰大福/不可再)志决身殱軍務勞(鄭曰殱子廉/切滅也〇洙)
(曰孔明在軍罰二/十巳上皆親覽)
　　　蜀相
丞相祠堂何處㝷(洙曰蜀諸葛亮傳先主建安二十六年即/帝位冊亮爲丞相録尚書事祠堂孔明廟)
(也)錦宫城外栢森森(洙曰成都記府城亦呼爲錦宫城以江/山明麗錯雜如錦也廟有古栢武侯手)
(植/之)映堦碧草自春色(洙曰江文通别/賦春草碧色)隔葉黄鸝空好
音(洙曰空一作多詩泮水懷我/好音王僧逹詩楊園流好音)三顧頻繁天下計(洙曰本傳/曰時先主)
(屯新野徐庶見先主先主器之謂先主曰諸葛孔明卧龍也將軍/豈願見之乎先主曰君與俱來庶曰此人可就見不可屈致也將)
(軍宜枉駕顧之由是先主遂詣亮凡三往乃見又亮上䟽曰先主/不以臣卑鄙猥自枉屈三顧於草廬之中言先主之自見亮亮爲)
(先主而仕皆/爲天下大計)兩朝開濟老臣心(洙曰先主於永安病篤召見屬/以後事謂亮曰君才十倍曹丕)
(必能安國立定大事若嗣子可輔輔之如其不才君可自取亮泣/曰臣敢喝股肱之力効貞信之節継之以死又亮表云㒷漢室還)
(於舊都此臣所以報先帝而忠陛/下之職分也兩朝謂先主及禪也)出師未捷身先死(洙曰未/捷一云)
(未用又/未戰)長使英雄淚滿襟(洙曰閔其志不遂也本傳云十二/年春亮悉大衆由斜谷出以流馬)
(運據武功五丈原與司馬宣王對於渭南相持百餘日其年八月/亮疾卒于軍軍退司馬宣王案行其營壘處所曰天下之竒才〇)
(師曰亮欲合一天下未及岀師一戰而/死使亮未死則呉魏豈能保其土地哉)
　　　諸葛廟
乆遊巴子國(洙曰䕫古巴子國也○程曰寰宇記䕫州春秋/時夔子國後爲楚地秦滅楚置郡即爲巴郡)屢
入武侯祠竹日斜虚寢溪風滿薄帷君臣當共濟賢
聖亦同時翊戴歸先主并吞更出師(洙曰翊戴言輔翊尊/戴劉氏也并吞謂出)
(師表有并吞/中國之志)蟲虵穿畫壁巫覡醉蛛絲(鄭曰覡研歷切○/夢符曰右按前漢)
(志民之精爽不二齊肅聦明者神或降之在男曰覡在女曰巫使/制神之處位爲之牲器以見廟弊巫覡醉於蛛絲中也○趙曰事)
(雖出國語在男曰覡在女曰巫而合用/巫覡字則張衡東京賦巫覡操茢也)歘憶吟梁父躬耕起
未遲(洙曰亮耕南陽作梁父吟○趙曰公惑孔明梁父吟事方/却思歸耕而起爾舊本作也未遲非蓋却成方欲躬耕也)
　　　武侯廟(洙曰成都記云諸葛公廟在先主廟故宅城/西復立素像先主廟西院即武侯廟前有䨇)
(大栢古峭可愛内有裴令公所著/碑柳僕射書相國段公古栢文)
遺廟丹青落空山草木長猶聞辭後主不復卧南陽
(洙曰蜀志諸葛亮傳亮父玄卒亮躬耕隴畒好爲梁父吟漢晉春/秋曰亮家于南陽之鄧縣在襄陽城西二十里號曰隆中徐庶謂)
(先主曰諸葛孔明者卧龍也將軍豈見之乎先主病勑後主曰汝/與丞相從事事之如父建興元年封亮武郷侯五年率諸軍北駐)
(漢中臨發上表辭卒於軍魏鎮西將軍鍾㑹至漢川/祭亮之廟令軍士不得於亮墓所左右芻牧樵採)
　　　䕫州歌(一首同作十首/餘見都邑門)
武侯祠堂不可忘(洙曰祠堂/一作生祠)中有松栢參天長(洙曰見丞/相祠堂何)
(處㝷錦宫城外栢參參孔明廟前有老栢黛色/參天二千尺詩○趙曰/夔州武侯廟有也)干戈滿地客
愁破雲日如火炎天涼
　　　上卿翁請修武侯廟遺像缺落時崔卿權
　　　夔州
大賢爲政即多聞(趙曰言多有傳/聞之善政也)刺史眞符不必分尚
有西郊諸葛廟卧龍無首對江濆(洙曰徐庶謂先主曰/諸葛孔明卧龍也)
　居室上
　　古詩十一首
　　　寄題江外草堂(魯曰梓州作寄成都故居○㤗伯曰/甫從同谷入蜀卜居成都亂遂走梓)
(州今於梓州懷思草/堂遂作是詩寄題焉)
我生性放誕(洙曰唐賀知章晚節尤誕放〇蘇曰嵇肅生平/放誕性僻泉石焉能王公大人門下心緒卑屈)難
欲逃自然(覺範曰自然道也釋氏謂/之逃禪儒者謂之逃自然)嗜酒愛風竹(洙曰風一/作脩○蘇)
(曰呉謨嗜酒毎醉愛觀風竹怡然自樂人或曰陶弘景愛聽/松風王子猷愛竹先生愛風竹其清氣可相敵吴笑而不荅)卜居
此林泉(洙曰此/一作必)遭亂到蜀江(俯曰遭亂/謂禄山反)卧痾遣所便(洙曰/沉痾)
(病也〇趙曰謝靈運卧痾/對空床君平曰便安静也)誅茅初一畒(洙曰屈原卜居誅鋤/草茅以力耕儒行儒)
(有一畒/之宫)廣地方連延經營上元始斷手寳應年(洙曰上/元寳應)
(皆年號〇趙曰公以乾元元年十二月未至成都明年即上元元/年乃公建草堂之始又二年即寳應元年乃公成草堂之日也唐)
(髙祖勑云使至知玄堂巳成不知諸作/早晚得断手凡營造了當言断手者矣)敢謀土木麗(彭曰堂名/以草者取)
(其草創豈求土/木之華麗乎)自覺面勢堅(洙曰東京賦審曲面勢周礼/考工註審察方面形勢之宜)臺
亭隨髙下敞豁當清川(洙曰陸士衡/清川帶華薄)雖有㑹心侣(蒼舒/曰古)
(按古樂府短歌不羡/一囊錢唯重心襟㑹)數能同釣船干戈未偃息安得酣歌
眠蛟龍無定窟黄鵠摩蒼天(洙曰魏文帝/脩條摩蒼天)古來逹士
志(洙曰一云/賢逹士)寧受外物牽顧惟魯鈍姿豈識悔吝先偶
携老妻去慘澹陵風煙事迹無固必(洙曰語孔子/無固無必)幽
貞愧雙全尚念四小松(趙曰秦本紀幽而不正非/君子之幽也見幽人之貞)蔓草易
拘纒霜骨不甚長永爲隣里憐(師曰以四小松爲念憫/其有剛姿勁節而爲蔓)
(草所戕不獲遂其主長之性故云云/英乂見殺四子遇害甫託意傷之)
　　　草堂(洙曰草堂在成都浣花里楊子/琳之亂甫去草堂亂定復歸也)
昔我去草堂蠻夷塞成都今我歸草堂成都適無虞
請陳初亂時反覆乃須臾(蘇曰曹參曰事反/覆於須臾之間)大將赴朝廷
(洙曰時崔寧入朝留其弟寛/守成都楊子琳乗間來襲)群小起異圖中宵斬白馬盟
歃氣已麤(洙曰榖梁傳齊桓衣裳之㑹十有一未嘗有㰱血之/盟蘇秦說趙令㑹天下之將通質刳白馬而盟漢髙)
(祖刑白馬盟孟子五霸桓公爲盛葵/丘之㑹諸侯束牲戴書而不歃血)西取卬南兵(洙曰子琳與/卬州栢正節)
(同/叛)北斷劒閣隅布衣數十人亦擁專城居(洙曰楊子琳/爲瀘州刺史)
(栢正節卬/州刺史)其勢不兩大(洙曰兩大/不相事)始聞蕃漢殊(洙曰子琳/本賊帥也)
(杜鴻漸表/以爲刺史)西卒却倒戈(洙曰子琳爲寧妻任氏/所敗走爲王守仙所誅)賊臣互相誅
焉知肘腋禍自及梟鏡徒(洙曰前漢郊祀志梟鳥名食母/破鏡獸名食父黄帝欲絶其類)
(使百吏柌皆用之破鏡如貙而虎/眼漢五月五日作梟羹賜百官)義士皆痛憤紀綱亂相踰
一國實三公(洙曰僖五年左氏狐裘尨/茸一國三公吾誰適從)萬人欲爲魚(趙曰/左傳)
(昭公元年劉定公歎禹之功曰㣲禹吾/其魚乎光武紀百萬之衆可使爲魚)唱和作威福孰肯辨
無辜眼前列杻械背後吹笙竽談笑行殺戮濺血滿
長衢到今用鉞地風雨聞號呼(洙曰左傳/至於用鉞)鬼妾與鬼馬
(洙曰鬼一作人○趙曰巳殺其主矣則妾謂之鬼/妾馬可謂之鬼馬如匈奴以亡者之妻爲鬼妻)色悲充爾娱
國家法令在此又足驚吁賤子且奔走三年望東呉
弧矢暗江海難爲遊五湖不忍竟舎此(洙曰特蜀亂既/平甫復舎草堂)
(也)復來薙榛蕪(鄭曰薙他計切除草〇蘇曰安謂隋文帝召/爲博士性便山水復來舊隱薙草徘徊而去)
(後辭官/不起)入門四松在歩堞萬竹踈(洙曰堞一云屧〇鄭曰堞/徒恊切城上垣〇趙曰宋)
(書袁粲爲丹陽尹常/歩􁮑白楊郊野間)舊犬喜我歸低徊入衣𥚑隣舎喜
我歸沽酒携胡蘆(洙曰一云/提榼壷)大官喜我來遣騎問所須
城郭喜我來賔客隘村墟天下尚未寧健兒勝腐儒
(洙曰黥布傳上對衆折隋/爲天下安用腐儒哉)飄颻風塵際何地置老夫於時
(破鏡獸名食父黄帝欲絶其類)
見疣贅(鄭曰疣羽求切結痛也贅之銳切〇趙曰莊子云/附贅掛疣此公自以傷見剰其身在天地間如之)骨髓
幸未枯飲啄媿殘生食薇不敢餘(洙曰莊子駢拇疣贅/養生澤雉又十歩一)
(啄百歩一飲嵇康採薇山阿○趙曰倣古詩食蕨不願餘〇師曰/嚴武鎮成都卒於永泰元年夏間朝廷有詔崔光遠代甫年未老)
(而不見用故云骨髓幸未枯食薇/不敢餘謂其貧/也薇菜之薄者)
　　　柟樹爲風雨所拔歎
倚江柟樹草堂前故老相傳二百年(洙曰故/一云古)誅茅卜居
揔爲此(趙曰屈原問漁父云/誅鉏草茅以力耕乎)五月髣髴聞寒蟬東南飄
風動地至(洙曰老子曰/飄風不終朝)江飜石走流雲氣(洙曰莊子雲氣/不待族而雨〇)
(蘇曰漢四年大風起東南江/浪飜吼沙驚石走林木多折)幹排雷雨猶力争根斷泉源
起天意滄波老樹性所愛浦上童童一靑蓋(洙曰蜀/先主舎)
(東南有一樹遙望/之童童若車蓋)野客頻留懼雪霜行人不過聽竽
籟(洙曰莊子言地籟風作則萬竅怒號前者唱于而隨者唱喁/冷風則小和飄則大和○趙曰言其聲之鼔動如之宋玉髙)
(唐賦云纎條悲鳴聲似竽籟舊/注止引莊子地籟似之而非矣)虎倒龍顚委榛棘淚痕
血點垂胷臆(趙曰乃卞和淚/盡継之以血也)我有新詩何處吟草堂
自此無顔色(師曰楩柟𣏌梓天下之良材柟樹爲風雨所拔喻/嚴武死於蜀甫无所依故歎惜之上元二年嚴武)
(鎮成都甫自閬州挈家往依之武歸朝廷甫浮游左蜀諸郡往來/非一武再鎮兩川奏爲節度參謀檢校工部貟外郎氷㤗元年夏)
(武卒郭英乂代之甫失所依乃泛江移䕫州大曆三年春下峽至/荊南詳味此詩殆爲嚴武而發歎焉甫築草堂於成都浣花里甫)
(爲得此樹以爲遊息木仁類以覆庇其下甫頼武以庇焉今也/如/虎倒龍顚是使草堂之人憔悴而無所棲託故云草堂自此無顔色)
　　　茅屋爲秋風所破歌(蘇曰古之封謝侯分之以茅土/所謂茅屋者制節之方州也風)
(號令也所以鼔舞万民和四方之義也天寳十四載/禄山起漁陽之師詭言奉詔誅楊囯忠是謂義兵号)
(令天下䧟河北郡/縣是謂茅屋破也)
八月秋髙風怒號(修可曰莊子大塊噫氣其名爲/風唯是無作作則萬竅怒号也)卷我屋
上三重茅(蘇曰八月隂中也隂以肅殺爲事秋髙風怒号者秋/於五性爲義天寳十四載十一月九日范陽節度使)
(安禄山率藩漢兵十餘万自幽州南向指闕詭言起義以誅楊囯/忠爲名其怒号之甚也卷我屋上三重茅者是時方䧟三郡謂先)
(殺太原尹楊光􁦣於博陵郡十二月六日䧟陳留郡殺張/介然九日䧟滎陽郡殺太守崔无詖故云卷三重茅也)茅飛
度江洒江郊(洙曰洒/一作滿)髙者挂罥長林梢(鄭曰罥/古犬切)下者飄
轉沉塘拗(鄭曰拗於郊切地竄也〇蘇曰分茅之臣悉皆奔逃/濵於患難之側而不顧者若范陽副使封常清三與)
(戰皆不勝西奔陜髙仙芝鎮陜弃城西保潼閞故曰洒江郊也髙/者以義爲髙也林君也肅宗即位靈武玄宗在蜀長林也髙義之)
(臣扈從左右如韋見素陳玄礼故曰挂罥長林梢也塘拗泥塗也/下者卑汚䘮節處於泥塗是時河北二十四郡俱爲所䧟如譙守)
(陽万石令狐潮楊希文劉貴哲皆附賊其後潮亦說/張廵曰盖相從以苟冨貴可謂飄轉而不能自守也)南村群童
欺我老無力忍能對面爲盗賊公然抱茅入竹去脣
燋口燥呼不得(蘇曰南明也村鄙也童无知也明明鄙野无/知之輩以我囯家師老而莫能爲之敵所以)
(盗吾土疆賊吾善良故令狐潮說張廵曰本朝危蹙兵不能岀関/天下事去矣豈非欺我老无力也平原太守顔眞卿以食尽援絶)
(弃郡渡河於是河北郡縣尽䧟賊豈非對面爲盗賊也竹制節也/公然抱茅入竹者禄山反顔杲卿袁履謙緋袍令與假子守土門)
(所謂抱茅制節者也杲卿謂禄山曰汝營州牧羊羯奴竊荷㤙寵/天子負汝何事而乃反乎禄山怒縛之節解而罵不絶賊鉤断其)
(舌杲卿含胡而絶不獨夫是張廵保睢陽使南霽雲詣賀蘭進明/告急賀蘭無意出援兵且張樂以大饗霽雲言城中食尽力屈賀)
(蘭不聽遂截指示信竟不食而去豈非呼不得也〇趙曰韓詩外/傳曰乾喉焦脣仰天而嘆曹子建善哉行曰日來丈難口燥唇乾)
(盖公參/用之也)歸來倚杖自歎息俄頃風定雲墨色(蘇曰甫嘗/與韋宙同)
(䧟賊遁㱕行在所此所以欷戯嘆息也方是時張廵許逺擣其腹/心而賊勢遂衰四方掎角而禄山詭言之号令无所施猶風之定)
(也雲墨色者雲喻礼樂法度墨色不明也天子蒙/塵而幸忠臣継踵而䧟賊礼義法度無自而明)秋天漠漠向
昏黒布衾多年冷似鐡嬌兒惡卧踏裏烈(蘇曰秋義也/望天子以義)
(理天下今也宦豎蔽其明女謁侈其心漠漠而無所察治向昏者/重老之晩年也墨不明也明皇晩年髙力士導其欲太眞妃迷其)
(情豈非向昏而黒也布者女工之本儉之所尚也衾者所以衣𬒳/也以布爲衾蓋以㳟儉而衣𬒳天下且置之而不用所以冷而似)
(鐵鐵黒金也而以斬殺爲事斬殺則少恩明皇末年非惟不知崇/儉以衣被天下又且少思以徇太眞妃之欲也嬌兒太眞妃也卧)
(安寢也太眞妃搖其安謂嘗以禄山爲養子出入宫掖不禁穢醜/稔聞而明皇不悟禄山出范陽與眞妃爲内外援且令進竒禽異)
(物以蠱帝心宰相太子多言其反太眞妃力保之故帝不信及漁/陽難作且約太眞妃爲之内應朝廷機謀禄山靡所不知豈非踏)
(裏裂/也)床床屋漏無乾處雨脚如麻未斷絶(蘇曰床人所/即以爲安也)
(床床四方之所安居者屋漏无乾處者謂今皆䧟於泥塗是時滄/趙見拔博平虜䧟潼関失守南破宛洛張介然崔无詖死其城郭)
(李憕盧奕蔣青死其官所謂如麻未断絶者盖天下浸淫於塗泥/未有巳也揚雄嘗曰震風凌雨然後知厦屋之爲帡幪故甫以雨)
(脚未断言/乱之滋也)自經䘮亂少睡眠長夜沾濕何由徹(蘇曰禄/山父子)
(僣竊於三年之間四方搔然不遑安枕豈非少睡眠/也蜀道尚艱難靈武未還内故謂之沾濕何由徹也)安得廣厦
千萬間(趙曰白樂天詩我願布衾千万丈與君同盖洛陽城然/近乎戲語豈有万丈之衾乎若公言千万間之廣厦二)
(公之言自/有深旨)大庇天下寒士俱歡顔風雨不動安如山(蘇曰/乱而)
(願治憂而思樂忠臣義士之常心甫於是時官卑位下身親罹之/力無所施不免傷今思古而欲得庇覆天下之蒼生謂其歡然懷)
(歸尚未忍弃去義祖太宗之遺烈故欲覆安/之使無震風凌雨之虞故曰不動安如山也)嗚呼何時眼前
突兀見此屋吾廬獨破受凍死亦足(蘇曰嗟歎之不足/故永歌之甫遇乱)
(而願治其所以嗟歎永歌者蓋冩其憂憤之心冀欲有興衰撥乱/之主而庚濟王室以成巍巍突兀之功謂之何時者所望之誠至)
(也吾廬獨破受凍死亦足者禄山之乱天子入蜀甫走鳯翔謁粛/宗授拾遺與房琯少爲布衣交至徳元年七月二十一日琯敗於)
(陳陶斜罷相甫上䟽言琯罪細不宜免粛宗怒詔吏推問後意解/岀爲華州司功曹然不甚省録時㓂奪甫家鄜弥年孺弱至餓死)
(継而弃官去客秦州負薪採橡栗自給故其断章所以言死亦足/也左傳楚申叔展問還無社曰有麥麴乎有山芎藭乎注二物可)
(以禦濕欲使无社逃泥水中時子美方爲嚴武所不容詩之作其/近於此乎〇趙曰按舊注引楚申叔展之明嚴武所不容然所引)
(事迹與意大不相同十二詩皆上元二年之作嚴武鎮蜀𥘉則廣/徳元年公在梓州再則廣徳二年公在幕中故詩定爲上元元年)
(之秋也假使舊注不引左氏又不誤指嚴武直論詩意豈有府尹/不相容者也○師曰秋者粛殺之氣兵革之象也王者之封諸侯)
(各本五方之土色而苴以茅賜之茅屋所以覆庇人所依託焉旣/爲秋風所破則無以自庇甫以嚴武鎮成都遂往依之不幸武卒)
(郭英乂代武爲節度甫由是見知英乂託以爲芘焉兼与楊子琳/栢正節二刺史相善崔旰殺英乂併攻楊子琳栢正節是卷三重)
(茅之比也茅飛度江洒江郊謂子琳正節蒼皇竄避也髙者罥挂/長林栢謂在位賢者逃于林野下者飄轉沉塘拗地不平曰拗喻)
(下民墜於塗炭之苦童無知之稱南村羣童以譬崔旰之徒欺我/老无力喻代宗師老崔旰輩無忌憚焉而恣爲殘暴左傳云師直)
(爲壯曲爲老公然抱茅入竹去謂竊據其茅土也脣燋口燥呼不/得時代宗號令不行召諸道之兵無有應者是以避吐蕃之乱跳)
(而幸陜今崔旰叛雖遣使諄喻豈能止其侵暴甫依託三子以爲/覆芘如茅屋然今三子爲旰所攻是失所棲託是以倚杖有所嘆)
(息時朝廷遣杜鴻漸討平蜀乱故旰兵稍定是以有俄頃風定之/喻也然旰雖定蜀中乗隙而叛者不一如渝州開州並殺刺史之)
(類殺氣猶盛是以有雲墨色之喻也昔楚王投醪於水以飲士卒/三軍之士皆如挾纊爲上者不可不恤其下布衾多年冷似鐵謂)
(寡恩而士不和也英乂爲政刻薄无温燠之惠如布衾然嬌兒比/崔旰旰乗士卒怨背㪯兵以反而蜀中大乱豈非惡卧踏裏裂之)
(譬乎床床屋漏无乾処非特甫無所芘蜀民皆失所依故也雨脚/如麻未断絶謂反者継而起甫詩云前年渝州殺刺史今年開州)
(殺刺史是也自經䘮乱少睡眠長夜沾湿何由徹傷兵乱以來不/獲安居也王者以天下爲家如廣厦之大芘使天下之民咸得其)
(寕雖有風雨其能飄搖震蕩乎甫意/非獨傷己爲天下歎息故有末章云)
　　　水檻
蒼江多風飈雲雨晝夜飛茅軒駕巨浪(洙日郭景純吞/舟浮海底髙浪)
(趙曰此言志在江海豈局促於/淸溪上傍柴門而遊爲事乎)蒼惶避亂兵(洙曰言避/蜀乱也)緬
懷邈舊丘(洙曰又云𬗟邈懷舊丘舊丘/故里也言避乱而逹故里也)隣人亦巳非野竹
獨脩脩舩舷不重扣(鄭曰舷胡田切○洙曰江賦詠採菱以扣/舷〇趙曰晉夏中御以足扣舷歌吴曲)
埋没巳經秋仰看西飛翼下媿東逝流故者或可掘
新者亦易求所悲數奔竄(鄭曰數/色角切)白屋難乆留(蘇曰賈/復見耿)
(弇曰子非久留白屋之士風雲㑹合子當平歩天衢尓後果如其/言〇趙曰白屋貧者之居也公自悲於奔竄不得乆寕居於白屋)
(尔○師曰乱兵謂崔旰之乱甫往梓州舊丘故林也指草堂隣人/亦巳非謂流離也甫去成都凡三載向者所汎扁舟埋没於泥沙)
(故舩舷不堪重扣舷船旁也扣之以節歌甫有東川未及西/㱕故云仰看西飛翼下媿東逝流故者或可掘謂破舩也)
　　　營屋
我有隂江竹(師曰甫植万竹於草堂嘗有詩云入門四松/在歩堞万竹踈即此所謂我有隂江竹是也)能令
朱夏寒(夢符曰右按梁元帝纂要曰夏曰朱夏亦/曰長嬴炎夏三夏九夏又尔稚夏爲朱明)隂通積水
内髙入浮雲端(趙曰枚乗詩曰/美人在雲端)甚疑鬼物慿(蘇曰王粛行/太白見山林)
(秀茂曰疑有/神物所慿)不顧翦伐殘東偏若面勢(師曰謂植竹以䕃/東射之日隨其所)
(向之/勢)户牖可永安愛惜巳六載兹晨去千竿蕭蕭見
白日洶洶開奔湍度堂匪華麗養拙異考槃(趙曰詩/考槃在)
(阿考槃在澗考成子槃樂也今公言養拙而/巳非若碩人之在澗在阿而後成其楽也)草茅雖薙葺衰
疾方少寛(趙曰除草曰薙言雖有薙葺/之勞而吾之衰病可寛也)洗然順所適此足
代加餐寂無斤斧饗(師曰甫築草堂茅茨不翦椽柱不斵/削蓋順其所適也故曰寂無斥斧響)
庻遂憩息懽(洙曰甘棠勿翦勿伐考工記審曲面勢詩考槃/在澗古詩上言加餐飯周禮薙氏○趙曰甘棠)
(勿翦勿敗召伯/所憇注憇息也)
　　　柴門
泛舟登瀼西(洙曰楚俗以山谷間水可渉者爲瀼其渉也謂之/踏瀼素俗以堰水爲瀼皆謂之瀼〇鄭曰本作漾)
(字如亮切水名在隴西○趙曰䕫州惟有東瀼溪見水經注瀼東/瀼西則水兩旁之名今云登瀼西則舟巳泊而登其岸也舊注有)
(蹈瀼之/說非也)廻首望兩崖(革曰兩/崖峽也)東城乾旱天其氣如焚柴(蘇/曰)
(甘士安其熱氣過如焚柴飛鳥爲之不飛○趙/曰此燔柴也尔雅云祭天曰燔柴積薪而焚之也)長影没窈窕餘
光散唅呀(趙曰唅音憾哺也呀音虚加反張口也而/公所用無乃唅呀乎盖唅呀注云谷中也)大江蟠㠌
根(鄭曰嵌/口銜切)歸海成一家(洙曰禹貢九州之水皆入于海○趙曰/嵌嵓之根也出莊子賢者伏於太山嵌)
(嵓之下公所言雖蟠曲於嵌/嵓而終於流出以歸于海也)下衝割坤軸(洙曰海賦又似地/軸挺扶而爭回)竦
壁攅鏌鋷(鄭曰鏌靡各切鎁以虵切○趙/曰巫峽之竦蓋如鏌鎁之劒矣)蕭瑟灑秋色氣
昏霾日車(洙曰氣一作氛/日車見前注)峓門自此始(洙曰䕫州爲峽門也/〇鄭曰峓以脂切䕫)
(州/名)最窄容浮查禹功翊造化䟽鑿就欹斜(洙曰江賦/三峽之東)
(夏后䟽鑿○趙曰江賦巴東之峽夏/后䟽鑿舊注改爲三峽之東誤矣)巨渠決太古(蘇曰巫峽記/巨渠開石決)
(太古之/積水)衆水爲長虵(趙曰比水爲長虵亦新矣〇蘇/曰赴壑如長地蓋本於此矣)風煙
渺呉蜀舟檝通鹽麻(洙曰塩麻/見前注)我今遠遊子飄轉混
泥沙(趙曰江賦或/混淪乎泥沙)萬物附本性約身不願奢(趙曰孟子不/願人之文綉)
茅棟蓋一床(趙曰沈休文詩/茅棟嘯蹲鴟)淸池有餘花濁醪與脫
粟(洙曰濁醪嵇康/脫粟公孫弘)在眼無咨嗟山荒人民少地僻日夕
佳(洙曰陶淵明/山氣日夕佳)貧病固其常(洙曰病/一作賤)冨貴任生涯老於
干戈際宅幸蓬蓽遮石亂上雲氣杉淸延月華賞
妍又分外理愜夫何誇(洙曰漢書理得則不/怨○革曰愜欣也)足了垂白
年(趙曰畢卓柏浮酒船中使足了一生/後漢班超妹書今超年巳垂白矣)敢居髙士差(師曰差輩/也敢以髙)
(士爲/伍)書此豁平昔廻首猶暮霞
　　　客居(趙曰此/雲安詩)
客居所居堂前江後山根下塹萬㝷岸(鄭曰塹/此艶切)蒼濤
鬱飛翻葱靑衆木梢(洙曰沈休文林薄香葱靑〇趙曰借/用王粲四言詩苟非鴻鵰孰能飛翻)
邪竪雜石痕(趙曰沈休文詩/傾壁復邪竪)子規晝夜啼壯士歛精魂(趙曰/阮藉)
(詠懷容色改平/常精䰟自漂淪)峽開四千里(趙曰千字疑誤豈自渝州明月峽/至䕫州西陵峽而下水路有四千)
(里/乎)水合數百源人虎相半居相傷終兩存蜀麻乆不
來呉鹽擁荆門(洙曰蜀人以麻布貿易吴塩也○趙/曰以商旅貿易呉塩不行之故也)西南
失大將(鮑曰謂鄭/公卒也)商旅自星奔(洙曰時崔寧殺郭英乂也/○修可曰劉孝標廣絶交)
(論靡不望/影皇奔)今又降元戎(鄭曰降/古巷切)巳聞動行軒(洙曰時除杜鴻/漸爲成都尹)
舟子候利渉亦慿節制尊我在路中央生理不得論
(洙曰甫依嚴武武死英乂麄暴不能容旋有崔寜之亂此甫所以/進退不能也○趙曰公言其欲南下以歸長安到處留帶而未能)
(今尚在半路也舊注云甫欲依/嚴武武死英乂不能容大非是)卧愁病脚廢徐歩視小園
短畦帶碧草悵望思王孫(洙曰思嚴武也〇修可曰楚辝/劉安招隱辝曰王孫遊兮不歸)
(春草生/兮萋萋)鳯隨其皇去(鮑曰豈鄭公之/夫人亦継亡也)籬雀暮喧繁(洙曰/言賢)
(者亡而小人喧競也時崔寧楊子琳栢正節更來成都〇蘇曰王/符隱居不仕自歎曰鵉鳯思見而不可得籬雀終日喧人耳目何)
(其繁也又云工部/此語寓意非淺)覽物想故國(蘇曰王仲宣周覧春/物𬗟想故國花草)十年别
荒村日暮歸幾翼北林空自昏(趙曰上句以譬能歸者幾/人下句以譬故居所在徒)
(自昏暗而無有/歸栖之翼也)安得覆八溟爲君洗乾坤(洙曰時厭乱乆/矣故甫前有洗)
(兵行此有洗/乾坤之說也)稷契易爲力(洙曰言得其人/則天下不足治)犬戎何足吞(趙/曰)
(公又嘗曰遙拱北辰纒宼盗欲傾東海洗乾坤又曰安得壯士挽/天河盡洗甲兵長不用此意/欲然者但得稷契而用之易爲力)
(耳彼吐蕃犬/戎何足吞乎)儒生老無成(蘇曰孔安國云儒士/懦弱到老無成立矣)臣子憂四畨
篋中有舊筆情至時復援(洙曰詩所謂/以冩我憂也)
　　　客堂
憶昨離少城(洙曰成都之内城謂之少城○趙曰指言成都也/蜀都賦云亞以少城接乎其西注云少城小城也)
(在大/城西)而今異楚蜀捨舟復深山(趙曰謝靈運詩/捨舟眺回渚)窅窕一
林麓(蘇曰龎統愛山至牛條嘆曰欲得此窅窕林麓採薪種藥/足以投老後隱中山果召不起號曰太平逸民隋文詔嘉)
(之)栖泊雲安縣(洙曰雲安属䕫州○趙曰栖泊/字謝靈運謂維舟而止宿也)消中内相
毒舊疾甘戴來衰年得無足死爲殊方鬼(洙曰李陵書/云沒爲異域)
(之/鬼)頭白免短促(洙曰不/爲夭也)老馬終望雲南鴈意在北(洙/曰)
(馬望雲鴈意在北以所居非故國此自喻也○趙曰蓋/懷郷之譬也此乃倣胡馬嘶北風越鳥巢南枝之意)别家長
兒女欲起慙筋力(趙曰禮曰老者/不以筋力爲禮)客堂叙節改具物對
覊束石暄蕨牙紫(洙曰謝靈運山桃發/紅蕚野蕨漸紫苞)渚秀蘆笋緑(洙/曰)
(籚竹笋也楚/人謂之荻芽)巴鶯紛未稀(洙曰鶯一作稼○趙曰舊本作巴/鶯非是當作稼劉章云深耕鋤種)
(立苗欲䟽公言紛/末稀則苗猶多爾)徼麥早向熟悠悠日動江漠漠春辭
木(洙曰日華川上動謝/玄暉生煙紛漠漠)臺郎選才俊(趙曰謂省郎也公時爲/尚書工部貟外郎故稱)
(臺郎舊/注非是)自顧亦巳極(洙曰甫先/授右拾遺)前輩聲名人(蘇曰張融/前輩声名)
(映照/今古)埋沒何所得居然綰章紱(趙曰謂/緋魚也)受性本幽獨
平生憇息地必種數竿竹(洙曰王子猷所居必種竹/自云不可一日無此君)事
業只濁醪(洙曰恨賦濁醪夕飲○修可曰李善注恨賦濁醪夕/飲之下引嵇康與山巨源書曰濁醪一盃彈琴一曲)
營葺但草屋上公有記者累奏資薄禄(洙曰嚴武/奏甫受劒)
(南叅/謀)主憂豈濟時身遠彌曠職(洙曰曠職於職/事無所親也)循文
廟筭正(洙曰循文守文也廟/廟堂也筭籌筭也)獻可天衢直(洙曰左傳献可替/否易何天之衢)
尚想趨朝廷毫髮禆社稷形骸今若是進退委行色
(洙曰傷不得/行其志爾)
　　　遣興
蓬生非無根漂蕩隨髙風天寒落萬里不復歸本叢
客子念故宅三年門巷空(洙曰曹子建轉蓬離本根飄颻隨/長風何意廻颷舉吹我入雲中髙)
(髙上無極天路安可窮類此遊客子捐軀遠從戎魏文帝客子常/畏人王僧逺仲秋邊風起孤蓬卷霜根白日無精景黄沙千里昏)
悵望但烽火(洙曰匈奴傳烽/火通甘泉宫)戎車滿關東(洙曰詩戎/車旣届)生涯
能幾何常在覊旅中
分門集註杜工部詩卷第六
分門集註杜工部詩卷第七
〇居室下(鄰里附)律詩三十八首
　　　堂成
背郭堂成䕃白茅(洙曰以白/茅覆也)緣江路熟俯靑郊(趙曰謝/玄暉和)
(徐都曹詩結軫青謂/青麥盖地青青然也)榿林礙日吟風葉(洙曰榿木名也不/材可充薪而巳惟)
(蜀地最宜種〇鄭曰榿五來切〇師曰廣韻玉篇無此字恐刋誤/也原叔言此木不村只可充薪又云惟蜀地最冝種不知有何所)
(據)籠竹和煙滴露梢(洙曰竹有籠筀名○趙曰榿林籠竹正/川中之物○鄭曰籠力鍾切蜀有以鍾)
(籠/竹)暫止(洙曰一/作下)飛烏将數子頻來語燕定新巢旁人錯
比揚雄宅嬾墮(洙曰一/作慢)無心作解嘲(洙曰揚雄傳有田一/􁎠有宅一區丗丗以)
(農桑爲業哀帝時丁傳董賢用事雄方草太玄或朝雄以玄尚白/而雄解之號曰解朝左太冲詠史詩寂寂揚子宅門無卿相輿東)
(寥空宇内所/講是玄虚)
　　　卜居(洙曰屈原作卜居一首原往太卜鄭詹尹家卜/巳宜何所居因𫐠其詞成都記草堂寺府西十)
(里浣花亭三里寺極宏麗有名僧履空居其中杜貟/外居處偪近常恣遊焉○鮑曰上元元年嵗次庚子)
(公年四十九在成都劎南節度使裴冕爲卜成都西/郭浣花溪作草堂居焉所謂主人爲卜林塘幽是也)
(前注以主人爲嚴武非○趙曰縁楚辝屈原有卜居/一篇故得倚以名詩公又有卜居一篇則在䕫州也)
浣花流(洙曰一/作之)水水西頭(洙曰浣花溪名/○鄭曰在成都)主人爲卜林塘
幽(洙曰主人嚴武也〇趙曰主人謂地/主或所館置之人不可指爲嚴武也)巳知出郭少塵事(洙/曰)
(梁張纉啓常願卜居幽僻屏避諠塵○修/可曰陶淵明云閑居三十載遂與塵事㝠)更有澄江銷客愁
(洙曰謝玄暉詩澄江靜如/練曹子建詩云誰與銷愁)無數蜻蜓齊上下一雙鷄䳵對
沉浮東行萬里堪乗興須向山隂上(洙曰一/作入)小舟(洙/曰)
(蜀有萬里橋在浣花之東昔孔明送吴使至此曰萬里之行從此/始矣因是得名乗興欲傚王子猷月夜泛舟謁戴安道也故有下)
(句山隂王子/猷所居之地)
　　　狂夫
萬里橋西一(洙曰一/作新)草堂(洙曰公築居浣花里在萬里橋/之西萬里橋事見卜居詩注)百
花潭水即滄浪(洙曰成都記杜貟外别/業在百花潭臺猶在)風含翠篠姢姢靜
(洙曰謝靈運詩/緑篠媚新連)雨裛紅蕖冉冉香(趙曰翠篠竹也紅蕖荷花/也古詩姢姢新月躰冉冉)
(衆多之皃選詩/云柔條紛冉冉)厚䘵故人書斷絶(洙曰言交態薄也杜元凱/曰僻居林下謝絶人事厚)
(禄故交音書断絶晚進小/子不足與言它其如予何)恒饑稚子色淒凉欲填溝壑唯
踈放自笑狂夫老更狂(洙曰公以狂自隱爾舊史言公於成/都浣花里結廬枕江與田畯野老相)
(狎蕩嚴武過之有時不冠其傲誕如此○趙曰将欲填溝壑而死/矣却惟只是踈放而不管此其所以爲狂也非嚴武過之而不冠)
(之/意)
　　　野老
野老籬前江岸廻柴門不正逐江開漁人網集澄潭
下(趙曰謂百/花潭也)賈客船随返照來(鄭曰賈公土切/行曰商坐曰賈)長路關心
悲劒閣(洙曰劒門也閣棧道也○趙曰回念其𥘉來蜀時道路/之難也○鄭曰梁益記劒門山勢連絡限蜀爲阻閣棧)
(道/也)片雲何意(洙曰一作事又云行雲幾處○/趙曰事字一作意不若事之快)傍琴臺(鄭曰/十道)
(志成都有琴䑓即相如與/文君貫酒處今海安寺)王師未報収東郡(馬曰/滑州)城闕秋
生畫角哀(趙曰成都改爲南京/故公自注得稱城關)
　　　江村
淸江一曲抱村流(洙曰後漢巴郡南郡蠻注清江縣水色清/照十丈分砂石蜀人見澄清因名清江○)
(趙曰此言浣花溪之澄清也舊/注以爲清曲縣却是施州矣)長夏江村事事幽(洙曰沈/佺期詩)
(坐㸔長夏曉○趙曰長夏言自四/月至六月也舊注引沈詩誤矣)自去自來(洙曰一/作歸)堂上鷰
相親相近水中鷗老妻畫紙爲(洙曰一/作成)碁局稚子𫾣
針作釣鈎(趙曰此言事事清幽也○師曰妻比臣夫此君棊局/直道也針本全直而敲曲之言老臣以直道成帝業)
(而㓜君壞其法稚子比㓜君也此天厨禁臠之說也或說老妻以/比楊妃稚子以比禄山盖禄山爲妃養子棊局天下之喻也妃欲)
(以天下私禄山故禄山得以邪曲包藏禍心此說爲得之雖然甫/之意亦不如此老妻稚子乃甫之妻子甫其肯以巳妻子而託意)
(於淫婦人與逆臣哉理必不然如進艇詩云晝引老妻乗小艇晴/看稚子浴凊江則将何所比况乎此皆村居與妻子適情以自樂)
(故形之詩詠皆若託意於草木/鳥獸之類不冝區區於穿鑿也)多病所湏惟藥物微軀此
外更何求(洙曰何/一作無)
　　　　一室
一室他郷遠(洙曰一作老後漢陳蕃曰大丈夫/處丗當掃除天下安事一室乎)空林暮景懸
(洙曰江文通詩秋日懸清光○/趙曰張景陽雜詩鳴鶴聒空林)正愁聞塞笛獨立見江船
巴蜀來多病(洙曰成都記其西即隴之南首故曰隴蜀以與/巴接復曰巴蜀○趙曰巴與蜀相連之地也)
荆蠻去幾年(洙曰一作千荆蠻荆楚也詩謂之蠻荊太史公/得漢古文春秋乃知中國之虞與蠻荆句吴兄)
(弟/也)應同王粲宅留井峴山前(洙曰峴山荆楚也今屬襄陽/有井在焉人呼爲仲宣井云)
(王粲故宅也○師曰暮景謂晚照也其影倒懸於林梢甫以避宼/駈馳來蜀遂成肺疾荊蠻去幾年意欲適荆楚厭蜀崔旰之亂不)
(知幾年得去也昔王粲依劉表卜居峴山下後人呼爲王/粲宅宅前有井呼爲仲宣井甫之此室殆王粲宅之比也)
　　　田舍
田舎淸江曲(洙曰一/作上)柴門古道傍草深迷市井地僻嬾
衣裳(蘇曰穆政林居地僻見客衣裳亦嬾/吾雖放曠如此不識客意如何)櫸栁枝枝弱(鄭/曰)
(櫸居許切/正作柜)枇杷樹樹香(洙曰櫸栁木/名枇杷果名)鸕鷀西日照曬翅滿
漁梁(洙曰鸕鷀水鳥也蜀人以之捕魚○/趙曰陶侃母責其爲漁梁吏而寄鮓)
　　　爲農
錦里湮塵外(洙曰華陽國志錦江織錦濯其中則鮮明濯他江/必不好故命曰錦里公居在近郊無氛埃故云煙)
(塵/外)江村八九家圎荷浮小葉細麥落(洙曰一/作墜)輕花(余/曰)
(吕氏童蒙訓曰五言詩第三字要響如此一句浮字落字是響/字也所謂響者致力處也予竊以爲字字當活活則字字自響)卜
宅從兹老爲農去國賖(洙曰顔延年詩去國還故里幽門樹/蓬蔾曲禮大夫上去國君去其國〇)
(晏曰賖/遠也)逺慚勾漏令(鄭曰交/阯邑)不得問丹砂(洙曰晉葛洪傳/洪字稚川從祖)
(玄吴時學道得仙號曰葛仙公其錬丹秘術悉得真法以年老欲/錬丹砂以期選壽聞交阯出丹求爲勾漏令帝以洪資高不許洪)
(曰非欲爲榮以/有丹砂帝從之)
　　　西郊
時出碧雞坊(洙曰漢郊祀志宣帝時或言益州有金馬碧雞之/神可醮祭而致遣王褒持節而求之故成都有碧)
(雞坊○鄭曰梁益記成都之/坊一事有二第四曰碧雞坊)西郊向草堂(洙曰成都記草/堂寺府西七里)市
橋官柳細(洙曰成都記市橋水中有石犀盖吴漢爲賊將延岑/所破之處○鄭曰酈元水經注益州西南石牛門曰)
(市橋○趙曰按樂史寰宇記云/於成都府載市橋在州之西)江路野梅香(趙曰市橋江路/皆草堂所經之)
(地)傍架齊書帙㸔題减(洙曰一/作檢)藥囊無人競(洙曰一云/與一云覺)來
往(鄭曰介甫云下得覺字大/好若作與遂爲一篇之病)踈懶意何長(趙曰荆公本作覺/來往甚善余甞讀)
(梁徐姚婦題甘蕉示人曰夕立巳非踈夢啼真太數/雄當夜枕知過此無人覺舊本作競又作執誤矣)
　　　村夜
粛肅風色暮江頭人不行村舂雨外急鄰火夜深明
胡羯何多難樵漁寄此生(蘇曰梁革曰衣冠我非敢倚/甘寄生於漁樵中盡此天年)中
原有兄弟萬里正含情(蘇曰臨風/黙含情)
　　　草堂即事
荒村建子月(趙曰肅宗上元元年歳在辛丑於九月壬寅大赦/去尊號又去上元號稱元年以十一月爲歳首以)
(十所建辰爲名今公作此詩以紀著/事蓋有意於後丗之所考信者矣)獨樹老夫家(趙曰王褒送/塟詩云平原)
(看獨/樹)雪裏江船渡風前逕竹斜寒魚依宻藻宿鷺起
圎沙蜀酒禁愁得(鄭曰禁/居吟切)無錢何處賖
　　　水檻遣興二首
去郭軒楹敞無村眺望賖(趙曰無林木謂之村惟其無/村所以眺望可賖賖者遠也)澄
江平少岸幽樹晚多花細雨魚兒出㣲風燕子斜城
中十萬户此地兩三家
蜀天常夜雨(尹曰蜀雅州常多/隂雨號曰漏天)江㩜巳朝晴葉潤林塘
宻衣乾枕席清不堪秖老病何得尚浮名淺把㳙㳙
酒深慿送此生
　　　到村
碧澗雖多兩(洙曰謝玄暉詩銅陵/映碧澗石磴冩紅泉)秋沙先(洙曰又云亦○鄭/曰先先見切後也)少
泥蛟龍引子過荷芰逐花低老去參戎幕(洙曰爲作簽/謀也〇趙曰)
(爲劎南節/度參謀也)歸來散馬蹄(洙曰曹子建詩/俯身散馬蹄)稻粱湏就列(洙曰/爲貧)
(而仕/也)榛草即相迷(趙曰言旣離草堂而入使/院則路逕生草反相迷矣)蓄積思江漢
(洙曰蓄積猶鬰結也思/江漢以㵼其鬰結爾)頑踈惑町畦(上他典下胡圭切〇洙曰/嵆康云匪降自天實由頑)
(踈町畦隴畒也〇蒼舒曰右按南華真經人間丗篇曰彼且爲無/町畦亦與之爲無町畦〇趙曰言其禀性頑踈所惑者但在於町)
(畦之間故雖朝夕在/院仍思欲一歸也)暫酬知巳分還入故林栖(洙曰王正/長人情舊)
(鄒客鳥栖思故林〇蘇曰鹿岑曰山野性豈能拘禄仕但夕即還/故林單栖一枝私心足矣後果弃官入梁山人髙其節〇趙曰知)
(巳謂嚴公言旣稍酬報知/巳之分乃因遂歸故林爾)
　　　舎弟占歸草堂檢校聊示此詩
乆客應吾道(趙曰家語載孔子陳蔡/之厄曰吾道其非耶)相隨獨爾來孰知
江路近頻爲草堂廻鵝鴨冝長數柴荆莫浪開東林
竹影薄臘月更湏栽
　　　懷錦水居止二首
軍旅西征僻風塵戰伐多(蘇曰孫權風塵滿天相力伐不/止四海困窮黎民流亡上愧乎)
(天中愧乎人下愧乎地○趙曰永㤗元年僕因懷恩誘吐蕃等/宼奉天京師大震帝自将苑中急召子儀屯涇陽故曰西征)猶
聞蜀父老(洙曰猶一作獨司馬/相如有難蜀父老)不忘舜謳歌(鄭曰忘無放/切〇洙曰孟)
(子曰謳歌者不謳歌堯之子而謳歌舜〇趙/曰關外之亂蜀人間之必駭而所謳歌在舜)天險終難立(洙/曰)
(劒門天設之險也難立無德不可恃○趙曰憂吐蕃能犯蜀之險/矣易曰天隂不可升也○師曰子美以崔旰亂成都故避亂之東)
(川然旰雖叛民心未忘唐室/雖據劍閣之險終難自立)柴門豈重過(鄭曰重儲用切再/也○洙曰謂思草)
(堂未得/再到)朝朝巫峽水逺逗錦江波(洙日錦江水與巫峽相/通〇趙曰重懷成都之)
(意水徒相通而不能即返/焉○鄭曰逗文透切佳也)
萬里橋南宅百花潭北莊(洙曰浣花草堂在萬里橋之南/地有百花潭○趙曰舊本作橋)
(南非是蓋公詩又云萬里橋/西一草堂百花覃北即滄浪)層軒皆靣水(修可曰宋王招䰟/高堂䆳宇檻層軒)
老樹飽經霜(趙曰四時纂/要冬瓜飽霜)雪嶺界天白錦城曛日黄
(洙曰雪嶺錦城並/見嚴中丞詩注)惜哉形勝地回首一茫茫(洙曰張孟陽/劎閣銘曰形)
(勝之地匪親勿居○蘇曰姜維曰劎門乃形勝之地㧚三巴要路/不可不惜〇趙曰以西山尚有屯戍恐蜀受其禍故嘆惜形勝之)
(地而憂/之也)
　　　題忠州龍興寺所居院壁
忠州三峽内(洙曰蜀都賦經三峽之峥嶸注三峽巴東永安縣/有髙山相對相去可二十文左右崖甚髙人謂之)
(峽江水/過其中)井邑聚雲根(趙曰雲根言石也張恊詩雲根臨八極/蓋取五岳之雲觸石而出則石者雲之)
(根/也)小市常爭米孤城早閉門(蘇曰楚人侵鄖/鄖閉門常早)空看過客
淚莫覔主人恩(蘇曰子美自稱主人指張使/君上篇有㝠忠州張君宅)淹泊仍愁虎
深居頼獨園(洙曰金剛經/給孤獨園)
　　　移居䕫州郭
伏枕雲安縣遷居白帝城春知催桞別(趙曰言春知人/之離居故催栁)
(之生以供行人之爲别也相别多用/栁者盖古有折楊栁曲多言離别也)江與(洙曰一/作巳)放舩淸(洙曰/以放)
(船之清/爽也)農事聞人說山光見鳥情禹功饒斷石且就
土㣲平(洙曰㳂峽皆因開鑿而成/故少平土惟䕫州相平尓)
　　　入宅三首
奔峭背赤甲(洙曰謝靈運詩孤客傷逝湍徒旅苦奔峭〇趙曰/赤甲本岬字按水經注南連基曰帝山甚髙大其)
(石背赤土人云如人祖胛故謂之赤岬山○鄭曰寰宇記赤甲/城公孫述所築樹木土石悉赤如人袒臂故云赤甲在縣北)斷
崖當白鹽(洙曰赤甲白塩瞿唐峽口二山○趙曰白/塩髙可千餘丈人見其髙白故因名之)客居媿
遷次(洙曰次舎也遷次由移居也○趙/曰如樂昌公主詩今日何遷次也)春色漸多添花亞欲
移竹(趙曰言花枝偃亞於/欲将移去之竹矣)鳥窺新卷簾㐮年不敢恨勝
槩欲相兼
亂後居難定春歸客未還水生魚復浦(洙曰魚復白帝/舊名〇鄭曰十)
(道志䕫州古魚國漢魚復縣地〇師曰魚/復縣即不州峽人以春水張謂之水生)雲暖麝香山(定功/曰後)
(漢郡國志巴郡魚復古之庸地左氏文十年魚人逐楚師是也䕫/州圖經麝香山州東南一百二十五里山出麝香故以名之也)
半頂梳頭白(趙曰白髪之所/存者僅半頂耳)過眉柱杖班相㸔多使者
一一問函關(洙曰時㓂亂未平關中之信未通爾/○趙曰時吐蕃未平所以問之也)
宋玉歸州宅(洙曰歸州有宋/玉宅今亡矣)雲通白帝城(洙曰見白帝/城樓詩注)吾
人淹老病(趙曰吾人乃自言也漢宣帝/歌曰泛濫不止兮愁吾人)旅食豈才名(趙曰/於食)
(他州豈坐才/名之故耶)峽口風常急江流氣不平(趙曰江流之洶湧/如人氣之不平也)
只應與兒子飄轉任浮生
　　　卜居
歸羡遼東鶴(洙曰遼東華表桂有鶴集其上曰有烏有鳥丁/令威去家千年今始歸城郭如故人民非何不)
(學仙冡/爲人)吟同楚執珪(洙曰淮南子宣王以執珪封子發子發/亂而不得楚法得子胥爵執珪莊舄爲)
(楚執圭王仲宣賦莊舄何而越吟〇趙曰此兩句數其不得歸郷/也史記曰莊舄故越之細鄙人也爲楚執珪病而尚猶越聲本無)
(吟字而王粲登樓賦/云莊舄顯而越吟也)未成遊碧海(洙曰十洲記曰扶桑在碧/海之中地去西南萬里大)
(帝之宫太眞東王君所治〇趙曰十洲記云東有/碧海廣狹皓汗與東海等水不鹹苦正作碧色也)著處覔丹
梯(洙曰謝靈運詩躧歩陵丹/梯謝玄暉詩即此陵丹梯)雲嶂寛江北(趙曰䕫江之北其/山稍遠爲寛矣)春
耕破瀼西(洙曰南瀼水管郫縣也○趙曰公自赤甲而遷此江/北乃瀼西之地瀼者水名音譲○鄭曰瀼奴浪切水)
(名今/作灢)桃紅客若至定似昔(洙曰一/作晉)人迷(洙曰見欲問/桃花宿注)
　　　赤甲
卜居赤甲遷居新兩見巫山楚水春炙背可以獻天
子(趙曰列子宋國有田夫曁春東作自曝於日不知天下有綿纊/狐狢顧謂其妻曰負日之暄人莫知者以獻吾君将有重賞)
羙芹由來知野人(洙曰嵆康書野人有快炙皆而美芹子者/欲獻之至尊雖有區區之意亦巳踈矣)
荆州鄭薛寄書近蜀客郄岑非我鄰(洙曰鄭薛郄岑皆/公之故舊見于前)
(詩/注)笑接郎中評事飲病從深酌道吾眞(師曰赤甲山屬/䕫州子美登高)
(詩云艱難苦恨繁霜鬢潦倒新停濁酒杯則知子美以病断酒/今郎中評事深酌勸子美道子美眞性嗜此如何不飲甫亦難)
(逆其意而云病/從深酌道吾眞)
　　　暮春題瀼西新賃草屋五首
乆嗟三峽客再與暮春期(修可曰樂史寰宇記俞州有三/峽之名曰西峽巴峽巫峽明月)
(峽在夔州之/西即西峽矣)百舌欲無語(趙曰反舌無聲在芒種後十日今/謂之欲無語則暮春之時也○師)
(曰百舌江東人謂之信鳥逢春則效百鳥語/故名百舌或曰反舌反舌無聲盖暮春也)繁花能幾時谷
虚雲氣薄波亂日華遲戰伐何由定哀傷不在兹(洙/曰)
(百舌反舌/也禽名)
此郊千樹橘不見比封君(洙曰李衡種甘橘千樹號千頭/木奴前漢貨殖傳蜀漢江陵千)
(樹橘比其人皆/與千戸侯等)養拙干戈際全生麋鹿群(蘇曰陳遂曰幸/得全生於麋鹿)
(群中盡/老矣)畏人江北草旅食瀼西雲(蘇曰言其客路萍跡無/定計也古詩云旅食如)
(閑雲王仲宣漂泊南北如水上萍旅食不定若出谷雲〇趙曰畏/人在於江北之草間旅食在於漢西之雲裏此公之自歎也〇師)
(曰畏人江北草言草動/則驚恐盗伏其中也)萬里巴渝曲(洙曰前漢禮樂志巴渝鼓/貟三十六人師古曰巴巴)
(人也渝渝人也當髙祖初爲漢王得巴渝人並趫捷善鬪與之定/三秦滅楚國存其武樂也巴渝之樂因此始也巴即今巴州渝即)
(今渝州本/蜀都之地)三年實飽聞(蘇曰司馬遷三年飽聞仁政趙曰自/永㤗元年至今大歷二年爲三年矣)
○綵雲隂復白錦樹曉來靑身丗雙蓬鬢(趙曰言身/巳老而雙)
(鬢如/蓬矣)乾坤一草亭(趙曰言天地之間有/此瀼西一草亭也)哀歌時自短(師/曰)
(古詩有短長吟子美渝州侯侍御詩/云虚費短長吟故此云哀歌時自短)醉舞爲誰醒細雨荷
鋤立(蘇曰晁詠因思詩荷鋤立雨中/衣濕不自覺人皆愛其苦學)江猿吟翠屏(洙曰見眷/言終荷鋤)
(并却畧羅翠屏注○黄/曰陶淵明帶月荷鋤歸)
壯年學書劎(洙曰項籍少年學/書不成去學劒)他日委泥沙(洙曰言不見用/於丗○趙曰公)
(自歎於/流落也)事主非無禄浮生即有涯髙齋依藥餌絶域
市喧宜近利(洙曰西居近市易/巽近利市三倍)林僻此無蹊(洙曰曹子建/欲還絶無蹊)
若訪衰翁語須令䞉客迷
道北馮都使髙齋見一川子能渠細石吾亦沼淸泉
枕帶(洙曰一/作席)還相似柴荆即有焉斫畬應費日(夢符曰古/按荆楚多)
(畬田先縱火熂爐候經雨下種歷三歳土脉竭不可復樹藝但生/草木復熂旁山唐劉禹錫適連州畬田行云何處好畬田團團縵)
(山腹鑚龜得雨卦上山燒卧木又云下種暖灰中乗陽坼牙孽蒼/蒼一雨後苕頴如雲發白居易子規歌云畬田有粟何不啄石楠)
(有枝何不棲燒榛種田也爾雅一歳曰菑二歳曰新三歳曰畬易/曰不菑畬皆音餘畬田凡三歳不可復種盖取畬之義也熂音餼)
(燹火燎草也爐音/盧火燒山界也)解䌫不知年(洙曰見畬田/費火耕注)
牢落西江外參差北户間乆遊巴子宅(鄭曰寰宇記䕫/子國後爲楚所)
(滅至秦分/爲巴郡)卧病楚人山幽獨移佳境淸深隔遠關寒空
見鴛鷺廻首想朝班(洙曰謝靈運安排徒空言幽獨/頼鳴琴思玄賦幽獨守此側陋)
　　　從驛次草堂復至東屯茅屋二首
峽裏歸田客(洙曰恨賦欲通抵見罷歸田里○趙曰以張平子/自比也張公作歸田賦畧曰起塵矣以遐逝與丗)
(事乎/長辭)江邊借馬騎(洙曰有馬者/借人乗之)非㝷戴安道(洙曰見山/隂詩注)似
向習家池(洙曰見琬騮/詩習池注)山險風煙合(洙曰江淹賦/風煙有鳥道)天寒橘
柚垂(洙曰蜀都賦户/有橘柚之園)築埸看歛積(洙曰豳詩十/月築場圃)一學楚人
爲
短景難高卧(洙曰秋興賦何微陽之短/晷謝玄暉髙卧猶在兹)衰年強此身山家
蒸栗暖野飯射麋新(洙曰玉色如蒸粟○趙曰左傳射/左麋鹿龜龜者麋背之髙處也)丗
路知交薄門庭畏客頻(蘇曰陸抗家貧畏客過門〇趙曰/惟其從爲靣交而不心所以畏客)
(來之多徒/爲紛紛也)牧童斯在眼田父實爲鄰(蘇曰黄起云編怢/作友田父爲鄰全)
(勝薄官汨没於/市􁎠塵土間)
　　　暫往白帝復還東屯
復作歸田去(趙曰言自白/帝歸田也)猶殘穫稻功築埸憐穴蟻(趙/曰)
(以見公/之不殘)拾穂許村童(趙曰以見公之不吝拾穗詩/云遺秉滯穗伊寡婦之利也)落杵光
輝白除芒子粒紅加飡可扶老(趙曰古詩上言加飡飯/扶老扶吾身之老也)倉
庾慰飄蓬
　　　慿孟倉曹将書覔土婁舊莊
平居喪亂後不到洛陽岑爲歷雲山問無辭荆棘深
北風黃葉下南浦白頭吟(洙曰文君作白頭吟○夢符曰右/按楚詞予交手兮東行送美人兮)
(南浦波滔滔兮來/迎魚鱗鱗兮媵予)十載江湖客茫茫遲暮心
　　　簡吴郞司法
有客乗舸自忠州遣騎安置瀼西頭(洙曰前詩注所/謂瀼東瀼西者)古
堂本買藉踈豁借汝遷居停宴遊(趙曰借吴司法自舟中/遷來以居而我甘心停)
(宴遊/也)雲石熒熒髙葉暁(洙曰一/作曙)風江䬃䬃亂帆秋却爲
姻婭過逢地(夢符曰右按爾雅婦婦父母婿之父母相謂爲婚/姻兩婿相謂爲亞注詩云瑣瑣姻婭今江東人呼)
(同門爲/僚婿)許坐曾軒數散愁(趙曰古堂本公之所有旣借吴/郞住却是姻婭家之屋舎乃爲)
(我過逢之地耳仍應我/坐於曽軒以散其愁也)
　　　王録事許修草堂貲不到聊小詰
爲嗔王録事不寄草堂貲昨屬愁春雨能忘欲漏時
〇隣里　律詩四首
　　　過南隣朱山人水亭(趙曰此篇公歸草堂所作也所/謂南隣豈前者錦里先生乎)
相近竹參差相過人不知幽花欹滿樹小水細通池
歸客村非遠(趙曰公/自言也)殘樽席更移看君多道氣從此數
追随(趙曰曹子建公讌/詩飛盖相追随)
　　　北鄰
明府豈辭滿(洙曰後漢張湛傳明府注郡所居曰府明府者/尊髙之稱前書韓延壽爲東郡太守門卒謂之)
(明府亦/其義也)藏身方告勞(洙曰詩不/敢告勞)靑錢買野竹白幘岸江
皐(洙曰劉隗岸幘大言意氣自若/○趙曰靑錢蜀人語謂見錢也)愛酒晉山簡(趙曰山簡/每出嬉遊)
(多之池上置酒輙/醉名之曰髙陽池)能詩何水曹(洙曰梁書何遜字仲言八歳/能賦詩沈約愛其文甞謂遜)
(曰吾毎讀卿詩一日三復猶不能巳其爲名流所稱如此爲安武/王叅軍兼水部郎初遜文章與劉孝綽並見重於丗丗謂之何劉)
時來訪老疾歩屧到蓬蒿(洙曰三輔决錄江曰張仲蔚隱/身不仕所居蓬蒿没人〇孫曰)
(屧悉協切/履薦也)
　　南鄰(修可曰左太冲詩云南隣擊鍾/磬有此南隣字故公取以爲題)
錦里先生烏角巾(洙曰巾之有角者郭林宗遇雨而角折人/皆折雨以斂之○夢符曰右按晉史羊祜)
(與從弟琇書曰旣定邊當/角巾東第爲容棺之虚)園収芋栗(洙曰一/作粟)不全貧(洙曰史/記卓氏)
(曰吾聞汶山之下沃野下有蹲䲭注大芋也成都風俗曰大飢不/飢蜀有蹲䲭言有所済尔○蘇曰舊本作粟甫以其園只收芋栗)
(故謂之貧然猶有芋栗可収所以不/爲全貧若更収粟則不可爲貧矣)慣看賔客(洙曰又作朋友/一本作門户)
兒童喜(趙曰慣看賔客則常喜即與魏野詩云兒/童不慣見車馬走入蘆花深處藏異矣)得食堦除
鳥雀馴(洙曰言忘機也類狎鷗翁〇趙曰置食堦除間而鳥雀/得之以馴擾〇蘇曰黄椹養鳥雀数百就掌中取食俱)
(無疑忌自號/林泉逸老)秋水纔(洙曰一/作雖)深四五尺野航(洙曰一/作艇)恰受
兩三人(趙曰丗多疑此謂之航豈止恰受兩三人乎余觀詩云/誰謂河廣一葦航之如今之一葉舟也抗即航也則野)
(舫不必名/其大矣)白沙翠竹江村暮相送(洙曰一/作對)柴門(洙曰一/作籬門)月
色新
　　　又呈吴郎
堂前撲棗任西鄰(夢符曰右按前漢王吉傳東家棗樹垂吉/庭其妻取棗啖吉吉知乃夫婦鄰人欲伐)
(年四十有五在奉先以舅崔公爲白水縣尉故適白/水有是詩○鄭曰十道志同州白水漢栗邑南界臨)
(白水魏文/改爲此縣)
客從南縣來浩蕩無與適(洙曰古詩客從遠方來〇蘇曰/姚萇四溟浩蕩困鱗無所適耳)
(○趙曰浩蕩悠逺不定止/之皃如浩蕩乗滄溟之義)旅食(洙曰唐書朱克融/輩皆旅食長安)白日長向
當朱炎赫髙齋坐林杪(鄭曰亡招/切木末也)信宿(洙曰再宿/曰信左傳)遊衍􁓊
(鄭曰衍于線切閴/苦邀切寂靜也)清晨陪躋攀傲睨俯峭壁(鄭曰睍五計/切〇洙曰海)
(賦馮夷俯浪以傲晲〇趙曰曹/子建贈白馬彪云清晨發皇邑)崇岡相枕帶曠野懷(洙曰一/作回)
咫尺(洙曰嵆康賦託峻嶽之崇岡○趙/曰言野雖曠遠而懷之若咫尺也)始知賢主人贈此
遣愁寂危堦根靑冥増冰生淅瀝(洙曰招䰟増水峩峩飛/雪千里謝惠連雪賦霰)
(淅瀝而生集雪紛糅而遂多○趙曰青㝠/者青雲杳冥之際楚詞據青冥而攄虹)上有無心雲下有
欲落石(洙曰陶潜歸去來雲無心而/出岫江惣賦雲無情而自合)泉聲聞復息動靜随
所激(蘇曰郭汲曰君不見幽谷之鍾而不自鳴人/擊即聲人之動靜亦随所擊然後應之也)鳥呼藏其
身有似懼彈射(鄭曰食亦切〇洙曰/隋長係晟善彈射)吏隱(洙曰王喬梅/福皆吏隱也)適
(洙曰一/作通)情性兹焉其窟宅(洙曰海賦瑰竒之所窟宅/天台賦靈仙之所窟宅)白水
見舅氏(洙曰左傳僖二十四年晉文公謂子犯曰所不與舅氏/同心者有如白水投其璧於河内○薛曰右按子美近)
(躰詩有白水明府舅氏宅喜雨詩得過字即/知白水者地名非晉文公所謂白水明矣)諸翁乃仙伯杖
藜長松隂(洙曰天台賦隂落落之長松○修可曰莊子/載元憲杖藜應門〇馬曰劉珣擊馬長松下)作尉
(洙曰梅福作尉/人謂之仙尉)窮谷僻爲我炊雕胡逍遥展良覿(洙曰/西京)
(雜記太液池邊皆雕胡紫籜緑節之類菰之有米者長安人謂之/雕胡謝靈運搔首訪行人引領兾良覿〇趙曰雕胡菰米也爲飯)
(極滑長安人謂爲雕胡出宋玉諷賦曰/主人之女爲臣炊雕胡之飯勸臣食也)坐乆風頗怒晚來山
更碧相對十丈蛟歘翻盤渦析(洙曰海賦盤渦谷轉○鄭/曰渦烏禾切水拗也〇師)
(曰自相對十丈蛟以下寓意於/禄山之叛十丈蛟喻禄山也)何得空裏雷殷殷㝷地脉
(鄭曰殷於謹切詩隱其雷長門賦雷隱隱而響起○趙曰卞雷聲/之殷殷而㝷地脉所在亦詩人在南山之陽南山之側南山之下)
(之理/也)煙氛藹崷(洙曰一/作)崒魍魎森慘戚崑崙崆峒顛
廻首如不隔前軒頽(洙曰一/作推)反照巉絶華岳赤(鄭曰華胡/化切○洙)
(曰太行孟門豈云巉絶爾雅曰落光反照於/東謂之反景劎閣銘云太行孟門豈云巉絶)兵氣漲林巒川
光雜鋒鏑(鄭曰丁/歷切)知是相公軍鐵馬雲霧(洙曰一/作煙)積(趙/曰)
(天寳十四載禄山反帝召哥舒翰守潼/關明年拜尚書左僕射故云相公軍也)玉觴淡無味胡羯豈
強敵(鄭曰羯/居謁反)長歌激屋梁淚下流衽席(洙曰蘇武詩長/歌正激烈曹植)
(賦君朝日之照屋梁○趙曰黄香天子頌曰献萬年之玉觴○徐/曰黄庭内景經淡然無味此言至尊旰食雖衘酒而無味然有相)
(公之軍胡羯亦不足敵也○晏曰屋梁岀宋玉神/女賦曰日朝出照屋梁舊注引爲曹植賦誤矣)人生半哀樂
天地有順逆慨彼萬國夫休明備征狄(洙曰一/作敵)猛将紛
填委廟謀(洙曰後漢光武/賛明明廟謀)畜長䇿(洙曰前漢匈奴傳制百蠻/之長䇿李陵書猛将如雲)
(劉公幹職事相填/委文墨紛消散)東郊何時開(洙曰書周公既設命君陳分/正東郊成周作君陳曰命汝)
(户兹東郊又命畢公保釐東/郊又徐夷並興東郊不開)帶甲(洙曰史帶/甲百萬)且未䆁欲吿
清宴疲難拒幽明廹(洙曰易繫知/幽明之故)三嘆酒食傍何由似
平昔(洙曰古樂府一彈再三歎〇孝祥曰左傳魏献子将受梗/陽人賂饋入召閻没女寛比置三嘆〇程曰魏子曰唯食)
(忘憂三嘆何也曰或賜二小人酒不夕食饋之始至恐其足是以/嘆中置自咎曰豈将軍食之而有不足是以再嘆及饋之畢願以)
(小人之腹爲君子之心屬饜而巳献子辭梗陽人○趙曰借用/閻没女寛當饋而三嘆今公所嘆嘆其不若往日太平之時也)
　　　兩當縣吴十侍御江上宅(俯曰按地理志鳯州兩/當縣州西八十五里漢)
(故道縣後魏置兩當以大散關與/嘉陵地勢險隘相當故云兩當)
寒城朝煙淡(洙曰謝玄暉寒城一/凝眺平楚正濸然)山谷落葉赤(洙曰謝靈運/曉霜楓葉丹)
(夕曛嵐/氣隂)隂風千里來吹汝江上宅(洙曰謝玄暉朔風吹飛/雨蕭條江上來〇趙曰)
(詳味詩意吴侍御遷謫之因爲卞論良民不是姦細以此悮權貴/而得罪耳首四句以秦地之時候景物言其宅在兩當縣之江上)
(所以爲之感激也兩當枕嘉陵江/上傳云吳侍御宅今子孫尚居之)鵾雞號枉渚日色傍阡
陌(洙曰王徽詩窈靄瀟湘空歘吸鵾雞悲謝靈運弭棹薄枉渚指/景待樂闋歌朝騁騖兮江臯夕弭節兮北渚楚辭朝發枉渚以)
(宿辰陽七發鶚鵠晨號乎其上鵾雞哀鳴翔乎其下〇沈曰相如/上林賦云藺玄鶴亂鵾雞張楫曰鵾雞似鶴黄白色張無尽武陵)
(圖經紏繆云余閱四方圖經何其舛訛之多也以武陵善德出一/事觀之其餘可知矣武陵之東口二山一曰枉山二曰踊岀山吴)
(均宋起居注云宋元嘉七年五月大水武陵枉山䧟爲枉渚隋開/皇中刺史樊子重以枉山甞爲善卷所居名其地爲善德山悅其)
(名而遺其實也唐貞元中惣印禪師居踊出山鑿井㗖泥刳木爲/庵開山建寺裴公美以踊岀非佳名爲易山之名爲古德山渾院)
(額爲古德山禪院宣鑒嗣之而德山之名遂著劉禹錫集善卷壇/在枉山上又曰枉渚在郭東周朴詩曰先生遺跡武陵西且善卷)
(之有壇壇非堯舜時所有地枉山䧟而壇在山上枉渚在東而謂/之在西斯則訛之又訛矣太平御覽載江南諸水云湘州記云枉)
(山在郡東十七里有枉焉山西溪口有小灣謂之枉渚山有楚辭/焉〇革曰謹按兩當縣隷鳯州乃古雍州之地子美是詩枉渚乃)
(渚之斜曲而不直者皆謂之枉渚非武陵相潭之枉渚也〇敏功/曰陸雲荅張士然詩曰通波激枉渚悲風薄丘榛注云枉渚曲渚)
(也亦以斜曲爲義○田曰鵾雞/楚地有之楚辭曰鵾雞嘲唽)借問持斧翁幾年長沙客
(洙曰武帝末暴勝之爲直指使者衣繡衣持斧逐盗長沙長沙湖南/地名〇趙曰持斧御史事指言吴侍御也長沙即潭州賈誼所謫之)
(地)哀哀失木狖(洙曰西都賦猿狖失木淮/南子猿狖顛墜而失木)矯矯避弓翮
(洙曰見鴈矯銜蘆内猿啼失木間○趙曰淮南/子鴈銜蘆而翔以避弋繳以比吴之失所也)亦知故郷樂
(洙曰飛鳥過/故郷猶躑躅)未敢思宿昔昔在鳯翔都共通金閨籍(洙/曰)
(謝玄暉旣通金閨之籍○趙曰金閨金馬/門也共通者公爲左拾遺與吴共通籍也)天子猶蒙塵(洙曰/僖二)
(十四年傳臧文仲曰天子/蒙塵於外敢不奔問官守)東郊暗長㦸(洙曰書㤗誓東郊不/開晁錯曰兩軍相近)
(平地淺草可前可後此長㦸之/地也又曰勁弩長㦸射䟽及遠)兵家忌間諜(洙曰李收爲鴈/門謹烽火多爲)
(間/諜)此輩常接跡臺中領舉劾(端夲曰㪯善劾/有罪御史職也)君必慎
剖析不忍殺無辜(洙曰書與其殺/不辜寧失不經)所以分白黒(洙曰曹子/建蒼蠅間)
(白黒䜛巧/乏親踈)上官權許與失意見遷斥(洙曰謝靈運遭物/悼遷斥〇師曰肅)
(宗時禄山未平賊遣諜者行反間之言以中傷朝臣吴侍御作臺/官正領㪯劾之職毎得罪者必爲之分剖曲直是非之理不忍濫)
(殺無罪由是失宰相意遂見斥逐於兩當上官宰相也吴侍/御雖有所卞明宰相雖權時從之必竟不悅以此故黜之)仲
尼甘旅人(洙曰王弼仲尼旅/人則國可知矣)向子識損益(修可曰後漢向/長字子平潜隱)
(於家讀易至損益卦喟然嘆曰吾知冨不如貧貴不如賤未知死/何如生耳〇趙田舊解引春秋叔向怪鄭人鑄刑書事了不相干)
朝廷非不知閉口休歎息(洙曰張厚此事巳/知閉口何勞嘆息)余時忝諍
臣(趙曰時爲/拾遺也)丹陛實咫尺(洙曰僖九年傳天/威不違顔咫尺)相看受狼狽
(洙曰見北/征詩注)至死難塞責(蘇曰吕産罪雖至死亦難塞責/趙曰以見吴之斥而不能言也)行
邁心多違(洙曰詩行邁靡靡沈/休文江海事多違)出門無與適於公負明
義惆悵頭更白(洙曰袁陽源詩義分明於霜〇趙曰落句見/公之恨深矣〇師曰甫時爲拾遺其去天子)
(不逺可以諌矣坐看吴公之狼狽雖死不足塞吴公之責盖甫自/知於吴公有負是以惆悵自刻責其非義也故云於公負明義惆)
(悵頭/更白)
　　　寄栢學士林居
自胡之反持干戈天下學士亦奔波(洙曰避乱奔散/也如波之奔然)歎
彼幽栖載典籍蕭然暴露向山阿(洙曰暴露言无所休/庇也漢書衣冠暴露)
靑山萬里靜散地白雨一洗空垂蘿亂代飄零予到
此古人成敗子如何荆楊春冬異風土(洙曰風土記荆/楊之間春寒而)
(秋煖此所/以爲異也)巫峽日夜多雲雨(洙曰神女朝/爲雲暮爲雨)赤葉楓林百
舌鳴(洙曰楓木凡經霜/則葉赤百舌鳥也)黃泥(洙曰一/作花)野岸天雞舞(洙曰/天雞)
(鳥名謝靈運海鷗戯春岸天雞弄和風〇夢符曰右按爾/雅釋虫螒天雞注小虫黒身赤頭一名前雞又曰摴雞)盗賊
縱橫甚宻邇形神寂寞甘辛苦幾時髙議排金門各
使蒼生有環堵(洙曰使民各/安其居也)
　　　別李袐書始興寺所居
不見祕書心若失及見祕書失心疾(洙曰旣見君/子我心則降)安
爲動主理信然我獨覺子神充實重聞西方止觀經
(洙曰佛西方之教其/法有大觀大覺也)老身古寺風泠泠妻兒待米(洙曰/又云)
(我)且歸去他日杖藜來細聽(蘇曰盧璀聞匡山雨璀歸容/它日杖藜再造門下細聽淵)
(妙之/理)
　　　赤谷西崦人家(鄭曰崦衣檢切〇師曰按地理志/秦州有崦嵫山在赤谷之西曹操)
(與劉備戦于此谷川水爲之丹因號曰赤谷甫乾元/元年貶華州司功屬關輔饑亂乾元二年遂弃官之)
(秦州宿于赤谷西/崦人家因有此作)
躋險不自安(洙曰謝靈運詩躋險/築幽居安一作喧)出郊巳淸目溪廻日
氣暖逕轉山田熟鳥雀依茅茨(師曰言/其靜也)藩籬帶松菊
(洙曰陶淵明三逕就荒松菊猶存宋玉曰/藩籬之鷃料天地之髙〇師曰言其幽也)如行武陵暮欲問
桃源宿(洙曰一本作桃花陶潜桃源記曰晉太康中武陵人捕/魚從溪而行忽逢桃花林夾爾岸数百歩無雜木芳華)
(鮮美落英􁈔紛漁人異之前行窮林尽見山有小口髣髴有光便/捨舟歩入𥘉極狹行四五十歩忽然開朗邑屋連接雞犬相聞男)
(女𬒳髪怡然自樂見漁人大驚問所從來要還爲設酒食云先此/避秦難率妻子來此遂與外隔絶不知有漢無論魏晉也旣出白)
(太守太守遣人隨而/㝷之迷不復得路也)
　　　題栢大兄弟山居屋壁二首
叔父朱門貴(洙日郭景純/朱門何足榮)郞君玉樹髙(洙曰見玉樹/臨風前注)山
居精典籍文雅渉風騷江漢終吾老雲林得爾曹哀
絃繞白雪(夢符曰右按宋王對楚襄王問曰客有歌郢中者其/始下里巴人國中屬和者數千人其爲陽春白雪國)
(中屬而和者數十人而巳又文選鮑昭蜀琴抽白雪郢曲繞陽春/〇尹曰哀絃琴也記曰絲聲哀哀以立廉廉以立志君子聽琴瑟)
(之聲則思忠義之臣又枚乗七發曰龍門之桐髙百尺而無枝使/班爾斫斬以爲琴野繭之絲以爲絃孤子之鈎以爲隱九寡之珥)
(以爲㢩使師堂操張伯牙為之歌此亦天下之至悲也太子能強/起而聽之乎生㢩音的隱㢩琴上飾取孤子寡婦之寳而用之欲)
(其聲多悲哀九寡九度寡也琴録曰琴曲有幽蘭白/雪風入松烏夜啼俗人非知音者故未可與之操)未與俗人
操(洙曰琴有/白雪操)
野屋流寒水山籬帶薄雲靜應連虎穴喧巳去人群
筆架霑䆫雨書籖映隙曛(鄭曰籖/子廉切)蕭蕭千里馬(洙曰/詩蕭)
(蕭馬鳴漢文/却千里馬)箇箇五花文
　　　栢學士茅屋
碧山學士焚銀魚(洙曰移文云焚芰製而裂荷衣也○蘇曰/張褒梁天監中不供學士聀御史欲彈劾)
(褒曰碧山不負吾/乃焚章長嘯而去)白馬却走身巖居(日曰光武臨朝或有/惰容張湛輙陳諌其)
(失湛常乗白馬帝毎見/曰白馬生且復諌矣)古人巳用三冬足(洙曰東方朔三/冬文史足用)
年少今開萬卷餘(洙曰今一作曽/見讀書破萬卷)晴雲滿户團傾蓋(洙/曰)
(鄒陽傾蓋如故/宼蓋若浮雲)秋水浮堦溜决渠(洙曰張景陽階下伏泉通/堦上水衣生陸土衡豐注)
(溢修霤黄潦侵堦除雲/隂結不解通衢化爲渠)冨貴必從勤苦得(蘇曰徐陵見弟/姪讀書陵指其)
(書語人曰人之冨貴/必從此勤苦而得)男兒須讀五車書(洙曰莊子天下篇恵/施多方其書五車)
　　　題郪縣郭三十二明府茅屋壁(鄭曰郪七稽切/縣名在梓州)
江頭且繫船(鄭曰係/吾詣切)爲爾獨相憐雲散灌壇雨(鄭曰/博物)
(志太公爲/灌壇令)春靑彭澤田頻驚適小國一擬問髙天別後
巴東路逢人問幾賢
　　　崔氏東山草堂
愛汝玉山草堂静髙秋爽氣相鮮新有時自發鍾磬
響(師曰言无/鄰築也)落日更見漁樵人盤剥白鵶谷口栗飯煑
青泥坊底芹(洙曰白鵶谷靑泥坊皆地名/〇石曰坊音防即堤邊也)何爲西莊王給
事柴門空閉鎻松筠(鮑曰王維時𬒳張通儒禁在東山此詩/有所歎息故云○趙曰唐史鄭䖍傳安)
(禄山反遣張通儒/却置百官於東都)
　　　李監宅
尚覺王孫貴(洙曰王孫王者之後亦相/尊敬之稱韓信傳哀王孫)豪家意頗濃(洙曰/豪貴)
(之家/也)屏開金孔雀(洙曰隋長孫晟貴盛甞畫/二孔雀於屏間以擇婿)褥隱繡芙
蓉(洙曰刺繡紋爲芙蓉也○蘇曰漢明帝西或献翠毛撚金/美蓉𬒳褥并細文玉枕○師曰隱如隱几之隱隱倚也)且
食雙魚美(洙曰姜詩孝感地爲之出泉/日生雙鯉詩得之以供母)誰看異味重(洙曰/河敬)
(祖食必四方珍異○師曰孟子曰魚我所欲史記云彈/鋏歸来兮食无魚上客所食之物况兼異味之重累乎)門䦨多
喜色女婿近乗龍(洙曰後漢明帝紀勞賜元氏門闌走卒〇/夢符曰右按楚囯先賢傳孫雋李元礼俱)
(娶大尉桓焉女時人謂桓叔元/兩女婿俱乗龍言得婿如龍也)
　　　李監宅(新添)
落葉春風起髙城煙霧開雜花分户映嬌燕入簷廻
一見能傾産虚懐只愛才鹽官雖絆驥名是漢庭來
〇田園
　　古詩二首　律詩五首
　　　秋行官張望督促東渚耗(洙曰一/作刈)稻向畢淸晨
　　　遣女奴阿(鄭曰烏葛切/小女本作咹)稽竪子阿叚往問(洙曰/文十)
(年王在渚宫/注小洲曰渚)
東渚雨今足佇聞粳稻香(洙曰謝靈運詩滮池漑粳/稻說文粳稻屬也稻稌也)上
天無偏頗蒲稗各自長(洙曰匈奴傳朕聞天不頗覆地不偏/載謝靈運湖中作芰荷迭映蔚蒲稗)
(相因/依)人情見非類(洙曰前漢朱虚矦章請爲吕太后言耕田/髙后兒子畜之笑曰顧乃父知田耳若生)
(而王子安知田乎章曰臣知之太后曰試爲我言田意曰深耕穊/種立苗欲䟽非其種者鋤而去之太后黙然師古曰以斥諸吕也)
(穊稠也穊種者言多生子孫也〇修可/曰前漢劉章云非其種者鋤而去之)田家戒其荒(洙曰前漢/武帝紀野)
(荒治苛也注曰/荒田畒不闢)功夫競榾榾除草置岸傍(洙曰食貨志芸/除草也莊子天)
(地篇榾榾然用力/甚多榾苦骨切)穀者命之本客居安可忘(洙曰命之一/云今土范子)
(計然曰五穀者万民之命國之/重寳也晉書黎元以穀爲命)青春具所務勤墾免亂常
吴牛力容易並驅動莫當(鄭曰驅區遇切○洙曰驅去聲/動莫當一云紛遊場丗說滿奮)
(云吴牛見月而喘斉還詩並驅從兩牡兮潘安仁籍田賦浮遊場/染履岀說今之水牛生江淮故謂之吴牛畏熱見月疑日所以喘)
(也○趙曰容易言其水牛力之最多不以/爲難也並驅則雙駕之也埸者疆埸之埸)豐苗亦巳穊(見上/注鄭)
(曰几利/切稠也)雲水照方塘(洙曰劉公幹雜/詩方塘含白水)有生固蔓延靜一
資隄防督領不無人提携頗在綱(洙曰携一作挈書盤/庚若網在綱有條而)
(不/紊)荆楊風土暖(洙曰周官曰楊州荆州冝稻江/淹南中氣候暖朱華陵白雪)肅肅候㣲
霜尚恐主守踈用心未甚臧(洙曰臧善也○趙曰/守指行官張望也)淸朝
遣婢僕寄語踰崇岡西成聚必散(洙曰書平/秩西成)不獨陵我
倉(洙曰詩我倉旣盈又曽孫之庾如坻如京潘/安仁籍田賦有云我倉如陵我庾如坻也)豈要仁里譽
(洙曰里仁爲美〇蘇曰祖宥守志自養文名四馳永嘉太守/屢杜駕見之曰君子道髙德尊所致如此非仁里所要譽)感
此亂丗忙(洙曰非欲賙施以要仁里之譽/盖亂丗不可不蓄積以爲給也)北風吹蒹葭蟋
蟀近中堂(洙曰北風冬風也言歲向冬矣詩/十月蟋蟀入我床下故近中堂)荏苒百工休
鬰䊸遲暮傷(洙曰礼月令霜降百工休謝宣遠詩履/運傷荏/苒陸士衡䊸鬰游子情謝琨遲暮獨如何〇蘇曰)
(陸士衡歳華荏苒而莫百工俱休〇師曰詳味此詩託意於除惡/以佑善人其終篇在於聚而能散以閔乱丗之困乏使甫爲政其)
(意必有見于丗者/惜夫莫之用也)
　　　行官張望𥙷稻畦水歸
東屯大江北(洙曰一枕大江〇鄭/曰屯徒渾切聚也)百頃平若桉(饒曰六尺爲/歩歩百爲畒)
(畒百/爲頃)六月靑稻多千畦碧泉亂揷秧適云巳引溜加
漑灌更僕往方塘(鄭曰更古行切〇洙曰更僕以畨次/更代使之也劉公幹方塘含白水)决
渠當斷岸(洙曰西都賦决渠降雨荷挿成雲/〇趙曰鮑明遠蕪城賦崪若断岸)公私各地著
(鄭曰著陟畧切〇洙曰食貨志理民/之道地著爲夲師古云謂安土也)浸潤無天旱主守問家
臣(洙曰陸韓云/庶子及家臣)分明見溪畔竿竿烱翠羽剡剡生銀漢
(鄭曰剡以冉切○蘇曰桑敬剡剡兮雲生銀漢○趙曰曹子洛神/賦云或拾翠羽廣雅云天何謂之天漢亦曰銀漢也〇師曰剡剡)
(竹末削殺貌生銀漢/謂水注如傾河漢)鷗鳥鏡裏來關山雪邊看秋菰成
黒米(鄭曰菰音孤○洙曰菰米雕胡也〇/趙曰鏡裏雪邊皆収畦水之明㓗也)精鑿(洙曰一/作穀)傳白
粲(夢符曰右按鄭氏釋詩俾䟽斯粺云米之率米于粺九鑿八侍/御七〇趙曰夲草云菰又謂之茭白嵗乆中心生白臺謂之菰)
(手其臺中有黒者謂之茭欎至後結實乃雕胡米也精鑿出左傳/粢食不鑿音作鑿謂治米使白○晁曰傳合也以菰米合白粲炊)
(飯)玉粒足晨炊紅鮮任霞散(趙曰蘇秦所謂米貴如玉也/上言米粒之珎貴下云紅鮮)
(方是言飯紅潤之色/韓信傳晨炊蓐食)終然添旅食作苦期壯觀(洙曰楊惲/田家作苦)
(○趙曰魏文帝/云旅食南館)遺穗及衆多我倉戒滋漫(趙曰詩云遺秉/滯穗伊寡婦之)
(利〇師曰利於人/而嗇於巳之意)
　　　茅堂檢校収稻二首
香稻三秋末平田百頃間喜無多屋宇幸不礙雲山
御裌侵寒氣(洙曰秋興賦籍莞蒻御裌/衣〇鄭曰裌古洽切複衣)嘗新破旅顔紅
鮮終日有玉粒未吾慳(夢符曰右按文選尺爐重㝷桂紅/粒貴瑶瓊李善云戦國䇿曰蘇秦)
(之楚三月乃得見王談卒辝行楚王曰先生不遠千里而臨寡人/曾弗肯留願聞其說對曰楚囯食貴於王薪貴於桂謁者難見於)
(鬼王難見於帝今臣食玉/炊桂因鬼見帝其可得乎)
稻米炊能白秋葵煑復新誰云滑易飽老藉軟俱匀
種幸房州熟苗同伊闕春(鄭曰縣名/在洛陽)無勞映渠盌自有
色如銀(黄曰魏文車渠椀賦車渠玉属也多纎理縟文生于西/國其俗寳之惟二儀之普育何萬物之殊形料珍怪之)
(上美無兹椀之獨虚苞華文之光麗發浮彩而揚榮理交錯以連/属似将離而復井又梁陸倕蠡杯銘曰用邁羽杯珍逾渠椀實同)
(蠡側形均樸滿廣/雅云車渠石次玉)
　　　刈稻了詠懷
稻穫空雲水川平對石門(洙曰南都賦縁以劎閣阻以石/門○趙曰此乃夔州詩而言石)
(門乃下篇雙崖壯此門也舊引蜀都賦阻以石門/舊注云石門在漢中之西豈于䕫州事哉非是)寒風踈草木
(洙曰又/云落木)旭日散雞豚(洙曰孟子/雞豚狗彘)野哭𥘉聞戰樵歌稍出村
無家問消息作客信乾坤
　　　佐還山後寄(二首同作三首/一首見宗族門)
白露黄粱熟分張素有期巳應舂得細頗覺寄來遲
味豈同金菊香冝配緑葵(趙曰潘安仁賦/有緑葵含露)老人他日愛
正想滑流匙
幾道泉澆圃(鄭曰澆/堅堯切)交横落幔坡葳蕤秋葉小(洙曰/小一)
(本作少一/作葉色)隱映野雲多隔沼連香芰通林帶女蘿甚聞
霜薤白(鄭曰薤胡介切/軰菜葉似韭)重惠意如何(楷曰此三篇叙其姪/還山後之事分引泉)
(水以灌園故交横而落也慢坡言坡翠如慢/葳蕤盛貌秋葉言黄落之葉女蘿乃松蘿也)
分門集註杜工部詩卷第七
分門集註杜工部詩卷第八
　仙道
　　古詩三首　律詩一首
　　　昔遊
昔謁華蓋君緑𫀆崑玉脚人棺巳上天白日亦寂寞
(洙曰後漢方術傳王喬為葉令後天下玉棺於堂前吏人推排終/不揺動喬曰天帝獨召我邪乃沭浴服飾寢其中蓋便立覆宿昔)
(葬於城西其夕縣車牛皆流汗喘乏而/人無知者百姓乃爲立廟號葉君祠)暮升艮岑頂(洙曰艮岑/東北之岑)
(也)巾几猶未却弟子四五人入來淚俱落余時遊名
山發軔在遠壑(鄭曰軔而振切○洙曰離騷朝/發軔於蒼梧又朝發軔於天津)良覿違夙
願(洙曰謝靈運詩搔首/訪行人引領兾良覿)含淒向寥廓林昏罷幽磬竟夜
伏石閣王喬下天壇㣲月映皓鶴(洙曰嵇康琴賦王喬披/雲而下墜天台賦王喬)
(控鶴以冲天何敬祖在昔王子喬有道發伊洛迢遞陵峻岳連翩/御飛鶴王喬傳或云即古仙人王子喬也劉向列仙傳曰王子喬)
(周靈王太子晉山好吹笙作鳯鳴遊伊洛聞道士浮丘公接上山/三十餘年後來於山上告桓梁曰告我家七月七日待我緱氏山)
(頭果乗白鶴駐山頭望之/不得到㪯首謝時人而去)晨溪嚮虚駃(鄭曰駃苦夬切/駃馬日行千里)歸
徑行巳昨豈辭靑鞋胝(趙曰靑鞋山行之具公又甞曰若耶/溪雲門寺靑鞋布襪從此始胝足病)
(也荘子曰/手足胼胝)悵望金匕藥東蒙(洙曰東蒙山名昔者/先王以爲東蒙主)赴舊隱
尚憶同志樂伏事董先生(洙曰董先生董京威也行吟常/宿白社之中時乞市肆得碎繒)
(結以/自覆)於今獨蕭索胡爲客關塞道意乆衰薄(蘇曰吴詩/道意夕不)
(怡神氣/斍衰歇)妻子亦何人丹砂負前諾(洙曰晉葛洪求勾/漏令以錬丹砂)雖
悲髪變鬢(洙曰一云鬢髪変謝玄暉詩有情知望卿誰能鬒/不変詩鬒髪如雲〇趙曰髪之黒者曰鬒鬒髪変)
(言変而/爲黑也)未憂筋力弱杖藜望淸秋有興入廬霍(洙曰/杖一)
(作扶一云衡謝靈運詩游羅浮行息必廬霍江淹擬靈運/詩靈壇信淹留貴心非待設平明登雲峯杳與廬藿絶)
　　　幽人(洙曰易履道坦坦幽人貞/吉陸士衡詩幽人在浚谷)
孤雲亦群遊神物有所歸(洙曰陶潜詠貧士詩萬族各/有託孤雲獨無依有一作識)麟
鳯在赤霄何當一來儀(洙曰劉公幹何時當采儀将須聖明/君書鳯凰來儀張恊七命掛歸翮於)
(靑霄之表漢書麟鳯在郊藪孔融曰麟鳯來頌声作○趙曰張茂/先鷦鷯賦序彼鷲鶚鵾鴻孔雀翡翠或淩赤霄之際或託孤垠之)
(外則鳯凰言赤霄冝矣然麟亦謂之在赤霄斈者多疑之殊不知/徐陵之生寳誌見之曰此兒天上石麒麟自天而降亦冝在赤霄)
(矣)往與惠詢輩中年滄州期(歐曰惠詢軰謂惠逺許詢也/謝玄睴之宣城詩旣􁁅懷禄)
(情復協滄洲趣李善注楊雄賦云丗有黄公者起於滄洲頤神養/性故後人以滄洲爲隱者所居隋圖經曰漢水逕琵琶谷至滄浪)
(洲乃漁父棹歌處即滄洲也〇/修可曰海中十洲其一曰滄洲)天髙無消息棄我忽若遺
(洙曰詩谷風將安将樂弃予如遺郭泰機衣/工秉刀赤弃我/忽若遺古詩弃我如遺跡)内懼非道流幽人
在瑕疵(洙曰僖七年/傳不有瑕疵)洪濤隱語笑(洙曰曹植汎舟越洪濤/晉王凝之風賦驅東極)
(之洪濤郭璞江賦鼓洪濤於赤岸木玄虚海賦洪濤瀾汗曹玭江/賦洪濤突兀而横持蔡邕賦洪濤涌以沸騰晉蘇彦詩洪濤奔逸)
(勞)鼓枻蓬萊池(洙曰孫楚賦舟人鼓枻而揚歌史漁父鼓枻/而去〇蘇曰方鰥曰吾将吞燕日月光華鼓)
(枻遊蓬莱酌天醴玄漿還源返腦/爲丗外人靑杉木版非吾所好也)崔嵬扶桑日(洙曰山海經/曰日出陽谷)
(浴于咸池/拂於扶桑)照曜珊瑚枝(洙曰梁元帝馬詩照耀珊瑚鞭○趙曰/珊瑚焦於海底石上有五色故日所以)
(照/曜)風帆倚翠蓋暮把東皇衣(洙曰屈平九歌有東皇太一/又孔蓋兮翠旌說苑鄂君汎)
(舟於新陂之上張翠羽之蓋張平子東京賦翠羽之/高蓋曹植曰仰撫翠蓋陸士衡詩云翩翩翠蓋羅)嚥漱元和
津(洙曰天台賦嗽以華池之泉〇孝祥曰黄庭經曰口爲玉池太/和官嗽嚥靈液灾不作注云口中液水爲玉津又中黃經曰伹)
(服元和除五穀必獲寥天得/其籙注云服元和謂咽津液)所思煙霞微知名未足稱局
促商山芝(洙曰見喜晴詩注○定功曰皇甫謐髙士傳秦丗道/滅德消坑黜儒術四皓於是退而作歌曰莫莫髙山)
(深谷逶迤曄曄紫芝可以療飢〇/修可曰漢武帝曰局促效轅下駒)五湖復浩蕩歳暮有餘
悲(洙曰張景陽詩歳暮懷百憂有志之土志未獲伸而時不我與/則未甞不以時逝爲歎也故多以歳暮爲之憂悲○師曰幽人)
(乃幽隱之士按唐史拾遺惠昭荀珏與友善常以詩相倡酬甫此/詩思之故以二子自爲幽人取易履道坦坦幽人貞吉之義神物)
(龍也龍翔而雲從喻聖人岀而賢人應之舜韶九成而鳯凰來儀/盖鳯之爲物有道則見今雲未遇神龍鳯不遇有道之丗雲則無)
(所㱕鳯則不來儀是以賢人幽隱此其時也海上有十洲乃神仙/所居滄洲是其一也甫往與二子約中年功名成遂爲滄洲之遊)
(自别以來悄無音耗殆恐二子以余信道不篤見疵於余是以弃/我若遺而無所思也甫詩云道意乆衰薄又云丹砂負前諾是故)
(有内懼非道流之句蓬萊池盖海上有三島一曰蓬萊二曰方丈/三曰瀛洲日岀于暘谷拂于扶桑珊瑚生海底有五色如瑠璃翠)
(蓋即翠羽飾蓋也東皇乃東方青帝也元和津乃天地一元之氣/津液也煙霞㣲謂蒼洲在煙霞深微之中自洪濤隱語笑以下比)
(叙說滄洲之興鼓枻乃鼓楫也甫意謂若与惠荀輩遊滄洲則必/鼓枻以拂扶桑之日映照珊瑚之枝須風掛帆輕倚翠蓋挹東皇)
(漱元氣隱於煙霞之表雖功名赫赫未足爲稱雖四皓歌啇紫芝/猶爲局促比此真樂方万遠矣奈何言不相副今復飄泛五湖尚)
(爲羇旅况年巳衰暮将與/物化豈不爲之悲傷乎)
　　　憶昔行
憶昔北㝷小有洞洪河怒濤過輕舸(鄭曰舸加我切○/洙曰茅君内傳大)
(天之中有玄中之洞三十六所第一王屋山之洞圍万里名/曰小有靑虚之天至於廣雅南楚江湘凡船之大者謂之舸)辛
勤不見華蓋君艮岑靑輝惨么麽(鄭曰上烏堯反下亡/果切〇劉良曰小也)
(○洙曰葛仙翁傳崑崙一曰玄圃䑓一曰華蓋仙人所居○趙曰/公昔遊云昔謁華君深小洞宫脑王官巳上天白日亦寂寞暮升)
(艮岑頂巾几猶未却詳考二詩之意盖公/之遊王屋本欲謁華蓋君適值君死也)千崖無人萬壑静
三歩回首五歩坐(修可曰曹公祭橋玄文有曰車過三歩腹/痛莫怪李陵别蘇武詩曰轅馬頋悲鳴五)
(歩一/彷徨)秋山眼冷魂未歸仙賞心違淚交墮(洙曰謝靈運/曰賞心樂事)
(四者難并陸機中心若有違〇趙曰上句言望華蓋君招之而不/來也下句言欲爲仙賞之遊而事與願違所以悲泣也宋玉招䰟)
(有䰟兮帰來者凡十二今言未字者反言之也唐/昌王蘂花詩云䰟消眼冷未逢真豈出於杜公乎)弟子誰依白
茅(洙曰一/作石)室盧老獨啓靑銅鎻(鄭曰盧遨/見淮南子)巾拂香餘搗
藥塵階(洙曰一/作前)除灰死燒丹火玄圃滄洲莽空闊(洙曰十/洲記曰)
(崑崙山三角一角正于北辰星輝名曰閬風嶺其一角正西日玄/圃䑓其一角正東曰崑崙宫其一処有積金爲天鏞城西千里城)
(安金臺茅君内傳曰八海之中崑崙蓬萊方丈瀛洲白山八亭之/山所以山神有洞宫〇修可曰葛仙傳云崑崙一曰玄圃也滄洲)
(十洲之一洲也舊注引/茅君内傳正謬妄矣)金節羽衣飄婀娜(鄭曰上於可切/下奴可切美也)落
日𥘉霞閃餘映(洙曰以黄金爲節鳥羽爲衣漢武帝拜欒大/爲五利將軍使衣羽衣立白茅上受印注以)
(鳥羽爲衣取其神仙飛翔之意○趙曰言華蓋君金節羽/衣之所往來有落日初霞之輝映王仲宣詩山岡有餘映)倐忽
東西無不可(洙曰言其飛翔/無所往而不可)松風磵水聲合時(鄭曰磵/居晏切)靑
兕黄熊啼向我(洙曰兕如野牛靑皮堅厚可以爲㱯嶓冡之山/其數多成王時東夷献黄熊云韜曰文王囚羑)
(里散冝生得黄熊而献之按類書成王時不屠/國献靑熊未甞献黄熊也輒改以附㑹如此)徒然咨嗟撫
遺跡至今夢想仍猶佐(趙曰公在山中愁寂不堪撫華/蓋君之遺跡而夢想猶見之也)袐
訣隱文須内教晚嵗何功使願果(洙曰使/一云収)更討(洙曰一/云覓)
衡陽董錬師(洙曰董錬師神仙也隱於衡陽○趙曰以爲求仙/須得有功行而傳秘訣不見華蓋君矣却思南遊)
(而訪董/錬師也)南遊早鼔瀟湘柂(洙曰晉庾闡楊都賦青雀飛艫余/皇鼓柂〇夢符曰右按道藏書中)
(有隱訣其書曰太淸九宫其最髙者稱太皇紫皇玉皇也○師曰/神仙有三十六洞天第一王屋山之洞名曰小有淸虚天崑崙山)
(一曰玄圃一曰華蓋仙人之所居艮岑崑崙東北之岑甫昔遊小/有洞不憚辛勤兾遇仙賞時盧道人結茅山下居焉甫謁之訪其)
(仙術葛仙翁與費長房跳入壷中忽見殿閣崔嵬皆鏁閉葛喝之/煙霧四起鏁自開闢今以盧比之葛仙翁故云獨起青銅鏁玄圃)
(滄洲皆仙境金節以黄金爲旌節羽衣以鳥羽爲衣或曰鶴氅取/其飛翔之意倐忽東西無不可美盧老得仙術飛空無往不可甫)
(以乗興而來遊樂極則哀継之故末言青兕黄熊啼向我蓋興尽/而反故也撫遺跡謂撫循舊事形之夢想昔淮南王有鴻寳枕中)
(秘訣其文字隱之不以示人故曰秘訣隱文須内教董錬/師隱於/衡陽即董京威也甫欲謁之故云南遊早鼓瀟湘柂柂所以正船也)
　　　寄司馬山人十二韻
關内昔分袂(洙曰謝惠連詩飲餞/野亭館分𬒮澄湖隂)天邊今轉蓬(洙曰曹子/建詩轉蓬)
(離本/根)驅馳不可說(蘇曰劉韻曰年來驅馳不/可與子細說恐子心折)談笑偶然
同道術曾留意先生早擊蒙(洙曰/蒙卦)家家迎葪子(洙曰/後漢)
(方術傳葪子訓有神異之道到京師公卿巳下候之者坐上/常數百人皆爲設酒脯終日不匱後因遁去遂不知所止)處
處識壷公(洙曰費長房傳市中有老翁懸一壷於肆頭及市罷/輒跳入壷中市人莫之見長房於樓上覩之異焉因)
(往再/拜)長笑峨嵋北潜行玉壘東(洙曰江賦峨嵋爲泉陽之/掲玉壘作東别之標○曽)
(曰潜行言/晦迹也)有時騎猛虎虚室使仙童髪少何勞白(梅曰/此以)
(下甫自/嘆也)顔衰肯更紅望雲悲轗軻(洙曰陶替詩望雲慙/飛鳥臨水愧遊魚)畢
景羡冲融(洙曰謝靈運詩餘景逐前儔謝希逸賦餘/景就畢○韓曰言司馬養和氣如陽春也)䘮亂形
仍役(蘇曰徐邈䘮亂之際形役心勞兒女寒瘦雖有厥/居不暇少安○趙曰陶淵明云旣自以身爲形役)凄凉
信不通懸旌要路口(趙曰史記云搖摇/懸旌無所終薄)倚劒短亭中(修/可)
(曰宋玉賦云倚長劒兮天外〇康曰/縣旌倚劎言屯戍之兵以防宼盗)永作殊方客殘生一老
翁相哀骨可換亦遣馭淸風(洙曰莊子云列子御/風而行泠然善也)
　　　玄都壇歌寄元逸人(師曰元逸人隱道士也有/神仙術甫作詩寄贈之)
故人昔隱東蒙峯巳佩含景蒼精龍(洙曰論語夫顓臾/昔先王以爲東蒙)
(主以蒙山在東故曰東蒙地理志泰山蒙隂縣禹貢徐州蒙羽其/藝故云蒙地也〇蘇曰壷翁云吾當佩含景駕蒼精逍遥於絳闕)
(赤城含景日月之精華蒼精東方之蒼龍也佩服也〇趙曰蒼精/龍劒也○蔡曰春秋繁露曰劒佩於左蒼龍之象〇詠曰後漢士)
(孫端劎銘有云從/革庚辛含景吐商)故人今居子午谷獨在(洙曰一/作並)隂崖
結(洙曰一/作白)茅屋(洙曰王莽傳莽以皇后有子孫瑞通子午道從/杜陵直絶南山徑漢中師古曰今京城直南山)
(有谷通梁漢/道名子午谷)屋前太古玄都壇靑石漠漠常風寒子
規夜啼山竹裂(蘇曰竇誼居蜀之津源放浪不覊月夜子規/啼庭竹誼曰當山竹裂吾可歸峩峯是夕竹)
(裂黎民命駕遁于峩峯武帝三徴不起〇劉曰前輩詩云子規枝/上月三更常以夜啼山中嫌其夜啼其声哀怨故燒竹爆裂以驚)
(飛言此蓋取/其僻寂也)王母晝下雲旗(洙曰一/作蟠)飜(洙曰離騷載雲旗之/逶迤九歌乗回風兮)
(載雲旗神異經東方有宫靑石爲墻左右闕髙百丈畫以五色左/思蜀都賦猩猩夜啼子規禽也人謂望帝䰟○修可曰王母鳥名)
(故子美以對子規酉陽雜爼云齊郡函山有鳥足青觜赤黄素翼/絳顙名王母使者又王椿齡云其尾五色長二三尺許飛則翩翻)
(正如旗狀○趙曰對子規啼又竹裂言啼之苦也雲旗者神仙之/儀衛也○劉曰周穆王與王母㑹於瑶池雲旗霓裳擁簇自天而)
(下詩言此盖取其/與神仙往來之意)知君此計誠長往芝草琅玕曰應長
(洙曰後漢逸民論長往之軌未殊庾肩吾蜘蛛玩芝草芝葉正玲/瓏十洲記鍾山在北海之子地仙家数十万耕田種芝草課計頃)
(畒本草青琅玕生蜀郡平澤蘇業注云琅玕有数種是琉璃之類/火齊寳也琅玕五色具以青者入藥爲勝出嶲州以西烏白蛮中)
(及于闐囯靈異兼圖載琅玕青色生海中云海底以網掛得之𥘉/岀水紅色乆而青黒枝柯似珊瑚而上有孔竅如虫蛙擊之有金)
(石之聲乃與珊瑚相類禹貢雍州厥貢璆琳琅玕尓雅云西北之/美者有崑崙墟之璆琳琅玕孔安囯郭璞皆以爲石之似珠者而)
(山海經云崑崙山有琅玕是玉之美/者明瑩若珠之色而其狀森植耳)鐵鏁髙垂不可攀致身
福地何蕭爽(洙曰三秦記云終南太一山左右三十里内名/福地西有石室靈芝魏都賦玄雲舒蜺以髙垂)
(〇趙曰詩人逆料其如此如乾州金精山女仙張麗英昇仙之地/有鐡鏁下垂然則詩人逆料元逸人之長往亦復然乎○師曰按)
(神仙訣録有天仙地非三十六洞天八十一福地由地仙積累功/行遂超昇天仙今逸人致身福地巳爲地仙之流何其瀟洒清爽)
(神氣不/凢故也)
　　　貽阮隱居(昉)
陳留風俗衰人物丗不數(鄭曰数所矩切○洙曰晉書阮/籍字嗣宗陳留尉氏人也父瑀)
(魏丞相掾子渾姪咸咸子瞻弟孚咸/弟子脩孚族弟放放弟𥙿皆陳留人)塞上得阮生逈繼先父
祖貧知靜者性自益毛髮古(修可曰謝靈運過始寕/墅詩云還得靜者便)車
馬入隣家蓬蒿翳環堵(洙曰江文通詩顧念張仲蔚蓬蒿滿/中園莊子庚桑楚鑿垣墻而殖蓬蒿)
(昭十六年傳斬之蓬蒿藜藿而共處之月令藜莠蓬蒿並興儒行/儒有一畒之宫環堵之室注環堵靣一堵也五版爲堵五堵爲雉)
(張景陽詩環/堵自摧毀)淸詩近道要(趙曰傳咸贈崔㐲詩云/人之好我贈我清詩)識字用心
苦(洙曰劉棻甞從揚雄斈作竒字劉歆觀之/泣曰空自苦〇宋曰昉善篆隷故云云)㝷我草逕微褰
裳踏寒雨(洙曰崔駰達旨辭曰與其有/事則褰衣儒足冠掛不顧)更議居逺村避喧
甘猛虎(魯曰沈休文詩/避丗非避喧)足明箕潁客榮貴如糞土(洙曰/陸士)
(衡云徐翰少无宦情有箕潁之心晉語玉帛酒食猶糞土也愛糞/土以毁五常無乃不可乎箕山名潁水名許由巢父隱處也禧二)
(十八年傳榮季曰况瓊玉乎是若糞土也〇師曰識字用心苦時/昉踏雨㝷訪甫議欲遠引深遁謝絶當丗不接喧囂雖餧猛虎所)
(甘心也甫謂其真有箕山潁/水之節視榮貴如糞土然)
　　　覃山人隱居
南極老人自有星(洙曰見南極一星朝北斗注〇趙曰老人/星一名南極在井柳中乃南方星今言覃)
(山人本隱居此地盖自/是南極之老人星也)北山移文誰勒銘(洙曰斉書孔稚圭/字德璋同彦倫隱)
(鍾山移應詔岀德璋作北山移/文其文云馳驛煙路勒移山庭)徴君巳去獨松菊(洙曰陶/潜爲徴)
(君㱕去來云/松菊猶存)哀壑無光留户庭(洙曰殷仲文哀壑叩虚北山/移文云誘我竹松欺我雲壑)
予見亂離不得巳(蘇曰蘇嶷謂嵆康子與登肥遯宜其時也/予兒女滿眼又值亂離不得巳而返居塵)
(埃中非吾/素所願也)子知出處必須經(趙曰上句以巳㣲諷之言也我/所以不仕而流落於外正亂離)
(之故耳而覃山人者何事而出/哉故又以能經岀處譏之也)髙車駟馬帶傾覆(洙曰揚/雄解嘲)
(云客徒欲朱丹吾轂/不知一跌赤吾之族)悵望秋天虚翠屏(洙曰天台賦聳/壁立之翠屏)
　　　與李十二白同㝷范十隱居
李侯有佳句往往似隂鏗(洙曰陳書阮卓傳武威隂鏗字/子堅五歳能誦賦日千言及長)
(博渉史傳尤善五言詩爲當/時所重有集三卷行於丗)余亦東蒙客(洙曰語孔子曰夫/顓臾昔者先王以)
(爲東蒙主在東故曰東禹貢徐州蒙羽其/藝○趙曰東蒙山名公時在兖州故云)怜君如弟兄醉眠
秋共被(洙曰姜肱兄弟同𬒳而寢〇趙曰/晉祖逖劉琨情好綢繆共被而寢)携手日同行更
想幽期處還㝷北郭生(洙曰列子與北郭生連牆而不相通/〇趙曰北郭生指言范十隱居也舊)
(注所引列子乃/南郭生非是)入門髙興廢(修可曰殷仲文/詩能使髙興盡)侍立小童清
落景聞寒杵(洙曰落景/落照也)屯雲對古城向夾吟橘頌(洙/曰)
(張華有橘詩郭璞有賛惠連有賦○修可曰楚詞自有橘頌非橘/詩賛賦也今備載之曰皇嘉樹橘徠服弓受命不遷生南國兮深)
(固難從更壹志兮緑葉傃榮紛可喜兮曽枝剡棘圎果博兮青黄/雜揉文章爛兮精色内白類可任兮紛緼冝脩姱而不愧兮差尓)
(糿志有以異兮獨立不遷豈不可兮深固難徙廓其无求兮蘇丗/獨立横而不㐬兮閉心自愼終不失過兮秉德無私參天地兮願)
(歳并謝與長友兮淑離不淫梗其有理兮年/歳雖少可師長兮行此伯夷置以爲像兮)誰欲討蓴羮(洙/曰)
(陸機傳機昔詣侍中王済済指羊酪謂機曰卿吳中何以敵此荅/曰千里蓴羹未下塩豉時爲名對○趙曰張翰在斉王冏府冏時)
(執權翰畏禍及因見秋風起乃思呉中菰菜蓴羮鱸魚鱠曰人生/貴適志何能覊宦数千里以要名爵乎遂命駕而㱕舊注所引非)
(○師曰其時甫遊山東故云東蒙客北郭生以比范隱居小童清/言无塵俗氣甫咀味李白之詩雖張翰蓴羹之美不足思也故云)
(誰欲討/蓴羮)不願論簪笏悠悠滄海情(趙曰故公无復簪笏/之願而欲寄情江海)
　　　題張氏隱居三首
春山無伴獨相求伐木丁丁山更幽(洙曰丁丁伐木声/○鄭曰丁宁耕切)
(伐木/声也)澗鳥餘寒歷冰雪(洙曰一云澗道陸機苦寒行/凝水結重澗積雪𬒳長峦)石門
斜日到林丘(洙曰謝靈運詩/落雪洒林丘)不貪夜識金銀氣(洙曰史/天官書)
(敗軍破國之墟下積金寳上皆有氣/不可不察以不貪故不夜識氣象也)逺害朝看麋鹿遊(洙/曰)
(伍被諌淮南王曰昔子胥諌吳王吴王不用乃曰臣今見/麋鹿遊姑蘇之䑓今臣亦将見宫中生荆棘露霑衣也)乗興
杳然迷出處(洙曰言不以/岀處介意也)對君疑是泛虚舟(洙曰莊子山/水篇方舟而)
(済於河有虚船夾觸舟雖有𥚹心之人不怒人能虚巳以遊丗孰/能害之〇師曰歷冰雪言甫破雪訪鄭氏斜日到林丘言所居幽)
(遠也張全身遠害於此與鹿豕游說者以麋鹿/遊姑蘇之臺則誤矣虚舟以喻虚巳以遊丗)
之子時相見邀人晚興留濟(洙曰一/作霽)潭鱣發發(鄭曰鱣/諸延切)
(發北未切○洙曰碩人詩鱣鮪發發釋文鱣大魚口在/頷下長二三丈江南呼爲黄魚與鯉全異發發盛貌)春草鹿
􁈡􁈡(洙曰詩􁈡􁈡鹿鳴食野之苹注鹿得草􁈡􁈡然鳴/而相呼也蘇子卿詩去鹿鳴思野草可以喻嘉賔)杜酒
偏勞勸(洙曰魏武帝樂府何以解我憂唯有杜康酒杜康造/酒者○鄭曰儀狄造洒杜康因之後丗只云杜酒)張
梨不外求(洙曰潘安仁閑居/賦張公大谷之梨)前村山路險歸醉毎無愁
(師曰之子指張氏鹿食革則􁈡呦而求其類喻張氏之相招也張/梨不外求言宴飲唯園果而巳意勤不必豊美其物盗賊之險可)
(慮路險冝/無愁也)
○釋老(寺觀附)
　　古詩八首　律詩八首
　　　　西枝村㝷置草堂地夜宿賛公土室二首
出郭眄細岑(鄭曰眄莫甸切〇/劉曰眄斜視也)披榛得㣲路(洙曰天台賦/云披荒榛之)
(蒙蘢趙景真書渉/澤求蹊披榛覔路)溪行一流水曲折方屢渡(洙曰師古曰/曲折言委曲)
(也)賛公湯休徒(洙曰惠休/上人姓湯)好靜心迹素(晏曰素謂/質素也)昨
枉霞上作盛論巖中趣(洙曰後漢旌車之/招相望於嵓中)怡然共携手
恣意同逺歩捫蘿澁先登(洙曰天台賦攬樛木之長/蘿謝靈運蔓弱豈可捫)陟巘
眩反顧(鄭曰上語蹇/切下熒絹切)要求陽岡暖(洙曰顔延年陽岡團精/氣隂谷曳煙寒謝靈運)
(朝旦發陽崖/景落憇隂峯)若渉隂嶺沍(洙曰胡故切左太冲白云停隂岡/丹葩曜陽林○師曰山南曰陽山)
(北曰隂山南向陽故/暖山北背陽故沍寒)惆悵老大藤沉吟屈蟠樹卜居意
未展(洙曰屈/原卜居)杖䇿㢠且暮(洙曰左大冲杖䇿招隱士〇趙/曰字祖太公避狄杖䇿夫邠)
層巔(洙曰一/作天)餘落日(洙曰謝靈運築觀基層/巔又云日落山照耀)草蔓巳多
露(洙曰盧子諒凝露霑/蔓草詩謂行多露)
天寒鳥巳歸(洙曰陶潜衆鳥相与飛未夕復來㱕○蘇曰鮑昭/詩天寒日巳乆岀鳥自知歸又云天寒幽鳥㱕)
月出山更静(洙曰山一作人更一作巳沈休/文月華臨靜夜夜靜滅氛埃)土室延白光
松門耿踈影(洙曰謝靈運攀崖照/石鏡牽葉入松門)躋攀倦日短(洙曰謝/靈運常)
(苦夏/日短)語樂寄夜永(洙曰天台賦恣語樂以終日〇趙曰天寒/則時在冬故用日短夜永出尚書日短星)
(昴/也)明燃林中薪暗汲石底(洙曰一/作泉)井大師京國舊德業
天機秉(洙曰莊子/天機淺)從來支許遊(洙曰攴遁字道林講維摩/經遁爲法師許詢爲都講)
(遁衆謂无以歷難詢設/一難以調遁不能復通)興趣江湖逈數竒謫關塞(洙曰/李廣)
(数竒孟康曰竒隻不耦也如淳曰数爲匈奴所敗爲竒不耦師古/曰言廣命隻不耦合也孟說是矣数竒上所角切下居宜反○黄)
(曰師古以数竒爲命隻不偶合則数乃命数之数非䟽数之数也/而音所角反盖傳印之誤宋景公筆録云孫宣公奭當丗大儒亦)
(以数竒爲朔余後得江南漢書本乃所具反以此考之殆傳印者/誤以具爲角也因以此詩注猶仍舊音故特辨之徐敬業古詩云)
(寄言封侯者/数竒良可歎)道廣存箕潁(洙曰太丘道廣廣則難周/謝靈運徐幹有箕潁之心)何知
戎馬間復接塵事屏(鄭曰必/郢切)幽㝷豈一路遠色有諸
嶺(修可曰郭璞詩色匕/逺野嶺沉吟立夕陽)晨光稍曚曨(洙曰陶淵明恨/晨光之熹微)更越
西南頂
　　　寄賛上人
一昨陪錫杖(洙曰天台賦振金䇿/之鈴鈴金䇿錫杖也)卜隣南山幽(趙曰左傳/唯隣是卜)
年侵腰脚衰未便隂崖秋(趙曰晉潘岳西征賦/云眺華岳之隂崖)重岡北靣
起竟日陽光留茅屋買兼土(洙曰買/一作置)斯焉心所求近聞
西枝西有谷杉黍(洙曰一/作漆)稠亭午頗和暖(洙曰天台賦羲/和亭午〇孝祥)
(曰御覽載纂要云日光曰景注云日月之光通明曰景日景曰晷/日氣曰明日𥘉岀曰旭曰昕曰晞注云大明曰昕晞乾也日温曰)
(煦在午曰亭午在未曰昳日晚曰旰日将落曰薄/暮日西落光反照於東謂之返景在下曰倒景)石田又足
收(夢符曰右按春秋左氏傳吴将伐齊越子率其衆以朝焉王及/列士皆有饋賂吴人皆喜惟子胥懼曰是豢吴也夫得志於齊)
(猶獲石田也無所用之越不爲沼吴其泯矣今云石田足収則雖/無用之田猶可種而穫也子美醉時歌又有石田茅屋荒蒼苔之)
(句)當期塞雨乾宿昔齒疾瘳(洙曰塞/一作寒)徘徊虎穴上(逸/曰)
(班超云不入虎/穴安得虎子)靣勢龍泓頭柴荆具茶茗徑路通林丘
與子成二老來往亦風流(洙曰謝靈運俶裝反柴荆孫綽/風流爲一時冠〇師曰二老言)
(太公伯夷避紂之乱故隱居東海北海之濵/今甫亦避唐乱而卜隱于此所以示譏也)
　　　别賛上人
百川日東流客去尓不息(洙曰謝玄暉大江流/日夜客心悲未央)我生苦漂
蕩何時有終極(修可曰曹子建/詩相思無終極)賛公釋門老放逐來
上國(師曰賛公與房琯遊從琯旣待/罪替公亦𬒳謪上國京師也)還為丗塵嬰(侏曰陸士/衡牽丗嬰)
(時網又丗網嬰我身〇師曰賛公本/脫俗人今反爲世塵所累嬰累也)頗帶憔悴色楊枝晨
在手(定功曰佛經云手把/青楊枝徧洒甘露水)豆子兩巳熟(蘇曰崔玄見習鑿/齒曰豆子熟矣張)
(亘曰豆子眼中黒精也言無邪視也○趙曰今取楊桞字以見賛/當春方爲寺王來秦州而巳見豆熟之際矣公宿賛公房曰杖錫)
(何來此秋風巳颯然字同一義舊解惑楊栁/字出佛書更引爲齒木之用云云徒爲贅矣)是身如浮雲(君/平)
(曰語眎冨貴如浮雲維摩經是身如響属諸因/縁是身如浮雲須臾変滅是身如電念念不在)安可限南北
(洙曰蔡謨𥘉度江曰/此天所以限南北也)異縣逢舊友𥘉欣冩胸臆(洙曰古楽/府他郷各)
(異/縣)天長關塞寒歲暮飢凍逼(洙曰一云長天關塞逺歳暮/飢寒迫○趙曰當作飢寒字)
(别留詩在十月而此云嵗暮者以/見将爲歳暮之計以救飢寒也)野風吹征衣欲别向曛
黒(洙曰鮑明逺野風吹秋木行子心腸断謝/靈運詩朝遊窮曛黒〇禹稱曰日入爲黒)馬嘶思故櫪(洙/曰)
(嘶一作鳴王正長朔風/動秋草邊馬有帰心)歸鳥盡歛翼(洙曰陶潜日入群/動息歸鳥趍林鳴)古
來聚散地(蘇曰長安乃古今聚散榮辱之/地崇山遠水惟與騷客作愁具)宿昔長荆棘(洙/曰)
(姑蘇䑓詩荆棘/霜露沾人衣)相看俱衰年出處各努力(蘇曰王導别阮/彦曰冝努力爲)
(王古詩云明時各努力又云努力冝加飾○田曰吴越春秋載越/人送其子弟作離别相去之辭曰行行各努力○師曰此蓋歎兩)
(都之地昔與贊公或聚或散於此今經禄山之亂/盡長荆棘况二人俱當衰年出處之迹可不勉乎)
　　　謁文公上方
野寺隱喬木山僧髙下居石門日色異絳氣横扶踈
(洙曰江文通絳氣下縈/薄注云絳氣赤霞氣也)窈窕入風磴(鄭曰丁鄧切〇薖曰風/磴風路也石梯曰磴〇)
(逸曰窈窕/幽深皃)長蘿紛卷舒(洙曰陶潜旣窈窕以㝷/壑謝靈運側徑旣窈窕)庭前猛虎
卧(洙曰高僧傳僧/惠永感虎來馴)遂得文公廬俯視萬家邑煙塵對階
除吾師雨花外(洙曰髙僧傳有講/經而天雨花者)不下十年餘長者自
布金(洙曰給孤長者以黄/金側布于祗園地)禪龕只晏如(鄭曰龕/苦含切)大珠脫
玷翳白月當空虚(洙曰大珠曰月言其性之圎明也故佛書/有摩尼珠及水月之說又曰望巳前爲白)
(月望巳後爲/黒月見佛書)甫也南北人(洙曰檀弓曰今丘也乃東西南北之/人〇革曰甫以漂蕩无定居故云云)
蕪漫少耘鋤(師道曰謂性地/荒而不修也)乆遭詩酒汚(師曰甫嗜酒好/吟每多因詩酒)
(忤權貴/故云云)何事忝簪𥚑(端本曰簮𥚑/士大夫之服)王侯與螻蟻同盡随
丘墟願聞第一義廻向心地𥘉(洙曰第一義言其教無上/也佛書脩行有十地以歡)
(喜爲/𥘉地)金箆刮眼膜(鄭曰箆邊迷切刮古殺切膜末各切○洙/曰見金箆空刮眼注○師曰凡看經明逹)
(性本譬如以金篦刮去眼膜所視豁然甫/欲文公以無上教開發甫性使悟無生法)價重百車渠(鄭曰/車昔)
(遮切○洙曰法華經或有行施/金銀珊瑚真珠摩尼硨磲瑪瑙)無生有汲引兹理儻吹嘘
　　　大覺髙僧蘭若(楷曰和尚去冬住/湖南若尔者切)
巫山不見廬山逺(趙曰廬公/惠逺也)松林蘭若秋風晚(洙曰/蘭若)
(寺也一云蘭蘭也若杜若也○修可曰釋氏要覽曰蘭若者𣑽言/阿蘭若唐言無諍囬分律云空静処薩婆多論云閑静処智度遠)
(離処大悲經云阿蘭若者離諸忽務數/說不同其實無諍注以爲蘭草杜若非)一老猶鳴日暮鍾諸
僧尚乞齋時飯香炉峯色隱晴湖(洙曰香炉峯廬山之/勝境也勢如香炉上)
(有飛泉○趙曰遠法師廬山記/曰東南有香炉山孤峯秀起)種杏仙家近白榆(洙曰神仙/堇奉居廬)
(山治病重者種杏五株輕者一株號董仙杏林〇趙曰云近白榆/言其所居之髙近乎星辰也古詩曰天上何所有歷歷種白榆)
飛錫去年啼邑子(洙曰髙僧傳有飛錫而赴齋者○定功曰/要覽又云昔髙僧隱峯遊五䑓出淮西擲)
(錫飛空而往西天比丘持錫有二十五威儀凢至室中不得着地/必掛於壁牙故釋子稱遊行僧爲飛錫安住僧爲掛錫孫綽天台)
(賊云王喬控鶴以冲天應眞飛以躡虚〇趙曰言其去冬往湖南/也注云得眞道之人執錫杖而行於虚空故云飛也邑子同邑之)
(子/也)獻花何日許門徒(洙曰髙僧傳僧有戒行嚴㓗天女來献/花〇趙曰後分經載釋伽爲靜慧仙人)
(時献五蓮花於燃燈佛此献花之祖也其/在佛僧則謂諸弟子之來從者爲門徒矣)
　　　大雲寺賛公房四首
燈影照無睡心清聞妙香(修可曰維摩經曰有国名衆香/佛號香積其界皆以香作樓閣)
(其國如來無文字說但以衆香令諸天人得入律/行菩薩各坐香樹下聞斯妙香即獲得藏三眛)夜深殿突兀
風動金琅璫天黒閉春院地淸棲暗芳玉繩囬斷絶
(洙曰王/繩星名)鐡鳯森翺翔𣑽放時出寺鍾殘仍殷床(洙曰玉/繩回断)
(絶則夜欲向晨矣鐡鳯舊注引陸倕石闕銘銅雀鐡鳯之工其說/是盖施雀鳯於屋春上者𣑽放盖佛事至𣑽音必唱而誦之故詩)
(外可聞也殷上/聲殷其雷之殷)明朝在沃野(洙曰沃/野千里)苦見塵沙黄(饒曰時西/郊逆賊拒)
(官軍/未巳)
童兒汲井華憤捷瓶上手(修可曰按本草井華水令人好顔/色与諸水有異謂井中水平旦第)
(一汲/者)霑洒不濡地掃除似無箒(洙曰周礼宫人凡寢中之/事掃除○趙曰灑濡地則)
(沮洳掃有箒/則除塵根也)明(洙曰一/作晨)霞爛複道(夢符曰右按廣韻複重也/又古詩交䟽結綺䆫阿閣)
(三重/階)霽霧搴髙牖(修可曰陸士衡詩髙談一何綺對/若朝霞爛梁元帝詩能令雲霧搴)側
塞𬒳徑花飄颻委墀栁(洙曰九辯云皐蘭𬒳徑兮斯/路漸非阮籍詩皐蘭𬒳徑路)艱難
丗事迫(蘇曰陳衡丗路艱/難老夫迫於在事)隱遁佳期後(洙曰郭墣遊仙/詩山川隱遁捷)晤
語契深心郍能惣鉗口(鄭曰鉗其廉切〇洙曰鉗口結舌〇/蘇曰袁紹曰諸大未見晁錯㹅皆鉗)
(口莫敢措一辭今諸/侯分土公䓁何計)奉辭還杖䇿暫別終回首(洙曰曹操/奉辭岀征)
(房元齡䇿杖謁於太宗軍門謝靈運山賦杖桂䇿以山逰王粲詩/南登㶚陵岸回首望長平徐敬業回首見長安〇趙曰奉辭相奉)
(而辭別之舊注引/奉辭岀征其義非)泱泱泥汚人听听國多狗(鄭曰听魚斤/切〇洙曰宋)
(玉九辯猛犬狺狺而迎吹兮関梁閉而不通皇天淫溢而秋霖兮/后土何時得乾〇鮑曰天宝十五年七月賊将張通儒収録衣冠)
(以僞命不從者殺之公晦迹幽隱/故云泱泱泥汚人听听囯多狗)旣未免覊(洙曰一/作寓)絆(洙曰/晉慕)
(容垂猶鷹也/宜急其覊絆)時來憇奔走(趙曰於此未免覊絆則/亦僅能時來憇息耳)近公如白
雪執熱煩何有(趙曰詩誰能執/熱逝不以濯)
心在水精域(洙曰清淨境土也〇趙曰江㹅大莊嚴寺碑云/光遍水精之域盖佛寺莊嚴皆以金宝故也)衣
霑春雨時洞門盡徐歩深院果幽期(馬曰謝靈運詩平/生恊幽期○師曰)
(甫与賛公有期於洞門徐歩以待雖春/雨霑衣不爲之避礼遇之誠可見矣)到(洙曰一/作倒)扉開復閉撞
鍾齋及兹醍醐長發性(洙曰釋經言聞正法如食醍醐然〇/趙曰陶隱居云佛經稱乳成酪酪成)
(酥酥成醍醐醍醐乃酥酪之精液也〇斍範曰丗說云淳酪養性/人无妬心則醍醐之能發性抑可知巳此釋經所以取喻正法也)
飲食遇扶衰把臂有多日(洙曰絶交論/把臂之英)開懷無愧辭(洙/曰)
(開懷言/露底裏)黃鶯度結構(洙曰見新亭/結構罷注)紫鴿下罘罳(鄭曰鴿葛/台切○余)
(曰前漢文帝紀未央宫東闕罘罳災師古曰罘罳謂連闕曲/閤也以覆重刻垣墉之処其刑罘罳然一曰屏也罘音浮)愚
意㑹所適花邊行自遲湯休起我病微笑索題詩(洙/曰)
(沙門惠休姓湯氏善属文〇趙曰/僧易惠善詩与文以比賛公也)
細軟靑絲履光明白㲲巾(鄭曰㲲逹恊/切毛布也)深藏供老宿
取用及吾身(洙曰以白㲲布爲巾老宿僧之年老而有宿徳者/以供老宿之物而奉吾所以言其敬〇時可曰南)
(史髙昌囯多草木有草實如繭中絲/如細纑名爲白㲲囯人取織以爲布)自顧轉無趣交情何尚
新道林才不丗(洙曰攴遁字/道林有才辯)惠逺徳過人(洙曰髙僧惠/遠有夙德)雨
㵼暮簷竹風吹青(洙曰一/作春)井芹天隂對圗畫最覺潤
龍鱗(師曰天隂對圗畫言二人相對如畫圗中人也揚子雲攀/龍蘇附鳯翼最斍潤龍鱗言攀附賛公而有所滋潤也)
　　　宿賛公房(彦輔曰替大雲/寺主謫此安置)
杖錫何來此秋風巳颯然雨荒深院菊霜倒半池蓮
(師曰昔慧遠禪師与陶渊明結白蓮社甫平昔与􁇔/公遊從亦其比也今之霜倒半他蓮言蓮社冷落也)放逐寧違
性(洙曰性安窮逹不/以放逐而違尓)虚空不離禪(洙曰釋經以禪宗爲空門/○趙曰在空寂之処亦禪)
(家所/宜)相逢成夜宿隴月向人圎
　　　題玄武禪師屋壁
何年顧虎頭(趙曰丗說載顧愷之爲虎頭/將軍舊注以爲僧相誤矣)滿壁畫瀛洲
(修可曰顧愷之字長康小字虎頭晋陵無錫人多才氣尤工丹靑/傳冩形势莫不絶妙曽於瓦棺寺北殿畫維摩詰畫訖光照月餘)
(日)赤日石林氣靑天江海(洙曰一/作水)流(趙曰此自皆言/所尽之景物也)錫
飛常近鶴(洙曰天台賦振金䇿之鈴鈴飛錫杖也有人遺支道/林鶴者道林放之〇田田引圗經舒州潜山最竒絶)
(而山麓尤勝誌公与白鶴道人欲之同謀於梁武帝帝以二人悉/具靈通俾各以物識其地得者居之道人云厶以鶴止処爲記巳)
(而鶴先飛去至麓將止忽聞空中錫飛声誌公之錫遂卓/於山麓道人不懌然以前言不可食遂各以所識築室焉)杯渡
不驚鷗(洙曰髙僧傳杯渡者不知其名姓常乗木杯渡河因名/焉不脩細行不甚精持飲酒食肉与俗人不殊佛圗澄)
(変化詭異圗澄在石勒時以爲海鷗〇趙曰傳灯録載劉宋時杯/渡者不知姓氏常乗木杯渡水甞宿一家竊一金像去主人追之)
(至孟津浮木杯渡河无假風悼輕疾如飛不/驚鷗使列子海人有狎鷗之意舊注所引非)似得廬山路眞
隨惠遠遊(洙曰丗說逺公在廬山雖老講論不輟弟子中或有/墮者遠公曰桑榆之光理无遠照但願朝陽之輝時)
(与並光明耳〇趙曰言所畫之趣似是廬山路可以㝷惠遠/大師也○沈曰昔陶淵明与惠遠遊從結白蓮社甫以比之)
　　　謁真諦寺禪師
蘭若山髙處(洙曰蘭/若寺名)煙霞嶂幾重凍泉依細石晴雪
落長松(洙曰天台賦/落落之長松)問法看詩妄觀身向酒慵未能割
妻子卜宅近前峯(洙曰費長房弃妻子以從壷公〇趙曰如/宋周顒長於佛理於鍾山西立隱舎終日)
(長𬞞雖有妻子獨處之此於卜宅近寺翁爲可/證也舊注以費長房弃妻子從壷公遊非是)
(許設一難遁不能復通○趙曰攴遁講維摩經許詢常設問難/公盖言我空忝爲許詢之流而難酬對攴遁所以美巳上乆也)
　　　留别公安太易沙門
隱居欲就廬山逺麗藻𥘉逢休上人(洙曰湯/休上人)數問舟
航留製作長開篋笥擬心神沙村白雪仍含凍(師曰張/子平西)
(京賦其逺則有九峻甘泉涸沍寒日北至而含凍此/焉清暑相如上林賦其北則含凍裂地涉氷掲河)江縣紅梅
巳放春先踏爐峯置蘭若徐飛錫杖出風塵(洙曰爐/峯香爐)
(峯也在潯陽廬山/有東西二林寺)
　　　因許八奉寄江寧旻上人
不見旻公三十年封書寄與淚潺湲舊來好事今能
否老去新詩誰與傳(洙曰与/一作爲)碁局動隨㝷澗竹(洙曰尋/一作幽)
袈裟憶上泛湖船聞君話我爲官在頭白昏昏只醉
眠(趙曰袈裟僧人之衣/詩家亦爲熟字用耳)
　寺觀
　　古詩四首　律詩一十五首
　　　遊龍門奉先寺(魯訔曰龍門在西京河南縣地志/曰闕塞山一名伊闕而俗名龍門)
巳從招提遊更宿招提境(洙曰僧史後魏太武帝始光元/年創立伽藍爲招提之境隋大)
(業中改天下寺爲道場至唐復爲寺○師曰釋氏書招提菩/薩皆古佛号故寺謂之招提或多伽藍或名道場其實一也)隂
壑生靈籟(昱曰莊子齊物篇汝聞人籟而未聞地籟汝聞地/籟而未聞天籟注簫也音頼〇彦輔曰沈佺期西)
(岳詩隂壑以永閉○師曰山南曰陽山北彐隂以其背陽故爲重/隂沍寒之地風声爲天籟水声爲地籟笙竿爲人籟靈籟即風也)
(靈者善也如/雨曰靈雨)月林散淸影(洙曰謝莊月賦声林虚籟淪也㓕/波梁昭明太子鍾山解講暾出岩)
(隱光月落林餘影○師曰万物之影无如月影最清謂之金波盖/取其清也古云人間何處无風月纔到僧坊分外清盖言奉先寺)
(風声月影/皆佳致也)天闕(洙曰一/作閱)象緯逼(軾曰閱字當作闕或作䦚蔡/天啓云古本作闚史以管窺)
(天王介甫云當作天閱對雲卧爲清切蔡絛云韋述東都記龍門/号雙闕以与天内峙若天闕焉此遊龍門寺詩用闕字又何疑○)
(十朋曰王直方詩話亦云○夢符曰右按山謙之丹陽記曰大㒷/中議者皆言漢司徒許彧墓闕可徙施之王茂弘弗欲陪乗出宣)
(陽門南望牛頭山兩峯曰天闕也豈煩改作帝然之又晉/雷煥妙逹象緯〇彦輔曰庾肩吾經禹廟詩侵雲似天闕)雲卧
衣裳冷(次公曰後漢郅惲傳惲明天文歷数仰占玄象其説逮/並日非闚天者不可与啚逺鮑昭升天行有雲卧恣行)
(天孟浩然有雲/卧晝不起也)欲覺聞晨鍾(鄭曰斍居/效切寤也)令人發深省(蘇/曰)
(陶淵明聞遠公議論謂人曰令人頗發深省〇彦輔曰庾信詩山/寺響晨鍾杜言人境俱靜則發越塵慮无不省斍〇師曰天闕者)
(龍門也按地理志今河南郡春秋時地属魏後魏兼置雍州及属/秦州今龍門縣在府東一百八十里古耿囯有龍山即禹所鑿三)
(秦記云魚鼈上之即爲龍否則點額而還兩山對峙如門然故曰/龍門龍門乃天之闕門也王介甫以天闕不可對雲卧改爲天閱)
(閱視也視天上象緯逼近殊不知此詩乃詠龍門有取於闕其理/必然二十八宿爲經五星爲緯象緯逼言龍門山之髙也山髙則)
(多雲霧夜宿此寺如卧雲中衣裳皆冷潤釋氏有声聞縁斍耳有/所聞而悟未若心解之爲上也其悟道則一如香岩和尚一日掃)
(庵瓦礫擊竹声忽然大悟又如道吾聞巫吹角瞥地大省此得乎/声聞而有所斍者也甫言睡斍忽聞晨鍾令人深有省悟其亦香)
(岩道吾之儔得於/声間縁斍者耶)
　　　山寺
野寺殘僧少山園細路髙麝香眠石竹(洙曰麝鹿也○/蘇曰麝香鳥名)
(也石竹野花也麝香之鳥其骨極小石竹之花微弱叢生而纎短/麝香所以能眠其間釋者以謂麝鹿也豈能眠於石竹或以謂釋)
(者是○師曰天厨禁脔云/麝香小鳥也与蘇注同)鸚鵡啄金桃亂水通人過(定功曰/詩渉渭)
(爲/乱)懸崖置屋牢(蘇曰姚崇𣑽僧居麥積山下/以岩造成屋今日爲石岩寺)上方重閣晚
百里見纎毫
　　　岳麓山道林二寺行
玉泉之南麓山殊(洙曰玉泉地/名山足曰麓)道林林壑爭盤紆(修可/曰盛)
(弘之荆州記曰長沙西岸有麓山其下有精舎左右林嶺環回泉/澗傍有礬石毎至嚴冬其水不停霜雪宗淵麓山記云足曰麓盖)
(衡山之足也○趙曰張平子/南都賦谿壑錯謬而盤紆)寺門髙開洞庭野殿脚挿入
赤沙湖(洙曰洞庭赤/沙皆湖名)五月寒風冷佛國六時天樂朝香
爐(洙曰香炉峯名○趙曰直言佛寺之香炉耳此/乃衡山詩而舊注云香炉峯却是廬山寺矣)地靈歩歩雪
山草(洙曰釋書言佛得道於雪山○趙曰楞嚴/經云雪山大力白牛食其山中肥膩香草)僧寳人人滄
海珠(洙曰言性貟明而无瑕類也〇趙曰如/閻立夲稱仁傑曰可謂滄海遺珠矣)塔刼宫墻壯麗
敵香厨松道淸涼俱(夢符曰右按梁劉孝威謝東宫賜聖僧/餘饌啓曰斉桓柏寢之噐周穆軒宫之)
(寳乳麋香飯素榛糗漿五杏七桃靈瓜仙棗莫不氣馥上天薫流/下界石崇芳果金谷僅於万株陳湯木滋杜陸幾於千樹猶自髙)
(謝珎竒多/慙品族)蓮花(洙曰一/作池)交響共命鳥(洙曰釋經有共/命鳥二首一身)金榜
雙廻三足烏(洙曰三足烏言寺額金榜有回鵉反鵲之勢也〇/趙曰阿弥陁經極樂国常有迦陵頻伽共命之鳥)
(金榜岀神異經西方有宫五色黄門有金榜/而銀􁐨淮南子日中有踆烏注云三足烏也)方丈渉海費時
節玄圃㝷河知有無(洙曰天台賦渉海則方丈蓬萊張騫賛/曰禹本紀言河岀崑崙自張騫使大夏)
(之後窮河源惡覩所謂崑崙者乎玄圃乃崑崙也史記海中有三/神山一曰方丈玄圃崑崙山别名以言方丈元圃逺在何處皆不)
(可得往不若今岳麓寺之傍近可即/而居也所以下向有桃源橘洲之興)暮年且喜經行近春日
兼蒙暄暖扶飄然班白身奚適旁此煙霞茅可誅(洙/曰)
(楚詞誅鉏草茅以全生乎言當/暮年𣣔誅鉏草茅旁此而居也)桃源人家易制度(洙曰桃源/秦人避難)
(之地易制度言丗更変也○趙曰桃源在今鼎州/易制度言其宫室朴畧所以制度易爲也舊注非)橘洲田土仍
膏腴(洙曰橘州在長沙○夢符曰右按㐮陽記曰李衡於武陵/龍陽洲上種橘千樹曰千頭木奴又前漢書張禹買田四)
(百頃皆涇渭/膏腴土價)潭府邑中甚淳古太守庭内不喧呼昔遭
衰丗皆晦迹今幸樂國養㣲軀依止老宿亦未晚(洙/曰)
(老宿僧之/年臘髙者)冨貴功名焉足圖乆爲野客㝷幽慣細學何
顒免興孤(洙曰見何顒/㒷未忘注)一重一掩吾肺腑(洙曰一重一掩/山也有如吾肺)
(腑然○夢符曰右按前漢書衛/青曰吾幸得以肺腑待罪行間)山花山鳥吾友于(洙曰与/之同処)
(若兄弟也○夢符曰右按/南史劉湛傳友于素篤)宋公放逐曾題壁物色分留與
(洙曰一/作侍)老夫(洙曰宋之問之貶也塗經於此有詩尚在壁間〇師/曰盛弘之荆州記曰長沙西岸有麓山其下有精舎)
(左右林嶺環廻泉澗傍有礬石毎至嚴冬其水不停山足曰麓盖/衡山之足也盤紆回環也洞庭赤沙皆湖名香炉峯名楞嚴經云)
(雲山大力白牛食其山中肥膩香草此牛唯飲雪山香水其糞微/細可合和旃旜珠貟明无瑕翳其性如之塔刼即塔級也猶云一)
(級二級甫贈李邕詩云龍宫塔廟湧浩刼浮雲衛王䑓觀詩云浩/刼因王造平䑓訪古遊釋氏有香積厨其味淸涼如食甘露弥陀)
(經云極楽囯常有迦陵頻伽共命之鳥是諸衆鳥晝夜六時出和/雅音其音演暢五根五力七菩提分八聖道分如是等法日中有)
(三足烏金榜指寺額有回鵉返鵲之勢海中有蓬萊方丈山秦始/皇遣人入蓬萊方丈求仙人歷時不得至故云費時節玄圃即崑)
(崙河水岀崑崙山甫以麓山道林猶勝於方丈玄圃暮年喜託此/斬茅以居兼得日暚扶杖桃源乃秦人避乱之地易制度言丗更)
(変也武陵啚經云橘州在龍縣東北五十里二百歩周回三十里/孤乃孤負也昔宋之問貶經此留題在壁甫至此復得呤詠景物)
(故曰物色分/留与老夫)
　　　同諸公登慈恩寺塔(洙曰李肇囯史譜進士旣捷/列名于慈㤙寺塔謂之題名)
(貞元中劉太真侍郎試慈恩寺望杏園花詩兩京新/記西京外郭城朱雀街東第三街皇城東之第一街)
(進業坊慈恩寺隋无漏寺之故地武德𥘉廢貞觀二/十年髙宗在春宫爲文德皇后所立故以慈㤙爲名)
(南院臨黄渠竹木森邃爲京城之最寺西院浮啚六/級髙三百尺永徽三年沙門玄楚所立浮啚内有𣑽)
(本諸經数十匣浮啚前東堦立太宗皇帝撰三藏聖/敎序及高宗皇帝述聖記二碑並禇遂良書立於弘)
(福寺及/此寺)
髙摽跨蒼穹烈風無時休(趙曰以言其高也烈風唯髙処/然後有之公古柏行又曰冥又)
(孤髙多/烈風)自非曠士懐登兹飜百憂(洙曰王仲宣登楼賦/登兹楼以西望兮聊)
(假日以銷憂兔爰詩我生之後逢此百憂魏文帝雜詩烈烈北風/涼陸士衡詩感物百憂集劉越石云負杖行吟則百憂俱怫至曹)
(子建遂使懷百憂潘安仁詩烈夕風厲孔子臨河而歎逝者梁鴻/望帝京而作五噫甫之百憂盖有所傷云〇師曰甫登此塔俯視)
(兵火之後景物蕭條寕无憂傷/乎惟曠逹之士對此能遺適耳)方知象教力(洙曰突厥寺碑/四天之下聞諸)
(象教王筠棲頭陁寺碑正法旣没象敎陵夷注謂爲形象以/教人○趙曰言危楼髙觀丗間无有惟託之象教而後可營)足
(洙曰一/作立)可追冥搜(洙曰孫㒷公遊天台山賦非夫遠寄/冥搜篤信通神者向肯遥想而有之)仰穿
龍虵窟始出枝撑幽(鄭曰撑抽庚切邪柱也此塔磴道屈曲/則公有龍虵窟之句冝矣塔每級之下)
(盖多枝撑至其尽級髙/処則爲岀枝撑幽矣)七星在北户(洙曰一/云户北)河漢聲西流
(洙曰媿文帝雜詩天漢囘西流鮑明逺玩月城西門靈光賦枝牚/拟枒而斜據也○革曰鮑明遠詩夜移河漢落徘徊入户中〇趙)
(曰言其髙也吴都賦門北户以向日於塔言户則法革經云佛以/右指開宝塔户也河漢天河也〇黄曰漢雅云天河謂之天漢亦)
(曰河漢以其在西若聞其流声/焉○洙曰張恊賦曰天漢西流)羲和鞭白日(洙曰晉傳玄日/昇歌羲和𥘉攬)
(轡六龍並騰驤廣雅曰羲和日馭也○趙曰淮/南子云日馭曰羲和故於白日方可以言鞭之)少昊行淸秋
(洙曰月令孟秋之月其帝少昊注少皥金天氏殷/仲文詩獨有清秋日晉潘尼朱明送夏少昊迎秋)泰山忽破碎
涇渭不可求俯視但一氣焉能辨皇州(洙曰謝玄暉詩/春色滿皇州〇)
(趙曰皆言其髙也○敏功曰潘岳西征/賦化一氣而甄三才天子之都曰皇州)廻首叫虞舜蒼梧雲
正愁(洙曰山海經曰南方蒼梧之川其中有/九疑山舜之所葬在長沙零陵界也)惜哉瑶池飲
(洙曰鮑明遠舞鶴賦朝戯乎芝田夕飲乎瑶池穆天子傳周穆王/觴西王母于瑶池上西王母爲天子謡曰白雲在天山陵自出道)
(里悠遠山川間之将子无死尚能復見天子荅曰子㱕東/土和治諸夏万民平均吾顧見汝比及三年将復而野)日晏
崑崙丘(洙曰穆天子傳曰天子遂宿于崑崙之阿赤水之陽吉/日辛酉天子升于崑崙之丘以觀黄帝之宫紀年曰周)
(穆王西征至崑崙丘見西王母止之葛仙翁崑崙一曰玄圃一曰/積石瑶房一曰閬風䑓一曰華蓋一曰天柱皆仙人所居之処也)
(○趙曰此暗紀慈恩寺之事也南望而逺想蒼梧則記虞舜而思/髙宗之晏駕西望而逺想瑶池則記西王母而思文徳皇后之不)
(畱也〇敏功曰列女傳柳下惠妻爲誅日惜哉乃下丗兮今公之/可惜瑶池方㝠乃以崑崙日宴而不得乆非言文徳之不留乎)
黄鵠去不息哀鳴何所投(洙曰瑞應啚曰黄帝習樂崑崙/以舞衆神玄鵠六翔其右韓詩)
(外傳曰田饒事鲁哀公而不見察謂哀公曰夫黄鵠一㪯千里止/君園池啄君稻粟君猶貴之以其從来逺也故臣将去君黄鵠㪯)
(矣戦囯策曰莊辛謂楚㐮王曰黄鵠遊於江海/自以无患不知射者方修弧矢加巳百仞之上)君看隨陽鴈
各有稻粱謀(洙曰禹貢楊州彭蠡旣瀦陽鳥攸居注随陽之/鳥鴻鴈之属冬月所居於此澤蜀都賦木落南)
(翔氷泮北徂是也又庾信報趙王賜酒詩未知稻粱鴈何以報君/恩此詩末章同歎山梁雌雉也○趙曰公於前章日追思前事矣)
(又因黄鵠之遠去雖若髙㪯逺引之士然无所投止而我之俯丗/徇身則未免若鴈之謀稻粱也〇髙曰黄鵠一㪯千里志在飛騰)
(鴻鴈隋陽志在稻梁當禄山之䧟京城賢人髙㪯逺引投竄林野/有似黄鵠柰何詭隨之志受賊僞著不過苟得爵禄而巳豈不若)
(隨陽之鴈志在逺圗唯/在於稻梁自肥者耶)
　　　陪李梓州王閬州蘇遂州李果州四使君登
　　　惠義寺
春日無人境虚空不住天(修可曰取佛書不住相意謂天/運無常以成四時〇斍範曰不)
(住者言/無著也)鶯花隨丗界樓閣倚山巔(洙曰倚一作寄尓雅/釋名山頂曰冡亦曰)
(巔)遲暮身何得(洙曰言衰老而/未有所得也)登臨意惘然誰能解
金印(趙曰所以諷/四使君也)瀟洒共安禪(洙曰一云三軍将五馬若/箇合安禪〇蘇曰王得至)
(少室山寺愛其瀟洒顧弟侍語曰好解金/印共此安禪庶免榮華之事弟笑而不荅)
　　　和裴迪登新津寺寄王侍郎(洙曰王時/爲蜀牧)
何限(洙曰一/作恨)倚山木吟詩秋葉黄蟬聲集古寺鳥影
度寒塘風物悲遊子(蘇曰江淹過㶚陵秋深葉脫漢曰何/限風物寥落秪悲遊子故園之思)
登臨憶侍郎老夫貪佛日隨意宿僧房(田曰金光明經/云佛日大悲滅)
(一切/闇)
　　　遊修覺寺(前逰)
野寺江天豁山扉花竹幽詩應有神助(夢符曰右按唐/書張說旣責岳)
(州而詩益淒婉人謂得江山助〇修可曰謝靈運甞於永嘉西堂/思詩竟日不就怱夢見惠運即得池塘生春草大以爲工常云此)
(語有神助/非吾語也)吾得及春遊徑石相(洙曰一/作深)縈帶川雲自
(洙曰一/作免)去留禪枝宿衆鳥(趙曰庾言安昌寺碑云禅枝四靜/公於佛寺毎用佛家書斯爲當体)
漂轉暮歸愁(師曰言衆僧得所棲託傷/巳漂轉曽衆僧之不若也)
　　　後遊
寺憶曽遊處橋憐再渡時江山如有待花栁更無私
(趙曰言遊者皆得/見之無所私也)野潤煙光薄沙暄日色遲客愁全爲
減捨此復何之
　　　上牛頭寺
靑山意不盡衮衮上牛頭(趙曰衮衮相繼不断之義出王/済說張華說史漢衮衮可聽)
無復能拘礙眞成浪出遊花濃春寺靜竹細野池幽
何處鶯啼切移時獨未休
　　　望牛頭寺
牛頭見鶴林(薖曰鶴林即/靈仙􁈠也)梯逕繞幽深(洙曰一作秀/麗一何深)春
色浮(洙曰一/作流)山外天河宿(洙曰一/作没)殿隂(趙曰言殿之髙/也○詠曰言殿)
(髙通天/河也)傳燈無白日(洙曰釋氏以灯諭法謂能破暗也六祖/相傳一法故云傳燈故釋書有傳灯録)
(皆言傳法○趙曰此言長明灯也借傳灯字言之耳燈所以/照夜而白日亦有灯故云無白日舊注遂引傳灯事非也)布
地有黄金(洙曰見長者自布地注〇趙/曰言佛宗佛書有黄金布地)休作狂歌老回看
不住心(洙曰釋書有不住相常住相〇趙曰縁佛書有/住相而公摘用之義取於無所住而生其心也)
　　　上兠率寺(鄭曰兠/當侯切)
兠率知名寺(洙曰佛書有兠率/天宫故取以名寺)眞如㑹法堂(洙曰貞如磾/理也○趙曰)
(佛書言眞/如實際)江山有巴蜀(趙曰江山自有巴蜀時便有之此乃/羊叔子所謂自有宇宙来便有此山)
(之/義)棟宇自齊梁庾信哀雖乆何顒好不忘(洙曰何顒後/漢人尚氣節)
(感友人之義而爲之復父讎與李膺善後爲宦者所䧟亡匿汝南/間所至皆親其豪傑袁紹愛慕之私與往来結奔走之友〇趙曰)
(庾信作哀江南賦所以哀者以金陵瓦解而身竄荒谷後漢未黨/事起顒私入洛陽從袁紹計議其窮困閉戹者爲求救援以濟其)
(患盖公言身巳流落有庾信之哀矣而哀愁之中不忘交好也何/顒者有救之之心也〇師曰言甫所至爲人所好詩所謂在彼无)
(惡在此無/斁是也)白牛車逺近(趙曰法華經云有太白牛肥徙/多力以駕寳車盖踰大乗也)且
欲上慈航(夢符曰右眇清涼禪師序般若心經云/般若者苦海之慈航昏忂之巨燭也)
　　　望兠率寺
樹宻當山徑江深隔寺門霏霏雲氣重(洙曰九章白霰/雷紛其無垠兮)
(雲霏霏/而乗宇)閃閃浪花飜(洙曰海賦蝄象/暫曉而閃屍)不復知天大空餘
見佛尊時應淸盥罷(鄭曰盟/古滿切)隨喜給孤園(洙曰釋書有/給孤園又有)
(給孤/長者)
　　　山寺(洙曰得開字/章留後同遊)
野寺根石壁諸龕遍崔嵬(鄭曰龕/苦含切)前佛不復辨百身
一莓苔(洙曰天台賦踐/苺苔之滑石)唯有古殿存丗尊亦塵埃如聞
龍象泣足令信者哀(蒼舒曰右按王筠捿頭陀寺碑曰正法/旣没象教陵夷又曰馬鳴幽讃龍樹虚)
(求經曰有比丘名曰龍樹龍象猶佛象也○修可曰維摩經云菩/薩勢力譬如龍象又傳灯録云逹麽是六衆中所師波羅提法中)
(龍象盡龍象乃鱗毛頭中最巨者猶麒麟之於走獸鳯/凰之於飛鳥故經稱僧之出類者曰龍象非佛像也)使君騎
紫馬(蘇曰謝靈運出守永嘉人曰騎紫馬者乃太守也盖當日/靈運宗文東同治郡猶今之守倅並行也永嘉今有紫馬)
(詞尚傳乃播/謝之德也)捧擁從西來樹羽靜千里臨江乆徘徊山
僧衣藍縷吿訴棟梁摧公爲顧兵徒咄嗟檀施開(夣/符)
(曰右按左氏篳簬藍縷以啓山林晋書石崇傳咄嗟而辦佛/書信施檀越又王筠棲頭陁寺碑曰行不捨之檀施洽群有)吾
知多羅樹却倚蓮華臺諸天必歡喜鬼物何嫌猜以
兹撫士卒孰曰非周才窮子失淨處髙人憂禍胎(洙/曰)
(福有䑓禍有胎〇趙曰漢武帝/謂臨賀王曰汝包藏禍胎也)歳晏風破肉(蘇曰蘇章傳邊/地霜緊沙風破)
(肉雖重裘氊/帳寒色可畏)荒林寒可廻思量入道苦自哂同嬰孩
　　　涪城縣香積寺官閣(洙曰涪城/梓州縣)
寺下春江深不流山腰官閣逈添愁含風翠壁孤雲
細背日丹楓萬木稠小院回廊春寂寂(洙曰春/一作青)浴鳬
飛鷺晚悠悠諸天合在藤蘿外昏黒應須到上頭(洙/曰)
(釋書有諸天皆言勝樂事公之末章因以見志也○蘇曰常宗侍/煬帝遊寳山帝曰幾時到上方琮曰昏暗應須到上頭左右失笑)
(帝曰淳古/君子也)
　　　暮登四安寺鍾樓寄裴十(洙曰四/一作曰)
暮倚髙樓對雪峯僧來不語自鳴鍾孤城返照紅将
歛(洙曰夕陽/謂之返照)近市浮煙翠且重多病獨愁常閴寂(趙曰/易曰)
(闚其户閴其無人/王弼注云閴寂也)故人相見未從容(洙曰從容款曲也天/台賦任緩步之从容)知
君苦思縁詩瘦(蘇曰崔浩愛吟詠一日病起友人戯之曰非/子病如此乃子苦吟詩瘦也後遂爲口實因)
(過來請問/醉中書焉)大(洙曰一/作太)向交游萬事慵(洙曰李曰曽有戯贈/公詩云借問年来何)
(瘦生只爲從前作語苦〇趙曰緣苦/詩之故其在交游也万事皆慵廢矣)
　　　秦州雜詩二首(居仁曰同作二十首一/首見馬門餘見都邑門)
秦州山(洙曰一/作城)北寺勝跡(洙曰一/云傳是)隗囂宫(洙曰後漢隗囂/據隴西天水郡)
(寺即囂/故居)苔蘇山門古(洙曰一/作故)丹靑野殿空月明垂葉露
雲逐度溪風(蘇曰李隱㝷友人不見謂童曰何往童不荅又/曰主人何往童曰白雲无心逐風度溪尓李驚)
(異乆/之)清渭無情極愁時獨向東
山頭南(洙曰一/作東)郭寺水號北流泉老樹空庭得淸渠
一邑傳秋花危石底晚景卧鍾邊(洙曰一/作前)俛仰悲身
丗溪風爲颯然(洙曰颯/一作肅)
　　　玉臺觀(滕王造○趙曰觀在髙處/其中有䑓号曰玉䑓也)
中天積翠玉臺(洙曰一/作虚)遥(洙曰列子曰周穆王築䑓号曰中/天䑓樂府歌閶闔觀玉䑓注帝之)
(所/居)上帝髙居絳節朝(修可曰顔延年應詔詩曰坤行垺浮景/交映溢中天攢素旣森靄積翠亦葱芊)
(注松栢重布云積翠〇趙曰以䑓之髙而在道觀/故直指爲上帝之髙居而群仙絳節所朝之處也)遂有馮夷
來擊鼓(洙曰曹子建洛神賦馮夷鳴鼓女媧清歌馮夷乃河伯/○師曰張平子思玄賦云号馮夷使清津兮擢龍舟以)
(済予注馮夷者弘農華隂童郷首里人服八石得水仙爲河伯龍/魚河圗曰河伯姓吕名公子馮夷即河伯夫人抱朴子釋鬼篇曰)
(馮夷華隂人以八月上庚日渡河溺水死天帝署/爲河伯三說不同故並載之生羽翰言飛仙也)始知嬴女善
吹簫(洙曰秦本紀大費佐舜是爲伯翳舜賜姓嬴氏列仙傳蕭/史秦女弄玉之夫也教弄玉吹簫作鳯凰鳴而作鳯凰䑓)
(吹其上一旦夫/妻隨鳯仙去)江光隱見黿鼍窟(洙曰李華海賦或/屑没於黿鼉之窟)石
勢參差烏鵲橋(洙曰淮南子烏鵲填河成橋而渡織女○趙/曰石自髙處望之其勢參差可以想其如烏)
(鵲之/狀)更有紅顔生羽翰便應黄鶴老漁樵
　　　　玉䑓觀(滕王造)
浩刼因王造(洙曰一作起刼猶丗也頭陁碑云功済塵刼〇趙/曰公言道觀多使道書度人經曰惟有元始浩刼)
(之家〇師曰刼盖俗謂塔之一級二級爲一刼二刼子美岳麓道/林二寺行亦曰塔刼宫墻壯麗敵若以爲丗刼之刼則玉䑓乃滕)
(王於髙宗調露中任閬州刺史日所造/去子美未百年豈可言浩刼因主造乎)平臺訪古遊(洙曰梁/孝王大)
(治宫室爲複道自宫連屬於平䑓如淳曰平䑓在/大梁東北離宫所在也○趙曰以梁王平䑓比之)綵雲簫史駐
(洙曰見/前詩注)文字魯恭留(洙曰景十三年魯恭王餘𥘉治宫室壞/孔子舊宅以廣其居聞鍾磬琴瑟之声)
(遂不敢復壞於其壁中得古文經傳云〇趙曰以魯㳟/王比滕王也以詩意推之滕王必有文書遺跡在焉)宫闕通
群帝(洙曰道書云天有群帝而大帝最/尊帝猶五方之帝也大帝比極也)乾坤到十洲(洙曰道/書中有)
(十州記皆言神仙境土〇定功曰東方朔十洲記漢武帝旣見西/王母言說八方巨海之中祖洲􁱘洲元洲炎洲長洲鳯麟州聚屋)
(州流洲生洲充州云十州並是人跡所稀絶処〇趙曰/以䑓在道觀中於天地之閒由此可以到神仙十洲也)人傳有
笙鶴時過北山頭(洙曰劉向列仙傳云王子喬周靈王太子/晉也好吹笙作鳯鳴遊伊洛間道士浮丘)
(公接上嵩山三十餘年後來於山上告桓良曰告我家七月七日/侍我緱氏山頭果乗白鶴駐山頂望之不得到舉首謝時人而去)
分門集註杜工部詩卷之八
分門集註杜工部詩卷第九
　皇族(丗胄附)
　　古詩三首　律詩九首
　　　哀王孫(洙曰前漢韓信至城下釣有一漂母哀之飯/信竟至數十日信謂漂母曰吾必重報母怒)
(曰大丈夫不能自食吾哀王孫而進食豈望報乎王/孫如言公子也王深父云安禄山驚潼閞玄宗倉卒)
(西幸諸嗣王及公主之在外者皆不及後其後多爲/禄山所屠鮮有脫者此詩記而哀之嗚呼以四海之)
(廣人帝之尊念罔終則辱其子孫如此豈/孟子所謂以其所不愛及其所愛者歟)
長安城頭頭白烏(蘇曰陳伯辨云烏有數種慈烏比他烏微/小反哺之聲可聽大喙及白頭者皆不能)
(反哺然不謂之孝烏謂之慈烏者盖受哺之際乃其母作声張口/揺翅如母哺子狀亦其母慈所致或謂頭字當作頸盖烏無頭白)
(者)夜飛延秋門上呼(蘇曰神堯初得天下夜有飛鵲数百/皆集延秋西門呼鳴至夜分方散)又
向(洙曰一/作來)人家啄大屋屋底達官走(洙曰唐書/木稼逹官)避胡(趙曰/白烏)
(之號不祥也天寳十五載禄山䧟潼閞明皇幸蜀從延秋門岀烏/飛號於門上暗言乗輿之出也乗輿旣岀矣公卿寕不逃避邪)
金鞭斷折九馬死(洙曰折/石列切)骨肉不待同馳驅腰下寳
玦靑珊瑚(鄭曰玦古穴切○洙曰左/傳晉侯佩太子以金玦)可憐王孫泣路隅問
之不肯道姓名(蘇曰陳遺過武功道中逢異人曰子先辱後/榮遺與語荅問俱有理遺怪問姓名居住不)
(荅乃長揖下路入/竹林中不知所之)但道困苦乞爲奴(趙曰齊建安王子真𬒳/誅入床下叩頭乞爲奴)
(贖死/不從)巳經百日竄荆棘身上無有完肌膚髙帝子孫
盡髙凖龍種自與常人殊(洙曰漢髙祖爲人隆凖而龍顔/服䖍曰凖音拙應劭注曰隆髙)
(也凖頰權凖也李斐曰凖鼻也文頴曰音凖的之凖晉灼曰戦國/䇿云眉目凖類權衡史記秦始皇蜂目長凖李說文音是也○趙)
(曰隋文帝子勇勇子􁄂雲昭訓所生乃雲定興女文帝喜曰皇/太孫何謂生不得其地定興奏曰天生龍種所以因雲而岀)豺
狼在邑龍在野王孫善保千金軀(洙曰易龍戦于野䜟四/夷雲集龍闘野千金之)
(子坐不垂堂○趙曰倣陸士衡願保金石軀/而千金軀字又用沈約雜詩坐䘮千金軀)不敢長語臨交
衢且爲王孫立斯須(洙曰周禮䟽云舞交衢文選白骨交衢/崔豹古今注大路交衢悉施華衣〇長)
(音仗乃刺言也交衢謂路交錯要衝之所甫與之/問荅不敢私言但共立少頃恐爲姦人窺伺故也)昨夜東(洙曰/一作)
(秦)風吹血腥東來槖駞滿舊都(洙曰師古曰橐駞言能負/囊槖而䭾物也史思明傳)
(禄山䧟兩京以駝運兩京御府珎寳於范陽不如紀極/○鮑曰陳來槖駞謂賊自東都進也舊都謂長安也)朔方健
兒好身手昔何勇銳今何愚(洙曰丗說桓車騎過江時公/私儉薄自使健兒鼓行劫鈔)
(○師曰哥舒翰領朔方兵守潼閞一日爲賊敗如入無/人之境昔禦吐蕃稱精兵今何敗北皆歸於賊故云云)竊聞太
子巳傳位(洙曰明皇傳/位于肅宗)聖德北服南單于(鄭曰單時連切/〇蘇曰霍光曰)
(聖德北服單于南化蛮/貊民䧍淳厚土各守職)花門𠢐靣請雪耻(鄭曰𠢐憐題切○/洙曰時回紇助順)
(〇師曰南單于即回紇也花門乃回紇地名甫有題花/門詩囘紇以花門自號𠢐靣謂披其靣皮示誠悃也)慎勿岀
口他人狙(洙曰後漢耿秉卒匈奴聞之舉國號哭或至梨靣流/血梨即𠢐字𠢐割也古通用○師曰租切聽也甫欲)
(王孫慎宻其事/恐爲諜者所得)哀哉王孫慎勿踈五陵佳氣無時無(洙/曰)
(漢書曰髙帝葬長陵惠帝葬安陵景帝葬陽陵武帝葬荗林昭帝/葬平陵謂之五陵選北眺五陵〇趙曰後漢王伯阿望舂陵城曰)
(氣佳哉欎欎葱葱公之願本朝興復如此○師曰玄宗幸蜀諸王/流離不見収録安知五陵嘉氣中無天子岀乎故以勿踈爲戒)
　　　奉贈李八丈判官
我丈時英特宗枝神堯後(洙曰神尭/唐髙祖也)珊瑚市則無(洙/曰)
(珊瑚至珍也非/市中所有之物)騄驥人得有(洙曰孔子曰驥不稱其力稱其/德也故在人則有之〇趙曰騄)
(耳與騏驥穆天子八駿/中有之故云人得有)早年見標格秀氣衝星斗(洙曰劎/埋没於)
(豐城而氣衝星斗/之間言不可掩也)事業冨清機(蘇曰曹顔遠思友詩精/義側神奥清機發妙理)官
曹正獨守頃來樹嘉政皆巳傳衆口艱難體貴安(趙/曰)
(當艱難而爲政不優/其大躰貴在安靜)冗長吾敢取(洙曰言於艱難之際能脫/畧細務也○鄭曰長直亮)
(切多也〇夢符曰右按文選文賦文固無取乎冗長○蘇曰漢文/帝冗長中似人者亦可采取○趙曰凡物之剰者爲冗長長去声)
(陸機文賦今言爲政本分之外其如物/之冗長者吾不取之吾字李丈自言也)區區猶歷試炯炯更
持乆討論實解頥操割紛應手(洙曰前漢匡衡曰匡說詩/解人頥注使人笑不能止)
(也)篋書積諷諌宫闕限奔走(洙曰限值也值天子播迁也/○趙曰雖有諌書之多積滿)
(朝篋而身則限不能造宫闕/也亦詩曰駿奔走舊注非)入幕未展材(洙曰一作懷幕府/也〇夢符曰右按)
(晉史郄超在桓温幕下謝安在外望/見超曰郄生可謂是入幕之賔也)秉鈞孰爲偶(洙曰鈞鈞/衡也詩秉)
(國之鈞/言作相)所親問淹泊(趙曰公自謂傳云愛其所親也楚/辝王逸注曰泊止也泊與薄同)汎
愛惜衰朽(趙曰論語汎愛衆如殷仲文云廣/筵散泛愛遂以爲朋友之呼矣)垂白亂南翁
委身希北叟(洙曰馬融傳論得北叟之後福淮南子北叟失馬/人皆吊之北叟曰此何詎不爲福居数月其馬將)
(駿馬而歸人皆賀之對曰此何詎不爲禍家冨馬良其子好騎墮/而折卑人皆吊之對曰此何詎不爲福居数年胡夷大入丁壯者)
(皆控弦而戰塞上之人死者十九此獨以跛之故父子相保也○/趙曰前漢項籍泛范增說項梁云南公稱曰楚雖三户云秦必楚)
(注云南公南方之老人也北叟岀班固幽通賦云北叟頗識其倚/伏則指塞上之父爲北叟也舊注引淮南子遂輒塞上之人爲北)
(叟不知事則用淮南子塞/翁失馬而字則班固也)眞成窮轍鮒(洙曰轍中之鮒呼/莊周求斗水之活)或
似喪家狗(洙曰孔子丗家/纍櫐如䘮家狗)秋枯洞庭石風颯長沙栁髙
興激荆衡知音爲回首(趙曰水落石岀所以爲枯也洞庭長/沙荆與衡皆相連之地〇師曰洽聞)
(記拂國岀珊瑚生水厎大船載鐵網下水取之東方朔云騏驥緑/耳天下之良馬二物不可多得喻李公人百希有曹顔逺思交詩)
(精義側神奥清機發妙理公有機謀故能建立事業又能守官忠/正躰正躰也艱難之際貴以清静爲政冗長吾敢取言不以煩碎)
(爲務也持乆言待心始終丗說桓席武與郄昭議芟荑朝臣條牒/旣定其夜同宿明晨起呼謝安王坦之入擲䟽示之郄猶在帳内)
(謝含笑曰郄生可謂入幕賔矣秉鈞宰相之職孰爲偶言非李之/匹敵也所親言李與杜同出陶唐氏南翁甫自稱言寓居荆南也)
(北叟塞翁也失馬云未必不爲福及得馬又云未必不爲禍甫委/身之窮達希慕乎北叟洞庭長沙皆荆南之地知音爲囘首言有)
(所思於/李也)
　　　别李義(彦輔曰公自言杜與李司岀於陶唐氏故此/詩言余亦忝諸孫也詩云中外貴賤殊乃與)
(義爲表昆弟非李/杜同岀扵陶唐氏)
神堯十八子十七王其門道國洎舒國實惟親弟昆
(洙曰唐髙祖二丨二子而此止云十七王其門未詳也道王名元/慶第十六子也舒王元名第干八子也〇鮑曰髙祖二十二子道)
(王元慶舒王元名衛懷王玄霸楚哀王智雲皆先薨太子建成巢/王元吉以事誅詔除籍故止言十八太宗有天下故有十七子封)
(王/也)中外貴賤殊(師曰義宗姓爲内甫異/姓爲外故云貴賤殊)余亦忝諸孫(趙/曰)
(神堯唐髙祖也按史有二十二子而今詩云十八子者學者尚疑/之道名元慶第十六子也舒王元名第十八子詳味詩意則李義)
(者道國之裔孫而公則舒國後裔之外孫也舊/注云公自言杜與李同岀於陶唐氏是何夢語)丈人嗣王業
(洙曰唐制諸子襲封者謂之似王○趙曰丈人指言李義之父也/似王業則継似前王之業也舊注云襲封謂之似王其說誤矣)
之子白玉温(趙曰稱李義也/謂其温如玉也)道國繼德業請從丈人論
(趙曰申言丈人乃道國之後其能継/其德業者請從李義之父言之也)丈人領宗卿(洙曰宗/正卿也)肅
穆古制敦(馬曰肅穆欽和貌古/制敦謂敦厚宗族也)先朝納諌諍(馬曰先朝/指太宗也)直
氣横乾坤子建文筆壯河間經術存(洙曰曹子建能文/漢河間王能明於)
(經術献禮樂建三雝之教〇趙曰子建魏陳留王曹植也能/文章漢景帝河間献王德也明於經術以此言李義之父)温
克冨詩禮骨淸慮不喧洗然遇知巳談論淮湖奔(洙/曰)
(言談論鋒起若淮湖奔注不可涯涘也○蘇曰梁衡曰/見王戎談論如淮湖傾注源流莫可擬此而測掩也)憶惜初
見時小𥜗(洙曰一/作孺)繡芳蓀(洙曰文選芳蓀紫綺爲上𥜗𥜗袴/也〇趙曰自經術存而下皆李義)
(襦短衣也賈誼過秦論云衰者利短褐注曰一作短小襦也舊/注妄添選五言詩爲七字云芳蓀紫綺爲上𥜗何輒附會如此)長
成忽㑹靣慰我乆疾魂三峽春夏交江山雲霧昏正
宜且聚集恨此當離罇莫怪執盃遟我衰涕唾煩(洙/曰)
(王仲宣愬盃行遟解嘲涕唾流珠沫○趙曰舉杯西我獨執之遟/盖以涕唾煩故也舊注引但訝盃行遟却是訴主人行盃之遟耳)
(何于/此義)重問子何之西上岷江源(洙曰順流爲㳂逆流爲泝/自夔入蜀泝流也故曰西)
(上)願子少干謁蜀都足戎軒誤失将帥意不如親故
恩(洙曰甫幾不能脫嚴武之暴/又爲郭英乂所不容有是句)少年早歸來梅花巳飛翻
(趙曰王粲四言詩曰/苟非鴻鵰孰能飛)弩力慎風水(洙曰言丗若風波也〇/趙曰舟行之所慎也)豈
惟數盤飱(洙曰所謂/加飱食也)猛虎卧在岸蛟螭出無痕(洙曰/言所)
(在皆害人者/也此皆譏時)王子自愛惜老夫困石根生别古所嗟發
聲爲爾吞(洙曰王子稱李義也困石根言不/得其地也吞声言声岀而復吞也)
　　　贈特進汝陽王二十韻(洙曰舊注王名僎天宝中/封爲王祕書監同正貟父)
(棣王琰乃玄宗第四子也琰妃韋氏少師之女也新/注按唐史詩皇帝長子璡封汝陽位特進僎位祕書)
(監此詩乃贈璡非僎也璡巳見八哀詩云○鮑曰璡/譲皇帝子新史書贈太子太師不書特進失之舊史)
(言小特進贈太子太師与公詩合〇趙曰公八哀詩/太子太師汝陽王璡曰汝陽譲帝子而舊注又以此)
(爲棣王琰之子何自眩惑也此詩在八哀詩所贈之/先盖其特進時爾特進正二品而太子太師一品也)
特進群公表(洙曰漢官儀曰諸侯功徳優盛朝廷所敬異者賜/位特進在三公下特進漢官也二漢及魏晉以加)
(官表儀/表也)天人夙德升(洙曰邯郸淳見曹植才卞歸對其/所知歎植之才謂之天人夙早也)霜
蹄千里駿(洙曰武帝謂劉徳爲千里駒師古/曰其所言若駿馬可致千里也)風翮九霄鵬
(洙曰莊子鵬怒而飛其翼若垂/天之雲摶扶摇而上者九万里)服禮求毫髮(洙曰僖二十三/年傳服於有礼)
(社稷之衛〇趙曰/言礼无纎毫違背)推忠忘寢興聖情常有眷朝退若無
慿(洙曰不/挾貴也)仙醴求浮蟻(洙曰醴一作醖師古曰醖甘酒也少/麴多米一宿而熟不斉之漢書楚元)
(王敬礼申公穆生不嗜酒王毎置酒甞爲穆/生設醴曹子建七啓云浮蟻鼎沸酷烈馨香)竒毛或賜鷹(蘇/曰)
(隋文帝賜楊/素白花角鷹)淸閞塵不雜(洙曰㑹稽典録丁寛門无雜/賔劉孝標論不雜風塵也)中
使日相乗(洙曰吴志朱然傳中使/日食之物相望於道)晚節嬉遊簡(洙曰不以/嬉遊爲務)
(也)平居孝義稱自多親棣萼(洙曰友爱/兄弟也)誰敢問山陵
(洙曰後漢東平王蒼傳帝欲爲原陵顯莭陵起縣邑蒼聞之遽上/䟽諌帝從而止自是朝廷毎有疑故輒以驛使諮問蒼於是悉心)
(以對皆/見幼用)學業醇儒冨(洙曰賈生涉獵書記不/能爲醇儒醇者不雜)辭華哲匠
能(秦曰殷仲文詩/哲匠感蕭辰)筆飛鸞聳立章罷鳯騫騰(洙曰羡其/書翰也)
精理通談笑(洙曰雖談笑/皆精於理道)忘形向友朋(洙曰不/驕也)寸腸堪繾
綣(洙曰寸腸取必也○昱曰板詩以謹繾綣注/反覆也〇鄭曰上去演下古轉切謹慎貌)一諾豈驕矜
(洙曰一諾見/鄭諌義詩注)巳忝歸曹植(洙曰見天人/夙徳升注)何知對李膺(後漢/杜宻)
(傳黨錮事起宻与李膺俱坐而名行相次故時人亦李杜前有李/固杜喬故言亦也范滂丹曰汝得与李杜斉名死亦何恨謂膺宻)
(也子羙對汝/陽謙辝也)招要恩屢至(鄭曰要/伊消切)崇重力難勝(洙曰子美/自言雖蒙)
(招要之恩而礼意崇/重非力所能勝也)披霧𥘉歡夕(洙曰衛瓘見樂廣曰見此/人瑩然若披雲霧而覩青)
(天/也)髙秋爽氣澄樽罍臨極浦鳬鴈宿張燈花月窮遊
宴炎天避欎蒸(石曰猶河朔/避暑之地)硯寒金井水(洙曰荆州記益/陽有金井数百)
(古老傳金人以/杖撞地輒成井)簷動王壼冰(洙曰鮑明遠詩/清如玉壷冰)瓢飲唯三逕
(洙曰顔囘一/聖蔣許三逕)巖栖異一塍(洙曰謝靈運詩栖岩/挹飛泉百層髙絶也)謬持蠡測
海(洙曰東方朔論曰以管窺天以蠡測海張晏曰蠡瓠飘也/師古曰蠡來弋反〇師曰今辱宴會酒量非公敵故云云)况
挹酒如澠(鄭曰食陵切○洙曰昭十二年傳晉侯与吝宴中行/穆子相投壷晉侯先穆子曰有酒如淮有肉如坻寡)
(君中此爲諸侯師中之斉侯㪯矢曰有酒如澠有肉如陵寡人/中此与君代㒷亦中之○昱曰澠水岀斉囯臨淄縣北入時水)鴻
寳全寧祕(洙曰劉向傳上復㒷神仙方術之事而淮南有枕中/鴻宝苑祕書師古曰鴻宝苑袐書並道術篇名藏在)
(枕中存録之/不漏泄也)丹梯庶可陵(洙曰謝玄暉敬山亭詩要/欲追竒趣即此陵丹梯)淮王門
有客(洙曰一作門下客淮南王安之善屬文天下方術之士多/往帰焉於是遂与蘇飛李向左吴田由雷𬒳晉昌時等八)
(人及諸儒大山小山之徒其溝淪/道德緫統仁義而著鴻烈解也)終不愧孫登(洙曰晉隱逸/孫登傳𥘉楊)
(駿徵髙士孫登遺以布𬒳登截𬒳於門大呼曰斫斫刺刺後梁如/其言登傳云好讀易甞抚一絃琴見者皆親樂之黎余幽憤詩曰)
(昔慚桞下今愧孫登〇師曰楊駿无/徳而登諷之璡无愧於甫故云云)
　　　奉漢中王手扎
國有乾坤大王今叔父尊(洙曰王譲皇帝之/子代宗之叔父也)剖符來蜀
道(洙曰見将赴成/都韋堂詩注)歸蓋取荆門(洙曰夷陵有荆門山其狀如/闕然〇趙曰由荆門軍岀陸)
(而往矣謂之取/者取道之取也)峽險通舟峻江長注海奔主人留上客
避暑得名園(趙曰在塗中借名以過/憂也主人指爲郡之人)前後緘書報分明饌
玉恩天雲浮絶壁風竹在華軒(趙曰觀絶壁之天雲對華/軒之風竹言王名園中如)
(此/也)巳覺良宵永何看駭浪翻(洙曰海賦驚浪雷奔駭水迸/集鮑明遠翻浪揚白鷗○趙)
(曰言時巳秋矣而風水稍/定不復見浪之可駭也)入期朱邸雪(洙曰唐制諸侯各置/邸京師故有邸吏朱)
(邸言邸有朱户以冬爲入期故言雪謝玄暉朱邸亏開効蓬心於/秋實○趙曰以雪為期而至京也言制諸侯各置邸京師朱邸言)
(邸以朱/户故也)朝旁紫㣲垣(洙曰晉志紫宫垣一口紫微/大帝之坐天子之所居也)枚乗文
章老(洙曰西京雜記枚乗文章敏疾長卿制作淹遲皆盡一時/之譽而長卿温麗枚乗時有累句故知疾行無善迹矣揚)
(子曰軍庇之際戎馬之間飛書馳檄用枚乗廊廟之下朝廷之中/髙文典冊用相如○趙曰梁孝王時枚乗在諸文士之間年最髙)
(舊注所引/失公本意)河間禮樂存(洙曰景十三王河間獻王徳武帝時/來朝獻雅樂對三雍宫又立博士修)
(禮樂𬒳/服儒術)悲秋宋玉宅(洙曰哀江南賦誅茅宋玉之宅〇趙曰/宋玉宅在歸州言王在歸州又如悲秋)
(之朱/玉也)失路武陵源(洙曰見如逢/武陵路詩生)淹薄俱崖口東西異
石根夷音迷咫尺(洙曰楚俗語/言多夷音)鬼物傍(洙曰一/作倚)黃昏(洙/曰)
(蕪城賦木魅山/鬼昏見晨趍)犬馬誠爲戀(洙曰曹子建表不勝犬馬戀主/之情史記丞相翟青曰臣不勝)
(犬馬之心○趙曰公/又言其有懷君之心)狐狸不足論(洙曰張綱傳豺狼/當路安問狐狸)從容
草奏罷宿昔奉清罇(趙曰此言漢中書爲上草奏旣罷當/奉飲宴盖其清罇巳在昔日如此矣)
　　　戲題寄上漢中王三首(洙曰時王在梓州𥘉王/乃斷酒不飲篇中有戲)
西漢親王子(洙曰王譲皇帝之/子汝南王璡弟也)成都老客星(洙曰公自喻/也○趙曰如)
(嚴與光武同宿史/占客星犯帝座)百年雙白鬢一别五愁(洙曰一/作飛)螢(洙曰/五飛)
(螢則歳/五換矣)忍斷杯中物(洙曰張翰曰使有身後名不如即時一/杯酒○蘇曰吴術好飲酒因醉詬權貴)
(遂戒飲阮宣命飲術曰近斷飲宣以拳歐其背/曰看看老逼癡漢忍斷杯中物耶抑而飲之)秪看座右銘
(洙曰崔子玉有座右銘〇蘇曰桞渾冩/座右銘自誡起坐皆書之行卧亦看)不能隨皂蓋(洙曰見/陪王漢)
(州遊房公西湖注○趙曰皂蓋指/漢中王也漢二千石朱􁜎皂蓋)自醉逐浮萍
䇿杖時能出(修可曰吴越春秋/載太王策杖去邠)王門異昔遊(洙曰謂其/断酒也)
巳知嗟不起(師曰言王以酒/得病遂斷不飲)未許醉相留蜀酒濃無敵
(洙曰蜀都賦􁐧以/醥清一醉累月)江魚美可求(洙曰蜀都賦嘉/魚岀於丙穴)終思一酩
酊(蘇曰向秀曰長安酒家多好事兼/酒味醇醲甚思得與嵆中散一醉)淨掃鴈池頭(洙曰廣漢郡/有金鴈池古)
(老相傳云有金鴈一雙隱於此池日岀見其影也○趙曰此梓州/詩而舊注引漢州鴈水以證豈于廣漢郡耶髙嶠詩云乗歡俯鳩)
(池則往時素有鴈池之名於地可以泛指爲鴈池/矣以俟明識○鄭曰西京雜記梁孝王苑有鴈池)
群盗無歸路衰顔㑹逺方尚憐詩警䇿(洙曰文賦云立/片言以居要乃)
(一篇之警䇿西征賦發闥卿之警䇿○趙曰梁鍾嶸作詩品曰陳/思贈弔仲宣七哀公幹思友阮籍詠懷靈運鄴中士衡擬古陶公)
(詠貧之製惠連搗衣之/作皆五言之警䇿者也)猶憶酒顛狂魯衛彌尊重(洙曰/漢中)
(王兄弟俱領重鎮○蒭曰語云魯衛之/政兄弟也漢中王與兄璡俱領重鎮)徐陳略䘮亡(洙曰魏文/帝與王粲)
(書云徐陳應劉一時俱逝何數年之/間零落略盡〇趙曰言王賔客多䘮)空餘枚(洙曰一/作故)叟在應念
早升堂(洙曰枚叟公自喻也〇趙曰雪賦云/召鄒生延枚叟〇鄭曰枚叟枚乗也)
　　　戯作寄上漢中王二首(王新誕明珠)
雲裏不聞雙鴈過掌中貪見一珠新(洙曰三輔訣録曰孔/融見韋乞将其父書)
(曰不意雙珠生於老蚌〇蘇曰馬𣑽賀人有子曰欣得掌中之一/珠○趙曰幽明録張華言入九館之人所見癡龍𥘉一珠食之天)
(地齊壽佛書云/如掌中之珠)秋風嫋嫋吹江漢(洙曰謝靈運嫋嫋秋風/過湘夫人云嫋兮秋風)只
在他郷何處人
謝安舟楫風還起(洙曰謝安嘗與孫綽等泛海風起浪涌諸/人並懼安吟嘯自若舟人以安爲悅猶去)
(不止風轉急安徐曰如此将何歸/耶舟人黙然即回衆咸服其雅量)梁苑池臺雪欲飛(洙曰/謝靈)
(運雪賦歳将暮時旣昏寒風積愁雲繁梁/王不悅游於兎園俄而微霰零落雪下)杳杳東山携漢妓
(洙曰謝靈運携妓遊東山○趙曰戯言/漢中王謝安携妓東山之興尚杳杳然)泠泠滫竹待王歸(修/可)
(曰脩竹梁孝王園名也續漢書梁王兎園多植竹即所謂/脩竹園地亦云孝王東苑方三百里苑中有鴈池脩竹園)
　　　衡州送李大夫七丈勉赴廣州
斧鉞下青冥(洙曰禮賜斧鉞然後殺魏武九錫文犯關干紀/罔不誅殛是用錫公斧鉞○蘇曰何敬祖将軍)
(新持斧鉞揔握虎符/自青冥來鎮岷隴)樓船過洞庭(洙曰漢武征/南越作樓船)北風随爽
氣(洙曰登樓賦向北風而開/襟王子猷西山致有爽氣)南斗避文星日月籠中鳥(洙/曰)
(潘安池/魚籠鳥)乾坤水上萍王孫丈人行(洙曰匈奴云漢/天子我丈人行)垂老
見飄零(師曰諸侯賜斧鉞然後誅殺靑冥天也言天子賜李以/節鉞樓船船上有樓櫓過洞庭迤邐之廣州北風隨爽)
(氣言自北而南帶爽氣而來南斗避文星北斗以南公一人而巳/籠中鳥局促不得騁子美客居局促如籠鳥飄如水萍豈意垂老)
(之年尚見飄零失/所乎行音項儔也)
　　　送李卿曄
王子思歸日長安巳亂兵(趙曰王子指李曄也/時有吐蕃之亂也)霑衣問
行在(趙曰代宗車/駕出幸陜也)走馬向承明(趙曰承明/漢殿名)暮景巴蜀僻
春風江漢清晉山雖自弃魏闕尚含情(趙曰按宣室志/載庶史有道士)
(尹君者隱晉山不食粟甞餌栢葉北門從事嚴綬/敬事之莊子言身在江湖之上心遊魏闕之下)
〇丗胄
　　古詩四首　律詩二首
　　　寄狄明府(博濟)
梁公曾孫我姨弟(洙曰狄仁傑封梁國公/母之妹妹之子曰姨弟)不見十年官濟
濟大賢之後竟陵遲浩蕩古今同一體比看伯叔四
十人有才無命百寮底(洙曰沉/下位也)今者兄弟一百人幾
人卓絶秉周禮(洙曰閔元年齊仲孫湫來省難及還公問/魯可取乎對曰魯秉周禮未可動也言猶)
(守先王之法度也此詩言兄弟/雖多能守梁公之法幾人尓)在汝更用文章爲長兄
白眉復天啓(洙曰馬良兄弟五人並有才名郷里諺曰馬氏/五常白眉最良良眉中有白毛因以是爲稱左)
(氏天将/啓之)汝門請從曽公說(洙曰梁/公也)太后當朝多巧計
狄公執政在末年濁河中不汚淸濟(洙曰言獨立於朝/不移於衆邪〇趙)
(曰謝元暉始岀尚書省詩/紛紛亂朝日濁河汚清濟)國嗣初将付諸武公獨廷諍守
丹陛(洙曰武后當朝革唐爲周欲以武三思爲儲貳以問/宰相皆莫敢對仁傑獨曰臣毎觀天下未厭唐德)禁
中冊決詔房陵(洙曰房陵/中宗所在)前(洙曰一/作滿)朝長老皆流涕
(洙曰狄仁傑傳𥘉中宗在房陵而吉頊李昭德皆有匡復讜言則/天無復辭意唯仁傑每從容奏對事無不以子母恩情爲言則天)
(亦漸省悟/召還中宗)太宗社稷一朝正漢官威儀重昭洗(洙曰后/甞夢雙)
(陸不勝仁傑對曰雙陸不勝無子也因進說文皇帝身䧟鋒鏑而/有天下以傳子孫陛下因監國掩而有之又欲以三思爲後且子)
(母與姑姪孰親若立三思廟不袝姑后感悟即日迎中宗復唐社/稷光武紀人見司隷僚属皆歎喜不自勝老吏或垂泣曰不圖今)
(日復見漢/官威儀)時危始識不丗才(蘇曰楊脩謂曹適曰時危始見/不丗之才如孔文舉輩是也)
誰政荼苦甘如薺(洙曰謝詩防口猶/寛改食荼更如薺)汝曹又冝裂土食
身使門户多旌棨(鄭曰康禮切兵欄說文曰傳信○洙曰裂/土一作裂鼎賢者之後冝有土○趙曰杜)
(田引唐制節度使就第賜旌節三品以上/門立㦸後漢匈奴傳注曰有衣之㦸曰棨)胡爲飄泊岷漢間
干謁王侯頗歷詆(洙曰詆訐也息夫/躬歷詆漢朝公卿)况乃山髙水有波
秋風蕭蕭露泥泥(洙曰謝詩疑露方泥泥/○鄭曰奴禮切濃露也)虎之饑下巉
喦蛟之横出清泚早歸來黃汙人衣眼易眯(歐曰莫禮/切物入眼)
(中莊子簸糠眯目○師曰甫意責博濟冝守梁公之禮法無逐奔/競之風岷漢中山水險阻居官者率多麄暴動即相殘不啻虎蛟)
(之吞噬是以勉其歸去無爲當路者所汚辱而疾之眯物入眼也/古詩云昔爲掌上珠今爲眼中刺物入眼必不能容思有以去之)
(如甫之衣嚴武尚幾/爲所殺况餘人乎)
　　　送李校書二十六韻(鮑曰李舟也國史𥙷言舟好/事與妹書曰釋迦生中國設)
(教如周孔周孔生西方設教如釋迦天堂無則巳有/則君子生地獄無則巳有則小人入則其人可知公)
(故極/稱道)
代北有豪鷹(師曰大/鷹也)生子毛盡赤(洙曰岱鍾二山岀鷹/〇趙曰譬李舟也○)
(宋曰晉孫楚鷹賦曰有金剛之俊鳥生非陘之巖阻○黄曰隋魏/彦深鷹賦曰唯兹禽之化育實鍾山之所生而今公言亦此義也)
渥洼騏驥兒(洙曰/作種○鄭曰渥於角切洼烏瓜切水/名○趙曰東方朔曰騏驥緑耳天下良馬也)尤
異是龍脊(洙曰一作虎〇趙曰/尔雅曰騮馬黄脊)李舟名父子(趙曰前漢蕭/育傳王鳯以)
(育名人子/除爲功曹)清峻流軰伯人閒好妙年不必湏白晳(洙/曰)
(左傳東門之晳實興我役○趙曰左傳/昭公二十六年冉竪曰有君子白晳鬚)十五冨文史十八足
賔客十九授校書二十聲輝(洙曰一/作燀)赫衆中毎一見
使我潜動魄自恐二男兒辛勤養無益(秦曰二子一曰/宗文二曰宗武)
(甫旣羡李舟自愧/之不若故云云)乾元元(洙曰/作二)年春萬姓始安宅(洙曰/乾元)
(肅宗時年號始收復京師民始安居/〇蘇曰張湯万姓蘇息始安厥宅)舟也衣綵衣(洙曰見沐/覔綵輕注)
(〇趙曰列女傳老萊子孝養二/親着五色綵衣卧地爲小兒啼)告我欲逺適倚門固有望
歛衽就行役(洙曰父曰嗟予子行役〇趙曰戦囯策斉王孫賈/之母謂賈曰汝朝出而晚來則吾倚門而望汝暮)
(出而不還則吾倚閭而望〇馬曰/陶渊明勸農四言云敢不歛祍)南登吟白華(洙曰白華孝/子之㓗白)
巳見楚山碧(洙曰鮑明遠雪端楚山見〇蘇曰景差至蒲騒見/宋玉曰不意重見故人慰此去囯恋主之心昨到)
(夢澤喜見楚山之碧眼力頓/明今又㑹故人閉目心足矣)藹藹咸陽都冠蓋日雲積(洙/曰)
(張景陽藹藹言氣象也咸陽古雍郡也冠蓋士大夫也雲/積言其多也又古詩冠蓋隂四衢西都賦冠蓋如雲也)何時
太夫人(洙曰文帝紀列侯妻稱夫人列侯死子復爲/列侯乃得稱太夫人子不爲列侯亦不得稱)堂上㑹
親戚(洙曰潘安仁閑居賦太夫人在堂又云/席長筵列孫子陶淵明悦親戚之情話)汝翁草明光
(洙曰漢武帝紀太𥘉四年秋起明光宫師古曰三輔黄圖在城中/元后傳云成都侯商避暑借明光宫凡掌制誥文字謂之視草也)
(〇趙曰後漢尚書郎含香握蘭直宿於建礼門奏事明光殿下筆/爲詔誥出語爲誥令在唐則中書舎人也〇晁曰凡掌制誥必有)
(草故謂/之起草)天子正前席歸期豈爛漫別意終感激顧我
蓬屋姿(洙曰曹子建顧念蓬/屋士貧賤誠足怜)謬通金門籍(洙曰謝玄暉出/尚書省詩旣通)
(金閨藉〇師曰甫/爲恰遺故云云)小來習性懶晚節(洙曰一/作歳)慵轉劇(洙/曰)
(嵆叔夜絶交書少加孤露/性復踈懶又嬾与慢相成)毎愁悔吝作如覺天地窄羡
君齒髪新行巳能夕惕(洙曰易乾卦/夕惕若厲)臨岐意頗切對
酒不能喫(修可曰李陵詩/對酒不能酬)廻身視緑野憺慘如荒澤老
鴈忍春飢哀號待枯麥(趙曰漢時謡大/麥青青小麥枯)時哉髙飛燕
絢練新羽翮(洙曰老鴈甫自喻也時燕喻李校書○趙曰赭/白馬賦云别軰超羣絢練夐絶句絇練疾也)
長雲濕襃斜(洙曰西都賦右界褒斜隴陂之險○修可曰後/漢順帝罷子午道通褒斜路褒斜谷名南谷名)
(褒北谷名斜首尾七百里鄭子/真所耕在此谷口斜余遮切)漢水饒巨石無令軒車遲
(洙曰古詩思君令人老軒車來何/遲〇趙曰江文通詩海濵饒竒石)衰疾悲宿昔(師曰甫与舟/有宿昔之歡)
(况當老而有此别儻或来遲/無以慰衰疾寕免悲思之乎)
　　　入奏行(洙曰贈西山檢/察使竇侍郎)
竇侍御驥之子鳯之雛(修可曰桓譚新論曰善相馬者曰薛/公得馬惡皃而正走其名驥子又易)
(林曰鳯/生五雛)年未三十忠義俱骨鯁絶代無(洙曰唐李吉甫/傳君有骨鯁之)
(忠臣○趙曰骨鯁者剛正之/謂盖肉之有骨而魚之有鯁)烱如一叚清冰岀萬壑(鄭曰埛/尸頂切)
(光/也)置在迎風寒露之玉壷(洙曰漢有迎風寒露之館古/詩瑩若玉壷氷言清徹也)蔗
漿歸厨金盌凍(楷曰盌亦作宛○洙曰晉張協蔗賦曰挫斯/蔗以療渴若漸醪而含宻右按前漢書礼楽)
(志㤗尊柘漿折朝酲應劭曰柘漿取甘柘汁以爲飲也蔗与柘同/○趙曰宋玉招䰟云儒鼈㚿羔有蔗漿〇定功曰前漢礼楽志景)
(星歌㤗尊柘漿析朝酲注取甘蔗汁以爲/飲可解酲也柘音庶舊注所引似之而非)洗滌煩熱足以寧
君軀政(洙曰一/作整)用踈通合典則戚聮豪貴躭文儒兵
革未息人未蘇天子亦念西南隅吐蕃慿陵氣頗麤
(洙曰時吐蕃欲/取成都爲東府)竇氏檢察應時須運糧繩橋壯士喜(洙/曰)
(繩橋以竹/繩爲橋也)斬木火井窮猿呼(洙曰火井地名○鄭曰在蜀〇/修可曰博物志曰臨卬有火井)
(縱廣五尺深千餘丈諸葛丞相往觀/後火井益盛以盆著井煑塩得熟)八州刺史思一戰三城
守邊却可圖(趙曰西山/三城也)此行入奏計未小宻奉聖旨恩
宜殊繡衣春當霄漢立(洙曰漢繡/衣御史)綵服日向庭闈趨(洙/曰)
(老萊綵衣以娛親○修可/曰束晳𥙷亡詩眷恋庭闈)省郎京尹必俯拾(蘇曰薛光戯友/人曰古人云青)
(紫可俯拾吾令/尹亦可俯拾)江花未落還成都肯訪浣花老翁無(洙/曰)
(一云公來肯/訪浣花老)爲君酤酒滿眼酤與奴白飯馬靑蒭(洙曰/又云)
(携酒肯訪浣花老爲君着衫捋髭鬚〇趙曰此雖不言主人而持/奴馬如此則主人可知与詩所謂言刈其楚言秣其馬同意秣音)
(末○帥曰吐蕃分三道入宼欲取成都爲東府竇氏以御史出檢/察諸州軍儲器械得以便宜入奏甫作是詩以贈之驥子鳯雛皆)
(不凡也逆耳之言比之骨鯁漢武帝置迎風寒露之館玉壷貯水/言其瑩徹也蔗漿可以除煩天子方憂吐蕃不无内熱今竇生入)
(奏忠言上沃帝心如蔗漿然踈通其施爲无所蔽也太宗皇后竇/氏侍御正其族也故云戚䏈豪貴雖云外戚尤好儒斈西南隅謂)
(蜀也須乃軍興所須也蜀人以竹索爲橋謂之繩橋地理志卬州/有火井縣在州西六十二里斬木将以爲柵猿依於木今旣尽斬)
(之則猿窮而失所是以號呼八州謂彭嘉黎簡嚴陵雅卭三城謂/姚維松皆當吐蕃之衝兵有攻有守八州可政三城可守奏其事)
(於朝廷以取天子之命甫謂必蒙殊恩省郎京尹如俯拾地芥行/色當春秋間可還成都故云江花未落也漢暴勝之衣繡衣持斧)
(出使故云繡衣春當霄漢立立謂立對於天陛甫築草堂居成都/浣花里自稱浣花翁滿眼酤謂滿前士卒皆有勞也甫約竇帰來)
(不遺寒賤儻賜光訪當酤酒宴集下至車從/僕隷皆待以殊礼盖所以尊重於竇故也)
　　　徐卿二子歌
君不見徐卿二子生絶竒感應吉夢相追隨(洙曰詩吉/夢惟何惟)
(熊惟羆〇趙曰丗說孔文㪯有二子大者十歳小者五歳晝日反/眠小者狀頭盃酒飲之大兒謂曰何以不拜荅曰偷何行礼此載)
(年小而善/語言也)孔子釋氏親抱送並是天上麒麟兒(洙曰徐/陵年数)
(歳家人携見宝誌上人誌以/手摩項曰天上石麒麟也)大兒九齡色淸徹(洙曰揚子吾/家之童烏九)
(齡而与我玄文○趙曰祢衡有云大/兒孔文㪯小兒楊德祖故公屡用也)秋水爲神玉為骨(蘇曰/司馬)
(大子見王岳謂客曰此兒神如秋水而清徹骨如皓玉之美秀鳯雖/爲離其文彩以彰矣子美拾而用之了无斤斧痕非子美亦不能用)
(也)小兒五歲氣食牛(洙曰尸子虎豹之駒雖/未成文巳有食牛之氣)滿堂賔客皆
廻頭(洙曰謝希逸月賦滿/堂交客向皇如先)吾知徐公百不憂積善衮衮生
公侯(洙曰易積善之家王済曰張華說史漢衮衮可/聽○趙曰言其生不絶也衮衮乃不絶之義也)丈夫生兒
有如此二雛者名位豈肯卑微休(趙曰左傳名位不同王/充論衡自紀篇位雖卑)
(微行苟離俗/必與之友)
　　　贈虞十五司馬
遠師虞祕監(洙曰丗/南也)今喜識玄孫形象舟靑逼家聲
器宇存(洙曰見烜赫舊家声注〇蘇曰/龎統要識家声先看器宇寛卑)凄凉憐筆勢浩蕩
問辭源(蘇曰江揔辭源/浩蕩學海渊深)爽氣金天豁(洙曰王子猷西山/朝來致有爽氣)清
談玉露繁(洙曰董仲舒/有玉杯繁露)佇鳴南嶽鳯(洙曰劉公幹鳯凰集/南嶽徘徊孤竹根〇)
(師曰衡山南嶽也選/注丹穴爲南嶽非是)欲化北溟鯤(洙曰莊子北海有魚/名曰鯤化爲大鵬)交
態知浮俗(趙曰鄭莊傳翟公題門/曰一貧一冨乃知交態)儒流不異門(洙曰儒門/流同門異)
(户)過逢連客位(洙曰沈休文詩/客位紫苔生)日夜倒芳樽沙岸風吹
葉雲江月上軒(洙曰别賦月/上軒而飛光)百年嗟巳半四座敢辭喧
書籍終相與青山隔故園(蘇曰南史王筠字元礼沈約見/筠文咨嗟而歎曰昔蔡伯喈見)
(王仲宣稱曰王公之孫吾家書籍悉當相与僕雖不敏淸附斯言/餘見王粲本傳〇師曰子美欲悉以書藉与虞庶幾傳子美之業)
　　　同豆盧峯貽主客李貟外賢子棐知字韻
練金歐冶子(洙曰張景陽七命楚之陽劎歐治所營〇鄭曰吴/越春秋干将与歐治子作劎採五山之精合六金)
(之英煉/而爲劒)噴玉大宛兒(定功曰穆天子東遊黄澤使宫楽謡曰/黄之澤其馬歕玉皇人壽榖又賈復顧)
(兒謂弟曰此吾宗大宛兒也一日千里亦可歕与噴同○趙曰兩/句以美李貟外上句比之以劒下句比之以爲大宛馬名也引之)
(以噴玉字穆天/子傳其馬歕玉)符彩髙無敵(彦輔曰記君子於王比德焉孚/尹旁達信也注孚尹讀爲浮筠)
(謂玉采色也〇田曰曹子建七啓曰符彩照燭魏文帝車渠椀賦/發符采而揚榮〇趙曰傅玄乗輿馬賦曰符采横發大率言符光)
(雜穆/也)聦明逹所爲夢蘭它日應(洙曰左傳鄭文公賤妾燕/姞夢天使與巳蘭曰以爲)
(是尔子以蘭有國香人服媚之旣而文公與之蘭而御/之辝曰妾幸而有子将不信敢徵蘭乎穆公名曰蘭也)折桂早
年知(洙曰見礼闈/新折桂注)爛熳通經術光芒刷羽儀(洙曰沈休文/湖中鴈詩刷)
(羽同揺漾易鴻漸于/陸其羽可用爲儀)謝庭瞻不遠(洙曰晉史謝太傅諸子/若芝蘭玉樹生於庭階)潘
省㑹於斯(趙曰潘安仁云寓直于散騎之省今公乃工部貟外/郎李乃主客貟外郎盧亦必官是省郎之人相會於)
(此)唱和将鶵曲田翁號鹿皮(洙曰見漢丗/鹿皮翁注)
〇宗族
　　古詩六首　律詩三十二首
　　　狂歌行贈四兄
與兄行年校一歳賢者是兄愚者弟兄将冨貴等浮
雲弟切功名好權勢長安秋雨十日泥我曹鞴馬聽
晨雞公卿朱門未開鏁我曹巳到肩相齊吾兄睡稱
方舒膝不韈不巾踏曉日男啼女哭莫我知身上須
繒腹中實今年思我來嘉州嘉州酒重花繞樓樓頭
喫酒樓下卧長歌短詠還相酬四時八節還拘禮女
拜弟妻男拜弟幅巾鞶帶不掛身頭脂足垢何曽洗
(修可曰南史隂子春字㓜文身脂垢汗脚数年一洗言毎洗則失/財敗事云在梁州因洗足致梁州敗子美云足垢何曽洗則又甚)
(於數年一/洗者矣)吾兄吾兄巢許倫一生喜怒長任真日斜枕
肘寢巳熟啾啾唧唧何爲人
　　　遣興二首
干戈猶未定弟妹各何之(洙曰言避亂奔/散不知其所適)拭淚霑襟
血梳頭滿靣絲(趙曰以思憶/而痛悼之極)地卑荒野大天逺暮江
遲衰疾那能乆應無見汝期(洙曰一作時〇蘇曰鄧廪送/子幽遷執手悵恨乆之語曰)
(汝去万里吾殘喘如桑榆未/景應無見汝時冝自勉力)
我今日夜憂諸弟各異方不知死與生何况道路長
(洙曰蘇武詩良友逺别離各在天一方山海隔中州相去悠且/長古詩相去万餘里各在天一涯道路阻且長㑹靣安可知)避
宼一分散飢寒永相望豈無柴門歸欲出畏虎狼仰
看雲中鴈禽鳥亦有行(洙曰傳休奕/仰觀南鴈翔)
　　　得舎弟消息
風吹紫荆樹色與春庭暮花落辭故枝風回反無處
(洙曰周景式孝子傳曰古有兄弟忿欲分異出門見三荆同枺接/葉連隂歎曰木猶欣聚况我而殊哉又田真兄弟欲分其庭前三)
(荆便枯兄弟嘆之/却合樹還榮茂)骨肉恩書重漂泊難相遇猶有淚成
河經天復東注(洙曰丗說人問顧長康哭桓宣武之狀如何/曰鼻如廣漠風眼如懸河決声如振雷破山)
(淚如傾/河注海)
　　　醉歌行(俯曰甫從姪杜勤落/第㱕甫作此詩别之)
陸機二十作文賦汝更小年能綴文(洙曰晉陸機字士/衡作文賦序云余)
(毎觀文士之作竊有以得其心夫其放言遣辝良多変矣妍蚩好/惡可得而言毎自屬文尤見其情恒患意不稱物文不逮意盖非)
(知之難能之難也故作文賦以/述先士之盛藻作文之利害)緫角草書又神速丗上兒
子徒紛紛(洙曰詩甫田緫角丱兮三十國春秋封秀緫角知名/衛玠緫角乗羊車入市〇趙曰草書以遲爲工所謂)
(怱怱不及草書是也以速爲/神所謂一筆変化書是也)驊騮作駒巳汗血鷙鳥舉翮
連青雲(洙曰汗血事見上鷙/鳥累百不如一鶚)詞源(洙曰一/作賦)倒流三峽水
(洙曰海賦吹嘘則百川倒流枚叔七發曰江水逆流海水上潮〇/修可曰隋藝文傳曰筆有餘力詞无竭源荆州記曰巴陵楚地有)
(三峽峡程記曰三峽者即明月峽巫山峽廣澤峽其瞿塘灔澦之/類不係三峽之数倒流三峡水謂詞源壯健可以衝激三峽之水)
(使之倒流也〇趙曰詞源筆陣以比其反之敏三峽之水最迅而/詞源可使之倒流詩人誇張之辝尔詞言源則隋藝文志筆有餘)
(也而從姓之不中第何哉然㑹當是時排擊風露盖以其終有連/雲之毛質焉此慰唁之且復有譏誚也岀鮑明遠書言水族之狀)
(曰浴雨/排風)汝身巳見唾成珠(洙曰莊子秋水篇蚿謂夔曰子/不見夫唾者乎噴則大者如珠)
(小者如霧雜而下者不可勝数○蘇曰江淹謂郭鞏曰子之咳唾/成珠玉吐氣作虹霓非碌碌儔比也○夢符曰右按後漢趙壹傳)
(咳唾成珠玉○時可曰後趙一歌曰勢家多所宜咳唾自成珠𬒳/褐懐金玉蘭蕙化爲蒭〇趙曰選詩咳唾自成珠公之詩意言其)
(姪開口成/文如珠耳)汝伯何由髪如􁈍(俯曰甫謂勤文章矢口巳成珠/玉它日必貴怛恨年老頭白无)
(由再黒如漆傷不/反見勤之冨責也)春光淡沲秦東亭(鄭曰沲徒可切○何/曰淡沲即淡蕩也秦)
(東亭即京城門外東/亭送别多於此處)渚蒲牙白水荇青(鄭曰荇下梗切〇/洙曰梁江淹石上)
(菖蒲詩發歩遵汀渚詩參差荇菜釋云荇接菜也陸機云浮在水/上根在水厎梁簡文帝晚春詩渚蒲変新莭〇蘇曰蘇恭云萍有)
(三種大者曰蘋中者荇菜小者水上浮萍〇趙曰沲音待可切蒲/才有牙而曰荇在水而青指東亭春景而言耳〇黄曰盧思道云)
(緑葉參差/映水荇)風吹客衣日杲杲(洙曰衛詩伯兮其/雨其雨杲杲出日)樹攪離思
花㝠㝠(洙曰楚詞山鬼雷填填弓雨冥冥○蘇曰焦光仲遜共遊/陸渾時春和景妍遜謂光曰何冥冥花樹攪人離思也)
酒盡沙頭雙玉瓶衆賔巳醉我獨醒(洙曰魚人屈原曰/㪯丗皆濁惟我獨)
(清衆人皆醉惟我/獨醒是以見放也)乃知貧賤別更苦(蘇曰衛宏失意送弟/遷嶺外氣塞臆而幾)
(不能言乆之曰貧/賤中離別更苦)吞聲躑躅涕泣零(洙曰古詩涕泣零如/雨又沉吟聊躑躅行)
(不進貌陸士衡擬古詩沉思鍾万里躑躅獨吟歎又云躑躅再三/歎又云躑躅遵林渚宋鮑昭行路難云心非木石豈无感吞声躑)
(躅不敢言○何曰在鼻曰涕在眼曰淚零落也吞声言哽咽/声不能逹甫自傷貧賤巳无聊頼况加以離别故云更苦)
　　　示從孫濟(彦輔曰此詩譏風俗衰薄/雖同姓不能忘猜疑也)
平明跨驢出未知(洙曰一/作委)適誰門權門多噂踏(洙曰詩/十月噂)
(踏背憎聀競由人噂踏猶相對談語背則相憎逐矣○趙曰前漢/息夫躬交遊貴戚趍走權門○鄭曰噂祖本切踏逹合切對談語)
(也)且復㝷諸孫(師曰驢賤者所跨權門乃權貴之門詩云噂/踏背憎謂噂噂呇呇靣前則附耳而語背後)
(則相譏議嫌權門多/噂沓是以㝷同姓也)諸孫貧無事宅舎如荒村堂前自
生竹堂後自生萱萱草秋巳死(洙曰衛詩伯兮焉得諼草/言樹之背注諼草令人忘)
(憂背北堂也䟽堂者房堂所居之地揔謂/之堂房半以此爲此堂房半以南爲南星)竹枝霜不蕃(洙曰一/作翻左)
(傳具生/不蕃)淘米少汲水汲多井水渾刈葵莫放手放手
傷葵根(洙曰鮑明遠樂府詩腰鎌刈罕藿古詩採葵莫傷根傷/根葵不生結交莫羞貧羞貧友不成○趙曰族之有宗)
(猶水之有原葵之有根也水有源勿渾之而已/葵有根勿傷之而巳族有宗則亦勿踈之而巳)阿翁懶墮乆
(鄭曰阿/烏葛切)覺兒行歩奔(敏修曰阿翁甫自稱兒指済行歩奔言/其強健年尚少也責済後生不來相顧)
所來(洙曰一/作求)爲宗族亦不爲盤餐(洙曰左傳僖二十二年晉/公子及曹僖負覊之妻饋)
(盤食寘壁見彭衙行○蘇曰張昭見/顧陸曰吾也來爲道義非因盤飱)小人利口實(洙曰頤自/求口實)薄
俗難具論(蘇曰劉章曰薄俗好利炎凉逆勢難可与論歳寒〇/髙曰楊􁆅兵戈之後礼義壞缺士行凋弊雖有数子)
(知書皆汚薄俗氣味/難可与論典刑事)勿受外嫌猜同姓古所敦(洙曰鮑明/遠明慮自)
(天断不受外嫌疑○趙曰此亦/曹子建詩有親文義在敦之義)
　　　寄從孫崇簡
嵯峨白帝城東西南有龍湫北虎溪吾孫騎曹不記
馬(修可曰丗說王子獻爲桓冲騎曹叅軍桓問曰卿何署荅曰/不知何署時牽馬來似是馬曹又所管幾何曰何由知數又)
(間馬死多少曰/未知生焉知死)業學尸郷多養雞(洙曰見崔樹/雞柵詩注)龐公隱
時盡室去武陵春樹他人迷(洙曰龐德公携妻子尽室入/鹿山武陵春樹桃源也漁人)
(迷路而入見/欲問桃花宿)與汝林居未相失近身藥裏酒長携(蘇曰/江淹)
(行常使童挈酒㪺􁄺盞藥/褁周易傲然人皆竒之)牧叟樵童亦無頼莫令斬斷
靑雲梯(洙曰文選注云仙者以/雲而升故謂之雲梯)
　　　憶弟二首(洙曰時歸在/南六渾莊)
喪亂聞吾弟飢寒傍濟州(鄭曰濟子禮切水名禹/貢有濟河此因水名州)人稀
書不到(蒭曰以道路榛梗/人稀少而難行)兵在見何由憶昨狂催走(洙/曰)
(狂催走謂避亂岀奔如狂○/趙曰自言奔走而生行在所)無時病去憂(趙曰公素多病則/又無時而病去所)
(以憂/也)即今千種恨惟共水東流(師曰濟屬山東弟居東/故恨與水流東故也)
且喜河南定(洙曰安慶緒弃東都走也〇趙/曰至徳二載復東京故喜也)不問鄴城圍
(炎曰鄴城夬/思明所據)百戰今誰在三年望汝歸(洙曰東山周公東/征也三年而歸三)
(章言其家室望女也○鮑曰公自天寳十四載乙未冬因亂而相/別至乾元戊戌是爲三春故曰三年望汝○蘇曰杜預與弟書三)
(年望汝汝何不歸/豈不念堂有老母)故園花自發(洙曰丘希範書暮春三月江/南草長雜花生園群燕乱飛)
(見故國之旗鼓感生平於疇/昔〇師曰花自發言無主也)春日鳥還飛(洙曰言草木禽鳥/尚得其所而人遭)
(亂離不得相保耳〇趙曰言河南巳定當春之至草木禽鳥各得/其所與前篇感時花濺淚恨別鳥驚心見之而泣聞之而悲者異)
(矣〇黄曰禽鳥尚得其所而人/遭亂離不獲聚㑹故可傷也)斷絶人煙乆東西消息稀
　　　得舍弟消息
亂後誰歸得他郷勝故郷(蘇曰崔審與友人曰江南兵火/全不如舊聞三峽人物冨盛况)
(勝故鄉何頻頻發吟思邪〇趙曰休明之際則他/郷雖樂不如還家惟亂離則他郷安處自足居也)直(洙曰一/作昔)爲
心厄苦乆念(洙曰一/作得)與存云(趙曰以弟存亡在念也若/在與在若亡與亡之義)汝
書猶在壁汝妾巳辭房(侏曰李陵書/生妻去室也)舊犬知愁恨垂頭
傍我床
　　　得舍弟消息二首
近得平隂信(鮑曰平隂屬河南郡唐𥘉屬濟州天寳元/年更名濟陽郡十三載郡廢以平隂屬鄆)遥
憐舎弟存側身千里道(洙曰言避難/不得正行)寄食一家村烽
舉新酣戰(洙曰烽燧時有宼則㪯○趙曰淮南子/魯陽公与韓戰韓酣日暮授戈而麾之)啼垂舊
血痕不知臨老日招得幾人䰟(洙曰人/一作時)
汝懦歸無計(鄭曰懦奴/卧切弱也)吾衰往未期浪傳烏鵲喜(洙/曰)
(西京雜記乾鵲/喿而行人至)深負鶺鴒詩(鄭曰鶺資昔切鴒盧經/切見鴿原驚陌草注)生理
何顔靣(蘇曰何敬相生理荒凉家風零替/重見故人揣心撫膺失何顔靣)憂端且歳時兩
京三十口雖在命如絲(魯曰言雖不死亦若絲/之欲絶可謂至危矣)
　　　月夜憶舎弟
戍鼔斷人行(洙曰戍/樓鼓也)秋邊一鴈聲(洙曰言/孤也)露從今夜白
月是故郷明有弟皆分散(洙曰一云覊旅〇趙曰公之二/弟方賊乱時一在濟州一在陽)
(翟)無家問死生(洙曰乱離流/落故無家也)寄書長不達况乃未休
兵(師曰一鴈声言其兄弟隔絶遂/孤也當乱離流落故云无家也)
　　　送舍弟頻赴齊州三首
岷嶺(孫曰岷峨/也在蜀)南蠻北(洙曰南/詔蛮也)徐關東海西(洙曰徐關齊/地○趙曰言)
(弟自岷蜀起發而之/齊耳徐關齊地耳)此行何日到送汝萬行啼絶域惟
髙枕(趙曰公自中原而來蜀則亦/以蜀爲絶域大抵言異方也)淸風獨仗䔧危時暫相
見衰白意都迷
風塵暗不開汝去幾時來兄弟分離苦形容老病催
江通一柱觀(洙曰見一柱觀頭眠幾回注〇鄭曰古玩切荆/州記江陵有臺上有一柱衆梁拱此或云荆州)
(有一柱觀土人/呼爲木履觀)日落望郷臺(洙曰成都記隋/蜀王秀所創)客意長東
北齊州安在哉
諸姑今海畔兩弟赤山東(趙曰齊州近海/則是山東矣)去旁干戈覔
來看道路通短衣防戰地(洙曰趙武靈王好胡服士皆短服/○趙曰公自言也時吐蕃未息故)
(戎服以在/防戰之地)匹馬逐秋風(趙曰言弟頴/之征行也)莫作俱流落長瞻
碣石鴻(洙曰絶交論附騏驥於旄端/軼歸鴻於碣石注海畔山也)
　　　得舍弟觀書自中都巳達江陵今兹暮春月
　　　末合行李到䕫州悲喜相兼團圎可待賦詩
　　　即事情見乎詞
爾到江陵府何時到峽州亂離生有別(修可曰楚詞云/悲莫悲於生別)
離聚集病應瘳颯颯開啼眼朝朝上水樓老身須付
託白骨更何憂
　　　喜觀即到傷題短篇二首
巫峽千山暗終南萬里春(洙曰終南山在長/安言去家萬里也)病中吾見
弟書到汝爲人(洙曰始爲亂離所隔則莫知/生死也及書到方知其爲人)意荅兒童問
來經戰伐新(趙曰兩句通義自戰伐中來兒童見/之必有所問巳意其一一荅之也)泊船悲
喜後欵欵話歸秦
待爾嗔烏鵲(沈曰西京雜記/鵲噪則行人至)抛書示鶺鴒(趙曰待弟而/來怒烏鵲之)
(不實下言喜弟/來故抛書示之)枝間喜不去原上急曾經(洙曰詩鶺鴒在/原兄弟急難)
江閣嫌津桞(洙曰嫌其/隔望眼也)風帆數驛亭(洙曰數其/驛程也)應論
十年事愁絶始星星(蘇曰蘇代堂上星星之髪張禹對鏡/悲鬢始變星星陸嵩云客髪一星星)
(〇趙曰舊本作然絶非是星星言鬢/之白也南史韻詩云星星行復岀)
　　　舍弟觀歸藍田迎新婦送示二首
汝去迎妻子髙秋念却廻即令螢巳亂好與鴈同來
東望西江水(趙曰舊作水善本作永是蜀江謂之西江公欲/泛舟南下以楚之上游而西江之盡處在其東)
(故東望其永詩江之永矣不/可方思○彦甫曰水當作永)南游北户開(趙曰成南遊則見/北户之開吴都賦)
(云開北户/以向日)卜居期靜處㑹有故人杯(蘇曰郭林宗曰吾當比居/静處期友人野酌放浪誰)
(能學後生兒軰日傍門户低眉下氣爲錐刀/之利者平○趙曰卜居靜處當有故人之來)
楚塞難爲路(洙曰一/作别)藍田莫滯留衣裳判白露鞍馬
信淸秋滿峽重江水開帆八月舟此時同一醉應在
仲宣樓(趙曰王粲字仲宣劉表時在荆州因登楼而作賦其/後指荆州樓爲仲宣樓○鄭曰楼在荆州界今襄州)
　　　舎弟觀赴藍田取妻子到江陵喜寄三首
汝迎妻子達荆州消息真傳解我憂鴻鴈影來連峽
内(洙曰古詩弟/兄鴻鴈序)鶺鴒飛急到沙頭(洙曰詩鶺鴒在/原載飛載鳴)燒關險
路今虚遠(漢祖入蜀張良辭歸勸髙祖燒絶棧道〇修可曰燒/関當作嶢關音堯在峡右漢書曹參從髙祖西攻嶢)
(関注在洛北蓝田武関西以觀赴蓝田故云○尹曰燒當作嶢者/堯関在上洛北蓝田南武関之西漢髙祖紀秦王嬰子誅趙高遣)
(将将兵/據嶢関)禹鑿寒江正穩流(洙曰江漢巴東之/峽夏后䟽鑿云)朱紱即當
隨綵鷁靑春不假報黄牛
馬度秦山雪正深(洙曰度/一作瘦)北來肌骨苦寒侵他郷就
我生春色(趙曰白日峽往/荆可以春時矣)故國移居見客心(趙曰故國人/情之所不忍)
(離也今自故國而移居以不/得已而來則客心可見矣)歡劇提携如意舞(洙曰一云王/戎好作如意)
(舞諸葛亮出軍甞/以鐡如意指麾)喜多行坐白頭吟(洙曰文君/作白頭吟)廵簷索共
梅花笑泠蘃(洙曰一/作落)踈枝半不禁
庾信羅含俱有宅(黄曰庾信因侯景之亂自建康遁帰仁陵/居宋玉故宅宅在城北三里羅含爲桓温)
(別駕以廨舎喧擾於江陵城西三里小舟上立茅屋而居布衣𬞞/食晏如也〇師曰庾信宅即宋玉故宅見送李功曹之荆州詩注)
(余知古諸宮故事羅含爲桓温別駕以廨舎喧擾於江陵城西三/里小州上立茅屋伐木爲床織葦爲席而居布衣𬞞食晏如也後)
(安成王在鎮以其宅借録事劉朗之見一丈夫衣冠/甚偉水矜而立朗之驚問忽然失之人謂含有神)春來秋去
作誰家短墻若在從殘草喬木如存可假花卜築應
同蔣詡徑(洙曰三輔決録蔣詡舎中竹下/惟開三徑羊仲求仲從與之游)爲園須似邵平
瓜(洙曰邵平種瓜羙/故丗謂之東陵瓜)比年(洙曰一/作因)病酒開㳙滴弟勸兄酬
何怨嗟
　　　遠懷舎弟頴觀等
陽翟空知處(洙曰陽翟屬頴川/郡夏禹所受封地)荆南近得書積年仍逺
别多難不安居(蘇曰岑襄晉末兵戈主室多難雖/有髙堂峻宇不得安居見情偏録)江漢春
風起氷霜昨夜除雲天猶錯莫花萼尚蕭踈(趙曰以興/兄弟之離)
(隔也〇師曰翟陽屬頴川郡舎弟所在子美居荆南玄宗敦/友弟起花萼樓取棠棣之華鄂不韡韡乃燕兄弟之詩之意)對
酒都疑夢吟詩正憶渠舊時元㑹日郷黨羡吾廬(洙/曰)
(陶潜詩吾/亦愛吾廬)
　　　續得觀書迎就當陽居止正月中旬定出三
　　　峽
自汝到荆府書來數喚吾頌椒添諷詠(洙曰周庾信正/旦詩叔花逐頌)
(來)禁火卜歡娱(洙曰荆楚歳時記去冬節一百五日即有疾/風甚雨謂之寒食禁火三日琴操晉文公與)
(介子綏俱遁子綏割股以啖文公文公復國子綏无所得作龍蛇/之歌而隱文公求之不得出乃焚左右木子綏抱木而死文公哀)
(之令人五月五日不得㪯火文周㪯移書及魏武明罰今陸翽鄴/中記並云寒食断火起於子推琴操所云子綏即子推也又云五)
(月五日与介有異皆因流俗所傳據左傳史記並無介子推焚事/按周礼司烜氏仲春以木鐸脩火禁于國中注云爲季春将岀火)
(也今寒食節氣是春之未三月之極然則禁火盖周之/舊制〇趙曰序言正月中旬定出峽於寒食必相聚矣)舟楫因
人動形骸用杖扶天旋䕫子峽(洙曰魚復古/䕫子峽也)春近岳陽
湖(洙曰岳陽湖在巴陵○蘇曰梁汶曰岳陽春近吾将鼓/枻放曠澤國与簑笠尽老矣〇鄭曰即巴陵洞庭湖)發日
排南喜傷神散北呼(趙曰言起發之日安排往南喜神/情所傷者比望長安而不得㱕也)飛
鳴還接翅(洙曰詩棠棣鶺鴒在原兄弟急/難又小宛題彼鶺鴒載飛載鳴)行序宻衘蘆(洙/曰)
(春秋繁露鴈有行列傳云兄弟之齒鴈行淮南子/曰鴈從風而飛以愛氣力衘蘆而飛以避繒繳)俗薄江山
好時危草木蘇馮唐雖晚達終覬在皇都(洙曰馮唐事/見元日示宗)
(武詩名慚白首郞注〇蘇曰梁絢曰如馮唐垂白/尚兾晚逹〇趙曰馮唐公以自比其白首爲郞也)
　　　乗雨入行軍六弟宅
曙角凌雲罷春城帶雨長水花分塹弱巢燕得泥忙
今弟雄軍佐凡材汙省郞(蘇曰潘岳無長材廣識謾汗省/郎見真儒碩人厚顔汗熱〇趙)
(曰公爲工部貟外/郎而自謙之辝也)萍漂忍流涕衰颯近中堂
　　　第五弟豐獨在江左近三四載寂無消息覔
　　　使寄此二首
亂後嗟吾在覊栖見汝難草黄騏驥病(洙曰公以騏驥/自託也○蘇曰)
(陳晙卧疾梁杓過門曰霜勁草黄騏騏病矣駑駘何得快駃盖君/子不得時小人自肆也少㳺一日來問曰細味工部詩皆拾古人)
(句語綴𥙷作詩平穩妥帖若神施鬼設工/部腹中幾箇國子監耶予喜此談遂筆之)沙晚鶺鴒寒(趙曰/憫其)
(弟之寒也詩云鶺鴒在原兄弟/急難以成覉栖見汝難之句)楚設關城險(洙曰左傳屈完/對齊恒曰君若)
(以德綏諸侯誰敢不服君若以力楚國方城以爲城漢/水以爲他注言其險固也○趙曰白帝城乃䕫之險也)吴吞水
府寛(趙曰吴則江左至吳而/積水之多故云水府寛)十年朝夕淚衣袖不曽乾
聞汝依山寺杭州定越州(趙曰題正云五弟獨在江左不/拾名其州則亦傳聞而未審)
風塵淹別日(趙曰兵戈謂之風塵/蓋言風動塵起也)江漢失(洙曰一/作共)清秋
(趙曰言我秋時在此而/不見其弟爲相失也)影著啼猿樹(趙曰公自言所在之處盧/照隣巫山髙云莫辨帝猿)
(樹)魂飄結蜃樓(洙曰史海傍唇氣象樓䑓〇趙曰指言弟豊/所在之處故深思之也思之而魂飄謂之結)
(蜃樓言蜃所結成樓也前漢天文志海旁蜃氣象樓臺可以/證矣〇師曰陳藏器云車螯是大蛤一名蜃能吐氣如樓臺)明
年下春水東盡白雲求(趙曰所以成杭/州定越州之句)
　　　送十五侍御弟使蜀
喜弟文章進添余別興牽數盃巫峽酒百丈内江船
(洙曰水自偷上合者謂之内江/自渝由戎瀘上蜀者謂之处江)未息豺狼闘(洙曰/戰爭)空催犬
馬年(洙曰公自稱其年故從卑賤晉陶侃臨終/上表曰臣猶爲犬馬之齒故尚可少延)歸朝多便
道搏擊望秋天(洙曰便道問道也○夢符曰右按前漢趙充/國傳甞責充國曰将軍其引兵便道西並進)
(雖不相及使虜聞東方北方兵並來〇田曰舊唐史栢彦範㪯楊/嶠爲御史嶠不樂搏擊之任彦範曰爲官擇人豈待情願遂引爲)
(右䑓御史○師曰御史之擊搏姦/回如鷹逢秋擊搏鳥獸故云云)
　　　憶㓜子(洙曰字驥子時/隔絶在鄜州)
驥子春猶隔鶯歌暖正繁別離驚節換聦慧與誰論
澗水空山道柴門老樹村(趙曰指言鄜/州寄象之地)憶渠愁只睡
(洙曰一/作卧)炙背俯晴軒(師曰甫作此詩/恨不得見也)
　　　遣興
驥子好男兒(洙曰驥子公子宗武/也見宗武生日詩注)前年學語時問知人客
姓誦得老夫詩(洙曰老夫/公自謂)丗亂怜渠小家貧仰母慈
(洙曰嵆叔夜母兄/鞠育有慈无威)鹿門携不遂(洙曰龐德公携妻/子入鹿門山隱)鴈足繫
難期(洙曰難一作无蘇武傳鴈足繫書事/是上一云鹿門携有處鳥道絶无期)天地軍麾滿山
河戰角悲儻歸免相失見日(洙曰一/作尓)敢辭遲
　　　得家書
去慿遊客寄(革曰一云休㚢騎○趙曰/言出遊彼處客寄之人)來爲附家書今
日知消息他郷且舊居(趙曰指言鄜州公寄居在鄜巳是/他郷但恐亂離更有遷徙故知消)
(息而喜/云尓)態兒幸無恙(洙曰後漢蘇竟傳公君執事無恙爾雅/曰恙憂也公孫弘傳何恙不巳○師曰)
(熊兒甫/小女)驥子最憐渠(革曰驥子公/之子宗武)臨老覊孤極(洙曰謂流/離孤苦)
傷時㑹合踈(洙曰以時/无交舊也)二毛趨帳殿(洙曰二毛言鬢毛二/色謂班白也帳殿謂)
(行在以帳爲殿左傳宋公曰君子不禽二毛黄巢之屯八角帳/幄皆象宫殿○蘇曰景敷二毛尚走塵埃兵甲之間日趍帳殿)一
命侍鸞輿(洙曰公至行在授左拾遺○師曰周有/未命一命再命之士一命言官卑也)北闕妖
氛滿(洙曰比闕/帝闕也妖氛謂未/收復也○趙曰時安慶緒方熾)西郊白露𥘉(洙曰謂粛殺/之威漸生○)
(趙曰指言長安西郊也以白/露𥘉言之則在七月明矣)凉風新過鴈秋雨欲生魚(饒/曰)
(甫得家書故/云新過鴈)農事空山裏眷言終荷鋤(洙曰一云終篇言/荷鋤宋陶替雜詩)
(種豆商山下草盛豆苗稀晨興理荒穢帶月荷鋤㱕〇趙曰公遭/亂偒時乃欲㱕耕而巳陶淵明帶月荷鋤〇兒曰甫欲棄官㱕老)
(之/意)
　　　宗武生日(洙曰宗武小名驥子曽有詩云/驥子好男兒又云驥子最憐渠)
小子何時見(蘇曰王肅思男謂弟曰何時得見小子〇趙曰/老杜旣有盛名於時則人皆知其有是子也)高
秋此日生自從都邑語巳伴老夫名(洙曰禮自稱/曰老夫者)詩
是吾家事人傳丗上情(趙曰旣以詩擅名而/丗間愛之者多故云)熟精文選
理(洙曰唐儒斈傳李善揚州江都人甞注解文選分爲十六卷表/上之賜絹一百二十匹詔藏下袐閣善甞受文選於同郡人曹)
(憲寓居汴鄭之間以講文選爲業〇尹曰梁昭明太子賢集古人/文詞詩賦爲文選李善甞受文選於曹憲後遂解注文選十六卷)
休覔綵衣輕(洙曰列女傳曰老萊子孝養二親行年七十嬰/兒自娱着五色綵衣嘗因取漿水上堂跌仆因)
(卧地爲小兒啼或弄烏鳥於親側○趙曰老萊子者五采色衣戯/於親側此言熟精文選理所以責望其子而巳雖綵衣之輕猶使)
(之休/覔也)凋瘵筵𥘉秩(洙曰小雅賔之𥘉筵左右秩秩箋云/筵席也秩秩肅敬也海賦爲凋爲瘵)欹
斜坐不成流霞分片片(夢符曰右按抱朴子項曼卿修道山/中升天遊紫府仙人飲流霞一杯輙)
(不飢/渴)㳙滴就徐傾(洙曰何東項曼卿好道去家三十年而反/曰去時有數仙人将上天離曰數里止日)
(之旁甚寒悽愴飢欲食輙飲我流霞一杯毎數月不飢隋江揔爲/馬腦杯賦翠羽流霞之杯庾信有示内人詩定取流霞氣将添承)
(露杯○趙曰抱朴子項曼自言至天上過紫府金牀几晃晃昱昱/仙又以流霞一杯飲之輙不飢渴王立之云項曼舊注又誤爲曼)
(卿故表/出之)
　　　又示宗武
覔句新知律攤書解滿床(蘇曰嵆紹新解覔句稍知音律/王渾阿戎年小漸解滿牀攤書)
(時問難/字可喜)試吟靑玉案(洙曰張平子四愁詩美人贈/我錦繡叚何以報之青玉案)莫帶紫
羅囊(洙曰晉謝玄少好佩紫羅香囊叔父安患之/而不欲傷其意因戯賭取焚之於此遂止)假日從時
飲(洙曰王仲宣登樓賦聊假日以銷憂時天下逼迫无暇/故假借此日登樓四望〇師曰假乃休假非假借之假)明年
共我長(蘇曰嵆康顧子紹曰阿紹明年共我長矣吾甚喜尔成/人〇趙曰言今年身材如此至明年更長則與我長矣)
應須飽經術巳似愛文章十五男兒志(洙曰論語吾十/有吾而志於斈)
三千弟子行曽參與游夏達者得升堂(洙曰孔子世家/孔子以詩書礼)
(樂教弟子盖三千焉身通六藝者七十有二人論語文斈子游子/夏又曰由也升堂矣○趙曰曽參則責以孝行游夏則責以文斈)
(子曰由也升堂矣今言三子皆逹於/孔子之道而升堂所以明戒之也)
　　　㝠忠州使君姪宅
出守吾家姪(洙曰出守守士也刺史/是也詩云一麾乃出守)殊方此日歡自須
遊阮巷(洙曰晉阮咸與叔父籍爲竹林之遊咸與籍居道南諸/阮居道北北阮冨而南阮貧也〇師曰阮咸北張子美)
(自比籍乃知叔/姪之相得也)不是怕湖灘(洙曰湖灘忠/州下惡灘也)樂助長歌逸
(洙曰一/作送)杯饒旅思寛昔曽如意舞(趙曰如意乃所執之物/王戊甞以如意起舞○)
(師曰如意者乃鐵如意石崇/以鐵如意擊碎珊瑚樹即此)牽率強爲看
　　　示姪佐
多病秋風落(師曰七月秋風起八/月風髙九月風落)君來慰眼前自聞茅
屋趣只想竹林眠(師曰甫欲得/佐共住故云)滿谷山雲起侵籬澗水
懸嗣(洙曰一/作阮)宗諸子姪早覺仲容賢(洙曰阮咸字仲客籍/之姪也任達不拘与)
(叔父籍爲/竹林之遊)
　　　佐還山後寄(同作三首二/首見田圃門)
山晚浮雲合歸時恐路迷澗寒人欲到村黒鳥應栖
野客茅茨小田家樹木低舊諳踈懶叔須汝故相携
(洙曰以嵆康自處/嵆康性復踈懶也)
　　　吾宗(衛倉曹/崇簡)
吾宗老孫子質朴古人風耕鑿安時論衣冠與丗同
在家常早起(蘇曰劉理常早起/治𬞞圃自力桔槹)憂國願年豐語及君臣
際經書滿腹中(洙曰言凡語論之間及於君臣之際必/反覆論議用其腹中之書而證明之也)
○外族
　　古詩三首　律詩六首
　　　敬寄族弟唐十八使君
與君陶唐後盛族多其人聖賢冠史籍枝派羅源津
(洙曰甫自撰万年縣君京兆氏墓銘云其先係統於伊祁分尚於/唐杜春秋傳云穆叔謂之丗禄其在兹乎漢髙紀賛曰范宣子亦)
(曰祖以虞以上爲陶唐氏在夏爲御龍氏在/商爲豕韋氏在周爲杜氏注唐杜二國名)在今氣磊落巧
僞莫敢親(蘇曰朱雲許時直言端莊正/立巧言僞行之徒不敢親近)介立寔吾弟濟時
肯殺身物白諱受玷行高無汚眞得罪永泰末放之
五溪濵(洙曰漢黄瓊皦皦者易爲汚嶢嶢者易爲缺四子講徳/青蠅不能穢垂棘詩臼圭之玷尚可磨也語殺身以成)
(仁馬援傳擊武陵五溪蠻夷注雄樠酉撫辰所謂五溪也○趙曰/所以明得罪之由以不受汙玷而致然也此與皓皓之易爲汚之)
(義不同舊注引此非是○鄭曰五/溪在辰州武陵之間壷頭以下)鸞鳯有鎩翮(鄭曰鎩/所戒切)先儒
曽抱麟(洙曰顔延年詠嵆中散詩鵉翮有時鎩鎩所拜切殘也/劉越石詩誰云聖逹節知命故不憂宣尼悲獲麟西狩)
(涕孔丘注孔子/亦抱麟而涕)雷霆霹長松骨大却生筋一失不足傷
念子孰自珍(趙曰此以譬唐使君能得罪未能遂傷之/也熟字稔熟之熟言其自􁬾巳詳熟矣)泊
舟楚宫岸戀闕浩酸辛除名配淸江(洙曰清江屬施州〇/鄭曰清江溪名在施)
(州夲漢江巫縣地/今䕫州巫山縣)厥土巫峽鄰登陸将首途筆札枉所
申歸期跼病肺叙舊思重陳春風洪濤壯(洙曰顔延年/春江壯風壽)
(劉越石弃置勿重陳重陳令人傷○趙曰公自言病肺之故雖欲/帰朝踡跼不得申也故下句所之則欲春時乗船而往得一見唐)
(公以相/慰也)谷轉頗彌旬(趙曰郭景純江/賦盤渦谷轉)我能况中流搪突
鼉獺瞋(洙曰鼉獺瞋言/爲小人所怒也)長年巳省柂(洙曰省視也柂舟尾/正船者長年操舟者)
(視柂則/将行矣)慰此貞良臣
　　　送重表姪王砅評事使南海(鄭曰砅理罽切水深/至心曰砅今作厲)
我之曽老姑爾之髙祖母爾祖未顯時歸爲尚書婦
(洙曰新唐書王珪母李王珪傳正觀十年拜礼部尚書○修可曰/西清詩話云唐書王珪傳珪㣲時母李氏甞云子必貴但未見與)
(汝游者珪一日引房杜過之母曰汝貴无疑所載止此質之子美/是詩我之曽老姑尓之髙祖母則珪母杜氏非李氏也且一婦人)
(識真主於側微其事甚偉史闕而不録/是詩載之爲悉丗號詩史信不誣也)隋朝大業末房杜俱
交友(趙曰王珪與房元齡杜如晦同/學於文中子則交友可知矣)長者來在門荒年自
餬口(洙曰陳平門多長者車隱/十一年傳餬其口於四方)家貧無供給客位但箕
箒俄頃羞頗珍寂寥人散後入怪鬢髪空吁嗟爲之
乆自陳剪髻鬟鬻市充杯酒(洙曰晉陶侃母常剪/髪具酒食延賔客)上
云天下亂冝與英俊厚向竊窺數公經綸亦俱有(趙/曰)
(王珪與元齡如晦善母李甞曰兒必貴然未知所与游者何如人/㑹元齡等過其家李窺大驚曰二客公輔才汝貴不疑舊注於下)
(句驚户牗引此以證不/知乃秦王事非干此也)次問最少年虬髯十八九(鄭曰髯如/古切顂須)
子等成大名皆因此人手下云風雲合龍虎一吟吼
願展丈夫雄得辭兒女醜秦王時在坐眞氣驚户牖
(趙曰秦王太宗也虬髯乃太宗也有虬髯公傳易曰雲從龍風從/虎馬援曰乃知帝王自有真也新唐書王珪傳曰珪始隱居時每)
(與房元齡杜如晦善母李甞曰兒必貴然未知所与游者何如人/試與偕來㑹玄齡等過其家李窺大驚具酒食飲尽日喜曰二客)
(公輔才汝/貴不疑)及乎正觀初尚書踐台斗(洙曰珪正觀中/以侍中輔政)夫人
常肩輿上殿稱萬壽(洙曰夫人以命/婦預朝㑹也)六宫師柔順法則
化妃后(蘇曰班姬著内訓訓六宫/作女箴媍誡化及妃后)至尊均嫂叔盛事垂不
朽鳳雛無凡毛五色非爾曹(洙曰見鳯穴雛皆好注〇趙/曰古有鳯将雛之曲言毛者)
(南史謝超宗作殷淑儀誄帝大/嗟賞謂謝莊曰超宗殊有鳳毛)往者胡作逆乾坤沸嗷嗷
(洙曰謂安禄/山作乱也)吾客在馮翊爾家同遁逃(洙曰避/亂也)争奪至
徒歩塊獨委蓬蒿逗留熱爾腸(鄭曰逗大/透切止也)十里却呼
號自下所騎馬右持腰間刀左牽紫遊韁飛走使我
髙(洙曰公言避乱日輟白馬載使使走免難於危險/之中昔鄴下童謡曰青青御路楊白馬紫遊韁)茍活到今
日寸心銘佩牢(洙曰懐輟/馬之恩也)亂離又聚散宿昔恨滔滔
水花笑白首(蘇曰阮紹泛西池云白首登書船反慮水花笑水/花水芝皆蓮也〇趙曰公言在潭州賔於江故云)
春草隨靑袍(洙曰哀江南賦青袍如草〇/趙曰以言王評事往南海也)廷評近要津節
制収英髦(趙曰言南海節度/使幕中要賢材也)北驅漢陽傳南汎上瀧舠
(鄭曰上力公切又音雙下都髙切○洙曰漢陽地名傳傳車也如/今之秉驛是也舠小舟也右按嶺南人名急湍曰瀧〇趙曰傳音)
(張恋切郵馬之謂也自漢南而往故曰漢陽傳以有使/南海之役故曰言瀧舠瀧吕紅切廣韻南人呼湍爲瀧)家聲肯
墜地利器當秋毫(洙曰見烜舊家声注肯墜地言能自振立/不令委墜虞詡曰不逢錯節盤根何以知)
(爲利/器也)畨禺親賢領(洙曰縣名屬廣州也〇趙曰必宗室之/子爲節度也○鄭曰畨禺廣劉屬縣)籌
運神功操大夫岀盧宋(趙曰廣府節度使清白者四裴伷先/李朝隱宋璟及盧奐所以比大夫於)
(盧宋而又謂/岀其上也)寳貝休脂膏洞主降接武(趙曰謂廉潔而不/汚於貨利也昔漢)
(孔奮凊潔身處膏脂而未甞自潤降户江反廣南有溪/洞蠻其長謂之洞主禮記曰堂上接武言相継而降也)海胡舶
千艘(夢符曰右按畨禺雜編蕃商遠國運竒貨非舶不可市舶/録劉徇曰獨檣舶深五十餘肘三木舶深五十餘肘西域)
(以肘爲度李䖍通俗文曰晉曰舶○鄭曰艘蘇曹切船也○趙曰/舶大舡也畨禺雜録曰畨商遠國運貨貨非舶不可舶緫名曰艘)
(猶今言/幾隻也)我欲就丹砂跋渉覺身勞(洙曰葛洪聞交趾出丹/砂求爲勾漏令至廣州)
(刺史鄧洪留洪乃/止羅浮山錬丹)安能䧟糞土有志乗鯨鼇或驂鸞騰
天聊作鶴鳴臯(洙曰見李白騎鯨魚注别賦駕鶴上漢驂鸞/騰天〇趙曰鯨莫大之魚也鼇臣鼇也○師)
(曰自餬口言荒年何暇具禮待人客位但箕箒言貧無餘物虬髯/指太宗也雲從龍風從虎喻君臣唱和也尓曹指王殊馮翊郡名)
(魂獨委蓬蒿言幾死於草野也水花連花也鏡謂之菱花鏡中笑/我白首春草隨靑袍言𫀆色與春草同謂年老而官卑也廷評即)
(評事也要津言官清要節制収英髦言南海節度収英髦之士如/王殊輩真得人也傳十有二義漢文帝紀曰關無用傳此符傳也)
(以木爲之書符於其上又以一板封之所以爲信也傳亦謂之棨/或有用𥜗者終軍所弃是也髙祖紀曰乗傳詣洛陽此傳驛之傳)
(也廣韻云南人名湍爲瀧又州名在廣南音雙船三百斛曰舠舠/短也江南所爲名短而廣安而不傾危也北驅謂自北驅車而來)
(遂從此南泛海而往也畨禺縣屬廣州今王殊領之其清節岀乎/盧懷愼宋璟不貪寳貝以削民脂膏蠻洞聞其賢盡歸順舶客皆)
(來交易故頓不能往也雖有志乗鯨鼇不甘䧟没于糞上其柰跋/渉之逺何末章羡王殊領此得就丹砂以錬養故有驂鸞鳴鶴之語)
　　　閬州東樓筵奉送十一舅往青城縣得昏字
曽城有髙樓制古丹雘存(洙曰梓材旣勤樸斵惟其塗丹/雘注塗以􁈍丹以朱而後成山)
(海經云靑丘之山多有貫雘頭陁碑朝霞爲丹雘顔延年/雖暫丹雘陁○趙曰字出淮南子崑崙之山有曾城九重)迢迢
百餘尺(洙曰西京賦狀迢迢以亭亭古詩迢迢牽牛星/雙闕百餘尺陸士衡髙樓一何峻迢迢峻而安)豁達
開四門(髙曰舜闢四門漢/髙祖豁逹大度)雖有(洙曰一/作㑹)車馬客而無人丗
喧(洙曰陶淵明結廬在/人境而無車馬喧)遊目俯大江列筵慰别魂(洙曰江/淹黯然)
(銷魂者惟别而巳謝靈運得/以慰别魂蘇武俯觀江漢流)是時秋冬交節往顔色昏(洙/曰)
(雪賦歳将/暮時将昏)天寒鳥獸伏(洙曰登樓賦歩棲遲以徙倚兮白日/忽其將匿風蕭瑟而並興天慘慘而)
(無色獸狂顧以來/群鳥相鳴而舉翼)霜露在草根今我送舅氏(洙曰詩渭陽/沈休文樹頭)
(鳴風颷草/根積霜露)萬感集淸罇(洙曰謝靈運千念集/日夜萬感盈朝昏)豈伊山川間
迴首盗賊繁髙賢意不暇王命乆崩奔(洙曰靈運詩/拆岸婁崩奔)臨
風欲慟哭(洙曰賈/誼傳)聲出巳復吞(師曰此樓多是送客于是/雖有車馬往来而去塵市)
(稍逺故云而無塵丗喧顔色昏謂離别之際慘澹無顔色也天寒/鳥獸休鳥獸尚得休息而人行役故傷之也霜露在草根此乃萬)
(物歸根之時而舅氏未能室處尚往靑城是以使我對酒不能無/感懐也豈惟傷其山川間隔仍痛賊之多舅氏奉王命不遑啓居)
(如山之崩如水之奔往來/辛勤若此得無憂念之乎)
　　　閬州奉送二十四舅使自京赴任靑城(新添)
聞道王喬舄名因太史傳如何碧雞使把詔紫微天
(定功曰王襃傳曰方士言益州有金馬碧雞之寳可祭祀致也宣/帝使襃往祀焉後漢卬都夷傳靑蛉縣禹同山有金馬碧雞光景)
(時時岀/見也)秦嶺愁回馬(鄭曰秦嶺/在秦川)涪江醉泛船靑城漫汚
雜吾舅意凄然
　　　奉送崔都水翁下峽(新添)
無數涪江筏(鄭曰房越/切海中捊)鳴橈緫發時(鄭曰橈如/招切楫也)别離終
不乆宗族忍相遺白狗黄牛峽(鄭曰十道志開州有白狗/峽二石隱起如白狗也又)
(有黄牛峽髙崖上/有石色黄如牛)朝雲暮雨祠所過慿問訊(鄭曰過/古禾切)到
日自題詩
　　　巫峽弊廬奉贈侍御四舅别之澧朗
江城秋日落山鬼閉門中行李淹吾舅(洙曰行李猶行/使也見上注)
誅茅問老翁(洙曰屈/原誅茅)赤眉猶丗亂(洙曰光武平/赤眉之亂)靑眼只
途窮(洙曰阮籍善爲青白眼以/白眼待俗客青眼待佳客)傳語桃源客人今出處同
(洙曰見欲問桃花宿注〇趙曰桃源今之鼎州也四舅之澧朗故/因以問桃源客也人則公自謂尔〇師曰桃源在澧秦人避亂之)
(所竄避荆楚亦與/秦人同出處也)
　　　王閬州筵奉酬十一舅惜別之作
萬壑樹聲滿(洙曰顧愷之言千/嵓競秀萬壑爭流)千崖秋氣髙(洙曰宋玉/曰悲哉秋)
(之爲氣也天/髙而氣清)浮舟出郡郭别酒寄江濤良㑹不復乆此
生何太勞(洙曰古詩今/日良宴㑹)窮愁但有骨群盗尚如毛(洙曰/窮愁)
(而瘦極也群盗尚多故如毛○/蘇曰齊招群盗如毛四方擾擾)吾舅惜分手使君寒贈𫀆
(洙曰范睢見須賈賈曰范叔寒如此哉乃取一綈𫀆以賜之/後睢謂賈曰公所以得無死者以綈𫀆戀戀有故人之意)沙
頭暮黄鶴失侣自(洙曰一/作亦)哀號(趙曰亦一作自當以亦爲/正言人别而哀矣黄鶴失)
(侣之亦/然也)
　　　奉送十七舅下邵桂
絶域三冬暮(洙曰棄方朔傳/三冬文史足用)浮生一病身感深辭舅氏
(洙曰詩渭陽/我見舅氏)别後見何人縹緲蒼梧帝(洙曰謝玄暉詩雲/去蒼梧野顔延年)
(謁帝蒼山溪檀弓舜葬於蒼梧之野蒼梧南越〇趙曰虞/舜死於蒼梧之野指言虞舜以𫐠十七舅所往之處也)推遷
孟母隣(洙曰孟子序曰㓜𬒳慈母三遷之教潘安仁閑居賦孟/母所以三徙注孟軻母與軻少居近墓軻乃戲爲墓軻)
(母曰此非所居去居市傍軻愛戲爲商賈又居學館/之旁遂爲大儒〇趙曰孟母指言十七舅之母也)昏昏阻雲
水側望苦傷神(洙曰張平子四愁詩側身東望涕/霑翰蜀都賦望之天廻即之雲昏)
　　　奉送二十三舅録事之攝郴州(崔偉)
賢良歸盛族(趙曰周禮友行以尊賢良/賢則行之傑良則才之美)吾舅盡知名徐庶
髙交友(洙曰徐庶字元直謂先主曰諸葛孔明乃卧龍也将軍/豈欲見之乎先主遂詣見○趙曰以言雀舅徐庶字元)
(直其所與遊者諸葛亮龎/士元司馬徳操之流而巳)劉牢出外甥(洙曰桓玄曰何無忌劉/牢之外甥酷似其舅今)
(舉大事孰爲無成〇趙/曰公以無忌自比也)泥塗豈珠玉(蘇曰莊趙泥塗之中豈隱/珠玉○趙曰言崔舅謂明)
(珠白玉之質豈/冝辱在泥塗乎)環堵但柴荆衰老悲人丗驅馳猒甲兵
氣春江上别(洙曰謝玄暉江上徒離憂楚詞湛湛/江水兮上有楓目極千里傷春心)淚血渭
陽情(洙曰詩我送舅氏曰至渭陽〇趙曰淚盡/継之以血渭陽情全出晉書丗無渭陽情)舟鷁排風影
林烏反哺聲(洙曰束晢𥙷亡詩嗷嗷林烏受哺於子○趙曰/言崔舅侍太夫人以行也李善註文選有曰純)
(黒而反哺/者烏子)永嘉多北至(洙曰永嘉之亂元帝渡江衣冠多自北/至○鄭曰永嘉晉年號〇趙曰言崔舅)
(自北而/來也)勾漏且南征(洙曰葛洪求爲勾漏令以有丹砂也楚/詞油吾南征○鄭曰句古侯切邑名屬)
(交/阯)必見公侯復(洙曰左傳公侯必復其始〇趙曰/今句可以見崔舅貴人子孫也)終聞盗
賊平郴州頗凉冷橘井尚凄淸(趙曰此據風士而言之也/蓋以南方多熱而北郡獨)
(凉矣橘井在郴州神仙蘇耽於山/下鑿井種橘救郷里之疾病者)從役何蠻貊居官志在
行(洙曰論語言忠信行篤敬雖蠻貊之/邦行矣左傳當官而行何強而有)
　　　贈比部蕭郎中十兄(甫從姑/之子)
有美生人傑(洙曰人中之豪傑以其傑/岀故謂之人傑漢有三傑)由來積德門漢朝
丞相系(洙曰謂䔥/相囯何)梁日帝王孫(洙曰梁武/帝姓蕭)藴藉爲郎
乆(洙曰以藴藉而爲郎東觀漢記桓榮/温恭有藴藉文頴曰寛博有餘也)魁梧秉哲尊(洙曰周/勃傳魁)
(梧竒偉一音悟魁言丘墟壯大之意也梧者言其可驚悟○汪端/本曰漢蕭望之爲儒宗注云宗尊也又望之爲人堂堂有風貌故)
(云/云)詞華傾後軰(蘇曰髙鳯詞華後/輩傾惟冝爲師範)風雅藹孤騫(趙曰騫/音虚言)
(切飛舉之皃也〇師曰騫騰也/言飛騰无與之偶故曰孤騫)宅相榮姻戚(洙曰晉魏舒少/孤爲外家寗氏)
(所養寗氏起宅相宅者云當出貴甥舒曰當爲外氏成此宅相後/爲公〇趙曰䔥兄杜家之後孫故比之爲魏舒也○師曰北史李)
(靈傳邢晏稱其甥李繪曰如對珠玉宅相之寄良在此甥又文苑/傳王褒字予深七歳能屬文外祖梁司空愛之謂賔客此兒當成)
(吾宅相蕭乃甫姑之/子故有宅相之女)兒童惠討論(趙曰方兒童時得蕭兄惠/以討論之益也〇林敏功)
(曰惠聦/慧也)見知眞自㓜(洙曰潘安仁懷舊賦序云余十二而獲/見於父友東武戴侯楊君始見知名遂)
(申之以/爲婚姻)謀拙媿諸昆(洙曰子美與蕭/爲姑舅之昆仲)漂蕩雲天闊沉埋
日月奔(洙曰雲天闊言漂蕩而相去遼遠/也日月奔謂沉埋而歳月易失也)致君時巳晚懐
古意空存(趙曰上句言見知於蕭兄巳自㓜時而自後謀拙則/每媿諸兄其謀拙者何飄蕩於外而不能仕進以致)
(君故/也)中散山陽鍜(洙曰嵇康爲中散大夫尚性絶巧而好鍜/王戎自言與康居山陽二十年未甞見喜)
(愠之色向秀傳嵆康善鍜秀/爲之佐相對欣然旁若無人)愚公野谷村(洙曰列子愚公移/山而/智叟笑止)
(之○修可曰韓子昔齊威公入山問父老此爲何谷荅曰臣舊畜/牛生犢以子買駒少年謂牛不生駒遂持去傍隣以臣爲愚遂名)
(爲愚公谷江淹兎園賦坐帳無鶴支床有龜一寸二寸/之魚三竿两竿之竹名爲野人之家是謂愚公之谷)寧紆長
者轍(洙曰陳平以席爲門而門多長者車轍陶潜王公紆轍○/趙曰公在山陽愚谷之間自以其/僻矣而蕭兄臨之故)
(有此/句)歸老任乾坤
〇婚姻
　　古詩二首　律詩一首
　　　佳人(王深父曰俗偷則人之無告者正不足以恤之也/〇師曰詩簡兮刺不用賢云彼美人兮西方之人)
(兮盖言賢者有佳美之德此詩亦以佳人喻賢者君/用新進少年至於踈弃舊臣甫寓意有此作非獨爲)
(佳人之什讀/者可以意㑹)
絶代有佳人(洙曰李延年歌曰北方/有佳人絶代而特立)幽居在空(洙曰一/作山)谷(洙/曰)
(詩皎皎白駒/在彼空谷)自云良家子(洙曰趙充國傳六郡良家子○/耒曰漢成帝選良家子充後宫)零
落依草木關中昔䘮敗(洙曰一/云䘮亂)兄弟遭殺戮官高何
足論不得収骨肉(蘇曰崔弘磔於市/骨肉不得収葬)丗情惡衰歇萬事
隨轉燭(蘇曰徐邈萬事興㐮/轉燭相似何必計較)夫婿輕薄兒(洙曰沈休文詩/長安輕薄兒)
新人羙如玉(洙曰一云已如玉古詩燕/趙多佳人美者顔如玉)合昏尚知時(定功/曰夲)
(草云合歡即夜合也人家多植庭除間一名合昏陳藏器云其葉/至昏即合故曰合昏○趙曰佳人自怨之辭言物之有合有偶而)
(人之不若也○天覺曰周處風士記云合昏槿也○詠曰陳藏器/夲草曰晨葉舒而至暮即合故曰合昏一名合歡即夜合也葉似)
(皂夾之極細繁宻○孝祥曰陸倕/刻漏銘曰合昏暮捲蓂莢朝開)鴛鴦不獨宿(洙曰詩鴛/鴦于飛鄭)
(氏婚禮謁文〇曰鴛鴦鳥雄雌相類飛止相隨列異傳朱康文埋/韓馮夫妻宿夕文木生鴛鴦雄雌各一常栖樹上晨嫣夕交頸音)
(聲感人〇趙曰崔豹古今注曰鴛鴦鳬類也雌雄朱甞相離人/得其一一思而死故謂之匹鳥○蒼舒曰雄鳴曰鴛雌鳴曰鴦)伹
見新人笑那聞舊人哭(趙曰李白亦云新人如花雖可寵/舊人似玉猶來重字起〇薖曰古)
(詩新人/工織縑)在山泉水淸出山泉水濁(趙曰此佳人志夫之/辭○逸曰晉孫綽蘭)
(亭詩序曰古人以水喻性有旨哉斯談非所以停之則/清混之則濁邪情因所習而遷移物因所遇而感興)侍婢賣
珠㢠(洙曰東方朔傳董/偃母以賣珠爲事)牽蘿𥙷茅屋(蘇曰陶景山居賦/云采芝蕈爲盤𬞞)
(牽藤蘿𥙷嵓屋景差山齋云牽蘿摭壞籬/挽葛補漏茅此乃見工部深得換骨法)摘花不揷髪(修可/日一)
(作䯻以言其不事粉飾此詩所謂自北/之東首如飛蓬豈無膏沐誰適爲容)采栢動盈掬(洙曰詩終/朝采緑不)
(盈一掬○蘇曰胡彛隠居衡山采栢子食年踰百歳/靣類如兒章少壯追奔不及永徽中往往人見之)天寒翠䄂
薄日暮倚脩竹(洙曰屈原山鬼云余處幽篁兮終不見後漢/竇玄舊妻與玄書别曰弃妻斥女敬白竇生)
(卑賤鄙陋不如貴人妾日已遠彼日巳親衣不厭新人不厭故悲/不可忍怨不可去彼獨何人而居我處玄以形貌絶異天子以公)
(主妻之故舊妻乃云○趙曰上句言天色巳寒而翠䄂尚薄下句/則所思遠矣○師曰栢與竹歳寒不改其操亦猶君子見逐於君)
(而吾操守終無改易此/所以爲忠臣貞婦也)
　　　新婚别(王深父曰先王之政新有婚者朞不使政出/於刑名則一切便衆而巳此詩所怨盡其常)
(分而不能忘禮/義余是以録之)
兎絲附蓬麻引蔓故不長(洙曰古詩與君爲新婚兎絲附/女蘿詩/弁蔦與女蘿施于松)
(栢蔦寄生也女蘿兔絲松蘿也陸機䟽云今兔絲連草上生黄赤/如金合藥兔絲子是也在草曰兎絲在木曰松蘿○趙曰兔絲當)
(附松栢而乃附蓬/麻爲不得其所矣)嫁女與征夫不如弃路傍(蘇曰周𫐠生/而怪異父曰)
(不如弃置路傍母/弗許後文章隨名)結髮爲妻子(洙曰蘇子卿詩結髪/爲夫妻恩愛兩不疑)席不
暖君床(洙曰孔席不暇暖〇蘇曰王/簡楼君床席未暖遽蒙弃逐)暮婚晨告别無乃太
怱忙君行雖不遠守邊赴(洙曰一/作戍)河陽(洙曰河陽/東都也)妾身
未分明何以拜姑嫜(鄭曰諸良切○夢符曰右按前漢廣川/王去爲幸姬陶望卿作歌曰背尊章嫖)
(以忽顔師古曰尊章言舅姑也〇時可曰曹子建詩妾身守空閨/〇吕曰按陳琳飲馬長城窟行云善事新姑嫜此姑嫜字所岀也)
(○師曰姑/之夫曰嫜)父母養我時日夜令我藏生女有所歸(洙曰/歸人)
(謂嫁/曰歸)雞狗亦得將(洙曰狗/一作犬)君今死生地沉痛迫中膓
(洙曰鮑昭生軀蹈死也謝靈運眷言懷君子沉痛切中膓韓信置/之死地而後生魏文帝詩断絶我衷膓〇趙曰鮑昭詩沉痛切中)
(膓)誓欲隨君往形勢反蒼黄(洙曰北山移文蒼黄飜覆〇/蘇曰形勢不可欺軍馬蒼黄)
(擊其/左右)勿爲新婚念努力事戎行(洙曰古詩努力加餐飯蘇/武詩努力愛春花李陵努)
(力崇明德樂府/少壯不努力)婦人在軍中兵氣恐不揚(蒼梧曰右按前/漢書李陵與單)
(于戰陵曰士氣少衰而鼓不起者何也軍中豈有女子乎始軍岀/時關東羣盗妻徙邊者隨軍爲卒妻婦大匿軍中陵按得皆劒斬)
(之)自嗟貧家女乆致(洙曰一/作致此)羅𥜗裳(鄭曰襦人朱/切短衣也)羅
𥜗不復施(洙曰淳于髠/云羅𥜗襟解)對君洗紅桩(洙曰古詩娥/娥紅粉粧)仰視
百鳥飛大小必雙翔人事(洙曰一/作生)多錯迕與君永相
望(鄭曰無方切○趙曰宋玉風賦回穴錯迕注云雜錯交迕也/○師曰詩采緑刺怨曠也觀甫此詩怨别又甚於采緑者矣)
　　　送大理封主簿五郎親事不合却赴通州主
　　　簿前閬州賢子余與主簿平章鄭氏女子垂
　　　欲納采鄭氐伯父京書至女子巳許他族親
　　　事遂停
禁臠去東牀(朱曰晉謝混字叔源𥘉孝武帝爲晉陵公主求/婿謂王珣曰主婿伹如劉真長王子敬便足如)
(王處仲桓元子誠可才小冨貴便豫人家事玽對曰謝混雖不及/眞長不减子敬帝曰如此便足未幾帝崩袁山松欲以女妻之珣)
(曰卿莫近禁臠𥘉元帝始鎮建業公私窘鏧毎得一豚以爲珎膳/項上一臠尢美輙以薦帝羣臣未甞敢食于時呼爲禁臠故珣因)
(爲戯琨竟尚主王羲之傳太尉郄鍳使門生求女婿於王導導令/就東廂徧觀子弟門生歸謂鍳曰王氏諸少並佳然聞信至咸自)
(矜持推一人在東床坦腹食獨若不聞鍳曰/正此佳婿邪訪之乃羲之也遂以其女妻之)趨庭赴北堂(洙/曰)
(語陳亢問於伯魚亦有異聞乎對曰未也甞獨立鯉趨而過庭曰/學禮乎對曰未也不學禮無以立鯉退而尊禮鄘詩伯兮焉得諼)
(草言樹之背注背北堂䟽背者何背之義婦人所常居者掌也故/知背爲北堂士昏禮云婦洗在北堂注房半以北爲北堂者房室)
(所居之地/揔謂之堂)風波空逺渉(蘇曰劉琨至髙安歎曰/事不我濟空遠渉風波)琴瑟幾虚
張(洙曰詩鹿鳴妻子好合如鼔琴瑟董仲舒琴瑟不調心解而更/張之〇趙曰夫婦以比琴瑟也公自注云幾音拍巨至切洎及)
(也)渥水出騏驥(洙曰漢武元鼎四年馬生渥洼水中李斐曰/南陽新野有暴利長當武帝時遭刑屯田潡)
(煌界數於此水旁見群野中有竒者與凡馬異來飲此水利長先/作土人持勒靽於旁後馬翫習乆之乃今乆代土人持勒靽收得)
(其馬獻之欲神異此馬云/從水中岀師古云渥音握)崑山生鳯凰(洙曰東京賦鳴女床/之烏鳥舞丹穴之鳯)
(凰○趙曰莊子吾聞南方有鳥其名爲鳯/所居積石千里則崑山可以言生鳯凰矣)兩家誠欵欵(蘇曰/索靖)
(法帖兩家誠心欵/欵柰凡女催行)中道許蒼蒼頗謂秦晉匹(洙曰襄二/十七年傳)
(趙孟曰晉楚齊秦匹也晉之不能於齊猶/楚不能於秦也又秦晉匹也何以卑我)從來王謝郎(洙曰/晉江)
(左以王謝爲/胄族甞通婚)青春動才調(蘇曰祢衡青春惱/客意處處動微吟)白首缺輝
光玉潤終孤立(洙曰晉樂廣字彦輔人謂之冰鏡女婿衛玠字/叔寳時號玉人故時語曰婦翁冰淸女婿玉潤)
分門集註杜工部詩卷第十
　園林(果實附)
　　古詩三首　律詩二十四首
　　　樂遊園歌(彦輔曰晦日賀蘭/楊長史筵醉中作)
樂遊古園崒森爽(洙曰西京記曰樂遊園漢宣帝所立唐長/安中太平公主於原上置亭遊賞其池四)
(望寛敞每三月上巳九月重陽士女戲就此祓禊登髙幄幕雲布/車馬填塞虹彩映日馨香滿路朝士詞人賦詩翌日傳於京師)
煙綿碧草萋萋長(洙曰謝霊運詩萋萋春草繁江淹賦春/草碧色劉安招隱士春草生兮萋萋)
公子華筵勢最髙秦川對酒平如掌(洙曰文選王粲家/本秦川周王襃關)
(山篇遥遥泰川水千里長如帶沈佺期/長安路詩秦地平如掌層城出雲漢)長生木瓢示真率更
調鞍馬狂歡賞青春波浪芙蓉園(洙曰魏文帝有芙蓉池/作在鄴都西園芙蓉園)
(在城南曲池坊臨水亭進芳門外即樂遊園也玄宗紀開元二十/年廣花萼樓築夾城至芙蓉園王莽傳乃西波水之北郎池之南)
(晉灼曰黄圖波浪二水名也在甘泉苑中師古曰晉說非也黄圖/有西波池郎池皆在石城南上林中〇趙曰長生木瓢則木瓢脩)
(長而生者盖用之以/酌則始爲真率也)白日雷霆夾城仗(洙曰夾/當作甲)閶闔晴
開映蕩蕩(洙曰曹植平陸東行曰閶闔天衢通前漢禮樂志遊/閶闔觀玉臺天門開淡蕩蕩注閶闔天門蕩蕩天體)
(堅清之狀相如大人賦排閶闔而/入帝居鄧后夢捫天蕩蕩色正青)曲江翠幕排銀牓(洙曰/潘安)
(仁籍田賦曰翠幕黙以雲布陳張正見詩即此神仙内銀牓映仙/宫陳沈烱林屋館記崑山平圃銀牓相暉蓬閬山宫金臺幄起神)
(異經曰東方青宫門有銀牓晉潘尼洛水詩翠幕/映洛湄○蘇曰姚萇張翠弈繡簾掛金篆銀牓)拂水低囬
舞袖翻縁雲清切歌聲上(洙曰曹植云華閣縁雲上征○/夢符曰右按曹植言華閣縁雲)
(此稱歌聲清切耳列子云薛譚學謳於秦青辝歸秦餞於郊衢撫/節悲歌聲振林木響遏行雲西京雜記曰髙帝令戚夫人歌出塞)
(望歸之曲後宫齊唱聲入雲霄○趙曰後漢王延壽魯霊光殿賦/飛陛掲孽縁雲上征薛夢符刋誤乃引列子載秦青之歌響遏行)
(雲又引西京雜記戚夫人歌聲入雲霄其意以爲兩事皆有雲字/遂用證之殊不知遏雲别遏住之且非杜公縁雲本意唯入雲霄)
(方有縁/雲之義)却憶年年人醉時只今未醉巳先悲(彭曰甫/遊此悲)
(感當年之樂翻爲此日之憂風物巳非舊時/華麗但覩碧草萋萋黍離之作与此同意)數莖白髮郍抛
得百罰深盃亦不辭(洙曰罰一作刻說文曰漏以銅盛水刻/節晝夜百刻○蘇曰桑乂在江揔席上)
(曰推來盃百/罰吾亦不辤)聖朝巳知賤士醜(洙曰揚子曰秦之士也賤陸/機玄冕無醜士○趙曰思北)
(歸賦况北州之賤/士爲炎士之流人)一物自荷皇天慈(洙曰江淹一物之微有/足悲者又天羣物之祖)
此身飲罷無歸處獨立蒼茫自詠詩(洙曰庾信乞酒詩/蕭索風聲慘蒼茫)
(雲貌愁梁朱异田飲引值寒野之蒼茫梁元帝詩秋氣蒼茫結孟/津潘安仁哀永逝文曰視天日兮蒼茫○趙曰蒼茫荒寂之貌○)
(彭曰蒼茫謂池上也甫不怨朝廷貶黜之非自傷年老/無所依歸至於獨立池上詠詩遣懐其情爲可憫也)
　　　阻雨不得歸瀼西甘林
三伏適巳過(洙曰隂陽書曰夏至後第三庚𥘉爲𥘉㐲第四庚/爲中伏立秋後初庚爲未伏王彪之并賦三伏焦)
(暑元陽重授輕飈不扇纎雲不/上〇詠曰以金伏畏火故熱)驕陽化爲霖欲歸瀼西宅
阻此江浦深壞舟百板坼(師曰自此句以下叙阻雨舟/破恐泥不可濟故思歸也)峻
岸復萬㝷篙工初一棄恐泥勞寸心(洙曰舡敗而/不可致逺也)佇
立東城隅悵望髙飛禽(趙曰此言望瀼西而阻於/渡渉恨無羽翼以飛去也)草堂
亂玄圃不隔崑崙岑昏渾衣裳外曠絶同層隂園甘
長成時三寸如黃金諸侯舊上計厥貢傾千林(洙曰/禹貢)
(淮海惟楊州厥包橘柚錫貢江文通日落長沙渚曽隂萬里/生蜀都賦户有橘柚之園漢武計偕注計者上計簿使也)邦
人不足重所迫豪吏侵客居暫封植日夜偶瑶琴(洙/曰)
(昭二十年季氏有佳樹宣子譽之武子曰宿敢不封殖此樹也○/趙曰甘可用入貢以奉至尊非不貴也而邦人反不足以爲重者)
(無它苦於豪吏之侵奪故耳邦人旣不重之唯/客居尚可封植也字出左傳敢不封植此樹)虚徐五株態
側塞煩胷襟焉得輟兩足杖藜岀嶇􁃔(鄭曰上虧于/下驅音切)條
流數翠實偃息歸碧潯(洙曰靈運云/舉目眺嶇􁃔)拂拭烏皮几(趙/曰)
(謝眺詠烏皮隱几詩曰蟠木生附枝刻削/豈無施又云曲躬奉微用聊承終宴疲)喜聞樵牧音(蘇曰/郄詵)
(數日山行喜聞樵語牧唱洗盡五年塵士腸胃欣然倚驂臨水乆/之而去矣○趙曰公得歸瀼西聞平昔之音而喜張景陽投來循)
(岸側時聞/樵採音)令兒快搔背(蘇曰袁安卧負暄頽簷頗覺和暢/四肢舒展令兒搔背甚快人意)脫
我頭上簮(洙曰見憑乆/烏皮綻注)
　　　甘林
捨舟越西岡(洙曰謝霊運/舎舟眺逈渚)入林解我衣(趙曰惟恐入山之/不深入林之不密)青
芻適馬性好鳥知人歸(修可曰曹子建/好鳥鳴髙枝)晨光映逺岫(洙/曰)
(陶潜晨光喜微謝/玄暉䆫中列逺岫)夕露見日晞遲暮少寢食清曠喜荆
扉(洙曰荆扉/柴門也)經過倦俗態(蘇曰張愽遇陳暄於途中曰君子何/不迂歩經山家暄曰吾猒子俗態故)
(不足以/下也)在野無所違試問甘藜藿(洙曰莊子/藜藿不糝)未肯羡輕
肥(洙曰子路願肥馬衣輕裘〇蘇曰梁資隱嵩山不仕友人勉仕/養妻子不致寒瘦資曰小君甘与吾笋蕨同老未肯羡輕肥友)
(人負慙/而退)喧静不同科岀處各天機(洙曰莊子其嗜欲深者乃/天機淺○趙曰天機雖三)
(出莊子而今所用則蚿曰子/動吾天機主自然也舊注非)勿矜朱門是(洙曰郭景純朱門/何足榮未若託蓬)
(萊)陋此白屋非(洙曰蕭望之傳周公致白屋之意師古曰/白屋謂白蓋之屋以茅覆之賤人所居也)明
朝歩隣里長老可以依時危賦斂數(鄭曰色/角切)脫粟爲
爾揮(洙曰公孫弘身食一肉脫粟飯師古曰才脫粟而巳不精/鑿也此言民雖困賦斂猶能致意於賔客故曰可依也)
相携行豆田秋花藹菲菲子實不得喫貨市送王畿
(趙曰言豆雖結實矣/而長老者不得喫也)盡添軍旅用迫此公家威(洙曰言賦/斂煩重而)
(民無餘貲迫此公家/威在上者苛急也)主人長跪辭戎馬何時稀我衰易
悲傷屈指數賊圍勸其死王命慎莫逺奮飛(趙曰詩不/能奮飛)
　　　奉陪鄭駙馬韋曲二首
韋曲花無頼家家惱殺人(趙曰古詩白楊多/悲風蕭蕭愁殺人)渌樽湏盡
日(趙曰沈休文詩憂來命渌樽○/鄭曰渌龍玉切本作醁美酒也)白髮好禁春(洙曰禁一作/傷〇鄭曰禁)
(居吟切/勝也)石角鈎衣破(沈曰石角謂/石菱角也)藤枝刺眼新(鄭曰刺/七亦切)何
時占叢竹頭戴小烏巾(蘇曰劉岩隱逸不仕常著緇衣小烏/巾天下咸稱其名行〇師曰甫意欲)
(卜居植竹/以怡情也)
野寺垂楊裏春畦亂水間美花多映竹好鳥不歸山
(師曰託言猶在仕途/未能拂衣林下也)城郭終何事風塵豈駐顔(趙曰言城/中多風塵)
(徒催人/老耳)誰能共公子薄暮欲俱還(趙曰尚欲留連之意〇師/曰甫意欲與鄭公於暮年)
(俱還政以/自養也)
　　　陪鄭廣文遊何將軍山林十首(彦輔曰東方朔傳/竇太后曰回輿枉)
(路臨妾山林應劭曰公主園中/有山謙不敢稱第故言山林)
不識南塘路今知第五橋(趙曰於志在萬年/縣郭外之西南)名園依緑水
(洙曰謝玄暉詩/逶迤帶緑水)野竹上靑霄(洙曰北山移丈/干青霄而直上)谷口舊相得
(洙曰前漢王貢傳鄭子真脩身自保成帝時王鳯時以禮聘子真/子真道不屈而終楊雄曰谷口鄭子真不詘其志耕乎巖石之下)
(名震于京師豈其卿豈其卿〇/趙曰谷口以鄭子真指其廣文)濠梁同見招(洙曰莊子惠子/同遊濠梁之上)
(○趙曰相視/爲荘惠也)平生爲幽興未惜馬蹄遥(蘇曰蘇愽招杜預/曰山家酒香雞肥)
(君子不惜道長馬蹄遥逺可訪蓬蓽慰此拳拳耳〇師曰甫詩云/第五橋東流水恨則第五橋乃蜀中橋名鄭子真与王鳯有舊莊)
(子與惠子同遊濠梁之/上喻甫之陪鄭廣文也)
百頃風潭上千重夏木清(趙曰舊夲千重無義善本作/章出前漢食貨志大木曰章)卑
枝低結子(趙曰魏文帝芙蓉/池云卑枝披拂羽)接葉暗巢鸎鮮鯽銀絲鱠
香芹碧澗羮(洙曰謝靈運詩銅陵映碧澗○趙曰碧澗皆狀物/之語而薛公𥙷遺以爲地名名偶与同耳非是)
翻疑柂樓底(鄭曰柂/徒可切)晚飯越中行(師曰越地盛有芹魚行/舡中多煑芹鱠魚故甫)
(有云/云)
萬里戎王子何年別月支(鄭曰章移切○洙曰張騫傳匃奴/破月支王師古曰月氐西域胡國)
(也○趙曰戎王子說者以爲花名義/固然也又言别月支是必月支之物)異花開絶域滋蔓匝
清池漢使徒空到(洙曰如張騫李廣利之類○趙曰張騫於西/域止移胡桃石榴苜蓿而不移此所謂戎王)
(子是爲徒空到矣舊注因不/省戎王子之謂模稜其說也)神農竟不知(洙曰神農甞百草之/滋味而竟不知言多)
(異卉〇趙曰言此絶域/異花不載於神農本草)露翻兼雨打開拆漸離披(洙曰/揚雄)
(賦配藜四施注配藜披離也〇趙曰宋玉云白露下衆草兮奄梧/楸而離披〇師曰月支西域國名何将軍嘗征西域禽其王子歸)
(朝傳其地花草數種故池館皆異花雖張/騫之愽望神農之辨草木猶爲未徧也)
旁舎連髙竹踈籬帶晚花碾渦深没馬(洙曰碾渦碾磑/間水渦旋也○)
(鄭曰渦烏禾/切水回也)藤蔓曲藏(洙曰一/作垂)虵詞賦工無(洙曰一/作何)益(趙/曰)
(公時爲布/衣故云)山林跡未賖(趙曰言我之蹤跡/不乆在山林也)盡捻書籍賣(趙/曰)
(王叔艾嗜酒家貧常挾祖父所蓄書籍賣酬酒/價〇鄭曰捻正本作拈如兼切唐韻指取物也)來問爾東家
(洙曰史東家丘○夢符曰右按文選陳孔璋爲曹洪與魏文帝書/曰怪乃輕其東家謂爲倩人邴原列傳曰原遊學詣孫崧崧曰君)
(郷里鄭君學者之模範也君乃舎之所謂以鄭君爲東家丘也原/曰君以鄭君爲東家丘以僕爲西家愚夫耶○師曰何将軍雖武)
(人家藏書籍多故甫欲依/之以就其書而有末句)
剰水滄江破殘山碣石開(趙曰任彦昇詩滄江路窮禹貢/地名碣石以其碣起之右矣朱)
(子京得之於唐書中有殘膏賸馥之句賸俗作剰字〇師曰滄/江碣石山水之雄言何將軍山水之樂分得滄江碣石之真趣)緑
垂風折笋紅綻雨肥梅(趙曰倒/言方健)銀甲彈箏用(洙曰古詩/十五學弹)
(箏銀甲不曽卸以銀/作指甲取其有聲)金魚(洙曰一/作盤)換酒來(洙曰阮孚爲常侍以/金貂換酒帝宥之)
興移無洒掃隨意坐莓苔(蘇曰鄭子真得酒以瓦盞瓷瓶隨/意所在藉芳草快飲〇趙曰此尤)
(見其野/逸之興)
風磴吹隂雪(趙曰磴石/悌之道也)雲門吼瀑泉(鄭曰瀑/薄報切)酒醒思卧
簟衣冷欲(洙曰一/作得)裝綿野老來看客河魚不取錢只疑
淳朴處自有一山川(趙曰淳朴者太古之丗也以其山野乃/淳朴處矣〇師曰磴石道也雲門謂雲)
(擁翼山門野老來看客言少有/人到也河魚不取錢言魚賤也)
棘樹寒雲色茵蔯春藕香(蘇曰東方朔好食蘭以醋塩拌/之同茵蔯蘭牙食之皆笑之朔)
(自/若)脆添生菜美(趙曰生菜非一矣而得/茵蔯春藕又添其美也)隂益食單凉(趙曰言/鋪食單)
(於棘樹之下隂益其凉也/謂之益則山中巳涼矣)野鶴清晨岀(洙曰一作至〇蒼/舒曰右見晉書)山
精白日藏(洙曰山精鬼魅〇趙曰蜀帝得山/精以爲妻庾信云山精􁐨寳刀)石林蟠水府
百里獨蒼蒼
憶過楊柳渚(鄭曰過古禾切/○洙曰渚洲渚)走馬定昆池(洙曰唐安樂公/主作定昆池言)
(勝昆明○趙曰皆何將/軍山林所徑過之處)醉把靑荷葉(蘇曰李膺醉手常把青/荷葉爲扇障日〇趙曰)
(孫登詩青/荷乗日暉)狂遺白接籬(洙曰丗說接籬衫也山簡爲襄陽守/甞醉習家髙陽池襄陽小兒歌曰山)
(父時一醉遥造髙陽池日暮倒載歸酩酊無所知復/乗騘馬去到着白接籬舉手問葛强何如并州兒)刺船思郢
客(鄭曰刺七亦切〇/洙曰郢客善操舟)解水乞吴兒(洙曰吴人善泅○趙曰南/人謂北人爲滄父北人謂)
(南人爲吴兒/皆常語也)坐對秦山晚江湖興頗隨(師曰安樂公主中/宗初女甞請昆明)
(池爲私沼帝曰先帝未有以與人者主不恱自鑿定昆池延袤數/里定言可抗訂之也青荷葉盃也白接籬巾也郢楚都也吴楚之)
(人善操舟/與泳水)
床上書連屋階前樹拂雲將軍不好武稚子揔能文
醒酒微風入(洙曰嵇康/微風動摇)聽詩静夜分(洙曰沈沐丈時/月華臨静夜)絺衣
挂蘿薜(鄭曰北激/切或作壁)凉月白紛紛(趙曰謂之紛紛言其在薜/蘿之間如此也蘿薜者藤)
(蘿與薜荔也○師曰書連屋言按上疊書之高也堦前樹拂雲蓋/言将軍樹也昔馮異不爭功獨屏樹下坐人呼爲大樹将軍蘿乃)
(松蘿薜/乃薜荔)
幽意忽不愜(蘇曰嵇彦不愜幽意忽然出山○趙曰暗使丗說/云左太冲作三都賦𥘉思意甚不愜〇師曰愜謂)
(欲歸/也)歸期無柰何岀門流水住(師曰水住言/水歸駐也)回首白雲
多(洙曰一作/雜花多)自笑燈前舞誰怜醉後歌秪應與朋好風
雨亦來過(鄭曰古/禾切)
　　　重過何氏五首
問訊東橋竹將軍有報書(蘇曰郝隆王將軍近日有邊報○/趙曰言欲重過主人所以託爲問)
(訊其竹而報許之也/故有下句速往之義)倒衣還命駕(洙曰再遊何將軍山林也/倒衣爲聞報而欲遽往急)
(命駕也倒衣如詩/有云顛倒裳衣)髙枕乃吾廬(洙曰主人無間故客至則安/之若吾廬也陶潜云吾亦愛)
(吾/廬)花妥鸎捎蝶(鄭曰妥吐火切○蘇/曰関中人謂落爲妥)溪喧獺趂魚(趙曰/句法)
(則花枝安妥之際有鸎捎掠於/蝶溪聲喧沸之中獺趂魚也)重來休沭地眞作野人居
(趙曰言野人居則幽静可知○師曰東橋即第五橋也訊者問以/言也花妥言花閑静也捎欲捎取之花無情而鸎有情溪無意而)
(獺有意静中有動意古人立語多如此/休沐地言此可以休歇爲湯沭之所)
山雨樽仍在沙沉榻未移(趙曰樽與榻皆前日之所設樽/在而榻未移又見将軍之好客)犬
迎曾宿客鵶護落巢兒雲薄翠微寺(鄭曰貞觀十三年於/洛南營太和宫後改)
(爲翠微宫元和/中改爲翠微寺)天靑黃子陂(洙曰陂名也○趙曰舊本作黄子/義非按志所載皇子陂在萬年縣)
(以秦葬皇子起塜陂北原上得名别無黄子之/稱公又有鄭䖍詩云皇陂岸北結愁亭是也)向來幽興極歩
屣過東籬(洙曰陶潜詩采菊東籬下○師曰樽仍在榻夫移言/前日宴集也犬迎客鵶恐犬害其子故護之此十字)
(句法山未及上曰翠微黄叔度汪汪如千/頃陂翠微黄子非寺與陂名特言其義也)
落日平臺上(洙曰梁孝王傳孝王築東苑廣睢陽城大治宫室/爲複道自宫連屬於平臺三十餘里如淳曰平臺)
(在大梁東北離宫所在也晉灼曰或說在城中東北角師古曰今/其城東二十里所有故臺基其處寛博丗俗云平臺上○趙曰此)
(萹直書景物耳平臺應是平穩之臺/别無他義舊注引梁孝王傳非是也)春風啜茗時石欄斜點
筆(趙曰置硯於/石欄之上)桐葉坐題詩(蘇曰黄藏好詩酒幽居得句家無/𥿄即摘桐葉題之句法膾炙人口)
(好事者常以毫楮遺之○/趙曰題詩於桐葉之上)翡翠鳴衣桁(鄭曰户庚切杜作側/聲用○師曰下浪切)蜻
蜓立釣絲自今幽興熟(洙曰一云自逢今日興○蘇曰謝敦/往來旣相熟相見亦無定期間暇即)
(造/門)來往亦無期(師曰平臺在大梁東北離宫所在也師古曰今/其城東二十里所有故臺基其処寛愽丗俗云)
(平臺上言其地僻静翡翠蜻蜓皆馴/自今幽興巳熟是以來往無期刻也)
頗恠朝叅懶(洙曰樂於安間故獺於/朝叅朝叅謂又朝叅謁)應耽野趣長雨抛金
鏁甲(蘇曰李廣金鎻甲未可輕抛朝廷尚憂西北○趙曰甲言/金鎻以金線連鎻之也苻堅造金銀細甲金爲綖以縲之)
(乃其/類也)苔卧緑沉槍(洙曰槍甲皆器之犀利者不以功名爲務故/雨霑苔卧也○夢符曰右案車頴秦書曰苻)
(堅使熊邈造金銀細鎧金爲綖以縲之緑沉精鐵也北史隋文帝/賜張奫緑沉槍甲獸文具裝武庫賦曰緑沉之槍〇蘇曰霍去病)
(痛苔生槍架塵滿馬鞍無復征戰之用〇趙曰以緑色之物沈洙/其柄也武庫賦有云緑沉之槍舊薛云以緑沉爲精鐵非也〇田)
(曰廣志言緑沉古弓名劉劭趙郡賦言弓弩亦有緑沉黄間之號/〇師曰薛夢符云緑沉精鐵也北史隋文帝賜張􁪣緑沉槍甲獸)
(丈具裝武庫賦曰緑沉之槍子嘗博考緑沉之義或以爲􁈍或以/爲用緑設飾羲之筆經云有人以緑沉􁈍竹鏤管見遺藏之多年)
(實有愛玩詎必金宝雕琢然後爲貴乎此以緑沉爲漆也廣志曰/緑沉古弓名劉紹超趙郡賦曰其器用則六弓四弩緑沉黄間溪)
(魚揚丁今角端古樂府結客少年塲行云緑沉明月絃金絡浮雲/轡此言緑沉皆謂弓也弩名黄間以黄飾之也弓謂之緑沉其亦)
(以緑爲飾乎緑沉槍疑以緑/飾之三說不同故並載之)手自移蒲柳家纔足稻粱(趙/曰)
(蒲柳楊也爾雅/曰楊蒲柳是也)看君用幽意白日到羲皇(洙曰陶潜羲皇/上人○趙曰言)
(白日則有雍容/閑暇不盡之意)
到此應嘗宿相留可判年蹉跎暮容色(洙曰容色衰暮/也蹉跎差跌也)
悵望好林泉何日霑微禄歸山買薄田斯遊恐不遂
把酒意茫然(洙曰賈誼鵬賦斯遊遂城卒𬒳五刑應劭曰李斯/西遊於秦身登相位二丗時爲趙髙所讒身受五)
(刑斯游此遊也謂沾禄買田之事也以爲李斯則非〇趙曰言未/霑微禄此爲布衣時也公方三十九嵗冬方献三賦次年方召試)
(得官故此言斯遊恐不遂其意也○師曰判年/半年也甫亦有山林歸老之意故見意于末篇)
　　　園
仲夏流多水清晨向小園碧溪揺艇闊(蘇曰何遜京口/詩云碧溪水色)
(闊摇艇/煩舟子)朱果爛枝繁始爲江山靜終防市井喧畦𬞞
繞茅屋自足媚盤飡(趙曰媚者冝也沈約詩旅/游媚年春左傳盤飡加璧)
　　　小園
由來巫峽水夲自楚人家客病留因藥春深買爲花
秋庭風落果瀼岸雨頽沙問俗營寒事將詩待物華
　　　寒雨朝行視園樹
柴門雜樹向千株丹橘黃甘北地無(趙曰江南種橘江北/成枳則知甘橘惟楚)
(地之所/有耳)江上今朝寒雨歇籬中秀(洙曰一/作邊新)色畫屏紆桃
蹊李徑年雖故(洙曰李廣賛諺曰桃李不言下自成蹊師古曰/蹊爲徑道也言桃李以其華實之故非有所召)
(呼而人爭歸趣來往不絶其下自然成/徑以喻人懷誠信之人故能潜有所感)梔子紅椒豔色殊(洙/曰)
(一作豔/復殊)鏁石藤梢元自落到天松骨見來枯林香出實
垂將盡葉蔕辭枝(洙曰一/作柯)不重蘇愛日恩光蒙借貸
(洙曰冬/日可愛)清霜殺氣得憂虞(洙曰釋名云霜者䘮也其氣慘毒物/皆䘮也〇趙曰仲秋之月殺氣浸盛)
衰顔動覔藜牀坐(洙曰管寧家貧坐藜/牀欲穿爲斈不倦)緩歩仍須竹杖
扶(洙曰費長房投竹杖/於葛陂化龍而去)散騎未知雲閣處啼猿僻在楚山
隅(洙曰潘安秋興賦寓直于散騎之省髙閣連雲〇趙曰/今公以别無官署故言未知雲閣處止在猿啼之地耳)
　　　將别巫峽贈南郷兄瀼西果園四十畒
(趙曰果園四十畒而公直㪯以贈人此一段/美事而古今未甞揄揚公之美良可歎也)
苔竹素所好萍蓬無定居(洙曰木玄虚海/賦萍流而蓬轉)逺遊長兒子
幾地别林廬雜蘂紅相對他時錦不如具舟將岀峽
廵圃念携鋤正月喧鶯未兹辰放鷁𥘉(洙曰司馬相如/賦浮文鷁揚桂)
(枻注鷁水鳥畫其象於舟首以厭水/神淮南子曰龍舟鷁首天子之乗也)雪籬梅可折風榭柳微
舒託贈卿家有因歌野興踈殘生逗江漢何處狎
樵漁
　　　課小竪鉏斫舎北果林枝蔓荒穢淨訖移牀
　　　三首(洙曰一云/秋日閑居)
病枕依茅棟荒鋤淨果林背堂資僻逺在野興清深
山雉防求敵(洙曰詩雉鳴求牡〇/趙曰雉性强而善闘)江猿應獨吟(趙曰應平/聲以鋤斫)
(果林荒穢凈其枝蔓則猿/來者少應有獨吟而巳)洩雲髙不去(洙曰見洩雲/蒙清塞注)隱几
亦無心(洙曰莊子東郭子綦隱几嗒然/似䘮其耦注言心形兩忘也)
衆壑生寒早長林卷霧齊青蟲懸就日朱果落封(洙/曰)
(一作/成)泥(洙曰以泥封/其接枝也)薄俗防人面(洙曰人一作狸左傳人心不/同如面〇蘇曰使人面獸心)
(之義舊引左氏人心不同如其面/焉止其面之不同於防字無義)全身學馬蹄(洙曰莊子有/馬蹄篇言齕)
(草飲水適足其身馬之真性有善治馬者出則馬失真性而不得/盡其生也○趙曰所謂馬蹄可以踐霜雪毛可以禦風寒齕草飲)
(水翹足而陸此/馬之真性也)吟詩坐迴首隨意葛巾低
籬弱門何向(趙曰言籬觸處損/壞門無定向也)沙虚岸只(洙曰一/作自)摧日斜
魚更食客散鳥還來寒水光難定秋山響易哀天涯
稍曛黒(洙曰謝霊運詩/朝遊窮曛黑)倚杖更徘徊(蘇曰陶侃毎見山水佳/麗之地莫不怡然倚杖)
(徘徊至興/罷則已)
　果實
　　古詩一首　律詩九首
　　　園人送瓜(趙曰此太平遣送官園中瓜也/〇師曰時栢公守夔遣人送瓜)
江間雖炎瘴瓜熟亦不早栢公鎮䕫國(鄭曰栢/中丞)滯務
兹一掃食新先戰士(洙曰成十年傳桑田巫言晉侯不食新/矣注言公不得及食新麥〇逸曰食新)
(甞新/也)共少及溪老(師道曰共少分甘/也溪老甫自稱)傾筐蒲鴿青(鄭曰/鴿葛)
(合切○師曰青瓜色如蒲/鴒蒲鴿貍首皆瓜名也)滿眼顔色好竹竿接嵌竇(鄭/曰)
(嵌丘衘切嵌岩山險也/○師曰嵌竇岩泉也)引注來鳥道(師曰鳥道乃飛/鳥之道髙貌)沉浮
亂水玉(洙曰魏文帝浮甘瓜於清泉赤松/子服水玉○沈曰寒水玉水精也)愛惜如芝草落
刃嚼冰霜開懷慰枯槁許以秋蔕除(洙曰謝玄暉/殘翩似秋蔕)仍看
小童抱(洙曰一/作飽)東陵跡蕪絶楚漢休征討(洙曰東陵邵/平種瓜之地)
(也)園人非故侯種此何草草(趙曰此篇兩押草字亦豈東/坡所云兩耳義不同故得重)
(用邪〇師曰/草草辛苦貌)
　　　詣徐卿覔果子栽
草堂少花今欲栽不問緑李與黄梅(洙曰西京雜記初修/上林苑羣臣逺方各)
(献名果制爲美石以標奇/麗李十五種内有緑李)石筍街中却歸去(洙曰石筍/見李詩注)果園
坊裏爲求來
　　　甘園
春日清江岸千甘二頃園青雲着葉密(洙曰着/一作羞)白雪
避花繁(洙曰郭璞柑賛花染繁霜葉鮮翠藍〇趙曰本言密葉/如雲白花如雪而變其語云雲羞雪避乃公新竒之句)
結子隨邊使開筒近至尊(洙曰蜀柑歲入貢〇蘇曰隋文/帝好食柑蜀中摘黄柑即以蠟)
(汗其蔕用筠筒盛/封之使不泄香氣)後於桃李熟終得獻金門(洙曰公自託/意於末章)
　　　解悶五首(同作十二首五首見/文章門二首見絶句)
一辭故國十經秋毎見秋瓜憶故丘(洙曰一作侯長安東/門瓜絶美乃邵平故)
(事〇趙曰邵平種瓜長安東門/也公長安人故有懐郷之詩)今日南湖采薇蕨何人爲
覔鄭瓜(洙曰一/作袁)州(洙曰公自注今鄭祕監審〇趙曰言鄭必有/瓜州之命或舊曽守瓜州故云○師曰瓜州)
(金陵之别號鄭/審乃公故人也)
先帝貴妃俱寂寞荔枝還復入長安(洙曰楊貴妃傳妃/嗜荔枝必欲生致)
(之乃置騎傳送数千/里味色未變至京師)炎方每續朱櫻獻(趙曰礼記仲夏之/月天子以含桃先)
(薦寢廟今云朱櫻献/則亦南方之所貢也)玉座應悲白露團(洙曰謝玄暉詩玉/座猶寂寞况乃妾)
(身輕○脩可曰唐史遺事云乾元初明皇幸蜀回嶺南進荔枝上/感念楊貴妃不覺悲慟○師曰髙力士於御座傍設位享之上稍)
(蘇/息)
憶過瀘戎摘荔枝青楓隱映石逶迤京華應見無顔
色(趙曰君指/言荔枝也)紅顆酸甜只自知(洙曰蜀無荔枝惟戎瀘最多蓋/荔枝常生於嵐瘴之地也○師)
(曰瀘戎二州名蜀荔枝譜云廣南及梓䕫之間所出大率早熟肌/肉薄其味甘酸其精好者近比閩中之下品戎州圖載郡國志云)
(𤏡人住西夷中多以荔枝爲業園植/萬株樹收百解故戎州有荔枝園戸)
翠瓜碧李沉玉甃(洙曰玉甃井也魏文帝書有云/浮甘瓜於清泉沉朱李於寒水)赤梨葡
萄寒露成可憐先不異枝蔓此物姢姢長逺生(趙曰/此物)
(言荔枝也可憐先與荔枝不異枝蔓他處所有/而此物長於逺地姢姢然生所以嘆異之也)
側生野岸及江蒲不熟丹宫滿玉壷(趙曰此篇山谷云亦/貢荔枝之什蜀都賦)
(側生荔枝江蒲則自戎𤏡而下例以畒爲蒲今官私契約皆然因/以押韻丹宫神仙之宫以比禁苑王壷畛責之器以言至尊之奉)
(惟其不熟丹宫而滿玉/壷所以求之於逺也)雲壑布衣鮐皆死勞生(洙曰謝師/厚云生當)
(作/人)重馬翠眉須(洙曰重當作害須一作踈○定功曰此一絶亦/言荔枝歐陽公夲作勞人害馬翠眉須蜀都賦)
(有曰卬竹縁嶺茵桂臨崖旁挺龍眼側生荔枝布緑葉之萋萋結/朱實之離離按楊貴妃嗜荔枝必欲生置乃置騎曉夜傳至京師)
(色未變馹召至於老死山谷間故/曰勞人害馬也翠眉指貴妃也)
　　　題桃樹(趙曰此非止因桃而題其所懷蓋含仁民愛/物之心與夫遏乱喜治之意其詳於逐句下)
小逕升堂舊不斜五株桃樹亦從遮髙秋揔餧貧人
實(趙曰言其至高秋時盡熟皆以分餧貧者以其不害來歲/之花仍是滿眼則望復其結實矣此其爲仁民之心乎)來
歳還舒满眼花簾户每宜通乳鷰(洙曰乳鷰鷰雛也謝/玄暉詩花叢乱数蝶)
(風簾入雙鷰○余曰王直方詩話云漢駒父見陳無己小放歌行/云不惜捲簾通一頓此爲竒語蓋通字未嘗有人通予曰子豈不)
(記老杜云簾户/毎冝通乳鷰邪)兒童莫信打慈鵶(洙曰鵶有慈孝之名以其/授哺反哺也○趙曰於簾)
破萬顆勻圎訝許同憶昨賜霑門下省退朝擎出大
明宫(修可日唐李綽歳時記云四月一日/内園進櫻桃寢廟薦訖頒賜各有差)金盤玉筯無消息
此日嘗新任轉蓬(洙曰唐制賜近臣櫻桃有宴轉蓬自/言流落如蓬之隨風任其轉徙也)
　　　蕭八明府寔處覔桃栽
奉乞桃栽一百根春前爲送浣花村河陽縣裏(洙曰/一作)
(底)雖無數(洙曰潘岳爲河陽令種桃/李花人號曰河陽一縣花)濯錦江頭未滿園
　池沼(舟楫橋梁附)
　　律詩九首
　　　秋日寄題鄭監湖上亭三首
碧草違春意(洙曰别賦/春草碧色)沅湘萬里秋(鄭曰沅音元○洙/曰沅湘二水名)池
要山簡馬(洙曰見習池未/覺風流盡注)月静庾公樓(洙曰晉庾亮在武/昌諸佐吏殷浩之)
(徒乗秋夜共登南樓俄而不覺亮至諸人将起而避之亮徐曰諸/君可住老子於此處興復不淺便據胡床与浩等談詠竟夕其坦)
(率行多/此類)磨滅餘篇翰(洙曰尚書序其餘錯乱磨滅○蘇曰吴湘/曰一代風流磨滅殆盡唯有餘篇遺翰氣)
(熖熖/然)平生一釣舟(趙曰此兩句/公自言也)髙唐寒浪滅髣髴識昭
丘(洙曰登樓賦北彌陶牧西接昭丘○趙曰髙唐峽水入東而浪/滅則可以行故能髣髴望昭丘而識之王粲登樓賦西接昭丘)
(注當陽東南/有楚昭王墓)
新作湖邊宅還聞賔客過自須開竹逕誰道避雲蘿
(趙曰旣開竹逕則其逕顯豁/豈是隱避於雲蘿之間乎)官序潘生拙(洙曰潘岳閑居賦拙/者絶意乎寵荣之事)
(○趙曰潘生所以比鄭監蓋言其林/器可以超遷而止如潘岳之拙也)才名賈誼多(洙曰本傳/言誼年少)
(頗通諸家之書文帝召爲愽士毎詔令/議下諸老先生未能言誼盡爲之對)捨舟應卜地鄰接
意如何(趙曰公欲往江陵/故有鄰接之問)
暫住蓬萊閣終爲江海人(洙曰沈休文詩江海事多違〇趙/曰鄭爲秘書監即漢之東觀後漢)
(東觀書曰學者稱東觀爲老氏藏室道/家蓬萊山今鄭君罷退斯江海之人矣)揮金應物理(洙曰張景/陽詩揮金)
(樂當年歲暮不留儲○夢符曰右按古樂府煌煌京洛篇揮金留/客坐饌玉待鍾鳴〇師曰揮金蓋二踈散金事張恊字景陽詠史)
(詩曰昔在西京時朝野多歡娱藹藹東都門羣臣祖二踈朱軒耀/金城供帳臨長衢逹人知上足遺榮忽如無揮金樂當年歲暮不)
(留儲按踈廣爲太傅兄子受爲少傅乞骸骨歸上加賜黄金二十/斤皇太子贈以五十斤旣歸日具酒食待族人賔客相与娱樂故)
(子美有揮金/應物理之句)拖玉豈吾身(洙曰西征賦飛翠緌拖鳴/玉以出入禁門者衆矣)羮煑秋
蓴弱盃迎露菊新(洙曰陶淵明詩秋菊有佳色裛露棳其英/泛此無憂物逺我逹丗情一觴雖獨進盃)
(盡壷/復傾)賦詩分氣象佳句莫頻頻(趙曰言鄭君賦詩分我得/吟詠之氣象則佳句莫也)
(頻頻有/之乎)
　　　暮春陪李尚書李中丞過鄭監湖亭泛舟
(得過/字)
海內文章伯(洙曰唐文章三變而楊王/爲之伯故子美引而用之)湖邊意緒多五樽
移晚興(洙曰古歌辭曰上金殿酌玉樽〇趙/曰曹子建仙人篇曰玉樽盈桂酒)桂楫帶酣歌
(趙曰元帝烏栖曲曰/沙棠作船桂爲楫)春日繁魚鳥江天足芰荷鄭荘賔
客地衰白逺來過(洙曰鄭當時字莊置驛馬長/安諸郊請謝賔客夜以継日)
　　　晚秋陪嚴鄭公摩訶池泛舟(得溪字○魯曰池在/使府内蕭摩訶所開)
(因是得名〇鄭曰摩訶/池即汙池也在錦城西)
湍駚風醒酒(鄭曰駚苦夫切馬日行千里○洙曰/謝霊運浩浩夕流駚○馬曰駚疾貌)船回霧起
隄髙城秋自落雜樹晚相迷坐觸鴛鴦起巢傾翡翠
低莫須驚白鷺爲伴宿青溪(趙曰公指/浣花溪爾)
　　　陪王漢州留杜綿州泛房公西湖
舊相恩追後春池賞不稀(洙曰房琯相肅宗以事責宫/後爲漢州刺史湖琯所鑿也)闕
庭分未到舟檝有光輝(趙曰舊相言房琯也指言於恩追而/未行之間則數數遊此湖此追道其)
(實也又言闕庭未到之間且於此遊湖/而當承恩命時則舟楫爲有光輝也)豉化蓴絲熟(洙曰丗說/王武子前)
(有羊酪指示陸雲雲曰千里蓴羮但未下鹽䜴○師曰唐吴筠隱/不仕帝賜以湖爲扁舟之樂甫雖未蒙朝廷之賜然舟檝亦有光)
(輝矣本草云蓴生水中葉似鳬葵採莖堪啖花黄白子紫色三月/至八月莖細如釵股通名爲絲蓴十一月麄短爲瑰蓴亦名爲猪)
(蓴)刀鳴鱠縷飛(洙曰見設鱠歌注○趙曰潘安仁/西征賦云饔人切縷鑾刀若飛)使君雙
皂蓋灘淺正相依(洙曰漢二千/石皂蓋朱轓)
　　　荅楊梓州
悶到楊(洙曰一/作房)公池水頭坐逢楊子鎮東州(洙曰梓州/東川也)
却向青溪不相見回船應載阿戎遊(洙曰阮籍謂王渾/曰与卿語不若与)
(阿戎談阿戎王戎也渾之子○師曰楊梓州先人嘗守鑿池一百/頃引水爲農田利今在梓州青溪之西號楊公池今子又再守此)
(州故甫詩有載/阿戎遊之句)
　　　與任城許主簿遊南池(鮑曰任城/屬兖州)
秋水通溝洫城隅集小船晚涼看洗馬森木亂鳴蟬
菱熟經時雨蒲荒八月天晨朝降白露遥憶舊青氊
(洙曰王献之夜卧齋中而有偷人入室盗物都盡献之徐曰偷兒/青氊我家舊物可特置之偷驚走〇趙曰當白露降故憶青氊〇)
(師曰甫悲秋而思/故郷故有是句)
　　　溪上
峽内淹留客溪邊四五家古苕生迮(洙曰一作濕〇鄭/曰迮側格切迫也)地
秋竹隱踈花塞俗人無井(洙曰峽俗多引泉/或負水以自給)山田飯有
沙西江使舡至時復問京華(洙曰心未甞忘王室也○蘇/曰王粲曰聞江西有使者船)
(至煩問洛/陽消耗)
　舟檝
　　律詩十一首
　　　放舡
送客蒼溪縣(鮑曰唐志蒼溪屬閬州〇鄭曰閬州地名寰宇記/衡州新平縣吴録云神龍二年移在蒼溪之西是)
(知爲閬/州地也)山寒雨不開直愁騎馬滑故作泛舟回(趙曰/孟浩)
(然云爲多山水樂頻/作泛舟行勢亦相似)青惜峯巒過黄知橘柚來(鮑曰言/舟行湍)
(移景物如畫雖速而不言速也/○鄭曰柚余救切似橙而酢)江流翠自在坐穩興悠哉
　　　數陪李梓州泛江有女樂在諸舫戲爲豔曲
　　　二首
上客迴空騎佳人滿近船江清歌扇底(洙曰以扇自障/而歌故謂之歌)
(扇)野曠舞衣前玉袖凌風並金壷隱浪偏競將明媚
色偷眼豔陽天(洙曰一作年○趙曰公言佳人自衒其美色/偷眼瞻視春光以爭相勝之意鮑明逺詩兹)
(辰自爲美當/避豔陽天)
白日移歌袖青霄近笛牀翠眉縈度曲(鮑曰古詩云/度曲翠眉低)
雲鬢儼分行立馬千山暮迴舟一水香使君自有
婦莫學野鴛鴦(修可曰古樂府栢上桑羅敷行云使君謝羅/敷寧可共載車羅敷前致詞使君一何愚使)
(君自有婦羅敷自有夫李梓州/泛江有女樂公用此以諷之)
　　　陪諸貴公子丈八溝携妓納凉晚際遇雨二首
落日放舡好輕風生浪遲竹深留客處荷淨納凉時
(趙曰簡文帝晩景納/凉詩荷淨月應來)公子調冰水佳人雪藕絲(洙曰謝玄/暉詩秋藕)
(折䡖絲○蒼舒曰右按家語孔子侍坐於魯哀公公賜之桃与黍/仲尼先飰黍而後啖桃公曰黍以雪桃也注雪拭也○竦曰公子)
(風調如冰水之清佳/人拂拭如藕絲之際)片雲頭上黒應是雨催詩(趙曰盖戲/言也雨甚)
(當速歸而詩不了将欲爲雨以催/之矣坡嘗使云颯颯催詩白雨來)
雨來霑席上風急(洙曰一/作惡)打船頭越女紅裙濕燕姬
翠黛愁(洙曰越多美女西施越女也古詩燕越多佳人○趙/曰枚乗七發越女侍側鮑明逺舞鶴賦燕姬色沮)䌫
侵堤柳繫(趙曰盖急雨當避進舟於/岸傍故侵堤柳而繫纜也)幔卷浪花浮(洙曰泿/起如花)
歸路翻蕭颯陂塘五月秋(趙曰必稱月者以當五月炎/天而遂成秋盖公句法也)
　　　泛江
方舟不用楫(趙曰方舟並船也字出/尔稚○大臨曰隨流也)極目揔無波(洙曰招魂/曰目極千)
(里兮傷/春心)長日容盃酒深江淨綺羅(大觀曰言江花/色净如綺羅也)亂離
還奏樂飄泊且聽歌故園流清渭如今花正多
　　　陪王使君晦日泛江就黃家亭子二首
山豁何時斷江平不肯流稍知花改岸始驗鳥隨舟
結束多紅粉(趙曰言有妓也古/詩娥娥紅粉粧)歡娱恨白頭(蘇曰陳苑曰/青春風物雖)
(好歡娱獨恨白頭翁不得/馳逐五陵年少吁嗟乆之)非君愛人客晦日更添愁(洙曰/添一)
(作禁○趙曰時景迁移/尽矣不爲不愁〇蔡/伯丗曰古以正月尽爲令節曰晦日其說是)
有徑金沙軟無人碧草芳野畦連蛺蝶(趙曰相連之蝶/也裴子野雪詩)
(云栖葉/如連蝶)江檻俯鴛鴦日晚煙花亂風生錦繡香(趙曰/言花)
(錦繡之/香也)不須吹急管衰老易悲傷
　　　進艇
南京乆客耕南畒(洙曰明皇幸蜀號成都/爲南京置尹比兩都)北望傷神卧北
䆫晝引老妻乗小艇晴看稚子浴清江俱飛蛺蝶元
相逐並蔕芙蓉夲自雙茗飲蔗漿携所有瓷甖無謝
玉爲釭(洙曰鄒陽酒賦醪醸旣成緑瓷旣啓/宋王招魂云濡鱉炮羔有蔗漿些)
　　　城西陂泛舟
青蛾皓齒在樓舩(洙曰見大/食刀詩注)横笛短簫悲逺天春風自
信牙檣動(洙曰庚信賦鐵軸牙檣〇鄭曰檣器/良切㠶柱也○宋曰舡檣鐃如牙)遲日徐看
錦䌫牽(洙曰吴甘寧/以錦纜牽舡)魚吹細浪揺歌扇燕蹴飛花落
舞筵(鄭曰蹴七六切○洙曰以扇自障而歌故謂/之歌扇公曾云○程曰歌扇所以掩口遮羞)不有小舟能
盪漿百壷郍送酒如泉(夢符曰按方言楫謂之橈或謂之櫂/所以櫂謂之漿又前漢地理志酒泉)
(郡○師古曰舊俗傳云/城下有金泉之味如酒)
　　　覆舟二首
巫峽盤渦暁(洙曰江賦衝巫峽以/迅激又盤渦谷轉)黔陽貢物秋丹砂同隕
石(洙曰僖十六年/隕石于宋五)翠羽共沉舟(洙曰洛神賦或拾翠/羽鄒陽書積羽沉舟)覉使
空斜影(洙曰覉旅也○趙曰一句冩出押/舡使者舡覆而無聊之意尽矣)龍居悶積流(洙/曰)
(龍居寳之所㱕聚也○趙曰罪流之爲孽/也丗言覆舟之物多爲龍宫之所聚耳)篙工幸不溺俄頃
逐輕鷗(洙曰言其/能泅尔)竹宫時望拜(洙曰前漢礼樂志正月上辛/用事甘泉圜丘使童男女七)
(十人俱歌昏祠至明夜常有神光如流星止集于祠壇天子自竹/宫而望拜百官侍祠者數百人皆肅然動心○趙曰詳味此篇盖)
(因祠享而貢物也上四句/言祠享下四句言覆舟)桂館或求仙(洙曰前漢郊祀志公孫/卿曰仙人可見上常處)
(以故不見今陛下可爲館如緱氏城置棗脯神人冝可致仙人好/樓居於是長安創飛廉桂館師古曰飛廉及桂館二館名○黄曰)
(竹宫桂館事皆語/諷玄宗好神仙)姹女凌波日(鄭曰姹陟駕切○洙曰曹子建/洛神賦凌波微涉羅襪生塵桓)
(帝童謡河間姹/女工數錢也)神光照夜年(趙曰所謂神光如流星是已/此四句言祠神而神降之)徒
聞斬蛟劒(洙曰荆佽飛得寳劒渡江中流兩蛟繞舟幾没/佽飛拔劒斬蛟乃得濟○趙曰恨無劒以斬蛟)無
復爨犀船(洙曰温嶠爨/犀以照水怪)使者隨秋色迢迢獨上天(洙/曰)
(張騫也○趙曰上天以言見/帝也然使者之情爲可嗟矣)
　橋梁
　　律詩三首
　　　陪李七司馬皂江上觀造竹橋即日成往來
　　　之人免冬寒入水聊題短作簡李公二首
伐木爲橋結構同褰裳不渉往來通(洙曰詩濟有深渉孫/炎曰掲衣褰裳曹顔)
(逺褰裳/不足難)天寒白鶴歸華表(洙曰遼東華表上有一鶴自稱丁/令威○趙曰橋前二柱曰華表柱)
(昔有白鶴集於柱上有云有鳥/有鳥丁令威三千年吾其歸)日落青龍見水中(洙曰橋影/落水中如)
(青/龍)顧我老非題柱客(洙曰見水宿遣興/詩登樓必題柱注)知君才是濟川
功(洙曰說命若濟巨/川用汝作舟楫)合歡却笑千年事驅石何時到海
東(洙曰秦始皇作石塘欲過海看日出處有神人能驅石下海石/去不速神輒鞭之石皆流血○趙曰言与賔客落橋之成而歡)
(飲因笑往事之/勞徒驅石也)
把燭橋成夜迴舟客坐時天髙雲去盡江逈月來遲
衰謝多扶病招邀屢有期(洙曰謝惠連詩輟䇿/共駢筵並坐相招邀)異方乗
此興樂罷不無悲(趙曰見橋成而飜悲何也盖橋所以通往/來公流落旅寓而不能歸此其所以悲也)
　　　李司馬橋了承髙使君自成都迴
向來江上手紛紛三日成功事出羣巳傳童子騎青
竹揔擬橋東待使君(洙曰并州小兒騎竹/馬以迎郭伋使君)
　燕飲
　　古詩六首　律詩二十一首
　　　醉時歌(魯曰按新唐書鄭䖍鄭州滎陽人天寳初/爲恊律郎○彦輔曰贈廣文館愽士鄭䖍)
諸公衮衮登臺(洙曰一/作華)省(洙曰衮衮言相継而登賢不肖無所/辨也䖍以是不得志故不事事而官)
(獨冷裴逸民叙前言往行衮衮可知○蘇曰鍾繇諸公皆登臺寺/省卿唯伊予尚卑折下僚〇趙曰衮兖出王濟云張華說漢史衮)
(衮可聽言其議論不絶也○彦輔曰/諸公謂當時進任衮衮相續不絶貌)廣文先生官獨冷(洙曰/國子)
(監置黄文館愽士四人助教二人並以文士爲之領生徒爲進士/者天寳九年置○趙曰明皇愛鄭䖍之才置左右以其不事事更)
(爲置黄文館處之則爲冷官可知○彦輔曰北齊王晞曰非不愛/作熱官但思之爛熟耳○洙曰按本傳䖍坐謫私撰國史十年還)
(京師玄宗愛其才欲置左右以不事事更爲置廣文館以䖍爲愽/士䖍聞命不知廣文曹司何在訴宰相宰相曰上増國斈置廣文)
(以居賢者令後丗言廣文博士自君始不亦美乎䖍乃就職乆之/雨壞廡舎有司不復脩完寓治國子館自是遂廢其官貧約甚澹)
(如/也)甲第紛紛厭粱肉廣文先生飯不足(甲第甲乙丙丁/之次也陸士衡)
(擬古詩甲第椒与蘭又甲第崇髙闥虞子陽詩甲第始脩營謂第/一宅也晋書傳咸曰今賈竪皆厭梁肉田蚡治宅甲諸第夏侯嬰)
(傳賜嬰北第第一師古曰北第者近北闕之第嬰最第一也故張/衡西京賦曰北闕甲第當道直啓前漢朱邑傳飢者甘糟糠穣歲)
(餘粱肉此詩傷時/多無功而受禄)先生有道岀羲皇(蘇曰董廉曰道出羲/皇之上○趙曰暗使)
(陶潜自謂羲皇上人也○彦輔曰旣爲之/上則出可知矣或曰出謂原生於彼也)先生有文(洙曰一/作才)過
屈宋(洙曰一云所談或屈宋/○晏殊曰屈原宋王)德尊一代常坎軻(洙曰古詩坎/軻長苦辛○)
(趙曰祖出楚辭七諌云年旣過半百兮愁/坎軻而滯留〇晏曰王逸注坎軻不遇也)各垂萬古知何用
(孫瞻民曰昔人爲名盖若畫餅充飢者也杜言鄭名雖大無益於/用○師曰酒古人所禁唯天子燕諸侯則曰不醉無歸晋竹林七)
(賢或爲囚飲或爲豕飲大扺賢人不遇則寓意于酒以自遣適而/已故名曰醉時歌衮者衮同也衮衮言衮同無别之甚唐制御史)
(臺其屬有三院一曰臺院二曰殿院三曰察院掌糾正百官之罪/悪省有三一曰中書省二曰尚書省三曰門下省臺省清要之職)
(今也賢不肖無所甄别使小人得以衮同而登之是以鄭䖍耻與/之並進寧甘心居乎冷官按唐史玄宗置廣文館以䖍爲愽士而)
(以官冷云者蓋玄宗方窮兵於邊不留心經術其後官解頽榻寓/次國子監由是遂廢故曰官獨冷甲第謂楊貴妃兄國忠賜宅京)
(師以甲乙丙丁爲次第國忠之進特以妃寵而爵髙禄厚䖍反貧/約不足於飯詩刺素食盖謂此也道出羲皇陶淵明所謂羲皇上)
(人是也屈宋謂屈原宋玉坎軻不得志之貌古云使我有身後名/不如眼前一杯酒生不遇時死留虚名果何益哉自古有才之士)
(得道者寡矣由之勇賜之辨非無才也語其得道則未/焉今䖍才過屈宋而又道全德備惜夫坎軻不得志也)杜陵野
客人更嗤被褐短窄鬢如絲(洙曰後漢杜陵屬京兆杜預/曰古唐杜氏也老子𬒳褐懷)
(寳陶淵明詩𬒳褐欣自得屢空常晏如〇鄭曰地理志京兆府有/杜陵縣乃古杜城溪宣帝改爲杜陵甫丗居此○趙曰公家於杜)
(陵故云又言杜陵有布衣又言杜陵/野老也衱褐短窄使貧者衣短褐耳)日糴太(洙曰一/作㤗)倉五
升米(蒼舒曰前漢東方朔傳無令但索長安米史記八書太倉/之粟紅腐不可食陶淵明曰不能爲五斗米折腰向郷里)
(小/兒)時赴鄭老同襟期得錢即相覔沽酒不復疑忘形
到爾汝(洙曰文士傳禰衡有逸才與孔融作爾汝交時衡年二/十餘融年巳五十〇孫瞻民曰莊子曰養志者忘形)
痛飲眞(洙曰一/作直)吾師(彦輔曰丗說王孝伯云但甞得無事痛/飲讀離騷可稱名士程演曰莊子許􁐳)
(曰吾師乎吾師乎○師曰甫杜陵人也褐毛褐之衣賤者所服孟/子云褐夫是也被褐短窄言貧約衣不掩脛日糴言無宿儲也大)
(倉术言陳腐之米其價廉賤者所食五升言食指寡足知其貧不/能贍養僕妾故也按甫有二子一曰宗文二曰宗武并妻共四口)
(借曰人食一升只是一妻一妾而已何以異於齊人之貧哉同襟/期言范張雞黍之期鄭老指䖍也朋友有通財之義故得錢即相)
(覔杜詩云頼有蘇司業時時與酒錢是也不復疑者不以妻子掣/財有嫌疑也甫與䖍相善稱汝稱我索於形骸之外其相忘如此)
(相忘雖無少長至若䖍之痛飲真令甫/北而不可不屈服也故曰真吾師也)清夜沉沉動春酌(宋/援)
(曰陸涶贈僚友詩敷文永/清夜應璩書曰酌彼春酒)簷(洙曰一/作燈)前細雨燈(洙曰一/作簷)花
落(趙曰近乎簷邊之花也劉邈詩簷花初照月學者/多以簷雨之細如花遂以簷花爲簷雨之名非也)但覺髙歌
有鬼神(蘇曰呉肅醉發耳熱浩/歌春風疑有鬼神所助)焉知餓死填溝壑(洙曰昭/十三年)
(傳擠于溝壑左太冲詠史詩當其未遇時憂其填溝壑汲黯傳/臣自以爲填溝壑石敏若曰朱買臣妻曰如公等餓死溝中耳)相
如逸才親滌器(洙曰司馬相如傳文君奔相如俱之臨卭尽賣/車騎買酒舎乃令文君當壚相如身着犢鼻褌)
(與庸保雜作滌器於市中師古/曰條洒也器食器也賤役也)子雲識字終投閣(洙曰揚雄/傳王莽時)
(劉歆甄豐皆爲上公莽旣以符命自立即位之後欲絶其原以神/前事而豐子㝷甄子棻復獻之莽誅豐父子投棻四裔辭所連及)
(便收不請時雄校書天禄閣上治獄使者來欲收雄雄恐不能自/免洒從閣上自投下幾死莽聞之曰雄素不與事何故在此間請)
(問其故廼劉棻嘗從雄學作竒字雄不知情有詔勿問然京師爲/之語曰惟寂寞自投閣○彦輔曰此言揚馬才學如此猶不爲時)
(所/用)先生早賦歸去來石田茅屋荒蒼苔(洙曰陶潜爲彭/澤令是時郡遣)
(督郵至吏白當束帶見督郵潜乃歎曰我不能爲五斗米折腰向/郷里小兒乃自解印綬将歸田野命篇曰歸去來〇石曰史記子)
(胥曰猶石田無所用注石田無可/耕言此亦陶潜三逕就荒之意也)儒術於我何有哉(洙曰/莊子)
(帝力何有/於我哉)孔丘盗跖俱塵埃(蘇曰崔祥曰男兒當壯即仕儒/術於我焉有所損哉阮兢曰孔)
(丘盗跖今爲塵埃人生不樂胡爲解憂○趙曰意謂伯夷死名於/首陽之上盗跖死利於東陵之下其於殘生傷性均也〇彦輔曰)
(莊子孔子往見盗跖曰魯人孔丘聞將軍髙義敬再拜謁者/按周乃寓言耳子美之意以謂至聖大悪同歸於盡而巳)不
須聞此意慘愴(鄭曰上七感/下楚亮切)生前相遇且銜盃(洙曰古之/賢者不遇)
(全身於醉者衆矣故此詩末章皆寓意於酒而又以醉名篇〇劉/敞曰司馬遷書曰未甞銜盃酒〇趙曰劉伶云銜盃漱醪○師曰)
(說者謂簷花爲脫花非也杜詩云白花簷外朶或云簷竹如暮雨/㵼簷竹則知簷花爲簷前之花簷竹爲簷前之竹明矣清夜沉沉)
(言人寂也人寂雨細寧不發動酒㒷耶髙歌有鬼神言聲幽怨也/杜詩云時無王良伯樂死即休丈夫不以貧賤死生動其心前輩)
(云莫憂身外無窮事且盡生前有恨盃今宵有酒今宵且醉死生/一付之天命焉知餓死填溝壑乎觀相如有逸才武帝嘗曰朕恨)
(不與斯人同時尚且貧賤滌器賣漿揚雄投閣自殺古人不遇類/皆如是何獨我輩是以甫勉䖍賦歸去來欲其棄官而去也石田)
(乃沙石之田其田最廋陶淵明歸去來辭云歸去來兮田園將蕪/胡不歸䖍雖貧尚有磽田可耕有茅屋可居何必効子雲仕於乱)
(世以速投閣之禍况儒術遇用武之際不足負恃如孔子號爲真/儒終以不遇老死干行盗跖横行天下膾食人肝其善悪雖不同)
(而死朽化爲塵埃則一人生天地間浮名浮利皆不足慕要之終/歸一死生前相遇且以酒同遣適其它不足慘愴區區然以爲憂)
(也杜詩云酒不到劉/伶墳上土亦是意矣)
　　　蘇端薛復筵簡薛華醉歌
文章有神交有道端復得之名譽早愛客滿堂盡豪
傑(趙曰漢書/賔客滿堂)開筵上日(洙曰一/作月)思芳草(趙曰尚書正月上日/孔安國注上日朔日)
(也故玉燭寳典以/正月一日爲上日)安得健歩移逺梅(師曰此詩末章言氣酣/日落西風来則知此上)
(日爲日出時開筵思芳草嘆無/花可賞也故有移逺梅之句)亂揷繁花向晴昊千里猶
殘舊冰雪百壷且試開懷抱垂老惡聞戰鼓悲急觴
爲緩憂心擣(洙曰小弁我心憂傷惄焉如擣心疾也○/趙曰謝霊運擬王粲詩云急觴盪幽黙)少年
努力縱談笑(洙曰樂府少壯不/努力老大徒傷悲)看我形容巳枯槁(洙曰漁/父篇顔)
(色憔悴形/容枯槁)座中薛華善醉歌歌辭自作風格老(蘇曰盧/蒙見江)
(揔文歎曰格老詞/麗非後生軰所到)近來海内爲長句汝與山東李白好
何劉沈謝力未工(洙曰梁書何遜八歲能詩賦一文一詠范雲/輙嗟賞沈約亦爱其文遜文章與劉孝綽並)
(見重於丗丗謂之何劉丗祖著編論之云詩多而能者沈約少而/能者謝眺何遜又劉孝綽七歲能屬文毎作一篇朝成暮遍好事)
(咸諷誦傳冩流聞絶域又沈約傳謝玄暉善爲/詩任彦异工於文章約兼而有之然不過也)才兼鮑昭愁
絶倒(洙曰鮑昭字明逺晋衛玠談道平子絶倒〇修可曰宋景/公筆録曰今人多誤鮑照爲鮑昭李啇隱詩有肥烹鮑照)
(葵之句昔金陵人得地中石刻作鮑照蓋/武后名昭唐人讀昭爲照爾鮑昭作明逺)諸生頗盡新知樂
(洙曰少司命云樂/莫樂兮新相知)萬事終傷不自保氣酣日落西風來
願吹野水添金柸(蘇曰阮籍与人野飲酒盡興未盡籍曰焉/得東風吹野水添此壷使金盃不空耶)如
澠之酒常快意(洙曰左傳/有酒如澠)亦知窮愁安在哉忽憶雨時
秋井塌古人白骨生青苔如何不飲令心哀(韓曰陳歈/古人白骨)
(遍野雨生莓苔/在生胡不飲酒)
　　　飲中八仙歌(修可曰蔡絛云舡字眠字天字前字各/再押前字凡三押於古未見其體常質)
(之叔父元度云此歌分八篇人人各異雖重押韻無異/亦周詩分章之意也〇余曰邵氏聞見録云子美此歌)
(用兩船兩天兩眠三前字韻如牽牛織女詩蛛絲小人/態曲綴瓜果中又防身動如律竭力機杼中用兩中字)
(韻李太白髙陽歌云鸕鷀杓鸚鵡杯百年三萬六千日/一日須傾三百杯用兩杯字韻廬山謡云影落前湖青)
(黛光金闕前開三峯長又翠影紅霞映朝日鳥飛不到/吴江長用兩長字韻韓退之李花詩冰盤夏薦碧寶脆)
(斥去不御慙其花又誰堆平地萬堆雪剪刻作此連天/花用兩花字韻猛虎行猛虎死不辭但慙前所爲又親)
(故且不保人誰信所爲用兩爲字韻子美太白退之於/詩無遺恨當自有體邪○師曰詩家多爲此歌重疊用)
(韻天字二眠字二前字三以贈八人析爲八章故不爲/病如李啇隱作九日詩云正是龍山落㡌時又云乞漿)
(問路知何時旣曰丹楓隕葉紛墮飛又曰歸心自逐霜/鴻飛豈謂贈八人耶殊不知李杜之作盖有所本詩祖)
(於風雅頌如著詩云俟我於庭乎而充耳以青/乎而尚之以瓊英乎而疊韻之法起于此耳)
知章騎馬似乗船眼花落井水厎眠(洙曰唐書文苑傳賀/知章㑹稽永興人少)
(以文詞知名陸象先在中書引薦爲太常愽士象先即知章之族/姑子與知章甚相親善知章性放曠善謔笑當時賢逹皆傾慕之)
(晚年尤加縱誕無復規矩自號四明狂客又稱秘書外監遨遊里/巷又善草隷書好事者供其牋翰毎紙不過數十字共傳寶之天)
(寳三年知章因病恍愡上䟽請爲道士求還郷舎本宅爲觀上許/之壽終八十六嵗〇蘇曰阮咸醉騎馬欹傾人皆指而笑曰箇老)
(子騎馬如乗舡行波浪中主祥醉慿肩輿頭不舉歸其親戲之曰/子眼花在井底身在水中睡亦不醒耶○趙曰公以知章在馬上)
(傲中如乗船戲之也眼花出吴均詩夢中難言見終成亂眼花○/彦輔曰梁簡丈筝賦耳熱眼花之娯杜以南方之士不習鞍馬故)
(戲之○師曰賀知章吴人善乗舡荆楚吴越之人習玩於水皆能/精於操舟亦若西北之人迫近羌胡皆善騎射勢使然也知章乗)
(舡安若騎馬故曰騎馬似乗舡此到用文杜詩若此類者頗多如/黄鵠髙於尺童化爲白鳬似老翁亦謂五尺之童髙於黄鵠又爲)
(老翁則似白鳬井者目井也醉人目井皆生花故曰眼花落井水/厎眠者謂醉卧舟中任其泛泛所之豈非水底眠乎說詩不以文)
(害辭不以辭害志盖謂是也〇彦輔曰范傳正李白墓碑曰公及/賀監汝陽王崔宗之裴周南等八人爲酒中八仙按子美此篇無)
(裴周南豈范/别有所稽邪)汝陽三斗始朝天(蘇曰北齊王詢好飲帝一日/召詢曰待此三斗盡方去見)
(帝帝聞/笑之)道逢麴車口流涎恨不移封向酒泉(洙曰本/集八哀)
(詩有贈太子太師汝陽郡王璡詩又贈特進汝陽王詩神異經西/北荒中有酒泉孔融書天垂酒旗之曜地列酒泉之郡陸機百年)
(歌自若濁鏡口垂涏應劭漢官儀曰酒泉城下有泉味如酒故曰/酒泉○蘇曰郭弘漢帝甚寵顧一日見帝帝曰欲封卿郡邑何地)
(好弘好飲對曰若封酒泉郡實出望外帝笑後日果封酒泉郡王/見郭弘碑〇彦輔曰漢班彪䟽曰願入玉門関不敢望封酒泉郷)
(議論數不同自免去詩云避賢初罷相樂聖且衘杯試問門前客/今朝幾箇來子美正用適之詩語也〇師曰左相李適之也唐百)
(官志有左右僕射玄宗時改爲左右丞相昔何曾日食萬錢猶云/無下筯處漢晉以來善飲者不過一石唐酒價賤毎斗三百杜詩)
(云速冝相就飲一斗恰有三百青銅錢酒一石直錢三千然左相/日費萬錢以斗石當其錢數而通計之則飲酒凡三石三斗有餘)
(也其視劉伶軰一飲一石五斗解酲更高出其右矣觀其雄飲若/此豈非鯨吸百川之比乎酒有清有濁清者爲聖人濁者爲賢人)
(樂聖言樂聖人也時牛仙客爲尚書李林甫爲丞相遂罷適之政/事故適之以退避賢路爲辤所以諷牛李也適之雖退避以酒自)
(娱柰當丗稱其賢不以/酒荒而掩其大德耳)宗之蕭灑美少年舉觴白眼望
青天(彦輔曰阮籍善爲青白眼觀杜詩/工於用字而畧其本意他多倣此)皎如玉樹臨風前
(洙曰李白傳侍御史崔宗之謫官金陵與白詩酒唱和嘗月夜乗/舟自採石逹金陵白衣宫錦𫀆於舟中顧瞻笑傲旁若無人晉阮)
(籍傳籍能爲青白眼阮籍詩朝爲美少年江淹詩風吹玉階樹梁/何遜詩長安美年少謝玄荅叔父安曰譬如芝蘭玉樹欲使其生)
(於庭階耳丗說庾亮亡何楊州臨葬云埋玉樹於土中使人情何/能巳又毛曾與夏侯玄共坐時人謂之蒹葭倚玉樹〇師曰宗之)
(爲侍御史嘗與李白詩酒唱和昔阮籍能爲青白眼見賢士青其/眼見庸士白其眼白眼望青天言以酒笑傲青天也視造化如小)
(兒耳皎如玉樹言姿/質潔白美丈夫也)蘇晉長齋繡佛前醉中往往愛逃
禪(洙曰蘇晋蘇珦之子玄宗監國所下制命多晉藁定○修可曰/晉頲之子也逃禅言逃去而禅坐耳此東坡所謂蒲褐禅同夜)
(禪者也以晉好佛故云爾○師曰蘇晉學浮屠術嘗得胡僧慧澄/繡彌勒佛一本晋寳之甞曰是佛好飲米汁正與吾性合吾願事)
(之他佛不愛也蓋彌勒佛即今丗所謂布袋和尚是也常於市中/飲酒食豬首時人無識之者故甫有長齋繡佛前愛逃禪之句)
李白一斗詩百篇長安市上酒家眠天子呼來不上
船(蘇曰船方言也所謂襟紐是巳○萝符曰右按関中呼衣襟爲/船詩曰何以舟之舟亦船也其來遠矣○鮑曰劉偉明云蜀人)
(呼衣襟爲船有以見白醉甚雖天子披襟自若其真率之至也○/定功曰唐范傳正作白墓碑曰元宗泛白蓮池召李白作序時巳)
(𬒳酒命髙将軍扶以登舟/蜀人謂衣領爲船妄也)自稱臣是酒中仙(洙曰李白字太/白山東人少有)
(逸才酣歌縱酒天寳初客逰㑹稽與道士呉筠隱於剡中旣而玄/宗詔筠赴京師筠薦之于朝遣使召之與筠俱待詔翰林白旣嗜)
(酒日與飲醉於酒肆玄宗度曲欲造樂府新詞亟召白白巳於酒/肆醉矣召入宫人以水灑面即今秉筆頃之成十餘章帝頗嘉之)
(嘗沉醉殿上别足令髙力士脫靴由是斥去浪迹江湖初賀知章/見白賞之曰此天上謫仙人也後以飲酒過度醉死於宣城〇趙)
(曰不上船丗共疑之舊注不解此乃長安方言襟謂之船也薛蒼/舒引詩何以舟之舟亦舡也杜公又引李翰林墓碑云玄宗泛白)
(蓮池召公作序公以披命力士扶以登舟以此之意則竟上舡矣/非不上舡也亦又非是○師曰不上舡不即時上舡以其醉也帝)
(常宴白蓮池忽欲有所賦遣人召李白使者遍長安市上求索之/巳見白醉卧于酒家矣及至帝所醉不能登舟帝命力士扶上舡)
(故云天子呼來不上舡杜詩贈李白曰龍舟移棹晚蓋謂此/尔或以蜀人衫衿爲舡蜀方言並無此說當以贈白詩為證)張
旭三盃草聖傳脫帽露頂王公前揮毫落紙如雲
煙(洙曰唐賀知章傳呉郡張旭与知章相善旭善草書而好酒飲/後號呼狂走索筆變化無窮若有神助時人號爲顛後漢張奐)
(傳奐長子芝伯英善草書王愔文志曰芝少時髙操以名臣子勤/學尤好草書學崔杜之法家之衣帛必書而後練臨池學書水爲)
(之黑爲丗所寳寸紙不遺韋仲將謂之草聖胡母輔之與謝鯤阮/放畢卓羊曼桓彛阮孚散髪祼袒閉室酣飲已累日光逸排户入)
(守者不聽逸便於戸外脫衣露頭於狗竇中窺之大呌輔之驚曰/它人决不能耳必成孟祖也遽呼入遂与飲不捨於晝夜時人謂)
(之八逹○趙曰漢張芝善草書號草聖故以比之號旭爲張顛故/有脫帽露頂之句如後漢班超傳單于脫㡌徒洗旭爲人酒秃脫)
(帽則露頂矣乃所以戲之蘇東坡所謂顛張醉素兩秃翁末句美/其冩字之疾也潘安仁作楊荆州誄云動翰如飛紙如雲〇師曰)
苦救衰朽差科死則巳(鄭曰差楚/皆切簡也)誓不舉家走今年
大作社(洙曰社祭也所以祈農事也春祈秋報故嵗/有春秋二社〇趙曰左傳鄭子産大爲社也)拾遺能住
否呌婦開大瓶盆中爲吾取感此氣揚揚須知風化
首(洙曰郡守縣令風化之首○趙/曰晏子傳其御者意氣揚揚也)語多雖雜亂說尹終在
口朝來偶然出自卯將及酉乆客惜人情如何拒鄰
叟髙聲索果栗欲起時被肘(洙曰言屢爲掣肘〇蘇曰孔/文㪯就里人飲夜深而歸家)
(人責其遟曰欲命駕數數被肘工部一世偉人造語深得要妙胷/中無國子監者不可讀其詩○師曰足知甫乆客与鄰叟無一日)
(不如/此也)指揮過無禮未覺村野醜(洙曰㪯止無度/不可責礼法也)月出
遮我留仍嗔問升斗(蘇曰何憙以春秋知各海内累詔不仕/嗜酒毎飲不問升斗俱尽醉中猶長褒)
(貶人皆欽/服其量)
　　　陪王侍御同登東山最髙頂宴姚通泉晚携
　　　酒泛江
姚公美政誰與儔不減昔時陳太丘(洙曰丗說陳紀字元/方年十一時候袁紹)
(袁公問曰卿家居在太丘逺近稱之何所履行元方曰老父在太/丘强者綏之以德弱者撫之以仁恣其所安乆而益敬袁公曰孤)
(往者嘗爲鄴令正行此事不知卿家君父何/師元方曰周公不師孔子孔子不師周公)邑中上客有柱
史多暇日陪騘馬遊(洙曰老子爲柱下/史舊說騘馬御史)東山髙頂羅珍
羞(洙曰晋謝安雖貴而東山之/志不謝曹子建緩帶傾庶羞)下顧城郭銷我憂(洙曰登樓/賦聊假日)
(以銷/憂)清江白日落欲盡復携美人登綵舟笛聲憤怒
哀中流妙舞逶迤夜未休(洙曰漢武秋風辭携佳人兮不能/忘横中流兮揚素波簫鼓鳴兮發)
(棹歌歡樂極兮哀情多/○宋曰逶迤即委蛇)燈前往往大魚出聽曲低昻如有
求(洙曰荀子瓠巴鼓瑟游魚出聽〇師曰自此以上旣陳宴樂之/㒷遂於末章有警戒之意盖樂極則継之以哀樂不可過古人)
(戒之作詩之躰當然自三更/風起寒以下皆警戒之辭)三更風起寒浪湧取樂喧呼
覺船重满空星河光破碎四座賔客色不動請公臨
深莫相違迴船罷酒上馬歸人生歡㑹豈有極無使
霜露霑人衣(洙曰此言極樂則悲來也○修可曰此倣謝希逸/月賦日月旣役兮露欲晞歲万晏兮無与㱕佳期)
(可以還微霜/露霑人衣)
　　　湖城東遇孟雲卿復歸劉顥宅宿宴飲散因
　　　爲醉歌
疾風吹塵暗河縣(洙曰楊給事誄軼我河縣俘我洛/畿○趙曰長門賦天漂漂而疾風)行子隔
手不相見(楷曰管子道塗揚/塵十步不相見也)湖城城南一開眼駐馬偶
識雲卿面况非劉顥爲地主(趙曰左傳地主致餼/言人爲地之主也)嬾迴
鞭轡成高宴(蘇曰宋宗昨見王済遂成高臺之宴清談如/玉屑落金盤使人嬾迴鞭轡継燭飛玉觥)劉
侯歎我携客來置酒張燈促華饌且將𣢾曲終今夕
(夢符曰右按魏文帝碼碯勤賦賦曰碼碯玉屬也出自西域文理/交錯有似馬腦故其方人因以名之又古樂府湘東王曲幄中清)
(酒碼碯鐘群邊雜佩琥珀龍霊/持寄心不惜共指星河向今夕)悮疑茅堂過江麓(洙曰堂/一作屋)
巳入風磴霾雲端(鄭曰磴丁鄧切霾謨皆切〇/洙曰陸士衡飛陛躡雲端)自是秦樓
壓鄭谷(洙曰秦樓以秦女弄玉吹簫於樓上得仙故/曰秦樓鄭谷以鄭子真耕於谷口故曰鄭谷)時聞雜
佩聲珊珊(鄭曰相干切○洙曰孔子入見衛霊公夫人南子自/絺惟中再拜環珮玉聲璆然○師曰山海經曰崑崙)
(山有琅玕樹其子似珠以珠爲簟如琅玕色故曰夏簟青琅玕琥/珀出罽賔國初如桃膠凝乃成焉魏文帝碼碯賦序曰碼碯玉属)
(也出自西域文理交錯有似馬腦故其方人因以名之甫有渇疾/故喜飲冰漿風磴乃風路也霾雲端言其石磴之髙秦樓壓鄭谷)
(言駙馬冨貴非谷口貧賤之比也故云悮疑茅堂茅/堂即甫草堂是已雜佩声珊珊指公主之環佩也)
　　　崔駙馬山亭宴集
蕭史幽棲地(洙曰蕭史弄玉夫也好吹簫教弄玉作/鳳鳴而作鳳臺一旦夫妻皆隨鳯去)林間踏
鳥毛(師曰蕭史聚秦女弄玉故言比崔駙馬踏/鳥毛謂蕭史与弄玉同跨彩鵉而去也)洑流何處入
(鄭曰洑房六切○/洙曰洄洑之水)亂石閉門高(趙曰皆言/其幽悽)客醉揮金椀
(趙曰揮者棄也旣醉而遂以金/椀与之戴暠詩云揮金留客坐)詩成得繡𫀆(洙曰李白外傳/云白對明皇撰)
(樂府新詞得宮錦袍〇趙曰唐武后使東方虬/宋之問賦詩詩先成者得錦𫀆亦此得繡𫀆)清秋多宴㑹
(洙曰一/云賞樂)終日困香醪(洙曰香醪酒也/又有濁醪白醪)
　　　鄭駙馬池臺喜遇鄭廣文同飲
不謂生戎馬(洙曰老子戎/馬生於郊)何知共酒盃燃臍郿塢敗(洙/曰)
(董卓傳吕布殺卓使皇甫嵩攻卓弟旻於郿塢殺其母妻男女尽/滅其族乃尸卓於市天時始熱卓素充肥脂流於地守尸吏燃火)
(置卓臍中光明逹晝○師/曰此句言禄山伏誅也)握節漢臣回(洙曰蘇武仗漢節牧/羊起卧操持節毛尽)
(落積十九年還㱕○師/曰此句言鄭自賊㱕也)白髮千莖雪丹心一寸灰(洙曰言/爲憂患)
(所困而心巳無物/矣故云一寸灰)别離經死地披冩忽登臺(洙曰王粲登/樓賦聊假日)
(以忘憂与此同意〇/師曰披寫言剖懷也)重對秦簫發(洙曰見始知秦/女善吹簫注)俱過阮
宅來(洙曰見自湏留阮宅注○師/曰以䖍之踈放比之阮籍也)留連(洙曰一/作醉留)春夜舞淚
落強徘徊(洙曰一云醉連春/苑夜舞淚落徘徊)
　　　陪李金吾花下飲
勝地初相引徐(洙曰一/作余)行得自娱見輕吹鳥毳(鄭曰充/芮反)
隨意數花鬚(鄭曰數所矩切計也○蘇曰王逸少居山隂日/凭欄黙數花鬚或摘撚咀嗅怡然自若人莫識)
(其/意)細草稱偏坐(趙曰亦飲酒闌珊而偏於/細草之上而不思起矣)香醪懶再沽
(蘇曰張超香醪遽尽吾懶/再沽煩尓軰与吾去取)醉歸應犯夜可怕李金吾(洙曰/漢制)
(金吾將軍主徼廵京師○時可曰韋𫐠西都新記曰京師街衢有/金吾曉暝傳呼以禁夜行唯正月十五日夜敕許金吾㢮禁前後)
(各一日故蘇味道上元詩曰金吾不惜夜玉漏莫相催○師曰薛/夣符補遺引李廣從之田間飲㱕覇陵縣尉止之今將軍尚不得)
(夜行事誤矣吹鳥毳言走見金吾骨䡖似吹鳥毛之輕疾也隨/意數花鬚言遲留也香醪懶再沽意属下句可怕李金吾也)
　　　宴胡侍御書堂(洙曰李尚書之芳鄭/袐監審同集㱕字韻)
江湖春欲暮牆宇日猶微闇闇書籍滿輕輕花絮飛
翰林名有素墨客興無違(洙曰揚雄作長揚賦藉翰林以/爲主人子墨爲客卿以諷○趙)
(曰指言李尚書鄭袐監胡侍郎皆/翰林之手也末句言文星亦然)今夜文星動吾儕醉不
歸(洙曰漢苟陳德星聚左傳吾㑪小人/又云况吾㑪乎㑪等也詩不醉尤帰)
　　　書堂飲旣夜復邀李尚書下馬月下賦絶句
湖上林風相與淸殘鐏下馬復同傾(蘇曰阮孚居汶上嵇/迷往别飲至夜分散)
(明日述下馬叩門曰殘鐏可傾乎/遂飲酣揮鞭而去其眞率如此)乆拚野鶴如雙鬢遮莫
鄰雞下五更(洙曰趙典傳云大儀鵠髪注白髪也/五更見和賈舎人早朝大明宫注)
　　　春夜峽州田侍御長史津亭留宴(得筵字)
北斗三更席西江萬里船杖藜登水榭揮翰宿春天
白髮煩多酒明星惜此筵(趙曰夜将尽而曉則明星行/暗矣於是筵終爲可惜也)始
知雲雨峽(洙曰高唐賦云巫山之陽髙/丘之岨朝爲行雲暮爲行雨)忽盡下牢邊(洙曰/下牢)
(地名/也)
　　　陪王待御宴通泉東山野亭
江水東流去清樽曰復斜異方同宴賞何處是京華
亭影臨山水村煙對浦沙狂歌遇形勝(趙曰過於字如/過乎恭過乎哀)
(之義豈言踰過/於勝絶者乎)得醉即爲家(蘇曰阮宣飄流往來人間居/止何地曰得醉処即爲家)
　　　宴王使君宅題二首
漢主追韓信蒼生起謝安(洙曰漢王入関諸將多逃䔥何/獨追韓信晉謝安髙卧東山爲)
(蒼生/起)吾徒自飄泊丗事各艱難逆旅招邀近他郷意
緒寛不才甘朽質(洙曰楊惲書材行朽穢文質/無所底〇趙曰所以自処之語)髙卧豈
泥蟠(洙曰揚子龍蟠于泥/○趙曰所以自謙也)
汎愛容霜鬢留歡上夜關(洙曰一作色䦨子美父諱閑諸/家本辨兩處非閑字此亦可知)
(其誤/矣)自吟詩送老相勸酒開顔戎馬(洙曰古詩戎/馬遍九州)今
何地郷園獨在山江湖墮清月(趙曰李白亦云更/看江月墮清波)酩酊
任扶還(蘇曰嵆康常醉人扶還家古詩/曰但教長酩酊任自别人扶)
　　　宴戎州楊使君東樓
勝絶驚身老情忘發興竒(趙曰破題已對言勝雖絶矣而/驚見在之身則老情雖忘矣而)
(發所對之/㒷則竒也)座從歌妓密樂任主人爲(趙曰歡樂之事/一任主人爲之)重碧
拈(洙曰一/作酟)春酒(洙曰曹子建七啓云春清縹酒注縹深碧色○蘇/曰歐陽文忠公曰酤當作拈○趙曰舊本作酤春)
(酒非也善本作拈則元稹元日詩羞看稚子先拈酒白楽天/歲假詩云歲酒先拈辝不得如此則拈酒乃唐人之語也)輕
紅擘(洙曰一云/酌又掌)荔枝(洙曰蜀都賦旁挺龍目側生荔枝○蘇曰/李充閩中行云擘荔枝濕輕紅酌竹葉艶)
(深緑王愷見而竒之○趙曰荔子雖有数種而膜皆帶粉紅黄魯/直在戎州時王公權家荔子緑廖致平家緑荔枝詩試傾一盃重)
(碧色快剥千/顆輕紅肌)樓髙欲愁思横笛未休吹
　　　季秋蘇五弟纓江樓夜宴崔十三評事韋少
　　　府姪三首
峽險江驚急樓髙月􁀩明一時今夕㑹萬里故郷情
(蘇曰梁里起故/園万里之情)星落黄姑渚(蘇曰蜀記黄惠女下巫峽聞兒亡/乃悲泣累日而止於水湄丗號其)
(地曰黄/姑渚)秋辭白帝城老人因酒病堅坐看君傾
明月生長好浮雲薄漸遮悠悠照邊塞(洙曰月賦升/素質之悠悠)
悄悄憶京華(蘇曰陸雲春來客思酷憶/京華丗事悄悄可憂也)清動盃中物(鮑/曰)
(陶淵明詩天運苟如此且尽盃中物晋楽廣傳常有親客乆閉不/復來廣問其故荅曰前在坐蒙賜酒方欲飲見盃中有蛇意甚惡)
(之旣飲而疾于時河南㕔事壁上有􁈍弓畫作蛇廣意盃中蛇即/角影乃復置酒於前謂客曰酒中復有所見否荅曰所見如𥘉廣)
(乃告其所以客醒/然意解沉痾頓愈)髙隨海上查(洙曰事見查/上覔張鶱注)不眠瞻白兎
(洙曰劉孝綽月詩攅柯半玉蟾植叢映金兎拾遺記玄州/之南以水精爲月刻瑶爲兔楚辭夜光何得蟾光在復)百過
落烏紗(洙曰烏/紗帽也)
對月那無酒登樓况有江聽歌驚白鬢笑舞拓秋
䆫樽蟻添相續(洙曰子建七啓盛以翠樽酌/以彫觴浮蟻鼎沸酷烈馨香)沙鷗竝一雙
盡憐君醉倒更覺片(洙曰一/作我)心降(洙曰詩我/心則降)
　　　劉九法曹鄭瑕丘石門宴集
秋水清無底蕭然淨客心掾曹乗逸興(洙曰漢制以曹/官爲掾如室之)
(掾也言其有所負荷〇趙/曰題是与劉法曹故云曹掾)鞍馬去相尋(洙曰一云/到荒林)能吏逢
聮璧(洙曰潘岳夏侯湛每/同行人以爲連璧)華筵直一金(張詠曰文帝惜百金/罷露臺顔師古注以)
(爲金一兩直十千則百金者/一千緍乃中人十家之産也)晚來横吹好(沈括曰後漢班超假/鼓吹注古今樂録曰)
(横吹胡樂也張騫自西域傳其法於長安唯得摩訶兠勒一曲李/延年因之更造新声二十八解乗㒷以爲武樂後漢以給邊將俗)
(用者黄鵠隴頭出関入関出塞入塞/折楊柳黄覃子赤芸楊望行人十曲)泓下亦龍吟(洙曰馬融/長笛賦近)
(丗雙笛從羌起羌人伐竹未及巳龍/鳴水中不見以已截竹吹之声相似)
　　　與鄠縣源大少府宴渼陂(得寒字)
應爲西陂好金錢罄一飡(夢符曰按前漢書曹丘生數招/權顧金錢〇蘇曰隋焬帝宫娃)
(遊揚州見菱芡曰罄錢一/飡其奢冨如此見大拾遺)飰抄雲子白(洙曰雲子雨也荀子/雲賦曰託地而遊宇)
(友風而子雨○時可曰漢武帝内傳王母謂帝曰太上之藥乃有/玄光梨角風實雲子〇趙曰雲子指言菰米飰也西陂中則有菰)
(矣宋玉云主人女炊香菰之飰惟菰米/之香滑㓗白然後足以當雲子之譬也)瓜嚼水精寒無計廻
船下空愁避酒難(趙曰言主人苦相/勸酒無計避之耳)主人情爛熳持荅
翠琅玕(洙曰四愁詩美人贈我翠琅玕何以報之雙玉盤〇趙/曰情爛熳盖情多之意持荅翠琅玕意以篇什當之也)
(〇師曰漢武帝傳王母謂帝曰太上之藥乃有玄光黎角風實雲/子帝園王族昌城王藥紫虬童子九色龍腦太真䖵芝天漢神草)
(南宫大碧西郷扶老有得服之後天而老内翰以雲子/爲雨誤矣翠珢玕以喻投我之想重故以此詩荅之)
　　　和江陵宋大少府暮春後同諸公及舎弟宴
　　　書齋
渥洼汗血種(洙曰漢武元鼎四年秋馬生渥洼水中作天馬之/歌歌曰太一况天馬下霑朱汗沬流赭注大宛馬)
(汗血言汗從前肩髀出如血/渥洼事見送封主簿王郎詩)天上麒麟兒(洙曰徐陵年數歲/家人携見宝誌上)
(人誌以手摩頂曰/天上石麒麟也)才士得神秀(洙曰孫綽賦天/台山岳之神秀)書齋聞爾
爲棣華晴雨好(洙曰棠棣之華/宴兄弟之詩)綵服暮春冝(洙曰老萊子/班衣○趙曰)
(取暮春者/春服旣成)朋酒日歡㑹(洙曰豳七月朋酒斯饗兩樽曰/朋〇蘇曰荀爽朋壷助春勸㑹)老夫
今始知(蘇曰西門卓歧路荆棘人/情炎凉老夫今日始知矣)
　　　夜宴左氏莊
風林纎月落(定功曰古詩兩/頭纎纎月初生)衣露淨琴張(饒節曰月落露/下言夜深也)
暗水流花逕春星帶草堂檢書燒燭短(蘇曰韋玄毎/使子弟讀書)
(或檢閱文字燒短燭燼則罷課夜常以此爲程短尺燭也○趙/曰謂之檢書則必尋討事出之類檢或未獲冝乎燒燭至於短)看
(洙曰一/作說)劒引盃長(洙曰看劒一云煎茗〇趙曰東坡有云引盃/看劒話偏長正使此句一本作說劒字則話)
(說而巳未必因/之而長引盃也)詩罷聞吴詠(洙曰吴詠作吴人詠詩声也○/蘇曰公孫滿寓秦中月夜聞人)
(吴音棹歌浩然有㱕/心即日命駕㱕矣)扁舟意不忘(趙曰惟其聞吴詠/故有扁舟之㒷)
　　　王十五前閣㑹
楚岸收新雨春臺引細風情人來石上(趙曰鮑明逺詩/留釣待情人)
鮮鱠出江中(趙曰枚乗七發/云鮮鯉之􁴡)鄰舎煩書扎(洙曰司馬相如/傳扎木蘭之薄)
(小者時未多用紙故給扎以書録/〇趙曰王十五者必公之鄰也)肩輿強老翁(趙曰以筍輿/來迎公也)
病身虚俊味(趙曰以病不能食/而虚其俊美之味)何幸飫兒童(趙曰饋食/於公持之)
(以㱕故燕/及兒軰矣)
　　　獨酌
歩屧深林晩開樽獨酌遲仰蜂粘落絮(洙曰一作蘂/○趙曰蜂黏)
(花蘃是也一/作落絮非是)行(洙曰行/列之行)蟻上枯梨薄劣慙眞隱(洙曰謝/霊運詩)
(彼美丘園道/喟焉傷薄劣)幽偏得自怡本無軒冕意不是傲當時(洙/曰)
(冕服軒車也○蒼舒曰右按莊子曰今之所謂得志者軒冕之謂/也軒冕在身非性命也物之儻來寄者也〇師曰蜂粘落絮蟻上)
(枯梨言無味也獨酌最無㒷味故以喻之隱有真有假如杜淹之/隱嵩山徼求利禄此所謂仕塗之捷徑耳甫以薄劣而遁丗故云)
(真隱非有意/於軒冕也)
　　　獨酌成詩
燈花何太喜(洙曰西京雜記云樊將軍噲問陸賈曰自古人君/皆云受命于天有瑞應豈有是乎賈應之曰有之)
(夫目瞤得酒食燈花得錢財乾鵲噪而行人至蜘蛛集而百事喜/小既有徴大亦冝然○趙曰今公得酒獨酌而用燈事大抵取喜)
(事而/巳)酒緑正相親(洙曰緑/一作色)醉裏從爲客(趙曰任從爲客而/不辭也〇師曰言)
(爲客得醉且/以寛釋也)詩成覺有神(洙曰如有神助也公甞有詩云讀書/破萬卷下筆如有神○趙曰禰衡之)
(能文章曰/思若有神)兵戈猶在眼儒術豈謀身(師曰言兵戈之際/儒道非可圖冨貴)苦
𬒳微官縛低頭愧野人(何曰低頭言愧而不能仰視也〇蘇/曰鮑暾放逸傲丗不仕士大夫多枉)
(駕過廬不問高下皆平揖未嘗低折人目爲後軰卧龍一日部使/者謁暾少頃弟昭曰子卑賤如此如何不深雲笑傲作此態豈不)
(愧野/人耶)
分門集註杜工部詩卷第十
分門集註杜工部詩卷第十一
　紀行　古詩四十首
　　　北征(洙曰後漢班彪更始時避地凉州發長安作北/征賦○鮑曰至德二年公自賊竄歸鳯翔謁肅)
(宗授左拾遺時公家在鄜州所在宼多彌年囏窶孺/弱至餓死者有墨制許自省視八月之吉公始北征)
(徒歩至三川迎妻子故有是詩○蘇曰此征詩/識君臣之大體忠義之氣與秋色争髙可貴也)
皇帝二載秋閏八月初吉杜子將北征蒼忙問家室
(蘇曰胡混自金陵歸永安蒼忙下馬問里人日家室何在○趙曰/皇帝言肅宗也二載言至德二載也自鳯翔歸鄜州此之謂北征)
(也蒼忙荒/寂之皃)維時遭艱虞朝野少暇日顧慙恩私被詔
許歸蓬蓽(洙曰時房琯得罪甫上言琯罪細不冝免帝怒詔三/司推問甫謝因稱琯宰相子少自樹立有大臣躰帝)
(不省録詔放甫歸鄜省家○修可曰/傅長虞詩歸身蓬蓽廬樂道以忘飢)拜(洙曰一/作奉)辭詣闕下(洙曰/一云)
(閣/門)怵惕乆未出雖乏諌諍姿恐君有遺失(炎曰言諌免/琯〇趙曰甫)
(不忍輕去其君恐君又/有過舉而欲諌諍之)君誠中興主經緯固宻勿東胡反
未巳臣甫憤所切(洙曰東胡禄山也憤其亂也〇趙曰指言/安慶緒也至德二載正月乙夘安慶緒已)
(殺其父禄山/而襲僞位矣)揮涕戀行在(炎曰天子行幸/所在曰行在)道途猶恍愡(魯/曰)
(言心/憂也)乾坤含瘡痍憂虞何時畢靡靡踰阡陌人煙眇
蕭瑟(洙曰靡靡猶遲遲也詩行邁靡/靡蕭瑟言人皆避亂無留居也)所遇多被傷呻吟更
流血回首鳯翔縣旌旗晚明㓕(洙曰時肅/宗在鳳翔)前登寒山重
屢得飲馬窟(洙曰古樂府有/飲馬寒山窟行)邠郊入地底涇水中蕩潏
(鄭曰潏以侓切○洙曰邠州古豳國昔公劉據豳其/地開元十三年改豳州爲邠周禮雍州川曰涇汭)猛虎立我
前蒼崖吼時裂菊垂今秋花石載(洙曰一/作帶)古車轍青雲
動髙興幽事亦可悅山果多鎻細羅生雜橡栗(鄭曰/橡徐)
(兩切櫟/實也)或紅如丹砂或黒如點􁈍(曾曰五白若截肪黄如/蒸栗赤若丹砂黑如點)
(漆文齊有醜女鬢/若飛蓬膚如點漆)雨露之所濡甘苦齊結實(洙曰言山中/草木皆遂其)
(生而人不遑寧止○修可曰放/莊子日月之所照霜露之所墜)𬗟思桃源内益歎身丗拙
(洙曰桃源秦/俗避亂之所)坡陀望鄜畤(鄭曰上芳無切下諸市切○洙曰鄜/畤漢武郊祀之所春秋時白狄之地)
(○修可曰前漢郊祀志秦文公黄蛇自天而下屬地其口止於鄜/衍文公問史敦敦曰此上帝之徵君祠之於是作鄜畤用三性郊)
(祀白帝焉以此考之鄜畤/乃文公所作非漢武也)谷巖互出没(竦曰互遞/互隱見也)我行巳
水濵我僕猶木末(洙曰木末/言猶逺也)鴟鳥(洙曰一/作梟)鳴黃桑野䑕
拱亂穴夜深經戰(洙曰一/作中)場寒月照白骨(蘇曰李隱塞/上行云寒月)
(上征壘沙與骨共白胡/馬中夜嘶斷腸穹廬客)潼關百萬師往者散何卒遂令半
秦民殘害爲異物(洙曰翰以兵二十萬守潼關及其敗也火/抜歸仁曰公以二十萬一日覆敗持是安)
(歸遂執以降賊也○魏文帝與吴質書云元瑜長逝化爲/異物吴質與太子賤亦云陳阮徐生而今各逝以爲異物)況我
墮胡塵及歸盡華髮(洙曰甫先䧟賊而亡歸○趙曰言盡/華髪則其存者於離亂之乆見其盡)
(老/也)經年至茅屋妻子衣百結(蔡曰董先/生衣百結)慟哭松聲逈
悲泉共幽咽平生所驕兒顔色白勝雪見耶背靣啼
垢膩脚不襪(蘇曰徐貴妃㓜時隱於庶人家滿身垢膩短衣/脚無襪齊皇后見而竒其相以萬金易而育之)
(○修可曰沈佺期被/彈詩云窮困多垢膩)牀頭兩小女補綻纔過膝海圖坼
波濤舊繡移曲折天吴(魯曰天吴水神也○修可曰木玄虚/海賦天吴乍見而髣髴山海經云朝)
(陽之谷有神曰天吴是爲水伯虎/身人靣八手八足八尾青黄也)及紫鳯(修可曰山海經云/丹穴山有鸑鷟鳳)
(之屬也如鳳五色而多紫○趙曰天/吴海圖所畫之物紫鳯所繡之物也)顚倒在短(洙曰一/作衽)褐(修/可)
(曰當作裋音竪盖傳冩之誤也張衡應間曰士有解裋褐而襲黼/黻方言曰關西謂䄡䄖短者爲裋褐前漢貢禹裋褐不完師古裋)
(謂童竪所着之𥜗褐毛布也〇定功曰淮/南子載寗戚飯牛歌曰䄈褐短衣適上骭)老夫情懷惡嘔泄
卧數日(洙曰一作數日卧嘔泄〇蘇曰邵平不喜聞是非/名利事輔聞即甚惡數日嘔泄古詩是非添嘔泄)郍
無(洙曰一/作能)囊中帛救汝寒凛慄粉黛亦解苞衾稠稍羅
列瘦妻靣復光癡女頭自櫛學母無不爲暁粧隨手
抺移時施朱鈆狼藉畫眉闊(洙曰宋玉登徒子好色賦臣/東家之子著粉則太白施朱)
(則太/赤)生還對童稚(蘇曰郭攸吾幸生還故郷/善對㓜稚雖死心亦足矣)似欲忘飢渇
問事競挽鬢(蘇曰林喆自回中還郷兒童軰皆問事争挽鬚/鬢〇定功曰曹子建時謝安挽其鬚曰使君於)
(此不/凡)誰能即嗔喝飜思在賊愁甘受雜亂聒新婦且
慰意生理焉得說至尊尚蒙塵(洙曰僖二十四年傳臧/文仲對曰天子蒙塵于)
(外敢不奔/問官守)幾日休練卒仰看天色改旁覺妖氣(洙曰一/作氛)豁
(蘇曰張子房曰幾日/妖氣開豁天宇明靜)隂風西北來慘澹隨回鶻(洙曰一作/胡紇唐書)
(回鶻列傳云回紇其先匈奴也元魏時號髙車部或曰敕勒訛爲/臧勒臣於突厥至隋丗韋紇復叛去自稱囬紇回鶻言勇􁀳猶鶻)
(然)其王願助順其俗喜馳突(蘇曰張騫曰西羗/人俗喜馳馬闘射)送兵五
千人(洙曰時回紇以/兵五千助順)驅馬一萬匹此輩少爲貴四方服
勇決所用皆鷹騰破敵過(洙曰一/作如)箭疾(洙曰回紇至隋/曰韋紇其人驍)
(僵初無首長逐水草/轉徙善騎射喜盗鈔)聖人頗虚佇時議氣欲奪(趙曰言/主上雖)
(虚心以待其破賊然時議恐/畢竟爲害所以氣欲奪也)伊洛指掌収西京不足拔官
軍請深入蓄銳伺俱發(趙曰此正時議以爲國家有恢復/中原之理官軍深入自足破賊不)
(必專用回/紇兵也)此舉開靑徐旋瞻略恒碣昊天積霜露正氣
有肅殺禍轉亡胡歳勢成擒胡月(洙曰隋長孫晟傳曰臣/夜望磧北有赤氣長百)
(餘里如雨下垂按兵書名/洒血欲㓕匈奴冝在今日)胡命其能乆(洙曰史思明傳優/相謂曰胡命盡矣)皇
綱未冝絶憶昨狼狽初(定功曰酉陽雜爼云狼狽是兩物前/足絶短每行常駕兩狼失則不能動)
(故丗言乖者爲狼狽○鄭曰狽/愽盖切狼相負而行曰狼狽)事與古先別姦臣競葅醢
(鄭曰葅臻魚切〇洙曰禄/山長反亦國忠媒蝎之)同惡隨蕩折不聞夏殷衰中自
誅襃妲(鄭曰妲當葛反○洙曰褒姒妲己也此言誅楊貴妃也/○鮑曰魏㤗云唐人詠馬嵬之事尚矣丗所稱者劉白)
(劉禹錫曰官軍誅佞幸天子捨夭姬白樂天曰六軍不發無柰何/宛轉蛾眉馬前死此乃歌詠禄山而明皇不得巳誅貴妃也豈特)
(不曉文體盖亦失事君之礼老杜則不然北征詩曰憶昔狼狽初/事與古先别姦臣竟葅醢同惡随蕩析不聞夏啇衰中自誅襃妲)
(乃明皇鉴夏商之敗畏天悔/禍賜妃子死官軍何與焉)周漢獲再興宣光果明哲(魯/曰)
(周宣王漢/光武也)桓桓陳將軍(洙曰陳將軍玄禮也/首謀誅貴妃國忠者)仗鉞奮忠烈
(蘇曰汲黯仗鉞/宣風奮於忠烈)微爾人盡非于今國猶活(定功曰孫楚爲/石仲容與孫皓)
(書曰愛民恬國道家所尚又齊髙席手敕/王廣之子珍國云卿愛人活國甚副吾意)凄凉大同殿寂寞
白獸闥(洙曰大同白獸皆/禁中宫殿名也)都人望翠華(洙曰司馬相如/曰建翠華之旗)佳
氣向金闕(蒼舒曰右按神異經東北大荒中有金闕髙百丈上/有明月珠俓三丈光照千里中有金階西北入兩闕)
(中名/天門)園陵(洙曰園陵天/子所葬之地)固有神掃洒數不缺煌煌太宗
業樹立甚宏逹
　　　徒歩歸行(彦輔曰贈李特進自鳯/翔赴許州途經邠州作)
明公壯年值時危經濟實藉英雄姿(洙曰天下英雄惟/操與使君○趙曰)
(晉石苞遷司馬景帝中護軍而宣帝聞苞好色薄/行以責景帝景帝荅曰雖細行不足而有經國才)國之社稷今
若是武定禍亂非公誰(趙曰魏賀拔軌稱字文㤗曰/宇文公文足經國武能定乱)鳯
翔千官且飽飰(洙曰言公私窘迫且/飽而巴未能輕肥)衣馬不復能輕肥
(曽曰語乗肥馬衣輕裘/與朋友共敝之而無憾)青𫀆朝士最困者白頭拾遺徒
步歸(洙曰甫謁上於鳯翔受左拾遺/○曽曰史白頭如新傾蓋如故)人生交契無老少論
交何必先同調(洙曰一作論心誰謂/古今殊異代可同調)妻子山中哭向天
須公櫪上追風驃(洙曰梁邵陵王啓連翩絶景凌若追風○/修可曰崔豹古今注始皇七馬一曰追風)
(廣韻曰馬黄白色曰驃○師曰追風驃言李公有/驃騎疾可追風逐電甫欲就之一借櫪馬槽也)
　　　彭衙行(彦輔曰左傳文二年晉侯及秦師戰于彭衙/注遏江縣西北有彭城〇魯曰馮翊郡合陽)
(縣西有/彭衙城)
憶昔避賊初北走經險艱夜深彭衙道月照白水山
盡室乆徒歩逢人多厚顔(洙曰書五子之歌顔厚忸怩詩/云顔之厚矣羞愧之情見於靣)
(貌如靣皮厚然故/以顔厚爲色愧)參差谷鳥吟(洙曰一/作鳴)不見遊子還(師/曰)
(前年秋七月避賊次年/春尚不得還故有此句)癡女飢咬我啼畏猛虎聞懷中掩
其口(蘇曰王莽五歳語尤乖父/聞之急掩其口抱於懷中)反側聲愈嗔小兒強解
事(鄭曰強/巨兩切)故索苦李餐(蘇曰時賊方収録衣冠汚以僞命/而避難者方銷晦声跡故託言女)
(啼而恐虎狼聞也/虎狼喻盗賊矣)一旬半雷雨泥濘相攀牽(鄭曰濘/乃定切)旣
無禦雨(洙曰一/云禦濕)備徑滑衣又寒有時經(洙曰一/作最)契闊
竟日數里間野果充糇糧(洙曰擊鼓死生契闊契闊/勤苦也公劉廼褁糇糧)卑
枝成屋椽早行石上水暮宿天邊煙少留同家窪(鄭/曰)
(烏瓜/切)欲出蘆子關故人有孫宰髙義薄曽雲(洙曰陸/士衡文)
(髙義薄雲天同家窪廬子関皆地名也故人故/舊之人也高義言其恩義高逺皆說孫宰也)延客已曛黒
(洙曰曛黒薄暮也謝靈運詩/夜聽極星䦨朝遊窮曛黑)張燈啓重門煖湯濯我足剪
紙招我䰟(洙曰宋玉爲/屈原招䰟)從此出妻孥相視涕䦨干(洙曰/言淚)
(之墮闌干衆多皃〇趙曰談藪王元景使梁劉孝綽送之泣/下元景無淚謝曰卿勿怪我别後䦨干䦨干淚不斷之貌)衆
雛爛熳睡(師曰衆雛指甫/諸子昆兄也)喚起霑盤餐(彦輔曰僖公二十/二年晉公子重耳)
(過曹曹大夫僖負覊饋盤飡寘璧焉公子受食返璧○趙曰爛/熳言睡之熟也盧仝亦云鶯花爛熳君不來皆其多而熟也)誓
將與夫子永結爲弟昆遂空所坐堂安居奉我歡(師/曰)
(惟孫宰尚義以所坐之堂而館我况復以盤餐禮之加/恤故甫誓與之結爲兄弟示其親愛之誠不相忘也)誰肯艱
難際豁達露心肝別來歳月周胡羯仍構患(鄭曰胡/官切)何
當有翅翎飛去墮爾前(趙曰胡羯之患盖指言安慶緒盖/安緒於正月弑父而襲僞位也公)
(旣䧟賊而脫身達行在故/寄此詩感其恩懷其人矣)
　　　發秦州(洙曰乾元二年自秦州/赴同谷縣紀行十二首)
我衰更嬾拙(鄭曰嬾/魯旱切)生事不自謀無食問樂土(洙曰詩/適彼樂)
(土○修可曰莊子云吾無糧我無食〇師/曰同谷在京之南不經殘破故云樂土)無衣思南州(洙曰/雪賦)
(祼壌重繒注不衣國也謝靈運詩南州實炎德桂樹陵/寒山○趙曰楚辭嘉南州之炎德南州氣暖故思南州)漢源十
月交(鮑曰唐志漢源属同谷郡大槩美同谷風土/多暄利於貧士非九月十月之交去秦也)天氣如凉
秋草木未黄落(洙曰月令文○蘇曰長沙十月草木尚/未黄落加之蒸濕北人甚不冝風土)况
聞山水(洙曰一/作東)幽栗亭名更佳(洙曰今成/州栗亭縣)下有良田
疇充腸多薯蕷(鄭曰上常恕下常怒切○洙曰永和𥘉有採/藥於衡山者道迷糧盡過息岩下見一老公)
(四五年少對執書告之以飢與之公物如薯蕷後不復飢○田曰/陶隱居云薯蕷處處有之掘取食之以充糧圖經云胡閩中出一)
(種根如芋而枝紫色煎煑食之俱美彼上人呼曰藷音殊山海經/云景山北望沙澤多藷藇音与署蕷同郭璞云根似芋可食江南)
(人呼藷爲儲語有輕重耳其實一/種南北之産不同故其形類差别)崖蜜亦易求(蘇曰崖蜜乃/櫻桃也陸機)
(崖蜜珠满藍王子敬帖云山隂崖蜜珠甘嘉得多尤妙本草載石/蜜陶隱居云即崖蜜也高山嵓石間作之色靑赤味小噞食之心)
(煩其蜂黑色似䖟又木蜜呼爲食蜜懸樹枝作之又土蜜於土中/作之凡蜂作蜜皆須人小便以釀諸花乃得和熟狀似作飴須糵)
(也掌禹錫云按㝷常蜜亦有木中或土中作者北方地燥多在土/中南方地儑多在木中各隨土地所有而生其蜜一也崖蜜則是)
(一蜂如陶所說出南方嵓嶺間生懸崖上蜂大如䖟房著嵓窟以/長竿刺令蜜出承取之多至三四石入藥用勝於凡蜜張華博物)
(志云逺方山郡幽僻處出蜜所著巉嵓石室非攀縁所及唯於山/頂藍轝自懸挂下遂得採取洪覺範冷齋夜話載蘇東坡橄㰖詩)
(云待得微甘廻齒頰巳輸崖蜜十分甜乃云崖蜜事鬼谷子曰照/夜清螢也百花醴蜜也崖蜜櫻桃也以子羙此詩觀之十月間恐)
(無櫻桃則崖蜜/更無異議也)宻竹復冬笋清池可方舟(洙曰西都賦鏡/淸流又方舟並)
(騖俛仰極樂○趙曰謝靈運登石門最髙頂詩/宻竹使徑迷方舟並兩船也爾雅大夫方舟)雖傷旅寓逺
庶遂平生遊(洙曰傷/一作云)此邦俯要衝實恐人事稠應接
非本性(蘇曰阮嗣宗頗倦人事應接進退非吾本性○趙曰上/子敬過越州見潭壑澄澈清流冩注云山川之羙使人)
(應接/不暇)登臨未銷憂(洙曰王仲宣登樓賦登兹/樓以四望聊假日以銷憂)谿谷無異石
塞田始微収(鄭曰塞/先代切)豈復慰老夫惘然難乆留日色
隱孤戍(洙曰惘一作焹謝玄暉詩日隱澗疑空〇/趙曰何遜詩曰團團日隱洲烏啼滿城頭)烏啼满城
頭中宵驅車去飲馬寒塘流(洙曰古詩飲/馬長城窟)磊落星月髙
(鄭曰磊魯猥切〇趙曰古詩兩頭/纎纎新月生磊磊落落向曙星)蒼忙雲霧浮(修可曰庾/信詩寂寞)
(歳隂窮蒼/茫雲貌同)大哉乾坤内吾道長悠悠(師曰言天地雖寛/而吾道彫喪若無)
(所容亦終於此而已/矣故曰吾道長悠悠)
　　　赤谷
天寒霜雪繁(洙曰正月繁霜○趙曰孔/子曰天寒旣至霜雪旣降)遊子有所之(洙/曰)
(李陵遊子/暮何之)豈但歳月暮(洙曰古詩涼涼歳云暮又歳月忽巳/晚沈休文飛光忽我道豈止歳云暮)
重來未有期(洙曰古詩㑹靣安可/知蘇武相見未有期)晨發赤谷亭險艱方
自兹(洙曰任彦昇晨發冨春/渚又云滿險方自知)亂石無改轍(洙曰曹子建中塗/絶無軌改轍登髙)
(岡○趙曰不以亂/石之故而改轍)我車巳載脂(洙曰泉水載脂/載轄還車言邁)山深苦多
風(洙曰魏文帝苦哉行/谿谷多風霜露沾衣)落日童稚飢(洙曰苦寒行行行日/已逺人馬同時飢)悄
然村墟逈煙火何由追(洙曰曹子建中野何蕭條千里無人/煙○趙曰四望無煙火公詩言童稚)
(苦飢而村墟尚逺煙火無所追求以造飯舊注非○師曰按地理/志秦州隴城縣有大隴山亦曰隴首山三秦記之其阪九回上者)
(七日乃越上有清水四注下俗歌曰隴頭流水鳴声幽咽遥/見秦川肝腸斷絶甫盖上大隴山故云云謂其阪九回故也)貧
病轉零落(洙曰一云飄零曹子建零落/歸山丘謝靈運萬事俱零落)故郷不可思(洙曰/又鬱)
(鬱多愁思綿綿多故郷文帝/若哉行還望故郷鬰何壘壘)常恐死道路(洙曰語寕死/於道路乎)永
爲髙人嗤(洙曰古詩但爲後丗嗤〇趙曰後漢/光武爲賊所敗謂耿弇曰幾爲虜嗤)
　　　鐵堂峽
山風吹遊子縹緲乗險絶(鄭曰縹普召切緲弭沼切〇趙/曰文選神仙縹緲○逢彦曰縹)
(緲衣裳/飛揚貌)硤形藏堂隍(立之曰山臺如堂皇/峽藏于兩山之間)壁色立積鐵
徑磨穹蒼蟠(洙曰魏文帝脩條摩蒼天常道立深谷下無底/髙巖曁蒼穹〇趙曰徑之屈蟠而摩天以言高)
(也古歌黄鵠/摩天極髙飛)石與厚地裂脩纎無限竹嵌空太始雪(洙/曰)
(限一作垠/空一作孔)威遲哀壑底(洙曰殷仲文哀壑叩虚無○趙曰詩周/道倭遲注云歷逺貌而變用威遲字)
徒旅慘不恱(洙曰謝靈運徒旅苦奔峭顔延年改服飾徒/旅首路跼險艱又隱閔徒御悲威遲良馬煩)水
寒長冰橫(魯曰謝靈運/石横水分流)我馬骨正折(鄭曰旨熱切○洙曰詩/我馬瘏矣荀子折筋絶)
(骨)生涯抵弧矢盗賊殊未㓕飄蓬踰三年(趙曰抵者逢/抵之抵抵弧)
(矢則遭用兵之時也飄蓬出商君書曰夫飛蓬遇飄風而/行千里乗風之勢也古詩云轉蓬離本根飄飄畏長風)回首
肝肺熱(師曰弧矢言盗賊興也自盗賊竊發以來生涯/抵弃不成家計抵弃也肝肺熱言憂則内熱也)
　　　鹽井(彦輔曰蜀都賦/家有鹽泉之井)
鹵中草木白(洙曰地舄鹵者生塩○修可曰許愼說文曰鹵塩/地也東方謂之斥西方謂之鹵又漢宣帝常困於)
(蓮勻鹵中注蓮勺縣有塩池廣十餘里/其郷人名鹵中師古曰今在櫟陽縣)靑者官鹽煙(蘇曰郭/思瑶溪)
(詩話作直/者靑塩煙)官作旣有程(洙曰程限也○趙曰陳/琳詩曰官作自有程)煑鹽煙在
川(洙曰前漢吴王/東煑海爲塩)汲井歳榾榾(鄭曰古忽切木名○洙曰莊/子天地篇子真見漢隂丈人)
(方將爲圃畦鑿隧而入井抱甕而/岀灌榾榾然用力甚多而見功寡)出車日連連(洙曰駢拇篇/又奚連連如)
(膠漆纏糾連結也〇天啓/曰連連言運載不輟也)自公斗三百轉致斛六千(洙曰/轉致)
(言貿易也十三百斛/六千言其利相倍什)君子慎止足(修可曰老子知足不辱張/景陽詠史詩逹人知止足)
小人苦喧闐我何良嘆嗟物理固自然(洙曰一云亦固/然〇魯曰物有)
(利則人爭取之此理/之自然何可嘆嗟乎)
　　　寒硤(鄭曰侯夾切○魯曰/寒硤雲門皆秦地名)
行邁日悄悄(洙曰詩行邁靡靡又憂心/悄悄〇黄曰逺行曰邁)山谷勢多端雲門
轉絶岸積阻霾天寒(鄭曰霾謨皆切○洙曰尔雅釋天風/而雨土爲霾〇趙曰海賦絶岸万丈)
寒峽不可度我實(洙曰一/作貧)衣裳單(趙曰庾信梅詩/真悔著衣單)况
當仲冬交(帥曰甫自秦至此巳十一月故云仲冬交甫於詩皆/以年月紀欲後丗有所考其行止也不然何以謂之)
(詩史/乎)泝㳂増波瀾野人㝷煙語行子傍水餐此生免
荷殳(鄭曰荷何佐切負也○洙曰候人詩荷戈與殳〇蘇曰劉/肅退居嵩嶺恬然自樂謂兒姪曰尓輩當勉力耕舂此生)
(何望青雲致身儻免荷/戈執殳其幸亦非細)未敢辭路難
　　　法鏡寺
身危適他州(黄曰身危謂避/關輔之饑也)勉強終勞苦(蘇曰陶侃勉/強仕䆠終亦)
(勞心苦力但歸老田/園養此疲􁓓可矣)神傷山行深(秦曰山行深謂經九/回坂頗令人傷神)愁破
崖寺古(修可曰破除也謂望見法鏡寺/可以駐足忽使人愁悶破除也)嬋姢碧鮮淨(洙曰/吴都)
(賦檀栾嬋姢玉潤碧鮮謂竹○趙曰碧鮮言竹也竹謂之/嬋姢唐孟郊有三嬋姢詩曰竹嬋姢月嬋姢人嬋姢也)蕭摵
寒籜聚(鄭曰摵子六切又所隔切到也○洙曰潘安秋興賦庭/樹戢以洒落謝靈運初篁苞緑籜盧子諒摵摵芳葉零)
(蘂蘂紛華落射雉賦陳/柯摵以改舊籜撻各切)回回山根水(洙曰山一作石劉/公幹回囘自昏乱)冉冉
松上雨洩雲蒙清晨(洙曰魏都賦窮岫泄雲日月恒翳顔/延年泄雲巳慢慢夕雨亦淒淒○田)
(曰洩與泄同泄猶出也清晨岀曹子建詩/多使如名都篇雲散還城邑清晨復来還)初日翳復吐(洙曰/陶潜)
(景翳翳以將入宋玉賦白日初出曹子/建微隂翳陽景曹顔遠宻雲翳陽景)朱甍半光烱(鄭曰甍謨/耕切烱古)
(逈切/光也)戸牖粲可數(鄭曰色/主切)拄䇿忘前期(趙曰沈全期云/紅日照朱甍)
出(洙曰一/作髙)蘿巳亭午(洙曰天台賦羲和亭午/〇定功曰廣雅日在竹)冥冥子規叫
(洙曰子規一名杜宇蜀人以爲望帝/䰟〇趙曰谷說云望帝化爲子規)微徑不復取(師曰甫欲/小憇此寺)
(柰聞子規聲起人思郷况徑陌微窄/難以取就一遊於是前邁故云云)
　　　青陽峽
塞外苦厭山南行道彌惡(師曰天下山惟南最多甫自/秦適同谷是自北之南也)岡
巒相經亘(洙曰盧子諒/岡峦挺茂樹)雲水氣參錯(洙曰謝靈運詩遡流/觸驚急臨坼阻參錯)
林逈硤角來天窄(洙曰一/作穿)壁靣削(鄭曰窄/側格切)磎西五里
石(鄭曰磎苦奚/反今作溪)奮怒向我落仰看日車側(蘇曰後漢李/尤九曲歌安)
(得力士/翻日車)俯恐坤軸弱(蘇曰張化曰日車轉側羲和無功○趙/曰淮南子注曰乗車駕以六龍坤軸即)
(地軸也此言落石之聲勢以其聲震天而日/車爲之側其勢可以壓地而坤軸爲之弱也)魑魅嘯有風(鄭/曰)
(上丑知下明祕切〇洙曰天台賦始經魑魅之塗鮑明逺蕪城賦/水魅山鬼野䑕城狐風嘷雨嘯昏見晨趨○蘇曰何遜詩云林間)
(夕風生隔水魑魅嘯工部言乱/丗無正人使魑魅向風而嘯)霜霰浩漠漠昨憶踰龍坂
(洙曰四愁詩欲往從之隴坂長〇趙曰漢書天水郡注有/大坂名曰龍坂○偶曰秦州記曰隴坂九曲不知髙幾里)髙秋
視吴岳(㤗伯曰周礼雍州其鎮曰嶽山注云吴岳也漢志吳山/在汧縣西○彭曰國語謂之西吳秦都咸陽以爲西岳)
東笑蓮花卑(見蓮峯望/忽開注)北知崆峒薄(見聊欲倚崆/峒注山名也)超
然侔壯觀(鄭曰古乱切○洙曰景福殿雖咸池之壯觀夫何足/以比讎〇趙曰言靑陽峽山超特而起可侔呉岳之)
(壯觀司馬相如曰/此天下之壯觀也)巳謂殷寥廓(鄭曰殷音隱○洙曰天台賦/太虚寥廓而無閡曹子建大)
(谷何/寥廓)突兀猶趂人及兹嘆冥寞(洙曰嘆一作欲○趙曰謂/至其趂人之際歎神造之)
(冥寞而不/可測也)
　　　龍門鎭
細泉兼輕冰沮洳棧道濕(鄭曰上将茹下羊恕切漸濕也/棧士諌切又士限切木道也○)
(洙曰魏汾沮洳潤濕之處故爲沮洳漢髙紀/王燒絶棧道師古曰棧即閣也今謂之閣道)不辭辛苦行迫
此短景急(洙曰舞鶴賦急景凋年○歐曰/短景急言日短急於奔程也)石門雲(洙曰一/云雪雲)雷
隘(洙曰一/作溢)古鎭峯巒集旌竿暮慘澹風水白刃澁(鄭曰色/立切石)
(滑/也)胡馬屯成臯(洙曰成臯滎陽之間胡馬回紇也○趙曰成/臯鞏落之地意言安史之兵耳舊以回紇非)
(也是時乾元二年之冬回紇未反不可/妄引也〇革曰胡馬指禄山之兵也)防虞此何及(洙曰言巳/後時矣)
嗟爾逺戍人山寒夜中泣(洙曰士衡苦哉逺/征人拊心悲如何)
　　　石龕
熊羆咆我東(鄭曰咆/蒲交切)虎豹號我西(鄭曰號胡刀切○洙曰/魏武帝苦寒行熊羆對)
(我蹲虎豹/夾路啼)我後鬼長嘯我前狨又啼(鄭曰狨而中切獸/也山鬼雨嘯見前)
(○蘇曰楊大年云狨之形似鼠而大尾長作金色生川峽深山中/人以藥失射殺之取其尾爲卧褥鞍𬒳坐氊之用狨甚愛惜其尾)
(旣中毒即嚙断其尾以擲之惡其爲身害也蓋輕捷善縁木猨狖/之類○趙曰回我乃公之新格劉琨扶風歌止曰鹿遊我前候戲)
(我側兩/句而巳)天寒昏無日山逺道路迷(洙曰登高賦白日忽/其將匿天慘慘而無)
(色恨賦白日西匿岱雲寡色○蘇曰梁諤入黔/中山逺林茂鳥道欹危煙霧冥暗咫尺路迷)驅車石龕下
仲冬見虹霓(洙曰月令孟冬之月虹藏不見○蘇曰惠帝時/仲冬虹霓晝見三日國政頽圯節令不時諸矦)
(弄權○趙曰虹見非時怪所見也○師曰虹隂氣也孟冬/之月虹不見今見於仲冬謂隂勝於陽有臣侵君之象)伐竹
(洙曰一/作木)者誰子悲謌上(洙曰一/作抱)雲梯(趙曰雲梯字起於墨/子曰公輸班爲雲梯)
爲官采羙箭五歳供梁齊(趙曰􁈋使爾雅東南之美者有/㑹稽之竹箭也梁謂汴州齊謂)
(今之山東皆安史之兵所/在也故采箭以供官用矣)苦云直簳盡(鄭曰簳口旱/切亦作笴)無(洙/曰)
(一作/應)以充提携(洙曰仲冬之月日短至則言伐木取竹箭堅/成極時〇蘇曰郭璞秋日携𣏌菊親與大鮑)
(曰貧者無以獻聊不/空手充提携故也)柰何漁陽騎(鄭曰竒/寄切)颯颯驚蒸黎
(洙曰禄山之亂皆漁陽之士○趙曰魚陽騎指言安慶緒之兵也/○師曰禄山反長驅䧟兩京天下震駭故云颯颯如風之疾也)
　　　積草嶺
連峯積長隂(詠曰謂草/木隂翳也)白日遞隱見(鄭曰遞待禮切更/也見形甸切○詠)
(曰言日光映射/一有一無也)颼颼林響交(鄭曰颼/踈鳩切)慘慘石變狀山分
積草嶺路異明水縣(蘇曰劉安微時/爲明水縣吏)旅泊吾道窮(洙曰/希聲)
(曰仲尼曰吾道窮矣/王弼曰仲尼旅人)衰年歳時倦卜居尚百里休駕投
諸彦(洙曰江淹金閨諸彦〇蘇曰李尤休駕沐浴投諸英彦〇/趙曰屈原有卜居篇諸彦出謝靈運擬鄴中詩序有云二)
(三諸彦舊注/所引在後矣)邑有佳主人情如巳㑹靣(趙曰古詩古/稱㑹靣難)來
書語絶妙(洙曰王粲云○蘇曰沈約得來書詞語/絶妙筆墨道勁無一糝塵埃氣昧可愛)逺客驚
深春食蕨不願餘茅茨眼中見(洙曰謝靈運想見山阿人/薛蘿若在眼陸士衡髣髴)
(眼中人趙曰左太冲詠史詩飲河期滿腹/貴足不願餘魏文帝詩曰眼中無故人)
　　　泥功山
朝行靑泥上暮行青泥中泥濘非一時(鄭曰寧/乃定反)版築
勞人功不畏道路(鄭曰一/作途)永反將(洙曰一云乃/将一云及此)汨没同(趙/曰)
(公言反同版築之人/同汨没於泥中也)白馬爲鐵驪(洙曰馬靑/色曰驪)小兒成老翁
哀猿(鄭曰一/作猱)透却墜死鹿力所竆(趙曰詩野有死鹿故/用之鹿之所以死以)
(力窮於泥/中走困也)寄語北來人後來莫怱怱
　　　發同谷縣(鄭曰同州縣名〇師曰乾元二年甫寓同/谷屬饑飲又入蜀此詩以下皆㳂道起行)
賢有不黔突聖有不暖席(洙曰文子曰墨子無/黔突孔子無暖席)况我飢
愚人焉能尚安宅(洙曰聖賢尚不免/此吾豈能安宅乎)始來兹山中休駕
喜(洙曰一/作嘉)地僻奈何迫物累一歳四行役(大臨曰詩父曰/嗟呼季行役○)
(師曰一歳之中凡四行役夏發華州十月離秦州故詩云漢源十/月交十一月至成州故云仲冬見虹霓十二月發同谷故云云)
忡忡去絶境(饒曰忡忡/心變貌)杳杳更逺適停慘(洙曰一/作驂)龍潭
雲廻首白崖石(洙曰一/作虎崖)臨𡵨别數子握手淚再滴(洙/曰)
(江淹鐏酒送征/人握手淚如霰)雖舊情深知(洙曰一云交情無舊深○趙曰/公於同谷寓㞐未乆盖多新交)
(而惜别之情則/如故舊之深逺)窮老多慘戚(夢符曰右按史記翟公爲廷尉/賔客交集後免門可張雀羅後)
(復爲廷尉賔客欲至翟公乃/署門曰一貴一賤交情乃見)平生嬾拙意偶值棲遁跡(洙/曰)
(謝靈連旣枉隱淪客亦棲肥遁賢/郭景純京華遊俠客山林隱遁棲)去住與願違(趙曰嵆康云/事與願違)
仰慙林間翮(洙曰陶潜遲遲出林翮○蘇曰裴寧夫住不能如/願四海干戈未息出門無食仰見飛鳥顧子曰吾)
(弗如此物羽翮飲棲岀入自得長嘆乆之○孝祥曰林間/鳥尚得休憇而甫奔赴無定居反有媿於林間之翮乎)
　　　木皮嶺
首路栗亭西(鄭曰首音狩謂/命車向西行也)尚想鳳凰村(馬曰依悒不/忍去之意)季
冬携童(洙曰一/作糿)稚辛苦赴蜀門(魯曰即/劒門也)南登木皮嶺
艱險不易論汙流被我體(洙曰喻蜀檄流汙相屬○/大觀曰漢史汗流洽背)祁
寒爲之暄(洙曰書/冬祁寒)逺岫爭輔佐(洙曰謝玄暉/䆫中列逺岫)千巖自崩
奔(洙曰雪賦瞻山則千嵓俱白謝/靈運洲島驟回合圻岸屢崩奔)始知五嶽外别有(洙曰一/作見)
他山尊(趙曰此據其最髙而形容之别無它譏意惟五/岳言尊字後漢張旭華山碑云山莫尊於岳)仰干
(洙曰一/作看)塞大明(鄭曰塞/悉則切)俯入裂厚坤(師曰自逺岫爭輔佐/以下託意譏禄山不)
(知君臣之義岫尚左右輔佐此山之尊千巖爲之崩奔如千官奔/走以趍王事者也别有他山尊喻禄山僣稱帝號大明君道也仰)
(干塞大明言禄山自髙大平犯國紀而掩蔽於/君俯入裂厚坤言郡縣之地爲禄山所割據也)再聞虎豹闘
(洙曰劉安招隱士虎豹闘兮熊羆咆○蘇曰徐庶見孔明曰虎/豹再闘必有一傷先生何法格之孔明曰使三分即無闘矣)屢
跼風水昏髙有廢閣道(洙曰棧/道也)摧折如短轅(洙曰短/一云断)
下有冬青林(洙曰今之楩柟也〇鮑曰木/名經冬不彫今所在多有之)石上走長根西
崖特秀發煥若靈芝繁潤聚金碧氣(洙曰蜀都賦金/馬馳先而絶影)
(碧雞倐忽而擢儀連珠金/碧之嵓必辱鳯舞之使)清無沙土㾗憶觀崑崙圖(洙曰/一作)
(墟)日擊玄圃存(洙曰玄圃凉風在崑崙中見淮南子乂庾肩/吾有從皇太子出玄圃詩〇炎曰莊子目擊)
(而道存南史梁簡文/自於玄圃講老莊)對此欲何適黙傷垂老魂(趙曰盖/以崑崙)
(之玄圃比木皮嶺也葛仙/翁傳曰崑崙一曰玄圃)
　　　白沙渡
畏途隨長江(洙曰莊子畏途者十殺一人則父子兄弟/相戒〇蒭曰釋文云險阻道可畏懼者也)渡口
下絶岸(趙曰海賦云/絶岸千里)羌池上舟楫(鄭曰差初加切○趙曰差/緩進之貌起於詩差池其)
(羽)杳窕入雲漢(朱曰陸士衡遺/響入於雲漢)天寒荒野外日暮中
流半(趙曰鶡冠子云中/流失船一壷千金)我馬向北嘶(洙曰古詩胡/馬嘶北風)山猿飲
相喚水淸石礧礧(鄭曰魯/水切)沙白灘漫漫(洙曰九歌石磊/磊兮葛蔓蔓沈)
(休文歸海/水漫漫)逈(洙曰一/作倐)然洗愁辛(蘇曰王夷甫得/書洗我愁辛)多病一踈
散(蘇曰嚴助遊陸渾山歎曰多病/無聊來此踈散以釋沈鬱之興)高壁抵嶔崟(洙曰一作岑/鄭曰上去金)
(下助針切〇趙曰/選詩南山鬱嶽金)洪濤越凌亂(洙曰曹植泛舟越洪/濤惠連淸波時凌乱)臨風
獨回首(蘇曰王筠臨風長想/英猷時復回首東望)攬轡復三嘆(洙曰王夷甫慨/然攬轡古詩一)
(彈再三嘆曹子建欲還絶無蹊攬轡止踟蹰〇朋曰范滂攬轡慨/然有澄青天下之志〇趙曰左傳置食三歎礼記一唱三歎〇師)
(曰甫遭乱離故忘於奔走羈旅是以有范滂澄清之/志柰何時不再見用亦止於再三咨嗟傷不得志也)
　　　水㑹渡(魯曰一云/水回渡)
山行有常程中夜尚未安(蘇曰宼恂中夜/悲愁不得安寢)微月没巳乆
崖傾路何難(洙曰謝靈運崖傾光難留〇蘇曰程煜傾断路人/馬不通如逢泥木去住多難〇趙曰丘希範云崖)
(傾嶼/難傍)大江動我前(洙曰謝玄暉詩/大江流日夜)洶若溟渤寛(洙曰謝/靈運漲)
(無端倪鮑明遠/穿池類冥勃)篙師暗理楫(鄭曰篙始勞切刺船竹〇洙曰/謝靈運理棹遄還期遵渚騖脩)
(坰○夢符曰古按左太冲吴都賦槁工檝師選自閩禺/習御長風狎翫靈胥責千里於十隂聊先期而須臾)謌笑輕
波瀾(蘇曰謝眺新城路上詩吴/兒未習水謌笑欺波瀾)霜濃木石滑風急(洙曰一/作烈)
手足寒入舟巳千憂(洙曰謝靈運/入舟陽巳微)陟巘仍萬盤(洙曰詩/陟則在)
(巘○趙曰倣陸士/衡詩仰陟髙山盤)廻眺(洙曰一/作出)積水(洙曰/作石)外(趙曰文子云/積水成海)始
知衆星乾逺遊令人瘦衰疾慙加餐(洙曰古詩思君令/人老又努力加飡)
(飯謝靈運衰疾當在斯○楊曰曹子建沉憂今已老/又吾得行遠遊逺遊欲何之〇趙曰屈原有逺遊賦)
　　　飛仙閣
土(洙曰一/作出)門山行窄微徑縁秋豪(洙曰一云徑微上秋豪〇/蘇曰張儀過太行曰微逕)
(穿雲仰視縁雲/若秋毫蟠折)棧雲闌干峻梯石結構牢(洙曰見新亭/結構罷注)萬
壑欹踈林(洙曰一作竹○趙曰/顧㨟之萬壑爭流)積隂帶奔濤寒月外淡
泊長風中怒號(洙曰莊子風作/則萬竅怒號)歇鞍在地底始覺所歷
高往來雜坐卧人馬同疲勞(蘇曰李陵人疲馬勞一日三/戰〇趙曰句法使苦寒行人)
(同馬/時飲)浮生有定分飢飽豈可逃(蘇曰吴律飢飽榮悴人之/定分非所苟欲可得也)
歎息謂妻子我何隨汝曹(洙曰馬援傳吾欲使汝曹/聞人過失如聞父母之名)
　　　五盤(魯曰謂棧道/盤屈有五重)
五盤雖云險山色佳有餘(洙曰陶潛山/氣日夕佳)仰凌棧道細
(洙曰道一作閣漢祖/入漢中燒絶棧道)俯映江木踈地僻無網罟(蘇曰宋王/出遊見山)
(鳥自得玉歎曰此中林幽地僻無網罟彈射冝尔盡其天年/也仲尼所謂時哉時哉宋玉此言微諷盖明屈平之非也)水
清反多魚(趙曰揚雄水至清則無/魚公據所見而反用之)好鳥不妄飛(師曰淵明鳥/倦飛而知還)
(甫傷奔走曾/好鳥之不若)野人半巢居(洙曰禮運冬居櫓巢王康居皆在/太平時亦有巢居子選巢居知天)
(寒〇㤗伯曰搜神/記云巢居知風)喜見淳朴俗(天啓曰莊子/澆淳散朴)坦然心神
舒東郊尚格闘(洙曰費誓東郊不開〇蘇曰范曾東郊金革/不息尚思格闘戰壘满目政散民流田畒蕪)
(没寧不心痛〇趙曰指言東京之東郊安史之/兵所在公詩屢言之矣格闘出前漢見上注)巨猾何時除(洙/曰)
(東京賦巨/猾間亹)故郷有弟妹流落隨丘墟(洙曰曹子建/零落隨丘山)成都
萬事好豈若歸吾廬(洙曰行客雖云樂不如皁旋歸李白/錦城雖云樂不如早還家陶潜吾亦)
(愛吾廬〇十朋曰李白詩錦城/雖云樂不如早還家與此同意)
　　　龍門閣
淸江下龍門(魯曰按地里志/施州清江縣)絶壁無尺土(趙曰謝靈運云/晨䇿㝷絶壁)
長風駕髙(洙曰一/作白)浪(洙曰郭景純吞舟浮海底高/浪駕蓬英趙曰言風駕起之)浩浩自
太古(洙曰古詩浩浩隂陽移○趙曰浩浩水貌/音上聲其在水言之如醴泉湧而浩浩)危途中縈盤
(洙曰一云/縈盤道)仰望垂線縷滑石欹誰鑿(洙曰謝靈運/苔滑誰能歩)浮梁
裊相柱(洙曰西京賦峙遊極於浮柱陸左公形聲飛棟勢超浮/柱〇趙曰滑石自是石之滑浮梁自是梁之浮舊注所)
(引雖旁見而/其義非也)目眩隕雜花頭風吹過雨(洙曰一云飛過雨/〇趙曰滑在之欹)
(浮梁之裊皆難行之地故目生昡頭生風矣目眩出史心乱目眩/之昏眩如見雜花之隕落頭風出魏太祖讀陳淋檄草頭風自愈)
(頑或生風如過雨之吹/皆言其地險絶而然也)百年不敢料(洙曰潘安仁人生天地間/百年孰能要〇趙曰劉機)
(百年興廢長知/吾孰敢料也)一隊那得取飽聞(洙曰一/作知)經瞿塘(洙曰/瞿塘)
(峽/名)足見渡大庾(洙曰大庾嶺名○趙曰以龍門閣之險峻推/言而比之也瞿塘峽在巫之下大庾嶺在䖍)
(州之/前)終身歷艱險恐懼從此數(師曰瞿塘大庾雖險不若/此閣道爲險之至甫至此)
(恐懼若屈桓數險阻/之處當從此爲始也)
　　　石櫃閣
季冬日已長(唐曰日自至節後旋長宫中以/紅線量日影長至遂添一線)山晚半天赤
(何曰謂/反照也)蜀道多草花江間饒竒石(洙曰江淹詩崦山多/靈草海濵饒竒石)石
櫃曾波上臨虚蕩髙壁(夢符曰右按郭璞江賦迅雖臨/虚以騁巧孤玃登危而雍容)清
暉回群鷗(洙曰謝靈運詩/山水含清暉)暝色帶逺客(洙曰謝靈運/林壑歛暝色)羇
栖負幽意感歎向絶跡信甘孱懦嬰(鄭曰上鋤山下/奴卧切弱也)不
獨凍餒迫優遊謝康樂(洙曰晉謝玄暉也○修可曰謝玄/暉封康樂公孫靈運襲其封與何)
(長瑜等以文章賞㑹共爲山澤之遊詩家稱康樂乃靈運非玄暉/也以南史考之謝宻傳云謝渾爲韻語奬勸靈運等曰康樂誕通)
(度實有名家韻王籍傳云籍爲詩慕謝靈運至其合也殆無媿色/時人咸謂康樂之有籍如仲尼之有丘明武陵昭王華傳云曅與)
(諸王共作短句詩斈謝靈運躰髙帝曰康樂放蕩作躰不辨有首/尾安仁士衡深可宗尚簡文與湘東王書云時有傚謝康樂裴鴻)
(臚文者抑亦感焉何者謝客吐言天拔出於自然時有不拘是/其糟粕亦謂靈運也因是詩注以康樂爲謝玄故詳辨之云)放
浪陶彭澤(洙曰陶潜/彭澤令)吾衰未自由謝爾性有適(洙曰有/一作所)
(○師古曰謝陶軰優游放浪無所繫滯今甫/未能自由止於二子適性之樂頗有感焉)
　　　桔柏渡(鄭曰桔/居屑切)
靑冥寒江渡(趙曰楚辭據靑冥而攄/虹靑靑冥冥髙逺之貌)駕竹爲長橋竿濕煙
漠漠(洙曰一云竹竿濕漠漠/謝玄暉生煙紛漠漠)江水風蕭蕭(洙曰水一作永風/蕭蕭兮易水寒)
霸王(鄭曰霸王/于况切)并吞與割據(洙曰李特送流人至劒門箕/踞四顧太息曰劉禪有此形)
(勢而束手於人/乎遂潜謀割據)極力不相讓(趙曰遂使英雄者見覇王特在/髙視之間可以爲之於是或并)
(或吞或割據皆極/力爲之而不少譲)吾將罪真宰(洙曰見前注〇趙曰莊子若/有真宰存焉而不得其朕)
意與鏟疊嶂(鄭曰鏟楚産切〇洙曰海賦鏟臨崖之阜逹〇/蘇曰袁盎曰諸公欲鏟連疊嶂而造物復如何)
(○趙曰韻書/云平鐵也)恐此復偶然臨風黙惆悵(洙曰成都自前漢/公孫述後漢劉備)
(晉李雄王建孟知祥之屬皆因中原多事恃險割據也○趙曰末/四句則公之忠憤之辭矣〇師曰恐當肅宗中原未平之日偶復)
(爲割據之禍者是以臨風惆/悵而爲國家黙爲之慮也)
　　　鹿頭山(彦輔曰按地理志漢/州德陽縣有鹿頭山)
鹿頭何亭亭是日慰飢渴(趙曰西都賦之言宫室曰狀迢/迢以亭亭陸士衡詩願保金石)
(軀慰妾/常飢渇)連山西南斷俯見千里豁(洙曰自秦入蜀山嶺重/複極爲險阻及下鹿頭)
(関東望成都沃野千里䓗/欝之氣乃若煙霞靄然)遊子岀京華劒門不可越(洙曰/京華)
(一云咸京○蒼舒曰古按文選張孟陽劒閣銘曰惟蜀之門作固/作鎮是曰劒閣壁立萬仞酈元水經注曰劒戍北去大劒三十里)
(連山絶險飛閣相連故謂之劒閣○田曰鍾㑹平蜀至綿谷語左/挍曰山川懸遠巳盡咫尺劍門不可開越何計入蜀公可籌度)
及兹阻險盡始喜原野闊殊方昔三分霸氣曽間發
(鄭曰間居莧切○師曰昔魏吴蜀三分天/下劉備據此一方以建霸王之業故云云)天下今一家(洙曰/隋書)
(今天下一家○韓曰今肅/宗中興天下巳一家矣)雲端失雙闕(洙曰華闕雙邈重門/洞開又飛陞躡雲端)
(〇夢符曰右按神異䋌曰東南有石井其方百丈上有二石闕俠/東南靣上有蹲熊有榜著闕題曰地户又古樂府仙人篇閶闔正)
(嵯峨雙闕萬丈餘又公興孫遊天台賦雙闕雲竦以夾路瓊臺中/天而懸居朱闕玲瓏於林間玉堂隱映於髙隅顧愷之啓蒙記注)
(曰天台山列雙闕於青雲中上有瓊樓瑶林醴泉仙物畢具〇趙/曰雲端祖出杖乗樂府曰美人在雲端天路隔無期失雙闕天子)
(之闕也祖於元聖本紀曰許由欲觀帝意曰帝坐華堂靣雙闕君/之榮願得矣公詩言失雙闕者以天下旣一家皆爲臣属故所僣)
(擬天子之闕/不復見矣)悠然想楊馬繼起名硉兀(鄭曰硉即兀切危/石也○洙曰左太)
(冲作蜀都賦江漢炳靈丗載其英欎若相如皭若君平/王褒暐曄而秀發揚雄含章而挺生揚揚雄馬馬相如)有文(洙/曰)
(一作/才)令人傷(師曰揚馬二子皆蜀人有文章皆不顯用於/漢甫至此追思二子亦若巳之不遭其時也)何
處埋爾骨紆餘脂膏地(髙曰紆餘廣逺貌脂/膏地言其肥沃也)慘澹豪俠窟
(洙曰蜀都賦外負銅梁於岩渠内函要害以膏腴○趙曰成都冨/饒之地故公指爲脂膏也豪俠窟見郭璞云京華遊俠窟公変其)
(字/尔)杖鉞非老臣宣風豈專達兾公柱石姿論道邦國
活斯人亦何幸公鎭踰歳月(洙曰公謂僕射裴兾公冕也/言裴公爲尹尚有歳月之期)
(此斯人之所以幸也此句可以見/杜公𥘉來成都非爲嚴武而來也)
　　　成都府(修可曰是詩子美寓意深矣淮南子曰西景/垂在樹端謂之桑榆也說曰桑榆之景理無)
(逺照今也日薄桑榆而其光翳翳止足照我衣裳則/不能逺照矣以喻明皇以太上皇居西内也初月不)
(髙岀衆星尚爭光而喻粛宗即位未乆而史思明之/徒尚在也盖粛宗於天寳之丁酉而子羙乾元庚子)
(至成都以其時考之故知其寓意/如此也○鄭曰劎南西路蜀州也)
翳翳桑榆日(洙曰歸去來景翳翳以將入東觀記收之桑榆/江淹曾是迫桑榆歳暮從所東○趙曰桑榆晩)
(日/也)照我征衣裳(蘇曰團圎江上月照我征衣裳○趙曰沈/嗣宗詠懷詩曰灼灼西隤/餘光照我衣)我
行山川異忽在天一方(蘇曰曹植与陳琳䟽曰昔与子西園/聮鑣遊○語笑嚮今忽睽别在天一)
(方後㑹邈然莫可得也古詩曰各在天一方甫亦全用又云各在/天一涯觀子美詩固知爲後丗史不虚語矣○劉曰成都偏在西)
(故云天/一方)但逢新人民(洙曰曹子建不見耆舊老但覩新/少年山川阻逺別從㑹日見長)未卜
見故郷大江東流去(洙曰謝玄暉/大江流日夜)遊子去日長(洙曰短歌/行去日苦)
(多)曽城填華屋(鄭曰塡陟刃切定也○洙曰西都賦闐城溢/郭旁流百㕓曹子建生存華髪處○趙曰曾)
(城層起之城淮南子云崑崙山上有層城九/重華屋史記平原君傳㰱血於華屋之下)季冬樹木蒼(洙/曰)
(西都賦靈草冬榮神木叢生東京賦脩竹冬青蜀都賦寒卉冬馥/髙唐玄木冬榮○趙曰前於發同谷縣題下公自注云乾元二年)
(十二月一日自隴右赴劒南紀行而今詩云季冬樹木蒼則至成/都乃是月也元祐中胡資政守蜀作草堂詩碑引云先生至成都)
(月日不可考/盖不詳此也)喧然名都㑹吹簫間笙篁(洙曰曹子建名都/多妖汝京洛岀少)
(年詩吹笙鼓篂○蒼舒曰右按/漢志云勃碣之間一都㑹也)信美無與適(洙曰王仲宣登/樓賦雖信美而)
(非吾士兮曾/何足以少留)側身望川梁(洙曰四愁詩側身西望涕/沾裳魏文帝欲済河無梁)鳥雀
夜各歸中原杳茫茫(趙曰觀衆鳥識巢而夜歸乃思/其中原故郷之地而不得返)𥘉月
岀不髙衆星尚爭光(師曰初月喻肅宗𥘉即位衆/星喻安史之徒与天子抗衡)自古有
覉旅我何苦哀傷(洙曰鮑明逺古來共如此非君獨撫膺長/門赋衆雞鳴而愁子兮起視月之精光觀)
(衆星之行列兮畢昴出於東方九辨云仰明月而/太息歩列星而極明○師曰此乃甫自寛之辭)
　　　將適吳楚留別章使君留後兼幕府諸公(得栁/字)
我(洙曰一/作南)來入蜀門歳月亦巳乆(洙曰古詩歳/月忽巳晚)豈惟長
兒童自覺成老醜(洙曰阮籍詩朝爲美/少年夕暮成醜老)常恐性坦率失
身爲杯酒(洙曰古詩失/意杯酒間)近辭痛飲徒折節萬夫(洙曰一/作人)
後(洙曰前漢郭觧年長臾折節爲儉以德報怨○蘇曰邢充胸/襟恢廓豈折其髙節挫其鋭志從萬夫之後爲叅御之徒欤)
(〇趙曰此言䘮失其身特以愛酒而已所以下有折節云/者摧折其節血悔過之義舊注引古詩失意杯酒間非是)昔如
縱壑魚(洙曰王子淵頌如/巨魚之縱大壑)今如䘮家狗(洙曰孔子纍纍/然若䘮家之狗)旣
無遊方戀(洙曰所遊必有方又君子遊必擇方○趙曰礼記所/遊必有方言父母在堂當不逺遊也公巳無父母故)
(無此戀矣/舊注非)行止復何有相逢半新故取别随薄厚不
意靑草湖(洙曰青草/湖在湖南)扁舟落吾手(蘇曰張翰曰不意吴/江扁舟落吾手中)眷
眷章梓州開筵俯髙桞樓前出騎馬帳下羅賔友健
兒簸紅旗此樂幾(洙曰/作或)難朽日車隱崑崙(洙曰莊子/徐無鬼若)
(乗日/之車)鳥雀噪户牖(蘇曰徐騏養素曠蕩居少室山/鳥雀朝夕噪宿戸牗坐隅之間)波濤未
足慰三峽徒雷吼(洙曰七發将以八月望与諸矦逺方交遊/兄弟並往觀儔乎廣陵之曲江又云雷聞)
(百里江水逆流海水上潮波湧而滀起混混庉庉声/如雷吼鼓此天下怪異詭觀也太子能強起觀之乎)所憂盗賊
多重見衣冠走中原消息斷黄屋今安否(洙曰黄屋斥/天子也○趙)
(曰吐蕃䧟京師代宗出/符而地逺所未知也)終作適荆蠻(洙曰王仲宣十哀詩西/京亂無象豺虎方構患)
(捐棄中國去逺身適㓝蛮/荆蠻非我郷何爲乆滯滛)安排用莊叟(洙曰謝靈運居常以/待終處順故安排○)
(趙曰莊子安排化/去乃入于寥天一)隨雲拜東皇挂席上南斗(洙曰謝靈運/揚帆采石華)
(挂席拾海月○趙曰屈原九歌有東皇太一東皇所以言楚春秋/說題云南斗吴地也東皇之廟隨雲而拜之南斗之地排席而上)
(之非啇吴/楚而然乎)有使即寄書無使長回首(蘇曰韓斐送李定/岀上東門握斐手)
(曰因風示信慰我跋仰定/曰有使即寄書以通安好)
　　　早發射洪縣南途中作
將老憂貧窶(魯曰詩云終窶/且貧窶賤也)筋力豈能及(趙曰使老者/不以筋力爲)
(禮)征途乃(洙曰一/作復)侵星(洙曰鮑明逺侵星赴/早路畢景逐前儔)得使諸病
入鄙人寡道氣在困無獨立俶裝逐徒旅(鄭曰俶昌六/切○魯曰顔)
(延年詩改服飭徒旅○修可曰張平子思玄賦/占旣吉而無悔兮簡元辰而淑裝注俶始也)達曙陵險澁
(洙曰潘正叔丗故尚/未夷崤函方險澁)寒日岀霧遲清江轉山急(唐曰江/爲山所)
(激)僕夫行不進駑馬若維縶(鄭曰陟立切○趙/曰詩縶之維之)汀洲稍
踈散(何曰岸行/坦夷也)風景開怏悒空慰所尚懷終非曩遊
集衰顔偶一破勝事難屢挹茫然阮籍徒更灑楊朱
泣(洙曰阮籍常不由徑路而行途窮則哭楊朱泣多歧○師曰/甫遭窮途至於東西南北了無定居安免掦朱之揮淚邪)
　　　通泉驛南去通泉縣十五里山水作(魯曰地理/志通泉縣)
(在梓州東南北三十里去縣十五里有佳山水/諺號沈家坑甫至此覧眺愛其山水而有是作)
溪衣行自濕亭午氣始散(洙曰天台賦羲和/亭午遊氣髙褰)冬温蚊蚋
在人逺鳬鴨亂(髙曰行/人少也)登頓生曽隂(洙曰江文通日落/長沙渚曽隂萬里)
(生)欹傾岀髙岸驛樓衰栁側縣郭輕煙畔一川何綺
麗(洙曰劉公幹綺麗不可忘/〇魯曰所謂沈家坑也)盡日窮壯觀山色逺寂寞江
光夕滋漫傷時愧孔父(修可曰孔子嘆鳳/泣麟皆傷時也)去國同王粲
(洙曰王粲字仲宣山陽人避地􁊬州後爲魏侍中在荆州日甞思/歸因登樓作賦○趙曰王粲漢獻帝西遷西京擾亂乃之荆州依)
(劉表其七哀詩西京亂無象豺虎方遘患復弃中國去逺身適荆/蠻〇師曰昔魏王粲去國來依劉表甫去杜鄠而遊蜀豈不同王)
(粲之去/國乎)我生苦飄零所歷有嗟嘆
　　　發閬中
前有毒蛇後猛虎溪行盡日無村塢(洙曰時盗賊縱横/政役煩重而民不)
(安居/也)江風蕭蕭雲拂地山木慘慘天欲雨女病妻憂
歸意速(趙曰此言歸梓州也秋花錦石可/玩之物以歸意速不復数之矣)秋花錦石誰復
數别家三月一得書避地何時免愁苦(洙曰賢者避地/○趙曰公以九)
(月自梓往閬至十/二月而復歸梓)
　　　發劉郎浦(鮑曰先主納吴女處也吕温詩云吴蜀成/婚此水潯眞珠歩障幄黄金誰将一女輕)
(天下欲換劉郎鼎峙心〇鄭曰在荆州〇/宋曰浦属浹州甫擬下峽過衡陽有此作)
挂帆早發劉郎浦疾風颯颯昏亭午(夢符曰右按江陵/圖經劉郎浦左石)
(首縣浦或作㐲〇趙曰自公安縣欲往岳州/所經行之處〇孫曰亭高貌謂日正髙也)舟中無日不沙
塵岸上空村盡豺虎(洙曰言多盗賊也○趙曰/張孟陽云盗賊如豺虎)十日北
風風未回客行歳晚尤相催白頭厭伴漁人宿黄㡌
靑鞋歸去來(趙曰雖在江湖厭與漁人爲伴乃欲深藏髙/隱矣〇沈曰黄帽乃籜冠青鞋乃芒鞋也)
　　　宿鑿石浦
早宿賔從勞仲春江山麗飄風過無時舟檝不敢繫
(洙曰飄暴風也〇趙曰莊子曰泛乎/若不繫之舟風而不繫則流蕩矣)回塘澹暮色日没衆星
嘒缺月殊未生(洙曰缺/殘也)靑燈死分翳(洙曰青言/無光也)窮途
多俊異亂丗少恩惠(洙曰以丗亂故恩惠少而窮多俊異也/趙曰俊異之士在窮途則膏澤不下於)
(民而亂丗少蒙其恩惠即非是亂/丗少恩惠以致俊異之窮舊注非)鄙夫亦放蕩草草頻卒
歳斯文憂患餘聖哲垂彖繫(洙曰聖人作易與民同憂患/也其言象皆示於彖繫〇趙)
(曰作易者其有憂患乎師曰分翳半晴也青灯言無光也窮途多/俊異言俊異之士多困於窮賤而愚鄙多取冨貴也亂丗少恩惠)
(言賦役横出而民不蒙其澤也草草勞皃卒歲謂終歳勤勤斯文/憂患餘言彖繫之作在仲尼不遇之日自古文土多因憂患中而)
(作文甫是詩之作盡/亦憤懣而有所激耳)
　　　早行
歌哭俱在曉行邁有期程孤舟似昨日聞見同一聲
飛鳥數求食潜魚亦獨驚前王作網罟設法害生成
(洙曰網罟先王所以養民也而後王反以爲業賦斂所以平民也/而後丗反以害民〇趙曰鳥數岀求食所以自飽魚旣潜而猶驚)
(所以求活而小民利之網羅其鳥罟罩其魚害物之生成此公/反傷前王之設法也易曰作結繩而爲網罟以佃以漁舊注非)碧
藻非不茂髙帆終日征干戈未揖讓崩迫開其情(洙/曰)
(以干戈未寧故崩迫而情僞自開○趙曰開放此情懷扵終日征/行之間○師曰歌者爲商旅哭者爲征夫行邁有期程言陸行有)
　　　次空靈岸(鄭曰空靈當作空舲酈元水經湘水縣/有空舲峽十道四畨志云湘水空舲灘)
沄沄逆素浪(鄭曰沄/音雲)落落展清眺幸有舟檝遲得盡
所歷妙空靈霞石峻楓栝(洙曰一作枯〇鄭/曰古活切木名)隱奔峭(洙/曰)
(奔奔流也峭危峭也〇趙曰謝靈運云徒旅苦奔峭李善注/云淮南子曰岸峭者必陀許慎曰陀落也然奔亦落之義)青
春猶無私白日亦偏照(洙曰爲山嶺障閡故偏照也○蘇曰/陳嬪妃白日照然亦有遍照之處)
可使營吾居終焉託長嘯(師曰逆素浪言遡流也展清眺/言去巴蜀之阻漸入寛平之鄉)
(括乃括柏也奔峭奔流峭謂峯峭白日亦偏照言崗峦互爲/日所岀没甫至此喜其景物佳欲託居焉故曰終焉託長嘯)毒
瘴未足憂兵戈滿邊徼嚮者留遺恨恥爲達人誚廻
㠶覬賞延佳處領其要
　　　宿花石戍(鄭曰鄧愼思云在峽州鳳臺子以謂此詩/在潭衡之間作謂在巴峽非也十道志潭)
(州湘潭縣北二十里有/錦石區疑花石即錦石)
午辭空靈岑夕得花石戍(洙曰空霊在歸州花石戍屬陜/州○鮑曰唐志潭州長沙有花)
(石戍舊注云峽州妄也〇夢符曰右按歸州圖經空舲峽東西十/四里在峽州夷陵縣界山經云江水歷峽東逕冝昌縣之挿竈下)
(酈道元曰江之左岸絶崖壁立數百丈飛鳥所不能過棲有一火/燼挿在崖間望見長數尺父老傳云昔洪水時人泊舟崖側以餘)
(燼揰之至今在焉十道志云歸有空舲峽又有大沱/水沱之崖産花紋石土人採爲硯空靈當作空舲)岸䟽開闢
水(洙曰一作山自白狗峽至/空靈山花石皆開闢之峽)木雜今古樹地蒸南風盛春
熱西日暮四序本平分氣候何回互茫茫天造間理
亂豈恒數繫舟盤藤輪杖䇿古樵路罷人不在村(鄭/曰)
(罷音疲〇洙曰罷人言民困於/征役而罷敝不在村不安居也)野圃泉自注柴扉雖蕪没
農器尚牢固山東殘逆氣呉楚守王度(洙曰安史之亂/王命之所及者)
(吴楚蜀而巳〇夢符曰右按春秋左氏傳史倚相誦祈招之詩曰/祈招之愔愔式昭德音思我王度式如玉式如金形民之力而無)
(醉飽/之心)誰能扣君門下令減征賦(洙曰憫下情不上達也〇/趙曰山東之河北也安史)
(之亂唯吴楚知所尊王命故欲扣君門而爲之減征賦也〇師曰/開闢水言天地開闢已來有此峽水非禹之所鑿也四時多南風)
(其地春熱宋玉九辨皇天分平四時兮竊獨悲此凛然白露旣下/降百草兮俺離披此梧楸四序平分寒暑自有節何此地之氣候)
(差互乎乃知天地造化治亂之理亦無常數也盤藤輪言藤蔓盤/結如車輪罷人言民困於賦役逋竄而不安居也下令咸征賦言)
(無人以重斂請於/君薄賦以恤民也)
　　　早發
有求常百慮斯文亦吾病以兹朋故多窮老驅馳併
(趙曰以斯文自任衆所共知而朋/友故舊之多自是驅馳頻併矣)早行篙師怠席挂風不正
(洙曰席張席以爲帆/也風不正不順風)昔人戒垂堂(洙曰謂千金之/子坐不垂堂)今則奚
奔命(修可曰傳云/一歳七奔命)濤飜黒蛟躍日岀黄霞映(洙曰鮑/明逺騰)
(沙欎黄霧飜/浪揚白鷗)煩促瘴豈侵頽倚睡未醒(洙曰未一作還/〇鄭曰醒新佞)
(切)僕夫問盥櫛暮顔(洙曰一/作未)􁂦靑鏡(鄭曰􁂦他典切○洙/曰暮衰也􁂦媿也言)
(暮顔衰醜有/媿於對鏡也)隨意簮葛巾仰慙林花盛側聞夜來宼
幸喜囊中淨艱危作逺客干請傷直性(洙曰謂有/求於人也)薇
蕨餓首陽(洙曰史記伯夷叔齊不食周粟隱於首/陽山下采薇蕨而食之遂至饑死也)粟馬資
歷聘(洙曰六國以粟馬/資儀秦使之歷聘)賤子欲適從疑悮此二柄(洙曰二/柄謂采)
(薇及歷聘也○師曰無求則無慮凡有求者不免有憂文所以明/道泥於文者亦吾之病君子以文㑹友以此故多朋友也煩促瘴)
(豈侵言迫於煩熱豈不爲瘴毒所傷乎頺倚睡未醒爲早行也昔/夷齊不食周粟餓于首陽蘇秦張儀資六國以歷聘此二柄者一)
(出一處使人疑悮今甫欲從其一/故云賤子欲適從適音的主也)
　　　次晚洲
叅錯雲石稠(洙曰叅錯雲石/互相雜然也)坡陁風濤壯(洙曰坡陁泛濫/風浪也○趙曰)
(顔延年詩春江壯風濤/〇梅曰坡陁髙大貌)晚洲適知名(梅曰晚洲非素有名/因子美而名彰也)秀
色固異狀(洙曰言其/壯不一也)棹經垂猿把身在度鳥上(大觀/曰度)
(鳥即鳥飛過○洙曰水張而船所經者髙也○趙曰張所論曰白/猿玄豹藏於檽檻何以知其接埀條於千仞則可謂之垂猿矣梁)
(虞騫詩澄/潭冩度鳥)擺浪散怢妨危沙折花當(師曰花當/乃花根也)覉艱暫
愉悅羸老反惆悵(洙曰暫愉悅次晚洲/也反惆悵歎行役也)中原未解兵吾
得終踈放(洙曰兵未解而得踈放以不見用於丗也○趙曰王/傷時之擾攘吾豈得終踈放而不憂懼且流落乎)
　　　入衡州
兵革自乆逺興衰看帝王(趙曰兵革不息徒自歳月之乆/興起其衰微自看帝王之舉耳)
漢儀甚照耀胡馬何猖狂(洙曰猶漢唐法度未墜胡馬之/亂乃猖狂爾○趙曰光武爲司)
(隷校尉父老見之曰今日復見漢官儀今言/唐法度未改故以比之胡馬追言安史之亂)老將一失律清
邊生戰埸(洙曰失律失法律/也易曰失律凶)君臣忍瑕垢河岳空金
湯(洙曰言避亂出行城池不守也故空金湯左傳曰國君含垢瑜/瑾匿瑕言有所容也金謂金城湯謂湯池故名金湯○趙曰傳)
(曰國君含垢言君相𥘉含容姦逆不即誅戮故使河/岳之地雖是金城湯池失守而空如之也餘見上)重鎭如割
據(洙曰安史亂後天下裂爲藩鎭賦不上供如割據/焉〇趙曰天下節度稍自威重如一方之割據)輕權絕紀
綱軍州體不一(洙曰各自/爲政也)寛猛性所將嗟彼苦節士素
於圎鑿方(洙曰九辨云圎鑿而方枘弓吾固知其鉏鋙而難入/○趙曰苦節指崔瓘也按唐史以士行修謹聞大曆)
(中爲湖南觀察使將使寛/㢮不奉法少以禮法繩之)寡妻從爲郡兀者安短墻(趙曰/言寡)
(妻平日遭擾自從崔太守爲郡之後如/兀足者之安堵墻之下不復驚動也)凋弊惜邦本(洙曰惜民/之凋弊也)
哀矜存事常(趙曰言不妄刑罰哀矜其/人曾子所謂哀矜而勿喜)旌麾非其任(洙曰言/非其人)
(也)府庫實過防(洙曰􁲨/貯賞也)恕巳獨在此多憂増内傷偏
禆恨酒空卒伍單衣裳(洙曰厚自奉養而不恤軍旅也○趙/曰瓘之修謹旣如上所云然於是委)
(以旌麾之任則悉其人防於府庫之費而吝於賜予又/以禆將卒伍衣食之不継則遂以召亂如下文所云也)元惡迷
是似聚謀洩康莊(夢符曰右按爾雅五逹謂之康六逹謂之/莊史記曰開第康莊之衢○趙曰元惡指)
(臧玠也以兵殺崔瓘􁈧據潭州云/聚謀而伐於通衢則公然不顯矣)竟流帳下血大降湖南
殃(洙曰代宗時湖南兵馬使臧玠/殺其帥崔瓘主國良因之而反)烈火發中夜髙煙燋上蒼
至今分粟帛殺氣吹沅湘(鄭曰沅湘二水名沅/在象郡湘即湘江)福善理
顛倒明徴天莽茫(洙曰九歌令沅湘弓無波阮籍曠野奔茫/茫○趙曰書曰天道福善禍淫又曰明徵)
(定保令以崔帥之謹而𬒳禍則福善之/理豈不顚倒明證於天豈不莽茫乎)銷魂避飛鏑累足穿
豺狼隱忍枳棘刺遷延胝研瘡(洙曰言避亂奔走危窘如/穿豺狼間行也心痛悼䘮)
(乱如忍棘刺手/足胝胼而成瘡)逺歸兒侍側猶乳女在旁乆客幸脫免
暮年慙激昻(洙曰幸於/免患也)蕭條向水陸汨没隨漁商報主
身巳老入朝病見妨悠悠委薄俗鬱鬱回剛腸(洙曰老/而不可)
(報王病不可入朝故不免委/身薄俗欎欝回剛膓而巳)叅錯走洲渚舂容轉林篁(洙/曰)
(謝靈運遡流觸驚急臨圻阻參錯〇趙曰礼記善待問者如撞鍾/䟽云春謂擊也以爲声之形容言擊鍾每一舂而爲一容然後尽)
(其声也今公借字以言其行之悠/悠如鐘声一舂一容未便盡也)片帆在郴岸(洙曰郴地名/○鄭曰郴丑)
(林切桂/陽縣)通郭前衡陽(洙曰衡/州也)華表雲鳥埤(鄭曰賔/弥切)名園
花草香旗亭壯邑屋烽櫓蟠城隍(趙曰三代丗表㑹旗亭/下注市樓也立旗於上)
(故名旗亭巽賦云抗旗亭之嶢薛烽櫓者設烽燧/於擼也櫓者城上守禦望樓城隍者城下之壕也)中有古刺
史(洙曰言其愛民蒞/事如右之刺史)盛才冠巖廊(趙曰祖岀武帝制曰舜游/巖廊之上文頴注曰殿下)
(小屋/也)扶顚待柱石獨坐飛風霜(趙曰言刺史乃柱石之臣/獨坐御史也風霜則御史)
(之/任)昨者間瓊樹髙談隨羽觴(洙曰公目言得侍御史如間/瓊樹然陸士衡四坐咸同志)
(弱觴不可筭髙談一何綺蔚若朝霞爛注羽觴謂其置鳥羽於觴/以急飲也○余曰晉束晢傳武帝問三日曲水之義晢曰昔周公)
(城洛邑因流水以凡酒逸詩云羽觴随波盖言觴輕/如鳥羽之飛也原叔謂鳥羽於觴以急飲恐非也)無論再繾
綣巳是安蒼黄劇孟七國畏(洙曰前漢游俠傳劇孟以俠/顕吴楚反時條侯爲太尉乗)
(傳東討至河南得劇孟喜曰吴楚㪯大事而不求劇孟/吾知其無能巳天下騷動大將軍得之若爲一敵國云)馬卿四
賦良(朱曰司馬相如字長卿有子虚上林/賦哀二丗賦大人賦並載漢史傳)門䦨蘇生在(洙曰/蘇生)
(侍御/渙)勇銳白起強問罪冨形勢凱歌懸否臧(洙曰末/章皆美)
(刺史也○趙曰劇白馬卿以比刺史白起以比蘇渙公自注蘇生/侍御涣則渙在崔公潩之幕而其人勇銳故用白起以比其爲將)
(公於未章自注云聞崔侍潩乞師于洪府帥巳至袁州比/此所謂問罪凱歌者乎冨形勢則以兵之形勢精強也)氛埃
期必掃蚊蚋焉能當(趙曰氛埃蚊蚋/以比臧玠也)橘(洙曰一/作繘)井舊地
宅仙山引舟航(洙曰見橘井尚髙褰注見蓬莱如可到注○/趙曰橘井在郴州神仙傳蘇耽將仙謂其母)
(曰以庭前橘葉神使病者以井水服病即愈仙山則指言蘇仙所/仙之山水經所載耽既仙之後乗白馬而返其所鑿井處丗謂馬)
(嶺山公謀欲往郴/故云引舟航也)此行厭暑雨厥土聞清涼(洙曰言親刺/史之德而亡)
(炎暑○趙曰此指言郴州矣公詩意曰郴州頗涼冷/橘井尚淒清舊注所引却是衡州又無比德之意)諸舅剖符
近(洙曰言諸舅皆作郡○趙曰公詩毎以崔/姓爲舅豈剖符爲刺史乃崔侍御潩者乎)開緘書扎光蘋
蘩命屢及磊落字百行江揔外家養(洙曰陳書江揔字/揔持七歳而孤依)
(于外氏聦敏有至性舅吴平光侯蕭動名重當時多所鍾/愛常謂揔曰尔操行殊異神彩英秀後之知名當岀吾右)謝安
乗興長(洙曰謝安寓居㑹稽岀則漁弋山水入則言詠屬文无/處丗意常往臨安山坐石室臨濬谷悠然嘆曰此亦伯)
(夷何逺又與孫綽等汎海吟嘯自若/放情丘壑毎遊賞必常以妓女從也)下流匪珠玉擇木羞鸞
凰(洙曰下流自言也言巳非珍異然得所託也○趙曰公自謙其/爲人特下流耳非是珠玉之珍也傳曰窮猿投林豈暇擇木公)
(之意自謙其不暇擇木非若鵉/凰非梧桐不栖故羞鵉凰也)我師嵇叔夜(洙曰恬静寡欲/含垢匿瑕也〇)
(趙曰公自言其放/曠嬾散如嵆康)丗賢張子房(洙曰波掾張勸〇趙曰/公自有注以美張勸也)柴荆
旣樂土(趙曰言/桞州也)鵬路觀翶翔(洙曰寄㞐樂土當日觀刺史爲/朝廷拔用也〇趙曰觀則所以)
(指衡州刺史矣鵬路/莊子云九五里者也)
　　　聶耒陽以僕阻水書致酒肉療飢荒江詩得
　　　代懐興盡本韻至縣呈聶令陸路去方田驛
　　　四十里舟行一日時屬江漲泊于方田(鄭曰耒/陽衡州)
(屬/縣)
耒陽馳尺素見訪荒江眇義士列女家風流吾賢紹
(洙曰尺素書也史刺客傳聶政殺韓相自死其姊罌伏尸哭極哀/死政之旁晉楚齊衛聞之皆曰非獨政能也乃其姊亦烈女也)
昨見狄相孫許公人倫表前期翰林後屈跡縣邑小
(洙曰言聶之才冝在翰苑而反屈跡縣邑○趙曰蔡伯丗/本前期作前朝其說是豈聶之父或祖甞任翰林之職乎)知我
礙湍濤半旬獲浩溔(趙曰溔以沼切大水貌也謝/靈運山居賦吐泉之浩溔)麾下殺
元戎湖邊有飛旐(洙曰潭州臧玠殺其帥崔瓘子羙避亂而/往衡州故也飛旐素旐也庾公上武昌出)
(石頭百姓看於岸上歌曰庾公上武昌翩翩如飛鳥庾公還楊州/白馬引素旐素旐乃庾㝷亡也○趙曰即臧玠殺衛瓘也舊注所)
(引庾公事非飛旐字所岀/潘安賦飛旐飜以啓路)孤舟増鬱鬱僻路殊悄悄側
驚猿猱捷仰羡鸛鶴矯禮過宰肥羊愁當置清醥(洙/曰)
(張平子欎欝不得志詩憂心悄悄蜀都賦猿狖騰希而競捷又置/酒髙堂觴以醥淸曹子建烹羊宰肥牛言聶以肥羊清醰乃見於)
(禮也〇鄭曰醥普沼切酒清曰醥○修可曰曹子建七啓云乃有/春醥酒康狄所營揚雄酒賦云其味有冝城醪醲蒼梧醥清酒也)
(妙切青匹色揚雄酒賦云蒼梧醥清詩曰旣有肥牡以速諸舅禮/過宰肥羊言聶令待遇之厚也唐蒙通夜郎徵發巴蜀吏卒巴蜀)
(大驚上聞之使司馬相如作檄以責唐蒙因喻巴蜀人秦符白起/破趙四十餘萬軍悉坑之甫意謂臧玠之徒不可以言喻之冝若)
(趙卒坑之故云與在北坑趙郴岸靜論衡州無恙長沙優指玠之/亂崔潩乞師于洪府師巳至袁州北揚子彬将士又自澧州逹長)
(沙故甫得以開顔/而喜叛徒見擒也)
分門集註杜工部詩卷第十一
分門集註杜工部詩卷第十二
　紀行下
　　律詩三十六首
　　　去蜀(新添)
五載客蜀郡一年歸梓州如何關塞阻轉作瀟湘遊
萬事已黃髮殘生隨白鷗安危大臣在何必淚長流
　　　恨別
洛城一別四(洙曰一/作三)千里胡騎長驅五六年(洙曰一云六/七公因避亂)
(入/蜀)草木變衰行劒外(洙曰宋玉九辨草/木摇落兮變衰)兵戈阻絶老江
邊(洙曰道路梗/阻未可歸也)思家歩月淸宵立憶弟看雲白日眠
聞道河陽近乗勝司徒急爲破幽燕(洙曰幽燕安史巢/穴司徒李光弼也)
(新破賊于河南三橋故也〇趙曰乾元二年司/徒李光弼敗史思明於河陽幽燕思明窟穴也)
　　　遊子
巴蜀愁誰語吳門興杳然(洙曰梅福變名姓爲呉市門卒/○趙曰此篇公欲南下而尚在)
(巴蜀留滯/而愁也)九江春草外(洙曰九江江名/見所思詩注)三峽暮帆前(洙曰/見忠)
(州三峽内注○趙曰九江/三峽正是南下之所歷)猒就成都卜(洙曰史記嚴君平避丗/賣卜於成都市中〇趙)
(曰言不思再往成都以/嚴君賣卜於成都市)休爲吏部眠(洙曰晉書畢卓太興末/爲吏部郎廿舎郎醸熟)
(卓因醉夜至其甕間盗飲之爲掌酒者所縛明旦視之乃畢吏部/也遽釋其縛卓遂引主人宴於甕側致醉而去○趙曰言休爲酒)
(而眠以爲/留滯也)蓬萊如可到(洙曰庾信哀江南賦云舟楫路窮星/漢非乗槎可上風飈道阻蓬萊無可)
(到之期前漢郊祀志自威宣燕昭使人入海求蓬萊方丈瀛洲此/三神山者其傳在勃海中去人不逺蓋常有到者未至望之如雲)
(及到三神山反居水下水臨之患且至則風輒引船而去終莫能/至云○趙曰公言非止南下遊呉而巳蓬萊仙山可到則亦往矣)
衰白問羣仙(洙曰丗說蓬萊有/羣仙及不死之藥)
　　　行次鹽亭縣聊題四韻奉簡嚴遂州蓬州二
　　　使君諮議諸昆季(魯曰此詩奉簡嚴遂兩/使君以比蜀之名士)
馬首見鹽亭髙山擁縣靑雲溪花淡淡(洙曰一/作漠漠)春郭
水泠泠全蜀多名士(洙曰蜀都賦近則江漢炳靈丗載其英/鬱若相如皭若君平王襃暐曄而秀發)
(揚雄含章而挺生○趙曰多名/士指言當日之人以引下句)嚴家聚徳星(洙曰陳仲弓從/諸子造荀季和)
(徳星聚太史/奏賢人聚也)長歌意無極好爲老夫聽
　　　自閬州領妻子却赴蜀山行三首
汨汨避羣盗悠悠經十年不成向南國(趙曰指言自閬/中而欲南下之)
(計不/成)復作遊西川物役水虚照(趙曰言爲身爲物所役水/亦虚徒相照而不得優游)
(而覩賞/之也)魂傷山寂然我生無倚著(洙曰師古曰地/著謂安土也)盡室
畏途邊(趙曰盡室全家也左傳盡室以行莊子畏途者十殺一/人則父子兄弟相戒○師曰甫𥘉次遊荆楚/聞嚴武)
(再鎮成都故云不成向南國復作遊/西川畏途者言道路盗賊險阻也)
長林偃風色廻(洙曰一/作首)復意猶迷衫裛翠微潤(師曰蜀/都賦鬱)
(葐蒀以翠微山色之輕縹也○趙/曰言山中翠微之氣潤裛衣服也)馬衘靑草嘶棧(洙曰一/作逕)懸
斜避石(洙曰棧/閣道也)橋斷却㝷溪何日兵戈盡飄飄媿老
妻
行色遞隱見(洙曰孔子見盗跖回遇栁下惠於魯東門曰車/馬有行色得微往見盗跖耶〇趙曰言山有髙)
(下林木有蔽虧其行李物色或見或隱也○/師曰言山環合其身遞隱見也棧閣道也)人煙時有無僕
夫穿竹語稚子入雲呼轉石驚魑魅(洙曰天台賦始經/魑魅之塗○趙曰)
(山中之人以其有/魑魅而轉石驚之)抨弓落狖鼯(洙曰狖猿屬也鼯䑕也荀卿/鼯䑕五技而窮〇蘇曰佳績)
(爲黔江太守官署後多鼯抨絃即/驚墮○鄭曰抨波耕切訓彈也)眞供一笑樂似欲慰窮
途
　　　渝州候嚴六侍御不到先下峽
聞道乗騘發(立之曰漢栢典號騘馬/御史此句指嚴侍御也)沙邊待至今不知雲
雨散(洙曰宋玉髙唐賦湫兮如風凄兮如雨風止雨霽雲無處/所王粲詩風流雲散一别如雨○師曰雲雨散喻别離也)
虚費短長吟(洙曰古詩/有長短吟)山帶烏蠻闊(洙曰嶲州西有烏白/蠻○鄭曰梁益記嶲)
(州嶲山其地接諸/蠻部有烏蠻秋蠻)江連白帝深(洙曰公孫述以永安爲白帝/城○師曰此二句言阻逺也)
船經一柱過(洙曰梁劉孝綽江津寄劉之遴/詩經過一柱觀出入三休臺)留(洙曰一/作滯)眼共
登臨
　　　船下夔州郭宿雨濕不得上岸別王十二判
　　　官
依沙宿舸船石瀬月姢姢(洙曰謝靈運詩回谿石頼茂林/脩竹詩鮑昭翫月詩姢姢似娥)
(眉)風起春燈亂江嗚夜雨懸晨鍾雲外濕勝地石堂
煙(趙曰石堂是夔州佳處空望其/煙此題中所謂不得上岸也)柔櫓輕鷗外含悽覺汝
賢(趙曰船櫓在輕鷗之外怱怱遂行不得如/鷗之遊漾所以含情而覺鷗之勝我也)
　　　大曆三年春白帝城放船出瞿塘峽乆居䕫
　　　府將適江陵漂泊有詩凡四十韻
老向巴人裏(洙曰傳莊十八年巴人伐楚○修可/曰劉璋分三巴以䕫爲中巴地也)今辭楚塞
隅入舟飜不樂解纜獨長吁(洙曰江文通望荆山詩奉義/至江漢始知楚長謝靈運解)
(䌫乃流潮又入舟陽巳微○趙曰楚塞指白/帝城不樂而長于者有萍梗流離之傷矣)窄轉深啼狖(鄭/曰)
(余救/切)虚隨亂浴鳬(趙曰舟轉於峽中之窄處其聞啼狖愈在/深處矣舟虚隨冷浴之鳬謂之乱浴則非)
(一二/鳬耳)石苔凌几杖空翠撲肌膚(蘇曰隂亮山行謂友人曰/空翠爽人肌膚泉流淸人)
(耳目乍脫塵/鞅永日忘歸)疊壁排霜劒(趙曰指言巫山/也其立如劒)奔泉濺水珠(蘇/曰)
(屈平亂山横/劒奔泉濺珠)杳溟藤上下濃淡樹榮枯神女峯姢妙(鄭/曰)
(盛弘之荆州記/巫山有神女峯)昭君宅有無(洙曰神女廟傍有昭君村〇鄭/曰寰宇記㱕州巴東有王昭君)
(宅○趙曰蓋年歳乆逺/不知昭君宅何在也)曲留明怨惜(洙曰怨惜一作怨別○/趙曰曲則昭君曲也樂)
(府有昭/君怨)夢盡失歡娯(洙曰昭君宅有夔州子美負薪行云若/道巫山女麄醜何得此有昭君村石季)
(倫昭君辭曰王明君者本爲王昭君以觸晉文帝諱改之匈奴盛/請婚於漢元帝以後宫良家子明君配焉昔公主嫁烏孫令琵琶)
(馬上作樂以慰其道路之思其送明君亦爾也其造新之曲多哀/怨之声神女峯在巫山宋玉髙唐賦曰昔先王遊髙唐怠而晝寢)
(夢見一婦人曰妾巫山之女也願慶枕席又神女賦曰楚㐮王夜/寢夢與神女遇其狀甚麗寐而夢之寤不自識○趙曰夢則楚㐮)
(王夢神女是也此巳初叙其離䕫州/入船所歷之景及弔古之事如此)擺闔盤渦沸(洙曰郭璞/江賦盤渦)
(谷/轉)欹斜激浪輸風雷纏地脉(洙曰江賦流風蒸雷海賦驚/浪雷奔〇蘇曰張禹曰迅雷)
(烈風纒/地脉)冰雪曜天衢(洙曰易何/天之衢亨)鹿角眞走險(洙曰文十/七年傳鄭)
(子家曰小國之事大國也德則其人也/不德則其鹿也鋌而走險急何能擇)狼頭如跋胡(洙曰詩狼/跋其胡載)
(疐其尾注跋躐也進則躐其胡退則跋其尾出左傳/言鹿曰鋌而走險○趙曰鹿角狼頭公本注二灘名)惡灘寧變
色髙卧負微軀(趙曰今遇惡灘寕不變色乎髙/卧則事有不測爲負微軀矣)書史全傾
撓裝囊半壓濡生涯臨臬兀(洙曰困于/臲硊也)死地脫斯須
(蘇曰陶秀行次豫章嘆曰生涯如􁖈兀胡不悲憂身世韓/旣昨入呉榮死地脫於斯須之間今日思之令人毛寒)不有
平川決(洙曰一/作决)焉知衆壑趨乾坤霾漲海(定功曰言水/之渺茫闊逺)
(矣)雨露洗春蕪(蘇曰史惠曰征塵蒙/蒲蕪草荷雨露沾洗)鷗鳥牽絲颺(趙曰/羽如)
(絲也謂之牽絲/則絲有牽之理)驪龍濯錦紆落霞沉緑綺(洙曰謝玄暉晚/望三山詩餘霞)
(散成綺澄/江静如練)殘月壞金樞(洙曰木玄虚海賦大明鑣轡於金樞/之穴注大明月也金樞西方月没之)
(處穴/窟也)泥笋苞初荻沙茸出小蒲(洙曰謝靈運詩新蒲/含紫茸初篁苞緑籜)鴈
兒爭水馬(夢符曰古按本草水馬生水/中善行如馬亦謂之海馬)燕子逐檣烏(趙曰/船檣)
(上刻爲烏形/也燕如逐之)絶島容煙霧環洲納曉晡(洙曰謝靈運詩側/徑旣窈窕環洲亦)
(玲/瓏)前聞辨陶牧(洙曰顔延年七澤謁荆牧牧陶牧也地名〇/蘇曰王粲登樓賦北彌陶牧注陶卿名郊外)
(曰/牧)轉眄拂冝都(洙曰劉備改/夷陵爲冝都)縣郭南畿好(洙曰路入/松滋縣)津
亭北望孤(趙曰懷/長安矣)勞心依憇息㓪詠劃昭蘇(趙曰劃/字開豁)
(之/意)意遣樂還笑衰迷賢與愚(趙曰人情歷艱險則悲憂逢/平曠則笑樂當是時雖身之)
(老志之衰矣豈/復論賢愚哉)飄蕭將素髪(洙曰秋興賦素/髪䬃以垂領)汩没聽洪
鑪(洙曰王粲傳鼔/洪炉以燎毛髪)丘壑曾忘返(洙曰謝靈詩昔余游京華未/甞廢丘壑山林之士入而不)
(復/出)文章敢自誣(蘇曰卜商文章繩身之規矩豈敢自誣〇趙/曰公以文自任雖已亦不得而誣其不能也)此
生遭聖代誰分哭窮途(洙曰顔延年詠阮歩兵詩窮途能無/慟○趙曰阮籍毎行至路窮處輒慟)
(哭而/返)卧疾淹爲客蒙恩早厠儒廷爭酬造化(洙曰王陵/傳陳平謂)
(陵曰面折廷爭臣不如君師古曰謂當朝廷而諌爭也蘇曰後張/綱曰吾廷諍是非屏棄姦佞非欲作自己名目端酬造化有𥙷王)
(室而益黎民吾死亦無􁞨何况生焉〇趙曰公言其爲左拾遺時/嘗論房琯有才不冝廢是爲廷諍以酬君王碩遇之恩是爲酬造)
(化)樸直乞(鄭曰去/旣切)江湖(趙曰肅宗以公言房琯出爲華州司/功属關輔飢亂遂入蜀今在夔且欲)
(之/楚)灔澦險相迫滄浪深可逾浮名㝷巳巳嬾計却區
區(趙曰公以諌忤旨流落江湖迫灔澦逾/滄浪於是無意於浮名而遂其閑嬾矣)喜近天皇寺先披
古畫圖(夢符曰右按渚宫故事張僧繇避侯景之乱來奔相東/承制拜右將軍僧繇攻畫爲郡之冠常於天皇寺栢堂)
(圖盧舎那佛像夜有竒光發自屋壁又於堂内圖孔子十哲像識/者謂右軍絶筆湘東鮑潤岳謂曰釋門之內冩素王之容雖由神)
(異無方豈可夷夏同貫僧繇笑曰吾誠偶然安知不利於後聞者/莫知其旨及後周滅二教梁爲附庸荆楚祠宇莫不毀撤唯天皇)
(寺有宣尼像遂爲國庠時人歎其先斍嘗於此寺畫龍不時點睛/道俗請之捨錢數萬落筆之後雷雨晦冥忽失龍不知所在唐朝)
(閻立本工畫無對立本嘗至荆州視僧繇舊跡曰定虚得名耳明/日又往觀之猶是近代佳手明日又往曰名下無虚士坐卧觀之)
(留宿其下十餘/日而不能去)應經帝子渚(洙曰謝玄暉瀟湘帝子逰江淹/王徴君詩北渚有帝子蕩瀁不)
(可期帝子見楚詞○定功曰楚詞云帝/子降兮北渚帝子謂堯女娥皇娥英矣)同泣舜蒼梧(洙曰禮/舜葬倉)
(梧之野謝玄暉雲去蒼梧野顔延年/謁帝蒼山蹊○趙曰公之懐舜深矣)朝士兼戎服君王桉湛
盧(洙曰呉越春秋越王允常􁎣/子作名劒五枚秦客薛燭善/相劒趙王取湛盧示之曰善哉銜金鐵之英吐銀錫之精寄)
(氣託靈有游出之神服此劒可以折衝伐敵人君有逆誅則去之/它國允王乃以湛盧獻吳吳公子光弑呉王湛盧去如楚也鮑明)
(逺天子/按劒怒)旄頭初俶擾(洙曰始擾亂也晉天文志昴爲旄頭胡/星也天子出旄頭罕畢以前驅也○趙)
(曰相始/爲亂也)鶉首麗泥塗(洙曰晉志自東井十六度至栁八度爲/鶉首秦之分野屬雍州○趙曰鶉首星)
(度之名分野則雍州也麗泥/塗此言廣徳元年長安䧟也)甲卒身雖貴書生道固殊出
塵皆野鶴(洙曰晉嵆紹在稠人中昴/昴然若野鶴之在雞羣)歷塊匪轅駒(洙曰王/襃云過)
(都越國蹶如歷塊灌夫傳上怒內史曰公平生數言魏其武安長/短今日廷論局促効轅下駒應劭曰駒者駕者轅下局趣䠞小之)
(貌張晏曰俛頭於車轅下隨母而巳○趙曰言遭䘮乱則甲卒有/貴爲節度爲將帥時有書生亦其中而書生之道自與甲卒殊矣)
(故有野鶴/轅駒之譬)伊吕終難降韓彭不易呼(洙曰伊尹吕望韓信/彭越〇趙曰言伊尹)
(吕望不肯降志矣文/人不來武人得勢也)五雲髙太甲六月曠摶扶(鄭曰摶徒/官切○洙)
(曰莊子鵬之徙於南溟也水擊三千里搏扶揺而上者九萬里去/以六月息○趙曰言賢材之不得用也沈佺期移禁司刑詩散材)
(仍葺厦弱/羽遽摶扶)回首黎元病爭權將帥誅山林託疲􁓓未必
免﨑嶇(洙曰莊子齊物論􁓓然疲役而不知其所歸/不哀邪/〇趙曰公之自傷尤深矣○師曰空翠者垂空翠蔓也)
(舟過戞人肌膚故云空翠撲䏎膚薛夢符云水馬生水中善行如/馬亦謂之海馬今按陳藏器本草云水馬生海中頭如馬形長五)
(六寸蝦類也今所在池塘亦有之差小耳俗亦呼爲水馬王粲登/樓賦北弥陶牧西按昭丘注陶郷名郊外曰牧渚宫故事張僧繇)
(避矦景之乱來奔湘東王繹承制拜右將軍僧繇善畫爲南郡之/冠嘗於天皇寺栢堂圖盧舎那佛像夜有竒光發自屋壁又於堂)
(内圖孔子十哲像識者謂右軍絶筆湘東記室鮑潤岳謂曰釋門/之內冩素王之容雖神異無方豈可夷夏同貫僧繇笑曰吾誠偶)
(然安知不利於後聞者莫曉其意及後梁滅三教梁爲附虜荆楚/祠宇莫不毀拆惟天皇寺有宣尼僧像遂爲國庠時人歎其先斍)
(嘗於此寺畫龍雷雨晦冥忽失龍所在盤渦解在前鹿角狼頭皆/惡灘名臬兀不安貌夔地險稍岀江陵則平矣故曰不有平川決)
(環州回環而舟不進也天子有孝德則五色雲見以太甲比代宗/曠廢也子美廢斥故曰曠摶扶爭權將帥誅言崔旰楊子琳之亂)
(巴蜀之人困於征役/故云回首黎元病)
　　　放船(新添)
収帆下急水卷幔逐回灘江市戎戎暗山雲淰淰寒
流林無徑入獨鳥恠人看巳泊城樓底何曽夜色䦨
　　　山館
南國晝多霧北風天正寒(蘇曰張茂先北風凛烈天色正/寒游子不歸吾心如割雖有尺)
(書吾不/能逹)路危行木杪身逺宿雲端(洙曰鮑明逺詩雲端/楚山見林表呉岫微)山
鬼吹燈滅厨人夜語䦨(趙曰楚詞有山鬼篇此山館乃楚地/矣晉傳玄詩厨人進藿茹有酒不盈)
(杯)雞鳴問前館丗亂敢求安
　　　迴棹
(趙曰此公厭衡山之熱峴山之凉/欲迴棹而往蓋公本襄陽人也)
宿昔試安命(趙曰莊子云知其不/可奈何而安之若命)自私猶畏天(趙曰言雖私/已自便而終)
(不若小人之/不畏天者也)勞生繫一物(趙曰人之勞生不兔繫着/一物若利若名皆是矣)爲客費
多年衡岳江湖大(鄭曰荆州記衡山南岳也周/旋數百里髙四千一十丈)蒸池疫癘
偏(趙曰蒸池按衡州衡陽縣云呉之臨蒸以蒸水名蒸池者其氣/如蒸也〇鄭曰寰宇記衡州衡陽縣蒸水源出縣西如蒸山水)
(經云蒸水岀重安縣南又東/北至臨蒸至湘渭之蒸口)散才嬰薄俗(趙曰以閑散之才/爲薄俗所嬰繞此)
(同乎流/俗之意)有跡負前賢(趙曰賢者毎以跡爲累故以絶迹爲貴/今有留滯之跡所以負媿於前賢矣)
巾拂那關眼(趙曰巾拂所以莊肅形容之物/那関眼則舟中放曠而不用矣)瓶罍易滿船
(蘇曰洪嶠解宫去長沙臨/嘆曰兒女滿眼歸無負/郭蒲舡瓶罍復何益於吾哉○趙曰言飲之多也)火雲滋垢
膩(洙曰淮南子/曰旱雲煙火)凍雨裛沉(洙曰一/作塵)綿(洙曰思玄賦凍雨霈/其洒途注暴雨也)強
飯蓴添滑(鄭曰強其亮切○洙曰/蓴見張翰後歸吳注)端居茗續煎(夢符曰右/按茶錄潭)
(邵之間渠江中有茶而多毒蛇猛獸郷人毎年採擷不過十五六/斤其色如鐡芳草異常煎之無脚彼人所餉渠江者乃東平所出)
(伊渠江密/因狐假焉)淸思漢水上凉憶峴山巔(趙曰此在湘潭之詩最/爲卑濕蒸欝之處故淸)
(思漢水而凉憶現山也公/本襄陽人豈懷化之語乎)順浪飜堪倚(洙曰江賦水夷/倚浪以傲睨)迴帆
又省牽吾家碑不昧(洙曰杜預沉/碑峴山之下)王氏井依然(洙曰王/粲宅有)
(井)几杖將衰齒茅茨寄短椽灌園曽取適遊寺可終
焉遂性同漁父(洙曰屈原莊子/皆有漁父篇)成名異魯連(洙曰史記/田單屠聊)
(城㱕而言魯連欲爵之魯連逃隱於海上曰吾與冨貴而詘於人/寧貧賤而輕丗肆志焉○趙曰如滄浪之漁父不求名聞畨異魯)
(仲連蓋仲連却秦軍下燕/城雖不受封猶爲取名也)篙師煩爾送(鄭曰篙/姑勞切)朱夏及寒
泉(趙曰語篙師云煩爾送我一去猶於朱夏之/際趂及寒泉之爲可挹也豈却仍往峴乎)
　　　行次古城店泛江作不揆鄙拙奉呈江陵幕
　　　府諸公
老年常道路遲日復山川白屋花開裏(洙曰王莽傳延/士不及白屋師)
(古曰白屋謂庶人以白茅/覆屋也沈約開花巳匝樹)孤城麥秀邊(洙曰宋丗家箕子朝/周過故殷墟城毀壞)
(生禾黍箕子傷之欲哭則不可爲其近婦人乃作麥秀之詩以歌/詠之其詩曰麥漸漸兮禾麥油油兮彼狡童兮不與我好兮所謂)
(狡童者紂也殷民聞之皆爲流涕向子期/思舊賦歎黍離之閔周悲麥秀於殷墟)濟江元自闊(趙曰濟/者濟渉)
(之濟至江陵/則江闊矣)下水不勞牽風蝶勤依槳(趙曰蝶欲/泊槳上也)春鷗
懶避船王門髙德業(洙曰鄒陽曰何王之門不可曳長𥚑/乎陸韓卿王門所以貴自古多俊人)幕
府盛材賢(洙曰蔡邕薦邊讓於何進曰/伏惟幕府初開愽選淸英)行色兼多病蒼茫
汎愛前(洙曰孔子/汎愛衆)
　　　舟中出江陵南浦奉寄鄭少尹(番)
更欲投何處飄然去此都(洙曰賈誼何/必懷此都)形骸元土木(洙/曰)
(土木形骸/龍章鳯姿)舟楫復江湖社稷纏妖氣(洙曰左太冲姦/回贔兵纒紫微)干戈
送老儒百年同棄物萬國盡窮途(洙曰見今日暮途窮注/○修可曰阮籍云途窮)
(能無/慟也)雨洗平沙淨天衘闊岸紆鳴螿隨汎梗(趙曰螿音/將蟬也螿)
(得梗而託之故/隨汎梗而鳴)別燕赴秋菰(洙曰宋玉燕翩翩其辭歸〇蘇/曰螿資良反蟬屬郭林宗如寒)
(螿隨泛梗固亦難安李充云别燕背人去双起秋浦菰○趙/曰菰彫胡也燕集於菰叢之間時當秋而别之而起去矣)棲託
難髙卧(洙曰孔明髙卧南陽〇蘇曰胡蕭年來托食寄棲區區/卑折難得髙卧雲崦下視車馬〇趙曰言其身方有棲)
(託難於髙枕/以自安也)飢寒迫向隅(洙曰前漢刑法志滿堂/飲酒一夫向隅而泣)寂寥相喣
沫(洙曰莊子与其相喣以濡相/濡以沬孰若相忘於江湖)浩蕩報恩珠(洙曰漢武帝昆/明之池去魚後)
(衘明珠報之又隨矦見傷蛇/以藥封之蛇衘明珠以報)溟漲鯨波動(洙曰謝靈運/溟漲無端倪)衡陽
鴈影徂(洙曰蜀都賦云候鴈衘蘆木落南翔/水泮北徂又應徳璉將就衡陽棲)南征問懸榻
(洙曰陳蕃爲樂安太守禮郡人周璆/字而不名特爲置一榻去則懸之)東逝想乗桴(洙曰語乗/桴浮于海)
濫竊商歌聽(洙曰北山移文竊吹草堂濫巾/北岳七啓云此寗子啇歌之狀)時憂卞泣誅
(洙曰楚人卞和以玉璞三/獻不遇楚王遂再刖其足)經過憶鄭驛(洙曰鄭/莊置驛)斟酌旅情
孤(趙曰言鄭監必/度我旅情之孤)
　　　曉發公安數月憇息此縣
北城擊柝復欲罷(洙曰易重門擊柝孟子抱關擊/柝哀七年傳魯擊柝聞於邾)東方明
星亦不遲(洙曰晉傳云東方大明星光影照千里詩東方云東/有啓明西有長庚注曰旦出謂明星爲啓明日旣入)
(謂明星爲長庚庚續也箋云啓明長庚皆有助日之名而無實光/釋文云明星謂之啓明孫炎曰明星太白也出東方髙三舎今曰)
(太白矣長庚不知是何星也或一星出/在東西而異名或二者别星未能審也)鄰雞野哭如昨日(蘇/曰)
(張禹鄰雞哭野廐馬嘶風起坐拊/髀望郷長嘆〇趙曰鄰雞聲巳傳)物色生態(洙曰一/作生生)能幾
時(洙曰顔延年日暮行樂歸物色桑榆時〇蘇曰張琯/眼前物態生計夫能幾時何苦區區錙銖計較哉)舟楫眇
然自此去(蘇曰鍾繇駕松舟檜/楫眇然下驚波而去)江湖逺適無前期(洙曰沈/休文别)
(范安咸平生少年分手易前期/○趙曰無前期謂不知所止)此門轉眄已陳迹(洙曰王羲/之俛仰之)
(間巳爲/陳迹)藥餌扶吾隨所之(洙曰謝靈運游南亭詩藥/餌情所止衰疾忽在期)
　　　泊岳陽城下
江國踰千里山城僅百層(洙曰顔延年賦/臨廣望坐百層)岸風翻夕
浪舟雪灑寒燈(洙曰謝惠連遇風/詩落雪灑林丘)留滯才難盡(洙曰管/輅曰酒)
(不可極盡吾欲持酒以禮持財以愚何患之有也史太史公自序/太史公留帶周南○趙曰任昉晚節著詩欲傾沈約用事過多辭)
(不得流便於是/有才盡之談也)艱危氣益増(洙曰漢馬援曰大丈夫窮當益/堅老當益壯蜀廖立見廢爲民)
(從於汶山而志氣不衰○趙曰史云懦/夫増氣舊引馬援老當益壯爲旁似矣)圖南未可料變化有
鯤鵬(洙曰莊子北冥有魚其名爲鯤鯤之大不知其幾千里也/化而爲鳥其名爲鵬鵬之背不知幾千里也又云背負靑)
(天而莫之夭閼焉而後乃今將圖南也/趙曰公方儘南而往所以及圖南之義)
　　　纜船苦風戲題四韻奉簡鄭十三郎判官(泛)
東岸朔風疾天寒鶬鴰呼(洙曰爾雅鶬鴰麋注今呼鶬鴰/西都賦烏則鶬鴰汎浮往來)
漲沙霾草樹(洙曰白希範詩森森/荒樹齊析析寒沙漲)舞雪渡江湖(洙曰古詩/扁舟載風)
(雪半夜渡江湖○定功曰鮑昭効劉公幹躰云一/風吹朔雪千里度龍山集君􁁗臺下飛舞兩楹間)吹㡌時時落
(洙曰孟嘉傳嘉爲桓温叅軍旣和而正温重之九月九日温遊龍/山叅僚畢集時佐吏並著戎服有風吹嘉㡌落墮温謂左右及賔)
(客勿言且以/觀其舉止)維舟日日孤(洙曰詩汎汎楊舟紼纚/維之尔雅諸矦維舟)因聲置驛
外(趙曰題是簡鄭十三判/官故使鄭莊置驛也)爲覔酒家壚(洙曰司馬相如傳文/君當壚郭璞曰壚酒)
(壚師古曰賣酒之處累土爲壚以居酒瓮四邊隆起其一面髙形/如鍜壚故名壚耳而俗之學者皆爲當壚爲對温酒火壚失其義)
(矣晉阮藉傳公邑家婦有美色當壚沽酒阮與王安豐常從婦飲/酒阮醉便眠婦側夫不疑之伺察終無它意王濬冲爲尚書令著)
(公服乗軺經黃公酒壚中過顧謂後車客曰吾昔與嵇叔夜嗣宗/共酣飲此壚竹林之遊亦預其未自嵇生夭阮公亡便爲時所羈)
(綑今日覩此雖/近邈若山河)
　　　過南嶽入洞庭湖
洪波忽爭道岸轉異江湖(趙曰僕甞愛此爭道字却/用於洪波之下可謂竒矣)鄂渚
分雲樹衡山引舳艫(洙曰屈原九章乗鄂渚而返顧漢武紀/舳艫千里李斐曰舳舩後持拖處也艫)
(舩頭刺櫂處也言其舩多前後相衘千里不絶師古/曰軸音軸艫音盧〇鄭曰說文云舳舟尾艫舟前也)翠牙穿裛
槳碧節吐寒蒲(趙曰槳字在韻書音奬云所以隱舩曰槳今/詳其義乃菰蔣之蔣耳蓋蒲有節而槳有呀)
(也)病渴身何去春生力更無壤童犂雨雪漁屋架泥
塗欹側風㠶滿微冥水驛孤悠悠廻赤壁(趙曰赤壁在/夏口之東武)
(昌之西〇鄭曰盛弘之荆州記曰薄沂縣㳂江一百里南/岸名赤壁周瑜破魏武於烏林赤壁東西一百六十里)浩浩
略蒼梧(趙曰蒼梧在洞庭西/南之地乃永州也)帝子留遺恨曹公屈壯圗
(洙曰屈平九歌湘君云帝子降兮北渚目眇眇兮愁予史記舜南/廵狩崩於蒼梧之野葬於江南九疑是爲零陵禮記曰舜葬蒼梧)
(二妃不從後漢献帝紀建安十三年曹操自爲丞相南征劉表表/卒少子琮立以荆州降操以舟師伐孫權權將周瑜敗之於烏林)
(赤壁周瑜傳曹公入荆州劉琮㪯衆降曹公得其水軍舩歩兵數/十萬将士聞之皆恐權延見羣下問以計䇿議者咸曰不如迎之)
(瑜曰不然操雖託名漢相其實漢賊也操自送死而可迎之耶瑜/請得精兵三萬人進往夏口保爲將軍破之權曰老賊欲廢漢自)
(立乆徒忌二袁吕布劉表與孤耳今數雄巳滅惟孤尚存與老賊/勢不兩立君言當擊甚與孤合此天以授孤也遂共圖計逆曹公)
(遇於赤壁大破之曹公敗退還保南郡備與瑜等/復共追之曹公留曹仁等守江陵城徑自北歸)聖朝光御
極殘孽駐艱虞才淑隨厮養(洙曰前漢蒯通傳隨厮養之/役者失萬乗之權守儋石之)
(禄者闕卿相之位張耳傳/厮養卒蘇林曰厮取薪者)名賢隱鍜鑪(鄭曰鍜都玩切小治/也〇趙曰/句通義)
(此言上雖復長安七八年矣而吐蕃猶未息是爲駐留艱虞於此/才淑之人有隨厮養者名士之賢有隱鍜鑪者嵇康𥘉居貧嘗與)
(向秀共鍜於支樹/之下以自贍給)邵平元入漢(洙曰前漢蕭何傳陳豨反髙/祖自將至邯鄲而韓信謀反)
(關中吕后用何計誅信上聞誅信使使拜何爲相國益封五千户/令卒五百人一都尉爲相國衛諸君皆賀邵平者故秦東陵矦秦)
(破爲布衣貧種瓜長安城東瓜美故丗謂東陵瓜平謂何曰禍自/此始矣上暴露於外而君守於內非𬒳矢石之難而益君封置衛)
(者以今者淮隂新反於中有疑君心夫置衛衛君非所以寵君願/君謝封勿受悉以家財佐軍何從其計上大恱師古曰召讀曰邵)
(〇趙曰公以其身不得歸長/妄此所以自嘆其不如也)張翰後歸呉(洙曰晉書文苑傳/張翰字季膺呉郡)
(呉人晉齊王囧辟爲大司馬東曹掾翰因見秋風起乃思呉中菰/米蓴羮鱸魚鱠曰人生責得適志何能羈官數千里以要名爵乎)
(遂命駕而歸人皆謂之見幾〇趙/曰公以南下之遲肖似其歸晩也)莫怪啼㾗數危檣逐夜
烏(洙曰檣掛㠶木也郭璞萬里連檣〇趙曰檣上爲刻烏以/瞻風也謂之烏則相逐同行之船矣隂鏗詩檣轉向風烏)
　　　宿靑草湖
洞庭猶在目靑草續爲名(夢符曰右按岳州圖經洞庭湖/在縣西南一里荆州記云巴陵)
(南有青草湖與洞庭湖相連周迴數百里日月出没其中水經注/曰沅水注洞庭湖中㑹於江山○鄭曰十道志在岳州荆州記因)
(靑草山爲名周回八百里范注荆州記靑草湖夏月直渡百里日/月岀於湖中呉録地志巴陵有靑草湖蓋洞庭本指具縣南所謂)
(太湖/是也)宿槳依農事(趙曰此言楚人於湖中種田/故船槳所宿之處依之也)郵籖報水
程(趙曰舟中所用以知時也漏籌謂/之郵籖古詩雞人司漏轉更籖)寒氷爭倚薄雲月遞
微明湖鴈雙雙起人來故北征(洙曰九歌云駕飛龍兮北/征邅吾道兮洞庭〇趙曰)
(未有念郷之意鴈乃/北征人之不如也)
　　　宿白沙驛(洙曰𥘉過/湖南五里)
水宿仍餘照(洙曰謝靈運入彭蠡湖口作/客游倦水宿風湖難具論)人煙復此亭
驛邊沙舊白湖外草新靑萬象皆春氣孤槎自客星
(洙曰愽物志曰仙查犯牛/斗客星於蜀郡問嚴君平)隨波無限月(蘇曰景差湘江辭云/隨液無限月愁殺獨)
(醒人望月奠蘭/醴流淚沾衣巾)的的近南溟(洙曰莊子鵬鳥海運則將徙於/南溟南溟天池也〇趙曰月色)
(之明/的也)
　　　野望
納納乾坤大行行郡國遥(洙曰古樂府/行行重行行)雲山兼五嶺
(洙曰服䖍曰嶺有五因以爲名交阯合浦果有此嶺陸機從軍行/南渉有五嶺巔○魯曰陸機贈顧交阯詩代鼔五嶺表張耳傳南)
(有五嶺之戍○蒼舒曰右按秦始皇畧定楊越謫戍五方南守五/嶺塞上嶺一也騎歸嶺二也都寵嶺三也略緒嶺四也越城嶺五)
(也自北徂南入越之道必由嶺焉師古曰嶺者西自衡山之南東/窮于海一山之限耳而摽名有五焉〇黄曰裴氏廣州記曰大庾)
(始安臨賀桂陽掲陽是五嶺〇何曰鄧德明南康記曰大庾嶺/一桂陽甲騎嶺二九真都龐嶺三臨賀萌緒嶺四始安越嶺五)風
壤帶三苗(洙曰舜典竄三苗于三危注三苗國名縉雲氏之後/爲諸矦饕餮三危西裔昭元年說自古諸矦不用王)
(命者虞有三/苗夏有觀扈)野樹侵江闊春蒲長雪消(趙曰蒲長於/雪消之後)扁
舟空老去無𥙷聖明朝
　　　入喬口(洙曰長/沙北界)
漠漠舊京逺(洙曰陸機樂府街巷紛漠/漠盧諶詩南望舊京路)遲遲歸路賖殘
年傍水國(洙曰周礼水國用龍節/顔延年詩水國周地險)落日對春華樹蜜早
蜂亂(田曰樹蜜椇也崔豹古今註曰椇一名樹蜜一名木餳實/形拳曲核在實外荆湘多此木子美所以記土地之所有)
(也〇師曰樹蜜椇也或作枸髙大似白楊多枝而曲飛鳥喜巢其/上所謂止椇來巢是也而說者謂蜜當作密非也若望兠率寺詩)
(云樹宻當山徑江深/隔寺門自當作宻)江泥輕鷰斜賈生骨巳朽悽惻近
長沙(洙曰前漢賈誼傳天子議以誼在公卿之位絳灌東陽矦/馮敬之屬尽害之廼毀誼曰雒陽之人年少𥘉斈專欲擅)
(權紛乱諸事於是天子後亦踈之不用以誼爲長沙王傳誼既謫/去意不自得及渡湘水爲賦以弔屈原後梁王勝墮馬死誼自傷)
(爲傳亡狀常哭泣後歲餘亦死/老子曰其人與骨皆巳朽矣)
　　　銅官渚守風
(趙曰潭州長沙傳有銅官山云楚鑄錢處則此渚乃以/是得名乎〇鄭曰寰宇記銅官山在湘縣南一百一十)
(八里與長/沙分縣界)
不夜楚㠶落避風湘渚間水耕先浸草春火更燒山
早泊雲物晦逆行波浪慳飛來雙白鶴過去杳難攀
(洙曰漢武詔火耕水耨應劭曰燒草下水種稻益生髙七八寸因/悉芟去復下水灌之草死獨稻長所謂水耕〇歐曰古樂府虞丗)
(南飛來双白鶴奮翼逺雲煙俱棲集此地一㪯背淸田〇師曰呉/兢樂府古題要解曰艶歌何甞行亦曰飛鶴行古調云飛來雙白)
(鶴乃從西南來又右樂府載飛來雙白鶴三篇梁元/帝云時從洛浦渡飛向遼東來皆過去難攀之意也)
　　　北風(洙曰新東江/口信宿方行)
春生南國瘴氣待北風蘇向晚霾殘日(洙曰詩終風且/霾釋文云風而)
(雨土爲霾孫炎曰大風揚塵生從上下○趙曰言晚之後蒸/鬱也所以生瘴尓雅曰風而雨土爲霾實言昬曀之狀也)初
宵鼔大鑪(洙曰莊子大宗師以天地爲大/鑪王粲師傳鼔洪鑪以燎毛髪)爽携卑濕地(洙/曰)
(前漢長沙定王發以其母唐兒微无寵故王卑濕貧囯/賈誼傳誼旣以謫居長沙卑濕誼自傷悼乃爲賦也)聲拔洞
庭湖(趙曰言風之淸/爽雄大如此也)萬里魚龍伏三更鳥獸呼(趙曰魚/龍懼而)
(丗南死後无人可論書徴曰禇遂良下筆道勁甚得王羲之躰太/宗即日召令侍書太宗甞出御府金帛購求羲之書迹天下爭齎)
(古書詣闕以献當時莫能卞其眞僞遂良備論所岀一无舛誤永/徽元年髙宗將廢皇后王氏立昭儀武氏爲后遂良極諌以爲不)
(可致笏於殿陛曰還陛下此笏仍解巾叩頭流血帝怒令引出翌/日李勣奏曰此乃陛下家事不合問外人帝乃立武昭儀爲皇后)
(左遷遂良潭州都督顯慶三年爲/爱州刺史桓譚以楊雄爲絶倫)名髙前後事回首一傷
神
　　　雙楓浦
輟棹靑楓浦雙楓舊巳摧(洙曰招䰟云湛湛江水兮上有/楓阮藉詩云湛湛長江水下有)
(楓樹林○趙曰此詩題是雙楓乃實道其事/而舊引江水湛湛兮上有楓有失杜公意)自驚衰謝力不
道棟梁材(趙曰如楶稅之材/不荷棟梁之任也)浪足浮紗帽皮須截錦苔
(趙曰今欲乗此楓泛江而上天於此戴紗帽而浮其上則浦水之/浪自足浮之楓皮上有苔蘇不能不滑故須截去錦苔而後可乗)
(也)江邊地有主暫借上天廻(趙曰此用乗槎/事也詳見上註)
　　　登舟將適漢陽
春宅弃汝去(趙曰公二月到潭州因居焉則/自春所有之宅名之曰春宅)秋帆催客歸
(趙曰將歸/秦庭也)庭𬞞尚在眼浦浪巳吹衣(蘇曰馬季良渡江/賦云浦浪洒濯蘋)
(風吹不江淹云浦浪/輕花泛沙風吹客衣)生理飄蕩拙(夢符曰右按南華眞經莊/子之楚見髑髏髐然有形)
(撽以馬捶因而問之曰夫子貪生失理而爲此乎〇蘇曰呉産飄/蕩牢落拙治生計幾爲人笑吾以媿於朋友何日反故山采𣏌菊)
(枕石潄泉遂/此麋鹿之性)有心遲暮違(趙曰遲暮晩年也楚/詞傷美人之遲暮)中原戎馬
盛逺道素書稀(修可曰古詩呼兒烹/鯉魚中有尺素書)塞鴈與時集檣烏
終歳飛(趙曰帆檣之上刻/爲烏形取其占風)鹿門自此往(洙曰見應有鹿門注/○趙曰龐徳公携妻)
(子隱於/鹿門)永息漢隂機(洙曰見上煑/井復/注)
　　　舟中
風餐江柳下雨卧驛樓邊(洙曰如宋鮑昭詩風餐弄松栢/雲卧恣天行〇蘇曰阻風餐柳)
(下值雨坐蓬䆫句法絶妙不知誰詩也恨不見全篇與魯直讀至/此遂記而䟽之疑子美亦法此二句而作也其詩二句在晉文類)
(中)結纜排魚網(趙曰言結䌫之處/有魚網相排也)連檣並米船(洙曰檣/船上帆)
(竿)今朝雲細薄昨夜月淸圎飄泊南庭老秪應學
水仙(趙曰公自謂也南庭者南方/之庭猶北地謂之北庭耳)
　　　南征
春岸桃花水(洙曰謝靈運詩海鷗戲春岸庾信旱春詩流水桃/花色春州杜若香〇趙曰韓詩章句曰溱與洧方)
(渙渙兮謂三/月桃花水下)雲帆楓樹林(洙曰招䰟云湛湛江水兮上有楓/阮籍詩湛湛長江水上有楓樹林)偷
生長避地(洙曰李陵書曰陵豈俞生之/士語賢者避丗其次避地)適逺更霑襟(洙曰/四愁)
(詩側身南望涕沽襟王/仲宣詩逺身適荆蛮)老病南征日(洙曰招䰟曰洎吾南征/趙曰公言其將楚適也)
君恩北望心(洙曰四愁詩側身北望涕沾巾○趙曰公旣有京/兆功曹之命爲領君恩矣所以北望/長安也)百
年歌自苦未見有知音(洙曰古詩人生不滿百常懷千嵗/憂又云不愁歌者苦但傷知音稀)
(○師曰峽人以二月桃花發時春水生謂之桃花水水漲/可以下峽甫自蜀南征呉楚故趂桃花水楚岸多楓樹)
　　　乆客
羈旅知交態(洙曰鄭當時傳翟公大書其門曰一死一生乃知/交情一貧一冨乃知交態一貴一賤交情乃見)
淹留見俗情(蘇曰張遼漂泊淹留始見丗俗人情炎/涼俯仰皆時丗躰態仁者必不爲也)衰顔
聊自哂小吏最相輕(蘇曰何晏見梁王王不爲/禮晏叱曰小吏何敢侮予)去國哀王
粲(洙曰王沖宣七哀詩西京亂無象豺/虎正遘患復弃中國去逺身適荆蛮)傷時哭賈生(洙曰/賈誼)
(上書言時事云可爲痛哭者一/可爲流涕者二可爲太息者六)狐狸何足道豺虎正(洙曰/一作)
(亂)縱橫(洙曰孟陽七哀詩季葉䘮亂起盗賊如豺虎張綱傳/豺狼當路安問狐狸〇趙曰時吐蕃之亂未息也)
　　　逺遊
江闊浮髙棟雲長出斷山塵沙連越嶲(夢符曰右按唐/地理志劒南道)
(蓋古梁州之域蜀郡廣漢犍爲越嶲益州牂柯巴/郡之地惣爲鶉首〇趙曰以吐蕃之兵未息也)風雨暗荆
蠻鴈矯衘蘆内(洙曰淮南子曰鴈從風而飛以愛氣力衘蘆/而飛以避矰繳張華賦又矯翼而増逝徒衘)
(蘆以避繳終/爲戮於此丗)猿啼失木閒(洙曰見哀/哀朱木狖)弊裘蘇季子歷國
未知還(洙曰蘇秦說秦書十上而說不/行黒貂裘色敝仲尼歷聘諸國)
　　　客夜
客睡何曽著秋天不肯明(洙曰魏文帝行旅詩曰漫漫秋/夜長烈烈北風凉展轉不能寐)
(披衣起/彷徨)入簾殘月影髙枕逺江聲(師曰甫此二句正旅中/睡不着之時因思計拙)
(途/窮)計拙無衣食途窮仗友生(洙曰見今日暮途窮注詩伐/木不如友生○趙曰顔延年)
(詠阮籍詩途/窮能無慟)老妻書數紙應悉未歸情
　　　客亭
秋䆫猶曙色木落更天(洙曰一/作髙)風日出寒山外江流
宿霧中聖朝無弃物(蘇曰王祥聖丗物無大小/皆料材適用無弃擲者)老病巳成
(洙曰一/作衰)翁多少殘生事飄零似轉蓬
　　　晚行口號
三川不可到(洙曰時三川在賊境左傳周之亡也其三川震注/涇渭洛水也○趙曰三川鄜州縣名也地理志云)
(注華池水黒水洛水所㑹故謂三川舊注引西周/三川却是說長安矣不知其名偶同昡惑學者矣)歸路晩山
稠(師曰山/重疊也)落鴈浮寒水飢烏集戌樓(洙曰戍樓防戌之/樓也人欲逺望故)
(作樓○趙曰此言地經䘮亂寂乎無人/而然也○師曰言兵敗散亂故烏集之)市朝今日異(蘇曰江/惣亂後)
(歸金陵過秦淮覽物彷徨長漢市朝人情/異於曩曰○本中曰謂經亂風物變也)䘮亂幾時休逺愧
梁江惣還家尚黒頭(洙曰江惣在陳掌東宫管記與太子爲/長夜飲後主即位授尚書今京城䧟入)
(隋爲上開府/復歸老江南)
　　　地隅
江漢山重阻風雲地一隅(洙曰李陵詩風波一/失所各在天一隅)年年非故
(家三川艱窶彌年/需弱至餓死者)比聞同罹禍殺戮到雞狗(蘇曰黃巾犯/渭上雞犬俱)
(殺戮盡數千/里断絶人煙)山中漏茅屋誰復依户牖摧頽蒼松根地
冷骨未朽(蘇曰弔王褒文云西山地冷靈骨未朽秀氣矗/然君旣長卧復鐘後賢其碑断裂不見完本)幾
人全性命盡室豈相偶嶔岑(鄭曰上去今/切下鋤針切)猛虎傷鬱
結回我首(洙曰陸機飢食猛虎窟庾/信小園賦穿漏兮茅茨)自寄一封書今巳十
月後(趙曰十月後非冬之十月也何以明之公往問家屋/乃在閏八月𥘉吉耳此詩在閏八月之前所作也)反畏
消息來寸心亦何有漢運初中興(洙曰凡王室中否而再/興謂之中興如周之宣)
(玉漢之光武/唐之中宗是)生平老躭酒(洙曰齊桓好酒魏曹植賦曰若躭于/觴酌流情縱佚先王所禁君子所失)
(霍光傳昌邑夜飲湛沔於酒師古曰/湛讀曰沉又讀曰躭沔荒迷酒也)沈思歡㑹處恐作窮獨
叟(師曰孟子云老/而無子曰獨)
　　　自京赴奉先縣詠懷五百字
(洙曰天寳十四載十一月𥘉作奉先屬京兆郡縁皇/家陵寢武后分置醴泉縣○鄭曰唐開元四年改同)
(州蒲城爲奉先以奉睿宗橋陵〇師曰甫時/妻子在奉先縣故甫往省家焉禄山反作此)
杜陵有布衣老大意轉拙(洙曰前漢地理志杜陵屬長安/京兆尹注古杜伯國有周將軍)
(杜主祠四所漢宣帝葬此因曰杜陵長安南五十里布衣/韋帶之士古詩老大徒傷悲○趙曰杜陵公所居之地也)許身
一何愚竊比稷與契(洙曰孔子竊比於我老彭○蘇曰子美/自許稷與契人未必許也然其詩云舜)
(舉十六相身閑道與髙秦時用商鞅/法令如牛毛此是稷契軰口中語也)居然成濩落(洙曰莊子/瓠落無所)
(容猶郭落也落零落也濩胡落/切○昱曰生民詩居然生子)白首甘契闊(洙曰擊鼓詩死/生契闊與子成)
(說毛氏曰契闊勤若也陸士衡贈弟士龍詩安得携手俱契闊成/騑服贈盧諶契闊豈但一魏武契闊談讌心念舊思陸機契闊踰)
(三/年)蓋棺事則已(大臨曰劉毅云丈夫兒蹤跡不可㝷常便混/羣小中蓋棺事方定矣〇趙曰韓詩外傳載)
(孔子云學而不/已闔歌乃止)此志常覬豁(鄭曰覬几/利切幸也)窮年憂黎元嘆
息腸(洙曰一/作腹)内熱(洙曰荀子窮年卒歲賈誼曰百姓黎元輯/於下孟子不得於君則熱中謝靈運詩窮)
(年迫憂患〇趙曰/莊子我其內熱歟)取笑同學翁浩歌彌激烈(洙曰蘇武長/歌正激烈中)
(心愴/以摧)非無江海志瀟洒送(洙曰一/作迭)日月(洙曰沈休文纓/珮空爲累江海)
(事多違莊子身居江海之上心游魏闕之下江淹江海從邅廻〇/趙曰莊子曰就藪澤處間曠釣魚間處無爲而巳此江海之士避)
(丗之人間暇者之所好也/可以見江侮志之義矣)生逢堯舜(洙曰一/作爲)君不忍便永
訣(洙曰江淹賦誰能/寫永訣之情者乎)當今廊廟具構夏豈云缺(洙曰叔/孫通傳)
(賛廊廟之材非一木之枝帝王之功非一士之略潘岳詩廊廟惟/淸俊潘尼詩廣厦構衆材又大厦須異材廊廟非庸器潘安詩器)
(非廊廟姿屢/出固其宜)葵藿傾太陽物性固莫(洙曰一/作難)奪(洙曰/曹植)
(求通親親表若葵藿之傾太陽雖不爲回光然向之者誠也臣竊/自比葵藿若垂三光之明實在陛下陸機園葵詩朝榮東北傾夕)
(頴西南晞梁劉孝綽詠日詩/園葵一何幸傾葉奉離光)顧惟螻蟻輩但自求其穴胡
爲慕大鯨輒擬偃溟渤(洙曰木玄虚海賦其魚則横海之/鯨突杌孤逰戞巖㟼偃髙濤○趙)
(曰韓非子千丈之堤以螻蟻之穴漬求其穴言當自安分求穴以/安耳何爲必欲慕學大鯨之處大海乎○晁曰博物志鯨魚大者)
(數十/里)以兹悟生理獨恥事干謁兀兀遂至今忍爲塵
埃没終愧巢與由(眺曰巢父/許由也)未能易其節沉飲聊自
遣放歌頗愁絶(洙曰顔延年詠劉叅軍詩/韜精日沈飲誰知非荒宴)歲暮百草零
疾風髙岡裂(洙曰張平子賦孟冬作隂寒風肅殺氷霜慘裂/百卉具零長門賦天飄飄而疾風李陵詩邊上)
(慘裂阮籍詩/寒風掁山岡)天衢(洙曰易何/天之衢亨)隂崢嶸客子中夜發(洙白/鮑明)
(逺舞鶴賦嵗崢嶸而催暮江淹詩客子淚巳零王粲/詩客子多悲傷涙下不可収魏文帝詩客子常畏人)霜嚴衣帶
斷指直不得結凌晨過驪山御榻在嵽嵲(洙曰西京賦/託喬基於山)
(岡直嵽霓以髙居驪山温湯博物志凡水源有石磂黄其泉則温/漢武帝故事云驪山温湯𥘉秦始皇砌石起室漢武帝又加修飾)
(唐置温湯監隷司農寺監丞常湯浣器物又所貯/草栗脩葺調以備供奉乃種瓜𬞞隨時貢奉矣)蚩尤塞寒空
蹴踏崖谷滑(鄭曰蹴七六切蹋也○洙曰黃帝玄女之宫戰法/曰黃帝與蚩尤對九戰九不勝三日三夜天霧冥)
(冥史黃帝殺蚩尢於涿鹿後冢上常有赤氣出如匹絳帛民呼爲/蚩尤旗又星名○趙曰自此下言温湯之事也御榻指言明皇御)
(幸之榻也嵽音徒結切嵲音齧玉篇云嵽嵲小而不安貌蚩尤乗/輿前導之旗也塞寒空而蹴踏崖谷言其多也舊注乃引蚩尤之)
(戰又指爲/星名是非)瑶池氣鬱律羽林相摩戞(洙曰周穆王天子傳/穆天子觴西王母于)
(瑶池之上漢宣帝紀羽林孤兒注天有羽林大將軍之星林諭若/林木之盛羽若羽翼鷙擊之意故以武名焉張平子西京賦隱轔)
(鬱律江賦氣滃渤以霧杳時鬱律其如煙沈約詩鬱律構丹/巘○趙曰羽林扈駕之車也其所樹之如林故言相摩戞)君
臣(洙曰一/作聖君)留懽娯(洙曰晉張景陽詩昔在西京時朝野多歡/娯沈休文詩秦皇御宇宙漢帝恢武功歡)
(娯人事盡情性猶未充謝靈運詩副君命飲讌/歡娯寫懷抱江淹詩太平多歡娯飛蓋東都門)樂動殷樛嶱
(修可曰當作膠葛相如子虚賦張樂乎膠葛之㝢注曠逺深/貌則膠葛誤爲樛嶱明矣〇曽曰甘泉賦其相膠轕蓋亂貌)賜
浴皆長纓(洙曰江淹詩朱黻咸髦士長纓皆俊/人陸機詩輕劒排擊厲長纓麗且鮮)與宴(洙曰/一作)
(讌)非短褐彤庭所分帛本自寒女出(洙曰謝玄暉直中/書省詩彤庭赫弘)
(敞謂禁中庭多赤色郭㤗機詩皎皎白素絲織爲寒女衣寒女雖/妙巧不得秉杼機趙皇后傳庭中彤朱而殿上髹漆西都賦玉堦)
(彤庭西京賦彤庭輝輝○趙曰/彤庭天子之庭以丹飾之也)鞭撻(洙曰一/作箠)其夫家聚歛
貢城闕聖人筐篚恩實(洙曰一/作願)欲邦國活(洙曰鹿鳴又/實幣帛筐篚)
(以將其厚意〇逸曰南史王廣之子珍國字德重爲南淮太守郡/境若飢乃發粟散財以振窮乏髙帝手敕云卿愛人活國甚副吾)
(意)臣如忽至理君豈弃此物多士盈朝庭仁者冝戰
慄(洙曰詩濟濟多士又發言盈庭語使民戰慄○趙曰上句皆/申戒之辭謂當君王賜予之幣帛岀於寒女之夫鞭撻所貢)
(冝戰慄而求活國/之事然後爲仁也)况聞內金盤盡在衛霍室(洙曰内金盤/上方器用也)
(衛霍室勲臣家也後漢皇后紀郭况后弟賞賜金錢縑帛豐盛無/比京師號况家爲金穴江淹詩常學衛將軍〇趙曰衛霍皆以后)
(戚而貴蓋以比/楊國忠輩矣)中堂有神仙煙霧蒙玉質(洙曰江淹願作/秦王女乗鵉向)
(煙霧舞鶴賦煙交/霧凝若無毛質)煖客(洙曰一/云煖蒙)貂䑕裘(洙曰說文貂䑕也/而文黃出丁零國)
(魏書曰鮮卑有貂鼠子皮毛柔軟故/天下爲裘廣志曰貂出扶餘挹婁也)悲管逐清瑟勸客駞
蹄羮(蘇曰陳思王製駞蹄羮一甌費千金自/勸陳琳劉公幹輩食後號爲七寳羮)霜橙壓香橘
(洙曰撜出穰縣者勝蜀中有/給客橙似橘而非若柚而香)朱門酒肉臭路有凍死骨(洙/曰)
(孟子庖有肥肉廐有肥馬民有飢色野有餓莩又曰狗彘食人食/而不知檢塗有餓莩而不知發丗說劉尹問竺法深曰道人何得)
(㳺朱門〇蘇曰吴起朱門大路酒肉臭不可/過焉知凍死者盈路餓而填溝壑者不忍視)榮枯咫尺異惆
悵難再述北轅就涇渭官渡(滕曰官渡地名曹/操袁紹相持之處)又改轍
羣水從西下極目髙崪兀疑是崆峒來恐觸天柱折
(洙曰列子湯問共工氏與顓頊爭爲帝怒而觸不周之山折天柱/絶地維故天傾西北日月星辰就焉地不滿東南故百川水潦歸)
(焉史記黃帝西至于崆峒韋昭曰在隴右〇趙曰直/比爲崆峒山之流來將觸天柱此詩人張大之勢也)河梁幸未
拆枝撑聲窸窣(鄭曰上息七/下蘇骨切)行旅相攀援(鄭曰干元/切引也)川
廣不(洙曰一/作且)可越(洙曰古詩携/手上河梁)老妻旣異縣十口隔
風雪(洙曰古樂府他郷各/異縣展轉不相見)誰能夕不顧庶往共飢渇入
門聞號咷(鄭曰上胡刀/切下徒力切)㓜子飢(洙曰一/作餓)已卒(洙曰易同人/先號咷後笑)
吾寧捨一哀里巷猶嗚咽所愧爲人父無食致夭折
豈知秋未(洙曰一/作禾)登貧窶有倉卒(洙曰終/窶且貧)生常免租
稅名不隷征伐撫迹猶(洙曰一/作獨)酸辛平人固騷屑(洙曰/劉越)
(石備辛酸之苦阮/籍詩感慨懷辛酸)黙思失業途(洙曰一/作徒)因念逺戍卒憂
端齊(洙曰一/作際)終南澒洞不可掇(鄭曰澒胡孔切掇都活切/〇洙曰魏武帝詩明明如)
(月何時可掇○趙曰憂與終南山齊則憂之積而髙大如此淮南/子曰未有天地之時鴻𪷟鴻洞莫知其門〇師曰甫念彼逺戍之)
(兵其積憂悶與山齊高柰天下澒/洞未可遽掇而絶之也鴻洞亂貌)
　　　壯遊
(魯曰按新史本傳言公少貧不自振客齊趙呉越間李/邕竒其才先往見之〇師曰此篇叙壯年經遊之迹)
往昔(洙曰又/云往者)十四五出遊翰墨埸(洙曰阮籍昔年十四五/志尚好書詩被褐懷珠)
(玉顔閔相與期鮑明逺十五諷詩書篇翰靡不/通〇趙曰謝宣逺賦張子房詩粲粲翰墨場)斯文崔魏徒
(洙曰崔鄭州尚/魏豫州啓心)以我似班楊(洙曰班/固楊雄)七齡思即壯開口
詠鳯皇(蘇曰張華五嵗能詩見畫鳯皇觀乆/之客命詠之随口即成人皆嘆服)九齡書大字
有作成一囊性豪業嗜酒嫉惡懷剛腸(修可曰嵇叔夜/與山巨源書剛)
(腸嫉惡輕肆直言遇/事便發此不可二也)脫略小時輩結交皆老蒼飲酣視
八極俗物都茫茫(洙曰嗜酒注巳見嗜酒見天真孔文舉薦/禰衡表嫉惡若讎恨賦脫畧公卿跌宕文)
(史)東下姑蘇臺(洙曰伍𬒳傳淮南王隂有邪謀被諌之曰昔/子胥諌吴王呉王不用廼曰臣今見麋鹿游)
(姑蘇之臺也張晏曰姑蘇吳臺名也師古曰吴地記云因山爲名/西南去國二十五里史呉丗家越伐吴敗之姑蘇越絶書曰闔廬)
(起姑蘇臺三年聚材五年乃成髙見三百/里吴都賦造姑蘇之髙臺臨四逺而時見)巳具浮海航(洙曰航/大舟也)
到今有遺恨不得窮扶桑(洙曰山海經大荒之中腸谷上/有扶桑陸機前緩聲歌惣轡扶)
(桑厎濯足/陽谷皮)王謝風流逺(洙曰王戎/謝安也)闔廬丘墓荒(洙曰闔/廬呉王)
(公子光也呉越春秋曰闔廬死葬於園西北名曰虎丘穿土爲川/積壤爲丘發五都之士十萬人共治千里冡池西周深丈餘銅棺)
(三重積水銀爲池池廣六十歩黃金珠玉爲鳬鴈之属扁/諸之劒魚千腸在焉葬之三日白虎居其上故號虎丘)劒池
石壁仄(洙曰劒/也見上)長洲芰荷香(洙曰枚乗遺吴王書脩治上/林雜以離宫積聚玩好圏中)
(禽獸不如長洲之苑服䖍曰呉苑孟康曰以江水洲爲苑也韋昭/曰長洲在東吴吴都賦帶朝夕之壻池佩長洲之茂苑〇鄭曰寰)
(宇記云蘇州長洲/縣縣吴長洲苑也)嵯峨閶門北(洙曰陸士衡吴越行吴越自/有始請從閶門起閶門何峩)
(峩飛閣/跨通波)清廟映廻塘(洙曰文王之廟也〇修可曰按吴越春/秋闔閭內傳云立閶門者以象天門通)
(闔閭風立蛇門者以象地户清廟非文王之廟乃吴文皇帝孫和/廟也子皓改葬和號明陵又分吴郡丹陽爲吴興郡置太守四時)
(奉祠立寢堂/號曰清廟)每趨吳太伯撫事淚浪浪(洙曰皇覽曰太伯/冡在吴縣北海里)
(聚去城十里吴太伯弟仲雍皆周太王之子而王季歷之兄也季/歷賢而有聖子昌太王欲立季歷以及昌於是太伯仲雍二人犇)
(荆蠻文身断髪示不可用避季歴季歷果立是爲王季而昌/爲太子太伯之犇荆蠻自號勾吴荆蠻義之人從而歸之)枕
戈憶勾踐(洙曰越王勾踐允常之子也旣逃㑹稽之恥反國苦/身焦思曰汝忘㑹稽之恥耶出則甞膽卧則枕戈)
渡浙想秦皇(洙曰秦始星紀十一月行至雲夢望祀虞舜于九/疑山浮江下觀藉河渡海渚過丹陽至錢塘臨浙)
(江水波惡乃西百二十里從狹中渡上㑹稽祭大禹望于/南海而立石刻頌秦徳晉灼曰江水至㑹稽山隂爲浙江)蒸魚
聞匕首(洙曰史刺客傳專諸吴堂邑人吴公子光之欲殺王僚/也得專諸善待之後具酒請王僚使專諸置匕首魚腹)
(中而進之以刺王僚僚巳/死光自立爲王是爲闔廬)除道哂要章(洙曰朱買臣呉人也/初買臣免待詔常從)
(㑹稽守邸者寄居飲食及拜爲太守買臣衣故衣懷其印綬歩歸/郡邸直上計時㑹稽吏方相與羣飲不視買臣買臣入室中守邸)
(與共食食且飽少見其綬守邸輕之前引其綬視其印㑹稽太守/章也守邸驚出語上計掾吏皆醉大呼曰妄誕耳守邸曰試來視)
(之其故人素輕買臣者入内視之還走疾呼曰實然坐中驚駭曰/守相推排陳引中庭拜謁買臣徐出户有頃長安厩吏乗駟馬車)
(來迎買臣遂乗傳去㑹稽聞太守且至發民除道縣長吏並送􁱜/車百餘乗入吴界見故妻夫妻治道買臣駐車呼令後車載其夫)
(妻到太守舎置園中給/食之居一月妻自縊死)越女天下白(蘇曰風俗記梁援曰天/下之女白不如越溪之)
(女肌/晢)鑑湖五月凉(定功曰梁任昉述異記鏡湖丗傳軒轅氏/鑄鏡湖邊因得名今有軒轅磨鏡石尚存)
(石畔常㓗不生蔓草〇蘇曰郄詵曰憶前/年五月泛鑑湖凉風吹面殊不識炎熱)剡溪藴秀異(洙曰/晉宋)
(間名士多起於此〇鄭曰剡溪縣名時再切/師曰自東下姑蘇臺至此句謂遊吴越之地)欲罷不能忘歸
帆拂天姥(洙曰謝靈運登聞海嶠詩暝投剡中宿明登天/姥岺〇鄭曰姥莫古切在剡縣南八十里山名)中
歲貢舊郷(洙曰按新史書傳甫少貧不自振/客逰吴越齊趙間舉進士不第)氣劘屈賈
壘(鄭曰劘莫婆切○洙曰賈山傳賛賈山自下劘上屈原賈誼/壘喻戰壘也孟康曰劘謂剴切之也蘇林曰劘音摩摩勵也)
目短曹劉牆(洙曰目一作日賜之牆也及有故/曰短也曹子建劉公幹文章也)忤下考功
第(鄭曰忤五故切〇洙曰武德舊令考功貟外郎監試貢舉人/貞觀巳來乃貟外郎專掌貢舉省郎之殊美者至開元中後)
(貢舉於/禮部)獨辭京尹堂放蕩齊趙間裘馬頗清狂春歌
叢臺上(洙曰叢臺趙王之臺也在邯鄲鄒陽云全趙時武力鼎/士祇服􁇁臺之下者一旦成市不能止幽王之湛患張)
(平子楚架章華於/前趙建叢臺於後)冬獵青丘旁(洙曰青丘地名〇鄭曰青丘/千乗縣齊景公有馬千駟畋)
(打青/丘)呼鷹皁(洙曰一/作紫)櫪林逐獸雲雪岡射飛曽縱鞚
(洙曰鮑昭幽并重騎射少年好/馳逐獸肥春草短飛鞚越平陸)引臂落􁩂鶬(洙曰引一云/跋李廣長臂)蘇
矦據鞍喜(洙曰蘇謂晉蘇預也〇夢符曰右按南史顔峻好騎/馬遨里巷遇知舊輒據鞍索酒得必傾盡欣然自得)
忽如携葛強(洙曰舉鞍問葛強何如并州兒○師曰/自放蕩齊趙間至此句謂遊齊趙之地)快意
八九年西歸到咸陽(師曰按唐史甫少貧不自振客遊呉越/還自舊郷以進士舉不中第遂遊齊趙)
(間凡八九年復歸/京師咸陽西京也)許與必詞伯賞遊實賢王(洙曰賞一作/貴孟子賢王)
(好善而/忘勢)曵𥚑置醴地奏賦入明光(洙曰玄宗朝饗而甫獻/大禮三賦楚元王敬申)
(生置醴/以代酒)天子廢食召(蘇曰嚴光見光/武廢食召見)羣公㑹軒裳脫身
無所愛(洙曰帝竒其材使待詔集賢命/宰相試文章擢西河尉不拜)痛飲信行藏黒貂
不免弊(洙曰蘇季不用於/秦而黒貂裘弊)班鬢兀稱觴(洙曰秋興賦班鬢/彪以承弁閑居賦)
(稱萬壽以獻觴〇/唐曰兀兀坐也)杜曲晩耆舊(洙曰晚一云換/耆舊故老也)四郊多白
楊(洙曰言死者衆也〇何/曰白楊乃墳上之草也)坐深郷黨敬(何曰今復推邕/爲長上故云云)日
覺死生忙朱門任傾奪(劉曰朱門權貴/也傾奪爭權也)赤族迭罹殃
(洙曰任一云務揚子解嘲客徒欲朱丹其/轂不知一跌赤吾之族〇劉曰謂誅三族)國馬竭粟豆(洙曰/漢有)
(大常三輔粟豆〇蘇曰伍子胥曰國無粟支凶/年馬無豆秣越兵將至誰復勍敵見子胥廟記)舉隅見煩費
(洙曰舉一隅則/衆費可知矣)引古惜興亡(洙曰言引古以辨今則足以/知其㒷亡而可痛惜者也)河
朔風塵起(洙曰禄山起於河朔〇蘇曰呉壯河朔風塵澒洞儼/狁跳梁况炎天非出師之時而又慮㓂吾畿甸田草)
(農力旣奪必廢/耕桑恐失人望)岷山行幸長(洙曰玄宗/來幸蜀)兩宫各警蹕萬
里遥相望(洙曰肅宗即/位於靈武也)崆峒殺氣黒少海旌旗黃禹功
亦命子涿鹿親戎行(洙曰以廣平王爲天下兵馬元帥王肅/宗之子代宗也〇修可曰東宫故事天)
(子比大海太子爲少海山海經曰無臯之山南望㓜海郭璞注云/㓜海少海也淮南子云九州之外乃有八寅亦曰演澤東方曰太)
(清曰少海或謂肅宗大子廣平王爲元帥故無少海詳觀此詩之/意恐非是崆峒在西少海在東河朔風塵起岷山行幸長則東西)
(南北皆不寧也禹功亦命子啓戦於甘之野正指太子爲/元帥涿鹿親戎行蓋黃帝與蚩尤戰涿鹿指肅宗親征)翠華
擁呉岳(洙曰翠華太/子羽葆也一)螭虎噉豺狼(鄭曰噉音淡〇蘇曰/郡平秦鹿旣走螭蛟)
(狼虎逓相/食噉也)瓜牙一不中胡兵更陸梁(洙曰房琯敗于陳濤/也賊旣得志則愈陸)
(梁/矣)大軍載草草(韓曰草草/辛苦貌)凋瘵滿膏肓(洙曰見沉沉二/竪嬰注〇夢符)
(曰右按春秋左氏傳秦使醫緩視晉矦疾曰肓之上膏之下攻之/不可逹針之不可及藥不至焉不可爲也〇韓曰謂民困疲之甚)
備貟竊𥙷衮(洙曰譏時相也房/琯雖敗然非備貟)憂憤心飛揚上感九
廟焚(洙曰天/子九廟)下憫萬民瘡(蘇曰漢景一日不恱羣臣請問/其故帝曰兵戈之後朕憫万民)
(瘡痍未合不覺形于/顔色羣臣皆惻然)斯時伏靑蒲(洙曰前漢史丹傳元帝欲/易太子丹聞上獨寢直入)
(卧內伏靑蒲上泣諌以靑規/地曰靑蒲非皇后不得至此)廷諍守御床(洙曰王陵面折廷/諍衛瓘託醉跪帝)
(床前以手撫床/曰此坐可惜)君辱敢愛死(洙曰主憂臣辱主辱臣死/檀弓申生不敢愛其死)赫
怒幸無傷(洙曰詩王/赫斯怒)聖哲體仁恕(師曰自此句以下復/叙肅宗収復京師)宇
縣復小康哭廟灰燼中鼻酸朝未央(洙曰時天子収復/京師先素服哭廟)
(而後/受朝)小臣議論絶(蘇曰崔宏陛下一言及四/方蔽小臣訩訩之議論)老病客殊方
鬱鬱苦不展(洙曰張平子鬱鬰不得志〇蘇/曰東方朔鬱鬱不得展舒志氣)羽翮困低昻
秋風動哀壑碧蕙捐微芳(洙曰陸士衡塘匕行江蘺生幽/渚微芳不足官四時逝不処䌓)
(華難乆鮮淑氣与/時殞餘芳隨風捐)之推避賞從(鄭曰去吉〇洙曰介之推從/晉亡賞不及亦不言後避賞)
(入/山)漁父濯滄浪(洙曰漁父歌曰滄浪之水淸可以濯吾纓〇/鄭曰浪音盧當切水名浪字雖重意殊不妨)
榮華敵勲業歲暮有嚴霜(洙曰言勲業雖盛而不能損退/如萬物歲暮不免嚴霜之患)
吾觀鴟夷子才格出㝷常(蘇曰鄭康成才格逈出㝷常輩/〇趙曰言榮華与勲業相敵不)
(可妄求也然嵗聿暮而嚴霜降則傷其遲暮无復勵勲業以取榮/華矣所慕者若范蠡泛舟浮海変姓名號鴟夷子其髙㪯逺引乃)
(岀㝷常之/才格也)羣兇逆未定側佇英俊翔(洙曰范蠡旣雪㑹稽/之耻以爲大名之下)
(不可乆居遂/泛舟浮海)
　　　遣懷
昔我遊宋中(鄭曰宋州也禹貢豫州城秦改爲梁國/漢文帝封子民爲梁王於曜陽置宋州)惟梁孝
王都(洙曰宋即/古大梁也)名今陳留亞(洙曰陳留/屬汴州也)劇則貝魏俱
(洙曰貝魏州名/在河北劇大也)邑中九萬家髙棟照通衢舟車半天下
主客多歡娯(趙曰主則本処/人客則游寄者)白刃讎不義黃金傾有無
殺人紅塵裏報荅在斯須(洙曰言多豪傑也文三王傳梁/孝王武始立爲代王四年徙爲)
(淮陽王十二年因梁懷王揖入朝墮馬死无子國除遂徙王梁後/七囯反梁王城守睢陽梁最爲大國居天下膏腴地北界㤗山西)
(至髙陽蘇林曰陳留北縣治宫室連屬平臺/〇趙曰鮑明逺詩失意杯酒間白刃起相讎)憶與髙李輩(洙/曰)
(髙適/李白)論交入酒壚(師曰甫昔與適白甞遊此酒壚埋/甖於地也相如滌噐文君當壚也)兩公
壯藻思(饒曰文/思也)得我色敷腴(洙曰丗說王濬仲爲尚書令/著公服乗軺經黃公酒壚中)
(過顧謂後車客曰吾昔與嵇叔夜阮嗣宗共酣飲此壚竹林之遊/亦預其未自嵇夭亡阮公亡便爲時所覉紲今日視此雖近邈若)
(山河兩公李髙也言髙李得我而後懽恱故敷腴也○蒼/舒曰右按尓雅蕍榮也郭璞曰蕍猶敷蕍亦草之榮也)氣酣
登吹(洙曰一/作文)臺懷古視平蕪(洙曰吹臺梁王歌臺也今謂/之繁臺左太冲詩酒酣氣益)
(振〇鄭曰在開封縣南五里○蘇曰新唐本傳云甫与李白/髙適過汴州酒酣登吹臺慷慨懷古人莫能測蓋謂此也)芒碭
雲一去鴈鶩空相呼(洙曰前漢髙祖隱於芒碭山澤間吕后/與人俱求甞得之髙祖怪問吕后后曰)
適履險顔益厚庶與逹者論吞聲混瑕垢
　　　舟中苦熱遣懷奉呈楊中丞通簡臺省諸公
媿爲湖外客看此戎馬亂中夜混黎甿脫身亦奔竄
(洙曰謂避臧玠之乱入衡州也〇趙曰湖外言/洞庭湖之外衡州是也戎馬亂指言臧玠之乱)平生方寸心
反掌帳下難(洙曰謂崔/􁁱見殺也)嗚呼殺賢良(洙曰按新史􁁱爲治/不煩苛人便安之居)
(澧州二年増户數万詔/特進五階以寵異政也)不叱白刃散(趙曰舊本反掌蔡伯丗/本作反當其說是公自)
(言平生有經丗之心而反當帳下有上至於賊殺賢良乃不能/一叱曰叱使散盖自以爲愧矣帳下指藏玠賢良指崔灌也)吾
非丈人特没齒埋氷炭(夢符曰右按論語管仲奪伯氏駢邑/三百飯䟽食没齒無怨言韓子曰氷)
(炭不/同噐)耻以風病辭胡然泊湘岸入舟雖苦熱垢膩可
漑灌痛彼道邊人形骸改昏旦(洙曰痛彼遇/亂而死者)中丞連帥
職(洙曰詩有方伯連帥之職〇趙曰中丞陽公也舊唐書云/衡州刺史陽済各出兵討臧玠謂連帥乃古之諸侯也)封
内權得按身當問罪先縣實諸侯半(洙曰謂陽中丞也/封邑半於古諸侯)
士卒旣輯睦(夢符曰右按春秋左氏傳隨武子曰昔歲入陳今/兹入鄭民不罷勞居無怨讟而卒乗輯睦事不奸)
(矣)啓行促精悍似聞上游兵(洙曰上游江之上流也○夢/符曰右按前漢書項籍傳古)
(之王者地方千里必居上游注丈頴曰居/水之上流也游或作流師古曰游即流也)稍逼長沙館隣好
彼克脩天機自明斷(趙曰公自注云陽中丞琳問/罪將士皆自澧上逹長沙也)南圗卷
雲水北拱載霄漢美名光史臣長䇿何壯觀(洙曰南圗/謂圖畫湖)
(南也北拱謂誅亂鉏暴以尊王室也如此則書於史臣者光美而/見於䇿略者爲壯觀也〇田曰南圖蓋莊子鵬飛萬里而圖南事)
(故子美送嚴公詩云南圖廻羽翮而北極奉星辰舊注謂畫湖/南非是〇趙曰南之所圖謀欲卷盡雲水也北拱所以尊君上)驅
馳數公子咸願同伐叛(趙曰數公子按唐史澧州刺史楊子/琳道州刺史裴虬衡州刺史陽濟各)
(出兵/討賊)聲節哀有餘夫何激衰懦(洙曰言願同伐叛之公子/聲名節槩足以振激衰懦)
(猶軟/弱也)偏禆表三上鹵莽同一貫(夢符曰右按前漢馮奉丗/上書討差願益兵上爲發)
(六萬人太常千秋將以助焉奉丗以得其衆不須/復煩將上讓之曰大將軍出必有偏禆又何疑焉)始謀誰其間
迴首増憤惋(趙曰禆將上表而敷陳不明同一貫耳所以問/在其間而爲始謀者誰徒今我回首憤惋也)
宗英李端公(洙曰宗室之英秀也〇田曰右按吕温河間元王/孝桀賛堂堂河間仁勇是經遹駿有聲爲唐宗英)
(又梁邵陵王讓丹陽尹𥘉表曰臣進非民譽退異宗英尸居戎號/巳紊彛典說京兆五守西漢莫追河南二尹東京罕継〇趙曰端)
(公李勉也勉爲御史中丞大曆中出爲廣州刺史/亦以兵討玠李肇國史𥙷曰御史相呼爲端公)守職甚昭煥
變通迫脅地謀畫焉得筭王室不肯微凶徒略無憚
此流須卒斬神器資強幹(夢符曰右按道徳經天下神噐/不可爲也爲者敗之執者失之)
(又文選西都賦州郡之豪傑五都之貨殖三選七/遷充奉陵邑蓋以強幹弱枝隆上都而觀萬國也)扣寂豁煩襟
皇天照嗟嘆(趙曰陸土衡文賦扣寂寞而求音師曰戎馬亂指/臧玠之亂甫避入衡州帳下難謂崔瓘𬒳殺也甫)
(入衡州詩亡竟流帳下血大降湖南殃是也特匹特也氷炭謂與/小人不相入也臧玠之亂欲召甫甫以病辭遂伯于湘岸形骸改)
(昬目痛彼遇乱而死者中丞指陽濟爲衡州刺史封疆之内權得/按察故以兵來問罪縣實諸侯半言封邑半於古諸侯也促精悍)
(言督促精銳強悍之兵以討玠漢書項羽自立爲西楚覇王使人/徙義帝曰古之帝者地方千里必據上游乃徙義帝長沙郴縣上)
(游江之上流也長沙屬潭州陽濟修鄰郡之好機謀果斷圖畫湖/南北尊王室如是則名聲光于史籍而計䇿又何其壯觀也子美)
(常送嚴公詩曰南圖廻羽翮北極捧星辰或說南圖蓋莊子鵬飛/九萬里而圖南故事也數公子指澧州刺史楊子彬道州刺史裴)
(虬之類共岀兵伐玠其英聲節義足以振激衰懦偏禆副將也表/三上謂上章陳臧玠之無罪言崔瓘之減剋軍士衣粮率皆鹵莽)
(不明瓘之用心也始謀指玠也李肇國史𥙷宰相相呼曰堂老兩/省相呼爲閣老尚書丞節相呼曰曹長郎中貟外御史拾遺相呼)
(爲院長唯御史相呼爲端公李端公盖御史也名勉乃宗室大曆/中出爲廣州刺史亦以兵討玠變通迫脅地言釋脅從之人以安)
(衆心足見其明權變也焉得筭言謀畫之多也王室不肯微言李/公不肯令王室之微必斬臧玠以斡止神器亦使兇徒少有憚畏)
(扣寂言以詩發寂默而豁煩/悶之懷冀皇天有以知之也)
　　　詠懷二首
人生貴是男(洙曰莊子榮啓期三樂亦曰人之/所貴者男也而予幸得之一樂也)丈夫重天
機(洙曰莊子天機/不張注不露也)未逹善一身得志行所爲(洙曰孟/子所謂)
(窮則獨善其身逹/則兼善天下者)嗟余竟轗軻將老逢艱危胡鶵逼神
器逆節同所歸河洛化爲血公侯草間啼(洙曰胡鶵安/史也迫神器)
(言䧟長安也安史亂何洛之間格闘尤甚/故云化爲血公卿奔竄故啼於草間也)西京復䧟没翠蓋
蒙塵飛(洙曰吐蕃䧟京師天子/幸陜故曰翠蓋蒙塵飛)萬姓悲赤子兩宫弃紫
微(洙曰玄肅/二宫也)倐忽向二紀姦雄多是非本朝再樹立未
及正觀時日給在軍儲上官督有司(洙曰國用尚乏屈/不免上下督責也)
髙賢迫形勢豈假相扶持疲􁓓苟懷策棲屑無所施
(洙曰言上下顧忌/無所施爲也矣)先王實罪巳愁痛正爲兹(洙曰禹湯罪/巳漢武哀痛)
(之詔皆先/王之事也)嵗月不我與蹉跎病於斯夜看酆城氣(洙曰/見紫)
(氣衝牛/斗詩注)回首蛟龍池(洙曰見蛟龍/得雲雨注)齒髪巳自料意深陳
苦詞(師曰莊子曰人之所貴者男也人爲萬物之靈丈夫所重/者天機之靈也故君子窮則獨善其身逹則兼書天下轗)
(軻不得志之貌紫微垣乃帝座也姦雄多是非言禄山敗思明又/起也正觀時米斗三錢行旅不齎粮今國用尚乏上下督責故云)
(未及正觀時髙賢迫形勢言進用者皆以勢援何暇扶持於甫哉/疲􁓓甫自言衰老雖懷䇿略何所施設帝於此時下詔痛自刻責)
(故云先生實罪已豐城獄有寳劒氣衝牛牛蛟龍得雲雨非/是池中物甫自視齒髮豁凋不復若寳劒蛟龍之亨奮也)
邦危壞法則聖逺益愁慕飄颻桂水遊(鄭曰郴州桂/陽水北流入)
(連州桂陽縣/在桂水之陽)悵望蒼梧暮(洙曰桂水出㑹稽禹崩/之地蒼梧舜葬之所)潜魚不
衘鈎走鹿無反顧(洙曰皆避難意○夢符曰右按春秋左氏/傳古人有言曰鹿死不擇音鋌而走險急)
(何能/急)皦皦幽曠心拳拳異平素(洙曰亂離之徐不得遂其/平昔幽曠之心而反拳拳)
(然言屈身以/求其全也)衣食相拘閡(鄭曰牛代/切外閉也)朋知限流寓風濤上
春沙十里侵江樹逆行少吉日時節立復度井竈任
塵埃舟航煩數具牽纒加老病瑣細隘俗務萬古一
死生胡爲足名數多憂汙桃源(洙曰見欲問/桃花宿注)拙計泥銅
柱(泥乃計切○洙曰/見銅柱傾側注)未辭炎瘴毒擺落跋渉懼虎狼窺
中原焉得所歷住(洙曰盗賊充斥/不可爲乆住計)葛洪及許靖避丗常
此路賢愚誠等差自愛各馳騖(鄭曰亡/遇切)羸瘠且如何
魄奪針灸屢(洙曰楊雄曰方其有/事則聖賢馳騖不足)擁滯僮僕慵稽留篙
師怒(洙曰稽留遲滯/也篙師舟人也)終當挂帆席天意難告訴南爲祝
融客(洙曰祝融峯地多神仙所居/○鄭曰衡山上有祝融峯)勉強親杖屨結託老人
星羅浮展衰歩(洙曰老人星在南極羅山浮山二山合躰謂/之羅浮○師曰邦危壞法則言禄山紊紀綱)
(也聖逺言聖人巳逺不復見三代之治也故云愁慕禹崩於桂水/舜葬於蒼梧甫流離至此慨想舜禹之君不作賢人避出故云潜)
(魚不衘鈎走鹿無反顧拳屈也亂離之際不得遂其平昔幽廣之/心而反卑屈其身故云拳拳異平素閡不通也明知限流寓謂飄)
(泛各在一隅逆行少吉日謂經歷風波之險也昔秦人避亂於挑/花源今我泥于銅柱山其計甚拙又且多憂得無汚辱於桃源乎)
(葛洪許靖皆避丗之士其賢如彼愧吾之愚困於馳騖僮僕爲之/慵倦篙師亦怒其遲留甫意欲養老于羅浮庶幾豁杖屨之遊故)
(末章有終當掛帆席之句祝融司南方茅君内傳曰大夫之内有/地中之洞天三十六所羅浮之洞周回五百里名曰朱明曜真之)
(天羅浮山記曰羅浮者蓋緫稱焉二山合體謂之羅浮/在増城愽羅二縣之境有神仙所居南極星有老人星)
　　　冩懷二首
勞生共乾坤何處異風俗冉冉自趨競行行見羈束
(趙曰古樂府冉冉幕中/趍古詩行行重行行)無貴賤不悲無富貧亦足(洙曰/言貴)
(賤貧冨一委順之而已所謂樂天知命者○趙曰賤之所以悲者/以貴形之也故無貴則賤者不悲貧之所不足者以富形之也故)
(無富則貧也亦足此/義甚明而舊注亂之)萬古一骸骨(洙曰同/歸於此)隣家遞歌哭
鄙夫到巫峽三歲如轉燭(洙曰言光景/之迅速也)全命甘留滯
忘情任榮辱(洙曰一歸/之於眞)朝班及暮齒日給還脫粟(趙/曰)
(公甞爲左拾遺今又爲工部貟外郎則所謂朝班公時年/五十六矣所謂暮齒然日給還脫粟而巳盖其貧故也)編蓬
石城東(洙曰編蓬/以庇風雨)采藥山北(洙曰一/云林)谷(洙曰許徴君詢以/采藥白雲偎畧以)
(肆所養許畋隱居北山採藥讀易/自號太易先生漢武三召不起)用心霜雪間不必條蔓
緑非關故安排(洙曰謝靈運詩居當/以待終處順故安排)曽是順幽獨(洙曰/謝靈)
(運詩安排徒空/言幽獨頼鳴琴)逹士如弦直小人似鈎曲曲直吾不知
負暄候樵牧(洙曰後漢童謡直如弦死道邊曲如鈎封公侯/趙勝負暄坐睡風簷候樵牧之歸〇趙曰負晚)
(日之暄以候樵牧之歸也列子楊朱篇曰昔者宋國有田夫常衣/緼以過冬曁春東作目曝於日不知天下之有綿纊狐貂顧謂其)
(妻曰負日之暄人莫知者以獻吾君當有重賞〇師曰古樂府陌/上乗云盈盈公府歩冉冉府中趍冉冉無氣貌人趍競於物則其)
(氣䘮矣凡百所行但見羈束不自由也君子當安乎富貴貧賤樂/天知命而不憂甫檢校工部故云朝班暮齒乃晚年也編蓬所以)
(禦風雨採樂所以療衰病雖不特逹然能守其節操不爲紛華所/變故云用心霜雪間不必條蔓緑孟子曰古者以利爲本人當安)
(時處順不用注意安排排着則是以利爲/本是以逹理之士其直如弦負暄炙背也)
夜深坐南軒明月照我膝驚風翻河漢梁棟巳出日
(洙曰洛神賦若/白日之照屋梁)羣生各一宿飛動自儔匹(蘇日武璋云飛/走水陸咸有儔)
(匹)吾亦驅其兒營營爲私實(洙曰一/作室)天寒行旅稀
歲暮日月疾榮名忽(洙曰一/作感)中人(洙曰楚辭以薄寒中人/○蘇曰許尚榮名如風)
(箭忽然/暗中)丗亂如蟣虱古者三皇前滿腹志願畢(定功/曰顔)
(延年曰亂丗/人事如蟣虱)胡爲有結繩䧟此膠與􁈍(洙曰言三皇之前/民未有知結繩之)
(後民僞日起而是非交構如膠􁈍然〇趙曰/莊子曰待繩約膠􁈍而固者是侵其徳也)禍首燧人氏厲
階董狐筆(洙曰燧人火化而爭欲之心生董狐直筆而是/非之端起故以燧人爲禍首以董狐爲厲階也)君看
燈燭張轉使飛蛾宻(洙曰言愈/察則愈䌓)放神八極外俛仰俱蕭
瑟(趙曰莊子其疾俛仰之間/再撫四海之外也見前注)終契如徃還(洙曰一云終/然契真如)得
匪合(洙曰一/云金)仙術(師曰甫以私居口躰爲累不免驅兒營治/生計以爲口實故也榮名忽中人謂暮年)
(檢校工部三皇之前其風淳朴欲寡而自足結繩之後巧僞日滋/如膠􁈍然是以燧人火化董狐直筆此甫所以有禍首厲階之語)
(也有灯則有蛾有利則有爭要在放/神俛仰無所凝滯視死生如往還)
　　　遣遇
磬折辭主人開帆駕洪濤(洙曰莊子漁父篇夫子曲腰磬/折言其恭也〇饒曰腰曲如磬)
(之/折)春水滿南國(炎曰謂春/水生也)朱崖雲日髙(洙曰朱崖南海/地名漢賈捐之)
(罷擊朱崖○鄭曰即潭州之丹崖/也○楊曰雲日髙言地最下也)舟子廢寢食飄風爭所
操(洙曰乗風/而行也)我行匪利渉謝爾從者勞石間采蕨女
鬻菜(洙曰一/作市)輸官曹丈夫死百役暮返空村號(洙曰/譏役)
(歛煩/重也)聞見事略同刻剥及錐刀(洙曰刀錐猶刻剥也○趙/曰所聞所見皆似此應官)
(曹之誅求也左傳云錐刀之末刻剥及錐刀則非特取/其大者雖錐刀之瑣末猶及之也○朋曰錐刀微利也)貴人豈
不仁視汝如莠蒿索錢多門户(洙曰誅求/不一也)䘮亂紛嗷嗷
奈何黠吏徒漁奪成逋逃(洙曰姦黠吏也漁如漁獵/然不以法也逋逃走竄也)自喜
遂生理花時貰緼𫀆(洙曰語衣敝緼𫀆也○趙曰花時可以/單衣而甘緼𫀆則所以得遂生理勝於)
(逋逃之民也○師曰甫覩百姓困於賦役又自喜/遂其生理雖遇花時而衣緼絮所甘心不辭也)
　　　釋悶
四海十年不解兵犬戎也復臨咸京(洙曰自禄山思明/之亂方已而吐蕃)
(復䧟京城○蒭曰咸謂咸陽即西/京也時禄山連結吐蕃䧟京城)失道非關出襄野(蒼舒/曰右)
(按莊子黃帝將見大隗乎具茨之山/至于襄城之野七聖皆迷無所問塗)揚鞭忽是過胡城(修/可)
(曰丗說王敦作逆明帝騎巴鎮馬齎一金鞭至湖隂察車形敦晝/夢日遶其城忽然驚覺曰營中有黃鬚鮮卑奴來何不縛取命騎)
(追之不及也○炎曰避宼者奔走/者奔走迷道故有是句耳太也)豺狼塞路人斷絶(洙曰/豺狼)
(盗賊也○蘇曰龐德翁/狼虎塞路人迹斷絶)烽火照夜屍縱橫(洙曰漢制有㓂/則㪯烽燧言宼)
(亂未平故烽/火照夜也)天子亦應猒奔走(洙曰時帝幸陜〇趙曰雖歸/長安而有乞遷洛廵海之說)
羣公固合思升平(蘇曰薛延慶曰羣公豈不見天子/遷播自合建立功勲共竪太平)但恐
誅求不改轍(朋曰譏賦/歛之重也)聞道嬖孽能全生(洙曰指程/元振也時)
(元振用事媒蝎大臣故吐蕃入㓂以至功/臣不肯用命○符曰代宗不能正其典刑)江邊老翁錯料事
眼暗不見風塵淸
　　　解憂
減米散同舟路難思共濟向來雲濤盤(洙曰雲濤盤灘/名極爲險阻)
衆力亦不細(洙曰言得其助也○趙曰此言雲濤之間盤轉未/出乃方言謂之盤灘者乎散與同舟之人所以謝)
(其用力也舊注/言險阻非是)呀坈(洙曰一/作帆)瞥眼過(呀虚加切瞥匹蔑切○趙/曰呀坈者於坈如曰之呀)
(開者/也)飛櫓本無蔕得失瞬息間致逺冝恐泥百慮視
安危分明曩賢計兹理庶可廣拳拳期勿替(師曰雲/濤盤至)
(險之灘實藉衆力操舟故得利渉譬患難之際頼衆力扶持故得/國安是以昔賢計其安危衣食與衆同享其充足夫何憂患之不)
(濟乎甫之減米亦爲國者憂以天下之意/也呀坈乃難口飛櫓無根蔕言至危也)
　　　屏迹
衰年(洙曰一/作顔)甘屏迹幽事供髙卧鳥下竹根行龜開
萍葉過年荒酒價乏日併園𬞞課(趙曰蓋以乏酒價之/故則併課園𬞞賣之)
(以充沽/直也)猶酌甘泉歌(洙曰一云獨/酌酣且歌)歌長擊樽破(修可曰/丗說王)
(大將軍每酒後輒詠魏武樂府曰老驥伏櫪志在千里烈士暮年/壯心不巳以如意打唾壷壷盡缺子美長歌而擊樽破有類於此)
　　　逃難(新添)
五十白頭翁南北逃丗難踈布纒枯骨奔走苦不暖
巳衰病方入四海一塗炭乾坤萬里内莫見容身畔
妻孥復随我回首共悲嘆故國莽丘墟鄰里各分散
歸路從北迷涕盡湘江岸
　　　羗村(三首)
崢嶸赤雲西(馬曰赤雲西謂返/照雲漢皆赤也)日脚下平地(洙曰楚詞云/載赤雲而陵)
(太淸西都賦云嵓峻崷崪金/石崢嶸注曰崢嶸髙秀也)柴門鳥雀噪歸客千里至(洙/曰)
(歸客一云客子范/彦龍有客欵柴門)妻孥恠我在驚定還拭淚丗亂遭飄
蕩生還偶然遂隣人滿墙頭感歎亦歔欷(洙曰歔欷/感泣也)夜
䦨更秉燭相對如夢寐(蘇曰謂更互秉燭照之恐尚是夢也/作更字讀則失其意甚矣〇師曰相)
(聚與夢想不知其所以此語/乃天然混成了無斧鑿㾗耳)
晚嵗迫逾生(眺曰晚嵗/謂暮年也)還家少歡趣嬌兒不離膝畏我
復却去憶昔好追凉(趙曰晉安王薄晚逐凉詩曰/向夕紛暄屏追凉飛覲中)故繞池
邊樹蕭蕭北風勁撫事煎百慮(洙曰江淹詩/伏枕懷百慮)頼如禾黍
收(洙曰禾黍一作黍稌〇趙曰言黍梌極/是盖黍稌所以造酒與下句相應)巳覺糟床注(魯曰糟床/即酒醡也)
如今足斟酌且用慰遲暮(夢符曰右按離騷經惟草木/之零落兮恐佳人之遲暮)
　　　又吟
羣雞正(洙曰一/作忽)亂呌客至雞鬪爭(洙曰一/云正生)驅雞上樹
木始聞扣柴荆父老四五人(蘇曰謝眺過鄴中貴交零落/有田畯野老四五人慰眺曰)
(道左商/旅樵人)問我乆逺行手中各有携傾榼濁復淸(洙曰/徐邈)
(曰酒清者爲聖人濁者/爲賢人酒頌挈榼提壷)苦辭酒味薄黍地無人耕兵革
旣未息兒童盡東征請爲父老歌(洙曰漢祖宴/父老歌大風)艱難媿
深情(馬曰書厥子乃不/知稼穡之艱難)歌罷仰天歎四坐淚縱横(師曰/時玄)
(宗幸蜀肅宗撫慰之道有所未盡是何父子之恩反不若/隣里之深情乎四坐淚下而仰嘆深爲朝廷嘆惜此爾)
　　　遣興
昔在洛陽時親友相追攀送客東郊道遨遊宿南山
(洙曰張景陽詠史詩昔在西京時朝野多歡娛蕩蕩東/都誾羣公祖二踈曹子建闘雞東郊道又駈上彼南山)煙塵阻
長河樹羽成臯閒(洙曰有瞽崇牙樹羽置羽也/成皐在鞏洛間羽羽旗也)廽首載酒
地豈無一日還(洙曰前漢楊雄傳好事者載酒過/之陶潜親朋好事或載酒肴而往)丈夫貴
壯健慘戚非朱顔
　　　遣興(五首)
朔風飄胡鴈(師曰禄山胡人/故以胡鴈比之)慘澹帶砂礫(鄭曰浪狄切小/石也○洙曰鮑)
(明逺疾風衝塞起砂礫自飛揚又/胡風吹朔雪劉公幹涼風吹砂礫)長林何蕭蕭(立之日喻大/材當亂丗蕭)
(條不獲/用也)秋草萋更碧(洙曰古詩回風動地起秋草萋巳緑○/立之曰草喻小人草逢秋冝凋瘁今乃)
(萋萋而/更碧)北里富薫天(洙曰左太冲南鄰擊鍾磬比里吹笙竽/○君平曰揚雄燎薰皇天〇大臨曰言)
(武夫悍卒當禄山亂而能立功取/冨貴是以富貴之勢薫炙天地)髙樓夜吹笛(洙曰占詩西/北有髙樓上)
(有弦/歌聲)焉知南隣客九月猶絺綌(洙曰精曰絺麄曰綌〇君/平曰隋袁充少時父黨過)
(門方冬充尚衣葛戯充曰絺兮綌兮凄其以風充曰惟絺惟綌服/之無斁南隣之客非服絺綌而無斁也蓋貧而無禦寒之服故耳)
(公詩文曰自喜遂生理花時甘緼袍暮春者春服旣成花時而緼/𫀆豈非無春服歟〇趙曰夫以九月授衣而猶絺綌花時巳暖當)
(有春服而甘緼𫀆/則公之貧如此)
長陵銳頭兒出獵待明發(洙曰秦武安君頭小而/銳○趙曰詩明發不寐)騂弓
金爪鏑白馬蹴微雪(鄭曰蹴/七六切)未知所馳逐但見暮光
滅歸來懸兩狼(洙曰詩並驅從兩狼兮〇趙曰言出獵之子/馳逐未厭而日晚當歸也末句所云言其獵)
(有所獲乃是貴家也○師曰此詩諷國忠以貴妃之兄位宰相帶/劒南節度未知所馳逐正詩不狩不獵之意歸來懸兩狼正詩有)
(懸狟之/意也)門户有旌節(洙曰楊國忠以劒南旌節導駕〇趙/曰旌節貴人所建而羅列於門也)
􁈍有用而割膏以明自煎蘭摧白露下桂折秋風前
(洙曰莊子人間丗山木自㓂也膏火自煎也桂可食故伐之􁈍可/用故割之兩龔死時有老父來吊哭甚哀旣而曰嗟虖薫以香自)
(燒膏以明自消龔生竟夭天年非吾徒也阮籍詩膏火自煎燒多財/爲悉害〇大臨曰膏􁈍蘭桂/皆有用之物喻賢人君子所以煎割)
(摧折者以爲小/人所中傷也)府中羅舊尹沙道尚依然(洙曰故事凡拜/相之後禮絶班)
(行府縣載沙填路自私/第至于城東街名沙堤)赫赫蕭京兆今爲時所憐(洙曰/前五)
(行志成帝時童謡曰邪徑敗良田䜛口亂善人桂樹華不實黃雀/巢其顚故爲人所羡今爲人所憐蕭望之甞爲左馮翊後飲鴆自)
(殺○蘇曰明皇雖誅蕭至忠常懷之侯君集云蹭蹬至此至忠亦/蹭蹬者耶故子美哀之云赫赫蕭京兆今爲時所憐又盧湛何武)
(不赫赫遺愛常在人〇趙曰蕭至忠參太平公主逆謀𬒳誅雖巳/誅矣然明皇賢其爲人心愛不忘後得源乾曜亟用之謂髙力士)
(曰知吾用乾曜乎吾以貌言似至忠力士曰彼不甞負陛下乎帝/曰至忠誠國器但晚謬爾其始豈不賢哉此推見杜公詩意舊注)
(引蕭望之鴆/自殺非是)
猛虎慿其威(蘇曰郭韞李鷹如猛/虎慿威下視犬羊)徃往遭急縛(洙曰曹/操謂吕)
(布縛虎不/得不急)雷吼徒咆哮枝撑巳在脚忽看皮寢處(洙/曰)
(子將食其肉寢處其皮〇立之曰左傳襄二十八年子雅子/尾怒盧蒲弊曰譬之禽獸吾寢處之矣注云能殺而席其皮)無
復睛閃爍人有甚於斯足以勸元惡(師曰禄山之猛不/啻於虎而終蒙𦵔)
(醢亦足以爲/元惡之戒矣)
朝逢富家葬前後皆輝光共指親戚大緦麻百夫行
送者各有死不須羡其強君看束縛去亦得歸山崗
(洙曰呉人殺諸葛瑾以蘧蒢褁屍束縛以蔑弃之於石子崗○十/朋曰/詩譏貴妃於夙昔之日勢熖熏炙當丗及禄山亂死于馬)
(嵬山/于道傍豈/非束縛之比邪)
分門集註杜工部詩卷第十二
分門集註杜工部詩卷之十三
　𫐠懷下(病附)律詩五十二首
　　　䕫府書懷四十韻
昔罷河西尉𥘉興薊北師(洙曰公召試集賢授河西尉不/拜而安禄山反鮑明逺詩有岀)
(自薊/北門)不才名位晚(洙曰事見詩年譜〇蘇曰鄭侁不才/無逺見致此名位迃晩誤𬒳恩私)敢
恨省郎遲(趙曰嚴武再爲東西川節度辟公/爲叅謀方爲尚書工部貟外郎)扈從崆峒日
(洙曰見常思仙仗過崆峒詩注○趙曰/肅宗幸平涼公爲左拾遺扈從乗輿矣)端居灔澦時(洙曰謂居/夔州也灧)
(澦巳見上注〇趙曰謂今日寓居/夔州灔澦在瞿塘江中故言夔)萍流仍汲引樗散尚恩
慈(鄭曰散蘇旱切〇洙曰萍之無根任漂流也樗散莊子樗櫟不/材而壽者公自言蹤迹萍流仍爲人汲引嚴公辟請也不材而)
(猶蒙恩謂除京兆功曹不赴也〇蘇曰/孔融以樗散不才尚頼恩慈之厚也)遂阻雲臺宿(洙曰一作/靈臺宿直)
(宿也後漢鍾離意傳樂崧家貧爲郎常擉直言上無𬒳枕止食糟/糠帝夜入臺輒見崧問其故甚嘉之自此詔大官賜尚書以下朝)
(夕食給幃𬒳皂𫀆及侍史二人〇趙曰公以病不得歸直/也雲臺南宮臺名乃顯宗畫二十八將於南宫雲臺是也)常懷
湛露詩(洙曰湛露天/子宴諸矦詩)翠華森逺矣(洙曰南都賦望翠華之/威蕤○趙曰翠華者天)
(子之/旗也)白首䬃凄其(洙曰謝靈運詩/懷賢亦凄其)拙𬒳林泉滯生逢酒
賦欺文園終寂寞(洙曰司馬相如/拜爲孝文園令)漢閣自磷緇(洙曰揚雄/自投天禄)
(閣見但取/不磷緇注)病隔君臣議(洙曰公以/病辝名)慙紆德澤私(趙曰公𬒳召/命以病不行)
(不叅預國論/徒荷私恩也)揚鑣驚主辱(洙曰漢書主辱臣死/○趙曰鑣者馬銜也)㧞劒撥年衰
社稷經綸地(洙曰時方艱難有頼於經綸也〇趙曰公忠義/之心爲之憤怒乃拔劒慷慨以撥遣年衰也)風
雲際㑹期(洙曰後漢咸能/偶風雲之㑹)血流紛在眼(洙曰謂方事戦爭/也〇趙曰揚子川)
(谷流人/之血)涕泗亂交頥(鮑曰卞和泣玉於楚山下三日三夜淚/盡継之以血黄祖涕泗交頥仰天不能)
(告公自喻/不見用也)四瀆樓舩泛(洙曰見太常樓船聲欶嘈注○趙曰樓/舡大舟所以載兵所以運粮漢有樓船)
(將/軍)中原鼓角悲(洙曰人心悲憤故/鼓角之聲亦悲爾)賊壕連白翟(洙曰左傳/有長狄白)
(狄)戰瓦落丹墀(洙曰後漢昆/陽屋瓦皆落)先帝嚴靈寢(洙曰靈一作/虚○趙曰指)
(言肅宗也空虚其寢舊作虚寢非/○師曰言肅宗收京修寢廟也)宗臣切受遺(洙曰蕭何傳/一代宗臣公)
(孫洪傳受遺則霍光金日彈/〇師曰言受遺詔立代宗也)恒山猶突騎(洙曰恒/山河北)遼海競
張旗(洙曰遼/東也)田父嗟膠漆(洙曰見天下朋/友皆膠􁈍注)行人避蒺蔾
(趙曰膠漆所以爲弓誅求之多則田父以供輸爲嗟也鐵蒺䔧所/以禦馬所在布蒺蔾於地而行人避之周易據于蒺蔾避蒺蔾言)
(行道梗澁如/蒺蔾之害)揔戎存大體(洙曰揔戎元帥也時代宗爲帥〇蘇/曰王衍揔戎握符貴其持重不可輕)
(敵使莭制/存其大躰)降將飾卑詞楚貢何年絶(洙曰左傳斉責楚曰尓/貢苞茅不入見聞河北)
(諸莭度入朝歡/喜口號詩注)堯封舊俗疑(洙曰堯有可封之俗○蘇曰作/辨孟子云堯舜之民比屋可封)
(桀紂之民比屋可誅信如此說則堯時諸侯/滿天下桀時大辟偏四海故公所以疑之)長吁翻北宼(趙/曰)
(指言安/史也)一望卷西夷(趙曰今有西夷之禍/一望思欲席卷之也)不必陪玄圃
(趙曰言巳身以譬不必在朝列也葛仙傳曰崑崙一曰玄圃仙人/所居耳〇鄭曰淮南子崑崙山去地萬一千里上有層城九重或)
(上陪之是謂闐風/又倍之爲懸圃)超然待具茨(洙曰莊子徐無鬼黄帝將見/大蒐于具茨之山至于襄城)
(之野七聖皆迷遇牧馬童/子問塗焉在滎陽宻縣東)凶兵鑄農器(洙曰凶一作休老/子曰兵者凶器聖)
(人不得巳而用之〇趙曰公之望太/平如此傳所謂銷鑄劒㦸爲農器也)講殿闢書幃(洙曰東方朔/傳文帝集上)
(書囊爲/殿幃)廟筭髙難測(洙曰廟堂之籌筭也髙難/測假意以譏時无善謀者)天憂實在
兹(趙曰天子之憂毎在此耳故後篇云/獨使至尊憂肝食諸君何以荅升平)形容真潦倒(洙曰嵆康/書云潦倒)
(麄/踈)荅効莫支持(洙曰荅効猶報國也○/趙曰公之自傷無𥙷也)使者分王命群公
各典司恐乖均賦歛不似問瘡痍(洙曰䘮亂之際公私/窘急所分之命所典)
(之司必未至於均賦歛問/瘡痍也瘡痍言民傷尓)萬里煩供給(蘇曰張華出師萬/里恐煩長安供給)孤
城最怨思(趙曰孤城指言䕫州公雖寓/居而眼前所見當爲之傷矣)緑林寧小患(洙曰/後漢)
(劉玄傳諸亡命共攻離郷聚藏/於緑林中緑林/山在今荆州當陽縣東北〇詠曰謂荆楚復乱也)雲夢欲難追
(洙曰韓信傳信𥘉之囯行縣邑陳兵出入有告信欲反書聞上患/之用陳平謀僞遊於雲夢者信果來朝遂擒以歸〇趙曰憂藩鎭)
(爲患也〇詠曰/恐其難擒也)即事須甞膽(洙曰越句踐旣脫㑹稽之/難思有以報呉出入嘗膽)蒼
生可察眉(洙曰言時多盗賊也列子却雍能視盗察眉知之千/無一遺〇蘇曰東方朔言蒼生憂樂見其眉事可察)
(近丗注工部詩者妄引事眞可爲笑〇趙曰公意言蒼生/爲盗賊之情可得於眉睫之間但當撫綏之則不爲盗耳)議堂
猶集鳯(洙曰議一作義蜀都賦議殿爵堂〇蘇曰/班孟堅曰髙林論議者皆駕鳯騎鯨之士)正觀是元
龜(洙曰言欲求治當以正觀爲元龜也龜言有先知之靈爾〇趙/曰議堂者議論之堂也猶集鳯又申言廟堂諸公如鳳之集欲)
(除上所陳之患但以/正觀爲龜鑑可也)處處喧飛檄(洙曰左太冲詩云邊城苦/鳴鏑羽檄飛京都張景陽)
(常懼羽檄飛/神武一朝征)家家急競錐(洙曰江淹書云競錐刀之利/○孝祥曰其賦歛之急如此)蕭車
安不定(趙曰漢蕭育傳哀帝南郡多盗賊拜育爲太守以育耆/舊名臣乃以三公安使車載育入殿中受䇿曰南郡盗)
(賊爲害朕甚憂之以太守威信素著故委之官其爲民除害/安元元而巳舊注所引非特無義又以蕭育爲望之誤矣)蜀
使下何之(洙曰蕭望之爲郎常有飛雉随車飛翔司馬相如爲/郎使蜀諭巴蜀父老〇趙曰公之詩意乃信今日遣)
(使在寡誅求除盗賊之事而巳非若相如諭蜀父老/也〇/師曰言朝廷遣人安撫之猶不服畢竟將何往言無所逃也)釣瀬
踈墳籍(洙曰後漢嚴光披羊裘釣澤中後人名其/釣處爲嚴陵瀬踈墳籍言典籍所稀載也)耕巖進弈
碁(洙曰/揚子谷口鄭子眞不詘其志耕于巖石之下名震于京師/〇趙曰此公自叙釣瀬則以嚴陵自比盖陵釣於七里灘也耕嵓)
(則以鄚子眞自比盖鄭子眞耕于嵓谷/之下也踈墳典進弈碁乃閑曠而然)地蒸餘破扇(蘇曰司空/逹嶺南蒸)
(濕北人乍居殊不冝/風土破扇嘗不釋手)冬暖更纎絺(洙曰前覽物詩所謂形勝/有餘而風土惡此見之矣)
(〇趙曰以䕫之/風土多暄也)豺遘哀登楚(洙曰王仲宣七哀詩西京乱無/象豺虎方遘患又南登㶚陵岸)
(回首望長安〇趙曰乃是荆州之樓/此謂登楚哀登楚者哀登楚之人也)麟傷泣象尼(洙曰史記/魯哀公西)
(狩獲麟孔子見之曰吾道窮矣喟然歎曰莫我知夫公道不行於/時故悲歎若孔子之見麟也〇趙曰孔子之生其父母禱之於尼)
(丘故名丘字仲尼而傳記又/載孔子之首象其山故公云)衣冠迷適越(趙曰言欲離夔而/南下且未能所以)
(迷適越莊子曰宋人資章甫而適/諸越越人斷髪文身無所用之也)藻繪憶遊睢(洙曰睢水也/漢武帝祀后)
(士於睢水之上〇夢符曰右按陳孔璋與魏文帝書曰游睢渙者/學藻繪之綵傳云睢渙之間岀丈章故其黼黻絺繡日月華蟲以)
(奉宗廟服御焉前漢書郊祀志武帝立后土祠於汾隂睢上音雖/此遊睢之字當作雖述異志曰睢渙二水波文皆若五色其人多)
(文章故名繢水又九州要記曰睢渙之間出文章天子郊廟御服/出焉尚書所謂厥篚織文者也李善曰睢渙二水之名其處能織)
(藻繪錦綺天子御服出焉〇趙曰睢水在/南都昔之宋州也公少年嘗遊故云憶也)賞月延秋桂(洙曰沈/休文山)
(中咸可悅賞逐四時移春光發隴首秋風生桂枝○趙曰三秋皆/秋桂也而非八月不足以當之故定此篇爲八月作也爲其當秋)
(延賞故/曰秋桂)傾陽逐露葵(洙曰曹子建表若/葵藿之傾太陽)大庭終反樸(趙/曰)
(幸天下之治平反淳復朴也大庭氏在莊子與赫胥氏粟陸/氏相連大率至德之丗也舊注便安排作神農之别號非是)京
觀且僵尸(洙曰翟方進傳詔曰古者伐不敬取其鯨鯢築武軍/封以爲大戮於是乎有京觀以懲滛慝此左傳載楚)
(莊王/辝也)髙枕虚眠晝哀歌欲和誰(洙曰左太冲哀歌和/漸離謂若傍無人)南
宮載勲業(洙曰後漢永平中顯宗追感前丗功/臣乃圗畫二十八將於南宫雲臺)凡百愼交綏
(洙曰左傳交綏而退〇蘇曰此兩句深戒大臣及諸將欲功成圗/像當以交綏爲愼勿輕使志之不堅而後可也〇師曰自釣瀬以)
(下乃子美自𫐠傾陽逐露言慕君也/綏乃車綏愼乃綏當以兵爲可戒)
　　　秋日荆南述懷三十韻
昔承推奬分媿匪挺生材遲暮宫臣忝(洙曰陸機詩/矯迹厠宫臣)艱
危衮職陪(洙曰詩衮職有闕〇趙曰公自言/當肅宗時拜拾遺掌供奉諌諍)揚鑣隨日馭
(鄭曰鑣悲驕/切馬銜也)折檻出雲臺(洙曰朱雲折檻顯宗畫二十八將/於雲䑓見致君丹檻折○趙曰言)
(諌諍不合帝/意而岀也)罪戾寛猶活干戈塞未開(鄭曰塞悉則切〇/趙曰上欲誅甫頼)
(張鎬救之而免言一岀/之後干戈日相㝷也)星霜玄鳥變(洙曰古詩玉衡指孟冬/衆星何歷歷白露霑野)
(草時節忽復易秋蟬鳴樹間玄鳥逝安適〇趙曰/玄鳥燕也星霜之中見玄鳥變則不一其年矣)身丗白駒催
(洙曰莊子知北遊人生天地之間若白駒之過卻忽然而巳釋文/白駒或云日也郤本作隙張良願弃人間事學道輕舉吕后強食)
(之曰人生如白駒之過隙何自苦如此良不得巳彊食又酈生往/說魏豹豹謝曰人生一丗間如白駒過隙師古曰言其速疾也白)
(駒謂曰影/也隙壁隙)伏枕因超忽扁舟任往來九鑚巴噀火(鄭/曰)
(噀蘇困切〇洙曰語鑚燧改火後漢欒巴噀酒救蜀火謂之巴噀/火則欒巴所噀之火以形容其在成都及東川及䕫州凡在蜀地)
(者九遇/淸明)三蟄楚祠雷(洙曰易龍蛇之蟄楚詞雷塡塡兮雨冥/冥〇鮑曰山谷簡王觀復曰子羙入蜀)
(下峽年月詩中可見其曰九鑚巳噀火三蟄楚祠雷則往來兩川/九年在䕫州三年可知也〇趙曰公以八月在䕫在江陵是爲雷)
(之三蟄矣雷以三月而奮而以八月而蟄也謂/之楚祠雷則楚人所祠之雷蓋楚人好祠祭也)望帝傳應實
(洙曰見杜/䳌詩注)昭王問不廻(洙曰僖四年傳斉侯之師侵蔡蔡潰遂/伐楚楚子使與師言曰君處北海寡人)
(處南海唯是風馬牛不相及也不虞君之渉吾地也何故管仲對/曰爾貢苞茅不入王祭不共無以縮酒寡人是徴昭王南征而不)
(復寡人是問對曰貢之不入寡君之罪也/敢不共給昭王之不復君其問諸水濵)蛟螭深作横(鄭曰/横尸)
(孟/反)豺虎亂雄猜(趙曰兩句因託以典焉蓋是時有/跋扈之強臣賊盗之巨猾故也)素業行
巳矣浮名安在哉(蘇曰李膺前輩浮名安在爭如一鐏醇/醪断送歳月何苦區區計較利名耶)琴
烏曲怨憤庭鶴舞摧頽(洙曰琴烏由烏夜啼也吴人舞白鶴/於市〇/趙曰其所/怨憤寄之琴)
(曲則烏夜啼也而/庭鶴爲之舞矣)秋水漫湘竹(洙曰湘妃揮涙/濺竹竹皆班)隂風過嶺
梅(洙曰大庾嶺多/梅人號梅嶺)苦揺求食尾(洙曰司馬子長報任少卿書/曰猛虎在深山百獸震恐及)
(在檻穽之中揺尾而/求食積烕約之漸也)常曝報恩腮(洙曰見浩蕩報恩珠注三/秦記江海集龍門魚登者)
(化龍不登者點額曝腮〇/鄭曰腮蘇來切魚頰也)結舌防䜛柄探腸有禍胎(鄭曰/探他)
(含切〇洙曰前漢博士結舌而不敢談/又鉗口結舌梅乗福有基禍有胎也)蒼茫歩兵哭(洙曰阮/籍爲歩)
(兵哭/途窮)展轉仲宣哀(趙曰仲宣王粲也以/避難流離作七哀詩)飢籍家家米(鄭/曰)
(杜元注籍入/聲秦昔反)愁徴處處盃休爲貧士嘆任受衆人咍得
䘮𥘉難識榮枯劃易該差池分組冕合沓起蒿萊不
必伊周地皆登屈宋才(洙曰登一作知伊/尹周公屈原宋玉)漢庭和異域
(洙曰前漢匈奴傳賛和親之論發於劉敬是時天下𥘉定遭平城/之難故從其言約結和親賂遺单于兾以救安邊境孝惠髙后時)
(遵而不違匈奴宼盗爲衰止而单于反以加驕倨逮至孝文與通/關市妻以漢女増厚其賂歳以千金而匈奴数背約束屡被其害)
(是以文帝中年赫然發憤遂躬戎服親御鞍馬從六郡良家材力/之士馳射上林講習戦陣聚天下精兵軍於廣武頋問馮唐與論)
(將帥喟然嘆息思古名臣此/則和親無益巳然之明効)晉史拆中台(洙曰晉中台/拆而張華誅)霸業
㝷常體宗臣忌諱災(趙曰中囯之於夷狄甘心於和親此霸/業㝷常之體也而大臣充使或留或誅)
(則宗臣以/爲忌諱矣)群公紛戮力聖慮窅徘徊(鄭曰窅伊鳥/反深目也)數見
銘鍾鼎(洙曰季武子作林鍾之/銘銘魯公衛孔俚鼎銘)眞冝法斗魁(洙曰隋志北/斗一至四爲)
(魁五至/七爲杓)願聞鋒鏑鑄(洙曰賈誼過秦論秦收天下之兵聚之/咸陽銷鋒鏑鑄以爲金人十二以弱天)
(下之民〇趙曰家語顔回/云願鑄劎㦸以爲農器)莫使棟梁摧(洙曰衛玠卒謝琨哭之/曰梁棟折不斍哀〇趙)
(曰晉陸玩拜司空謂賔客曰以我爲三公是天下無人矣索/酒著柱間祝曰當今乏才以尓爲柱石之目莫傾人梁棟)盤
石圭多剪(洙曰漢封子弟盤石之宗/成王封康叔剪桐葉爲圭)凶門轂少推(洙曰馮唐/傳曰臣聞)
(上古王者遣將也跪而推轂○修可曰唐李衛/公對唐太宗曰古者命將受鉞鑿凶門而出)垂旒資穆穆
(洙曰礼天/子穆穆)祝網但恢恢(洙曰成湯祝網老子天網恢恢東京/賦慕天乙之弛罟因教祝以懷人)赤
雀飜然至黄龍不假媒(洙曰春秋孔漁圖曰鳥化爲書孔子/奉以告天赤雀集書上化爲黄玉後)
(漢黄龍見于譙〇趙曰此言祥瑞也遁甲曰赤雀不見則國無賢/注赤雀主衘書陽精也孫應圖曰黄龍者四龍之長也王者不漉)
(池而漁則應和氣而游於/池沼此皆爲瑞之證矣)賢非夢傳野(洙曰髙宗夢得/說於傳巖之野)隱
類鑿顔坏(洙曰楊雄傳或鑿坏以遁莊子魯君聞顏闔賢/欲以爲相使者往聘因鑿後垣而亡坏壁也)自
古江湖客冥心若死灰(趙曰莊子心可使若死灰〇師曰唐/六典注云𥙷闕拾遺武后垂拱中置)
(取山甫𥙷衮闕名官子美粛宗時爲左拾遺故云陪衮職集中又/有不才同𥙷衮備貟竊衮衮職曽無一字𥙷謝放三司推門狀云)
(猥厠衮職願少禆𥙷皆以拾遺之官同𥙷君闕故也琴録曰琴曲/有長清短清幽蘭白雪風入松烏夜啼吴兢古樂府解題云烏夜)
(啼宋臨川王義慶造也其辭籠䆫䆫不開烏夜啼夜啼望郎來鮑/明逺舞鶴賦始連軒以鳯蹌終宛轉而龍躍躑躅徘徊振迅騰摧)
(願聞鋒鏑鑄若家語顔回願鑄劒㦸以爲農器是也往在詩云鋒/鏑供犂鋤亦此意元注引鑄金人事非也晉陸抗拜司空謂賔客)
(曰以我爲三公是天下無人矣索酒著地祝曰當今乏才以爾爲/柱石之臣莫傾人棟梁史記成王與叔虞戲削桐葉爲珪曰以此)
(封君史佚曰天子無戲言言則史書之禮成之樂歌之於是遂封/虞叔於唐李衛公對唐太宗曰古者岀師命將齋三日授之以鉞)
(推其轂曰進退惟時軍中伹聞將軍之令不聞君命揚鑣隨日馭/謂侍粛宗於靈武也折檻出雲臺謂諌房琯事見逐華州司功故)
(云出雲臺也火九鑚雷三蟄則知子美之客巴蜀凡三年矣望帝/乃蜀帝其魂化爲杜䳌父老相傳其言不虚故云傳應實子美居)
(楚地託言昭王不回之事蛟螭豹虎以喻荆楚盗賊之多自乱離/以來元勲舊徳皆㯽弃不用而武夫年少多驟遷故子美有得䘮)
(難識榮枯易該之語而下文又言差池分組冕合沓起髙萊又言/賢非夢傳野皆託風滥進者多也漢庭和異域言回紇送兵來助)
(唐求尚主也晉史拆中台言房琯得罪也覇易㝷常體言雜用霸/道也宗臣忌諱灾言宗臣不敢直言也盤石圭多剪言廣封同姓)
(也凶門轂少推言命將多非其人也子美意欲朝廷礼敬大臣寛/大憲網自然朱鳯來黄龍至無使賢人隱遁則天下不約而自平)
(也隱類鑿顔/坏子美自喻)
　　　遣悶
地闊平沙岸舟虚小洞房(洙曰謝玄暉/洞房殊未曉)使塵來驛道
城日避烏檣(洙曰一作烏槍〇趙曰泊船之處近城日爲城/所障不照及檣故云避烏檣此公之巧句也)暑
雨留蒸濕江風借夕凉(蘇曰段瑄泛舟夜聞江風清冷瑄欣/然曰馮夷借我一夕之涼〇趙曰當)
(暑雨之際留住蒸湿而/得江風借之以夕凉也)行雲星隱見(鄭曰見賢遍反○趙曰/雲合則星隱雲過則星)
(見/也)疊浪月光芒(洙曰宋玉朝爲行雲〇趙/曰前浪後浪月光皆照也)螢鑒縁帷徹
(趙曰螢光可以/照物故曰螢鍳)蛛絲骨鬢長(鄭曰罥音畎㤗伯/曰罥鬢猶掠鬢也)哀箏猶凭
几(鄭曰凭/皮孕切)鳴笛竟霑裳(趙曰𥘉聞哀箏猶忍淚凭几聽之而/巳至聞鳴笛則情不禁矣於是乎淚)
(竟霑/裳也)倚著如秦贅(鄭曰贅之芮切〇洙曰賈誼傳秦人家冨/子壯則岀分家貧子壯則岀贅應劭曰岀)
(作贅壻也師古曰言其不出妻家亦猶人身體之有贅非應所有/也一說贅質也家貧無有娉財以身爲質也○君平曰子美寓他)
(郷如贅/婿然)過逢類楚狂(洙曰楚/狂接輿)氣衝看劒匣(洙曰任彦升/劒氣凌雲又)
(張華見劒/氣衝牛斗)頴脫撫錐嚢(洙曰平原君傳曰夫賢士之処丗也/譬如錐之處囊中其末立見毛遂曰)
(使遂早得處嚢中乃脫/頴而出非特末見而巳)妖孽關東臭兵戈隴右瘡(蘇曰/班仲)
(升云隴右兵/戈瘡痍未艾)時清疑武略丗亂跼文塲(趙曰當時淸則以/武畧疑而不用及)
(丗乱則文塲/跼而不展矣)餘力浮于海(洙曰語道不行/乗桴浮于海)端憂問彼蒼(洙/曰)
(見賦端憂多暇/注詩彼蒼者天)百年從萬事故國耿難忘(蘇曰辛受老年/百事俱廢无心)
(繫恋唯故囯舊友耿耿難忘〇趙曰言百年/之内任從事緒之多而唯有懷郷不能巳也)
　　　風疾舟中伏枕書懷二十六韻奉呈湖南親
　　　友
軒轅休製律(洙曰甫自注云伏羲造琴神農作琴舜弹五弦/舉歌南風之篇矣史記黄帝名曰轅軒前漢律)
(歷志黄帝使伶倫自大夏之西崑崙之隂取竹之解谷生有竅厚/均者断兩節間而吹之以爲黄鍾之宫制十二簘以聽鳯鳴其雄)
(鳴爲六雌鳴亦六此黄鍾之/宮而皆可以生之是爲律本)虞舜罷彈琴(洙曰樂記舜作五/弦之琴以歌南風)
尚錯雄鳴管(趙曰前所謂十二筩以/聽鳯之鳴其雄鳴六也)猶傷半死心(洙曰枚乗/七發云龍)
(門之桐髙百尺而無枝其根半死半生冬則風雪之所激/○趙曰此因風疾而上数句所以戲爲怨恨風求之語)聖賢
名古邈覉旅病年侵(洙曰范蔚宗聞道雖巳積年力互頽侵/陸士衡前路旣巳多後塗隨年侵〇趙)
(曰言造琴律之聖/賢其名巳古逺矣)舟泊常依震(洙曰震東方/也有震澤)湖平早見
參(洙曰早一作半參暁星/也鮑昭暁星正參落)如聞馬融笛(洙曰馬融好吹笛有/長笛賦序云性好音)
(律能鼔/琴吹笛)若倚仲宣襟(洙曰王粲登楼賦云慿軒檻以遥望兮/向北風而開襟今兩句言風來舟中如)
(吹笛之所召倚/楼之所逢也)故國悲寒望(洙曰顔延年息徒顧將夕極望/梁陳分故囯多喬木空城疑寒)
(雲〇趙曰故國長安/也悲當寒望之中)群雲慘嵗隂(洙曰謝惠連雲賦嵗將暮/時旣昏寒風積愁雲繁○)
(趙曰歲寒/謂嵗晚也)水郷霾白蜃楓岸疊靑岑(蘇曰顧穆洞庭楓/岸逺幾疊靑岺髙)
(〇趙曰楚詞曰江水湛湛兮/上有楓楚岸多楓故曰楓岸)鬱鬱冬炎瘴(洙曰張平子欎欝/不得志魏文帝欝)
(欝多/愁思)濛濛雨滯滛(洙曰東山零雨其/濛勃海方淫滯)鼔迎非祭鬼(洙曰/語非)
(其鬼而祭之謟也○/趙曰楚俗好巫祀)彈落似鴞禽(洙曰賈誼鵩賦云鵩鳥似鴞/○鮑曰莊子見弹而求鴞炙)
興盡纔無悶(洙曰王子猷興尽而/返易遯丗而無悶也)愁來遽不禁生涯相汩
没時物自蕭森(洙曰自一作正張景陽溪/壑無人迹荒林欝䔥森)疑惑尊中弩
(修可曰抱朴子曰予祖郴爲汲令注風俗通作汲令應郴以夏至/日請主簿杜宣飲酒北壁上有懸赤弩照於杯中如蛇宣惡之及)
(飲得疾後郴知之延宣於舊處置酒其見如𥘉因謂宣曰此弩/影耳宣疾遂廖此與樂廣傳蛇影事大相類特弓與弩異耳)淹
留冠上簮(洙曰移文借問披簪逸海岸沈休文待此未抽簪○/趙曰冠簮卿大夫之礼也致仕開散者謂之投簪今)
(云淹留冠上簮則公以/猶未能遂弃冠冕也)牽裾驚魏帝(洙曰辛毗諌帝帝怒起/引帝𥚑○趙曰言爲左)
(拾遺時諌房琯不冝/廢而粛宗怒之也)投閣爲劉歆(洙曰見子雲識字終投閣/注〇趙曰揚子雲校書天)
(禄閣上以劉歆甞問竒字而歆以言祥祥得罪有司誤以連子雲/子雲爲投閣今之爲劉歆則又言琯旣貶邠州刺史而公出爲華)
(州司/功也)狂走終奚適(洙曰吾捨魯奚適〇蘇曰王修曰吾狂坐/走諸侯門終身必竟奚適乃束書隱三茒)
(山)微才謝所欽(洙曰陸士衡寤寐靡/安豫願言思所欽)吾安藜不糝(洙曰/孔子)
(藜羮/不糝)汝貴玉爲琛(趙曰女古汝字言湖南親友也貴/玉爲琛琛者寳也詩云來獻其琛)烏几
重重縛鶉衣寸寸針(蘇曰賈懷苦/讀書常披一衲衣毎寸/数百針里人畏服〇趙曰烏皮几出鶉)
(衣即衣如/懸鶉之謂)哀傷同庾信(洙曰庾信/作哀江南)述作異陳琳(趙曰陳琳健/於章表曹公)
(見其檄而頭風愈今公自/謙以爲𫐠作不能似之)十暑岷山葛(洙曰葛蜀布也十/暑不易言其貧也)三
霜楚戸砧(洙曰三霜居/楚三易星霜)叨陪錦帳坐(洙曰郎官有錦帳見/漢百官志〇趙曰公)
(爲尚書工部貟外郎故/也郎官賜錦帳/緌𬒳)乆放白頭吟(趙曰止以老而吟詠耳白/頭吟本是卓文君以相如)
(晩年置妾而作/令公借用之也)反樸時難過(洙曰老子/還淳反樸)忘機陸易沉(趙/曰)
(史記東方朔坐席中酒酣據地歌曰陸沉於/俗文選道勝貴陸沉注无水而沉謂之陸沉)應過數粒食(洙/曰)
(鷦鷯賦巢林不過一/枝毎食不過数粒)得近四知金(洙曰漢書王宻懷金遺楊震/曰夜無知者震曰天知地知)
(子知我知是四知/遂不受密慙而退)春草　歸恨(洙曰劉安招隱王孫遊/兮不歸春草生兮萋萋)源
花費獨㝷(洙曰見上欲/問桃源宿注)轉蓬憂悄悄(洙曰見生涯濁轉蓬/注栢州詩憂心悄悄)
行樂病涔涔(洙曰鮑明逺有行樂至城東橋詩注謂昭有疾服/藥行以宣導之漢霍光夫人顯謀毒許后后免身)
(取附子并合大醫大九飲之有頃涔涔也/藥中得無毒乎對曰無遂加煩懣而崩)瘞夭追潘岳(洙曰/潘岳)
(有掉亡詩懐舊寡婦一賦○趙曰公必有䘮子之禍但無/所考矣潘岳西征賦曰夭赤子於新安坎洛測而瘞之)持危
覔鄧林(洙曰山海經云夸父死弃其杖而爲鄧林列子云夸父/不量力欲返日影逐之於嵎谷之際渴欲得飲赴飲河)
(渭不足將走北飲大澤未至道渇而死弃/其杖尸膏肉所浸生鄧林弥廣数千里焉)蹉跎飜學歩(洙曰/阮籍)
(娯樂未終極白日忽蹉跎壽陵餘子斈歩於邯鄲失/其故歩匍匐而反○趙曰公自傷其方隨流俗也)感激在知
音(趙曰公自傷其無識之者也子/期死伯牙破琴絶絃身不復鼓)却假蘇張舌(洙曰蘇張蘇/秦張儀也)
髙誇周宋鐔(洙曰莊子說劒王曰天子之劒何如曰天子之劒/以燕石爲鋒齊岱爲鍔晉魏爲脊周宋爲鐔韓魏)
(爲鋏/矣)納流迷浩汗(洙曰海賦騰湧浩汗〇蘇曰孔融子不見/東海納萬流浩汗不溢不驚君子之量當)
(亦如/此)峻址得嶔崟城府開清旭(蘇曰言諸公/在幕府也)松筠起碧
潯(趙曰公自言其舟之所/在潯韻書云旁深也)披顔爭倩倩(趙曰言往披承諸公/之顔爭爲倩倩以相)
(待詩云巧笑倩兮/主在乎言笑也)逸足競駸駸(洙曰詩載驟駸駸○趙/曰以駸馬比諸公也)朗
鑒存愚直(趙曰愚直公自謂也朗/鑒則所以望諸公也)皇天實照臨(洙曰左傳/皇天后士)
(實聞/此言)公孫仍恃險(洙曰後漢公孫𫐠恃其地險衆附有立志/蜀都賦長城結險吞若巨防一夫守隘萬)
(夫莫向公孫躍馬而稱帝劉宗險/輩而自王左傳先王不恃噞興焉)侯景未生擒(洙曰侯景/䧟臺城者)書
信中原闊干戈北斗深畏人千里井(夢符曰右按西山/十二眞君傳許眞)
(君弟子施岑揮蜃中其股遂奔入豫章城西門外樸泉井中真君/㝷井脉追之直至長沙〇趙曰蘇氏演義小說載金陵記曰南計)
(吏止於傳舎間及將就路以馬殘草㵼於井中而去謂無再過之/期不乆復由此飲於此井遂爲昔時剉即刺喉而死故後人戒之)
(曰千里井不㵼剉薛夢符/引許眞君事非千里井也)問俗九州箴(洙曰揚雄傳賛曰箴莫/善於虞箴作州箴晉灼)
(曰九州/之箴)戰血流依舊(洙曰見邊城流/血成海水注)軍聲動至今葛洪
尸定解(洙曰後漢方術傳注尸解者言將登仙假託爲尸以解/化也葛洪傳卒年八十一視其顔色如生躰亦柔軟舉)
(尸入棺甚輕如空衣/也以爲尸解得仙)許靖力還任(洙曰蜀志曰許靖字木少/與從弟劭俱知名並有人)
(倫臧否之稱而私情不協排靖不得齒叙也○趙曰王朗與靖書/曰足下周游江湖以曁南海可謂徧矣如靖之力還可勝任此公)
(言南征/而避難)家事丹砂訣(洙曰葛洪爲何/漏令求丹砂)無成涕作霖(洙曰/甫注)
(云/伏羲退瑟神農氏作琴舜彈五絃舉歌南風之篇有矣○師曰/抱朴子曰予祖郴爲汲令注風俗通作汲令應郴以夏至日請主簿)
(杜宣飲酒北壁上有懸赤弩照於杯中如蛇宣惡之及飲得疾後/郴知之延宣於舊處置酒其見如𥘉因謂宣曰此弩影耳宣疾遂)
(瘳此乃樂廣傳蛇影事大相類特弓與弩兾耳莊子載孔子之言/曰方且與丗違而心不屑與之俱是陸沉者也其市南冝僚耶文)
(選詩道勝貴陸沉注無水而沉謂之陸沉史記武帝時齊人東方/朔坐席中酒酣據地歌曰陸沉於俗避丗金馬潘岳傷弱子序曰)
(三月壬寅弱子生五月之長安/壬寅次於新安之千秋亭甲辰而/弱子夭乙巳瘞于亭東故岳西征賦云夭赤子於新安坎路側而瘞)
(之是也按前漢書衛青爲大將軍霍去病爲驃騎將軍定令令秩/與大將軍等自是青曰衰而去病日益貴故人門下多去事去病)
(輒得官爵惟獨任安不肯去子美是詩首句云昔在嚴公幕俱爲/蜀使臣及有塤箎金石食恩之語元注云嚴公没後老母在堂使)
(君温清之問甘肥之礼名數若己之閨庭焉太夫人傾逝又撫孤/之情不减骨肉以是攷之足以見蕭使君如任安之事衛靑有終)
(始之義元注引與司馬迁書責以古賢臣之義非是律所以調八/風舜琴亦歌南風阜財解愠今風疾足見時律不調故曰尚錯鳩)
(鳴管如聞馬融笛言嚴武死也若倚仲宣襟言子美無所依也鼔/迎非祭鬼巴蜀多滛祀如事烏鬼之類昔賈誼困於長沙忌鵩鳥)
(今子美亦然故云彈落似鴞禽疑惑樽中弩言乆病也淹留冠上/簮言不用也牽𥚑驚魏帝諌房琯事也子美爲房琯得罪亦若子)
(雲投閣爲劉棻故也劉棻甞從雄學作竒字旣而棻得罪事逮雄/使者收雄雄遂投閣今作劉歆未知所以謝所欽言諸公禮待也)
(十暑岷山葛言十年在蜀三霜楚戸砧言三年在楚反朴時難遇/言不見治平也應過數粒食得近四知金言諸公餽食賜金也春)
(草封㱕恨言不得歸郷也源花費獨㝷言尚避乱也瘞夭追潘岳/悼嚴武之亡也持危覔鄧林言武之死朝廷失大材也子美亦失)
(其故歩而感激在於諸公之知巳葛洪尸定解以喻武之化去武/以金石得病而殂故云巢許山林志子美自謂隱晦而以夔龍期)
(蕭使/君)
　　　水宿遣興奉呈群公
魯鈍仍多病(洙曰語參也魯○蘇曰鄭/玄魯鈍多病近稍倦書)逢迎逺復迷耳聾
湏畫字(蘇曰王笠不仕佯狂詐聾每說話/即畫字後隱嵩山隋文累詔不起)髪短不勝箆澤
國雖勤雨(修可曰糓梁傳正月不雨言/不雨者勤雨也注思雨之勤)炎天竟淺泥小江
還積浪(趙曰江雖小而積浪/則以炎天水漲也)弱纜且長堤歸路非關北
(趙曰繫之長堤也下句言長安不可得㱕耳〇/俯曰子美北人未得㱕郷故云歸路非関北)行舟却向西
暮年漂泊恨今夕亂離啼童稚頻書扎(洙曰古詩烈士/暮年又遺我一)
(書/扎)盤飡詎糝藜(洙曰孔子陳蔡間七/日不火食藜藿不糝)我行何到此物理
直難齊(洙曰莊/子斉物)髙枕飜星月嚴城疊鼔鞞(洙曰張景陽/此郭非吾城)
(入聞鞞鼔声○定功/曰礼記鼓鼙之声讙)風號聞虎豹(洙曰蕪城賦風噑雨嘯/又苦寒詩虎豹夾路蹄)水
宿伴鳬鷖(洙曰蜀都賦晨鳬且至候鴈/㘅蘆雲飛水宿哢吭淸渠)異縣驚虚往(洙/曰)
(古樂府它/郷復異縣)同人惜解携(洙曰易岀/門同人)蹉跎長汎鷁(趙曰鷁大/鳥船首畫)
(之以驚水神○俯/曰汎鷁行舟也)展轉屢鳴雞嶷嶷瑚璉器(鄭曰嶷魚力/切〇洙曰子)
(貢瑚璉器〇夢符曰右按丗說謝琨問羊孚/何以器㪯瑚璉羊曰故當以爲接神之器)隂隂桃李蹊(洙/曰)
(李廣傳桃李不言下自成蹊阮/籍嘉樹不成蹊東園桃与李)餘波期救涸(洙曰僖二十三/年傳其波及晉)
(國者君之餘也莊子外篇車轍中/有鮒魚曰吾得斗升水可以活矣)費日苦輕齎(趙曰言爲客/之欠有費時)
(日其所輕齎/於/貿易而罄盡矣)杖䇿門䦨邃(昱曰一本/杖作支)肩輿羽翮低(趙/曰)
(杖䇿肩輿言/岀謁於人矣)自傷甘賤役誰愍彊幽棲(蘇曰桓簡失意居/九華山嘆曰今日)
(悔迹朝中故人畧/無愍強幽棲之心)巨海能無釣(洙曰任公子/投竿東海)浮雲亦有梯
勲庸思樹立語黙可端倪贈粟囷應指(洙曰魯肅字子/敬家富於財常)
(散以賑窮乏結豪士得郷邑之心時盧江周瑜爲居巢長聞之往/求資粮肅時有米二囷各三千斛直指一困與瑜瑜益竒之乃結)
(僑孔之交○蒭曰自嶷嶷瑚璉器以下叙/美群公能餽其貧故有贈粟囷應指之句)登橋柱必題(洙曰/成都)
(記云昇遷橋司馬相如𥘉西去題其柱曰不乗赤車駟馬不過此/橋後果以傳車至其處橋在望郷臺東南一里管華陽縣○趙曰)
(上數句公之所負如此盖/不以有求於人而遂屈也)丹心老未折(夢符曰右按文選謝玄/暉詩旣秉丹石○寕流)
(素絲涕又古樂府半溪渡曲本厠偏伍半一戰殄凶渠制賜文犀/節驛報紫泥書入營陳御蓋還家乗紫車皇恩空已重丹心帳不)
(紓渡瀘且不畏/夌溪嗟有餘)時訪武陵溪(洙曰别賦心折骨驚武/陵溪秦人避亂之處)
　　　官定後戲贈(鮑曰天寳十三年公年四十三在京師/明皇朝獻太清宫享廟及郊獻賦三篇)
(帝竒之使待制集賢院令宰相陳希烈試文章/爲希烈刻忌權河西尉不拜改衛率府叅軍)
不作西河尉凄凉爲折腰(洙曰陶潜爲彭澤令郡遣督郵/至縣吏白應束帶見之潜歎曰)
(吾不能爲五斗米折/腰拳拳事郷里小人)老夫怕趨走率府且逍遥(洙曰老/夫自言)
(也謂州縣有趍走之勞故怕率府閑曹得自肆而已○趙曰𥘉授/西河尉辝不行更授率府兵曹○師曰甫自言怕州縣之職趍走)
(勞頓不若帥府閑/曹得以自肆也)耽酒須微禄狂歌託聖朝(蘇曰崔獬狂/歌痛飲託聖)
(朝之/至化)故山歸興盡回首向風飈(趙曰謂須微禄故無復歸/山之興但臨風回首而已)
　　　至德二載甫自京金光門出道歸鳯翔乾元
　　　𥘉從左拾遺移華州掾與親故別因岀此門
　　　有悲往事
此道昔歸順西郊胡正煩(洙曰公昔有賊中間道歸行在○/趙曰言其逃賊欲之行在是爲歸)
(順在金光門道岀故曰昔歸順也/言當歸順時正值胡在西郊尓)至今猶破膽應有未招
魂(洙曰言履艱危膽破魂/飛也宋玉有招䰟文)近得歸京邑(洙曰得/一作恃)移官豈
至尊(洙曰豈一作逺言移外官非天子意也○趙曰言得返長/安爲拾遺而遽移華州本非至尊之意特以自貽伊戚耳)
(蓋公以論房琯有才不/宜廢免坐此而貶也)無才日衰老駐馬望千門(趙曰/使千)
(門萬戸之語也凝望於宫禁徬徨不忍去也○師曰甫䧟禄山軍/中竄歸鳯翔謁肅宗故云歸順後論房琯事移華州司功非岀天)
(子之意蓋䜛邪毀傷之也漢武帝宫中爲千/門萬戸之遊駐馬望千門蓋戀君不忍去也)
　　　寓目(趙曰左傳楚子玉之/語曰得臣與寓目焉)
一縣蒲萄熟(沈曰永徽圖經曰蒲萄生隴西/五原墩煌山谷今處處有之)秋山苜蓿
多(洙曰西域人好飲蒲萄酒馬食苜蓿二師伐宛將種歸中國○/沈曰神農本草云苜蓿味苦平無毒主安中利人可乆食陶隱)
(居云長安中有苜蓿園北人甚/重南人不食以其無味故也)關雲常帶雨塞水不成河
羗女輕烽燧(洙曰輕一作揺○趙曰烽燧一/物二名燃火曰烽㪯炬曰燧)胡兒制駱駞
(洙曰制/一作製)自傷遲暮恨䘮亂飽經過
　　　聞官軍收河南河北(新添)
劒外忽傳收薊北𥘉聞涕淚滿衣裳却看妻子愁何
在漫卷詩書喜欲狂(趙曰讀書之際聞巳收薊北得妻子有/長聚之慶所以漫卷之而喜欲至於狂)
(也)白日放歌須縱酒靑春作伴好還郷即從巴峽穿
巫峽便下襄陽向洛陽(余曰田園/在東京)
　　　空囊
翠栢苦猶食(修可曰楚辝云山中人兮採杜若飲泉石兮/飯松栢又列仙傳云仙人偓佺食松栢之實)晨
霞朝可飡(田曰楚辝云飡六氣而飲沆瀣漱正陽而飡朝霞注陵/陽子明經云春食朝/霞者日始出赤氣也秋食淪漢)
(者日没後赤黄氣也冬食沆瀣者北方人半氣也憂食正陽者南/方日中氣也華陽真妃曰日者霞之實霞者日之精君唯聞服日)
(之法未聞飡霞之法也○蘇曰陶弘景飡霞呑氣吾不知也嵓邊/清泉翠栢亦可済飢吾豈能著脚踏是非埸中〇趙曰楚辝云漱)
(正陽而餐朝霞注陽陵子明經云春食朝霞日/始出赤氣也○師曰甫欲飡霞食栢髙遁于丗)丗人共鹵莽
吾道屬艱難不㸑井晨凍(洙曰樵蘇不㸑清談而巳○趙/曰以不爨故不及井而井晨凍)
(矣)無衣床夜寒(洙曰詩無衣無/褐何以卒歳)囊空恐羞澁留得一
錢看(蘇曰晉阮孚山野自放嗜酒日持一皂嚢遊㑹稽客問嚢/中何物但一錢㸔囊庶免其羞澁〇趙曰趙壹之文籍雖)
(滿腹不如一囊錢也〇師曰甫甞云語/言少味無阿堵少味者正羞澁之謂也)
　　　遣懷
愁眼看霜露寒城菊自花(蘇曰古出塞云寒城菊白花曠/野木脫尽子美全用深有包畜)
賖(洙曰夜一作也○蘇曰馬舉好飲夜聞鄰家有酒使童兒去賖/鄰家以雙缾贈之舉欣焉曰非老好飲喜稚子能賖○師曰稚)
(子甫之/宗文)
　　　獨立
空外一鷙鳥河間雙白鷗(師曰皆得/其勢也)飄颻搏擊便(鄭/曰)
(搏徒/官切)容易往來遊(趙曰摶擊謂􁀳鳥也往來遊言白鷗也白/鷗往來不知鷙之將摶擊此可爲寒心矣)
草露亦多濕蛛絲仍未收(師曰詩云豈不夙夜謂行多露/露犯之則濡蛛絲易染惹人甫)
(官拾遺冝若鷙鳥獨立遇事則誅擊姦回時抗䟽論房琯反爲/小人沾惹以朋黨至於斥逐故有草露多濕蛛絲未收之句)天
機近人事獨立萬端憂(蘇曰蘇均獨立西樓俛仰身丗憂/患萬端思之一洒使人心折骨驚)
(○趙曰或謂露下衆草則將殺草蛛絲未收則將羅物皆/有殺意此並是天機如人事之好殺冝公有萬端之憂也)
　　　逺遊
賤子何人記(師曰賤子甫自稱何人/記猶言君不録用之也)迷方著處家(洙曰言所/至即安○)
(趙曰迷方則漫行而不知所定止也鮑/昭擬古云南國有儒生迷方獨淪誤)竹風連野色江沫擁
春沙種藥扶衰病吟詩解嘆嗟(洙曰詩言之不/足故嗟嘆之)似聞胡
騎走失喜問京華(洙曰失喜言/岀於不自覺)
　　　徐歩
整履歩青蕪(洙曰履/一作屐)荒庭日欲晡(洙曰晡/向午也)芹泥隨燕
觜(蘇曰梁王覺爲佞人奪權故人慰問指庭下泥笑謂客曰非乆/當隨燕觜汙君子雕梁盖譏執政非特達賢者大抵晉唐人率)
(多以燕雀指人王覺能說工/部善用𥙷綴之工尤妙耳)花蘂上蜂鬚(洙曰蘃/一作粉)把酒從
衣濕吟詩信杖扶敢論才見忌(洙曰賈誼/以才見忌)實有醉如
愚(洙曰潜德/於酒也)
　　　愁坐(新添)
髙齋常見野愁坐更臨門十月山寒重孤城水氣昏
葭萌氐種逈左檐犬戎屯終日憂奔走歸期未敢論
(鮑曰唐志葭萌屬利州又詳/左檐疑當作武擔見成都記)
　　　雲山
京洛雲山外音書靜不來神交作賦客(洙曰神交作賦/客謂宋王也山)
(濤阮籍爲神交喻不渉形跡似神交而已〇趙曰京洛言長安與/洛陽也賦客指班張也長安則班固所謂西都張平子所謂西京)
(洛陽則班固所謂東都張平子所謂東京望長安洛/陽之音書而不來故神交於賦客而巳非謂宋王也)力盡望郷
臺(洙曰成都記望郷臺隋蜀王秀所築○鄭曰/益州記昇僊亭夾路有二臺一曰望郷臺)衰疾江邊卧
親朋日暮廻白鷗元水宿何事有餘哀
　　　倚杖(洙曰塩亭縣作〇趙曰鮑昭有/倚杖雞豚之句故公倚以爲題)
看花雖郭外倚杖即溪邊山縣早休市江橋春聚船
狎鷗驚白浪(洙曰狎一作野白浪一作浪子列子有狎鷗翁言/忘杖故物亦不懼〇趙曰言可狎之鷗遊泳乎白)
(日之中不知光/景之可重也)歸鴈喜靑天(洙曰鴈/一作鳥)物色兼生意凄凉憶
去年
　　　屏跡二首
用拙存吾道幽居近物情桑麻深雨露燕雀半生成
村鼔時時急漁舟箇箇輕杖藜從白首(趙曰莊子原憲/杖藜而應門)
心迹喜雙清(蘇曰阮瑀白首杖藜來徃亦郷里中風流事謝靈/運齋中讀書詩曰昔余遊京華未甞廢丘壑矧乃)
(歸山川之迹雙寂寞○梅/曰心迹雙淸無塵俗氣也)
晚起家何事無營地轉幽竹光團野色舍(洙曰一/作山)影
漾江流失學從兒懶長貧任婦愁百年渾得醉一月
不梳頭(趙曰暗使嵆康云頭靣/常一月十五日不洗也)
　　　歸來
客裏有所過(洙曰過/一作適)歸來知路難(趙曰此篇叙其乆/往東劉而歸也)門
開野䑕走散秩壁魚乾(洙曰謝玄暉詩陵澗㝷我屋散秩/問所知〇定功曰壁魚白魚也俗)
(傳壁魚入道經函中因蠧食神仙字則身有五色人得而吞之可/致神仙唐張裼之少子惑其說乃多書神仙字碎翦置瓶中取壁)
(魚投之兾其啖食而不能得遂致心疾餘見酉陽雜爼原化記載/何諷事〇趙曰壁魚白魚也在文書中尓尓雅所謂蟫白馬是巳)
(○沈曰郭璞注衣書/中䖝今人謂之壁魚)洗杓開新醖(洙曰開/一作)低頭拭小盤
(洙曰一云/着小冠)慿誰給麴糵(洙曰書若作酒醴尓惟麴糵/○趙曰意欲得之以造酒)細酌
老江干(洙曰干涯也○趙曰司空飲滔/詩開君一壷酒細酌對春風)
　　　江上值(洙曰一/作置)水如海勢聊短述
爲人性僻耽佳句語不驚人死不休老去詩篇渾漫
與春來花鳥莫深愁(趙曰耽佳句而語驚人言其平昔如此/今老矣所爲詩則謾与而巳无復着意)
(於驚人也故寄語/花鳥无用深愁耳)新添水檻供垂釣故著浮槎替入舟
焉得思如陶謝手令渠述作與同遊(洙曰見陶謝/不枝梧注)
　　　撥悶(彦輔曰一云/贈嚴二别駕)
聞道雲安麴米春(蘇曰退之詩且可勤買抛青春囯史𥙷酒/有郢之冨水烏程之若下滎陽之土窟春)
(冨平之石凍春劒南之燒春子美聞道雲安麴米春裴鉶傳竒亦/有酒名松醪春乃知唐名酒多以春〇趙曰東坡詩麴米春香並)
(舎聞蓋/岀於此)纔傾一盞即醺人乗舟取醉非難事下峽銷
愁定幾廵長年三老(洙曰舟師/名見上注)遥怜汝(趙曰長年三老川/中呼舟師之名〇)
(師曰俗謂之/翁盖把柂者)捩柂開頭捷有神(洙曰開頭一作鳴鐃皆行/船貌𥘉行船曰開頭○趙)
(曰捩柂開頭之捷疾/捩縳結柂吐邏切)巳辦青錢防雇直(趙曰川人不以凖/折而一色見錢爲)
(靑/錢)當令羙味入吾脣(洙曰脣/一作身)
　　　散愁二首
乆客冝旋斾(蘇曰郭規乆客塞上冝旋歸斾故/園桃李想自成蹊郷親時復入夢)興王未息
戈蜀星隂見少(趙曰星以/隂而見少)江雨夜聞多百萬傳深入寰
區望匪他司徒下燕趙收取舊山河(趙曰望光弼之深/也弼爲檢校司空)
○開道并州鎭尚書訓士齊(洙曰并州太原也/時王思禮爲帥)幾時通
葪北(洙曰范陽盧龍等/也皆安史巢穴)當日報關西(洙曰長安以西/皆謂之關西)戀闕
丹心破(蘇曰辛毗值此䘮亂兵/戈未定丹心復將破矣)霑衣皓首啼老魂招不
得歸路恐長迷
　　　愁(魯曰強戲/爲呉躰)
江草日日喚愁生(蘇曰樊林呼喚濃愁酒/又古樂府青青河畔草)巫(洙曰一/作春)峽冷冷非
丗情(趙曰水自泛泛不恂丗情人/自愁寂而惑其泛泛之聲也)盤渦鷺浴底心性(趙曰/郭璞)
(賦盤渦/谷轉)獨樹花發自分明十年戎馬暗萬國(洙曰自/安史亂)
(後天下草草不/安者十餘年)異域賔客老孤城(洙曰公本北人而/寓南國故云異域)渭水
秦山得見否人今罷病虎縱横(洙曰渭水秦山皆關中風/物也時方罷弊賊㓂充斥)
(而未可歸故云得見否〇師曰王孫不歸來池塘春草碧草喚愁/生言起歸心也巫峽之水泠泠不断丗情踈絶非水長流之比也)
(盤渦乃碾碓之水鷺浴自得子美心性亦鷗鷺安閑之比也獨/樹花發自分明喻子美不徇乎流俗也渭水秦山乃子美故卿)
　　　旅夜書懷
細草微風岸危檣獨夜舟(定功曰王仲宣/詩獨夜不能寐)星垂平野闊
月湧大江流(洙曰王仲宣詩/大江流日夜)名豈文章著官應老病休
飄飄何所似天地一沙鷗(洙曰地/一作外)
　　　歸
束帶還騎馬東西却渡舡林中才有地峽外絶無天
(洙曰䕫州居山水間在峽中故號爲稍平然狹隘/多石〇趙曰若盧仝詩低頭雖有地仰靣若無人)虚白髙人靜
(洙曰莊子謂虚室生白注謂室虚則純白生矣謂天能/虚心以避丗則純白備於内也故詩主意髙人靜也)喧卑俗
累牽(洙曰喧卑囂雜皃以俗累之牽人者如此/○趙曰鮑明逺舞鶴賦歸人寰之喧卑)他郷悅遲暮
不敢廢詩篇
　　　客舊館(新添)
陳迹隨人事𥘉秋別此亭重來梨葉赤依舊竹林青
風幔何時卷寒砧昨夜聲無由出江漢秋渚月冥冥
　　　遣愁
養拙蓬爲户茫茫何所開江通神女館(洙曰見神女/峯姢妙注)地
隔望鄉臺(洙曰見日落/望鄉臺注)漸惜容顔老(洙曰傷時/不可再也)無由弟妹
來(洙曰以道/路阻隔也)兵戈與人事廻首一悲哀
　　　即事(洙曰一/云天畔)
天畔群山孤草亭江中風浪雨冥冥(洙曰楚辭雷塡/塡兮雨冥冥)一
雙白魚不受釣(蘇曰魯璘隱嵩山不仕傲曠鄉有大夫不廉行/惡一日見璘垂釣問曰先生今日得多少魚璘)
(曰此池淺無巨鱗有白魚一雙長/二三寸不受釣大夫者沮而歸)三寸黃甘猶自青(師曰甘/以三寸)
(者入貢三寸猶青以/其成就其加大可知)多病馬卿無日起(洙曰謝靈運/有疾象長郷)窮
途阮籍幾時醒(洙曰見至今阮籍/等熟醉爲身謀註)未聞細柳散金甲
(洙曰周亞夫細柳營/蔡/文姫詩金甲/耀朝日)腸斷秦州流濁涇(彦輔曰公有/弟妹在秦州)
(故憂/之也)
　　　覽物(洙曰一云/峽中覽物)
曾爲椽吏趨三輔(洙曰三輔京兆扶風馮翊也公曽爲掾吏/趙曰公曽爲華州功曹故曰掾吏華爲扶)
(風)憶在潼關詩興多(洙曰事見詩年譜〇蘇曰王納曰吾檍/在洛陽詩興甚多今老矣終日思一二)
(字無處下筆〇趙曰公華州/所有詩即潼關之詩興矣)巫峽忽如瞻華岳(鄭曰華/胡化切)蜀
江猶似見黄河(趙曰巫峽蜀江則所謂峽中覽物華岳黄河/所以言華州也〇師曰華岳黄河皆子美故)
(郷公今客中見巫峽蜀江遂想像有/感故曰忽如瞻華岳猶似見黄河)舟中得病移衾枕(趙曰/言其)
(得病在雲安舟中而移/衾枕於客居屋舎之下)洞口經春長薜蘿(洙曰謝靈運詩/想見山阿人薜)
(蘿若/在眼)形勝有餘風土惡幾時回首一髙謌(洙曰雖號形/勝之地而風)
(土不類中原公曽有南楚詩云南楚靑春異暄寒早早分〇趙曰/言幾時離此風土惡之地而去可以回首望之冩胷懷而浩歌也)
　　　憶鄭南玼(鄭曰/音泚)
鄭南伏毒寺(趙曰舊本作毒守難解師民瞻本作毒手無義一/本作毒寺却似有義盖寺名伏毒而在江心故以)
(到江心爲/瀟洒也)瀟洒到江心石影衘珠閣泉聲帶玉琴(趙/曰)
(言泉聲如玉琴之聲也江淹去故/郷賦撫玉琴兮何親舊所引大非)風杉曽曙倚雲嶠憶春
臨萬里蒼茫水(洙曰水/一作外)龍蛇只自深(趙曰言滄浪水徒/爲龍蛇之深藏不)
(似鄭南江/心之可到)
　　　懷㶚上遊
悵望東陵道(洙曰曹何傳召平故秦東陵侯種瓜長安城東丗/謂東陵瓜阮籍詩云昔聞東陵瓜近在靑門外)
平生㶚上遊(洙曰㶚/水也)春濃停野騎夜宿敞雲樓離別
人誰在(趙曰所與同遊㶚上之/人今旣離別復誰在乎)經過老自休眼前今古
意江漢一歸舟(洙曰古詩天/際識歸舟)
　　　江上
江上日多雨蕭蕭荆楚秋髙風下木葉(洙曰洞庭波/兮木葉下)永
夜攬貂裘(洙曰蘇季子不/得用而貂裘弊)勲業頻看鏡(洙曰惜其功名未/遂而身老也○修)
(可曰左傳石碏曰老夫耄矣無能爲也此古人所以惜老人之衰/今公所云豈在是乎庾信詠懷詩云匣中取明鏡披圖自照看)
行藏獨倚樓(趙曰所以念深矣○余曰冷齋夜話/云詩有句含蓄者老杜此二句是也)時危思
報主衰謝不能休
　　　江漢
江漢思歸客乾坤一腐儒(余曰古今詩話云楊大年不喜/杜詩謂之村夫子有郷人以杜)
(詩強大年不服因曰公試爲我續江漢思歸客一句/大年亦爲屬對郷人曰乾坤一腐儒大年似少屈)片雲天共
逺永夜月同孤落日心猶壯秋風病欲蘇古來存老
馬不必取長途(洙曰田子方出見老馬於道而問焉其御曰/故公家畜也子方以束帛贖之窮士歸心○)
(趙曰韓子曰管仲隰朋從桓公伐孤竹春往而冬返迷惑失道管/仲曰老馬之智可用也乃放老馬而隨之遂得道焉公之意自比)
(於老馬雖不能取長途/而猶可以知道解惑也)
　　　垂白(洙曰一/云白首)
垂白馮唐老(洙曰見名慙/白首郎注)清秋宋玉悲(趙曰見宋玉九/辯云悲哉秋之)
(爲氣/也)江喧長少睡樓逈獨移時多難身何𥙷(鄭曰難/乃旦切)
無家病不辭(趙曰公携妻孥入蜀而今句云/無家豈專以故郷爲家者乎)甘從千日醉
(洙曰中山有酒飲者一醉千日玄石飲之千日乃醒○師曰張茂/先博物志云昔人有姓劉名玄石者從中山酒家酤酒酒家與之)
(千日酒而忘語數日尚醉家人不知以/爲死歛葬之酒家忽悟告之發塜乃醒)未許七哀詩(洙曰曹子/建王仲宣)
(張孟陽皆有七作〇師曰曹子建等七哀詩云七哀謂痛而哀義/而哀感而哀怨而哀耳目見聞而哀口歎而哀鼻酸而哀子建爲)
(漢末征役别離婦人哀歎故賦此詩仲宣則哀漢室之亂孟陽/則前哀人事之遷變後哀王室之漸亂故其題皆曰七哀也)
　　　秋峽
江濤萬古峽肺氣乆衰翁不寐防巴虎全生狎楚童
(趙曰言爲客於外年老而不敢待雖童稚/亦狎熟免其猜忌爲害乃所以全生也)衣裳垂素髮(洙曰/秋興)
(賦素髪颯/以垂領)門巷落丹楓(洙曰謝靈運詩/曉霜楓葉丹)常怪商山老兼
存翊賛功(洙曰四皓也見/羽翼思商老注)
　　　　獨坐二首
竟日雨冥冥雙崖洗更靑水花寒落岸山鳥暮過庭
煖老須燕玉(洙曰唐寧王有煖王鞍又有煖玉盃以爲飲器/不暖而自熱〇趙曰燕玉婦人也古詩云燕趙)
(多佳人美者顔如玉待燕玉而煖/則孟子所謂七十非人不煖也)充饑憶楚萍(洙曰家語楚/昭王渡江有)
(一物大如斗圎而赤取之以問孔子曰此何物也可剖而食之吾/昔過陳間童謡曰楚王渡江得萍實大如斗赤如日剖而食之甜)
(如/蜜)胡笳在樓上哀怨不堪聽(洙曰晉劉疇避亂爲賈胡欲/害疇援笳而吹之作岀塞之)
(聲以動其歸思群/胡皆啼哭而去)
白狗斜臨北(田曰水經注秭歸白狗峽蜀江中流兩靣如削/絶壁之際隱岀白石如狗形狀具足故以名焉)黄
牛更在東(洙曰黄牛山在縣北四十五里周回五十里髙三十/一里盛弘之荆州記曰黄牛山有重嶺疊起其最大)
(髙崖間有石色如人負刀牽牛人黒牛黄其狀分明此崖加之江/湍适回行經信宿猶尚望見行者歌曰朝發黄牛暮宿黄牛一朝)
(一暮黄牛如故今黄牛峽山下有廟曰洛川王土人云黄牛神也/東坡有碑載歐陽文忠公事云予昔以西京留守推官爲館閣校)
(勘時同年丁寳臣元珍適來京師夢與余同舟泝江入廟中拜謁/堂下予班元珍下元珍固辭予不可方拜時神像爲起鞠躬堂上)
(且使人邀予上耳語乆之元珍私念神亦如丗俗待館閣乃爾異/禮耶既出門見一馬隻耳覺而語予固莫識也不數日元珍除峽)
(州通判已而予亦貶夷陵令日與元珍處不復記前夢矣一日與/元珍泝峽謁黄牛廟入門惘然皆夢中所見予爲縣令固班元珍)
(下而門外鐫石爲馬缺一耳相視大驚乃留詩廟中有石馬繫祠/門之句盖私識其事也張無盡天斍讃曰壯哉黄牛有大神力輦)
(聚吕石百千萬億劒㦸牙齒磥硊江側壅激波濤險/不可測威脅舟人駭怖失色刲牲釃酒千載廟食)峽雲常照
夜江日㑹兼風曬藥安垂老應門試小童(夢符曰古按/莊子子貢往)
(見原憲原憲華冠/縱履杖藜而應門)亦知行不逮苦恨耳多聾
　　　覽鏡呈栢中丞
渭水流關内(洙曰渭水入于河故浮渭而東還/帝都西都賦帶以黄河涇渭之川)終南在日
邊(洙曰詩曰終南何有王萇曰終南周之名山西都賦表以大華/終南之山是也〇趙曰西都賦帶以洪河涇渭之川又云表以)
(大華終南之山則渭水終/南者長安也日邊言帝都)膽銷豺虎窟(洙曰南都賦/豺虎肆虐)淚入
犬羊天起晚堪從事(趙曰凡仕有官者必早/起起晚矣可堪從事乎)行遲更覺
仙(趙曰仙者身輕歩疾老而/行遲矣那更覺爲仙乎)鏡中衰謝色萬一故人憐(趙/曰)
(傷其衰者而求/憐於栢中丞也)
　　　東屯北俺(鄭曰俺/於驗反)
盗賊浮生困誅求異俗貧空村唯見鳥落日未(洙曰/一作)
(不)逢人(洙曰登樓賦白日忽其西匿鳥相鳴而/㪯翼原野聞其无人征夫行而未息)歩壑風吹
靣看松露滳身逺山回白首戰地有黄塵
　　　有歎(魯曰傳蜀官/軍自圍普還)
壯心乆零落(趙曰魏武帝樂府曰/烈士暮年壯心不巳)白首寄人間(蘇曰梁/鴻曰白)
(首猶寄人間/萍迹可厭)天下兵常鬪江東客未還(趙曰公有/所嘆也)窮猿
號雨雪(洙曰晉書云/窮猿奔林)老馬望關山(洙曰管子曰老/馬之智可用也)武德
開元際蒼生豈重攀(洙曰武德髙祖年號開元明皇年/號○趙曰追念祖宗之盛時也)
　　　悶
瘴癘浮三蜀風雲暗百蠻(趙曰此䕫州詩而言三蜀百蛮/盖夔在三蜀之下百蛮之北廣)
(言之/也)卷簾唯白水隱几亦靑山(鄭曰隱/去聲)猿捷長難見
(洙曰淮南子置猿檻中非不巧/捷南都賦猿穴騰希而競捷)鷗輕故不還(洙曰南越志勃/海中有鷗隨潮)
(上/下)無錢從滯客有鏡巧催顔
　　　獨坐
悲愁回白首倚杖背孤城江歛洲渚出(洙曰謝惠連詩/蕭條洲渚際謝)
(靈運詩欵/曲洲渚言)天虚風物淸滄溟服衰謝(洙曰服/一作恨)朱紱負平
生(洙曰易朱紱方來〇趙曰公巳賜/緋矣負平生言无所用於時也)仰羡黄昏鳥投林羽翮
輕(師曰黄昏鳥猶所歸子美以/乆客他郷曽歸鳥之不如乎)
　　　暮歸
霜黄碧梧白鶴棲城上擊柝復烏啼(趙曰白帝城也易/云重門擊析矣烏)
(啼則樂府有烏夜啼之曲也○修可曰琴曲有烏夜/啼吴競古樂府解題云烏夜啼宋臨川王義慶造也)客子入門
(之捕魚此說非也楚人信巫以烏爲鬼耳元稹詩曰病賽稱鬼巫/占瓦代龜注南人染病競賽烏鬼楚巫列肆悉賣瓦卜夢符之說)
(是養當讀爲/供養之養)頓頓食黄魚(鮑曰桉尔雅注鱣大魚似鱏而短/口在頷下邪行无鱗内黄大者長)
(二三丈江東呼爲黄魚故公詩云脂膏兼飼犬長大不容身/豈有如此大魚可以鸕鷀爲捕者則知烏鬼乃烏蛮鬼耳)舊
識難爲態新知已暗踈(洙曰楚辝樂莫/樂兮新相知)治生且耕鑿
只有不關渠(洙曰峽俗/養烏頭鬼/祭之似人〇趙曰交態之/態也難与之態則其人之薄矣楚辭曰樂莫樂於新)
(相知而至於巳暗踈則其人之薄又可/知故下句欲耕鑿不復与薄俗相関)
西歷靑羗坂(鄭曰水經注江水遥/巫峽過靑羗山坂)南留白帝城於莵侵客
恨(鄭曰莵同都反虎名〇洙曰一作榖於宣四年𥘉若敖娶於䢵/生闘伯比若敖卒從其母畜於䢵淫於䢵子之女生子文焉䢵)
(夫人使棄諸夢中虎乳之䢵子田見之懼而歸夫人以告遂使取之/楚人謂乳榖謂虎於莵故命之曰闘榖於蒐其女妻伯此實爲/令)
(尹子/文)粔籹作人情(蒼舒曰宋王招䰟云粔籹蜜餌有餦餭此/二注粔敉故以蜜和米煎作之粔竒㪯切)
(籹音女〇蘇曰張黔送友人粔敉餳糍粔籹今糖餅/蜀人呼爲粔籹○鄭曰粔其吕切敉尼吕切膏環也)瓦卜傳神
語(洙曰巫俗擊瓦觀其文理分析以定吉凶謂之瓦卜〇夢符曰/右按元微之詩病賽烏稱鬼巫占瓦代龜注南人染病競賽烏)
(鬼楚巫列肆/悉賣瓦卜)畬田費火聲(洙曰一作耕火耕水耨史記食貨/傳載○田曰楚俗燒榛種田曰畬)
(先以刀芟治林木白斫畬其刀以木爲柄刃向曲謂之畬刀劉/禹錫畬田行何處好畬田子美䕫府詠懷又云燒畬渡地偏)是
非何處定髙枕笑浮生(洙曰公頃歳自秦渉隴從同谷縣岀/游蜀留帶巫山〇趙曰言風俗處處)
(不同孰是孰非焉有定/乎但付之一睡而巳)
　　　遣憂(新添)
亂離知又甚消息苦難眞受諌無今日臨危憶古人
紛紛乗白馬壤壤看黄巾隋氏留宫室焚燒何太頻
　　　遣悶呈路十九曹長(新添)
江浦雷聲喧昨夜春城雨色動微寒黄鶯並坐交愁
濕白鷺群飛大劇乾晚節漸於詩律細誰家數去酒
杯寛唯君醉愛淸狂客百遍相過意未䦨
　　　長吟(新添)
江渚飜鷗戯官橋帶栁隂江飛競渡日草見踏靑心
已撥形骸累眞爲爛熳深賦詩歌句穩不免自長吟
(洙曰詳此詩當/爲在草堂時作)
　　　樓上(新添)
天地空搔首頻抽白玉簮皇輿三極北身事五湖南
戀闕勞肝肺論材愧𣏌柟亂離難自救終是老湘潭
　疾病
　　古詩二首　律詩二首
　　　病後過王倚飲贈歌
麟角鳯觜丗莫識(韓曰麟鳯治丗之祥亂丗誰識此/物喻王倚生非其時丗人莫識之)煎膠
續絃竒自見(蒼舒曰右按東方朔十洲記仙家煑鳯啄麟角金/煎作膠名之續絃膠一名連金泥此物能連属弓)
(弩断絃及断折之金以膠連使力/折繫它處乃断續處不復断也)尚看王生抱此懷在於
甫也何由羡且遇王生慰疇昔素知賤子甘貧賤酷
見凍餒不足恥(洙曰語在陳絶粮〇蘇曰王子淵曰吾守道處/凍餒亦不足爲耻今本中作陳餒尤失本意注)
(者亦無髙見隨而䟽之真可/笑也今改正冩與李方叔)多病沉年苦無健王生怪我
顔色惡荅云伏枕艱難遍瘧癘三秋孰可忍寒熱百
日相交戰頭白眼暗坐有胝(鄭曰丁尼/反皮厚也)肉黄皮皺命如
綫(鄭曰與/線同)惟生哀我未平復爲我力致美肴膳遣人
向市賖香粳喚婦出房親自饌長安冬𦵔酸且緑金
城土酥静如練(蘇曰土酥即今之蘆菔也其種蘭臯金城尤/佳魏夫人帖云膾士酥如練秦人呼爲地酥)
(能解/麵毒)兼求冨豪(洙曰一作畜/豪一作畜豕)且割鮮(洙曰西都賦割鮮野/食〇趙曰金城秦地)
(也有駝金城自能爲酥其名土酥老杜身在秦州而食長安之冬/𦵔金城之土酥且求畜豕而割鮮焉非肴饌之美而何○魯曰畜)
(豕一作畜/豪非是)宻沽斗酒諧終宴(師曰言禮/意無盡也)故人情味晚
誰似令我手脚輕欲漩老馬爲駒揔不虚(洙曰詩角弓/老馬反爲駒)
(不顧其後注巳老矣而孩童慢之箋云此喻幽王見人反悔/慢之遇之如㓜稚不自顧念後至年老人之遇己亦將然也)當
時得意况深眷但使殘年飽喫飯只願無事長相見
(師曰甫傷年老時輩所忽故云當時得意况深眷盖譏時輩雖見/眷遇于君不必他日至若甫之困躓也旣傷交態刻薄未章遂美)
(王生事與/長相見也)
　　　醉爲馬墜諸公携酒相看
甫也諸侯老賔客(蘇曰卜子夏見魯大夫曰商也諸矦門下/老賔客尓思以恢弘仲尼之道賢大夫冝)
(如/何)罷酒酣歌拓金㦸(鄭曰拓音託/梅曰拓持也)騎馬忽憶少年時
(蘇曰許禇騎馬過新豐涙下不止客問其故禇曰憶少年時挾矢/躍馬醉戲于此回首五十年事不覺淚下○趙曰阮籍詩憶昔少)
(年/時)散蹄迸落瞿塘石(禹偁曰瞿塘峽名時/甫在䕫故言及此)白帝城門水
雲外低身直下八千尺粉堞電轉紫遊韁(洙曰粉堞/城堞也以)
(堊土塗之故曰粉堞韁馬韁以紫絲爲/之故曰紫韁〇禹偁曰電轉言其疾也)東得平岡出天壁
(逢原曰言山立/與天齊髙也)江村野堂爭入眼垂鞭嚲鞚凌紫陌(鄭/曰)
(嚲子可切〇逢原曰/嚲鞚謂俯勒其馬也)向來皓首驚萬人自倚紅顔能騎
射(洙曰自恃少年自能騎射也○趙曰言人雖以我/皓首爲驚而自謂其年少時能騎射今亦尚能也)安知决臆
追風足(洙曰决臆縱意也追風言馬足疾可以/追風也〇趙曰追風太宗十驥之名)朱汗驂驔猶
噴玉(趙曰朱汗即汗血也崔液上元夜遊詩驂驔始散東城曲/倐忽還逢南陌頭穆天子傳王東遊于黄澤時人語曰黄)
(之澤其/馬歕玉)不虞一蹶終損傷(洙曰不虞非出於虞度/以馬之蹶不可預度)人生
快意多所辱職當憂戚伏衾枕况乃遲暮加煩促(趙/曰)
(詩甬枕粲兮錦衾亂兮而摘用/之熟矣張茂先云煩促每有餘)朋知來問腆我顔(洙曰腆/厚也)杖
藜強起依僮僕語盡還成開口笑提携别掃淸谿曲
酒肉如山又一時(趙曰倣左傳有酒/如澠有肉如陵)𥘉筵哀絲動豪竹
(琪曰大/管也)共指西日不相貸(琪曰共指西日不相貸言/欲暮須痛飲不相假借)喧呼
且覆杯中渌何必走馬來爲問君不見嵇康養生𬒳
殺戮(洙曰嵇康注養生/論後以事坐誅)
　　　耳聾
生年鶡冠子(黄曰袁叔真隱傳曰鶡冠子者楚人隱居深山/中衣敝履穿以鶡爲冠莫測其名因服成號著)
(書言道家事馮諼甞師之後顯於趙鶡/冠子懼其薦巳遂與之絶鶡者勇雉也)歎丗鹿皮翁(洙曰見/遣興但)
(訝鹿皮/翁注)眼復幾時暗耳從前月聾猿鳴秋淚缺雀噪
晚愁空黄落驚山樹呼兒問朔風(師曰鶡冠子隱人也/常居深山耳聾謂雉)
(也其闘無巳一死乃止故趙武靈王爲冠以表武/士是詩所謂鶡冠非武士所冠盖名同而實異耳)
　　　老病
老病巫山裏稽留楚客中藥殘他日褁花發去年叢
夜足霑沙雨春多逆水風合分雙賜筆(洙曰見君恩隨/赤管注○趙曰)
(漢官儀尚書令漢丞郎月給赤管大筆/一雙公爲尚書工部郎故感而有是句)猶作一飄蓬(洙曰見/上注)
懷古
　　古詩十三首　律詩五首
　　　述古三首(彦輔曰此詩傷/賢者不得志也)
赤驥頓長纓(洙曰列子周穆王/右驂赤驥左白戚)非無萬里姿(趙曰王褒聖/主得賢臣頌)
(周流八極/万里一息)悲鳴淚至地爲問馭者誰鳯凰從天來何
意復髙飛竹花不結實念子忍朝饑(鄭曰朝陟遥切〇洙/曰劉/公幹鳯凰集)
(南嶽徘徊孤竹根於心不背厭奮翅淩紫氛豈不常勤苦羞與黄/雀群〇蒼舒曰右按劉公幹魯都賦曰竹填山陔根弥坂域蒙雪)
(含霜不踰其色翠實離離鳯鸞収食〇趙曰莊/子鶴雛非練實不食郭象注云練實竹實也)古時君臣合
可以物理推賢人識定分進退固其宜(洙曰大臣以道/事君可則進否)
(則奉身以退退一作用○師曰昔良驥困於塩車遇伯樂悲鳴若/有所訴鳯非竹實不食驥有万里之姿御非其人則必困頓於長)
(纓鳯有應期之瑞竹花不實則必困於飢餒譬君子不逢賢聖之/君不食其禄古來君臣遇合可以物理知之是以賢人進以禮退)
(以義知分命之所在不苟於貪冐寵/榮豈非驥鳯甘於困頓飢餒之比乎)
市人日中集(洙曰易日/中爲市)於利競錐刀(洙曰江文通云/競錐刀之利)置膏
烈火上(洙曰左濟如致脂膏於烈火之上轉増熖熾今王㑹諸侯/亦然○趙曰市人之争利如膏火之自煎爾莊子曰膏以)
(明自/煎)哀哀自煎熬(洙曰莊子膏/火自煎也)農人望歲稔相率除
蓬蒿(蘇曰王陵/母家毎春暮蓬/蒿生居人相率手除薙之)所務糓爲本邪贏無乃
勞(洙曰莊子長梧封人曰昔子爲禾耕而鹵莽之則其實亦鹵/莽而報子芸而滅裂之其實亦㓕裂而報子予來年変齊深)
(其耕而熟耰之其禾繁以滋予終年厭餐〇趙曰張衡西京賦云/商賈禆販何必昏於作勞邪贏優而足持注邪爲也欺爲之事自)
(餘贏豐饒/足持也)舜舉十六相身尊道何髙(洙曰文十八年傳/昔髙陽氏有才子)
(八人天下之人謂之八愷/髙辛氏有才子八人謂之八元此十六族也堯/不能舉而舜舉之天下如一同心戴舜以爲天/子以其舉/十六相故也)秦時
任商鞅法令如牛毛(洙曰商君名鞅相秦十六年天資刻薄/少恩變秦法令宗室貴戚多怨望者後)
(滅商君之家也〇蘇曰秦法如牛毛沛公尽革去○趙曰東坡先/生云子美詩自許㮨契人未必許也然此詩言舜舉十六相與秦)
(任法之事句法自是稷契軰人口中語也〇師曰錐刀利之微細/也易曰日中爲市古者敦本而抑末市人競錐刀之利喧喧不息)
(如置膏火上自取煎熬玄宗之時利孔百出聚歛之臣削民膏血/是知以利爲政未有不亂者也禹稷躬稼而有天下則務農重榖)
(國家之本是以舉十六相唯急親賢賢人用則民安其業民安其/業身尊而/道髙終享無爲之治彼始皇任商鞅壞井田之制頭)
(㑹箕歛民不堪命雖法令之宻如牛毛然安能禁人之不爲亂乎/是以陳勝一起天下應之如影響肅宗中興故甫意欲敦本輕徭)
(薄賦此天下/可得而治也)
漢光得天下(洙曰光/武也)祚永固有開(洙曰禮有/開必先)豈惟髙
祖聖功自蕭曹來經綸中興業何代無良才吾慕宼
鄧勲(洙曰冠/恂鄧禹)濟時信良哉耿賈亦宗臣(趙曰班固之傳/蕭曹云漢之宗)
(臣是謂相國今公/詩於耿賈亦云)羽翼共徘徊休運終四百(洙曰漢祚終/四百故范蔚)
(宗獻帝賛曰終我/四百永作虞賔)圖畫在雲臺(洙曰雲臺圖功臣像〇蘇/曰崔融君不見耿賈輩扶)
(顛起仆漢道中興/圖形雲臺照耀方丗〇師曰禮云國之將興有/開必先漢自髙祖開基至元始年間衰弱王莽篡國光武中興使國)
(祚再永實自髙祖有開其先也雖然豈特髙祖之聖亦本乎得蕭/何曹參輔賛之功光武中興之日㓂恂鄧禹耿弇賈復之徒左右)
(羽翼與光武徜徉天下收復土宇及功成名遂光武不任以吏事/俾之各奉朝請盖得馭功臣之術是以漢運終四百餘多二十八)
(將之功赫然畫像雲䑓殆非韓彭𦵔醢殺戮之比也肅宗中興是/亦光武之倫柰何諸將邀功養㓂以自封其與㓂鄧耿賈輩逺矣)
(甫意傷肅宗無駕御英/豪之䇿而作是詩也)
　　　遣興五首
蟄龍三冬卧(洙曰易龍蛇/之蟄以存神)老鶴萬里心(洙曰舞鶴賦結/長悲於萬里)昔
時賢俊人未遇猶視今(洙曰後之視今/猶今之視昔也)嵆康不得死(洙/曰)
(一云且不死江淹恨賦/中散下獄神氣激楊)孔明有知音(魯曰徐庶/薦孔明)又如壠底
松用舎在所㝷(洙曰古詩鬱/鬱澗底松)大哉霜雪榦歳乆爲枯林
(洙曰傷有材而不見用○師曰龍雖蟄於冬至春則頼以沛霖雨/喻孔明得徐庶之薦終則見用鶴心在萬里柰巳老何喻嵆康日)
(暮途窮左右無一言之援是以終死獄中夫昔嵆康/孔明皆賢士也一則得君一則失勢豈非幸不幸耶)
昔者龎德公(洙曰者/一作在)未曾入州府襄陽耆舊間處士
節獨苦(洙曰後漢逸民傳龐德公者南郡襄/陽人也未甞入城府夫妻相敬如賔)豈無濟時䇿
(洙曰一/作術)終竟畏羅罟(彦輔曰一作/終歳畏罪苦)林茂鳥有歸水深魚知
聚舉家隱鹿門劉表焉得取(洙曰荆州刺史劉表數延請/不能屈乃就候之謂曰夫保)
(全一身孰若保全天下乎龎公笑曰鴻鵠巢於髙林之上暮而得/所棲黿鼉穴於深淵之下乆而得所宿夫趍舎行止亦人之所巢)
(穴也且各得其栖宿而巳天下非所保也因釋耕於壠上而妻子/耘於前表指而問曰先生苦居畎畒而不肯官禄後丗何以遺子)
(孫乎龎公曰出人皆遺之以危今獨遺之以安雖所遺不同未爲/無所遺也表歎息而去後遂携其妻子登鹿山採藥不反○秦曰)
(襄陽記云鹿門山舊名蘇嶺山建武中襄陽侯習郁立神祠/於山刻二石鹿夾神祠道口俗因謂之鹿門廟遂以廟名山)
陶潜避俗翁未必能逹道(蘇曰墨子未/必逹吾道)觀其著詩集
頗亦恨枯槁(趙曰因陶潜而有所悟故於此詩非直詆陶也陶/集中固有恨枯槁之語矣如楚調之夏日長抱飢)
(寒夜無𬒳眠飲酒詩顔淵稱爲仁長飢至于老雖留身/後名一生亦枯槁其他皆類是豈不謂之頗恨枯槁乎)逹生豈
是足黙識蓋不早有子賢與愚(蘇曰党盟吾雖有三子賢/不肖在渠輩若夫一日合)
(眼子等榮賤任其/事業非千吾事)何其掛懷抱(立之曰山谷書淵明文有與/五子䟽又命子詩曰夙興夜)
(寐願爾斯才才之不才亦巳焉哉文責子曰白髪𬒳兩鬢肌膚不/復實雖有五男兒揔不好𥿄筝阿舒巳二八懶放固無匹阿宣行)
(志學而不爱文術雍端年十三不識六與七通子垂九齡但覔梨/與栗天運苟如此且進杯中物觀淵明之詩想見其人愷悌慈祥)
(雖謔可觀也俗人便謂淵明諸子皆不肖而淵明愁歎見於詩所/謂癡兒前不得說夢也○黄曰子美困於三蜀蓋不知者詬病以)
(拙於生事又往往譏議宗文宗武失學故聊寄此詩於淵明/以解嘲耳其詩名曰遣興可解也俗人亦以爲譏淵明非也)
賀公雅吳語(洙曰賀知章〇蘇曰陸機雅能吴語吴兒聞之/皆起歸思○大臨曰丗說王眞見王丞相以腹)
(熨彈棊局曰何乃渹注云吴人口冷爲渹虚觥反劉旣岀人問見/公主云何劉曰未見也異唯聞作呉語尓○孝祥曰語林曰眞長)
(云丞相何竒止能/作吴語及細唾也)在位常淸狂(洙曰武五子傳清狂不惠凡/狂者隂陽脉盡濁今此又不)
(狂似狂者故言清狂也或曰色理清/徐而心不惠曰清狂清狂如今白癡)上䟽乞骸骨黄冠歸故
郷(蒼舒曰右按禮記郊特牲曰野夫黄冠黄冠草服也○蘇/曰賈亮䟽乞骸骨漢文不允三上不荅乃棄官隱中條)爽
氣不可致(洙曰王徽之字子猷桓公嘗謂徽之曰卿在府日乆/此當相料理徽之𥘉不酬荅直髙視以手板拄頰云)
(西山朝來致/有爽氣耳)斯人今則亡(魯曰顔淵/今也則亡)山隂一茅宇江海日
淒凉(洙曰知章事明皇爲祕書監自號四明狂客及祕書外監/晚節尤誕放天寳𥘉夢遊帝居及寤遂請爲道士歸郷里)
(以宅爲千秋觀表求周官湖數/頃爲放生池有詔賜鏡湖一曲)
吾憐孟浩然短褐即長夜(修可曰短一作裋見北征詩生/陸士衡送子長夜臺王仲宣長)
(夜何冥冥〇趙曰南史范曄在獄中爲士/題扇曰去白日之炤炤即長夜之悠悠)賦詩何必多往往
凌鮑謝(魯曰鮑昭謝眺○蘇曰江惣詞氣凌鮑謝筆跡踵二王/史柄云足下新詩往往氣凌鮑謝〇趙曰往往者忽忽)
(如此也應據百一詩云用/等稱才學往往見歎譽也)清江空舊魚(趙曰浩然甞有詩曰/試垂竹竿釣果見查)
(頭鯿今言清江之内/空有舊魚而人不見)春雨餘甘蔗毎望東南雲(蘇曰梁/瑄不歸)
(弟璟毎見東南白雲/即立望慘然乆之)令人幾悲吒(鄭曰陟駕切正作咤○修/可曰郭璞游仙詩臨川哀)
(年邁撫心獨悲吒〇趙曰浩然襄陽人襄陽在/秦州之東南公思而不見故望雲而起悲吒耳)
　　　憶昔二首
憶昔先皇廵朔方千乗萬騎入咸陽(洙曰後漢靈帝末/京都童謠曰侯非)
(侯王非王先乗萬騎上北芒○趙曰先皇言肅宗也/肅宗即位靈武而朔方在靈州之隣則車駕所廵矣)隂山驕子
汗血馬(洙曰史胡者天之驕/子大宛有汗血駒侯應之北邊塞/隂山在遼東外東西千餘里〇趙曰驕子指言回紇也至)
(德二載廣平王淑爲兵馬元帥郭子儀副之以朔方安/西回紇南蠻大食兵計安慶緒時回紇兵最有功也)長驅東
胡胡走藏(趙曰東胡指言安慶緒也時廣平/王之兵戰于溰水而慶緒敗走)鄴城反覆不
足怪(趙曰慶緒河北明年乾元元年蔡希德等復㑹安慶緒賊/復振以相州爲成安府鄴城即相州也此所謂鄴城反覆)
(指言慶緒明矣舊注模稜云胡走藏者禄山也鄴中反覆者思明/未服也然不知當回紇助順之時禄山巳爲慶緒所殺而巳非禄)
(山/也)關中小兒壞紀綱張后不樂上爲忙(蘇曰梁到曰壞/劉氏紀綱者數)
(小兒也今用權勢者乃匹夫耳〇趙曰東坡先生詩話有曰関中/小兒亂紀綱謂李輔國也張后不樂上爲忙謂肅宗張皇后也舊)
(注至謂関中小兒爲越王係欲奪嫡言上爲忙者以代宗畏后皆/非也自有東坡成說正其謬按張后能牢寵干豫政事後與李輔)
(國謀徙上皇又屢欲危/太子皆張后之惡也)至今今上猶撥亂勞心焦思補
四方(鄭曰思息吏切〇洙曰今上代宗也自爲太子授天下/兵馬元帥及即位内平張后越王之難外經營河朔)我
昔近侍叨奉引(洙曰往在詩云我昔忝近侍時代宗享郊廟也/此詩亦言代宗時事而云我昔近侍切奉引然)
(二史皆不載故/不知所任官也)出兵整肅不可當(洙曰岀兵一云兵也○趙/曰奉引供奉之事也舊注)
(謂奉引事二史皆不載故不知所任何官是何等語也○田曰引/唐六典𥙷闕拾遺武后置二人以掌供奉諷諌子美至德二年肅)
(宗授左拾遺明年收京扈從還/長安盖拾遺掌供奉扈從也)爲留猛士守未央(蘇曰謂郭/子儀奪兵)
(柄入宿/衛也)致使歧雍防西羗(鄭曰雍/於用反)犬戎直來坐御床
百官跣足隨天王(洙曰吐蕃䧟長安天子奔陜〇趙曰守未/央東坡以爲郭子儀按史程元振以子儀)
(有天下功醜爲詆/譛肅宗不納其語/然猶留守京師明年吐蕃入宼䧟長安)願見北地傳介子(洙曰/傅介)
(子北地人也持節使誅斬樓蘭王安/歸首懸之北闕封介子爲義隅侯)老儒不用尚書郎(洙/曰)
(木蘭行云欲與木蘭賞不用尚書郎○師曰甫甞爲工部尚書郎/中犬戎之難甫欲得將如傅介子以討平之而甫文士年巳衰老)
(想不爲朝廷用所謂/儒冠多誤身者此也)
憶昔開元全盛日(修可曰鮑明逺蕪城/賦曰當昔至盛之時)小邑猶藏萬家
室稻米流脂粟米白公私倉廪俱豐實(洙曰開元間承/平日乆四郊無)
(虞居人蒲野桑麻如織雞犬之音相聞○蘇曰/叚晞倉廩豐盈民亦富畜公私通客冝舉太事)九州道路無
豺虎(洙曰時開逺門外西行亘地里萬餘路不拾遺行者不囊糧/丁壯之人不識兵器人情欣然感封禪之事○蘇曰王融詩)
(澄清九州牧/道路無豺虎)逺行不勞吉曰出(洙曰言道路無阻隔所至皆/通達不必擇日而後出也按)
(唐書稱至怡者以/開元貞/觀爲首)齊紈魯縞車班班(洙曰齊紈魯縞丗稱竒者/偉強弩之末不能穿魯縞)
(桓帝𥘉京師童謡曰車班班入河間者言上將崩乗輿班班入河/間迎靈帝〇夢符曰右按前漢志齊織作永紈綺繍純麗之物○)
(師古曰氷謂布帛之細其色鮮潔如氷也/紈素也○饒曰山東出厚繒商販不絶也)男耕女桑不相失
(洙曰揚子男子畒婦人桑/○梅曰言民不失其業也)宫中聖人奏雲門(洙曰周礼大/司樂歌大吕)
(舞雲門以/祀天神)天下朋友皆膠漆(洙曰後漢陳重雷義爲友語曰/膠􁈍自謂堅不如雷与陳劉孝)
(標絶交論道恊交膠􁈍○/歐曰以信義/相交接也)百餘年間未災変叔孫礼樂蕭
何律(洙曰楊雄解嘲叔孫通起於枹鼔之間解甲投戈/遂作君臣之儀得也聖漢權制而蕭何造律宜也)豈聞
一絹直萬錢(蘇曰河平元年絹毎端直八千至開/元子美言万錢其凶荒不言何知)有田種糓
今流血洛陽宫殿燒焚盡(洙曰安史之乱民困於役而不/得耕桑長安宫殿九廟焚燒畧)
(尽)宗廟新除狐兎穴(洙曰張孟陽七哀詩園寢化爲墟周墉/無遺堵狐兎窟其中蕪穢不復掃○蘇)
(曰郭佐近除宫苑荆棘/狐狸窟穴尚未持平)傷心不忍問耆舊(蘇曰劉璣重過/故郷井邑遷移)
(田園荒廢駐馬傷心/之乆不復更問耆舊)復恐𥘉從乱離說小臣魯鈍無所
能(洙曰劉公幹小臣信/頑魯僶俛安能返)朝廷記識蒙禄秩周宣中興望
我皇灑血江漢長衰疾(洙曰長一作身宣王承厲王之乱復/修文武之業周道復興○師曰百餘)
(年間未災変謂禄山未反叔孫通爲髙祖制礼蕭何定律令當是/時礼樂律令修明開元之治幾於三代及罷九齡相李林甫生事)
(逺夷中國消耗禄山一叛舉前日礼樂法律屯壞而弃之玄宗於/是時雖欲奏雲門於宫中豈可得哉林甫囯忠禄山之徒平昔相)
(遊從一旦反目操戈相逐雖欲如向者膠􁈍之堅豈可得哉太宗/時米斗三錢布帛稱是玄宗承冨實之餘業物價極賤兵㒷以來)
(一絹直万錢前日種糓之地今鞠而爲戰埸東都宫殿尽煨烬宗/廟失守狐兎成群令人傷心痛者不忍道及乱離時事甫自頋魯)
(鈍无能叨蒙工部禄秩足認朝廷不即棄捐唯以周宣中㒷之功/仰望其君灑淚江漢之上惓倦朝廷无復一預朝㑹衰疾日長老)
(死而後已未甞一言話之間少忘其君足/見甫之忠勤詩人无能及之盖謂是也)
　　　冬到金華山觀因得故拾遺陳公學堂(彦輔/曰拾)
(遺唐陳子昂也少讀書於金華山○程曰子昂梓州射/洪人射洪在州東南六十里子昂未逹時在金華山讀)
(書有書堂尚存甫遊金華/因得子昂書堂遂有此作)
涪右衆山内(鄭曰涪扶鳩切涪/水出徼外南入漢)金華紫崔嵬(洙曰爾雅石/戴土謂之崔)
(嵬陸士衡西山何/其峻層曲鬱崔嵬)上有蔚藍天(鄭曰蔚紆勿切○師曰金華/神仙有三十六洞天八十一)
(福地蔚藍天乃洞天之/名金華山有觀故云云)垂光抱瓊臺(洙曰孫綽遊天台賦瓊/臺中天而顧居○趙曰)
(蔚藍則茂蔚之藍今詩人言水曰挼藍則天之青亦可言蔚藍近/丗韓子蒼岀沐州即事詩云恍然不悟身何處水色山光尽蔚藍)
繫舟接絶壁杖䇿窮縈回(洙曰陸士衡杖䇿將㝷逺○/趙曰謝靈運詩晨䇿㝷絶壁)四
顧俯層巔(修可曰謝靈運/築臺基層巔)淡然川谷開雪嶺日色死霜
鴻有餘哀焚香玉女跪霧裏仙人來(洙曰曹植逺遊詩曰/靈鼇戴万丈神嶽􁄂)
(嵯峨仙人翔其/隅玉女戲其阿)陳公讀書堂石柱仄靑苔悲風爲我起
激洌傷雄材(洙曰古詩浩歌正激洌唐書陳子昂梓州射鴻人/苦節讀書尤善屬文𥘉爲感遇詩三十首王適見)
(而驚曰此子必爲天下文宗後詣闕上書自稱梓州射鴻縣草莽/愚臣則天召見竒其對拜麟臺正字文詞宏麗甚爲當時所重新)
(書子昂有所論著當時以爲法及載武后甞問調元氣以何道而/子昂勸后興明堂太學而史臣譏其以王者之事勉女主故卒爲)
(訕侮而不用也○師曰子昂遭時無明聖之君故/其才不得展甫傷之故云云雖傷子昂亦白傷也)
　　　陳拾遺故宅
拾遺平昔居大屋尚脩椽(蘇曰郄鑒脩椽大/屋貯青眉粉質)悠揚荒山
日慘淡故園煙位下曷足傷所貴者聖賢(洙曰按子昂/勸后興明堂)
(太學及條上利便三事莫/非賢聖之先務具載新書)有才繼騷雅哲匠不比肩(趙曰/子昂)
(𥘉爲感遇詩三十首王適見而驚曰必爲天下文宗故公此篇言/江左之詩至子昂而𥘉変盖本乎離騷二雅也殷仲文云哲匠感)
(蕭/辰)公生揚馬後各與日月懸(洙曰揚雄司馬相如皆蜀人/○蘇曰郭沔曰男兒焉能乆)
(生一死足矣若軰不見晁錯紀信名如日月懸空誰可掩蔽吾要/明身後名非苟冨貴之徒也陳後主壯之○趙曰使荀子貴名起)
(於日月○師曰拾遺諌官也子昂甞爲拾遺爵位雖卑不足傷痛/後丗所貴於子昂者以能諌武后爲王者之事如興明堂崇太斈)
(皆聖賢之急務况又作感遇詩三十章其才可継離騷大小二雅/雖當時哲匠善爲詩者莫與之比肩子昂生於揚雄司馬相如之)
(後時雖不同其名與日月爭輝固不减於二/子二子亦蜀人故甫言及之子昂平昔與)同遊英俊人多
秉輔佐權(洙曰子昂與陸餘慶王無競房/融崔㤗盧藏用趙元最厚善)彦昭超玉價(洙/曰)
(超一作趙○趙曰趙彦昭以權幸進/然必有才智者故以超玉價言之)郭振起通泉(洙曰郭元/振㪯進士)
(授通泉尉後封代國公餘見後過郭代公故宅○趙曰元/振則自通泉而往先天二年定䇿誅竇懷貞等皆處相位)到今
素壁滑(洙曰湛方生/曰素壁流光)灑翰銀鉤連(洙曰銀鉤字勢也索靖/書勢曰婉若銀鉤漂若)
(驚/鴻)盛事㑹一時此堂豈千年終古立忠義感遇有遺
編(洙曰傳言子昂死有文集十卷盧藏用爲之序盛行于代○趙/曰子昂有感遇詩曰吾觀龍変化日聖人不利巳日金鼎合還)
(丹等篇是也○師曰時同遊之士多秉輔佐之權獨子昂官不甚/顯至今素壁上尚有諸公墨迹存焉以此堂經乆必壞不足以傳)
(後代然忠義之名不朽者惟感遇詩傳于天下覽者得/以觀子昂之藴矣字躰如銀鉤屈曲故云灑翰銀鈎連)
　　　過郭代公故宅(彦輔日郭震字元振/以字顯封代囯公)
豪雋𥘉未遇其跡或脫略(洙曰江淹賦脫略公卿跌宕文史/○師曰自昔豪俊之士多不拘小)
(莭故/云云)代公尉通泉放意何自若(洙曰元振尉通泉甞盗鑄/及掠賣部口以餉遺賔客)及
夫登衮冕直氣森噴薄(洙曰靈運吴都賦噴薄沸騰寂寞/長邁〇趙曰先天二年郭元振以)
(兵部尚書復同中書門下竇懷貞等附太平公主潜謀不順玄宗/發羽林兵睿宗聞変登承天門楼元振率兵侍衛奏上前奉誥誅)
(懷貞等/無它也)磊落見異人豈伊常情度(洙曰新書武后与語竒/之索文章上宝劒篇遂)
(得擢用後聘吐蕃還上䟽言大將論欽陵請去四鎭兵卒分十姓/地爲不便○趙曰此專譏太平公主事而舊注又雜之以武后召)
(見竒之此豈/登衮冕時邪)定䇿神龍後宫中翕清廓(洙曰按新書明/皇之誅太平公)
(主元振獨領軍扈從事定宿中書十四日以功封代囯公○趙曰/神龍則中宗即位改元元年去天先二年凡八年而斈者毎疑之)
(甞論曰太平擅寵自中宗而/末則禍胎在神龍而下也)俄頃辨尊親指揮存顧託(趙/曰)
(太平公主旣誅則君臣之間玄宗得尊位父子/之間玄宗得親傳所以感睿宗付託之意也)群公有慙色
(洙曰玄宗之舉事也諸宰相皆走㐲外省蕭至忠竇懷忠等皆從/逆○趙曰玄宗之平乱也諸宰相皆走伏外省獨元振㪯兵扈帝)
王室無削弱逈出名臣上丹靑照臺閣(劉曰玄宗封元/振代囯公畫像)
(凌煙故/云云)我行得遺跡(洙曰跡一作址○/晏曰遺迹故宅也)池館皆䟽鑿壯
公臨事斷顧歩涕横落髙詠寳劒篇(定功曰元振宝劒/歌云君不見昆吾)
(鐡治飛炎煙紅光紫氣俱赫然良工鍜錬凡幾年鑄作宝劒名龍/泉龍泉顔色如霜雪良工嗟咨歎竒絶瑠璃玉匣吐蓮花錯􁐨金)
(環生明月正逢天下無風塵幸得用逢君子身精光黯黯青蛇色/文章片片緑龜鱗非直結交遊俠子亦曽親近英雄人何言中路)
(遭弃捐零落飄淪古獄邊雖復埋沉無所用猶能夜夜氣衝天○/趙曰宝劒篇乃郭代公之竒作所爱於武后冝公服膺而髙詠之)
(也)神交付冥漠(修可曰文選潘安仁作夏侯湛誄曰心照神/交唯我与子南史劉訏字彦度阮孝緒愽斈)
(隱居不交當丗訏一造之即頋以神交列子曰夢有六候正噩思/覺喜懼此六夢者神所交也沈休文和宣城詩神交疲夢寐路逺)
(隔思/存)
　　　詠懷古跡三首(同作五首二/首見陵廟門)
支離東北風塵際(洙曰莊子人間丗支離䟽注云形躰支離/不全貌○蘇曰徐懿老年病躰支離漂泊)
(万里又值西北風塵○趙云言禄山乱時在賊也公之在/賊或往河陽或趍行在或居秦或居同谷是爲東北風塵)漂泊
西南天地間(洙曰漂泊言無定止○趙曰言/其入蜀往來東西川且在夔也)三峽樓臺淹
日月(洙曰三峽謂瞿唐巫山黄牛也○趙曰夔之/上游則月峽下游則巴峽巫峽此三峽也)五溪衣服
共雲山(洙曰五溪蛮夷所居馬援所征之地衣服言異制也共/雲山言与之雜居○薛曰右按後漢威將軍劉尚擊武)
(陵五溪蛮夷注酈元注水經云武陵有五溪謂雄溪樠溪酉溪潕/溪辰溪悉是蛮夷所居故謂五溪蛮皆槃瓠之子孫也土俗雄作)
(熊樠作朗潕作/武在今辰州界)羯胡事主終無頼(洙曰禄山負恩也/無頼言無所倚頼)詞客
哀時且未還(洙曰公自/言傷時也)庾信平生最蕭瑟暮年詩賦動
江關(洙曰周書庾信字子山雖位望通顯常有郷關之思乃/作哀江南賦以致其意其辝畧云壯士不還寒風蕭瑟)
揺落深知宋玉悲(洙曰宋玉一作爲主九辨云悲哉愁之爲/氣/也蕭瑟兮/草木揺落而変衰又曰竊獨悲此)
(凛/秋)風流儒雅亦吾師(蘇曰江惣曰宋玉不惟文章亘絶風流/儒雅自可爲後生師範○趙曰言風流)
(以樂廣王衍爲首儒/雅則公孫弘董仲舒)悵望千秋一灑淚(洙曰謝靈運詩/灑淚眺連崗)蕭
條異代不同時(洙曰漢文帝見相如上/林賦恨不与之同時)江山故宅空文藻
(洙曰哀江南賦誅茅宋玉之宅○趙曰/今公尚在䕫所賦詩乃言歸州宅耳)雲雨荒臺豈夢思(洙/曰)
(爲玉曽賦陽臺事也〇趙曰宋玉所言朝雲行雨託興以言/夢中事公詩言荒臺之雲雨豈是夢思乎詳並見上注)最是
楚宫俱泯滅舟人指點到今疑(洙曰疑神女事也〇趙曰/此言楚之所謂髙唐觀朝)
(雲廟者無有矣後人亦疑其/當時之有無亦未可知也)
群山万壑赴荆門生長明妃尚有村(洙曰歸州有昭君/村下有香溪俗傳)
(因昭君而草木/皆香故曰香溪)一去紫臺連朔漠(洙曰江淹恨賦若夫明妃/去時仰天太息紫臺稍逺)
(関山無極揺風忽起白日西匿隴鴈少飛岱雲寡色望君子兮可/期終蕪絶於異域○蘇曰王昭君臨行掩淚曰使妾别紫臺椒房)
(和親朔漢大將/軍寕無愧恥乎)獨留靑塚向黃昏(洙曰昭君墓也○薛曰右/桉圗經昭君臺㒷山山南)
(二里漢掖庭待詔王嬙字昭君南郡秭歸人舊注云邑人閔昭君/不回立臺以祭焉今有昭君村又琴操昭君伏毒而死單于㪯葬)
(之胡中多白草而此冡獨青○杜曰引單于旣死子逹立昭君謂/逹曰將爲漢將爲胡曰爲胡於是昭君服毒而死單于㪯囯葬之)
(胡中多白草而此冡獨靑前/代詞人爲作歌詩以弔之)畫圖省識春風靣環珮空歸
月夜魂(薛曰漢元帝宫人頗多甞令畫工圗之有欲呼者披圗/以召故宫人多行賂於畫工王昭君姿容甚麗無所苟)
(求工遂毀其狀後匈奴求美女帝以昭君充行旣召見/帝悅之而名字巳去遂不復留帝怒殺畫工毛延壽)千歳琵
琶作胡語分明怨恨曲中論(洙曰昭君𥘉適匈奴在路愁/怨遂於馬上彈琵琶以寄其)
(恨至今傳之謂之昭君怨○薛曰右按釋名推手向前曰琵却手/向後曰琶因以爲名漢遣烏孫公主念其行道使知音者馬上奏)
(琵琶以慰之歸州有昭君村○趙曰若魯変/詩一曲琵琶馬上彈恨声飛入單于囯是巳)
　　　公安縣懷古(魯曰吴大帝推蜀先主爲左將軍荆州/牧鎮油口即居此城時人号備爲左公)
(故名其城/曰公安)
野曠吕蒙營(洙曰吴將吕蒙營於公安○鄭曰十二州志/吴大帝封吕蒙爲孱陵侯居此地故曰營)江
深劉備城(洙曰劉備曽/爲荆州牧)寒天催日短(蘇曰郡平客居多事/值寒天鍾鼔催簷外)
(短/日)風浪與雲平(蘇曰水雲風浪卷地疑与雲平/一葦敢航者丈夫之勇可見也)灑落君臣
契(趙曰言先主/與諸葛也)飛騰戰伐名維舟倚前浦長嘯一含情
(洙曰阮籍見孫/登長嘯而返)
　　　過宋貟外之問舊莊
宋公舊池館零落守(洙曰一/作首)陽阿(洙曰阿/山阿)枉道秖從入
吟詩許更過(趙曰凡枉道而遊者猶任其入况能詩/者而不許其過乎則公自負可知矣)淹留問
耆老寂寞向山河(趙曰淹留駐迹之義欲問耆老貟外平日/之事所以爲之淹留貟外亡矣其莊空存)
(對此山河/徒寂寞耳)更識將軍樹悲風日暮多(洙曰馮異毎所止/舎獨居樹下軍中)
(呼爲大樹將軍漢光武以此多之○師曰陽阿乃山之南時李貟外/与弟執金吾居此甫枉道過之金吾已死故有/寂寞向山河悲風)
(日暮多之句將/軍樹美金吾也)
　　　　石笋行(彦輔曰成都記石笋及林亭池石之地雨過/必有小珠或青黄如粟者亦有細孔可以貫)
(絲○田曰杜光庭石笋記云成都子城西曰㒷義門金/容坊有通衢幾百五十歩有石二株挺然聳峭髙丈餘)
(圍八九尺耆舊傳云其名有六曰石笋日蜀妃闕曰沈/犀石曰魚鳬仙壇曰西海之眼曰五丁石門皆非也圖)
(經云石笋街乃先秦寺之遺址殿宇楼臺咸以金宝飾/之爲一代之勝㮣後遭兵火而廢或遇夏秋霖雨里人)
(猶拾珠玉異物前蜀丞相諸葛亮命掘之俯觀方驗測/隱其家有篆字曰蚕叢氏啓囯誓蜀之碑以二石柱横)
(埋連接鐵其中歷代故不可毀復鐫四字曰濁歜燭蠲/時人莫能曉察惟孔明黙悟斯旨令左古瘞之後蜀主)
(李雄􁐵水相范賢詰其所自再掘而詳之賢議曰然厥/字四其理各有所主亥子歳濁字可記主其水災寅夘)
(年歜字可記主其飢饉巳午年燭字可記主其火災申/酉年蠲字可記主稼穡充益民物冨贍悉以年事推之)
(應驗符響又云蜀之城壘方隅不正以景測之石笋於/南北爲定无所偏邪今按石笋在衙西門外僅百五十)
(歩二株双蹲一南一北北笋長一丈六尺圍極於九尺/五寸南笋長一丈三尺圍極於一丈二尺南笋盖公孫)
(𫐠時折故長不逮北笋○趙曰此篇作於上元元年是年/李輔囯/日離間二宫擅權之迹甚彰故因賦石笋而指)
(譏李輔囯○師曰甫意謂此石必是古者卿相墓前表/識後丗妄加縁飾以爲海眼以蔽蒙愚俗盖譏禄山囯)
(忠以微賤小臣蒙蔽玄宗致天宝末/年之禍然誣辝謬語君子當致察)
君不見益州城西門陌上石笋雙髙蹲(鄭曰蹲徂尊反/○洙曰成都記)
(石笋城西門百餘歩亦呼爲石笋隅落相隅西南數歩不對各折/爲五六段相續以立人云五丁檐亦曰蜀王妃墓表益州城郭皆)
(不直此盖正東西也公孫𫐠時此石折治中從事任文/公歎曰噫西方智士死吾其當之歳中果卒陌一作街)古來相
傳是海眼(洙曰來/一作老)苔蘚食盡波濤㾗(田曰成都記距石/笋二三尺每夏月)
(大雨往往䧟作土穴泓水湛然以竹測之深不可及以䋲繫石而/投其下愈投而愈無窮凡三五日忽然不見嘉祐春牛車碾地忽)
(䧟亦測而不能達父老云見此多矣此亦甚異者故有海眼之說/云○趙曰按唐劉崇逺作金華子書載海眼一事云北海郡國發)
(得五銖錢取之不盡得一石記云此是海眼華陽風俗記曰蜀人/曰我州之西有石笋焉天地之推以鎮海眼動則洪濤大濫云)
雨多往往得瑟瑟(洙曰毎雨過人多得瑟瑟〇蒼舒曰按博/雅瑟瑟碧珠也杜陽雜編有瑟瑟幕其色)
(經明靈薄/無與爲比)此事恍愡難明論恐是昔時卿相墓立石爲
表今仍存(洙曰揚雄蜀王本紀云武都丈夫化爲女子顔色美/絶蓋山精也蜀王納以爲妃無幾物故乃發卒之武)
(都擔土葬於成都郭中號曰武擔以石作鏡一梔表其墓華陽國/志曰王哀思之遣五丁之武都擔土爲妃作冡盖地數畒髙七丈)
(立石俗今/名爲石笋)惜哉俗態好蒙蔽(洙曰莊子/蔽蒙之民)亦如小臣媚至
尊政化錯迕失大體(蘇曰趙充國近見大臣全失爕理/政化錯迕隂陽不時多失大體)坐㸔
傾危受厚恩(洙曰時林甫國忠傾覆王/室故子美此詩有所謂耳)嗟爾石笋擅虚名
後坐未識猶駿奔(洙曰詩駿/奔走在廟)安得壯士擲天外(洙曰梁/沈約詩)
(安得壯士駐奔羲〇孝祥曰漢髙/祖大風歌安得猛士兮守四方)使人不疑見本根(洙曰華/陽風俗)
(錄云蜀人曰我川之西有石笋焉天植之以鎮海眼動則江濤大/濫四方之人有來觀者則竒而怪之賛皇公曰夫笋之爲狀也亭)
(亭掲峭髙然若削圭芒天成神矣今小大相因疊至八九節束以/鐵鼓出於人力又何神乎遂命抽去鐡鼔伺事變怪則寂然而神)
(怪不作○趙曰此八句正以專指李輔國一内臣而連結張妃肅/宗信任之呼爲阿父故公詩言惜哉俗態好蒙蔽亦如小臣媚至)
(尊者石笋以堆石而蒙蔽於人或指爲海眼或指爲表墓說終不/明正如輔國之蔽肅宗而人信好之也坐㸔傾危受厚恩言輔國)
(之寵幸也舊注却云是時李林甫楊國忠用事而公譏之大非是/盖公乾元元年十二月一日離同谷來蜀作此詩時李與楊巳死)
(矣又二公爲相/豈得云小臣哉)
　　　石犀行(魯曰成都記石犀/在李太白廟内)
君不見秦時蜀太守刻石立作三犀牛(洙曰華陽國志/秦孝文王以李)
(氷爲蜀守水作石犀五頭以壓水精穿石犀溪於江南命曰犀牛/里後轉爲耕牛二頭一在府市橋門今所謂石牛門一在淵中文)
(自前堰上分穿羊摩江灌口西於玉女房下自渉郵作三石人立/水中興江神要水竭不至足盛不没肩時青衣岀象山下伏行地)
(中㑹江南安觸山脇溷崖水遯漂疾破害舟船歷代患氷發卒鑿/平崖通正水道或曰氷鑿崖時水神怒氷乃操刀入水中乞神鬪)
(迄今蒙福成都記亦云石/犀五今云三犀牛未詳)自古雖有厭聖法(洙曰匈奴傳上/以太歳厭勝所)
(在師古注漢髙紀云蕭何𥘉立未央宫以厭勝之術埋冝然乎○/杜曰本朝樂史寰宇記載志云在市北乃李氷所立以厭水怪)
天生江水向東流(洙曰向一作須襄陽白銅鞮歌漢水/向東流又莫愁歌河中之水向東流)蜀
人矜誇一千載泛溢不近張儀樓(洙曰按圖經秦張儀築/少城在大城西又周地)
(圖云張儀築城屢壞不能立忽有一龜周旋巫依龜行廵築遂得/立今有龜化橋成都記云張儀樓在子城南又曰張儀樓髙一百)
(尺𥘉築此城雖曰附龜盖亦順江山之/勢正即爲耕矣乃作此樓而定南北焉)今年灌口損戸口此
事或恐爲神羞(洙曰武成以濟兆民無作神羞/襄十八年苟捷有功無神羞)終藉隄防
出衆力髙擁木石當清秋先王作法皆正道詭怪何
得叅人謀(洙曰莊子坂詭譎怪又諔絶詭幻㓜怪易人謀鬼謀/〇趙曰厭勝者詭怪之事爲不足慿故水終有時而)
(爲害隄防者正道故終/藉人力以爲隄防也)嗟爾三犀不經濟缺訛只與長川
逝(洙曰語子在川上曰逝者/如斯夫〇趙曰此公之寓意於三犀/指廟堂無經濟之人夫無經濟之用終亦缺訛隨長川而漂逝乾)
(元三年乃吕諲李現李揆第/五琦同平章事未幾以罪去)但見元氣常調和自免洪濤
恣凋瘵(洙曰曹子建詩泛舟越洪濤○趙曰謂元氣之謂特在/乎得人盖宰相以爕理隂陽爲事也洪濤岀晉木華海)
(賦云帝嬀巨害之丗天綱浮橘爲凋爲瘵洪濤瀾汗/萬里無際意言汗之潢流乃爲凋傷療病於民矣)安得壯
士提天綱再平水土犀奔茫(洙曰前漢李㝷傳五行以水/爲本其精玄武婺女天地所)
(紀終始所/生水爲凖凖平王道公正脩明則百川理絡脉通偏黨失/綱則涌溢爲敗陳蕃傳志清天綱舜典咨禹女平/水土○杜曰梁沈)
(約云安得壯/士駐奔羲)
　　　石鏡(洙曰成都記武都山精化爲女子蜀王開明納爲/妃無幾物故王哀之取武都山土築爲冡蓋地數)
(畒以石鏡/表其門)
蜀王將此鏡送死至空山冥寞憐香骨(趙曰謝東運祭/古冡文号爲㝠)
(寞/君)提携近玉顔(洙曰選美/者顔如玉)衆妃無復歎(趙曰言昔日專寵/衆妃嗟歎今旣死)
(矣無復/歎也)千騎亦虚還(趙曰言送/葬之騎)獨有傷心石埋輪月宇
間(洙曰見石笋行注○趙/曰借張綱埋輪爲證也)
　　　琴臺
茂陵多病後(洙曰相如後居/茂陵常病渇)尚愛卓文君(洙曰文君臨卬/卓氏女少寡好)
(音相如以琴心挑之文君/夜奔相如相如與歸成都)酒肆人間丗(洙曰枏如旣歸成都家/居徒四壁立乃之臨卭)
(賣車騎酤酒文君/當壚自滌器於市)琴臺日暮雲(洙曰成都記琴臺院以司馬/相如琴臺得名而非相如舊)
(臺在浣花溪正路金花寺北厢號海安寺梁蕭藻鎮蜀増建樓臺/以俻遊觀元魏伐蜀下營於此掘爲塹得大罋二十餘口蓋所以)
(響琴也隋蜀王秀更/増五臺并舊爲六)野花留寳靨(薛曰右按楚詞天招曰/靨輔奇牙冝笑焉○趙)
(曰以譬寳/靨花鈿也)蔓草見羅裙(蘇曰江揔妻一日見庭草作詩曰雨/過草芊芊連雲鎻南陌門前吾試㸔)
(似妾羅裙色○趙曰言/草之緑色如見其裙也)歸鳯求皇意寥寥不復聞(洙曰/何遜)
(聽琴畢謂客曰吾恐伯牙絶弦之後此意寥寥丗不復聞今日何/期再洗吾耳也○杜曰徐陵王臺新詠載相如琴臺歌云司馬相)
(如遊臨卭冨人卓王孫女新寡竊於壁間窺之相如鼔琴歌挑之/鳯兮鳯兮歸故郷遨遊四海求其皇又曰皇兮皇兮從我栖得託)
(字尾永爲妃則歸/鳯求皇意乃見此)
分門集註杜工部詩卷之十三
分門集註杜工部詩卷第十四
　時事上
　　古詩三十一首
　　　兵車行
(洙曰春秋有兵車之㑹語不以兵車管仲之力也王深/父云雄武之君喜驅中國之衆以開邊服逺爲烈而不)
(寤其事乃先王之罪人耳此詩蓋號於漢以刺玄宗云/○師曰律詩拘於聲律古詩拘於語句以是詞不能逹)
(夫謂之行者逹其詞而巳如古文而有韻耳自唐陳子/昻一變江左之體而歌行暴于丗行者詞之遣無所留)
(礙如雲行水行曲折溶洩不爲聲律語句之所拘但於/古詩句法中得増辭語耳此行爲唐玄宗所作玄宗承)
(太宗米斗三錢之後國家豐冨侈心一動遂貪邊功𥘉/用張九齡爲相開元中號爲賢君其後罷九齡用李林)
(甫楊國忠之徒從事吐蕃訖唐之丗/吐蕃爲患者玄宗實開其釁而巳)
車轔轔(鄭曰離珍切〇洙曰秦國風有車轔轔有馬白顚注轔/轔衆車聲也列女傳衛靈公與夫人夜坐聞車聲轔轔)
(至関而止夫人曰此蘧伯玉也王/元長曲水詩序暢轂埋轔轔之轍)馬蕭蕭(洙曰車攻詩蕭蕭/馬鳴悠悠斾旌注)
(言不/讙譁)行人弓箭各在腰(蔡伯丗曰行人/行役之人也)耶孃妻子走相
送(彦輔曰杜元注云古樂府云不聞耶/娘哭子聲但聞黃河之水流濺濺)塵埃不見咸陽橋
(何覬曰咸陽橋即長安城外橋兵/行塵埃坌起故橋爲之不見也)牽衣頓足欄道哭(鄭曰/楚人)
(與蒲騷戰兵行父老牽衣哭于道〇修可曰前漢楊惲報孫㑹宗/書頓足起舞○彦輔曰魏文帝見挽船七兄弟辭别詩妻子牽衣)
(𬒮落淚沾懷抱王温舒頓足嘆後漢書百姓遮道說文/曰欄門遮也○師曰頓足者足踊於地而爲之困頓)哭聲直
上干雲霄(洙曰孔德璋干青霄而直/上蜀都賦干青霄而秀出)道旁過者問行人行
人但云點行頻(師曰點行者漢史謂之更行以丁籍點照上/下更換差役玄宗數出兵故頻行之法頻)
或從十五北防河(師曰防河謂築/堤備河水泛決)便至四十西營田(洙/曰)
(防河營田皆役也顔師古曰營田如漢趙充國献/營田之策無事則耕有事則戰寓兵於農之意)去時里正(洙/曰)
(里正一里之長○髙荷/曰里正即今之保正也)與褁頭(鮑曰蜀亂兵戈不止東川咸/用老弱俱戰亡又括郷里少)
(小爲之里正與褁頭擐甲〇彦/輔曰按律䟽里正掌追呼催督)歸來頭白還戍邊(洙曰還一/作猶/明)
(逺東武吟少壯辭家去窮老還入門〇韓駒曰古者及丁方裹頭/少年裹頭行役及歸來頭已白還又屯戍邊疆蓋言役使無巳故)
(也)邊庭流血成海水(洙曰後漢卧鼓邊庭主父偃傳古之人/君一怒必伏屍流血書血流漂杵楊子)
(川谷流人之血賈誼過秦論伏屍百萬流血漂鹵〇彦/輔曰王隱晉書荀晞爲青州刺史曰斬千人流血成川)武皇開
邊意未巳(洙曰武一作我嚴助傳武帝好征伐西夷開置/邊郡文選云選將開邊班固曰武帝廣開三邊)君
不聞漢家山東二百州(彦輔曰按十道四蕃志関巳/東七道凡二百一十一州)千村
萬落生荆杞(洙曰通典周文帝西魏計州二百十有一隋文帝/改州爲郡凡郡百九十唐天寳初改州爲郡刺史)
(爲太守大凡都府三百二十有八老子師之所處荆棘生焉大軍/之後必有凶年選阮嗣宗詩堂上生荆𣏌蔡琰詩城郭爲山林庭)
(宇生荆艾王粲從軍城郭生榛棘〇唐曰落部落也○趙曰此記/漢以言之舊引通典置天下州郡誤矣然言山東者太行山之東)
(也昔言山東即古之晉地今之河北杜牧所謂山東言不得不王/是也○彦輔曰阮籍詩堂上生荆杞〇師曰甫意以武皇喻玄宗)
(是時楊國忠專權引安禄山爲將領漁陽突騎生事邀功于四夷/其後反叛山東二百州皆䧟于賊無復唐有玄宗殊不悔悟豈不)
(若武帝開邊/不知止乎)縱有健婦把鋤犂(彦輔曰健婦耕則夫𬒳征戍/可知古詩不能同沮溺相隨)
(把鋤/犂)禾生隴畒無東西(蘇曰漢末䘮亂禾與莠俱滿壟畒人/多迷昏東西莫辨〇趙曰古詩隴西)
(行健婦持門戸勝一大丈夫○師曰疆埸不修禾生壠畒不成倫/理故曰無東西也詩云衡從其畒謂一從一衡各有東西之辨傷)
(今不/然)况復秦兵耐苦戰(鄭曰耐奴登切又奴代切〇洙曰秦/人勇於攻戰趙充國傳土地寒苦漢)
(馬不能冬屯兵在武威張掖酒泉萬騎以上皆多羸痩師古曰能/讀曰耐○蘇曰白起曰燕趙勇敵秦兵勁銳耐戰戰苦不怯陣陣)
(皆克勝故関中/不可不取也)被驅不異犬與雞長者雖有問役夫敢
伸恨(洙曰文元年傳江芊怒/曰呼役夫賤者之稱)且如今年冬未休關西卒
(洙曰関一作隴一云役夫心益憤如今縱得休休爲隴西/卒○彦輔曰杜前言山東後言関西明無不用兵處也)縣官
急索租(鄭曰索急責切〇彦輔曰舊本云縣官云急索○洙曰/霍光傳縣官天子也宣元六王傳不敢指斥天子故謂)
(之縣官嚴助傳租稅之収足以給/乗輿之御前志衣食仰給縣官)租稅從何出(蘇曰孔文舉/曰兵革未止)
(乆旱苗槁民實痩乏州縣苦於徭役民旣空虚租歛復何從出〇/師曰唐置租庸調法租出榖庸出絹調出兵縣官索租甚緊欲給)
(関西之師民户消耗无所従出况耕/夫出征田萊多荒將何以供其求乎)信知生男惡反是生
女好生女猶是嫁比鄰(鄭曰比音毗〇洙曰王粲詩万里猶/比鄰〇趙曰曹子建詩万里猶比鄰)
(舊引爲王粲誤矣陳琳詩生男愼莫㪯生女/哺冝脯杜公以役夫之苦故云生男惡也)生男埋没随百
草(師曰生男人之所喜生女人之所賤此常理也今以生男爲/惡生女爲好盖男兒充丁驅之戦埋没草野曽不如生女尚)
(得嫁毗鄰或時相見此皆/有所相感而激爲是言)君不見青海頭(洙曰哥舒翰傳築/神威軍於青海上)
(吐蕃至攻破之又築城於青海中郭元振傳青海吐軍宻迩蘭鄯/○趙曰時有事于吐蕃乃青海之地哥舒翰所立功処也○彦輔)
(曰隋西域傳吐谷渾/城在青海西十五里)古來白骨無人収(洙曰蔡文姬詩城/郭爲山林庭宇生)
(荆艾白骨不知誰縱横莫覆盖潘安仁関中詩肝䐉塗地白骨交/衢王粲七哀賦出門无所見白骨平原滿○趙曰公言古來者盖)
(託之以/興也)新鬼煩冤舊鬼哭天隂雨濕聲啾啾(洙曰声/一作悲)
(文二年傳吾見新鬼大故鬼小王元長策秀才云肺石少不冤之/民棘林多夜哭之鬼山鬼云猿啾啾兮又夜鳴雷塡塡兮雨冥冥)
(劉安蟪蛄鳴兮啾啾○彦輔曰鬼言新舊傷死者未巳也○修可/曰陳寵爲廣漢太守先是洛陽城南毎隂雨堂有哭声寵聞而疑)
(其故使吏按行問還言丗乱時此地多死亡者而骸骨不得葬寵/尽収葬之自是哭声遂絶○彦輔曰隋文帝歲暮登仁壽殿宫外)
(又聞哭声左右報曰鬼哭○趙曰啾字王逸楚辝注曰鳴声也閑/居賦管啾啾而並吹〇師曰青海軍迫近吐蕃此邊地郡也昔文)
(王殯枯骨當丗㱕其仁今玄宗屡与吐蕃戦于青海兵敗死者不/復収葬使新舊之鬼或冤或哭无所依㱕其視文王之仁爲如何)
(哉鬼神依人而作有所主則有所㱕故不爲病葬者藏也謂鬼/神依藏于此鬼以新舊言之則知戦闘相仍死者相継踵也)
　　　悲陳陶
(彦輔曰唐書房琯傳琯奉使霊武立粛宗因請將兵誅/冦孽収復京都琯分爲三軍遣楊希文將南軍自冝壽)
(入劉悊將中軍自武功入李光進將北軍自奉天入琯/自將中軍爲前鋒○鮑曰天宝十五年十月辛丑房琯)
(及禄山戦于陳陶斜敗績癸卯琯又以南軍戦敗績公/故有是詩○蘇曰琯之敗唐傳作陳陶斜杜詩作陳陶)
(未知孰是琯旣敗猶欲持重有所伺而中人促戦遂/大敗故後篇云焉得附書与我軍忍待明年莫倉卒)
孟冬十郡良家子(洙曰漢趙充囯始爲騎士以六郡良家子/房琯傳十月庚子師次便橋辛丑一軍先)
(遇賊於咸陽縣之陳/壽斜接戦琯軍敗績)血作陳陶澤中水(洙曰時琯用春秋/車戦之法以車二)
(十乗馬歩夾之旣戦賊順風揚塵鼓譟牛皆震駭因縳蒭縱火/焚之人畜燒敗乃中使刑延恩等督戦倉黃失據遂及於敗)野
曠天清(洙曰曠一作/廣清一作晴)無戰聲四萬義軍同日死(洙曰/爲賊)
(所傷殺者四万餘/人存者数千而巳)羣胡歸來血洗箭(洙曰血/一作雪)仍唱(洙曰一/云撚箭)
胡歌飲都市都人廻面向北啼日夜更望官軍至(洙/曰)
(一云前後官軍苦如此王深父序云至徳元年宰相房琯以車師/戦禄山之黨而陳陶敗績○趙曰此言朔方安西回紇大食兵相)
(助討賊然夷狄之性不无殘擾故房琯雖䘮兵矣都人不願胡兵/討賊只望官軍至也○師曰禄山焚劫暴虐都人怨之而思唐徳)
(遂有望官軍之句粛宗一㪯而復/兩京豈非因民謳吟思唐之心乎)
　　　悲青坂(彦輔曰王深父序云孔子行三軍好/謀而成謀之未全而敢戦所以速敗)
我軍青坂在東門天寒飲馬太白窟(魯曰在歧州郿縣/去長安三百里)
黃頭奚兒日向西數騎彎弓敢馳突(洙曰匈奴傳上力/能弯弓尽爲甲騎)
(〇趙曰前篇悲陳陶則辛丑之敗也此篇悲青坂則癸卯之敗也/以兩敗各散而㱕所以言曰向西其餘散騎猶敢馳突以言其暴)
(掠不/改也)山雪河冰野蕭飋青是烽煙白人骨(洙曰舞鶴賦/冰塞長河雪)
(滿羣/山)焉得附書與我軍忍待明年莫倉卒(趙曰房琯戦/於陳陶斜不)
(利猶欲持重而牽於邢延恩所促戦故敗/而公詩有忍待明年之戒所以重傷之也)
　　　新安吏
(王深父曰乾元二年郭子儀等九節度之師圍安慶緒/于鄴時不立元帥以中官魚朝恩爲觀軍容宣慰使師)
(遂潰于城下諸節度各還本鎮子儀保河陽詔晋守東/都此詩盖哀出兵之役夫古者遣將有推轂分閫之命)
(今弃師於敵也虐至於无告如詩之所憾其君臣豈不/刺哉然子儀猶寛度得衆故卒章美焉○師曰従新安)
(吏以下至无家別乃乾元元年所作粛宗於至徳二載/改元乾元時九節度兵圍安慶緒于相州大敗而還朝)
(廷調諸郡兵益急雖次丁尽行秦之謫戊无以加此惟/郭子儀能撫恤士卒有詔晋守東都故甫於首篇諷朝)
(廷重困民力未章美子儀善飬士卒惜夫肅宗任/之不專權分于九節度緫統不一以至于敗也)
客行新安道(洙曰新/安地名)喧呼聞點兵(洙曰古木蘭詩昨夜/見軍帖可汗大點兵)借
問新安吏縣小更無丁府帖昨夜(洙曰帖一作/符夜一作日)下次選
中男行中男絶短小何以守王城肥男有母送痩男
獨伶俜(洙曰潘安仁寡婦賦少伶俜而偏孤伶音零俜無成單/子貌○修可曰古猛虎行曰少年惶且怖伶俜到他郷)
(○鄭曰俜普丁切/伶俜行不正貌)白水暮東流靑山猶哭聲(洙曰猶一作/聞木蘭詩不)
(聞爺娘哭子聲但聞/黃河流水鳴濺濺)莫自使眼枯收汝淚縱橫眼枯却
見骨天地終無情我軍取相州(洙曰取一作至時九莭/度圍相州而師潰也)日
夕望其平豈意賊難料(蘇曰吴起出兵不/可輕戦賊勢難料)歸軍星散營
(趙曰乾元初詔子儀率李光弼等九莭度兵二十万討慶緒於相/州圍之慶緒求救於史思明王師不利南潰諸莭度引還故公今)
(詩云/云)就粮近故壘練卒依舊京掘壕不到水牧馬役
亦輕(洙曰牧一作看世言子/儀保河陽詔留守東都)况乃王師順撫養甚分明
送行勿泣血僕射如父兄(鄭曰郭/子儀也)
　　　潼關吏
(王深父曰安禄山反哥舒翰以潼關擊賊翰敗禄山遂/䧟長安其後收復長安頗増飾餘險此詩蓋刺非其人)
(則舉關以弃之得其人雖舊險亦足以恃不必/衆而持無益也孟子所謂也利不如人和也)
士卒何草草築城潼關道大城鐡不如小城萬丈餘
(薛曰右按潤州圖經城号鐡瓮城吴孫權所築杜牧潤州/詩城髙鐡瓮橫強弩文丗說曰若湯池鐡城無可攻之勢)借問
潼關吏修關還備胡(洙曰脩開/一作築城)要我下馬行(鄭曰要/於宵切)
爲我指山隅連雲列戰格飛鳥不能踰胡來但自守
豈復憂西都丈人視要處窄狹容單車(蘇曰李左車云/井陘之道車不)
(得方軌騎/不得成列)艱難奮長㦸千古用一夫(洙曰匈奴賛厲長/㦸勁弩之械劒閣)
(銘一人荷㦸万夫趑趄蜀都賦一夫守隘/萬夫莫向淮南子一人守隘千夫莫何)哀哉桃林戰百萬
化爲魚(洙曰武成牧牛桃林之野注桃林在華山東西京付左/有崤函重險桃林之塞陸士衡春言懷桑梓無乃化爲)
(魚光武紀决水灌之/百萬之衆可使爲魚)請囑防關將愼勿學哥舒(洙曰唐/哥舒翰)
(突騎施首領哥舒部落之裔也蕃人多以部落稱始以爲氏翰至/潼關次于靈寳縣之西原與賊交戰官軍南迫險峭北臨黃河因)
(爲兇徒所乗三師自相擠排墜于河翰與數百騎馳而西歸爲火/技歸仁執降於賊禄山僞署翰司空諸將光弼等皆爲書罪翰不)
(死莭後爲安禄山所殺〇師曰今肅宗旣收復兩京儻/不更選賢將事之成敗未可知也故甫有愼勿學之句)
　　　石壕吏
(鄭曰壕胡刀切○王深父曰驅民之丁壯尽置死地而/猶急其老弱雖爲閭左之戍不堪也嗚呼其時急矣哉)
暮投石壕(洙曰石壕地名○鄭曰澠池有二崤/東壕土崤西爲石崤石崤即石壕矣)村有吏夜
捉人老翁踰墻走老婦出門看吏呼一何怒婦啼一
何苦聽婦前致詞三男鄴城戍(洙曰江淹飛蓋遊鄴成王/粲歌舞入鄴城魏都也)
一男附書至(洙曰一/作到)二男新戰死存者且偷生(吕曰李陵/曰陵豈偷)
(生之/士)死者長巳矣室中更無人所有乳下孫孫有母
未去出入無完裙(洙曰一作孫母未/便出見吏無完裙)老嫗力雖衰(洙曰/文頴)
(曰幽州及漢中/皆謂嫗爲媪)請從吏夜歸急應河陽役(沈曰河陽/東都也)猶
得備晨炊(洙曰史晨炊蓐食○師曰時三莭度屯兵於此以/禦慶緒兵敗無丁可抽故老嫗請起河陽之役以)
(洪炊㸑/而已)夜乆語聲絶如聞泣幽咽天明登前途獨與
老翁别
　　　垂老别
(王深父曰軍興之甚至於老者/亦介胄則又甚於閭左之戍矣)
四郊(洙曰一/作方)未寧靜(洙曰曲禮四郊多/壘卿大夫之辱也)垂老不得安子
孫陣亡盡(蘇曰衛隆吾宗丗業儒值此離/亂子孫不慣操戈陣亡皆尽)焉用身獨完投
杖出門去同行爲辛酸幸有牙齒存所悲骨髓(洙曰/一作)
(肉)乾男兒旣介胄長揖别上官(洙曰左思詩長揖歸田/廬酈食其長揖髙祖)老
妻卧路啼歲暮衣裳單孰知是死别且復傷其寒此
去必不歸(蘇曰主父偃此行斷當不/復歸矣吾吐詞與物多忤)還聞勸加餐(古詩努/力加餐)
(飲古辭上/言加餐食)土門壁甚堅杏園度亦難(洙曰史思明傳李光/弼出土門收常山郡)
(郭子儀以朔方蕃漢二萬人自土門而至常山軍威遂振○趙曰/時土門杏園設備以待史思明時思明巳殺安慶緒自立爲帝矣)
(與天寳十五載潼關旣潰之後思明爲/安禄山攻王門䧟常山時事皆相逺)勢異鄴城下縱死時
猶寛人生有離合豈擇衰盛(洙曰一/作老)端憶昔少壯日
遲廻竟長歎(洙曰鮑昭臨/路獨遲廻)萬國盡征戍(洙曰一/云東征)烽火
𬒳岡巒(洙曰蜀都賦岡巒糾紛盧諶詩/岡巒挺茂樹鮑昭烽火入咸陽)積屍草木腥(洙曰/晉天)
(文志太陵中一星曰積尸明則死人如山○蘇曰衛/紹累年兵戈不解積屍偏野草木皆腥狐驕鳥肥)流血川原
丹(洙曰楊子川谷流人之血原/野厭人之肉西都平原赤)何郷爲樂土(洙曰詩適/彼樂土)安
敢尚盤桓弃絶蓬室居塌然摧肺肝(洙曰曹植詩哀哉/傷肺肝又顧念蓬)
(室士王仲宣喟然傷心肝列子曰北宫子死其蓬居若廣厦之䕃/○蘇曰張約過金陵回首淚不能止心肝摧折○師曰痛念國家)
(急難征戍烽火何郷不有吾豈能獨安不慮哉不敢盤桓義也/塌然傷别者仁也詩之意不忘仁與義此甫幾乎風雅之作矣)
　　　無家别(王深父曰先王子惠困窮苟推其所不忍逹/之於其所忍則天下無敗亂之兆矣此詩何)
(爲作乎○師曰甫詩言無/家者蓋離别不成家計爾)
寂寞天寳後(魯曰天寳明/皇年號也)園廬但蒿藜(洙曰䘮亂園/廬殘破也)我
里百(洙曰一/作萬)餘家丗亂各東西存者無消息死者爲
(洙曰一/作委)塵泥(蘇曰梁竦賢愚貴賤一死皆/爲塵泥造化豈有彼此之異)賤子因陣敗歸
來㝷舊(洙曰一/作故)蹊乆行見空巷日瘦氣慘悽(蘇曰王/齊累日)
(飢腸慘/悽覺瘦)但對狐與狸竪毛怒我啼(洙曰若寒行熊羆對/我蹲虎豹來路啼言)
(田里荒蕪人跡/罕少惟狐狸爾)四鄰何所有一二老寡妻(洙曰四鄰所居/之鄰近也人多)
(死于征役所居者惟寡婦/爾孟子老而無夫曰寡)宿鳥戀本枝安辭且窮棲(洙/曰)
(安一作敢人情之戀故郷如宿鳥之戀本枝也雖窮棲且安辭矣/言人情之安土也唐太宗爲太原父老曰飛鳥過故郷猶躑躅况)
(朕少小所遊之郷里乎王正長人情舊/郷客鳥思棲故林顔延年刻意藉窮棲)方春獨荷鋤(洙曰陶/濳雖有)
(荷鋤倦○鄭曰荷下可切負荷也〇蘇曰潘勗見陸機曰今天下/三分兵戈騷屑吾當獨荷鋤山谷采芝木養此衰朽不復有意於)
(丗間/事也)日暮還灌畦縣吏知我至召令習鼔鞞(洙曰張景/陽人間鼓)
(鞞聲〇鄭曰府移切/又薄迷切鞞助鼓莭)雖從本州役(曽曰盧諶詩肯謂郷/曲譽謬充本州役)内顧
無所擕近行止一身逺去終轉迷家郷旣盪盡(鄭曰/盪徒)
(沆切○劉曰謝靈/運家郷皆掃盡)逺近理亦齊永痛長病母五年委溝
谿生我不得力(蘇曰陳渉人言父母生我不得力吾試慿三/尺逐秦鹿使羣兒洗目看享富貴見函谷碑)終
身兩酸嘶人生無家别何以爲蒸黎(洙曰傷不得養父/母○師曰昔宣王)
(中興勞來還定安集之而鴻鴈之民獲安其居今肅宗中興使民/無家而至於生無以養死無以葬其視周宣之安民不亦厚顔也)
(哉觀甫詩持政之美/惡皆可得而知也)
　　　留花門
(鮑曰按唐志甘州有留花門山堡東北千里至回鶻衙/帳是年八月廣平王爲元帥以朔方吐蕃回紇諸兵討)
(賊公逆知其害故言麥倒桑/折卒曰花門旣須留原野/轉蕭瑟言其爲農桑害也〇趙曰花門即回紇之别名也)
北門(洙曰一/作方)天驕子飽肉氣勇決(洙曰門一作方前漢匈/奴傳單于遣使遺漢書)
(曰南有大漢北有強胡胡者天之驕子也不爲小禮以自煩今欲/與漢闓大関取漢女爲妻歲給遺酒糵萬石稷米五千斛雜繒萬)
(匹它如故約則邊不相盗矣又匈奴居北/邊君王以下咸食畜肉衣其皮而已矣)髙秋馬肥徤(洙曰前/漢匈奴)
(漙秋馬肥大㑹蹛林課校人畜計趙充國曰秋馬肥變必起/矣李廣以臨右北平盛秋師古曰盛秋馬肥健恐虜爲冦也)挾矢
射漢月自古以爲患(洙曰賛曰書戒蠻夷猾夏戎狄是膺春/秋有道守在四夷乆矣夷狄之爲患也)
(嚴尤曰匈奴爲害所從來乆矣未聞上丗有必征之者也侯應曰/周秦以來匈奴爲害暴桀冦侵邊境漢興尤𬒳其害四子講徳論)
(夫匈奴者百蠻之最強者也天性蹇驕習俗桀暴賤老貴壯氣力/相髙業在攻伐事在獵射兒能騎羊走箭飛鏃云云詩人所歌自)
(古患之/如此也)詩人厭薄伐(洙曰周懿王時王室遂衰戎狄交侵暴/虐中國被其苦詩人始作疾而歌之曰)
(靡室靡家獫狁之故豈不曰戒獫狁孔棘至懿王曽孫宣王興師/命將以征伐之詩人美大其功曰薄伐獫狁至於太原言遂出之)
脩徳使其來覊縻固不絶(洙曰語逺人不服脩文徳以來/之賛曰其慕義而貢獻則接之)
(以禮譲覊縻不絶使曲在彼蓋聖王制御蠻夷之常道也揚雄書/曰然尚覊縻之計不顓制也應劭漢官儀曰馬曰覊牛曰縻言四)
(夷如牛馬之/受覊縻也)胡爲傾國至出入暗金闕中原有驅除隱
忍用此物(洙曰王莽賛曰聖王之驅除云爾蘇林曰王/莽爲光武驅除也驅逐蠲除以待聖人也)公主
歌黃鵠(洙曰西域傳烏孫使使獻馬願得尚漢公主昆弟天子/問羣臣議計曰必先納聘然後遣女烏孫以馬千匹聘)
(漢元封中遣江東王建女細君爲公主以妻焉賜乗輿服御物爲/備官屬侍御數百人贈送甚盛烏孫昆莫以爲左夫人匈奴亦遣)
(女妻昆莫昆莫以爲右夫人公主至其國自治宫室居歲時再與/昆莫㑹置酒飲食以幣帛賜王左右貴人昆莫年老言語不通公)
(主悲愁自爲作歌曰吾家嫁我兮天一方逺託異國兮烏孫王穹/廬爲室兮旃爲墻以肉爲食酪爲漿居常土思兮心内傷願爲黃)
(鵠歸故郷天子聞而隣之○趙曰乾元元年肅/宗以㓜女寧國公主嫁回紇可汗故云歌黃鵠)君王指白日
(洙曰詩大車謂予不信有如皎日皎白也我言/之信有如皎然之白日指白日以爲誓盟約)連雲屯左輔
百里見積雪(洙曰三輔故事馮輔也翊佐也左輔馮翊郡/也○趙曰此指言回紇留左輔之爲害也)長㦸
鳥休飛(蘇曰吕布曰長㦸霜戈鳥/亦不能飛度吴人何患耶)哀笳曉幽咽田家最
恐懼麥倒桑枝折(洙曰講徳論收秋則奔狐馳兎穫刈則顚倒/殪仆/驚邊杌士屢犯蒭蕘哥舒翰傳吐蕃)
(至麥熟時率部衆至積石軍穫取呼爲吐/蕃麥○趙曰時殘害麥與桑故田夫懼之)莎苑臨清渭(洙/曰)
(莎苑馮/翊郡界)泉香草豐㓗(蘇曰王臻至渼陂愛其泉香草/木豐秀遂編茅讀書精通三傳)渡
河不用船千騎常撇烈(洙曰一/云㓕没)胡塵踰太行(洙曰太行/山名古詩)
(驅車太/行道也)雜種抵京室花門旣須留原野轉蕭瑟(洙曰/丘希)
(範書姬漢舊邦無取雜種王深父留花門序云肅宗之復兩京籍/回紇之師助焉雖幸成功而朝野更𬒳其毒語曰人無逺慮必有)
(近憂以天子之尊推誠仗順集中國之智力滅一狂賊豈有不足/哉不忍須臾之遲顧引勍虜入於腹心之地卒不危禍其社稷者)
(僅耳所謂飲鴆救渇此詩蓋憂其事其後/陸䞇賀吐蕃抽軍不助討洙泚亦此云)
　　　塞蘆子(王深父序云徹其西備而爭/利於東非所以固國者也)
五城何迢迢(洙曰沈存中云延州今有五城說者謂舊有東西/二城夾河薱立商萬典郡始展南北東三關乃知)
(天寳中有五城謂商始展非也鮑曰唐志延州延昌縣北有蘆子/關又夏州注長慶四年節度使李祐築烏延宥州臨塞隂河陶子)
(與塞蘆子蓋/五城名也)迢迢隔河水邊兵盡東征(洙曰文六年知/秦之不復東征)城内
豈荆𣏌(洙曰阮嗣宗/詩堂生荆𣏌)思明割懷衛(洙曰史思明雜種胡人/也天寳十四年隨安禄)
(山反河陽懷/衛盡䧟於賊)秀巖西未巳(洙曰髙秀巖哥舒翰麾下將也後/爲思明僞河東莭度使降肅宗帝)
(也)廻略大荒來(洙曰山海經曰大荒之中有山名曰/大荒之山日月所入是謂大荒之野)崤凾
蓋虚爾(洙曰項藉賛秦孝公據崤凾之固師古曰崤謂崤山今/陜縣東二崤是也凾谷今桃林縣南洪溜澗是也虚言)
(其無備/禦爾)延州秦北戸關防猶可倚焉得一萬人疾驅
塞蘆子歧有薛大夫旁制山賊起(洙曰歧/一作頃)近聞昆戎
徒爲退三百里(蘇曰蕭銑與衛/人/戰日退三一日里)蘆關扼兩寇深意實
在此誰能呌帝閽胡行速如鬼(洙曰時官兵止知東討収/復河洛而不知蘆子之可)
(塞公懼有乗隙而起者故有此作○/滕曰揚雄甘泉賦選巫咸弓叫帝閽)
　　　洗兵馬(洙曰收/京後作)
中興諸將收山東(趙曰山東河北也安禄山反先䧟河北諸/郡至二京巳復慶緒奔于河奔北之後史)
(思明等降而諸郡漸復/矣故公今詩云中興也)捷書日報淸晝同河廣傳聞一葦
過(洙曰衛詩誰謂/河廣一葦航之)胡危命在破竹中(洙曰晉杜預傳今/兵威巳振譬如破)
(竹数莭之後迎刃而/解無復著手處也)秖殘鄴城不日得獨任朔方無限
功(趙曰指言郭子儀也素爲朔/方莭度使時專任子儀故云)京師皆騎汗血馬(洙曰汗血/事見前詩)
廽紇餧肉蒲萄宫(洙曰張耳傳如以肉餧虎何益三輔黃圖/曰漢有蒲萄宮○趙曰汗血馬出大宛盖)
(胡馬也皆騎汗血馬以言回紇騎胡馬之多○沈曰餧肉出張耳/傳如以肉餧虎何益則視回紇爲虎以言強暴爲患也〇孝祥曰)
(蒲萄宮見景龍文館記云中宗召近/臣宴東蒲萄園奏以宫樂謂此園耳)巳喜皇威淸海岱(洙/曰)
(禹貢海岱/惟靑州)常思仙仗過崆峒(洙曰玉元長䇿崆峒有順風/之請廣成子在崆峒山黃帝)
(順下風膝行/進而問道)三年笛裏關山月(洙曰虞蕩胡笳関下思羗笛/隴頭鳴〇黃曰風月者平時)
(可娯之物臨風對月足快/人意關山者家郷所在也)萬國兵前草木風(修可曰周王襃/燕歌行云無復)
(漢地関山月唯有漠北薊城雲也○蘇曰趙肅/萬國兵革振動如雄風偃草木其悲聲非一)成王功大心
轉小(洙曰文王小心翼翼時成王爲元帥/○鮑曰乾元元年徙封俶爲成王)郭相謀深古來
少(洙曰郭/子儀也)司徒淸鑒懸明鏡(洙曰言/李光弼)尚書氣與秋天
杳(洙曰指言僕固懷㤙〇蘇曰晏子歸謂諸大夫曰司寇氣論/杳若秋天明月誰可量其逺近髙下○趙曰尚書指言王思)
(禮本傳長安平思禮先入淸宫收東京戦數有功遷兵部尚書江/子之以尚書爲房琯非是○劉曰按至徳元載十月琯用車戦以)
(敗二載琯罷相卒貶琯邠州刺史舊注作懷恩非是○秦曰據本/傳復雨京懷恩雖有功止詔加鴻臚卿其後乾元二年方召入爲)
(工部尚書今公詩是收復/兩京後豈却是懷恩耶)二三豪俊爲時出整頓乾坤濟
時了東走無復憶鱸魚(彦輔曰張翰見秋風起乃思呉中/蓴羹鱸魚遂命駕東歸呉時人號)
(爲江東/歩兵矣)南飛覺有安巢鳥(洙曰古詩越鳥巢南枝曹子建/詩願隨越鳥飜南翔○趙曰曹)
(曰運籌帷幄之中吾不如子房/謝宣逺張子房詩婉婉幕中畫)張公一生江海客身長九
尺鬚眉蒼(蘇曰謂張鎬也蕭嵩薦之曰用則帝王師不用則窮/谷一叟耳〇十朋曰東坡云乆困江湖不見偉人昨)
(在金山滕元發以扁舟破巨浪出船巍然使人神聳好个没興底/○沈曰唐舊史云蕭昕與鎬友善表薦之曰如鎬者用之則爲王)
(者師不用則幽谷之叟爾玄宗/擢鎬爲拾遺不數年出將入相)徴起適遇風雲㑹(洙曰二/十八將)
(論咸能感/㑹風雲)扶顚始知籌䇿良(洙曰語顚/而不扶)靑𫀆白馬更
何有(定功曰庾信哀江南賦/曰青𫀆如草白馬如練)後漢今周喜再昌寸地尺
天皆入貢竒祥異瑞爭來送不知何國致白環(洙曰/丘希)
(範書白環西獻楛矢東來顔延年歌亘地稱皇罄天作主/月毳來賔日際奉王丗本曰舜時西王母獻白環及佩)復道
諸山得銀甕(洙曰禮運山出器車注/器車謂若銀甕丹甑)隱士休歌紫芝曲
(安石曰皇甫謐髙士傳秦丗道㓕徳消坑黜儒術四皓於是退而/作歌曰莫莫髙山深谷逶迤曄曄紫芝可以療飢唐虞丗逺吾將)
(何歸駟馬髙蓋其憂甚大富貴之畏人兮不如貧賤之肆志乃共/又啇洛隱地肺山秦滅漢髙帝徴之不至深入終南山不能屈也)
詞人解撰河淸頌(歐陽曰鮑昭字明逺元嘉中河濟俱清當/時以爲美瑞昭爲河清頌○趙曰公詩言)
(此者是嵗旣収京而於七月嵐州合關河/黃河三十里淸如水蓋収京之祥實事也)田家望望惜雨乾
(鄭曰居/乾切)布榖處處催春種(洙曰布榖鳴鳩也○趙曰楊惲/云田家作苦故對布榖催耕之)
(鳥)淇上健兒歸莫懶(眺曰時思明餘黨未殄故衛相等州/尚留兵屯故甫有淇上健兒之句)城
南思婦愁多夢(洙曰東山詩三章言室/家之望女也婦嘆于室)安得壯士挽天
河(洙曰梁沈約詩安得壯士馳奔波後漢李亢九歌安得壯士/翻日車〇蘇曰蜀相劉文静曰方今鼎足宇宙鑊居黎氓烏)
(得五丁壯土挽回天河洗滌天下之甲兵車書一同凶/器長不用皇天后土豈不知區區之誠哉孔明賢之)淨洗甲
兵長不用(洙曰武王伐/紂大雨洗兵)
　　　往在
往在西京時胡來滿彤宫(魯曰胡/禄山也)中霄焚九廟(洙曰/天子)
(九廟〇趙曰彤宫天子之宫也天子七廟而王莽増爲九廟今云/九廟以其盛者言之也此篇首述明皇天寳十五載安禄山䧟長)
(安/也)雲漢爲之紅解瓦飛十里繐帷紛曽空(洙曰繐帷/廟中素帷)
(也)疚心惜木主一一灰悲風(洙曰疚心心如有疾也木主/神主也史記武王伐紂載木)
(主而/行)合昏非鐡騎清旭散錦􁘡(洙曰一云幪〇鄭曰􁘡亡/東切驢子也〇修可曰古)
(樂府紫騮馬曲玉鞍繡纏騌/金鞍覆錦幪錦幪鞍帕也)賊臣表逆節相賀以成功是
時妃嬪戮連爲糞土叢(洙曰王昭君辝昔爲/匣中玉今爲糞土英)當宁䧟玉
坐(洙曰玉坐帝坐也時禄山及吐蕃兩䧟京也天子出奔〇趙/曰天子當宁而立謝玄暉銅萑䑓詩玉座猶寂寞舊注言吐)
(蕃䧟京邑則代宗事非是玉座帝座也/時禄山及吐蕃兩䧟京邑天子出奔也)白間剥畫蟲(定功曰/何平叔)
(景福殿賦皎皎白間離之列錢晨光内照流景外埏張詵注曰白/間牎也以白塗之畫以錢文猶言綺䟽青瑣之類○師曰白間黼)
(扆也畫蟲畫/雉以飾之)不知二聖處(洙曰玄/宗肅宗)私泣百歲翁車駕旣
云還楹角歘穹崇(洙曰代宗自陜還先修九廟楹角廟楹也/魯丹楹刻桷也〇趙曰此述肅宗至德二)
(載復京師也舊注又以代宗廣德元年十二月事亂/之矣左傳丹楹刻桷也○師曰歘忽也穹崇髙貌)故老復涕
泗祠官樹椅桐(鄭曰椅於冝切梓類〇師曰守/祠之官種此木將以興禮樂)宏壯不如
初巳見帝力雄(洙曰時屢臻䘮亂國力凋敝雖未/及未焚之前而巳見帝力之雄矣)前春禮
郊廟祀事親聖躬(趙曰此述乾元元年朝享/于太廟有事于南郊也)微軀忝近
臣(黃曰甫爲拾遺諌官得/以親近天子故曰近臣)景從陪羣公(鄭曰景於景切從才/用切○洙曰廣徳元)
(年吐蕃䧟京師代宗幸陜是年子儀収復帝還京二年春享廟及/郊新舊唐史皆不載甫官〇夢符曰右按文選東都賦云天官景)
(從祲威/盛容)登堦捧玉冊(洙曰玉冊/冊文也)峩冕耿(洙曰一/云聆)金鍾(趙/曰)
(聆舊本作耿非也聆盖言聆金奏也/峩冕聆金鍾則奉祠者具法服也)侍祠恧先露(鄭曰恧女/六切慚貌)
掖垣邇濯龍(洙曰侍祠之官恧暴露猶假濯龍門即宗廟未/至全備爾○夢符曰右按後漢桓帝祠老子於)
(濯龍宫以文罽爲壇飾黃金爲缷器設華盖之座〇趙曰得預其/事者爲榮其有合預侍祠而不幸先露所以慙恧矣史有先朝露)
(以言臣之不幸也紫垣者紫掖之垣也濯龍池名也薛綜注/載洛陽圖經曰濯龍池名故歌曰濯龍望如海河橋渡似雷)天子
惟孝孫五雲起九重(洙曰韓愈賀慶雲表按沈約宋書云慶/雲五色者太平之應又據孝經援神契)
(曰王者徳至山陵則慶雲出/〇昱曰選恩幸論九重奥絶)鏡奩換粉黛(昱曰奩音廉盛/晉器又鏡奩也)翠
羽猶䓗曨(洙曰光烈隂皇后名麗華崩葬原陵明帝性孝愛追/慕無巳時當謁原陵夜夢先帝太后如平生歡旣寤)
(悲不能寐即按曆明旦日吉遂率百官及故客上陵其日降甘露/於陵樹帝令百官採取以薦㑹畢帝從席前伏御牀視太后鏡奩)
(中物感慟悲涕令易脂澤裝具左右皆泣莫能仰視〇趙曰鏡奩/乃供后廟神御之物也翠羽乃飾神御之物也出曹子建詩或拾)
(翠/羽)前者厭羯胡(洙曰明皇禄/山䧟長安)後來遭犬戎(洙曰代宗吐/蕃䧟長安)
俎豆腐(洙曰一/云臠)膻肉罘罳行角弓(鄭曰罘房尤切罳新/慈切〇蒼舒曰漢書)
(文帝紀云七年夏六月未央宫東闕罘罳災崔豹古今注云罘罳/屏也罘者復也罳者思也言臣朝君至屏外復思所奏之事於其)
(下顔師古注云罘罳謂連闕曲閣也以覆重刻垣墉之處其形罘/罳然一曰屏也又禮記云䟽屏天子之廟飾也鄭注云屏謂之樹)
(今浮思也刻之爲雲氣蟲獸如今闕上爲之矣按唐蘇鶚演義稱/罘罳織絲爲之輕疎浮虚象羅網交文之狀蓋宫殿簷户之間也)
(乃引文宗實録云太和中甘露之禍羣臣奉上出殿北門裂断罘/罳而去又引温庭筠𥙷陳武帝與王僧辨書云罘罳晝卷閶闔晨)
(開爲證皆非曲閤屏障之意反以崔豹師古之徒爲大誤又按叚/成式酉陽雜俎稱上林間多呼殿榱桷護雀網爲罘罳其淺誤也)
(如此乃引張揖廣雅曰復思謂之屏又王莽性好時日小數遣使/壞渭陵延陵園門罘罳曰使民無復思漢也又按魚豢魏略曰黃)
(初三年築諸門闕外罘罳爲證反以鋒網之說爲大謬余謂二說/皆通以罘罳爲網則結繩爲之施於宫殿簷楹之間如蘇鶚之說)
(是也以罘罳爲屏則刻木爲之施於城隅門闕之上如成式之言/是也然就二說之中叚氏之說爲長按五行志注云罘罳闕之屏)
(也玉篇云罘罳屏樹門外也又曰罘罳罟也但屏上彫刻爲之其/形如網罟之狀故謂之罘罳音浮思則取其復思之義耳漢西京)
(罘罳合版爲之亦築土爲之毎門闕殿/舎前皆有焉于今郡國㕔前亦樹之)安得自西極申命空
山東盡驅詣闕下士庶塞關中主將曉逆順元元歸
始終(趙曰言令始終歸/順爲王之臣也)一朝自罪已(洙曰見思聞罪已詔/注○趙曰禹湯罪已)
(其興也/勃焉)萬里車書通(余曰記中庸天下書同文車/同軌後漢光武車書共道)鋒鏑供
鋤犂征伐聽所從(趙曰供鋤犂則以兵器爲農器也聽所從/則不復拘留之以爲征戍而聽其所從或)
(爲農或/爲民也)冗官各復業(蘇曰黃忠放冗官瑣材/盡歸農業免虚耗府庫)土著還力農
(鄭曰著直略切〇趙曰當用兵擾攘之際有冗監爲官者/各令復業土着戸口前日失耕種者今還力穡以爲農也)君臣
節儉足朝野懽呼同(洙曰呼一作娱食貨志安民之道土著/爲本張景陽詩昔在東都時朝野多歡)
(娯)中興似國初繼體如太宗端拱納諌諍(蘇曰趙襄了/清穆端拱開)
(納諌諍計/直之臣)和風日冲融赤墀櫻桃枝隱映銀絲籠千春
薦陵寢永永垂無窮(洙曰薦桃言奉宗廟無所窮極也○/定功曰月令仲夏之月羞以含桃先)
(薦寢廟注櫻桃也漢惠帝出離宫叔孫通曰古者春秋甞菓方今/櫻桃可獻願陛下出因取櫻祧獻宗廟唐李綽歲時記四月一日)
(内園准櫻桃寢廟/薦訖頒賜各有差)京都不再火涇渭開愁容歸號故松
栢(歐曰使京師奠枕涇渭之民/頓豁愁容得以歸號墳墓也)老去若飄蓬(趙曰庾信燕歌/行云千里飄蓬)
(無復根○歐曰惟甫衰老若飄/蓬然不獲還故郷故自傷也)
　　　靑絲
靑絲白馬誰家子(洙曰樂府有白馬篇梁呉筠白馬黃金覊/梁元帝宛轉青絲鞚〇趙曰靑絲所以言)
(鞚也南史侯景傳𥘉大同中童謡曰靑絲白/馬壽陽來及景之叛乗白馬靑絲以應䜟)麤豪且逐風塵
起(洙曰風塵喻亂蘺也○鮑曰豈懷恩之反有從亂者也○趙/曰風塵多以言征戰言盗賊而云逐風塵則乗此爲盗者)
不聞漢主放妃嬪(洙曰誅/貴妃也)近靜潼関掃蜂蟻(趙曰此/公戒約)
(麄豪子/之辭)殿前兵馬破汝時十月即爲韲粉期(韲祖稽/切○洙)
(曰韲粉言破碎若韲粉也○趙曰告以必破亡之證也韲粉出莊/子云宋王之猛非直驪龍也子能得車者必遭其睡也使宋王而)
(寤子爲韲粉夫韲之爲言若以爲韲粉之爲/言散全物爲屑舊注謂破碎若韲粉非是)未如面縳歸金
闕(洙曰如又作知欲其歸降天子/也左傳克許許子面縳衘璧)萬一皇恩下玉墀(洙/曰)
(時降者皆受節鎮河北之患自此起矣〇趙曰教以悔過歸命而/庶幾皇恩寛宥之也此篇○蔡伯丗曰以爲五谷盗賊事其說是)
(按通鑑廣徳二年吐蕃入長安諸軍亡卒及郷曲無頼相聚爲盗/丁巳以太子賔客薛景仙討之所以有殿前兵馬破汝時之句也)
(〇師曰靑絲爲絡頭麄豪且逐風塵起謂禄山反不逞之徒皆起/附爲亂漢王放妃嬪喻肅宗誅楊貴妃斥宫人也近靜潼関掃蜂)
(蟻哥舒翰守潼関爲賊所破遂䧟兩京肅宗鳩義兵收復兩京如/掃蜂蟻然殿前兵馬乃神䇿軍天子親征羣盗望風而敗恐碎若)
(韲粉不如前期背縳歸降京師尚有見赦之理時賊黨/來降帝復授以節鎭終唐之丗藩鎭䟦扈者蓋由此也)
　　　近聞
近聞犬戎逺遁逃(洙曰說文解字曰赤狄本大種也故字犬/子匈奴聞漢兵大出老弱奔走歐畜産逺)
(遁逃蕭望之白狄遁逃竄伏/〇趙曰犬戎此指言吐蕃也)牧馬不敢侵臨洮(洙曰臨洮郡/名也賈誼過)
(秦論胡人不敢南下而牧馬〇蘇曰班超鎮西/醜虜屈膝不敢南向牧馬〇趙曰今之洮州也)渭水逶迤白
日淨隴山蕭瑟秋雲髙(趙曰選有紆餘/逶迤蓊茸蕭瑟)崆峒五原亦無
事此庭數有關中使(洙曰言通知也○趙曰突厥通好也或/云回紇等不附吐蕃亦遣使中國其說)
(亦/是)似聞賛普更求親(洙曰賛普吐蕃也〇夢符曰右按唐吐/蕃傳其俗謂強雄曰賛大夫曰普故號)
(君長賛普今西域有籛逋者即賛普之聲訛而爲籛逋也○趙曰/先帝昔甞和親以公主嫁賛普矣吐蕃本西羗屬其俗謂強雄曰)
(賛大夫號君/長曰賛普)舅生和好應難弃
　　　漁陽(彦輔曰時禄山平以雍王遥領范陽盧龍節制/而不出閣○趙曰按通鑑十月以雍王适爲天)
(兵馬元帥舊注以雍王/受節制而不出閣非是)
漁陽突騎猶精銳(鮑曰光武曰吾聞漁陽上谷突騎天下精/兵○趙曰此指雍王所統之兵〇修可曰)
(引漢光武謂馬武曰吾聞魚陽上谷突騎欲令將軍將之又引/唐六典注蔡邕曰冀州強弩幽州突騎天下之精也其說是)赫
赫雍王都節(洙曰一/作前)制猛將飄然恐後時本朝不入非
髙計(洙曰禄山巳破而朝廷不能革其積敝復以盧龍授蕃鎭/故李懷仙朱滔之屬得以跋扈竟不爲朝廷所有也○蘇)
(曰李靖西羗犯塞若不深入虜庭擣其巢穴實非髙計〇趙曰按/編年通載十月雍王适大敗史朝義將以汴州降十一月薛嵩等)
(皆以五州降是歲公在梓聞雍王之勝尚聞河北猶未有入朝者/故告諭諸將等飄然而來巳爲後時而乃不入本朝豈髙計乎舊)
(注殊不考按乃云禄山巳破而復以盧龍受藩鎭故李懷仙朱滔/之屬得以䟦扈非也按朱滔反乃是徳宗建中三年李懷光反乃)
(是徳宗興元元年以雍王适爲雍王遥李懷光爲/懷仙此皆顛倒錯亂疑悮學者此不得不辨也)禄山北築雄
武城舊防敗走歸其營繫書請問燕耆舊今日何
須十萬兵(洙曰按新書言禄山計天下可取逆謀日熾遂乃築/壘范陽北號強武峙兵積榖○趙曰魯仲連繫書約)
(矢以射聊城中也此篇上兩句舉往事以/懲警之也言禄山初爲走計而竟不保耳)
　　　黃河二首
(鮑曰黄河北岸海西軍胡人髙鼻動成羣謂吐蕃入宼/舊注謂禄山非也黄河西岸是吾蜀鄭公軍也謂當狗)
(之戰舊注謂明/皇肅宗非也)
黃河北岸海西軍椎鼔鳴鐘天下聞鐡馬長鳴不知
數胡人髙鼻動成羣(洙曰禄山之反皆漁陽突騎及所養/同羅降奚契丹曳落河并誘置諸蕃)
(皆胡騎也○趙曰黄河之北大海之西則河北一帶之州郡也此/篇言椎鼓鳴鍾躰面如此至使胡人動成羣而來縣乃罪其不能)
(致力於禦之乎李陵重報蘇武/書云吟嘯成羣聽之不覺淚下)
黃河西岸是吾蜀欲須供給家無粟願驅衆庶戴君
王混一車書弃金玉(洙曰時明皇在蜀肅宗起霊武〇趙曰/此篇憫蜀人困於供給而終之以願君)
(王之無侈靡也如傳/云不寳金玉之義)
　　　自平
自平宮中吕太一(洙曰吕太一代宗時爲廣南市舶使逐刺/史張休而反○蘇曰自平宫中吕大一丗)
(莫曉其義而妄者以謂唐有自平宫偶讀玄宗實録有宫中吕太/一叛於廣南故下有南海收珠之句○定功曰宫中當作中官見)
(舊唐史/帝紀)收珠南海千餘日近供生犀翡翠稀(洙曰時/太一反)
(賦不上/倛也)復恐征戍干戈密蠻溪豪族小動摇(蘇曰蘇/漸今黔)
(旋蛮皃小有揺動亦須/數年不止兵革日平)丗封刺史非時朝(洙曰時溪洞蛮/酋㱕順者皆丗)
(授刺/史)蓬萊殿裏諸主將才如伏波不得驕(趙曰言汝軰/才如馬伏波)
(可以辦征南之事而輒不得驕悍也〇師曰東坡嘗云讀杜詩不/識太一之義及覧拾遺見有吕寕爲太一宫使領廣南市舶逐刺)
(史張休而叛乃曉太一非人名宫號也廣連蛮洞守官者不務懷/輯則羣蛮相率而叛珠璣犀象翡翠之類所以不來貢也自平吕)
(太一之後節制者得其人是以南海收珠几三載矣近來供貢稀/少復恐鎮守者不能懷柔妄舉兵征誅羣蛮此羣蛮不復來貢矣)
(唐太宗之時應溪蛮來㱕者皆封刺史不以時朝不比内諸侯姑/務羈縻而巳是以蛮洞畏威懷徳盖太宗時諸將之才率類馬援)
(故不敢驕慢悖命傷今不然昔/漢馬援爲伏波將軍羣蛮畏服)
　　　歲晏行
歲云暮矣多北風瀟湘洞庭白雲中漁父天寒網罟
凍莫徭射鴈鳴桑弓(定功曰隋地理志長沙郡雜有夷蜑名/曰莫徭自言其先祖有功常免徭役故)
(以爲/名)去年米貴闕軍食今年米賤大傷農(洙曰榖貴/則傷民榖)
(賤則/傷農)髙馬逹官厭酒肉此輩杼軸茅茨空(洙曰言在位/者不知爲政)
(但厭酒肉而巳詩大東小東國困於役而曰/杼軸其空注言其政偏失砥矢之道然也)楚人重魚不重
鳥(洙曰一作肉〇蘇曰風俗通云呉/楚之人嗜魚塩不重禽獸之肉)汝休枉殺南飛鴻况
聞處處鬻男女割慈忍愛還租庸(洙曰唐制授人以口分/丗業田凡授田者丁歲)
(納粟稻謂之租用人之力歳不過二十日不役者日爲絹三/尺謂之庸時民力困故於是有鬻男賣女以還租庸調者)往日
用錢捉私鑄今許(洙曰一/云來)鈆錫和靑銅刻泥爲之最
易得好惡不合長相蒙(洙曰唐制盗鑄錢者死没其家属至/天宝間盗鑄益甚雜以鐡錫無復錢)
(秦王旣平天下乃銳意經籍於宫城之西開文學館以待四方之/士於是以杜如晦房玄齡並以本官兼弘文館學士圖其形狀且)
(顯爵士命褚亮爲像贊藏之書府號十八學士給五品珍繕/分爲三番更直宿干閣下預入閣者時人謂之曰登瀛洲)青
襟胄子困泥塗白馬將軍若雷電(洙曰時方貴武而賤文/也〇定功曰魏寵徳毎)
(戰每䧟陣与関羽交戦射羽中額時徳常乗白馬羽軍時謂白馬/將軍若雷電則言馬之駿驟大意言武人之寵幸故其威勢如此)
千載少似朱雲人至今折檻空嶙峋(洙曰朱雲請上方斬/馬劒以斬佞臣張禹)
(帝怒將雲下欲斬之雲攀檻檻折後欲理檻帝曰勿理故以旌直/臣也〇修可曰左太冲魏都賦造文昌廣極棟宇之規榱題黮􁤸)
(階􁽓嶙峋注嶙峋髙也○鄭/曰嶙離玲珣思遵切深崖皃)婁公不語宋公語尚憶先皇
容直臣(洙曰婁師徳宋璟也言互以正救爲心張嘉貞代璟/爲相閱堂按見其危言讜議未甞不失声歎息也)
　　　天邊行
天邊老人歸未得(蘇曰陳秀漂泊西平秋月自嘆鴻/燕皆帰天邊老人尚困逆旅悽愴)日暮
東臨大江哭隴右河源不種田胡騎羗兵入巴蜀(洙/曰)
(大曆中吐蕃三道入寇誡其衆曰吾要蜀川爲東府連䧟郡邑而/士庶奔亡山谷○趙曰廣徳元年吐蕃䧟隴右而河源不種矣十)
(二月䧟松維保三/州則八邑蜀矣)洪濤滔天風拔木(洙曰洪濤滔天言民罹/昏墊也項王圍漢王大)
(風拔/木)前飛秃鶖後鴻鵠(趙曰鶖音/秋水鳥也)九度附書向洛陽
十年骨肉無消息(師曰甫客居天邊遣兵馬之亂帰郷不得/寕不悲傷時吐蕃分爲三道入寇一自隴)
(右一自河源一自巴蜀田畒廢而不耕蜀中騷動故甫思欲附鶖/鶬鴻鵠奮飛以帰郷蓋有所不得也洪濤滔天風拔木喻天下兵)
(革不寕民罹墊溺之/患也鶖鶬九頭鳥)
　　　大麥行
大麥乾枯小麥黃婦女行泣夫走藏(洙曰見崆峒/小麥熟注)東至
集壁西梁洋(洙曰集壁梁洋/皆蜀地州郡谷)問誰腰鎌胡與羗(趙曰此/又言吐)
(蕃与向紇也鮑明逺東武吟/腰鎌刈葵藿倚杖牧雞豚)豈無蜀兵三千人(洙曰一云/千人去)部
領辛苦江山長安得如鳥有羽翅託身白雲還故郷
(師曰古詩云小麥青大麥枯誰當獲者婦与姑大夫何在西擊胡/集壁梁洋四州名時吐蕃入宼四州之民皆奔竄山谷腰鎌穫麥)
(惟羌与胡而已時杜鴻漸以蜀兵三千遏賊衝突江山險澁/士卒至有介胄生䖝而不得休息者故云部領辛苦江山長)
　　　苦戰行
苦戰身死馬將軍自云伏波之子孫干戈未定失壯
士(蘇曰牛繪戦死張光嘆曰天下未安兵戈尚尓遽失壯士仰天/悲悼○趙曰伏波漢馬援也吐蕃去冬䧟松維保三州則干戈)
(豈便/息邪)使我歎恨傷精魂(蘇曰山濤曰嵆中散就誅/使我失精神歎憤而巳)去年江
南討狂賊臨江把臂難再得别時孤雲今不飛時獨
看雲淚橫臆(鮑曰謂叚子璋戦遂州時公与此事送別江上今/其人死矣故有感而作遂州在涪江少南故云江)
(南也〇趙曰倣李陵与蘇武詩曰良時不再至離別在須臾屏營/衢路側執手野踟蹰仰視浮雲馳奄忽互相踰○師曰漢馬援爲)
(伏波將軍甞云大丈夫當死邊野以馬革褁尸而帰唐馬璘讀漢/書至此嘆曰使吾祖勲業墜地乎時馬璘与吐蕃戦没失囯家壯)
(士甫是以傷之去年江南討狂賊謂於涪江之南討叚子璋之乱/也時甫与馬將軍訣別把臂今傷其死狄仁傑嘗望白雲孤飛曰)
(吾親在其下甫悵望去年別処/見雲飛故思其人而淚下横胷)
　　　去秋行(魯曰時段子/璋反於東川)
去秋涪江木落時臂搶走馬誰家兒(蘇曰王宏見陸景/曰彼陣前臂搶走)
(馬往來返逐者誰家/小兒得如此俊偉)到今不知白骨處部曲有去皆無
歸(洙曰見部曲/異平生注)遂州城中漢節在遂州城外巴人稀
(鮑曰上元二年四月劒南節度兵馬使段子璋反䧟緜州遂州刺/史嗣號王巨死之節度李奐奔于城都故詩云遂州城中漢節在)
(蓋傷之也○趙曰意兵敗績而/死亡者多故有巴人稀之實)戰塲冤䰟毎夜哭空令野
營猛士悲(師曰部曲行伍部有曲昔漢蘇武使匈奴凡十九年/留匈奴中行卧常持漢節時馬璘死於吐蕃持節而)
(死巴人屯守遂州城外吐蕃兵/攻遂州巴人死盡故云巴人稀)
　　　光禄坂行
山行落日下絶壁西望千山萬山赤(洙曰山一作水謝/靈運日落山照曜)
樹枝有鳥亂鳴(洙曰一/作棲)時暝色無人獨歸客(洙曰謝/霊運林)
(壑歛/瞑色)馬驚不憂深谷墜草動只怕長弓射(鄭曰食/亦切)安
得更似開元中(洙曰一云開元年鄭棨傳信記云開元𥘉上/勵精理道不六七月天下大治安西諸國悉)
(平爲郡縣行者不囊/糧上猶楊厲未巳)道路即今多擁隔(洙曰白日賊多翻/是長弓子弟〇鮑)
(曰按崔寕傳寳應𥘉蜀亂山/賊乗險道路不通與此詩合)
　　　北風
北風破南極(洙曰北隂也南陽也北風破南極/喻小人道長而見君子道消也)朱鳯日威(洙/曰)
(一作/低)垂(洙曰喻君/子不得志)洞庭秋欲雪鴻鴈將安歸(洙曰喻/小人道)
(盛而君子無所歸也○蘇曰諸葛瑾曰方今南北鼎沸東西兵革/不止冥冥之鴻鴈吾与汝將安歸〇趙曰南極所以言楚地北風)
(破南極而鳯威垂洞庭秋雪而鴻鴈安歸此言值時如此於是乎/失所也威垂無氣象之貌非惟舊注穿鑿而近有東溪先生云北)
(風悲燕謂寇來自北故以爲况不知此詩乃大曆三年作也言吐/蕃則可豈可更言燕寇之亂王室乎又豈有寇自北來之事乎恐)
(惑後斈不得/不爲之辨)十年殺氣盛六合人煙稀(洙曰言碊敝也○/蘇曰劉述曰強秦)
(旣衰鹿走中原劉項並/起兵戈沸海人煙稀少)吾慕漢𥘉老時淸猶茹芝(洙曰漢/𥘉老隱)
(者也○蘇曰漢𥘉老四皓之徒也龐徳公云時淸物阜吾亦茹芝/木〇趙曰自天寳十四年至此十三年矣而云殺氣盛則舉其大)
(數耳商山四皓避秦之亂方漢之𥘉可以出/矣而猶茹芝焉則以畏禍之心未能巳也)
　　　客從
客從南溟來遺我泉客珠珠中有隱字欲辨不成書
(趙曰此言珠從來不易得其中若自言之者蓋泉客珠事任昉述/異記海南鮫人室水居如魚不廢機織其眼泣則出珠鮫人即泉)
(仙也又/名泉客)緘之篋笥乆以俟公家須開視化爲血哀今
徴斂無(趙曰必用泉客珠言其珠從眼泣所出也至於化爲血/矣猶慮公家之徴斂而無以供之頃與蔡伯丗同定此)
(詩乃爲潭州作而東溪先生以爲安史之際不知安史至是巳滅/七年矣大非也〇師曰此詩寓意公家徴斂而索其所無有之物)
(詩云俾出/童羖是也)
　　　白馬
白馬東北來空鞍雙貫箭可憐馬上郎意氣今誰見
近時主將戮中夜商(洙曰商/或作傷)於戰(蘇曰張儀欺楚止以商/於之地〇鮑曰商州也)
(崔屬楚楚丗家注在今順陽郡南郷丹水二縣有商城在於水中/乃知商於爲啇州即張儀欺楚王之地也〇趙曰此篇記事之作)
(〇蔡伯丗曰乃潭州詩主將謂崔灌也公自潭州如長沙而逢亂/按九域志衡州北至州界乃潭州以公自南而北言之則所見之)
(馬爲東北來矣東溪先生誤以主將之戮爲禄山之亂而又以/白非戰馬昔侯景之亂舉軍皆白馬青𫀆而謂非戰馬可乎)䘮
亂死多門嗚呼涕如霰(趙曰商於當作傷於按商於山名/在虢州與此潭州之亂无相干断)
(不可取屈原九歌哀郢篇云涕淫淫其如霰〇師曰江文通雜躰/詩云日暮浮雲滋握千涙如線梁簡文帝述覇賦孟夏守節雄風)
(吹甸晚解䌫乎郷津涕淫淫其若霰商於楚地此詩/殆爲永王璘叛於楚而作故有中夜商於戰之句)
　　　三絶句
前年渝州殺刺史今年開州殺刺史(鮑曰崔寧傳所書/山賊也前年渝州)
(殺刺史謂叚子璋䧟綿遂今年開州殺刺史謂徐知道/之反有乗亂者開去成都逺不知其故史不書失之)羣盗相
隨劇虎狼(趙曰張孟陽云/賊盗如豺虎)食人更肯留妻子(師曰歩/將呉璘)
(殺渝州刺史劉卞以反杜鴻漸討平之又部卒翟封殺開州刺史/蕭崇之以叛楊子琳討平之兩川盗賊乗隙而發虎狼喻盗賊也)
(劇甚也甫疾其亡上下之分以/爲甚於豺狼是以有呉楚之遊)
二十一家同入蜀唯殘一人出駱谷(蘇曰十道至云駱/谷道西南界入洋)
(州路蜀將姜維出駱谷圍長安即此也屬盭屋/○趙曰魏至姜維出駱谷圍長安即此谷道也)自說二女齧
臂時(洙曰丗說趙飛燕姊弟少貧微/及飛燕見召與女弟齧而别)廻頭却向秦雲哭(帥/曰)
(禄山亂百姓隨玄宗入蜀凡二十一家後出駱谷但存一人飢困/蜀亂勦盡甫聞其說自傷妻子皆幸免是以回頭望蜀而哭痛斯)
(民之不得/其所也)
殿前兵馬雖驍雄(鄭曰驍/堅堯切)縱暴略與羗渾同(洙曰時/神策軍)
(恣/横)聞道殺人漢水上婦女多在官軍中(師曰吐谷渾西/羗之種也殿前)
(兵馬乃王師王者之師奉辭伐罪以吊其民秋毫無撓時天子命/睦璀以三千神策軍彈壓蜀中之亂奈何神䇿軍横恣虜掠婦女)
(其殘暴更甚於羗渾百姓怨之甫傷朝廷政治不明縱使/殿前之兵搔動良民若此豈所謂王師吊民伐罪者乎)
分門集註杜工部詩卷第十四
分門集註杜工部詩卷第十五
　時事下(邊塞/將帥/軍旅附)
　　律詩四十四首
　　　巴山(新添)
巴山遇中使云自陜城來盗賊還奔突乗輿恐未廽
天寒邵伯樹地闊望仙臺狼狽風塵裏羣臣安在哉
(余曰漢武/立望仙臺)
　　　喜聞官軍巳臨賊宼二十韻
胡虜潜京縣(洙曰虜一作騎鮑明逺河陽視京縣○趙曰至德/二載子儀以朔方兵敗安慶緒于澧水復京師慶)
(緒奔于陜郡此之謂潜京/縣京縣者京師之縣也)官軍擁賊壕(鄭曰胡刀切〇/洙曰城壕也)鼎魚
猶假息(洙曰鼎魚穴蟻言雖假息終不能逃死〇趙曰南史丘/遟與陳伯之書云首豪猜貳部落携離方當繫頭蛮邸)
(縣首槀街而將軍魚遊於鼎沸之/中燕巢於飛幕之上不亦惑乎)穴蟻欲何逃(趙曰異苑曰/桓謙太元中)
(忽有人皆長寸餘悉被鎧持槊乗具裝馬從塪中出縁机登竈蔣/山道士令以沸湯澆所入處寂不復出因掘之有斛許大蟻死在)
(穴/中)帳殿羅玄冕(洙曰以帳爲殿羅玄冕言君臣聚謀○趙曰庾/肩曲水聮句曰回川入帳殿玄冕卿大夫之服)
(言羅者羣臣/侍之不一也)轅門照白袍(沈曰周禮以車轅爲門梁陳慶之/所統之兵悉着白袍所向披靡)
秦山當警蹕(趙曰肅宗在鳯翔也○沈曰前/漢出稱警入稱蹕止行人也)漢苑入旌
旄(洙曰言内地漸復○趙曰兵/往長安也漢苑者上林苑也)路濕(洙曰一/云路失)羊膓險(洙曰/羊膓)
(坂也在太行天下之險也光武賛金湯失險○趙曰慶緒弑父之/年光弼敗其衆于太原郡今杜公所謂羊膓者指太原非太行山)
(也○沈曰皇甫謐地書/太原北九十里有羊膓)雲横雉尾髙(洙曰崔豹古今注髙宗/有雉雊服章多用翟羽)
(故有雉尾扇〇趙曰天子所在雲横其/上如黄帝戰于涿鹿之野上常有雲氣)五原空壁壘(洙曰五/丈原地)
(名近長安時賊退敗故壁壘空〇趙曰長安縣之外有畢原自鹿/原少陵原髙陽原細柳原正得原謂之五原也舊注謂五丈原非)
(是)八水散風濤(洙曰関内八水一涇二渭三漄四霸五澤六浩/七澧八潏散風濤言寇乱漸平○趙曰言風濤)
(止息/之意)今日看天意遊魂貸爾曹乞降那更得尚詐莫
徒勞(趙曰賊窘則乞降黠則尚詐今安賊/旣爲宫軍所臨欲望如是不可也)元帥歸龍種司
空握豹韜(趙曰至德二載以廣平王淑爲天下兵馬元帥往收/長安是爲代宗也以司空郭子儀副之太公六韜有)
(豹韜/也)前軍蘇武節(洙曰軍一作旌蘇武至海上杖漢/節旌毛盡落言前軍皆守節之士)左將
吕䖍刀(洙曰晉書吕䖍爲刺史有佩刀相者曰三公可佩䖍乃/贈别駕王祥曰苟非其人刀或爲害以卿有公輔之量)
(故相與也言左/將皆輔相之才)兵氣回飛鳥(洙曰羽獵賦鳥不及飛獸不得過/言其疾也○趙曰言氣之陵噴可)
(彗飛鳥回也回如回/天之回舊注所引非)威聲没巨鼇(洙曰威声雄重○趙曰巨/鼇屭贔之物威声所加乃)
(至没之北狂/賊懾服之意)戈鋋開雪色(洙曰東都賦戈鋋彗雲庄矛矟/也〇鄭曰鋋時連切小矛也)弓
矢向秋毫(洙曰秋毫言極末也/弓矢向言雖微必中)天歩艱方盡(洙曰詩天/歩艱難)時
和運更遭(趙曰選云/遭遇嘉運)誰云遺(洙曰一/作貴)毒螫(洙曰一作蠆西/京賦蕩亡秦之)
(毒螫四子講德論曰秦之時處位任政/者並施毒螫說文螫行毒也遺無遺也)巳是沃腥臊(洙曰如/以湯沃)
(去腥臊也漢/書蛮夷腥臊)睿想(洙曰一/作思)丹墀近(洙曰言將收復復坐朝也/丹墀以丹漆塗之○趙曰)
(言車駕有可/還之勢也)神行羽衛牢(趙曰神行天子之行也羽衛/葆羽之衛牢則安而無警也)花門
騰絶漠(洙曰燕山銘經/磧鹵絶大漠)拓羯渡臨洮(石曰臨洮郡名〇鄭曰/十道志洮郡秦漢魏置)
(皆吐谷/渾所處)此輩感恩至羸俘何足操(洙曰言回紇感恩而助/順其勇銳所向無前○)
(趙曰時用朔方安西回紇等兵今言花門囬紇是也拓羯安西是/也言其喜來助順也羸俘者虺羸之俘爾〇師曰此輩感帝德以)
(兵騰度爭來助唐討賊/然賊已係羸不足執也)鋒先衣染血(洙曰太宗平劉武周躬臨/矢石血衊兩神〇趙曰梁)
(武帝謂張稷有/衣染天血之語)騎突劒吹毛(洙曰吹毛言其利/也古有吹毛之劒)喜覺都城
動悲吹子女號家家賣釵釧只待獻香醪(洙曰董卓傳/吕布殺卓馳)
(賚赦書以令官陛内外士卒皆稱萬歲百姓歌舞於道/長安中士女賣其珠玉衣裝市酒肉相慶者填滿街肆)
　　　喜逹行在所三首(彦輔曰更始立光武爲蕭王悉令/罷兵詣行在所蔡邕獨断曰天子)
(以四海爲家謂所居爲行在/所時子美自京竄至鳯翔)
西憶𡵨陽信(洙曰歧陽在鳯翔西左傳成王有歧陽之/蒐〇鄭曰十道志歧陽漢扶風杜陽之地)無人
遂却廽眼穿當落日心死著寒灰(洙曰庚桑楚曰心若死/灰别賦骨肉悲而心灰)
(〇趙曰𡵨陽乃鳯翔也公在賊中引首西望欲知/鳯翔行在消息惟無人可問徒眼穿心死而巳)霧樹行相
引(洙曰霧一作茂○師曰/言甫冒霧露奔行在)蓮峯望或(洙曰一/作忽)開(洙曰華山/有蓮花峯)
(○趙曰一作連峯謂華州蓮花峯也非是豈有却過長之東經/同華之境而來乎當以連山爲正○魯曰鮑昭詩連山眇雲霧)所
親驚老瘦辛苦賊中來(洙曰奔走憔悴故所親驚其老瘦/漢書師古曰所親素所親任也)
愁思胡笳夕(洙曰言䧟賊乆厭胡笳也蔡琰胡笳且動牧馬悲/鳴胡笳動兮邊馬鳴李陵〇沈曰胡笳胡人卷芦)
(葉吹之/一作樂)凄凉漢苑春(趙曰胡笳胡人所吹則賊兵胡火也言/漢苑春則追思其在賊中凄凉之時也)
(漢儀注養鳥獸者通名爲/苑雖春而凄凉言殘敝也)生還今日事(後漢班超妺同郡曹/壽妻昭上書請超曰)
(丐超餘年一得/生還復見闕庭)間道暫時人(洙曰間道也言伺間隙之道而行/班超從間道至䟽勒○師曰暫時)
(人言不取/其性命也)司隷章初覩(洙曰更始以光武行司隷校尉入洛陽/人見司隷僚属皆歡喜不自勝老吏或)
(垂泣曰不圗今日復見漢官/威儀由是識者皆属心焉)南陽氣巳新(洙曰後漢光武紀/云望氣者蘇伯阿)
(爲王莽使至南陽遥望見舂陵郭唶曰氣佳/哉欝欎葱葱○黄曰此二句指粛宗中㒷也)喜心翻倒極嗚
咽淚沾巾(師曰樂極則哀継之/此詩人抑揚之意)
死去慿誰報歸來始自憐(洙曰楚詞私/自憐兮何極)猶瞻太白雪喜
遇武功天(洙曰太白山也武功縣名属鳯翔〇趙曰太白山在/郿縣鳯翔之属縣也武功在唐不属鳯翔但近鳯朔)
(尓公詩所以顯言歸行在也○沈曰録異記曰金星之精墜於終/南圭峯之西因號爲太白其精化爲白石狀如美玉常有紫氣覆)
(之玄宗立元廟於太寕星臨/淄舊邸取其石琢爲像焉)影静千官裏心蘇七校前(洙/曰)
(公入朝鮮當途之交故言影静心蘇言憂釋而心蘇也前漢刑法/志京師有南北軍屯武帝内増七校注中壘屯騎歩兵越騎射声)
(虎賁凢八校尉胡騎/不常置故此言七也)今朝漢社稷新數中興年(鄭曰中/竹仲反)
(〇洙曰凡王室中否而再㒷謂之中㒷/如周宣漢光武時唐有安史之乱故云)
　　　收京三首
仙仗離丹極(洙曰謂大/駕出幸)妖星照玉除(洙曰晉天文志妖星/一曰彗星二曰孛星)
(三曰天棓四曰地槍五曰天攙六曰蚩旗七曰天衝八曰國星九/曰昭明十曰司危十一曰天欃彗十二曰五殘十三曰六賊十四)
(曰獄漢十五曰旬始十六曰天鋒十七曰燭星十八曰蓬星十九/曰長庚二十曰四塡二十一曰地維曹子建曰凝霜依玉除除階)
(也說文曰除殿階也西都賦曰玉/除彤庭○師曰言禄山䧟京闕)須爲下殿走(洙曰丗說熒/惑入斗天子)
(下殿走/謂避乱)不可好樓居(鄭曰好虚到切〇洙曰一云得非羣盗起/難作九重居史武紀公孫卿曰仙人可見)
(但仙人好樓居於是上令長安作蜚廉桂觀甘泉作延壽觀焉〇/趙曰史記封禪書仙人好樓居今公以仙人比天子也〇師曰玄)
(宗好神仙故有/好樓居之句)暫屈汾陽駕(洙曰莊子堯往見四子藐姑射/之山汾水之陽釋文云案汾水)
(出太原今莊生寓言也謝靈運從遊京/口北固詩昔聞汾水遊今見塵外鑣)聊飛燕將書(洙曰史/記魯仲)
(連傳燕將攻下聊城聊城人或讒之燕燕將懼誅因保守聊城不/敢歸齊田單攻聊城歲餘士卒多死而聊城不下仲連乃爲書約)
(之矢射城中遺將將見仲連書泣三日猶預不/能自定喟然嘆曰與人刃我寕自刃乃自殺)依然七廟略
(洙曰天子七廟○趙曰兵謀謂之廟略盖謀於廟也今詩/所言則在七廟之中所謀畧也〇師曰謂復立宗廟也)更與
萬方初(趙曰與民/更始之義)
生意甘衰白天涯正寂寥忽聞哀痛詔又下聖明朝
(洙曰漢武帝末/年下哀痛之詔)羽翼懷啇老(洙曰漢髙祖時戚夫人以寵將/移動太子吕后用張良計召四)
(皓使侍太子朝髙祖見而問之四人各以姓名對上曰煩公調護/太子四人趍去上指示戚夫人曰彼羽翼巳成難動矣啇老四皓)
(隱於/啇山)文思憶帝堯(洙曰堯典放勛欽明文思安安又曰聦明/文思鄭玄云敬事節用之謂欽照臨四方)
(之謂明經緯天地之謂文慮深通敏之謂思四者皆在身之德○/鮑曰乾元元年正月戊寅上皇御宣政殿授皇帝傳國受命宝符)
(公云羽翼懷啇老文思憶帝堯謂裴冕杜鴻漸等輔相/肅宗猶啇山四皓輔漢太子玄宗傳授猶堯授舜也)叨逢罪
己日(洙曰罪己詔也傳臧文仲/曰禹湯罪己其㒷也勃焉)霑洒望青霄(洙曰一云洒/涕○蘇曰青)
(園翁曰秦鹿未息四海如斯終日洒淚沾衣仰霄漢/而巳○師曰今覩粛宗能刻責奮勵猶有所仰望也)
汗馬收宮闕(洙曰漢䔥何傳/未有汗馬之勞)春城鏟賊壕(鄭曰鏟楚醆/切平也○趙)
(曰謂文鏟則盡削/平其迹之義也)賞應歌枤杜(洙曰詩枤杜勞還/役也反而勞之者)歸及薦
櫻桃(洙曰歸一作福禮月令仲夏之月羞以含桃先薦寢廟即/櫻桃也今所謂朱櫻者是也前漢叔孫通傳古者有春甞)
(果方今櫻桃熟可献願陛下出因取櫻/桃献宗廟上許之諸果献由此興也)雜虜橫戈數功臣甲
第髙(洙曰武帝爲霍去病治第第宅也甲第甲猶言/甲乙之次第謂第一之第田蚡治宅甲諸第)萬方頻
送喜無乃聖躬勞(洙曰班超傳西域平定薦勲祖廟布大喜/於天下○師曰此聖主之勲勞人臣不冝)
(貪大功以爲己/力諷之之辭)
　　　收京(新添)
復道收京邑兼聞殺犬戎衣冠却扈從車馬巳還宮
剋復誠如此扶持在數公莫令回首地慟哭起悲風
　　　遣憤
聞道花門將(洙曰回/紇也)論功未盡歸自從收帝里(趙曰長/安也)
誰復揔戎機蜂蠆終懷毒(洙曰左傳君無謂邾小蜂蠆有/毒况國乎〇蘇曰武黨廟記張)
(良謂䔥何曰黥布軰如蜂蠆逐/時暫親近人其懷毒之性不革)雷霆可震威(洙曰賈山傳云/人主之威非特)
(雷霆也震之以威豈有不摧折者哉○趙曰大意以回紇助順/討史朝義恐其恃功驕暴難制故欲早加以威而絶其如此)莫
令鞭血地再濕漢臣衣(洙曰時回紇恃功陵暴此詩之作蓋/有所警也〇師曰禄山乱回紇以兵)
(助討賊其後恃功桀驁故蜂蠆終懷毒欲帝震之以威無使彼再/效禄山之舀京闕也漢書云禁中非刑人鞭血之地鞭血地指禁)
(中也花門將/即回紇之將)
　　　西山三首
夷界荒山頂蕃州積雪邊(洙曰成都記西/山冬夏積雪)築城依(洙曰一/作衣)
白帝(洙曰白帝城在夔州此西山詩/而言築城依白帝恐傳者誤矣)轉粟上青天(洙曰李/白蜀道)
(難難如上青天○趙曰兩句通義公孫述自號白帝其所築城在/髙山上本曰白帝城是巳今公言髙山之上築城依倣白帝所以)
(轉粟之艱難/如上青天也)蜀將分旗鼓(趙曰以吐蕃䧟松維保三州/勢迫近蜀故分旗鼓以禦之)羗
兵助(洙曰一/作動)鎧鋋(洙曰一作井泉○鄭曰鎧苦/亥切甲也鋋時連切小矛也)西南背和
好殺氣日相纒(洙曰時吐蕃䧟隴右〇趙曰以吐/蕃背先帝時盟好而爲寇不巳)
辛苦三城戍長防萬里秋(洙曰明皇還蜀後復分東西兩川/爲兩節度西山列防秋三戍民罷)
(于役髙適/論之不聽)煙塵侵火井(洙曰雪賦火井滅蜀都賦火井沉熒於/幽泉髙熖飛煽於天垂○趙曰火井雖)
(在卭州大率是蜀地名言吐蕃迫蜀/中也○孫曰蜀志云火井在臨卭)雨雪閉松州(洙曰注見上/〇趙曰言松)
(州巳䧟而閉於/雨雪之中矣)風動將軍幕(洙曰一/云蓋)天寒使者裘漫山
賊營壘(鄭曰漫舊謨官切○洙/曰漫山言賊壘之多也)廻首得無憂
子弟猶深入(趙曰子弟言/充兵之人也)關城未解圍蠶崖鐵馬痩
(宋曰寰宇記蚕崖関在/永康軍西北四十七里)灌口米舩稀(洙曰蚕崖関灌口並西/山隘口地名○趙曰蚕)
(崖在西山関隘處灌口在今永康軍戰馬不足充戰而瘦米舩以/舩運之多不継而稀此爲可憂矣故有下句○程曰灌口山在永)
(康軍導江縣李膺益州記云清水/路西七里灌口古所謂矢彭関)辯士安邊䇿元戎决勝
威(洙曰元戎元帥/也史决勝千里)今朝烏鵲喜(洙曰西都雜記云/乾鵲噪而行人至)欲報凱歌
歸
　　　警急(趙曰時髙適代崔光/逺領西川節度使)
才名舊楚將妙略擁兵機(趙曰以美/髙適也)玉壘雖傳檄(洙曰/傳檄)
(言吐蕃入宼/檄書相聞也)松州㑹解圍(洙曰松州在西山正控吐蕃○趙曰/廣德元年吐蕃取隴右十二月遂亡)
(松維保三州公詩乃/在未亡松州之前)和親知計拙公主漫無歸(洙曰見留/花門注○)
(趙曰吐蕃方請/和継而又叛)青海今誰得(洙曰見贈哥/舒開府詩注)西戎實飽飛(洙/曰)
(曹公言吕布猶鷹也飽則飛去按新唐書適代崔光逺爲節度吐/蕃取隴右適出兵南鄙以牽制之旣無功遂亡松維二州○趙曰)
(言青海爲吐蕃所有而其勢如/鷹之飽而飛揚不就縶紲也)
　　　王命
漢北豺狼滿巴西道路難(趙曰漢與巴相連/盖吐蕃入寇之地)血埋諸將
甲骨斷使臣鞍(趙曰廣德元年使李之芳崔倫往聘吐蕃留/不遣虜破邠州入奉天天子幸陜使臣指李)
(之芳崔倫矣骨断則憂/懼而骨欲断折之義)牢落新燒棧(洙曰漢髙紀張艮說漢/王燒絶棧道棧即閣也)
(今謂之/閣道)蒼茫舊築壇(洙曰漢王齋戒設壇埸拜韓信爲大將/軍師古曰築土而髙曰壇除地爲埸〇)
(趙曰時雍王聒爲兵馬元帥子儀副之而禦/奉天之寇委子儀則舊築壇指郭令公也)深懷喻蜀意(洙/曰)
(司馬相如有/喻巴蜀檄)慟哭望王官(洙曰時叚子璋反東川適與崔光逺/逆戰斬之光逺不戢兵遂大掠至有)
(断士女腕取金者故民怨哭而欲聞王命也○趙曰司馬相如/有喻巴蜀文公止取喻蜀字以言蜀父老以望王官之至也)
　　　征夫
十室幾人在千山空自多路衢唯見哭城市不聞歌
(洙曰民苦役/故多怨哭)漂梗無安地(洙曰用民如榛梗飄泊不遑寧處〇/蘇曰宗壽已身如水上浮梗南北無)
(安身之地齒豁頭白其將柰何○趙曰此公/自言爾盖旅寓之人如梗之漂蕩於義分明)銜枚有荷戈(洙/曰)
(漢紀章邯夜銜枚擊項梁定陶師古曰銜枚者止言語讙囂欲令/敵人不知其來也周官有銜枚氏枚狀如蓍横銜之〇蘇曰吴起)
(中夜起謂禆將曰防彼/銜枚荷戈衝突吾寨)官軍未通蜀吾道竟如何
　　　有感五首
將帥䝉恩澤兵戈有歳年至今勞聖主何以報皇天
白骨新交戰雲臺舊拓邊(趙曰言新戰之兵方横白骨將/帥必有意於拓邊而功末立其)
(在雲臺畫像議功者/則是舊拓邊之功也)乗槎斷消息無處覔張騫(洙曰見查/上似張騫)
(注○趙曰言遣使吐蕃未/還所以用張騫乗槎爲喻)
幽薊餘虵豕(洙曰爲史思未平也〇趙曰左傳曰吴爲封豕長/虵荐食上國餘虵豕於幽薊則今歲廣德元年正)
(月史朝義雖滅/而未有臣服者)乾坤尚虎狼(洙曰盗賊/充斥也)諸侯春不貢(洙曰/藩鎮)
(擅命基/兆於此)使者日相望(洙曰董仲舒傳漢/家使者冠盖相望)愼勿吞青海(洙曰/在君)
(不見青海頭注〇趙曰/戒之以無事於西羗)無勞問越裳(洙曰見越裳翡翠無消息/注〇趙曰戒之以無事於)
(東/夷)大君先息戰歸馬華山陽(洙曰武成乃偃武修文歸馬於/華山之陽放牛於桃林之野示)
(天下弗/復用也)
洛下舟車入天中貢賦均(洙曰周禮天官惟王建國注周公/營邑於土中使居洛邑治天下謂)
(之地中天地之所合也四時之所交也風雨之所㑹也隂陽之所/和也然則百物阜安乃建王國焉○趙曰言史朝義旣滅道路亦)
(不阻絶矣故舟車入而貢賦均此指言長安/特用洛陽爲天地之中而貢賦均焉爲譬也)日聞紅粟腐(洙/曰)
(太倉之粟紅/腐而不可食)寒待翠華春(洙曰翠華天子車盖〇趙曰言賜/予幣帛之厚實翠華之春和氣所)
(及也上林賦曰建翠華之旗盖天子之旗也〇韓曰古今注/黄帝與蚩尤戰常有五色雲氣金枝玉葉覆之因而作華蓋)莫
取金湯固(洙曰賈誼金城湯池帝王萬丗/之業王元長䇿金湯非粟不守)長令宇宙新(趙/曰)
(莊子䟽云掲天地以趍新負山岳而捨/故宇宙新則一洗乾坤而命惟新矣)不過行儉德盗賊本
王臣(蘇曰邵輝曰今賊盗蜂起驚剽郡邑皆吾王之臣蓋/修徳不爭之所致者也〇趙曰此公致君之胷懷矣)
丹桂風霜急青梧日夜彫由來強幹地(洙曰西都賦強/幹弱枝隆上都)
(而觀/萬國)未有不臣朝(趙曰丹桂耐風霜之物楚辭云麗桂樹之冬/榮是以青梧易彫之物楚辭又云白露下衆)
(草兮奄彫此梧楸是巳以引下句若幹之強壯/則枝無勝幹之理猶主強則臣自㱕服而朝也)受鉞親賢往(洙/曰)
(分茅列土親賢並建親賢同姓也時代宗爲帥〇趙曰受鉞者授/之以節而使之受所以爲元帥也傳曰親賢並建寳應元年代宗)
(旣即位五月以雍王适爲天下兵馬元/帥舊臣謂代宗爲帥却是肅宗時矣)卑宫制詔遥(洙曰禹卑/宫室漢以)
(所降勑命/爲制詔)終依古封建(洙曰封/爵建國)豈獨聽簫韶(洙曰書簫韶/九成○趙曰)
(蓋勸朝廷非特任元帥而巳終以封建之制待夫/親而爲天子者豈獨聽簫韶之樂宴樂而巳乎)
胡(洙曰一/作盗)滅人還亂兵殘將自疑(洙曰此詩言安史旣平而/僕固懷恩反側也〇趙曰)
(言安史滅矣僕固懷恩以/疑而叛李光弼以疑而沮)登壇名絶假(洙曰漢髙祖設壇埸具/禮拜韓信爲大將軍髙)
(祖曰大丈夫定諸侯即爲眞王耳何以假爲遣張良立韓信爲齊/王○趙曰髙祖以韓信爲大將登壇而拜之名絶假則眞拜之非)
(持假節而已此言諸將蒙寵如此故責以下句/之報主也舊注引韓信欲爲假王之事非其義)報主(洙曰一/作執玉)爾
何遲領郡輒無色之官皆有詞願聞哀痛詔(洙曰見忽/聞哀痛詔)
(注)端拱問瘡痍(洙曰時縉紳皆重内官而不樂外/任故子美有無色有詞之譏也)
　　　栁司馬至(洙曰此詩言中原/用兵民未安定也)
渡河歸(趙曰回紇助討禄山有功乾元元年請婚肅宗以/寧國公主下嫁明年可汗死公主以無子得歸)秋思
拋雲䯻(洙曰一/作鬢)腰支賸(洙曰一/作勝)寶衣羣凶猶索戰(蘇曰王/丗充羣)
(兇兵猶索戰但持重吾軍然後大事可成〇趙曰/初爲和親/之因以藉具來助和親旣非而索戰則所以藉之之意又違矣)迴
首意多違
　　　歷歷
歷歷開元事分明在眼前(洙曰開元太/平之事也)無端賊盗起忽
巳歲時遷巫峽西江外(趙曰蜀江從西/來故謂之西江)秦城北斗邊爲
郎從白首(夢符曰右按後漢張衡思元賦尉尨眉而郎潜兮逮/三葉而遘武注尉謂都尉顔駟也尨蒼雜色也遘遇)
(也漢武故事曰上至郎署見一老郎鬢皓白問何時爲郎何其老/也對曰臣姓顔名駟以文帝爲郎文帝好文而臣好武景帝好老)
(而臣尚少陛下好少臣巳老是以三葉不遇也上感其言/擢爲㑹稽都尉〇趙曰懷長安也長安城謂之北斗城)卧病
數秋天
湖龍去逺(洙曰見先帝/弓劒逺注)銀海鴈飛深(趙曰何遜經孫氏陵詩/云銀海終無浪金鳬㑹)
(不/飛)萬歳蓬萊日長懸舊羽林(洙曰蓬萊殿名也羽林星名/漢有羽林軍〇趙曰句似難)
(解盖言天子如平日平時蓬萊殿中之日懸於殿間/今則懸在舊羽/林中爾羽林謂今守護陵寢者)
　　　提封
提封漢天下(洙曰東方朔傳提封頃畒〇師古曰/亦謂提舉四方之内揔計其數也)萬國尚同
心(洙曰民未/有離德也)借問懸車守何如儉德臨(洙曰懸車束馬言至/嶮也言以嶮爲守莫)
(若守之以儉德也此吴起對魏文以在德不在嶮以此〇趙曰此/篇崇德息兵之義甚明所謂束馬懸車而後得入如此而後可以)
(守則莫如臨/之以儉德也)時徴俊乂入(洙曰言當捜/賢以自輔也)草竊(洙曰一/作莫慮)犬羊侵
(洙曰犬羊/戎狄也)願戒兵猶火恩加四海深(洙曰言用兵莫若以恩/也左傳衆仲曰兵猶火)
(也弗戢將自焚〇蘇曰/陳羣皇恩溥加海岱)
　　　喜聞賊盗蕃寇揔退口號五首
(道志岷州崆峒西四十里〇/鄭曰水繞崑崙虚在西北)駞馬由來擁國門逆氣數年吹
路斷蕃人聞道漸星奔(趙曰劉孝摽廣絶交/論靡不望影星奔)
勃律天西采玉河(鄭曰唐西域傳大勃律西與小/勃律接西鄰北天竺烏萇地)堅昆碧
盌最來多(夢符曰右按唐書于闐國距京師九千七百里有/玉/河國人夜視月光盛処必得美玉堅昆國在唐爲黠戞)
(斯匈奴西鄙也地當伊吾之西焉耆北白山之旁〇鄭曰堅昆國/在康居西葱嶺北○趙曰勃律天之西乃采玉河所在應是于闐)
(國也碧盌/出堅昆國)舊隨漢使千堆寶少荅胡王萬疋羅(趙曰舊/日以千)
(堆隨漢使入貢而中國所少荅者特萬疋羅夫以蛮夷貢献之多/而中囯賜遺之不費自非服化從義而然乎○師曰晋平居悔爲)
(張鄴使于闐判官作行程記云其囯采玉之地玉河在于闐城外/其源出崑山西流一千三百里至于闐界牛頭山乃流爲三河一)
(曰白玉河在城東三十里二曰緑玉河在城西二十里三曰烏玉/河在緑玉河西七里其源雖一而其玉隨地而变故其色不同毎)
(歲五六月大水暴漲則玉隨流而至玉之多寡由水/之小大至秋水退乃可采人謂之撈玉堅昆亦胡也)
今春喜氣滿乾坤南北東西拱至尊大曆三年調玉
燭(趙曰爾雅曰/時和爲玉燭)玄元皇帝聖雲孫(趙曰爾雅釋仍孫之子爲/雲孫乃七丗孫也〇修可)
(曰唐以老子爲聖袒封玄元皇帝故曰聖雲孫〇師曰爾雅四時/和爲通正四氣和爲玉燭邢昺䟽曰四時和氣温潤明照故曰玉)
(燭又釋親孫之子爲曽孫曽孫之子爲玄孫玄孫之子爲來孫來/孫之子爲晜孫晜孫之子爲仍孫仍孫之子爲雲孫注言輕逺如)
(浮雲唐以老子爲聖祖封/玄元皇帝故曰聖雲孫)
　　　承聞河北諸道節度入朝歡喜口號絶句十
　　　二首
禄山作逆降天誅更有思明亦巳無(洙曰安禄/山史思明)洶洶人
寰猶不定時時戰闘欲何須(洙曰時尚有反者○趙曰廣/德元年七月吐蕃入寇矣)
社稷蒼生計必安蠻夷雜種錯相千周宣漢武今王
是(洙曰周宣中㒷漢武雄畧言除去/暴亂如漢武恢復帝業如周宣也)孝子忠臣後代看(趙/曰)
(此篇望諸節度/之忠孝如此)
喧喧道路多謌謡(洙曰一/作好童)河北將軍盡入朝始是乾
坤王室正却教江漢客魂銷(洙曰言亦望朝廷徴用也〇/趙曰公因喜諸節度入朝而)
(傷其流落未可還闕朝王䰟銷者所以重/嘆也舊住言亦望朝廷徴用豈公本意哉)
北(洙曰又/云不)道諸公無表來茫然庶事遣人猜擁兵相學
干戈銳使者徒勞萬里迴(洙曰吐蕃之亂諸/道節度无一/人救援者朝廷遣使敦諭竟不至)
鳴玉鏘金盡正臣(洙曰西征賦飛翠綬拖鳴玉以出禁門者衆/矣○趙曰鳴玉鏘金言諸節度之貴稱爲正)
(臣則公豈待/之以忠義耶)修文偃武不無人(洙曰武成云王來自商至于豐/乃偃武修文○蘇曰鄭玄曰陛)
(下修文偃武不能使天下无人山林之士/駢集闕下〇趙曰又責望於諸節度矣)興王㑹静妖氛氣
聖壽冝過一萬春(蒼舒曰丗說晉武帝問孫皓聞南人好作/爾汝歌頗爲不皓正飲酒因以㪯觴勸帝)
(而言昔與汝爲鄰今與汝爲臣上汝一盃酒令汝壽萬春帝悔之/又古樂府秦筝曲羅䄂䬃灑拂梧桐促柱髙張散輕宫迎歌度舞)
(遏歸風歸風止流/月壽萬春歡無歇)
英雄見事若通神聖哲爲心小一身(洙曰不役天/下以自奉)燕趙
休矜出佳麗(洙曰古詩燕趙多/佳人美者顔如玉)宮闈不擬選才人(洙曰唐/制才人)
(正二千石○趙曰此篇喜諸節度入朝所謂節度者河北之地也/旣喜其入朝却防其媚恱而献佳䴡故預以爲戒古詩云燕趙多)
(佳人美者顔如玉/才人宫中之爵號)
抱病江天白首郎(趙曰公晚年爲尚書工部貟外郎/也其字依傍馮唐白首爲郎矣)空山樓
閣暮春光衣冠是日朝天子草奏何人入帝郷(趙曰草/奏之語)
(則公有/所激矣)
澶漫山東一百州(鄭曰澶市連切漫莫干切/○韓曰澶漫不供貌也)削成如桉抱
青丘(洙曰削平也顔延年入河起陽峽踐華因削成○趙曰山/東言今日之河北也○鄭曰青丘在青州千/乗/縣)苞茅
重入歸關内王祭還供盡海頭(洙曰左傳齊桓問罪楚囯/曰尓貢苞茅不入王祭不)
(共無以/縮酒)
東逾遼水北滹沲(洙曰遼水遼東囯水也山海經云大戲之山/滹沲之水出焉本代州繁畤縣東流經定州)
(深澤縣東南即光武所度處案滹沲河舊在饒陽南至魏太祖曹/操因饒河故瀆決令北注新溝水所以今在饒陽縣北○趙曰舊)
(本作呼沲非善本作滹沲是蓋河名也/光武紀至滹沲河無舡遇氷合得過)星象風雲喜共和(洙/曰)
(西域記賛註譯曰吾受命囯之黃耇日乆矣天/之無烈風雨雷也意中囯有聖人乎蓋往朝之)紫氣關臨天
地闊(洙曰見東來紫氣滿函関注○趙曰紫氣関言函谷関也/周時尹喜爲関史望其有紫氣云當有聖人入関〇師曰)
(言関中有/佳氣也)黃金臺貯俊賢多(洙曰燕王置千金於臺上以延/天下之士謂之黄金之臺〇修)
(可曰燕昭王築臺以礼郭隗而継得樂毅/之属幽燕旣平其黃金臺上俊賢復集也)
漁陽突騎邯鄲兒(夢符曰右按後漢丗祖剋邯鄲置酒髙㑹/從容謂馬武曰吾得漁陽上谷突騎欲令)
(將軍將之武曰駑怯无方略丗祖曰/將軍乆將習兵豈与我掾吏同哉)酒酣並轡金鞭垂意
氣即歸雙闕舞雄豪復遣五陵知(洙曰漁陽突騎邯鄲/游俠其豪俊勇决古)
(有名稱也五陵漢之五陵亦豪俠所/聚之地復遣五陵知謂復爲王臣也)
李相將軍擁薊門(趙曰李相則節度使之稱相公者將軍則/節度使之稱將軍者擁薊門乃河北諸道)
(節度/矣)白頭惟有赤心存(蘇曰馬援曰吾白頭/老顔赤心壯志尚存)竟能盡說
諸侯入(趙曰尽喜說諸侯之入朝蓋/天子從來有至尊之勢也)知有從來天子尊
十二年來多戰埸天威巳息陣堂堂(洙曰孫子堂堂之/陣天威天子之威)
神靈漢代中興主功業汾陽異姓王(洙曰郭/子儀也)
　邊塞
　　古詩一十七首
　　　前出塞九首
戚戚去故里悠悠赴交河(洙曰陸士衡悠悠行邁逺戚戚憂/思深古詩戚戚何所迫又悠悠隔)
(山陂又回車駕言邁悠悠渉長道○蘇曰古詩轉戰交河道〇修/可曰按唐西州交河在伊州西七百里河水分流繞城下因以名)
(之漢侯應上書云車/師前囯王治交河)公家有程期(洙曰程限/期㑹也)亡命嬰禍
羅(劉曰漢竇榮亡命山林○趙曰畏公家之/期程而逃亡其命則必有収捕禍所及矣)君巳冨土境(蘇/曰)
(徐越吾君土境逺方物冨備而/又取炎瘴之地恐後爲中囯患)開邊一何多(師曰此句譏禄山/囯忠之徒爲囯生)
(事於夷/狄也)棄絶父母恩吞聲行負戈(洙曰陸士衡詩夕息常/負戈○㤗伯曰李奎𬒳)
(掠毀冠裂冕/吞聲負戈)
出門日巳逺不受徒旅欺(師曰此言離家日乆巳習戰/闘之事故徒旅不能欺也)骨
肉恩豈斷(竦曰蘇武詩/骨肉枝葉)男兒死無時走馬脫轡頭(梅曰/木蘭)
(曲云南市/買轡頭)手中挑青絲(洙曰梁簡文帝紫騮馬詩青絲懸玉蹬/又云宛轉青絲鞚○趙曰宛轉青絲鞚)
(絲馬/鞚也)捷下萬仞岡俯身試搴旗(鄭曰搴起䖍切取也○洙/曰曹子建仰手接飛猿俯)
(身散馬蹄狡捷過猴猿勇剽若豹螭/左太冲振衣千仞岡又斬將搴旗)
磨刀嗚咽水(洙曰嗚/一作呼)水赤刃傷手欲輕膓斷聲心緒
亂已乆(洙曰鮑昭東門行離聲断客情又行子心腸断〇修可/曰辛氏三秦記曰隴山天水大坂也俗歌云隴頭流水)
(嗚聲幽咽遥望秦川肝腸断絶故曰嗚咽水〇革曰東人西役升/此而顧莫不悲思其歌云隴頭泉水流離西下念我此行飄然曠)
(野登髙望逺/涕淚雙墮)丈夫誓許國憤惋復何有(鄭曰惋烏慣/切驚歎也)功名
圖騏驎(蘇曰羊弘基曰丈夫兒功名立於少壯時南征北伐剪/叛除姦期圗於騏驎何苦苦守筆硯度日而巳〇鄭曰)
(騏渠之驎力珎切漢/閣名畫功臣於此)戰骨當速朽(洙曰見今代騏驎閣注宋/司馬造石椁孔子曰死不)
(如速朽○師曰丈夫以身許國立功圖像/死何足恤况傷於離别乎此勸以義之意)
送徒旣有長(鄭曰丁丈切〇洙曰髙祖/以亭長爲縣送徒驪山)逺戍亦有身(鄭曰/戍束)
(遇切守/邊也)生死向前去不勞吏怒嗔(師曰足見其强驅人於/戰豈所謂恱以犯難民)
(忘其死/者乎)路逢相識人附書與六親哀哉兩決絶不復
同苦辛(洙曰國忠領劒南募使遣戍盧南餉路險/之舉無還者人人思乱此詩所以作也)
迢迢萬餘里領我赴三軍軍中異苦樂主將寧盡聞
(洙曰王仲宣從軍詩從軍有苦樂但問所從誰○師曰爲將之道/甘苦與衆同之今將樂而士苦苦樂之異如此豈善撫循士卒者)
(乎)隔河見胡騎倐忽數百羣我始爲奴僕幾時樹功
勲(洙曰漢衛青/奮於奴僕)
挽弓當挽強(蘇曰張諒少壯氣銳好/挽強弓明帝用爲校尉)用箭當用長(洙曰晁/錯云弩)
(不可以及逺與短兵同射不能中與亡矢/同中不能入與亡鏃同此將不省兵之過)射人先射馬擒賊
先擒王(洙曰前漢匈奴傳月氏欲殺冐頓冐頓奔歸頭曼頭曼/令將萬騎冐頓乃作鳴鏑習勒其騎射令曰鳴鏑所射)
(而不悉射者斬後冒頓以鳴鏑單于善馬左右悉射之冒頓知其/可用遂以鳴鏑射頭曼左右皆隨之遂殺頭曼而自立〇趙曰以)
(言士卒之各致其功舊又引晁錯說不相/十○師曰甫謂射馬擒王不欲多殺傷也)殺人亦有限立國
自有疆(蘇曰左思曰列囯/分土自有疆界)苟能制侵陵豈在多殺傷(趙/曰)
(孟子曰定于一孰能一之不嗜殺人者能一之而喜開/邊者乃好大喜功之士則公之詩豈不益於教化乎)
驅馬天雨雪軍行入髙山逕危抱寒石指落曽冰間
(鄭曰曽才登切○洙曰陸士衡驅馬渉隂山山隂馬不前仰慿積/雪岩俯渉堅氷渊〇條可曰前漢匈奴傳匈奴攻太原髙帝自將)
(兵擊之㑹冬雨雪卒/之墮指者十二三)已去漢月逺何時築城還浮雲暮
南征可望不可攀(趙曰公詩使周王褒燕歌行無復漢地関/山月唯有漠北薊城雲之意〇師曰暮望)
(歸雲南征不得與/之還是故嘆云云)
單于冦我壘(鄭曰單/時連切)百里風塵昏(晁曰王僧逹詩/千里莫沙昏)雄劒四
五動彼軍爲我奔(夢符曰古吴越春秋吴王闔閭使干將造/劒二枚一干將二鏌鎁鏌鎁者干將之妻)
(干將作劒金鐵之精未肯流干將夫婦乃断髮剪瓜投之炉中金/鐵乃濡遂以成劒陽曰干將而作龜文隂曰鏌鎁而作漫理雄猶)
(陽也烈士傳作雌劒雄劒○修可曰烈士傳曰眉間尺者謂眉間/廣一尺也楚人干將鏌鎁之子楚王夫人常於夏納凉而抱鐵柱)
(心有所感遂懷孕後産一鐵楚王命鏌鎁鑄此精爲双劒三年乃/成劒一雌一雄鏌鎁乃留雄而以雌進楚王劒在匣中常有悲鳴)
(王問羣臣羣臣對曰劒有雌雄鳴者雌憶其雄也王大怒/收鏌鎁/殺之眉間尺乃爲父殺楚王○黃曰烈士傳劒有雌雄雄干將雌莫)
(耶越絶書曰楚王作鐵劒三枚晉鄭聞而求之不得興師圍楚之/城三年不解楚引太阿之劒登城而麾之三軍破敗士卒迷惑流)
(血千/里)虜其名王歸(修可曰前漢匈奴傳霍去病衛青/操兵歸澣海虜名王貴人以百數)繫頸授
轅門(鄭曰繫胡計頸居勁切〇洙曰曹子建求自試表昔賈誼/弱冠求試屬國請繫單于之頸而制其命終軍以妙年使)
(越欲得長纓繫其王覊致北闕轅門以車轅爲門也○唐曰宣帝/紀單于遣其名王奉献師古注名王謂有大名以别諸小王也〇)
(韓曰轅門出周礼掌舎掌王之㑹同之舎設/車宫轅門注謂王行止宿險阻之處備非常)潜身備行列(蘇/曰)
(盧綏僣身屈/志暫備行列)一勝可足論(蘇曰孫子曰一勝一負/兵家常事不足論也)
從軍十年餘(師曰言用/兵乆也)能無分寸功衆人貴苟得欲語
羞雷同(洙曰曲礼毋雷同注雷之發聲物無不同/時應者人之言當各由已下當同然也)中原有闘
爭况在狄與戎(洙曰前漢匈奴賛曰書戒/蛮夷猾夏詩稱戎狄是膺)丈夫四方志
(洙曰礼射義桑弧蓬矢以射/天地四方示男子之有志也)安可辭固窮(琪曰語君子固窮/〇梅曰甫於斯時)
(寕可固窮不敢爲囯生事雖無/分寸之功其忠於君可見矣)
　　　後出塞五首(鮑曰天宝十四年乙未三月壬午安禄/山及契丹戰於漢水敗之故有後出塞)
(五首爲出兵/赴漁陽也)
男兒生丗間及壯當封侯(洙曰後漢班超常輟業投筆歎曰/無它志畧猶當效傳介子張騫立)
(功異域封侯安能乆事筆硯/間乎梁竦大丈夫生當封侯)戰伐有功業焉能守舊丘召
募赴薊門(鄭曰薊古詣切〇洙曰鮑明逺始隨張校尉召募/到河源〇趙曰鮑明逺結客少年埸云去郷三十)
(載復得還舊丘〇吕曰召募字出吴志云中郎將周祗乞於鄱/陽召募蓋召謂自隱度而應募爲召募也舊注所引在後矣)軍
動不可留千金買馬鞍百金裝刀頭(洙曰唐刺史見觀察/使皆抹苜靴足握刀)
(頭候路左○趙曰句法倣木蘭/歌西市買馬鞭南市買轡頭)閭里送我行親戚擁道周
(趙曰有枤之/杜生于道周)班白居上列(洙曰班白者不/負戴於道路矣)酒酣進庶羞(洙/曰)
(曹子建緩帶傾庶羞〇趙曰/周礼庖人供䘮紀之庶羞)少年别有贈(洙曰古詩結/客少年埸)含笑
看吴鈎(洙曰鮑明逺騘馬金絡頭錦帶佩吴鈎○薛曰右按吴/越春秋吴王分聘歐冶子作名劒五一曰純鈎二曰湛)
(盧三曰豪曹四曰魚腸五曰巨闕秦客薛燭善相劒吴王取豪曹/巨闕等示之薛燭曰皆非寳劒也取純鈎示之薛燭曰光乎如屈)
(陽之華沉沉如芙蓉始生於湖觀其文如列星之行觀其光如水/溢于塘此純鈎也○修可曰吴王闔閭命國中作金鈎令曰善者)
(賞之百金有貪王之重賞者殺其二子以血統金遂成二鈎献而/求賞王曰爲鈎者衆子獨求賞何以異作鈎者曰吾之作鈎也殺)
(二子統成二鈎於是向鈎而呼二子之名曰我在此王不知汝之/神也聲絶於口兩鈎俱飛著父之胷王大驚曰寡人誠負於子乃)
(賞百金遂服而不離身見吴越春秋〇孝祥曰此詩有封侯功業/之言則知爵不可濫受而國忠徒以貴妃之寵居極位豈非無功)
(而受/禄乎)
朝進東門營(洙曰夏官大司馬師以門名䟽古者軍將蓋爲營/治於國門魯有東門襄仲宋有相門右師皆上卿)
(爲將/軍者)暮上河陽橋(洙曰李陵詩携手上河梁游子暮何之王/仲宣從軍詩朝發鄴都橋暮濟白馬津〇)
(鄭曰河陽/洺邑也)落日照大旗(洙曰周礼司常建/九旗以待國事)馬鳴風蕭蕭(洙/曰)
(車攻䔥䔥馬鳴悠悠斾旌言不讙/譁也荆軻歌風蕭䔥兮易水寒)平沙列萬幕(洙曰見十年/出幕府注○)
部伍各見招(洙曰李廣幕府注幕府者以軍幕爲義軍旅無常/居止故以帳幕言之程不識正部曲行伍營陣擊)
(刀斗〇趙曰士卒之多則將各有一幕/故一部伍之人各相招認以居幕也)中天懸明月(洙曰子虚/賦曵明月)
(之珠/旗)令嚴夜寂寥(趙曰但見懸中天正照此夜而人不囂譁/則令嚴可知東坡詩令嚴鍾鼓三更月乃)
(用此/也)悲笳數聲動(洙曰李陵書胡笳互動牧馬悲鳴〇/沈曰笳居牙切塞上卷芦葉以吹)壯士
慘不驕借問大將誰恐是霍嫖姚(鄭曰嫖頻妙切○洙/曰霍去病爲嫖姚校)
(尉服䖍曰嫖姚勁疾之皃荀恱漢紀作票字霍去病後爲票騎將/軍尚取嫖姚之字耳今讀者音票遥不當其義○趙曰句法使曹)
(子建七哀詩備問歎者誰言是客子妻○十朋曰衛霍皆椒房之/親以致顯貴故比之國忠然國忠以寵幸進驕暴不恤士卒士卒)
(皆疾之故云/恐是霍嫖姚)
古人重守邊今人重髙勲(洙曰古人重守邊保其疆埸而巳/今人重髙勲則邀功而生事也此)
(後丗所以有窮/兵黷武之君也)豈知英雄主出師亘長雲(洙曰詩我出我/車○鄭曰亘居)
(鄧切/極也)六合巳一家四夷且孤軍(洙曰髙祖曰天下同姓一/家慎無反以六合爲一家)遂
使貔虎士奮身勇所聞(洙曰牧誓/如虎如貔)拔劒擊大荒(洙曰見/回略大)
(荒來注髙祖/紀拔劒擊柱)日收胡馬羣(洙曰古詩胡/馬嘶北風)誓開玄冥北(洙曰/月令)
(其神玄冥○趙曰玄冥北方之神也/玄冥北則尽玄冥所主之北地也)持以奉吾君(洙曰献功/也○耒曰)
(或擊大荒或開玄冥之北爲國生事持此功以献捷/於君雖受髙爵重禄不亦厚顔乎此詩諷國忠之徒)
獻凱(洙曰周礼注/凱献功之樂)日繼踵兩蕃静無虞(蘇曰叚容曰西/北安静二蕃无)
(虞年榖屢豐符瑞荐至冝陛下修文/養士之際○趙曰西北兩蕃巳寕矣)漁陽豪俠地(洙曰漁陽/北地也朱)
(叔元書奈何以區/區漁陽結怨天子)擊鼓吹笙竽(洙曰左太冲南隣擊鍾磬北/里吹笙竽○趙曰燕薊已復)
(而民/樂也)雲帆轉遼海(洙曰遼海遼東郡○端本曰劉晏雲㠶桂/楫遼海遼東郡○蘇曰吾欲張片㠶泛日)
(本轉遼海採訪海外竒異非區/區守一别駕折腰於子軰邪)粳稻來東呉(洙曰劉晏雲㠶/桂楫〇趙曰吴)
(地无/粳)越羅與楚練照耀輿臺軀(洙曰昭七年傳皂臣輿/輿臣臺曹子建下逮輿)
(臺)主將位益崇氣驕凌上都邊人不敢議議者死
路衢(洙曰時好邊功李林甫任蕃將也〇師曰主將禄山也禄/山兵還賞賚無貲玄宗御承天門率百官迎迓禄山恃功)
(髙氣凌公卿誰/復敢議其事哉)
我本良家子(洙曰石季倫詩我本漢家/子趙充國六郡良家子)出師亦多門(蘇曰/田穰)
(苴戦伐出師自有多門〇余曰左傳成公十六年左氏晉政多門/○趙曰東坡云詳味此詩蓋禄山反時其將校有脫身歸國而禄)
(山盡殺其妻子者不出其/姓可恨也先生之言如此)將驕益愁思身貴不足論躍
馬二十年恐辜明主恩(洙曰蔡澤曰躍馬疾駈四十三年足/矣○薛曰右按古樂府雉子班行以)
(死報君恩誰/能辜恩眄)坐見幽州騎長驅河洛昏(洙曰時禄山自幽州/䧟河洛曹子建幽并)
(游俠兒長駈䧟匈奴/○趙曰言禄山之來)中夜間道歸(洙曰見間道暫歸人注○/端本曰藺相如使人奉璧)
(間道馳/歸趙)故里但空村(洙曰顔延年去囯還故里幽門蔚蓬藜○/歐陽曰漢祖紀間道走軍注云間空也投)
(空隙而行不公顯也〇師曰言囯忠聞禄山有变巳䧟兩都遂脫/身自微路歸恐爲姦盗所獲故里但空村言其居民盡避胡也)
惡名幸脫免(蘇曰岑永幸脫此惡名/當洗耳浣心老采笋蕨)窮老無兒孫(蘇曰詳/味此詩)
(蓋禄山反時其將有脫身歸囯而禄山/盡殺其妻子者不出姓名亦可恨也)
　　　遣興三首
下馬古戰塲四顧但茫然(洙曰蘇子卿行役在戦塲〇蘇曰/俆昕過洛汭無復見當日五侯第)
(宅馳馬四顧/茫然歎息)風悲浮雲去黃葉墜我前朽骨穴螻蟻(洙/曰)
(老子其人巳死其骨巳朽陸機挽歌豐肌饗螻蟻妍骸永夷泯〇/修可曰莊子在上爲烏鳶食在下爲螻蟻食舊注引陸士衡詩豐)
(肌饗螻蟻/盖出於此)又爲蔓草纒(洙曰江淹恨賦試望平/原蔓草縈骨拱木歛魂)故老行嘆
息今人尚開邊(洙曰嚴助傳武帝時征伐四夷開置邊郡〇/蘇曰秦彭過五原見白骨蔽野駐泊嗟嘆乆)
(之曰今人不能艾民瘡痍尚思興/師開邊豈不憫黎民之性命乎)漢虜互勝負封疆不常
全(洙曰前漢匈奴傳當孝武時雖征伐克獲而士馬物故亦畧相/當雖開河南之野建朔方之郡亦棄造陽之北九百餘里匈奴)
(人民毎來降漢單于亦輒拘留漢使以相報復其桀驁尚若斯安/肯以愛子而爲質乎韓安囯漢數千里地爭利則人馬罷虜以全)
(制其敝去病云漢匈奴相紛拏殺傷大/當〇秦曰孫子一勝一負兵家常事)安得廉恥(洙曰一/作頗)將三
軍同晏眠(師曰肅宗巳平禄山思明猶據鄴甫意欲專事鄴城/奈何肉食者謀不臧尚与吐蕃再戦故甫欲得廉頗)
(不邀功之將唯務安邊与/三軍晏眠不生事可矣)
髙秋登塞山(洙曰塞/一作寒)南望馬邑州(洙曰前漢地理志馬邑/屬鴈門郡晉太康地記)
(云秦時建此城輙崩不成有馬周旋戮走反覆父老異之因依以/築城遂名爲馬邑韓安囯傳武帝時匈奴來請和親大行王恢議)
(擊上以恢議隂使馬邑豪聶翁壹爲間亡入匈奴謂單于曰吾能/斬馬邑令丞以城降財物可盡得單于愛信以爲然而許之聶壹)
(乃詐斬死罪囚縣其頭馬邑城下視單于使者爲信曰馬邑長吏/已死可急來於是單于穿塞將十萬騎入武州塞當是時漢伏兵)
(車騎材官三十餘萬匿馬邑旁谷中單于入塞未至馬邑百餘里/覺之還去於是下恢廷尉逗留當斬恢行千金丞相蚡蚡不敢言)
(上而言於太后曰恢首爲馬邑事今不成而誅恢是爲匈奴報仇/也上朝太后太后以蚡言告上上曰首爲邑事者恢今不誅無以)
(謝天下恢聞/之乃自殺)降虜東擊胡(鄭曰降/戸江切)壯徤盡不留(洙曰時/回紇助)
(順收復京師遂進收東都前漢匈奴傳曰漢大發關東輕銳士盡/力擊匈奴郡囯吏三百石伉徤習騎射者皆從軍○蘇曰匈奴寇)
(邊韓安囯悉師向北少年/拒敵惟老弱留守城邑)穹廬莽牢落(洙曰匈奴曰匈奴父/子同穹廬卧師古曰)
(穹廬旃帳也其形/穹隆故曰穹廬)上有行雲愁老弱哭道路願聞甲兵
休(洙曰前漢賈捐之傳珠崖反發兵擊之諸縣更叛連年不定上/與有司議大發軍捐之建議以爲不可曰當此之時㓂賊並起)
(軍旅數發父戦死於前子闘傷於後女子乘亭障孤兒號道路老/母寡婦飲泣巷哭上以問丞相于定囯對以關東困乏民難摇動)
(捐之議是上遂從之前漢匈奴傳匈奴上漢書曰願寢兵休士以/安邊民使少者得成其老老者得安其處○蘇曰王子湮年老氣)
(衰病痺不能多飲可恨單于/冦渭南老弱扶携啼泣塞道)鄴中事反覆死人積如丘(洙/曰)
(事反覆一云何蕭條憶昔詩云鄴城反覆不足怪後漢韓遂語馬/騰曰天下反覆未可知也〇蘇曰馬良連年兵火尸積如丘〇趙)
(曰兩京雖復平矣而賊猶保相州旣圍復/解則士卒傷死可知矣鄴中乃相州也)諸將巳茅土載驅
誰與謀(洙曰李陵与蘇武書陵爲足下當享茅土之薦䇿丈錫/君玄土苴以白茅○師曰鄴中叛服不常人死如丘山)
(萬一有変諸將巳冨貴各頋私家誰/與囯家謀事哉此甫爲朝廷憂也)
豐年孰云遲甘澤不在早(洙曰陸機雲賦甘澤霶霈孫楚/雪賦膏澤液普潤田中肅肅三)
(麥實豐年曹子建良田/無晚歲膏澤多豐年)耕田秋雨足禾黍已映道(蘇曰趙益/桑麻蔽天)
(禾黍/映壟)春苗九月交顔色同日老勸汝衡門士(洙曰衡門/見秋雨歎)
(注○時可曰詩衡門之下可以棲/遟注横木爲門盖貧者之居也)勿悲尚枯槁(洙曰漁父形/容枯槁莊子)
(枯槁/之士)時來展材力先後無醜好(師曰此諭衡茅之士乆困/一旦遇時立功以取富貴)
(安問其先後之不同邪甫意勉乆/困之士譏驟進立功者不足爲貴)但訝鹿皮翁忘機對芳
草(洙曰列仙傳鹿皮翁者菑川人也少爲府小臾機巧舉手能成/器械岑山上有神泉人不能至也小吏白府君請木工斧斤三)
(十人作轉輪懸閣意思叢生數十日梯/道四門成上其巔作茅舎自止其旁)
　將帥
　　古詩四首　律詩六首
　　　乆雨期王將軍不至
天(洙曰一/作山)雨蕭蕭滯(洙曰一/云帶)茅屋空山無以慰幽獨(趙/曰)
(楚辭曰幽獨/處乎山中)銳頭將軍來何遲(洙曰傳言白/起頭小而銳)令我心中苦
不足數看黃霧亂玄雲時聽嚴風折喬木泉源泠
泠雜猿狖(鄭曰余救切/鼠屬子居旋)泥濘漠漠飢鴻鵠(鄭曰濘/乃定切)歳暮
窮隂耿未巳人生㑹面難再得(趙曰古詩㑹面安可知/李延年歌佳人難再得)
憶爾腰下鐵絲箭射殺林中雪色鹿前者坐皮因
問毛知子歷險人馬勞異獸如飛星宿落(鄭曰宿思救/切列星也)
應弦不礙蒼山髙安得突騎只五千崒然眉骨皆爾
曹走乎亂丗相催促一豁明主正欝陶憶(洙曰一/云恨)昔范
増碎玉斗(洙曰鴻門之㑹漢王使張/良獻玉斗於范増増碎之)未使吴兵著白𫀆(趙/曰)
(南史梁人陳慶之麾/下悉白袍所向披靡)昏昏閶闔閉氛祲(洙曰時賊據京師/〇趙曰即吴之閶)
(闔門也舊注云時賊據京師是時大曆二年京師/晏然矣〇鄭曰祲子鴆切精氣感祥又咨㝷切)十月京南雷
怒號(未曰十月而/雷變異也)
　　　寄贈王十將軍承俊
將軍膽氣雄臂懸兩角弓(蘇曰趙括毎出乗髙馬左右懸/二白角弓○趙曰孫子曰并敵)
(一向奪/其膽氣)纒結青騘馬出入錦城中時危未受鉞(洙曰未受/鉞言未經)
(專征〇趙曰受/鉞則爲大將矣)勢屈難爲功賔客滿堂上何人髙義同
　　　魏將軍歌
將軍昔著從事衫(鄭曰著陟畧切○洙曰别駕亦曰治中從事/孔恂爲别駕從事○蘇曰吴起暫卸戰裘學)
(著從事衣衫〇趙曰初/爲幕官於元帥府耳)鐵馬馳突重兩衘(洙曰衘衘勒也〇/蘇曰漢靈帝飛黄)
(良駿重衘交轡〇趙曰馬/勒重御則戰馬之謹也)被堅執銳略西極(洙曰前漢髙祖/紀朕親彼堅執)
(銳師古曰𬒳堅謂甲胄也執銳謂利/兵也爾雅西至於邠國謂之西極)崑崙月窟東蔪巖(鄭/曰)
(嶄仕咸切石髙峻〇洙曰相如賦嶄巖/參差揚雄長揚賦西壓月窟東震日城)君門羽林萬猛士惡
若哮虎子所監(洙曰監領也君門羽林禁旅也漢有羽林軍詩/噉如哮虎言其勇也〇趙曰申言將軍監軍於)
(殿前/也)五年起家列霜㦸(彦輔曰門列棨㦸也〇蘇曰揚素起家/五年門列棨㦸韓休語子曰爾軰豈不)
(見楊將軍乎不數年門列畫㦸况爾軰堂堂然獨守蠹簡/學組綉對偶比楊將軍逺矣〇趙曰言將軍驟貴如此)一日
過海收風㠶(趙曰言將軍逺/征而利於速戰)平生流輩徒蠢蠢長安少
年氣欲盡(趙曰觀將軍冨/貴功名而然矣)魏侯骨聳精爽緊華嶽峯尖
見秋隼(趙曰清秋之隼鳥也凢鷙鳥以秋而健所以比之〇/俯曰謝承後漢書竇武上䟽曰奉承詔命精爽隕越)星
纒寶校金盤陁(時可曰星纏寶校金盤陁盖馬裝也顔延年赭/白馬賦云具服金組兼餙丹艧寶校星纏縷章)
(霞布注云以金組青飾其裝具如星霞之布○蒼舒曰右按文選/張平子東京賦龍輈華轙金鑁鏤錫方釳左纛鈎膺玉瓖注蔡邕)
(白金鍐者馬冠也髙廣各五寸上如三華形在馬髦前鍐切鏤彫/節也當顱刻金爲之毛詩曰鈎膺鏤錫所謂寶校此其具也第尊)
(卑之制殊耳又古樂府白/馬金具裝横行遼水旁)夜騎天駟超天河(洙曰天官書漢/中四星曰天駟)
(房一星曰天良旁八星絶漢曰天漢○趙曰此言將軍所騎之馬/乃御廐馬也星纏寳校倒使顔延年赭白馬賦全語〇彦輔曰天)
(官書漢中四星曰天駟/使此者以言御廐耳)攙搶熒惑不敢動(鄭曰上𥘉衘下楚/耕切災星〇洙曰)
(攙搶妖星熒惑火星不敢動言畏其威也○蘇/曰司馬仲逹曰星拱帝座熒惑攙搶焉敢動)翠㽔雲旓相
蕩摩(鄭曰旓所交切旌旗旒也〇洙曰翠㽔雲旓皆旗也相蕩/摩舒閑也〇夣符曰右按文選啓翠華之葳㽔又張平子)
(西都賦曰棲鳴鳶曳雲旓又司馬相如子虚賦下摩蘭蕙上/拂羽蓋錯翡翠之葳蕤注徐廣曰錯音措或作錯紛翠㽔)吾
爲子起歌都護(洙曰漢遣王吉護匈奴南北兩道故/曰都護〇趙曰古樂府有丁督護歌)酒䦨揷
劒肝膽露鈎陳蒼蒼風玄武(洙曰一本云玄武暮隋天文/志鈎陳六星在紫宫中故天)
(子殿前亦有鈎陳所以法天也蒼蒼言其明也玄武亦明星也〇/趙曰鈎陳星名玄武關名〇安石曰三輔舊事曰未央宫北有玄)
(武關舊本誤以武字爲韻云風玄武極無義理徒誤學/者以鈎陳則蒼蒼以玄武則暮言當酒闌揷劒之時)萬歲千
秋奉明主(趙曰申言將軍/監軍於殿前矣)臨江節士安足數(洙曰夔州號/臨江軍〇趙)
(曰言將軍乃天子之節士非特臨江王節士而巳〇修可曰臨江/節士史失其名唯古樂府載宋陸厥臨江王節士歌曰節士慷慨)
(髮上衝冠彎弓掛若水長劒竦雲端是也〇俯曰夔州號臨江軍/甫欲將軍效漢王吉都護蕃漢而臨江節士又安足數甫自稱臨)
(江節/士)
　　　戯作花卿歌(洙曰髙適傳梓州副使叚子璋反以兵/攻東川節度李奐適率州兵與西川節)
(度使崔光逺攻子璋斬之西川牙將花敬定者恃勇旣/誅子璋大掠東蜀天子怒之〇師曰甫爲花卿痛惜之)
成都猛將有花卿(夢符曰右按左太冲蜀都賦金城石郭兼/市中區旣且麤崇實號成都〇魯曰花卿)
(家在丹稜東館鎮至今血/食其郷本朝封爲忠應公)學語小兒知姓名用如快鶻風
火生(蒼舒曰右按南史曹景宗謂所親曰我昔在郷里騎快馬/如龍與年少軰數十騎拓弓弦作礕礰聲放箭如餓䲭呌)
(平澤中逐麞數肋射之渇飲其血飢食其胃甜如甘露漿覺耳後/生風鼻尖出火此樂使人忘死不知老之將至〇余曰易家人卦)
(巽上離下爲風自火出火熾則風生風生/自火自内而出也象曰風自火出家人)見賊唯多身始輕
(洙曰漢光武/見大敵則勇)綿州副使着柘黄(洙曰綿州副使段子璋也着/柘黄僣乗輿服色也〇趙曰)
(而公今詩云綿州則梓州字誤/傳爲綿州乎柘黃天子之服也)我卿掃除即日平子璋髑
髏血模糊(梅曰模糊/血塗貌)手提擲還崔大夫(洙曰子璋即叚/子璋也崔大夫)
(崔光逺也○蘇曰少陵時有病瘧者少陵謂之曰吾詩可療之病/者曰云何少陵曰夜闌更執燭相對如夢寐其人誦之瘧猶是也)
(少陵曰更誦吾詩云子璋髑髏血模糊手提擲還崔/大夫其人誦之果愈然則可以感鬼神信不妄矣)李侯重有
此節度(洙曰李侯東川節度使李奂也〇趙曰段子璋旣攻東/川則李奐必失節度矣以花卿斬之則李侯復保有節)
(度/焉)人道我卿絶丗(洙曰一/作代)無旣稱絶丗無天子何不喚
取守京都(洙曰譏其掠奪也〇黄曰子美作花卿歌雄壯激昂/讀之想見其人也楊明叔爲余言花卿家在丹陵東)
(館鎮至今有英氣血食/其卿見封爲忠應公)
　　　投贈哥舒開府翰二十韻(鄭曰名翰其先蓋突厥/施酋長哥舒部之裔)
今代麒麟閣何人第一功(洙曰漢武帝獲麟作麒麟閣以畫/功臣像也虞義詩當今麟閣上千)
(載有雄名漢宣帝甘露三年上思股肱之美乃圖畫大將軍霍光/等十二人於麒麟閣漢髙祖即位論功行封以蕭何功爲第一)
君王自神武(洙曰尚書曰帝德廣運乃聖乃神乃武乃文/前漢刑法志髙祖躬神武之才揔攬英雄)駕
馭必英雄(洙曰吴張昭曰人/君能駕御英雄)開府當朝傑(洙曰齊職儀曰/開府儀同三司)
(秦漢無文唐制開府儀同三司從一品官〇/趙曰翰於天寶十一載加開府儀同三司)論兵邁古風先
鋒百勝在(洙曰勝一作戰劉牢之爲前鋒百/戰百勝號爲北府兵敵人畏之)略地兩隅空
(洙曰漢書鄂秋曰曹參雖/有野戰略地之功如此)青海無傳箭(洙曰翰築城青海上/吐蕃攻破之移築龍)
(駒鼻吐蕃不敢近青海〇趙曰胡人毎起兵則/傳箭爲號或曰守城之法更夜傳箭以警其睡)天山早挂弓
(洙曰薛仁貴傳將軍三箭定天山將士長歌入漢關天山即祁連/也匈奴謂天爲祁連今鮮卑語然見武紀注所謂天山即祁連也)
(〇趙曰早挂/弓則不復用)廉頗仍走敵(洙曰見廉頗/出將頻注)魏絳巳和戎(洙曰/魏絳)
(勸晉侯和戎以爲有五利公從之魏絳盟諸戎脩民事田以時旣/而鄭人來歸賂晉侯以師悝師觸師蠲歌鐘二肆具及鎛磬女樂)
(二八晉侯以樂之半賜魏絳曰子教寡人和戎八年之中九合/諸侯如樂之和請與子樂之於是魏絳始有金石之樂禮也)毎
惜河湟棄新兼節制通(趙曰翰十二載進封凉國公兼河西/節度使盖以河湟之乆棄欲得翰收)
(復之故使之/節度河西也)智謀垂睿想(洙曰王忠嗣𬒳罪詔翰入朝帝虚心/待之〇趙曰方謀復河隍而爲帝所)
(系/想)出入冠諸公日月低秦樹乾坤繞漢宫(趙曰此言收/後之功也按)
(傳云攻破吐蕃共濟收黄河九曲以其地置兆陽郡/此所謂日月所臨特低秦樹乾坤所包獨繞漢宮)胡人愁逐
北(洙曰言胡人數爲翰所破而敗北也吐蕃甞盗積石軍麥爲翰/所破馬無還者服䖍曰自敗曰北○趙曰翰之威武胡人愁其)
(攻逐而敗北矣漢書注師敗曰北/舊注引吐蕃盗麥爲翰所破非是)宛馬又從東(鄭曰宛於爰/切○洙曰漢)
(伐大宛得天馬乃作歌曰天馬來歷無草徑千里循東道言翰能/振威武故蠻夷畏服宛馬復來也〇夢符曰右按文選阮籍詩天)
(馬出西北由/來從東道)受命邊沙逺(洙曰邊沙一作軍/麾翰屢節鎮邊郡)歸來御席同
(洙曰翰甞來朝帝命髙力士賜宴詔尚食生擊鹿取血瀹膓生洛/河以賜之〇趙曰邊沙逺指言河西爲逺御席同言復河隍功成)
(而歸寵宴之盛此並終節制河西後來事舊注/所引皆在河西節度巳前煌惑學者不得不辯)軒墀曽寵鶴
(洙曰左傳狄人伐衛懿公好鶴鶴有乗軒者將戰國人受甲者皆/曰使鶴鶴實有禄位余焉能戰〇余曰邵氏聞見録云子美軒墀)
(曽寵鶴如鶴乗軒左傳注云軒大夫車也/非軒墀之軒或以爲病惟知詩者能辨之)畋獵舊非熊(洙曰文/王將出)
(獵卜之曰所獲非熊非羆非虎非貔乃霸王之輔也於是文王獵/果遇太公於渭之陽與語大說同載而歸以爲師也〇趙曰言翰)
(之貴寵已如乗軒之鶴明皇得之如文王/之得吕望左傳衛懿公好鶴鶴有乗軒者)茅土加名數(洙曰禹/貢徐州)
(厥貢惟土五色注王者封五色土爲社建諸侯則各割其方色士/與之使立社燾以黄土苞以白茅茅取其㓗黄土取王者覆四方)
(名數謂等其爵位輕重而爲之名數也故名位不同禮亦異數〇/趙曰此言翰進封西平郡王也茅土事凡建國名以其方色之土)
(與之立社燾以/黄土苴以白茅)山河誓始終(洙曰沛公即位封功臣爲之誓曰/使黄河如帶太山若礪國以永存)
(爰及苗裔於是申以丹書之信重以白馬之盟又作十八侯位次/杜業納說曰迹漢功臣亦皆割符丗爵受山河之誓存以著其號)
(吏以䝉年小輕之曰彼豎子何能爲此以肉餒虎耳他日與蒙㑹/又蚩辱之䝉大怒拔刀殺吏出俄因校尉袁雄自首因間言於孫)
(策䇿竒之召至左右一云郷曲輕周處將軍拔吕䝉周處晉人/字子隱膂力過人好馳騁田獵不脩細行縱情肆慾郷曲患之)防
身一長劒將欲倚崆峒(洙曰一作防身有長劒聊亦倚崆峒/宋玉賦長劒耿介倚天〇趙曰晉孫)
(楚叅石苞驃騎將軍事恃才傲苞因有嫌隙吴孫䇿吕䝉召置在/右子美欲有兾於翰故先引以爲言以軍事則能留孫楚異乎石)
(苞之不容以行間則有識吕䝉如孫䇿者如此則我所防身之劒/亦欲倚之於崆峒也〇師曰玄宗即位自負神武好開邊境駕馭)
(英雄之士以爲將帥哥舒守開符得自選將校叅謀唐制開府儀/同三司三司者三公也從一品官哥舒特膺帝眷必立大功爲麒)
(麟第一人北征突厥西伐吐蕃略取也故云兩隅空青海軍中夜/傳箭以守無傳箭言無警也宋玉曰彎弓掛扶桑早掛弓言休兵)
(也旣敵一走竄畏吾之威斯與吾求和故云魏絳已和戎河隍乃/河曲築隍以備冦王忠嗣守河隍爲冦所敗翰入朝陳攻守計帝)
(以翰領節制虚心待之出入朝廷諸公莫敢比望日月低秦樹乾/坤繞漢宮言帝任翰關中之勢由此髙大不爲冦所陵逼也吐蕃)
(甞盗積石軍麥爲翰所敗師敗曰北冦旣敗北由是胡人畏威遂/以馬入獻故曰宛馬又從東此皆援以爲喻之辭非真獻馬也翰)
(受命節鎮邊郡故云邊沙逺及歸朝帝賜坐作生洛河以宴之故/云御席同衛懿公曽寵鶴今帝之寵翰非寵鶴之比也䇿行言以)
(計用兵不暇交戰故云遺戰伐遺棄也昭融言帝之哲鑒也翰用/謀與帝意合故能聳動於帝勲業青冥上言立功之髙也交親氣)
(槩中言氣義之感人也甫自言未獲爲翰之上客而頭巳白惜不/爲翰之眷待也古詩云王孫不歸來緑盡池塘草幾年春草歇謂)
(不能歸郷也今日暮途窮歎衰老也軍事留孫楚甫參翰幕府也/行乃行伍行間識吕䝉言翰識擢甫於微賤也崆峒山在西正當)
(吐蕃所入之道將倚劒/崆峒從翰守節鎮也)
　　　諸將五首
漢朝陵墓對南山(洙曰張孟陽七哀詩北邙何壘壘髙陵有/四五借問誰家墳皆云漢丗主恭文遥相)
(望原陵/欝膴膴)胡虜千秋尚入關昨日玉魚䝉葬地(洙曰西/京雜記)
(長安大明宫宣政殿此殿初就毎夜見數騎衣鮮麗遊往其間髙/宗使巫祝劉明奴王湛然問其所由鬼云我是漢楚王戊太子死)
(葬於此明奴等曰按漢書戊與七國反誅死無後焉得其子葬於/此鬼曰我當時入朝以路逺不從坐後病死天子於此葬我漢書)
(目有遺誤耳明奴因宣詔與改葬鬼喜曰我昔日亦是近屬豪貴/今在天子宮内出入不安改卜極爲幸甚今在殿東北入地丈餘)
(我死時天子歛我玉魚一雙今猶未朽必以此相送勿見奪也明/奴以事奏聞有勑改葬苑外及發掘玉魚宛然見在棺槨之屬朽)
(爛巳盡自是/其事遂絶)早時金盌出人間(洙曰孔氏怪曰盧充家西有/崔少府墓一日見一府舎門)
(進見少府與崔小女爲婚三日崔曰君可歸女生男當以相還居/四年三月三日臨水戯忽見崔氏并少府抱兒還充又與盌并贈)
(詩一首充取兒盌及詩女忽不見充詣市賣盌崔女姨曰我妹之/女嫁而亡贈以金盌着棺中云〇田曰𥙷遺云沈炯行經漢武通)
(天臺爲表奏之其略曰甲帳珠簾一朝零落茂陵玉盌遂出人間/今公所言乃茂陵事但金玉異爾舊所引乃女子之事也〇趙曰)
(此四句所以激怒諸將也漢朝天子之陵大臣之墓自/以對南山千秋萬歳之固矣及胡虜入關不無侵掠也)見愁汗
馬西戎逼曽閃朱旗北斗閑(洙曰子美父名集中兩處用/閑字皆非是謂吐蕃於河隴)
(䧟京師也○趙曰前四句旣有胡虜發掘冡墓矣今継有吐蕃/之難而諸將不知憤激速來長安禦戎也長安號北斗城耳)多
少材官守涇渭(洙曰漢材官蹶/張皆武臣也)將軍且莫破愁顔(趙曰爲/將軍者)
(當以防冦爲念且莫/破愁顔而爲樂也)
韓公本意築三城擬絶天驕拔漢旌(洙曰匈奴傳天之驕/子○夢符曰右按唐)
(吕温三受降城碑黙啜強暴朔方天緫管韓國公張仁愿請築三/城奪據其地中宗詔許横議不撓於是留及瓜之戍斬姦命之卒)
(六城雷動三城岳立以拂雲祠爲中城東西相去各四百里過朝/那而北闢斥候迭望幾二十所損費億萬減兵萬人〇趙曰漢匈)
(奴傳自稱爲天之驕子而回紇/者匈奴之種也故亦得稱天驕)豈謂盡煩回紇馬翻然逺
救朔方兵(洙曰言築城以備蕃冦而蕃反爲唐平難也〇趙曰/至德元年郭子儀以朔方安西回紇等兵討安慶緒)
(其後回紇恃功侵擾/中國此公所以嘆也)胡來不覺潼關隘(洙曰謂禄山䧟關/也〇趙曰潼關非)
(不隘也而胡來不覺其隘蓋以/失守也此以譏哥舒翰之敗)龍起猶聞晉水清(洙曰謂肅/宗起於靈)
(武也〇趙曰河北者晉地也乃安賊/所起之地肅宗龍飛而晉水復清)獨使至尊憂社稷諸
君何以荅升平(蘇曰劉毅曰至尊獨憂社稷焦心/勞思諸大夫忍食肉端然安君平)
洛陽宫殿化爲烽(洙曰曹子建洛陽何/寂寞宮殿盡燒焚)休道秦關百二
重(洙曰張孟陽劒閣銘秦得百二併吞山河注言百二謂以二萬/之衆足以當百萬得形勢也〇趙曰祖出前漢田肯賀髙祖曰)
(陛下治秦中秦形勝之國也帶山阻河持㦸百萬秦得/百二焉注曰秦地險固二萬人足當諸侯百萬人也)滄海未
全歸禹貢薊門何處盡堯封(洙曰言爲盗賊所奄有也〇/趙曰滄海指山東薊門言河)
(北言爲盗/賊所䧟也)朝廷衮職雖多預天下軍儲不自供(趙曰罪/朝廷之)
(臣不能補衮也下言郡國不/修貢賦湏上求索而後供也)稍喜臨邊王相國(洙曰王縉也/文中子折衝)
(樽爼不/臨邊)肯銷金甲事春農(洙曰蔡文姬詩/金甲耀日光)
回首扶桑銅柱標(洙曰見南海殘銅柱注〇趙曰/馬援南征建銅柱標以勒功)冥冥氛
䘲未全銷越裳翡翠無消息(洙曰前漢西域傳賛孝武之/丗覩犀布玳瑁則建朱崖七)
(郡自是之後明珠文甲通犀翠羽之珍盈於後宫師古注云昔周/公相成王越裳氏重九譯而獻白雉譯曰吾受命國之黄耇巳日)
(乆矣天之無烈風迅雷也意/中國有聖人乎蓋往朝之)南海明珠乆寂寥(洙曰賈琮傳/交趾土多珎)
(異産明璣翠羽犀象瑇瑁/異香美木之屬莫不自出)殊錫曽爲大司馬(洙曰東晉石勒/侵阜陵詔加王)
(導大司馬假以黄鉞出討/之軍次江寧帝親餞于郊)揔戎皆揷侍中貂(洙曰漢侍中冠/武弁大冠亦曰)
(惠文冠加璫附蟬爲文貂尾爲飾也〇趙曰此深責諸君徒享髙/爵厚恩而不能輸忠者也故有下句〇師曰子美甞有自平宫中)
(吕太一南海收珠之句蓋呂太一爲廣州使舉兵叛故翡翠明珠/乆不貢朝廷說者多引此詩以解太一之事揔戎皆揷侍中貂言)
(將帥邀功皆/居髙官也)炎風朔雪天王地只在忠良翊聖朝(洙曰/言天)
(子冒風雪於外所頼者惟忠臣而巳〇趙曰公以莫非/王土當脩職貢必欲其來而在忠臣翊賛天子而巳矣)
錦江春色逐人來(趙曰此篇專言嚴武也公以去年夏離成/都而今年至夔初見春焉故云逐人來)
巫峽清秋萬壑哀(洙曰殷仲文詩獨有清秋日能使髙興盡/又爽籟驚幽律哀壑叩虚牝〇趙曰公至)
(䕫初見/秋也)正憶往時嚴僕射(洙曰/嚴武)共迎中使望郷臺(趙/曰)
(嚴武鎮蜀辟公爲叅謀望郷臺在成都之/北時公隨嚴僕射登此臺以迎中使也)主恩前後三持節
(洙曰按武傳兩鎮蜀一刺綿州〇趙曰第一次寳應元年正月權/令兩川都節制第二次於六月專以節制西川阻徐知道反不得)
(進第三次廣德二年朝廷方正以兩/川合一節度而武以黄河侍郎來)軍令分明數舉盃西蜀
地形天下險安危須仗出羣材(洙曰劒閣銘曰形勝之地/匪親勿居〇趙曰安危則)
(安其危也公於八哀之言武公來/雪山重武公去雪山輕正此意矣)
　軍旅
　　古詩二首　律詩七首
　　　揚旗(彦輔曰三年夏六月成都尹鄭公置酒公堂觀騎/士試新旗幟〇俯曰代宗大曆三年甫離峽中之)
(荆南夏六月鄭公置酒公堂觀騎/士旗幟將平吐蕃之難而作此詩)
江(洙曰一/作風)雨颯長夏(石曰夏日長故/云長夏颯動也)府中有餘清(洙曰謝/霊運密)
(林含餘清○蘇曰張敞新秋/雨過民事簡府中景物餘清)我公㑹賔客肅肅有異聲
(君平曰鄭公持軍/嚴粛有殊異声名)初筵閱軍裝(竦曰閱/視也)羅列照廣庭(洙/曰)
(詩有來雍雍/至止粛粛)庭空六(洙曰一/作四)馬入(蘇曰任安等六馬騎/直入安西都護府)駊
騀揚旗旌(鄭曰駊布可騀王可切馬揺頭也〇洙曰甘/泉賦崇丘陵之駊騀兮駊騀山阜之髙皃也)迴迴
偃飛蓋(洙曰劉公幹回回/自昏乱曹子建/飛盖相追隨〇倪曰逥迴勢回旋也)熠熠迸流星(洙/曰)
(何東賦掉奔星之流稱又/校獵賦曵彗星之飛旗)來纒(洙曰一/作衡)風飈急去擘山岳
傾(彭曰言揚旗去來/之狀其疾速若此)材歸俯身盡(洙曰鮑昭詩云/俯身散馬蹄)妙取略
地平虹蜺就掌握舒卷隨人輕(洙曰髙唐賦蜺爲旌王沉/賦曵招摇之脩旗婉若虹)
(之垂天選虹旗/攝麾而就卷)三州䧟犬戎(趙曰言去年十一月/吐蕃䧟松維保三州)但見西嶺
青公來練猛士欲奪天邊城(蘇曰班超謂將佐曰與君等/仗天子之威霊擣氐羗奪天)
(邊之城断其左臂与/月氐首亦不易也)此堂不易升(鄭曰易以䜴切○洙曰言/食人之禄當懷人之憂也)
(〇蘇曰王戎見陸逹議論乆之退回/視逹居堂曰吾終日不易升此堂)庸蜀日巳寧吾徒且
加餐休適蠻與荆(洙曰見近聞犬戎逺遁逃注書庸蜀微盧/古詩上言加餐飯王仲宣七哀詩復弃中)
(囯去逺身適荆蛮〇趙曰相勸加飡飯而不必捨去以嚴公/之故也○師曰甫終去蜀之荆蛮且爲是辝以美鄭公云)
　　　冬狩行(魯曰時梓州刺史章彛/兼侍御史留後東川)
君不見東川節度兵馬雄校獵亦似觀成功(修可曰/上林賦)
(天子校獵李竒注云/以五校兵出獵也)夜發猛士三千人清晨合圍歩驟
同(洙曰礼天/子不合圍)禽獸巳斃十七八(鄭曰斃毗祭切頓仆也○洙/曰西京賦僵禽斃獸爛若磧)
(礫白日未及移晷已/狝其十七八磧音跡)殺聲落日迴蒼穹幕前生致九青
兕(沈曰尓雅曰似牛郭/璞曰角青色重千斤)馲駝􁓈峞垂玄熊(鄭曰馲他閣駝大/何切馲駝有肉鞌)
(行百里負千斤而知水行􁓈落猥下五毁/切髙皃○洙曰幕前幕帳前以熊駝負也)東西南北百里間
髣髴蹴踏寒山空(鄭曰蹴七六切踏也○洙曰羽獵賦羡漫/半散䔥條数千里之外東西南北騁嗜奔)
(欲拖蒼豨跋犀犛蹶浮麋斮巨挻搏/玄猿南都賦排揵䧟扃蹵踏咸陽)有鳥名鸜鵒力不能
髙飛逐走蓬肉味不足登鼎爼(洙曰鸚鵡賦忖陋躰之腥/臊亦何勞於鼎俎鷦鷯賦)
(毛弗施於器用肉不登於爼味言非薦羞之物也〇/劉曰左傳有鸜鵒來巢童謡曰鸜鵒鸜鵒往来歌哭)胡爲見覉
虞羅中(洙曰陳子昂豈不在/逺遊虞羅所見㝷)春蒐冬狩侯得同(洙曰四時/田狩諸侯)
(得行其事○趙曰周礼春蒐夏苗秋狝冬狩本/天子之事也而諸侯同之故公詩曰侯得同)使君五馬一
馬騘(洙曰章彞兼侍御史故云/一馬騘故事使君五馬)况令攝行大將權號令
頗有前賢風(蘇曰孫㞯昨見耿將軍行師/號令明嚴頗有前賢威風)飄然時危一
老翁十年厭見旌旗紅(蘇曰角里先生語薪者曰子十/年厭見干戈旌旗只非今日耶)喜
君士卒甚整肅爲我回轡擒西戎草中狐兎盡何益
(蘇曰韓擒虎出獵門人諌曰將軍駈旌斾獵原野逐射馳躍以爲/樂雖尽得草棘窟穴狐兎亦復何益於君子冝掃奠塵坌勒功彛)
(鼎非細事韓大喜薦其材於朝/臣亦登顯門人即岑孝務也)天子不在咸陽宫(洙曰時天/子避狄〇)
(趙曰此篇盖廣德二年十月已後作也八月吐蕃入冦十月䧟邠/州及奉天車駕幸陜又三日吐蕃䧟京師故云不在咸陽宮也)
朝廷雖無幽王禍(洙曰史申侯与西夷/犬戎攻幽王於􁐻山)得不哀痛塵再
蒙(趙曰明皇以禄山之禍已蒙塵於蜀矣/今天子又以吐蕃之故蒙塵於外也)嗚呼得不哀痛塵
再蒙(洙曰時代宗在陜詔徴天下兵而程元振用事媒蝎大/臣/皆疑懼不進天下無一人應召者故此詩末章大有感激也)
　　　陪栢中丞觀宴將士二首
極樂三軍士誰知百戰埸(洙曰西都賦觀三軍之殺/獲又曰像仰極樂者也)無私
齊綺饌(趙曰梁何遜輕薄篇曰象/林沓繡被玉盤傳綺食)乆坐密金章(夢符曰右/按東晉𥘉)
(拜官相餙供饌羊曼丹陽曰客來早者得佳設日晏則漸不復精/隨客早晚時羊固拜臨海守竟日皆得精饌時以固之豐腆不如)
(曼之真率○趙曰指將士之金帶/耳鮑明逺建除詩左右佩金章)醉客霑鸚鵡(歐曰酉陽雜/爼云梁宴魏)
(使魏肇師舉酒勸陳昭儀俄而酒至鸚鵡盃徐君房飲不盡屬肇/師肇師曰海蠡蛇蜒尾翅皆張非以爲玩亦以爲罰今日直不得)
(辭○田曰鸚鵡盃名雕刻海蠡而爲之/像鸚鵡形昔人以之勸酒且以爲罰爵)佳人指鳯凰(趙曰筵上/或畫圗或)
(繡帳上有之而佳/人共指而言說也)幾時來翠節特地引紅粧(洙曰古詩娥/娥紅粉裝謝)
(玄暉坐昔紅裝蔓之句〇修可曰詳觀是詩首句云極樂三軍士/乃享軍詩非可使之賦鸚鵡盖鸚鵡杯名雕刻海蠡而爲之像鸚)
(鵡形昔人以之勸酒并爲罰爵〇師曰薛夢符云沈約宋書南平/王鑠上赤鸚普詔羣臣爲賦袁淑文冠當時又後漢黄祖之子射)
(大㑹賔客有獻鸚鵡者射舉酒於禰衡曰今日無以娱賔願先生/爲之賦衡筆不停綴文無加點南海異物志云鸚鵡螺狀似霞杯)
(形如鳥頭向其腹視似鸚鵡故以爲名佳人/指鳯皇疑是如秦弄玉吹簫乗鳯凰飛去事)
繡叚裝簷額(洙曰張平子美/人贈我錦繡叚)金花帖鼔腰(趙曰上句則樂/工之飾下句則)
(工所擊/之鼓)一夫先舞劒(洙曰子路拔劒而/舞項莊舞劒爲樂)百戲後歌鑣(洙曰/李廣)
(傳注刁斗以銅作〇趙曰戲爲夔峽樵歌之音/也公前篇閣夜詩曰夷歌是處起漁樵是巳)江樹城孤逺
雲臺使寂寥(趙曰公言使寂寥豈/乆無使命之來乎)漢朝頻選將應拜
霍嫖姚(洙曰霍去病/爲嫖姚將軍)
　　　觀兵
北庭送壯士(洙曰燕太子送荆軻於易水/上軻歌曰壯士一去不復還)貔虎數尤多(洙/曰)
(書如虎如貔〇師曰時回紇送兵三千助討賊故/云云〇程曰陸機云貔似虎遼東人謂之白貔)精銳舊無敵
(洙曰精銳/猶勇敢)邊隅今若何(趙曰此望其必/勝而憂之之辭)妖氛擁白馬(趙曰/妖氛)
(指言吐蕃之兵待彫戈則待北庭之賜也/古鼎銘曰王命户臣賜爾和鸞黼黻彫戈)元帥待彫戈莫守
鄴城下(師曰元帥代宗也時九節度兵圍賊將/慶緒於相州甫欲誅其渠魁故云云)斬鯨遼海波
(洙曰言當誅魁渠也○趙曰思明據城宋下公/謂可以緩圖且於遼海斬鯨則以吐蕃爲急也)
　　　觀安西兵過赴關中待命二首
四鎮富精銳(洙曰言多勇銳也晉職官志四鎭通於柔逺通/典鎮東將軍後漢末魏武帝爲之鎮南將軍劉)
(表爲之魏張魯晉當陽侯杜元凱並爲之鎮西將軍後漢劉表爲/之魏鍾離鄧艾爲之鎮北將軍南魏明帝太和中置劉靖許允並)
(爲之各一人宋時四鎮與中軍通爲雜號後魏加大次尚書令○/夢符曰右按唐武后時右鷹揚衛將軍王孝傑擊吐蕃大破其衆)
(復取四鎮更置安西都護府於龜兹以兵鎮守/又唐志四鎮都督府謂龜兹于闐焉耆踈勒也)摧鋒皆絶倫
(洙曰能摧/鋒䧟陣也)還聞獻士卒足以静風塵老馬夜知道(洙/曰)
(齊相公失道管仲使隨老馬而得出以老/馬多智也〇師曰老馬喻哥翰老將也)蒼鷹飢著人(鄭曰/著直)
(畧切〇洙曰晉載記言慕容垂猶鷹也飢則/附人飽則髙飛○師曰鷹飢喻禄山未髙也)臨危經乆戰用
意始知神(洙曰精熟戰陳用意若神〇師曰當此/時正好使之立功以充其志願故云云)
竒兵不在衆(洙曰史兵以正合以竒勝傳云留侯用/竒兵不必衆多雖多不精銳而無益)萬馬救
中原(洙曰蔡琰謂曹公曰明公厩有萬馬○蘇曰司馬/仲逹曰得萬馬可解中原之急亦成於大事也)談笑
無河北(洙曰言談笑司以却敵○趙曰禄山之叛河北一帶巳/䧟没今言安西兵之精銳主將於談笑之間可以蔑無)
(河北矣東坡云已覺談/笑無西戎出於此也)心肝奉至尊(洙曰言/至誠也)孤雲隨殺氣
飛鳥避轅門(蒼舒曰項羽傳將入轅門是也〇石曰轅門以/車爲軍門兵屯嚴肅雖飛鳥不敢過故云云)竟
日留歡樂(洙曰一/作觀)城池未覺喧(洙曰言軍令整肅不囂亂/也○夢符曰右按周禮掌)
(舎掌王㑹同之舎設車宫轅門注王行險阻處/次車蕃御車以轅表門前漢書項籍將入轅門)
　　　八陣圖(彦輔曰亮推演兵法作八陣圖咸得其要桓温/傳初諸葛亮造八陣圖於魚復平沙之上壘石)
(爲八行相去二丈温見之謂此常山蛇勢也文武皆莫/能識之○昱曰陣勢八天地風雲飛龍翔鳥虎翼蛇蟠)
(二革二金爲天三革三金爲地二革三金爲風三革二/金爲雲四革三金爲龍三革四金爲虎四革五金爲鳥)
(五革四/金爲蛇)
功蓋三分國(洙曰三分謂吴魏蜀也/蜀記曰三分我九鼎)名成八陣圖江流
石不轉(趙曰行客云水方落時於石磧就視則茫茫然一磧耳/及登髙而望乃隱隱見其行列則武侯製作豈近於神)
(異乎○余曰按永嘉薛氏云今武侯之圗可見者三一在沔陽之/髙平舊壘一在廣都之八陣郷一在魚復永安宫南江灘水上在)
(摽聚行列依然如是者僅六百年迨今不動然天下三分如鼎足/峙立蜀之所以不存者其遺恨失在吞吴而巳使不吞吴則魏豈)
(能合/并哉)
　　　夕烽
夕烽來不近毎日報平安塞上傳光小雲邊落點殘
照秦通警急(趙曰有警急之報則舉烽火以相應○余曰前賈/誼䟽斥候望烽燧不得卧文頴曰邊方備胡冦作)
(髙土櫓櫓上作桔皐桔皐頭兠零以薪草置其中常低之有冦即/火燃舉之以相告曰烽火多積薪冦至即燃之以望其煙曰燧張)
(晏曰晝舉烽夜燔燧也師古曰/張說誤也晝則燔燧夜則舉烽)過隴自艱難(趙曰言安史之/兵猶岀没隴上)
(矣)聞道蓬萊殿(鄭曰長安志殿在/東内紫宸殿北)千門立馬看
分門集註杜工部詩卷第十五
分門集註杜工部詩卷第十六
　文章
　　古詩二首　律詩十四首
　　　夜聽許十誦詩愛而有作
許生五臺賔(洙曰河北有五臺山〇鄭曰五臺山名今在河/北其山五蠻環秀巍然俗謂之五臺仙人之都)
(也)業白出石壁(趙曰此言許生客居五臺行業精白而出也/佛經以美業爲白惡業爲黒逹磨甞曰當勤)
(修白業○大觀曰石壁字暗使列子載趙㐮/子狩於中山有一人從石壁出隨煙上下)余亦師粲可身
猶縳禪寂(洙曰師粲善詩○修可曰粲可乃六祖僧粲及慧可/二禪師粲傳法偈華種雖因地從地種花生若無人)
(下種花地盡無生可傳法偈本來縁有地種花生本來無有種花/亦不能生二人乃禪中祖師故子美師之非師粲善能詩者也○)
(趙曰粲則僧粲可則慧可傳燈云正与逹磨丗次相接公方与許/生共斈性空事故云許生巳業白而出吾猶縳禪空而未脫也縳)
(字出佛書其語曰貪著禪味/是菩薩縳縳禪則不能解也)何階子方便謬引爲匹敵(趙/曰)
(此言有何因階得子垂方便之行而以爲之匹也洪/駒父引佛經善巧方便其說是而舊注以爲田子方)離索晚相
逢(昱曰記檀弓吾/離羣而索居)包蒙欣有擊(洙曰易九二包/蒙上九擊蒙)誦詩渾(洙/曰)
(一作/混)遊衍四座皆辟易(洙曰皆一作俱項羽傳項羽瞋目/叱赤泉侯人馬俱驚辟易数里)應
手看捶鈎(鄭曰捶子果切又之累之睡二切○洙曰莊子知北/遊大馬之棰鈎者年八十矣而不失豪芒大馬曰子)
(巧欤曰臣有守也臣之年二十而好捶鈎於物無視也非鈎无察/也是用之者假不用者也以長得其用而况乎無不用者乎物孰)
(不資焉注拈捶鈎之輕重而無豪芒之差都無懷則物來皆應大/馬司馬也郭云捶者拈捶鈎之輕重而不失豪芒也或說云江東)
(三魏之間人皆謂錘爲棰音字亦同郭失之今不從此/說〇趙曰莊子輪扁斵輪有曰得之於心而應之於手)清心聽
鳴鏑(洙曰前漢匈奴傳冒頓作鳴鏑出獵左右皆隨鳴鏑而射/殺頭曼應劭曰髐箭也左思詩邊城苦鳴鏑陸機鳴鏑自)
(相知○趙曰黃鲁直云新詩如鳴弦盖/出於此也○鄭曰鏑丁歷切矢鋒也)精微穿溟涬(鄭曰上/亡頂反)
(下户頂反○洙曰莊子在宥篇大同乎涬溟注与物无際○趙曰/礼記致廣大而盡精微帝系譜曰天地𥘉起溟涬𪷟鴻舊注引莊)
(子大同乎涬溟注云自然之氣然終非本出杜公不/敢倒用也○師曰謂詩之精微与天地之氣相貫穿)飛動摧霹
靂(洙曰公羊注曰雷疾而甚者/爲震震與霆皆謂霹靂也)陶謝不枝梧(洙曰陶潜謝/玄暉靈運惠)
(連之徒也前漢項籍傳即帳中斬宋義頭諸將讋服莫敢枝梧如/淳曰枝猶枝梧也臣瓉曰小柱爲枝邪柱爲梧今屋斜柱是也○)
(師曰霹靂雷霆之威謂詩思飄然飛動雖/霹靂之威亦爲摧沮足見詩思之壯也)風騷共推激紫鸞
自超詣(洙曰紫鸞當作紫燕字之誤也西京雜記文帝自/代還有良馬九皆天下之駿其第五馬名紫燕)翠駮
誰剪剔(洙曰爾雅駮如馬倨牙食虎豹管子曰桓公乗馬虎望/見而伏公問管仲管仲意者君乗駮馬公曰然仲曰駮)
(馬食虎豹故疑焉紫燕良馬名/也莊子曰治馬者燒之剔之)君意人莫知人間夜寥閴
(蘇曰羲之一曰披襟立池上無語羊欣曰人莫知君意何也○趙/曰寥閴寂静之義梁蕭子範直坊賦曰何坊禁之寥閴對長夜之)
(蕪永○蒭曰末句崔/非傷無知巳者乎)
　　　贈蜀僧閭丘師兄(彦輔曰太常/博士均之孫)
大師銅梁秀(洙曰左思蜀都賦於東則左綿巴中百濮所充/外負銅梁於嚴渠内函要害以膏腴○田曰太)
(平御覧載張孟蜀都賦注云銅梁山名也按其山有桃枝竹東西/連亘二十餘里山嶺之上平整逺望諸山此獨秀也山在合州界)
(銅梁/縣)籍籍名家孫(洙曰袁陽源白馬篇籍籍關外來車徒/傾國鄽○安石曰籍籍名聲之衆也)嗚
呼先博士炳靈精氣奔(洙曰左太冲蜀都賦近則江漢炳/靈丗載其英鬱若相如皭若君平)
(王褒暐曄而秀發揚子含章而挺/生○師曰炳靈言英靈顯赫也)惟昔武皇后臨軒御乾
坤多士盡儒冠墨客藹雲屯(洙曰楊子雲上長楊賦聊因/筆墨之成文章故藉翰林以)
(爲主人子墨爲客卿以/諷陸士衡馬如雲屯)當時上紫殿不獨卿相尊(洙曰謝玄/暉直中書)
(省紫殿/肅隂隂)丗傳閭丘筆(師曰閭丘文/筆號爲大手)峻極逾崑崙(洙曰禹/本紀曰)
(崑崙髙三千五百里日月所相/避隱爲光明也詩峻極于天)鳳藏丹霄暮(洙曰一/作穴)龍去
白水渾(洙曰東京賦我丗祖忿之/乃龍飛白水鳯翔參墟)青熒雪嶺東(洙曰西都/賦琳珉青)
(熒去一作出○沈曰雪/嶺在蜀一名太白山)碑碣舊製存(鄭曰碣巨列切○田/曰東蜀牛頭山下有)
(閭丘均撰瑞聖寺磨崖碑嚴政/書寺今改爲天寕羅漢禪院)斯文散都邑髙價越璵璠
(洙曰均以文名當時/四方碑碣多出其手)晚看作者意(趙曰郄生見王導詩歎曰/晚見作者妙意○梅曰作)
(者指/均也)妙絶與誰論(洙曰陸韓卿/賦歌能妙絶)吾祖詩冠古(鄭曰冠/古玩切)同
年蒙主恩豫章夾日月歲乆空深根(洙曰見豫章/深出地注)小子
思踈闊豈能逹詞門(蘇曰宗戩讀渊明詩抚卷歎曰小子踈/略焉能逹文詞之門閫使人有愧服之)
(心信乎一/丗之真儒)窮愁一揮淚(洙曰愁一作秋陸士衡揮/淚歎流離又揮涙廣川隂)相遇即諸
昆我住錦宫城(洙曰成都記錦城以/江山明麗錯雜如錦)兄居祇樹園(鄭曰祇/翹移切)
(○洙曰金剛經佛在舎衛囯祇樹給孤獨園○田曰楞嚴經云祗/洹精舎注云祇洹林樹名㖵云祇陁洹或云逝多此云戦勝即太)
(子名林王是彼故云勝林精告建立有/二因縁須逹長者施園祇陁太子施樹)地近慰旅愁徃來當
丘樊天涯歇滯雨粳稻卧不翻漂然薄遊倦始與道
旅敦(旅一作侣〇/鲁曰敦厚也)景晏歩脩廊而無車馬喧(洙曰陶渊/明結廬在)
(人境而无/車馬喧)夜闌接軟語落月如金盆(洙曰謝靈運夜聽極/星闌車又継以闌夕)
(語法華經又以軟/語一云言詞柔軟)漠漠丗界黒(洙曰一/作空)驅驅爭奪繁唯
有摩尼珠可照濁水源(洙曰言性照圜明如摩尼珠然雖識/濁水而不爲汚濁所累也如語云涅)
(而不淄○田曰圎斍經譬如清淨摩尼宝珠映於五色隨方各現/諸愚癡者見彼摩尼寔有五色圎斍净性現於身心隨類各應亦)
(復如是觀無量壽佛經云諸天童子摩尼以爲纓絡光照百餘里/猶如和合百億日月不可具名室志云馮翊嚴生家漢南現山得)
(一洙如弹丸色胡人曰此西囯清水珠也若至濁水冷然洞澈矣/以三十萬易之而去○師曰摩尼珠以喻法性圎明淸浄不染塵)
(垢甫奔走盗賊間健羡閭/丘不爲汚濁所累故云云)
　　　寄李十二白二十韻
昔年有狂客號爾謫仙人(洙曰賀知章㑹稽人自號四明/狂客見白文章乃歎曰子謫仙)
(人/也)筆落驚風雨(洙曰驚一作聞驚/風雨言敏速也)詩成泣鬼神(洙曰泣/感鬼神)
(○蘇曰李白墓銘云公在長安時祕書監/賀知章吟公烏栖曲云此詩可以哭鬼神)聲名從此大汨没
一朝伸(洙曰按史言知章言白於玄宗召見金銮/殿奏頌一篇賜食帝爲調羹召供奉翰林)文彩承殊
渥流傳必絶倫(洙曰帝甞召白爲樂章白巳醉援筆成/文婉麗精巧無留思帝爱其才数宴見)龍舟
移棹晚獸錦奪𫀆新(洙曰白外傳云白/作樂章賜錦𫀆)白日來深殿青
雲滿後塵乞歸優詔許(洙曰白爲髙力士所諸自知不爲/親近所容懇求還山帝賜金放遂)遇
我宿心親(洙曰宿一作夙與子/美等爲醉中八仙)未負(洙曰一/作逐)幽棲志兼全
寵辱身劇談憐野逸嗜酒見天眞(洙曰嗜好也揚/雄家貧嗜酒)醉
舞梁園夜(洙曰雪賦梁王不恱遊於/兎園今汴州乃梁園故地)行歌泗水春(洙曰孔子/行歌於泗)
(水之上泗水/今泗濵是也)才髙心不展道屈善無隣處士禰衡俊(洙/曰)
(平原處士禰衡字正/平見諸公厭祢衡注)諸生原憲貧(洙曰見難甘/原憲貧注)稻粱求未
足(洙曰廣絶交論/分鴻鶩之稻粱)薏苡謗何頻(鄭曰薏於記苡養里切○洙/曰馬援征交趾載薏苡種還)
(人謗之以爲明珠大/貝喻白之遇讒也)五嶺炎蒸地三危放逐臣(洙曰見雲/山分五嶺)
(風壌帶/三苗注)幾年遭鵩鳥(洙曰賈誼作長沙王傳不得志/有鵩集于舎隅遂作鵩鳥賦)獨泣
向麒麟(洙曰王翰古峨眉怨朝晡泣/對麒麟樹樹下蒼苔日漸班)蘇武先還漢(洙曰見/握節漢)
(臣回/注)黃公豈事秦(洙曰夏黃公也見/羽翼懷商老注)楚筵辭醴日(洙曰/見門)
(引申白/賔注)梁獄上書辰(洙曰白坐事下潯陽獄鄒陽/於梁孝王獄中上書即出之)巳用當
時法誰將此義陳老吟秋月下病起暮江濵莫怪恩
波隔乗槎與問津(洙曰博物志有居海者八月乗查而/上天犯牽牛星孔子使子路問津焉)
　　　送竇九歸成都
文章亦不盡竇子才縱橫非爾更持節何人符大名
讀書雲閣觀問絹錦宫城我有浣花竹題詩須一行
　　　偶題
文章千古事得失寸心知(趙曰言文章垂不朽之事/其得其失蓋吾心自知之)作者
皆殊列名聲豈浪垂(洙曰言以文章/名必有所長也)騷人嗟不見(洙曰/丗之)
(言文章者謂文至於斉梁之間変而爲風騷矣○趙曰指/言屈原宋玉也文章之祖起於騷嗟不見則屈宋逺矣)漢道
盛於斯(洙曰漢文章深厚有古人之風○趙曰言漢有司馬遷/相如劉向王褒之属傷今不復見古人也〇師曰文章)
(惟漢爲渾厚森嚴故曰漢/道盛於斯心從弱歲疲)前軰飛騰入餘波綺麗爲(洙/曰)
(綺麗騷人之作也〇趙曰文章至於/綺麗乃騷雅之末流矣故謂之餘波)後賢兼舊利(洙曰利一/作列後之)
(作者兼騷/人之躰也)歷代各淸規(趙曰所謂逓/相祖述也)法自儒家有心從
弱歲疲(趙曰公自謂也吾之用心/自弱冠時疲苦至今也)永懷江左逸(洙曰江左/晉元帝渡)
(江所都也阮藉之流文多尚逸〇趙曰江左則/嵇阮鮑謝之徒文選多采取焉故公永懷之)多病鄴中竒
(洙曰病一作謝鄴魏所都文帝好文故作者多尚竒/江文通云關西鄴下旣巳罕同河外江南頗爲異法)騄驥皆良
馬麒麟帶好兒(趙曰麒麟之子仍是/麒麟故云帶好兒)車輪徒已斵(洙曰/莊子)
(桓公讀書輪扁以爲聖人之糟粕桓公曰寡人讀書輪人安得議/乎輪扁曰以臣之事觀之夫斵輪徐則甘而不固疾則苦而不入)
(不徐不疾得之於手應之於心口不能言有數存焉於其間臣不/能以喻臣之子臣之子亦不得受之於臣是以行年七十而老斵)
(輪古人之与其不可傳也死矣然則君之所讀者古人之糟粕/巳陸士衡文賦是蓋輪扁所不得言故非華說之所能精也)堂
構惜仍虧(洙曰書曰若考作室旣底/法厥子乃弗肯堂矧肯構)謾作潜夫論(洙曰後/漢王符)
(字莭信隱居著書三十餘萹以譏當時/失得不欲章顯其名故號曰潜夫論)虚傳㓜婦碑(洙曰曹/操与楊)
(脩讀曹娥碑隂有八字曰黄絹㓜婦外孫韲臼脩解得操行三十/里乃悟云黃絹是色絲絶字也㓜婦少女少女妙字也外孫女子)
(女子好字也韲曰受辛之器受辛辤也言絶/妙好辤与楊合操曰有智无智校三十里)縁情慰漂蕩(洙/曰)
(文賦詩縁/情而綺靡)抱疾屢遷移經濟慙長䇿(洙曰言无經済之/才〇趙曰公雖爲)
(自謙蓋亦自/傷於不用也)飛棲假一枝(洙曰鷦鷯賦巢不過一枝左太/冲巢林棲一枝可爲逹士模)塵
沙傍蜂蠆(鄭曰傍蒲/浪切近也)江峽繞蛟螭(洙曰蜂蠆蛟螭皆毒/物也言避患難不暇)
(耳〇趙曰言樓托於夔/州之地如此非有譬托)蕭瑟唐虞逺(洙曰沈休文論虞夏/以來遺文不覩〇趙)
(曰歎治古/之不復見)聮翩楚漢危(洙曰江文通雜躰詩序夫楚謡漢風/旣非一躰魏製晉造固亦二躰○趙)
(曰傷戰爭/之不能安)聖朝兼盗賊(洙曰胡虜爲中原之乱也○趙/曰言前有安史今有吐蕃是也)異俗
更喧卑(洙曰公北人而在南故呼/楚人爲異俗喧卑囂雜貌)鬱鬱星辰劒(洙曰張/華夜登)
(樓望見牛斗間有異/氣乃鄷城寳劒也)蒼蒼雲雨池(洙曰周瑜傳蛟龍得雲雨/恐非池中物〇革曰此二)
(句子美自喻失/其所也如此)兩都開幕府(洙曰兩都東京西京/也幕府謂元帥也)萬㝢揷
軍麾(洙曰謂天/下用兵也)南海殘銅柱(洙曰馬援勒功銅柱〇趙曰/言在南亦有侵犯者馬援征)
(南時立銅柱而勒功其上也〇/師曰恨無人立功如馬援也)東風避月支(洙曰匈奴傳東/胡強而月氏盛)
(○趙曰以比吐蕃也〇/師曰言避吐蕃之難也)音書恨烏鵲(洙曰西京雜記乾鵲噪/而行人至○趙曰恨烏)
(鵲之不/信也)號怒恠熊罷(洙曰苦寒行熊羆對我蹲〇/趙曰言夔州山居之所有也)稼穡分
詩興(洙曰役於營生/不暇吟詠也)柴荆學士冝(洙曰習其/風俗也)故山迷白
閣秋水憶黃陂(洙曰白閣黃陂閞中山水〇趙曰白閣則終/南山相附之山皇陂則皇子陂也舊以爲黄)
(陂誤/矣)不敢要佳句(鄭曰要/伊逍切)愁來賦别離(趙曰言夫郷/囯之逺也)
　　　戲爲六絶
庾信文章老更成凌雲健筆意縱橫(趙曰庾信文章綺/麗爲丗所尚江南)
(賦尤見稱於丗謂若相如作/大人賦飄然有凌雲之氣)今人嗤點流傳賦(田曰于宝晋/紀云蓋丗共)
(嗤點以爲灰塵/而相詬病矣)不覺前賢畏後生(洙曰周書庾信字子山有/盛才文章綺艶爲丗人所)
(尚謂之庾躰宿斈後生竟相模範毎有一文出京/都莫不稱誦作哀江南賦尤爲麗絶至今行於丗)
楊王盧駱當時體(洙曰楊烱王勃盧照鄰駱賔王以文詞斉/名天后初海内呼爲楊王盧駱號爲四傑)
(後盧以疾投頴水卒楊卒官駱以/檄武君死徐敬業難王溺死也)輕薄爲文哂未休(趙曰/四子)
(之文大率浮麗故公以爲輕薄爲文而哂/之未休也孔子曰其言不遜是故哂之)爾曹身與名俱滅
不廢江河萬古流(歐曰唐史李敬玄稱楊烱盧照鄰駱賔王/王勃必當顯貴裴行儉曰士之致逺先器)
(識後文藝勃等雖有文才而/浮躁淺露豈享爵禄之器也)
縱使盧王操翰墨劣於漢魏近風騷(洙曰謂漢魏文雖/近風騷未失其大)
(全尓○趙曰此篇文㪯照隣与勃也言漢魏之文/去古未逺終有風騷之氣而盧王之文比之爲劣)龍文虎脊
皆君馭(洙曰龍文虎脊馬之駿異者皆君馭言皆得逸才〇修/可曰漢天馬歌驊騮駿驥龍文虎脊武帝時西域大宛)
(馬虎春魚目龍文/鳯頸尾如蒲梢也)歷塊過都見爾曹(鄭曰過古禾切〇洙/曰見斈並盧王敏注)
(王褒頌過都越國蹶若歷塊〇趙曰謂文章之妙如龍文虎脊之/馬皆可充君之馭然或過都而蹶則猶不爲不良馬也爾曹指盧)
(王矣〇師道曰言逸足/過都如歷士塊之易也)
才力應難誇數公凡今誰是出羣雄或看翡翠蘭苕
上(趙曰郭景純詩翡翠戯蘭苕容色更相鮮言珍/禽在芳草間交相暉映而公借用言文章也)未掣鯨魚碧
海中(洙曰言今之爲文者止得小/巧而已○趙曰公自負其出/羣雄者如掣鯨魚於碧海非釣手之善氣力之雄安能然哉)
不薄今人愛古人淸詞麗句必爲隣竊攀屈宋冝方
駕恐與齊梁作後塵(洙曰屈原宋玉言其丈才足以方駕並驅/也梁齊詩躰格輕麗議者以丈之失始齊)
(梁也○趙曰此公之志也公必欲追逐屈宋而與之並駕者唯恐/不超越/齊梁而翻與之作後塵蓋齊梁躰格輕麗公所不取也)
未及前賢更勿疑遞相祖述復先誰别裁僞體親風
雅(夢符曰右按南史徐陵多變舊躰有新意又北史庾信父肩/吾與徐陵並爲東宫學士文辝竒艷丗號徐庾躰後進競相)
(模/􁑆)轉益多師是汝師(趙曰/裁納之以近風雅亦無常師必/多求前人所最長者爲師耳〇師曰遞)
(相祖述言齊梁相習爲輕薄之文無有慨然/以風雅正躰倡先者多師言意尚不一也)
　　　解悶五首(同作十二首五首見/果實門二首見絶句)
沈范早知何水部(洙曰謂水部郎中薛據沈/約范雲見能詩何水部注)曹劉不待
薛郎中(洙曰曹子建劉幹薛據也〇趙曰/若薛據者恨不與曹子劉楨同時)獨當省署開文
苑兼泛滄浪學釣翁(趙曰若薛前在省部今在荆/南有江湖之樂斯爲斈釣翁)
李陵蘇武是吾師(洙曰丗之言五言/詩始於蘇武李陵)孟子論文更不疑
(蘇曰顔延年云李陵蘇武句法可師餘區區軰不足数南子端論/文䆒理惟孟軻之書使人不疑○趙曰指孟雲卿也魏文帝有論)
(文篇末句專/言孟雲卿)一飯未曽留俗客(蘇曰陶侃未/嘗延俗客)數篇今見古
人詩(蘇曰校書/郎孟雲卿)
復憶襄陽孟浩然清詩句句盡堪傳即今耆舊無新
語(蘇曰殷湛曰曹劉泯跡文章无宗師觀耆/舊/區區於毫楮閒淈竒新語何後生者敢尓爲也)謾釣槎頭
縮項鯿(鄭曰卑連切〇洙曰項一作頸浩然開元時人詩云梅/花殘臘月栁色半春天鳥泊随陽鴈魚藏縮頸鯿又云)
(試垂竹竿釣果得查頭鯿鯿魚也楚人云長腰粳米縮頭鯿魚爲/美味也○趙曰言今耆舊之間不復造新語以言鯿魚但謾釣之)
(而已習鑿齒㐮陽耆舊傳云漢水中鯿魚/甚美禁人捕以槎断水因謂之槎頭鯿)
陶冶性靈存底物(洙曰詩能陶冶情性〇修可曰梁鍾嶸評/阮嗣宗詩无彫蟲之工而詠懷之作可以)
(陶冶靈性幽思〇趙曰言用何物以爲陶/冶性靈者惟有詩而巳故下句自長吟)新詩改罷自長吟
(蘇曰謝惠連改詩旣罷无/知音者遇好句自吟而已)熟知二謝將能事(洙曰玄暉霊/運〇趙曰熟)
(知者稔熟之熟也公言其稔熟知/謝靈運謝惠連將作此詩爲能事)頗學隂何苦用心(蘇曰梁/術云隂)
(鏗何遜文章傑出諸公用心太苦〇趙曰隂/則隂鏗何則何遜苦用心則不苟且爲心矣)
不見髙人王右丞(鄭曰本注/云相國縉)藍田丘壑蔓寒藤(趙曰右/丞王維)
(也有别墅在藍/田所謂輞川也)最傳秀句寰區滿未絶風流相國能(洙/曰)
(唐書王維傳維字摩詰開元中擢進士第乾元中轉尚書右丞以/詩各盛於時尤長五言詩晚年得宋之問藍田别墅墅在輞口水)
(周於舎下竹洲花塢与道交裴迪浮舟往來弹琴賦詩嘨歌終日/甞聚其田園所爲詩號輞川集代宗時弟縉爲宰相代宗好文求)
(維文縉編綴得四百餘篇上之〇趙曰王維能詩號􁠉川/集行于丗其弟相國縉本傳云少好斈與兄維俱以名聞)
　書畫
　　古詩律詩共二十四首
　　　李潮八分小篆歌(余曰邵氏聞見録云韓退之/石鼔詩躰子美八分歌也)
蒼頡鳥跡旣茫昧字體變化如浮雲(洙曰蒼頡黄帝臣/也觀鳥跡而爲文)
(字自蒼頡之後字躰変/易如浮雲焉无定躰也)陳蒼石鼓又巳訛(趙曰韓退之詩周/網陵遲四海沸宣)
(王憤起揮天戈鑴功勒成告万丗鑿石作鼓/隳嵯峨〇鄭曰陳蒼山名在鳯翔寳雞縣)大小二篆生八
分(洙曰周太史籕始剏大篆唐蘇載記石鼓文謂之周宣王獵碣/共十鼔其文則史籕大篆漢蔡邕字伯喈爲中郎將正六經于)
(太斈石壁天下摹斈邕大篆入妙品小篆者秦丞相李斯刪古文/複篆及史籕之書也𥘉諸侯力正文字異形秦始皇帝𥘉兼天下)
(丞相李斯乃奏同之罷其不與秦文合者斯作蒼頡篇/胡母敬作博斈篇皆取史籕大篆或頗改所謂小篆)秦有李
斯漢蔡邕(見上/注)中間作者寂不聞(趙曰八分篆与八/分事書苑所載不)
(一以予觀之蔡文姬別傳曰臣父邕言八分/書割李斯小篆去二分取八分故曰八分書)嶧山之碑野火
焚棗木傳刻肥失眞(洙曰嶧山碑李斯書也爲野火所焚人/惜其文故以棗木傳刻按史記始皇二)
(十八年東行郡囯上鄒嶧山/於是刻之于石乃頌秦徳)苦縣光和尚(定功曰苦縣屬陳/囯故城今在亳州)
骨立(修可曰續漢書詔苦縣立老子祠兼刻石即蔡邕八分書/也○趙曰野火焚謂李斯書也尚骨立謂蔡邕書也故於)
(嶧山之碑則傷棗木之失眞於苦/縣之碑則喜其有骨立也嶧音亦)書(洙曰一/作書)貴痩硬方通
神(蘇曰羊欣曰古將軍/筆畫勁硬妙絶通神)惜哉李蔡不復得(洙曰李斯蔡/邕不可復得)吾
甥李潮下筆親尚書韓擇木騎曹蔡有隣開元巳來
數八分潮也奄有二子成三人(洙曰韓擇木昌黎人官至/工部尚書散騎常侍工八)
(分師蔡邕法風流閑媚號伯喈中㒷蔡有隣濟陽人官至胄/曹叅軍善八分始拙弱至天寳中遂精妙相衛間多其筆跡)况
潮小篆逼秦相快劒長㦸森相向八分一字直百(洙/曰)
(一作/千)金(蘇曰程邈見李斯書/曰此一字直千金)蛟龍盤拏肉屈強(鄭曰屈九/勿反亦作)
(倔○洙曰言筆跡竒怪/勁屈如蛟龍之盤拏也)呉郡張顚誇草書草書非古空
雄壯(洙曰張旭呉郡人官至右率府長史時善草書言吾見公主/擔夫爭路而得其意後又觀公孫氏舞劒器而得其神飲醉)
(輒草書揮筆大叫以頭濡墨水中天下呼/爲張顛醒後自視以爲神人謂之草聖)豈知吾甥不流宕
(鄭曰徒浪/切過也)丞相中郎丈人行(洙曰丞相斯也中郎邕/也丈人行尊老之稱也)巴(洙/曰)
(一作/江)東逢李潮逾月求我歌我今衰老才力薄潮乎
潮乎奈汝何(師曰昔蒼頡觀鳥跡以制字自頡之後有大篆小/篆隷与八分行草之類字躰変易如雲无定書苑)
(云八分書者秦羽人上谷王次仲飾隷書爲之鍾繇謂之章程書/王愔曰王次仲始以古書方廣少破勢建中𥘉以隷書作楷法字)
(方八分始皇得次仲文簡略赴急疾之用甚善之蔡姬別傳曰臣/父邕言八分書割程邈隷字法去八法李斯小篆去二分取八分)
(故曰八分書蔡希總曰王次仲以楷法局促更引而伸之爲八分/故號八分書張懷􁁱云八分本謂之楷書楷者法也漸若八字分)
(散故名八分後漢指帝紀延熹八年春正月遣中常侍左悺之苦/縣祠老子注云苦縣厲郷今屬陳囯故城在亳州續漢書云桓帝)
(夢見老子令左悺於頼卿祠之詔陳相邊韶立祠兼刻石即蔡伯/喈八分書也又靈帝紀光和五年始置鴻都門生注云於鴻都門)
(内置斈召能爲尺牘及工書鳥篆者時南陽人師冝官稱八分爲/最大則一字徑丈小則方寸以是考之疑苦縣蔡邕書光和師宜)
(官書也詳觀此歌嶧山之碑野火焚謂李斯書也苦縣光和尚骨/立謂蔡邕書也故初言秦有李斯漢蔡邕次惜哉李蔡不復得卒)
(言丞相中郎丈人行而未甞一言師宜官然苦縣之祠立於桓帝/之延熹而光和乃靈帝年號豈非祠立於延熹而碑刻於光和乎)
(蓋延熹全光和纔十年之近尓或謂光和爲伯喈所書華山碑苦縣/老子朱龜碑未知孰是親近也言近於/李蔡秦相即李斯快劒長)
(㦸森相向解在鄭典設自施州歸行/音項輩也草書失之流宕篆則不然)
　　　送顧八分文學適洪吉州
中郎石經後八分蓋憔悴(洙曰蔡邕拜中郎將校書東觀/邕以經籍去聖乆逺文字多謬)
(俗儒穿鑿疑誤後斈熹平中表求正定六經文字靈帝許之邕/乃自書冊于碑使工刻立於太斈門外兩京記云正觀中得蔡)
(邕石經數段/邕能八分書)顧侯運鑪錘(鄭曰錘之/瑞切鍛也)筆力破餘地(洙曰/運鑪)
(鍾言能鍜錬以成一家之書○夢符曰右按莊子曰无莊之失其/美據梁之失其力黃帝之亡其智皆在鑪錘之間耳〇蘇曰黃刋)
(見蔡邕八分書曰/筆力尚可破餘地)昔在開元中韓蔡同贔屭(鄭曰上平/袐切下虚)
(器切〇洙曰開元中韓擇木蔡有鄰二人善八分事見李潮八分/歌注○修可曰張平子西京賦綴以二華巨靈贔屭注贔屭作力)
(之/貌)玄宗妙其書是以數子至御扎早流傳揄揚非造
次(洙曰明星師韓擇木甞於/彩牋上八分書賜張說)三人並入直(洙曰韓蔡/顧三人也)恩澤各
不二顧於韓蔡内辨眼工小字分日示諸王鉤深法
更祕(洙曰顧丈斈八分/外尤能小字也)文學與我遊蕭踈外聲利追隨
二十載浩蕩長安醉髙歌卿相宅文翰飛省寺視我
楊馬間(洙曰視公如楊/雄司馬相如)白首不相弃驊騮入窮巷(蘇曰/顔倚)
(訪原憲憲曰驊/騮亦肯入窮巷)必脫黃金轡(趙曰顧君騎驊騮相訪脫/黃金轡者言其冨貴也)一論
朋友難遲莫敢失墜古來事反覆相見橫涕泗嚮者
玉珂人(鄭曰珂/丘何切)誰是靑雲器(洙曰此事之反覆/也言貴者未必賢)才盡傷
形體(洙曰一/作骸)病渇汙官位(洙曰司馬病渇李㝷/曰乆汚玉堂之署)故舊獨
依然危時話顚躓(鄭曰/音致)我甘多病老子負憂丗志胡
爲困衣食顔色少稱遂逺作苦辛行順從衆多意舟
檝無根蔕蛟鼉好爲祟况兼水賊繁特戒風飊駃崩
騰戎馬際往往殺長吏子干東諸矦勤勉防縱恣邦
以民爲本魚飢費香餌(趙曰言當厚施予/以恤民爲本也)請哀瘡痍深
告訴皇華使使臣精所擇進徳知歷試惻隱誅求情
(洙曰當勒/恤民困也)固應賢愚異(洙曰不可一槩爲苛急/當存賢愚之用心尓)烈士惡苟
得俊傑思自致(趙曰皆以指言顧文/斈所以責望之深也)贈子猛虎行出郊
載酸鼻(洙曰陸士衡樂府猛虎行渇不飲盗泉水熱不息惡木/隂惡木豈無枝志士多苦心此皆勉其自振立也○趙)
(曰又戒之以無苟從也〇師曰漢蔡邕/爲中郎將善八分書書六/經文命工刻碑於太斈門外自邕之後八分書彫零故云憔悴張平)
(子西都賦云綴以二華巨霊贔屭注云贔屭作力之兒及書苑云/唐明皇好圖畫工八分章草豐茂英特𥘉張說爲麗正殿斈士献)
(詩明皇自於彩牋上八分書讃曰徳重和鼎功逾済川詞林秀發/翰苑光鮮所謂御扎流傳者此也辨眼言於字中最號明眼者也)
(神農本草云珂貝類大如鰒皮黃黒而骨白以爲馬餙生南海勒/謂之珂晋阮咸字仲容爲始平太守顔延年五君詠曰仲容靑雲)
(器靑雲言器之髙逺也按斉書江淹夢得五色筆由是文章日新/後夢有人稱郭璞取之尓後爲詩絶无美句時人謂爲才尽甫謙)
(言已才巳尽况又病渴豈可汚辱官位是以下文有我甘之語駃/音山吏反疾皃崩騰即奔騰也軍㒷之際賦斂慘刻動殺長吏以)
(叛魚飢費長餌喻民困當抚以恩也甫意欲顧生告于皇華使閔/其瘡痍精擇良吏以爲佐勤恤民隱无徒誅求一槩爲苛急略无)
(賢愚之異尓/烈士惡茍得戒顧生无以不義而負得當自致富貴/也樂府猛虎行云偈不飲盗泉水熱不息惡木隂欲其自振立之意)
　　　殿中楊監見示張旭草書圖
斯人已云亡草聖祕難得(趙曰漢張伯英善/草書人謂之草聖)及兹煩見
示滿月一悽惻(蘇曰孫登人事/悽凉滿目凄惻)悲風生微綃(洙曰潘安/仁凱風揚)
(微/綃)萬里起古色(師曰言有古/人之氣象)鏘鏘鳴玉動落落羣松
直連山蟠其間溟漲與筆力(趙曰言筆力浩汗若溟勃之/漲水乞与之也此篇言玉動)
(松直山蟠皆狀其草書耳〇師曰自/鏘鏘鳴玉動至此句皆言草書之狀)有練實先書臨池眞盡
墨(洙曰張伯英善草書凡家之衣帛必先書而/後練臨池斈書乆池水尽黒人謂之草聖)俊拔爲之主
(㤗伯曰俊抜言/筆力超越人也)暮年思轉極未知張王後(趙曰張則伯/英王則羲之)誰
並百代則嗚呼東呉精(洙曰張乃/蘇州人也)逸氣感淸識(洙曰張/旭草書)
(毎大醉叫呼狂走乃下筆自視以爲神/〇趙曰張旭之逸氣感楊監之淸識)楊公拂篋笥(安石曰謂/祕藏也)
舒卷忘寢食(蘇曰李成得王逸少帖舒卷披玩寢食俱忘示/兒曰此吾傳家之寳也〇安石曰忘寢食言愛)
(之/也)念昔揮毫端不得觀酒徳(洙曰張自言始見公主檐夫/爭道而得書法意觀公孫大)
(娘舞劒器而得其神俊觀張旭用意不獨在於大醉而已〇/趙曰公嘗曰張旭三盃草聖傳又劉伶善飲而有酒徳頌也)
　　　寄張十二山人彪三十韻
獨卧嵩陽(洙曰一/作雲)客三違潁水春(師曰時彪避禄山隱居/嵩陽凡三載矣故云三)
(違違/別也)艱難隨老母慘澹向時人謝氏㝷山屐(洙曰宋謝/霊運好登)
(山陟嶺必造幽峻嵓障數千重莫不尽登躡/常着木屐上山則去前齒下山則去後齒)陶公漉酒巾(洙/曰)
(陶潛在家酒熟取頭上/葛巾漉酒畢還復著之)羣兇彌宇宙此物在風塵(洙曰/猶使)
(之過時則必能自致因寇乱故在風塵〇蘇曰鄭莊未濟時居洛/下殷穆歸謂子曰於廣衆井見鄭子風神秀麗如麟鳯處羣類此)
(物豈乆在風塵耶〇/黃曰此物指彪也)歷下辭姜𬒳(洙曰見醉眠秋共𬒳注○/趙曰後漢姜肱有兄弟四)
(人居貧作一/布𬒳而共之)關西得孟鄰(洙曰見荒蕪孟母鄰注趙/曰孟子之母爲子擇鄰)早通交
契密晚接道流新静者心多妙先生藝絶倫草書何
太古(洙曰一云/應甚苦)詩興不無神(洙曰公詩云/下筆如有神)曹植休前軰
(洙曰曹植能詩休言爲張所/掩〇趙曰以終言其詩之神)張芝更後身(洙曰言山人草書/若張芝再生〇趙)
(曰以終言其/草書之古)數篇吟可老(蘇曰黃旟見隂鏗詩歎曰吾/得此軸吟詠可老何必多也)一字
買堪貧將恐曾防寇深潛託所親寧聞倚門夕(洙曰/薛包)
(事母至孝凡出入必有時未甞違/也至期母必倚門望之包必至矣)盡力㓗飡晨(洙曰束廣微/補亡南陔詩)
(馨尓夕膳/㓗尓晨飡)踈懶爲名誤(彦輔曰嵆康書信/復踈懶筋駑肉緩)驅馳䘮我眞
索居猶寂寞(洙曰禮離羣索/居猶一作尤)相遇益愁辛(洙曰江淹嵆/中散詩鍾鼔)
(或愁/辛)流轉依邊徼(洙曰邊徼/邊境也)逢迎念席珍(洙曰儒行席/上之珍以待)
(聘)時來故舊少亂後別離頻丗祖脩髙廟(洙曰後漢祭/祀志光武建)
(武二年正月立髙廟于洛陽四/時祫祀髙帝爲太祖一歲豆祀)文公賞從臣(洙曰僖二十四/年晉侯賞從亡)
(者介子推不言/禄禄亦弗及推)商山猶入楚(洙曰見羽翼/懷商老注)渭水不離秦
(洙曰離一作知見欲問桃花宿/注○趙曰源本指言桃源也)存想靑龍祕(洙曰靑龍道/家存想之術)騎
行白鹿馴(洙曰周義眞入龍矯山/見羡門子乗白鹿而行)耕嵒非谷口(魯曰楊子谷/口鄭子真耕)
(于嵒石/之下)結草即河濵(洙曰河上公不知姓結草河濵讀老/子漢景帝親問道以素書授于帝)
肘後符應驗(洙曰葛稚川有/肘後方數卷)囊中藥未陳旅懷殊不愜
良覿眇無因(洙曰謝霊運詩/引領兾長覿)自古皆悲恨浮生有屈伸
(程曰言張之勢伸而甫之势屈也/張以踈散故伸甫以貶逐故屈也)此邦今尚武(洙曰今一作/全方以武濟)
(於/時)何處且依仁(魯曰語/依於仁)鼓角凌天籟(洙曰莊子汝/不聞天籟乎)關
山信月輪(洙曰古今江/有月重輪)官塲(洙曰一/作壕)羅鎭磧(趙曰言官之/戰塲也故曰)
(言四鎭皆置官塲/收賦歛以供軍也)賊火近洮岷(洙曰洮岷地名屬隴右〇/孫曰言吐蕃入寇于此)蕭
瑟論兵地蒼忙鬪將辰大軍多處所餘孽尚紛綸髙
興知籠鳥(彦輔曰潘岳秋興賦猶池魚/籠鳥而有江湖山藪之思)斯文起獲麟(洙曰/起一)
(作豈孔子西狩獲麟〇師曰張之髙興視甫如籠/鳥之局促其文不遇如孔子傷麟出非其時也)窮秋正揺落
廻首望松筠(洙曰松一作湘松/筠有歲寒之操)
　　　丹靑引(魯曰贈曹/將軍覇)
將軍魏武之子孫(趙曰魏武則/曹公操也)於今爲庶爲清門(洙曰/昭傳)
(三十二年三后之姓/於今爲庶主所知也)英雄割據雖巳矣文彩風流今尚
存(蘇曰晉羊枯字叔子至蜀愛其山川風物明媚謂御驂者曰/楊雄王褒君平相如雖去數百年覧其遺蹤想風流文彩宛)
(然如在疑其典刑不泯範法尚存遂追賦四先生詩○趙曰司/馬遷恨文彩不表於後丗晉書天下之言風流者推王衍樂廣)學
書初學衛夫人(洙曰晉李夫/人名衛善書)但恨無過王右軍(洙曰王羲/之善隷書)
(爲今古之冠論者稱其筆勢以爲飄然若游雲矯若驚龍/初羲之爲老嫗書紙扇謂曰但言是王右軍書以求百錢)丹青
不知老將至冨貴於我如浮雲(洙曰語不知老之將至又/曰不義而冨且貴於我如)
(浮/雲)開元之中常引見承恩數上南薫殿(鄭曰数色角/切又如字)凌
煙功臣少顔色(洙曰唐制畫李靖等二十四人/於凌煙閣時正觀中太宗爲序)將軍下筆
開生面(趙曰凌煙畫像顔色巳暗而曹將軍重爲之畫故云開/生面用字盖因左氏狄人帰先軫之元而面如生也)
良相頭上進賢冠(洙曰後漢志進賢冠古緇/布冠也文儒者之服也)猛將腰間
大羽箭(洙曰太宗嘗自製長/弓大羽箭皆倍常制)褒公鄂公毛髮動(洙曰鄂公/尉遲敬徳)
(褒公叚/志玄)英姿颯爽來酣戰(趙曰淮南子曰魯陽公与韓/戦戦酣日暮援戈而揮之)先
帝天馬玉花騘畫公如山貌不同是日牽來赤墀下
(洙曰劉孝摽辯命/論時在赤墀之下)逈立閶闔生長風(趙曰天門也李善文選/注有紫微宫門名曰閶)
(闔言馬之上而/生風以其神駿)詔謂將軍拂絹素意匠慘澹經營中斯
須九重眞龍出一洗萬古凡馬空玉花却在御榻上
(趙曰玉花先帝之馬也/畫手精妙尽得其眞)榻上庭前屹相向(鄭曰屹/魚乞切)至尊含
笑催賜金圉人太僕皆惆悵弟子韓幹早入室(洙曰/言得)
(其真蹟也故稱入室〇晏曰/語由也升堂矣未入於室也)亦能畫馬窮殊相幹唯畫肉
不畫骨(蘇曰韓幹善畫馬大梁人右丞王維見其畫遂推獎之/官至太府寺丞善冩貌人物尤工鞍馬𥘉師匠曹覇於)
(後則獨善子美与韓幹畫馬子美豈知/畫者徒以幹畫馬肥大遂有畫肉之誚)忍使驊騮氣凋䘮將
軍盡善蓋有神必逢佳士亦寫眞(夢符曰右按晉書顧/愷之善丹青毎畫人)
(成或數年不點目精人問其故苔曰四躰妍媸本无闕少於妙處/傳神寫照正在阿堵中○趙曰梁簡文帝詠美人看畫詩云可令)
(俱是畫詩/能辨冩真)即今漂泊干戈際屢貌㝷常行路人途窮返
遭俗眼白(洙曰言職/者盖寡耳)丗上未有如公貧但看古來盛名
下(洙曰唐房琯賛曰盛/名之下爲難名矣)終日坎壈纒其身
　　　觀薛稷少保書畫壁
少保有古風得之陜郊篇(洙曰公詩曰駈車越陜郊北顧/臨大河○師曰周公召公分陜)
(而治自陜以東周公主之自陜以西召公主之稷嘗/爲古風詩以美周召是有志於周召而立功名也)惜哉功名
忤但見書畫傳(洙曰稷薛収之從子以詞學知名博雅尤工/隷書自貞觀永徽之際虞丗南褚遂良時人)
(宗其書跡自後罕能継者稷外祖魏徴冨國籍多有虞禇舊跡稷/銳精模倣筆態遒麗當時無及之者又善畫博採古跡睿宗在藩)
(留意於文學稷於是特見招引除太子少保睿宗甞召稷入宫中/叅决庶政恩遇莫與比及竇貞仗誅稷以知其謀賜死於萬年縣)
(獄中/矣)我遊梓州東遺跡涪江邊(鄭曰涪扶塢切水/出徼外南入漢)畫藏
青蓮界(洙曰青蓮/界佛寺也)書人金牓懸(洙曰事見天門/日射黃金牓注)仰看垂
露姿不崩亦不騫(洙曰漢曹喜工篆隷變懸針垂露/之法詩天保不騫不崩騫虧也)鬱鬱
三大字蛟龍岌相纒(鄭曰岌魚及切〇趙曰稷所書慧普寺/碑上三字字方徑三尺許筆畫雄勁然)
(公於李潮八分小篆歌云八分一字直千金蛟龍盤弩肉倔強是/言八分及草書之纏糾然後可言有蛟龍之勢也然稷三大字乃)
(眞書其勢豈若蛟龍耶余嘗到慶壽寺觀之三字之傍有贔/屭纏捧乃龍虵岌相纒也詩人道實事爲/壯觀之句耳)又揮
西方變發地扶屋椽(趙曰其所盡西/方變相則亡矣)慘淡壁飛動到今
色未填此行疊壯觀(師曰甫獲觀其故宅/與書畫故云疊壯觀)郭薛俱才賢
不知百載後誰復來通泉(洙曰通泉前有郭代公/後有薛少保故云郭薛)
　　　奉先劉少府新畫山水障歌(新添)
堂上不合生楓樹怪底江山起煙霧聞君掃却赤縣
(云无雲而雨/謂之天泣)野亭春還雜花逺(洙曰丘希範/書雜花生樹)漁翁瞑踏
孤舟立滄浪水深青溟闊欹岸側島秋毫末不見湘
妃鼔瑟時至今班竹臨江活(趙曰楚以狀所畫之竹言湘/妃逺矣○夢符曰右按楚詞)
(逺遊章句使湘靈鼓瑟兮令海若舞馮夷張華博物志舜死二妃/淚下染竹即班死爲湘水神故曰湘妃今公詩行語乃詩全妙如)
(此)劉侯天機精(洙曰莊子耆欲/深者天機淺)愛畫入骨髄(十朋曰徐/邈吾見王)
(貴畫入骨髄愛恨/吾斈不到竒妙處)自有兩兒郎揮灑亦莫比大兒聦明
到能添老樹巔崖裏小兒心孔開貌得山僧及童子
(趙曰祢衡曰大兒孔/文㪯小兒楊徳祖)若耶溪(洙曰越/溪也)雲門寺(十朋曰南史/何胤字子季)
(隱居不仕㑹稽山多靈異徃游焉居若耶山雲門寺𥘉㣧二兄求/點並棲遁至㣧又隱焉丗號點爲小山㣧爲大山亦曰東山兄弟)
(又云大/隱小隱)吾獨胡爲在泥滓青鞋布襪從此始(蘇曰謝玄/暉曰胡爲)
(翰墨埸屋中出没㑹稽山水竒秀布/襪青鞋鶡冠竹杖吾志從此始矣)
　　　戲題王宰畫山水圖歌(彦輔曰王宰畫/宰丹青絶倫)
十日畫一水五日畫一石能事不受相促迫王宰始
肯留眞跡壯哉崑崙方壷圖(洙曰壷一作丈列子湯問夏/革曰渤海之東不知幾億萬)
(里有大壑焉實惟無㡳之谷其下底名曰歸墟八宏九野之水天/漢之流莫不注之而無减焉注丗傳大海與天海通其中有五山)
(一曰岱嶼二曰圎嶠三曰方壷四曰瀛洲五曰蓬萊又周穆/王宿于崑崙之阿汾水之陽山海經云崑崙山有五色水也)挂
君髙堂之素壁巴陵洞庭日本東(洙曰巴陵岳陽也洞/庭在其左海東有日)
(本/國)赤岸水與銀河通(魯曰赤岸地名〇本中曰南兖州記曰/瓜歩山東五里江有赤岸山南臨江中)
(羅君章云赤岸若朝霞即此也濤水自海入江衝激六百里至此/岸側其勢始衰郭景純江賦云鼓洪濤於赤岸○趙曰先言崑崙)
(方丈持在仙山形容之下言洞庭赤岸水則又壯其/水之闊逺也巴陵郡岳州也洞庭在焉赤岸在真州)中有雲氣
隨飛龍(洙曰莊子姑射山有神人乗雲氣御飛龍/而遊乎四海之外江賦鼓波濤於赤岸)舟人漁子
入浦溆(鄭曰象/吕切)山水盡亞洪濤風(洙曰亞一作帶江賦舟/子渉人又蘆人漁子海)
(賦舟人漁子徂南極東/七發陵赤岸篲扶桑)尤工逺勢古莫比咫尺應須論
(洙曰一/作千)萬里(夢符曰右按南史景陵王子良傳賁字文煥能書/善畫於扇上圖山水咫尺之内便同萬里爲遥矜)
(愼不傳自/娯而巳)焉得并州快剪刀(蘇曰索靖見顧愷之畫欣然/曰恨不帶并州快剪刀來欲)
(剪松江半幅紋練歸去古詩/曰借君快剪刀輕綃剪波去)剪取呉松半江水(趙曰呉松言/呉地之松江)
(也○㤗伯曰甫託意言水王璘反漢中呉松江爲之阻絶不通時/李光弼守并州所攻必下喻以快剪刀言其断也意欲得光弼之)
(將平漢中以通/呉松故云云)
　　　觀李固請司馬弟山水圖三首(洙曰一/云李七)
簡易髙人意(洙曰一作體○敏功曰易以/䜴切平易也揚子以簡以易)匡牀竹火爐
(蘇曰張扶隱居太白山茅庵石鼎匡床竹火爐藥壷而巳甞有白/猿隨行漢武累徴不起使繪像進呈帝再三加賞後尸解○趙曰)
(莊子騎姬與晉/公同匡牀而食)寒天留逺客碧海掛新圖雖對連山好
貪看絶島孤羣仙不愁思冉冉下蓬壷(洙曰蓬壷山名/神仙所宅之地)
方丈渾連水天台惣映雲(洙曰方丈天/台二仙山)人間長見畫
老去恨空聞范蠡舟偏小(洙曰范蠡爲越破呉功成名遂/乃乗扁舟浮江湖變姓名適齊)
(爲鴟/夷子)王喬鶴不羣(趙曰其圖必畫舟與鶴故以范蠡/王喬比之王喬鶴事見昔遊詩注)此生
隨萬物何處出塵氛(洙曰莊子所謂/與物轉徙也)
髙浪垂翻屋(洙曰郭景純詩/髙浪駕蓬萊)崩崖欲壓床野橋(洙曰一/作樓)分
子細沙岸繞微茫紅浸珊瑚短青懸薜荔長浮查並
坐得仙老暫相將
　　　嚴公㕔宴同詠蜀道畫圖(得空/字)
日臨公館静畫列地圖雄劒閣星橋北(洙曰華陽記李/冰造七星橋上)
(應七/星)松州雪嶺東(洙曰西山有松州當吐蕃要衝也〇趙曰/雪嶺西山也在今威州之外冬夏常雪)
華夷山不斷呉蜀水相通(趙曰錦江之直/下通雨浙也)興與煙霞
㑹清樽幸不空(洙曰孔融傳座上客/常满樽中酒不空)
　　　奉觀嚴鄭公㕔事岷山沲江畫圖十韻(得忘/字)
沲水臨中座(鄭曰沲唐水切寰宇/記在成都府新繁縣)岷山到北堂(洙曰到一/作對江賦)
(惟岷之導江水所出也書沱潜旣導今蜀縣花丘及漢/中沔陽皆有沱水○趙曰此篇句句皆尽義甚分明)白波吹
粉壁青嶂揷雕梁(洙曰謝靈運詩連嶂/鼻/崿青華香深沉)直訝杉松冷兼
疑菱荇香雪雲虚點綴沙草得微茫嶺鴈随毫末川
蜺飲練光(趙曰亦只是畫作清川之景自/有蜺飲練光之態不必畫蜺也)霏紅洲蘂亂拂
黛石蘿長暗谷非關雨丹楓不爲霜(洙曰曉霜楓葉丹/○趙曰暗谷處非)
(眞是雨而暗丹楓葉不爲眞/是遭霜而丹皆以言畫也)秋成玄圃外(洙曰成一作城崑/崙山有玄圃〇蒼)
(舒曰右按楚詞曰朝發軔於蒼梧兮夕余至乎玄圃注玄圃神山/也淮南子曰崑崙玄圃惟絶通天〇鄭曰崑崙山去地萬一千里)
(上有層城九重或上侣之/是謂闐風又倍之爲懸圃)景物洞庭傍(洙曰洞庭湖名〇趙/曰皆以形容其畫乃)
(其景/也)繪事功殊絶幽襟興激昻從來謝太傅丘壑道
難忘(洙曰太傅謝安也安雖貴而東山之志不忘〇夢符曰右/按晉書明帝問謝鯤曰論者以君方庾亮何如荅曰端委)
(廟堂使百僚凖則鯤不如亮一丘一壑自謂過之〇師曰薛夢符/續注云云頋長康畫鯤在石嵓裏人問其故頋曰謝玄一丘一壑)
(自謂過之此子冝置丘壑中又謝安寓居㑹稽與義之攴遁遊出/則漁山水毎往臨安山中坐石室放情丘壑及薨贈太傅以此考)
(之謝太傅乃安也非謝鯤故子美别房太尉墓/詩又有對碁陪謝傅之句當從内翰注爲正)
　　　題李尊師松樹障子歌
老夫清晨梳白頭玄都道士來相訪握髪呼兒延入
戸(彦輔曰周公/一沐三握髪)手提新畫青松障障子松林靜杳冥
慿軒忽若無丹青隂崖却承霜雪幹(洙曰雪一作露馬/季長長笛賦生於)
(終南之隂崖南都賦/幽谷/岑夏含霜雪)偃蓋反走虬龍形老夫平生好竒
古對此興與精靈聚巳知仙客意相親更覺良工心
獨苦(蘇曰管子曰事無終始無多事業此言學者貴能成就也/唐人爲詩皆量巳力以致功常積情思數十年然後各自)
(名家今人不然未有小得於巳髙視前人自以爲無敵然知音之/難万事悉然杜工部云更覺良工心獨苦用意之妙舉丗莫知者)
(此所以爲獨苦歟又曰故人董傳善論詩余甞云子美詩不免有/凡語巳知仙客意相親更覺良工心獨苦此豈非凡語耶傳笑曰)
(此句殆爲君發凡人用意深處人罕能識此所以獨苦豈難畫哉/〇馬曰徐貌畫魚人多模學○薖曰韓宏曰良工用心何苦刻如)
(斯)松下丈人巾屨同偶坐似是商山翁(洙曰似一作自/一云南山四皓)
(隱於商山避/秦室之乱)悵望聊歌紫芝曲(洙曰悵望一云惆悵四皓/歌曰燁燁紫芝可以療飢)時
危慘淡來悲風(師曰玄都壇名道士受録皆於此壇障子松/林静杳冥言畫松无声也已知仙客意相親)
(言有歲寒之操也昔四皓遭秦乱隱于商山歌紫芝甫傷時/盗賊擾攘悵望四皓而想其髙躅故云時危慘淡來悲風)
　　　戲韋偃爲雙松圖歌(鮑曰韋偃見/畫馬歌注)
天下幾人畫古松畢宏巳老韋偃少(洙曰松一作樹畢/宏亦畫工也○鄭)
(曰宏大曆二年爲/給事中少失照切)絶筆長風起纎末(洙曰長笛賦其應/淸風也纎末奮籍)滿
堂動色嗟神妙(蘇曰蕭紼春宴時金甌七發七中滿堂賔客/動容嗟服神妙〇趙曰滿堂字如滿堂爲之)
(不樂〇秦曰左傳/使者色動而言肆)兩株慘裂苔蘚皮屈鐡交錯廻髙枝
白摧朽骨龍虎死黒入太隂雷雨垂松根胡僧憇寂
寞尨眉皓首無住著偏袒右肩露雙脚(鄭曰袒徒旱切/○洙曰金剛經)
(偏袒右肩右膝著地〇修可曰楞巖經云/名無住行名無着行公取而合用之也)葉裏松子僧前落
韋矦韋矦數相見我有一匹好東(洙曰一/作素)絹重之不減
錦繡叚(洙曰四愁詩美/人贈我錦繡叚)巳令拂拭光凌亂(洙曰謝惠連/淸波時凌亂)請
公放筆爲直幹(師曰畢宏韋偃皆唐之善畫者也白摧朽骨/龍虎死謂松枝也黒入太隂雷雨垂謂暗碧)
(之色也偏袒右肩露雙脚言胡/僧之狀也東絹謂山東大練也)
　　　通泉縣署屋壁後薛少保畫鶴
薛公十一鶴皆冩青田眞(洙曰晉永嘉記青田有雙鶴生/子即便去〇孫曰地理志處州)
(青田縣在州東南一百五十里有/雙鶴生子即便化去人以爲異)畫色乆欲盡蒼然猶出
塵(修可曰此史劉歊矯/矯出塵如雲中白鶴)低昻各有意(洙曰薛公畫鶴低昻皆/有意如返啄踈翎唳天)
(警露之類皆/隨而名之)磊落如長人(洙曰晉書嵇紹在稠人/中昻然若野鶴在雞羣)佳此志氣
逺豈唯粉墨新(師曰鶴磊落比之賢人無塵俗氣象甫/竒其有逺志豈特悅其粉墨之新䴡哉)萬
里不以力羣遊森㑹神威遲白鳯態(洙曰揚雄作甘泉/賦夢吐白鳯秋胡)
(詩行路/正威遲)非是倉鶊隣(洙曰七月有鳴倉/庚注倉庚黃鸝也)髙堂未傾覆幸
得慰佳賔曝露牆壁外終嗟風雨頻赤霄有眞骨恥
飲洿池津(洙曰拾遺記鶴飲洛溪之水鶴賦多飲于瑶他○師/曰甫託意譏賢者羞食汚君之禄時不用賢之咎也)
冥冥任所往脫略誰能馴(洙曰有遺支遁鶴者遁曰尓冲/天之物寕爲耳目之玩逐放之)
(任所/往)
　　　姜楚公畫角鷹歌
楚公畫鷹鷹戴角殺氣森森(洙曰一/云如)到幽朔觀者貪
愁掣臂飛(趙曰如在幽朔見此鷹之殺氣蓋名鷹/出於此地也故公又云代北有豪鷹)畫師不是
無心學此鷹寫眞在左綿却嗟眞骨遂虚傳梁間鷰
雀休驚怕亦未搏空上九天(洙曰言有其質無其才也○/師曰書曰宅朔方曰幽都幽)
(隂也朔北也幽朔肅殺之方此鷹殺氣窮極幽朔掣臂謂掣臂韝/而欲飛物有異質而世所未嘗覩者人見之必駭而不信馬有肉)
(駿非東坡誰辨之鷹有角非杜甫誰詠之丗人寕不謂虚傳乎畫/師不是無心學盖恐人未之信也末章譏朝廷之士稱才角出者)
(率有虚名/而無實効)
　　　楊監又出畫鷹十二扇
近時馮紹正能畫鷙鳥様明公出此圖無乃傳其狀
殊姿各獨立清絶心有向疾禁千里馬(鄭曰禁/居吟切)氣敵
萬人將(洙曰狀其快疾勇快也〇夢符曰右按前漢文帝有/獻千里馬者三國志評曰關羽張飛萬人之敵也)憶
昔驪山宫冬移含元仗天寒大羽獵此物神俱王(洙曰/玄宗)
(盛時常以冬十月幸温泉宫時肆獵〇趙曰莊/子曰澤雉一歩一啄百歩一飲神雖王不善也)當時無凡材
百中皆用壯(洙曰時寕主有髙麗赤鷹尤俊/異帝獵則置之駕前號决雲兒)粉墨形似間
識者一惆悵干戈少暇日眞骨老崖嶂爲君除狡兎
㑹是翻韝上
　　　畫鷹
素練風(洙曰一/作如)霜起(張孝祥曰言鷹之/威猛如風霜也)蒼鷹畫作殊􁞘
身思狡兎(鄭曰欆荀勇切〇洙曰􁞘身猶竦身也孫楚/鷹賦擒校兎於平原史記狡兎死獵犬烹)側目
似愁胡(洙曰隋魏彦深鷹賦立如植木望似愁胡〇王/琪曰鷹産於岱北出於胡地愁胡謂思胡地也)絛鏇
光堪擿(洙曰絛鏇所以攀鷹也○趙曰所畫絆鷹之絛鏇也光/而堪擿取焉〇鄭曰絛他力切鏇徐釧切圎轆轤也)
軒楹勢可呼(黃庭堅曰可/呼以獵也)何當擊凡鳥毛血洒平蕪
　　　畫鶻行(洙曰一/作畫鵰)
髙堂見生(洙曰一/作老)鶻颯爽動秋骨𥘉驚無拘攣(洙曰/曹褒)
(傳羣寮拘攣猶拘束也潘/安西征賦陋吾人之拘攣)何得立突兀乃知畫師妙巧刮
造化窟冩此神俊姿(洙曰支道林云怜其神俊〇趙曰李賀/云二十八宿羅心􁗀筆端造化天無功)
(蓋出/於此)充君眼中物烏鵲滿樛枝(洙曰詩南有樛木釋文云/木下曲曰樛樛下垂也○)
(趙曰謝玄暉詩/樛枝聳復低)軒然恐其出側腦看靑霄寧爲衆禽没
長翮如刀劒人寰可超越(唐曰舞鶴賦歸/人寰之喧卑)乾坤空崢
嶸(洙曰鮑明逺歲崢嶸而催暮/又金石崢嶸深髙之貌也)粉墨且蕭瑟緬思(洙曰/一作)
(想)雲沙際自有煙霧質吾今意何傷顧歩獨紆鬱(洙/曰)
(舞鶴賦煙交霧凝若無毛質陸士衡紆鬱游子情○趙曰劉希夷/邊城夢還詩雲沙撲地起煙霧質所以言其真質也摘用鮑明逺)
(舞鶴賦煙交霧/凝若無毛質也)
　　　韋諷録事宅觀曹將軍畫馬圖引
國初巳來畫鞍馬(趙曰鮑昭詩/鞍馬光照地)神妙獨數江都王(鄭曰/名畫)
(記江都王緒霍/王元軌之子)將軍得名三十載人間又見眞乗黃(洙/曰)
(乗黃見瘦馬行注○黃曰詩大叔于田乗乗黃〇趙曰江都王宗/室也將軍即曹將軍覇也明皇雜録云陳義曹覇等善繪畫時稱)
(神妙乗黃/神馬也)曾貌先帝照夜白(鄭曰貌莫角切皃人類狀下/屢皃同〇洙曰明皇馬名别)
(傳云上乗/照夜白)龍池十日飛霹靂(蒼舒曰右按唐㑹要明皇在/藩邸宅居興慶里宅有龍池)
(湧出日以浸廣至開元中爲興慶宫○趙曰以狀所畫神妙/而照夜白者乃真龍耳盖真龍在圖感動龍池中龍如此)内
府殷紅馬䐉盤(鄭曰殷/烏閑切)婕妤傳詔才人索(洙曰唐制以/婕妤才人代)
(世婦○鄭曰上即葉/下女諸切婦官也)盌賜將軍拜舞歸(鄭曰盌烏管/切或作椀)輕
紈細綺相追飛(趙曰盌別本作盤盖專賜瑪瑙盤故拜舞婦/其從者輕紈細綺也呉越春秋羣臣拜舞天)
(顔/舒)貴戚權門得筆跡始覺屏障生光輝昔日太宗拳
毛騧(鄭曰古華切太宗所乗九駿名皆平/盜時所乗拳毛騧乃平劉闥時所乗)近時郭家師子
花(洙曰吐蕃潰郭子儀収復京師代/宗以九花虬賜之一名師子聮)今之新圖有二馬復令
識者乆歎嗟此皆騎戰一敵萬縞素漠漠開風沙(師/曰)
(雖畫縞素之上而/有開拓沙磧之態)其餘七匹亦殊絶逈若寒空動煙雪
霜蹄蹴踏長楸間(鄭曰楸此由切○洙曰曹子建名都篇走/馬長楸間新一作畫○定功曰莊子有馬)
(蹄可以踐霜雪維摩經/龍象蹴踏非驢所堪)馬宫厮養森成列(鄭曰厮/息移切)可憐
九馬爭神駿(洙曰漢武帝有九逸/支遁曰憐其神駿耳)顧視清髙氣深穩借
問苦心愛者誰(鄭曰借/資昔切)後有韋諷前支遁(洙曰支遁/字道林)憶
昔廵幸新豐宫(洙曰新豐宫驪山也○趙曰神駿字支遁養/馬曰余憐其神駿耳以支遁養馬韋諷藏畫)
(馬皆苦心/之所愛矣)翠華拂天來向東(洙曰南都賦望翠華之/葳㽔東都賦旌旗拂天)騰
驤磊落三萬匹皆與此圖筋骨同(洙曰明皇幸驪山王/毛仲以廐馬數萬從)
(毎色爲一隊/相間若錦繡)自從獻寳朝河宗(趙曰穆天子傳天子西征至/陽紆之山河伯無夷都是爲)
(河宗觀舂山之寳所謂朝/河宗者河宗朝而獻寳也)無復射蛟江水中(洙曰元封五年漢/武自㝷陽浮江親)
(射蛟江/中獲之)君不見金粟堆前松栢裏龍媒去盡鳥呼風
(洙曰漢武歌曰天馬騋龍媒金粟堆在玄宗㤗陵南〇趙曰唐舊/紀云玄宗至睿宗橋陵見金票岡有龍盤鳯翥之勢謂侍臣曰吾)
(千秋萬歳後冝葬此曁升遐羣臣遵先旨葬焉○師曰自禄山/反馬政荒廢天子猶不偏車騎良馬戰没殆盡甫傷之故云)
　　　天育驃騎歌(洙曰天育馬廐名驃匹妙切/〇趙曰名驃則所畫馬名)
吾聞天子之馬走千里(洙曰荀子曰騏驥一日千里穆天子/傳曰天子之八駿赤驥盗驪白義踰)
(輪山子渠黃驊騮騄耳漢文帝却千里馬神異經曰西南大宛宛/丘有良馬其大二丈鬛至膝尾委於地蹄如汗腕可握日行千里)
(至日中/而汗血)今之畫圖無乃是(洙曰莊子曰齊景好馬命使善/畫者圖之訪似者朞年不得今)
(人君考古籍以求賢亦不可得也〇趙曰出荀勗所上穆天子傳/中云天子之馬走千里蓋所謂八駿是也今張景順畫圖無乃是)
(穆天子/之馬乎)是何意態雄且傑駿尾蕭梢朔風起(洙曰選朔/風動秋草)
(邊馬有歸心〇蘇曰漢天馬曲曰尾䔥梢弓朔風起足銀砧兮破/層冰雖用古人語而琢句法混然天成不假翰墨𡵨逕若非織綃)
(大手不能到此〇趙曰神異經西南大宛丘有良馬鬛至膝尾委/於地則駮尾之長者蕭梢然矣馬尾之長䔥梢揺動可起朔風朔)
(風則最撡烈者〇師道曰䔥梢者摇尾之皃朔風起即/北風取其寒馬之良者不怕寒嘶風踏雪愈有精神)毛爲緑
縹(鄭曰普沼反/靑黃色也)兩耳黃(琪曰史驥/垂两耳)眼有紫熖雙瞳方(洙/曰)
(秦本紀周穆王得騄耳之駟相馬經曰馬眼欲紫/艶光口中欲赤色顔延年賦雙瞳夾鏡两權協月)矯矯(洙曰一/云矯然)
龍性(彦輔曰一云/矯龍性逸)合變化(洙曰崧髙詩四牡矯矯/顔延年賦龍性誰能馴)卓立天
骨森開張(洙曰周官曰凡馬八尺以上爲龍魯國黄伯仁龍馬/頌曰禀神祗之純化乃大宛而載育〇修可曰蔡邕)
(作庾侯碑曰英風發於天骨袁彦伯三國名臣賛曰天骨踈㓪言/人而公借用耳○師曰馬有龍性負天骨合能變化殆非常馬之)
(比開張壯大之皃甫自喻於良/馬謂己之才非凡俗軰可擬)伊昔太僕張景順監牧攻
駒閱淸峻(洙曰一云考牧神駒一云老牧神駒周穆王置太僕/正以伯冏爲之掌輿馬唐龍朔二年改太僕爲司馭)
(咸亨𥘉復舊光宅年改爲司僕神龍𥘉復舊天下監牧置八使五/十六監唐兵志監牧所以蕃馬也其制起於近世唐之𥘉起得突)
(厥馬二千疋又得陏馬三千於赤岸澤徙之隴西監牧之制始於/此其官領以太僕𥘉用太僕少卿張萬歲字景順領羣牧自貞觀)
(至麟徳四十年間馬七十萬六千置八坊岐幽涇寧間地廣千里/厩牧令諸牧牧馬四歲遊牝五歲責課一百匹毎年課駒六十其)
(二十歲以上不在課限〇趙曰唐兵志監牧之制其官領以太僕/今公詩所謂太僕張景順乃開元時人舊注便安排作張萬歲自)
(是貞觀時人誤學者矣今按張說作開元十三年隴右監牧頌徳/碑其序云元年牧馬二十四萬匹十三年乃四十三萬匹上顧謂)
(太僕少卿兼秦州都督監牧都副使張景順曰吾馬幾何其蕃育/卿之力也對曰帝之力也仲之令也臣何力之有焉其頌曰有霍)
(公之掌政擇張氏之舊令/所謂霍公即王毛仲也)遂令大奴守天育(蘇曰舊本作大/奴守天育子瞻)
(題子美天育驃驥圖後作大奴字天育盖天育爲大奴字也今定/猶有石本○趙曰大奴王毛仲也毛仲父髙麗人坐事没爲官奴)
(守天育則唐兵志云毛仲領/内外廐所謂天育乃廐名也)别養驥子憐神俊(洙曰宋顔延/年天馬狀曰)
(降靈驥子九方是選梁元帝荅齊國驤馬書曰價匹龍媒聲齊驥/子周王褒謝賚馬啓曰漢時伯樂偏愛權竒晉世桑門時求神俊)
(世說支遁常養數匹馬而世或言道/人亦畜馬支遁曰貧道重其神俊耳)當時四十萬匹馬張公
歎其材盡下(洙曰通典貞觀𥘉僅有牡牝三千匹從赤岸澤徙/之隴右十五年始令太僕卿勾當羣牧至麟德四)
(十年間馬至七十萬六千匹置八使領九監跨蘭渭秦原四州之/地猶爲隘狹更拆八監布於河西其時天下以一縑易一馬儀鳯)
(三年少卿李思文檢校隴右諸牧監方稱使爾後或戎狄外侵牧/圉乖散泊乎垂拱潜耗太半開元𥘉收馬二十四萬匹十三年加)
(至四十五萬匹莊子云臣之子皆不才也〇魯曰張公即/景順也/〇修可曰趙充國云林下犬馬齒衰此在人言之而在馬亦可用矣)故
獨寫眞傳世人見之座右乆更新年多物化空形影
嗚呼徤歩無由騁如今豈無騕褭與驊騮(鄭曰騕於皎/褭奴了切)
時無王良伯樂死即休(洙曰魯國黃伯仁爲龍馬頌曰踰騕/褭之躰勢逸飛莬之髙蹤兼驥騄之)
(美質逮驊騮之足雙秦本紀造父以善御幸於周穆王得驥温􁐻/驊騮騄耳之駟西巡狩樂而忘歸郭璞曰色如華而赤今名馬驃)
(赤者爲棗騮騮馬赤也徐廣曰赤馬黒毛曰騮戦國策曰汗明見/春申君曰夫驥之齒長服鹽車而上太行漉汗洒地白汗交流中)
(坎遷延負轅不能上伯樂遭之下車攀而哭之解綾衣以募之騮/於是免而賁仰見伯樂之知巳也漢書音義騕褭者神馬也赤喙)
(黒身與飛莬同以明君有徳則至也又出瑞應圗薦祢衡表云飛/莬騕褭絶足奔放良樂之所急也〇歐陽曰王良善御伯樂善相)
(馬孟子斉景公使嬖奚與王良乗返命曰天下之良工也史伯樂/名孫陽嘗過虞阪見駕鹽車馬曰此良馬也取而試之果然又有)
(鬻馬者三日不售伯樂去而眎之回而睍之明日其價三倍〇趙/曰韓退之有言曰世有伯樂然後有千里馬千里馬常有而伯樂)
(不常有此乃豈無騕褭驊騮而時無伯樂之謂公因題畫巳死之/驃故起末句死即休之意亦猶人抱出羣之材而不遇知巳以死)
(爲可嗟矣○師曰粛宗中興正冝任賢使能房琯以宰相器出爲/邠州刺史甫以貶爲華州司功何世無才何才不可用但恨無賢)
(君耳琯之與甫何/以異是故云云)
　　　題壁上韋偃畫馬歌(鮑曰朱景玄畫斷云韋偃伯/父工龍馬父銮工山水松石)
(偃又工仙僧老松異石人知/其善畫馬不知其松石更工)
韋侯别我有所適(鄭曰韋侯/韋偃也)知我憐君(洙曰一/作渠)畫無
敵戯拈(彦輔曰一/云試拈)秃筆掃驊騮歘見騏驎岀東壁(洙曰/顔延)
(年白馬賦歘聲躍以鴗驚驊騮良馬也騏驎瑞獸也○時可/曰於天育驃騎歌中􁪚周穆王傳驊騮騄耳日馳三萬里)一匹
齕草一匹嘶(鄭曰齕/下没切)坐看千里當霜蹄(鄭曰當/丁浪切)時危
安得眞致此與人同生亦同死(洙曰莊子馬蹄可以踐霜/雪齕草飲水吕布甞御良)
(馬號曰赤兎能馳城飛塹馳突燕軍一日或至三四斬首而出○/趙曰莊子而摘用之也末句乃所向無空闊眞堪託死生之意〇)
(師曰韋偃唐之善畫者也取別於甫甫試令於壁上作馬末章寓/意遭時艱危安得此真馬以濟患難免使甫困躓道路故云與人)
(同生亦/同死)
　音樂
　　古詩三首　律詩五首
　　　觀公孫大娘弟子舞劒器行(并序)
大曆二年十月十九日夔府别駕元持宅見臨潁李
十二娘舞劒器壯其蔚跋問其所師曰余公孫大娘
弟子也開元三載余尚童稚記於郾城觀公孫氏舞
劒器渾脫瀏灕(鄭曰上力周/切下力支切)頓挫獨出冠時自髙頭
冝春梨園二伎坊內人洎外供奉曉是舞者聖文神
武皇帝𥘉公孫一人而巳玉貌錦衣况余白首今兹
弟子亦匪盛顔旣辯其由來知波瀾莫二撫事慷慨
聊爲劒器行徃者呉人張旭善草書書帖數嘗於鄴
縣見公孫大娘舞西河劒器自此草書長進豪蕩感
激即公孫可知矣行曰
昔有佳人公孫氏一舞劒器動四方觀者如山色沮
䘮天地爲之乆低昂(敏功曰言/不自安也)㸌如羿射九日落(鄭曰/㸌音)
(酷〇洙曰堯時十日並出堯令羿/射中九日日烏皆死墮其羽翼)矯如羣帝驂龍翔來如
雷霆収震怒罷如江海凝清光(洙曰皆言舞劒器回旋疾/徐變態也〇趙曰選詩秋)
(月懸/清光)絳脣珠䄂兩寂寞(洙曰蕪城賦玉貌絳脣〇蘇曰杜/遵過銅雀臺序云𬗟懷朱唇翠䄂)
(絲竹絃索今俱寂寞唯有崇山逺/水依舊〇敏功曰謂公孫已死也)晚(洙曰又/云脫)有弟子傳芬芳
(饒曰李十二/娘傳其術)臨潁美人在白帝(洙曰李十二娘也○饒曰白/帝即夔州魚復縣用於此見)
(之)妙舞此曲神揚揚與余問荅旣有以感時撫事増
惋傷先帝侍女八千人(晁曰先帝/指元宗也)公孫劒器𥘉第一五
十年閒似反掌風塵澒洞昏王室(趙曰指言禄/山之乱也)梨園弟
子散如煙(夢符曰右按唐書志元宗旣知音律又酷愛去曲選/坐部女子弟三百教於梨園號皇帝梨園子弟宫女)
(数百亦爲梨園弟/子居冝春北院)女樂餘姿映寒日(洙曰禄山之乱梨園弟/子及雜伎皆流散也○)
(趙曰指言李十二娘也十月/十二日見之此所謂映寒日)金粟堆南木巳拱(洙曰見金粟/堆南松栢裏)
(注左傳墓木拱矣江淹恨賦拱木斂䰟〇趙/曰金粟堆在明皇㤗陵之北今詩懷想之也)瞿塘石城草蕭
瑟玳筵急管曲復終(夢符曰古按右樂府今日楽相樂行綺/殿文雅遒玳筵歡趣密又曰歌朱唇動)
(愛神㪯浴陽少童邯郸女古稱/渌水今白紵催絃急管爲君舞)樂極哀來月東出老夫不
知其所徃足繭荒山轉愁疾(洙曰足重繭也言奔走流落/而足重繭尓○趙曰公自言)
(去留未定今徒足繭荒山足耳/胝如繭也所謂重旣累蠒是也)
　　　聽楊氏歌
佳人絶代歌獨立發皓齒(洙曰前漢外戚傳李延年侍上/起舞歌曰北方有佳人絶代而)
(獨立以其顔色特異當代無匹也○夢符曰右按楚詞朱唇皓齒/嫭以姱些北徳好間習以都些豊肉微骨以娯些䰟乎歸徠安以)
(舒些姱目冝笑娥眉曼些容則秀雅穉朱顔些魂以歸徠静以安/些又古樂府雜曲從來著名推趙子復有丹唇發皓齒一嬌一態)
(本難逢如畫如花定相似〇定功曰阮籍詠懷詩南囯有佳人榮/萆君桃李朝遊江北岸夕宿瀟湘沚時俗薄朱顔誰爲發皓齒)
滿堂慘不樂(洙曰前漢刑法志古人有言曰滿堂飲酒有一人/向隅而悲泣則一堂皆爲之不樂故一人不得其)
(平爲之悽/愴於心)響下青虚裏(洙曰一作/浮雲裏)江城帶素月(洙曰謝/希逺月)
(賦素月/流大)况乃清夜起(洙曰曹子建/中夜起長歎)老夫悲暮年壯士淚如
水(洙曰丗說王敦毎酒後輙詠魏武帝樂府曰老驥伏櫪志在千/里烈士暮王壯心不巳以如意打玉唾壷唾壷尽/荆軻歌於)
(易水之上士/皆涙垂也)玉盃乆寂寞(洙曰山海經曰犬戎國有一女子方/跪進玉盃食韓子曰紂爲象箸而箕)
(子怖以爲象箸必不加於上鉶必將犀玉/之杯象箸玉杯必不羮菽藿則必薦豹胎)金管迷宫徴(洙曰丗/之議樂)
(者以絲不如竹竹不如肉言肉聲勝於絲竹則金石固當有間矣/孟嘉語也○趙曰以玉盃之寂寞言不敢爲聲以金管迷宫徴言)
(其聲之不逮於歌皆/以形容歌聲之妙也)勿云聽者疲愚智心盡死(洙曰韓娥/過宋人辱)
(之娥曼聲而哭長㓜皆泣下宋人謝之娥乃/曼聲而歌老㓜皆喜躍言聲感人心也如此)古來傑出士豈
待一知巳(洙曰孟子曰豪傑之/士雖無文王猶興)吾聞昔秦青傾側天下
耳(洙曰一云傾倒〇修可曰列子曰背薛譚學謳於秦青未窮青/之技自謂盡之遂辝歸青弗止餞於郊衢撫節悲歌声振林木)
(響遏行雲譚乃謝求返終身不敢言歸/趙曰傾天下之耳則非待一知已而已)
　　　夜聞􁑬篥(鄭曰上必吉/切下力質切)
夜聞􁑬篥滄江上衰年側耳情所嚮鄰舟一聽多感
傷塞曲三更歘悲壯(趙曰胡笳有出/塞曲入塞曲也)積雪飛霜此夜寒
孤燈急管復風湍君知天地(洙曰一/作下)干戈滿不見江
湖(洙曰一/作湘)行路難(師曰樂部曰􁑬篥者笳管也卷蘆爲頭截竹/爲管出於胡地制法角音九孔漏聲五音咸)
(備唐編入鹵部名爲笳管通典曰􁑬篥本名悲慓出於胡中其聲/悲東夷有卷桃皮爲之者亦出南蠻雜録云􁑬篥者龜兹國樂風)
(湍謂風雜湍水之聲行/路難白居易之所作也)
　　　吹笛
吹笛秋山風月淸誰家巧作斷腸聲(洙曰鮑明逺離聲/斷客情又行子心)
(膓斷○蘇曰阮晟聞笛曰客/中月夜聞此聲韻使人腸斷)風飄律吕相和切(洙曰馬融笛/賦律吕旣和)
(哀聲/互降)月傍關山幾處明(洙曰向秀月夜聞笛遂作懷舊賦/○趙曰吹笛於月明之中詩人自)
(道到此舊/所引非)胡騎中宵堪北走(洙曰言笛聲怨切能動郷思/胡人聞之當北走矣○夢符)
(曰右按晉劉疇甞避亂塢壁賈胡百数欲害之疇無懼色援笳吹/之爲出塞入塞之聲以動其遊客之思羣胡皆垂淚而去笳羗笛)
(也○/可曰晉劉琨爲并州刺史常爲胡騎所圓琨乗月登樓清/嘯賊間之長嘆中夜吹胡笳則又有流涕嘘欷有懷土之意遂弃)
(圍而去薛注誤云賈胡爲胡騎非也〇趙/曰此指言史朝義借用胡笳事笳羗笛也)武陵一曲想南征
(洙曰王徽之聞桓伊善笛一日相逢於江次未甞相識謂伊曰聞/君善笛請爲我一弄伊巳貴顯素聞徽之名便爲據胡床三弄而)
(去賔主竟不言/伊爲南征將軍)故園楊柳今揺(洙曰一/作摧)落何得愁中却
盡生(洙曰拆楊柳落梅花皆曲名〇蘇曰桓伊善笛撰折楊栁/尤盡巧妙後人不能盡其指訣〇趙曰一本曲盡生無義)
(縁笛有折楊栁/之曲故思感也)
　　　秋笛
淸商欲盡奏奏苦血沾衣(洙曰五音中惟商爲最悲盖商主/秋而有寥落之意○趙曰五音惟)
(商最悲今欲盡奏以全其曲則/聞者必揮涕而繼之以血也)他日傷心極征人白骨歸
(趙曰它日士有死於戰而以/白骨歸時聞此聲尤傷心矣)相逢恐恨過故作發聲微(趙/曰)
(恐聞此而恨極/故發聲微細矣)不見秋雲動悲風稍稍飛(洙曰言笛声哀/切風雲亦爲之)
(悽慘〇趙曰盖言不獨人愁而巳/雖天亦爲之愁故雲動而風悲也)
　　　即事
百寳裝腰帶(夢符曰右按北史逹奚武生貪爲大司寇取萬/釘寳帶以歸因以賜之○趙曰此篇贈舞者故)
(云舊注/所引非)眞珠絡臂鞲(鄭曰古侯切○洙曰馬后傳蒼頡衣緑/鞲注鞲臂衣也以縛左右手於事便也)
(錦纏頭以賞歌舞者開元間富人王元寳常㑹賔客元寳富於財/而無文采日親友問曰昨日髙㑹有何佳談元寳視屋良乆曰但)
(費錦纏/頭爾)笑時花近眼舞罷錦纏頭
　　　贈花卿
錦城絲管日紛紛半入江風半入雲此曲秪應天上
有(夢符曰右按白樂天詩注霓裳曲開元老西凉府節度使楊/敬述造鄭愚津陽門詩注云葉法善嘗引上入月宫聞仙樂)
(及歸但記其半遂於笛中冩之㑹楊敬述進婆羅門曲與其聲調/相符遂以月中所聞爲散序以歌述所進爲腔宣室志元宗夢仙)
(子十輩御卿雲而下列於庭各執樂器而奏之其度曲淸越殆非/人世也及樂關有一仙子前曰陛下知此樂乎此䄂仙紫雲之曲)
(也)人閒能得幾回聞
　　　　江南逢李龜年
岐王宅裏㝷常見崔九堂前幾度聞(洙曰公自注云即/殿中監崔滌中書)
(令是/之弟)正是江南好風景落花時節又逢君(洙曰明皇雜/録云天寳中)
(上命宫中女子數百人爲梨園弟子皆居冝春北院上素曉音律/時有馬仙期李龜年賀懷智皆洞知律度安禄山自范陽入覲亦)
(獻白玉簫管數百事皆陳於梨園自是音響殆不類人間有龜年/特承顧遇於東都大起第宅僣侈之制逾於公侯後流廢江南毎)
(遇良辰勝景常爲人歌数關/座上聞之莫不掩泣罷酒)
　器用
　　右詩四首　律詩三首
　　　石硯詩(平侍/御者)
平公今詩伯(天覺曰/伯長也)秀發吾所羡奉使三峽中(孫曰/瞿塘)
(明月巫/峽也)長嘯得石硯(師曰晉謝琨長嘯却胡騎時峽中亂平/侍御持節出使靖其亂長嘯雍容不勞)
(智/力)巨璞禹鑿餘(洙曰禹開鑿以䟽江河○趙曰此使鑿字正/言石也郭景純賦云巴東之峽夏禹䟽是也)
異狀君獨見其滑乃波濤其光或雷電聮拗各盡墨(洙/曰)
(拗硯穴也聮拗謂雙穴相並各/盡墨謂盡墨力所謂發墨是也)多水遞隱見(薖曰謂温/潤出水也)揮洒
容數人十手可對面比公頭上冠正質未爲賤(趙曰/平公)
(爲侍御故云頭上冠者獬冠也獬豸/一角獸而能觸邪此所以爲正質)當公賦佳句况得終清
宴(洙曰曹子建公子愛/敬客終宴不知疲)公含起草姿(洙曰起草/掌綸紼也)不逺明
光殿致于丹青地知汝随顧眄(洙曰明光殿霍去病借以/避暑○修可曰漢殿名之)
(秦記曰明光殿以金爲戺玉爲階元傳曰成/都侯商嘗病欲避暑從上借明光宫是巳)
　　　荆南兵馬使太常卿趙公大食刀謌
太常樓船聲嗷嘈(洙曰漢武鑿昆明池始製樓船上建樓櫓/戈矛四角垂幡髦旌葆麾蓋官有樓船將)
(軍)問兵刮冦超下牢(洙曰下/牢楚地)牧出令奔飛百艘(夢符/曰牧)
(州牧也令縣令也牧出令奔同赴軍事也艘船也/劉備遣關羽乗船數百艘皆㑹於江陵艘蘇曹切)猛蛟突獸
紛騰逃白帝寒城駐錦𫀆(洙曰華陽國志先主征呉於夷/道還屯於巴東治魚復縣公孫)
(述更名白帝章武/中改曰永安也)玄冬示我胡國刀壯士短衣頭虎毛
(洙曰莊子說劒庶人之劒蓬頭/突鬢垂曼胡之纓短後之衣)憑軒拔鞘天爲髙(鄭曰鞘/所交切)
飜風轉日木怒號(鄭曰/平聲)冰翼雪淡傷哀猱(鄭曰奴/刀切)䥴
錯碧甖鸊鵜膏(鄭曰鸊歩覓切鵜田黎切○洙曰方言曰野/鳬甚小好没水中南楚之人謂之鸊鵜爾雅)
(注鸊鵜似鳬而/小膏中瑩刀)鋩鍔已瑩虚秋濤(洙曰鋩鍔一云銛鋒王褒/頌巧冶鑄干將之朴清水)
(卒其鋒越砥斂其鍔注鋒刃芒/端秋濤言其色之澄徹如此)鬼物撇捩亂坑壕(鄭曰撇匹/蔑切捩練)
(結/切)蒼水使者捫赤絛(洙曰捜神記曰秦時有人夜渡河見一/人丈餘手橫刀而立叱之乃曰吾蒼水)
(使者/也)龍伯國人罷釣鼇(洙曰列子湯問龍伯之國有大人/一釣而連六鼇合負而趍歸其國)
(焉)芮公廻首顔色勞(洙曰芮公荆/南節度使)分閫救世用賢豪(洙/曰)
(分閫謂閫內事寡人制之閫外/之事將軍制之賢豪趙公也)趙公玉立髙歌起攬環結
佩相終始萬歳持之護天子得君亂絲與君理(洙曰隱/四年傳)
(衆仲曰以徳和民不聞以亂猶理絲而棼之漢龔遂/曰治亂民猶治亂䋲不可急也唯緩之然後可治也)蜀江如線
針如水(洙曰蜀水至瞿塘則/爲峽所束如線焉)荆岑彈丸心未巳(鄭曰彈徒/案切〇洙)
(曰言有以一丸/泥封大散關也)賊臣惡子休干紀(洙曰史記亂臣賊子/陸士衡誅鋤干紀)魑
魅魍魎徒爲耳(洙曰宣三年傳王孫滿曰昔夏之方有徳也/鑄鼎象物百物而爲之備使民知神姦故民)
(入川澤山林不逢不若魑魅魍魎莫能逢/之注魑山神也獸形魅怪物魍魎水神也)妖腰亂領敢欣喜
用之不髙亦不庳(鄭曰音婢/又音卑)不似長劒須天倚(夢符/曰右)
(按前漢文帝有獻千里馬者三國志評曰關羽張飛萬人之敵也/○修可曰荆楚故事曰襄王與唐勒景差宋玉等游於雲陽之臺)
(王謂左右曰能爲大言者乎唐勒曰壯士怒兮絶天柱北斗戾兮/㤗山夷景差曰狡士猛毅撼揺覆載鋸牙鋸雲聲其大吐舌萬里)
(唾一世玉曰方地爲輿圎天爲蓋/弯弓掛扶桑長劒倚天外王曰善)吁嗟光禄英雄弭大食
寳刀聊可比(蘇曰晉永徽中大食國獻寳刀使者云漁人夜見/溪中有光疑其寳也視之得此刀天色晦暝匣中)
(錚錚有聲晉㓕/其刀不知所適)丹青宛轉麒麟裏光芒六合無泥滓(洙/曰)
(言終用此刀澄淸/六合畫像麒麟閣)
　　　桃竹杖引(洙曰贈章留後〇蘇曰栁子厚詩云盛時/一失貴反賤桃笙葵扇安可常不知桃笙)
(爲何物偶閱方言簟宋魏之間謂笙方悟桃笙以桃竹/爲簟也梁簡文納南王獻書云五離九折出桃枝之翠)
(笋乃謂桃枝竹簟/也桃竹出巴渝間)
江心蟠石生桃竹(趙曰爾雅謂桃皮山/海經謂桃枝竹也)蒼波噴浸尺度
足斬根削皮如紫玉江妃水仙惜不得(洙曰江賦水夷/倚浪以傲晲江)
(妃含嚬而瞟眇/注水夷水仙也)梓潼使君開一束滿堂賔客皆歎息(洙/曰)
(君一/作者)憐我老病贈兩莖出入爪甲鏗有聲老夫復欲
東南征乗濤鼔枻(鄭曰餘/制切)白帝城(洙曰白帝城在魚/復有公孫述像也)路
幽必爲鬼神奪杖劒(洙曰一/作拔劒)或與蛟龍爭重爲告曰
杖兮杖兮爾之生也甚正直愼勿見水踴躍學變化
爲龍(趙曰神仙傳曰壷公遣費長房歸以一竹杖與之騎長房/騎杖忽然如眠便到家以竹投葛陂顧之乃靑龍也〇石)
(曰杖爲物旣禀正直之姿當/以正直輔吾無爲化龍而去)使我不得爾之扶持滅跡於
君山湖上之靑峯(洙曰君山在洞庭湖心也/趙曰謝靈運滅迹入靈峯)噫風塵澒
洞兮豺虎咬人(鄭曰澒胡孔切咬古爻切/洙曰時盗賊害人如豺虎)忽失雙杖兮
吾將曷從(師曰甫意若曰天下未平尚頼此杖扶/持衰老流寓逺郷苟失雙杖吾將曷從)
　　　㯶拂子(鄭曰子/紅切)
㯶拂且薄陋豈知身効能不堪代白羽(蘇曰諸葛嘗持/白羽扇以指麾)
(又顧榮伐陳敏/以白羽扇麾之)有足除蒼蠅(洙曰詩營/營蒼蠅)熒熒金錯刀(洙/曰)
(四愁詩美人贈我金錯刀〇尹曰李善文選注金錯刀云續漢書/曰佩刀諸侯王黃金錯環謝承後漢書曰詔賜應奉金錯把刀續)
(漢書班固與弟超書曰竇侍中遺仲叔金錯半垂刀一枝前漢食/貨志曰錢新室更造契刀錯刀契刀其鐶如大錢身形如刀長二)
(寸文曰契刀刀直五百錯刀以黃金錯其文一刀直五千熒熒金/錯刀乃佩刀之屬也對雪詩云金錯囊徒整乃是錢刀而以金錯)
(之也虎牙行金錯旌竿滿雲直蓋以黃金而錯縷旌竿也大抵古/人之於器物以黃金錯之皆謂之金錯如秦嘉妻以金錯琬奉其)
(夫盛水之類是以當随其器物而名之不可以名同不/究其實焉〇趙曰續漢書曰佩刀諸侯王黃金錯環)擢擢朱
絲繩(洙曰鮑昭直/如朱絲繩)非獨顔色好亦用顧盻稱(趙曰金錯/刀朱絲繩)
(二物者非特以其金朱之好/顔色耳皆係乎人之顧盻也)吾老抱疾病家貧卧炎蒸咂
膚倦撲滅(鄭曰咂作荅切/洙曰蠅蚋咂膚)頼爾甘服膺(洙曰顔子得一/善則拳拳服膺)物
微世競棄義在誰肯徴三歳淸秋至未敢闕緘縢(師/曰)
(按唐史玄宗以李林甫代張九齡相九齡旣不見用因作白羽扇/賦以自見其志云縱秋氣之移奪终感恩于篋中白羽爲物可以)
(驅蠅蚊爲世所用九齡自喻也㯶拂其質薄陋雖不堪代白羽猶/足以驅除蒼蠅時林甫以瑣陋之材而代九齡其材能全无用於)
(朝廷曽㯶拂之不若乎楚辝云美人贈我金錯刀古者以金爲幣/錯􁐨其文或謂之刀布後丗用錢代之朱絲繩所以中琴瑟之用)
(金錯刀与朱絲繩以利用而見顧豈特取其顔色之好以爲玩物/哉㯶拂爲物雖微有理義在蓋可用之除蠅柰何世人不肯徴信)
(其義而競弃之甫傷淸秋廢置不用不敢怠於緘藏兾其他時之/復用然㯶拂微有功於人猶護惜之况白羽其可奪於秋氣一弃)
(而不復顧藉乎所以傷九齡/之見弃而疾林甫之獲用也)
　　　蕃劒
致此自僻逺又非珠玉裝如何有竒怪每夜吐光芒
(趙曰斗牛之/間有紫氣)虎氣必騰上龍身寧乆藏(趙曰孔章臨亡戒/其子以劒自隨後)
(其子爲建安從事劒忽/躍出見二龍相隨焉)風塵苦未息持女奉明王
　　　銅瓶
亂後碧井廢時淸瑶殿深(師曰銅瓶所以汲水以濟人者/也喻賢者宣君之恩以及衆丗)
(亂則弃捐於寒甃時/淸可収用於瑶殿)銅瓶未失水百丈有哀音(趙曰想/平日清)
(平之時玉殿深䆳宫人以瓶汲/井離水欲上時有滴水之音也)側想美人意應悲寒甃沉
蛟龍半缺落猶得折黃金(趙曰井中或得断釵遺珥有/黃金蛟龍之狀則有之矣)
　　　又於韋處乞大邑瓷盌
大邑燒瓷輕且堅扣如哀(洙曰一/作寒)玉錦城傳君家白
盌勝霜雪急送茅齋也可憐
　食物
　　古詩八首　律詩四首
　　　閿郷姜七少府設鱠戲贈長歌(鄭曰閿/音聞)
姜侯設鱠當嚴冬昨日今日皆天風(趙曰漢髙皇后八/年太尉入未央宫)
(擊吕産天/風大起也)河凍未漁不易得(洙曰一作/黄河水漁)鑿冰恐侵河伯
宮饔人受魚鮫人手(洙曰周礼天官内饔饔和也熟食曰饔/割烹煎和之稱潘安仁西征賦饔人縷)
(切銮刀若飛應刃落爼靃靃霏霏紅鮮紛其初載賔旅竦而遲/御旣食服而屬厭泊恬静以况欲廻小人之腹爲君子之慮)洗
魚磨刀魚眼紅無聲細下飛碎(洙曰一/作素)雪有骨巳刴
觜春葱(洙曰七啓云纍如疊縠離若散雪輕隨風飛刃不轉切/又膾西海之飛鱗七命云范公之鱗出自九溪赬尾丹)
(腮紫翼靑鬐命支離飛霜鍔/紅肌綺散素膚雪落觜平聲)偏勸腹腴愧年少軟炊香飯
(洙曰一/作梗)縁老翁(蒼舒曰按礼記冬右腴○鄭氏曰腴腹下也/前漢書九州膏腴顔師古曰腹之下肥曰腴)落
碪何曽白紙濕(鄭曰碪/音砧)放筯未覺金盤空新懽便飽
姜侯徳(洙曰詩旣醉以/酒旣飽以徳)清觴異味情屢極(趙曰陳周弘譲/荅王褒書云南)
(風雅操淸觴妙曲〇大/臨曰左傳云必嘗異味)東歸貪路(洙曰一/作貧路)自覺難欲别
上馬身無力可怜爲人好心事於我見子眞顔色(師/曰)
(言姜侯礼皃/非僞爲也)不恨我衰子貴時悵望且爲今相憶
　　　觀打魚歌
綿州江水之東津魴魚鱍鱍色勝銀(鄭曰魴符方切鱍/北末切魚棹尾○)
(洙曰詩魴魚赬尾鱍鱍跳躍貌○修可曰尓雅曰魴魾也今之/鯿魚是陸機䟽曰魴魚廣而薄肥甜而少肉細鱗之美者也)漁
人漾舟沉大網截江一擁數百鱗衆魚常才盡却弃
赤鯉騰出如有神(洙曰陶弘景本草曰鯉最爲魚宁之主形/可愛又能神變乃至飛越山湖所以琴髙)
(乗之/也)潜龍無聲老蛟怒迴風颯颯吹沙塵饔子左右
揮霜刀鱠飛金盤白雪髙(洙曰西征賦饔人縷切鑾刀/若飛應刃落爼靃靃霏霏)徐
州秃尾不足憶漢隂槎頭逺遁逃(洙曰秃尾查/頭皆魚名)魴魚肥
美知第一旣飽驩娯亦蕭瑟(趙曰廣州記曰魴魚廣/而肥甜魚之美者也)君
不見朝來割素鬐(鄭曰渠伊/切魚鬛也)咫尺波濤永相失(師曰/綿州)
(属西川道魚善變化乃龍之類老蛟怒惡傷其類故也秃尾槎頭/縮項皆魚之名旣飽歡娯亦蕭瑟謂樂極則哀繼之春秋隱公矢)
(魚於棠聖筆書之以爲譏甫此詩𥘉叙得魚之樂而末/則有咫尺波濤永相失之句豈非得聖人危亡之戒耶)
　　　又觀打魚
蒼江漁子清晨集設網提綱萬(洙曰一/作取)魚急能者操
舟疾若風(鄭曰操七/刀切持也)撑突波濤挺义入(洙曰顔回濟于觸/深之泉見操舟者)
(若神西征賦徒觀其鼔柂回輪洒鉤投網重餌出入挺人來往也/○定功曰莊子津人之操舟若神且曰善游者數能也潘安仁西)
(征賦垂耳出/入挺义往來)小魚脫漏不可紀半死半生猶戢戢大魚
傷損皆垂頭屈強泥沙有時立(鄭曰屈強正作倔渠勿切/梗戾也○洙曰蜀志曰武)
(陽小魚大如針一斤千頭蜀人/以爲醬七發云其根半死半生)東津觀魚巳再來主人罷
鱠還傾盃日暮蛟龍改窟穴(趙曰以言打魚之/故而驚動神物也)山根鱣
鮪隨雲雷(修可曰郭璞注爾雅曰鱣大魚似鱏而鼻短口在/頷下躰有斜行甲無鱗肉黃江東人呼爲黃魚)干
戈兵革鬪未止(洙曰一云干戈/革鬪尚未巳)鳳凰麒麟安在哉吾徒
胡爲縱此樂暴殄天物聖所哀(洙曰春秋繁露曰恩及䖝/魚則麒麟至孝經援神契)
(曰德至鳥獸則鳯凰翔○師曰义魚义也持以入水網大繩也所/以舉網覆巢毀卵則麒麟不至鳯凰不翔自禄山之亂干戈日㝷)
(戕害生民之命亦巳甚矣蛟龍改窟穴鱣鮪隨雲雷喻賢人君子/遇亂而遁迹也聖人仁及草木昆虫今於戰闘之際復暴殄天物)
(寒露寒/漢殿名)開冰淸玉壷(洙曰鮑昭淸/如玉壷冰)君王納凉晚此味亦
時須
　　　種萵苣(并序鄭曰上烏/禾下勤吕切)
旣雨巳秋堂下理小畦隔種一兩席許萵苣向二旬
矣而苣不甲拆伊人莧青青(趙曰别本伊/人作獨野是)傷時君子或
晚得微禄轗軻不進因作此詩
隂陽一錯亂驕蹇不復理枯旱於其中炎方慘如燬
(鄭曰虎委切火也○趙曰在炎方則慘毒如/焚燬詩王室如燬言隂陽乖繆而致旱也)植物半蹉跎嘉
生將已矣(洙曰以旱而物無生意也〇趙/曰漢書嘉生之類注專指爲禾)雲雷歘奔命師
伯集所使(趙曰唐狄仁傑傳風伯清塵/雨師洒道故公摘而用之)指麾赤白日澒洞
靑光起雨聲先巳風散足盡西靡(趙曰謝眺詩森森散雨/足〇端本曰澒洞雲色)
(起兒散足言雨散作而止足也巳風猶言/止風風止則雨降西靡謂斜雨向西也)山泉落滄江霹靂
猶在耳終朝紆颯沓信宿罷蕭洒堂下可以畦呼童
對經始(洙曰經始言𥘉無/畦而始經構之也)苣兮𬞞之常随事蓺其子破
塊數席間荷鋤功易止兩旬不甲拆(蘇曰魯哀公丗禾/黍兩旬不甲拆尹)
(父潘/雷)空惜埋泥滓(趙曰易云百榖草木/皆甲拆選奮迅泥滓)野莧迷汝來宗
生實於此(修可曰揚子雲蜀都賦其竹則宗生簇攅俊茂豐美/又左思呉都賦楠檣之木相思之樹宗生髙崗族茂)
(幽/阜)此輩豈無秋亦蒙寒露委翻然出地速滋蔓户庭
毀因知邪干正掩抑至没齒(洙曰言苣爲莧所蕪以喻/賢者爲小人見掩枊也)賢
良雖得禄守道不封巳(趙曰言賢良之人得位則不恣非似/邪佞得位而封巳亦猶嘉𬞞之苣出)
(地則不滋非似野莧之得而滋蔓也國/語叔向曰引黨以封巳注曰封厚也)擁塞敗芝蘭衆多盛
荆𣏌(洙曰小人衆也〇趙曰芝蘭所以壅/塞者以荆𣏌之衆多也非特苣耳)中園䧟蕭艾老
圃永爲耻登于白玉盤(洙曰漢官儀曰封/禪壇有白玉盤)藉以如霞綺
莧也無所施胡顔入筐篚(洙曰有其丈者必有其容有其容/者必有其徳喻小人雖有掩抑之)
(才而終不爲邦家所用〇師曰胡顔謂強厚顔也野莧始雖盛及/萵苣生長登於白玉之盤藉以如霞之綺遂使彼無所用不猶強)
(顔入吾筐篚之内不亦無耻乎以喻小人掩君子一旦登/于玉堂則小人將何顔而猶居朝乎終亦不用而巳矣)
　　　園官送菜(并序)
園官送菜把本數日闕矧苦苣馬齒掩乎嘉𬞞傷小
人妬害君子菜不足道也比而作詩(趙曰三曰/比之義)
淸晨蒙菜把常荷地主恩(蘇曰陶侃得張餗園𬞞曰乆客/常荷地主恩私家貧無所報但)
(手加額而巳○趙曰岀國語越王以㑹稽三百爲范蠡/地曰後世有敢侵蠡之地者皇天后土四郷地主正之)守者愆
實數略有其名存(蘇曰祖平曰東漢文章掃地/見今之圎冠輩略存其名巳)苦苣刺如
針馬齒葉亦繁靑靑嘉𬞞色埋没在中園(洙曰此序所/以言小人害)
(君子也○趙曰公言所送止苦苣馬齒莧爾而所謂嘉𬞞者未嘗/摘以相遣也張載登成都白菟樓云原隰植嘉𬞞〇師曰嘉𬞞比)
(君子苦苣馬齒比小人言小/人掩君子君子不得其所)園吏未足怪世事固堪論嗚
呼戰伐乆荆棘暗長原(師曰老子曰大軍之後/必有凶年荆棘生焉)乃知苦苣
輩傾奪蕙草根(洙曰蕙草/薫草也)小人塞道路爲態何喧喧
又如馬齒盛氣擁葵荏昏(洙曰葵荏嘉𬞞也〇趙曰苦苣/馬齒如小人可知葵荏正以言)
(嘉𬞞蕙草雖不可爲𬞞而要之君子之比○師曰蕙草香有君子/之象蕙草見奪於苦苣君子爲小人所勝也小人得志則作態驕)
(淫矜夸靡所不至故云爲態何喧喧葵荏嘉𬞞/又爲馬齒昏塞足見小人勢盛君子道消也)點染不易虞
(師曰喻君子/爲小人所汚)絲麻雜羅紈一經器(洙曰一/作氣)物內永挂麄
刺㾗(趙曰以苦苣馬齒一經器物所盛則便永逺挂麄之㾗然/則君子固冝傷所染矣〇師曰喻國家爲小人所敗國者)
(天下之/大器也)志士採紫芝放謌避戎軒(洙曰古有紫芝歌亦神/仙所作〇趙曰皇甫謐)
(髙士傳秦丗坑黜儒術四皓於是作歌曰/莫莫髙山深谷逶迤曄曄紫芝可以療飢)畦丁負籠至感動
百慮端(蘇曰孫鍾治𬞞圃爲生/甞與畦丁負籠拾李)
　　　暇日小園散病將種秋菜督勒耕牛兼書觸
　　　目
不愛入州府(蘇曰劉稚吾任真放逸不能巧言取/媚大人長者多嫌亦不愛時入州府)畏人嫌我
眞(洙曰襄陽耆舊記寵徳公/在沔水上至不入襄陽城)及乎歸茅宇(洙曰一云及/歸在茅屋)旁
舎未曾嗔(趙曰漢髙祖/適從旁舎來)老病忌拘束(蘇曰王祥老病/纏綿不堪拘束)應接
䘮精神(趙曰使人/應接不暇)江村意自放林木心所欣秋耕屬
地濕山雨近甚勻冬菁飯之半牛力晚來新(修可曰/張平子)
(南都賦酸甜滋味百種千名春夘夏笋秋韮冬菁蘇蔱/紫薑拂撒羶腥注菁蔓菁也黃石公三略云牛力日新)深耕種
數畝未甚後四隣嘉𬞞旣不一名數頗具陳荆巫非
苦寒採擷接靑春飛來兩白鶴暮啄泥中芹雄者左
翮垂損傷巳露筋一歩再流血尚經(洙曰一/云驚)矰繳勤
三歩六號叫志屈悲哀頻鸞皇不相待側頸訴髙旻
杖䔧俯沙渚爲汝鼻酸辛(趙曰宋玉賦/寒心酸鼻)
　　　驅竪子摘蒼耳(趙曰蒼耳今所謂羊負/菜也在詩則謂之卷耳)
江上秋巳分林中瘴猶劇畦丁告勞苦(洙曰畦丁種田/者也猶今之佃)
(民)無以供日夕蓬莠猶不燋(蘇曰乆旱不雨王戎出郊語/父渾曰炎歊赫赫嘉𬞞盡槁)
(禾黍枯悴蓬蒿蕕莠獨不焦旱豈/造物之私耶父駭其言而異之)野𬞞暗泉石卷耳况療
風(洙曰見本草〇蘇曰寵濟昨使畦丁去樀卷/耳得滿筐筥者此物療風氣故分贈友人)童兒且時摘
(洙曰一云童/僕先時摘)侵星驅之去爛熳任逺適放筐亭午際洗
剥相蒙羃(趙曰洗其/土剥其毛)登床半生熟(趙曰登食床也或/作生菜或作熟菜)下
筯還小益(趙曰小益/謂療風也)加點瓜薤間依俙橘奴跡(洙曰李衡/以橘爲木)
(奴故江左/有橘奴號)亂世誅求急黎民糠籺窄(夢符曰右按前漢書陳/平傳或謂平何食而肥)
(若是其㛐疾平之不視家生産曰亦食糠覈/耳晉灼曰覈音紇京師人謂麄屑爲紇頭)飽食復何心荒
哉膏粱客(夢符曰右按唐栁芳氏族論曰三世/有三公者曰膏梁有令僕者曰華腴)富家厨肉臭
戰地骸骨白(洙曰言天下荒亂饑饉荐/仍而在位者无救恤之意)寄語惡少年黃金
且休擲(洙曰燕太子者得荆軻與之臨池軻以瓦抵鼃太子命/捧金以進軻用抵之又進軻曰非爲太子愛金乃臂痛)
(爾○趙曰梁元帝古意詩/中有惡少年伎能專自得)
　　　江閣卧病走筆寄呈崔盧兩侍御
客子庖厨薄江樓枕席清衰年病秪瘦長夏想爲情
滑憶彫胡飯(洙曰憶一作喜沈休文彫胡方自炊西京雜記太/液池邊皆是彫胡菰之有米者長安人謂彫胡又)
(㑹稽人顧翺少失父事母至孝母好食彫胡飯常/躬自採擷家近太湖湖中後自生彫胡無復餘草)香聞錦帶羹
(夢符曰右按荆湘間有錦帶春末開花紅白如錦其苗亦嫩脆可/食〇師曰薛夢符云荆湘間有花名錦帶其花條生如郁李春末)
(方開紅白如錦初生葉柔脆可食渚宫又謂之文官花安陸王彦/輔中散云錦帶吐綬雞也其肉脆美堪作臛錦帶花則予親見之)
(謂吐綬雞爲錦帶則傳記所不載/彦固傳斈而文恐其言亦有所據)溜匙兼暖腹誰欲致盃
甖
　　　秋日阮隱居致薤三十束(鄭曰薤胡介切/葷菜葉似韭)
隱者柴(洙曰一/作荆)門內畦𬞞繞舎秋盈筐承露薤(洙曰/詩卷)
(耳不盈頃筐/挽歌薤上露)不待致書求束比青芻色(魯曰詩云/靑芻一束)圎齊
玉筯頭衰年關鬲冷味暖併(洙曰一/作腹)無憂(唐曰薤性暖/益老人故云)
(云關節也/鬲胷也)
　　　除架(洙曰瓜/架也)
束薪巳零落(趙曰爪架必以薪爲之今瓜/巳摘則架上之薪零落也)瓠葉轉蕭踈幸
結白花了寧辭靑蔓除(趙曰瓜實旣結/則其蔓可除)秋䖝聲不去
暮雀意何如(洙曰架除而/鳥失栖也)寒事今牢落人生亦有初(洙/曰)
(言瓜未生之初則作架以承之纔結花則有將實之望而其意稍/怠矣故架壞則除去而不修也亦猶人事銳始而怠終○趙曰此)
(詩作於秦州爲客不堪如此然人生未嘗無初則公之初/在太平之時文采動上聲譽烜赫本不如是之牢落也)
　　　廢畦
秋𬞞擁霜露豈敢惜凋殘暮景數枝葉(趙曰公自憫也/不忍𬞞之彫殘)
(故於暮景之中/數其枝葉爾)天風吹汝寒緑霑泥滓盡香與歲時䦨
生意春如昨悲君白玉盤
分門集註杜工部詩卷第十六
(曰杜言儒冠栖栖不偶於丗不如世胄綺紈飽食終身〇師曰杜/甫生於睿宗先天元年死於代宗大曆五年年五十有九歷睿宗)
(玄宗肅宗代宗凡四朝也天寳十三年獻三賦玄宗命宰相試以/文章授河西尉不行天寳十四年安禄山亂甫挈家避亂郟州䧟)
(賊中肅宗至德二載脫身歸鳯翔府上謁肅宗肅宗授以左拾遺/當是時房琯以宰相緫兵與賊戰琯儒者用春秋車戰之法爲賊)
(所敗由是得罪甫上䟽論琯不宜廢肅宗怒貶甫爲華州司功甫/旣不得志聞李白在山東將爲山東之遊遂作此詩辭韋左丞明)
(巳無罪而去觀甫嘗有憶李白詩之句何時一樽酒重與細論文/蓋謂此行爲㝷李白故也紈袴貴遊子弟之服餓之義有二絶粒)
(曰餓不食禄亦曰餓若伯夷叔齊餓于首陽采薇而食不食周/禄/正此餓也當禄山之亂武夫悍卒皆以軍功取封侯其子弟從自襁)
(褓至于老死誰有不食禄者獨文儒之士不能擐甲出戰皆寂寥/不見用以此誤身者多矣甫嘗有詩曰儒衣山鳥怪蓋軍興之際)
(山鳥見儒衣猶且恠駭甫於此時唯以文儒爲務/得不誤身乎蓋嘆武夫得志傷吾道之不用也)丈人試靜聽
賤子請具陳(洙曰易師貞丈人吉注丈人嚴莊之稱也應璩百/一詩避席跪自陳賤子實玄虚鮑昭東武吟主人)
(且勿喧賤子歌一言〇趙曰吴越春秋載伍子胥謂漁父曰性命/屬天今屬丈人此乃杜公呼爲丈人者矣具陳見蜀志許靖與曹)
(公書有云豈可具陳而丗有託名東坡事實輒云毛遂有言賤子/一一具陳之以爲渾語却不引出何書其全秩引類皆如此非特)
(浼吾杜公又浼蘇公而罔無識眞大難之厄學者之不幸也○師/曰丈人尊長之稱指韋丈也賤子謙辭甫自稱也甫欲韋又静聽)
(故具陳其所/以不遇之意)甫昔少年日(洙曰少一作妙賈誼洛陽年少〇/定功曰沈休文别范安成云平生)
(少年/日)早充觀國賔(洙曰易觀國之光利用賔于王〇彦輔曰/杜嘗策名薦書也〇師曰甫天寳十三年)
(獻三賦召試/文章故云云)讀書破萬卷下筆如有神(洙曰魏文帝典論云/傅武仲下筆不能自)
(休孔文舉表性與道合思若有神呉質曰摛藻下筆鸞龍之文奮/矣〇蘇曰仲舒荅䇿下筆疑有神助〇趙曰梁孝元帝之敗焚圖)
(書十四萬卷曰讀書萬卷猶有今日故/焚之中着一破字則字着力而新竒矣)賦料揚雄敵(蘇曰司馬/長卿賦時)
(人皆稱典而麗雖詩人之作不能多也揚子雲曰長卿之賦不似/從人間來其神化所至即子雲學長卿爲賦故雅推服〇趙曰雄)
(傳曰顧嘗好辭賦毎擬相/如故公於賦則言敵揚雄)詩看子建親(洙曰左太冲詠史詩曰/弱冠弄柔翰卓犖觀群)
(書著論准過秦作賦擬子虚又詩言論准宣尼辭賦擬相如揚雄/有長楊甘泉等賦子建曹植也〇黃曰曹植字子建封陳思王善)
(屬文著洛神賦責躬公讌等詩後人謂天下才共一石子建獨得/八㪷〇趙曰鍾嶸爲詩品其品子建詩云植詩原出於國風氣骨)
(髙竒辭彩華茂超越今古卓爾不羣故公於詩言親子建也親字/親近之親親子建者言與之近也〇彦輔曰杜於詩賦盖以二人)
(爲/凖)李邕求識面(洙曰李邕見文苑傳廣陵江都人父善嘗注文/選邕少知名長安李嶠等薦邕詞髙行直堪爲)
(諌官由是召拜左拾遺玄宗東封獻賦稱旨能文養士賈生信陵/之流後進不識京洛阡陌聚觀以爲古人或傳眉目有異衣冠望)
(風㝷訪門巷又中使臨問索其新文性豪侈不護細行尢長碑頌/中朝衣冠多持金帛往求其文○修可曰識面字如北史齊神武)
(自太原來朝見宋遊道曰/常聞其名今日始識其面)王翰願卜隣(洙曰卜一作爲唐文苑/傳王翰并州晉陽人少)
(豪蕩不覊櫪有名馬家有妓樂翰發言立意自比侯王日聚英豪/從禽擊鼔恣爲歡賞文士祖詠杜華嘗在座○趙曰李邕王翰唐)
(文苑一時之文人也以李邕而有識面之求以王翰而有卜隣之/願則公之名重於時可知〇彦輔曰左傳曰惟鄰是卜〇師曰破)
(萬卷謂識破其理如中庸曰君子之道語大天下莫能載語小天/下莫能破大抵人誰不讀書識破其理者寡矣故孔子曰黙而識)
(之甫旣識破萬卷之理縱横妙用無施不可故下筆之際如有神/異漢揚雄嘗作甘泉等賦魏曹子建其兄常欲殺之子建七歩成)
(詩曰煑豆燃豆箕豆向釡中泣本是同根生相煎何太急甫以揚/雄之賦與巳相敵躰以子建之詩但親近於已是甫以詩才自負)
(謂子建所不若也唐李邕有才名後進想慕求識其面以至道塗/聚觀傳其眉目有異唐王翰文士也杜華嘗與遊從華母崔氏云)
(吾聞孟母三徙吾今欲卜居使汝與王翰爲隣蓋愛其才故也/甫以文章知名當丗士大夫皆想慕之故以李邕王翰自比)自
謂頗挺出(洙曰出一作生〇/彦輔曰一作特)立登要路津(洙曰古詩何不/策髙足先據要)
(路/津)致君堯舜上再使風俗淳(洙曰伊尹致君堯舜又魏杜恕/舉明主於唐虞之上○修可曰)
(魏應璩與從弟君胄/書云思致於有虞)此意竟蕭條行謌非隱淪(洙曰前漢/朱買臣家)
(貧好讀書不治産業艾薪樵賣以給食擔束薪行且誦書其妻亦/負戴相隨數止買臣母歌謳道中買臣益疾歌妻羞之求去恚怒)
(曰如公等餓死溝中耳何能冨貴買臣不能留即聼去其後買臣/獨行歌道中負薪墓間宋顔延年詠嵇中散詩曰立俗遷流議㝷)
(山結隱淪謝眺敬亭詩隱淪旣巳託鮑昭詩孤賤長隱淪謝靈運/旣枉隱淪客〇趙曰列子載林類年且百歲拾穗行歌張湛註云)
(古之隱者也舊却引朱買臣行歌道中負薪乃窮困悲歌耳與非/隱淪之義不相接隱淪字出桓譚新論曰天下神人五一曰神仙)
(二曰隱淪〇師曰揆者特也路與津者衝要之所乃人物輻湊之/地以譬則逹官也官有清有要淸而不要則无懽要而不淸則拘)
(於俗旣淸且要乃爲美官甫方召試文章以淸要自期必謂時出/登于要路津豈期授以河西尉故此意寥寂不獲致君與澤民也)
(隱淪者隱逸之/士也甫旣不見大用辭河西尉又不能隱居林下/其貧賤如朱買臣負薪行歌於路必爲隱淪之徒所非議矣昔孔子)
(不遇見非於長沮桀溺晨/門荷蓧之徒亦若此爾)騎驢三十載(洙曰任昉詩結歡三十/載生死一交情陶潜閑)
(居三十載〇彦輔曰後漢獨行傳向相或騎驢入市乞丐於人杜/自言不遇蓋一丗矣○定功曰後漢李尤有騎驢馳村狐兎驚走)
旅食京華春(定功曰言貧困騎驢三十載矣而畢竟乃旅食長/安此自傷之意耳魏文帝與呉質書旅食南館耳)
(〇彦輔曰郭璞詩/曰京華豪俠窟)朝扣冨兒門(鄭曰朝陟遙切早也下去苟切/擊也又苦侯切義同○趙曰鮑)
(昭詩結交多貴門/山入冨兒鄰是也)暮隨肥馬塵殘盃與冷炙(洙曰顔氏家訓/云礼曰君子无)
(故不徹琴瑟古來名士多所愛好者梁初衣冠子孫不知琴瑟大/同以未斯風頓盡然而此樂音雅致有深味哉今丗曲解雖變於)
(古猶足以暢神情也唯不可令有稱譽見役勲貴處之下座以取/殘盃冷炙辱戴安道猶遭之况爾曹乎○蘇曰吴起嘗嘆曰丈夫)
(兒事未濟甘晦休山林焉能/逐浮薄子苟冷炙殘盃焉)到處潜悲辛(修可曰鮑昭野鶴/賦對鍾鼓之悲辛)
(○師曰驢賤者所乗也得志則乗髙車大馬貧賤則跨驢而巳昔/李白以文章待詔翰林後放逸不撿遂流落不用嘗爲華隂令所)
(辱令致對云曽遇龍巾拭吐御手調羹天子殿前尚與吾走馬華/隂縣裏不許我騎驢初貴故走馬後貧賤故出騎驢甫旣辭河西)
(尉貧在京師自未獻賦之前迨今凡三十年矣獻賦時年四十三/京華者言京師乃繁華之地當春月貴遊相追逐繁絃脆管无處)
(不有甫獨旅食于此其寂寞/可知故朝扣冨兒門拯刺求見暮則/隨其後塵爲當朝士夫所薄如此殘盃謂甕之餘者香巳埋歇柔肉)
(曰炙冷炙謂宿炙也甫旣貧賤糊口京師貴遊薄/之惟待我以殘盃與冷炙深使人暗地抱辛酸也)主人頃見徴
(彦輔曰漢雜事宣帝/蔣蒲與子方召見徴)歘然欲求伸(洙曰易曰尺蠖/之屈以求伸)靑冥却垂
翅(蘇曰李斯曰丈夫兒提筆鼓吻取冨貴易若舉盃何靑㝠之翮/與鷃共垂翅乎〇修可曰祖出屈原悲回風云據靑冥而攄虹)
(王逸九思玄鶴兮髙飛増逝兮青冥注靑冥雲也/〇洙曰後漢馮異傳始雖垂翅終能奮翼龜池)蹭蹬無縱鱗
(洙曰王褒聖主得賢臣頌曰沛乎若/巨魚縱大壑海賦蹭蹬窮波失勢貌)甚媿丈人厚甚知丈人
眞(洙曰易卦注丈人莊嚴〇趙曰厚言其相待之厚如後漢云/所以慰藉之甚厚真言其懷抱之真盖如莊子其爲人也真)毎
於百寮上(尹曰史相囯位諸/侯王百寮之上)猥誦佳句新(洙曰杜詩云爲人/性癖躭佳句語不)
(驚人死不休〇修可曰按南史謝惠連傳族兄靈運嘉賞之云毎/有篇章對惠連輒得佳語○趙曰誦佳句於同寮是時公巳召試)
(賜官也○彦輔曰/佳句公自謂也)竊効貢公喜(洙曰貢公貢禹也前漢王吉傳/吉字子陽與貢禹爲友丗稱王)
(陽在位貢禹彈冠言其取舎同也師古曰彈冠者且入仕也〇修/可曰劉孝標廣絶交論曰王陽登而貢公喜〇趙曰舊所引雖是)
(然无喜字亦不謂之貢公此乃劉孝/標廣絶交論王陽登而貢公喜是也)難甘原憲貧(洙曰仲足弟/子傳原憲在)
(草澤中子貢相衛而結駟連騎排藜藿入窮閻過謝原憲攝敝衣/冠見子貢子貢恥之曰夫子豈病乎原憲曰吾聞之无財者謂之)
(貧學道而不能行謂之病若憲貧也非病也/子貢慙而不懌而去終身恥其言之過也)焉能心怏怏(鄭曰/怏於)
(亮切不足也〇洙曰韓信傳信知漢王畏惡能其稱疾不朝由此/怨望居常怏怏羞與絳灌等列○師古曰怏怏志不滿周亞夫傳)
(此怏怏非少主臣也〇趙曰心怏怏出吳越春秋呉王僚之母謂/王曰公子光心氣怏怏常有愧恨之色舊却引韓信周亞夫鞅鞅)
(字又不連心字非/公本意所引用耳)秪是走踆踆(鄭曰踆也倫反○洙曰踆踆行/走貌張平子西京賦犬踆踆)
今欲東入海(洙曰語曰乗桴浮于海又曰少師陽擊磬襄入于/海也○趙曰此詩人欲去之意造語如此非真有)
(東海之/役也)即將西去秦(洙曰李斯上秦始皇書今乃却賔客以弃/諸侯使天下之士退而不敢西向褁足不)
(入秦此所謂藉㓂兵而齎盗粮〇沈曰秦州君西戎地春秋時爲/秦囯後并天下爲隴西郡〇彦輔曰此蓋子美欲去京師由梁齊)
(也)尚憐終南山(洙曰周庾信有駕幸終南山詩地理志稱扶風/武功縣東有大山古文以爲終南昭四年左傳)
(曰荆山中南九州之險是周地之名山〇鄭曰福地記云其山東/接驪山太華西連大向隴山北去長安八十里南入楚塞連蜀東)
(西數百里/亦曰中南)回首淸渭濵(洙曰吕望垂釣於渭水得玉璜遂爲帝/師〇修可曰潘安仁西征賦言長安之)
(境曰南有玄霸素滻北有清渭濁涇故公凡言渭必曰清渭言涇/必曰濁涇皆用此矣○彦輔曰孔子去魯遲遲其行孟子三宿而)
(後出畫此可以/見子美之志)常擬報一飯(洙曰史記范雎傳睢爲將軍於是/散家財物盡以報所嘗困戹者一)
(飯之恩必償睚眦之怨必報李固傳切感古人/一飯之報注謂靈輒也孔融一飯之惠必報)况懷辭大臣(趙/曰)
(以一飯之恩嘗欲如靈輒之報宣子況大/臣相知不獨一飯耳其去之懷爲如何)白鷗波浩蕩(洙曰波/一作没)
(○鄭曰蕩徒朗切○蘇曰波乃没字也古詩云没白鷗之浩蕩若/作波字乃上下句不相符信没字耳宋敏求云鷗不善没改作波)
(殊不知鷗之滅没於煙波間最爲自然善舊本/作没禽經云鳬善浮鷗善没當以没字爲是)萬里誰能馴(鄭/曰)
(馴松倫切○洙曰顔延年詠嵇中散詩曰鸞翮有時鍛龍性誰能/馴離騷曰怨靈脩之浩蕩鮑昭詩翻浪揚白鷗謝眺詩浩蕩别親)
(知潘岳河陽詩洪流何浩蕩〇夢符曰右按列子海上之人好鷗/鳥者毎旦之海上從鷗鳥游其父曰吾聞鷗鳥皆從汝遊汝取來)
(吾玩之明日之海上鷗鳥舞而不下也〇趙曰浩蕩雖本水而不/必專言水或取流放之貌如離騷云怨靈脩之浩蕩或取曠逺之)
(貌如楚辭曰志浩蕩而傷懷是也丗間本多作波字東坡定作没/字言鷗滅没於煙波間而浩蕩逺去尤有義理而宋敏求謂鷗不)
(解没則波字便覺一篇神氣索然也范淑衷甫云丗有師曠禽經/之書其中曰鳬善浮鷗善没則没字却是沉没之没即與前說又)
(相反矣〇彦輔曰按唐末有周後人翊聖者撰摭言乃以杜此篇/與莫相疑行謂之自負嗚呼若人者曷足以語杜詩哉韓退之云)
(尚何自負之有如殘盃冷炙之謂歟故老子曰不笑不足以爲道/又曰下士聞道大笑之不當曰李杜文章在光熖萬丈長不知群)
(愚兒何用故謗傷蚍蜉撼大樹可笑不自量余以退之爲知言○/師曰主上謂肅宗也至德二載肅宗見徴徴召也召授左拾遺歘)
(即倐忽歘然如屈蠖乆蟄志欲求伸甫當此時謂得所施爲遂上/䟽論房琯事不期貶華州司功故云青冥却垂翅蹭蹬無縱鱗青)
(冥天也蹭蹬失勢之貌青天可以飛騰今反垂翅巨魚可以縱壑/今反蹭蹬蓋傷其得罪也唯韋丈與甫相厚善而知甫爲人眞率)
(故及于此韋丈愛甫蓋重其詩才毎於百寮之上謂於宰相前常/稱誦其佳句故有拾遺之擢當此時喜得韋丈推引故効貢公之)
(喜得王陽在位也今乃復見貶黜貧賤又如原憲誠使人所難甘/矣雖然如是亦安能怏怏於朝廷秖是不免奔走託食於他郷也)
(韓信旣謫爲淮隂侯常怏怏不樂意在怨君甫則不然踆踆奔走/之狀山東慿海之郡唐都長安長安即秦地甫欲適山故云東入)
(海秦地在西甫旣適東必離去于西秦故云西去秦終南山與渭/水皆秦地山水甫將東入海尚眷眷於終南清渭者不忍弃君而)
(去也自古忠臣身在畎畒心不忘君一飯之恩猶擬報之矧夫身/爲拾遺巳嘗食人之禄其忍遽忘于君詩家獨推重杜詩蓋取其)
(不忘君之意也大臣謂左丞也左丞與甫厚善其判别之情得無/懷思乎雖然如是甫之無官守言責其進退綽綽然有餘𥙿真若)
(鷗在浩蕩之波去來自得誰能馴狎哉浩蕩廣大之貌王荆公嘗/以波字爲没字其謬甚也鷗善浮没何必獨言没耶如前輩諸公)
(因舉杜詩身輕一鳥過之句坐間皆忘/過字因共𥙷之或言下或/言疾竟不似過字之爲渾成也則知没浩蕩亦不如波浩蕩之自然)
　　　　上韋左相二十韻(彦輔曰按韋見素傳見素嘗爲左/丞相子倜鄂位至給事中孫顗爲)
(尚書左丞也〇鮑曰韋見素襲父爵彭城郡/公十三載拜武部尚書從帝入蜀詔兼左相)
鳯曆軒轅紀(洙曰昭十七年傳郯子來朝公與之宴昭子問焉/曰少皡氏鳥名官何也郯子曰吾祖也我髙祖少)
(皡摯之立也鳯鳥適至故紀於鳥爲鳥師而鳥名鳯鳥氏曆/正也注鳯鳥知天時故以名曆正之官史記曰黄帝名軒轅)龍
飛四十春(洙曰自玄宗即位至天寳十一載四十年十三載見/素爲武部尚書同中書門下平章事龍飛玄宗即位)
(也〇沈存中曰文章自應律度未嘗以音韻爲主詩第二字側入/謂之正格如子羙此二句皆二字平入謂之偏格如唐名軰詩多)
(用正格子美詩用/偏格者十無二三)八荒開壽域(洙曰荒大也八方也歐民庶於/仁壽之域〇昱曰列子仲尼篇)
(逺在八荒之外前漢王吉䟽願陛下與大臣/述舊禮明王制歐一丗之民躋之仁壽之域)一氣轉洪鈞(洙/曰)
(張茂先荅何劭/詩洪鈞陶萬類)霖雨思賢佐(洙曰髙宗命傅說曰若/歲大旱用汝作霖雨)丹青憶
老臣(洙曰趙充國傳充國以功德與霍光等列畫未央宫成帝時/西羌嘗有警上思將帥之臣追美充國廼召揚雄即充國圖)
(像而頌之後漢胡廣傳靈帝思感舊臣乃圖畫廣及太尉黄瓊於/省内詔議郎蔡邕爲其頌云〇孝祥曰韋相公之先人遺風餘烈)
(至今稱之故云/丹青憶老臣)應圖求駿馬(洙曰梅福傳欲以三代之法取當/丗之士猶以伯樂之圗求騏驥於)
(市而不可得亦巳明矣馬援好騎善别名馬於交趾得駱越銅鼓/乃鑄爲馬式還上之馬髙三尺五寸有詔置於宣德殿下以爲名)
(馬式焉○趙曰此言見素以材見用也魏曹植獻文帝馬表曰臣/於先帝丗得天宛紫騂一匹形法應圖舊注引梅福傳非干此也)
驚代得騏驎(洙曰張揖注相如賦雄曰騏雌/曰驎其狀麋身牛尾狼蹄一角)沙汰江河濁(鄭/曰)
(汰他蓋切○洙曰言爲吏部日也北史新雄爲/尚書郎㑹沙汰郎官雄與羊琛等八人俱見留)調和鼎鼐新(鄭/曰)
(鼐曩宰切〇洙曰言爲相也說命若作和羹/用汝爲塩梅釋器云鼎絶大者謂之曰鼐)韋賢初相漢(洙曰/韋賢)
(字長孺授昭帝詩宣帝本/始三年代蔡義爲丞相)范叔巳歸秦(洙曰史記范雎字叔更/名姓曰張禄王稽載入)
(秦昭王大說拜雎爲/客卿封應侯相秦)盛業今如此傳經固絶倫(洙曰韋賢兼通/禮尚書少子玄)
(成復以明經仕至丞相故鄒魯/諺曰遺子黄金滿籝不如一經)豫樟深出地滄海闊無津(洙/曰)
(豫樟木良材也滄海百谷/之所歸其淵不可津涯)北斗司喉舌(洙曰李固傳陛下之有/尚書猶天之有北斗也)
(北斗爲天之喉舌尚書亦爲陛下喉舌/斗斟酌元氣運于四時尚書出納王命)東方領搢紳(鄭曰搢即/刃切○洙)
(曰郊祀志搢紳者弗道李竒曰搢紳揷笏於紳紳大帶也臣瓚曰/縉赤白也紳大帶也左氏傳有縉雲氏師古曰李云搢紳是也字)
(本作搢揷笏於大帶之間與革之間耳非揷於大帶也或作薦/紳者亦謂薦笏於紳帶之間其義同相如曰搢紳先生之徒也)持
衡留藻鑒聽履上星辰(洙曰公時兼兵部尚書故云聽履上/星辰鄭崇哀帝時爲尚書僕射数求)
(見諌爭上納用之毎見曵革履上笑曰我識鄭尚書履聲○趙曰/見素爲吏部侍郎平判皆誦於口銓選平允人多德之上星辰以)
(言其親帝之旁/猶言上雲霄矣)獨歩才超古(昱曰魏志王􁈷字仲宣山陽髙平/人曹植與楊修書曰今丗作者可)
(略而言若仲宣獨歩於漢南/○彦輔曰任昉曰勲遂超古)餘波德照隣(洙曰一云餘隂照北/鄰○余曰左傳僖公)
(三十三年波及晉囯君之餘/也〇逸曰語德不孤必有隣)聦明過管輅(鄭曰輅魯故切○洙/曰魏志方伎傳管輅)
(字公明喜仰視星辰常云家雞野鵠猶尚知時況於人乎琅瑘太/守單子春語衆人曰此年少盛有才器聽其言論近似司馬天子)
(游獵之賦何其磊落雄壯英神巳茂必能明天文地理/變化之數不徒有其言也於是發聲徐州號之神童)尺牘倒
陳遵(洙曰前漢游俠傳遵字孟公略渉傳記瞻於文辭/惟善書與人尺牘主皆藏去以爲榮倒猶傾服也)豈是
池中物(洙曰呉志周瑜傳晉書劉元海傳/並云蛟龍得雲雨非復池中物)由來席上珎(無巳/曰礼)
(儒行儒有席上/之珎以待聘)廟堂知至理風俗盡還淳(魯曰此言宰相/之能事畢矣)才
傑俱登用愚蒙但隱淪(趙曰公/自謂也)長卿多病乆(鄭曰長展兩/切○洙曰司)
(馬相如字長郷嘗有消渴病與卓氏婚饒於財故其事/宦未嘗肯與公卿囯家之事常稱疾間居不慕官爵)子夏索
居貧(鄭曰索昔各反〇趙曰公以二人自比也司馬/相如常有消渴病子夏離群索居索居蕭索也)回首驅
流俗(余曰孟子曰/同乎流俗)生涯似衆人(余曰莊子養生主/篇其生也有涯)巫咸不
可問(洙曰列子有神巫自齊來命曰季咸知人生死/存亡禍福壽夭期以歲月卒爲壷丘子所困)鄒魯莫
容身(洙曰莊子盗跖篇孔子再逐於魯削跡於衛窮/於齊圍於陳蔡不容身於天下者豈足貴耶)感激時
將晚蒼茫興有神(鄭曰興許應切〇趙曰蒼茫荒寂之貌公/處荒寂之間而興有神則感激所致不覺)
(如神/也)爲公歌此曲涕淚在衣巾(師曰曆所以推日月星辰/之數鳯知天時故軒轅以)
(名曆官所謂鳥官者如此之類易飛龍在天大人造也龍以喻君/考之鳯曆玄宗即位至天寳十一載巳經四十年見素時爲尚書)
(同門下平章載調和一元之氣運轉洪鈞以陶成萬物遂使八方/荒逺之民咸躋于仁壽之域霖兩思賢佐丹靑憶老臣謂見素之)
(父湊遺風餘烈至今人思之故有是句應圖求駿馬謂像父而求/其子果得見素之賢也沙汰江河濁言公爲相得以進退百官奬)
(清廉而去貪濁也昔韋賢父子皆以經術相継爲漢相今見素父/子亦然故下文又云傳經固絶倫范叔遭困戹變名姓曰張禄來)
(㱕秦秦相之湊𥘉仕隋後歸唐故云范叔巳㱕秦豫樟深出地滄/海闊无津言見素本盛族根本淵源之髙大也見素從玄宗入蜀)
(兼左相天寳中爲兵部尚書故云北斗司喉舌聽履上星辰天寳/五載爲吏部侍郎銓序平允故云持衡留藻鑒天寳十五載是年)
(八月肅宗立改元至德十月丙申有星犯昴見素言於肅宗曰昴/者胡也禄山將死帝曰日月可知乎見素曰福應在德禍應在刑)
(昴金忌火行當火位昴之昏乃其時也及禄山死日月皆不差管/輅善天文地理今見素所言如此故曰聦明至管輅東方朔爲縉)
(紳領䄂或云康王之誥太保率西方諸侯入應門左畢公率東方/諸侯入應門右時公爲相率百官故云領縉紳愚蒙但隱淪甫自)
(謂病肺不堪求仕但隱居淪晦而已非若公之才傑登用于廟堂/能使風俗追還淳古之治驅流俗言與流俗驅馳不能擺脫俗累)
(生涯似衆人言貧與編户等也巫咸善知人貴賤壽夭甫雖貧賤/多病猶能安於分命莫肯扣問斯人而有覬覦之心也甫自言東)
(西南北人故有比於夫子之不容于丗也時/將晚傷衰老也蒼茫曠逺貌言興之超逸)
　　　贈韋左丞文濟(鮑曰唐韋濟嗣立子/天寳中爲尚書左丞)
左轄頻虚位(洙曰晉天文志轄星傅軫兩旁主王侯左轄爲王/者同姓右轄爲異姓詩節南山尹氏太師維周之)
(氐義云氐作挃轄之挃言尹氏作太師之官爲周之挃轄也〇修/可曰按唐史典云左右丞掌管轄省事糾舉憲章又舊唐史劉洎)
(上䟽曰尚書萬機寔爲政本是以二丞方/於管轄八座比於文昌故左丞爲左轄)今年得舊儒(趙曰/皆以)
(紀韋丈也魏晉以來左丞得彈奏八座故傅咸云斯乃皇朝之司/直天臺之管轄後人用左轄義起於此舊注引晉天文志以爲星)
(名非/是)相門韋氏在經術漢臣須(洙曰漢韋賢及子玄成/父子皆以經術爲相)時
議歸前列天倫恨莫俱(洙曰天倫兄弟也穀梁兄弟天倫/也○趙曰指濟兄弟是前輩爲時)
(議所/歸)鴒原荒宿草(洙曰棠棣脊鴒在原兄弟急難注脊鴒雝/渠也飛則鳴行則搖不能自舎耳箋云雝)
(渠水鳥而今在原失其常處則鳴求其類天性也猶兄弟之於急/難檀弓曽子曰朋友之墓有宿草而不哭注宿草謂陳根也〇趙)
(曰惜其一亡至/於宿草巳荒)鳳沼接亨衢(洙曰晉荀朂守尚書令勗乆在中/書專管機事及失之甚罔然悵恨)
(或有賀之者曰奪我鳯凰池諸君賀我耶〇趙曰濟由左丞可以/接鳯池亨衢又羙其爲中書之貴○師曰此句言累丗爲尚書也)
有客雖安命(洙曰莊子無可柰何而安之/若命也〇趙曰公自言也)衰容豈壯夫(洙/曰)
(謂以窮逹而肥癯非壯夫/也○趙曰此足以慰榛蕪)家人憂几杖(洙曰几老者所慿杖老/者所扶持也家人憂其)
(老也故借言几杖礼大/夫致仕則必賜之几杖)甲子混泥途(洙曰襄三十年傳晉悼夫/人食輿人之城𣏌者絳縣)
(人或年長矣无子而往與於食有與疑年使之年曰臣小人也不/知紀年臣生之歲正月甲子朔四百有四十五甲子矣其季於今)
(三之一也吏走問諸朝趙孟召之而謝過焉曰武不才任君之大/事以晉囯之多虞不能用吾子使吾子辱在泥途乆矣乃武之罪)
(也敢謝不/才遂仕之)不謂矜餘力還來謁大巫(洙曰呉志張紘傳陳琳/荅紘書曰小巫見於大)
(巫神氣/盡矣)歲寒仍顧遇(洙曰以顧遇之礼不改故云歲寒/論語歲寒然後知松栢之後凋也)日暮
且踟蹰(洙曰日暮謂暮齒/也漢書日暮途逺)老驥思千里(洙曰魏武樂府云老/驥伏攊志在千里)飢
鷹待一呼(洙曰魏志陳登謂吕布曰曹公言待將軍譬如養鷹/然飢則爲用飽則揚去○蘇曰楚人云飢如鷹待此)
(一呼事見/吕氏春秋)君能微感激亦足慰榛蕪(洙曰明本一云折骨効/區區〇趙曰此又不能)
(無所求也〇師曰有客甫自謂呉志張紘見楠榴枕愛其文爲作/賦陳琳見之以示人曰此吾卿張子綱所作也後紘見琳作武庫)
(賦應機論與琳書深歎善之琳荅曰自僕在河北與天下隔此間/率少於文章易爲雄伯故使僕受此過差之譚非其實也今景興)
(在此足下與子布在彼所謂小巫見大巫神氣盡矣大巫以比韋/濟踟蹰言眷慕於韋不忍去也老驥飢鷹皆甫自喻甫於前詩云)
(猥誦佳句新是韋知甫者也故此詩有意於韋/之薦拔故末章云君能微感激亦足慰榛蕪)
　　　遣悶奉呈嚴公二十韻(蘇曰嚴武在蜀對客多騁/筆札甫醉曰不謂嚴挺之)
(有此兒武怒甫徐曰我乃杜審言孫擬捋虎鬚尓合/坐大笑彌縫之武曰與公等言何至上及祖考乎深)
(衘之甫㱕草堂/遂有遣悶詩)
白水魚竿客淸秋鶴髮翁(洙曰鮐背鶴髪言老也〇趙曰/鶴髪老者之相庾信作賦子老)
(矣鶴髮雞皮/蓬頭歷齒)胡爲來幕下秪合在舟中(洙曰言躰性踈散止/可與漁樵爲偶不當)
(爲幕/客也)黃卷真如律(趙曰自不是黄卷聖賢之義意其以黃紙所/冩之法令合如何之内故云真如律〇大臨)
(曰言詩書以/礼法繩人)靑𫀆也自公(洙曰詩自公退食〇大/臨曰言不卑小官也)老妻憂坐
痺(鄭曰卑/利切)㓜女問頭風平地專欹倒分曹失異同(趙曰言/其散秩)
(在府中所坐之曹不專其事/而分之不知爲異爲同也)禮甘衰力就義忝上官通(洙/曰)
(謂能容之於散秩也○趙曰公得預府/幕忝關通於上官矣上官指嚴武也)疇昔論詩早(洙曰公與/嚴公先以)
(文才相知〇趙曰與/嚴論詩巳在早年矣)光輝仗鉞雄(洙曰仗鉞言/嚴公作鎮也)寛容存性
拙(洙曰公嘗斥嚴公/父名公不以爲忤)翦拂念途窮(洙曰謂嚴公奏請爲軍簽謀/也劉孝標絶交論頋盻増其)
(倍價翦拂/使其長鳴)露裛思藤架(洙曰詩厭/浥行露)煙霏想桂叢(洙曰言/身雖在)
(幕中而嘗有/山林之志)信然龜觸網(洙曰龜筴傳預且觸網云〇蘇曰王/飜行止如龜網雖不遭羅其駭恐亦)
(可知/也)直作鳥窺籠(洙曰秋興賦池魚籠鳥而有江湖山薮之/思○趙曰上兩句則身雖在幕府而有山)
(林之念故如龜之在網鳥之在/籠也下八句有懷草堂之意)西嶺紆村北(師曰自此句以下/乃子羙述草堂之)
(興恐其荒蕪而有歸休之意故末章云㑹希全物色時放倚梧/桐物色言形躰衰老兾保其天年遂其真性倚梧桐以自樂也)南
江繞舎東竹皮寒舊翠椒實雨新紅浪簸舩應拆杯
乾甕即空(蘇曰蘇定戲友人曰/薪盡火滅杯乾甕空)藩籬生野徑斤斧任樵童
(洙曰自西嶺至/此皆志在草堂)束縛酬知己蹉跎効小忠(洙曰言性雖踈/散當束縛以酬)
(知巳年雖蹉跎不足以/負任責亦當効小忠也)周防期稍稍太簡遂怱怱曉入朱
扉啓昏歸畫角終不成㝷别業(大觀曰別業/指草堂也)未敢息微
躬烏鵲愁銀漢(洙曰爲填河也○炎曰烏鵲填河以渡牛女/甫意謂雖參幕府无以𥙷濟故曰愁銀漢)駑
駘怕錦幪(洙曰非/其飾也)㑹希全物色時放倚梧桐(趙曰言如烏/鵲之微力不)
(任於填河駑駘之蹇不足以𬒳錦幪之飾則所望於/故人知己者幸全其物色而放令倚/於梧桐也)
　　　奉贈鮮于京兆二十韻(鮑曰鮮于仲通也紀十年書/劒南節度使鮮于仲通及雲)
(蠻戰于西洱河敗績不見其爲京兆豈先爲京兆耶/豈以節度爲京兆耶唐開元以來在位无鮮于姓者)
(詩有鮮于萬州乃其子也〇/鄭曰鮮于相然切漢複姓也)
王國稱多士(洙曰文王詩思皇/多士生此王囯)賢良復幾人(趙曰王者之囯/號稱多士矣而)
(賢良無/幾也)異才應間出(洙曰異才茂異也間出/間生也猶間丗而生也)爽氣必殊倫
(洙曰氣宇淸爽有殊於衆人/也〇趙曰以言鮮于京兆也)始見張京兆宜居漢近臣(洙曰/張敞)
(傳潁川太守黃霸始以治行第一入爲京兆尹不稱罷於是膠東/相敞守京兆尹其治京兆略循趙廣漢之迹爲乆任職漢制出爲)
(二千石有治狀者入/爲公卿故曰近臣)驊騮開道路(蘇曰淮隂侯韓信語蒯通曰/觀子與諸郎談論辨析是非)
(落落可聽如駑駘駕車使驊騮開路非容易/追逐也使人心服可喜可喜見囯語别集)鵰鶚離風塵(鄭曰/離力)
(智切去也〇洙曰猶駿異得路者/然也○趙曰驊騮鵰鶚言其俊也)侯伯知何算(洙曰算/一作等)文章
實致身(趙曰此言侯伯之人多矣至於無/算而鮮于之致身則實以文章也)奮飛超等級容
易失沉淪(趙曰惟其奮飛而晉擢徑超邁於官之/等級故其離去沉淪也易而不難如此)脫略蟠溪
釣(洙曰吕望/釣於蟠溪)操持郢匠斤(洙曰莊子郢人堊漫其鼻端若蠅翼/使匠人斵之匠石運斤成風聽而斵)
(之盡堊而鼻不傷/郢人立不失容)雲霄今巳逼台衮更誰親(趙曰上公應/天上三台衮)
(則衮服三公一命/衮故得稱衮也)鳳穴雛皆好(洙曰此言鮮于諸子也山海經丹穴之山/有名鳯陸雲幼時閔鴻見/而竒之/曰)
(此兒若非龍/駒是鳳鶵)龍門客又新(洙曰後漢李膺傳膺牲簡亢無所交/接唯以同郡荀淑陳實爲師友𬒳容)
(接者名曰/登龍門也)義聲紛感激(洙曰劉越石詩/鄧生何感激)敗績自逡廵(洙曰莊/十一年)
(傳凡敵大崩曰敗績注師徒撓敗若沮岸崩山喪其功績故曰敗/績逡廵言退貌〇趙曰皆公自謂也言鮮于之義声紛然感激之)
(多而我之敗績則/自逡廵不進耳)途逺欲何向(洙曰逺一作永主/父偃曰日暮途逺)天髙難重
陳(鄭曰重儲用切再也〇洙曰劉越/石弃置勿重陳曹植云天髙聽逺)學詩猶孺子(洙曰一云子/夏論語子曰)
(小子何莫斈夫詩詩可以興可以觀可以群可以怨又子/夏問曰巧笑倩兮子曰起予者商也始可與言詩巳矣)郷賦
念嘉賔(洙曰郷賦猶郷㪯/也鹿鳴燕嘉賔)不得同晁錯(洙曰公傳言公㪯進/士不第晁錯㪯賢良)
(對䇿髙第晁錯傳今臣密等廼以臣錯充賦如淳曰猶/言備数也臣瓉曰充賦錯之謙也所以言如賦調也)吁嗟後
郄詵(洙曰郄詵傳泰始中詔天下㪯賢良直言之士太守文立㪯/詵應選對䇿上第詵曰臣㪯賢良對䇿爲天下第一猶桂林)
(一枝/也)計踈疑翰墨(洙曰公有詩云儒/冠多誤身乃疑之)時過憶松筠(洙曰謂有/歲塞〇趙)
(曰言時巳過矣則思隱於/山林舊注謂有歲寒非是)獻納紆皇眷中間謁紫宸(洙曰/殿名)
且隨諸彦集(洙曰江淹别/賦金閨諸彦)方覬薄才伸(鄭曰覬几利切幸也/〇洙曰公献三賦召)
(試集/賢殿)破膽遭前政隂謀獨秉鈞(洙曰劉陶傳關東破膽詩節/南山秉囯之鈞陳平曰我多)
(隂謀道家所忌〇趙曰林甫傳帝詔天下士有一藝者得詣闕林/甫恐士對詔斥巳即建言士皆草茅徒以狂言亂聖聽請付尚書)
(試問無一中程者子美對詔意本望髙/選而爲林甫所沮故有破膽隂謀之語)微生霑忌刻萬事益
酸辛交合丹靑地恩傾雨露辰(洙曰交契在華顯之地又當/沛澤下流之辰而愁餓死者)
(以時所不容也〇趙曰丹靑地指言公卿/之地也塩鐵論曰公卿者神化之丹靑)有儒愁餓死早晚
報平津(洙曰東方朔傳臣朔飢欲死平津侯公孫洪開閤延賢/人與叅謀議弘身食一肉脫粟飯故人賔客仰衣食奉)
(禄皆以給之家無所餘報平津喻報鮮于也〇趙曰公以獨餓死/爲愁所頼者在鮮于京兆如公孫洪故人賔客仰衣食奉禄皆以)
(給之家無所餘報平津喻報鮮于也○趙曰公以獨餓死爲愁所/頼者在鮮于京兆如公孫洪故人賔客仰給衣食焉○師曰漢張)
(敞嘗爲京兆尹今鮮于以賢良而居張敞之任猶驊騮之開道路/鵰鶚之離風塵京兆古之侯伯知何筭言胷中藴蓄不可窮也容)
(易失沉淪言京兆乃輦轂之下不可驕易而失身此戒之之辝郢/匠斤言有断也雲霄今已逼言近天子也台衮更誰殷言必見擢)
(爲公相也龍門客又新言門下客皆賢士也敗績自逡廵言甫自/得罪去而不獲依託鮮于也日暮窮途逺喻人之衰老甫以年老)
(更欲何所向乎天髙難重陳則又以君門難伸愬也孺子小子也/甫謙言能詩不過小子之斈詩不得同晁錯吁嗟後郄詵盖言甫)
(雖忝郷薦柰何不中第也献納謂献三賦帝說命宰相試文章且/隨諸彦集謂落筆中書堂也甫以上䟽雪房琯爲當權者所疾遂)
(見斥逐故云破膽遭前政隂謀獨/秉鈞微生霑忌刻微生甫自謂也)
　　　奉贈太常張卿均二十韻(洙曰按唐書均張說之/長子也九載爲大理卿)
(後出爲建安太守歲中召還再遷太常/卿禄山亂受僞命特免死長流合浦)
方丈三韓外(洙曰前漢郊祀志自齊威宣燕昭使人入海求蓬/萊方丈瀛洲三神山者其傳在渤海中魏志韓在)
(帶方之南東西以海爲限有三種一曰/馬韓二曰辰韓三曰棄韓故曰三韓)崑崙萬國西(洙曰禹貢/注崑崙在)
(荒服之外流沙之内羌髣髴之屬皆西戎也〇鄭曰崑公渾切崙/盧昆切○酈元曰外國圖云從大晉囯王西七萬里得崑崙之墟)
建摽天地闊(洙曰天台賦赤/城霞起以建摽)詣絶古今迷氣得神仙逈
恩承雨露低(洙曰按唐書均弟垍以主壻玄宗特深恩寵許於/禁中置内宅侍爲文章賞賜珍玩不可勝數時均)
(亦供奉翰林垍嘗以所賜示均均戲謂垍曰此婦翁與女壻非是/天子與斈士也○趙曰上四句以譬禁掖之清切乃神仙之地唯)
(有仙風道骨者始能遊且承/恩寵也此指言張均父子)相門淸議衆(趙曰張均父說相/囯之子故曰相門)儒
術大名齊(魯曰均張說之子/其名與父斉等也)軒冕羅天闕(洙曰均垍俱能文/說在中書兄弟皆)
(掌綸翰/之任)琳琅識介珪(洙曰禹貢厥貢球琳琅玕注琳皆王名琅/玕石而似珠釋地云西北之美者有崑崙)
(墟之璆琳琅玕焉詩崧髙錫爾介珪以作爾寳箋云長寸二尺謂/之介非諸侯之圭故以爲寳美均爲介珪也〇趙曰以琳琅則識)
(張卿爲介珪矣/介珪大珪也)伶官詩必誦(洙曰邶詩簡兮序衛之賢者仕於/伶官皆可以承事王者注伶官樂)
(官也伶氏丗掌樂官而善焉/故後丗號樂官爲伶官也)夔樂典猶稽(洙曰書后夔典樂/〇趙曰此贈太常)
(張卿復用樂事伶官出詩仕於伶官古者採/詩而伶官誦之以諌王焉太常卿掌樂者也)健筆凌鸚鵡(洙/曰)
(後漢禰衡字正平有才辯在黄祖座上/爲鸚鵡賦筆不停綴文不加點凌過也)銛鋒瑩鸊鵜(洙曰鸊鵜/水鳥也膏)
(中瑩刀○修可曰戴暠度/開山詩云劒瑩鸊鵜膏)友于皆挺拔(洙曰友于言兄弟也〇/馬曰書惟孝友于兄弟)
(○趙曰言均垍兄弟/之貴且有勲業也)公望各端倪(洙曰公望各有所帰也○趙/曰言兄弟負公輔之望各有)
(端倪也〇余曰莊子太宗師篇反覆/終始不知端倪䟽云端緒也倪畔也)通籍踰靑瑣(洙曰元帝/紀令從官)
(給事官司馬中者得爲大父母父母兄弟通籍應劭曰籍者爲二/尺竹牒記其年紀名字物色縣之宫門案省相應乃得入也謝玄)
(暉詩旣通金閨籍漢給事曰暮入對靑瑣門拜謂之夕郎靑瑣以/淸戸邊鏤中天子制也刻爲靑瑣文而靑塗也〇趙曰通籍通朝)
(見之籍靑瑣也中有青瑣/門刻爲連瑣而靑塗之)亨衢照紫泥(洙曰亨衢亨途也後漢/志漢舊儀曰天子信璽)
(六璽皆以武都紫泥封靑囊白素裏兩端無縫尺/一板中約署皇帝○余曰易大畜卦何天之衢亨)靈虬傳夕箭
(洙曰梁陸倕字佐公新漏刻銘曰/靈虬承龍言漏刻之躰/以龍承之也〇趙曰箭浮水之物○鄭曰虬居幽切無角龍)歸馬
散霜蹄(昱曰莊子馬蹄篇/馬蹄可以踐霜雪)能事聞重譯(鄭曰譯夷益切〇/洙曰前漢平帝紀)
(越裳重譯献雉〇師古曰譯謂傳言也道路絶逺風俗殊隔故累/譯而後乃通相如重譯納貢○趙曰言所能之事聞播於重譯之)
(蛮夷/矣)嘉謨及逺黎(余曰揚子或問忠言嘉/謨曰謨合皐陶之謂嘉)弼諧方一展(洙曰/皐陶)
(謨曰謨/明弼諧)班序更何躋(洙曰莊二十年傳朝以正/班爵之義帥長㓜之序)適越空顚躓
(洙曰莊子逍遙篇宋人資章甫而適諸越越人断髮/文身無所用顚躓危困也〇鄭曰躓陟利切跲也)游梁竟慘
悽(洙曰鄒陽齊人知呉王不可說是時梁孝王待士於是陽與枚/乗嚴忌等皆去之陽從孝王游羊勝公孫詭等疾陽惡之孝王)
(孝王怒將殺之陽從獄中上書而得免〇趙曰公初落魄嘗適越/矣傳所謂客呉越是也公又嘗遊梁矣贈李白篇所謂亦有梁宋)
(遊是也今公雖爲右率府胄曹然欲展弼諧於張卿而班列次序/之不可攀則復有去而之它之意將適越乎空如前日之顚躓將)
(遊梁乎竟如前日之/慘悽此詩人之思也)謬知終畫虎(洙曰馬援傳初兄子嚴敦並/喜譏議援在交阯還書戒之)
(曰龍伯髙敦厚周慎口無擇言謙約節儉廉公有威吾爱之重之/願汝曹效之杜季良豪俠好憂人之憂樂人之樂淸濁無所失父)
(䘮致客數郡畢至吾爱之重之不欲汝曹効也効伯髙不得猶爲/謹勑之士所謂刻鵠不成尚類鶩也效季良不得䧟爲天下輕薄)
(子所謂畫虎不成終類狗也迄今季良尚未可知郡將下車/輒切齒州郡以爲言吾嘗爲寒心是以不願子孫之效也)微
分是醯雞(洙曰莊子田子方篇孔子見老聃孔子出以見顔回/曰丘之道也其猶醯雞歟微夫子之發吾覆也吾不)
(知天地之大全也注醯雞者瓮中之/蠛蠓也司馬云酒上蠛蠓醯許西反)萍泛無休日(天斍曰萍無/根隨流而巳)
(謝靈運蘋萍泛沉深○/趙曰公自譬其無定也)桃隂想舊蹊(洙曰李廣賛曰李將軍恂/恂如鄙人口不能出辭及)
(死之日天下知與不知皆爲流涕彼其中心誠信於士大夫也諺/曰桃李不言下自成蹊○師古曰蹊音奚謂徑道也○趙曰公言)
(其想舊蹊之桃隂乃懷/念舊日見知之人也)吹嘘人所羡騰躍事仍睽碧海眞
難渉(洙曰十洲記扶桑在碧海之中也一面/萬里大帝之宫太眞東主君所治之也)靑雲不可梯(安石/曰郭)
(璞游仙詩靈谿可潜盤安事登雲梯○趙曰至於騰躍之便則仍/乖睽如此則如渉碧海梯青雲之難也○曽曰謝靈運詩共登靑)
(雲/梯)顧深慙鍛錬(鄭曰鍛都玩切○洙曰韋彪傳鍛鍊之吏注蒼/頡篇曰鍛推也鍛錬猶成熟也言深文之吏入)
(人之罪猶工冶陶鑄鍛鍊使之成熟也前書路温舒曰鍛錬而周/内之〇曰曰張景陽七命曰楚之陽劒歐冶所營乃錬乃鑠萬辟)
(千灌注云鍛錬刻苦成材之義此言張卿恩顧我雖深而/自慙鍛錬之未至耳舊注所引乃刑罰鍛錬之義非是)才小
辱提携(洙曰提携猶挈維之也〇趙曰公/自言才能之小辱張卿之提携)檻束哀猿叫(洙曰/叫一)
(作巧淮南子置猿檻中巧捷無所/肆其能鮑明逺詩今作檻中猿)枝驚夜鵲棲(洙曰魏武帝樂/府云月明星稀)
(烏鵲南飛繞樹三/匝何枝可依云)幾時陪羽獵應指釣璜溪(洙曰注揚雄傳/雄十二月從羽)
(獵璜王也吕望釣於蟠溪得璜焉刻曰姬受命吕佐之報在齊〇/趙曰孝成帝時羽獵而揚雄從焉幾時陪羽獵有羡慕其得近清)
(光之意〇鄭曰璜胡光切十道志櫟陽有釣漢浦乃吕望所釣/璜溪也○師曰太公老年見用今甫亦有意于暮年故云云)
　　　敬贈鄭諌議十韻
諌官非不逹詩義早知名(洙曰鄭諫議雖不得名必善於詩/者下皆詩事〇趙曰爲天子諫官)
(非不謂之顯逹而於作詩之義又早歲巳有/名此專美之也下句正言其詩可以知名者)破的由來事(洙曰/言詩)
(句中理如射之破的也庾翼謂謝尚曰卿若破的當/以鼔吹相賞尚應声中之翼即以其副鼔吹給之)先鋒孰敢
爭(洙曰嘗爲勍敵未嘗敗北〇趙曰破的如射之中/先鋒如戦之勇王済与王愷發射一發射破的)思飄雲物
外(鄭曰思相吏切〇洙曰外一作動言詩意思逺到也司馬相如/傳相如旣奏大人賦天子大說飄飄有凌雲氣游天地之間意)
(○趙曰如文賦言神游万仞情鶩八/極舊注引飄飄有凌雲氣非是也)律中鬼神驚(修可曰詩律/旣中可驚鬼)
(神如李白詩云詩成泣鬼神/舊注謂如律吕和諧誤矣)毫髮無遺恨波瀾獨老成(洙曰/曲尽)
(物理故無遺恨才思浩瀚故如波瀾兼詞意壯健故有言老成也/〇趙曰公言作詩中有一字一句不佳雖如毫髮之小則心自慊)
(慊則有/遺恨矣)野人寧得所(趙曰自此而下皆公自/序也野人公自稱耳)天意薄浮生多
病休儒服(晏曰莊子田子方篇哀/公曰㪯魯囯而儒服)冥捜信客旌(洙曰天台賦/云逺寄冥捜)
(○趙曰欲冥捜幽冥/之地信客旌所指耳)築居仙縹緲(鄭曰縹普沼切緲弭沼切〇/洙曰○洙曰木玄虚海賦神)
(仙縹緲食王清涯〇趙曰卜築欲在深/逺之処如仙之縹緲難㝷也餘見上)旅食歲崢嶸(鄭曰崢仕/耕切嶸胡)
(萌切髙峻貌鮑明逺舞/鶴賦歲峥嶸而催暮)使者求顔闔(洙曰莊子讓王篇魯君聞/顔闔得道之人也使人以)
(幣先焉顔闔守陋閭苴布之/衣而自飯牛終逃魯君之使)諸公厭禰衡(洙曰後漢文苑傳禰/衡字正平有才辨氣)
(剛傲好矯時慢物曹操怒之送与劉表後侮慢表表耻不/能容以江夏太守黃祖性急故送衡與之後竟爲祖所殺)將期
一諾重(洙曰辯士曹丘生謂季布曰楚人諺曰得黄金百兩不/如得季布一諾足下何以得此聲於梁楚之間哉江淹)
(詩季布重然諾史/記曰季布一諾)歘使寸心傾(洙曰謂傾嚮於鄭也徐庶指心/曰以此方寸之地謝玄暉詩孰)
(爲勞寸心○鄭曰/歘許勿切暴起也)君見途窮哭宜憂阮歩兵(洙曰阮籍爲/歩兵校尉率)
(意命駕不由徑路車迹所窮輒動哭而反顔延年詩物故不可論/途窮能無慟〇十朋曰使者求顔闔謂鄭時遣人招之諸公厭禰)
(衡言異巳者惡甫之放/誔末章皆祈哀之辝)
　寄簡上
　　　寄韓諌議(師曰地理志岳州巴陵郡在岳之陽故曰/岳陽有君山洞庭湖湘江韓注以諌爲職)
(直言陳天下事代宗不恱貶岳陽注適意遊君/山弃人間事將爲長往之計甫思之故有此作)
今我不樂思岳陽(洙曰岳陽巴/陵也属湖南)身欲奮飛病在床(洙曰/詩静)
(言思之不/能奮飛)美人姢姢隔秋水(洙曰詩人以美人北君子故詩有/彼美人兮西方之人兮〇趙曰公)
(時在夔而韓在岳/斯爲隔秋水矣)濯足洞庭望八荒(洙曰左太冲/濯足万里流)鴻飛冥冥
日月白靑楓葉赤天雨霜(洙曰選詩曉霜楓葉丹〇趙曰/鮑昭詩窮秋九月荷葉黄北風)
(驅鴈天雨霜/雨音去聲)玉京群帝集北斗(洙曰玉京帝居也五方各有/帝惟北極爲至尊〇夢符曰)
(右按晉天文志北極五星北辰最尊者也北斗七星在太微北七/政之樞機隂陽之元本故運乎天中而臨制四方以建四時而均)
(五行人君之象號令之主注以斗爲極誤矣五星經云太上白玉/京黄金闕〇趙曰群帝如諸王三公之類以言天子五方之帝三)
(十三天之帝雖稱帝而於/大帝爲卑故稱群帝也)或騎麒麟翳鳯凰(趙曰集仙傳天人/降土妙想皆乗麒)
(麟鳯凰龍鶴/大鳥是也)芙蓉旌旗煙霧樂(洙曰楚詞搴/芙蓉兮木末)影動倒景搖
瀟湘(洙曰郊祀志登遐倒景注在日月之上反照/故其影倒也〇趙曰言瀟湘言韓在岳陽也)星宫之君
醉瓊漿(洙曰楚詞搖漿密勺實/羽觴萃酌旣陳有瓊漿)羽人稀少不在傍(趙曰楚/辝仰羽)
(人於/丹丘)似聞昨者赤松子恐是漢代韓張良昔隨劉氏
定長安帷幄未改神慘傷(洙曰張良其先韓人也髙祖立䔥/相國良乃稱曰家丗相韓及韓滅)
(不爱万金之資爲韓仇強秦天下震動今以三寸舌爲帝者師封/万戸位列矦此布衣之極於良足矣願弃人間事欲從赤松子遊)
(耳乃斈道欲輕㪯○師古曰赤松子仙人號也神農時爲/雨師髙祖曰運籌帷幄之中決勝千里之外吾不如子房)國家
成敗吾豈敢色難腥腐飡風香(洙曰鮑明逺何時與汝曹/啄腐共吞腥〇趙曰神仙)
(傳壷公留費長房於羣虎之中長房不恐又内石室中頭上有大/石茅繩懸之諸虵嚙繩欲断長房不移公往撫之曰可教矣又命)
(噉溷臭惡非常長房色難之公乃歎而/謝遣之曰子不得仙也今以子爲地主)周南留滯古莫惜(洙/曰)
(太史公留滯周南〇趙/曰又以太史公比之)南極老人應壽昌(洙曰春秋元命苞/曰老人星治平則)
(見見則/主壽)美人胡爲隔秋水焉得置之貢玉堂(師曰令韓注/隱岳陽効張)
(良之所爲故甫云色難腥腐飡風香昔太史公留滯周南之地注/見貶於岳陽何其太史公是以爲之痛惜南極星中有老人星見)
(則主壽以應治平甫以注隱南方此之老人星嘆其不見也於末/章則又云美人胡爲隔秋水欲得此美德之人貢之玉堂以輔天)
(子不宜隱于此也所/以甚惜注之不用)
　　　暮秋枉裴道州手札率爾遣興寄近呈蘇渙
　　　侍御
乆客多枉友朋書素書一月凡一束(蘇曰王价避居逺郊/一月之中得親知書)
(僅成一束但虚訶寒温而巳空煩眼力使人厭接又/倦回荅〇趙曰古詩云客從南方來中有尺素書)虚名但蒙
寒温問泛愛不救溝壑辱(洙曰言友朋之書雖多但蒙寒/温之問而不足拯憂也○趙曰)
(晉王獻之嘗與兄徽之操之詣謝安三兄多言/俗事獻之寒温而已孟子云志士不忘在溝壑)齒落未是無
心人舌存恥作窮途哭(洙曰張儀從楚相飲相亡璧門下意/張儀盗璧共笞掠之妻曰子母讀書)
(游說安得此辱儀曰視吾舌在不妻笑/曰舌在儀曰足矣阮籍遇窮途則哭)道州手札適復至紙
長要自三過讀盈把那須滄海珠(夢符曰右按唐書閻/立本謂狄仁傑曰君)
(可謂滄海遺珠矣〇趙/曰王筠於書三過五抄)入懷本倚崑山玉(洙曰言得裴書勝/珠之盈把倚裴如)
(崑山王也〇蘇曰丗說毛曽與夏/侯玄共坐時人謂蒹葭倚王樹也)撥弃潭州百斛酒(洙曰歩/兵厨中)
(貯酒數/百斛)蕪没瀟岸千株菊使我晝立煩兒孫令我夜
坐費燈燭(洙曰言得書而有所思也〇/趙曰煩兒孫者煩其侍立也)憶子初尉永嘉去
(鄭曰永嘉/温州縣)紅顔白面花映肉軍符侯印取豈遲紫燕緑
耳行甚速(洙曰言負超軼之材也○趙曰言初爲尉之少年而/材之俊逸軍府則爲節度使印則封侯矣紫燕文帝)
(良馬名緑耳則列子周穆/王駕八駿之馬而左緑耳)聖朝尚飛戰鬪塵濟丗宜引英
俊人(洙曰兵革未息宜薦/才引士以濟斯丗也)黎元愁痛㑹蘇息夷狄跋扈徒
逡巡(洙曰如用得其人則黎民蘇而夷狄服也〇/趙曰徒逡廵者言其空自遷延不乆掃蕩也)授鉞築壇聞
意旨(洙曰晉禮志漢魏故事遣將出征符節即授節鉞/於朝堂漢髙築壇拜韓信聞意旨言當與此事也)頽綱漏
網期彌綸(洙曰勉興/滯𥙷廢也)郭欽上書見大計(洙曰于寳著論思郭/欽之謨而誤我戎狄)
(之有釁御史大夫郭欽言戎狄強獷歷丗爲患今西北方戎/狄雜居恐百代之後爲患宜及平呉之功以復上郡帝不許)劉
毅荅詔驚群臣(洙曰晉武甞顧謂劉毅曰朕方漢之何如主/對曰桓靈也帝曰朕克已爲理方之桓靈不)
(亦甚乎對曰桓靈賣官錢入公府陛/下賣官錢入私門以此言則知也)他日更僕語不淺(洙曰/儒行)
(孔子對魯哀公曰遽數之不能終其物悉數之乃留更僕未可終/也注僕太僕也君燕朝則正位掌擯相更之者爲乆將倦故使之)
(相代/也)明公論兵氣益振(鄭曰振之人切〇/洙曰益振益壯也)傾壷簫管黒白
髮(洙曰黒一作理言得/書而愁去白髮再黒)儛劒霜雪吹靑春(洙曰項莊舞/劒儛與舞同)宴筵
曽語蘇季子後來傑出雲孫比(洙曰蘇秦字季子徐穉傳/角立傑出爾雅雲孫〇趙)
(曰爾雅七丗孫曰雲孫故自季/子至侍御取其最逺者言之)茅齋定王城郭門藥物楚
老漁商市(趙曰定王城乃潭州/漁商市亦潭州之地)市北肩輿毎聮𬒮郭南抱
瓮亦隱几(鄭曰隱於靳切○洙曰抱瓮見汲井歲榾/榾注莊子齊物論南郭子綦隱几而卧)無數將
軍西第成(洙曰衛靑傳上爲青治第令視之曰匈奴未滅無以/家爲〇趙曰後漢馬融爲大將軍西第頌頗爲正直)
(所羞舊注引衛/靑治第事非是)早作丞相東山起(洙曰謝安起於東山也〇/趙曰班固山東出相舊注)
(作東山使引謝安事非是/公亦何拘於西對東邪)鳥雀苦肥秋粟菽蛟龍欲蟄寒
沙水(洙曰鳥雀方得時而蛟龍退藏甫自喻也○蘇曰漢末兵戈/蝟起鹿門隱公歎曰秋稔菽栗鳥雀甚肥而鸞鳳何卒焉余)
(讀此莫不掩卷太息又鮑宰云鸞鳯棲荆艾蛟龍蟄寒水言小人/昇騰君子淹滯不見用也〇趙曰上句/比無功受禄下句又以)
(比賢材/之潜藏)天下鼔角何時休陣前部曲終日死(洙曰部曲隊伍/也〇趙曰傷時)
(干戈之未息以引下句/激昂二公之致功名也)附書與裴因示蘇此生已媿須人
扶致君堯舜付公等早據要路思捐軀(帥曰溝壑言失/所泛愛謂禮數)
(雷同但止於寒温之問故不救溝壑辱也丗說毛曽與夏玄共坐/時人謂之蒹葭倚玉樹唐書狄仁傑滄海遺珠珠玉喻道州手札)
(也昔阮歩兵厨中貯酒數百斛甫得書有所懷思不暇飲酒泛菊/故撥弃蕪没也長者坐少者立晝立煩兒孫夜坐費燈燭言日夜)
(思之而忘食息也永嘉温州紫燕緑耳良馬也道州負超逸之才/其視軍符侯印取之若其甚速豈困於永嘉一尉乎夷狄指禄山)
(言聖朝得人則民安冦平雖禄山跋扈不臣復何慮哉頽綱漏網/言政刑彫弊頼道州經綸以禆𥙷之郭欽劉毅皆以喻道州昔當)
(抗䟽直言他日必爲帝所禮遇黒白髮言得裴書髮更黒和氣襲/人故云吹靑春甫與道州㑹間嘗談蘇侍御故以侍御爲蘇秦雲)
(孫雲孫逺孫也楚定王都荆州時甫茅齋在郭門之外毎抱甕灌/畦或隱几而坐比之南郭子綦也武帝征匈奴衛靑霍去病皆立)
(功帝賜第宅無數軍西第成言將師平禄山思明之亂皆富貴也/唯兾裴蘇早起以爲丞相故云東山起鳥雀苦肥秋粟菽言小人)
(貪位慕禄也蛟龍欲蟄寒沙水言君子於此時反/退藏也須人扶言衰老要路謂仕途之顯要者)
　　　蘇大侍御渙靜者也旅于江側凡是不交州
　　　府之客人事都絶乆矣肩輿江浦忽訪老夫
　　　舟檝而巳茶酒内余請誦近詩肯吟數首才
　　　力素壯詞句動人接對明日憶其湧思雷出
　　　書篋几杖之外殷殷留金石聲賦八韻記異
　　　亦記老夫傾倒於蘇至矣
龐公不浪出(趙曰後漢龐德公居峴/山之南未嘗入城府)蘇氏今有之(洙曰言亦/不交州府)
(也)再聞誦新作突過黃初詩(趙曰文帝爲魏太子七子從之/游皆能詩如謝靈運江文通皆)
(擬其作黃初文/帝即位年號也)乾坤幾反覆(洙曰幾/一作垍)揚馬宜同時(洙曰司馬/相如揚雄)
(亦蜀/人也)今晨淸鏡中勝食齋房芝(洙曰元封二年芝生甘泉/齋房歌云齋房産草九莖)
(蓮葉○趙曰此蘇渙之/詩如房芝之可茹也)余髮喜却變白間生黒絲(洙曰生一/作添○趙)
(曰變白爲黒以/聞其詩之故)昨夜舟天接(洙曰接/一作佞)湘娥簾外悲百靈未
敢散(洙曰言百靈聞/誦詩而皆來也)風破寒江遲(洙曰破一作波○趙曰宗/慤曰願乗長風破萬里浪)
(〇師曰昔龐德公不應州府辟命未嘗入城郭今蘇渙不交州府/頗有其風黄初魏文帝年號指子建文集也乾坤幾反覆言丗代)
(遷變而名終不歇可與揚雄司馬相如齊名於當時也淸鏡中捐/江上勝食齋房芝言咀味新更過於靈芝也白間生黒絲甫與蘇)
(論文喜而髮爲之變文有益於人如此湘/娥悲百靈不散皆言聽詩而感動之也)
　　　寄裴施州
廊廟之具裴施州(洙曰潘安仁/器非廊廟姿)宿昔一逢無此流金鍾
大鏞在東序(洙曰禮樂之所在也○夢符曰右按詩鼖鼔維鏞/大鍾曰鏞書曰天球河圖在東序鍾鏞以言至和)
(所自出東/陽位也)冰壷玉衡縣淸秋(洙曰氣宇之淸徹也○夢符曰/右按文選淸如玉壷冰書曰在)
(琁璣玉衡以齊七政玉衡正/天文之器非特氣之淸也)自從相遇減多病三歲爲客
寛邊愁堯有四岳明至理(洙曰堯建四岳/以共治天下)漢二千石眞
分憂(洙曰漢宣帝曰與我共/理者惟良二千石乎)幾度寄書白鹽北(洙曰施州/在白鹽山)
(之北也○趙曰白鹽者夔州之山此裴使君寄書與公義甚明也/舊注云施州在鹽山之北非矣其下句言蟠龍銀鉤以言其書也)
苦寒贈我靑羔裘(洙曰羔一作絲〇蘇曰沈約牛元慶/愛其文章自解錦囊靑羔裘贈之)霜
雪廻光避錦䄂蛟龍動篋蟠銀鈎(洙曰龍蛇銀鈎皆字體/也言所惠之書如龍蛇)
(銀鉤屈蟠交連〇趙曰其如龍如蛇今藏/裴公銀鈎於其中所以龍蛇動於篋也)紫衣使者辭復命
再拜故人謝佳政將老巳失子孫憂後來况接才華
盛(趙曰言我將老而免憂子孫無它以後來之人相接有裴君/諸子才華之盛美矣○師曰東序殷學也金鍾大鏞乃禮樂)
(之器言能文之以禮樂也冰壷玉衡言其淸和也漢有二千石有/中二千石二千石其實一千四百四十石不滿二千石也中二千)
(石其實一千一百六十石故謂之中二千石漢宣帝曰與我共理/者惟良二千石乎甫以施州比堯之四岳漢之二千石施州在白)
(鹽山之北甫屢得其惠書與羔裘霜雪回光避錦䄂盖言裘也龍/蛇動篋蟠銀鈎盖言書字躰勢也紫衣使者辟復命言朝廷必遣)
(使辟召/之也)
　　　鄭典設自施州歸(宋曰春秋時巴國界秦昭/王置黔中郡梁改爲施州)
吾憐滎陽秀冐暑𥘉有適名賢愼出處不肯妄行役
(洙曰言其以義而動也○師曰出處君子之大致不可妄動鄭公/雖冒暑有適盖以鄭子毎乏是以南謁裴施州亦有義動不肯妄)
(行役/也)旅兹殊俗逺竟以屢空迫(洙曰顔/淵屢空)南謁裴施州氣
合無險僻攀援懸根木(鄭曰援/于元切)登頓入矢石(洙曰言/險阻也)青山
自一川城郭洗憂慼(趙曰公嘗有詩曰/下視城郭消人憂)聽子話此邦令
我心恱懌其俗則純朴(蘇曰魏人俗尚輕靡趙人/俗尚淳朴楚人俗尚魚鹽)不知有
主客温温諸侯門禮亦如古昔勑厨倍常羞盃盤頗
狼籍(洙曰言雖幽逺而敬客之意不異於中華也史滑稽/傳履舄交錯盃盤狼籍堂上燭滅主人留髠而送客)時雖
屬䘮亂事貴賞匹敵(洙曰賞/一作當)中宵愜良㑹裴鄭非逺
戚群書一萬卷博渉供務隙他日辱銀鉤(洙曰銀鉤書/也言字躰交)
(運勁屈如/銀鉤然)森踈見矛㦸(夢符曰右按北史李義深有當丗才用/而心險峭時人語曰矛㦸森森李義深)
倒屣喜旋歸(洙曰蔡邕倒屣而迎王粲/○趙曰倒屣不上鞋踵也)畫地來所歷(鄭曰/畫去)
(聲)乃聞風土質又重田疇闢刺史似冦恂列郡宜競
借(鄭曰借音迹○洙曰/見權宜借冦恂注)北風吹瘴癘羸老思散策(蘇曰呉/定臨危)
(老拙乆厭戎馬思得散/䇿林泉遂此猿猱野性)渚拂蒹葭塞(洙曰塞/一云寒)嶠穿蘿蔦羃
此身仗兒僕髙興潜有激孟冬方首路(洙曰顔延年改服/飾徒侣首路跼險)
(難)強飯取崖壁歎爾疲駑駘汗溝血不赤(洙曰言非良/馬也〇修可)
(曰馬援銅馬相法曰汗溝欲深長漢書曰/大宛國多善馬汗血言其先天馬子也)終然備外飾駕馭
何所益我有平肩輿前途猶凖的翩翩入鳥道(師曰鳥/道謂飛)
(鳥之道盖/言髙險也)庶脫蹉跌厄(鄭曰蹉倉何/切跌徒結切)
　　　寄薛三郎中
人生無賢愚飄颻若埃塵(蘇曰丁固人生無賢與愚百年/之後俱成糞壤又黄玘利名聚)
(散若風中埃塵去/來不足較輕重)自非得神仙誰免危其身與子俱白
頭役役常苦辛(洙曰役役/一作没没)雖爲尚書郎不及村野人
憶昔村野人(蘇曰馬融曰我軰仕塗不及村野之人雞豚/社飲足以自樂我輩區區塵土豈有此况味)其
樂難具陳(趙曰歡樂/難具陳)藹藹桑麻交公侯爲等倫天未
厭戎馬我輩本常貧子尚客荆州我亦滯江濵峽中
一卧病瘧癘終冬春春復加肺氣此病蓋有因早歲
與蘇鄭(洙曰蘇鄭蘇源/明鄭䖍是也)痛飲情相親二公化爲土嗜酒
不失眞(洙曰蘇鄭/亦皆嗜酒)予今委脩短豈得恨命屯聞子心
甚壯所過信席珍(洙曰席珍席/上之珍也)上馬不用扶毎扶必怒
嗔(洙曰毎/一作思)賦詩賔客間揮灑動八垠乃知蓋代手(洙曰/可蓋)
(覆當代也漢書功業蓋代○蘇曰/李密蓋代手段不可容易施呈也)才力老益神靑草洞庭湖
(洙曰靑草洞庭皆湖名也/○鄭曰二湖俱在巴陵)東浮滄海漘君山可避暑(洙曰君/山在洞)
(庭湖/心)况足采白蘋子豈無扁舟往復江漢津我未下
瞿塘空念禹功勤(洙曰功/又作力)聽說松門峽吐藥攬衣巾(趙/曰)
(聞松門峽之好則方喫藥而吐之遽攬/衣而思去〇鄭曰松門峽巴中地名)髙秋却束帶鼔柂視
淸旻鳯池日澄碧濟濟多士新餘病不能起健者勿
逡廵(趙曰健者薛據也紹勃然/曰天下健者豈惟董公)上有明哲君下有行化臣
(洙曰行化臣謂承/流宣化之大臣也)
　　　奉贈射洪李四丈
丈人屋上烏人好烏亦好(洙曰詩瞻烏爰止于誰之屋注冨/人之屋烏所集也○修可曰尚書)
(大傳曰武王登夏臺以臨殷氏周公/旦曰臣聞之愛其人者愛其堂上烏)人生意氣豁不在相逢
早(洙曰鄒陽傾蓋如故〇趙曰北史李延夀叙傳載/閻信謂其祖李曉之言曰古人相知未必在早)南京亂初
定所向色枯槁(趙曰南京成都府也肅宗至德二年以蜀郡/爲南京所謂亂初定指言前年辛丑之歲四)
(月劒南東川節度使段子/璋反五月崔光逺擊斬之)遊子無根株茅齋付秋草東征
下月峽挂席窮海島(洙曰謝靈運泛舟采石華桂席/拾海月海賦維長綃挂長席)萬里
須十金(晁曰漢書百金中人十家之産顔師古注/古者一兩金直十千十金則知爲百千)妻孥未相
保蒼忙風塵際蹭蹬騏驎老(洙曰馬蹭/蹬失勢貌)志士懷感傷心
胷已傾倒
　　　奉酬薛十二丈判官見贈
忽忽峽中睡悲風方一醒西來有好鳥爲我下靑冥
(師曰甫有渴疾故忽忽不樂至秋風稍蘇故云悲風方一醒西有/崑崙山王母與漢武帝相㑹于此常有靑鳥爲使甫以薛十二有)
(仙姿故/以况之)羽毛浄白雪慘澹飛雲汀(趙曰晉道壹道人之言/雪曰先集其慘澹也)旣
蒙主人顧舉翮唳孤亭持以比佳士及此慰揚舲(洙曰/江淹)
(詩蕭舲出郊際〇趙曰劉勰弥勒石像/碑云似揚舲游水〇髙曰揚舲行船也)淸文動哀玉(趙曰此言/佳士之文)
(淸如玉聲之哀盖環佩之/類舊注引卞和泣玉非是)見道發新硎(洙曰莊子屠牛坦刀刃/若發新硎〇唐曰薛之)
(善属文復能/知道故云云)欲學鴟夷子(洙曰貨殖傳范蠡浮江湖改姓適齊爲/鴟夷子注顔師古曰自號䲭/夷者言)
(若盛酒之鴟夷多所容受而可卷懷與時張㢮陳遵傳曰自用如/此不如鴟夷也〇趙曰李賀昌谷詩刺促成幾人好學鴟夷子盖)
(用杜公/今句也)待勒燕山銘(洙曰竇憲勒銘燕/然山班固爲之銘)誰重斷蛇劒(洙曰一/云口重)
(斬邪劒漢髙/有斬蛇劒)致君君未聽(洙曰伊尹致君堯舜〇趙曰此言利/器如漢朱雲所用之劒而未施有致)
(君之術業而君未用舊注引漢/髙斬蛇劒以爲證大誤學者矣)志在麒麟閣(洙曰見今代/麒麟閣注)無
心雲母屏(洙曰後漢鄭弘爲太尉時舉第五倫爲司空班次在/下毎正朔朝見弘曲躬自卑上遂聽置雲母屏風分)
(隔其間由此爲故事○師曰昔范蠡號鴟夷子鴟夷子乃韋囊也/可以盛酒舒卷隨宜者似之甫勉薛十二莫學䲭夷子泛湖當如)
(竇憲立功勤銘于燕然山畫像麒麟閣無徒/若鄭洪爲帝寵眷賜以雲母屏隔坐而巳)卓氏近新寡豪
家朱門扄相如才調逸銀漢㑹雙星(洙曰司馬相如初遊/臨卭臨卭之富人卓)
(氏有女名文君新寡善琴相如因以琴心/桃之遂爲夫婦○晏曰雙星牛郎織女也)客來洗粉黛日暮
拾流螢(晏曰車㣧聚螢讀/書故云拾流螢)不是無膏火勸郎勤六經老
夫自汲澗(蘇曰孫芸銘石庵云稚子拾薪老夫/汳澗細君緝紵王術自汲澗泉煑茗)野水日泠泠
我歎黒頭白君看銀印靑(洙曰見上露/雨銀章澁注)卧病識山鬼(洙/曰)
(九章有/山鬼)爲農知地形(洙曰相髙下視肥磽辨/五種君子不如老農)誰矜坐錦帳(洙/曰)
(漢百官志郎/官給錦悵)苦厭食魚腥(蘇曰梁鴻曰鴻北人乍到江南苦/厭魚鰕氣風土不相宜欲歸不能)
東南兩岸坼(孫曰謂/峽江也)横水注滄溟碧色忽惆悵(洙曰忽/一云苦)
風雷捜百靈(洙曰見滋山/朝百靈注)空中石白虎(洙曰石/一云有)赤節引
娉婷自云帝里女(洙曰云一云季文/選我天帝之季女)噀雨鳯皇翎(洙曰/弄玉)
(帝女也乗鳯皇仙去○師曰/欒巴噀酒爲雨故云噀雨)襄王薄行跡莫學冷如丁(洙/曰)
(丁丁令威也去家/一十年始一歸也)千秋一拭淚夢覺有微馨(洙曰見宋玉/髙唐賦并神)
(女賦/云)人生相感動金石兩青熒(洙曰李廣射石虎没羽揚/子雲曰至誠則石金爲開)
(選賦琳/珉青熒)丈人但安坐休辨渭與涇(洙曰無分/清濁也)龍蛇尚格鬪
洒血暗郊坰吾聞聦明主治國用輕刑(洙曰尚/德也)銷兵鑄
農器今古歲方寧文王日儉德俊乂始盈庭(洙曰詩言/濟濟多士)
(文王以寜言爲/國當藉才也)榮華貴少壯豈食楚江萍(洙曰楚昭王度/江得一物大如)
(斗色赤以問孔子孔子曰此萍實也〇師曰至誠則金石爲開甫/言薛丈以至誠相感動能移此以感人主使之輕刑銷兵務從節)
(儉捜求賢俊如是則天下不期治而自治薛於此可以掇/取榮華於年少之日豈但如甫客寓荆楚而食萍實也哉)
　　　貽華陽栁少府(鄭曰華/胡化切)
繫馬喬木間(趙曰劉琨詩/繫馬長松下)問人野寺門(師曰栁少府寓居于/野寺甫㝷訪之故云)
(云)栁侯披衣笑(蘇曰苻堅見張育育披衣出喜/曰何堅來矣欣然握手絶倒)見我顔色温
並坐石堂下(洙曰一云/堂下石)俛視大江奔火雲洗月露(洙曰火/雲旱雲)
(也〇趙曰東坡云火雲無時/出未受月露洗盖出於此)絶壁上朝暾(鄭曰暾他昆切日始/出○洙曰謝靈運早)
(聞夕颷急晚見日月暾〇趙曰謝靈/運登石門最髙頂詩曰晨䇿㝷絶壁)自非曉相訪觸熱生病
根(洙曰觸冒也○趙曰晉程曉/詩可怜褦襶子觸熱生病根)南方六七月出入異中原
老少多暍死(鄭曰暍於歇切傷熱也〇趙曰熱病謂之暍武王/下車而扇暍〇蘇曰暍許葛反熱貌漢明帝徙河)
(南人實河北老少途中/無水暍熱死数百人)汙踰水漿飜(趙曰丗說載鍾㑹鍾毓/見魏文帝毓面有汗帝)
(問曰何以汗對曰兢/兢皇皇汗出如漿也)俊才得之子䈥力不辭煩(鄭曰䈥舉/欣切〇趙)
(曰俊才得柳少府所以不/辭䈥力之煩而往/謁也)指揮當丗事(師曰自此句以下謂栁生/負經綸之志言及國家未)
(寧慷慨悲憂其義氣士排帝閽帝閽天門也觀/柳生之義槩可與知已者論不可爲俗人道也)語及戎馬存
涕淚濺我裳悲氣排帝閽(洙曰思玄賦叫帝閽使/闢扉兮覩天皇于瓊宫)鬱陶
抱長策(洙曰書鬱陶乎予心長䇿良策/者也有良策而不見用故鬱陶)義仗知者論吾衰
卧江漢但愧識璵璠(洙曰潘正叔寸晷惟寳豈無璵璠言/巳之所識止璵璠而巳以美柳侯也)文
章一小伎於道未爲尊(趙曰後漢楊賜傳云造作賦/說以史篆小伎見寵於時)起余
幸班白因是託子孫(趙曰起余者商也言柳少府起發余於/班白衰老之間因此相見而有子孫可)
(託之/幸也)俱客古信州(洙曰夔乃古信州也〇程曰春秋時魚國漢/爲魚腹縣梁隋皆爲巴東郡唐初改爲信州)
(又爲夔州取/夔國名之)結廬依毀垣相去四五里徑微山葉繁時
危挹佳士况免軍旅喧醉從趙女舞歌鼔秦人盆(洙/曰)
故舊禮數絶自然弃擲與時異况乃踈頑臨事拙飢
卧動即尚一旬(洙曰劉公幹詩/弥廣十餘旬)弊裘何啻聮百結(洙曰見/女子衣)
(百結/注)君不見空墻日色晚此老無聲淚垂血
　　　贈鄭十八賁
温温士君子(洙曰前漢律歷志以銅有似士君子之行言不爲/燥􁊨寒暑変其莭不爲風雨暴露改其形介然有)
(常/也)令我懷抱盡(師曰詩云温其如玉鄭賁有温潤君/子之德使我得展尽厎藴無有遺恨)靈芝冠
衆芳安得闕親近(趙曰芝以比鄭蓋靈芝人所喜見者故不/可闕於親近也韓退之有云若鳯凰芝草)
(淨先覩/之爲快)遭乱意不歸竄身跡非隱(洙曰以避乱也○趙曰/山濤吏非吏隱非隱)
細人尚姑息(趙曰礼記小人之爱人也以姑息〇/薖曰小惠相濡潤侮慢无所不至)吾子色愈
謹髙懷見物理識者安肯哂卑飛欲何待捷徑應未
忍(洙曰不欲枉尺而直㝷也〇修可曰張衡應間曰捷徑邪至我/不忍以投歩于進容我不忍歙扇又楚詞夫惟捷徑而窘歩盧)
(藏用傳士大夫指嵩/山終南爲仕塗捷徑)示我百篇文詩家一標凖(蘇曰屈平文/詞乃詩家標)
(凖/也)覊離交屈宋(洙曰屈/原宋玉)牢落值顔閔(洙曰顔淵/閔子騫)水陸迷
畏途(洙曰畏/一作長)藥餌駐脩軫(逸曰言以丹/薬延年也)古人日巳逺靑
史字不泯(洙曰古詩不泯並圖青史盛德○夢符曰右按應劭/風俗通曰青史善著書即青史者人姓名也〇趙曰)
(青史者殺青竹簡之史也江文通云俱/啓丹青並圗青史詩云靡囯不泯)歩趾詠唐虞追隨飰葵
堇(洙曰以堯舜之道自楽/而不以簞瓢爲慮也)數盃資好事異味煩縣尹心雖
在朝謁力與願矛盾抱病排金門衰容肯爲敏(洙曰/敏不)
(敏也如左傳魯人以爲敏同○師/曰衰老欲排金馬門尤非本志也)
　　　贈衛八處士(師曰按唐史拾遺甫与李白髙適衛賔/相友善時賔年最少号小友今據杜詩)
(贈衛八云昔别君未㛰/知此詩乃贈衛賔乎)
人生不相見動如參與商(洙曰見送髙/書記詩註)今此復何夕共
此燈燭光(洙曰見今夕行注/一云共宿此灯花)少壯能幾時鬢髮各巳
蒼(洙曰漢武帝秋風辝少壯幾時兮柰老何陶淵/明帰去來寓形宇内復幾時○饒曰蒼老蒼也)訪舊半爲
鬼驚呼熱中膓(洙曰魏文帝与呉質書昔年疾疫親故多離/其災徐陳應劉一時俱逝痛可言耶昔日遊)
(処謂百年巳分可長共相保何数年之間零落畧尽言之傷心頃/撰其遺文都爲一集觀其姓名巳爲鬼録追思昔遊猶在心目而)
(此諸子化爲糞壤可復道哉〇修可/曰孟子不得於君則熱/中注心熱恐懼也〇趙曰此乃莊子内熱之義蓋煎熱之謂也)焉知
二十載重上君子堂(趙曰王仲宣詩/髙㑹君子堂)昔别君未婚兒女
忽成行怡然敬父執(直方曰曲礼見父之/執不謂之進不敢進)問我來何方問
荅未及巳兒女羅酒漿(洙曰兒女一作驅兒○何曰詩可以/挹酒漿○蘇曰郭育見戴逵使羅酒)
(漿兒女/進果餒)夜雨剪春韮(蘇曰郭林宗見友人夜冒雨剪韮作炊/飯今洛汭人皆効之〇薛曰右按南史)
(周顒春/初早韭)新炊間黄粱(洙曰陶隱居曰黄粱本出青兾穗大毛/長殻米俱麄於白粱食之比它榖最益)
(脾〇修可曰王儉問周顒曰山中何者爲最勝曰春/𥘉早韮秋未晚菘〇趙曰見主人意慇懃而眞也)主稱㑹面
難(洙曰張平子賦主稱露未晞曹子建/詩主稱千金壽古詩㑹面安可知)一舉累十觴十觴亦
不醉(洙曰一作千/觴亦不醉)感子故意長明日隔山岳丗事兩茫
茫(洙曰曹頴逹詩㪯觴詠露斯○蘇曰孔文㪯百觴亦/不醉〇梅曰李牧曰呉將軍飲数十觴未見有醉容)
　　　贈蘇四徯
異縣昔同遊各云猒轉蓬(洙曰古詩爲客若轉蓬言/如蓬之隨風無所定止也)别離
巳五年尚在行李中(洙曰左傳秦晉圍鄭燭之武夜見秦伯/曰若舎鄭以爲東道主行李之往來供)
(其困乏注/行李使人)戎馬日衰息乗輿安九重(洙曰天子之門九重乗/輿天子所乗輿時京師)
(𥘉復天下漸平也〇趙曰以車駕嘗因吐蕃䧟京/師而幸陜今稍平定復還長安爲九重之安矣)有才何棲棲
將老委所窮(趙曰公毎自負矣故不以言才爲/嫌微生畒云丘何爲是棲棲者欤)爲郎未爲
賤(洙曰徯爲宣義郎子美檢校工部貟外郎非/以階官也後篇云雖爲尚書郎可以證矣)其柰疾病攻
子何面䵩黒焉得豁心胷(趙曰指言蘇徯也/列子云面目黧黒)巴蜀倦剽
劫下愚成土風(洙曰崔旰/之乱也)幽葪巳削平(洙曰禄山所/節鎮処也)荒徼
尚彎弓(洙曰時思明未平〇趙曰安史/之乱雖巳削平而猶有盗賊也)斯人脫身來豈非
吾道東(洙曰儒林傳𥘉梁項生從田何受易丁寛爲項生從者/讀易精敏材過項生遂事何斈成何謝寛寛東帰何謂)
(門人受易以東矣〇師古曰言丁寛得其法術以去後漢鄭/玄斈於馬融辝帰融喟然謂門人曰鄭生今去吾道東矣)乾
坤雖寛大所適裝嚢空肉食哂菜色少壯欺老翁(洙/曰)
(傷時情以肥癯爲輕重也〇蘇曰吕安謂嵆康曰我輩稍有菜色/反爲肉食軰所哂徒知其外而不知内也周澤謂諸齋郎曰若有)
(少壯不可欺老翁翁胃中有書万餘卷若/輩未到此田地諸人皆慚悚无一語對)况乃主客間古來
偪側同君今下荆楊(趙曰言時之寛舒則寛舒同時之/偪側則偪側同公詩有偪側行)獨帆
如飛鴻二州豪俠埸人馬皆自雄一請甘飢寒再請
甘養蒙(洙曰養蒙欲其/晦迹以自全也)
　　　君不見簡蘇徯
君不見道邊廢弃池君不見前者摧折桐百年死樹
中琴瑟(洙曰蔡邕取㸑下桐爲琴○趙曰異苑載呉平在勾章/州門外怱生一株桐上有謡歌之声平悪而斫其後桐)
(自迁立於故根上又聞歌声曰死樹今更青呉平㝷當帰桐材所/以爲琴瑟今言死樹猶可爲之譬士終有用也舊注所引者非)
一斛舊水藏蛟龍(洙曰積水成淵蛟龍生焉〇/趙曰以譬士當守所養也)丈夫蓋棺
事始定(洙曰古詩蓋棺事乃巳言死而後巳也○蘇曰劉毅/丈夫兒蹤跡不可㝷常便混羣小中蓋棺事方定矣)君
今幸未成老翁(趙曰魏文帝与呉質書云/巳成老翁但未白頭耳)何恨憔悴在山
中深山窮谷不可處霹靂魍魎兼狂風(洙曰兼一作并/一作因〇蘇曰)
(鮑休清溪賦霹靂/破石狂風驚林)
　　　贈李白
二年客東都所歷猒機巧(彦輔曰東都洛陽也前漢地理/志周人之失巧僞趍利〇余曰)
(葛屦詩其民/機巧趍利)野人對羶腥(彦輔曰潘岳秋㒷賦序僕野人也/杜亦自謂爲郊野人耳周礼注犬)
(腥羊羶離騷九章曰/腥臊並御芳得薄兮)𬞞食常不飽(趙曰此意似雖日見羶腥/之物而其食猶未厭乎藜)
(藿所以對之而増媿則/甫之貧困無資可見矣)豈無靑精飯使我顔色好(洙曰梁/書安成)
(康王秀傳兩韓之孝友純深庾郭之形骸枯槁或䂊飯菁羹惟日/不足或葭牆艾席樂在其中○田曰陶隱居登眞隠訣載太極眞)
(人靑精乾石䭀飯注云以南燭草煑汁漬米爲之彭祖云大宛有/青精光生淸靈眞人眞誥云霍山有道士鄧伯元者受靑精石飯)
(之/法)苦乏大藥資(脩可曰丹書怉丹山人大藥證云夫大藥者須/錬砂中录能取鈆裏金黃芽爲根蔕水火錬功)
(深○彦輔曰洞仙傳晉中興以來/名山道士合大藥得仙者甚衆)山林跡如掃(洙曰魏文帝㳺/仙詩与我一丸)
(藥光耀有五色服藥四五日胷臆生羽翼〇趙曰四句通義離爲/兩端則語意不相接蓋詩人不以文害辭以靑精飯可謂之大藥)
(矣眞誥云霍山有道者鄧伯元受靑精石飯之法内見五臟色如/嬰孺豈不謂之大藥乎而靑精飯法其所用之物如以南燭草木)
(葉煑取汁浸漬稻米炊之張君房云青稻米如䂊章西山靑米呉/越靑龍稻草是也此亦費㝷討不以謂之大藥資乎○彦輔曰北)
(山移文曰乍低枝而掃跡〇師/曰李白將爲梁宋之遊甫作此詩/贈之東都洛陽也唐初都長安後都洛陽東都自安史再䧟之後民)
(物貧窘故幾巧趍利風俗浮薄甫二年客居于此覩兹機巧之俗/甚厭惡之傷昔日之不然也羶腥謂兵後東都居民肝䐉塗地風)
(揚羶腥之氣野人甫自稱也𬞞食不飽謂物踊貴青精神仙之所/服食有黄精有靑精色黄者爲黄精色靑者爲靑精亦若天黄地)
(黄人黄也本只是一種根浮于上者爲天黄沉于下者爲地黄生/于中者爲人黄靑精食之旣乆能益人顔色長年却老藥有大有)
(小僊亦有小大也有天仙有地仙藥有丹砂黄金爲藥之上者故/云大藥甫旣客居東都無大藥之資將隱于山林求靑精食之亦)
(可以駐顔色柰何山林人迹如掃謂兵火/之後絶無人煙故也蓋歎東都之不可居)李侯金閨深(鮑曰/白嘗)
(供奉翰林故云○洙曰江文通别賦金閨之諸彦蘭臺之群英注/金閨金馬門也謝玄暉出尚書省詩旣通金閨籍〇彦輔曰按李)
(陽冰作白集序/云天子賜金閨)脫身事幽討(鮑曰本傳白自知不爲親近所容/求還山帝賜金帶放還○趙曰李)
(白宜通籍金閨以不得遂浮遊四方此爲事幽討也〇彦輔曰漢/項羽問張良曰沛公安在曰脫身去間至軍白就從祖陳留採訪)
(使彦允請北海/髙天師授道籙)亦有梁宋遊(洙曰任彦升令云客游梁朝則/聲華籍甚顔延年北使洛塗出)
(梁宋郊○鮑曰白時得還与公同在洛將適梁宋也後在梁亦与/公同遊故遣懷詩云昔我遊関中得梁孝王都憶与髙李輩論交)
(入酒爐○趙曰梁謂汴州今之東京宋謂宋州今之南京/也○鄭曰梁古犬梁今汴京也宋古𣏌國今應天府是也)方期
拾瑶草(江淹香爐峯詩瑶草正翕赩玉樹信葱靑江淹曹植詩/徙倚拾蕙草○蘇曰東方朔与友人書曰不可使塵網)
(名韁利鎻怡然長嘯脫去十洲三島相期拾瑶草呑日月光華共/輕舉爾○尹曰江文通别賦惜瑶草之徒芳李善注曰髙唐賦序)
(云我帝之季女名曰瑶姬未行而亡封于巫山之臺精神爲草寔/曰靈芝山海經曰姑瑶之山帝女死焉名曰女尸化爲瑶草其葉)
(胥成其華黄其實如兎絲服者媚於人〇趙曰瑶草事雖出於山/海經姑瑶之山帝女死焉化爲瑶草服之者媚於人而瑶草字江)
(淹登廬山詩瑶草正翕赩别賦云惜瑶草之徒芳盖以仙境之物/美言之耳今子美正承江淹而用之也○彦輔曰沈佺期詩意欲)
(拾靈草〇師曰漢時凡待詔者必於金馬門美生曰彦李白嘗侍/詔翰林故云金閨彦幽討謂窮討幽趣梁宋即今之東京開封府)
(是也本魏地號曰大梁其地有香爐峰神仙所居之迹瑶草乃珊/瑚樹之類仙家用以合丹藥服餌時李白擺脫翰林之職將以窮)
(討幽趣故爲梁宋之遊拾瑶草以服食蓋白之爲人放曠/不樂仕宦有意於神仙後以入水捉月或者以爲戸解)
　　　戲簡鄭廣文(䖍)兼呈蘇司業(源明)
廣文到官舎(洙曰廣文事/是醉時歌)繫馬堂階下(洙曰繫/一作置)醉即騎
馬歸(趙曰山簡傳日暮倒載歸酩酊無/所知時時能騎馬倒着白接䍦也)頗遭官長罵才名
三十年坐客寒無氊(趙曰唐史稱鄭䖍在官貧約澹如也乃/引杜甫嘗贈以詩曰才名三十年坐客)
(寒無氊則知公/之作眞詩史矣)近有蘇司業時時與酒錢(洙曰與一作乞/○鄭曰乞丘旣)
(切又作與○師曰䖍始爲廣文館學士性嗜酒不治事數爲官長/所訶怡然不以爲意禄山反䧟于賊受禄山僞署後竄歸坐免官)
(故至貧窶惟蘇源明重其才時時給餉之杜/詩云得錢即相覔沽酒不復疑盖謂此也)
　　　戲贈友二首
元年建巳月(洙曰肅宗去上元三年年號止稱元年月以斗建/辰爲名也〇師曰肅宗止稱元年復以月建之辰)
(稱月蓋法上古之制也年號自漢武帝方有之甫特於此年以/元年建巳月爲稱記肅宗之立上古制不然何以謂之詩史乎)郎
有焦校書自誇足膂力能騎生馬駒一朝被馬踏脣
裂板齒無壯心不肯巳欲得東擒胡(趙曰公使魏武帝/樂府云老驥伏櫪)
(志在千里烈士暮年壯心不巳○師曰胷腸之間曰膂生馬駒其/馬未調習者板大齒也仲尼嘗譏子路暴虎慿河死而無悔謂其)
(好勇故也此詩雖云諧/戲亦爲好勇者之戒)
元年建巳月官有王司直馬驚折左臂骨折面如
墨(洙曰國語/望之如墨)駑駘漫染泥何不避雨色(師曰觀此詩有何/不避雨色之句盖)
(爲躁進者/之戒云)勸君休歎恨未必不爲福(洙曰此詩所諷近白/居昜新豊折臂翁○)
(趙曰淮南子云塞上翁馬亡入胡人皆弔之曰何知非福居數月/其馬引胡駿馬而歸人皆賀之曰何知非禍及家冨馬良其子好)
(騎墮而折躰人又弔之曰何知非福居一年胡人大入丁壯戰死/者十九其子獨以跛故父子得獲相保舊注引居易新豊折臂翁)
(穿鑿/矣)
分門集註杜工部詩卷之十七
分門集註杜工部詩卷之十八
　簡寄中
　　律詩十三首
　　　秋日夔府詠懷奉寄鄭監(審)李賔客(之芳)一
　　　百韻
絶塞烏蠻北(洙曰雋州以西/有蛮號烏白)孤城白帝邊(洙曰公孫述更/魚復縣爲白帝)
(城)飄零仍百里(蘇曰吴靖爲長沙令一日自嘆曰讀五車書辛/勤十年不得綴鴛鴦班髮白蹤跡飄零尚爲百)
(里陶元亮復何人邪〇趙曰公自入中原入蜀又自蜀南/下可謂飄零矣以病住雲安今又移居於䕫故云仍百里)消渇
巳三年(洙曰司馬相/如有消渇病)雄劒鳴開匣(洙曰雷煥得双劒/於鄷城劒有雌雄)群書
滿繫船(洙曰一云所向皆/窮轍餘生且繫船)亂離心不展(洙曰詩亂離莫矣/不展謂憂心如結)
(也〇趙曰選詩/所麻心莫展)衰謝日蕭然(洙曰名迹/消泯也)筋力妻孥問(洙/曰)
(一作/斍)菁華歳月遷(洙曰陶徴士誄菁華隱没芳/流渇絶注菁華猶矣華也)登臨多
物色陶冶頼詩篇(洙曰登髙臨逺多有景物所以象其変態/者有詩以陶成之尓陶如陶者之􁇀埴冶)
(如工冶之鎔鑄〇夢符曰晉梁鍾嶸詩評曰阮嗣宗詩其源出于/小雅无彫蟲之功而懷詠之作可以陶性靈發幽思〇趙曰顔氏)
(家訓言文章曰陶/冶性靈從容諷諌)峽束滄江起巖排石樹圎(趙曰善本作/古字舊作石)
(樹/非)拂雲霾楚氣(鄭曰霾謨皆切風雨土〇泰伯/曰此句謂霧瘴之氣拂雲天也)潮海蹴吴
天(趙曰言江流朝宗于海/其勢蹴踏吴囯之天也)煑井爲鹽速(洙曰蜀都賦曰濵以塩/池注塩巴東北新井縣)
(水出也如涌泉/可煑以爲塩)燒畬度地偏(鄭曰畬詩遮切度逹各切○洙/曰峽土瘠確暖氣晚逹故民燒)
(地而耕謂之火/耕亦謂之畬田)有時驚疊嶂(洙曰沈休文詩山嶂逺重/疊任彦升詩疊嶂易成響)何
處覔平川(洙曰峽中/无川也)鸂䳵雙雙舞獼猴壘壘懸(洙曰/壘壘)
(重疊貌○修可曰孟陽/七哀歌北芒何疊疊)碧蘿長似帶錦石小如錢(蘇曰黄/牛峽出)
(錦石圎如錢上有五綵花紋隋煬帝時張异來獻帝/號曰春池叢玉近丗詩云錦石來巫峽春地開玉叢)春草何
曽歇(洙曰謝靈運詩/芳草亦未歇)寒花亦可憐(洙曰張景陽詩寒花發/黄彩〇師曰夔地煖春)
(草寒花四時/不断故云云)獵人吹戍火(趙曰謂之戍火則有屯戍/在白帝城也獵人至其上)野店引
山泉(洙曰峽民依山而居故鮮水常以竹引山泉而食○/師曰自峽束滄江起至野店引山泉皆述䕫風景也)喚
起搔頭急(洙曰西京雜記武帝過李夫人就取玉簮搔頭自此/後宫搔頭皆用玉價倍貴觀此詩搔頭乃抓頭也何)
(遜云金粟裹搔頭○趙曰言寢睡之中𬒳人喚起頭方煩痒以簮/搔頭不停手而頗急公自注何遜云金粟裹搔頭以見搔頭字所)
(出○師曰喚起鳥也晨鳴之鳥喚人睡起因以得名前輩詩云喚/起䆫全曙催㱕日未西東坡謂喚起催帰二鳥名古人用事後丗)
(不知多作虚字解釋/其失前賢之旨逺矣)扶行幾屐穿(洙曰阮孚字遥集性好屐/客有詣孚正見自蠟屐因)
(自嘆曰未幾一生能着幾緉屐神色自閑暢○趙曰言旣睡起爲/人所扶而行凡穿破幾屐則其行往来之頻矣公自著云諸阮云)
(一生能着幾屐以見幾屐字所出也○/師曰扶行杖也扶行遍歷故屐齒穿)兩京猶薄産四海絶
隨肩(洙曰公有田在韋杜/絶隨肩言无故舊也)幕府𥘉交辟(洙曰蔡邕薦邊讓/於何進曰幕府𥘉)
(開博選清英班固傳/幕府新開廣延群英)郎官幸備貟(洙曰公爲郎俻貟猶俻数/言不事事〇趙曰嚴)
(武東西川爲節使辟公爲叅謀故云交辟/時公爲尚書工部貟外郎備貟公自謂也)瓜時猶旅寓(洙曰/莊八)
(年斉侯使連稱管至父戍葵丘瓜時而往曰及/瓜而代期戍公問不至請代不許故謀而作亂)萍泛若夤縁
(洙曰謝靈運詩/蘋萍泛沉深)藥餌虚狼籍(洙曰謝靈運詩薬餌情所止衰/疾忽在斯陸賈名声籍甚注言)
(狼籍/甚盛)秋風洒静便(趙曰便平声謝靈/運詩還得静者便)開襟驅瘴癘(洙曰/峽多)
(嵐瘴氣候蒸􁊨故多瘴癘憂愁鬱結者易為所困故/開襟以驅之○趙曰王仲宣登楼賦向北風而開襟)明目掃雲
煙(洙曰掃一作拂史明目張膽延年詩城闕/生雲煙〇蘇曰魯粛雲煙掃尽明目望逺)髙宴諸侯禮(趙/曰)
(赴藩侯之宴㑹而感傷所聞/之曲也諸侯謂唐之藩鎮)佳人上客前(洙曰古詩主/人爱上客)哀筝
傷老大(洙曰魏文帝/書哀箏順耳)華屋豔神仙(洙曰曹子建箜篌引/空存華屋処落落帰)
(丘山謝靈運華屋非蓬/居古詩金屋羅神仙)南内開元曲(鄭曰明/皇所在)常時弟子
傳法歌聲變轉滿坐涕潺湲(洙曰都督栢中丞筵開梨園/弟子李仙奴歌明皇雜録云)
(天宝中上命宫中女子数百人爲梨園弟子皆居冝春北院上素/曉音律時有馬仙期李龜年賀懷忠皆洞知律度安禄山自范陽)
(入覲亦獻白玉簫管数百事皆陳於梨園自是音響殆不類人間/其後李龜年流廢江南毎遇良晨勝景爲人歌闋座上聞之者莫)
(不掩泣而罷酒有梨園法/曲及霓裳曲至今尚有)弔影夔州僻(洙曰言獨客䕫州旁无/親舊惟与影相弔而巳)
(李令伯陳情表焭/焭孑立形影相弔)回腸杜曲煎(洙曰宋玉髙居賦口感心動/且回腸氣司馬迁書腸一日)
(而九回○趙曰公在長安家于/杜曲故懷杜曲而回腸煎熬也)即今龍廐水莫帶犬戎羶
(洙曰犬戎吐蕃是也謂䧟京師○趙曰兩京龍廐門苑馬門也謂/水流苑門内此公自注也公不知中原消息故深憂之以今龍廐)
(門邊之水莫也為/犬戎所羶汚乎)耿賈扶王室(洙曰耿賈後漢二十八將耿/弇賈復也論曰賈耿之洪烈)
(又翼扶/王運)蕭曹供御筵(洙曰䔥曹之功尊拱王室〇趙曰旣憂/吐蕃之羶汚又思廟堂大臣有耿賈䔥)
(曹焉可以伐/叛而息兵矣)乗威滅蜂蠆(洙曰左傳公卑邾不設俻而禦之/臧文仲曰君其无謂邾小蠭蠆有)
(毒而况/囯乎)戮力効鷹鸇(洙曰左傳季文子使太史克對曰先大/夫臧文仲教行父事君之禮行父奉以)
(周旋弗敢失墜曰見有礼於其君者事之如孝子之養父母也見/无礼於其君者誅之如鷹鸇之逐鳥雀又子産問然明爲政對曰)
(見不仁者誅之如/鷹鸇之逐鳥雀也)舊物森猶在(洙曰哀元年傳祀/夏配天不失舊物)凶徒惡
未悛(洙曰左傳子家亦无悛志/注悛改寤悛且縁切止也)國須行戰伐人憶止戈
鋋(洙曰言人厭兵革也光武紀道未方古亦/止戈之武焉東都賦戈鋋彗雲注矛矟也)奴僕何知禮恩
榮錯與權(洙曰衛青傳青曰人奴之生得无笞罵即足矣公孫/洪傳賛曰衛青奮於奴僕言以恩而假奴僕以權任)
(人之失也○蘇曰公孫邈叱衛青曰尓奴僕庸夫也焉知礼義青/神色頓挫〇趙曰言武夫悍卒有立功而蒙寵者然公此句无所)
(畏惮言亦痛悼其/弊出於中誠也)胡星一彗孛(洙曰前漢天文志昴曰旄頭/胡星也張晏曰彗所以除舊)
(布新也孛氣似彗也〇趙曰旄頭胡星也星妖所/纏謂之彗亦謂之孛○師曰胡星指安史之亂)黔首遂拘攣
(洙曰秦本紀更民曰黔應劭曰黔亦黎黒也鄒陽傳以其能越挛/拘之語漢曹褒傳療拘挛難与圗始生拘挛猶拘束也潘安征西)
(賦陋吾乆/之拘挛)哀痛絲綸切(洙曰前漢西域傳賛武帝末年遂弁輪/臺之地而下哀痛詔礼緇衣子曰王言)
(如絲其/出如綸)煩苛法令蠲(洙曰前漢書云髙祖/約法三章蠲除煩苛)業成陳始王(洙/曰)
(詩七月陳王業也言因時而変陳王業之艱/難以警時君也〇歐曰言粛宗成中興之業)兆喜出于畋(洙/曰)
(斉丗家太公望吕尚以漁釣奸周西伯將出獵卜之曰所獲非熊/非驪非虎非羆所獲覇王之輔於是西伯獵果遇太公望於渭陽)
(載与俱帰/立爲師)宫禁經綸密台階翊戴全(洙曰梁竦傳宮省事/宻莫有知者台堦事)
(見建都/詩注)熊羆載吕望鴻鴈美周宣(洙曰美其能勞/來旋定安集)側聽
中興主(洙曰烝民宣王任賢使能周室中興焉/顯宗紀先帝受命中興側聽諦聽也)長吟不丗賢
(洙曰王吉云欲治之主不丗出師古曰言有遇之不常出也杜延/年蒯通傳並云畧不丗出曹子建曰不丗之賢〇趙曰言王室中)
(興本乎得賢而鄭李乃所謂賢者/故吟詠而思之選有永嘨長吟也)音徽一柱數(洙曰梁劉孝/綽江津寄劉)
(之徽詩經過一柱/觀出入三休臺)道里下牢千(洙曰下牢関在巫峽之南○/趙曰公自注鄭在江陵李在)
(夷陵一柱觀在荆州渚宮故事宋臨川王於羅公淵上立觀甚大/而唯一柱所以言江陵也下牢関在峽州所以言夷陵也数通音)
(問故言数相去千里故云千也○師曰一杜觀上牢下牢皆在夔/峽音徽一柱数言得李鄭音書之頻数也道里下牢千言鄭在江)
(陵李在夷陵与子美相距/凢千里時不絶音問也)鄭李光時論文章並我先隂何
尚淸省(梅曰言其文清/新而警省於人)沈宋歘聮翩(洙曰隂何沈宋皆能/文者並見上注○趙)
(曰以四子比鄭李也隂則隂鏗何則何遜沈則沈佺期宋則宋之/問隂何前代而二公比之彼尚清省未爲冨艶沈宋近代歘然追)
(逐与之相䏈翻也○/梅曰聮翻文疾速也)律比崑崙竹(洙曰前漢律歷志黄帝使/伶倫去大夏之西崑崙之)
(隂取竹之嶰谷断兩節間/而吹之以爲黄鍾之宫)音知燥濕絃(洙曰伯牙弹琴意在山/子期曰巍巍乎志在水)
(子期曰蕩蕩乎子期死伯牙遂絶絃〇修可曰按劉孝標廣絶交/論曰抚絃徽音未逹燥􁊨変響張羅沮澤不睹鴻鴈髙飛又按韓)
(詩外傳趙王曰夫時有燥􁊨絃有緩急徽指推移不/可記也使者曰臣詩借此以譬之故公有燥􁊨之句)風流俱善
價(洙曰王衍楽廣宅心事外見重於時/天下言風流者惟王楽爲首見晉書)愜當乆忘筌(趙曰上四/句以言三)
(公之文章也文賦誇目者尚奢愜心者貴當王/弼明象曰猶筌者所以在魚得魚而忘筌也)置驛常如此
(洙曰鄭當時孝景時爲太子舎人毎五日洗沐常置驛馬長安諸/郊請謝賔客夜以継日至明旦常恐不徧師古曰此謂長安城外)
(四靣之郊耳/邑外謂之郊)登龍蓋有焉(洙曰李膺獨持風裁以声名自髙士/有𬒳延接者名爲登龍門〇趙曰上)
(句以言鄭監之好客下/句以言李賔客之待士)雖云隔禮數(洙曰名位不同礼亦異数/隔猶不同也〇趙曰公自)
(謙以謂与之/位貌隔也)不敢墜周旋(洙曰左傳奉以/周旋不敢失墜)髙視収人表(洙/曰)
(曹子建与楊德祖書曰足下髙視於上京楊德祖荅牋云自周章/於省覧何遑髙視哉更信賛髙視當丗〇趙曰任彦昇撰王文憲)
(集序曰經/師人表)虚心味道玄(洙曰老子云虚其/心又玄之又玄)馬來皆汗血(洙/曰)
(見馬/詩注)鶴唳必靑田(洙曰永嘉記靑田有双白鶴年年生子長/便去鮑明逺詩獨鶴方朝淚○趙曰以馬)
(比二公則皆汗血以鶴比二公/則必青田汗血馬詳見上注)羽翼商山起(洙曰見收京詩/注○趙曰以言)
(李賔客者太子官/也故用四皓事)蓬萊漢閣連(洙曰西都賦脩塗飛閣自未/央而連桂宮又云瀛州方壷)
(蓬萊皆起于中央〇趙曰以言鄭監乃祕書監也故用蓬萊字後/漢書曰斈者稱東觀爲老氏藏室道家蓬萊山唐祕書監掌圗書)
(秘記即漢/之東觀也)管寧紗㡌淨(洙曰見嚴中丞/杜駕見過詩注)江令錦𫀆鮮(洙/曰)
(陳書江揔爲尚書令能属文於五言七言尤善然傷於浮艶故爲/後主所幸多有側篇好事者相傳諷翫于今不絶日与後主遊宴)
(後亭共陳暄等十餘人當時謂之狎客○趙曰江㹅傳不載錦𫀆/事其文集自有山水納𫀆賦其序云皇儲監囯餘辰勞謙終宴有)
(令以納袍降賜/何以奉揚恩德)東郡時題壁(蘇曰南史桞惲詩云亭皐木葉/下壠首秋雲飛琅琊王融見而)
(歎賞因題東/壁惲于粉切)南湖日扣舷(洙曰舷船唇也扣擊也郭璞江賦云/詠採菱以扣舷選賦鳴榔叩舷說文)
(曰根髙木也以長木叩舷爲声以驚魚使入網之中〇趙曰此專/言鄭也有寄鄭監湖亭三首又有過鄭湖亭泛舟又有重泛鄭監)
(前湖是也〇鄭曰南湖在夷陵/扣丘候切舷胡田切船舷也)逺遊臨絶境(洙曰逺遊履名/洛神賦云踐逺)
(遊之文履古詩/云足下双逺遊)佳句染華牋(洙曰華牋蜀牋也○趙曰丗說/孫㒷作天台賦以示范榮期毎)
(至佳句則曰/是我軰語)毎欲孤飛去(洙曰謝玄暉雪賦瞻雲鴈之孤飛〇/趙曰此巳下言二公之遊賞欲往從)
(之不得且起故郷之念江/揔南楼詩不及孤飛鴈)徒爲百慮牽(洙曰江淹詩抚枕懷/百慮又去歳暮百慮)
(交)生涯巳寥落(洙曰生涯言巳之生/計也寥落无成也)國歩尚迍邅(洙曰/尚一)
(作乃一作巧柔桑詩囯歩斯頻囯歩蔑資/易迍卦六二迍如邅如難行不進之皃)衾枕成蕪没范塘
作棄捐(洙曰囯乱離故寢処宴安之地皆芜没而弃捐也○蘇/曰江揔池塘荒廢筆硯弃捐尓來欲謝人事抱一守真)
(○趙口公自注云平生多病卜築遣懷因/乨離故寢食宴安之地皆芜没弃捐也)别離憂怛怛(鄚曰/當割)
(切○洙曰怛怛/傷慘不足皃)伏臘涕漣漣(洙曰臘夏曰嘉平殷曰清祀周/曰大蜡漢改為臘伏臘人所以)
(祭祀也公在殷郷故於伏臘多有所感史記秦德公始為伏〇師/曰暦忌釋曰伏者何也金氣伏藏之日也一時代謝皆以相生立)
(春木伐水水生木立夏火伐木木生火立冬水伐金金生水立秋/金伐火金畏火故至庚日必伏庚者金也隂陽書言從夏至第三)
(秋燕言欲帰而未得尓仲長/統云人事可遣何爲促局)䔥踈聽晚蟬(洙曰宋玉九辨而/翩翩其辝帰兮蟬)
(寂寞而无声〇蘇曰張翮渭南詩云䔥索渭南客馬上聞晚/蝉撩我故郷思攪我心懸懸〇趙曰謝靈運蕭踈野趣生)雕
蟲蒙記憶(洙曰揚子曰童子雕蟲篆刻俄而曰壯夫不/爲也○蘇曰王武子逺蒙雕蟲知君子記憶)烹鯉
問沉綿(洙曰古楽府詞呼兒烹鯉魚中有尺素書〇趙曰言二/公記憶其䏻賦詩故致尺書以問其病躰也沉綿者若)
(乆病之/謂也)卜羡君平杖(洙曰嚴君平卜筮於成都市以爲卜筮/者賤業而可以惠衆人有邪惡非正之)
(問則依蓍龜爲言利害各因勢道之以善從吾言者巳過半矣裁/日閲数人得百錢足自養則閉肆下簾而授老子阮修宣子常歩)
(以百錢掛杖頭至酒店便/獨酣暢家无儋石之儲也)偷存子敬氊(洙曰見舊物/森猶在注)囊虚
把釵釧米盡拆花鈿(趙曰言皆/賣易之也)甘子隂凉葉茅齋八九
椽陣圖沙北岸(洙曰桓温傳𥘉諸葛亮造八陣圗於魚復平/沙之上壘石爲八行行相去二丈温見之謂)
(之常山蛇勢也文/武皆莫能識之)市曁瀼西巔(洙曰公自往市曁夔人語也/工水横通山谷処方人故謂)
(之瀼/也)覊絆心嘗折(洙曰江淹別/賦心折骨驚)棲遲病即痊(趙曰每爲事/物覊絆故其)
(心甞折今得棲遲/可以養而痊也)紫収岷嶺芋(洙曰一云紫秧岷下芋前漢/貨殖傳蜀卓氏曰吾聞岷山)
(之下沃壄千里下有蹲䲭至死不飢師古曰踆鴟謂芋也其根可/食以充粮故/無飢年華陽國志曰汶山郡都安縣大芋如蹲䲭)
(也○趙曰從此巳下/紀懹西草堂所自也)白種陸家蓮(洙曰家/一作池)色好梨勝頰穰
多栗過拳(洙曰蜀都賦紫梨/津潤樼栗鏬發)勑厨唯一味(蘇曰段干木見/客供苞唯笋羹)
(瀹笋干木曰家貧山居唯此一味客曰清竒雅/味○趙曰王羲之傳有一味之甘割而分之)求飽或三鱣
(洙曰楊震傳冠雀銜三鱣魚飛/集講堂前注鱣似蛇一音善)兒去㸔魚笱(洙曰一云俗異/隣蛟室詩敝笱)
(在梁也○蘇曰孫林終日溪上守漁笱/獨坐吟嘯自得其忘形若此人皆愛之)人來坐馬韉(洙曰一云/朋來坐馬)
(韀晉王尼𥘉爲護軍府軍士胡母輔之等齎羊酒詣護軍門入遂/坐馬廐下与尼炙羊飲酒醉飽而去○定功曰戰國蘇秦少与張)
(儀友秦在趙爲相儀至趙使人白秦秦必激之令儀於城東門外/坐以破馬韉進之粗食儀憤乃西入秦昭王善之拜爲相儀歎曰)
(馬韉之事乃至是乎人來/坐馬韉言貧無席坐也)縳柴門窄窄(洙曰一云柴/門窄小小)通竹溜
㳙㳙(洙曰縳柴縳柴爲門也通竹引泉/以竹也陶淵明泉㳙㳙而始流)塹抵公畦稜(鄭曰魯/鄭切〇)
(洙曰京師農人指田逺近多/云幾稜〇耒曰公畦官園也)村依野廟壖(鄭曰而宣切〇洙/曰晁錯傳鑿太湖)
(廟堧垣師古曰堧者内/垣之外游地也人縁反)缺籬將棘拒倒石頼藤纒借問頻
朝謁何如稳晝眠(趙曰言瀬/不出仕)誰云行不逮(洙曰語古者言/之不出恥躬之)
(不逮/也)自覺坐能堅(洙曰馬援曰大丈夫/窮當益堅老當益壯)霧雨銀章澁(洙/曰)
(前漢百官公郷表銀章印皆龜鈕其文曰章謂刻/其官之章也○趙曰銀章乆不服之所以澁也)馨香粉署
妍(洙曰粉署郎署也〇趙曰公時乃工部貟外郎不生詣省中徒/想其官署之妍美耳省謂之蘭者以其諸郎官握蘭含香也故)
(云馨香又謂之畫省以/粉畫之也故言粉署)紫鸞無逺近黄雀任翩翾(鄭曰許/縁切〇)
(趙曰上句以譬髙才之人則不論逺近而往下句則公自/謙如黃雀之小徒任翶翔而巳紫鸞者亦紫色之鸞也)困學
違從衆(洙曰与俗俯仰而巳孔/子拜下違從麻冕從衆)明公各勉􁈎(洙曰楊惲傳/方當盛漢之)
(隆願勉旃無多談師古曰􁈎勉也言子當自勉勵以立功名不湏/多爲我言也○趙曰言巳之局促如黄雀而勉二公之爲功名也)
(楊子困而不/學斯爲下矣)聲華夾宸極(洙曰言李鄭声華/足以夾輔宸拯)早晚到星躔
(洙曰郎官象列星諸侯象四七宰相法/三台皆星躔早晚言非乆㧞用之也)懇諌留匡鼎(洙曰匡/衡傳諸)
(儒爲語曰無說詩匡鼎來匡說詩解人頥服䖍曰鼎猶言當之也/言匡且來也應劭曰鼎方也張晏曰匡衡時字鼎長乃易字稚圭)
(丗傳衡与貢禹上書言衡敬報下言匡鼎白知是字也師古曰服/應二說是也傳載衡言日食事甚切到○鄭曰西京雜記匡鼎小)
(名/鼎)諸儒引服䖍(洙曰後漢儒林傳服䖍字子慎𥘉名重又名/祗後改爲䖍少以清苦建志入太斈受業善)
(著文㪯/孝廉)不逢輸鯁直(洙曰逢/一作過)㑹是正陶甄宵旰憂虞
軫(洙曰宵/衣旰食)黎元疾苦駢雲臺終日畫(洙曰馬援傳顯宗圖/畫建武中名臣列將)
(於雲臺劉孝標論影組雲臺者摩看詩獻納/雲臺表蘇武傳丹靑所畫者何以過子卿)靑簡爲誰編(洙/曰)
(青簡殺竹青爲簡也春秋序小事簡牘而已齊崔杼亂大史氏書/之死南史間之執簡而往青簡乃史臣所以記事者編編條也如)
(今之史亦有編修官〇趙曰不過用鯁直以進當爲正陶甄之化/耳所以然者上則天子軫宵旰之憂下則黎元駢疾苦之事也如)
(此則可畫像於雲臺而書名於史冊耳雲臺詳見上注○田曰文/選載劉向別録治青竹作簡書謂之青簡○余曰後漢吴祐傳青)
(簡注火炙簡令汗取其青/易書復不蠧謂之汗簡)行路難何有(洙曰古有/行路難詩)招㝷興巳
專由來具飛檝(洙曰木玄虚海/賦飛迅鼔檝)暫擬控鳴絃(洙曰西域傳/控弦者十餘)
(萬〇趙曰兩句通義言/檝飛之疾如箭之往也)身許雙峯寺(田曰釋氏要覧云曹溪在/韶州雙峯寺下昔晉武帝)
(曹叔良/宅也)門求七祖禪(洙曰雙峯寺名也釋書有六祖此言七/祖不知其故○田曰按佛書毗婆尸佛)
(尸弃佛毗舎浮佛拘留孫佛勾那含牟尼佛迦葉佛釋迦牟尼佛/謂之七祖其所說七偈乃禪源也〇趙曰謂之門求則所求之法)
(舊注摸令無法田說是○師曰又按佛書毗婆尸佛尸棄佛毗/舎浮佛拘留孫佛勾那含牟尼佛迦葉佛釋迦佛牟尼佛謂之)
(天望七祖其所說七偈乃禪源也自逹磨至慧能謂之中華六祖由五/祖/而上盖梁隋開元以前人六祖慧能入滅於唐睿宗先天元年)
(而子美於是年始生六祖之道至肅宗上元𥘉方盛故肅宗自曹/溪請其衣鉢歸内供養子美於是漂泊在蜀以此考之則六祖与)
(子美盖同時先後人也故所求禪言七祖而不言六/祖也因是詩注云不知其故乃叙其丗次而辨之)落㠶追宿
昔衣褐向真詮(洙曰天台賦披毛褐之森森真詮佛法也〇/趙曰言於彼處落㠶乃是宿昔之願其衣褐)
(之身專爲依向真詮/也褐者布衣之謂)安石名髙晉(洙曰公自注云鄭髙簡得/謝太傅之風○趙曰此謝)
(安/也)昭王客赴燕(洙曰公自注云李宗親有燕昭之/美燕昭之裔〇趙曰以燕昭北李)途中非
阮籍(洙曰阮籍時率意獨駕不由/徑路車迹所窮輒慟哭而返)查上似張騫(洙曰因話録/漢書載張騫)
(窮河源言其奉使之逺實無天河之說惟張茂先博物志說近丗/有人居海上毎年八月見槎來不違時齎一年粮乗之到天何見)
(婦人織丈夫飲牛遣問嚴君平去某年某月日客星犯牛斗即此/人也後人相傳云得織女支機石持以問君平都是虚慿河之說)
(今成都嚴真觀有一石呼爲支機石皆云當時君平留之宝暦中/余下第還家於京師途中逢官差遞夫舁張騫槎先在東都禁中)
(今准詔索有司取進不知是何物也前軰詩往往/有東君槎者相襲訛謬矣縱出雜詩亦不足據也)披拂雲寧
在(洙曰拂一作晤衛􁁱見樂廣曰瑩然若披/雲霧覩青天〇趙曰選云歩幽蘭以披拂)淹留景不延(洙/曰)
(劉安招隱士詩云/援桂枝兮聊淹留)風期終破浪(師曰子美淹留江漢年已老/矣破浪謂下峽歸故里故曰)
(他日辝/神女)水怪莫飛涎(洙曰孔子丗家水之怪龍罔象韋昭曰/龍獸也非常見故曰怪海賦其垠則有)
(天琛水怪鮫人之室江賦水物怪錯又太揚鬐掉尾濆浪飛涎○/趙曰言我之風期必破浪而往告尓水怪母爲孽也南史宗慤曰)
(願乗長風万里浪選云噴沬/飛涎而義則飢虎垂涎之意)他日辭神女(洙曰宋玉有神/女賦廟在巫山)傷
春怯杜䳌(洙曰蜀都賦鳥生杜䳌之魄見華陽風俗録〇蘇曰/曹晏遊巴江聞杜鵑語友人曰吾年來傷春怯聞此)
(声使我心索然○趙曰旣離夔而於巫峽辝別神女之日/當在暮春時也〇師曰雲安有杜䳌客情畏聽杜䳌也)淡交
隨聚散(洙曰礼君子/之交淡如水)澤國遶廻旋(洙曰言地多陂/澤故言澤囯)本自
依迦葉(洙曰王簡栖頭陁寺碑以法師景行大迦葉故以頭陁/爲稱首注大迦葉佛大弟子也○師曰此句言寓居僧)
(舎/也)何曽藉偓佺(鄭曰藉去声偓音渥佺音詮○洙曰列仙傳/偓佺魏里采藥父也食松實形体生毛數寸)
(能飛行捷走馬揚雄甘泉賦云雖方征橋与/偓佺兮猶仿佛其若夣師古曰偓佺仙人名)鑪峯生轉眄(洙/曰)
(廬山東南有香爐山孤峯起遊氣籠其上氛氲若/若香煙〇鄭曰廬山記東南有香炉山孤峯秀起)橘井尚髙
褰(洙曰神仙蘇耽種橘鑿井以救郷里/之有病者以井泉服一橘葉即已)東走窮歸鶴(洙曰/遼東)
(歸鶴見卜/居詩注)南征盡跕鳶(鄭曰跕的恊切〇洙曰馬援傳云吾在/浪泊西里間虜未㓕之時下潦上霧毒)
(氣薰盛仰視飛鳶跕跕墮水中卧念少游/平生時語何可得也注䲭鳶跕跕堕水)晚聞多妙教卒踐
塞前愆(鄭曰塞悉則切○洙曰妙教釋教也釋/書云能脩其教者足以追塞前業也)顧凱丹青
列(洙曰晉顧凱尤善丹青圖冩特妙謝安深重之以爲有蒼生以/來未之有也凱之毎畫人成或數年不點目精人問其故荅曰)
(四体妍蚩本無闕少於妙/處傳神冩照正在阿堵中)頭陁琬琰䥴(洙曰姓氏英賢録云王/中字簡栖作頭陁寺碑)
(文頭陁寺者沙門釋憲宗之所立也敢寓/言於彫篆庶髣髴乎衆妙琬琰䥴碑也)衆香深黯黯(洙曰/法華)
(經云曉燒衆名香煙天台賦衆香馥以楊/〇師曰如戒香定香憲香解脫香之類)幾地肅芊芊(洙曰/潘岳)
(籍田賦蟬冕熲以灼灼兮碧色肅其芊芊○師曰/幾地謂釋氏自苐一地至第十地修行言有漸也)勇猛爲心極
(洙曰經云/猛勇情進)清羸任體孱(鄭曰鋤連切弱也○洙曰陳書姚察/居憂齋素日乆後主見察柴瘠爲之)
(動容勑曰卿羸瘠如此齋菲/累年不冝一飯有乖將攝也)金箆空刮眼(鄭曰箆/邊迷切)鏡象未
離銓(洙曰一云平等未離銓釋書涅盤經云如目肓人爲治目/故造詣良醫即以金箆刮其眼膜〇師曰鏡象言鏡中之)
(象未離乎相迹要當悟豈逹本如/得魚而忘其筌乃爲善學道也)
　　　寄岳州賈司馬六丈巴州嚴八使君兩閣老
　　　五十韻
衡岳啼猿裏巴州鳥道邊(洙曰言州居山之險絶處也李/白云西當太白有鳥道三徑微)
(窄止能容鳥度而巳〇趙曰南中八志曰交趾郡治龍編縣自古/㒷鳥道四百里以其險絶獸猶無蹊人所莫由特上有飛鳥之道)
(耳)故人俱不利(洙曰一/作別)謫䆠兩悠然開闢乾坤正(趙曰/言収)
(復二/京矣)榮枯雨露偏(洙曰言澤不均也〇趙曰言/二子不得受聖㤙而謪去也)長沙才子
逺釣瀬客星懸(洙曰漢賈誼洛陽才子也黜爲長沙王傳嚴/子陵釣瀬光武徴之太史奏客星犯于帝座)
(之嚴使/君也)憶昨趨行殿(洙曰天子行幸所止曰行殿〇趙曰自/此巳下公自言也肅宗即位靈武公自)
(賊中竄身至/鳯翔見帝)殷憂捧御筵(彦輔曰言自/賊中赴鳯朔)討胡愁李廣奉
使待張騫(洙曰見焉知李廣不封侯注又見查上覔張騫注/〇趙曰討強胡未捷則愁李廣使之未還則待張)
(騫)無復雲臺仗虚修水戰船(洙曰見寂寞雲臺伏注漢/武作昆明池以習水戰中)
(有戈舡樓舡百般上建樓橹〇趙曰言行宮草創/不復嚴整法仗也便言哀江南賦猶有雲臺之仗)蒼茫城七
十(洙曰􁊓食其慿軾/下齊七十餘城)流落劒三千(洙曰莊子說劒昔趙文王/喜劒劒士來門而客三千)
(餘人日夜/相擊於前)畫角吹秦晉(洙曰吹一作歌晉一作塞春/秋時秦晉通􁈯又爲敵囯)旄頭俯
澗瀍(洙曰見旄頭𥘉淑擾注澗瀍二水也在伊洛間〇/趙曰此言安史前漢天文志昴爲尾頭胡星也)小儒
輕董卓(洙曰董卓廢立凶暴无道忍性矯情擢用羣士以尚書/韓馥䓁爲刺史馥䓁到官与袁紹之徒十餘人各㒷義)
(兵同盟/討卓)有識笑苻堅(洙曰苻堅違衆伐晉遂至破敗抚畜鮮/卑苻融諫之不聽後爲鮮卑所亡故爲)
(有識者所笑〇趙曰小儒有識公自謂也董卓苻堅指安史也董/卓擢用羣士以韓馥䓁爲刺史馥到官与袁紹㒷義兵同盟討卓)
浪作禽塡海(洙曰山海經曰發鳩之山有鳥名精衛本赤帝/之女嬉遊於東海溺而死不返化爲精衛常取)
(西山木石以塡東海江淹詩/精衛銜木石誰能測幽微)那將矢射天(洙曰商本紀帝乙/无道爲偶人謂之)
(天神与之博令人爲行天神不勝乃僇辱之爲革囊盛血仰而射/之命曰射天武乙獵於河渭之間暴雷震死〇趙曰皆言安史之)
(不知/量也)萬方思助順(洙曰助順/助天子也)一鼓氣無前(洙曰言得衆/助故所向必)
(破左傳曹劌曰夫戦氣也/一鼔作氣再而衰三而竭)隂散陳倉北晴熏太白巓(洙曰/陳倉)
(郡陳寳鳴雞在焉北/近長安也太白山名)亂麻屍積衛(洙曰武五子賛秦始皇即/位三十九年内平六囯外)
(攘四夷死人如乱麻暴骨長城/之下衛地河北相衛之間也)破竹勢臨燕(洙曰杜預傳今/兵威巳震勢如)
(破竹数節之後迎刄而解/燕地范陽禄山巢穴也)法駕還雙闕(洙曰天子還京也西/都賦乗鵉輿備法駕)王
師下八川(洙曰見八水/散風濤注)此時霑奉引(洙曰見奉引濫騎沙苑/馬注〇趙曰公爲拾遺)
(掌供奉/故云)佳氣拂周旋(洙曰光武紀論望氣者蘇伯阿爲王莽/使至南陽遥望見舂陵郭唶曰氣佳哉)
(鬱鬱葱/葱然)貔虎開金匣(洙曰書如虎如貔蔡文姻詩/軍衆來東下金甲曜日光)麒麟受
玉鞭(洙曰凉州記咸寕二年發張駿陵得鞭飾以珊瑚晉明帝以/七寳鞭与賣食嫗即玉鞭或有之伹未知所出〇趙曰公爲)
(以言御馬按蘇鴞杜陽編代宗甞賜郭子/儀九花虬馬并紫玉鞭轡舊注模稜矣)侍臣諳入仗廐馬
解登仙(趙曰法仗復俻皆侍臣所舊諳入者矣○時可/曰淮南子乗黄獸名龍翼馬身黄帝乗之而仙)花動
朱樓雪城凝碧樹煙(洙曰江淹詩碧樹露阡阡生煙/紛漠漠顔延年詩空城凝寒雲)衣冠
心慘愴(洙曰顔延年拜陵廟詩衣/冠終冥漠陵邑轉葱青)故老淚潺湲(洙曰九辨倚/結軫太息涕)
(潺湲沾軾九歌/横流涕兮潺湲)哭廟悲風急(洙曰見及夫/哭廟後注)朝正霽景鮮
(魯曰朝正元日朝㑹〇鄭曰/朝直遥下諸成切歳之首月)月分梁漢米(洙曰梁漢間所出/者水月分廪給也)
春得水衡錢(洙曰宣帝本始二年春以水衡錢爲平陵徙民/起第宅應劭曰水衡与少府皆天子私藏耳縣)
(官公作當仰給司農今出水衡錢言宣帝即位爲異政也晉灼曰/食貨志𥘉大司農𬋩塩鐵官布多故置水衡欲以主塩鐵及楊可)
(告緡/林財物衆乃令水衡/主上林上林三官主鐵錢也)内蘂繁於纈(鄭曰奚結切文繒/○魯曰内蘂宫花)
(也)宮花軟勝綿恩榮同拜手出入最隨肩(洙曰入一作/処書皐陶曰)
(拜手稽首礼五年/之長則肩隨之)晚著華堂醉寒重繡𬒳眠轡齊兼秉
燭(趙曰言並/轡而行也)書枉满懷牋(趙曰言在禁掖/時往來書尺也)毎覺昇元輔
深期列大賢(趙曰所以極言二公/之才器可爲宰輔也)秉鈞方咫尺(洙曰詩節/南山秉囯)
(之鈞左傳不/違顔咫尺)鎩翮再聮翩(洙曰顔延年鵉翮有時鎩注鎩殘也/謝靈運聮翩何窮也〇趙曰言爲宰)
(執不逺而乃謫去如鳥之殺翮也〇无巳/曰淮南子云飛鳥鎩羽許愼注云鎩殘羽)禁掖朋從改(洙曰一/作換)
微班性命全靑蒲甘受戮(洙曰受一作就漢元帝疾史丹/以親宻侍疾侯上寢直入卧内)
(頓首伏青蒲誅〇趙曰公/以拾遺爲職故使青蒲事)白髮竟誰憐(洙曰左太冲馮唐豈/不傳白首不見招)
弟子貧原憲(洙曰見難甘/原憲貧注)諸生老伏䖍(洙曰見諸儒引/伏䖍注〇趙曰)
(公自比原憲㐲䖍也公本傳云入太斈受菐/有雅才以其入斈之故故云諸生老伏䖍尓)師資謙未達郷
黨敬何先舊好腸堪斷(洙曰謝靈運楚人心者絶裁容/膓今断鮑明逺行子心腸断)新
愁眼欲穿(逸曰穿破也〇趙/曰公懷二公也)翠乾危棧竹(鄭曰乾居寒切/棧助諌切棚也)
紅膩小湖蓮(洙曰湖/一作池)賈筆論孤憤(洙曰韓非作孤/憤属賈司馬詩)嚴君
賦幾篇(逸曰属/嚴使君)定知深意苦莫使衆人傳貝錦無停
織(洙曰詩萋兮菲兮成是貝/錦○趙曰貝錦以喻䜛也)朱絲有斷絃(洙曰鮑昭直如朱/絲繩〇趙曰鍾子)
(期伯牙絶絃公詩歎二/子无知音而戒之也)浦鷗防碎首霜鶻不空拳(鄭曰/鶻胡)
(骨切〇蘇曰王粛張欽同舟見野鶻盤旋欽曰浦鷗然間暇疑防/鶻下老拳碎首沙毛〇趙曰兩句通意謂二子如浦鷗言官如霜)
(鶻旣不空拳期於必中則鷗當/有碎/首之防矣其戒之至也)地僻昏炎瘴(趙曰言岳州近/南爲有瘴矣)山
稠隘石泉(趙曰言巴山/在乱山間也)且將棊度日應用酒爲年典郡
終微眇(洙曰嚴/使君也)治中實弃捐(洙曰賈司馬也晉職官志置/别駕治仲從事〇趙曰治從)
(平聲二公在禁掖而/出斯爲微眇弃捐矣)安排永傲吏(洙曰謝靈運居常以待終処/順故安排○定功曰郭景純)
(遊仙詩曰漆園有傲吏菜氏有逸妻注莊子甞爲漆園吏楚/威王聘之欲以爲丞相謂使者曰亟去无汙我故曰傲吏)比
興展歸田(洙曰陶渊明田/園將芜胡不帰)去去才難得(洙曰語才難不其/然乎〇趙曰去去)
(之語如去囯之義/古詩夫去復去去)蒼蒼理又玄(洙曰蒼蒼天也言天理玄妙/莊子天之蒼蒼其正色耶〇)
(趙曰謂天理難喻也/老子曰玄之又玄)古人稱逝矣(洙曰漢髙祖紀/吾亦從此逝矣)吾道卜
終焉(洙曰終窮也吾/道窮於此乎)隴外翻投跡漁陽復控弦(洙曰言/安慶緒)
(復熾/也)笑爲妻子累甘與歳時遷親故行稀少(洙曰時乱/而離散故)
(親故/稀少)兵戈動接聮(洙曰接跡聮/属言充斥也)他郷饒夢寐失侣自迍
邅(師曰言吐蕃復入寇隴外思明再乱漁陽甫傷爲妻子所/累是以客居秦州甘与歳時迁移也失侣言与賈嚴間隔)多
病加淹泊長吟阻靜便(宋曰平/聲安貌)如公盡雄俊志在必
騰騫(洙曰一云公如尽憂患何事有陶/甄〇趙曰言二公不乆復用也)
　　　寄劉峽州伯華使君四十韻
峽内多雲雨秋來尚鬱蒸(洙曰髙唐賦朝爲行雲暮爲行/雨應璩書処凉䑓而有鬱蒸之)
(煩○趙曰此/言楚地也)逺山朝白帝(洙曰見上白帝城詩注〇/趙曰說䕫州盖公之所在)深水謁
夷陵(洙曰謁一作出峽州有夷陵縣〇趙/曰說峽州盖言劉使君之所在也)遲暮嗟爲客西
南喜得朋(洙曰易西/南得朋)哀猿更起坐(趙曰聞哀猿之聲不/斍起坐更音平聲)落
鴈失飛騰(趙曰以譬其身如鴈/之落而失於飛騰也)伏枕思瓊樹(洙曰江淹賦/云願一見顔)
(色不異瓊樹枝矣○趙曰李陵贈蘇武詩思/得瓊樹以解長渇飢公思劉使君亦如之)臨軒對玉繩(洙/曰)
(星名謝靈運詩玉繩低建章○趙曰思与/劉使君臨軒而坐直至王繩星見時也)青松寒不落(洙曰/歳寒)
(若青松色何敬祖詩青青陵上松亭亭髙山栢光色冬夏茂根柢/无凋落〇趙曰言劉使君之歲寒莊子云松栢在冬夏青青舊引)
(何敬祖詩/在後矣)碧海闊逾澄(洙曰器宇若碧海十洲記扶桑在碧/海之中〇趙曰以言劉使君之寛量)
(東方朔十洲記東有碧海廣狹浩/汗与東海等水不鹹苦正作碧色)昔歳文爲理群公價盡
增(洙曰尚文之丗群公皆馳譽得時其價増○趙曰言往時尚文/爲治故群公諸儒増價也○饒曰言玄宗之丗以文理天下也)
家聲同令聞(鄭曰聞亡運切名達/也以令聞爲家聲)時論以儒稱(洙曰以儒名/丗〇趙曰此)
(言劉使君先丗家聲与公祖杜審言同/沐當時士論並以儒稱之帰劉杜氏)太后當朝肅(洙曰當/一作臨)
多才接迹昇翠虚捎魍魎(鄭曰捎所交切〇洙曰甘泉賦/捎䕫魍魎扶橘征羽獵賦曳捎)
(星之旗捎拂也東京/賦捎魑魅斯獝狂)丹極上鯤鵬(洙曰莊子鯤化爲鵬〇趙/曰太后指則天也言弃捐)
(不才如捎魍魎賢者得君如上鵾鵬有九万之翶翔也東京賦捎/魍魎而獝狂注云捎殺也〇師曰翠虚言山林之間捎拂魍魎喻)
(小人逺遁也下句言/賢者奮迅於丹霄也)宴引春壷满(洙曰一作酒○趙曰自此/言太后朝所寵賜大臣如)
(此詩春/酒百壷)恩分夏簟冰(洙曰錫宣賜冰也江淹夏簟清兮晝不/暮〇蘇曰魏明帝賜許玩黄藤蚪紋簟)
(玉井氷以/表優㤙)彫章五色筆(洙曰江淹夢得五色筆由是文藻日進/後有人夢中稱郭璞而取之〇趙曰彫)
(章之作在紫殿夜宴之時〇田曰斉䔥慤秋夜賦詩云/芙蓉露下落楊柳月中踈髙林以爲斯文彫章間出)紫殿九
華燈(洙曰西京雜記元日燃九華燈於南/山上照見百里謝玄暉紫殿粛隂隂)學並盧王敏(洙曰/唐文)
(苑傳盧照隣与楊炯王勃駱賔王以文/詞斉名海内稱爲王楊盧駱號爲四傑)書偕禇薛能(洙曰禇/遂良薛)
(稷也褚遂良之書得王逸少之躰稷外祖/魏徴家多禇書稷銳意模斈時无及者)老兄真不墜小子
獨無承(洙曰言伯華所斈真不墜古/人大躰惟巳無所承於前輩)近有風流作聊從月
繼徴(蘇曰庾凱聞足下近有風流佳客不惜寄雲卧野人顔延/年宋郊祀歌月竁來賔月際奉士注云竁窟也一作峽又)
(作月継非〇趙曰自此下言劉使君之詩也言其詩之風流用對/月継則日月相継而徴之舊作月竁竁窟也作月竁則於徴求劉)
(使君之詩/全无說矣)放蹄知赤驥(洙曰列子周穆王有赤驥/○晁曰喻其才馳騁也)捩翅服蒼
鷹(洙曰捩一作校鸚鵡賦曰蒼鷹鷙而受絀此一對皆言文才/俊逸○蘇曰盧充曰赤驥失秣駑駘見欺放蹄始知俊逸馬)
(融語友人曰蒼鷹捩翅百禽咸服真儒一言群詞俱挫○趙曰/兩句言劉使君詩如馬行鷹飛駿疾如此〇晁曰服其豪迈也)卷
軸來何晚襟懷庻可慿(趙曰卷軸所寄之晚所以怪/之而我襟懷所望於詩也)㑹期
吟諷數益破旅愁凝(洙曰疑結也〇趙曰㑹欲數數吟/諷之而用破散旅愁之凝結焉)雕
刻初誰料(洙曰一作解楊子或間彫刻衆形匪天歟曰以其不/彫刻也如物刻而彫之焉得力而給諸○趙曰言其)
(彫刻之妙誰能輕料之此盖以造化言之也/掦子曰如物刻而彫之則天焉得力而給諸)纎毫欲自矜(趙/曰)
(言纎毫皆妙/而可矜誇也)神融躡飛動(田曰列子曰心凝形釋骨肉都融/不斍形之所倚足之所履隨風東)
(西)戰勝洗侵凌(田曰韓子昔云子夏見曽子何肥對曰戰勝/故肥曽子曰何謂也對曰吾入見先王之義)
(則榮之出見冨貴又榮之兩者戰於胷中/未知勝負故􁁺今先王之義勝故肥也)妙取筌蹄棄(洙曰/易得)
(魚忘筌得兎忘蹄〇趙/曰以詩言之不拘泥)髙冝百萬層(洙曰言格/致髙逺也)白頭遺恨
在(趙曰公之/自歎也)青竹幾人登(洙曰青竹青簡也猶/書於青簡者能幾人)回首追談
笑勞歌跼寢興(鄭曰跼渠六切不伸也○趙曰以追懷劉使/君之談笑故待勞我之歌詠而跼蹐於一寢)
(一門之/興也)年華紛巳矣丗故莽相仍(洙曰嵆康書云丗故繁其/慮七不堪也○趙曰方遭)
(安史之乱而又有吐蕃之擾/則丗故相仍如草莽之多矣)刺史諸侯貴(洙曰崔方進奏曰/古選諸侯賢者以)
(爲州伯今部刺史居牧伯之位秉一州之統請罷/刺史置州牧〇趙曰今日刺史乃古諸侯之貴也)郎官列宿
應(洙曰漢明帝館陶公主爲子求郎帝不許賜錢壹千萬曰夫郎/官上應列宿出宰百里非其人民受其殃○趙曰公乃尚書工)
(部貟外郎漢明帝云/郎官上應列宿故也)潘生驂閣逺(洙曰一云潘安雲閣逺/又潘安仁賦髙閣連雲)黄
霸璽書増(洙曰黄霸爲頴川太守治爲天下第一天子以霸治/行終長者又下詔稱揚賜関内侯黄金百斤循吏傳)
(云二千石有治理效者輒報璽書勉勵増秩賜金〇趙曰專言劉/伯華爲太守有政績如黄霸之治頴川以循吏而徴入也〇鄭曰)
(治行/去聲)乳贙號攀石(鄭曰贙胡畎切○洙曰乳虎也〇趙曰自/此而下公自叙之也言乳贙號叫而攀石)
(贙音畎○田曰尔雅贙有力注出西海大秦/國似狗多力獷惡又音鉉舊注謂乳虎非也)饑鼯訴落藤(鄭/曰)
(鼯訛胡切〇洙曰蕪城賦階聞􁊁鼯〇趙曰/鼯以訴飢而至於落藤皆道夔州山居事)藥囊親道士(趙/曰)
(以其病之故求/服食於道七)灰劫問胡僧(洙曰武帝穿昆明池悉是灰墨/有外國胡道人云此是天地劫)
(灰之餘○趙曰以丗故之多/形乎憂懼遂有胡僧之問矣)慿乆烏皮綻(洙曰烏皮几也○/蘇曰宋明不仕杜)
(門注黄老書孫登惠烏羔皮裏几/歲乆慿皆破綻自號守一先生)簪稀白帽稜(洙曰管寜常/著曰㡌〇趙)
(曰言髮少之故/白帽白紗㡌也)林居看蟻穴(洙曰焦戇易林曰蟻封户穴大/雨將集傳物志蟻如將雨〇蘇)
(曰焦林郊居終日看蟻穴運壤怡然自/樂人莫識其意也○趙曰閑散之事也)野食待魚􁊥(洙曰􁊥/魚網也)
筋力交彫䘮飄零免戰兢(蘇曰髙翃致仕語弟曰昔居諫/省日夕如履氷戦氷今遂飄零)
(幸免此亦佳事也○趙曰避免而眼中不/見戰伐之事故得免戦戰兢兢之憂懼也)皆爲百里宰(趙曰/言身)
(爲郎官當其時自/可以爲百里宰矣)正似六安丞(夢符曰右按後漢桓譚數言事/忤旨出爲六安丞忽忽不樂道)
(病卒〇趙曰公言房琯無罪忤肅宗/遂弃不省之正如桓譚之忤旨也)姹女縈新裏(鄭曰姹陟駕/切○洙曰姹)
(神女也善燒煉因而得乗煙仙去或云能點化○修可曰漢魏真/人參同契曰丹砂木精得金乃并漢眞人大丹訣曰姹女隱在丹)
(砂中注姹女录也以二書/考之則姹女非神仙人)丹砂冷舊秤(洙曰葛洪求爲勾漏/令就采丹砂而巳)
但求椿壽永(洙曰莊子曰古有大椿者以/八千歳爲春以八千歳爲秋)莫慮𣏌天崩
(洙曰𣏌國人憂天崩墜身无所寄〇趙曰兩句亦以/永長在而巳勿以天尚有崩而不信無長年之效)錬骨調情
性(洙曰文子曰太上/養神其次養形)張兵撓棘矜(鄭曰巨巾切○洙曰徐樂/傳奮棘矜師古曰棘㦸也)
(矜者棘之杷時秦銷兵/器故但有㦸之杷耳)養生終自惜伐數必全懲(洙曰/數一)
(作叛稽康有養生論七發云伐性斧〇趙曰言/養生終日爱惜而時之用兵伐叛必全懲之)政術甘踈誕
詞埸愧服膺(洙曰顔子拳拳服膺〇趙曰公自/謙而言之也以爲不若劉使君也)展懷詩頌
魯(洙曰魯諸侯而有頌德者以德可/歌誦也○趙曰指言劉使君之政)割愛酒如繩(洙曰平生/所好消渇)
(止之見汝陽王詩注○趙曰/公自注云左傳有酒如繩)咄咄寧書字(洙曰丗說殷中軍/名浩𬒳廢長安終)
(日甞畫空作字楊州吏人㝷議之/竊視唯作咄咄怪事四字而巳)冥冥欲避矰(洙曰楊子鴻/飛冥冥戈人)
(何慕/焉)江湖多白鳥天地有青蠅(洙曰青蠅以喻讒○鮑曰/與白鷗波浩蕩萬里誰能)
(馴同意指言自適也靑蠅言有讒也○修可曰按白鳥有二說一/說謂鷗鷺之類詩言白鳥鶴是也喻賢者之㓗白乃弃置江湖之)
(間一說白鳥蛟蚋也以譬則小人言賢者居乱丗欲隱則爲蚊蚋/所替欲出則爲青蠅所汚是無逃於天地之間矣○趙曰此言在)
(江湖之間天地之内無所逃蚊蠅/之害又戴記白鳥者謂蚊蚋也)
　　　贈王二十四侍御契四十韻
往往雖相見(蘇曰蘇章曰與子相别往往/難得再相見也萬事努力)飄飄愧此身
不關輕紱冕(洙曰冕冠冕也紱朱紱也皆朝服言此/身之不仕非輕禄仕也不得志而巳)但是
避風塵(洙曰兵氛也竇融拔起風塵之中〇趙曰紱綬冕冠也/公以左拾遺出爲華州功曹而遂自罷官若輕紱冕者)
(但以風塵之警/不得不避亂也)一别星橋夜(洙曰華陽記李水造/七星橋上應七星)三移斗
柄春(洙曰公羊隱元年春王正月注春者天地開閉之端昏斗/指東曰春史記攝提者直斗杓所指以建時節也○趙曰)
(以志時也斗杓隨時而指/東則爲春三移則三年矣)敗亡非赤壁(洙曰阮元瑜爲曹公/作書與孫權曰昔赤)
(壁之役遭罹疫氣燒船自還以避惡也非周瑜水軍所能抑挫也/江陵之守物盡榖殫無所復據徒民還師又非瑜之所能敗也○)
(馬曰赤壁近江陵〇尹曰言潼関之敗/柄京遂䧟其禍酷烈殆非赤壁之比)奔走爲黄巾(洙曰後/漢靈帝)
(中平元年春鉅鹿人張角自稱黄天其部師有三十六萬皆着黄/巾同日反叛安平甘陵人各執其主以應之有頴川黄巾有南陽)
(黄巾張漫成有汝南黄巾有葛陂黄巾有/青徐黄巾〇炎曰黄巾以喻禄山者也)子去何蕭灑(洙曰/孔德)
(璋北山移文䔥/灑出塵之想)余藏異隱淪(洙曰見行歌非隱淪注〇朋曰/甫因奔走避寇遂成隱淪非本)
(志也故曰/異隱淪)書成無過鴈(洙曰蘇武傳昭帝即位數年匈奴与漢/和親漢求武等匈奴詭曰武死後漢使)
(復至匈奴常惠請其守者与俱得夜見漢使具自陳道教使者謂/單于言漢天子射上林中得鴈足有係帛書言武等在某澤中使)
(者大喜如惠語以責單于單于視左右而驚謝漢使/曰武等實在范彦龍詩寄書雲中鴈爲我西北飛)衣故有懸
鶉(洙曰荀子曰子/夏貧衣若懸鶉)恐懼行裝數(鄭曰色角切〇洙曰孔子歷/聘諸侯席不暇暖也○蘇曰)
(王敬恐懼行裝數煩遷挈今又避/地東南恐臨老无依止之地而巳)伶俜卧疾頻(洙曰劉公餘/卧疾漳〇蘇)
(曰賈瞻伶俜万里不宜風士頻頻疾作/第恐難見太平〇符曰伶俜失所皃)曉鶯工迸淚秋月解
傷神(洙曰聞鸎而泣見月而傷則公之不得志於時可知矣〇/蘇曰王粲觀秋月懷弟妹故里而傷神〇趙曰春鶯秋月)
(人所賞翫而鸎所工者在於遊人之涙月所解者在於傷人之神/則以亂離疾病之所感也○深父曰鶯月可娱之物對此而傷此)
(所以見公之/不得志也)㑹靣嗟黧黒(洙曰泰誓播弃黧老○孫炎曰耉/靣凍黧色似浮垢也靣色似黧故)
(稱黧老李斯傳二丗責問斯曰禹鑿龍門股無胈脛無毛手/足胼胝靣色黧黒〇趙曰列子載楊朱之語曰靣色黧黒)含
悽話苦辛(洙曰陸機慷慨含辛/楚古詩坎軻長苦辛)接輿還入楚(洙曰論語楚/狂接輿鳯兮)
(○師曰言甫自/蜀適荆衡也)王粲不歸秦(洙曰謝靈運曰王粲家本秦川/貴公子孫遭亂流寓自傷情多)
(詩整裝辝秦川秣馬赴楚壤〇趙曰王粲秦川貴公子也遭乱流/寓公取其不得帰長安故又以王粲爲比〇師曰自喻不得帰故)
(郷/也)錦里殘丹竈(趙曰以景物明煥錯雜如錦故/曰錦里別賦云守丹竈而不顧)花溪得釣
綸(洙曰浣花溪見上注詩其釣維何維絲伊緍注緍/綸也〇趙曰以言前此不在浣花而人往往得之)消中祗自
惜(洙曰消一作霄○趙曰公自言也取古人/以此消中消渇也司馬相如常有消渇病)晚起索誰親(洙/曰)
(嵆康與山濤書晝卧喜晚起而當閞呼之不置一不堪也○趙曰/爲况蕭索无親之者又音求索之索言將求誰親我乎亦通以俟)
(明/識)伏柱聞周史(洙曰史記老子周守藏室之吏也而史記周/太史儋見秦孝公或曰儋即老子也王康琚)
(詩伯夷竄首陽老聃伏柱/史〇師曰柱史比王公)乗槎似漢臣(洙曰見查上憶張騫詩/注○趙曰兩句指言王)
(侍御上句以御史之官故用老子比之老子爲周柱下史下句/豈王侍御嘗使吐蕃乎別篇有云魂断使臣鞍查上似張騫)鴛
鴻不易狎龍虎未冝馴(趙曰言王侍御如鴛鴻/龍虎之莫能狎馴也)客即挂冠
至(洙曰葛洪/挂冠不仕)交非傾蓋新(洙曰鄒陽傳白頭如新傾蓋如故/○師曰時公守漠州甫往依之公)
(一見如舊不以甫貧賤爲耻故甫嘆丗之勲貴/不易親近比之鴛鴻龍虎而有取於公之傾蓋)由來意氣合
直取性情真浪跡同生死(洙曰亡壽夭也○趙曰言共遭/亂離而爲友即同生同死也)無
心耻賤貧(洙曰樂/窮通也)偶然存蔗芋(洙曰蜀都賦瓜疇/芋區甘蔗辛薑)幸各
對松筠(洙曰歳寒/之物也)麤飯依他日(洙曰公孫/洪脫粟飯)窮愁怪此
辰(洙曰虞/卿窮愁)女長裁褐穩男大卷書勻(洙曰四句通義言/麤糲之飯依如他)
(日所以窮愁者継以女長/男大則昏嫁之事迫矣)漰口江如練(鄭曰漰普崩切又普氷/切〇洙曰漰口岷江所)
(經也謝玄暉詩澄江靜如練〇趙曰此巳下言王侍御/所居也樂史寰宇記李氷擁江作漰口漰堰在導江縣)蠶崖雪
似銀(洙曰蠶崖閣/名在西山也)名園當翠巘野棹没靑蘋(洙曰宋/玉風賦)
(風生於地起/於靑蘋之末)屢喜王侯宅時邀江海人(洙曰邀一作逢○趙/曰王侯宅普言之而)
(王侍御亦在其中矣/江海人公自况也)追隨不覺晚(洙曰江文通月出照/園中冠佩相追隨)欵
曲動彌旬但使芝蘭秀(洙曰謝玄暉少爲叔父安所器重安/甞戒約子姪軰曰子弟亦何豫人事)
(而正欲使其佳諸人莫有言者玄荅曰譬/如芝蘭玉樹欲使其生於庭堦耳安悅)何須棟宇鄰(趙曰/陶淵)
(明荅龐叅軍四言詩歡心孔洽棟宇惟鄰公/居在成都浣花注侍御在導江故有此句也)山陽無俗物(洙/曰)
(向秀字子期与嵆康爲竹林之游作思舊賦云済黄河以泛舟兮/經山陽之舊居顔延年向常恃流連何裏游惻愴山陽賦○師曰)
(言王門下/无俗客也)鄭驛正留賔(洙曰見置驛嘗如此注○趙曰史記/鄭莊爲太子舎人嘗置驛馬於長安)
(諸郊請謝賔/客夜以継日)出入並鞍馬光輝參席珎(洙曰參一作忝儒/行儒有席上之珎)
(○趙曰鮑明逺/云鞍馬光照地)重遊先主廟(洙曰見謁先主廟詩注○師曰/自此句以下甫又傷嚴武之死)
(朋舊彫䘮今幸遇王侍/御礼待之隆可以駐足)更歷少城闉(洙曰少城/張儀城)石鏡通幽魄
(洙曰見石/鏡詩注)琴臺隱絳唇(洙曰文君桃琴心事鮑明逺芜城賦/若夫歌堂舞閣之基玉貌絳唇莫不)
(理䰟幽石委骨窮塵〇趙曰蜀王葬其妃/徇以石鏡琴臺則司馬相如弹琴之所)送終惟糞土結愛
獨荆榛置酒髙林下(師曰自此句以下/叙甫之依王也)觀碁積水濵(趙/曰)
(此以結上句初以石鏡送終今墓中之人巳糞土矣以琴結夫婦/之情今則徒生荆棘矣旣往之事爲可弔則置酒觀碁以遣懷耳)
區區甘累趼(洙曰謂奔走避難故累趼也○趙曰趼足瘡也莊/子云百舎重趼而不息○鄭曰趼古典切胝也)
稍稍息勞筋(洙曰孟子曰劳其筋骨〇蘇曰秦伯犂㱕永嘉十/餘年謝絶人事杜門著書人勸其仕秦曰迩來漸)
(斍耳目清爽勞筋/稍息何再爲耶)網聚粘圎鯽絲繁煑細蓴(洙曰蓴菜/也陸雲曰)
(千里蓴羹〇趙曰此又言㱕成都之樂也網聚則漁者非一/人之網耳謂之絲繁以言其多本草云鯽魚合蓴作羹食良)長
歌敲栁癭(洙曰栁癭木之節目如疣/○鄭曰癭於郢切瘤也)小睡凭藤輪(洙曰蒲團/也以藤爲)
(之○蘇曰魯宿有白/藤輪嘗凭坐待曉)農月須知課田家敢忘勤(鄭曰忘/无放切)浮
生難去食(洙曰洪範八政一曰食食/者万勿之始人之所本)良㑹惜清晨(洙曰曹/子建名)
(都賦雲散還城/邑清晨復來還)列國兵戈暗今王德教淳要聞除猰㺄
(鄭曰上烏八下勇主切獸名○洙曰揚子雲長楊賦云昔有強秦/封豕其士窫/其民鑿齒之徒相与磨牙而爭之窫/食人之獸)
(〇修可曰尓雅猰㺄類貙虎牙食人迅走山海經曰少城山有獸/狀似牛而赤身人靣馬足名曰窫/声如嬰兒則窫/自是一獸)
(注引窫/證猰㺄非也○師/曰猰㺄北盗賊當從尓雅說)休作畫麒麟(洙曰見今代麒麟/閣注〇趙曰但以)
(除猰㺄爲心不必志/於閣畫麒麟閣上也)洗眼看輕薄(洙曰崔宏見長安中多豪/家輕薄子曰吾當洗眼見)
(尓曹矣○輕薄言交道之/不終者蓋公有激而云)虚懷任屈伸莫令膠漆地萬古
重雷陳(洙曰古詩以膠投漆中誰能别離此後漢陳重与同郡/雷義同爲㪯辟更相推讓郷里爲之語曰膠漆自爲堅)
(不如雷与陳〇趙曰公/之望王侍御者至矣)
　　　秋日荆南送石首薛明府辭滿告别奉寄薛
　　　尚書頌德叙懷斐然之作三十韻
南征爲客乆西候别君初(趙曰上句言其在江陵也梁張/纉南征賦西候屬西之時候乃)
(秋日/也)歳滿歸鳬舄(洙曰見眞賜還冝出尚方注〇趙曰鳬/舄以薛明府之爲縣令即王喬之乗鳬)秋
來把鴈書(洙曰見雖无南去鴈注○趙曰應得/其兄尚書之書也鴈書使蘇武事)荆門留美化
(洙曰唐蕭銑屯軍荆門號荆門軍在夷陵〇鄭曰荆門/山名十道志荆門江陵縣郢城縣東南岸有荆門山)姜𬒳就
離居(洙曰續漢書姜肱兄弟三人皆以孝行/著名肱年長与二弟共被卧親友如此)聞道和親入
(洙曰見肯慮/白登圍注)垂名報國餘連枝不日並八座幾時除(洙/曰)
(見起居八座太夫人注景帝紀注凡言除者除故官就新/官○趙曰言尚書与薛石首不日相並如木之連理枝也)往者
胡星孛(洙曰胡星旄頭也孛星光芒短其光四/出逢逢孛孛然○趙曰指言禄山也)恭惟漢網踈
(洙曰漢刑法/志禁網踈闊)風雲相澒洞(鄭曰澒胡孔切〇洙曰洞簫賦風洪/洞而不絶澒相連貌○趙曰凡兵乏)
(地謂之風塵淮南于曰未有天/地之時鴻濛澒洞莫知其門)天地一丘墟(洙曰王粲詩崤/凾復丘墟〇趙)
(曰言人民寡/而城郭荒矣)殿瓦鴛鴦坼(洙曰鄴都銅雀臺皆鴛鴦瓦庾信賦/昔爲一雙瓦飛入魏王宮○趙曰魏)
(文帝問周宣王曰吾夢殿屋兩瓦墜地化爲鴛鴦何也宣對曰後/宫當有暴死者帝曰吾詐卿耳宣曰夫夢者意耳苟以形言便占)
(吉凶言未卒黄門/令奏宫人相殺)宮簾翡翠虚(洙曰西京雜/記有翡翠簾)鉤陳摧徼道
(洙曰西都賦周以鉤陳之位衛以/嚴更之署又周廬千列徼道綺錯)槍櫐失儲胥(鄭曰櫐力軓切/○洙曰長楊賦)
(木擁槍櫐以爲儲胥注槍櫐作木槍相櫐爲柵也儲胥銑注武帝/先作迎風館於甘泉山後加露寒儲胥二館○趙曰上四句以言)
(京師之䧟而/宮殿之毀也)文物陪廵狩(趙曰指言肅宗幸鳯翔也文/物陪則言衣冠集於此也)親賢
病拮据(鄭曰拮吉屑切据斤於切○趙曰詩云予手拮/据注云拮据撠挶也言爲巢之至苫其手病也)公時
呵猰㺄(洙曰猰㺄摩牙而食人〇定功/曰尓雅猰㺄類貙虎牙食人)首唱却鯨魚(洙曰/見上)
(京觀且僵尸注〇趙曰鯨魚大魚左傳曰取其鯨/鯢以爲京觀呵猰㺄却鯨魚以譬却退巨賊之義)勢愜宗蕭
相(洙曰蕭相謂蕭/何也國之宗臣)材非一范睢(洙曰史記載范睢逃魏梁之/辱入秦爲相終復魏梁之讎)
(〇趙曰公自注蓋秦拜范睢爲客卿卒聽其謀使五大夫綰伐魏/抜懷其相秦也東伐韓少曲髙平拔之又以其謀縱反間於趙趙)
(以馬服子代廉頗大破趙於長/平皆范睢之謀故以比諸將)屍塡太行道(鄭曰行/胡剛切)血走
浚儀渠(洙曰太行山在何/北浚儀汴河也)滏口師仍㑹(鄭曰滏方/矩切水名)函關
憤巳攄(趙曰函谷關是巳/於是復京師矣)紫微臨大角(洙曰隋天文志紫/微天帝之座也又)
(大角一星在攝提天王座也又名/天棟〇趙曰言肅宗還長安也)皇極正乗輿(洙曰皇極乗/輿輿子輦属)
(〇趙曰洪範曰建用皇/極史曰乗輿返正皇極)賞從頻峨冕(鄭曰從才用切○洙/曰僖二十四年傳晉)
(侯賞從/亡者)殊私再直廬(洙曰公自注公舊執金吾新受羽林前/後二將軍〇趙曰直廬則直宿殿廬也)
豈惟髙衛霍曽是接應徐(洙曰衛青霍去病/應德璉徐公幹)降集飜翔
鳯(洙曰賈誼賦鳯凰翔于千仞兮覽德輝/而下之○趙曰言兄弟如鳯之翺翔也)追攀絶衆狙(洙曰/莊子)
(朝三暮四/衆狙皆怒)侍臣雙宋玉(洙曰宋玉楚/襄王大夫)戰䇿兩穣苴(洙曰/穰苴)
(有司馬兵法○趙曰今以文章言之則文章如雙宋玉/以戰䇿言之則武畧如兩穣茸乃所以美薛之兄弟也)鑒澈勞
懸鏡(趙曰公言蒙尚書之鑒/照澄澈如鏡之懸也)荒蕪巳荷鋤(洙曰見上春言/終荷鋤注〇趙)
(曰公自昔從事於翰墨今以/荒蕪而乃從事於耕耘矣)嚮來披述作(洙曰石首處/見公新文)重
此憶吹嘘(洙曰見上只待/吹嘘送上天注)白髮甘凋䘮靑雲亦卷舒經
綸功不朽(趙曰又以言/薛尚書也)跋渉體何如(洙曰公自注公頃奉/使和吐蕃巳見上)應
訝躭湖橘(洙曰潭州/有橘洲)常餐占野𬞞十年嬰藥餌(洙曰見/上藥餌)
(扶吾隨/所之注)萬里狎樵漁揚子淹投閣(洙曰見子雲識/字終投閣注)鄒
生惜曵𥚑(洙曰鄒陽書何王之問不可曳長𥚑/乎○趙曰揚子鄒生公以自况也)但驚飛熠燿
(洙曰東山詩熠燿霄行/注熠燿燐也燐螢火)不記改蟾蜍(洙曰謝玄暉詩借問下車/日匪直望舒圎張景陽下)
(車如昨日蟾蜍四五圎古詩四五蟾蜍缺三/五明月滿〇趙曰兩句皆以記時之變易也)煙雨封巫峽江
淮略孟諸(洙曰孟諸九澤名云○/趙曰公追言其舊居也)湯池雖險固(洙曰金城湯/池○蘇曰侯)
(本論曰金城湯池雖/然險固亦不可恃)遼海尚闐淤努力輸肝膽休煩獨
起予(洙曰起予者商也○趙曰時幽燕猶有不順命者矣前漢/溝洫志云塡淤反壤之害師古曰塡淤謂壅泥也未句所)
(以激之也○師曰師古曰以木擁搶及櫐繩連結以爲儲胥有儲/蓄以待所須也薛尚書嘗奉使回紇乞兵以助討故云聞道和親)
(入埀名報國餘文物陪廵守言尚書昔隨玄宗幸蜀親賢病拮据/言皇子皆流離辛苦也猰㺄喻盗賊公時唱大義以討賊豈特一)
(范睢相秦但復魏齊之讎乎滏口師仍㑹言公督諸節度兵㑹於/滏口收復京師故曰函關憒巳攄皇極正乗與言天子還京也豈)
(惟髙衞霍曽是接應徐德璉徐公幹文士也天子中興非特賞武/功且又禮接文儒而公文倍宋玉武過穰首侍帝廟堂子美但荷)
(鋤躬耕而巳故曰荒蕪巳荷鋤遼海尚塡淤言禄山未平/故子美未章勉薛尚書爲國立功不獨爲詩以起予也)
　　　寄彭州髙三十五使君適􁆁州岑二十七長
　　　史叅三十韻
故人何寂寞(洙曰故/一作古)今我獨凄凉老去才難盡秋來
興甚長(洙曰潘安仁/有秋興賦)物情尤可見(師曰目有所見則/心有所感故云云)詞
客未能忘(洙曰詞客謂髙岑/也俱以詩名丗)海内知名士雲端各異方
(洙曰彭在蜀/􁆁在山南)髙岑殊緩歩沈鮑得同行(洙曰沈休文鮑明/逺言髙岑可與沈)
(識並/驅也)意愜關飛動篇終接混茫(趙曰以言二子之詩其/妙如此沈佺期祭文思)
(合飛動才/冠卿雲)舉天悲冨駱(洙曰冨嘉謩爲文皆以經典爲本時/人欽慕文體爲之一變駱賔王嘗作)
(帝京篇當時/以爲絶唱)近代惜盧王(洙曰盧照隣王勃也照隣爲鄧王/典籖王重其文待以相如勃六歳)
(能文與兄勔助才相類人謂之王氏/三珠樹悲惜各以才不容於丗故也)似爾官仍貴前賢命可
傷(洙曰傷上四人〇趙曰富謂冨嘉謩駱謂駱賔王盧謂盧照隣/王謂王勃盖皆文章之伯而不容於丗以言髙岑二子亦文章)
(而作貴官則比/四子爲得志矣)諸侯非弃擲半刺巳翶翔(洙曰刺史古之/諸侯庾亮與郭)
(游書曰别駕與刺史同流王化於萬里任居刺史之半安可/非其人也〇趙曰諸侯以言髙適爲刺史半刺以言岑叅)詩
好幾時見書成無使將(趙曰言公在秦州/欲寄書於二公也)男兒行處是
客子閫身強覊旅推賢聖(洙曰孔孟皆覊旅〇趙曰公/自言孔孟皆如此不獨我也)沉
綿抵咎殃三年猶瘧疾一鬼不銷亡(鮑曰公遇王倚詩/云瘧癘三秋熟可)
(忍寒熱百日交相戰與此正合三秋謂一在鄜一在華/一在秦地〇趙曰公言其病之沉綿也丗言瘧鬼故云)隔日捜
脂髓増寒抱雪霜(洙曰此言/瘧之狀也)徒然潜隙地有靦屢鮮
粧(洙曰俗言辟瘧鬼必伏於幽隙之地不爾即/畫容易貌〇鄭曰靦他典切說文靣見也)何太龍鍾極
(蒼舒曰按廣韻龍鍾竹名丗言龍鍾取此義也/謂其年老如竹之枝葉揺曳而不能自禁持也)子今出處妨
(趙曰言病則龍/鍾而妨出入也)無錢居帝里盡室在邊疆(洙曰寓/同谷也)劉表
雖遺恨龐公至死藏(洙曰見劉表不得取注〇趙曰後漢龐/公襄陽人也居峴山之南未嘗入城府)
(荆州荆史劉表数延請不/能屈竟隱於鹿門山不反)心微傍魚鳥(魯曰嵆康游山觀/魚鳥而心甚樂之)肉
痩怯豺狼(洙曰豺狼類貪暴者〇蘇曰漢元狩中盗賊屢起州/邑割據隱君子往往遭害申舒隱中條山行絜德著)
(謂諸子曰吾肉瘦法衆豺狼蓋言兵戈之際君子不能全其身也/工部值禄山亂流離悲怨用此句語故得其趣不假群書證一詩)
(一句/足矣)隴草蕭蕭白洮雲片片黄彭門劒閣外(洙曰劒閣/劒関也在)
(蜀〇定功曰後漢郡國志湔氏道注蜀王/夲紀曰縣前有兩石對如關號曰彭門)􁆁略鼎湖傍(洙曰/號有)
(朔城廼鼎湖也○夢符曰右按史記黃帝採首山之銅鑄鼎於荆/山下鼎成乗龍而升天虢鼎湖此近鼎畧未知孰是又張平子西)
(京賦想乗/龍於鼎湖)荆玉簪頭冷(趙曰荆山之王/也爲岑君而言)巴牋染翰光(洙/曰)
(荆玉出􁆁巴牋蜀牋也/〇趙曰爲髙君而言)烏麻蒸續曬丹橘露應嘗豈異
神仙宅俱兼山水郷竹齋燒藥竈花嶼讀書床更得
清新否遥知對屬忙(洙曰言吟詩也〇趙曰/言二子才思清新也)舊官寧改
漢淳俗本歸唐(師曰􁆁本晉地詩國風曰此晉也而謂之唐/本其風俗憂深思逺乃有堯之遺風焉故云)
濟丗宜公等安貧亦士常(趙曰安貧/公自言也)蚩尤終戮辱胡
羯漫猖狂(洙曰史記蚩尤最爲暴黄/帝能伐之胡羯安史也)㑹待妖氛靜論文
暫裹糧(洙曰孟子曰行者裹糧言往論文也〇蘇曰韓/裹糧/就揚雄學授太元解〇師曰甫欲冦平裹糧就高/共)
(論文章故/有末句)
　　　奉贈蕭二十使君
昔在嚴公幕俱爲蜀使臣艱危叅大府前後間清塵
(洙曰嚴再鎮成都今復叅幕公自注嚴再領成都余復叅幕府/〇趙曰蕭於嚴公𥘉鎮時入幕而公在其再來時遂爲間也)起
草鳴先路(趙曰言蕭自嚴幕而往爲舎人矣唐制/舎人凡詔旨制勑璽書冊命皆起草)乗槎動要
津(洙曰見虚乗八月槎注古詩先/據要路津〇趙曰以言其貴也)王鳬聊暫出(洙曰見逺愧尚/方曽賜履注)
蕭雉只相馴(洙曰蕭望之爲郎有雉隨魯恭爲中牟令翟雉馴/於桑下〇趙曰蕭廣齊孝子傳蕭芝至孝除尚書)
(郎有雉數十頭飲啄宿止當上直送至歧路下/直入門飛鳴車前舊注引蕭望之惑後學矣)終始任安義
(洙曰前漢任安字少卿爲益州刺史司馬遷書責以古賢臣之義/也○修可曰前漢衛青爲大將軍霍去病爲驃騎將軍禄秩與大)
(將軍等自是青日衰而去病日益貴故人門下多去事去病輒得/官爵惟任安不背去子美詩首云昔在嚴公幕俱爲蜀使臣及有)
(塤篪金石之語元注云嚴公旣没老母在堂使君温清之問若巳/之周庭焉及太夫人傾逝又撫孤之情不减骨肉以是考之足以)
(見蕭使君如任安之事衛青有終始之/義注引司馬遷責以古賢臣之義非是)荒蕪孟母隣聮翩匍
匐禮(洙曰詩凡民有/䘮匍匐救之)意氣死生親(洙曰公自注云嚴公殁後/老母在堂使君温清之問)
(甘脆之禮名数若已之庭闈焉大夫人傾逝䘮事又首諸孫主典/撫孤之○趙曰所謂一死情不减骨肉則膠􁈍之契可以見矣一)
(生乃見/交情也)張老存家事(洙曰左專晉侯以張老爲中軍司馬○/趙曰禮記檀弓晉獻文子成室晉大夫)
(發焉張老曰美哉輪焉美哉奐焉歌於斯哭於斯聚國族於斯今/公以張老比蕭使君言能存嚴公之家令諸孫奉太夫人䘮事哭)
(於斯聚國族於/斯不失其家也)嵆康有故人(洙曰康臨死謂子曰/山公在汝不孤矣)食恩慙
鹵莽(趙曰言蕭使君之心舊食/嚴公之恩尚慙報之鹵莽)鏤骨抱酸辛(趙曰言蕭使/君御嚴公之)
(恩銘鏤肌骨常抱酸辛/阮嗣宗詩悽愴抱酸辛)巢許山林志(趙曰公以巢公/許由自比也)䕫龍廊
廟􁬾(洙曰巢父許由䕫與龍也〇趙曰言蕭使君也䕫則典樂/之䕫龍則納言之龍如三人之林當在廟堂也舊以爲龍)
(逢/誤)鵬圖仍矯翼(洙曰見泊岳陽樓/詩變化有鵾鵬注)熊軾且移輪(趙曰言蕭/使君如大)
(鵬之圖南仍矯奮其翼固當遂晉擢/矣而且爲太守故憑熊車以移輪也)磊落衣冠地蒼忙土
木身(洙曰嵆康土木形骸〇趙曰公自言/其身如嵆康而亦在衣冠之列也)塤篪鳴自合(洙/曰)
(詩天之牖民如塤如篪絶交/論道恊膠漆志婉変於塤箎)金石瑩逾新(洙曰文賦𬒳金石/而德廣流管絃而)
(日新〇趙曰於是再与蕭相見如塤/箎之合而金石不移所以瑩逾新)重憶羅江外(鄭曰寰宇/記本涪城)
(縣地天宝元/年爲羅江縣)同遊錦水濵(趙曰羅江属綿州/錦水則成都也)結歡隨過隙
(蘇曰王陽與子結歡眼隨過隙之駒○/趙曰莊子曰人生一丗如白駒過隙)懷舊益霑巾(洙曰陸/賈傳君)
(何不交歡太尉深相結潘安/仁懷舊賦涕泣流而霑巾)曠絶含香舎(洙曰見不去非無/漢署香注〇趙曰)
(後漢尚書郎口含雞舌香以其奏事欲使氣芬芳/也公爲工部貟外郎而不得坐省所所以爲曠絶)稽留伏枕
辰(洙曰張茂先詩伏枕終遥昔寤/言莫予應〇趙曰詩展轉伏枕)停驂雙闕早(洙曰謝玄暉/停驂我悵望)
(〇趙曰言不得朝/謁而思入朝之士)廻鴈五湖春(洙曰沈休文旅鴈毎廻翔〇/趙曰言在湘潭之時也張勃)
(吴録五湖者太湖之別名/以其周行五百里故名之)不逹長卿病(洙曰見長卿多病後/注〇趙曰長卿有消)
(渴之疾而公亦同之故/自怪其不省解如此)從來原憲貧(洙曰見奉贈韋左丞/詩寜甘原憲貧注)監
河受貸粟一起轍中鱗(洙曰見莊/子轍魚事)
　　　贈李八祕書别三十韻
往時中補右扈蹕上元初(洙曰扈扈從也蹕鳴蹕也天子/之出鳴蹕以淸道後漢輿服志)
(蘭臺令史皆執蹕以/督整專驅謂之護駕)反氣凌行在(洙曰天子所幸謂之行/在反氣謂賊未破也)妖
星下直廬(洙曰見収京詩注陸/機詩云厭直承明廬)六龍瞻漢闕(洙曰易時乗/六龍蕭何作)
(漢宫/闕記)萬騎略姚墟(洙曰蔡邕獨断曰大駕備千乗万騎王元/長曲水序殷殷均乎姚澤帝王丗紀曰瞽)
(捜之妻曰握登生舜於姚/墟故得姓氏於姚氏也)玄朔廵天歩(洙曰廵一作廻/詩天歩斯頻)神都
憶帝車(洙曰武后以東都爲神都時天子尚在蜀/故言憶後漢輿服志以攜龍角爲帝車)一戎纔汗
馬(洙曰書一戎衣天下大定公孫弘臣愚駑/無汗馬之勞師古曰言未嘗從事軍旅也)百姓免爲魚(洙/曰)
(昭元年劉子曰美哉禹功明德逺矣微禹吾其魚乎〇蘇曰/漢中河决蕭望之塞定人曰百姓免此回爲魚事見塞河碑)通
籍蟠螭印(洙曰通籍注籍者爲二尺竹牒記其年紀名字物色/懸之宫門案省相應乃得入蟠螭謂印鼻劒上文也)
(晉陽春秋曰重光照洞微上蟠螭文隱起○夢/符曰右按漢官義天子六璽皆玉螭虎紐也)差肩列鳯輿
事殊迎代邸(洙曰髙帝崩吕産欲危劉氏周勃爲丞相陳平朱/虚矦劉章共誅諸吕遂奉天子法駕迎代王於伐)
(邸立爲孝/文皇帝)喜異賞朱虚(洙曰齊哀王弟章入宿衞於漢髙后/封爲朱虚侯以吕禄女妻之後吕禄)
(吕産作乱章與太尉周勃丞相平等誅之章乃先/斬吕産文帝益封朱虚侯二千戸黄金一千斤)冦盗方歸
順(洙曰歸順/歸降納欵)乾坤欲晏如(洙曰寧/静也)不才同𥙷衮(洙曰謂作/拾遺也衮)
(職有闕仲/山甫𥙷之)奉詔許牽𥚑(洙曰魏辛毗字佐治文帝欲徙兾州/七家十萬户實河南毗諌帝怒不荅)
(起入毗隨而引其𥚑帝怒良乆乃出曰佐治卿持我何/太急耶毗曰今徙旣失人心又巳無食帝遂徙其半)鴛鷺叨
雲閣(洙曰古詩厠迹鴛鷺行謂侍/從列也潘安仁髙閣連雲)騏驎滯玉除(洙曰一作/石渠属李)
(祕書/也)文園多病後(洙曰司馬相如傳相如嘗有/消渇疾後拜爲孝文園令)中散舊交
踈(洙曰嵆康/爲中散)飄泊哀相見平生意有餘風煙巫峽逺(洙/曰)
(煙一/作塵)臺榭楚宮虚(洙曰一/作除)觸目非論故(洙曰阮歩兵詩/云物固不可論)
新文尚起予(洙曰語起/予者商也)清秋凋碧桞别浦落紅蕖消息
多旗幟(洙曰髙紀張旗幟/於山上爲疑兵)經過歎里閭(洙曰爲䘮/乱多凋弊)戰連
脣齒國(洙曰僖五年傳晉侯假道於虞以伐虢宫之竒諌曰􁆁/虞之表也􁆁亡虞必從之此所謂輔車相依脣亡齒寒)
(者其虞/􁆁之謂)軍急羽毛書(洙曰魏武帝奏事曰若有/急則揷羽於檄謂之羽檄)幕府籌頻
問(洙曰李廣幕下省文書師/古曰幕府者以軍幕爲義)山家藥正鋤(洙曰袐書北/卧青城山下)台
星入朝謁使節有吹嘘西屬災長弭南翁憤始攄對
敭抗士卒(鄭曰敭余章切〇洙曰益稷曰時而颺之注颺道揚/舉也畢命對揚文武之光命又說命敢對掦天子之)
(休/命)乾没費倉儲(鄭曰乾居寒切○洙曰張湯傳湯始爲小吏/乾没與長安冨賈田甲魚翁叔之属交私服)
(䖍曰乾没謝成敗也如淳曰豫居/物以待之得利爲乾失利爲没)勢藉兵須用功無禮忽
諸御鞍金騕裊(洙曰漢書音義曰騕裊者神馬也赤/喙烏身與飛兎同明君有德則至)宮硯
玉蟾蜍(洙曰西京雜記晉靈公冡甚壞壯四角以石爲玃犬捧/燭石人男女四十餘皆立侍棺器無復形兆尸猶不壞)
(孔竅中皆有金玉其餘器物皆朽爛不可別惟有玉蟾蜍/一枚大如拳腹空容五合水光潤如新玉取以盛其書滴)拜舞
銀鈎(洙曰銀鈎字/也猶詔書)恩波錦帕舒(洙曰西京雜記言袐/閣圖書皆表以牙籖)
(覆以/錦帕)此行非不濟良友昔相於去棹依顔色㳂流想
疾徐沉綿疲井臼(洙曰馮衍傳兒/女常自操井臼)倚薄似樵漁乞米煩
佳客(洙曰乞去聲〇鄭曰/乞云旣切與人物)鈔詩聽小胥(鄭曰鈔楚交切〇/洙曰小胥小吏也)
杜陵斜晚照(洙曰漢書曰宣帝葬杜陵元紀杜陵在長安南五/十里張湯爲御史大夫蕭望之爲前將軍皆徙杜)
(陵/也)潏水帶寒淤(鄭曰潏以律切淤衣居切〇洙曰潏水名/也上林賦豐鎬潦潏杜陵潏水公之故里)莫
話青溪髮(鄭曰在荆州鬼/谷子學仙處)蕭蕭白映梳(蘇曰黄休年老/多病素髮映梳)
(燈下不辨蠅/頭丗事䟽也)
　　　奉贈盧五丈叅謀琚(鄭曰斤於切〇洙曰丈人使/自江陵在長沙待恩旨先支)
(率錢/米)
恭惟同自出(洙曰左傳我之所/自出謂我甥也)妙選異髙標入幕知孫
楚(洙曰孫楚子子荆石苞都/督揚州事孫楚爲叅軍)披襟得鄭僑(洙曰鄭僑子産也/孔子與爲友〇趙)
(曰左傳季札聘於鄭/見子産如舊相識)丈人藉才地(趙曰丈人指言/廬五叅謀也)門閥冠
雲霄老矣逢迎拙相於契託饒(趙曰言雖衰老拙於逢迎/而與盧丈相於所以契託)
(饒縱/也)賜錢傾府待爭米駐船遥(趙曰題注所謂/支率錢米也)鄰好艱
難薄氓心杼軸焦(夢符曰右按揚雄方言土作謂之杼木作/謂之軸大東小東杼軸其空軸當作柚又)
(後漢劉騊駼書曰杼柚空於公私之求〇趙曰盧丈使自江陵也/蓋當艱難之際杼軸空而民心焦敖則不可多歛以爲隣好之奉)
(也)客星空伴使(洙曰嚴光也見鈞瀬客星懸注○趙曰客星/公自謂也伴使以言伴盧之爲使星也舊注)
(引嚴陵事虽是客星/兩字而惑乱其義矣)寒水不成潮素髮乾埀領(鄭曰乾/居寒切)
(〇洙曰秋㒷賦素髮䬃以/垂領〇師曰自言其老矣)銀章破在腰(洙曰見霧雨銀章濕注/〇蘇曰張嵩清之守莭)
(爲巴西令官滿駕柴車載書數百卷腰垂破銀章辝邑人而去邑/人惜其去懇留於隋文帝即日擢爲巴西太守有德政遺愛碑尚)
(在余爲兒童聞/先子對客談此)說詩能累夜醉酒或連朝(洙曰中山有酒/一醉千日〇趙)
(曰公自/言也)藻翰惟牽率(洙曰左傳/牽率老夫)湖山合動摇(蘇曰王逸/少清氣壯)
(節揺/湖山)時清非造次興盡却蕭條天子多恩澤蒼生轉
寂寥休傳鹿是馬(洙曰趙髙/指鹿爲馬)莫信鵩爲鴞(洙曰見地濕/愁飛鵩注又)
(見留别杜/貟外注)未解依依𬒮還斟汎汎瓢流年疲蟋蟀(洙曰/詩蟋)
(蟀在堂歲律云暮古詩四時更變化歲/暮一何速晨風懷苦心蟋蟀傷局促)體物幸鷦鷯(洙曰莊子/鷦鷯巢林)
(不過一枝文賦體物而/瀏湸張茂先作鷦鷯賦)辜負滄洲願(洙曰謝玄暉詩/復叶滄洲趣)誰云
晚見招(蘇曰嵆康云年來名利汩没未遂休閑深負滄洲願心/〇趙曰此公感激之言涵蓄深逺揚雄檄虚賦曰丗有)
(黄公者起於滄洲精神養性與道漂游太冲詩曰馮公豈不偉白/首不見招則見招者乃朝廷也李陵云陵雖孤恩漢亦負德孤負)
(本只是孤獨之孤舊作辜負流傳之誤矣〇師曰前溪朱愽傳齎/閥閱詣府師古注曰伐功勞也閱所經歷也車千秋傳曰千秋無)
(伐閱勞注伐積功也閱所經也唐六典以上通用烏頭大門又曰/表掲又曰閥閱義謝云表掲閥閱是也俗呼爲檽星門是詩所謂)
(閥閱冠雲霄者盖言盧氏積日積月立功而致表掲髙於雲霄賜/錢傾府待爭米駐船揺謂盧丈待恩旨未到先支錢米以民心焦)
(急也寒水不成潮言水淺也峽人以春水生乃行船自素髮以下/乃子美自述休傳鹿是馬言天子聦明也莫信鵩如鴞言莫愁迁)
(謫也滄州神仙所/居之地也云云)
　　　贈崔十三評事公輔
飄颻西極馬(洙曰漢郊祠歌/云天馬來西極)來自渥洼池(洙曰見沙苑行/注〇趙曰言崔)
(公有天馬之妙而所從來之逺/也漢郊祠歌曰馬生渥洼水中)颯飁定山桂(洙曰定一作寒/○趙曰當作寒)
(山楚辝云桂樹叢兮山之幽此其義也〇師曰定山/當作鄧山鄧林有桂西極馬鄧山桂比崔公之才)低徊風雨
枝(趙曰選詩桂枝生自直不冝低徊今桂所以低回者風雨之故/也以譬崔評事之美材而困於邊徼之水官矣○彦輔曰飁音)
(習唐韻云颯/飁大風也)我聞龍正直道屈爾何爲(趙曰如龍之直而/屈在僚屬故公怪)
(而問/之)且有元戎命(洙曰屈道而起/謂有元戎之命)悲歌識者知(洙曰元戎/節度使也)
(以元戎命之而有行役不/能無悲歌而惟識者知之)官聮辭冗長(洙曰文賦固無取乎沉/長○鄭曰長直亮切多)
(也○趙曰崔評事於元戎之僚屬可辝冗長矣○師曰時/王思禮爲帥表請崔爲幕職故云云冗長不急之務也)行路
洗欹危(洙曰當闢公正之路○趙曰/以舟行則免欹危之苦也)脫劒主人贈(洙曰脫解/也季札脫)
(劒挂樹以贈徐君〇趙曰主人指元戎也以劒贈人亦理之常如/伍子胥解劒以贈漁父也舊注引季札以劒挂徐君墓上却是贈)
(死者耳可/用證此乎)去帆春色隨隂沉鐵鳯闕(洙曰陸佐公石闕/銘蒼龍玄武之制)
(銅爵鐵/鳯之工)教練羽林兒(洙曰宣帝紀羽林孤兒注天有羽林星/林諭若林木之盛羽有羽翼􁀳擊之意)
(故以名武官焉百官表取從軍死事者之/子養羽林官教以五兵號曰羽林孤兒)天子朝侵早雲臺
仗數移(趙曰言天子多難其朝侵早以兵練/卒故所御非一處而移雲臺之仗矣)分軍應供給
百姓日支離(洙曰支離/言不親)黠吏因封巳公才或守雌(洙/曰)
(老子知其雄守其雌〇趙曰封厚也言貪吏乗之以封巳廉吏閔/之以柔克也公正美崔公之才守雌柔之道不乗勢刻削以嵆於)
(封己則爲/可尚尓)燕王買駿骨(洙曰燕昭王以金帛市駿骨/人知好駿馬不逺千里而來)渭老
得熊羆(洙曰見田獵/舊非熊注)活國名公在拜壇群盗疑冰壷動
瑶碧(洙曰鮑昭清/如玉壷冰)野水失蛟螭(黄曰謂㓂賊/將就擒也)入幕諸彦
集(洙曰别賦捨/金閨之諸彦)渇賢髙選冝騫騰坐可致九萬起於斯
(洙曰見圖南未可料注○趙曰方當渇賢而崔君冝應髙選/必能騫騰如鵬飛之九萬里矣〇黄曰言崔奮迅自此始)復
進出矛㦸昭然開鼎彞(洙曰銘功/於鼎彜)㑹看之子貴歎及
老夫衰豈但江曽决(洙曰孟子/若决江河)還思霧一披(洙曰衞瓘/見樂廣曰)
(若披雲霧覩青天○趙曰我豈特平昔與之談論/如江河之决當此之時又思一披霧以相見也)暗塵生古鏡
拂匣照西施舅氏多人物(孫曰崔乃子美之舅氏其人物/爲丗所重故曰多人物多重也)
無慙困翮垂(趙曰舅氏之家多有好人村必應如我上所言/騫騰冨貴之事今日尚尓行役無慙困苦也)
　　　寄李十四貟外布十二韻(洙曰新除司議郎兼/萬州别駕雖尚伏枕)
(巳聞/理裝)
名叅漢望苑(洙曰漢愽望苑武帝爲戾太/子置之使通賔客從其所好)職述景題輿(洙/曰)
(周景爲豫州刺史辟陳蕃爲別駕蕃/不就景題别駕輿曰陳仲舉坐也)巫峽將之郡荆門好附
書(趙曰預囑其/不相忘也)逺行無自苦(蘇曰王粲逺行異域/無勞自苦事事慎重)内熱比
何如(洙曰内熱言熱中也/莊子我其内熱欤)正是炎天闊那堪野館踈黄牛
平駕浪(洙曰黄牛峽名郭/景純髙浪駕蓬萊)畫鷁上凌虚(洙曰謝靈運詩鷁/首戲清池〇修可)
(曰張平子西京賦鷁首注/云船頭畫鷁鳥厭水神)試待盤渦歇(洙曰郭璞江賦盤渦/谷轉凌濤山頽〇趙)
(曰水漲則有盤渦今勸其/且休行故曰待盤渦歇)方期解纜𥘉(洙曰江淹解䌫候/前侣還望方鬰陶)悶
能過小徑自爲摘嘉𬞞(洙曰自一作日陶淵明歡言酌春/酒摘我園中𬞞○趙曰自此巳下)
(約李貟外/訪其居也)渚桞元幽僻村花不掃除宿隂繁素㮏(洙曰/潘安)
(仁閑居賦云㮏/曜丹白之色)過雨亂紅蕖(趙曰紅/蕖蓮花)寂寂夏先晚(趙曰/以處)
(所幽寂雖夏未晚而/此地先晚將似秋矣)泠泠風有餘江清心可瑩(洙曰郭景/純詩前有)
(寒泉井聊/可瑩心神)竹冷髮堪梳(洙曰堪/一作宜)直作移巾几秋帆發弊
廬(夢符曰右按春秋左氏張趯謂太叔曰自子之歸也小人糞除/先人之弊廬曰子其將來今子皮實來小人失望○師曰黄牛)
(峽浪髙與峽齊故云平駕浪畫鷁船也上凌虚謂船逆水而上如/凌虚空盤渦言水廻伏如碾碓然甫意欲待峽水稍平穩即解䌫)
(訪李故末章云直作/移巾几秋帆發弊廬)
　　　寄董卿嘉榮十韻
聞道君牙帳(洙曰曹子建關中詩髙牙乃建牙大旗也兵家/書牙旗將軍之旗立於元帥帳前故謂之牙旗)防
秋近赤霄(洙曰謂西山三戍也西山/記曰東觀成都若在井底)下臨千雪嶺(洙曰西山/記曰上有)
(積雪經/夏不消)却背五繩橋(洙曰岷江湍急不可爲梁乃以竹䋲/爲橋駕虚而渡〇鄭曰即岷江笮橋)海
内乆戎服(洙曰用/兵日乆)京師今晏朝(洙曰後漢明帝論曰明帝/善刑理法令分明日晏坐)
(朝幽枉必逹○洙曰以前日用兵/之乆而今日罷兵則可以晏朝也)犬羊曽爛熳(洙曰應劭曰/鮮卑隔在漠)
(北犬羊/爲群)宫闕尚蕭條(洙曰孫子荆書四海蕭條非復漢有顔/延年宮陛多巢穴城闕生雲煙〇趙曰)
(以吐蕃爲患之乆故前日/嘗䧟京師今尚蕭條也)猛將冝甞膽(洙曰李陵書猛將如/雲越王勾踐反國苦)
(身勞思置膽於坐坐卧即仰膽飲食亦甞膽也/曰汝忘㑹稽之恥耶○趙曰猛將謂董嘉榮也)龍泉必在腰
(洙曰事見奉送蘇州李長/史之任詩三尺獻龍泉注)黄圖遭汚辱(洙曰天子圖籍也/○趙曰有三輔黄)
(圖之書言宫殿名/號與京畿地理也)月窟可焚燒(洙曰長楊賦西壓月窟又言/月窟雖髙猶可燒之也〇蘇)
(曰吴術曰大丈夫按劒横行沙塞取月支之首焚其竁窟向區區/奔走塵埃中爲掃門兒態耶章炳壯其言薦爲遊擊將軍○趙曰)
(指言吐蕃/巢穴也)㑹取干戈利(趙曰此戒董卿之辝干戈利/則書敿乃干榖乃戈之義)無令
斥候驕(洙曰西域傳斥候百人五分之夜擊刀斗自衞○/趙曰無令其驕則號令嚴肅也候斥兵家探候也)居
然雙捕虜(洙曰後漢丗祖建武四年拜馬武捕虜將軍顯宗𥘉/西羗寇隴西覆軍殺將朝廷患之復拜武捕虜將軍)
自是一嫖姚(洙曰霍去病/爲嫖姚校尉)落日思輕騎(蘇曰何斌輕騎數/百轉戦至日暮斬)
(馘擒酋首〇趙曰/史有云輕騎襲之)秋天憶射鵰(洙曰李廣時爲上郡太守匈/奴侵上郡上使中貴人從廣)
(勒習兵擊匈奴中貴人者將十騎從見匈奴三人與戦射傷中貴/人殺其騎且尽中貴人走廣廣曰是必射鵰者廣乃從百騎往馳)
(三人三人亡馬歩行行數里廣令其騎張左右翼而廣自射彼三/人者殺得二人生得一人果匈奴射鵰者〇修可曰北史斛律金)
(子光見一大禽射之正中其頸形如車輪而下乃鵰也邢子髙歎/曰此射鵰手也人號爲落鵰都督是詩寄董嘉榮而元注引李廣)
(傳匈奴射/鵰非是)雲臺畫形像(洙曰見雲臺/終日畫往)皆爲掃氛妖(洙曰/掃氛)
(妖言能静患乱也○趙曰所以激昂董卿也/漢雲臺畫二十八將之像以其有功氛妖也)
　　　移居公安敬贈衛大郎(鈞)
衞侯不易得余病汝知之雅量涵髙逺(魯曰袁宏三/國名臣賛淵)
(哉大𥘉宇/量髙雅)淸襟照等夷(尹曰袁􁈷荅儉詩云老夫亦何寄之/子照淸襟清氣溢素襟○彦輔曰夷)
(平也謂/平交也)平生感意氣(趙曰言意/氣之感也)少小愛文辭(蘇曰羊欣/少小爱筆)
(研文辝名/公多竒之)河海由來合風雲若有期(洙曰河出崑崙千里/一曲九曲入海古詩)
(風雲若/遇㑹)形容勞宇宙(洙曰陶潜寓形宇宙復幾時/〇趙曰言憔悴而空老於丗)質朴謝
軒墀(趙曰言無復/仕於朝廷)自古幽人泣(洙曰易幽/人貞吉)流年壯士悲(蘇/曰)
(文選流年苒/苒壯士悲感)水煙通徑草秋露接園葵(洙曰陸士衡園葵/詩種葵北園中零)
(露垂鮮澤○趙曰述其/移居於公安之地也)入邑豺狼鬪(洙曰見上豺狼在邑龍在/野注〇趙曰以比盗賊也)
(言入邑之豺狼以/有所爭而相闘也)傷弓鳥雀饑(洙曰何晏似傷弓之鳥飢亦/不敢自喙〇趙曰言傷弓之)
(鳥以創病而飢也/以比窮困之民)白頭供宴語(趙曰白頭公自謂也供宴/語可以供衛公之語也)烏
几伴棲遲(趙曰烏皮几也言迁於/公安唯有烏几爲伴耳)交態遭輕薄(洙曰古/詩五陵)
(輕薄/兒)今朝豁所思
分門集註杜工部詩卷第十八
分門集註杜工部詩卷第十九
簡寄下　律詩五十二首
　　　奉寄河南韋尹丈人(洙曰甫故廬在偃師承韋/公頻有訪問故有下句)
有客傳河尹逢人問孔融(洙曰河尹河南尹也孔融公自/比也見本題下注詩〇趙曰見)
(問者河南尹也故得以孔融爲比盖李/膺爲河南尹而孔融造門爲上客也)青囊仍隱逸(洙曰郭/璞授業)
(於鄭公以青囊九書與之遂開洞五/行後門人切青囊未及讀爲火焚之)章甫尚西東(洙曰章甫冠/也孔子生於)
(魯冠章甫之冠長於宋故/衣縫披之衣章甫儒冠)鼎食爲門户(洙曰列鼎而食門尸閥/閱也〇趙曰以言河尹)
(之/貴)詞埸繼國風(洙曰詩之國風○趙/曰以言河尹之能詩)尊榮瞻地絶(洙曰/言地)
(望崇/重)踈放憶途窮(洙曰阮籍詩途窮䏻無慟〇趙曰踈放公/自謂也憶途窮則又言河南憶問之也)
濁酒㝷陶令(洙曰王弘九月九日送酒與陶潜潜得之便飲/而歸〇趙曰陶淵明也常曰偶有名酒無日不)
(傾)丹砂訪葛洪(洙曰事見爲農詩不得問丹砂注〇趙曰祈/心於遐年故訪葛洪洪甞於帝乞爲句漏令)
(以出丹砂/而就之)江湖漂短褐(洙曰短當作䄈淮南子霜雪凾集䄈/褐不完褐毛布〇鄭曰䄈臣庾切敝)
(布襦褐胡/葛切短衣)霜雪滿飛蓬(洙曰詩首如飛蓬〇定功曰班叔皮/王命論注短褐麄衣也盖公此詩作)
(於潭州適當冬時述其覊旅流落之狀上句言短褐爲/江湖所漂下句言犯冐霜雪故飛蓬之髪爲霜雪所蒲)牢落乾
坤大(蘇曰余絳失意雲霄覊思牢/落歸栖无巢始知乾坤之大)周流道術空(趙曰言天地/廣大而我獨)
(牢落雖挾道術竟於周/流之際成空而无用)謬慙知葪子(鄭曰葪居例切○洙曰/後漢方術傳葪子訓有)
(神異之道到京師公卿以下候之者坐/上常數百人皆爲設酒脯終日不匱)真怯笑揚雄(洙曰揚子/解嘲曰子)
(迺以鴟梟而笑鳯凰子徒嘆我玄之尚白吾亦嘆子之病甚不遭/臾跗扁鵲悲夫〇趙曰揚雄著太玄人皆笑之至以爲可覆醬瓿)
盤錯神明懼(洙曰虞詡曰不遇盤根錯節何以知/利器〇趙曰以言韋尹爲政之能)謳歌德
義豐(趙曰如鄭歌子産/漢歌岑君是也)尸郷餘土室難說(洙曰一/作誰話)祝雞
翁(洙曰後漢地理志偃師有尸郷列仙傳祝谿翁居尸郷山下/養雞百餘各有名字呼名則種别而至〇鄭曰列仙傳祝雞)
(公洛陽人○師曰甫以孔融自比客來傳說韋尹詣甫動靜如何/甫尚隱居蹤跡无定不若韋列鼎而食猶善詩章故云継囯風踈)
(放甫自謂也甫旣不仕惟以濁酒適懷丹砂自養任短褐漂泊雪/蒲白頭牢落無所成就之義乾坤雖大若無所容身道術空言無)
(道術也葪子比韋尹慚見知於韋眞怯笑揚雄甫以貧蹇爲時訕/笑有若雄爲當丗所嘲也盤錯言事繁劇韋善决断人畏其政若)
(神明呪雞翁/甫以自比)
　　　將赴成都草堂途中有作先寄嚴鄭公(五/首)
得歸茅屋赴成都(洙曰潘安仁秋㒷賦偃/息不過茅屋茂林之下)眞(洙曰一/作直)爲
文翁再剖符(洙曰謂嚴鄭公再鎮成都也文翁見李劒州詩注/剖符分符也漢制符皆有合契當給符者止給其)
(半留一/半京師)但使閭閻還揖譲(洙曰循吏傳孝宣興於閭閻師/古曰閭里門也閻里中門也)
敢論松竹乆荒蕪(洙曰陶淵明云田園將蕪胡不歸又云三/徑就荒松菊猶存〇趙曰兩句通義公之)
(心在爱人不/私一已矣)魚知丙穴猶來美(洙曰左太冲蜀都賦嘉魚出/於丙穴劉渊林注曰丙穴在)
(漢中沔陽縣北有魚穴二所常以三月取之丙地名也任豫益州/記曰嘉魚鱗似鰌魚○師曰水經曰丙穴出嘉魚常以二月出十)
(月入水泉懸注魚自穴下逺入水穴口向丙故曰丙穴又酉陽雜/爼曰丙穴魚食乳水食之甚是温神農本草亦云嘉魚味甘食之)
(令人肥健俛懌此乳穴中小魚常食浮水/所以益人子美稱丙穴魚美其以此欤)酒憶郫筒不用酤
(鄭曰郫賔弥反〇洙曰成都記曰郫縣因水得名蜀王杜宇所都/華陽風俗録曰郫人郀竹之大者傾春醸於筒閉以藕絲苞以焦)
(葉信宿馨逹於竹外然後断之以献俗號爲郫筒酒也〇修可曰/郫出大竹土人截以盛酒故號郫筒至今如此非傾釀於筒候其)
(香而断之也故李商隱詩云錦石爲棊子郫筒當酒壷則郫筒爲/盛酒器可知矣〇蘇曰山濤治蜀之郫城用筠管釀酴釀作酒浹)
(旬方開香聞百歩故蜀人傳其法效之/〇趙曰言酒不須沽而從嚴公飲耳)五馬舊曽諳小徑(蘇/曰)
(古今風俗通曰王逸少出守永嘉庭列五馬/繡鞍金勒出即鞚之故永嘉有五馬坊焉)幾回書札待潜
夫(洙曰五馬見餞䔥遂州詩注潜夫見偶題謾作潜夫論注○/趙曰言嚴公昔曽枉駕之熟今有書札來相待其歸矣後漢)
(王符隱居著書號潜夫/論〇詠曰潜夫甫自比)
處處靑江帶白蘋(洙曰清江春流也白蘋水草也左傳蘋蘩/藴藻之菜是也○趙曰尓雅萍之大者曰)
(蘋)故園猶得見殘春(趙曰故園/指成都也)雪山斥候無兵馬(洙/曰)
(雪山蜀之西山也無兵馬罷三城/戍也〇天斍曰無兵馬言靖乱也)錦里逢迎有主人(洙曰/成都)
(記錦里城呼爲錦城以江山明麗錯雜如錦故也公与嚴故德故/有主人之說〇蘇曰王褒歸蜀謂人曰逢迎有賢主人吾當掛冠)
(投老爲林下散人耳〇秦/曰此句言嚴再鎭成都也)休怪兒童延俗客不教鵝鴨惱
比鄰(鄭曰比頻脂切〇蘇曰魏陸勗居櫟陽性淡正㓗甞見童/驅鵝鴨出四頋之曰不曾使惱比鄰立町客伏其清謹〇)
(趙曰公於嚴公有故舊之好而能如此則公之/厚德与夫慎重可見矣比隣者比近之鄰也)習池未覺風流
盡况復荆州賞更新(洙曰晉山簡字季倫永嘉三年出爲征/南將軍鎮襄陽于時四方寇亂天下分)
(崩主威不振朝野危懼簡優游卒歲惟酒是耽諸習氏荆土豪族/有佳園池簡毎出戯游多池上飲輒醉名之曰髙陽池○師曰武)
(毎訪草堂酣飲賦詠故比之習池之遊/荆州賞更新言武之來宴賞復无窮也)
竹寒沙碧浣花溪(洙曰梁益記溪水出湔江居人多造綵牋/故號浣花公之别館後爲崔寕宅捨爲寺)
(今尚/在焉)菱(洙曰一/作橘)刺藤梢咫尺迷(趙曰公雜草堂之/乆宜其荒芜矣)過客徑
須愁出入居人不自解東西(鄭曰解佳買切曉也〇/趙曰以蓬蒿之礙也)書籖
藥褁封蛛網(洙曰沈休文網虫垂戸織蜘蟵/網也〇鄭曰籖千庻切驗也)野店山橋送
馬蹄(趙曰言橋与店空送馬蹄於道中/往來而巳蓋公不在草堂故也)肯藉荒庭春草色
(洙曰一云新月色天台賦藉/萋萋之纎草别賦春草碧色)先判一飲醉如泥(鄭曰判普官/切〇洙曰後)
(漢周澤字稺都爲太常清潔循行尽敬宗廟嘗臥疾齋宮其妻哀/澤老疾闚問所苦澤大怒以妻子犯齋禁逐収詔獄謝罪當丗疑)
(其詭激時人爲之語曰生丗不諧作大常妻一歳/三百六十日三百五十九日一日不齋醉如泥)
常苦沙崩損藥欄也從江檻落風湍新松恨不髙千
尺(洙曰七發云髙百尺而无枝魯連子東方有松縱髙/千仞无枝也〇趙曰公指言所種四松故欄之新松)惡竹應
湏斬萬竿(洙曰去其悪者留/其善者洗竹也)生理秪慿黃閣老(洙曰黄閣/見贈嚴八)
(閣老詩注〇薖曰言/甫生計皆仰于嚴也)衰顔欲付紫金丹(洙曰神仙有金丸/可以延年却老〇)
(蒼舒曰右按樂府長歌行定取金丹作幾服能今華衰得十年〇/田曰大藥證云紫金大丹若人服食化腸爲筋変髓凝骨自然不)
(死〇沈曰丹陽抱陽山人大藥證曰煉鈆爲粉化緑爲塵自然伏/火去鉛取丹更入華池還源反色再入神室更養火六十日成紫)
(金火丹若人服食化腸爲/筯変髓凝骨自然不死)三年奔走空皮骨(蘇曰玉翦三年/奔走邊鄙老夫)
(但存皮骨誰/敢有勞土事)信有人間行路難(洙曰言爲憂患所迫而/癯瘠也古詩有行路難)
錦宮城西生事微(洙曰宫一作館○師/曰言土田薄有也)烏皮几在還思
歸(洙曰以烏皮褁几也○趙曰謝眺詠烏皮隱几詩曰蟠/木生附枝刻削豈无施未句曲躬奉微用聊承終宴疲)昔
去爲憂亂兵入今來巳恐隣人非(洙曰恐經乱離/而人物改変)側身
天地更懷古(洙曰側身言无所容也〇蘇曰張融側/身俯仰天地間懷古弔今轉増悽惻)回首風
塵甘息機(洙曰息忘也馬援回首往事甘自息/機〇師曰甘息機言甫猒奔走也)共說緫戎雲
鳥陣(洙曰元帥也雲鳥陣名如鵝鸛之類是也〇夢符曰右按/唐獨孤及風后八陣圖記天命聖者以廣戰術俾懸衡於)
(未然察変於倚数握機制勝作爲陣圗夫八官之位正則数不愆/神不忒故八其陣所以定位也衡抗於外軸布於内風雲附其四)
(維所以備物也虎結翼以進蛇向敵而蟠飛龍翔鳥上下其勢以/致用也○趙曰惣戎以言嚴公遊子公自謂也○田曰太公六韜)
(以車騎分爲鳥雲之陣所謂鳥雲/者鳥散而雲飛変化无窮者也)不妨遊子芰荷衣(洙曰/北山)
(移文焚芰製裂荷衣○師曰欲參軍/謀不妨吾逸態而衣芰荷之衣也)
　　　弊廬遣興奉寄嚴公
野水平橋路春沙映竹村風輕粉蝶喜花暖蜜蜂喧
把酒冝深酌題詩好細論府中瞻暇日江上憶詞源
(趙曰隋文藝傳曰筆/有餘力詞无竭源)跡忝朝廷舊(洙曰公/仕三朝)情依節制尊
(洙曰公之入蜀惟依嚴/公節制持節專制也)還思長者轍恐避席爲門(洙曰/見寕)
(紆長者轍注顔延年林間時晏開迎回長者轍/○趙曰欲枉嚴公之駕故用陳平事以激之也)
　　　奉待嚴大夫
殊方又喜故人來重鎭還須濟丗才(鄭曰重直隴切厚/也〇洙曰時武再)
(鎭/蜀)常怪偏禆終日待(洙曰偏禆諸將校也光武/令鄧禹自選偏禆以下)不知旌節
隔年回(洙曰旌節麾幢也楊囯忠兼領/劒南毎幸驪山必以旌旗前引)欲辭巴徼啼鸎合
逺下荆門去鷁催(洙曰公自言欲辭蜀而入楚○趙曰此言/船盖船首畫鷁以驚水怪○師曰甫与武)
(有丗契武爲成都尹甫依之及武入朝甫之巴峽今甫聞嚴再鎭/蜀欲辝巴徼下荆門迓之云啼鶯者春時也鷁舟也巳督舟將行)
身老時危思㑹靣(洙曰古詩道路阻/且長會靣安可知)一生襟(洙曰一/作懷)抱向
誰開(洙曰言人/不己知)
　　　奉贈嚴八閣老(鮑曰嚴武也至德𥘉房琯薦爲給事/中收長安拜京兆尹稱閣老時爲給)
(事中○師曰臺閣/之長謂之閣老)
扈聖登(洙曰一云/今日登扈)黃閣(洙曰扈扈從也宋忠曰三公黄閣前/史無此義札記士􁄵與天子同公侯)
(大夫則異鄭玄注云士賤与君同不嫌夫朱門洞啓當陽之正色/三公之與天子礼秩相亞故黄其閣以示謙不敢斥天子疑是漢)
(舊制陳三公之/制開黄閣聽事)明公獨妙年(洙曰明公相尊美之稱也蔡文/姬謂曹公曰明公廐有万馬妙)
(年少/年也)蛟龍得雲雨(淋曰吴志周瑜傳上䟽孫權曰劉備以梟/雄之姿而関羽張飛熊虎之將猥割上地)
(以資業之恐蛟龍得雲雨終非池中物也〇蘇曰漢祖入関/碑曰劉季用蕭曹張韓如蛟龍得時雲沛雨飛揚八紘四維)鵰
鶚在秋天(洙曰秋天􁀳鳥擊摶之時/也鵰鶚在秋天得其時矣)客禮容踈放(師曰甫/性踈放)
(雖属官曹而嚴/毎以客礼優之)官曹可接聮(洙曰可一作許〇趙曰閣老尊/矣惟其以客礼待公而容其踈)
(放故雖爲官曹/而卑可接聮之)新詩句句好(蘇曰王献之帖云早得新詩披/味句句皆好荒拙未敢酬荅)
應任老夫傳(趙曰欲廣傳嚴公之詩/句自非知音何以至此)
　　　贈翰林張四學士(鮑曰張垍也張說之子尚寕親/公主明皇眷之即禁中置内宅)
(公詩故云天上張公/子宫中漢客星也)
翰林逼華蓋(洙曰蔡邕傳擁華蓋而奉皇極逼言宻迹帝座/〇蒼舒曰右按唐百官志乗輿所在必有文詞)
(經斈之士下至上醫技術之流皆直於別院以俻宴見而文書詔/令則中書舎人掌之自太宗時名儒斈士時時召以草制然猶未)
(有名號乾封後封號北門斈士玄宗𥘉置翰林待詔以張說陸堅/張九齡等爲之掌四方表䟽批荅應和文章旣而又以中書務劇)
(文書多壅滯乃選文斈之士號翰林供奉與集賢斈七分掌制誥/書勑開元二十六年又改翰林供奉爲斈士別置斈士院專掌内)
(命凡拜免將相號令征伐皆用白麻其後選用益重而礼遇益親/至號爲内相又以爲天子私人凡充其職者无定貟自諸曹尚書)
(下至校書郎皆得与選入院一歲則遷知制誥班次各以其宜内/宴則居宰相之下一品之上憲宗又置斈士承旨唐之文宗洪文)
(集賢分隷中書門下省而翰林斈士獨无所屬焉○趙曰天文志/華蓋所以蔽覆天帝之座也唐止有翰林供奉明皇𥘉始改爲斈)
(士置院/在禁中)鯨力破滄溟天上張公子(洙曰公子公侯之子/孫美張翰林也故稱)
(天上言非人間人○趙曰滄溟乃游泳寛縱之地鯨力破之則如/宗慤云願乗長風破万里浪之破矣〇夲中曰凡詩人於姓張者)
(得曰張公子如杜牧贈張祐亦曰誰人得似/張公子是今言天上以其在禁中如天上也)宮中漢客星(洙/曰)
(漢光武引嚴光入論太史奏客星犯御座甚急〇趙曰博物志載/後漢人乗槎至天河之側飲牛者問嚴君平嚴曰客星犯斗牛)
賦詩拾翠殿(蘇曰曹子建侍宴拾翠殿上/命賦詩落筆即成一座驚服)佐酒望雲亭
(洙曰賦詩佐酒言侍從宴賞也〇趙曰拾翠殿在東内大福殿之/東南望雲亭在西内景福臺之西以其應和文章且礼遇内亭)
紫誥乃兼綰黄麻似六經(洙曰翰林斈士掌制誥紫誥謂/以紫泥封誥黄麻謂冩誥詞於)
(黃麻紙上似六經言訓辝深厚如六經〇昱曰隴右記武都紫水/有泥毎貢封璽書故詔誥有紫泥之美〇趙曰凡拜兔將相皆用)
(白麻而馮鑑續事始貞觀十一/年太宗詔用黄麻𥿄寫詔勑文)内分金帶赤恩與荔枝靑
(洙曰翰林拜命日賜金荔枝帶〇趙曰楊文/公談苑載自樞宰節度使賜二十五兩金帶)無復隨髙鳯(洙/曰)
(鳯後漢逸民言張翰林已/在顯貴不復与鳯爲偶)空餘泣聚螢(洙曰車㣧家貧无灯/火以絹囊盛螢火以)
(照書讀○趙曰此皆公自謂也舊注謂髙鳯逸民也言翰林之貴/不復与鳯爲偶殊无意義豈可以人名對聚螢乎〇田曰謂鳯之)
(飛鳴必在於髙詩云鳯凰鳴矣于彼髙岡杜所引雖是而未解其/深意公盖言我不能隨張翰之髙飛而止餘泣於聚螢尓車㣧家)
(貧囊盛螢火以照書也○師曰甫謂張/飛騰已如髙鳯无縁追隨之也故云云)此生任春草垂老獨
漂萍(洙曰春草言不實也流落漂泛如萍之在水〇蘇曰吴淑/此生弃擲如春江野草任車馬踐踏〇趙曰意言任春時)
(之草生幾度更不管年/華之去矣皆感激之言)儻憶山陽㑹悲歌在一聽(洙曰山/陽嵆康)
(所居㑹竹林之㑹也向秀經康山陽舊居作聞笛賦○趙曰預指/它日隔闊之事意謂山陽之㑹爲可憶則今日悲歌冝在一聽也)
(○楊曰未意兾張/无忘舊遊故云云)
　　　奉留贈集賢院崔于二學士(囯輔/休烈)
昭代將垂白(洙曰昭明出昭代猶明時/也謝靈運詩星星白髪垂)途窮乃呌閽(洙曰/公因)
(不第乃獻賦阮籍哭/途窮思玄賦呌帝閽)氣衝星象表詞感帝王尊(洙曰公甞/有詩云自)
(怪一日聲輝赫又云往年文彩動人主〇修可曰此言献三大禮/賦也當天寳九載時公三十九歳雖窮真自負其才献賦而上悅)
(之)天老書題目春官驗討論(洙曰春官宗伯〇趙曰言召/試文章所謂集賢學士如堵)
(墻觀我落筆/中書堂時也)倚風遺鶂路(鄭曰鶂/倪歷切)隨水到龍門(趙曰左傳/云鶂退飛)
(過宋都風也公言倚頼風而往矣反遭廻風而遺失其所往之程/路也到龍門則隨水到之而巳不能過也龍門在河中府魚登者)
(化爲龍○劉敞曰龍門在封州/三秦記龍門魚登者化爲龍)竟與蛟螭雜寧(洙曰一/作空)無
燕雀喧(洙曰言不能自致霄漢故雜蛟螭也燕雀喻小人○趙/曰到龍門而不過則猶雜蛟龍也遺鶂路而不進則不)
(免羣雀而/受其喧也)靑雲猶契闊陵厲不飛飜(趙曰公以文采動/人主矣意其遂騰)
(踏進用止授河西尉不行改右衛率府兵曹而巳此公所以歎也/公與韋左丞詩云主上頃見徴歘然欲求伸靑冥却垂翅蹭蹬無)
(縱鱗/同意)儒術誠難起(趙曰乃儒冠/多誤身之意)家聲庶巳存(洙曰見烜/赫舊家声)
(注)故山多藥物(蘇曰張楷故山幸多藥物足以度流年何必/塵埃中踆踆老死乎○趙曰所謂故山指襄)
(陽也甫夲/襄陽人)勝槩憶桃源(洙曰見欲問/桃花宿注)欲整還郷斾長懷
禁掖垣(洙曰劉禎贈徐公幹詩誰謂相去逺隔此西掖垣拘限/清切禁中情無由宣思子沈心曲長嘆不能言〇趙曰)
(懷崔于二學士也盖/集賢院在禁中矣)謬稱三賦在難𫐠二公恩(洙曰甫三/獻大禮賦)
(出身二公常謬稱述〇師曰叫閽言叫天子之門而愬之詞感帝/王謂獻三賦而帝恱之也天老乃天子之老指宰相春官礼部也)
(帝命宰相試文章故天老出題目而春官考之倚風遺鶂路隨水/到龍門言不登第也公旣不第不免與蛟螭混而爲燕雀所笑青)
(冥猶契闊言卑棲而逺於天也儒術誠難起言爲儒冠所誤也禁/中有東西兩掖掖垣乃禁墻也甫旣不用遂有歸故山采藥怡養)
(之意故云欲/整還郷斾)
　　　贈獻納起居田舎人澄(洙曰一云贈田/起居獻納使)
獻納司存雨露邊(洙曰一作偏武后𥘉置匭以受四方之書/謂之理匭使玄宗改爲献納使〇趙曰唐)
(制獻納使掌受/封事以献天子)地分淸切任才賢(洙曰劉公幹拘限清切禁/〇趙曰以田君爲起居舎)
(人從六品上隷中/書省斯爲禁近矣)舎人退食收封事(洙曰唐以舎人給事中/知匭事○趙曰此言田)
(君之/職)宮女開凾近(洙曰一/作捧)御筵(洙曰函爲匭函也宫女/開函以所投封事奏御)曉
漏追趨靑瑣闥(洙曰青瑣門也范彦龍詩/攝官青瑣闥遥望鳯凰池)晴䆫點檢白
雲篇(夢符曰右按漢武帝秋風詞曰秋風起兮白雲飛淮南王/安傳武帝毎爲報書及賜甞召司馬相如等視草乃遣)
揚雄更有河東賦唯待吹嘘送上天(洙曰揚雄成帝時/客有薦雄文有似)
(相如還上河東賦此子美自比雄也故有唯待吹嘘之句也〇趙/曰漢成帝追觀先代遺跡思欲齊其德號上自西岳還雄上河東)
(賦以爲勸戒今公自北於雄欲有諷諫/正頼田君爲獻納使而有以吹嘘之也)
　　　奉寄髙常侍(洙曰一云寄髙/三十五大夫)
汶上相逢年頗多(洙曰地理志汶水出泰山萊蕪西南入濟/在濟南魯北蜀亦有汶川出西山亦有汶)
(川縣○修可曰魯之汶今在鄆州以閔子/騫有吾必在汶上之語非蜀之汶川矣)飛騰無那故人何
(鄭曰那乃箇切○洙曰故人侍御也飛騰言自致於漢霄〇趙曰/髙適與公皆拜拾遺其後髙公至爲散騎常侍則其飛騰明矣)
揔戎楚蜀應全未(洙曰爲帥也○趙曰揔戎大將之事適先/除楊州大都督淮南節度使以李輔國之)
(毀出爲彭蜀二州刺史盖言雖揔戎於楚與蜀而猶未焉〇尹曰/商代崔光逺節度西川又守彭州故云揔戎楚蜀應全未未者言)
(年未及/老也)方駕(洙曰一/作價)曹劉不啻過(洙曰方齊也言文才過於/曹丕劉楨也家語何翅惠)
(哉猶過多也○修可曰方駕並駕也與方舟之方同劉孝標廣絶/交論曰遒文麗藻方駕曹王注謂曹植王粲此言曹劉乃曹植劉)
(楨非/曹丕)今日朝廷須汲黯(洙曰漢書汲黯在朝淮南寢謀言黯/之材足以折衝千里爾時寇賊充斥)
(朝廷須如/汲黯者)中原將帥憶廉頗(洙曰馮唐傳文帝輦過郎署/問馮唐曰吾居代時吾尚食)
(監髙祛數爲我言趙李齊之賢戰於鉅鹿下吾毎飲/食意未甞不/在鉅鹿父老知之乎唐對曰齊尚不如廉頗李牧之爲將上曰何也)
(唐曰臣大父在趙時爲官帥將善李牧臣父故爲代相善李齊知/其爲人也上旣聞廉頗李牧爲人良說廼拊髀曰嗟乎吾獨得廉)
(頗李牧爲將/豈憂匈奴哉)天涯春色催遲暮别淚遥添錦水波(趙曰/時髙)
(常侍在成都起/發赴召故云云)
　　　寄髙三十五詹事(鮑曰髙適肅宗竒之除楊/州大/都督李輔國惡其才除太子詹事)
安穩髙詹事兵戈乆索居(洙曰蕭索也子/貢離群索居)時來如(洙曰一/作知)
宦達歲晚莫情踈(魯曰言無/隨丗態)天上多鴻鴈池中足鯉
魚相看過半百(鄭曰過/古禾切)不寄一行書(洙曰蘇武繫書鴈/足古詩呼童烹鯉)
(魚中有尺素書古人言音信多以此二物或謂之鱗羽〇/趙曰劉諭故人各在異方不能寄一行書通関中消息)
　　　奉寄章十侍御(彦輔曰時初罷梓州刺史東川留/後將赴朝廷一云寄梓州張使君)
淮海惟楊一俊人(洙曰禹貢淮海惟楊州注秋據淮南距海/○趙曰章侍御必揚州人故用淮海也〇)
(耒曰章彛/楊州人)金章紫綬照靑春(洙曰百官公卿表侯金印紫/綬師古曰漢儀云銀印皆龜)
(劒其文曰章謂刻曰某官之章前漢書曰丞相/皆秦官金印紫綬〇孝祥曰靑春言年少也)指麾能事回
天地(洙曰唐玄素有回天之力言其能回人主之意也〇趙曰/指麾所能之事雖天地亦可回所以重大言之陸士衡有)
(云回天倒日之力○歐曰時/段子璋反章討平之故云云)訓練強兵動鬼神(洙曰公孫瓉/劎袁紹所攻)
(與其子書曰袁氏之攻狀若鬼神梯衝舞吾/樓上鼓角鳴于地中〇趙曰言威力所致然)湘西不得歸關
羽(洙曰蜀將関羽字雲長先主收江南諸郡乃封拜元勲羽爲/㐮陽太守盪寇將軍駐江北先主西走益州拜羽董荆州事)
(後孫權斬/於臨沮)河内猶宜借寇恂(洙曰後漢寇恂字子翼光武取/河内拜恂爲太守行大將軍後)
(潁州盗賊群起帝曰潁川迫近京師當以時定惟念卿獨能平之/耳從九卿復出以憂國可知也即日車駕南征恂從至潁川盗賊)
(悉降而竟不拜郡百姓遮道曰願從陛下復借寇君一年乃留旬/長社鎮撫吏人納餘降也〇黄曰甫意美章善守東川恐如関羽)
(寇恂不/得去也)朝覲從容問幽仄勿云江漢有(洙曰一/作老)垂綸
(趙曰公自言其身而其義甚/明○晁曰此句甫自言也)
　　　奉酬宼十侍御錫見寄四韻復寄宼
往别郇瑕地(洙曰見上懷/愴郇殺邑注)于今四十年來簪御府筆(洙/曰)
(魏畧曰殿中侍御史筆曰筆側階而直上問曰此/何官也辛毗對曰御史簪筆書過以記不依法)故泊洞庭船
詩憶傷心處(洙曰楚詞目極/千里傷心處)春深把臂前(洙曰廣絶交論/自昔把臂之英)
(金蘭之友○趙曰言/在郇瑕相别之時)南瞻按百越黄㡌待君偏(趙曰前/漢鄧通)
(以濯船爲黄頭郎顔師古注曰濯船能授濯行船也士勝水其色/黄故刺船之郎皆著黄帽因號曰黄頭郎也今宼君旣按百越則)
(所在處常艤舟以待故其㡌偏也〇師曰郇瑕晉地子美與宼別/於晉地迨今凡四十年頭簪御史筆來客荆衡間故云泊洞庭船)
(此子美自𫐠也公爲拾遺故簮白筆黄㡌/乃竹籜爲冠按百越言寇按察楚越之郡)
　　　贈陳二𥙷闕
丗儒多汩没(洙曰汩没不振之貌〇耒曰甫嘗云儒/冠多誤身蓋儒者多不遇故此又云云)夫子獨
聲名獻納開東觀(洙曰謝玄暉獻納雲䑓表後漢和帝幸/東觀覧書林閱篇籍愽選術藝之士以)
(充其/官)君王問長卿(洙曰司馬相如字長卿蜀人楊得意爲狗/監侍上上讀子虚賦而喜之曰朕獨不得)
(與此人同時哉得意曰臣邑人司馬/相如自言爲此賦上驚乃召問相如)皂鵰寒始急(師曰皂鵰/御史以比)
(𥙷闕補闕/諫官也)天馬老能行(洙曰所謂窮而益堅老而益壯〇修/可曰大宛馬名以其先乃天馬之種)
(也)自到靑冥裏休看白髪生(洙曰言自可致於靑/霄之上無以老自怠)
　　　寄左省杜拾遺岑參(新添)
聮歩趨丹陛分曹限紫微曉隨天仗入暮惹御香歸
白髪悲花落靑雲羡鳥飛聖朝無闕事自覺諫書稀
　　　奉荅岑參𥙷闕見贈
窈窕淸禁闕罷朝歸不同(師曰岑爲補闕屬中書居右署/甫爲拾遺屬門下居左署左爲)
(東而右爲西故/云歸不同也)君隨丞相後(洙曰補闕官有左右左属門下/省右属中書〇趙曰豈叅爲補)
(闕而兼爲諸/部中官邪)我往(洙曰一/作住)日華東(蘇曰郭偲家住日華門東/畔〇趙曰拾遺在百官志)
(皆隷門下省而門下省在華門/之東杜公爲左拾遺故云云)冉冉栁枝碧姢姢花蘂紅
故人得佳句獨贈白頭翁
　　　奉簡髙三十五使君(新添)
當代論才子如公復幾人驊騮開道路鷹隼岀風塵
行色秋將晚交情老更親天涯喜相見披豁對吾眞
　　　寄楊五桂州(鮑曰名譚因州叅軍段子之任即廣州/段功曹也楊五長史盖自桂徙廣段子)
(從/之)
五嶺皆炎熱(洙曰五嶺見/野望詩注)冝人獨桂林梅花萬里外
(洙曰五嶺有海/嶺以梅得名)雪片一冬深聞此寛相憶爲邦復好音
江邊送孫楚逺附白頭吟(洙曰晉孫楚字子荆/甞叅石苞驃騎軍事)
　　　將赴荆南寄别李劒州
使君髙義驅今古寥落三年坐劒州但見文翁能化
俗(洙曰前漢循吏傳文翁景帝末爲蜀郡太守仁愛好教化見蜀/地僻陋有蠻夷風乃選郡縣小吏開敏有才者張叔等十餘人)
(親自飭厲遣詣京師受業博士或學律令數歳蜀生皆成就歸文/翁以爲右職用次察舉官有至郡守刺史者又脩起學官於成都)
(市招下縣子弟以爲學官弟子爲除更繇髙者以補郡縣吏次爲/孝弟力田常選學官僮子使任便坐受事毎出行縣益從學官諸)
(生明經飭行者與俱使傳教令出入閨門縣邑吏民見而榮之數/年爭欲爲學官弟子冨人至出錢以求之繇是大化蜀地學於京)
(師者比齊魯焉至武帝時乃令天下郡國皆立學校官自文翁爲/之始云文翁終於蜀吏民爲立祠堂祭祀不絶至今巴蜀好文雅)
(文翁之/化也)焉知李廣未封矦(洙曰李廣傳初廣與從弟李蔡/俱爲郎文帝景帝時蔡積功至)
(二千石武帝元朔中封爲樂安侯廣不得爵邑官不過九卿廣之/軍吏及士卒或取封矦常與望氣王朔言之朔曰將軍自念豈甞)
(有恨者乎廣曰吾爲隴西守羗甞反吾誘降者八百餘人詐而同/日殺之至今恨獨此耳朔曰禍莫大於殺巳降此乃將軍所以不)
(得封/侯也)路經灔澦雙蓬鬢天入滄浪一釣舟(趙曰灔澦/堆在巫峽)
(之口滄浪則楚漁父所謂滄浪之水也公將南下故言灔/澦以明其所往之處入滄浪之天乃我之扁然之釣舟也)戎馬
相逢更何日春風回首仲宣樓(洙曰荆州有仲宣樓魏志/主粲字仲宣年十七司徒)
(辟詔除黄門侍郎以西京擾亂皆不就乃之荆州依劉表遂登江/陵城樓作賦云〇趙曰方當戎馬之亂相逢果何曰乎仲宣樓雖)
(起於王􁈷字仲宣自長安來依劉表登荆州之樓而有/登樓賦故云仲宣樓舊注遂謂荆州有仲宣樓非也)
　　　奉寄别馬巴州(彦輔曰時甫除京/兆功曹在東川)
勲業終(洙曰一/作眞)歸馬伏波(洙曰謂馬巴州也馬援封伏波將/軍少有大志以功名自許甞曰男)
(兒要當死邉以馬革褁尸/何能卧床上在兒女手邪)功曹非復漢蕭何(洙曰功曹公自/謂也前漢蕭何)
(爲沛王吏掾乃髙祖爲沛公何甞爲丞督事髙祖爲漢王遂以何/爲丞相○修可曰劉貢父作詩話稱杜甫云功曹非復漢蕭何按)
(曹參甞爲功曹非蕭何也王定國云髙祖紀何爲主吏孟康注曰/主吏功曹也貢父之言誤矣二說皆非按吳志虞翻爲孫䇿功曹)
(䇿曰孤有征討事未得還府卿/復以功曹爲吾蕭何守㑹稽耳)扁舟繫䌫沙邊乆南國浮
雲水上多(趙曰公欲爲荆楚之行尚留東川故繫纜乆而空望/南國也此詩盖公雖除京兆功曹乃有南往之興而)
(不赴/矣)獨把漁竿終逺去難隨鳥翼一相過知君未愛
春湖色興在驪駒白玉珂(洙曰前漢儒林傳王式詔除爲/博士旣至舎中㑹諸大夫博士)
(共持酒肉勞式博士江公心嫉式謂歌吹生曰歌驪駒式曰聞之/於師客歌􁐻駒主人歌客毋庸歸今日諸君爲主人曰尚早未可)
(也􁐻駒逸詩見大戴禮客欲去歌之文潁曰其辝云驪駒在門僕/夫具存􁐻駒在路僕夫整駕公言知馬巴州不似我欲遊江湖其)
(興在於朝覲見君驪駒白王珂則早朝騎馬之事/古詩􁐻駒在門珂者馬口中鳴珂也以白玉爲之)
　　　寄岑嘉州(洙曰州據蜀江外/○趙曰岑參也)
不見故人十年餘不道故人無素書(洙曰古詩中/有尺素書)願
逢顔色關塞逺(洙曰江淹詩/願一見顔色)豈意出守江城居(洙曰/顔延)
(年一麾/乃出守)外江三峽且相接斗酒新詩終自踈謝眺毎
篇堪諷誦(洙曰謝眺字玄暉〇蘇曰羊蓋曰謝公篇什俱無塵/俗氣韻自可諷誦足有開發也○趙曰懷憶其詩也)
馮唐巳老聽吹嘘(洙曰見白首願爲郎詩注○趙曰公/自以馮唐爲比而聽有吹嘘之者)泊
船秋夜經春草(趙曰公𥘉至雲安是去年秋時故云/泊船秋夜今又見春矣故云經春色)㐲枕
青楓限玉除(洙曰見贈李八祕書詩注〇趙曰公卧病於此也/青楓乃言楚地限玉除則公猶念還闕見君也)
眼前所寄選何物贈子雲安雙鯉魚(洙曰古詩客從逺/方来遺我雙鯉魚)
　　　赴靑城縣出成都寄陶王二少尹
老𬒳樊籠役(洙曰一云老/耻妻孥笑)貧嗟出入勞客情投異縣
詩態憶吾曹(洙曰吾一作君〇師曰詩云樂尔妻孥甫晚年/不得志耻爲妻孥所笑貧嗟出入勞言無車馬)
(也乆客在他郷異縣其情况可知也詩向㑹人/吟言詩之態度思憶我曹軰方知我之志意也)東郭滄江(洙/曰)
(一作/浪)合(洙曰蜀城之東二水合流/而南下土人謂之合水)西山白雪髙(洙曰西山/近接維松)
(上有積雪/經夏不消)文章差底病(趙曰差病校也盖公尚投異縣以干/戈雖有文章可差得病乎文章不足)
(以療病亦如蘇東坡所/謂一字不堪煑之類)回首興滔滔
　　　因崔五侍御寄髙彭州一絶(髙適)
百年巳過半秋至轉飢寒(蘇曰黄旦秋至人皆實/其倉箱吾見飢寒相逼)爲問
彭州牧何時救急難(師曰此一絶詩/兄弟急難故云)
　　　奉寄李十五祕書二首(文嶷)
避暑雲安縣秋風早下來(蘇曰阮瑀曰乗此秋風掛/㠶乗此下江南蓴鱸可喜)暫
留魚復浦(洙曰巴東漢魚復縣/宋曰寰/宇記夔州奉節縣本漢魚復縣)同過楚王臺(洙/曰)
(楚襄王与宋玉/遊雲夢之䑓)猿鳥千崖窄(秦曰謂夔峽之地多/崖嶂而少平地也)江湖萬
里開竹枝歌未好畫舸且遲迴(洙曰竹枝歌巴渝之遺音/也惟峽人善唱/趙曰速)
(其出峽矣竹枝歌惟䕫峽人歌乏/爲未好則離出夔峽聽好音也)
行李千金贈(趙曰美其行贐之多〇余曰左傳云行李之往/來杜預注云行李使人也今人以裝爲行李非)
(也)衣冠八尺身飛騰知有策意度不無神班秩兼通
貴(趙曰唐制祕書郎從六/品上所以謂之通貴)公侯出異人(趙曰左傳公侯之/子孫必復其始李)
(祕書必宗/室之子矣)玄成負文彩丗業豈沉淪(洙曰漢韋賢其先/韋孟少子玄成皆)
(以經術名家○趙曰韋玄成少好斈修父業/爲相七年守正持重不及父賢而文采過之)
　　　路逢襄陽少府入城戲呈楊貟外綰(彦輔曰甫/赴華州曰)
(許寄貟/外茯苓)
寄語楊貟外山寒少茯苓(師曰史記龜策傳云茯苓在兔/絲之下狀如飛鳥之形新雨巳)
(天清無風以夜明兔絲去之即篝燭此地火滅/記其處明日乃掘取入地四尺至七尺得矣)歸來稍暄暖
(洙曰一/云候和)當爲斸青冥(鄭曰斸株玉切斫也/師曰斸以錐刺地也)翻動(洙曰/作倒)
神仙窟(洙曰茯苓松枝所化斸之乃得丗/言華山多茯苓神仙所居之地)封題鳥獸形
(唐曰茯苓以鳥/獸形者爲上)兼將老藤杖扶汝醉𥘉醒
　　　奉贈王中允維(鮑曰王維字摩詰累遷給事中禄山/反爲賊所得禄山素知其才迎置洛)
(陽迫爲給事中禄山大宴疑碧地維間甚悲作詩悼/痛賊平下獄以詩聞行在肅宗憐之下迁太子中允)
中允聲名乆如今契闊深共傳収庾信(洙曰周書庾信/字子山先与徐)
(陵並爲梁杪撰斈士後仕周聘於東魏文章辭令盛爲鄴下所稱/信雖位望通顯嘗有郷關之思〇趙曰侯景之乱梁簡文帝使庾)
(信率宫中文武千餘人營於朱雀航及景至信以兵奔江陵梁元/帝承制除信御史中丞以言王維𥘉以禄山之脅授僞命肅宗憐)
(維釋其死/下迁中允)不比得陳琳(洙曰琳避乱兾州袁紹𥘉使典文章/作檄以告劉備言曹公失德不堪依)
(附反譏曹公父子後紹敗曹公得琳愛其才不之責〇趙曰陳琳/爲袁紹作檄謗詈曹公及曹公得之愛之而不之咎王維在賊中)
(禄山大宴黎園樂工皆泣維/賦詩痛悼則異乎陳琳矣)一病縁明主(師曰甫自言得肺/疾只縁思君也)
三年獨此心(師曰言在寇庭未嘗少忘於/君身雖困辱而此心無変)窮愁應有作試
誦白頭吟(洙曰虞卿窮愁著書白頭吟以人情樂新而厭故○/蘇曰張跋欲娶妾其妻曰子試誦白頭吟妾當聽之)
(跋慙悚而止此婦人/女子善警戒者也)
　　　贈韋七賛善
郷里衣冠不乏賢杜陵韋曲未央前(洙曰未央殿基在/長安杜陵韋曲地)
(名也○蘇曰袁粲字景倩㓜孤祖哀之曰愍孫少好斈有清才叔/父淑雅重之語子弟曰我門不乏賢愍孫必當復三公古雍曲引)
(云杜陵茂樹韋曲繁花照未央之/宫前當昆明之他左風物冨秀)爾家最近魁三象(洙曰/公自)
(注云斗魁下兩/兩相比爲三台)時論同歸(洙曰一/作因侵)尺五天(洙曰公自注云俚/語曰城南韋杜去)
(天尺/五)北走關山(洙曰一/作河)開雨雪(洙曰芜城賦南馳蒼梧/漲海北走紫塞鴈門)南
遊花栁塞雲煙(鄭曰塞悉則切〇/洙曰雲一作風)洞庭春色悲公子蝦
菜忘歸范蠡船(洙曰句踐旣滅吴范蠡乗扁舟泛五湖○蘇/曰郭林宗蝦菜菰米足以度歳使人忘歸〇)
(趙曰言韋戀南地之蝦菜而/忘歸如范蠡之遊五湖也)
　　　崔評事弟許相迎不到應慮老夫見泥雨怯
　　　出必愆佳期走筆戲簡
江閣要賔許馬迎午時起坐自天明浮雲不負靑春
色細雨何孤白帝城(趙曰孤負字出李陵書陵雖孤恩漢亦/負德今丗多用辜負字乃俗子相承耳)
身過花間霑濕好醉於馬上往來輕虚疑皓首衝泥
怯實少銀鞍傍險行
　　　寄髙三十五書記(適)
歎息髙生老新詩日又多美名人不及佳句法如何
(洙曰按新唐書適五十始爲詩即工以/氣質自髙毎吟一篇巳好事者輒傳)主將收才子崆峒足
凱歌(洙曰前篇有送髙適詩云崆峒小麥熟且願休王師請公/問王將焉用窮荒爲○趙曰主將哥舒翰也翰爲河西節)
(度使以適爲掌書記崆峒隴/右山名足凱歌以言必勝也)聞君巳朱紱(蘇曰潘岳近聞/朱紱猶慰老夫)且
得慰蹉跎(師曰主將指哥舒収才子言収選髙適文才之士於/幕府爲掌書記崆峒山在西哥舒爲安西都護凱歌)
(皆適爲之辝朱紱言増爵秩/也所以慰甫渇别之情矣)
　　　寄髙適(新添)
楚隔乾坤逺難招病客魂詩名唯我共丗事與誰論
北闕更新主南星落故園定知相見日爛熳倒芳樽
　　　贈田九判官(梁丘)
崆峒使節上靑霄河隴降王欵聖朝(鄭曰降胡江切〇/洙曰欵納欵也○)
(趙曰乃哥舒翰獻捷之事何以明之崆峒隴右之山名也翰於天/寳八載爲隴右節度使興吐蕃戰于石堡城敗之㧞其城更號神)
(武軍上靑霄言入朝見天子/也盖領吐蕃降王以朝矣)宛馬揔肥(洙曰一/作飛)春苜蓿(洙曰/上莫)
(六切下息六切○洙曰大宛國漢時通人嗜蒲萄酒馬嗜苜蓿後/貳師至宛取善馬遂採蒲萄苜蓿種而歸○趙曰此言得吐蕃之)
(馬矣大宛最出良而吐蕃一帶/馬無不善者苜蓿所以飼馬耳)將軍只數漢(洙曰一/作霍)嫖姚
(洙曰霍去病爲嫖姚校尉注嫖姚皆勁疾之貌今讀/音飄颻者非/○趙曰指出哥舒也漢霍去病爲嫖姚校尉姚在漢書音作去聲而)
(公作平聲沈存中筆談常論之矣以爲無害於義○鄭曰漢霍去/病爲嫖婔將軍音義嫖頻妙切姚羊召切皆勁疾貌今杜音飄遥)
(○余曰邵氏聞見録子美詩霍嫖姚對春苜蓿嫖姚字如律當讀/平聲退之云凡爲文辝宜畧識字有以也夫又云子美以鄭季對)
(文章春苜蓿對霍嫖姚或/以爲病惟知詩者能辨之)陳留阮瑀誰爭長(洙曰王粲傳/始文帝爲五)
(官將及平原侯植好文斈粲與北海徐幹字偉長廣陵陳琳字孔/璋陳留阮瑀字元瑜汝南應璩字德璉東平劉楨字公幹並相友)
(善曹供欲使瑀掌書記瑀終不爲屈太祖辟爲軍謀祭酒○趙/曰以比田九也以其爲判官故比之阮瑀見上好在阮元瑜注)京
兆田郎早見招(洙曰田鳯爲郎端正入奏事靈帝目送鳯題/柱曰堂堂乎京兆田郎鳯字秀宗○趙曰又)
(以比田/九也)麾下頼君才並入獨能無意向漁樵(洙曰戯下/謂軍之旌)
(麾下也漁樵杜公自謂也○蘇曰阮瑀語叔曰今渉仕路者如躍/駿馬於薄冰何苦戀戀獨無意向漁樵乎○趙曰此言主將麾下)
(頼田君之才與諸俊並入可獨能無意而甘心於漁樵乎○師曰/哥舒爲安西都䕶薜田梁丘爲判官上靑霄言爵之髙也河隴降)
(王言吐蕃部曲來降者舉地納𣢾苜蓿可以飼馬霍去病爲嫖姚/將軍以北哥舒阮瑀爲曹洪書記故以北田漁樵甫自謂有意田)
(薦/之)
　　　得廣州張判官叔卿書使還以詩代意
郷關胡騎逺(趙曰郷關以胡騎/之阻故去之逺也)宇宙蜀城偏(洙曰蜀城因/隨龜行而築)
(故勢斜紆不正○趙曰公言/寓居宇宙内在蜀城之偏僻)忽得炎州信(洙曰廣州南/故謂之炎州)遥從
月峽傳(洙曰夷陵有明月峽〇趙曰荆州記巴蜀/有明月峽○孫曰十道志渝州有明月峽)雲深驃騎
幕(洙曰霍夫病元狩二年爲驃/騎將軍〇趙曰張公居幕中)夜隔孝廉船(洙曰劉恢爲丹/陽尹張慿詣恢)
(恢留宿明日乃還船湏更恢出傳/教求張孝廉船召同載時人滎之)却寄雙愁眼相思淚點懸
　　　投簡梓州幕府兼簡韋郎十官
幕下郎官安穩無(趙曰出佛書問丗/尊曰丗尊安穩否)從來不奉一行書
因知貧病人須棄能使韋郎跡也踈
　　　敬簡王明府
葉縣郎官宰(洙曰後漢方術傳王喬顯宗丗爲葉縣今有神術/即古仙人王子喬也明帝云郎官上應列宿出宰)
(百里○鄭曰葉失渉/切唐韻縣名在汝州)周南太史公(洙曰司馬迁傳是歲天子/始建漢室之封而太史公)
(留滯周南不得從事發憤且卒如淳曰周南洛陽也張晏曰洛陽/而謂周南者自陜以東皆周南之地也顔延年周南悲昔老留滯)
(感遺/氓)神仙才有數流落意無窮驥病思偏秣鷹秋怕
苦籠看君用髙義耻與萬人同
　　　重簡王明府
甲子西南異(洙曰言西南寒/暑有異中土)冬來只薄寒江雲何處靜
(洙曰一/作盡)蜀雨幾時乾(洙曰楚詞泥汙/后土兮何時乾)行李湏相問(洙曰襄八/年傳知武)
(子使行人子貟對之曰君有楚命亦不使一介行/李告於寡君注行李行人也慮諶詩簡才俻行李)窮愁豈有
寛(洙曰有/一作自)君聽鴻鴈響恐致稻粱難
　　　寄卬州崔録事
卭州崔録事聞在果園坊(洙曰坊名/在成都)乆待無消息終
朝有底忙應愁江樹逺(洙曰謝玄睴詩/中流辨江樹)怯見野亭荒(洙/曰)
(謝惠連詩飲/餞野亭館)浩蕩風煙外誰知酒熟香
　　　廣州段功曹到得楊五長史書功曹却歸聊
　　　寄此詩
衛靑開幕府(洙曰李廣傳注云衛青伐匈奴絶大漠克獲帝就/拜大將軍於幕中故白幕府幕府之名始於此也)
楊僕將樓船(洙曰漢征南越以/楊僕爲楼船將軍)漢節梅花外春城海水
邊(趙曰漢遣使者必持節廣州大庾嶺多/梅花故言梅花外州近海故云海水邊)銅梁書逺及(洙/曰)
(銅梁玉壘皆成都地名○趙曰銅梁/蜀地名言楊公自廣州有書來成都)珠浦使將旋(洙曰廣州合浦/出珠使將還言)
(段功曹將還廣州也○師曰甫在/蜀報楊以書附段功曹還故云云)貧病他郷老煩君萬里傳
　　　逢唐興劉主簿弟
分手開元末(洙曰開元二十九年改/爲天寳十載禄山反)連年絶尺書(洙曰古/詩中有)
(尺素/書)江山且相見戎馬未安居(洙曰戎馬之際方奔/走避亂未安所止)劒
外官人冷(洙曰蜀/在劒外)關中驛騎踈輕舟下吳㑹(洙曰都/會之會)
(謂當全吳/都會之地)主簿意何如(趙曰公欲往兩浙而/問主簿之意如何)
　　　官亭夕坐戲簡顔十少府
南國調寒杵(趙曰庾信夜聽擣/衣詩調声不用吟)西江浸日車(趙曰淮南子/日乗車駕以)
(六龍羲/和爲馭)客愁連蟋蟀(洙曰詩蟋/蟀在堂)亭古帶蒹葭(洙曰詩/蒹葭蒼)
(蒼)不反青絲鞚(洙曰見青絲絡頭爲君老注○/趙曰鞚馬勒也青絲爲之耳)虚燒夜燭
花老翁須地主細細酌流霞(洙曰見流霞分片片注○修/可曰抱朴子載項曼都言到)
(天上仙人以流/霞一杯飲之)
　　　戲寄崔評事表姪蘇五表弟韋大少府諸姪
隱豹深愁雨(洙曰謝玄暉雖無玄豹姿終隱南山霧○定功曰/劉向列女傳陶荅妻謂其夫曰妾聞南山有玄豹)
(霧七日不下食何也欲以澤其/衣毛而成文章故藏以逺害也)潜龍故起雲(洙曰易潜/龍勿用)泥
多仍徑曲心醉阻賢群(洙曰中說/心醉六經)忍待江山麗(趙曰言/忍以待)
(春景/也)還披鮑謝文(洙曰鮑昭/謝玄暉)髙樓憶踈豁秋興坐氤
氲
　　　寄常徴君
白水靑山空復春(趙曰言徴君本在白水青山之/間今以其不在所以空復春也)徴君晚
節旁風塵(洙曰徴君以其曽爲朝廷礼聘而不起故謂之徴/君〇蘇曰顔延年陶徴君晚節弥髙肯作風塵態)
(○趙曰言其晚節/未路却出爲官也)楚妃堂上色殊衆海鶴堦前鳴向人
(洙曰海鶴非堦墀之物而今鳴向人者言徴君晚節也○趙曰上/句言徴君如楚妃之妍有絶衆之色下句言徴君如海鶴之髙非)
(堦墀之物而今鳴向/人則以其旁風塵也)萬事糺紛猶絶粒(洙曰賈誼賦/糺錯相紛)一
官覊絆實藏身(趙曰言徴君也蓋愁疾病若無不有矣猶/更有絶粮粒之患則其困可知一官覊絆)
(則以成旁風塵之語舊注云公自言/則公已不爲官不可謂之覊絆也)開州入憂知凉冷不似
雲安毒熱新
　　　贈髙式顔
昔别是何處(洙曰是/一作人)相逢皆老夫故人還寂寞削跡
共艱虞(洙曰莊子云/子削跡於衛)自失論文友空知賣酒壚(洙曰見/爲覔酒)
(家壚注〇趙曰指髙式顔爲論文友自失髙公則空知酒壚所/在不復别有人可與共飲則亦沉滯愧處而巳酒壚使相如事)平
生飛動意見爾不能無(趙曰言一見髙公則平生飛揚轉/動之意不能自巳也義當如鳥之)
(飛如物之動沈佺期李於侍郎祭文思含飛動○師曰甫少與髙/適李白常入酒壚論文酣詠自亂離以來相失今見式顔亦髙李)
(之類不能無聳/動故有末句)
　　　酬孟雲卿
樂極傷頭白更深愛燭紅相逢難衮衮(師曰言際㑹/不得數也)
告别莫怱怱(趙曰衮衮相繼之意如不盡長江衮衮也字出/晉書張華讀史衮衮可聽公言相逢旣難得相)
(繼故不可怱怱爲別也○魯/曰張芳云怱怱不暇草書)但恐天河落(洙曰鮑明逺夜移/衡漢落○劉曰寓)
(意禄山之亂恐/朝廷傾䧟也)寧辭酒盞空(洙曰孔融罇中酒不空〇趙/曰飲盡而空也非罇中不空)
(意)明朝牽丗務揮淚各西東
　　　贈畢四(曜玉臺後集/載曜詩二首)
才大今詩伯(洙曰晉有八伯疑八雋伯如侯伯之/伯〇趙曰詩伯盖亦宗師之稱也)家貧苦
宦卑飢寒奴僕賤顔狀老翁爲同調嗟誰惜(洙曰謝靈/運誰謂古)
(今殊異代可同調○師/曰同調言才調之同)論文笑自知流傳江鮑體(洙曰江/文通鮑)
(明/逺)相顧免無兒(洙曰伯道無兒免無兒者言各有子也○趙/曰唐宗嘗曰蘇壞有子李嶠無兒免無兒言)
(各有子以傳丗業/即非伯道無兒事)
　　　寄賀蘭二銛(鄭曰息/廉切)
朝野歡娱後(洙曰張景陽詠史詩昔/在西京時朝野多歡娛)乾坤震蕩中相隨
萬里日㧾作白頭翁(洙曰曹丕書巳成/老翁但未白頭耳)歲晚仍分𬒮江
邊更轉蓬勿云俱異域(洙曰古詩與/君俱異域)飲啄幾回同
　　　寄杜位(魯曰頃者與位同/在故嚴尚書幕)
寒日經簷短窮猿失木悲(洙曰淮南子曰猿顚蹷而失木/又晉書曰窮猿奔林豈暇擇木)
(○修可曰謝鮑如失/木之窮猿但自悲嘯)峽中爲客恨江上憶君時天地身
何往風塵病敢辭封書兩行淚霑洒裛新詩
　　　寄杜位(洙曰位京中宅近/西曲江詩尾有𫐠)
近聞寛法離新州想見歸懷尚百憂逐客雖皆萬里
去(洙曰秦議逐客李斯在逐客中上書秦王留斯/爲客卿○趙曰謂之皆萬里則所逐非止杜耳)悲君巳是
十年流(洙曰流/竄也)干戈况復塵(洙曰一/作行)隨眼鬢髮還應
(子曰侯景專制河南十四年常有跋扈飛揚之心○師曰甫昔與/李白有就丹砂之志今相顧飄蓬故於葛洪有所愧也飛揚跋扈)
(指禄山必/爲亂也)
　　　聞惠子過東溪(新添蘇曰右一篇劉/斯立得於管城人家)
惠子白驢痩歸溪唯病身皇天無老眼空谷滯斯人
崖蜜松花熟(洙曰崖一作嵓熟一作古○定功曰本草蜜一/名白蜜一名崖蜜在髙山嵓石之間圖經云近)
(宣州有黄連蜜色味黄小苦維洛間有梨花蜜如凝脂亳州太淸/宮有檜花蜜色小赤並以蜂採其花作之而性之温良亦相近崖)
(蜜松花熟亦有蜂/採松花而成蜜也)山杯(本中曰一/作村醪)竹葉春(修可曰吴地志曰/吴興烏程酒有名)
(張華輕薄篇曰蒼梧竹葉竹青冝城九醖酒故張景陽七命/云荆南烏程䂊北竹〇葉田曰陳隂鏗竹詩葉醖冝城酒)柴
門了生事黄(洙曰一/作園)綺未稱臣
　　　贈裴南部(新添)
塵滿萊蕪甑堂横單父琴(蘇曰范丹字史雲爲萊蕪令/清貧人歌曰釡中生魚范萊)
(蕪甑中生塵范史雲宓子賤/爲單父宰彈琴不下堂而治)人皆知飲水公輩不偷金(本/中)
(曰鄧攸爲吴郡載米之郡惟飲吴水而/巳同舎郎誣直不疑偷金不疑買償之)梁獄書應作(洙曰/去聲)秦
臺鏡欲臨獨醒時所嫉群小謗能深即出黄沙在應
須白髮侵使君傳舊德巳見直繩心
○懷舊
　　古詩三首　律詩九首
　　　昔遊
昔者與髙李(洙曰髙/適李白)晚登單父臺(洙曰宓子賤甞爲單/父宰〇鮑曰按唐志)
(單父屬/宋州)寒蕪際碣石萬里風雲來(琪曰言其地廣逺也/○師曰甫昔與髙適)
(李白同登是䑓眺望山東之地沃野萬里遂叙其地豐/冨如此自禄山反於山東風俗彫弊傷今不如昔也)桑柘葉
如雨飛藿共徘徊(師曰桑柘所養蚕葉潤澤如雨藿乃葵藿/人食嘉𬞞以藿爲賤藿生子隨風飛徘佪)
(盖言𬞞菜厭/飫有餘故也)清霜大澤凍禽獸有餘哀是時倉廪實洞
逹寰區(洙曰一/作宇)開(洙曰此言開元之際也時天下冨庶民俗/殷阜山入河隍之賦税府一積不可勝計)猛
士思㓕胡(洙曰時任蕃/將務邊功)將帥望三台(洙曰時邊帥有帶平章/事者安禄山以求宰相)
(不得而/遂反)君王無所惜駕馭英雄材幽燕盛用武(洙曰/時禄)
(山擊契丹/无寧歳)供給亦勞哉吴門轉粟帛泛海陵蓬萊(洙/曰)
(時韋堅於望春樓下鑿潭以通漕大置南海/珎貨舟尾相銜數十里不絶上御樓觀之)肉食三十萬獵
射起黄埃(夢符曰右按春秋左氏傳曰肉食者鄙不能逺謀〇/蘇曰王起虚養肉食之士三十餘万一旦社稷災變)
(無一夫委身/爲朝廷者)隔河憶長眺靑歳巳摧頽(洙曰肅宗度/河入靈武也)不
及少年日(蘇曰王導詩思酒/量猶不及少年日)無復故人盃賦詩獨流涕
亂丗想賢才有能(洙曰一/作君能)市駿骨莫恨少龍媒(洙曰古/有市駿)
(骨而得駿馬者以喻尊士/之似賢者必得真賢)商山議得失(洙曰四皓也議得/失謂安漢太子也)蜀
主脫嫌猜(洙曰蜀主劉備/也爲曹操嫌猜)呂尚封國邑(洙曰封於/營丘號齊)傅說
已鹽梅(洙曰作相也○師曰凡/此能用賢也傷今不然)景晏楚山深水鶴去低
回(師曰陶潜歸去來辭云鳥/倦飛而知還亦此意也)龐公任本性携子卧蒼苔(洙/曰)
(龐德公也與妻子隱於鹿門山孟子曰窮則獨善其身逹則兼善/天下上之數公皆能乗時以有爲者也甫自悲不得其時則莫若)
(俲龐公之/㓗己尓)
　　　有懷合州鄭十八司户(洙曰䖍時坐汙/賊貶台州司户)
天台隔三江(洙曰天台山名三江一云江海〇師曰天/台山在台州三江一錢塘二揚子三吴松)風浪
無晨暮鄭公縱得歸老病不識路(洙曰沈休文夢中不識/路何以慰相思〇趙曰)
(暗使韓非子事六國時張敏與髙惠爲友每相思不/能得見敏便於夢中往㝷但行至半道即迷不知路)昔如水上
鷗(趙曰何遜詩曰可怜/雙白鷗朝夕水上遊)今如罝中兎(洙曰詩肅肅兎罝○蘇曰/王㙖與弟書曰我若罝中)
(毚兎遂能跳/躑恐未免死)性命由他人悲辛但狂顧(洙曰周烋悲辛/眩旋時復狂顧)山
鬼獨一脚(洙曰一足曰夔魍魎也〇夢符曰/右按楚詞屈原九歌章句有山鬼)蝮蛇長如樹
(洙曰招魂蝮蛇/蓁蓁雄虺九首)呼號旁孤城歳月誰與度從來禦魑魅
多爲才名悞(洙曰傳文十八年舜流四凶族渾敦窮竒檮杌/養餮投諸四裔以禦魑魅山林異氣所生爲人)
(害者〇趙曰指言鄭/公謫爲台州司户)夫子嵆阮流更被時俗惡(洙曰嵆康/阮藉嵆康)
(書云阮嗣宗爲礼法之士所繩故疾之爲讎/○蘇曰傳休奕不才耿介多𬒳時俗嫌悪)海隅微小吏(趙/曰)
(言鄭公反謫/爲小吏也)眼暗髪垂素(洙曰潘安仁㒷賦/素髪颯以垂領)黄帽映靑袍
(洙曰一云鳩杖近青𫀆〇修可曰後漢礼儀志八十九十賜玉枝/以鳩鳥爲飾謂之鳩杖鳩者不噎之鳥欲使老人不噎〇師曰黄)
(㡌乃竹/籜冠)非供折腰具(洙曰見凄凉爲折腰注陶潜焉能折腰於/閭里小兒○趙曰黄㡌非是當作鳩杖)
平生一杯酒(洙曰沈休文平生少年日分手易/前期勿言一樽酒明日難重持)見我故人遇
(洙曰古詩潚湘逢故人〇趙曰暗用/謝眺詩山川不可夢况乃故人杯)相望無所成乾坤莽廻
互(洙曰言天地雖大胡/爲其身若无所容乎)
　　　宿靑溪驛奉懷張貟外十五兄之緒
漾舟千山内(鄭曰漾/余亮切)日入泊荒渚(蘇曰荒作枉曲渚也/謝靈運詩弭棹帰枉)
(枉渚○趙曰謝靈運西陵遇風詩漾舟陶/嘉月莊子日入而息文選通波激枉渚)我生本飄飄今復
在何許(洙曰言未有/所定止也)石根靑楓林猿鳥聚儔侶(洙曰言/猿鳥猶)
(能聚其儔侶而人不能致於/安適則甫之覊困可見矣)月明遊子靜畏虎不得語(趙/曰)
(古詩相望一水/間脉脉不得語)中夜懷友朋乾坤此深阻浩蕩前後間
佳期付荆楚(趙曰浩蕩流放之貌楚辝志浩蕩而傷懷非止/言水也〇師曰甫离蜀中移居夔州今又自䕫)
(下峽欲之荆南夜宿青溪驛而有此作故末章云佳期付荆楚今/復在何許言此不知駐足於何所也猿与鳥尚得以其類相聚甫)
(今別張貟外中夜懷之曽猿鳥之不若乎虎喻/盗賊也不得語恐姦人窺伺之乱丗匿迹若此)
　　　題鄭十八著作丈
台州地闊海冥冥(洙曰闊/一作僻)雲水長和島嶼靑(洙曰台/州鄭貶)
　　　懷舊(趙曰懷蘇原明也公平生所最/善今巳死而追悼之故曰懷舊)
地下蘇司業親情獨有君(洙曰司業即原明也/新史云雅善杜甫)那因䘮
亂後(洙曰䘮一作衰〇/鄭曰䘮息郎切)便有死生分(洙曰有/一云作)老罷知明
鏡悲來望白雲(趙曰仰視浮雲/馳奄忽互相踰)自從失詞伯不復更論
文(洙曰蘇前名預縁与今上同名後改爲原明○趙曰王充論/衡有云文詞之伯○師曰時原明巳死故云地下知明鏡言)
(覧鏡知其衰老古有白雲萹/觀蘇之萹詠則情不勝其悲)
　　　所思(趙曰古楽府云有所思故公倚以/爲題䖍以禄山之汚貶台州司户)
鄭老身仍竄(趙曰言雖免死/而卒不免於貶)台州信(洙曰一/作始)所傳(洙曰/鄭老)
(䖍也以汙賊貶台州/趙曰始得其消息也)爲農山澗曲卧病海雲邊丗巳踈
儒素(蘇曰梁珩丗方用兵戈与儒素相踈三/代典謨慮後此掃地其如後丗蒼生何)人猶乞酒錢
(洙曰公甞贈䖍詩云頼/得蘇司業時時与酒錢)徒勞望牛斗無計􁧐龍泉(趙曰/使牛)
(斗之間有紫氣事龍泉劒名也􁧐之爲言掘也盖以劒北公之在/台州如劔之埋於土中雖逺望其衝斗牛之氣而无由掘顯之故)
(也○師曰台州属吴吴應牛斗之域昔雷煥掘劒於豊城獄上常/有紫氣夜衝牛斗􁧐謂掘取之也喻䖍有衝斗氣朝廷不用故云)
(无計􁧐/龍泉)
　　　不見(魯曰近无/李白消息)
不見李生乆佯狂眞可哀(趙曰萁子𬒳髮佯狂唐史/載以永王璘之累流夜郎)丗
人皆欲殺(趙曰白㑹赦還㝷陽坐事/下獄此衆人欲殺之證也)吾意獨憐才敏捷詩
千首飄零酒一盃匡山讀書處(鄭曰匡/芦山也)頭白好歸來
(洙曰新史載白始隱岷山後客任城居徂徠山而並不載匡山也/〇修可曰范傳正李白新墓碑云白之先客居蜀之彰明太白生)
(焉彰明綿州之属邑有小大匡山白讀書於大匡山有讀書䑓尚/存其宅在清廉郷後廢爲僧坊居隴西院蓋以太白得名所謂匡)
(山乃彰明之大匡山非匡廬也〇/秦曰白以永璘王反事坐謫放)
　　　春日憶李白
白也詩無敵(洙曰一/作数)飄然思不群清新庾開府(洙曰/䔥楊)
(州薦土表辝賦淸新陸雲別傳雲亦善爲文清新不及機○趙/曰庾信也在周爲開府○鄭曰庾信字子山爲車騎將軍開府)俊
逸鮑叅軍(洙曰鮑昭字明逺爲宋臨海王叅軍○蘇曰鍾榮/曰鮑叅軍詩如野鶻畨雲良馬走堤俊逸奔放)渭
北春天樹江東日暮雲(洙曰事見昔遊詩江淹詩曰日暮/碧雲合〇蘇曰王済曰雲日暮不)
(成霖雨空返故山此詩微諷讀者當識意/李泰伯曰渭北甫所居也江東白之所在)何時一樽酒重與
細論文(洙曰沈休文勿言一樽酒明日難重持○趙曰論文而/至於細始尽其妙矣非李杜莫造也亦孟浩然何時一)
(杯酒重与李膺傾○十/朋曰王直方詩話亦云)
　　　冬日有懷李白
寂寞書齋裏終朝獨爾思更㝷嘉樹傳不忘角弓詩
(洙曰昭二年傳晋侯使韓宣來聘公享之韓子賦角弓旣享宴于/季民有加樹韓宣子譽之武子曰宿敢不刲殖此樹以无忘角弓)
(遂賦甘棠宣子曰起/不堪也无以及召公)䄈褐風霜入(鄭曰䄈臣庾切下胡葛切/○洙曰貢禹䄈褐不完師)
(古曰䄈者謂僮竪所着/布長襦也褐毛布也)還丹日月遲(洙曰道經言還丹能使人/長生不死〇趙曰以言白)
(有仙風道骨其所燒還丹可以遲延日月賀知章号白謫仙人在/李白使之爲當体〇師曰嘉樹傳角弓詩皆指李白之不可忘也)
(還丹九轉丹也九徧循環然後成/就服之可使延年故云日月遲)未因乗興去(洙曰王子猷/乗㒷訪戴安)
(道)空有鹿門期(洙曰漢隂有鹿門山龐徳公所隱地〇趙曰/公自言无因乗㒷如王子猷訪戴而去徒与)
(白有效龐德公隱/鹿門山之期約也)
　　　天末懷李白(趙曰自於至德二載坐永王璘而/謫夜郎故公在秦州懷之而作)
凉風起天末君子意如何(洙曰月賦/雲歛天末)鴻鴈幾時到江
湖秋水多文章憎命逹魑魅喜人過(鄭曰上抽知下明/袐切〇趙曰欲害)
(之矣譬小人害君子之意〇師曰自古文/章之士命運多蹇滯魑魅言貶所窮僻)應共冤魂語投詩
贈汨羅(琪曰指屈原也○馬曰若原不遇投汨/羅江死故甫有是句〇鄭曰汨迷茟切)
　　　暫如臨邑至㟙山(鄭曰㟙當作厝資昔切縣在臨/卬今云如臨邑至㟙山故知當)
(作/庴)湖亭奉懷李貟外率爾成興
野亭逼湖水歇馬髙林間鼉吼風奔浪(洙曰鼉吼/則風起)魚
跳日映山(鄭曰跳徒聊切躍也○洙曰日暖魚跳戯〇趙曰鼉/吼則有風而浪起之時魚以日暖而跳當日映山之)
(時皆紀/宕事)暫遊阻詞伯却望懷靑關(趙曰詞伯指李貟外矣/王充論衡文詞之伯也)
(李膺在青関故/有回望之句)藹藹生雲霧唯應促駕還(洙曰促駕猶速/駕〇蘇曰郭玄)
(游漢中与相如禊飲沙州甚歡去曰唯愁斜陽促還〇趙曰此言/景物之可愁矣故當速駕而返也〇師曰詞伯詞人之長也指李)
(貟外靑関地名李之所居生雲/霧謂天將雨故督車馬速帰也)
　　　所思
苦憶荆州醉司馬(洙曰崔/吏部倚)謫官(洙曰一/作居)樽爼(洙曰一/作酒)定
常開九江日落醒何處(洙曰禹貢九江孔殷地理志九江在/今芦江潯陽縣南皆東合爲大江然)
(則江以南水无大小俗呼為江應劭謂江自潯陽合爲九道㝷陽/記有九江之名一曰烏江二曰蚌江三曰烏白江四曰加靡江五)
(曰畒江六曰白原江七曰/廪江八曰提江九曰菌江)一柱觀頭眠幾回(洙曰荆州路畔/有一柱觀在山)
(上土人呼爲木履觀梁劉孝綽江津寄/劉之遘詩經過一柱觀出入三休臺)可憐懷抱向人盡欲
問平安無使來故慿錦水將雙淚好過瞿塘灔澦堆
(洙曰瞿唐峽名灔澦石名也在水中荆州記云灔澦如/馬瞿唐莫下灔澦如象瞿唐莫上盖人以爲水則也)
分門集註杜工部詩卷第十九
分門集註杜工部詩卷第二十
　尋訪
　　古詩三首　律詩十三首
　　　晦日尋崔戢李封
朝光入甕牖(洙曰朝光晨光也漢賈誼過秦論陳涉/甕牖繩樞之子孟康曰以瓦甕爲䆫)尸(洙/曰)
(一作/方)寢驚弊裘(洙曰論語郷黨曰寢不尸包曰/偃卧四體布展手足似死人)起行視天
宇(黃曰陶淵明詩/昭昭天宇闊)春氣漸和柔興來(洙曰一/云得興)不暇懶今晨
梳我頭出門無所待徒(洙曰一/作徙)歩覺自由杖藜復恣意
(修可曰莊子載原憲杖藜應門○蘇/曰林鳯恣意携杖藜看竹過南溪)免值公與侯晚定崔
李交會心真罕儔(洙曰薛夢符云丗說晉簡文幸華林園謂/左右曰㑹心處不在逺脩然林水便有濠)
(梁之趣○田曰夢符引此非也是時蓋言與崔李定交相㑹以心/不以跡也○黄曰古樂府後周徐謙短歌云意氣青雲裏爽朗煙)
(霞外不重一囊錢唯重心襟㑹此乃/㑹心之意○薖曰㑹心意相契合)每過得酒傾(洙曰一作/契○鄭曰)
(過左/禾切)二宅可淹留喜結仁里懽(逢原曰語里仁爲美〇趙/曰張平子思玄賦匪仁里)
(其焉/宅)况因令節求李生園欲荒舊(洙曰一/作有)竹頗脩脩
引客看掃除隨時成獻酬崔侯初筵色(逢原曰詩/賔之初筵)巳
畏空樽愁(洙曰孔融曰坐上客/常滿樽中酒不空)未知天下士至性有此
不(洙曰一至作/志不方鳩切)草牙旣青出蜂聲亦煖遊思見農器
陳(洙曰農器/耒耜之類)何當甲兵休上古葛天氏不貽黃屋憂
(洙曰屋一作綺上林賦聽葛天氏之歌范蔚宗黄屋非堯心師古/曰黃屋車上之蓋也皆天子之儀○修可曰漢書紀信乃乗王車)
(黃屋李斐曰天子/車以黄繒爲裏也)至今阮籍等熟醉爲身謀(洙曰顔延/年詠阮步)
(兵詩阮公雖論跡識宻鍳亦洞沈醉似醒然寓辭類託諷籍傳云/籍本有濟丗志屬魏晉之際天下多故名士少有全者籍由是不)
(與丗事遂酣飲爲常文帝求婚於籍醉大十日不得言而止/鍾㑹數以時事問之欲因其可否而致之罪以酣醉獲免)威
鳯髙其翔(洙曰一云自髙翔時天下大亂賢者退處若威鳯然/髙其翔而不下全身逺害也宣帝紀威鳯爲寳服䖍)
(曰威鳯謂鳥名也晉約曰鳯之/有威儀者也與尚書鳯凰來儀)長鯨吞九州(洙曰謂盗賊縱/横如長鯨之吞)
(并九州也長鯨鯨魚/也文選長鯨吞航)地軸爲之翻(洙曰海賦又似/地軸拔而爭廻)百川皆
亂流當歌欲一放淚下恐莫收濁醪有妙理(蘇曰王啇/見于存飲)
(濁酒啇笑曰君子何苦好此物/耶存曰自有妙理非公所知)庶用慰沉浮(師曰自古賢者不/得志多適意于酒)
(况濁醪之/有妙理乎)
　　　雨過蘇端(端置/酒)
雞鳴風雨交(洙曰鄭國風風雨凄凄雞鳴喈喈〇師曰雞鳴/思君子之詩寓意思憶蘇端故乗雨而過之)乆
旱雨亦好杖藜入春泥無食起我早(蘇曰夏侯無食/不寐使我早起)諸
家憶所歷一飯(洙曰一/作飽)跡便掃(洙曰言交態之薄也〇蘇曰/邵平曰交態浮薄吾甘自養)
(或有親知家得一飯即掃遂不/復再扣門矣丗態由此見也)蘇侯得數過(鄭曰數/色角切)歡喜
每傾倒也復可憐人呼兒具梨棗濁醪必在眼盡醉
攄懐抱紅稠屋角花(鄭曰稠/直由切)碧委墻隅草親賔絶談
謔喧閙慰衰老况蒙霈澤垂粮粒或自保妻孥隔軍
壘撥棄不擬道(趙曰阮籍詠懷一身不自保何說戀妻子今於/糧粒或自保之下言妻子隔軍壘亦使此矣撥)
(棄不擬道亦自淵明撥置且莫念之変也○師曰天寳十五年甫/携家三川是詩未章云妻孥隔軍壘則知此詩之作在至德二載)
(也是年八月始許往/三川迎家有北征詩)
　　　夏日李公見訪(洙曰一云李/家今見訪)
逺林暑氣薄公子過我遊(蘇曰阮元瑜公子得暇可過我/菊坡遊〇師曰公子指李白也)
貧居類村塢(洙曰馬融/在陽塢中)僻近城南樓(趙曰沈約詩逺林響/咆獸近樹聒鳴蟲貧)
(居類林塢僻近城南樓/此所謂城南韋杜也)傍舎頗淳朴所願亦易求(鄭曰/易以)
(䜴/切)隔屋喚西家借問有酒不(鄭曰方鳩/切弗也)牆頭過濁醪
(洙曰江淹恨濁醪夕引〇蘇曰友人見陶侃侃家貧無以致誠其/鄰人賢謂侃曰子門有長者軒車何不延之論當丗事侃曰貧不)
(能備醴餌鄰人密於墻頭度以濁酒隻雞遂成終日之樂本朝王/兾公過侃廟有詩云九重天閽夢摶翼黄雞白酒鄰舎恩名公謂)
(其詩/中題)展席俯長流清風左右至(符曰江淹晨飈自/逺至左右芙蓉披)客意
巳驚秋巢多衆鳥闘葉密鳴蟬稠苦遭此物聒孰
語吾廬幽(洙曰詩蟬噪林逾静鳥鳴山更幽陶淵明詩衆鳥欣/有託吾亦愛吾廬○時可曰古詩言庭樹曰此物何)
(足/貴)水花晚色静庶足充淹留預恐罇中盡更起爲君
謀(洙曰孔融曰坐上客常滿罇中酒不空古今注蓮花一名水旦/一名水芝一名水花〇楊曰荷花㓗静猶清人之神思只恐樂)
(有餘而杯不足無以/延客之歡故云云)
　　　有客
幽棲地僻經過少(洙曰幽棲所居之地也經過往還也以所居/之地幽棲少往還也謝叔原逰西池詩逍遥)
(越城肆願言屢經過謝靈運/詩恣此永幽棲豈伊年歳别)老病人扶再拜難豈有文章
驚海内謾勞車馬駐江干(洙曰詩寘之河之干兮注干/涯也梁范雲詩江干逺樹浮)竟
日淹留佳客坐(洙曰劉安招隱詩云攀援桂枝兮聊/淹留又詩於焉嘉客又我有嘉客)百年
麄糲腐儒飡(洙曰麄糲麄衣糲食也腐儒見題省中壁詩/注○趙曰戰國䇿嚴仲子進百金於聶政曰)
(以爲夫人/麤糲之費)莫嫌野外無供給乗興還來看藥攔(洙曰見/山隂野)
(雪興難/乗注)
　　　客至(魯曰喜崔/明府相過)
舎南舎北皆春水但見(洙曰一/作有)群鷗日日來花徑不曽
縁客掃(蘇曰王武仲隱居羊欣相訪武仲曰君子冝去吾/不可啓関恐踏碎滿徑落花欣嗟賞乆之而歸)蓬
門今始爲君開(洙曰言尋常爲鷗鳥往來未甞有/客至今也方除剪蓬蒿以待君子)盤飡市
逺無兼味(趙曰潘岳作夏侯湛/誄有云重珍兼味)樽酒家貧只舊醅肯與
隣翁相對飲隔籬呼取盡餘盃
　　　嚴中丞枉駕見過(洙曰嚴自東川除西川勑令兩川/都節制一本云嚴黄門枉駕見過)
元戎小隊出郊埛(洙曰詩六月元戎十乗以先啓行注元大也/夏后曰鈎車先正也殷曰寅車先疾也周曰)
(元戎先良也爾雅曰邑/外謂之郊林外謂之埛)問柳尋花到野亭川合東西瞻
使節(洙曰玄宗在蜀合東西兩川爲一道以武爲尹○趙/曰公自注云嚴自東川除西川勑令西川都節制)地
分南北任流(洙曰一/作孤)萍(洙曰謂長安有南杜北杜也○趙曰公/自言也自蜀望長安則長安爲北而蜀)
(爲南/也)扁舟不獨如張翰(洙曰晉文苑傳張翰字季膺㑹稽賀/循赴命入洛經吴閭門於船中彈琴)
(翰𥘉不相識乃就循言談便大相欽悅問循知其入洛翰曰吾亦/有事北京便同載即去而不告家人後爲齊王曹囧曹掾因見秋)
(風起思蓴鱸遂命駕南歸〇趙曰晉文苑有張翰傳傳中别無扁/舟之文唯云爲掾於齊王囧幕見秋風起思菰蓴鱸鱠遂命駕歸)
(吴而/巳)白帽應兼似管寧(洙曰魏青龍中徴命管寧寧不至常/著白帽布𥜗袴○趙曰魏管寧傳青)
(龍中徴命不至居海上常着皂帽社佑通/興所載亦然今云着白㡌公必有據也)寂寞(洙曰一/作今日)江天
雲霧裏何人道有少微星(洙曰隋天文志少微四星在太/微西士大夫之位也一名處士)
(明黄則賢士舉矣晉書隱逸謝敷傳初月犯少/徴一名處士星占者以隱士當之俄而敷死)
　　　嚴公仲夏枉駕草堂兼携酒饌(魯曰得寒字一/云鄭公枉駕携)
(饌訪/水亭)
竹裏行厨洗玉盤花邊立馬簇金鞍(蒼舒曰右按古樂/府對酒行金樽清)
(俊滯玉盤亟來親又白馬行白馬黄金鞍蹀躞/㧕城前又輕薄篇象牀沓繡𬒳玉盤傳騎食)非關使者徴
求急(洙曰見前白帽應兼似管寧注〇趙曰莊子載顔闔守陋/閭魯君之使者至闔對曰恐聽者謬而遺使者罪不若審)
(之使者還反審之復求之不得矣舊/注所引殊無使者求之之文非是)自識將軍禮數寛(洙/曰)
(嵇康書云阮籍爲禮法之士/所繩頼大將軍保持之耳)百年地闢柴門逈五月江深
草閣寒看弄漁舟移白日老農何有罄交歡(趙曰弄/漁舟則)
(則以言蔽公也移白日言/盡日也老農公自言也)
　　　王十七侍御掄許携酒至草堂奉寄此詩便
　　　請邀髙三十五使君同到
老夫卧穩朝慵起白屋寒多暖始開江鸛(洙曰一/作鶴)巧
當幽徑浴鄰雞還過短牆來繡衣屢許携家醖(洙曰/漢侍)
(御有繍衣直指出討姦滑治大獄劉恢每一見/令人欲倒家釀〇趙曰故公指言王侍御也)皂蓋能忘折
野梅(洙曰續漢志二千石皂蓋朱兩轓/陸凱詩折梅逢驛使寄與隴頭人)戲假霜威促山簡
須成一醉(洙曰一/云醉裏)習池廻(洙曰謂侍御邀髙使君故言假霜威山/簡習池乃襄陽山公醉習家池/○趙)
(曰霜威言王侍御謂御史風霜之任山簡指髙公山簡傳無習池/字惟出㐮陽記曰峴山南習郁大池山季倫毎臨此池大醉而歸)
　　　王竟携酒髙亦同過(共用/寒字)
卧病荒郊逺通行小徑難故人能領客携酒重相看
自愧無鮭菜(蘇曰梁受友人至曰家貧愧无鮭菜以待君子/蜀人重鮭菜○趙曰鮭户皆切晉人以魚爲鮭)
(菜也又南史庾杲之清貧自業食惟生/韮雜菜任防戲之曰誰謂庾郎貧食鮭)空煩缷馬鞍移時
勸山簡頭白恐風寒(洙曰髙毎云汝年幾且/不必小於我此句戲之)
　　　徐九少尹見過(魯曰唐以少尹爲行軍長史有/節度使即謂之行軍司馬也)
晚景孤村僻行軍數騎來交新徒有喜禮厚愧無才
賞靜怜雲竹忘歸歩月臺(趙曰蓋公所/居有臺焉)何當看花蘂
欲發照江梅
　　　范二貟外(邈)吴十侍御(郁)特枉駕闕展待聊
　　　寄此作
蹔往比鄰去(洙曰比近/也音毗)空聞二妙歸(洙曰衛瓘與尚書郎/索靖俱善草書時人)
(號爲一/臺二妙)幽棲誠簡略衰白巳光輝野外貧家逺村中
好客稀(蘇曰柳下惠莊/周好客稀少)論文或不愧重肯𣢾柴扉(洙/曰)
(范彦龍贈張徐州詩田家樵採去薄暮方來歸還聞稚子/說有客欵柴扉輕蓋照墟落傳瑞生光輝傳/陟戀切)
　　　九月一日過孟十二倉曹十四主簿
藜杖侵雲露蓬門啓曙煙力稀經樹歇老困撥書眠
秋覺追隨盡來因孝友偏(趙曰言今來孟氏家因/重其兄弟孝友偏篤也)清談見
滋味爾軰可忘年(洙曰爲忘年之契也○趙曰禰衡/始弱冠孔融年四十爲忘年交)
　　　過客相尋
窮老真無事江山巳定居地幽忘盥櫛(洙曰地幽故/得遂踈慵也)客
至罷琴書(洙曰惟以琴/書自樂也)挂壁移筐果呼兒問煑魚(洙曰/樂府)
(呼兒烹/鯉魚)時聞繫舟檝及此問吾廬(洙曰陶潜吾亦愛吾廬/○趙曰公自言凢有舟)
(楫過往必/來見之也)
　　　賔至
患氣經時乆(師曰甫有肺/疾故云云)臨江卜宅新(洙曰舊史所謂/結廬枕江也)喧
卑方避俗踈快頗冝人有客過茅宇呼兒正葛巾(洙/曰)
(諸葛亮葛巾毛扇指麾三軍/司馬宣王聞之歎曰名士也)自鋤稀菜甲(蘇曰張騫有客至/自鋤菜甲作羮)
小摘爲情親(師曰物雖薄出/於力之所致)
　　　王十五司馬弟出郭相訪兼遺營茅堂貲
客裏何遷次江邊正寂寥(修可曰陳樂昌公主詩今/日何遷次新官對舊官)肯來
尋一老(趙曰詩不/憗遺一老)愁破是今朝(蘇曰阮簡乆寓西山一日/友人携酒炙雞往見阮大)
(笑曰今朝愁膓破/矣其曠放如此)憂我營茅棟携錢過野橋他郷唯表
弟還往莫辭遥(師曰漢𥘉應曜隱於淮陽山中與四皓俱徴/曜獨不至時人語曰南山四皓不如淮陽一)
(老曜即應劭八代祖又管寧書曰唯陛下聽野人山藪之願使一/老得盡微命次乃次舎遷次謂遷卜比居愁破言客來破吾之愁)
　　　聞斛斯六官未歸
故人南郡去去索作碑錢本賣文爲活(洙曰唐書言以/文獲財未有如)
(李邕者○蘇曰段湛家貧賣文爲活後子弟多歷顯要〇趙曰/夫爲人作碑以至逺去索錢爲可傷矣其求碑之人亦可鄙矣)飜
令室倒懸(洙曰左傳室如懸磬孟子由解倒懸○趙曰/孟子云如解倒懸言其室中飢餓不啻倒懸)荆扉
深蔓草土銼冷踈煙(洙曰蜀人呼釡爲銼〇蘇曰王褒家貧/土銼經日無煙土銼瓦錭也〇鄭曰銼)
(粗卧切唐韻/蜀呼鈷䥈)老罷休無頼(趙曰言老/而罷也)歸來省醉眠(師曰/唐史)
(拾遺斛斯子明尤工碑銘四方以金帛求其文者嵗不减十萬隨/得隨費家人至貧窶不給子明不以介意故甫末章有老罷休無)
(頼歸來省醉眠之/語深以爲戒也)
　酬荅
　　律詩九首
　　　寄題杜二錦江野亭(洙曰成都/尹嚴武作)
謾向江頭把釣竿懶眠沙草愛風湍莫倚善題鸚鵡
賦(洙曰禰衡爲黄祖作鸚鵡/賦筆不停綴丈不加點)何須不着鵕䴊冠(洙曰佞倖傳/孝惠時皆冠)
(鵕䴊冠具帯傅脂粉化閎籍之屬也漢書音義曰鵕䴊鳥名也以/羽飾於冠焉〇趙曰盖嚴公以子美之才如禰衡矣而剛直隱淪)
(不喜仕䆠决不肯爲侍中而/冠鵕䴊厠迹佞臣之側也)腹中書籍幽時曬(洙曰郝隆七/月七日曬腹)
(於庭中人問之/曰我𦢊腹中書)肘後醫方静處看(洙曰葛洪傳洪自號抱朴/子抄金匱藥方一百卷肘)
(後要急/方四卷)興發㑹能馳駿(洙曰一/作五)馬終須重到使君灘
　　　奉酬嚴公寄題野亭之作
拾遺曽奏數行書(洙曰公曽/任左拾遺)懶性從來水竹居奉引
濫騎沙苑馬(洙曰公詩中頻言奉引及侍祠事而本傳不載〇/趙曰拾遺掌供奉則騎馬以奉引後漢劉聖公傳)
(李松奉引馬驚奔觸北宫/鐡柱則奉引有馬之證矣)幽棲真釣錦江魚(洙曰赭白馬賦/弭雄姿以奉引)
(公有沙/苑馬詩)謝安不倦登臨費(洙曰以謝安比嚴公也安寓居會/稽與王羲之髙陽許詢桑門支遁)
(游處出則漁弋山水毎往臨安山中坐石室臨濟谷放情丘壑然/毎游賞處必以妓女從之〇趙曰安於土山營墅樓館林竹甚盛)
(子姪往來遊集肴膳亦屢費百金公/言費則以嚴公有遺厨載酒之費也)阮籍焉知禮法踈(洙曰/阮籍)
(性踈懶至爲礼法之士疾之如讎焉〇師曰唐於沙苑置坊監養/馬甫爲拾遺侍肅宗收復京師奉引者導駕也武數過子美草堂)
(携酒餽遺頗厚故云謝安不倦登臨費阮籍/焉知礼法踈子美自釋不著鵕䴊冠之罪也)枉沭(洙曰一/作今日)旌
麾出城府草茅無逕(洙曰無/一作荒)欲教鋤(洙曰卜居賦寕誅/鋤草茅以力耕乎)
　　　贈杜二拾遺(趙曰題云贈二拾遺其/官云蜀州刺史髙適)
傳道招提客(洙曰招/提佛寺)詩書自討論佛香時入院僧飯屢
過門聽法還應難(洙曰支遁与許詢同/講維摩經互爲設難)尋經剰欲飜(洙/曰)
(飜譯也莊子飜十二部經〇趙曰舊注誤引莊子繙十二經爲飜/十二部經非也莊子言繙十二經以說老子其云繙者委曲敷衍)
(之謂非飜譯爾十二經解者以/爲六經六緯非佛十二部經也)草玄今巳畢此後更何言
(洙曰揚子雲作太玄經解嘲曰時方草太玄〇師曰維摩經云如/入薝蔔林唯齅薝蔔不嗅餘香若入此室但聞佛功德之香不楽)
(聞辟文佛功德香也此詩乃髙適作/以贈子美故後篇子美用以酬髙適)
　　　酬髙使君相贈
古寺僧牢落空房客寓居故人供禄米(洙曰禄/米俸廪)鄰舎
與園𬞞(洙曰陶淵明/摘我園中𬞞)雙樹容聽法(洙曰釋書言佛說/法於祗園樹下)三車
肯載書(洙曰法華經火宅喻三/車牛車羊車鹿車也)草玄吾豈敢賦或似相
如(洙曰司馬相如善爲賦○夢符曰司馬相如上林賦子虚賦意/思蕭散不復与外事相関揔引天地錯綜古今忽然如睡渙然)
(而興幾百日而從其盛長道甞作賦相如荅曰合綦組以成丈列錦/繡而爲質一經/一緯一宫一啇此賦家之迹賦家之心包括宇宙)
(揔質人物斯乃得之於心/不可得而傳之也○趙曰揚/雄傳孝成/帝時有薦雄文似相如者今公詩意姑以著書則不敢爲賦則能之耳)
　　　早發湘潭寄杜貟外院長(韋迢作)
北風昨夜雨江上早來凉楚岫千峯翠(蘇曰景差蘭臺/春望千峯楚岫)
(碧萬木/郢城隂)湘潭一葉黃故人湖外客白首尚爲郎(洙曰見/名慙白)
(首郎注趙曰杜公晚爲貟外/郎也馮唐顔駟白首爲郎)相憶無來鴈何時有報章(蒼/舒)
(曰右按文選顔延年和謝監/詩盡言非報章聊用布所懷)
　　　酬韋韶州見寄
養拙江湖外朝廷記憶踈深慙長者轍(洙曰長者轍見/前漢陳平傳〇)
(趙曰言見過/之無人也)重得故人書(洙曰古詩客從逺方來遺我一札書/又相去萬里餘故人心尚爾○趙曰)
(言書問之/不至也)白髮絲難理(蘇曰張企素髮如絲無計/料理幾煩梳鏡時起咨嗟)新詩錦不
如雖無南過鴈(洙曰見書成/無過鴈注)看取北來魚(洙曰漢使謂單/于曰天子於上)
(林射鴈足有書故知蘇武所在也又古詩呼童烹鯉魚中有尺/素書○趙曰今公荅韋迢無南鴈之語故以北來魚戯之也)
　　　杜貟外兄垂示詩因作此寄上郭受判官
新詩海内流傳困舊德朝中屬望勞郡邑地卑饒霧
雨(洙曰見亦可變/携卑濕地注)江湖天闊足風濤(洙曰顔延年/春江壯風濤)松醪酒熟
旁看醉(蘇曰謝敷曰山家松醪酒/熟吾不能飲傍坐看子醉)蓮葉舟輕自學操(洙/曰)
(莊子顔回問仲尼曰吾甞濟乎/觴深之泉津人操舟若神吾問曰/操可學乎曰可善游者數習而後能〇蘇曰吴宫美人毎侍宴姑蘇)
(回輕舟蘭棹載酒唱採/蓮詞其舟皆宫婢操)春興不知凡幾首衡陽𥿄價頓能
髙(洙曰出武家紙又云出五里𥿄邢子才苟一文出京師爲/之𥿄貴庾闡造楊都賦成偉麗時人相傳爭寫爲之紙貴)
　　　酬郭十五判官
才微歲老尚虚名卧病江湖春復生藥裏關心詩揔
廢花枝照眼句還成只同燕石能星隕(洙曰左傳隕石/于宋五隕星也)
(又星隕如雨荀卿曰宋之愚/人得燕石於梧臺之/東)自得隋珠覺夜明(洙曰隋侯之/珠夜光之璧)
喬口橘洲風浪促繫㠶何惜片時程(洙曰橘洲見橘州/田土仍膏腴注〇)
(師曰宋之愚人得燕石于梧臺之惻藏之以爲大寳周客聞而觀/焉主人齋七日端冕元服以發寳革櫃十重客見俛而掩口胡盧)
(而笑曰此燕石也其與瓦甓不殊主人大怒曰盲瞽之言藏愈固/守愈謹藥褁関心言治病也無暇於詩篇隋珠喻郭判官詩喬口)
(橘洲乃荆衡之地繫㠶何/惜片時程欲郭來訪己也)
　　　酬别杜二嚴武(新添)
獨逢堯典日再覩漢官時未効風霜勁空慙雨露私
夜鍾清萬户曙漏拂千旗並向斜亭謁俱承别館追
斗城怜舊路鍋水惜歸期峯樹還相伴江雲更對垂
試回滄海棹更妬敬亭詩秪是書應寄無忘酒共持
但令心事在未肯鬢毛衰最悵巴山裏清猿惱夢思
　恵貺
　　古詩一首　律詩三首
　　　太子張舎人遺織成縟段
客從西北來遺我翠織成(洙曰古詩客從逺/方來遺我一端綺)開緘風濤
湧(蘇曰吴翰開緘詞采璀/璨筆勢若風動濤湧)中有掉尾鯨(洙曰江賦揚鬐掉尾/又介鯨乗濤以出入)
(海賦其魚則横海之鯨偃髙濤巨/鱗挿雲○鄭曰掉徒弔切摇也)逶迤羅水族(何曰逶迤/委曲貌)瑣
細不足名(洙曰皆言織紋也〇師曰自開緘/風濤湧至此句皆叙織段之文)客云充君褥
承君終宴榮(修可曰曹子建詩終宴不知/疲〇安石曰宴榮乃安榮也)空堂魑魅走(師/曰)
(空堂言堂上無所有四壁徒立而/巳魑魅走言鬼神驚駭此物也)髙枕形神清(梅曰謂爽/人神思)領
客珍重意顧我非公郷留之懼不祥(洙曰左傳服之不衷/身之災〇蘇曰王剪)
(留之懼不祥生/其間去之可也)施之混柴荆服飾定尊卑大哉萬古程
(洙曰書車服以庸/〇韓曰程謂法度)今我一賤老短褐更無營(洙曰見短褐/霜風入注〇)
(趙曰短褐者蓋/短窄之褐也)煌煌珠宫物寢處禍所嬰(洙曰書臣有/作福作威玉)
(食害于而家凶于而國〇蘇曰段植有送九華戰𫀆碾玉腰帶植/曰珠宫貴物非武人所服之辝〇趙曰珠宫指言龍宫也楚辭云)
(貝闕兮珠宫蓋言以此物而/寢處非卑賤所冝懼嬰於禍)歎息當路子干戈尚縱横掌
握有權柄衣馬自肥輕(洙曰語乗肥/馬衣輕裘)李鼎死𡵨陽實以
驕貴盈來瑱賜自盡(鄭曰瑱陟刃切/襄州節度使)氣豪直阻兵(洙曰/上元)
(三年肅宗追瑱入京裴茙稱瑱屈強難制冝早除之代宗潜令裴/茙圖之瑱擒茙妻子於江漢瑱入朝謝罪代宗含怒寳應二年貶)
(瑱播州縣尉翌日賜死於鄠縣籍没其/家瑱先爲襄陽節度使左傳阻兵安忍)昔聞黃金多(洙曰蘇/季子位)
(髙金多老子曰/多藏則厚亡)坐見悔吝生奈何田舎翁(洙曰漢祖/起田舎翁)受
此厚貺情錦鯨卷還客(鄭曰卷/古轉切)始覺心和平振我
麤席塵(蘇曰胡誼家貧讀書不憚寒暑所/卧床上唯麤席布衾木枕而巳)媿客茹藜羮
(洙曰王子淵頌羮藜含糗者不足論太牢之滋味○趙曰莊子云/藜羹不糝舊注所引王子淵頌羹藜含糗非徒在後又字倒矣○)
(師曰甫傷兵革之際生民有不得其食不得其居處者我何忍獨/安于此又自以卷還客始覺心和平足知甫之所養於中者宏深)
(雖伯夷目不視惡色耳/不聽惡声何以加此)
　　　孟倉曹歩趾領酒醬二物滿器見遺老夫(趙/曰)
(夏侯湛賦詰朝/之暇歩趾前廡)
楚岸通秋屐胡床面夕畦藉糟分汁滓(洙曰酒德頌枕/麯藉糟後漢樊)
(皇皇者華君遣使臣也文七年傳荀林父曰同官爲僚吾常同僚/敢不盡心乎漢髙祖詈酈食其曰腐儒幾敗廼公事〇師曰古今)
(詩話云古之文章自應律度未以音韻爲主自沈約增崇韻學之/後巧其辭語體製漸多始有蹉對假對雙聲疊韻之類如自朱邪)
(之狼狽致赤子之流離不惟赤對朱邪對子兼狼狽流離乃獸名/對鳥名又如厨人具雞黍雉子摘楊梅以雞對楊之類皆爲假對)
(子美以飲子對懷君及惡樹詩枸𣏌因吾有雞棲奈尓何殆亦所/謂假對也柴胡可煎爲飲子喫之通汗夔峽間多險阻唯州稍平)
(故子美云林中纔有地峽外更無天此言/早作取平塗欲其來就此平地相見也)
　　　謝嚴中丞送青城山道士乳酒一瓶
山瓶乳酒下青雲氣味濃香幸見分鳴鞭走送憐漁
父(趙曰謝靈運詩鳴鞭適大阿漁父公自/謂也公前篇有云強擬晴天理鈞絲是)洗盞開甞對馬軍
(洙曰軍州謂馬軍蓋以騎兵送酒○趙曰公自注軍州謂駈使騎/爲馬軍以漁父對馬軍字爲工矣○師曰屈原逢漁父於江畔漁)
(父憐其憔悴原曰舉丗皆醉惟我獨醒漁父曰何不哺其糟/啜其醨鳴鞭走送憐漁父盖憐其獨醒故遣馬軍走送乳酒)
　送别上
　　古詩十九首
　　　送殿中楊監赴蜀見相公(趙曰相公杜鴻漸也大/曆元年受劒南節度使)
去水絶還波(洙曰古詩長/江無迴浪)洩雲無定姿(洙曰陸機賦曰有/輕盈之艶狀無實)
(體之/眞形)人生在丗間聚散亦暫時離别重相逢偶然豈
定期(趙曰莊子曰人生丗/間如白駒之過隙)送子清秋暮風物長年悲(趙/曰)
(淮南子云木/葉落長年悲)豪俊貴勲業邦家頻出師相公鎮梁益軍
事無孑遺解榻再見今(洙曰陳蕃禮周璆别置/一榻去則懸之來則解)用才復擇
誰况子巳髙位爲郡得固辭難拒供給費愼哀漁奪
私(洙曰言不以道取也如漁人之漁焉/○蘇曰張曙秉權勢漁奪貧民私帑)干戈未甚息紀綱正
所持汎舟巨石横登陸草露滋山門日易乆當念居
者思(趙曰此公自言也左傳有居行者之語○師曰甫/意謂巳能逐姦邪苟能用之則亦軒然而奮矣)
　　　湘江宴餞裴二端公赴道州
白日照舟師朱旗散廣川(趙曰楚詞云青/春受謝白日照)羣公餞南伯
肅肅秩初筵(洙曰餞謂羣公相餞也南伯謂道州南邦/也詩賔之𥘉筵左右秩秩亦整粛粛皃)鄙人
奉末眷佩服自早年(洙曰末眷謂於裴有親也早年/少年也自少巳佩服其德矣)義均
骨肉地懷抱罄所宣盛名富事業無取愧髙賢不以
䘮亂嬰保愛金石堅(洙曰言宜以功業著盛名使無愧於髙/賢也無嬰於䘮乱以変乱名節冝保之)
(若金石之固此子美以骨肉之義故其所言及此也〇趙曰髙賢/指裴端公也保愛謂保身之意故子美以骨肉之義故所言及此)
(舊注/非)計拙百寮下氣蘇君子前會合苦(洙曰又/作共)不乆
哀樂本相纒交遊颯向盡宿昔浩茫然促觴激百慮
(洙曰促觴言/行觴急促也)掩抑涙潺湲(洙曰重别/有所感也)熱雲集曛黒闕月未
生天(洙曰九歌横流涕兮潺湲謝靈運朝游/窮曛黒古詩三五明月滿四五蟾兎闕)白團爲我破華
燭蟠長煙(夢符曰右按梁元帝燭賦長䄂留賔待華燭燭燼落/燭華明花抽珠漸落珠懸花更生又古樂府三婦豔)
(詩大婦留芳縟/中婦對華燭)鴰鶡催明星(鄭曰鴰古活切鶡何葛切〇蘇曰/魏文帝早起戒途至新林聞鴰鶡)
(催天明明星落林/表今江湖水邊有)解袂從此旋上請減兵甲下請安井
田永念病渇老附書逺山巔(師曰道州南邦也州長曰伯/粛粛敬也鄙人甫自稱於裴)
(有末親是以欲其盡懷抱以告之自盛名冨事業以下皆戒之之/辝冝以功業著盛名使无愧於髙賢无以䘮乱嬰懷抱保全節操)
(如金石之堅甫之自爲計則拙其爲道州謀則氣義宏矣故云氣/蘇君子前合㑹苦不乆言欲别去樂極而哀継之也颯衰颯也交)
(遊之中衰替向尽平昔契舊回首茫然况今促觴行遽寧不感激/万慮而淚落潺湲乎日入日曛别筵夜熱團扇爲之摇破鴰鶡催)
(曙之鳥夜巳䦨矣始分袂旋歸故甫又以/兵甲井田爲戒古人謂贈之以言者此也)
　　　陪章留後惠義寺餞嘉州崔都督赴州
中軍待上客(洙曰晋以郤縠將中軍孔融謂李膺爲登龍之上/客〇趙曰中軍指章留上客指崔都督左傳凡言)
(某人中軍則/以言主將也)令肅事有恒前驅入寳地(洙曰縣令/負弩前驅)祖帳
(夏景欵留此寺遺却炎蒸之氣故下文有永願坐長夏之句釋氏/有大乗有小乗如來謂之大乗教羅漢謂之小乗教甫以衰老之)
(年欲棲心於大乗/惜宴會謂愔别也)
　　　别蔡十四著作
賈生慟哭後寥落無其人(洙曰賈誼上書言/時事云可爲慟哭)安知蔡夫
子髙義邁等倫(蘇曰朱雲意氣超/邁等倫映絶今古)獻書謁皇帝志已
清風塵流涕灑丹極萬乗爲酸辛天地則創痍朝廷
當(洙曰一/云多)正臣異才復間出(洙曰間出/猶間生也)周道日惟新使蜀
見知已别顔始一伸主人薨城府扶櫬歸咸秦(鄭曰/櫬𥘉)
(僅切○洙曰言主人薨謝蔡扶櫬歸秦也○趙曰史記云士伸/於知巳主人指郭英人於㤗天元年爲崔旰所殺故/言薨)巴
道此相逢(洙曰巴道蜀道也相/如論蜀文巴蜀之士)會我病江濵憶念鳯翔
都聚散俄十春我衰不足道但願子意陳稍令社稷
安自契魚水親(洙曰蜀先主得孔明猶於魚之得/水也〇趙曰以孔明待蔡君矣)我雖消渇
甚敢忘帝力勤尚思未朽骨復覩耕桑民(洙曰民安於/耕桑則至治)
(之丗/然也)積水駕三峽浮龍倚長津(趙曰郭景純遊仙詩云髙/浪駕蓬萊浮龍倚長津亦)
(實道三峡中/有如此事)楊舲洪濤間(蘇曰馬藻楊舲槮檛/語笑於洪濤之間)仗子濟物
身鞍馬下秦塞王城通北辰(洙曰北辰北極也象於帝居○/趙曰秦塞則出陸矣北辰言帝)
(居/也)玄甲聚不散兵乆食恐貧(洙曰兵聚/而食貧也)窮谷無粟帛使
者來相因若馮南轅使(洙曰又作/南轅史)書扎到天垠(洙曰使者/徴歛之使)
(也相因言來相継漢書陳陳相因之北而南轅古詩云遺我一書/扎垠岸也甘泉賦有云漂龍淵而還九垠〇趙曰班固燕山銘曰)
(玄甲曜日注鐡甲也窮谷指夔州/也來相因不断也此言方用兵/湏食而頻遣使者來至窮谷如此則南轅之使可馮其史而附書也)
　　　送髙三十五書記(鮑曰髙書記適也字逹夫渤海人/少落魄客梁宋間宋州刺史張九)
(臯竒之舉有道調封丘尉不得志去客河西河西莭度/使哥舒翰表爲左驍衛兵曹叅軍掌書記〇師曰適爲)
(武威郡鎮帥哥舒翰府/掌書記故甫送以此詩)
崆峒小麥熟(鄭曰崆苦紅切峒徒紅切○夏竦曰寰宇記肅州/昔月支之地漢武時爲武威酒泉郡崆峒山在郡)
(東)且(洙曰一/作吾)願休王師(洙曰尓雅四極北載斗極爲崆峒之山/家語曰宓子賤爲單父宰百姓化之斉)
(人攻魯道由單父單父父老請曰麥已熟矣今斉㓂至不及人人/自收其麥請放民皆使出穫麥可以益粮且不資㓂三請而宓子)
(賤不聽俄而斉㓂逮乎麥季孫聞之怒使人譲之宓子蹙然曰今/兹無麥明年可種若使不耕者得穫是使民樂有㓂也季孫聞之)
(𧹞然媿曰地若可入吾豈忍見宓子哉賈誼書同續漢書曰栢帝/時童謡曰小麥青青大麥枯誰當穫者婦与姑丈夫何在擊西胡)
(〇蘇曰武帝欲討西戎耿遜諌曰今崆峒小麥方熟陛下冝休王/師使割麥實其備帝從之○修可曰崆峒西方山也按史記云黄)
(帝西至于崆峒韋昭注曰在隴右九域圖志云岷州和/政郡有崆峒山皆非尔雅所載按尔雅乃作空桐字)請公問
主將焉用窮荒爲(彦輔曰窮荒謂窮兵武貪土地也〇師/曰西北地寒時晚小麥熟是五月之時)
(玄宗開元𥘉用張九齡爲相天下安平遂貪邊功開拓土地致有/吐蕃之憂榖麥者民之司命今麥正熟願休兵使邊民得収穫小)
(麥是爲生民之本請髙適問主將哥舒翰何用窮荒之地俾民不/得穫麥乎且夷狄之地乃窮荒所在譬如石田不可以耕雖得其)
(地果何益哉此/以忠言諷之)饑鷹未飽肉側翅隨人飛(洙曰魏志吕/布因陳登求)
(徐州牧不得布怒登喻之曰登見曹公言待將軍譬如養虎當飽/其肉不則噬人公曰不如卿言譬如養鷹饑則爲用飽則揚去布)
(乃解載記慕容垂猶鷹也飢則附人飽/則髙飛〇李希声曰杜言此以喻髙也)髙生跨鞍馬(彦輔曰古/詩云鞍馬)
(光照/地)有似幽并兒(洙曰曹子建白馬篇白馬飾金覊連翩西北/池借問誰家子幽并游俠兒鮑明逺擬古詩)
(幽并重騎射少年好騎逐山簡㪯鞭問葛強何如并州兒○鄭曰/洪水旣平舜分兾州爲幽州并州二州爲游俠之士〇師曰鷹之)
(爲用可飢不可飽飽則飛去得一兎飼一鼠得一禽飼一雛飢而/後可用也譬若髙適豪傑之士其肯爲哥舒翰用是故卑微其官)
(使之發激立功而後加以髙爵重禄鷹不飢不肯側翅以隨人髙/適官不薄亦不肯隨哥舒翰往武威此必然之理也幽并二州逼)
(近羗戎其俗皆習鞍馬馳射髙適本儒生今/能跨馬有似幽并之兒以其文武兼資故也)脫身簿尉中(鮑/曰)
(適以封丘尉不/得志去故云)始與捶楚辭(鄭曰捶主蘂切〇洙曰北山移文/云𫾣扑諠嚻犯其慮韓愈云判司)
(卑官不堪說未免捶楚塵埃間司馬遷書以稍陵遟至於鞭捶之/間〇鮑曰謂唐時叅軍簿尉受杖非也今詳杜所言捶有罪者也)
(退之江陵途中云栖栖法曹掾何處事卑陬何况親犴獄敲榜發/姦偷此豈身受杖如漢諸署郎耶○余曰邵氏聞見録云子美贈)
(髙適詩云云杜牧之寄姪阿冝詩云一語不中治鞭捶身滿瘡盖/唐叅軍簿尉有罪加撻罰如今之胥吏也髙子勉見山谷云尓予)
(初疑其不然因讀史代宗命劉晏考所部官善惡刺史有罪/者五品以上刻治六品以上杖訖奏參軍簿尉不足道也)借
問今何官(鄭曰借/資昔切)觸熱向武威(洙曰前漢武威郡故匈奴/休屠王地武帝太𥘉四年)
(開隋志舊置凉州後周置揔管府大業𥘉/府廢〇李㤗伯曰程曉詩觸熱到人家)荅云(洙曰一/作言)一書記
所媿國士知(洙曰陳琳袁本祕書記之士又阮瑀管書記之任/賈誼傳豫子曰中行以衆人畜我我故衆人亊之)
(智伯以國士遇我/我故國士報之)人實不易知(鄭曰易/以豉反)更(洙曰一/作尤)須愼其
儀(洙曰一作冝范睢傳侯陵請信陵君曰人固/未易知知人亦未易〇昱曰抑詩敬慎威儀)十年出幕府自
可持旌麾(洙曰一作旗李廣傳幕府省文書晉灼曰將軍職在/征行无常処所在爲治故言幕俯幕大也或曰衛青)
(征匈奴絶大漠大克獲帝就拜大將軍於幕中府故曰幕府幕府/之名始於此師古曰二說皆非也幕府者以軍幕爲義古字通用)
(軍旅无常居止故以張幕言之廉頗李牧市租皆入幕府此則非/因衛青始有其號又幕大於義乖○彦輔曰旌麾謂旌旗麾盖將)
(兵者所建丗/說曰掘尾盖)此行旣特逹足以慰所思(洙曰一云亦/足慰逺思)男兒
功名遂亦在老大時(鄭曰大唐佐切巨也又徒盖切○師曰/今髙適脫身於簿尉中巳免捶楚之憂)
(矣武威即凉州觸熱謂小麥熟正當五月之時書記掌撰兵符軍/檄露布之類甫問髙適今巳辤捶楚而爲何官蓋適之行期觸冒)
(暑熱向武威郡爲掌書記而巳然媿荷哥舒翰以國士禮與之結/知甫因戒之曰人相結知不爲易得當小心謹慎其儀無待才髙)
(驕傲於主將則爲失己失人也古云相識徧天下知心能幾人故/曰人實不易知古人於别離有財則贈之以財無財則贈之以言)
(今甫戒以慎其儀乃古人贈言之意也適甞與李白酒酣登吹臺/爲人豪放不檢甫恐彼踈脫於哥舒翰故戒以慎其儀大將行兵)
(無宫室可居惟以青油幕爲府以避風雨故云幕府唐制從軍歲/乆者始得大郡髙適今在幕府爲書記十年間出須得大郡故云)
(自可持旌麾析羽爲旌所恃以指麾也故曰旌摩適之此行巳辭/捶楚他日立功復持旌麾豈非特逹乎足以慰甫懷思之情而无)
(所恨也自古大丈夫功名成遂亦在晚年不必皆少逹也文選云/嘉榖不早熟大器當晚成甫旣勉以十年出幕府恐嫌於遲暮故)
(有下/句爾)常恨結驩淺(李希聲曰左傳云/願結歡於二三君)各在天一涯(洙曰古詩/相去万餘)
(里各在/天一涯)又如參與商(洙曰蘇武詩昔爲鴛與鴦今爲參與辰王/正長雜詩云王事離我老殊隔過參啇陸)
(士衡詩形聲參商乖音息曠不逺昭元年傳子産曰昔髙辛氏有/二子伯曰閼伯季曰實沈居于曠林不相能也日尋干戈以相征)
(討后帝不臧遷閼伯于啇丘主辰啇人是因故辰爲商星/遷實沈于大夏主參唐人是因以服事夏商故參爲晉星)驚風
吹(洙曰一/作飄)鴻鵠不得相追隨(余曰張良傳鴻鵠髙飛一舉/千里羽翼以就横絶四海)黃
塵翳沙漠(潘大觀曰曹植賦/揚黄塵之冥㝠)念子何當歸(洙曰前漢匈奴/傳隔以山谷壅)
(以沙漠盧諶贈崔温詩北眺沙漠垂曹子建樂府少小去郷邑揚/聲沙漠垂蘇武欲展清商曲念子不能歸江淹詩飲馬出城濠北)
(望沙漠路陳湯傳匈奴不敢南郷沙/漠前書音義沙土曰漠即今磧也)邊城有餘力早寄從
軍詩(洙曰王仲宣云從軍佂遐路討彼東南夷陸士衡樂府詩/有從軍行苦哉逺征人北戍長城阿〇師曰古云歌驩希)
(遇愁别多逢盖人生天地間爾東我西是以結驩淺故云各在夫/一涯辰參二星不相得各居一方人之離别不獲㑹聚者似之生)
(平旣与適少相驩㑹今又執别如參与商中腸安得不悲慘也驚/風者回飈也鴻鵠一舉千里漢書陳勝云燕雀安知鴻鵠之志然)
(鴻鵠得疾風吹嘘其勢髙舉逺引彼燕雀之徒豈得相追隨也鳲/鵠喻適甫以燕雀自譬恨不得追隨於適而去也沙磧曰漠武威)
(乃邊郡與沙漠相連風揚黄塵障翳人目豈冝乆居不知歸期當/在何日或邊城無㓂綽有餘暇早寄詩什庶知適之安否昔王粲)
(有從軍詩適本文墨之士不以軍/事廢擲篇章甫之所囑者以此)
　　　送長孫九侍御赴武威判官
騘馬新鑿蹄(師曰後漢桓典爲御史常乗騘馬/時人語曰行行且止避騘馬御史)銀鞍被來
好(洙曰東祖孫登詩落涙灑/銀鞍徐敬業汗馬躍銀鞍)繡衣黃白郎(洙曰漢侍御史有綉/衣直指持斧捕盗)
騎向交河道(洙曰漢侯應上書車而前國王治交河城河水分/流繞城下故號交河唐安西去交河郡七百里)
問君適萬里取别何草草天子憂凉州嚴程到須早
(蘇曰嚴顔謂左校曰乆不得江左/信息尔冝嚴程勉力早到甚妙)去秋羣胡反不得無電掃
(馬曰風/激電掃)此行牧遺甿風俗方再造(洙曰唐書/王室再造)族父領元戎
(洙曰元戎/元帥也)名聲閣中老奪我同官良飄飄按城堡使我
不能餐令我惡懷抱若人才思闊(饒曰若人羡/孫侍御也)溟漲浸
絶島罇前失詩流(蘇曰房炳見嵆康歸山隂/曰今日樽前失我詩流)塞上得(洙曰/一作)
(多)國寳皇天悲送逺雲雨白浩浩(洙曰楚辭曰天自顥說/文曰顥白貌九辨皇天)
(平分四時竊獨悲此凛秋又悲/秋若逺行登山臨水送將歸)東郊尚烽火朝野色枯槁
西極柱亦傾如何正穹昊(洙曰列子湯問篇折天柱又云常/怒流於西極○蘇曰徐貞曰慿君)
(寄語數執事方今天柱/傾反穹昊何計以正)
　　　送樊二十三侍御赴漢中判官
威弧不能弦(蘇曰司馬遷刳木爲弧以威四方然弧不能自弦/自發其威安弦者人也君子有道不能自彰使彰)
(名者亦人也此言安父子爲亂而乗輿播遷肅宗駐蹕鳯翔也威/弧出揚雄河東賦曰玃天狼之威弧張平子思玄賦又云弯威弧)
(之拔/刺)自爾無寧歲(易弦木爲弧剡木爲矢弧矢之利以威天/下蓋取諸睽鮑明逺寕歳猶亡奔國語姜)
(氏告於公子曰自子之行晉無寕歲○師曰易曰弧矢之利以威天下/玄宗開元初天下冨實自謂四方無虞偃然荒/縱酒色寵愛貴/妃)
(禄山以胡種居髙位揔兵從事夷狄中國武備皆弛是不能以弧/矢之利威天下也禄山一旦乗隙而叛自此紛亂略無寕嵗故曰)
(威弧不能弦/自尔無寕歲)川谷血横流(洙曰楊子川/谷流人之血)豺狼沸相噬(蘇曰/崔甫)
(干戈未止狼虎相噬〇/黄曰豺狼喻盗賊也)天子從北來(黄曰言肅宗即/位於靈武也)長驅振
凋敝頓兵𡵨梁下(洙曰肅宗理兵鳯翔〇唐曰肅宗爲/中興恢復之計故云長駈振凋敝)却
跨沙溟裔(帥曰沙溟裔捐漢中郡謂跨歷/楚漢諸州並皆整兵從帝東討)二京䧟未収四
極我得制(修可曰尔雅釋地東至於秦逺西至於邠國南至於/濮㳂北至於祝栗謂之四極注此四方逺極之國名)
(○歐陽曰肅宗以太子稱尊號雖云偏據一/方而四極之廣皆爲緫制何命而不從乎)蕭索(洙曰/作瑟)漢水
清𬗟通淮湖稅使者紛星散(洙曰古詩星/使日夜馳)王綱尚旒綴
(洙曰詩長發爲下國綴旒又公羊傳君/若贅旒然○㤗伯曰言其危而欲絶也)南伯從事賢君行
立談際(洙曰揚雄或立談間而封侯○趙曰南伯指言漢中主/將也從指言樊爲判官也言南伯與從俱賢相投在立)
(談間/耳)生知七曜曆(洙曰月令命大史司天曆候日月星辰七曜/爲經二十八宿爲紀○修可曰漢志注日月)
(五星謂之七曜北史劉焯博學治聞如九章/筭術周髀七曜書莫不覈其本根窮其秘要)手畫三軍勢(洙/曰)
(馬援於帝前聚米爲山谷指畫形勢開示衆軍所從道徑往來曲/折昭然可曉帝曰虜在吾目中矣○定功曰前漢張安丗子千秋)
(與霍光子禹俱度潦將軍范明友擊烏桓還詔大將軍光問千秋/闘戰方略山川形勢千􁛞口對兵事畫地成圖无所忘失光復問)
(禹禹不能記曰皆有文書光歎曰霍氏出衰張氏興矣〇師曰漢/中係荆湖南路南伯言南方諸侯之長從事乃幕府属内官也南)
(伯從事賢謂樊侍御之賢爲漢中判官謀事有成功只在立談之/間可收其效七曜日月五星也昔馬援聚米爲山谷指畫形勢光)
(武曰虜在吾目中矣生知七曜/手畫三軍蓋知天文與地理也)冰雪净聦明雷霆走精銳
幕府輟諌官朝廷無此例至尊方旰食(洙曰左傳曰伍/奢曰楚君大夫)
(其旰食/乎旰晏)仗爾布嘉惠𥙷闕暮徴入柱史晨征憇(洙曰/老聃)
(爲柱/下史)正當艱難時(洙曰天歩艱難○蘇曰吴起正當艱難之/際舉兵深入唯慮粮不継䧟彼逆計更冝)
(度而/行之)實藉長乆(洙曰一/作大)計回風吹獨樹(趙曰周王褒送葬/詩平原看獨樹臯)
(亭望列亭又庾信/詩冋風郎送師)白日照執袂慟哭蒼煙根山門萬里
閉居人莽牢落遊子方迢遰(鄭曰/音第)徘徊悲生離(洙曰/九章)
(悲莫悲兮/生别離)局促老一丗(洙曰古詩蟋蟀相局促局促轅下駒〇/夢符曰右前漢書灌夫傳上怒内史曰)
(公平生數言魏其武安長短/今日廷論局促効轅下駒)陶唐歌遺民(洙曰左傳吴季札/聞唐之歌曰思深)
(哉其有陶唐/氏之遺民乎)後漢更列(洙曰一/作別)帝恨無匡復姿(洙曰一/作資)聊
欲從此逝(洙曰吾亦從此逝矣〇師曰慟哭蒼煙恨山門萬里/閉甫旣與樊生有萬里之别從此消息閉絶妻子間)
(隔朋友别離是以慟哭于蒼煙之根居人甫自謂牢落辛苦之皃/遊子指樊生迢逓言逺行也局促老一丗甫自痛拘迫當今之丗)
(謂所至亂離竄匿林谷而不獲騁左傳云其有陶唐氏之遺民乎/唐継堯之後德祚長逺未能遽絶故云有陶唐之遺民亦若孟子)
(云其故家遺俗流風善政猶有存者漢承文景之餘澤遭王莽篡/奪不失其天下光武因民謳吟思漢遂建中興之業肅宗亦然故)
(云後漢更列帝甫自恨當艱難日無匡復之才以佐天/子但從此長往山林因勉樊生當努力以賛中興云)
　　　送從弟亞赴安西判官(洙曰一云河西○鮑曰亞/字次公肅宗在靈武上書)
(論當丗事擢校書郎杜鴻漸節度河西奏/署幕故詩云令弟草中來蒼然請論事)
南風作秋聲(蘇曰王澄曉來南風漸作秋聲故山𣏌菊苗吾當/從事於斯矣〇師曰南風生養之風今作秋聲敷)
(氣盛也時禄山反河北二十四郡皆䧟没于/賊安得隂陽調和南風作秋聲盖有由也)殺氣薄炎熾(洙/曰)
(南風作秋聲言當/生育而有肅殺聲)盛夏鷹隼擊(洙曰月令立秋之日鷹/隼乃擊選常恐鷹隼擊)時
危異人至令弟草中來蒼然請論事詔書引上殿奮
舌動天意(洙曰動天意言君意爲之囬動也解嘲伸其/舌而奮其筆○蘇曰李斯奮三寸舌取冨貴)兵法
五十家爾腹爲篋笥(洙曰兵法見前漢藝文志邊韶腹便便/五經笥〇蘇曰張敞聽郝焜說書從容)
(語左右曰萬卷書郝/腹爲篋笥収貯乎)應對如轉丸(洙曰漢祖從諌若轉圜〇/修可曰開元遺事張九齡)
(每與賔客議論滔滔不竭如/下坂走丸時人服其俊辯)踈略通文字經綸(洙曰易屯君/子以經綸)
皆新語(洙曰陸賈/有新語)足以正神器(洙曰老子天下神器〇蘇曰/李斯扶正神器四海歡心)
宗廟尚爲灰君臣俱(洙曰一/作皆)下淚(洙曰九廟爲/賊所焚也)崆峒地
無軸清海天軒輊(洙曰言天地未安也○夢符曰按詩戎車/旣安如輕如軒又後漢馬援夫居前不能)
(令人䡖居後不能令人軒主軒輊輕車也/○鄭曰䡖乍利切車後頓曰軒前曰䡖)西極最瘡痍(趙/曰)
(前漢季布傳/瘡痍未瘳)連山暗熢燧(彦輔曰害六典云唐鎮戍烽候所/至大率相夫三十里其逼邊者築)
(城以致之其放煙有一炬二炬三炬四炬者毎日初夜舉一炬謂之/平安火餘則隨賊多少而爲差○程曰漢光武紀修烽炬注云前書)
(音義曰邊方備警急作土臺臺上作桔槹頭上有兠笭以薪草置/其中常低之有㓂即然火㪯之以相告曰烽又多積薪㓂至即燔)
(之望其煙曰燧書則燔燧夜則㪯烽○俯曰廣/雅言兠笭籠也○竦曰相如諭蜀文曰㪯烽燧)帝曰大布衣
(洙曰布衣韋帶之士〇魯曰左/傳衛文公大布之衣大帛之冠)藉卿佐元帥坐看清流沙
(洙曰書曰𬒳于流沙䟽流沙當境最逺者也而地理志流沙/爲張掖居延澤是也計三危在居延之西大逺矣志言非也)所
以子奉使歸當再前席(洙曰文帝前席賈/生漸促近聽說)適逺非歷
試(馬曰舜歷/試諸難)須存武威郡爲書長乆利孤峯石戴驛快
馬金纒轡黃羊飫不羶蘆酒多還醉踴躍常人情慘
澹苦士志安邊敵何有反正(洙曰唐書/天子反正)計始遂吾聞駕
鼔車(洙曰漢文以千里馬駕鼔車○修可曰後漢循吏傳曰建武/十三年異囯有献名馬者日行千里又進寳劒價兼百金詔)
(以馬駕鼔車劒賜騎士建武乃光武年/號非孝文止郤千里馬无駕鼔車之說)不合用騏驥龍吟廻其
頭夾輔待所致(洙曰左傳夾輔周室○黄曰漢文帝以千里金/馬駕鼔車騏驥非駕鼔之用大才不冝岀爲判)
(洙曰一作氏羗陬害安郷郡河州理枹罕/縣枹罕故羗侯邑枹音孚本枹鼓字也)此邦承平日剽劫
吏所羞(洙曰前漢地理志推剽掘冢師古曰/推殺人而剽切之剽匹妙切急也)况乃胡未滅控
帶莽悠悠府中韋使君道足示懷柔(秦曰詩懷/柔百神)令姪
才俊茂二美又何求受詞太白脚(洙曰太白山在武功縣/南去長安三百里〇十)
(朋曰録異記金星之精墜於終南號爲太白其精化爲白石狀如/美玉常有紫氣覆之玄宗立玄元廟取其石琢爲像焉○㤗伯曰)
(地圖記曰太白山甚髙上常積雪無草木半山有雲如瀑布/則澍雨人常候驗如離畢焉故語曰南山瀑布不朝則暮)走
馬仇池頭(洙曰成州上禄縣有仇池也晉永嘉末爲氐羗丈茂/所據太白山名〇歐陽曰三秦記曰仇池山上廣百)
(頃地平如砥其南北有山路東西懸絶百仞一夫守道萬夫莫向/山勢自然有樓櫓却敵之狀上有崗阜泉源史記謂秦得百二之)
(固也〇馬曰南史武興國本仇池楊難當自立爲秦王本朝同州/河池乃故地○俯曰太白事見喜逹行在所猶太白注仇池事見)
(秦州雜詩萬古仇池/穴讀記憶仇池注)古色沙土裂(洙曰色一作邑前書音義/曰沙土曰漠即今磧也)
積隂霜雪稠(洙曰一作積/雪隂雲稠)羗父豪猪靴羗兒青兕裘
(趙曰朱公招魂曰君王親發兮憚青兕/○大臨曰說文曰兕如野牛靑皮堅厚)吹角向月窟(洙曰顔/延年歌)
(月毳來賔毳窟也月窟西極長楊賦西壓月窟〇㤗伯曰樂録曰/蚩尤率魑魅與黄帝戰于涿鹿帝乃命吹角爲龍鳴以禦之其後)
(魏武北征烏丸越沙漠而軍士思歸於是減爲中鳴/而声更悲矣胡角者本以應胡笳之声後漸用之)蒼山旌斾
愁鳥驚出死樹(趙曰吴平爲句章州門前忽生一株青桐樹/上有歌謡之声平惡而斫之平隨軍北虜首)
(尾三年死樹歘自還立於故根上樹巓空中歌曰死樹今更青吴/平尋當歸故公詩又曰君不見前者摧折桐百年死樹中琴瑟也)
龍怒拔老湫(鄭曰湫七由切○洙曰郊祀志湫澗祠朝郍湫/音子由反湫水在涇州界興雲雨土俗亢旱毎)
(於此求之相傳云龍之所/居也天下山川隈曲有之)古來無人境今代横戈矛(修可/曰孫)
(興公遊天台山賦序云踐入无人之境○蘇曰范/蠡今日横戈簇矛相持之場皆古來无人之境)傷哉文儒
士憤激馳林丘中原正格闘(洙曰相抱而殺之曰格〇蘇/曰宋玉見襄王曰方今強秦)
(恣横六邦鼎沸韓魏蜂起中原格闕不息願王駕御英雄練兵訓/士待其不虞免其危削王善之○趙曰格闘字祖出前漢而陳林)
(飲馬長城窟行云男兒寧當/格闘死何能拂欝長城道)後會何縁由百年賦命定(定/功)
(曰古詩人/生不滿百)豈料沉與浮且復戀良友握手歩道周(洙曰/謝玄)
(暉桑榆隂道周〇魯曰詩有枤之杜生于道周/釋文周曲也韓詩右也〇師曰道周即道邊也)論兵逺壑浄
亦可縱冥搜(洙曰天台賦序○師/曰㝠搜即搜吟也)題詩得秀句(蘇曰陸士/龍題詩對)
(南山日晚/得秀句)扎翰時相投
　　　送髙司直尋封閬州
丹雀銜書來(洙曰文王之時赤雀/銜書集于周社也)暮棲何郷樹驊騮事
天子辛苦在道路(洙曰丹雀異也驊騮駿也言駿異処非其/位〇趙曰尚書中候曰赤雀丹書入豊止)
(于昌前昌拜稽首受之舊注模稜所引非是驊騮事列子周穆王/駕八駿之乗有曰右服驊騮此言髙司直通籍事主故以丹雀之)
(於文王驊騮之/於穆王比之)司直非冗官荒山甚無趣(洙曰司直華選/也而在荒山此)
(所以/无趣)借問泛舟人胡爲入雲霧與子姻婭間旣親亦
有故(洙曰姻婭猶言姻聮也詩瑣/瑣姻婭非特親也又有故舊)萬里長江邊邂逅一相
遇(洙曰邂逅言/不期而遇也)長卿消渇再公幹沉綿屢(洙曰長卿相如/也病渇劉公幹)
(詩余嬰沉痼疾竄身清瘴濵○趙/曰公自言其病與相如公幹同)清談慰老夫開卷得佳
句時見文章士(蘇曰枚叔見司馬犬子逺寄詩喜而謂室家/曰示意開卷得此佳句瓊瑰南金不足貴也)欣
然淡情素伏枕聞别離疇能忍漂寓良會苦短促
溪行水奔注熊羆咆空林(蘇曰古詩熊羆呼林寒言/小人得志自肆之意也)游子
愼馳騖(鄭曰亡/遇切)西謁巴中侯(洙曰閬爲巴中〇趙曰巴中侯/則封閬州也官難險則髙君之)
(不憚逺/如此)艱險如跬歩主人不丗才先帝常特顧(洙曰主人/巴中侯也)
拔爲天軍佐(洙曰天軍禁軍也〇趙/曰必甞佐禁旅之任)崇大王法度淮海生
清風南翁尚思慕(趙曰言淮海則必爲楊州等/處官南公者南方之老人也)公宮造廣
厦木石乃無數(洙曰言幕府方須才也〇趙曰建廣厦於官府/者也凡官府貴處謂之公宫左傳構其公宫舊)
(注謂幕府乃湏才不知此乃/述封閬州事非指髙使者也)初聞伐松栢猶卧天一柱(趙曰/此言)
(廊廟之具矣非封閬州不足以當之神異經/云崑崙有銅柱焉其髙入天所謂天柱也)我瘦(洙曰一/作病)書不
成(蘇曰郭贄乆疾書不成欹傾倒側今/月自讀亦不能識何况兒童搭耶)成字讀亦誤爲我問
故人勞心練征戍(洙曰此詩觀末章則閬州是房琯也○趙/曰故人指封閬州也〇師曰文王時丹雀)
(來歧岳驊騮穆王之駿二物皆王者瑞喻司直冝瑞聖丗不冝在/荒山也今入雲霧尋封閬州故云甚無趣姻婭連襟也非惟親戚)
(亦與甫有故甫病肺乆卧故比之長卿公幹熊羆喻盗賊巴中侯/即閬州半歩曰跬巴蜀路險難行故云如跬歩主人指巴中侯玄)
(宗常擢之爲禁軍副將持軍整肅故云崇大王法度南翁甫自稱/以流滯於南州也公宫造廣厦言天子正再造王室人材雖多一)
(柱尚未用盖言房琯見貶閬州訓練/征戍之兵故甫託司直以勞問之)
　　　奉送魏六丈佑少府之交廣(鄭曰海/南郡)
賢豪賛經綸功成空名垂子孫不振耀(洙曰一云子/孫没不振)歷
代皆有之鄭公四葉孫(洙曰鄭公/鄭公徴也)長大常苦飢(蘇曰安/諒長大)
(常苦飢寒負薪拾黍未甞不帶/書暇即誦習後以三傳馳名)衆中見毛骨猶是麒麟兒
(洙曰見徐卿二子歌注〇趙曰嵆紹謂其友曰琅邪王毛骨/非常殆非人臣之相寳誌見徐陵謂曰此兒天上石麒麟也)磊
落正觀事致君樸直詞(洙曰鄭公在正觀時多所獻替新史/言犯顔正諌議者謂雖賁育不能過)
家聲蓋六合行色何其微(洙曰謂佑行色不稱家聲也之子/孔子說盗跖歸遇柳下季曰今者)
(車馬有/行色)遇我蒼梧隂(鄭曰舜/葬處)忽驚㑹面稀議論有餘地
公侯來未遲(洙曰左傳公疾必復其始○趙曰蒼梧桂州/之地古詩主稱㑹靣難莊子曰刃有餘地)虚
思黃金貴(洙曰一/作遺)自笑青雲期(趙曰貴當作遺方在貧困/之中故思以黄金饋之青)
(雲期言貴逹如在青雲/之上自笑其期之逺也)長卿乆病渇武帝元同時(洙曰/蜀人)
(楊得意爲狗監侍上上讀子虚賦而善之曰朕獨不得與此人同/時哉得意曰臣邑人司馬相如自言爲此賦上驚乃召問相如○)
(趙曰此魏侑病而能/文不如相如之遇也)季子黒貂弊得無妻嫂欺(洙曰蘇/季子未)
(用黒貂裘弊又出遊數歳大困而歸兄弟嫂姝妻妾皆竊/笑之〇趙曰季子蘇秦也借以比魏佑之有才而困厄也)尚爲
諸侯客獨屈州縣卑南遊炎海甸(趙曰言其/爲少府也)浩蕩從
此辭(洙曰之/交廣也)窮途仗神道(洙曰/正也)丗亂輕土冝(洙曰不可/安於上也)
解㠶歲云暮可與春風歸出入朱門家華屋刻蛟螭
玉食亞王者(洙曰供範/惟辟玉食)樂張游子悲(趙曰以其/爲客也)侍婢豔
傾城綃綺輕(洙曰一/作煙)霧霏掌中琥珀鍾行酒雙逶
迤新歡繼明燭梁棟星辰飛兩情顧眄合珠碧贈於
斯(洙曰言交廣繁冨如斯也○夢符曰右按愽雅碧瓐玉也司/馬相如子虚賦曰錫碧金銀〇趙曰言珠碧則交廣之所有)上
貴見肝膽下貴不相(洙曰一/作見)疑心事披冩間氣酣逹(洙/曰)
所爲錯揮鐡如意莫避珊瑚枝(洙曰石崇傳崇與王愷爭/豪武帝每助愷甞以珊瑚)
(樹賜之髙二尺許枝柯扶踈丗所罕比愷亦示崇崇便以鐵如意/擊之應手而碎愷旣惋惜崇曰不足恨乃命左右悉取珊瑚樹髙)
(三四尺者/六七株)始兼(洙曰一/作無)逸邁興終愼賔主儀(趙曰雖氣之/豪邁而賔主)
(之儀不可/不愼也)戎馬闇天宇嗚呼生别離(師曰自古賢者之後/多不振魏徴封鄭公)
(而魏乃徴四葉孫困於飢寒昔徐陵見宝誌上人上人曰天上石/麒麟六合天地四方也佑以少府之交廣故云行色何其㣲蒼梧)
(乃梧州㑹面稀言少相見也公侯來未遟言爲卿相未晚也虚思/黄金貴言黄金不足羡也自笑青雲期以卑宦爲可哂也甫有渇)
(疾故自比相如相如雖遇武帝官亦不甚顯甫詩云甫也諸侯老/賔客炎海即南海甸謂郊甸浩蕩逺貌輕土冝言避乱而輕去郷)
(土也王者屑玉而食然侯門奢侈亞於王者足見綱紀乱矣逶迤/匝貌交廣多珠翠儻與侯門投合必蒙珠翠之惠然人相知貴相)
(知心是以所爲無疑忌也雖珊瑚宝擊碎不吝况其它乎雖然負/此逸興要在慎賔主之儀斯能全其交如甫之於嚴武不慎其儀)
(幾爲武所殺故/甫以是戒之)
　　　别張十三封建
甞讀唐實録國家草昧初(洙曰未治/之𥘉也)劉裴建首義龍見
尚躊躇(洙曰劉丈静裴寂文静大業爲晉陽令寂爲晉陽宫監時/唐祖鎮太原二人察上有大志又見太宗器度非常乃與)
(决大計將發髙祖不從丈静因裴寂/開說又介寂交於太宗遂得進議也)秦王撥亂姿一劒揔兵
符(洙曰撥乱謂撥開其乱也漢書撥乱反/正漢髙祖曰提三尺劒取天下者朕也)汾晉爲豐沛(洙曰/汾晉)
(唐公故郷喻若/漢祖之豐沛也)暴隋竟滌除宗臣則廟食(洙曰傼以蕭曹/爲宗臣子羙以)
(裴劉比蕭曹故曰宗/臣廟食配享於廟也)後祀何踈蕪(趙曰以子孫/之不顯逹也)彭城英雄
種冝膺將相圖爾惟外曾孫倜儻汗血駒(洙曰建封劉/文静外孫也)
(汗血駒天馬種倜/儻言其不覊之才)眼中萬少年用意盡﨑嶇(洙曰少年雖/衆用意無若)
(建封/者)相逢長沙亭(洙曰長/沙潭州)乍問緒業餘(洙曰緒業丗/緒所業也)乃吾
故人子童丱聮居諸(趙曰詩日/居月諸)揮手灑衰淚仰看八尺
軀内外名家流風神蕩江湖范雲堪結交(洙曰梁書范/雲𥘉與髙祖)
(遇於齊境陵王子良邸又甞接里閈髙祖受禪雲甞侍讌髙祖謂/臨川王宏等曰我與范尚書少親善申四海之敬今爲天下主此)
(禮旣革汝冝代我呼范爲兄二王下席拜與雲同車還尚書省時/人榮之雲好節尚竒專趣人之急少時與領軍長史王駭善駭亡)
(於官舎貧無宅居雲乃/迎䘮還家躬營唅歛)嵆紹自不孤(洙曰嵇康與山儔結神交/康臨誅謂其子紹曰山公)
(在汝不孤矣〇趙曰必/如山濤而後孤爲可託)擇材征南幕(洙曰杜預爲/征南將軍)湖落回
(乎以封建爲羽人其所望之深矣〇師曰實録國史也𥘉髙祖鎮/太原劉文静裴寂首建議勸帝舉大事帝猶未允頼秦王賛之遂)
(起兵故曰龍見尚躊躇昔漢髙起於豐沛今髙祖興于汾晉是以/汾晉爲豐沛宗尊也漢以蕭何曹叅爲宗臣今子美以劉裴比之)
(廟食謂配饗于廟後祀何踈蕪言子孫衰寂也彭城指劉文静建/封乃文静之外孫爲人倜儻如汗血駒有千里之才八尺軀指建)
(封堂堂一人也時甫老大建封年少故云堪晚交甫得建封可以/囑託其子故曰嵇紹自不孤然公冝大用今備幕府之佐如鯨魚)
(淹回於湖落也賈生慟言時危也樂毅書言帝猜疑諸將不能推/誠任下也師老荒京師言兵乆無功也舊兵復稅駕言建封罷權)
(還故里也管葛以比張惜乎時不見用譬之栝栢不以歲寒而變/易也十洲記蓬萊山在碧海中當此時賢臣欲建功業如羽人之)
(掃碧海其事茫/昧而難爲功耳)
　　　别唐十五誡因寄禮部侍郎賈(鮑曰賈至本傳寳/應𥘉轉禮部侍郎)
九載一相逢百年能幾何(洙曰古詩百年能幾何㑹少别還/多〇蘇曰隂騭百年相逢花朝月)
(夕髙歌酣飲流宦/南北能得幾何)復爲萬里别送子山之阿白鶴乆同
林潜魚本同河未知棲集期(蒼舒曰右按文選謝靈運擬/鄴中詩末塗幸休明棲集建)
(薄質〇蘇曰劉據送蕭𣢾曰與君/衰老又作別未知後㑹棲集何地)衰老強髙歌歌罷兩悽
惻(洙曰燕丹送荆軻入秦别於易水之上/髙漸離擊缶軻歌髮上衝冠士皆淚垂)六龍忽蹉跎(洙曰/羲和)
(以六龍御日蹉跎言遲/暮也○師曰謂衰老也)相視髮皓白况難駐羲和(師曰/謂日)
(月逝矣歲/不我與)胡星墜燕地(鄭曰燕烏前切○師曰旄/頭星主胡云云謂禄山亂)漢將仍横
戈(師曰漢將即唐將唐承漢因謂/之漢猶今承唐亦謂之唐朝)蕭條四海内人少豺虎
多(趙曰胡星墜言今歲上元元年史朝義弑其父思明也仍横戈/言史朝義襲僞位復爲亂戦國策衛行人燭過免胄横戈而進)
少人愼莫投多虎信所過饑有易子食(洙曰宋子罕夜/登子反床而告)
(病曰易子而/食析骸而爨)獸猶畏虞羅(洙曰虞羅可避之物而獸猶畏之至/於父子之親而不能相保則時可知)
(矣○余曰古今詩話云梅聖俞愛杜詩蕭條九州内人少虎狼多/少人愼莫投多虎信所過飢有易食子獸猶畏虞羅如此等句含)
(蓄深矣殆/不可模倣)子負經濟才(蘇曰戴逵送王卞曰子負經濟之才/幸遇明時胡爲把犂鉏老於嵓谷乎)
天門鬱嵯峩(趙曰晉石苞傳天門㤗山之稱記云㤗山盤道/屈曲而上凡五十餘盤經小天門大天門又漢)
(官儀曰㤗山東上七十里/至天門所以稱嵯峩也)飄颻適東周(洙曰周平王東遷/于洛故謂之東周)來
往若崩波南宮吾故人(洙曰南宫禮部也○定功曰按天官/書南宫朱鳥權衡太微三光之庭藩)
(臣將相執法郎位衆星咸在漢建尚書百官府名曰南宫蓋取象/也蓋南宫猶南省非止稱禮部而巳○趙曰南宫蓋指言賈侍郎)
(也故此篇末云云舊注/以南宫爲禮部非也)白馬金盤陀雄筆映千古(蘇曰/羲獻)
(筆畫雄勁映絶千古非羊欣軰/比也〇師曰謂賈公大手筆也)見賢心靡他(洙曰詩之子矢/靡他言見賢之)
(心出於/誠一也)念子善師事歲寒守舊柯(洙曰歲寒然後知松栢/之後凋以其不易柯葉)
(也○蘇曰班及歳寒雪苦松栢不易舊柯雖艱險萬/端君子不易節行矣〇師曰欲唐生無變節於賈公)爲吾謝
賈公病肺卧江沲(鄭曰徒河切○師曰甫有脾疾不及與賈/公㑹集徒𬗟想而/巳託唐生以謝罪)
　　　送韋諷上閬州録事叅軍
國歩猶艱難(洙曰詩天歩難難〇趙曰/此篇憂國愛民之意切矣)兵革未衰息萬方
哀嗷嗷(洙曰民困于役而無許故哀嗷/嗷〇修可曰鴻鴈詩哀鳴嗷嗷)十載供軍食(饒曰/自天)
(寳十四年至寳/應間凡十年)庶官務割剥不暇憂反側誅求何多門
(晁曰謂歛取/非一端也)賢者貴爲德(洙曰哀一作尚載一作/年一云賢俊愧爲力)韋生富春
秋(洙曰髙五王傳皇帝春秋冨師古曰言/年㓜也比之於財方未匱竭故謂之冨)洞徹有清識操持
紀綱地喜見朱絲直(洙曰鮑昭白頭/吟直如朱絲繩)當令豪奪吏(洙曰/大吏)
(豪奪〇趙曰管子曰凡輕重散歛以時/平凖故大賈冨家不得豪奪吾人也)自此無顔色必若救
瘡痍(何曰喻民/困傷也)先應去蝥賊(鄭曰蟊莫交切○洙曰詩去/其螟􁔈及其蝥賊○蘇曰吴)
(起善治田者先去蟊賊然後獲實善治國者先屏姦佞然後/進賢○覺範曰爾雅釋虫食心曰蝥○何曰喻害民之吏)揮
淚臨大江髙天意悽惻行行樹佳政(馬曰樹/立也)慰我深相
憶(洙曰此詩欲/韋抑暴斂也)
　　　送率府程録事還郷
鄙夫行衰謝(洙曰鄙賤也自/稱故曰鄙夫)抱病昏妄集常時往還人
記一不識十程侯晚相遇與語才傑立(洙曰徐稺/角立傑出)薫然
耳目開頗覺聦明入千載得鮑叔末契有所及(洙曰管/仲與鮑)
(叔爲/友)意鍾(鄭曰一/作中)老栢青義動脩虵蟄(洙曰易龍蛇之蟄○/師曰言陳公辭官歸)
(郷如龍虵之蟄以藏身故/其髙義可以聳動於吾)若人可數見(洙曰謝靈運平生疑若/人通蔽互相妨潘安仁)
(詩若人○饒曰語君子/哉若人尚德哉若人)慰我垂白泣(洙曰謝靈運戚戚感物態/星星白髮垂〇趙曰杜欽)
(傳紀陽侯與欽子業書曰誠哀老姊/垂白師古曰垂白者言白髮下垂也)告别無淹晷百憂復相
襲(見登髙翻/百憂注)内愧突不黔(洙曰文子曰墨子無黔突孔子無煖席/揚雄曰孔席不煖墨突不黔巨炎反)
庶羞(洙曰一/云明似)以賙給素絲挈長魚碧酒隨玉粒(蒼舒曰/右按歷)
(城北有使君林魏正始中鄭公慤三伏之際率賔僚避暑于此取/大蓮葉盛酒/以簮刺葉令與大柄通屈莖輪囷如象鼻傳噏之)
(名碧筒酒又戦國䇿粒米如玉○修可曰碧筒酒以蓮莖得名此/言碧酒乃酒之色非碧筒也酒譜曰安期先生與神女會於圜丘)
(酣玄碧/之酒)途窮見交態(洙曰阮籍詩途窮能無慟鄭當時一貧一/富迺見交態○蘇曰潘遜至漢中見姪英)
(曰今日窮途失適舉目添愁其丗/態交情可見楊朱之悲使然也)丗梗悲路澁(洙曰潘正叔詩/丗故尚未夷崤)
(丞方/險澁)東風吹春冰泱莽后土濕(洙曰謝玄暉晨光復泱漭/月今東風解凍魚上冰宋)
(玉九辨皇天淫溢而秋霖后土何時兮得乾泱漭澹泞也〇師曰/禄山反范陽在東故云東風吹春冰冰有兵革之象泱漭后土濕)
(言率土之民皆/䧟於塗泥也)念君惜羽翮旣飽更思戢莫作翻雲鶻
聞呼向禽急
　　　送孔巢父謝病歸遊江東兼呈李白(洙曰按唐/書孔巢父)
(冀州人字弱翁早勤文史少與韓凖李白張叔明陶沔/隱於徂萊山時號竹溪六逸永王璘赴江淮聞其賢以)
(從事辟之巢父察其必敗側身潜遁由是知名後爲潭/州刺史湖南觀察使未行曽德宗幸奉天遷給事中御)
(史大夫興元元年使李/懷光於河中巢父遇害)
巢父掉頭不肯住東將入海隨煙霧(洙曰不肯住謂謝/病歸江東也莊子)
(在宥篇鴻蒙拊髀爵躍掉頭曰吾弗知也○趙曰掉頭者於事不/可之狀莊子鴻濛掉頭曰吾不知也東將入海則如擊磬襄入于)
(海之海入耳舊注引此/東入于海却是水也)詩卷長留天地間(蘇曰吴璿投劉/楨詩楨曰斈海)
(深淵非璿敢量將此卷長/留天地間後知音者賞之)釣竿欲拂珊瑚樹(洙曰一云三/株樹西都雜)
(記積草也中有珊瑚樹髙一丈二尺一本三柯上有四百六十二/條是南越王趙他所献號爲烽火樹至夜光景常欲然丗說王愷)
(常以一珊瑚髙二尺許枝柯扶踈以示石崇崇以鐡如意擊碎乃/令取珊瑚樹髙三尺條幹絶丗者六七示愷南州志曰珊瑚出大)
(秦國海中生海底石上〇趙曰珊瑚樹生海底石上見晉書大秦/國事以其在海底故以拂言之也言巢父歸江東之後遂可入海)
(有此/興也)深山大澤龍虵逺(洙曰㐮二十年傳叔向之母妬叔虎/之母美而不使有子謂其子曰深山)
(大澤實生龍蛇彼美吾懼其生龍虵以禍女/注龍虵喻竒怪言非常之地多生非常之物)春寒野隂風景
暮(洙曰一云花繁草青春日暮〇趙曰/顔延年贈王太常詩庭昏見野隂)蓬萊織女囬雲車(洙/曰)
(陸士衡牽牛西北四織女東南顧○彦輔曰蓬萊三山名小雅跂/彼織女終日七㐮陶隱居真誥朱関内真以雲車虚轅相適沈約)
(遊仙詩雲/車委輕霰)指點虚無引歸路(定功曰曹子建虚無求列仙〇余/曰按原叔彦輔師等本並云虚無)
(是征路○彦輔曰相如/大人賦乗虚無而上假)自是君身有仙骨(蘇曰栖嵓老人見/孫登曰君非丗俗)
(人身有伸仙玉骨〇趙曰以巢父常隱於徂徠則仙風道骨矣神/仙傳有神謂黒翟曰子有仙骨也〇彦輔曰神仙傳嚴青居貧忽)
(有人以一卷素書與青/曰汝有仙骨應得長生)丗人那得知其故惜君只欲苦死
留富貴何如草頭露(洙曰一云我欲苦留君冨貴何如草頭/易晞露古詩薤上朝露何易晞詩湛湛)
(露斯在彼豐草〇趙曰巢父旣謝病而歸則爲輕冨貴矣孰能留/之惜之者雖苦死相留豈知冨貴如草露之易滅哉〇彦輔曰李)
(嶠詩曰冨貴榮華能幾時陸機歎逝賦曰草無朝而遺露李善曰/露之在草無一朝而有餘喻人之居丗無一時而能故蘇武傳曰)
(人生如朝露〇師曰巢父與李白友善李白時在江東巢父欲尋/之問斈神仙之術遂以病辭朝廷游江東故云掉頭不肯住東將)
(入海隨煙霧珊瑚似琉璃有五色青者可入藥爲上生海底漁人/常以網掛得之巢父亦善屬文吟詩有文集行丗號徂徠集今游)
(江東以魚釣爲樂故釣竿欲拂珊瑚樹惟餘詩集留人間與天地/相爲長乆而已昔叔向之母曰深山大澤實生龍虵彼叔虎之母)
(美恐生龍虵以禍其族巢父棄絶房色頥養精氣故云深山大澤/龍虵逺風景暮謂晚春時此叙執别之時虚無謂神仙之境樓臺)
(殿閣皆変化而成巢父此行蓬萊仙人与織女各回轉雲車以迎/之必將指點於神仙之境盖以素有仙骨何患功不成乎征路即)
(所往之路也草頭露言不乆日出即乾人生冨貴不能長享譬如/草頭之露朝廷重惜巢父名節諸公欲乆留之柰巢父輕視冨貴)
(如草頭露是以/謝病告歸也)蔡侯静者意有餘清夜置酒臨前除(洙/曰)
(陸士衡擬古詩閑夜命􁁅友置酒迎風館江丈通詩置酒坐飛閣/逍遥臨華池曹子建詩清夜遊西園除階除也〇彦輔曰魏文詩)
(清夜延賔客漢書云置酒髙/㑹又江淹詩曰置酒坐飛閣)罷琴惆悵月照席幾歲寄我
空中書(彦輔曰空書中未詳或曰蓋鴈書耳應瑒詩云鴈鳴雲/中王褒亦曰豈若雲中鴈秋時塞外歸梁簡文鴈詩相)
(思不得反且寄別書歸虞丗南詩爲有/傳書意聮翩入上林則杜意殆謂是欤)南尋禹穴見李白(洙/曰)
(一云若逢李白騎鯨魚太史公自序司馬迁年二十南遊江淮上/㑹稽探禹穴張宴曰禹廵狩至㑹稽而崩因葬焉上有孔穴或云)
(禹入此穴江淹詩幸遊建德郷觀竒經禹穴○修可曰御覧載括/略曰會稽山有一石委曲黄帝所藏書於此禹得之又吴越春秋)
(禹藏之所謂之禹穴也○趙曰禹穴在㑹稽山上史記曰太史公/登㑹稽探禹穴白時在㑹稽矣乃巢父欲入海之路也又注云若)
(逢李白騎鯨魚蓋賀知章以白爲謫仙人其與巢父皆有斈仙之/質則可以騎鯨矣揚雄羽獵賦乗鉅鱗騎鯨魚注鯨大魚也○彦)
(輔曰時白遊㑹稽故其詩/㑹稽無賀老却掉酒船回)道甫問信今何如(洙曰一云深山/大澤龍虵逺華)
(繁草青風景暮仙人玉女囬雲車指點虚無引歸路若逢李白騎/鯨魚道甫問信今何如揚雄羽獵賦乗鉅鱗騎鯨魚一本作云巢)
(父掉頭不肯住東將入海隨煙霧書卷長携天地間釣竿欲拂珊/瑚樹我擬把𬒮苦留君冨貴何如草頭露深山大澤龍虵逺花繁)
(草青風景暮仙人玉女回雲車指點虚無引歸路若逢李白騎鯨/魚道甫問信今何如○師曰静乃蔡侯名意有餘謂懃意有餘也)
(除庭除也空中書謂鴈傳書琴中有別鶴操蔡侯罷琴惆悵盖惜/别也因謂巢父此别幾年得有書相逹禹葬于會稽上有孔穴因)
(名禹穴今巢父遊江東尋見李白煩道甫問其安否此致意之辭/禹治水至此㑹計其人功多寡之数因號其山曰㑹稽或云穴即)
(壙穴禹所葬之墓穴在此山故云禹穴說/者謂上有孔穴禹入此穴而化其說謬矣)
　　　贈李十五丈别
峽人鳥獸居其室附層巔(洙曰魏都賦嵓崗淵潭帳蠻隔/夷瓊危之覈也蠻陬夷落度導)
(而通者鳥/獸之氓也)下臨不測江中有萬里船多病紛倚薄(趙曰/謝霊)
(運拙疾/相倚薄)少留改歲年絶域誰慰懷開顔喜名賢孤陋
忝末親等級敢比肩人生意頗(洙曰一/作氣)合相與襟袂
連一日兩遣僕三日一共筵揚論展寸心壯筆過飛
泉(修可曰曹子建作王仲宣詩曰發言可詠下筆成篇文若春華/思若湧泉又李廣利拔刃刺山飛泉湧出壯筆過飛泉言其快)
(利/也)玄成美價存(洙曰韋賢四子少子玄成復以明經歷位至/丞相故鄒魯諺曰遺子黄金滿籝不如教子)
(一/經)子山舊業傳(洙曰東信字子山父肩吾爲梁太子中庶子/掌書記徐陵及信並爲抄撰斈士信父子在)
(東宫岀入禁闥文並/綺麗丗號徐庾躰)不聞八尺軀常受衆目憐且爲苦
辛行蓋被生事牽北廻白帝棹南入黔陽天(鄭曰黔陽/屬武陽郡)
(今辰州三亭縣而黔/陽故城即漢故事縣)汧公制方隅(鄭曰汧輕煙切〇洙曰汧李/之所封○定功曰汧公李勉)
(也按舊史上元𥘉爲梁之刺史山南道防禦使李十五/丈在峽中往謁之故公作詩以别之以李之所封也)逈出諸
侯先封内如太古時危獨蕭然淸髙金莖露(洙曰一/作金掌)
(露)正直朱絲絃(洙曰西都賦抗仙掌以承露擢雙立之金莖軼/埃􁠊之混濁鮮顥氣之清英鮑明逺詩清如玉)
(壷冰直如朱絲䋲黨/錮傳直如絃死道邊)昔在堯四岳今之黄頴川(洙曰四岳/分掌四岳)
(之諸侯黃霸爲頴川太守/有治狀此皆美李汧公也)于邁恨不同所思無由宣(洙曰所行/不同故所)
(思難/宣也)山深水増波解榻秋露懸客遊雖云乆亦思月
再圎(師曰李丈待甫正當秋月甫以客遊旣乆/爲辝主人更要月再圓言挽留之誠意也)晨集風渚亭
(師白謂李/丈餞别也)醉操雲嶠篇(鄭曰操七到反〇蘇曰徐陵醉中作/白雲出渚嶠篇明日酒醒讀之自驚)
(以爲神助陳統見而心降〇/師曰此句謂送之以詩也)丈夫貴知已(趙曰史記士伸於/知己而屈於不知)歡
罷念歸旋(師曰謂酒罷將歸念念/不忘盖惜別之意也)
　　　贈别賀蘭銛(鄭曰思/廉切)
黃雀飽野粟羣飛動荆榛(趙曰此比時/人之蹇淺也)今吾抱何恨寂
寞向時人(趙曰此傷賀/蘭而問之)老驥倦驤首(洙曰騏驥逢伯樂之/知􁑼首長鳴〇趙曰)
(暗使戰囯䇿汗明見春申君曰夫驥之齒至矣服塩車而上太行/漉汗灑地白汗交流而不能上伯樂遭之下車攀而哭之解紵衣)
(以幕之驥於是俛而噴仰而鳴聲造於天仰見/伯樂之知己也今云倦則以無伯樂而倦也)蒼鷹愁易馴
(趙曰權翼慕容垂由鷹飢則附人飽/則髙飛今云愁則以苟於食養而愁)髙賢丗未識固合嬰飢
貧國歩𥘉返正(洙曰時𥘉/復京師)乾坤尚風塵(洙曰史思明/猶鴟張河朔)悲歌
鬢髮白逺赴湘吴春我戀岷下芋君思千里蓴生離
與死别自古鼻酸辛(洙曰岷山之下沃懋下有踆鴟至死不/飢師古曰踆鴟羊也千里蓴羹未下塩)
(䜴楚詞悲於生别離髙唐賦孤子寡婦寒心酸鼻〇師曰黃雀物/之微者一饱之外則無所求蒼鷹飢則隨人飽則揚去馴狎也甫)
(自喻如老驥倦舉首以求人知賀蘭如飢鷹側翅隨人故云易馴/自古賢士君不見知未免嬰累乎飢貧何獨賀蘭乎國歩𥘉反正)
(謂肅宗收復京師乾坤尚風塵謂史思明尚吞噬相衛悲歌鬢髮/白爲國家憂也逺赴湘吴春謂甫移居䕫州旣而下峽適荆吴岷)
(山蜀中之山地産芋魁可以充糧凶年不能飢甫旣去蜀故戀岷/山之芋吴地出蓴菜鱸魚昔張翰吴人也在洛守官忽思蓴菜遂)
(去官而歸賀蘭在蜀故思吴中之/蓴舉其物則思其人相思故也)
　　　别董頲(鄭曰他/預切)
窮冬急風水逆浪開㠶難士子甘㫖闕不知道里寒
(洙曰急於養父母/故不知道里寒)有求彼樂土(洙曰詩適/彼樂土)南適小長安(趙/曰)
(光武紀注曰小長安故城在今鄧州公今詩言逆/浪開㠶若在潭州言之逆浪則往衡州而南矣)别我舟檝去
覺君衣裳單素聞趙公節兼盡賔主歡已結門廬望
無令霜雪殘(趙曰趙公必知鄧州也董以甘旨之闕離母而往/鄧故用母主事齊王孫賈之母謂賈曰汝朝出而)
(晚來則吾倚門而望無令/霜雪殘則囑其早歸也)老夫䌫亦解(鄭曰䌫盧瞰切〇蘇/曰山濤帖曰子幾日)
(掛席東下老夫得風亦/解䌫矣乍别冝㥀重)脫粟朝未餐(洙曰脫粟言脫其榖而已/未至於精細也〇夢符曰)
(右按前漢公孫洪傳洪食一肉脫粟/飯顔師古曰才脫粟而已不精鑿也)飄蕩兵甲際幾時懷
抱寛(蘇曰王逸少曰懷祖不來寒食俯至天氣晴明不/見容貌使吾幾時寛此懷抱〇蘇曰閤下有此帖)漢陽
頗寧静(洙曰漢陽軍也在岳陽/〇鄭曰漢水之陽也)峴首試考槃(鄭曰峴胡典/切山名在㐮)
(陽縣東十里〇洙曰詩考槃在澗峴首山也〇趙曰峴/首在㐮州與鄧州相近公因董君之往鄧故語及之)當念著
白帽采薇青雲端(洙曰管寧不應州郡之辟常着白帽〇趙/曰公甞使云白㡌應須似管寧考之本傳)
(云常着皂帽而杜佑通典作白帽豈今國志誤耶采薇則四皓之/事也〇師曰孝子薦其甘㫖董以甘㫖有闕急於奉親故不知道)
(里之寒小長安乃成都也明皇幸蜀後改爲西京故云小長安或/曰胤陽縣有小長安故城在今鄧州南陽郡西趙公守此故董適)
(此以謁之巳結門廬望言親老倚門望之也漢陽軍在岳陽甫以/此地寕静欲寄居之故云試考槃考槃成其樂也峴首山名昔管)
(寕不應辟命甞著/白帽甫欲効之)
分門集註杜工部詩卷第二十
分門集註杜工部詩卷之二十一
　送别下　律詩八十首
　　　奉送郭中丞兼太僕卿充隴右節度使三十
　　　　韻(鮑曰郭英乂也至德三載/加隴右節度使傳與詩合)
詔發西山將(洙曰辛慶忌賛曰秦漢巳/來山東出相山西出將)秋屯隴右兵(洙曰/屯一)
(作營唐書郭英乂傳英乂知運之季子至德𥘉肅宗興師朔野英/乂以將門子特見任用遷隴右節度使〇趙曰英乂先爲秦州都)
(督乃加隴右節/度使故公詩云即非/山西之出將事○鄭曰屯越渾反聚也)凄凉餘部曲(趙曰秦州/部曲也)燀
赫舊家聲(洙曰燀一作烜齒善切謂知運先朝亦爲隴右節度/使也宋鮑昭東武吟將軍旣即丗部曲亦空存漢光)
(武紀註大將軍營有五部部有三校尉部下有曲曲有軍候一人/李廣行無部曲行軍司馬子長報任少卿書曰李陵旣生降頽其)
(家/聲)鵰鶚乗時去(洙曰見鵰鶚在秋天註/○師曰言得時則駕也)驊騮顧主鳴(趙/曰)
(鵰鶚驊騮所以美英乂也〇師曰/言戀王室也忠臣之志不忘於君)艱難須上策容易即前
程(鄭曰易以䜴切〇洙曰策策略也容易猶無/難也言其功名策略足以自取冨貴無難)斜日當軒蓋
髙(洙曰一/作歸)風卷斾旌(修可曰蓋用夏侯湛禊賦㣲雲承軒/清風捲斾也○師曰髙風八月也)松悲
天水冷(洙曰天水郡漢武元鼎三年置秦州地/記云郡前湖水冬夏無増因以名焉)沙亂雪山淸
(洙曰後漢明帝紀祁連山名也即天山也一名雪小今名折/羅漢山在伊州北○沈曰其山至髙冬夏有雪故亦曰雪山)和虜
猶懷恵(洙曰和知好/也惠恩惠也)防邊不敢驚(趙曰指言吐蕃也至德/二載使使來請賦且修)
(好後又/請和)古來於異域鎮靜示專征(洙曰專征請受斧鉞之/賜得專征討○趙曰言)
(待之以靜不時撓之示之/以有必征其侵叛之理也)燕葪奔封豕(洙曰葪縣燕之所都/前志云秦舉兵㓕燕)
(葪左傳昭王在隨申句胥如秦乞師曰呉爲封豕長蛇以荐/食上國言呉貪害如虵豕封大也豕之性善突故取喻禄山)周秦
觸駭鯨(洙曰按新史禄山之亂英乂授蔡州都督隴右棌訪使/賊將髙嵩擁兵入汧隴英乂僞勞之旣而伏兵發盡虜)
(其衆駭鯨言若鯨魚之駭難禦也陳琳撽云若駭鯨觸細網言易/決也○趙曰天寳十四載禄山反幽州䧟河北十二月䧟東京明)
(年䧟京師此所謂奔突/幽葪而觸冐周秦也)中原何慘黷餘孽尚縱横(洙曰文/選上慘)
(下黷注慘不登貌也哀江南賦茫茫慘黷殘孽餘㓂也/餘作遺〇趙曰禄山旣弑慶緒爲㓂此所謂尚縱横也)箭入昭
陽殿(洙曰箭檄書箭也○趙/曰言禍亂及於宫中也)笳吟細柳營(洙曰笳者胡人/捲蘆葉吹之以)
(作樂也故曰胡笳張愽望入西域傳其法於西京李延年更造新/聲二十八解以爲武樂有出塞入塞柳楊等十曲細柳營周亞夫)
(軍營也○趙曰細柳周亞夫之營任長/安笳哈細柳言胡人之笳乃在漢營也)内人紅䄂泣王子白
衣行(趙曰言是王子以避亂之故隱迹/爲白衣而行也非是天子行幸)宸極妖星動(洙曰/虞翻)
(别傳日仰瞻宸極劉越石表宸極失御/〇趙曰妖星凡二十一見晉天之志)園陵殺氣平(洙曰陵/一作林)
(〇趙曰言殺氣/與園陵平也)空餘金椀出(洙曰椀一作盌光武紀赤眉焚/西京宫室發掘園陵注園謂山)
(墳金枕出見早時金椀出人間註/〇趙曰漢武事有持金椀賣於市)無復繐帷輕(時曰繐須銳/切〇洙曰魏)
(武帝遺令云吾婕妤數人著於銅雀臺堂上施六尺床/張繐帷謝玄暉詩繐惟飄井幹此言賊凌暴園陵也)毀廟天
飛雨焚宫火徹明(洙曰項羽入咸陽殺秦降王子嬰燒其宫/室火二月不㓕○蘇曰周盤龍焚紫翠宫)
(綺羅經火/徹明不滅)罘罳朝共落(鄭曰罘旁尤切罳新/兹切朝陟遥切旦也)棆桷夜同傾(洙/曰)
(言賊焚毀宗廟及宫室漢書註師古曰罘罳謂連闕曲閤也以覆/重列垣墉之處其形罘罳一曰屏也東觀元壽二年盜賊並起潘)
(燒茂陵都邑火見未央宫〇蒼舒曰右按詩方斵是䖍註椹謂之/䖍升景山棆林木取松栢易直者斵而遷之正於椹上以爲桷也)
三月師逾整群胡勢就烹瘡痍親接戰勇决冠垂成
(鄭曰冠古玩切〇洙曰此言英乂躬冒矢石功冠垂成垂成猶欲/成也〇趙曰此㣲言英乂之敗而激其再立功也是年二月李光)
(弼敗安慶緒于太原而是時英乂戰于武/功敗績故有瘡痍之譬且言其功垂成也)妙譽期元宰(趙曰/美其)
(可爲/相)殊恩且列卿(趙曰言其兼/太僕卿也)幾時回節鉞戮力掃
攙搶(鄭曰上初街下楚耕切〇洙曰成十三年傳戮力同心釋/文云攙搶妖星也前漢天文志石氏見攙雲如生甘氏不)
(出三月乃生天搶石氏見搶雲如馬甘氏不出三月乃生天攙謝/宣逺子房詩鴻門銷薄蝕垓下隕攙搶○蘇曰言與諸公戮力掃)
(攙搶社稷一日重/正我輩光前冠後)圭竇三千士(洙曰儒行儒有篳門圭竇註/門旁窬穿牆爲竇如圭僖二)
(十四年秦伯送衞於晉三千人實紀綱之僕〇修可曰左傳襄十/年王叔之宰曰篳門圭竇之人而皆陵其上杜預註云篳門柴門)
(圭竇小戸穿壁爲戸上銳下方/狀如圭焉禮記儒行之語義同)雲梯七十城(洙曰雲梯攻城/具髙長上與雲)
(齊可依雲而立所以攻敵之城中宋王令公輸作雲梯以攻宋墨/子設守宋之備九攻而墨子九却之〇趙曰公輸狂作雲梯以攻)
(宋公詩有云蒼芒城/七十流落劒三千)恥非齊說客(鄭曰說輸芮切○洙曰酈/生甞爲說客馳使諸侯漢)
(王使說齊王田廣廣罷歷下兵守與漢通和與生日縱/酒淮隂侯乃夜謀度兵襲齊齊以酈生賣己遂烹之)甘似魯
諸生(洙曰漢叔孫通傳臣願徴魯諸生與臣弟子共起朝儀〇/趙曰公自言也盖以謂圭竇之貧士尚有三千而下七十)
(城亦有爲雲梯之具者如我曽無說客之談時爲諸生之事而巳/盖自責其無𥙷於戰也齊說客謂酈食其下齊七十城魯諸生出)
(叔孫通傳通/所願徴者也)通籍㣲班忝(洙曰此公自言得通朝籍也㣲班/言位下也前漢元帝紀令從官給)
(事宫司馬中者得爲大父母父母兄弟通籍籍者爲三尺竹牒記/其年紀名字物色縣之宫門案省相應乃得入也謝玄暉詩旣通)
(金閨/籍)周行獨坐榮(鄭曰行胡岡切〇洙曰詩寘彼周行箋云/周之列位也後漢宣秉拜御史中丞光武)
(特詔御史中丞與司隷校尉尚書令會同並專/席而坐故京師號曰三獨坐時英乂爲中丞)隨肩趨漏刻
(蘇曰漢宣帝置行/刻漏賜十郡列卿)短髮寄簮纓(洙曰寄/一作愧)徑欲依劉表(洙/曰)
(魏志王粲傳粲以西京擾亂/皆不就辟乃之荆州依劉表)還疑厭禰衡(洙曰還疑一云能/無後漢文苑傳禰)
(衡字正平孔融愛衡材數稱述於曹操操欲見之而衡素相輕疾/不肯往操懷忿而以其材名不欲殺之送與劉表表及荆士大夫)
(先服其才名甚賔禮之後復侮慢表表恥不能容以/江夏太守黃祖性急躁故送衡與之卒爲祖所殺)漸衰那此
别忍淚獨含情(蘇曰劉機含情/忍淚夜起薊門)廢邑狐狸語(洙曰襄十/四年傳南)
(鄙之田狐狸所/居豺狼所噑)空村虎豹爭(洙曰空村言無居人虎/豹爭盗賊縱横故也)人頻
墜塗炭(洙曰仲虺之詰有夏昏德民墜/塗炭言民之危險若蹈泥墜火)公豈忘精誠(鄭曰/忘無)
(放/切)元帥調新律前軍厭舊京(鮑曰謂廣平王/將復京師也)安邊仍扈
從(鄭曰才/用切)莫作後功名(洙曰莫作一云無使時伐宗爲元帥期/於收復公勉郭令立功名無後衆人也)
(○趙曰時代宗以廣平王𥘉爲元帥張子儀副之新律是師律之/律舊京指言長安更云仍扈從則望長安收復而車駕復還也〇)
(師曰前軍壓舊京言前軍巳收京而鎮壓/之尚頼諸將安邊扈駕此勉郭公之辭)
　　　奉送嚴公入朝十韻
鼎湖瞻望逺(洙曰見先帝弓劒逺註○趙曰前漢郊祀志黃帝/采首山銅鑄鼎於荆山下鼎旣成龍有垂胡􁑛下)
(迎後由因名/其處曰鼎湖)象闕憲章新(洙曰陸佐公石闕銘以爲象闕之/制其來巳遠春秋設舊章之教經)
(禮垂布/憲之文)四海猶多難中原憶舊臣與時安反側自昔有
經綸感激張天歩(洙曰劉越石詩鄧生/何感激千里來相求)從容靜塞塵南
圖回羽翮(洙曰莊子大鵬九萬里而圖南○/趙曰言嚴公入朝如鵬之圖南也)北極捧星辰漏
鼔還思晝宫鸎罷囀春空留玉帳術(趙曰唐藝文志有/玉帳經一卷盖兵)
(書/也)愁殺錦城人(趙曰人思/戀之也)閣道通丹地(洙曰禁中謂之/彤庭言丹地也)
(張正見艶歌執戟趨/丹地豐貂入建章)江潭隱白蘋(洙曰柳渾詩汀洲採白蘋/○趙曰公自言也草堂近)
(百花潭故曰江潭爾雅/曰萍之大者曰蘋也)此生那老蜀不死㑹歸秦公若登
台輔臨危莫愛身(洙曰言當殺身以成仁○/趙曰所謂贈人以言也)
　　　奉濟驛重送嚴公四韻
逺送從此别靑山空復情幾時盃重把昨夜月同行
列郡謳謌惜三朝出入榮(洙曰三朝武仕/明皇肅伐也)江村獨歸處(洙/曰)
(一作/去)寂寞養殘生
　　　奉送韋中丞之晉赴湖南
寵渥徴黃漸(洙曰前漢循吏傳黃霸爲頴川太守戸/口歳増治爲天下第一徴守京兆尹)權冝借
㓂頻(洙曰見河内猶/冝借㓂侚註)湖南安背水(洙曰韓信破/趙反背水陣)峽内憶行
春(洙曰後漢鄭弘傳太守行春任彦升詩涿令行春返冠盖溢川/坻謝夷吾傳行春乗柴事○趙曰言公離此而公有所懷恨也)
王室仍多故蒼生倚大臣(蘇曰晁錯云天下蒼生全倚大臣/安養鼎鼐調羹手不可容易錯動)
還將徐孺榻處處待髙人(洙曰陳蕃爲/徐稚下榻)
　　　留别賈嚴二閣老兩院𥙷闕(洙曰得聞字嚴武/賈至按新書公家)
(寓鄜彌年囏窶/詔許公自往視)
田園須暫往(魯曰陶淵明歸去來田園將蕪胡不歸〇/師曰甫家在鄜詔許公視之故云須暫往)戎馬
惜離群(洙曰老子戎馬生於郊礼記一羣/索居〇師曰惜離羣言惜别也)去逺留詩别愁
多任酒醺一秋常苦雨今日始無雲(沈曰言/雨歇也)山路晴
吹角那堪處處聞(洙曰處處聞/言所在有兵)
　　　送賈閣老出汝州(鮑曰按紀二年九節度師潰汝/州刺史賈至奔干襄鄧而傳不)
(書隱之也/紀與詩合)
西掖梧桐樹空留一院隂(洙曰喻賈之德猶足庇覆一院/也〇趙曰賈至歷中書舎人而)
(中書省在月華/門西故曰西掖)艱難歸故里去住損春心(師曰言奔走之/勞而减少年之)
(心/也)宫殿靑門隔(洙曰靑門長安東城門也邵平種/瓜靑門外隔靑門謂賈出汝州)雲山紫
邏深(洙曰邏塞也取廵羅之義〇趙曰王立之云九域圖汝州/有紫邏山故云〇鄭曰邏郎佐切寰宇記汝州廢臨汝縣)
(紫邏川以邑城南臨/汝水兼以名爲邑)人生五馬貴(洙曰見五馬有光輝註〇/趙曰漢官儀太守五馬盖)
(天子六馬而/諸侯五馬也)莫受二毛侵(彦輔曰潘岳秋興賦予生三十有二/始見二毛班白也○師曰昔王羲之)
(出守永嘉夜别五馬後人皆援爲太守故事/人生五馬之貴亦在少年衰老不足貴也)
　　　暮春江陵送馬大卿公恩命追赴闕下
自古求忠孝名家信有之(洙曰後漢韋彪議曰求忠臣必於/孝子之門註孝經緯之文也晉卞)
(壼拒蘇峻力疾戰死三子見父没相隨赴賊同時見害徴士/翟湯聞之歎曰臣死於君子死於父忠孝之道萃於一門)吾賢
冨才術此道未磷緇(洙曰論語磨而/不磷涅而不緇)玉府標孤映(洙曰/北山)
(移文髙/霞孤映)霜蹄去不疑(趙曰使莊子馬/蹄可以踐霜雪)激揚音韻徹(洙曰/文選)
(神氣激揚又音/声悽以儌揚也)籍甚衆多推(洙曰陸賈游漢庭名声藉甚註/言狼籍甚梁彦升云客游梁朝)
(則声華/籍甚)潘陸應同調(洙曰謝霊運詩誰謂古今殊異代可同/調晉陽秋曰潘陸之徒有文質而宗師)
(不異〇趙曰潘則/潘岳陸則陸機)孫呉亦異時(洙曰孫武呉起〇趙曰言/時異時而巳又相同也)北
宸徴事業南紀赴恩私(洙曰詩滔滔江/漢南國之紀)卿月昇金掌(洙/曰)
(洪範卿士惟月註卿士各有所掌如月之有别上官儀詩班籍始/燕歸金掌露𥘉晞〇趙曰卿月指馬大卿也昇金掌譬近於顯要)
(金掌者金錮仙人/捧露盤之掌也)王春度玉墀(洙曰春秋之文王次春〇趙/曰言馬大卿春時在天子之)
(玉墀/也)薫風行應律(洙曰詩南風之薰/兮禮八風從律)湛露即歌詩(趙曰/湛露)
(天子燕諸侯之詩言方/夏𥘉即有殊恩之命矣)天意髙難問人情老易悲樽前江
漢闊後會且深期
　　　季夏送郷弟韶陪黃門從叔朝謁(鄭曰從/才用切)
令弟尚爲蒼水使(趙曰呉越春秋禹登衡岳血白馬以祭夢/見赤綉衣男子稱玄夷蒼水使者曰聞帝)
(使文命于斯/故求候之)名家莫出杜陵人(洙曰杜陵有南/北杜最爲名家)比來相國
兼安蜀(洙曰杜鴻漸以相國入蜀平崔/旰之乱尋表旰爲節度使還朝)歸赴朝廷巳入秦
捨舟策馬論兵地(趙曰以同行二人/所以可論兵矣)拖玉腰金報主身
(洙曰西征賦拖鳴玉以出入禁門腰金帶也〇鄭/曰拖託何切曵也〇趙曰專言/叔父黃金也)莫度淸秋吟
蟋蟀(洙曰潘安爲黃門作秋/興賦云蟋蟀鳴乎軒屏)早聞黃閣畫麒麟(洙曰見/扈聖登)
(黃閣并今代麒麟閣註○趙曰漢武帝盡功臣於麒麟閣上也〇/師曰時崔旰成都作乱杜鴻漸以黃門侍郎領相職入蜀平其亂)
(遂還朝故有相國安蜀歸朝入秦之語子美勉鴻漸/莫空度時節淹留於蜀皂歸論功畫象于麒麟閣也)
　　　送梓州李使君之任(魯曰故陳拾遺射/淇人也篇末有云)
籍甚黃丞相能名自潁川(洙曰前漢循吏傳黃覇字次公宣/帝下詔曰制御史其以賢良髙第)
(楊州刺史霸爲潁川太守咸稱神明治爲天下/第一前後今年郡中愈治声名籍甚後爲丞相)近㸔除刺史(洙/曰)
(前漢景帝紀註凡言/除除故官就新官也)還喜得吾賢五馬何時到(洙曰古陌上/桑羅敷行使)
(君從南來五/馬立踟蹰)雙魚會早傳(趙曰嘱李使君早寄書也古樂府/客從逺方來遺我雙鯉魚呼兒烹)
(鯉魚中有尺素書〇師曰昔王羲之守永嘉庭/列五馬此二句言使君幾時到任早寄書逹甫)老思笻竹杖(洙/曰)
(一云笻杖拄漢張騫在大夏時見/笻竹杖云賈人市之於身毒國)冬要錦衾眠(洙曰漢朱寵爲/太尉家貧布佊)
(帝聞之賜錦𬒳〇趙曰公從李使君要此二物也笻竹蜀中所出/蜀都賦天笻竹縁嶺註云中實而髙節可以作杖錦衾雖是錦𬒳)
(而字出詩錦衾爛兮/蜀中有錦故公及之)不作臨岐恨(洙曰陳隂鏗送始興王詩/背飛傷客念臨歧憫聖情)唯
聽舉最先(洙曰京房㪯最當/迁註以課最𬒳㪯)火雲揮汗日(洙曰潘安仁詩/朝想慶雲㒷夕)
(遟白日移揮汗辝中宇登城臨清池淮南子旱雲煙火生〇趙/曰隋盧思道納凉詩火雲赫而四㪯史記云臨溜揮汗如雨)山
驛醒心泉遇害陳公殞(洙曰子昻後爲縣令叚/簡收繫憂憤死獄中)于今蜀
道憐君行射洪縣爲我一澘然(洙曰射洪属梓州〇鄭/曰澘師姦切涕流皃)
　　　送陵州路使君赴任
王室比多難(鄭曰比/毗至切)髙官皆武臣(洙曰時方急於賞功故/武臣在髙位〇蘇曰宋)
(鍼近丗兵戈優優而髙爵厚禄皆武官髙牙大斾金/紫煌煌駭人耳目我輩頭白作呤局官復何益哉)幽燕通使
者(洙曰時安史之乱/平而幽燕路通矣)岳牧用詞人國待賢良急君當拔擢
新佩刀成氣象(洙曰晉書吕䖍爲刺史有佩刀相者曰以三/公可服䖍乃贈别駕王洋曰苟非其人刀或)
(爲害卿有公輔/之量故相与也)行盖出風塵(趙曰時方吐蕃之乱而刺史之/盖出風塵以往也○程曰早盖)
(行春指路/使君也)戰伐乾坤破(洙曰所在/殘敝也)瘡痍府庫貧(洙曰軍用/匱乏急也)
(○鄭曰瘡𥘉莊反/傷也下延知切)衆寮冝潔白萬役但平均(蘇曰元興曰/今丗事若此)
(諸公冝絜正廉自不可斈日前貪饕又王子敬万民徭役冝利/使平均自无怨謗○趙曰四句以戒其爲政可謂贈人以言矣)霄
漢瞻佳士(蘇曰張景陽近数佳士致身在於霄漢之上可謂當/丗表儀○趙曰指路君其爲太守自此而迁擢當在)
(霄漢/矣)泥塗任此身(趙曰公/自言也)秋天正揺落回首大江濵
　　　江亭王閬州筵餞蕭遂州(洙曰一云閬州王使/君江亭餞䔥遂州)
離亭非舊國(洙曰莊子舊囯/舊都望之悵然)春色是他郷老畏歌聲
断(洙曰一/作短)愁從舞曲長二天開(洙曰一/作悲)寵餞(洙曰後漢蘇/章順帝時迁)
(冀州刺史故人爲清河太守章行郡按其姦贓乃請太守爲設酒/殽陳平生之好甚歡太守喜曰人皆有一天我獨有二天章曰今)
(夕蘇孺文与故人飲私恩也明日冀/州刺史案事公法也遂㪯正其罪)五馬爛生光(洙曰古陌上/桑羅敷行使)
(君從南來五馬立踟蹰使/君自有婦羅敷自有夫)川路風煙接(洙曰謝玄暉詩馳驛不/可接何况隔兩郷風煙)
(有鳥路江漢无限梁○趙/曰閬州与􁈧州相接也)俱冝下鳯凰(洙曰黄霸爲頴川太守/是時鳯凰神爵数集郡)
(國潁川〇師曰閬与遂皆属蜀道故云川路風煙接昔䔥史王喬/皆神仙人也䔥与秦女跨鳯而去喬亦飛乗雙鳬今云俱冝下鳯)
(凰豈非皆/不凡欤)
　　　送鮮于萬州遷巴川(趙曰鮮于名炅仲通之子也/廣德中爲尚書都官即自將)
(相公卿无不相/厚皆稱交友)
京兆先時傑(趙曰京兆者炅父仲通天宝末爲京兆尹弟叔明/乾元中亦爲之長安歌曰前尹赫赫具瞻允若後)
(尹熈熈具/瞻允斯)琳琅照一門(洙曰甫有贈鮮于京兆詩晉史忠孝萃/一門○安石曰丗說有人詣王太尉遇)
(王安豐大將軍丞相在坐别屋見季胤平/子逺語人曰今日之行觸目見琳琅珠玉)朝廷偏注意(洙曰/天下)
(安注意/於相)接近與名藩(趙曰自万迁/巴故云接近)祖帳維舟数(洙曰䟽廣/傳設祖道)
(供/帳)寒江觸石喧㸔君妙爲政他日有殊恩(洙曰蜀都賦/觸石吐雲)
　　　潭州送韋貟外牧韶州(洙曰迢或/云韋適)
炎海韶州牧風流漢署郎分符先令望(洙曰鮑明逺/將以分符竹)同
舎有輝光(洙曰直不疑爲郎爲同舎郎疑取金○趙曰公/亦是貟外郎故於韋貟外可謂之/同舎矣)白首
多年疾秋天昨夜凉洞庭無過鴈書䟽莫相忘(趙曰/言自)
(洞庭而往𬒳雖无過鴈以寄書/去而彼中書音信却不可忘也)
　　　潭州留别杜貟外院長(洙曰韶州/刺史韋迢)
江畔長沙澤(洙曰/作驛)相逢䌫客舡大名詩獨歩小郡海
西偏(趙曰言子美獨歩曹子建与楊德祖書曰仲/宣獨歩於漢南小郡者韋君自謂韶州也)地濕愁飛
鵩(洙曰賈誼爲長沙王太傳以長沙卑濕但自傷悼以爲壽不/得長迺爲鵬賦有鵩飛入誼舎止於坐隅鵩似鴞不祥鳥)天
炎畏跕鳶(洙曰馬援曰吾在浪泊西里聞虜未㓕時下/僚上霧毒氣董蒸仰視飛鳶跕跕墮水中)去留俱
失意把臂共澘然(蘇曰徐璿至固陵下馬把臂/兩意澘然乆之乃揮涕分首)
　　　奉送王信州崟北歸
朝廷防盗賊供給愍誅求下詔選郎署傳聲典信(洙/曰)
(一作/能典)州(趙曰信州乃/䕫州見唐志)蒼生今日困天子嚮時憂井屋有煙
起瘡痍無血流(趙曰追言天子前時以蒼生之困而選王君爲/守其效見於井邑有煙則逃亡復業矣瘡痍無)
(血則誅求/不再矣)壤歌唯海甸(趙曰擊壌之歌也唯海/甸則時淮海無虞也)畫角自山樓
白髪寐常早(趙曰公/自言也)荒榛農復秋(趙曰言荒年之/後又復有秋矣)解龜
踰卧轍(洙曰謝靈運𥘉去郡牽絲及元興解龜在景平侯霸爲/臨淮太守𬒳徴百姓攀轅卧轍不許去○趙曰以徐孺)
(子自比而指王崟爲陳蕃也言崟相待如陳蕃之/見孺子則潁川將何以酬之乎潁川陳氏郡號也)遣騎覔扁舟
(洙曰劉眞長遣騎覔張孝/廉舡見晉書扁舟小舟也)徐榻不知倦(洙曰陳蕃爲徐孺/子下榻去則懸之)潁川
何以酬塵生(洙曰一/作生塵)彤管筆(洙曰詩彤/管有煒)寒膩黒貂裘(洙/曰)
(蘇秦有/黒貂裘)髙義終焉在斯文夫矣休別離同雨散(洙曰/曹子)
(建風流雲散一别如/雨劉孝標煙飛雨散)行止各雲浮(洙曰劉越石詩功業未及建/夕陽忽西流時哉不我與去)
(矣若/雲浮)林熱鳥開口江渾魚掉頭(鄭曰掉徒弔切○趙/曰此言離别之景)尉佗
雖北拜(鄭曰尉紆勿切〇洙曰陸賈傳時中囯𥘉定尉佗平南/越因王之髙祖使賈賜佗印爲南越王尉佗魋髻箕踞)
(見賈賈因說佗君王且郊迎北面稱臣於是佗廼蹶然起坐謝賈/卒拜佗南越王今稱臣奉漢約歸報髙祖大恱廼拜賈爲太中大)
(夫)太史尚南留(洙曰見周南/大史公註)軍旅應都息寰區要盡收
九重思諌諍八極念懷柔徙倚瞻王室從容仰廟謀
故人持雅論絶塞豁窮愁(趙曰故人指王信州也言聞王/信之論則可以豁其旅寓之愁)
(也)復見陶唐理甘爲汗漫遊(洙曰神仙傳盧敖見一士曰/吾與汗漫期於九垓之外○)
(趙曰言旣復唐堯之化則無心從官而甘爲方外之士也汗漫遊/祖出淮南子載若士謂盧敖曰吾將与汗漫遊於九垓之上舉臂)
(竦身而遂入雲中也○師曰張景陽七命曰爾乃踰天垠越地隔/過汗漫之不遊躡張亥之末跡注汗漫能遊天者也李善曰淮南)
(子云若士曰吾汗漫遊於九垓之上若士舉臂竦身而遂入雲中/并屋有煙起言民獲安居飽食也瘡痍無血流無賦歛以横索也)
(解龜言任滿解龜印也子美爲拾/遺今見斥逐故云塵生彤管筆)
　　　奉送蘇州李二十五長史丈之任
星拆台衡地(趙曰中台星拆張華見誅而今云星拆則李二/十五丈父必是台輔貴人而有此事惜乎無所)
(考)曾爲人所憐(洙曰前漢五行志成帝時歌謡曰邪徑敗良/田䜛口亂善人桂樹花不實黃爵巢其顚故)
(爲人所羡今爲人所憐桂赤色漢家象華不/實無継嗣也王莽自謂黃家黃爵巢其顚)公侯終必復(洙/曰)
(閔元年傳畢萬筮仕於晉遇屯之比辛廖占之曰吉屯固比入吉/孰大焉其必蕃昌震爲士車從馬足居之兄長之母覆之衆歸之)
(六躰不易合而能固安而能殺公/侯之卦也公侯之子孫必復其始)經術竟相傳(洙曰韋賢少子/玄成復以明經)
(歷位至/丞相)食德見從事(洙曰易食舊德/或從王事無成)克家何妙年(洙曰/蒙九)
(二子克家曹植表曰終軍以妙年使越潘岳楊中武/誄子以妙年之秀〇趙曰言李公自妙年巳克家矣)一毛生鳯
穴(夢符曰右按南史謝起宗父鳯超宗好斈有文辭盛傳名譽新/安王子鵉母殷淑儀卒超宗作誄奏之帝大嗟賞謂謝莊曰超)
(宗殊有鳯毛/靈運復出)三尺獻龍泉(洙曰漢髙祖提三尺取天下師古/曰三尺劒也越絶書楚王召風湖)
(子令之吴越見歐治子干將使之鑄劒三枚一曰龍泉楚王問何/謂龍泉對曰龍泉狀如登髙山臨深淵晉鄭聞此劒求之不得後)
(漢肅宗賜諸尚書劒特以寳劒自爲名/以尚書韓稜淵深有謀故得楚龍泉)赤壁浮春暮(洙曰孫/權將周)
(瑜敗曹操於烏林赤壁〇趙曰/言赤壁以形容其所經之地也)姑蘇落海邊(洙曰越絶書曰/闔廬起姑蘇臺)
(三年聚材五年乃成髙見三百里〇趙曰言/李丈往任蘇州矣有姑蘇臺故州以得名)客間頭最白惆
悵此離筵
　　　湖中送敬十一使君適廣陵
相見各頭白其如離别何幾年一㑹面今日復悲歌
少壯樂難得(蘇曰梁瑝在囚歎曰少壯唯難/得樂事坡又云此言真可書紳)歳寒心匪他
氣纒霜匣滿(趙曰言在匣/中而氣騰矣)氷置玉壷多(洙曰樂府清如/玉壷氷○趙曰)
(言心之/清也)遭亂實漂泊濟時曽琢磨形容吾校老膽力
爾誰過秋晚岳增翠風髙湖湧波(趙曰魏文帝浮淮/賦云驚風泛湧波)騫
騰訪知已淮海莫蹉跎
　　　巫山縣汾州唐使君十八弟宴别兼諸公携
　　　酒樂相送率題小詩留于屋壁
卧病巴東乆(洙曰郭璞江/賦巴東之峽)今年強作歸故人猶逺謫(趙/曰)
(故人指唐/使君也)兹日倍多違接宴身兼杖聽歌涙滿衣諸公
不相棄擁别借光輝
　　　章梓州橘亭餞成都竇少尹(得凉新添/字)
秋日野亭千橘香玉柸錦席髙雲凉主人送客何所
作(鄭曰/音佐)行酒賦詩殊未央衰老應爲難離別賢聲此
去有輝光預傳籍籍新京兆靑史無勞數趙張
　　　江亭送眉州辛别駕昇之(得蕪/字)
柳影含雲幕(洙曰一作重○趙/曰言幕之如雲也)江波近酒壷異方驚會
面終宴惜征途(趙曰曹子建詩/終宴不知疲)沙暖低風蝶天晴喜浴
鳬别離傷老大意緒日荒蕪(蘇曰孔孟傷别離/情悰惟傷老大)
　　　奉送蜀州栢二别駕將中丞命赴江陵起居
　　　衞尚書太夫人因示從弟行軍司馬位
中丞問俗畫熊頻(洙曰漢制刺史/車畫熊於軾)愛弟傳書綵鷁新(洙/曰)
(見上紱即朱/當隨綵鷁注)遷轉五州防禦使起居八座太夫人(洙曰後/漢以六)
(曹尚書并令僕二人謂之八座魏以五曹尚書二僕射合爲八座/宋与魏同隋以六尚書左右僕射合爲八座唐与同漢文紀注列)
(侯妻稱夫人列侯死子復爲列侯/乃得稱太夫人子不爲列侯則否)楚宫臘送荆門水白帝
雲偷碧海春與報恵連詩不惜(洙曰謝惠連/乃霊運之弟)知吾班鬢
㧾如銀(洙曰秋興賦班鬢彪以/承弁素髪䬃以垂領)
　　　送田四弟將軍將䕫州栢中丞命起居江陵
　　　節度陽城郡王衞公幕(洙曰一云蘷府送/田將軍赴江陵)
離筵罷多酒起地發寒塘回首中丞座(洙曰見周行/獨座榮注○)
(趙曰言田公所起發之地在䕫州寒塘也辭中/丞而行猶回首顧恋也御史中丞謂之獨座)馳牋異姓王(洙/曰)
(見八哀臨淮王詩注〇趙/曰漢有異姓諸侯王也)燕辭楓樹日(趙曰楚地多楓也/辭以言燕之去)鴈度
麥城霜空醉山翁酒遥憐似葛強(洙曰葛強山簡爱將/也㐮陽童謡曰㪯鞭)
(向葛強何如/并州兒是也)
　　　送蔡希魯都尉還隴右寄髙三十五書記(洙/曰)
(時哥舒翰入奏/勒蔡子先歸)
蔡子勇成癖(洙曰癖好著也如王濟馬癖和嶠錢癖杜預左/傳癖之義〇蘇曰張遼養勇銳成癖恃才業成)
(癡)彎弓西射胡(鄭曰射食亦切〇洙曰曹子建白馬篇宿昔/秉良弓楛矢何參差控弦破左的右發摧月)
(支○趙曰如前漢士/不敢弯弓而報怨)健(洙曰一/作男)兒寧闘死(洙曰丗說桓車騎使/健兒鼔行劫鈔〇趙)
(曰強健之兒也故對壯士盖自是今/日以黥面者爲健兒故斈者致疑耳)壯士恥爲儒(洙曰曹子建/詩名在壯士)
(籍不得中顧私酈食其傳沛公不喜儒諸客冠儒冠來者沛公輒/溺其中○趙曰如項羽目樊噲曰壯士也耻爲儒者義甚明如治)
(天下當用長槍大劒何用毛錐子/之類舊注引沛公溺冠事非矣)官是先鋒得材縁挑戰須
(鄭曰挑徒了切〇洙曰先鋒謂先師衆而行也鋒取鋒銳之義挑戰/挑之使戦也/如左氏之致師也漢髙祖紀項羽謂曹咎曰謹守成)
(臯即漢王欲挑戦慎勿与戦臣瓉曰/挑戰擿嬈敵求戦也古謂之致師)身輕一鳥過(余曰歐公詩/話云𥘉陳舎)
(人從易偶得杜集舊本文多脫誤至送蔡都尉詩身輕一鳥其下/脫一字陳公与數客各用一字𥙷之或云疾云落或云下莫能定)
(後得一善本乃是過字陳公嘆/服以爲雖一字諸君亦不能到)槍急萬人呼(洙曰言輕健如飛/鳥也季廣趫健人)
(目爲飛將/呼驚呼也)雲幕隨開府(洙曰幕府以幕爲府西京/雜記成帝設雲幕於甘泉)春城赴(洙/曰)
(一作/入)上都(趙曰此言哥舒之入奏也天宝十一載冬入朝今言/春城赴上都豈由冬末而渉春乎凡大將則有幕府)
(蓋以幕/爲府也)馬頭金匼匝(鄭曰上口荅下作荅切〇洙曰/右詩白馬黃金羈騘馬金絡頭)駞背錦
模糊(洙曰以駞負錦○趙曰駞之背負/物矣而以錦帕蒙之此之謂模糊)咫尺雪山路(洙曰/郭義)
(㳟志廣曰西域有白山通歳有雪亦名雪山班超賛曰定逺慷慨/專功西域坦歩葱雪咫尺龍沙注八寸曰咫咫尺者言不以爲逺)
歸飛西(洙曰一/作靑)海隅(洙曰言歸隴右〇趙曰謂希魯先勒還/隴右也言視雪山路如咫尺不以爲逺)
(故歸飛西/海隅也)上公猶寵錫(洙曰上公/哥舒翰)突將且前驅(趙曰上公指/哥舒猶有錫)
(命未已固當少留則蔡子突/將當往爲前駈以先歸也)漢使黃河逺(洙曰漢使張騫窮/河源〇趙曰翰爲)
(河西節度使/故云黃河逺)凉州白麥枯(洙曰漢桓帝童謡曰小麥青靑大麥/枯誰當穫者婦與姑丈夫何在西擊)
(胡〇趙曰言其/地言其時也)因君問消息(洙曰問/髙消息)好在阮元瑜(洙曰王/粲傳陳)
(留阮瑀字元瑜少受斈於蔡邕建安中都護曹洪欲使管記室瑀/不爲屈〇師曰哥舒翰開府儀同三司得自選幕府士希魯爲都)
(尉隷其麾下赴上都言隨哥舒入奏金匼匝乃金絡頭也駞背錦/模糊言以駞載錦入貢也咫尺雪山路不以路逺爲憚也西海隅)
(謂還隴右唐陳藏器本草云小麥秋種夏熟受四時氣足兼有寒/温麫熱麩冷冝其然也河渭以西白麥麪凉以其春種闕二時之)
(氣故也以地理志考之凉州正在河渭之西其出白麥盖土地所/冝時哥舒翰在凉遣子先歸歸期正白麥之熟甫因問髙適消息)
(適隨哥舒爲掌書記故比/之阮元瑜在乃存問之辭)
　　　送路六侍御入朝
童稚情親四十年(洙曰言相/得於緫角)中間消息兩茫然更爲後
㑹知何地忽漫相逢是别筵不分桃花紅勝錦(蘇曰/李夫)
(人病起南園桃花盛開李不恱武帝問其故李曰不分/桃花如錦惱人病眼帝感其言遂去其花爲一囯笑)生憎柳
絮白於綿劒南春色還無頼觸忤愁人到酒邊(趙曰/不分)
(生憎所以深言其紅白也皆俗語中字惟桃花之深紅絮之釅白/正是春色放蕩無所倚頼者也如此故翻是觸忤愁人断送令到)
(酒邊以散其愁○師曰甫与路侍御相得於緫角之時中間不得/消息未知後㑹在何處言今春色使人愁悶不若以酒消遣之)
　　　送何侍御歸朝(彦輔曰李梓州/泛舟筵上作)
舟楫諸侯餞(趙曰言章梓州/作泛舟之筵也)車輿使者歸(洙曰御史乃/使者〇趙曰)
(言何公/歸朝也)山花相映發水鳥自孤飛春日垂霜鬢天隅把
繡衣(洙曰漢御史/繡衣持斧)故人從此去(洙曰一/作逺)寥落寸心違
　　　魏十四侍御就弊廬相别
有客騎騘馬(洙曰見憲府舊乗騘注〇趙曰桓典爲御史常/乗騘馬人爲之語曰行行且止避騘馬御史故)
(公用以比/魏侍御也)江邊問草堂(洙曰公/所築也)逺尋留藥價(趙曰言逺來/見尋因留買)
(藥之/貲)惜别到文塲(趙曰公自以其居爲文塲矣杜預賛元凱/文塲稱爲武庫〇師曰留藥價言有所餽)
(也到文塲言/傾冩詩章也)入幕旌旗動(洙曰入王儉/幕爲蓮花池)歸軒錦繡香時應
念衰疾書跡及滄浪(洙曰跡一作䟽〇趙曰公便/自以其居爲漁父之滄浪也)
　　　送許八拾遺歸江寧覲省甫昔時甞客遊此
　　　縣於許生處乞瓦棺寺維摩圖様志諸篇末
詔許辭中禁慈顔到北堂(洙曰詩焉得萱草言樹之背注背/北堂也北堂母氏也一云天語辭)
(中禁家榮/赴北堂)聖朝新孝理(洙曰以孝/理天下)祖席倍輝光(洙曰祖席飲/餞也漢祖二)
(踈一云行/子倍恩光)内(洙曰一/作贈)帛擎偏重宫衣着更香淮隂淸夜
驛京口渡江航(洙曰淮隂京口皆江南地名/○鄭曰淮隂楚州京口潤州)春隔雞人晝(洙/曰)
(雞人宫中司曉者言許方/歸寕當隔雞人報曉爾)秋期鷰子涼(洙曰秋/期還也)賜書誇父
老壽酒樂城隍(洙曰一云竹引趨庭曙山添扇枕凉十年過/父老幾日賽城隍○薛曰右按古樂府前有)
(一樽酒主人行壽今日合來者皆令冨且貴欲令主人三萬歳終/歳不知老爲吏當髙遷賈市得萬倍桑蠶當大得主人冝子孫)
㸔畫曽飢渴追縱限(洙曰一/作恨)淼茫(鄭曰淼弭/沼切大水)虎頭金粟影
䄂妙獨難忘(洙曰虎頭維摩相也金粟釋有金粟也○修可曰/愷之字長康小字虎頭晉陵無錫人多才氣尤工)
(丹靑傳冩形勢莫不絶妙曽於瓦棺寺北殿畫維摩詰畫訖光耀/月餘日○師曰王洙注以虎頭爲維摩相大誤矣○薛曰右按王)
(簡栖頭陁寺碑金粟如來儀文殊戾止/發迹經曰净明大士是往古金粟如來)
　　　惠義寺園送辛貟外(新添)
朱櫻此日垂朱實郭外誰家負郭田萬里相逢貪握
手髙才仰望足離筵
　　　又送(新添)
雙峯寂寂對春臺萬竹青靑照(洙曰一/作送)客盃細草留連
侵坐軟殘花悵望近人開同舟昨日何由得並馬今
朝未擬迴直到綿州始分首江邊樹裏共誰來
　　　惠義寺送王少尹赴成都(分得新添/峯字)
苒苒谷中寺姢姢林表峯欄竿上處逺結構坐來重
騎馬行春徑衣冠起暮鍾雲門靑寂寞此别惜相從
　　　送翰林張司馬南海勒碑
冠冕通南極(洙曰通猶通西南夷○趙曰冠冕/指言張司馬南極指言南海之地)文章落上台
(洙曰謂相/囯製文)詔從三殿去(洙曰唐有三殿斈士○趙曰李翰林院/在麟德殿西廂束廊之後故曰三殿出)
(者言詔自翰林院經三殿而出也舊註云唐有三殿斈士何所據/而亂立名字邪〇師曰三殿謂蓬萊拾翠紫微是也斈士直殿故)
(詔從三/殿去)碑到百蠻開野館濃花發春帆細雨來(師曰二句/皆言春時)
(之/别)不知滄海上天遣幾時迴
　　　贈韋􁇔善别
扶病送君發自怜猶不歸秪應盡客淚復作掩荆扉
江漢故人少音書從此稀往還二十載歳晚寸心違
(蘇曰張季鷹秋日北園詩云旅途驚歳晚歸興與心違工部用語/補綴尤有工巧了不見痕迹後進可爲師範〇趙曰陸士衡文賦)
(吐滂沛/乎寸心)
　　　送韋郎司直歸成都
竄身來蜀地同病得韋郎(洙曰以避難奔走入蜀故言/竄身韋亦避難者故言同病)天
下兵戈滿江邊歳月長别筵花欲暮春曰鬢俱蒼(洙/曰)
(一云春鬢/色俱蒼)爲問南溪竹(洙曰一/云笋)抽梢合過牆(趙曰公自註/余草堂在成)
(都西郭則南溪者/又草堂傍近之名)
　　　送魏二十四司直充嶺南掌選崔郎中判官
　　　兼韋韶州
選曹分五嶺(洙曰見前雲山兼五嶺註〇趙/曰言崔郎中充嶺南掌選也)使者歷三湘
(洙曰顔延年三湘謂洞庭七澤藹荆牧注江湘沅水皆會巴陵洞/庭陂號爲三湘蓋謂三江〇趙曰言崔郎中出使歷三湘也三湘)
(之名按樂史寰宇記/云湘潭湘郷湘源)才美膺推薦(趙曰言魏爲人所/薦而爲判官也)君行
佐紀綱(洙曰左傳紀綱之僕〇趙曰言/魏君之行崔佐君之紀綱也)佳聲期(洙曰一/作斯)共逺
(趙曰魏崔皆著/佳聲而共逺矣)雅節在周防明白山濤鑒(洙曰山濤典選/吏部並得其才)
(再居十餘年一官闕輒啓數人甄拔人物各爲題目/稱爲山公啓事〇趙曰戒魏公之佐選事當以公也)嫌疑陸賈
裝(洙曰陸賈說尉佗佗賜賈槖中裝直千金佗送亦千金〇趙曰/又戒之以廉也今魏君往嶺南充掌選判官苟有千金之裝如)
(陸賈則爲/嫌疑矣)故人湖外少(趙曰故人湖外客此是韋迢詩/金句公改一字而精神健矣)春日
嶺南長(蘇曰謝孚竄嶺外春日語客曰昔年洛下長歌痛飲唯/嫌日短今窮居嶺南偏覺日長要黒不能吾其柰何予)
(因有感書/示翟夫子)慿報韶州牧新詩昨寄(洙曰一/作夜)將
　　　送楊六判官使西蕃
送逺秋風落(師曰八月風髙/九月風梢帖落)西征海氣寒帝京氛祲滿
(洙曰氛祲不祥之氣言胡塵汚染帝室〇趙曰往吐蕃渡青海故/云海氣寒也此乃至德二年九月巳前詩盖京師猶未復故云氛)
(祲滿也〇鄭曰祲/子鴆切精氣感祥)人丗别離難(蘇曰季珪人丗萬/事惟别離最難)絶域遥
懷怒和親願結歡(趙曰中囯以其懷怒/侵叛而與之和親)勑書憐􁇔普(洙/曰)
(賛普吐/蕃王名)兵甲望長安(馬曰望長安/言欲入㓂)宣命前程急惟良待士
寛子雲清自守今日起爲官(洙曰揚子雲仕宦不逹寂/寞自守起爲官以子雲比)
(楊判官也亦/美之而巳)垂淚方投筆(洙曰言以戎事爲憂故垂淚投/筆如班超投筆而起志在功名)傷
時即據鞍(洙曰劉尚深入五溪軍没馬援因復請行時年六十/二帝愍其老未許之援自請曰臣尚能𬒳甲上馬帝)
(令試之援據鞍/顧盻以示可用)儒衣山鳥怪(蘇曰桑聞再歸中條時春鳥嘐/戞聞嘆曰山鳥亦怪我儒衣歸)
漢節野童㸔(趙曰蘇武仗/漢節牧羊)邊酒排金盞(洙曰一/作盌)夷歌捧
玉盤草肥蕃(洙曰一/作輕)馬健(洙曰胡人至秋則/草肥馬健思入㓂)雪重拂廬乾
(脩可曰拂廬蕃帳名〇趙曰吐/蕃䏈毳帳以居號大小拂廬也)愼爾參籌畫從兹正羽翰
(鄭曰何于/切羽也)歸來權可取九萬一朝摶(晁曰言當以功名自致/逺大〇趙曰莊子言鵬)
(之飛也摶扶揺而上者九萬里〇黃/曰言刷整羽翼飛騰之兆在此時也)
　　　送李公祕書赴杜相公幕(新添)
青簾白舫益州來(蘇曰劉濬自益州歸荆渚白舫百棹皆繡/帆青簾多載妓女峽人呼爲天上樓舡)
巫峽秋濤天地迴石出倒聽楓葉下(洙曰灧/澦堆)櫓揺皆
指菊花開貪趍相府今晨發恐失佳期後命催南極
一星朝北斗(洙曰晉天文志北極北而最尊者也天運無窮三/光迭曜而星辰不移故曰居其所而衆星拱之人)
(君之象也〇趙曰南極以言李公在楚而往是爲南/極之星北斗指長安盖上直北斗而號北斗城也)五雲多處
是三台(洙曰五雲五色雲也三台上台中台下台台也/〇趙曰晉/天文志三台六星兩兩而居三公之位也也三台指杜相矣)
　　　送王十五判官扶侍還黔中(得開/字)
大家東征逐子回(洙曰後漢扶風曹丗叔妻者同郡班彪之/女名昭字恵姬和帝數召入宫令皇后貴)
(人師事焉號曰大家子殻爲陳留長垣縣長大家隨至官作東/征賦以叙行李〇趙曰大家指言王判官母以班氏比之也)風
生洲渚錦帆開(洙曰煬帝/以錦爲帆)靑靑竹笋迎舡出白白江
魚入饌來(修可曰楚國先賢傳孟宗字恭武至孝母好食笋冬/月無之宗入林中哀號笋為之生後漢烈女傳姜詩)
(及妻龐氏並至孝母好飮江水嗜魚膾又不能獨食夫婦嘗力作/鱠呼鄰母共之舎側忽有泉湧味如江水毎旦輒出雙鯉常供二)
(母之膳王判官侍母回黔中故有此句〇余曰邵氏聞見錄云子/美日日江魚入饌來後得古本日日作白白不但撿句甚偶其思)
(致亦/不同)離别不堪無限意艱危深仗濟時才黔陽信使
應稀少(鄭曰寰宇記/黔州黔陽郡)莫怪頻頻勸酒盃(洙曰頻頻一云頻/煩〇蘇曰蕭鳯使)
(玉門闗弟肅勸酒頻頻謂/兄曰醉中庶使分𬒮不悲)
　　　送韋書記赴安西
夫子歘通貴(趙曰歘音許勿切有所吹/起皃歘通貴忽然而貴也)雲泥相望懸(洙/曰)
(雲泥猶貴賤之懸逺如雲之與泥〇余曰後漢逸/民傳吴倉與矯仲彦書云乗雲行泥棲宿不同)白頭無籍在
(洙曰無籍在朝列/也籍如通籍之籍)朱紱有(洙曰一/作即)哀怜(洙曰曹子建俯愧朱/紱〇趙曰韋君爲書)
(記則賜緋矣有哀怜則言/朱紱之人有哀怜於我)書記赴三捷(洙曰一作接采薇豈/敢定居一月三捷生)
(捷勝也三勝謂侵伐戰○趙曰/指安西主將也又以言韋君矣)公車留二年(洙曰東方朔待/詔公車師古曰)
(公軍今屬衞尉/上書者所詣)欲浮江海去此别意滄(洙曰一/作蒼)然(洙曰公/以道不)
(偶時欲放跡於江海也論語道不行乗桴浮于海〇趙曰公自謂/也公自負其才旣見韋之通貴而身留公車不能無觖望於欲去)
(而之江/海矣)
　　　郪城西原送李判官兄武判官弟赴成都府
(鄭曰郪七稽切/縣名在梓州)
慿髙送所親乆坐惜芳辰逺水非無浪(趙曰以言其/行路之辛苦)他
山自有春(蘇曰阮咸歸陳留衆俱留咸曰㸔洛中春罷去王尚/曰他山春色甚可人意清泉白石清人耳目此洛中)
(無塵土/氣味)野花隨處發官(洙曰一/作妖)柳着行新(鄭曰行/胡岡切)天際
傷愁别(洙曰謝玄暉詩/天際識歸舟)離筵何太頻(師曰甫與二判官於情/最親臨此送别言其此)
(去如逺水不能無風浪它山雖有春兄弟不得/同賞以至野花官柳觸目使人不能無傷感也)
　　　别崔潩因寄薛據孟雲卿(鄭曰潩/夷記切)
志士惜妄動(蘇曰謝安石志士之/心如石豈可妄動)知深難固辭(趙曰志士本/惜妄動而受)
(知之深則難固辭此以/言漫赴幕職於湖南也)如何乆磨礪但取不磷緇(鄭曰磷力/珍切〇洙)
(曰語不曰堅乎磨而不磷不曰白乎涅而不緇喻君子雖在濁亂/不能汙也謝靈運緇磷謝清曠疲薾慙貞堅〇趙曰言如以乆磨)
(礲淬礪便以爲利乎所貴尚/者取磨不磷涅不緇而巳)夙夜聽憂主飛騰急濟時荆
州遇薛孟爲報欲論詩(蘇曰阮瞻行程劇曰煩子寄語友/人欲與子共竹林諸公論詩耳)
　　　送王十六判官
客下荆南盡君今復入舟買薪猶白帝(孫曰䕫州/沽酒買薪)鳴櫓
少沙頭(洙曰江陵舟舡至/泊於郭外沙頭)衡霍生春早瀟湘共海浮荒
林庾信宅爲仗主人留
　　　送覃二判官
先皇弓劒逺小臣餘此生(洙曰皇帝葬於嬌山南空棺無/尸唯劒舄在前漢郊祀志黄帝)
(采首山銅鑄鼎於荆山下鼎旣成有龍垂胡髯下迎黃帝帝上騎/羣臣後宫從上龍七十餘人龍乃上去餘小臣不得上廼悉持龍)
(髯龍髯抜墮墮黃帝之弓百姓仰望黃帝旣上天乃抱其弓與龍/髯故後丗因名其處曰鼎湖其弓曰烏號於是天子曰嗟乎誠得)
(如黃帝吾視棄妻子如脫敝/屐耳○趙曰先帝指肅宗也)蹉跎病江漢不復謁承明(洙/曰)
(選云鯨魚失流而蹉跎前漢嚴助傳上問所欲對願爲會稽太守/於是拜爲㑹稽太守数年不聞問賜書曰制詔會稽太守君厭承)
(明之廬張晏曰承明之廬在石渠閣外直宿所止曰廬曹子建贈/白馬王彪詩曰謁帝承明廬逝將歸舊疆應休璉百一詩問我何)
(功德三入承明廬江文通書曰升承明之卧闕〇蘇曰謝宗出守/仇池語友人曰吾此行當不復謁承明廬擇山水秀媚處吾歛翼)
(卑棲無意人間丗也〇趙曰公/於肅宗時爲拾遺則常謁帝矣)餞爾白頭日(洙曰鄒陽/白頭如新)永懷
丹鳯城(趙曰指言長安帝城也秦穆女弄/玉吹簫鳯集其城因號丹鳯城)遲遲戀屈宋渺
渺卧荆衡(洙曰屈原宋玉○趙曰言在楚/地也荆則荆渚衡則衡山也)䰟斷航舸失(趙/曰)
(望覃判官之去航黯/然作别而䰟断也)天寒沙水淸肺肝若稍愈亦上赤
霄行(洙曰七命掛歸翮於赤霄之表/○趙曰亦有意於長安帝京矣)
　　　重送劉十弟判官
分源豕韋派(洙曰韋賢傳詩曰肅肅我祖國自豕韋應劭曰在/商爲豕韋氏〇趙曰言劉與杜同出也漢髙祖紀)
(賛曰春秋晉史蔡墨有言陶唐氏旣衰其後有劉累學擾龍事孔/甲范氏其後也而大夫范宣子亦曰祖自虞以上爲陶唐氏在夏)
(爲御龍氏在啇爲豕韋氏在周/爲唐杜氏晉主夏盟爲范氏)别浦鴈賔秋(洙曰月令秋月/鴻鴈來賔〇蘇)
(曰張衡云賔鴈/别浦蘆葦將秋)年事推兄忝(洙曰張釋之兄事袁盎〇趙曰/劉孝標荅郭峙書云頃年亊道)
(盡容髪衰謝年事盖言年歳之事也舊引張檡/之兄事袁盎非是才有字相犯便取爲證也)人才覺弟優
經過辨酆劒(洙曰晉書曰斗牛之間有紫氣雷煥曰寳劒之精/上徹於天耳在豫章酆城令掘獄屋基入地四丈)
(得石函中有雙劒一/曰龍泉一曰太阿)意氣逐呉鈎(修可曰呉鈎見後出塞詩/含笑入呉鈎注○趙曰舊)
(引鮑明逺詩錦帶佩吳鈎而不講其物沈存中云唐人詩/用呉鈎呉鈎者刀名也刀彎今南蠻用之謂之葛黨刀也)垂翅
徒衰老(洙曰馮異傳始雖垂翅回谿終能奮/翼澠池可謂失之東隅收之桑榆)先鞭不滯留
(趙曰劉琨與親舅書曰梟枕戈待旦/志梟逆虜常恐祖生先吾著鞭耳)本枝凌歲晚髙義豁窮
愁他日臨江待長沙舊驛樓
　　　别蘇溪(洙曰赴/湖南幕)
故人有遊子棄擲傍天隅(洙曰李陵詩游子暮/何之又各在天一涯)他日憐
才命居然屈壯圖(趙曰他日前日也甞愛憐蘇之才命以/爲必超騰矣而今居然猶壯圖之屈也)十
年猶塌翼(洙曰陳琳檄忠義/之佐垂頭塌翼)絶倒爲驚呼(洙曰昔琅邪/王澄每聞衞)
(玠言輒歎息絶倒故時人謂/之語曰衞玠談道平子絶倒)消渴今如在(洙曰司馬相如/常有消渴病)提
携愧老夫(洙曰禮長者與之提携則兩手奉長者之手注謂牽/將行又自稱曰老夫〇趙曰公自言有消渴之病不)
(能提携蘇/徯爲愧也)豈知臺閣舊洗拂鳯凰雛(洙曰蜀龐統號鳯/雛易林鸞者鳯之)
(雛)得實翻蒼竹棲枝把翠梧(洙曰鳯非梧相不/棲非竹實不食)北辰當
宇宙南岳據江湖國帶煙塵色(趙曰據者盤據之據以蘇/徯往爲幕客故指其地而)
(言時干戈未/息故云風塵)兵張虎豹符(洙曰杜詩傳發/兵皆以虎符)數論封内事揮
發府中趨(趙曰言蘇徯爲幕客則数論其湖南封内之事而能/發揮之也府趨之人非一人也古樂府冉冉府中趍)
贈爾秦人䇿(洙曰文十三年傳秦伯使士㑹行繞朝贈之以/䇿曰子無謂秦無人吾謀適不用也注䇿馬撾)
(臨别授之馬撾並示己所䇿/所䇿以展情繞朝秦大夫)莫鞭轅下駒(洙曰灌夫傳上怒/内史曰公平生数)
(言魏其武安長短今日廷論局促效轅下駒應劭曰/駒者駕著轅下張晏曰俛頭於車轅下隨母而巳)
　　　暮秋將歸秦留别湖南幕府親友
　　　東津送韋諷攝閬州録事(新添)
聞說江山好怜君吏隱兼寵行舟逺泛惜别酒頻添
推薦非承乏操持必去嫌它時如按縣不得慢陶潜
　　　送趙十七明府之縣
連城爲寳重(洙曰虞子京連城旣僞往荆玉得眞還〇趙/曰此言秦王以十五城易趙和氏之璧也)茂宰
得才新(洙曰卓茂爲宻令人服其徳吏懷其恩○蘇曰謝玄暉/和伏武昌登孫權故城詩雄圖悵若茲茂宰深遐睠太)
(白贈義興宰亦云天子思茂宰天枝得/英材〇趙曰舊注輒指爲卓茂誤矣)山雉迎舟楫(洙曰語山/梁雌雉)
江花報邑人(趙曰上句則禽鳥知所馴下/句則草木知所喜皆美言之)論交飜恨晚(趙/曰)
(公與趙君晚/方論交也)卧病却愁春恵愛南翁恱餘波及老身(趙/曰)
(言施惠爱而南人喜悅公/自謂老身亦霑其餘波)
　　　送鄭十八䖍貶台州司户傷其臨老䧟賊之
　　　故闕爲面别情見于詩(趙曰按唐史䖍以禄山/反䧟賊僞授䖍水部郎)
(中潜以宻章逹虚武賊平與王維等並囚宣陽然皆善/畫崔圎使繪齋壁䖍等即祈解於圓卒免死貶台州)
鄭公樗散鬢如絲(洙曰莊子有樗散/之材言不合丗用)酒後常稱老畫師
(洙曰䖍善盡常献詩畫又/書于明皇御批號爲三絶)萬里傷心嚴譴日百年垂死中
興時(洙曰時初復京/師􁍆以汙賊貶)蒼惶巳就長途往邂逅無端出餞
遲便與先生應永訣九重泉路盡交期(洙曰言交契之/期死生不替)
　　　暮冬送蘇四郎徯兵曹適桂州
飄飄蘇季子六印佩何遲(洙曰蘇季子言吾若有雒陽負/郭三頃田安能佩六囯相印乎)
早作諸侯客兼工古體詩(洙曰見諸侯老賔客/注陸士衡有擬古詩)爾賢埋
照乆(洙曰阮歩兵詩/沉醉似埋照)余病長年悲盧綰須征日(洙曰盧/綰傳上)
(使使召綰稱病不行上怒曰綰果反使樊噲擊綰髙祖崩綰遂/將其衆亡入匈奴以爲東胡盧王爲蠻夷所侵奪居歳餘死)樓
蘭要斬時(洙曰見楼蘭/斬未還註)歳陽𥘉盛動(趙曰十二月/二陽生矣)王化乆
磷淄(洙曰見此道/未磷緇注)爲入蒼梧廟㸔雲哭九疑(趙曰因送/蘇徯適桂)
(州而思舜舜南廵狩崩於蒼梧之野而葬於九疑之山耳〇師曰/傳介子持刃欲斬楼蘭王以立功山海經云九疑山帝舜所葬在)
(長沙零陵界又云南方蒼梧之淵舜之所葬湘中記曰九疑山在/營道縣九山相似行者疑惑荆州記曰九疑山盤基數郡之界連)
(峯接岫競遠爭髙含霞卷霧分隔天日郡囯志曰九疑山有九峯/一曰丹朱二曰石城三曰樓溪形如樓四曰娥皇下有舜妃五曰)
(舜源六曰女英舜墓在此峯下七曰/簫韻八曰紀峯九曰紀林有九水)
　　　送叚功曹歸廣州
南海春天外功曹幾月程峽雲籠樹小湖日落(洙曰/一作)
(蕩)江明交趾丹砂重(洙曰見朱就/丹砂魏葛洪注〇趙曰/交州丹砂音切稚川求爲勾漏令同上)韶
州白葛輕(洙曰白葛葛布〇蘇曰胡歗寄王稽韶陽白葛巾/一匹稽製爲凉帔王逸少與銘其紳丗號三表衣)幸
君依旅(洙曰一/作估)客時寄錦宫城(饒曰錦宫/城即蜀也)
　　　送孟十二倉曹赴東京選
君行别老親此去苦家貧藻鏡留連客(夢符曰右按晉/太康四年制曰)
(藻鏡銓衡又李重選曹尚書咸序曰童忝曹郎銓管九流品藻清/濁雖抵慎莫知所寄〇尹曰藻鏡猶藻鑒也故子美王韋左相詩)
(又有持衡留藻鑒之句晉太康四年制曰藻鑒銓衡又唐舊史許/子儒長壽中爲天官侍郎子儒居選部不以藻鏡爲意委令史句)
(直以心腹注官之次子儒髙枕而/卧時云句直平配道路以爲口實)江山憔悴人(蘇曰張淇長江/逺山供愁眼具)
(兄解作憔/悴與遷人)秋風楚竹冷夜雪鞏梅春朝夕髙堂念應冝
綵服新(洙曰見休見/綵衣輕註)
　　　晚秋長沙蔡五侍御飲筵送殷六參軍歸澧
　　　州覲省詩
佳士欣相識(蘇曰祖逖遇梁劭曰乆聞/佳士聲名今日欣識風来)慈顔望逺遊(洙曰/潘安)
(賦壽觴舉慈顔和論語父母在不逺遊〇趙曰佳士/指殷六也慈顔則殷之母也言望其逺遊而歸也)甘從投轄
飲(洙曰陳遵嗜酒每大飲賔客滿座輒關門取客車轄投井中雖/有急終不得去師古曰坐閤閉門又投車轄於井中也〇趙曰)
(言甘從蔡/五之飲也)肯作置書郵(洙曰殷羡供喬爲豫章太守都下士/人因羡致書者百餘函行次石頭皆)
(棄水中曰沉者自沉俘者自浮殷羡不爲/致書郵〇趙曰言殷不苟爲人携書也)髙鳥黃雲暮(蘇曰/古樂)
(府云黄雲莫四合髙鳥各分飛寄語逺遊子月明胡/不歸〇趙曰祖出淮南子云黃泉之埃上爲黃雲)寒蟬碧樹
秋(趙曰江淹碧/樹先秋落)湖南冬不雪吾病得淹留
　　　送司馬入京(新添)
群盗至今日先朝忝從臣歎君能戀主乆客羡歸秦
黃閣長司諌丹墀有故人向來論社稷爲詁涕霑巾
　　　送張二十參軍赴蜀州因呈楊五侍御
好去張公子通家别恨添(洙曰兩家相通往來言至/契熟也此别恨所以添)兩行
秦樹直萬點蜀山尖御史新騘馬(洙曰爲呈楊侍御桓典/拜侍御史常乗騘馬京)
(師畏憚爲語曰行行/且止避騘馬御史)參軍舊紫髯(洙曰爲張赴參軍郗超/髯府中語曰髯參軍)皇
華吾善處於汝定無嫌(禹偁曰皇華遣使臣之詩言張有/吏才〇趙曰正以言楊侍御爲皇)
(華之使乃吾所厚善之人則於張二/十亦必無嫌所以薦之也舊註非)
　　　泛江送魏十八倉曹還京因寄岑中允參范
　　　郎中季明
遲日深春(洙曰一/作江)水(洙曰詩春/日遲遲)輕舟送别筵帝鄉愁緒
外春色淚痕邊見酒須相憶將詩莫浪傳(趙曰言公/自負其詩)
(如/此)若逢岑與范爲報各衰年
　　　送裴二虬作尉永嘉
孤嶼亭何處天涯水氣中故人官就此絶境與誰同
(趙曰故人則指裴二矣/絶境則指孤嶼亭矣)隠吏逢梅福(洙曰漢梅福九江人𥙷/南昌尉居家甞讀書養)
(性爲事至元始中王莽專政梅福一朝棄妻子去九江至今傳/以爲仙其後見福於會稽者更名爲吴市門卒所謂隱於吏也)遊
山憶謝公(洙曰謝安石寓居㑹稽與羲之游處出則漁弋山水/常往臨安山中坐石室臨濬谷悠然歎曰此亦伯夷)
(何逺安雖放情丘壑然毎游賞必以妓女從也〇趙曰謂謝靈運/也爲永嘉守好遊山水時號云謝公今積榖山南有謝公巖焉舊)
(注妄引謝/安非是)扁舟吾巳就(洙曰一/作具)把釣待秋風(洙曰張翰見秋/風起乃思呉中)
(蓴羮鱸魚鱠遂命駕東歸○蘇曰杜預書曰吾本麋鹿心性強拘/名利欲脫不能漢水澄明鯿魚正肥待得秋風凉冷吾當把釣盡)
(此林泉/之志)
　　　公安送韋二少府匡􁇔
逍遥公後丗多賢(洙曰韋嗣立封逍遥公所隱谷曰逍遥谷/〇田曰北史韋夐字敬逺孝寛之兄志尚)
(夷簡淡於榮利號曰趙遥公故丗系表謂韋氏九房以瓊之後爲/逍遥公房嗣立之後爲小逍遥公房以别之〇師曰子美稱逍遥)
(公乃韋夐/非嗣立也)送爾維舟惜此筵念我能書(洙曰一/作常能)數字至
將詩不必萬人傳(趙曰言思念我則寄將我之/詩去則不必傳之萬人也)時危兵甲
黃塵裏日短江湖白髪前(趙曰言髪巳白矣而短/景中之江湖在其前)古往
今來皆涕淚斷腸分手各風煙(洙曰别賦造分手而/衘涕又分手易前期)
　　　冬晚送長孫漸舎人歸州
參卿休坐幄蕩子不歸郷(洙曰古詩蕩子行不㱕〇蘇曰/顔延年古樂府嫁得遊蕩子一)
(去未還郷秋夜不肯明教妾卧幽房〇趙曰公自言也公爲劒南/節度參謀謂之參卿公前爲之而今罷此所謂休坐幄列子曰人)
(有去郷土遊於四方而不/㱕者丗謂爲任蕩之人也)南客瀟湘外(趙曰公北人也而/在湘潭是爲南客)西戎
鄠杜傍(洙曰宣帝尤樂杜鄠之間杜属京兆鄠属扶風○蘇曰/漢明帝曰今西戎猖獗若不禦備恐犯鄠杜鄠縣杜陵)
(俱属京兆〇趙曰吐蕃之兵未息也○師曰參卿言長孫坐於帷/幄爲參謀也蕩子子美自稱鄠杜乃京城吐蕃䧟之故云西戎鄠)
(杜/傍)衰年傾盖晚(洙曰鄒陽/傾盖如故)費日繫舟長(趙曰言舟留/滯而未行也)會
面思來扎(洙曰古詩㑹靣安可知又客從逺方來遺我一扎書/〇趙曰言欲會面則毎思來扎所以預嘱其寄書也)
銷䰟逐去檣(洙曰别賦/黯然銷䰟)雲晴鷗更舞風逆鴈無行(趙/曰)
(盛弘之荆州記冝都四陵峽中有/黄牛山山上有黄牛形江湍縈廻)白馬江寒樹影稀(洙曰江/陵縣有)
(白馬/州)此别還湏各努力(魯曰古詩少壯不/努力老大徒傷悲)故郷猶恐未成
(洙曰一/作堪)歸(師曰峽与江皆險阻甫/因戒之欲其慎重也)
　　　長沙送李十一銜
與子避地西康州洞庭相逢十二秋(趙曰𥘉同避地於西/康州凡十二年秋而)
(復相逢於/洞庭也)逺媿尚方曾賜履(趙曰公甞爲左拾遺/則蒙尚方賜履矣)境非吾
土倦登樓(洙曰王粲登楼賦雖信美而/非吾土兮曾何足以少留)乆存膠􁈍應難並
(趙曰言雖有膠􁈍之好而才/器相逺爲難此盖公自謙也)一辱泥塗遂晚收(趙曰言流落/而汩沒也左)
(傳使吾子辱在泥塗〇師曰廣東有康州故别蜀康州爲西康尚/方主造御器用昔王子喬甞飛雙履爲鳬及捕得鳬乃尚方所賜)
(履一辱泥塗遂晚收言李/𥘉得罪及晚年稍見録用)李杜齊名眞忝竊(洙曰後漢杜宻/傳黨事旣起宻)
(免㱕本郡与李膺俱坐而名行相次故時人亦稱李杜焉前有李/固杜喬故亦言也范滂傳滂詣獄与母訣曰汝今得与李杜斉名)
(死亦无恨謂/李膺与杜宻)朔雲寒菊倍離憂
　　　别常徴君
兒扶猶杖策卧病一秋強白髪少新洗寒衣寛揔長
(蘇曰曹子建痩斍衣寛長愁知酒淺淡〇/趙曰以病痩之後故衣寛而揔長大矣)故人憂見及(革曰/見及)
(猶云訪/及也)此别涙相忘(趙曰雖别而俱不能/淚所以成相忘也)各逐萍流轉來
書細作行
　　　涪江泛舟送韋班歸京(得山/字)
追餞同舟日傷春(洙曰一/作心)一水間(趙曰一作傷春非但不若/傷心之快古詩云相望一)
(水/間)飄零爲客乆衰老羡君還花逺(洙曰一/作雜)重重樹雲
輕處處山(趙曰一作花逺非盖重重樹/則巳有逺意不可疊用也)天涯故人少更益
鬢毛斑
　　　公安送二十九弟晉肅入蜀余下沔鄂
正解柴桑䌫(洙曰謝詩解䌫候前侣柴桑屬潯陽郡○趙/曰公將下沔鄂也○鄭曰柴桑地名在江州)仍
㸔蜀道行(趙曰送晉/肅入蜀也)檣烏相背發(趙曰船檣上/刻爲烏形)塞鴈一行
鳴(鄭曰行胡郎切〇/趙曰言其別之時)南紀連銅柱(洙曰見上南/紀標銅柱註)西江接錦城
(洙曰丗說成都州城皆種芙蕖/至秋盛開望之若錦故號錦城)慿將百錢卜飄泊問君平
(趙曰嚴君平上筮於成都/日閱數人得百錢乃止)
　　　送元二適江左
亂後今相見秋深復逺行風塵爲客日(趙曰公言其遭/戰闘之時旅泊)
(於/外)江海送君情(趙曰言元/適江左也)晉室丹陽尹(洙曰温嶠/爲丹陽尹)公孫
白帝城(洙曰公孫據白帝城〇趙曰元旣往爲丹陽尹則舟行/而去經白帝城而下也○師曰丹陽尹指元二適丹陽)
(也白帝城甫自/言客居䕫州也)經過自愛惜取次莫論兵(洙曰元甞應/孫呉科舉)
　　　送裴五赴東川
故人亦流落髙義動乾坤何日通燕塞相㸔老蜀門
東行應暫别北望若銷䰟(昱曰選江淹賦黯然/銷䰟者唯别而巳)凛凛悲
秋意(昱曰宋五九辯云/悲哉秋之爲氣也)非君誰與論
　　　贈别何邕
生死論交地何由見一人(洙曰鄭當時傳一/死一生乃見交情)悲君隨鷰雀
(洙曰公孫洪傳鴻/漸之翼困於鷰雀)薄宦走風塵(洙曰陸士龍飄鷂冒風塵〇/余曰邵氏聞見録少陵此二)
(句本陳勝與人傭耕之語也或以此論少陵之妙予謂少陵所/以獨立千載之上者不但有所本也三百篇之作果何所本哉)緜
谷无通漢(趙曰緜谷縣名屬利州言何公/所往利州而去得歸漢上也)沱江不向秦(洙曰/沱江)
(在蜀城北三十/里水不大秦)五陵花滿眠傳語故郷春(蘇曰張翃送友/人入関曰慿君)
(傳語故園春色來歳相期友人笑而去〇趙曰沱江在蜀城言不/尚秦尚留蜀中勢不能去則有懷故郷之念馮小憐春日詩云傳)
(語春光道先/歸何處邊)
　　　贈別鄭錬赴襄陽
戎馬交馳際柴門老病身(蘇曰王子敬見戴文文曰公子/意厚時過柴門來慰病身所謂)
(歳寒知松/栢之操也)把君詩過日(蘇曰晉索靖語魏玄同曰弊居謝絶人/事病中無以慰牢落把君詩軸過日足)
(有發/益)念此别驚神(洙曰别賦使人意/奪神駭心折骨驚)地闊峨眉晚(洙曰/一作)
(曉峨眉山在蜀地○/趙曰公自言在蜀也)天髙峴首春(趙曰言鄭之赴襄陽也峴首/在襄陽羊叔子墮淚碑所在)
(也)爲於耆舊内試覔姓龐人(洙曰龍德公隱於鹿門屬襄/陽〇黃曰甫意以龐與鍊一)
(革人故/有末句)
　　　重贈鄭錬絕句
鄭子將行罷使臣囊無一物獻尊親江山路逺羈離
日裘馬誰爲感激人(洙曰言雖清潔不爲人所知〇蘇曰江/揔曰今出入無馬禦寒無䘮誰是感激)
(之士憫此遷客○趙曰言乗肥衣輕之人誰感激而憐鄭之貧也/○師曰鄭鍊出監蜀今任罷故云罷使臣然身居皇華之貴以至)
(囊無一物雖清㓗如此不能爲人/所知故甫欲朋友輟裘馬以資之)
　　　送人從軍
弱水應無地(洙曰弱水水也以其力不能載物故/謂之弱水〇趙曰無地言水多也)陽關巳近
天(洙曰陽關地名〇趙曰近天言山髙也〇余曰唐王維詩勸/君更盡一盃酒西出陽關無故人後人以爲陽關曲唱之)今
君渡沙磧累月斷人煙好武寧論命(洙曰志於/功名故也)封侯
不計年(洙曰有功即封〇趙曰言其從軍乃縁好武於是用命/之秋故不論命有功封侯漢制也不計年所以激發之)
馬寒防失道(師曰李廣征匈奴失道當斬/贖爲庶人此戒之之辭也)雪没錦鞍韉
　　　送逺
帶甲滿天地(洙曰盗賊充/斥時方用兵)胡爲君逺行親朋盡一哭(洙/曰)
(楚辭悲莫悲/於生别離)鞍馬去孤城草木歳月晚關河霜雪清别
離巳昨日因見古人情(蘇曰張翰命駕歸呉一丗髙其節阮/攸歎曰讀留侯范蠡遺史因此知季)
(鷹見古人情矣○趙曰楚辭曰悲莫/悲於生別離則古人之情可見矣)
　　　泛江送客
二月頻送客東津江欲平烟花山際重舟楫浪前輕
淚逐勸盃落(洙曰李陵别蘇武詩對酒不能酬○趙曰以/其行而勸之旣别矣涙所以落舊註所引非)愁連
吹笛生(洙曰馬融去京踰年有洛客/逆旅吹笛暫聞之甚悲感)離筵不隔日那得易
爲情(洙曰離筵/祖席也)
　　　夏夜李尚書筵送宇文石首赴縣聮句(洙曰石/首縣名)
愛客尚書重之官宅相賢(子美〇洙曰晉魏舒少孤爲外/家寗氏所養寗氏起宅相者云)
(當出貴甥外祖母以盛氏甥小而慧/意謂應之舒曰當爲外氏成此宅相)酒香傾坐側帆影駐江
邊(之/方)翟表郎官瑞鳬㸔令宰仙(或/洙曰江淮之南謂/雉青質五彩皆備曰翟)
(蕭望之爲郎有雉數十常度草翔飛王喬/爲葉令有仙術以舄爲鳬東南飛至臺)雨稀雲葉斷夜乆
燭花偏(子/美)數語欹(洙曰一/作𫾣)紗帽髙文擲綵牋(之/芳)興饒行
處樂離惜醉中眠(彧)單父長多暇(鄭曰單時戰/切父方矩切)河陽實
少年(子美○洙曰單父宓子/賤所治河陽潘岳所治)客居逢自出爲别幾凄然(之/芳)
(○洙曰宇文乃外/甥也故云自出)
　　　宇文晁尚書之甥崔彧(乙六/切)司業之孫尚書
　　　之子重汎鄭監前湖審
郊扉俗逺長幽寂野水春來更接連錦席淹留還出
浦葛巾欹側未廻船(蘇曰羊枯酒中/廻船葛巾欹側)樽當霞綺輕𥘉散
(洙曰謝玄暉詩/餘霞散成綺)棹拂荷珠碎却圎(趙曰梁元帝詩/荷珠漾水銀)不但習
池歸酩酊(洙曰習池事見玉腕騮詩欲伴習池遊註歸酩酊/無所如〇趙曰山季倫至髙陽也輒大醉而歸)君
㸔鄭谷去夤縁(洙曰鄭子眞/耕於谷口)
　　　隨章留後新亭會送諸君(新添)
新亭有髙會行子得良時日動映江幕風鳴排檻旗
絶葷終不改勸酒欲無詞已墮峴山涙(鄭曰在襄陽羊/祜作鎮曰立碑)
(記功/於此)因題零雨詩
　　　夏日楊長寕宅送崔侍御常正字入京(探韻得/罙字)
醉酒楊雄宅(洙曰楊雄有宅一區雄家素貧嗜酒人/稀至門時有好事者載酒肴從游學)升堂子
賤琴(洙曰宓子賤治單父/彈琴不下堂而自治)不堪垂老鬢還對欲分襟(蘇/曰)
(黃歇秋天索/寞愁對分襟)天地西江逺(趙曰言江陵/送别之處)星辰北斗深烏臺
俯麟閣(洙曰御史府中有栢樹常有野鳥棲宿其/上麟閣正字所居陳子昂為麟臺正字)長夏白頭
吟(洙曰古樂府白頭吟疾人以新/間舊不能至於白首故以爲名)
　　　送靈州李判官(新添)
羯胡腥四海回首一茫茫血戰乾坤赤氛迷日月黃
將軍專䇿略幕府盛才良近賀中興主神兵動朔方
　　　與嚴二歸奉禮别(新添)
别君誰暖眼將老病纒身出涕同斜日臨風㸔去塵
商歌還入夜巴俗自爲隣尚媿微軀在遥聞盛禮新
山東群盗散闕下受降頻諸將歸應盡題書報旅人
　　　巴西聞收京送班司馬入京(新添)
聞道收宗廟鳴鑾自陜歸傾都㸔黃屋正殿引朱衣
(本中曰黃/屋車蓋也)劒外春天逺巴西勑使稀念君經丗亂疋馬
向王畿
　　奉送崔都水翁下峽(新添)
無數涪江筏鳴橈揔發時别離終不乆宗族忍相遺
白狗黃牛峽朝雲暮雨祠所過慿問訊到日自題詩
分門集註杜工部詩卷之二十一
分門集註杜工部詩卷第二十二
　慶賀
　　古詩一首　律詩四首
　　　覽栢中允兼子姪數人除官制詞因述父子
　　　兄弟四美載歌絲綸(洙曰按唐書栢氏無顯人惟/栢耆傳云將軍良器之子元)
(和中人不顯州郡甫又有詩寄栢學士林居○趙曰/此詩有戮力自元昆意其栢正節也然竊有疑焉公)
(詩又有桓學士林居栢大兄弟詩栢二别駕/詩豈可指言栢正節之家乎俟明識辨之)
紛然喪亂際見此忠孝門(洙曰晉卞壼傳翟湯歎曰父死/於君子死於父忠孝之道萃於)
(一/門)蜀中㓂亦甚栢氏功彌存深誠𥙷王室戮力見元
昆(洙曰魏書重以王室多故爾雅先生爲昆漢髙紀勠力注并/力也〇趙曰父子兄弟有功於行陣則詩人宜以忠孝稱之)
三止錦江沸獨清玉壘昏(洙曰左太冲蜀都賦廓霊關而/爲門包玉壘而爲宇註玉壘山)
(名華陽國志錦江言蜀人織錦濯其中則色鮮明他江則不好故/命曰錦江也成都記玉壘山導江縣西北三十里〇趙曰傳所謂)
(以湯止沸也寰宇記曰濯錦江係之華陽懸公自入蜀見成都之/亂蓋寳應元年徐知道反永嘉元年崔肝反殺郭英乂大曆三年)
(七則楊子琳以瀘州刺史反此錦江之三沸也蜀都賦包玉壘/而爲宇李善注玉壘山名前水岀焉以今考之永康軍是也)髙
名入竹帛(洙曰鄧禹曰垂/功名於竹帛)新渥照乾坤(洙曰渥/恩也)子弟先
卒伍芝蘭疊與璠(洙曰謝玄與從兄㓪爲叔父安所/器重曰譬如芝蘭玉樹生於階庭)同心
注師律(洙曰易師/出以律)灑血在戎軒(洙曰後漢賛二十八蔣有來/羣后捷我戎軒梁呉均䄂間)
(血灑/地)絲綸實具載(洙曰禮緇衣子曰王言如絲其出如綸/王言如綸其出如綍言岀彌大者也)紱
冕巳殊恩(洙曰班固西都/賦紱冕所興)奉公舉骨肉誅叛經寒温金
甲雪猶凍朱旗塵不翻(洙曰陸佐公石/闕銘朱旗萬里)每聞戰塲說歘
激懦氣奔聖主國多盗賢臣官則尊方當節鉞用(蘇/曰)
(蔡邕謂董卓曰子氣勢方/當節鉞之用何故兢兢耶)必絶祲沴根(鄭曰沴音戾○趙曰以/其有功必使之膺節鉞)
(之用必絶泠根/以報朝廷也)吾病日迴首雲臺誰再論(洙曰後漢馬武/等傳二十八將)
(論云永平中顕宗追感前丗功臣/乃圗畫二十八將於南宫雲臺上)作歌挹盛事(蘇曰張茂先/作歌告萬方)
(推挹/盛事)推轂期孤騫(鄭曰惟通回切○洙曰前漢鄭當特推轂士/及官属丞吏誠有味其言也注言薦㪯人如)
(車轂之輪轉也馮唐傳王者遣將跪而推轂此詩注栢中允爲栢/耆按新舊二史所載耆止入鎮州說王承宗諭承元移鎮及使李)
(同捷以擅殺同捷流放至賜死而詩中乃言俲力於成都又云三/止錦江沸即非耆矣切疑爲栢貞節崔旰之殺郭英乂也貞節與)
(瀘州楊子琳帥/師以討之杜鴻漸鎮蜀表授卭州刺史二史皆於/傳無所考信故未能修去闕之以俟有聞者〇趙曰舊注引馮唐事)
(非是○師曰求忠臣於孝子之門勠力并力也元昆長兄也錦江/蜀有濯錦江銅梁玉壘蜀中二山名時崔旰殺郭英乂栢正節與)
(楊子琳討平之然正節父子兄弟皆盡忠孝之節率先士卒注意/師律流血於兵重其英聲義氣載之絲綸天子褒以紱冕其皇恩)
(巳優渥矣故云新渥照乾坤芝蘭香草與璠美玉芝蘭與璵璠相/疊謂㪯族皆賢也誅叛經寒温謂討賊歷涉歲時金甲雪猶凍言)
(威嚴可畏賊不寒而慄朱/旗塵不翻謂靈旗所指煙塵遂息也故/聞栢氏之風者懦夫亦爲之激昂故曰歘激懦氣奔聖人因多難而)
(典國家多盗而能解紛治劇此其所以爲聖人故云聖主囯多盗/置官本以待賢士惟臣之賢始尊之以官故云賢臣官則尊祲沴)
(不祥之氣苟朝廷用栢氏秉節鉞必能止不祥之禍甫以多病甘/自退縮惟回首属望栢氏畫像雲臺再論其功故云雲臺誰再論)
(栢氏孝萃于一門此亦唐家之盛事也故甫作詩以歌其事庶幾/天子命之爲師推轂而遣其勢騫揚特出衆人之表故曰期孤騫)
(也說者皆以栢耆止於/入鎮說王承宗非也)
　　　奉賀陽城郡王太夫人恩命加鄧國太夫人
衞幕衘恩重(洙曰左傳呉公子札自衞如晉宿於戚聞鍾聲曰/異哉夫子之於此也如燕之巢於幕上也戚衞地)
(〇夢符曰右按前漢書/晉灼注曰衛靑征匈奴絶大幕大克獲帝就/拜大將軍/於幕中故曰幕府幕府之名始於此也〇趙曰衛幕衞靑)
(之幕也一本題下注云陽城王衞/伯王也以其姓衛則用之尤切)潘輿送喜頻(洙曰潘安閑/居賦太夫人)
(乃御板輿升輕軒逺/覽王畿近周家園)濟時瞻上將(趙曰申言郡主節/度江陵爲上將)錫號戴
慈親冨貴當如此(蘇曰五侯出人嘆曰/冨貴勢要正當如此)尊榮邁等倫郡依
封土舊國與太名新(趙曰言郡封雖仍是陽城郡而/夫人之囯加爲鄧囯是爲新矣)紫誥
鸞回紙(夢符曰右按晉載記石季龍五色紙在木鳯之口鹿盧/迴轉快若飛翔焉又古樂府半溪度曲制賜文犀節驛)
(報紫泥書〇趙曰紫誥紫錦之誥也/鵉回紙則紙上之字有回鵉之勢也)淸朝燕賀人(洙曰大厦成/而燕雀相賀)
逺傳冬笋味(洙曰孟宗後母好笋令宗冬月/求之宗入竹林慟哭笋爲之生)更覺綵衣春
弈葉班姑史(洙曰班姑扶風曹丗叔妻班彪之女名昭字惠姬/一名姬博斈髙才丗叔早卒有節行法度兄固著)
(漢書其八表及天文志未及竟而卒和帝詔昭就東觀藏書閣踵/而成之昭所著賦頌銘誄問注哀辝書論上䟽遺令凡十六卷子)
(婦王氏爲撰集之/又作大家讃焉)芬芳孟母隣(洙曰潘安仁閑居賦此里/仁以爲美孟母所以三徙)義
方兼有訓(洙曰左傳教/子以義方)詞翰兩如神(蘇曰王献之詞語秀麗/筆畫雄勁兩如神江左)
(爲獨/歩)委曲承顔體騫飛報主身可憐忠與孝雙羙畫
麒麟(洙曰麒麟閣名/也上畫忠目像)
　　　秦州見勑(洙曰一/作除)目薛三璩授司議郎畢四曜
　　　除監察與二子有故逺喜遷官兼述索居三
　　　十韻
大雅何寥闊(蘇曰邵平大雅寥/邈後丗幾無所聞)斯人尚典刑(洙曰雖無老成/人尚有典刑)
交期余潦倒材力爾精靈(洙曰嵇康書足下舊知吾潦倒/麄踈不切事情精霊猶精明也)
(○蘇曰梁靖見顧秀私謂同列曰秀之風標太華鍾其霊秀之文/章奎星降其精使賈馬嚴楊聽其談論當北面而拱誰可拒敵耶)
二子身同日諸生困一經文章開突奥(洙曰突又作㝔東/北隅也一云窟也)
(突奥深遂貌荀子笑奥之内枕簟之上○鄭曰施/没切爾雅傳謂之笑下方到切室之西南隅曰奥)遷擢潤朝廷(蘇曰/王罕)
(擢翰苑潤色朝廷典誥〇/趙曰潤如德潤身之潤)舊好何由展新詩更憶聽别來
頭併白(秦曰古詩相/看俱白頭)相見眼終靑(洙曰阮籍善爲青白眼見/佳客則爲青眼見俗客即)
(爲白/眼)伊昔貧皆甚同憂心不寧(洙曰心/一作歲)栖遑分半菽浩
蕩逐流萍(洙曰劉孝標絶交論莫肯廢其半菽罕有落其一毛/流萍喻流落如萍之在水也〇趙曰祖出漢書項羽)
(歳飢人貧/卒食半菽)俗態猶猜忌(洙曰一云猜忍○蘇曰張華/過洛汭俗士皆有猜忌之態)妖氛忽杳
冥獨慙投漢閣(洙曰見子雲識/字終投閣注)俱議哭秦庭(洙曰吴入郢/申胥求救於)
(受司議也屬東宫〇蘇曰徐牧云/下明詔/洗滌赦其餘罪也○趙曰司議即東宫之官點染爲文字也以言)
(薛/璩)柱史正零丁(洙曰畢受御史老聃爲柱下史點染零丁言未/盡其半也○趙曰老子爲柱下史而畢擢除監)
(察故以柱下言之/零丁介獨之貌)官忝趨栖鳯朝回歎聚螢(洙曰歎一作/欲早胤聚螢)
喚人靑騕裊不嫁惜娉婷(鄭曰上普丁下唐丁切〇洙曰/張易之出塞行騕裊青緑騎娉)
(婷紅粉粧○趙曰言二公𥘉不自眩鬻以駿馬/佳人爲喻〇師曰凡此皆甫自喻不見用於丗)掘劒知埋獄
提刀見發硎(洙曰劒埋於豐城獄張華夜見其氣在斗牛間使/人掘之庖丁解牛十九年而刀刃若新發硎○鄭)
(曰硎音刑砥石○梅曰此二句喻薛畢二子/子幾年埋没今始奮發殆見遇事剸裁也)侏儒應共飽(洙/曰)
(東方朔傳方待詔公車俸禄薄未得省見乆之朔給侏儒曰上以/若曹無益於縣官欲盡殺若曹侏儒大恐啼泣朔教曰上即過叩)
(頭請罪居有頃聞上過侏儒皆號泣頓首上問何爲對曰東方朔言/上欲盡誅/臣等上知朔多端召問朔何恐侏儒爲對曰臣朔生亦)
(言死亦言侏儒長三尺餘俸一囊粟錢二百四十臣朔長九尺餘/亦俸一囊粟錢二百四十侏儒飽欲死臣朔飢欲死臣言可用幸)
(異其禮不用罷之無令但索長安米上大笑因使待詔金馬門遂/稍稍得進用焉〇趙曰以言二公猶未甚顯拔與侏儒共飽耳東)
　　　寄此詩
今日西京掾多除南省郎(洙曰府掾四/人同日拜郎)通家惟沈氏謁
帝似馮唐(洙曰見名慙白首郎注文選謁帝承明廬○趙曰公/自比也馮唐以白首而見文帝公四十歲始以献賦)
(召試見/明皇也)詩律群公問(蘇曰王仲宣流落荆南/多有名士日問詩律)儒門舊史長
(趙曰却言沈東美也謂之舊史/則東美者史官沈旣濟之胄也)淸秋便寓直(洙曰寓寄也晉/潘岳兼虎賁中)
(郎將寄直於散騎省中故云寓直也/○趙曰言沈受命之時也便音平声)列宿頓輝光(鄭曰宿息救/切〇洙曰謂)
(郎官上應/列宿也)未暇申安慰含情空激揚司存何所比(洙曰比/屬也言)
(司之所在何屬〇逢/原曰語則有司存)膳部黙悽傷(趙曰言沈丈所存之司何所/比擬乎公直以比其大父也)
(蓋公之大父審嘗爲此/官故因沈丈而追感矣)貧賤人事略經過霖潦妨禮同諸
父長(洙曰父長猶父兄之行也相尊爾天子謂同姓諸侯/諸侯謂同姓大夫皆曰父○趙曰以見尊沈丈之年)恩豈
布衣忘(趙曰公新召試入/官前此蓋布衣耳)天路牽騏驥雲臺引棟梁(趙/曰)
(袁彦伯三國名臣賛曰整轡髙衢驤首雲路此牽騏驥之謂也〇/馬曰淮南子云雲臺之髙髙注曰髙際於雲故曰雲臺即非漢之)
(臺/名)徒懷貢公喜䬃䬃鬢毛蒼(洙曰見切効貢公喜注王陽/入仕貢禹弹冠〇師曰漢制)
(以曹官爲掾如屋之掾言有所負荷也時府禄四人同日拜郎西/京漢也除擢也言除舊而寘新甫與沈家相通往來馮唐老年爲)
(郎今東美亦然故以比之詩律群公問言沈長於詩群公皆就質/疑便音駢謂安間也直謂直舎也貧賤無車馬阻於霖潦故人事)
(簡略布衣甫自稱也甫末章有意/於沈汲引故云牽騏驥引棟梁也)
　　　􁆁國夫人(新添/鮑曰唐后妃傳楊貴妃有姊三/人長曰大姨封􁆁國並承恩出入宫掖)
􁆁國夫人承主恩平明上馬入宫門(修可曰明皇雜錄云/號國毎入禁中乗騘)
(馬使小黃門爲御皆/俊健端秀才冠一時)却嫌脂粉涴顔色淡掃蛾眉朝至
尊(鮑曰楊妃外傳虢國夫/人不施朱粉自有艶態)
　傷悼
　　古詩八首　律詩二十二首
　　　八哀詩(并序)
傷時盗賊未息興起王公李公歎舊懷賢終于張相
國八公前後存没遂不詮次焉(洙曰王仲宣張景陽皆作七/哀詩黃鳥哀三良亦其義也)
　　　贈司空王公思禮(彦輔曰桉思禮傳加守司空上元/二年以疾薨贈太尉謚曰武烈)
司空出東夷童稚刷勁翮(端本曰謂修/整其儀矩)追隨燕葪兒頴
銳物不隔(洙曰銳一云脫王思禮營州城傍髙麗人也少習戎/旅隨節度使王忠嗣至河西與哥舒翰對爲押衙髙)
(麗東夷也〇修可曰張景陽七命有云落勁翮/平原傳毛遂曰使遂早得處囊中乃頴脫而出)服事哥舒翰
意無流沙磧(洙曰及翰爲隴右節度使思禮爲翰押衙無流沙/言其輕視夷狄不以爲意也○端本曰沙石曰磧)
(言必掃/蕩之也)未甚拔行間犬戎大充斥(敏公曰充斥/言盛大也)短小精悍
姿屹然強㓂敵(定功曰前漢嚴延年爲人短小精悍敏捷於事/雖子貢冉有通於政事不能絶也〇趙曰言屹)
(如山而爲強㓂之敵也按史加思禮金城大守安禄山反翰爲元/帥奏思禮赴軍玄宗曰吐蕃有釁唯倚思禮且觀玄宗之言則思)
(禮在金城時能/敵吐蕃可知矣)貫穿百萬衆出入由咫尺馬鞍懸將首
(蘇曰辛倚破匈奴常懸蕃將首於鞍前/齊太祖見而賞愛倚能騎射尤妙文墨)甲外控鳴鏑(夢符曰右/按前漢書)
(冒頓作鳴鏑習勒其騎射應劭曰髐/箭也〇趙曰倣蔡琰詩馬鞍懸虜頭)洗劒靑海水(孫曰靑海/在山東)刻
銘天山石(洙曰思禮以技石堡城功在行間除右金吾衛將軍/充關西兵馬使左傳盗賊充斥蔡琰詩馬鞍懸虜頭)
(鳴鏑匈奴以射頭曼者班固爲竇憲刻燕然銘也○趙曰皆戰勝/而深入也班固爲竇憲刻燕山銘○敏修曰唐薛仁貴傳云三箭)
(定天/山)九曲非外蕃其王轉深壁(夢符曰右按唐㑹要景龍四/年賛普請昏以左衛大將軍)
(楊矩爲送金城公主使後矩爲鄯州都督吐蕃厚賂之因請河西/九曲之地以爲公主湯沐之邑矩遂奏與之吐蕃旣得九曲其地)
(肥良尤與唐地接近自是復叛矩懼飮藥而死唐王思禮傳事哥/舒翰以功授右衛將軍關西兵馬使從其討九曲也○趙曰則九)
(曲非/外蕃)飛兎不近駕(修可曰飛兎古之神馬也淮南子曰夫待/腰褭飛兎而駕之則丗莫乗車矣〇晁曰)
(馬名飛兎善走躍而復能/飛以名馬其駿抉可知矣)鷙鳥資逺擊(洙曰十二歲翰征九/曲思禮後期欲引斬)
(之續命使釋之思禮徐言曰斬則斬却喚作何物諸將皆以是壯/之○趙曰飛兔古之神馬陳孔璋荅東阿王牋曰飛兔流星超越)
(山海傳曰/擊鳥之擊)曉逹兵家流飽聞春秋癖(修可曰漢藝文志云兵/家者流凡百八十二家)
(也晉杜預雖爲將/軍而有左傳廦)匈襟日沉静肅肅自有適(洙曰前漢蓺/文志兵權謀)
(十三家兵形勢十一家隂陽十六家兵技巧十三家兵家者蓋出/於古司馬之職自春秋至於戰國岀竒設伏變詐之兵並存漢興)
(張良韓信序次兵法凡百八十二家晉杜預有左氏傳癖裴楷自/夏侯玄云肅肅如入宗廟中俱見禮樂器〇師曰自短小精悍姿)
(至此句皆美/思禮之辭)潼關𥘉潰散萬乗猶辟易(饒曰辟易退/却奔走之貌)偏禆
無所施元帥見手格(洙曰禄山之反也思禮從翰守潼關密/語翰誅國忠又欲以三千騎劫之翰不)
(從遂至於敗思禮爲偏禆而謀不見從翰遂𬒳擒元/帥翰也萬秉天子也辟易播遷也○饒曰格鬪也)太子入朔
方至尊狩梁益(鄭曰/劒南)胡馬纏伊洛中原氣甚逆(蘇曰/蒙將)
(軍一日謂扶蘇曰今天色黯淡回視中原其氣/甚逆吾慮者恐不測之禍在其中後果如所言)肅宗登寳位
塞望勢敦迫(鄭曰塞入聲〇洙曰翰旣敗潼關不守玄宗幸蜀/太子從百姓之請遂入靈武圗興復而羣臣勸進)
(遂即位於靈武以從人望思禮奔行在〇趙曰勢出於裴冕等所/迫也知肅宗以皇太子爲天下兵馬元帥北收兵至靈武裴冕等)
(奉皇太子/即皇帝位)公時徒歩至請罪將厚責際會清河公間道
傳玉冊天王拜跪畢讜議果氷釋(洙曰思禮至行在上責其/不堅守坐畢下將斬之會)
(房琯在蜀奉太上皇冊命至諌上以爲可收後効遂釋/之○蘇曰徐倜數上書明劉向事讜議䛕論即日冰釋)翠華卷
飛雪熊虎豆阡陌(洙曰書如熊如羆如虎如貔〇趙曰翠華天/子之旗上林賦建翠華之萎蕤卷飛則言其)
(時在冬周禮熊虎爲旗所謂亘阡言兵旗之/多也舊注引如虎如貔却是言兵旅非是)屯兵鳯凰山帳
殿涇渭闢(洙曰天子所在以帳爲殿象宫闕臺殿也〇趙曰行/宫殿帳以爲殿庾肩吾云回川入帳殿鳯凰山鳯翔)
(山名涇渭則在/平凉乃渭州)金城賊咽喉詔鎭雄所搤(鄭曰乙革切○洙/曰思禮旣釋尋副)
(房琯戰便橋不利更爲關内行營節度河西隴右伊西行/營兵馬使守武功以控賊及廣平王收復思禮入淸宫)禁暴
靖無雙爽氣春淅瀝(師曰和爽之/氣如春風然)巷有從公歌(洙曰詩無/小無大從)
(公于/邁)野多靑靑麥(洙曰言賊不/敢犯境土也)及夫哭廟後復領大原役
(洙曰郭子儀收復兩京時太廟爲賊所焚權移神主於大内長安/殿上皇謁廟請罪及光弼鎭河陽制以思禮爲太原而北京留守)
(河東節度使兼御史大夫貯軍糧百萬器械精銳尋加/守司空自武德以來三公不居於宰輔唯思禮而巳)恐懼禄
位髙悵望王土窄(洙曰昔也日闢國百里今也日蹙國百里/〇趙曰在我之禄位則恐其髙本朝之土)
(地則恨其窄又/以美其謙忠)不得見清時嗚呼就窀穸(洙曰左傳唯/是窀穸之事)永
繫五湖舟(洙曰范蠡事勾踐旣㓕呉乗扁舟泛/五湖有功成身退之忠而不能遂)悲甚田橫客
(洙曰田橫死賔客聞之從死者/五人言思禮賔客尤甚於横也)千秋汾晉間事與雲水白(趙/曰)
(前/云復領太原役則兩在太原矣/宜有顯績歷千年如雲水之白矣)昔觀文苑傳豈述廉藺
績(洙曰言思禮撫御積畜之才在汾晉之間者與雲水無晦也廉/頗藺相如古名將也言有武功者不必責之以文德矣○趙曰)
(以形容思禮文不足而武有餘也廉頗藺相如古之名將/豈必書其文采於文苑傳乎末句正譏文勝者徒以取禍)嗟嗟
鄧大夫士卒終倒㦸(洙曰鄧景山曹州人以文吏見稱亦爲/太原尹北京留守至太原以鎮撫紀綱)
(爲己任檢覆軍吏隱没者衆懼有一偏將抵罪當死諸將各請贖/其罪景山不許其弟請以身代其兄又不許其弟請納馬一匹以)
(贖兄罪景山許其咸死衆咸怒謂景山曰我等人命輕如一馬/乎軍衆憤怒遂殺景山上以景山撫御失所以故不復驗其罪)
　　　故司徒李公光弼
司徒天寳末北收晉陽甲(洙曰按唐書李光弼傳光弼營州/人㓜持節行善騎射能讀班氏漢)
(書少從戎嚴毅有大畧天寳十三年郭子儀薦之堪當閫寄禄山/之亂玄宗幸蜀肅宗理兵靈武授光弼戸部尚書兼太原尹晉陽)
(太原也〇趙曰光弼加撿校司徒在至德二載尋遷司空矣今上/云司徒則據爲司徒已前事而稱其官耳按史云安禄山反郭子)
(儀薦其能持節何東節度副/大使晉陽則河東之太原也)胡騎攻吾城愁寂意不惬人
安若泰山葪北斷右脅朔方氣乃蘇黎首見帝業(洙/曰)
(賊將史思明等四僞帥來攻城光弼麾下衆不滿萬皆烏合之人/賊以太原屈指可取光弼伺其怠出擊大破之斬首十餘萬級又)
(破思明于嘉山而河北歸順者十餘郡朔方河北也〇趙曰光弼/屢戰屢勝所以斷葪北之脅蘇朔方之氣使萬民得見帝業觀公)
(爲華州子儀進㓕殘宼形勢圖狀/云平盧兵馬在賊左脅正此義)二宫泣西郊(師曰二宫謂/肅宗與皇后)九
廟起頽壓(洙曰見及夫/哭廟後注)未散河陽卒思明僞臣妾復自
碣石來火焚乾坤獵髙視笑禄山公又大獻捷(洙曰乾/元二年)
(爲天下兵馬元帥與九節度兵圍安慶緒於相州拔有日矣史思/明自范陽來救屢絶糧道光弼身先士卒苦戰勝之思明因殺慶)
(緒即僞位縱兵河南賊勢甚熾光弼識洛不足抗賊遂檄官吏令/避㓂引兵入三城賊憚光弼頓兵白馬祠不敢西犯宫闕遂戰於)
(中潭西大破逆黨賊走保懷州〇趙曰唐史思明乗勝西嚮光弼/敦陣徐行趍東京謂留守韋陟曰公計將安出陟曰不如移軍河)
(陽表裏相應此猨臂勢也遂悉軍趍河陽光弼禽周摯等思明未/知光弼駈所俘示之思明大懼築壘以拒官軍髙視笑禄山言思)
(明笑禄山而自矜也獻大/捷則傳所謂獻俘太廟)異王冊崇勲小敵信所怯(定功日/光弼以)
(功封臨淮王非謂非劉氏而王也小敵信所怯謂北邙之敗也光/武與王鳯等戰自將歩騎千餘前去諸部喜曰劉將軍平生見小)
(敵怯今見大敵/勇甚可畏也)擁兵鎭河汴千里初妥帖(鄭曰妥吐火切安/也〇洙曰光弼以)
(功進封臨淮王鎮何汴謂鎭臨淮漢光武見小敵則快○蘇曰張/遜上隋文帝表云幅貟暫寕千里安帖民瘵未痊冝寛恤蒼生羅)
(寵英/俊)靑蠅紛營營風雨秋一葉内省未入朝死淚終
映睫(洙曰靑蠅喻魚朝恩程元振等也初北邙之戰光弼屢表賊/未可破爲僕固懷恩譛害遂至於敗及吐蕃犯京師代宗幸)
(陜徴天下兵光弼與程元振不叶遷延不至後遂不敢入朝及卒諸/將問後事曰吾乆在軍不得就養旣爲不孝子夫復何言時母在河)
(中所謂風雨秋一葉者也○修可日按唐史北邙之敗魚朝恩羞/其䇿謬深忌光弼功髙而程元振尤嫉之及來瑱爲元振䜛死光)
(弼愈恐吐蕃㓂京師代宗詔入援光弼畏禍遷延不敢行帝逺長/安因拜東都留守察其去就光弼以乆須詔不至二年光弼疾篤)
(薨)大屋去髙棟(洙曰髙棟大屋所恃而安/喻光弼朝廷之所倚頼也)長城掃遺堞(洙/曰)
(倚光弼如長城今其/死矣是掃遺堞也)平生白羽扇(洙曰裴啓語林曰諸葛武侯/持白羽扇指麾三軍言人亡)
(而所用之/物存爾)零落蛟龍匣(洙曰蛟龍匣劒匣也言人/亡不復見用故云零落爾)雅望與英
姿(洙曰二十八將論至使/英姿茂績委而不用也)惻愴槐里接(洙曰命京兆尹第五倫/監護喪事葬於三原詔)
(宰臣百官祖送於延平門外前漢槐里屬右扶風武帝茂陵昭帝/平陵在○趙曰槐里豈葬地乎以詔百官送葬延平門外按長安)
(志延年門乃在郭西而前漢槐里屬右/扶風今之鳯翔府正在長安之西矣)三軍晦光彩烈士痛
稠曡直筆在史臣將來洗箱篋(洙曰言平生功名書在史/冊也〇趙曰言史以直筆)
(書光弼之功業不幸遭䜛致公恐/懼之事將來先濯箱篋之汙辱矣)吾思哭孤冡南紀阻歸楫
(洙曰時甫避亂荆衡故云南紀〇趙曰南紀楚之分公自/南紀往歸長安則可以弔光弼之英䰟今阻而不能故云)扶顚
永蕭條(洙曰言光弼有/扶顚之力也)未濟失利渉(洙/曰時未至大治而光/弼亡如未濟而失舟也)
疲薾竟何人(鄚曰薾乃/結切疲皃)灑涕巴東峽(洙曰巴東峽在荆州〇/趙曰巴東峽指言巙州)
(而舊注指爲/荆州非是)
　　　贈左僕射鄭國公嚴公武
鄭公瑚璉器(洙曰鄭嚴武所/封瑚璉宗廟器)華岳金天晶(鄭曰晶子盈切〇/洙曰以其得山岳)
(之孕精也〇趙曰武挺之之子華州華隂人/爾雅曰華爲西岳古有帝王之號曰金天氏)昔在童子日巳
聞老成名(趙曰本傳武㓜豪爽母不爲挺之所荅獨厚其妾武/始八􁇳恠問其母母語之故武奮然以鐵鎚碎其妾)
(首)嶷然大賢後(鄭曰嶷/鶚力反)復見秀骨清(洙曰嚴武傳武中書/侍郎挺之子神氣雋)
(爽敏於聞見㓜有成人風讀書不究精義渉獵而巳大賢/謂嚴子陵歟〇趙曰大賢指嚴挺之舊注謂嚴子陵非是)開口
取將相小心事友生(洙曰甫與武丗契也嘗醉登武床呼斥/其父名而武不忤〇趙曰凡開口只欲)
(爲將相傳云與元載厚相結求宰相而事不遂是已小心事友/生蓋普言其實舊注引甫嘗醉/登武床武不之忤其說拘矣)閱
書百紙盡(洙曰紙/一作氏)落筆四座驚歷職匪父任嫉邪常
力爭(洙曰武弱冠以門䕃䇿名哥舒翰奏充判官至德初粛宗初/靖難大收才傑武仗節赴行在宰相房琯素重之及是首薦)
(才畧可稱累遷給事中〇趙曰言武初離𥙷䕃其後自致身累遷/殿中侍御史所謂嫉邪者乃御史之職而嘗力爭乃武之能矣舊)
(注以武爲給事中乃在粛/宗時而與嫉邪有何相干)漢儀尚整肅(洙曰時武/爲侍御史)胡騎忽縱
橫(洙曰禄山/之乱也)飛傳自河隴逢人問公卿(趙曰史云玄宗入蜀/擢爲諌議大夫則天)
(寳末武在蜀中矣飛傳則傳遽之報也傳張恋反河隴西來蜀中之道/肅宗即位靈武/而前/路梗澁有飛傳自河隴來武必詢問公卿爲)
(誰)不知萬乗出雪涕風悲鳴受詞劒閣道謁帝蕭關
城(洙曰河隴劒閣蕭関城事新舊二史皆不載〇趙曰武在蜀之/逺亦不知万乗所岀之的所以雪涕悲鳴其忠義之情如此於)
(是請於玄宗乞往行在也○鄭曰渭州清原縣乃武州舊治蕭関/縣按其地即漢朝那縣在原州西一百八十里龍朔中故於白草)
(軍城置/蕭関)寂寞雲臺仗(洙曰庾信哀江南非無北闕之兵猶有/雲臺之仗○修可曰言行宫儀衛之草)
(創/也)飄颻沙塞旌江山少使者笳鼔凝皇情(洙曰顔延年/窮逺凝聖情)
(又笳鼔/震𬈑洲)壯士血相視(洙曰別賊刎/血相視也)忠臣氣不平(趙曰指/嚴武也)密
論正觀體(洙曰正觀太宗/撥乱反正時)揮發岐陽征(洙曰時粛宗/理兵鳳翔)感激
動四極聮翩收二京(洙曰二京長安東都也二史皆不載武收/復功〇定功曰史云至德初武赴肅宗行)
(在房琯薦爲給事中巳收長安拜/京兆尹則固有建議收復者矣)西郊牛酒再(洙曰沈休文碑/牛酒日至壷漿)
(塞陌西郊謂文王也牛/酒謂擊牛釃酒饗士也)原廟丹靑明(洙曰叔孫通願爲原廟注/原重也先以有廟今更立)
(之也脩張良廟教云可/改構棟宇而修丹青也)匡汲俄寵辱(洙曰匡衡汲黯〇趙曰以/武之諌諍如匡汲也旣拜)
(京兆尹矣而坐房琯事貶/巴州此則寵之所辱也)衞霍竟哀榮(洙曰衞青霍去病〇趙/曰武爲東川及劒南節)
(度則遷謫之中雖/可哀而復榮也)四登會府地(洙曰旣收長安以武爲京兆少/尹兼御史中丞時年三十二後)
(又遷京兆尹/兼御史大夫)三掌華陽兵(洙曰華陽成都也武以史思明阻兵/不之官優游京師頗自矜大出爲緜)
(州刺史迁劒南東川節度使登發上皇誥以劒南兩川合爲一道/拜武成都尹充劒南節度使入復求爲方面拜成都尹在蜀累年)
(肆志逞欲恣行猛政威震一方〇趙曰武爲京兆少尹又爲京兆/尹爲成都尹劒南節度又復節度劒南此爲四登㑹府書曰華陽)
(黒水惟梁州則東/川西川皆華陽也)京兆空柳色(洙曰色一云市張敝爲京兆尹/走馬章臺街唐詩有章臺柳是)
(也)尚書無履聲(洙曰前漢哀帝擢鄭崇爲尚書僕射數求見/諌諍上初納用之每見曳革上笑曰我識鄭)
(尚書履声/注生曰革)群烏自朝夕(洙曰成帝時御史府中列栢株常有野/烏數千栖宿其上晨去暮來號曰朝夕)
(烏烏去不來者數月長者異之後/果廢御史大夫爲司空是其徴也)白馬休横行(趙曰漢張湛爲/光禄大夫常乗)
(白馬光武每有異政輒/曰白馬生且復諫矣)諸葛蜀人愛(洙曰陳壽言蜀人愛亮雖/甘棠之詠召公鄭人歌子)
(産曰未足/爲過也)文翁儒化成(洙曰西漢文翁之守蜀召下縣子弟以/爲學官弟子爲除更繇髙者補郡吏以)
(爲孝弟力田由是大化蜀/之學於京師者比齊魯)公來雪山重公去雪山輕(洙曰雪/山西山)
(也言輕重在/公而不在山)記室得何遜(洙曰梁書何遜爲建安王記室王爱/文學之士日與遊宴又爲虜陵王記)
(室復隨府/於江州)韜鈐延子荆(洙曰晉孫楚字子荆/叅石苞驃騎軍事)四郊失壁壘(洙/曰)
(失壁壘言無屯戍也此美武能鎭静也〇趙曰/鎭静無事也記曰四郊多壘卿大夫之辱也)虚館開逢迎(洙/曰)
(開閤以/禮士也)堂上指圖畫軍中吹玉笙(師曰言公鎭静蜀中惟以/宴樂圖畫與衆共樂無寇)
(盗之/憂也)豈無成都酒憂國只細傾時觀錦水釣問俗終
相并(趙曰上句雖成都有醇酒難而不敢盛爲宴飲也/下句言車騎之出非專爲間遊終以問俗爲事也)意待犬
戎滅人藏紅粟盈(洙曰見近聞犬戎逺遁逃注漢太倉之粟/紅腐不可食〇趙曰犬戎指吐蕃也武再)
(節度劒南日破吐蕃七万衆于當狗城然其/意終待尽㓕而人免誅求使粟至於紅腐也)以兹報主願庶
或禆丗程(洙曰或/一云獲)炯炯一心在(洙曰見此心炯炯應君/識注馬曰炯炯明皃)沉
沉二豎嬰(洙曰晉侯疾求醫于秦秦伯使醫緩爲之未至公夢/疾爲二豎子曰彼良醫也懼傷我焉逃之其一曰我)
(居肓之上尓居膏之下若我何醫至曰不可爲也在肓之上膏/之下攻之不可逹之不及藥不至焉不可爲也公曰良醫也)顔
回竟短折(洙曰顔回年二十九蚤死武終時年/四十洪範注短未六十折未三十也)賈誼徒忠貞
(洙曰禇淵碑忠貞允亮也〇師曰公之意在於/報主不幸疾化故比之回誼謂年少而殂也)飛旐出江漢(洙/曰)
(潘安賦飛旐翩以啓路○趙曰/武卒於蜀舟行而歸故今云云)孤舟轉荆衡(洙曰荆衡/乃楚地也)虚無
馬融笛(洙曰見如聞馬融笛注〇蘇曰後漢馬融精覈術數性好/音律能吹笛爲督郵無留事獨卧郡平陽鄔中有洛客舎)
(送旅吹笛融去京師踰年暫/聞悲甚而樂之作長笛賦)悵望龍􁑼塋(洙曰王濬以龍驤/將軍平陳及卒以)
(龍􁑼名墓〇田曰武帝以謡言拜王濬爲龍􁑼將軍至太/康六年卒葬栢谷小大營塋城舊注以龍驤名墓非是)空餘
老賔客身上媿簪纓(洙曰武在蜀/辟甫爲叅謀)
　　　贈太子太師汝陽郡王璡(鄭曰資/辛切)
汝陽讓帝子(洙曰譲皇帝憲本名成器睿宗長子立爲皇太子/以玄宗有討平韋氏之功成器懇讓儲位封爲寧)
(王薨謚曰譲皇帝長/子汝陽郡王璡也)眉宇眞天人虬鬚似太宗(洙曰書生/相太宗曰)
(龍鳯之姿天日之表又有虬鬚也〇趙曰讓帝睿宗子也以其譲/爲皇嗣玄宗以其有髙丗之行非大號不稱故追謚讓皇帝汝南)
(郡王璡讓帝長子枚乗七發陽氣見於眉宇之/間鄧禹傳注衆皆切言劉公真天人也餘見上)色映塞外春
(師曰謂貌/和雅也)往者開元中主恩視遇頻出入獨非時禮
異見羣臣(師曰玄宗以璡父讓位于巳故眷遇/之恩異於諸王出入宫禁不以時也)愛其謹㓗
極(洙曰此史/採此語)倍此骨肉親從容聽朝後或在風雪晨忽
思格猛獸(洙曰江都王/力格猛獸)苑囿騰清塵(洙曰司馬相如諫獵/書云今陛下好陵阻)
(險射猛獸卒然遇逸材之獸駭不/測之地犯属車之淸塵豈不殆哉)羽旗動若一萬馬肅駪
駪(洙曰三礼圖全羽爲旞析羽爲旗全羽析羽皆五采繫之於旞/旌之上所謂注旄於竿首也詩駪駪征夫注衆多之貌〇鄭曰)
(駪踈臻切/馬衆多也)詔王來射鴈拜命巳挺身箭出飛鞚内(洙曰言/王從帝)
(獵苑中帝詔/王射鴈也)上又回翠麟(洙曰又/一作入)翻然紫塞翮(修可曰崔/豹古今注)
(曰秦所築長城土色皆紫/漢亦然故云紫塞者塞也)下拂明月輪(趙曰言鴈下而拂弓/也皆言王射獵之精)
(絶)胡人雖獲多天笑不爲新(洙曰長楊賦上將大誇胡人/以多禽獸令胡人手搏之自)
(取其獲上親臨觀焉天笑天子之笑也○夢符曰右按仙傳拾遺/木公與一玉女投壷設有不入者天爲之􁢚嘘注􁢚嘘開口而笑)
(也􁢚呼/監切)王每中一物手自與金銀袖中諌獵書扣馬
乆上陳(洙曰漢武帝方自擊熊逐獸相如因上書諌之伯夷叔/齊叩武王馬而諌〇趙曰言王雖隨獵矣而有書諫獵)
(也諌獵書暗以/司馬相如比之)竟無衘橜虞(洙曰相如書曰且夫清道而後/行終路而馳猶時有御橜之變)
(橜音/掘)聖聦矧多仁官免供給費水有在藻鱗(洙曰以其/諌獵而罷)
(故官免供給之費而物亦得所/〇趙曰非特止獵且不漁也)匪唯帝老大皆是王忠勤
(趙曰皆王諌/之之効也)晚年務置醴門引申白賔(洙曰璡歷大僕卿与賀/知章褚庭誨/爲詩酒)
(之交天寳初終又加特進楚元王交好書多材藝少時甞與魯穆/生白生申公俱受詩於浮丘伯元王卽至楚以穆生白生申公爲)
(中大夫初元王敬禮申公等穆生不嗜洒元王毎置酒甞爲/穆生設醴師古曰醴甘酒也少麴多米一宿而熟不齊之矣)道
大容無能永懷侍芳茵(洙曰言巳無能而惟王之所容侍芳/茵言侍王也〇趙曰家語道大不容)
(莊子無能/者無所求)好學尚貞烈義形必霑巾(洙曰義/形於色)揮翰綺
繡揚篇什若有神川廣不可泝(趙曰言自別之後流落於/蜀欲泝而上見王則川廣)
(不可泝也倣詩漢/之廣矣不可泳思)墓乆狐兎隣(洙曰張孟陽七哀詩借問誰/家墳皆云漢丗主狐兔窟其)
(中蕪穢/不復掃)宛彼漢中郡(洙曰王弟瑀早有才望偉儀表天寳十/五載從玄宗幸蜀至漢中因封漢中王)文
雅見天倫(洙曰見天倫恨莫俱注〇趙曰劉公幹贈五/官中郎將討云君侯多壯思文雅縱横飛)何以
開我悲泛舟俱逺津温温昔風味少壯巳書紳(洙曰書/之紳帶)
(也語子張/書諸紳)舊遊易磨滅衰謝多酸辛
　　　贈袐書監江夏李公邕
長嘯宇宙間髙才日陵替(蘇曰王粲曰小人日覺得志髙才/日覺陵替夫造物者其意於賢愚)
(何如哉○趙曰長咲嘆之/長也左傳云上陵下替)古人不可見前輩復誰繼憶昔
李公存詞林有根柢(洙曰唐文苑傳李邕廣陵江都人父善甞/注文選六十卷行於時邕少知名在長安)
(𥘉李嶠張廷珪並薦邕詞髙行真堪爲諫諍官〇蘇曰潘安仁文/章瑰瑋友人謂璠詞林繁茂根扺衍密不然何妙秀美發如斯)
聲華當健筆灑落富清製風流散金石追琢山岳銳
(鄭曰追都回切治玉也○洙曰邕早擅才名尤長碑頌中朝衣冠/天下寺觀多出其手〇趙曰金石以言碑追琢山岳則若磨崖碑)
(之謂〇師曰言得/山岳英銳之氣)情窮造化理學貫天人際(洙曰董仲舒/言天人相與)
(之/際)干謁走其門(蘇曰羊叔子吾/非干謁走人門)碑版照四裔各滿深望
還森然起凡例(洙曰杜預左氏傳序發凡以言倒邕雖/貶黜在外人亦多齎金帛往求其文也)蕭蕭
白楊路洞徹寳珠恵(趙曰墳墓也墳墓之路幽昏而得邕之/文如寳珠之洞徹以照之所以爲惠)
龍宮塔廟湧浩劫浮雲衛(洙曰雲一作空〇夢符曰右按南/史阿育王佛滅度後一日一夜造)
(八萬四千塔𣑽言塔華言廟也又王簡棲頭陀寺碑功濟塵刼法/華經曰如人以力磨三千大千上復未盡爲一塵一塵爲刼唐書)
(辛替否曰窮金三修塔廟仙傳拾遺昆明池龍宫有仙方三十六/首又廣異記丁約謂韋子威曰郎君終當弃俗尚隔兩塵丁曰儒)
(謂之丗釋謂之刼道謂之塵〇趙曰浩刼無窮之刼也度人經曰/唯有元始浩刼之家部制我界統乗玄都也龍宫之塔廟得邕之)
(文亘歷浩刼而/浮雲衛護之也)宗儒爼豆事故吏去思計(洙曰李玄盛爲/酒泉太守百姓)
(思之請勒銘許之羊祜爲荆州刺史立碑峴山百姓見而悲感號/爲墮淚碑〇趙曰爼豆事言作修學校記文宣王廟記之属也去)
(思計言使者太守縣令/替罷而作頌政碑之屬)眄睞巳皆虚(鄭曰睞/洛代切)跋渉曽不
泥向來映當時豈獨勸後丗(洙曰自蕭蕭白楊路至此皆/邕所造碑事意也沈休文論)
(辭人才子並標能擅美獨映當丗是以一時之士各相慕習也〇/趙曰言其文之光熖巳自輝映當時而歆慕之非止勸率後人)
豐屋珊瑚鈎騏驎織成罽紫騮隨劒几(洙曰髙紀賈人/母得衣罽師古)
(曰罽織毛若今毼及氍覦〇/鄭曰說文曰西湖毳布也)義取無虚歲(洙曰傳言自古鬻/文獲財者未有如)
(邕之盛也○趙曰豐屋大屋也珊瑚鈎屋中之簾鈎織成罽則罽/上所織者麒麟也罽居例切旣以紫騮馬而又隨之以寳劒与慿)
(几此数者皆冨貴家物不惜以饋邕矣義取無虚歲則/以文得財矣新史云奉金帛請其丈前後所受鉅萬計)分宅脫
驂間感激懐未濟(洙曰吴志周瑜推道南大宅以舎孫策与/䇿爲友升堂拜母有無通共史記越石父)
(賢在縲紲中晏子出遭之塗解左驂贖之延入爲上客急於養士/如此〇趙曰以邕雖以文受人之財而氣義好與思古人分宅或)
(脫驂之事其所感/慨常以未濟爲懷)衆歸賙給美擺落多藏穢(洙曰邕素負/美名頻被貶)
(斥皆以邕能文養士而賈生信陵之流執事忌勝剥落在外〇趙/曰在衆人則㱕其能賙給在邕之身則雖多藏而能擺落其穢也)
獨歩四十年風聽九臯唳(洙曰邕知名長安中死天寳𥘉四/十年間可謂獨歩矣累献詞賦甚)
(稱玄宗旨後因上許中使臨索其新文以文章徹天聽故有九臯/唳云〇趙曰傳言帝封大山還邕見帝汴州詔献詞賦帝恱上許)
(京師中人索所爲新文以進/上則聲聞于天可比鶴矣)嗚呼江夏姿(趙曰此黃香也漢人/語云天下無雙江夏)
(黄/童)竟掩宣尼袂(洙曰孔子獲麟反/𬒮拭面稱吾道窮)往者武后朝引用多
寵嬖否臧太常議(洙曰邕有批韋巨源/謚議文士推重之)面折二張勢(洙曰初/邕爲左)
(拾遺俄而御史中丞宋璟奏侍臣張昌宗兄弟有不順之言請付/法斷則天𥘉不應邕在陛下進曰璟言事關社稷望陛下可其奏)
(則天色解始允朱璟旣出或謂邕曰子名位尚卑若不稱/旨禍福將不測何爲造次如是邕曰不顚不狂其名不彰)衰俗
凛生風排蕩秋旻霽忠貞負冤恨(趙曰以邕忠/正爲人所䧟)宫闕
深流綴(趙曰此言天子深居/九重不加省察也)放逐早聮翩低垂困炎厲(洙/曰)
(邕始以與張柬之善貶雷州玄宗初又貶崖州後召還爲姚崇所/嫉貶柞州㣲爲陳州玄宗東封回邕謁見於汴獻辭賦稱旨頗自)
(矜衒爲張說所惡發陳州贓事抵死許州人孔璋上䟽救之會赦/免貶欽州後於嶺南從中官楊思朂討賊有功轉括渭淄三州刺)
(史上計京師邕少有名累𬒳貶逐後進不識京洛阡陌聚觀以爲/古人或將眉目有異衣冠望風尋訪門巷又中使臨問索其新文)
(復爲人隂中竟/不得進用也)日斜鵩鳥入䰟斷蒼梧帝(洙曰賈誼賦鵩/集予舎又野鳥)
(入室主人將去玄暉雲去蒼梧野〇趙曰言其悲愁如賈誼鵩鳥/賦云庾子日斜鵩集余舎帝舜之狩至蒼梧而死今之梧州也)
榮(洙曰一/作䇿)枯走不暇星駕無安稅(洙曰李斯未知稅駕也〇/趙曰榮枯之不常故奔走)
(不暇所以無安息稅/駕之地詩星言夙駕)幾分漢庭竹(洙曰漢制以竹使符分給郡/守邕累爲刺史故曰幾分也)
夙擁文侯篲(洙曰魏文侯擁/篲以迎朋友)終悲洛陽獄事近小臣敝
禍階初負謗易力何深嚌(洙曰邕與柳勣馬一疋及勣下嶽/吉温令勣引邕議及休咎事遂誅)
(○趙曰天寳初栁勣有罪天獄邕甞遺勣馬故吉/温使引邕甞以休咎相語隂賂遺竟杖死北海郡)伊昔臨淄
亭酒酣託末契(洙曰甫有陪李北海/宴歷下亭詩是也)重叙東都别朝隂改
軒砌(鄭曰朝/陟遥切)論文到崔蘇(洙曰崔信明蘇源明/二人皆以文章擅丗)指盡流水
逝近伏盈川雄(洙曰唐文苑傳楊炯爲盈川令卒張說曰楊/盈川文思如懸河注酌之不竭旣優於盧照)
(隣亦不/減王勃)未甘特進麗(洙曰張說曰李嶠之文如良金美玉/無施不可特進李嶠爲特進故也)是
非張相國相振一危脆(洙曰玄宗東封回邕於汴州謁見累/獻詞賦甚稱上㫖由是頗自矜衒自)
(云當居相位又素輕張說與相惡時說爲中書令甚惡之〇趙曰/指張說也邕素輕與張說相惡公詩言張說以國相勢力所能勝)
(邕特邕身危脆/易於一扼耳)爭名古豈然(洙曰魏文帝典論云/文人相輕自古而然)鍵捷欻
不閉(洙曰老子善閉者不用關鍵〇趙曰邕於關鍵則捷急而欻/然不閉所以召禍○鄭曰鍵巨展切鑰牝犍其献切門限也)
倒及吾家詩曠懷掃氛翳慷慨嗣眞作(洙曰和李大/夫〇趙曰公)
(以詩自負如此言例則邕与公比肩/以詩爲常例也氛翳言䜛謗之人也)咨嗟玉山桂(洙曰郄說/云崑山片)
(玉桂林/一枝)鍾律儼髙懸鯤鯨噴迢遰(師曰鍾律喻詩有法/度鯤/鯨喻其雄健)坡
陁青州血(趙曰言杖死之也〇師曰坡/陁髙聚皃青州血謂死所)蕪没汶陽瘞(洙曰/邕葬)
(所/也)哀贈竟蕭條恩波延揭厲(洙曰代宗時國恩/例得贈秘書監)子孫在
如綫舊客舟凝滯(洙曰不絶如綫江淹別賦舟凝滯於水濵/〇趙曰存如綫傷李其無後也舊客則公)
(自傷其流落於外未/能乗扁舟以往也)君臣尚論兵將帥接燕葪朗詠六
公篇(洙曰邕有張桓等五/玉洎狄相六公詩)憂來豁蒙蔽(洙曰盧藏用甞謂邕/如干將莫邪難与争)
(鋒但虞傷缺耳後卒如其言〇趙曰嘆時之多艱當後如邕者慷/慨有所陳說故詠其所作六公詩以解憂也公自注云桓彦範敬)
(暉崔玄暉張柬之袁恕已也洎/狄相六公六公篇詠其載邕傳)
　　　故祕書少監武功蘇公源明
武功少也孤(趙曰源明京兆武功/人故直以此名之)徒歩客徐兖讀書東
岳中十載考墳典(洙曰按新史源明初名預字弱/夫少孤寓居徐兖工文辭有名)時下菜
蕪郭忍飢浮雲巘(鄭曰語/蹇切)負米晚爲身毎食臉必泫
(洙曰子路爲親百里負米源明養不/及親負米自爲而巳故每食必泫)夜字照爇薪(夢符曰/右按丈)
(士傳侯瑾字子瑜家貧傭賃暮輙燒/柴薪以讀書獨處一室如對尊賔)垢衣生碧蘚庻以勤
苦志報兹劬勞願(洙曰以已勤苦之/志報父母劬勞也)學蔚醇儒姿(洙曰/賈山)
(渉獵書記不/能爲醇儒)文包舊史善(洙曰左傳序仲尼因魯史䇿書成文/其餘皆即用舊史〇師曰源明甞私)
(著國史後史館/采其語故云云)灑落辭幽人歸來潛京輦射䇿君東堂
宗匠集精選制可題未乾乙科巳大闡(洙曰源明天寳/中及進士第更)
(試集賢院漢書顔師古曰射䇿者謂爲難問疑義書之於䇿量其/大小署爲甲乙之科列而置之不使彰顯有欲射者隨其所取得)
(而釋之以/知優劣)文章日自負掾吏亦累踐(趙曰累遷/太子諭徳)晨趨閶
闔内足踏宿昔趼(鄭曰古典/切胝也)一麾出守還(洙曰源明累遷太/子諭德出爲東平)
(太守故召爲囯子司業也〇夢符曰右按文選屢薦不入官一麾/乃出守〇趙曰宿昔趼言其由貧賤中也足胝曰趼莊子云百舎)
(重趼是巳出守謂/出爲東平太守)黃屋朔風卷不暇陪八駿虜庭悲所
遣(趙曰朔風卷則明皇乗輿以禄山反而出狩源明不得扈從而/留虜庭毎悲恨以遣懷耳八駿事周穆王乗八駿以出遊也)
平生滿樽酒(蘇曰阮述愛詩好飲足不跡公卿大夫之門水邊/林下放懷自若張翰相顧遇問其所欲述曰平生)
(滿樽酒活計一張琴翰歎伏/曰眞傲逸竒士非我輩比也)斷此朋知展憂憤病二秋
有恨石可轉(洙曰安禄山䧟京師源明以病不受僞官○趙曰/詩曰我心匪石不可轉也其二秋憂憤則石可轉)
(而吾心不轉焉此/言源明不汙賊也)肅宗復社稷得無逆順辨(洙曰肅宗復/兩京權考功)
(郎中知/制誥)范曄顧其兒(洙曰沈休文宋書云范曄字蔚宗爲髙/祖相國掾稍遷太子詹事坐謀反誅范)
(泰之子○趙曰范曄坐謀反誅臨刑醉其子藹亦醉取地土及果/皮以擲曄曄問曰汝瞋我耶藹曰今日何縁瞋但父子同死不能)
(不/悲)李斯憶黃犬(洙曰李斯傳二丗二年七月具斯五刑論腰斬/咸陽市顧謂其子曰吾欲與若復牽黄犬俱出)
(上蔡東門逐狡兎豈可得言受/僞官之人如范李之顧戀也)袐書茂松意(洙曰源明後以/袐書少監卒茂)
(松意以不變節於姦危如/松栢不爲風霜所奪也)載從祠壇墠前後百卷文枕
藉皆禁臠(趙曰禁臠言其文之美也出晉元帝始鎮建業每/得二豚以爲珎膳項上一臠尤美輙以薦帝呼爲)
(禁/臠)篆刻揚雄流溟漲木末淺(趙曰揚雄以賦爲童子雕蟲/篆刻然竟爲長揚羽賦見稱)
(於時溟漲謂其文波瀾浩汗雖/溟海之張其本末比之猶爲淺)青熒芙蓉劒(師曰言能/斷决也)犀
兕豈獨剸(洙曰吴越王允常取純鈎劒示薛燭曰先乎如屈陽/之華沉沉如芙蓉始生於湖王子淵頌巧冶鑄干將)
(之樸水斷蛟龍陸剸犀兕/〇鄭曰剸止兖切截也)反爲後輩䙝予實苦懷𬗟煌
煌齋房芝事絶萬手搴(洙曰漢武帝大興祠齋房生芝而/作歌肅宗時宰相王璵以祈禬進)
(勸上興祠禱禁中稍崇淫祀源明数/進時政得失〇鄭曰搴九輦切取也)垂之俟來者正始徴
勸勉(趙曰源明所言可以垂/後丗法乃正始之道也)不要懸黄金胡爲投亂贙
(洙曰獸名似犬〇修可曰按爾雅贙有力注云出西海大秦國似/狗多力獷惡炙轂子載贙銘曰爰有獷獸厥形似犬飢則馴服飽)
(則反眼出于西海名之曰畎〇趙曰所以美之且危之也乳贙謂/乳虎也蓋言安媚則黄金可惡而切直犯上之怒不啻投飢贙也)
(贙乎/大反)結交三十載(洙曰任彦升哭雲僕射結/懽三十載生死一交情)吾與誰遊衍
(洙曰新史亦言源/明雅善杜甫鄭䖍)滎陽復冥寞衆罟以横骨(鄭曰上户孟/切下音畎洙)
(曰謂鄭/䖍也)嗚呼子逝日始㤗則終蹇長安米萬錢凋䘮
盡餘湍(趙曰言源明未死間猶及肅宗反正之後時巳向㤗矣/而源明死後時復屯蹇所以有米萬錢而至凋䘮也舊)
(注所/引非)戰伐何當解歸㠶阻清沔尚纒漳水疾(洙曰劉公/幹余嬰沉)
(痼疾竄身清濵漳〇趙曰公/言在雲安不得沂汚以㱕)永負蒿里餞(洙曰蒿里送士大/夫庻人挽歌〇蘇)
(曰徐翔之姪陵泣曰永負蒿里之哀東/門相餞〇趙曰傷其不得一弔酹之)
　　　故著作郎貶台州司户滎陽鄭公䖍
鶢鶋至魯門(鄭曰鶢干元/切鶋斤求切)不識鍾鼔饗(洙曰莊子至樂篇/昔者海烏止於魯)
(郊魯侯御而觴之于廟奏九韶以爲樂具太牢以爲膳鳥乃眩視/憂悲不敢食一臠不敢飲一杯三日而死此以巳養養鳥也非以)
(烏養養烏也海烏鶢鶋也孔子謂臧文仲不智者三而/祀鶢鶋一也注鶢鶋止於魯東門文仲使國人祀也)孔翠望
赤霄愁思彫籠養(洙曰孔翠翡翠孔雀也其志在丹霄然終/不免籠樊之愁者以其質之異於衆离也)
(故鷦鷯賦彼鷲鴞鵾鴻孔雀蓊翠或陵赤霄之際或託絶垠之外/翰羽足以冲天觜距足以自衞然皆負繒纓繳羽毛入貢何者用)
(於人者然也〇趙曰言鄭公如鶢鶋如孔翠非鍾鼓所能樂之雕/籠所能拘之也○師曰䖍嗜酒放誕不樂檢束更置廣文館以䖍)
(爲博士䖍聞命訴宰相何異饗/鶢鶋以鍾鼓養孔雀以雕籠乎)滎陽冠衆儒早聞名公賞
地崇士大夫况乃氣清爽(洙曰文藝傳鄭䖍鄭州滎/陽人天寳初爲恊律郎)天然
生知姿學立游夏上神農或闕漏黄石愧師長(洙曰/黄石)
(古書也〇夢符曰右按前漢張良傳父出一編書曰讀是則爲王/者師後十年㒷十三年孺子見我濟北榖城山下黄石即我矣遂)
(去不見丗之所謂三畧者即其書也此言黄石愧師長名其人耳/非書也公著薈蕞等諸書之外又撰胡本草七卷〇趙曰鄭䖍自)
(著書外又選胡本草七卷故公所言𥙷闕乃神農本草之所不載/也張良遇黄石公爲師今公言愧者愧則不敢爲䖍之師長也)
藥纂西極名兵流指諸掌貫穿無遺恨薈蕞何技
痒(鄭曰薈烏外切蕞祖外切/小皃痒以兩切本作癢)圭臬星經奥蟲篆丹青廣
(洙曰按新史䖍集撰當丗事著書八十餘篇有窺其藁者上書告/䖍私傳撰囯史䖍蒼黄焚之坐謫十年名其書爲㑹粹孔子作春)
(秋游夏不能賛皇猷䖍私撰國史是出其上也神農黄石藥繤兵/流皆古書也言䖍無不貫穿復通游藝星經丹青之類〇趙曰圭)
(泉言其善地理也選言陳圭置臬圭者土圭所以側日/影臬者表臬所以度廣狹虫篆言能書丹青又言能畫)子雲窺
未遍(洙曰揚雄字子雲少好學愽覧無所不見〇蘇曰/劉薦語陳貞曰吾腹中書皆揚子雲窺未徧者)方朔諧
太枉(洙曰東方朔上書曰臣年十三斈三冬文史足用十五學擊/劒十六學詩書誦二十二萬言十九學孫吴兵法戰陣之具)
(征鼓之教亦誦二十二萬言凡臣朔已誦四十四萬餘言〇趙曰/言䖍能知荒逺之所在也東方朔每言其所指皆神仙之處故云)
(諧枉尤/大迃)神翰顧不一體變鍾兼兩(洙曰䖍好書及畫恨無𥿄/慈恩寺貯杮葉數屋䖍取)
(隷書歲乆皆遍〇修可曰書苑曰䖍善草隷吕揔云䖍書如風送/雲收霞催月上鍾兼兩鍾繇鍾會也父子善隷書皆盡其妙或云)
(兼兩車也漢吴恢爲南海太守欲殺青冩書子祐/諫曰此書若成則載之兼兩注車有兩輪故稱)文傳天下口
(蘇曰相如片文蒦字朝出而暮傳天/下古詩云髙文滿天下籍籍喧萬口)大字猶在牓昔獻書
畫圗新詩亦俱往滄洲動玉陛寡鶴誤一響三絶自
御題四方尤所仰(洙曰䖍自冩其詩并畫以獻帝大/署其尾曰鄭䖍三絶宣一作寡也)嗜酒益
踈放(洙曰䖍嗜酒踈放故杜甫贈詩云頼得蘇司業時時与酒錢/蘇司業源明也○蘇曰陶潜阮籍軰嗜酒踈放逸山野終免)
(其禍當丗莫及其/髙見自全之機)彈琴視天壤(洙曰嵆康曰目送/歸鴻手彈五絃)形骸實
土木親近唯几杖(趙曰言親近於天子今以/言几杖則未甞暫離之意)未曽寄官曹
(梅曰謂不寓/意於官職)突兀倚書幌(洙曰䖍𥘉坐謫還京師上爱其材欲/置左右以不事事更爲置廣文館以)
(䖍爲博士䖍間命不知廣文曹司何在訴宰相曰上増國斈/置廣文館以居賢者令後丗言廣文博士自君始不亦美乎)晚
就芸香閣(洙曰遷著作郎魚豢典畧云芸/香辟紙魚蠧故藏書臺稱芸臺)胡塵昏坱莽(曾/曰)
(映莽/廣皃)反覆歸聖朝點染無滌盪(趙曰䖍值禄山反爲受/䖍水部郎中因稱風緩)
(求市令潛以密章逹靈武故/言無一點所染不煩澆蕩之)老蒙台州掾泛泛浙江槳(洙/曰)
(禄山反遣張通儒劫百官置東都僞授䖍水部郎中因稱風/緩求攝市令潛以密章逹靈武賊平免死貶台州司户叅車)履
穿四明雪(洙曰東郭先生乆待詔公車貧/困其履行雪中有上足跡踐也)飢拾楢溪橡(洙/曰)
(四明楢溪皆浙江地名言䖍貧困拾橡而食之〇定功曰按唐史/䖍以汚禄山僞官貶台州司户四明及楢溪皆属台州孫綽賦云)
(登陸則有四明天台〇趙/曰暗使莊子冬日食橡栗)空聞紫芝歌不見杏壇仗(洙/曰)
(莊子魚父篇孔子遊乎緇帷之林休坐乎/杏壇之上弟子讀書孔子絃歌鼔琴奏曲)天長眺東南秋色
餘魍魎(洙曰天台賦始經魑魅之塗卒/踐無人之境〇師曰言荒僻也)别離慘至今班白
徒懷曩(洙曰曩/昔時也)春深㤗山秀葉墜清渭㓪劇談王侯
門野稅林下鞅(洙曰鮑明逺/無田稅歸鞅)操𥿄終夕酣時物集遐想
(師曰自春深㤗山秀至此追憶昔時與䖍聚會于關中春和秋凉/之日或劇談或解鞅操紙賦詩把酒酣飲今詞場踈闊故傷之)
詞塲竟踈闊平昔濫吹奬(洙曰甫自言甞爲䖍濫吹奬也/廬諶濫吹乗名實〇趙曰指言)
(昔與鄭遊於詞翰之塲而今竟踈逺間/闊仍憶鄭之平昔濫有推奬扵巳也)百年見存没(洙曰百年/交情見於)
(存没之際䖍至/台州後數年卒)牢落吾安放(洙曰一云放○趙曰孔子將死子/貢曰㤗山其頽吾將安仰梁木將)
(壞吾將/安放)蕭條阮咸在岀處同丗網(洙曰阮咸阮照子也任/逹不拘雖處丗不交人)
(事)他日訪江樓含悽述飄蕩(洙曰著作與今祕書監鄭君/審篇翰齊價謫江陵故有阮)
(咸江樓之句○趙曰阮籍與其姪共爲竹林/之遊今以阮咸比鄭審故云空餘跡咸在也)
　　　故右僕射國相張公九齡
相國生南紀(師曰滔滔江漢南國之紀說者援是詩以江漢爲/南紀非也蓋南紀乃分野名唐天文志云東循嶺)
(徼逹甌閩中是謂南紀所以限蠻夷也張相國曲江人曲江隷韶/州正嶺徼甌粤之地大抵自江漢以南皆謂之南紀非特江漢而)
(巳)金璞無留礦(洙曰張九齡父爲韶州别駕因家于始興今/爲曲江人九齡㓜聦敏善屬文以書于廣州)
(刺史王方慶方慶大嗟賞之曰此子必䏻致逺金玉未成器曰礦/言九齡成器早故不留礦也〇田曰圎覺經云譬如銷金礦金非)
(銷故有雖復本來金皆以銷成就一成真金體無復重爲礦〇趙/曰言巳爲金而不復留在鑛以譬張曲江出而應用不復退縮也)
仙鶴下人間獨立霜毛整(洙曰言九齡之出也/如仙鶴然㓗白修整)矯然江
海思(蘇曰阮熈年來浩/然起江海之思)復與雲路永(趙曰矯然有江海之思/而復思奮飛與雲路齊)
(永〇師曰言其志趣/髙逺前程亦不淺也)寂寞想上階未遑等箕頴(洙曰堯/土階三)
(尺想士階有致君堯舜之心也有致君之心故未/遑於箕頴箕山也頴水也巢父許由所隱之也)上君白玉堂
倚君金華省(洙曰九齡登進士第應拔萃登乙科拜校書郎玄/宗在東宫舉天下文藻之士親加䇿問九齡對䇿)
(髙第遷右拾遺由玉堂金華省言直登清華之地〇趙曰此言張/曲江爲秘書郎爲左拾遺爲左𥙷闕爲中書舎人爲集賢院學士)
(是/也)碣石歲崢嶸天地日蛙黽(師曰碣石山在東禄山所據/之方崢嶸髙大皃禄山有叛)
(志嘗自髙大視天地間如蛙黽然全/無忌禪相國判其有反意屢請于帝)退食吟大庭何心記
榛梗(洙曰大庭古至治之國也言九齡雖退食之/間未甞忘致治也榛梗言不以嫌猜爲心也)骨驚畏曩
哲(洙曰曩哲昔賢也/謂其不若故骨驚)鬒變負人境(洙曰鬒黒髮也變而爲白/以負人事而已謝玄暉誰)
(能鬒不変〇趙曰上句言畏其不逮故前人下句憂其髮/白而將老皆傷功名之不立也江淹賦云心折骨驚)雖蒙
換蟬冠右地恧多幸(洙曰侍中冠加貂蟬九齡爲相以文雅/爲上知右相李林甫惡之引牛仙客以)
(傾之遂罷〇趙曰此乃侍中事而史不載漢官儀侍中冠武帝大/冠加金璫附蟬爲文貂尾爲飾謂之貂蟬也下句則以九齡以尚)
(書右丞相罷言在右地巳慚恧爲多幸何/者有林甫之嫉仙客之憾則得此爲幸矣)敢志二踈歸(洙曰踈/廣爲漢)
(太子太傅謂兄子受曰吾聞知足不辱知止不殆豈如父子相隨/出關歸老不亦善乎遂上䟽乞骸骨上言之公卿設祖道供帳東)
(都門/外)痛迫蘇耽井(蘇曰神山蘇耽種橘鑿泉以救時疫病者食/橘葉飲泉即愈○趙曰神仙傳蘇仙翁名眈)
(忽辭母去母曰使我如何存活仙翁明年/天降疫疾庭中水簷邊橘樹可以代養)紫綬映暮年荆州
謝所領(洙曰𥘉九齡爲相薦長安尉周子諒爲監察御史至是/子諒以妄陳休咎上親加請問令於朝堂决殺之九齡)
(坐引非其人左遷荆/州大都督府長史)庾公興不淺(洙曰庾亮鎮武昌諸佐吏/殷浩之徒乗月登南樓俄)
(而不覺亮至將起避之亮徐曰諸公少住老子於/此興不淺便據胡床與浩等談詠其坦率如此)黃霸鎮每
静(洙曰循吏傳黃霸與用寛和爲治擢爲楊州刺史潁/川太守治爲天下第一自漢興言治民吏以覇爲首)賔客引
調同(洙曰謝靈運/異代可同調)諷詠在務屏詩罷地有餘篇終語清
省一陽發隂管(趙曰謂如黃鍾之律也/言其詩之和而可聽耳)淑氣含公鼎(趙曰/謂如)
(大烹之和也言其詩/之美而可味於口)乃知君子心用才文章境(洙曰九齡/善屬文有)
(集二/十卷)散帙起翠螭倚薄巫廬並(洙曰謝霊運散帙問所知/巫廬二山名〇趙曰言開)
(散曲江文帙神物歘起其髙至並巫廬之山也廣雅云龍有角曰/螭〇師曰公有集二十卷荆人刻之碑螭即碑頭刻螭文也倚薄)
(巫廬並巫廬二山其才氣/能与二山之氣相倚迫也)綺麗玄暉擁(洙曰謝眺字玄暉/少有美名爲文綺)
(麗)牋誄任昉騁(洙曰任昉字彦/升長於牋誄)自我一家則未闕隻字
警(洙曰史記序勒成一/家傳序隻字之褒)千秋滄海南名繫朱鳥影(趙曰韶/州即滄)
(海之南朱鳥南方之宿當時謂/九齡爲滄海遺珠則有名稱矣)歸老守故林戀闕悄延頸
(趙曰九齡在荆州之乆封始興縣伯/諸還展墓也戀闕言其心不忘君也)波濤良史筆(蘇曰班孟/堅信知一)
(代良史下筆善/惡瀾翻而昭著)無絶大庾嶺(洙曰限賦終蕪絶於異域九齡自/荆州請㱕拜墓因遇疾卒年六十)
(八謚曰文憲至德𥘉上皇在蜀思九齡先斍安禄山面有反相乃/下詔褒贈司徒仍遣使就韶州致祭〇趙曰意謂九齡之文如波)
(濤之翻可充良史之筆惜乎/蕪没隔絶於大庾嶺之外也)向時禮數隔制作難上請(趙/曰)
(此言帝眷巳衰難以/制作上請於朝也)再讀徐孺碑猶思理煙艇(蘇曰謝安/石理五湖)
(煙艇○趙曰後漢徐孺漢之髙士也曲江爲之墓碣公之句意謂/今再讀之而猶思理煙艇則以慕徐孺髙風而不忘江漢之念)
　　　别房太尉墓(彦輔曰閬州太尉名琯常与嚴武等交/結貶邠州刺史上元元年爲漢州刺史)
(寳應二年拜刑部尚書在路遇疾廣/徳六年卒於閬州僧舎年六十七)
他郷復行役駐馬别孤墳近淚無乾土(趙曰言淚多/而濕之也)低
空有斷雲對碁陪謝傅(洙曰晉謝安傳安贈太傅𥘉苻堅入/㓂諸將退敗相継次于淮肥京師震)
(恐加安征討大都督妷謝玄入問計安夷然无懼色玄不敢言乃/令張玄重請問遂命駕出墅親朋畢集至夜還指受帥將各當其)
(任玄等旣破堅有驛書至安方對客圍碁看書旣竟便攝於床上/了無喜色碁如故客問之徐啓云小兒遂巳破賊旣罷還内過户)
(限心喜甚不斍展齒/折其矯情鎮物如此)把劒覔徐君(洙曰新序曰延陵季子將/西聘晉帶寳劒以過徐君)
(徐君不言而色欲之季子爲有上國之事未献也然心許之矣使/於晉顧返則徐君死於是以劒帶徐君墓樹而去江淹詩延陵輕)
(寳劒謝霊運詩延陵協心許解劒非所/惜〇逢原曰謝傳徐君指房太尉也)唯見林花落鶯啼
送客聞
　　　承聞故房相公靈櫬自閬州啓殯歸葬東都
　　　有作二首(楷曰房琯字/治律河南人)
逺聞房太守歸葬陸渾山(洙曰伊洛間有陸渾山昔辛有適/伊川見被髮而祭者言此地當夷)
(後爲陸渾之戎所有山因而得名〇鄭曰十道志山在洛陽〇趙/曰舊本作太守非善本作太尉盖琯謫漢州刺史召拜刑部尚書)
(道病卒贈太尉不/應呼之爲太守也)一德興王後(洙曰周德以興王業也伊尹咸/有一徳○趙曰琯爲相廟堂固)
(以一德/興王矣)孤魂乆客間(洙曰房公/客死閬州)孔明多故事(洙曰蜀志陳壽/上言臣壽等言)
(前有著作郎侍中領中書監濟北侯臣荀朂中書令關内侯臣和/嶠奏使臣定故蜀丞相諸葛亮故事亮佐危國負阻不賔然由存)
(錄其言恥善有遺誠是大晉光明至德澤𬒳无疆自古以來未之/有倫也輙刪除復重隨類相從凡爲二十四篇篇/名/如右)
安石竟崇班(洙曰謝安薨時六十六帝三日臨於朝堂賜東園/祕器朝服贈太傳謚曰文靖以无下舎詔府中備)
(凶儀及葬加殊禮依大司馬亘温故事〇師曰孔明多故事喻房/公奏議可爲朝廷典故安石竟崇班喻房公死後竟追贈褒崇之)
(也嘉陵縣/屬閬州)他日嘉陵涕(鄭曰嘉/陵江名)仍霑楚水還(趙曰霊櫬自/閬州起發則)
(由嘉陵江/而下故云)
丹旐飛飛日(洙曰丹旐銘旌也寡婦賦龍/轜儼以星駕飛旐翩以啓路)初傳發閬州風
塵終不解(趙曰時吐/蕃未息也)江漢忽同流(趙曰霊櫬所經者江与漢/也〇師曰風塵終不解言)
(盗賊未息而房公忽与/江漢同遊故嘆惜之)劒動新身匣(趙曰善本作/親身方有義)書歸故
國樓(蘇曰陳惇放㱕故囯載書一千卷/㱕家起楼今西歧觀風楼是也)盡哀知有處爲客
恐長休(趙曰此因逺送霊櫬/之㱕有感而言也)
　　　哭嚴僕射歸櫬
素幔隨流水歸舟返舊京(洙曰舊京故國○修可曰/盧子諒詩南望舊京路)老
親知(洙曰知/一作如)宿昔(按新史武卒母哭且曰今而後吾知免爲官/婢矣○趙曰言嚴公之母尚健如宿昔耳舊)
(注所引新史非是/不知何自得之)部曲異平生(洙曰言部曲有異於存日也宋/鮑昭東武吟將軍旣即丗部曲)
(亦罕存後漢光武紀注大將軍營有五/部三校尉部下有曲曲有軍候一人)風送蛟龍雨(洙曰見蛟/龍雲雨注)
(○趙曰以嚴公若蛟龍則風之所送者乃蛟龍雨也○師曰子美/詩云蛟龍得雲雨言賢者之得勢今云風送蛟龍雨雨𬒳風吹断)
(則蛟龍失/勢可知)天長驃騎營(洙曰晉書齊献王攸遷驃騎將軍時驃/騎當罷營兵士數千人戀攸恩德不肯)
(去)一哀三峽暮遺後見君情(趙曰言所以遺傳於後世見/君有恩德於公之情如此也)
(〇師曰遺後者謂恩德遺与後人使/人哀思之不忘則君之情可見也)
　　　哭李尚書(之芳)
漳濵與蒿里逝水竟同年(洙曰劉公幹余嬰沉痼疾竄身清/漳濵又云逝者如流水哀此遂離)
(分李延年分送䘮歌爲二等薤露送王公大人/蒿里送士大夫庻人使挽柩者歌之爲挽歌)欲掛留徐劒(洙/曰)
(見上把劒/覔徐君注)猶廻憶載船(洙曰見上應/尋戴安道注)相知成白首(洙曰潘安/仁投分寄)
(石友白首/同所㱕)此别間黃泉(洙曰左傳/不及黄泉)風雨嗟何及江湖涕泫
然(鄭曰泫胡畎切〇洙曰詩何/嗟及矣文中于泫然流涕)修文將管輅(洙曰見上修文/地下郎注○趙)
(曰言李尚書之有竒/才應如魏之管輅也)奉使失張騫(洙曰見上查/上覔張騫注)史閣行人
在(洙曰周禮大行人小行人〇/趙曰史閣言其書之史冊也)詩家秀句傳(蘇曰陸士龍題/詩對南山日晚)
(得秀/句)客亭鞍馬絶(趙曰言其死於道路也〇彭曰此句言子/美爲客停留於此李公无復鞍馬來相尋矣)旅
襯網蟲懸(洙曰沈休文詩髙車塵未成珠履故无声賔階緑/錢滿客位紫苔生又網蟲垂户織夕鳥旁簷飛)復
塊昭丘逺(洙曰登楼賦西接昭丘楚昭王墓〇鄭曰荆/州記當陽東南七十里有昭王墓故云云)歸魂
素滻偏(洙曰宋玉魂兮㱕來〇鄭曰滻所簡切水名在京兆〇/趙曰素滻長安之水也言李尚書乃長安人也潘安仁)
(西征賦地有玄灞素滻〇大/臨曰此二句言李葬於此)樵蘇封葬地喉舌罷朝天
(洙曰李固云陛下之有尚書猶天之有北/斗斗爲天之喉舌尚書亦猶陛下喉舌)秋色凋春草王孫
若箇邊(洙曰招隱芳草兮萋萋王孫兮不歸〇/大臨曰此句言李即与春草爲鄰矣)
　　　重題
涕灑不能收哭君餘白頭兒童相顧盡(竦曰言少時相/顧今盡於此矣)
宇宙此生浮江雨銘旌濕(洙曰記曰/銘明旌)湖風井逕秋(洙曰蕪/城賦歌)
(曰邊風起兮城上寒/井逕戚兮丘隴殘)還瞻魏太子賔客減應劉(洙曰曹丕/書曰應徐)
(陳劉一時俱逝矣○趙曰公自注云公歴禮/部尚書薨于太子賔客應則應瑒劉則劉焯)
　　　送盧十四弟侍御護韋尚書靈櫬歸上都
　　　二十韻
素幕渡江逺朱幡登陸微(洙曰漢二千石朱幡兩輪〇趙曰/朱幡丹旐也舊引漢二千石朱兩)
(轓誤矣轓字從車幡/字從巾義不同也)悲鳴駟馬顧(趙曰有戀/主之意)失涕萬人揮
(洙曰陸士衡詩揮淚廣/川隂又得與故人揮)叅佐哭辭畢門䦨誰送歸(洙曰/見門)
(闌多喜/色注)從公伏事乆之子俊才稀長路更執紼此心猶
倒衣(洙曰詩自公召/之/顛倒裳衣)感恩義不小(蘇曰夏侯勝感恩/戀德義實不小)懷舊禮
無違墓待龍􁑼詔(洙曰漢献加魏武九錫曰龍驤虎視旁眺/八方〇修可曰唐史遺事武后幸洛陽至)
(閿郷縣東騎不進召巫問之巫曰晉龍將軍王濬云臣墓在道南/每爲樵採所苦聞大駕至故哀求后遂詔云墓百步不得樵採子)
(美八哀詩亦云虚無馬融笛悵望龍驤塋○趙曰晉王濬爲龍驤/將軍卒葬栢谷中大營塋域待龍􁑼詔則言盧尚書之墓如王濬)
(者/也)臺迎獬豸威(鄭曰豸宅買切○趙曰獬豸侍御史冠也獬豸/獸名一角知人曲真而觸不直者此言韋尚書)
(霊櫬至上都而送/之者盧侍御如此)深衷見士則雅論在兵機(趙曰丗說鄧/艾年十二至)
(頴川讀陳太丘碑丈曰言爲丗/範行爲土則遂自名範字士則)戎狄乗妖氣塵沙落禁闈
(趙曰禁闈天子之内也/此言吐蕃䧟京師也)往年朝謁斷(修可曰言去上都/之乆而断朝謁也)佗
日掃除非(趙曰言除掃吐蕃不/得上䇿所以爲非也)但促銅壷箭(洙曰漏刻銘/筮筩方圎之)
(制注金謂壷又云銅史司刻金徒抱箭/〇趙曰欲上之未明求衣而早朝也)休添玉帳旂(洙曰見/空留玉)
(帳旂注○趙曰言不必添/兵也玉帳將軍之帳也)動詢黄閣老(洙曰見扈聖/登黄閣注)肯慮
白登圍(洙曰前漢匈奴傳髙帝至平城歩兵未盡到冒頓緃精/兵三十餘萬圍於白登七日漢兵中外不得相救䬲匈)
(奴騎其西方盡白東方盡䭾北方盡驪南方盡騂髙帝乃使間厚/遺閼氏迺謂冒頓曰兩主不相困今得漢地單于終不能居之且)
(漢主有神單干察之冒頓亦與韓信將王黄趙利期而兵乆不來/疑其與漢有謀亦取閼氏之言廼爲開一角於是髙皇帝令士皆)
(持滿傅矢外郷從解角直出得與大軍合而冒頓遂引兵罷使劉/敬結和親之約師古曰白登在平城東南去平城十餘里○趙曰)
(言天子雖屢詢大臣而莫知以白登之圍爲慮者此豈勸親征之/徒歟黄閣者三公也宋忠曰三公黃閣〇鄭曰白登地名在平城)
(東南十/餘里)萬姓瘡痍合(蘇曰邪元云萬姓瘡痍始合兵甲尚未/全息恐西北乗勢再爲患也〇趙曰言)
(其困扵誅/求役使也)羣兇(洙曰一/云雄)嗜慾肥(趙曰言將帥/乗此爲驕也)刺規多諌
淨(趙曰所望於/盧侍御也)端拱自光輝儉約前王體風流後代希
(趙曰言盧侍御之登/對所論之事如此)對敭期特逹(鄭曰敭/與揚同)衰朽再芳菲
(趙曰言對敭天子之前當在特逹而勿委/靡則衰朽之人再獲芳菲言同受其業也)空裏愁書字(洙曰/見咄)
(咄正書/空注)山中疾採薇(洙曰伯夷傳登彼/首陽采其薇矣)撥盃要忽罷抱
被宿何依(蘇曰聶授抱𬒳隨王肅棺宿〇趙曰撥盃者揮盃也/卽别矣撥盃之相要忽罷平昔抱𬒳就宿今又何依)
(也)眼冷看征蓋兒扶立釣磯清霜洞庭葉故就别時
飛(洙曰楚辭湘夫人/洞庭波兮木葉下)
　　　哭李常侍嶧二首(鄭曰嶧/夷益切)
一代風流盡(蘇曰曹桴曰子建没陳劉俱逝一代風流從此盡/矣後丗誰氏可繼髙名○趙曰南史張緒死其從)
(弟融於緒靈前酌飲慟/哭曰阿兄風流頓盡)修文地下深(洙曰見修文地下郎注/顔淵爲地下修文郎)斯
人不重見(蘇曰山巨源哭嵆原曰中散死埋玉重泉沉珠滄海/不重見斯人矣〇趙曰孔子言伯牛之疾曰斯人也)
(而有斯疾也蓋/嗟其人之賢也)將老失知音(洙曰伯牙以鍾子期爲知音子期/死而牙絶絃〇蘇曰鮑叔云將老)
(矣遽失知音○趙曰指李常侍如鍾子期也曹丕與吴李質書曰/昔伯牙絶絃於鍾子期仲尼覆醢於子路痛知音之難遇傷門人)
(之莫/逮也)短日行梅嶺(鄭曰大/庾嶺)寒山落桂林(洙曰山一作江〇趙/曰言李常侍之櫬自)
(廣南來也大庾嶺多梅故謂之梅嶺廣/志曰桂生於髙山之嶺其類自爲林)長安若箇畔猶想
映貂金(洙曰侍中冠貂蟬/阮脩以貂蟬換酒)
青瑣陪雙入銅梁阻一辭(洙曰見通籍踰青/瑣注蜀有銅梁縣)風塵逢我
地江漢哭君時(趙曰言當風塵之際相逢於江/漢而今在江漢聞其䘮而哭也)次第尋書札
呼兒檢贈詩(洙曰古詩遺我一書札又呼/兒烹鯉魚文選有贈荅詩)發揮王子表不
愧史臣詞(定功曰常侍者宗室之子也故用/王子表字前漢書有王子侯表)
　　　哭韋大夫之晉
悽愴郇瑕邑(洙曰左傳晉謀去故絳諸大夫曰必居/郇瑕氏之地○鄭曰郇湏倫切國名)差池弱
冠年(洙曰曲禮二十曰弱冠〇蘇曰/蘇代云弱冠之年差池文采)士人叨禮數文律早周
旋(洙曰左傳/與君周旋)臺閣黃圖裏(洙曰三輔黄圖/又漢宫闕詔)簪裾紫蓋邊
(洙曰沈沐文碑陪龍駕/於伊洛待紫蓋於咸陽)尊榮真不忝端雅獨翛然貢喜
音容間(洙曰見竊効/貢公喜注)馮招病疾纒(洙曰左太冲馮公豈不偉/白首不見招〇鄭曰馮招)
(馮/唐)南過駭蒼卒(鄭曰上采莽/下七没切)北思悄聮綿(洙曰洞簫賦吟氣/遺往聮綿飄敞又)
(云翩綿聮/以牢落)鵩鳥長沙諱(洙曰見冶濕/愁飛鵩注)犀牛蜀郡憐(洙曰見石/犀牛行)
素車猶慟哭寶劒欲髙懸(洙曰見把劒/覔徐君注)漢道中興盛
韋經亞相傳(洙曰建武永平未盡中興/之美韋賢不如教子一經)冲融標丗業磊落
映時賢城府深朱夏江湖眇霽天倚樓關樹頂(洙曰古/詩西北)
(有髙樓交/䟽結綺䆫)飛旐泛堂前(洙曰寡婦賦飛/旐翩以啓路)弈幕欵風鷰(洙曰/弈幕)
(霄懸謝玄暉詩/風簾入雙鷰)笳簫急暮蟬興殘虚白室(鄭曰興許應/切〇洙曰莊)
(子虚室/生白)跡斷孝廉船(洙曰丗說張慿舉孝廉負其才自謂必叅/時彦𥘉欲詣劉真長郷里及同舉者共笑)
(之張遂往詣真長延之上座凊言彌日因留宿至曉張退劉曰卿/且前去當取卿共詣撫軍張還船同旅問何處宿張笑而不荅須)
(臾真長遣傳教覔張孝簾船同旅宛愕即同載詣撫軍至門劉進/曰下官今日與公得一太常愽士撫軍與之言咨嗟稱善即用爲)
(太常/愽士)童孺交遊盡喧卑俗事牽老來多涕淚情在強
詩篇誰繼方隅理朝難將帥權春秋褒貶例名器重
雙全(師曰郇瑕晉地韋大夫靈櫬歸晉故子美悽愴以傷之子/美少與公結交故云差池弱冠年王陽在位貢禹喜而彈)
(冠子美上韋左丞詩云竊効貢公喜今巳死故曰貢喜音容間子/美擬効馮公之招隱柰爲疾病所纒而巳鵩鳥長沙諱子羡自言)
(斥逐困於此地也犀牛蜀郡憐言蜀人思韋之德也綺樓關樹頂/言奠樓之髙也帟幕欵風鷰言子羙之失韋無所棲託如燕之巢)
(于風幕也惟名與器不可以假人韋之化去朝/廷慎難不輕以帥權授人故云誰繼方隅理)
　　　　聞髙常侍亡(忠州作〇鮑曰髙適也本傳繼廣德元/年後言召爲刑部侍郎左散騎常侍)
歸朝不相見蜀使忽傳亡虚歷金華省(洙曰江淹上/建平王書升)
(降承明之闕出入金華之殿班固傳王鳯薦班伯召見宴昭殿誦/說有法拜爲中常侍時上方嚮學鄭寛中張禹朝夕入說尚書論)
(語於金華殿中詔伯受焉數年金/華之業絶出注金華殿在末央宫)何殊地下郎(洙曰丗說顔/回爲地下修)
(文/郎)致君丹檻折(洙曰見折/檻詩注)哭友白雲長(蘇曰山巨源哭嵆/中散曰白雲央央)
(我心悲傷揮哭望雲雲路阻長○趙/曰自渝州望長安而哭爲白雲長矣)獨歩詩名在(趙曰曹子/建與楊德)
(祖書曰昔仲宣獨歩於漢南○田曰南史/沈約謂王荺文章之美可謂後來獨步)秪令故舊傷(洙曰/適有)
(詩名/於時)
　　　哭長孫侍御
道爲詩書重(孝祥曰人誰不讀書但誦其章句而不明其道/不足重也長孫之學獨爲可重以其逹道故也)名
因賦頌雄(逸曰子雲賦/頌名重漢朝)禮闈曽擢桂(洙曰禮闈禮部所設/以取士也郄詵對武)
(帝云臣舉賢良對䇿爲/天下第一猶桂林一枝)憲府舊乗騘(洙曰御史所居之署漢/謂之御史府亦謂之憲)
(臺唐龍朔中爲東宫憲府後漢桓典拜侍御史是時宦官秉權典/執政無所回避常乗騘馬京師畏憚爲之語曰行行且止避騘馬)
(御/史)流水生涯盡(趙曰子在川上曰逝者如斯夫不舎/晝夜〇宋曰生涯盡言其清貧也)浮雲丗
事空(趙曰浮雲易散之物故/以比丗事所以悼之也)唯餘舊臺栢蕭瑟九原
中(洙曰成帝時御史府中列栢樹檀弓曰文子曰從大夫於九京/也注晉卿大夫之墓地在九原京當作原〇趙曰亦御史事漢)
(朱愽爲御史大夫其府列栢樹常有野烏數千棲/宿其上古注云檀弓注卿大夫之墓地在九原)
　　　哭王彭州掄
執友驚淪没(趙曰禮記執/支稱其仁也)斯人巳寂寥新文生沈謝
(洙曰沈約謝靈運也〇趙曰以/沈謝比之則王君必能文矣)異骨降松喬(洙曰王君平謂/茅盈曰子有異)
(骨可學仙漢文帝壽命非松/喬得神仙赤松子王喬也)北部初髙選(洙曰漢有北部太/守〇趙曰言其初)
(官得京畿尉也故用北部事曹操年二十除洛陽北部/尉舊注謂北部太守豈有才起身而遂爲太守者乎)東堂早
見招(洙曰晉郄詵還遷雍州刺史武帝於東堂會問詵曰卿自以/爲何如詵對曰臣舉賢良對䇿爲天下第一猶桂林之一枝)
(崑山之片玉帝笑侍中奏免詵/官帝曰吾與之戲耳不足爾)蛟龍纒倚劒(趙曰言禁從之/地變化者如蛟)
(龍纒繞其/所倚之劒)鸞鳳夾吹簫(洙曰王子晉○趙曰鸞與鳯夾其所/吹之簫也秦有簫史教弄玉以吹簫)
(而鳯凰降舊注於此句下注王子晉/誤惑學者子晉乃是吹笙非簫也)歷職漢庭乆(洙曰職/任也)中
年胡馬驕(洙曰謂/安史亂)兵戈聞兩觀(洙曰東京賦建/象魏之兩觀)寵辱事
三朝(洙曰随國之寵辱〇趙曰謂/明皇肅宗與當日代宗也)蜀路江干窄(洙曰見謾勞/車馬駐江干)
(注)彭門地里遥(洙曰彭門地名屬彭州〇鄭曰/即彭州即兩峯相對曰天彭)解龜生碧
草(洙曰謝靈運解龜在景/平謂解去所佩龜郎)諌獵阻清霄(洙曰司馬長卿上書/諌獵〇趙曰王君必)
(彭州替罷而有封事/於雖朝上而不報也)頃壯戎麾出叨陪幕府要(趙曰言王/在彭州而)
(叅成都節/度軍謀矣)將軍臨氣候(趙曰指言/揔戎之人)壯士塞風飈(趙曰指言/戦闘之士)
井渫(洙曰又作滿○/鄭曰渫悉列切)泉誰汲(洙曰易井之九三井渫不食爲/我心惻可用汲注言㓗已而不)
(見用/也)烽踈火不燒(趙曰凡軍旅所在必先論井泉凡有警必/頻舉烽燧今井泉不汲而烽火不燒則無)
(事矣皆以王君參/謀所致而然也)前籌多自暇(洙曰張良/借筯前籌)隱几接終朝
(鄭曰隱去聲〇洙/曰孟子隱几而卧)翠石俄雙表(洙曰蔡伯喈/樹碑表墓)寒松竟後
凋(洙曰語歲寒然後/知松栢之後凋)贈詩焉敢墜染翰欲無聊(蘇曰晁建/中僻居山)
(林經年不識車馬養成嬾散或荅親友書亦無聊染翰誰復著書/者耶○趙曰謂不敢以其死而廢詩篇之贈然染翰之間自痛悼)
(而其情/無聊矣)再哭經過罷(洙曰橋玄見曹植曰天下將亂安生民/者其在君乎後玄死操經過玄墓輙愴)
(悽致祭感其知巳也〇趙曰聞其死巳哭/矣靈櫬從舟中經過䕫州則公又再哭焉)離魂去住銷(洙曰/言去)
(者有思念之心住者有思念之意故皆銷魂也〇/趙曰離别之魂或去自蘷州或住䕫州皆自銷矣)之官方玉
折(洙曰蕭望之便道之/官王褒死如玉折也)寄葬與萍漂(洙曰寄葬莽也〇趙曰/追悼其才赴任而遂如)
(玉折又傷念其寄/殯若萍泛未安也)曠望渥洼道(洙曰渥洼水出龍馬謂王/之如龍馬不可復見矣)霏
㣲河漢橋(洙曰烏鵲填河爲橋以渡牛女謂王之魂當在仙境/矣〇趙曰言王君之䘮未能歸郷言其所出陸馬所)
(經之塗與夫渡橋而往方其曠望之間霏微之眇矣天馬篇天馬/徠循東道此所謂道也河漢橋如丗傳織女渡河而烏鵲爲橋也)
(舊所引王之魂/當在仙境非是)夫人先即丗令子各清標(趙曰歎王君/没後如此)巫
峽長雲雨(洙曰見峽内多雲雨注/〇趙曰言公身之在䕫)秦城近斗杓(洙曰斗杓斗/極也〇趙曰)
(公懷長安之逺○鄭/曰杓卑遥切柄也)馮唐毛髮白歸興日蕭蕭(洙曰見/白首恨)
(爲郎詩注〇趙曰公自嘆其留滯空老/又因王君之䘮不即還郷而感傷也)
　　　奉漢中王手札報韋侍御蕭尊師亡
秋日蕭韋逝淮王報峽中(洙曰漢有淮/南王賢王)少年疑柱史(洙/曰)
(王康琚詩老聃伏柱史老子傳考子/百有六十餘歲以其脩道而養壽)多術恠仙公(趙曰淮王/則漢南王)
(安其人賢以比漢中王也柱史以言韋侍御老子爲周柱下史而/韋以少年爲之疑其不似也仙公以言蕭尊師仙公冝有多術以)
(延生而死/故怪之也)不但時人惜祗應吾道窮(洙曰左傳反𬒮/拭面稱吾道窮)一哀
侵疾病相識自兒童處處隣家笛(洙曰向子期思舊賦序/于時日薄虞淵寒木凄)
(然鄰人有吹笛者後發聲寥亮追/想曩昔遊讌之好感音而嘆作賦)飄飄客子蓬(洙曰曹子建/轉蓬離本根)
(飄飄随長風類此遊客子捐軀逺/從戎〇趙曰公自嘆其飄零也)強吟懷舊賦(洙曰潘安仁/作懷舊賦)
巳作白頭翁(洙曰魏文帝已成/老翁但未白頭耳)
　　　哭台州鄭司户蘇少監(新添)
故舊誰憐我平生鄭與蘇存亡不重見䘮亂獨前途
豪俊人誰在文章掃地無覉遊萬里闊凶問一年俱
白日中原上清秋大海隅夜臺當北斗泉路著東吴
得罪台州去時危棄碩儒移官蓬閣後榖貴殁潜夫
流慟嗟何及銜冤有是夫道消詩發興心息酒爲徒
許與才雖薄追隨跡未拘班揚名甚盛嵇阮逸相須
會取君臣合寧詮品命殊賢良不必展廊廟偶然趨
勝決風塵際功安造化鑪從容詢舊學慘淡閟隂符
擺落嫌疑乆哀傷志力輸俗依綿谷異客對雪山孤
童稚思諸子交期列友于情乖清酒送望絶撫墳呼
虐痢飱巴水瘡痍老蜀都飄零迷哭處天地日榛蕪
　　　過故斛斯校書莊二首
此去巳云殁鄰人嗟亦休竟無宣室召(洙曰漢文帝召/賈誼於宣室)
徒有茂陵求(洙曰謝玄暉詩廣平聽方藉茂陵將見求前漢司/馬相如旣病免家居茂陵天子曰司馬相如病甚)
(可往從悉取其書若不然後失之矣所忠往而相如已死无遺書/問妻對曰長卿未甞有書也時時著書人又取去長卿未死時爲)
(一卷書曰有使來求書奏之其遺札/書言封禪事所忠奏焉天子異之)妻子寄他食園林非
昔遊空餘繐帷在(洙曰謝玄暉詩繐帷飄井幹陸士衡注繐/細布而踈者爲靈帳裙繐帳之冥漠也)
淅淅野風秋
鷰入非傍舎(趙曰鷰仍/入其舎)鷗歸秪故池斷橋無復板卧
柳自生枝(洙曰池館依舊而人不可見也/〇趙曰梁孝威詩卧柳尚還生)遂有山陽作(洙/曰)
(見贈王侍/御契詩注)多慙鮑叔知(洙曰鮑叔與管仲交貧則知其困而容/之逹則知其賢而舉之管仲曰生我者)
(父母知我/者鮑叔)素交零落盡(洙曰劉孝標絶交論斯賢逹之素交歷/萬古而一遇素交盡利文興謝靈運万)
(事俱/零落)白首淚雙垂
　　　不歸
河間尚征伐(宋曰河間郡名此詩甫/從弟經亂離未歸也)汝骨在空城(趙曰此言/公之從弟)
(有死而寄/骨於其處)從弟人皆有終身恨不平數金怜俊邁(師曰/數金)
(謂初時知/錢數也)緫角愛聦明(洙曰見緫角草/書又神速注)面上三年土春風
草又生(師曰言三年飄蕩風埃/之中今春草又生也)
　　　故武衛將軍挽詞三首
嚴警當寒夜前軍落大星(洙曰晉陽春秋曰有星赤而芒角/自東北西南流投于諸葛亮營三)
(投再還往大還小而亮薨○趙曰軍事以嚴終破軍中謂之嚴/警○安石曰三國志注載晉陽春秋有星投于亮營而亮卒)壯
夫思敢决哀詔惜精靈(趙曰思其敢决/邁往之氣也)王者今無戰(洙/曰)
(鍾士季檄蜀丈王/者之師有征無戰)書生巳勒銘(洙曰班孟堅爲竇憲作勒燕/然山銘〇秦曰書生甫自謂)
(也當爲/之勒銘)封侯意踈闊編簡爲誰靑(洙曰李廣不封侯餘/見青簡爲誰編注)
舞劒過人絶(洙曰髙祖紀項莊請以劒舞因擊沛/公項伯亦起舞常以身蔽翼沛公)鳴弓射
獸能(洙曰曹子建詩攬弓健鳴鏑驅上/彼南山左挽因右發一縱兩禽連)銛鋒行惬順(趙曰言舞/劒之絶也)
猛噬失蹻騰(鄭曰蹻音橋〇趙/曰言射獸之能也)赤羽千夫膳(修可曰家語/赤羽若日白)
(羽若月千夫膳言所膳者千兵也〇/師曰赤雨/千夫膳古詩云桃花乱落如紅雨赤雨言落葉也)黃河十月
冰横行沙漠外(洙曰所向無/前故曰横行)神速至今稱(洙曰岑彭兵至/蜀公孫述以技)
(擊地曰是/何神也)
哀挽青門去(洙曰哀挽哀歌也漢書/霸城門民間所謂青門)新阡絳水遥路人紛
雨泣(洙曰諸葛亮亡人皆野哭○時可曰出曹子建作王仲宣誄/曰延首歎息雨泣交頸〇趙曰詩涕泣如雨〇師曰路人猶)
(泣况親/知乎)天意颯風飈部曲精仍銳(洙曰見部曲/異平生注)匈奴氣
不驕(趙曰此言將軍之餘烈如此/〇孫曰氣不驕言畏其威也)無由覩雄略大樹日蕭
蕭(洙曰馮異傳諸將並坐論功異常/獨屏樹下軍中號曰大樹將軍)
　　　存殁口號二首
席謙不見近彈碁(洙曰席謙吴人善弹碁〇黄曰漢梁兾傳/注藝經曰彈碁兩人對局白黒碁各六枚)
(先列碁相當更先彈也〇余曰酉陽雜俎謂丗說言彈棊起自魏/室粧奩戯也今彈棊用棊二十四以色别貴賤又魏戯法先立一)
(棊立於局中餘中間白黒/圍繞之十八籌成都計)畢耀仍傳舊小詩(洙曰畢耀善爲/小詩見玉臺集)
玉局他年無限笑(薛曰右按道藏成都/地神踴岀扶一玉局)白楊今日幾人悲
(洙曰陶潜挽歌云蔓草何茫茫白楊亦蕭/蕭○趙曰言幾人爲之悲特有我而巳)
鄭公粉繪隨長夜曹霸丹靑巳白頭天下何曽有山
水人間不解重驊騮(洙曰髙士滎陽鄭䖍善畫山水曹覇魏/曹髦之後善畫馬〇趙曰言無人珍重)
(而藏其/畫也)
分門集註杜工部詩卷第二十二
分門集註杜工部詩卷第二十三
鳥
　　古詩七首　律詩二十五首
　　　鳯凰臺
(魯曰此詩思見太平之君子也〇鄭曰酈道元水經云/水南逕槃頭郡東而南合鳯溪水水上乗蜀水於廣業)
(郡南逕鳯溪中有二石雙髙其形若闕漢時/有鳯凰止其上故謂之鳯凰臺北去郡三里)
亭亭鳯凰臺(洙曰謝惠連亭亭映江月西京賦干雲霧以上/逹狀亭亭以迢迢劉公幹亭亭山上松〇師曰)
(乃秦弄玉與蕭史吹簫于此所謂鳯凰/臺上憶吹簫是也〇端本曰亭亭高貌)北對西康州(鄭曰地理/志河池郡)
(後周改曰鳯州領同谷舊曰白石置廣業郡西魏改曰同谷後周/置康州大業𥘉廢唐地理成州同谷郡武徳元年以同谷置西康)
(州貞觀元年州廢西魏槃頭/郡亦唐興州之長舉縣也)西伯(洙曰西伯/文王也)今寂寞鳯聲
亦悠悠(洙曰西伯時鳯鳴于歧陽○師曰文王七年受天命鳯/鳴于歧岳而興王道自文王旣没鳯聲亦息而不聞是)
(詩寓意傷當丗賢者不進蓋鳯之爲物/有道則見無道則隱喻賢者岀處之道)山峻路絶蹤石林氣
髙浮安得萬丈梯爲君上上頭恐有無母雛飢寒日
啾啾我能剖心出(蘇曰孔郁諫靈帝帝不納郁曰臣能/剖出此心後丗名莊子比干剖心)飲啄
慰孤愁心以當竹實烱然忘外求血以當醴泉豈徒
比清流所重王者瑞敢辭微命休(夢符曰春秋元命苞周/成王時大治鳯皇來舞)
(於庭成王乃授琴而歌鳯凰翔兮於紫庭余/何徳兮以感靈又瑞應圖曰鳯王者之嘉瑞)坐看綵翮長(鄭/曰)
(如/字)舉意八極周自天䘖瑞(洙曰一/云圖䜟)圖飛下十二樓(洙曰/十洲)
(記曰崑崙山/有十二玉樓)圖以奉(洙曰一/作獻)至尊(修可曰春秋元命苞皇帝/遊元扈洛水之上注元扈)
(石室也與大司馬容光等臨觀/鳯凰圖置帝前帝再拜受圖)鳯以垂鴻猷(蒼舒曰右按山/海經鳯首文曰)
(徳翼文曰禮背文曰義膺文曰仁腸文曰信/○邁曰鴻猷大道也鳯乗鴻猷所以表大道)再光中興業一
洗蒼生憂深衷正爲此羣盗何淹留(洙曰鳯非梧桐/不棲非竹實不)
(四句非詩也盖甫於題下自記杜鵑事後人誤冩之耳/或曰正古之謡語豈復以韻爲限耶按博物志杜鵑生)
(子寄之它巢百鳥爲飼之且禽鳥之微猶知有尊故子/美云重是古帝魂文云禮若奉至尊子美盖譏當時之)
(刺史有不禽烏若也唐自明皇天寳已後天歩多棘刺/史不能致節於君者可得而考嚴武在蜀雖横斂刻薄)
(而實致職以資中原是西川有杜鵑耳其不度王命特/固以自玩擅軍旅絶貢賦以自固者如杜克讓之在梓)
(州爲朝廷西顧之憂是東川無杜鵑耳涪萬雲安刺史/微不可考其尊君者爲有也懷貳自固者爲無也不在)
(夫杜鵑真/有無也)
西川有杜䳌東川無杜鵑涪萬無杜鵑雲安有杜鵑
我昔遊錦城結廬錦水邊(洙曰子美結/廬在浣花里)有竹一頃餘
喬木上叅天(蘇曰上林苑喬木參天松篁隂合珎禽奇獸/自然駢集〇趙曰曹子建云荆棘上叅天)杜鵑
暮春至哀哀呌其間我見常再拜重是古帝魂(趙曰鮑/昭行路)
(難云中有一鳥名杜鵑云是古時蜀帝魂公所用蓋出於此也至/若此篇常再拜而重之不能拜而淚下則尊君之意前人所不到)
生子百鳥巢百鳥不敢嗔(洙曰一/作喧)仍爲餧其子(洙曰丗/說杜鵑)
(餋子於百鳥巢百鳥/共餋其子而不敢犯)禮若奉至尊(洙曰成都記曰杜宇亦曰/杜主自天而降稱望帝好)
(稼穡教人務農治郫城亦曰望帝至今蜀人将農者必先祀杜主/時荊州人鼈靈死其尸泝流而上至文山下復生見望帝望帝因)
(以爲相號曰開明會巫山壅江人遭洪水開明爲鑿通流有大功/望帝因以其位禪焉後望帝死其䰟化爲鳥名曰杜鵑亦曰子規)
(又云子規深春乃有聲低且怨與比之思歸樂都不同也洛京東/西多此鳥人以爲子規者誠妄矣又云宇禪位于開明升西山隱)
(焉時適三月子規鳥/鳴故蜀人悲子規鳥)鴻鴈及羔羊有禮太古前行飛與
跪乳識序又知恩(洙曰晉羊祜鴈賦鳴則相和行則接武前/不絶貫後不越序春秋繁露曰凡䞇卿用)
(羔羔有角而不用如好仁者執之不鳴殺之不謗類死義者羔飲/其母必跪類知禮者故羊之爲言猶詳故以爲䞇○趙曰謂成行)
(列而飛所以/謂之鴈序也)聖賢吾法則付與後丗傳君看禽鳥情猶
解事杜鵑今忽暮春間值我病經年身病不能拜淚
下如迸泉(洙曰古詩譏丗亂而不能明臣之義者禽鳥之不若/也〇修可曰劉越石扶風歌據按長歎息下淚如流)
(泉○余曰百斛明珠云南都王誼伯書江濵驛垣謂子美詩歷五/季兵火多舛缺竒異雖經其祖父公所理尚有疑闕者誼伯謂西)
(川有杜鵑東川無杜鵑倍南無杜鵑雲安有杜鵑盖是題下注断/自我昔遊錦城爲首句誼伯誤矣蓋子美詩備諸家躰非必率合)
(程度偘偘者然也且篇句處凡五杜鵑豈可以文害辭辭害意耶/原子美之意類有所感託物以發者也亦六義之比興離騷之法)
(歟按博物志杜鵑生子寄之他巢百鳥飼之胡江東所謂杜宇曽/爲蜀帝王化禽飛去舊城荒是也且禽鳥之微知有尊故子美詩)
(云重是古帝魂又礼若奉至尊子美蓋譏當時之刺史有不禽鳥/若也自唐明皇巳後天歩多棘刺史不能致節於君者可得而考)
(嚴武在蜀雖横歛刻薄而實資中原是西川有杜鵑耳其不受王/命負固以自抗擅軍旅絶貢賦如杜克遜在梓州爲朝廷西顧憂)
(是東川無杜䳌耳至於涪万雲安刺史微不可考凡其尊君者爲/有也懐貳者爲無也不在夫杜鵑真有無也誼伯以爲來東川聞)
(杜鵑聲煩而急乃始疑子美詩跋㚄𥿄上語又云子美不應疊用/韻子美自我作古疊用韻無害於爲詩僕所見如此誼伯博學強)
(辨殆必有/以折衷之)
　　　杜鵑行
君不見昔日蜀天子化作杜鵑似老烏(趙曰按蜀記者/有姓名宇號望)
(帝宇死俗傳化爲子規鳥一名鵑蜀人聞子規鳥皆/曰望帝逐於鵑字加杜姓謂之杜鵑又直謂之杜宇)寄巢生子
不自啄羣鳥至今與哺鶵雖同君臣有舊禮骨肉满
眼身覊孤業工竄伏深樹裏四月五月偏號呼其聲
哀痛口流血所訴何事常區區爾豈摧殘始發憤羞
帶羽翮傷形愚蒼天變化誰料得萬事反覆何所無
萬事反覆何所無豈憶當殿羣臣趨(洙曰此詩注並在/杜䳌詩内○趙曰)
(鮑昭行路難云中有一鳥名杜䳌言是古時蜀帝䰟聲音哀苦鳴/不息羽毛憔悴似人髠飛走樹間逐蟲蟻豈憶往月天子尊念此)
(死生變化非常理心中惻愴不能言今公所謂哀痛口流血又有/摧殘之語及末句憶羣臣趨且云萬事反覆盖岀於此也○師曰)
(時禄山反䧟兩京明皇西走幸蜀旣失帝位奈何又弃骨肉而孤/寓他邦是時諸王公主皆爲賊所翦滅豈非杜鵑化而似老烏之)
(比乎觀此詩有雖同君臣有舊禮骨肉满眼身覉孤萬事反覆何/所無豈憶當殿羣臣趍之語詳味其旨蓋爲明皇感嘆者也杜鵑)
(蜀帝也國云身死怨而化爲杜鵑鳥毎生子寄居百鳥之巢百鳥/之巢百鳥爲之哺飼其子帝以四五月悲鳴流血血染山花其色)
(殷紅號爲杜鵑花然其聲哀怨者豈非若訴國云而身摧残變而/爲禽耶肅宗即位靈武不能即遣迎還明皇而使之爵孤在蜀明)
(皇由是悒怏不得意至於化去其亦/不免於怨傷乎甫之言頗有深意)
　　　杜鵑(新添)
古時杜宇稱望帝魂作杜鵑何微細跳枝竄葉樹木
中搶佯瞥捩雌随雄(鄭曰搶七羊切佯音羊/瞥匹烈切捩力計切)毛衣慘黒
貌憔悴衆鳥安肯相尊崇墮形不敢栖華屋短翮唯
願巢深叢穿皮啄朽觜欲秃苦饑始得食一䖝誰言
養鶵不自哺此語亦足爲愚䝉聲音咽咽如有謂號
啼略與嬰兒同口乾垂血轉迫促以欲上訴於蒼穹
蜀人聞之皆起立至今斆學傳遺風廼知變化不可
窮豈思苦日居深宫嬪嬙左右如花紅(洙曰此詩注並/在杜鵑詩内)
　　　義鶻行(彦輔曰感鳥獸/猶見義而動也)
隂崖有蒼(洙曰一/作二)鷹養子黒栢巔白蛇登其巢吞噬
恣朝餐(洙曰噬/一作之)雄飛遠求食雌者鳴辛酸力強不可
制黃口無半存(蘇曰定遠侯過隍中至門燉煌氐羗掃殄殆/盡黄口亦無存者〇趙曰隂崖出長笛賦惟)
(鍾籠之竒生兮于終南之隂崖朝飡出楚辭胥瓊以/朝飡也黄口出家語孔子見羅者所得雀皆黄口也)其父從西
歸(洙曰一/作來)飜身入長煙斯須領健鶻痛憤寄所宣斗
上捩孤影(鄭曰捩練結/切拗捩也)噭哮來九天(鄭曰上古弔切深/聲也下許交切)脩
鱗脫逺枝巨顙拆老拳(時可曰石勒與李陽隣居爭漚麻池/日相敺擊及貴乃召陽與酣謔引陽)
(臂笑曰孤往日厭卿/老拳卿亦飽孤毒手)髙空得蹭蹬(洙曰海賦蹭/蹬波失勢貌)短草辭蜿
蜒折尾能一掉(洙曰江賦揚鬐掉/尾左傳尾大不掉)飽膓巳皆穿生雖减
衆雛死亦垂千年物情有報復快意貴目前兹實􁀳
鳥最急難心惘然(洙曰孔融云􁀳鳥累/百棠棣兄弟急難)功成失所往用
捨何其賢近經潏水湄此事樵夫傳飄蕭覺素髪(洙/曰)
(潘安仁班鬢彪以以/承弁素髪飄以垂領)凛欲衝儒冠(洙曰欲一作烈盧子/諒詩怒髪上衝冠)人
生許與分亦在顧眄間聊爲義鶻行永激壯士肝(蘇/曰)
(陸遜時政論曰不以典刑善/惡焉能激壯士之肝膽耶)
　　　呀鶻行(新添○鄭曰呀/虚加切張口也)
病鶻卑飛俗眼醜每夜江邊宿衰柳淸秋落日巳側
身過鴈歸鵶錯迴首緊腦雄姿迷所向踈翮稀毛不
可狀強神迷復皂鵰前俊材早在蒼鷹上風濤䬃䬃
寒山隂熊羆欲蟄龍蛇深念爾此時有一擲失聲濺
血非其心
　　　王兵馬使二角鷹
悲臺蕭瑟石巃嵸(洙曰潘岳西征賦巃從逼迫注巃嵸髙大/貌也○鄭曰巃力空切嵸即空切嵯峨貌)
哀壑􁎙枒浩呼洶(鄭曰杈初牙切/枝也枒五加切)中有萬里之長江(夢/符)
(曰右按丗說有人譏周僕射與親友言戯穢雜無檢/節周曰吾若万里長江何能千里一曲即周頻也)廻風䧟日
孤光動角鷹翻倒壯士臂將軍玉帳軒勇氣(修可曰揚/子雲甘泉)
(賦曳虹采之流離兮颺翠氣之宛延師/古曰宫室廣大自然存紅紫之壯氣)二鷹猛腦絛徐墜(洙/曰)
(見黒白二鷹詩注荆公蘇公本並同〇趙曰舊本作徐侯鐩殊無/理義〇王介甫曰善本作絛徐墜於理或然晉潘尼雨行賦有云)
(始蒙瀎/而徐墜)目如怒胡視天地杉雞竹兔不自惜孩虎野
羊俱辟易(鄭曰上音壁下音亦○洙曰新唐書裴旻射虎一日/疊三十六頭見一老人曰此彪也前有眞虎将軍遇)
(之殆矣旻怒馬赴之果有一小虎伏地而吼旻馬辟易弓天墜地/○趙曰辟易字祖出項羽傳楊喜追羽羽叱之喜人馬俱驚辟易)
(師古注曰辟易謂開張而易其/本處舊注引張旻射虎事誤矣)鞲上鋒稜十二翮(鄭曰鞲古/侯苦侯二)
(切〇洙曰鮑明/逺昔如鞲上鷹)將軍勇銳與之敵將軍樹勳起安西崑
崙虞泉入馬蹄(夢符曰右按楚辭囚靈元於虞/淵注虞淵日所入也淵與泉同)白羽曽肉
三狻猊(洙曰白羽箭○趙曰白羽箭也猊師子也〇/鄭曰狻先丸切猊五兮切師子一走五百里)敢决豈
不與之齊荆南芮公得將軍亦如角鷹下翔(洙曰一/云入翔)雲
惡鳥飛飛啄金屋(洙曰謂賊䧟長安○蘇曰蒙恬云/鵂鶹惡鳥下啄金屋乆栖琪樹)安得
爾軰開其羣驅出六合梟鸞分(洙曰使君子小人各得/其所也〇趙曰啄金屋)
(言可憎之惡鳥喙富貴家之屋當得角鷹開破之江揔曰黃鳥飛/飛有時度漢武帝曰河嬌當以黄金屋貯今公取其貴而用之耳)
(〇師曰悲臺哀壑長江先言荆楚風景故述角鷹之所由出也巃/嵸髙大貌􁎙枒不齊貌鷹有角亦若馬有肉餕也始爲竒特楊子)
(雲甘泉賦乗雲閣而上下兮紛蒙籠以混成曳虹彩之流離兮颺/翠氣之宛延顔師古曰宫室曠大自然有紅紫之氣此云軒翠氣)
(亦謂靑油幕下軒揚其翠氣也杜田公軒昂氣恐理或不然王兵/馬與徐侯穟皆趙芮公猛将故子美以二鷹猛腦况之愁胡謂思)
(胡地辟易退却皃不自惜言不保其性命韝以皮謂其臂也安西/都護府崑崙虞泉皆在西白羽乃箭名三狻猊喻西域三部王公)
(起于安西甞擒西域胡酋其敢决頗似是鷹故美之金屋謂天子/黄金闕也惡鳥喻史思明殘黨猶䧟長安故子美欲得王公驅其)
(羣以清六合使君子小人各得其所/而不雜糅故曰梟鵉分梟食母之鳥)
　　　見王監兵馬使說近山有白黒二鷹羅者乆
　　　取竟未能得王以爲毛骨有異它鷹恐臘後
　　　春生騫飛避暖勁翮思秋之甚眇不可見請
　　　余賦詩二首
雲飛玉立盡淸秋(趙曰此專詠鷹如雲之飛如玉之立皆言/其白至清秋之尽則序所謂臘後春生騫)
(能避暖/是也)不惜竒毛恣遠遊在野只教心力破千人何
事綱羅求(趙曰序云羅者/竟未能得也)一生自獵知無敵(趙曰鷹所以/用獵也謂其)
(野鷹故云自獵庾信詩云/野鷹能自獵江鷗解獨漁)百中争能耻下鞲(洙曰史滑稽傳/注鞲臂捍也東)
(觀記太守桓虞署趙勒爲督郵貪令自/去虞歎曰善吏如使良鷹下鞲命中)鵬礙九天須却避(趙/曰)
(孔氏志曰楚文王雅好田獵有一人献一鷹曰非王鷹之疇俄而/雲際有一物疑翔飄颻鮮白而不辨其形鷹見之於是竦翮而升)
(矗苦飛電須臾物墮如雪血灑如雨良乆有一大烏墜地而死度/其兩翅廣数十里衆莫能知時有博物君子曰此大鵬雛也始飛)
(焉故爲鷹所制又/王乃厚賔献者)兎經三窟莫深憂(洙曰鵬事見莊子馮/諼曰狡兎所以免於)
(死者有三窟今/爲君一窟矣)
黒鷹不省人間有度海疑從北極來(洙曰元命苞瑗光/爲鷹○趙曰北方)
(之極也北方肅殺之/氣故鷹多生於此)正翮摶風超紫塞(趙曰崔豹古今注/曰秦所築長城土)
(色皆紫漢/塞亦然)玄冬幾夜宿陽臺(趙曰善本作玄舊作立冬非/也字出梁元帝纂要冬日玄)
(冬)虞羅自各虚施巧(洙曰隋魏彦深鷹賦可虞/者之多端運横羅以羈束)春鴈同
歸必見猜(趙曰此序所謂獵後春生/騫飛避暖故云與鴈同歸)萬里寒空秪一日金
眸玉爪不凡材(洙曰鴈門有紫壃城/草皆紫色故曰紫塞)
　　　催宗文樹雞柵
吾衰怯行邁(耒曰遠/行曰邁)旅次展崩迫(趙曰易旅卦有旅即次/任彦昇辝奪礼啓云不)
(任崩迫/之情)愈風傳烏雞(洙曰本草以/烏雌雞治風)秋卵方漫喫(趙曰春如/可以抱育)
(而秋夘充/食而巳)自春生成者隨母向百翮駈趂製不禁喧呼
山腰宅課奴殺靑竹(洙曰楚人以火炙竹去其/汗謂之殺青欲其兩乆也)終日憎赤
幘(洙曰赤幘雞之有冠○趙曰小說載空宅有怪或/居之中夜有赤幘而來問其怪類荅曰老雄雞也)踏藉盤
桉翻塞蹊使之隔墻東有隙地可以樹髙柵避熱時
來歸問兒所爲跡織籠曹其内令入不得擲稀閒可
突過觜爪還汚席我寛螻蟻遭彼免狐貉厄應冝各
長㓜自此均勍敵籠柵念有脩近身見(洙曰一/作知)損益
(洙曰言非特制難而已於/近身之事亦可知損益也)明明領處分一一當剖析不昧
風雨晨(洙曰風雨晦明/不乱其鳴也)亂離减憂慼(洙曰雞鳴之詩亭詩/者以爲乱丗則思君)
(子子美之减憂/慼其可見矣)其流則凡鳥其氣心匪石(洙曰以不/改其度也)倚頼
窮歲晏撥煩去(洙曰一/作皮)冰釋(趙曰莊子渙/若氷將釋)未似尸郷翁
拘留蓋阡陌(洙曰柷雞翁居尸郷山下餋雞百餘軰有名/字呼名則種别而至販雞及賣子見列仙傳)
　　　縛雞行(鄭曰縛/伏約切)
小奴縛雞向市賣雞𬒳縛急相喧爭家中厭雞食蟲
蟻不知雞賣還遭烹蟲雞於人何厚薄吾叱奴人解
其縛雞蟲得失無了時注目寒江倚山閣(蘇曰杜悰注/目寒水搔首)
(思歸梁歇終日倚小閣望逺水悠然自楽後隱天台山不知所之/○趙曰人之得失如雞如䖝又且相仍何時而了乎至於注目寒)
(江倚山閣則所思深矣近丗惟黄魯直逹此詩之旨其書酺池寺/書堂云小黠大癡螗蜋捕蟬有餘不足䕫怜蚿退食歸來北䆫夢)
(一江風月趂漁舡可與言詩者當自解也○師曰爱䖝則害雞爱/雞則害䖝利害得失要在權其輕重而爲之除冠則勞民愛民則)
(餋寇其理亦猶是也與其養寇/孰若勞民與其食䖝孰芳存雞)
　　　雞
紀徳名標五(洙曰田饒曰夫雞戴冠文也足持距武也見敵而/鬪勇也得食而相呼義也鳴不失時信也雞有五)
(徳君猶烹而食之/其所由來近矣)𥘉鳴度必三(洙曰禮文王出子雞𥘉鳴衣服/至寝門○蘇曰雞經未曉而必)
(三唱古詩云/三唱逺村雞)殊方聽有異(洙曰晉祖逖與劉琨同寢中夜間/雞鳴蹴琨曰此非惡声因起舞)失
次曉無慙(洙曰詩雞鳴匪雞則鳴蒼蠅之声後漢應門失守閞/雎刺世○趙曰公在䕫爲殊方於殊方而聽雞鳴有)
(異於中原之它日則以雞失鳴之次而天旣曉矣/殊無慙𧹞也此陳壽国志所謂失旦之雞者矣)問俗人情
似充庖爾軰堪(洙曰禮充君之庖○蘇曰梁繪兒羣/雞而語曰爾軰堪充吾席之上庖)氣交
亭育際(趙曰梁劉孝綽啓曰/一物之微遂留亭育)巫峽漏司南
　　　歸燕(洙曰此詩公託意以自喻也自東楼下皆有所感/而作然以前賢措意皆起一時之興故不敢妄生)
(意思曲爲/穿鑿也)
不獨避霜雪其如儔侣稀四時無失序八月自知歸
(洙曰言四時迭運自得其序而/以炎凉往來者乃燕之自知爾)春色豈相訪衆鶵還識機
故巢儻未毁會傍主人飛(鄭曰傍去声○師曰此詩公託/意以自况也避霜雪言避亂也)
(四時迭運自有炎凉公之去就非/若俗熊之奔競也故巢喻故郷)
　　　燕子來舟中作
湖南爲客動經春燕子衘泥兩度新(洙曰見䘖泥/附炎熱注)舊
入故園甞識主如今社日逺看人可憐處處巢居(洙/曰)
(一作/君)室(洙曰古詩思爲双/飛燕㗸泥巢君室)何異飄飄託此身暫語船檣
還起去穿花落水益霑巾
　　　雙燕
旅食驚雙燕(洙曰一作/双飛燕)㗸泥入此堂(洙曰魏文帝書旅/食南館古詩思爲)
(双飛燕㗸/浞巢君堂)應同避燥濕(夢符曰右按春秋左氏傳子罕曰吾/儕小人皆有闔廬以避燥濕寒暑)
且復過炎凉養子風塵際來時道路長(趙曰梁呉均燕/詩問余來何遲)
(山川幾/紆直)今秋天地在吾亦離殊方(趙曰言當秋而身於天/地之間存在亦如燕捨)
(此而去○禹稱曰此詩/子美托物以見巳意)
　　　鸚鵡(魯曰一云翦羽/注皆是祢衡賦)
鸚鵡含愁思聦明憶别離(洙曰祢衡賦性辯慧而能言才/聦明以識機○趙曰憶别則眷)
(西路而長懐望/故郷而延佇)翠衿渾短盡紅觜謾多知(洙曰紺趾丹觜/緑衣翠衿○趙)
(曰以言語而階亂/將不密以致危也)未有開籠日(洙曰閉以彫籠翦其翅羽/䳡鷯賦鸚鵡慧而入籠)空
殘宿舊枝(洙曰想昆山之髙/峻思鄧林之故枝)世人憐復損何用羽毛竒
(洙曰虽同殊於毛/羽故殊智而異心)
　　　子規
峽裹雲安縣江樓翼瓦齊兩邊山木合終日子規啼
(洙曰子規杜䳌也公有杜鵑行云涪万無杜鵑雲安有/杜鵑此可見矣○蘇曰非親到其処不知此詩之主也)眇眇春
風見蕭蕭夜色凄(趙曰於春風之/中眇眇見之也)客愁那聽此故作傍
人低(趙曰一作故傍旅人低非是/蓋巳言愁不應更言旅人也)
　　　百舌
百舌來何處重重秖報春知音兼衆語整翮豈多身
花密藏難見(洙曰一云/難相見)枝髙聽轉新過時如發口君
側有讒人(鮑曰王直方詩話山谷云余讀周書月令反舌有声/讒人在側乃解老杜過時如發口君側有䜛人之句)
(按周書月令乃周公時訓也百舌之爲反舌見㵼烈時則訓仲夏/注朝野僉載百舌春轉夏止唯食蚯蚓正月蝀開蚓出而來十月)
(蚓藏而往○蒼舒曰右按吕氏春秋反舌有声佞人/在仄〇十朋曰反舌鳥能反復其舌隨百鳥之鳴)
　　　白鳬行
君不見黃鵠高於五尺童化爲白鳬似(洙曰一/作象)老翁
故畦遺穗巳蕩盡天寒歳(洙曰一/作日)暮波濤中(洙曰此杜/公自喻也)
鱗介腥膻素不食終日忍飢西復東魯門鶢鶋亦蹭
蹬聞道如今猶避風(洙曰見八哀詩鄭䖍詩注〇師曰黄鵠/髙於五尺童追思少年時也化爲白鳬)
(似老翁傷衰暮也故畦遺穗巳蕩盡傷家郷爲冦焚蕩也波濤以/喻患難鱗介腥膻素不食言巳不食不義之禄也鶢鶋海鳥止於)
(魯東門爲避風也/喻甫亂依䕫州)
　　　歸鴈二首
萬里衡陽鴈今年又北歸(洙曰應德璉詩朝鴈鳴雲中音/響一何哀問子遊何郷戢翼正)
(徘徊言我塞門來將就衡陽/棲往春翔北土今冬客南淮)雙雙瞻客上一一背人飛雲
裏相呼疾沙邊自宿稀繫書無浪語(洙曰見雖無南過/鴈注〇蘇曰孔琛)
(慿鴈繫書真浪語耳其/迷過於刻劔守株者)愁寂故山薇
　　　再吟
欲雪違胡地(洙曰謝靈運詩季秋邊朔苦旅鴈違霜雪又嗷嗷/雲中鴈鳴舉自委羽求凉弱水湄違寒長沙渚)
先花别楚雲(洙曰月令鴈北郷管子曰鴈秋北春南/言其避寒也楚南也故曰先花别楚雲)却過清
渭影高起洞庭羣塞北春隂暮江南日色曛(洙曰謝靈/運朝忌曛)
(日馳又朝/游竆曛黒)傷弓流落羽(洙曰史盈引虛弓而鴈落/人問之曰此鴈傷弓也)行斷不堪
聞(洙曰鮑明遠/詩傷禽惡弦驚倦客惡離声○蘇曰嚴僅囚於/土蔡自嘆曰縲絏憂覊不忍聞㫁行旅鴈傖然乆之獄吏惻然)
　　　歸鴈
聞道今春鴈南歸自廣州見花辭漲海(趙曰漲海/海名也)避
雪到羅浮是物關兵氣何時免客愁年年霜露隔不
過五湖秋(趙曰五湖霜雪之多鴈之/不冝故隔而秋不過也)
　　　孤鴈(彦輔曰一云後飛鴈公值䘮亂覊旅南土而見於/詩者志甞在於郷井故託意於孤鴈也末章譏不)
(知我而/譊譊者)
孤鴈不飲啄飛鳴聲念羣(洙曰一作声/声飛念羣)誰憐一片影
相失萬重雲(師曰鮑當孤鴈詩云更無声接緒空有影相隨孤/則孤矣豈若子美有不飲啄念羣之語孤之中乃)
(有不孤之念而誰憐一片影相/失万重雲又有不尽之意乎)望盡似猶見哀多如更聞
野鵶無意緒鳴噪自紛紛
　　　歸鴈
春(洙曰一/作東)來萬里客亂定幾年歸腸斷江城鴈髙髙
向(洙曰一/作正)北飛(師曰甫客居万里外覩鴈北飛/傷巳未有歸期曽鴈之不若也)
　　　官池春鴈二首
自古稻粱多不足至今鸂䳵亂爲羣且休悵望看春
水更恐歸飛隔暮雲(師曰鴈有序喻兄弟冦亂諸弟/離散有阻隔故云歸飛隔暮雲)
青春欲盡急還郷紫塞寜論尚有霜(洙曰蕪城賦北走/紫塞鴈門謝靈運)
(詩季秋邊朔苦/旅鴈違霜雪)翅在雲天終不遠力微矰繳絶須防(夢/符)
(曰右按文選班固兩都賦撫鴻罿御矰/繳○師曰矰繳言以繩繫矢而射之)
　　　舟前小鵝兒(洙曰漢州城西/北角官池作)
鵝兒黄似酒對酒愛新鵝引頸嗔船逼無行亂眼多
翅開遭宿雨力小困滄波客散曽城暮狐狸奈若何
　　　得房公池鵝
房相西亭鵝一羣眠沙泛浦白於雲鳯凰池上應迴
首(洙曰見鳯沼接亨衢注○趙曰公以自㒷也荀勗罷/中書令爲尚書人賀之乃曰奪我鳯凰池何賀我耶)爲報籠
隨王右軍(洙曰見鵝費羲之墨注〇師曰房琯相肅宗以兵敗陳/陶責爲房州刺史今漢州城西池乃琯所鑿王羲之性)
(爱鵝道士常/以鵝易其字)
　　　鸂䳵(彦輔曰臨海異物志鸂鶆水鳥毛/有五色食短狐其在溪中無毒氣)
故使籠寛織須知動損毛看雲莫悵望失水任呼號
六翮曽經剪(夢符曰右按韓詩处傳曰鴻舉千里特六翮耳/背上之毛腹下之毳益一把飛不爲加髙損一)
(握飛不/爲加下)孤飛卒未高且無鷹隼慮留滞莫辭澇(洙曰/宋謝)
(惠連鸂䳵摧羽翮翩翻/又云宛覉畜於籠樊)
　　　花鴨
花鴨無泥滓堦前(洙曰一/作中庭)每緩行羽毛知獨立黒白
太分明(洙曰諸葛謂張温其人/於淸濁太明善惡太分)不覺羣心妬休牽衆眼
驚稻粱霑(洙曰一/作知)汝在作意莫先鳴
　　　鷗
江甫寒鷗戲無它亦自饒却思翻玉羽隨意㸃春苗
雪暗還須落(洙曰一/作浴)風生一任飄(趙曰鷗性耐寒南越志/曰常以三月風至乃還)
(洲/嶼)幾羣滄海上淸影日蕭蕭
　獸
　　古詩八首　律詩七首
　　　遣興二首(同作五首三/首見懷古門)
夭用莫如龍(洙曰漢食貨志天用莫如龍/地用莫如馬人用莫如龜)有時繫扶桑(洙/曰)
(淮南子曰日出於暘谷浴於咸池拂於扶桑是謂晨明經于隅泉/是謂髙舂頓于連石是謂下舂爰止羲和爰息六螭是謂懸車薄)
(於虞泉是謂黄昏注扶桑/東方之野六螭即六龍也)頓轡海徒涌(洙曰郭璞六龍安可頓/運流有代謝〇蘇曰李)
(膺六鼇頓轡滄海/怒湧魚鱉漂蕩)神人身更長(蘇曰元狩中海岸有神人身/巨而長持戟行於淡煙中)
性命苟不存英雄徒自强(蘇曰樊又中原巳有眞/主此外英雄徒自爭強)呑聲
勿復道(洙曰王育往事吞/聲拊膺不復道)真宰意茫茫(洙曰老子有眞宰/足以制萬物○趙)
(曰鮑照詩吞聲躑躅不敢言〇莊/子若有眞宰存焉而不得其朕也)
地用莫如馬無良復誰記(趙曰易曰牝馬地類行地無疆/故云地用良者良馬也苟無良)
(馬何以記/取之乎)此日千里鳴追風可君意君看渥洼種(洙曰/渥洼)
(見前注○趙曰追風秦始皇七馬之一名渥洼/種見漢武帝元鼎四年有神馬岀於渥洼之中)態與駑駘異
(蘇曰毛邵見衛玠曰是兒乃渥洼/種其骨白與駑駘不羣風神自異)不雜蹄齧間逍遥有能
事(洙曰荘子/馬蹄篇)
　　　沙苑行
君不見左輔白沙白如水繚以周牆百餘里(鄭曰繚力/鳥切○洙)
(曰前漢京兆尹左馮翊右扶風謂之三輔潘岳關中記曰三輔舊/治長安城中長吏各在其縣治民光武東都之後扶風出治槐里)
(馮翊岀治髙陵班固西都賦西郊有上囿禁苑繚以周牆四百餘/里其中乃有大宛之馬百官公卿表注馮輔也翊左也三輔故事)
(曰上林連綿四百餘里張平子/西京賦繚垣綿聮四百餘里矣)龍媒昔是渥洼生汗血今
稱獻於此(洙曰前漢禮樂志天馬騋龍之媒元狩三年馬生渥/洼水中作天馬歌本紀不載惟元鼎四年秋馬生渥)
(洼水中作寳鼎天馬之歌注李斐曰南陽新野有暴利長當武帝/時遭刑屯田燉煌界數於此水旁見羣野馬中有竒者與凡馬異)
(來飲此水利長先作土人持勒靽於水後馬玩習乆之代土人持/靽収得其馬獻之欲神異此馬云從水中出蘇林曰洼音窪曲之)
(窪師古曰渥音握洼音於佳反西域傳宛别邑七十餘城多善馬/馬汗血言其先天馬子也天馬歌曰霑赤汗沬流赭神異經大宛)
(馬蹄如汗腕可握日行千里至/日中汗血乗者當以綿絮纏頭)苑中騋牝三千匹(洙曰定之/方中騋牝)
(三千毛氏馬七尺曰騋騋馬牝馬也西域傳張騫爲漢武言宛多/善馬天子遣貳師将軍李廣利將兵前後十餘萬人伐宛連四年)
(宛斬其王母寡首獻馬三千四唐貞觀初僅有牧牝三千匹從赤/岸澤徙之隴右十五年始令太僕卿張萬歲勾當羣牧麟徳間至)
(七十萬六千匹風俗通曰馬一匹俗說相馬及君子與人相匹或/曰馬夜行目明照前四丈故曰一匹或曰度馬縱横適得一匹或)
(說馬死賣得一匹帛或云春秋左氏說諸侯相贈乗馬束/帛帛爲疋與馬之相匹耳韓詩外傳呉門馬如一疋練)豐草
青青寒不死(洙曰湛湛露斯在彼豐草古詩青/青河畔草漢童謡千里草何靑青)食之豪健
西域無(鄭曰食音嗣○洙曰西域大宛國馬嗜苜蓿周王褒謝/馬啓邊城無草〇趙曰寒時草當死而沙苑之地冝草)
(雖寒而不死以之食馬則豪徤雖西/域出馬之地亦無此豪健也舊注非)每歳攻駒冠邊鄙(洙曰/攻一)
(作牧周禮夏官庾人掌十有二閑之政教以阜馬佚持教駣攻駒/注攻駒乗其蹄齧者閑之又校人春執駒鄭司農云執駒無令近)
(母猶攻駒也二歳曰駒三歳曰駣玄謂執猶拘也春通滛之時駒/弱血氣未定爲其乗匹傷之也月令仲夏頒馬政注教駣攻駒之)
(類/也)王有虎臣司苑門入門天廐皆雲屯(洙曰矯矯虎臣/西都賦披飛廉)
(入苑門西域傳蒲梢龍文魚目汗血之馬盈於黄門漢有閑駒橐/泉駒駼丞華五監各有長丞文又有未央承華駒駼龍馬輅軨大)
(廐六廐皆有令漢苑三十六所在邊劉表傳雲/屯冀馬虞子陽雲屯七萃士陸機胡馬如雲屯)驌驦一骨獨
當御(鄭曰上息逐下色莊切〇洙曰左傳定三年唐成公如楚/有兩驌驦馬子常欲之不與三年止之唐人竊馬而獻子)
(常子常歸唐侯馬融曰驌驦鳥也馬似/之選張景陽七命云驂唐公之驌驦)春秋二時歸至尊(洙/曰)
(魯莊公新作延廐凡馬日中而出日中而入注中分也春分出之/秋分内之〇趙曰虎臣所掌之馬雖多而其中唯驌驦一種之骨)
(充御故一年之中春秋兩次進之舊注引周禮日/中而出日中而入注春分出之秋分入之非是)至尊内外馬
盈億伏櫪在埛空大存(洙曰開元初牧馬二十四萬匹十三/年加至四十五萬匹魏武老驥伏櫪)
(志在千里詩魯頌䮐䮐牡馬在埛之野〇趙曰/言櫪中埛外空大存之而不如驌驦之駿異也)逸羣絶足信
殊傑(洙曰顔延年賦伊逸倫之妙足又別軰越羣蜀志關羽傳/諸葛謂羽曰馬超未及髯之絶倫逸羣也魏文帝與孫權)
(馬書曰此馬善中國雖饒馬其如此絶/足亦少曹毗馳馬射賊何逸羣之竒駿)倜儻權竒難具論(鄭/曰)
(上他〇下他朗反不覊也○洙曰禮樂志/俶儻精權竒顔延年賦雄志倜儻精權竒)纍纍塠阜藏奔突
(鄭曰塠/都回切)往往坡陁縱超越(洙曰列仙傳蘇躭騎鹿遇險絶處/能超越語人曰龍也謝靈運詩虚)
(丹有超越○趙曰言沙苑之地其高者塠阜則馬之奔突可藏其/稍峻處坡陁則馬能超越以美馬之適性且材健也文選凌邁超)
(越)角壯翻同麋鹿遊(洙曰顔延年賦分馳逈塲角壯永埒韓/子曰如耳說衛嗣君君悅之左右曰公)
(何爲不相也公曰夫馬似鹿者有千金百金之馬而無一金之鹿/何也馬爲人用而鹿不爲人用今如子雖辨智亦不爲寡人用吾)
(是以不相也梁肩吾語以鹿將含笑孟子/曰與鹿豕遊伍被傳見麋鹿遊姑蘇臺)浮深簸蕩黿鼉窟
(洙曰龐公傳栖黿鼉穴於深淵之下○師曰此篇甫寓意於禄山/而爲之若曰唐家諸將爲不少玄宗皆以凡材視之獨以兵權委)
(之禄山甚見寵貴故云驌驦一骨獨見御終使禄山難制奔/突超越一旦反於范陽河北爲之震蕩豈非簸蕩黿鼉窟乎)泉
出巨魚長比人丹砂作尾黃金鱗(師曰甫旣以馬比禄/山又以魚北史思明)
(蓋思明乃禄山将相/繼而叛故甫託意焉)豈知異物同精氣雖未成龍亦有
神(洙曰夏官馬質禁原蠶者注原再也天文辰爲馬蠶書蠶爲/龍精月直大火則俗其種是蠶與馬同氣物莫能兩大禁再)
(蠶者爲傷馬歟顔延年賦禀靈月駟祖雲螭也○趙曰龍或魚所/化或馬所爲故異物同精氣也岀易精氣爲物舊注引屈原蠶事)
(非/是)
　　　瘦馬行
東郊瘦馬使我傷骨骼(洙曰一作骸○鄭曰/各額切禽獸之骨)硉兀如堵墻
(洙曰郭璞江賦巨石硉矻以前却禮觀者如堵/墻○鄭曰硉郎兀切危石也〇沈曰骨髙皃)絆之欲動轉
欹側此豈有意仍騰驤(洙曰東京賦六玄蚪之奕奕齊騰/驤之沛艾西京賦仍奮翅而騰驤)細
看六印帶官字(洙曰唐令諸掌牧馬以小官字印印右膊以/年辰印印右髀以監名依左右廂印印尾側)
(至二歲起春量強弱漸以飛字印左廂髀膊細馬俱以龍形印印/項左官馬賜人者以賜字印配諸軍及充傳送驛者以出字印並)
(印右/頰)衆道三軍遺路傍皮乾剥落雜泥滓(鄭曰乾居寒/切滓阻史切)
(○洙曰雜卦剥爛/也物熟則剥落也)毛暗蕭條連雪霜去歳奔波逐餘寇
驊騮不慣不得将士卒多騎内廐馬惆悵恐是病乗
黃(洙曰乗黄署後漢太僕有未央廐令魏改爲乗黃廐乗黄古/之神馬因以爲名乗黃亦名飛黃背有角日行萬里淮南子)
(云天下有道飛黃伏皁一云神黄/獸名龍翼馬身黄帝乗而登仙)當時歷塊誤一蹶(鄭曰/音厥)
委弃非汝能周防(蒭曰王褒聖主得賢臣/頌過都越國蹶如歷塊)見人慘澹若
哀訴失主錯莫無晶光天寒逺放鴈爲絆(洙曰一/作侣)日暮
不收烏啄瘡(洙曰不一作/未收一作衣)誰家且養願終惠(洙曰顔延年/頳白馬賦願)
(終惠餋䕃/本枝兮)更試明年春草長(師曰按唐史房琯有幸相器/其才亦長於戰時帝命琯将)
(兵與賊戰陳濤斜琯儒者不知兵用春秋車戰法爲賊所敗帝怒/斥琯爲邠州刺史夫人之材各有所長琯長於輔今用違所長是)
(以兵敗奈何一跌不復故唐史爲之歎惜甫此詩寓意於琯之見/弃而朝廷寡恩莫之終惠甫欲再試用之以盡其所長斯可矣故)
(未章有誰家且餋願終惠/更試明年春草長之句)
　　　騘馬行(彦輔曰太常梁卿勑賜馬也/李鄧公爱而有之命甫製詩)
鄧公馬癖人共知(洙曰晉杜預耽思經籍爲春秋傳解時王/濟解相馬又甚爱之而和嶠頗聚斂預常)
(稱濟有馬癖嶠有錢癖武帝聞之謂預曰卿有何癖曰臣有左傳/癖又王済傳字武子性豪侈時洛京地甚貴済買地爲埓編錢满)
(之時人謂爲金埒済善觧馬性甞乗一馬著連軋鄣泥前有水終/不肯渡済云此必是惜鄣泥使人解去便渡故杜預謂済有馬癖)
(也〇趙曰馬乃梁卿受賜於君不可以予人鄧/公爱而取之非是故公詩以鄧公馬癖譏之也)初得花騘大
宛種(鄭曰宛於袁切○洙曰西域傳大宛囯多善馬嶠山上有/馬不可得因取五色牝馬置其下与集生駒號天馬子)
夙昔傳聞思一見(希声曰南史䔥摩/訶千聞不如一見)牽來左右神皆竦
雄姿逸態何崷崪(鄭曰上自秋下昨没切〇洙曰顔延年賦/弭雄姿以奉引西都賦岩峻崷崪傅玄鷹)
(賦雄姿邈世/逸氣橫生)顧影驕嘶自矜寵(鄭曰嘶先斉切〇趙曰在人/有顧影自憐者矣在馬亦冝)
(然故使自/矜寵也)隅目靑熒夾鏡懸(洙曰顔延年賦徒觀其附筋樹/骨垂梢植髪双瞳夾鏡兩權恊)
(月又睨影髙鳴將超中折西都賦琳珉靑熒〇趙曰張平/子西京賦猛毅髤髵隅目高匡注云隔目謂目有角也)肉􁏢
碨礧連錢動(鄭曰碨烏罪切礧力罪切○洙曰尔雅青驎鄰/驒今連錢騘也梁元帝紫騮馬詩金絡飾連錢)
(〇蘇曰余在𡵨下見秦州進一馬􁏢如生項下重胡側立倒毛生/肉端蕃人云此肉􁏢也乃知鄧公騘馬行肉駿碨礧連錢動當作)
(肉/􁏢)朝來乆試華軒下未覺千金满髙價(洙曰韓子馬似/鹿者直千金又)
(漢使壯士持千金請宛善馬潘岳珥筆華/軒王景玄長想馮華軒江淹許史乗華軒)赤汗微生白雪毛
(洙曰漢書霑赤汗東觀漢記曰漢武帝欹天馬/霑赤汗今親見其然血從前髆上小孔中出)銀鞍却覆香
羅帕(洙曰陳相孫登詩落淚洒銀鞍徐敬業/汗馬羅銀鞍周弘正詩銀鞍耀紫韁)卿家舊賜公
能取(洙曰一/作有之)天廐眞龍此其亞(洙曰周礼凡馬八尺以上/爲龍礼記孟春之月天子)
(乗蒼龍○趙曰天廐眞龍乃天子所御之馬也非天子所賜不得/而有之以卿家舊物而能取盖非以勢迫之則以利誘之百計中)
(之/矣)晝洗須騰涇渭深朝趨可刷幽并夜(洙曰顔延年賦/簡偉塞門献狀)
(絳闕旦刷幽/燕晝􁊽荊楚)吾聞良驥老始成此馬數年人更驚豈有
四蹄疾於鳥(洙曰晉曹毗馬射逸羽不能企其足顔延年云天/馬狀水軼驚鳬七命曰驚紅陽之飛燕驂唐公之)
(驌驦馬融曰/驌驦烏也)不與八駿俱先鳴(洙曰穆天子傳曰天子之八/駿赤驥盗驪白義渠黄華聊)
(緑/耳)時俗造次那得致雲霧晦冥方降霜(洙曰春秋考異/記曰地生月精)
(爲馬月数十二故馬十二月而生〇修可曰有雲雨/而降精此所以爲神異瑞應啚曰龍馬者河水之精)近聞下詔
喧都邑肯使騏驎地上行(彦輔曰肯使一作知有○趙曰将/下詔取之爲天子之御矣〇希声)
(曰未章帰功于鄧公以此馬喻鄧公非塵世/所能容只恐天詔将下騰踏帝庭故云云)
　　　髙都護騘馬行(師曰髙適爲哥舒翰掌書記甫甞送/以詩云十年出幕府自可持旌麾至)
(是爲安西都獲/其言豈不有徴)
安西都護胡青騘(洙曰前漢鄭吉傳吉爲衛司馬使護鄯善/以西南道吉旣破車師降日逐威震西域)
(遂并護車師以西北道故號都護都護之置自吉始焉師古曰並/護南北二道故謂之都都猶大也唐安西郡東至烏蓍鎮去交河)
(郡七万里西隣吐蕃西連䟽勒去葱嶺七百里北拒突/厥貞觀中𥘉置西都護府於西州顯慶中移於亀兹城)聲價歘
然來向東(洙曰顔延年赭白馬賦声價隆振又曰歘聳躍以鴻/驚漢礼楽志太初四年亦穴馬欹曰天馬來歴无草)
(徑千里循東道注馬從西而來東也○趙曰歘音許勿反有/所以吹起皃言馬致用之地在西而傳譽於東若吹而來也)此
馬臨陣乆無敵與人一心成大功(趙曰臨陣成功指/言高都護所御也)功
成惠養隨所致(洙曰顔延年賦願/終惠養隂本枝弓)飄飄(洙曰一/作風)逺自流
沙至(劉曰天馬歌天馬徠從西極渉流沙九夷服/○趙曰其至也逺自流沙眞天馬之種也)雄姿未受
伏櫪恩(洙曰顔延年賦弭雄姿以奉引婉柔姿而侍御魏武樂/府曰老驥㐲櫪志在千里烈士暮年壯心不巳梁元帝)
(謝馬啓矧伊伏櫪弥結懷恩傅/玄鷹賦雄姿邈代逸氣横生)猛氣猶思戰塲利(洙曰傅玄/鷹賦六離)
(猛氣又隋魏彦深賦資五方之猛氣○趙曰言雖之皁棧而非馬/之本心故思奮於戦塲以爲利目○師曰適年五十爲書記十年)
(出爲都護甫常送以詩云男兒功名遂亦在老大時則知/適之罷都護年巳老矣猶欲爲囯家立功故甫有是句也)腕促
蹄髙如踣鐡(趙曰腕欲促蹄欲髙丈/穩如踣鐡皆馬之竒也)交河幾蹴曾冰裂(洙/曰)
(唐安西去交河郡七百里顔延年賦經玄蹄而雹散歷素支而氷/裂神異經蹄之如汗腕可握○趙曰曽氷是氷名東方朔神異記)
(曰北方有曽氷万里厚百丈今公言交河西邊之地有曽積之氷/馬幾度蹴踏之而破裂舊引顔賦經玄蹄而雹散歷素支而氷裂)
(非是蓋賦謂騎射耳玄蹄素皮皆射帖名而雹散/氷裂皆射帖之声与馬踏氷裂之義豈相干乎)五花散作雲
滿身(孝祥曰西域傳大宛国多善馬嶠山上有馬不可得因取/五色牝馬置其下与集生騎号天馬子〇趙曰此言馬之)
(貴如曰个个/五花文是也)萬里方看汗流血(洙曰天馬歌躰容与迣万/里又曰霑赤汗沫流赭顔)
(延年賦曰膺門沫赭汗溝走血應劭曰大宛馬汗血霑濡也戰国/䇿白汗交流白馬篇剱騎何翩翩長安王陵間〇時可曰周穆王)
(傳驊騮騄耳日馳三万里○趙/曰汗血之姿非万里无以見)長安壯兒不敢騎(趙曰以善/髙都護之)
(獨能/騎也)走過掣電傾城知(鄭曰掣尺列切○洙曰沈休文詩曰/長安輕薄兒晉傅玄詩童女掣電策)
(童兒挽雷車李延年詩一顧傾人城○趙曰言馬之行如電㪯囯/皆知舊引傅玄詩童女掣電䇿童兒挽雷車非其義○來曰馬善)
(行者追風逐電走過如掣電/蓋言疾也不敢騎畏其太疾)青絲絡頭爲君老何由却出
横門道(鄭曰横音光○洙曰梁簡文帝紫騮馬詩青絲縣玉鐙/又云宛轉青絲鞚莊子穿牛鼻絡馬首〇馬曰方粛宗)
(中興安史之難巳平吐蕃不敢入宼故此馬老於絡/頭无縁再出横門甫厭乱願治之心可見横音光)
　　　李鄠縣丈人胡馬行(鄭曰鄠扶古/切扶風縣名)
丈人駿馬名胡騮前年避胡過金牛(洙曰金牛地名○/余曰昔秦欲伐蜀)
(无路通遣人告蜀王曰秦有金牛其糞成金使蜀迎与之蜀王命/五丁力士開山取金牛路纔通秦伐蜀取其囯因号所開之山曰)
(金/牛)迴鞭却走見天子朝飮漢水(洙曰漢水漢江水/也在楚地方城)暮靈
州(洙曰靈州靈武郡唐理廻樂縣秦始皇属北地郡趙曰/粛宗即位靈武故迴鞭見天子則自漢水而來靈州也)自矜
胡騮竒絶代乗出千人萬人愛一聞說盡急難材(趙/曰)
(急難材如劉備之的驢一躍三丈過檀溪以免劉/表之追劉牢之馬跳五丈澗以脫慕容垂之逼也)轉益愁向駑
駘輩頭上銳耳批秋竹脚下高蹄削寒玉(梅曰黄伯仁/龍馬頌曰耳)
(如剡筩目/象明星)始知神龍别有種不比俗馬空多肉洛陽大
道時再淸(趙曰巳收/復東京矣)累日喜得俱東行鳳臆龍鬐(洙/曰)
(一作麟鬐〇鄭曰渠伊切馬鬛也〇沈曰伯樂相馬/經云鳯臆龍鬐言馬胸如鳯馬鬛如龍真良馬也)未易識側
身注目長風生(師曰言馬有精神也良馬不/怕寒踏雪嘶風而力愈健)
　　惜别行送劉僕射判官(新添)
聞道南行市駿馬不限疋數軍中須襄陽幕府天下
異主將儉省憂艱虞祗収壯健勝鐡甲豈因格闘求
龍駒而今西北自反胡騏驎蕩盡一疋無龍媒真種
在帝都子孫未落西南隅向非戎事備征伐君肯辛
苦越江湖江湖凡馬多顦顇衣冠徃徃乗蹇驢梁公
富貴於身踈號令明白人安居俸錢時散七子盡府
庫不爲驕豪虛以兹報主寸心赤氣却西戎迴北狄
羅綱羣馬藉馬多氣用驅除出金帛劉矦奉使光推
擇滔滔才略滄溟窄杜陵老翁秋繫船扶病相識長
沙驛强梳白髪提胡盧手兼菊花路傍摘九州兵革
浩茫茫三歎聚散臨重陽當杯對客忍涕淚君不覺
老夫神内傷
　　　秦州雜詩一首(同作二十首二首見/寺觀門餘見都邑門)
南使冝天馬由來萬匹强(洙曰阮藉詩天馬出西北由來從/東道○趙曰此篇專賦天馬也岀)
(漢書初天子發易卜之曰神馬當/從西北來得烏孫馬好名天馬)浮雲連陣没秋草徧(洙/曰)
(一作/满)山長聞說眞龍種(洙曰天馬/徠龍種也)仍殘(洙曰二/云空餘)老驌驦
(洙曰見驌驦一骨獨當御注○趙曰左傳唐成公如楚有兩驌驦/唐人語以余爲殘盖言所余驌驦遺而不用於戰故哀鳴思戰闘)
(也豈非公/自况耶)哀鳴思戰鬪逈立向蒼蒼
　　　玉腕騮(洙曰江陵節/度衛公馬也)
聞說荆南馬尚書玉腕騮頓驂飄赤汗(洙曰漢歌天/馬下霑赤汗)跼
蹐顧長楸(洙曰詩正月注跼曲也蹐累足/也曹子建名都篇走馬長楸間)胡虜三年入乾
坤一戰收(趙曰禄山慶緒之亂三年之際遂仍收復斯/爲一戰收矣衛公之馬豈正於此時得用乎)舉鞭
如有問欲伴習池遊(洙曰襄陽記峴山南習郁大魚池山季/倫每臨此池飲輒大醉而歸常曰此我)
(髙陽池也城中小兒歌之曰山公去何逺/來至髙陽也日夕倒載歸酩酊無所知)
　　　房兵曹胡馬詩
胡馬大宛名(鄭曰宛於爰切○洙曰漢伐大/宛獲汗血馬作西極天馬之歌)鋒稜瘦骨成
(張耒曰馬以神氣清勁/爲佳不在多肉故云云)竹批雙耳峻(鄭曰批篇迷切〇趙曰/後魏賈思勰載相馬經)
(耳欲銳而/小如削筒)風入四蹄輕所向無空闊(秦觀曰空/闊謂遠也)眞堪託
死生(洙曰如髙歡之的盧是可託死生鄭之小駟則異於此〇/蘇曰齊繆叔見張儀論議之乆回語子姪曰張儀忼慨真)
(君子人雖死生堪託非有中道之意也〇趙曰如/劉寂之爲慕容垂所逼䇿馬跳五丈澗而脫也)驍騰有如此
(洙曰顔延年赭白/馬賦藝品驍驣)萬里可横行(蘇曰劉章曰使我得三尺快/刃立止靜兩川兵甲萬里亦)
(可横/行)
　　　病馬
乗爾亦巳乆天寒關塞深塵中老盡力歲晚病傷心
(趙曰此暗使田子方事田子方出野見病馬問御者對曰此故公/家畜也罷而不能爲用故岀放之曰少盡其力老弃其身仁者不)
(爲也命束/帛贖之)毛骨豈殊衆馴良猶至今物微意不淺感
動一沉吟(師曰此詩託意人君始用其/才終乎捐弃而失之寡恩也)
　　　麂(鄭曰居/履切)
永與淸溪别(蘇曰夷陵風俗記/曰清溪山多麂麝)䝉將玉饌俱(洙曰爾雅/曰麂大􁊁)
(旄毛狗尾梁王筠四言詩玉饌駢羅○秦曰左太冲呉/都賦競其區宇則并疆兼巷矜其宴居則珠服玉饌也)無才逐
仙隱(蘇曰九華隱翁不知何許人常驅一白麂往來人莫識其/姓名年紀漢武多召不起後與麂同隱山不出〇趙曰仙)
(家甞乗/鹿車也)不敢恨庖厨亂世輕全物微聲及禍樞(蘇曰/王元)
(行求安路聞有物鳴林中問樵者曰何聲曰鹿也鳴即死少頃果/爲獵人大獲元歎曰爲爾之微聲巳彰禍機不可免○趙曰言亂)
(世輕全生之物才聞鹿/鳴之微聲則禍隨之矣)衣冠兼盗賊饕餮用斯須(洙曰文/十八年)
(傳縉雲氏有不才子天下之民以比三凶謂之饕餮注貪財爲饕/貪食爲餮〇趙曰言衣冠之人行如盗賊唯知饕餮而巳故使人)
(多害生物以充庖止在所須之間焉/○鄭曰饕吐刀餮他結切貪飲食也)
　　　猿
裊裊啼虚壁蕭蕭掛冷枝艱難人不免隱見爾如知
(趙曰人生不免艱難矣然不知隱見之機若/猿則知之也蓋猿之便捷甞隱茂林之中)慣習元從衆(趙/曰)
(言便捷之慣/衆猿皆如此)全生或用竒(趙曰得以全生如/搏矢避弓之事)前林騰每及
父子莫相離
　　　從人覔小胡孫許寄
人說南州路山猨樹樹懸舉家聞若欬(洙曰又作挽/一云共愛)爲
寄小如拳預哂愁胡靣初調見馬鞭許求聦惠者童
稚捧應癲(師曰小如拳言胡孫至小者爲竒也𥘉謂見馬鞭/言始調狎之則用笞撻如馬之見鞭而後行也)
　虫
　　律詩三首
　　　促織
促織甚微細(洙曰促織/秋䖝也)哀音何動人草根吟不穩牀下
夜相親(趙曰人多/置牀下也)乆客得無淚(蘇曰王粲乆客避地/對比景物豈得無淚)故妻
難及晨(洙曰乆客故妻/皆覊苦易感者)悲絲(洙曰一/作絃)與急管感激異天
眞(洙曰絲管之感人不若虫声之自然也○師曰促織秋虫也常/夜鳴其哀切故動人此虫常吟於草根夜入人床下使乆客故)
(妻皆覊苦易傷感者也雖有/悲絲急管不若此虫声也)
　　　螢火
幸因腐草出(洙曰月令腐/草化爲螢)敢近太陽飛(洙曰太陽之光/固非螢火之可)
(近喻小有才而/侵侮大徳者)未足臨書卷時能點客衣隨風隔幔小
帶雨傍林微十月淸霜重飄零何處歸(師曰螢出於腐/草喻小人起於)
(微賤而侵陵大德之士一旦時/清必蒙擯斥故云飄零何處歸)
　　　見螢火
巫山秋夜螢火飛簾踈巧入坐人衣(趙曰言入於/坐人之衣也)忽驚
屋裏琴書冷復亂簷前星宿稀却繞井欄添箇箇偶
經花蘂弄輝輝滄江白髪愁看汝來歳如今歸未歸
　魚
　　律詩二首
　　　黄魚
日見巴東峽(洙曰荆州記巴/東三峽巫峽長)黄魚出浪新脂膏兼飼犬
(洙曰韓愈叉魚詩飼犬驗今朝○蒼舒曰右按鹽鐵論江/陵之人以魚飼犬○逸曰王充論衡云彭蠡之濵以魚飼犬)長大
不容身筒筩相㳂乆(洙曰筒筩捕魚器也〇趙曰筒筩散布/水中以繫餌觀其沒以爲驗而隨其用)
(以取/之也)風雷肯爲神泥沙卷涎沫回首怪龍鱗
　　　白小
白小羣分命(洙曰物/以羣分)天然二寸魚細微霑水族風俗
當園𬞞入肆銀花亂傾箱雪片虚生成猶拾卵盡取
義何如(洙曰西京賦獲胎拾卵蚳蝝/盡取○趙曰㣲細所當有也)
分門集註杜工部詩卷第二十三
分門集註杜工部詩卷之二十四
　花草竹木
　　花　古詩律詩共十六首
　　　早花(新添)
西京安穩未不見一人來臘月巴江曲山花巳自開
盈盈當雪杏艷艷待香梅直若風塵暗誰憂客鬢催
　　　花底(新添)
紫萼扶千蘂黄鬚照萬花忽疑行暮雨何事入朝霞
恐是潘安縣堪留衛玠車(蘇曰潘岳爲河陽令植桃李花/人號曰河陽一縣花衛玠在群)
(伍中有異所至看者如堵/號爲璧人常乗白羊車)深知好顔色莫作委泥沙
　　　風雨看舟前落花戲爲新句(趙曰此全/篇言落花)
江上人家桃李枝春寒細雨出踈籬影遭碧水潜勾
引(鄭曰勾古侯切○趙曰古樂/府薄命篇云艶花勾引落)風妬紅花却倒吹吹花困
癲旁舟楫水光風力俱相怯(趙曰庾信畫屏風詩水光連/岸動劉孝儀渡吉陽州詩曰)
(噪鼓揚/風力)赤憎輕薄遮入懷(趙曰赤憎方言也公甞云輕薄桃/花逐水流是巳遮之爲言輒也如)
(遮莫鄰雞下/五更之遮)珍重分明不來接(洙曰一作折〇蘇曰劉公幹/居鄴下一日桃花爛熳值諸)
(公子進賞乆之遂去公幹問僕曰損花乎僕曰无但愛賞而巳公/幹曰珍重輕薄子不來損折使老夫酒興不空也遂飲花下作放)
(歌行見玉/堂别集)濕乆飛遲半欲髙縈沙惹草細如毛蜜蜂
胡蝶生情住偷眼蜻蜓避百勞(師曰是時甫在舟中覩江/上佳景春風細雨碧水紅)
(花相映帶不勝喜樂因戲爲新句以歌詠之雖眼前之事皆可樂/然猶有輕薄可憎者但惟珎重謝之分明不來相接以至從物猶)
(能縈沙惹草蜂蝶尚生情性况人而不能無動情乎蜻蜓避百/勞百勞惡鳥恐爲所害言人豈不如蜻蜓尚能全身遠害乎)
　　　江梅(趙曰江邊之梅也如在嶺曰嶺梅在野曰野梅官/中所種曰官梅而後之斈者凡見梅便謂之江梅)
梅蘂臘前破梅花年後多絶知春意早最柰客愁何
雪樹元同色江風亦自波故園不可見巫岫鬱嵯峨
(洙曰陸幾樂府云山欝嵯峨潘安仁/崇崗欝嵯峨陸又云崇山欎嵯峨)
　　　和裴迪登蜀州東亭送客逢早梅相憶見寄
東閣官梅動詩興還如何遜在楊州(洙曰梁書何遜傳/不見楊州事○蘇)
(曰梁何遜作揚州法曹廨舎有梅花一株花盛開遜吟詠其下後/居洛思梅花再請其往從之抵揚州花方盛遜對花彷徨終日)
此時對雪遥相憶送客逢春可自由(洙曰春/一作花)幸不折
來傷歳暮若爲看去亂郷愁(洙曰郷/一作春)江邊一樹垂垂
發(蘇曰吴防雪梅賦照寒溪之艶艶帶冷雪之垂垂想子美雪/中見梅作也今梅花中用垂垂字但可雪中梅花即用之)朝
夕催人自白頭
　　　江頭五詠(彦輔曰王筠有才名沈約重之約於郊居/作齋閭請筠爲草木十詠書之於壁皆直)
(寫之辝不加篇題約曰此/詩指物呈形無假題署)
　　　丁香
丁香躰柔弱乱結枝猶墊(鄭曰都念切下也○/洙曰尚書注墊溺也)細葉带
浮毛踈花披素艶深栽小齋後庶近幽人占晚墮蘭
麝中休懷粉身念(洙曰言丁香結實則墮於/蘭麝間而有粉身之患也)
　　　麗春
百草競春華麗春應最勝少須好顔色多漫枝條剰
紛紛桃李枝處處惣能移如何貴此重(洙曰一作稀/如何貴重)却
怕有人知
　　　梔子(魯曰漢書曰梔茜園注梔支子也本草曰支子一名/木丹晉宫閣名曰華林囿者梔子五株名/山志曰)
(樓石山多梔子斉謝眺有墻花梔/子樹詩梁簡文帝有詠梔子花詩)
梔子比衆木人間誠未多於身色有用(洙曰蜀人取梔/子色以染帛)
與道氣傷和(洙曰梔/性絶令)紅取風霜實(洙曰實經/霜則紅)青㸔雨
露柯無情移得汝貴在映江波
　　　江畔獨歩㝷花七絶句
江上𬒳花惱不徹無處告訴只顛狂走覔南鄰愛酒
伴經旬出飮獨空牀(洙曰斛斯/融吾酒徒)
稠花乱蘂畏江濵(洙曰畏/一作褁)行歩欹危實怕春詩酒尚
堪驅使在未須料理白頭人
江深竹靜兩三家多事紅花映白花報荅春光知有
處應須美酒送生涯
東望少城花满煙(洙曰梁益記云少城張儀城〇蒼舒曰右/按左太冲蜀都賦亞以少城接乎其西市)
(㕓所舎賈商之渊則遂百里羅肆巨千賄貨山/積纎麗星繁注少城小城也在城西市在其中)百花髙樓更
可憐誰能載酒開金盞(洙曰盞一作鎻揚雄以免復召大/夫家素貧嗜酒人希至其門時有)
(好事者載/酒從遊斈)喚取佳人舞繡筵
黄師塔前江水東春光懶困倚微風桃花一簇開无
主可愛深紅愛淺紅(洙曰下愛/字一作映)
黄四娘家花满蹊千朶萬朶壓枝低留連戯蝶時時
舞自在嬌鶯恰恰啼(蘇曰斉魯大臣史失其名黄四娘/者獨何人哉因託是詩以不朽)
不是愛花即欲死只恐花盡老相催繁枝容易紛紛
落嫰葉商量細細開(洙曰葉/一作蘂)
　　　歎庭前甘菊花(洙曰此詩譏小人/在位賢人失所也)
簷前甘菊移時晚(洙曰簷一作堦趙曰菊以/移晚而花遲故爲失所尔)青蘂重陽不
堪摘明日蕭條盡醉醒殘花爛熳開何益籬邊野外
多衆芳采擷細瑣升中堂(鄭曰擷突結切捋取也〇洙曰/芣莒薄言采之薄言擷之○趙)
(曰此詩盖刺餘子碌碌皆得貴近言芳則非不謂之才也特細瑣/而已言升中堂則貴近之意公之言傷時細碎微瑣者用而出類)
(者廢/也)念兹空長大枝葉結根失所纏風霜(洙曰古詩結/根太山阿〇)
(薖曰南史劉彦節子㑨詩城上草植根非不髙所恨風霜早〇趙/曰言枝葉長大如人文采之秀發而託根不得地反爲風霜所埋)
(也○師曰甘谷名漢武帝西置甘涼瓜沙等州其谷産菊可以入/藥移晚謂失其時也尽醉醒者人尽泛菊而醉唯我無菊可泛但)
(醒而巳殘花雖開巳無况味夫復何益此正与屈原不遇其時而/云㪯出皆醉唯我獨醒同意甘菊喻君子衆芳細瑣以喻小人君)
(子不遇時不見采擢小人反獲起升登于廟堂之上此与隰桑詩/小人在位君子在野無異也然賢者所􁁃飬雖大柰何結托不得)
(其人故至於失所而尽没乎風霜甫作/此詩/觀其辝意含蓄其情可知矣)
　　草　古詩律詩共三首
　　　除草(洙曰去􁰉也○蘇曰􁰉草蜀中謂之毛􁰉毛芒可/畏觸之如蜂蠆治風疹以此草點之一身失去葉)
(背紫者入葉/􁰉山韮也)
草有害於人曽何人阻脩(洙曰言草之毒者不必生於阻脩/之処雖平夷之地亦有之也○髙)
(曰阻脩謂脩/逺險阻之地)其毒甚蜂蠆(洙曰/左傳猶蜂蠆有毒○蘇曰梁凖/小人之言行甚於蜂蠆蜂蠆尚可去小)
(人不可去故也○趙曰蓋􁰉/之上皆芒刺觸之能螫人也)其多弥道周(洙曰道周/道兩傍也)淸晨
歩前林江色未散憂芒刺在我眼(朱曰霍光驂乗上内嚴/憚之若有芒刺在背○)
(蘇曰馬援見謟佞輩如芒刺在眼中○師曰草喻小人彌道/周喻居王之左右君子疾之如芒刺在眼求其去之之術)焉
能待髙秋霜雪一霑凝(洙曰一/作衣)蕙葉亦難留(師曰春以喻/賞秋以喻罰)
(焉能待髙秋急於去小人也蘭蕙香草以此/君子今與蘋草同殺喻政刑無辨善惡莫分)荷鋤先童穉(洙/曰)
(陶徴君荷鋤稚有倦/○劉曰先者以身率)日入仍討求(修可曰荘子/日入而息)轉致水中
央(晏曰禮薙人掌殺草有水火之化/以釣舟載而致之水此水化也)豈無雙釣舟頑根易滋
蔓(洙曰左傳/無使滋蔓)敢使依舊丘(洙曰鮑明逺復得還舊丘〇師曰/小人立黨其黨滋盛敢使依舊丘)
(謂小人不/可近也)自兹藩籬曠更覺松竹幽(洙曰草去則幽芳/之物伸矣此詩有)
(所傷/而云)芟荑不可闕疾惡信如讎(洙曰隱六年傳周任有言/曰爲囯家者見惡如農夫)
(之務去草焉芟荑藴崇之絶其本根勿使能殖則善者使信之矣○/師/曰松竹有操君子自守之象小人旣去則君子道長而松竹得)
(遂其生飬之性也此篇大/有含蓄詳玩之頗有味矣)
　　　庭草
楚草經寒碧庭春入眼濃舊低收葉舉(趙曰言舊低㪯/附而收斂之葉)
(以春而/㪯也)新掩捲牙重(趙曰言新掩蔽而韜/卷之牙以春而重也)歩履冝輕過
開筵得屢供看花隨節序不敢強爲容
　　　蒹葭
摧折不自守(洙曰生質衰/脆不能自守)秋風吹若何暫時花載雪墮
木葉沉波(洙曰言非歲/寒之質也)體弱春苗草叢長夜露多江
湖後揺落亦恐歲蹉跎(洙曰亦/一作只)
　　竹　律詩三首
　　　嚴鄭公宅同詠竹(得香字爲韵)
緑竹半含籜(洙曰謝靈運詩/𥘉篁包緑籜)新梢纔岀墻色侵書帙
晚隂過酒樽凉雨洗娟娟靜風吹細細香但令无翦
伐㑹見拂雲長(洙曰此詩公之措意極爲深/逺以意逆志觀者當自知矣)
　　　從韋二明府續處覔錦竹三數叢
華軒藹藹它年到錦竹亭亭出縣髙江上舎前无此
物幸分蒼翠拂波濤(蘇曰阮籍居家有竹欲分蒼翠但数箇/而巳粗欲𥙷闕也○師曰華軒則言韋)
(明府下車來種錦竹/巳成矣故就韋乞)
　　　苦竹
青冥亦自守軟弱強扶持(鄭曰強其兩切〇洙/曰猶強自振立也)味苦夏
蟲避叢卑春鳥疑軒墀曽不重剪伐欲无辝(洙曰欲/一作亦)
幸近幽人屋(蘇曰崔浩菜賦種近幽/人之屋藏當野客之䆫)霜根結在兹(洙曰言此/竹質雖疲)
(軟然得其所託亦足以保其生矣〇趙/曰言在幽人之家方有保護結根之理)
　　木　古詩七首　律詩八首
　　　古栢行(洙曰傷有其才/而不得用也)
孔明廟前有老栢(洙曰見武矦廟注前一作/階廟在成都先主廟西院)柯如青銅根
如石霜皮溜雨四七圍黛色參天二千尺(洙曰曹子建/荆棘上參天)
(○蘇曰古制以圍三徑即一圍者三尺也沈存中謂霜姿溜雨四/十圍黛色參天二千尺四十圍乃是徑七尺元乃太細長也黄朝)
(英謂若以古制論之當有百二十尺圍有百二十尺即徑四十尺/安得云七尺也若以人兩手大指頭相合爲一圍則一圍是一小)
(尺即徑一丈三尺三寸又安得云七尺也孔明廟前栢當以古制/爲定〇趙曰孔明爲蜀相成都則先主廟而武矦祠堂附焉䕫州)
(則先主廟武侯廟各别令詠栢專是孔明廟而巳豈非䕫州栢乎/公詩集中其在䕫也屢有孔明廟詩於䕫州十絶云武侯祠堂不)
(可忘中有松栢參天長以絶句證之則此乃夔州之詩明矣○正/敏曰沈内翰譏子美此句以謂四十圍配二千尺爲太細長不知)
(子美之意但言其色事巳猶言其翠色蒼然仰視髙逺有至於二/千尺而幾於參天也若如此求疵則二千尺固未足以參天而詩)
(人謂駿極于天者更爲妄/語善論詩者正不應尓)君臣巳與時際㑹(洙曰蜀先主/孤之有孔明)
(如魚之/有水也)樹木猶爲人愛惜(洙曰宣九年思其人猶愛其樹/况用其道而不恤其人乎劉歆)
(曰思其人猶愛其樹况/宗其道而毁其廟乎)雲來氣接巫峽長(洙曰冝都山川/記曰巴東三峽)
(巫峽/長)月出寒通宣山白(尹曰范元實云形似之言盖若詩人/之賦䔥䔥馬鳴悠悠斾旌是也激昂)
(之言盖若詩人之興周餘黎民靡有子遺是也古人形似之言必/實録是事决不可易故老杜所題詩往往親到其處益知其工激)
(昂之言孟子所謂不以文害辝不以辝害志𥘉不可以形迹考然如/此乃見一時之意如/古栢詩柯如青銅根如石視之信然雖聖人)
(復生不可改此形似之語霜皮溜雨四十圍黛色參天二千尺雲/來氣接巫峽長月出寒通雪山白此激昂之語不如此則不見古)
(栢之大也文章故多端然警䇿處往往是此兩躰尓范蜀公云武/侯廟栢才十丈而杜云二千尺以謂詩人好大其事沈存中又云)
(蒼皮四十圍乃是七尺徑而長二百丈無乃大細長乎王立之云論詩正/不當尔二公之言皆非也○趙曰巫峽在䕫之下巫峽之雲來而栢之氣)
(與接雲山在夔之西雪山之月出/而栢之寒與通皆言其高大者也)憶昨路繞錦亭東先主
武侯同閟宫(洙曰詩悶宫有侐○趙曰此乃追言成都先主廟/之栢盖杜公近方離成都而來䕫故止可言憶昨)
(也)崔嵬枝榦郊原古窈窕丹青戸牖空(趙曰上句又以/言成都栢之亦)
(老也盧獻卿夢人贈/詩曰十築郊原古)落落盤踞雖得地冥冥孤高多烈
風(洙曰七發冬則烈風之所激〇趙曰杜篤首陽山賦/曰長松落落沈約高松賦曰鬱彼髙松栖根得地)扶持自
是神明力(夢符曰右按孫興公天台賦嗟台岳之所異挺實神/明之扶持〇蘇曰劉禪自是神明扶持非人力能致)
正直元因造化功大厦如傾要梁棟(洙曰大厦將㒹〇/尹曰耿恭謂岑彭)
(曰方今漢基頽圯英雄寒餓如大厦傾求天下之義士要/爲梁棟子何如此寒餓不乗時取萬戸侯復俟何時邪)萬年
廻首丘山重(鄭曰重/去聲)不露文章世巳驚未辭翦伐誰
能送(洙曰甘棠/勿翦勿伐)苦心豈免容螻蟻香葉終經宿鸞鳯(趙/曰)
(謝靈運後漢書曰方儲遭/母憂種松栢鸞棲其上)志士幽人莫怨嗟古來才大難
爲用(洙曰莊子吾有大樹人謂之樗其大本擁腫而不中繩墨立/之塗匠者不顧今子之言大而無用衆所同去也○蘇曰張)
(華志士蓄怨幽人含嗟朝廷/雖下哀詔誰肯出松蘿嵓穴)
　　　四松
四松𥘉移時大抵三尺強别來忽三歳離立如人長
(趙曰禮記離坐離立○師曰甫詩云賤子且奔走/二年望東吳則知甫去草堂及歸時凡涉三歳)㑹㸔根不拔
莫計枝凋傷幽色幸秀發(趙曰王褒曄/曄而秀發)踈柯亦昂藏所
挿小藩籬本亦有隄防終然掁撥損(鄭曰上直庚下比/末切〇洙曰謂有)
(所觸動也○師曰/道曰掁廢觸撼兒)得愧千葉黄敢爲故林主(師曰甫傷兵/亂民尙不保)
(其故居况吾敢爲故林之/主而欲保四松之無損乎)黎庶猶未康避賊今始歸春草
满空堂(蘇曰嵆紹一日復一日篇云去日畫樓歌管沸歸來春/草满空堂詩語因即借句今杜工部往往全用古人語)
(斯亦不害詩/人之工也)覽物歎衰謝及兹慰凄凉(洙曰前詩有/入門四松在)清
風爲我起洒靣若微霜(趙曰張茂言穆如洒淸風/陸機連珠云秋風夕洒)足以
送老姿(洙曰一云足/爲送老姿)聊待偃蓋張(趙曰抱朴子云/天陵偃蓋之松)我生無
根蔕配爾亦茫茫有情且賦詩事迹兩可忘勿矜千
載後慘澹蟠穹蒼
　　　病栢
有栢生崇岡(洙曰琴賦惟倚吾之所/生兮託峻嶽之崇岡)童童狀車蓋(洙曰車/一云青)
(魏文帝西北有浮雲亭亭如車蓋陳琳柳賦象翠蓋之威㽔○十/明曰蜀志先主舎東南角籬上有桑樹髙丈餘遥望童童如小蓋)
(往來者皆怪此樹非凡謂當出貴人先主少時與諸兒於樹下戲/言吾必當乗此羽葆車蓋又齊書太祖宅有進武南有桑樹狀如)
(車蓋上年數歳遊於其下從/兄敬宗謂曰此樹爲汝生也)偃蹙龍虎姿(洙曰神仙傳麒麟/客有龍虎之姿)
主當風雲㑹(洙曰乗風/雲之會)神明依正直故老多再拜(蘇/曰)
(王褒歸蜀過寳稽父老遮路再/拜餉以壷漿桃李餅餌之類)豈知千年根中路顔色壞
出非不得地蟠據亦髙大歳寒忽無慿(洙曰歳寒然/後知松栢之)
(後/凋)日夜柯葉改(洙曰禮器如松栢之有心貫四時不改柯易/葉〇趙曰本有歳寒之姿今栢病之故云日)
(夜顔色/改也)丹鳯領九雛哀鳴翔其外(洙曰建康實錄鳯將九/雛再見於豐城衆鳥從)
(之洞簫賦孤雌寡鵠娱優乎其下春禽群嬉翺翔乎其巔琴賦翔/鸞集其嶺○蘇曰東海何承天除著作年巳邁諸佐郞並年少荀)
(伯呼爲妳母承天云卿當言/鳯凰將九子妳母何言耶)鴟鴞志意满養子穿穴内(洙/曰)
(詩有鴟/鴞篇)客從何郷來(趙曰倣古詩/客從何方來)竚立乆吁怪靜求元
精理浩蕩難倚頼(洙曰穿一作窟無精一作無根○趙曰字/岀後漢元精所生王之佐臣○師曰之罪)
(耶物實有以侵之此詩寓意傷郭英/乂也英父鎭成都爲人端直/蜀人重之不幸爲崔旴所殺其諸孤哀泣若無所訴故有丹鳯領九)
(雛哀鳴翔其外之句鴟鴞惡鳥喻崔旰崔旰旣害英乂竊據成都故有/䲭鴞志意满養子穿穴内之/句然正直/之人神明祐之父老敬之)
(今反罹其禍豈非歲寒無憑乎客甫自稱英乂在蜀甫爲客以依/之今旣遇害是以爲之吁恠細思天理茫茫不足倚頼盖嘆禍淫)
(福善之理若乖戾/不可考信故也)
　　　病橘(洙曰此詩傷物天/所而至於困悴也)
群橘少生意雖多亦奚爲(洙曰羣/一作伊)惜哉結實小(洙曰/一作)
(少)酸澁如棠梨剖之盡蠧蟲(洙曰剖/一作割)采掇爽其冝(洙/曰)
(其一作所詩芣苢薄/言采之薄言掇之)紛然不適口(洙曰莊子柤梨橘/柚皆可於口也)豈止
存其皮蕭蕭半死葉(洙曰七發其根半生半死冬/則列風飄霰飛雪之所激)未忍别
故枝玄冬霜雪積(洙曰劉公幹/自夏渉玄冬)况乃廻風吹嘗聞蓬萊
殿(蘇曰唐太宗蓬萊殿九月八日宴群臣/酒行遍賜湖南新橘宰相以下有詩謝)羅列瀟湘姿(洙曰/瀟湘)
(有橘田橘洲丗說江/南爲橘江北爲柚)此物歳不稔玉食失光輝(洙曰失一/作少天子)
(王食周禮共食玉/謂入貢玉府也)宼盗尚慿陵當君减膳時(洙曰天子/徹樂减膳)汝
病是天意(師曰陵謂史思明未平天子嘗膽每遇凶年禍乱則/必减食徹樂示自刻責今橘病不貢無乃天意使吾)
(君减/徹乎)吾諗罪有司(洙曰諗/一作愁)憶昔南海使奔騰獻荔枝
百馬死山谷到今耆舊悲(洙曰唐書貴妃嗜荔枝必欲生/致之乃置騎傳送走數千里其)
(味未變巳至京師也○田曰漢和帝紀舊南海献龍眼荔枝十里/一置五里一堠奔騰險阻死者繼路時唐羗上書帝下詔曰逺國)
(珍羞本以薦奉宗廟苟有傷害豈爱民之本敕太官勿復受獻謝/承漢書云唐羗字伯游辟公府補臨武長縣接交州舊貢荔枝龍)
(眼驛馬晝夜傳送至有遭虎狼毒害頓仆死亡不絶道經臨武羗/乃上書諫和帝曰臣不以滋味爲德下不以貢膳爲功故天子食)
(太牢爲尊不以果實爲珍伏見交趾七郡獻生龍眼等鳥驚風發/南州地土惡虫猛獸不絶於路至有觸犯死亡之害死者不可復)
(生來者猶可救也此二物升殿未必延年益壽帝從之羗即弃官/還家不應徵○修可曰公借其事以譏楊妃舊注引唐書其說非)
(唐所負乃涪州荔枝由子午道而往非南/海也〇趙曰此用獻荔枝事比之竒矣)
　　　枯㯶(洙曰此詩傷民/困於重歛也)
蜀門多㯶櫚(洙曰㯶一作栟南都賦其木則㯶櫚結根竦本垂/條嬋媛布緑葉之萋萋敷華蘂之蓑蓑○鄭曰櫚)
(力居切栟櫚木/名有葉無枝)髙者十八九其皮割剥甚雖衆亦易朽
徒布如雲葉青青歳寒後交横集斧斤凋䘮先蒲栁
(洙曰說文云楊柳即蒲也詩蒲栁之木二種一種皮正青一種皮/紅布一作有○夢符曰右按北史韋丗康與子弟書曰耄雖未及)
(壯年巳謝霜早楸梧風先蒲栁又晉書顧悅之與簡文同年而髪/早白帝問其故對曰松栢之姿經霜猶茂蒲栁之質望秋先零)
傷時苦軍之(洙曰律/乏軍興)一物官盡取(鄭曰取/此苟切)嗟爾江漢人
生成復何有有同枯㯶木使我沉歎乆死者即巳休
(趙曰猶㯶之旣/剥多而枯死也)生者何自守(洙曰何一作能○趙曰猶/㯶之未剥者終復遭剥也)啾啾
黄雀啅(鄭曰啅竹角/切又作啄)側見寒蓬走念爾形影乾(鄭曰乾/古寒切)
摧殘没藜莠(洙曰蜀人取㯶皮以充用惟軍興誅求尤急○/師曰蒲栁之爲物望秋先零㯶其皮可用軍興)
(之際割剥殆盡譬若江漢之民困於重歛然掊刻之吏刮削苦毒/何異斧斤交集而民不得保其生邪啾啾黄雀啅蓋傷其無所托)
(也蓬逐風飛喻甫爲客飄蕩甫旣痛嗟割剥之/虐復自悼飄蕩如飛蓬恐亦堙没隨藜莠而巳)
　　　枯柟(洙曰此詩傷抱材者老死丘壑而不材者見用也/○鄭曰柟那含切葉似桑子似杏而酸俗作楠)
楩柟枯崢嶸(洙曰蜀都賦楩楠幽藹於/谷底○劉曰崢嶸髙皃)郷黨皆莫記不知
幾百歳慘慘無生意上枝摩皇天(洙曰魏文帝/脩條摩蒼天)下根蟠
厚地(洙曰易坤/厚載物)巨圍雷霆折(洙曰七發夏則雷/霆霹靂之所感)萬孔蟲蟻
萃凍雨落流膠衝風奪佳氣(趙曰郭璞曰今江東夏月暴/雨呼爲凍雨引楚辝使凍雨)
(洒塵衝風隧風也楚辝以/司命曰衝風至兮水揚波)白鵠遂不來天雞爲愁思(洙曰/謝靈)
(運天雞弄和風七發獨鵠晨/號乎其上○唐曰天雞雉也)猶含棟梁具無復霄漢志良
工古昔少識者出涕淚種榆水中央成長何容易截
承金露盤裊裊不自畏(洙曰西都賦抗仙掌以承露擢雙立/之金莖西京賦立脩莖之仙掌承雲)
(表之清露○師曰喻君子負大材不遭明聖之君而至於困頓失/所小人以柔脆嵬瑣之姿反俾之居廟堂以承重任其不傾危不)
(可得矣昔漢武帝爲金人承露植以脩莖榆柔脆之木賤而易長/今用以承露盤裊裊而危可不寒心乎小人貪位慕禄雖處重任)
(不知自畏必至於傾覆而後巳此詩所以傷大/材老死丘壑而小有材者居重任其顚倒如此)
　　　海棕行(鄭曰棕字以意逆之當作子冬切〇趙曰海/棠記載李賛皇公云花木以海爲名者悉從)
(海上/來)
左綿公館淸江濆(師曰綿州涪水所經涪居/其右綿居其左故曰左綿)海棕一株髙
入雲(修可曰古樂府/髙城上入雲)龍鱗犀角相錯落蒼稜白皮十抱
丈自是衆木亂紛紛(趙曰王長元吉古意云况/復飛營夜木葉乱紛紛)海棕焉知
身出群移栽北辰不可得時有西域胡僧識(師曰北/辰喻君)
(也夫大材生非其地人無識者其欲衆木紛乱何以異/乎中國無人識而胡僧識之正仲尼欲居九夷之意)
　　　桞邊(新添)
只道梅花發那知栁亦新枝枝揔到地葉葉自開春
紫燕時翻翼黃鸝不露身漢南應老盡霸上遠愁人
　　　髙柟(鄭曰那含切木名葉似桑子似/杏而酸俗作楠尓雅云梅柟)
柟樹色冥冥江邊一蓋青(洙曰劉先主所居籬/角一樹逺望若車蓋)近根開
藥圃接葉製茅亭落景隂猶合(趙曰言枝/葉濃茂也)㣲風韻可
聽㝷常絶醉困卧此片時醒
　　　嚴鄭公堦下新松(得霑字)
弱質豈自負移根方爾瞻(洙曰民/具尓瞻)細聲聞玉帳(洙曰/聞一)
(作/侵)踈翠近珠簾未見紫煙集虚蒙淸露霑何當一百
丈欹蓋擁髙簷(蘇曰此詩公之措意極爲深逺以意逆志觀/者當自知矣阮瑀松賦擁髙簷碧似欹蓋〇)
(趙曰欹蓋抱朴子/云偃蓋之松也)
　　　慿韋少府班覔松樹子栽
落落出群非櫸栁(洙曰天白賦䕃/落落之長松)青青不朽豈楊梅(洙/曰)
(莊子受命於地惟松栢獨/正故四時常保其青青)欲存老盡千年意爲覔霜根數
寸栽(洙曰栽/一云來)
　　　慿何十一少府邕覔榿木數百栽
草堂塹西無樹林(洙曰樹/一作木)非子誰復見幽心飽聞榿
木三年大與致溪邊十畝隂(洙曰蜀人以愷/爲薪三年可燒)
　　　樹間
岑寂雙甘樹(洙曰鮑明遠舞鶴/賦去帝郷之岑寂)婆娑一院香交柯低几
杖垂實礙衣裳滿歲如松碧(趙曰言歲/寒如松也)同時待菊黄
幾㢠霑葉露乗月坐胡床
　　　惡樹
獨遶虚齋徑常持小斧柯幽隂成頗雜惡木翦還多
(洙曰陸士衡云熱不息惡木隂○蘇曰王筠野中吟云蘭薫種而/不茂樗猶翦而還多此明君子道消小人道長也○趙曰管子云)
(士懐耿介之心不䕃惡木之枝/惡木尚能恥之况與惡人同處)枸𣏌固吾有(趙曰以惡木敝/障而枸𣏌不生)
(因公翦去雜/隂而有也)雞棲奈汝何(洙曰汝一作以○趙曰翦去木枝/似妨雞棲故云○師曰枸𣏌嘉䔫)
(也雞棲嘉木也惡樹旣翦則枸𣏌雞棲遂得生長故/云因吾有柰汝何猶小人旣去則君子斯道長矣)方知不材
木(洙曰木/一作者)生長漫婆娑(洙曰莊子言櫟社之樹匠伯不顧弟/子問之匠伯曰彼散木也無所可用)
(故能若是/之壽也)
分門集註杜工部詩卷第二十四
分門集註杜工部詩卷第二十五
　雜賦
　　古詩十三首　律詩六首
　　　課伐木(并序)
課隷人伯夷幸秀信行等入谷斬隂木(鄭曰隷郎計切/附著也○洙曰)
(冬官輪人爲輪斬三材必以時注材在陽則仲/冬斬之在隂則以仲夏斬之此並據山虞云)人日四根止
維條伊枚(洙曰詩終南何/有有條有枚)正直侹然晨征暮返委積庭
内我有藩籬是缺是補載伐篠簜(洙曰禹貢揚州篠簜/旣敷注篠竹箭簜大)
(竹○鄭曰篠先了切竹/小者簜徒沆切大竹也)伊杖支持則旅次于小安山有
虎知禁若恃爪牙之利必昏黒搪突䕫人屋壁列(洙/曰)
(一作例○鄭曰搪徒/郎切突陁没切觸也)樹白菊鏝爲墻(鄭曰鏝謨/官切柯也)實以竹
示式遏爲與虎近混淪乎無良賔客憂(洙曰一/作齒)害馬
之徒(洙曰莊子黄帝於襄城下見牧馬童子而問理/天下童子曰爲天下何異乎放馬去其害馬者)苟活爲
幸可嘿息巳作詩付宗武誦(趙曰廬陵嘗謂杜甫無韻/者不可讀今此可見矣)
長夏無所爲(邁曰夏日長/故云長夏也)客居課奴僕清晨飯其腹
持斧入白谷青冥曽巔後(趙曰張平子南都賦言木有曰/櫕立叢駢靑冥芊眠謝靈運詩)
(葺宇臨回溪築觀基曽/巔〇薖曰曾巔髙山也)十里斬隂木(修可曰周禮山虞仲冬/斬陽木仲夏斬隂木鄭)
(司農云陽木春夏生者隂木秋冬生者鄭玄云陽木生南山/隂木生北山〇蘇曰韓信廟記斬十里隂木鑿五㝷巨石也)人
肩四根巳(逸曰四根/四株也)亭午下山麓尙聞丁丁聲(洙曰/天台)
(賦羲和亭午詩伐木丁丁/○鄭曰丁宇耕切伐木聲)功課日各足蒼皮成積委素節
相照燭籍汝跨小籬當仗(洙曰一/云當材)若虚竹空荒咆熊
羆乳獸待人肉(蘇曰廉頗别傳曰乳虎飢怒而待人肉豈有/弃於齒牙之間也○趙曰謂之跨小籬則跨)
(越居而遮護之也此言及熊/羆則山居所防豈獨虎耶)不示知禁情豈唯干戈哭城
中賢府主(師曰嘆美/䕫守也)處貴如白屋(蘇曰戴憑富貴如歸/閭里白屋食列鼎常)
(思黄粱〇師曰茅/草盖屋曰白屋)蕭蕭理體淨(洙曰治道/貴清淨)蜂蠆不敢毒
(洙曰左氏蜂蠆猶有毒○蘇曰葛稚川與兒岀/戯誤捉蜂蠆不敢毒螫其父嘉之郷曲皆推重)虎穴連里閭
隄防舊風俗泊舟滄江岸乆客愼所觸舎西崖嶠壯
雷雨蔚含蓄墻宇資屢脩衰年怯幽獨爾曹輕執熱
(蘇曰杜周兵馬輕執熱而/深入巳成虜功不可旌賞)爲我忍煩促秋光近青岑季月
當泛菊報之以㣲寒共給酒一斛(蘇曰徐邈酒一斛餅三/事○師曰甫泛舟自蜀)
(來泊止于此要當戒慎无觸此禍又况舎西山嶠雄壯含蓄猛獸/極多墻壁貴乎脩葺是以課隷斬木取竹以爲扞禦之備尔曹指)
(信行等冒熱往取竹木冝有以勞之泛菊/伊迩給酒一斛以報其勞仍以熨微寒尔)
　　　上後園山脚
朱夏熱所嬰淸旦歩北林小園背髙岡挽葛上﨑崟
(天覺曰﨑/崟山也)曠望延駐目飄颻散䟽襟潜鱗恨水壯(洙曰/水壯)
(則非潜鱗之所居也○趙/曰顔延年春江壯風濤)去翼依雲深(洙曰盖避難地不可/不深逺也〇趙曰上)
(句以譬隱淪之士須/幽廣深逺而後可)勿謂地無疆(洙曰坤厚載/物徳合無疆)劣於山有
隂(洙曰山北曰隂時䘮乱九州分/裂孰若山隂之可以避乱也)石榞遍天下(趙曰學者/疑榞字之)
(誤○田曰唐韻曰榞音原木名皮可食或云善本止是石原盖平/地曰原〇鄭曰榞魚袁切實如甘蕉而皮可食○沈曰石榞其子)
(如芎窮其皮可以禦飢時天下荒乱/小民轉溝壑水陸並載石榞以充飢)水陸兼浮沉自我登
隴首(趙曰顔延年/龍首秋雲飛)十年經碧岑劒門來巫峽薄倚浩
至今(洙曰自鳯翔赴同谷由同谷/入蜀㳂流下峽皆山水郷也)故園暗戎馬骨肉失
追㝷時也無消息老去多歸心(蘇曰呉革老年/客寓自多歸思)志士惜
白日(洙曰荀子曰君子愛日/趙曰古詩志士惜白日)乆客藉黃金(洙曰古詩徒有/萬里志欲行囊)
(無/金)敢爲蘇門嘯庶作梁父吟(洙曰阮藉嘗登蘇門山有真/人在焉藉對之長嘯及帰至)
(半嶺間聞/然有声若数部鼓吹乃前人嘨也諸葛亮好爲梁父/吟〇師曰甫不敢以真人自居但效諸葛躬耕嘯詠而巳此謙辝)
　　　又上後園山脚
昔我遊山東憶戯東岳陽窮秋立日觀矯首望八荒
(洙曰八一作北顔延年曰日觀臨東溟○蘇曰張/美登太山絶頂隂雲散尽矯首拭目下視四方)朱崖著毫髪
(洙曰朱崖海南州也碧海/海也言逺望若毫髪然)碧海吹衣裳(蘇曰董伋飄颻碧海之/風吹我衣𥚑皎皎廣寒)
(之月照/我毛髪)蓐収困用事玄冥蔚強梁(洙曰蓐収秋神也玄/冥冬神也言四時相)
(代而用事則休者/困而王者強梁矣)逝水自朝宗鎭石各其方(洙曰言逝者/无所止而止)
(者不易/其所也)平原獨憔悴農九廢耕桑(蘇曰吴壯河朔風塵傾/洞玁狁大掠况炎天非)
(岀師之時而又慮冦吾畿甸田草/農力旣奪必廢耕桑恐失人望)非関(洙曰一/云北關)風露凋曽
是戍役傷(洙曰民之貧困非天/時傷於戍役而巳)於時國用冨足以守邊
疆朝廷任猛將逺奪戎虜塲(洙曰於時言當時也當玄宗/冨盛之時不能節用自守而)
(委任番將求功夷狄也○蘇曰/班彪引兵深入直奪戎虜帳塲)到今事反覆故老淚萬行
(洙曰樂極/則悲來也)龜蒙不可見况乃懐故郷(洙曰龜䝉山也去東/岳近而尙不可見况)
(故郷/乎)肺萎屬乆戰骨出熱中膓憂來杖匣劒更上林
北岡瘴毒猿鳥落峽乾南日黃秋風亦巳起江漢始
如湯(洙曰苦熱行赤阪横西阻火山赫南威身熱頭/且痛鳥随䰟來㱕湯泉發雲潭焦煙起石圻)登髙欲有往
蕩析川無梁(洙曰欲有所行/而無所由也)哀彼遠征人去家死路傍
不及父祖塋纍纍塚相當(洙曰魏懐舊賦冡纍纍以接隴/華表丁令威歌何不學仙冡纍)
(纍後漢有曰直/如弦死道邊)
　　　信行逺脩水筒(洙曰引泉筒也○師/曰信行乃童行也)
汝性不茹葷(鄭曰許/云切)清淨僕夫內秉心識本(洙曰一/云根)
源於事少滯礙雲端水筒坼林表山石碎(洙曰鮑明逺/雲端楚山見)
(林表呉/岫微)觸熱藉子脩通流與厨會往來四十里荒險
崖谷大日曛驚未飡(洙曰曛/黒也)貌赤愧相對浮瓜供老
病裂餅常所愛(洙曰何曽傳烝餅上不坼作十字不食之○/趙曰公食餅則裂而與之乃常所私爱信行)
(者也故継以於斯荅恭謹裂餅字暗使王/羆與客食餅客裂餅縁羆日只是不飢)於斯荅恭謹足以
殊殿最(洙曰文賦考殿最於錙銖/注下功曰殿上功曰最)詎要方士符何假將軍
蓋(趙曰意是貳師将軍抜刀刺/山而飛泉出事但无盖字耳)行諸直如筆用意﨑嶇
外(定功曰直如筆言其有用而不邪曲也故後魏古弼太武嘉其/直而有用賜名曰筆以其頭尖又名尖頭奴時人呼之爲筆公)
(後改/曰弼)
　　　引水(魯曰䕫俗无井皆以竹引山泉而/食蟠屈山腹間有至於数百丈者)
月峽瞿塘雲作頂(洙曰庾仲雍荆州記曰巴楚有明月峽〇/趙曰本朝史寰宇記於渝州載有明月峽)
(以石穴圎似/之故以名)亂石崢嶸俗無井(洙曰楚俗山居負水而食故/髙者引水雲安无泉尤難得)
(水故/云)雲安沽水奴僕悲魚復移居心力省(洙曰後漢地/理志魚復属)
(巴郡古庸國左傳文十年魚人逐楚師是也○修可曰/魚復即䕫州矣今之倚郭奉莭縣乃漢之魚復縣也)白帝城
西萬竹蟠接筒引水喉不乾人生留滯生理難斗水
何直百憂寛(洙曰莊子期斗升水之活○趙曰盧照/隣秋風至詩還思不動行頼此百憂寛)
　　　可歎
天上浮雲如白衣斯須改變如蒼狗(洙曰言雲本无躰/人以爲衣人以爲)
(狗而巳○趙曰浮雲固変態不常之物然初爲白衣而变爲/蒼狗以譬万事之変不可名狀也北史元諧傳如蹲狗去鹿)古
往今來共一時人生萬事無不有(洙曰非特雲也古今人/事亦如此者衆〇趙曰)
(應詹与陶侃書曰其/間事故何所不有也)近者抉眼去其夫(洙曰一/云昧)河東女
兒身姓栁(趙曰不喜其夫如抉眼中之物而去/之東北人方言不喜見者每日抉眼)丈夫正色動
引經酆城客子王季友(趙曰惟王季友正色引經在唐丈粹/惟載季友詩觀公全篇所云則王佐)
(之才/矣)羣書萬卷常暗誦孝經一通看在手(蘇曰高岳/讀孝經一)
(遍即背誦/時五歲)貧窮老瘦家賣屐好事就之爲携酒(趙曰/暗使)
(揚雄傳好事者/載酒肴從遊斈)豫章太守髙帝孫(洙曰宗/室也)引爲賔客敬
頗乆(趙曰此下紀述季友且/言其逢主人李太守也)聞道三年未曽語小心恐
懼閉其口太守得之更不疑人生反覆看亦醜(趙曰/言人)
(生相得氣合則勿疑若更/反覆則旁人看之亦醜也)明月無瑕豈容易紫氣鬱鬱猶
衝斗(洙曰明月之珠紫/氣衝斗見張華傳)時危可杖真豪俊二人得置君
側否太守頃者在南山邦人思之比父母王生早曽
拜顔色髙山之外皆培塿(鄭曰上都苟切下路苟切○洙/曰魏都賦培塿之與方壷〇修)
(可曰左傳曰部婁无松栢說文曰培塿小土山方言曰冡秦晉之/間謂之培塿風俗通曰培塿者即阜之類也今齊魯之間山之小)
(髙者曰培塿○趙曰小阜也言王生之拜/太守顔色如仰髙山其餘人真培塿也)用爲羲和天爲成
用平水土地爲厚(洙曰堯羲仲和仲書地/平天成又禹平水土)王也論道阻
江湖李也丞疑曠前後(洙曰左輔右弼前疑後丞三公論道/經邦○趙曰王也可以論道而留滯)
(於江湖阻隔於致身李也可爲/疑丞而天子前後曠闕斯人也)死爲星辰終不滅(洙曰見方/朔爲歳星)
(注)致君堯舜焉肯朽吾軰碌碌飽飯行風后力牧長
迴首(洙曰風后力牧黄帝時良臣也○師曰衣無情而狗有情/如衣猶之可也変而爲狗則甚矣古今人事変更有同浮)
(雲河東柳氏之女疾其夫貧醜抉眼以去其夫王生然王生通經/孝友之士也見愛於太守李侯而見惡於其妻亦足見人生返覆)
(万事変更如浮雲然兹可歎也夏侯湛東方朔畫賛序曰先生弃/俗登仙神变造化靈爲星辰此又竒恠恍惚不可俻論也莊子曰)
(傳說得之以相武丁乗車維騎箕尾而比於列星陶渊明集賢羣/輔録風后受金法注云金法言能决理是非力牧受凖注凖斥九)
(事也與天老五聖知命窺紀地典爲黄帝七輔州選㪯翼佐帝徳/乂帝王丗紀也黄帝夢大風吹天下塵垢皆去復夢人執千鈞之)
(弩駈羊数万羣帝歎曰風天號令垢去土后在也豈有姓風名后/者哉千鈞之弩異力能逺駈羊萬羣牧民爲善豈有姓力名牧者)
(哉乃得風后於海隅力牧於大澤甫以王李二人比之風/后力牧可以論道可以丞疑以輔王室故回首以眷思之)
　　　火(洙曰楚俗大旱則焚/山擊鼓有合神農書)
楚山經月火大旱則斯舉(趙曰此燒山/以求雨之詩)舊俗燒蛟龍
驚惶致雷雨爆嵌魑魅泣(鄭曰爆/皮教切)崩凍嵐隂昈(鄭曰/侯古)
(切日光也又文彩○趙曰言氷雪/下墮其丈采明昈於風隂之間)羅落沸百泓(鄭曰烏宏/切水深也)根
源皆萬古青林一灰燼雲氣無處所(趙曰言靑林旣灰/烬矣雲氣无所止)
(泊也出朱玉髙唐賦/風止雨霽雲无処所)入夜珠赫然新秋照牛女風吹巨
熖作河棹騰煙柱勢欲焚崑崙光彌焮洲渚(鄭曰焮香/靳切炙也)
(〇趙曰火炎崑崗參合而言/之也焮字岀左傳火所焮燎)腥至燋長虵聲吼(洙曰一/云吼爭)纏
猛虎神物巳髙飛(趙曰指言/神龍也)不見石與土爾寧要謗
讟(鄭曰徒/谷切)慿此近熒侮薄關長吏憂甚昧至精主遠
遷誰樸滅(洙曰書若火燎于原不/可嚮迩其猶可撲滅)將恐及環堵流汗卧江
亭更深氣如縷
　　　曲江三章章五句(彦輔曰元和中中書舎人李肇/撰國史譜其略曰進士旣捷大)
(讌於曲江亭子謂之曲江㑹曲江大㑹在関試後亦謂/之開宴天宝元年勑以太子太師䔥嵩私廟逼近曲江)
(因上表請移他処勑/令将士爲嵩營造)
曲江蕭條秋氣髙(洙曰謝玄暉觀朝雨詩朔風吹飛雨蕭條/江上來宋玉曰悲哉秋之爲氣蕭瑟兮草)
(木揺落而変衰○蘇曰顔延年曰秋髙氣爽倍増蕭/索○修可曰出宋玉衆芳蕭條班固原野蕭條之義)菱荷枯折
隨風濤游子空嗟垂二毛(洙曰潘安仁秋㒷賦晉十有四年/余春秋三十有二始見二毛僖二)
(十二年傳宋玉曰君子/不禽二毛頭白有二色)白石素沙亦相蕩哀鴻獨呌求
其曹(洙曰祢衡賦哀鳴感類曹子建激鳴哀鴻羣劉安招隱士/禽獸駭兮亡其曹○趙曰方髙秋之時非特菱荷枯折而)
(巳水旣瘦凅石與沙亦蕩㓗而岀鴻鵠失羣哀鳴而相求皆可感/之事也○師曰按西京雜記武帝於曲江頭大營亭館以爲宴賞)
(之地號爲勝絕玄宗時勑彼太子太師蕭嵩廟于别所以敞其臺/館憲宗時毎宴進士必於曲江亭當時曲江風景盛傳天下禄山)
(之乱焚爇殆尽况秋氣蕭條菱荷枯折轉令人慘傷甫覧此風物/巳非昔日之盛復自傷年老兄弟間隔豈非黍離閔宗周之比乎)
　　　再吟
即事非今亦非古(定功曰即事者即目/前所覧曲江之事)長歌激越梢林
莽(洙曰宋玉風賦蹷石我木梢殺林莽蘇武/詩長欹正激烈〇鄭曰選羅千乗於林莽)比屋豪華固
難數(洙曰堯舜之世比屋可封○趙曰曲江方盛而/於長欹激烈者特以豪華者多而我獨寂寞也)吾人甘
作心似灰(洙曰莊子南郭子綦形固可/如槁木而心固可如死灰)弟姪何傷淚如雨
(趙曰公厌心乆矣弟姪不必傷此而下淚也変詩泣涕如雨○定/功曰甫謂老年巳灰少游之心雖屏跡寂寞無所憾恨但傷弟姪)
(隔别是以/涕淚如雨)
　　　又吟
自斷此生休問天(修可曰楚詞天問篇其序曰天問者屈原/之所作也何不言問天天尊不可問故曰)
(天問也東坡有此生自断天休問轉用少陵之句〇敏功曰語曰/死生有命冨貴在天遇不遇无非天命今曰休問天者盖君子窮)
(物之里尽巳之性以至逹知天/命故能自断而不必問天者也)杜曲(洙曰杜曲在長安俗云城/南韋杜去天尺五言近京)
幸有桑麻田(蘇曰苐五倫吾杜曲有/田種麻蓺桑足免飢凍)故將移住南山邊(洙/曰)
(楊惲傳出彼南山陸韓卿詩云屏居/南山下竇嬰傳屏居藍田南山下)短衣匹馬隨李廣看射
猛虎終殘年(洙曰前漢李廣爲虜所生得當斬贖爲庶人屏/居藍田南山中射獵廣出獵見草中右以爲虎)
(而射之中石没羽視之石也他日射之終不能入矣廣所居郡聞/有虎常自射之及居右北平射虎虎騰廣廣亦射殺之也〇趙曰)
(欲移住南山則南山之景致足樂也匹馬射虎使李廣事廣正後/藍田南山中此詩人因意使事也殘年岀列子汝以殘年餘力○)
(斍範曰此五句法惟即事遣㒷可/作若題物贈送之類皆不可用)
　　　三韻三篇
髙馬勿唾面(洙曰唾一作捶○趙/曰當作捶面方有義)長魚無損鱗辱馬馬
毛焦困魚魚有神君看磊落士不肯易其身(洙曰馬/魚尚不)
(可輕士有𬒳褐而懷玉者其可輕乎○師曰高馬長魚有異/於類尙不輕况拔萃之士甞晦其迹其可以𬒳褐輕賤之乎)
蕩蕩萬斛􁋆(趙曰釋名曰船二百斛曰􁋆三百斛曰艇而/趙五虎造萬斛之舟今取其大者以比興也)影
若揚白虹起檣必椎牛(洙曰椎牛/言祭也)挂席集衆功(趙曰椎/牛所以)
(享衆功至於用牛則人徒之衆可見/舡之大又可知舊注謂以牛祭非是)自非風動天莫置大水
中(洙曰言才大不可小用也○趙曰得大風/而後飽其㠶也岀鮑照舞鶴賦箕風動天)
烈士惡多門(洙曰晉/政多門)小人自同調(洙曰以其同而不和也/〇趙曰字出謝靈運誰)
(謂古今殊異/代可同調)名利苟可取殺身傍權要何當官曹淸爾
輩堪一笑(洙曰譏趍附權勢以致名位者〇師曰晉政多門謂政/出於不一小人自同調謂小/人挾私互相黨同孔子)
(云冨而可求也雖執鞭之士吾亦爲之如不可求從吾所好名利/豈可苟求權要豈可苟附唐玄宗之時牛李用事官曹混濁禄山)
(一武夫而求平章事儻遇英明之主澄汰冗則/斯輩也直付之一笑耳此詩譏趍炎附勢者)
　　　示獠奴阿叚(鄭曰獠/魯皎切)
山木蒼蒼落日曛竹竿裊裊細泉分(洙曰以竹/引泉也)郡人
入夜爭餘瀝(趙曰以筒引水其水涸塞/不通故郡人止爭餘瀝耳)稚子㝷源獨不聞
病渴三更迴白首(趙曰惟阿叚者獨能㝷源修筒水/而至焉公有渴疾頼此水爲多)傳聲
一注濕青雲(趙曰以修筒之後水/來之声自傳聞矣)曽驚陶侃胡奴異恠
爾常穿虎豹羣(洙曰此詩全章皆引泉事惟陶侃胡奴傳記/不録○蘇曰侃得胡奴甚不喜語言常黙坐)
(侃一日岀郊執鞭隨之胡僧見而驚礼曰此海山使者也因念墮/下侃異之至夜失其所在○趙曰薛夢符云晋陶侃傳家僮千餘)
(丗說謂胡奴陶範小字侃别傳曰範侃第十子也可以見胡奴者/陶侃之子名其於阿叚似無相千余逆其意豈以侃奴僕之多其)
(子胡奴必有稱異之者如今日阿叚能穿虎豹羣以㝷水源其在/陶侃家僮千餘之中必亦有可異者意似如此以俟博聞○師曰)
(此詩乃命獠奴以竹引水以濟病渴/常穿虎豹羣言入山以理水筒也)
　　　白露
白露團甘子(洙曰見王露/團淸影注)淸晨㪚馬蹄(洙曰鮑明遠/附身散馬蹄)圃
開連石樹船渡入江溪慿几看魚樂(洙曰莊子與惠子/觀魚於濠梁而羡)
(魚之/樂也)迴鞭急(洙曰一/作至)鳥棲(洙曰王正長鳥思栖故枝○師/曰回鞭急者以日暮鳥樓林也)漸知
秋實美幽徑恐多蹊(洙曰李廣傳桃李/不言下自成蹊)
　　　擣衣
亦知戍不返(趙曰婦人知其/夫戍邊而不返)秋至拭清砧巳近苦(洙曰一/作暮)
寒月况經(洙曰一/作驚)長别心(洙曰言佂戍之/苦不保其生死)寧辭擣衣倦
一寄塞垣深(洙曰垣城牆也/塞垣猶邊城也)用盡閨中力君聽空外音
(洙曰砧聲也○師曰詩言征戍之苦秋/至拭砧作寒衣送至塞垣/塞垣邊城也尽閨中之力擣衣其砧声音聞于空外使人不忍聽也)
　　　少年行二首
莫笑田家老瓦盆(蘇曰陳暄好飲一日貴客過笑暄用陶器/暄曰莫笑此老瓦盆多見㒷廢也客無語)
自從盛酒長兒孫(洙曰長/一作餋)傾銀注瓦驚人眼共醉終
同卧竹根(修可曰酒譜云共醉終同卧竹根爲飲器事見江淹/集然徧閱江集並無竹根事唯庾信報趙王賜酒詩)
(曰野炉燃樹葉山柸捧竹根此以竹根爲飲器然子美謂卧竹根/者但謂醉卧竹林中耳理甚易曉若以竹根爲飲噐失之太鑿也)
(○趙曰言與田家自瓦盆中喫酒共醉卧竹根之傍耳○田曰竹/根爲飲器引庾信報趙王賜酒詩曰如聞傳上命定是賜中樽野)
(炉然樹葉山杯捧竹根然予切/疑之以爲酒器豈得謂之卧乎)
巢燕養鶵渾去盡江花結子巳(洙曰一/作也)無多黄衫年
少來冝數(趙曰黄衫想唐/人富貴家之服)不見堂前東逝波(洙曰言行樂/當及時也)
　　　少年行
馬上(洙曰一/云騎馬)誰家白面(洙曰一/云薄媚)郞臨堦下馬坐人床不
通姓字麄豪甚指點銀瓶索酒嘗(朱曰一/云未嘗)
　　　絶句六首
日出籬東水雲生舎北泥竹高鳴翡翠沙僻舞鵾雞
(洙曰九辨鵾雞嘲􁛲而悲鳴〇/趙曰公孫月賦鵾雞舞於蘭渚)
藹藹花蘂亂飛飛蜂蝶多(趙曰江揔詩/黄鵠飛飛遠)幽棲身懶動
客至欲如何
鑿井交㯶葉開渠断竹根扁舟輕裊䌫小逕曲通村
急雨梢溪足斜暉轉樹腰隔巢黄鳥竝翻藻(洙曰藻/水草也)
(左傳蘋蘩/藴藻之菜)白魚跳
舎下笋穿壁(蘇曰顧榮苦志讀書經年不岀户村居踈漏笋/穿壁生草可没人日惟一盂粥而手不釋卷)庭
中藤刺(洙曰一作到/刺七亦切)簷地晴絲冉冉江白草纎纎
江動月移石溪虚雲傍花鳥棲知故道帆過宿誰家
(蘇曰宋選送弟入洛登舟挂席東下選凝竚乆之語細君曰帆過/南浦今夜清風明月宿水涘誰家〇趙曰南中八志曰交趾郡治)
(龍編縣自興古鳥道以其絶險獸猶/無蹊人所莫由時上有飛鳥之道耳)
　　　絶句四首
堂西長笋别開門塹北行椒却背村(趙曰行椒盖成行/者如官栁着行新)梅
熟許同朱老喫松髙擬對阮生論(洙曰朱阮/劔外相知)
欲作魚梁雲覆湍(洙曰覆一作復/鄭曰魚梁地名)因驚四月雨聲寒青
溪先有蛟龍屈竹石如山不敢安(趙曰魚梁劈竹積石橫/截中流以爲聚魚之區)
(也以溪下有蛟龍時㒷雲雨雖以魚梁人之所利也而/公不敢犯害以就利異乎丗人徑行直前惟利是謀矣)
兩箇黄鸝鳴翠栁一行白鷺上青天(鄭曰行胡/岡切列也)牎含
西嶺千秋雪(洙曰西山白/雪四時不消)門泊東呉萬里舩(洙曰西山舊/謂雪山以此)
(也○趙曰公之志毎欲南下其所買而/治門外之船乃欲萬里往東呉之船也)
藥條藥(洙曰一/作草)甲潤青靑色過棕亭入草亭苗满空
山慙取譽(趙曰公自喻也藥者如本草/所載各以其土地知名於世)根居隙地怯成形
(趙曰令所種之藥在空隙之地欲成/似物之形而怯於人之所易見也)
　　　漫成一首(新添)
江月去人只數尺(趙曰梁虞騫詩/月光移數尺)風燈照夜欲三更沙
頭宿鷺聮拳静(洙曰一作起○趙曰聮/拳者相並相續之皃)船尾跳魚撥(洙/曰)
(作/跂)刺鳴(洙曰撥刺躍而有聲也〇夢符曰右按後漢/張平子賦控飛弧之撥刺兮射嶓冡之封狼)
　　　絶句三首(新添○鮑曰謝克家任伯云得於愼文肅/家故書中猶是呉越錢氏時人所傳格律)
(髙妙其爲/少陵不疑)
聞道巴山裏春船正好行都將百年興一望九江城
水檻温江口茆堂石笋西移船先主廟洗藥浣沙溪
設道春來好狂風大放顚吹花随水去翻却釣魚船
　　　荅鄭十七郞一絶
雨後過畦潤花殘歩屐遲(蘇曰曹植花殘/惜春歩屐自遲)把文驚小陸
(洙曰小陸陸雲○蘇曰王融見張充文曰/子文章如小陸小陸瘦而散子文麗而秀)好客見當時(洙曰/當時)
(鄭莊/者也)
　　　三絶句(彦輔曰此三絶皆愍交道凋敝風俗衰薄也/初章言新合之情不能乆則莫若不見之也)
(次章言踈數之无常也三章言莫若以歳寒自守也/公當亂離之際奔走流落而無上下之交故見於詩)
(者率皆如此○趙曰洪覺範謂子美詩山間野/外意在譏刺風俗如三絶句是也余謂不然)
楸樹馨香倚釣磯(鄭曰楸/此由切)斬新花蘂未應飛不如醉
裏春風盡可(洙曰楸一作/春可一作何)忍醒時雨打稀(師曰此詩譏後/進暴貴雖可爲)
(一時榮觀奈何恩重才薄眼見其零落不若未/受恩眷之時雨比天恩以雨多故致花易壊也)
門外鸕鷀乆不來沙頭忽見眼相猜自今巳後知人
意一日須來一百迴(蘇曰齊騄見童癡且鄙鞭打不時妻曰/但以財使之果善事人笑謂妻曰一日)
(一百迴亦須來往矣工部造法冝躰之○師曰此詩言貪利小人/畏君子之譏其短也然君子以蒙養正瑜瑾匿瑕山藪藏疾不發)
(其隱而小人來革面/謟䛕不能媿耻也)
無數春笋满林生柴門密掩斷人行㑹須上番看成
竹(趙曰上番乃川語上番/則成行故謂上筤竹)客至從嗔不出迎(師曰前篇言花/始雖斬新終爲)
(風吹雨打以至零落此詩言筍𥘉生終乎成竹而有客至從嗔不/出迎之語盖言唯君子守道爲歲寒異夫小人之暴貴易壞也)
　　　解悶二首(同作十二首五首見果/實門五首見文章門)
草閣柴扉星散居(趙曰庾信寒園即日詩寒園星散居〇/師曰䕫地多山少平居人傍山故星散)浪
飜江黒雨飛初(洙曰鮑昭飜/浪揚白鷗)山禽引子哺紅果溪友
(洙曰一/作女)得錢留白魚(師曰得錢不論/其價知魚賤也)
啇胡離别下楊州憶上西(洙曰一/作蘭)陵故驛樓爲問淮南
米貴賤(蘇曰王褒淮南米/價貴賤吾欲東下)老夫乗興欲東流(趙曰因其行/而問淮南米)
(價欲儘/南下也)
　　　復愁十二首(洙曰此詩十二首多感時事而言/故無傳信者則闕之以竢有聞)
人煙生處僻(洙曰一云逺處〇趙曰/曹子建千里無人煙)虎跡過新蹄野雉(洙/曰)
(一作/鶻)翻窺草(蘇曰董卓毎視漢献帝如野鶻之窺深草蓋/其禽心自視無異也工部作是句深得躰法)村
船逆上溪
釣艇收緍盡昏鴉(洙曰一/作鷗)接翅稀月生初學扇雲細
不成衣(洙曰初斈扇謂未甚圎也不成衣言細也/趙曰李義府詞鏤月成歌扇裁雲作舞衣)
萬國尚防冠故園今若何(蘇曰楊震故園今復如何/○趙曰故園指長安也)昔
歸相識少早巳戰塲多
身覺省郞在(趙曰公任工部/貟外郞故云)家須農事歸年深荒草徑
老恐失柴扉
金絲鏤箭鏃皂尾掣旗竽一自風塵起猶嗟行路難
(洙曰金絲箭皂/尾旗皆胡服也)
正觀銅牙弩(田曰南越志云龍川唐時常有銅弩/牙流岀水皆銀黄彫鏤取之以製弩)開元錦獸
張(趙曰書曰若虞機張則所/謂錦獸張者亦弩之物耳)花門小前(洙曰一/作箭)好此物
弃沙塲(師曰唐六典注釋名曰弩怒也有弩怒也其柄曰臂似/人臂也鉤弦曰牙似牙齒也牙外曰郭爲牙之規郭也)
(合名之曰機如門户樞機開闔有節也父老云/盖越王弩營也錦獸張設射侯也花門乃回紇)
胡虜何曽盛干戈不肯休閭閻聽小子談笑覔封侯
(趙曰此篇公盖憤生事邀功濫冒榮/寵者矣雖閭閻小人亦說取封侯也)
今日翔麟馬(夢符曰右按唐志翔麟廐名續通典内有/飛龍翔麟鳯苑鵷鵉告良六羣等大廐)先冝
駕皷車(洙曰漢文以千/里馬駕鼓車)無勞問河北諸將覺(洙曰一/云角)榮
華(趙曰言此馬不勞問惟河/北諸将角勝於榮華而巳)
任轉江淮粟(蘇曰董作轉江湖/淮浙粟以實河北)休添苑囿兵由來貔虎
士不滿鳯凰城(趙曰責天下勤王而巳/不在京城之兵多也)
江上亦秋色火雲終不移(趙曰餘熱/猶在也)巫山猶錦樹南
國且黃鸝
毎恨陶彭澤無錢對菊花如今九日至自覺酒須賖
(洙曰陶潜九日無酒採菊盈把逺望有白衣/人携酒來乃王弘使人送酒至遂醉而歸)
病減詩仍拙吟多意有餘莫看江㧾老(洙曰江揔陳後/主狎客也陳破)
(歸隋後歸老江南○趙曰按江揔傳揔尢工/五言律詩而不及江揔蓋公亦喜其詩矣)猶𬒳賞時魚(師/曰)
(江揔陳後主狎客也陳破歸隋後復歸江南子美以身未歸故郷/故託江揔以自比言揔雖易主得歸猶不若子美流落而有銀魚)
(之賜子美檢校/工部朱絞銀魚)
　　　乾元中寓居同谷縣作七首(魯曰同/州縣名)
有客有客字子美(洙曰以其寓居故自/稱有客子美甫字也)白頭亂䕫(洙曰/一云)
(短/髪)垂過耳歲拾橡栗隨狙公(洙曰乱一作短按新史言甫/居同谷縣拾橡以自給兒女)
(有至餓/殍者)天寒日暮山谷裏(夢符曰右按列子宋有狙公愛/狙而餋之先誑之曰與若芧朝)
(三而暮四足乎衆狙皆起而怒俄而曰與若茅/朝四而暮三足乎衆狙皆伏而喜注茅栗也)中原無書歸
不得手脚凍皴皮肉死(鄭曰皴七倫切皮細起也○師曰甫/自傷飢寒不得㱕郷悲風爲生天爲)
(之感動/況人乎)嗚呼一歌兮歌巳哀悲風爲我從天(一作/東)來
　　　其二
長鑱長鑱白木柄(鄭曰鑱鋤䘖切呉人/云犂鐡說文銳也)我生託子以爲
命黃精(洙曰一/作黄獨)無苗山雪盛(蘇曰朱栩貧居嘉陽常負攙/采黃獨一曰雪盛不獲黄精)
(當作黄獨往時儒者不解黄獨改作黃精魯直云以予攷之黃獨/是也本草赭魁注肉白皮黃也漢人蒸食之山東人呼爲土芋江)
(西人呼作土夘/蒸食之類芋魁)短衣數挽不掩脛(鄭曰胡定切脚脛也○洙/曰寗戚叩角歌曰短布單)
(衣不及/其骭)此時與子空(洙曰一/作同)歸來男呻女吟四壁靜
(洙曰相如家/居徒四壁立)嗚呼二歌兮歌始放閭(洙曰一/作鄰)里爲我色惆
悵(洙曰首章天哀其窮次章人亦哀其窮矣○田曰列子曰昔/韓娥東之齊鬻歌假食逆旅人辱之因慢食哀哭一里老㓜)
(悲愁相對三日不食老杜放謌而里閭惆悵意頗/類此○師曰閭里尚爲之惆悵况親戚舊故乎)
　　　其三
有弟有弟在遠方(洙曰一作/各一方)三人各瘦何人強(洙曰/後漢)
(趙孝弟礼爲賊所得將食之孝自縳詣/賊曰礼瘦不如孝肥賊感其意俱舎之)生别展轉不相見(洙/曰)
(樂府他郷各異/縣展轉不相見)胡塵暗天道路長(洙曰詩道/阻且長)東飛鴐鵝後
􁩂鶬(鄭曰鴐古牙切鳥名􁩂七由切鶬七剛切○洙曰揚雄/傳豈鴐鵝之能捷􁩂鶬惡禽也鶬九頭詩有鶖在梁)安
得送我置汝傍嗚呼三歌兮歌三發汝歸何處收兄
骨(洙曰収一作取僖三十二年殽有二陵必死是間余收爾骨/非特巳窮而巳而兄弟之親亦莫知其存云○梅曰甫詩云)
(花落辭故枝風回反無處蓋傷年老/死去弟無處可以尋也亦與此句同)
　　　其四
有妹有妹在鍾離(魯曰地理志/濠州鍾離郡)良人早殁諸孤癡長淮
浪高蛟龍怒十年不見來何時(洙曰一/作遲)扁舟欲徃箭
满眼杳杳南國多旌旗嗚呼四歌兮歌四奏竹林猿
爲我啼清晝(洙曰猿非有情者而亦爲之啼則窮可知矣〇/蘇曰舊作竹林後人改爲林爲猿今本皆因之)
(蔡絛云崇寕間有貢士同州來籠一禽大如雀色正青善鳴問其/名此竹林鳥也少陵於詩必紀其處以明風俗方物詔於後人豈)
(易改也○師曰猿乃无知之/物今爲我啼蓋哀傷之至也)
　　　其五
四山多風溪水急寒雨䬃䬃枯樹濕(洙曰一云/樹枝濕)黃蒿
古城雲不開白狐(洙曰一/云玄狐)跳梁黄狐立(鄭曰跳徒/聊切躍也)我
生胡爲在窮谷中夜起坐萬感集(洙曰謝靈運詩千念/集日夜万感盈朝昏)
(王康琚詩哀/風中夜起)嗚呼五歌兮歌正長魂招不來歸故郷(洙/曰)
(招䰟曰䰟兮歸來○師曰甫身雖寓同谷/而䰟夢未甞忘故郷可謂思郷之甚也)
　　　其六(蘇曰六謌一篇爲明皇作也明皇以至德二年至/自蜀居興慶宫謂之南内明年改元乾元時持盈)
(公主往來宫中李輔国常隂候其/隙間之故上元二年常遷西内)
南有龍兮在山湫(逸曰湫/龍潭也)古木巃嵸枝相樛(鄭曰上盧/紅下子紅)
(切○洙曰劉安招隱士桂樹生叢兮山之幽匽蹇連卷兮/枝相樛山氣巃嵸兮石嵳峩○敏功曰樛乃枝曲下垂皃)木葉
黄落龍正蟄(洙曰秋風辭草/木黄落鴈南飛)蝮蛇東來水上遊(鄭曰蝮芳/福切○洙)
(曰招䰟曰蝮蛇蓁蓁○敏修曰龍蟄喻/天子失勢蝮蛇東來喻禄山從山東來)我行怪此安敢出拔
劒欲斬且復休嗚呼六歌兮歌思遲(鄭曰思相吏切○/洙曰一作怨遲遲)
溪壑爲我迴春姿(洙曰鄒衍被讒仰天而泣五月爲之降霜/則士之怨憤足以感通於造物而然矣)
把臂開樽飲我酒酒酣擊劒蛟龍吼烏帽拂塵青螺
粟紫衣将炙緋衣走(趙曰指言從人也青/螺粟則㡌之紋也)銅盤燒䗶光
(洙曰一/作炎)吐日(安石曰銅盤燭/臺盤承淚者)夜如何其初促膝(洙曰言将以/紫綬易緋衣)
(促膝言膝相近也/入則促膝密語)黃昏始扣主人門(師曰新/相知也)誰謂俄頃
膠在漆(洙曰古詩以膠投膝中○師曰古云自謂膠􁈍/堅不如雷與陳甫一見嚴二便如膠漆之固)萬事
盡付形骸外(趙曰莊子曰索/我於形骸之外)百年未見歡娯畢神傾意
豁真佳士乆客多憂今愈疾髙視乾坤又可愁一軀
交態同悠悠(逢原曰翟公云一貧一冨乃知交態悠悠泛/交也甫視乾坤之内雖大相知者皆泛泛爾)垂
老遇君未恨晚似君須向古人求(洙曰魏志張邈傳後陳/登字元龍劉備曰若元)
(龍文武膽志當求之於古人耳晉王戎從弟衍字夷甫帝聞其名/問戎曰夷甫當時誰/比戎對曰未見其比當從古人中求耳)
　　　戲贈閿郷秦少府短歌(鮑曰唐志閿/郷屬陜郡)
去年行宮當太白(鮑曰謂粛宗駐鳯翔也唐/志鳯翔府郿縣有太白山)朝廻君是
同舎客(洙曰直不疑爲同舎郎疑盗金○師/曰至德二載甫爲拾遺故云朝迴)同心(洙曰易曰/同心之言)
不減骨肉親每語見許文章伯(洙曰唐文三変王楊爲之/伯○趙曰王充論衡超竒)
(篇有云文辝之伯而魏陳琳與呉張絃書云此間/率少於文章易爲雄伯唐/所引乃後人述用也)今日時清
兩京道(洙曰乾元元年/粛宗收復兩京)相逢苦覺人情好昨夜邀懽樂
更無多才依舊能潦倒(洙曰嵇康書知吾潦倒麄踈不/切事情○晏曰潦倒衰老之皃)
　　　同元使君舂陵行(并序)
覽道州元使君(結)舂陵行兼賊退後示官吏作二首
志之曰當天子分憂之地效漢官良吏之目今盗賊
未息知民疾苦得結輩十數公落落然叅錯天下爲
邦伯萬物吐氣天下少安可待矣不意復見比興體
制微婉頓挫之詞感而有詩増諸卷軸簡知我者不
必寄元
遭亂髪盡(洙曰一/作遽)白轉衰病相嬰沉緜盗賊際狼狽
江漢行歎時藥力薄爲客羸瘵成(趙曰此言非不進藥/以歎時之故憂思奪)
(之其病雖痊而/藥力減半也)吾人詩家秀博采丗上名粲粲元道州
前聖畏後生(洙曰粲粲言美之盛也史三/女爲粲孔子曰後生可畏)觀乎舂陵作歘
見俊哲情復覽賊退篇結也實國楨賈誼昔流慟(洙/曰)
(賈誼可爲/慟哭者三)匡衡常引經(洙曰衡上䟽陳便冝及/朝廷有政議傳經以對)道州憂黎
庶詞氣浩縱横(洙曰道州元結也劉公幹/君侯多壯思文雅縱横飛)兩章對秋月
(洙曰一/作水)一字偕(洙曰一/作階)華星(趙曰魏文帝詩/華星岀雲間)致君唐虞際
(洙曰見第二卷/致君唐虞上注)純朴憶大庭(洙曰大庭氏也○蘇曰崔列此/方人多純朴吾大庭氏之遺民)
(也○師曰賈誼於漢之時陳治安之䇿曰可爲流涕慟哭者匡衡/毎朝廷有論誼常引經以對道州指元結之守道州志在憂民嘗)
(抗雨章詞氣激於忠義一字不虚設欲致君爲堯舜之君使/民風純朴如大庭氏故甫比之賈誼與匡衡大庭黄帝也)何時
降璽書(洙曰前漢循吏傳二千石/有治効輒以璽書勉勵焉)用爾爲丹青(洙曰見前/丹青憶老)
(臣注○趙曰莊子爲丹青/則藻縟王猷粉飾治具)獄訟乆衰息(洙曰漢禮樂志百姓/素朴獄訟衰息也)豈
惟偃甲兵悽惻念誅求薄歛近休明乃知正人意不
苟飛長纓(洙曰陸士衡長纓麗且光〇趙曰長纓者/冠冕之事以歎其不苟且在冠冕之中也)凉飈振
南岳(洙曰南岳/衡山也)之子寵若驚(洙曰老子/寵辱若驚)色阻(洙曰一/云色沮)金
印大(洙曰刺史印綬也○趙曰周伯仁云/今年殺諸賊奴取金印如斗大繫肘)興含滄溟淸(洙/曰)
(𬈑一作浪○趙曰孺子歌曰/滄浪之水清兮可以濯我纓)我多長卿病(洙曰長卿司馬/相如也病渇)日
夕思朝廷肺枯渇太甚漂泊公孫城(洙曰白帝城/公孫述所據)呼
兒具紙筆(蘇曰陸士衡有客篇云有客逺方來過我漏蓬蓽瓦/罍酌松醪呼兒具紙筆詞語青氷霜書如鸞鳯立)
隱几臨軒楹作詩呻吟内墨淡字欹傾感彼危苦詞
庶幾知者聽(師曰司馬相如字長卿病渴甫亦有是疾公孫城乃/䕫州是時甫客居于此思慕朝廷未嘗一日忘君隱)
(几倚几也呻吟苦痛之聲乃爲渴疾所苦字欹/傾病中書字橫斜也危苦詞謂逍州春陵之作)
　　　偪側行(彦輔曰贈畢耀一云/行篇中/字亦作/西征賦駢闐偪側)
偪側何偪側(修可曰巷之隘陋也/出西京賦駢羅偪側)我居巷南子巷北可恨
鄰里間十日不一見顔色(洙曰江淹古别離詩願/一見顔色不異瓊樹枝)自從
官馬送還官行路難行澁如棘(洙曰古樂府/有行路難)我貧無乘
非無足昔者相遇今不得實不是愛㣲驅(洙曰一云/庸相訪)又
非關足無力徒歩翻愁官長怒此心炯炯君應識(洙/曰)
(周礼正長乃官之長也潘安仁寡婦賦/目炯炯而不寢〇鄭曰炯戸頂切光也)曉來急雨春風顛睡
美不聞鍾鼔傳東家蹇驢許借我(定功曰七諫云駕驢/而無䇿兮又何路之)
(能/極)泥滑不敢騎朝天巳令請急會通籍(洙曰令郎丁切/一云已令把牒)
(還請假阮籍騎驢到郡元帝紀通籍注籍者爲二尺竹牒記其年/紀名字物色縣之宫門省禁相應乃得入也武后時太斈生請急)
(后亦省/視之)男兒性命絶可憐焉能終日心(洙曰一/作神)拳拳
(洙曰中庸回之爲人也得一善則拳拳/服膺弗失之矣注拳拳㪯持之貌也)憶君誦詩神凜然辛
夷始花亦(洙曰一/作又)巳落(蘇曰韓文公感春詩辛夷花髙最先/開辨證云此花江南地暖正月開北)
(地寒二月開初發如筆北人呼爲木筆其花最早南人呼爲迎春/鄭元成與故人飲辛夷花下曰昨日方開今日半落人生有酒不)
(飲何爲〇趙曰今之木筆花也本草云正月二月開花旣/落而無子夏秋復着花言花之開落所以顯人之易老)况我
與子非壯年街頭酒價常苦貴(師曰禄山以來京城蕭索/百物踊貴何獨酒乎甫以)
(酒貴爲苦傷時/之意於此可見)方外酒徒稀醉眠速冝相就飲一㪷恰
有三百青銅錢(洙曰宋鮑昭行路難且願得志数相就牀頭/恒有沽酒錢功名竹帛非我事存亡貴賤委)
(皇天丗說阮籍謂王戎曰偶得一斗美酒當與君共飲○趙曰真/宗問近臣唐酒價衆莫能對丁晉公獨曰每㪷三百上問何以知)
(之丁引此/詩以對)
　　　錦樹行
今日苦短昨日休歳云暮矣增離憂(洙曰時不我與而/不知老之将至也)
霜凋碧樹作錦樹(洙曰木葉經霜/而紅故若錦然)萬壑東逝無停留(洙/曰)
(聖䝨之傷時者莫不寓意於/此孔子所以有川上之嘆)荒戍之城石色古東郭老人
住青丘(趙曰東郭䕫州之/郭也老人公自言)飛書白帝營斗粟琴瑟几杖
柴門幽青草萋萋盡枯死天驥跛足随釐牛(洙曰天馬/随釐牛喻)
(君子而随小人〇趙曰草枯則無以充天/馬之飼與釐牛無異矣釐牛蠻中牛也)自古聖賢多薄命
(洙曰伯夷之餓死孔子之棲棲顔回/之夭孟軻之坎坷皆薄命之聖䝨也)姦雄惡少封公侯(洙曰/漢祖)
(之起所取侯者皆/屠沽刀筆之人)故國三年一消息(蘇曰王粲一别三年不/通消息何可以慰迁客)
(流落寂/寞情悰)終南渭水寒悠悠五陵豪貴反顛倒郷里小
兒狐白裘(洙曰五陵漢帝五陵也言當貴者賤當賤者貴是皆/傷時也○夢符曰右按史記秦囚孟嘗君昌說幸姬)
(求解姬曰願得君狐白裘直千金以獻昭王有客能狗盗入秦宫/藏盗得狐白裘獻之遂得歸齊矣又礼士不衣狐白又王褒講德)
(曰千金之裘/非一狐之腋)生男墮地腰膂力生女富貴傾邦國(趙曰傅/玄豫章)
(行男兒當門户墮地自生神也生男有膂力之故可以月武致功/則一生之間所取富貴傾動囯家與美人容貌一顧傾人城再顧)
(傾人国/不同)莫愁父母少黄金天下風塵兒亦得(洙曰天下/風塵則姦)
(邪得志○蘇曰衛青未濟時爲人隷御南郭先生曰天下風塵未/息使此兒掃亦得〇師曰日短歲暮皆傷老之將至而歳不我與)
(也樹以霜壓葉紅若錦然萬壑東逝無停留亦孔子嘆川逝之意/此青丘乃夔州地名非洛陽之青丘也東郭老人甫自稱飛書白)
(帝謂有所請丐也天馬跛足隨氂牛喻君子失所而混居小人之/中聖賢命薄惡少逢時五陵豪貴反顛倒郷里小兒狐白裘皆嘆)
(乱丗貴者反賤賤者反貴如小人徒有膂力動取富貴蓋以天下/風塵故也五陵巳解在前篇終南山渭水皆關中山水巳爲禄山)
(所/䧟)
　　　嚴氏溪放歌(彦輔曰時郭英乂代嚴武鎮蜀麄/暴不能容甫故有公卿獨驕之作)
天下甲馬未盡銷豈免溝壑常漂漂劒南歲月不可
度(洙曰成都在/劔嶺之南)邊頭公卿仍獨驕(趙曰此謂居邊之守臣/也謂之獨蓋有跋扈不)
(遵王命之意矣舊注謂時郭英乂代嚴武鎮蜀麄暴則固然/矣然英乂乃成都尹豈得謂之邊頭公卿乎非公詩本意)費
心姑息是一役肥肉大酒徒相要(洙曰此詩譏邊臣顧望/不爲朝廷憂也〇趙曰)
(費心姑息特一役耳何𥙷於事哉礼記謂小人之/爱人也以姑息吕氏春秋曰肥肉厚酒務以自強)嗚呼古人巳
糞土獨學志士甘漁樵(師曰昔周公吐握待士今公已糞土/此有志之士混於漁樵而莫之出蓋)
(譏英乂不能礼賢下士是以/寡援而爲崔旰之所勦也)况我飄轉無定所(洙曰時甫方/避地流徙無)
(所依/止)終日慽慽忍覊旅(鄭曰槭且/的切痛也)秋宿霜溪素月高喜
得與子長夜語東遊西還力實倦從此将身更何許
知子松根長茯苓遲暮有意來同煑(鲍曰永㤗元年公/在成都憂嚴武卒)
(郭英乂代爲節度苛暴不能容公故公往來東川所謂東遊西還/力實倦之句〇趙曰楚辝傷美人之遲暮此末句傷歳晚矣欲服)
(餌長生之藥也〇師曰甫意/欲暮年與嚴氏同隱溪故云)
　　　虎牙行(洙曰虎牙灘名也嶮絶蕭銑僭江陵日屯兵/于此後常爲屯戍之地○鮑曰虎牙山名盛)
(弘之荆州記郡西沂江六十里南岸有山名/荆門北岸有山名虎牙二山相對楚西塞也)
秋風歘吸吹南國天地慘慘無顔色洞庭揚波江漢
廻虎牙銅柱皆傾側(洙曰虎牙銅柱並灘名言江漢之問亦/未寕静也虎牙属南郡山名見後漢志)
巫峽隂岑朔漠氣峯巒窈窕溪谷黒杜鵑不來猿狖
寒(洙曰杜鵑/杜宇也)山鬼幽憂雪霜逼(洙曰楚九歌/有山鬼詩)楚老長嗟
憶炎瘴(洙曰以慘急所以憶/炎瘴也此皆傷時也)三尺角弓兩斛力(洙曰弓短/而勁力不)
(能勝/也)壁立石城横塞起金錯旌竿满雲直(洙曰時多/防戎也)漁
陽突騎獵靑丘(洙曰禄山之反皆漁陽突騎/漁陽燕葪青丘内地属洛陽)犬戎鏁甲聞
丹極(洙曰大戎吐蕃也丹極/帝居也時吐蕃䧟京師)八荒十年防盗賊征戍誅
求寡妻哭(洙曰夫征役在/外故多寡妻)逺客中宵淚霑臆(蘇曰顔鑄值/桓帝政弱大)
(臣持權語徐庶曰逺客聞此不覺中宵横淚流臆如/處身烈熖中鑄與徐子非無心安反側者爲之何計)
　　　負薪行(魯曰峽民男爲商女當門户坐肆於市㕓擔/負於道路者皆是婦人也○蘇曰海南亦有)
(此風每誦此詩以喻父/老然亦未易變其習也)
䕫州處女髮半華四十五十無夫家更遭䘮亂嫁不
售一生抱恨堪咨嗟土風坐男使女立(趙曰陸機詩/土風淸且嘉)應
當門戸女出入十猶八九負薪歸賣薪得錢應供給
(趙曰晉傳玄豫章行曰男兒當門戸堕/也自生神今公詩却云女當門户也)至老雙鬟只垂頸野
花山葉銀釵並䈥力登危集市門死生射利兼鹽井
(洙曰䕫/有鹽井)面粧首飾雜啼痕地𥚹衣寒困石根若道巫
山女麤醜何得此(洙曰一/云北)有昭君村(師曰售賣也䕫有/鹽井婦人當門戸)
(或負薪販鹽以自給其女麤醜可知○蒼舒曰右按歸州圖經王/嬙字昭君漢紀注云南郡秭歸人待詔掖庭元帝竟寜元年匈奴)
(虖韓邪單于來朝帝賜單于待詔掖庭王嬙爲匈奴閼氏按樂府/解題云帝後宫旣多乃使畫工圖形按圖召幸宫人皆賂畫工多)
(有十萬少不减五萬昭君自恃其貌獨不與乃惡圖之及後匈奴/入朝選美人配之昭君當行及入辭光彩射人悚動左右天子方)
(重失信外國悔恨不及窮按其事畫工杜陵毛延壽爲人形老小/必得其真陳敞劉白龔寛並工狗馬人形不逮延壽楊杜樊青尢)
(善布衆色皆同日弃市漢人怜昭君遠嫁爲作歌詩始武帝以江/都王建女爲公主嫁烏孫王昆莫令琵琶馬上作樂以慰其道路)
(之思其送昭君亦然晉文王諱昭故晉人改爲明君石崇有妓曰/緑珠善歌舞以此曲教之而自製王明君歌其文悲雅我本漢家)
(子是也琴操載昭君王穰女端正閑麗未嘗窺門戸穰以有異人/求之不與年十七獻之元帝帝以地逺不幸備後宫積五六年帝)
(每遊後宫昭君常怨不幸後單于遣使朝賀帝宴之盡召後宫昭/君乃盛飾而至帝問欲以一女賜單于誰能行者昭君越席請往)
(時單于使在旁帝驚恨不及昭君至單于大恱遣使報送白壁一/雙駿馬一十疋胡地致實之物昭君恨帝始不見遇乃作怨思之)
(歌曰梨葉萋萋其葉黄有鳥處此集于芭桑父兮母兮道路脩長/嗚呼哀哉憂心惻傷單于旣死子逹立昭君謂逹曰將爲漢将爲)
(胡曰将爲胡於是昭君伏毒而死單于舉國葬之胡中多白草而/此冡獨青前代詞人爲歌詩以吊之悽怨者不一郷人思之爲之)
(立廟廟之中有大栢圍六丈五尺披葉蓊欝岀於故臺之上及有/搗練石長二丈闊五尺在廟側溪中即今香溪也廟今属興山縣)
(樂府與琴操所傳/不同故並載之)
　　　最能行
峽中丈夫絶輕死少在公門多在水(鄭曰少/始沼切)富豪有
錢駕大舸(鄭曰加/我切)貧窮取給行艓子(鄭曰艓冝從徒協/切○師曰艓音葉)
(○洙曰峽人富則爲商旅貧則爲人操舟以地居山水之間瘠惡/無以耕也○修可曰博雅曰舸舟也又揚雄方言南楚江水湘凡)
(舡大者謂之舸艓小/舟言輕如小葉也)小兒學問止論語(蘇曰王衍云家中/諸小兒學問無所)
(兼但論語而巳何/必竒字爲見舊注)大兒結束随商旅欹帆側柂入波濤
(鄭曰柂持可/切正船木)撇旋梢濆無險阻(鄭曰旋随戀切〇洙曰撇/旋梢濆皆操舟者所能也)朝
發白帝暮江陵頃來目擊信有徴瞿塘漫天虎鬚(洙/曰)
(一作/眼)怒歸州長年與最能(洙曰峽人以操舟人爲長年〇/趙曰言行瞿唐峽與虎鬚灘甚)
(易/也)此郷之人氣量窄悮競南風踈北客(洙曰左傳南風/不競〇蘇曰晁)
(錯項羽氣量淺窄識見卑凡/但能亂秦而無奪秦之䇿)若道土無英俊才何得山有
屈原宅(洙曰屈原有宅在歸州〇定功曰後漢郡國志秭歸注/云荆州記曰秭歸縣北一百里有屈平故宅方七湏累)
(石爲屋基今/地名樂平)
　　　惜别行送向卿進奉端午御衣之上都
粛宗昔在靈武城(洙曰禄山之亂/肅宗即位靈武)指揮猛將收咸京(洙/曰)
(言用兵也○趙曰天寳十五載九月裴冕奉皇/太子即皇帝位是爲肅宗明年九月復京師)向公泣血洒
行殿(洙曰天子在/外故曰行殿)佐佑卿相乾坤平(趙曰平訖坤非獨/卿相之力乃向公)
(佐佑之也向卿/無所考其名)逆胡冥寞随烟燼(洙曰消滅如/随烟燼也)卿家兄弟
功名震麒麟閣畫鴻鴈行(洙曰言兄弟俱盡/像於麒麟閣也)紫極出入
黄金印尚書勳業超千古雄鎮荆州繼吾祖(洙曰祖謂/杜預也〇)
(趙曰尚書鎭荆州言李之芳也繼吾祖則公自言杜預也預在晉/爲鎮南大将軍都督荆州諸軍事○師曰尚書指向卿之父珣鎮)
(荆南昔向秀繼杜預節/鎭于此故云繼吾祖)裁縫雲霧成御衣拜跪題封賀
端午向卿將命寸心赤靑山落日江潮白(趙曰言向卿/行歷之景物)
(也)卿到朝廷說老翁漂零已是滄浪客(洙曰老翁公自/言也〇師曰時)
(珣遣子向卿奉端午御衣之上都故/有此作滄浪客乃屈原也甫自喻)
　　　醉歌行(洙曰贈公安少/府請顧八題壁)
神仙中人不易得(趙曰丗說王恭美姿儀甞披鶴􁑵裘渉/雪而行孟昶見之曰得眞神仙中人也)顔
氏之子才孤標(洙曰顔氏公/安少府也)天馬長嗚待駕馭秋鷹
整翮當雲霄(洙曰言負駿逸之才以待用也/趙曰漢禮樂志天馬倈龍之媒)君不見東
呉顧文學(洙曰顧/况呉人)君不見西漢杜陵老(洙曰前漢都長/安後漢都雒陽)
(長安在雒陽之西故前漢謂/之西漢杜公長安杜陵人也)詩家筆勢君不嫌詞翰升堂
爲君掃(洙曰甫爲詩請顧冩也○蘇曰王子敬過戴安道草堂/飲酣安道求子敬文子敬攘臂大言曰我辭翰雖不如)
(古人與君一掃素壁今山隂草堂碑是也辭翰俱美〇趙曰公自/言詩家之詞與顧君筆勢之翰升顔少府之堂各爲之一掃也)
是日霜風凍七澤(洙曰子虛賦楚有七澤○蘇曰/王子威寒賦霜風沍凍合七澤)烏蠻落
照衘赤壁(洙曰施黔烏蛮之域也赤壁/地名周瑜破曹公於赤壁)酒酣耳熱忘頭白
(洙曰楊惲曰酒酣耳熱聲嗚嗚而歌秦聲〇修可曰魏文帝與呉/質書曰昔日遊處每至觴酌流行終竹並奏酒酣耳熱仰而賦詩)
(忽然不自/知其樂)感君意氣無所惜(蘇曰鄭球感意氣/倜儻醉何所惜)一爲歌行
歌主客(洙曰一本云醉歌行歌主客〇趙曰主則顔少府客則/公與顧也〇師曰詩家甫自言能詩筆勢指顧况善冩)
(甫爲此詩贈公安少府顔氏請頋文斈題于公壁故云詞翰升/堂爲君掃忘頭白甫下以老邁爲辭歌主客發揚主客之德也)
　　　白絲行(師曰按唐史竇懷貞右相德玄之子少敦儉/不爲豪侈事後娶韋后乳媪王所謂莒夫人)
(者故蛮婢也丗謂媪婿爲阿父者軒然不慙以自婿/於后又附宗楚客安樂公主以取貴仕爲素議所斥)
(韋氏敗太平公主干政又傾巳附離素節盡矣故甫/作此以譏之然有取於白絲者絲之爲物柔直而㓗)
(白一爲所染䘮其素質君子之行一爲匪/人所汚求其向之所謂㓗白者不可得矣)
繰絲須長不須白(鄭曰繰蘇曹切繹繭爲絲○趙曰須長不/須白者以絲爲羅與錦則有五色之章焉)
(且以之爲舞衣則須長以足/用而巳不必白而後受采也)越羅蜀錦金粟尺(洙曰礼記夫/人繅三盆魏)
(文帝詔羣臣曰前後毎得蜀錦殊不相似○趙曰越羅蜀錦天下/之竒紋也金粟尺邊幅尺度之足也尺以金粟飾之冨貴家之物)
(也此何遜詩所謂/金粟裹搔頭是矣)象床玉手亂殷紅(鄭曰殷烏閑/切赤黒色)萬草千
花動凝碧(洙曰孟嘗君至楚献象床直千金公孫成諫令勿受/乃止〇趙曰言越羅蜀錦積在象床之多玉手擇取)
(之則殷紅之叚相乱矣万草千/花則以言錦上罷上之繁紋也)巳悲素質随時染(洙曰一/作改)裂
下鳴機色相射(鄭曰食亦切○洙曰漢紀童子魏昭謂郭㤗/曰欲以素絲之質附近朱藍墨子悲素絲謂)
(其可以黒古詩纎纎擢素手札札弄機杼○趙曰素/絲旣染則織爲羅錦故曰色相射鮑照繰絲復鳴機)美人細意
熨帖平(鄭曰熨紆勿/切火展帛也)裁縫滅盡針線跡(趙曰此詩句言/縫爲舞衣者矣)
春天衣着爲君舞蛺蝶飛來黃鸝語(鄭曰蛺古協切/趙曰鮑照白紵)
(歌云催絃急管爲君舞此因言舞而言蛺蝶/飛者以况舞之輕而黄鸝語以况歌之好矣)落絮遊絲亦有
情随風照日冝(洙曰一/作疑)輕舉(洙曰前漢郊祀志逢㒷輕㪯/〇趙曰此言舞之態其身之)
(輕可㪯而仙去○蒭曰曹子建長䄂随風/黄曰庾肩吾曰桃紅柳絮白照日復随風)香汗輕塵汙顔色
(洙曰一作香汚清塵似顔色微芳起兩䄂輕汗染雙題又云裁縫/用笥中刀縫爲万里衣○趙曰陳梁雜歌詩云朱顔潤紅粉香汗)
(沾玉色清塵一作輕非是當以/清爲正古詩空牀委清塵也)開新合故置何(洙曰一/作相)許(洙/曰)
(古詩云新人工織縑故人工織素織縑日一疋織素五丈餘以縑/持此素新人不如故○趙曰謂舞衣稍故而合之以言人情之喜)
(新故言開新者矣而合故不着将於甚処置之歎其必委弃也○/黄曰崔輔囯詩云妾有羅衣裳秦王在時作爲舞春風多秋來不)
(堪着亦以言新而用之故而/弃之凡詩人之㒷致如此)君不見才(洙曰一/作志)士汲引難恐
懼棄捐忍覊旅(洙曰郭㤗機荅傅咸詩皎皎白素絲織爲寒/女衣寒女雖妙巧不得秉機杼天寒知運速)
(况復鴈南飛衣工秉刀尺弃我忽若遺人不取諸身丗事焉所希/况復以朝食曷由知我飢○趙曰此結一篇之意夫繰絲之難染)
(之難爲羅与錦織之又難不猶才士汲引之難乎一旦而弃之故/爲才士者与其旣用而弃不若甘心忍受於覊旅之未用耳○師)
(曰今懷貞爲韋氏楚客之所汲引雖得爵禄柰/公論之所弃忍何故甫託意於懷貞以戒後來)
　　　百憂集行
憶年十五心尚孩(洙曰魯昭公十五而猶有童心老子若嬰/兒之未孩聖人皆孩之○趙曰孩者可提)
(之童也十五乃志斈之時/心未免於孩故云尚孩)健如黃犢走復來庭前八月梨
棗熟一日上樹能千廻即今倐忽巳五十(蘇曰舊本作/即今年才五)
(六十魯直云此語似方六七十如五六十○師曰此詩作於上/元元年辛丑是年在蜀年四十九歳詩云巳五十㪯大数然)坐
卧只多少行立強將笑語供主人(師曰主人指郭英義英/義鎭成都甫客依之笑)
(語年少事也甫老而客雖強笑/語以陪主人奈非其眞情也)悲見生涯百憂集入門依
舊四壁空(洙曰相如家/居徒四壁立)老妻覩我顔色同癡兒未知父
子禮叫怒索飯啼門東(蘇曰班超㓜年每索飯稍遲即呌/怒父曰此子異日當爲万戸侯後)
(果如/其言)
　　　莫相疑行
男兒生無所成(趙曰李陵書男/兒生無所成名)頭皓白牙齒欲落真可
惜憶獻三賦蓬萊宫自怪一日聲輝赫(洙曰天寳中明/皇朝獻太清宫)
(饗廟及郊十三載亦如/之甫時獻三大禮賦)集賢學士如堵墻觀我落筆中書
堂(洙曰新唐書甫獻賦帝竒之使待制集賢院命宰相試文章按/開元十三年改集仙殿爲集賢殿麗正殿書院爲集賢殿書院)
(院内五品以上爲學七六品以上爲直學/士禮孔子射於矍相之圃蓋觀者如堵墻)往時文彩動人主
此日飢寒趨路傍(洙曰時擢甫爲京兆兵曹㑹禄山亂甫遂/齟齬與時不合後寓同谷採橡自給男女)
(餓殍者數人○趙曰至德二載公受左拾遺及房琯罷相甫上䟽/論琯不冝廢肅宗怒出甫爲華州司功屬關輔飢亂弃官寓同谷)
(自負薪採耜餔糒不/給遂入蜀卜居成都)晚将末契託年少(趙曰陸機歎逝賦/云託末契於後生)當
面輸心背面笑(洙曰時甫依嚴/武幾爲武所殺)寄謝悠悠丗上兒不
争好惡莫相疑(師曰甫甞於天寳十三年乙未獻三大禮賦/其大略云臣生陛下淳朴之俗四十年矣時)
(年四十三賦入蓬萊宫天子命宰相試文章一日聲馳乎天下如/堵墻言列看之多也中書堂即宰相所坐之堂人主謂玄宗也甫)
(出爲華州司功屬關輔飢弃官去同谷自同谷入蜀飢寒奔走故/云趨路傍年少指嚴武也甫與武父嚴挺之素善武時年尚少鎮)
(成都甫往依焉故云晩將未契託年少甫嘗醉登武床瞑目曰嚴/挺之乃有是兒武憾其斥父名拔劒将殺之頼武母救止乃免武)
(與甫由是有隙故甫譏其不以誠相待而有是/作白居易嘗作蜀道難亦爲甫而有是篇也)
　　　短歌行(贈王郎/司直)
王郎酒酣拔劒斫地歌莫哀(修可曰史記武帝時齊人有/東方生名朔時坐席中酒酣)
(據地歌/曰云云)我能拔爾抑塞磊落之竒才橡樟飜風白日
動(洙曰吴都賦木則楓/柟橡􁳵言材之美者)鯨魚跋浪滄溟開(洙曰鯨魚之大/者吳都賦長鯨)
(吞航〇趙曰以大魚比之崔豹古今注鯨海魚/也大者數干里小者千丈鼔浪成雷噴珠如雨)且脫佩劒休
徘徊(蘇曰張華遇魯銍於滻水華曰且脫/劔佩于此徘徊何命爲之怱速如是)西得諸侯棹錦
水(洙曰錦水/蜀江也)欲向何門趿珠履(洙曰孟嘗養客三千皆珠履/〇趙曰鄒陽云何門而不可)
(曵長/裾乎)仲宣樓頭春已深(洙曰仲宣王粲也有摟在荆州〇趙/曰仲宣樓指言荆州也梁帝詩乆返)
(仲宣樓蓋以仲宣一丗/名人故以仲宣名之)青眼髙歌望吾子(洙曰阮籍能爲青/白眼以重輕人)
眼中之人吾老矣(師曰錦水蜀中有濯錦江王司直得蜀中/刺史刺史古之諸侯甫欲依之爲門下客)
(如仲宣之依劉表望其青頋故云青眼髙歌望吾子吾子指王司/直眼中之人謂甫素善司直司直必念其衰老而眷遇之甫與司)
(直飲司直酒酣舞劒爲樂謂甫云吾能抜爾竒才使汝見用當丗/如橡章之飜風如鯨魚之抜浪故甫承其意而有末章之覬望也)
　　　赤霄行(蘇曰嚴武一日欲殺甫及章彛集吏於門武/出冠掛于簾者三左右白其母奔救得止獨)
(殺彛於是有赤霄行以叙其事/趙曰此篇乃遭海而感歎之作)
孔雀未知牛有角渇飲寒泉逢觝觸(洙曰以非類也非/類故不相知不相)
(知而相從/則見辱矣)赤霄玄圃須往來翠尾金花不辭辱(趙曰張茂/先鷦鷯賦)
(序彼鷲鶚鵾鴻或凌青霄之際或託絶浪之外也玄圃在崑崙山/上之别名見葛仙傳翠羽金花則孔雀之毛羽如此晉左九嬪孔)
(雀賦云櫂翠/羽之脩莖)江中淘河嚇飛鷰銜泥却落羞華屋(趙曰/淘河)
(者鵜鴰也飛燕從江上來爲淘河所疑意謂燕爭其魚而嚇之歸/華屋之下負此羞耻䘖泥而却落也莊子言鴟得腐䑕鶁雛過之)
(仰而視之/日赫也)皇孫猶曽蓮勺困(洙曰孝宣帝紀帝初爲皇孫髙/材好斈然亦喜游俠闘雞走馬)
(具諳知閭里姦邪吏治得失数上下諸侯常困於蓮勺鹵中如淳/曰爲人所困辱也蓮勺縣有鹽池縱横十餘里郷人名爲鹵中蓮)
(音輦勺/音灼)衛莊見貶傷其足(洙曰成十七年傳刖鮑牽而逐/髙無咎齊人來招牽之弟鮑國)
(而立之鮑囯相施氏忠故齊人取以爲鮑氏後仲尼曰鮑莊子之/知不如葵猶能衛其足注葵傾葉向日以蔽其根言鮑牽居亂不)
(能危行言/孫衛作鮑)老翁慎莫恠少年葛亮貴和書有篇(趙曰老翁/公自指言)
(也少年則所見辱之子也陳壽所上諸葛亮集目錄凡二十/四篇而貴和第十/一此公所以託言不能和則必召辱矣)丈夫
垂名動萬年記憶細故非髙賢(洙曰言不可録小怨而弃/大德也○蘇曰陳遠忤徐)
(陵陵明日枉駕訪遠遠曰君真髙賢也不記細故自此密治○趙/曰此見公胷懐之廓落無宿憾矣斯乃顔淵紀而不校者也漢文)
(帝與匈奴書曰朕與單于捐細故師古曰細故小事也○師曰博/物志孔雀尾多變色或紅或黄有如雲霞其色無定人怕其尾有)
(金翠五年而後成始生三年金翠尚小初春乃生四月後凋與花/蘂俱寝南人取其尾握刀蔽於叢竹潜隱之處伺過急剪之若不)
(即断回首一顧無復光彩矣爾雅釋鳥鵜鴮鸅郭璞注今之鵜鴣/也好羣飛沉水食魚俗呼爲淘河孔雀與牛非其類猶君子小人)
(非其類不虞小人反爲小人中傷淘河飛燕衘泥以汚華屋猶小/人居朝反爲汚辱曽孫鮑荘事巳見内翰注語云君子坦蕩蕩小)
(人長戚戚此甫所以末章貴和而不記/錄其小怨也不然何以見君子之大)
　　　去矣行(鮑曰天寳十四年歲次乙未公年四十四在率/府數上賦頌不蒙采錄欲辭職遂作去矣行〇)
(師曰此詩爲嚴武而/作見後貧交行注)
君不見鞲上鷹(鄭曰鞲古侯/切射臂决也)一飽則飛掣(鄭曰尺列切/○洙曰鮑明)
(逺詩昔如鞲上鷹今似檻中猿晉孫楚鷹賦鞲青骹戯田疇魏志/吕布因陳登來徐州牧不得布怒登喻之曰登見曹公言待将軍)
(譬如養虎當飽其肉不則噬人公曰不如卿言譬如餋/鷹飢則爲用飽則揚去布乃解史滑稽傳注鞲臂捍也)焉能作
堂上燕㘅泥附炎熱(洙曰古詩翩翩堂前燕冬藏夏來見庾/肩吾詩可憐幕上燕古詩思爲雙飛燕)
(㗸泥巢君屋傅玄陽春賦燕􁉅泥於廣庭湛方生懷春賦燕㗸泥/而來征附炎附勢也○趙曰如鷹之飽而髙不斈燕之戀而附此)
(賢人義士不阿附/於權貴之門也)野人曠蕩無靦顔(鄭曰靦/他典切)豈可乆在
王侯間(魯曰語先進於禮樂野人也○蘇曰江淹曰野人踈散/曠蕩無名利拘繫靦顔見公等○趙曰野人公自謂也)
(字出左傳野人予之云曠蕩者以言懷抱之閑曠也有慙顔則能/忍慙者公無慙顔豈肯曵裾於王侯之間乎沈休文奏彈王源云)
(明月腆顔/曽無愧畏)未試囊中飡玉法明朝且入藍田山(洙曰周礼/天官玉府)
(玉齊則供食玉注玉是陽精之純者食之以禦水/氣鄭司農云玉/齊當食玉屑列仙傳赤松子者神農時雨師服水玉以教神農能入)
(火自燒前漢地理志藍田山岀美玉在長安木玄虛海賦神仙縹/緲餐玉清崖事見魏書李預傳預居長安每羡古人飡玉之法乃)
(採訪藍田躬往攻掘得若環璧雜器形者大小百餘稍得麄黒者/亦篋盛以還而至家觀之皆光潤可玩預乃椎七十枚爲屑日服)
(食之餘多恵人後預及聞者更求於故處皆無所見馮翊公源懷/等得其琢爲器佩皆鮮明可寳預服玉經云有效驗而丗事寢食)
(不禁節之又加之好酒損志及疾篤謂妻子曰服玉屏居山林排/弃嗜慾或當有大神力而吾猶色不絶自致於死非藥過也然吾)
(尸躰必當有異勿使速殯令後人知餐服之妙時七月中旬長安/毒熱預得停尸四宿而躰色不變其妻常氏以玉珠二枚唅之口)
(閉常謂之曰君自言食玉有神驗何故不受含也言訖齒啓納珠/因嘘囑其口都無穢氣舉歛於棺堅直不傾委死時猶有遺玉屑)
(數斗槖盛/納諸棺中)
　　　貧交行
翻手作雲覆手雨紛紛輕薄何須數(鄭曰所矩切計也/○洙曰沈休文詩)
(洛陽繁華子長安輕薄兒梁簡文帝詩輕薄岀三河江淹詩子矜/怨勿往谷風誚輕薄阮籍平生少年時輕薄好弦歌○蘇曰陳暄)
(曰徐庾軰數輕薄兒恃勢作威福何必數耶〇師曰甫之作此爲/嚴武而作也甫與嚴武素相厚善及武鎮西川甫往依之常醉登)
(其床曰嚴挺之乃有是兒武杖劒欲殺之母教止夫武/始待甫甚厚今以小嫌欲殺之其輕薄如此何足数乎)君不見
管鮑貧時交此道今人棄如土(洙曰史管仲少時與鮑叔/牙游鮑叔終善遇之管仲)
(曰吾始困甞與鮑叔賈分財利多自與鮑叔不以我爲貪知我貧/也吾嘗與鮑叔謀事而更窮困鮑叔不以我爲愚知時有利不利)
(也吾嘗三仕三見逐於君鮑叔不以我爲不肖知我不遭時也吾/甞三戰三走鮑叔不以我爲怯知我有老母也公子紏敗召忽死)
(之吾幽囚受辱鮑叔不以我爲無耻知我不羞小莭而耻功名不/顯於天下也生我者父母知我者鮑子也鮑叔旣進管仲以身下)
(之天下多管仲之賢而多鮑叔能知人〇趙曰史載管仲曰吾始/困時甞與鮑叔賈分財利多自與鮑叔不以我爲貪知我貧也而)
(題是貧交行則所主用在此矣公之緩急人所有而以有濟無交/友之道也雲固爲雨矣雲有渰以凄凄而後興雨祁祁則雨所濟)
(者乆雲氣不待施而雨則雨所濟者微今以翻覆手而雲遂爲雨/其俄傾可知矣管仲與鮑叔賈而獨分財利鮑叔弗爭則悠乆毎)
(毎如此豈翻覆手之間/爲片雲過雨之霑丐乎)
　　　短歌行(魯曰送祁錄事歸/台州因寄蘇使君)
前者途中一相見人事經年記君面(洙曰古者有半靣/之交○趙曰經年)
(之中徒記君靣而/巳不得再相見也)後生相動(洙曰一/作勸)何寂寥君有長才
不貧賤(洙曰陳平傳張負曰人固有好美如陳平而長/貧賤乎○趙曰嵇康云長才廣度無所不淹)君今
起柂春江流(鄭曰柂徒可切〇趙/曰柂所以行大舟也)余亦沙邊具小舟幸爲
逹書賢府主(趙曰指言合/州蘇使君也)江花未盡㑹江樓
分門集註杜工部詩卷第二十五終
年譜
　　　汲郡吕大防撰
睿宗先天元年癸丑甫生於是年按甫誌及傳皆云
　　年五十九卒於大曆五年辛亥故也
玄宗開元元年甲寅
開元三年丙辰觀公孫弟子舞劒器詩序去開元三
　　年余尚童稚於郾城觀公孫氏舞劒器按甫是
　　年纔四歳年必有誤
開元二十九年壬午
天寳元年癸未集有天寳初南曹司宼爲山詩時年
　　三十一
天寳十一年癸巳上韋左相詩云鳯曆軒轅紀龍飛
　　四十春是年玄宗即位四十年時有兵車行天
　　寳中詩麗人行
天寳十三年乙未是年有三大禮賦序臣生陛下淳
　　樸之俗四十年矣時年四十三
天寳十四年丙申是年十一月初自京赴奉先有詠
　懷詩是月有禄山之亂
天寳十五年丁酉是年七月肅宗即位改至德元年
　是年避㓂於馮翊有白水髙齋三川觀漲詩六
　月帝西幸七月至蜀郡時有哀王孫詩
至德二年戊戍是年自城中竄歸鳯翔拜左拾遺有
　　薦岑參謝口敕放推問狀八月墨制放往鄜州
　　有北征詩
乾元元年巳亥是年移華州司功有試進士䇿爲郭
　　使君論殘㓂狀時有新安吏石壕吏新婚別垂
　　老別無家別留花門洗兵馬詩
乾元二年庚子是年棄官之秦州自秦適同谷自同
　　谷入蜀時有遣興三百首
上元元年辛丑是年在蜀郡有百憂集行云即今倐
　　忽巳五十按是年年四十九時有杜䳌行石犀
　　行古栢行病橘病栢枯㯶枯柟憶昔各一首述
上元二年壬寅是年嚴武鎮成都甫往依焉
寳應元年癸卯詩有元年建巳月乃是年也
代宗廣德元年申辰是年有祭房相國文嚴武再鎮
　　西川奏甫節度參謀檢校工部貟外郎作傷春
　　五首
永泰元年丙午嚴武平蜀亂甫遊東川除京兆功曹
　　不赴
大曆元年十未移居䕫
大曆三年巳酉離峽中之荆南至湘潭
大曆五年辛亥有追酬髙適人日詩是年夏甫還襄
　漢卒於岳陽
　　　　予苦韓文杜詩之多誤旣讎正之又各爲
　　　　年譜以次第其出處之歳月而略見其爲
　　　　文之時則其歌時傷丗幽憂切歎之意粲
　　　　然可觀又得以考其辭力少而銳壯而肆
　　　　老而嚴非妙於文章不足以至此汲郡吕
　　　　大防記
　　東萊蔡興宗重編
玄宗先天元年壬子
　　先生姓杜氏諱甫字子美其先襄陽人後徙河
　南之鞏縣晉鎮南大將軍當陽城侯預之十三
　　丗孫曽祖依藝監察御史洛州鞏縣令祖審言
　　修文館學士尚書膳部貟外郎父閑京兆府奉
　　天縣令先生生於是歳元㣲之撰墓係云享年
　　五十九王原叔集記云卒於大曆五年是也桉
　　唐史明皇傳位後始改元而吕汲公所編年譜
　　作睿宗先天元年癸丑皆誤
天寳五載丙戍(三載正月詔改年爲載)
　有飲中八仙歌略曰左相日興費萬錢飲如長
　　鯨吸百川銜盃樂聖稱避賢桉唐史是歳四月
　　李適之自左相罷政七月坐韋堅累貶冝春太
　　守明年正月自殺適之甞賦詩云避賢初罷相
　　樂聖且傳盃集中誤爲稱丗賢
九載庚寅
　時年三十九是歳冬進三大禮賦進表曰臣生
　　陛下淳樸之俗行四十載矣其賦曰冬十有一
　　月天子將納處士之議又曰明年孟陬將攄大
　　禮又曰壬辰旣格于道祖又曰甲午方有事於
　　采壇桉唐史十載春正月壬辰上朝獻太淸宫
　　癸巳朝享太廟甲午合祀天地於南郊而新書
　　列傳集記舊譜及賦題之下註文皆作十三年
　非也
十載辛卯
　有杜位宅守歳詩略曰四十明朝過乃是歳也
　桉新書列傳集記皆以先生獻三大禮賦明皇
　　竒之召試文章授河西尉不拜改右衞率府胄
　　曹則或在此載下而考秋述文曰我棄物也四
　　十無位又十三載進封西岳賦表略曰臣夲杜
　　陵諸生年過四十甞困於衣食蓋長安一疋夫
　　耳頃歳國家有事於郊廟幸得奏賦待制於集
　　賢委學官試文章再降恩澤送隷有司參列選
　　序又贈韋左丞詩有曰主上頃見徴歘然欲求
　　伸靑冥却垂翅蹭蹬無縱鱗乃知先生進三賦
　　後纔俾參列選序則罷尉河西改授胄曹其在
　　天寳之末載乎故夔府書懷詩有曰昔罷河西
　　尉初興薊北師是也
十一載壬辰
　　麗人行之謂丞相者楊國忠也桉唐史是冬國
　　忠始拜相當是次歳以後詩而舊譜入此載非
　　也
十二載癸巳
　有投贈哥舒開府翰詩略曰歸來御席同又曰
　　茆土加名數送蔡希魯還隴右因寄髙書記詩
　　註曰時哥舒入奏勒蔡子先歸其詩有曰春城
　　赴上都桉唐史十一載哥舒翰加開府儀同三
　　司冬入朝是載春進封凉國公
十三載甲午
　　冬進封西岳賦賦序曰上旣封太山之後三十
　　年桉唐史開元十三年乙丑歳封太山至是三十
　　年矣有上韋丞相詩略曰龍飛四十春又曰霖
　　雨思賢佐桉唐史以是歳苦雨潦閱六旬上謂
　　宰相非其人罷陳希烈拜韋見素時明皇在位
　　四十三年蓋詩得略舉成數非若進賦之可據
　　而舊譜入十一載皆誤
十四載乙未
　冬十一月有自京赴奉先縣詠懷詩桉唐史是
　　月安禄山反於范陽
肅宗至德元載丙申
　夏五月挈家避地鄜州有白水縣髙齋三川觀
　　漲塞蘆子詩即自鄜挺身赴朝廷遂䧟賊中後
　在䕫州有詩略曰往在西京時胡來滿彤宫桉
　唐史六月禄山犯長安七月肅宗即帝位於靈
　武改元本傳謂先生聞肅宗立自鄜羸服欲奔
　行在爲賊所得非也冬有悲陳陶悲靑坂哀王
　孫諸詩
二載丁酉
　春猶䧟賊中有哀江頭大雲寺贊公房得舎弟
　消息諸詩夏竄歸行在所於鳯翔拜左拾遺有
　述懷送長孫侍御送樊侍御送從弟亞彭衙行
　　諸詩秋閏八月奉詔至鄜迎家有九成宫徒歩
　　得玉華宫北征羗村諸詩復歸鳯翔有送韋評
　　事詩冬十月扈從還京有病後遇王倚飲臘日
　　諸詩
乾元元年戊戍(二月改元復以載爲年)
　春在諌省有簡薜華醉歌送程録事晦日㝷崔
　戢李封雨過蘇端喜晴洗兵馬偪仄行送李校
　書留花門諸詩夏六月出爲華州司功有爲郭
　　使君進滅殘㓂形勢狀試進士䇿問至日遣興
　　寄兩院遺𥙷詩冬末以事之東都有瘦馬行路
　　逢楊少府入京戲題呈楊貟外閿郷姜七少府
　　設鱠秦少公短歌胡城東遇孟雲卿李鄠縣胡
　馬行詩
二年已亥
　春三月回自東都有新安吏石壕吏潼關吏新
　昏別垂老別無家別詩桉唐史是月八日壬申
　九節度之師潰於相州夏在華州有夏日歎夏
　夜歎詩秋七月棄官往居秦州有寄賈至嚴武
　詩略曰舊好腸堪斷新愁眼欲穿其一秋賦詩至
　多冬十月赴同谷縣有紀行十二首七歌萬丈
　潭詩十二月一日自隴右赴劒南又有紀行十
　二首首篇曰一歳四行役是也又成都府詩曰
　季冬樹木蒼乃以是月至劒南而元祐間胡資
　政守蜀作草堂詩碑引云先生至成都之年月
　　不可考蓋未詳也
上元元年庚子
　是歳春卜居成都浣花溪上賦詩至多後在東
　川寄題江外草堂詩略曰經營上元始斷手寳
　應年桉唐史十一月楊州長史劉展反䧟昇潤
　等州
二年辛丑
　有百憂集詩時年五十有喜雨詩註曰時聞浙
　右多盗賊戲作花卿歌桉唐史夏四月劒南東
　川兵馬使叚子璋反䧟緜州五月劒南節度使
　　崔光逺克東川子璋伏誅秋九月大赦以十一
　　月爲歳首去年號稱元年月以斗所建辰爲名
　　草堂即事略曰荒村建子月乃是歳詩也
寳應元年壬寅
　　春建卯月有說旱文註曰初中丞嚴公節制劒
　　南日奉此說又有遭田父泥飲美新尹嚴中丞
　　詩夏有戲贈友二首皆曰元年建巳月桉唐史
　　四月大赦改元復以正月爲歳首是月肅宗崩
　　代宗即位五月有嚴公枉駕草堂詩秋送嚴侍
　　郎至綿州其詩略曰鼎湖瞻望逺象闕憲章新
　　㝷避成都之亂入梓州有九日奉寄嚴大夫詩
　　及嚴武巴嶺荅杜二見憶作後歸成都草堂詩
　　略曰大將赴朝廷群小起異圖而唐史於此年
　　書七月劒南西川兵馬使徐知道反又別書是
　　年六月以兵部侍郎嚴武爲西川節度使而知
　　道拒武不得進今以先生詩文參考之是歳爲
　　夏武皆守蜀殆赴朝廷之後蜀中始亂然八哀
　　詩謂嚴公三掌華陽兵又諸將五詩一謂武守
　　蜀者亦曰主恩前後三持節通鑑亦書武三鎮
　　劒南必甞有是命第未詳何年冬游射洪通泉
　　二縣有至金華山觀盡陪王侍御登東山十古
　詩其詩有曰南京亂初定及以次年春日戲郝
　　使君詩可考此行在是歳盖居梓州止渉一春
　　也
代宗廣德元年癸卯
　　是歳召𥙷京兆功曹不赴時嚴武尹京有春日
　　寄馬巴州詩注曰時除京兆功曹在東川而夲
　傳與集記作上元年間舊譜作永泰年皆誤
　　春夏在梓州賦詩頗多亦甞暫游左綿有題涪
　　城縣香積寺(縣在梓/緜中塗)緜州巴西驛亭城上詩皆
　　春晚作也秋九月至閬州有祭故相國房公文
　　東樓筵十一舅往靑城發閬中諸詩冬回梓州
　有冬狩行別章使君柳字韻諸詩遂挈家再入
　閬州桉唐史十月吐蕃䧟京師代宗幸陜十二
　　月至自陜
二年甲辰
　春居閬中有傷春五首別本註曰巴閬僻逺傷
　春罷始知春前巳收宫闕集中乃編作䕫州詩
　又有收京三首而編作鳯翔行在詩尤爲差誤
　桉唐史正月合劒南東西川爲一道以黃門侍
　郎嚴武爲節度使有奉待嚴大夫詩略曰不知
　旌節隔年回是也春晚自閬携家歸蜀再依嚴
　鄭公奏爲節度參謀有先寄嚴鄭公五詩及草
　　堂四松水檻營屋揚旗諸詩略曰別來忽三歳
　　以游梓閬跨三年也及他詩言三年者非一而
　　集記乃書入蜀復適東川上元二年聞嚴武鎮
　成都自閬挈家往依焉其舊譜又多因之
永㤗元年乙巳
　春在嚴公幕府有正月三日歸溪上及春日江
　村憶昔諸詩時授檢校工部貟外郎賜緋見之
　　春日江村詩中夏以嚴公卒遂發成都泛舟順
　　流經嘉戎渝忠諸郡皆有詩(青溪驛隷嘉/州犍爲縣)秋末留
　　寓䕫州雲安縣有九日及十二月一日諸詩桉
　　唐史四月嚴武卒冬蜀中大亂而集記謂先生
　　避地梓州亂定歸成都無所依乃泛江游嘉戎
　　又編梓州秋冬數詩於再至成都詩後非也舊
　　譜尤誤
大曆元年丙午
　　春在雲安有杜䳌客堂諸詩春晚移居䕫州有
　詩最多合次年所賦古律詩幾盈五卷
二年丁未
　終歳居䕫州春自白帝城遷寓瀼西先有瀼西
　寒望詩略曰瞿唐春欲至定卜瀼西居又暮春
　題瀼西草屋詩略曰乆嗟三峽客再與暮春期
　　乃是歳也
三年戊申
　　春發白帝下峽泊舟江陵秋晚遷寓公安縣數
　　月歳暮發公安至岳州有發劉郎浦(在公安之/下石首縣)歳
　　晏行泊岳陽城下諸詩
四年已酉
　　春初發岳陽泛洞庭至潭州遂留終歳有春日
　　岳麓山道林二寺行夏日江閣卧病暮秋枉裴
　　道州手札對雪諸詩
五年庚戍
　春正月有追和故髙蜀州人日見寄詩㝷發長
　　沙入衡陽有上水遣懷并二月紀行諸詩至衡
　　有酬郭受詩而受詩有云春興不知凡幾首衡
　　陽紙價頓能髙三月復在長沙有清明詩以唐
　　史氣朔考之是歳三月三日清明故卒章曰况
　　乃今朝更祓除桉唐史夏四月八日庚子湖南
　　兵馬使臧玠殺其觀察使崔瓘先生避亂竄還
　　衡州有衡山縣學堂入衡州舟中苦熱遣懷諸
　　詩其詩曰逺歸兒侍側又曰乆客幸脫免又曰
　　中夜混黎甿脫身亦奔竄乃知甞寓家衡陽獨
　　至長沙遂罹此變本傳謂先生數遭㓂亂挺節
　　無所汙是也㝷於江上阻暴水半旬不食耒陽
　　聶令具舟致酒肉迎歸一夕而卒舊譜乃書還
　　襄漢卒於岳陽尤誤後餘四十年其孫嗣業始
　　克歸葬於偃師元和八年癸巳歳也(聞今耒陽縣/南猶有先生)
(墳及祠屋在焉議者謂元㣲之/先爲墓係而卒不能歸葬也)
　　　嘉興魯訔撰
睿宗先天元年壬子(正月改太極五月改爲延/和明皇以是年八月改元)
　　桉公志及傳皆云年五十九卒於大曆五年辛
　　亥詩史云開元元年癸丑公生公上大禮賦云
　　臣生陛下淳樸之俗行四十載公天寳十載奏
　　賦年三十有九逆節公今年生吕汲公攷公生
　　先天元年癸丑天寳十三載奏賦若十三載公
　　當四十三歳矣唐書宰相表及紀年通譜先天
　　元年壬子而譜以爲癸丑集祭房公廣德元年
　　歳次癸卯而譜以爲甲辰皆差一年
開元元年癸丑
三年乙卯
　公郾城觀公孫弟子舞劒行云開元三年余尚
　童穉於郾城觀公孫舞劒器年譜以爲三年丙
　　辰桉公是年纔四歳年必有誤公進鵰賦表云
　　臣素頼先人緒業自七歳所綴詩筆向四十載
　　矣約千有餘篇則能憶四歳時事不爲誤也
十四年丙寅
　公初遊選埸壯遊曰往昔十四五出遊翰墨埸
　斯文崔魏徒以我似班揚
二十三年乙亥公年二十四
　公作開元皇帝皇甫淑妃豐碑曰歳次乙亥十
　月癸未朔薨又曰野老何知斯文見託不論官
　閥游夏入文學之科意公尚白衣天寳十載始
　上三大禮賦起家授河西尉或以爲是年未應
　稱野老當是天寳十載辛卯銘曰列樹拱矣豐
　　碑闕然乃知後來方立碑也但未能攷其定於
　何年
二十五年丁丑
　史云公少不自振客遊呉越齊趙故壯遊曰東
　　下姑蘇臺巳具浮海航到今有違恨不得窮扶
　　桑歸帆拂天姥中歳貢舊郷忤下考功第拜辭
　　京尹堂放蕩齊趙間裘馬頗淸狂春登吹臺上
　　冬獵靑丘旁遊梁亦曰昔我遊宋中惟梁孝王
　　都憶與髙李輩論文入酒壚氣酣登吹臺懷古
　　視平蕪昔遊曰昔與髙李輩晚登單父臺山脚
　　曰昔我遊山東憶戲東岳陽窮秋立日觀矯首
　　望八荒公居城南甞預京兆薦貢而考功下之
　　唐初考功試進士開元二十六年戊寅春以考
　　功郎輕徙禮部以春官侍郎主之公之適齊趙
　　當在此歳以前
二十九年辛巳
　　公有酹逺祖晉鎮南將軍于洛之首陽酹文十
　　三葉孫甫開元二十九年歳次辛巳
天寳元年戊午公年三十一
　　南曹小司㓂於我太夫人堂下壘土爲山之作
　　系云天寳初
六載丁亥
　　公應詔退下元結諭友曰天寳六載詔天下有
　　一藝詣轂下李林甫相國命尚書省皆下之遂
　賀野無遺賢于庭公上韋左相曰主上頃見徴
　　倐然欲求伸靑冥却垂翅蹭蹬無縱鱗上鮮于
　京兆曰獻納紆皇眷中間謁紫宸破膽遭前政
　隂謀獨秉鈞正謂此邪
九載庚寅紀十一月封華岳
十載辛卯公年四十
　公奏三大禮賦元稹誌曰賦奏命宰相試文授
　右衞率府胄曹吏云公奏賦帝竒之命待制集
　賢院召試文授河西尉不拜改右衞率府胄曹
　公官定後戲贈曰不作河西尉淒涼爲折腰老
　夫怕奔走率府且逍遥莫相疑行曰憶獻三賦
　蓬萊宫自怪一日聲烜赫集賢學士如堵墻觀
　我落筆中書堂史集皆以爲十三載桉帝紀十
　載行三大禮十三載未當郊况表云臣生長陛
　　下淳樸之俗行四十歳矣故知當在今歳原叔
　　云新書作召試京兆府兵曹新書乃今舊書也
　　今書作胄曹進西岳賦表乃云委學官試文章
　　皆不同除夕曲江族弟位宅守歳曰四十明朝
　　過年譜云上韋左相詩云鳯曆軒轅紀龍飛四
　　十春壯遊放蕩齊趙間裘馬頗淸狂快意八九
　年西歸到咸陽則公歸自齊趙乃應詔奏賦又
　數年間事也
十三載甲午公年四十三
　玄宗紀秋八月甲子朔文部侍郎韋見素拜中
　書門下平章事公贄見韋左相詩云龍飛四十
　春又曰愚蒙但隱淪則此詩似未獻賦前封西
　岳賦表云臣本杜陵諸生年過四十又云蓋長
　安一匹夫爾次歳國家有事郊廟幸得奏賦待
　制於集賢委學官試文章再降恩澤送隷有司
　參列選序則此賦又在三大禮賦後詩史以爲
　十二載未詳紀二月丁丑楊國忠爲司空公表
　云陛下元弼克生司空斯文不可寢巳則此賦
　當在未封西岳前而紀封華岳在九載又當考
　也
十四載
　　十一月安禄山反䧟河北諸郡公有自京赴奉
　　先作註云此年十一月作(集註云公在率府欲辭職/遂作去矣行而家屬先在)
(奉先詩史云葪北反書/未聞公巳逸身畿甸)
十五載丙申公年四十五
　　禄山僣帝于東京公在奉先以舅氏崔十九翁
　　爲白水尉故適白水有髙齋三十韻六月辛未
　賊入潼關駕幸劒外七月甲子肅宗即位靈武
　　公漸北過彭衙行曰憶昔避賊初北走經險艱
　夜深彭衙道(馮翊/界)月照白水山(屬同/州)少留周家
　　窪欲出蘆子關七月寓于鄜川有三川觀漲詩
(鄜州/屬縣)曰我經華原來(長安/北)公羸走靈武賊得之
　故贈韋評事詩曰昔沒賊中時潜與子同遊公
　　沒賊中有九日藍田崔氏莊以下十三首
至德二載丁酉公年四十六
　　公春在賊中曲江行曰少陵野老吞聲哭春日
　潜行曲江曲自正月乙卯禄山死二月戊子肅
　宗次鳯翔李光弼敗安慶緒于太原郭子儀敗
　　安慶緒于潼關又敗于永豐倉公西走鳯翔逹
　　鳯翔行在曰西憶歧陽信無人遂却回又曰司
　隷章初覩南陽氣巳新又述懷曰去年潼關敗
　妻子隔絕乆今夏草木長脫身得西走元微之
　誌云歩謁肅宗行在拜左拾遺舊書云自京師
　　宵道赴河西謁肅宗於彭原新書云拜右拾遺
　　非是房綰罷相印甫上䟽不冝免帝怒詔三司
　　雜問以張鎬言帝解赦之公有狀謝口勑又有
　　六月十二日薦岑參諌官狀皆可考新史云自
　　是帝不甚省録公家寓鄜彌年孺弱至餓死許
　　甫往省親吕汲公考云八月墨敕放還鄜州有
　　北征詩舊史云肅宗怒貶甫爲華州司功曹非
　　是實録言御史大夫韋陟言當考北征曰皇帝
　　二載秋閏八月初吉杜子將北征蒼茫問家室
　　贈節度李重進曰靑𫀆朝士最苦者白頭拾遺
　　徒歩歸閏八月朔甲寅賊安慶緒㓂好畤渭北
　節度李光弼進戰却之渭北壘空公得北首鄜
　路送韋宙同谷曰鑾輿駐鳯翔受詞太白脚秋
　旋自鄜畤扈從還闕贈嚴賈二閣老曰法駕還
　雙闕王師下八川此時霑奉引佳氣拂周旋十
　月丁卯天子還闕公臘日供奉紫宸曰臘日常
　年暖尚遥今年臘日凍全消十二月上皇至自
　蜀以蜀郡爲南京鳯翔爲西京西京爲中京
乾元元年戊戍公年四十七
　春公有紫宸退朝口號賡賈至朝大明宫宣政
　殿晚出左掖又退朝出左掖直夜題省中壁等
　詩微之誌公左拾遺歳餘以直言出華州司户
　　悲往事繫曰至德二載甫自京金光門出道歸
　　鳯翔乾元初從左拾遺移華州掾與親故别因
　　　出此門有悲往事曰近得歸京邑移官豈至尊
　　　必大臣有不樂公者至華題鄭縣亭子曰雲斷
　　岳蓮臨大路天晴宫柳暗長春唐官儀功曹主
　　秋賦公有秋䇿問進士七月代華牧論殘㓂狀
　　　上朝廷䇿士丈公及冬出潼關東征洛陽道史
　　不載有閿卿姜七少府設鱠及湖城遇孟雲卿
　　歸劉顥宅飲宿等詩
　二年己亥公年四十八
　　春留東都三月九節度之師潰于滏水郭子儀
　　斷盟津退守洛師公有新安吏石壕吏等詩歸
　　華放情山水間甞遊伏毒寺有憶鄭南曰鄭南
　　伏毒寺蕭灑到江心鮑公詩譜云夏去華之秦
　　公有秋華下苦熱曰七月六日苦炎蒸對食暫
　　餐還不能立秋後題曰平生獨往願惆悵年半
　　百罷官亦由人何事拘形役自是有浩然志史
　　云關輔餓輒棄官去客秦州貧採橡栗自給有
　　秦州二十首曰滿目悲生事因人作逺遊遲回
　　度隴怯浩蕩及関愁公厭秦隴要衝人事煩夥
　　西南命駕遊同谷别賛上人曰天長關塞寒歳
　　莫飢凍逼野風吹征衣欲别向曛黒冬十月發
　　秦州曰我衰更嬾拙生事不自謀無食思藥土
　　無衣思南州至同谷作七歌寓同谷不盈月十
　　二月一日發同谷曰始來兹山中休駕喜地僻
　　柰何迫物累一歳四行役公自京至華至秦至
　　同谷赴劒南凡四史曰同谷採橡栗自給流落
　　劒外公詩云邑有佳主人又曰臨歧别數子握
　　手淚再滴非寥落而遷殆迫於宼攘也送韋宙
　　從事同谷曰此邦承平日剽切吏所羞又曰古
　　來無人地今代橫戈矛當時必爲羌戎所迫但
　　史不載止云十二月史思明㓂陜州公度栗亭
　　趨劒門木皮嶺曰季冬携童稚辛苦赴蜀門鹿
　頭山曰鹿頭何亭亭是日慰飢渴連山西南斷
　俯見千里豁冀公柱石姿論道邦國活裴冕鎮
　成都公遂下居錦江成都曰我行山川異忽在
　天一方自古有覊旅我何苦哀傷
上元元年庚子公年四十九
　裴兾公爲公卜居成都西郭浣花溪成都記草
　堂寺府西七里浣花寺三里寺極宏麗公卜居
　曰浣花流水水西頭主人爲卜林塘幽公寓浣
　花雖有江山之適羈旅牢落之思未免故二年
　之間有赴靑城縣(成都/西)暫如新津出成都寄陶
　王二少尹寄髙彭州投簡成華兩縣諸子等詩
　柳芳曆曰髙適乾元初刺彭州公乾元初客秦
　有寄適于彭州上元𥘉適牧蜀而公乃有寄髙
　彭州詩當考
二年辛丑公年五十
　　紀夏四月劒東東川節度兵馬使叚子璋反䧟
　綿州節度使李奐奔于成都五月劒南節度使
　崔光逺克東川叚子璋伏誅公戲作花卿歌曰
　成都猛將有花卿學語小兒知姓名綿州刺史
　着柘黃我卿掃除即日平子璋髑髏血糢糊手
　提擲還崔大夫李侯重有此節度人道我卿絶
　丗無舊唐傳云梓州刺史叚子璋反以兵攻東
　　川節度使李奐適率州兵與西川節度崔光逺
　　攻子璋斬之西川牙將花驚定者恃勇旣誅子
　　璋大掠東蜀新史云梓屯將叚子璋反適從崔
　　光逺討斬之而光兵不戢遂大掠天子怒遂以
　　適代爲西川節度紀傳與此詩皆不同當知公
　　紀事爲審也九月壬寅大赦去上元號稱元年
　　以十一月爲歳首以斗所建爲名公草堂即事
　　曰荒村建子月獨樹老夫家春秋變古則書之
　　公此意也年譜與史云嚴武鎮成都甫往依焉
　　新史云上元二年冬黃門侍郎鄭國公嚴武鎮
　　成都奏爲節度參謀檢校尚書工部貟外郎賜
　　緋魚公先赴成都裴公爲卜居浣花里譜傳皆
　　非是嚴中丞枉駕見適系云嚴武東川除西川
　　勑除兩川都節制詩云元戎小隊出郊坰問柳
　　㝷花到野亭川合東西瞻使節地分南北任流
　　萍辤意皆與傳異詩史云地志劒西益彭蜀其
　　州二十有八劒東梓綿劒普十州綿爲都會肅
　　宗實録子璋盗綿州改年黃龍州曰龍安府代
　　宗實録武京兆少尹御史中丞賊思明阻兵京
　　師頗自矜大命綿州刺史未幾東劒節度詔兩
　　劒一道新傳坐房綰貶巴州乆之遷東川玉壘
　　記是年崔光逺尹成都花驚定平叚難而士卒
　　剽掠士女至斷腕取金詔監軍按其罪十二月
　　恚死
寳應元年壬寅(上元二年九月改元年二年四月改寳應)
　武至成都公奉和嚴中丞西城晚眺詩蜀困於
　　調度嚴數從公往來寄題杜二錦江野亭云莫
　倚善題鸚鵡賦何須不着鵕鸃冠公酬云謝安
　不倦登臨賞阮籍烏知禮法踈公結廬浣花渉
　　三年草堂曰經營上元始斷手寳應年浣花曰
　萬里清江上三年落日低四月己已代宗即位
　　召武公送嚴入朝曰鼎湖瞻望逺象闕憲章新
　　四海猶多難中原憶老臣送嚴到綿州同登杜
　　使君江樓曰歸朝送使客落景惜登臨詩史召
　　武爲太子賔客傳還拜京兆尹爲二聖山陵橋
　　道使封鄭公遷黃門侍郎公初與武云中丞梓
　　州九日贈武曰大夫此詩曰侍郎再鎮蜀曰上
　　嚴鄭公前後自可考也晚月呈漢中王多在中
　　秋七月劒南西川兵馬使徐知道反八月已未
　　伏誅公吟射洪曰南京亂初定故公欲駕梓至
　　梓巳重陽九日登城九日奉寄嚴大夫曰不眠
　　持漢節何路出巴山嚴巴嶺荅曰昨向巴山落
　　日時兩郷千里夢相思時嚴猶未出巴地也秋
　　歸成都迎家遂徑往梓十一月往射洪縣南途
　　中有作南之通泉縣(亦梓/州邑)適郭代公故宅陪王
　侍御因登東山最髙頂宴姚通泉晩攜酒涪江
　　汎舟皆一時作也
廣德元年癸卯
　春日梓州登樓曰行路難如此登樓望欲迷又
　曰厭蜀交遊冷思呉勝事繁應湏理舟楫長嘯
　下荆門公巳有東下之興公送辛貟外暫至綿
　還梓州陪章侍御宴南樓陪章侍御惠義寺秋
　章梓州水亭時公將適呉楚留别章使君留後
　曰終作適荆蠻安排用莊叟秋故相房琯薨公
　有九月壬戍祭房公文公轉遊閬中爲閬州王
　　使君進論巴蜀安危表警急曰玉壘雖傳檄松
　州巳解圍(系云時髙公適/領西川莭度使)時吐蕃犯塞爲中國
　患公痛其猖獗疾蜀無善將以守要害明年武
　　再出鎮蜀道始安是歳君𥙷京兆功曹不赴
二年甲辰公年五十三
　　公自梓之閬有閬山歌等詩送李梓州之任并
　寄章十侍御(系云初時罷梓州刺史/東川留後將赴朝廷)二公交印
　　正在今春有將赴荆南遊有將赴荆南寄别李
　劒州遊子曰巴蜀愁誰語呉門興杳然公時意
　未有所適㑹嚴武復節度劒南東西川公往依
　　焉贈武曰殊方又喜故人來重領還湏濟丗才
　　甞怪偏禆終日侍不知旌節隔年囬房琯薨閬
　　州贈一品公别房太尉墓曰他郷復行役駐馬
　　别孤墳自閬州領妻子却赴蜀山三首曰汨汨
　　避羣盗悠悠經十年不成向南國復作遊西川
　　將赴成都草堂途中有作先寄嚴鄭公旋錦江
　　贈王侍御曰一別星橋夜三回斗柄春亦曰猶
　　得見殘春微之誌曰劒南節度嚴武狀爲工部
　　貟外郎參謀軍事公楊旗系云二年夏六月成
　　都尹鄭公置酒公堂觀騎士新旗幟曰三州䧟
　　犬戎但見西嶺青代宗紀曰廣徳元年失松維
　　州柳芳歷廼曰糧運絶西川節度髙適不能軍
　吐蕃䧟松維保三州以公詩考之當然武軍城
　早秋曰昨夜秋風入漢関朔風邊雪滿西山更
　催飛將追驕虜莫遣沙埸匹馬還公和曰秋風
　嫋嫋動髙旌玉帳分弓射虜營巳収滴愽雲間
　戊更奪蓬婆雪外城遣悶曰胡爲來幕下只合
　在舟中黄卷真如律青袍也自公公放誕不樂
　吏檢雖鄭公禮寛心契尤毎見意史云性褊躁
　傲誕甞醉登武床瞪視曰嚴挺之乃有此子武
　亦暴猛外若不忤中衘之一日欲殺甫及梓州
　刺史章彛集吏於門武將出冠鈎于簾三左右
　白其母奔救得止獨殺彛舊史不載以公詩考
　之武來鎮蜀彛巳交印入覲公再依武相歡洽
　無恨之意史當失之
永㤗元年乙巳公年五十四
　正月三日竟歸溪上有作簡院内諸公曰白頭
　趨幕府深覺負平生夏四月庚寅嚴公薨公有
　哭歸柩五月癸丑詔定襄郡王郭英乂節度劒
　南紀閏十月劒南西山兵馬使崔旰反㓂成都
　郭英乂奔于靈池普州韓澄殺之崔寜傳(寕本/名旰)
　永㤗元年武卒行軍司馬杜濟等請郭英乂爲
　節度寧亦丐大將王崇俊朝廷次用英乂英乂
　恨之召寧寧不敢還英乂自將討之寕還攻英
　　乂英乂不勝走靈池於是劒南楊子琳起瀘州
　　與卭州栢貞節連和討寧明年詔杜鴻漸山西
　　劒南等道副元帥平其亂入成都政事一委寧
　　乃表貞節爲卭州刺史子琳爲瀘州刺史以和
　　解之大曆三年寜來朝楊子琳襲取成都以公
　　詩考之成都亂再至東川相從行曰我行入東
　　川十歩一回首成都亂罷氣蕭瑟浣花草堂亦
　　何有梓州豪桀大者誰本州從事知名乆公歸
　　成都止以嚴公再鎭草堂曰昔我去草堂蠻夷
　　塞成都今我歸草堂成都適無虞請陳初亂時
　　反覆乃須臾大將赴朝廷羣心起異圗中宵斬
　　白馬盟欿氣巳麄西收卭南兵北斷劒閣隅布
　　衣數十人亦擁專城居(系云即楊子琳/柏貞節之徒)賤子且
　　奔走三年望東吴弧矢暗江海難爲遊五湖不
　　忍竟舎此復來薙榛蕪入門四松在歩堞萬竹
　　踈營屋云愛惜巳六載兹辰去千竿以詩訂傳
　　云大將赴朝廷羣小起異圗以爲嚴公後來公
　　無再歸草堂之跡以爲崔旰史云大曆三年入
　　朝寜本名旰至是賜名留其弟守成都楊子琳
　　乗間起瀘州以精騎数千襲據其城寧妾任募
　　勇士自將以進子琳引去公厭蜀思吴下荆門
　　遂南下夏艤戍州燕戎州使君東楼瑜州候嚴
　　六侍御至忠州有燕使君姪宅及夏泊雲安至
　　十二月一日三首今朝臘月春意動雲安縣前
　　江可憐公巳不樂雲安欲遷䕫趙傁以爲永㤗
　　元年四月嚴武卒五月下忠渝大曆元年在雲
　　安與詩文皆差一年髙常侍永㤗元年正月卒
　　公有聞髙常侍亡系云忠州作知公以永㤗元
　　年下渝忠但草堂所紀却是嚴公薨後事不敢
　　妄定姑從舊次
大曆元年丙午公年五十五
　　題子規曰峽裏雲安縣江樓翼瓦齊移居夔州
　郭曰伏枕雲安縣遷居白帝城春知催柳别江
　與放船清客居曰西南失大將啇旅自星奔今
　又降元戎巳聞動行軒此詩方及失大將聞杜
　鴻漸出鎮與史年亦差暮春遷居瀼西有暮春
　題瀼西新賃草屋五首
大曆二年丁未公年五十六
　在夔州西閣立春日巫峽寒江那對眼杜陵逺
　客不勝悲兩詩曰冥冥甲子雨巳度立春時資
　　治通鑑大曆二年正月辛亥朔至十三甲子諺
　　云春雨甲子赤地千里移居赤甲有入宅赤甲
　　二詩曰卜居赤甲遷居新兩見巫山楚水春三
　　月自赤甲遷居瀼西有小居暮春題瀼西新賃
　　草居五首秋又移居東屯有瀼西荆扉且移居
　　東屯茅屋四首曰東屯復瀼西一種住青溪來
　　往皆茅屋淹留爲稻畦訖冬居䕫
大曆三年戊申公年五十七
　　太歲日曰楚岸行將老巫山坐復春時第五弟
　　漂泊江左近得消息逺懷頴觀等曰陽翟空知
　　處荆南近得書正月中旬定出三峽曰自汝到
　　荆府書來數喚吾頌椒凉風詠禁火卜懽娱公
　　因觀在荆楊遂發棹有將别巫峽贈南卿兄瀼
　　西果園四十畒曰正月喧鸎末兹辰放鷁初夏
　　有和江陵宋大少府雨後同諸公及舎弟宴書
　　齋秋又不安於荆南舟中出南浦奉寄鄭少尹
　　曰更欲投何處飄然去此都是秋移居公安(荆/南)
(属邑府南/九十里)復東下發劉郎浦(十道志/在荆州)曰掛㠶早
　　發劉郎浦疾風飄飄昏亭午曉發公安(系云數/月憇息)
(此/縣)泊岳陽城下(巴陵/郡)曰岸風翻夕浪舟雪洒寒
　　燈則冬至岳陽矣
大曆四年已酉公年五十八
　　陪裴使君登岳陽樓曰雪岸叢梅發春泥百草
　　生敢違漁父問從此更南征公將適潭詩譜云
　此年春自岳陽至潭遂如衡畏熱復廻夏將如
　　㐮陽秋將歸秦皆不果卒留潭自是率舟居詠
　　懷及上水遣懐及銅官渚守風皆自岳陽入潭
　　時作蓋自岳之潭之衡爲上水而自衡回潭爲
　　順水詩皆可考
五年庚戍公年五十九
　　春去潭至衡清明曰著處繁華憐是日長沙千
　　人萬人出則公在潭至夏湖南兵馬使臧玠殺
　　其團練使崔灌又是嵗湖南將王國良反及西
　　原蠻㓂州縣故公益南至衡山縣謁文宣新學
　　堂呈陸宰及入衡州備述臧玠等亂末云橘井
　　舊地宅仙山引舟航此行厭暑雨厥土聞清凉
　　諸舅剖符近開緘書札光橘井在郴州諸舅請
　　崔偉前有送二十三舅録事之楊郴州詩公將
　　往依焉公又至耒陽州東南遊岳祠大水遽至
　　渉旬不得食聶耒陽以公阻水致酒肉療飢荒
　　江詩得代懷興盡夲韻至縣呈聶令傳云令甞
　　饋牛䏑白酒大醉一夕卒王彦輔辨之爲詳以
　　詩考之公在耒陽畏瘴癘是夏賊當巳平乃㳂
　　湘而下故回棹之什曰衡岳江湖大蒸池疫癘
　　偏(羅含湘中記/蒸水注所)又順浪飜堪倚回㠶又省牽登
　　舟將適漢陽曰春宅棄汝去秋㠶催客歸又暮
　　秋將歸秦留别湖南幕府親友則秋巳還潭暮
　　秋北首其卒當在衡岳之間秋冬之交元微之
　　誌云子美之孫嗣業啓子美之柩㐮袝事於偃
　　師途次于荆拜余爲誌辭不能絶其略云扁舟
　　下荆楚竟以寓卒旅殯岳陽吕汲公年譜云大
　　曆五年辛亥是年夏還㐮漢卒於岳陽以詩考
　　之大略可見傳言卒於耒陽非也汲公云是夏
　　亦非也今九域志衡州有公墓又未知信然或
　　附㑹邪
