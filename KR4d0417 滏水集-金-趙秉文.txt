#+TITLE: 滏水集-金-趙秉文
#+DATE: 2018-05-12 10:19:43
#+SOURCE: github.com/kanripo/KR4d0417 master a34af72f                
金史本傳
趙秉文字周臣磁州㵚陽人也幼穎悟讀書若夙
習登大㝎二十五年進士第調安塞簿以課最遷
邯郸令再遷唐山丁父憂用薦者𧺫𣸪南京路轉
運司都勾判官眀昌六年入為應奉翰林文字同
知制誥上書論宰相胥持國當罷宗室守貞可大
用章宗召問言頗差異於是命知大興府事内族
膏等鞫之秉文𥘉不肯言詰其僕歴數交㳺者秉
文乃曰𥘉欲上言甞與脩撰王庭筠御史周昂省
令史潘豹鄭賛道髙坦等私議庭筠等皆下獄决
罰有差有司論秉文上書狂妄法當追觧上不欲
以言罪人遂特免焉當時為之語曰古有朱雲今
有秉文朱雲攀檻秉文攀人士大夫莫不恥之坐
是乆癈後起為同知岢嵐州軍事轉北京路轉運
司度支判官承安五年冬十月隂晦連日宰相張
萬公入對上顧謂萬公曰卿言天日晦㝠亦猶人
君用人邪正不分極有理若趙秉文曩以言事䧏
授聞其人有才藻工書翰又且敢言朕非棄不用
以北邊軍事方興姑試之耳㤗和二年召為户部
主事遷翰林脩撰十月出為寧邊州刺史三年改
平㝎州前政苛扵用刑每聞赦将至先掊賊死乃
拜赦而盗愈繁秉文為政一從寛簡旬月盗􁀒屏
跡歲饑出禄粟倡豪民以賑全活者甚衆大安𥘉
北兵南嚮召秉文與待制趙資道論偹邊筞秉文
言今我軍聚於宣徳城小列營其外渉暑雨器械
弛敗人且病俟秋敵至将不利矣可遣臨潢一軍
擣其虗則山西之圍可解兵法所謂出其不意攻
其必捄者也衛王不能用其秋宣徳果以敗聞尋
為兵部郎中兼翰林脩撰俄轉翰林直學士貞祐
𥘉建言時事可行者三一遷都二導河三封建朝
廷略施行之眀年上書願為國家守殘破一州以
宣布朝廷恤民之意且曰陛下勿謂書生不知兵
顔真卿張廵許逺輩以身許國亦書生也又曰使
臣死而有益扵國猶勝生縻廩禄為無用之人上
曰秉文志固可尚然方今翰苑尤難其人卿宿儒
當在左右不許四年拜翰林侍講學士言寳劵滯
塞盖朝廷𥘉議更張市肆已妄傳其不用因之抑
遏漸至癈絶臣愚以為宜立囬易務令近上軄官
通市道者掌之給以銀鈔粟米縑帛之類權其仾
昂而出納詔有司議行之興㝎元年轉侍讀學士
拜禮部尚書兼侍讀學士同脩國史知集賢院事
又眀年知貢舉坐取進士盧亞重用韵削兩階因
請致仕金自㤗和大安以来科舉之文其弊益甚
盖有司惟守格法所取之文卑陋陳腐苟合程度
而已稍渉竒峭即遭絀落于是文風大衰貞祐𥘉
秉文又為省試得李獻能賦雖格律稍踈而詞藻
頗麗擢為第一舉人遂大喧噪愬於臺省以為趙
公大壊文格且作詩謗之乆之方息俄而獻能復
中宏詞入翰林而秉文竟以是得罪五年𣸪為禮
部尚書入謝上曰卿春秋髙以文章故湏復用卿
秉文以身受厚恩無以自效願開忠言廣聖慮每
進見從容為上言人主當儉勤慎兵刑所以祈天
永命者上嘉納焉哀宗即位再乞致仕不許改翰
林學士同脩國史兼益政院說書官以上嗣徳在
𥘉當日親經史以自禆益進無逸直解貞觀政要
申鍳各一通正大九年正月汴京戒嚴上命秉文
爲赦文以布宣悔悟哀痛之意秉文指事陳義辭
情俱盡及兵退大臣欲稱賀且命爲表秉文曰春
秋新宮火三日哭今園陵如此酌之以禮當慰不
當賀遂已時年已老日以時事爲憂雖食息頃不
能忘每聞一事可便民一士可擢用大則拜章小
則爲當路者言殷勤鄭重不能自已三月草開興
改元詔閭巷間皆能傳誦洛陽人拜詔畢舉城痛
哭其感人如此是年五月壬辰䘚年七十四積官
至資善大夫上䕶軍天水郡侯正大間從楊雲翼
作龜鑑萬年錄上之又因進講與雲翼共集自古
治術號君臣政要爲一編以進焉秉文自幼至老
未甞一日癈書著易叢說十卷中庸說一卷楊子
彂㣲一卷太玄箋賛六卷文中子類說一卷南華
略釋一卷列子𥙷注一卷删集論語孟子解各一
十卷資暇録一十五卷所著文章號滏水集者若
干卷秉文之文長于辨析極所欲言而止不以䋲
墨自拘七言長詩筆勢縦放不拘一律律詩壮麗
小詩精絶多以近體為之至五言古詩則沉欝頓
挫字畫則草書尤道勁朝使至自河湟者多言夏
人問秉文及王􁏫筠𧺫居状其為四方所重如此
為人至誠樂易與人交不立涯㟁未甞以大名自
居仕五朝官六卿自飬如寒士楊雲翼甞與秉文
代掌文柄時人號楊趙然晚年頗以禅語自汚人
亦以為秉文之恨云
閑閑老人滏水文集目次
　卷一
　　大學
　　　原教
　　　性道教說
　　　中說
　　　誠說
　　　庸說
　　　和說
　　黄河九昭
　　彂源
　　洑流
　　化道
　　通塞
　　匡俗
　　避礙
　　種粹
　　　入海
　　　　　　　通天
　　　　　詠歸詞
　　卷二
　　　古賦
　　　　　大椿賦
　　　　　　栖霞賦
　　　　　　叢䑓賦
　　　　　　解朝醒賦
　　　　　　海青賦
　　　　　反小山賦
　　　　　琅山賦
　　　　　華山感古賦
　　　　　攓蓬賦
　　　　　逰懸泉賦
　　　　　無盡藏賦
　　　　　拙軒賦
　　　　　逰西園賦
　　　　　心静天地之鑑賦
　　卷三
　　　古詩
　　　　　雜擬
　　　　　秋日郊行
　　　　　𥘉望少室
　　　　　盧岩
　　　　　龍門
　　　　　過陸渾
　　　　　至日感事
　　　　逰玉泉山
　　　　陪趙文孺路宣叔分韵賦雪
　　　　岢嵐賦雪分韵得素字
　　　　望北山雲
　　　　井陘韓信廟
　　　　花下墓
　　　　漸䑓行
　　　　秋懐次髙參軍韵
　　　　三五七格
　　　　倣嚴武臨邊
　　　　逰箭山
　　　　倣太白登覧
　　　　閭山懸岩寺觀宇文公吳東山題名
　　　　海月
　　　　松糕
　　　　霜葉
　　　　逰𬗋霞山
　　　　題大令冠軍帖
　　　　人日逰西山寺觀謝章壁畫山水
　　　　倣李長吉擊毬行
　　　　歲暮言懐
　　　　冬至
　　　　重九登㑹禪寺冷翠軒
　　　　題東坡眉子石硯詩真跡
　　　　風琴䑓
　　　　聼雪軒
　　　　逰崆峒山
　　　　題楊祕監畫馬
　　　　靈岩寺
　　　　江岸艤舟圗
　　　　香山飛泉亭
　　　　東城赤壁圗
　　　　伯時畫九歌
　　　　倣張志和西塞二首
　　　　楊祕監秋江捕魚圗
　　　　支遁相馬圖
　　　　倣摩詰獨坐幽篁裏
　　　　逄李按察十首
　　　　春水行
　　　　涿郡先主廟
　　　　扈從行
　　　　從帥府謁大清宫
　　　　逰醉翁亭
　　　　陽氷篆
　　　　送墨李道士元老
　　　送天英下第
　　　與龎才卿雨中同逰大寜山
　卷四
　　古詩
　　　和淵眀擬古九首
　　　中秋
　　　重午逰冠山寺
　　　七夕與諸生逰鵲山
　　　鶵鷹
　　　　　逰晉祠
　　　　遂𥘉園八詠
　　　　　遂𥘉園
　　　　　歸愚庄
　　　　　閑閑堂
　　　　　翠貢亭
　　　　　佇香亭
　　　　　琴筑軒
　　　　　南麓畫華清宫圖
　　　　䟦武元直漁樵閑話圗
　　　　就劉雲卿第與同院諸公喜雨分韵得彂
　　　　　　字
　　　　九曰登繁臺寺
　　　　伯勝九日詩蕭然有陶風趣次韵
　　　　送雷希賢之涇州録事(孝君美治中公廨南樓坐中作)
　　　　倣玉川子沙麓雲隖硯屏吕唐卿藏
　　　　倣樂天新宅
　　　　倣郎士元寳刀塞上兒
　　　　從軍行送田琢器之
　　　　題楊祕監雪谷曉装圗
　　　　題魯直書黄庭經
　　　　試院中愁坐叔獻學博忽送紅梅小桃數
　　　　　　枝坐念春物駘蕩西園開鑰不得一
　　　　　　觀作詩破悶兼簡張文學仲山
　　　　慧林賦海棠
　　　　冷山行
　　　　和淵眀歸田園居送潘清容六首
　　　題巨然泉岩老柏圗
　　　夢登華山
　　　　尚書右丞侯公雲溪圗
　　　　過廣武山
　　　河中八詠
　　　　舜井
　　　　夷齊墓
　　　　􁈠鵲樓
　　　　逍遥樓
　　　汾陽王像
　　　吳生畫
　　　楊恵之維摩像
　　　先公碑
　　　汾陰祠后土
　　　㑹靈觀即事二首
　　　題東坡石鐘乳山記墨跡(書為水漬幾半)
　　　武元直畫喬君章蓬峰小隐圗
　　　中元夜祭太乙罷對月
　　　　東山老人河山形勝圗
　　　　春雪
　　　　同粹中師賦梅
　　卷五
　　　古詩
　　　　題趙琳畫東坡石上以杖横膝肩頭二首
　　　　擬陶和許至忠二首
　　　　題牧牛扇頭
　　　　東籬採菊圗
　　　　　贈眼醫
　　　　　釣􁯳
　　　　　聼雨軒
　　　　題東坡謫居三適
　　　　　旦起嚥日
　　　　　午窓曝背
　　　　　夜卧炕暖
　　　　　倣聖俞月出㫁岸口二首
　　　　　長白山行
　　　　　　渡水僧二首
　　　　　　時雨
　　　　　　皇武
　　　　　　鄭子産廟
　　　　　　過湖城
　　　　　　過閿郷
　　　　　　含元殿
　　　　　　過乾陵
　　　　　　發棗社
　　　　過寜州
　　　　逰華山
　　　　倣淵眀自廣
　　　　和渊眀飲酒二十首
　　　擬和韋蘇州
　　　　和西澗
　　　　和烟際鐘
　　　　和西塞山
　　　　和山畊叟
　　　　和上方僧
　　　　擬詠夜
　　　　擬詠聲
　　　　和寄全椒道士
　　　　和逰溪
　　　　和秋齋獨宿
　　　　和聼嘉陵江水聲代深師荅
　　　　和演師西齋
　　　　和逰開元精舍
　　　和荅山中道士
　　　和西樓
　　　和琅琊萬夀寺
　　　擬漠漠㠶来重㝠㝠鳥去遲
　　　擬何時風雨夜復此對床眠
　　　擬緑隂生晝寂孤花表春餘
　　　擬兵衛森畫㦸燕寝凝清香
　　　送麻徴君知㡬
　　　飲馬長城窟行
　　　猛乕行
　　　倣老杜無家
　　　倣劉長卿出塞二首
　　　楊妃墓
　　　李夫人
　　　延安滋戒師余𥘉主安塞堡簿時相識也
　　　　今戊子歲春𬒳命作醮平凉偶得相㑹
　　　　以四十三年之舊故集句以贈之
　卷六
　　　　律詩
　　　　　塞上四首
　　　　　寒夜
　　　　　三山渡口
　　　　　西陵
　　　　　柏人光武廟
　　　　　正覺院
　　　　　開元寺
　　　　　𣪚筞
　　　　陸渾
　　　　梁園中秋
　　　　梅和尚莭使挽詞二首
　　　　温妃挽詞二首
　　　　和西溪思歸
　　　　獄中
　　　　徙倚
　　　　塞食遥奠西山寺二首
　　　　赴寧化宿王道
　　　　　觀音院
　　　　　蘆芽山
　　　　　荷葉平
　　　　　管州道中
　　　　　代郡張氏瑞柏堂
　　　　　謁北嶽
　　　　　過黄崖二首
　　　　　桃花島囬寄王伯宜
　　　　　咸平道中
　　　　　慶雲道中
　　　　　中秋金河感懐
　　　　　登巢雲樓
　　　　　和陽子元二首
　　　　　松下獨酌
　　　　　松山道中
　　　　　疊翠岩三首
　　　　　陪李舜咨登憫忠寺閣
　　　　　宿崔家庄
　　　　　過滹水
　　　　　通許道中
　　　　　廬州城下
　　　　　章宗挽詞
　　　　　暮春
　　　　　汝甆酒尊
　　　　　湧雲樓雨
　　　　　窮愁二首
　　　　　和潘師韵
　　　　和政老九日韵
　　　　贈茅先生
　　　　大雪二首
　　　　雪霽
　　　　十月菊得深字
　　　　白鴈
　　　　雪
　　　　野菊
　　　　岳觀

　　　　秋雨
　　　　手搯樺皮弹琴圗
　　　　早出新安
　　　　眀恵皇后挽歌詞四十首
　　　　河上
　　　　雪中登真㝎閣
　　　　連雪潮退
　　　郎山襍詠
　　　　天城
　　　　　　　馬耳峰
　　　　　　　仙人峯
　　　　　　　摩雲峯
　　　　　　　獨冠峯
　　　　　　　五芝峯
　　　　　　　欝秀峰
　　　　　　　泓雲泉
　　　　　　　上龍門
　　　　　　　下龍門
　　　　奉命奏告山陵四首
　　　逰崆峒四絶
　　　　青龍峒
　　　　　仙人橋
　　　　　翠屛山
　　　　參雲亭
　　卷七
　　　律詩
　　　　　春山詩意圗
　　　　　春曰即事
　　　　　酷暑二首
　　　　　棕扇
　　　　　三臺懐古
　　　　　寄王學士
　　　　　登友雲亭
　　　　　除夜二首
　　　　　娱暉軒
　　　　　馬頭山清居院
　　　　松聲
　　　　抹里湛酒
　　　　連雲島望海
　　　　􁂞申元日
　　　　送張仲山
　　　　和林卿錦波亭韵
　　　白霫雜興十首
　　　　白霫
　　　　南園
　　　　　　翠微軒
　　　　　　鎮國寺
　　　　　　七金山寺
　　　　　　野香亭
　　　　　　靈感寺
　　　　　　蘭若院
　　　　　　金河寺
　　　　　　趙園
　　　　　　扈蹕萬寧宫
　　　　琵琶領
　　　　拂雲坪
　　　　金蓮
　　　　五月牡丹應制
　　　　和王正之寄逺二首
　　　　甲子元日大安早朝
　　　　紅梨花應制
　　　　轅門不寐
　　　　寄懐
　　　　賦雪和張子野廵字韵
　　　　楊祕監畫髙士過關圗
　　　　重陽後雪寄馬柔克
　　　　過代
　　　　静陽道中
　　　　題郝運使荣歸堂
　　　　逰郄家樂二首
　　　　題近侍局使聚扇
　　　　張清獻公慶八十夀
　　　　上方
　　　　題右丞畫荷蓧圗
　　　　逰上清宫二首
　　　　送月上人赴少林
　　　　登㝎安閣
　　　　許州㐮城縣進嘉禾合頴應制
　　　　陳州進黄鸚鵡應制
　　　　寄陳正叔
　　　　贈磨鏡李先生
　　　　記夢
　　　　登天夀閣
　　　　和劉雲卿
　　　　和種竹
　　　　寄元𥙿之
　　　　送宋飛卿二首
　　　　至日次劉雲卿韵
　　　　百五日獨逰西園
　　　　題王摩詰畫眀皇劍閣圖
　　　　和欽止河中即事
　　　　弔袁用之
　　　　古瓶蠟梅
　　　　雪意
　　　　栗
　　　　憶橙
　　　　射乕
　　　　冬至
　　　　菊二首
　　　　九月十一日夜對月
　　　　荅趙慶之莭使
　　　　題劉莱州像
　　　　九日㑹極目亭
　　　　再和
　　　　過楊太尉墳
　　　　過邠州二首
　　　　過慶陽
　　　　暮春得寒字
　　　　秋雨
　　　　百塔
　　　　過石氏園(樂天故居)
　　　　上巳逰西園分韵得蘭字與楊禮部擕同
　　　　　院諸公賦二首
　　　　挽劉雲卿
　　　　楊尚書宫直雪作擬應制作詩某時在暇
　　　　　聞而和之二首
　　　　二月見梅花
　　　春寒花較遲
　　　　殘梅
　　　古花
　　　慶學士叔獻七十夀二首
　　　　訪天寜周老
　卷八
　　律詩
　　　春逰四首
　　　　題扇頭
　　　　　平湖戲鴨圗
　　　　　暮歸
　　　　　正覺院
　　　　　登嵩頂
　　　　　少林
　　　　　石樓
　　　　　嵩山道中二首
　　　　　題南城樓
　　　　　香岩寺壁
　　　　　題扇頭
　　　　　三學院對月
　　　　　清居寺五杉亭觀子野留題
　　　　　囬春谷
　　　　　祕魔岩
　　　　　登萬聖閣
　　　　　馬尾
　　　　　趙橋
　　　　　鷄鳴山
　　　　　盧溝
　　　　　漁陽道中
　　　　　逹北京
　　　　　龍山恠松
　　　　　東京見梅
　　　　　遼東
　　　　　北都雪望
　　　　　北都小雪
　　　　　襲香亭二首
　　　　　錦波亭
　　　　　雨晴二首
　　　　　靈感寺二首
　　　　　鷄鳴下橋
　　　　　和舜元雜詩二首
　　　　　聖安小集
　　　　　和子約立春
　　　　　二青圗
　　　　　古北口
　　　　　　撫州二首
　　　　　　北苑寓直
　　　　　　寓望
　　　　　　戴花
　　　　　　玉堂二首
　　　　　　西溪
　　　　　　夏直
　　　　　　過邯郸
　　　　　　臨洺
　　　　真際柏
　　　　滹沱
　　　　題閻立本職貢圗臨本二首
　　　　墨梅
　　　　香山
　　　　夏日
　　　　太寧吟詩䑓(雨中)
　　　　涞陽道中
　　　　昌平狄梁公廟

　　　　　靈峰院
　　　　　燕
　　　　　湧雲樓雨二首
　　　　　樓上二首
　　　　　登晉陽閣
　　　　　中山㑹故人
　　　　　下直
　　　　　潭上二首
　　　　　宿王佐
　　　　燕子圗三首
　　　　送人之河中
　　　　題李平夫畫黄山蹇驢詩圗二首
　　　　中秋日郊外遇雨
　　　　登㝎安閣
　　　　滎陽古槐
　　　　乕牢
　　　　新安道中
　　卷九
　　　絶句
　　　　逰華山四絶
　　　　河上公廟
　　　　　稠枽谷遇雨
　　　　濟源四絶
　　　　　山行四絶
　　　　　雨晴
　　　　　一雨
　　　　　和楊尚書之美韵四首
　　　　題劉徳温畫湖山豐夏横幅四首
　　　　題東坡畫古柏恠石圗三首
　　　　雪望
　　　　蝉
　　　　三蘇帖二首
　　　　即事
　　　　宿朱家寺
　　　　金水河
　　　　晚登太史臺二首
　　　　管􁑷安濯足圗
　　　　龎才卿畫長江圗
　　　　净安寺𬗋蠟梅
　　　　題移刺右丞畫䨇鹿二首
　　　　坡陽歸隐圗
　　　　九日繁臺寺
　　　　道傍古槐
　　　　昭君出塞圗
　　　　子卿歸漢圗
　　　　　龎才卿畫春山歸隐圗
　　　　　同樂園二首
　　　　　逰上清宫四首
　　　　　中牟陽氷篆
　　　　　過楊太尉墳
　　　　　過長安二首
　　　　　草堂
　　　　　過咸陽二首
　　　　　題東坡與佛印帖
　　　　　呼羣鳴鹿圗二首
　　　　　五嶽觀
　　　　　夜
　　　　　曉
　　　　　暮
　　　　　荔支圗
　　　　　臨韓幹馬
　　　　　載梅
　　　　　鴻溝
　　　　逰崆峒四絶
　　　　題東岩道人讀書堂
　　　　哀李平父
　　　　洮石硯
　　　　䟦黄華墨竹二首
　　　　閏八月十八日㑹同舘諸公同賦絶句五
　　　　　首
　　　　馬上見桃花
　　　　列子廟二首
　　　　翠㣲寺二首
　　　　宿索水
　　　　　平泉店逄夏使
　　　　暮春用寒字韵二首
　　　　𥘉聞鴈
　　　　宿遂𥘉園
　　　　別春
　　卷十
　　　雜體
　　　　擬元稹長慶新體戒諭
　　　　諭陕西東西兩路行省詔
　　　　詳問書
　　　　荅夏國告和書
　　　　囬宋國賀正旦國書
　　　　囬宋國賀萬年莭
　　　　囬夏國賀萬年莭國書
　　　　統軍謝免罪表
　　　　進呈章宗皇帝實録表
　　　　上尊號表
　　　　平章謝撫諭表
　　　　車駕幸慶寧宫皇妃𧺫居表
　　　　又
　　　　百官𧺫居表
　　　　閏月表
　　　　樞宻左丞授平章政事表
　　　　平章授左副元帥謝表
　　　　謝宣慰賜夫人葬賻贈龍腦水銀錦叚表
　　　　平章左副元帥謝宣諭賜馬鉸具兎鶻匹
　　　　　叚藥物表
　　　　謝宣諭生擒賊将田俊邁表
　　　　謝宣諭破夀蔡州賊賜玉靶劍玉荷蓮盞
　　　　　一隻金一百兩内府叚子一十疋表
　　　　丞相謝過表
　　　　禘禮慶成表
　　　　平章乞致仕表
　　　　賀立皇太子表
　　　左參政乞致仕表
　　　宰相為蝗生乞罪表
　　　封朋髙麗王韺冊文
　　　前御史大夫張暐贈父莘卿誥
　　　參知政事李蹊授左丞誥
　　　許道真致仕制
　　　道陵真妃制
　卷十一
　　碑文
　　　　梁公墓銘
　　　　郭公碣銘
　　　　崔公墓銘
　　　　姬平叔墓表
　　　　遺安先生言行碣
　　　　東平令王君鷄澤尉楊君死莭碑銘
　　　　張文正公碑
　　　　任子山壙銘
　　　　翰林學士党公碑
　卷十二
　　碑文
　　　史少中碑
　　　張左丞碑
　　　故葉令劉君遺愛碑
　　　廣平郡王完顔公碑
　　　祁忠毅公傳
　卷十三
　　記
　　　　　適安堂記
　　　　　寓樂亭記
　　　　　磁州石橋記
　　　　　學道齋記
　　　　　種徳堂記
　　　　　湧雲樓記
　　　　　遂𥘉園記
　　　　　㕠溪記
　　　　　寳墨堂記
　　　　　希夷先生祠堂記
　　　　葉縣學記
　　　　　商水縣學記
　　　　𥙿州學記
　　卷十四
　　　論
　　　　捴論
　　　　　西漢論
　　　　　東漢論
　　　　　魏晉正名論
　　　　　蜀漢正名論
　　　　　唐論
　　　　　知人論
　　　　　遷都論
　　　　　侯守論
　　　　　直論
　　卷十五
　　　　引
　　　竹溪先生文集引
　　　法言㣲㫖引
　　　道學法源引
　　　箋太玄賛引
　　　中説類觧引
　　　貞觀政要申鍳引
　　　尚書無逸直觧引
　　　送麻徴君引
　卷十六
　　頌
　　　䄘禮慶成頌
　　　駕幸宣聖廟釋奠頌
　　　顯宗御書蔵祕閣銘
　　　聖徳頌
　卷十七
　　箴
　　　　御史箴
　　　　驪山銘
　　　　少華崩石銘
　　　　時習齋銘
　　　　　曰省齋銘
　　　　　習齋銘
　　　　　思齋銘
　　　　　誠齋銘
　　　　　富義堂銘
　　　　　娛室銘
　　　賛
　　　　東坡真賛
　　　　　闕里升堂圗賛
　　　　　張清獻公賛
　　卷十八
　　　祭文
　　　　宣宗謚議
　　　　　宣宗哀冊
　　　　　眀惠皇后謚議
　　　　　眀恵皇后謚冊
　　　　祭姬平叔文
　　　　哀先鋒副統辭
　　　　追薦李中丞子賢青詞
　　　　祭薛威儀文
　　　　祭劉雲卿文
　　卷十九
　　　書啟
　　　　相府請王教授書
　　　　荅李天英書
　　　　答麻知幾書
　　　　遺太醫張子和書
　　卷二十
　　　題䟦
　　　　題東坡四逹齋銘
　　　　䟦米元章多景樓詩
　　　　題涪翁草書文選詩後
　　　　題東坡書孔北海賛
　　　　題異壷圗
　　　　書雷司直奏牘後
　　　　書曹忠敏公碑後
　　　　題東坡與王定國帖
　　　　題楊少師侍御帖
　　　　題楊少師書隂符經後
　　　　題三仙帖
　　　　題竹溪篆
　　　　題竹溪黄山書
　　　　題東坡乞常州奏草
　　　　書東坡寄无盡公書後
　　　　題田不伐書後
　　　　題巫山圗後
　　　　題𬗋陽宫銘後
　　　　䟦山谷草聖
　　　　題王致叔書嵇叔夜飬生論後
　　　　題南麓書後
　　　　題黄山書後
　　　　䟦劉伯深西岩歌
　　　題米元章修静語録引後
閑閑老人滏水文集目次
㵚水文集引
學以儒為正不純乎儒非學也文以理為主不根
於理非文也自魏晉而下為學者不究孔孟之㫖
而溺異端不本於仁義之說而尚夸詞君子病諸
今禮部趙公實為斯文主盟近日擇其所為文章
釐為二十卷過以見示余披而讀之粹然皆仁義
之言也盖其學一歸諸孔孟而異端不雜焉故能
至到如此所謂儒之正理之主盡在是矣天下學
者景附風靡知所適從雖有狂瀾横流障而東之
其有功吾道也大矣余生多幸得從公逰然聾瞽
無與乎視聽故不足知公後生可畏當有如李之
尊韓蘇之景歐者余雖老矣猶幸及見之元光二
年歲次癸未冬十有一月庚戌日前翰林學士中
奉大夫知制誥皋落楊雲翼引
閑閑老人滏水文集卷第一
　大學
　　原教
夫道何為者也摠玅體而為言者也教者何所以
示道也傳道之謂教教有方内有方外道不可以
内外言之也言内外者人情之私也聖人有以眀
夫道之體窮理盡性語夫形而上者也聖人有以
眀夫道之用開物成務語夫形而下者也是故語
夫道也無彼無此無小無大偹萬物通百氏聖人
不私道道私聖人乎哉語夫教也有正有偏有大
有小開百聖通萬世聖人不外乎大中大中外聖
人乎哉吾聖人之所獨也仁者人此者也義者宜
此者也禮者體此者也智者知此者也信者誠此
者也天下之通道五此之謂也五常之目何謂也
是非孔子之言也孟子言四端而不及信雖兼言
五者之寔主仁義而言之扵時未有五常之目也
漢儒以天下之通道莫大扵五者天下從而是之
楊子五事繫乎道徳仁義禮闢老氏而言也韓子
以仁義為㝎名道徳為虚位闢佛老而言也言各
有當而巳矣然自韓子言仁義而不及道徳王氏
所以有道徳性命之説也然學韓而不至不失為
儒者學王而不至其蔽必至扵佛老流而為申韓
何則道徳性命之說固聖人罕言之也求其說而
不得失之緩而不切則督責之術行矣此老荘之
後所以有申韓也與過扵仁佛老之教也過扵義
申韓之術也仁義合而為孔子孟子法先王荀卿
法後王荀孟合而為孔子
　性道教說
性之說難言也何以眀之上焉者雜佛老而言下
焉者兼情與才而言之也佛則滅情以歸性老氏
則歸根以𣸪命非吾所謂性之中也荀卿曰人性
悪揚子曰人性善惡混言其情也韓子曰性有上
中下言其才也非性之本也記曰人生而静天之
􁄪也又曰中者天下之大本也此指性之本體也
方其喜怒哀樂未彂之際無一毫人欲之私純是
天理而巳故曰天命之謂􁄪孟子又于中形出性
善之說曰惻隐也羞悪也辭譲也是非也孟子學
扵子思者也其亦異扵曾子子思之所傳乎曰否
不然也此四端含蔵而未彂者也彂則見矣譬之
草木萌芽其茁然而出者必直間有不直物碍之
耳惟大人為䏻不失其赤子之心此率性而行之
者也故謂之道人欲之勝乆矣一旦求𣸪其天理
之真不亦難乎固當務學以致其知先眀乎義利
之辨使一事一物了然吾胸中習察既乆天理曰
眀人偽日消庻㡬可以造聖賢之域故聖人修道
以教天下使之遏人欲存天理此脩道之謂教也
孟子之後不得其傳獨周程二夫子紹千古之絶
學彂前聖之祕奥教人扵喜怒未彂之前求之以
戒慎恐懼扵不見不聞為入道之要此前賢之所
未到其最優乎其徒遂以韓歐諸儒為不知道此
好大人之言也後儒之扶教得聖賢之一體者多
矣使董子楊子文中子之徒逰扵聖人之門則㳺
夏矣使諸儒不見傳註之學豈能遽先毛鄭哉聞
道有淺深乗時有先後耳或曰韓歐之學失之淺
蘇氏之學失之襍如其不純何曰歐蘇長扵經濟
之變如其常自當歸周程或曰中庸之學孔子傳
之曾子曾子傳之子思而後成書不以眀告群弟
子何也曰詩書執禮皆雅言也雅之猶言素所言
耳至扵天道性命聖人之所難言且易之一經夫
子晚而喜之盖慎言之也孟子不言易荀卿曰始
乎為士終乎讀禮扵時未甞言易後世猶曰孟子
不言易所以深言之也聖人扵尋常日用之中所
語無非性與天道故曰吾無隐乎爾但門弟子有
不知者迨子貢曰夫子之言性與天道不可得而
聞也子貢聞一貫之後盖知之矣然亦未甞以窮
髙極逺為得也自王氏之學興士大夫非道徳性
命不談而不知篤厚力行之實其蔽至於以世教
為俗學而道學之敝亦有以中為正位仁為種性
流為佛老而不自知其敝反有甚扵傳註之學又
不可不知也且中庸之道何道也天道也大中至
正之道也典禮徳刑非人為之私也且子以為外
是别有所謂性與天道乎吾恐貪髙慕逺空談無
得也雖聖學如天亦必自近始然則何自而入哉
曰慎獨
　　中說
蘇黄門云喜怒哀樂之未彂謂之中即六祖所
　謂不思善惡之謂也彂而皆中莭謂之和即六
　度萬行是也藍田呂氏曰寂然不動中也赤子
　之心中也伊川又云性與天道中也若如所論
　和固可位天地育萬物矣只如不思善不思悪
　寂然不動赤子之心謂之中果可以位天地育
萬物乎又言性與天道中也何不言喜怒哀樂
　未彂謂之性與道耶或者謂物物皆中且不可
　溟涬其說請指眼前一物眀之何者謂中只如
　權衡亦中之類如何得襍佛老之說而言之而
　眀聖人所謂中也或云無過無不及之謂中此
　四者巳彂而中莭者也言中庸之道則可言大
　本則未可若然則寂然不動赤子之心皆中正
　也非耶
試論之曰不偏之謂中不倚之謂中中者天下之
正理夫不偏不倚正理似渉扵喜怒哀樂巳彂而
中莭者也然未彂之前亦豈外是哉學者固不可
求之扵氣形質未分之前老胞胎未具之際(佛)只
于尋常日用中試體夫喜怒哀樂未發之際果是
何物耶此心未形不可謂有必有事焉不可謂無
果喜與果怒與喜怒且不可得尚何過與不及之
有耶亭亭當當至公至正無一毫之私意不偏倚
扵一物當是時不謂之中将何以形容此理哉及
其發之扵人倫事物之間喜無過喜喜所當喜怒
無過怒怒所當怒只是循其性固有之中也其間
不中莭者人欲襍之也然則中者和之未發和者
中之巳發中者和之體和者中之用非有二物也
純是天理而已矣故曰天命之謂性中之謂也率
性之謂道和之謂也所以不謂之性與道者盖中
者因無過與不及而立名所言中以形道與性也
言各有當云耳何以知其為天理今夫天地之化
日月之運隂陽寒暑之變四時不相貸五行不相
譲無適而非中也大夏極暑至扵鑠金而夏至一
隂巳生隆冬祁寒至扵凍海而冬至一陽已萌庸
非中乎后以裁成天地之道輔相天地之宜經綸
君臣父子兄弟夫媍朋友之大經不亦和乎由是
而天地可位萬物可育此聖人致中和之道也曰
然則中固天道和固人道與曰天人交有之乾道
變化各正性命中也保合太和乃利貞和也民受
天地之中以生中也能者飬之以福和也然則寂
然不動赤子之心非中與曰皆是也方喜怒哀樂
未發之時不偏不倚非寂然不動而何純一無偽
非赤子之心而何直所從言之異耳但蘇黄門言
不思善不思惡與夫李習之㓕情以歸􁄪近乎寒
灰槁木襍佛而言也佛老之說皆非歟曰非此之
謂也天下殊途而同歸一致而百慮殊途同歸世
皆知之一致百慮未之思也夫道一而已而教有
別焉有虗無之道有大中之道不斷不常不有不
無釋氏之所謂中也中論有五百門彼是莫得其
偶謂之道樞樞始得乎環中以應無窮老荘之所
謂中也非吾聖人所謂大中之道也其所謂大中
之道者何也天道也即禹湯文武周孔之道也書
曰執厥中易傳曰易有太極極中也非向所謂佛
老之中也且雖聖人喜怒哀樂亦有所不免中莭
而巳非滅情之謂也位天地育萬物非外化育離
人倫之謂也然則聖人所謂中者将以有為也以
言乎體則謂之不動以言純一則謂之赤子以言
禀受則謂之性以言共由則謂之道以言其脩則
謂之教以言不易則謂之庸以言無妄則謂之誠
中則和也和則中也以言其究則一而巳矣
　　誠說
夫道何為者也非太髙難行之道也今夫清虛寂
滅之道絶世離俗非切扵日用或行焉或否焉自
若也至扵君臣父子夫婦兄弟朋友之大經可一
日離乎故曰可離非道也其所以行之者一曰誠
也誠自不欺入固當戒慎恐懼扵不見不聞之際
所以飬夫誠也而誠由學始博學審問慎思眀辨
力行五者所以學夫誠也故曰不眀乎善不誠乎
身矣聖人又懼夫貪髙慕逺空談無得也指而示
之近曰不欺自妻子始身不行道不行扵妻子使
自身行家自家刑國由近以及逺由淺以至深無
駭扵髙無眩扵竒無精粗小大之殊一扵不欺而
已所以致夫誠也不欺盡誠乎曰未也無妄之謂
誠不欺其次矣今夫雷始發聲也蟄者奮萌者達
譬猶啐啄相感無有先後及乎十月而雷物不與
之矣故曰天下雷行物與无妄使伏羲垂唐虞之
衣裳文王制周公之禮樂亦妄矣無妄盡誠乎曰
亦未也無息之謂誠天一日一夜運周三百六十
五度自古及今未甞少息也天未甞一歲悮萬物
聖人未甞一息非天道若顔子三月不違仁其與
文王純亦不巳則有間㫁矣天其有間乎無息盡
誠乎曰亦未也賛化育之謂誠聖人盡其心以知
性盡性以盡人物之性徳至乎天則鳶飛戾天徳
至乎地則魚躍扵淵上際下蟠無一物不得其所
此成巳成物合内外之道也可以盡誠乎曰聖矣
未盡也抑見而敬言而信動而變行而誠猶有言
動之迹在至扵不動而變不行而誠不怒而威神
也不言而信天也上天之載無聲無臭此文王之
徳孔子之所以為大也
　　庸說
易稱天尊地卑書稱天秩天叙春秋書天王詩稱
天生蒸民有物有則眀此道出扵天皆中庸所謂
庸也孟子言經正則庶民興此孟子所傳扵子思
子者也經即庸也百世常行之道也親親長長尊
賢貴貴而巳而有親親之等尊賢之差又在夫時
中而巳此權所以應時變也吕氏論之詳矣(見中)
(庸觧)譬猶五榖必可以療饑藥石必可以治病今
夫玉山之禾八瓊之丹則羙矣果可以療饑乎果
可以治病乎則太髙難行之論其不可以經世也
亦眀矣其不及者猶食糠􁱋而不美五榖之味也
故夫接輿之狂沮溺之狷仲子之亷師商之過不
及髙柴之過哀宰我之短䘮管仲之奢晏嬰之儉
與夫非禮之禮非義之義隘與不㳟皆非庸也然
則夷齊非耶聖人有時乎清清而至扵隘非庸也
有時乎和和而至扵不恭非庸也果何者爲庸乎
要不出乎中而巳
　　和說
聖人未甞無喜天命有徳五服五章是也未甞無
怒天討有罪五刑五用是也未甞無哀哀而不傷
是也未甞無樂樂而不淫是也孰知夫至喜無喜
天地變化草木蕃聖人之至喜也至怒無怒鼓之
以雷霆聖人之至怒也至哀無哀寒暑不時則疾
風雨不莭則飢聖人之至哀也至樂無樂鳶飛魚
躍聖人之至樂也又孰知夫樂天知命哀之大者
也窮理盡性樂之極者也然則舉八元非喜也誅
四㓙非怒也號泣扵天非哀也被袗衣皷琴非樂
也當理而巳當理則常也何以謂之和盖和者因
喜怒哀樂中莭而名之也譬如陽并扵隂則喜隂
毗扵陽則怒則亦二氣之失和也聖人之心無私
如天地喜怒哀樂通四時和氣冲融扵上下之間
則天地安得不位萬物安得不育四時安得不至
此皆和之至也
　　黄河九昭
　大安元年余出守寧邊下臨大河登髙望逺超
　然有懐夫崑崙之道聖源也積石迤之洑聖流
　也龍門企之賢化道也仙掌踦之智通塞也屹
　以砥柱匡失俗也障以大坯避諸礙也匯以大
　陸鍾道粹也播以九河入聖海也授以馬圖道
　通天也竊以爲有合吾聖人之道因作九昭思
　聖道之昭也非敢擬諸作者姑以紓情云爾
　發源　洑流　化道　通塞　匡俗
　避礙　種粹入海　通天
　　發源
古帝賦予以正命兮湛清白之純源水溷泥而變
濁兮火欝烟而滋昏盍虗已以求𣸪兮究大中之
所存曰道有象兮無其形其下無尾兮其上無根
塞汝兊兮閑汝門天而不人兮見其本原惟徳人
之天逰兮揵六鑿而不渾迄反流而全一兮契妙
本扵崑崙
　　洑流
鷙鳥将擊兮形必匿霧豹飬班兮毛以澤龍蛇𧺫
陸兮伸其屈草木黄落兮根自𣸪水不積兮邅吾
舟風不厚兮塌吾翼氣何溽兮将雨眀何䘮兮出
日蒔吾蘭兮九畹櫝吾玉兮什襲夀顔夭兮天地
飽夷清兮氷雪飫道徳之源流兮導此心之積石
雖不周扵今之人兮吾将付萬世兮潮汐
　　化道
霜　兮水歸淵潜兮天飛朝鱗兮水次夕轡兮雲
逵風為翼兮雷為推駕天呉兮從馮夷晞吾髮兮
弱水濯予翼兮咸池東風飄兮神靈雨水増波兮
龍門暮謂鵾運兮何遲謂螭騰兮何怒速莫速兮
蛻　餘樂莫樂兮縦壑𥘉塗人兮服儒曽行兮閔
趋㓗芳馨兮為佩御中直兮為車澡身兮徳淵諫
轡兮雲衢登聖門而化道兮吾将從沂泗之所居
　　通塞
日有光有雲翳之决之則眀川有源有石礙之抉
之則通噫聖道之蕪塞兮孰開眀而別聡嬴蹩兮
劉蹶晉朦兮魏聾求蛟螭兮木末求蚌􁏑兮雲中
有先覺兮吾誰適從麾韓荘之倚門兮排釋老之
巋宫囬狂瀾扵既倒兮障百川而朝東侯况侯悆
曰軻曰雄同閫異竇失之相攻嗚呼聖如天王兮
彼諸子者亦各諸矦與附庸無䦧墻而外禦兮是
亦為大正與至公
　　匡俗
悲世俗之側僻兮偭規矩而詭馳摘荒途以㝠行
兮失大中之所宜謂荆棘兮可履謂酖毒兮可飴
曰先聖閫奥我将諚之世俗詭隘我将証之頺波
委靡囬而正之吸清露以為餐兮緝雲霞以為衣
御六氣以為駕兮搴蘭杜以為帷道莫正扵仁義
兮教莫先扵孝慈矯末世之頺風兮還中古之治
時屹中流之砥柱兮渟萬派而東之
　　避礙
世變萬殊兮不一其時道有時中兮圎方異施或
遡而通兮或直而坻尺有所不足兮寸有所宜犛
牛捕鼠兮不如狌狸太阿𥙷履兮不如兩錢之錐
由生以孝斃兮萇弘以忠而誅夷尾生信而溺兮
仲子亷而饑言不必信兮行不必果權輕重以適
道兮固無可而不可有孺子歌曰桃花浪兮春月
暮竹前泳兮三山渡雷闐闐兮風㝠㝠舟楫摧兮
蛟龍怒劃大坯之當前兮汩滔滔而東騖又歌曰
深則厲兮淺則掲兮冬日羔裘夏葛製兮遇坎則
止乗流逝兮先師有言嘆棠棣兮
　　種粹
春蘭兮𬗋莖秋菊兮金英折江梅兮贈所思睇荷
花兮思目成襟風兮佩月飫氷兮飽雪驂鸞兮跨
鶴将以朝兮𬗋闕吸沆瀣兮餐朝霞茹芝英兮服
瓊芽練玉顔兮不老㓗龜腸兮無邪鍾天地之粹
羙兮萃日月之光華㳺道徳之苑囿兮馳仁義之
園林及年歲之未暮兮庶無愧扵周任
　　入海
登蓬莱兮歸鰲背些眀珠爲宫闕𬗋貝些叢珍叠
恠璆琳琲些松喬偓佺戯浮彩些日月出沒歸墟
㑹些鵬鵾運化天地大些井蛙自囚河伯隘些九
州滌源入聖海些
　　通天
猗聖道之通天兮與河漢以同流浮靈槎以問津
兮夕予次夫牽牛前羲和使弭莭兮後望舒以為
御左列缺之揚鞭右豐隆以持斧飛亷為先駈兮
屏翳告予以未具幹北斗以㪺精招揺以為糈歴
鈎陳而入𬗋宫兮聞琅琅之天語曰夫人之正心
兮若北辰之居所寂然不動即此心太極兮以逰
乎萬物之祖盍求復扵性𥘉兮執大中以為矩䆒
性命之所極兮泝濬源扵天渚亂曰河行九區通
天淵兮九疇八卦源扵天兮一身動静一坤乾兮
湛然無為守太玄兮
　　詠歸詞
歸去来兮風乎舞雩詠而歸既勿忘而勿助抑何
喜而何悲時未来而莫預事既往而焉追化新新
而不停習念念而覺非譬巳饑而方食孰既寒而
忘衣無一毫之私意信天理之精㣲我思古人瞠
乎若奔仰騖前軌㳺心聖門習矣而察操之斯存
坐見扵輿飲見扵罇利何為兮桀蹠善何為兮孔
顔匪義路兮焉由匪仁宅兮孰安嚴三省以日儆
防六欲而常關戒屋漏以慎獨尚衣絅而中觀存
夜氣之牿亡收放心而知還漸雲開而霧廓俄鳶
飛而鯢桓歸去来兮請從沂上之逰娱曾點之舍
瑟終不慕兮由求既盡心而不貳亦樂天而何憂
天地均仁扵萬物播一氣乎郊疇陸有下澤水有
方舟野陽浮兮藪澤光風泛兮林丘草漸漸而茁
長水源源而交流觀物態之熈熈廓予懐之休休
巳矣乎力天力兮時天時我𥘉無将亦無留捨聖
道兮将安之存心以飬性守死以為期慮道學之
荒蕪遂日耘而日耔廓七篇之孟訓詠二南之周
詩㑹天人而一貫窮理盡性吾何疑
閑閑老人滏水文集卷第一
閑閑老人滏水文集卷第二
　古賦
　　大椿賦
　　　為黄太守夀公劉相甥
扵此有物焉既澤而堅既蔓而延托根扵無何之
郷垂隂扵不土之田柅日月而共友劵宇宙而争
年歴春秋其幾何羗不知其歲之八千　筞筮之
繇曰是以江夏為鼻祖小山之外孫者耶以孝悌
為根本忠信為枝葉者耶有瞱其華冨文藻者耶
有駢其寔茂徳業者耶松茂栢恱不足以比其夀
者耶愚惑不知請以椿言
　　栖霞賦
　　　送道人還山
粤有人焉襲芳華跡城郭兮志煙霞賦言歸兮杳
何許蹇遲廻兮徒延佇貝闕兮珠宫撫膝上兮絲
桐髙情兮天外歸鴻靈宫兮玉紀玄都兮寳蔵祝
君王兮萬夀侍玉宸兮天上辱莫辱兮多憂樂莫
樂兮無求望白雲兮歸休三年胡為兮此淹留朝
逰兮山南暮逰兮山北徙倚兮亭上聊逍遥以終
日日飛兮清暉臨深兮翠微西山扶兮曉醸秋水
樂兮朝饑山近兮多雨雲昬昏兮承宇烟銷兮霧
散見恒茂兮逺樹樹㫁兮天開雁翩翩兮南度忽
人歸兮鳥盡但空山兮日暮日暮兮浮雲滋目極
千里兮傷心悲山中人兮歸来白首不歸兮何時
亂曰山中人兮煙霞宅翠羽簾兮白玉額有友麋
鹿兮侶猿鶴飲清泉兮坐白石山中人兮烟霞衣
青天成幄兮白露成帷風爲襟兮月爲佩娱清暉
兮澹忘歸山中人兮烟霞語黒霓落手兮醉毫舞
蓬莱山兮在何䖏乗清風兮欲歸去
　　叢臺賦
歲辛亥之孟冬兮余觧印而南歸覧全趙之形勝
兮弔荒臺之故基太行車走以南来兮漳水改道
而東馳伊川谷之變易兮矧人事之推移獨巋然
其凌空兮意神物之所䕶持問父老以陳迹兮猶
有雙塔野花之詩也噫七龍擾擾虎戦以龍争兮
譬事勢扵連鷄或争桑而延敵兮有以酒薄而召
圍朝膏血扵秦韓之草野兮夕暴骨扵齊魏之沙
陲翫生靈扵刀几兮决一旦之䧺雌得地不足以
贖民之命兮忍勞民而築斯方主父變服而事威
武兮固一世之䧺才收中山林胡為未厭兮又窺
秦室之狼豺歸来　酒延眺八極兮俯不見蕭墻
孕烖噫翟犬之夢兆兮䜟百年之厲階何苕華之
新寵兮宴安酖毒之可懐厭離宫別舘之湫隘兮
起髙臺之崔嵬咲章華制度之狭陋兮又况采掾
與茅階輦路縈以雲竦閣道行空而飲霓奏金
石扵雲端兮怳鈞天之夢未廻下仰望而不聞兮
㣲風過而聲哀金輿玉輦君王来其間兮左趙女
而右吳娃朝琴夜筑為王歌舞兮樂未極而哀随
探雀鷇扵離宫兮豈憶㷱蟠與豹胎痛父子斃扵
一朝兮人亦念骨肉之瘡痍也古往今来日東月
西驚歲律之跳丸悼興亡之奕碁嘆趙國之城郭
兮變都成邑而變骨成灰慨平原之池舘兮髙者
􁄻丘下者荒陂狐兎穴扵丘陵兮草木深扵宫闈
地荒茀而獸聚兮天莾蒼而鳥馳沈顧寂聼心傷
思摧但聞蕭條之聲非竹非絲迫而聼之乃在乎
羽蟲之摩軌與衆竅之噏吹也嗚呼臺向時之臺
也山川花鳥亦向時之山川花鳥也山川花鳥不
能知此䑓之興廢而臺亦安能知人之悲歡而人
自悲之然則靚粧炫服臺非以為榮也而荒榛㫁
址䑓又奚以辱為然而文王之靈臺燕昭之黄金
當時稱賢者之樂後世為羙談之資而是䑓也蒙
亡國之恥興山木之歌亦䑓之不幸而堪嗤且夫
今日之悲昔日之樂也騷人懐之而賦詠行客過
之而嘘唏嗟舊物之都盡獨天留兮此臺閱千秋
兮萬古作亀鑑乎方来意者使一日之樂易萬世
之譏也而臺亦負扵後世哉可吊而不咍也亂曰
洪波之䑓傷周舍扵巳死兮後世之君不能𧺫亷
頗扵未衰干将之劍忍能誅忠魂扵李牧兮不能
㫁䜛舌扵郭開繫梁棟兮既折嘻大厦兮将頺非
一䑓足悲國無人兮吁可悲(􁅋亥眀昌/二年也)
　　觧朝醒賦
　　　少時所作
心怦怦兮危　身恍恍兮風船頭岑岑其作悪神
昬昬其欲眠安得尤物之蕭爽析朝酲為可憐若
夫虀金苞之嫩馨膾玉縷之芳鮮蛤酒熟而口哆
蟹糟醉而臍團皆足以扶䔿前之頽玉醒座上之
逃禅自蕭閑五　之外及涪翁與坡仙或耳目所
不際盖亦略得而言焉又若酪水氷融山黎凍
剖西瓜之蜃卵烹北蔡之蛟涎亦足觧五更之渇
梦快一嚼扵氷泉至若辣􁒨之和邪蒿之醤牛魚
之醘鹿尾之漿海東頭鵝正西尾羊雋以太保羮
以秦王殿以紅脂飯以黄粱然後煎以松風蟹眼
之湯燃以清泉黄串之香巳而龍岩雪谿襞烏絲
而􁄻翰墨竹溪黄山揮玉麈而談氷霜却弓彎而
謝珠串屏水逺與山長咲五斗扵竹林追獨醒扵
沅湘輾然汗出釋然病巳亦可謂彼此一時跨鶴
扵維揚者耶
　　海青賦
　　　奉和扈從春水作
霜空蕭條塞草先白海樹無枝海雲寡色黯兮遼
逈風悲日匿何鷙鳥之不羣兮超翰海而一息爾其
俊氣撗鶩英姿傑立頂摩穹蒼翼迅東極鐵鈎利
觜霜排勁翮角膝挿腦細筋入骨顧盻䧺毅飛騰
滅沒旦寄巢扵扶桑夕刷羽扵碣石于是乃命虞
人遡風勢繒􁀯設萬里足縶一枝心折遂投軀以
委命耻摧翼以䘮莭奚奴頭千髥官指百時饑飽
以嗾呼謹寒温之調適臂不暇弛鈴不停掣猶恐
懐林丘梦砂磧恨身縶而子留歎䧺孤而雌隻也
逮其骨肉融性情習違龍沙入閶闔蒙禁臠之專
寵叨錦韝之前席思報功扵所飬甘賈勇扵一决
既而新陽屆候太蔟司月陽𦦨浮氷澌坼水溶溶
而泛渌鵝翩翩而下唼探使星馳属車雷彂千輿
隐鱗萬騎飄瞥上将幸乎光春之中所以觀民風
而宣欝結龍旂標而殿門敞虎旅圍而皷聲叠忽
水擊而驚飛乍雲翔而成列玉爪翻臂錦絛下紲
𥘉貼水而徐囬倐干雲而上擊雨血紛紜風毛磔
裂象廣寒之舞紛霓裳之囬雪似呉宫之戦驚玉
顔之喋血壮如破敵勢甚擒賊至如關羽義勇張
綱奮烈取鯨鯢扵堅陣叱豺狼之當轍固亦釋豐
狐之九尾略狡兎之三穴盖猶賞驥足之神駿且
以勸忠扵英傑也既而夀盃舉臣工說天威暢皇
恩洽背長楊趋京闕
　　反小山賦
　　無塵道人李天英家海壖得小山寳而字之
　　名曰玄峰寝作扵花隂月竇之間適甚為賦
　　閑閑老人咲曰是猶有所待也若知天壌間
　　皆吾几格間一物又何待輦石扵山凾花扵
　　鼎之為適哉乃為賦反之
嗟石来前孰形子鐫匪山而拳玉立竦然匪溜而
消玉痕隐然天臺卧雲海濵籍烟幾代子寳幾姓
子傳子入吾室吾以子賢瓊花暁醉璧月夕眠我
家我林吾以子便我學我仕吾以子遷子豈吾友
吾不子捐石不能對請以臆宣自我之石幾世㡬
年山非吾名石豈子姸聽其兩忘其樂天也夫鏡
中之象即水中之象瓶中之泉即澗下之泉吾豈
謂宀顧陸之筆不若山林皆吾之畫圗悦秦巴之
音不若禽鳥皆吾之筦絃子以心為物役智為象
縁不知無塵塵桎梏扵一峰之玄也空花悮大夫
之梦庭柏証祖師之禪無一物之非我　其問諸
屏山之散仙
　　琅山賦
　　　在楊州境俗謂之郎君山峰巒秀㧞頗似
　　　少
尾箕之精琳琅之英鍾竒孕秀琅山播形帝敇六
丁移来玉京六鰲背負三山蓬瀛崪兮直上劍㧞
峥嶸表兮獨立霜秋氣横骨非肉　勢敵天勍呀
然而門繚然而城其門伊何竅鑿巨靈隔山見山
蓊碧紛青素月夕唘白雲晝扄其下雷峡隐隐􁤗
􁤗石崖嵌空龍門天成孰　孰鑿不騫不騰飛泉
中来華擘河傾或遡而流或廻而泓下赴兩洪砯
轟雷霆百歩之外不聞人聲蕰蕰隆隆洞潭窈㝠
石席可據窪尊可銘浮雲悠悠千古此情其城伊
何繚以重峌叠嶂環抱中心砥平峨峩而仙岹岹
而亭有駢斯指有植斯屏摩雲障日韜河映星千
態萬状不可殚名李白杜陵巨然道寜九原骨醉
千日詎醒痩武畫隐老任墨卿一朝擲筆萬里騎
鯨崆峒九華天台四眀逈絶人境虗標仙經神州
粤區燕南福庭可杖可屨或仕或耕信宿陟䧏朝
昬送迎春山水流秋空月眀岩泉夜落松風晚清
㳺心太玄何慮何營
　華山懐古賦
有浮而清有濁而寜五岳奠形二華削成是其秉
金天之秀氣奄西土而作鎮包潼関以為門奄奠
乎東井鶉首之分岳之尊惟天之柱岳之作為世
霖雨岳之崇三峰如公阿衡周公承天之功厥掌
伊何兩分其山聖道通塞孟孫楊韓厥蓮伊何療
瘵蠲疴上醫醫國雷扁秦和其肅如霜其髙如秋
戚施伊優為天之羞若夫昔之所謂具臣者都山
岳之權竊雷雨之施壌開千里之尊秩視三公之
貴危不持而顛不扶則将焉用彼相矣且夫安昌
胡廣之保禄林甫盧𣏌之竊位其餘刀鋸之餘盖
亦未足與議譬猶有干雲遏日之險而不能巳山
東之亂有擘山導河之力而不能障漁陽之騎也
向者嬴顛劉蹶天崩地坼九廟灰燼萬里喋血陳
吳一呼殽凾瓦裂莾卓盗國内訌外掣楊李擅權
幽陵竊發僖昭播遷朱李猖獗而是山也萃冦盗
之淵藪為豺狼之窟宅墜生靈扵塗炭寄性命于
鋒鏑與獸為群以巢為室以木為衣以橡為食身
為心仇形為影絶悪聞人聲愁見曰月何辜扵天
使至此極或曰子知其一未知其二向者子房運
籌霍光謨謀或啟其心或甚其謀祿産擅權扵吕
其劉我命平勃反正而旒二䜿嘯㓙既唐而周我
命五龍夹日而輈潼関之敗翳尚父是頼奉天之
逼惟西平之力奮然大臣力争而活國屹然如天
柱之承西極奈何以人事之一跌而為山林之責
有秦川胡老啟齒而咲曰日有中昃月有虧盈凡
一治一亂乃一昬一眀福生有基禍生有萌山有
朽壌故崩木有䖝故　生謂山盖髙浮雲翳之不
見其形謂心至靈有物蔽之不見其情夫悪直為
求䜛之媒喜譽為招倿之旌驕奢為重歛之階好
大為興戎之徴是以古之眀王棄是而不營扵以
忠直是旌抑䜛佞之萌土木不餙杜非議之徴平
刑息冤釋吁嗟之聲含垢忍恥絶忿怒之兵夫然
故心定神休嗜慾不生禍亂不作而天下和平矣
故亡漢者漢也非莾卓也亂唐者唐也非安史也
使漢以秦為鍳自無兩京之亂使唐以漢為鍳又
安有蜀道之竄如何以一餉之樂而忘累世之患
也斯言懐古非止一時往者不可及来者猶可期
　　攓蓬賦
釋世累而逺逰兮聊逍遥以徜徉行乎莾渺之野
兮厯榛蕪之蒼蒼攓髑髏以睨視兮嗟逰魂之何
方貴賤榮辱杳莫訊兮奚氏族之能詳豈結纓齒
劍以身殉難兮将嬰疾之適當寕正身守道􁄪宫
庭兮抑貪生狥欲以自戕以天地為衾枕兮豈必
厚蝼蟻而薄豺狼上無君長下無臣僕兮豈必賤
奴􁒐而尊侯王将蟲臂鼠肝無不可兮抑一氣頓
盡死灰之不揚萬物皆出入機兮其孰為之主張
聞風仙之髙論兮曰死生之未常噫造化之無窮
兮何大塊之茫茫千變萬化未始有極兮如宿債
之湏償老裁松而柤忍兮李探環而姓羊指後期
于源澤兮悮前生扵邪房曾易世而不知兮矧億
刼之能量厯萬世而一遇大聖兮然後知大夢之
何傷黄帝孔子不可問兮将質之扵玉皇溘哀風
予上征兮覲金闕而朝寥陽紅雲蓊其嬰音兮聞
天語之琅琅曰道非有物兮物物以彰其上無始
兮其大無旁無汩而真兮道将汝昌吾以為道兮
寄浩刼扵延康聞至言而遂徂兮蹇予将造乎中
黄仍羽人扵丹丘兮留不死之異郷聆古先王之
髙風兮屹法海之津梁促千刼扵一念兮統萬有
扵毫茫渉流沙而經西極兮尋白毫之相光曰五
藴非汝宅兮四大非汝床母棄溟勃兮認一浮嚢
觀恒河之不變兮知見性之不亡逮皮膚之脫落
兮露法身之堂堂根塵盡而性空兮冺知見而無
體常悮形骸之非我兮中有不化其存者長惟至
人之逹觀兮超宇宙而髙􁑼以隂陽為晝夜兮以
死生為康荘知身外之有身兮亦芒中之不芒混
墻壁與瓦礫兮遍法界而不蔵扵是體妙心玄辭
䘮慮　充以法喜之食薫以知見之香散以象外
之說暢以聲前之章逍遥乎無為之業㳺戲乎寂
滅之塲普天壌以遐觀吾又安知大小之與彭殤
也亂曰是身虛空以為量兮堅固不壊如金剛兮
孰為夭夀孰否臧兮翠竹真如非青黄兮枯木龍
吟非宫啇兮眼如鼻口道乃将兮
　　逰懸泉賦
庚午之歲九月旣望趙子與客逰扵承天之廢関
置酒乎妬女祠之側千山暮蒼素月如拭形與影
嬉谷響互荅一談一咲超然自淂既而嘆曰泉不
飛則無聲石不聳則無骨山以秋而殺痩境以夜
而増寂四者偹矣而無勝具以文之境雖竒而不
即扵是刳蛇腹之枝以為琴窽鳯膺之管以為笛
誦王摩詰韋蘇州之詩所以侑此觴而永今夕少
焉動乎動息乎息鳴乎鳴嘿乎嘿入吾耳者瀏以
清厯乎目者森以屹金鼓半空聲在峡中道娘子
之関潘羙所以下河東者耶旗幟盡㧞春染木末
突井陘之口韓信所以破趙璧者耶迨而察之風
落山而泉鳴石也二客曰未也向者泉出祠下大
如車輪下赴絶澗懸流千尺殷晴空之雷霆飛炎
天之氷雪六年于兹而閟其澤子能酹而出之亦
一叚之竒突趙子曰泉有時而通亦有時而塞豈
我見聞有通有塞而此見聞復有何物鳩林道人
曰物我同源動静致一反聞聞䖏聞所不及無聞
之聞聞性不絶離見見䖏見亦不立無見之見見
亦不滅今子以耳聼聲未能眼䖏聞聲以眼觀色
未能耳䖏觀色故一泉之見為之惑也歸語同僚
曰此殆維摩詰也覺而賦之但山髙水深風清月
白
　　無盡蔵賦
出國門而南騖兮並瀘水以西馳枕房山之東麓
兮面萬頃之蒼陂得孤亭之爽塏兮納萬象而君
之月娟姢而照席兮風飄飄而吹衣悵今夕之何
夕兮得二友之追随扵是主詫客曰自有天地有
此江山如我與君與人往還向者與子仰㸔山俯
聽泉眀月侍右清風侍前侯何啻扵萬户買不費
扵一錢但恐造物者之恠多取不憂他人之我先
若乃秋方半夜既寂流光潑水素彩沉璧玉虬騰
舞金波的皪披蘭泛芷紛紅獵碧送漁舟扵天末
飄鄰笛扵日夕洗耳盪目清魂凉魄忽然不知風
乗我而我乗風客爲主而主爲客也且子以爲其
樂何如也雖然世有汚隆物有成毁向也蕪今也
芷向也亭今也圯何變化之無常而人事之不足恃
也客曰自俗觀之有代有謝自道觀之無成無毁
君亦知夫物無常時無止乎自有觀成則有成自
未有觀成則成亦壊矣自今望昔則有昔以来望
今則今亦昔矣由是觀之方成方壊方生方死雖
然此猶有心扵去来現在也若其無心則無此矣
且夫水不與風期風来而水波山不與月期月照
而山白庸知夫性空真風性空真月是尚有極耶
然則聲塵有盡所以聲聲者無盡也色塵有盡所
以色色者無盡也主人喜曰今而後知乾坤一亭
萬物一蔵吾廬尚無恙也
　　拙軒賦
宣撫移刺公築室扵私第榜之曰拙軒以告閑閑
居士曰余有拙病似愚而强矯矯亢亢踽踽凉凉
人皆喜圎已獨喜方将適東溟顧登太行将之暘
谷反走寒郷鬼咲揶揄人怒中傷神醫不能療蓍
察不能詳且子以為何如可愈而康也居士曰拙
者自拙吾不知其短巧者自巧吾不知其長或善
宦而九卿或白首而潜郎以俗觀之有窳有良以
道觀之孰否孰臧　榮枯扵瞬息等一夢扵黄粱
神龜曵尾大勝刳腸漢隂抱瓮焉知氵湯蜂以蜜
而割蚌以珠而戕錮桓山之石豈若鶉衣之負朝
陽憶上蔡之犬何如半裘之釣滄浪天道茫茫何
有何亡老龜不爛禍延枯桑魯酒味薄邯郸𬒳殃
吉㓙無朕知不能量鄙夫自私虱䖏裩襠逹人大
觀物我兩忘縦心浩然與道翺翔言未旣公咲曰
余病良巳謝夫子之愈膏盲也
　逰西園賦
九日令辰衆賔皆醉趙子獨逰西園盖故苑同樂
之地扵時天髙氣清風物凄厲草緑慘以㫁蔓果
紅蔫而脫蒂若乃藻扃黼閣􁑴摧檻圯曲池荒而
飛螢灌木老而雊雉嗟物是而人非何昔榮而今
悴既而登髙臺俯清泚天落鏡中水涵空際物無
倒影之心水無涵空之意心與境忘境融神㑹先
生一笑而作渺歸鴻扵天外
　　心静天地之鑑賦
塵静萬慮心涵太空廓聖賢之鑑别際天地以融
通湛一意之虗凝不膠扵外極両間而照燭盡在
其中夫静為躁之君心者形之主無營則萬境俱
逹有蔽則纎毫莫覩鑑眀則塵垢不生心則喻如
心静則天地流通鑑斯有取若乃宇有㤗定神無
坐馳是非不得以塵累利害不能以物移眀則逺
矣鑑無近斯艮以止之鍵五基而不亂復其見也
洞萬象以無遺由是照燭無疆眇綿作　造化無
以遁其跡洪纎無以迯其景良由體道之冲宅心
以静何思何慮守一性之宫廷不将不迎納萬殊
之光景今夫五色亂目不見㤗華之形五音亂耳
不聞雷霆之聲我是以神宇定兮虗而不屈心源
㵸兮静之徐清天地不能外其照日月不足况其
眀不然曷以揚子著書云潜則神眀可測荘周抗
論謂虗則純白自生豈非心本一源事周萬變定
而能慮則慮乃有得静而後應則應不能眩今也
守一真扵不動之宅閉六欲扵不関之鍵自然不
慮而知不窺而見夫智與故始符顔氏之齋知徳
與言終契孟軻之好辨既而觧物之懸淵之又淵
心虗則萬象皆靈欲冺則百感無朕可與逰扵太
始可以陶乎徳元可以盪吾神扵八荒之表可以
約吾身扵一掬之前滌玄覧扵心地開虗眀扵性
天故得其粗則可以窮事物形名之理得其精亦
有以識道徳性命之傳矣夫然物来自能順受事
至不為束纒彂為用智之權救測扵未形作研㡬
之妙見吉扵所先別有不定不亂而心恒如不皦
不昧而用自在以虗為有對也致虗極則無其對
以静為有待也守静則絶其待功之化機之純及
其至也寂然不足以名之超入圎通之至海
閑閑老人滏水文集卷第三
　古詩
　　雜擬
朱眀變氣候大火向西流六龍整征轡倐忽夏巳
秋閶闔来悲風霜稜𬒳九州豈不念時節歲律聿
其周精衛填溟海木石安所投獨携羡門子髙歩
登崑丘千秋長不老永謝區中囚
　　其二
朔風厲嚴氣玄雲結層隂霜雪𬒳原野行李寒駸
駸躑躅獸强顧驚鳥辭故林路滑跼峻坂縁雲上
嶔崟挽藤㫁人迹反畏跫然音藜藿不充腸况乃
飢鼯侵開門望晴霽白日肻照臨不憂凍餒逼所
懐四海心聊興漆室嘆不待雍門琴
　其三
白日淪西汜滄海無回波四時更代謝奈此遲暮
何我欲制頺光惜無魯陽戈慿髙望八荒　眖迷
山河驚風振江海山林無静柯獸狂赱四顧曠野
迷絓羅西登廣武山北顧望山河蓬蒿蔽極目人
少虎狼多喟然發長嘆撫劍徒悲歌
　　其四
猗猗南山竹並生凡卉叢歲晏多霜雪見别蕭艾
中我欲食鴛雏千歲不一逢留之和律吕截作嶰
谷筒一變為清商曰暮来悲風清泉溉石根上有
白雲封虗心抱静莭知音為誰容不如歸去来一
竿釣清澧
　　其五
猗猗竹與桐並生江之潯朝日照孫枝夕風振瑶
林鳳凰天外来飛下玉山岑栖枝食其實氣類無
幽深䕫倫不世出斤斧倘見尋一截嶰谷管一製
薫風琴偶蒙識者賞無窮出凊音
　其六
九齡起韶州姜子家海濵又如帝室寳海底珊瑚
金人生有南北此道無古今迢迢龍江上鴻雁萬
里心晚菊有正性託根寒水津不随黄葉秋况争
𬗋蘭春依依抱晚莭冷艶排霜晨日暮碧雲滋折
花思逺人鳴雁不我待霜露日夜新願言垂採摘
歲晏委荆榛
　　其七
空齋日無事起坐横鳴琴眀月入我牖照見萬古
心古風不復還中有太古音置琴挂壁上吾道無
古今
　　其八
戚戚去故里辛苦從軍行黄沙翳白骨麟閣誰功
名西北秋風至日暮愁雲生火燒白草崗水㫁黄
河聲天寒馬屯縮仰天為悲鳴男兒貴死難義重
鴻毛輕南登彫隂坂北望驃騎營駐馬千丈坡射
鵰萬里程
　　其九
西北有髙城来往交河道古来征戦地白骨埋秋
草人夀非金石生男不待老不敢上譙楼唯恐愁
絶倒
　　其十
秦時築上郡漢家事西鄙邊兵鏖雨雪血漲黄河
水千秋百歲後魂魄来逰此一誦古戦塲悲風来
萬里
　　其十一
豪斟巨炙排九楹玉盤醁􁚐一再行秦王擊缶趙
王瑟属車天逺邯郸城侍臣衝冠髪直指秦庭虎
賁劍鋒倚咸陽山色如死灰邯郸覇氣清於水引
車還避将軍路蕞爾那容持兩虎君不見世間男
兒徤如乕一旦焉知不如鼠
　　秋曰郊行
痩馬兀西風莭物遽如許雀噪晚禾塲蝶飛秋菜
圃桑枯竅呼風槐老皮溜雨聞聲不見人隔林撾
社皷
　𥘉望少室
好山如佳士洗盡名利塵對之歛袵敬可愛不可
親一水刻我骨一石融我神何况三十六峰峰與
天鄰仰看青磝磝俯瞩白磷磷因之携畫本試寫
蒼然真三日宿其下䑛筆不敢皴歸来閉閣卧枕
上山横陳題詩追所見何必如古人
　　盧岩
龍潭石壁　鳥道盤青蒼飛泉從中来聲落讀書
堂左右洒石壁石上含宫商尚疑盧徴君醉騎白
鸞翔至今眀月夜飛下青山長去之五百載丘壑
道悆光舉瓢飲此水清風益難忘
　　龍門
洛陽三日雨不見龍門面流水入野田歸雲抱幽
巘因尋商山眠遂就石楼飯山川宛如昔白傅不
可見
　　過陸渾
言從陸渾去不遇𬗋芝還鳥飛不盡䖏夕陽千萬
山雲𧺫動兼静水流忙更閑坐待石上月滅沒烟
嵐間
　　至日感事
人言至日一線長我覺至曰一線短縫新綻舊不
如昔身上衣猶慈母線昨日曰短猶一可長今曰衣
弊不可綻年年至曰夀北堂親不在堂衣在眼
　　逰玉泉山
夙昔逰名山出郊氣巳豪薄雲不觧事似妬秋山
髙西風為不平約略出林稍林盡湖更寛一鏡涵
秋毫披雲冠山頂屹如戴山鰲連旬一休沐未覺
陟降勞髙談到晋魏徤筆凌風騷玉泉如玉人用
舍随所遭何以侑嘉徳酌我玉色醪
　　陪趙文孺路宣叔分韻賦雪
堂堂翰林公清癯如令威雪花對尊酒浩氣先春
歸一還天地素平盡山川巇松竹瀉清聲窓户眀
幽輝呼童設茶具廵簷收落霏清寒入詩腸思遶
昏鴉飛力除塩絮俗改事文章機後生那辨此顰
眉正宜揮請㸔西溪老傳着東坡衣
　岢嵐賦雪分韵得素字
閉門三曰雪荒城甚無趣土屋多半頺鷄犬迷牖
户雲端髙青熒天色易垂暮寒迷日車轍清絶坤
維柱石藏凍虺蟄松摧老蛟怒餓鳶嚇癡雏饑鷹
跡寒兎野人市樵蘇不辨入市路蹇驢跼峻坂愁
見水河渡陽衰理必𣸪天地豈終沍佇看黄雲晴
飛屑落髙樹
　　望北山雲
浮雲起太行六合湏臾間清風相汲引吹我渡榆
關歳旱不成雨悠然歸故山向来無心出亦復無
心還
　　井陘韓信廟
朝渉滹沱流駈馬望太行暮投井陘宿僕痡馬玄
黄地瘠靳春色山髙易夕陽暮天飛鳥盡佇立向
蒼茫
　　花下墓
山前樹今人㸔花昔人墓昔人栽花待逰宴花開
墓上人何䖏今年花盡復眀年今人𣸪為後人憐
酒澆墓上吃不得留與飢鴉作寒食
　　漸臺行
齊國有四殆漸䑓空五層臺成膏血盡鬼力猶不
勝浮雲一蔽臨淄君君王左右多青蝇婺婦不恤
緯𣏌國憂天崩任從咲掩侍人口仰天大拊列女
膺一言反掌易春風變淄渑呉楚各千里飛鳥不
敢凌呉以西子亡齊以無塩興醜興而羙亡未易
定愛憎請君寳此圗觀國如延陵
　　秋懐次髙參軍韵
秌風蕭條秋氣傷歲云暮矣思故郷客行未歸正
落木雁飛不下空斜陽白草岡頭風似箭黄沙戍
下月如霜聞君近有從軍作愁思與之誰短長
　　三五七格
秋風清秋月眀白露夜深重白雲秋晚䡖梦囬酒
渇呼童起枕上轆轤三五聲
　　倣嚴武臨邉
少年騎馬耳生風老去羞無汗馬功落日秋風心
尚壮令人囬首望雲中
　　逰箭山
天風吹雪下平田紛紛逐馬銀杯翻馬亦喜風揺
玉鐶興来不覺過青山青山可望不可攀長河鏡
裏開烟鬟浮雲不見山頂相想是落日孤雲間箭
山峰頭望碣石東南海水不可極六龍賓日半海
紅長鯨駕浪掀天白萬峰囬合䖏九折十三盤一
溪𥘉入山百轉萬壑度盡松聲寒老苔萬古帯石
色枯松倒植蒼苔裂石門劃㫁一峰開猶向雲端
眺青壁不見長安許道寧披麻誰繪倚天青又無
天上謫仙金鑾客削瓜詠此晴嵐碧眼前安得此
突兀想像造化𥘉開闢詩人以来幾人到只說終
南與嵩少他年騎鶴歸蓬莱仰天却咲箭山小
　　倣太白登覧
扁舟過海島風便一日耳咫尺不可期波濤四十
里朅来鷄山下具浴桃花湯洗盡塵土骨心期雲
水郷夜夢挂席南斗傍金山寺影水中央海雲噓
蜃化楼閣撞鐘擊皷聞海陽施食狎鷗沾法味啣
花馴鹿散天香夕陽萬頃鶻沒䖏水涵天影青茫
茫臨風朗咏太白句鳥飛不盡吴天長海山道人
種白玉碧眼方瞳照岩谷遺我天書三十六模糊
塵眼不可讀醉乗天上𬗋玉麟一問東海青童君
天風吹衣毛骨冷銀河倒浸扶桑雲麻姑兩鬂垂
秋霜人間滄海變耕桑歸来咲撫靈松下春風幾
度桃花塢
　　閭山懸巖寺觀宇文公吴東山題名
幽州之鎮醫巫閭襟帯遼碣吞玄莵誰開青壁一
萬丈坐我滄海之方壺有泉聲而飛有松寔而膄
雲烟出沒隨朝脯三百六十古精廬雲端削出金
芙蕖望海寺前列幢盖鎮山亭下羅笙竽廣寜太
守来肩輿今日之逰差樂乎問而不荅心語口髙
士例與山相娱壁間題詩六君子髣髴記是髙蔡
吴山僧睨壁咲問吾他山還有此客無黄華老人
醉騎驢向来亦貌懸嵓圖
　　海月
東方雲海何所無千竒萬恠雄牙鬚風腥雨鹵懶
下筯盡與海月為僕奴滄波萬古照眀月化為團
團此尤物混然别有一太虗七竅不施斤斧力不
辭支觧充君湏照君胸中五車書清光半食入肝
脾雄文徑欲誅蟾蜍一輪上下波心白幾誤謫仙
淪醉魄為君掛席拾滄海海岳楼頭斫氷雪
　　松糕
嗟嗟千歲姿不比眀堂蒿膚裁三韓扇液製中山
醪皮毛剥落盡流傳到松糕髯龍脱赤鱗三日浴
波濤玉兎持玉杵搗此玄霜膏文章百雜碎肪澤
滋煎熬殷勤小方餅裁以鞍山刀味甘剖萍寔色
殷煎櫻桃遼陽冨冬𦵔盤饌窮溪毛巧謀一飽地
虀粉不我逃腹中十八公咲汝真老饕未忘口腹
累尚似賢蒸羔真休苦硬老家風太孤髙聊将酥
蜜供調戲引兒曹多生根塵習雋永勝珎庖一舌
有多智無乃綿蕞勞人間無正味嗜好隨所遭安
能知許事為君續離騷
　　霜葉
天工設色繪雲屏山光擘破烟嵐青夕陽閃閃見
鴉起晚風蕭蕭吹客醒林間老僧倚痩藤一枝秋
水冷金瓶日暮千嵓秋影裡紛紛吹落讀殘經
　　逰𬗋霞山
共聨塵外鑣薄逰西山寺夕照返河山秋容滿天
地霜風失故綠顔色少姿媚黄花似吾衰紅葉如
人醉病来不舉酒意得同此味纍然似空罇酒盡
同棄置
　　題大令冠軍帖
君不見長安城中永寜里玉軸牙籖散城市流傳
人間知幾姓墨蠧老蛟蟠不死恠君何䖏得此本
上有大令冠軍字嗚呼真贋久不辨咄咄逼人皆
李衛至今淳化二王帖多是唐人所臨硬黄𥿄想
當盤礴下筆時睥睨九原呼欲起以燈取影見面
􁂦心知不言識形似長沙無人吴郡亡後来作者
不到此何必更問當年誰吾言久巳經平子(黄山)
(云懐素所臨)
　　人日逰西山寺觀謝章壁畫山水
蕭寺荒堂三五間謝章滿壁畫江山天涯霜雪少
春意一日携酒開心顔饑禽穿窓啄官粟歲乆刓
墻樵指秃山僧送客不關門寒雲夜夜飛来宿
　　倣李長吉擊毬行
錦韉珠絡四百蹄繡胸嵌花雙狻猊分曹入塲皷
聲作月趂流星馬前落側身下臂疾鳥囬霹靂一
聲龍門開玉鞭笑擊金鐙響緑鞲齊出黄金枚臨
堦下馬坐廣庭玉盤行酒跪輸朋蒼頭上馬抱黄
帕一點飛塵夕陽下
　　歲暮言懐
歲晏多北風塞向卧南壁龜紋羃𥿄帳規以安我
室宇宙豈不寛盤薄入容膝窓眀讀易朝月冷談
道夕風筝偶成韵一咲付終日嚴城傳夜柝曽是
非戍役驚飈動河漢原野曠蕭瑟積隂蕩寒氣歴
厯星斗白龍鍾感歲换留滯眇天北懐昔獨悲辛
乾坤同寥閴
　　冬至
小時逄冬至夜半叩鄰里及今老無事却呼童稚
𧺫坐深朋友敬甚矣吾衰矣笄女將及人吾衰固
其理行年四十二始有此兒子未知賢與愚懐抱
差可喜嚴冬霽霜雪風日稍清羙一醉忘其家頺
然枕棐几
　　重九登㑹禪寺冷翠軒
北風吹倒磨雲峰凛然雙角蟠白龍邊城雪花大
如席黄花紅葉誰爲容㑹禅西軒作重九登髙望
逺開心胸烟嵐卷盡暮山碧冷雲萬里迷玄穹山
北花豬大如馬割鮮飲食如長虹酒酣起舞望兩
寺鳥驚踏雪摧長松天低日落望不盡一徑何䖏
来樵蹤君不見七金山下打圍䖏貂裘風㡌寒䝉
茸跑風駿馬下平野迎霜老兎咻榛叢歸来得雋
詫朋友臨風一飲䡖千鍾歡餘勝地兩蕭瑟百年
聚散如飛蓬眀朝却望登眺䖏城中唯見白雲封
　　題東坡眉子石硯詩真蹟
東坡䄂裏平原手忠義胸蔵筆發之世俗卧筆取
姸媚書意乃似東隣施何曾夢見麒麟兒天骨不
似駑駘肥傾囊倒軸精妙乃如此世間唯有眉子
石硯吾家詩
　　風琴堂
我家琴寫風入松君家風琴惟隱几月眀天籟自
宫商何䖏安排君十指風動龍吟自不知無絃底
䖏覔成虧世間真樂類如此但恐此聲非此耳
　　聼雪軒
氷花吐琅玕窓外留半月蕭然煮茶興似倩此君
説玉龍卧無力時送窓𥿄濕夜乆沉无聲風枝堕
殘雪
　　逰崆峒山
圎方相涵浩無窮巨細長短相形中至人遺形立
扵獨直與天地相始終不離汾水見姑射心知何
䖏非崆峒惜哉小智聞道晚强以耳目尋遺蹤去
城三十里而逺其間聞道軒轅宫縁雲一逕羊角
上忽得平壌羅諸峯悄然坐我白茅室目所未擊
神巳通青山為身澗水舌賔主相對森談鋒是中
無問亦無荅一堕觀聼真盲聾何人意得乃忘象
豈必日月推屯蒙參雲亭西山更好下視落日低
金容歸来秀色灔眉頬夢駕萬里西飛鴻
　　題楊祕監畫馬
楊侯詩人寓于畫後身韓幹前身覇驊騮萬匹落
人間一𥿄千金不償價曾貌先帝麝香􁶎𥿄上飛
出天池龍至今畫史比良樂一洗萬古凡馬空時
手畫皮嘆竒蹟二百年来無此筆艱難常恨少神
駒掩圗獨抱龍媒泣
　　靈岩寺
㤗山天下山方山屹相對何時巨鰲趾中㫁神斧
快遂令齊與魯劃若中作界陽坡青磝磝隂崖白
磪磪衆峰如環城盤盤一都㑹一逕入靈岩十里
行竽籟飛泉何䖏来石梁納髙派金碧閟精藍未
到氣先邁鍾魚集萬指陳迹向千載何人僧伽蔾
入壁了無碍鐡君豈知道証此身不壊異類服猛
逸草木動光怪信知像教力超越範圍外年来筆
墨廢政坐耳目隘不行萬里脚恐負三生債濟南
山水窟巖寺風烟最乞我一把茅飛身入圗畫
　　江㟁􁒷舟圗
逺村樹如薺近㟁舟如月孤舟泊沙尾危檣見木
末前山景氣佳日暮凉風發時有渡頭人蕭蕭吹
素髪
　香山飛泉亭
霜風吹林林葉乾泉聲落石毛骨寒道人清暁倚
欄干自汲清泉掃紅葉一庵冬住白雲端
　東坡赤壁圗
連山盤武昌古木參雲稠誅茅東坡下門前江水
流永懐百世士老氣盖九州平生忠義心雲濤一
扁舟笛聲何䖏来喚月下舡頭掬此月中水簸弄
人間秋蕩揺波中山光中失林丘古今一俯仰共
盡随蚍蜉孫曹何足弔我自造物逰尚憐風月好
觧與耳目謀歸来玉堂夢清影寒悠悠一顧能㡬
何鶻巢淹不留遺像不忍掛尚恐兒輩羞儼然䄂
雙手妙賦疑可求何時謫仙人騎鶴下瀛洲相期
逰八表一洗區中愁
　　伯時畫九歌
楚郷桂子落紛紛江頭日暮天無雲烟濃草逺望
不盡翩翩吹下雲中君九歌九曲送迎神還将歌
曲事靈均一聲吹入汨羅去千古秋風愁殺人
　　倣張志和西塞
一葉黄飛一葉舟半竿落日半江秋青草渡白蘋
洲歸路月眀山上頭
　又
白頭波上白頭人黄葉渡西黄葉村山幾朶酒盈
尊落日西風送到門
　　楊祕監秋江捕魚圗
山蒼蒼江茫茫鳥飛不盡吳天長潮平漲落洲渚
出秋風㡬舍鱸魚鄊漁郎聚魚鳴兩槳輕􁊥觸破
青山浪脩鱗出水玉參差晚日揺光金蕩漾長林
無聲楓葉丹清波不動江水寒誰令此圗落塵土
乃是楊矦造化之筆端我披此圗四十載老去而
今重見畫空留名字落人間當日題詩㡬人在漁
人走利士赱名得失與魚相重䡖笑把綸竿渺滄
海浩歌直欲膾長鯨
　　支遁相馬圗
支郎天機深世故一馬中向来𬞞筍氣寓物一洗
空眼前無騏驥逺目送歸鴻僧中有良樂萬里籋
雲風
　　倣摩詰獨㘴幽篁裏
獨坐幽林下談玄𣸪觀易西日半銜峰返照林間
石石上多古苔山花間紅碧花落人不知山空水
流出
　送李按察
豫章蔽牛馬郢匠斧以斯太阿斷犀象𥙷鞋不如
錐君子識其大不爲流俗移青雲自兹始功業當
及時
　　其二
全齊十萬户綉衣付儒臣徃時佩犢者今日扶犁
人潜魚㳺清波脱兔思荒榛賢哉渤海守盗賊皆
吾民
　　其三
漢儒事章句志道利乃倍桓譚謂子雲此事今獨
乃岱岳小天下齊魯復何在㑹當登日觀一目了
滄海
　　其四
好酒無深苓急足無善蹟一偽䘮百誠中和爲士
則澤中一寸鏡觧引萬里色往時王廣道山東化
遺徳
　其五
堂堂竹溪翁如天有五星篆籕深漢魏文章倣六
經後生翫華藻骫骳嫓白青善哉劉與李斯文見
典型
　　其六
西方有佳人貽我白玉琯吹之和八風元氣生虚
窽翩翩兩青鳥云是王母遣天長道路濶音信何
由展
　　其七
皎皎霜雪練寒女機中出織成天吳鳳被之臧獲
質如何窮郷士九月猶絺綌不見王逸賔抱窮守
空室
　其八
君侯下車日百城風凛如公餘一炷香谿山奉宴
居治要無多言所貴一字虚所以曹相國不讀城
旦書
　　其九
本心如水鏡功名時翳之少焉塵累盡萬象𣸪在
兹水冷知天寒絃髙覺柱危世無齊心友誰知此
襟期
　　其十
二豪角談鋒氣湧胸中山逹士兀無言雙手縮袖
間理勝是非遣道在禽魚閑囬也真不愚髙風藐
難攀
　　春水行
光春宫外春水生鴐鵞飛下寒猶䡖緑衣探使一
鞭信春風冩入鳴鞘聲龍旂暁日迎天仗小隊長
圍圎月様忽聞叠皷一聲飛䡖紋觸破桃花浪内
家最愛海東青錦鞲掣臂翻青冥晴空一擊雪花
墮逕延十里風毛腥𥘉得頭鵞誇得雋一騎星馳
薦陵寝歡聲沸入萬年觴瓊毛散上千官鬂不才
無力荅陽春羞作長楊侍從臣閑與老農歌帝力
歡呼一曲太平人
　　涿郡先主廟
炎燼終四百海飛群雄奔蛟龍離舊隐豺虎瞰中
原仗義公天下豈料中山孫艱關拒赤璧顛沛乞
荆門劉郎非嬌客肯市一女恩譬如韝上鷹既飽
則飛翻山陽公安在洒泪西南坤區區一隅地鼎
立争䧺尊㓕魏壮圖屈窺吳遺恨存嗚呼永寧宫
慷慨臨終言老瞞安足雄死面靦奸魂仁與不仁
耳成敗何足論天乎未厭漢河洛不足吞盗乎復
為盗丕乎猶子元等為一亾國善惡終不諼
　　又
當時五丈桑墻頭揺羽葆草木尚有情人心不如
草緬懐車盖翁三顧隆中老乾坤一草廬鼎足事
己了艱危奉命際流涕出師表一時㑹風雲千古
事蘋藻野農𣸪何知尚說官家好莛卜傳神語瓦
釜薦荇潦瀘水耕餘村范陽行䖏道天留西日遲
地狭東風早風霜慘燕雁歲月愁蜀鳥亦復梁父
吟塵埃驚潦倒
　　扈從行
馬翻翻車轆轆塵土難分真面目年年扈從春水
行裁染春山波漾緑緑韉珠勒大羽箭少年将軍
面如玉車中小媍聽鳴鞭遥認飛塵郎馬足朝随
皷聲𧺫暮逐旗尾宿樂事從今相繼躅聖皇歲歲
萬機暇春水圍鵝秋射鹿
　　從帥府謁太清宫
層宫枕蒼陂地逈風日冷旌旗隐𣸪現原陸互馳
騁悠悠塵外趣窅窅壺中鏡山川蒸淑氣草木悶
清景周疆有椘宋漢􁒐列鐘鼎尚矣千歲檜荒哉
九龍井懐竒目以擊契冥心獨省悲歡萬古促賞
晤一日永清波􁤵魚尾落日頳牛領天寒鷹隼擊
水落鴻雁影白日照征夫青天入漁艇洗兵江漢
清兹焉事幽屏
　　逰醉翁亭
一逕入幽谷磴迂景更延陽光時翳竹石色冩冷
泉不見琅琊寺心知白雲邊殘僧戀幽景㫁臂𥘉
非禅歲暮少風雪囬禄稍擅權海内有此亭奪去
寧非天中有不壊者㫁碑猶宛然逋民半吳越過
客多幽燕樹根絡㫁崖聊掛從軍鞭鳥蹄空落日
野色愁寒烟月上人歸盡山空水濺濺
　　陽氷篆
䕶書如䕶兒救燎如救飢可咲亦可憐似髙還似
痴為此陽氷篆法傳丞相斯長楸蹙騏驥挟劍斬
蛟螭瑚璉祖廟噐衮冕巖廊姿夜光含圭角春水
變華滋觀物獨寫妙苦心人得知入石疑無筆妙
䖏君獨窺廬陵千載人咲此尤崛竒一旦随灰燼
世疑嶧山肥成壊固有数惜哉徒爾為永成吾不
預既壊那可追當其将壊間萬一神䕶持一物尚
不忍其餘可類推乃知放麑翁仁心不吾欺
　　送墨李道士元老
嵩山到嵩陽相望三百里數驛赱商嶺兩崖夹伊
水飛烟空翠間前路轉多山雲横碧嶂㫁雁沒青
天還鳥鳴青山上人行修竹裏犬吠得柴荆花落
鳥驚𧺫草荒摩詰墅火㫁魯山碑昔疑王家畫今
信謝公詩其中一道士生計蒼烟壁松下讀道經
窓間寫周易相看斗南北不見十年餘重尋化鶴
夢要寫换鵝書雲間侍玉皇日下瞻天表歸去杖
頭邊乾坤一壺小君歸我正病病𧺫霜滿鬚尚能
持酒否還憶寄書無遥知鳴臯石尚有蒼苔迹讀
我徃年詩因之拂塵壁
　送李天英下第
天鷄拂滄溟萬里起古色南風揺苦雨歸興生羽
翼二年客京華一第為親屈文字天地仇風雲因
霹靂鸞皇望霄漢騏驥絆荆棘蹭蹬昇天行白雲
繫胸臆遥憐弟妹長摩頂今過膝人生在家樂絶
勝長爲客老夫懐抱悪数日卧向壁胸中略雲夢
眼底無敵國雲歸北海後鳥沒青山夕目㫁東北
塵茫茫如有失
　　與龎才卿雨中同遊太寕山
群山西来髙崔嵬太寕萬叠屏風開半天截㫁参
井分夕陽不到吟詩䑓(寺有吟詩䑓馮瀛王寓筆)
(硯于此)近都形勝甲天下况此萬斛藏瓊瑰青蛟
百道走玉骨下赴僧界如奔雷泉聲夜作雨飛来
冷雲滴破烟嵐堆拍梯可望不可到石鱗冷骨粘
莓苔塔上一鈴時獨語慎勿促装遽如許徑湏携
𬒳上方眠眀日顛崖看懸乳寺後一峯髙更寒歸
来駐馬更重看蕭蕭易水寒流廣蒼茫不見雲中
山西風栗葉髙陽道淡淡長空沒孤鳥荆卿廟前
濕暮螢昭王䑓畔霑秋草擬豁千秋萬古愁更湏
一上郡城楼西山應在䦨干外注目晴空浩蕩秋
閑閑老人滏水文集卷第三
閑閑老人滏水文集卷第四
　古詩
　　和淵眀擬古
　　其一
亭亭澗底松婉婉窓前栁穠華能㡬時不耐風霜
久感君傾意氣遂托金石友膝上横秋霜中筵列
杯酒酒眀相知深劍眀終不負時運有代謝交情
隨薄厚寄言歲寒姿枯榮復何有
　　　其二
停杯且勿飲劍歌已三終男兒重意氣結髪早従
戎生當為世豪死當為鬼䧺驚沙射人面日暮来
悲風空弮冒强敵力向隂山窮仍聞霍嫖姚萬騎
出雲中
　其三
小智多自私大方乃無隅一毫納萬象萬象非卷
舒日月為我牖天地為我廬曲士窘囚拘一身無
容居我夢登日觀青天入平蕪俯視但一氣二豪
彼何如
　其四
憶昔穆天子侈心窮八荒崐崙入馬蹄蘧廬視眀
堂王母為之謡白雲何茫茫慿髙俯九州愧如螻
螘場歸来越河関萬冡􁭘嵩邙遂令學仙者聞風
為激昻漢武千秋露淮南八公方至今瑶池宴空
為後代傷
　　其五
客從逺方来氣貌充以完鞍馬光照地怪我儒衣
冠問君何苦心所慕惟孔顔古豈無賢豪十六子
入關獨携無言子流盻青雲端芝蘭吐幽芳山水
彂清弹願為九臯禽接翼萬里鸞揮手欲謝客所
懼非饑寒
　　其六
吾道無緇磷萬古常如兹奈何中智下謂彼不知
時與卋頗殊好譬如渑與淄我欲質所従登髙望
九疑路逢古漁父長歌滄浪辭出門異所見退坐
還自思當卋固殊古古人不吾欺翩翩出林鳥日
暮将何之倚􁑴送歸盡聊欲弦吾詩
　其七
西北有佳人樓上拊雲和一皷别鶴􁄻再㺯求凰
歌弦聲幾欲絶哀音何其多昔為掌中珠今為路
傍花壮年不再得花落将如何
　其八
張衡詠思玄屈平賦逺逰髙情薄雲天意氣隘九
州朝攀扶桑枝夕飲弱水流翻然不忍去無女哀
髙丘嚴霜下百草歲律聿其周蕭蘭共憔悴巳矣
吾何求
　其九
青青一本蘭俟時吾将採不採庸何傷香色終不
改太陽頽西汜眀月生東海日月如飛梭榮華不
相待寄言紉佩子無貽後時悔
　　中秋
天風吹河漢眀月懸清光清光不可掇流影入盃
觴吸此風露魄洗我氷炭腸向来功名心一笑雪
沃湯人生㡬中秋弹指三萬塲胡為置熱惱不使
心清凉此心如秋月虚眀動八方此身萬化中太
山一毫芒尚無物與我何者為彭殤推琴黄葉落
搔首白雲翔觧衣一盤礴清境堕渺茫
　　重午逰冠山寺
南風揺百草吹我㳺山樊青山暎華髪似我頭上
冠長松五月窓戸閟終古不散蒼雲寒步出喬木
杪俯視林下鞍飛亭枕爽塏更覺天宇寛慿髙送
逺開心顔白雲青嶂非人間深林㝠㝠白日暮飛
鳥裔裔長空閑夕陽萬里開野色晉趙形勢空河
山時清老守容癡頑臨風把酒遺巾綸明朝却望
題詩䖏城楼惟見烟中竿
　七夕與諸生逰鵲山
七月七日人間秋興来飄然鵲山㳺靈仙役鵲渡
河去白雲嶺上空悠悠手持雲膄酒與雲更獻酬
雲既不觧飲且可與子消百憂雲不飲我無愁不
愁不飲空白頭但願年年歲歲得相見長㸔雲馭
織女㑹牽牛
　鶵鷹
臯落秋風暮深崖得爾雛他時萬里翼天末片雲
孤何䖏三窟兎古城千歲狐佇翻壮士臂飛血洒
平蕪
　　逰晋祠
官閑屏騎従意行無澗岡青山盡䖏山口轉清溪
宛與青山長古城尚隔叔虞廟水氣先入單衣凉
溪行不十里喬木森千章靈泉萬古流不竭蕩雲
沃日揺精光素月落圓甃青天入方塘棹歌中流
簫皷發擊波驚起䨇鴛鴦脚踏舩舷掖兩生眀月
照我欹中裳兩生為我歌與子釂一觴興来洒墨
三四行使汝名似湛輩香歌罷忽惆悵欲歸且徜
徉清風眀月本自無盡蔵青山緑水何䖏非吾郷
世間風波老可畏物外日月𥘉不忙安得此溪化
作百斛酒狂吟大醉三萬六千塲一朝忽騎赤鱗
去歸来晋溪流水依舊空茫茫
　遂𥘉園八詠
　　遂𥘉園
人生衣食爾所適飽與温逮其得志間歸心負𥘉
言少壮慕富貴老大憂子孫此心本無累利欲令
智昏嗟我復何為未能返丘園物外恐難必開圖
對一尊
　　歸愚荘
平生功名心世路多﨑嶇年来忝聞道何者非夷
塗庄後桑百本庄前芋數區草屋三四間榆栁八
九株僮僕足使令鷄犬應指呼商鈕向我言官豈
不足歟如何天壌間不容七尺軀忘身百事懶忘
心一物無忘已又忘物兀然同太虚不皦亦不昩
無毁亦無譽不向醉郷醉即歸愚谷愚
　　閑閑堂
天運如轉轂日月如循環人生天地内頃刻安得
閑所貴心無事心安身自安低頭拾紅葉仰面看
青山朝聼新泉响暮送飛鳥還清晨了人事過午
掩柴関髙非出天外低不堕塵寰花落鳥聲寂我
䖏動静間
　　翠貢亭
修竹百十箇老栢四五行日出烟霧散露葉翻晴
光時携一壺酒来此㩀胡床鳥啼白日静花落春
風香君㸔蒼翠間法身露堂堂即物元非真離物
又非忘掩卷忽而咲風枝奏笙簧
　　佇香亭
今辰復何辰幽花滿中園愛此風露香聊佇屐齒
痕花殘蜂蝶逝花開蜂蝶喧物理有代謝花枝獨
無言無言還有情似訴惟空尊今我不為樂知有
来歲存呼兒具癭杓唤妾傾瓦盆且盡一日歡萬
事不𣸪論
　　琴筑軒
琴筑雖有韻不皷則不鳴流水無徽弦使我神慮
清風月為節奏是中無虧成聊将不俗耳聼此無
絃聲無聲非無聞聲自根極生隐几以服聽頽然
遺其形少焉性空水靈臺湛虚眀従渠童子見擲
瓦戯清冷
　　南麓畫華清宫圖
天寳遺事今㡬年華清樓殿非人間五家羅綺隘
山谷驅入尺𥿄天工閑豆分繡嶺線涇渭人物微
茫纔位置想當睥睨下筆時兩眼猶能書細字乃
知棘端可以造沐㺅巧奪造化非人謀胸中度世
乃吾事坐令千里當䨇眸眀皇𥘉心小姚禹肯比
金陵一孱主一盻聊爲妖姬留奈何坐此覆神州
太白西去有鳥道蜀山秦樹令人老浮雲一蔽漁
陽城禄山馬飽宫前草㤙流四海一玉環胡兒不
合窺潼関至今脂澤下蟾口時有飲鹿疑神奸豈
知水洗凝脂滑一掬傷心馬嵬血多年鬼火化爲
碧還遶離宫送行客龍嵓幾度過華清筆端山髙
水泠泠嗚呼興廢今巳矣祗有丹青留典型畫詩
雙絶兼書工㽞傳遜公到松公今年盗入媯川東
火焼塔寺一洗空松公間関来帝里一身與畫同
生死吾聞挈瓶之智不假器支郎大勝潼関騎
　　䟦武元直漁樵閑話圗
兩翁久忘世木石以為徒偶然相值遇風月應指
呼廢興非吾事胡為此區區但覺腹中事似落𥿄
上圗一以我為漁神逰渺江湖一以我為樵夢為
山澤臞形骸随所寓何者為真吾尚忘彼與此况
復朝市娱西風下落日渡口炊烟孤無問亦無荅
長咲歸来乎
　　就劉雲卿第與同院諸公喜雨分韵得發字
君家南山有衣鉢叢桂分香老蟾窟從来青𬗋半
門生今日子孫床滿笏爾来先生復秀出論事觀
書眼如月豈惟傳家秉賜彪亦復生兒勔勮勃往
時嘗乗御史騘未害霜蹄聊一蹶㕠鳬古邑試牛
刀百里治聲傳馬卒今年視草直金鑾雲章妙手
著揮發老夫當放一頭地有慚老驥追霜鶻座中
三舘盡豪英徤筆縦横建安骨巳知佳㑹得四并
更許深盃辭百罰我雖不飲願助勇政要風燈照
華髪但㑹風雨破天慳不怕歸途洗靴韈
　　九日登繁臺寺
九日獨何日寒花彂幽芬波澄無餘滓天清廓逰
氛鵰盤翼迅風鴻響厲層雲我與二三友意適同
酣醺南登歌吹臺一弔信陵君捐􁝸赴趙璧談咲
却秦軍夷門今安在草沒侯嬴墳我亦感激士白
首羞論文禁中有頗牧慷慨志竒勲登臨送将歸
無為愴離群蒼茫視八極烟靄何紛紛懐士撫長
劍悵然日西曛
　　伯勝九日詩蕭然有陶風趣次韵
九日獨何日髙懐無與娱仰視天宇清倐見飛鴻
孤哀鳴呼其群相望邈江湖豈不念親友林間置
尊壺不醉慎毋歸且莫歌􁐻駒今日不爲樂奈此
歲将徂風霜豔黄菊興與南山俱此時如不採但
恐随樵蘇日暮登吹䑓蒼茫望八區翻然念郷國
北望一長吁
　　送雷希賢之涇州録事
　　李君美治中公𪠘南樓坐中作
嚴霜枯百草揺蕩鴻鵠心翩翩萬里翼随雲落西
南涇水東流不到燕送君落日孤雲邊聲名一日
天下白還作南樓座中客西州自古多豪英作者
凛凛氣猶生太尉清風邁萬古不勞折箠笞此虜
男兒生不功名死無益莫言簿領卑凡職君不見
當時髯張一尉耳至今䨇廟令人起
　　倣玉川子沙麓雲鴻硯屏吕唐卿蔵
吾聞春秋紀年二百四十二不書祥瑞書災異不
知何年沙麓崩六鷁退飛失其四恒星不見夜有
光星殞如雨䂖在地孔子諱魯不諱宋但記有月
食之既豈知淪隐入石中蟾蜍桂影俱䝉籠𥘉疑
日中有兩烏雙飛跳入姮娥宫鶉火賁賁尾伏辰
状如赤鳥雲非雲女媧煉就五色石搏沙欲作愚
下人史蘇發占文端筞坎為日月艮山石兌升而
雲離奮翼重兑為吕歸有徳吕矦寳石到子孫更
遣趙子窮其源齊趙馬牛不相及如何窮此造化
根世間萬事何不有耳目之外難具論海中時時
彂火熖世畍一一持風輪一㣲塵内納湏彌有頂
天上猶崑崙併却咽喉與唇吻别有一句超乾坤
木人撫掌非耳聴石女懐胎親眼聞扇子拂着帝
釋鼻鯉魚驚翻東海盆吾言非夸子夸矣要與摩
詰無言言
　　倣樂天新宅
吉㓙翻覆兩何如新貴移来舊貴居昨日弓刀圍
舊宅今朝車馬慶新除兎驚尚顧罝中兎魚逸還
尋罩下魚富貴貧窮皆有命大都覆轍戒前車
　　倣郎士元寳刀塞上兒
長安美少年白馬黄金鞭従騎捧長劍官儀如殿
前烟塵生絶塞𤇺火照甘泉如聞辭第将遺貌上
凌烟
　　從軍行送田琢器之
嚴風吹霜百草枯胡兒馬肥思南驅長戈飛鳥不
敢度扼胡嶺下行人無鈎鈐一夕妖星過賊臣自
掣居庸鏁蔵金郿塢未厭深長安三日燃臍火胡
兵数道下山東旌旗絳天海水紅胡兒歸来血飲
馬中原無樹揺春風槖駝　車載金帛城上官軍
空嘆息纍纍婦女過関頭囬望都門心㫁絶漢家
公主嫁烏孫聖王重戦議和親北望一舍如天逺
黄沙茫茫愁殺人田侯落落竒男子主辱臣生不
如死殿前畫地作山川請以義軍相表裏恨我不
得學李英愛君不减侯莘卿子眀又請當一面禁
中頗牧皆書生(是時李英子賢侯摯莘卿王晦子)
(眀方出戦有功)横遮俘尸三十萬潼関大咲哥舒
翰上書慷慨請長纓臨風鎩翮空三嘆
　　題楊祕監雪谷曉裝圗
林空月巳沉雪落風未掃束装事晨征之子􁂮逺
道心知馬上人萬象入腹藁髯奴亦可人行李伴
幽討塵中無此客風雲滿懐抱逢辰則伊吕不然
商山皓如何苦憔悴薇蕨不得飽前身孟浩然後
身窮賈島三生𥿄上形千古咲枯槁向来富貴骨
露濕原上草百年等一夢翻覆無醜好那知風雪
癯不是蓬山老所以邢和璞一咲幾絶倒
　　題魯直書黄庭經
太清虗皇玉景經琅凾瓊笈祕書清嚢以雲錦金
鈿扃四神守衛呵百靈中夜一氣存黄庭玄霜瓊
膏灌子形方瞳緑髪魂魄寕上夀千秋下百齡天
書夜降勅六丁控駕三素乗風泠鳯笙龍管超㝠
㝠揚旌抗斾㸌飛星八威吐毒驅雷霆擲火萬里
流金鈴仙人拂石刼不停笑視人丗風中螢丗間
醉夢紛羶腥三尸調汝丹田螟有如尾閭泄滄溟
一朝神離鳥飛瓶涪翁書法出蘭亭名書此經寔
自銘開卷恍然如酒醒飬生新彂庖丁硎
　　試院中愁坐叔獻學博忽送紅梅小桃數枝
　　　坐念春物駘蕩西園開鑰不得一觀作詩
　　　破悶兼簡張文學仲山
數日天氣殊未佳文書如山眼生花忽遣官梅入
吾室政爾東君觧留客蠟梅無韻空有香紅梅亦
復清而荘此花韵勝開較晚天許風流嫁海棠海
棠春嬌睡未足環兒酒暈紅潮玉不應更有林下
風翠䄂天寒倚修竹銀瓶亦有小桃枝茜裙㳺女
窺荆籬青枝緑葉不湏問自有月影溪光知氷花
不肯相媚嫵来伴詩人作詩苦横斜影落水心中
融入詩中作竒語古来詩人例多窮把酒對花酒
巳空亦知寒食只數日醉夢不到西園中天上公
子𬒳花恼一咲囬波嘲栲栳不湏區區索酒錢但
可煎茶對花前
　慧林賦海棠
君不見三郎花下吹觱栗寕王搦管畨綽拍一聲
驚破夢華清海棠頓覺無顔色又不見百花潭北
西郊路醉裏花仙覔竒句覺来酒盡花巳空詩人
不是無心賦梨園富貴春蕭瑟空對畫圗三嘆息
杜陵雖有𥙷亡詩坡仙詩中畫更竒君不見西園
往日稱繁雄羅衣不復能春風䧺楼傑閣春色裡
温黁㳤氣月眀中纎條嫋嫋春無力猶遶空墻絆
逰客不應折贈寄僧房来與幽人慰岑寂石門老
衲僧中癯鼻端苦覓香有無何似東庵人散後月
斜踈影照跏趺
　　冷山行
禪房閣雨鎖春隂幽人切切鳴幽琴一聲兩聲風
蕭森三㺯五㺯天沈沈紛綸十指終不亂雙鸞對
舞揚哀音𥘉為湘靈怨再鼓别鶴吟絃聲按抑止
復作忽然變態窮巇嶔曲終從容奏恬淡落花啼
鳥青春深苗夫子吾獨知爾心胡為翻作冷山操
此意似欲為師箴昔年憶侍眀光宫曾以絲桐沃
舜聡薫風一曲岩廊静萬國無為至化中眀昌有
道真重瞳重瞳左右多䕫龍朝廷詔𧺫冷岩公鼎
湖龍去弓劍空不聞天寳相國忠漁陽馬嘶旌旗
紅聖主中興日月功首誅羿浞鉏羣兇張公上書
見大計臣以琴諫非琴工先生年来到骨窮但願
四海無兵戎夜闌更請彈三樂臣獨飢寒亦不惡
　　和淵眀歸田園居送潘清容
身行半天下何䖏無名山蘇門天下勝築室不待
年曩時孫公和今代潘子淵無家安四壁治生惟
寸田去國行萬里徃寄茅三間山川半豺虎一水
不得前寄謝李龍眠為我冩風烟曲肱畫圖裡卧
逰西山巔尚恨畫中隐不得拈閑閑有願何必遂
古人豈盡然
　　其二
人生本無累世路自覊鞅悠悠塵中境翳翳霞外
想蘇門有佳䖏悵望不得往遥知西山下煙雨薇
蕨長有願神莫違誰謂河水廣夢逐西飛鳥一夕
馳眇莾
　　其三
萬國角聲裏日暮行旅稀幽人如野鶴思逐南雲
飛㝠㝠花經眼冽冽風吹衣平生香火願毋使寸
心違
　其四
堂堂鳩林師法喜以為娛談道有原委百川㑹歸
墟城市挽莫留野性山林居年荒拾橡栗濕柴焼
橛株尚怜陶與陸問訊今何如當如蓮社人寥落
今几餘修静復西志而獨逃空虚藍輿㑹相訪容
我醉時無
　　其五
昨日逰東城今日復南陌偶逢素心人把手便歡
適一談復一笑不覺日西夕騎馬穿市橋矯首望
林隙歸来掩關卧尚恨為物役四論喜僧肇玄文
箋陸績㑹當投絶學繕性終何益
　其六
駕牛凾谷関跨鹿渦水曲相期無翼飛豈不賢尊
足他年東坡翁一衲歸玉局相哀老不死分我一
寸燭千年暗室中一旦得朝旭
　題巨然泉巖老栢圖
雪嵓森危有老柏幾度寒泉潄秋月氣凌層空白
日寒根貫㫁崖蒼石裂奔騰逝水送流光剥落古
苔封老莭眀堂未作棟梁材潦倒風霜半無葉何
人胸次富泉石巨然䄂中董源茟崖傾岸絶無人
見夜半移舟真有力賢侯筆力今曹植氣象參天
二千尺爲囬筆力挽萬牛頓覺烟嵐少顔色
　　夢登華山
夢登蓮華峰舉手摩青天道人洗我心相與掬飛
泉風吹青霞佩飄若雲中仙下視塵世人擾擾紛
腥羶直欲呌蒼穹生靈日熬煎安得側仙掌狂瀾
廻百川一洗胡羯塵萬騎還全燕功成不受賞棄
之若浮烟金膏換緑髪玉液煉丹田金丹如可兾
脱屣區中縁閑尋碧玉調朗詠青苔篇還騎雙白
鶴飛下青山巔
　　尚書右丞侯公雲溪圖
朝逰雲溪上暮逰雲溪下不知雲溪雲去作人間
雨流水赴大􁒽白雲思故山何時溪上人心與歸
雲閑黄公山下雲溪路十里溪光照雲樹溪流􁐍
瀝讀書聲想見先生舊逰䖏溪上老僧今白頭尺
書招我歸来休圯上方傳黄石略山中未暇赤松
逰我公昔年提孤軍旌旗綘天張魚鱗鯨鯢沸海
海水渾罵賊嚼齒欲透齗旄倪十萬寄一身咸陽
白骨廻青春九重嘆息天為顰殿前論事氣益振
滄海未全歸禹貢山東且碩變齊民匣内寳書金
屈戍腰間瑞莭玉麒麟衛國錦衣歸故里代公黒
髪更慈親他年鍾鼎書元勲二十四考中書君整
頓乾坤濟時了飄然却返雲溪雲
　　過廣武山
塵霾晦金鏡鹿走群雄馳龍騰海水沸虎怒風林
披成臯天下險椘漢昔相持乃翁一杯羮且欲共
分之兩䧺不並立鴻溝徒爾爲裹創撫戦士智勇
亦巳疲滎陽非吾厄帝圖乃天資隂陵夜失道慷
慨兒女悲長陵一坏土笑煞牧羊兒勝負兩蝸角
興亾一枰棋而况彼區區二蟻争䧺雌西登廣武
山曠望大河湄野曠知天􁀩崖傾覺㟁危青山明
劍㦸霜林列旌旗雲槎秋浩渺烟樹晴参差凄凉
阮生嘆曠蕩謫仙辭懐古念離散興極泪還垂
　河中八詠
　　舜井
一水獨冷然浮雲幾變遷心知思舜䖏時見井中
天
　　夷齊墓
譲伐理難全求仁豈怨天乾坤吾道獨宇宙此山
傳不肯食周粟猶應飲舜泉冥鴻飢欲死落日唳
昬烟
　　􁈠鵲樓
樓成􁈠鵲㡬時還人去樓空境自閑地接連城秋
水渡河分兩岸夕陽山汀烟苒苒分秦樹隴雁依
依度晉関千古廢興還造物暫擕風月出塵寰
　逍遥樓
黄河城上逍遥樓何人能作逍遥逰㫁霞落日今
猶古眀月清風春復秋千里兵塵常漠漠五年心
事漫悠悠中條太華不忍見雲自髙飛水自流
　　汾陽王像
天寳虜騎興漁陽首提孤軍𧺫朔方掃除攙搶廓
氛翳再使日月光吾唐丹青凌烟誰第一功業汾
陽異姓王當時太尉亦雄偉天不慗遺壮士傷河
中重鎮甲天下渾公與公屹相望時危英雄常恨
少撫壁再拜涕泗滂諸酋下馬識公否公雖云亡
像在堂
　　吳生畫
吳生大士十六像歲乆塵昬蛛網絲真物從来有
真賞息軒為作証眀師
　　楊惠之維摩像
一黙傳心巳失機更求形似轉成痴至今遺像兀
不語猶似當𥘉問法時
　　先公碑
過客紛紛搃不知先公事迹竹溪碑坡仙不薦山
僧意也覔西廂待月詩
　　汾隂祠后土
閑閑吏隐官蓬莱玉堂給札非仙才封香汾隂祠
后土騎士引赴軒轅䑓龍門峡束天下險状如萬
頃納一桮方丘中峙巨鰲趾黄河一箭從天来長
風吹雲碧海去曠蕩萬里晴天開青山終古不改
色下送落日浮金壘滄波㡬囬照新雁往日繁雄
安在哉君不見漢家六葉誇雄才力通象郡臣龍
堆㤗山日觀封禅罷属車丸丸聲如雷横汾中流
簫鼓發酒酣樂極情生哀秋風一曲在人卋茂陵
桂樹生莓苔又不見開元四海塵不動千麾萬騎
祠神淮侍臣文章咸第一豐碑自勒鑱崔嵬慿髙
慨詠才子句山川滿目空塵埃鈴聲淋浪蜀道雨
想見萬里愁雲廻蒲関北走滎河道岩深地古令
人老胡兒夜渡黄河氷生人憔悴如霜草吾皇神
聖如軒轅北伐獯鬻清中原徧秩群神禮喬嶽還
因吉土祀坤元靈祗紛紛福来下倒卷天河洗兵
馬重新日月照乾坤再整山河歸廟社三河形勢
滿河中獨紀鄈丘第一功唐漢遺民尋故事還思
法駕幸河東
　　㑹靈觀即事
　　　戊寅五月十六日試宏詞
靈宫𥘉雨餘散策歩幽徑深樾不見人㣲風度踈
磬心閑偶無事虚極自生聽時復静中喧歸禽暮
争瞑
　　又
欹枕北窓風書葉久未定午夢破華胥𧺫㸔松隂
正閑居觀物化静䖏見天性鳴鳩亦何爲谷谷自
相應
　　題東坡石鐘乳山記墨迹
　　　書爲水漬㡬半
東坡謫齊安人怒天所許倒騎卧水龍醉踞石頭
虎赤壁萬里江一葉吾敢侮歸来抵湖口此樂乃
并與扁舟絶壁下􁈠鶴如人語風雷相轟豗水石
互吞吐山遺洞庭樂帝下鈞天舞石鐘不吾欺一
證萬萬古遺墨落人間訛缺十四五糢糊魯壁間
剥落岐陽皷蜿蜒半鱗甲尚恐脫風雨畫移瓦棺
壁劍化延平渚祝君十襲蔵隄防六丁取
　　武元直畫喬君章蓮峰小隐圖
武君非畫師勝槩飽胸臆太華五千仭駈冩入盈
尺飛泉峰頂来落我松下石清風忽吹散琴上濺
餘滴呼兒急冩之指下淋漓濕未知責子翁頗復
有此適何如圖中人真作林下客青山不違人但
恐富貴逼勇退良獨難此願誰能必向来燕趙間
逆旅拜真逸兒時㺯琴者天涯老相識俛仰四十
年父子埋双璧卷中題詩人十九已仙籍年光飛
鳥過𥿄上但陳迹對此還自傷何事為物役還丹
日月遲白首光隂疾文章真小技身外皆長物拂
衣歸去来蓮峰入心碧
　　中元夜祭太一罷對月
今夕知何夕白露涵秋空褰裳踏眀月如在瓊瑶
宫細數秋兎毫桂樹何玲瓏當年誰所種翳此天
公瞳清光知人意飛影入杯中流霞酌不盡清光
浩無窮我欲遡白雲一訪東坡翁扁舟下赤壁此
樂将無同疇昔縞衣仙化作羽衣僮酒酣邀我去
鶴背冷松風靈官夜醮餘香霧飛不𧺫更衣歩石
壇風露浩如洗月波走金蛇入我清尊裡引杯不
復疑弓影正如此夜深一雁過歘見巾落几松間
龍一吟風庭應落子空中歩虚聲隐隐猶未巳
　　東軒老人河山形勝圖
太虗匠流峙造化誰胚胎洪荒萬萬古至今餘刼
灰黄河彂崑崙匣怒不敢乖𥘉經龍門天下險勢
如萬頃納一盃桃花浪擊不淂上凡魚幾曝鱗與
腮下趋神淮如地底終古不到軒轅臺蒲津沉沉
卧虹影銕牛駕浪輸黄能千里一曲復一曲傾山
倒岳不復廽巨靈運東肘首華爲奔摧茅津濟師
想勝㮣搔首北望令心哀萬派赴集津皷聲如㑹
垓神斧忽中㫁鑱鑿何年開崕傾路㫁飛鳥絶䡖
舟一箭浮天来篙師絶呌未及瞬囬望巳失雲濤
堆但見兩厓蒼蒼半天外三門斗落如驚雷擘窠
大字誰所銘髙山百丈磨蒼崖廟前劉公一片石
龜龍剥落生莓苔東軒先生生長三晉地囬視韓
魏空浮埃想像舊逰䖏落筆如山頽胸中元自有
河山寫出勝㮣何壮哉餘波到諸郎直氣凌斗魁
况復文章妙天下睥睨晁張顰蘇梅竹帛如山不
經國安用江鮑稱詩才劉夫子我有一盃酒澆汝
胸崔嵬嗚呼聖道久榛塞孟氏闢路誅蒿莱諸儒
􁅋苦𥙷罅漏未見臣手如排淮後生索塗方擿埴
雖有耳目如嬰孩祝君頽波作砥柱駈入聖海無
津涯劉夫子深蔵十襲作龜鑑先君此圗吁可懐
　　春雪
幽窓不知春但覺寒轉加開門散飛雪帶雨不成
花盤空飛瓊舞作怨正横斜着樹暫玲瓏少焉委
泥沙急掃枝上玉為我試新茶不湏待眀月湯好
客更佳
　　同英粹中賦梅
寒梅雪中春髙節自一竒人間無此花風月恐未
宜不為愛冷艶不為惜幽姿愛此骨中香花餘嗅
空枝影斜清淺䖏香度黄昏時可使飢無食不可
無吾詩
閑閑老人滏水文集卷第四
閑閑老人滏水文集卷第五
　古詩
　　題趙琳畫東坡石上以杖横膝肩頭(二首)
廟堂竟何人此老乃石上盤礴萬古胸入此一籐
杖擊去荆舒蠻扶来司馬相君看㷱虎顔百獸不
敢傍
　　又
東坡謫嶺南一笑六根净食骨不棄餘又使群狗
競手中果何物乃是照邪鏡爾曹何足容以杖叩
其脛
　　擬陶和許至忠(二首)
西日頽殘照北風凛寒威侏儒飽欲死幽人獨無
衣不上北闕書甘采西山薇曾子巳再化寗蘧早
知非豈不樂仕宦恐與心事違柴桑舊三徑吾行
其庻几尚扵淵眀翁頗負責子譏隐几茅􁑴下聊
欲曝斜暉
　　又
歸田有何樂佳䖏正在兹閑同老農語夜雨深一
犁行年近六十悠悠𣸪何之有田足我食有布成
我衣富扵黔婁生樂扵榮啟期妻子愠見言一點
不上眉吾師有遺訓貧賤不能移
　　題牧牛扇頭
一牛顧其犢一牛軒凥睢旁有牧犢子窺巢攀樹
枝嗟爾有餉具不念鴉雏飢烏鴉各天性飛来䕶
其兒汝親亦念汝而人獨不知不如兩相忘人禽
相娱嬉
　　東籬采菊圗
淵眀𥘉亦仕迹留心已逺雅志懐林淵髙情邈雲
漢妖狐同晝昬獨鶴警夜半平生忠義心囬作松
菊伴東籬把一枝意豈在酒醆不見白衣来目送
南山雁淡然忘言説聊付一咲粲
　　贈眼醫
和扁不並世世豈無良醫今代王彦若恨無東坡
詩大弨卧壮士積熱下脑脂神針運斤風此妙人
得知君言吾有道神視了不疑擘山導河流破壁
取蛟螭聖道如日月浮雲時翳之誰為𥙷天手刮
膜施金箆韓孟不可作此藝真吾師
　　釣蓬
舩蓬無可載意釣不在魚此身真襏襫萬事一籧
篨無載不載沉死魚安足餌洛水是非波臨軒聊
洗耳
　　聼雨軒
無田妻啼飢有田稻蟠泥等為飢所驅貧富亦兩
齊雨中窓下眠窓外芭蕉語置書且安眠催租吏
如雨
　　擬東坡謫居三適
　　旦起嚥日
老人畏朝寒常恨為物役把搔未云巳簡書催我
出爾来先朝參晨𧺫喜見日王事有期程安能待
于息披衣向東方聊𣸪效亀吸漸漸支體柔谷谷
真氣入少焉肝膓暖陽和通百脉吾年六秩餘前
路那可必未来不吾預巳逝安容息及此未病間
聊兾一溉溢
　　午窓曝背
清晨了公事及午身得閑南榮有晴日曝背扵其
間稍稍陽光舒融融和氣還時携一冊書眼花紛
爛斑􁒭即枕書卧散盡腰脚頑清扵三杯餘甜勝
一味跧人間有此適不憂天公慳世人慕暖熱肉
屏醉雲鬟雖得一餉樂憂喜常相関痴兒亦咲我
市中有樵山
　　夜卧炕暖
京師苦寒歳桂玉不易求斗粟換束薪掉臂不肯
酬日糶五升米未有旦夕憂近山富黒瑿百金不
難謀地坑規玲瓏火穴通深幽長舒兩脚睡暖律
𥘉廻鄒門前三尺雪鼻息方齁齁田家焼榾柮濕
烟泫泪流渾家身上衣炙背暁未休誰能獻此術
助汝當衾禂
　　倣聖俞月出㫁㟁口(二首)
末伏暑尚在雨點落未落夢覺起視夜缺月掛屋
角
　　又
殘星横斜河晨鷄號天風幽人窓中眠紗厨眀秋
空
　　長白山行
長白山雄天北極白衣仙人常出沒玉龍垂爪落
蒼崖四江飛下天紳白匹馬渡江龍飛天雲起矦
王化千百至今甲第多属籍時清毬馬争馳突錦
韉貂㡌躐春風五陵豪氣何飄忽前年胡騎瞰中
原准擬長城如削鉄君家兄弟真連璧胸中十萬
森戈㦸向淪論事天子前漢庭諸公動顔色心知
不易一囚命顧肯貪功事無益西南方面應時須
帝曰来前無汝易從来十益不𥙷損三輔蕭條半
荆棘痩妻曵杷女扶犁惟恐官軍缺粮給嗚呼瘡
痍尚未𣸪且願休兵飬民力老夫謬忝春官伯白
首書生不經國佇公功成歸廟堂再獻中興二三
策
　　渡水僧(二首)
落日前溪渡鐘聲隔岸聞秋水深可􁂮挽衣踏行
雲行雲忽破碎波動生魚鱗化爲百千我何者爲
我身此身尚非我况𣸪影中人畫師畫具眼了此
起滅因三生祠山夢一笑語前塵
　其二
一僧杭中流杖笠行相随波紋生足指照影光瀰
瀰一僧到彼岸前引如導師腰間兩不借身外一
伽黎一僧方欲渉結帯如有思前山鳥飛夕後山
雲𧺫時君㸔眉頦間中有摩詰詩
　時雨
　　　時雨羙胥莘公也公以行䑓移鎮平陽鄰
　　　畏其威民懐其徳焉
天降時雨山川出雲天相休運是生世臣維我世
臣乃國扵莘天子命之牧爾邦民北風喈喈雨雪
霏霏嗟我晋人而瘡而痍吹之呴之摩之拊之于
燠其寒于飽其饑既瘳既夷不嚬以嘻孰為豺虎
載柵載壘孰為蟊賊載芟載理無擾我郷我郷我
里無伐我桑我桑我梓逺夷􁃙矣我民休矣公在
在堂如春斯温激矢在壺折衝于樽民安于㕓兵
安扵屯公在在堂錦衣繡裳敝予改為斯民不忘
公在在堂繡裳錦衣我民之思無以公歸
　　皇武
　　　皇武命平章公移鎮陜右也
皇奮厥武如雷如霆獷彼逺夷載震載驚帝命相
臣蘇我疲民維時莘公展也大成公自平陽移鎮
扵秦世皆謂公在䖏陽春公在在秦有年無兵世
皆謂公斯民徳星維此二方不寧不令帥臣議征
發言盈庭公奏累上如山不傾丗皆謂公漢之營
平既完三輔復保五城以迄扵今夏人請盟維将
盡能維公竭誠公拜稽首天子之眀我公歸矣我
民思矣詔公𣸪起周邦咸喜願公百年以佐天子
㒺俾樊侯于周專美
　　鄭子産廟
晉楚更覇争䧺尊勢如兩乕挟一豚玉帛事楚方
南轅晉師巳及國北門鄭有人焉國無小晉楚雖
大談笑了臨風三嘆酹酒罇注目蒼陂望髙鳥
　　過湖城
暮行潼關道百里蒼山昬勢㫁忽平野大河東南
奔我行属冬季風雪浩以繁玄雲結層隂狐貉不
得温豈不念白首出使萬里畨惜彼守凍者㩀鞍
復何言
　　過閿郷
秦關百二天下壮百萬䧺師未能傍凾關未了又
潼關潼關之敗何等閑九齡斥逐姚宋死邊将邀
功從此始今年西屠石堡城眀年又𧺫漁陽兵朝
廷欲藉邊将重不覺胡雏心暗動禄山前死未可
知雖有漁陽突騎将奚爲自古眀王重用武莫咲
書生陳腐語
　　含元殿
㤗山從此来宫殿何巍巍含元遺址在下建十丈
旂當昔休眀日軒陛朝諸夷一旦人事改翻坐牧
羊兒譬如元氣衰百疾攻四肢陵夷更五代興亡
如奕棊塵埋梨園骨火焼花蕚碑寝殿通樵徑宫
墻挿酒旗至今眀月夜石馬空聞嘶蒼天不可問
渭水空自馳誰為後来者應與此心期
　　過乾陵
　　　乾陵故梁山也舊有柏萬株亡矣有石蕃
　　　王像来朝者六十四至今猶存下有章懐
　　　太子墓
暁日上乾陵乾陵何巍巍前瞻對雙闕上有十丈
碑左右蕃夷像想見朝貢時一坏土未乾衮服易
禕衣好還雖天道剪伐盡本枝凄凉廬陵謫慷慨
黄臺辭頼有狄相國取曰洗咸池母后盗國鼎吕
氏非薄姬中睿乃其子天幸亦其宜驟山三日火
見咲牧羊児如何陵上柏獨有神䕶持千秋百歲
後魂魄𣸪来兹故山草木頳應悔𣸪辟遲天囬西
日照歲暮北風吹南登樂逰園黙誦昭陵詩
　　發棗社
夜發棗社馹褰帷見眀月月照㫁崖氷風吹隂磴
雪山重𣸪峻嶺十步九盤折两崖夹深澗線路僅
容轍縋車下百尺轣轆聲未絶坡陀倒平地稍喜
見雉堞隔城聞鐘皷星斗何厯厯故人相勞苦杯
酒慰行役夜䦨秉眀燭相對恍如失
　　過寧州
季冬落日黄霜雪原野白驅車上峻坂十步百夫
力我行未半嶺囬視但木末白雲在髙頂可望不
可及北風吹去翼孤烟帯逺客居人候征騎􁒭僕
望前馹蒼皇下陂陀張燈巳昬黒
　　逰華山
我從秦川来厯遍終南逰暮行華隂道清快眀雙
眸東風一夜横作悪塵埃咫尺迷岩幽山神戲人
亦薄相一杯未盡隂霾收但見兩崖巨壁插劍㦸
流泉夹道鳴琳璆希夷石室緑蘿合金仙鶴駕空
悠悠石門忽㫁一峰出婆娑石上為遲留上方可
望不可到崖傾路絶令人愁十盤九折羊角上青
柯平上得少休三峯壁立五千仞其下無址傍無
儔巨靈仙掌在霄漢銀河飛下青雲頭或云竒勝
在髙頂脚力未易供㝠捜蒼龍嶺痩莓苔滑嵌空
䂖磴誰雕鎪每憐風自四山而下不見底惟聞松
聲萬壑寒颼飀捫参厯井到絶頂下視塵丗區中
囚酒酣蒼茫瞰無際塊視五岳芥九州南望漢中
山碧玉簮亂抽况𣸪秦宫與漢闕飄然聚散風中
漚上有眀星玉女六洞天二十八宿環且周又有
千歲之玉蓮開花十丈藕如舟五鬛不休之長松
流膏入地盤蛟虬采根食實可羽化方瞳緑髪三
千秋時聞笙簫眀月夜芝軿羽盖来瀛洲乾坤不
老青山色日月萬古無停輈君且為我挽囬六龍
轡我亦為君倒却黄河流終期汗漫逰八表乗風
更覔元丹丘
　　倣淵眀自廣
天地有常度日月有常數有生則有死如朝必有
暮来者不可却去者那容駐但喜故歲新新年行
𣸪故故交零落盡世豈能乆住年衰性自忘所以
語多悮况𣸪眼半昬文字宜少戲前路那可知正
冝委運去幸近古稀年無𣸪更多慮
　　和淵眀飲酒(二十首)
翩翩萬里鶴日暮将何之昬鴉擇所安笑汝不知
時孔席不暇煖此理吾不疑尚愧淵眀翁濁酒時
一持
　　其二
少長慕富貴老大思丘山一為妻子累不肯踐斯
言誤落塵網中黾勉四十年吾衰有兒子門户幸
可傳
　　其三
􁈍園去我久舉世少真情晉宋多名流惜哉亦虚
名浮虚忘軒冕踰檢稱逹生淵眀𥘉亦仕不為寵
辱驚笑彼夸毗子空誤竟何成
　　其四
貧賤豈不苦仰慕㝠鴻飛富貴豈不樂乃有黄犬
悲苦樂各異趣嗜好從所依我欲作九原獨與淵
眀歸掛冠不待年况此齒髪衰遥酹一盃酒毋令
寸心違
　　其五
琳宫雜鼁黾頗厭皷吹喧既久少人事却愛幽居
偏南軒有竒趣雲峰可當山一雨溪水漲稍稍魚
鳥還我亦樂其樂可為静者言
　　其六
好醜無㝎在當時者為是彌子當寵時安知後来
毁卋道毎如斯吾生幸不爾舉丗尚五弦安事矜
緑綺
　　其七
少年喜草書臨池學伯英縦横挟造化如見萬物
情墨濡四溟窄筆落三山傾年来頗自咲惜哉以
技鳴白首竟無得俯仰愧此生
　　其八
秋菊有至性霜松無俗姿采采黄金花咲撫蒼烟
枝偶有杯中物成此一叚竒白雲南山来出岫𣸪
何為醉卧東籬下聊脱人間覊
　　其九
今曰好天色清晨雲雪開東風如故人適我平生
懐忽見南来燕孤雌與䧺乖暮歸主人堂梁間有
䨇栖巣傾覆其子又𥙷新巢泥翩翩随陽雁幽真
苦難諧江湖偶相失咫尺雲路迷哀哀霜雪際獨
向胡天逥
　　其十
􁀳鳥閉籠中舉翮觸四隅騏驥駕塩車跼蹙困中
途一朝遭識㧞未免為人驅傍觀信美矣自愧良
有餘不如兩無累還我田園居
　　其十一
千載淵眀翁誰謂不知道閑賦責子詩調戲乃娱
老杜陵盖自况亦豈恨枯槁壷觴清濁共適意無
醜好歸来五栁宅守我不貪寳長嘯天地間獨立
萬物表
　　其十二
憶昔告歸老方属耆指時眼昬頭半白誓将從此
辭幾年不得謝因循到今兹耳聵左目盲决去吾
何疑君㤙雖云重竊禄良自欺乗流且𣸪逝遇坎
将安之
　　其十三
昔我謝事時曾造老衲境謂言方閑去如醉不得
醒至要無多言退歩心自領一朝桶底脱露出囊
中頴有如暗室中照耀頼燭炳
　　其十四
嚴風大澤枯霰雪寒威至此時陶彭澤相與父老
醉醉不必相扶顛倒無倫次䖏世貴無名不知斯
我貴斯人今巳矣三嘆有遺味
　　其十五
憶我滏水陽經營五畝宅脩竹幾十竿今為狐兎
迹相逄問郷舊里巷不盈百艱難驚獨在鬂髪颯
巳白一醉齊彭殤無為空太息
　　其十六
幽居淡無事雅志了玄經眼花憎文字悠悠竟無
成中夜起不寐披衣守寒更梅竹散清影素月流
廣庭孤鶴閟逸响切切寒虫鳴撫卷長嘆息慷慨
惻中情
　　其十七
淵眀雖不仕愛此北窓風曲肱枕書卧樂亦在其
中時持一杯酒頼此齊窮通大咲杯中蛇晚矣悟
彫弓
　　其十八
漢儒傳注學未為無所得秦火少完書豈免烏焉
惑後儒𥙷罅漏聖道稍閉塞俗士喜持戈又一秦
相國且共歡一觴多言不如黙
　　其十九
昔我平生友峨冠及偕仕居官不避事力學固為
已非無濟時筞壟㫁亦云恥行年未六十賫志沒
蒿里蹇予随朝班星霜幾四紀譬如逺行客日暮
尋所止飬志歸田廬晚莭猶可恃
　　其二十
淵眀非嗜酒愛此醉中真謂言忘憂物中有太古
淳囬首市朝中萬事牛毛新去年持使莭悠悠過
西秦宫闕随飛烟衣冠化埃塵當時憑軾士慷慨
嗟徒勤所以山林客樂與魚鳥親西登太華頂曠
望長河津寄謝三峯雲聊欲濫吾巾誓将從此去
咲謝當途人
　擬和韋蘇州
　　和西澗
雨荒竹逕草樷生樹隔前溪一犢鳴歩尋幽澗疑
無路忽有人家略彴横
　　和烟際鐘
近壑歛暝色逺山猶夕暉聲從烟際𧺫𣸪向烟中
㣲随風散林野渡頭人未歸
　　和西塞山(龍門)
䨇闕聳岹嶢神斧忽中㫁一水從中来千龕道傍
滿
　　和山耕叟
歩逐麋鹿迹詎知朝市情負薪南澗曲荆棘雨中
行呼兒問牛飽又向山田畊
　　和上方僧
石潤雲生衲崖傾月照禅曬衣横竹錫洗鉢落岩
泉但見山花發幽居不記年
　　擬詠夜
眀從暗中去暗從眀中来流光不待暁闇盡玉爐
灰
　　擬詠聲
萬籟静中𧺫猶是生滅因隐几以眼聼非根亦非
塵
　　和寄全椒道士
　　　潘清容自鄠移樓觀與中條喬象之同居
新移白閣峰逺訪中條客結茅授經臺共坐雲間
石松龕讀易朝月窓談道夕從此別終身區中了
無迹
　　和逰溪
清溪霧氣散水涵天影空白雲翻着底移舟眀鏡
中鳥近前灘白花移別㟁紅遥知夜来雨山色翠
如䓗
　　和秋齋獨宿
冷暈侵殘燭雨聲在深竹驚鳥時一鳴寒枝不成
宿
　　和聼嘉陵江水聲代深師荅
驚湍瀉石崖百歩無人跡愛此喧中静聊布安禅
席水無激䂖意云何轉雷聲仁者自生聼逹士了
不驚心空境自寂淡然兩無情
　　和演師西齋
不見竹間僧但聞花外磬𫾣檻出魚逰巢􁑴知鳥
性雲蒸坐禅石露濕行道逕夜寂一燈殘山月来
破暝
　　和逰開元精舍
松軒風掃静終日閉門居犬卧青苔地鳥啣紅柿
𥘉瓶殘夜禅起經潤雨翻餘自是少人迹非関往
来踈
　　和荅中山道士
行轉青溪又別峰馬蹄終日認樵蹤翠㣲深䖏無
人住寺在深山何䖏鐘
　　和西樓
十去龍沙雁年年乆不歸烟塵猶未息莫近塞雲
飛
　　和瑯琊(萬夀寺)
兹寺廢巳乆經搆昔未遑一朝煥金碧煌煌耀東
崗文母開大施天厨来衆香縈囬轉佛閣窈窕閟
禅房平地俯歸鳥髙齋在上方宿雲不歸山野水
自成塘道人如水鏡見者心清凉理勝是非遣慮
淡形蹟忘歸鞍惜清境佇立暮天蒼
　　擬漠漠来㠶重㝠㝠去鳥遲
薄暮瀟瀟雨何人獨倚欄濛濛山氣重淡淡水紋
寒草際光獨泫松梢滴未乾燈前未歸客無夢到
長安
　　擬何時風雨夜𣸪此對床眠
幽居少人事有客来不速爐内火正紅尊中酒新
緑髙齋始聞雁隔窓時動竹何當風雪夜抱𬒳還
同宿
　　擬緑隂生晝寂孤花表春餘
了無車馬迹終日掩禅關不下溪頭路坐看􁑴際
山好鳥破午寂幽花淡春閒簮組方為累来逰不
知還
　　擬兵衛森畫㦸燕寝凝清香
冠帶事朝謁清坐弹鳴琴以彼塵外趣逺我遺世
心岸幘送歸鳥隠几見遥岑聊同静者樂豈必居
山林
　　送麻徴君知幾
丹山五色鳯一舉眇天隅文采瑞聖世不為竹與
梧渥洼汗血種逸氣凌九區可見不可攀白璧誰
敢沽夫君號神童七歲能草書二十上詞賦下筆
凌𬗋虗三十富經學兩魁天下儒娥眉衆女嫉反
畏知名譽一朝相捨去願以道自娱閑觀飬性書
洞究先天圗姓字聞天朝相公借吹噓(左丞薦)從
容拜恩命移疾還里閭諸公惜其去乞留侍玉除
掉頭不肯住一飯吾豈無君看澤中雉飲啄良自
如一旦畜樊中意氣慘不舒又如田間牛騰擲適
有餘𬒳之以文繡顧影反踟蹰君㤙豈不重力疾
湏人扶旁觀信美矣違已非病歟不如本無累還
我田園居喜君莭獨髙知君功名踈可以激頽俗
可以勵貪夫異時髙士傳名與西山俱
　　飲馬長城窟行
飲馬長城窟泉腥馬不食長城城下多亂泉多年
冷浸征人骨单于吹落關山月茫茫原上沙如雪
十去征夫九不囬一望沙塲心㫁絶胡人以殺戮
為耕作黄河不盡生人血木波部落半蕭條羗婦
翻為胡地妾聖王震怒下天兵天弧夜射旄頭滅
九州𣸪禹跡萬里還耕桑但願猛士守四方更築
長城萬里長
　　猛虎行
猛虎在深山一怒風林披朝食千牛羊暮食千㷱
羆虎暴尚可制人還寝其皮旄頭飛精光落地為
積屍焚山赭草木血征成汚池萬靈泣上訴生民
将何為帝怒勅六丁雷電下取之埋魂九泉底壓
以泰山坻然後天下人頗得伸其眉寄言顛越者
毋得育種遺
　　倣老杜無家
弟妹他郷隔無家問死生兵戈塵共暗江漢月偏
清落日黄牛峡秋風白帝城中原消息㫁何䖏是
秦京
　　倣劉長卿出塞(二首)
上山揺白旗下馬駐旌麾虜騎數重合漢人三日
圍天寒短兵接日暮戦聲微萬里天山北招魂葬
不歸
　　又
𥘉從召募軍麾下點行頻衣上兩行泪燈前萬里
身皷聲青海振戦骨黒山塵落日邊風𧺫蕭蕭愁
殺人
　　楊妃墓
灼灼陌上花青青路傍草人心任榮悴過眼無醜
好馬嵬三尺墳西出劍門道如何傾國顔傷心不
同老
　　李夫人
夫人臨訣時掩面羞人主空餘返魂香黙黙不得
語千秋百歲後粉黛化為土一笑不成妍春風花
自舞
　　㢟安滋戒師余𥘉主安塞堡簿時相識也今
　　　戊子歲春𬒳命作醮平凉偶得相㑹以四
　　　十三年之舊故集句以贈之
五城何迢迢(杜)關河茫茫隔波浪(許表民)與君别
来今幾時(盧仝)翰林白髪三千丈(王琪)形容變盡
語音存(東坡)閑思往事是前身(樂天)四十三年如
電抹(東坡)欲談前事恐無人(子由)龎眉皓首無住
著(杜)臂上念珠如皎日(唐僧)架上楞嚴巳不看(東)
(坡)更看脚根𠫭一莭(山谷)人生何䖏不相逄(丁㓂)
猶恐相逢是夢中(晏叔原)仝是行人更分首(山谷)
眀朝車馬各西東(歐陽)
閑閑老人滏水文集卷第五
閑閑老人滏水文集卷第六
　律詩
　　塞上(四首)
窮邊四十里野户兩三家山腹過雲影波光戦日
華汲泉尋澗曲樵路入雲斜随分坡田罷還簮野
草花
　　其二
因尋射鵰壘偶到殺狐川鹵地牛羊瘦邊沙草木
羶廢城餘井臼古戍㫁烽烟自說無征戦經今六
十年
　　其三
薄宦邊城裡經年無客過一川平地少四面亂山
多野色連秋塞邊聲入暮河舊貂寒更薄飄寄欲
如何
　　其四
樹靄連山郭林烟接塞垣㫁崖懸屋勢漲水沒沙
痕𤇺火雲間戍牛羊嶺外村太平閑檄手文字付
清罇
　　寒夜
歲晏寒無那夜深清欲飢竹風驚夢㫁雪意聼窓
知稍稍鵲翻樹蕭蕭人語籬虗眀滿吾室何許月
来時
　　三山渡口
春水三山渡斜陽八字堤河淤樹身短沙截草痕
齊地納黄流大天啣浚澤低故人不見我愁思使
人迷
　　西陵
靄靄西陵樹蕭條歌吹聲客愁連㫁雁地古更荒
城山色嬌新雨河流怒不平浮雲䑓上𧺫不盡古
今情
　　栢人光武廟
真人開有漢帝業肇蕪蒌洒落君臣契艱危廟社
圗山川扶鄗邑日月拱東都社稷千秋里風雲四
逹衢北風吹雨雪西日照桑榆舊物餘翁仲荒祠
老祝巫功臣遺像在時有鼠啣鬚
　　正覺院
西日轉廊腰踈鐘送寂寥壊墻縁苦竹欹屋上凌
霄白髪知僧臘青燈更客宵葉聲風外盡窓雨續
蕭䔥
　　開元寺
歲乆開元寺槐花落石龍僧瓶深碧甃蝸壁篆金
容窓影年年塔禽棲夜夜鐘平生睡秋雨竹閣味
偏濃
　　散策
觧鞍成小憇散筞遂幽欣偶拂水邊石坐看嵓上
雲桑麻深畏景水竹淡斜曛興寄方自得清凉誰
與分
　　陸渾
言從陸渾去不遇𬗋芝還鳥飛不盡䖏夕陽千萬
山雲𧺫動兼静水流忙更閑坐待石上月滅沒烟
嵐間
　　梁園中秋
今夜梁園月相逄照一樽他時千里共此㑹幾人
存老我追随盡怜渠咲語温不眠瞻玉兔終夕露
荷翻
　　梅和尚節使挽詞(二首)
鏖戦群奔外申威一呼間功名歸死事義勇鄙生
還矢向胡天盡弓猶漢月彎君王思戦苦𧺫塜像
天山
　　又
走卒知䖏将兒童説義州甘心䡖白羽苦戦脫兠
牟援絶揮戈地創餘振臂秋英魂知不冺結草抗
邦仇
　　温妃挽詞(二首)
白日森容衛青春忽夜臺鼎湖龍已去禖舘燕空
廽仙駕随天逺粧奩惻聖哀祗應彤史上遺　不
塵埃
　　又
容衛三春肅如何一旦殊妃星淪𬗋極帝子沒蒼
梧卜地陪長樂升天後鼎湖皇情何以慰彤管載
嬪虞
　　和西溪思歸
好在西溪隐人今白玉堂興来看畫本夢去拂西
墻舊竹多年合新松幾許長從渠黄石老獨占白
雲郷
　　獄中
䖏順𥘉無累安時故不憂敢遑身後慮甘向死前
休有姊如工部無兒似鄧攸悠悠天地意還許望
松楸
　徙倚
徙倚秋原上長吟動所思草荒天馬痩日落野鷹
饑多病親朋改中年齒髪衰功名付公等才力况
眀時
　　寒食遥奠西山寺(二首)
榆中草色蕪春水稍漸車野祭一盂飯郷愁千里
餘年年寒食客日日故園踈莫訝交親絶稽康懶
寄書
　　又
秊来百事廢漸與世情踈案上一杯酒床頭幾册
書春風疑混沌水月似空虗頃刻翻晴晦吾心淡
乆如
　　赴寜化宿王道
山屋如鷄柵才容缷馬鞍風吹四山雪月照一川
寒不敢侵星𧺫惟愁上嶺難中宵問前路客枕若
為安
　　觀音院
棟宇懸崖上風烟勝槩中寒通汾渚月清帯雪山
風茗水垂瓶得棊燈鑿牖通仍聞馬頭寺别業亂
山叢
　　北垞
驅馬北垞上山光淡𣸪深夕嵐無逺近返照有晴
隂泉落莓苔石風光松櫟林悠然成獨酌啼鳥是
知音
　蘆芽山
荷葉平𥘉盡蘆芽勢漸分朝来知宿雨谷底見歸
雲日上松猶滴風来草自薰臨溪歸路險萬篾下
河汾
　荷葉平
平生慣山水見之如等閑朅来驚老眼何䖏無名
山崷崒千峯外蒼茫一雨間山神應觧事爲我洗
孱顔
　　管州道中
亀手酸風裏寒多酒不勝馬蹄荒店雪人迹㫁橋
氷痩骨成山字霜髥作㦸稜緑􁨆三丈月政爾夢
騰騰
　　代郡張氏瑞栢堂
欝欝何年植盤盤兀老蒼文章深籕篆忠義抱風
霜子舍占烏鵲孫枝託鳯皇主人廊廟具㑹見拂
雲長
　　謁北嶽
四大神儀一群山大茂尊奠方荒兾宅視禮配天
孫西送虞淵暮東瞻碣石暾寳符臨代郡巨鎮扼
并門控趙襟形壮包燕氣象渾九河探禹跡萬里
呌虞魂在昔登封始前驅羽衛繁千官駢部曲萬
騎隘山樊卜地恒陽曲移祠㤗始元(晉移祠曲陽)
荒碑刓歲月飛石􁠻乾坤帝秩加黄屋宫居象𬗋
垣雲楣朽芝瑞雨砌裂槐根天業恢弘大山靈翊
衛屯巫閭歸帝制長白發金源九廟龍盤接三邦
地勢吞雲烟浮近甸日月繞中原欵謁天香重封
題御署存銀鏐諸産冨雷雨萬靈奔神聼羞囬徳
天聰納正言負時身九死去國泪䨇痕日近趋天
闕生還託聖恩許身徒稷契無術𥙷羲軒帝籙長
桑洞仙岩張果村卜居如可近重整此山轅
　　過黄崖(二首)
患難驚身在龍鍾感歲新山川愁倦鳥歲月老行
人落日黄崖古東風白霫春傷心潢水北無乃乆
風塵
　　又
落日逄人恐深秋動旅懐乳鷹家碧嶂飢虎吼黄
崕此道将何適吾生尚未諧傷心墟落裏犬䑛有
殘骸
　　桃花島囬寄王伯宜
氷破村槗擁春寒旅雁低逺山封霧小髙浪與雲
齊島寺眀松雪潮船濺藕泥詩情吟不盡寄語畫
中題
　　咸平道中
道壊縁岡逺村流自作塘夕陽開野色秋水納山
光雨住林逾黒鳥　天更蒼冥捜無好句淡墨冩
微茫
　　慶雲道中
對岸青山隔孤城碧浪開緑蕪天際合白鳥日邊
囬渡口呼舟急沙頭立馬催夕烟生極浦欲上客
衣来
　　中秋金河感懐
金河今夜月遼水一尊同雁影不復北馬蹄猶向
東山川新戦血宇宙舊飄蓬擾擾余生事愁来醉
眼中
　登巢雲樓
烽火三年戍沙沱幾戦塲自予甘薄宦與子各殊
方寒木銷春色髙樓傾夕陽如聞洗兵馬失喜問
臨潢
　　和陽子元(二首)
紅葉如人老黄花與世踈物華行晼晚天宇逈澄
虗山作幈風畫雁成人字書相逢一杯酒秋興各
何如
　　又
小雨班班落庭槐槭槭踈秋涵山骨冷天入水痕
虗多病難忘酒窮愁强著書深慚靈感老時復問
何如
　　松下獨酌
行人隐微逕古寺帶平崗山勢依城㫁河流入野
長樹欹枝壊道草卧壓頽墻獨酌無人共松風薦
一觴
　　松山道中
松漠三百里飄然一日中山長雲不㫁地逈雪無
窮逺嶺貪殘照深林貯晚風烟村一廻首獨鶴下
晴空
　　叠翠嵓(三首)
枯枿似黔突㫁崖如削瓜林深自風雨地古更煙
霞脚力行将盡雲山殊未涯試窮千里目直北際
龍沙
　其二
飛身清曠外着眼有無間崕㫁疑無地雲開更有
山鳥随天影沒人自日邊還歸夣扶清境詩情不
得閑
　其三
帳殿臨青嶂蒼崖襞翠烟孤根盤厚地秀色入蒼
天井有四時雪岩垂萬古泉皇情非暇豫問路到
山川
　　陪李舜咨登憫忠寺閣
日月纒䨇栱風烟納寸眸雲山浮近甸宇宙有髙
樓鳥外餘殘照天邊更去舟登臨有如此况接李
膺逰
　　宿崔家庄
野次寒山外人家霽雨中飢鷹蹲落照危葉顫西
風墻缺青山𥙷槁欹白水通豐年聞好語倚杖問
衰翁
　　過滹水
夕陽山豁䖏平照大河流漠漠雲間樹悠悠天際
舟黄塵随匹馬白水自䨇鷗㑹得閑中趣浮生半
白頭
　　通許道中(南征)
曉逐三軍發清寒苦不禁征驂過野店寒月出踈
林宿火留行客霜枝滑凍禽㩀鞍覓閑句愁些不
成吟
　　廬州城下
月暈曉圍城風髙夜斫營角聲寒水動弓勢㫁鴻
驚利鏃穿吳甲長戈㫁椘纓廽看　戦䖏慘淡暮
寒生
　　章宗挽詞
鳳紀三千歲龍飛二十年竟辭徽號冊空頌柏梁
篇授聖金縢起遺言玉几宣建平何苦䜟雨泣戴
仁天
　　暮春
自嗟中歲在不與暮春宜非𣸪歡娱地其如老大
時百年歸覧鏡萬事入支頥此意無人㑹陶情一
賦詩
　　汝甕酒尊
祕色創尊形中泓貯醁􁚐縮肩潜蝘蜓蟠腹漲青
寧巧琢晴嵐古圎瑳碧玉瑩銀杯猶羽化風雨慎
緘扃
　　湧雲樓雨
滿地江湖夢連隂晦朔秋雨中山似醉風外浪如
愁眼病憎黄卷心安任白頭眀年一官滿誰𣸪話
登樓
　　窮愁(二首)
乍喜三􁂞伏還驚一葉凉窮愁天色少睡思雨聲
長掩卷悲興替懐人問在亡平生庾開府詩興未
能忘
　　又
何䖏新秋好飄蕭意欲仙乍凉新雨後欲曙未眀
前莎影蛩吟地松梢鶴唳天物情無好醜適意各
天然
　　和潘師韻
暌離三十里重此叩玄㣲日月䨇蓬鬂乹坤一布
衣月眀渦水宿秋老華峰歸不得陪仙馭浮生有
是非
　　和政老九日韵
數曰閑齋卧體中殊不佳那知是重九但喜見黄
花矯首懐天末携壷傍水涯琳宫題壁䖏醉墨字
欹斜
　　贈茅先生
二室神仙宅三茅道士家野人遺竹箒(劉仙編竹)
(箒以給公朝夕)弟子掃松花有道能擒虎無心任
踐蛇天平有陳迹吾欲老烟霞(去歲兵至公菴公)
(了無懼色兵亦不敢害)
　　大雪(二首)
大雪無朝暮衰年見未曾園林春浩蕩川岳氣憑
陵雲慘天應漏陽㣲井欲氷欲尋安道舍何䖏一
龕燈
　　又
大雪欲平􁑴黄昬氣轉嚴天邊迷草樹雲外失烏
蟾天意平髙下人情有愛嫌飽餐酬桂玉樓上醉
厭厭
　　雪霽
黄雲霽雪威寒日淡暉暉雨砌晴先滴風􁑴落更
飛侵凌池面痩擁腫樹身肥長憶廬陵老憂時詠
鉄衣
　　十月菊得深字
地偏開較晚風勁可能禁雨漬金英淺寒添𬗋暈
深抱叢無晚蝶窺蘂有貞禽留待飄零後梅花約
重尋
　　白雁
波净影逾白霜清鳴更哀乾坤䨇鬂老風雪一聲
来林逈隐猶見天長去復廻物情嫌太潔莫使羽
毛摧
　　雪
朔雲連鄭圃飛雪滿梁園猛勢池心滅清聲竹外
繁飢鴉寒啄樹敗屨踵臨門何以娱佳客開軒對
一尊
　野菊
離離嵓下菊無主混蓬茅路㫁秋光隔山眀水影
交荒樷鳴蟋蟀寒葉掛蠨蛸擬訪陶廬飲柴扉何
䖏𫾣
　岳觀
歩􁮑方壇上行吟避草芽簾聲風拂燕池影栁蹲
鴉天入濛濛雨春歸淡淡花逰春心未老墙外渡
香車
　秋雨
天邊認遥電雲際尚殘陽雨脚夜深白濤頭晚霽
黄沙邊眀雁影林下見山光擬盡登髙興秋懐祗
自傷
　手搯樺皮弹琴圗
何人聊幻巧䄂裏出毫端道眼無二見心齊廢六
官煩君無耳聼寓我非指弹攦却伯牙手秋風萬
籟寒
　　早出新安
夜宿新安馹平眀雪塞磎馬頭迷舊路虎跡印新
蹄氷凍寒流狭天啣逺路低人稀山店逺茅屋只
聞鷄
　　眀恵皇后挽歌詞(四十首)
皇眀齊月象厚徳配坤元惻怛憂民意勤勞毓聖
㤙國風悲卷耳星緯暗軒轅喪妣人心痛哀號望
寝園
　　其二
威儀文物備祖載出菆塗薄葬追三代嚴禋致九
虞仁㤙遺鳳詔功徳載龜趺左右重興業詩書讃
永圗
　其三
太極齊元始三光並照臨勤勞憂國念惻怛愛民
心玄鳥歌殷母思齊詠太任兩朝難􁐪美萬古播
徽音
　其四
階蓂凋葉盡宫漏滴聲殘玉几俄遺訓龍樓罷問
安雲容愁慘戚風色慟悲酸萬古餘功徳煌煌玉
册寒
　　其五
疇昔占䖝夢今来嘆鳳飛漢宫遺内則文母謝芳
徽永卧重泉夜空餘大練衣魏郊寜乆駐㑹有徳
陵歸
　　其六
阿母瑶池去應歸海上峯寳奩空有象練幄静無
蹤孝享嚴三廟輿儀備九龍獻陵今宻邇揮泪洒
楸松
　其七
聖徳髙千古慈闈十萬春地維傷絶紀月彩忽韜
輪應物歸先識憂民感至仁神儀雖巳閟遺範不
埃塵
　其八
膺符稱太母衍慶廣金源衣練蠲重彩躬蚕屈至
尊賜氷防病暍恤獄恐民冤孝意遵遺訓詞臣嘆
永言
　　其九
葛覃歌莭用卷耳頌求賢遽厭人間世還爲物外
仙㑹觀羞泉露無𣸪夢捫天玉座虗長樂依然夜
月懸
　其十
謙抑傳家法寛仁沃帝聡禮崇光教塔時奉孝嚴
宫皂􁒐㤙皆及嬪妃愛悉同繞階花泣露應是怨
西風
　其十一
慶源鍾馬鄧何止活千人隂化行中壷私權抑外
親鳳輿歸厚夜蚕舘閑長春蕭寺諸嬪御能忘賜
饍頻
　　其十二
方享東朝奉俄成甲子還玉梳音窅窅彤管事班
班陵寝音容閟蓬莱日月閑丁憂遺詔在㤙澤滿
人間
　　其十三
式属多難際方承長樂歡霜飛金殿冷月沒桂宫
寒雨泣愁雲慘風悲薤露殘南山為樂石遺美豈
能刋
　　其十四
一紀坤儀正千齡母範彰徽音齊太姒厚徳配娥
皇衣練昭純儉因山戒厚蔵傷心彤史上千古播
遺芳
　　其十五
􁇮氏傳仙裔燕山啟夢符化人先正已祈福為民
敷疾殆申遺命憂深示永圗傷心虞帝事烟雨暗
蒼梧
　其十六
奔走来群辟哀摧慟百靈妖氛湮璧月霄漢殞軒
星玉几遺周訓粧奩泣漢􁏫近畿遵薄葬神意想
来寧
　　其十七
身尊恒率禮名正更持謙椒掖坤儀正天􁏫母訓
嚴鴻名登玉簡遺像入霜縑異日朝陵䖏應湏啟
鏡奩
　　其十八
寛和能待物凝宻勸行仁道徳持三寳㤙私逮四
民兩朝隆漢禮十亂冠周臣一旦仙逰去空餘四
海春
　　其十九
心知為善樂敬傅又尊師國化濯衣儉民歌賜藥
慈誦經虗玉案奉佛冷金彛遺㫖無窮恨風吹徧
九疑
　　其二十
六綍辭秋殿玄堂啟夜扉一朝蔵夀器千載閟容
衣懸象軒星掩哀歌薤露稀松楸交隧道㑹有五
雲飛
　　其二十一
保阿成訓在閫閾令儀昭儉徳髙千古仁聲溢兩
朝事随流水逝愁逐冷雲飄仙馭知何適憑誰問
沉寥
　其二十二
隂化嫓乾造熈朝賴母臨功勲新女史徳澤浃人
心偃月丰容閟軒星瑞彩沉笳聲哀不盡陵柏自
森森
　　其二十三
元勲施社稷茂徳庇人民色飬嗟中阻靈逰忽上
賔侍臣歌薤露神物䕶龍輴祔廟推尊謚千齡寳
册新
　其二十四
太姒敦周化塗山啟夏家尊名天比峻淑徳日增
華孝享心何切仙逰望愈賖空餘遺令在攀慕極
幽遐
　　其二十五
天禍纒興慶幽堂掩后幃徽音知有嗣孝飬痛長
違夜月空椒屋秋風冷玉衣遥瞻陵寝上慘淡暮
雲飛
　　其二十六
風急揺寒樹虹蜚薄太隂雲随仙馭逺塵入綺簾
深索莫長秋外蕭條湘水潯聖情時悵望流泪滿
宸襟
　其二十七
吉夢捫天後眀禋配地時嬪虞彰㳤慎生武極㤙
慈無𣸪金輿返空瞻畫翣馳蕭蕭松柏路長夜閟
神儀
　　其二十八
玉音昭懿行彤管列閎休今日歸陵寝何年返玉
樓聖心方盡孝鸞馭竟難留陵樹西風裏千秋萬
古愁
　　其二十九
群生資茂育至徳果難名􁦵几言猶在因山事巳
成西風飜畫翣落日送銘旌羽衛歸来晚蕭蕭萬
馬鳴
　其三十
音容歸夀器管御玉衣閑聖孝空如慕慈顔痛莫
攀雲愁縈汴水霧慘鎖夷山悵望白楊路翟車竟
不還
　其三十一
孫謀貽嗣聖内教輔先朝孝敬全終始勤勞継夙
宵民灾憂水沴邊患慮天驕大漸惟幾際猶思儉
徳昭
　　其三十二
一紀成功著乗鸞上九天物生思徳載聖慮想㤙
憐儉素言猶在寛慈事有傳禁闈斜日晚空裊寳
爐烟
　　其三十三
飄颻成逺駕寂静掩玄堂蕩蕩神功著巍巍聖業
彰周任揚溢美漢鄧藹餘芳末命丁寧意憂民不
暫忘
　　其三十四
褒讃存公議無慚六后名粧奩空有迹佩玉寂無
聲登享升清廟哀號動聖情神靈隂有力保祐再
升平
　　其三十五
蘋藻親三奠禕䄖偹六衣坤元方載物軒宿遽淪
暉廟貌嚴新祔神逰邈不歸白雲無䖏所長傍徳
陵飛
　　其三十六
馮相方觀祲巫陽忽告灾千秋臨寳殿一夕閟泉
臺纚紼悲長往靈輴挽不囬昊天思罔極長使聖
情哀
　其三十七
仙源周太子華裔漢徴君生聖休祥著憂民儉徳
勤姜嫄欣懿範光烈恧鴻勲輔就中興業飄然返
白雲
　　其三十八
蜃輅陳彛憲龜人獻吉占郊衢笳皷咽羽衛甲兵
嚴雲氣迎鸞馭秋塵翳寳奩祝官揚至徳簡册發
幽潜
　其三十九
月殿封鸞鑑風幃卧佩環百神来肅衛萬騎盡虗
還雨泣銘旌濕風凄繐幄閑仙逰無覓䖏追慕慘
宸顔
　其四十
月暈驚虧薄川流駭沸騰憂勤終爽豫報施似無
憑長夜扃銀海愁雲慘玉䋲聖心哀念切素幄每
晨興
　　河上
築堰分泉脉開溝㫁荻芽風期占月暈水信䜟桃
花早愛瀕河麥晴憐喚雨鳩春随桃菜侣月趂捕
魚舟
　　雪中登真定閣
風丹下如意寺樓髙䖏吟城中十萬户一雪太平
心
　連雪潮退
夕陽眀島寺海氣入邊城潮落青魚出泥深白鳥
行
　郎山雜詠
　　天城
造化摶清氣秀出天城山青松伴僧老白雲如我
閑
　馬耳峰
房駟落人間入石露䨇碧月眀聞夜嘶驚落山頭
石
　　仙人峯
世界幾㣲塵古今一昬暁笑謝區中縁獨立萬物
表
　　摩雲峰
青山本無情白雲自来徃身在浮雲中仰㸔浮雲
上
　　獨冠峯
大堝難為兄小堝難為弟百里見主峰衆山皆迤
邐
　　五芝峰
白雲如幽人出山本無期朝来抱幽石五峯成六
芝
　　欝秀峯
道人西澗去衣上南山雨心知石堂煙晴峯正堪
數
　　泓雲泉
藹藹春雲滋岩溜滴泉乳獨留一泓碧去作人間
雨
　　上龍門
南北兩石門上下一靈鷲仰看蓮峰立忽見天門
透
　　下龍門
亂峰排鳥道一水㑹龍門禹力不到䖏猶如滄海
尊
　奉命奏告山陵(四首)
祇命欵園陵俶装事行役黄葉宿㡬程青山館三
日
　　其二
西山積翠氣空外摩青天飛笻不到䖏獨鳥冲寒
烟
　其三
山前紅樹合山頂白雲封山中有蘭若日暮聞踈
鐘
　　其四
山月出未髙林深鳥猶夢霜落人未知寒添覺聲
重
　逰崆峒四絶
　青龍峒
青龍不可見雲自洞中出為雨濟人間歸時杳無
跡
　　仙人橋
絶澗𥘉無路通仙忽有橋偶携青竹杖平歩到雲
霄
　　翠屏山
山作屏風様其如空翠何不遮秋塞盡空障夕陽
多
　參雲亭
鳥語山更静松風聲自寒不嫌雲氣濕来此凭闌
干
閑閑老人㵚水文集卷第六
閑閑老人㵚水文集卷第七
　律詩
　　春山詩意圗
何年身入畫圗傳似是三生孟浩然詩句工夫驢
背上醉郷田地酒旗邊一川芳草緑堪染夹路杏
花紅欲然想見歸来泥様醉却如醮水栁三眠
　　春日即事
支頥偶到野人家搃把深心付物華鳥毳餘情閑
日月花心深蠧半塵沙逰絲逆上風中栁亂沫分
屯水際楂且共年光暫觀化直湏美酒送生涯
　　酷暑(二首)
林鴉開咮忘飛騰天地為爐萬象蒸氷井湯鏖几
千尺塔鈴風閟十三層夢魂正遶雲帆客畫本閑
臨雪麓僧一枕雨窓惟静勝不湏赤脚踏層氷
　　又
石枕䋲床夏簟藤漫膚終日厭歊蒸夢飛椘澤三
千里人在秦樓十二層松頂露凉時警鶴山房泉
冷獨輸僧人間膏火鏖城市世外清凉勝飲氷
　棕扇
犀甲龍鱗倚半空抱歸掌握自清風山精附木鬚
髯古囬禄煽炎尾鬛紅何䖏青蝇千里外向来白
羽一揮中水邊䂖上應湏此乞與文園病肺翁
　　三臺懐古
人道奸䧺君似鬼奸䧺我道鬼輸君身猶北面魏
基建骨入西陵漢鼎分貪與夘金成舜禹不知典
午笑桓文清漳不洗前朝悪日遶三臺送夕曛
　　寄王學士
寄與雪溪王䖏士年来多病𣸪何如浮雲丗態紛
紛變秋草人情日日踈李白一盃人影月鄭䖍三
絶畫詩書情知不得文章力乞與黄華作隐居
　　登友雲亭
友雲飛觀欎崔嵬落木蕭蕭聴者哀九日朱絃和
雁㫁開年黄菊費詩催淮天雨露橙千里梁地風
烟酒一盃此日此生人共醉眀年重徤與誰来
　　除夜(二首)
梅花無信報平安又聼譙門畫角殘荒郡人烟窮
臘外上方樓閣晚雲端沉沉鳥沒天無盡漠漠烟
昬山更寒日暮數峰猶帶雪城頭霽色入欄干
　　又
龍鐘三十九年春諱說新年似諱貧醉白名堂甘
後進小坡着號似前身自憐耐辱稱居士人笑無
機似道人㫁送生涯一枝足不湏長物擾天真
　　娱暉軒
石晋地形今入眼幾人亭榭幾人詩數州山水有
窮䖏萬古風烟無盡時天逐南㠶秋雁逺峰遮西
望夕陽遲客来欲問忘歸意掛𧺫僧軒君自知
　　馬頭山清居院
每逄佳䖏輙安跧及到清居半日慳暁壁撼鐘雲
離石夜泉洗鉢月揺山人生能作㡬時客林下都
無一個閑不信試㸔題壁字眀朝多是馬頭還
　　松聲
飛亷作意怒髯龍萬􁒽千岩氣象䧺獨鶴夢中揺
夜月七絃徽外寄秋風石壇醮罷支笻裡天竺齋
餘隐几中想見紛紛吹子落山堂一洗耳偏聡
　　抹里湛酒
乍坼香泥甕醸成一鞭先到日邊城玻璃色暎薔
薇露沆瀣光浮金菊英偶脱中州先酒譜賴傳後
卋以詩名相如病渇焉能賦久矣吾衰畏後生
　　連雲島望海
壮觀天東第一逰暁披絶島寄冥捜烟中㷱岳随
潮沒天際遼江入海流地絶四維那辨樹風来萬
里忽通舟我從析木西南境囬望中原四百州
　　􁂞申元日
一從禁苑别花塼四度山城自作年愁裡椒盤雙
泪落坐中歲酒几人先此心不動吾何敢老去知
非理固然白髪無兒何足道且收見在門尊前
　　送張仲山
千山飛雪白皚皚䄂裏吟鞭送客来鬚出氷霜年
貌改眼蔵狐貉語音猜風吹隂磑魚鱗卷日曝陽
坡龜兆開北去人烟山店逺且煨新火煖離杯
　　和林卿錦波亭韻
使君興寄本翛然愛此澄波清且漣楊栁隂中黄
鳥地芙蕖香底白鷗天凉通簾幌風生座露浥琴
尊月滿舡相見仙𥚑乗一葉恍疑太一下雲邊
　　白霫雜興十首
黒山潢水觧弓刀茅屋朝来聽伯勞萬里馬辭邊
雪苦一聲雁拂朔雲髙關山落日家何在詩酒春
風氣尚豪試上荒城望郷國重来清鏡鑷霜毛
　南園
塹水垣城㫁往還青林路轉欵幽關百年樹腹通
人過四月花枝對酒閑逸馬風牛春雨草荒天老
地夕陽山金丸逐勝非吾事心在歸鴻滅沒間
　　翠㣲軒
千里風烟棟宇間地形西去接松關尊前奚霫来
朝地雲外幽營不㫁山故壘蕪城人物换㫁霞落
日古今閑百年興廢人空老水自東西鳥自還
　　鎮國寺
靈鷲飛来䖏䖏尊縁雲細路絡城根百年樓殿倚
天末萬井風烟當寺門五月㣲凉清佛界六時豪
吹動祗園四山放入無多力乞與西南構一軒
　　七金山寺
刳􁑴篆額蠧蝸涎像教塵埃閱百年殿棟猶題遼
日月圗經不載禹山川荒碑盤屈蜿蜒古壊壁參
覃㒺象拳想見當時崇奉日無邊花雨散諸天
　　野香亭
半空欄檻倚雲根暇日登臨付一罇山上青蓮惟
見塔水邊緑樹定知村花枝低拂尋春騎杜宇頻
傷久客魂過盡芳時逰客少一軒風雨送黄昬
　　靈感寺
徒河岸北白蓮東法鼓驚飛碣石鴻塔上風烟髙
鳥路山頭雲雨化人宫松林碍日蜂房冷石砌頽
沙蟻穴空欲盡休公揮麈樂鬂絲羞對落花風
　蘭若院
傳經蘭若歲時同繡轂珠簾䖏䖏逄花院鳥歸深
殿磬雨樓人散隔城鐘長空淡淡吞平野落日㣲
㣲見逺峯秊去年来人自老空餘壊衲掛長松
　金河寺
何䖏人間六月秋金河寺外水西頭㘴分㳺客青
天幕醉倒詩仙白玉舟萬里南風雙老鬂百年心
事一沙鷗王矦蝼蟻俱塵土一笑從来萬事休
　　趙園
佳木千章曲岸南此園閱丗似飛禽地幽花晚春
兼夏山近嵐昬晴似隂溪雨㫁槗愁渡水樵風吹
帽怯穿林馬頭納納沙邊路霜葉濃時憶重尋
　　扈蹕萬寜宫
一聲清蹕九天開白日雷霆引仗来花蕚夹城通
禁禦曲江兩岸盡樓䑓栁隂罅日迎雕輦荷氣分
香入酒杯遥想薫風臨水殿五絃聲裏阜民財
　　琵琶嶺
暁拂朱欄滿䄂風支頥冷望翠㣲中薄雲漏日岩
開碧淺露離花澗滴紅馬散平坡臨水聚人来盤
路到山窮子雲老大無才思懶賦長楊五柞宫
　拂雲平
萬叠雲山最上頭千官影裏侍宸㳺翠岩秀色来
天地黄嶺嵐光上冕旒帳殿影臨眠鹿地簫韶聲
入射㷱秋翠華指日東廵狩囬望中原第一州
　　金蓮
一望金蓮五色中離宫風月滿雲龍向来􁶁蓞香
銷盡何許薔薇露染濃秋水眀邊羅襪歩夕陽低
䖏𬗋金容長揚獵罷囬天仗萬燭煌煌下翠峰
　　五月牡丹應制
好事天公飬露芽陽和趂及六龍車天香䕶日迎
朱輦國色留春待翠華榖雨曽霑青帝澤薫風又
卷赤城霞金盤薦瑞休嗟晚猶是人間第一花
　　和王正之寄逺(二首)
人生㑹合少知音一榻髙懸肯重尋後日相逄應
老大何時一笑共登臨三年京國塵埃夢千里故
人離别心想見詩来愁擘𥿄倚欄清快北風襟
　又
鐘鼎功名自有時如公才力不嫌遲且尋彭澤籬
邊菊莫賦玄都觀裏詩晝寝執經童子問春逰齎
印吏人随懸知山縣無公事好續琴髙第二碑
　　甲子元日大安早朝
闕角蒼龍建斗杓衣冠萬國大安朝使臣未入分
班立殿陛将升按笏招彩殿中間瞻北極丹墀側
畔聼簫韶太𥘉甲子天元朔萬歲常瞻玉燭調
　　紅梨花應制
染根日日費天工眼底梅花夢不同春色似憐啼
夜雨天㤙特許醉春風䄂障翡翠餘䡖碧雪點胭
脂暈小紅漢主蕋宫三十六溶溶和氣月眀中
　轅門不寐
蕭蕭傳柝月三更欹枕轅門聼皷聲戦馬不肥淮
甸草征人愁望厯陽城兵戈荏苒音書絶行李蕭
條蟣虱生早晚樓舩下楊子滿天風雨洗蠻荆
　　寄懐
不問山林與市朝大都鵬鷃各逍遥歸心老去投
林鳥壮志春来掛壁弨聖䖏工夫惟易可閑中日
月以琴消十年鏡裏功名事白髪年来漸不饒
　賦雪和張子野廵字韻
翰林風骨玉為神天遣􁑴花送酒廵侍從驊騮應
白鳳神仙宫府不紅塵懸知潁尾風流舊不及鰲
頭句法新天上玉堂誰得見風光衮衮筆頭春
　　楊祕監畫髙士過關圗
三生自是竹林逰寫出荒寒意外愁世事盡如翻
着襪人生剛笑倒騎牛関山風月詩千首富貴豪
華土一丘獨有文章磨不得至今圗畫想風流
　重陽後雪寄馬柔克
朝来飛雪白糢糊城郭山川入畫圗一色乹坤還
太素萬家樓閣化清都狐裘貂帽将軍騎金帳羊
羔太尉妹何似吾家正清絶暁窓吟撚凍髭鬚
　　過代州
金波曾醉雁門州端有人間六月秋萬古河山䧺
朔部四時風月入南樓漢家戦伐雲千里唐季英
雄土一丘繫馬曲欄搔首望晚来閑殺釣魚舟
　静陽道中
路轉山腰歩歩迷髙林淺水下囬溪蕎花醸蜜蜂
貪腹柏葉儲香麝飬臍不覺困来尋短歩偶逄佳
䖏入新題何時更到園林寺㸔遍峯巒䖏䖏低
　　題郝運使榮歸堂
翰墨聲名四十年歸来還作地行仙柴桑問路陶
元亮洛社休官白樂天柱杖扶兒還客拜畫圗繪
老聼人傳窮秋雨慘陂田出想見騎驢興渺然
　　遊郄家濼(二首)
山崦人家半夕陽倚墙争㸔騎紅粧野泉自入它
州界古碣猶存舊姓郷蛇出廟壖神古栁牛尋沙
濼憇柔桑蝉聲抵死催歸騎辜負亭隂一枕凉
　又
水際林間杖屦香綸巾野服道家粧婦姑䌟纊欣
同社翁仲扶笻不出郷拜跪使君嗟老大逄迎地
主問耕枽今秋一飽天難必且快新苗雨後凉
　　題近侍局使聚扇
早朝擕入𬗋薇宫日月都歸掌握中運動樞機真
有道卷蔵懐䄂不言功宸􁏫永日更畨暇水殿㣲
凉侍宴終願以㣲軀奉清燕仁聲宣播舜弦風
　　張清獻公慶八十夀
富貴康寧夀八旬眀時乞得自由身宦途班列聫
三事家法中朝第一人踈傳未歸東海郡白公獨
享洛城春籯金換得傳經業留與玄成賛化鈞
　上方
山近西臺易夕烟東䑓占得夕陽偏貪㸔歸鳥過
林隙不覺竒峰堕眼前土灶夜燒松葉火石盆暁
漱菊花泉丹梯横絶青山路勸子先參鳥道玄
　　題右丞畫荷蓧圗
杏花菖葉雨聲春甘作眀時荷蓧身只道烏鴉猶
父子豈知螻蟻亦君臣杖頭眀月挑周器松下衣
冠自舜民好在丹青王右轄觧廻枯槁入陶鈞
　　逰上清宫(二首)
霜葉蕭蕭覆井欄朝元閣上玉筝寒千年遼鶴歸
華表萬里宫車泣露盤日上霧塵迷碧瓦夜深月
露洗荒壇㫁碑膾炙人何在吏部而今不姓韓
　　又
暇日登臨近吹䑓夷門城下訪寒梅鰲頭它日幾
人在樽酒而今一笑開秋潦渗餘村逕出夕㫪鳴
䖏野禽来醉歸扶路人争㸔知是詩仙閬苑囬
　送月上人赴少林
隻臂伽黎不作難将心到䖏遣人安瓶離汴水秋
風冷錫入嵩峯夜月寒箧裏贈詩更雨曬囊中施
鉢對風餐心知擬就東林宿巳向林稍薦刹竿
　登定安閣
翬飛髙閣逈凌虗中有盤盤一塔孤千里河山随
指顧諸天日月遶彌盧神超罔象遺身世眼見蒼
茫一有無便欲乗風逰汗漫幡然囬首念南都
　　許州㐮城縣進嘉禾合穎應制
㐮城城下壌歌傳馹奏嘉禾到日邊頴合周王新
雨露畝分黄帝舊山川太平氣象聫珠琲眀徳馨
香列豆籩萬國和同歸帝治古書願獻𥙷遺編
　　陳州進黄鸚鵡應制
隴鳥明時亦效祥天教合侍赭𫀆黄九重城裏駢
鶯舌百子池邊借鵠裳夜臂翠簾條脫市春籠珠
殿荔枝香𬗋宸朝退鳴鞘逺偷學山稱萬歲觴
　　寄陳正叔
渺渺西風去翼䡖霜林楓葉動秋聲嵩邙競秀容
多可河洛争流忌獨清廣武山川㽜故壘成臯草
木閟空城憑髙一掬英䧺泪付與窮途阮歩兵
　　贈磨鏡李先生
自笑年来白髪公丹砂不肯借顔紅分無海上三
山藥来訪人間百歲翁黄凟何曾涴眀月青天元
不碍冥鴻何時相約丹元子便欲因之乗暁風
　　記夢
六年京國鬂塵黄一望家山一㫁膓病後始知謀
退晚夢中猶記和詩忙風来竹裏姢姢好水過花
間冉冉香(夢句)學道無成還自笑人生習氣果難
忘
　　登天夀閣
人間赤日無䖏避天上雲居即寳坊鳥飛無礙長
空濶人意自生髙閣凉風来爲作不請友午梦經
到無何郷黄昬索馬出門去猶望東華塵土黄
　　和劉雲卿
屏山殁後使人悲此外交親我與雷千里老懐何
日寫一生笑口幾囬開心知契濶㽜陳土将𣸪登
臨上吹臺目極天低雁囬䖏西風忽送好詩来
　　和種竹
君家種竹五七箇我亦近栽三數竿兩地平分風
月破大家留待雪霜看土膏生澁葉猶卷客枕梦
囬聲巳寒見此又思君子面何時相對倚欄杆
　　寄元𥙿之
久雨新晴散痺頑一軒凉思坐中間樹頭風冩無
窮水天末雲移不定山宦味漸思生䖏樂人生難
得老来閑𬗋芝眉宇何時見誰與嵩山共往還
　　送宋飛卿(二首)
䧺豪兩妙秀而文不獨吾云人亦云賀監早知仙
李白薛宣那得吏朱雲秋風汾水傷今别眀月邠
郊與子分痩李(之純)髯雷(希顔)隔存沒只愁詩壘
不能軍
　又
未能免俗聊從宦還望孤雲憶舊廬不樂䡖歸真
吏隐得閑随分寄僧居関山牢落三年夢行李蕭
條一束書想見蓮花峯下過路人遥指倒騎驢
　　至日次劉雲卿韻
此生天地一陳人百歲三分過二分老去光隂空
惜日愁来世事獨看雲静中剥復觀消長身外榮
枯聼紏紛猶有憂時心未巳卧聼兒誦戦塲文
　　百五日獨逰西園
西園啟鑰𧺫芳塵滿眼風光不属春樓閣人非空
似舊溪山歲久却成真㫁槗沒板横斜艇古木欹
垣碍去輪老去捜詩厭彫斵晚風吹水白鱗鱗
　　題王摩詰畫眀皇劍閣圗
劍閣森危隔錦官雲間棧路細盤盤天廽日馭長
安逺雨滴鈴聲蜀道難當日大軍同駐馬他時萬
里獨囬鑾傷心凝碧池頭句有底工夫作畫㸔
　和欽止河中即事
鸛鵲樓前一望時長河寂寞送斜暉人歌人哭㡬
興廢年去年来今是非寒雨渡頭人㫁渡秋風汾
水鴈来稀千村萬落人烟靄更許砧聲暮擣衣
　　弔袁用之
卜築中條四十秋安排隹䖏近休休隐居境為王
官勝仙伯名因少室留架上殘書灰燼冷嚢中妙
藥鬼神偷傷心天柱峰頭月曾照先生杖屨逰
　古瓶蠟梅
䂖冷銅腥苦未清瓦壺温水照䡖眀土花碧暈龍
紋澁燭泪痕踈雁字横未許功名歸鼎鼐且容風
月入瓶􁂭嬌黄喚醒昭陽夢漢苑凄凉草棘生
　　雪意
門巷蕭條日易曛豆楷灰欲落江雲眼花淡淡𥘉
疑見耳重蕭蕭竟不聞便可一盃平體粟不湏六
出點衣紋慇懃急遣蓬莱使探到梅花破㡬分
　栗
漁陽上谷晚風寒秋入霜林栗玉乾未折㯶櫚封
萬殻乍分混沌出䨇丸賔朋宴罷煨秋熟児女燈
前爆夜䦨千樹矦封等塵土且随園芋勸加餐
　　憶橙
悵望天涯驛騎塵政湏玉甲破芳新可憐虗度梅
梢月無計相陪竹葉春三日手香頻入夢一年秋
好不關身快湏凖偹新詩句倘有金苞贈故人
　　射虎
眼花百歩透林寒抵死嗔人守九關只道草中藏
白額豈知卋上有黄間才聞父老愁三害倐見㷱
羆寝一斑寄謝咸陽嘆黄犬何如霧豹隐南山
　　冬至
天時人事不難量消盡群隂又一陽千里家山憑
夢到數莖白髪為愁長老来度日惟經卷病後關
心祗藥方六十之年今過五不湏苦死問行藏
　菊(二首)
水冷雲踈木葉黄遶籬目送雁南翔酒傾桑落林
廬静秋入騷人齒頬香人惜後期霑雨露天教晚
莭傲風霜憑誰寄語陶元亮不為南山興自長
　　又
西風吹葉静千林獨有幽香伴苦吟細葉宫槐舒
碧皺小花佛頂暈黄深誰憐細雨情何限可惜清
霜痩不禁寄語兒曹莫䡖折重陽留待付孤斟
　　九月十一日夜對月
無花無酒過重陽轉覺閑居興味長眀月豈随人
薄厚黄花不逐丗炎凉閏年莭晚𥘉過夜老境衾
寒知有霜清境喚廽蝴蝶夢𧺫尋竹影㩀胡牀
　　荅趙慶之莭使
故人别後定何如春雁来時忽寄書壮歲從軍㡬
人在老来分手五年餘掛冠無計追弘景襆被何
時付魏舒遥想西州賢父老瓜疇閑伴故侯鉏
　　題劉莱州像
當年二老趙張儔(王翛然知府焦眀鏡運使)獨許
先生第一流異政曾聞山鬼伏直聲湏向古人求
從来赱卒知司馬到䖏兒童說細矦惆悵當年舊
逰䖏羊曇不肯過西州
　　九日㑹極目亭
孤亭髙􁭘冷雲堆九日登臨貰酒盃魏國河山殘
照在梁王䑓殿野花開鷗從白水眀邊沒雁向青
天盡䖏囬未必龍山如此㑹座中三館盡英才
　　再和
秋興髙扵灔澦堆秋光併入阮公盃霜凋蒲劍三
稜折雨裂荷衣十字開北雁逺浮梁水動南雲低
抱椘天囬前秊此日登髙㑹點檢唯無短李才(謂)
(屏山死矣)
　　過楊太尉墳
道傍古塜入荒榛下馬摩娑漢八分誰謂皇天無
老眼却令大鳥泣孤墳獨携一盞霜風酒一酹三
峯日暮雲李杜就誅鉤黨𧺫可能天下獨傷君
　　過邠州(二首)
地靈物秀古稱䧺前有汾陽後范公千古山川形
勝地兩朝人物畫圗中一家忠厚餘風化七月蚕
桑詠女功誰識聖賢遺意在黍離篇末離豳風
　　又
遥看涇水遶城流下盡坡陀始見州歲暮簡書催
出塞天寒風雪送行輈坡田井井龜圗畫山路盤
盤篆印繆更欲慇懃訪陳迹夜深燈火伴牢愁
　　過慶陽
地形占得古金湯感嘆當時幾戦塲父子一家三
范帥功名異代兩汾陽四山帶郭環天險二水分
流㑹女墻想見公堂無一事臨川閣上日飛觴
　暮春得寒字
九日聊偷一日閑三分春色二分闌郷関夢裏人
空老風雨夜来花更殘乍坼甕泥糕酒熟未開火
禁粥餳寒何時投劾歸田去楊栁隂中把釣竿
　秋雨
十日秋霖不出門門前流水似江村墙頭新竹大
于母砌下老桐今有孫澤雁背飛驚吹急濠魚逆
上避河渾秋風未得乗槎便擬控扶揺北海鵾
　　百塔
松林横截東南野蘭若斜連子午庄平楚風煙開
鄠社㫁碑歲月自隋唐樓頭山入詩人座砌下泉
分衲子房更欲秦川窮勝㮣却從髙塔望雲陽
　　過石氏園(樂天故居)
石氏園亭竹一圍眼前勝事只心知幽禽有語能
㽜客流水無情自入池客裡歲華将盡日梅邊春
信獨来時醉吟吟後無吟者又得閑閑一首詩
　　上巳逰西園分韵得蘭字與楊禮部携同院
　　　諸公賦(二首)
相逄草草即盃盤誰識吾曹箇裡歡燕蹴􁑴花堕
􁒓席魚揺波日動欄干無窮照影溪溪栁不住吹
香畹畹蘭巳属清眀連上巳更容飛盖接鴛鸞
　　又
跨鳯騎麟玉筍班蹇驢不作杜陵酸巳煩蠒𥿄書
陳迹更許仙舟泛碧瀾酒令致師嚴細栁詩朋鏖
戦劇皋蘭遨頭却返瀛洲去夢覺楊州鶴背寛
　　挽劉雲卿
人物于今嘆渺然知君才徳㡬人全忠言唐介𥘉
還闕道學東莱不假年黄壌苦埋經卋志清氊未
了讀書縁西園酬唱空陳迹泪洒南風擘素牋
　　楊尚書宫直雪作擬應制作詩某時在暇聞
　　　而和之(二首)
霰雪霏霏點玉英玉堂鈴索峭寒生也應天上多
端葉無頼人間有化城兎苑因之賢者樂羊羔加
以聖之清吾曹安預籌邊事且及新年賀太平
　　又
黄昏陡覺俏寒生漏澁銅壷第几更未放六花齊
苑樹先㽜半月抹宫城一陶風俗還純素盡領乾
坤入太清應是上方觀下界故教䨇眼一時眀
　　二月見梅花
不應開䖏避嚴冬無賴春寒雪尚封縦使風霜欺
爾痩可能桃李為君容龎眉都尉嗟何晚飛騎将
軍　不逢畢竟榮枯無定在此花勸汝倒金鍾
　　春寒花較遲
吟懐常恨負芳時及至春来雪尚滋榆荚半含椒
粒色栁條未變麹塵絲墻隂更覺花開晚水冷應
知雁到遲慚愧蓬莱老仙伯巳廻和氣入新詩
　　殘梅
寒梅不作白頭新相對依依似故人要伴賔鴻并
社燕未随流水與紅塵空枝擬折猶堪嗅殘蕋重
㸔不厭頻自是東皇催鼎食無情風雨不關春
　　杏花
香傳微雨隔簾櫳十載觥舩不負公愁見餘春紛
雪白且㸔𥘉日眩霞紅兩株副使鶯吟裡一色新
郎馬足中投老安能知許事一鞭農事趂春風
　此近體字様詩
　非詩也悚愧
　　慶學士叔獻七十夀(二首)
乞得閑身七十餘知㡬𥘉不為鱸魚胸中幸有平
邊筞林下聊觀飬性書收拾雲山歸蠟屐卷蔵事
業入籃輿君王拊髀思頗牧未許先生作隐居
　　又
小築龍潭徳不孤盧鴻新有草堂圗四朝人物今
誰在二老風流與我俱把酒笑談猶觧酔上山筋
力不湏扶文章不逐年齡改能為開興作頌無
　　訪天寜周老
弊筞羸童負束書清晨緲緲獨騎驢乍辭天上尚
書履来訪雲間大士居覧鏡年年非𣸪我照溪䖏
䖏得逄渠從今莫訴經過數乞得閑身頗自如
閑閑老人滏水文集卷第七
閑閑老人滏水文集卷第八
　絶句
　　春逰四首
　　其一
草荒一逕抱村斜日暮𥘉歸拜掃車猶有饑鴉来
攫肉覘人飛下杜梨花
　　其二
無數飛花送小舟蜻蜓欵立釣絲頭一溪春水關
何事皱作風前萬叠愁
　　其三
樹蔵修竹竹蔵門門外清流㡬股分行過小槗人
不見背隂花氣隔牆聞
　　其四
烟外絲絲風栁斜春光也自到天涯太平有象村
村酒寒食無家䖏䖏花
　　題扇頭
文書勾引黒甜郷􁒭枕抛書午夣長夢裏碁聲驚
雨雹覺来窓隙有斜陽
　　平湖戲鴨圗
平湖飛下蹙䨇紋翻動江南水底雲盡日自来還
自去塵埃滿眼不如君
　　暮歸
貪㸔孤鳥入重雲不覺青林雨氣昬行過㫁槗沙
路黒忽從電影得前村
　　正覺院
齋時一鉢僧上堂履聲如水度秋窓秌陽滿地槐
隂薄幽鳥飛来施食幢
　　登嵩頂
危躡嵩山頂上来五髯龍對八仙臺不知眼界濶
多少直盡黄河一曲廽
　　少林
只麽西来坐面牆更無一法付神光少林自有吹
毛物三十六峯如劍鋩
　　䂖樓
月約風期屢往還水聲山色䂖樓間大家也入香
山去那得心知白傅閑
　　嵩山道中(二首)
為愛青山懶着鞭吟詩時作鶴頭偏驀然得句驚
飛鳥樸簌岩花堕馬前
　　又
屋頭山色静無埃竹裏柴門水際開驚怪籬中犬
迎吠有人知自碧嵩来
　　題南城樓
樓上遥㸔郊外村不湏騎馬坐平分人家應在青
山外時有歸牛下白雲
　　香岩寺壁
一夕秋風變素商蕭蕭雲物換新凉片雲不作前
溪雨飛過髙城有底忙
　　題扇頭
魏三句裏數聲櫓秦七詞中萬點鴉好在團團眀
月底一彎流水幾人家
　　三學院對月
何年覲佛月天子各以寳花樓閣俱為問上方銀
卋界不知有此夜寒無
　　清居寺五杉亭觀子野㽜題
五杉亭下只三株曽是詩人歎息餘君去我来杉
尚在㫁腸君沒見君詩
　　囬春谷
氷崕雪柱道人家谷傍囬春事巳夸却恐陽和在
泉底未春先發忍冬花
　　祕魔岩
鐡鎻關蔵五百龍文殊逰戯作神通山僧要辨金
剛眼莫謂魚蝦在此中
　　登萬聖閣
中州之山臺山髙遍尋五頂無乃勞老去㸔山無
脚力直憑一閣了秋毫
　　馬尾
天外亂山圍曠野水邊孤塔背層城馬頭才指桑
乾路愁見行人問去程
　　趙槁
天垂曠野𥘉疑合地轉深嵓忽似窮偶向髙崕聞
笑語寒㫪一帶夕陽中
　　鷄鳴山
烟蒸山腹晴猶濕河帶氷澌暖漸流獨上鷄鳴㸔
出日五雲多䖏是皇州
　　盧溝
河分槗柱如瓜蔓路入都門似犬牙落日盧溝溝
上栁送人幾度出京華
　　漁陽道中
盤山曾借上方眠落月蒼蒼響石泉夜半峯頭聽
鳴鹿半崖松子落堦前
　　逹北京
小車日日碾征塵卧即㸔書坐欠伸露宿風餐二
千里青山無䖏不随人
　　龍山恠松
自笑書生骨相窮倒騎驢㸔兩山峯天東稍喜無
碑讀踏雪還来㸔怪松
　　東京見梅
二月天東凍未蘇梅花市骨也清癯一枝蕚緑来
千里爲問東君𬋩得無
　　遼東
幾家籬落枕江邊樹外秋眀水底天日暮沙禽忽
驚𧺫一痕冲破浪花圎
　　北都雪望
千山雪盡出樵車一逕雲移去似蛇小屋平頭墟
落裏炊烟𧺫䖏是人家
　　北都小雪
邊城小雪試年華烟冷貔貅十萬家探使不来人
半醉将軍氊帳卓平沙
　　襲香亭(二首)
小槗虹影截波光面靣荷花鏡裡粧風月要知無
盡藏一亭分作两亭香
　　又
黄堂公退吏人稀露下西溪鶴未知一榻清香無
着䖏曉風殘月獨来時
　　錦波亭
栁影移書歩晚凉清溪放閘水泱泱胸中經緯天
機錦閑却小亭風露香
　　雨晴(二首)
東風時送瓦溝聲欹枕幽窓夢自驚睡𧺫不知雲
巳散夕陽偏向栁梢眀
　　又
一抺平林媚夕暉山煙漠漠燕飛飛倚欄遥認天
邊電何䖏行人帶雨歸
　　靈感寺(二首)
斜廊深院㫁人行雪聚松中立鳥清僧臘數殘門
乍啟驚飛誶語獨含情
　　又
青青隐隐入烟㣲一日㸔山坐水涯何事晚来風
截㫁偶㸔白鳥過林時
　　鷄鳴下槗
兩山相對翠幈開下水中流礙石廻槗北槗南路
分䖏紅塵一騎日邊来
　　和舜元雜詩(二首)
痩馬龍鍾兩鬂華𫾣門避雨野人家雨催葉落猶
懸路十里晚風吹㫁霞
　　又
三五殘星闕角東淡黄楊栁月眀中貪㸔稚子收
殘葉駐馬天街滿䄂風
　　聖安小集
松軒却扇風仍好苔逕無花雨亦香門外市聲鏖
午枕老僧元不下禅床
　　和子約立春
唐虞禮樂歲元新齊魯中書有大臣㤗和三年調
玉燭衣冠萬國拜王春
　　二青圗
大青天驥之雲仍小青八尺猶龍騰三十年来無
汗馬不将遺像鑄興陵
　　古北口
幾家墟落兵戈外數畆荒田谷澗中日暮圍塲来
野鹿令人長憶筆頭公
　　撫州(二首)
蕭寺金風動刹竿西城北斗挂䦨干一䖝不响夜
更静片月未髙山巳寒
　　又
燕賜城邊春草生野狐嶺外㫁人行沙平草逺望
不盡日暮惟有牛羊聲
　　北苑寓直
栁外宫牆粉一圍飛塵障面􁒭斜暉瀟瀟幾點蓮
塘雨曾上詩人下直衣
　　寓望
蒲根閣閣亂蛙鳴點水楊花半白青隔岸風来聞
皷吹栁隂深䖏有園亭
　戴花
病来杯酒懶重持強為花殘折一枝人老易悲花
易落東風休近鬂邊吹
　　玉堂(二首)
玉堂看到午隂移日薄春閑下直遲悮喜交畨旗
脚轉隔牆送過小桃枝
　　又
玉堂隂合冷􁨆紗雨過銀泥引篆蝸萱草茙葵俱
不見蜂聲滿院採槐花
　　西溪
山垠西北塵沙少水際東南風月寛盡曰朱門人
不到鳬鷖引子傍䦨干
　夏直
玉堂睡𧺫苦思茶别院銅輪碾露芽紅曰轉堦簾
影薄一䨇蝴蝶上葵花
　　過邯郸
十五年来黍一炊叢臺重覔舊題詩而今馬上行
人老不似當𥘉過趙時
　　臨洺
聡山洺水送還迎卋事浮雲㡬變更白髪重来相
識盡逄人欲問小時名
　　真際柏
趙州東院庭前柏二百年来屈鐡柯莫怪兩株纒
欲死後来禅客葛籐多
　　滹沱
滹沱一箭截天来六月砯雷打土崕一夜北風吹
岸栁直從中渡撁舩廽
　　題閻立本職貢圗臨本(二首)
周王職貢朝萬邦右相丹青古無䨇好本不應天
下獨觧如眀月印千江
　　又
金犀𠢐面覘天􁏫王㑹圗中見典刑巳了宣威沙
漠事更煩右相寫丹青
　　墨梅
墨師不作脂粉面却恐傍人嫌我真相逄莫道不
相識夏馥從来琢玉人
　　香山
山秀薫人欲破齋臨行別語更徘徊筆頭滴下烟
嵐句知是香山鏡裏来
　　夏日
樹木交隂鳥自呼蘧􁑞殘夢破華胥虗􁑴一道風
如水展盡床頭㡬葉書
　　太寧吟詩臺(雨中)
易州山水甲天下一日太寕如死灰山意似羞人
識面雨昬丞相賦詩臺
　　涞陽道中
石頭犖确水縦横人在青山影裏行忽悟過溪驚
咲語㫁崕茅屋暮舂聲
　　昌平狄梁公廟
力扶滄海将頽日目送西山不盡雲一邑豈能沾
恵愛至今天下不名君
　　靈峯院
天門劃㫁兩崖青柱杖靈峰頂上行一片白雲岩
下𧺫不見眼力盡東溟
　燕
宦逰憐我食官倉嬴得青青兩鬂蒼不㑹無情䨇
燕子南来北去為誰忙
　　湧雲樓雨(二首)
片雲頭上一聲雷欲到冠山風引回窓外忽傳林
葉響坐㸔飛雨入樓来
　　又
簾雨風斜不上鉤欄杆吹濕怕人愁雷聲驅雨東
山去指下斜陽恰半樓
　　樓上(二首)
樓頭四面好風生下與遥山一様平睡𧺫紗㡡欹
枕䖏恰如水底㸔雲行
　又
山城過雨恰衣单清曉樓頭六月寒却喚奚奴添
半臂要乗凉氣倚䦨干
　　登晉陽閣
坡陀勢盡晉川開一線汾河掌上来斜日西風倚
髙閣白烏飛過天門囬
　　中山㑹故人
三十二年役夢魂故人老盡一身存燈前細雨當
時話別後相思誰與論
　　下直
緑槐影裏鳥呼風退食凉生襟䄂中滿地緑苔承
步障楸花無蒂落深宫
　　潭上(二首)
倒影花枝照水明三三五五㟁邊行今年潭上逰
人少不是東風也卋情
　　又
日斜飛盡往来塵為怕春愁戀酒樽醉裏不知歸
去晚先聲㽜着顥華門
　　宿王佐
鞍山柘木事茫茫猶記同逰宿上方老大重尋窓
下宿殘經挂壁故人亡
　　燕子圗(三首)
一别天涯十見春重来白髪一畨新心知話盡春
愁䖏相對依依如故人
　　又
祝爾區區萬里身錦書回寄莫辭頻而今塞北㸔
䨇翼多少中原失意人
　　又
交親消息兩何如滿眼兵戈不得書爲問南来新
燕子啣泥曾復到吾廬
　　送人之河中
功名蟻穴夢南柯投老空門不較多試㸔銕牛無
用䖏横身終古負黄河
　　題李平夫畫黄山蹇驢詩圗(二首)
浮光林杪水參差意想先生得句時千古黄山山
下路蹇驢不是少人騎
　　又
三十年前濟水東詩中曽識蹇驢翁而今畫出推
𫾣勢却恐相逄是夢中
　　中秋日郊外遇雨
斜風吹雨水生寒荷盖傾珠下芡盤驚𧺫鷺鷥眠
不得冲烟飛過􁒨花灘
　　登定安閣
春風吹䄂着䦨干薄霧𥘉收雪未殘擬折梅花遮
逺日愁㸔直北是長安
　　滎陽古槐
滎陽縣東千古槐人言曾見漢朝来不知㡬覺南
柯夢直至如今喚不囬
　　虎牢
兩崖峡束枕洪濤自古英䧺爭虎牢蒼天胡為設
此險長使戦骨如山髙
　　新安道中
草根啾唧候䖝鳴月黒山腰信馬行夹路水聲長
在耳六根先得一根清
閑閑老人滏水文集卷第八
閑閑老人㵚水文集卷第九
　絶句
　　逰華山四絶
　　其一
石頭犖确水縦横過雨山間草屨䡖未到上方先
滿意倚天青壁㸔雲生
　　其二
我與青山有舊􁇦淡雲㣲雨忽渝平朝来自獻三
峯出真箇山神不丗情
　　其三
仙人仙去有仙掌䄂中擲下青芙蓉遺與楊羲書
一𥿄暫留笙鶴駐中峯
　　其四
玉龜山下古仙真許我天台一化身擬把嶽蓮騎
白鶴下看浮世幾揚塵
　　河上公廟
河上丈人忘姓名一編道徳了一生時来河上觀
物化投膠欲變黄河清
　　稠桑谷遇雨
窮秋兩渡稠桑谷馬滑還經險路過騎上下山三
十里天教冲雨看黄河
　　濟源四絶
　　其一
歌管年年樂太平而今鉦皷替歡聲裴公祠下無
窮水好乞餘波為洗兵
　　其二
祠前繚繞無窮水竹杪参差不盡山極目水窮山
盡䖏天壇猶在白雲間
　　其三
樹暎樓臺水暎空溪容林意兩溶溶夏山如醉無
人畫逺䖏㣲茫近䖏濃
　　其四
毶毶雲木曉相參寺枕龍蟠十頃潭一徑通幽竹
深䖏居人指似寺中菴
　　山行四絶
　　其一
終日㸔雲不忍還馬蹄犖确兩山間雨聲欲到詩
人耳雲氣先濛一半山
　　其二
漠漠青田鷺啄苔背人飛去又飛囬青山影裏䘖
青稲知自濟源枋口来
　　其三
樹根繫栰水淪漪雨裏㸔山也大竒不見文公陳
迹在摩挲苔壁認題詩
　　其四
玉柱峯前𬗋翠堆道人架竹引泉来穿雲絡竹無
人見下赴龍門作怒雷
　　雨晴
一春不雨浸塵黄碧瓦朝来泛霽光留得𬗋薇花
上露㡬招渇燕下雕梁
　　一雨
遥望叢林一塔孤蹇驢日轉古城隅夜来一雨添
新漲㶑灔灘頭漸欲無
　　和楊尚書之美韵(四首)
　　其一
河南夫子兩程子要與洗泗繼後塵濓溪先生為
張本舞雩風裏浴沂春
　　其二
東莱兩本不朽計讀書原委有本因傷哉絶筆大
事記讀經未了巳亡身
　　其三
諸公辨論助恠驚削去訓傳非人情大公至正本
無我吾道𥘉如日月眀
　　其四
漢儒俗學欺盲聾獨有一士超樊籠君家子雲晚
治易聖人門户見重重
　　題劉徳温畫湖山豐夏横幅(四首)
　　其一
聞道神仙郭恕先曾将清夏寫湖山而今寳墨歸
天上時許劉郎見一斑
　　其二
湖山清夏不應豐一逕林隂水石中六月凉生清
蒻底釣魚舩上一絲風
　　其三
風来山脚水淪漣林影参差舞鏡天䄂裏長安遮
日手緑隂多䖏弄潺湲
　　其四
逺䖏㣲茫近䖏濃岸容林意兩溶溶夏山如醉無
人畫更倩劉郎作幾峯
　　題東坡畫古柏恠石圗三首
　　其一
荒山老柏枿擁腫相伴醜石反成妍有人披圗咲
領似不材如我終天年
　　其二
人生散材如散木槁死深山病益竒放出參天二
千尺安用荒藤纒繞為
　　其三
東坡戲墨作樹石筆勢海上駈風濤畫師所難公
所易未必此圗如此髙
　　雪望
吹面風来受雪寒寳花樓閣五雲端舡移忽破瓊
瑶影丹鳯槗邊駐馬㸔
　　蝉
薄薄秋雲兩翼䡖淤泥脫迹便恢聲可能枵腹凉
隂底受盡人間風露清
　　三蘇帖(二首)
他年鴻雁各分飛風雨蕭蕭有所思猶記讀書懐
逺馹夜深燈火對床時
　　又
君家一日㑹三蘇翰墨人間今古無時向眀窓展
横幅不湏更寫徳星圗
　　即事
樓頭不見暮山重遥認青林雨意濃一陣風来忽
吹散㫁雲還𥙷兩三峯
　　宿朱家寺
撤幕風来逺更清窓間野曠見雲生夜深古殿無
燈燭畫壁時因掣電眀
　　金水河
金水河邊駐馬時熈春閣外夕陽㣲舊時同樂園
前水曾照寒鴉幾度歸
　　晚登太史臺(二首)
雲鏤殘陽一線金西風吹雨破層隂歸鴉恠得紅
翻背返照依依在逺林
　　又
市槗落日與波平返照前湾别舸眀不覺城頭来
暝色囬㸔天際暮烟生
　　管幼安濯足圗
道䘮何人識重䡖白頭不作魏公卿滄浪濯足知
君意濁水那能凂我清
　　龎才卿畫長江圗
青山隐隐水悠悠何䖏長江是盡頭欸乃一聲人
不見忽從天際下歸舟
　　净安寺𬗋臘梅
倩誰傳語主林神莫以時宜闘斬新只是舊時黄
面老而今現作𬗋金身
　　題移刺右丞畫㕠鹿(二首)
忘言老人寫䨇鹿筆力不减東丹王右相丹青乃
餘事向来勲業扶眀昌
　　又
當年扈從直長楊想見秋山槲葉黄沙外小灘圎
似月眼眀䨇鹿噍斜陽
　　坡陽歸隐圗
年過六帙尚蹉跎奈此坡陽歸隐何不是不歸歸
未得家山雖好乕狼多
　　九曰繁臺寺
九日登臨一散懐繁䑓寺下挿花廽空眀衣上波
光動知是扁舟泛月来
　　道傍古槐
虬枝盤屈尚百尺不肯為人充棟梁六月行人汗
如洗尚能扵丗作清凉
　　昭君出塞圗
無情漢月觧随人羞向天涯照妾身聞道将軍矦
萬户巳将功業上麒麟
　　子卿歸漢圗
莭旄落盡始歸来白髪龍鍾老可哀猶勝生降不
歸漢将軍空有望鄊臺
　　龎才卿畫春山歸隐圗
了無車馬到山家門外東風掃落花春入山間人
不見無時無䖏不烟霞
　　同樂園(二首)
春歸空苑不成妍栁影毶毶水底天過却清眀逰
客少晚風吹動釣魚舡
　　又
石作牆垣竹暎門水囬山複幾桃源毛飄水面知
鵝柵角出墻頭認鹿園
　　逰上清宫(四首)
隂隂垂栁净朝暉城郭山林果是非歩繞仙壇香
露濕𬗋玟瑰刺罥人衣
　　又
醮罷琳宫日更長坐㸔幡影午悠揚幽人喚𧺫青
童睡苔逕掃花筠箒香
　　又
細細薫風淡澹隂過雲抛雨上花心黄鶯渇咮沾
㣲潤飛上髙枝作好音
　　又
細雨薫風未熟梅仙禽啄實下莓苔夏芳将盡無
多景紅白葵花相背開
　　中牟陽氷篆
龍蛇𧺫陸䖝蝕木商盤周皷秦刻餘中牟三異今
則四㫁碑殘缺陽氷書
　　過楊太尉墳
直道從来自不容㫁碑千載尚塵封潼關關下墳
三尺清莭髙扵太華峯
　　過長安(二首)
漢苑秦宫半夕陽年年春色𬋩興亡覇槗斫盡青
青栁不為行人也㫁膓
　　又
茂陵玉盌苔痕土魏帝金盤月泫津獨有乾陵陵
上柏年来風雨不能神
　　草堂
幾家籬落掩柴關盡在浮嵐湧翠間稻壠眀邊通
白水竹梢缺䖏𥙷青山
　　過咸陽(二首)
獨立槗邊望白雲摩挲古塜石麒麟千秋萬古功
名骨盡作咸陽原上塵
　　又
上林池籞鎖芳塵直抵南山不属人丗上千年陵
谷變千村枽柘鵓鴣鳴
　　題東坡與佛印帖
魯公食粥已數月蘇子探嚢無一錢身後胡椒八
百斛爾曹堪咲亦堪憐
　　呼群鳴鹿圗(二首)
麑班剥落錯古錦麚角輪囷生肉芝􁈡􁈡誰見群
呼態憶在秋山扈從時
　　又
霜林楓葉動秋山誰道􁈡􁈡物性閑同類呼群更
媒禍世間何䖏不黄間
　　五嶽觀
瀏瀏清風下曲阿亭亭午影轉􁏫柯簾衣不􁂼通
眀䖏時有流鶯趂蝶過
　　夜
愔愔小雨一燈熒猶記靈宫夜叩扃繞樹驚烏栖
不定踏翻柏子落堦庭
　　曉
一聲鵯鵊喚年芳底事驚囬蝶夢長獨倚䦨干梳
白髪滿襟清快暁風凉
　　暮
移床坐到晚凉時手弄清泉似小兒古觀無人蒼
柏暗偶看宿鳥暮投枝
　　荔支圗
雨滴鈴聲蜀道長都縁一曲荔支香宣和無限丹
青手好畫當年花石綱
　　臨韓幹馬
秋日平原㸔肉飛千金市骨眼中稀丗間賴有丹
青手韓幹丹青又巳非
　　載梅
滿車飽載梅花共車聲嚙嚙不成㺯月落参横畫
角哀横眠正作梅花夢
　　鴻溝
山川依舊覇圗空椘漢分溝一吷中金翅烏王分
海立却應莞爾咲英雄
　　逰崆峒四絶
　　其一
西鄰鳥鼠北朝那涇水東流入大河一上參雲亭
上望山川滿目夕陽多
　其二
金湯形勝滿秦中戦皷驚飛北塞鴻為向崆峒山
叟道可能髙枕聼松風
　　其三
㫁碑零落任苔封想像當時問道宫烟鎖洞天三
十六時人空禮白雲中
　　其四
萬松聲裏暮濤寒盡在參雲一望間只欠懸流二
千尺天風吹下翠屏山
　　題東岩道人讀書堂
　　　𥙿之先大夫讀書扵此東岩其自號也
山頭佛屋五三間山勢相連石嶺關名字不經從
我改更稱元子讀書山
　　哀李平父
　　　平父能詩善畫與余為狎友
妙畫清詩絶點塵丹青才了巳無身釣臺即是西
川路長使羊曇泪滿巾
　　洮石硯
何年洮石鴨頭緑磨硯来伴中書公乞與玉堂揮
翰手便欲草檄係西戎
　　䟦黄華墨竹(二首)
與可能爲竹寫真東坡觧與竹傳神墨君有語君
知否湏信黄華是可人
　　又
淡墨閑臨謝女真蕭然林下自風神卋間亦有丹
青手只觧尋常寫市人
　　閏八月十八日㑹同舘諸公同賦絶句五首
　　其一
一年十二度圎月及偏中秋此夜偏天意自憐風
露爽更教眀月十三圎
　　其二
閏年都未有新霜探借秋花十日香徑約同僚同
一醉有花有酒即重陽
　　其三
太平勝事古難并且盡清歡伴醉醒座上少年三
舘秀也知傍有老人星
　坡以把酒賦詩為太平勝事
　　其四
老去追歡强不能少時思酒侣痴蝇佩刀左右更
相咲我巳年来絶愛憎
　　其五
賓主相忘問濁清坐中談咲襍歌聲道人嘿坐無
分别総是秋風萬籟鳴
　　馬上見桃花
可憐馬上逄春色不得眀窓貯古瓶祗恐東風易
零落兎葵燕麥又青青
　　列子廟(二首)
天禄讐書巳㫁編枉將放蕩襍真筌如何得似東
臯子刪却楊朱力命篇
　　文粹有東臯文
　　又
東土西天一幻縁先生古佛豈其仙攓􁯳指䖏無
生死勘破髑髏未兆前
　　翠㣲寺(二首)
南山常愛退之詩未說雲烟潤色之要見山光如
潑黛更湏㽜待雨晴時
　　又
南山深鎖翠㣲宫寺在山南十里東祗恠朝来衫
䄂濕不知身在翠㣲中
　　宿索水
椘漢相随宿索間路人指點舊河關英䧺成敗一
丘土雲自髙飛水自閑
　　平泉店逄夏使
穹廬毳服異華風馬上相逄一咲同贈我何勞繞
朝筞賀蘭千里巳胸中
　　暮春用寒字韵(二首)
栁隂彩檻繫朱欄樓外鞦韆搭畫杆祓禊人歸池
舘静吹花風急皱波寒
　　又
一年芳物巳䦨珊年少春愁爲牡丹村落人家雨
前後蓬窓罩𥿄䕶蚕寒
　　初聞雁
閑閑老人滏水文集卷第十
　雜體
　　詔赦國書表冊文誥附草本中十取一二
　　擬元旗長慶新體戒諭
予新即大政承元和師旅之後軍國庻務有所未
眀尚賴股肱元輔文武庶僚同寅戮力協賛太平
之功如聞有司罔克勵相翫歲愒日習以成風因
循者守歲月以飬資罷懦者託病疾以廢庻爾既
若此予何賴焉爾尚眀時予言用孚汝聼掌刑者
無以私情破公法俾有冤抑之情典選者無以小
莭妨大務俾有留滯之歎掌計者出納之吝固防
濫予取不以道亦傷吾民無縦裒刻俾有流離之
嗟曰諌官御史汝惟耳目其有大利害具以聞無
毛舉細事以塞責曰守令兵役之後吾民甚苦無
怠撫養無為蟊賊曰採訪使敦本察吏是汝之責
汝其察吏治以催科為名肆侵漁者曰将帥汝典
戎律朂爾偏禅儆爾師徒殄殱乃仇以復我髙祖
文皇之境土爰暨将校汝皆功臣之後無忝爾祖
考其尚蹈果毅無敢冒我糗粮無私役爾䘚伍無
與親民之官妄分彼此且我烈祖暨乃祖乃父胥
及逸勤勲在王府以有此境土共享太平之福相
在小民尚不忘累聖涵飬之㤙况我有官君子卋
受厚㤙身𬒳厚禄營巳自私獨不為朝廷惜乎嗚
呼厥亦惟我憲考賞眀罰公衆職修理成法具在
我其敢弗率爾尚一乃心敬乃事厥有成績朕不
汝咎其或弗欽邦有常刑朕不庸釋治業赴功可
不免歟
　諭陕西東西兩路行省詔
比以北境稱兵西鄙爲重肆遣将帥以衛封陲仍
申
命扵大臣以分領扵行省其責不爲不重其任不
爲不優如聞彼軍深入夏境倘邊方之少警将内
地之可憂雖九廟扶持素爲神眀祚也而一時利
害不爲社稷慮乎若非協力以早圗恐或噬臍之
不及其體此意以究爾圗於戲進退軍之宻謀朕
不從中制也安危國之大計卿其以身任之可守
可攻各度其勢或犄或角一從所長其毋失事機
以勉圗成効
　　詳問書
(云/云)兩國和好幾及百年南北生靈不見兵革波
之所及我之餘也不圗曩者太和間彼國君臣狃
扵釁勇尚禍之言妄有無名之舉我朝不得巳以
兵應之彼旣異始圗不克逞志扵我于是有増幣
易叔以伯之請我
章宗皇帝重念彼國傷殘之故曲從和好仍歸淮
漢巳得之地㤙至渥也既許乞􁇦之後庻幾為度
徳量力之事謹畏天保國之戒豈意利我虜釁頓
違􁇦誓累年譎詐不貢歲幣帥我叛亡以蕩揺我
邊陲我邊臣憤怒自率所部以報東門之役庻可
少懲矣且𣸪保我漣水扇惑我山東之民造釁百
端不念伯姪無窮之好僥倖扵不可知之勇似不
審輔車相依之勢将𣸪蹈覆車之轍也我廷臣固
請曰彼忘累聖之㤙幸我一旦之警自以鞭長不
及馬腹不知牛雖瘠僨扵豚上其可幸乎便可興
師聲罪往伐尚念彼界生靈何罪故遣使臣先以
文告仍以大兵􁭘境若能改圗一遵舊約則又何
求如其不然自啟禍端罪有歸矣既違三靈之心
恐貽九廟之悔百勢至此雖欲乞和不可及巳故
令詳問其審圗之云
　　荅夏國告和書
以生民爲心不以細故而忽生民之命以天下爲
度不以私忿而傷天下之功惟我國家奄宅中外
威制萬里㤙結三方髙麗叛歸却而不受孽宋既
服免其稱臣苟有利扵生靈有不較其名分矧惟
大夏時我寳鄰􁇦誓既百年扵兹㤙好若一家之
舊乃者北兵之大擾因而東道之不通豈意同􁇦
堕此奸計俾我兩朝之交贄至扵一矢之相加幸
上天開悔禍之期使赤子有息肩之望兹行信使
特枉載書忍以一朝之違遽忘累世之好審此輔
車之勢属我唇齒之邦與其厭外夷之陸梁孰若
結諸夏之親眤惟兹不類乃我同仇當人心厭亂
之秋見天道好還之意衆既烏合罪𣸪貫盈彼物
極則终衰此數離而𣸪合且䦧墻猶可禦侮况同
舟何患異心既省成言當如来約
　　囬宋國賀正旦國書
春陽啓序適當獻歲之辰使馹馳緘逺預履新之
慶旅陳器幣偹縟情文具孚誠意之休益締信盟
之好
　　囬宋國賀萬年莭
陽和應律適臨姑洗之辰使介馳駋逺賀誕彌之
莭肅陳禮幣祗逹近凾覧誠意以具孚保歡􁇦而
益固
　　囬夏國賀萬年莭國書
逺馳使馹来展賀儀念誓好之方隆故情文之俱
盡其為恱懌曷罄敷陳式属凉秋善綏福履
　　統軍謝免罪表
誤軍期者無赦邦有常刑忘人罪而責成君之大
徳巳捐前請仍玷新㤙(中謝)臣聞王者使臣功不
如過人臣報國死不顧生要之能至扵成功可以
粗償扵宿負一昨臣分屯西道俾扞北陲粗置營
屯稍増塹壘皆本授之成算固無取扵瑣才朝廷
察臣小心寄臣大任委之以精兵之地授之以専
對之權庻知虜情預為邊偹而臣才㣲責重識暗
慮䡖誘未識於椘嬴敵妄言扵邾小遂闕儲胥之
偹尚遺宵旰之憂大則置之典刑小則削其仕籍
國曰可殺臣猶自知豈意隆㤙曲全㣲命枯骨𣸪
肉寄面何顔尚且慮臣以輕敵損威憫臣以積憂
致斃謂臣智雖失料心則亡它盡棄前瑕許圗後
効激昻有地奮躍呼天此盖伏遇
皇帝陛下燭物以眀及人以徳忘曹沬三敗之辱
要孟眀一戦之功遂致罪囚𣸪塵任使臣敢不洗
心知悔畢志改圗再三經畫之籌庻禆帷幄萬一
生成之賜少荅乹坤不勝激切之至
　　進呈
　　章宗皇帝實録表
臣(某)等言伏以唐虞之際有典謨茂彰洪烈文武
之政在方䇿迄爲顯王自昔人君必存史籍既有
其豐隆顯懿之徳亦賴夫温醇深潤之文鋪張對
天之洪休楊厲无前之偉績然後事辭不苟聲實
相當伏以
章宗皇帝聖敬日躋聡眀時乂光膺大業祗述先
猷禀大有為之資千古挺出行不忍人之政朞年
有成發廩粟以賑貧窮置外臺以審刑獄罷征歛
扵即曰减租稅者累年敦勸農桑裁定制度孝承
祖烈欵謁大壇秩曠古之無文定國朝之大禮生
徒徧學校冠盖環橋門煥乎之文足以藻餙百度
赫然之怒足以震叠萬方始以殷髙之眀鬼方肆
伐終然宣后之烈淮夷来舒故得孽宋増幣以乞
􁇦阻䪁革心而效順西服銀夏東撫辰韓歲時相
望琛寳入貢由是蒸為瑞氣散為祥風神鳳来翔
寳鼎出現野𧖟成繭嘉榖旅生至扵奎璧之文河
洛之畫日月出矣光其不亦難乎江漢濯之皜乎
不可尚巳尚却徽稱而不受愈彰聖徳之難名二
十年間歌舞太和之治億萬世後光華惇史之書
况夫良将之逺籌賢相之婉畫所表忠臣莭婦所
舉異行茂才本兵輿賦之煩生齒版圗之數所宜
具載以示方来欽惟
皇帝陛下夤紹燕謀思光前烈謂信書之未畢恐
遺美之不昭深詔儒臣詳為實録往在東海之際
巳抽中祕之書踵此編年俾之載筆属典冊之未
上值虜㓂之不虞師旅繹騷萹秩𣪚逸欽承聖訓
復命編摩徧閱官縢曲加捜訪然而𧺫居注有所
未偹行止録有所未詳或捃摭扵案牘之餘或採
拾扵見聞之際載之行事誠咸五扵登三及此成
書懼掛一而漏萬臣等所編成
章宗皇帝實録一百卷并事目二十卷縂計一百
二十卷繕寫了畢謹具進呈收伏望聖慈曲垂省
覧臣文章曖昧學術空踈遺美不彰雖乏三長之
妙直辭無愧庻伸一得之愚云云
　　上尊號表
率籲衆願祗薦鴻名奉綸命以未俞慮精誠之未
至輙申前懇仰凟宸嚴伏兾矜從以期得請臣聞
乾坤之量無得而形容日月之光不勞于繪畫其
有功參化育理謝名言應帝王之迹盖出强名殚
臣子之誠又烏可巳欽惟
皇帝陛下天資英粹聖學緝熈宣烈聖之重光席
太平之休運文物煥乎三代聲教憺乎八荒爰自
即位以来専以愛民為務置常平以偹水旱遣信
使以勸農枽三讞之外而尚慮囚徒萬機之餘則
親覧章奏減樂府出宫女定律令正禮儀闢儒舘
以崇文繪功臣而厲武恢土徳以大中原之統繚
塞垣以杜外夷之虞所為經畧萬方彌綸百度大
功非止扵數十聖徳未究其毫厘是以徳澤之流
霧湧雲蒸瑞應之至山湧水出神鳳翔扵磁郡寳
鼎出扵汾隂年榖屢豐邊鄙不聳時雨赴感瑞雪
應期天人之際巳交上下之望咸塞由是勲戚庻
政文武具寮緇素之流耆艾之属其願薦鴻稱者
以億計而乆曠大典者踰十年尚虞庻政之闕遺
𣸪慮榮名之侈及夫稽政道不若察衆望守謙徳
不若建大中况此皇王之上儀祖宗之故事闕上
儀而不舉皇上将有愧于前遵定制之巳行祖宗
亦有望扵後使典禮而未偹豈臣鄰之敢安若夫
淵懿冠倫宥宻基命彂育萬物裁成兩間所以繼
扵天儲思穆清㳺心昭曠窅爾神略巍乎帝功所
以法扵道澤昭天泉㤙及麛卵愽施濟衆視民如
傷兹不曰仁乎雲漢天章金玉王度藻餙萬物膠
轕三光兹不曰文乎賞不間扵踈賤罰不阿扵貴
近其理財也取之有制其禦戎也動而有經兹不
曰義乎不怒而威不殺而服天戈所指則兇渠授
首皇威所殺則夷裔請臣兹不曰武乎窮理盡性
無方可測謂之神極深研幾無所不通謂之聖至
眀以照乎萬里之外大孝以寧乎七廟之神臣謹
上稽天心下察衆志謹與文武百僚懃懃懇懇不
勝大願固請上尊號云云伏望陛下曲囬淵聼俯
察輿情爰及陽春昭受顯號命禮官而諏日詔儒
者以刺經參二帝以為三襲六經而為七編金刻
玉坐膺偹物之儀拊石鳴鐘大講中天之禮四方来
賀萬夀無疆
　　平章謝撫諭表
外虞肆靖方深重慎之懐中使俯臨俄示撫存之
渥人㣲任重寵與愧并如臣者素乏壮猷濫膺閫
寄才雖無取心則靡皇欽惟
皇帝陛下内恕及人至眀燭物憫河南之積暑知
臣下之㣲勞臣敢不益勵懦衷仰酬睿澤王事靡
盬敢懐蒸溽之憂天威所臨即遂凱還之樂
　　車駕幸慶寧宫皇妃𧺫居表
八月其穫適當講事之秋三歲乃廵尤見重民之
意動惟時順樂與民同欽惟深畧緯文睿謀經逺
修巳以安百姓正家而御萬方王業所基必本関
雎之化朝廷既治乃講騶虞之由妾等㽜侍掖廷
阻趍行闕女工載績望虞舜之裳衣聖夀無疆期
周王之福禄
　　又
正時以閏方欣萬寳之成出狩扵田猶俟三農之
隙豫順以動益恱無疆欽惟
皇帝陛下乹坤其仁金玉其度駕言出狩車既攻
而馬既同無巳太康民不勞而國不費属霜秋之
戒候與聖體以御宜妾等㽜侍中閨阻朝外闕羽
旄有美想聞百姓之歡弓韣興祥更上多男之祝
　　百官𧺫居表
民狎扵野方農務之告成時邁其邦象天威而講
武翠華所駐和氣交形欽惟駿恵先猷動遵古制
爼豆舉三驅之禮羽旄形百姓之歡豈徒獲赤鴈
以作歌荐之郊廟庻幾得非㷱而應卜福大邦家
臣䓁祗奉綸言叨釐省務𢋫汾水秋風之作阻預
群官頌南山天保之詩願言萬夀
　　閏月表
五年再閏雖云王者之居門一歲三田皆扵農隙
以講事禮昭大獮歡溢綿區欽惟適奢儉之中參
文武之用交物有則視民如傷世巳治而戒事之
無虞歲巳登而慮民之不給猶謹治兵之教載為
省歛之行飲是太和錫之純嘏臣等祗膺綸命㽜
玷中臺即雲氣以望蓬莱一心徒切祝奉元之授
神䇲萬夀無疆
　　樞宻左丞授平章政事表
陳力不能方虞罪責捫心何有遽及寵光聞命若
驚以榮為懼(中謝)臣伏聞典筞所載謂天官不可
假人祖宗以来示宰相不可専用舅或以内親扵
百姓而外撫扵四夷有非其人不付以事如臣者
斗筲小器樗櫟散材偶塵科苐之㣲遂忝搢紳之
列亦甞參中書之政叨左轄之司徒累眀㤙無𥙷
國論天寔鍳此臣猶知之偶邊隅少警之𥘉乃臣
子效莭之曰當先行列况忝丞疑左右樞省者四
年来往東西之兩地賴神謀之經畧底外裔以服
降敢叨天功以私臣力伏惟
陛下憫臣以簮履之舊矜臣以犬馬之勞謂雖無
術以𥙷天或可因人而成事綸言下逮中使俯臨
官超四階爵躋一品人㣲寵厚禄重身䡖欲上章
引避則慮凟聼聞欲奉命馳驅則實懐慚懼臣之
進退交集競營意眀聖之逺圗以覊縻之新附欲
􁭘以重臣之勢敢懐乎一巳之私敢不益勵𥘉心
誓圗後效天威不逺實臨過厚之誠聖徳難酬仰
祝無疆之夀
　　平章授左副元帥謝表
歌六月餙戎車利執言扵醜虜作三軍謀元帥誤
置貳扵庸虗聞命若驚撫心知愧(中謝)臣聞兵應
者勝豈得巳而後興師出無名彼不亡而何待過
勞聖慮臨遣将臣如臣者朴以少文懦而不武雖
為平鼠竊之㓂而愧匪鷹揚之村奉命以来以榮
為懼然王氣巳吞扵吳㑹而天誅未即扵淮夷敢
意兵符重忝閫寄此盖伏遇
皇帝陛下功超将將道顯威威任事而必以誠與
人而不求偹授之成算折此遐衝遂致非才亦叨
重責仍且頒金而佐費錫藥以扶衰臣敢不佩賜
孔懐味珍知戒享士廣分甘之恵勞師體止渇之
仁是以似之敢後西平之子不遑寧止尚寛南顧
之憂
　　謝宣慰賜夫人葬賻贈龍脑水銀錦叚表
伏以義不頋私既鑿㓙門而出㤙猶逮室更迂恤
典之華死况扵生感深以泣(中謝)伏以君父之托
受脤啟行伉儷之㤙從宜可貶方深國慮何以家
為臣素乏將才叨承閫寄寵踰其分釁鍾厥家仰
累明㤙俾光私室錫龍汞以為葬歛之具餙錦綺
以為賵贈之資數極哀勞㤙深窀穸此盖伏遇
皇帝陛下冠冕至徳體貌群臣施㤙扵既往之魂
垂徳扵不報之所遂令朽骨亦玷餘榮兒姪至扵
誓心犬馬猶知懐恵殁而有識應結草以知歸生
者可知至盖棺而後巳一心莫展萬夀無疆
　平章左副元帥謝宣諭賜馬鉸具兔鶻匹叚
　　　藥物表
小醜亂常致干天討偏師􁭘境屢奏膚公豈料庸
踈猥承褒寵(中謝)伏以薄伐荆楚鋪敦淮濆来旬
来宣增六軍之氣不㽜不䖏成三務之功以至提
虎旅之三千破島夷之數萬孤城擒布異域獲嘉
敢叨天功以為臣力此盖伏遇
皇帝陛下仁心惻怛詔旨温淳癃老為之聳觀武
夫至扵感泣人百其勇士一乃心縦其前擒執此
醜虜㨗無虚日賞不踰時撫戦士之勤勞優将臣
之寵錫遂令眷握曲𬒳㣲躬佩刀非㫁割之才觧
帶乏覊縻之術徒𣸪駈馳聖策衣𬒳天光奉命靡
皇味珍知愧臣敢不據鞍忘老執轡請行載惟筐
篚之㤙莫非民力尚謹藥石之戒恐累主知不矜
小㨗之易成庻集大功而圗報
　　謝宣諭生擒賊將田俊邁表
㓙渠生致頓收一戦之功中使俯臨過沐九重之
諭寵光曲𬒳感愧交并(中謝)臣聞周王歌六月之
師殷髙美三年之克豈有偏将成師而出醜虜望
風而奔㨗以至三一皆當百雖未馘孫權之首巳
能俘孟獲之降從古罕聞于今為烈此皆一人授
算諸將協心謀不遺長臣扵何有欽惟
皇帝陛下沉幾獨運群筞兼收慮小器之易盈戒
成功之難保臣敢不銘心聖訓畢志事機草木知
威已振先聲之氣蜂躉有毒更深慮勝之懐
　　謝宣諭破夀蔡州賊賜玉靶劍玉荷蓮盞一
　　　隻金一百兩内府叚子十疋表
邊将奮揚屢騰㨗奏聖㤙重叠猥及非才功非蕭
䂓寵慚隗始(中謝)臣聞一勝一負兵家之常萬舉
萬全聖人所獨方大統終歸于混合肆小㓂適為
之駈除蠢爾蠻荒干兹天討迨皇威之既振底賊
壘之無堅有俘其兇有馘其首釋圍城而𣸪固絶
歸路以幾殱其餘傷弓之鳥不待弦之張破竹之
威可迎刃而觧殆将亘海以有截豈止渡江而若
飛兹盖伏遇
皇帝陛下出内府之珎輟尚方之品賜之惟服食
器用寵其守城郭封疆欒武自知何臣力之有也
去病不敗亦天幸之致然如臣者素乏壮猷叨塵
閫寄帶其攂具有愧漢官之儀酌彼金罍徒忝周
行之置殆速在梁之刺終非躍冶之才欽惟
皇帝陛下干戈省躬衣裳在笥賤和氏之璧所寳
惟賢捐陳平之資所圗者大遂令異數曲𬒳㣲軀
臣敢不顧影知慚餙躬自勵種徳誓同扵美玉許
身願比扵南金是以似之雖未對前人之烈文之
教也敢對揚天子之功
　　丞相謝過表
怪神不語諒天道之匪諶信偽難眀亦人言之可
察咎将誰執臣猶自知　伏以甲觀儲祥甘泉錫
羙兹為社稷之大計豈矇臣子之至情而臣等易
動浮言輙為膚奏庻幾崑崙之賤或叶唐兒之㣲
豈謂以慿虗之言兾無妄之福罪之大者天可欺
乎欽惟
陛下開日月之眀廓乹坤之徳謂臣過在䡖信察
臣心則匪他赦其智識之不眀𣸪以訓辭而諄諭
臣敢不洗心加厲捫舌知非報國無功但抑譸張
之幻事君有義益堅畏慎之誠
　　禘禮慶成表
親祠祖廟有嚴祼獻之儀上順天陽益定尊卑之
義禮行一日風動四方欽惟御衆以寛奉先思孝
吉涓近日欵謁大宫戒嚴之際則風雨順從将事
之夜則月星眀朗祖考昭假福禄来冝惟熈事之
偹成實太平之髙致臣預瞻隆禮祗侍齋祠神其
格思昭一人之有慶君曰卜爾酢萬夀之無疆
　　平章乞致仕表
㤙厚身䡖莫有涓埃之報効力㣲任重豈逃天地
之鍳臨恐貽覆餗之羞輙有避賢之請(中謝)臣聞
忠臣不敢受無功之賞眀君不能畜無用之臣然
後朝議俞諧天工無曠如臣者斗筲小器樗櫟散
材早際休眀偶塵任使適邊隅之少警偹行列以
居前仰頼聖慈苟逃罪責既委之要衝而獨當一
面復預于帥閫而総統諸軍属聖主之嗣圗尚賊
臣之稽戮但知除君側之悪不敢避天威之誅豈
意罪不汝瑕寵踰所望進貳樞廷之重與聞政事
之煩内無張華經國之謀外無營平破賊之計在
承平之日不敢冒居况多難之時豈能有𥙷加以
門膺卋爵子尚主㤙(一作姻)在君㤙更何以加而
臣才僅止扵此豈㣲軀之敢愛慮賢路之乆妨伏
望
皇帝陛下廓日月之眀囬雨露之施別求俊異俾
就退閑使臣無居寵之嫌得安常分而國有得賢
之助早致太平
　　賀立皇太子表
継體承祧尤重元良之寄立嫡以長式符公器之
歸華夏宅心天人同慶欽惟茂隆聖徳誕受丕基
深維永圗早定大本重眀麗正繼照則盖取諸離
一索得男主器者故受之震上以隆廟社無疆之
福下以係臣民咸戴之㤙羽翼巳成豈藉商山之
皓謳歌有属益知子啟之賢臣(等)久沐天㤙預聞
國慶鷄鳴問寝賡歌三善之休虎拜揚言仰祝萬
年之夀
　　左參政乞致仕表
卋属艱虞必得非常之佐運遭眀聖豈私無用之
臣輙􁐍危誠仰干淵聼(中謝)伏念臣性惟樸魯材
夲下中素好道家之言本乏時寸之用偶塵任使
無𥙷涓埃當
聖皇嗣位之𥘉正國家有事之日不圗庸瑣獲玷
選掄委之以機務之煩加之以師旅之重王衍清
談而夲非經國房琯虗譽而素不知兵在承平猶
可冒居而多難将何有𥙷豈但人言之可畏實于
賢路以恐妨况從改歲以来巳及懸車之際陳力
就列不能者止投閑置散乃分之宜豈可徒戀眀
㤙乆叨重任伏碩
皇帝陛下隆天地之施廓日月之眀憫臣以才不
逮人固非餙譲許臣以老當致政寔不遑安庻寛
罪戾之憂以畢始終之賜全歸為幸得請是期
　　宰相為蝗生乞罪表
隂陽佐理濫居承弼之司蝗旱為灾深負爕調之
責􁔛惶失措踧踖靡安伏念臣等以斗筲之材膺
棟梁之任外不能鎮四夷而撫百姓内不能調元
氣而率群臣徒累眀㤙叨承重寄以致旱暵為虐
貽當宁之憂螟􁔈繼生為下民之害歲一不熟罪
将安歸方聖主建中興之功而臣等蹈素餐之責
位苟冒䖏人其謂何伏願
皇帝陛下憫臣以無功而自慚察臣以有罪而自
效別有俊異許就退閑庶可下弭謗言上消沴氣
則致天工之不曠亦足為榮但令賢路以無妨猶
云有𥙷
　封册髙麗王韺冊文
皇帝若曰分封樹屛實頼幹臣繼世象賢以崇有
徳率由彛憲𢡟眀至公惟我祖宗經畧臣夏亦大
啟夫土宇用綏懐扵逺人朕若昔大猷紹休先緒
乃睠東土惟我卋臣宜加錫命之榮庸展幹方之
寵啟爾(起𣸪知髙麗王國事)王韺受村眀敏賦性
中庸有肅恪以禔身資忠信以行道惟乃先世荒
于東陲象輅介圭啟封圻扵大國彤弓錫盾作藩
屏扵王朝踐修厥猷不顯亦丗尔暨汝父克成厥
終肇敏戎公嘉召公之是似女有良翰命申伯以
于宣是用卑爾苴茅纘我祖考以永為我藩輔用
追配扵前人嗚呼惟有徳可以和人民惟謹度可
以保富貴罔曰弗克惟既厥心罔曰孔艱惟敬厥
事慎乃服命律乃有民往盡乃心典聼朕命
　　前御史大夫張暐贈父萃卿誥
昔石建有醇徳而一家萬石袁氏著仁心而四世
五公古有其人今乃親見某以徳行爲世檢以文
學登世科孫則尚書子惟御史門閭之懿近代罕
聞推其從来自爾素積生而冠萬人之髙選歿而
膺一品之追崇其有知乎亦足榮矣
　　參知政事李蹊授左丞誥
君不借寸扵異代所資者當世之英豪天将降任
扵是人必付以大賢之事業朕以寡昧獲紹基圗
念祖宗開創之艱思社稷久長之計而四郊多壘
群生未寕提封未入扵版圗陵寝尚沾扵霜露中
夜以嘆兹心靡遑期得英偉絶俗之寸以濟險阻
非常之運疇若予采今得其人具位李蹊器識邁
倫才猷經卋以文雅餙吏事以術業贊廟謀比長
外臺薛宣之政事巳試召還中省張鎬之籌筞甚
良是用貳我機衡進之丞轄於戲承平之丗中才
談咲而有餘多難之時賢哲馳騖而不足(楊䧺觧)
(嘲)身濟大業力恢中原幸得遭時其任以天下之
重母以有已或負扵人主之知勉盡乃心以稱朕
意可改授尚書左丞兼修國史加上柱國餘如故
　　許道真致仕制
安車蒲輪天子所以厚優賢之禮黄冠野服人臣
所以遂歸老之心其㤙榮足以兩全而前後不可
多得有臣如此如卿幾人具官道直以方氣剛而
大議論非卋儒所到名莭以古人自期擢自先朝
置之諌列斥安昌竊位已聞折檻之忠及梁兾伏
辜方見埋輪之志朕𥘉即大位稔聞直聲𧺫之扵
田里退閑之間超之扵侍從論思之地完偹始終
之莭從容進退之間歎陽城之敢言惜其将去念
孔　之既老挽之莫㽜特進一階榮躋四秩華山
拂䄂最是爲世上之閑神武掛冠猶不負山中之
相勉終晚莭益介夀祺
　　道陵真妃制
古有六寝式奉宸闈天垂四星盖隣北極朕祗承
先帝敬建掖妃載頒優異之㤙以對柔嘉之則休
符佐相早列邃庭左右圗史之規進退珩璜之莭
彤管有煒象服是宜用光四徳之書仍侈六珈之
餙嗚呼攀軒龍而莫及望絶鼎湖悵蒼梧之不還
魂消澧水惟徳徽之益逺宜命數之敦陪尚深送
往之誠愈保安貞之吉
閑閑老人滏水文集卷第十
閑閑老人㵚水文集卷第十一
　碑文
　　梁公墓銘
大定中朝廷清眀四夷賔服上方儲思於穆清講
眀乎蒐狩之制車駕頻年幸金蓮川公以薛王府
掾抗章論列以為其地在重山之􁜬積隂之所春
燠不毛夏暑仍纊殆非所以頥飬聖躬也况蕃部
野心難制萬騎撤烈信宿可到萬一觧嚴之際奔
突而前卒何以禦至引梁武招納叛亾以為先事
之戒言奏搢紳危之
上曰此愛我也庸何傷詔為止行自是名聞天下
家置一通言正人必曰梁公矣其後公在陕西上
平賦書累數千言其大畧言大定四年行通檢法
是時河南陕西徐海以南屢經兵革人稀地廣蒿
莱滿野則物力少稅賦輕此古所謂寛郷也中都
河北河東山東久𬒳撫寕人稠地窄寸土悉墾則
物力多稅賦重此古所謂狭郷也寛狭郷之地至
有水陸肥瘠等物力相懸不啻數十倍後雖三
經通檢並依舊額臣恐瓶罍之詩不獨譏扵古矣
書奏
上深嘉歎命蔵有司将用之𥘉公言蕃部叛服不
常其後果爾及平賦之令未下而宋賊繹騷督賦
者病焉識者服其有先見之眀竊嘗謂士之出䖏
惟觀立朝大莭其它可畧也如公以外官散地已
能建白如此使之居侍從之列必有大過人者此
予所以愧公而不愧也公諱㐮字公贊絳州正平
人第進士仕至保大軍莭度使云銘曰
　　　於皇世宗　百度惟貞　世平講武
　　　駕言凉􁜬　言言梁公　獨以諫鳴
　　　儆戒無虞　屢省乃成　謂天盖髙
　　　胡動以誠　帝曰愛我　詔尼其行
　　　薄海内外　聞公直聲　匪惟公直
　　　由天子眀　平賦一書　時其重䡖
　　　世有主父　不孤賈生　沈史飫經
　　　褰華摘英　浩浩而博　涵涵而渟
　　　小試所長　風馳霆驚　名聞天朝
　　不登公卿　惟皇好直　錫之寵榮
　　尚詒来者　視予此銘
　　郭公碣銘
君諱某字某某郡人宋宣和中族子以髙貲聞欲
因權要以貴公公曰請托公行晉所以亡也此言
何為至扵我哉未㡬宋果亂入
皇朝第進士仕至某以某年卒嘗試論之人之夀
夭窮逹係扵天而其子孫之賢不肖與其卋數之
逺近則係乎其人所積之有厚薄予扵見聞間以
隂徳有後者得三人焉若王寳父守洛有徳扵洛
人而以横逆𬒳禍其子學士君彦潛以進士甲科
文學名扵卋賈廸功稱爲遺直而子户部尚書執
剛以政事聞扵時君以慈仁孝友䡖財樂施位不
滿徳而轉運使公富貴而好徳康寜而夀考以忠
果强敏聞扵天下天之報施善人果何如也乃爲
之銘銘曰
　　不能銳　是以鈍不扵試　以昌其世世
　　崔公墓銘
君諱憲字子真涿郡良郷人卋系載先塋幢事業
載壙銘先生賦中庸之正性抱醇懿之休徳不沽
激以忤物不苟合以趋時淹貫六籍兼綜群藝循
循焉彬彬焉善誘善導可謂㳤人君子者矣故能
學為人師行為卋表慈祥孝友篤宻愷悌人無得
而稱焉然天下學士大夫言善人必曰子真云其
醇而不耀陳仲弓黄叔度之流乎無何禀命不融
以大定二十九年䘚扵官春秋五十有二官止于
孝義縣丞嗚呼惜哉先生一苐進士甲選以誤黜
再上𣸪中乙選文材之邵猶以行掩之也與同邑
劉器博翟瑜以道義相友善門人前左司郎中劉
昻等僉以有道無命各有譔述勒銘斯表用旌不
朽銘曰
　　元氣氤氲　降為仁人　含和韞真
　　不淄不磷　介然而石　温然而春
　　聲温天下　禄纔及身　青雲諸生
　　滿其後塵　勒銘貞石　垂聲不冺
　　姬平叔墓表
㤗和八年冬十有一月丙辰盤安軍莭度副使姬
公平叔以疾䘚扵㤗州官署之正寝何以書皇朝
忠清行義之臣也盡瘁王事故書爵曰字貴之也
禮男子不死扵婦人之手卒扵寝正也今
天子嗣位首詔公赴闕将用矣而公已殁隐之深
故謹而日之也退而哭哭而誄曰梁木其摧乎正
人其萎乎㣲夫子吾誰歸乎自孔孟之殁㡬二千
年士大夫以種學績文爲進取之計幹辨者稱良
吏趨時者爲通賢而不知治心飬􁄪之術間有眀
仁義之寔以通經學古為髙救時行道為賢者必
恠怒罵笑以為狂愚卋之知平叔者見其卓絶之
行忠義之莭臨窮逹䖏禍福無愧扵古君子或以
為勉强自苦或以為蔽窒不通孰知平叔之賢凡
以知道故也丗人之所以不食酖毒者以其殺人
孰知酒色之害烈扵酖毒而不知避知之不審耳
生固吾所欲有甚扵生者理義是也死固吾所悪
有重扵死者䘮其夲心也大哉心乎脩之可以為
賢哲飬之可以塞天地人知飬其身而不知飬其
心亦惑矣公嘗語人曰凡聲色勢利之属皆客
氣也人能無以客氣害其良心斯㡬矣故余以爲
知道公之鼻祖因官受氏奕卋載徳不忝前人戦
國齊大夫樓漢南陽太守資唐宰相椘客之耳孫
宋諌議度大理丞若谷之雲来䖏士尚賢之玄寳
臣之曾公夀之仍傑之子也避簡肅皇帝廟諱改
氏曰姬汝陽人諱端修字伯正一字正叔與人交
怡聲下氣恂恂若無能至臨大事遇大患雖頽嵩
岱不吾􁭘也此一反生平不喜讀佛道書拳拳如
奉戒律寡言笑不飲酒屏絶聲色年四十餘䘮其
配遂不𣸪娶終身不蓄媵妾此二反家素殷羡未
甞有綺繡之奉鐘鼎之食視一物若靳惜至田宅
之劵盡推以與其姪軰而弗子曰吾先兄之所積
也此三反甞語人曰吾有三反一第不足道既第
必樹名莭年六十必致仕人始未之信既而中大
定二十五年進士第調唐州司候太守子不法攝
置扵獄守怒不為屈改鞏州通西㑹以亷外同州
判官遷洪洞令𥙷尚書省椽以稱職擢監察御史
首弹張復亨寸勝徳小人也朝廷以小人居諌職
可乎又與拾遺張嘉貞奔赱權貴皆不宜進用又
言樞宻大軍至盧車河敵勢窮蹵不即勦絶至有
臨潢之敗其餘将帥　非其人因薦同判樞宻完
顔老同知臨潢紇石烈按出乕等沉勇有謀可任
方面知濟南府張萬公北京㽜守完顔承暉户部
尚書范楫秉志公方可任廊廟其後凡三上書皆
言善善必當用悪悪必當去在㫁之不疑耳
上問其状曰臺官近日言𣸪亨承暉尚未行也
上亮其直然奸人自是側目矣竟為有司傅致其
罪
上特宥之改太學博士未㡬黜為彰徳府判官秩
滿除大理司直轉寺丞
上召見宣諭偹至㑹命省讀應詔陳言文字得唐
括合逹一書上之曰時政得失盡扵此矣其造次
不忘悟君如此是時輦轂不雨久係冤獄議坐主
者罪反為所擠奪一官歳餘授知盤安軍莭度副
使俄䂓措東北路軍儲臨終嘆曰天不假我數月
夀以畢幅巾之願耶享年五十有九配陳氏二子
􁓨應公仕
章宗朝不爲不知遇賴聖㤙全宥亦衆矣其卒葬
月日攀龍髯以遡箕尾似非偶然者而道終不克
大施扵天下既而身愈斥志愈不衰名愈重天下
識與不識言正人必曰平叔公常奏對以君子小
人爲言
上遣近侍局使李仁惠問小人爲誰以仁恵對
上聞之愕然及公殁而仁恵敗天下哀其忠云復
繫之詞曰
　　剛爲天徳　無是餒焉　物或蔽之
　　人而不天　復情扵性　守動以静
　　不戒而剛　無欲以正　惟伯正父
　　學先致知　非苟知之　亦信蹈之
　　公村小試　于憲于丞　羣瘖側耳
　　丹丘鳯鳴　投膠于河　㡬何能清
　　砥柱矻然　頽波不驚　公命不延
　　不登柱石　公在廊廟　孰爲蟊賊
　　公能抵之　不能巳之　嗚呼九原
　　愛莫𧺫之　交交黄鳥　爰止于棘
　　天不㥿遺　哀何有極　老聃言夀
　　死而不亡　一時之促　萬卋之長
　　汝山蒼蒼　汝水逶遲　公今不死
　　公墓有碑
　　遺安先生言行碣
先生姓王氏諱磵字逸賓其先臨洺人先生寔生
扵汴梁甞以洺川自稱不忘本也自幼頴悟絶群
外䪻如也𥘉學詩扵伯父震落筆驚人震自以為
不及未㡬詩名大振加之孝扵親友扵弟誠扵人
篤扵巳逺近論大行必曰王逸賔矣𥘉孟公宗獻
友之馮公璧叔獻趙公渢文孺皆師尊之先生天
性謙至待之反若居巳上及數公相継魁天下直
玉堂然後先生之道益尊名益重朝賢兩薦眀徳
先生以書抵故人之位清要者苦以親老為辭議
遂止眀昌末
聖天子詔舉徳行才能之士郷人耆徳諸生五百
餘人薦先生孝義忠信文章為卋師表朝廷以素
知名特賜同進士授亳州鹿邑主簿先生年㡬七
十矣以目苦昏暗即日移文有司以老疾乞致仕
朝廷猶以半俸優之首葺先塋次以分恵親舊計
月而盡㤗和三年八月二十有七日以疾终扵家
臨終神色不變戒其子棺周扵身足矣語畢而逝
葬扵祥符縣魏陵郷蕭氏之園先生教人先行後
文與人交終始不易居䘮齋𬞞衰服不去身三年
與二弟同居終身無間言平居循循醇謹視若無
能爲至不義矯如也其詩冲淡簡㓗似韋蘇嘲戲
風月一言不及也所與㳺皆卋知名士若文商伯
𧺫張公藥元石及其子觀彦國王琢景文師拓無
忌酈權元輿髙公振特夫王卋賞彦功王伯温和
父左容無擇㳺道人宗之路鐸宣叔右丞唐括文
正公鎮南都以禮致之不能屈及與貧士談饑坐
終日不知誰爲主誰爲客也嘗冬日詣一親知家
㑹坐客滿主人貧寠爲代給所湏坐客疑其寒色
物色所得乃典錦衣以贈也䘮其母郷隣或賻以
布帛拜而受之異日𣸪歸其人曰吾親安吾貧義
不可受也其亷介類此其真純之徳卓絶之才淵
深之學亷正之􁄻黄叔度陶淵眀元𬗋芝司空表
聖之徒歟以秉文眀昌間轉河南轉運幕過相謁
坡軒居士􁊓元輿居士曰君知王逸賓乎斯人當
今顔子也君不可不掃門求見之既見曰酈公知
人矣自是之後虚徃寔歸及其重来墓木已拱嗚
呼使子云見之不當絶嘆扵李仲元蘇元眀見之
不當見稱扵元子不意千古之下復有斯人乃伐
石樹碣用旌不朽扵是為之銘銘曰
　　居今而行古身晦而名章不獨以詩昌
　猗
　　東眀令王君雞澤尉楊君死莭銘
貞祐元年秋九月北兵至河朔東眀令王毅之剛
雞澤尉楊君過叔黨死之詔褒贈有差甞謂士大
夫髙爵厚禄平居左䋲右凖以功名自許一旦仗
莭死義顧出扵簿領之卑彼區區一令尉乃能樹
立如此庸詎知名為主知寵光身後也哉誠義激
扵中不忍偷一巳之安而　百姓之患非剛眀者
其孰能之乎銘曰
　　邊臣失機　竟速抵巇　来亦不麾
　　去亦不追　坐視穴陴　反棄其師
　　令尉之卑　而能死之噫
　　張文正公碑
貞祐三年冬十二月十六日翰林學士承㫖張公
以疾薨扵正寝訃聞
上為輟朝命勅祭勅葬贈金𬗋光祿大夫謚曰文
正前代謚文正者不過三數人夲朝惟唐括丞相
與公二人而已嗚呼亦可謂榮矣𥘉眀昌㤗和間
眀天子勵精政事脩餙治具典章文物髙出近古
公之父清獻公任奉常春官朝廷典憲皆其討定
修國朝儀禮完然為一代法其後公繼之前後垂
三十年凡朝廷有大制度大典冊大號令至扵紀
卋宗　顯宗　章宗三朝之宏休偉烈未甞不經
公之手𥘉宋人㓂邉南鄙用兵書詔旁午公獨任
其責沛然有餘朝廷以平章政事僕散揆軍囬石
副元帥完顔匡等圍㐮陽又賊帥丘崈遣人告和
或議乞以㤙㫖許将士囘俘掠公言君人者與為
将帥不同君道以仁義為主吊民伐罪而已将在
閫外權其事宜可也借如軍士應湏俘略與出其
自上不若出扵帥臣之為愈也其論㐮陽可攻圍
與否及欲分淮南之半為界公言向者大舉夲朝
平蕩江漢今平章軍囘竊意在彼事勢或有未得
如吾意者但随所得郡縣撫而有之彼必以我圗
久駐之計方事進取震懾畏亡求成不暇矣不必
以淮南逺近為㫁其後張巖書来以朝廷所湏五
事但欲量增歲幣歸泗洲俘略朝議以面奉聖㫖
必以割地稱臣使得贖罪為辭公又言有司之事
　可擬議至扵聖訓理難中止大定𥘉盖度偽宋
必能遵禀故令帥府開示聖訓報諭今既聖度包
荒竊恐宋人以要約重難怠扵求請不若使其易
從然後示之聖訓重以生靈之故曲從来請庶㡬
兵革早息其後以叔易伯重增歲幣凾賊臣之首
獻犒軍之賞公在翰苑籌畫為多南邊底定固賴
眀天子與大臣協謀盖亦有内相之助焉𥘉清獻
公由禮部郎中出守林棣代為郎中及以尚書遷
亞相公𣸪為侍郎及清獻公致政之後公又有御
史之拜衣冠傳為榮事故其誥命有鄭之桓公代
為周司徒韋之賢成繼作漢丞相之語公之　朝
廷以公家傳禮學𣸪命其弟行信為禮部尚書自
非學問該博議論篤正而濟之以深醇之行勤敏
之􁄻何以有此公諱行簡字敬甫莒州日照人祖
莘卿以醇儒碩學顯名當卋仕至鎮西軍莭度副
使父暐經眀行修甞任御史大夫公大定十九年
擢詞賦進士第一時年二十四云云公性純厚端
慤謹慎周宻口無擇言而為善不近名修道不求
容惟以公勤忠直自結人主之知是以厯仕累朝
俱䝉寵遇平生少交逰寡言笑甞以謙敬自持待
人以誠而與物無忤故薨之日朝士大夫哭之哀
焉曰卋不𣸪有斯人也云云其家風醇謹則似萬
石君通逹典故似虞祕書經學論議似陸宣公詔
誥典冊似李賛皇人得其一已獨厭餘不㡬扵全
乎銘曰
　　天地元醇　降爲仁人　含和醖真
　　不淄不磷　行爲丗表　文演帝綸
　　家傳禮樂　載筆終身　敢有二事
　　墜其清芬　歴事四朝　寵數益新
　　何以致之　惟敬與勤　緇衣美鄭
　　徳星聚陳　顧後絶配　瞻前無隣
　　惟清獻公　如萬石君　歲時問勞
　　寝膳以聞　慶建白首　朝服事親
　　眀星忽逝　孤月獨晨　永懐道陵
　　鼎湖上賔　金鑾舊梦　玉樓斯文
　　忠厚之氣　歿為眀神　公薨汴陽
　　而葬南原　過者必式　惟文正之
　　墳
　　任子山壙銘
予甞恠太史公傳扁鵲倉公行事并載其治法之
詳如此而王公大夫功業無聞者畧而不及一言
何也既而嘆曰此後卋作史冗長無法徒為紛紛
而太史之書言簡而事核獨為良史之法者也有
一人之人有百　千萬之一人有百卋一人有千
萬世之一人之二人亘千百卋千萬人之一人者
非耶可以其方技使無聞也哉漢書不傳張仲景
唐書不傳王砅識者尚有遺恨其偶遺之耶抑削
而不録之耶賴其遺書傳扵後丗使其書併亾則
治人之功無乃闕乎此予所以銘公而不辭也公
諱履貞子山其字也以醫聞許州長葛人銘曰
　　不緇而僧　不官而儒　顧以醫鳴
　　不求嬴餘　其四休居士之徒歟
　　翰林學士承㫖文獻黨公碑
先秦古文篆籕淳古簡嚴後卋邈乎不可及已漢
之文章温醇深厚如折枯繇以為眀堂之楹駕騄
駬以遵五逹之衢不憂傾覆使人暁然知治道之
歸韓文公之文汪洋大肆如長江大河渾浩運轉
不見涯涘使人愕然不敢睨視歐陽公之文如春
風和氣皷舞動盪了無痕迹使讀之亹亹不厭凡
此皆文章之正也至扵書亦然秦相李監之篆漢
魏之八分虞禇魯公之楷見者莫不歛祍而敬其
下作者如零珠片王非無可喜要非書法之正也
夲朝百餘年間以文章見稱者皇統間宇文公大
定間無可蔡公眀昌間則党公扵時趙黄山王黄
華俱以詩翰名丗至論得古文之正脉者獨以公
為稱首公諱懐英字卋傑㤗安州奉符人十一卋
祖宋太尉進公少頴悟曰誦千餘言及壮以文名
天下取東府魁大定十年中進士優等調城陽軍
事判官遷汝隂令十八年充史舘編修應奉翰林
文字翰林修撰翰林待制眀昌元年遷直學士六
年預修
世宗實録及遼史改翰林學士承安二年出知兖
州㤗定軍莭度使為政寛簡不嚴而人自服化三
年入為翰林學士承㫖致仕大安二年九月以夀
終享年七十有八是夕有大星隕扵家居之階上
衆視之公已逝矣官至中大夫公性寛和容衆犯
而不校未第時樂山水不以卋務嬰懐簞瓢屢空
晏如也夫人石氏徂徕先生之後亦能安貧守分
母始娠夢唐道士吳筠来託宿既而公始生及長
儀觀偉異若仙然其文章字畫盖天􁄪儒道釋諸
子百家之說乃至圗緯篆籕之學無不淹貫文似
歐陽公不為尖新竒險之語詩似陶謝奄有魏晉
篆籕入神李陽冰之後一人而巳嘗謂唐人韓蔡
不通字學八分自篆籕中来故公書上軋鍾蔡其
下不論也小楷如虞禇亦當為中朝第一書法以魯
公為正栁誠懸以下不論也古人名一藝公獨兼
之可謂全矣銘曰
　文章非能為之為工乃不能不為之為工也
　　非要之必竒要之不得不然之為竒也譬如
　　山水之状烟雲之姿風皷石激然後千變萬
　　化不可端倪此先生之文與先生之詩也至
　　扵篆籕之妙後數百歳𣸪有一陽氷則不可
　知後數百歳無復一陽氷則書止扵斯噫
閑閑老人滏水文集卷第十一
閑閑老人滏水文集卷第十二
　碑文
　　史少中碑
始余聞季宏父名于相知間行髙而學愽能文翰
善談論下至博奕亦絶人逺甚及来京師始識之
温厚謙冲殆過所聞其問學愈叩而愈無窮與人
交愈乆而愈不厭自趙黄山王黄華諸公皆屈已
尊禮之又與其婿陕西東路轉運使龎鑄才郷有
氷玉之譽觀其為人與所交㳺其家世可知矣季
宏又嘗語其兄雋能詩洎山東詩人王頥飬道爲
唱和友獨恨晚生不及陪奉其先大夫杖屦意必
有名儒鉅公發其事業苐未之見也一日季宏悵
然曰先大夫之才之行不减古人郷先生張晦嘗
志其墓矣崇慶二年公奕任太常丞命子壻龎鑄
状其行求翰林學士承㫖前禮部尚書張文正公
爲之碑文未成秋八月公奕改簽山東東路按察
司事無何中原受兵大河之北莾爲盗區鑾輿廵
幸陪都百官奔走扈從旣而文正公洎龎鑄相次
下世求遺文于其家俱無有也公弈亦遭益都之
䘮亂孑身渡河生平所藏書掃地無餘公奕不幸
早世族中老人又皆物故是以無䏻道先君行事
者姑以舊聞粗記竹一恐遂冺㓕無傳惟是窀穸
之事所以托不朽者惟子是在敢以為請某與季
宏同寮也其敢以不敏辭謹次而銘之公史氏諱
良臣字舜卿其先洛陽人石晋鄭王之後曽祖大
臨祖士元皆隠徳不仕父淵徙大名郷人稱善人
力教公讀書後以公貴贈儒林郎母太夫人蔣氏
魏之甲族也儒林君旣殁躬教以義方公亦卓然
自立文學冨瞻大名李釡名臣之舊舘置公于門
下年二十四登宣和六年苐調主成安簿俄丁太
夫人憂哀毁過禮㑹宋㓕皇朝撫定河朔安撫司
辟舉監北京内東倉迁兾州南宫令涇州觀察推
官徳順州節度判官後歴清豊濮陽大名三縣令
耀州三白渠䂓措以長子公雋之亡也尋醫東歸
世宗即位復為南樂平隂二縣令潞州觀察判官
年六十九卒于官大定八年八月也先娶大名俞
氏一男曰公雋妙齡秀發有聲塲屋間詩筆妙絶
年二十八無禄早世再娶徳順毛氏親衛大夫惠
州團練使緯之女賢而有家法二男公彪公奕四
女適毛瑊賈錫任祚梁僎公彪武莭将軍洪上埽
廵河公奕大中大夫翰林修撰公在新安時李成
帥河南豪縦不法上下莫敢忤其意一日人持府
檄及嚢封至縣封有河南印章及成手迹曰府主
湏金如嚢封之重縣吏股栗惟命是從公獨笑之
命啓其封吏皆叩頭曰事若寔則吏死無為白公
卒令開之果盡石也其詐乃得居平隂日縣豪民
土八十者持吏短長為一邑之害小不如意隂以
法中之縣官熟視不敢誰何公至召之庭中訓以
義理遂感泣改節卒為善人晚莭居潞州上黨一
愚民以財雄一方率数村之民九十人迎西齊王
以賽秋社儀衛之物頗僣制度利其財者搆成其
罪縣獄具聞于州州将亦武弁有覬覦之心欲盡
誅之公獨慷慨别白其事州将不能奪竟全千人
之命公仕宦四十餘年陸沉下僚心安氣和無不
遇之嘆及其亡也夫人毛氏䕶䘮歸葬于大名縣
先塋之側禮也累官至中散大夫以子貴贈少中
大夫開國伯在郷里顏色怡然似不能言者及臨
事毅然有執其孝友之誠盖天性然自太夫人之
亡家有二寡姊事之如母其月入之廪盡以二姊
主之夫人不與也與二兄居聚族三百指衣食之
如一其用廕也先其姪公眀其仁于親族乃如此
是冝銘銘曰
　　沇之水出為濟經濁河不變其泚公之仕當
　　宋之季流離亂朝清而不滓如卓宻縣遇建
　　武則起名聞天下乃一令耳才徳如彼位止
　　如此不亡者存必在其子孫
　　張左丞碑
大定眀昌間朝廷清眀天下無事上方留意稽古
禮文之事于是御史大夫清獻張公釐正國朝儀
禮成一代大典潤色太平皇矣唐矣然猶削牘大
小九十餘奏若諫田獵廵幸節財用慎法令眀徳
運之非古辨正統之無定議提刑不可罷者三章
救監察姬端修不可治罪者累奏其餘隨事証諌
殆無虗日其言眀且清正而通雖魏鄭公展盡底
藴陸宣公不負所學未能逺過也其長子翰林學
士承㫖文正以髙文大冊佑佐
章宗㤗和南征書詔旁午獨當大半以至凾賊臣
之首獻犒軍之賞量増歲幣易叔以伯雖聖謀經
畧授之成算盖亦有内相之助焉公其仲子也崇
慶二年公任諌議東海昬将復召用胡沙虎參議
軍事公奏言胡沙虎爲人逺近之人盡知之前知
大興府事專任私意枉害良民蔑視省部以示强
梁媚結近習以固稱譽及爲山西将帥持師無律
民数𬒳害徒能取蔚州官帑殺涞水縣令而巳一
朝遇敵引數十騎先遁朝廷踰年廢而不用衆庶
莫不喜悦今若復用惟恐蠧國害民更甚前日一
将之用安危繫焉既寝而不用矣至寕元年夏六
月公又奏言朝廷欲起舊臣俾爲元帥請以近事
眀之内刺之爲晉守裊刺之爲元帥非不老且舊
也而不能全遼東之敗一文士一劇賊而能保山
西于屢戦人材能否不問新舊眀矣譬之治病一
醫不効必更求醫多方療之今正用前日之敗将
禦前日之勍敵求其成功亦難矣且胡沙虎為人
殘忌其相貌凶悖利害之機况有大于此者書奏
不從至八月二十四日胡沙虎以兵圍宫禁果有
弑逆之禍信哉不眀乎春秋之義者前有䜛而不
見後有賊而不知春秋書翬帥師削其公子以不
義强君着履霜之漸是以及鐘巫之禍也胡沙虎
䟦扈專制盖有漸矣哀哉然而知之非難言之難
言之非難聽之又其難也言之于未然之前則不
信言之于已然之後則無及此天下所以多公先
見之眀而公亦不忍天下之𬒳其禍也及至乎
宣宗即位公又首奏言乞正賞刑以順人心乃者
群臣言東海侯不當立鄯陽石古乃死之非義此
誠有違經㫖不合人心春秋之法國君雖立不以
正但甞與隣國㑹盟列為諸侯所以正君臣之分
也東海在位六年矣為臣子者豈容他議胡沙虎
躬行弑逆當此之時鄯陽石古乃領歩兵五百赴
援力戦而死忠義顯然今反以為邪黨恐非公議
冝先褒顯優贈官爵以勸忠義此賞之所冝先也
胡沙虎雖有援立之功然聚兵專命侵奪主威皆
非人臣所為况以臣弑君不可以訓昔宋徐羡之
傅亮弑营陽王立文帝文帝下詔暴羡之䓁罪誅
之以迎奉之誠免其妻子徙之建安今胡沙虎雖
死罪名未正冝令有司暴其罪悪除名削爵藉没
家産雖妻子合縁坐乞依宋文故事免其妻子徙
之逺方此刑之不可不正也
上以方安反側未遑也事雖未行公之所言正也
春秋魯隐公不書即位挕也及其薨不書葬君弑
而臣不討以為無臣子正其罪可也桓公殺公子
紏召忽死之孔子不以加貶况即位踰年得成為
君者乎死之冝矣傳曰公家之利知無不為忠也
送往事居耦俱無猜貞也公知無不言可不謂忠
乎引經據正可不謂貞乎此予所以銘公而不愧
也公諱某字信夫莒州日照人世業載清獻公文
正公碑苐進士公之任諫諍也
宣宗命尚書省集百官議衛紹王名稱先是胡沙
虎謗于廟堂冝降爲庶人公與兄行簡引昌邑海
西故事冝降爲王胡沙虎啣之不屑也又劾内族
訛可以軍敗乞問状及𥙷外引見言左參政奥屯
牙哥餙詐不忠臨事慘刻党胡沙虎乞賜罷其在
涇也上封事言賊犯鎮戎女魯歡怯敵不救朝廷
遣使臣賞邉功多受銀馬饋遺非朝廷体舉鄜帥
合荅可任大帥自是權貴側目矣其餘隨事証救
多此之類𥘉公參大政也適髙琪攬權醜正悪不
附已者衣冠之士動遭窘辱公引太平舊制力抵
其非及其大定敕㫖省掾等不得參注吏員上為
動容㑹同列激之由是𥙷外任及
上即位馹召𧺫授尚書左丞首言
先帝𥘉即位詔天下刑不上大夫治以亷恥丞相
髙琪奏定職官犯罪的决百餘條乞依舊制咸謂
公首蒙
聖主擢用雖有㫖建眀多不契上㫖何也竊謂此
乃吾君之所以聖人也昔漢眀帝聽㫁精眀而章
帝濟以寛厚眀帝不失為眀君而章帝亦稱至孝
其與霍光之輔昭帝相去逺矣方西北鄙用兵髙
琪奏行一切之政權也及于
聖主即位公奏罷之冝矣然宰相藏諸用使斯人
由而不知而吾君亦昭昭然務為新政以觀人耳
目哉
聖主之徳天也天何言㦲伏觀
聖主即位以来未甞命一詔獄辱一朝士則公之
所奏巳畧施行矣何更為哉既謝事與今致政左
丞侯公日以棊酒自適然憂國之心時形于辭色
以正大八年二月八日薨享年六十有九是月葬
于開封縣仁夀鄉西原夫人劉氏封郡公夫人先
公卒子節筦箸仕筴未仕俱早卒箬前尚書省掾
小徳尚㓜女長適李肯搆早卒次適襲封衍聖公
孔元措次適白水令敬鉉孫仁達仁荣仁表公性
純正無城府每奏事
上前旁人為動色公處之坦如也𥘉逰嵩少目之
曰吾意欲主此山果終于此異哉公三轉運按察
使歴戸禮部貳刺開通鎮涇邠鄜所至有聲不書
姑録其立朝大莭亦不能殚也銘曰
　　楊踵賜彪　石傳建慶　奕世載徳
　　維公景行　何以治身　曰誠與敬
　　何以事君　曰忠與正　進退由義
　　得失委命　公自筮仕　勇于敢為
　　利害必聞　夷險不辭　上前論事
　　洞逹無疑　觀者縮項　公獨色怡
　　王氏世權　祿山逆相　公折其萌
　　九齡劉向　孫弘餙詐　梁兾䟦扈
　　公斥其非　汲黯李固　徐傅既誅
　　廵逺未旌　公于此時　請正賞刑
　　身雖在外　心在帝室　惓惓納忠
　　以匡時失　帝曰疇咨　汝復相予
　　君房入相　奏寛大書　懸車告老
　　隻童匹馬　二老相從　緑野林下
　　一日不見　死生遂分　壁水眀月
　　嵩山白雲　神耶仙耶　則不可知
　　有不没者　視予此碑
　　故葉令劉君遺愛碑
吾友翰林修撰王君從之有言君子有恵政而無
異政史傳循吏而不傳能吏吾甞誦之云耳如吾
葉令劉君既有恵政又有才幹稱可不謂全乎君
諱從益字雲卿蔚之渾源人南山翁之胄也苐進
士任監察御史曰知無不言與當途者辨曲直以
罪去
天子怜其才起為葉令下車修學講義聳善抑悪
一之日勵而教之二之日恵而安之奸吏悪少望
風革面君曰未也事有大于此者葉劇邑也路當
要衝歲入七萬餘石自擾攘之後戸减三之一田
不毛者千七百頃而賦仍舊可乎請于大司農减
二萬石民頼以濟流民自歸者數千未幾𬒳召百
姓詣省請留不果授應奉翰林文字踰月以疾卒
遺民聞之以端午罷酒樂設為位而哭越眀年使
李道人来乞銘嗚呼非君之才之羙之恵曷能使
民既去而挽留既殁而不忘継之以泣也哉乃為
詞以招之命曰悼騷以慰父老之思其詞曰
　皇天賦予若人兮鍾南山之粹靈紛吾既有
　　此淑質兮又申之以修能擷六藝之英華兮
　　襲六桂之芳馨峩予冠之豸如兮胡獨罹此
　謫也飛予舄之鳬如兮胡遽去此邑也蘭秀
　　而摧兮玉貞而折也猗才之富兮胡夀之嗇
　　也噫嘻将騎箕尾上比列星乎抑乗白鶴下
　顧遺民乎将為景星鳯凰以瑞斯世乎抑為
　祥風甘雨以濟斯人乎維此葉邑君之桐郷
　　魂兮歸来無去故郷些
　復銘其墓曰
　　維南山翁之曽孫以剛直聞百未一見槁死
　　空坟二子邪既秀而文将大其門耶噫
　　廣平郡王完顔公碑
太古之氣鍾長白山鴻論幽紛為聖為賢藴藴隆
隆儲為皇風權輿帝坟自我聖朝始制文字以代
刻木之政伏羲氏所以造書契立人極也厥亦惟
我世祖肇基王迹
太祖太宗肅将天威爕伐遼宋用集大命於軒轅
氏所以開帝圗也天降時雨山川出雲天佑大邦
是生賢佐故其人物沉勇剛决光明魁傑勘功帝
藉圗形麟閣者不可勝紀其在
熈宗時則有若遼王以至公定冊周公所以相成
王也其在
世宗　章宗時則有若淄王正色立朝有霍光擁
昭立宣之功焉忠義自将代不乏人誰其継之則
我廣平郡王其人矣真祐二年王以都元帥行省
事于中都左丞掾多副之委以軍事王鎮以徳量
縂大綱而已旣而援兵不至粮運既竭慨然約彖
多以同死社稷而彖多有異議竊欲委城而南王
面責之愧汗浃背經歴官完顔師姑左丞腹心也
数其罪立斬之即起謁家廟召左右司郎中趙思
文曰事势至此吾何面目以見主上惟有一死以
報社稷授知𬋩差除師安石遺奏一通歸逹朝廷
遂與左右引飲神色自若頃之飲藥而死嗚呼臨
大節而不可奪不濟則繼之以死古之所謂大臣
者歟王諱承暉字淮眀其先出自
景祖之裔祖鄆王(八合/八)父鄭家從海陵南征死之王
性純一既長志在行其所學
世宗朝仕近侍局直長諫幸老麋獵非其地巳而
果然
上悔之
章宗朝遷近侍局使隆慶宫妹夫吾藍也得罪先
朝
上夜召之時宫門巳閉王不受詔
上嘉納之興陵復土幄次還嘗寝王秦宫濫可出
則出之以逺嫌盖意有所在也其囙事証救類如
此知大興府時閹人李新喜有寵借府之聲妓王
却之京師大猾争稲田不直繫獄走賂宣徽使李
仁恵以書营救即杖殺之衛紹王時駙馬都尉謀
烈與其父南平干預朝權大爲奸利王面質其罪
其守正不撓又如此故嘗試論之孔子稱有殺身
以成仁無求生以害仁夫所謂仁者豈特立言踐
行循循醇謹而巳哉必将有至誠惻怛憂國之心
遇不可必行其志而巳也夫以仲由之果不免為
具臣周勃之忠不過為忠臣若漢之汲黯蕭望之
揚震李固杜喬唐之狄仁傑顔真卿段秀寔招之
不来麾之不去生以理全死與義合國存與存國
亡與亡斯可謂社稷之臣矣𥘉王留守北京某時
為運幕熟王之為人自以託肺肝之親以劉向抑
王氏為忠以李世勣䛕武氏為不忠又師司馬光
而友蘓軾喜左靨張萬公張暐與之相友善醉則
酣歌伊吕両㐮公詞其志為何如决非偶然者故
獨著其大莭而系之以銘将以志不朽非予言之
重也銘曰
　　維長白山　肇發金源　他山遥尊
　　精靈氣奔　如彼枝葉　附其本根
　　其胤維何　鄆王之孫　惟王廣平
　　奕世載徳　父殁王事　勲在王室
　　帝曰俞㦲　纉戎世職　敢有不恪
　　以玷前烈　自始之學　勇于必行
　　剛而無欲　公則生眀　蒞官事君
　　惟敬與誠　力竭股肱　加以忠貞
　　不畏疆禦　好是正直　力抗黄門
　　面斥貴戚　平昔喜怒　不形于色
　　一旦遇患　乃見大莭　翠華南渡
　　留鎮京城　势窮力蹙　義重身輕
　　談笑而絶　如唐真卿　王雖云亡
　　凛凛猶生　一時之酷　萬世之榮
　　惟帝念功　命秩是旌　配食彛鼎
　　顔叚齊聲　凡百有位　視予此銘
　　祁忠毅公傳
公諱宰字彦輔江淮人宋季以醫術𥙷官王師破
沐得之後􁒐大醫海陵朝櫝遷通奉大夫大醫使
自以数𬒳恩遇欲自効㑹後宫有疾召宰診視旣
入見即上言諫南伐其畧言國朝之𥘉祖宗有道
伐無道曽不十年蕩遼㓕宋當此之時上有
武元文烈英武之君下有崇翰崇雄威謀之臣然猶
不能混一區宇舉江淮巴蜀之地以遺宋人况今
謀臣猛将異于曩時且宋人無罪師出無名加以
大起徭役首營中都民巳罷困興功未幾復建南
京繕治甲兵調發軍旅賦役煩重民人嗟怨此人
事不修也間者晝星見于牛斗熒惑伏于翼軫巳
歲自刑害在揚州大白未出進兵者敗此天時不
順也舟師水涸舳艫不継而江湖島渚之間吾雖
有士馬之衆恐無所施是地利不便也言甚激切
海陵怒命戮之于市藉其家産天下哀之强兵以
逞誅戮諌臣固天所以開聖人也越眀年
世宗即位于遼東四年詔贈公資徳復其田産泰
和詔定大臣謚尚書省掾李秉釣上言事有冝緩
而急若輕而重者名教是也伏見故贈資徳祁宰
以忠言𬒳誅至今天下慕義之士盡傷厥心是以
世宗即位首贈之以官陛下仍録用其子甚大惠
也雖武王封比干之墓孔子譽夷齊之仁何以異
此而有司拘文以職非三品不在謚議之列臣竊
疑之若職至三品方得請謚當時居髙官食厚禄
者不為無人皆畏罪淟認曽不敢申一喙畫一策
以為社稷計卒使立名死莭之士顧出于醫卜之
流亦少愧矣臣以謂非常之人當以非常之禮待
之乞詔有司特賜謚以旌其忠斯亦助名教之一
端也制曰可下太常謚曰忠毅醫師之職視疾疚
謹藥石以决死生可也至于諌諍輔拂不濟則繼
之以死此公卿大臣之所難能而公以一身易天
下之患功雖不成亦志士仁人之用心噫非烈丈
夫疇克臻此賛曰
　　孔子稱有殺身以成仁如公者可謂近之矣
　　方海陵猜虐自用忍戕其母何愛于公而公
　　區區納忠以下劘上卒餌虎口身雖殁而名
　　不朽謚曰忠毅不亦冝乎
閑閑老人滏水文集卷第十二
閑閑老人滏水文集卷第十三
　記
　　適安堂記
許昌任君子山作草堂于私第榜之曰適安客過
而問所以名堂之意曰子将無適而不安乎抑適
意而安之乎子山曰今夫水適則流火適則慘魚
鳥之適則翔泳草木之適則條逹腰適則忘帯足
適則忘履今吾名不􁒐於仕版身不渉于行伍足
不跡于是非之塲口不渉于是非之境未酉而寝
過卯而𧺫毎興極意㑹則登臨山水咲詠風月翫
泉石恱松竹手執周易一卷與佛老飬性之書数
册以適吾性而巳吾安焉子其為何如客曰先生
之為適則一其所以為適則異子以嵇康之適于
鍜阮藉之適于酒與夫聖賢之適于有道以異乎
茍以適性為事則斥鷃無羡于天地之樂桀跖無
羡于顔冉之徳其于適性一也而静躁殊途善悪
異趣此向郭之失晋宋之流所以蕩而忘返者也
且夫禮以檢情樂以導和仁之勝不仁義之勝不
義皆非以適性為事茍以採山釣水為適則忘其
君聲色嗜欲為適則忘其親忘親則不仁忘君則
不義不仁不義子安之乎而且奚適哉子山曰請
無以形適而以心適其可乎客曰心迹一也自心
迹之判于是有清狂有白痴皆名教之罪人而非
君子之正也記曰君子素其位而行不碩乎其外
素冨貴行乎冨貴素貧賤行乎貧賤素患難行乎
患難君子無入而不自得焉古之君子不以外傷
内視貧富貴賤死生禍福皆外物也隨所遇而安
之無私焉譬之水上之則為雨露霜雪下之則為
江河井泉激之則為波瀦之斯為淵千變萬化因
物以賦形及其至也推而放諸東海而凖推而放
之南西北海而凖故君子有取焉斯不亦無適而
不安乎子山曰是吾心也請歸而刋之石客為誰
滏陽趙某也
　　寓樂亭記
河朔之地沃野千里盤盤一都㑹大行西来大體
如一身蘇門奠其首隆慮㩀其脊雷首披其胸土
門開其腹恒山枕其足注以横漳塹以滹沱鐘以
大陸其山川風氣雄深欝律故其人物魁傑秀異
有平原之遺風廉藺之遺骨下逮宋廣平魏文貞
皆河朔人傳曰三晋多竒士其土風之然乎寕晋
寔趙郡之附庸而吾真定王君之棲棘于此越眀
年政成乃即城以為亭因隍以為池引洨水其中
植以荷蓮以為士民㳺觀之地吾友邑今吳徴公
妙伻来以記請某曰今夫樵者樂于山漁者樂于
水與夫其静如山其動如水此智仁者之所樂也
其所樂同其所以寓者或異嘗試與子登兹亭以
四望其亦有得乎無得乎将為仁者靜乎抑為智
者動乎其動静交相飬乎其亦動靜兼忘乎不移
一席之地而寓妙意于数百里之外皆兹亭之所
助也若夫南馳鉅鹿則主父之所以困沙丘也北
走恒山則簡子之所以得寳符也西挹井陘則韓
信之所以破趙壁也東接兾竒則光武之所以趋
信都也自今觀之盖世力盡化為灰塵忽焉如飛
鳥之過空盖将訪其遺迹但見孤城㫁址烟雲草
樹而巳方其寓世而不知其寓也沉酣于醉夣之
塲而馳騖于功名之㑹至于芒然疲溢然盡其亦
知有不芒不盡者乎雖然物與我相為無窮而人
之生有限山川如舊而四時之風月常新此吾人
之所樂也既以寓吾樂且以名其亭
　　磁州石橋記
北趋天都南走梁宋西通秦晋之郊東馳海岱之
㑹磁為一要冲滏水西来距城四十里而近又五
里東合於漳方春秋霖潦砯崖而下漳水􁁦怒則
激流而上匯于觀魚亭下者三丈有竒吞長堤滅
兩涘平時有罟而漁有舟而方歲刓時復波蕩水
潏居者病繹騷行者歎滯留我惟識覺公和尚戚
之乃伐木以石易脆以堅踵洨水之制而梁之臨
終以命其徒善仙俾鳩厥功仙日而不笠毳而不
褐風經雨營垂四十年僅克有成凡用石若工以
億計觀其締搆隆崇礱嵌緻宻如山斯屹如月斯
彀力㧞地勍势與空閗忽兮無楹何其壮也廣容
兩軌髙以十丈旁鑿二室以泄水怒下洞九泉以
鎮地脉堊以白灰制以鉄鍵標以華柱護以崇欄
物鬼獸怪蹲伏騰擲變態百出屹若飛動噓可駭
也每夕陽西下大行千里明月東出二州合流徘
徊近郊則銅雀之䑓西陵之樹髙齊石趙之所睥
睨信陵平原之所馳逐山川興廢森乎目中信天
下之雄勝而燕南之偉觀也噫自有天地便有此
川黄軒以来載祀億千天祕神造弗度弗涓而是
橋也盖經始于世宗龍飛遼東之𥘉而㫁手于
聖上鳯集鼓山之年豈前修弗迨将俟昭代而啓
人謀哉非聖人先天格靈昭太平之應大雄遺身
及物弘利渉之縁其何以臻兹僕忝郷􁆒逖聆頌
聲敢銘金石用昭厥成銘之曰
　　於繹工妙　天造地設　窅神功兮
　　權挿駢比　楞平嵌閗　傶穹崇兮
　　超崖截壑　躡趙跨衛　亘長虹兮
　　憧憧往来　天下有道　津梁通兮
　　持斧衣繡　褰幃憑軾　觀民風兮
　　輿琛輦幣　鳥宿衡山　入㑹同兮
　　耽耽鼇負水涸石泐　兹無窮兮
　　學道齋記
余七歳知讀書十有七舉進士二十有七與吾姬
伯正父同登大定二十五年進士第厥後余調安
塞主簿遷邯郸唐山令是時年少氣鋭急簿書稱
賔客舞智以自私攘名以自尊盖無非為利之學
使其乾没不巳将遂君子之棄而小人之歸矣而
吾伯正父心平氣和以拊循其下飬孤兄弟之子
如其所生年四十餘丧其配遂不復娶若将終身
焉及任監察御史危言讜議濵死而不顧是其果
有大過人者㤗和二年春相㑹於京師親其状義
而不朋窮其心淡然而無所求察其私盖恥一物
之不得其職是豈真有道者耶他日余問道于伯
正父伯正父曰余何知道余但日食二升米終歲
製一緼𫀆日旦入局了吾職不敢欺賔客慶吊之
外課子孫讀書而巳余何知道在他人乃尋常日
用事而伯正父行之乃有超然不可及者何哉吾
儕小人于日用事外所為營營矻矻計較于得失
毁譽之間不過為身及妻子計而巳而人情之所
甚好者伯正父無之酒色人所甚好也伯正父無
之綺繡珠玉玩好之物伯正父無之怒氣以待人
恃才以陵物伯正父無之非有道者能之乎或者
不之信曰今之學者不如是且伯正父所學者何
道也余笑謝曰子去矣有道人𣑽志者翻著韈嘗
曰乍可刺你眼不可隠我脚若當詣彼問之
　　種徳堂記
傳曰十年之計樹之以木百年之計種之以徳竊
嘗以古騐今為善于家而責報于齒如持印劵鑰
合取所寄物不在其身則在其子孫又何待百年
而巳哉今夫日月之眀在乎天而所明在乎地寳
玉之精在乎山而光𬒳乎草木賢人君子其徳在
乎身而其榮及其子孫理固然也其或司命所不
識聖哲所難言若管仲之後無聞而臯陶庭堅之
祀忽諸議者猶以為専魚塩之利而掌法理之官
也善乎東坡先生之論天也曰天可必乎仁者不
必夀賢者不必富天不可必乎賢者必有後天地
之大以無心也何甞擇善人而賞之惡人而罰之
譬如一氣之所春一雨之所滋甘苦美悪蕃然並
育至其華者寔條者幹霜降木落萬物皆虗而松
栢傑然于歲寒之後其不變者可必也噫天地一
圃也萬物一果蓏也無徳而冨貴此天地間一巨
蠧也物既蠱壊身亦隨之故有鐘鳴鼎食之家鳴
玉曳組之後朝為榮華夕為憔悴此種木而不種
徳者也而閭閻修身之士牛醫馬走之子身都卿
相慶流後代譬猶芝蘭茞蕙自托于深林幽谷微
風時過見别于蕭艾之中而得豋于君子之堂矣
此種徳而不種木者也今使世之人種徳而種木
望報如望秋少忍而待善悪之定其責報也亦可
必矣然天地之氣鍾于物也不一其蓄之也至精
則其發之也必盡故花之魁異木之秀傑者不常
有相如子雲李白杜陵皆天地精英之氣也故能
秀而不能寔能蕃而不能續也其遂也或閼之其
涸也或接之故木之再榮水之洄洑也者亦時有
之栾靨之汰而至盈方及者書之力也張湯之酷
而張氏復大者安世之力也至扵楩楠櫲樟其蟠
根也既深其流䕃也必大故有七登三事四世五
公再世而為司徒八葉而為宰相者有自来矣豈
不然哉
皇朝以来若右丞相石公以先徳大其家此天下
之所覩聞也其餘田侍郎慤䓁以直道𬒳誣䧟子
孫興者十八九此木之再榮水之洄洑者也若趙
齊士可王修撰庭筠皆天地精英之氣也至于楩
楠櫲樟蟠根既深流䕃亦大則于公見之矣(云/云)
雖然有一于此冨貴而尊榮康寕而夀考翕翕赫
赫聲勢震耀持梁刺肥頥指氣使使大官要職親
族滿前視天下可欲事無一不如意此人情之所
榮而天下之所同而所性不存焉父教子忠子嚴
父詔怡怡愉愉令徳孝敬其言以廣居室蓄聲妓
矜冨貴世俗為可鄙此人情之所難而公之所獨
也所樂不存焉惟宣力
皇朝著功斯民垂之竹帛傳之子孫者楊公之家
傳清白畢公之世䔍忠貞此公之所以為榮而天
下之士亦有望于公者也詩曰高山仰止景行行
止至于浚其源䟽而逹之茂其本封而殖之是有
待于後之人詩云惟其有之是以似之其是之謂
乎
　　湧雲樓記
大安二年夏四月余来蒞平定登城樓而樂之樓
枕古榆關下建十丈旂袤以五筵廣三之二窓闥
軒豁俯瞰閻閭旁引重山複嶺之阻左挹玉門右
控大鹵大行掎之羣山迤之道京師而来者歴汾
晋接秦隴走雲代啇旅絡繹使馹旁午車摧馬括
日不半舍使人目寒而足慄悽然有去國之悲臯
落之山昔湯之洎廣陽之故道井陘之故関地古
天荒岩深樹老使人心折而骨悲黙然有懐古之
思若乃烟容雨態倐忽明晦欄檻乍晴野無完塊
雌霓半空雄風千里絺􁎖以清郊廛汗泚秋空月
眀飛光皦楹爾屋穿漏我居蓬瀛雪漲千山北風
其寒我纊而温爾縲其单觴于斯詠于斯㑹賔友
于斯其亦有思乎古之君子内淵靚而外昭曠淵
靚則悔吝不生昭曠則不蔽于物其于居室也亦
然窔奥之處淵如也髙眀之居曠如也淵靚所以
存神昭曠所以知政靜以飬恬動以應物萬變之
来了然吾胸中而不惑兹曠也祗其所以為逹也
歟
　　遂𥘉園記
滏水西来枝分属龍門堰入城漑園田十餘里城
之西北隅有園臨先塋往来道與故翰林學士王
公子立成趣園相隣園之地廣修三十𤱔有竒竹
數千竿花木稱是其北循墻由菜園而入老屋数
楹名其庄曰歸愚闖戸而入名其堂曰閑閑堂之
兩翼為讀易思玄之所少南竹栢森翳有亭曰翠
真又南花木叢茂有亭曰佇香由竹徑行数十歩
墻外水聲㶁㶁然流入池中軒之名曰琴筑稍西
臨聎西山䑓之名曰悠然其東叢書数十卷蓄琴
一張庵曰味真閑閑老人得而樂之老人仰㸔山
俯聼泉坐卧對松竹此其所以樂也老人非隠者
也自量于世終無𥙷但當謀為早退閑居之樂耳
加我數年年登六帙一男三女㛰娶都畢乞身南
歸為園亭主人㫁置家事勿相関白當如我死也
飲酒不至醉不茹葷血布衣一襲糲飯一盂玄易
書数冊吟諷終日有客来則接之焚香宴坐與之
眇天地之終始笑夣幻之去来浮雲世事瞪目不
顧毎春和体輕架柴車往来隆慮山中至秋盡乃
歸未知前路能得幾寒暑山中幾往来復消几量
屐耳况朝廷以半俸優我郷里以親舊待我予何
憂哉因是以名吾之園曰遂𥘉云
　　㕠溪記
尚書右丞侯領東平之明年買田于黄山之下曰
浪溪酈元注水經所謂狼溪者是也狼與浪同聲
因以名之浪溪東二十里而近有佛屋即公之舊
隐讀書䖏也溪源出于此築堰水滙爲溪溪廣百
𤱔上納天光下浸山垠中植亭館蒔以花竹命之
曰雲溪溪東西往来有墅公致政它年營菟裘之
地也客過而問焉曰所貴乎士大夫者謂其得時
行道立功名于天下也其在朝廷則建大政立大
議致眀主于唐虞之上措天下于㤗山之安其在
外則旗旄道前弓矢擁後籌畧動鬼神威聲震山
岳親族頼其庇廕縉紳仰其風采天下頼之爲安
危朝廷繫之爲輕重此誠士大夫得志之秋也今
眀公雄才偉望天瑞聖世向者中土雲優天馬南
飲提孤軍邀歸騎山東之民釋俘而歸者数十萬
衆河朔之民恨不頂而戴之而明公不以爲徳蒙
聖天子非常之知引置左右力求𥙷外誓清中原
而眀公不以爲勞擢兼将相而士論不以爲過衣
繡還郷而士論不以為　方将掃大懟佐中興還
大駕于舊都挈生靈于舊域雖安石有東山之志
晋公懐緑野之逰恐未可以遂其請也無乃太早
計乎公曰不然功濟生人者雖萬鍾不為㤗食浮
于人者雖儋石為有餘今吾魯國一男子耳
眀天子不以其不肖擢貳政機大俱無以塞責以
速官謗今
天子建中興之功有司各効智力譬猶龍興則雲
從而不肖者自守一溪冝矣
聖上一旦哀其不肖賜歸　里太夫人在堂方當
嚴膝下之飬歲時伏臘撫桑梓奉甘㫖施于有政
是亦不肖者之為政也且君不見此泉乎道之斯
為川溺之斯為淵引之斯為雲泄之斯為雨及其
澤浹雲歸功成如遺是以漠然無累而為往来之
氣而此溪之功不與焉昔栁子厚悔其妄進以愚
名溪今予自托于雲而以名其溪不亦可乎客退
而歌之曰
　　有浪者溪　其水舒舒　君子樂只
　　黄石授書　有雲者溪　其水淵淵
　　赤松是逰　君子息焉　泉出于山
　　雲上於天　我公出矣　功滿人間
　　雲出于溪　返其舊山　我公歸矣
　　復還自然　是以有繡衣兮　無以
　　我公歸兮　福禄其永綏兮
　　寳墨堂記
法書不必嗜不必不嗜嗜書近乎僻不嗜近乎隘
人不能無所嗜寕僻無隘今夫文于天日有圍月
有闕東龍西虎南箕北斗雷霆風雨霹靂霜雪砅
轟震耀縦横森列文於地山錯峙爲掌爲窣水相
薄爲淵爲洄乍起而伏欲㫁而連崖崩而石泐木
腐而䖝蝕似洼者似臼者似口者似鼻者文于人
肥瘠長短踦趺戦閗山有䕫水有罔象恢詭譎怪
千態萬状一接吾前皆吾書之全也又何待歴秦
原經洛汭求之于蒼烟寂寞之濱得之于敗楮蠧
簡之末然後爲快哉雖然山石土木之形風雲月
露之状凡可喜可愕者一旦移之于佔畢之間與
夫啇盤周鼓秦銘漢刻横陳于前及夫崔蔡鍾王
歐虞褚陸九原唤起抵掌談笑眀窓棐几如見其
人此亦閑中之一樂也夫公平生無所嗜好獨于
法書名刻寳之不啻珠玉千金購求必淂而後巳
自公壮時馳馹往来于燕秦齊晋之間聞有石刻
雖深山曠澤必命賫籐楮作墨本以歸以是裒金
石遺文僅千餘卷兵火散亡几三之二猶捃拾而
不巳也暇日築堂于私苐榜之曰寳墨竊惟古者
有功徳則銘之公方以經綸器業光依日月異日
元勲茂徳光于竹帛銘于鐘鼎僕雖老矣尚能為
吾公一書再書而屡書之也
　　希夷先生祠堂記
貞祐四年冬北兵至潼關華隂當其冲雲䑓觀鞠
為灰燼希夷先生遺像不存正大三年道士某始
克棟而宇之㑹予以使事道華且謂先生之道之
行載于史雜見于傳記道家之説昭昭也獨易道
出于天至同河圗洛書藏在王府秦漢而下失其
傳者千有餘年而先生得先天之學以象授种徴
君以數授李挺之挺之傳邵康節康節著以為皇
極書周濓溪又以為太極圗而易道復興顧嘗以
謂書可亡也道不可亡也然道待書傳書待人傳
微先生吾誰與歸銘曰
　　天地有終　易道無窮　後千百世
　　書可亡耶　仰先生風　後千百世
　　書未亡耶　惟先生之功猗
　　葉縣學記
太虗寥廓一氣渾淪日而月之星而辰之噫以雷
風竅以山川動静合散消息盈虗獨陽不生獨隂
不成一則神二則化所謂一太極也極中也人受
天地之中以生天地能生之不能成之父母能有
之不能教之有聖人者出範以中正仁義中天地
而立其功與天地並人極立焉自唐舜禹相授以
精一大中之道歴六七聖人至孔子而大備其精
則道徳性命之説其粗則禮樂刑政經綸君臣父
子兄弟夫婦朋友之大經立天下之大本賛天地
之化育其教人始于戒慎恐懼于不見不聞之間
其極至于配天地髙明博厚其學始于致知格物
正心誠意至于治國平天下下至道術隂陽名法
兵農一本于儒裁其偏而救其失要其歸而㑹之
中本末具偹粗精一致無太髙極行之論無荒虗
怪誕之說聖人得其全賢者得其偏百姓日用而
不知天地以此位日月以此眀江河以此流萬物
以此育故稱夫子與太極合徳豈不然耶禮春秋
釋菜于先聖先師自京師至郡邑皆得以時祀孔
子而葉劇邑也歴前政数十竟不能廟而像之兹
非闕歟劉君從益由監察御史出宰是邑㳺刃之
餘乃先從事于學又率郷民之秀者日省而月試
之可謂知所務矣凡爲殿三楹堂三筵左右廊廡
十有四前三其門旁四其齋下至庫厨咸偹而法
士興于學民服其化嗚呼休哉嘗謂人皆有良心
良能苐未有以啟之耳頗有以葉公好龍之說告
之者乎凡士以種學績之爲進退之計而不知治
心飬性之術入官者以謹簿書急功利而不知愛
民行道之寔皆好假龍者也若亦知夫真龍乎凡
天之所以付授我者與聖賢同而未免為郷人者
利欲蔽之耳人欲日銷天理日明而吾之心乃天
地之心也仁逺乎哉勉之而巳昔葉公問孔子于
子路子告之以發憤忘食樂以忘憂聖人尚爾况
夫吾儕也乎
　　商水縣學記
孟子曰人皆可以為舜荀卿子曰塗之人可以為
禹楊子曰希顔者亦顏之徒舜禹聖人也顔子大
賢也而三子者以為衆人可企不亦夸乎夫責馬
者必曰一日千里則不可苟日駕不輟斯亦千里
而巳矣責人必曰聞一知十則不可茍服膺不輟
斯亦爲顔子而巳矣雖然顔子何寡也譬之水之
性本清泥汩之則渾少焉澄之其清自若也火之
性本眀烟欝之則昏迨其烟熄則其眀自若也人
之性無不善其所以䧟溺其心者利欲蔽之耳使
吾一旦加澄治之功如水斯清如火斯眀不爲難
矣然則如之何學以精之使自明之力以行之使
自誠之其去古人也不逺矣今之學者則亦異于
古之所謂學者矣爲士者鈎章棘句駢四􁐪六以
聖道爲甚髙而不可學蔽精神于蹇淺之習其功
反有倍于道學而無用入官者急功利趍期㑹以
聖道爲背時而不足學其勞反有病于夏畦而未
免爲俗時盡棄其平日之學此道之所以不眀也
至其甚者苟勢利于奔競之塗馳嗜欲于紛華之
境間有恃才傲物以招􁌲評刺口論事以取中傷
髙談雄辨卒嘗屈其座人以倿爲才而致憎浮薄
嘲謔反希市人以狂爲逹而賈怨豈先聖所以教
人老師宿儒所以望于後生也哉非特學者之罪
上之人未有以道之也國家承平百年文物日冨
大駕南廵命内外官舉可任縣令者又以六條定
其殿最于是出宰是邑乃廣宣聖之廟而新之殿
其中央以妥聖容旁列兩廡以安賢像堂其後俾
師講而生習之齋其左右俾時習而日省之今魏
侯邦彦以事過其邑請予為記竊以啇水故激水
在漢為淮陽郡名士出焉地靈物秀何患無人昔
文翁化蜀而蜀郡多文士常衮南遷而福建多諸
生况中州禮義之郷輔以賢令眀教之力将見人
才軰出曽行閔趍豈獨漢唐之舊哉
　　𥙿州學記
𥙿州故方城在漢􁒐淮陽或􁒐昌頴汝隂齊桓公
楚屈完憑軾之地裴晋公李愬經畧之郊也俗剽
悍而武輕徙不地着其土風之然乎大駕南廵以
其鄰于唐鄧也視為重地易邑為郡置刺史正大
二年以内族公某為之公明濟開豁仁而勇義一
之日庶而安之二之日冨而教之政行思有以大
慰服其心惕然深惟曰孔子聖人之大也自黄帝
唐舜三代聖王皆不得常祀獨孔子以徳自京師
逹于荒郡僻邑皆得以春秋奉祀事固自有次第
哉禮有以舉之莫可廢也禮天子祭天地百神諸
侯祀其境内山川否則有禁世逺道䘮淫妖之祀
遍天下而孔子之祀雖以時舉吏惰不䖍偹故事
而巳非所以妥聖靈致崇極之意也自唐以来以
十哲配列六十二賢于兩廡又圗二十四大儒于
璧其後以孟子孫卿子楊子文中子韓子五賢配
于别室既升孟子于堂而曽子子思子傳中庸大
學之道獨不得以配四賢乎若張平子之博識諸
葛孔眀之忠烈陳仲弓之徳化皆吾近郡先賢之
章著者也其可忽諸于是大敞宣聖廟而重新之
殿講堂碩大且崇前三其門旁二其廡為夾室者
二繪五賢于左繪先賢于右列齋者四以為士子
絃誦之室　元帥完顔公以詩書之帥當熊虎之
任折衝樽爼諏經講道學之成也與有力焉廟成
其從事太原王渥鳩衆而言曰侯之牧是邦也不
既休乎侯之祀是廟也不既備乎喑無詩歌以嘿
侯之徳是不接邦人于道也使来請辭于余余為
之詞曰
　　有方者城　宛葉之間　蠢彼蠻荆
　　嗾凶嘯頑　帝命選侯　易邑而州
　　其撫爾民　徃分子憂　膴膴原隰
　　屹屹方城　我侯戾止　有年無兵
　　方城言言　原隰畇畇　我侯戾止
　　作新斯民　乃作新廟　新廟奕奕
　　　載色載笑　匪督伊力　有巋其宫
　　　楹且桷兮　有焕其容　丹且雘兮
　　　望之巍如　入之肅如　有来士子
　　　深衣䄡如　湯湯汝水　乃洙乃泗
　　　曽是一方　化為闕里　汝水湯湯
　　　洙泗之郷　曽是蟊賊　化為柔良
　　　侯在堂堂　左書右詩　化洽于体
　　　仁漸于肌　此邦之休　惟公起之
　　　毋俾斁遺　尚或似之

閑閑老人滏水文集卷第十三
閑閑老人滏水文集卷第十四
論
　　搃論
盡天下之道曰仁而巳矣仁不足維之以義世治
之汙隆係乎義之大小而其世數之乆近則係乎
其仁所積之有厚薄紀綱刑政皆由義出者也天
下有道則大綱小紀一出于正其次大綱正而小
紀不正不害其為治大綱不正小紀雖正不害其
為亂所謂大綱風俗也人才也兵食也質勝華則
治之原也華勝質則亂之端也國家之興未有不
先寔而後趍于華華之極則爲奢爲僣爲奸爲偽
則日趋于亂矣天下不能無正人亦不能無邪人
在人君所䖏之正勝邪則治之端也邪勝正則亂
之端也邪勝極則爲請托公行爲䜛妬並興則日
趋于亂矣天下不可一日而無兵偹亦不可一日
而乏財用用之有道治之原也用之非道亂之端
也二者之敝爲黷武爲聚歛則日趍于亂矣天寳
之末宣政之季病者有坊孤獨者有飬教飬有官
宫祠有秩亦可謂小制立矣然不免于亂世凡以
大綱不正故也自古帝王或寝以隆昌或僨而復
振或㫁而復續皆積之効也唐虞三代漢唐難以
徧舉秦征伐六國六國未亡而秦先亡文景弑逆
晋一傳而亡前人所謂秦如馬後牛吕氏非復嬴
者是梁武好佛而亡而餘孽復振至唐八葉宰相
與之終始猶以慈儉也是故施之于智力可及之
地者人也施之于智力不可及之地者天也仁者
天之道也義者人之事也人定者勝天天㝎亦能
勝人孟子曰不仁而得天下者未之有也余獨曰
不仁而得天下者亦有之矣不仁而世數長久者
未之聞也或曰子之言世俗之言也曰固也然古
之人不求茍異其于仁義而巳六經載唐虞三代
之道遭秦煨燼其書不完漢魏以来學者偹之詳
矣苟為喋喋吾恐失之鑿也兩漢以来傋有史記
可覆而考也文帝有容天下之量宣帝有君人之
術然而不及三代者武帝之過也蜀先主有公天
下之心唐文眀二帝有追治古之風然皆有不足
以為龜鑑矣或曰前軰之論英雄曰曹操劉𥙿符
堅其取天下或得或失子曽無一言及之何耶曰
所貴乎中天地而應帝王者謂其為生靈之主也
苟争地以戦殺人盈野争城以戦殺人盈城不顧
逆順是生人之仇也予尚忍言之哉卒論如左傳
之于家云
　　西漢論
漢髙帝起布衣取天下當時比之逐鹿幸而得之
然𥘉入關中秋毫無犯約法三章此與發粟散財
何異天下既定䂓模卓然巳有四百年之氣象孝
惠享國日淺吕氏盗執國柄勲親環視莫敢誰何
譬猶强族大姓乗并兼之力　亡子㓜主㜏鷙忍
雖有豪奴悍婢猶且惕息伺一旦之隙餘威猶在
耳孝文慈儉出于天性是時漢興二十餘年賈生
遂欲改制度削諸矦擊外夷頼誼之策不行遂以
無事使帝無賈生不失為守成之主而帝盡行生
之言其禍有不可勝言者大抵文帝徳量過于賈
生所不及者才具耳雖然以誼之才輔之可也踈
之亦非也使誼加以数年不死亦自悔其前日之
論則伊管之儔也及至孝景用晁錯之計七國遂
反于斯之時有叛國無叛民後来到淂武帝罷黜
百家表章六經修郊祠改正朔作詩樂正音律駸
駸乎三代之風使武帝遂相仲舒則三代矣或曰
元朔之政多以仲舒發之然此皆三代之文仲舒
之言曰人君正心以正朝廷又曰仁人者正其義
不謀其利眀其道不計其功凡此皆仲尼之心三
代之寔也使帝知正心眀道之寔亦自無末年之
禍而帝甘心四夷奢侈無度尔豈果能用仲舒哉
奈何乗文景之蓄積窮兵黷武征伐不休至于末
年戸口减半幾及亡國所不亡者幸也或曰武帝
開西域以㫁匈奴右臂泄髙帝平城之恥洗吕后
嫚書之辱矯文帝姑息之弊計筭見效不尔丕乎
曰前不云乎不謀其利利之大者也不計其功功
之大者也以帝之雄才大畧一遵文帝之慈儉又
豈止延祚四百年而巳哉是故帝王之過莫大乎
好殺老子曰其事好還楚靈王曰予殺人子多矣
能無及乎卒有戻園之禍頼髙文恩徳在人心付
託淂人擁昭立宣遂以復安曰然則魏霍之将也
非乎曰亦非也武帝非寔知衛霍之才特以私衛
后之親耳以李廣利稱貳師准之可見自古帝王
變亂舊章果于自用者自武帝始其與始皇相去
無幾亡不亡之間耳及至孝宣知民事之艱難厲
精為治有君人之術然考其所謂以嚴致平者殆
不可見夫信賞必罰五帝三王不易之道但論其
當與否耳必以誅趙廣漢韓延夀等為嚴刑峻罰
破奸宄之胆此自帝之過舉亦非覇者之政矣惜
哉亡是可也至其用趙充國破先零論議諄稪于
屯田之計優優乎帝王之畧矣元成而下無譏焉
劉向楊雄皆經國之大儒吾知其不能用之也
　　東漢論
善治病者必知脉之虗寔病之大小治之逆從微
者逆之甚者從之寒熱通塞因之有時故疾未除
更生他疾叁伍其冝徐以制之夫然後病可除也
東漢自眀章以後其君不足以有為政出外戚孝
和與鄭衆誅竇憲宦官用事自此始此盖如人受
病之始雖飲食如故病留于腠理而四肢未覺也
迨至孝安納王聖焚豊之譛誅楊震如人漸不甘
魚肉之味而嗜土炭疾猶可為也眀年誅聖等是
其効矣其後梁冀擅廢立唐衡左琯等用事此亦
平勃交驩之時也李杜二公少忍湏臾帝必将憤
冀冀乃可圗巳而单匡等果誅冀五侯復恣横将
有繼是而思進者此通曰通用塞因塞用之理也
終之陳竇繼誅黨禍起矣此病甚而不從之故也
是後群公欲盡誅内宦内宦既除而漢亦亡譬猶
故病未除益以它疾其證巳危當以飲食醫藥漸
以治制之一用䭾藥則大命去矣故毒藥十去六
七者良為此也嘗謂西漢大臣寛愽有謀可定大
事然不及東漢士大夫之節故平勃霍光終成其
功其敝也飬交安禄而王莾以穿窬之智坐攘神
器東漢士大夫忠義有守足鎮頽俗然不及西漢
大臣之謀故李杜諸公以虗名相髙而奸雄不敢
覬覦其敝也矯激太甚而身死國亡要之圗回天
下者豈淺淺丈夫之所為哉在易之蠱曰先甲三
日後甲三日説者曰甲為春仁也庚為秋義也蠱
者物壊而有事之時治蠱之道可不以亟也於卦
一陽生為復二為臨三為㤗四為大壮五為夬夬
决也以五陽而决一隂猶戒之曰徤而説次而和
柔乗五剛也然則聖人之意亦可見矣或曰然則
仲尼墮三桓城也非耶曰史失其傳多矣家語雜
出于後世王肅之學是非聖人之學謀也聖人之
謀不如是之亟也哀公問社于宰我説者以為有
行誅之意魯自宣公行國政失于王桓乆矣仲尼
止之曰成事不説遂事不諌既徃不咎誰謂仲尼
為政朞月而遂隳三都乎易曰順而止之觀象也
或曰然則李杜當梁冀廢立之時将為胡廣趙戒
乎曰李杜正色立朝若經孔子當在三仁之列吾
猶恨其正而寡謀也廣戒慎而不正李杜正而不
順順而正之其平勃乎陳竇諸賢猶祼袒而劘虎
兕之齒也至則靡耳何功之有易曰見惡人無咎
子見南子佛盻公山弗擾召子欲徃聖人不絶惡
人之辭陳寔所以送張譲之葬也雖然有寔之心
則可不然豈可見王門而稱貞哉
　　魏晋正名論
甚哉桓靈之不君也其所為鉤黨者天下之善人
舉在焉善人國之紀也其可殺之乎善人誅鋤奸
雄覬覦又况鬼偷狐媚如操者哉自後輕侮肆言
如孔文舉者殺之勸譲九錫如荀文若者殺之豪
傑既盡國亦隨之其餘恇怯謟附之徒舉社稷以
與人而不羞也是時中原人物惟陳長文為苐一
然其魏室佐命之臣則漢室之所謂賊也搤王父
之吭而奪之食資父以為孝凶逆不為誰謂長文
而忍為之乎善乎歐陽子之言曰魏晋而下佐命
之臣皆可貶絶謂其二心于本朝也遷固而下佐
作史者何其蕩而無法也春秋書齊豹盗三叛人
名惡之也陳夀既以陳群之徒晋史遂以賈充弑
君之賊列于晋傳之首何以史為哉若以春秋之
法䋲之陳群賈充之徒當附于漢魏賊臣傳其書
曰漢群臣以帝禪于魏凢師能左右之日以庻㡬
亂臣賊子知所惧矣以荀彧為魏傳首何則天下
大亂郡雄竟起撥亂之才非操而誰漢祿既盡俟
天下悦然而歸巳上則為周文王下不失為漢髙
光孰與攘九錫以簒終哉此彧之志也以羊祜杜
預為晋傳首至于王祥雖名孝友身為三公無𥙷
國亡當附于王導傳首其餘機雲之徒當列于文
藝傳稽阮之徒當列于玄虗傳王衍當國不營世
務我為亂階當附于奸臣傳王凌母丘儉諸葛誕
䓁雖名忠于本朝然興兵犯順以誅君側之惡其
漸不可啓也當書曰魏諸葛誕王凌母丘儉以廣
陵叛猶兾其有存魏之心故書曰魏若司馬師則
無復魏矣阮藉登廣武而嘆盖有意乎正當世之
亂也然爲師䓁作九錫表名魏而寔晋矣當書曰
晉阮藉登廣武而嘆春秋之法諸矦即位未踰年
稱子踰年則稱公廢弑二帝皆即位踰年而史稱
郡陵厲公　髙貴郷公此何理也正使賊臣不加
尊謚猶當以廢帝及正元正始之號加之至于元
皇帝爲司馬炎簒奪託名禅譲加之謚號炎之簒
魏之仇也使帝有靈其受仇讐之偽謚乎孔子曰
必也正名名豈正而言豈順乎當書曰司馬師廢
正始皇帝昭弑正元皇帝炎簒景元皇帝是後果
奪之晋齊奪之宋梁奪之齊皆托禅譲為名雖曰
天道好還亦其風俗有自来然則名節之士由此
觀之可不重歟可不重歟
　　蜀漢正名論
仲尼編詩列王黍離于國風為其王室卑弱下自
同於列國也春秋諸侯用夷禮則夷之夷而進于
中國則中國之西蜀僻陋之國先主武侯有公天
下之心宜稱曰漢漢者公天下之言也自餘則否
書漢中王立為帝者何著自立也昭烈帝室之胄
輔以諸葛公王者之佐乗中原無主遂即尊位以
係逺近之望冝矣然而猶有所憾云者方蜀中傳
言縞素以令王軍曰曹操父子逼主簒位吾奉宻
詔討賊義不與共戴天是時関張㷱虎之将猶在
指揮中原以定大計漢主若在吾事之不濟退以
漢中正終身北面若忘危難之際非英主不濟舍
我其誰哉上則為三王之學下不失為漢光武孰
與曹丕孫權同以僣稱哉書蜀攻吳戦于夷陵蜀
師敗績者何吳蜀唇齒之國人皆知蜀之攻呉不
知呉謀羽之亦非也使吳蜀相持而劉曄之計得
行吳其殆哉勝敗不足論也先主于関羽情義乆
要義當復仇不慮其敗然聞諸葛瑾之言羽之親
親何如先帝俱應仇疾誰當先後忿恨之心亦可
已矣而不能巳余然後知克己之為難也書漢主
命丞相亮輔太子禅者何古之所謂誠其意者母
自欺也三代而上正心誠意以之治天下國家無
餘事矣觀先主所以付託孔明之意三代而下公
天下之心者至此復見伊湯之徳不足進焉或曰
誠固天徳其如人偽何曺氏父子所以付託司馬
懿者亦巳至矣而卒以簒奪果在推誠哉曰曺氏
欺孤問鼎何常一事而出于誠使有孔眀不爲用
也至于托孤曰爾無負我庸愚知笑之豈與先主
武侯同哉夫仁人者正其義不謀其利往以義者
来以義往以利者来以利義利之判乆矣曰然則
先主借荆州逐劉璋果皆出于誠乎曰使先主一
出于扶漢此亦兼弱侮亡之道惟不忍湏臾以即
尊位使人不能無恨噫安得王者之佐與之共言
至公哉書漢丞相亮討孟獲七擒縦者何昔舜舞
干羽于兩階七旬有苗格或學者疑焉此古帝王
正義眀道之事固非淺淺者所能議也有苗雖為
逆命又非冥頑無知者其意曰以位則彼君也我
臣也以力則彼以天下我一方也而且退譲修徳
其待我也亦至矣且孔明所以不殺孟獲者服其
心也孔明而一天下其待孟獲也必有道矣惜乎
出師中道而殁不得見帝者之佐之行事故功業
止此齪齪也善乎文中子曰諸葛亮而無死禮樂
其有興乎僕固不足以知禮樂之本若安上治民
移風易俗之寔孔明任之有餘矣不然周旋鏗鏘
之末區區叔孫通矣樂令䕫之事何待于亮哉
　　唐論
唐興承五代干戈之後生民憔悴思樂恩育幸而
貞觀之治同符三代然猶好大喜功遼東之役未
巳而武氏巳䜟其宫中矣唐之子孫殺戮殆盡雖
致治之羙有以開三百年之業然猶不能贖樂殺
人之禍也中睿懦片開元致治同符貞觀天寳之
亂唐興百五十載物極則衰理勢然也然開元之
末一日殺三庻人則天理滅矣罷張九齡相牛李
則狗窺廟堂矣内則妖姬蠱惑外則國忠嘯凶則
狐冗城社矣向不任蕃将討奚契丹屠石堡城誅
南詔使生靈之血塗于邉草雖有末年之禍不如
是之酷也以至骨肉流夷哀王孫之詩是也妃嬪
戮辱哀江頭之詩是也以其所不愛及其所愛向
無李郭之将社稷墟矣孟子曰民為貴社稷次之
而　生靈塗炭社稷阽危託于人上安之乎在昔
殷周之賢王超然如山林學道之士視聲色冨貴
不足以㮣其心故能長保其冨貴尊安六七百歲
而不絶後之君貪一餉之樂遺百年之患以彼目
此誰淂誰失然猶覆轍相尋豈不哀哉或者以為
禍始于妃后成于宦豎終于藩鎮向使明皇無侈
大之心則妃匹宦豎之禍不作禄山一牧羯奴耳
藩鎮之禍何由而興終之姑息政行禍難煩興矣
元和平蜀蔡令昌定晋潞終不能得山東尺寸之
地而使務勝不休則為黷武矣譬之中年之後一
下一衰亦其理也加之肅代有一顔真卿而不能
用徳朝有一陸贄而不能用宣朝有一李徳𥙿而
不能用自是以還唐衰矣或曰前人王令曽鞏論
過唐曰不法三代子何論之卑也曰此書生好大
之言也　觀開元以仁義治天下亦三代之遺意
也子以不封建不足以為三代乎藩鎮之召亂不
得巳也况淂巳而封建乎子以不井田不足以爲
三代乎宇文融括隐田而天下怨况奪冨以資貧
乎曰非此之謂也謂禮樂法度闕如也曰禮樂法
度尔各隨時之時制子以爲　如周公之制而後
可是後世無復三代矣房杜姚宋不能知制作之
本而謂王令曽鞏　能知之乎是又一王安石也
曰然則先王之制治其終不可見乎曰以仁義刑
政治天下畧法唐虞三代參以後王之制其可矣
如其禮樂以俟之明哲之君子
　　知人論
天下之患莫大于有間小人者因其間之可入投
巇抵罅無所不至其始也僥倖于一切之利而不
圗後患而其末也至于國家覆敗而不可支持未
嘗不本乎小人之為患也甚矣小人之為患難知
知而難　也其所謂小人者又非其貪如盗跖賊
如啇臣讒如悪来汰如欒靨之為難也譬如猛虎
猘犬人淂執而殺之矣其要在乎小惠似智矯諫
似忠趦趄盤辟以為敬内厚情深以為重見小利
而不圗大患邀近効而不知逺慮主有所向則逄
其悪而先之主有所悪則射其怒而遷之其詐足
以固人主之寵其信足以結人主之知漢張禹胡
廣晋孫朂唐盧李之徒是巳孔子曰鄙夫可與事
君也與哉其未淂之也患淂之既淂之也患失之
苟患失之無所不至矣夫患淂患失之徒茍生利
之為見以為事固當然無足慮者豈知禍数一至
此哉譬之少年酣聲色以蠱其心至其暮齒八邪
攻其外百疾侍于前則不免餌金石之過以駐湏
臾之期則疸癰者日相継也人皆知金石之過而
不知酒色之蛊其先也故賊莾之簒内宦之專八
王之亂安史之禍金石之潰也数子之甘言酒色
之咎也人之適意常在耳目之前而遺患常在于
数十年之後求其免于後患也難矣哉然則何以
知小人而君子曰難言也雖然試言其畧小人不
知大体而寡小過苟淂苟合易進而難退君子知
大体而不免小過不茍淂不茍合難進而易退人
主者赦君子之小過而不怵于小人之寡過以責
其逺者大者其亦庶乎其可也
　　遷都論
東坡有言周室之壊未有如東遷之謬者也僕則
以為不然使平王不遷則尔不能朝諸矦而撫四
夷矣幾何其不胥而為夷也事有緩急勢有强弱
魏武之遷許昌固不如圗關羽之易也東晋之竄
蠻越又不如守建康之舊也不幸夷狄亂華外侮
内訌師老而緩急難支財殚而餽運不継何恃而
不遷哉大抵有天下者安必慮危治必防亂所以
長安且治後世安諱危治諱亂所以愈危且亂也
昔者周都豊鎬而周公定䁀于洛邑盖有深意存
焉其後或設東西都或置陪京雖以偹廵幸且亦
所以防不虞之患也使夫于治安之時未常有意
外之慮不幸一旦當遷其如危弱何日固也不遷
愈危且弱矣雖然救之之術有形有勢有本明皇
幸蜀晋遷金陵恃江山險阻形也周之東遷晋鄭
焉依恃諸矦強大勢也向使無江山險阻與諸矦
之勢則亦因其本矣上京中都國家之根本也議
者或遷河南或遷陜西不過恃潼関大河之險耳
而夏人偵吾西宋人偵吾南万一蜂蠆有毒窺吾
閑隙則関河之險為不足恃况大河為限則舉根
本之地以為棄之可乎故愚以謂莫若權幸山東
山東冨庻甲天下杜牧所謂王不淂不王伯不淂
不伯又利建漢道可以通遼東兵運直接上京開
黄河故道由滄景而入海則是河南山東為一大
河險阻共之也有関河之形固上京中都之本而
輔之以建侯之勢一舉而三者淂其與遷河南陜
西不侔矣
　　侯守論
或問建侯置守孰為得曰皆是也抑皆非也何以
言之曰三代封建則守在四夷而其敝也有尾大
不掉之患秦罷侯置守則制在一人而其衰也有
天下土崩之勢此天下之所睹聞也或者懲尾大
之咎謂群縣不必稽于古鍳土崩之失謂封建可
復行于今二者皆一偏之弊未知所以救之之術
也且法不能無弊弊不能無變三代之法弊而郡
縣之郡縣之法弊而不思所以復之之術為淂乎
夫立國必有一家之制度制度必有所法列郡縣
隳名城銷鋒鏑非秦之法耶秦之法弊而不以三
代之法救之尔不為善變矣夫平居致飬㧞一毛
以事無用壮夫不為也及既蛇之螫㫁一臂以去
所患怯夫為之何則所損者小而所利者大也方
天下巳定上有一尊下無異望當此之時復欲幅
裂山河而瓜分之建侯樹屏使諸矦各擅其地私
有其民調其兵車入其財賦使更為肘腋互為唇
齒生靈之患何時而息耶此㧞一毛以事無用也
故其勢不得不郡縣及太平日乆内弛外訌夷狄
肆侮社稷阽危人主有睽孤之勢海内無勤王之
師此㫁一臂以去所患也故其勢不得不封建昔
者議天寳之亂房琯請割州郡以封諸子禄山聞
之曰天下非吾有也既而太子阻之其議遂寝自
後藩鎮䟦扈或治或亂然且垂百五十年亦藩鎮
相維之力也不得巳而封建其利有三諸矦世擅
其地則各愛其民愛其民則軍不分脩其城廓偹
其器械則人自爲戦人自爲戦則我衆彼寡夷狄
不能交侵一也夷狄無外侮則天下終爲我有二
也雖有强獷之徒大小相維足以長世三也或曰
亡國之徒八王之禍皆封建爲之也子尚忍言之
乎曰吾之所言非謂郡縣不及封建也爲救敝不
得巳而言之也且郡縣之治可以大治亦可大亂
封建之治制不可大治亦卒不至大亂人主權其
輕重可也况罷侯置守非大亂之後不可卒變封
建子弟非罷侯置守之難也何惮而不爲哉
　　直論
傳曰正直為徳詩曰靖恭爾位好是正直神之聽
之介爾景福然有之為徳且祥也眀矣何以眀之
人之心莫不好直而惡曲其反是者有物蔽焉耳
貪者怵於利而怯者避其禍常試與之論人物評
曲直應非而是者必其親且厚也不然其權勢足
畏也應是而非者必其踈且怨也不然其勢位足
卑巳自餘議論無不公者弗與同其利也弗與同
其害也則勇者必見于言懦者必見于色應非而
是應是而非者否焉耳然則直之為徳且祥也亦
眀矣然多有以直賈禍者古之人守道以為直後
世徼明以近禍也吾非其父兄也非其師友也吾
直焉以此𬒳髪纓冠而救郷人之闘也親則父兄
也義則師友也吾不直焉此端坐而視同舍之焚
溺也其可乎是故言有當于分行有合于理吾直
焉焉直也吾守道也言有犯于分行有乖于理吾
直焉非直也徼名也故道之所在直之所在也守
其道而名從之名之所在利之所在也志于利而
害尔従之直之名一而其别有四有直而䧟于曲
者有曲以全其直者有直而過于直者有直以遂
其直者其父攘羊而子証之此直而䧟于曲者也
魯昭公娶于吴孔子以爲知禮此曲以全其直者
也國武子以盡言見殺洩治以諫死此直而過于
直者也齊魯之㑹孔子歴階而進齊梁之見孟子
不肯枉尺而直尋此直以遂其直者也此尔可以
辨是非在君子而必知有所擇矣或曰君子而有
不直焉者其可乎曰未可也食其仕任其責君子
殺身為之直以焉可也吾非衆之首衆非吾必從
在君子尔完其力而巳矣夫君子者動静語嘿不
離其道者也
閑閑老人滏水文集卷第十四
閑閑老人滏水文集卷第十五
　引
　　竹溪先生文集引
文以意為主辭以逹意而巳古之人不尚虗餙目
事遣詞形吾心之所欲言者耳間有心之所不能
言者而能之形于文斯尔文之至乎譬之水不動
則平及其石激淵洄紛然而龍翔宛然而鳳蹙千
變萬化不可殚窮此天下之至文也亡宋百餘年
間惟歐陽公之文不為尖新艱險之語而有從容
閑雅之態豊而不餘一言約而不失一辭使人讀
之者亶亶不厭盖非務竒之爲尚而其勢不淂不
然之爲尚也故翰林學士承㫖党公天資既髙輔
以愽學文章冲粹如其爲人當眀昌間以髙文大
册主盟一世自公之未第時巳以文名天下然公
自謂入舘閣後接諸公逰始知爲文法以歐陽公
之文爲得其正信乎公之文有似乎歐陽公之文
也晚年五言古体興寄高妙有陶謝之風此又非
可與誇多閗靡者道也近歲冦攘䘮亡凡盡姑裒
次遺文僅成十卷蔵之翰苑云
　　法言微㫖引
楊子聖人之徒歟其法言太玄漢二百年之書也
漢興賈誼眀申韓司馬遷好黄老董仲舒溺灾異
劉向鑄黄金獨楊子得其正傳非諸子流也予既
整緝太玄舊聞法言有宋裒注亾之今世傳四注
栁李二注才釋一二宋吳二注頗有牴牾其十二
註中数家大抵袒臨川王氏無甚發眀又多詆忤
而不中其失獨温公集觧編採諸本㣲辨四家之
淂失㫁㕥巳意十淂七八矣其終萹詳辨揚子淂
聖人之行藏為得其正寔百世之通論也故今㫁
以集觧為定然法言之作雖擬論語不同門人問
荅先後無次乃楊子自著之書也不應辭意不相
連属其命名自序思過半矣或先義而後問或後
荅以終義或離草以發微或終萹以眀数旁鉤逺
引㣲顯著晦川属脉貫㑹歸正道今所謂分章㣲
㫖者非敢有異于先儒也但使一萹之義自相連
属穿鑿之罪余何敢逃萬一有得㣲㫖于言辭之
表者或有助于發機云
　　道學發源引
天地間有大順至和之氣自然之理根于心成于
性雖聖人教人不能與之以其所無有疾苦必呼
父母此愛之見于性者也有悖逆愧生于心此敬
之見于性者也然愚者知愛而不知敬賢者知之
而不能擴而充之以及天下非孝之盡也故夫愛
親者仁之源敬親者義之源文斯二者禮之源無
所不体之謂誠無所不盡之謂忠貫之之謂一㑹
之之謂忠及其至也蟠天地溥萬物推而放諸四
海而凖其源皆發于此此吾先聖所以垂教萬世
吾先師子曾子之所傳百世之後門弟子張氏名
九成者所觧九成之觧足以啟發人之善心由之
足以見聖人之藴今同省諸生傅起䓁将以講眀
九成之觧傳一而千傳千而億聖人之意庶几其
有傳乎某聞之喜而不寐抑聞之致知力行猶車
之二輪鳥之雙翼闕一不可學者苟曰吾求所謂
知而已而于力行則闕焉非所望于士君子也間
有窮深極逹為異學髙論者曰此家人語耳非惟
不足以知聖人之道是猶詫九層之䑓未覆一簣
欺人與自欺也其可乎愚謂雖圎頂黄冠村夫野
婦猶冝家置一書渠獨非人子乎至扵載之東西
由之暈之聖傳侖譬之戸有南北東西由之皆可
以至于堂奥搃而類之名曰道學發源其諸異乎
同源而有異流者歟
　箋太玄賛引
太玄何為者也将以發眀大昜而羽翼之者也昜
有八物而五行萬事在其中玄則列之以三才夲
之以五行表之以隂陽推之以律暦而天下萬事
之理具要其中為仁義而作也卦用八蓍用七玄
則首用九蓍用六五彰之也昜有道義象数記昜
者言道義則遺象数言象数則遺道義玄寔兼之
其于聖經不為無助昔人􁌲屋下架屋不猶愈于
章句一偏之學乎後之言数術者孰與張平子以
平子不敢輕議太玄而後儒非之恐几率昜顧僕
何足以知太玄姑以范注之小悮以証夲經之不
悮范注以九首次几陽家陽畫至十首羨之𥘉一
又爲陽家陽畫則晝多于夜禍福殽亂故其說時
有不通王氏巳辨之矣揲法一扐之後而数其餘
王氏依之注夲作兩扐非經誤也經曰旦筮用經
夕筮用緯舊注以旦用一五七夕用三四八日中
夜中用二六蘓氏攻之以爲中夕筮吉凶雜至旦
筮非大吉則大凶是吉凶雜終不可得而遇也楊
子大賢擬聖而作不應筮法尚悮此殆歲乆失其
傳也及考玄数五爲中夾注土行所在經緯雜用
且筮有三表一二三一表也四五六一表也七八
九一表也表取其一以爲占且筮用一與七皆取
其𥘉遇至于四爲緯五則經緯雜無巳則用六矣
一六七吉凶雜與日中夜中夕筮同况粹首一六
七皆吉而唫首一六七皆凶亦有時而純吉純凶
矣恐旦筮當用一六七夕筮用三四八日中夜中
用二五九二爲經九爲緯五雜用之也筮有四星
時𢾗辭注星若千一度也時謂旦中夕也数謂首
数之竒偶辭若九賛之辭也時若旦筮遇陽家其
数自竒辤自多吉是時数辭皆同何以别之竊意
星若二十八宿是也又有四方之宿各分配日月
五星数有支干之数律暦之數玄筭之数與䇿数
雜用之此楊子所以知漢二百載而中天平子所
以知漢四百載玄其興乎之騐也其然豈其然乎
玄有文告䓁十一萹道義象𢾗之學宋陸二注及
王氏辨之詳矣兹不復云獨首賛與晝夜不合及
首賛之辭與首之名義亦如六十四卦與卦義當
相合如同人暌六爻皆言同人暌之類是也而注
間有不悟輙以他義釋之恐有未安理當釐正使
賛與首名義相合庻几粗眀玄經之萬一僕亦未
能審于是非姑録以偹遺忘以為學玄之階耳俟
淂前人之注改而正諸
　　中説類觧引
文中子聖人之徒歟孔孟而後淂其正傳非諸子
流也自唐皮氏司空氏始知尊尚宋司馬公為之
傳其書大行大抵唐賢雖見道未至而有忠厚之
氣至于宋儒多出新意務抵斥忠厚之氣衰焉學
聖人之門豈以勝劣為心哉中説舊有阮氏注所
淂多矣某今但纂為三類一眀續經有為而作二
眀問荅與聖道不異三明文中子行事使學者知
聖賢履踐之寔庻有助于萬一云
　　貞觀政要申鍳引
書曰與治同道㒺不興荀卿子曰欲知上世審周
道法後王是也近世帝王之眀者莫如唐文皇天
縦聖徳文謀武畧髙出近古而又淂房玄齡杜如
晦魏徴王珪馬周虞世南禇遂良劉垍為之輔佐
朝夕論思日月献納無非以畏天愛民求賢納諌
安不忘危為戒故能功業若此巍巍也其後眀皇
𥘉銳于治用姚元崇宋廣平韓休之徒致開元三
十年之太􁀊末年罷九齡用牛仙客李林甫楊國
忠旋至天寳之亂憲皇剛㫁初用杜黄裳韋貫之
裴度削平僣亂末年用皇甫鏄而不克其終治亂
之效于斯可見史臣吴兢纂集貞觀政事十卷凢
四十萹為之鍳戒起自君道訖于慎終豈無意哉
欽惟
聖上聪明仁孝超皇軼帝而猶孜孜治道俯稽前
訓然一日萬㡬豈能偏覽謹撮其樞要附以愚見
目之曰貞觀政要申鍳文理鄙拙無所彂明特于
鍳戒申重而巳昔張九齡因眀皇千秋莭進金鏡
録以申諷諭臣竊慕之謹以
聖夀萬年莭繕冩獻上雖爝火之末不足禆日月
之光區區之誠獻芹而巳伏望畧紆
聖覧不勝幸甚謹言
　　尚書無逸直觧引
伏觀自古忠之大者未有若周公者也以成王年
㓜恐其荒怠作無逸一萹以申勸戒舉殷三賢王
及周文王皆以憂勤得夀考之福其意欲使祚㣧
長逺又欲其君憂勤無逸頥愛精神夀考無窮以
至成王享國長乆刑錯四十年而不用至今稱為
賢王之首此皆周公篤寔愛君之力也其後唐明
皇時宋相献無逸圗帝列為屏風置之左右穆帝
時崔桓又請以無逸為元亀然則無逸一萹周公
之所以啟其君後世之所以開陳善道匡其君以
盡君道而即以效臣職者取法乎是不費辭説引
而伸之莫有逸于是而後知其道之廣且逺也至
于婉轉曲喻務盡其心抑揚詞氣之間其為文也
至矣萬世而下奉為亀鑑不尔冝乎臣某蒙國之
厚恩愧無以圗報于萬一謹依註䟽乃撰無逸直
觧因以獻仰祝無疆
　　送麻徴君引
可以仕可以不仕仕則為人不仕則為巳是以古
之君子知進退之有義進不為榮退不為辱盡其
在我者而已知窮逹之有命淂之不為喜失之不
為憂以其在外者也孟子又于中形出養氣之説
配義與道不以貧冨貴賤死生動其心猶以為未
也推而至于聖人之于天道窮理盡性君子不謂
之命而大人之事偹矣近于是者惟麻徴君君以
文學行義名天下天下之人盡知之固不待予言
而顯正大中天子聞其名而召之幡然而来君子
以為知義悠然而辞君子以為知命退将窮先天
之學以極消息盈虚之理是可量也哉諸公賦詩
以寵其行而某為之引
閑閑老人滏水文集卷第十五
閑閑老人滏水文集卷第十六
　頌
　　禘禮慶成頌
上既遷祔世宗顯宗神主于太廟天地並貺祖考
咸喜明昌改元之四􁳴寔始當五年之大禘越四
月孟夏乃展事于太宫精意昭格明靈盻蠁福瑞
並應肆有漏澤以浸萬方是時中外臣庻願荐鴻
名者以億計上懐謙冲曽此弗有也臣幸得以文
字待罪伏觀嚴祀慶成國之大事此而不能形容
萬一大惧失職謹昧死百拜而獻頌曰
　　於皇考理　眀昌天子　天子念親
　　于祖于禰　惟世宗顯考　並祔世祀
　　既考既燕　詔群臣其議　冝刺于經
　　酌禮之冝　見于太宫　慰余孝思
　　群臣拜手　豈敢䓁夷　匪天道孰依
　　匪舊章孰稽　五年一禘　振古如兹
　　帝曰俞哉　廟于元亀　四月孟夏
　　大饗其時　乃詔四裔　偹物講儀
　　　鏘鑾之臣　白馬之客　相予載祀
　　　祗率厥職　劍佩鏘鏘　爰俟帝齋
　　　清蹕一聲　緑槐天階　星旄翠罕
　　　拂天而来　乃即靈宫　左撞鴻鐘
　　　嚴中辨外　冕服於從　奉璋髦士
　　　立列比比　或捧珪瓚　或相拜跪
　　　樂奏太和　舞陳文始　形容頌嘆
　　　一䕫足矣　清夜戒嚴　明月如水
　　　既荐既祼　如見於位　從以功臣
　　倐焉夾侍　巳事而旋　靈風肅然
　　誕受龎祉　均及敷天　于時公卿
　　于時士庻　于時耆艾　交相告語
　　天子之徳　昭天漏泉　冝上尊號
　　告功皇天　天子曰嘻　祖考之功
　　於皇孝治　萬方攸同
　　駕幸宣聖廟釋奠頌
上即位之三年内成外平百揆時叙曠典墜章以
次蒐舉稽古庠序之事推垂意焉次年八月乃展禮
于宣聖廟廷鸞輅順動壁水増輝都人士子歌舞
頌嘆以為此兩漢三代之主曠世一舉學士大夫
𬒳之聲歌垂之史册以為皇王之上儀太平之壮
觀而
主上親行之於皇休哉夫以玄聖之道授之王者
王者以玄聖之道𬒳之天下故新廟制則芝草生
孔瑞聖也用其道則尊其祀聖尊師也孔瑞聖聖
尊師前聖後聖其揆一也身属于一時而祀光于
百世禮行于一日而化行于天下此一舉也二美
具焉喑無詩歌以嘿聖朝之休光臣則有罪輙忘
野老擊壌之陋庻附儒舘献歌之末謹稽首再拜
而獻頌曰
　　木鐸聲寒　苔蕪杏壇　宫居釋老
　　廟食申韓　天将興文　伊睨明君
　　㣲我眀君　孰知聖人　天子曰嘻
　　余謁先師　禮官議禮　王殺帝儀
　　帝曰先師　百王所尊　禮有北面
　　無謹朕勤　禮官奉詔　幄次於廟
　　八月𥘉吉　奉牲以告　我廟爼豆
　　我王圭璋　日月漢儀　金石魯堂
　　丹青聖容　龍衮帝衣　登降拜跪
　　冕服交輝　壁水湯湯　龍旂央央
　　天子戾止　儒林之光　壁水瀰瀰
　　龍旂靡靡天子歸止　化流萬里
　　大哉聖師　道無古今　昔惟陪臣
　　今親帝臨　畏匡厄陳　廟食兹辰
　　一時之屈　萬世之伸　思樂壁水
　　光揺帝𥚑　属車一臨　化爲泗洙
　　四方其訓之　天子文眀　萬夀無期
　　顯宗御書藏祕閣銘
上既嗣天序朝萬方駿惠先烈圗回庻政越元年
寅念烈考既朝既享詔有司曰嗚呼若稽古祖宗
典章文物同符三代亦越惟我顯考聪眀文思左
右潤色而天章奎畫光賁于臣庻之屋欝而不揚
甚非所以昭光烈考之閎休遺美而慰朕孝思之
誠也有司其募上凢諸金帛冝視所獲由是臣某
以下私藏緹襲留寳于御府之藏矣臣竊講聞
顯宗正位東宫二十餘年際海内外隂受其賜冠
冕仁孝左右藝文底信内外惟法惟式逸逰玩好
弗侈弗崇嚴除承華翰墨是娱宸章昭囬下餙庶
物欽惟
主上蒐獵完次襲藏祕府捧承披翫戚見容色孝
思之誠通貫古今昔臣竊覧載藉有若念先考追
蠡以求遺聲嗜昌歜以追攸好孰與親承手澤推
求心畫以致其蒸嘗之慕者哉寔萬世無疆之休
此而不銘曷詔來者謹究心滌慮而獻銘曰
　　於皇顯宗　聖喆多能　固天縦之
　　緝熈光明　奎壁光之　下流人間
　　神物終合　祥光属天　天子曰嘻
　　念兹皇考　于羮于墻　矧厥睿藻
　　帝曰臣某　出賜汝書　予考汝知
　　汝遂相予　凢百卿士　視此寵渥
　　尔貢尔有　予金予爵　天子命之
　　緹襲上之　侍臣拜手　受言藏之
　　天章在御　貽燕後昆　天子念親
　　威顔若存　孰定國是　孰振民隱
　　啓予金縢　予考之訓　孰不鳳鸞
　　孰器舟楫　圗任舊人　予考之法
　　追蠡求聲　昌歜追好　孰愈手澤
　　奕世貽寳　匪私翰墨　伊先志是悼
　　憲宗之文　天子之孝　於斯萬年
　　是則是傚　小臣作銘　来者尚詔
　　聖德頌
謹拜手稽首言曰粤若稽古二帝三王休符不於
祥于其仁所寳不惟物惟其賢是以珍禽竒獸不
育于國嘉禾芝草不旅于庭當是時衆庶和樂國
家安寕觀詩及書温温乎其和可知己而孔子作
春秋尔不書祥瑞足以知聖人立極之本降及後
世䛕儒妄臣乃引白雉寳䁀芝房赤雁作為歌詩
荐之郊廟詭訛不經駮乎無議為也乃者邠州進
白兎上命放之原野其意若曰惟天惟祖宗付予
有民惟臣下作予肱股心旅但使百姓樂業國家
得賢何瑞如之肆近日所進諸瑞朕皆不取自今
其勿復以聞於皇休哉上以符孔子之格言下以
合二帝三王之治乃知聖人動作出于近代世主
萬萬也欽惟
聖上自即位以來㧞忠良之臣退貪暴之吏平刑
釋冤以重民命輕徭薄賦以紓民勞聽言以盡下
情思政以荅天望和戎以息兵平賊以除害眀詔
理官不淂法外生情申敕御史不得苛細生事小
遇水旱則减省賦租云云是以隂陽調風雨時地
不愛寳而嘉禾生芝草興上猶謙譲曽此弗有也
加之天賦聖性動與古合若夫抑祥瑞而不奏光
武文皇之明也求賢憂民唐舜之心也内修政事
外攘夷狄宣王之功也誠能法文王之純不巳如
成湯之徳日新則太平中興之功指日可待昔齊
宣不忍一牛孟子知其足以王矣一牛㣲物也孟
子何取焉以為苟推是心移之愛民則仁不可勝
用矣况乎聖政行前聖之所難行擴而充之帝王
之治易為也故臣以謂既能行所難必能行所昜
既能善其始必能令其終在加之意而巳不勝拳
拳之愚謹拜手稽首而献頌曰
　　於惟聖皇　徳動皇天　和氣充塞
　　靈貺自甄　在邠之郊　有兎斯白
　　司牧之臣　獻之京闕　天子曰嘻
　　瑞在淂賢尔有上瑞　可垂史編
　　上瑞惟何　時惟豊年　靈芝三秀
　　嘉禾六瑞　歆艷虗美　何益于治
　　乃命白兎　縦之郊畿　凢百瑞物
　　母上有司　于時公卿　于時士庶
　　僉曰聖明　超越千古　既有其始
　　願有其終　於皇聖治　萬方来同
閑閑老人滏水文集卷第十六
閑閑老人滏水文集卷第十七
　箴
　　御史箴
太㣲執法御史象之周官小宰則維其司耳目之
寄綱之紀之爲其舉措戚休係之爲其邪正善敗
隨之抑濁揚清時汝之休吐剛茹柔時汝之羞無
玩法以偷無怙勢以仇斁我彛憲時汝之尤無皦
皦沽名無容容保禄無毛舉細事無蝟興大獄剛
果正直神介爾福隂賊狡險天厚其毒于氏父子
世象其賢尔有延年盖父之愆持斧作威幸寵一
時冤魂塞路持此安歸有鉄斯冠有朱斯衣徳不
稱服中心耍而神草指佞神羊觸邪頋忌畏避汝
之職邪勁松不屈鷙鳥無朋如霜之清如䋲之平
萬幸遇患亦全令名既銘汝前寔銘汝心敢告司
僕敬服斯箴
　　驪山銘
驪山之勢其址不大其禍則大驪山之泉其流不
長其禍則長嗚呼周秦暨唐兮相與垂戒于不忘
　　少華崩石銘
有夏之季兮漦流于唐三川皆震兮基周之亡
熈豊之間兮變亂舊章少華崩石兮兆宋之亡
　　時習齋
朝乎則習夕乎則習惟學之日益惟道徳之日積
　　日省齋銘
言得無有非耶行得無有違耶君子之棄小人之
歸耶
　　習齋銘
御習則惟慣射習則惟貫學者之習君子之所選
　　思齋銘
金惟錬乃精水惟澄則清克之又克則天理自眀
　　誠齋銘
惟學乃明兮惟明乃誠匪顔則曽兮是謂坐右銘
　　冨義堂銘
冨于利者惟日不足冨于義者尔惟日不足不足
于利者多辱不足于義者無欲多辱之辱其禍常
酷無欲之欲其樂也獨是謂不亀而卜
　　娱室銘
外樂者逐物而䘮氣内樂者忘已而無累逐物之
積至于與禽獸無擇忘已之積至于與天地相侣
然則可以擇所嗜矣故曰少年娱于酒色冨者娱
于利仕者娱于禄而君子娱乎徳與義道不同則
尔從其志飬心以淡泊之樂飬口以淳和之味夫
是以謂為名教之樂地
　賛
　　東坡真賛
坡仙西来自峨嵋手抉雲漢披虹霓天庭射策如
孤羆奔走魍魎號狐狸大儒彂蒙揮金鎚要觀赤
壁窺九嶷南宫玉堂鬂成絲鴻文大册帝載熈入
海簸弄明月璣歸来貌悴文益竒荒坟不朽骨興
皮何况問望江河馳壁間倐睹軒鬚眉無乃示吾
横氣機褁粮問道徃從之人言画圗君絶痴
　　闕里升堂圗賛
大哉聖人之道天麗且彌地溥而深形容頌嘆非
愚則狂七十子之徒髙者臻堂奥下者及門墻譬
猶㤗山之髙滄海之深魚龍禽獸紛錯以披猖其
俯㐲駭汗不敢以盻視者但望見其蒼然之色淵
然之光然皆自以為天池之冨地媪之藏盖其一
氣之所春大地時至莫不奮迅而發揚倬乎其明
如引星辰而上也窈然而幽如窺鬼神之情状也
根而幹之為徳行政事枝而葉之為言語文章其
精神為道徳性命之説其教人有序不外起居飲
食之間進退洒掃之末及其仰之而彌髙測之而
益深然後知可不量也嗚呼七十子之後曰况曰
愈曰孟曰楊淂十一于千百猶自以為比肩而相
望攀龍鱗附鳳翼何闕望之洋洋至今讀其書拜
其像尚想遺風餘韵如在乎洙泗之郷也
　　張清獻公賛
治身以敬無欲以静此清獻公之素行也事君以
誠立朝以正此公之見于臨政也兩朝人物之清
選一代典章之詳訂此公家之青毡而朝廷之亀
鏡也至于伯承帝㫖仲貳國柄則又公之餘慶也

閑閑老人滏水文集卷第十七
閑閑老人滏水文集卷第十八
　祭文
　　宣宗謚議
臣聞五緯失次煉石以𥙷天而乾綱正四溟汨行
㫁鼇足以立極而神維順其有功參造化旋乾轉
坤不離袵席之上皇綱弛而復振凾夏危而復安
巍巍蕩蕩無得而名其精神之運心術之妙固非
群下之所測知雖然亭毒之功藏于宻而其功見
于四時照臨之耀麗乎天而其明𬒳乎萬物聖人
体天立極出而應世游神蠖濩之中而其功利𬒳
乎天下有不可掩焉者此天下後世所為楊宏休
掲偉績以摛耀于無窮而臣子之心有不能巳也
然卑不議尊賤不議貴是心累列其所行之迹謁
欵南郊請之于天以示乃世至公之義而不敢專
也帝皇以来率由兹道㐲以
大行皇帝聖徳日新沉九天縦始以𥙿陵之無子
當膺
章廟之正傳不幸属道陵彌留之際奸臣矯命以
衛紹王繼易天之眀亂國之經惟天弗卑矜圗殿
政不蠲烝自啓兵端職為亂階外阻内訌我中土
弗用靖亦㒺或克嗣天乃眷命我
先皇帝奮乾之綱挈地之維天戈一揮戦士勇倍
于是定和親之約曰予寕忍恥不忍人戦死由是
講時邁之儀移蹕于汴梁從民欲也夫其修車馬
偹器械建廟社峻城郭捐金帛以賞戦士優爵賞
以待功臣録死事之孤表死莭之墓㧞將帥于亡
命擢豪傑于行陣至于分行省以鎮遼東則志在
固根夲矣封九公以蕃河朔則志在復中原矣縦
鳳翔之歸冦則志在懐逺方矣釋下邳之叛卒則
志在收人心矣所為懐攘之道甚偹躬親政事縂
攬權綱信賞必罰循名責實設學飬士闢舘集賢
採公望聘名士虗巳以從衆議体貌以禮大臣避
正殿以荅天變修群祀以永民福慮囚徒省冤獄
恤孤獨振貧窮宫室苑囿無所増益豫逰燕賞一
切停罷所為内修之道甚著每與大臣語及社稷
必為流涕由是志士雲合天下嚮應中興之功日
月可兾方将動大輅還舊都復園陵獻祼太室眀
示淂意昔功皇天不圗天降割于我家氛祲𬗋㣲
禍纏霄極憑玉几以宣命乗白雲而上賔此四海
臣民所為椎心而泣血者也痛仙逰之不返攀龍
髯而莫及于是稽合禮經參定謚議䆒其所以易
名之意僉謂功賛化育道契渾淪基命宥宻惟時
惟幾兹非繼天乎運鍾六百紹開中興祀夏而不
失舊物繼漢而系隆有命兹非興統乎孝䋲祖武
光昭先功紹庭上下重光奠麗不曰述道乎躬理
萬機日慎一日愽施濟衆視民如傷不曰勤仁乎
道配三代之謂英克定禍亂之謂武窮神知化偹
道全美聖之至也継志述事愽施偹物孝之全也
謹按謚法聖善周聞曰宣周宣漢宣是巳夫功以
號昭徳以謚顯匪謚匪號後嗣何觀今
大行皇帝尊謚冝天賜之曰繼天興統述道勤仁
英武聖孝皇帝廟號宣宗臣等不勝拳拳謹議
　　宣宗哀册
維元光二年歲次癸未十二月已已朔二十二日
庚寅宣宗繼天興統述道勤仁英武聖孝皇帝崩
于寕徳殿二十八日丙申移殯于大慶殿之兩楹
越正大元年三月戊戍朔二十三日庚申迁座于
徳陵禮也律琯餘　銅壼未曙慘玉殿之凝霜尚
金盤之承露一夕晏出萬里縞素百宫血出以如
失萬姓風號而靡訴嗟何幸兮考䘮差不勝其孺
慕哀子嗣皇帝臣痛聖駕之長違哀仙逰之不歸
奉綴衣而如在瞻黼扆而成非上宰庇司群公就
列覧象物之既陳悵徽音之永隔乃命詞臣流芳
寳冊其詞曰大金受命傅休累聖薄海内外罔不
禀令大安失御不蠲厥政胡馬南牧華風不競皇
天祐正命我真人𥙿陵元子世宗神孫睿謀經逺
深畧緯文聪明齊聖慈和儉勤欽若帝則駿惠先
功科條霜雪號令雷風尊禮百神升秩元祀体貌
大臣賔禮名士鱞寡恵鮮冤滯申理從善如流愛
民如子給廩飬士闢舘集賢罰從末减賞惟慶延
屯利建侯萃享有廟金壮京城泥封関徼至於赦
赤子之弄兵誅師干之失律恩不間於踈逺罰不
阿于親戚降虜效順以革心島夷畏服而獻馘堂
上之兵不殺目中之虜如擊方将歸馬大漠洗兵
中原重新日月再造乾坤于嗟矣天不弔何言至
矣哉勤勞天下兮既如彼恩結人心兮又如此胡
不萬年僅周一紀禱方致于金縢命忽宣于玉几
嗚呼哀哉祀圗天崩不周地缺寒日無光蒼天改
色綃幕褰兮凝霜麻衣集兮如雪涙成雨兮萬木
氷哭成雷兮九泉咽嗚呼哀哉龍輴徐動霓旌前
引栁霎漸遥薤歌猶挽背天闕之崇峻即神臯之
平衍烏號㫁兮䁀湖成白雲悠兮帝郷逺遡馳道而
皆廻獨宫車兮不返嗚呼哀哉天柱兮崇山虎踞
兮龍盤千秋兮萬代永閟兮震顔藏衣冠于天下
遺聲烈于人間去復去兮九疑黯来不来兮八駿
閑嗚呼哀哉如天之生如日之明神武電㫁蠻夷
震驚䋲祖武兮考文之大興聖統兮功有成至徳
難名神謀莫測超咸五而登三漸漏萬而掛一宜
乎享號曰宣揚鴻休于㒺極嗚呼哀㢤
　　眀恵皇后謚議
臣聞乾父坤母共成覆載之功日君月妃並顯照
臨之徳其有休承天之順運載物之功合徳無疆
配眀可乆含弘光大齊聖廣淵若娥皇嬪虞塗山
啓夏命降簡狄兆殷啇之彂其祥思齊太任見文
王之所以聖皜皜乎不可尚巳蕩蕩乎無能名焉
然而載于書詠于詩丕彰對天之洪休揚勵無前
之偉烈此后母之聖傳之無窮而臣子之誠又烏
可巳也欽惟
大行慈聖皇太后南陽鍾慶沙麓興祥玉梳兆夢
金芝呈瑞文定厥祥天立厥配配我烈考懿範彌
彰齊蹤唐母嫓徳周姜輔佐先皇勞勤夙夜自家
形國叶成風化服繒示儉戚藩作程脱簮申戒實
賛中興誕育聖皇母儀象坤正位不居讓徳靡尊
元光末命脱躧萬方祗奉陵寢祭祀齊荘左右聖
皇益茂徽音憂國在顔愛民宅心天歩方艱憂心
孔棘積憂勤而不豫感哀㷀之将及託聖嗣以遺
言意公家之惜費母厚葬以徒勞憫生民之憔悴
至于金鳬銀海器無珍異之藏玉匣珠𥜗禭戒紛
華之餙盖自我以作古示儀形於有國化流四海
恩結生民歴千古而與較寔曠代而無隣臣䓁以
謂考謚尊徳國家之典有美不揚臣子之罪自非
大彰
聖母之懿範何以流芳于萬世也夫公則生眀正
則言順于是諏禮官暨群匹稽莭恵文文定易名
之制僉謂獨見于几微之㑹黙福含生游神于長
樂之宫先識長利兹非曰眀乎容之如地飬之如
春並施利物不于其身兹不曰恵乎謹按謚法獨
見先識曰眀恩能及下曰恵如式請上尊謚曰眀
恵皇后著之玉冊永播無窮臣䓁不勝拳拳謹議
　　眀恵皇后謚册
維正大八年歲次辛邜十一月癸未朔𥘉八日庚
寅哀子嗣皇帝臣言昔我烈考
宣宗皇帝以𥙿陵元子復受天命還迁正統紹復
武元之大業亦惟我
大行慈聖皇太后来嬪于京天作之合憂勤輔佐
用共濟于艱難厥𥘉誕育眇躬将正位號以
仁聖皇太后徳冠六宫曰娥英之貴一也譲而不
居逮元光末命弗敢弭忘曰此
先帝之志也乃居太上之尊受飬于長樂之宫肆
惟沖人嗣無疆大歴未堪家難思免厥愆尚頼
文母之慈訓不圗昊天不慗降此大䘮創巨痛殷
㷀哀茹荼追念宸儀雖閟徽音尚存欽惟
聖母慈仁賦性勞勤夙夜以國歩方棘憂心孔疚
顧黎民曰念哉征戍勞止汔可少休吾母天下忍
瘠其子凢諸疾禱皆歸福于元疾進彌留遺命薄
葬臣哀痛不忍從重違頋命伏念正位以定名考
謚以尊徳厥有舊章倘非丕彰
聖母之鴻休懿徳則何以對越在天之靈慰孝㒺
極之勤哉深詔禮官詳議謚法式稽古義敢荐大
名伏以藴先物之幾体懷冲之徳𬗋宫並耀黄道
偕升兹不曰眀乎以載物之量包逮下之仁于惠
無疆坤儀攸賛兹不曰惠乎謹按謚法獨見先識
曰明恩能及下曰惠肅清糓旦愛舉止儀謹奉玉
册玉寳上尊謚曰
眀惠皇后伏兾
聖靈俯賜鍳臨歆受典册垂𥙿無窮嗚呼哀哉謹
言
　　祭姬平叔文
孔孟云逺士䘮真純有一於此如見鳳麟嗟嗟平
叔今之古人治心飬性求仁得仁平叔之剛忠腸
義胆暫為御史龍鱗輙犯既丞文理槃木刀㨔世
謂平叔魏徴汲黯平叔之徳玉粹氷清撫姪如子
事嫂如兄貞不絶俗亷不近名謂平叔五倫陽城
平叔之心晴空秋月夭夀不貳淂䘮如一鉏去客
氣存飬真宅孰知平叔䝉荘磨詰舉世不知知亦
不受名教之樂禮法之守十五年来天下不名豈
無愛憎貫之以誠司馬之伸平叔之躓易地皆然
人無異議我𥘉卧疾以死諉公公為憮然則齊始
終人尔有言太剛則折公如不聞吾計巳决謂言
六帙乞身退閑朞月不待龍髯遂攀百世在前萬
世在後其間百年孰為夭夀惟有令名千古不磨
嗚呼平叔今不復淂巳矣如何
　　哀先鋒副統辭
皇天賦予一人兮胡獨鍾此淑靈孕隂山之勁氣
兮萃潢水之精英冐黒山之苗裔兮踵一旅之家
聲身大不配其瞻兮又重之以修能飛叢矢于指
端兮匪絃月而彀星超百歩而命中兮若馳風而
擊霆突沙陀之重圍兮破下蔡之精兵維所向而
無前兮以長槍而得名挺元戎以南征兮貳前鋒
以啓行頓歴陽之城下兮㫁懸橋以先登偶流矢
之中顂兮氣猶勵而奮征寒日薄于虞淵兮黯流
星之墜營且釋圍以赴滁兮摧吾萬里之長城嗚
呼哀哉将行流沙麒麟骨折欲濟大江亡失舟楫
如何昊天䘮我英特如可贖兮百身何益千人一
英萬人一傑生也何艱奪之何卒天賦絶藝神授
祕訣輪扁無傳廣陵遂絶嗚呼哀哉部曲散兮寳
刀匣虎轝摧兮生死决風蕭蕭兮霧冥冥烈士抆
汨兮悲泉咽嗚呼哀哉生何為兮死何歸生死成
兮則如勿生生不識兮死誄之誄固傷兮酸余情
　　追荐季中丞子賢青詞
宿纏惡業豈天譴之可逃追㧞亡魂亦國殤之可
愍輙殚誠悃仰凟髙眀伏念先伯某早以書生偶
塵科第功名素負忠義自将位卑而言髙身小而
胆大貴臣失律願行荘賈之誅逆賊弑君乞致陳
恒之討憤京師之寡援先士卒以請行鳩義軍烏
合之餘抗虜賊鴟張之勢矢貫膂而没鏃血流踵
而能軍遂以潰圍因之扈駕待以義勇逹于上聞
半歲九遷驟躋三品一軍萬死誓救孤城運粮餉
以先駈乏偏禆之後継一軍獨殁四海共哀量力
雖非原心可恕伏念生居人世未脱塵縁三生宿
對之冤一念差殊之習豈無罪釁以致淪亡弗伏
勝縁曷資㝠路是用肅陳清醮祗演靈科兾銷黒
薄之殡魂度朱陵之府
　　祭薛威儀文
嗚呼世降道䘮朴散而漓古風不還慨莫余追有
人於此真淳不欺不獨今無古人亦稀猗歟尊師
抱一不離嚴奉戒律始終不虧心地開朗而拙言
詞終日如愚退發其私老荘儒釋一以貫之昔我
先君與師之師情同義合命駕相期暗語終日忘
渇忘飢我父我子尔師爾資爰敦夙好世徳是儀
自始識面暨老且衰三十餘年不磷不淄我從北
来見師滏湄環堵蕭然黄冠白髭貞祐𥘉元天發
殺機桑􁆒䧟没親識誅夷獨師尚存喜見睫眉挈
置河南館之宫祠謂守丹䆴莫如子冝命也如何
一病莫之超然坐逝棄我如遺師既云没僵坐移
時頭頂尚暖超昇不疑盛以瓦棺葬之路垂死生
梦幻臭腐神竒不亡者存夫復何悲尚享復銘其
墓曰
　　千虗不如一寔萬言不如一嘿飬内者徳飬
　　外者賊至于体耎而天頂煖而濡以形形心
　　維德之符
　　祭劉雲卿文
嗚呼雲卿而至斯耶夀不登五十官不過七品而
止于斯耶方行萬里出門而車軸折何辜于天而
奪之遽耶既卑之才而不卑之夀何侈於彼而獨
靳于此耶嗚呼哀哉如君之才無適不冝小試所
長英英不覊暫爲御史自信不疑奮身直前百謫
不辭既厄居陳心和且夷講道論義飲酒賦詩諸
公交辟請置劇司屈宰一邑牛刀割鷄政聲藉甚
草木皆知召還北苑棄我遺黎父老遮道母以公
歸我公去矣我民之思桐郷遺愛葉邑立祠既斥
而復謂将有爲文章政術百未一施曾不踰月而
死及之嗚呼哀哉君之始病一僕自随君之妻子
適来京師及其盖棺猶及臨之嗟嗟老母倚門望
之哀哀孤䰟夣寐見之扶襯還家何以告之聞此
訃音何以處之嗚呼哀哉維南山翁文為丗師名
徳之後桂林六枝君雖往矣有此二児復大其家
尚或似之君為不死聊以慰之嗚呼哀哉尚享
閑閑老人滏水文集卷第十八
閑閑老人滏水文集卷第十九
書啓
　　相府請王教授書
某頓首啓賢佐教授先生閣下阻奉仙標渇思道
論敬佇下風瞻系何極先生嘉遯林藪脱屣世榮
䆒大易之盈虗洞玄象之終始道尊徳重名聞天
朝推其緒餘可利天下然君子之道出䖏語嘿何
常之有或拂衣而長往或濡跡以救時故當其無
事則採薇山阿餌木岩岫固其冝矣及多難之際
社稷傾危而不顧蒼生倒懸而不觧其自爲謀則
善矣仁人之心固如是乎某猥以不才謬膺重任
四郊多壘咎将誰執徒積慙汗坐視無術庻㡬得
眀利害而外爵祿者在天子左右同濟太平今
聖上眀發不寐軫念元元屈已下賢尊師重道嘿
先生之絶識欽先生之髙風雖黄帝尊廣成之道
陶唐重頴陽之莭不是過也雖先生懐寳遺世知
某之不肖者固在所棄獨不念累世祖宗之基業
億兆生靈之性命忍忘之耶昔啇山四老定儲嗣
而暫来謝安東山為蒼生而一起今安危大計非
特定儲之勢也敵勢侵逼又非東晋之時也生民
塗炭尔巳極矣豈先生建策於眀昌之𥘉獨無一
言于貞祐之時乎先生幡然而改惠然肯来審定
大計轉危為安然後披蕙幌拂雲扃未為晚耳敬
聽車音某雖不敏請擁篲而先之方属春時冝善
加調䕶康徤履福某謹再拜不宣
　　荅李天英書
天英足下自足下失意東歸無日不思况如三歲
何淂来音具悉動静為慰可望所寄雜詩疾讀数
過擊莭屡嘆足下天才英逸不假䋲削豈復老夫
所可擬議然似受之天而不受之人屡欲貢悃誠
山川間之坐成浮沉况勤厚如此遇望點化僕非
其人筆拙思荒自濡其涸况望餘波耶豈以犬馬
齒在前欲俯就先後進禮耶布一工所聞于師友
間者幸恕不揆嘗謂古人之詩各淂其一偏又多
其性之似者若陶淵明謝靈運韋蘇州王維栁子
厚白樂天得其冲淡江淹鮑明逺李白李賀淂其
峭峻孟東野賈浪仙又得其幽憂不平之氣若老
杜可謂兼之矣然杜陵知詩之為詩未知不詩之
為詩而韓愈又以古文之渾浩溢而為詩然後古
今之變盡矣太白詞勝于理樂天理勝于詞東坡
又以太白之豪樂天之理合而為一是以髙視古
人然尔不能廢古人足下以唐宋詩人淂䖏雖能
免俗殊乏風雅過矣所謂近風雅豈規規然如晋
宋詞人蹈襲用一律耶若曰子厚近古退之變古
此屏山守株之論非僕所敢知也詩至于李杜以
為未足是畫至于無形聽至于無聲其為怪且迂
也甚矣其于書也尔然足下之言措意不蹈襲前
人一語此最詩人妙處然尔從古人中入譬如弹
琴不師譜稱物不師衡上匠不師䋲墨獨自師心
雖終身無成可也故為文當師六經左丘明荘周
太史公賈誼劉向揚雄韓愈為詩當師三百篇離
騷文選古詩十九首下及李杜學書當師三代金
石鐘王歐虞顔栁盡淂諸人所長然後卓然自成
一家非有意于專師古人也尔非有意于􁒏擯古
人也自書契以来未有撰古人而獨立者若楊子
雲不師古人然尔有擬相如四賦韓退之惟陳言
之務去若進學觧則客難之變也南山詩則子厚
之餘也豈遽汗漫自師胸臆至不成語然後為快
哉然此詩人造語之工古人謂之一藝可也至于
詩文之意當以明王道輔教化為主六經吾師也
可以一藝名之哉賈誼董仲舒司馬遷楊子雲韓
愈歐陽司馬温公大儒之文也僕未之能學焉梁
蕭裴休眺逈張無盡名理之文也吾師之太白杜
陵東坡詞人之文也吾師其辞不師其意淵明樂
天高士之詩也吾師其意不師其辭然吾老矣眼
昬力薾雖欲力學古人力不足也足下来書自言
近日欲作文字然滯于藏鋒不能飛動詩欲古体
然僻于幽隱不能豪放足下自知之僕尚何言然
藏鋒書之一端所貴徧學古人昔人謂之法書豈
是率意而為之也又湏真積力乆自楷法中来前
人所謂未有未能坐而能走者飛動乃吾軰胸中
之妙非所學也若市人能積學而不能飛動吾軰
能飛動而不能積學皆一偏之弊耳東坡論五十
八草書似鶯哥嬌𢾗日相見曰此書何如曰乃秦
吉了耳足下之書無乃近似之乎精神所注間出
竒逸稍怠之際如病痱腫得免秦吉了足矣想當
捧腹大笑也寄来詩如長河老秋凍馬怯氷未牢
河山冷鞭底日暮風更號晨井凍不㸑誰料寒士
飢天廐玉山禾不救我馬隤塵埃汨没伺候工離
騷不振於魚䖝風雲誰復話蓍蔡不冂履狶哀屠
龍挟牋搦筦坐書空伊優堂上醉歌鍾乃知造化
戲児童不妨逺目逐孤鴻莫怪魏瓠無所容此志
未許江船東五經不掃途轍窮門庭日日生皇風
太阿剖室砥以石坐掃鵝􁈠揺天雄岩椒欝雲日
夕生隂雨雪縞夜秋黄老林人烟墨突樵徑雲深
造物開岩地石帳開劍壁苔花張古錦霜苦老秋
碧日夕雲竇隂風鼓泉湧石馬蹄忌磽确樵道生
枳棘盤盤出井底囬首帳如失長老不耐役底事
挂塵迹披雲出山椒白鳥表林隙其餘老昏殊不
可曉然此迄今大成不過長吉盧仝合而為一未
能以故為新以俗為雅非所望于吾友也昔人有
吹簫學鳯鳴者鳳鳴不可淂聞時有梟音耳君詩
無乃間有梟音乎向者屏山嘗語足下云自李賀
死二百年無此作矣理誠有之僕尔云然李公愛
才然愛足下之深者宜莫如老夫願足下以古人
之心為心不願足下受之天而不受之人如世輕
薄子也與足下心知故道此意幸少安毋躁
　　荅麻知㡬書
知㡬足下相别數月靡日不思山川遼濶致稽裁
布人至辱長書累幅意貺勤厚殊慰馳想不審比
来旧疾差减否甚懸懸也聞御榜到日足下與李
濟之適同榻一升一沉不能不悵然也然此尔何
足置懐前者足下與李欽叔各魁省貢群口嗸嗸
争爲毁訾及欽叔連中兩科然後懣心服如使足
下一第後試制策試宏詞當與欽叔並馳争先未
知鹿死誰手豈可成敗論事者哉僕少時應舉𬒳
黜戚戚若不復堪䖏然窮逹自有数顯晦自有時
以今觀之向之戚戚者何其妄也足下又平生孤
苦百状有求鷙淂鳩種稷得稗之説天生大賢如
足下者必将有用又安知今日之窮天将昌其道
非足下之福耶若淂一噐净水照足下宿命還夲
知見當不出此言也足下生知夙習再来人也三
生學道豈不知此大抵一時才人多恃聪　少積
前路資粮故佛謂之福慧兩足尊足下無乃近此
類尚何怨耶假使吾軰萬一臨死生之際尔當安
時䖏順况未至是耶足下所喜韓子歐子之學固
為純正如退之感二鳥賦上宰相三書尔少年未
知道時語也其後諌佛骨南遷若與生死利害相
忘者然過黄陵廟求哀乞靈恐死瘴霧中尔學聖
人而未至者今之士人以緝綴聲律為學趋時乾
没為賢能留心于韓歐者㡬人僕固不當洗垢求
瑕若孔子與子貢顔淵問荅有不容何病之語苐
恐孔顔不爾耳也因論聖賢之分偶盡之至為所
謂為忠誠為謹亷為放逸為耿介豈以窮逹而異
心哉足下又謂山林有至道芻蕘有至人可隱可
訪誠哉是言當今之世豈必忘言如逹磨談道若
荘生然後為淂也談道吾敬常先生王賢佐談禅
吾敬萬松秀玉泉政論醫不及儀企賢任子山經
學與文章不及李之純與足下如足下一病自不
能療便謂舉世無知醫者可乎足下易學自可忘
憂遺老至于釋老二家勿謂秦無人聞頗喜雜學
然慎所以習之者多難之世盆成括之徒當敬而
逺之足下才髙識眀過僕数倍固不當為此喋喋
尔期有以告教我也方属新秋恙加調攝不宣
　　遺太醫張子和書
夫天有六氣以生寒暑燥􁊨風火故醫家欲治寒
則必以熱藥欲治熱則必以寒藥二者則不可以
偏廢往時吴楚之人喜温藥𥘉虞世論之詳矣夲
朝大定間河間劉守真者號精扵素問多用凉藥
以矯一時之弊施之于膏梁之族飲食厚而腠理
宻頗淂其效而昧者用之至于殺人者多矣如太
醫張子和其人者其術亦有足多者子和嘗以炮
附子七枚以糖卷餅餌而食之佐以古人蒸熨之
法以起人痙病用意徤矣論者以為喜用凉藥未
必然也然醫者人之司命不可不慎書醫説以遺
之
閑閑老人滏水文集卷第十九
閑閑老人滏水文集卷第二十
　題䟦
　　䟦東坡四逹齋銘
東坡先生人中麟鳯也其文似戦國策間之以談
道如荘周其詩似李太白而𥙷之以　名理似樂
天其書似顔魯公而飛揚韵勝出新意于南度之
中寄妙理于豪放之外竊嘗以為書仙屹然屓屭
巨鼇之欲前軒然飛動大鵬之孤鶱狠石當道長
松臨淵其嚴勁之象雄渾之状大臣正色抑不可
屈懔然如見其叱希烈而誚禄山也千石之鐘萬
石之虡鏗鋐鍧　􁄂然如見其宫廟之懸也如偃
而復植如墮而反妍秋風水坡春山雲烟此猶可
畧而言至于字外匠成風之妙筆端透具眼之禪
盖不可淂而傳也觀其胸中空洞無物尔如此齋
廊焉四逹獨有忠義数百年之氣象引筆著紙與
心俱化不自知其所以然而然其有淂于此而形
之于彼豈非淂古人之大全也耶
　　䟦米元章多景樓書
海岳老人書惟華陀帖與多景樓詩最為豪放偃
然如枯松之卧澗壑截然如快劍之斫蛟鼉奮然
如龍蛇之起陸矯然如鵰鶴之盤空烏獲之扛鼎
不足以比其雄且壮也飬由基之貫七札不足以
比其沉著痛快也千石之鐘萬石之麒其重厚有
如此者浙江之潮涿鹿之戦其噴薄蹴踏有如此
者鍾王之清潤歐虞之蕳潔顔栁之端嚴誠為鮮
儷至于雄入九軍氣凌百代而于古人有一日之
長其茟陣之堂堂乎
　　題涪翁草書文選詩後
涪翁參黄龍禅有倒用如来印手叚故其書淂茟
外意如荘周之談大方不可端倪如𣑽志之翻着
韈刺人眼晴一夫九首方相四目䕫一足能三足
猿裊藤虫食木巨石根老枿秃恢詭譎怪千態萬
状然涪翁自謂中年以草書名世惟東坡以為俗
此其暮年書也知東坡之所謂俗則知涪翁之不
俗矣技進乎此矣
　　題東坡書孔北海賛
黨錮之禍豈不哀哉此非獨小人之過亦君子之
過也方梁冀䟦扈朝廷不能制五侯誅之自是宦
者用事其後人主㓜冲女主制政継以桓靈之不
君則其勢不淂不權在宦竪而天下賢士嫉之若
仇非朝士誅宦官則宦官誅朝士必矣及黨錮禍
起君子既去而小人尔無以自立于世自後英雄
得志假外兵以除内難董卓既没曹操繼之孔文
舉雖有扶漢之志勢尔難矣何則操挟天子以令
諸侯意逆而名順文舉欲藉英雄以除君側之惡
意善而名逆加之如操者苟有可以寓其智巧則
尔無所不至而文舉不過正義明道而巳􁄻之奸
雄有所不為是以小人嘗勝君子嘗不勝理固然
也東坡謂文舉使劉偹誅操無難盖尔有激而云
坡作此賛寔尔自况元祐之党僅類党錮元豐之
政𥘉尔有為但荆公新法不合人清温公継之力
革前弊然紹聖崇寕子也一旦使子改父道小人
淂以藉口矣向使如范忠宣軰稍變其不合者漸
以圖之庻几少安其子孫尔安能為其父而咎其
王父者哉惜乎慮不出此而使賢士竄斥畧盡國
隨以亡尔君子之過也然坡公身愈斥志愈不衰
坡嘗稱太白雄莭邁倫髙氣盖世余與東坡尔云
　　題異壼圗
李道人蓄異壼求詩于諸公間雖兩牛腰猶未厭
也某笑曰子能体壼之虗心一事足矣何以多為
恐子未知虗心之説試為子言之夫天下事物是
非淂䘮憂樂置一毫于胸中非虗也忘巳則忘物
忽然心境兩忘此猶世俗之所謂虗耳若夫虗為
有待致虗極則絶其待静為有對守静篤則忘其
對此虗之至也然虚心有道惟誠能聲不誠則為
索隱為矯激至于吾道則又不然惟誠能虗能盈
能動能静虗而不誠則餧盈而不誠則亢動而不
誠則躁静而不誠則槁皆非道之正也故曰不誠
無物子歸試以是求之可以見吾之言矣
　　書雷司直奏牘後
人皆有不忍人之心其所以䧟溺其良心者士大
夫怵于名爵庻人則惑于利至其甚者玩人性命
于股掌之上恬不介意是誠何心哉此時人欲蔽
塞深固與物隔絶知已而不知彼耳然尔知之不
審也世未有食烏喙者以其殺人審也酒色殺人
則不知戒知之不審耳白晝操刃為利而殺人士
大夫必不為以政而義獄知其冤濫則曲意為之
向為利則不為今為名爵則忍為之相去一間耳
此之謂失其夲心尔知之不審也明矣雷君希顔
藏其先大夫為司直日奏讞一通仁人君子留情
于垂死之魂興哀于不報之所天其有不報耶今
希顔聪明英偉能世其家亦積善之報也耶
　　書曹忠敏公碑後
儒者不言利然周禮天官冡宰制國用理財者半
之有利物之利有貨財之利顧所用如何耳善乎
忠敏公之言曰豊財之道非求財而益之也去事
之害財而已故公之縂利權也號能稱職求其所
以致之之術税不及什一兩稅之外一無横歛不
数年間倉庫充寔民物殷富四夷賔服以致大定
三十年之太平公之功居多此天下所共聞者也
又嘗聞諸長老言公奏河東地瘠民夥與山東河
北不同乞减物力三十餘萬貫從之而碑未及載
當俟得其寔迹為公一書再書而屡書之也傳稱
管仲之世祀也冝哉以其知取予也今公之子若
孫位榮顯者甚多盖方興而未艾則天之報施善
人為何如哉書此以勵夫為善者
　　題東坡與王定國帖
坡公書雖不學鍾王而暗與之合此帖氣壓王子
敬便覺李北海窘于䋲墨其合䖏乃似楊少師也
不知者至比徐季海季海肯書李晋公姪女碑吾
知魯公必不書也安淂有蘓公忠義不囘之氣象
也哉
　　題楊少師侍御帖
楊少師勸其父不以社稷與人此與魯公距安禄
山斥李希烈何異故其書雖承唐末五季餘習猶
有承平純正氣象此侍御帖乃有魯公座位帖筆
法論書當論其人工拙不足論也况其工如是耶
　　題楊少師書隂符經後
白頭瘤目反妍其蚩𬒳褐懐玉反美其疵䖝蝕鳥
篆山崩川抵冩出萬物之形象而不以故自私譬
猶石以怪而供木以癭而懐噐以古而見貴髻以
鬌而增竒竒怪怪不可特施書中之支離者耶
　　題三仙帖
頴濵書如仲長子光懐道遁世光而不輝東坡書
如魏鄭公古之遺直嫵媚可愛山谷書如荘周談大
方不可端倪縂而論之如華嶽三峯蓮峯中峙二
峯旁迤秀色無可㨂也使當時愛之如今日又安
有汝南之謫耶此亦良悲耳
　　題竹溪篆
李監之篆蔡中郎之八分虞永興之小楷陶謝之
詩六一公之文玅絶一世公兼而有之抑可謂全
矣後数百年不幸文字散落獨此篆存亦足以知
予言之不妄
　　題竹溪黄山書
竹溪先生篆第一八分次之正書又次之皆當爲
夲朝第一黄山先生擘窠大字体兼顔蘇畫画雄
秀當在石曼卿上草書如行雲流水當在蘇才翁
黄魯直伯仲間非但不愧之而巳
　　題東坡乞常州奏草
唐盧坦有言凢居官亷雖大臣無厚蓄其能積財
者必剥下以致之如子孫善守是天冨不道之家
顔尚書乞米帖至今為萬世寳東坡奏稿以薄田
　給饘粥乞常州安置其後竟卒于常州豈以田
故耶天留此二帖以儆世貪饕之徒耳然則無徳
而千駟者尔可悲也夫
　　書東坡寄無盡公書後
無盡公少年為御史剛直敢言魯直有霜風拂觚
稜之句至任提憲坡又欲其肅責墯吏計非天資
刻薄人也然章惇當國則助之力抵元祐之黨頼
末年與蔡京辨以是淂時名後之議者深所不與
甚者又以為奸邪何也竊意奸邪未必然殆學術
不眀之過也自王氏之學興士大夫非道徳性命
不談往徃髙自聖賢而無近思篤行之寔視其貌
倘怳而不可親聴其言汪洋而不可窮叩其中杼
然而無有也無盡公子佛學信有得矣夫之好異
法華以白蓮為喻公獨曰優鉢曇花也又自以為
三教大師計其人必髙自標置雖東坡温公不能
滿其意則不免有弹劾太過之失至其甚則善人
為奸党其謂之奸邪尔宜矣末流之弊近世尚有
以温公為奸黨以歐蘓為不知道此皆處巳太過
責人太深之蔽也士大夫學貴深愽行已自淺近
始庻几脚踐寔地無躐䓁虗浮之咎矣
　　題田不伐書後
此田不伐書也後一幅頗有東坡醉草風味予嘗
論杜牧之石曼卿秦少㳺雖寓之詩酒其豪俊之
氣見于自著終不可没但命不偶耳使不伐修㓗
不失為才大夫頋以小辞自憙惜哉術不可不慎
也
　　題巫山圗後
昔宋玉賦髙唐之事其意言山水之峻激林木之
振蕩鳥獸之號呼足以使人移心易志以調㐮王
之荒淫神志既蕩梦與神遇以無為有也其卒章
言覧萬方思國家開賢聖輔不逮勸百而諷一尔
巳晚矣其後卒賦神女之事豈荒淫之主竟不可
以巳耶然尔玉之罪矣惜乎無是可也後世不知
者遂寔其事乃知楚人事鬼尚矣其後繪以為圗
公前征得之觀其群峯秀㧞雲烟葱蔚意必有神
玉之䙝凟如此母乃汙靈尊乎乃作此説以為之
辨
　　題𬗋陽宫銘後
前人稱夏侯孝若文别見孝悌之性余尔謂栁僕
射書一出開濟之才書心畫也氣象如此肯爲裩
中虱乎
　　䟦山谷草聖
文章不蹈襲前人最是不傳之妙華陽真逸承李
杜之後至更句讀有三句五句之作涪翁此書殆
有意于華陽之体歟
　　題王致叔書稽叔夜飬生論後
嵇中散龍章鳳姿髙情逺韵當世第一流也不幸
當魏晋之交危疑之際且又魏之族壻鍾㑹嗾司
馬昭以卧龍比之此豈昭弑逆之賊所能容哉前
史稱㑹造公公不為禮謂㑹何所聞而来何所見
而去㑹以是啣之向無此言公亦不免世人喜以
成敗論士遂以公為才多而識寡難乎免于今之
世過矣自古奸雄窺伺神噐者鮮不維縶英豪使
不淂遁如中郎死于董卓文舉死于魏武司空圗
僅以疾免楊子雲几至辱身亦時之不幸也如公
重名安所遁哉人孰無死惟淂死為不没如㑹勸
司馬昭啄䘮魏室既㓕劉禅遂㩀蜀叛竟以誅死
若䓁犬彘耳死與草木共腐而公之没以今望之
若神人然為不死矣尚何訾云故偹論之至于書
之工拙亦何足云之與有
　　題南麓書後
岱嶽夫如何齊魯青未了夫如何三字幾不成語
然非三字無以成下句有数百里之氣象若上句
俱雄麗則一李長吉耳此前人論詩也論書尔然
若有學南麓書者當以吾言參之
　　題黄山書後
予嘗評黄山書當在黄魯直蘓才翁伯仲間議者
未必爲然今日李欽止来與余論合且云子羙有
宋𥘉詩人氣象涪翁圎熟若論氣韵當不相上下
復觀竹溪䟦公書云淂法在魯公後淂趣在魯公
前三十年後當有知之者
　　又題學易先生小詩是未可以江西之詩一
　　派論也
　　　䟦劉伯深西岩歌
　　　　歌云西岩逸人以天爲衢兮地爲席茵
　　　　青山為家兮流水為之朋飢食芝兮渇
　　　　飲泉又何必有肉如林兮有酒如渑世
　　　　間清境端為吾軰設吾徒豈為禮法䋲
　　　　少父援琴衆山响太白弄　月清波澄
　　　　人間行路是䖏多炎蒸如何水前山後
　　　　六月赤脚踏層氷
南山翁子伯深西岩歌置之古人集中誰能辨之
所謂不拘禮法非如晋之狂士公未及五紀致政
臨終不亂盖有道者公又有詩云身将隠兮文何
用人不知之味更真尢可調咏
　　題米元章修静語録引後
米元章知淮陽預知死期以香木為棺置黄堂上
飲食起居時在其間及期召吏民所親厚者與之
别索𥿄書云来從衆香國中来去當衆香國中去
擲茟而化北山程俱致道所作墓誌銘及洪道夷
堅志所言如此世皆知元章能書書一藝耳尔何
足道然非有仙骨視聲色冨貴不足以㮣其心者
尔不能造微入妙嘗見元章奏札以連水㑹弹宰
相章惇植黨擅權巳知其英氣不屈及觀脩静語
録引深入理窟又言懐老後来瞎了正法眼南心
二老始判真魔乃知此老遇正見師具擇法眼臨
行洒落固不徒然昔鳩林政公禅師亦符此意力
欲逺承雪竇扶樹雲門一枝不幸早亡當元章時
雲門臨濟二派大師興而今所言者乃如此想雲
門兒孫不以為然又安知百餘年後乃有賞音者
夲朝臨濟一派至覬公而絶不傳一人信知殺人
不劄眼漢乃能立地成佛非児女曺咬猪狗脚者
所能凑泊也不肖詩書不及元章逺甚至于他日
臨行一着預剋死期則未肯多讓後辛卯可知正
大元年冬十一月十有九日題
　　　閑閑題此帖後謂元𥙿之言此語多觸忌
　　　諱且不欲示人某身後可刻之石觀其所
　　　言原無所謂避忌也至論禅尔深有所淂
　　　也矣豈以元章自况歟公以辛卯後之一
　　　歲壬辰年五月十有二日病殁云今此帖
　　　賣在河朔人家

閑閑老人滏水文集卷第二十(終)
附録
故翰林學士承㫖資善大夫知制誥兼同脩國史
上䕶軍天水郡開國侯食邑一千戸寔封一百戸
趙公墓誌銘(并引)
唐文三變至扵五季衰陋極矣由五季而為遼宋
而為國朝文之廢興可考也宋有古文有辭賦有
經觧桞穆諸人斬伐俗學力百而功倍起天聖迄
元祐而後唐文振然似是而非空虗而無用者又
復見於宣政之季矣遼則以科舉為儒學之極致
假貸剽竊牽合𥙷綴視五季又下衰唐文奄奄如
敗北之氣没世不復尔無以議爲也
國𥘉因遼宋之舊以詞賦經義取士預此選者選
曹以爲貴科榮路所在人争走之傳注則金陵之
餘波聲律則劉鄭之末光固巳占髙爵而釣厚禄
至於經爲通儒文爲名家良未暇也及翰林蔡公
伯正甫出於大學大丞相之家學接見于宇文濟
陽吳深州之風流唐宋文派及乃得正傳然後諸
儒從而和之盖自宋以後百年遼以来三百年若
党丞㫖世傑王内翰子端周三司徳卿楊礼部之
美王延州從之李右司之純雷御史希顔不可不
謂之豪傑之士若夫不汨於利禄不溺于流俗慨
然以仁義道徳性命禍福之學自任沉潜乎六經
從容乎百家㓜而壮壮而老怡然焕然之死而後
巳者唯我閑閑公一人公諱秉文字周臣閑閑其
自號也世為磁州滏陽人祖雋用公貴贈正議大
夫上輕車都尉天水伯父甫贈中奉大夫上䕶軍
天水郡侯李右司誌其墓述先世以来詳矣公㓜
頴悟讀書若夙習年十七預郷試弱冠登大定二
十五年進士第
章宗眀昌𥘉調安塞主簿以課最遷邯鄲令再遷
唐山令丁父憂用荐者及提刑司亷舉起復應奉
翰林文字同知制誥上書論宰相胥持國當罷宗
室守貞可大用又言刑獄征伐國之大政自古大
臣未有以為不可而君獨以為可而可行者坐譏
訕免未㡬起為同知岢嵐州軍州事轉北京路轉
運司支度判官承安五年冬十月隂晦連日宰相
萬公入對上頋謂萬公卿昨言天日晦㝠尔由人
君用人邪正不分極有理趙某曩以言事降授聞
其人有才藻工書翰又且敢言朕非棄不用以北
邊軍興姑試之耳㤗和二年改戸部主事遷翰林
修撰考滿留再任衛紹王大安𥘉北兵入塞勢頗
張王召公與待制趙資道論邊偹公言今大軍聚
宣徳宣徳城小列营在外夏暑雨噐械弛敗人且
病秋若受敵我将不利矣可遣臨潢一軍深入擣
其虗則山西之圍自觧兵法所謂出其不意攻其
所必救者也王不能用是秋宣徳帥以敗聞十月
出為寜邊州刺史二年改平定州前政苛于刑盗
賊無大小皆棓殺之聞赦将至先棓賊乃拜赦而
盗賊愈煩公為政每從寛厚恥以榜掠立威不旬
月盗賊屏息終任無犯者歲飢出俸粟為豪民倡
以賑貧乏頼以全活者甚衆及受代老㓜攀送戀
戀不忍訣巳出郭復遮留之再三乃淂去入為兵
部郎中兼翰林脩撰俄兼提點司天䑓太常少卿
二月太白經天公上封事言天人之際且謂歲嵗
八月當有人更王之變時駙馬都尉南平父子當
國怒公以爲妖言置章不通及期王出居衛邸如
公言㝷授翰林直學士
宣宗貞祐𥘉中國仍歲𬒳兵公言時事可行者三
一遷都二導河三封建大約謂中國無古北之險
則燕塞車駕幸山東爲便山東天下冨强䖏也且
海道可通遼東接上京宋有國時河水常由曹濮
開滑大名東平滄景㑹獨流入于海今改而南由
徐邳水行䖏下視堤北二三丈有建瓴之便可使
行視故堤稍修築之河復故道則山東河南合敵
雖兵入可阻以為固矣三代封建外裔不能淂中
國之便秦罷諸矦而郡縣之無外禍而有不及期之
禍喻如秦銷鋒鏑令民間不淂藏弓矢是也墮名
城令腹内州軍不置楼櫓是也在平昔若無患及
其弊則天下有土崩之勢秦之勝廣漢之張魯唐之
安史皆是也房琯因禄山之亂請出諸王分置諸
道禄山聞之曰天下不可得矣今就不能復三代
之故尔冝分王子弟置諸道莭度則山東有大河
之險有維城之固而無燕近塞之憂一舉而三者
淂矣眀年上書請為朝廷守殘破一州上以公宿
儒當在左右不冝𥙷外不許貞祐四年除翰林侍
講學士眀年轉侍讀同修國史知集賢院眀年知
貢舉坐為同官所累奪一官致仕有㫖以卿嘗吿
老今遂之也公家居上所以禮遇公者不少衰時
命公以禅語為歌詩遣中使問卿精神何如徃年
不数日復詔為禮部尚書兼官如故公入謝上曰
卿春秋雖髙以文章故復用卿公尔以身受厚恩
無以自効碩為天子開忠言廣聖慮每進見從容
為上言人主當勤儉慎兵刑所以祈天永命者上
嘉納焉今
天子即位公再以年乞身以翰林學士脩國史公
以
上嗣徳在𥘉當親經史以自禆益進無逸直觧貞
觀政要申鍳各一通開興改元春正月敵兵由漢
中襲荆㐮京師戒嚴
上命公為赦文以布宣悔悟哀痛之意公指事陳
意詞情俱盡城下之役國家所以感人心作士氣
者公與有力焉時公巳老日以時事爲憂雖食息
頃不能忘每聞一事可便民一士可擢用大則奏
章小則爲當路者言殷勤鄭重不能自巳竟用是
得疾以夏五月十有二日春秋七十有四終于私
第之正寢軍國多故賻祭不及大夫士相吊閭閻
細民尔知殄瘁之嘆越二日權殯開陽門外有待
也積官至資善大夫勲上䕶軍爵天水郡開國侯
食邑一千戸寔封一百戸先娶劉氏後娶郭氏並
封天水郡侯夫人前公卒子男一人名似待闕御
史䑓掾女三人長劉出也嫁汝州防禦推官髙可
乆次嫁衛州行六部郎中石玠次嫁汝州防禦推
官尚書省令史張履三壻皆名進士也所著易襲
說十卷中庸說一卷刪集論語孟子觧各十卷楊
子發微一卷太玄箋賛六卷文中子類說一卷南
華畧例一卷列子𥙷注一卷詩文號滏水集者前
後二十卷資暇錄十五卷公䆒觀佛老之說而淂
其㫖歸嘗著論以爲害於世者特其教耳其徒尔
樂從公游公嘗為之作文章若碑誌詩頌多至數
千百篇晚年録生平詩文凡􁂮于二家者不在也
大㮣公之文出於義理之學故長于辨折極所欲
言者而止不以䋲墨自拘七言長詩筆勢縦放不
守一律律詩壮麗小詩精絶多以近体為之至五
言古詩則沉欝頓挫似阮嗣宗真淳簡淡似陶淵
眀以它文較之或不及也字畫則有晋魏以来風
調而草書尤神絶殆天機所到者今宣徽舜郷使
河湟夏人多問公及王黄華起居状朝廷因以公
報聘巳而輟不行其為當時所重如此公之葬也
孤子似以好問公門下士来徴銘因淂考公出䖏
而竊有所嘆焉道之傳可一人而足所以弘之則
非一人之功也唐昌黎公宋歐陽公身為大儒係
道之重輕然且有皇甫張李曾蘓諸人輔翌之而
後挾小辨者無異談公至誠樂易與人交不立崖
岸主盟吾道将四十年未嘗以大名自居仕五朝
官六卿自奉飬如寒士不知冨貴為何物生河朔
鞍馬間不夲於教肓不階于講習紹聖學之絶業
行世俗所背馳之域而無一人推尊之此文章字
畫在公為餘事自以徒貴日力者人知貴之而不
知貴其道歟桓譚有言凡人賤近貴逺親見楊子
雲故䡖其書若使更閲賢善為所稱道其傳後世
無疑譚之言今信矣若公者其尔有所待也乎銘
之曰
　　道統中絶　力任權御　一判藩籬
　　倒置冠屨　公起河朔　天以經付
　　挺身頺波　為世砥柱　優柔而求
　　　饜飫而趍　春風舞雩　如望趋歩
　　　心與理叶　黙以言寓　彂道大全
　　　𥘉莫我助　大夜而旦　大梦而窹
　　　乾端坤倪　軒豁呈露　致知力行
　　　開物成務　在徳爲柄　在治爲具
　　　吾道非耶　而以文遇　足巳無待
　　　恃義不惧　憂國愛君　華首彌固
　　　藏書名山　京師其布　後禮樂興
　　　當表公墓

附録(終)

　　　　　　　　　　　　　汲古主心積鐺本兼上　品
