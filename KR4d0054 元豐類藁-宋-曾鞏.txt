#+TITLE: 元豐類藁-宋-曾鞏
#+DATE: 2018-05-12 10:19:11
#+SOURCE: github.com/kanripo/KR4d0054 master ebd14cee                
重刋南豐文集序
南豐先生以文章名天下乆矣異
時齒髪壮志氣銳其文章之慓鷙
奔放雄渾瓌偉若三軍之朝氣猛
獸之抉江湖之波濤煙雲之姿狀
一何竒也方是時先生自負要似
劉向不知韓愈爲何如爾中間乆
外徙世頗謂偃蹇不偶一時後生
軰鋒出先生泊如也晚還朝廷天
下望用其學而屬新官制遂掌書
命扵是更置百官舊舎人無在者
巳試即入院方除目填委占𥿄肆
書𥘉若不經意午漏盡授草院吏
上馬去凡除郎御史數十人所以
本法意原職守而爲之訓敕者人
人不同咸有新趣而衍𥙿雅重自
成一家始予而為尚書郎掌付制
吏部一日得盡觀始知先生之學
雖老不衰而大手筆自有人也嗚
呼先生用未極其學巳矣要之名
與天壤相弊不可誣也王三槐序

重刋南豐文集序(畢)
南豐先生年譜序
丹陽朱熹曰予讀曽氏書未嘗不掩
卷廢書而嘆何卋之知公淺也盖公
之攵高矣自孟韓子以来作者之盛
未有至扵斯　夫其所以重扵世者
豈苟而云㢤然卋或徒以是知之故
知之淺也知之淺則扵公之事論之
猶不能無所牴牾而况扵公之所以
為書者宜其未有知之也然則世之
自以知公者非淺而望與其可嘆也
巳公書或頗有歲月參以史氏記及
他書舊聞次之著于篇
年譜序畢
南豐先生年譜後序
丹陽朱熹曰世有著書稱公文章者
予謂庻㡬知公求而讀之湫然卑鄙
知公者不爲是言也然則世之自以
知公者何如哉豈非徒以其名歟予
之說於是信矣其說又以謂公爲史
官薦邢恕陳無巳爲英録檢討而二
子者受學焉綜其實不然盖熈寜𥘉
詔開實録院論次英宗時事以公與
檢討一月免豈公於是時而能有以
薦士或其不然一也恕治平四年始
登進士第元豐中用公薦爲史舘檢
討與修五朝國史其事見扵實録矣
爲實録院檢討而與修英録於熈寜
之𥘉則未有考焉其不然二也師道
見公於江漢之間而受教焉然竟公
時為布衣元祐中乃用薦起家為郡
文學是公於史舘猶不得以薦之况
熈寜時豈有撿討事㢤其不然三也
一事而不然者三則公所以教恕者
其在元豐史舘之時乎未可知也此
予所謂牴牾者斯人為世所重又自
以知公故予不得不考其實而辨其
不然者其書世或頗有以故不論著
其是非者焉
南豐先生年譜後序畢
南豊類藁目錄
︻〇卷之一
　古詩
　　冬望　一鶚　宿尊勝院
　　苦雨　里社　南源荘
　　論交　南軒　兵間
　　種園　歎嗟　寄孫之翰
　　豪傑　侯􁊬　黃金
　　楊顔　橙子　山檻小飲
　　胡使　上翁嶺　雜詩四首
　　𣣔求天下友　冬暮感懐　寄舎弟
　　至荷湖二首　詠雪　送徐竑著作知康州
　　寫懐二首　茅亭閑坐　靖安幽谷亭
　　青雲亭閑㘴
︻〇卷之二
　古詩
　　寄子進弟　喜寒　詠史二首
　　江湖　遂書懐别　詠雪
　　荅裴煜二首　寄王介卿　上人
　　𥘉夏有感　之南豊道士寄介甫
　　送人移知賀州　謝章伯益惠硯
　　送劉醫愽　送陳啇學士　雪詠
　　送僧暁容　送叔延判官　山茶花
　　丁亥三月十五日　舎弟南源刈稻
　　奉和滁州九詠九首(并序)瑯瑘泉石篆
　　逰瑯瑘山　㱕雲洞　瑯瑘溪
　　班春亭　庻子亭　石屏路
　　慧覺方丈　幽谷晚飲
︻︻卷之三
　古詩
　　逰麻姑山　桃花源　丹霞洞
　　半山亭　顔碑　碧蓮池
　　流杯池　七星彩　瀑布泉
　　秋懐　送歐陽員外㱕覲滁州舎人
　　一晝千萬思　送鄭秀才　荅所勸炙
　　菊花　荅石秀才月下
　　冬暁書懐　東津㱕催呉秀才寄酒
　　送呉秀才　和章友直城東春日
　　簡如晦伯益　高松　青青間青青
　　洪州　詠史二首　泝河
　　尹師魯　北風　發松門寄介甫
　　過彭澤　江上懐介甫　讀五代史
　　庭木　發彭澤　菊花
　　落葉　舞鶴
︻〇卷之四
　古詩
　　降龍　湘冠　地動
　　邉捋　多雨　秋日
　　山水屏　八月二十九日小飲
　　食棃　追租　桐樹
　　九月九日　路中對月　聴鵲寄家人
　　讀書　雜詩五首　戯呈休文屯田
　　與舎弟别舟岸間相望感嘆成詠
　　送宣州社都官　東軒小飲呈坐中
　　麻姑山送南城尉羅君　明妃曲二首
　　喜二第侍親将至　七月一日休假作
　　秋夜　李氏素風堂　秋聲
　　七月十四日韓持國直廬同觀山海經
　　戯書　李莭推亭子　秋夜露坐偶作
　　韓玉汝使㱕　苦熱　過介甫
　　過介甫㱕偶成　合醬作
　　送章㜈州　瞿祕枝新授官還南豊
︻〇卷之五
　古詩
　　送程公闢使江西　遊金山寺作
　　荅葛藴　南湖行二首　種牲丹
　　西湖二月二十日　北湖
　　百花隄　芙蓉亭　秋懷二首
　　送李撰赴舉　送韓玉汝　招隠寺
　　壽丘山　送豊稷　不飲酒
　　𥘉發㐮陽携家夜登現山置酒
　　高陽池　道鹿門不果　漢廣亭
　　聞喜亭　劉景升祠　隆中
　　蔡州　谷隠寺　萬山
　　題張伯常漢上茅屋　漢陽泊舟
　　移守江西先寄潘延之莭推　鄖口
　　促促為物役　鴻鴈　喜晴
　　詶王正仲登嶽簏寺閣見寄暁出
　　訪石僊岩杜法師　和貢甫送元考不至
　　京師觀音院新堂
︻○卷之六
　律詩
　　郊祀慶成　詩　仁宗皇帝挽詞三首
　　英宗皇帝挽詞二首　詩
　　慈聖光獻皇太后挽詞二首　送英州蘇祕丞
　　送陳郎中還京兼過九江新宅
　　遣興　楚澤　西亭
　　盆池　羈遊　南軒竹
　　浮雲樓和趙嘏　照影亭
　　晚望　書閣　贈彈琴者
　　寄孫正之　簡翁都官　秋日感事示介甫
　　陳祁秀才園亭　上柱相公
　　胡大傳挽詞二首　詶林叔江西道中作
　　送雙漸之漢陽孔明　閑行
　　贈安禪懃上人贈護仁監院　送斍祖明上人
　　謁李白墓　送撫州錢郎中送王汝使两浙
　　簡景山侍邵　丁(元/珍)挽詞二首送李莘太傅
　　逰天章寺　送関彦逺　送関逺江西
　　西園席上　送孫穎賢　送鄭州邵資政
　　看花　送任逹度支監嵩山崇福宫
　　㑹稽絶句三首送趙資政　過高士坊
　　餘杭乆旱趙恱道入境之夕四郊雨足二首
　　錢塘上元夜祥符寺陪咨臣郎中文燕席
　　送沈諌議　詶王徽之汴中見贈
　　寄鄆州邵資政　和邵資政
　　和孔教授　喜雪二首　孔教授北園晚歩
　　郡齋即事二首憶赴中梅　再賦喜雪
　　寄致士歐陽少師
︻〇卷之七
　律詩
　　　冬夜即事　詶介甫還自舅家書所感
　　　西湖二首　早起赴行香　席上
　　　和陳郎中　雪後　舜泉
　　　閱武堂　還波亭　鵲山亭
　　　芍藥廰　水香亭　静化堂
　　　仁風􁰽　凝香齋　閱武堂下新渠
　　　北渚亭　芙蓉橋　百花䑓
　　　次道子中書問㱕期　霧松
　　　正月六日雲齊　寄顧子敦
　　　二月八日北城閑歩　詠柳
　　　北園㑹客不飲　西湖納凉
　　喜雨　次李秀才得魚字韻
　　次綰得風字韻　次維得禽字韻
　　次維得花字韻　到郡一年
　　孔教授張法曺以曽論荐特示長牋
　　酬强幾聖　人情　寄王樂道
　　戯書　贈張濟　北渚亭雨中
　　送趙資政　趵突泉　金線泉
　　北池小㑹　送韓延評　鵲山
　　寄孫莘老湖州墨妙亭　華不注山
　　靈岩寺兼簡重元長老二劉居士
　　和孔仲平　群樓　鮑山
　　鄆州新堂　垓下　離齋州後五首
　　寄齊州同官　庭檜呈蒋頻叔
　　甘露寺多景樓　孫少𫐠示近詩兼仰高致
　　金山寺
︻〇卷之八
　律詩
　　高郵逢人約㐮道之陽　彭城道中
　　送程殿丞還朝　送扁衩丞
　　雨中王駕部席上
　　贈張伯常之郢見過囙話􁊬楚故事仍貺佳什
　　伯常少留别業寄詩索酒因以奉報
　　贈降降自宜城赴官許昌　招澤甫竹亭閑話
　　和鄭㣲之　送陳世脩
　　和張伯常自郢中将及敝境先寄長句
　　和張伯常峴山亭晚起元韻　峴山亭置酒
　　韓魏公挽歌詞二首
　　訓呉仲庻龍啚歲春感懐　陳君式㳟軒
　　贈正倚大師庵居　詶江西運使蒋頴叔
　　以白山茶寄呉仲庻見貺佳篇依韻和詶
　　刀景純挽歌詞二章　寄留交代元子發
　　逰東山示容　大乗寺　聖泉寺
　　昇山靈岩寺　鳯池寺　上元
　　元沙院　酉州柳國傳　旬休日遇仁王寺
　　閠正月十一日㠯殿丞寄新茶
　　亂山　親舊書報京師盛聞治聲
　　寄獻新茶　方推官寄新茶
　　嘗新茶　厚卿子中使高麗
　　出郊　蹇磻翁寄新茶二首
　　城南二首　寒食　夜出過利渉門
　　夜出城南儔雨　西楼
　　荔枝四首　北㱕三首　和酬孫少述
　　和孫少述侯職方同燕席　寄趙宫保
　　和訓趙宫保致政言懐二首　和趙宫保别杭州
　　過靈璧張氏園三首　靈毫州
　　送元厚之資政致仕㱕蘇　壽聖院昌山主静軒
　　鶴林寺　送関彦逺赴河北
　　正月十一日迎駕呈諸同舎　和御製上元觀燈
　　和史綰相公上元觀燈
　　集英殿春燕呈諸同舎
　　上巳日瑞聖園錫燕呈諸同舎
　　池上即席送况之赴宣城　題饒君茂才葆光庵
　　朝退即事呈大尹正仲龍圖
︻〇卷之九
　論
　　唐論　為人後議　公族議
　　講官議　救灾議
︻︻卷之十
　傳
　　洪範傳　進太祖皇帝総序状
　　太祖皇帝総叙
︻〇卷之十一
　序
　　新序目録序　梁書目録序　列女傳目録序
　　禮閣新儀目録序　戰國䇿目録序
　　陳書目録序唐令目録序　南軒齋目録序
　　徐幹中論目録序　說苑目録序
　　鮑溶詩目録序
︻○卷之十二
序
　　李白詩後序　先大夫集後序王深父文集序
　　王子直文集序　王容李文集序
　　范貫之奏議集序　王平甫文集序
　　强㡬聖文集序　思軒詩序
︻○卷之十三
　　序越州鑑湖圗　類要序
　　相國寺維摩院聴琹序　張文叔文集序
　　館閣送錢純老知㜈州詩序　齊州雜詩序
　　順濟王敕書祝文刻石序　叙盗
　　贈黎安生二序
︻〇卷之十四
　序
　　送傳向老令瑞安序　送周屯田序
　　送江任序　送劉希聲序送李材叔知柳州
　　送趙宏序　送王希序　王無咎字序
　　送蔡元握序　送丁琰序　謝司理寺序
︻〇卷之十五
　書
　　上歐陽學士第一書　上歐陽學士第二書
　　上歐陽舎人書　上蔡學士書
　　上杜相公書上范資政書　上齋工陪書
　　與撫州知州書　與孫司封書
　　再與歐陽舎人書
︻○卷之十六
　書
　　與杜相公書　荅范資政書　謝杜相公書
　寄歐陽舎人書　與王介甫第一書
　與王介甫第二書　與王介甫第三書
　荅李㳂書　謝章學士書　荅孫都官書
　　荅袁陟書　謝曹秀才書　謝呉秀才書
　　與王深甫書　荅王深甫論揚雄書
　　與王向書　囬傳權書　福州上執政書
︻○卷之十七
　記
　　分寜縣雲峯院記　僊都觀三門記
　　秃秃記　醒心亭記　繁昌縣興造記
　　墨池記　䇿園院佛殿記宜黃縣縣學記
　　學舎記　南軒記　金山寺水陸堂記
　　鵝湖院佛殿記
︻〇卷之十八
　記
　　思政堂記　兠率院記　飲㱕亭記
　　擬峴䑓記　撫州顔魯公祠堂記
　　洪州新建縣􁰽壁記　清心亭記
　　閬州張侯廟記　歸老橋記
　　尹公亭記　筠州學記　􁱘州興造記
　　廣德軍重脩皷角楼記
︻〇卷之十九
　　廣徳湖記　齊州二堂記　齊州北水門記
　　㐮州宜城縣長渠記　徐孺子祠堂記
　　江州景徳寺新戒壇記　洪州東門記
　　道山亭記　越州趙公菑記
︻︻卷之　二十
　制誥
　　試中書舎人制誥三道
　　中書舎人除翰林學士制
　　敕監司考覈州縣治迹詔　曽肇轉官除吏部郎中
　　劉奉世吏部貟外郎制
　　黄好謙户部員外郎劉珵户部郎中制
　　王陟臣馬珫户部員外郎制　劉摯禮部郎中制
　　王子韶禮部員外郎制
　　潘良噐兵部貟外郎制　胡授杜紘刑部郎中
　　范子竒工部郎中高遵惠員外郎制
　　王祖道司封員外郎制　穆珣司封郎中制
　　蔡京范峋考功員外郎制　陳向度攴員外郎制
　　晁瑞彦金部員外郎制　韓正彦倉部郎中制
　　趙令鑠祠部郎中制　徐禧御史中丞制
　　何洵直文及甫大常慱士制　黃寔太常傳士制
　　趙君錫宗正丞制　林希著作佐郎制
　　劉蒙御史䑓主薄王子琦太常寺主簿制
　　邢恕校書郎制　李常太常少卿制
　　錢暄光禄卿　楊汲太理卿王衮韓晋卿少卿制
　　陳睦鴻臚卿　㢘正臣童詵司農少卿制
　賈青太府少卿制　李立之范子淵制
　黄莘職方員外郎制　杜純大理正制
　李義内殿崇班制
︻︻卷之二十一
制誥
　左僕射門下侍郎王珪追封三代并妻制
　曾祖永贈開府儀同三司
　曽祖母尹氏追封燕國太夫人
　祖贄追封魏國公
　祖母丘氏追封魏國太夫人　父凖追封漢國公
　　母薛氏追封漢國太夫人
　　妻鄭氏追封楚國夫人　曽祖頴士贈太子少保
　　曽祖母鮮于氏追封太寜郡太夫人
　　祖伸贈太子少傳　祖母陳氏追封蜀郡太夫人
　　継祖母朱氏封閬中郡太夫人
　　父師道贈太子少師　妻陳氏封河東郡夫人
　　母陳氏追封頴川郡太夫人
　　陸佃兼侍講蔡卞兼崇政殿說書制
　　徐禧給事中制　鍾浚蒋作少監制
　　蔡燡河東運判制　待制王尭臣知單州制
　　鄧忠臣母周氏封縣太君制
　　杜常兵部郎中制　許懋两浙運副制
　　李士京韓宗文大理寺主簿制
　　内殿丞制段綽䓁知州制
　　宗室承操新婦王氏進封國夫人制
　　宗室克懼復官制　李徳明遥郡團練使制
　　陳景䓁尚書省主事令史
　　折克行彭保轉官制
　　程嗣㳟祖無頗程愽文開封府推官制
　　李憲武勝軍莭度觀察留後制
　　李靖臣王存趙彦若曽肇轉官制
　　李舜舉䓁轉官制
　　皇伯滕王第十六女封縣主制
︻〇卷之二十二
制詔
　　呉居厚京東轉運副使吕孝㢘轉運判官制
　　西頭供奉官武遂䓁轉官制
　　由珍四廂都指揮使綘州防禦使制
　　文思使張俊䓁遷官制文及甫吏部員外郎制
　　許安世都官員外郎制　皇伯宗諤贈太尉韓王制
　齊宗壽三班借職制
　交州進奉使副梁用律洛菀副使阮倍太常愽士制
　皇伯宗惠新婦敦氏進封郡夫人制
　賈昌衡知鄧州制
　　　李良輔知廬州張竚陜州崔度蔡州工說徐州制
　　　知泉州陳偁梓州呉㡬復湖州唐淑問並任制
　　　呉安持太僕少卿制　菊曩二右班殿直制
　　　馮正符借職制
　　　奉議郎景思誼授東上閣門使鄜延弟一副将制
　　　皇太后親姪高公繪通州刺史高公紀逹州刺史制
　　　梅福封壽春真人制
　　　卓順之直翰林醫官局等制
　　　成卓閣門祗侯制　溪氊本族副都軍主等制
　　　景青冝党令支團練使阿星刺史制
　　　論氊巴柯族軍王結厮鷄柯族副軍主制
　　阿憐官擬厮鷄並本族副軍主制
　　温暠知欽州制　劉安等中書省主事令史制
　　知頴昌府韓維再任制
　　米　等轉官制　維王顥乳母宋氏贈郡君制
　　豊稷吏部員外郎制　吕和卿考功員外郎制
　　韓晋卿莫君陳刑部郎中制
　　范諤知宻州范子諒濮州劉士彦泗州制
　　陳端翰林醫官制　沈士安西綾錦副使制
　　王瑛楊宗三班借職制　王從伾知岢嵐軍制
　　吕升卿館閣校勘通判鄆州制
　　張太寜提舉秦鳯䓁路常平制
　　　中行知無為軍制
　　駙馬都尉王師約轉觀察使制
　　崔象先等帶御噐械制　蔡京起居郎制
　　王中正和諤降官制　封曺諭母制
　　張知均州制
︻○卷之二十三
　制詔擬詞
　　冊　王制一　王制二
　　王制三　皇子制　贈弟入皇子制
　　王子制　韓琦制　相制一
　　相制二　相制三　節相制
　　侍中制　門下侍郎制
　　門下侍郎尚書左右丞制　給事中制
　　左右常侍郎制　左右諌議大夫制
　　二起居制　左右正言制　諌官制
　　中書令制　門下中書侍郎尚書左右丞制
　　中書舎人制　知制誥制一　知制誥制二
　　尚書左右丞制　左右司郎中制
︻〇卷之二十四
　制　誥
　　史部尚書制　吏部侍郎制　戸部尚書制
　　户部侍郎制　禮部尚書制　禮部侍郎制
　　兵部尚書制　兵部侍郎制　刑部尚書制
　　刑部侍郎制　工部尚書制　工部侍郎制
　　禮部制　主客制　膳部制
　　駕部制　庫部　都官制
　　比部制　司門制　屯田制
　　虞部制　水部制　御史中丞制
　　知制誥授中司制　中司授大中大夫制
　　責御史制　御史遷郎官制御史知雜制
　　監察御史制
︻○卷之二十五
　制誥
　　　祕書監制　著作郎制　祕書郎制
　　　正字制　殿中監制　殿中丞制
　　　太常丞制　太僕卿制　大理卿制
　　　衞尉卿制
　　　國子祭酒司業制　大學博士制
　　　少府監制　軍噐監制　太宗正丞制
　　　諸丞制　知開封府制　開府儀同三司制
　　　開封府獄空轉官制　侍讀制
　　　樞宻遷官加殿學士知州制　殿前都指揮使制
　　　使相制　莭度使制　莭度加宣徽制
　　　軍帥制　将軍制　都虞候制
　　都知制　内臣制　責帥制
　　監司制　廣西轉運制　蜀轉運判官制
　　轉運使制　陜西轉運使制提舉常平制一
　　提舉常平制二
︻〇卷之二十六
　制誥
　　知州制　知河陽制　知軍制
　　通判制　賞功制一　罷館職加官制
　　賞功制二　團練使駙馬都尉制
　　磨勘轉官制一磨勘轉官制二軍功制一
　　軍功制二　軍功制三　新及第授官制
　　責將制　堂後官轉官制
　詔
　　勸學詔　勸農詔　正長各舉属官詔
　　賜高麗詔
　䇿
　　擬代廷試進士䇿問三首　䇿問一
　　䇿問二　䇿問三
︻︻卷之二十七
　表上
　　謝中書舎人表齊州謝到任表　㐮州到任表
　　洪州謝到任表　福州謝到任表　明州謝到任表
　毫州謝到任表　賀熈寜四年明堂禮畢大赦表
　賀熈寕十年南郊禮畢大赦表
　賀元豊三年明堂礼畢大赦表
　賀克伏交阯表　謝賜唐六典表
　慰慈聖光獻皇太后上仙表
卷之二十八
表
　謝熈寕五年暦日表　謝熈寕六年暦日表
　謝熈寕七年暦日表　謝熈寕八年暦日表
　謝熈寕十年暦日表　謝元豊元年暦日表
　謝元豊三年暦日表
　進奉熈寕八年同天莭功徳䟽表
　英宗實録院謝賜御筵表
　代皇太子免延安郡王苐一表
　代皇子免延安郡第二表
　代皇子延安郡王謝表
　代皇子延安郡王謝皇太后表
　代皇太子延安郡王謝皇后牋
　代宋敏求知絳州謝到任表
　代翰林侍讀學士錢藻遺表
　代太平州知州謝到任表
　代太平州知州謝賜欽恤刑獄敕書表
︻○卷之二十九
　䟽
　　熈寕轉對䟽
　劄子
　　自福州召判太常寺上殿
︻〇卷之三十
　劄子
　　移滄洲過闕上殿　請令長貳自舉属官劄子
　　請令州縣特舉士　請西北擇将東南益兵
　　議經費　請减五路城堡
︻○卷之三十一
　劄子
　　再議經費　請改官制前預選官習行逐司事務
　　請改官制前預令諸司次比整齊架閣版籍䓁事
　　請以近更官制如周官六典爲書
　　史館申請三道　請訪問高麗世次
　　高驪世次
︻〇卷之三十二
　劄子
　　論中書録黃畫黄舎人不書檢
　　議邉防給賜士卒只支頭子
　　申明保甲廵警盗賊
　　存恤外國人請著爲令　請减軍士营教
　　代曽侍中辞轉官劄子　代曽侍中乞退劄子
　　英宗實録院申請
︻○卷之三十三
　奏状
　　進奉熈寕四年明堂絹状
　　進奉熈寕七年南郊銀絹状
　　進奉熈寕七年同天莭銀絹状
　　進奉熈寕八年同天莭銀絹状
　　㐮州乞宣洪二郡状　奏乞囘避吕叔卿状
　　奏乞與潘興嗣子推㤙状　奏乞復呉中復差遣状
　　辞直龍圗閣知福州状
　　福州舉知泉州陳樞乆不磨勘特與轉官状
　　福州奏乞在京主判閑慢曺局或近京一便郡状
　　移明州乞至京迎侍赴任状
　　明州奏乞回避朱明之状
　　進奉元豊元年同天莭功徳䟽状
　　進奉元豊元年同天莭銀状
　　進奉元豊二年同天莭銀絹状
　　移知亳州乞至京迎侍赴任状
︻○卷之三十四
奏状
　　乞賜唐六典状　授滄州乞朝見状
　　乞登對状　乞出知穎州状
　　再乞登對状　申中書乞不看詳㑹要状
　　辞中書舎人状　授中書舎人舉劉攽自代状
︻〇卷之三十五
　奏状
　　福州擬貢荔枝状　荔枝録
　　明州擬辞高麗送遺状擬辭免脩五朝國史状
︻○卷之三十六
　啓状
　　應舉啓　謝相杜(公/啓)
　　回傳侍講啓　代人謝余侍郎啓
　　與劉沆龍圗啓　謝觧啓
　　回李清臣范伯禄謝中賢良啓
　　囬人謝館職啓　與北京韓侍中啓一
　　韓侍中啓二　回許安世謝館職啓
　　賀韓相公啓　㐮州與交代孫頎啓
　　洪州到任謝两府啓　賀東府啓
　　賀蹇問輔授館職　回泉州陳都官啓
　　明州到任謝两府啓　賀趙太資致政啓
　　毫州到任謝两府啓　到毫州與南京張宣微啓
︻〇卷之三十七
　啓状
　　回陸佃謝館職啓　與㝎州韓相公啓
　　賀韓相公赴許州啓　授中書舎人謝啓
　　賀提刑状　太平州回轉運
　　太平州與本路轉運状越州賀提刑夏倚状
　　賀轉運状　賀抗州趙資政冬状
　　賀北京留守韓侍中正旦状
　　回樞宻侍郎状　賀鄆州邵資政改侍郎
　　回毫州知府諌議状　回運使郎中状
　　到任謝職司諸官員状福州回曽侍中状
　　移毫州回人賀状　東府賀冬状
　　西府賀冬状　回人賀授史館修撰状
　　回人賀授舎人状
︻〇卷之三十八
　祭文
　　祭歐陽少師文　祭王逵龍圖文
　　祭張唐公文　祭孔長源文
　　祭王平甫文　祭宋龍圗文
　　祭亡妻晁氏文　祭晁少卿文
　　館中祭丁元珍文　朝中祭錢純老文
　　祭太尉文　祭致仕湛郎中文
　　祭亡妻晁氏文　代人祭李白文
　　祭王都官文　祭袁大監文
　　祭関職方文　祭黄君文
︻○卷之三十九
祭文
　　先君焚告文　皇妣仙源縣太君周氏焚黄文
　　皇妣昌福縣太君呉氏焚告文
　　代太平州知州謁廟文戊午十月展墓文二首
　　太平州祈晴　泰山祈雨文
　　泰山謝雨文　齊州到任謁舜廟文
　　齊州謁夫子廟　齊州謁諸廟文
　　泰山祈雨文　嶽廟祈雨文
　　㐮州謁文宣王廟文　㐮州謁諸廟文
　　㐮州諸廟祈雨文　大悲祈雨文
　　㐮州嶽廟祈雨文　又諸廟祈雨文
　　薤山祈雨文　邪溪祈雨文
　　諸寺觀謝雨文　邪溪謝雨文
　　薤山謝雨文　諸廟謝雨文
︻〇卷之四十
　祭文
　　五龍堂祈雨文　雲溪洞祈雨文
　　又大悲祈雨文　大悲謝雨文
　　諸廟謝雨文　諸寺院謝雨文
　　　諸葛武侯廟祈雨文　諸廟祈晴文
　　　謝晴文　諸廟祈雨文
　　　薤山祈雨文　諸廟謝雨文
　　　洪州謁諸廟文　洪州謁夫子廟文
　　　諸寺觀廟謝晴文　祭西山王隆觀許真君
　　　仲秋告祭諸廟文　諸廟觀祈雪文
　　　諸寺觀謝雪文　祭順濟王文
　　　福州謁夫子廟文　福州謁諸廟文
　　　福州鱔溪禱雨文　諸廟禱雨文
　　　謝雨文　題禱雨文後
　　　明州脩城祭圡神文　亳州謁廟文
　　毫州謁夫子廟文
︻○卷之四十一
　祭文
　　秋賽　諸廟祈雨　諸廟謝雨文
　　諸廟祈雨文　諸廟謝雨文祭勾芒神
　　慈聖光獻皇后百日轉經䟽　諸廟春祈文
　　祭圡祈雨文　祭五方龍祈雨文
　　太清明道宮祈雨文　諸廟謝雨文
　　諸寺觀謝雨文　太清明道宮謝雨文
　　毫州明堂後祭廟文
　哀詞
　　蘇明允哀詞　呉太𥘉哀詞　王君俞哀詞
︻〇卷之四十二
　誌銘
　　虞部郎中戚公墓誌銘　戚元魯墓誌銘
　　尚書都官員外郎陳君墓誌銘
　　故翰林侍讀學士錢公墓誌銘
　　刑部郎中致仕王公墓誌銘
　　司封郎中孔君墓誌銘
　　都官員外郎曽君墓誌銘　王容季墓誌銘
︻︻卷之四十三
　誌銘
　　都官員外郎胥君墓誌銘　劉伯聲墓誌銘
　　尚書比部貟外郎李君墓誌銘
　　司封貟外郎蔡公墓誌銘
　　贈職方貟外郎蘇君墓誌銘
　　庫部貟外郎知臨江軍范君墓誌銘
　　張乆中墓誌銘
　　祕書丞知成都雙流縣事周君墓誌銘
︻〇卷之四十四
誌銘
　　殿中丞致仕王君墓誌銘
　　贈大理寺丞致仕杜君墓誌銘
　　天長縣君黄氏墓誌銘　仁壽縣太君呉氏墓誌銘
　　壽昌縣太君許氏墓誌銘徳清縣君周氏墓誌銘
　　夫人周氏墓誌銘　永安縣君李氏墓誌銘
　　試祕書省校書郎李君墓誌銘
　　試袐書省校書郎李君妻太原王氏墓誌銘
　　池州貴池縣主簿沈君夫人元氏墓誌銘
　　雙君夫人邢氏墓誌銘　旌徳縣太君薛氏誌銘
　　永與尉章估妻夫人張氏墓誌銘
　　福昌縣君傳氏墓誌銘　沈氏夫人墓誌銘
　　夀安縣太君張氏墓誌銘
︻○卷之四十六
　誌銘
　　亡兄墓誌銘　故髙郵主簿朱君墓誌銘
　　江都縣主簿王君夫人曽氏墓誌
　　鄆州平隂縣主簿關君妻曽氏墓表
　　故太常愽士呉君墓碣
　　知處州青田縣朱君夫人戴氏墓誌銘
　　亡姪韶軍事判官墓誌銘
　　光禄少卿晁公墓誌銘　夫人曽氏墓誌銘
　　天長朱君墓誌銘
　　祕書省著作佐郎致仕曽君墓誌銘
　　亡妻宜興縣君文柔晁氏墓誌銘
　　亡弟湘潬縣主簿子翊墓誌銘
　　曽氏女墓誌銘　二女墓誌銘
　　仙源縣君曽氏墓誌銘
︻〇卷之四十七
　碑
　　太子賔客致仕陳公神道碑銘
　　祕書少監贈吏部尚書陳公神道碑銘
　　刑部郎中張府君神道碑
　　故朝散大夫尚書刑部郎中充天章閣待制兼侍
　　讀上䡖車都尉賜紫金魚袋孫公行状
︻〇卷之四十八
　傳
　　　徐復傳　洪渥傳
︻〇卷之四十九
　本朝政要䇿
　　　考課　訓兵　添兵　兵噐　隍壘
　　　宗廟　邉糴　㑯深　貢舉　軍賞罰
　　　雅樂　佛教　史官　正量衡　启版圖
　　　任將　水灾　汴水　刑法　管榷
　　　暦　錢弊　官者　學校　名教
　　　銓選　䄍祭　感生帝　西京郊配
　　　祠太一　郊配　賦稅　契丹　拆中倉
　　左蔵　賊盗　漕運　文館　屯田
　　水利　黃河　邉防　平糴　義倉
　　茶
︻〇卷之五十
　金石録踜尾
　　茅君碑　常樂寺浮圗碑
　　九成宮醴泉銘　魏侍中王粲石井欄記
　　㐮州徧學寺禪院碑㐮州興國寺碑
　　韓公井記　晋陸禕碑
　　尚書省郎官石記　桂陽周府君碑并碑隂
　　唐安郷開化寺卧禪師净圡堂碑銘
　　江西石憧記　辱井銘
　　漢武都太守漢陽阿陽李翕西狹頌
︻〇卷之五十
　續附南豊先生行状碑誌哀挽
　　行状一
　　墓誌　神道碑　哀詞
　　挽詞二首
元豊類藁目録終
南豐先生元豐類藁卷之一
古詩
　　　冬望
霜餘荆呉倚天山鐡色萬仞光鋩開麻姑最秀揷東極
一峯挺立高嵬嵬我生智出豪俊下逺跡乆此安蒿萊
譬如驊騮踏天路六轡豈議收駑駘巔崖𥘉冬未冰雪
蘚花入履思莫裁長松夾樹盖十里蒼顔毅氣不可廽
浮雲柳絮誰汝礙欲徃自尼誠愚哉南窓聖賢有遺文
滿簡字字傾琪瑰旁搜逺探得户牖入見奥作何雄魁
日令我意失枯槁水之灌養源源來千年大說沒荒冗
義路寸土誰能培嗟予計真不自料欲挽白日之西頽
嘗聞古者禹稱智過門不暇慈其孩况今虺人冐狀任
力蹶豈更餘纎埃龍潭瀑布入胷臆歎息但謝宗與雷
者書豈即遽有𥙷天下自古無能才
　　　一鶚
北風萬里開蓬蒿山木洶洶鳴波濤甞聞一鶚今始見
眼駿骨緊精神豪天昏雪宻飛轉疾暮略東海朝臨洮
社中神狐倐閃内腦尾分磔垂弓櫜巧兎獰雞失草本
勇鷙一下崩其毛窟穴􁈡􁈡哭九子帳前活送雙青猱
啁啾燕雀誰爾数駭散亦自亡其曺勢疑空山竭丸澤
殺氣巳應太白髙歸來磥嵬載爼豆快飲百瓮行春醪
洒酣始聞壯士嘆丈夫試用何時遭
　　　宿尊勝院
朝寒陟山砠宵雨集僧堂蔽衣盖苦短客卧夢不長鳴
風木間起枯槁　欲僵向來雪雲端葉下百仞隍起攀
蒼崖望正受萬慮戕歲運忽當爾我顔安得芳傳聞羡
門僊飛身憇蒼蒼誰能乞其靈相與超八方
　　　苦雨
霧圍南山欝冥冥狹谷荒風驅水聲秪疑日失黃道去
又見雨含滄海生如催病骨疼寒入似送客心衰思驚
楊州青銅不在照應有白鬢添数莖
　　　里社
郊天社地君所重翦秸刲匏㣲得供秦皇漢帝陋古初
桀畤殊壇傾力奉年年属車九重出羽衞千人萬人從
黄金日搜盡崖窟飛檣走箠華夷動馬蹄(一作/鳥啼)路南村
有社里老邀神迎且送荒林破屋風雨入野䑕山狐狼
籍共何言茅箸古瓦甌稻飯豚蹄人得用
　　　南源莊
床上不廢看青山門前便踏南澗路繞牆頓失車馬喧
岸幘日得滄州趣嘗嗟秋蓬轉未有茆屋㩀對此耳目
新始覺精爽聚滄溟未可泛舟入鴈蕩誰能胝足去醫
閭在夷蠻羅浮苦煙霧子真自愛谷口家孔丘老亦洙
泗住吾能放意遊八極此興乆與前賢附悄然恠我思
慮深已欲槯倒聞猿樹眼前了了破青坂屈椽小㨂随
晴具野柔川深春事來筍鞵瞑戛青雲歩秫田試犢耕
早風茗圃分籃摘霄露竹林掃月散絺葛雪艇搜溪出
魴鱮㡌塵便可臨水濯里闘何妨閉門拒介推母厭俗
乆思顛崖住不顧梁鴻妻亦高能快穿衣與蔾茹成家
儻已嫁諸妺有立不憂吾弟孺攘攘天地間萬類殊好
惡歡合無一非暌窮有百牾吾獨安能逐毛髪飲泉食
力從所慕
　　　論交
徳操龐公林下時入門豈復知客主夷吾鮑叔貧賤間
分財亦不辞多取相傾頓使形迹空素定巳各肝膽許
世間未信亦論交得失秋毫有乖忤
　　　南軒
木端青崖軒慘淡寒日暮鳴鳩巳安巢飛鵲尚求樹物
情限與奪兹理奚以㩀諒知巧者勞豈得違所賦乆無
胷中憂頗識書上趣聖賢雖山丘相望心或庶
　　　兵間
大義缺絶乆未圖小人輕險何不至世上固自有百爲
兵間乃獨求一試趙括敢將亦巳危李平請守那復議
吁嗟忍易萬人生冀幸將徼一身利
　　　種園
於陵爲人灌園𬞞我今園地不自種惰慵苟恃郷井助
緩急孰與朋友共支離有疾上雖恕陳平不事家焉用
著書儻得一言利長者或許醻内訟
　　　歎嗟
夜嘆不爲絺綌單晝嗟不爲薇蕨少天弓不肯射胡星
搀搶乆已躔朱鳥徐揚復憂羽蟲孽㐮漢正病昭回杳
力能懐畏未足憂憂在此極群隂繞
　　　寄孫之翰
孫侯腹載天下書崔嵬豈啻重百車伏羲以來可悉数
孰若自作何有餘更能議論恣傾倒萬里一瀉崑崙渠
誰爲胷中斡太極元氣浩浩隨卷舒昔來諌官對天子
何穢不欲親芟鋤不容乃獨見磊落出走並海飄長𥚑
孫侯風節何所似雪洗八荒看水虚親如囯忠眼不顧
舊若張禹手所除歸來已絶褒貶筆進用祗調敖倉儲
合持詩書白虎論更護日月金華居萬世根深固社稷
百年舊叟休田閭素識孤生愛茆屋乆將老母求山砠
秋歸願事九江穫夜出未捲安豊漁孔明苟欲性命遂
孟子豈病王公踈塵埃未得見此樂太息一付西江魚
　　　豪傑
老哺薇蕨西山翁樂傾瓢水陋巷士不頋無復問周公
可歸乃獨知孔子自期動即重丘山所去何啻輕糠粃
耴合悠悠冨貴兒豈知豪傑心之耻
　　　侯荆
侯嬴夷門白髪翁荆軻易水竒節士偶邀禮数車上足
暫飽腥羶館中侈師廻㧞劒不頋生酒酣拂衣亦送死
磊落高賢勿笑今豢養傾人乆如此
　　　黃金
陳侯坐收百戰楚呂氏行取萬乘秦田生立頋開兩國
陸公微辞交二臣道旁白日忽再去囊中黃金如有神
何湏首陽二夫子不是丸鼎輸西鄰
　　　楊顔
楊雄纂言准仲尼顔氏爲身慕虞舜千里常憂及門止
爲山更欲一簣進小人君子在所蹈烈士貪夫不同徇
安得蠢蠢尚自恕百年過眼猶一瞬
　　　橙子
家林香橙有兩樹根纒鐡鈕凌坡陀鮮明百数見秋實
錯綴衆葉傾霜抲翠羽流蘇出天仗黃金戯毬相蕩摩
入苞豈数橘柚賤芼䁀始足塩梅和江湖苦遭俗眼慢
禁蘌尚覺凢木多誰能出口獻天子一致大樹凌滄波
　　　山檻小飲
變秋長雲豪洒雨北風壯餘熇尚争威積晦頗異状山
囬攢楓顛屋立懸狖上飲檻聚石爲謌筵注溪當歡言
乆諠譁罷興一怊悵旅人正飄颻豈得諧放蕩
　　　胡使
南粟鱗鱗多送北北兵林林長僃胡胡使一來太梁下
塞頭弯弓士如無折衝素恃将與相大策合副艱難須
還來里閭索窮下斗食尺衣皆北輸中厚相觀歎失色
馬騎日肥妖氣麄九州四海盡帝有何不用胡藩北隅
　　　上翁領
放車秋崖望所得過舊聞𥘉疑古軸畫山水秋毫分時
見崖下雨多從衣上雲濯足行上側心憂踏天文八荒
正摇落獨餘草木薫但覺耳目勝未知筋力勤顛毛巳
種種世患方紛紛何當嘯呤此日與樵蘇群
　　　雜詩四首
張陳貧時交干戈忽相逐范蔡憎嫌人卒自歸鼎軸害
奪怨爲欣利歐愛成戮世間不可料人事常反覆
日磾断内討坐享七世榮霍光徇所愛兩亡家與名卓
闊俱抗志纎微獨紆情得失萬世視長令壮夫驚
皇皇謁荆人伈伈遵陽虎及覺一禮亡翩然遂違魯全
身有遜接直道無苟䖏故稱聖如龍屈伸兹可覩
揮挾謝幽側騰身集崔嵬心胎太極氣手揚斗間魁荒
荆忽成挂蟄鱗冬有雷君看九州寳自入朱門來
　　　欲求天下友
𣣔求天下友試爲滄海行風來㝠㝠内擺觸怪浪生突
兀萬里怒勢疑九州傾鯨鵬不自保况此一舟輕我徒
幸來即可留石根耕日將書上客共須天地清
　　　冬暮感懐
荒山未有雪野水不見氷一臘今已半浮陽壮猶矜柰
此一歲除未有嚴氣升坐思空峒間負雪山千層雖受
凛冽僵愈此穢濁蒸感激崑崙祗一氣吹丘陵炎埃㓕
無遺古色萬里興我病一洗濯懐抱失所憎因思大羽
獵属車上崚嶒六軍騎皆駿争先雪中登天時傾人意
踴躍士氣増大義雖不殺四方懾兵􁁓今此效安在東
南塞猶乗将帥色淍槁蚍蜉勢趫騰慘錯天運内止戈
信誰能
　　　寄舎弟
新霖洗窮臘東南始知寒驚我千里意覺汝征途難空
江桂風席扁舟與誰安羇旅費亦乆橐衣豈無單念汝
西北去壮心始桓桓竟逄有司惑斥走懐琅玕士固有
大意秋毫豈能干所憂道里困乆無一罇歡我意生惻
惻爲之却朝餐人生飄零内何䖏懐抱寛已期採芝藥
握手青霞端無令及門喜淹留雪霜殘
　　　至荷湖二首
鐡色對我馬林林路南山草根巳変緑氷雪尚滿顔解
鑣蒼煙脚我栖就柴関乖時遭飄躓豈免生事艱夙意
待周孔此士豈可還濁醪且斟酌收心一缾間
悲風我眼澁酸狖我耳愁我顛水沒馬我起雪滿裘百
里不逢人豈有烟火投却倚青璧望白霧滿九州蒼蒼
運乃尔何地寛我憂夜卧夢成魘猶疑㧞山秋
　　　送徐竑著作知康州
溪蠻昔負命殺氣凌南州城郭漲烟火堂皇啸蜉蝣𬒳
髪盡冠巾吾人反縲囚行剽至抄忽歸載越山丘駈攘
事雖定收合信瘡疣不有異澤霑何令餘患瘳寒風在
林鳴君馬不能留𥘉佩太守章慨然任人憂問俗灰燼
餘咄唶令人謀士材爲世用因難乃知尤煩苛一蕩滌
幽逺偏懐柔四封鳴雞犬五榖𬒳原疇里閭多娯宴歌
鼔震溟陬明義毎所希古人不難侔日月有常運志士
無安輈山川自兹始努力千里遊
　　　詠雪
北風蕭蕭鳴且歇短日悠悠生復㓕朝含滄海滿天雲
暮断行人千里雪𥘉通壑谷氣先冷漸蔽郊原路疑絶
併包華夷徳豈薄改造乾坤事尤譎驅除巳與塵滓隔
濯溉終令枯槁恱相持始信竹栢勁易敗可嗟萑葦折
條垂巧綴如自愛眢井随形呀且缺飛擔䡾䡾駕長浪
巨璧林林倚精鐡弊衣或有骭猶凍荒宴誰能耳偏熱
壮夫撫劒生銳氣志士扄門養高節已開襟胷絶煩憒
更足溝塍慰空竭雖無酒醴發嘲笑亦有詩謡恣搜抉
新陽髣髴送鑱鑿舊徑參差分曲折留當屐齒印崖石
徙倚長松看􁤐泬
　　　寫懐二首
群生各有趣營慮自纒結名網智巳羅利械愚所紲(古/今)
遞主客真贗两興㓕洗然大人意杳與能者别不必條
蔓榮中自老根節曽非故饒培獨得較霜雪蛟龍無安
舟虎兕有危轍将能此人追得匪合明哲
荒城絶所之歲暮浩多思病眼對山湖孤吟寄天地用
心長者間巳與兒女異况排千年非獨抱六經意終非
常情度豈𥙷當世治幽懐但自信盛事皆空議氣昏繁
霜多節老寒日駛局促去朋友咄唶牽夢寐将論道精
簏豈必在文字
　　　茅亭閑坐
荆門常書掩不必雲山深豈敢尚孤絶自能收寸心草
萌𬒳逺徑鳥語遍喬林散帙味新趣鳴絃嘆餘音脫粟
幸可飽一瓢方獨斟顔徒𬗟雖卓非此誰爲尋盛服纏
紫艾重印鑄黄金信使憂惴息詎無勤苦侵埃塵緇冠
盖霜露泫衣衿脅肩巳自昔俛首微獨今豈誰智所拙
曽是力難任為樂聊在此焉知玉山岑
　　　靖安幽谷亭
横江捨輕楫對靣見青山行盡車馬塵豁見水石寰地
氣方以㓗崖聲落潺潺誰為千家縣正在清華間風煙
凛人心世慮自可刪况無訟訴囂得有觴詠閑常疑此
中吏白首豈思還人情貴(公/卿)燁燁就玉　班光華雖一
時憂悸或滿顔雞鳴巳争馳驊騮振鑣鐶豈如此中吏
日高未開関一不謹所守名聲别妖姧豈如此中吏一
官老無癏愔愔謀謨消泪泪氣象孱豈如此中吏明心
懾弦頑况云此中居一亭衆峯環崖聲夢猶聞谷秀坐
可攀倚天巉巖姿青蒼露媥斕對之精神恬(一作/帖〇)可謝
世網艱人生慕虚榮歛收意常慳誠思此憂愉自應喜
榛菅
　　　青雲亭閑坐
一登此亭高夐脫藩廡擁開顔廣軒闢吹面驚飈動城
回石崖抱山亂寒湖湧谷草晚更芳沙泉細猶洶峥嶸
四封壮縹渺加氣捧連天廣衢走拂日長簷聳區區射
聲利浩浩奔蹄踵趍榮衆所便冐渉吾乆恐緬想山水
宅環觀松檜拱属耳天籟樂脫身人事穴幽閑味雖薄
放蕩愚所勇窮㐫勢猶競殺伐聲更詾揚揚歛臣貴燁
燁官兵寵諒知草茅微無𥙷社稷重牧放手幽鞭耕鋤
躬瘦隴尚或此心諧豈云吾道壅
南豐先生元豐類藁卷之一
南豐先生元豐類藳卷之二
　　古詩
　　　寄子進弟
憶子去家日南風始吹衣今來日未㡬蝇蚊已群飛思
子兼晝夜何啻如渴飢喜聞逺客至手自排荆扉客送
書一𥿄翰墨子所揮上言山居悪夢寐接庭闈次言服
畎畆禾黍膴已肥其餘業文字頗側隱與微題詩在紙
尾語老意不非我喜何所似大似客得歸我與子事親
未飽藿與薇常若去左右辛勤治鞍鞿子行何時反我
眼日已晞應湏畢秋刈相見慰依依
　　　喜寒
純(一作/沌)陽四時行無復氣節勁日火相吐吞乾離力還
併玄冥失所安恇怯擅操柄我行東南野憒憒若酣醟
喜逢青林長葉蔓可韜映正嗟天之高玉色萬里净忽
驚西山雲毫末生一鏡湏更油然合㸃滴飛雨迸颼颼
漸相扶霶霈一何盛積隂類潛師形勢乆已偵乗時出
幽墟奮發精爽競亘天逐炎官顓面修火令威加乾坤
從冽冽氣貌正人無焦煩憂氷釋天下病豈湏雪包林
已壓朱鳥横南方天精兵瘴􁊨灾可屏争難奪刀殳發
巧搜壍穽收功當在今殺伐順天正況云麰麦祥已斍
閭里慶高歌叩吾轅上頌天子聖
　　　詠史二首
京室天下歸飛薨無餘地囯士憂社稷塗人飬聲利貴
賤競一時峩冠各鱗次子龍獨幽逺聘召漠無意
子雲無由歸俛首天禄閣君乎獨西南抗顔觀廖廓無
猜到沉冥有故驚寂寞用心豈必殊拘肆事終各
　　　江湖
江湖俗畏逺幽好自相宜論迹異驚衆辞囂如避時優
游可以斈薇蕨易為私胡然弃回櫂霜雪有驅馳
　　　將之江淛延祖子山師柔㑹别飲散獨宿孤亭
　　　遂書懐别
蜀客向何䖏欲觀浙江潮擬舟呉門栅况㑹故人招置
酒呉亭上無人吹紫簫浩觀萬物変䬃尔生凉颷遂恐
時節晚芳蘭從此凋功名竟安在冨貴空寥寥鴻鵠舉
千里鸞鳯翔九霄胡為蓬蒿下日夜悲鷦鷯車馬夕巳
還行人亦飄颻浩然滄海志寂寞守空霄
　　　詠雪
嚴嚴層氷塞川澤洶洶北風鳴木石黃雲半夜滿千里
大雪平明深一尺两儀混合去纎間萬類韜藏絶塵迹
蛟龍岌起抱崗峦江海横奔控阡陌野林縹渺苦難狀
庭樹鮮妍疑可摘開門更覺山市静散帙偏宜𥿄窓白
精光蕩射徧巖谷氣象峥嶸見松栢少年登望就䑓觀
壮士衡凌向沙磧飢鼯嘷卧伏牙瓜獵隼飛挐矜羽翮
茆簷客聚滿幽缶桑徑人行没雙屐高堂暖熱厭羅綺
環堵蕭條尚絺綌何當仰見白日照坐看先從沙際釋
漸涵溝畎兆豐富洗濯閭閻消瘴疫便乖東北生氣起
自駕疲牛理燒塉
　　　荅裴煜二首
拙者羞強合因成杜門居豈知公相尊一室若有餘愛
子冨文行顧為已不如所以子之黨頻見我僕車歡誠
激孤緒合若水縦魚新詩八十言筆端産璠璵屑屑委
地蓬清風為吹嘘相期在規誨庶以輔頑踈
寥寥今非古感激事真妄曽誰省孤心祗以餌群謗參
差勢巳甚决起意猶強親朋為憂危議語数鐫蕩乆之
等聾眊兀矣坐閭巷長嗟貧累心更苦病摧壮微誠豈
天與今晨子來貺頋慙小人愚未出衆夫上狂言屈子
吟浩歌仍子唱相歡匪貌濟所得實心尚時節雖已晏
梅柳幸欲放過從勿厭倦相持非欝盎
　　　寄王介卿
憶昨走京塵衡門始相識踈簾掛秋日客庖留共食紛
紛說古今洞不置藩城有司甄棟幹度量弃樗櫟振轡
行尚早分首斈壖北𥘉冬憇海昏夜坐探書䇿始得讀
君文大匠謝刀尺周孔日已逺遺經竄墻壁倡佯百􁁣
起冠𥚑稔回慝君材信魁崛議論恣排闢如川流渾渾
東海為委積如躋極高望萬物著春色寥寥孟韓後斯
文大難得嗟予見之晚反覆不能釋胡然藴環堵不收
謀者惑明朝渡江還念念非可柳如醖冐炎暑毎進意
愈塞維時南風薫木葉晃繁碧頽雲走石瀬逆坂上文
艗欣聞𬒳檄來窮閻駐鑣軾促榻叩其言咸池播純繹
行身抗淵損及物窺龍稷綢繆指疪病攻砭甚鍼石淺
沚有停沙亦可洗珠璧論憂或共嚬遇愜毎同蟄(正/值)祝
融横金隅未提職高楼豁可望命載屡攀陟一不羅俗
嬉怡然治紈墨露注尚忘疲更得蟾蜍昊雅愛張與余
挽之置茵席群兒困不酬吽嚬聚譏摘仁義殊齟齬昧
者尊悪(音石一作/烏石跖)霧草変哀黃吟蛩閙朝夕君子畏簡
書薄言返行役啇歌孺子别失淚染衣襋自從促擢去
㑹此隆冬逼何神鼓隂韛萬竅動謞儌城顛晲江浪蛟
恠助掀射仁賢保無恙所想桂驚惕燁燁多吏從良巳
饋藜齸迨兹尺書至疑念始氷析蘭滫沓慈祥筠梧肆
諧適􁈔紛衆胥土署壘各嬉息其餘書牘背栗宻縷機
織卷書勞來翰寸懐良士懌野泊轉平緑梅梢弄繁白
金縮引柳荑芳氣滿原澤出門無所抵歸卧四楹寂術
學頗思講人事多可惻含意不得發百憤注微臆揺揺
詠顔色企足関途隔自慚兒女情宛轉抱妻戚吾念非
吾私何當託雲翼竒偶轉如輪終期援焦溺
　　　上人
金節横光馬珂閙瑞鶻宫𫀆腰玉繞烟沙轣轆髙軒過
路上千人瞻羽纛瑶魁精彩浮蒼龍江城四靣生春風
城中壊屋書籖碧有客苦吟連旦夕麻衣塵暗抱書泣
歲暮黄梁不供食白日瞳矓望龍坂坐上一言寒口暖
西入天関洒霖雨須惜窮鱗在泥土
　　　𥘉夏有感
我從得病臥閭巷三見夏物争滋榮紅英紫蕚逐風盡
高幹宻葉還隂成山亭水舘䖏䖏好朱碧萬實相駢擎
林烏梁燕各生子翅羽已足争飛騰雉鷄五色繡新翮
鷕鷕慕匹相随鳴穴蜂露蝶亦有類歘徃復聚何翾輕
箔蚕滿室事方盛繭綴下上如連星麥芒秧頴錯雜出
高壠大澤填黄青物從草木及虫鳥無一不自盈其情
嗟我獨病不如彼胷氣卧立常怦怦筋酸骨楚頭目眩
強食豈得飢膚盈我身今雖落衆後我志素欲希軻卿
十年萬事常坎壈奔走未足供藜羮愁勤未老鬚先白
多學只自爲身兵自然感疾憊形躰後日雖復應伶俜
非同世俗頋顔色所慕少壮成功名但令命在尚可勉
屑細詎足傷吾平
　　　送人移知賀州
溪石膠船秋瀬微南山巉空勢峩巍風露氣嚴花草緋
天色㵳㵳𥘉鴈飛君子徃守東南圻旟旝綵錯如翔暈
象西照地榮笏衣先後隷從何頎頎𥘉君治縣參徳威
吾人􁁃濡樂以肥念今奪去失所依出者遮行居者希
我思群公坐天圍心與星斗争光輝薦賢縮否言無違
迅若發石乘高機何此茂器時所稀噤無一語為發揮
敢作此什傳王畿旦暮璽書來勑歸
　　　之南豐道上寄介甫
應逮冐煩暑驅馳山水間泥泉沃渴肺沙風吹汗顔疲
驂喘沬白殆僕貟肩殷仰嗟早雲高俯愛芳陂潺空郵
降塵榻净舘排霞関城隍壮形勢岡谷來回環紅芰姹
相照翠樹欝可攀野苗雜青黃雨露施上慳巫覡謁群
望簫鼓鳴空山憂農非吾職望歲竊所歎憇當午日烈
行瞻月𥘉彎星斗弄光彩羅絡亀火班跂履雖云倦桑
􁆒得暫還林僧授館舎田客扳鞍　吾心本皎皎彼詬
徒㘖㘖方投定鑑照即使征馬班相期木蘭楫蕩漾窮
湾川
　　　謝章伯益惠硯
人生對門東西陌口耳一間心誰傳况乃天地相去逺
一在南海一在燕古今萬世復萬世彼亦居下此在前
是非得失錯且繁以情相語何由縁造化豈不大且淵
到此縮縮智且慳聖人智出造化先始獨俯仰吾坤乾
一人詰曲意百千以文寫意意乃宣簡書軸載道相聮
馳夷走貊通百蠻羲皇向今谷屢遷言語應接旦暮問
聖人不死(一作/能)術以此人與其類殊蚑蠕外之君臣内
父子仁義禮樂定筆端硯與筆墨乃舟船論功次第誰
能攀伯益於文敏且顓字向𥿄上生戈鋌與硯出入宜
不捐胡乃贄我璧弃泉作詩知硯功小大報不充賜心
焦然
　　　送劉醫愽
小人乆病如愁感毎嘆地僻無良醫窮居索寞俗事少
對坐荏苒風光移深冬山城萬木落隂氣蕩射生寒颸
東方吐日光入户素璧閃閃含清輝臨汀劉君落落者
六伎絶偉如天資潜心宻與造化㑹布指夐有精靈随
馬蹄所至病歴屈我於此時忻得之一來握手與我話
委曲衰旺肺與脾囊中珎丸撮星斗俾我咀嚼心顔怡
洒然沉痾一日解始免未老為枯骸越人湔膓術已緩
仲景納餅術可卑劉君與我徳至大拱璧巨鼎非酬禆
我嗟劉君乃士類進退婉婉無瑕玭况又新承太守薦
羈鞅日背東門馳禁林侍從務周慎君挾所有直相宜
貴人四難真可患去此足以爲時規
　　　送陳啇學士
柳黄半出年將破溪溜浸苔強萬箇溪頭蒲葦各萌芽
山梅最繁花已堕物色撩人思易狂况躋别館清何那
城東日晚公將去纛影未離愁四座公於萬事不彫鐫
心意恢恢無坎坷來從奎壁光鋩下笑倚樽筵成郡課
嗟予齪齪才性下弃置合守丘樊餓公持姓名動人主
袚飾寜嫌筆端挫從今清夜思江路夢送公船先北過
　　　送錢生
天下斈校廢師生無所依子來滿槖書璨璨璧與璣一
字未得讀叩言忽言歸怜子甚有志事時與子違吾無
一畆宫留子爲發揮去矣善自立母使嗣音稀
　　　雪詠
雲花好㓗白不待詠說知區區耴相似今古同一辭薩
能比衆作小去筆墨畦誰能出千載為雪立傳碑四座
且勿歌听我白雪詩天地於降雪其功大艱難去年暖
風日冬在春已還山屏盡深碧危溜聲亦潺草萌各已
動梅花開㝡繁鑪火殆可謝衣絮誰復言推排臈已過
一変天更寒飄風動木石激射難出関深房擁髙燎領
肘曽不温仰視雲壓疊垂欲藉屋山元氣不復呵飛鳥
折羽翰誰排河漢流欲墯莾蒼間道為黒風遮凝凍無
住著紛紛成片縷六出非刻削𥘉時漏餘滴雜雨猶可
惡迤邐縦飛洒態状不可名或稀若有待或宻似相萦
或溺乆宛轉或狂自軒騰群來信汗漫孤飄亦零丁屋
角𥘉漸班瓦溝忽皆平圽窪一巳滿茅茨壓將傾樹木
遍封裏岡山助峥嶸堦除断纎穢池臺有餘清流塵寂
巳掩物象窅皆明厨煙或中鑱里表仍孤擎長街隱缺
甃荒城混孤稜沙水眇相合扁舟在啚屏啄草鳥雀蹤
篆字遺蹤横頓驚宇宙内侈麗皆天成引望誰倚楼秀
色亂自睛永懐衡門士辛苦守六經山藜不充腹笔硯
乆已冰柔茵坐中堂誰問公與卿世事汨無意燭換猶
飛觥文犀壓朱箔陽春謝􁑶筝所䖏殊䖏所苦樂固異
情誰致此不齊上天意何營蒼蒼不可問奕奕洒未停
明晨起相䖏寒日已满窓井甃破圎素砌苔還故蒼萬
物去復冐顔色皆復常融爲大田水其流日滂滂方塘
接深甽澄徹碧玉光豈惟癘疫消庻驗百榖祥願彼守
經士幸可継糗粮憂民既非職空致新詩章
　　　送僧晚容
飛光無停芳歲䦨群陽不行寒氣動踈篂有韻窓含雪
重幕無温筆捿凍蕭條山草葉始枯綽約江梅蕋先弄
無人為我取酒斟有客來前乞詩送多情為客不能已
捲𥿄連書筆鋒縦七言百字拙且卑俗眼方憎汝休重
　　　送叔延判官
北風吹空雪花冷平鋪雲濤冐峯頂江長水闊飛鳥絶
沙樹參差動波影君子從戎碧油下緑髪清瞳笏𫀆整
大馬髙車府中罷一船沿流背丁丙魴魚勝銀罇酒羙
物物當前若圖屏危帆徤櫓醉中去千里奔過猶一頃
明年随春到京國紅紫燒空折桃杏獻書又謁蓬萊宫
新􁧐豪曹試鋒頴况遇朝廷方急材驥騄騤騤足當騁
　　　山荼花
山茶花開春未歸春歸正值花盛時蒼然老樹昔誰種
照耀萬朶紅相圍蜂蔵鳥伏不得見東風用力先吹嘘
追思前者葉盖地萬木慘慘攅空枝寒梅数綻小顔色
霰雪滿眼常相迷豈如此花開此日綘艶獨出凌朝曦
為憐勁意似松栢欲攀更惜長依依山榴淺薄豈足比
五月霧雨空芳霏
　　　丁亥三月十五日
茫茫月色如溪沙萬里不有纎雲遮今年寒氣争春來
雪大如掌随驚雷臨川城中三月雨城東大丘汨為渚
天地慘慘無開時常恐蟄死和與羲此時謂月水中沒
溺入蛙膓那復出豈知今夜月光圓照徹萬物無遺偏
人間有人司重輕安得知汝有時明
　　　舎弟南源刈稻
買田南山下禾黍忽巳秋糟床待此注豈止衣食謀窮
隂迫霜霰不可遅揫收吾黨二三子晨行巳寒裘乆苦
城中囂至山諒優㳺况已除險穢新堂置嵓幽窓軒衆
峯出階墀水淙流良材未成種草樹亦巳稠寒花開照
耀谷鳥樂啾啁心與珍境接佳興固已遒而况饋朝夕
甘羙日可搜黄鷄肥落爼清酤湛盈甌時鮮鱠氷鯽餘
滋折丹㨨此味何以侑文辭頗賡酬晝務誠遺滯夜工
督春諭因觀稼穡勞始覺奉養優此樂詎非幸人生復
何求送子固自起徃意不可留
　　　奉和滁州九詠九首(并序)
先生貶守滁滁小州先生為之殆無事環州多佳山水
最有名瑯瑘山近得之曰幽谷先生数逰其間又賦詩
以樂之鞏得而賡之者凡九章
　　　瑯瑘泉石篆
陽氷絶藝天下稱瑯瑘石篆新有名𥘉留泉涯俗誰頋
一日貴重繇先生古今書法不可数猶有字本存於經
我於八体未曽學雖得此字寧能評高文老筆又所愛
欲叙髣髴辞非精筆端應驅鬼神聚筆妙夐與隂陽争
刻雕萬象出㝠昧不見刀斧曽經營竒形挻若聳崖巘
險勢直恐生風霆雨來莾蒼龍蛟起秋入寥沉星斗明
先生七言載其側爲地自與丘山平先生抱材置荒郡
有若此字存嵓扄當還先生坐廊廟悉引萬事歸䋲衡
遂收此字入秘府不使日灼毒苔縈高材重寳不失一
唐舜湯禹寧非朋
　　　遊瑯瑘山
飛光洗積雪南山露崔嵬長淮水未緑深塢花已開逺
聞山中泉隱若氷谷摧𥘉誰愛蒼翠排空結楼䑓䡾䡾
架梁棟輝輝刻瓊瑰先生鵉鳯姿未免燕雀猜飛鳴失
其所徘徊此山隈萬事於人身九州一浮埃所要挾道
徳不愧丘與回先生逐二子誰能計垠崖所懐雖未寫
所適在􁁅咍為語幕下士殷勤羞甕醅
　　　歸雲洞
洞逺人言接滄海洞幽晴始見莓苔天下顒顒望霖雨
豈知雲入此中來
　　　瑯瑘溪
野草山花夾亂流橋邊旌斾影悠悠即應要地無人見
可忍閧時不出遊
　　　班春亭
山亭嘗自絶浮埃山路輝光五馬來春滿人間不知主
誰言鑪冶此中開
　　　庶子亭
瑯瑘石泉清照人裏無泥沙表無塵風翻日炙夏潦盡
古練一匹常奫淪
　　　石屏路
石屏不見刀斧㾗石下𥘉誰得行徑千騎來時停管絃
月明更覺山中静
　　　慧覺方丈
七言老意蒼松蟠百金古字青霞鐫儒林孟子先生是
墨者夷之後代傳
　　　幽谷晚飲
先生卓難攀材真帝王佐皎皎衆所病蜿蜿龍方卧卷
彼天下惠赴此一郡課幕府既多暇山水乃屡過旌旗
拂蒙宻車馬驚坎坷􁇾此谷中泉聲響逺巳播槎横勢
逾急雨點緑新破旁生竹相圍竦竦碧千箇遥源窅難
窺盤古坦如磋遊鱗戢可数飛鳥嚶相和援琴薫風後
結宇寒嵓左觥筵巳得月金紈尚圍坐心如含逍遥語
不綴招些一時聳傳觀千載激柔懦甘棠詩之懐峴首
淚嘗墯况此盛徳下𥜗袴人所荷不假碑刻垂棟牖敢
墮挫當今甲兵後天地合坎坷先生席上珎豈忍溝中
餓母徐黒􁜎石當馳四方賀
南豐先生元豐類藁卷之二
元豐類藳卷之三
　　古詩
　　　游麻姑山
軍南古原行数里忽見峻嶺横千尋誰開一徑破蒼翠
對植松栢何森森危根自迸古崖出老色不畏莓苔侵
脩竹整整儼朝士下䕃石齒明如金遂登半嶺望城郭
但見積靄縈江潯岡陵稍轉露楼閣沙莾忽盡横園林
秋光已逼花草歇寒氣况乗嵓谷深我馳輕輿豈知倦
倐忽遂覺窮嶔崟龍門誰來此中鑿玉蕳不記何年沉
泉聲可聽真衆籟泉意欲瀉無瑶琴斗廻地勢平如削
䆉稏百頃黄差參横開三門两出路却立两殿當崖隂
深廊千歩抵嵓腹桀木萬本摩天心碑文磊嵬氣不俗
筆畫縹緲工非今世傳僊人家此地天風冷冷吹我襟
今人豈觧不老術可恠緑髪常盈簮根源分明我能說
一室傾里輸瑯琳相高既不擁耒耜方壮又不持戈鐔
我丁轗軻豈暇議直喜虚曠開煩襟清謡出口若先搆
白酒到手無停斟山人執𬒮與我語留我饋我山中禽
玲瓏當窓急雨洒窈窕隔溪孤笛吟未昏已移就明燭
病骨夜宿添重衾神醒氣玉目無睡到曉獨愛流泉音
起來身去接塵事片心未省忘登臨
　　　桃花源
來時秋不見桃花空樹寒泉瀉石涯争得時人見鵉鳯
不見身去憶烟霞
　　　丹霞洞
麻姑石壇起雲霧常意巳極高峯巔豈知造化有神䖏
别聳翠嶺參青天長松桀栢枝嵬砢中畫一道如流泉
林風颼飀满丘壑山鳥嘲哳凌飛烟山腰古亭豁可望
下見秋色清無邉忽驚隂崖勢回合中抱幽谷何平圜
𥘉誰鑿險搆楼觀更使遶舎開芝田令人到此毛骨醒
欲搆老筆丹青傳羌夷干戈合未解天地瘡痏誰䏻痊
大厦棟梁置沙莽肯復顧眄桷與椽吾徒於時直何用
欲徃未得心茫然
　　　半山亭
樹杪蒼崖路屈盤半崖亭榭牛猶寒平時舉眼㸔山䖏
到此慿欄直下㸔
　　　顔碑
碑文老勢信可愛碑意少缺誰能鐫已推心膽破姦䆒
安用筆墨傳神仙
　　　碧蓮池
神仙恍惚不可明空有池蓮變紅碧清香冷落秋風前
似𬒳麻姑妬顔色
　　　流杯池
行盡壇前石崖路忽見一曲清泠泉酒行到我不辞醉
安用了了分愚賢
　　　七星彩
古杉蒼蒼横斗文其幹十圍隂蔽野應到夜深山月來
林色天光迷上下
　　　瀑布泉
飛泉一支天上來寒影沉沉瀉龍穴山靈欲以恠動人
山路先冬積霜雪
　　　秋懐
天地四時誰主張縱使群隂入風日日光在天已蒼凉
風氣吹人更憀慄樹木慘慘顔色衰鷰雀啾啾群似失
我有愁輪行我觴顛倒回環不能律我本孜孜學詩書
詩書與今豈同術智慮過人祗自讐聞見於時未禆一
片心皎皎事乖背衆醉冥冥勢凌突出門榛棘不可行
終歲蒿藜尚誰䘏逺夢頻迷憶故人客𬒳𥘉寒卧沉疾
将相公卿雖不為消長窮通豈須詰聖賢穰穣力可攀
安能俯心為苟屈
　　　送歐陽貟外歸覲滁州舎人
病卧不出門非関避塵土深秋影雖清孤懐共誰語辱
子問吾廬煇如就賔廡足音固可喜况乆捉松麈子生
何其祥家庭坐軻愈顧我齒諸生漸磨苦頑魯如有仰
天潢勢豈識津渚又若馬牛然安能望㷱虎穴揺在門
心常若風中羽羡子筋骨輕歸飛得其所從今夢無南
隨子渡江艣
　　　一晝千萬思
一晝千萬思一夜千萬愁晝思復夜愁晝夜千萬秋故
人逺爲縣海邉句踐州故人道何如不間孔與周我如
道邊塵安能望高丘又若澗與溪敢比滄海流景山與
學海汲汲強自謀愁思雖爾勤故人得知否
　　　送鄭秀才
鄭生雙瞳光欲溢我意海月蔵其中齒清髪紺心獨老
秋崖直聳千年松來超學宮業文字進退珮玉何玲瓏
一朝束書别我去馬蹄脫若風中蓬當今文人宻如􁈊
子勿浪漫西與東䖏身不可不擇䖏一跌萬里無還蹤
　　　荅所勸炙
炙灼君所勸感君書上辭勿難火艾痛要使功名垂我
道世所背君知餘有誰筋骸倘且徤學行肯教墮
　　　菊花
菊花秋開只一種意逺不随桃與梅遊人有㡬愛孤淡
零落野水空嵓隈層層露蕚問枝葉金靨萬箇圍蒼苔
直從陶令酷愛尚始有我見心眼開為憐清香與正色
欲搴更惜常徘徊當携玉枕就花醉一飲不辭三百杯
　　　荅石秀才月下
今宵月色明千里秋水與天無表裏樹木矯矯蛟龍蟠
屋瓦鱗鱗雪霜洗林下病人毛骨醒目愛清光不知巳
秋風自作竽籟聲更送城笳夜深起客衾初寒睡未能
忍得子詩哦以喜子求我和何勤劬我知苦踈少知已
子真愛我常存心安用蕪辞煩𥿄筆
　　　冬曉書懐
群鷄啁哳天始明東方吐日霜上冰長簾高褰掃落葉
短杋背立吹殘燈昔時氣銳過奔浪今日病减真無蝇
南箕翻翻世所效白璧皎皎誰非憎屠龍破産習巳妄
畫蛇著足棄未能不容當時孔何病更譽衆列顔非朋
坐知天下書最樂心縱塵土酒可慿莫過二事賢且聖
胡不學外常騰騰
　　　代書寄趙宏
憶承昨嵗致書召遂入江城同一笑羸奴小馬君所借
出犯朝寒鞅頻掉從來萬事固巳拙况乃病敦顔不少
去随衆後巳自枉更苦世情非可料一心耿耿浪誠直
百口幡幡競訶誚獨君踴躍於我顧譬於真玉火空燒
别來未㡬歲云換楊柳得春還窈窕東溪㝡好水巳渌
桃李萬株紅白照當時病卧不䏻出日倚東風愁同調
逡巡紅白委地休新葉可書隂可釣君持使傳入南師
忽領貔貅過蓬藋僧堂取酒就君飲不覺乗懽盞頻釂
屋西明月過簾白簾角有時飛熠燿明聞鉦鼓催軍發
共上高楼㸔旗旐日高行忽又别君從此閉門誰可嘯
秋風巳盡始得書喜聴車輪返窮徼身欲追随病未能
目断珊瑚遮海嶠是時肺氣壮更惡日以沉𬈑憂不療
豈其艱苦天所憫晚節幸值巫彭妙放心已保性命在
握手猶驚骨骸峭今年霜霰雖未重室冷尚無新可燎
一畆酸寒豈易言局促不殊魚在罩勞君書劄数問訊
深愧薄材無象肖君心卓犖衆未識安得辨口聞廊廟
　　　東津歸催吳秀才寄酒
荒城懶出門常掩春氣欲歸寒不歛東隣咫尺猶不到
况乃傍溪潭石險風光得暖才㡬日不覺溪山碧於染
欣然與客到西岸衣幘不避塵泥點谷花洲草各萌芽
高下迸生如刻剡梅花開早今巳滿若洗新粧竟妖臉
柳條前日尚憔悴時節與催還荏苒沙禽翅羽亦巳好
争趂午暄浮翠㶑從今物物巳可愛有酒便醉情何慊
君厨山杏舊所識速致百壷湏灔灔心知萬事難刻畫
惟有醉眠知不忝預愁酩酊苦太熱巳令洒屋鋪風簟
　　　送呉秀才
一年過臘巳十日餘日到春能有㡬春來逺近不可問
冷碧先歸在流水梅花向今獨巳繁玉艶都占春風間
草萌出土亦過寸衆芳次第掛清寒虚堂盡日對風影
我獨此守青瑯玕故人逺來未一醉車鞅欲去今誰攀
憐君滿腹冨文綵倦尾赤色無波瀾連年禮部試多士
白羽捨置操榛菅君今忽忽負壮節我亦春色差衰顔
况逢離别可柰何憶人日老情日多
　　　和章友直城東春日
東流抱孤城雨洗見春色風吹百草根道路千里碧莫
盡溪漫漫(去)波瀾散無跡遥林缺見山冉冉蒼藹積沙
禽有遺蹤文字不可識青松對桃李桃紅李花白勢方
競青青守嵓側君意無不諧研談欲俱得賦詩多所陳
炳若觀亀拆城東不待到衆物巳歴歴
　　　簡如晦伯益
一年孟春月巳晦思去去臈如須臾春事競在二月間
急景豈與正月殊今看桃李花未出不知花開能㡬日
日尋桃李不暫停恐未十回花巳失筋骸縱病心尚壮
酒醴雖無隣可乞城東欲與君試行莫嫌冷落逐書生
　　　高松
高松高千雲衆木安可到湯湯鳴寒溪􁆟􁆟倚翠纛側
聴心神醒仰視目晴眊風雨天地動一葉不欹倒豈同
澗中萍上下逐流潦豈同墻根槐卷卷秋可掃鳯凰引
衆禽此木隂可夀君求百常柱星日此可造般匠世有
無方鍾野人好
　　　青青間青青
青青間青青盡望宻如鏬風柔聲自和草蓐隂可籍逰
蜂不暫去啼鳥時獨下繚牆隔深園髙枝出虚榭貴人
無餘事歡言持玉犖茅屋亦自好吾廬四如畫故人儻
可遅倒屣不辭迓
　　　洪州
洪州城中荒且逺毎到弱馬常驅馳交朋顧我亦巳厚
謝詞有禮寜當違人生有累乃汲汲萬事敦迫如􁋚覉
山中無塵水青白安得去吟梁甫辭
　　　詠史二首
仲尼一旅人呉楚㩀南靣不知千載下䆒竟誰貴賤賜
也相國尊子思終不慕乃知古今士輕重復内顧
　　　沂河
客舟泝河西北行日夜似與河流争不知洶洶竟何為
怒意彼此何時平但疑天地送秋至悪雨疾風相觸聲
我病入寒饒睡思歸夢正羙還遭驚東南水郷我所住
楊花散時春水生湖江渺邈不見岸汩汩自流無可憎
石泉百丈落山觜此縱有聲清可聴莫如此水極㐫驁
土木暫觸還轟轟吁嗟造化何厚薄悪物受禀無由更
　　　尹師魯
衆人生死如塵泥一賢廢死千載悲漢𥘉董生不大用
厥政自此慙隆姬至今董生沒雖乆語者爲漢常嗟欷
尹公素志任天下衆亦共望齊皐伊文章氣節盖當世
尚在功德如毛釐安知蔓草蔽原野雪霰先折青松枝
百身可贖世豈惜計告四至人猶疑悲公尚至千載後
况復悲者同其時非公生平舊相識跽向北極陳斯詩
　　　發松門寄介甫
南風夜彂吹孤舟起視北極星辰稠曉開在㠶破長浪
挾以兩艣當中流松門東靣見廬阜其上少日煙氣浮
舟人指我極四望黑䖏無底蛟龍湫櫧溪在蠡信浩蕩
两涘若粒分岡丘落星囷囷孰可狀清漢夜獨垂牽牛
故人曽期此同載捨䊮直抵雲山游念今五載負斯語
心獨動蕩風中斿况開肥遯須山在早時事力胡能謀
所嗟親老食未足安得一畆操鋤耰此言此笑吾此取
非子世孰吾相投今諧與子脫然去亦有文字歌唐周
　　　北風
北風動地江翻天我坐極浦維空船浮雲溟溟下無日
老樹自擺相樛纒薰琴空聞不可見應已乆絶朱絲絃
遂令隂颷自回幹安得歲物無疪愆江頭酒賤且就醉
勿復著口問陶甄
　　　過彭澤
淵明昔抱道為貧仕兹邑幡然復謝去肯受一官縶予
觀長者憂慷慨在遺集豈同孤蒙人剪剪慕原隰遭時
乃肥遯兹理固可執獨有田廬歸嗟我未能及
　　　江上懐介甫
江上信清華月風亦蕭洒故入在千里樽酒難獨把由
來懶拙甚豈免交㳺寡朱絃任塵埃誰是知音者
　　　讀五代史
唐衰匪一日逺自開元中尚傳十四帝始告暦数竆由
來根本強暴戾豈易攻嗟㢤梁周間卒莫相始終㒷無
累世徳㓕若燭向風當時積薪上曽寧廢歌鍾
　　庭木
庭中有佳樹清影四靣垂徃徃風雨夜蛟龍此投依留
之待鵉鳯未許燕雀窺誰謂烏鳥惡安巢㝡高枝不顧
白日照直傍隂虹飛自恃棲託穏豈憂彈射危三春獨
翶翔百鳥歛羽儀鳯凰不能争况乃鳬鴈微既務志意
得都為世可欺白晝㩴鼎肉從容釋牷犧近人不肯避
一怒終夜啼遭其瞰牆屋禍患豈可移聴之欲占赦婦
人固巳癡忿害乃其所何肯報福釐行路指之嘆童稚
争罵譏鸚鵡獻至尊言語固可竒翡翠輸太府器服所
取資鴙鷄羙文章贄贈理亦宜鷹鸇逐惡鳥天威得施
爲関雎於周室耿絜配后妃莫如此鳥頑飽食無所禆
一善不能有醜聲日交馳但知擇嘉䖏巍然治其栖衆
怒未易忽徼幸亦有斯安知無刀斧崩分弃毛皮且勿
引蠧蟲使樹心本披亦有愛愽擊鉤連梟與鴟亦勿樂
順已窟穴蔵狐狸凢能致大患尠不自毫釐未知引避
去此語足自規惜哉種樹意長與事乖違古來亦如此
壮士徒嗟悲
　　　發彭澤
卧聞擄聲知雨來起見江流與天合山回風吹霧不盡
㠶徤船衝浪相呇歸雲難乗望空断落日乍掩涼可納
去家今夜一千里誰見愁來坐方榻
　　菊花
東籬菊花今巳開萬物各自相驅催却尋桃杏那復有
舊樹慘慘空牆隈年光日日巳非昔人世可䏻無盛衰
朱顔白髪相去㡬勢利聲名相抑排三公未能送餓死
九鼎竟亦為塵埃乃知萬事皆自枉有便只宜持酒杯
　　　落葉
秋雨與風相噴薄樹木可能無葉落琅玕散漫不可收
野歩滿船誰掃掠垂楊千樹舊所惜顔色易衰由力弱
空條尚舞不自休物意豈能知索寞菊花雖開䏻㡬許
新酒縦酸猶可酌朱顔乆巳拚銷減豈有功名堪冩皃
衣冠塵土欲更洗其柰滿隄河水濁花開葉落湏强醉
壮士豈憂常落魄
　　　舞鶴
蓬􁱘歸未得偃翼清溪隂忽聞瑶琴奏遂舞玉山岑舞
罷復嘹唳誰知天外心
元豐類藁卷之三
元豐類藁卷之四
　　古詩
　　　降龍
降龍左右施襟𥚑兩廊夾廟深渠渠禮下天子一等爾
衣服君䖏何其殊文旛列㦸照私第青紫苦若官其孥
先後熒煌首珠翠侍者百十顔温瑜凝寒堕指熱侵骨
一宴百盞傾金壶窮民疾首望雨露太上欲倚攀姚虞
君胡為乎日時病槖鍼襆艾恬以愉生前赫赫浪自重
身後没没寧非愚
　　　湘冠
衡湘有㓂未誅剪殺氣􁏠凛圍江潯北兵居南匪便習
若以大舶乗高岑傖人操兵快如鶻千里其旅巢深林
超突溪崖出又伏勢變不易施戈鐔能者張弓入城郭
連邑累鎮遭驅侵群黨争誇殺吏士白骨棄野誰棺衾
貔貅数萬直何用月費空巳逾千金楚爲貧郷乃其素
應此調彂寧能禁捷如馬援不得志強曵两足登嶔崟
烏蟻睢盱倚嵓險此虜難勝端非今較然大體著方冊
唯用守長懐其心祝良張僑乃真選李瑑道古徒爲擒
嗚呼廟堂不慎擇彼士齪齪何䏻任大中咸通乃啇鑒
飬以歲月其憂深願書此語致太史獻之以𥙷丹扆箴
　　　地動
居聞元氣判爲二升降相輔非相傷今者無端越疆畔
隂氣熖熖侵於陽陽收剛明避其勢隂負捷勝尤倡佯
地乗是氣抗於下震盪裂拆乖其常齊秦晋代及荆楚
千百其堵崩連牆隆丘桀屋不自定翩若猛吹揺旌幢
生民洶洶避其所如寄厥命於湖江有聲四出嘻可怕
誰擊萬鼓何雷硠隂為氣静乃如此天意昧宻寧能詳
或去蛮夷尚侵軼已事豈必垂灾祥意者邪臣有專恣
氣象翕翕難為當㩀經若此非臆决皎如秋日浮青霜
祖宗威靈陛下聖安得直語聞明堂朝廷肅穆法度治
豈用懔懔憂胡羌
　　　邉將
太祖太宗能得人長壘横邉遮虜塵太傳李漢超侍中
何継筠二子追接呉與孫鎮齊撫棣功業均卓㢤相宗
信英特明如秋泉断如石一朝出節合二子口付心随
断纎惑靡笄之旁郡城下酒利啇租若山積二子開庫
㗖戦士以屋量今剰量帛洪濤入坐行酒杯牛胾羊蒸
委若灰歲費巨萬不計籍戦士歡酣氣皆百二子按轡
行邉隅牙纛宛轉翻以舒汛掃沙磧無纎埃塞門千里
常夜開壮耕老餔安且愉桑麻蔽野華芬敷濟南逺清
書樂石百井夜出催窮廬神㦲祖宗知大体趙任李牧
真如是漢文齷齪豈足稱郎吏致激靣汙騂當今差夷
乆偈蹶兵如疽癰理湏决堂堂諸公把旄鉞碩䇿神韜
困覊細祖宗憲度存諸書炉若白日明天衢國容軍政
不可亂薦此以爲
陛下娯
　　　多雨
嗟江之濵地多雨冬雷不收開蟄户隂氣濁晦化爲霧
或雲於山水礎雜花萬株紅與紫臘吹風吹開不可数
入春十日寒始至春氣欲歸客格住群山巉空雪相亘
榷折草木何可禦霖傾潦洶那復止穹林大丘滅無渚
及今孟夏理冝熱重䘮無温坐當午四時云然了安謂
吁吾有愁誰可語
　　　　秋日
隂氣先嬴縱秋熱時莭有㡬相與奪情知赫日不可乆
須聴西風生木末浮雲滿天明復暗天意自然如慘怛
園林秀色已漸失次苐豈能無葉脫南山獨佳不可挫
氣象更清連日月燕飛度海向何䖏今去昔來真可劣
綉簾錦幕不筭重從此朱門戒霜雪誰憐丱角歌者哀
歲歲苦貧思短褐
　　　山水屏
呉縑落寒機舒卷光亂目秋刀剪　新屏尺寸随折曲
搜羅得􁬾匠徙倚思先屬經營頃刻内千里在一幅定
眎乃漸通紀(一作/悉)數難迫促山亂若無窮負抱頗重複
高稜最當中桀大勢尤獨囬環衆峯接趨向若奔伏矜
雄跨九州争險桂星宿深疑雪霜積暗覺烟霧觸泉源
出青冥漲潦兩崖束歴逺始紆徐派别輸衆谷輕舟漾
其間㳂泝無緩速微㝷得脩逕側起破蒼麓逺到無限
極窮升犯雲族遊子定何之顧盻停馬足盤石長自閑
空源偶誰築塵氛見荒林物色存古俗粲粲弄幽花蒼
蒼䕃嘉木遺牛上巖顛驚鹿出槎腹鮮明極萬状指以
才一粟雖從人力爲頗類隂恠續深堂得欹眠高枕生
逺矚餘光耀衾幬清意凝幔褥愚訶世幸畧慵卧嗜尤
酷因能助佳夢肯顧躋杲旭將相有時林溪嵓真我欲
儒林耻未博俗穽思自續婚嫁累苟輕耕釣吾已十圖
屏持自慰窹寐心思逐
　　　八月二十九日小飲
隂陽在天地皷吹猶槖籥煩蒸翕已盡灝氣乃浮薄群
山翠相抱塵靄如洗濯川源亦虚徹泒别歸衆壑囂音
㓕蛙蚓勁意動雕鶚蠅蚊自不容雖有類鉗縛驅之舊
苦衆忽去寧匪樂俯仰自醒然意適忘體瘼天運雖巳
晏生物固未剥薑芋圃可掘禾黍田始穫脫苞紫栗迸
透葉紅梨渥幽花媚清景鮮藂耀新萼西風(動/孤)格露曉
愈脩擢能終犯寒泫詎可忽纎弱况當九日近家醸成
巳昨温顔几杖適弱質衣冠恪閨門自可㑹非必千里
約筝匏出人指邐迤奮宫角𥘉言小人獻終拜長者酢
清言喜自洽細故憂可畧幸無職事顧况荷租賦薄讀
　　休暇得醉且吟噱
　　　食棃
今歲天旱甚百穀病已乆山棃㝡大樹属此亦乾朽當
春花盛時雪滿山前後常期摘秋實穰穣落吾手忽驚
冰玉敗不與膏澤偶清朝起周覧映葉才八九閖居問
時物此說得溪叟貧齋分寂絶塵抱徒噎嘔寧知蕭條
内把握忽先有食薪恐非稱分少覺已厚開苞日星動
落刃冰雪剖煙潯擇新汲逺負盈素缶英茟两相發光
彩生户牗𥘉甞宻經齒乆嚼泉垂口蠲煩慰諸親愈渴
忻衆友肯視故畦瓜寧論濁泥藕歲晚迫風霜人飢乏
藜糗真味雖暫御未許置樽酒
　　　追租
耕耨筋力苦收刈田野樂郷鄰約來徃樽酒追酬酢生
涯給俯仰公歛忘厚薄胡爲此嵗暮老少顔色惡國用
有緩急時議廢量度内外奔氣勢上下窮割剥今歲九
夏旱赤日萬里灼陂湖蹙埃􁑧禾黍死燒确衆期必見
省理在非可畧謂須倒廪賑詎止追租閣吾人巳迫切
此望亦迂邈柰何呻吟訴卒受鞭捶却寧論救憔悴反
與争合龠問胡應驅迫乆巳罹匱涸計須賣强壮勢不
存尫弱去歲巳如此愁呼徧郊郭飢羸乞分寸斯須死
笞縳法令尚脩明此理可驚愕公卿飽天禄耳目知民
瘼忍令瘡痍內毎肆誅求虐但憂值空虚寧無挺犂钁
暴吏体冝除浮費義可削吾卧避囂喧兹言偶斟酌試
起望遺材霾風振墟落
　　　桐樹
棄地瓦礫間兹桐偶誰樹憶見擁西牆俄成劃烟霧得
時花葉鮮照影清泉助當軒蔽赤日對卧醒百慮惜哉
禀受弱妄使鸞鳯頋啇聲動猶微秀色觸巳沮泫摧亂
繁條逼迫畏清露暄晴幸未闋飄落儻可拒噫號衝颷
回激射隂霰聚此勢復可言瞪視空薄暮
　　　九月九日
凄凄風露滋靡靡塵靄屏巳忻廬舎清未苦裘褐冷眠
食味尤嘉起坐日尚永虚天照積水精鑑出幽礦石瑩
見山稜林踈覺牎囧黄花宿蕋破艷艶晨粧靚頻㝷逺
逕香毎舜蒼池影爲誰佳色鮮慰我貧齋静寒醅出家
法異果得他境甘腴饌新兎醜恠薦修(蒲猛/反)幽閑重
時節老大珎物景獻酬興未薄比諷思猶騁况同親戚
歡詎匪田野幸俱醉任栖䳋燭炬尚可秉
　　　路中對月
山川困遊人而不断歸夢其餘惟日月朝夕南北共日
光驅人身擾擾逐群動郷思湏暫忘世事那止重豈如
月可喜露坐惜倥偬清明入襟懐萬里絶纎霿愛之不
能飡但以目睛送想知吾在廬皎皎上脩棟慈親坐高
堂切切兒女衆憐其到吾前不使降惟懞豈不映時節
荏苒更季仲而我去方急其能計歸鞚我非土木爲耳
目異聾瞢念之曷由安腸胃百憂中何言月下喜喜意
亦有用爲其同此時水木光可弄猶勝夢中事記之聊
一誦
　　　聴鵲寄家人
鵲聲喳喳寧有知家人聴鵲占歸期物情固不等人事
爾意自驚思别離秋風粲粲正可愛黄菊芙蓉開滿枝
春風千樹變顔色逺水静照紅霞衣梧桐楊柳豈知数
沙走露冷銀床欹新黄暗緑各自媚爛熳末减春風時
誰言秋物不可賞人意自移随盛衰山田正冷酒味羙
禾黍半收鷄鴈肥霜棃野栗處處有雪宻薦口清香随
鄊園物物可想見我意柢随魂夢飛家人未用占鵲語
應到婦時眷亦歸
　　　讀書(亦云􁅋卯嵗讀書)
吾性雖嗜學年少不自強所至未及門安能望其堂在
苒歲云暮家事已獨當經營食衆口四方走遑遑一身
如飛雲遇風任飄揚山川浩無涯險恠靡不嘗落日號
虎豹吾未停車箱波濤動蛟龍吾方進舟航所勤半天
下所濟一毫芒最自憶徃歲病軀乆羸尫呻吟千里外
蒼黄值親䘮母弟各在逺計歸恐驚惶㐫禍甘獨任危
形載孤艎﨑驅護旅櫬𬗟邈投故郷至今驚未定生還
乃非常憂慮心膽耗馳驅筋力傷况已近衰境而常犯
風霜驅之乆如此負痾固宜長朝脯暫一飽百回歩空
廊未免廢坐卧其能眎縑緗新知固云少舊學亦巳忘
百家異㫖趣六經富文章其言既卓闊其義固荒茫古
人至白首搜窮敗肝腸僅名通一藝著書欲煌煌瑕庇
自掩覆後世更昭彰世乆無孔子指畫随其方後生以
中才胷臆妄度量彼專猶未逹吾慵復何望端憂類童
稚習書倒偏傍况令議文物規摹詎能詳輪轅孰曉直
冠盖熟纁黄珪璋國之噐孰殺孰鋒鋩問十九未諭其
一猶靣牆㡬㣲言性命萌兆審興亡兹尤覺浩浩吾詎
免倀倀因思幸尚壮曷不自激昻前謀信已拙來效庶
云臧漸有田数畆春秌可耕桑休問就醫藥疾病可消
穣性本反澄澈情田去榛荒長編倚脩架大軸解深囊
收功畏奔景窺皇起幽房虚窓逹深瞑明膏續飛光捜
窮九雖憊磨礪志須償譬如勤種藝無憂匱囷倉又如
導㳙㳙寧難致湯湯昔廢漸開闢新輸日收蔵經營但
亹亹積累自穣穰既多又湏擇儲精棄其糠一正以孔
孟其揮乃韓荘賓朋頋空館議論㩀方床試為出其有
始如宫應啇紛絃遇叩擊律吕乃交相湏臾極萬変開
闔争隂陽南山對塵按相摩露青蒼百鳥聴徘徊忽如
來鳯凰乃知千載後坐可見虞唐施行雖未果貯蓄豈
非良何殊廐中馬縱齕草滿埸形骸苟充實氣力易騰
驤此求苦未晚此志在堅剛
　　　雜詩五首
三季巳千載古道乆荒榛紛紛東漢士飛鳴不當辰經
營救氛沴此志卒埃塵士生有進退何必棄其身其道
雖𥚹迫其行絶緇磷公心不吾誑復求無此人
貧仕任固小㑹計未可失方今備千品內外有卑秩孰
當責在巳施設能自必拘文巳難聘避世固多屈細去
且可略於大復何實死就正如斯與古豈同術雖非萬
鍾當苟冐歸一律焉能示朋友學士空自咄
韓公綴文辭筆力天乃授並驅六經中獨立千載後謂
為學可及不覺驚縮手如天有日月厥耀無與偶當之
萬象榮所照百恠走此其自然光萬物安得有其人雖
巳殁其氣著星斗窮天破大惑更覺功業乆其餘施諸
小未負風義厚當身止自善所遇時則不致官九列齊
此理嗟亦苟去就帷用捨士固無常守孔孟非其稱斗
禄應未取惜㢤天下才甘受外物誘
相去㡬年今與古睢陽㡬人朱與紫嗟㢤二子獨有名
義烈乃能長不死當時羙人歡未足一日蒼皇行萬里
豈無公卿尊且寵急反與胡為眼耳丈夫感激世莫測
二子引身高下起忠驅義激鬼神動漠漠胡沙來此止
少年百事銳其謂身力孱心笑古時士樹立勢苦難差
池歲月邁自照失朱顔𥘉心不復道齟齬常未安紛紛
憂與勞㡬不傷肺肝人自省巳分静黙固其端詩書可
自喜施設諒漫漫
　　　與舎弟别舟岸間相望感嘆成詠
涕淚昨辭親酸心今别子舟陸空相望摻𬒮即千里
　　　戯呈休文屯田
陳侯雋㧞人所羡嵗晩江湖𥘉識靣巳聞清論至更僕
更讀新詩欲焚硯　天子無由熟姓名諸公固合思論
薦烏鞾况已踏臺省黑綬未得辞州縣落落逢人愈難
合欣欣顧我能忘倦跬歩麄官别經嵗角巾廣坐今相
見遶郭青山疊寒玉榮隄逺水鋪文練明紅靚白花千
樹隔葉跳枝鸎百轉佳時苦雨巳蕭索落蕋随風還面
旋縱無供帳出郊野尚有清樽就間燕脫遺拘撿任真
率放恣嘲諧較豪徤東廊觧榻不共語明日離亭空春
眷
　　　送宣州杜都
夜聞陵陽峯上雨曉見宛溪春水平畫船不待雙櫓狹
歸客喜成千里行牧之文采宜未泯夫子風流今有聲
篇什高吟鳯凰下翰墨醉洒煙雲生撥置簿書有餘力
放意樽罍無俗情志義非徒勸風俗愷悌固可交神明
餘休比户得􁁃泳嚚訟累嵗皆澄清薦章交論付丞相
士行如此宜名卿江湖一見十年舊談笑相逢肝膽傾
鷦鷯一枝亦自得去矣黄鵠高飛鳴
　　　麻姑山送南城尉羅君
麻如之路摩青天蒼笞白石松風寒峭壁直上無攀援
懸磴十歩九屈盤上有錦綉百頃之平田山中遺人耕
紫烟又有白玉萬仭之飛泉噴崖直潟蛟龍淵豐堂廣
殿何言言階脚挿入斗牛間樛枝古木不記年空槎呺
然卧道邉幽花自嬋姢林深為誰妍但見塵消境静翔
白鶴吟清猿鶵禽乳鹿徃徃噑荒㒹却視來徑如縁絙
千重萬疊竆巖峦下有荆吳粟粒之群山又有甌閩一
髪之平川奕棊縦衡逺近布城郭魚鱗參差髙下分岡
原千竒萬異可意得墨筆盡秃誰能傳丈夫舒卷要宏
逹世路俯仰多拘牽㒖耒到此醒心目便欲洗耳辭囂
喧羅天子一日逺𥙷東南官愛此層崖峻􁒽之秀發開
軒把酒可縦觀喜此披霄挿漢之夐起出門㪯足得徃
還羅夫子一尉龍蛇方屈蟠此邦人人衣食足闔境年
年枹鼓閑几桉剸裁得休暇山水登躡遺紛煩我行送
之思故園引領南望心長懸
　　　東軒小飲呈坐中
二年委質繫官次一日偷眼看青山念随薄禄困垂首
似見故人羞滿顔及門幸得二三友把酒能共頃刻閑
海魚腥醎聊復進野果酸澁誰能刪談劇清風生塵柄
氣酣落日觧醉鐶瑰材仕志皆可喜白笑我拙何由攀
髙情坐使鄙悋去病体頓斍神明還簡書皇皇奔走地
筦庫碌碌塵埃間功名難合若捕影日月遽易如循環
不如飲酒不知厭欲罷更起相牽板
　　　明妃曲二首
明妃未出漢宫時秀色傾人人不知何况一身辭漢地
驅令萬里嫁胡兒喧喧雜虜方滿眼皎皎丹心欲語誰
延夀爾能私好惡令人不自保妍蚩丹青有迹尚如此
何况無形論是非窮通豈不各有命南北由耒非爾爲
黄雲塞路郷國逺鴻雁在天音信稀㡬成新曲無人聴
弹向東風空淚垂若道人情無感慨何故衛女苦思歸
蛾眉絶世不可㝷能使花羞在上林自信無由汙白玉
向人不肯用黄金一辭椒屋風塵逺去託氊廬沙磧深漢
姬尚自有妬色胡女豈能無忌心直欲論情通漢地獨
能将恨寄胡琴但取當時能託意不論何代有知音長
安美人誇富貴未央深殿競光隂豈知泯泯沈烟霧獨
有明妃傳至今
　　　喜二第侍親将至(京師書多言六/弟為縣之美)
嗟予懐抱徒蠢蠢二第胸中何落落政如魯衛各馳騪
文似機雲飽磨琢坐曹風義動江淮為縣聲名到京洛
鴻鴈峩峩並羽儀常棣韡韡聮跗鄂我扵两䖏抱饑渴
恨寄一官如束縛周南留滯勿復論平陸可來無厭数
慈親况不倦行役官長幸復寛期約似聞笑語巳髣髴
想見追随先踴躍共眠布𬒳取温暖同舉菜羹甘淡薄
山花得折随好醜村酒可醉無清濁屈伸有命更勿疑
細故偶然皆可畧春風為子送㠶檣速放船頭來此泊
　　　七月一日休假作
𥘉秋尚若暑歸沐乃君㤙地閑少耒客日晏猶閉門家
乏念藜藿開顔無一樽况復辭貌拙敢随車馬奔盥濯
何所事讀書坐前軒豈堪當世用空味古人言頗喜市
朝内獨無塵土喧終年但如此真竊太官餐
　　　秋夜
秋露随莭至霄零在幽篁灝氣入我牗蕭然衾簞凉念
徃不能寐枕書嗟漏長平生肺腑友一訣餘空床况有
鵲巢德顧方共糟糠偕老遂不可輔賢真淼茫家事成
濩落嬌児亦徬徨晤言豈可接虚貌在中堂清淚昏我
眼沉憂回我膓誠知百無益㤙義故難忘
　　　七月十四日韓持國直廬同觀山海經
髙閣在清禁長軒憑廣虚御幄閟啚象依然臨幸餘翠
甓布天路黃簾分直廬一雨清景早稍凉秋興𥘉觧帶
就君坐臨床闚素書山海所錯出飛潜類紛如此語果
虚實遺編空卷舒自笑正豕亥更微注䖝魚君材合逺
用就此固巳踈如我乃斯幸地閑容誤居竹影散良席
花香浮廣𥚑俯仰自足適歸時更當徐
　　　李氏素風堂
丞相事唐室獨馳三絶名家世在圖史詩書傳後生郎
位逮流澤出令儕軰驚歲暮营燕坐髙居遺世情翠竹
帶書幌青山臨酒觥巳使襟韻適况聞吟誦聲自可化
郷里豈唯門戸荣果有過庭子頴然材思精抱璞巳三
獻驚人當一鳴風義故常在兹堂非偶成
　　　秋聲
喬柯與長谷秀色故未凂秋風耒吹之聲如振江海怒
號無晨夕唱和若有待翏翏徧拗窪豈獨縁􁓈嵬百川
亦相投取閙不知悔竹籬更謞然吕律焉足采蜩螿豈
知微切切如怨憝惟人亦吟哦沸若烹䁀鼐八荒同一
鳴静裏安得在獨有虚空翁恬然故無改
　　　戯書
家貧故不用筹筭官今又能無外憂交逰断絶正當尔
眠飯安穏餘何求君不見黄金滿嬴要心計大印如斗
爲身儲妻孥意氣賔客附徃徃主人先白頭
　　　李莭推亭子
盱江敦東門江水湛虚碧東南望群峯連延倚天璧長
林相蔽虧蒼翠浮日夕青冥窓戸寒居者非咫尺子𥘉
得從誰有此煙霧宅燕坐逺世喧及門無塵客築亭更
求深綏帶聊自適時花笑婀娜山鳥吟格　家釀熟新
樽歡言命良席故巳輕華簮寕論珍拱璧我亦有菑田
相望在阡陌安得巾柴車過從佇三益
　　　秋夜露坐偶作
白雲飛尚低清露泫猶早風來亦依微濁暑焉得掃客
堂虚四楹洒水悢枯槁喜茲宵漏𥘉露坐散襟抱河明
帶飛觀月白通馳道顧眄塵慮銷瓶泉謝頻倒恨無同
聲人詩義與探討踟躇拂方床歸卧夢亦好
　　　韓玉汝使歸
顧命逮殊隣輶軒遵北道公府戒行期禁庭須重寳積
雪正東流度河盛前導士勇踐胡塵馬驕嘶塞草玉莭
所鎮臨氊廬先汛掃赫爾示威靈坦然布懐抱國倚材
實優虜得聲名早慷慨服天驕從容問遺老光華反原
隰沆碭㸔西顥迎勞動都門旌旗風亦好
　　　苦熱
憶𥘉中伏時怫欎炎氣升赫日已照灼赤雲助軒騰積
水殆将沸清風豈能興草木恐焚燎窓扉似炊蒸冰窓
氣巳奪蚊蠅勢相矜發狂憂不免暑飲詎復勝
　　　過介甫
日暮驅馬去停鑣叩君門頗諳肺肝盡不聞可否言淡
爾非外樂恬然忘世喧况值秋節應清風蕩歊煩徘徊
至星漢更復坐前軒
　　　過介甫歸偶成
結交謂無嫌忠告期有𥙷直道詎非難盡言竟多■知
者尚復然悠悠誰可語
　　　合醤作
孺人捨我亡稚子未堪役家居拙經營生理見侵迫海
鹽從私求厨麵自官得揀豆連数晨汲泉候将夕調撓
遵古書煎熬需日力庶以具藜羹故将供膾食豈有寄
徑憂提瓶無所適但慙著書非覆瓿固其職
　　　送章婺州
方擁使君節駕言自東還又聞白氶相懐紱出九關遂
縱大船去欲追詎能攀巳喜所寄徑幽㝷足谿山仍誇
越西部逈在雲林間屋瓦徧高下青蒼更回環穿路竹
裊裊鳴沙水潺潺㑹有樽酒適毎需庭訟閒况席鼓琴
舊政行故非艱嵗暮當趨召馳歸復玉班
　　　瞿祕校新授官還南豊
㧕色映馳道水聲通御溝雖喜芳物盛未同故人遊叩
門忽去我躍馬振輕裘佩印自兹始過家當少留中園
何時到薇蕨亦已柔山翠入幽屐渚香浮逈舟阡陌有
還徃壺觴時獻酬應笑天禄閣寂寥誰見求
元豊類藁卷之四
元豐類藁卷之五
　古詩
　　　送程公闢使江西
程侯昔使西山下金印出懐光滿把坐馳雷電破姦伏
力送春陽煦鰥寡袴𥜗優足徧里巷禾黍豐穣罄郊野
訟庭終日自虚曠徳宇平生本蕭洒龍淵决水漲清沼
鳥背株林開廣厦蒼顔擁檻四山出翠色横櫩大江瀉
掌平百里露州郭髪宻千甍􁋚屋瓦雲裘数曲秀蘭蕙
鳯盖相摩擢梧榎客來尚喜井投轄主禮寧論燭飛灺
三吳月出照金㦸百越風來吹玉犖羽釵絶艶舞回雪
寳劒諸儒談灸輠一尊放意受天籟萬累回頭真土苴
我思飛歩綴登躡又欲生綃乞圖寫身縻東觀願雖阻
目注漳門心豈捨過臨有幸破氛霧奮厲方欣入陶冶
■航又自日邊去信節𥘉從天上假舊邦徃靖寄揮塵
新榖來輸付流馬遥知素譽在民口巳有歡聲騰里社
却㝷泉石引幽士想憶沙塵笑勞者何當一解豫章榻
强賦土風令中雅
　　　遊金山寺作
候潮動鳴艣出浦縦方舟舉箔見兹山巋然峙中流朱
堂出烟霧縹渺若瀛洲十年入夢想一日恣㝷遊屐履
上層閣披襟當九秌地勢巳瀟洒風颷更颼飀逺挹蜀
浪來旁臨滄海浮壷觴對京口笑語落楊州乆聞神龍
伏况覩鷙鳥投行縁石徑盡却倚巖房幽頗諧雲林思
頓豁塵土憂昏鍾滿江路歸榜尚夷猶自楊子渡以兩
小舟夾引所乘舟故云方舟
　　　荅葛藴
我𥘉未識子巳知子䏻文春風吹我衣暮召入九閽衆
中得子辭黙許非他人方将引飛黄使出萬馬群差之
在湏臾氣沮不復論大明臨萬物我亦傍車塵相逢扶
桑測一揖意自親屈子果由我相示以無言同行千歩
廊攬轡金馬門歸來客舎中未及還徃頻東舟載子去
千里不逡廵今者坐甌越相望若三辰忽有海上使問
我及牆藩得子百篇作讀之為欣忻大章巳逸發小章
更新清逺去筆墨畦徒識斧鑿㾗想當經宮𥘉落𥿄有
如神勉哉不自止直可闚靈均我老未厭此持誇希代
􁬾朝吟忘日􁀈暮吟忘日曛發聲欲薦子自笑不足云
　　　南湖行二首
二月南湖春雨多春風蕩漾吹湖波著紅少年里中出
百金市上裁䡖羅挿花歩歩行看影手中掉旗唱呉歌
放舩縱櫂鼔聲促蛟龍擘水争馳逐倐親忽逺誰可追
朝在西城暮南溪奪標得儁唯恐遅雷轟電激使人迷
紅簾彩舫觀者多羙人坐上揚雙蛾断瓶取酒飲如水
盤中白筍兼青螺生長江湖樂卑􁊨不信中州天氣和
東南溪水來何長若耶清明宜靚粧南湖一吸三百里
古人巳疑行鏡裏春風來吹不生波秀壁如奩四邉起
满芽荇蔓自相依躑躅夭姚開滿枝求群白鳥映沙去
接翼黄鸝穿樹飛我坐荒城苦卑隰春至花開曽未人
蕩漿如從武陵入千花百草使人迷山回水轉不知逺
手中紅螺豈湏勸䡖舟短楫此溪人相要水上亦湔裙
家住横塘散時晚分明笑語隔溪聞
　　　種牡丹
經冬種牡丹明年待看花春條始秀出蠧巳病其芽柯
枯葉亦落重㝷但空搓朱欄猶照耀所待已泥沙本不
固其根今朝謾咨嗟
　　　西湖一月二十日
平生拙人事出走臨東藩紛此獄訟地欣乗力筆閑漾
舟明湖上清鏡照衰顔春風随我來掃盡氷雪頑花開
滿北渚水渌到南山魚鳥自翔泳白雲時徃還吾亦樂
吾樂放懐天地間願視彼誇者錙銖何足言
　　　北湖
常時泛西湖已覺烟水永北隄復誰開䘮􁁃一川靜乆
幽繇地偏跬歩人跡屏我𥘉得之喜指顧闢棒梗種花
延妙香揷柳待清影飛梁通两涯結宇臨四境包羅盡
高卑開柘極壬丙洒然塵滓消恍爾心目醒與物振滯
淹如人出竒隸日携二三子杖屦屢觀省念時方有為
衆智各馳騁獨此得逍遥固知拙者幸
　　　百花隄
如玉水中沙誰為北湖路乆翳荒草根木承青霞歩我
為彂其枉脩營極幽趣髪直而砥平驊騮可馳鶩周以
百花林繁香泫清露間以緑楊隂芳風轉朝暮飛梁慿
太虚嶢榭躡煙霧直通高城顛海岱歸指顧為州乏長
村幸嵗足秔稌與衆飽而嬉陶然無外慕
　　　芙蓉臺
芙蓉花開秋水冷水靣無風見花影飄香上下两婵姢
雲在巫山月在天清瀾素礫為庭户羽盖霓裳不知数
䑓上遊人下流水柱脚亭亭挿花裏欄邉飮酒擢女歌
䑓北䑓南花正多莫笑來時常著屐緑柳墻連使君宅
　　　秋懐二首
流水寒更澹虚􁲛深自明褰帷逺鍾断擁褐晨香清油
然素心適𬗟𬒳外物䡖因時固有應在理復何營隱凡
公事退卷書坐南榮以兹逺塵垢何異山中情為州詎
非沗即事亮何成幸兹桑麻熟復示倉箱盈閭里㐫黨
聀堦除嚚訟淸日携二三子飽食中園行念非形勢迫
免有彈戈驚幽閑固可樂勿慕高逺名
　　　送李撰赴舉
湖水碧槐花黄山川揺落􁲛户凉宿雲星稀日東出青
冥風高䧹南翔華堂昨夜讀書客匹馬今朝遊大梁風
鋩拂塵見飛影把握驚人持夜光康衢四闢通為里天
駟得地方騰􁑼我留東山意頗卓屏棄外慮無毫芒子
䏻相從味冲漠捉箠勿暫遅歸装
　　　送韓玉汝(春日城東送韓玉汝赴两浙轉運以此/塘生春草園桞変鳴禽為韻得生/字)
野岸漲流水名園分雜英旭景冠盖集清談樽酒傾重
此䑓省秀駕言江海行已喜懐抱粹况推材實精衆許
極高逺時方藉經營詎止富中廪固将澤東氓還當本
朝用不待芳嵗更功名自兹始勿嘆華髮生
　　　招隱寺
一徑入松下两峯横馬前攀縁緑羅磴飛歩蒼崖巔昔
人此嘉遯手弄朱絲絃想當林間月獨寫山中泉此樂
非外得肯受世網牽我亦本蕭散至此更怡然偏憐最
幽䖏流水鳴濺濺
　　　延慶寺㑹景純正仲希道介天明叟納凉同觀
　　　建鄴宫中畫象翰林墨跡延慶寺者劉𥙿故宅
　　　中有夀丘山
禪方夀丘山平昔宋公宅好風吹雨來暑氣一蕩滌我
與二三友歡言同几席神清軼埃壒趣合盡肝鬲嶺竹
翠尚新水花紅可摘以此侑罇酒隤然岸巾幘建鄴舊
丹青金鑾餘翰墨綽約桃李顔超遥龍虎跡緬矣覇王
業信哉文章伯感古已躊躇慕竒復嘆息泊無勢利心
自覺衿慮適起坐相扳牽遅留日将夕
　　　送豐稷
桃華染破南山青漢江此時春水生客舟相語人夜起
勁艣亂江群鴈聲之君飄泊動歸思告我舉装千里行
閎材壮思風雨發緑鬢少年氷雪清讀書若見若經誦
下筆千言能立成精微自得有天質操行秀出存郷評
嗟從薄禄困流滯能誘鄙俗銷紛争絃歌躬勸士强學
田里堵安人力耕嗟予㨿按但畫諾遇事縮手方蒙成
雖知璞玉難强獻欲挂塵榻空含情歲寒不變廼知確
物理先否終當亨維舟且盡今夕語明日㠶随白鳥輕
　　　不飲酒
不飲酒不善諧少年醒眼看花開况從多病乆衰耗自
頋白髮垂毰毸縱遇花時少情思經春不曽􁋚酒盃布
榖但憂天雨少提壷謾聞山鳥催且坐蒲團𥿄窓暖兩
衙退後睡敦敦
　　　𥘉發㐮陽携家夜登現山置酒
維舟沔南岸置酒峴山堂入坐松雨濕吹衣水風凉烟
嶺火明㓕秋湍聲激揚乍釋塵垢累况餘燈燭光羊公
昔宴客為樂未遽央而我獨今夕携家對壷觴頗適麋
鹿􁲡頓驚清興長歸去任酩酊詎期誇阿强
　　　高陽池
山公昔在郡日醉高陽池歸時誇酩酊更問并州兒我
亦愛池上眼明見淸漪二年始再徃一杯未嘗持念豈
公事衆又非筋力衰局束避世網低回紲塵羈獨慚曠
逹意竊禄誠巳卑
　　　遊鹿門不果
方舟下秋瀬巳逺漢南城念昔在郡日苦為塵網嬰仾
心就薄禄實負山水情鹿門㝡秀發十里行松檉宿幌
白雲影入窓流水聲龐公昔抱道遯世此躬耕風雨塞
天地伺晨獨先鳴故巖但聞說巳覺醒朝酲及兹道途
出謂諧猿鶴迎顧值深濘阻獨憐幽思并不踏蘇嶺石
虚作襄陽行
　　　漢廣亭
悠悠漢水長剡剡楚山客若與心目期争從窓户出太
守朴鄙人迂無適時術治民務不煩得意偷暇日北城
最頻高局促皆曠逸雲根辨毫芒鳥背臨嵂崒亦以樂
賔遊豈惟慰衰疾欲寄别後情嗟無少文筆
　　　聞喜亭
聞喜名自昔廣亭臨漢津飛甍出萬屋地絶無纎塵盤
道城堞古逺林墟曲新静斍耕釣勝幽宜鷗鷺馴頼此
荒僻郡幸容朴愚人閣鈴晝常寂齋醸寒更醇一罇且
勤設勿負頭上巾
　　　劉景升祠
景升得二蒯坐諭勝㐫殘正當䘮亂時能使憔悴寛􁈔
紛多士至肅穆萬里安能收衆材助圖大信不難諸公
龍鳯姿有待乆盤桓得一固足興致之豈無端廼獨采
樗櫟不知取椅檀盖云噐有極在理良足歎
　　　隆中
志士固有待顯黙非苟然孔明方微時息駕隆中田出
身感三顧魚水相後先開迹在庸蜀欲正九鼎遷垂成
中興業復漢臨秦川平生許與際獨北管樂賢人材品
目異自得豈虚傳
　　　蔡州
蔡州昔人居遺堵不可㝷青石乆埋沒荒烟起空林昔
人依劉表意氣傳至今廣路競朱轂深蔵閟黄金􁀌難
琦琮間咎責積巳深終貽覆宗累苟得非所欽為惡理
當尓足懲誇者心
　　　谷隱寺
峴南衆峯外窅然空谷深丹楼倚碧殿夐出道安林習
池抱鄰曲虚窓漱淸音竹静幽鳥語果熟孤猿吟故多
物外趣足慰倦客心但恨紲塵覊無繇數追㝷
　　　萬山
萬山臨漢臯峯嶺頗秀發王繁舊居䖏荒草乆埋沒觧
佩盖巳迷沉碑終自伐最宜北城望正值氛藹歇縹緲
出煙雲清明動毛髪留連至歸時長見西林月
　　　題張伯常漢上茅屋
逺出清漢上隱然一隄長槐柳若雲布連隂入虚堂架
險注鳴溜分畦殖群芳豈惟富桑柘蓋亦餘囷倉主人
事幽屏不願尚書郎即此徇髙志風騷恣徜徉强起迫
義重還歸直明光清風凛然在素壁盈文章故栖勿回
眄黄鵠本高翔
　　　移守江西先寄潘延之莭推
憶昔江西别子時我𥘉先腰五斗粟南北相望十八年
俯仰飛光如轉燭子遺萬事遂恬曠我繫一官常局促
早衰膽氣自然薄多病顛毛那更緑人情畦畛阻肝膈
世路風波悸心目毎嗟太守两朱輪寕及田家一黄犢
幸逢懐紱入斗牛喜得披山收寳玉薄材頑鈍待磨琢
舊學搶攘期反覆雲鴻可近眼先明野鹿尚縻顔自忸
長鬚幸未阻誨存下榻應容拜臨辱
　　　漢陽泊舟
暫泊漢陽岸不登黄鶴楼江含峩岷氣萬里正東流驚
風孤雁起蔽目寒雲浮祗役雖逺道放懐成薄游興随
滄洲發事等魚樵幽烟波一罇酒盡室載扁舟
　　　鄖口(昔與宜興/君同過此)
我行去此二十年鄖水不改流潺湲風光满眼宛如昨
故人乗鸞獨騰騫今人随我不知昔我記昔逰何䖏言
涙向幽襟落如瀉况聞江漢断膓猿
　　　促促為物役
促促為物役區區追世情但嗟束縳急未斍章綬荣柰
此两鬢白頋無一㕓耕所求亦云㡬脫粟與藜羹
　　　鴻鴈
江南岸邉江水平水荇青青渚蒲緑鴻雁此時儔侣多
亂下沙汀恣棲宿群依青荇唼且鳴暖浴蒲根戯相逐
長無矰繳意自閑不飽稻粱心亦足性殊凡鳥自知時
飛不亂行聊漸陸豈同白鷺空㓗白俛啄腥汙期滿腹
　　　喜晴
天晴萬里無纎風江平水靣磨青銅光華逸發萬物上
精氣夐與扶桑通我行江漢道苦惡十歩九折遺西東
况遭積雨駕高浪沙翻石走相撞舂操舟衆工立噤岸
􁊨櫓鑚火磨星紅荒蹊成瀦尺寸礙永日四望無人蹤
一時得意数蛙黽鳴躍振踞泥塗中隂消陽勝有先兆
宇宙丹翠含冲融今晨霾曀一掃蕩羲和徐行驅六龍
眼明意豁萬事快預喜來年麰麥豊
　　　詶王正仲登嶽麓寺閣見寄
聞君東南使攬轡雲松間皇華照楚甸吉玉投衡山幽
㝷得臨觀意豁窮躋攀頋我客牛斗三年踈徃還低心
念弱志引領望衰顔未共罇酒樂良嗟人事艱叱馭犯
氷雪廻鑣馳九関何足慰離思徳音鏘佩環
　　　訪石僊巖杜法師
杜君䄂􁋚丹砂書一頋訶斥百恠除聲如飜河落天衢
四方争迎走高車方曈秀貌垂白髮買船東南㝷舊居
石巖天開立精廬四山波瀾勢争趣君琴一張酒一壷
笑談衮衮樂有餘我今歸來尚踟蹰羡君决發真丈夫
　　　曉出
曉出城南羅卒乘皇纛朱旗宻相映貔貅距躍良家子
鵝􁈠彌縫司馬令奪摽一一飛歩疾槃槊兩兩飜身勁
覇上今朝且兒戯衛青異日須天幸
　　　和貢甫送元考不至
蓬山有行客欲上北城舟學問本閎博言談悲謬悠常
陳帝王畧得試紫雲樓一時驚豪㨗况復富春秋朋逰
所欣附争欲致綢繆承明動郷思歲乆道苦脩忽懐淄
川組夙昔願始酬出餞集儔侣青歡期少留酒䦨竟不
至睠睠乆臨流微我獨有咎此詩聊可求
　　　京師觀音院新堂
九衢言語亂人耳三市塵沙眯人目猿狙未慣褁章綬
魚鳥寧忘慕谿谷悵無棲宿在清曠欲弄潺湲愈煩燠
道人誰氏斥隹境决漢披霄敞華屋駢羅嶷嶷三秀石
藂迸姢姢两脩竹雲蒸雨泄𬒳巖􁒽海倒河垂動林麓
頓驚俯仰逺囂濁豈直形骸擺羈束觧衣堅坐暝忘返
飲水淸談心亦足丈夫壮志須坦蕩曲士隂機謾飜覆
青鞋赤舄偶然爾安用區區巧追逐
元豐類藁卷之五
元豐類藁卷之六
　　律詩
　　　郊祀慶成(詩進狀)
右臣伏以皇帝陛下嗣位之𥘉郊見上帝聖意重慎齋
潔謹嚴始就惟宫則獨先群臣宵興待事及至壇塲則
陟降陛級徹去䄄藉至於薦獻之際則又端立以湏不
肯即安退就便㳄所以至誠兢兢如此故得天地祖宗
飬顧臨饗華夷蠻貊觀聴欣喜惟𥘉積隂乆而未觧及
輅車旣駕則天字湛然日光明閏可謂能得使之主祭
而百神享之福合於天且不違之聖宜有歌頌𬒳於聲
律臣與在舘閣以文字爲職不敢以菲薄自止謹作五
言郊祀慶成詩一首凡一百二十字干冐宸嚴臣無任
惶恐激切屏營之至謹隨狀上進以聞
　　　詩
即作謳歌後欽柴禮數新盛容超曠代樂貢盡殊隣宿
戒臨行殿宵興絶衆臣立湏空便次歩進却柔䄄外物
雖多品天心在一純高靈終享徳群望亦依仁暗藹如
無間遅延若可親欲知精意荅預覩大和臻積曀沉遥
甸浮陽上綺　霱雲生斐亹愛景駐逡廵厚慶㱕清廟
餘釐及兆人還宫動前蹕喜氣入韶鈞
　　　仁宗皇帝挽詞三首
納諌終無梧知人乆更明恩波通四海夀域載群生異
俗衣裳㑹諸儒雅頌聲威靈空想象盛徳詎能名
日轉㱕人外天移入畫中冕旒餘澤在警蹕舊儀空卜
宅三州繞方䘮萬里通𥘉寒石門路松檜䬃悲風
滄海難囬日青雲如送春服䘮三月偏遏樂四夷均感
格英靈在襃揚大號新依然社稷計王業付真人
　　　英宗皇帝挽詞二首
巳應南陽氣猶遅代邸來範鎔歸獨化綱理付群材禹
㑹方無外虞廵遂不回空驚栢城仗簫鼓送餘哀
継文猶旦暮歸啓巳謳吟畫手傳英氣書筠見徳音鑄
銅餘故鼎啄草付春禽試望橋山路蕭蕭翠栢深
　　　慈聖光獻皇太后挽詞二首(井進狀)
右臣伏以大行皇太后在位四十有七年身䖏宮闈聦
明慈恕㳟儉之徳見於天下洽於衆論在仁宗時有輔
佐相成之道在先帝及陛下之日非特始終孝愛兩義
俱隆實有援立鎮撫之大功在先帝之世從權當國既
而還政以時明識獨見出䖏應理自二帝三代秦漢以
來母后功徳未有巍巍如此奄盡大期群情痛怛陛下
執䘮哀慕外雖易月内盡至性報復大恩誠禮備極盖
從古所未聞今山陵有日臣愚淺薄無以自効謹撰成
大行皇太后挽詞二首繕寫上進臣無任悲哀感咽之
至謹具狀奏聞謹狀
　　　詩
祖烈鷹揚終食冀家聲泉湧舊興譙人倫風化歸三世
王室功勞屬兩朝長信深嚴餘羽衛閟宫崇大列宗祧
衣冠藉藉談遺事不盡鴻名對永昭
山河徳履孚潜顯江漢仁風𬒳邇遐巳輔乾坤成化育
終符日月継光華和熹未窹還威柄明徳猶踈抑外家
欲次微音難髣髴空餘流恨入哀笳
　　　送英州蘇祕丞
逺民歌舞戴升平碧閣朱楼照眼明郷饌雨餘收白蕈
客罇秋後對紅英瀧鳴真水遥通海路入南山不隔城
材術如君有餘暇出遊應數擁雙旌
　　　送陳郎中還京兼過九江新宅
艤舟金碧照溪沙㠶上風吹五兩斜罷郡紫泥催向闕
過江紅斾引還家因將舊社人携酒應喜新林樹見花
莫作山齋乆留意中䑓虗位有青華
　　　遣興(安州十首)
青燈闘䑕窺寒硯落月啼烏送逈笳江漢置身貧作客
溪山合眼夣還家百憂忽忽丹心破萬事悠悠兩鬢華
誰與建㠶先度鳥更無留滯向天涯
　　　楚澤
楚澤方涼白霧根盈虚無䖏問乾坤虫虫旱氣連年有
寂寂遺人㡬户存盗賊恐多從此始經綸空建與誰論
諸公日議雲䑓上忍使憂民獨至尊
　　　西亭
團扇頻揮到此亭他郷愁坐思冥冥空羞避俗無高節
轉斍逢人悪獨醒歲月淹留随日老乾坤狼狽㡬時寕
欲知事事今何似萬里波濤一點萍
　　　盆池
環環清泚旱猶深柄柄芙蓉近可㝷蒼壁巧藏天影入
翠奩微帶蘚㾗侵能供水石三秋興不負江湖萬里心
照影獨憐身老去日添華髪巳盈簮
　　　羈遊
麄飯寒虀且自如欲將吾道付樵漁羈遊事事情懐悪
貧病年年故舊踈自古幸容元亮醉凡今誰喜子雲書
何由得洗塵埃盡恣買滄洲結草廬
　　　南軒竹
宻竹姢姢数十莖旱天蕭洒有高情風吹巳送煩心醒
雨洗還供逺眼清新筍巧穿苔石去碎隂㣲破粉墻生
應須萬物冰霜後來看琅玕色轉明
　　　浮雲楼和趙嘏
萬里聊供逺眼開簷前不盡水聲哀朝雲尚拂陽䑓去
羽獵曽圍夣澤來觧帶欲留長日坐傾壷難飲故人杯
邅窮萬里飄萍内到此登臨更㡬回
　　　照影亭
河流縈檻色輝輝無數幽禽入鏡飛巳映渚花紅四出
更濁沙柳翠相圍不欺毫髪公雖有太盡妍蚩道恐非
自笑病容随歩見未衰華髪滿緇衣
　　　晚望
蠻􁊬人事㡬推移舊國興亡欲問誰鄭䄂風流今巳盡
屈原辭賦世空悲深山大澤成千古暮雨朝雲又一時
落日西樓慿檻乆閑愁唯有此心知
　　　書閣
自憐野性生来拙誰許交情晚最淸世路因仍憂檻穽
他郷衰暮傍風塵惟将菽藿還求志未有秋毫可爲人
一畒蕭然須暫得欲偷閑日長精神
　　　贈彈琴者
至音淡薄誰曽賞古意飄零自可憐不似秦筝能合意
滿堂傾耳十三弦
　　　寄孫正之
邈癯心苦氣飄飄長餓空林不可招能舉丘山惟筆力
可磨雲日是風標詩篇綴緝應千首斈術窺㝷豈一朝
耳冷髙談經嵗逺江南春動雪還消
　　　秋日感事示介甫
秋日氣已盛隂蟲朝暮聲煙雲断溪樹風雨入山城沙
磧有遺虜旌旗多逺行生民苦未息吾黨耻論兵
　　　簡翁都官
倦遊公府曵長裙笑上扁舟指舊廬自有文章真𣏌􁆒
不湏彫琢是璠璵浮蛆滿瓮甞春酒垂露臨窓理素書
况得君賔同壯節一郷清問更誰如
　　　陳祁秀才園亭
眼無塵土境殊清一繞芳蹊病体輕煙樹疑從古畫見
水軒真在碧天行君能極巧安山勢我欲忘歸聴竹聲
只恐主人難住此弟兄佳行滿郷評
　　　上杜相公
水爲舟楫旱爲霖社稷生民注意深豈謂便辭貢閣議
飜然求就紫芝吟始終好古儒林士進退憂時國老心
只有功名随日逺不令功𬒳管絃音
　　　胡大傳挽詞二首
讜言㽞簡冊㳟徳載閨門福履三朝盛官儀一品尊九
原無復起萬事付誰論不必諸儒記清名乆自存
逺略參基命雄文入典章輤車俄就路瑞節始還郷象
物陳虚寢哀歌寄莫觴惟應九原上松檜日蒼蒼
　　　詶林叔江西道中作
枉渚荒源百里間草根輕燒舊㾗乾入陂野水冬來淺
對樹諸峯雪後寒塢笛最宜風外聴嶺梅𥘉得醉中看
行㝷故友心無事不斍西遊道路難
　　　送雙漸之漢陽
楚國封疆最上流夾江分命兩諸侯何年南狩東檣出
六月西來雪浪浮夏口楼䑓供夕望秦州風物待春遊
可能頻度漁陽曲不負當年鸚鵡洲
　　　孔明
稱呉稱魏已紛紛渭水西邉獨漢臣平日將軍不三顧
㝷常田里帶經人
　　　閑行
草軟沙匀野路睛竹技烏㡌稱閑行鳥啼緑樹穿花影
風出青山送水聲轉斍所憂非巳事儘從多難見人情
閑中我樂人應笑忙䖏人争我不争
　　　贈安禅懃上人
詎知蕭洒吾廬舊却有髙明此寺隣水竹迸生剛節老
秋山過抱翠嵐新惟憐季子歸來困自笑原思乆更貧
深識幽人風義厚掃軒開榻最相親
　　　贈護仁監院
人貧㪯世今為甚僧事新年始更多食糲衣穿雖擾擾
搆虚基險自峩峩誅茅改築君𥘉有繫馬長吟我暫過
但斍滿山金碧澗不知誰到為煙蘿
　　　送斍祖明上人
冠石新墻日月回豊堂瓌殿起崔嵬鍾随秋勢金聲壯
佛隱寒雲玉坐開流水逺奔雙澗去平林髙擁四山來
麒麟細草東南路一望松門意自哀
　　　謁李白墓
世間遺草三千首林下荒墳二百年信矣輝光争日月
依然精爽動山川曽無近屬持門户空有郷人拂几筵
顧我自慚才力薄欲將何物吊前賢
　　　送撫州錢郎中
名郎元是足風流得郡東南地更幽翠幕管絃三市晚
畫堂煙雨五峯秋黄柑巧綴星垂檻香稻匀翻雪滿甌
應與謝公資徤筆邦人才薄詎能詶
　　　送玉汝使兩浙
使傳東馳下九天此邦曽屈試鳴絃仁聲又向新年入
惠澤猶爲故老傳翠巘煙雲生席上滄𬈑風雨到罇前
經營智略多餘暇賞燕誰酬白雪篇
　　　丁元珍挽詞二首
翰墨金聲逺神清玉氣温節㢘貧愈見風義老彌惇舊
學資詳正新儀屬討論誰憐一麾出終不反脩門
從軍王粲筆記禮后蒼篇謾有殘書在能令好事傳鵩
來悲四月鶴去遂千年試想長橋路昏昏隴隧煙
　　　簡景山侍御
長年心事最相親一笑相踈忽数旬栢府地嚴方許國
芸䑓官冷但容身飢膓漫竊公厨膳病髪難堪客舎塵
還有鹿門棲宿興想君他日肯爲隣
　　　送李莘太傅
郪道鳴絃去容䑓抱蕝𥘉塵沙開祖帳氷雪缺征車乆
待連城價誰騰一鶚書君王覧豪俊應復召嚴徐
　　　遊天章寺
藍轝朝出踏䡖塵拂靣毶毶柳色新曲水豈能㽞徃事
南湖空觧照人行最冝靈運登山屐不負淵明漉酒巾
老去飄零心未折暫湏同醉海邉春
　　　送関彦逺
莫辭爲我百分飮從此送君千里行物情簮屨尚湏念
人道交親那可䡖渚海江柳弄佳色林鳥野蜂吟好聲
對之但醉餘可置明日此盃誰共傾
　　　送関逺赴江西
食蘖飮冰廉士操敝衣穿履古人風溪堂興足登臨後
滕閣今歸嘯傲中一榻髙懸賔閤峻二龍俱化縣池空
因過勝境湏行樂驛召方當急詔東
　　　西園席上
省閣名郎國羽儀瀛洲仙客衆蓍龜山蹊向日花開早
海聚經寒酒熟遅下榻笑談紅斾偃引觴醒醉玉釵随
唯慙别乘踈頑甚滿足塵埃更有詩
　　　送孫頴賢(在秦州)
穣穰春州鐵馬群青衫吾子仕猶屯高談消長才驚世
藐視公侯行出人古氣欲遵奔日月畏塗曽觸滯荆榛
明夷夬决應斟酌自向窮通有屈伸
　　　送鄭州邵資政
江夏無雙譽菑川第一才笑談成黼藻咳唾落瓊瑰紫
氣降鋩露青冥羽翼開儁遊追幙府髙歩集蓬萊探討
篇章洽研磨術業該九霄新漢邸萬目注梁䑓選擇真
儒用招延急詔催衣冠驚角綺賔友重鄒枚每右横經
席寕虚置醴杯八荒披日月萬里散雲雷始去東山榜
俄參北斗魁廟堂竒計得羌虜鷙心摧帝念人求舊期
須汝作梅避榮言屢切請外志難囬際海歸討略連呉
入剸裁夕冰承命出晝錦過郷來許國風猷壯容民宇
量恢節旄恩換鎮京室地稱陪賜覲親中扆通班接上
台壼漿空度洧公位在三槐
　　　看花
春來日日探花開紫陌看花始此囬欲賦妍華無徤筆
擬酬芳景怕深盃但知抖藪紅塵去莫問鬅鬙白髮催
更老風情轉應少且邀佳客試徘徊
　　　㑹稽絶句三首
花開日日去看花遲日猶嫌影易斜莫問㑹稽山外事
但將歌管醉流霞
花開日日挿花歸酒盞歌喉䖏䖏随不是心閑無此樂
莫教門外俗人知
年年榖雨愁春晚况是江湖兩鬢華欲載一鐏乗興去
不知何䖏有殘花
　　　送任逹度支監嵩山崇福宫
漢陽門下士車騎幕中賔志節𥘉皆壯風流乆更新摳
庭承逺泒即位襲清塵雅淡琴聲古温純玉性真詩書
來射䇿慈惠起臨人淮海褰帷乆褎斜叱馭頻政平無
横吏刑省絶冤民汴路揚旌出呉門擁節廵持權心似
水待物氣如春懋徳垂承詔遺榮遽乞身行髙寕繫俗
道勝不憂貧地絶分琳舘西歸近紫宸鴻飛開羽翼驥
逸露精神却理煙霞宅重㝷水石隣青嵩銷鶴怨碧落
見鷗馴故友欣聮壁諸儒慕墊巾斈兼鴻寳異興與赤
松親激勸留方冊驚傳動縉紳浮雲雖杭意反席正逢
辰秪恐尊㢘退丁寧致軟輪
　　　　　　　送趙資政
好問逢真主能言邁古風犯顔天意沃造膝衆情通弹
治心忘勢澄清誼匪躬朝廷推指佞都邑避乗騘白簡
威方厲青規遇更隆析符霄漢上開幕斗牛中里聚追
胥息階庭訟銗空紀綱官特峻帷幄地彌崇吏治連成
肅倉儲絕塞充錦官清鎮俗玉壘静臨戎膏澤􁁃荒阻
春陽煦滯窮鈞衡求雋望龜筮恊淵衷間出干齡合平
居一徳同股肱康事力舟楫濟川功逺大經綸畧精㣲
獻替忠夕冰分外閫晝錦過江東比户仁聲入提封喜
氣融信深銷衆偽明盛破群蒙正洽謳歌羙俄更節制
雄保民追吕尚分土継逢公淄水移幢碧牛山駐斾紅
魚鹽方舸集綺綉萬箱叢少憇驅千騎行歸冠百工衮
衣天下詠豈獨是倥侗
　　　過髙士坊
一畆蕭然絶世喧抗懐那肯就籠樊功名晚更為餘事
菑異𥘉嘗出至言郡閣巳空徐孺榻里人猶識鄭公門
斯文未䘮如繇我後代當知李仲元
　　　餘杭乆旱趙恱道入境之夕四郊雨足二首
連章天上乞身閑笑入呉船擁莭還一夜風雷驅旱魃
始知霖雨出人間
旌旗東下路塵開六月風雲席上回正恐一方人暍死
直将霖雨過江來
　　　錢塘上元夜祥符寺陪咨臣郎中文燕席
月明如晝露華濃錦帳名郎笑語同金地夜寒消羙酒
玉人春困倚東風紅雲燈火浮滄海碧水楼䑓浸逺空
白髪蹉跎歡意少強顔猶入少年叢
　　　送沈諌議
東南經濟得時笑方底除書下漢庭将幕鼓旗驚白晝
諌垣冠劒動青㝠指撝甌越㱕談笑鎮壓江呉出醉醒
金䁀塩梅湏大用九霄應已夢儀形
　　　詶王徽之汴中見贈
黄流渾渾來沙際佳氣忩忩近日邊河漢槎雖通逺客
蓬萊風未縦㱕船山城劇飲銷紅燭水驛高吟襞彩牋
老去相逢情自宻不関清賞合留連
　　　寄鄆州邵資政(蒙問敝邑山之之景見索君詩/重意之辱謹吟二百守上寄)
鈆筆讐書客朱􁜎守土臣素餐方側席黄髪巳侵巾喜
有山圍郭仍憐水滿津清華閑耳目蕭洒長精神秀色
秋來重寒聲雨後新宿雲依户牖流月過松筠北圃分
殊境西湖断俗塵渚花紅四出沙鳥翠相新芡老含珠
實魚驚躍錦鱗飛梁凌窅眇虚榭壓奫淪嶺對横脩竹
洲分抱白蘋靜宜人事拙閑覺道膄真器小難周物官
㣲幸此身簿書偷暇日杖屦想幽人泝險飛逰艇探竒
漾釣緍形縻甘鶴怨心泰得鷗馴督府恩容乆芳牋訊
問頻門庭嚴衞㦸尊爼從華紳却起烟霧興還思水石
鄰自嗤田父樂郍可薦鴻鈞
　　　和邵資政
拂衣乆欲求三徑竊食聊湏把一麾世路賤貧從所好
老年胸臆固無竒樊籠偶得滄洲趣蕪累難醻白雪辭
督府繇來恩禮厚毎容啇也與言詩
　　　和孔教授
治煩方喜衆材同坐嘯南陽郡閣中几案有塵書檄簡
里閭無事稻粮豐衣冠濟濟歸儒學爼豆詵詵得古風
幸屈異能來助我敢将顔色在鴻鴻
　　　喜雪二首
欲休還舞任風吹断續繁雲作陣随巳塞茅蹊人起晚
更迷沙渚鳥飛遅混同天地歸無跡潤色山川入有為
太守不辭留客醉豊年佳兆可前知
雜雨零𥘉急因風洒莫狂英華傾月窟光氣㵼天横宛
轉花飛宻紆餘舞態長化財随大小成噐任園方秀色
滋山國清尤助水郷色嚴齊上下明盛析毫芒閏屋情
誇誕埋輪興激昻收功歸澤物全徳在包荒預喜倉箱
富潜知海嶽康蕭晨迎賀客歌吹趣傳觴
　　　雪後同徐祕丞皇甫節推孔教授北園晚歩
沙草正黄瀕海意江梅還白故園情循除逺水春前急
繞郭空山雪後明檄影易斜寒日短角聲吹去暮雲平
最慙佳客忘形契肯伴哀翁着屐行
　　　郡齋即事二首
畫㦸森門寵誤蒙從來田舎一哀翁囷倉穣穰逢康歲
閭里恂恂有古風􁃂氏宿奸投海外伏生新學始山東
(時大奸周高投海島/而斈挍講說尚書)依然自昔興王地長在南陽佳氣
中
滿軒山色長浮黛繞舎泉聲不受塵四境帶牛無事日
两衙封印自繇身白羊酒熟𥘉看雪黄杏花開欲探春
緫是濟南為郡樂更將詩興属何人
　　　憶赴中梅
浣沙亭北小山梅蘭渚移來手自我今日舊林冰雪地
泠香幽艶向誰開
　　　再赴喜雪
六花飛舞勢蹁躚點綴寒林熊更妍山險龍蛇盤鳥道
野平江海變畬田人狂奔月非関夜馬徤乘雲别有天
况值白羊新酒熟可能相就慶豐年
　　寄致士歐陽少師
四海文章伯三朝社稷臣功名垂竹帛風義動簮紳此
道推先覺諸儒出後塵忘機心皎皎樂善意諄諄大畧
才超古昌言勇絶人抗懐䡖紱冕瀝懇謝陶鈞耕稼歸
莘野畋漁返渭濵五年清興屬一日壮圖伸北闕恩知
舊東宫命数新鸞凰開羽翼驥騄放精神曠逹林中趣
高閑物外身揮金延故老置驛候嘉賔主當西湖月勾
留頴水春露寒消鶴怨沙静見鷗馴酒熟誇浮蟻書成
感獲麟激昻踈受晚冲淡赤松親龍臥傾時望鴻冥聳
士倫少休均逸豫獨徃異沉淪筞畫咨詢急儀刑矚想
頻應湏恊龜筮更起爲生民
元豐類藁卷之六
元豐類藁卷之七
　　律詩
　　　冬夜即事
印奩封罷閤鈴閑喜有秋毫免素餐市粟易求倉廪實
邑擺無警里閭安香消一榻氍毹暖月澹千門霧淞寒
聞說豊年從此始更回籠燭卷簾看(齊寒甚夜氣如霧/凝於木上旦起視)
(之如雪日出飄滿堦庭尤為可愛齊人謂之霜滋/諺日霜凇重霜凇窮漢置飯甕以為豊年之也)
　　　詶介甫還自舅家書所感
旱氣滿原野子行歸舊廬籲天高未動望歲了何如荒
土欲生火涸溪容過車民期得霖雨吾豈灌園𬞞
　　　西湖二首
左符千里走東方喜有西湖六月涼塞上馬歸終反覆
泰山鴟飽正飛揚懶宜魚鳥心常静老覺詩書味更長
行到平橋𥘉見日滿川風露紫荷香
湖面平随葦岸長碧天垂影入清光一川風露荷花曉
六月蓬瀛燕坐凉滄海桴浮成曠蕩明河槎上更㣲芒
何須辛苦求人外自有仙郷在水郷
　　　早起赴行香
枕前聴盡小梅花起見中庭月未斜㣲破宿雲猶度鴈
欲深烟桞已蔵鴉井轤聲急推寒玉籠燭光繁秉絳紗
行到市橋人語宻馬頭依約對朝霞
　　　席上
市井蕭條烟火㣲两衙散雪後深時若無一曲傳金盞
争柰衰翁两鬢絲
　　　和陳郎中
材薄安時甘寂寞身閑乘興喜登臨每㝷香草率狂思
曾向幽蘭費苦吟明月㡬人非按劒高山從古少知音
數篇淸絶賡歌意黙見馮唐異俗心
　　　雪後
雪景鮮妍猶弄色柳條䓗蒨巳抽萌風光苒苒流雙轂
人事悠悠寄一抨射羿未應今獨有嘲雄何必史能評
且将畫諾供談笑更選名園載酒行
　　　舜泉
山麓舊耕迷故壟井幹餘汲見飛泉清涵廣陌能成雨
冷浸平湖别有天南狩一時成往事重華千古似當年
更應此水無休歇餘澤人間世世傳
　　　閱武堂
五朝坏冶歸皇極萬里車書共太平胡馬不闚光禄塞
漢家常隷羽林兵柳間自詫投壷樂桑下方安佩犢行
高枕四封無一事腐儒何幸偶專城
　　　環波亭
水心還有拂雲堆日日應湏把酒杯楊柳巧含烟景合
芙蓉争帶露華開城頭山色相圍出簷底波聲四面來
誰信瀛州未㱕去两州俱得小蓬萊
　　　鵲山亭
大亭孤起壓城顛屋角峨峨挿紫烟濼木飛綃來野岸
鵲山浮黛入晴天少陵騷雅今誰和東海風流世謾傳
太守自唫還自笑歸時乗月尚留連
　　　芍藥廰
小碧䦨干四月天露紅烟紫不勝妍肯為雲住陽䑓女
恐逐風飛飾室仙洧外送㱕情放蕩省中畨直勢拘挛
何如蕭洒山城守淺酌清吟濟水邉
　　　水香亭
臨池飛􁀌欎岧嶤櫺檻無風影自揺群玉過林抽翠竹
雙虹垂岸跨平橋煩依羙藻魚争餌淸見寒沙水滿撓
莫問荷花開㡬曲但知行䖏異香飄
　　　静花堂
脩簷䡾䡾背成隂行盡松皇一徑深好鳥自飛還自下
白雲無事亦無心客來但飲平陽酒衙退常擕靖莭琹
世路人情方擾擾一逰湏抵萬黄金
　　　仁風㕔
凛凛風生寄此堂塵埃消盡興何長朱絲鼓舞逢千載
白羽吹揚慰一方巳散浮雲滄海上更飛霖雨泰山傍
誰知萬物心焦日獨對松筠四座涼
　　　閱武堂下新渠
方渠新鑿北林開流水遥經畫閣來洗耳厭聞誇勢利
濯纓羞去旁塵埃不憂待月供詩筆已欲㸔華泛酒杯
却憶虎谿橋上過夜涼臨砌尚徘徊
　　　凝香齋
毎覺西齋景最幽不知官是古諸侯一尊風月身無事
千里耕桑嵗有秋雲水醒心鳴好鳥玉沙清耳漱寒流
沉烟細細臨黄卷疑在香爐最上頭
　　　北渚亭
四楹虚徹地無鄰断送孤高與使君午夜坐臨滄海日
半天唫看泰山雲青徐氣接川原秀常碣風連草木薰
莫笑一樽留恋乆下堦塵土便紛紛
　　　芙蓉橋
鴈翅横連杜若州碧欄干影在中流蓬萊日日遊人到
誰道僊風解引州
　　　百花䑓
煙波與客同尊酒風月全家上采州莫問䑓前花逺近
試看何似武陵遊
　　　次道子中書問歸期
竊食東州歲未朞蓬萊人問㡬時歸凭闌到䖏臨清泚
開閤終朝對翠㣲雨印毎閑軍市静雙旌多偃送迎稀
一枝数粒身安穏不羡雲鵬九萬飛
　　　霧淞
園林𥘉日静無風霿淞花開䖏䖏同記得集英深殿裏
舞人齊挿玉籠􁒒
　　　正月六日雲齊
雪消山水見精神滿眼東風送早春明日杏園應爛熳
便湏期約看花人
　　　寄顧子敦
清曠亭邉䧹𣣔回南湖分浪入城來空山過臘猶蔵雪
野岸先春巳放梅三徑未帰聊自適一尊㝷勝毎同開
如今試想長松下玉塵高談豈易倍
　　　二月八日北城閑歩
土膏𥘉動麥苗青飽食城頭信意行便起高亭臨北渚
欲乗長日勸春耕
　　　詠柳
亂條猶未変𥘉黄倚得東風勢便狂解把飛花蒙日月
不知天地有清霜
　　　北園㑹客不飲
畫橋南北水西東高下花枝緑間紅殢得春風人盡醉
猶醒誰似白頭翁
　　　西湖納凉
問吾何䖏避炎蒸十頃西湖照眼明魚戯一蒿新浪滿
鳥啼千歩緑隂成虹腰隱隱松橋出鷁首峩峩盡舫行
最喜晚涼風月好紫荷香裏聴泉聲
　　　喜雨
偶徇一官偷禄計便懐千里長人憂桑間舉萡蠶𥘉繭
隴上揮鎌麥巳秋更喜風雷生北極頓敺雲雨出靈湫
從今菽粟非虚禱㑹見甌寠果滿篝
　　雨後环波亭次韻四首
　　　次李秀才得魚字韻
候月巳知星好雨卜年方喜夢維魚從今撥置庭中事
取意西軒睡枕書
　　　次綰得風字韻
荷芰東西魚映葉樵舟朝暮客乗風清泉雨後分毛髪
何必南湖是鏡中
　　　次維得禽字韻
黃蜀葵開收宿雨𬗋桑椹熟轉新禽㸔花弄水非無事
猶勝紛紛别用心
　　　次維得花字韻
丹杏一畨收羙實緑荷無数放新花西湖雨後清心目
坐到城頭泊暝鵶
　　　去年乆旱六月十三日入境得雨今年復旱得
　　　雨亦六月十三日也
去年六月焦原雨入得東州弟一朝今日看雲旧時莭
又來農畔聴蕭蕭
　　　到郡一年
薄材何幸擁朱軒竊食東風巳一年隴上雨餘看麥秀
桑間日永問蠶眠官民雖冗身無累心事長閑地自侕
秪恐再朞官滿去毎來湖岸合留連
　　　孔教授張法曺以曽論薦特示長牋
緑髪朱顔两少年出倫清譽毎相先壁中字為時人考
北上書從老父傳泮水笑談邀法飲高䑓閑燕属佳篇
哀翁厚幸懐雙壁更起狂心慕薦賢
　　　酬强㡬聖
俯仰林泉繞舎清經年閑卧濟南城山田雨足心無事
水榭蕐開眼更明新霽烟雲飛觀出晚涼歌吹畫橋横
寄聲裴令樽前客秪欠高談一座傾
　　　人情
人情當面蔽山立誰可論心向白頭天禄閣飛真學士
玉麟符是假諸侯詩書落落成孤論耕釣依依憶舊遊
早晚抽簮江海去笑将風月上扁舟
　　　寄王樂道
荆州南走困塵埃應喜文章意自開明世正逢多事日
要塗湏用出倫材不回霜雪天應惜未得風雲衆忍摧
若向沙頭吊杜甫近詩懸望自書來
　　　戯書
集賢自笑文章少為郡誰言樂事多報荅書題親筆硯
逢迎使客聴笙謌一心了了無人語兩鬢蕭蕭柰老何
還有不随流俗䖏秋毫無累損天和
　　　贈張濟
憶𥘉蘭渚訪沉淪一畆蕭然里舎貧節行乆窮彌好古
文章垂老更驚人詩書就我論新意冠劒投誰拂舊塵
小驛荒涼煩枉道一觴相属莫嫌頻
　　　北渚亭雨中
振衣已出塵土外卷箔更當風雨間泉聲漸落石溝澗
雲氣逈壓金與山寒沙漠漠鳥飛去野路悠悠人自還
耕桑千里正無事况有罇酒聊開顔
　　　送趙資政
鎮撫西南衆望傾玉書天上輟持衡春風不覺岷山逺
和氣還從錦水生學舍却㝷餘教在棠郊應喜舊隂成
歸來促召調鑪冶莫爲兒童竹馬迎
　　　趵突泉
一派遥從玉水分暗來都洒歴山塵滋榮冬茹温常早
潤澤春茶味更真已覺路傍行似鑑最憐沙際涌如輪
曽城齊魯封疆㑹况託娥英詫世人
　　　金線泉
玉甃常浮灝氣鮮金絲不定路南泉雲依羙藻争成縷
月照靈漪巧上弦已繞渚花紅灼灼更縈沙竹翠姢姢
無風到底塵埃盡界破水消一片天
　　　北池小㑹
笑語從容酒慢廵笙謌随賞北池春波間􁐨檻花迷眼
沙際朱橋柳拂人金縷暗移泉溜急銀簧相合鳥聲新
幸時無事湏行樂物外乾坤一點塵
　　　送韓廷評
謝庭冠盖舊追㝷僻郡相從喜更深進道由來輕拱璧
傳經知不羡籝金騏騮要試風沙逺竹栢湏忘霰雪侵
别後壮懐應努力白頭傾耳聴徽音
　　　寄孫莘老湖州墨妙亭
隆名盛位知難乆壮字豐碑亦易忘棗木巳非真篆刻
色絲空喜好文章峴山漢水成虚擲大厦深簷且秘蔵
好事今推霅溪守故開新舘集琳瑯
　　　鵲山
一峯孤起勢崔嵬秀色挼籃入酒盃靈藥已從清露得
平湖長泛宿雲回翰林明月舟中過司馬虚亭竹外開
我亦退公思蠟屐㑹㸔歸路送人來
　　　華不注山(水經華不注山虎牙桀立孤峯特起青峯/青峯嶺望點黛輿地志又云亦名金輿山)
虎牙千仭立儳儳峻㧞遥臨濟水南翠嶺嫰嵐晴可掇
金輿陳迹乆誰探高摽特起青雲近壮士三周戦氣酣
丑父遺忠無䖏問空餘一掬野泉丼
　　　靈巖寺兼簡重元長老二劉居士
法定禅房臨峭谷辟支靈塔冠層峦軒窓勢聳雲林合
鍾磬聲高鳥道盤白鶴已飛泉自湧青龍無迹洞常寒
更聞雷逺相從樂卋道囂塵豈可于
　　　和孔仲平
園池方喜共追㝷正是槐榆夾路隂雙燭縱談樽酒渌
一枰銷日𥿄窓深波濤萬字驚人筆塵土千鍾異俗心
佳句從來知寡和愧将沙礫報(一作/兼)黄金
　　　群楼
滿眼青山更上楼偶携閑容此閑遊飛花不盡随風起
野水無邊帶雨流懐舊有情惟社燕忘機相得更沙鷗
黃金駟馬皆塵土莫訴當歡酒百甌
　　　鮑山
雲中一點鮑山青東望䏻令两眼明若道人心是矛㦸
山中那得叔牙城
　　　鄆州新堂
百尺豐堂汶水濵魯侯清燕此逡廵谿寒素礫偏宜月
璧瑩黄金不受塵引客笙歌行䖏是賞心花木四時新
未應乆作林泉主　天子今思舊學臣
　　　垓下
三傑同㱕漢道興㧞山餘力爾徒矜泫然垓下真男女
不悟當從一范増
　　　離齊州後五首
雲㠶十幅順風行卧聴随船白浪聲好在西湖波上月
酒醒還對𥿄窓明
畫船終日扒沙行已去齊州一月程千里相随是明月
水西亭上一般明
文犀剡剡穿林筍翠上田田出水荷正是西亭銷暑日
却将離恨寄煙波
将家湏向習池㳺難放西湖十頃秋從此七橋風與月
夢魂長到木蘭舟
荷氣夜涼生枕席氷聲秋醉入簾幃一㠶千里空回首
寂寞船窓秪自知
　　　寄齊州同官
西湖一曲舞霓裳勸客花前白玉觴誰對七橋今夜月
有情千里不相忘
　　　庭檜呈蔣頴叔
樛枝高下秀森森曽寄名卿(一作/莭)異俗心草舎一時成
徃事松身千尺見新隂聲清不受笙竽雜氣勁䏻遺霰
雪侵漢莭從來縱真賞謝庭蘭玉載芳音
　　　甘露寺多景楼
欲收嘉景此楼中徙倚欄干四望通雲亂水光浮紫翠
天含山氣入青紅一川鍾唄淮南月萬里㠶檣海外風
老去衣衿塵土在秪将心目羡冥鴻
　　　孫少述示近詩兼仰高致
大句閎篇乆擅埸一凾𥘉得勝琳瑯少陵推徤材孤出
彭澤淸閑興㝡長世外麒麟誰可係雲中鴻鴈本高翔
白頭多病㐮陽守展卷臨風欲自强
　　　金山寺
塵外岧嶤鷲嶺宫架虛排險岀青紅林光巧轉滄波上
海色遥涵白日東夜静神龍聴呪食秋深蒼鶻起搏風
連荆控蜀長江水盡在囬廊顧盻中
元豐類藁卷之七
元豐類藁卷之八
　　律詩
　　　高郵逢人約襄道之陽
一川風月高郵夜玉塵清談畫鷁舟未把迂踈笑山簡
更湏同上習池遊
　　　彭城道中
百歩洪聲潦退𥘉白沙新岸湊舟車一時屠釣英雄盡
千載河山戦伐餘楚漢舊歌流俚耳韓彭遺璧冠荒墟
可憐馬上縱横畧只在邳橋一卷書
　　　送程殿丞還朝
如雲青髮擁朝簮佳譽喧喧動士林自重肯悲三獻玉
不欺常慎四知金芝蘭秀出清門盛鴻鷺飜飛紫殿深
别後齋中掛塵榻更將梁甫向誰吟
　　　送高秘丞
簿書擁䖏精神徤風俗澆時質性淳公退種花常滿縣
政成春雉不驚人指麾細柳通河外歌詠甘棠付漢濵
惆悵不䏻留自助謾将樽酒駐車輪
　　　康定軍使高秘丞自㐮陽司農寺勾業寺丞自
　　　光化相継遷拜簽判程殿丞受代還朝預有惜
　　　别之意輙書長句奉呈
千里分符漢上城爲僚方喜得時英已無楚澤行吟意
更有南陽坐嘯名驥力用來精爽緊鵷行歸去羽翰䡖
湏知别後狂山簡夣寐清談鄙吝生
　　　雨中王駕部席上
鳩鳴連日始成隂簿雨聊寛望歲心浴雁野塘新浪細
蔵鵶宫柳嫰條深春寒巧放花遲彂人老嗟辭酒滿斟
英雋並逰知㝡幸名園偷暇更追㝷
　　　贈張伯常之郢見過囙話荆楚故事仍貺佳什
一見心親十載前相望南北乆茫然喜傾白髮論文酒
重訪清江下瀬船志大肯同悲抱璞識高寧許笑求田
巳闚品藻傳荆楚更味陽春白雪篇
　　　伯常少留别業寄詩索酒因以奉報
未擁雙騶謁漢庭暫留車馬憇林坰多情置驛邀佳客
好事磨鈆勘舊經芳草連門三徑逺朝雲臨幌数峯青
春醪有禁無繇寄誰為江潭訪獨醒
　　　贈黄降自宜城赴官許昌
所學從誰得㝡完豫章新出已難攀不摇聲利心能定
欲正哇淫手自删頴水珠璣來席上鄢城桃李任人間
高齋掛榻驪謌後坐守塵編少徃還
　　　招澤甫竹亭閑話
偶歸塞馬應何定粒食鷦鷯頗自安雲壓楚山春後雪
風吹㐮水坐來寒詩豪已分材難强酒聖還諳量未寛
頼有佳賔堪下榻且将清話對檀栾
　　　和鄭㣲之
故人容下榻清讌得傳杯地秀偏宜竹天寒未見梅雲
林千嶂出煙艇一㠶開且醉休言别㱕期信召催
　　　送陳世脩
沙渚鴻飛入楚雲逺林樵㸑宿烟昏姢姢野菊經秋淡
漠漠滄江帶雨渾歸路賞心應駐莭客亭離思暫開樽
莫嗟問俗淹翔乆從此頻繁不次㤙
　　　和張伯常自郢中将及敝境先寄長句
㧞薤威名高外服握蘭風力冠中䑓好音忽有双魚至
喜氣遥知五馬來棃顆玉腴含雨重菊房金粉傍寒開
池邉且欲留同醉思拙難酬白雪才
　　　和張伯常峴山亭晚起元韻
揮手紅塵意浩然夙興招客與扳聮烟雲秀發春前地
草木清含雪後天已卜耕桑臨富水暫抛魚烏去伊川
更追羊杜經行樂况有風騷是謫仙
　　　峴山亭置酒
石磴縈回入杳冥筠松高下簇虚亭春㱕野路梅𥘉白
雪盡沙田麥正青馬窟飛雲臨畫棟鳯林斜日照踈櫺
長年酒量殊山簡却上藍輿恨獨醒
　　　韓魏公挽歌詞二首
堂堂風骨氣如春衮服貂冠社稷臣天上立談迎白日
握中随物轉洪鈞忽騎箕尾精靈逺長誓山河寵数新
萬里耕桑無一事三朝功徳在生民
錙銖赤舄無驕志咳唾黄金有古風覆冐荒遐知大度
委蛇艱急見孤忠謀謨邴魏丹青力擁立昭宣柱石功
御筆新詩在新隴哀榮誰得似𥘉終
　　　訓呉仲庶龍啚歲春感懐
瑣闈延閣腹心臣籍甚聲華動縉紳藥石言行天下雨
袴𥜗恩逹國中春召南去後餘思在綸氏歸來壯志新
莫為流年嗟白髪濟世須仗老成人
　　　陳君式㳟軒
不要墻頭俗眼看故開蒼蘚種檀栾虚心得䖏從天性
勁莭知來在歲寒葉飬風烟誇酒羙枝留氷雪送歌殘
名郎感慕同桑􁆒手植依然一畆寛
　　　僧正倚大師庵居
蘭械方𫀆振錫回結茅蕭寺逺塵埃五峯日破朝雲出
三谷花浮澗水來風散異香禅禢静鳥闚清唄法筵開
因過舊國枌榆地松麈高談喜暫陪
　　　以白山茶寄呉仲庶見貺佳篇依韻和詶
山茶純白是天真筠籠封題摘尚新秀色未饒三谷雪
清香先得五峯春瓊花散漫情終蕩玉蕋蕭條跡更塵
逺寄一枝随驛使欲分芳種更無因(初惟此花與揚州/后土廟瓊花天下)
(一枝近年瓊花可接遂/散漫而此花為獨出也)
　　　詶江西運使蔣頴叔
收科同日曵華𥚑􁇴劃驚聞刃有餘騘馬已騰雙闕路
木牛還實太倉儲多岐易感千名别置䄂空榮一𥿄書
欲佩左符甌越去更從南斗望單車
　　　刀景純挽歌詞二章
史觀郎闈得謝歸桓桓筋力未全衰園林笑傲笙歌擁
山水追㝷凢杖随尺牘百封虚有意文章十秩更傳誰
餘花自出蔵春塢一點青燈照繐帷(陳遵善書与人尺/牘莫不蔵以為榮)
(又云遵日作書数百封視陳各有意義白樂天無子其/詩云文章十秩官三品身位傳誰与廕誰景純善作書)
(亦無子故云蔵春塢/景純自名其所居也)八十登高歩更䡖殷勤愛客是平
生能臨緩急敦風誼不向炎凉逐世情北岳雲烟思抗
志東門冠盖羡遺榮可憐昨日壷觴地嗚咽唯聞薤露
聲
　　　寄留交代元子發
青雲寳構雖同直白髪魚符各未㱕倚玉詎應公論許
續貂還恐邑人非莫辭海畔留連乆須惜天涯故舊稀
預恐明年雙莭召九霄鵬翼看横飛
　　　逰東山示客
虞寄庵餘蘚徑通滿山臺殿出青紅難逢推案文書少
偶見凭欄笑語同梅粉巧含溪上雪柳黄㣲破日邉風
從今准擬頻行樂日伴罇前白髪翁
　　　大乗寺
行春門外是東山藍轝寕辭数徃還溪上鹿随人去逺
洞中花照水長閑楼䑓势出塵埃外鍾磬聲来縹緲間
自笑麄官偷暇日暫携萋子一開顔
　　　聖泉寺
笑問并兒一舉鞭亦逢佳景暫留連清冥日抱山腰閣
碧野雲含石眼泉躡屐路通林比寺落㠶門繫海東船
閩王舊事今何在惟有前村供佛田
　　　昇山靈巖寺
脩竹長松十里隂任敦燒藥洞門深獨闚金版驚人語
能到青霞出世心鷄犬亦随雲外去蓬瀛何必海中㝷
丹楼碧閣唐朝寺鍾唄香花滿舊林
　　　鳯池寺
經年聞說鳯池山蠟屐方偷半日閑笑語客随朱閣上
醉醒方在白雲間溪橋野水清猶急海岸轉寒去却還
爲郡天涯亦瀟洒莫差流落鬢毛班
　　　上元
金鞍馳䀻屬兒曺夜半喧闐意氣豪明月滿街流水逺
華燈入望衆星高風吹玉漏穿花急人近朱䦨送目勞
自笑伭心逐年少秪㝷前事撚霜毛
　　　元沙院(元字壁/聖相諱)
昇山南下一峯高上盡層軒未厭勞際海煙雲常慘淡
大寒松竹更蕭騷經䑓日永銷香篆談席風生落麈毛
我亦有心從自得瑠璃瓶水照秋毫
　　　酬柳國博
行止恂恂衆所褒東南佳譽映時髦洞無畦畛心常坦
􁏠若冰霜莭最高朱紱少留居客左白頭難敵是詩家
須知别後山城寺悵望㱕艎送目勞
　　　閠正月十一日㠯殿丞寄新茶(新最早者生/䖏地向陽也)
徧得朝陽借力催千金一跨過溪來曽坑貢後春猶早
海上先嘗第一杯
　　　旬休日過仁王寺
雜花飛盡緑隂成䖏䖏黄鸝百囀聲随分笙歌與樽酒
且偷閑日試閑行
　　　亂山
亂山深䖏轉山多此地棲身柰逺何莫問吾親在何䖏
舉頭東岸是新羅(福州際海東海即新羅諸囯/啚經亦云長溪與外囯接界)
　　　親舊書報京師盛聞治聲
自知孤宦無材術誰道京師有政聲嘿坐海邉何計是
白頭親在鳯凰城
　　　寄獻新茶
種䖏地靈偏得日摘時春早末聞雷京師萬里争先到
應得慈親手自開
　　　方推官寄新茶
採摘東溪最上春􁒽源諸葉品尤新龍團貢罷争先得
肯寄人涯主諾人
　　　嘗新茶(丁晋公比苑新茶詩序云/茶芽採時如麰麥之大者)
麥粒收來品絶倫葵花製出様争新一杯永日醒雙眼
草木英華信有神
　　　厚卿子中使高麗
並使時推出衆材異方迎拜六城開宣封直到東西部
仗莭遥臨大小梅滄海路從三島去玉山人待二星回
黄金白㲲饒君用銅噐應餘寄我來
　　　出郊
葛葉催耕二月時斜橋曲岸馬行遅家家賣酒淸明近
紅白花開一两枝
　　　蹇磻翁寄新茶二首
龍焙嘗茶第一人最憐溪岸两旗新肯分方跨醒衷思
應恐墉眠過一春
貢時天上雙龍去闘䖏人間一水争分得餘甘慰憔悴
碾嘗終夜骨毛清
　　　城南二首
雨過横塘水滿堤亂山高下路東西一畨桃李花開盡
惟有青青草色齊
水滿撗塘雨過時一畨紅影雜花飛送春無限情惆悵
身在天涯未得歸
　　　寒食
一麾飄泊在天涯寒食園林不見花唯有市亭酤酒客
俚歌聲到日西斜
　　　夜出過利渉門
紅紗籠竹過斜橋復觀翬飛入斗杓人在畫船猶未睡
滿提明月一溪潮
　　　夜出城南禱雨
海天重疊四山雲半出星辰亦半昏上得藍轝是中夜
雨街燈照九重門
　　　　　　西楼
海浪如雲去却回北風吹起數聲雷朱楼四靣鈎踈箔
卧看千山急雨來
　　　荔枝四首
剖見隋珠醉眼開丹砂縁手落塵埃誰能有力如黄犢
摘盡繁星始下來
玉潤氷淸不受塵仙衣裁剪絳紗新千門萬戸誰曽得
只有昭陽第一人
綘縠囊收白露團未曽封植向長安昭陽殿裏才聞得
巳道佳人不柰寒
金釵雙棒玉纎纎星宿光芒動宝奩觧笑詩人誇博物
秪知紅顆味酸甜(白藥天語荔枝詩云津液甘酸如醴/酪杜二部詩云紅顆酣秪自知北皆)
(巴蜀荔枝而已不/知閩越荔枝酸也)
　　　玉虞部惠佳篇叙述昔與相潭亡第逰從仍以
　　　亡第舊詩見示
溥宦紅塵常拂面早衰黄髪已盈顛棣華零落曽誰語
鴻羽蕭條秪自憐巳矣空聞懐舊賦泫然猶獲濟江篇
慇懃愛我如君少更悟之他友最賢
　　　北歸三首(召判太常)
終日思歸今日歸着鞭鞭馬尚嫌遅曲䑓殿裏官雖冷
湏勝天涯海角時
拜捧恩書喜滿顔馬蹄遥望斗杓還從今歩歩行平地
出得千山與萬山
江海多年似轉蓬白頭歸拜未夹宫㨋墻學士驚相問
何䖏塵埃瘦老翁
　　　和酬孫少述
自信簞瓢樂寕羞猿鶴驚論高知峻莭交淡見純誠自
昔心無間相逢眼更明何當薦有道坐想軟輪迎
　　　和孫少述侯職方同燕席
两翁頭白喜追陪好事鈴齋燕席開臘在未消盈尺雪
春歸先放一枝梅况無庭下書投缿更盡筵中酒滿杯
周召二南皆絶唱抑揚賡和媿非材
　　　寄趙宮保
銅扉得謝從今日王鉉辭榮巳十年素莭讜言留簡册
高情清興入林泉海邊愛日疲人戀劒外仁風故老傳
門外㝡應瀟洒客喜公平地作神僊
　　　和詶趙宫保致政言懐二首
讜論危言望素隆獨扵聲利性偏慵龍楼調護官雖寵
鳩杖躋攀興巳濃不變松篁心轉勁無邉江海量兼容
磻溪寧　㑹爲蒼生起更重
愛國憂民有古風米鹽親省尚嫌慵衮衣天上歸何晚
霖雨人間望正濃三少官儀雖赫赫五湖心事肯容容
角巾藜杖經行䖏知在雲山第㡬重
　　　和趙宫保别杭州
紞鼓留公豈是催(公詩云湖過/魚船疊鼓催)湖山得意且徘徊更應
准擬湏乘興范蠡扁舟去却來
　　　過靈璧張氏園三首
棃棗纍纍正熟時粟田鶉兎亦争肥園亭盡日追㝷遍
只欠厭厭醉始㱕
汴水容容帶雨流黄花艶艶亦迎秋㸔花引水園林主
應笑行人易白頭
􁊽地成耒多醸酒杏林熟後亦留錢不湏置驛迎賔客
直到門前繫畫船
　　　雪亳州
欲下蒼凉日全低黯霮天飄颻投夜急瑣琗得風儇穢
壌彌縫徧枯亥點綴妍繁英飛靣旋艶舞起翩躚巳壓
穿林竹還冰落澗泉抵巇䡖自肆乗隙巧争先壅隔書
郵断侵凌客履穿恐傾貧巷屋覺重泝溪船唶有顔空
姣洵無質可鐫包蔵兼海岳蒙蔽匝坤乾枚叟招何晚
袁安卧正堅㑹湏逢見晛萬里豁晴川
　　　送元厚之資政致仕歸蘇
笑指家園是五湖畫船東下載圖書收功玉鉉丹青後
得老銅楼羽翼𥘉醒醉放懐從野服登臨乘興属安車
(一作與公既謝事即田/野服安與優游從適)都門飲餞光華盛不獨當年有
二䟣
　　　夀聖院昌山主静軒
一峯蕭洒背成隂碧瓦新堂地布金花落禅衣松砌冷
日臨經秩𥿄窓深幽棲鳥得林中樂燕坐人存世外心
應似白蓮香火社不妨籃轝客追㝷
　　　鶴林寺(李步所謂因過竹院逢僧話/又得浮生半日閑即此寺也)
音人春盡強登山只肯逢僧半日閑何似一樽乘興去
醉中騎馬月中還
　　　送關彦逺赴河北
子明高誼衆人知苗裔清材世所推詩作士林誇刻燭
賦成天路喜同時豈當白首淹風力自合青雲縱羽儀
北部經營應不乆玉堦朝夕是㱕期
　　　正月十一日迎駕呈諸同舎
錦𫀆周衞一畨新警蹕朝嚴下𬗋宸俗眼望来猶眩日
天顔回䖏自生春行齊鵷鷺常随仗步穏驊騮不起塵
歸路青雲喧鼓吹樂逰從此属都人(是時上服慈聖光/獻皇后三年䘮畢)
(始聽楽及/詳然燈)
　　　和御製上元觀燈
翠幰霓旌夾露䑓夜凉宫扇月中開龍􁋚燭抱金門出
鰲負山超玉座來碭極戯添夷客喜(漢嚮四夷之客/作海中之盛)
栢梁篇較從臣材共知天意同民樂願奏君王萬壽盃
　　　和史舘相公上元觀燈
九衢僊仗豫㳺歸寳燭皇繁換夕暉傳醆未斜淸禁月
散花還拂侍臣衣天香暗度金虬暖宫扇雙開彩鳯飛
法尚世人聴未足却迎朱輦下端闈
　　　集賢殿春燕呈諸同舎
御爐風細麝烟浮法樂聲和酒味柔冠劔九重霄漢路
鶯花三月帝王恨重廊四合盤龍幕當殿雙高彩鳯棲
㱕去人人誇四露揔合歡意躍驊騮
　　　上巳日瑞聖園錫燕呈諸同舎
北上郊原一㩀鞭華林淸集綴儒冠方塘渰渰春先渌
宻竹姢姢午更寒流渚酒浮金鑿落照庭花並玉欄干
君恩倍覺丘山重長日從容笑語懽
　　　池上即席送况之赴宣城
池上紅深緑淺時春風蕩漾水逶迤南州鼓舞歸慈惠
東觀壼觴惜别離逺岫煙雲供醉眼双谿魚鳥付新詩
陵陽豈是遅留地趣駕追鎽自有期
　　　寄題饒君茂才葆光庵
適意藜羹與布裘結廬人境地還幽淸談汝水孤猿夜
爽氣麻源一葉秋應有風騷歸徤筆可無樽酒付扁舟
因君更起家園興夢寐思從几杖逰
　　　朝退即事呈大尹正仲龍圖
六街塵断早凉生細葛含風體更清官府吏閑時樂易
市㕓人喜政和平揮金䔩䔩宫槐蕋鳴玉淙淙御水聲
觀闕漸迎𥘉日上馬頭還傍緑隂行
元豐類藁卷之八
南豐先生元豐類藁卷之九
　　論
　　　唐論
成康殁而民生不見先王之治日入於亂以至扵秦盡
除前聖数千載之法天下既攻秦而士之以歸扵漢漢
之爲漢更二十四君東西再有天下垂四百年然大扺
多用秦法其改更秦事亦多附已意非放先王之法而
有天下之志也有天下之志者文帝而巳然而天下之
材不足故仁聞雖羙矣而當世之法度亦不能放扵三
代漢之亡而强者遂分天下之地晉與隋雖能合天下
扵一然而合之未乆而已亡其爲不足議也代隋者唐
更十八君垂三百年而其治莫盛扵太宗之爲君也詘
巳從諌仁心愛人可謂有天下之志以租庸任民以府
衞任兵以職事任官以材能任職以興義任俗以尊本
任衆賦役有定制兵農有定業官無虚名職無廢事人
習於善行離於末作使之操扵上者要而不煩取扵下
者寡而易供民有農之實而兵之備存有兵之名而農
之利在事之分有歸而禄之出不浮材之品不遺而治
之体相承其㢘耻日以䔍其田野日以闢以其法修則
安目治廢則危且亂可謂有天下之材行之数歲粟米
之賤斗至数錢居者有餘蓄行者有餘資人人自厚㡬
致刑措可謂有治天下之效夫有天下之志有天下之材
又有治天下之效然而不得與先王並者法度之行擬
之先王未備也礼樂之具田疇之制庠序之教擬之先
王未備也躬親行陣之間戦必勝攻必克天下莫不以
為武而非先王之所尚也四夷萬里古所未及以政者
莫不服從天下莫不以為盛而非先王之所務也太宗
之為政扵天下者得失如此由唐虞之治五百餘年而
有湯之治由湯之治五百餘年而有文武之治由文武
之治千有餘年而始有太宗之為君有天下之志有天
下之材又有治天下之效然而又以其未備也不得與
先王並而偁極治之時是則人生扵文武之前者率五
百餘年而一遇治世生於文武之後者千有餘年而未
遇極治之時也非獨民之生扵是時者之不幸也士之
生扵文武之前者如舜禹之扵唐八元八凱之扵舜伊
尹之於湯太公之扵文武率五百餘年而一遇生扵文
武之後千有餘年雖孔子之聖孟軻之賢而不遇雖太
宗之為君而未可以必得志扵其時也是亦士民之生
扵是時者之不幸也故述其是非得失之迹非獨為人
君者可以考焉士之有志扵道而欲仕扵上者可以鍳矣
　　　為人後議
禮大宗無子則族人以支子為之後為之後者為所後
服斬䘮三年而降其父母期禮之所以如此者何也以
謂人之所知者近則知親愛其父母而已所知者逺則
知有嚴父之義知有嚴父之義則知尊祖知尊祖則知大宗
者上以継祖下以收族不可以絶故有以支子為之後
者為之後者以受重扵斯人故不得不以尊服服之以
尊服服之而不為之降巳親之服則猶恐未足以明所
後者之重也以尊服服之又為之降巳親之服然後以謂
可以明所後者之重而継祖之道盡此聖人制禮之意
也夫所謂收族者記称與族人合食序以昭穆别以禮義
之類是特諸侯别子之大宗而嚴之如此况如礼所稱
天子及其始祖之所自出者此天子之大宗是為天地
宗廟百神祭祀之主族人萬世之所依㱕而可以不明
其至尊至重㢤故前世人主有以支子継立而崇其本
親加以號位立廟奉祀者皆見非於古今誠由所知者
近不能割棄私愛莭之以禮故失所以奉承正統尊無
二上之意也若扵所後者以尊服服之又為之降已親
之服而退扵巳親號位不敢以非禮有加也廟祀不敢
以非礼有奉也則為至恩大義固巳備矣而或謂又當
易其父母之名從所後者為屬是未知考扵礼也礼為
人後者為所後者之祖父母父母妻之父母昆弟昆弟
之子若子者此其服為所後者而非其為巳也為其父
母期為其昆弟大功為其姊妹適人者小功皆降本服
一等者此其服為巳而非為所後者也使其為父母服
則為巳名為所後者是則名與實相違服與恩相戾矣
聖人制禮不如是之舛也且自古為人後者不必皆親
昆弟之子族人之同宗者皆可為之則有以大功小功
昆弟之子而為之者矣有以緦麻袒免無服昆弟之子
而為之者矣若當從所後者為属則亦當從所後者為
服従所後者為服則扵其父母有冝為大功為小功為
緦麻為袒免為無服者矣而聖人制禮皆為其父母期
使足以明所後者重而已非遂以謂當變其親也親非
變則名固不得而易矣戴徳王肅䘮記曰為人後者為
其父母降一等服齊衰期其服之節居倚廬言語飲食
與父在為母同其異者不祥不禫雖除服心䘮三年故
至扵今著扵服令未之有改也豈有製服之重如此而
其名遂可以絶乎又崔凱䘮服駮曰本親有自然之恩
降一等則足以明所後者為重無縁廼絶之矣夫未嘗
以謂可以絶其親而輙謂可以絶其名是亦感矣且支
子所以後太宗者為推其嚴父之心以尊祖也顧以尊
祖之故而不父其父豈本其恩之所由生而先王教天
下之意㢤又禮適子不可為人後者以其傳重也支子
可以為人後者以非傳重也使傳重者後已宗非傳重
者後大宗其意可謂即乎人心而使之两義俱安也今
若使為人後者以降其父母之服一等而遂變革其名
不以為父母則非使之两義俱安而不即乎人心莫大
乎如是也夫人道之於大宗至尊至重不可以絶尊尊
也人子之扵父母亦至尊至重不可以絶親親也尊尊
親親其義一也未有可廢其一者故爲人後者爲之降
其父母之服禮則有之矣爲之絶其父母之名則禮未
之有也或以謂欲絶其名者盖惡其爲二而使欲之爲一
所以使爲人後者之道盡也夫迹其實則有謂之所後
有謂之所生制其服則有爲已而非爲所後者有爲所
後而非爲已者皆知不可以惡其爲二而強使之爲一
也至扵名者盖生扵實也廼不知其不可以惡其爲二
而欲强使之爲一是亦過矣藉使其名可以強使之爲一
而迹其實之非一制其服之非一者終不可以易　在
乎欲絶其名也故古之聖人知不可以惡其爲二而强
使之爲一而能使其屬之踈者相與爲重親之厚者相
與爲輕則以禮義而已矣何則使爲人後者扵其所後
非己親也而爲之服斬衰三年爲其祭主是以義引之
也扵其所生實巳親也而降服齊衰期不得與其祭是
以禮厭之也以義引之則屬之䟽者相與爲重以禮厭
之則親之後者相與爲輕而爲人後之道盡矣然則欲
爲人後之道盡者在以禮義明其内而不在扵惡其爲
二而强易其名扵外也故禮䘮服齊衰不杖期章曰爲
人後者爲其父母報此見扵經爲人後者扵其本親稱
父母之明文也漢祭義以謂宣帝(親/謚)宜(曰/卓)魏相以謂宜
稱尊號曰皇考立廟後世議者皆以其稱皇立廟爲非
至扵稱親(称/考)則未嘗有以為非者也其後魏明帝尤惡
為人後者厚其本親故非漢宣加悼考以皇號又謂後
嗣有由諸侯入継正統者皆不得謂考為皇稱妣為后
盖亦但禁其猥加非正之號而未嘗廢其考妣之称此
見扵前世議論為人後者扵其本親稱考妣之明文也
又晋王坦之䘮服議曰罔極之重非制教之所裁昔日
之名非一朝之所去此出後之身所以有服本親也又
曰情不可奪名不可廢崇本叙恩所以為降則知為人
後者未有去其所出父母之名此古人之常理故坦之
引以為制服之證此又見扵前世議論為人後者扵其
本親穪父母之明文也是則為人後者之親見扵經見
扵前世議論謂之父母謂之考妣者其大義如此明文
如此至見扵他書及史官之記亦謂之父母謂之考妣
謂之私考妣謂之本親謂之親者則不可一二数而以
為世父叔父者則不特礼未之有載籍已來固未之有
也今欲使從所後者為属而革變其父母之名此非常
異義也不從經文於前世数千載之議論亦非常異
義也而無所考㨿以持其說將何以示天下乎且中
囯之所以為貴者以有父子之道又有六經與前世
数千載之議論以治之故也今忽欲棄之而伸其無所
考㨿之說豈非誤哉或謂為人後者扵其本親称父母
則為两統二父其可乎夫两統二父者謂加考以皇號
立廟奉祀是不一扵正統懐二扵所後所以著其非而
非謂不變革其父母之名也然則加考以皇號與禮及
古之稱皇考者有異乎曰皇考一名而為說有三禮曰
考廟曰王考廟曰皇考廟曰顯考廟曰祖考廟是則以
皇考為曽祖之廟號也魏相謂漢宣帝父宜称尊號曰
皇考既非禮之曽祖之稱又有尊號之文故魏明帝非
其加悼考以皇號至扵光武亦扵南頓君稱皇考廟義
出扵此是以加皇號為事考之尊稱也屈原稱朕皇
考曰伯庸又晉司馬機為燕王告称庙文稱敢昭告于
皇考清惠亭侯是又逹扵群下以皇考為父殁之通称
也以為曽祖之廟號者扵古用之以為事考之尊称者
扵漢用之以為父殁之通稱者至今用之然則稱之亦
有可有不可者乎曰以加皇號為事考之尊称者施於
為人後之義是干正統此求之扵禮而不可者也逹於
群下以皇考為父殁之通稱者施扵為人後之義非于
正統此求之扵禮而可者也然則以為父殁之通稱者
其不可如何曰若漢哀帝之親稱尊號曰㳟皇安帝之
親稱尊號曰孝徳皇是又求之扵禮而不可者也且禮
父為士子為天子祭以天子其尸服以士服子無爵父
之義尊父母也前世失禮之右崇本親以位號者豈獨
失為人後奉祀正統尊無二上之意哉是以子爵父以
卑命尊亦非所以尊厚其親也前世崇飾非正之號者
其失如此而後世又謂宜如期親故事増官廣國者亦
可謂皆不合扵禮矣夫考者父殁之稱然施扵禮者有
朝廷典冊之文有宗廟祀祭之辞而巳若不加位號則
無典冊之文不立廟奉祀則無祝祭之辭則雖正其名
豈有施扵事者顧言之不可不順而巳此前世未嘗以
爲可疑者以禮甚明也今世議者紛紛至扵曠日累時
不知所决者盖由不考扵禮而率其私見也故采扵經
列其㫖意庶得以啇㩁焉
　　　公族議
天子之適子継世以爲天子其别子皆爲諸侯諸侯之
適子継世以爲諸侯其别子各爲其國之卿大夫皆有采
地别子之適子継世以食其采地其族人百世宗之此
之謂大宗其别子亦各仕於其國為卿大夫其適子兄
弟宗之五世而止此之謂小宗盖天子之適子継世以
為天子其别子世為諸侯諸侯之適子継世以為諸侯
其别子各為其國之卿大夫世世食采地皆傳扵無窮
夫豈有服盡而絶其禄位衣食嫁娶使之自謀者乎非
特如此也昔周公兼制天下立七十一國姬姓居五十
三人盖兄弟之國者十有五人姬姓之國者四十人其
可見者則管蔡郕霍魯衛毛聃郜雍曹滕畢原鄷郇邘
晉應韓凡蒋邢茅胙祭之屬是也其稱兄弟之國者十
有五人則周之近属其稱姬姓之國者四十人則周之
同姓而巳其爵命之使傳國至扵無窮夫豈以服為断
乎至扵宗廟之数天子七諸侯五而祭法虞夏商周禘
郊祖宗逺或至扵数十世之上亦皆未嘗以服為断也
其推而上之報本扵祖宗至不可為数推而下之廣骨
肉之恩至扵無窮盖其積厚者其流澤逺有天下之功
者受天下之報其理勢次序固然也是豈可拘扵常見
議扵錙銖之内乎故服盡而戚單者所以節人之常情
而為大宗小宗之数安可以論帝者之功徳而為廣親
親之法乎昔武王克商未及下車而封黄帝唐虞之後
下車而封夏啇之後其在異代尚特顯之其急如此况
受重扵祖宗推原功徳之所自出其可以天下之大而
儉扵骨肉之恩以不滿足海内之望乎孟子曰仁人之
扵兄弟也親愛之而巳矣親之欲其貴也愛之欲其富
也先王推是心以及扵同姓之間故有土分之有民分
之有寳玉分之有寳噐分之成王康王之言曰吾無專
享文武之功是皆無所不盡其厚未有從夫略者也盖
詩裳裳者華刺時棄賢者之類絶功臣之世而傳栾卻
胥原狐續慶伯陪臣之俗耳其降在皁隷叔向亦以為
晋國之憂况扵帝者之公德與天地等而可使七八世
之子孫夷扵閭巷之凡民乎後世公族無封國采地之
制而有列扵朝有賜扵府是亦親而貴之愛而富之之
意也其名書扵宗籍者繁衍盛大實國家慶有司雖費
非多扵天下之國七十有一而姬姓獨居者五十三人
其亦求中以節之而巳矣頋令袒免以外母與官衣食
嫁娶使之自謀是亦不不考扵古矣何其野扵礼也以
世莫能辨故作公族議使好學者得詳焉
　　　　　　講官議
孔子之語教人曰不憤悱不啓發舉一隅不以三隅反
則不告也孟子之語教人曰有荅問者荀子之語敎人
曰不問而告謂之傲問一而告二謂之噆傲(非也/費非)也君
子如響故礼無徃教而有待問則師之道有問而告之
者尔世之挾書而謂者終日言而非有問之者也廼不
自知其强聒而欲以師自任何其妄也古之教世子之
法大傳審父子君臣之道以示之少傅奉世子以觀太
傅之德行而審喻之則示之以道者以審喻之為淺故
不為也況扵師者何為也哉正已而使觀之者化尔故
得其行者或不得其所以行得其言者或不得其所以
言也仰之而彌高鑚之而弥堅徳如是然後師之道盡
故天子不得而召也諸侯不得而友也又况得而臣之
乎此伊尹太公子思孟子之徒所以忘人之勢而唐虞
三代大有為之君所以忘其勢也世之挾書而講扵禁
中者官以侍為名則其任故可知矣廼自以謂吾師道
也冝坐而講以為請扵上其為說曰必如是然後合扵
古之所謂坐而論道者也夫坐而論道謂之王公作而
行之謂之卿大夫語其任之無為與有為非以是為尊
師之道也且礼扵朝王及群臣皆立無獨坐者扵燕皆
坐無獨立者故坐未嘗以為尊師之礼也昔晋平公之
扵亥唐坐云則坐曽子之侍仲尼子曰參復坐則坐云
者盖師之所以命斈者未果有師道也顧僕㒒然以坐
自請者也則世之為此者非妄歟故為此議以觧其惑
　　　救灾議
河北地震水灾墮城郭壊廬舎百姓暴露乏食主上憂
憫下緩刑之令遣拊循之使恩甚厚也然百姓患扵暴
露非錢不可以立屋廬患扵乏食非粟不可以飽二者
不易之理也非得此二者雖主上憂勞扵上使者勞午
扵下無以救其患塞其求也有司建言請發倉廩與之
粟壮者人日二升􁑷者人日一升主上不旋日而許之
賜之可謂大矣然有司之所言特常行之法非審計終
始見扵衆人之所未見也今河北地震水灾所毁敗者
甚衆可謂非常之変也遭非常之変者亦必有非常之
㤙然後可以振之今百姓暴露乏食巳廢其業矣使之
相率日待二升之凛扵上則其势必不暇乎他焉是農
不復得脩其畎畆啇不得得治其貨賄工不復得利其
噐用間民不復得轉移執事一切棄百事而專意扵待
升合之食以偷為性命之計是直以餓殍之養養之而
已非深思逺慮為百姓長計也以中戸計之户為十人
壮者六人月當受粟三石六斗㓜者四人月當受粟一
石二斗率一户月當受粟五石難可以乆行也則百姓
何以贍其後乆行之則𬒳水之地既無秋成之望非至
來歲麥熟賑之未可以罷自今至扵來歲麥熟凢十月
一户當受粟五十石今𬒳灾者十餘州州以二萬户計
之中戸以上及非灾害所𬒳不仰食縣官者去其半則
仰食縣官者為十萬戸食之不遍則為施不均而民猶
有無告者也食之偏則當用粟五百萬石而足何以
此又非深思逺慮為公家長計也至扵給授之際有淹
速有均否有真偽有㑹集之擾有辨察之煩厝置一差
皆足致弊又群而䖏之氣乆蒸薄必生疾癘此皆必至
扵害也且此不過能使之得旦暮之食耳其扵屋廬構
築之費将安取哉屋廬構築之費既無所取而就食扵
州縣必相率而去其故居雖有頽牆壊屋之尚可完者
故材舊瓦之尚可因者什噐衆物之尚可頼者必棄之
而不暇顧甚則殺牛馬而去者有之伐桑棗而去者有
之其害又可謂甚也今秋氣已半霜露方始而民露䖏
不知所蔽盖流亡者亦已衆矣如是不可止則将空近
塞之地(空近塞之/地夫戦闘)之民此衆士大夫之所慮而(不/可)謂無
患者也近空塞之地失耕桑之民此衆士大夫所未慮而
患之尤甚者也何則失戦闘之民異時有警邊戍不可
以不増爾失耕桑之民異時無事邊糴不可以不貴乎
二者皆可不深念歟萬一或出扵無俚之計有窺倉庫
盗一囊之粟一束之帛者彼知巳負有司之禁則必鳥
駭䑕竄竊弄鋤挺扵草茅之中以扞游徼之吏强者既
囂而動則弱者必随而聚矣不幸或連一二城之地有
抱鼓之警國家胡能晏然而巳乎况夫外有夷狄之可
慮内有郊祀之将行安得不妨之扵未然銷之扵未萌
也然則為今之策下方𥿄之詔賜之以錢五十萬貫貸
之以粟一百萬石而事足矣何則令𬒳災之州為十萬
户如一户得粟十石得錢五千下户常産之貲平日未
及有此者也彼得錢以完其居得粟以給其食則農得
脩其畎畆啇得(治/其)貨賄工得(利/其)噐用間民得轉移執事
一切得復其業而不失其常生之計與專意以待二升
之廩扵上而勢不暇乎他為豈不逺哉此可謂深思逺
慮為百姓長計者也由有司之說則用十月之費為粟
五百萬石由今之說則用两月之費為粟一百萬石况
貸之扵今而收之扵後足以振其艱乏而終無損扵儲
偫之實所實費者錢五鉅萬貫而巳此可謂深思逺慮
為公家長計者也又無給授之弊疾癘之憂民不必去
其故居苟有頽牆壊屋之尚可完者故材舊瓦之尚可
囙者什噐衆物之尚可頼者皆得而不失况扵全牛馬
保桑棗其利又可謂甚也雖寒氣方始而無暴露之患
民安居足食則有樂生自重之心各復其業則势不暇
乎他為雖驅之不去誘之不為盗矣夫飢歲聚餓殍之
民而與之升合之食無益扵救災𥙷敗之数此常行之
弊法也今破去常行之弊法以錢與粟一舉而賑之足
以救其患復其業河北之民聞詔令之出必皆喜上之
足頼而自安扵畎畆之中負錢與粟而歸與其父母妻
子脫扵流亡轉死之禍則戴上之施而懐欲報之心豈
有巳哉天下之民聞國家厝置如此㤙澤之厚其孰不
震動感激恱主上之義扵無窮乎如是而人和不可致
天意不可恱者未之有也人和洽扵下天意恱扵上然
後玉輅徐動就陽而郊荒夷殊陬奉幣來享疆内安輯
里無囂聲豈不適変扵可為之時消患扵無形之内乎
此所謂審計終始見扵衆人之所未見也不早出此或
至扵一有枹鼓之警則雖欲為之将不及矣或謂方今
錢粟恐不足以辦此夫王者之冨蔵之扵民有餘則耴
不足則與此理之不易者也故曰百姓足君孰與不足
百姓不足君孰與足盖百姓冨實而國獨貧與百姓餓
殍而上獨䏻保其冨者自古及今未之有也故有曰不
患貧而患不安此古今之至戒也是故古者二十七年
耕有九年之畜足以備水旱之灾然後謂之王政之成
唐水湯旱而民無捐瘠者以是故也今國家倉庫之積
固不獨爲公家之費而(巳/凢)以爲民也雖倉無餘粟庫無
餘財至扵救灾𥙷敗尚不可以巳況今倉庫之積尚可
以用獨安可以過憂将來之不足而立視天民之死乎
古人有曰剪瓜宜及膚割髪冝及体先王之扵救灾髪
膚尚無所愛况外物乎且今河北州軍凢三十七灾害
所𬒳十餘州軍而巳他州之田秋稼足望今有司扵糴
粟常價斗増一二十錢非獨人以利農其扵増糴一百
萬石易矣斗増一二十錢吾槯一時之事有以為之耳
以實錢給其常價以茶荈香藥之類佐其虚估不過捐
荼荈香藥之類為錢数鉅萬貫而其費巳足荼荈香藥
之類與百姓之命孰為可惜不待議而可知者也夫費
錢五鉅萬貫又捐荼荈香藥之類為錢数鉅萬貫而足
以救一時之患為天下之計利害輕重又非難明者也
顧吾之有司能越拘孪之見破常行之法與否而已此
事時之急也故述斯議焉
元豐類藁卷之九
元豊類藁卷之十
傳
　　洪範傳
惟十有三祀王訪于箕子王乃言曰鳴呼箕子惟天隂
隲下民相恊厥居我不知其彛倫攸叙箕子乃言曰我
聞在昔鯀陻洪水汩陳其五行帝乃震怒不卑洪範九
疇彛倫攸斁鯀則殛死禹乃嗣興天乃錫禹洪範九疇
彛倫攸叙何也武王嘆而謂箕子天不言而黙定下民
相助恊順其所居居謂所以安者也而我不知其常理
所次序箕子乃言我聞在昔鯀之治水也至扵五行皆
亂其陳列故上帝震怒不與之以洪範九疇而常理所
以敗鯀則殛死及禹継而起天乃與之以洪範九疇而
常理所以叙盖水之性潤下而其爲利害也尤甚故鯀
之治水也陻之則失其性而至扵五行皆亂其陳列及
禹之治水也導之則得其性而至扵常倫所以叙常倫
之叙者則舜(称/禹)地乎天成六府三事允治萬世永頼時
乃功也其曰天乃錫禹洪範九疇盖易亦曰洛出書然
而世或以爲不然原其說之所以如此者以非其耳目
之所習見也天地之大萬物之衆不待非常之智而知
其變之不可盡也人之耳目之所及亦不待非常之智
而知其不能逺也彼以非其所習見則果扵以爲不然
是以天地萬物之変為可盡扵耳目之所及亦可謂過
矣爲是說者不獨蔽扵洪範之錫禹至鳯凰麒麟玄鳥
生民之見扵經者亦且以為不然執小而量大用一而
齊萬信臆决而疑經不知其不可亦可謂惑矣五行五
者行乎三材萬物之間故𥘉一曰五行其在人為五事
故次二曰敬用五事五事敬則身脩矣身脩然後可以
出政故次三曰農用八政政必恊天時故次四曰恊用
五紀脩身出政恊天時不可以不有常也常者大中而
已矣故次五曰建用皇極立中以為常而未能適変則
猶之執一也故次六曰乂用三徳三徳所以適変而人
治極矣極人治而不敢絶天下之疑故次七曰明用稽
疑稽疑者盡之扵人神也人治而通扵神明者盡然猶
未敢以自信也必考巳之得失扵天故次八曰念用庻
徴徴有休咎則得失之應扵天者可知矣猶以爲未盡
也故次九曰嚮用五福威用六極福極之在民者皆吾
所以致之故又以考巳之得失扵民也敬本諸心而見
諸外故五事曰敬用用其厚者固治人之道也故八政
曰農用農厚也天時恊則人事得故五紀曰恊用謹其
常則中不可不立也故皇極曰建用建立也乂者所以
救其過持其常也故三德曰乂用明則疑釋故稽疑曰
明用庻徴之見于天不可以不念故庻徴曰念用福之
在于民則宜嚮之故五福曰嚮用極之在于民則宜畏
之故六極曰威用威畏也凡此者皆人君之道其信不
可雜而其序不可亂也推其為類則有九要其始終則
猶之一言而巳也學者知此則可以知洪範矣一五行
曰水曰火曰木曰金曰圡水曰潤下火曰炎上木曰曲
直金曰從革圡爰稼穡潤下作醎炎上作苦曲直作酸
從革作辛稼穡作甘何也盖爰者扵也潤下炎上者言
其所性之成扵天者也曲直從革者言其所化之因扵
人者也於之稼穡而不及其他者扵之稼穡亦言其所
化之因扵人者也不及其他者莫大乎於之稼穡也夫
潤下炎上言其所性之成於天者然水導之則行潴之
則聚火燃之則熾宿之則壮則其所化亦未嘗不囙之
扵人也或曲直之或從革之或稼穡之言其所化之因
扵人者然可以曲直可以從革可以稼穡則其所性亦
未嘗不成之扵天也所謂天不人不因人不天不成者
也其文所以不同者非固相反所以互相明而𣣔學者
之自得之也潤下者水也故水曰潤下炎上者火也故
火曰炎上木金亦然惟稼穡則非圡也故言其於之稼
穡而巳者辭不得不然也又言潤下所以起鹹炎上所
以起苦曲直所以起酸從革所以起辛稼穡所以起甘
者凢爲味五或言其性或言其化或言其用或言其味
者皆養人之所最大者則不言此所以為要言也虞書
禹告舜曰政在養民而陳養民之事則曰水火金木圡
糓惟脩與此意同也二五事曰貌曰言曰視曰聽曰思
貌曰恭言曰從視曰明聽曰聦思曰􁱝恭作粛從作乂
明作哲聦作謀􁱝作聖何也盖自外而言之則貌外扵
言自内言之則聽内扵視自貌言視聽而言之則思所
以爲主扵内故曰貌曰言曰視曰聴曰思彌逺者弥外
彌近者弥内此其所以爲次序也五者思所以爲主扵
内而用四事扵外者也至扵四者則皆自爲(用/而)不相因
故貌不恭者不害扵言從視不明者不害扵聴聦非貌
恭言從然後能哲能哲然後能謀能謀然後能思而至
扵聖也曰思曰􁱝􁱝作聖者盖思者所以充人之材(以/至)
扵其極聖者人之極也孟子曰人之性或相倍蓗而無
筭者不能盡其材不能盡其材者弗思耳矣盖思之扵
人也如此然而或曰不思而得何也盖人有自誠明者
不思而得尭舜性之是也所謂誠者天之道也有自明
誠者思之弗得弗措也湯武身之是也所謂思誠者人
之道也然而尭舜湯武之徳其至皆足以動容周旋中
禮則身之者終亦不思而得之也尭舜性之矣然尭之
徳曰聦明文思盖尭之所以與人同者法也則性之者
亦未嘗不思故曰誠則明矣明則誠矣而性之身之者
及其成孟子皆以謂盛徳之至也箕子言思所以作聖
孟子言弗思故相倍蓗而無筭其所言者皆法也曰視
曰明明作哲聴作聦聡作謀者視之明無所不照所以
作哲聴之聦無所不聞所以作謀也人之扵視聽有能
察扵閭巷之間米塩之細而不知蔽扵堂阼之上治亂
之㡬者用其聦明扵小且近故不能無蔽扵大且逺也
古之人知其如此故前旒蔽明黈纊塞聦又以作聦明
為戒夫如是者非塗其耳目也亦不用之扵小且近而
巳矣所以養其聦也養其聦明者故将用之扵大且逺
夫天下至廣不可以家至戸察而能用其聦眀扵大且
逺者盖得其要也昔舜治天下以諸侯百官而緫之以
四岳舜扵視聴欲無蔽扵諸侯百官則詢于四岳欲無
蔽扵四岳則闢四門欲無蔽扵四門則明四目逹四聦
夫然故舜在士民之上非家至戸察而能立於無蔽之
地得其要而已矣其曰明四目逹四聦者舜不自任其
視聴而囙人之視聴以為聦明也不自任其聦明而囙
(之扵人者固君道也非君道独然也不自任其聡明而/因之為人者固天道也故曰天聡明自我民聦明又曰)
惟天聡眀惟圣時憲舜扵聡明下尽人上參天斯其(所/以)
為舜也舜之時至治之極也人豈有欺舜者㢤舜扵待
人亦豈疑其欺巳也然而訪問反復相參以考察又推
之扵四靣若唯恐不能無所蔽者盖君天下之体固不
得不立扵無蔽之地也立扵無蔽之地者其扵視聴如
此亦不用之扵小且近矣夫然故蔽明塞聦而天下之
情可坐而盡也言曰從從作乂者易曰出其言善則千
里之外應之出其言不善則千里之外違之則言之要
為可從而巳也言為可從也則其施扵用治道之所由
岀也古之君人者知其如此故其戒曰慎乃出令令出
惟行弗惟反又曰其惟不言言乃雍而舜以命龍亦曰
夙夜出納朕命惟允言之不可違如此貌曰㳟恭作粛
者孟子曰今夫蹶者趋者是氣也而反動其心故曰持
其志無暴其氣盖威儀動作見扵外者無不㳟則生扵
心者無不粛也傳曰人受天地之中以生所謂命也禮
義威儀之則所以㝎命也故顔淵問仁孔子告之以視
聴言動以禮而衞之君子所以稱仁者亦曰威儀捸棣
不可選也貌之不可慢如此也存其思養其聦明而不
失之扵言貌故尭之德曰欽明文思言貌者盖尭之所
謂文則雖尭之聖未有不先扵謹五事也三八政曰食
曰貨曰祀曰司空曰司徒曰司㓂曰賓曰師曰食曰貨
曰祀曰賔曰師稱其事者逹乎下也曰司空曰司徒曰
司宼稱其官者任乎上也人道莫急扵養生莫大扵事
死莫重扵安土故曰食(曰/貨)曰祀曰司空孟子以使民養
生送死無憾為王道始此四者所以不得不先也使民
足扵飬生送死之具然後教之教之不率然後刑之故
曰司徒曰司寇此彛倫之序也其教之也固又有叙可
得而考者古之欲明明徳扵天下者必始扵知至意誠
心正然後身脩身脩然後國家天下治以是為大學之
道百王莫不同然而見扵經者莫詳扵尭(盖/欽)明文思尭
之得於心者也克明俊徳有諸心故能求諸身也以親
九族九族既睦有諸身故能求諸家也平章百姓百姓
昭明有諸家故能求諸國也恊和萬邦黎民於變時雍
有諸國故能求諸天下也積扵其心以至扵身修此尭
之所以先覺非求之扵外也積於其家以至扵天下治
此尭之所以覺斯民非强之扵耳目也夫然故尭之治
何為也㢤民之從之也豈識其所以從之者㢤此先王
之化也然以是為無法立司徒之官以敎之者法也教
之者導之以効上之所為而巳也養之扵學所以使之
講明文之以禮樂所以使之服習皆教之之具也使之
講明者所以逹上之所為使之服習者所以順上之所
為所謂效之也上之所有故下得而効之未　之所
無下得而効之也當尭之時萬邦黎民之所効者尭之
百官百官之所効者尭之九族九族之所効者尭之身
而導之以効上之所為者舜爲司徒也舜扵其官則又
慎徽五典身先之也然後至扵五典克從民効之也及
舜之時舜之導民者固有素矣然水害之後其命契為
司徒則猶曰百姓不親五品不遜敬敷五教在寛盖憂
民之不親而念其不順上之化命之以謹布其教而終
戒之以在寛豈迫就之也㢤其上下之際導民者如此
此先王之教也為之命令為之典章為之官守以致扵
民此先王之政也盖化者所以覺之也教者所以導之
也政者所以率之也覺之無可言未有可以導之者也
導之無可言未有可以率之者也而况扵率之無可言
而欲一断之以刑乎孟子曰徒善不足以為政徒法不
能以自行其所謂善覺之者也其所謂法導之者也其
所謂政率之者也其相湏以成未有去其一而可以言
王道之俻者也先王之養民而迪之以敎化如此其詳
且盡矣而民猶有不率者故不得不加之以刑加之以
刑者非可巳而不已也然先王之刑固又有叙矣民之
有罪也必察焉青也過也非終也雖厥罪大未加之以
刑也民之有罪也必察焉非青也非過也終也其養之
有所不足其敎之有所不至則必責己而恕人故湯誥
曰惟爾萬方有罪在予一人予一人有罪無以爾萬方
如是故以民之罪為自我致之未加之以刑也民之有
罪必察焉其養之無所不足教之無所不至不于我政
人之有罪矣民之罪自作也然猶有漸於悪者乆而蒙
化之日淺者則有曰(勿/庸)殺之姑惟教之未加之以刑也
民之有罪非青也非過也終也自作也教之而猶不典
式我也則是其終無悛心衆之所弃而天之所討也然
後加之以刑多方之所謂至扵再至于三者也故有雖
厥罪小乃不可以不殺用刑如此其詳且慎故先王之
刑刑也其飬民之具教民之方不如先王之詳且盡未
有可以先王之刑刑民者也矧曰其以非先王之刑刑
民也昔唐虞之際相継百年天下之人四罪而已及至
於周成康之世刑之不用亦四十餘年則先王之民加
之以刑者殆亦無矣先王之治使百姓足扵衣食遷善
而逺罪矣人之所以相交接者不可以廢故曰賔賓者
非獨施扵耒諸侯通四夷也人之所以相保聚者不可
以廢故曰師師者非獨施扵征不庭伐不悛也八政之
所先後如此所謂彛倫之叙也不然則彛倫之斁而巳
矣四五紀曰歲曰月曰日曰星辰曰暦数盖恊之以歲
恊之以月恊之以日者所以正時而恊之以星辰者所
以考其驗扵顯也恊之以暦数者所以考其驗於微也
正時然後萬事得其叙所謂暦象日月星辰期三百六
旬有六日以閏月定四時成嵗也五皇極皇建其有極
歛時五福用敷錫厥庻民惟時厥庻民于汝極錫汝保
極凢厥庻民無有淫朋人無有比徳惟皇作極何也言
大建其有中故能聚是五福以布與衆民而惟時厥衆
民皆于汝中與汝保中盖中者民所受以生而保中者
不失其性也凢厥衆民無有以滛為朋人無有以比為
德盖淫者有所過也比者有所附也無所過無所附故
能惟大作中也人謂學士大夫别扵民者也九厥庻民
有猷有為有守汝則念之不恊于極不罹于咎皇則之
之而康而色曰予攸好德汝則錫之福時人斯其惟則
之極無虐㷀獨而畏髙明人之有能有為使羞其行而
邦其昌何也言厥庻民有猷有為有守者汝則念其中
不中其不恊于中不罹于咎若狂也肆矜也㢘愚也直
之類大則受之言大者非小者之所能受也而安汝顔
色而謂之曰予攸好德所以教之使恊于中也有猷有
為有守而不罹于咎者民之有志而無悪者也不恊于
極者不能無所過而巳教之則其從可知也如是而汝
則與之以福冨之以禄貴之以位所以示天下之人而
使之勸也如此則是人斯其惟大之中矣夫剛不中者
至扵虐㷀獨柔不中者至則於畏高明今也惟大之中
(故剛無虐㷀獨柔無及高明所謂剛而無虐柔而立也/盖剛至扵虐㷀獨則六極悪之亊也柔至扵高明則六)
(極弱之事也惟皇六極則五福攸好徳之事所以言之/者不同至其可以)
推而明之也則猶一言而巳也洪範於皇極於三德扵
五福六極言人之性或剛柔之中或剛柔有過與不及
故或得或失而其要未嘗不欲去其偏與䕫之教胄子
皐陶之陳九德者無以異盖人性之得失不易乎此而
所以教與所以察之者亦不易乎此也教之福之而民
之恊于中者如此又使有能有為者進其行而不巳則
乆而後能積積而後能大大而後能著人材之盛如此
而國其有不興者乎故曰人之有能有為使羞其行而
邦其昌也凡厥正人既冨方糓汝弗能使有好于而家
時人斯其辜于其無好德汝雖錫之福其作汝用咎何
也言凢正人之道既冨之然後可以責善責善者必始
於汝家使無所好于汝家則是人斯其若辜矣既言不
能正家以率之則䧟人于罪又言不好德之人而汝與
之福其起汝為咎而已故曰于其無好徳汝雖錫之福
其作汝用咎也自皇建其有極至使羞其行皆所以教
也而扵此乃曰凢厥正人既富方榖又曰使無好于而
家時人斯其辜者明敎之必本於富行之又始於家其
先後次序然也無偏無陂遵王之義無有作好遵王之
道無有作悪遵王之路無偏無黨王道蕩蕩無黨無偏
王道平平無反無側王道正真㑹其有極歸其有極何
也無偏無陂遵王之義者無過與不及無偏也無不平
無陂也所循者惟其宣而無適莫遵王之義也無有作
好遵王之道無有作悪遵王之路者作好作悪偏扵巳
之所好悪者也好惡以理不偏扵已之所好惡無作好
作悪也所循者通道大路而不由徑遵王之道路也道
路云者異辭也無偏無黨王道蕩蕩者存扵已者無偏
(則/施)扵人者無黨无偏无黨也其為道也廣大而不狹吝
王道蕩蕩也無黨无偏王道平平者施扵(人/者)無黨則存
扵巳者無偏無黨無偏也其為道也夷易而無阻艱王
道平平也無反無側王道正直者無所背無所反也非
在左而不得乎右在右而不得乎左無側也其為道也
所止者不邪所由者不曲王道正直也如是所以為王
之義為王之道為王之路明王天下者未有不知是而
可也㑹于有極者来而赴乎中也歸于有極者徃而反
乎中也由無偏以至無側所知者非一曲所守者非一
方推天下之理逹天下之故能大而不遺小能逺而不
遺近䏻顯而(不/遺)微所謂天下之通道也来者之所赴歸
者之所反中者居其要而宗之者如此所應者弥廣所
操者彌約所謂天下之大本也君人者未有不由此而
國家天下可為者也其可考扵經則易之智周乎萬物
道濟乎天下故不過其可考扵行事則舜之執其两端
而用中扵民湯之執中立賢(無方/能推)其無偏陂無作好悪
無偏黨无反側之理而用其無適莫無由徑無狹吝無
阻艱無所背無在左而不得乎左在右而不得乎左者
以通天下之故而不泥執其所㑹所歸之中以為本故
能定也夫然故易之道為聖人之要道非窮技曲學之
謂也舜之治民為皇建其有極用敷錫厥庶民非偏政
逸徳之謂也湯之用賢為翕受敷施九德咸事非私好
獨惡之謂也洪範之為類雖九然充人之材以至扵其
極者則(在/扵)思通天下之故而能定者則在扵中其要未
有易此也曰皇極之敷言是彛是訓于帝其訓凢厥庻
民極之敷言是訓是行以近天子之完曰天子作民父
母為天下王何也曰者其辞也其辭以謂人君之扵大
中既成之以徳又布之以言是以為常是以為順于帝
其順而巳人君之為言順天而致之扵民故凡其衆民
亦扵極之布言是順是行以親附天子之輝光而曰天
子作民父母為天下王曰父母者親之辭也曰王者徃
之辭也上之人扵遵王之義至王道正直能繇前之說
則下之人扵順上之所行所言而相與附之其爱之曰
父母而戴之曰天下王必繇後之說經所以始其義扵
彼而終其効扵此者以明上之所以王者如是則下之
所以王之者如是非虚致也六三徳一曰正直二曰剛
克三曰柔克平康正直彊弗友剛克爕友柔克何也正
直者常徳也剛克者剛勝也柔克者柔勝也平康正直
疆弗友剛克爕友柔克者所遇之妾殊故所又之德異
也凡此者所以治人也高明柔克沉潜剛克何也人之
為德高抗明爽者本扵剛而柔有不足也故済之以柔
克所以救其偏沉深潜晦者本扵柔而剛有不足也故
済之以剛克所以救其偏正直則無所偏故無所救九
此者以治已與人也惟辟作福作威玉食臣無有作福
作威玉食臣之有作福作威玉食其害于而家凶于而
國人用側頗僻民用僣􁅘何也作福者柔克之所有也
作威者剛克之所有也惟辟作福作威玉食臣無有作
福作威玉食者正直之所有也以其卒曰臣之有作福
作威玉食則人用側頗僻民用僣􁅘是以知惟辟作福
作威玉食臣無有作福作威玉食者正直之所有也明
矣箕子之言者皆九疇之所有九疇之所無者箕子盖
不得而言也知此則知九疇之為九矣人君扵五事思
無所不通聡明無所不逹言之出納無所不允扵皇極
所遵者正直所不可入者偏陂反側作好作悪滛朋比
徳之亊臣人雖有小人之桀者未有能蔽其上而作福
作威玉食者也人臣雖作福作威玉食者必窺其間縁
其有可蔽之端故雖小人之庸者猶得以無忌惮而放
其邪心也洪範以作福柔克之所有作威剛克之所有
惟辟作福作威玉食正直之所有臣而作福則僭君之
柔克臣而作威則僣君之剛克臣而作福作威玉食則
為側頗僻无所不僭矣故扵三徳詳言之至若杜其間
使無可蔽之端雖有邪臣不得萌其僣者則在扵五事
脩皇極建而巳也七稽疑擇建立卜筮人乃命卜筮曰
雨曰霽曰蒙曰驛曰克曰貞曰悔凡七卜五占用二衍
􁅘立時人作卜筮三人占則從二人之言何也言選擇
知卜筮之人而建立之乃命之以其職曰雨霽蒙驛克
之五兆所以卜所謂五者也曰貞曰悔之二卦所以筮
所謂凡七者也已命之以其職矣乃立是人使作筮之
事三人占則從二人之言卜不同則從多也汝則有大
疑謀及乃心謀及卿士謀及庶人謀及卜筮何也謀及
乃心揆諸巳也謀及卿士謀及庶人質諸人也謀及龜
筮叅謀鬼神也舜典曰朕志先定詢謀僉同鬼神其依
亀筮恊從謂此也汝則從亀從筮從卿士從庶民從是
之謂大同身其康彊子孫其逢吉何也從扵心而人神
之所共與也故謂之大同則身其康强子孫其逢吉也
汝則從亀從筮從卿士逆庶民逆吉卿士從亀從筮從
汝則􁃽庶民逆吉庶民從亀從筮從汝則逆卿士逆吉
何也所從者多則吉可知也汝則從亀從筮從卿士逆
庶民逆作内吉作外㐫亀筮共違于人用静吉用作㐫
何也心與亀之所從則作内吉而已亀筮之所共違則
不可以有作矣凢謀先人者盡人事也從逆先卜筮者
欽鬼神也吉有三有卿士逆庻民逆者矣有汝則逆庶
民逆者矣有汝則逆卿士逆者矣若亀從筮從則皆不
害其為吉又至扵亀從筮逆則可以作内而巳亀筮共
違則皆不可以有作也盖疑故卜筮卜筮者吾以謂通
諸神明神明之所從則吾必其吉神明之所違則吾必
其㐫誠之至謹之盡也八庶徴曰雨曰暘曰燠曰寒曰
風曰時五者来備各以其序庶草䌓廡一極備凶一極
無㐫曰休徴曰肅時雨若曰乂時暘若曰哲時燠若曰
謀時寒若曰聖時風若曰咎徴曰狂恒雨若曰僣恒暘
若曰豫恒燠若曰急恒寒若曰蒙恒風若何也曰雨曰
暘曰燠曰寒曰風所謂五者也曰時則五者之時也五
者無不至則所謂五者耒備也無不時所謂各以其序
也五者無不至無不時則至扵庶草莫不蕃蕪言隂陽
和則萬物莫不茂盛也五者有所甚則爲沴所謂一極
備㐫也有所不至亦爲沴所謂一極無㐫也扵五亊貌
足以作肅則時雨順之其咎狂則常雨順之言足以作
乂則時(暘/順)之其咎僭則常暘順之視足以作哲則時燠
順之其咎豫則常燠順之聴足以作謀則時寒順之其
咎急則常寒順之思足以作聖則時風順之其咎蒙則
常風順之凢言時者皆休之證凢言常者皆咎之證也
五亊之當否在扵此而五證之休咎應扵彼爲人君者
所以不敢不念而考巳之得大扵天也曰王省惟歲卿
士惟月師尹惟日歲月日時無易百榖用成乂用明俊
明用章家用平康日月歳時既易百糓用不成乂用昏
不明俊民用微家用不寕何也此章之所言者皆念用
庶證也休咎之證各象其事任其亊者王也與王共其
任者卿士師尹也則庶證之耒王與卿士師尹之所當
省其所以致之者所謂念用庶證也王計一歲之證而
省之卿士計一月之證而省之師尹計一日之證而省
之所省多者其任責重所省少者其任責輕其所䖏之
分然也王與卿士師尹之所省歲日月三者之時無易
言各順其任則百糓用成又用明俊民用章家用平康
王與卿士師尹之所省日月歲三者之時既易言各違
其任則百糓用不成乂用昏不明俊民用微家用不寕
也庶民惟星星有好風星有好雨日月之行則有冬有
夏月之從星則以風雨何也言星之所(好/不)同而日月之
行則有常度有常度者不妄從則星不得作其好如矛
之好不同而王與卿士師尹之動則有常理有常理者
不妄從則民不能作其好故月行失其道而從星之所
好則以風雨猶王政失其常而從民之所好則以非僻
言此者以庶證之来王與卿士師尹則能自省而民則
不能自省者也民不能自省則王與卿士師尹當省民
之得失而知巳之所以致之者也巳之所致者民得其
性則休證之所集也巳之所致者民失其性則咎證之
所集也故省民者乃所以自省也其反復如此者所以
畏天変盡人事也知王與卿士師尹之所省者如此則
知此章之所言非念用庶證則不言也不知王與卿士
師尹之所省者如此則扵念用庶證無所當而扵言為
贅矣是不知九疇之為九也九五福一曰夀二曰富三
曰康寕四曰攸好徳五曰考終命六極一曰㐫短折二
曰疾三曰憂四曰貧五曰惡六曰弱何也民能保極則
不為外物戕其生理故壽食貨足故富無疾憂故康寕
于汝極故攸好徳無不得其死者故考終命人君之道
失則有不得其死者有戕其生理者故㐫短折不康故
疾不寕故憂食貨不足故貧不能使之于汝極則剛者
至扵暴故惡柔者不能立故弱此人君所以考巳之得
失扵民者也或曰福之言如此而不及貴賤何也曰九
疇者皆人君之道也福極者人君所以考巳之得失扵
民福之在于民則人君之所當嚮極之在于民則人君
之所當畏福言攸好徳則致民於善可知也極言惡弱
則(致/民)扵不善可知也視此以嚮畏者人君之亊也末有
攸好德而非可貴者也未有惡弱而非可賤者也故攸
好徳則錫之福謂貴之所以勸天下之人使恊于中固
巳見之皇極矣於皇極言之者固所以勉人扵福極不
言之者攸好徳與惡弱之在乎民則考吾之得失者尽
矣貴賤非考吾之得失者也人君之扵五行始之以五
亊修其性扵巳次之以八政推其用扵人次之以五紀
恊其時扵亊次之以皇極謹其常以應天下之故而率
天下之民次之以三德治其中不中以適天下之変次
之以稽疑以審其吉㐫扵人神次之以庶證以考其得
失扵天終之以福極以考其得失於民其始終先後與
夫粗精小大之際可謂盡矣自五亊至于六極皆言用
而五行不言用者自五事至扵六極皆以順五行則五
行之用可知也虞書扵六府言脩則箕子扵五行言其
所化之因扵人者是也虞書扵六府次之以三亊則箕
子扵五行次之以五亊而下是也虞書扵九功言戒之
用休董之用威則箕子扵九疇言庶證之與福極是也
則知二帝三王之治天下其道未嘗不同者萬世之所
不能易此九疇之所以為大法也
　　　進太祖皇帝総序状
右臣誤𬒳聖恩付以史事今月三日延和殿伏蒙靣諭
所以任屬臣者臣愚不肖不知所䖏是以蚤夜一心極
慮惟祖宗積累功徳非可形容矧臣之鄙豈能擬議髣
髴将無以使列聖巍巍之偉跡焜燿昭徹布在方冊此
臣之所以惴惴也竊惟前世原大推功必始扵受命之
君以明王迹之所自故啇頌所紀繇湯上至扵契周詩
生民清庙本扵后稷文王宋興太祖開建鴻業更立三
材為帝者首陛下所以命臣顯楊褒大之意固以謂太
祖雄材大畧千載以耒特起之主囯家所繇興無前之
烈宜明白暴見以覺窹万世傳之無窮臣竊考舊聞伏
念旬月次輯太祖行事揆其指意所出終始之際論著
于篇敢繕寫上塵臣内自省大懼智不足以窺測髙逺
文不足以推闡精㣲使先帝成功盛徳晦昧不章不能
滿足陛下仁孝継述之心仰負㤙待無以自贖伏惟陛
下聡明睿智不卋之姿非群臣所能望如賜裁㝎使臣
獲受成法更去粃繆存其可采繋扵太祖本紀篇未以
為國史書首以称明詔萬分之一臣不勝大願惟陛下
留意財幸臣未敢請對謹具状以所論著随状上進以
聞伏侯勑㫖
　　　太祖皇帝総叙
孟唐之敝自天寳巳後紀綱䆮壊不能自振以至扵失
天下五代興起五十餘年之間更八姓十有四君危亡
之変数矣其尤甚也契丹遂入中囯擅立名號當是時
天地五行人事之理反易繆亂不同夷狄者亡㡬耳太
祖為天下所戴踐尊位以生民為任故勸農桑薄賦斂
緩刑罰除舊政之不便民者詔令勉覈相属推其心無
一日不在百姓也知方鎮之病民也故設通判之貟使
歛以繩墨憂吏民之不良也故数使在位舉其所知患
吏或受賕或不奉法也故罪至死徒一無所貸原其意
盖以謂遭世大衰不如是吏不知禁不能救民扵焚溺
之中也征伐既下諸國必先以逋欠滌煩苛賙乏絶雪
冤滯惠農民㧞人才申命郡邑反復不倦或遇水旱輙
𬞞食請禱欲移災扵已其扵群臣有㤙舊有勞能待之
各盡其分以位貴之以財冨之有男使尚主有女使嫁
宗室其予人之周也如此即材可用雖讎不廢不可用
雖光顯矣不䖏以勢其有罪多縦貸之或賜之使自媿
及至堅明約束以整齊天下者亦使之不䏻踰也强僣
之國皆接以恩禮啇賈徃耒不禁有出境犯其令者迺
爲之置市邊邑使两利有所乏少常振助之征伐所加
必其罪暴者師出未嘗不以義也其君長已降及就俘
執道路勞問迎致使者相望既至罪不数辱之優假秩
禄及其宗親吏属賜以田宅使子孫世守擁護保全皆
得以夀考終自晋既覆㓕契丹寖大中國惴畏不敢當
太祖㧞用材武護西北邊寵以非常之恩任属專聽信
明常遣戍卒戒之曰我猶赦汝郭進殺汝矣有訟進者
謂曰進軍政嚴此必犯進法送進使殺之関市租賦諸
将得恣用不問出入以其故士附闘者盡力諜者盡情
邊臣可諉者皆十餘年不易其任然位不過巡檢使衆
不過三五千人盖任專則势便位不極則士勵兵少則
用約御将亦多術矣緫其所長能兼用之故能省費息
民振新集之衆屈慿陵之虜也盖太祖䔍扵孝友有天
下之行聡明智勇有天下之材仁必愛人有天下之志
包含徧覆有天下之量守之以勤儉恭慎虚心納諫鍳
扵奥蜀以奢侈爲戒思天下之重不復遊畋封拜諸子
務自約損不盡循故典收納學士大夫用之不求其俻
或守難進之莭亦不奪也晚喜讀書勸諸将以學曰欲
使之知治道也兼覆夷夏從容以徳江南平覽捷書而
位曰師征不義而顧令吾民死兵彼何負㢤秦州巳入
尚波于之地却而不受錢俶耒(朝/復)歸之越契丹願聽盟
約逡巡退抑不自矜伐天下大勢連数十城之鎮割其
故地以小其力易動勤畜之兵歛置懐服以消其難至
扵舉賢良崇孝弟綴礼樂明考課雖宇内𥘉輯然庶政
大体彌綸備具遺文故事施扵後世皆可為法民扵是
時從死更生室家相保士農工賈各還其職鳥獸草木
亦莫不遂前世舊臣備将相䖏腹心瓜牙之任者一旦
回心奉令北郷如素委質天下廣都通邑兼地千里徳
懐二三之臣負衆自用令之不從召之不至者尚数十
皆束袵来庭代易奔走如水湊下粤蜀吴楚歐閩之君
分天下爲八九曰帝與王傳子及孫更数十歲者編名
因虜並聚闕下四海之内混斉爲一海東之囯高麗極
南交阯西戎吐蕃回紇北狄契丹皆請吏奉貢天地所
養通途之属莫不内附當是時更立天下與民爲始天
地五行人事之理亂而復正盖太祖之扵受命非如前
世之君圖衆以智啚柄以力其䖏心積慮非一夕一日
在扵取天下也其在天者暦数在人者群臣萬民三軍
之士不㱕周㱕太祖未有知其所以然者所謂天也及
其傳天下也舎子属弟是則太祖之受天下與舜受之
尭禹受之舜其揆一也其傳天下與尭傳之舜舜傳之
禹其揆一也受天下及傳天下視天與人而巳非其心
未嘗有天下豈䏻如是㢤世以謂太祖不世出之主與
漢高祖同盖太(祖/爲)人有大度意豁如也知人善任使與
漢高祖同固然也太祖承自天寳以後更五代二百餘
年極敝之天下漢祖承全盛之秦二世之末天下始乱
所因之勢既殊太祖開建帝業作則垂憲後常可行漢
祖粗㝎海内而巳不及一太祖立折杖法脫民榜笞死
禍㝎著常刑一本寛太漢祖雖約法三章然肉刑三族
之誅至孝文始去不及二太祖功臣皆故䓁夷及位㝎
上下相安始終一意漢祖疑間諸将夷㓕其家不及三
太祖削大弱疆藩臣遵職漢祖封國過制友者更起累
世乃定不及四太祖征伐必克漢祖數戦輙北不及五
太祖文武自出群臣莫及漢祖非得三傑之助不得無
失不及六開寳之𥘉南海先下趙佗分越而帝漢祖不
䏻禁不及七太祖不用兵契丹自附漢祖折厄白登身
僅免禍不及八太祖後宫二百問願歸者復去四之一
漢祖溷於祍席女禍及宗不及九太祖明扵太計以属
天下漢祖擇嗣不審㡬墜厥世不及十也漢祖所不能
及其大者如此是自三代巳耒撥亂之主未有及太祖
也三代盛矣然禹之孫太康失國湯之孫太甲放廢文
武之後三世傳昭王不返扵楚繇漢以下變故之宻盖
不可勝道也太祖經始大基流風遺澤所𬒳者逺五聖
遵業至今百有二十餘年上下和樂無變容動色之慮
接扵耳目治安乆長自三代以耒所未有也維太祖創
始傳後比迹尭舜綱理天下軼扵漢祖太平之業施扵
無窮三代所不及成功盛徳其至矣㢤盖唐天寳十四
年天下戸八百九十一萬太祖元年戸九十六萬末年
天下既㝎户三百九萬今上元豊二年戸一千三百九
十一萬六聖之徳澤覆露生飬斯其所以盛也本原事
實其所繇致此有自也㢤
元豐類藁卷第十
元豐類藁卷第十一
　　　序
　　　　新序目録序
劉向所集次新序三十篇録一篇隋唐之世尚為全書
今可見者十篇而巳臣既考正其文字因為其序論曰
古之治天下者一道徳同風俗盖九州之廣萬民之衆
千嵗之逺其教巳明其習巳成之後所守者一道所傳
者一記而巳故詩書之文歴世数十作者非一而其言
未嘗不(為)終始化之如此其至也當是之時異行者有
誅異言者有禁防之又如此其俻也故二帝三王之際
及其中間嘗更衰亂而餘澤未熄之時百家衆說未有
能出扵其間者也及周之未世先王之教化法度既廢
餘澤既熄卋之治方術者各得其一偏故人奮其私智
家尚其私學者蠭起扵中國皆明其所長而昧其短矝
其所得而諱其失天下之士各自為方而不能相通世
之人不復知夫學之有統道之有㱕也先王之遺文雖
在皆絀而不講况至扵秦為世之所大禁㢤漢興六藝
皆得扵断絶殘脫之餘世復無明先王之道以一之者
諸儒苟見傳記百家之言皆恱而嚮之故先王之道為
衆說之所蔽闇而而明欝而不彂而恠竒可喜之論各
師異見皆自名家者誕漫扵中國一切不異扵周之末
世其弊至扵今尚在也自斯以耒天下學者知折衷扵
聖人而能純扵道徳之美者楊雄氏而止耳如向之徒
皆不免乎為衆說之所蔽而不知有所折衷者也孟子
曰待文王而興者凢民也豪傑之士雖無文王猶興漢
文士豈無明先王之道以一之者㢤亦其出扵是時者
豪傑之士少故不䏻特起扵流俗之中絶學之後也盖
向之序此書扵今為㝡近古雖不能無失然逺至舜禹
而次(及/扵)周秦以來古人之嘉言善行亦徃注而在也要
在慎取之而巳故臣既惜其不可見者而校其可見者
特詳焉亦足以知臣之攻其失豈好辨㢤臣之所不得
巳也
　　　梁書目録序
梁書六本紀五十列傳合五十六篇唐正觀三年詔右
散騎常侍姚思㢘撰思㢘者梁史官察之子推其父意
文頗采諸儒謝呉䓁所紀以成此書臣䓁既校正其文
字又集次為目録一篇而叙之曰自先王之道不明百
家並起佛㝡晚出為中國之患而在梁為尤甚故不得
而不論也盖佛之徒自以謂吾之所得者内而世之論
佛者皆外也故不可絀雖然彼惡暏聖人之内㢤書曰
思曰睿睿作聖盖思者所以致其知也䏻致其知者察
三林之道辨萬物之理小大精粗無不盡也此之謂穷
理知之至也知至矣則在我者之足貴在彼者之不足
玩未有不能明之者也有知之之明而不能好之未可
也故加之誠心以好之有好之之心而不能樂之未可
也故加之至意以楽之能楽之則能安之矣如是則萬
物之自外至者安能累我㢤萬物之所不能累故吾之
所以盡其性也能盡其性則誠矣誠者成也不惑也既
誠矣必充之使可大馬既大矣必推之使可化焉能化
矣則含智之民肖翹之物有待扵我者莫不由之以全
其性遂其宜而吾之用與天地參矣徳如此其至也而
應乎外者未嘗不與人同此吾之道所以為天下之通
道也故與之為衣冠飲食冠婚䘮祭之具而由之以教
其為君臣父子兄弟夫婦者莫不一出乎人情與之同
其吉㐫而防其憂患者莫不一出乎人理故與之䖏而
安且治之所集也危且亂之所去也與之所䖏者其具
如此使之化者其德如彼可(不/謂)聖矣乎既聖矣則無思
也其至者循理而巳無為也其動者應物而巳是以覆
露乎萬物鼓舞乎群衆而未有䏻測之者也可不謂神
矣乎神也者至妙而不息者也此聖人之内也聖人者
道之極也佛之說其有以易此乎求其有以易此者故
其所以為失也夫得於内者未有不可行扵外也有不
可行者外者斯不得扵内矣易曰智周乎萬物而道濟
乎天下故不過此聖人所以两得之也知足以知一偏
而不足以盡萬事之理道足以為一方而不足以適天
下之用此百家之所以两失之也佛之失其不以此乎
則佛之徒■以謂得諸内者亦可謂妄矣夫學史者將
以明一代之得失(也/臣)䓁故因梁之事而為著聖人之所
以得及佛之所以失以傳之者使知君子之所以距佛
者非外而有志扵内者庶不以此而易彼也
　　　列女傳目録序
劉向所叙列女傳凢八篇事具漢書向列傳而隋書及
崇文総目皆稱向列女傳十五篇曺大家注以頌義考
之盖大家所注離其七篇為十四與頌義九十五篇而
(益/以)陳嬰毋及東漢以来凡十六事非向書本然也盖向
舊書之亡乆矣嘉祐中集賢校理蘇頌始以頌義為篇
次復定其書為八篇與十五篇者並蔵扵舘閣而隋書
以頌義爲劉歆作與向列傳不合今驗頌義之文盖向
之目叙又藝文志有向列女傳頌圖明非歆作也自唐
之亂古書之在者少矣而唐志録列女傳凢十六家至
大家注十五篇者亦無録然其書今在則古書之或有
録而亡或無録而在者亦衆矣非可惜㢤今校讐其八
篇及其十五篇者巳定可繕寫𥘉漢氶秦之敝風俗巳
大壞矣而成帝後宫趙衞之属尤自放向以謂王政必
自内始故列古女善惡所以致興亡者以戒天子此向
述作之大意也其言大任之娠文王也目不視惡色耳
不聴淫聲口不出敖言又以謂古之人胎教者皆如此
夫能正其視聴言動者皆大人之事而有道者之所畏
也顧令天下之女子䏻之何其盛也以臣所聞盖為(之/師)
傅保姆之助詩書圖史之戒珩璜琚瑀之莭威儀動作
之度其教之者雖有此具然古之君子未嘗不以身化
也故家人之義㱕扵反身二南之業本扵文王夫豈自
外至㢤世皆知文王之所以興能得内助而不知所以
然者盖本扵文王之躬化故内則后妃有関雎之行外
則群臣有二南之美與之相成其推而及逺則啇辛之
昏俗江漢之小囯兔罝之野人莫不好善而不自知此
所謂身脩故囯家天下治者也後世自學問之士多徇
於外物而不安其守其家室既不見可法故競扵邪侈
豈獨無相成之道哉士之苟扵自恕顧利冐耻而不知
及已者彺徃以家自累故也故曰身不行道不行扵妻
子信哉如此人者非素䖏顯也然去二南之風亦已逺
矣况扵南郷天下之主哉向之所述勸戒之意可謂䔍
矣然向號慱極群書而此傳稱詩芣苢栢舟大車之類
與今序詩者之說尤乖異盖不可考至扵式微之一篇
又以謂二人之作豈其所取者愽故不䏻無失欤其言
象計謀殺舜及舜所以自脫者頗合扵孟子然此傳或
有之而孟子所不道者盖亦不足道也九後世諸儒之
言經傳者固(多/如)此覽者采其有𥙷而擇其是非可也故
為之叙論以發其端云
　　　禮閣新儀目録序
動視聽之間者也然而古今之変不同而俗之便習亦
異則法制度数其久而不能無弊者勢固然也故為禮
者其始莫不宜扵當世而其後多失而難遵亦其理然
也失則必改制以求其當故羲農以耒至扵三代禮未
嘗　同也後世去三代盖千有餘歲其所遭之変所習
之便不同固已逺矣而議者不原聖人制作之方乃為
設其器制其物為其数立其文以待其有事而為其起
居出入吉㐫哀楽之具者當一二以追先王之迹然後
禮可得而興也至其說之不可求其制之不可考或不
冝扵人不合扵用則寕至扵漠然而不敢為使人之言
動視聴之間蕩然莫之為莭至患夫為罪者之不止則
繁扵為(法/以)禦之故法至扵不勝其繁而犯者亦至扵不
勝其衆豈不惑哉盖上世聖人有為耒耜者或不為宫
室為舟車者或不為棺椁豈其智不足為㢤以謂人之
所未病者不必改也至扵後聖有為宫室者不以土䖏
為不可變也為棺椁者不以葛溝為不可易也豈好為
相反㦲以為人之所既病者不可因也又至於後聖則
有設兩觀而更采椽之質攻文􁆒而易瓦棺之素豈不
能從儉㢤以謂人情之所好能為之莭而不能變也由
是觀之古今之變不同而俗之便習亦異則亦屢変其
法以宜之何必一二以追先王之迹㢤其要在扵養民
之性防民之欲者本末先後能合乎先王之意而巳此
制作之方也故元樽之尚而薄酒之用大美之先而庻
羞之飽一以為貴本一以為親用則知有聖人作而為
後世之禮者必貴爼豆而今之噐用不廢也先弁冕而
今之衣服不禁也其推之皆然然後其所改易更革不
至乎怫天下之勢駭天下之情而固巳合乎先王之意
矣是以羲農以來至扵三代禮未嘗同而制作之如此
者未嘗異也後世不惟其如此而或至扵不敢為或為
之者特出扵其勢之不可得巳故苟簡而不能備希闊
而不常行又不過用之扵上而未有加之扵民者也故
其(礼/本)在扵養人之性而其用在於言動視聽之間者歴
千餘歲民未嘗得接扵耳目況扵服習而安之者于至
其䧟扵罪戾則繁扵為法以禦之其亦不仁也㢤此書
所紀雖其事巳淺然凢世之記禮者亦皆有所本而一
時之得失具焉昔孔子扵告朔愛其禮之存况扵一代
之典籍㢤故其書不得不貴固為之㝎著以侯夫論禮
者考而擇焉
　　　戰國䇿目録序
劉向所㝎戦國䇿三十三篇崇文緫目稱第十一篇者
闕臣訪之士大夫家始盡得其書正其誤謬而疑其不
可考者然後戦國䇿三十三篇復完叙曰向叙此書言
周之先明教化脩法度所以大治及其後謀詐用而仁
義之路塞所以大亂其說既美矣卒以謂此書戦國之
謀士度時君之所能行不得不然則可謂惑扵流俗而
不篤扵自信者也夫孔孟之時去周之𥘉巳数百歲其
舊法巳亡舊俗巳熄乆矣一子乃獨明先王以謂不可
改者豈将強天下之主以(後/世)之不可為㢤亦将因其所
遇之時所遭之變而為當卋之法使不失乎先王之意
而巳二帝三王之治其變固殊其法固異而其為國家
天下之意本未先後未嘗不同也二子之道如是而巳
盖法者所以適變也不必盡同道者所以立本也不可
不一此理之不易者也故二子者守此豈好為異論㢤
能勿苟而巳矣可謂不惑乎流俗而䔍扵自信者也戦
國之㳺士則不然不知道之可信而樂扵說之易合其
設心注意偷為一切之計而巳故論詐之便而諱其敗
言戦之善而蔽其患其相率而為之者莫不有利焉而
不勝其害也有得焉而不勝其失也卒至蘇秦啇鞅孫
臏呉起李斯之徒以亡其身而諸侯及秦用之者亦㓕
其國其為世之大禍明矣而俗猶莫之窹也惟先王之
道因時適変為法不同而考之無疪用之無弊故古之
聖賢未有以此而易彼也或曰邪說之害正也冝放而
絶之則此書之不泯(一作不/泯民)其可乎對曰君子之禁邪
說也固将明其說扵天下使當世之人皆知其說之不
可從然後以禁則齊使後世之人皆知其說之不可為
然後以戒則明豈必㓕其籍㢤放而絶之莫善扵是是
以孟子之書有為神農之言者有為墨子之言者皆著
而非之至扵此書之作則上繼春秌下至楚漢之起二
百四十五年之間載其行事固不可得而廢也此書有
高誘注者二十一篇或曰三十二篇崇文緫目存者八
篇今存者十篇
　　　陳書目録序
陳書六本紀三十列傳凢三十六篇唐散騎常侍姚思
㢘譔始思㢘父察梁陳之史官也録二代之事未就而
陳亡隋文帝見察甚重之毎就察訪梁陳故事察因以
所論載毎一篇成輙奏之而文帝亦遣虞世基就秦求
其書又未就而察死察之将死属思㢘以継基業唐興
武徳五年高祖以自魏以宋二百餘歲世統数更史事
放逸乃詔論次而思㢘遂受詔為陳書乆之猶不就貞
觀三年遂詔論譔扵秘書内省十年正月壬子始上之
觀察(䓁/之)為此書歴三世傳父子更数十歲而後乃成盖
其難如此然及其既成與宋魏梁䓁書世亦傳之者少
故學者扵其行事之迹亦罕得而詳之也其書亦以罕
傳則自秘府所蔵徃往脫誤嘉祐六年八月始詔校讐
使可鏤拔行之天下而臣䓁言梁陳䓁書缺獨舘閣所
蔵恐不足以㝎著願詔京師及州縣蔵書之家使遊上
之先皇帝為下其事至七年冬稍稍始集臣䓁以相校
至八年七月陳書三十六篇者始拔㝎可傳之學者其
　　亦不敢稍損益特各䟽于篇求其書舊無目列傳
名氏多闕謬因别為目録一篇使覽者得詳焉夫陳之
為陳盖偷為一切之計非有先王經紀禮義風俗之美
制治之法可章示後丗然而兼權尚計明扵任使㳟儉
憂人則其始之所以興惑扵邪臣溺扵嬖妾忘患縦欲
則其終之所以亡興亡之端莫非自巳致者至扵有所
因造以為號令威刑聀官州郡之制雖其事巳淺然亦
各施扵一時皆學者之所不可不考也而當時之士争
奪詐偽苟得偷合之徒尚不得不列以為世戒而况扵
壞亂之中蒼皇之際士之安貧樂義取舎去就不為患
禍勢利動其心者亦不絶扵其間若此人乎可謂篤扵
善矣盖古人之所思見而不可得風雨之詩所為作者
也安可使之泯泯不少摡見扵天下哉則陳之史其可
廢乎盖此書成之既難其後有乆不顯及宋興巳百年
古文遺事靡不畢講而始得盛行扵天下列扵學者其
傳之之難又如此豈非遭遇固自有時也㢤
　　　南齋書目録序
南齋書八紀十一志四十列傳合五十九篇梁䔥子顯
譔始江淹巳為十志沈約又為齋紀而子顯自表武帝
别為此書臣䓁因校正其訛謬而叙其篇目曰将以是
非得失興壊理亂之故而為法戒則必得其所託而後
䏻傳扵乆此史之所以作也然而所託不得其人則或
失其意或亂其實或析理之不通或設辭之不善故雖
殊功韙徳非常之迹将闇而不章欝而不彂而禱杌嵬
瑣姦囬㐫慝之形可幸而掩也嘗試論之古之所謂良
者其明必足以周萬事之理其道必足以適天下之用
其智必足以通難知之意其文必足以發難顯之情然
後其任可得而稱也何以知其然也昔者唐虞有神明
之性有微妙之德使由之者不能知知之者不䏻名以
為治天下之本號令之所布法度之所設其言至約其
体至備以為治天下之具而為至典者推而明之所記
者豈獨其迹也并與其深㣲之意而傳之小大精粗無
不盡也本来先後無不白也使誦其說者如出乎其時
求其㫖者如即乎其人是可不謂明足以周萬事之理
道足以適天下之用知足以通難知之意文足以彂難
顯之情者乎則方事之時豈特任政者(皆/天)下之士㢤盖
執簡操筆而隨者亦皆聖人之徒也兩漢以耒為史者
去之逺矣司馬迁從五帝三王既没数千載之後秦火
之餘因散絶殘脫之經以及傳記百家之說區區掇拾
以集著其善惡之迹興廢之端又創巳意以為本紀世
家八書列傳之文斯亦可謂竒矣然而蔽害天下之聖
法是非顛倒而采摭謬亂者亦豈少㢤是豈可不謂明
不足以周萬事之理道不足以適天下之用智不足以
通難知之意文不足以通難顯之情者乎夫自三代以
後爲史者如遷之文亦不可謂雋偉抜出之材非常之
士也然顧以謂明不足以周萬事之理道不足以適天
下之用智不足以通難知之意文不足以彂難顯之情
者何㢤盖聖賢之高致遷固有不能(逹)其情而見之扵
後者矣故不得而與之也遷之得失如此况其他邪至
扵宋齊梁陳後魏後周之書盖無以議(爲/也)子顯之扵斯
文喜自馳騁其更改破折刻彫藻繢之変尤多而其文
益下豈夫材固不可以强而有邪数世之史既然故其
事迹曖昧雖有随世以就功名之君相與合謀之臣未
有䓇然得傾動天下之耳目播天下之口者也而一時
偷奪傾危悖禮反義之人亦幸而不暴著扵世豈非所
託不得其人故也可不惜㢤盖史者所以明夫治天下
之道也故為之者亦必天下之材然後其任可得而稱
也豈可忽哉豈可忽㢤
　　　唐令目録序
唐令三十篇以常員㝎職官之任以府衞設師徒之備
以口分求業為授田之法以租庸調為歛財役民之制
雖未及三代之政然亦庶㡬乎先王之意矣後世從事
者多率其斯見故聖賢之道廢而苟簡之術用太宗能
超然逺覧絀封倫而約鄭公之義其為國家天下之意
故能及此而當是之時遂成太平之功使能推其類盡
其道則唐之治豈難至扵三代之盛㢤讀其書嘉其制
度有庻㡬于古者而惜不復行也故掇其大要可紀者
論之扵此焉
　　　徐幹中論目録序
臣始見舘閣(及/世)所有徐幹中論二十篇以謂盡扵此及
觀正觀政要恠太宗稱嘗見幹中論復三季喪篇而今
書此(篇/闕)因考之魏志見文帝稱幹著中論二十餘篇扵
是知館閣及世所有幹中論二十篇者非全書也幹字
偉長北海人生扵漢魏之間魏文帝稱幹懐文抱質恬
澹寡慾有箕山之志而先寘行状亦稱幹篤行体道不
耽世榮魏太祖時旌命之辭疾不就後以為上艾長又
以疾不行盖漢承周衰及秦㓕學之餘百民雜家與聖
人之道並傳學者罕能獨觀扵道德之要而不牽扵時
俗之說至於治心養性去就語黙之際䏻不悖扵理者
固希矣况至扵魏之濁世㢤幹獨能考六藝推仲尼孟
軻之㫖述而論之求其辭時若有小失者要其㱕不合
扵道者少矣其所得扵内者又能信而充之逡廵濁世
有去就顯晦之大莭臣始讀其書察其意而賢之因其
書以求其為人人知其行之可賢也惜其有𥙷扵世而
識之者少盖迹其行之所至而以世俗好惡觀之彼悪
足以知其意㢤顧臣之力豈足以重其書使學尊而信
之因校其脫謬而序其大略盖所以致臣之意焉
　　　說苑目録序
劉向所說苑二十篇崇文緫目云今存者五篇餘皆亡
臣從士大夫間得之者十有三篇與舊爲十有八篇正
其脫謬疑者闕之而叙其篇　曰　采傳記百家所載
行事之迹以爲此書奏之欲以爲法戒然其所取徃徃
又不當扵理故不得而不論也夫學者之扵道非知其
大畧之難也知其精微之際固難矣孔子之徒三千其
顯者七十二人皆高世之材也然獨稱顔氏之子其殆
庶㡬乎及回死又以謂無好學者而回亦稱夫子曰仰
之彌高鑚之弥堅子貢又以謂夫子之言性與天道不
可得而聞也則其精微之際固難知乆矣是以取舎不
能無失扵其間也故曰學然後知不足豈虚言㢤向之
學愽矣其著書及建言尤欲有為扵世志其狂巳而為
之者有矣何其徇物者多而自為者少也盖古之聖賢
非不欲有為也然而曰求之有道得之有命故孔子所
至之邦必聞其政而子貢以謂非天子之求之也豈不
求之有道㢤子曰道之将行也與命也道之将廢也與
命也豈不得之有命㢤令向知出此安扵行止以彼其
志能擇其所學以盡乎精微則其所至未可量也是以
孔子稱古之學者為巳孟子稱君子欲其自得之則取
之左右逢其原豈汲汲於外㢤向之得失如此亦學者
之戒也故見之叙論令讀其書者知考而擇之者然向
数困扵䜛而不改其操與夫患失之者異矣可謂有志
者也
　　　鮑溶詩集目録序
鮑溶詩集六卷史舘書籍題云鮑防集五卷崇文緫目
叙别集亦然知制誥　敏求為臣言此集詩見文粹唐
詩類選者皆稱鮑溶作又防之雜感詩最顯而此集無
之知此詩非防作也臣以文粹類選及防雜感詩考之
敏求言皆是又得叅知政事歐陽脩所蔵鮑溶集與此
集同然後知為溶集决也史舘書五卷総二百篇歐陽
氏書無卷第纔百餘篇然其三十三篇史舘書所無今
别為一卷附扵後而緫顯曰鮑溶詩集六卷盖自先王
之澤熄而詩亡晚周以来作者嗜文䛨杼情思而巳然
亦徃徃有可采者溶詩尤清約謹嚴而違理者少亦近
世之能言者也故既正其誤謬又者其大㫖以傳焉
鞏謹序
元豊類藁卷弟十一
南豊類藁卷第十二
　　序
　　　李白詩集後序
李白詩集二十卷舊七百若干篇今九百若干篇者知
制誥常山宋敏求(字/次)道之所廣也次道既以類廣白詩
自為序而未考次其作之先後余得其書乃考其先後
而次第之盖白蜀郡人𥘉隠岷山出居襄漢之間南㳺
江淮至楚觀雲夢雲夢許氏者高宗時宰相圉師之家
也以女妻白因留雲夢者三年去之齊魯居徂耒山竹
溪入呉至長安明皇聞其名召見以為翰林供奉頃之
不合去北拞趙魏燕晋西渉岐祁歴商扵至洛陽㳺梁
㝡乆復之齊魯南浮淮泗再入呉轉徙金陵上秋浦潯
陽天寳十四載安禄山反明年明皇在蜀永王璘莭度
東南白時卧廬山璘迫致之璘軍敗丹陽白奔亡至宿
松坐繋尋陽獄宣撫大使崔渙與御史中丞宋若思驗
治白以爲罪薄冝貰而若思軍赴河南遂釋白囚使謀
其軍事上書粛宗薦白材可用不報是時白年五十有
七矣乾元元年終以汚璘亊長流夜郎遂泛洞庭上峽
江至巫山以赦得釋憇岳陽江夏乆之復如尋陽過金
陵徘徊扵歴陽宣城二郡其族人陽氷爲當塗令白過
之以病卒年六十有四是時寳應元年也其始終所更
渉如此此白之詩書所自叙可考者也范傳正爲白墓
誌稱白偶乘艑一日千里或遇勝景終年不移則見扵
白之自叙者盖亦其略也舊史稱白山東人為翰林待
詔又稱永王璘莭度楊州白在宣城謁見遂辟為從事
而新書又稱白流夜郎還尋陽坐事下獄宋若思釋之
者皆不合白之自叙盖史誤也白之詩連類引義雖中
扵法度者寡然其辭朋肆雋偉殆騷人所不及近世所
未有也薦史稱白有逸才志氣宏逺飄然有超世之心
余以為實録而新書不著其語故録之使覧者得詳焉
　　　先大夫集後序
公所為書號仙鳬羽翼者三十卷西陲要紀者十卷清
邊前要五十卷廣中台志八十卷為臣要紀三卷四聲
韻五卷緫一百七十八卷皆刋行扵世今類次詩賦書
奏一百二十三篇又自為十卷蔵扵家方五代之際儒
學既擯焉後生小子治術業扵閭巷文多淺近是時公
雖少所學巳皆知治亂得失興壊之理其為文閎深雋
羙而長扵諷諭今類次樂府已下是也宋既平天下公
始出仕當此之時太祖太宗巳綱紀大法矣公扵是勇
言當世之得失其在朝廷疾當事者不忠故凢言天下
之要必本天子憂憐百姓劳心萬事之意而推大臣從
官執事之人觀望懐奸不稱天子属任之心故治未乆
洽至其難言則人有所不敢言者雖屡不合而出而所
言益切不以利害禍福動其意也始公尤見竒扵太宗
自光禄寺丞越州監酒稅召見以爲直史舘遂爲兩浙
轉運使未乆而真宗即位益以材見知𥘉試以知制誥
及西兵起又以爲自陜以西經略判官而公常且方論
大臣當時皆不恱故不果用然真宗終感其言故爲泉
州未盡一歲拜蘇州五日又爲楊州将復召之也而公
扵是時又上書語斥大臣尤切故卒以齟齬終公之言
其大者以自唐之衰民窮乆矣海内既集天子方脩法
度而用事者尚多煩碎治財利之臣又益急公獨以謂
冝遵簡易罷筦榷以與民休息塞天下望祥符𥘉四方
争言符應天子因之遂用事泰山祠汾隂而道家之說
亦滋甚自京師至四方皆大治宮觀公益諍以謂天命
不可専任冝絀姦臣修人事反復至数百千言鳴呼公
之盡忠天子之受盡言何必古人此非傳之所謂主聖
臣直者乎何其盛也何其盛也公在两浙奏罷苛稅二
百三十餘條在京西又與三司争論免民租釋逋負之
在民者盖公之所試如此所試者大其庻㡬矣公所嘗
言其衆其在前及書亡者盖不得而集其或從或否而
後常可思者與歴官行事盧陵歐陽修公巳銘公之碑
持詳焉此故不論論其不盡載者公卒以齟齬終其功
行或不得在史氏記藉令記之當時好公者少史其果
可信欤後有君子欲推而考之讀公之碑與其書及余
小子之序其意者具見其表裏其於虚實之論可覈矣
公卒乃贈諌議大夫姓曽氏諱某南豊人序其書者公
之孫葦也至和元年十二月日謹序
　　　王深父文集序
深甫吾友也姓王氏諱回當先王之迹熄六藝殘缺道
術衰微天下學者無所折衷深甫扵是奮然獨起囙先
王之遺文以求其意得之扵心行之扵巳其動止語黙
必考扵法度而窮逹得䘮不易其志也文集二十卷其
辭反復辨逹有所開闡其卒盖將㱕扵簡也其破去百
家傳注惟散缺不全之經以明聖人之道扵千載之後
所以振斯文扵将墜囘學者扵既溺可謂道徳之要言
非世之别集而已也後之潜心扵聖人者将必由是而
有得則其扵世教豈小𥙷之而已㢤鳴呼深甫其志方
强其德方進而不幸死矣故其澤不加扵天下而其言
止扵此然觀其所考者豈非孟子所謂名卋者欤其文
有片言半簡非大義所有皆附而不去者所以(明/深)甫之
扵其細行皆可傳扵世也深甫福州侯官縣人今家扵
頴嘗舉進士中其科為毫州衞真縣主簿未一歲弃去
遂不復仕卒扵治平二年之七月二十八日年四十有
三天子嘗以某軍莭度推官知陳州南頓縣事就其家
命之而深甫既卒矣
　　　王子直文集矣
至平之極教化既成道徳同而風俗一言理者雖異人
殊世未嘗不同其指何則理當無二也是以詩書之文
自唐虞以耒至秦魯之際其相去千餘載其作者非一
人至扵其間嘗更衰亂然學者尚蒙餘澤雖其文数萬
而其所彂明更相表裏如一人之說不知時世之逺作
者之衆也鳴呼上下之間漸磨陶治至扵如此豐非盛
㢤自三代教養之法廢先王之澤熄學者人之異見而
諸子各自為家豈其固相反哉不當扵理故不能一也
由漢以来益逺扵治故學者雖有魁竒㧞出之材而其
文能馳騁上下偉麗可喜者甚衆然是非取舎不當扵
聖人之意者亦巳多矣故其說未嘗一而聖人之道未
嘗明也士之生扵是時其言能當扵理者玄可謂難矣
由是觀之則文章之得失豈不繫扵治亂㢤長樂王向
字子直少已著文数萬言與其兄弟俱名聞天臣下可
謂魁竒㧞出之材而其文能馳騁上下偉麗可喜者也
讀其書知其欤漢以來名能文者俱列於作者之林未
知其孰先孰後考其意不當扵理亦少矣然子直晚自
以為不足而悔其少作更砍窮探力取極聖人之指要
盛　行則𣣔發而見之事業穷居則𣣔推而托之扵文
章将與詩書之作者並而又未知孰先孰後也然不幸
蚤世故雖有難得之材獨立之志而不得及其成就此
吾徒與子直之兄回字深甫所以深恨扵斯人也子冥
官世行治深父巳為之銘而書其数萬言者属予為叙
予觀子直之所自見者巳足暴扵丗矣故特為之序其
志云
　　　王容季文集序
叙事莫如書其在尭典述命羲和宅圡測日咎星候氣
揆民綏急兼蠻夷鳥獸其財成輔相備三才萬物之理
以治百官授萬民興衆功可謂博矣然其言不過数一
其扵舜典則曰在璿璣玉衡以齊西政盖尭之時觀天
以暦象至舜又察之璣衡聖人之法至後世益俻也曰
宅者則日月五星曰政者則羲和之所治無不任焉其
體至大盖一言而盡可謂微矣其言徾故學者所不得
不盡心能盡心然後能自得之此所以為經而歴千餘
年盖能得之者少也易詩礼春秋論語皆然其曰測之
而益深窮之而益逺信也世既衰能言者益少承孔子
者孟子而巳承孟子者楊子而已楊子之稱孟子曰知
言之要知徳之奥若楊子則亦足以㡬乎此矣其次能
叙事使可行扵逺者若子夏左丘明司馬遷韓愈亦可
謂㧞出之材其言庻乎有益者也吾友王氏兄弟曰回
深父曰向子直曰冏容季皆善属文長扵叙事深父尤
深而子直容季益能稱其兄者也皆可謂㧞出之材令
其克壽得就其志則将紹六藝之遺言其可禦㢤予嘗
叙深父子直之文銘容季之墓而容季之兄固子堅又
集容季之遺藁属予序之予憫俗之　朋友故舊道缺
不自知其不能强次是說以為容季文集序(熈寜九年/冬南昌群)
齊
　　　范貫之奏議集序
尚書户部郎中直龍圗閣范公貫之之議奏凡若干篇
其子世京集為十卷而属予序之盖自至和巳後十餘
年間公常以言事任職自天子大臣至于群下自掖庭
至于四方幽隠一有得失善惡関扵政理公無不極意
反復為上力言或矯拂情𣣔或功劘計慮或辨别忠侫
而䖏其進退章有一再或至扵十餘上事有隂争獨陳
或悉引諌官御史合議肆言仁宗常虚心采納為之変
命令更廢舉近或立從逺或越月踰時或至扵其後卒
從聴用盖當是時仁宗在位歲乆熟扵人事之情偽與
群臣之能否方以仁厚清静休養元元至扵是非與奪
則一㱕是公議而不自用也其所引㧞以言為職者如
公皆一時之選而公與同時之士亦皆楽得其言不曲
從苟止故天下之情因得畢聞扵上而事之害理者常
不果行至扵竒衺次睢有為之者亦輙敗悔故當此之
時常委事七八大臣而朝政無大闕失群臣奉法遵職
海内乂安夫因人而不自用者天也仁宗之所以其仁
如天至於享國四十餘年能承太平之業者繇是而已
後世得公之遺文而論其世見其上下之際相成如此
必将抵回感慕有不可及之嘆然後知其時之難得則
公言之不沒豈獨見其志所以明先帝之盛徳扵無窮
也公爲人温良慈恕其從政寛易愛人及在朝廷危言
正色人有所不能及也凡同時與公有言責者後多至
大官而公獨早卒公諱師道其世次州里歴官行事有
今資政殿學士趙公忭爲公之墓銘云
　　　王平甫文集序
王平甫旣殁其家集其遺文爲百卷属予序平甫自少
巳傑然以材高見扵世爲文思若决河語出驚人一時
争傳誦之其學問尤敏而資之以不倦至晚愈薦愽覧
强記扵書無所不通其明扵是非得失之理爲尤詳其
文閎富典重其詩愽而深矣自周衰先王之遺文旣䘮
漢興文學猶爲近古及其衰而陵夷盡矣至唐乆之而
能言之士始㡬扵漢及其衰而遂泯泯矣宋受命百有
餘年天下文意復侔扵漢唐之盛盖自周衰至今千有
餘歲斯文濵扵磨㓕能自㧞起以追扵古者此三卋而
巳各扵其盛時士之能以特見扵世者率常不過三数
人其也文其人之不娄之難得如此平甫之文能時見
扵世者也世皆謂平甫之詩冝爲樂謌薦之郊庙其文
宜爲典冊施諸朝廷而不得用於世然推其實千歲之
日不爲不多焦心思扵翰墨之間者不爲不衆在富貴
之位者未嘗一日而無其人彼皆洇㓕而無傳或播其
醜於後平甫乃躬難得之姿負特見之能自立扵不朽
雖不得其志然其文之可貴人亦莫得而揜也則平甫
之求扵内亦奚憾乎古今作者或能文不必工扵詩或
長扵詩不必有文平甫獨兼得之其扵詩尤自喜其憂
喜哀樂感激怨懟之情一扵詩見之古詩尤多也平甫
居家孝友爲人質直簡易遇人豁然推腹心不爲毫髮
疑礙與人交扵㤙意尤䔍也其死之日天下識與不識
皆聞而哀之其州里世次歴官行事将有待扵識平甫
之葬者故不著扵此云(元豊元年)
　　　強㡬聖文集序
㡬聖諱至姓強氏錢塘人㡬聖字也爲三司戸部判官
尚書祠部郎中既殁其子浚明集其遺文爲二十卷囑
予序㡬聖少貧能自謀學爲進士材㧞出輩類出輙收
其科其文詞大傳扵時及為吏未嘗不以其間益讀書
為文尤工扵詩句出驚人世皆推其能然最為相國韓
魏公所知魏公既罷政事鎮京兆及徙鎮相魏常引㡬
聖自助魏公喜為詩毎合属士大夫賔客與㳺多賦詩
以自見其属而和之者㡬聖獨思致逸發若不可追躡
魏公未嘗不嘆得之晚也其在幕府魏公毎上奏天子
以歲時慶賀候問及為書記通四方之好㡬聖為属藁
草必聲比字属曲當䋲墨然氣質渾渾不見刻晝逺近
多稱誦之及為他文若誌銘序記䇿問學士大夫則簡
古典則不少貶以就俗其所長兼人如此魏公数薦之
朝廷以謂宜在舘閣然未及用魏公既薨之明年㡬聖
亦以疾卒㡬聖之遺文在魏公幕府者㝡為多故序亦
反復見之覧者可推而考之也其行治官丗已著扵誌
㡬聖之葬者故此不著
　　　思軒詩序
今天子至和之𥘉尚書屯田員外郎林君慥通判撫州
恊于上下以修其職扵是時蝗起京東轉入江淮之間
秋又皆旱撫獨無害灾故君　得以其間益䟽其寝北
之地厚池之北涯立屋其上入而燕焉名其軒曰思軒
士之能詩者皆為君賦之觀君之蚤夜扵其治既有餘
日乃自以為不足而深思扵此得士大夫之作讀而推
之以察君之志■無大小言動萬事之作止一擇其冝
則思之盡豈獨一時寄此軒之内㢤君之大父水部君
當太宗時實通判是州今六十余年而君來世其官衆
扵是考扵州人以求水部之餘思遺德又榮君之能業
其家而謂君之勢且益顕以大其宗門将豈止扵此後
有君子低回此軒而迹君之思見扵事者不遺扵理不
墜其先則詩之信天下其可蔽也㢤九月日序
元豊類藁卷之十二
元豊類藁卷第十三
　　序
　　　序越州鑑湖圖
鑑湖一曰南湖南並山北属州城漕渠東西距江漢順
帝永和五年㑹稽太守馬臻之所為也至今九百七十
有五年矣其周三百五十有八里凢水之出扵東南者
皆委之州之東自城至于東江其北隄石撻二隂溝十
有九通民田田之南属漕渠北東面属江者皆溉之州
之東六十里自東城至子東江其南隄隂溝十有四通
民田田之北扺漕渠南並山西並隄東属江者皆溉之
州之西三十里曰柯山斗門通民田田之東並城南並
隄北濵漕渠西属江者皆溉之揔之溉山隂㑹稽两縣
十四郷之田九千頃非湖能溉田九千頃而巳盖田之
至江者盡扵九千頃也其東曰曹娥斗門曰藁口斗門
水之循南隄而東者由之以入于東江其西曰廣陵斗
門曰新逕斗門水之循北隄而西者由之以入于西江
其北曰朱儲斗門去湖最逺盖因三江之上兩山之間
䟽爲二門而以時視田中之水小溢則縦其一大溢則
盡縦之使入于三江之口所謂湖高扵田丈餘田又高
海丈餘水少則泄湖溉田水多則泄田中水入海故無
荒廢之田水旱之歲者也繇漢以来㡬千載其利未嘗
廢也宋興民始有盗湖爲田者祥符之間二十七戸慶
暦之問二戸為田田頃當是時三司轉運司猶下書切
貴州縣使復田為湖然自此吏益慢法而奸民浸起至
于治平之間盗湖為田者凢八千餘户為田七百餘頃
而湖廢㡬盡矣其僅存者東為漕渠自州至于東城六
六里南通若耶溪自樵風涇至于桐嗚十里皆水廣不
能十餘丈毎歲少雨田未病而湖盖已先涸矣自此以
来人争為(計/說)蔣堂則謂宜有罰以禁侵耕有賞以開告
者杜𣏌則謂盗湖為田者利在縦湖水一雨則放聲以
動州縣而斗門輙彂故為之立石則水一在五雲橋水
深八尺有五寸㑹稽主之一在跨湖橋橋水深四尺有
五寸山隂主之而斗門之鑰使皆納于州水溢則遣官
視則而謹其閉縦又以謂宜益理防隄斗門其敢田者
㧞其苗責其力以復湖而重其罰猶以為未也又以謂
宜加兩縣之長以提舉之名課其督察而為之殿實呉
奎則謂毎歲農隙當僦人濬湖積其泥塗以為丘阜使
縣主役而州與輒運使提點刑獄督挕賞罰之張次山
則謂湖廢僅有存者難卒復宜益廣漕路及他便利䖏
使可漕及住民田里置石柱以識之柱之内禁敢田者
刀約則謂宜斥湖三之一與民為田而溢隄使高一丈
則(湖/可)不開而其利自復范師道施元長則謂重侵耕之
禁猶不能使民無犯而斥湖與民則侵者孰禦又以湖
水較之髙扵城中之水或三尺有六寸或二尺有六寸
而益隄壅水使高明水之敗城郭廬舎可必也張伯玉
則謂(日/役)五千人濬湖使至五尺當十五歲畢至三尺當
九歲(畢/然)恐工起之日浮議外摇役夫内漬則雖有智者
猶不能畢其成若日役五千人益隄使髙八尺當一歲
畢其竹木費凢九十二萬有三千計越之戸二十萬有
六千賦之而復其租其勢易足如此則利可坐收而人
不煩弊陳宗言趙誠復以水勢高下難之又以謂宜修
呉奎之議以歲月復湖當是時都水善其言又以謂宜
増賞罰之令其為說如此可謂愽矣朝廷未嘗不聽用
著扵法故罰有自錢三百至于千有至于五萬刑有杖
百至于徒二年其文可謂宻矣然而田者不止而日愈
多湖不加濬而日愈廢其故何㢤法令不行而苟且之
俗勝也昔謝靈運從宋文帝求㑹稽回踵湖為田太守
孟顗不聽又求休崲湖為田顗又不聼靈運至以語詆
之則利扵請湖為田越之風俗舊矣然南湖繇漢歴呉
晋以来椄于唐又接于錢鏐父子之有此州其利未嘗
廢者彼或以區區之地當天下或以数州為鎮或以一
國自王内有供養禄凛之湏外有貢輸問遺之奉非得
晏然而巳也故強水土之政以力本利農亦皆有数而
錢鏐之法最詳至今尚多傳扵人者則其利之不廢有
以也近世則不然天下為一而安扵承平之故在位者
重舉事而樂因循而請湖為田者其語言氣力徃徃足
以動人至扵修水土之利則又費材動衆從古所難故
鄭國之役以謂足以疲秦而西門豹之治鄴渠人亦以
為煩若其故如此則吾之吏孰肯任難當之怨来易至
之責以待未然之功乎故說雖傳而未嘗行法雖宻而
未嘗舉田者之所以日多湖之所以日廢繇是而巳故
以為法令不行而苟且之俗勝者豈非然㢤夫千歲之
湖廢興利害較然易見然自慶暦以來三十餘年遭吏
治之因循至扵既廢而世猶莫窹其所以然况扵事之
隠微難得而考者繇苟簡之故而㢮壊扵冥冥之中又
可知其所以然乎今謂湖不必復者曰湖田之入既饒
矣此游談之士為利扵侵耕者言之也夫湖未盡廢則
湖下之田旱此方今之害而衆人之所覩也使湖盡廢
則湖之為田亦旱矣此将来之害而衆人之所未覩者
故曰此游誒之士為利扵侵耕者言之而非實知利害
者也謂湖不必濬者曰益隄壅水而巳此好辨之士為
樂聞苟簡者言之者夫以地勢較之壅水使高必敗城
郭此護者之所巳言也以地勢較之濬湖使下然後不
失其舊不失其舊然後不失其宜此議者之所未言也
又山隂之石則為四尺有五寸㑹稽之石則㡬俉之壅
水使高則㑹稽得尺山隂得半地之窪隆不並則益隄
未為有𥙷也故曰此好辨之士為樂聞苟簡者言之而
又非實知利害者也二者既不可用而𣣔禁侵耕開告
者則有賞罰之法矣欲謹水之畜泄則有閉縱之法矣
欲痛絶敢田者則投其苗責其力以復湖而重其罰又
有法矣或欲任其責扵州縣與轉運使提點刑獄或欲
以毎歲農隙濬湖或欲禁田石柱之内者又皆有法矣
欲知濬湖之淺深用工若干爲日㡬何欲知増隄竹木
之費㡬何使之安出欲知濬湖之泥塗積之何所又巳
計之矣欲知工起之日或浮議外揺役夫内潰則不可
以必其成又巳論之矣誠能枚衆說而考其可否用其
可者而以在我者潤澤之今言必行法必舉則何功之
不可成何利之不可復㦲鞏𥘉蒙恩通判此州問湖之
廢興扵人求有能言利害之實者及到官然後問啚扵
兩縣問書扵州與何渠司至扵參覈之而圗成孰䆒之
而書具然後利害之實明故爲論次庻夫計議者有洘
焉熈寜二年冬卧龍齋
　　　類要序
晏元獻公出東南起童子入秋閣讀書遂賛各(命/入)翰(林/爲)
學士真宗特竉待之毎進見勞問及所以任属之者群
臣莫能及皇太子就書學公以選入侍太子即皇帝位
是爲仁宗公遂筦國樞要任政事位宰相其在朝廷五
十餘年常以文學謀議爲任所爲賦頌銘碑制詔冊命
書奏議論之文傳天下尤長扵詩天下皆呤誦之當真
宗之卋天下無事方輯福應推功徳脩封禅及右土山
川老子諸祠以報礼上下左右前後之臣非工儒學妙
扵語言能討論古今潤色太平之業者不能稱其位公
扵是時為學者宗天下慕其聲名人　見公應扵外(者/之)
不窮而不(知/公)之得扵内者　何也及得公所為類要上
中下秩揔七十四篇凢若于門皆公所乎抄迺知公扵
六藝太史百象之言騷人墨客之文章至扵地志族譜
佛老方伎之衆說旁及九州之外蠻夷荒忽詭変竒跡
之序録皆披尋細繹而細扵三　萬物變化情僞是非
興瓌之理顯隱細鉅之委曲莫不究盡公之得扵内者
在此(也/公)之所以光顯扵世者有以㢤觀公之所自致者
如此則知士不素學而䖏從官大臣之列備文儒道德
之任其能不餒且病乎此公之書所以為可傳也公之
子知止能守其家者也以書属余序余與公仕不並時
然皆臨川人故為之論次以為公書其首
　　　相國寺維摩院聽琹序
右者學士之扵六藝射能弧矢之事矣又當善其揖譲
之莭御䏻車馬之事矣入當善其驅馳之莭書非能肆
筆而巳又當辨其體而皆通其意数非能布䇿而巳又
當知其用而各盡其法而五禮之威儀至扵三千六樂
之莭文可謂微且多矣噫何其煩且勞如是然古之學
者必能此亦可謂難矣然習其射御扵礼習其于戈扵
樂則少扵學長扵朝其扵武俻固脩矣其扵家有塾於
黨有庠扵郷有序扵國有學扵教有師扵視聽言動有
其容扵衣冠飲食有其度几杖有鉻盤扞有戒在與有
和鵉之聲行歩有珮玉之音燕䖏有雅頌之樂而非其
故琴瑟未甞去扵前也盖其出入進退俯仰左右接扵
耳目動扵四體逹扵其心者所以飬之至如此其詳且
宻也雖然此尚為有侍扵外者尔若夫三才萬物之理
性命之際力學以求之深思以索之使知其要識其微
齋戒以守之以書其才成其徳至合扵天地而后巳者
又當得之扵心夫豈非難㢤噫古之學者其役之扵内
外以持其心飬其性(者/至)扵如此此君子所以愛日而自
強不息以求至乎極也然其習之有素閑之有具如此
則求其放心伐其邪氣而成文武之材就道徳之實者
可謂易矣孔子曰興扵詩立扵礼成扵樂盖樂者所以
感人之心而使之化故曰成扵樂昔舜命䕫典樂教胄
子曰直而温寛而栗剛而無雪簡而無傲則樂者非獨
去邪又所以救其性之偏而納之中也故和鵉佩玉雅
頌琴瑟之音非其故不去扵前豈虚也㢤今學士大夫
之扵持其身飬其性凢有待扵外者皆不䏻具得之扵
内者又　皆略其事可謂簡且易矣然所以求其放心
伐其邪氣而成文武之材就道德之實者豈不難㢤此
予所以惧不至扵君子而入扵小人也夫有待扵外者
余既力不足而扵琹竊有志焉乆矣然患其莫余授也
治平三年夏得洪君扵京師始合同舎之士聴其琴扵
相國寺之維摩院洪君之扵琴非特能其音又能其意
者也予将就學焉故道予之所慕古人者庻乎其有以
自彂也同舎之士丁寳臣元珎鄭穆閎中孫覺莘老林
希子中而予曽鞏子固也洪君名規字方叔以文與吏
事稱扵世云
　　　張文叔文集序
文叔姓張氏諱彦愽蔡州汝陽人慶暦三年爲撫州司
法參軍余爲之銘其父碑文叔又治其寝得嬰児秃秃
之遺骸葬之余爲之誌其事是時文叔年未三十喜從
余問道理學爲文章因與之㳺至其爲司法代去其後
又三遇焉至今二十有六年矣文叔為袁州判官巳死
其子仲偉集其遺(文/為)四十卷自蘄春赱京師属余序之
余讀其書知文叔雖乆窮而講道益明属文益工其辭
精深雅贍有過人者而比三遇之盖未嘗為余出也又
知文叔自進為甚强自待為甚重皆可喜也雖其遇扵
命者不至扵富貴然比扵富貴而功德不足以堪之姑
為說以自恕者則文叔雖乆窮亦何佷㢤仲偉居撫時
八九歲未丱始讀書就筆硯今儀觀甚偉文辞甚工有
子復能讀書就筆硯矣則余其能不老乎既為之評其
文而序之又辱道其父子事反復如此者所以致余情
扵故舊而又以見余之老也熈寜元年十二月十七日序
　　　館閣送錢純老知㜈州詩序
熈寕三年三月尚書司封員外郎秘閣校理錢君純老
出為㜈州三館祕閣同舎之士相與飲餞于城東佛舎
之觀音院㑹者凢二十人純老亦重僚友之好而欲慰
䖏者之思也乃為詩二十言以示坐者扵是在席人各
取其一言為韻賦詩以送之純老至州将刻之石而以
書耒曰為我序之盖朝廷常引天下儒學之士聚之館
閣所以長飬其材而待上之用有出使于外者則其僚
必相告語擇都城之中廣宇豊堂游觀之勝約日皆㑹
飲酒賦詩以叙去䖏之情而致綢繆之意歴世寝乆以
為故常其從路道義之樂盖他司所無而其賦詩之所
稱引况諭莫不道去者之義祝其㱕仕扵王朝而𣣔其
乆扵外所以見士君子之風流習尚䔍扵相先非世俗
之所能及又将待上之考信扵此而以其彚進非空文
而巳也純老以明經進士制䇿入等歴敎國子生入館
閣為編挍書籍校理撿討其文章學問有過人者宜在
天子左右與訪問任獻納而顧請一州欲自試扵川穷
山阻僻絶之地其志莭之高又非凢才所及此賦詩者
所以推其賢惜其志殷勤反復而不能巳余故為之序
其大㫖以發明士大夫之公論而與同舎視之使知純
老之非父扵外也十月日序
　　　齊州雜詩序
齊故為文學之國然亦以朋比誇詐見扵皆俗今其地
富饒而介扵河岱之間故又多獄訟而豪猾群黨亦徃
徃喜相攻剽賊殺扵時號難治余之疲駑束為是州除
其姦强而振其㢮壊去其疾苦而撫其善良未期囹圄
多空而抱鼓㡬熄歲又連熟州以無事故得與其士太
天及四方之賔客以其暇日時遊後園或長軒遶榭登
覽之觀属(思/千)里或美　芰荷湖波渺然從舟上下雖病
不飲酒而間為小詩以娱情冩物亦拙者之適也通儒
大人或與余有舊欲取而視之亦不䏻隱而青鄆二學
士又從而和之士之喜文辞者亦継為此作緫之九若
于篇豈得以余文之陋而使夫宗工秀人雄放魂絶可
喜之辞不大傳千此邦也故刻之石而并序之使覧者
得詳鳥熈寕六年二月巳丑序
　　　順濟王敕書祝文刻石序
臣鞏言世稱麟鳯龜龍王者之嘉瑞則盖不常出而德
有不能致者又稱麟鳯亀龍四靈以為畜則至治之卋
盖可狎而擾也故官有豢龍而劉累以善其職事至夏
之衰乃不能馴而或漦于庭至周卒為女禍盖龍之為
祥通千治亂如此伏惟陛下仁聖之德逹于渊泉故龍
實来慕者何擾也其自今以徃盛德日躋則必有遊子
宮沼或負圖出河而且将領在有司群扵羞物故臣敢
刻敕書祝辞于石以俟臣鞏謹序
　　　叙盗
盗三十人凢十五發繇孫僊而下盗呉慶船者殺人皆
應斬盗朱縞船者贓重皆應絞九應死者十有八人繇
湯慶而下或贓輕或竊盗或常自言凡應徒者十有二
人此有司之法也今圖之所見者其名氏稅䓁械器與
其發之日月所盗之家所取之財至扵人各别其九若
干發皆旁行以見之人各别其凢若干發者又别之以
朱欲覧者之易暁也呉慶之船贓分為三與呉慶呉道
之属有親踈居有異同至扵孫仙湯慶之族属以及十
二人之所以得不死者皆别見扵圖之上下而故之䡖
重詳矣其創作兵仗合衆以轉刼数百里之間至於賊
殺良民此情状之尤可嫉者也方五六月之時水之害
甚矣田疇既以蕩溺矣屋廬既以漂流矣城郭之内糶
官粟以賑民而猶有不得食者窮郷僻壤大川長谷之
間自中家以上日昊持錢無告糴之所况扵躡所素困
之人乎方且結草葦以自託扵壞毀捍之上士有饑餓
之迫無樂生之情其屡發而為盗亦情状之可哀者也
康誥曰殺越人于貨暋不畏死九民罔不憝孟子
以謂不待教而誅者也是則殺人之盗不待教而誅皆
百王之所同而未有知其所始者也然而孔子曰天下
有道盗其先變乎此謂飬之既足導之既明則為盗者
知耻而自新則非殺人之盗有待敎而誅此亦百王之
所同而未有知其所始者也不待教而誅者天下之所
不得容也待敎而誅者俟之之道既盡矣然後可以責
之備也苟為飬之既有不足導之既有不明俟之之道
既有不盡矣故㐫年人食不足而有起為盗賊者天子
　嘗宻下寛大之令許降其罪而此非有司之法也至
殺人與贓重者亦不降有司之法存焉亦康誥之意也
余當閱是獄故具列其本末情状以覧觀焉以明余之
扵是盡心矣
　　　贈黎安二生序
趙郡蘇軾余之同年友也自蜀以書至京師遺余稱蜀
之士曰黎生安生者既而黎生携其文数十萬言安生
携其文亦数千言辱以顧余讀其文誠閎状雋偉善友
復馳騁窮盡事理而其材力之放縦若不可極者也二
生固可謂魁竒特起之士而蘇君固可謂善知人者也
頃之黎生𥙷江陵府司法叅軍将行請予言以為贈余
曰余之知生既(得/之)扵心矣迺将以言相求扵外邪黎生
曰生與安生之學扵斯文里之人皆笑以為迂闊今求
子之言盖将觧惑扵里人余聞之自顧而笑夫世之迂
闊孰有甚扵予乎知信乎古而不知合乎世知志乎道
而不知同乎俗此余所以因扵今而不自知也卋之迂
闊孰有甚扵予乎今生之迂特以文不近俗迂之小者
耳患為笑扵里之人若余之迂大矣使生持吾言而
且重得罪庸詎止扵笑乎然則若余之扵生将何言㢤
謂余之迂為善則其患若此謂為不善則有以合乎世
必違乎古有以同乎俗必離乎道矣生其無急扵觧里
人之惑則扵是焉必能擇而取之遂書以贈二生并示
蘇君以為何如也
元豊類藁卷第十三
元豊類藁卷之十四
　　序
　　　送傳向老令瑞安序
向老傳氏山隂人與其兄元老讀書知道理其所為文
辭可喜太夫人春秋高而其家故貧然向老昆弟尤自
守不苟取而妄交太夫人亦志其貧余得之山隂爱其
自䖏之重而見其進而未止也特心與之向老用舉者
令温之瑞安将奉其太夫人以徃予謂向老學古其為
令當知所先後然古之道盖無所用扵今則向老之所
守亦難合矣故為之言庻夫有知予為不妄者能以此
而易也
　　　送周屯田序
士大夫登朝廷年七十上書去其位天子官其一子而
聴之亦可謂荣矣然而有若不釋然者余爲之言曰古
之士大夫倦而歸者安居几杖膳羞𬒳服百物之珎好
自若天子養以燕饗飲食郷射之禮自比子弟祖韝䪕
􁦪以薦其物諮其辭說不扵庠序扵朝廷時莭之賜與
縉紳之禮於其家者不以朝則以夕上之聴其休爲不
敢勤以事下之自老爲無爲而尊榮也今一日辭事還
其廬徒御散矣賔客去矣百物之順其𣣔者不足人之
群嬉属好之交不與約居而獨逰散弃乎山墟林莾陋
巷窮閭之間如此其扵長者薄也亦曷能使其不欿
然扵心邪雖然不及乎尊事可以委蛇其身而益閑不
享乎珍好可以窒煩除薄而益安不　去乎深山長谷
豈不足以易有庠序之位不居其榮豈有患乎其辱㢤
然則古之所以殷勤奉老者皆世之任事者所自為於
士之倦而㱕者顧為煩且劳也今之置古事者顧有司
為艾耳士之老扵其家者獨得其自肆也然則何為動
其意邪余為之言者尚書屯田員外郎周君中復周君
與先人俱大聖二年進士與余舊且好也既為之
不釋然者又𣣔其有以䖏而樂也讀余言者可無異周
君而病今之失矣南豊曽鞏序
　　　送江任序
均之為吏或中州之人用扵荒邊側境山區海聚之間
蠻夷異域之䖏或燕􁊬越蜀海外萬里之人用扵中州
以至四遐之郷相易而徃其山行水渉汝莾之馳徃注
則風霜氷雪瘴霧之毒之所侵加蛟龍虺蜴虎豹之群
之所抵觸衝波急洑隤崖落石之所覆壓其進也莫不
籝粮舉藥選舟易馬力兵曺伍而浚動戒朝奔夜変更
寒暑而後至至則宫廬噐械𬒳服飲食之具圡風氣候
之宜與夫人民謡俗語言習尚之務其変難遵而其情
難得也則多愁居惕䖏嘆息而思㱕及其久也所習巳
安所蔽巳觧則歲月有期可引而去矣故不得專一精
思脩治具以宣布天子及下之仁而為後世可守之法
也或九州之人各用扵其圡不在西封在東境土不必
勤舟車輿馬不必力而巳傳其邑都㘴其堂異道逺所
次升降之倦凌冐之虞無有接扵其形動扵其慮至則
耳目口鼻百体之所飬如不出乎其家父兄六親故舊
之人朝夕相見如不出乎其里山川之形圡田市井風
謡習俗辭說之變利害得失善惡之條貫非其童子之
所聞則其少長之所逰覧非其自得則其郷之先生老
者之所告也所居巳安(所/有)事向之宜皆巳習熟如此能
專慮致劳職事以宣上恩而修百姓之急其施爲先後
不待旁諮久察而與奪損益之㡬巳断於胷中矣豈累
夫孤客逺寓之憂而以苟且殃事㦲臨川江君任爲㓋
之豊城此两縣者牛羊之牧相交樹木果𬞞五榖之壟
相入也所謂九州之人各用扵其圡者孰近於此既巳
得其所䖏之樂而厭聞飫聽其人民之事而江君又有
聦明敏急之材㢘潔之行以行其政吾知其不去圗(書/議)
論之適賔客之好而所爲有餘矣盖縣之冶則民自得
扵太山深谷之中而州以無爲於上吾将見江西之幕
府無南嚮而慮者矣扵其行遂書以送之南豊曽鞏叙
　　　送劉希聲序
東明劉希聲来臨川　見之其貌勉扵禮其言勉扵義
其行亦然其乆亦堅其讀書爲辞章日盛從予㳺三年
予愛之今年慶暦五年還其郷過予别與之言曰東明
汴邑也子之行問道之所嚮者以告子子也一趋馬而
不息至乎爾也苟爲一從馬一違馬雖不息决不至也
子也好聞聖人之道亦如是而已矣五月四日序
　　　送李林叔知柳州
談者謂南越偏且逺其風氣與中州異故官者皆不𣣔
乆居徃徃車船未行輙以屈指計㱕日又减小其官以
爲不足事其逆自　慮如此故其至皆傾摇觧弛無憂
且勤之心其習俗從古而爾不然何自越與中國通已
千餘年而名能撫循其名者不過数人邪故越與閩蜀
始俱爲夷閩蜀皆巳変而越獨尚陋豈其俗不可更與
盖吏者莫致其冶教之意也意亦(其/民)之不幸也已彼不
知繇京師而之越水陸之道皆安行非若閩溪峽江蜀
棧之不測則均之吏扵逺此非獨優歟其風氣吾所諳
之與中州亦不甚異起居不違其莭未嘗有疾苟違莭
雖中州寕能不生疾邪其物産之羙果有荔子龍眼蕉
柑橄攬花有素馨山丹含笑之属食有海之百物累歲
之酒醋皆絶扵天下人少闘訟喜嬉樂吏者唯其無乆
居之心故謂之不可如其有乆居之心奚不可邪古之
人爲一郷一縣其徳義惠憂尚足以薫蒸漸澤今大者
專州豈當小其官而不事邪令其得吾說而思之人咸
有乆居之心又不小其官爲越人滌其陋俗而歐扵冶
居閩蜀上無不幸之歎其事出千餘年之表則其羙之
巨細可知也然非其材之頴然邁扵衆人者不能也官
扵南者多矣予知其材之頴然邁扵衆人能行吾說者
李材叔而已材叔乆與其兄公翊仕同年同用薦者為
縣入秘書省為著作佐郎令材叔為柳州公翊為象州
皆同時材又相若也則二州交相致其政其施之速势
之便可勝道也夫其越之人幸也夫其可賀也夫
　　　送趙宏序
􁊬民與蛮合為寇潭旁数州彼其害天子宰相以潭重
鎮守臣不勝任為改用人又不勝復改之守至上書乞
益兵詔與撫兵三百殿直天水趙君希道實護以徃希
道雅與予接間過予道潭之事予曰潭山川甲兵如何
食㡬何賊衆寡強弱如何予不能知能知書書之載若
潭事多矣或合数道之兵以数萬絶山谷而進其勢非
不衆且徤也然而卒殱焉者多矣或单車獨行然而以
克者相重焉顧其義信如何耳致吾義信雖单車獨行
㓂可以爲無事龔遂張綱祝良之類是也義信不足以
致之雖合数道之兵以数萬卒纎焉邊重㓂耳况致平
雅楊旻裴行立之類是也則兵不能致平致平者在太
守身耳明也前之守者果能此天子宰相烏用易之必
易之為前之守者不能此也今往者復曰乞益兵何其
與書之云者異邪予憂潭民之重困也㓂之益張也泩
時潭吏與旁近郡靳力勝賊者暴􁋟者戮降者有之今
之徃者將特不爲是而已邪抑猶不免乎爲是也天子
宰相任之之意其然雅潭守近侍臣使撫覘潭者郎吏
御史博士相望爲我稔其賢者曰今之言古書徃徃曰
迓然書之事乃已試者也師已試而施諸治與時人之
自用孰爲得失耶愚言倘可以平潭之患今雖細然太
中咸通之間南方之憂常劇矣夫豈階扵大㢤爲近臣
郎吏御吏愽士者獨得而不思也希道固喜事者囙其
行遂次第其語以送之慶暦六秊五月日曽鞏序
　　　送王希序(字潛)
鞏慶暦三年遇潜之於江西始其色接吾目已其言接
吾耳乆其行接吾心不見其非吾愛也從之㳺四年間
鞏扵江西三至焉與之上滕王閣泛東湖酌馬跑泉最
数㳺而乆乃去者大梵寺秋屏閣閣之下百歩為龍沙
沙之涯為漳水水之西涯横出爲西山皆江西之勝䖏
也江西之州中凢遊觀之可望者多西山之見見西山
最正有盡者唯此閣而已使覧登之羙窮于此樂乎莫
與為樂也况龍沙漳水水涯之陸陵人家園林之属子
山者莫不見可見者不特西山而巳其為樂可勝道邪
故吾與潜之游其間雖数且乆不厭也其計扵心曰奚
獨吾㳺之不厭也將奉吾親託吾家扵是州而游扵是
以歡吾親之心而自慰焉未能自致也獨其情旦而作
夜而息無頃焉忘也病不游者期月矣而潜之又遽去
其能不撫然邪潜之之将去以書表曰子　能不言扵
吾行耶使吾道潜之之羙也豈潜之相望意也使以言
相鐫切邪眎吾言不足進也眎可進也莫若道素與㳺
之樂而惜其去亦情之所不克已也故云爾唴乎潜之
之去而之京師人知其将光顯也光顯者之心扵山水
或薄其異日肯尚從吾遊扵此乎其豈使吾獨也乎六
年八月日序
　　　王無咎字序
名字者人之所假借以自稱道亦使人假借以稱道已
之辭也非若行然不可以假借云也何也問其名曰忠
與義其字亦然則人無有求其信然者責其不然者知
其假借云也問其行曰忠與義則人皆求其信然者責
其不然者其可以假借云乎然而人無貴賤愚良一𣣔
善其名字夫𣣔善其名字者非他亦曰爱其身而已愛
其身而不善充之猶曰姑以聖賢之道假借(其/身)而已不
誠乎身莫大焉豈爱其身也不若扵名冥乎勿求勝焉
扵行乎汲汲爾以爱其身是以聖賢之道㱕諸其身也
以為爱其身非至夫然而人一皆善其名字未嘗一皆
善其行有爱其身之心而扵其身反尔其薄也可嗟也
已南城王無咎来請字余思夫字雖不必求勝也然古
之人重冠扵冠重字字則亦未可忽也今冠礼廢字亦
非其時古礼之不行甚矣無咎之請也雖非時之當然
庻㡬存其礼予欲拒安得而拒也取昜所謂無咎者善
𥙷過者也為之字曰𥙷之夫勉焉而𥙷其所不至顔子
之所以為學者也𥙷之明經術為古文辭其材卓然可
畏也以顔子之所以為斈者期乎已余之所望扵𥙷之
也假借乎已而已矣豈予之所望扵𥙷之㢤
　　　送蔡元振序
古之州從事皆自辟士士亦擇所從故賓主相得也如
不得其志去之可也今之州從事皆命扵朝非惟守不
得擇士士亦不得擇所從賔主豈盡相得㢤如不得其
志未可以輙去也故守之治從事無為可也守之不治
從事舉其政亦勢然也議者不原其势以為州之政當
一出扵守從事舉其政則為立異為侵官噫從事可否
其州事職也不(惟/其)同守之同則舎已之是而求與之同
可乎不可也州為不治矣守不自任其責已亦莫之任
也可乎不可也則舉其政其孰為立異邪其孰為侵官
邪議者未之思也雖然迹其所以然豈士之所喜然㢤
故曰亦势然也今四方之從事惟其守之同者多矣幸
而材從事眎其政之缺不過室扵嘆途扵議而已脫然
莫以為已事反是為則激激亦奚以為也求能自任其
責者少矣為從事乃爾為公卿大夫士扵朝不尔者其
幾邪臨川蔡君從亊扵汀始試其為政也汀誠為州治
也蔡君可拱而㘴也誠未治也人皆觀君也無激也無
同也惟其義而已矣蔡君之任也其異日官扵朝一扵
是而巳矣亦蔡君之任也可不茂歟其行也来求吾文
故序而送之
　　　送丁琰序
守令之扵民近且重易知矣予嘗論今之守令有道而
聞四方者不過数人此数人者非特任守令也過此数
人有千里者相接而無一賢守有百里者相環而無一
賢令至天子大臣嘗患其然則任奉法之吏嚴刺察之
科以繩治之諸郡守縣令以罪不任職或黜或罷者相
継扵外扵是下詔書擇廷臣使各學所知以任守令是
天子大臣愛國與民而重守令之意可謂無不至矣而
詔雖不舉者卒不聞惟令或以舊制舉不偕循歲月而
授毎舉者有姓名得而視之推考其材行能堪其舉者
卒亦未見焉舉者既然矣則以予之所見聞隂計其人
之孰可舉者卒亦未見焉猶恐予之愚且賤聞舉見焉
者少不足以知天下之材也則求夫賢而有名位聞與
見之愽者而從之問其人之孰可舉者卒亦未見焉豈
天下之人固可誣而天固不生才扵今㢤使天子大臣
患天下之弊則数更法以禦之法日以愈宻而弊日以
愈多豈今之去古也逺治天下卒無術㢤盖古人之有
庠有序有師友之㳺有有司之論而賞罰之始扵郷属
扵天下為教之詳至此也士也有聖人之道則皆得行
其敎有可敎之質則皆可爲材且良故古之賢也多賢
之多則自公卿大夫至于牛羊倉廪賤官之選咸宜焉
獨千里百里之長哉其為道豈不約且明其為致天下
之材豈不多㢤其豈有劳扵求而不得人宻扵法而不
勝其弊若今之患㢤今也庠序師友賞罰之法非古也
士也有聖人之道𣣔推而敎扵郷扵天下則無路焉人
愚也則愚矣可敎而賢者卒誰敎之㢤故今之賢也少
賢之少則自公卿大夫至于牛羊倉􁳺賤官之選常不
足其人焉獨守令㢤是以其求之無不至其法日以愈
宻而不足以為治者其原皆此之出也巳噫奚重而不
更也姑蘇人丁君琰佐南城南城之政平子知其令令
曰丁君之佐我又知其邑人邑人無不樂道之者予既
患今之士而常慕古之人毎觀良吏一傳則反覆愛之
如丁君之信扵其邑予扵旁近邑之所未見故愛之特
深今為令扵淮隂上之人知其材而舉用之也扵令也
得人矣使丁君一推是心以徃信于此有不信于彼㢤
求予文者多矣拒而莫之與也獨丁君之行也不求予
文而予樂道其所常論者以送之以示重丁君且勉之
且勉天下之凢為吏者也
　　　謝司理寺序
君子之扵德澤誼行大有為者也扵為之也有明而易
知者有不示其用者若乃数度號令因造損益淳雜出
入則所謂明而易知者使人靡靡然化之不絶於動作
趣舎之際耳無深関複鍵穹鏞奥屋為之掩覆也泊然
莫能知其所以發而至者則所謂不示其用者也易曰
知微知章章顕之微不顯之謂也又曰㡬事不宻則害
成退蔵扵宻者皆不顯之謂也陳郡謝君名續續宻也
而取字乃本諸此而字曰通㣲以謝君之材其嚮道也
苟為無畫無不至者也可以有為者也能見其事業者
也能不表其迹者也亦在㮊之而巳
元豊類藁卷之十四
元豊類藁卷之十五
　　書
　　　上歐陽學士第一書
學士執事夫世之所謂大賢者何㢤以其明聖人之心
于百世之上明聖人之心于百世之下其口講之身行
之以其餘者又書存之三者必相表裏其仁與義磊磊
然横天地冠古今不窮也其聞與實卓卓然軒士林猶
雷霆震其風颷馳不浮也則其謂之大賢與穹壤䓁高
大與詩書所稱無間冝矣夫道之難全也周公之政不
可見而仲尼生扵干戈之間無時無位存帝王之法扵
天下俾學者有所依㱕仲尼既沒析辨詭詞驪駕塞路
觀聖人之道者冝莫如扵孟荀楊韓四君子之書也舎
是醨矣退之既沒驟登其域廣開其辭使聖人之道復
明于世亦難矣㢤近世學士飾藻繢以誇詡増刑法以
趋嚮析財利以拘曲者則有聞矣仁義禮楽之道則爲
民之師表者尚不識其所爲而况百姓之蚩蚩乎聖人
之道泯泯没沒其不絶若一髪之係干鈞也耗矣哀㢤
非命世大賢以仁義為巳任者嚋能救而振之乎鞏自
成童聞執事之名及長得執事之文章口誦而心記之
觀其根極理要撥正邪僻掎挈當世張皇大中其深純
温厚與孟子韓吏部之書為相唱和無半言片辭踳駮
扵其間真六經之羽翼道義之師祖也既有志扵學扵
時事萬亦識其一焉則又聞執事之行事不頋流俗之
熊卓然以豊道扶教為巳務徃者推吐赤心敷建大論
不與高明獨授摧縮俾蹈正者有所禀法懐疑者有所
問執義益堅而徳亦高出乎外者合乎内推扵人者誠
扵巳信所謂能言之能行之既有徳而且有言也韓退
之汝觀聖人之道者固在執事之門矣天下學士有志
扵聖人者莫不攘𬒮引領願受指教聴誨諭宜矣竊計
将明聖人之心于百世之下者亦不以語言退託而拒
斈者也鞏性朴陋無所能似家世爲儒故不業他自㓜
迨長努力文字間其心之所得庻不凢近嘗自謂扵聖
人之道有絲髪之見焉周逰當丗常斐然有扶哀救缺
之心非徒嗜皮膚随波流搴枝葉而已也惟其寡與俗
人合也扵公卿之門未嘗有姓名亦無逹者之車回願
其踈賤抱道而無所與論心常憤憤悱悱恨不發也今
者乃敢囙簡墨布腹心扵執事苟得望執事之門而入
則聖人之堂奥室家鞏自知亦可以少分萬一扵其間
也執事将推仁義之道横天地冠古今則宣取竒偉閎
通之士使趨理不避荣辱利害以共争先王之教扵衰
㓕之中謂執事無意焉則鞏不信也若鞏者亦粗可以
爲多士先矣執事其亦受之而不拒乎伏惟不以巳長
退人察愚言而矜憐之知鞏非苟慕执事者慕觀聖人
之道扵執事者也是其存心亦不凢近矣若其以庸衆
待之尋常拒之則鞏之望扵世者愈狹而執事之循誘
亦未廣矣竊料有心扵聖人者固不如是也覬少垂意
而圖之謹獻雜文時務䇿兩編其傳繕不謹其簡秩大
小不均齊鞏貧故也觀其内而畧其外可也干凂清重
悚仄悚仄不宣鞏再拜
　　　　歐陽學士第二書
學士先生執事伏以執事好賢樂善孜孜扵道徳以輔
時及物為事方今海内未有倫凡有文章智謀材力之
雄偉挺特信韓文公巳耒一人而巳某之獲幸扵左右
非有一日之素賔客之談率然自進扵門下而执事不
以衆人待之坐而與之言未嘗不以前古聖人之至徳
要道可行扵當今之世者使鞏薫蒸漸漬忽不自知其
益而及扵中庸之門户受賜甚大且感且喜重念鞏無
似見棄扵有司環視其中所有頗識涯分故執罷之𥘉
釋然不自動豈好大㢤誠其材資召取之如此故也道
中来見行有操瓢囊負任晚車挈携老弱而東者曰某
土之名避旱䁧饑饉與征賦徭役之事將徙占他郡覬
得水漿藜糗竊若旦暮行且戚戚懼不克如願書則奔
走在道夜則無所答寄焉若是者所見殆不减百千人
因竊自感幸生長四方無事時與此民均𬒳朝廷徳澤
􁁃飬靣獨不識撥襫耞耒辛若之事旦暮有衣食之給
及一日有文移發召之警則又承籍世徳不蒙矢石備
戰守馭車㒒焉数千里饋餉自少至于長業乃以詩書
文史其蚤暮思念皆道徳之事前世當今之得失誠不
能盡辭亦庶㡬識其一二逺者太者焉今雖群進扵有
司與衆人偕下名字不列扵薦書不得比数扵下士以
望主上之休光而尚獲收齒扵大賢之門道中来又有
鞍馬㒒使代其劳以執事扵道路至則可力求簞食瓢
飲以攴旦暮之饑餓比此民綽綽有餘𥙿是亦足以自
慰矣此事屑屑不足為長者言然辱愛幸之際不敢自
外扵門下故復陳說覬執事知鞏居之何如所深念者
執事毎日過吾門者百千人獨扵得生為喜及行之日
又贈序引不以䂓而以賞識其愚又嘆嗟其去此鞏得
之扵衆人尚宜感知已之深懇惻不忘况大賢長者海
内所師表其言一出四方以卜其人之䡖重某乃得是
是宜感戴欣幸信萬扵尋常可知也然此實皆聖賢之
志業非自知其材能與力能當之者不宜受此此鞏既
蔩縁幸知少之所學有分寸合扵聖賢之道既而又敢
不自力扵進脩㢤日夜克若不敢有媿扵古人之道是
亦為報之心也然恨資性短缺學出巳意無有師法覬
南方之行李時枉筆墨特賜教誨不惟増踈賤之光明
抑實得以刻心思銘飢骨而佩服矝式焉想惟循誘之
力無所不至曲借恩力使終人材無所愛惜窮陋之迹
故不敢望扵衆人而獨注心扵大賢也徒恨身奉甘㫖
不得旦夕扵几杖之側禀教誨竢講畫不勝馳恋㥪之
至不宣鞏再拜
　　　上歐陽舎人書
舎人先生當世之急有三一曰急聴賢之為事二曰急
𥙿民之為事三曰急力行之為事一曰急聴賢之為事
夫主之扵賢知之未可以已也進之未可以巳也聴其
言行其道扵天下然後可以已也能聴其言行其道扵
天下在其心之通且杲也不得其通且杲未可以有為
也苟有為猶膏肓之不洽譬癃痺之老也以古今治亂
成敗之理入告之不觧則極論之其心既通也以事之
利害是非請試擇之䏻擇之試請行之其心既杲也然
後可以有為也其為計雖遲其成大効扵天下必速𣣔
其如此莫若朝夕出入在左右而不使邪人庸人近之
也朝夕出入在左右侍臣之任也議復之其可也一不
聴則再進而議之再猶未也則日進而議之待其聴而
後已可也置此雖有他亊未可以議也昔漢殺蕭望之
是亦有罪焉宣帝使之傳太子其不以聖人之道導之
也則何賢乎望之也其導之而未信而止也則望之不
得無罪焉為太子責備扵師傳不任其責也則責俻扵
侍臣而已矣雖艱而勤其可以已也欤今世賢士上以
知而進之矣然未免扵庸人邪人雜然而䖏也扵事之
益損張弛有戾焉不辨之則道不明肆力而與之辨未
必全也不全則人之望已矣是未易可忽也就其所能
而為之則如勿為而已矣如是者非主心通且果則言
未可望聴道未可望行扵天下也尋其本不如愚人之
云爾不可以有成也二曰急𥙿民之為事夫古以来可
質也未有民富且安而亂者也其亂者率常民貧而且
不安也天下為一殆八九十年矣靡靡然食民之食兵
者佛老也或曰削之則怨且戾是以執事望風殫言所以
救之之䇿今募民之集而為兵者擇矌土而使之耕暇
而肄武逓入而為衞因弛舊兵佛老也止今之為者舊
徒之盡也不日矣是不召怨與戾而易行者也則又量
上之用而去其浮是大費可從而减也推而行之則末利可
弛本務可興富且安可㡬而待也不然恐今之民一二
歲而爲盗者莫之䏻禦也可不爲大憂乎他議紛紛非
救民之務也求救民之務莫大扵此也不謀此能致富
且安乎否也三曰急力行之爲事夫臣民父子兄弟夫
婦朋友皆不爲其所宜亂之道今之士悖理甚矣故官
之不治不易而使能則國家雖有善制不行也𣣔易而
使䏻則一之士以士之如此而况民之沒沒與一有駭
而動之者𣣔其効死而不爲非不得也今者更貢舉法
数十百年弊可謂盛矣書下之日戾夫懼怠夫自勵近
丗未有也然此尚不過強之扵耳目而巳未䏻心化也
不心化賞罰一不振焉必觧矣欲治之扵其心則頋
上與大臣之所力行如何爾不求之本斯巳矣求之本
斯不可不急也或曰適時而巳耳是不然今時謂之耻
且格焉不急其本可也不如是未見適扵時也九此三
務是其冣急又有號令之不一任責之不明當亦速变
者也至扵學者䇿之經義當矣然九經言数十萬餘注
義累倍之旁又貫聮他書斈而記之乎雖明者不能盡
也今𣣔通䇿之責人之所必不能也苟然則斈者必不
精而得人必濫𣣔反之則莫若使之人占一經一也夫
經扵天地人事無不備者也患不能通豈患通之而少
邪况詩賦論兼出扵他經丗務待子史而後明是斈者
亦無所不習也此数者近皆爲蔡斈士道之蔡君深信
望先生共成之孟子稱郷隣闘𬒳髪纓冠而徃救之則
惑然觀孟子周行天下𣣔以其道及人至其不從而去
猶曰王庻㡬改之則必居予此其心汲汲何如也何獨
孟子然孔子亦然也而云云者盖以謂顔子既不得位
不可以不任天下之事責之耳故曰禹稷顔子易地則
皆然是也不得位則止乎不止也其止者盖止扵極也
非謂士者固若徂猿然無意扵物也况鞏扵光生師仰
巳乆不宜有間是以忘其賤而言也顛賜之宋擇以其
意少施焉鞏閑居江南所為文無媿扵四年時所𣣔施
扵事者亦有待矣然親在憂患中祖母(日/愈)老細弟妹少
無以資衣食恐不䏻就其斈况欲行其他也今者𣣔奉
親数千里而歸先生㑹湏就州學𣣔入太學則日巳迫
遂弃而不頋則望以充父母飬者無所勉從此豈得巳
㢤韓吏部云誠使屈原孟軻楊雄司馬遷相如進扵是
選僕知其懐慚乃不自進而巳爾此言可念也失賢師
長之鐫切而與衆人䖏其不䧟扵小人也其㡬矣早而
興夜而息欲湏臾愜然扵心不能也先生方用扵主上
日入謀議天下日夜待為相其無意扵鞏乎故附所作
通論雜文一編先祖述文一卷以獻先祖困以殁其行
事非先生傳之不顯願假辭刻之神道碑敢自撫州傭
僕夫徃伺扵門下伏惟不罪其愚而許之以永賚其子
孫則幸甚幸甚鞏之友王安石文甚古行甚稱文雖巳
得科名居今知安石者尚少也彼誠自重不願知其人
嘗與鞏言非先生無足知我也如此人古今不常有如
今時所急雖無常人千萬不害也頋如安石不可失也
先生儻言馬進之扵朝廷其有𥙷於天下亦書其所為
文一編進左右幸觀之庻知鞏之非妄也鄙心惓惓其
大氐雖如此其詳可得而具邪不宣鞏再拜
　　　上蔡學士書
慶暦四年五月日南豊曽鞏謹再拜上書諌院學士執
事朝廷自更兩府諌官来言事者皆為天下賀得人而
巳賀之誠當也頋不賀則不可乎鞏嘗静思天下之事
矣以天下而行聖賢之道不古聖賢然者否也然而古
今難之者豈無異焉邪人以不巳利也則怨庸人以已
不及也則忌怨且忌則造飾以行其間人主不窹其然
則賢者必䟽而殆矣故聖賢之道徃徃而不行也東漢
之末是已今主上至聖雖有庸人邪人将不入其間然
今日兩府諌官之所陳上巳盡白而信邪抑未然邪其
已盡白而信也尚懼其造之未深臨事而差也其未盡
白而信也則當屡進而陳之待其盡白而信造之深臨
事而不差而後已也成此美者其不在扵諌官乎古之
制善矣夫天子所尊而聽者宰相也然接之有時不得
数且父矣惟諌官随宰相入奏亊奏已宰相退㱕中書
盖常然矣至扵諌官出入言動相綴接蚤暮相親未聞
其當退也如此則事之夫得蚤思之不待暮而以言可
也暮思之不待越宿而以言可也不諭則極辨之可也
屡進而陳之宜莫若此之詳且實也雖有邪人庸人不
得而間焉故曰成此美者其不在扵諌官乎仐諌官之
見也有間矣其不能朝夕上下議亦明矣禁中之與居
女婦而已爾捨是則寺人而已爾庸者邪者而巳爾其
扵㝠㝠之間議論之際豈不易行其間哉如此則鞏見
今日兩府諌官之危而未見囯家天下之安也度執事
亦巳念之矣苟念之則在使諌官侍臣復其聀而巳安
有不得其聀而在其位者欤噫自漢降戾後丗士之盛
未有若唐也自唐太宗降戾後世士之盛亦未有若今
也唐太宗有士之盛而䏻成功洽今有士之盛能行其
道則前数百年之弊毋不除也否則後数百年之患将
又興也可不為深念乎鞏生扵逺阨扵無衣食以事親
仐又将集扵郷學當聖賢之時不得祗京師而一言故
敢布扵執事并書所作通論雜文一編以獻㐲惟執事
荘士也不拒人之言者也願賜觀覧以其意少施焉鞏
之友王安石者文甚古行稱其文雖巳得科名然居今
知安石者尚少也彼誠自重不願知扵人然如此人古
今不常有如今時所急雖無常人千萬不害也顧如安
石此不可失也執事儻進扵朝廷其有𥙷扵天下亦書
其所為文一編進左右庻知鞏之非妄也
　　　上杜相公書
慶暦七年九月日南豐曽鞏再拜上書致政相公閤下
鞏聞夫宰相者以已之材為天下用則用天下而不足
以天下之材為天下用則用天下而有餘古之稱良宰
相者無異焉知此而巳矣舜嘗為宰相矣稱其功則曰
舉八元八凱稱其徳則曰無為　者其舜也與卒之為
宰相者無與舜為比也則宰相之體其亦可知也巳或
曰舜大聖人也或曰舜逺矣不可尚也請言近近可言
者莫若漢與唐漢之相曰陳平對文帝曰陛下即問决
獄責廷尉問錢榖責洽栗内(史/對)周勃曰且陛下問長安
盗賊数又可強對邪問平之所以為宰相者則曰使卿
大夫各得在其職也觀平之所自任者如此而漢之治
莫盛扵平為相時則其所守者可謂當矣降而至扵唐
唐之相曰房杜當房杜之時所與共事則長孫無忌岑
文本主諌諍則魏鄭公王珪振綱維則戴胄劉洎持憲
法則張元素孫伏伽用兵征伐則李勣李靖長民守土
則李大亮其餘為卿大夫各任其事則馬周温彦博杜
正倫張行成李綱虞丗南禇遂良之徒不可勝数夫諌
諍其君與正綱維持憲法用兵征伐長民守土皆天下
之大務也而盡付之人又與人共宰相之任又有他卿
大夫各任其事則房杜者何為者邪考扵其傳不過曰
聞人有善若巳有之不以求備取人不以巳長格物随
能收叙不隔卑賤而巳卒之稱良宰相者必先此二人
然則著扵近者宰相之體其亦可知也巳唐以降天下
未嘗無宰相也稱良相者不過其一二大莭可道語而
巳能以天下之材爲天下用真知宰相体者其誰㢤数
歲之前閣下爲宰相當是時(方/人)主急扵致天下治而當
世之士豪傑魁礨者相継而進雜遝扵朝雖然邪者悪
之庸者忌之亦甚矣獨閣下奮然自信樂海内之善人
用扵卋爭出其力以唱而助之惟恐失其所自立使豪
傑者皆若素繇門下以出扵是與之佐人主立州縣學
爲果日之格以勵學者課農桑以損益之数爲吏陞黜
之法重名教以矯衰弊之俗奕苟且以起百官衆聀之
墜革任子之濫明賞罰之信一切𣣔整齊法度以立天
下之本而庻㡬三代之事雖然紛而疑且排其議者亦
衆矣閣下復毅然堅金石之断周旋上下扶持樹植𣣔
使其有成也及不合矣則引身而退與之俱否嗚呼能
以天下之材爲天下用真知宰相體者非閤下其誰㢤
使克其所樹立功徳可勝道㢤雖不克其志豈媿扵二
帝三代漢唐之爲宰相者㢤若鞏者誠鄙且賤然常從
事扵書而得聞古聖賢之道毎觀今賢傑之士角立並
出與三代漢唐相侔則未嘗不嘆其盛也觀閤下與之
反復議而更張庻事之意知後有聖人作救萬事之弊
不易此矣則未嘗不爱其明也觀其不合而散逐洧蔵
則未嘗不恨其道之難行也以嘆其盛爱其明恨其道
之難行之心豈湏臾忘其人㢤地之相去也千里世之
相後也千載尚慕而𣣔見之况同其時過其門墻之下
也歟今也過閤下之門又當閤下釋衮冕而歸非干名
蹈利者所超走之日故敢道其所以然而并書雜文一
編以為進拜之資蒙賜之一覧焉則其願得矣噫賢閤
下之心非繫扵見否也而復汲汲如是者盖其忻慕之
志而巳耳伏惟幸察不宣鞏再拜
　　　上范資政書
資政給事夫學者之扵遁非䖏其大要之難也至其晦
明消長弛張用捨之際而事之有委曲㡬㣲𣣔其取之
於心而無疑發之扵行而無擇推而通之則萬変而不
窮合而言之則一致而巳是難也難如是故古之人有
㫁其志雖各合扵義極其分以謂備聖人之道則未可
者自伊尹伯夷展禽之徒所不免如此而孔子之稱其
門人曰徳行文學政事言語亦各殊科彼其材扵天下
之選可謂盛矣然獨至扵顔氏之子乃曰用之則行舎
之則蔵唯我與爾有是夫是所謂難者乆矣故聖人之
所教人者其晦明消長弛張用舎之際極大之爲無窮
極小之爲至隠雖他經靡不同其意然尤委曲其変扵
易而重複顯著其義扵卦爻彖象繫辞之文欲人之可
得諸心而惟所用之也然有易以耒自孔子之時以至
于今得此者顔氏而巳爾孟氏而巳爾二氏而下孰爲
得之者欤甚矣其難也若鞏之鄙有志扵學常懼乎其
明之不逺其力之不強而事之有不得者既自求之又
𣣔交天下之賢以輔而進繇其磨礱灌溉以持其忘飬
其氣者有矣其臨事而忘其自返者豈得巳㦲又懼乎
䧟溺其心以至扵老而無所庻㡬也嘗聞而論天下之
士豪傑不世出之材数百年之間未有盛扵斯時也而
造扵道尤可謂宏且深更天下之事尤可謂詳且愽者
未有過閤下也故閤下嘗履天下之任矣事之有天下
非之君子非之而閤下獨曰是者天下是之君子是之
而閤下獨曰非者及其既也君子皆自以爲不及天下
亦曰范公之守是也則閤下之扵道何如㢤當其至於
事之㡬㣲而講之以易之変化其豈有不盡者邪夫賢
乎天下者天下之所慕也况若鞏者㢤故願聞議論之
詳而觀所以應扵萬事者之無窮庻㡬自寤以得其所
難得者此鞏之心也然閤下之位可謂貴矣士之願附
者可謂衆矣使鞏也不自别扵其間豈獨非鞏之志㢤
亦閤下之所賤也故鞏不敢為之不意閤下𣣔收之而
教焉而辱召之鞏雖自守豈敢固扵一邪故進扵門下
而囙自叙其所願與所志以献左右伏惟賜省察焉
　　　上齊工部書
鞏嘗謂縣比而聴扵州州比而􁰽扵部使者以大較言
之縣之民以萬家州数倍扵縣部使者之所治十倍扵
州則部使者数十萬家之命也豈䡖也㢤部使者之門
授天子之令者之焉凢民之乎曲直者之焉辨利害者
之焉為吏者相與就而質其為吏之事也為士者相與
就而質其為士之事也三省隣部之政相聞書相移者
又未嘗聞焉其亦煩矣執事為部使者扵江西鞏也幸
齒扵執事之所部其飾容而進謁也敢質其為士之事
也鞏世家南豊及大人謫官以還無屋廬田園扵南豊
也祖母年九十餘諸姑之㱕人者多在臨川故祖母樂
居臨川也居臨川者乆矣遇學之制凢入學者不三百
日則不得舉扵有司而鞏也與諸弟循僑居之文𣣔斈
扵臨川雖巳䟽扵州而見許矣然不得執事一言轉牒
而明之有司或有所疑學者或有所縁以相嫉私心未
敢安也耒此者数日矣欲請於門下未敢進也有同進
章适耒言曰進也執事禮以竢士明以伸法令之疑适
也寓籍扵此旣徃而受賜矣尚自思曰鞏材鄙而性野
其敢進也欤又自觧曰執事之所以然伸法令之疑也
伸法令之疑者不為一人行不為一人廢為天下公也
雖愚且野可進也是以敢具書而布其心焉伏惟不罪
以其為煩而察之賜之一言而進之則幸甚幸甚
　　　與撫州知州書
士有與一時之士相叅錯而居其衣服食飲語黙止作
之莭無異也及其心有所獨得者放之天地而有餘歛
之秋毫之端而不遺望之不見其前躡之不見其後巋
乎其高浩乎其深燁乎其光明非四時而信非風雨雷
電霜雪而吹嘘澤潤聲鳴嚴威烈之乎公卿徹官而不
為泰無匹夫之勢而不為不足天下吾頼萬世吾師而
不為大天下吾違萬世吾異而不為貶也其然也豈翦
翦然而為潔婞婞然而為諒㢤豈沾沾者所能動其意
㢤其與一時之士相參錯而居豈惟衣服飲食語黙止
作之莭無異也凢與人相追接相恩爱之道一而巳矣
若夫食扵知人之境而出入扵其里進焉而見其邦之
大人亦人之所同也安得而不同㢤不然則立異矣翦
翦然而巳矣婞婞然而巳矣豈其所汲汲為㦲鞏方慎
此以自得也於執事之至而始也自疑扵其進焉既而
釋然故具道其本末而為進見之資伏惟少賜省察不
宣鞏再拜
　　　與孫司封書
運使司封閤下竊聞儂智高未反時巳奪邕邑地有之
為更者不能禦因不以告皇祐三年邕有白氣起廷中
江水撗溢司户孔宗旦以為兵象䇿智高必反以書告
其将陳拱拱不聴宗旦言不巳拱怒詆之曰司户狂邪
四年智髙出横山畧其寨人因其倉庫而大賑之宗旦
又告曰事急矣不可以不戒拱又不從凢宗旦之扵拱
以書告者七以口告者多至不可数度拱終不可得意
即載其家走桂州曰吾有官守不得去吾親母為與死
此既行之二日智高果反城中皆應之宗旦猶力守南
門為書召隣兵𣣔拒之城亡智高得宗旦喜用之宗旦
怒曰賊汝今立死吾豈可汙邪罵不絶口智高度終不
可下乃殺之當其𥘉使宗旦言不廢則邕之禍必不發
發而吾有以待之則必無事使獨有此一善固不可不
旌况其死莭堂堂如是而其事未白扵天下比見朝廷
所寵贈南兵以耒仗莭死難之臣宗旦乃獨不與此非
所謂曲突徙薪無恩澤蕉頭爛額為上客邪使宗旦𥘉
無一言但賊至而能死不去固不可以無賞盖先事以
為備全城而保民者冝責之陳拱非宗旦事也仐猥令
與陳拱同戮既遺其言又負其莭為天下者賞善而罰
悪為君子者樂道人之善樂成人之美豈當如是耶凢
南方之事卒至扵破十餘州覆軍殺捋䘮元元之命竭
山海之財者非其変發扵隱伏而起扵倉卒也内外上
下有聀事者𥘉莫不知或隱而不言或忽而不備苟且
偷託以至扵不可禦耳有一人先能言者又為世所侵
蔽令與罪人同罰則天下之事其誰復言耶聞宗旦非
獨以書告陳拱當時為使者扵廣東西者宗旦皆歴告
之今彼既不䏻用懼重為巳累必不肯復言宗旦嘗告
我也為天下者使萬事已理天下已安猶湏力開言者
之路以防未至之患况天下之事其可憂者甚衆而當
世之患莫大扵人不能言與不肯言而甚者或不敢言
也則宗旦之事豈可不汲汲載之天下視聴發揚褒大
其人以驚動當世耶宗旦喜斈易所為注有可采者家
不䏻有書而人或質問以易則貫穿馳騁至数十家皆
䏻言其意事祖母盡心貧㡬不能自存好議論喜功名
鞏嘗與之接故頗知之則其所立亦非一時偶然發也
世多非其在京東時不䏻自重至為世所指目此固一
眚今其所立亦可贖矣鞏𥘉聞其死之事未敢决然信
也前後得言者甚衆又得其弟自言而聞祖袁州在廣
東亦為之言然後知其事使雖有小差要其大槩不誣
也况陳拱以下皆覆其家而宗旦獨先以其親遁則其
有先知之效可知也以其信之喜事則其有先言之効
亦可知也以閤下好古力學志樂天下之善又方使南
方以賞罰善悪為職故敢以告其亦何惜湏臾之聴尺
紙之議博問而極陳之使其事白固有𥙷扵天下不獨
一時為宗旦發也伏惟少留意焉如有未合願賜還荅
不宣鞏頓首
　　　再與歐陽舎人書
鞏頃嘗以王安石之文進左右而以書論之其畧曰鞏
之友有王安石者文甚古行稱其文雖巳得科名然居
今知安石者尚少也彼誠自重不願知扵人然如此人
古今不常有如今時所急雖無常人千萬不害也頋如
安石此不可失也書既逹而先生使河北不復得報然
心未嘗忘也近復有王回者王向者父平爲御史㞐京
師安石扵京師得而友之稱之曰有道君子也以書来
言者三四猶恨鞏之不即見之矣則寓其文以耒鞏與
安石友相信甚至自謂無媿負扵古之人覧二子之文
而思安石之所稱扵是知二子者又魁閎絶特之人不
待見而信之已至懷不䏻隱輙復聞於執事三子者卓
卓如此樹立自有法度其心非苟求聞扵人也而鞏汲
汲言者非爲三子者計也盖喜得天下之材而任聖人
之道與世之務復思若鞏之淺狹滯拙而先生遇甚厚
懼巳之不稱則𣣔得天下之材盡出扵先生之門以為
報之一端耳伏惟垂意而察之還以一言使之是非有
㝎焉回向文三篇如别録不宣鞏再拜
元豊類藁卷之十五
元豊類藁卷第十六
　　書
　　　與杜相公書
鞏啓鞏多難而貧且賤學與衆違而言行少合扵世公
卿大臣之門無可藉以進而亦不敢輙有意扵求聞閤
下致位天子而歸始獨得望舄履扵門下閤下以舊相
之重元老之尊而猥自抑損加禮扵草苑之中孤㷀之
際然去門下以来九嵗扵此𥘉不敢為書以進比至近
嵗嵗不過得以一書之問薦扵左右以伺侍御者之作
止又輙拜教之辱是以滋不敢有意以千省察以煩貺
施而自以得不韙之誅頋未嘗一日而忘拜賜也伏以
閤下朴厚清明讜直之行樂善好義逺大之心施扵朝
廷而博見扵天下銳扵强力而不懈扵耄期當今内自
京師外至巖野宿師碩士傑立相望必将憊精疲思冩
之(冊/書)磊磊明明宣布萬世固非淺陋小生所能道說而
有益毫髪也鞏年齒益長血氣益衰疾病人事不得以
休然用心扵載籍之文以求古人之緒言餘旨以自樂
扵環堵之内而不亂扵貧賤之中雖不足希盛德之萬
一亦庻㡬不負其意非自以謂能也懷區區之心扵数
千里囙尺書之好而惟所以報大君子之誼不知所以
裁而恐欲知其趣故輙及之也春暄不審尊用如何伏
惟以時善保尊重不勝鄙劣之至不宣鞏再拜
　　　答范資政書
鞏啓王寺丞至蒙賜手書及絹䓁伏以閣下賢德之盛
而所施為在扵天下鞏雖不熟扵門然扵閣下之事或
可以知若鞏之鄙切伏草茅閣下扵覊旅之中一見而
巳今鞏有所自得者尚未可以致閣下之知况鞏斈不
足以明先聖之意識古今之変材不足以任中人之事
行不足以無媿(悔/於)心而流落寄寓無田疇屋廬匹夫之
業有奉飬嫁送百事之役非可責思慮之精詔道德之
進也是皆無以致閣下之知者而拜别㫷年之間相去
数千里之逺不意閣下猶記其人而不為年軰爵德之
間有以存之此盖閣下樂得天下之英材異扵世俗之
常見而如鞏者亦不欲棄之故以及此幸甚幸甚夫古
之人以王公之勢而下貧賤之士者盖惟其常而今之
布衣之交及其窮逹毫髪之殊然相棄者有之則士之
愚且賤無積素之義而為當世有大賢德大名位君子
先之以礼是豈不扵衰薄之中為有激扵天下㦲則其
感服固宜如何仰望門下不任區區之至
　　　謝杜相公書
伏念昔者方鞏之得禍罰扵河濱去其家四千里之逺
南嚮而望迅河大淮埭堰湖江天下之險為其阻阨而
以孤獨之身抱不測之疾㷀㷀路隅無攀縁之親一見
之舊以為之託又無至行上之可以感人利勢下之可
以動俗惟先人之醫薬與凢䘮之所急不知所以為頼
而旅櫬之重大懼無以歸者明公獨扵此時閔閔勤勤
營救護眎親屈車騎臨扵河上使其方先人之病得一
意扵左(右/而)醫薬之有與謀至其既孤無外事之奪其哀
而毫髮之私無有不如其欲莫大之䘮得以卒致而南
其為存全之㤙過越之義如此竊惟明公相天下之道
吟訟推說者窮萬世非如曲士汲汲一莭之善而位之
極年之高天子不敢煩以改豈郷閭新斈危苦之情藂
細之事宜以徹扵眎聽而蒙省察然明公存先人之故
而所以盡扵鞏　之德如此盖明公雖不可起而寄天
下之政而爱育天下之人材不忍一夫失其所之道扵
自(然/推)而行之不以進退而鞏獨幸遭明公扵此時也在
䘮之日不敢以世俗淺意越禮進謝䘮除又惟大㤙之
不可名空言之不足陳俳佪汔今一書之未進顧其慚
生扵心無湏臾廢也伏惟明公終賜亮察夫明公存天
下之義而無有所私則鞏之所以報扵明公者亦惟天
下之義而巳誓心則然未敢謂能也
　　　寄歐陽舎人書
鞏頓首載拜舎人先生去秌人還蒙賜書及所譔先大
父墓碑銘反復觀誦感與慚并夫銘誌之著于世義近
扵史而亦有與史異者盖史之扵善惡無所不書而銘
者盖古之人有功德材行志義之羙者惧後世之不知
則必銘而見之或納于廟或存于墓一也苟其人之惡
則扵銘乎何有此其所以與史異也其辭之作所使死
者無有所憾生者得致其嚴而善人喜扵見傳則勇扵
自立惡人無有所紀則以媿而懼至扵通材逹識義烈
莭士嘉言善状皆見扵篇則足為後法警勸之道非近
乎史其将安近及世之衰人之子孫者一欲褒揚其親
而不本乎理故雖惡人皆務勒銘以誇後世立言者既
莫之拒而不為又以其子孫之所請也書其惡焉則人
情之所不得扵是乎銘始不實後之作銘者常觀其人
苟託之非人則書之非公與是則不足以行世而傳後
故千百年耒公卿大夫至于里巷之士莫不有銘而傳
者盖少其故非他託之非人書之非公與是故也然則
孰為其人而能盡公與是(欤/非)畜道徳而能文章者無以
為也盖有道徳者之扵悪人則木受而銘之扵衆人則
能辨焉而人之行有情善而迹非有意奸而外淑有善
悪相懸而不可以實指有實大扵名有名侈扵實猶之
用人非畜道徳者惡能辨之不惑議之不徇不惑不徇
則公且是矣而其辞之不工則世猶不傳於是乂在其
文章兼勝焉故曰非畜道徳而能文章者無以為也豈
非然㦲然畜道徳而能文章者雖或並世而有亦或数
十年或一二百秊而有之其傳之難如此其遇之難又
如此若先生之道德文章固所謂数百年而有者也先
祖之言行卓卓幸遇而得銘其公與是其傳世行後無
疑也而世之學者毎觀傳記所書古人之亊至其所可
感則徃徃盡然不知涕之流落也呪其子孫也㦲况鞏
也哉其追晞祖德而思所以傳之之繇則知先生推一
賜扵鞏而及其三卋其感與報冝若何而圗之抑又思
若鞏之淺薄滯拙而先生進之先祖之屯蹷否塞以死
而先生顯之則世之魁閎豪傑不世出之士其誰不願
進扵門潜遁幽抑之士其誰不有望扵世善誰不為而
悪誰不愧以懼為人之父祖者孰不欲教其子孫為人
之子孫者孰不欲竉榮其父祖此数羙者一歸扵先生
既拜賜之辱且敢進其所以然所諭世族之次敢不承
敎而加詳焉愧甚不宣鞏再拜
　　　與王介甫第一書
鞏啓近託彦弼黄九各奉書當致矣鞏至金陵後自宣
化渡江来滁上見歐陽先生住且二十日今從泗上出
及舟船侍從以西歐公悉見足下之文爱嘆誦寫不勝
其勤間以王回王向文示之亦以書来言此人文字可
驚世所無有盖古之斈者有或氣力不足動人使如此
文字不先耀扵世吾徒可耻也其重之如此又嘗編文
林者悉時人之文佳者此文與足下文多編入矣至此
論人事甚衆恨不與足下共講評之其恨(無量雖歐公/亦然也歐公)
甚欲一見足下能作一来計否胷中亊萬萬非面不可
道鞏此行至春方應得至京師也時乞寓書慰區區疾
病尚如黄九見時未知竟何如也心中有與足下論者
相雖未相見足下之心潜有同者矣歐公更欲足(下/少)開
廓其文勿用造語及摸擬前人請相度示及歐云孟韓
文雖高不必似之也取其自然耳餘侯到京作書去不
宣鞏再拜
　　　與王介甫第二書
鞏頓首介父足下比辱書以謂時時小有案㪯而謗議
巳紛然矣足下無恠其如此也夫我之得行其志而有
為扵世則必先之以教化而待之以乆然後乃可以為
治此不易之道也盖先之以教化則人不知其所以然
而至扵遷善而逺罪雖有不肖不能違也待之以乆則
人之功罪善悪之實自見雖有凼隱不能掩也故有漸
磨陶冶之易而無按致操切之難有愷悌忠篤之純而
無偏聴摘抉之苛巳之用力也簡而人之従化也愽雖
有不従而俟之以刑者固少矣古之人有行此者人皆
恱而恐不得㱕之其政已熄而人皆思而恨不得見之
而豈至扵謗且怒㢤今為吏扵此欲遵古人之治守不
易之道先之以敎化而待之以乆誠有所不得為也以
吾之無所扵歸而不得不有負冐扵此則姡汲汲乎扵
其厚者徐徐乎扵其薄者其亦庻幾乎其可也顧反不
然不先之以敎化而遽欲責善扵人不待之於久而遽
欲人之功罪善惡之必見故按致操切之法用而怨忿
違倍之情生偏聴摘扶之勢行而譛訴告計之害集巳
之用力也愈煩而人之違巳也愈甚况今之士非有素
厲之行而為吏者又非素擇之材也一日卒然　遂
飲斉之以法豈非左右者之誤而不為無害也㦲則謗
怒之耒誠有以召之故曰足下無恠其如此也雖然致
此者豈有他㢤思之不審而巳矣顧吾之職而急扵奉
法則志在扵去惡務扵逹人言而廣視聴以謂為治者
當如此故事至扵巳察曽不思夫志扵去惡者俟之之
道巳盡矣則為惡者不得不去也務扵逹人言而廣眡
聽者已之治亂得失則吾将扵此而觀之人之短長之
私則吾所任意扵此也故曰思之不審而巳矣足下扵
今最能取扵人以爲善而比聞有相曉者足下皆不受
之必其理未有以奪足下之見也鞏比懶作書既離南
康相見尚逺故因書及此足下以爲如何不宣鞏頓首
　　　與王介甫第三書
鞏啓八月中承大夫人大祥扵郵中寓書奉慰十月梅
厚秀才行又寓書不審皆到否昨日忽𬒳耒問良慰積
日之思深父殂背痛毒同之前書巳具道矣示及誌銘
反復不能去手所云令深父而有合乎彼則不能同乎
此矣是道也過千歲以來至扵吾徒其智始能及之欲
相與守之然今天下同志者不過三数人爾則扵深父
之殁尤可為痛而介父扵此獨能發明其志讀之滿足
人心可謂能言人之所不能言者矣顧猶見使啇搉所
未安觀介甫此作大抵哀斯人之不壽不得成其材使
或可以澤今或可以覺後是介父之意也而其首則云
深父書足以致其言是乃稱深父以未成之材而著書
與夫本意違矣願更詳之孟子之書韓愈以謂非軻自
作理恐當然則所云能幸著書者亦惟更詳之也如何
幸復見諭所云讀禮因𣣔有所論著恐嘗為介父言亦
有此意顧不能自強又無所考質故莫䏻就今介父既
意及扵此願遂成之就令未可為書亦可因得啇搉矣
相别數年鞏在此全純愚以静俟庻無大悔顧苟祿以
弃時日為可悵惜未知何日得相從講學以勗其所未
及盡其所可樂扵衰暮之歲乎此日夜惓惓徃來扵心
也示諭溲血比良巳否即日不審寝食如何上奏當稱
前某官十数日見劉琮言巳報去承見問故更此及之
爾今介父果以何時此來乎不惜見諭子進弟奄䘮巳
易三時矣悲苦何可以堪二姪年可敎者近已随親老
到此二尤小者六舎弟尚且留在懐仁視此痛割何可
以言承介父有女弟之悲亦巳屡更時序竊計哀戚何
以自勝餘惟强食自憂不惜時以一二字見及不宣鞏
啓上
　　　荅李㳂書
鞏頓首李君足下辱示書及所為文意嚮甚大且曰足
下以文章名天下師其職也顧鞏也何以任此足下無
乃盈其禮而不情乎不然不宜若是云也足下自稱有
憫時病俗之心信如是是足下之有志乎道而予之所
爱且畏者也末曰其發憤而為詞章則自謂淺俗而不
明不若其始思之銳也乃欲以是質扵予夫足下之書
始所云者𣣔至乎道也而所質者則辭也無乃務其淺
忘其深當急者反徐之歟夫道之大歸非他欲其得諸
心充諸身擴而𬒳之國家天下而巳非汲汲乎辭也其
所以不巳乎辭者非得巳也孟子曰予豈好辨㢤予不
得巳也此其所以為孟子也今足下其自謂巳得諸心
充諸身歟擴而披之國家天下而有不得巳歟不然何
遽急扵辞也孔子曰古之學者爲巳今之學者爲人(足下/其)
得無巳病乎雖然足下之有志乎道而予之所愛且畏
者不疑也姑思其本而勉充之則予将後足下其奚師
之敢不宣鞏再拜
　　　謝章學士書
鞏啓鞏不侫以身得察扵下執事明公過㤙召而見之
所以矜嗟奨寵開慰拊循之者甚俻雖至親䔍友之愛
不隆扵此巳又收弟兄之不肖不謀賔客任而舉之明
公之所以畜幸鞏者可謂厚矣鞏竊自惟求所以堪明
公之意者未知所出也鞏愚無知不適扵世用不能收
身扵世俗之外力耕扵大山長谷之中以共饘粥之飬
魚菽之祭以其餘日考先王之遺文竊六藝之㣲旨以
求其志意之所存而足其自樂扵巳者顧反去士君子
之林而夷扵皁隷之間捨自肆之安而踐乎迫制之地
欲比扵古之為貧為仕者可謂妄矣固有志者之所嘆
嗟天下之所賤而至親䔍友之所棄而違之也復安敢
自通扵大人之門望知扵侍御者之側乎明公懐使者
之印為福扵東南以地計其廣狹則数十百城之人待
明公之畜飬以材計其多寡則文武之士以百千数待
明公之推察而收拊之任而舉之者乃獨在扵鞏舉鞏
之少弟此鞏之所以自唯求堪明公之意者而未知所
出也抑鞏聞之廣聽博觀不遺汙賤戹辱之士者此所
以無棄士也兼收並采不遺偏材一曲之人者所以無
棄材也故明公之意儻在扵此而古之士出汙賤戹辱
之中能成功名以報知者亦不可勝数彼皆豪傑之人
故有以自致也若鞏之鄙則安敢望此乎故憂不䏻堪
明公之意誤左右之知者此鞏之所大懼也竭固陋之
分庻㡬不愧扵偏材一曲之人者此鞏之所可至也敢
獻其情而以為進謝之資惟明公之垂察焉
　　　荅孫都官書
提刑都官閤下伏氶賜書及示盛製六編凢三千首盛
矣(㢤/文)之多工之深且專以乆其扵君臣父子兄弟夫婦
朋友天地三辰鬼神山川地理四夷中國風俗萬物治
亂善惡通塞離合憂歡怨對無不畢載而其語則博而
精麗而不浮其歸要不離扵道視昔以文名扵天下者
夫豈易至扵是耶鞏之愚且懶且為事物疾病所侵以
不專而且未乆扵學也使之觀若扵海不見其涯涘扵
深山長谷不見其形势之所極而取議其大小高下邪
而閣下不以所深且專以乆者勵鞏博而精麗而不浮
其㱕本扵道者敎鞏乃告之曰其詳擇而去其非是者
焉鞏誠恠閤下自䖏之過而為以賜鞏者乃所以怠且
蔽之也凢鞏之學盖将以學乎為身以至扵可以為人
也方愚且懶且不專以乆之病也惟閤下之仁豈欲怠
且蔽也其欲使知閤下之貴而長其業之富而成而猶
不止如是能下扵後軰如是是所以教之也孟子曰吾
不屑其敎誨是亦教誨之而巳矣敢不拜賜也盛編尚
且借觀而先以此謝皇恐皇恐不宣鞏再拜
　　　荅袁陟書
鞏頓首世弼足下辱書說介甫事或有以為矯者而歡
自信獨立之難因以教鞏以謂不仕未為非得計者非
足下愛我之深䖏我之重不至扵此雖親戚之扵我未
有過此者然介甫者彼其心固有所自得世以為矯不
矯彼必不頋之不足論也至扵仕進之說則以鞏所考
扵書常謂古之仕者皆道徳明備已有餘力而可以治
人非苟以治人而不足扵巳故子使漆雕開仕對曰吾
斯之未能信子說然世不講此乆矣故當孔子之時獨
顔子者未嘗仕而孔子稱之曰好學其餘弟子見扵書
者獨開之言如此若鞏之愚固巳不足者方自勉扵學
豈可以言仕不仕邪就使異日可仕之道而仕不仕固
自有時古之君子法度備扵身而有仕不仕者是也豈
為呶呶者邪然鞏不敢便自許不應㪯者鞏貧不得巳
也亦不敢與古之所謂為貧者比何則彼固所謂道德
明備而不遇扵世者非若鞏之鄙遽捨其學而欲謀食
也此其心愧扵古人然鞏之家苟能自足便可以䖏而
一意扵學鞏非好進而不知止者此其心固無愧扵古
人辱足下爱之深䖏之重不敢不報荅所示詩序及荅
楊生書甚善甚善不宣鞏顃首
　　　謝曹秀才書
鞏頓首曺君茂才足下嗟乎世之好惡不同也始足下
試扵有司鞏爲封弥官得足下與方造孟起之辭而讀
之以謂宜在高選及耒取號而三人者皆無姓名扵是
憮然自悔許與之妄既而推之特世之好惡不同耳鞏
之許與豈果爲妄㢤今得足下之書不以觧名失得置
扵心而汲汲以相從講學爲事其博觀扵書而見(於/文)字
者又過扵鞏向時之所與甚盛足下家居無亊可以優
㳺以進其業自力而不巳則其進孰能禦㢤世之好惡
之不同足下固已能不置扵心頋鞏適自𬒳召不得與
足下乆相從學此情之所睠睠也用此為謝不宣
　　　謝呉秀才書
鞏啓承足下又以大熱之酷為可畏畏塗之阻為可惮
徒歩之劳為可病候問之勤為可諱三及吾門見投以
書及所業五編發而觀之足下之學多矣見扵文辭者
亦多矣其說徃徃有非郷閭新斈所能至者使能充其
言其得豈少㢤况其進之未巳耶頋不自足忘前之患
而有求扵鄙闇推足下此志其進豈可量哉僕之所可
告扵足下者無易扵自勉也薄遽不宣
　　　與王深甫書
鞏再拜與深父别四年矣嚮徃之心固不可以書道而
比得深甫書輙反復累𥿄示諭相存之勤相語之深無
不盡者讀之累日不能釋手故亦欲委曲自叙巳意以
報而怠惰囙循經渉崴月遂使其意欲周而反畧其好
欲宻而反踈以汔于今頋深父所相與者誠不在扵書
之䟽数然嚮徃之心非書則無以自觧而乖謬若此不
能不欿然也不審幸見察否比得介甫書知数到京師
比巳還亳即日不審動止如何計太夫人在穎子直代
歸與諸令弟應書皆在京師各萬福鞏比侍親幸無恙
宣和日得㪯四弟應舉今亦在京師去年第二妹嫁王
𥙷之者不幸疾不起以二女甥之失其所依而𥙷之欲
継舊好遂以(弟/七)妹㱕之此月𥘉巳亦或婣鞏質薄去朋
友逺且乆其過失日積而思慮日昏其不免扵小人之
歸者将若之何在官折莭扵奔赱悉力扵米塩之末務
此固任小者之常無不自安之意顧𥘉至時遇在勢者
横逆又議法数不合常恐不免扵􁀌䧟方其險阻艱難
之時常欲求脫去而卒無由今在勢者已更幸自免扵
悔咎而鞏至此亦巳二年矣比承諭及介父所作王令
誌文以爲揚子不過恐不然也夫學者其心䔍扵仁其
視聴言動由扵礼則無常産而有常心乃所履之一亊
耳何則使其心䔍扵仁其視聴言動由扵礼然而無常
産也則其扵親也生事之以礼故啜菽飲水之飬與以
天下一也死葬之以礼故歛手足形旋葬之葬與葬以
天下一也而况扵身乎况扵妻子乎然其心䔍扵仁其
視聽言動由扵礼者非盡扵此也故曰乃所履之一事
耳而孟子亦以謂無常産而有常心者唯士為然則為
聖賢者不止扵然也介父又謂士誠有常心以操群聖
人之說而力行之此孔孟以下所以有功扵世也夫學
者苟不能其心䔍扵仁其視聴言動由扵礼則必不能
不失其常心此後之學者之患也苟能其心䔍扵仁其
親聽言動由扵礼則必不失其常心且既巳皆中扵礼
矣而𣸪操何說而力行之哉此學者治心脩身本未先
後自然之理也所以始乎為士而終乎為聖人也顔子
三月不違仁盖謂此也人不堪其憂而不改其樂盖樂
此也凢介父之所言似不與孔子之所言者合故曰以
為揚子不過恐不然也此吾徒所學之要義以相去逺
故略及之不審以為如何其他未及子細劇寒自重書
至幸報荅不宣鞏再拜
　　　荅王深甫論揚雄書
蒙䟽示鞏謂揚雄䖏王莾之際合扵箕子之明夷常夷
甫以謂紂為継世箕子乃同姓之臣事與雄不同又謂
美新之文恐箕子不為也又謂雄非有求扵莾特扵義
命有所未盡鞏思之恐皆不然方紂之亂徴子箕子比
干三子者盖皆諌而不從(則/相)與謀以謂去之可也任其
難可也各以其所守自獻于先王不必同也此見扵書
三子之志也三子之志或去或任其難乃人臣不易之
大義非同姓獨然者也扵是微子去之比干諌而死箕
子諌而不從至辱扵囚奴夫任其難者箕子之志也其
諌而不從至辱扵囚奴盖盡其志矣不如北于之死所
謂各以其所守自獻于先王不必同也當其辱扵囚奴
而就之乃所謂明夷也然而不去非懐禄也不死非畏
死也辱扵囚奴而就之非無耻也在我者固彼之所不
䏻易也故曰内難而能正其志又曰箕子之正明不可
息也此箕子之事見扵書易論語其說不同而其終始
可考者如此也雄遭王莾之際有所不得去又不必死
辱扵仕莾而就之固所謂明夷也然雄之言著於書行
著扵史者可得而考不去非懐禄也不死非畏死也辱
於仕莾而就之非無耻也在我者亦彼之所不䏻易也
故吾以謂與箕子合吾之所謂與箕子合者如此非謂
合其事紂之𥘉也至扵美新之文則非可已而不巳者
也若可已而不巳則郷里自好者不為况若雄者乎旦
較其䡖重辱於仕莾為重矣雄不得巳而巳則扵其䡖
者其得已㢤箕子者至辱扵囚(奴/而)就之則扵美新安知
其不為而為之亦豈有累㢤不曰堅乎磨而不磷不曰
白乎湼而不緇顧在我者如何耳若此者孔子所不能
免故扵南子非所𣣔見也扵陽虎(非/所)𣣔敬也見所不見
敬所不敬此法言所謂詘身所以伸道者也然則非雄
所以自見者欤孟子有言曰天下有道小德役大德小
賢役大贒天下無道小役大弱役强二者皆天也順天
者存逆天者亡而孔子之見南子亦曰予所否者天厭
之天厭之則雄扵義命豈有不盡㢤又云介甫以謂雄
之仕合扵孔子無不可之義夷甫以謂無不可者聖人
㣲妙之䖏神而不可知者也雄德不逮聖人强學力行
而扵義命有所未盡故扵仕莾之際不能無差又謂以
美新考之則投閤之事不可謂之無也夫孔子所謂無
不可者則孟子所謂聖之時也而孟子歴叙伯夷以降
終曰乃所願則學孔子雄以為太玄賦稱夷齊之徒而
而曰我異扵是執太玄兮蕩然肆志不拘攣兮以二子
之志足以自知而任已者如此則無不可者非二子之
所不可學也在我者不及二子則宜有可有不可以學
孔子之無可無不可然後為善學孔子此言有以窹學
者然不得施扵雄也前世之傳者以謂伊尹以割烹要
湯孔子主癰疽瘠環孟子皆断以為非伊尹孔子之事
盖以理考之知其不然也觀雄之所既立故介甫以謂
世傳其投閤者妄豈不猶孟子之意㦲鞏自　度學毎
有所進則扵雄書毎有所得介甫亦以為然則雄之言
不㡬扵測之而愈深窮之而愈逺者乎故扵雄之事有
所不通必且求其意况若雄䖏莾之際考之扵經而不
繆質之扵聖人而無疑固不待議論而後明者也爲告
夷甫或以爲盡願更䟽示
　　　與王向書
鞏啓比得吕南公爱其文南公数稱吾子然恨未相見
及至南豐又得黄曦復愛其文而吾子亦來以文見貺
實可歎爱吾子與吕南公黄曦皆秀出吾郷一時之俊
私心喜慰何可勝言惟强扵自立使可愛者非特文詞
而巳此鄙劣所望扵三君子也道中忽忽奉啓鞏啓上
　　　囬傅權書
鞏啓辱惠書及古律詩雜文指意所出義甚高文辭甚
美以鞏有郷人之好又扵聞道有一日之先使獲承重
貺幸甚足下論古今學者自守者少苟合者多則固然
矣因以謂如鄙劣者能知所守則豈敢當抑足下欲勉
之至此則豈敢怠足下之材可謂特出自强不巳則道
德之㱕其孰可禦恨不相從不能一二具道能㳂牒至
此一相見否荒隅之中孤拙寡偶欽企欽企春睻餘保
愛保愛不宣
　　　福州上執政書
鞏頓首再拜上書某官竊以先王之迹去今逺矣其可
槩見者尚存扵詩詩存先王飬士之法所以撫循待遇
之者㤙意可謂備矣故其長育天下之材使之成就則
如蘿蒿之在大陵無有不遂其賔而接之出扵懇誠則
如鹿鳴之相呼召其聲音非自外至也其燕之則有飲
食之具樂之則有琴瑟之音将其厚意則有幣帛箱篚
之贈要其大㫖則未嘗不在扵得其懽心其人材既衆
列于庻位則如棫檏之盛得而薪之其以為使臣則寵
其徃也必以禮樂使其光華皇皇扵逺近勞其耒也則
既知其功又本其情而叙其勤其以為将率則扵其行
也既送遣之又識薇蕨之姓生而恐其㱕時之晚及其
還也既休息之又追念其悄悄之憂而及扵僕夫之瘁
當此之時后妃之扵内助又知臣下之勤勞其憂思之
深至扵山春石阻僕馬之間而志(意/之)一至扵雖采卷耳
而心不在焉盖先王之世待天下士其勤且詳如此故
稱周之士也貴又稱周之士也肆而天保亦稱君能下
下以成其政臣能㱕美以報其上其君臣上下相與之
際如此可謂至矣所謂必本其情而叙其勤者在四牡
之三章曰王事靡盬不遑将父四章曰王事靡盬不遑
将母而其卒章則曰豈不懷歸是用作謌将毋耒諗釋
者以謂諗告也君勞使臣叙述其情曰豈不誠思㱕乎
故作此詩之謌以飬父母之志來告其君也既休息之
而又追叙其情如此繇是觀之上之所以接下未嘗不
恐失其飬父母之心下之所以事上有飬父母之心未
嘗不以告也其勞使臣之辭則然而推至扵成役之人
亦勞之以王事靡監憂我父母則先王之政即人之心
莫大扵此也及其後世或任使不均或苦扵征役而不
得飬其父母則有北山之感鴇羽之嗟或行役不巳而
父母兄弟離散則有陟岵之思詩人皆推其意見扵國
風所謂發乎情止乎禮義者也伏惟吾君有出扵数千
載之大志方興先王之治以上継三代吾相扵時昔同
德合謀則所以待天下之士者豈異扵古士之出扵是
時者豈有不得盡其志邪鞏獨何人幸遇兹日鞏少之
時尚不敢飾其固陋之質以干當世之用今齒髪日衰
聦明日耗令其至愚固不敢有徼進之心况其少有知
邪轉走五郡盖十年矣未嘗敢有半言片辞求去邪城
之任而冀陪朝廷之儀此鞏之所以自䖏藕計巳在聴
察之日乆矣今輙以其區區之腹心敢布扵下執事者
誠以鞏年六十老母年八十有八老母寓食京師而鞏
守閩越仲弟守南越二越者天下之逺䖏也扵著令有
一人仕扵此二邦者同居之親當逺仕者皆得不行鞏
固不敢爲不肖之身求自比扵是也頋以道里之阻既
不可御老母而南則非獨省晨昏承顔色不得効其犬
馬之愚至扵書問徃還盖以萬里非累月踰時不通此
白首之母子所以義不可以苟安㤙不可以苟止者也
方去歳之春有此邦之命鞏敢以情告扵朝而詔報不
許属閩有盗賊之事囙不敢継請及去秋到職閩之餘
盗或数十百爲曺伍者徃徃蟻聚扵山谷桀點䏻動衆
為魁首者又以十数相望扵州縣閩之室閭莫䏻寕而
逺近聞者亦莫不疑且駭也州属邑又有出扵饑旱之
後鞏扵此時又不敢以私計自陳其扵冦孽属前日之
屡敗士氣既奪而吏亦無可属者其扵經营既不敢以
輕動迫之又不敢以少縱玩之一則諭以挌納一則戒
以前除既而其悔悟者自相執拘以㱕其不変者亦為
士吏之所係獲其魁首則或糜而致之或殱而去之自
冬至春逺近皆㝎亭無抱鼓之警里有室家之樂士氣
始奮而人和始洽至扵風雨時若田出自倍今野行海
渉不待朋儔市粟面米價减什七此皆吾君吾相至仁
元澤覆冐所及故㓂旱之餘曽未㫷歲既安且富至扵
如此鞏與斯民與䝉其幸方地数千里既無一事繋官
扵此又已彌年則可以将母之心告扵吾君吾相未■
易扵此時也伙惟椎古之所以待士之詳思劳㱕之詩
本士大夫之情而及扵其親逮之以即乎人心之政或
還之闕下或䖏以閑曺或引之近畿属以一郡使得諧
其就飬之心慰其高年之母則仁治之行豈獨昏愚得
蒙賜扵今日其流風餘法傳之永乆後世之士且将頼
此其無北山之怨鴇羽之譏陟岵之歎盖行之甚易為
徳扵士䫋者甚廣惟留意而圖之不宣鞏頓首
元豊類藁卷第十六
元豊類藁卷第十七
　　記
　　　分寕縣雲峯院記
分寜人勤生而嗇施薄義而喜爭其　然也自府耒
抵其縣伍百里在山谷窮䖏其人修農業之務率数口
之家留一人守舍行饁其外盡在田田高下磽膄随所
宜雜殖五糓無廢壌女婦蚕杼無懈人茶塩蜜𥿄竹箭
材葦之貨無■纎鉅治咸盡其身力其勤如此富者兼
田千畒廪實蔵錢至累嵗不發然視捐一錢可以昜死
寕死無所損其扵施何如也其間利害不能以祶米父
子兄弟夫婦相去若奕碁然扵其親固然扵義厚薄可
知也長少族坐里閭相講語以法律意嚮小戾則相告
訐結黨詐張事関莭以動視聽甚者書刻金木爲章印
摹文書以貽吏立縣庭下変偽一日千出雖笞䃼徒死
交迹不以属心其喜争訟豈比他州縣哉民雖勤而習
如是漸􁁃入骨髄故賢令長佐吏比肩常病其未昜治
教始移也雲峯院在縣極西界無籍圗不知自何時立
景德三年邑僧道常治其院而侈之門闥靚深殿寢言
言棲客之廬齋庖庫庾序列两傍浮啚所用鐃鼓魚螺
鍾磬之編百器備完吾聞道常氣質偉然雖索其學其
㱕未能當扵義然治生事不廢其勤亦称其土俗至有
餘輙斥散之不爲黍累計惜樂淡泊無累則又苦能勝
其嗇施喜爭之心可言也或曰使其人氶泊溺其所斈
其歸一當扵義則桀眎邑人者必道常乎未敢必也慶
暦三年九月與其徒謀曰吾排蓬藋治是院不自意成
就如此今老矣恐泯泯無聲卑來人相與圖文字買石
刻之使永永與是院俱傳可不可也咸曰然推其徒子
思来請記遂来予不譲為申其可言者寵加之使刻示
邑人其有激也二十八日南豊曽鞏記
　　　僊都觀三門記
門之作取備䂊而巳然天子諸侯大夫各有制度加于
度則譏之見于昜礼記春㶬其旁三門門三塗惟(王/城)為
然老子之敎行天下其宫視天子或過焉其門亦三之
其備豫之意盖本扵昜其加于度則知礼者所不能損
知春秋者所太息而巳甚矣其法之蕃昌也建昌軍南
城縣麻姑山僊都觀世傳麻姑扵此僊去故立祠在焉
距城六七里由絶嶺而上至其䖏地反平寛衍沃可宫
可田其獲之多與他壌倍水旱之所不能灾予嘗視而
歎曰豈天遺此以安且食其衆使世之衎衎施施超之
者不巳欤不然安有是邪則其法之蕃昌人力固如之
何㢤其田入既饒則其宫從而侈也直慶暦六年觀主
道士凌齊曅相其室無不修而門獨􁃦曰是不足以稱
吾法與吾力遂大之既成託予記予與齊曅里人也不
能辭噫為里人而與之記人之情也以礼春秋之義告
之天下之公也不以人之情昜天下之公齊曅之取子
文豈不得所欲也夫豈以予言為厲巳也夫八月日記
　　　秃秃記
秃秃高宻孫齊兒也齊明法得嘉州司法先娶杜氏留
高宻更給娶周氏與抵蜀罷㱕周氏恚齊給告縣齊貲
謝得釋授歙州休寕縣尉與杜氏俱迎之官再朞得告
歸周氏復恚求絶齊急曰為若出社氏祝髪以誓周氏
可以齊獨之休寕得倡陳氏又納之代受撫州司法㱕
間周氏不復見使人竊取其所産子合社氏陳氏載之
撫州明道二年正月至是月周氏亦與其弟耒𣣔入㨿
其著吏遮以告齊齊在寳應佛寺受租米趍歸捽挽至
庻下出偽劵曰若傭也何敢爾辨于州不直周氏訴于
江西轉運使不聽乆之以布衣書里姓聮訴事行道上
乞食蕭貫守饒州馳告貫饒州江東也不當受訴貫受
不拒轉運使始遣吏祝應言為覆周氏引産子為㨿齊
懼子見事得即送匿旁方政舎又懼則收以㱕搤其咽
下不死陳氏從旁引兒足倒持之抑其首甕水中乃死
秃秃也召役者鄧旺穿寝後垣下為坎深四尺瘞其中
生五歳云獄上更赦猶停齊官徙濠州八月也慶暦三
年十月二十二日司法張彦博改作寝廬治地得坎中
死児驗問知状者小吏熊簡對如此又召鄧旺詰之合
獄辞留州者皆是惟殺秃秃状盖不見與予言而悲之
遂以棺服歛之設酒脯奠焉以錢與浮圖人昇倫買塼
為壙城南五里張氏林下瘞之治地後十日也嗚呼人
固擇扵禽獸夷狄也禽獸夷狄扵其配合孕飬知不相
禍也相禍則其類絶也乆矣如齊何議焉買石刻其事
納之壙中以慰秃秃且有警也事始未惟杜氏一無忌
言二十九日南豐曽鞏作
　　　醒心亭記
滁州之西南泉水之涯歐陽公作州之二年􁀌亭曰豐
樂自為記以見其名之意既又直豊樂之東㡬百歩得
山之高􁀌亭曰醒心使鞏記之凢公與州賔客者逰焉
則必即豊樂以飲或醉且勞矣則必即醒心而望以見
夫群山之相環雲烟之相滋曠野之無窮草樹衆而泉
石嘉使目新乎其所覩耳新乎其所聞則其心洒然而
醒更欲乆而忘歸也故即其所以然而為名取韓子退
之北湖之詩云噫其可謂善取樂扵山泉之間而名之
以見其實又善者矣雖然公之樂吾能言之吾君優游
而無為扵上吾民給足而無憾扵下天下學者皆為才
且良夷狄鳥獸草木之生者皆得其宜公樂也一山之
隅一泉之旁豈公樂哉乃公所以寄意扵此也若公之
賢韓子殁数百年而始有之今同逰之賔客尚未知公
之難遇也後百千年有慕公之為人而覧公之迹思𣣔
見之有不可及之嘆然後知公之難遇也則凢同逰扵
此者其可不喜且幸歟而鞏也又得以文詞託名扵公
文之次其又不喜且幸欤慶暦七年八月十五日記
　　　繁昌縣興造記
太宗二年取宣之三縣爲太平州而繁昌在籍中繁昌
者故南陵地唐昭宗始以爲縣縣百四十餘年無城垣
而濵大江常編竹爲障以自固嵗輙更之用材與力一
取扵民出入無門關賔至無舎舘今治所雖有屋而痺
逼破露至聽訟扵廡下案牘簿書棲列無所徃徃散亂
不可省而獄訟賦役失其平歴七代爲令者不知㡬人
恬不知改革日入扵壊故卋指繁昌爲陋縣而仕者不
肯耒行旅者不肯逰政事愈以庛市區愈以索寞爲郷
老吏民者羞且憾之事之窮必變故今有能令出因民
之所欲爲悉破去竹障而垣其故基爲門以通道往来
而屋以取固即門之東北􁀌亭瞰江以納四方之賔客
既又自大其治所爲重門歩廊門之上爲楼歛敕書置
其中廊之兩旁爲群吏之舍眎事之廳便㘴之齋寝廬
庖湢各以序爲􁰽之東西隅凢案牘簿書室而蔵之扵
是乎在自門至于寝廬緫爲屋凡若干區自計材至于
用工總爲日凡二十三又九十六日而落成焉夏希道
太𥘉此令之姓名字也慶暦七年十月二十三日此成
之年月日也始繁昌爲縣止三千戸九十秊間四聖之
德澤覆露生飬今㡬至萬家田利之入倍他壌有餘魚
蝦竹􁊦柿栗之貨足以自資而無貧民其江山又天下
之勝處可樂也今復得能令為樹立如此使得無嵗費
而有巨防賔至不惟得以休而耳目尚得以為之觀令
居不惟得以安而民吏之出入仰望者益知尊且畏之
獄訟賦役之書悉完則是非倚而可定也予知縣之去
陋名而仕者争欲来行旅者争欲逰昔之疵者日以减
去而索寞者日以富蕃稱其縣之名其必自此始夏令
用薦者為是縣至二十七日而計材以至于落成不惟
興利除蔽可法也而其變囙循就功效獨何其果且速
歟昔孟子譏子産恵而不知為政扵戯如夏令者庻㡬
所謂知政者歟扵是過子産矣凡縣之得令為難幸而
得能令而興事尤難幸而事興而得後人不廢壊之人
難也今繁昌民既幸得其所難得而令又幸無不便巳
者得卒興其所无難皆可喜無憾也惟其欲後人不廢
壊之未可必也故屬子記其不特以著其成其亦有以
警也某月日南豊曽鞏記
　　　墨池記
臨川之城東有地隱然而高以臨于溪曰新城新城之
上有池窪然而方以長曰王羲之之墨池者苟仙子臨
川記云也羲之嘗慕張芝臨池學書池水盡黑此為具
故跡豈信然邪方羲之之不可強以仕而嘗極東方出
滄海以娯其意扵山水之間豈有禍徉肆恣而又嘗自
休扵此邪羲之之書晚乃善則其所能盖亦以精力自
致者非天成也然後世未有能及者豈其學不如彼邪
則學固(豈/可)以少㢤况𣣔深造道德者邪墨池之上今為
州學舎敎授王君盛恐其不章也書晋王右軍墨池之
六字扵㨕間以掲之又告扵鞏曰願有記惟王君之心
豈爱人之善雖一能不以廢而囙以及乎其跡邪其亦
欲推其事以勉其學者邪夫人之有一能而使後人尚
之如此况人仁荘士之遺風餘思𬒳於来世者如何㢤
慶暦八年九月十二日曽鞏記
　　　菜園院佛殿記
慶暦八年四月撫州菜園僧可栖得州之人高慶王明
饒傑相與率民錢為殿扵其院成以佛之像置其中而
來乞予文以為記𥘉菜園有籍扵尚書有地扵城南五
里而草(木/生)之牛羊踐之求屋室居人焉無有也可栖至
則喜曰是天下之廢地也人不争吾得之以老斯足矣
遂以醫取資扵人而即其䖏立寝廬講堂重門齊庖之
房棲客之舎而合其徒入而居之獨殿之役最大自度
其力不能為乃使慶明傑持簿乞民間有得輙記之㣲
細無不受浸漸積累期月而用以足役以既自可栖之
耒居至扵此盖十䄵矣吾觀佛之徒九有所興作其人
皆用力也勤刻意也專不肯茍成不求速効故善以小
致大以難致昜而其所為無(一/不)如其志者豈獨其說足
以動人㢤其中亦有智然也若可栖之披攘經营攟摭
纎悉忘十年之乆以及其志之成其所以自致者豈不
近是哉噫佛之法固方重扵天下而其學(者/又)善殖之如
此至扵世儒習聖人之道既自以爲至矣及其任天下
之事則未嘗有勤行之意堅持之操少長相與　語
曰苟一時之利耳安能必世百年爲敎他之漸而待遅
乆之功㢤相薫以此再塺千餘載雖有賢者作未可以
得志扵其間也由是觀之反不及佛之學者逺矣則𬒳
之所以盛不由此之所自守者衰歟與之記不獨以著
其能亦媿吾道之不行也巳曽鞏記
　　　宜黄縣縣學記
古之人自家至于天子之國皆有學自㓜至于長未嘗
去於學之中學有詩書六藝弦歌洗爵俯仰之容升降
之莭以習其心體耳目手足之舉措又有祭祀郷射飬
老之禮以習㳟譲進材論獄出兵授捷之法以習其從
事師友以觧其惑勸懲以勉其進戒其不率其所為具
如此而其大要則務使人人學其性不獨防其邪僻放
肆也雖有剛柔緩急之異皆可以進之中而無過不及
使其識之明氣之充於其心則用之於進退語黙之際
而無不得其宜臨之以禍福死生之故無足動其意者
為天下之士為所以飬其身之備如此則又使知天地
事物之変古今治亂之理至于損益廢置先後始終之
要無所不知其在堂戸之上而四海九州之業萬世之
䇿皆得及出而履天下之任列百官之中則随所施為
無不可者何則其素所學問然也盖九人之起居飲食
動作之小事至扵脩身為國家天下之大体皆自學出
而無斯湏去扵敎也其動扵視聽四支者必使其洽扵
内其謹扵𥘉者必始(其/要)扵終馴之以自然而待之以積
夕噫(何/其)至也故其俗之成則刑罰措其材之成則三公
百官得其士其為法之永則中材可以守其入人之深
則雖更衰世而不亂為敎之極至此鼓舞天下而人不
知其從之豈用力也㢤及三代衰聖人之制作盡壊千
餘年之間學有存者亦非古法人之体性之舉動唯其
所自肆而臨政治人之方固不素講士有聦明朴茂之
質而無教飬之漸則其材之不成夫然盖以不學未成
之材而為天下之吏又承衰弊之後而治不教之民嗚
呼仁政之所以不行賊盗刑罰之所以積其不以此也
欤宋興㡬百年矣慶暦三年天子圖當世之務而以學
為先扵是天下之學乃得立而方此之時撫州之宜黄
猶不能有學士之學者皆相率而寓扵州以群聚講習
其明年天下之學復廢士亦皆散去而春秋釋奠之事
以著於令則常以廟祀孔氏廟又(不/復)理皇祐元年㑹令
李君詳至始議立學而縣之士某某與其徒皆自以謂
得發憤扵此莫不相勵而趍為文故其材不賦而羡匠
不彂而多其成也積屋之區若干而(門/序)正位講藝之堂
棲士之舎皆足積噐之数若干而祀飲寝食之用皆具
其像孔氏而下從祭之士皆備其書經史百氏翰林子
墨之文章無外求者其相基㑹作之本末緫為日若干
而巳何其周且速也當四方斈廢之𥘉有司之議固以
謂斈者人情之　所不樂及觀此學之作在其廢斈
数年之後唯其令之一唱而四境之内嚮應而圗之如
恐不及則夫言人之情不樂扵斈者其果然也欤宜黄
之學者固多良士而李君之為令威行爱立訟清事舉
其政又良也夫及良令之時而順其慕斈發憤之俗作
為宫室教肄之所以圗書器用之須莫不皆有以飬其
良材之士雖古之去今逺矣然聖人之典籍皆在其言
可考其法可求使其相與學而明之礼樂莭文之詳固
有所不得為者若夫正心脩身為國家天下之大務則
在其進之巳使一人之行脩移之扵一家一家之行修
移之扵郷鄰族黨則一縣之風俗成人材出矣敎化之
行道德之歸非逺人也可不勉欤縣之士耒請曰願有
記其記之十二月某日也
　　　學舎記
予㓜則從先生受書然是時方樂與家人童子嬉戯上
下未知好也十六七時闚六經之言與古今文章有過
人者知好之則扵是銳意𣣔與之並而是時家亊亦滋
出自斯以来西北則行陳蔡譙苦睢汴淮泗出于京師
東方則絶江舟漕河之渠踰五湖並封禹㑹稽之山出
于東海上南方則載大江臨夏口而望洞庭轉彭蠡上
吏嶺繇真陽之瀧至南海上此子之所渉世而奔走也
蛟魚洶湧湍口之川嶺崖莾林軀虺之聚與夫雨暘寒
燠風波霧毒不測之危此予之所單逰逺寓而冐犯以
勤也衣食藥物廬舎噐用箕筥碎細之間此予之所經
營以飬也天傾地壊殊州獨哭数千里之逺抱䘮而南
積時之勞乃畢大事此予之所遘禍而憂艱也太夫人
所志與夫弟婚妹嫁四時之祠属人外親之問王事(之/輸)
此予之所皇皇而不足也予扵是力疲意耗而又多疾
言之所序盖其一二之　也得其間時挾書以學扵夫
為身治人世用之損益考觀講觧有不能至者故不得
専力盡思琢彫文章以載私心難見之情而追古今之
作者為並以足予之所好慕此予之自視而嗟也今天
子至和之𥘉予之侵優多事故益甚予之力無以為乃
休扵家而即其旁之(草/舎)以學或疾其卑議其隘者予顧
而笑曰是予之宜也予之勞心困形以役扵事者有以
為之矣予之卑巷窮廬穴衣礱飯芭莧之美隱約而安
者固予之所以遂其志而有待也予之疾則有之可以
進扵道者學之有不至至扵文平生所好慕為之有不
暇也若夫土堅木好高大之觀固世之聦明豪雋挾長
而有恃者所得為若予之拙豈能昜而志彼哉遂歷道
其少長出䖏與夫好慕之心以為學舎記
　　　南軒記
得隣之茀地燔之尌竹木灌𬞞扵其間結茅以自休囂
然而樂世固有䖏廊廟之貴抗萬乘之富吾不願昜也
人之性不同扵是知伏閑隱隩吾性所㝡冝驅之就煩
非其噐(所/長)况使之争扵勢利爱悪毀譽之間邪然吾親
之飬無以脩吾之昆弟飯菽藿美之無以繼吾之役扵
物或田扵食或野扵宿不得常此䖏也其能無欿然扵
心邪少而思凢吾之佛性苦形而役扵物者有以為之
矣士固有所勤有所肆識其皆受之扵天而順之則吾
亦無䖏而非其樂獨何必休扵是邪顧吾之所好者逺
無與䖏扵是也然而六藝百家史氏之籍箋䟽之書與
夫論美刺非感微記逺山鑱冡刻浮誇詭異之文章下
至兵權暦法皇官藥工山農野圃方言地記佛老所傳
吾悉得扵此皆伏義巳来下更秦漢至今聖人賢者魁
傑之材殫歲月憊精思日夜各推所長分辨萬事之說
其扵天地萬物小大之際修身理人國家天下治亂安
危存亡之致罕不畢載䖏與吾俱可當所謂益者之友
非邪吾窺聖人指意所出以去疑觧蔽賢人智者所稱
事引類始終之㮣以自廣飬吾心以忠約守而恕行之
其過也改超之以勇而至之以不止此吾之所以求扵
内者得其時則行守深山長谷而不出者非也不得其
時則止僕㒒然求行其道者亦非也吾之不足扵義或
爱而譽之者過也吾之足於義或悪而毀之者亦過也
彼何與扵我哉此吾之所任平天與人者然則吾之所
學(者/雖)慱而所守者可謂間所言雖近而易知而所任者
可謂重也書之南軒之壁間蚤夜覧觀焉以自進也南
豊曽鞏記
　　　金山寺水陸堂記
慶暦八年潤之金山寺大明年寺之僧瑞新耒治寺事
某月擇山之陽亢爽之地勸州之人某氏為水陸堂積
錢之数百三十萬積日之数若干而成夫金山之以觀
逰之美取勝扵天下非獨㩀江瞰海並楚之衡而濱呉
之要也盖其浮江之檻負崖之屋椽摩棟揭環山而四
出亦有以夸天下者則天下之東馳而莫不頋慕者豈
特一山之好㢤而其作之完盖非一人一日之力及火
余固嗟夫未嘗得與時之君子者游而縱夫余心之所
樂焉至于今未乆也則聞夫山之穹堂奥殿環傑之觀
滋起矣此非佛之法足以動天下盖新者余嘗與之從
容彼其林且辨有以動人者故成此不難也夫廢扵一
時而後人不能更興者天下之事多如此至扵更千百
年委棄欝塞而下得振行於天下　者吾之道是
也豈獨牽扵勢㢤盖學者之難得而天下之材不足也
使如此寺之壊而有新之材一日之作軼扵百年累世
之迹則事廢者豈足憂而世之治可勝道㢤新方以書
吉某氏之世善而其子某又業為士因以求子記堂之
始故為之歴道其興壊之端而并子之所感者寓焉
　　　鵝湖院佛殿記
慶暦某年某月日信州鈆山縣鵞湖院佛殿成僧紹元
来請記遂為之記曰自西方用兵天子宰相與士大夫
劳扵議謀材武之士劳於力農工啇之民劳扵賦歛而
天子嘗减乗輿掖庭諸費大臣亦往往辭賜錢士大夫
或暴露其身材武之士或秉義而死農工啇之民或失
其業惟學佛之人不劳扵謀議不用其力不出賦歛食
元豊類藁卷第十八
　　記
　　　思政堂記
尚書祠部員外郎集賢校理太原王君為池州之明年
治其後堂北嚮而命之曰思政之堂謂其出政扵南嚮
之堂而思之扵此也其冬予過客池而属予記之𥘉君
之治此堂得公之餘錢以易其舊腐壊断既完以固不
窘寒暑闢而即之則舊圃之勝涼䑓清池逰息之亭㣲
歩之徑皆在其前平畦淺檻佳花羙木竹林香草之植
皆在其左右君扵是退䖏其并心一意用其日夜之思
者不敢忘其政則君之治民之意勤矣乎夫接扵人無
竆而使人善惑者事也推移無常而不可以拘者時也
其應無方而不可以易者理也知時之変而囙之見必
然之理而循之則事者雖無窮而易應也雖善惑而易
治也故所與由之必人之所安也所與違之必人之所
厭也如此者未有不始於思然後得扵巳得扵巳故謂
之徳正巳而治人故謂之政政者豈止扵治文書督賦
歛断獄訟而已乎然及其巳得矣則無思也已化矣則
亦豈止扵政㢤古君子之治未嘗有易此者也今君之
學於書無所不讀而尤深扵春秋其挺然獨見破去前
惑人有所不及也来為是邦施用素學以脩其政既得
以休其暇日乃自為不是而思之于此雖今之吏不得
以盡行其志然迹君之勤如此則池之人其不有蒙其
澤者乎故予為之書嘉祐三年冬至日南豊曽鞏記
　　　兠率院記
古者為治有常道生民有常業若夫祝除髮毛禁棄冠
環帶裘不撫耞来機盎至他器械水土之物其時莭經
营皆不自踐君臣父子兄弟夫婦皆不為其所當然而
曰其法能為人禍福者質之扵聖人無有也其始自漢
魏傳挾其言者浸淫四出抵今為尤盛百里之縣為其
徒者少㡬千人多至萬以上宫廬百十大氏穹墉奥屋
文衣精食輿馬之華封君不如也古百里之國封君一
人然而力殆不䡖得足也今地方百里過封君者累百
十飛竒鈎貨以病民民徃徃嚬伸而為途中瘠者以此
治教信譲奚而得行也而天下若是者盖㡬宫㡬人乎
有司常錮百貨之利細若蓬芒一無所漏失僕僕然其
劳也而至扵浮圖人雖費如此皆置不問反傾府空蔵
而棄與之豈不識其非古之制邪抑識不可然且固存
之耶愚不能釋也分寕縣郭内外名為宫者百八十餘
所兠率院在治之西八十里其徒尤相率悉力以侈之
者也其􁀌興端原有邑人黄庠所為記其後院主僧某
又治其故而大之殿舍中嚴齋宫宿廬庖湢之房布列
兩序廐圉囷倉以固以宻資所以奉飬之物無一而外
求䟽其事而来請記者其徒省懐也噫子之法四方人
奔赱附集者衎衎施施未有止也予無力以拒之者獨
介然扵心而掇其尤切者為是說以與之其使子之徒
知巳之享利也多而人蒙病巳甚且以告有司而諗其
終何如焉
　　　飲歸亭記
金溪尉汪君名遘為尉之三月斥其四垣為射亭既成
教士扵其間而名之曰飲歸之亭以書赱臨川請記扵
予請數反不止予之言何可取汪君徒深望予也既不
得辭乃記之曰射之用事巳逺其先之以禮樂以辨徳
記之所謂賔燕郷飲大射之射是也其貴力而尚技以
立武記之所謂四時教士貫革之射是也古者海内治
和則先禮射而弓矢以立武亦不廢扵有司及三代衰
王政缺禮樂之事相属而盡壊楫譲之射滋亦熄至其
後天下嘗集國家嘗問暇矣先王之禮其莭文皆在其
行之不難然自秦漢以来千有餘歲衰徴絀塞空見扵
六藝之文而莫有從事者由世之苟蕳者勝也争奪興
而戦禽攻取之黨奮則疆弓疾矢巧技之出不得而廢
其不以势㢤今尉之校射不北乎礼樂而貴乎技力其
衆雖小然而旗旄鐲鼓五兵之器便習之利與夫行止
歩趋遲速之莭皆冝有法則其所教亦非獨射也其幸
而在乎無事之時則得以自休守境而填衞百姓其不
幸殺越剽攻骸驚閭巷而並逐扵大山長谷之間則将
犯晨夜蒙霧露蹈阨馳危不避矢石之患湯火之難出
入千里而與之有事則士其可以不素教㢤今亭之作
所以教士汪君又謂古者師還必飲至扵廟以紀軍實
今庙廢不設亦欲士勝而歸則飲之扵此遂以名其亭
汪君之志與其職可謂恊矣或謂汪君儒生尉文吏以
禮義禁盗冝可止顧乃習鬪而喜勝其是歟夫治固不
可以不兼文武而施澤扵堂廡之上服冕搢笏使士民
化奸䆒息者固亦在彼而不在此也然而　天下之事
能大者固　可以兼小未有小不治而能大也故汪君
之汲汲扵斯不忽乎任小而非所謂有志者邪
　　　擬峴䑓記
尚書司門員外郎晋國裴君治撫之二年因城之東隅
作䑓以逰而命之曰擬峴䑓謂其山谿之形擬乎峴山
也數與其属與州之寄客者遊而間獨求記扵予𥘉州
之東其城因大丘其隍因大谿其隅因客土以出谿上
其外連山高陵野林荒墟逺近高下壮大閎廓怪竒可
喜之觀環撫之東南者可坐而見也然而雨墮潦毀盖
蔵棄委扵榛藂茀草之間未有即而爱之者也君得之
而喜増甓與土易其破缺去榛與草發其亢爽繚以横
檻覆以高甍因而為䑓以脫埃氛絶煩囂出雲氣而臨
風雨然後谿之平沙漫流微風逺響與夫浪波洶湧破
山㧞木之奔放至扵髙㧪勁艣沙禽水獸下上而浮沉
者出乎履舄之下山之蒼顔秀璧巔崖㧞出挾光景而
薄星辰至扵平岡長陸虎豹踞而龍虵赱與夫荒蹊藂
落樹隂晻暖逰人行旅隠見而継續者皆出乎祍席之
内若夫雪烟開歛日光出沒四時朝暮雨暘明晦変化
不同則雖覽之不厭而雖有智者亦不能窮其狀也或
飲者淋漓歌者激烈或靚觀㣲叔旁皇徒倚則得扵耳
目與淂之扵心者雖所寓之樂有殊而亦各適其適也
撫非通道故貴人畜賈之逰不至多良田故水旱螟􁔈
之菑少其民樂扵耕桑以自足故牛馬之牧扵山谷者
不收五榖之積扵郊野者不垣而晏然不知袍鼓之驚
發召之役也君既因其土俗而治簡静故得以休其暇
日而寓其樂扵此州人士女樂其安且治而又得逰觀
之美亦将同其樂也故予為之記其成之年月日嘉佐
二年之九月九日也
　　　撫州顔魯公祠堂記
贈司徒魯郡顔公諱真郷事唐為太子大師與其從父
兄杲卿皆有大莭以死至今雖小夫婦人皆知公之為
烈也𥘉公以忤楊囯忠斥為平原太守䇿安禄山必反
為之備禄山既舉兵與常山太守杲卿伐其後賊之不
能直闚潼関以公與杲卿撓其势也在肅宗時数正言
宰相不恱斥去之又為御史唐旻所􁀌連輙斥李輔囯
遷太上皇居西宫公首率百官請問起居又輙斥代宗
時與元載争論是非載欲有所壅蔽公極論之又輙斥
揚炎盧祀既相徳宗益悪公所為逹斥之猶不滿意李
希烈䧟汝州祀即以公使希烈希烈𥘉慙其言後卒縊
公以死是時公年七十有七矣天寳之際乆不見兵禄
山既反天下莫不震勤公以區區乎原遂祈其鋒四方
聞之争奮而起唐卒以振者公為之唱也當公之開土
門同日歸公者十七郡得兵二十餘萬繇此觀之苟順
且誠天下從之矣自此至公殁垂三十年小人継續任
政天下目入扵弊大盗継起天子輙出避之唐之在朝
臣多畏怯觀望能居其間一忤扵世失所而不自悔者
寡矣至扵再三忤扵世失所而不自悔者盖未有也若
至扵起日仆以至扵七八遂死而不自悔者則天下一
人而巳若公是也公之學問文章徃徃雜扵神仚浮圖
之說不皆合扵理及其奮然自立能至扵此者盖天性
然也故公之能䖏其死不足以觀公之大何則及至扵
勢窮義有不得不死雖中人可勉焉况公之自信也欤
維歴忤大奸顛跌撼頓至扵七八而終始不以死生禍
福為秋毫顧慮非䔍扵道者不能如此此足以觀公之
大也夫世之治亂不同而士之去就亦異若伯夷之清
伊尹之任孔子之時彼咎有義夫既自北扵古之任者
矣乃欲睠頋回隱以市扵世其可乎故孔子悪鄙夫不
可以事君而多殺身以成仁者若公非孔子所謂仁者
欤今天子至和三年尚書都官郎中知撫州聶君某尚
書屯田員外郎通判撫州林君某相與慕公之烈以公
之嘗為此邦也遂為堂而祠之既成二君過予之家而
告之曰願有述夫公之赫赫不可盖者固不繫扵祠之
有無盖人之嚮徃之不足者非祠則無以致其至也聞
其烈足以感人况拜其祠而親炙之者歟今州縣之政
非法令所及者世不復議二君獨能追公之莭尊而事
之以風示當世為法令之所不及是可謂有志者也
　　　洪州新建縣􁰽壁記
為後世之吏得行其志者少矣此仕之所以難也而縣
為最甚何㢤凢縣之政無小大令主簿皆獨任而民事
委曲當有所操縦緩急不能一断以法舉法而䋲之則
其罪固易求也凢有所為問可不可扵州執一而違之
則其勢固易撓也其罪易求其势易撓故為之者有以
得扵州然後其済可幾也不幸其一錙銖與之咈則大
者求其罪小者撓其势将不遺其力矣吏之不能自安
豈足道㢤縣有不與其優者乎方是時也而天下之能
忘其势而好惡不妄者鮮矣能忘人之势而強立不苟
者亦鮮矣州負其強以取威縣憂其弱以求免其習巳
乆其俗巳成之後而守正循理以求其得扵州其亦不
可以必也則仕扵此者欲行其志豈非難也㢤君子者
雖無所䖏而不安然其扵自䖏也未嘗不擇仕而得擇
其自䖏則縣之事有不敢任者豈可謂過也㢤洪州新
建自太平興國六年分南昌為縣至嘉佑三年凢若干
年為令者凢三十有九人而秘書省著作佐郎黄巽公
權来為其令抑豪縦惠下窮守正循理而淂済其志者
也公權亦喜其職之行因考次凢為令者名氏将伐石
以書而列置于壁間故予為之載其行治而囙著其為
縣之難使来者得覽焉
　　　清心亭記
嘉祐六年尚書虞部員外郎梅君為徐之蕭縣改作其
治所之東亭以為燕息之所而名之曰清心之亭是歲
秋冬来請記扵京師屬余有亡妹薚女之悲不果為明
年春又来請屬予有悼亡之悲又不果為而其請猶不
止至冬■為之記曰夫人之所以神明其徳與天地同
其変化■夫豈逺㢤生扵心而巳矣若夫極天下之知
以窮天下之理扵夫性之在我者能盡之命之在彼者
能安之則萬物自外至者安能累我㢤此君子之所以
虚其心也萬物不能累我矣而應乎萬物與民同其吉
㐫者亦未嘗廢也扵是有法誡之設邪僻之防此君子
之所以斉其心也虚其心者極乎精微所以入神也斉
其心者由乎中庸所以致用也然則君子之𣣔脩其身
治其國家天下者可知矣今梅君之為是亭曰不敢以
為逰觀之羙盖所以推本為治之意而且将清心扵此
其所存者亦可謂能知其要矣乃為之記而道予之所
聞者焉十一月五日南豊曽鞏記
　　　閬州張侯廟記
事常蔽扵其智之不周而辨常過扵所惑智足以周扵
事而辨至扵不惑則理之㣲玅皆足以盡之今夫推䇿
灼龜審扵夢寐其為事至淺世當尊而用之未之有改
也坊庸道路馬蠶貓虎之靈其為類至細世常嚴而事
之未之有廢也水旱之灾日月之変與夫兵師疾癘昆
虫鼠豕之害凢一慝之作世常有祈有報未之有止也
金縢之書雲漢之詩其意可謂至而其辭可謂盡矣夫
精神之極其叩之無端其測之甚難而尊而信之如此
其備者皆聖人之法何也彼有接扵物者存乎自然世
既不得而無則聖人固不得而廢之亦理之自然也聖
人豈用其聦明㢤善因扵理之自然而巳其智足以周
扵事而其辨足以不惑則理之㣲妙皆足以盡之也故
古之有為扵天下者盡巳之智而聴扵人盡人之智而
聴扵神未有能廢其一也書曰朕志先㝎詢謀僉同鬼
神其依龜筮恊從所謂盡巳之智而聴扵人盡人之智
而聴扵神也繇是觀之則荀卿之言以謂雩筮救日小
人以為神者以疾夫世之不盡在乎巳者而聴扵人不
盡在乎人者而聴扵神其可也謂神之為理者信然則
過矣蔽生扵其智之不周而過生扵其所感也閬州扵
蜀為巴西郡蜀車騎将軍領司隷校尉西郷張侯名飛
字益徳嘗守是州州之東有張侯之冡至今千有餘年
而廟祀不廢毎嵗大旱禱南輙應嘉佑中比數嵗連熟
閬人以謂張侯之賜也乃相與率錢治其庙舍大而新
之侯以智勇為将號萬人敵當蜀之𥘉與魏将張郃相
距扵此能破郃軍以安此土可謂功施扵人矣其役也
又能澤而賜之則其食扵閬人不得而廢也豈非冝㦲
知州事尚書職方員外郎李君献卿字材叔以書来曰
為我書之材叔好古君子也乃為之書而以予之所聞
扵古者告之
　　　歸老橋記
武陵桞侯圖其青陵之居属予叙而以書曰武陵之西
北有湖属于梁山者白馬湖也梁山之西南有田属于
湖上者吾之先人青陵之田也吾築廬扵是而将老焉
青陵之西二百歩有泉出于两崖之間而東注于湖者
曰采陵之澗吾為橋扵其上而為屋以覆之武陵之徃
来有事扵吾廬者與吾異日得老而㱕皆出扵此也故
題之曰歸老之橋維吾先人遺吾此土者宅有桒麻田
有秔稌而渚有蒲蓮弋于高而追鳬雁之下上緍于深
而逐鱣鮪之潜泳吾所以衣食其力而無愧扵心也息
有喬木之繁隂藉有豊草之幽香登山而凌雲覧天地
之竒変弄泉而乗月遺氛埃之溷濁此吾所以䖏其怠
倦而樂扵自遂也吾少而安焉及壮而從事扵四方累
乎萬物之自外至者未嘗不思休于此也今又獲位扵
朝而榮扵寵禄以為觀逰扵此而吾亦将老矣得無志
扵㱕㢤又曰世之老扵官者或不樂扵歸幸而有樂之
者或無以為歸今吾有是以成吾樂也其為我記之使
吾後之人有考以成吾志也余以謂先王之飬老者備
矣士大夫之致其位者曰不敢煩以政盖尊之也而士
亦皆明扵進退之莭無留禄之人可謂所得之也後世
飬老之具既不備士大夫之老扵位者或擯而去之也
然士猶有冐而不知止者可謂两失之也令柳侯年六
十齒髮未衰方為天子致其材力以惠澤元元之時雖
𣣔遺章綬之榮從湖山之樂余知未能遂其好也然其
志扵退也如此聞其風者亦可以興起矣乃為之記
　　　尹公亭記
君子之扵巳自淂而巳矣非有待於外也然而曰疾沒
世而名不稱焉者所以與人同其行也人之扵君子潜
心而巳矣非有待於外也然而有表其閭名其郷𣣔其
風聲氣烈暴扵世之耳目而無窮者所以與人同其好
也内有以得諸巳外有以與人同其好此所以為先王
之道而異乎百家之說也随為州去京師逺其地僻絶
慶暦之間起居舍人直龍圖閤河南尹公洙以不為在
势者所容謫是州居扵城東五里開元佛寺之金燈院
尹公有行義文學長扵辨論一時與之逰者皆世之聞
人而人人自以為不能及扵是時尹公之名震天下而
其所學盖不以貧冨貴賤死生動其心故其居扵随日
考圖書通古今為事而不知其官之為謫也嘗扵其居
之北阜竹栢之間結茅為亭以苃為嬉歲餘乃去既去
而人不忍廢壊輙理之囙名之曰尹公之亭州從事謝
景平刻石記其事至治平四年司農少卿贊皇李公禹
卿為是州始因其故基増庳益狹斬材以易之陶瓦以
覆之既成而寛深亢爽環随之山皆在几席又以其舊
亭峙之扵北扵是随人皆喜慰其思而又獲逰觀之羙
其冬李公以圖赱京師属予記之盖尹公之行見扵事
言見扵書者固巳赤然動人而李公扵是又侈而大之
者豈獨慰随人之思扵一時而與之共其樂㢤亦将使
夫荒遐僻絶之境至扵後人見聞之所不及而傳其名
覧其跡者莫不低佪俯仰想尹公之風聲氣烈至扵愈
逺而弥新是可謂與人同其好也則李公之傳扵世亦
豈有巳乎故予為之書時熈寕元年正月日也
　　　筠州學記
周衰先王之迹熄至漢六藝出扵秦火之餘士學扵百
家之後言道徳者矜高逺而遺世用語政理者務卑近
而非師古刑名兵家之術則狃扵暴詐惟知經者為善
矣又爭為章句訓詁之學以其私見妄穿鑿為說故先
王之道不明而學者靡然溺扵所習當是時䏻明先王
之道者揚䧺而巳而䧺之書世未知好也然士之出扵
其時者皆勇扵自立無苟簡之心其取與進退去就又
度扵礼義及其巳衰而搢紳之徒抗志扵強暴之間至
扵廢錮殺戮而其操愈厲者相望扵先後故雖有不軌
之臣猶低徊没世不敢遂其篡奪自此至扵魏晋以来
其風俗之弊人材之乏乆矣以迄于今士乃有持起扵
千載之外明先王之道以窹後之學者世雖不能皆知
其意而徃徃好之故習其說者論道徳之㫖而知應務
之非近議從政之躰而知法古之非迂不亂扵百家不
蔽扵傳䟽其所知者若此此漢之士所不能及然能尊
而守之者則未必衆也故樂易惇朴之俗㣲而詭欺薄
悪之習勝其扵貧冨貴賤之地則飬廉逺耻之意少而
偷合苟得之行多此俗化之羙所以未及扵漢也夫所
聞或淺而其義甚高與所知有餘而其守不足者其故
何㢤繇漢之士察舉扵鄊閭故不得不䔍扵自脩至扵
漸磨之乆則果扵義者非強而能也今之士選用扵文
章故不得不䔍扵所學至於循習之深則得扵心者亦
不自知其至也由是觀之則上所好下必有甚者焉豈
非信欤令漢與今有教化開導之方有庠序飬成之法
則士於學行豈有彼此之偏先後之過乎夫大學之道
将𣣔誠意正心脩身以治其國家天下而必本扵先致
其知則知者固善之端而人之所難至也以今之事扵
人所難至者既㡬矣則上之施化莫易扵斯時頋所以
導之如何爾筠為州在大江之西其地僻絶當慶暦之
𥘉詔天下立學而筠獨不能應詔州之士以為病至治
平三年盖二十有三年矣始告于知州事尚書都官郎
中董君儀董君乃與通判州事國子博士鄭君舊相州
之東南得亢爽之地築宫扵其上齋祭之室誦講之堂
休息之廬至扵庖湢庫廐各以序為經始扵其春而落
成扵八月之望既而来學者常数十百人二君乃以書
赱京師請記扵予予謂二君之扵政可謂知所務矣使
筠之士相與升降乎其中講先王之遺文以致其知其
賢者超然自信而獨立其中材勉焉以待上之教化則
是宫之作非獨使夫来者玩思於空言以干世取禄而
巳故為之著予之所聞者以為記而使㱕刻焉
　　　瀛州興造記
熈寕元年七月甲申河北地大震壊城郭屋室瀛州為
甚是日再震民訛言大水且至驚𣣔出赱諌議大夫李
公肅之為高陽関路都緫管安撫使知瀛州事使人分
出慰曉訛言乃止是日大雨公私暴露倉儲庫積無所
覆冐公開示便宜使有攸䖏遂行倉庫經营盖障雨止
粟以石数之至一百三十萬兵噐他物稱是無壊者𥘉
変作公命援兵警俻訖于既息人無争偷里巷安輯維
北邉自通使契丹城壁樓櫓禦守之具寝弛不治習以
為故公囙災変之後以興壊起廢為巳任知民之不可
重明也廼請于朝力取扵旁路之羡卒費取扵備河之
餘材又以錢千萬市木扵真定既集廼築新城方十五
里高廣堅壮率加扵舊其上為敵楼戦屋凢四千六百
間先時州之正門弊在狹陋及是始斥而犬之其餘九
圯壊之屋莫不繕理復其故常周而覧之聴断有所燕
休有次食有高廪貨有深藏賔属士吏各有寕宇又以
其餘力為南北角道若干里人去汙淖即于夷塗自七
月庚子始事至十月己未落成其用人之力積若干萬
若干千若千百工其竹􁊦木瓦之用積若干萬若干千
若干百盖遭変之𥘉財匱民流此邦之人以謂役鉅用
艱不累数稔城壘室屋未可以復也至扵始作踰時功
以告具盖公經理勸督内盡其心外盡其力故能易壌
為成如是之敏事聞有詔嘉奨昔鄭火　子産救灾𥙷
敗得宜當理史實書之衞有狄人之難文公治其城市
宫室合扵時制詩人歌之今􁱘地震之所摧敗與鄭之
火灾衞之㓂難無異公禦備􁀌築不失其方亦猶古也
故􁱘之士大夫皆𣣔刻石著公之功而予之從父兄適
與軍政在公幕府廼以書来属予記之予不得辞故為
之記尚俾来世知公之嘗勤扵是邦也
　　　廣徳軍重脩鼓角楼記
熈寕元年冬廣徳軍作新門鼓角楼成太守合文武賓
属以落之既而以書走京師属鞏曰為我記之鞏辭不
能書反復至五六辭不獲乃為其文曰盖廣徳居吴之
西疆故障之墟境大壌沃食貨冨攘人力有餘而獄訟
赴訴財貢輸入以縣附宣道路回阻衆不便利歴世乆
之大宗皇帝在位四年乃按地圖因縣立軍使得奏事
專决躰如大邦自是以来田里辨争歲時稅調始不勤
逺人用宜之而門閎隘痺楼觀弗飾扵以納天子之命
出令行化朝夕吏民交通四方覧示賔客弊在簡陋不
中度程治平四年尚書兵部員外郎知制誥錢公輔守
是邦始囙豊年聚材積土将改而新之㑹尚書駕部郎
中朱公夀昌来継其任明年政成封内無事乃擇能吏
揆時庀徒以畚以築以䋲以削門阿是經觀闕是營不
督不期役者自勸自冬十月甲子始事至十二月甲子
卒功崇墉崛興複宇相瞰壮不及僣麗不及奢憲度政
理於是出納士吏賔客扵是馳赱尊施一邦不失宜稱
至於伐鼓鳴角以警昏昕下漏数刻以莭晝夜則又新
是四噐列而棲之邦人士女易其聴觀莫不恱喜推羙
誦勤夫礼有必隆不得而殺政有必舉不得而廢二公
扵是兼而得之冝刻金石以書美實使邦之人百世之
下扵二公之徳尚有考也
元豊類藁卷第十八
元豊類藁卷第十九
　　記
　　　廣徳湖記
鄞縣張侯圖其縣之廣徳湖而以書并古刻石之文遺
予曰願有紀盖湖之大五十里而在鄞之西十二里其
源出扵四明山而引其北爲漕渠泄其東北入江凡鄞
之郷十有四其東七郷之田錢湖溉之其西七郷之田
水注之者則此湖也舟之通越者皆繇此湖而湖之産
有鳬雁魚鱉苃蒲葭菼葵蓴蓮茨之饒其舊名曰鸎脰
湖而今名大暦八年令儲僊舟之所更也貞元元年刺
史任侗又治而大之大中元年民或上書請廢湖爲田
任事者左右之為出御史李後素驗視後素不為撓民
以得罪而湖卒不廢刺史李敬方與後素皆賦詩刻石
以見其事其說以謂當是時湖成三百年矣則湖之興
其在梁齊之際欤宋興淳化二年民始與州縣疆吏盗
湖為田乆不能正至道二年知州事丘崇元躬按治之
而湖始復轉運使言其事詔禁民敢田者至其後遂著
之扵一州敕咸平中賜官吏職田取湖之西山足之地
百頃為之既而務益取湖以自廣天繥二年知州事李
夷庚始正湖界起隄十有八里以限之湖之濵有地曰
林村砂末曰高橋臘䑓而其中有山曰白鶴曰望春自
大平興國以来民冐取之夷庚又命禁絶而湖始復天
聖景佑之間民復相率請湖為田州從事張大有案行
止之而知州事李照又言其事報如至道詔書照以刻
之石自此言請湖為田者始息而康㝎某年縣主簿曽
公望又益治湖至張侯之為鄞則湖乆不治而七郷之
農以旱告張侯為出营度民田湖旁者皆喜願致其力
張侯計工賦材擇民之為人信服有知計者使督役而
自主之一不以属吏人以不優而咸勤趍扵是築環湖
之隄凢九千一百三十四丈　其廣一丈八
尺而其高八尺廣倍於舊而高倍扵舊三之二鄞人累
石陻水闕其間而扄以木視水之小大而閑縦之謂之
碶扵是又為之益舊捴為碶九為埭二十隄之上植榆
桞益舊揔為三萬一百又囙其餘材為二亭扵隄上以
休而與望春白鶴之山相直因以其山名之上為庙一
以祠神之主此湖者一以祠吏之有功扵此湖者以熈
寕元年十一月始役而以明年二月卒事其用民之力
八萬二千七百九十有二工而其材出扵工之餘既成
而田不病旱舟不病痼魚雁茭葦果𬞞水産之良皆復
其舊而其餘及扵比縣旁州張侯扵是可謂有劳矣是
年予通判越州事越之南湖乆廢不治盖出扵吏之因
循而至扵不知所以為力予方患之觀廣徳之興以数
百年危扵廢者数矣繇屡有人故益以治盖大暦之間
溉田四百頃大中八百頃而今二千頃矣則人之存亡
政之廢舉爲民之幸不幸其豈細也欤故爲之書尚俾
来有知母廢前人之功以永爲此邦之利而又将與越
之人圖其廢也張侯名峋字子堅以材聞去而爲提舉
兩浙路常平廣惠倉兼𬋩句農田差役水利事方且用
扵時云
　　　齊州二堂記
齊濵濼水而𥘉無使客之舘使(客/至)則常發民調材木爲
舍以寓去則徹之既費且陋乃爲徙官之廢屋爲二堂
扵濼水之上以舍客因考其山川而名之盖史記五帝
紀謂舜耕歴山漁雷澤陶河濵作什噐扵夀丘就時扵
負夏鄭康成釋歴山在河東雷澤在濟隂負夏衛地皇
甫謐釋夀丘在魯東門之北河濵濟隂定陶西南陶丘
亭是也以予考之耕稼陶漁皆舜之𥘉宜同時則其地
不宜相逺二家所釋雷澤河濵夀丘負夏皆在魯衞之
間地相望則歴山不宜獨在河東也孟子又謂舜東夷
之人則陶漁在濟隂作什噐在魯東門就時在衞耕歴
山在齊皆東方之地合扵孟子按圖記皆謂禹貢所稱
雷首山在河東媯水出焉而此山有九號歴山其一號
也予觀虞書及五帝紀盖舜娶堯之二女廼居媯汭則
耕歴山盖不同時而地亦當異世之好事者廼因媯水
出扵雷首遷就附益謂歴山為雷首之别號不考其實
矣由是言之則圖記皆謂齊之南山為歴山舜所耕處
故其城名歴城為信然也今樂上之北堂其南則歴山
也故名之曰歴山之堂按圖泰山之北與齊之東南諸
谷之水西北匯于黑水之湾又西北匯于栢崖之湾而
至于渴馬之崖盖水之来也衆其北析而西也悍疾尤
甚及至于崖下則泊然而止而自崖以北至于歴城之
西盖五十里而有泉湧出高或致数尺其旁之人名之
曰趵突之泉齊人皆謂嘗有棄糠扵黒水之湾者而見
之扵此盖泉自渇馬之崖濳流地中而至此復出也趵
突之泉冬温泉旁之𬞞甲經冬常荣故又謂之温泉其
注而北則謂之濼水逹于清河以入于海舟之通于濟
者皆扵是乎出也齊多丼泉冠扵天下其顯名者以十
数而色味皆同以予驗之盖皆濼水之旁出者也濼水
嘗見扵春秋魯桓公十有八年公及齊侯㑹于濼社預
釋在歴城西北入濟水自王莾時不能𬒳河南而濼水
之所入者清河也預盖失之今濼上之南堂其西南則
濼水之所出也故名之曰濼源之堂夫理使客之館而
辨其山川者皆太守之事也故為之識使此邦之人尚
有考也熈寕六年二月巳丑記
　　　齊州北水門記
濟南多甘泉名聞者以十数其釃而為渠布道路民庐
官寺無所不至潏潏分流如深山長谷之間其匯而為
渠環城之西北故北城之下䟽為門以洩之若嵗水溢
城之外流潦暴集則常取荆葦為蔽納土扵門以防外
水之入既弗堅完又勞且費至是始以庫錢買石僦民
為工因其故門絫石為兩涯其深八十尺廣三十尺中
置石揵柝為二門扄皆用木視水之高下而閉縦之扵
是外内之水禁障宣通皆得其莭人無後虞劳費以熄
其用工始扵二月庚午而成扵三月丙戌董役者供俻
庫副使駐泊都監張如綸右侍禁兵馬監押伸懐徳二
人者欲後之人知作之自吾三人者始也来請書故為
之書是時熈寧五年壬子也太常博士充集賢校理知
齊州軍事曽鞏記
　　　㐮州宜城縣長渠記
荆及康狼楚之西山也水出二山之間東南而流春秋
之世曰􁇚水左丘明傅魯桓公十有三年楚屈瑕伐羅
及􁇚亂次以濟是也其後曰夷水水經所謂漢水又南
過宜城縣東夷水注之是也又其後曰蠻水􁊓道元所
謂夷水避桓温父名改曰蠻水是也秦昭王三十八年
使白起将攻楚去􁇚百里立碣壅是水爲渠以灌􁇚􁇚
楚都也遂㧞之秦既得􁇚以爲縣漢惠帝三年改曰冝
城宋孝武帝永𥘉元年築宜城之大隄爲城令縣治是
也而更謂􁇚曰故城􁇚入秦而白起所爲渠因不廢引
􁇚水以灌田田皆爲沃壌今長渠是也長渠至宋至和
二年乆墮不治而田数苦旱朕飲者無所取令孫永曼
叔率民田渠下者理渠之壊塞而去其淺隘遂完故掲
使還渠中自二月丙午始作至三月癸未而畢田之受
渠水者皆復其舊曼叔又與民爲約束時其蓄泄而止
其侵争民皆以冝也盖􁇚水之出西山𥘉棄於無用及
白起資以禍楚而後世頋頼其利􁊓道元以謂溉田三
千餘頃至今千有餘年而曼叔又舉衆力而復之使並
渠之民足食而甘飲其餘粟㪚於四方盖水出於西山
諸谷者其源廣而流於東南者其势下至今千有餘年
而山川高下之形势無改故曼叔得因其故迹興扵既
廢使之源流與地之高下一有易扵古則曼叔雖力亦
莫能復也夫水莫大扵四瀆而河盖数徙失禹之故道
至於濟水又王莾時而絶況扵衆流之細其通塞豈得
而常而後世欲行水溉田者往往務躡古人之遺跡不
考夫山川形勢古今之同異用力多而收功少是亦其
不思也欤𥘉曼叔之復此渠白其事扵知㐮州事張瓌
唐公公聴之不疑沮止者不用故曼叔能以有成則渠
之復自夫二人者也方二人者之有為盖将任其職非
有求於世也及其後言渠堨者蠭出然其心盖或有求
故多詭而少實獨長渠之利較然而二人者之志愈明
也熈寕六年余為㐮州過京師曼叔時為開封訪余扵
東門為余道長渠之事而諉余以考其約束之廢舉子
至而問焉民皆以謂賢君之約束相與守之傳数十年
如其𥘉也予爲之㝎著令上司農八年曼叔去開封爲
汝隂始以書告之而是秋大旱獨長渠之田無害也夫
宜知其山川與民之利害者皆爲州者之任故予不得
不盡以告後之人而又使之知夫作之所以始也曼叔
今爲尚書兵部郎中龍圖閣直學士八月丁丑記
　　　徐孺子祠堂記
漢元興以後政出宦者小人挟其威福相煽爲惡中材
顧望不知所爲漢既失其操柄紀綱大壊然在位公卿
大夫多豪傑特起之士相與發憤同心直道正言
分别是非白黒不少屈其意至扵不容而織羅鉤黨之
獄起其執彌堅而其行弥勵志雖不就而忠有餘故及
其既殁而漢亦　以亡當是之時天下聞其風慕其
義者人人感慨奮激至扵觧印綬棄家族骨肉相勉趍
死而不避百餘年間擅疆大覬非望者相属皆逡廵而
不敢發漢能以亡爲存盖其力也孺子於時豫章太守
陳蕃太尉黄瓊辟皆不就舉有道拜太原太守安車備
禮召皆不至盖忘巳以爲人與獨善扵隱約其操雖殊
其志扵人一也在位士大夫抗其莭於亂世不以死生
動其心異於懐禄之臣逺矣然而不屑去者義在扵濟
物故也孺子嘗謂郭林宗曰大木将顛非一䋲所維何
爲栖栖不皇寕䖏此其意亦非自足扵丘壑遺世而不
頋者也孔子稱顔回用之則行舍之則蔵惟我與爾有
是大孟子亦稱孔子可以進則進可以止則止乃所願
則學孔子而易扵君子小人消長進■擇所冝䖏未嘗
不惟其時則見其不可而止此孺子之所以未能以此
而易彼也孺子姓徐名穉孺子其字也豫章南昌人按
圖記章水北遥南昌城西歴白社其西有孺子墓又北
歴南塘其東為東湖湖南小洲上有孺子宅號孺子䑓
吴嘉禾中太守徐熈扵孺子墓隧種松太守謝景於墓
側立碑晋永安中太守夏侯嵩扵碑旁立思賢亭世世
脩治至拓䟦魏時謂之聘君亭令亭尚存而湖南小湖
世不知其嘗為孺子宅又嘗為䑓也予為太守之明年
始即其䖏結苑為堂圖孺子像祠以中牢率州之賔属
拜焉漢至今且千歲冨貴堙㓕者不可稱数孺子不出
閭巷獨稱思至今則世之𣣔以智力取勝者非惑欤孺
子墓失其地而䑓幸可考而知祠之所以視邦人以尚
徳故并采其出䖏之意為記焉
　　　江州景徳寺新戒壇記
江州景徳寺戒壇作扵熈寕九年某月某甲子成扵十
年某月某甲子其費出扵太子賔客陳公諱巽其主而
成之出扵寺之僧智暹壇成是嵗同天莭度僧若干人
𥘉景徳寺屋壊㡬廢知暹慨然以經营為己任不舍其
晝夜之勤凢二十年為佛殿三門两廊鍾楼與戒壇捴
為屋若干區捴費錢二十餘萬知暹食淡衣粗所居屋
壊不自治所得扵人惟資治其寺以其故人皆信服凡
所欲為無不如志今年六十有七矣其經营寺事不懈
如𥘉而其彊力盖有餘也余嘉其意故為之記云熈寕
十年五月乙亥記
　　　洪州東門記
南昌扵禹貢為楊州之野扵地志為吳分其部所領八
州其境属扵荆閩南粤方数千里其田宜秔稌其賦粟
輸于京師為天下最在江湖之間東南一都㑹也其城
之西為大江江之外為西山州治所囙城之靣势為門
東西出其西門既新而東門獨故弊熈寕九年余為是
州将易而新之明年㑹移福州又明季自福州𬒳召還
京師過南昌視其東門則今守元侯既徹而易之元侯
以余為有舊扵是州来請曰願有識余辞謝不能而其
請不懈盖天子諸侯之門制見扵經者不明學礼者以
謂諸侯之制有皐應路門天子之門加庫雉然見扵春
秋者魯有庫門有雉門見扵孟子家語者衞有庫門或
以謂褒周公康叔非諸侯常制其果然欤盖莫得而考
也在雅之綿古公亶父徙宅于𡵨作為宫室門墉得宜
應礼後世原大推功述而歌之其辭曰乃立皐門皐門
有伉釋者曰伉言其高也又曰迺立應門應門将将釋
者曰将将言其嚴正也則諸侯之門維高且嚴固詩人
之所善聖人定詩取而列之所以為後世法也今元侯
扵其東門革陋興壊不違扵禮是可書也将求予之識
㑹予未至京師易守明州元侯則使人扵途扵明州速
予文不巳按南昌之東門作扵淳化五年識扵其棟間
者曰皇第六子鎮南莭度洪州𬋩内觀察䖏置等使徐
國公元偓尚書戸部郎中知洪州軍州事陳象輿以籍
考之徐國公後封宻王太宗第六子受命保茲南土實
留京師則作門者盖象輿也至門之改作凢八十有九
年元侯之扵是役其木取扵地之不在民者其工取扵
役卒之羡者其瓦甓金石髹􁂍􁈭堊之費取扵庫錢之
常入者自七月戊子始事至十月壬子而畢既成而南
北之廣十㝷東西之深半之而高妙其廣扵以出政令
謹禁限時啓閉通往来稱其扵東南為一都㑹者而役
盖不及民也元侯名積中云又明年實元豊二年尚書
度攴員外郎直龍圖閣曽鞏記
　　　道山亭記
閩故隷周者七至秦開其地列扵中國始并為閩中郡
自粤之太末與吴之豫章為其通路其路在閩者陸出
則阸扵兩山之間山相屬無間断累数驛廼一得平地
小為縣大為州然其四頋亦山也其途或逆坂如縁絙
或垂崖如一髪或側徑鈎出扵不側之谿上皆石芒峭
發擇然後可投歩負戴者雖其出人猶側足然後能進
非其土人罕不躓也其谿行則水皆自髙㵼下石錯出
其間如林立如士騎滿野千里下上不見首尾水行其
隙間或衡縮蟉糅或逆赱旁射其状若蚓結若蟲􁐨其
旋若輪其激若矢舟泝㳂者投便利失毫分輙破溺雖
其土長川居之人非生而習水事者不敢以舟楫自任
也其水陸之險如此漢嘗䖏其衆江淮之間而虚其地
盖以其陿多阻豈虚也㦲福州治候官扵閩為土中所
謂閩中也其地扵閩為㝡平以廣四出之山皆逺而長
江在其南大海在其東其城之內外皆涂旁有溝溝通
潮汐舟載者晝夜属于門庭麓多桀木而匠多良能人
以屋室鉅麗相矝雖下貧必豊其居而佛老子之徒其
宫又特盛城之中三山西曰閩山東曰九僊山北曰粤
王山三山者鼎趾立其附山盖佛老子之宫以𢾗十百
其壊詭殊絕之状盖巳盡人力光禄卿直昭文館程公
為是州得閩山嶔崟之際為亭扵其䖏其山川之勝城
邑之大宫室之荣不下簞席而盡扵四瞩程公以謂在
江海之上為登覧之觀可比於道家所謂蓬莱方丈瀛
州之山故名之曰道山之亭閩以險且逺故仕者常憚
往程公能因其地之善以寓其耳目之楽非獨忘其逺
且險又将杭其思扵埃壒之外其志壮㦲程公扵是州
以治行聞既新其城又新其學而其餘功又及扵此盖
其歲滿就更廣州拜諌議大夫又拜給事中集賢殿脩
撰今為越州字公闢名師孟云
　　　越州趙公救菑■
熈寕八年夏呉越大旱九月資政殿大學士右諌議大
夫知越州趙公前民之未饑為書問属縣菑所𬒳者㡬
郷民能自食者有㡬當廪於官者㡬人溝防􁀌築可僦
民使治之者㡬所庫錢倉粟可發者㡬何富人可募出
粟者㡬家僧道士食之羡粟書扵籍者其㡬具存使各
書以對而謹其備州縣吏録民之孤老疾弱不能自食
者二萬一千九百餘人以告故事歲廪窮人當給粟三
千石而止公歛冨人所輸及僧道士食之羡者得粟四
萬八千餘石佐其費使自十月朔人受粟日一升㓜小
半之憂其衆相躁也使受粟者男女異日而人受二日
之食憂其且流亡也扵城市郊野爲給粟之所凡五十
有七使各以便受之而告以去其家者勿給計官爲不
足用也取吏之不在職而寓扵境者給其食而任以事
不能自食者有是具也能自食者爲之告冨人無得閉
糶又爲之出官粟得五萬二千餘石平其價予民爲糶
粟之所凡十有八使糴者自便如受粟又僦民完城四
千一百丈爲工三萬八千計其傭與錢又與粟再倍之
民取息錢者告冨人縦予之而待熟官爲責其償棄男
女者使人得收飬之明年春大疫爲病坊䖏疾病之無
㱕者募僧二人属以視醫薬飲食令無失所時九死者
使在䖏随收瘞之法廪窮人盡三月當止是嵗盡五月
止事有非便文者公一以自任不以累其属有上請者
或便宜多輙行公扵此時蚤夜憊心力不少懈事細鉅
必躬親給病者藥食多出私錢民不幸罹旱疫得免扵
轉死雖死得無失歛埋皆公力也是時旱疫𬒳　吳越
民饑饉疾厲死者殆半菑未有鉅扵此也天子東向憂
勞州縣推布上㤙人人盡其力公所柎循民尤以為得
其依㱕所以經营綏輯先後終始之際委曲纎悉無不
備者其施雖在越其仁足以示天下其事雖行扵一時
其法足以傳後盖菑沴之行治世不能使之無而能為
之備民病而後圖之與夫先事而為計者則有間矣不
習而有為與夫素得之者則有間矣予故采扵越得公
所推行樂為之識其詳豈獨以慰越人之思将使吏之
有志扵民者不幸而遇歲之菑推公之所巳試其科條
可不待頃而具則公之澤豈小且近乎公元豊二年以
大學士如太子少保致仕家于衢其直道正行在扵朝
廷豈弟之實在扵身者此不著著其荒政可師者以為
越州趙公救菑記云
元豊類藁卷第十九
南豊先生元豊類藁卷苐二十
制詩
　　試中書舍人制誥三道
　　　特進觀文殿大學士除莭度使開府儀同三司
制門下錫之列壌顓師寵扵藩維申以榮名視官儀扵
宰路所以襃隆舊哲優異宗工維今古之通䂓實邦家
之盛典宜兼禮秩属在耆英播告治朝用揚孚號具官
某荘毅足以任重肅括足以視身有能断大事之明有
克勤小物之慎以察微之智練逹人情以經逺之謀弥
綸國躰中外宣力左右納忠今方内靖嘉百揆攸叙助
朕致此時廼之庸位特次扵上公職仍通扵秘殿閱時
巳乆加命宜殊是用䖏以名城分建旄之寄属均于台
衮極備物之恩榮於戯顯有功尊有徳朕扵崇奨近輔
之心可謂至矣親百姓撫四夷爾扵将順朕志之義可
不懋㢤尚躰眷懐往祗厥服
　　　中書舍人除翰林學士制
左右侍從之官皆朕所訪問以献納為軄者也惟禁林
任親地宻於夫經營庶務進退大臣未嘗不預咨詢非
獨治翰墨典訓辭而巳故待遇之寵不與他學士比其
重如此非智能材諝㧞出一時豈稱公選某純明脩㓗
秉誼不回學有本原可以圖治躰文有師法可以代子
言是用擢扵右垣使就兹位今寓内嘉靖朝廷燕間朕
方明紀綱考制度以行之當世傳之将来夫能恊爾衷
以輔朕志論思政理以著之謀猷潤色斯文以見扵號
令待爾有當官之効以副予籲俊之心其徃懋㢤以承
厥叙
　　　敕監司考覈州縣治迹詔
朕惟天之所以視聽者在民故朕之所以承天者以夫
民事為尤重夫能使吾民足扵衣食安扵作息無愁怨
嘆苦之聲有廉耻自重之誼者在夫州縣之吏而巳朕
既擇人付以兹任而尚憂夫方域之廣生齒之衆吏或
不明不良不能䆒宣恩徳使逹于下開導群情使通于
上是以置使分部属之刺督而考覈幽明甄别淑慝罕
能務稱其職朕方憲于先王以正百官之任使䖏其名
必效其實夫比群吏之治而謹其勸創固朕之所孜孜
而不敢怠也㢘按之臣其躰朕意於夫治人之官審加
察焉使純明脩㓗兹祥仁䔍之吏無壅扵上聞而昏庸
汙慢苛薄媮偽之人不能自匿庻夫事舉刑清和樂交
扵内外風移俗易忠厚格扵神明方虚朕心以觀汝效
賞罰有典誼無敢私其尚欽承朕言不食
　　　曽肇轉官除吏部郎中左選
敕具官某尚書政本失其分職之日乆矣朕紀官以實
而帰具常守故郎選甚高銓綜之司典領尤重尔以斈
行■諝列職史筵冝進文階徃祗厥叙朕方審覈幽明
而公於黜陟尚思勉勵以敏事功可
　　　劉奉丗吏部貟外郎制(右選)
敕具官某尚書政本失其分職之日乆矣朕紀官以實
而歸其常守郎扵選部任属尤重以爾閱試惟舊為吏
有方考擇扵朝俾叅厥叙朕方審覈幽明而公扵黜陟
尚思勉勵以敏事功可
　　　黄好謙户部員外郎劉珵户部郎中制(左曺)
敕具官某田疇生齒之籍賦租課入之法郎扵省闥典
領尤重邦之雋茂俾服厥官爾能敏扵事功朕豈稽於
信賞可
　　　王陟臣馬􁯞户部員外郎制(右曺)
敕具官某耕歛𥙷助之法溝防通塞之政即扵首闥典
領尤重邦之雋茂俾服厥爾官能敏扵事功朕豈稽扵
信賞可
　　　劉摯禮部郎中制
敕具官某周書曰不惟其官惟其人則古今之正治官
得人固為急也儀曺之扵郎位考擇甚精爾以學行噐
能策名儒館冝升階等往祗厥服朕方明扵賞勸以待
群吏之成爾尚懋于厥脩庻能康朕之事可
　　　王子韶禮部員外郎制
敕具官某周書曰不惟其官惟其人則古今之正治官
得其人固為急也儀曺之扵郎位副貳所属考擇其精
爾以博學多聞冊名儒館冝升階䓁往祗厥服朕方明
扵賞勸以待群吏之成爾尚懋于厥脩庻能康朕之事
　　　潘良噐兵部員外郎制
敕具官某朕高郎吏之選以進天下之材七兵之曹名
秩甚寵稽于有衆属爾之能其尚懋于厥功朕方明扵
賞勸可
　　　胡援社紘刑部郎中
敕具官某為郎居中時之妙選邦憲輕重典領惟艱朝
之雋良俾在吾事夫刑期于無刑此朕志也尚思明慎
以稱厥官可
　　　范于竒工部郎中髙遵惠員外郎制
敕具官某宮室城堭程匠度材之事郎扵起部其選甚
高詢求在廷爾材惟允朕方董百工而康庻務爾尚勤
夙夜而能厥官可(高遵惠改云副/貳之選甚高)
　　　王祖道司封員外郎制
敕具官某封爵之㤙施扵内外所以親親尊賢國之典
也緫領之任郎選甚高明揚爾能俾踐厥位朕方正名
以稽郡吏之治而議其勸懲爾尚起㢤以敏来効可
　　　穆珣司封郎中制
敕具官某論功烈㝎勲級所以寵士大夫而勵其志也
主以郎吏禮秩甚殊僉曰汝能宜正厥序夫正名者固
將考其實也尚有信賞待汝計功可
　　　蔡京范珣考功員外郎制
敕具官某計群吏之課而議其諌賞郎扵天䑓任属尤
重維時髦士宜服寵名使殿最允而功用興待汝能稱
其職可不勉㢤可
　　　陳向度攴貟外郎制
敕具官某財用多寡之教物産豊約之冝司度之曹典
貳為重爾惟幹敏冝服厥官夫能下寛齊民而上足經
費朕方勵精庻政之日爾尚悉其猷為可
　　　晁端彦金部員外郎制
敕具官某財用金寳有出納之政權衡度量有制作之
法司􁬾之任實典治焉僉曰爾材宜在兹位國有陟明
之典待爾善扵其官可
　　　韓正彦倉部郎中制
敕具官某倉庾賦入之政禄廪賙助之法䑓郎典領列
扵右曺為官擇人爾徃惟允夫能善扵其職固将勞圖
爾之勞可
　　　趙令鑠祠部郎中制
敕具官某禮莫大扵祭盖事神者人道之極也祠曺所
領躰莫重焉爾惟精明宜服厥位其思任職以稱予奉
天地宗庙兢兢之意焉可
　　　徐禧御史中丞制
敕朕正名以㝎群臣之位辨位以責庻務之實矧風憲
之官紀綱所属曷可以不明其任㦲具官其強敏仁䔍
學通古今擢典訓辞遂持邦法冝專分職以應新書是
用棳自右垣仍其階品俾爾納忠宣力得壹意扵中司
以董齊百工而肅正内外庶余之作則更制罔或不䖍
在爾懋㢤知其所守可
　　　何洵直文及甫大常博士制
敕具官某奉常礼樂所出博士議論之官爾以藝文列
扵冊府宜升階品徃祗􁭋叙夫能㩀經之說適今之宜
不為曲學之阿爾尚䔍扵所守可
　　　黄寔太常博上制
敕具官某奉常禮樂所出博士議論之官爾以能聞朕
用分命夫能㩀經之說適令之宜不為曲學之阿爾尚
䔍扵所守可
　　　趙君錫宗正丞制
敕具官某公室逺近之属譜録攷序之政主以列卿不
用他族盖自漢始迄今循行丞扵厥官參賛為重爾辭
學之敏列職書林宜進文階往祗厥服夫睦九族以刑
萬邦此朕志也爾尚懋于厥守庻以承朕之仁可
　　　劉蒙御史䑓主簿王子琦太常寺主簿制
敕具官某吏之有属所以相成勾稽簿領之書交修官
守之事徃從憲府尚懋爾勞可(王子琦改憲/府作卿■■)
　　　　鐸張崇翟思邵剛太學博士制
敕具官某博士列扵成均以講教為任爾以經明選用
徃服厥官盖尊其所聞以誘率學者汝之守也其尚起
㢤可
　　　林希著作佐郎制
敕具官其麟䑓著作之貳郎以詞學為之爾敏茂精明
乆㳺書觀宜遷階品徃服厥叙属爾以文章之選其躰
不奨遇之㤙可
　　　邢恕校書郎制
敕具官某典校秘蔵之書旁求儒學之士尚思奨進之
意無忘砥礪之勤可
　　　李常太常少卿制
敕具官某礼楽精㣲之致所以格上下而諧人神奉常
貳卿典領甚重爾聦明敏逹乆列書林宜進文階往就
兹位其務稱于厥職使莭人心而和人聲者庻有得焉
非獨在扵俯仰鏗鏘而巳兹爲朕志爾尚欽承可
　　　錢暄光禄卿
敕具官某酒醴膳羞之具以供宗廟朝廷之用典領之
任位在列卿冝得其人俾服予采爾明習吏事勞閱有
聞選扵僉言俾踐厥職尚其祗飾無曠爾司可
　　　楊汲大理卿王衮韓晋卿少卿制
敕具官某叅理折獄之事主以列卿其選甚重爾練習
吏治閱試惟舊廷尉之選(少卿改云/廷尉云貳)是用属汝尚思明
慎以稱朕㤙可
　　　陳睦鴻臚卿
敕具官某傳聲賛導之官所以賔接四方之使客位在
九列禮秩甚隆正名之𥘉考擇惟慎爾以辭學材諝列
職史筵冝進文階往承厥序尚其祗飾以服朕㤙可
　　　㢘正臣董詵司農少卿制
敕具官某田畒稼穡之政倉庾委積之事典領之任秩
亞列卿官儀之新考擇惟慎爾明習吏治勞閱有聞徃
貳大農是惟高選尚其祗飾無曠厥司可
　　　賈青太府少卿制
敕具官某九賦頒受之政百貨貿遷之法典領之任位
次列卿肇正官儀考擇惟慎爾明習吏事閱試惟舊徃
共厥服汝惟克諧其躰朕㤙尚㤙祗飾可
　　　李立之范子淵都水使者制
敕具官某川澤河渠之政津梁舟楫之事置使典領禮
秩甚隆正名之𥘉考擇惟慎爾明習吏治勞閱有聞選
扵在廷俾踐厥職尚其祗飾無忘訓辭可
　　　黄莘職方貟外郎制
敕具官某四海九州之疆域山川風土之氣習載扵圖
籍典以郎曺擢爾之材俾副厥位夫能使方國逺近貫
利同而材用便在爾能知其守可不懋㦲可
　　　杜純大理正制
敕具官某折獄詳刑之事朕所慎也正扵理官叅賛為
重選於在列爾以材升聽察以情尚勤厥職可
　　　李義内殿崇班制
敕具官某虞度營屯之事積累歲月之勤序朝位於殿
廷尚益思扵奮勵可
元豊類藁卷第二十
元豊類藁卷第二十一
　　制誥
　　　左僕射門下侍郎王珪追封三代并妻制
　　　　曽祖永贈開府儀同三司
敕禮取其稱故位益尊則事其先者世益逺今予良弼
襃命其親得上至于三世求之扵礼豈非取其稱㢤具
官某曽祖某仁䔍慈祥畜徳甚盛盖其為積也厚則其
流澤也廣故能開相厥裔為時宗臣百辟是師王室是
輔推功原大肇基自爾顯揚崇寵兹惟舊章是用進爾
之階秩在第一尚其不昧服此茂㤙可
　　　　曽祖母尹氏追封燕國太夫人
敕優禮太臣厚其寵数所以勸在位之功徳而共成天
下之治也宰相之任重矣尊榮光大上施于其三世豈
不即乎人情而稱其位序㢤具官某曽祖母某氏幽間
静專躬蹈純徳嬪于盛族壷彛是稱啓佑後人任國幾
政流澤所自宜極褒崇追命㝎封列于大國光靈不泯
尚服朕㤙可
　　　　祖贄追封魏國公
敕天下之忠乎上教有所自故上之仁乎下㤙有所延
其躰相成治道所出惟吾股肱之佐共任天下之重愍
書寵秩施其祖廟所以慰其顯親之心稱其事君之義
具官其明允純䔍徳業惟茂義訓不倦弥逺益彰維時
聞孫實輔予治念功原始冝極襃嘉庸建爾于上公俾
受國于全魏殁而尚有知也其服朕之厚㤙
　　　祖母丘氏追封魏國太夫人
敕夫其先之畜徳也厚則其裔之蒙澤也長故寵禄在
其子務則襃榮施其祖禰奨功録善必揆所繇所以勸
天下之成其家也具官某祖母某氏身蹈純行嬪于令
人教行閨門自隱而顯惟予哲輔實爾慈孫質厥所元
宜有加命(一作/嘉)全魏大國從夫之尊服此寵章尚綏爾
後可
　　　父凖追封漢國公
敕朕敷求哲人以共大政隆名寵禄既俾集于厥躬襃
大推崇則又施其禰庙所以遂吾士臣𣣔顯其親之志
而開示在位予一人尊奨近輔之心具官某父某材通
世用行蹈天常徳畜不施澤流及逺惟時有子為國宗
臣叅聽萬機人望惟允慶所自出朕惟汝嘉屏蔽四方
漢為最大受兹封土承𥙿爾家可
　　　母薛氏追封漢國太夫人
敕位有貴賤升降之䓁故禮有隆殺損益之差今輔予
聴断萬機之臣在師長百官之任盖列扵廊庙名秩既
殊故追榮其親命数亦異兹惟故事其可易㢤具官某
母某氏婦道以順母儀以慈言為壷彛動應圖法能教
其子為時宗工股肱朕躬王室是頼襃崇之典既啓名
乂漢惟大邦改進封號尚宜寵渥永祚厥家可
　　　妻鄭氏追封楚國夫人
敕詩人之義君之夫人有委蛇之行河山之徳然後在
尊位備盛服從其夫榮可以為稱施扵世教所以始人
倫而出治道也具官某妻某氏㳤茂柔明生于今族動
静以禮恊于經言相予宗臣慎其内行曽不偕老永綏
厥家湯沐之田既受方國有加迨寵宜易新封尚其光
靈服我休命可
　　中大夫尚書左丞蒲宗孟追封三代并進封妻制
　　　曽祖頴士贈太子少保
敕朕稽于古以正百官惟尚書政本而左轄綱紀之司
延登哲人俾祗厥叙愍有加寵逮其重祖所以隆崇大
臣國之典也具官某曽祖某潛徳西南在約弥勵流光
錫祚集其後昆緫典中䑓實輔予治東朝二品是用命
爾尚維幽漠服此茂㤙可
　　　曽祖母鮮于氏追封大寧郡太夫人
敕宗廟之數諸侯以五盖任彌重者礼彌盛貴賤之莭
然也今吾大臣追命及其三世與夫朝制豈異意㢤具
官某曽祖母某氏作徳扵内以宜厥家啓相後人預蔽
國論按圖考地俾㝎爾封其尚有知服兹寵號可
　　　祖伸贈太子少傅
敕人本于祖故吾加㤙近輔褒荣其先至子累世豈不
縁人之情而制為命数㢤具官某祖某内含純明外蹈
䂓矩流澤也逺有孫而賢進于中䑓捴國綱轄善有所
自朕惟汝嘉東朝之孤傳位為寵用賁幽宅尚其欽承可
　　　祖母陳氏追封蜀郡太夫人
敕世徳之積者乆則發扵其後者長故朕隆崇近輔而
襃榮其先非一二世而止所以勸天下之善豈非傳㢤
具官某祖母某氏㳤慎恭儉化行閨門啓其元孫持國
綱要蜀惟爾土以㝎新封尚其如存膺此茂渥可
　　　継祖母朱氏封閬中郡太夫人
敕夫位以徳升禮以位叙不失其稱兹為義榮今吾崇
進大臣而圖其先烈内外命秩亦惟其宜所以使上下
之間公論惟允具官某継祖母某氏婉嫕冲靜行孚于
家祚爾之孫興以輔朕西南上郡愍有褒封垂聲賛書
尚其不殁可
　　　父師道贈太子少師
敕吾之大臣繇聦明材諝有以爵禄之榮予有命書愍
贈賁其考庙所以稱其顯親之心慰其霜露之感位不
次授厥惟故常具官某父某忠䔍純明徳履惟茂壮謀
循政聲列在人積厚慶隆及子而顯時予左轄司國紀
綱惟流有原開跡自爾宫師之貳名寵秩尊以告幽扄
尚其秪服可
　　　母陳氏追封頴川郡太夫人
敕人子之扵其父母莫不有顯揚襃大之心惟任重秩
尊得盡其志此隆名寵禄所以勸天下也具官某母某
氏經徳履善冝其家室錫羡流祉在爾後人時予宗工
任國綱轄陪京望郡俾㝎新封服我命書尚其不泯可
　　　妻陳氏封河東郡夫人
敕朕援用天下之材以爲共政之臣就位之𥘉㤙数礼
秩所以尊荣光大之者上施其祖禰而旁及扵閨門盖
任属之者重則襃隆之者其可以不異㢤具官某妻某
氏言容功徳柔間懿恭嬪手令人休有華問惟時哲輔
進秉國成相助之勤爾効弥顯改擇加郡登崇號名尚
宜厥家永綏寵禄可
　　　陸佃兼侍講蔡卞兼崇政殿說書制
敕朕扵書無所不學扵天下之事無所不攷而不敢自
以為足故設置講觧之官使以先王之六藝日陳于前
朕扵求多聞以建事之心可謂勤矣具官某好古知經
宜在此位夫尊其所聞以懋厥職兹為爾守其尚起㢤
可(蔡卞改講/觧作誦說)
　　　徐禧給事中制
敕有殿内之臣職在扵平奏述詳命令紏其違者而止
之覆其是者而行之至扵决獄官人條陳法式之事莫
不當攷察焉其任可謂重矣具官某以財進㧞興執邦
憲兹用推擇俾踐厥位惟精敏不懈可以周閲讀惟忠
實不撓可以司論駮朕方觀爾之效爾尚慎扵厥脩可
　　　鍾浚将作少監制
敕具官某繕脩興造程工督作之任不可不属之其人
位視九卿礼秩甚寵正名之始考擇惟慎爾以材選徃
貳厥官尚其祗承以允收㧞可
　　　蔡燡河東運判制
敕具官某分部而使雖以将漕為名然實在扵捴庶務
之予奪察群吏之能否叅予任属選授其艱以爾為能
俾承厥序夫均通貨食使物有羡羸審覈幽明使人知
勸畏兹為爾守其徃懋㢤可
　　　供備庫副使董琰等十一人轉官制
敕具官某䓁西南之蛮恃阻且逺跳踉溪谷負誼于誅
王師鼓行舉其巢穴斬獲摧䧟爾預奏功第賞有差尚
惟祗服可
　　　待制王尭臣知單州制
敕提将之符顓制一道使紀律明扵士衆忠實紀扵朝
廷然後為國藩垣能稱其位具官某統治晋陽冝知其
任而西伐之卒北有逋亡継形奏陳皆以疾苦無直䋲
肅下之誼有浮言罔上之迹雖付之刺督考驗甚明而
既更詔㤙法當貸爾俾仍近職徃守偏州尚自省循兹
為薄責可
　　　鄧忠臣母周氏封縣太君制
敕具官某母某氏爾子忠臣有劳應賞願更寵典以啓
爾封俾錫命書兹為異数尚惟祗服以稱茂㤙可
　　　杜常兵部郎中制
敕具官某朕為保五之法寓戦陣之教𣣔使兵與農合
庶㡬先王之迹夏官之属實叅典領以材擢爾徃祗厥
序夫能奨誘服田之人恱趨講武之政馴致有漸而彌
綸不䟽惟無廢爾之勤可以承朕之志可
　　　李士京韓宗文大理寺主簿制
敕具官李士京䓁察治犴獄之官勾稽簿領之事徃祗
選用無懈厥修可
　　　許懋两浙運副制
敕具官某朕擇遣使者分部而治雖以将漕為稱然寔
緫民政之舉措察吏属之能否盖連数十城之地舉而
属之其選豈不重㢤爾詳練敏明冝服予采盖爾之聀
非止扵督賦歛断獄訟而巳惟除苛熄優可以使民遂
其宜惟務實去華可以使吏馴其行宣㤙徳而美風俗
待爾能善其官可不勉欤以祗朕命可
　　　内殿承制段綽䓁知州制
敕具官某州有兵民之寄而地在疆埸之間則常擇用
材武之臣属之守禦之任爾以能選往祗厥服尚思綏
靖以稱簡求可
　　　宗室承操新婦王氏進封國夫人制
敕親爱之而欲其貴冨朕扵公族皆推是心寵数徽章
施扵閨壷兹惟故事朕敢忘㢤具官某新婦某氏作合
宗藩躬有乂徳啓兹全國用進爾封以致朕尊奨近属
之㤙尚懋爾服承休顯之稱可
　　　宗室克懼復官制
敕具官某属在近親享有榮禄以愆坐法亦既再期稽
于故常冝服位䓁勉思祗飾稱此茂㤙可
　　　李徳明遥郡團練使制
敕具官某擐甲執兵人之重任賞信而速所以勸功爾
忠力武材稱于種落往殱醜類屡以捷聞啚爾之勞進
位二䓁益思奮勵以待異㤙可
　　　陳景等尚書省主事令史
敕某中䑓政本主曺事治文書亦不可不属之其人爾
徃懋㢤皆仍舊秩可
　　　拆克行彭保轉官制
敕具官某朕惟羗之猖狂内相賊虐致大之罰爰命六
師開通道塗收復城聚摧堅獲醜爾功居多盖夫軍賞
之行速則衆勸是用進爾之秩以激士心尚有不次之
㤙以待非常之効可
　　　程嗣恭祖無頗程愽文開封府推官制
敕具官某開封天下之聚俗雜五方之民盖巧偽繁興
獄訟滋出賛治之任攷擇維艱以爾爲能俾祗厥服夫
慈惠足以煦飬惸弱剛嚴足以帖伏姧強然導民之方
尚有可識使風俗有以粹美而四方有以觀則徃助爾
長其尚懋㢤可
　　　李憲武勝軍莭度觀察留後制
敕王師西出士大夫皆奮力行陣有尺寸之功者朕無
不録况議勞數實有大扵此者其扵信賞朕敢忘㢤具
官某比自臨洮率衆躬将摧殪醜虜恢復故疆鼓行羗
中屡以捷告敀按閥閱朕用寵嘉秘殿榮名便藩留務
兼是茂渥以奨爾庸其徃茂㢤益思来効可
　　　李靖臣王存趙彦若曽肇轉官制
敕惟朕　祖考成功盛德覆𬒳天下固非文字可得而
名然史記冊書國家之典上以紀先帝言動之迹下以
及群臣善惡之實傳之萬世宜有論次具官某以文學
選用與成信書朕惟汝嘉是用襃進尚其祗服以稱朕㤙
　　　李舜舉䓁轉官制
敕具官某朕惟先帝功德之殊宜見之方冊故詔擇儒
臣属之論譔而爾扵其宮次與有祗事之勤亦既書成
例當襃録進升位䓁其尚欽承可
　　　皇伯滕王第十六女封縣主制
敕具官某第十六■親在近属生而懿柔宜開縣甸之
封以榮湯沐之號■惟惇序爾尚欽承可
元豊類藁卷第二十一
元豊類藁卷第二十二
　　制誥
　　　呉居厚京東轉運副使吕孝㢘轉運判官制
敕具官某朕進㧞能吏以督視一路盖州縣政令之舉
措公私貨食之歛散莫不任焉得人之難攷擇惟慎以
爾幹敏閱試惟舊用是分兹東部属以使事夫施扵民
者厚而刑罰清求扵民者約而財用贍使徳流澤通而
風化輯穆以稱朕憂憫元元而勵精庻務之意爾其勉
矣徃服訓辭可
　　　西頭供奉官武遂等轉官制
敕具官某王師西出以討不庭爾能殱擊兇殘恢復州
聚録功増位不以次迁勉服朕㤙益思奮勵可
　　　曲珍四廂都指揮使綘州防禦使制
敕具官某羌之獸心内相危害王師簿伐盖将天威爾
能躬将士從摧堅殪敵斬捕甚衆鼓行無前周衞典軍
之官名城禦侮之寄兼是寵数以疇爾庸尚有異㤙待
爾来效可
　　　文思使張俊䓁遷官制
敕具官某朕爰命六師奉辭西伐爾能効其忠勇深入
羌中獲醜摧堅以捷奉上躐陞位䓁以懋爾勞其能継
扵前功朕豈穡扵信賞可
　　　文及甫吏部員外郎制
敕具官某朕正百工之名而将責其實効其　官吏考
擇尤慎天官之属僉曰汝能其往欽㢤無忘勉勵可
　　　許安世都官員外郎制
敕具官某徒隷傭役之人典其廢置而時其迁序主以
郎吏其選甚高爾蚤以敏明升華儒館冝増階䓁徃涖
厥職尚思勉懋以稱東求可
　　　皇伯宗諤贈太尉韓王制
敕王者之扵天属覆之以光榮而恤其死䘮之戚所以
本人倫教天下也具官某以徳則循理小心始終無悔
以功則受命仁祖趣㝎儲極以位則渠門赤寫任兼相
将以爵則躐扵五䓁列為真王以親則先帝之從父兄
而余曰伯父顯名羙實福禄之全可謂盛矣奄遘癘疾
至扵不起余聞震悼臨奠致哀再不御朝以伸情礼是
用追加書賛進秩上公啓此火邦隆崇號稱余扵親親
之㤙可謂俻矣尚惟不昧服此寵章可
　　　齊宗夀三班惜職制
敕某有司言爾滿歲當迁而奨進爾劳又當躐䓁是用
加兹寵渥列扵命秩往惟祗服以稱甄收可
　　　交州進奉使副梁用律洛菀副使阮倍太常愽
　　　士制
敕具官某䇿名蕃服納貢王庭将事之勤朕用甄録進
其位䓁兹惟舊章往稱茂㤙母忘祗恪可
　　　皇伯宗恵新婦郭氏進封郡夫人制
敕具官某新婦某氏司宗扵属為近扵位為重王扵爵
為貴盖禮秩之見扵外者既寵則施扵内者宜殊爾
徳性淑均稱其家室爰加象服之盛以大鵲巢之榮其
尚欽承兹為異数可
　　　賈昌衡知鄧州制
敕記舊俗者稱南陽之民夸奢上氣力難制御今其餘
習殆尚有存者故有邦之任朕不輕以属人具官某中
外踐更令聞惟舊兹用攷擇往分彼土盖穣淯間雖俗
雜難治然教民敦本興扵好善召信臣杜詩之遺跡在
焉使農桑勸而風俗厚爾尚思継于前人其徃懋㢤無
替朕命可
　　　李良輔知廬州張竚陜州崔度蔡州王說徐州制
敕具官某朕董正治官自朝廷始至扵六服群吏莫不
考循其名以督課其實夫宣㤙德以逮下厚風俗以承
上其選為重者非長民之任乎爾惟其人属以兹位盖
奉職遵礼以有循良之稱苟能自勉則寵勞録最以明
國家之典朕敢忘㢤往欽厥司方稽爾效可
　　　知泉州陳偁梓州呉㡬復湖州唐淑問並任制
敕具官某吏之奉職循理能附其民使之乆扵其官則
上下相安而治化易洽今爾之材宜扵既試俾仍舊服
以懋厥庸尚躰朕㤙益思逺効可
　　　呉安持太㒒少卿制
敕具官某車府廐馬牧監之政典以卿士其選甚高念
非得人曷賛其治爾材質明茂嘗更噐使以憂去位既
終䘮紀宜更階等往貳厥官其勤夙宵以敏功實可
　　　菊曩二右班殿直制
敕具官某夷獠背㤙賊殺命吏爾能擊刺醜類献其首
級宜陞位序以奨爾勞尚勵壮圖益思来効可
　　　馮正符借職制
敕某西南夷背徳獸心敢闚邉隙爾能通宣兩誼恊助
軍謀宜進官榮属之守謢勉思奮勵無替前功可
　　　奉議郎景思誼授東上閣門使鄜延第一副将制
敕具官某西討之兵有陳戰之功者朕無不録爾能致
其材武奮擊黠羗克敵摧鋒屡以捷報疇庸較實冝有
異㤙介上閣之使名貳連營之将領兹為奨㧞盖匪常
科尚勵壮謀益思来効可
　　　皇太后親姪高公繪通州刺史高公紀逹州刺史制
敕具官某䓁朕有顯親之心𣣔形扵天下故加㤙母黨
所以本人情隆世教也爾等皆扵外家實在近属持身
恭慎朕所識察刺臨州郡典視祠宫秩寵地優並膺㧞
用尚勵爾欽承之志以稱余廣爱之仁可
　　　梅福封夀春真人制
敕某在漢之際数以孤逺極言天下之事其志壮哉晚
而家居讀書飬性卒遺俗高蹈世傳爲仙今大江之西
實存庙像禱祠輙應能澤吾民有司上聞是用錫兹顯
號光靈不泯其服朕㤙可
　　　卓順之直翰林醫官局䓁制
敕某稽其醫事而制其食先王之典也属以愛主之疾
爾能調治有瘳是用寵以官榮進其服品徃遵厥職無
替恪恭可
　　　成卓閣門祗候制
敕具官某長川廣谷之間與蛮夷壌接爾䖏徼廵之任
能練逹人情輯寕疆候守邉之臣稱爾之材謂難代易
是用進爾職扵上閣而俾恭其舊服朕扵念勞奨善之
心可謂至矣其思綏靖以稱朕㤙可
　　　溪氊本族副都軍主䓁制
敕某守邉之臣属爾奉其方物来献闕庭朕惟爾嘉是
用命爾還其種落典治一軍徃勵忠勤益思来効可
　　　景青冝党令攴團練使阿星刺史制
敕某爾有摧鋒克敵之功而又奉其方貢来見闕廷實
勇且忠法當甄進兵團之任以寵爾勞往其祗服益忠
来効可
　　　論氊巴柯族軍主結厮雞柯族副軍主制
敕某爾父有嚮慕中囯之心殁而不遂其志属爾于朕
願備一官朕甚憐之是用加命爾秩往其祗服益勵忠
勤可
　　　阿憐官捉厮雞並本族副軍主制
敕某爾父效貢来庭因得進見以爾為請願備一官朕
嘉其尊嚮中囯之勤是用錫爾命秩徃思忠恪以稱朕
恩可(内一段作爾父因其種/人入脩貢聀以爾為請)
　　　温暠知欽州制
敕某州有兵民之寄而地在疆埸之間則常擇用林武
之臣属之守禦之任爾以能進往祗厥服尚思綏靖以
稱簡求可
　　　劉安䓁中書省主事令史制
敕具官某䓁右省詔命之所出也吏治文書非習法令
熟成事不能稱其任爾䓁皆以命秩往祗乃服無忘恭
恪以慎厥司可
　　　知頴昌府韓維再任制
敕朕待天下之士未嘗不䔍扵㤙況扵故舊之臣朕所
加厚則扵順遂其意夫何愛㢤具官某昔在宫朝事朕
左右今列職秘殿位寵且親而便其故郷属以州任
雖歲既再滿然重奪其志是用仍其舊服俾祗厥官以
致朕求舊之仁尚勵爾在公之義可
　　　米贇䓁轉官制
敕具官某爾以衆西出討擊羗虜斬獲首級有司以聞
是用甄録爾功躐陞位䓁往其勉矣益勵壮圖可
　　　雍王顥乳母宋氏贈郡君制
敕某氏惟雍王顥於囯属之親且愛而爾有乳飬之勤
故其生也錫之爵邑其殁也飾以㤙荣是用追命爾封
進扵列郡以光幽穸尚服寵章可
　　　豊稷吏部員外郎制
敕具官某尚書正本而吏部天官所以綜叙群材以成
天下之治郎扵典領其選甚高是用擢爾之能俾參厥
服朕方勵精政理而務在得人爾惟懋扵其官庶㡬承
朕之志可
　　　吕和卿考功員外郎制
敕具官某計群吏之治而明黜陟之法䑓郎典領列扵
左曹㧞用爾能俾叅厥位夫能善扵其職固将圖爾之
勞可
　　　韓晋卿莫君陳刑部郎中制
敕具官某刑者所以助治而聖人之所尤慎中䑓叅綜
郎選甚高爾曉逹吏方宜在兹任夫惟䔍扵明恕可以
副朕欽恤之心其往懋㢤以祗厥叙可
　　　范諤知宻州范子諒濮州劉士彦泗州制
敕且官某守土之官民事所属朕方勵精庻政之日尤
務在扵得人攷擇扵朝爾往惟允夫能宣布㤙徳以拊
循吾民而綱理風俗則為能称其任爾其可不勉欤
　　　陳端翰林醫官制
敕某爾父易簡以醫入侍䖏剤湯液有勞可旌進遷爾
官用申奨寵徃惟祗恪以稱朕恩可
　　　沈士安西綾錦副使制
敕具官某明習禁方以醫入侍䖏剤湯液有勞可旌進
貳使名以申奨寵徃承厥叙無替爾勤可
　　　王瑛楊宗三班借職制
敕某爾䓁俻吏属治文書勤亦乆矣是用從爾之請錫
之命秩徃惟祗飾以稱朕恩可
　　　王從伾知岢嵐軍制
敕具官某崇築壘培本以輯治軍旅及四方既平而假
守之臣實任民事列扵有土之官矧嵐谷並邉寄属尤
慎爾以選擇徃祗朕命夫能開示㤙威以惠飬吾人而
懐附異俗則為善扵其職尚思爾守無替訓辭可
　　　吕升卿館閣校勘通判鄆州制
敕具官某鄆有提封之廣生齒之衆扵東為極郡賛貳
政理選授惟艱爾蚤以藝文列於辭館宜更階品徃承
厥叙無忘祗慎以服朕㤙可
　　　陳康民管勾永興䓁路常平張太寕提舉秦鳯
　　　䓁路常平制
敕具官某䓁朕為保伍之法寓耕戦之政典農之官属
以兼領盖分路而治隃制或難固當從宜使之易地是
用命爾換部而使夫能利力田之民脩講武之令
各奮爾庸不失其職則為能體朕意其尚懋㢤徃遵廼服可
　　　　早行知無為軍制
御史有言責之臣朕之所取信也言而欲遂其忿䦧之
私乃至扵失是非之當豈獨朕扵取信失其所属盖汝
之以言為職誼豈當然俾去憲䑓兼榮職秩徃臨軍壁
冝躰朕心
　　　駙馬都尉王師約轉觀察使制
朕扵婣戚之臣未嘗不䔍扵㤙意然其積勤累善不罹
罪悔而七歲一遷其官則必循用舊章盖爵賞者天下
之至公朕不敢以私撓法也具官某出于景族選上貴
主有㳤慎之行無怠肆之失第其閥閱冝得叙陞㢘按
一州以為爾寵盖爾自𥘉仕迄■再増厥位皆以歳滿
應扵遷格則朕之謹于信賞爾之安其常守上下之際
豈不兩義俱得㢤無忘勉勵以永保扵榮名可
　　　崔象先䓁帶御噐械制
敕具官某乗輿所在供御之物無一不備具者故鎧甲
弓矢属之以從者亦不去扵側非左右親信悪足以任
此㢤爾給事惟舊冝就兹列益思祗恪以稱厥官
　　　蔡京起居郎制
敕具官某王者言動必書豈獨思為後嗣法㢤施之扵
已固欲擇語黙慎行止也執簡肆筆必也属之其人爾
之苐卞既巳列扵右史今復不次用汝使記予事位扵
左省士之在此選者希矣而爾之叔李並直同升其扵
榮遇世罕及者朕㤙若此則汝之自効冝如何㢤其懋
厥修以報所受可
　　　王中正种諤降官制
朕大興士衆属爾䓁以伐羗固将舉其巢穴非徒郤虜
收並塞之地而巳兵西出則近而爾䓁東繇綏徳回逺
之路以疲士馬費芻粟致功用不集中正議既不審又
約有分地當攷其左而不能奪擊以殱除醜類夫軍賞
吾必信而罰亦安得巳㢤是用按爾之罪降秩有差其
躰寛恩尚思報稱可
　　　封曺諭母制
曹氏國之外属而諭實爾之出諭既有列扵朝亦有追
榮及爾是以封之列郡秩以寵名兹為異㤙以光幽窆
　　　張知均州制
嶺之西南桂為劇部外有溪居海聚之民壌錯内属拊
廵填守詎可属非其人爾比選于朝往備兹任而内不
能統齊士吏外不能綏靖華夷致兹繹騷自于邦憲奪
其羙職䖏爾偏州茲惟朕㤙無忘思省可
元豊類藁卷第二十二
元豊類藁卷第二十三
　　制誥擬詞
　　　冊
惟宋祖宗集大命開蹟垂統傳継在予頼天之靈海内
和洽獲薦珪幣以為祭主惟先哲王享國君民必有儲
兩以相承翼所以奉天地嚴宗廟與民為依長慮萬世
也厥惟故典予敢不率咨爾某生材之卓絶倫㧞類覃
訏岐嶷成扵自然緝熈光明不繇外奨潛徳日茂敷聞
下土将旄王組藩衞京師神示所毘戒夏係属冝執匕
鬯位以時㝎今遣某某立爾為某夫天下之本在太子
太子之所務求諸巳而巳爾能明其心人不詔其孚爾
能善其身人不戒其随治亦多術矣要不易乎此也嗚
呼匪得之難充之為難爾能服于訓辞以承我先后之
流澤俾爾躬無疆惟休惟予及萬邦亦無疆惟慶豈不
韙歟
　　　王制一
昔大漢之興鑒孤秦之敝分土而開者九國當高祖之
𥘉同日而立者三王在孝武之世或支庶之踈属或宗
嫡之近親所以蕃輔京師承衞天子今朕按圖䂓地諏
日定封推天性之厚㤙本人倫之通誼以隆公室盖率
舊章某鍾氣至靈生材特異聦明先物不自扵鐫磨孝
愛絶人非繇扵奨勵比服公圭之寵仍分将鉞之崇林
有顯聞洽扵時論是用疇其爵邑列以真王建爾國家
保兹東夏視祲威扵宰席増衍食扵爰田用強盤石之
基實重維城之勢嗚呼冊之宗廟申戒囙其土風式是
大邦親臨㝎其名號爾尚無作匪徳以追配前人之休
無從匪彛以荅揚皇祖之訓俾人預懐荣之慶而身兼
燕譽是祥王其勉之朕命惟允
　　　王制二
昔周建親戚盖五十三國以蕃輔京師漢封骨肉或連
数十城以承衞天子所以強形勢固根本計慮深矣朕
甚慕焉矧先帝之子朕之仲弟宜膺顯冊進啓大邦兹
惟典常夫豈敢廢某淵静冲約孝友忠䔍不挾其貴以
從匪彛不恃朕㤙以作匪徳奉法遵聀夙夜小心王子
雍邦滋乆弥邵惟营丘之野臨淄之中太師吕尚之所
建國兼岱及海天下重地是用立爾保兹東土二公之
儀上将之莭爰田真食俻物寵章大告于廷咸以属爾
於戯書稱帝堯之徳曰以親九族詩美文王之聖曰刑
于兄弟盖教自上行愛繇親始先王之道不易之理也
今予命爾不違兹誼尚悉爾心其勵相朕使黎民百姓
扵変時雍繇家及國罔不作孚以屏予一人慎拊方夏
實諉在王時其勉之
　　　王制二
天子攴子若其毋弟姬姓扵周未有不侯劉氏扵漢未
有不王盖親之欲寵其位愛之欲厚其財先王之法人
事之理也某先帝少子朕之季弟聡明齊敏孝弟忠實
冨而能約不從以敗禮貴而能戒不恫以好逸畜學楽
善厥徳日新王曺積年遵職無懈惟斗牛之野太伯所
開三江五湖其陽大海塩魚金糓天地之蔵兹用命爾
式是南郊儀視三公任兼上将真封衍食備致寵章扵
戯昔魯公扵周大啓爾宇以輔王室康叔扵衞實為益
侯以保又民今朕順稽于古以屬爾某爾尚念兹以祗
厥服常隷之澤配前聞人維城之休承我高后在爾勉
矣徃其欽㢤
　　　皇子制
朕受天命撫萬邦實承祖宗之盛徳丕烈永惟先王之
典人君在位必蚤建太子所以重宗庙為天下萬世計
也某粤𥘉在毋祥應光見誕始能言則𡵨則嶷王封将
位蕃輔京邑孝爱日𥙿温恭自然神靈所開人望攸属
攷刺六藝主器以長生民之道不易之理也其立為某
扵戯非朕私于子某惟宋高后之傳序垂統朕不敢忽
惟四方上下之所注心朕不敢距嘉與海内同孚于休
播告遐邇其諭朕意
　　　贈第八皇子制
朕惟父子之親人道之極盖父有天下而隆名重位逮
扵其子此㤙義之所始而先王之制不易之理也至扵
禮命未及奄遘淪亡申以哀榮朕何敢廢皇第八子某
秀㧞慧悟天質異甚不好戯豫安扵靖恭謂及大成必
為國噐蕃輔王室朕有望焉而屬疾乆之醫禱備至不
幸夭閼痛何可堪其扵陳迹尚存音容如接永言傷悼
莫愬朕懐今有司上聞揆于公議謂宜秩以三事今于
中䑓爵之真王謚以佳號厥惟舊典朕豈能抑是用追
錫備兹異数嗚呼生而有特出之姿不得遂其美殁而
有非常之寵所以厚其終服我命書尚其不昧
　　　王子制
朕隆扵親親非特私㤙而巳所以教天下厚人倫也爾
家慶所鍾王室之出列扵使領兹惟異寵徃思報稱待
爾成人
　　　韓琦制
躬閎廓之材躰純一之徳翊亮三后格于皇天惟𥘉登
庸合志皇祖仁民爱物日陳上前進賢退奸隂利天下
側陋幽隱靖譛庸回削㓕無類及受末命戡濟艱難以
巳徇時坐定大議天望人事脗無間然市朝不驚按堵
如素海内萬里外薄四夷率職駿奔無敢先後昔三代
遭変継世之𥘉干戈驚俻陳及門廷書之史官以為後
法以至兩漢嗣位則又閉城屯兵以為故事未有兵蔵
扵庫士散扵家而傳序継統中外晏然如今日之盛也
是繇列聖功徳無窮之休亦惟廊庙之上逺畧大度身
任社稷克濟登兹者也
　　　相制一
夫有保命集于朕躬惟用乂民罔以自逸敷求良弼作
為憑依若圜就規若正識墨今朕得士諗于在廷某廣
博静淵宻於世用推其計畫見扵可行攷其事功効扵
已試爾為爾守宜立輔朕兹用詔爾位于東䑓嗚呼自
周衰以来千有餘歲先王之道蔽而不明振壊扶微朕
竊有志尚懋朕佐圖惟設施叅諸經訓而不違質諸時
宜而不謬無崇小慧以易大猷無伐巳能以距衆善惟
賞刑在上不可以僣惟聡明在下不可以咈俾厥后克
濟其任則爾身永孚于休其徃起㢤以承我祖宗之丕烈
　　　相制二
有為之君舉賢以自助有志之士遇主而後伸两常相
湏而相濟者少兩常相求而相值者寡朕觀前代君臣
之際聖賢相與之盛慨然忻慕願比迹焉今得其人詔
于爾衆某行無緇磷學有本原材諝智謀淑問惟舊納
忠左右匪懈夙宵蔽自朕心命爾予翼列予右相進貳
西䑓嗚呼自道術不明而世蔽滋乆法度多缺而紀綱
浸微圖治者以古為迂錯事者以苟為得兵安扵坐食
而不合扵農士習扵空言而不知為吏禮義㢘耻闕而
不思朋黨比周靡然成俗任之以學斆而敗官以墨者
方興起之以赴功而便文自營者滋出伊𣣔黜漢唐之
淺陋追尭舜之髙明尚懋相予予忱不貳使千載之墜
振扵一朝上下之間配于前烈以揚我先后之光訓亦
纉爾舊服之顯庸
　　　相制三
朕飾正三省綱理萬事號令所出本諸西䑓閱審駮論
属之黄闥推而逹之則在㑹府以其官之長貳皆為任
政之臣鼎足居中各遵其職分守則異合謀惟一時予
俊乂宜就兹列其身䔍學行自幽而顯宣力中外績用
彌邵惟文昌政本揆叙百度介于左省考慎朕命圖済
厥服爾其徃㢤朕訓迪治官順稽于古使其躰至大而
統之有要其事至衆而舉之有條不惟其文惟其實不
惟其位惟其人爾允念兹以勤予翼盖先代之法存扵
籍者既殘缺而難循當今之宜殊扵昔者又舛違而易
逺酌是彛憲成之甚艱尚迪庶工奉若惟新之則亦永
来世預有無窮之聞
　　　節相制
古者出軍之法始扵一井之間遣将之常甫在六官之
内師田共務文武同方盖丁發召之期則士就戎行而
卿行扵外已征誅之事則衆遵農畔而帥旋扵朝歷世
雖殊兹致惟一逮後王之更造開阡陌以居民隷伍符
者身不受扵一㕓仗齊鉞者位不連扵九棘其扵荷戈
抗隊為王之瓜牙立纛設旄為國之屏翰上下之任古
今則同予得異能詔于在列某性資強毅識慮精通束
髮脩身有恕巳及人之志歴官行事有氶流宣化之勤
踐揚要極之司更閱歲時之乆嘉謀黨論簡在朕心廣
譽善聲洽扵輿論有國之典以爵詔功宜疇厥庸爰啓
爾宇建大将之旗鼓尸我一方賜諸侯之士田保兹東
夏以董齊扵軍旅以撫和扵士民𠫭帝傅之寵名益户
封之真食兼隆異数奨勵茂勲扵戯昔吉甫典兵萬邦
為憲申伯作邑四國于蕃宜悉意扵壮猷庶俾忠扵前
列荅揚祖宗之訓予冀為衆得人夾輔邦家之基爾尚
為時宣力
　　　侍中制
舜用臯陶若股肱之承元苜啇咨傅說如舟楫之済巨
川盖一躰之相成或兩求而莫值肆朕讃極窹寐雋良
果得異能属之大任用揚孚號明論在廷某行蹈中和
學通古今從容應物有適用之材慷慨立朝多㩀經之
論比回朔扵禁闥遂更踐扵樞庭閱歲已深服勞惟舊
朕惟紀官之敝乆廢扵正名分職之殊固難扵覆實為
司徒之㝎制俾位號之無虚乃眷宗工宜加異数東䑓
管轄之任爰䖏扵弼諧南官喉舌之司仍躋扵端右躰
加隆之注意當益懋扵壮猷於戯秉國之均夫下之所
取正熈帝之載朕心之所仰成使萬物各遂其生而一
夫無失其所以輔予治徃惟汝諧
　　　門下侍郎制
朕扵天下之事以禀承䖏决属之中書審閱駮正㱕之
門下而使尚書推而行之此三省所以異任而相成故
長令僕射皆宰相之任而左右省侍郎所以貳之盖謹
其名者固将循之以稽其實也必使位無虚加人無虚
受以脩國家之務然後稱朕意焉某明允修㓗學通今
古以風力之敏見扵續用以志行之䔍重於朝廷擢自
從臣預國機政多引大体沃于朕心維董正治官之𥘉
介東䑓𬋩轄之寄歴選在列汝徃惟允夫堅一心以在
王室康萬事以亮天功汝之任也其尚勉㢤
　　　門下侍郎尚書左右丞制
尚書萬事所出丞所以筦其要門下三省之首侍郎所
以貳其長朕稽于古義以正官號故合是寵秩以命吾
共政之臣非天下之材足以恊朕之謀繫人之望者夫
豈虚授某荘毅忠䔍通于古今列扵庙堂以義陪朕是
用考擇以為選首使文昌左轄之任舉瑣闈參議之効
明六官紀綱上之所以齊下者無所撓四方奏列下之
所以通上者無所壅以弼予一人而亮成庶績尚懋厥
志無忘訓詞
　　　給事中制
有事殿内之臣職在扵平奏述詳命令駮其違者而正
之覆其善者而行之至扵决獄官人發驛遣使申■滯
察苛嬈莫不緫焉其任可謂煩且重矣朕董治正官之
始思得其人以稱厥位以爾具官忠某䔍強毅明扵理
躰勞閱甚茂朕惟汝嘉列之東䑓公議所属惟精敏不
懈可以統治要劇惟剛方不苟可以辨白是非爾尚慎
于厥脩朕方觀汝之效
　　　左右常傅郎制
左右之臣以騎從乗輿職在献納可謂親且重矣非噐
識操行属乎朕心夫豈輕受某老于文學練逹洽躰舊
惟共政勤烈在時某直諒多聞䔍扵自守先帝遺朕調
護有勞皆以耆名列于秘殿是用考擇扵衆寵以兹任
朕惟爾之試用巳效必能秉誼不渝惟尔之博通古今
必能𥙷朕之闕徃祗厥服豈煩訓詞
　　　左右諌議大夫制
諌議大夫掌議論舊矣今列于從官實有官責事無大
小皆得開陳當其可從則為之更命令易取舍固朕之
所虚心而聴也朕方扵天下之忠讜惟恐不聞則居是
任者直巳以事上夫何間㢤某器識強敏明于今古俾
職献替僉曰汝宜夫能通上下之情而使朕立扵無蔽
之地治道之所繇出在汝能任其任可不勉歟
　　　二起居制
孔子稱言動以禮天下㱕仁焉矧託于王公之上言而
為令動而為法故必有左右史從而記之所以照得失
明勸戒能稱兹任盖難其人某丈學優深操行脩㓗執
簡簮筆有列扵朝今朕順于古義以考㝎官儀是用正
爾之名俾仍舊服其尚謹于書法以無曠于厥司
　　　左右正言制
左右之臣以言為職事有得失関扵理躰利害繫扵人
情或方兆扵㡬微或巳施扵命令論皆可及誼無不從
選用特殊寄属惟重正官之始得士尤艱某綽有時材
通扵卋用献替之位宜服寵名夫上之求乎下者患乎
難知下之求乎上者患乎難逹使耳目之任無蔽藥石
之䂓必聞尚惟汝能以助予治
　　　諌官制
某純明廣愽信古知今周爾之長禆有言責夫言人之
所難言爾無不盡而聞之如恐不及朕豈敢忘其尚懋
㢤無或容而巳矣
　　　中書令制
虞氏之咨四岳惟亮天功周家之建六官以為民極朕
叅于古義質以今宜以右省典正扵鈞衡以中䑓捴持
扵綱紀兼是重任時惟宗臣播告在廷其徳新命某敏
于學術優有時材以經逺之謀彌綸治具以察㣲之智
練逹事㡬繇展采扵禁林遂陞華扵宰路恊宣勞力積
有歳時朕惟授職以量能宜循名而責實稽先王之作
則以正百官起多士之赴功庶康萬務眷言舊徳申以
異㤙惟化原實繫扵内樞俾首弼諧之任維政本一歸
扵㑹府仍躋端揆之崇寵秩所加委成彌重豈獨儀刑
扵列位固将叙正扵彛倫扵戯咸一徳以格皇天輔予
于治釐百工而熈庻績待汝有為其務迪扵壮猷尚思
齊扵前哲體兹注意維往懋㢤
　　　門下中書侍郎尚書左右丞制
尚書中書門下三省本天下之務而侍中令僕射為宰
相之任舊矣自唐政不綱而失其守今朕董正治官使
三省之長皆復其任而扵尚書左右丞左右省侍郎秩
有升降使貳吾任政之臣夫綱轄之地與衘史更相察
舉所以驚官邪明憲度而侍郎扵左右省無不統理則
其所繫扵躰尤重非傑出之材不在兹選某官端方䔍
實學有本源預于政機人望惟允某強毅忠厚通于古
令謀謨廟堂休有令聞是用命爾以為選首其尚體余
所以䖏爾之重勿苟勿随使百工庻尹皆知爾之不私
于法罔敢不正而政令之自上出者罔不得宜以稱朕
所以作則垂法始今行後之意爾可勉矣子有望焉
　　　中書舍人制
朕稽于古以正百官使循其名以效其實惟舍人中書
之属以典掌命令為任而况列扵侍從則又職在論思
方朕明紀綱㝎憲度以為民極之𥘉非能見扵文章何
以究宣朕意非能通扵世用何以弥綸庻務進在兹位
不其重歟某官某思正仁䔍逹于古今其文足以代王
言其智足以謀治體㫁自朕意以為選首其尚尊爾之
學以善于訓詞奮爾之庸以禆于政理使爾能稱厥職
而朕預扵知人其惟勉㢤以祗厥服
　　　知制誥制一
典掌書令之任為左右之臣非獨在扵潤色斯文而巳
固當論思治體以輔朕之不逮朕博考天下之材然後
有所㧞用則扵付授豈不慎㢤某強識敏學通于理要
祗節勵行忠䔍不回朕惟汝嘉使在兹選朕有兢兢業
業一日二日萬㡬之慮汝則思輔以謀猷忠扵獻納朕
有作則聖憲施命以告四方之志汝則思逹以文辭見
扵號令使汝為稱任則朕為得士豈不休㢤尚其勉矣
以服厥官
　　　知制誥制二
賛為名命之臣法當得(一作/待)從非獨在扵討論翰墨發
揮詔號而巳必将講明治具思献其可以弼予違故非
其人夫豈虚授某敏有時材優扵學術擢扵不次俾典
訓詞維能守其所聞可以輔予不逮維䏻明扵躰要可
以見扵文章其尚懋㢤方觀汝効
　　　尚書左右丞制
本天下之政者尚書也本尚書之紀綱者左右丞也盖
衆職之治乱萬事之廢舉紏而正之實其任焉今朕董
正治官使尚書纉其舊服以㒒射為任政之臣而六卿
各遵其職至扵綱轄之地所以驚官邪䋲謬戾御史有
不舉者得并而治之則其繫扵躰尤重是以進其位叙
使得貳吾任政之臣非望臨一時朕豈虚授某明允忠
䔍通于古今列于廟堂以義陪朕是用考擇以為選首
其尚躰予所以䖏爾之重勿苟勿随俾百工庻尹知爾
之不私于法罔敢不正稱朕所以作則垂憲始今行後
之意爾可勉矣朕有望焉
　　　左右司郎中制
尚書天下政本左右司紀綱之地故郎選異扵諸曺非
噐幹望實有聞扵時莫稱其任某明敏强濟通扵世用
宜在此位故以命汝創制之𥘉舉墜興壞所以弥綸庻
務者待汝有為其尚懋㢤以承厥叙
元豐類藁卷之二十三
元豊類藁卷之二十四
　　制誥
　　　吏部尚書制
尚書政本而吏部天官所以考擇人材以成天下之務
近世既失其職但受成事而已今朕既正官名且将㱕
其屬任之法之始推行在人其扵程能議功㝎勲頒爵
當率厥属謹循科條非得周材曷稱兹位其忠厚仁䔍
秉義守正列于侍從休有令名是用選而授之其務将
明使朕所以作則垂憲不獨扵今可行方當施之後世
盖汝有稱職之美則朕有知人之明尚其懋㢤無朁厥服
　　　吏部侍郎制
尚書本天下之務而吏部典掌選舉至扵所属之曹有
行封爵議勲庸稽功課之事咸以咨焉近世以来職分
扵他司而位為虚噐今朕董正治官使㱕其名分　豈
虚為㢤固将循之以求其實盖明紀綱㝎制度以釐百
工熈庻績此朕志也侍郎實二其長非獨當脩其官且
将推明新制以行今而傳後則其選授豈不重㢤某文
學行義有聞扵時列于從官献納惟允是用命爾實首
兹選其躰予所以擇而使爾之意務祗厥服使政舉法
行稱朕之意惟爾亦永有稱扵後世可不勉歟
　　　戸部尚書制
户部之扵中䑓為周官司徒之職掌財賦之調度金榖
之出入以待邦國之用厯唐五代征歛煩興而使名雜
出地官之職盖存虚號而巳今朕正名以㝎群臣之位
辨位以責庻務之實尚書政本典領經費之司所属尤
重博求天下之士以宜其官某誠篤強敏智慮精宻董
煩治劇材力有餘民曺上卿無以易汝理材之術待汝
有為今歲入意廣而歲費所餘者無㡬使官用复莭而
餘蓄可致公蔵贍足而民賦可䡖在爾能知其方庻㡬
承朕之志尚懋爾守以承厥叙
　　　戸部侍郎制
田疇生齒之籍榖帛貨泉之計下以制民之産上以經
國之用地官之貳實叅総焉朕方因能以用人正名以
授職俾服予事必惟其材某頃以通敏之姿乆更要劇
之任徃副民部孰如汝宜夫知農之艱艱而有以勸助
視財之豊匱而有以均節使公蔵贍足而私蓄羡盈服
将觀爾之能爾其無懈于位
　　　禮部尚書制
昔舜命伯夷典禮后䕫典樂至周并為宗伯之官今禮
部尚書盖其任也威儀度数之詳聲音律吕之别莫不
属焉精微之至所以統和天人順遂萬物其躰可謂大
矣矧今典領實又考擇天下之材夫能無曠其官以充
吾所以寄属之意歴選在位今得其人某明允直清知
經信道制作之事舊惟討論春官古卿是用授汝朕承
百工之敝方欲作則垂憲以成一代之典使五禮之節
同扵天地八音之和格扵祖考天下智謀材諝之士得
而用之待汝能稱其官庻㡬輔于于治無懈于位以副
朕知
　　　禮部侍郎制
夫禮之莭文樂之和聲所以成三材而育萬物典掌之
任秩亞春官朕方考正百工之名而大脩法度之政其
扵寄属必惟其人某材出士倫學通經術宗伯之貳爾
徃欽㢤其思先王制作之方而務知治民易俗之要其
扵理軆非在扵鍾鼓玉帛而巳尚稱厥職以副矛作則
垂憲之心可
　　　兵部尚書制
中䑓政事所出兵部司馬之任所以典捴師徒揚國威
武至扵按圖辨地駕乗庫兵司存之事莫不咨焉今朕
考古以正官儀将使䖏其名者必効其實由是以推朕
之志明紀綱成法度焉八座之貴夫豈輕以属人某明
逹事㡬好謀能断列于侍從忠益居多夏官古卿是用
顯授朕患今之兵不與農合故因保伍之法修閱試之
令庻夫使民知兵近扵古義夫䆒宣朕意使吏能奉承
而民皆嚮勸以共武之服時汝稱識可不勉歟
　　　兵部侍郎制
夫兵天下之備誰能去之自士不出扵井地而将非六
事之人厯世以求皆知古之宜■而患夫勢之難行朕
獨慨然有志扵是故修保位之令明戦陣之教先王之
跡庻或可幾經營之勤心亦至矣惟是夏卿之亞實參
典領之司方正官儀尤慎推擇某材敏忠䔍明習治躰
折父之貳徃徃惟汝諧夫䏻奨誘務農之民恱超講武
之政馴致有漸而弥綸不踈惟無廢爾之勤可以輔朕
之志尚思自勉以服訓詞
　　　刑部尚書制
昔舜命臯陶曰汝作士明于五刑以弼五教盖刑者所
以助治而非致治之本也其縦入輕重得失之際人之
舒慘繫焉此古之聖王所以未有不先慎罰也今朕悉
心以正庻官之任而中䑓八座典司邦禁選用之躰得
人惟艱某明允通博資以術學服采于位厥聲顯聞秘
官古卿是用命汝盖前世之治斵雕為樸破觚為圜而
憲網踈風俗美朕甚慕焉爾尚躰朕之心折民以恕使
辨訟白息而王政寖明可不勉欤以輔台徳
　　　刑部侍郎制
刑者所以禁人為非而聖王之所尤慎中䑓捴領之任
秩貳秋官之崇朕方正名以稽群吏之治而大脩制度
之文必惟其人俾服予采某慈恕忠䔍明習法令叅執
邦典莫如汝冝夫能使民無冤亦巳善矣惟之可以至
扵使民無訟爾尚勉㢤以承予網紀四方之志
　　　工部尚書制
昔舜咨于衆疇若予工群臣薦垂徃祗厥序盖繕修興
造程衆藝飾五材國家之務不可以不属之其人今中
䑓起曺實踐其任矧屯田虞衡平水之職莫不隷焉正
名之𥘉其選尤重某材力強敏周于計畫更閱内外時
稱汝能俾服冬官蔽自朕志夫詳明品式以訓匠建事
使費省扵國力寛扵人至扵墾地山林溝洫之政莫不
畢舉皆汝守也其尚懋㢤以率厥属
　　　工部侍郎制
夫飾五材程匠事國家之務所不可巳也故共工之事
任属非輕朕方若稽舊章財正官號思得智能之士以
副采擇之詳某開逹敏強明習典故冬官寵列俾介厥
司考䆒制度之文紀綱脩繕之政在爾能㪯其職以稱
吾經理萬事之心其尚懋㢤往祗厥服
　　　禮部制
朕正群司之名而責其實㱕天下之務而本之尚書故
郎選甚高維春官之属禮楽所出宜得智謀材諝之士
以脩厥官某業履望實見扵世用考擇扵衆莫如汝諧
其尚躰予董正治官之意扵夫創制之𥘉明紀綱興曠
廢惟知其要乃能圖其詳惟悉心以祗厥服
　　　主客制
朕甚重郎吏之選欲以歛群材責功實典客之任列扵
門曺維時右人宜服兹寵囯家之有賞典所以待汝有為
　　　膳部制
牲豆酒膳辨其儀数而修其政春官之属郎秩甚寵詢
求材實爾允僉言尚思欽承以稱推擇
　　　駕部制
輿馬輦乗之奉郵驛圉牧之治中䑓要務主以郎曺敷
求得人俾任吾事夫駉之頌飬馬之詩也盖其大㫖曰
思無邪然則為政之方斯可知矣䏻識扵是夫何逺㢤
　　　庫部
甲盾弓矢之器乗輿鹵簿之式武蔵之任郎選甚髙得
士扵朝属任惟允夫稽功實以勸賞朕方必行悉忠力
扵事為爾尚無懈
　　　都官制
係累舂饎之人恤其廪給而申其訴競主以郎吏國之
舊章爾惟惠兹宜蒞厥職尚思奮勵以稱東求
　　　比部制
内外經費之事緫扵句考之司郎實主之位重省闥爾
惟明敏宜能厥官惟時懋㢤以服予訓
　　　司門制
門関筦鍵之事啓閉出入之莭總其籍賦而審其禁■
郎官之任爾允詢求尚敏勞能朕将考察
　　　屯田制
率屯戍之兵服畎畆之事所以益邉省饋佐國𥙿民郎
扵中䑓捴其政令用爾之敏宜能厥官往服寵名無忘
奮勵
　　　虞部制
蒐田有時而澤梁有禁虞衡之守所以遂群生而参化
育中䑓典領咸属汝材其思順鳥獸草木之宜以稱朕
爱人及物之意
　　　水部制
川瀆隄防宣其利而備其害四方萬里之逺郎實緫領
秩甚寵馬爾以周材朕用選授夫知水之不以障而導
之使行此成法也推而見之扵事待爾能稱其官
　　　御史中丞制
御史府持吾邦法所以紏官邪䋲不恪輔予于治非秉
義純䔍望實敷于上下不稱其任某強毅肅括以禔其
身博學精識通于世用是以考擇于衆寵以兹位夫有
守正向公之志又有䏻辨是非之明抗論扵朝使賢不
肖忠邪不失其實此法之所以爲治具而能佐吾以善
飬人之意使汝能宜其官則朕爲得其所属尚躰予訓
其惟懋㢤
　　　知制誥授中司制
典掌明命緫持憲綱非博斈有文強毅忠䔍曷可以兼
斯任㢤某志行清夷材資敏逹更踐内外試用惟允論
思禁掖肅正朝端蔽自朕知㧞扵不次惟明扵躰要可
以見扵訓辞推公扵是非可以施扵刺督尚懋厥守方
觀爾能
　　　中司授太中大夫制
朕正名以定百官之位辨位以責庻務之實矧風憲之
臣紀網所属曷可以不明其任㢤某強敏開逺一作仁
䔍學通古今擢典訓辞遂持邦法宜專分職以應新書
是用進爾之階品在第四俾爾納忠宣力得壹意扵中
司以董斉衆工肅正内外庻余之作則更制罔或不䖍
在爾懋㢤知其所守
　　　責御史制
中執法所以紏官邪䋲不恪也其可以自為欺旦怠欤
某㧞扵䟽逺之中服在此位宜殫忠力以稱所蒙而按
劾大臣既非其實稽其分職則自餒焉朕為之優容俾
從薄責而進對之際公肆誕謾属吏推窮獄辞明具論
其情則懐詐比其治則􁆂官夫身任紀綱之司而抵冐
若此雖朕𣣔貸汝而如公議何片守偏州尚仍階品徃
新厥志庻盖前愆
　　　御史遷郎官制
御史董攝紀綱肅正朝廷扵政之有不當于理扵臣之
有不恊于極皆得言之故吾甚重其選爾有列于此能
勤厥職雖歲月未乆而風望甚髙今有司奏爾之課扵
法當遷吾不得留易之郎位使爾知自効能不擇官則
吾扵報功亦有異賞爾其勉矣無忘訓言
　　　衘史知雜制
䑓無大夫中丞則御史之首當專决庻務實緫邦憲朕
選扵衆然後属之其人豈不重㢤某敏茂直清通于學
問輟自右史往踐厥司夫振舉紀綱以闡明法度紏䋲
衺慝以肅正臣工朕方虚心志在扵與人為善爾能苦
口無患扵不得其言其尚自強以允公論
　　　監察御史制
御史持國紀綱所以紏官邪斉内外選衆而授厥惟艱
㢤爾好古知方強扵自立刺察之任往其欽㢤惟不回
元豐類藁卷之二十五
　　制誥
　　　祕書監制
帝王之治必有圖籍之蔵又擇當世聦明㧞出之士聚
於其間使得漸磨文學之益奨成其材以待國家之用
故書省之設吾不計近功而要於廣畜徳所以厚其禮
秩而艱於用人庻以明朕好古樂善之勤而勵學士大
夫之行也某多識慱聞操守純䔍諸儒所尚令問惟舊
延䖏兹位蔽自朕知夫尊其所聞而行之不倦使輔於
世教而其効可言非獨優㳺册府而巳在爾自強以承
朕志
　　　著作郎制
麟䑓著作之任郎以詞學為之必惟其人爾以材選惟
能明扵理要乃可見於文章其尚敏於厥脩朕方觀汝
之効
　　　秘書郎制
秘蔵四部之圖籍郎所守也職清秩羙必也属之其人
爾以材稱俾服兹選尚惟敏於畜徳朕方觀汝之能
　　　正字制
是正文字之官實為儒學之選宜躰育材之意勉思畜
徳之勤
　　　殿中監制
分職殿内參侍左右監緫六尚之官以供服御之事位
視九列禮秩甚優正名之𥘉考擇惟慎某明習吏治勞
閱有聞選於在廷俾踐厥任往其祗飾無忘訓詞
　　　殿中丞制
丞扵殿内參緫六尚之官而察其稽失出於公選首以
材升尚務欽承方觀汝効
　　　太常丞制
丞於奉常叅揔禮樂之事祠祝之義惟學古知方乃能
不失其守尚務秪飾以服官箴
　　　衞尉卿制
典領宿衞之官地親責重位在九列禮秩甚隆考擇其
人属任惟慎某忠䔍謹信濟以材敏周廬屯候之士武
庫弓鎧之噐往顓楤治僉曰汝諧其尚懋㢤以祗朕命
　　　太僕卿制
書曰僕臣正厥后克正盖親近左右有輔導之義矧車
府廐馬牧監之政莫不咨焉非得其人曷稱厥位某材
質敏明乆更器使司馭之選汝惟克諧其祗厥官以服
朕命
　　　大理卿制
折獄詳刑之事朕所重也典領之官位在九列正名之
始選用非輕某明習吏治通於法今廷尉之任僉曰汝
諧往其欽㢤以率厥属
　　　國子祭酒司業制
學校之法雖使之通經術治文字然要其犬致則在於
明上之敎以導民飬人之材以成俗故師氏之位必惟
其能某質性粹冲術業通愽訓誨之任宜正寵名夫行
其所知以先游學之士使風化之出自京師始侍爾稱
職可不懋㢤
　　　太學博士制
愽士以文學為官往者列於成均其秩未正朕登之朝
序所以尊庠序之教而勵士大夫也爾以經行選用往
服厥官盖尊其所聞以誘率學者汝之守也惟是懋㢤
　　　少府監制
百工伎巧之事展采俻物之政典領之任位視列卿正
名之𥘉考擇惟慎某明習吏治勞閱有聞選扵僉言俾
踐厥職尚其祗飾以服訓詞
　　　軍噐監制
繕治戎械訓工程作之任置監典領禮秩甚隆正名之
𥘉考擇惟慎某明習吏事勞閱有聞選扵在廷俾踐厥
位聞其祗飾以服訓詞
　　　太宗正丞制
司宗之於國族門内之治也然合逺近之属而齊之有
不得專扵爱者其扵斟酌緩急㤙義之際信難䖏㢤故
其属有丞以參聴其事而交脩其官考擇爾能俾在兹
■夫親九族以刑萬邦此有國之先務也其躰朕心徃
從而長服兹是訓以欽厥司
　　　諸丞制
丞扵有司參其政事而察其稽失以材選用尚懋爾勤
　　　知開封府制
開封府朕建國焉天下所並湊衆大而俗雜尹正之寄
非仁䔍公勇材任煩劇不䏻稱其職今朕脩㝎官儀正
其名號固将考求其實使効見扵事則用人之際豈輕
也㢤某爽邁開逹練習治軆閱試惟舊功用顯白處以
兹任莫如汝諧夫慈惠足以煦飬惸弱剛嚴足以帖伏
奸強然導民之方尚有可識使四方有以觀則而朕有
以仰成在汝勉㢤以稱朕命
　　　開府儀同三司制
開府之扵榮名重矣矧優其禮命視于三事故其品為
第一所以隆崇大臣古今之通制也朕順于舊典考正
官儀惟是首扵文階是用制其禄入秩莫厚焉非時宗
工夫豈虚授某材資桀異識慮閱深莊重足以鎮浮精
明足以成務熈帝之載有賛元經軆之庸提将之符有
折衝綏逺之效今百揆攸叙方内靖嘉時乃之功助朕
致此是用峻其名秩申此寵章夫襃有功顯有徳朕於
尊奨近輔之心可謂至矣親百姓撫四夷爾於将順朕
志之義可不懋㢤尚軆至懐徃承厥叙
　　　開封府獄空轉官制
京師天下之聚俗雜五方之民至扵智或侵愚強或陵
弱巧偽滋出獄訟繁興統理之難爲日巳乆某明敏開
逹曉習吏事輟自禁近属之尹正以公扵奉上之志絶
阿以附下之私摘發姦欺動而必中弹治豪右勇扵敢
爲使縲絏無非罪之嗟囹圄有空虚之效求之近歲罕
能及此聞于朕徳時惟汝加夫賞所以襃善而勸衆也
進官一䓁疇爾之庸其尚懋㢤以永来譽
　　　樞宻遷官加殿學士知州制
典國樞要之臣恊相帷幄之謀弥綸疆之事夙夜不懈
風力施扵省决精明用扵思慮盖勤且煩如是而厯時
且乆豈朕優礼耆舊之意欤某忠加恵和徳操惟邵先
帝所遺以輔朕躬當國本兵庶言惟允而屡辭㡬政毎
請弥確志不可易朕所重違是用改進文階延升祕殿
乃眷東夏䖏以近藩衍食真封併加寵数朕扵隆崇近
輔時其劳逸使得自檡出入之宜可以爲有㤙矣尔扵
迺心王室罔以内外無忘益勵始終之節其可以不勉㢤
　　　侍讀制
盖用儒學之臣入閤侍讀所以考質疑義非專誦習而
巳其列扵分職始自開元而朕尤意嚮之某博通今古
服在從官兹選甚高属爾惟允朕以未聞扵史者䆒觀
前世之変而至夫理亂興壊之際未嘗不反復焉其悉
所知以輔朕志是為爾守其徃欽㢤
　　　殿前都指揮使制
朕擇材勇之士備宫屯之兵以宿衞京師填附方夏置
帥殿陛属之董齊非強毅忠劳閱試惟舊不在兹選豈
非重欤某䔍實沉雄明扵䇿慮護邉制敵身有顯庸兹
用命爾就列大廷典綏王旅建旄立纛為囯藩翰爰田
真食並錫寵㤙夫兵有擊刺射馭之能有坐作進退之
法敎習可以程其技莭制可以閑其侮然能使之合心
一力則在知所以附之能使之取威决勝則在知所以
用之審如是焉厥惟難矣盖熟之扵易所以圖其難得
之扵素所以應其変非造刑而後㝎計非合戦而後屈
人故師飽扵逸而朝廷尊馬肥扵休而夷狄叙惟予之
武以無敵扵四方則爾之良亦有聞扵来世徃遵辭訓
以服厥官
　　　使相制
在昔大雅所歌成周之盛吕侯申伯並為國藩休父太
師實将王旅出入踐更之雖異中外屏毗而則均時予
宗臣分保近服盖循斯義以告在廷某精慮造微翹材
絶衆崇論閎議富于文辭強識慱聞飽扵術學繇禁林
之献納任廊廟之弼諧浸更歲時休有功烈而屡形懇
請願避煩㡬雖敦譬之甚勤願壮懐之難奪是用錫之
土宇寵以莭旄視宰路之䓁威益爰田之㤙数徃釐東
夏外倡庻邦予有式群辟之典彛爾其底迪予有覃四
方之徳澤尔其布宣以夾輔扵本朝以阜康扵生齒配
于前哲属在老成其代天工矧乆聞扵大政迺心王室
尚思告扵嘉猷
　　　莭度使制
有地千里治兵與民内衞京師外拊疆埸非文武器幹
望臨一時朕所寵嘉不在兹選某温良能断沉静善謀
直道著扵當官周材見扵經務承流宣化善政有聞雖
逺折衝壮猷彌顯是用錫之土宇授以莭旄生齒寔繁
属爾以安輯師屯甚衆諉爾以訓齊以作股肱之良以
為國藩輔之重無忘忠力庻訖外庸惟亮天功待汝守
四方之効無輕民事副于安百姓之心尚軆眷懐豈煩
多訓
　　　莭度加宣徽制
維昔牧伯長師之官有土與民共于外服所以為國藩
輔仐方鎮之任連数十城之地籍兵與衆而授之建旄
立纛殿于大邦以作衞王室亦惟用稽于古非文武之
特才擅一時孰能稱兹選哉厥有顯庸冝加寵命迺揚
孚號以告庶位某荘毅足以任重肅括足以提身有能
断大事之明有克勤小物之慎考于僉議付以成師宣
化承流實禆治躰折衝綏逺克暢武經故能紓朕之憂
副人之望夫徳茂者其賞異功隆者其報殊是疇其底
績之勤錫以宣猷之號揆于常典非朕爾私盖位重者
其憂深禄富者其責厚名数禮秩朕既無忘爾劳功實
事為爾尚恊朕之志矧夫填臨塞路總領兵防班籍聮
于輔臣謀畫參于國論其思勉勵以副眷懐
　　　軍帥制
爪牙之臣典領周衞非特強主威以鎮内外也盖禮弥
盛者備彌飾上下之莭然也則任吾事者豈可以非其
人㢤某沉勇忠實勞閱有聞蔽自朕心俾供厥服仍遷
位䓁其尚叙承
　　　将軍制
朕有連營列校之衆以宿衞京師鎮撫諸夏能使士齊
而奮其惟統督之臣求之在廷其選甚重某忠勇仁厚
将以致謀使治吾軍必能副朕所属今閱士之藝朕皆
親臨㧞其異能而汰其疲軟其於撫循訓勵之方可謂
至矣爾於典領惟公賞罰可以服其心惟䔍恩信可以
致其力使䖏則有以飬朕之威出則有以揚朕之武待
爾任職稱朕意焉
　　　都虞候制
士之以材武宿衞左右者其選甚精而虞度候視扵軍
中者其任甚寵某忠勇有勞宜在此位進遷使號其徃
欽承
　　　都知制
門闈房闥之間朝夕給事非謹信忠䔍烏可䖏斯任㢤
某服勞左右閱歲巳深淑慎厥躬朕所考察俾率厥属
徃惟汝宜其思永于厥脩尚終綏于榮禄
　　　内臣制
給事長秋服勤惟舊仐其老矣思就便安禄爾之勞宜
進位䓁尚思祗服以稱朕㤙
　　　責帥制
朕拊士於間暇之時盖将責其効也至扵臨敵逋亡朕
雖假之以㤙而将帥之臣則當濟之以肅使紀律章明
然後威可勵而士可用也爾握兵之要宜知其職而潰
卒之入煦(煦/受)之勞問餉給如勞歸師使夫三軍之衆将
何視焉有苟簡姑息之心無守正奉公之誼閫外之事
朕孰頼㢤議罪正刑有國之典奪其近職䖏以偏州尚
自省循兹為薄責
　　　監司制
分部而使連数十城事之與奪吏之絀陟係馬古方伯
之任也其選甚重固無假人爾脩㓗純明治行強敏刺
督之寄往共厥服夫能使政舉刑清和樂交扵上下人
足家給富饒洽扵公私皆汝守也可不念㢤
　　　廣西轉運制
自既開百粤而地盡南海提封萬里莫不内属本朝之
制始分桂林以為西部非獨鎮撫吾民亦以綏馭山居
谷聚並海之蠻夷故将命而使其選常重爾嘗試而可
用是用任属進柔逺則能邇其務宣布上㤙輯寕異土
無失朕指往欽厥司
　　　蜀轉運判官制
西南之地延袤萬餘里外臨殊俗内雜谿谷諸蠻列州
成縣以保安吾民境大人衆故属部為四而利居其一
最逺且險參扵使事其選甚高求扵在廷是用属爾夫
保民以仁而懐逺以徳兹朕所嚮其徃欽㢤
　　　轉運使制
國家歲漕東南之粟以實京師故命使部之臣推擇能
吏使度材具舟以濟其役爾應其選歲課甚優是用遷
秩京司以爲爾寵朕於臣下之勤勞雖㣲且逺無所遺
矣則爾之自効可不勉㢤
　　　陜西轉運使制
分部而使兼地数千里治兵與民與夫征賦之出入自
陜以右則又與疆埸之事具扵寄属必惟其人察于在
廷無以易爾夫使督課明而政事舉經畫當而財用足
吏與士皆恱而勸兵與民皆贍而靖爾之任也其尚起㢤
　　　提舉常平制一
朕憫農之不易故擇材諝之臣分部四出以平其政令
而佐其衣食之業爾以能聞當是任属其務知朕之意
在扵惠民徃慎厥司慰彼黎庶
　　　提舉常平制二
朕憫夫農之艱且勤故詳為勸助之政又擇能吏分部
四出使椎而行之爾以材聞預在兹選其思宣布朕㤙
使敦本業之民安其田里而足於衣食則爾為能稱其
職可不勉㢤
元豊類藁卷之二十五
元豊類藁卷之二十六
　　制誥
　　　知州制
昔先王之法導民以徳齊之以禮而有耻旦格後世不
及然破觚以為圜斵雕以為樸禁罔踈闊而吏治蒸蒸
不至扵姦猶為近古朕甚慕之今能與吾共成此理者
其唯循良之吏乎以爾為能與在兹選使刑罰清而風
俗美爾能善扵其職則明考察而公賞勸朕豈貳扵必
行其尚自強方觀爾効
　　　知河陽制
盟津冀豫之域背河向洛成皐之間天下之重地也山
川之固為國屏翰分土而治非文武之特曷可以當選
授㢤某以材進㧞閱試已孚俾仍近班往祗厥服有生
齒之衆属爾撫和有連营之師待爾綏輯尚茂循良之
效庶寛西顧之憂
　　　知軍制
開建城壁本以輯治軍旅今四方既平而假守之臣實
任民事列扵有土之官矧朔北並邉寄属尤慎爾以選
擇往祗朕命夫能宣布㤙威以拊循吾人而懐附異俗
則為善扵其職尚思爾守無替訓辭
　　　通判制
州有治中以佽助其長綱紀衆務舊矣今列城之守皆
有貳焉盖亦其任也爾以考擇往祗厥叙尚思稱職以
報朕㤙
　　　罷館職加官制
夫為官擇人䖏其名者必任其事而儒館之設有位號
而無分職使學士大夫將何以效其實歟是用命爾進
階一䓁而罷其虚稱其有異能朕将明試以功庶爾之
材得施扵用以成朕招俊乂康庶位之意焉其尚懋㢤
　　　賞功制一
王師西封爾能奮力行陣斬献首馘稽諸賞典宜進官
荣爾尚勉㢤益圖来効
　　　賞功制二
擐甲執兵人之重任賞信而速所以勸功爾爰整我師
徂征西土大殱醜類来献厥浮圖爾之劳進階一䓁尚
思奮勵以佇異㤙
　　　團練使駙馬都尉制
大長公主吾姑也位號禮服褒崇光大國有彛章盖其
下嫁必得勲閥之門良能之士然後可以成先帝爱育
之仁而稱朕隆崇之誼某貴舊家子内外行完是用選
見于廷命之進尚團兵重任倅馬美名兼而授之盖稽
故事夫恭儉靖慎可以保令問而綏寵祿兹惟朕訓汝
尚勉㢤
　　　磨勘轉官制一
吏之在位者積歲月之勤應有司之格必有甄進以明
勸奨此國家之典也今序爾之劳遷位一䓁徃思祗服
以稱朕㤙
　　　磨勘轉官制一
朕謹名分正官守以董齊百工至其有試用之勞無踐
履之珆則皆稽其歲月法有甄進所以使吾勤事之吏
知所勸也今有司比爾之課應扵遷格宜升階品以允
新書其服朕㤙徃思来効
　　　軍功制一
惟羗稔惡世盗西疆理将殄除内自生変致天之伐非
朕敢私爾躬提偏師摧䧟醜類震動河外宣明國威破
竹之功成在旦夕賞不逾月朕尚遅之用遷爾官以勵
衆士能殱大憝當有異㤙
　　　軍功制二
河外之地我之舊服羗能靖縱則以卑之今其将亡自
相戕害爰命討伐盖将天威某況勇有謀提兵以出献
俘斬馘屡奏厥功擢進使名以昭信賞能殱首惡尚有
異㤙
　　　軍功制三
朕惟羗之猖狂内相賊殺致天之伐爰命六師止除罪
人復吾故地而巳爾握兵而出屡以捷聞盖夫軍賞之
行速則衆勸是用進爾之秩以激亡心尚有不次之㤙
以待凱還之喜
　　　新及第授官制
朕立學以飬天下之材設科以進其造秀之士其扵敎
導推擇欲成美俗扵四方得詳能扵庻位者可謂盡其
意矣爾以經行文學選自朕躬命以一官将觀汝效徃
祗厥叙思稱朕㤙
　　　責将制
汝始以㣲功進朕不次用汝而属之守邉乃冐吾法出
蠻夷之中發人採金無出入之籍有侵盗之形朕惟不
𣣔数使逺人煩扵追逮繫獄也寕失汝罪不䆒竆之
　　　堂後官轉官制
吾調兵于外而號令莭制之繇中出者汝以宰属與扵
治文書赴期㑹能辦吾事進秩一等以奨爾勞尚思恪
勤無墜厥守
　詔
　　　勸學詔
朕惟先王興庠序以風四方所以使學士大夫明其心
也夫心無蔽故施之扵巳則身治而家齊推之扵人則
官脩而政舉其流及逺則化民成俗常必繇之古之所
以長人材厚人倫者本是而巳朕甚慕之故設學校重
學官之選而厚其禄凡欲以誘誨學者庶㡬于古也而
在位者無任職之心承業者無慕善之志至扵師生相
冐挾賂為姦嚚訟囂然駭于衆听而况欲倡率訓導洽
于禮義磨礱陶治積扵人心使方聞修㓗之士充扵朝
廷孝悌忠䔍之風行扵郷邑其可得乎朕甚憫焉故更
制愽士而講求所以訓厲之方定著扵令以為學制予
樂育天下之材而庶㡬先王之治者可謂至矣自今有
敦行誼謹名莭肅政敎出入無悖明于經術者有司其
以次升之使聞于朕将考擇而用之以勸于爾衆士有
偷懦怠惰不循于敎學不通明者博士吾所属也其申
之以誘導使其能有易扵志而卒歸扵善固吾之所受
也予既明立學之敎具為科條其扵學者有奨進退黜
之格以昭勸戒至扵斈官其能明扵敎率而詳扵考察
有得人之稱則待以信賞若訓授無方而取舍失實亦
将論其罰焉明以告爾朕言不欺尚其懋㢤無詒爾悔
　　　勸農詔
夫農衣食之所由出也生民之業莫重焉一夫之力所
耕百畆飬生送死與夫出賦稅給公上者皆取具焉不
幸水旱螟螣之菑徃徃而有可謂劳且艱矣從政者知
其如此故不違其時不奪其力以使之明時之因析以
授之差地之腴瘠以䖏之春省耕秋省歛以助之詩曰
饁𬒳南畆田畯至喜言上所以劳之也又曰駿發爾私
終三十里言上所以勸之也其奨厲成就之者如此朕
自承天序内重司農之官外遣劭農之使為之弛力役
均地征修水利或一雨愆期則憂見扵色或一糓不成
則為加惻怛有復除之科有賑恤之令夙夜孜孜焦心
劳思者凢以為農也今耕者衆矣而尚有未勉墾田廣
矣而尚有未闢豈拊循勸率有所未備欤抑吏怠而忽
不能宣䆒欤有司其扵農桑之務益思所以除害興利
詔令巳具者無或雍閼所未盡者勿憚以聞要使縁南
畒之民舉忻忻然樂職安業洽扵富足稱朕意焉
　　　正長各舉属官誥
蓋聞堯之治曰百姓昭明舜之治曰四門穆穆然則當
是之時在位皆君子其是非不惑可知也故尭欲釐百
工舜欲熈帝載求可任者皆訪諸四岳因四岳以命禹
又因禹以命稷契臯陶因羣臣之臣僉曰以命垂益伯
夷因伯夷以命䕫龍其審官用賢不自任其聦明而稽
之于衆如此然存扵書二帝所命者羲和九官十二牧
皆官之正長也至扵属官則未有二帝嘗命之者其遺
法之可考則周穆王命伯景為太僕正戒之曰慎簡乃
僚無以巧言令色便辟側媚其惟吉士則自擇其官之
属者官之正長之事此先王之成法也漢魏以来公府
郡國亦皆自辟其属而唐陸贄請使䑓省長官自擇僚
属盖上下之体相承如此以周天下之務此古今之通
理也今朕董正治官始自三省至于百工皆正其名夫
使在位皆君子而是非不惑此朕素所以厲士大夫也
故凡官之長貳朕既考檡而任之尚書政本也自郎已
下用吏甚衆其令僕射左右丞尚書侍郎各扵其所部
貟有未備皆舉二人以聞朕将擇而用之其未用者亦
識其名以待用朕稽于古以正百官稽于衆以求天下
之士其勤可謂至矣惟官之長貳之臣皆朕所属以共
成天下之治其尚体朕意所舉惟公以應朕之求所陳
惟實以嚴朕之詔其得材失士有司其各以䓁差具為
賞罰之格朕将㪯而行之賞吾不悋罰亦無捨非獨捜
楊幽滯庶㡬為官得人亦将以觀吾大臣之䏻使朕得
與衆士大夫合志同心以進天下之材作則垂法行之
于今以詒後世追于先王之成憲無令唐虞有周專美
于古不其美欤咨爾庶位其諭朕意(一作/懐)
　　　賜高䴡詔
盖聞在昔夏后分天下爲五服地有逺近故治有詳略
而聲敎之盛東漸于海朕甚慕之頋徳不明何以逮此
而爾東國之君欵誠内附数遣使者乗不測之川献其
方貢惟爾之義朕實寵加宜有異㤙以稱勤恪而爾比
縁飬痾以醫爲請眷然東頋朕預憂之是用擇遣方技
之官具舟以徃爾惠彼一方神明相祚薬劑所𥙷以時
康寕逹于予聞欣慶方属而遽馳僚從来致謝章覽以
慰懐奨勸良厚爾乃自祖以来保乂彼土其尚頥精神
強飲食格于眉夀以均福于有衆使爾有世濟其美之
功而朕預聲敎及逺之休其始自今永孚于好
　　䇿
　　　擬代廷試進士䇿問三首
　　　䇿問一
朕有志扵卑漢唐之治而欲比迹扵唐虞三代之盛故
扵書無所不學而通其意扵天下之事無所不講而極
其本末扵人之材長飬成就之者甚厚求而用之者甚
至扵民之務憂勤思念者甚詳撫而綏之者甚力患風
俗之敝也正已以先百姓而明扵敎示患政理之陋也
稽古以㝎制度而謹扵持循欲斥大疆土劳扵經武𣣔
懐附夷狄也廣扵推㤙人之所𣣔者不敢違人之所悪
者不敢強賞不敢以喜而濫刑不敢以怒而淫群臣之
進對者夕請而朝見之四方之奏事者旦入而暮報之
未嘗有聲色之娯未嘗有畋逰之好不营宫室不崇苑
囿衣服飲食取具而已兢兢業業不敢暇逸日慎一日
十有六年于兹矣惟先聖王之烈雖自視欿然察其用
心如朕者亦可以無憾矣然古之大有為之君必有大
效扵天下至扵小能小善亦各有小𥙷焉奚獨至扵朕
也意弥䔍而功未見扵人行弥勵而徳未見扵世豈所
謂是者非欤所謂能者否欤抑所行者為可止欤所舎
者為可用欤将在位者奉承法令苟為空文而不務䆒
宣朕意欤意者今去古逺先王之政不可以復欤凢朕
之所為繇前者其失安在宜於今者先後施設其要如
何唐虞三代之所以成功徳者孰近於今可推而行之
漢唐之卑者孰存扵今可革而去之其悉心以對朕将
自擇
　　　䇿問二
夫有二南之化則有羔羊之大夫兔罝之士漢廣之女
其成人之材則見扵思齊其成物之性則見扵行葦盖
王者之治繇近及逺其效如此何其風俗美而流澤深
也今朕躬禮義以先天下恐其未諭也崇庠序以導之
縻(一作/靡)爵賞以勸之患其未從也以政率之以威董之
可謂盡心矣然朝廷之臣未能有素絲之莭正直之行
中林之士未能有慎獨之心女子之誼未能有翹翹之
絕况於有徳有造成人之材牛羊勿踐遂物之性可望
其髣髴乎朕扵士民憊精刻(一作/克)意以待其善而天下
靡靡便文苟偷而巳何其習之難変也夫先王之敎其
本豈易扵身先之其具豈易扵崇庠序縻爵賞脩政刑
以将之與今之所務者同也然以今方古違從之效異
何也豈今之所知者不明所尚者不審欤抑人散乆矣
不可以復化欤子大夫待問于廷其以經對
　　　䇿問三
朕獲承祖考懼徳不明故小大之事躬親省決以夜継
日不敢自暇而政未加善側身踐行兢兢業業不敢自
逸為天下先而俗未加厚崇庠序之化信賞罰之法以
開導而士未加勵憫農惠商𥙷其乏闕除其疾苦以勸
助而民未加富礪器械敎士卒所以經營之者甚具而
武事未立也㝎制度正官號所以弥綸之者至備而文
治未治也至扵百工未昭彛倫未叙四民未盡得其職
萬物未盡遂其性中國之勢或詘扵夷狄九州之地未
一扵舊服是一皆戾古豈朕之不敏所知者非其要所
繇者失其統欤抑群臣之在事者不稱其任不能輔任
欤将乖繆之習乆更革損益之始其功難見欤朕之待
物者未嘗不以誠而下之應上者皆文具而已是何故
也意朕之所為與古之所以致治者無異而其效之不
同何也二帝三王秦漢以来迄于唐及五代雖功徳有
間然其所以治且昌與夫所以衰亂失之者其跡可考
其原必有在方其治且昌也所繇之路本末先後其一
致欤抑有殊也其衰亂失之也浸漸積累所以致之一
揆而巳邪抑不然也知古今明治亂子大夫之職也其
具著于篇朕将親覽
元豊類藁卷之二十六
元豊類藁卷之二十七
　　表上
　　　謝中書舍人表
伏承制命授臣試中書舍人者甫上程篇遽塵寵任載
惟遭遇倍集兢慙(中謝)盖聖君難諭之情将𣣔施扵號
令得當世能言之士然後逹於文辭矧仐綱理四方弥
綸庻政肇惟新之王度備乆簡之官儀計謀常越扵拘
挛注錯舉為(於/希)闊豈伊凡庻可測高深方當斍悟邇遐
使徧知扵上意訓齊内外用丕変扵群心尤資演暢之
林曲盡丁寕之㫖布為邦典兹謂人文頋在臣愚豈堪
此選伏况皇帝陛下超逾千載特起一時躬堯帝之聦
明而不忘講斈集成湯之勇智而無勸咨詢惟左右前
後之臣有耳目腹心之寄尤非淺識所可叨居如臣性
實滯蒙器非廣博知自強扵名莭耻隂附扵貴權無因
縁毫髮之扳援有積累丘山之忌嫉晩逢睿聖獨賜收
憐襃加特異扵常倫進用每從扵中出猥以五朝之大
典属扵一介之孤生巳愧缺然将安稱此敢期誤寵仍
寘近班敷導訓辭懼空踈之難強追參諷議憂蹇淺之
易窮扵風波流落之餘以蒲栁衰殘之質自循涯分曷
副㤙荣雖日月之光何加扵潤色而天地之徳無待扵
論思然臣索堅好古之誠粗識爱君之義既抗顔而就
列敢恕巳以懐私謹當㝷繹舊聞用闡揚扵名命激昻
懦志庶𥙷助扵謀猷仰荅主知誓弹臣莭臣無任
　　　齊州謝到任表
伏奉敕命就差知齊州軍州事巳仐月十六日到任上
訖顧以諸生備兹煩使㩀非其所懼不克堪(中謝)伏念
臣素乏他長偶知好學議先王之制作嘗䆒本原論夫
子之文章頗探閫奥歴事聖君扵三卋與㳺儒館者十
年不知苟曲以取容但信扑愚而自守比縁私計請貳
外藩嗟疾病之餘生困米塩之細務方指期扵滿歲将
垂翼扵故棲遽此外遷䖏之劇郡維般陽之列壌實季
崱之遺區習詐而夸著流風扵在昔多盗與訟號難治
扵當仐比試用扵此邦必咨求扵強吏蓋同能而任官
者不違其分則量力而受位者得竭其林豈伊儒儒之
資可副浩煩之用恐殚精思無𥙷毫分然而繇積累以
冐㤙實飬成之有自此盖伏遇皇帝陛下智周萬物明
照四方在踈逺迂賤之中而察其所守無左右遊談之
助而知其所長故今覆露之仁及此滯蒙之質敢不無
忘夙夜勉尽疲駑行歸于周乆自安扵直道老當益壮
誓無易扵𥘉心仰望闕庭臣無任
　　　㐮州到任表
伏奉敕命就差權知㐮州巳扵今月二十七日到任上
訖縁同氣之私㤙陳便親之微志就更善郡得侍安輿
(中謝)伏念臣素堅向斈之心幸遇好文之主備名儒舘
十有三年然而三易外邦五回星歳比亦再過扵雙闕
未嘗一對扵清光常存傾藿之誠雖知向日居有戴盆
之势何以望天而臣昨治濟南最為煩劇野有群行之
盗里多武断之豪馴致肅清始熄㐫殘之害自強柔懦
頗殚竭蹙之劳仐者或就安閑少休疲鈍出觀美俗尤
多漢廣之高入奉慈顔不憫汝墳之瘁兹為竊冐厥有
端原此盖伏遇皇帝陛下奨引士倫推崇世敎小藝片
言之善偏長一曲之材皆欲飬成未嘗棄廢故令優佚
俯及孤蒙敢不附慰此民宣明上徳永念沉碑之舊自
頋何功未忘投博之勤庻㡬小𥙷臣無任
　　　洪州謝到任表
伏承敕命就差臣權知洪州軍州事充江南西路兵馬
都鈴轄巳扵仐月二十四日到任上訖撫臨便郡獲奉
扵親闈総制属城寔兼扵故里(中謝)伏念臣志雖擇善
材不過人玩思詩書無出倫之異見逰心翰墨多渉俗
之塵言竊食累朝備官儒館智非早悟曽不習扵人情
學匪兼通固難堪扵世用兹縁私請得假善藩惟八換
扵歲㫷巳四臨扵外服幸遇非常之主未奉燕閒實當
難得之時獨無稱效儻獲伸扵肝膈冀少益扵毫分伏
惟皇帝陛下恭儉爱人聦明好古卑漢唐之近事慕堯
舜之逺圖臣敢不上体聖心勤脩民政奉行寛大方盡
瘁扵兹時𥙷助高深庶納忠扵来日仰望旒扆臣無任
　　　福州謝到任表
伏奉敕命授臣守本官直龍圖閣就差權知福州巳扵
今月初九日到任上訖列軄内朝分符督府荷收憐之
俯及省孤陋以何堪(中謝)伏念臣蹇薄多艱戅愚少與
遇継承扵興運未進望扵清光至扵九換歲暮常從外
徙四臨州部曽未代還兹者備延閣之美名假東甌之
劇郡頋惟同氣亦預改藩但虞人品之輕莫稱主㤙之
厚然臣最爲寒族實奉偏親臣弟既適扵遐陬臣愚固
難扵逺役理當懇請輙奉冐聞雖未賜扵矜從亦終寛
扵僣黷頗識事君之義敢忘奔命之恭惟皓首之慈闈
抱累年之宿疹牽衣辭訣泣涕分馳計音信之徃来殆
将萬里阻晨昏之㝎省各在一涯足感動扵人情况親
逢扵孝治草苑弱質素依及物之仁犬馬㣲誠終冀因
心之恕再念臣撫臨城邑劳問士民皆狎䖏扵太寕但
遵行扵明詔則臣實慚尸扵廪食曷𥙷報扵寵靈皆出
誤知致思冐䖏伏惟皇帝陛下多能天縦盛徳日新躬
神聖之姿而兼容小善履富貴之極而深逹下情在扵
隱恤之心豈間么㣲之跡敢不誓殚勤瘁匪懈夙宵慰
海徼之幽荒布徳音之寛大承流寵寄方自效扵驅馳
反哺愚情冀尚蒙扵憫惻仰望旒扆臣不任
　　　明州謝到任表　敕
臣扵去年十二月扵江寕府准福州公文送到敕牒一
道就差臣權知明州當月十八日扵真州㩀進(奏/官)伏准
中書孔目房帖子臣乞迎侍老母赴任不行巳於今年
正月二十五日到任上訖預扵分土愧在假人竊自省
循懼無報稱(中謝)伏惟皇帝陛下有聦明睿智固天縱
之高姿有恭儉慈仁不世出之琦行上嘉尭舜之際下
悼漢唐之間以超曠之迹為可追以苟簡之治為無取
甚盛徳之事敏扵絶倫大有為之君審扵在巳所以更
張庻政憂憫百姓之心至扵推廣大㤙鎮撫四夷之略
無忘夙夜匪懈斯湏其志之所存則有孔之卓其行之
以力則有禹之勤若夫甄序群村蒐揚衆論偏(一作/寸)長
一曲之善半辭片說之工逺自巖穴之幽深旁暨草莱
之踈賤莫不從容賜對以盡其情委曲因能以收其用
可謂三代以後特起之盛時千載以来㡬希之加㑹而
臣濫中䑓之優秩玷内閣之羙名然而荏苒十年周流
六郡當陛下闢四門以延天下之士而臣未得一望扵
清光遇陛下開数路以来天下之言而臣未得少陪於
末議盖兹逺跡最為多竒故雖抱扵愚忠每自安扵静
晦竊恃皇明之必照終期素蓄之獲伸昨者爰自江呉
就更閩粤唶有畏塗之阻藐無将母之因頼上威靈致
冦攘之熄㓕属時休慶獲稼穡之豊登既此蒙城且将
滿歲輙露由衷之謂果紓及逺之仁召自天涯還之闕
下巳慰循陔之念更諧拱極之誠方攬轡以在行復分
符而𥙷外維鄞江之列壌寔浙右之名邦素號寛間可
容尸素㝷敷陳扵奏牘冀迎奉扵輕輿􁦉是微情未回
洪造已宵行而祗命甫夕惕以當官眷是遐陬遘此昭
旦来廷之國實為出入之途表海之城方始經营之緒
仰荷選掄之寄敢忘筞勵之勤矧皆禀扵成䂓庶可圖
扵薄効再念臣比更逺守乆去偏親出自推㤙幸兹易
地環走巳臨扵新部相望猶邇扵舊封仰晞天日之光
未親户牗俯計晨昏之恋尚隔庭闈眇是覉单了無黨
助毎益堅扵巳志獨有待扵主知自効駆馳敢廢資忠
之義庶依長育未愆致飬之私傾葵藿之一心極蓬苑
之丹懇論醻者在之死無渝仰望冕旒臣不任
　　　亳州謝到任表
伏奉敕命就差權知亳州軍州事巳扵仐月十六日到
任上訖比從閩粤中易句章益起堅城以強表海之勢
閎開列舘以待來廷之賓皆承䂓畫之餘方始經营之
緒程工省費俾無靡敝之􁰼計力與庸俾無發召之役
以至屬材能而董事分什伍以庀從已略具扵科條可
粗施扵士吏身方督作匪懈扵服劳法有避親遽蒙扵
易地竊陪京之寵寄申将母之微情輙冐㤙荣何堪報
稱(中謝)臣竊觀前籍所載千載以来大道鬱而未彰莫
承于古王者䟽而不作無甚兹時在理可推乆衰必復
去五代八姓寖㣲之弊肇自宋興承一祖四宗丕顯之
謨實在陛下盖繇体粹精之睿質執剛徤之純誠運獨
断之明則天清水止昭不殺之武則雷厲風行故能並
起百工越熈庶績追二帝三代之甚盛行两漢有唐之
所難使天地人神莫不順序雨暘寒燠罔或違時厥戴
徳者田耕井飲之倫盖㳺泳扵遐迩之内其蒙澤者蛰
潜嫗伏之類無殰殈扵胎卵之中寳鼎靈芝聲流扵樂
府来麰加糓實牣扵太倉至扵武庫歛蔵之兵羽林閱
習之伎匠盡其巧而工妙擅扵一時士盡其材而精銳
軼扵近代威靈所覆夷貉允懐是以扶桑戴斗之區度
索㝷橦之國来扵四海之外曽無一歳之虚盖令不待
期而萬里奔走治非有跡而九域阜安可謂不世之宏
休難名之盛烈夫應之福者既極其厚則報其貺者必
盡其隆方當秘盛禮大樂之文薦諸清廟采増封廣禅
之義類乎名山扵以較著日新㧞出之顯庸闡布天錫
永昌之大業臣性姿固塞人品眇微獨扵軰流素嗜文
學如得􁐨諸金玉述陛下赫赫之功播在筦絃紀陛下
巍巍之徳措之六藝而無愧告諸百世而無疑庶㡬不
後古人可以昭示来者存扵肺腑積有歲時然臣籍雖
預扵内朝身屡更扵外服巳彫零扵齒髮乆轉走扵東
南曽未得厠望塵扵清蹕之間參第頌扵從官之後惟
堅悃愊欲効毫分今者獲便飬扵親闈預分憂扵輔郡
上体焦劳之意敢忘夙夜之勤宣化承流方盡駑駘之
力望雲就日但傾葵藿之心注傾冕旒臣無
　　　賀熈寕四年明堂禮畢大赦表
今月十三日樞密院遞到赦書一道以宗祀明堂礼畢
大赦天下臣巳即時集軍州官吏将校等宣布訖代以
奉承聖考升配上天秩盛禮扵法宫推大㤙於率土(中)
(賀)伏惟皇帝陛下有聦明好古之質有恭儉愛人之成
兢畏萬機仔肩一徳燔柴展報既昭告扵元功嚴父致
隆又推明扵極孝越成釐事均布鴻休草木昆蟲皆令
受賜華夏蛮貊莫不㱕仁臣心係北辰身縻東土永懐
故事難求汶上之圖獨逺清塵方嘆周南之滯想望旒
扆臣無任
　　　賀熈寕十年南郊禮畢大赦表
仐月初七日遞到赦書一道以十一月二十七日南郊
禮畢大赦天下者臣巳集軍府官吏将校軍民䓁宣讀
訖伏以人之所歸者莫如徳天之所享者在扵誠其惟
聖王克有全美(中賀)伏惟皇帝陛下聦明稽古承継祖
宗慈恵爱人撫臨邦國有徧覆并容之大度有防微慎
獨之小心不從逰畋不近聲色無紛華盛麗之好無便
僻側媚之私歲時吉蠲以承七廟左右順適以奉两宫
其功施扵人効見扵事則宅仁由義搢紳之徒成材扵
學校超距蹋鞠熊羆之旅飬勇扵营屯甌窭汚邪之收
充扵倉廩関通和鈞之利阜扵市㕓家有豫樂之聲人
無愁㤪之色恊氣所召休應自殊鈎陳太微星緯咸若
崑崙渤澥波濤不驚近則金石之聲(一作/音)鳥獸忻蹈逺
則干羽之舞蛮夷駿奔象齒旅扵闕廷龍媒納扵閒廐
是謂六府三事皆可以謌四海九州罔不率俾盖巍巍
而特起非瑣瑣之能闚前世議㤗山之封謀梁甫之禪
者度崇比大疇克登兹陛下抑而不圖謙以自牧以謂
先後(一作/王)創業垂統其功莫得而名上帝隤祉發祥其
徳無可以稱思所以報一本扵心故寅畏嚴恭積之有
素而齊明薫祓進而益䖍在扵物者不取其煩盡諸巳
者必求其實是以蕭光之烈奏扵宗祊柴燎之蒸焜扵
郊兆幽隱昭荅神靈顧懐無疆惟休方寖昌扵萬世不
敢專享故敷錫扵群元稽參典彛定著赦令弛張從理
同異稱情蠲罪青而棄瑕疪録劳能而縦逋負顯晦咸
暨洪纎不遺萬國之歡既交於冲漠一人之慶遂及扵
蚑蠕孚于上下之間極乎帝王之盛臣𬒳學最舊蒙息
寖深莫侍甘泉之祠獨嘆周南之滯第從臣之加頌未
効薄材望属車之清塵但馳逺思想仰宸扆臣無任
　　　賀元豊三年明堂禮畢大赦表
今月二十日樞宻院逓到赦書一道以明堂礼畢大赦
天下者巳即時集軍州官吏軍民宣讀訖竊以昊天無
聲之載人莫能名先帝罔極之㤙物何以稱維緫章之
王位秩宗祀之鴻儀可薦至誠用伸昭報(中賀)伏惟皇
帝陛下躬夙夜之聖質而博古多聞經特起之大猷而
虚心廣覽振千齡之墜緒紹三代之遐蹤霈澤之所所
􁁃濡太和之所煦嫗華夏蛮貊無一夫不獲其宜草木
蟲魚無一物不遂其性爰求祭典用告王功盖諸儒之
說爲不經則折衷扵孔子而近世之事爲非古則取法
於周公罷黜異端推明極孝以尊莫大於祖故郊扵吉
土以配天以本莫重扵親故享扵合宫以配帝㤙義两
得其當情文皆盡其詳徹爼云𥘉均釐甚廣君㦲皇矣
實難偶之昌期巍乎煥焉信非常之盛禮臣幸逢熈洽
未奉燕間一違前蹕之音四遇親祠之慶青雲多士皆
預橋門之聴觀黄髮孤生獨歎周南之留滯仰望旒宸
臣不任
　　　賀克伏交阯表
伏覩進奏院報安南招討司巳克伏交阯其首領李乾
徳具表乞降者蝼蟻之㣲自投必死乾坤之大終許更
生惟徳及扵幽遐實均慶扵中外(中賀)伏惟皇帝陛下
順稽古憲叙正民彛鬯聲敎扵四方壹書文扵萬國喑
海隅之昧俗肆井底之征謀聖㤙所懐㐫氣自失雕題
交阯心服扵威靈大賂南金歲遵扵貢職允出止戈之
武是称無敵之仁臣逺守藩維獲聞捷奏永懷竊抃實
倍常情臣伏恨職守所抣不獲称慶闕庭臣不任
　　　慰慈聖光献皇太后上仙表
今月二十日太皇太后遺誥奄棄宫闈者承問震驚失
容號慟臣某誠悲誠感頓首頓首伏以太皇太后表儀
三世徳首扵人倫保佑两朝功存扵王室遽違孝飬未
䆒遐齡無間近踈實均歉慕伏惟皇帝陛下痛貫宸極
聖情難居臣伏恨方守印章不獲躬詣關庭臣無任
　　　謝賜唐六典表
伏蒙聖慈賜臣唐六典一部者冐貢㣲誠敢徼寵賚獲
盈私望特出異㤙(中謝)竊以継正觀之造邦継開元之
稱治財成唐典本庻務扵尚書則象周官綴舊聞扵經
礼行之當世垂及方耒伏遇皇帝陛下接五聖之休期
振千齡之絶業號令風采卑秦漢而不言綱紀文章体
唐虞　特起爰囙廣覧俯逮遺編俾加􁐨板之傳賜及
在廷之士顧最踈之庸下忘輙請之妾逾猥荷并容預
均蕃錫敢不自強衰退悉意闚㝷竊典故之緒餘少俾
寡陋審官儀之委曲益勵疲駑臣不任
元豐類藁卷之二十七
元豊類藁卷之二十八
　　表
　　　謝熈寕五年暦日表
進奏院遞到宣頭一道伏蒙聖㤙賜臣熈寕五年暦日
壹卷者竊以振舉舊章推明新暦欲謹天時之正俾諧
人事之宜藐是孤生與均寵錫(中謝)伏惟皇帝陛下力
行大道惇叙彛倫贊天地而平四時理隂陽而成萬物
爰兹頒朔咸暨有邦臣敢不深䆒土風詳求氣序躬勸
耕桑之業輔成坯冶之仁仰望闕庭臣無任
　　　謝熈寕六年暦日表
進奏院逓到宣頭一道熈寕六年暦日一卷賜臣收𬋩
者一與外符之寄再蒙班暦之㤙乆矣去朝幸兹拜賜
(中謝)竊以天地隂陽之動不得違時虫魚草木之生必
皆有政故兹告朔宜布有邦伏惟皇帝陛下兢慎萬㡬
恊諧五紀式謹王正之授俾知民事之常臣敢不動静
詳觀夙宵祗奉庶召和平之氣用禆化育之仁臣不任
　　　謝熈寕七年暦曰表
進奏院遞到宣頭一道賜臣熈寕七年暦日一本者顧
慚孤拙與𬒳寵靈(中謝)竊以陶唐之定四時稽于暦象
虞氏之齊七政審以璣衡盖求於天道者能盡其宜則
施於人事者不違其序伏惟皇帝陛下聡明好古仁厚
爱民深原制作之方務恊生成之理在於垂憲尤重頒
正臣乆去闕庭逺臨藩服惟竭遵承之力庶符欽順之
心臣不任
　　　謝熈寕八年暦日表
進奏院逓到宣頭一道賜臣熈寕八年暦日一本者竊
以治暦于中所以察天時之運動班正于外所以一王
度之推行舉是彛章施于有土(中謝)伏惟皇帝陛下至
仁不世盛徳無名恊五紀以遂群生合二儀而成萬化
廼明告朔咸俾守藩臣敢不悉意䆒詳勵精遵奉庶盡
承流之効俾無作亊之違仰望闕庭臣無任
　　　謝熈寕十年暦日表
進奏院遞到宣一道熈寕十年暦日一卷賜臣者竊以
推行歲時天道所以化育考正暦度人事所以財成故
頒朔之舊章為守邦之先務伏惟皇帝陛下徳兼載燾
仁及昆蟲軆履中和叙九疇而開物欽明象数齊七政
以導民臣獲奉正正親承聖詔念闕庭之方逺藐然江
上之身感星晷之屡新尚嘆周南之滯仰望旒扆臣不任
　　　謝元豊元年暦日表
進奏院逓到宣一道賜臣元豊元年暦日一卷者一逺
闕庭十移星暦顧凋零扵齒髮無報𥙷扵毫分(中謝)伏
惟皇帝陛下叙大禹之九疇齊有虞之七政隂陽寒暑
􁶞不若時草木昆虫舉皆遂性循用頒正之典寵詒分
土之官臣幸備守藩預聞告朔去親方逺巳驚嵗月之
新許國雖堅更嘆功名之晚惟軆在民之意庻禆及物
之仁仰望冕旒臣不任
　　　謝元豊三年暦日表
進奏院逓到宣一道賜臣元豊三年暦日一本者竊以
脩人事者又也正時明天道者在於治厝爰從頒布俾
一奉承(中謝)伏惟皇帝陛下則大居尊躰元凝命成六
府三事之叙合志於虞遂八政五紀之宜同方扵禹是
遵人統用謹王政獲以守邦預扵受朔勸豳土耕桑之
業方務承流采尭民作息之歌庶知戴徳仰望旒扆臣
不任
　　　進奉熈寕八年同天莭功徳䟽表
伏遇皇帝同天莭臣預於本州天慶觀鷲嶺興化禅院
大殿上建置道場一月日及設齊功徳䟽各一軸金鍍
銀軸頭紅羅複封全上祝皇帝聖夀者竊以績禹撫期
盖自天而開迹生啇肇祚實與世以為㱕故預託扵坏
鎔皆永思扵戴燾(中賀)伏惟皇帝陛下性由仁義徳俻
聖神維候紀於長贏属祥開扵震夙是敢致嚴道妙嚮
意佛乗庶将不轉之心用献無疆之壽臣無任
　　　英宗實録院謝賜御筵表
伏蒙聖慈以臣等編脩英宗皇帝實録令月十四日開
局賜臣䓁御筵者方次舊聞巳叨優禮省循非稱慚負
失容(中)謝伏以先帝功徳之殊将傳後世儒者文章之
用正在此時猥以空踈誤當属任甫磨鉛而就職遽置
醴以均㤙寵異群司幸踰素望此盖伏遇皇帝陛下永
懐先烈務廣孝思故因始扵信書俾特封扵燕豆所懼
不能名乾坤之至徳摹日月之大明上以副陛下顯親
之心下以盡愚臣㱕美之志惟粗明扵書法庻少𥙷扵
素餐臣䓁無任
　　　代皇太子免延安郡王第一表
伏奉制命蒙㤙特授臣撿校太尉開府儀同三司充彰
武軍莭度使進封延安郡王者寵踰扵徳愧甚扵荣輙
露危誠仰干􁱝聴臣某誠惶誠恐頓首頓首竊以衮衣
備物禮均土宰之崇土宇分封位列真王之貴非智能
足以謀國勞烈足以及人属在休明詎容玷冐若臣者
侗然固陋眇爾穉蒙雖甫逮勝衣習為容扵超拜而方
思就傳頼齒學之漸磨庶㡬識古今之通方知國家之
大躰施於為巳可以持循必也當官覬無違曠已叨分
扵将鉞復誤假扵公圭虚冒鴻私未伸薄効敢圖奨渥
荐及謭微視儀数扵三台超爵名扵五䓁既加真食仍
益爰田固非録善而量䏻又異校劳而数最将安稱此
自頋缺然而况皇帝陛下䖏父子之間常先義訓君臣
之際每狥公言伏望察臣精懇之由衷不顧小嫌之反
汗許還新命俯遂㣲情使臣得奉㝎省扵晨昏稍安㓜
志報生成扵天地更待壮年臣無任
　　　代皇子免延安郡王第二表
伏蒙聖慈以臣所上表陳乞蒙㤙授臣檢校太尉開府
儀同三司充彰武軍莭度使進封延安郡王特賜批荅
不允者輙布愚衷未回宸聴仰闚誨諭弥集兢慚臣某
誠惶誠恐頓首頓首竊以明徳懿親在天功而有助隆
名重噐爲國論之所歸然後材位不浮望實相稱若臣
者夙依煦育生䖏深嚴雖無好弄之心甫逮垂髫之齒
方圖講學知臣子之大方庶得周旋奉君親之素敎敢
意靡縁績用荐𬒳寵靈遂兼将相之荣仍極王公之貴
雖參諸邦典或故事之可循而質以人情實煩言之可
畏頋兹冲昧尤積震惶伏况皇帝陛下新一代之㝷章
草千年之流弊方循名而責課以官方而任人其扵明
信賞　之科必先扵近然則推至公之誼宜始扵臣惟
特寝扵誤㤙可曲全扵拙分使乾坤之施不累扵私親
則塵露之微庶㡬於報上臣不任
　　　代皇子延安郡王謝表
伏奉制命除授臣檢校太尉開府儀同三司充彰武軍
節度使進封延安郡王再奉表陳乞蒙賜批荅不允仍
継来章者祗膺詔版弥積􁂦顔盖崇大扵宗藩以盛强
扵帝室豈伊奨渥可假㓜冲(中謝)伏念臣噐匪夙成材
無特異徒㱕依於鞠育毎親炙扵高明𣣔善在身忘髧
髦之至弱知書可學慕佔畢之相從庶繇受敎扵童䝉
覬獲成能扵壮大敢意攬攸司之宻啓循歴世之彛章
寵以官儀軆均於丞弼殊其爵列秩右於公侯揣稱何
堪踰涯巳其知隆名之難冒迫大號之旣行控避莫從
震惶滋集此盖伏遇皇帝陛下心潜高厚智極精微推
廣愛之仁以隆扵父子盖大公之義以䔍扵君臣故舊
典之當行雖至親而莫間致兹異数猥及譾能臣敢不
仰躰聖懐勤遵慈訓省躬擇術庻不蹈扵匪彛臨事知
方或可收扵近用臣無任
　　　代皇子延安郡王謝皇太后表
伏奉制命除授臣檢校大尉開府儀同三司充彰武軍
莭度使進封延安郡王再奉表陳免蒙賜批荅不允仍
断来章者竊以盛威儀扵宰路以重朝廷強形势扵宗
藩用臨方夏宜兼奨渥属在親賢誤及㓜沖倍深兢㥏
(中謝)伏念臣蒙休宸極託䕃慈闈未闚六甲之書甫在
两髦之嵗揆材至薄曽無特異之資知善可選竊有自
強之志巳塵高位愧乏㣲勞詎意仁㤙更崇命秩抗䓁
威扵元宰躋爵列扵真王自頋空踈将安報稱此盖伏
遇皇太后殿下輔成世敎隂厚人倫均至愛扵諸孫假
餘光扵穉齒致兹異数猥被謭能敢不自勵童蒙嚮慕
日新之益庶㡬壮大仰酬坤育之私臣不任
　　　代皇太子延安郡王謝皇后賤
伏奉制命除授臣檢校太尉開府儀同三司充彰武軍
節度使進封延安郡王再奉表陳免蒙賜批荅不允仍
断来彰者異其㤙數兼将相之殊榮尊以爵名極王公
之寵列雖優隆扵天属必攷察於人材假是㓜沖懼非
宜稱臣某以感以懼叩頭伏念臣性非蚤悟學未少成
徒依均飬之私甫及垂髫之始巳蒙休扵帝所獲備位
於宗藩豈意慈憐更加襃進夫位崇者徳厚禄重者功
高而臣無可録之劳能冒非常之禮秩此盖伏遇皇后
殿下彌綸内治則象坤元惇鞠育之至仁推奨成之素
志致兹渥澤誤及童䝉敢不盡子職之㣲勤無忘砥礪
荅母儀之大賜庶𥙷毫分謹奉稱謝以聞臣以感以懼
叩頭謹牋
　　　代宋敏求知綘州謝到任表
伏奉敕命差知綘州軍州事巳扵某月某日到任上訖
備官無効竊寵過優尚聮清近之班仍獲安間之幸(中)
(謝)伏念臣噐非閎逺性不敏明徒嗜好扵文章䆮推移
扵嵗月濫名儒館接武朝紳與釐􁼠牧之蕃參莅神州
之劇進聞邦計出假使符㑹仁祖之升遐圖信書之示
後起於衰病寄以討論旋躋右史之華遂冐西垣之選
惟兹典禮属在奉常猥用滯蒙首當揔領悉心謀慮雖
務竭於愚忠妄意変通遂自乖扵素論寔干昭憲奚逭
嚴科荷屈法以申㤙止奪官而𥙷外罪浮扵罰慙溢扵
顔何僥冐之使然寔矜全之有自此盖伏遇皇帝陛下
乾剛独断坤厚兼容躬親庻政而炤之以明付用群材
而飬之以恕故俾兼榮扵近侍尚容竊食扵外邦仰戴
生成将安補報敢不服勤夙夜期練逹扵政經延見吏
民(一作祗/順簡書)以(一作/誓)布宣扵上徳庻收耒效少荅鴻私仰
望闕庭臣無任
　　　代翰林侍讀學士錢藻遺表
犬馬之質難駐於頽齡日月之光尚攀扵爱景臣藻誠
悲誠哽頓首頓首伏念臣岀於悴族進以謏材文辭講
說制䇿之科衆稱華選儒舘掖垣經帷之職世謂清塗
獨徧竊扵美名盖親逢扵亨運至扵緫銓衡之要劇領
京邑之浩煩蔑有勞能可論報稱冐寵靈而過厚致災
疚以交攻迫霜露之所侵且将澌盡幸髪膚之無毀得
以全歸方去闕庭長投泉壤輒陳遺志猶及能言伏頋
皇帝陛下御六氣之和慎調興止享萬年之祚永庇華
夷再念臣偷殘息之僅存覬餘㤙之可丐敢祈仁睿終
賜矜憐臣有男進士皞孫男某親堂弟茂共岀寒郷稍
親薄技葑菲不棄儻㣲禄之獲霑魚(一作/水)菽可供庶㳺
䰟之未餒伏望聖慈並扵文資内安排妄兹工澤愧在
忘廉保存殁之孤縦託始終之大賜生而無益曽莫及
於㘅環死或有知猶庻㡬於結草仰望旒戾臣不任
　　　代太平州知州謝到任表
伏奉敕命差知太平州軍州事巳扵某月某日到任上
訖惟此方彫瘵之舊属比歲凶飢之餘任在拊循懼無
稱效(中謝)竊念臣受村不敏託势甚㣲竊郎位之寵名
濫憲䑓之優選因蒙中詔獲備外邦方喜便於庭闈遽
巳罹扵家禍苟全生理復齒班榮用乆次而得州以親
嫌而易地低回積曰黽勉至官忽𬒳新㤙復還舊印江
湖孤蹇之跡道路奔馳之劳甫兹即安敢忘盡瘁自惟
蕞爾何以及兹兹盖伏遇尊號皇帝陛下日月之光旁
照萬物天地之徳平施四方猥致妄庸誤蒙器使當力
行扵寛恵上副至仁惟少假扵寵靈庶成薄効臣不任
　　　代太平州知州謝賜欽恤刑獄敕書表
進奏院逓到敕一道賜臣欽恤刑獄者属在煩暑聖躬
無倦扵焦勞言念繫囚㤙㫖遂加扵惻憫(中謝)伏惟尊
號皇帝陛下繼祖宗之功徳體天地之生成發政施仁
恐遺扵一物勝殘去殺思厝扵五刑謙不自專動遵故
事眷幅貟之至廣軫囹圄之未空申明詔以丁寕飾守
臣之撫視豈止奉行於時令固足感召扵人和臣與𬒳
徳音當宣上意惟盡哀矜之理庻符欽恤之心臣無任
元豊類藁卷之二十八
元豊類藁卷之二十九
　　䟽
　　　熈寕轉對䟽
准御史䑓告報臣寮朝辤日具轉對臣愚淺薄恐言不
采然臣竊觀唐太宗即位之初延群臣與圖天下之事
而能絀封倫用魏鄭公之說所以成正觀之治周世宗
𥘉即位亦延羣臣使陳當世之務而能知王朴之可用
故顯徳之政亦獨能変五代之因循夫當衆說之馳騁
而以獨見之言陳未形之得失此聽者之所難也然(二/君)
能辨之於羣衆之中而用之以收一時之效此後世之
士所以常感知言之少而頌二君之明也今陛下始承
天序亦詔群臣使以次對然且将歲餘未聞取一人得
一言豈當世固乏人不足以當陛下之意與抑所以延
問者特用累世之故事而不必求其實欤臣愚竊計殆
進言者未有以當陛下之意也陛下明智大畧固将比
跡扵唐虞三代之盛如太宗世宗之所至恐不足以望
陛下故臣之所言亦不敢効二臣之卑近伏惟陛下超
然獨觀扵丗俗之表詳思臣言而擇其中則二君之明
豈足道扵後世而士之懐抱忠義者豈復感知言之少
乎臣所言如左臣伏以陛下恭儉慈仁有能承祖宗(一/作)
(宗/庙)之徳聦明􁱝知有能任天下之材即位以来早朝晏
罷廣問兼聽有更制変俗比迹唐虞之志此非群臣之
所能及也然而所遇之時在天則有日食皇変之異在
地則震動䧟裂水泉湧溢之災在人則有饑饉流亡訛
言相驚之患三者皆非常之変也及(一作/又)從而察今之
天下則風俗日以薄悪紀綱日以弛壊百司庻務一切
文具而已内外之任則不足於人材公恐之計則不足
扵食貨近則不能不以盗賊為慮逺則不能不以夷狄
為憂海内智謀之士常恐天下之勢不得以乆安也以
陛下之明而所遇之時如此陛下有更制変俗比迹唐
虞之志則亦在正其本而已矣易曰正其本萬事理臣
以謂正其本者在陛下得之於心而已臣觀洪範所以
和同天人之際使之無間而要其所以為始(一作/本)者思
也大學所以誠意正心脩身治其囯家天下而要其所
以為始者致其知也故臣以謂正其本者在得之扵心
而已得之扵心者其術非他學焉而巳矣此致其知所
以為大學之道也古之聖人舜禹成湯文武未有不由
學而成而傳說周公之輔其君未嘗不勉之以學故孟
子以謂學焉而後有為則湯以王齊桓公以覇皆不劳
而能也盖學所以成人主之功徳如此誠能磨礱長飬
至扵有以自得則天下之事在扵理者未有不能盡也
　能盡天下之理則天下之事物接扵我者無以累其
内天下之以言語接扵我者無以蔽其外夫然則循理
而已矣邪情之所不能入也從善而巳矣邪說之所不
能亂也如是而用之以持乆資之以不息則積其小者
必至扵大積其㣲者必至扵顯古之人自可𣣔之善而
充之至於不可知之神自十五之學而積之至於從心
之不踰矩豈他道㢤由是而巳矣故曰念終始典于學
又曰學然後知不足孔子亦曰吾學不厭盖如此者孔
子之所不能巳也夫能使事物之接扵我者不䏻累其
内所以治内也言語之接扵我者不能蔽其外所以應
外也有以治内此所以成徳化也有以應外此所以成
法度也徳化法度旣成所以彂育萬物而和同天人之
際也自周衰以耒道術不明為人君者莫知學先王之
道以明其心為人臣者莫知引其君以及先王之道也
一切苟簡溺扵流俗末丗之卑淺以先王之道為迂逺
而難遵人主雖有聦明敏逹之質而無磨礱長飬之具
至於不能有以自得則天下之事在扵理者有所不能
盡也不能盡天下之理則天下之以事物接於我者足
以累其内天下之以言語接扵我者足以蔽其外夫然
故欲循理而邪情足以害之欲從善而邪說足以亂之
如是而用之以持乆則愈甚無𥙷行之以不息則不能
見效其弊則至扵邪情勝而正理㓕邪說長而正論消
天下之所以不治而有至扵亂者以是而巳矣比周衰
以来人主之所以可傳扵後世者少也可傳於後卋者
若漢之文帝宣帝唐之太宗皆可謂有美質矣由其斈
不能逺而所知者陋故足以賢於近世之庸主矣若夫
議唐虞三代之盛徳則彼烏足以云乎由其如此故自
周衰以来千有餘年天下之言理者亦皆卑近淺陋以
超世主之所便而言先王之道者皆絀而不省故以孔
子之聖孟子之賢而猶不遇也今去孔孟之時又逺矣
臣之所言乃周衰以来千有餘年所謂䢊逺而難遵者
也然臣敢献之扵陛下者臣觀先王之所巳試其言最
近而非逺其用最要而非迂故不敢不以告者此臣所
以事陛下區區之志也伏惟陛下有自然之聖質而漸
清扵道義之日又不為不乆然臣以(一作/所)謂陛下有更
制変俗比迹唐虞之志則在得之扵心得之於心則在
學焉而巳者臣愚以謂陛下宜觀洪範大學之所陳知
治道之所本不在扵他觀傅說周公之所戒(一作/勉)知學
者非明主之所宜巳也陛下有更制変俗比迹唐虞之
志則當懇誠惻懼以講明舊學而推廣之務當扵道徳
之體要不取乎口耳之小知不急乎朝夕之近効復之
熟之使聖心之所存從容扵自得之地則萬事之在扵
理者未有不䏻盡也䏻盡萬事之理則内不累扵天下
之物外不累(一作/蔽)扵天下之言然後明先王之道而行
之邪情之所不能入也合天下之正論而用之邪說之
所不能亂也如是而用之以持乆資之以不息則雖細
必鉅雖㣲必顯以陛下之聦明而充之以至扵不可知
之神以陛下之睿知而積之以至扵從心(作)心之不踰
矩夫豈逺㢤顧勉強如何耳夫然故内成徳化以成法
度以發育萬物而和同天人之際甚易也若夫移風俗
之薄悪振綱紀之他壊変百司庶務之文具厲天下之
士使稱其位理天下之財使贍其用近者使之親附逺
者使之服從海内之勢使之常安則惟陛下之所欲何
求而不得何為而不成乎未有若是而福應不臻而変
異不消者也如聖心之所存未及扵此内未能無秋毫
之累外未能無纎芥之蔽則臣恐𣣔法先王之政而智
慮有所未審欲用天下之智謀林諝之士而議論有所
未一扵國家天下愈甚無𥙷而風俗綱紀愈以衰壊也
非獨如此自古所以安危治亂之幾未嘗不出扵此臣
幸蒙降問言天下之細務而無益扵得夫之数者非臣
所以事陛下區區之志也輙不自知其固陋而敢言國
家之大體惟陛下審察而擇其宜天下幸甚
　　劄子
　　　自福州召判太常寺上殿(改明州/不果上)
伏以陛下聦明睿知天性自然可謂有不世出之姿自
在藩邸入承顔色出奉朝請怡怡翼翼不自暇豫至㳟
極孝聞扵天下及踐大位内事两宮外嚴七庙仁𬒳公
族徳形閨門嬪御備官不滛扵色音楽備数不溺扵声
食菲衣綈務遵莭儉䑓卑囿小無所増莭近習無便嬖
左右無私謁未嘗出逰幸未嘗從畋魚其扵憂憫元元
勤勞庻政則念慮先於兆朕祗慎(盖扵纎芥昼而訪問/至日昃夕而省者覧)
至扵夜分毎群臣進見接之禮䔍而情通凡四方奏事
莫不朝入而暮報雖大禹之勤于邦文王之不暇食無
以加此其淵謀逺略必中事㡬善訓嘉謨可為世則者
傳聞下土雖僅得其一二巳足以度越衆慮非可闚測
可謂有君人之大徳其高深宏逺則憫自晚周秦漢以
来世主不能獨見扵衆人之表其政治所出大氐踵襲
卑陋因扵世俗而已扵是慨然以上追唐虞三代荒絶
之迹修列先王法度之政為其任在已可謂有出扵数
千載之大志変革因循號令必信使海内觀聴莫不震
動群下遵職惟恐在後可謂有能行之効盖刻意尚行
不差毫髪縉紳之士有所不能及憂勞惕勵無懈湏臾
又非羣臣之所能望可謂持起扵三代之後非常之主
也愚臣孤陋熈寕二年出通判越州因轉對幸得論事
敢㩀經之說以誠意正心脩身治國家天下之道必本
扵學為献逮今十有一年始得望穆穆之清光敢别白
前說而終之臣以謂陛下有不世岀之姿有君人之大
徳與岀扵数千載之大志又有能行之效特起扵三代
之後然顧以治囯家天下之道必本扵學為献扵陛下
何也盖古之聖人雖出平其類㧞乎其萃然至其成徳
莫不由學故堯舜性之也而見扵傳記則皆有師其史
官識其行事則皆曰若稽古至扵湯武身之也則湯學
扵伊尹武王學扵太公見扵詩礼孟子在商高宗得傅
說作相其命說之辭曰予小子舊學于甘盤而傅說告
之則曰學于古訓乃有獲又曰惟學遜志務時敏厥脩
乃来又曰惟斆學半念終始典于學盖髙宗既巳學于
甘盤矣及傅說相之乃更丁寕反復勉之以學其要㱕
則以謂當終始常念于學明學盖不可一日而廢也至
扵孔子之自叙則自有十五而志于學至于七十而從
心所欲不踰矩天以孔子之聖必志于學其學之漸每
十年而一進至于七十矣其從心也盖不踰矩則傳說
所稱當終始常念于學者雖孔子之聖不能易也故揚
子曰學之為王者事乆矣堯舜禹湯文武汲汲仲尼皇
皇其巳乆矣聖賢之䔍扵學至扵如此者盖楽而不亂
復而不厭者道也測之而益深窮之而益逺者聖人之
言也知不足與困者學也方其始也求之貴傳畜之貴
多及其得之則扵言也在知其要扵徳也在知其奥能
至扵是矣則求之愽畜之多者乃筌蹄而巳所謂多間
則守之以約多見則守之以卓也如求之不博畜之不
多則未有扵言也能知其要未有於徳也能知其奥所
謂寡聞則無約寡見則無卓也子貢稱孔子之學識其
逺者大者則扵言也能知其要扵徳也能知其奥然後
能當扵孔子之所謂學也審能是則存扵心者有以為
主扵内天下之事雖其変無窮而吾所以待之者其應
無方古之大有為扵天下者未有不出扵此也堯舜湯
武所以為盛徳之至孔子所以從心而不踰矩或得其
行者未得其所以行得其言者未得其所以言孟子之
所謂聖而不可知之謂神在是而巳矣陛下萬㡬之餘
日引天下之士推原道徳而講明其意陳六藝載籍之
文而紬繹其說博者深思無有觧倦其折衷是非獨見
之明老師宿儒所不能到此臣之所聞也有不世岀之
姿與君人之大徳又有岀扵数千載之大志持起扵三
代之後此臣之所知也則陛下之學巳可謂至矣然臣
區區敢誦經之陳言以進扵左右者誠将順陛下之聖
志采傳說始終典學之言觀孔子少長進學之漸以陛
下之明智知言之要知徳之奥皆陛下之所素畜誠以
陛下之樂道而繼之以不倦以陛下之稽古而加之以
不巳使天性之睿智所造者益深所積益厚日日新又
日新其扵自得之者非徒足以待萬事無窮之變而應
之以無方天下之人必将得陛下之行者不得其所以
行得陛下之言者不得其所以言堯舜湯武所以為盛
徳之至孔子所以從心而不踰矩孟子所謂聖而不可
知之謂神不在扵陛下而孰在㢤繇是歛五福之慶以
大賚庻民享萬年之休以永綏方夏徳厚扵天地名昭
扵日月惟聖意之所在而巳臣愚不敏蒙㤙賜對不敢
毛舉藂細之常務而扵國家之體冐言其逺且大者此
臣所以愛君區區之分也伏惟留神省察
元豊類藁卷之二十九
元豊類藁卷之三十
　　劄子
　　　移滄洲過闕上殿
臣聞基厚者势崇力大者任重故功徳之殊垂光錫祚
舄奕繁衍乆而彌昌者盖天人之理必至之符然生民
以耒能濟登兹者未有如大宋之隆也夫禹之績大矣
而其孫太康乃墜厥緒湯之烈盛矣而其孫太甲既立
不明周自后稷十有五世至于文王而大統未集武王
成王始收太平之功而康王之子昭王難扵南狩昭王
之于穆王殆於荒服暨于幽厲陵夷盡矣及秦以累世
之智并天下然二世而亡漢㝎其亂而諸吕七國之禍
相㝷以起建武中興然沖質以後世故多矣魏之患天
下為三晋宋之患天下為南北隨文始一海内然傳子
而失唐之治在扵正觀開元之際而女禍世出天寳以
還綱紀微矣至于五代盖五十有六年而更八姓十有
四君其廢興之故甚矣宋興太祖皇帝為民去大殘致
更生兵不再試而粤蜀呉楚五國之君生致闕下九州
耒同復禹之跡内輯師旅而齊以莭制外卑藩服而納
以䋲墨所以安百姓禦四夷綱理萬事之具雖創始經
管而彌綸巳悉莫貴扵為天子莫冨扵有天下而舍子
傳弟為萬世䇿造邦受命之勤為帝太祖功未有高焉
者也太宗皇帝遹求厥寕既㝎晋疆錢俶自歸作則垂
憲克紹克類保卋靖民丕丕之烈為帝太宗未有高焉
者也真宗皇帝継統遵業以􁁃煦生飬蕃息齊民以井
容徧覆優服異類盖自天寳之末宇内板蕩及真人出
天下平而西北之虜猶間入闚邉至于京徳二百五十
餘年契丹始講和好徳明亦受約束而天下銷鋒灌燧
無雞鳴犬吠之驚(一作/警)以迄于今故扵是時遂封泰山
禅社首薦吿功徳以明示萬世不桃之廟所以為帝者
仁宗皇帝寛仁慈恕虚心納諌慎注措謹䂓矩早朝晏
退無一日之懈在位日乆明扵群臣之賢不肖忠邪選
用政事之臣委任責成然公聴並觀以周知其情偽其
用舍之際一稽扵衆故任事者亦皆警懼否輙罷免世
以謂得馭臣之體春秋未高援立有徳傳付惟允故傳
天下之日不陳一兵不宿一士以戒非常而上下晏然始
古所未有其豈弟之行足以附衆者非家施而人恱之
也積之以誠心民皆有父之尊有母之親故棄群臣之
日天下聞之路祭巷哭人人感動歔欷其得人之深未有
知其所繇然者故皇祖之廟為宋仁宗英宗皇帝聦明
􁱝智言動以禮上帝眷相大命所集而稱疾遜避至于
累月自踐東朝淵黙㳟慎無所言議施為而天下傳頌
稱說徳號彰聞及正南靣勤勞庶政每延見三事省决
萬機必咨詢舊章考求古義聞者惕然皆知其志在有
為雖早遺天下成功盛烈未及宣䆒而明識大畧足以
克配前人之休故皇考之廟為宋英宗陛下神聖文武
可謂有不世出之姿仁孝㳟儉可謂有君人之大徳憫
自晚周秦漢以耒世主　不能獨見扵衆人之表其
政治所出大氐踵襲卑近因扵世俗而巳於是慨然以
上追唐虞三代荒絶之跡修列先王法度之政為其任
在巳可謂有岀扵数千載之大志変易因循號令必信
使海内觀聴莫不奮起群下遵職以後為羞可謂有能
行之效今斟酌損益革敝興壊制作法度之事日以大
備非因陋就寡拘牽常見之世所能及也繼一祖四宗
之緒推而大之可謂至矣盖前世或不能附其民者刑
與賦役之政暴也宋興以来所用者鞭朴之刑然猶詳
審反復至扵緩固縦之誅重誤入之辟盖未嘗用一暴
刑也田或二十而稅一然嵗時省察数議寛减之宜下
蠲除之令盖未嘗加一暴賦也民或老死不知力政然
猶憂憐惻怛常謹復除之科急擅興之禁盖未嘗興一暴
役也所以附民者如此前世或失其操柄者天下之势
或在扵外戚或在扵近習或在於大臣宋興以来戚里
宦臣曰將曰相未嘗得以擅事也所以謹其操柄者如
此而况輯師旅於内天下不得私尺兵一卒之用卑藩
服扵外天下不得專尺土一民之力其自䖏之势如此
至扵畏天事神仁民爱物之際未嘗有湏臾懈也其憂
勞者又如此盖不能附其民而至扵失其操柄又怠且
忽此前世之所以危且亂也民附扵下操柄謹扵上䖏
勢甚便而加之以憂勞此今之所以治安也故人主之
尊意論色授而六服震動言傳號渙而萬里奔走山巖
窟穴之垊不待期㑹而時輸嵗送以供其職者惟恐在
後航浮索引之國非有發召而籝齎槖負以致其摯者
惟恐不及西北之戎投弓縦馬相與祗服而戯豫東南
之夷正冠束祍相與挾冊而吟誦至於六府順叙百嘉
鬯遂凢在天地之内含氣之属皆𥙿如也盖逺莫懿於
三代近莫盛於漢唐然或四三年或一二世而天下之
變不可勝道也豈有若今五世六聖百有二十餘年自
通邑大都至扵荒陬海聚無変容動色之慮萌於其心
無援枹擊析之戒接扵耳目臣故曰生民以来未有如
大宋之隆也竊觀扵詩其在風雅陳太王王季文王致
王迹之所由與武王之所由與武王之所以繼代而成
王之興則美有假樂鳬鷖戒有公劉洞酌其所言者盖
農夫女工築室治田師旅祭祀飲尸受福委曲之常務
至扵兎罝之武夫行脩扵隱牛羊之牧人受及㣲物無
不稱紀所以論功徳者由小以及大其詳如此後嗣所
以昭先人之功當世之臣子所以㱕美其上非徒薦告
鬼神覺窹黎庻而巳也書稱勸之以九謌俾勿壊盖歌
其善者所以興其嚮慕興起之意防其怠廢難乆之情
飬之扵聴而成之扵心其於勸帝者之功美昭法戒扵
将来聖人之所以列於經垂為世教也今大宋祖宗興
造功業猶太王王季文王陛下承之以徳猶武王成王
而羣臣之於考次論撰列之簡册𬒳之金石以通神明
昭法烕者闕而不圖此學士大夫之過也盖周之徳盛
扵文武而雅頌之作皆在成王之世今以時考之則祖
宗神靈固有待扵陛下臣誠不自揆輙冐言其大體至
扵㝷類取稱本隱以之顯使莫䆒悉則今文學之臣充
於列位惟陛下之所使至若周之積仁累善至成王周
公為最盛之時而洄酌言皇天親有徳饗有道所以為
成王之戒盖履極盛之势而動之以戒懼者明之至智
之盡也如此者非周獨然唐虞至治之極也其君臣相
飾曰競競業業一日二日萬機則䖏至治之極而保之
以祗慎唐虞之所同也今陛下履祖宗之基廣太平之
祚而卋世治安三代所不及則宋興以来全盛之時實
在今日陛下仰探皇天所以親有徳饗有道之意而奉
之寅畏俯念一日二日萬機之不可以不察而䖏之以
競競使休光美實日新歲益閎逺崇侈循之無窮至千
萬世永有法則此陛下之素所蓄積臣愚區區爱君之
心誠不自揆𣣔以庻幾詩人之義也惟陛下之所擇
　　　請令長貳自舉属官劄子
臣伏以陛下本原周禮參之以有唐六典之書考諸當
世之宜裁以聖慮更㝎官制以幸天下臣誠不自揆𣣔
少助萬一令無足取者亦足以致區區爱君之心竊觀
扵書其在堯舜稱堯之徳曰平章百姓百姓昭明則平
其賢不肖功罪之分而章之以爵賞使百官莫不昭明
者此人主之事也其在說命曰惟說式克欽承旁招俊
乂列于庻位則氶人主之志廣引人林進諸朝廷者此
宰相之事也其在囧命穆王命伯囧為周大僕正其戒
之曰慎簡乃僚無以巧言令色使僻側媚其惟吉士則
使得自簡屬僚以共成其任者此諸司長官之事也其
上下之體相承如此所以周天下之務盖先王之成法
也故陸贄相唐陳致理之具以謂百司之長至扵副貳
之官與夫兩省供奉之職請(委/宰)臣叙擬以聞其餘䑓省
属僚請委長官選擇指陳材實終身保任其以舉授之
繇各載除書之内得賢則有進考増秩襃升之賞失實
則有奪俸贖金黜免之罰非特搜揚下位而巳亦以閱
試大官其所取之士既責行能亦計資望此贄之大指
也贄扵絰畫之林近世未見其比其在相位所陳先務
如此質之扵古實應先王之法施之後世可以推行誠
古今之通議也陛下隆至道開大明配天地立人極循
名㝎位以董正治官千載以耒盛徳之事也創制之始
新命之官任之以彌綸衆職所繫尤重其所更革著扵
甲令或差若毫髮四方受其敝或誤扵湏臾累嵗不能
救則扵選用之軆尤不可假非其人且䑓省長官僕射
尚書左右丞侍郎御史中丞皆囯之重任陛下所選擇
而授今尚書既領天下之事郎員外郎凢二十四司用吏
㡬百貟其餘属佐尚不在数中若使本司長貳之官自
郎以下貟有未備皆㪯二人以開以陛下之明甚扵群
臣材分無不周知取其所㪯擇用其一其餘書之扵籍
以為内外之官選用之備庻㡬為官得人足以上副陛
下作則垂憲非常之大志且本朝著例御史中丞知雜
至扵省府之長固得自舉其属而舘閣監司牧守之官
亦嘗屡詔近位皆得薦用所知名臣偉人徃徃由此而
岀則推而廣之求扵故事實有巳試之効其所薦之士
采用其一其餘書之扵籍以備選擇猶旧闕御史一員
聴舉二人其一不中選者亦以次甄進則稽諸累朝亦
故事也伏惟陛下本周命太僕慎簡乃僚之意采陸贄
䑓省長官舉吏懇懇之論推本朝巳試之法使先王之
迹自陛下追而踐之如此則任衆之道隆進賢之路廣
踈逺之士懐材者皆得彚征要近之臣奨善者皆得自
逹以陛下之臨照誰敢不應之以公以陛下之考覈誰
敢不赴之以實旣得其人授之以位然後陛下以公聴
並觀分别淑慝以執中主要信行其賞罰如此則允釐
百工庻績咸熈可無為而致尭之平章百姓百姓昭明
如是而巳如臣之說為可采者其推行之法陸贄所陳
惟陛下察其踈宻詳加損益取進止(元豊六年十一月二/十一日垂拱殿進呈)
　　　請令州縣特舉士
臣聞三代之道郷里有學士之秀者自郷升諸司徒自
司徒升諸學大楽正論其秀者升諸司馬司馬論其賢
者以告于王論㝎然後官之任官然後爵之位㝎然後
禄之論㝎然後官之者鄭康成云謂使試守任官然後
爵之者盖試守而能任其官然後命之以位也其取士
詳如此然此特扵王畿之内論其郷之秀士耳故在周
礼則稱郷老献賢能之書于王也至扵諸侯貢士則有
一適再適三適之賞黜爵削地之罰而其法之詳莫得
而考此三代之事也漢興采董生之議始令郡囯舉孝
㢘一人其後又以口為率口百二十萬至不滿十萬自
一嵗至三歳自六人至一人察舉各有差至用丞相公
孫洪太常孔臧議則又置太常博士弟子員郡囯縣官
有好文學孝悌謹順出入無悖者所聞令相長丞上属
所二千石二千石謹察可者令詣太常受業如弟子一
嵗皆課試通一藝以上𥙷文學掌固跌其高弟其可為
郎中者太常藉奏即有秀才異䓁輙以名聞又請以治
礼掌固比二百石及百石吏選擇為左右内史大行不
郡太守卒史皆各二人邊郡一人不足擇掌固以𥙷中二
千石属文斈掌固𥙷郡属備員其郡囯貢士太常試選
之法詳矣比漢之事也今陛下隆至徳昭大道参天地
本人倫興學崇化以凨天下唐虞用心何以加此然患
今之學校非先王敎飬之法今之科舉非先王選士之
制聖意卓然自三代以後當塗之君未有能及此者也
臣以謂三代學校勸敎之具漢氏郡國太常察舉之目
揆今之宜理可參用今州郡京師有學同扵三代而敎
飬選舉非先王之法者豈不以其遺素厲之實行課無
用之空文非陛下隆世教育人林之本意欤誠今州縣
有好文學厲名莭孝悌謹順出入無悖者所聞今佐升
諸州學州謹察其可者上太學以州大小為嵗及人数
之差太學一歲謹察其可者上禮部禮部謹察其可者
籍奏自州學至禮部皆取課試通一藝以上御試與否
取自聖裁今既正三省諸寺之任其都事主事掌固之
屬舊品不卑冝清其選更用士人以應古義遂取禮部
所選之士中第或高第者以次使試守滿再歲或三歲
選擇以為州属及縣令丞即有秀寸異等皆以名聞不
拘此制如此者謂之特舉其課試不用糊名謄録之法
使之通一藝以上者非獨采用漢制而巳周禮犬司徒
以郷三物教萬民而賓興之亦以禮楽射御書数也如
臣之議為可取者其敎飬選用之意願降明詔以諭之
得人失士之效當信賞罰以厲之以陛下之所嚮孰敢
不䖍於奉承以陛下之至明孰敢不公扵考擇行之以
漸循之以乆如是而俗化不美人林不盛官守不脩政
事不㪯者未之聞也其舊制科舉以習者既乆難一日
廢之請且如故事惟貢舉踈数一以特舉為凖而入官
試守選用之叙皆出特舉之中至夫教化已洽風俗既
成之後則一切罷之如聖意以謂可行其立法彌綸之
詳願詔有司而㝎議焉取進上(元豊三年十一月二/十一日垂拱殿進呈)
　　　請西北擇将東南益兵
臣聞古者兵出於農故三時耕稼一時閱武其扵四時
蒐田則又率之從事然則農之用力扵兵以少言之嵗
當兩月計其大㮣則今之專力之兵一當古之兼農之
兵六先王之制天子六軍大國三軍次國二軍小國一
軍軍萬二千五百人其餘夫以為羡卒周有天下諸侯
之國千有八百以中数之通有兵二萬五千為兵四千
五百萬而羡卒未在其数以今之兵一當其六今有兵
百萬為八十倍少扵古以跡言之其専力兼農之人固
異以多少言之其用人之力費人之財今可謂省矣古
者兵出扵農故干戈車乗馬牛亦皆取具而國無預焉
今兵出於國故干戈車乗馬牛亦皆取具而民預焉此
今之兵又扵民為便者也秦既開阡陌而亦兵出扵民
其干戈屢動則至扵發閭左之成漢魏而下亦皆以民
為兵其轉徙殺戮之禍嘗甚矣至于後周陏唐脩列府
衛而兵復近古天寳以後彍騎立而募兵之法行自是
之後綱紀大失序天子之勢屈扵方鎮之(兵方鎮之/勢屈扵所)部
之兵至其其也将之廢置出扵兵至千五代而國之廢
直出於兵兵之禍天下未有甚扵此也宋興撥亂世反
之正太祖外削藩服而㱕之軌道内操師旅而東以法
制天下之悪子非鰌之以刑而自列扵行伍非敺之以
暴而自就扵䋲墨以鎮城邑以戍疆埸非獨為朝廷之
用其於天下之良民得以樂職而安業者實頼其力況
又其費少於古其便多扵民近世以来制兵之善未有
及此者也陛下出衆慮之表起百職之廢其於常武尤
属聖心今連營之士訓練精銳武庫之兵繕治工巧治
古所未有臣誠不自揆計今之事竊以謂西北之宜當
擇將率東南之備當益戍兵庶幾上副陛下威夷狄守
四方不世出之大志何以言之昔太祖之世其捍北狄
則用李漢超於関南馬仁瑀扵瀛州韓令坤於常山賀
惟忠於易州何継筠扵棣州其禦太原則用郭進扵西
山李謙溥於隰州李継勲扵昭義其備西戍則用姚内
斌扵慶州董遵誨扵壊州王彦昇於原州馮繼業於靈
州大抵如内斌遵誨之兵率不過五六千人皆責之以
自守其地今士之精銳兵之工巧無以復加矣在乎得
人屬之統督之寄而巳故臣以謂西北之宜當擇将率
付之一州一路任之以戦守之責陛下明考覆信賞罰
以馭之而巳以此制勝則何求而不得也臣又竊以古
者百里之地為千乘之國有兵三萬七千五百人今州
卜者非將百里而巳士徒之衆雖不必盡如古制然今
東南之偶地方萬里有山海江湖險絶之勢溪洞林麓
深僻之虞而此諸路之兵不過数千人而巳其扵防邏
常患不足萬一有追胥討捕之事理必乏人向者邕州
之不守盖患扵救援之不繼至於廖㤙之䑕竊而能稽
誅扵時月者盖由追討之兵不足恩巳自㱕而所遣北
兵猶在道路則東南之寡弱盖可知也以陛下之明綱
理天下無所不備其扵東南之兵計今之宜雖不必如
古者千乗之法然稍増兵屯使緩急足用以銷奸萌除
患於未然亦治體之所宜及臣故以謂東南之備當益
戍兵區區憂國之心惟陛下之所裁擇取進止(元豊三/年十一)
(月二十一日/垂拱殿進呈)
　　　議經費
臣聞古者以三十年之通制國用使有九年之蓄而制
國用者必扵歲杪盖量入而爲出國之所不可儉者祭
祀也然不過用数之仂則先王飬財之意可知矣盖用
之有莭則天下雖貧其冨易致也漢唐之始天下之用
嘗屈矣文帝太宗䏻用財有莭故公私有餘所謂天下
雖貧其冨易致也用之無莭　則天下雖冨其貧
亦易致也漢唐之盛時天下之用常𥙿矣武帝明皇不
能節以制度故公私耗竭所謂天下雖冨其貧亦易致
也宋興承五代之敝六聖相繼與民休息故生齒既庻
而財用有餘且以景徳皇祐治平校之景徳户七百三
十萬墾田一百七十萬頃皇祐户一千九十萬墾田二
百二十五萬頃治平戸一千二百九十萬墾田四百三
十萬頃天下歲入皇祐治平皆一億萬以上嵗費亦一
億萬以上景徳官一萬餘員皇祐二萬餘貟治平并幕
職州縣官三千三百餘員緫二萬四于員景徳郊費六
百萬皇祐一千二百萬治平一千三百萬以二者校之
官之衆一倍扵景徳郊之費亦一倍扵景徳官之数不
同如此則皇祐治平入官之門多扵景徳也則皇祐治
平用財之端多扵景徳也誠詔有司按尋載籍而講求
其故使官之数入者之多門可考而知郊之費用財之
多端可考而知然後各議其可罷者罷之可損者損之
使天下之入如皇祐治平之盛而天下之用官之数郊
之費皆同扵景徳二者所省者盖半矣則又以類而推
之天下之費有約扵舊而浮扵今者有約扵今而浮扵
舊者其浮者必求其所以浮之自而杜之其約者必本
其所以約之由而從之如是而力行以歲入一億萬以
上計之所省者十之一則歲有餘財一萬萬馴致不巳
至扵所省者十之三則歲有餘財三萬萬以三十年之
通計之當有餘財九億萬可以為十五年之蓄自古囯
家之冨未有及此也古者言九年之蓄者計毎歲之人
存十之三耳盖約而言之也今臣之所陳亦約而言之
今其数不能盡同然要其大致必不逺也前世扵彫敝
之時猶能易貧而為冨今吾以全盛之勢用財有莭其
所省者一則吾之一也其所(省者二則吾之二也前世/之所難吾之所易可不論)
而知也伏惟階下冲静質約天性自然乘輿器服尚方
所造未嘗用一寄巧嬪嬙左右掖廷之間位號多闕躬
履節儉為天下先所以憂憫元元更張庶事之意誠至
惻怛格于上下其扵明法度以飬天下之財又非陛下
之所難也臣誠不自揆敢献其區區之愚惟陛下裁擇
取進止(元豊三年十一月二/十一日垂拱殿進呈)
　　　請减五路城堡
臣嘗議今之兵以謂西北之宜在擇将帥東南之備在
益戍兵臣之妄意謂西北之兵巳多東南之兵不足也
待罪三班脩定陜西河東城堡之賞法因得考扵載籍
盖秦鳯鄜延涇原環慶并代五路嘉祐之間城堡一百
一十有二熈寕二百一十有二元豊二年七十有四熈
寕較扵嘉祐為一倍元豊較扵嘉祐為再倍而熈河城
堡又三十有一雖故有之城始籍在扵三班者或在此
数然以再倍言之新立之城固多矣夫将之扵兵猶奕
之於棊善奕者置棊雖踈取数必多得其要而已故敵
雖萬変塗雖百出而形势足以相援攻守足以相赴所
保者必其地也非特如此所應者又合其変故用力少
面得筭多也不善変者置棊雖宻取数必寡不得其要
而巳故敵有他変塗有他出而形势不得相援攻守不
能相赴所保者非必其地也非特如此所應者又不能
合其変故用力多而得筭少也守邉之臣知其要者所
保者必其地故立城不多則兵不分兵不分則用士少
所應者又能合其変故用力少而得筭多猶之善奕也
不得其要者所保非必其地故立城必多立城多則兵
分兵分則用士衆所應者又不能合其変故用力多而
得筭少猶之不善奕也昔張仁愿度河築三受降城相
去各四百餘里首尾相應繇是朔方以安减鎮兵数萬
此則能得其要立城雖踈所保者必其地也仁愿之建
三城皆不爲守備曰㓂至當併力出戦回顧望城猶湏
斬之何用守備自是突厥遂不敢度山可謂所應者合
其変也今五路新立之城十数歲中至扵再倍則兵安
得不分士安得不衆殆強場之吏謀利害者不得其要
也以奕棊况之則城不必多臣言不為無據也以他路
况之則北邉之備故以遵藝約之故数十年間不増一
城一堡而不患戍守之不足則立城不必多又巳事之
明驗也臣以此竊意城多則兵分故謂西北之兵巳多
而殆恐守邉之臣未有稱其任者守邉之臣遇陛下之
明常受成筭以從事又不敢不奉法令幸可備驅䇿然
出萬全之畫常諉扵上人臣之於職苟簡而巳固非躰
理之所當然况繇其所保者未得其要所應者未合其
変顧使西北之兵獨多而東南不足在陛下之時方𣣔
事無不當其理官無不稱其任則因其舊而不変必非
聖意之所取也夫公選天下之材而属之以三軍之任
以陛下之明聖慮之緒餘足以周此臣歴觀世主知人
善任使未有如宋興太祖之用将英偉特出者也故能
撥唐季五代数百年之亂使天下大定四夷軌道可謂
千歲巳来不世出之盛美非常材之君拘牽常見者之
所能及也以陛下之聦明叡聖有非常之大畧同符太
祖則能任天下之材以定亂莫如太祖能継太祖之志
以經武莫如陛下臣誠不自揆得太祖任将之一二竊
嘗見扵斯文敢繕寫以献萬分之一或有以上當天心
使西北守邉之臣用衆少而得筭多不益兵而東南之
備足有助聖慮之纎芥以終臣前日之議惟陛下之所
裁擇(任将篇見本/朝政要䇿)
　貼黄五路城堡㩀逐次降下三班院窠名数目如此
　竊恐係舊来城堡自来属樞密院差遣後来逐度方
　降到窠名係三班院差人所以逐度数目加多惹雖
　是舊来城堡即五路二百七十餘城亦是立城太多
元豊類藁卷之三十
元豊類藁卷之三十一
　　劄子
　　　再議經費
臣嘗言皇祐治平歲入皆一億萬以上而嵗費亦略盡
之景徳官一萬餘員皇祐治平皆三(二作/二)萬餘員景徳
郊費六百萬皇祐治平皆一千萬以上是二者費皆倍
扵景徳使皇祐治平入官之門多於景徳者可考而知
皇祐治平郊費之端多扵景徳者可考而知然後議其
可罷者罷之可損者損之使嵗入如皇祐治平而禄吏
奉郊之費同扵景徳則二者所省盖半矣則又以類推
而省之以歲入一億萬計之所省者十之一則歲有餘
財一萬萬所省者十之三則嵗有餘財三萬萬以三十
年之通計之當有餘財九億萬可以爲十五年之蓄自
古國家之富未有及此也陛下謂臣所言以節用爲理
財之要世之言理財者未有及此也令(一作/今)付之中書
臣待罪三班按國𥘉承舊以供奉官左右班殿直爲三
班立都知行首領之又前殿前氶㫖班院别立行首領
之端拱以後分東西供奉又置左右侍禁及氶旨借職
皆領于三班三班之稱亦不改𥘉三班吏員止扵三百
或不及之至天禧之間廼緫四千二百有餘至于今廼
揔一萬一千六百九十宗室又八百七十盖景徳員数
巳十倍扵𥘉而以今考之殆三倍扵景徳畧以三年出
入之籍較(一作/校)之熈寧八年入籍者四百八十有七九
年五百四十有四十年六百九十而死亡退免出籍者
歲或過二百人或不及之則是嵗嵗有増未見其止也
臣又畧考其入官之繇條扵别記以聞議其可罷者罷
之可損者損之惟陛下之所擇臣之所知者三班也吏
部東西審官與天下他費尚必有近扵此者惟陛下武
加考察以類求之盖有約扵舊而浮扵今者有約扵今
而浮扵舊者其浮者必求其所以俘之自而杜之其約
者必本其所以約之由而從之如是而力行使天下嵗
入億萬而所省者什三計三十年之通當有十五年之
蓄夫財用天下之本也使國家冨盛如此則何求而不
得何為而不成以陛下之聖質而加之勵精以変因循
苟簡之敝方大脩法度之政以幸天下詒萬世故臣敢
因官守以講求其損益之数而終前日之說以献惟陛
下財擇
　　　請改官制前預選官習行逐司事務
臣伏以陛下稽古正名脩定官制今百工庻務類别以
明其扵講求經畫皆出聖慮彌綸之躰固巳詳盡然推
行之始去故取新竊恐百執事之人素未諭扵其心習
扵其耳目一日之間或未盡知其任群吏萬民聴治扵
上者或未盡知所趋待夫問而後辨推而後通則必有
煩阻之患留滯之虞若圖之扵早定之扵素則一日之
間官號法制一新扵上而彛倫庻政叙行扵下内外逺
近雖易視改聴而持循安習無異扵常此臣所以區區
之愚庶有𥙷扵萬一也今百司庻務既巳類别若以所
分之職所緫之務因今日之有司擇可属以事者使之
區䖏自立叙名分憲令版圖文移案牘訟訴期㑹総領
循行舉明鈎考有革有因有損有益有舉諸此而施諸
彼有捨諸彼而受諸此有當警扵官有當布扵衆者自
一事巳上本末次第使更制之前習勒巳㝎則命出之
日但在奉行而巳盖吏部扵尚書爲六官之首試即而
言之其所緫者選事也流内銓三班東西審官之任皆
常歸之誠因令日之有司擇可属以事者使之區處自
令僕射尚書侍郎郎員外郎以其位之升降爲其任之
煩簡使省書審决某當属郎員外郎其當属尚書侍郎
其當属令僕射各以其所属預爲科别如此則新命之
官不煩而知其任矣曺局吏員如三班諸房十有六諸
吏六十有四其所别之司所隷之人不必盡易惟當合
者合之當析者析之當損者損之當益者益之使諸曺
所主因其舊習如此則新𥙷之吏不諭而知其守矣憲
令版圖文移案牘訟訴期㑹緫領循行舉明鈎考其因
革損益之不同與有舉諸此而施諸彼有捨諸彼而受
諸此有當警扵官布扵衆者皆前事之期莫不考定如
此則新出之政不戒而知其叙矣夫新命之官不煩而
知其任新𥙷之吏不諭而知其守新出之政不戒而知
其叙則推行之始去故取新所以待之者備矣其扵選
事如此旁至扵司封司勲考功當隷之者内服外服庻
工萬事當㱕之者皆推此以通彼則吏部之任(一作/仕)不
待政出之日問而後辨推而後通也推吏部之事以通
扵百工庻職如此則體雖至大而操之有要事雖一變
而䖏之有素一日之間官號法制鼎新扵上而彛倫庻
政叙行於下内外逺近雖改視易聴而持循安習無異
扵常區區之愚庻有𥙷扵萬一者在此而臣愚淺薄不
知治躰貪扵傾盡而不知其言之妄採掇増損實待聖
㫁惟陛下之所財幸取進止
　　　請改官制前預令諸司次比整齊架閣版籍䓁
　　事
臣伏以陛下發徳音正官號法制度数皆易以新書太
平之原實在扵此今論次已定宣布有期四方顒顒跂
足而望臣切恐施行之際新舊代易之𥘉庶工之間或
吏屬因循或簿書縁絶其扵督察漏畧檢防散逸弥綸
之體不可不早有飾戒欲乞明諭有司架閣有未備者
備之版籍有未正者正之凢憲令圖牒簿書案牘皆當
次比整齊㰸蔵識别以至扵官寺什器凢物之属公上
者亦皆當鈎考詳於簿録庻扵新舊更易之間得無漏
畧㪚逸之敝非獨儆當令典領之懈且以絶異時追䆒
之煩耴進止
　　請以近更官制如周官六典為書
臣竊以周制六卿各率其属皆有分職見扵禮經至唐
自三省而下分命庻官亦各以其職事見扵六典今陛
下講求化原更㝎官制盖作憲垂法繇古以來其扵大
體有不可易者雖唐虞三代未嘗易也至扵縁人情因
世故斟酌損益有不可不易者故雖唐虞之際極盛之
時凡廵守四方則皆脩五禮而周人治象之法亦嵗有
更革况扵時異事殊而可以膠扵一方之說泥扵一偏
之跡㢤故陛下更制改作其彌綸大意則逺躰周官而
近因唐制此所謂扵其大體有不可易者也至扵從宜
應變則解縱拘攣獨出聖謀不牽常筭此謂斟酌損益
有不可不易者也夫能審其不可易者而因之断其不
可不易者而更之惟當而巳然後可謂明制作之躰惟
陛下聖性之卓故能䖏之無疑此非群臣之所能望也
今更㝎官制其所先者在扵使群臣庻位皆明知其職
分聀分既明然後在事者得各因其名以効其實而攷
察者𣣔覈其實則必推其名此作法之大要所謂不可
易者也今庻尹百工分位旣㝎宜有新書如周官六典
明白之文使内外上下曉然䆒悉以熈庻績而康萬事
臣適典明命亦得各以百執事所分之職載扵訓詞以
飾戒在列以稱陛下董正治官循名責實之意其書冝
以時頒布以幸天下如體重事鉅其不可不易者文字
論次尚有未周則百司所守小大之務亦宜先有條具
委曲章明施扵列位使人人皆知其任勸扵赴功而臣
亦得討論演暢見扵王者之訓以副聖君勵精求治為
世作則之心取進止
　　　史館申請三
臣脩定國史止依司馬遷以下編年體式至扵書事
随便今畧具條目進呈其餘文義曲折難預為之例
者湏候著撰之際徐更随宜候書成日為逐篇述傳
繫扵未卷以見論次之意盖若預為定例恐扵文義
　湏至拘牽就例或有所妨其書事随便今畧具條且
如左
　　一群臣拜罷見扵百官表
　　一刑法食貨五行天文災祥之類各見扵逐志
(巳士更不扵本/紀載述之類)
　　一名位雖崇而事迹無可紀者更不立傳或善惡
　　有可見者則附見之
　　一善惡可勸戒是非後世當考者書之其細故常
　　行更不備書
右取進止
臣脩定五朝國史有合申請事具下項
　　一自宋興以来名臣良士或増有名位或素在丘
　　　園其有嘉言善行歴官行事軍國勲勞或有貢
　　　獻封章或有著撰文字或本家有碑誌行状紀
　　　述之文或他人為作傳記之類今来所脩國史
　　　湏合收採載述恐慮舊書訪㝷之𥘉有所未盡
　　　至今嵗月巳逺耳目所及者少或至漏畧𣣔乞
　　　京畿委開封知府及畿縣知縣在外委逐路監
　　　司州縣長吏博加求訪有子孫者延致詢問諭
　　　以朝廷之意𣣔使名臣良士言行功實傳之不
　　　杇為人子孫者亦宜知父祖善狀合要顯揚使
　　　得見扵國史以稱為人後嗣之義各令以其所
　　　有事迹或文字盡因郡府納扵史局以備論次
　　　或文字稍多其家無力繕冩即官為委官以官
　　　用傭冩字人書冩校正其曽任两府两制䑓諌
　　　之家湏逐家一一詢訪無令漏畧各限自指揮
　　　到日一月内取到文字發送史局其逐路監司
　　　州府逐縣長吏各具無漏略文状連申
　　　申中書向来編集累朝文字本局不見得從𥘉
　　　名目及樞宻院有編集機要文字并兩䖏有録
　　　得累朝御扎手詔副本文字𣣔乞令檢送本局
　　　以備討論取進止
臣脩㝎五朝國史㩀舊書及更加採摭以俻紀録外竊
慮五聖臨御之日徳音行事外廷有所未聞及自来更
有紀述發明文字蔵在宫禁者𣣔乞特賜頒示以憑論
次所貴祖宗功徳傳布方册得以周盡
右取進止
　　　請訪問高驪世次
臣竊考舊史高句驪自朱蒙得紇升骨城(居/焉)號曰高
句驪因以高為氏歴漢至唐高宗時其王高蔵失國内
徙聖暦中蔵子徳武得為安東都督其後稍自為國元
和之未嘗献樂工自此不復見扵中國五代同光天成
之際高驪王高氏復来貢而失其名長興三年乃稱推
知國事王建遣使奉貢因以建為王建子武武子昭昭
子伷伷弟治治弟誦誦弟詢相継立盖自朱蒙至蔵可
考者一姓九百年傳二十一君而失國其後復自爲國
而各及世次興廢之本末與夫王建之所以始皆不可
考王氏自建至伷四王皆傳子自治至詢三王皆傳弟
詢自天聖八年來貢至熈寕三年今王徽来貢其不見
扵中國者盖四十有三年今陛下仁聖文武聲教之盛
東漸海外徽所遣使方集闕下盖高句驪文字之國也
其使者宜知其國之君長興壊本末名及世次𣣔乞詔
諭典客之臣問自徳武之東也其後何以能復其國何
以復失之嘗傳㡬君其名及世次可数否王建之所以
興者何繇其興也自建始欤抑建之先巳有興者欤自
天聖至熈寕四十三年之間而徽復見扵中國其継詢
而立者欤豈其中間復自有継詢者歟徽扵詢為何属
如其言可論次足以𥙷舊史之闕明陛下徳及萬里殊
方絶域前世有不能致者慕義来庭故能䆒知四夷之
事非聲敎之所𬒳者逺不能及此取進止
　貼黄𣣔乞諭畢仲衍因話從容訪問或来使未能盡
　對即諭以候歸本國討㝷記録因向後别使人附來
　　　高􁐻世次
髙句􁐻其先出夫餘王得河伯女因閉於室感日而孕
生朱蒙及長夫餘之臣謀殺之朱蒙走得免至紇外骨
城居焉號高句􁐻因以高為氏朱蒙死子如栗立如栗
死子莫来立(漢武帝元豊四年减朝鮮置/元莵郡以高句䴡為縣属七)騶立(史失其/世次王)
(莾時發高䴡兵伐胡不𣣔行遂皆出塞為冠歸咎扵句/騶嚴尤誘而斬之莾乃大悅更名高句䴡王為下勾䴡)
(侯)光武建武八年高句驪遣使朝貢復其王號(史不著/其名)
莫来裔孫宫立(殤安之間/冠遼東)宫死子遂成立(安帝建光/元年也)遂
成死子伯固立(北史云宫死/子伯固立)伯固死子伊夷模立伊夷
模死子位宫立位宫死元孫乙弗利立(類冠/遼東)弗利死子
釗立安立(史失其世次西云以高䴡王安為/平州牧晋孝武大元十年也)釗曽孫璉
立(晋太武時始遣使/者詣安東奉表)璉死孫雲立(後魏孝文太和五年/也南史云璉死子雲)
(立)雲死子安立(後魏宣武/神亀中)安死子延立延死子成立成
死子湯立湯死子元立(隋開皇大業/中皆伐之)元死弟建武立(建/武)
(之立隋未也唐高祖/武徳中拜遼東郡王)建武死弟之子蔵立(建武為盖蘇/文所死更立)
(建武弟之子蔵為王自為莫離支専囯猶唐兵部尚書/中書令之聀正觀十八年遣李勣伐之十九年太宗親)
(征髙宗龍朔元年遣任雅相以三十六軍水陸分途觀/髙䴡之釁乾豊三年李勣㧞扶餘城捴章元年李勣㧞)
(平壤城執蔵牧其地盖朱/蒙至蔵有囯九百年矣)蔵子徳武為安東都督(武后/聖暦)
(二年也後稍自為囯至/元和末遣使獻楽工)同光天成間高驪國王高氏累
遣使朝貢(唐末中原多事其囯遂自立君長同光後唐/莊宗時天成明宗時天德元年至長㒷二年)
(二百六十四年通上九百/年計一千一百六十四年)髙麗國王王建立(明宗長興/三年權知)
(囯事王建遣使朝/貢明宗拜為主)建死子武立武死子昭立(建隆三年/四年開寳)
(五年/来貢)昭死子伷立(開寳元年太平㒷囯二/年三年五年六年来貢)伷死弟治立
(太平㒷囯七年九月遣使来貢制以治為王九年端拱/元年来貢淳化二年遣使来印經詔賜之四年又来貢)
(五年来乞師/優詔荅之)治死弟誦立(誦𥘉立遣兵校徐逺来候朝/廷徳音逺乆不至咸平三年)
(其臣吏部侍郎趙之遴命牙將朱仁紹至登州訪之州/將以聞召見仁紹回因賜誦鈿亟詔六年来貢乞師優)
(詔荅/之)誦死弟詢立(大中祥符七年天禧元/年五年天聖八年来貢)

元豊類藁卷之三十一
　類藁卷之三十二
　劄子
　　　論中書録黄晝黄舍人不書檢
臣𥘉掌書命中書吏以録黄晝黄并檢赴臣簽書其檢
中書舍人稱臣書名而侍郎押字至録黄晝黄然後侍
郎舍人皆稱臣書名臣曽廵廳言檢草舎人稱臣書名
而侍郎押字恐扵理尚有未盡且録黄晝黄并檢一躰
相湏而成當書之官未有可以一書一否也况録黄侍
即舎人皆稱臣書名者事君之體固然也其檢舍人不
書欲以為别異執政乎則録黄晝黄并檢一體相湏而
成事君之體扵例當一一書之間方其嚴上則未有可
以復伸下也伏㝷故事中書舍人分押尚書六曺天下
衆務無不関决其各執所見謂之五花判事故唐太宗
嘗謂侍臣曰中書門下機要之司詺敕有不便者皆須
執論比来遂無一言駮論若准書詺敕行文書而巳人
誰不堪今舍人不押六曺惟掌書命而事干書命者又
不書檢竊㝷故事未有可㩀而然也或謂事干書命者
有除改行遣因依故舍人不當書檢然向来書檢巳連
除改因依况除改因依參扵典故即無舎人不得預聞
之理臣詳本朝之制官司佐属盖有得書檢而不得書
行移文字者未有得書行移文字而不得書檢者此又
扵理可疑臣固非欲書檢也顧緑聀分不敢苟止伏乞
攷詳理體断自聖裁令臣得以遵守取進止(元豊五/年七月)
　　　請給中書舎人印及合與不合通簽中書外省事
臣檢㑹中書外省昨准門下省連到詳㝎官制所状内
事件有申明下項
　一檢㑹官制所元豊四年十月七日上殿劄子元擬
　　門下省印給事中印奉聖㫖門下省印尚書省印
　　門下給事中印中書舎人之印尚書列曺别具攷
　　定取㫖餘兩省官并省務並用給舎印
　　　臣今看詳通進司文字旣隷給事中合使門下
　　　給事中印
　一給事中􁰽状勘㑹請到門下外省印未委合扵何
　處收掌
　　　臣今看詳上件印合係散騎常侍收掌如闕則
　　　以次官
　一給事中廳状四月二十九日准詳定官制所發到
　狀二件為分揆人吏并院子事各係申門下外省
　今来未審係是何官書判施行
　　臣今看詳應申門下外文字合係本省散騎常
　　侍以下通簽書
　一狀後門下外省批巳施行外五月六日送中書外
　省施行訖即却繳送合属去䖏
　　臣今看詳逐項事件並只是指揮門下外省及
　　　給事中􁰽其中書外省雖淮批送施行即未有
　　　㝎制中書外省及舍人􁰽事務明降指揮兼官
　　　制所状内一項稱两省官并省務並用給舎印
　　　又一項稱門下外省印合係散騎常侍收掌如闕
　　　即以次官是則中書舎人及中書外省各合有
　　　印今来巳有中書外省印其中書舎人之印即
　　　未給到未應得官制所状内元定指揮及右省
　　　官除逐􁰽各有分職外其外省事務見今中書
　　　舍人與起居舎人通簽若将来常侍以下至正
　　　言員足消與未消逐一通簽如不通簽即未審合
　　　係是何官書判施行如合通簽亦乞明降指揮
右取進止
　貼黄今後因逐司申明立法有與别司事體相同者
　乞令便㩀逐司事務立條貴免更有申請重煩聖聴
兼免逐司事躰相同施行不一如允臣所奏乞立此
條令今後應干修條䖏並依此又舎人諌官舊各有
　印盖縁本聀文字慮有事干機宻難就别官用印故
事中書舎人判省雜務
　　　議邉防給賜士卒只支頭子
臣伏見真宗議封㤗山問三司使丁謂随駕兵士或遇
泥雨支賜鞋錢動湏五七萬貫如何有備謂奏随駕之
士披帶巳重若有支賜如何将行𣣔令殿前都指揮使
曹璨先問軍士路中或有支賜置随駕便錢一司各與
頭子支便扵兵士住營䖏或指㝎州軍各使骨肉請領
一則便扵兵士請領二則随駕兵士骨肉在營得便到
特支錢物甚安人心曺璨㝷問皆曰随駕請得何用兼
難以将行若如此皆感聖恩遂定東封之計車駕徃回
略無闕誤臣竊以謂邉防給賜士卒可推此行之在公
可省輦運在私可無負致营護之芳而士卒之家又速
得錢物濟用伏乞詳酌如有可采出自聖意施行取進
止
　　　申明保甲廵警盗賊(不曽上在)
臣伏以周禮五家為比使之相保推之至扵五州為郷
因其民以用之扵田役追胥之事管仲扵齊亦以五家
為軌推之至扵五郷為軍以有三軍之制盖生民之業
資扵衣食則為農資扵備禦則為兵其所恃之理然也
後世言兵者以謂九夫為井此入陣之法所由出也
(立家為執此師旅之法所出也以臣/考之所以然者非三軍之改取法)法扵郷田盖古者
生民之業兵農非異務也自經界既廢而兵農始殊秦
漢之際大率十里一亭亭有長十亭一郷郷有三老有
秩嗇夫㳺徼三者掌教化嗇夫職聴獄訟收賦稅㳺徼
循禁盗賊亦比閭族黨卒伍追胥之遺事也今保甲之
制自五家為保推之至於有大小保長有都副保正聀
承文書督盗賊與比閭有長郷亭有嗇夫㳺徼非異意
也臣昨守亳州亳為多盗重法之地臣推行保甲之法
以禁盗賊幸不至繆戾誠不自揆欲扵保甲廵檢縣尉
之法所以防慮盗賊者有所推廣以稱朝廷立法之意
具下項
　一諸䖏自来盗賊並是外来浮浪行止不明之人或
　　是本䖏素耒無頼之人保甲之法使五家為保盖
　　欲察舉非違之事一保五家若有一家蔵匿外来
　　浮浪行止不明之人或一家有素来無頼之人即
　　四家無由不知而法禁之中不責其顔情盖芘則
　　人扵郷里誰肯告言若為設禁防使不告官者因
　　事發露則有相坐之刑人情自爱誰肯苟容此乃
　　本立保伍察非違之意也所察㪯者蔵匿悪人之
　　家所以為人除患固非関■訐之路傷隣里之義
　　也若蔵匿之家自不能捨同悪人何所容入盗賊
　　不禁而自熄理之所可必也欲乞指揮外来浮浪
　　行止不明(之人保■不得舎止本処素来無頼之/人保内須以姓名申官官為籍記係籍)
(之人凡有出入並湏告知本保若保内舎止外求/浮浪行止不明之人犯人嚴㫁同保不紏科不言)
(上之罪保内/有本処素)来無頼之人同保不以姓名申官及
　　係籍之人出入不告本保本保不紏亦並科不言上
　　之罪犯人嚴断所貴有所関防可以暗消盗賊况
　　自来州縣亦徃徃有禁絶舎止浮浪及籍記悪人
　　之䖏可以断得盗賊别無優煩兼保甲條諸保内
有外来人如行止顯有不明即收領送官則是法意盖
巳及此今耒所乞只是申明更𣣔詳俻伏乞裁酌施行
　一伏見熈寕六年保甲條法保内如遇有賊盗畫時
　　告報大保長巳下同保人户即時前去救應追捕
　　如入别保即逓相繫鼓應接襲逐元豊二年詳定
　　上條莭文諸保内賊盗畫時集本保追捕如入别
　　保逓相告報襲逐(舊有鋪屋及鼓䖏依舊仍輪/保丁守宿未有䖏愿置者聴)臣
　　竊以謂元條及詳定互有詳略若合而用之則彌
　　綸之意無所不㫦今𣣔乞指揮諸保内賊盗畫時
　　集本保追捕如入别保即遞相擊鼓報應􁐾逐並
　　置鋪屋及鼓仍輪保丁廵宿如此則保伍之内旣
　不得容止悪人廵宿之法又備如有賊發則合力
　追鋪措置無所不盡扵本置保申之意委曲備具
　亦古者井田守望相助後世置郷亭徼循盗賊之
　遺法也
　一伏見熈寕敕莭文諸廵檢常扵地分内廵警𪠘宇
　所在州給與印暦逐季點檢臣𣣔乞相度指揮重
　法地分廵檢縣尉常扵地分内廵警毎旬具所到
　地分申州仍給與行程印暦毎李本州将旬申與
　印暦委官點磨違者取勘施行州不督察監司按
　劾以聞如此則制置捕盗之官事躰均一理在又
　行不容苟簡之人得以廢法使捕盗之官分廵不
止保甲候望轉相氶接盗賊所向輙遇譏察竊發之謀
必自衰熄或有伺間不逞之人亦易敗獲右取進止
　　　存恤外國人請著為令(不曽上)
臣昨任明州日有高麗國界託羅國人崔舉䓁因風失
船飄流至泉州界得捕魚船援救全度從此随捕魚船
同力採捕得食自給後扵泉州自陳碩来明州候有便
船却歸本國泉州給與沿路口劵差人押来臣㝷為置
酒食犒設送在僧寺安泊逐日給與食物仍五日一次
别設酒食具状奏聞臣奏未到之間先㩀泉州奏到奉
聖㫖令扵係官屋舎安泊常切照𬋩則臣存恤舉䓁頗
合朝廷之意自後更與各置衣装同天莭日亦令冠帶
得預宴設竊以海外蛮夷遭罹禍亂漂溺流輪逺失郷
土得自托扵中國中國禮義所出宜厚加撫存令不失
所泉州𥘉但給與口劵差人徒歩押来恐朝廷矝恤之
㤙有所未稱檢皇祐一路編敕亦只有給與口食指揮
今来聖㫖令扵係官屋舍安泊常切照𬋩事理不同縁
今来所降聖㫖未有著令𣣔乞今後高麗䓁國人船因
風勢不便或有飄失到沿海諸州縣並令置酒食犒設
送係官屋舎安泊逐日給與食物仍数日一次别設酒
食闕衣服者官為置造道路随水陸給借鞍馬舟船具
析奏聞其𣣔㱕本國者取禀朝㫖所貴逺人得知朝廷
仁恩待遇之意取進止
　　　請减軍士營敎
臣伏見諸軍教閱之法並只合平教一次舊例有晚教
者即更晚教向来教閱之法𥘉行之時諸軍𣣔要訓練
早得精熟是以早晚敎外諸營更有營教今来訓練日
乆各以精熟甚有踏硬岀格之人諸軍事藝見今分作
三䓁欲乞相度其事藝在第三䓁者與免營敎一日在
第二䓁者與免营敎二日在第一䓁與免营敎三日所
貴人情恱慕升進得事藝者多乞賜詳酌指揮取進止
　　　代曽侍中辤轉官劄子
臣蒙㤙轉官巳曽靣陳及具劄子辤免懇誠雖切志願
未諧夙夜省循不皇寕䖏是用再干梳扆伏望必賜允
從臣以謭才當陛下即政之𥘉勵精思治與在廟堂首
當大任所宜佐陛下循守法度重惜名噐使㤙無誤施
官不虚授四方觀聴知朝廷慶賞得宜則衆情必皆勸
慕欲正其本當始扵臣今若首玷寵榮不知固避使朝
野竊上議虧政理則是欲清其流而先濁其源致弊之
由乃自臣始豈陛下所以属任㣲臣之意愚情所以圖
報萬一之心况祖宗以来進官之法或以歲月或以功
勤今扵斯二者實無其一又扵執政之内不爲以事當
遷欲貪厚㤙何義而可伏望特回聖慈俯憐悃迫速賜
徳音遂其所乞至扵國公戸邑則臣更不敢辤謹具劄
子奏陳無任赤心懇激之至取進止
　　　代曽侍中乞退劄子
臣近三上表及再進劄子以隂陽不調雨雪愆候乞欲
免黜蒙面諭不允仍降批荅令断来章臣仰惟寵遇之
厚㤙㫖之嚴固欲强顔趣扵順命然信宿以来早氣轉
甚臣夙夜震惕職思其憂所以不避冐煩至扵五六敢
祈仁聖必賜矝從此臣區區之愚義不得止者也盖宰
相職調隂陽災異即當罷免行之巳乆故事甚明今亢
陽為沴經渉冬春隴畒之間焦枯日甚閭巷之内疾癘
将　興天戒丁寜咎自臣始陛下側身思変發扵懇誠
忘巳憂人見扵顔色以至詢訪周扵列位請禱徧扵群
神聖心焦劳中外嗟仰豈臣之分當得晏然雖陛下大
㤙𣣔終覆護而四方觀聴責當謂何且臣少壯之時尚
虞不職今齒髪巳暮理當乞身欲貪寵私何義而可伏
望祭臣素守體臣至誠早回聖慈許從罷黜矧今舊徳
之老新進之賢求於朝廷所在森列取以代臣必致休
證使臣得避賢者路退守丘園豈惟上厭天心下塞人
望亦所以全陛下始終之㤙成老臣去就之義况應天
人惟在誠實臣既知當退豈敢矯誣所望睿明審加詳
擇臣無任恤誠迫切之至取進止
　　　英宗實録院申請
奉敕脩撰英宗皇帝一朝實録伏以先帝功徳之美覆
𬒳天下宜載方䇿傳之無窮而未有日暦至扵時政記
起居注亦皆未備
今此論次實憂踈畧其於搜訪事迹以傋撰述尤在廣
愽使無闕遺今取到脩撰仁宗皇帝實録院行遣案卷
看詳彼處累次陳請乞捜探取借應于合要照證文字
前後條件本院亦合如此施行參詳■次作一併申請
具下項
　　文臣少卿■以上武臣正刺史以上或雖官品未
　　至而事業勲績可書及丘園之士曽經朝廷奨遇
　　凢在先朝薨卒者例合扵實録内立傳𣣔乞朝廷
　　特降指揮下鈴轄諸道進奏院遍行指揮仍劄付
　　御史䑓開封府及審官院三班院流内銓入内内
　侍省閣門出榜曉示應係英宗朝亡殁臣僚合立
　傳者並令供納行状神道碑墓誌䓁仰本家親属
　限日近脩冩疾速附逓繳納赴實録院
　一應先朝曽歴兩府兩制雜學士侍制䑓諌官及正
　在刺史閣門使巳上臣僚或因賜對親聞聖誥或
　有司奏事特出宸断可書簡册者並乞付中書遍
　劄送巳上臣僚委令逐人速具實封供報務要詳
　仍乞指揮進奏院遍行指揮應曽在先朝任上件
　官位巳經亡殁臣僚之家亦許親族編録經所在
　官司繳進不得虚飾事莭候到日並降付本院以
　憑㸔詳編脩所貴書成之日免致䟽畧
　一乞下中書樞宻院自嘉祐八年四月至治平四年
　　正月巳前應有臣僚進献文字曽送史舘或留任
　中書剗刷名件及下史舘盡底檢㝷降付本院并
　宰臣與文武百僚凢有奏請稱賀上表所降批荅
　　亦乞檢㝷降下
　一乞下两省及司封兵部吏部甲庫學士舎人院拠
　實録院所関宣敕及詔書除目告詞如移牒暫借
　使畫時檢㝷報應不得稽緩
　一乞下禮賔院具自嘉祐八年四月至治平四年正
　　月八日已前凡外蕃朝貢所記本國風俗人物道
　　里土産詳實供報
　一先朝臣僚有得罪譴謫者乞下御史䑓審刑院刑
　部大理寺㩀實録院所要案櫝畫時供借
　一乞下司天監自嘉祐八年四月至治平四年逐年
　其暦日一本供報當院
　一乞下三司令自嘉祐八年四月至治平四年正月
　　八日巳前應虫蝗水旱災傷及徳音赦書蠲放稅
　賦及蠲免欠負並具實数供報當院
　一乞下三司自嘉祐八年四月至治平四年正月八
　日巳前應有制置錢糓稅賦茶鹽及搉酒等凡干
　臣僚章䟽論議廢置事件具録供報當院
　一部水監河渠水利凢有論議改更貢部但係郡國
　所申祥瑞貢院但干改更貢舉條制太常寺禮院
　但干禮樂制作事三司戸部每遇戸口陞降巳上
　官司自嘉祐八年四月至治平四年正月八日巳
　前令子細檢㝷供報本院不得
　一天聖元年管勾修真宗皇帝實録所奏修撰官李
　維䓁公文其間有事跡不圓䖏合係中書樞宻院
　三司檢㝷應副又縁事件不少竊慮差去分手不
　得到裏靣檢㝷是致逐時不檢到照證事件乞傳
　宣中書樞宻院㩀李維䓁合要照證脩撰事蹟名
　件令合行分手䓁盡底檢㝷應副免致有妨脩撰
　奉御寳批依奏治平元年脩仁宗皇帝實録院亦
　奏合依中書樞宻院檢㝷合要照證事件乞依天
　聖𥘉躰例施行并乞差中書應奉國史文字堂後
　官魏孝先樞宻修時政記生事劉孝先候見當院
　書庫官䓁将到合要檢㝷事件立便收接檢㝷應
　副又曽乞差中書樞宻院編文字官及乞扵三司
　審刑院太理寺属官内選差人員各令應副檢文
　字今来本院合要中書樞宻院檢㝷文字照證編
　修欲乞依天聖治平𥘉躰例施行
　一乞下管勾往来國信所契勘嘉祐八年四月至治
　平四年正月末以来所差入囯接伴舘伴官等正
　官借官簿䓁冊并語録權借赴當院照證脩纂仍
　不妨彼所使用
　一乞下玉牒所取英宗皇帝玉牒一本照㑹
　一乞下中書編機房合要嘉祐八年四月至治平四
　年正月八日巳前改除麻制文字照㑹
　一本院但干脩實録於諸䖏檢借文字並湏當聀官
　貟封記徃還疾速應付
　一乞下尚書司封疾速檢借嘉祐八年四月至治平
　　四年正月八日巳前中書除改百官官位姓名敕
　　黄照證修纂
元豊類藁卷之三十二
元豊類藁卷之三十三
　奏狀
　　　進奉熈寕四年明堂絹状
祀而嚴配王國之上儀助者駿奔人臣之常奉前件物
實之用篚旅以造庭阻就列以陪祠庻将心扵拱極載
循僣冐伏積震惶
　　　進奉熈寕七年南郊銀絹状
天休不宰故大報扵親郊上徳難名唯駿奔扵助祭兹
為邦禮以合人情物輙用土毛敢叅庭實第從臣之嘉
頌獨逺清光得萬囯之歡心庶将薄意干冐宸扆臣不任
　　　進奉熈寧七年同天莭銀絹状
自天生徳與世為㱕属當載育之期敢薦無疆之祚前
件物輙備土毛之末用叅篚貢之餘逺守蠻荆莫預造
庭之㑹仰懐象魏但祈難老之詳
　　　進奉熈寕八年同天節銀絹状
元命在躬方啓龍興之運鴻圖集祉爰開鳦降之祥前
件物敢薦服官用叅庭實縁易供之薄献祝難老之殊
祥
　　　㐮州乞宣洪二郡状
右臣今任至今年九月成資巳蒙差太常少卿孫頎替
臣成資闕今臣去替秪有数月竊念臣為有私便𣣔乞
就移洪州或宣州一任情願守待逺闕謹具状奏聞伏
候敕㫖
　　　奏乞回避吕升卿
右臣伏奉敕命就差權知洪州軍州事充江南西路兵
馬都鈐轄巳發来赴任次今覩吕升卿授江西轉運副
使伏縁臣先任齊州得替後吕升卿為京東路察訪扵
齊州多端非理求臣過失頼臣無可捃拾兼臣弟布與
吕恵卿又有嫌隙二事皆中外共知今升卿任江西監
司洪州在其統属湏至陳乞回避伏乞指揮檢㑹臣先
奏乞移洪州或宣州或東南一般州郡臣為母親見在
饒州迤邐前去饒州伺候朝㫖
　　　奏乞與潘興嗣子推㤙状
右臣伏覩本州人試将作監主簿潘興嗣五歲以父任
得官二十二歲授江州徳化縣尉不行熈寕二年朝廷
察其高以為日州軍事推官不就今年五十六嵗安扵
静退三十餘年臣竊以康㝎中徐復以䖏士收用辤不
就得官其一子近王回孫侔皆以幽潜見録命下而回
已死亦得官其一子李覯以國子直講退㱕死十年亦
得祿其後則國家之扵激奨㢘退既肆其所守又㤙及
其世盖有故事今與王回同時見録之人有孫侔而後
又有興嗣䖏幽不改其操皆巳白首然未有為上聞者
故其子獨未蒙㤙竊以康㝎至今㡬四十年士之抗志
扵隠約而為朝廷所知者止此数人盖枯槁沉溺其守
至難故其人至少為國家者取而顯之使天下皆知士
之特立無求扵世者不為上之所遺則自重者孰不勉
浮競者孰不悔可謂施約而勸博寵録之所以勵世其
實在此臣故敢以聞伏惟陛下幸察侔及興嗣躬難進
之莭遭遇聖時用王回徐復李覯為比加㤙其子使斯
人不卒窮扵閭巷足以明示天下興嗣有子群年二十
六嵗孫侔令家真州謹状奏聞伏候敕㫖
　　　奏乞復呉中復差遣状
右臣復見提點本州玉隆觀龍圖閣直學士給事中吳
中復年六十六嵗精力未衰志意甚壮歴事累朝嘗任
諌官御史以直道正言能稱其職又任邦伯理兵治民
皆有可紀孔子曰如有所譽者其有所試矣如中復之
林有巳試之效可謂明白方今中外任使嘗患乏人如
中復者豈可遂其閑逸𣣔乞召至左右使典司献納或
委以藩鎮使剸治煩劇又能上副憂勤不負寄任况中
復年未當退又無疾病䖏之散地衆謂非宜伏望早賜
收用以稱朝廷尚賢求舊之意臣忝任州長不敢不言
謹具狀奏聞伏候敕旨
　　　辤直龍圖閣知福州狀
右臣凖洪州送到敕牒一道授臣直龍圖閣就差權知
福州交割本職公事以次官員發赴本任者孤逺之臣
幸蒙收擢聖恩深厚誼豈敢辤伏念臣老母年高近歲
多病臣弟布巳移知廣州見赴本任臣若更適閩越則
兄弟並就逺官犬馬之志不勝徬徨伏望聖慈矜憫特
寝新命與臣一便地差遣所有敕牒臣未敢祗受巳牒
洪州寄軍資庫收𬋩臣巳交割本聀公事與以次官員
不敢扵舊任䖏乆住見迤邐前来听候指揮謹具状奏
聞伏候敕旨
　　　福州舉知泉州陳樞乆不磨勘特與轉官状
右臣體訪得轄下知泉州尚書屯田貟外郎陳樞不下
磨勘文字巳十五年中間曽遇覃恩改官其扵綿歴嵗
月積累勞能則考課常法盖未及之列於郎曺為日巳
乆方當朝廷崇尚㢘素誡抑浮競之時樞獨安扵冲静
所守如此况樞操履純篤出自天資治行循良見扵衆
論自歴州縣及任淮南提點刑獄與今来再任泉州所
至風績皆可稱記伏乞特降指揮下審官東院檢㑹樞
合該磨勘月日采其乆不自陳特與優轉名曺以奨恬
退臣忝備寄任不敢不言謹具状奏聞伏候勑㫖
　　　福州奏乞在京主判閑慢曺局或近京一便郡状
右臣輙露悃愊仰干旈扆臣母老多病見居京師臣任
福州臣弟布任廣州相去皆数千里臣犬馬之志實不
遑寕臣昨移福州之日曽乞哀憐改授近地㝷奉聖㫖
不允不敢再請臣既到任属所部之内㓂孽遺類徃徃
尚聚山谷居人未寜逺近疑駭而州之属邑又有出扵
早饑之後臣扵此時正當竭其駑鈍復不敢以私計自
陳自去冬及今春以来上賴朝廷威徳蟻聚餘㓂悉又
殄除田疇之間連獲登稔今山海清謐千里宴然里閭
相安粟米豊羡臣扵所部乃無一事可以自効况臣到
任今年八月巳及一年逺去庭闈爲日巳乆晨昏之恋
誼難苟止則臣可以乞恩實在今日伏見朝廷至仁比
来群臣之中有𣣔便扵飬親者並蒙聴許况臣母子各
巳白頭兄弟二人皆任逺地今臣扵官守又無可以驅
馳之事伏望聖慈憫惻以臣老母見在京師與臣一在
京主判間慢曺局差遣或就移近京一便郡庶便親飬
臣雖糜殞曷報聖㤙臣不任惶懼戦汗激切屏营之至
　　　移明州乞至京迎侍赴任状
右臣昨以老母在京而臣知福州臣弟布知廣州相去
各数千里幸臣所部之内盗賊殄除年糓豊稔臣扵守
官既無驅馳之事而臣到任巳及一年逺去􁏫闈為日
巳乆奏乞聖慈哀憐以臣老母見在京師與臣一在京
主判閑慢曺局差遣或移臣近京一便郡庶便親飬㝷
准中書劄子巳降敕命差臣權判太常寺兼禮儀事奉
聖旨仰臣交割聀分公事訖發来赴闕臣遂起離前来
至洪州覩進奏院報巳差臣知明州伏念臣巳奔馳在
路屈指計日望至親側竊計臣老母之心聞臣而来倚
門之望固巳深切今母子垂欲相見而臣忽他改差遣
晨昏之戀既未得伸迫急之誠惟知涕泗且臣母子各
巳白首臣母近嵗多病臣弟布又知桂州私門之内長
子二人皆違左右而臣扵兄弟之内又㝡居長犬馬之
志豈敢苟安况今所得明州足可迎侍臣不敢别有陳
乞𣣔望出自聖㤙特賜矜憫許臣徑馬暫至京師迎侍
老母赴任不敢别有佳滯伏惟天地之徳哀而憐之臣
欲候授敕後陳此懇誠臣見在道路恐慮敕命附逓前
来或致遅延湏至便具奏請所貴早得指揮不致别有
留滯臣見水路前去所有朝㫖乞降至真州以来付臣
謹具状奏聞伏候敕㫖
　　　明州奏乞回避朱明之状
伏為本路提點刑獄朱明之是臣母之親堂弟牒明州
檢到敕條竊慮合該回避湏至奏聞者右謹具如前乞
賜檢㑹如合該回避𣣔望聖慈念臣在外十有一年巳
更六任幸遇非常之主聀與内朝而自陛下即祚以来
未得一親玉色人臣爱君惓惓希慕之心未能自棄為
日巳乆兼臣昨任福州巳係逺地迎侍不得即今老母
多病見在京師人子之義晨昏之恋固難苟止二者於
臣之心實為迫切如臣合當避親臣不敢陳乞在京差
遣只乞對移陳蔡一郡許臣暫至京師迎侍老母赴任
使臣仰得就日月之光俯得伸犬馬之飬臣至孤至逺
之迹抱此㣲誠如不自言誰當為臣言者伏惟陛下天
地父母哀而憐之出自聖慈特賜矜許臣不任■子區
區激切之情謹具状奏聞伏候敕㫖
　　　進奉元豊元年同天莭功徳䟽状
彌月開祥本周家之極盛千秌紀莭繇唐室之寖昌矧
属熈朝寔標華旦是敢䖏遵象教恭啓法筵傾率土之
歡心祝後天之遐筭庶偕動植永頼生成
　　　進奉元豊元年同天莭銀状
鳦鳥之詩本啇入之所自出生民之什原周室之所繇
興矧属休辰寔開令莭生成之造雖難稱於大㤙爱戴
之心庶可将扵薄物用祝乾坤之乆永為夷夏之依■
　　　進奉元豊二年同天莭銀絹状
人神祐助是開彌月之祥夷夏歸依方祝後天之筭前
件物旅於庭實出自土毛仰晞北極之尊用将㣲意願
固南山之壽永庇群生
　　　移知亳州乞至京迎侍赴任状
右臣五月三十日伏奉敕命就差知亳州旣近輦轂又
便庭闈仰荷天㤙俯從人欲非臣淺薄所能報稱伏念
臣前奏中具陳在外十有一年巳更六任幸遇非常之
主職與内朝而自陛下即祚以来未得一親玉色人臣
爱君惓惓希慕之心未能自棄為日巳乆兼臣昨任福
州巳係逺地迎侍不得即今老母多病見在京師人子
之誼晨昏之恋固難苟止二者扵臣之分實為迫切如
臣合當避親臣不敢陳乞在京差遣只乞對移陳蔡一
郡許臣暫至京師迎侍老母赴任使臣仰得日月之光
俯得伸犬馬之飬今臣幸蒙㤙詔移守亳州如臣所請
况亳州去京不逺𣣔乞許臣暫至京師迎侍老母赴任
臣見巳交割訖發離前来所有回降朝㫖乞(隆)至泗州
付臣謹具狀奏聞候敕㫖
元豊類藁卷之三十三
元豊類藁卷之三十四
　奏狀
　　　乞賜唐六典狀
右臣伏見聖㤙以新雕印唐六典頒賜近臣以及舘閣
竊以唐𥘉以尚書中書門下三省參領天下之事以今
僕射侍中為宰相之任然選士用人出兵授田刑罰礼
樂至扵工官所主則一本扵尚書尚書侍郎分為六官
郎員外郎各有攸司又分二十有四所以弥綸庻務至
微至宻其大則以永業口分之田制民之産以租庸調
制民之賦以諸府十二衞制民之兵三代以来其政最
為近古太宗所以致治者盖出扵此其事至衆而㪯之
有條其体至大而統之有要可謂得建官制理之方明
皇之世迺考尋舊章著之簡册以六卿所総領則象周
官名其書曰六典而開元十四年張說罷中書令爲尚
書右丞相不知政事自此政事歸中書而尚書但受成
事而巳亦其書之所記也則當是之時尚書巳不得其
職其所著者盖先代之遺法也其本原設官因革之詳
上及唐虞以至開元其文不煩其實甚俻信可謂善扵
述作者也臣向在舘閣嘗見此書其前有序明皇自撰
意而其篇首皆曰御撰李林甫注及近得此書不全本
其前所載序同然其篇首不曰御撰其第四一篇則曰
集賢院斈士知院事中書令修國史上柱國始興縣開
國子臣張䓁奉敕撰盖開元二十二年張九齡實任此官
然則此書或九齡䓁所為欤不敢以疑說定也伏惟皇
帝陛下神智聖性夙成自天方革敝興壊以脩太平之
業継唐虞之跡而稽古不倦旁及此書廼自禁中􁐨版
傳之以賜在位豈不以其官儀品式去今未逺而行扵
今者尚多将使斈士大夫得而求之其扵就列皆知其
任其扵治体開益至多非聖慮所存規模宏逺則何以
訓勵群臣委曲至此臣備数内閣以文斈為職冝畧知
典故不可以衰退駑鈍怠惰苟止故敢昧冐以請伏望
聖慈依例賜臣一部使得伏玩思索萬一得奉清閑尚
可牽强以備訪問不勝犬馬區區之誠貪冀㤙私不知
僣越其扵罪戾所不敢迯干冐宸嚴臣不任
　　　授滄州乞朝見状
右臣伏奉敕命就差知滄州巳起離前来竊念臣逺違
班列十有二年伏遇陛下神聖文武當天受命制作法
度以集太平之功群情顒顒孰不自願為能以托名扵
萬世而臣曽未得湏史之間進望清光竊不自揆愿奉
徳音犬馬之情固非一日之積今将至京師伏望聖慈
許臣朝見臣不任
　　　乞登對狀
右臣扵十月二十六日伏蒙聖㤙賜對延和殿陛下假
之以玉色奨之以徳音訪之以治天下之道而及扵當
世之事其敝安在臣昏愚不肖不足以稱聖意遽言國
家之大体則懼非臣之任毛舉天下之細務則又非臣
之志是以不敢率然以對夫智之不明辭之不敏此臣
之罪也計臣之材與臣之位不敢以言高亦臣之分也
退而伏念臣材質淺薄偶有好古之勤嚮道之志遇陛
下高明光大方修先王之政以集太平之功而臣藐在
外服十有二年無衒鬻之一言無左右之素譽地窮势
絶不敢期扵自通分以孤愚老扵踈逺属陛下聦明􁔾
智洞照群情公􁰽並觀不遺小善赤然獨断察臣之本
末超然逺御收臣扵滯涸至扵撫慰之私顧問之寵雖
世之抱道徳堪重任之士恐不䏻當豈臣之㣲所可輙
得雖㓕身碎首未足以報非常之賜其扵傾竭肝膽以
自效其愚忠有岀位之責猶不敢辤况親氶聖問實臣
吐盡誠素之時其不敢自黙此臣愛君事國之義也竊
以先王之治天下必有典籍以為當卋之法傳之後嗣
使永有持循故在夏書稱政典曰先時者殺無赦不及
時者殺無赦則夏之治天下之書曰政典也其在啇書
稱制官刑儆于有位曰惟兹三風十愆卿士有一于身
家必䘮邦君有一于身國必亡則啇之治天下之書曰
官刑也其在周書稱成王還㱕在豊作周官盖以董正
治官之意訓告群臣今書周官之篇是也扵是之時事
為之制曲為之防故經禮三百威儀三千所謂經礼三
百者周禮六卿属皆六十盖舉其全数則周之治天下
之書曰周禮也三代以後時君所為務在苟簡紀綱憲
度闕而不圖盖逺莫盛扵漢而孝文之世賈誼欲定官
名議寝不用中莫懿扵後周雖分六府之位以儀刑經
禮而典籍無所傳聞近莫美扵唐𥘉以尚書六職本天
下之治而不䏻修列其法論著扵書開元之際始追次
舊章以為六典而尚書巳失其職然三代之後治天下
之書有此而巳今陛下以法制度数宜有所自故上稽
周禮以官儀注措宜叅近事故旁求六典則又質諸當
世之宜裁以聖慮始自三省至于百工皆正其名夫名
正然後位㝎位㝎然後事舉名正位㝎事舉則設官正
理之方盡矣使萬官千品各循其分彛倫庻績皆得其
任然後陛下程其䏻䓁其實以章别幽明信其賞必其
罰以推行愆勸庻務雖衆其目而無不周四海雖廣正
其本而無不治况推尋采掇雖付在有司而是正凖裁
寔由聖㫁至夫大法既具然後條分類别以陛下之所
指授勒成一代之典明示四方使知出自聖作豈獨以
之彌綸當今之務固當蔵之金匱為萬世法臣愚固陋
竊不自揆扵夫經营之體損益之方所謂位定而事舉
者𣣔進其妄意之滯見庻有毛髮之𥙷然心之委曲難
以書盡伏望特垂聖慈許臣上殿敷奏使臣得披腹心
以稱前日之聖問萬分之一有足以上當天心臣死生
幸甚俯伏待命臣不任
　　　乞出知頴州状
右臣愚不自揆懐犬馬之情敢昧萬死以聞不敏之誅
所不敢逭伏念臣性行迂拙立朝無所阿附有見嫉之
積毀無借譽之私援在外十有二年更歴七郡雖有爱
君嚮囯之心託勢踈逺無路自通期扵抱志沒齒而巳
陛下居法宫之深臨萬官之衆而臣以單外之迹一介
之㣲陛下廓四聡之廣出獨見之卓不繇臣之衒鬻不
因人之黨助收憐附慰劳問褒嘉語重意殊可謂非常
之遇士之有大過人之材者殆未足以致此豈臣之鄙
所當冐得日夜思念臣以庸下之噐在隱約之中而獨
爲聖主所知如此蝼蟻之軀知死不足以圖報今還朝
以来甫及数月未有絲忽自效之勤而輙以私誠上陳
臣之妄庸雖受誅絶之刑不足以塞責惟陛下察而哀
之臣母年七十有一比嬰疾疹舉動歩履日更艱難陛
下䖏臣京師臣幸得侍庭闈以便醫薬聖澤至厚常恐
不能克堪今臣弟布得守陳州臣母憐其乆别𣣔與俱
行頋臣之宜惟得旁郡庶可奉親徃来以共子職而抱
疾之親陸行非便今與陳比境許蔡亳州及南京皆不
通水路頋頴可以沿流臣誠不自揆不諱萬死之責敢
昧冐以請伏望聖慈差臣知頴州一任竊恐顧臨到任
未乆無例爲臣移易縁若候頋臨滿問則臣弟布陳州
却巳滿任𣣔望特出聖㤙許臣不候顧臨任滿交割臣
惷冥寒陋蒙陛下特異之知未有鎦銖之稱而頋子母
之恩規私擇便仰煩聖聦當伏斧鎖以須罪戾惟陛下
哀憐聴察干犯天威臣不任
　　　再乞登對狀
右臣去冬再蒙聖㤙賜對臣愚淺薄無軼倫之行絶衆
之材徒扵軰流粗識文字至扵講求天下之務非敢謂
䏻盖嘗有志遇陛下紹天開跡大脩治具一言片善人
人得以自効而臣流離漂泊藐在外服有深忌積毁之
莫測無㳺談私黨之可因轉徙八州推移一紀無測行
之一跡得叅扵御隷之間無嘗試之半詞得徹扵巖一
之上心思消縮齒髮凋耗常恐卒填溝􁒽獨遺恨扵無
窮也陛下躰生知之質起日新之政揆之以道以易漢
唐五代之卑本之扵身以追尭舜三代之盛臣雖欲奮
駑鈍願備驅馳而䖏踈賤之中無可致之一伏遇陛下
明無不照察臣滯跡之不容聖無不通采臣孤斈之有
得出自􁔾断接之便朝所以詢謀撫納勉慰稱一之殊
皆非素望所及臣雖草苑之漏頋非水石之頑盖士躬
且老身孤立扵天下而獨為聖主所知如此燔軀沈族
豈足論報其扵剖心析肝以効其區區之忠固臣之所
不敢不盡也是以竊不自揆冐言當世之士陛下寛其
不敏之誅而收其臆岀之見謂有可以當聖意者臣愚
蹇鈍分豈稱此盖繇陛下神聖文武度越千載而虚心
納下無伐善之意徇巳之情故兼聴廣覧小䏻薄技無
所不録而臣愚連遇得以及此今臣備数轂下雖日得
造朝而身不迩法坐之凝嚴且不接徳音之温厚渉四
時矣其畢忠願知之心惓惓之義豈湏臾廢㦲伏念臣
嘗言天下之經費以謂皇祐治平庻官之員倍扵景徳
議今之兵以謂西北之宜在擇将帥待罪三班獲因
職事考扵載籍盖官日益衆而守塞之臣有未稱其任
者得以推其事實審其源流其扵裁䖏之宜亦嘗略窺
其要竊𣣔飾其所聞敢終前日之說以献陛下方日孜
孜大有為扵天下内則更張庻事外則經营四方如臣
之說有可采者庻㡬制天下之用以飬財御天下之材
以經武有助聖政之萬一臣扵受㤙非敢謂報庻以明
臣犬馬之志未嘗不響上之所為也臣又嘗言陛下方
上稽周禮旁參六典以更定官制臣扵經营之躰損益
之数願有毛髪之𥙷伏聞百度巳成萬務巳㝎而臣曽
不䏻吐一言陳一䇿庶得因國大典託名不泯今條分
類别宣布有期臣誠不自揆以謂更制之日新舊革易
之𥘉弥綸之術固不可不有所素具竊𣣔自効少禆聖
晝之緒餘臣扵三者或萬有一得然事有本末理之詳
悉宜得口陳伏望特出聖慈許臣上殿敖奏干冐宸嚴
臣不任
　　　申中書乞不看詳㑹要状
右伏以自来修撰國史皆玅選衆材共當寄任今通脩
五朝大典屬鞏專領巳是一人而冐衆材之任顧鞏衰
揺懼不克堪其今来所脩㑹要計三百卷脩纂以来經
渉十有餘年編脩䓁官巳更六人限至秋季末成書即
今巳是八月中旬某若依限脩進不惟須合考求首尾
叅詳得失仍更並湏檢尋文字照㩀其間恐合更有更
改損益不獨扵鞏以旬月而求就十有餘年之功又復
扵累巳扵國史是以一人而冐衆材之任懼不克堪而
更益以㑹要一人而兼数人之任縦使容鞏添展期限
縁■朝典章本末閎大不同小小文字自頋材力實不
䏻兼况今来進本装冩並巳了畢伏乞更賜敷奏取自
朝廷■酌别賜指揮
　　　辭中書舎人状(閤門告報有㫖更/不得辭免不曽上)
右臣凖閤門告報蒙㤙授臣中書舎人者竊以唐虞三
代之君興造政事爵徳官䏻之際所以播告天下訓齊
百工必有詔號令命之文逹其施為建立之意皆擇當
卋聦明雋又工扵言語文學之臣使之敷扬演暢𬒳扵
簡册以行之四方垂之萬世理化所出其具在此至其
巳乆而謀謨訪問三盤五誥誓命之書刻之為經後世
學者得而宗之師生相傳為載籍首吟誦尋繹以求其
埽一有發明皆為世教盖其大體所繫如此逮至漢興
雖不能比迹三代致治之隆而誥令下者典正謹嚴尚
為近古自斯巳後豈獨彛倫粃斁其推而行之載扵明
命亦皆文字淺陋無可觀采唐之文章嘗盛矣當時之
士若常衮楊炎元禎之属號能為訓辭今其文尚存亦
未有逺過人者然則號令文来自漢而降未有及古理
化之具不其闕欤伏惟陛下以天縱之聖闡明道術所
以作則垂憲紀官正名皆上追三王下陋唐漢至扵出
口肆筆發為徳音固巳獨造精㣲不可窮測則扵代言
之任豈易属人臣淺薄闇瞀斈朽材下誤蒙陛下知之
扵擯排忌嫉之中收之扵棄捐流落之地属之史事巳
懼􁆂官至扵推度聖意討論潤色以次為謨訓彰示海
内兹事至大豈臣所堪况侍從之官實備頋問而臣齒
髪巳衰心志昏塞豈獨施扵翰墨懼非其任至扵謀猷
獻納尤不逮人伏望博選扵朝旁及踈逺必有殊絶特
出之材能副聖神奬㧞之用所有授臣㤙命乞賜寢罷
　　　授中書舎人舉劉攽自代㧋
蒙㤙授前件官凖編敕莭文知雜御史巳上授訖許㪯
官自代者右謹具如前臣伏見朝奉大夫充集賢校理
知毫州劉攽廣覧載籍彊記治聞求之軰流罕有倫比
臣竊以謂引㧞衆材弥綸丗務至扵博學之士固宜用
在朝廷况今聖質高明䆒極今古凡在左古當備頋問
之臣尤湏多識前載然後能稱其職如攽所長實允兹
選况攽累歴州郡治行可稱至扵文辭亦足觀采兼此
衆羙臣實不如今㪯自代謹具状奏聞伏候敕㫖
元豊類藁卷之三十四
元豊類藁卷之三十五
　　奏狀
　　　福州擬貢荔枝状(并荔/枝録)
右臣竊以禹貢楊州厥包橘柚錫貢則百果之實列扵
土貢所徔来巳乆二帝三王所未嘗易也荔枝扵百果
為殊絶産閩粤者比巴属南海又為殊絶閩粤官舍民
廬與僧道士所居自階庭埸圃至于山谷無不列植歲
取其實不可勝計故閩粤荔枝食天下其餘𬒳扵四夷
而其尤殊絶者閩人者其名至三十餘種然生荔枝留
五七日輙壊故雖歲貢皆乾而致之然貢盖為常品相
沿巳乆其尤殊絶者未嘗以獻盖東漢交阯七郡貢生
荔枝十里一置五里一候晝夜馳赱有毒蠱猛獸之害
而唐天寶之間亦自巴蜀䁺致實開侈心當陛下之時
方以㳟儉寡欲為天下先固不可得而議及扵此也至
扵歲貢既乾而致之然頋以常品其尤殊絶者則抑扵
下土使田夫野叟徃徃属厭而太官不得献之扵陛下
陛下不得献之於宗廟两宫使劳人費財如此可也盖
荔枝尤殊絶者固不可多致若毎種歲貢数百或至千
数毎州不過用三五歩卒使之日行兩驛固不為勤且
煩非有勞人費財之患而脩貢者不知及此此臣之所
未諭也又荔枝成實在六七月間雖乾而致之然新者
扵其甘滋猶未盡失至扵經歲則所存者特其滓苴而
已而毎歲貢入常至冬春夫蠻夷異類贄其方物皆知
用其土産之良而不敢慢今邦域之内守藩之臣効其
貢職而曽不知出此此臣之所以敢安也故臣常欲至
荔枝成實約旁近州各擇其尤殊絶列扵名品者差其
多少以時上進其領扵有司備燕賜之用者自如故事
盖建安貢茶自蔡㐮易以小團而茶之絶特者始得献
之天子今荔枝復得貢其尤者則閩粤之産選擇而充
庭實者始備所以致臣之㳟扵其貢職此臣之官守也
　　　荔技録
陳紫出興化軍秘書省著作佐郎陳琦家扵品為第一
江緑出福州類陳𬗋差大而香味盖為次也方紅徑可
二寸色味俱美荔枝之大無出此者歲生二(一作/一二)百顆
而巳出興化軍尚書屯田郎中方蓁家紫種自陳𬗋實
大過之出興化軍小陳𬗋實差小出興化軍宋公荔枝
實如陳𬗋而小甘美亦如之岀興化軍宋氏世傳其木
巳三百歲藍家紅泉州第一出尚書都官員外郎藍丞
家周家紅𥘉扵興化軍為第一及陳𬗋方紅出而周家
紅為次何家紅出漳州何氏法石白出泉州法石院色
青白其大次扵藍家紅緑核出福州荔枝核𬗋而此㒔
核緑圓丁香丁香荔枝皆旁蒂大西下銳此獨圓而味
尤勝右十四種皆以次第著扵録虎皮色紅而有青斑
類虎皮出福州牛心以状名之長二寸餘皮厚肉澁出
福州惟一本玳瑁紅色紅而又有黒點類玳瑁出福州
城東琉黄以色類琉黄朱柿色朱如杮出福州蒲桃荔
枝穂生一穂之實至三(一作/一二)百然其品殊下蚶殻以状
名之龍牙長可三四寸弯曲如瓜牙而無瓤核出興化
軍然不常有水荔枝漿多而淡出興化軍蜜荔枝以甘
為名然過扵甘丁香荔枝核小如丁香大丁香殻厚色
紫味微澁出福州天慶觀双䯻小荔枝毎朶数十皆並
蔕双實真珠荔枝團白如珠無核荔枝之最小者十八
娘荔枝色深紅而細長閩王王氏有女第十八好食此
因而得名女家在福州城東報國院冡旁猶有此木或
云謂物之美少者為十八娘閩人語将軍荔枝五代時
有此官者種之因以得名出福州釵頭顆荔枝顆紅而
小可施釵頭粉紅荔枝荔枝多深紅而此以色淺為異
中元紅實時最晚因以得名火山荔枝本出南越四月
熟穂生味甘酸肉薄閩中近年有之右二十種無次苐
荔枝三十四種或言姓氏或言州郡或皆識其所出或
不言姓氏州郡則福泉漳州興化軍盖皆有也一品紅
言扵荔枝為極品也出近歲在福州州宅堂前状元紅
言扵荔枝為苐一出近歲在福州報囯寺
　　　明州擬辭高麗送遺状
竊見接送高䴡使副儀内一項高䴡囯進奉使副經過
州軍送知州通判土物並無荅謝書候進奉使回日依
例估價以係官生帛就整類量加回荅檢㑹熈寕六年
高䴡囯進奉有使副送明州知州通判土物共估錢二
百貫以上九十九陌熈寕五年及九年有進奉使無副
使送明州知州通判土物共估計價錢一百貫以上九
十九陌其土物奉聖㫖並依例令收估價回荅臣今有
愚見合具奏聞者右謹如前竊以高䴡為蠻夷中為通
扵文學頗有知識可以徳懐難以力服也故以隋之全
盛焬帝之丗大兵三出天下騷然而不䏻朝其君及至
唐室以太宗之英武李勣之善将至扵君臣皆東嚮以
身督戦而不䏻㧞其一城此臣之所謂難以力服也宋
興自建隆以来其王王昭以䧏六王継脩貢職使者相
望其中間厭扵強虜自天勝以後始不能目通扵中囯
陛下即阼聲教四塞其囯聞風不敢寕息不忌強胡之
難不虞大海之阻效其土實五歲三至如東西州唯恐
在後其所以致之者不以兵威此臣之所謂可以徳懐
也陛下亦憐其萬里惓惓㱕心有徳收而撫之㤙礼其
厚州郡當其道途所出迎劳燕餞所以宣逹陛下寵錫
待遇之意此守臣之職分也其使者所歴之州贄其所
有以爲好扵邦域之臣陛下加㤙皆許受之而資以官
用爲其酬幣其使一再至之間許其如此不爲常制可也
今其使数来邦域之臣受其贄遺著扵科條以爲常制
則臣竊有疑焉盖古者相聘贄有珪璋及其卒事則皆
還之以明䡖財重禮之義今蠻夷使来邦域之臣與之
相接示之以䡖財重禮之義使知中國之所以為貴此
人事之所宜先則當還其贄如古之聘礼還其珪璋此
誼之所不可巳也又古之以贄見君者國君扵其臣則
受之非其臣則還之今蛮夷嚮化来献其方物以致其
為臣之義天子受之以明天下一尊有臣而畜之之義此
不易之制也邦域之臣與其使接以非其臣之義還其
贄以明守礼而不敢踰亦不易之制也以此相厲以明
天子之尊中國之貴所重者礼義所䡖者貨財其扵待
遇蛮夷之道未有當先扵此者也且彼贄其所有以明
州一州計之知州通判所受為錢三(一作/一二)十萬受之者
既扵義未安其使自明而西以逹京師歴者尚十餘州
當皆有贄以彼之力度之蛮夷小國其扵貨財恐未必
有餘也使其有親附中國之心而或憂扵貨財之不足
臣竊恐有傷中國之義而非陛下所以畜之幸之之意
也臣愚竊𣣔自今高䴡使来贄其所有以為好扵邦域
之臣者許皆以詔㫖還之其資扵官用以為酬幣巳有
故事者許皆以詔㫖與之如故惟陛下詳擇之如可推
行願更著扵令盖復其贄以及扵恐其力之不足厚其
與以及扵察其耒之不易所謂尚之以義綏之以仁中
國之所以待蛮夷未有可以易此者也其國粗為有知
㱕相告語必皆心服誠恱慕義扵無窮此不論而可知
也臣愚非敢以是為㢘誠以拊接蠻夷示之以輕財重
禮之義不可不先庻幾萬分之一無累扵陛下以徳懐
逺人之體是以不敢不言惟陛下裁擇謹具状奏聞伏
候敕㫖
　　　擬辭免脩五朝國史狀
右臣去年八月伏奉敕命充史舘脩撰又奉聖旨專典
史事且将三朝國史先加考詳候兩朝史了日一䖏脩
定又扵延和殿伏蒙面諭所以任属臣之意臣是以祗
服聖㤙不敢辭避天下皆知臣居此職出自主知以為
榮遇况臣以至孤至逺之跡出深忌積毀之餘獨蒙明
主知而用之且自古以来天下之士不遇者多矣如臣
遭遇者無幾則臣捐草茅之軀以報天地之徳固其分
也至扵效其區區之愚豈足為陛下道㦲况以文字薄
技得因聖宋之大典託名萬世學士大夫莫不願俻其
任而獨臣之愚幸預采擇此臣所以窮日夜憊精思不
敢忘湏臾志在扵斯文惟恐不稱其任以負陛下任属
之意也自到局以来仰尊聖訓且将三朝國史先加考
詳伏見祖宗以来神功聖徳巍巍之烈至扵歴世将相
文武士吏言行聲實殊尤之跡至高至大巳非愚臣所
䏻䆒盡况兩朝國史臣所未見竊惟五世百有餘年聖
賢事業本末閎大臣之淺薄加以齒髪衰晚誠恐不䏻
發明論次以稱陛下顯揚褒大之心虚食大官汗青無
日以負陛下任属之意此臣之所大懼也况五朝舊史
皆累世公相卿士道徳文學朝廷宗工所共凖裁既巳
勒成為囯大典臣以至孤至逺之跡出深忌積毀之餘
材質駑下豈宜輙議損益使臣仰恃日月之照不知自
任之妄貪慕㤙待趣之以就亊誠恐黒白不當律吕失
次方扵舊史有失無得以負陛下任属之意此又臣之
大懼也若不早具上陳自求罷退至扵歲月寖乆不聀
之罪巳不可迯雖欲乞身已無可及是以不避萬死之
責敢千聖听伏望出自聖慈察臣悃愊罷臣史事别與
臣一差遣臣之昏愚不肖固巳盡在陛下听察之中如
蒙終賜收憐别加驅䇿頋臣之鄙奉令承詔可幸無罪
則碎首捐軀固臣之所以此明臣之志在扵量䏻知分
非敢苟且避事也伏惟陛下天地父母哀而憐之
元豊類藁卷之三十五
元豊類藁卷之三十六
　啓狀
　　　應舉啓
右鞏啓伏念鞏材質淺陋藝學荒蕪讀聖人之經未知
大義明當世之務多泥舊聞雖堅樹立之心豈適変通
之用矧罹福釁屡抱憂哀是以三遇文闈一踰歲紀足
跡不㳺扵埸屋姓名不署扵郷閭僕僕東南有衣食婚
嫁之累拘拘蚤夜惟米鹽薪水之憂今者側听詔書講
求士類頋私㤙之可念迫生理之難周義不自皇势當
強起盖以出而載質無他業之可為仕以為貧亦古人
之所䖏遇高明之見照殆否結之将通伏以某官梁棟
瓌材琮璜茂器發文章之素藴當仁聖之盛期忠言加
謀施之有効流風善治所至可傳喜奨士倫助成世教
况親氶扵著令方序别扵群材藐是覉孤最為滯拙仰
遵舊禮敢忘桑梓之㳟輙進曼辭庶當雞鶩之贄察其
素學采以寸長盡繄及物之仁惟俟至公之賜
　　　謝杜相公啓
伏念鞏志雖筞礪性實滯頑行不足比古之人材不足
適時之用居常齟齬動輙困窮徃以孤生而蒙收接又
遭大故而𬒳救存非常之㤙徳所加空知感激無用之
技䏻素定曷有報償至扵数千里之間三四年之後去
冬之首方能属思以為書積日之勤庻或因辝而見意
不謂使者至門之日正值相君失子之𥘉逺瀆高明巳
難期扵省覽况逢哀惻豈䏻必扵薦聞因此復憂懇悃
之誠無由自逹視聴之側雖推心之逺大寕責礼扵賤
微然義未足以論酬而言又不得以叙謝其爲私計豈
敢自皇伏惟相公當世表儀本朝柱石許還私第聖意
雖優扵大臣召用安車人心素望扵元老伏祈上爲邦
國善保寝興
　　　回傅侍講啓
鞏啓伏審祗膺詔檢入奉經筵伏惟慶慰伏以某官秉
徳粹冲受村閎廓遘盛辰而開迹席膴仕以陞華善政
流風以推行扵民上高文大䇿乆聳動扵朝端果允僉
言特膺迅用徔容帝幙方演暢扵㣲言宻勿禁林佇裁
成扵明命自聆拜寵方念騰書辱見奨扵舊遊遽先流
扵華問欣愉感幸交集悃誠
　　　代人謝余侍郎啓
右某啓伏念某歸而閑䖏時所背馳分功名之無期嗟
志意之空大言當世之事懼尚口而更窮求後人之知
因著書而自見踈闊巳甚抵棄未䏻輙布听聞方虞訶
譴属小兒之過拜辱餘論之見存指瑾掩疵大為之地
憫窮悼屈勤出扵衷省枯槁之姿力乖報徳激哀殘之
氣感𣣔忘身聸風采之夐遥役魂神而飛去尚當益壮
以塞誤知
　　　與劉沆龍圖啓
右鞏啓伏念鞏方抱憂哀且多疾病貧不得巳則俗事
皆當自謀旅無所容則世人誰肯見恤今者伏遇知府
龍圗給事愷悌成徳勸勉為懐忘後進之至㣲假温顔
而與接知其孤立念其数竒謂其有詩書之勤則曲加
扵奨待謂其有衣食之累則特甚扵矜憐且使受田之
獲安實由為地之至大在甘㫖有毫髮之助扵子弟乃
丘山之㤙况此餘庥可圴敝族雖逺台坐常注愚心復
得交㳺之傳愈知意爱之厚自非土石豈不激昻粗知
古今可勝感勵恨當迷塞曷用報償而方先人之葬送
未成偏親之奉飬多乏四弟懐仰哺之託九妹有待年
之期凡縻敝扵秋毫皆經營扵方寸頋惟私計當議逺
逰世俗險艱豈諳甞之不熟性靈踈拙寔齟齬之可憂
未卜超承更增慕恋
　　　謝解啓
伏覩解文首蒙㪯選伏念鞏才非卓越識匪該通素志
慕乎古人故時情之所背虚名聞扵當世故衆忌之所
排患難艱危流離頓挫孰有至孤之迹敢萌希進之心
頋生理之難周迫私衷之可念舉而干禄誠匪素懐仕
以為貧竊将自比是以聞詔之出負笈以耒豈意片文
首塵高選以至天倫之薄陋子黨之空踈皆自單平得
蒙收齒退惟㑹合亦有端原此盖伏遇某官崇奨士倫
助成世教以虹蜺之光而𬒳飾以律呂之氣而吹嘘致
此屯窮階扵振發敢不勉增素學益勵前修庻全必勝
之名以荅至公之賜謹奉啓陳謝
　　　回李清臣范百禄謝中賢良啓
右鞏啓竊以設科以求特起之材發䇿以訪可行之論
是維髙選果得異能伏以賢良某官志敏以強詞嚴而
贍迹前世之事而博極群書議當今之宜而常引大体
及親氶扵聖問遂絶出扵時髦方喜聞風遽蒙枉記仰
惟謙抑之過第積感銘之深
　　　回人謝館職啓
伏審試藝禁林陞華儒館伏惟慶慰伏以都官學士英
材傑出玉璞混成遘時運之光華奮文章之温雅第荣
科扵秘殿蚤邁䓁倫陞膴仕扵本朝荐騰譽望較雕龍
之麗藻利架鼇之秘扁果彼明緍式符輿頌方展騰書
之好遽蒙削牘之私仰服謙撝退深感戢
　　　與北京韓侍中啓一
右鞏啓伏念鞏頋以諸生守兹劇郡撫敝封之云始望
仁境以非遥恨無羽翼之飛馳與操几杖𣣔以緘滕之
託寓聊布腹心然而治獄訟之浩煩振紀綱之弛壊斍
形勞之少暇信林短以難周致是懇誠稽扵進逹属高
秋之在序惟坐鎮之多餘必有祺祥来寕動履伏以留
守司徒太師侍中蓍亀四海柱石三朝有太平之功周
公之所以勤王室有純一之徳伊尹之所以格皇天固
巳書在宗彛蔵之盟府而乃以退為進䖏上用謙自避
逺扵煩機乆淹回扵外服宜從巖石之望趣正衮衣之
㱕敢冀上為宗祊善綏寢餗
　　　二
鞏啓伏念鞏習吏非長得州㝡劇耗神明扵簿領疲精
思扵追胥尚恃餘庥幸無曠亊然而塞茅心而巳甚飾
竿牘以未遑故魂爽雖騖扵門閎而候問不通扵幕府
仰繄明恕終賜矜容今者北土旦霜晏隂始粛伏惟順
天時之常序飬浩氣之至和神民所依福禄来萃恭以
司徒太師侍中股肱三世亀鑑四方勤劳著扵邦家功
徳施扵社稷方且㰸嘉謀扵一靣欝群望者五年郭令
之繫安危素形公論周公之為左右宜冠本朝華夏蛮
貊之傾心昆蟲草木之望賜豈伊蕞質獨注㣲誠伏惟
上為宗祊善調寝餗
　　　回許安世謝舘職啓
右鞏伏審顯氶詔檢進踐書林伏惟慶慰國家聚四部
之書蔵之祕近擇一時之俊任以校讐映朝序以甚清
簡上心而滋厚恭以檢正學士學深而冨識大以明擢
平津扵廷中蔚為首選頼王祥扵海上休有治功天衢
寢亨時望攸属遂膺給扎之召来賁登瀛之遊侍從邇
班庙堂大任自兹而徃計日可期氶逺貶扵􁬾函苐仰
懐扵謙徳
　　　賀韓相公啓
右鞏啓伏審入膺典册首秉鈞衡凢在生靈孰不慶幸
仗以史舘相公言為蓍蔡行應凖䋲仔肩一徳之純弼
亮三朝之盛君牙之纉舊服世濟忠劳吉甫之憲萬邦
身兼文武果還柄用復冠中台茂惟㧞出之材素藴非
常之略方且誼形王室盡邴魏之謀謨澤潤生民本蕭
曺之清静遂長生扵百姓付衆聀扵群能躋世太和與
人休息使雨腸寒燠罔不從時草木虫魚皆當蒙恵聲
敎可加扵異俗功名必紀扵無窮鞏一去朝行六更歲
序頋兹舊物自慚簮屦之微保是孤生方頼陶鈞之賜
其為忻抃實倍䓁倫
　　　㐮州與交代孫頎啓
右鞏伏念講聞譽望積有歲時歴下分符巳岀吏部之
後漢南守土又居仁政之前惟事契之稠重實愚冥之
幸㑹比扵道路始接光儀蒙特異扵眷存仍曲加於燕
劳論情至厚曽何謝扵古人䖏義甚高固可敦扵薄俗
違離未允感恋交深諒惟得日之良甫及下車之始頒
條多預納福甚隆伏惟知府少卿積學内充懐材間岀
乆更當世之用自結明主之知高冠两梁入綴班扵九
列䡖車駟馬出按部扵百城方圖間燕之宜自請蕃宣
之便佇膺䛇召不待歲成更惟上為庙朝善綏寝餗禱
頌之至序述寕殫
　　　洪州到任謝兩府啓
伏念鞏天與朴愚衆知凡近材不堪於施設動輙乖冝
斈多失扵変通理難應用乆與逰扵儒舘仍有列扵朝
紳適當千載之期曽乏一毫之祚既不䏻明國家逺大
之躰為上建言又未知䆒郷閭委曲之情與民興利七
移歲序四易外官坐尸禄廪之優寂無稱効幸属章程
之備得以詩循兹蒙𥙷郡之㤙碑遂便親之請望故郷
而接壌與仲弟以連城及是忝踰出扵假借此盖伏遇
某官心存愽爱量極兼容簮履之㣲未忘扵舊物陶鈞
之大不間扵孤生曲致公言俾諧私計惟盡承流之分
庻禆造物之仁過此巳還未知所措
　　　賀東府啓
右鞏啓伏覩十月二十三日麻制伏審史舘相公登庸
天下幸甚伏惟史舘相公言為蓍蔡行應凖䋲兼文武
之閎材冨天人之奥學神祗幽賛遭聖賢相得之時夷
夏聳觀備君臣咸有之徳果繇樞軸首秉鈞衡竊惟不
世之姿深逹當今之務必且開公平之路以序進群䏻
銷壅蔽之萌以廣延衆論以寛大為拯救瘡痍之要以
安静為休息疲瘵之端絀聚歛之無名偃甲兵而不用
果推此道以澤吾民食味别聲之倫㪯皆受賜殊隣絶
黨之俗孰不嚮風福禄可䓁扵丘山功名必求扵金石
鞏蚤㳺墻屏幸遇陶鎔齟齬餘生始免㨈排之患零丁
滯跡漸期亨泰之来想望門䦨以欣以躍
　　賀蹇周輔授舘職
右鞏啓竊審奉𬒳詔函進登史觀伏惟慶慰竊以安撫
運使斈士材資秀特識度淹冲冨華國之懿文抱據經
之宿斈一人嗟異欲相如之同時多士推先服桓荣之
稽古果繇時望特𬒳朝㤙流焉木牛方佐中都之費金
匱石室遂窺廣内之書竊惟寵数之行兹實要塗之漸
佇躋法從用恊僉言鞏獲在下風側聞成命分符海徼
幸依徳庇之餘寓直書林更託雋逰之末其為欣慶曷
可縷陳
　　　回泉州陳都官啓
右鞏啓竊審祗奉茂㤙進陞寵秩伏惟慶慰竊以知府
都官周材經務令徳鎮浮席膴仕以彌優簡清衷而有
素循良之政巳洽扵民謡恬退之風足敦扵世教果膺
異数進陟名曺側聆成命之行方竊同声之喜豈期厚
眷特枉長牋載規謙抑之辭但切感銘之懇
　　　明州到任謝两府啓
右鞏啓伏奉敕命授前件差遣巳扵正月二十五日到
任上訖伏念鞏才無逺用斈殆小知誤蒙假器之㤙愧
之當官之効属時泰䂊遇上休明𣣔治之心夐追扵三
代非常之旦恃起扵千齡顧是孤生最為逺迹雖逢辰
之難得獨揣巳之無堪故群村衒鬻之𥘉未始自陳扵
薄枝而衆論聘馳之際何嘗輒預扵半辤錙銖動謹扵
成䂓毫髮敢萌扵私晃以兹循分庻獲寡尤然而一去
本朝六祗外服十年荏苒未諧拱極之誠萬里周流尚
負循陔之念當至仁之平施亦微物之可衰兹者方抵
詔以在塗復析符而假守惟四明之窮裔䖏百奥之東
偏浮海之航䁀耒扵逺國踐山之築益起扵堅城猥出
選掄冐膺寄属此盖伏遇某官輔成世教楽育士倫隂
推覆護之私每借吹嘘之力致兹頑鈍與在甄收然而
察無他悪之膓方頼兼容之度草苑之質使遂扵向陽
菽水之歡許伸扵反哺盡待曲成之賜俯厭難止之情
誓在糜捐用酬鈞播
　　　賀趙大資致政啓
右鞏啓竊審進秩宫朝㱕榮里閈伏惟慶慰恭以致政
宫保大資言為蓍蔡行應凖䋲肩一徳以在躬歴三朝
而遇主讜言大論著在朝堂善政流風𬒳干藩服引年
求謝抗䟽彌堅屡降徳音方倚老成之重難回壯莭閔
有官職之劳躐陞儲宷之華退遂家居之樂門開祖帳
衆嘆大夫之賢庭列賜車自知稽古之力惟䏻諧扵素
志實何愧扵昔人鞏蚤荷陶鈞與㳺門舘觀大賢出䖏
之迹足勸士倫知儒者進退之宜敢忘師慕其為忻躍
倍萬䓁儔
　　　亳州到任謝两府啓
右鞏啓蒙㤙授上件差遣巳扵今月十六日到任上訖
伏念鞏少雖好斈長乏異䏻燭理甚踈盖聦明之難強
受材素薄顧齒髪之巳衰誤竊寵靈叨塵噐使兹者縁
避親之著令蒙易地之推㤙距畿甸以非遥就庭闈而
甚便夫何蕞質廼爾冐居此盖伏遇某官以廣爱之心
而輔成世教以并容之度而奨育士倫致是顓愚及扵
推齒慰倚門之望巳出扵埏鎔謝推轂之言敢忘扵䇿
勵庻收薄效仰荅誤知過此以還未知所措
　　　到亳州與南京張宣徽啓
右鞏啓蒙易近藩獲隣樂境雖未得就諸生之列請益
扵詩書然足以聞長者之風仰高扵道誼始敢通牋記
參候之禮庻幾将心誠饑渇之勤載省孤蒙實為幸㑹
今者抄秋伊始嚴氣将升仰惟吐納之宜無爽燕閒之
喜伏惟某官言為蓍蔡行應凖䋲茂勤烈扵三朝聳儀
刑扵四海仲山之明且哲宜保令名魯公之壽而臧永
膺全福更冀上為邦囯善保寝興禱頌之誠叙陳罔既
元豊類藁卷之三十六
元豊類藁卷之三十七
　啓狀
　　　回陸佃謝館職啓
右鞏啓伏審祗膺䛇檢入踐書林伏惟慶慰伏惟侍講
學士敏識兼人英辞華國翰林子墨之賦蚤擅貴名玉
杯繁露之篇多名大義豈獨坐收扵士望固䏻自結於
主知特啓書筵宻隣禁户凢将急就之字巳賴發明廣
内石室之蔵更資是正兹惟異選奚測逺塗方喜托扵
餘光遽先承扵華問燁如黼藻實駭扵彌文沛若江河
更欽扵善下其為感幸曷罄敷陳
　　　與㝎州韓相公啓
右鞏啓伏念鞏轉赱江湖推移歲月望門墙而既逺通
書問無以縁兹者蒙易近藩匪遥台席雖未得就諸生
之列請益詩書猶足以聞長者之風仰髙扵道誼始敢
脩牋記叅候之禮庻㡬将心誠飢渇之勤載省孤蒙實
為幸㑹属晏隂之在序當嚴氣之方升仰惟吐納之宜
無爽燕間之喜伏惟判府相公言為蓍蔡行應凖䋲茂
劳烈扵三朝聳儀刑扵四海韓侯之鞗革金厄暫殿方
維周公之衮衣綉裳佇還鈞軸更冀上為邦國善保寝
興禱頌之誠叙陳罔既
　　　賀韓相公赴許州啓
右鞏啓伏審逺持信瑞入奉清閑假㤗筮以諏辰命倌
人而飭駕百靈奔衛宜無陟降之劳六氣莭宣當遂神
明之適伏以判府相公材為人傑行備天常出尭舜之
盛時紹韋平之慶閥忠純之操簡注扵三朝愷悌之風
儀刑扵四海比較廟堂之任少留藩輔之雄力抗至言
屡辤扵榮禄眷求舊徳方属扵上心用均邊閫之勤便
易郷邦之便鞗革金厄巳嚴入覲之装衮衣繡裳行允
公歸之望佇膺典册首秉鈞衡鞏䖏势多竒誤知最乆
持心素厚未忘墜屦之微引脰永懐巳動掃門之喜更
冀上為宗社善保寝興
　　　授中書舍人謝啓
右鞏伏蒙制命授前件官者竊以賛為明命資討論潤
色之工服在從官備諏度詢謀之用属非常之興運經
不世之大猷方追三代之風以建一王之法其扵講求
體要財正典章出獨断之淵深號積年之希闊所以訓
齊群下播告四方非䆒極扵人文曷宣明於上意矧參
献納尤慎選掄如鞏者識慮少通襟靈多蔽徒恐墮扵
先緒頗䏻味扵經言有顓愚好古之心自知迃散無廣
博為人之學分甘棄捐顧(一作/嘆)齒髮之巳衰困風波而
且乆晚逢真主獨賜誤知取扵寡與之中假以踰涯之
寵俾專史法非薄質之䏻堪遂掌訓詞豈䛕䏻之可稱
况䇿名扵近要預責實扵論思揣巳以慚􁆂官可畏何
縁致此固有繇然兹盖伏遇某官翼亮天功弥綸務仁
仁接扵物毎樂育扵時村誼在丞君故旁招扵衆俊致
兹頑鈍獲備甄收惟殫許國之誠彌堅素志庻荅知人
之遇不在他門
　　　賀提刑狀
右伏審祗奉詔恩揔持使務伏惟慶慰伏以提刑屯田
躬高明之徳席熈盛之期起收科榮光映朝序發明吾
道則有文章之深淳推行當時是為治行之尤異果膺
迅用以允僉言自江之東握莭而使固将粹羙扵風俗
豈特是正扵刑書不次之陞為端扵此鞏獲分郡寄得
與公庥幸喜之深叙陳罔既
　　　太平州回轉運
右鞏伏念鞏夙惟孤質最荷誤知属仗莭以耒思得通
名而覯止辱爲殊礼尤出過恩委曲柎循丁寕頋訪軫
艱難扵即路則許之假寵扵舟艎憫匱乏扵騰装則期
以致憐扵教墨側思寒陋何用克堪聚集感慚豈勝指
数去違再宿懐嚮兼年伏惟通乆禱扵萬靈亨洪休扵
百順竊以運使郎中受村閎廓經徳粹冲布盛府之䛇
條樹外䑓之風績洽扵人望簡在天心行𬒳命書即膺
逺用伏惟順遵氣莭安飬寢興
　　　太平州與本路轉運狀
右鞏啓伏念更移歲序阻越道途音塵莫及扵賔階書
問不通扵記室飛馳精思徯仰風威伏惟順履川流安
行舟御亭神明之恊相具福禄之来成伏以運使郎中
徳紹家聲村周世用雋望傾乎天下壯猷藹扵朝端建
使者之莭旄宣揚恵澤佐大農之計䇿蕃長貨財拊劳
烈以甚隆席寵靈而宜厚竚膺䛇召以恊輿言伏惟上
爲朝廷善綏寢餗
　　　越州賀提刑夏倚状
右鞏伏審祗奉䛇封荣分使莭伏惟慶愜伏以提刑屯
田抱材精敏涵徳粹温文章爲國之光華治行迺時之
表則輟扵朝著䖏以使䑓士望藹然時名籍甚官用視
年之豊耗巳實倉儲邦刑以世而重䡖竚清獄繋使仁
聲之既洽則嚚訟之可無然後入奉命書進升法從在
扵公議寔允輿情鞏扵此備官云𥘉託庇喜趨風之甚
邇諒考履之惟和更冀副上倚毗順時調護其為禱頌
曷究敷陳
　　　賀轉運状
伏審祗奉詔封就更使莭伏惟慶慰伏以運使司封受
村閎逺植性粹冲風猷為世之表儀治行迺時之軌則
果用祥刑之最来分将漕之權威名巳動扵連城恵術
行周扵比户豈止調盈虚扵歲計内足邦儲方且知緩
急扵人情下流主澤然後進陪侍從入奉詢謀在公論
以猶稽實輿誠之所係鞏備官扵此託庇云𥘉将承望
扵餘光但忻愉扵懦思属祁寒之在序諒福履之保和
敢冀上為朝廷善調興寝禱頌之至叙述奚周
　　　賀杭州趙資政冬状
右鞏竊以布律而候氣萌動扵黄宫立表以須景長至
扵南極伏惟知府資政受材閎廓含徳粹純壮京國之
大猷儕格天之盛業履兹令序荿集林祺典册衮衣竚
履(一作/復)三公之位旂常鼎鼐當傳萬世之功鞏祗服冠
箴逺違門著素積依㱕之望弥深禱頌之勤
　　　賀北亰留守韓侍中正旦状
右鞏伏以歲起扵東茂對三陽之盛物生扵震聿開萬
化之端伏惟某官行應中和道含純粹属四方之係望
簡三后之眷懐徳為民彛故称宗庙之噐功在王室是
為社稷之臣順履昌期具膺繁祉佇奉氶扵典冊復登
翊扵巖廊鞏限守印章阻趨墻屏仰望威重不任禱頌
之至
　　　賀鄆州邵資政改侍郎
右鞏竊審祇𬒳明緍進陞寵秩伏惟慶慰伏以安撫資
政侍郎材經世務文擅國華攀日月之高衢踐機衡之
要地方兼荣扵祕殿用均逸扵价藩属時靖加維上䂊
動訪昔逰扵博望懐舊斈扵甘盤廼陞宗伯之聮居貳
卿曺之重惟隆名異数之錫巳絶當時固元勲盛徳之
殊豈稽圖任佇還柄用式允輿情馳慶未繇依歸滋劇
　　　㐮州回相州韓侍中状
右鞏僻守陋邦逺違嚴屏永言嚮慕但傾茅塞之心自
便退蔵莫馳竿牘之問敢期賜教出自過㤙形意爱之
拊循枉題評之奨引譬如寒俗幸蒙六律之吹有若秋
毫遂借千鈞之重秘蔵巾衍銘鏤肺肝惟偃息扵便藩
素充盈扵浩氣百神所相萬福来綏伏以司徒侍中行
應凖䋲言爲蓍蔡肩一心之忠誼弼三后之謀謨安社
稷之元功傳扵竹帛𬒳華夷之盛徳布在管絃方且辤
鈞軸扵廟堂擁旌憧扵郷國然而人詠方叔克壯元老
之猷時思謝安出慰蒼生之望宜就賛書之拜佇諧華
衮之歸
　　　回樞宻侍郎狀
右鞏啓伏念鞏乆兹外𥙷利在退蔵一㓛不為京師之
書以此亦踈左右之問分當棄置理絶收憐豈期尚記
扵姓名特賜親紆扵翰墨䖏大寒而不変乃知松栢之
堅兼庻類而並容則維江漢之廣孤懐易感重誼難志
但注仰扵門䦨實􁐨銘扵肺腑今者景風扇物畏日御
躔伏惟㐮賛萬機順膺百福敢覬上為邦國善保寝興
禱頌之誠指陳難既
　　　回亳州知府諫議状
右鞏伏念自違墻屏浸易歲時比潜伏扵外邦乆棄捐
扵人亊雖嚮徃之意不暫弭忘而參動之勤至扵曠絶
敢謂曲敦雅舊尚記庸虚賜劳問於華牋致㤙勤扵親
筆文如黼藻加一字以為榮橾若松筠貫四時而不改
以慙且感𣣔報矣言今者竊審固避機衡出臨屏翰始
敢瀝茅心之至懇且竿牘之常儀少贖曠踈覬蒙開察
盖天時之迭運属春今之方行伏惟開閤之𥘉偃藩甚
樂休有神明之助茂臻福履之宜鎮撫名城暫屈承流
之寄旋歸宰路竚膺圖舊之求更惟上為宗祊善調寝
餗禱頌之至但切下情
　　　回運使郎中狀
右鞏啓伏念鞏仰髙所至馳思為深戀势之殊属書以
進枉過㤙之特厚流革問以見存文辭爛然意氣勤甚
雖徳心之大遺名秩以自謙而士品之㣲顧村資而安
稱其為佩服曷罄指陳急景云𥘉祁寒将盛伏惟遵道
塗之易詢采扵風謡察閭里之勤布行扵徳惠神靈所
護福禄攸宜恭以運使郎中材足兼人志存及物出高
明之慶族接熈洽之盛期通班扵朝揭莭而使自簿書
期㑹之纎悉莫不注心至山巖窟穴之幽深㪯皆受賜
足以救一時之敝故能得萬事之宜休聲所㱕逺用行
及伏惟遵時之順飬氣以恬庻允與人之情不違拙者
之望
　　　到任謝職司諸官員状
右鞏比者祗命守邦㳙辰視亊維是孤蒙之質幸依庇
冒之餘竊鞏才不逮人斈多泥古乆備官扵冊府徒竊
食扵累朝兹假便灌實縁私請伏遇某(官/本)仁為任充美
在躬素自結扵主知方出宣扵使指歛時利澤播在東
南籍甚休聲洽扵中外頋忝属城之任實諧徳宇之依
尚阻參承但深欣抃
　　　福州回曽侍中状
右鞏伏念自逺門䦨荐更時序顧兹艱拙利在退蔵雖
有心誠嚮徃之勤而無書記候問之礼敢期眷與特賜
誨存獲氶黼藻之褒彌見松筠之操其為感激但切銘
藏属凝沍之在辰惟燕間之均福伏以致政太傅侍中
素推仁傑蚤代天工意誠心正而家齊巳儀刑扵王室
功成名遂而身退遂表則扵士倫聊曼衍以窮年坐優
㳺而進道矧臧孫之有後継周公之拜前阿衡之格于
天書載君臣之徳司徒之善其職詩称父子之功方頼
牡猷隂禆至治更冀上爲邦國善保寝興禱頌之誠不
勝懇悃
　　　移亳州回人賀状
右鞏比縁懇請得假善藩既諧竊禄之私實獲事親之
便慙無善政可稱厚㤙豈謂某人特枉緘封曲垂奨舊
言爲黼藻飾陋質以爲荣操若松筠䖏大寒而不変其
爲感愧曷盡指陳惟溽暑之方隆諒燕居之多適祈■
保攝用竚迂陞
　　　東府賀冬狀
右鞏伏以氣動扵㣲升一陽而方長物資其始萌萬寳
扵将亨伏惟某官行蹈中庸業存乆大爲生民之蓍蔡
任王室之股肱四岳之亮天功其凝庻績百揆之熈帝
載攸叙彛倫茂對休辰具膺繁祉鞏方祗宫次阻詣門䦨
　　　西府賀冬状
右鞏伏以物資其始萌萬寳扵将亨氣動扵徴升一陽
扵方長伏惟某官業存乆大行蹈中庸爲蓍蔡扵生民
任股肱扵王室共武之服乆專綐扵樞機秉國之均佇
首當扵衡軸對休辰而茂恊膺繁祉以具宣鞏限此守
邦未縁爲壽
　　　回人賀授史館修撰状
右鞏誤被上㤙進専史事頋慙孤陋曷称選掄伏念鞏
齒髪蚤衰材資素薄差池一紀乆流落扵風波推徙七
州寖沉迷扵簿領詎期皓首獲奉清光拔扵多士之中
寵以非常之遇惟累朝之盛典垂列聖之洪名冝得異
能使之實録豈伊鄙鈍可盡形容惧莫副扵簡求方内
懐扵兢愧敢意眷私之厚特迂慶問之勤矧奨飾之踰
涯俾寅縁而借重其為感幸難既敷陳
　　　回人賀授舍人状
右鞏啓叨奉制㤙進登詞掖誤蒙任属私積兢慙鞏器
識少通性資多蔽非有為人之斈徒堅好古之心矧齒
髪之巳衰困風波而且乆晚逢真主獨賜重知取扵寡
與之中假以踰涯之寵甫専史筆遂掌訓辭惟清切之
近班實論思之要地方驚冐䖏良用㥏顔未遑削牘之
勤遽辱騰書之貺其爲感佩曷罄敷陳
元豊類藁卷之三十七
元豊類藁卷之三十八
　祭文
　　　祭歐陽少師文
惟公學為儒宗材不世出文章逸發醇深炳蔚體備韓
馬思兼荘屈垂光簡編焯若星日絶去刀尺渾然天質
辭窮卷盡含意未卒讀者心醒開蒙愈疾當代一人顧
無儔匹諌垣抗議氣震回遹鼓行無前跋㚄非恤世偽
難勝孤堅竟窒𬗋微玉堂獨當大筆二典三謨生明蔵
室頓挫彌厲誠純志一斟酌損益論思得失經軆慮萌
沃心造膝帝曰汝賢引登輔弼公在廟堂尊明道術清
静簡易仁民爱物歛不煩苛令無迫猝棲置木索里安
户逸櫝歛兵革天清地謐日進昌言從容密勿開建國
本情忠力悉卯未之歲龍駕颷欻再極大艱垂紳秉笏
乾坤正位上下有秩功𬒳社稷䒭夷召畢公在廟堂緫
持紀律一用公直兩忘猜狔不狹朋比不虞訕嫉獨立
不回其剛仡仡愛飬人材奨成誘掖甄㧞寒素振興滯
屈以為巳任無有廢咈維公平生愷悌忠實内外洞徹
𥘉終若一年始六十懇辭冕黻連章累歲乃愈所乞放
意丘樊脫遺覊􁁍沉浸圖史左右琴瑟氣志浩然不陋
蓬蓽意謂百齡重休累吉還斡鼎軸賛㣲計宻云胡傾
殂憗遺則弗聞訃失聲皆淚横溢戅冥不敏早蒙振祓
言繇公誨行繇公率戴徳不酬懐情獨欎西望轜車莫
持紖紼維公犖犖德義譔述為後世法終天不没託辭
叙心曷䆒髣髴
　　　祭王達龍圖文
惟公有獨立之志不覊之材揚旌閩楚按莭江淮止如
山淵動若風雷衆皆異其施設曽孰測其津涯若夫拯
急難扵水火下雋傑扵蒿莱越拘挛而不惑豈淺狭之
䏻偕至扵稱物引類興言寓懐逺叅騷雅近雜嘲諧麗
兼組藻美軼瓊瑰皆足以聲駕多士望隆九陔然而位
不過郎中名不過直閣流落白頭委蛇一壑豈人事之
當然信命存扵冥漠昏愚不肖早辱公知拊循爱勉施
及其私聞公之逝惻楚歔欷戴徳莫酬寓薦以辤
　　　祭張唐公文(熈寕六年六月一日)
維公作徳于躬實方實厚實夷實訐實堅寔茂彼嗜而
争我有不惑彼嫵為朋我肆而特我抗其辭維彼之黙
始燁其華儒林礼官廼碩其實侍從之班維帝時咨維
士時附尚其昌言式乆在序告疾于朝廼長南服里無
嘆聲士女輯穆以老得謝俶其歸装車御未驅計聞四
方維余先人公同年友公子我姪又託婚媾實殽于豆
實酒于觴馳辭告誠維以永傷
　　　祭孔長源文
嗚呼長源拔迹孤艱刻志勵力升徳自幽廼不家食燕
其壽母歸飬以色興其士友跂我淳則㣲獨考古載辭
于䇿亦從爾知有婉軍畫為長以舒為将不亟迺使荆
粤銓材著職㓕熄苛嬈蘇僵博瘠㑹稽之治里無猝迫
𥘉以詆去民實戴徳卒還省部廷論之直維曰将歸東
符之析孰云不幸奄與生隔有親九十丗為楚側維其
䔍行匪矜匪飾其彪為文其霈為澤天與厥後賢䏻交
蹠有實有華光長譽白善豈無勸慶馬兹得維我與公
綢繆平昔詩書討論相求以益我試于郷自公考擇弥
乆彌親情隆意獲聞公之訃泫然心䀌馳奠千里寓陳
悃愊
　　　祭王平甫文(熈寕十年十月二十一日)
嗚呼平甫决江河不足以為子之高談雄辯吞雲夢不
足以為子之博聞強記至若操𥿄為文落筆千字徜徉
恣肆如不可窮祕恠恍惚亦莫之係皆足以高視古今
桀出倫類而况好斈不倦垂老愈專自信獨立在約彌
厲而志屈扵不申材窮扵不試人皆待子以将昌神胡
速子扵長逝嗚呼平甫念昔相逢我壮子稚間託婚􁈯
相期道義毎心腹扵超軼亦情親扵樂易何堂堂而山
立忽泯泯而颷駛訃皎皎而猶疑淚汍汍而莫制聊寓
薦扵一觴纂斯言而見意
　　　祭宋龍圖文
嗟乎次道公之(一無/之字)扵古今典章沿革得之扵心山蔵
海積又扵舊聞隱顯纎悉析之以口天髙日白公在朝
廷群公百司解惑釋疑公為蓍龜公在太史維僚與属
正繆辨訛公為耳目今公亡矣廷有大議問故事者衆
夫其㱕國有大典考前載者人失其師况公行不絶俗
而動有常度言不忤物而辭可疪靖退之風愈而弥邵
方直之操自信而不回至扵䔍友尚舊比義親仁追徃
烈而競逐豈庸態之能隣然而蚤蹈厲扵儒舘晚委蛇
扵從臣曽未得歴禁■之　任廊庙之彌綸何鵉儀
而鵠峙忽颷逝而皇淪哭公之䘮者客不絶扵門庭弔
公之家者使相望扵道路維昏鈍之少與獨綢繆而有
素淚淋浪而莫收情忉怛而奚愬嗚呼唐季五君史曠
其録公蒐亡而集霣盖旁羅而逺属至扵帝宅神州祖
功宗徳咸在筆削具存方冊争日月之光輝與天地而
終極則公位雖屈而未盡名益乆而逾章彼冨貴而磨
㓕豈得公之亳芒纂佘衰而以此聊寓薦扵一觴
　　　祭亡妻晁氏文(治平元年五月三十日)
子有仁孝之行勤儉之徳宏𥙿端荘聦明静黙窮逹䏻
安死生不惑可以齊古淑人為丗常則歸我之昔明年
始笄言無疵悔動應衡規親踈恱慕雅艾嗟咨事姑之
礼左右無違服難体順惟日孜孜諧我属人又䔍以私
有犯不校有劳不施人隆巳約乃以為宜衣有穿弊珥
無光輝曰順吾性餘復何為紛綸丗務偪仄群疑子陳
得失効若蓍龜及其既退婉婉其儀不矜以色不伐以
辭幽間深謐度量誰窺吾貧口衆智不継資脫粟藜藿
具無塩醯人不堪憂子獨怡怡綰綜雖爱不偏以慈訓
誨惟謹曰宜矣時我扶我翼共䖏窮覉鋤荒𥙷漏細大
無遺嗚呼天禍我家降集㐫厲始来京師辛丑之歲子
之方壮疾疹中傷孰云此日一女先亡子雖自逹病豈
冝然自秌至春有益無痊迎醫市薬我力為殫術寕非
善不勝于天将逝之夕逆知其期語論自若精神不衰
徧召室人告以長歸嗚呼哀㢤父失賢女姑亡孝婦子
丧嚴師吾虧益友時歲雖徃悲酸則新禫月之終奠此
一樽敎飬二子期獲子心時良返子託葬先林言如不
復誰為我人長號叙哀寓以斯文
　　　祭眺少卿文
鞏蚤以孤蒙與託嘉好自始迄今踰二十載繾綣相與
義厚情親㑹合乖闊則有書問開𥿄披辭猶若際遇不
意今者公遽淪亡得訃歔欷涕随声發海濵獨哭心與
誰言仍聞歸旐旅次餘杭隔此濤江寓陳薄奠公乎知
否巳矣柰何
　　　舘中祭丁元􁬾文
嗟乎元珍别子幾時孰謂子徃無復来期子之爲人渾
厚平夷不阻爲崖不巧爲機朋僚恱附族黨懐依其動
恂恂必應䋲䂓其語諄諄不見瑕疵從亊之畫吾無妄
随長人之政彼有遺思其蓄鈞石其出銖錙惟夫斈問
冨有書詩濡墨操𥿄冩之文辭春陽滿野萬物荣滋匪
營匪飾疊異并竒既精衆作扵詩復尤清新俊逸與古
為儔讀之􁮺然可破百憂哀鳥之秩天禄之逰謂淹巳
乆既晚方收孰云未幾斥置南州書猶未復訃巳来投
衆為哀傷况扵吾属初疑終駭失涙滿目莫矧子棺莫
禭子服礼多不及情豈䏻忘寓辭千里侑此一觴
　　　朝中祭錢純老文
嗚呼公乎窮經及史旁兼百氏廢寝與食不虚寸晷䔍
好無倦華顛愈勵強記多識箱輸屋偫闊議崇論河垂
海委詩賦講說射䇿三科金馬玉堂經帷三軄寒若自
至無馮與翼銓綜再試士曰予歸尹正三歲衆曰予依
公扵所聞維斈之力公於所知則維自得利害之際人
鮮䏻安彼為惴惴公獨恒恒爱悪之情人鮮自克彼有
贅虧公為衡石世所並逐公有不求彼囂我静則莫我
尤曽不三事位云未䆒曽不百年数云非壽殱國之良
在列嗟咨貴民之望耋艾歔欷天子聞䘮馳使臨視劳
恤煢孤賙憐乏匱凢我同朝矧曰同志哀由感觸孰知
失涕寓焉在庭薦羞在机公乎来哉寄誠兹誄
　　　祭李太尉文
公先種徳碩大于乆母宋仁祖維荘懿后公維后姪考
異姓王入長六師外垣大邦不以貴盈遜悌慈良昭陵
未逺公奄云亡輤車之東致薦一觴
　　　祭致仕湛郎中文
維公早以郎潜安扵飬志晚而家食曽不待年治績紀
扵朝廷行實椎扵郷里掄亡未逺窀穸有期竊仰高風
敢陳薄奠
　　　又祭亡妻晁氏文
鞏無状遭禍早失賢妻徘徊京師零丁孤宦廼致旅櫬
未就先塋夙夜思惟心顔愧怍今蒙恩𥙷外道出東南
敢啓菆宮進登舟御間関回阻将致郷園而鞏比至淮
瀕邊趨官守其扵奉承靈轝經渉大江方復假人經营
護視永惟見亮尚頼有靈若夫觸冐川途㡬数千里使
保清謐則惟餘休至扵推擇吉辰脩嚴葬礼俟得時日
敢不躬親惟其鍳之故以情告
　　　代人祭李白文
子之文章傑立人上地闢天開雲蒸雨降播産萬物瑋
麗瑰竒大巧自然人力何施又如長河浩浩奔放萬里
一瀉末势猶壮大騁厥辭至扵如此意氣飄然發楊儔
偉飛黄駃騠軼群絶類擺弃羈􁁍脫遺轍軌捷出横歩
志狹四裔側睨駑駘與無物比始来玉堂旋去江湖麒
麟鳯凰世豈能拘古今僻儒鉤章摛字下里之斈辤卑
義鄙士有一曲拘牽泥滯亦或狡巧争馳势利子之可
異豈獨兹文䡖世肆志有激斯人姑熟之野予耒長民
舉觴墓下感嘆餘芬
　　　祭王都官文
維公材敏而宏志眎萬里高辝大篇出仕天子主簿于
閩聲駕其長清江之謀矯矯逾壮于韶于昇條教岀巳
伺公所為萬目齊眎奪奸于幽耋吏丧膽悍黨睢睢根
柢卒斬里謳戸歌惟惸寡獨在右惟監在下惟属在側
惟僚相講戴服将起将昌俞考以難曷赴曷㱕忽殞無
還公扵先人實歡實厚至公諸子鞏辱親友於公家行
表裏洞知扵黨不校於尊不違出升公堂不撓毫髪退
從其私婉婉曲折鍾山峥嵘下惟江水昔公此臨委蛇
舄履今子六人葬公于此銘鞏之為辭貧事偉千里寄
誠以兹一簋
　　　祭袁大監文
於乎越蜀荆呉三方萬里公馬騑騑幞印而使蛮墟海
聚獄無濫辭峨峩卭𤏡貨走京師東南之粟風䑺手筰
歲鎮太倉萬艘尾錯遂副㑹府肆其心畫出屏于宣以
我偃側九卿之行得謝以歸冕弁入里昔時布衣進退
則然當世所嗟不貴以驕不冨以奢翼翼其行坦坦其
衷隤然順退長者之風白髪雖多几杖未随笑言在耳
巳哭于帷眷然撫我孰如公尤先人不幸託載公舟我
生方屯戴徳莫疇羞醪則㣲以陳我悲
　　　祭関職方文
嗚呼関公以文中科以材為吏艱于厥𥘉四十始仕終
領兩州其治大肆告老于朝郎官以㱕卿士大失觀望
嗟咨孰為公居竹水之寰孰為公園正據湖山公出公
休八子侍側仕者太半同時共籍其聲顯揚其習順慈
萬石之風百世相差有後如斯世誰能及而况公年躋
于八十或如公壽莫如公安履勞撫少其意桓桓拜公
以晚見託以姻書猶在机訃巳及門福禄之全在公奚
憾念昔思耒族親之感吊廬在東逺不及㑹泣叙斯文
千里之外繾綣之情巳扵一酹
　　　祭黄君文
嗚呼宋且百年號令萬里姦臣黜除尤者擯死巖材里
秀驅駕而使蓋君之生有時如此當世之官有㣲有盛
盛者廟堂斟酌王命千隷百司進竢退聴出長四方玉
斧金乗邦侯衆将傳牒而令㣲者紛紛或陪或正千品
萬名各有操柄人皆敏手捷取䏻併君獨扵求以死終
病同時之人勤營善蓄萬籯儲金萬襲蔵玉遺餘野積
不䏻匱櫝君獨一身衣食常蹙兹非其命曷以至兹君
䏻自逹可以無悲親戚念君能不歔欷我之老姑歸君
為婦與君歴年顛沛同有今對其孀寕匪我傷来問来
吊屢至其堂葬君南山冬氣巳烈薄醪時羞觴豆肅設
侑以兹文與君一訣
元豊類藁卷之三十八
元豊類藁卷之三十九
　　祭文
　　　先君焚告文
鞏蒙昏不肖不䏻稱先君教誨飬育之意頼遺徳所及
嗣有官禄以世其家今天子始見郊廟加㤙朝臣以及
其先而先君先夫人咸有官封追荣之賜鞏繫官京師
謹遣弟布肇奉告第至墓次以告
　　　皇妣仙源縣太君周氏焚黄文
鞏薄陋獲守緒業常懼失墜頼先君先夫人餘澤有列
位于朝今天子始郊加㤙群臣皆得追荣其先故先君
先夫人咸𬒳命書贈官封邑鞏伏念厥繇不任感慕隷
職京師遣弟布肇奉告第黄詣墓次以告　謹焚
　　　皇妣昌福縣太君吳氏焚告文
維先君先夫人積徳累善鞏獲蒙餘澤備位于朝今天
子始郊加㤙羣臣皆許追荣其先故先君先夫人咸𬒳
賛書命官封邑而鞏方羈扵職事不得躬至墓下謹遣
弟布肇奉告第以告
　　　戊午十月展墓文二首
鞏去春在江西蒙㤙予告得省視松楸今自福州𬒳召
還朝又得便道展拜墓下敢陳薄薦用申感慕仰惟降
鑒俾蒙福於無疆
鞏自福州被召還朝得便道展墓敢陳薄薦(以下同上)
　　　代太平州知州謁廟文
天子不以某不敏使有兹土凡境之内鬼神䏻福于人
敢不㳟事今得日之吉始兹薦見惟神之賜使民冝其
家及其歲事則某敢不継自今具酒醴牲牷以報于神
神其鍳之
　　　太平州祈晴
去歲之水其為害大矣民之免扵死亡而不為盗賊亦
幸而巳矣水之既去民扵完隄防脩疆隴以從事扵田
其艱且劳亦甚矣使今歲大穣恐未足以復其力今苗
始蒔而雨不止若将又病之民有轉死之憂吏之不䏻
亊神治民以降兹沴不敢迯其責然沴之既降非吏之
所䏻扜而止也惟神舊依吾民而食于此士扜患除菑
固神之職敢不以告使雨速止而歳有成亦惟神扵此
土永有依㱕惟神其圗之
　　　泰山祈雨文
維㤗山歴古至今有天下者巡狩封禅勒成告代莫不
之焉或企足動容卒莫䏻至實卓瑋殊尤神明之地故
天下宗焉二典所記其光靈威烈焯示萬世夫豈他山
可得而視維齊與魯獲仰而事粒食縷衣莫匪隂施今
二邦不雨自四月巳訖于兹積水之澤塵起㝠㝠粟将
槁死蝗亦滋生雖政或不良足以致此而百姓何罪冝
家哀矜彼撮土之山勺水之川尚䏻與民為福錫之有
年豈如㤗山朝出一雲墓澤天下其勢之易易扵轉圜
而比近託䴡顧不䏻憐殆莫之或告告或不䖍夭民之
生蓋亦艱矣無儲與蔵重歛煩使歲一不登多濵扵死
奸強無知或起乗時聚為盗攘以取誅夷循理安業田
間之民亦與俱亡奚可不傷鞏受命天子守藩于東敢
齋以嚴告于靈宫惟神閔人之病助歲之功霈然下雨
変沴為豊尚俾斯民以牛羊黍稷得承事于無竆
　　　㤗山謝雨文
臣愚行為時之所背言為時之所䡖寡儔少和眇眇䑕
煢竒扵人而如此敢望信扵㝠㝠屬東轅而進謁託斯
文而薦誠眷齊魯之舊邦依大鎮之峥嶸苦旱魃之方
驕憂歲事之不登民且瘠扵溝􁒽或椎埋而死兵冀聦
明之響荅霈膏雨之宵零言丁寕而上訴心􁦸恍而潜
驚頋不䏻以諧世将何動夫威靈乃不知夫神與道而
為徒雖窅黙而難明其虚心也物有耒而必應其公聴
也無憎爱之常情彼大雖自大小雖謂小吾與善而巳
矣常一視而持平故㣲衷得以上徹利澤為之旁行或
噫為風或震為霆隱然雷出靄然雲蒸洒甘霔以兼夕
威害氣扵無形盖西極于甸服東属乎滄𬈑人盈其望
物遂其生黍芃芃而擢秀粟薿薿而敷荣使時沴遂熄
年功可成人食豊乎鍾鬴神祀衍乎粢盛民相安扵田
里吏無用扵威刑信大㤙之莫報而至徳之難名愚所
以意激而感深者方渉丗之零丁荷降鑒之不昧知忠
信之可慿敢因辤以進謝愧抽思之非精
　　　齊州到任謁舜廟文(嶽廟云維神以豊功成徳/作鎮此方宜有以稱民望)
維帝側㣲之𥘉躬耕此土歴数千載盛徳彌新傳于無
窮享有廟食鞏受命出守敢陳薄薦維帝常垂隂施惠
此困窮庻使遺民永有依頼
　　　齊州謁夫子廟文
惟夫子言行之所以(一作/及)盖不可得而學者師仰各以
其(一無/其字)材之所及而巳鞏潜心乆矣兹者受命撫封進
謁廟下敢陳薄薦式遵典禮
　　　齊州謁諸廟文
維神以功徳之美列于祀典受命守土敢陳薄薦惟神
常垂隂施以惠此邦
　　　泰山祈雨文
惟神含徳體仁鎮兹東夏興雲致雨澤施八紘今此齊
邦近在山趾方夏乆旱麥苗將萎吏思其繇奔走群望
而人㣲言賤不䏻上動頻隂復散忽巳兼旬念此疲民
弊扵征歛方歲之富食常不足一遇烖害必捐溝壑惟
神威烈覆𬒳群生頋此比州冝先蒙賜豈伊靈眷獨忍
遺今是用飭遺士民布誠祠下情窮詞急冀獲哀矜使
一雨霈然則倒懸可觧尚其降鑒無作神羞
　　嶽廟祈雨文
去歲之旱有請于神蒙卑嘉澤田則大稔今春河役發
民二萬更迭齎送衆又倍之盖此齊人出者幾半迨其
反室維夏之功勞費既深又違穑事夫民数歲乃遇一
稔敝之如此其㡬尚完今二麥方包而亢陽為雪吏任
其咎所不敢迯惟民何辜頼神終惠䏻致雲雨則實在
神尚其念之故敢以告
　　　襄州謁文宣王廟文
鞏獲承餘教列職書林来守此邦敢遵常禮躬謁祠下
尚其臨之
　　　襄州謁諸廟文
惟靈功徳在人廟食兹土鞏到官之始敢脩禮謁尚期
降惠以佑吾民
　　　襄州諸廟祈雨文
今麥苗方出而時澤尚愆冬令乆行而寒氣未應嗟吏
治之不善以奸隂陽惟神理之無方䏻興雲雨是用兢
慚以任咎蠲祓以乞靈尚期降休以荅人望
　　　大悲祈雨文
維歲孟冬盛陽猶亢旱䁧滋乆隂寒未興吏非循良敢
不任咎佛有慈惠則宜降祥是敢躬瀝􁃻誠䖍祈斍䕃
俾風雲之奮作致雨雪之漸􁁃田畆順成里閭安輯仰
期真理俯徇輿情
　　　㐮州嶽廟祈雨文
自秋不雨方冬尚温麥田苦扵旱乾民室憂扵病癘永
惟責任内集兢慙惟神作鎮岱宗著靈南夏敢瀝由衰
之􁃻冀回降鑒之仁遂碑膏澤以時祈寒式序甽畮克
諧於豊冨里閭皆保扵靖康尚其垂訓副此群望
　　　又諸廟祈雨文
去歲今冬時雪不厚今兹春晚膏澤尚微農扵稲田待
水而種苦兹旱涸人用焦然吏不䏻有惠扵民而惟歲
之善則刑清事簡尚有望焉是用瀝懇有禱于神惟神
依人尚其降鑒使霈然下雨以大濟于此邦則人扵事
神亦曷不盡
　　　薤山祈雨文
自去秋之始至于今春之暮雨不霶霈今麥苗将病稻
種未布農事急矣而禱請未効惟神靈應在人是用奔
告尚其降鑒大施澤于此邦使民獲善歲而不罹于艱
不則人扵報神之賜亦曷敢不䖍
　　　邪溪祈雨文
自去秋至今雨常不足今麥苗将槁稻種未布而春既
盡矣若人不雨至扵十日則麥必盡死稻不可種民将
安所寄命平吏知其急而不知其所以爲神知其急而
力能爲雨者也其亦何惜数尺之澤救民扵無所寄命
之急平故敢以請神其鑒之
　　　諸寺觀謝雨文
何者以大田之稼雖多而西郊之雲方宻輙伸度禱盖
以為民甫及夏𥘉霈然蒙潤兹展至誠之謝式遵舊典
之傳欽惟明神鑒此精意
　　　邪溪謝雨文
吏䏻奉法令治獄訟督賦歛而巳導和氣致豊年則力
不䏻徳不及也故一有水旱則犇禱於鬼神幸蒙降荅
則自恕以竊食此鞏之所不敢不自訟也今兹請雨不
䏻異此獲神之賜敢不䖍報惟神之靈徳既足以驚動
澤施于此民尚終卑之有年則神之依人亦有永頼
　　　薤山謝雨文
廼故秋至今雨不霑足麥苗将槁稻不可種民将無以
為命吏不知其所為維神䏻出雲致雨記扵古經信扵
百姓之耳目是用犇告果蒙降荅廼戊辰雲起西北至
夕大雨逹扵甲戌四境告足麥則滋荣稻可播種民得
以託命吏得以竊食維神之威靈大顯于此土澤施大
及扵斯民敢不嚴報尚其終惠俾歲大穣則人扵爭神
永永其不敢怠
　　　諸廟謝雨文
吏治不䏻順隂陽時風雨而以歲之旱犇告于神頼神
之靈時賜甘雨敢不嚴報尚其鑒之
元豊類藁卷之三十九
元豊類藁卷之四十
　　祭文
　　　五龍堂祈雨文
廼四月以旱禱于邪溪薤山應時得雨麥以豊成稻可
播種獨異扵他境寔維其賜今稲田又乾矣此邦之人
皆謂龍虎之河五龍之神禱雨輙應余敢不告神其降
鑒大施澤于斯民使獲有年則人扵報神亦維無斁無
俾薤山邪溪専美于此邦以作神羞
　　　靈溪洞祈雨文
吏不勝任荐致旱菑禱于山川為黷已甚然稻田日瘁
民命所託夙夜憂懼不知所為維爾有神世載靈徳是
用靦顔有請忘其慙羞尚其降祥時賜甘雨俾歲無害
維神之休
　　　又大悲祈雨文
盛夏在辰常暘為沴稻将蒌瘁人用嗟憂繇吏治之不
明致奸和氣維佛乗之無礙善濟群生是敢同祓精誠
䖍祈斍䕃覬滂沱扵膏澤俾浹洽扵原田用救焦枯實
依慈惠
　　　大悲謝雨文
民無常心惟安扵足食佛有慧力善救扵含生比縁盛
夏之辰乆苦驕陽之沴懼傷稼穡将致㐫饑故仗莭之
雋良暨守藩之孤陋俱陳精懇䖍對晬容果蒙感荅之
慈立致霶𩃱之澤滌除害氣勃起良苗変瘁為荣物遂
更生之理易憂以喜人諧望歲之心維是鴻私敢忘昭
報尚期降鑒常卑有秋
　　　諸廟謝雨文
吏之罪大矣一切從亊扵謹䋲墨督賦役而巳民之所
𣣔不䏻與所惡不能去自恕以竊食不知其可愧安䏻
使隂陽和風雨時乎故若鞏者任職扵外六年于兹而
無歲不勤扵請雨頼天之仁鬼神之靈閔人之窮輙賜
甘澤以救大旱吏知其幸而巳其為酒醴牲饔以報神
之賜曷敢不䖍維神尚終惠之使永有年則神亦無窮
有依于人
　　　諸廟謝雨文
積是驕陽莫救稻苗之悴獲兹加霔尚兹秋物之榮是
荷靈休敢忘祗報
　　　諸寺院謝雨文
比以常暘仰祈真䕃果獲滂沱之澤大蘇焦旱之田敢
擇佳辰特申嚴謝尚期降祐常卑有秋
　　　諸葛武侯廟祈雨文
天子以歲乆旱所𬒳者廣分命守臣禱其境内鬼神之
有靈徳在于人者維靈有志于民舊矣故敢以告尚其
降鑒大施澤于四方以称天子憂人閔雨之意
　　　諸廟祈晴文
曰渉歲以来自春徂夏乆隂不解積雨旦多今特燥而
成粟待暘而種而雲屯尚宻土潤方升民皆竊憂吏用
深懼百姓之困甚矣惟神得無念乎尚其開除山川相
導出日俾歲無害為民之休
　　　謝晴文
比苦雨淫懼為歲害蒙神之徳賜以時暘今蠶麥雨成
里閭相慶敢不嚴報尚祈終恵
　　　諸廟祇雨文(諸寺改作敢干真斍仲布/䖍誠惟佛至慈与人為㱕)
今歲之𥘉未愆雨澤然而麥纔薄稔蠶不甚冝則民之
窮盖可知矣今兹農望惟在秋成而温風方騰旱氣弥
盛是用側身以懼有禱干神尚其降衷時賜甘霔俾歲
無害亦神有依
　　　薤山祇雨文
誌言衆山雲起此山無雲終不降雨衆山無雲此山雲
起必降大雨是能為雨䏻為不雨在神而巳今歲数不
登而旱氣又作吏之不良無所迯罪民貧可憫神䏻為
雨而不為是何情哉神其為民出膚寸之雲致数尺之
雨使㐫為穣以救民之急則此邦之人所以報亊神者
子子孫孫其孰敢怠尚其念之無作神羞
　　　諸廟謝雨文
比苦亢陽具陳致禱寔䝉甘澤敢不昭報
　　　洪州謁諸廟文
惟神播澤在人廟食兹土鞏守藩之始敢脩禱謁尚其
靈德常庇斯民神扵無窮亦永有頼
　　　洪州謁夫子廟文
惟神播澤在人廟食兹土鞏守潘之始敢脩禮謁永惟
聖徳覆𬒳無窮尚其聖德　學者
　　　洪州諸寺觀祈晴文
爲有大慈速扵善應人無常産理則難安惟穡事之将
成而雨淫之不止晪腼省懼豈敢皇寕盖兹疲癃之民
已出旱菑之後室家淍弊閭里愁嗟如復荐饑将焉託
命今蚤稼甫畢晚苗方興窪下之田己傷稼穑亢爽之
地實懼浸淫是敢䖍對睟容仰陳净懇伏望廊山川之
曀滯回日月之光華諧此順成湛然澄霽寔其慧廕感
慰輿情(諸覩云道實無方物来斯應民惟難保食足為/先䖍對上靈寔繄真䕃謹詞諸廟云神實無方)
(物来斯應民惟難保食足為/先䖍對至靈繄妙䕃謹告)
　　　諸寺觀廟謝晴文
比虞水溢将敗歲功不自皇寕敢陳懇迫果蒙隂施即
俾時暘田里歡呼粢盛有望惟神靈所以賜于人者豈
愚足以當之尚冀餘休終成多稼民能自保神則有依
　　　祭西山玉隆觀許真君
隂功及物靈徳在天􁦉惟真馭之升實以中秋之序人
承餘烈歲即遺祠故兹守土之㣲敢躰爱民之素俾往
陳扵薄具尚永庇扵羣生
　　　仲秋告祭諸廟文
歲在仲秋祀有常典維神邁徳實庇此邦敢率舊章用
陳明薦
　　　諸寺觀祈雪文
窮臘未雪方冬尚温人有疾癘之憂地無膏澤之潤職
在綏撫心焉震慚敢祈膚寸之雲播為盈尺之瑞盪除
隂氣順致時寒使閭巷消薦瘥之菑田疇成多稼之利
實依孚位俯徇㣲誠
　　　諸寺觀謝雪文
比縁窮臘之期乆苦亢陽之沴敢徼靈施仰布愚誠蒙
膏澤之應時致祈寒之恊序人無疵癘之患物有豊成
之祥實頼洪休敢忘昭報更祈宻雪尚及餘冬
　　　祭順濟王文
維爾有神克相王師章示見象皇帝侈神之徳俾錫號
位秩尊禮盛非以序升今州遣從事即神之祠致皇帝
命尚其欽㦲以對休寵
　　　福州謁夫子廟文
惟夫子之徳仰之彌高夫子之言窮之益逺學者潜心
庶㡬髪髴某守邦之始躬即學宫敢脩禮謁尚其降鑒
　　　福州謁諸廟文
維神作徳自幽信于兹土人用報事秩祭有常鞏甫此
守邦敢修禮謁尚其降福終賚斯民
　　　福州鱔溪禱雨文
曰嗟乎旱也誰則為之芃芃之稼将福而萎嗷嗷之衆
曷望而依維閩属者㓂賊之罹逮其既附我士巳疲餘
醜成群百十睢睢跳踉出没負力乗巇亦有為渠諸偷
所推相望棊布未受􁁍羈室家莫寕逺近並疑我畜以
柔亦震以威從有法賞不從係纍或優而序或就纒徽
逮歳朔易盪㝎無遺山林夜行笑語追随吾人即安含
糗而嬉士馬亦奮桓桓騤騤天子聖徳海邦是綏維此
海邦𥘉亦難(一作/艱)饑今寕宇矣師征始㱕今食足矣廪
實尚㣲若歲大熟如梁如茨如京如抵自公及私獄無
訟繫里無盗闚式于永世方始在兹今此大田既碩而
齊俾不卒成孰忍為斯神有靈蹟國人所祗神有顯號
天子所躋萎䏻起之槁能澤之胡寕有餘歛而不施我
用卜日蚤駕以馳即告潭側尚其听之攘除驕陽騰雲
彍霓播為甘液霈洒淋漓俾農有秋百物具冝熄偷與
争長置刑笞人扵報事豈有斁思
　　　諸廟禱雨文
常賜為沴将害農功夙夜懐憂不皇啓䖏敢徼靈貺時
賜膏澤俾人獲濟惟神亦永有依
　　　謝雨文
維閩之人前歲苦饑云歲苦盗足食而安期自今始而
方夏旱暎懼害穑事兹余用稽于衆盖可以徼福扵民
者罔不馳告不敢爱力不敢寕居頼神之仁卑以膏澤
自未至酉逺近周浹維歲大熟可立而需敢飭豆邊報
用典禮吏無明徳而但知告其困急扵神神既賜之其
尚終惠
　　　題禱雨文後
福州元豊元年戊午自四月甲子至五月辛巳凡十有
八日不雨田巳憂旱太守率屬吏士分禱諸佛祠迎像
能致雨者陳之通路用浮圖法為道埸率属吏士羅拜
以請丁亥夜五鼓岀禱鱔溪属吏士分禱群望己丑率
属吏士𬞞食夜四鼓就城南近水祭告后土将為壇祭
龍庚寅𬞞食如己丑夜三鼓就壇壝刲鵝祭龍辛夘夜
五鼓就視牲血以法推之當得雨壬辰就紫極宮壇用
青童二十有八人更呪􁈴蝪如古法癸巳分禱諸祠未
徧者取黄蘖山龍潭水置道場率属吏士徃請甲午又
徃乙未夜二更得雨連三日夜逺近皆有餘盖自辛巳
至丙申凡十有六日無日不致禱自丙戌至甲午四境
多得雨至丁酉乃皆有餘是日罷道埸還所迎佛及水
􁈴蜴南澗之濱庚子遍祭謝欲知閩粤之問兼旬不雨
則巳憂旱而請禱之爲不誣也故刻其祝辤扵石而并
識之
　　　明州脩城祭土神文
州有帝命繕治城墉得日之良肅工始事斯人允頼維
爾土神尚其降休敢不以告
　　　亳州謁諸廟文
維此譙都年歲順而風𥙿厚者雖人之力實神之助鞏
獲守此土敢薦罇爵與人為楅實待神休
　　　亳州謁夫子廟文
維人之生尊卑長㓜知有其序悖于理者知有所畏何
以致然實自夫子鞏長人扵此敢不嚴事是用寅薦罇
爵式遵典禮

元豊類藁卷之四十
元豊類藁卷之四十一
　　祭文
　　　秋賽
歲既順成時方揫歛神能施澤以及物人能備物以事
神兹惟舊章夫豈敢怠庻其爲福無斁扵人
　　　諸廟祈雨
今者盛秋巳晚庶物将成矧兹麥苗實待雨澤而驕陽
尚熾畏暑未消野有焦枯之憂人懐膏澤之望敢祈靈
徳甫徇輿情蕩藴隆之菑以升嚴氣濡滲漉之施以遂
嘉生實頼神休允諧衆志(道觀/道雖/至寂感無/不通人雖甚愚誠無不獲祭)
(詞同前改靈德作冲䕃改神休作真工/佛寺/佛莫/大扵慈悲在扵利物人莫艱扵稼穡又也趨時是仰神)
(休用康歲事祭詞同改靈/徳作斍䕃改神休作慧心)
　　　諸廟謝雨文
比籲衆情仰祈靈施果蒙薄雨小潤焦原巳祛畏暑之
煩遂適戒寒之漸敢忘祗報更俟餘休克終播澤之祥
俾獲有年之望
　　　諸廟祈雨文
時寒未若雨雪尚愆麥有立苗之艱人違墐戸之適敢
依靈徳瀝致勤誠惟順導扵大和俾霈施扵膏澤克諧
衆望實頼隂休
　　　諸廟謝雨文
比苦愆陽再徼靈施蒙報如響得雨應時澤潤焦枯蕩
除煩欝物有豊成之望人無疾癘之憂敢忘大㤙尚覬
終恵
　　　祭勾芒神
宿官扵木用事在春敢奉歲祠庶爲民福
　　　慈聖光献皇后百日轉經䟽
至㤙難稱𣣔報者惟盡扵精誠大覺可依有禱者必蒙
扵善應敢縁慧力輙罄愚衷伏以大行太皇太后淑聖
在躬聡明先物儀刑宫壷徳大而不矜鎮撫國家功崇
而不宰未窮遐算奄背盛辰皇帝陛下務極孝思永懐
慈䕃内遵䘮紀不縁易月而断㤙外異寝園特以因山
而建號矧惟臣庶實自生成雖銜有慟之情未識論酬
之所是資佛果少即人心伏愿克配坤元寕至神扵不
測䆮昌天極介景徳扵無疆實頼𣑽因允諧衆望
　　　諸廟祈雨文
民之艱扵稼穑頼歲屢豊得以足衣食而償其力吏亦
得以無所事扵勤而偷禄今兹春仲麥苗滿野得雨而
成則民得以継其豊年之樂而吏亦得預其幸神之食
於此土為能澤扵斯民也故敢以告尚其賜之以称人望
　　　諸寺觀祈雨文
春氣巳中農功方急而膏澤未洽土脉尚乾敢恭致扵
精誠用仰祈扵覺(道改斍/作真)䕃尚其降雨俾獲有年
　　　諸廟春祈文
神之扵人䏻康歲時而阜庶物故人得以歲時備物以
事神今兹春仲敢遵常典神可不懋以無廢其康阜之
功則人敢不盡以無斁扵事神之禮
　　　祭土祈雨文
農勤甚矣歲既暮春麥待雨而成菽粟待雨而種而旱
䁧為虐人用憂嗟今将為壇象龍以禱是用先事告爾
土神尚其降休無咈人望
　　　祭五方龍祈雨文
龍之變化無方而其有功扵人者則在扵䏻興雲雨嗚
呼今旱甚矣是用稽古為爾某龍之象位于某方薫祓
以禱爾尚圖厥聀其亟以時肆為膏澤以大施于此土
無愆厥應俾有後羞惟爾有神亦尚永有依歸
　　　太清明道宮祈雨文
旱踰時矣麥既萎死而菽粟未種皇帝憂劳遣吏分禱
尚其致雨無俾歲害乆兹東睠實在靈徳
　　　諸廟謝雨文
維歲大旱蒙賜甘雨窪邪之麥冀可以蘇菽粟之田有
望自此實神之徳敢忘昭報尚其終恵俾獲有秋
　　　諸寺觀謝雨文
氣之不若旱實為菑蒙在正陽界之甘澤維靈休之所
自豈昭報之敢忘俾獲有秋尚頼終恵
　　　太清明道宫謝雨文
旱乆未觧詒上之憂得雨應祈曽不旋日焦萎可起種
藝可施實惟靈休副此柬睠尚其終賜俾獲有秋
　　　亳州明堂後祭廟文
維季秋辛巳天子宗祀英宗皇帝扵明堂以配上帝既
成禮乃詔天下徧祭于群神故州得以衆羞醪酒祗薦
祠下神其誕降嘉福無有不暨以稱天子所以事神爱
民之意
　　哀詞
　　　蘇明允哀詞
明允姓蘇氏諱洵眉州眉山人也始舉進士又舉茂才
異䒭皆不中歸焚其所爲文閉户讀書居五六年所有
既冨矣乃始復爲文盖少或百字多或千言其指事析
理引物託諭侈䏻盡之約逺能見之近大䏻使之㣲小
能使之著煩能不亂肆能不流其雄壮俊偉若决江河
而下也其輝光明白若引星辰而上也其畧如是以余
之所言扵余之所不言可推而知也明允毎扵其窮逹
得䘮憂歎哀樂念有所属必發之扵此扵古今治亂興
壞是非可否之際意有所擇亦必發之扵此扵應接酬
酢萬事之変者雖錯出扵外而用心於内者未嘗不在
此也嘉祐初始與其二子軾轍復去蜀逰京師今參知
政事歐陽公脩爲翰林學士得其文而異之以献扵上
既而歐陽公爲禮部又得其二子之文擢之高䒭扵是
三人之文章成傳扵世淂而讀之者皆為之驚或歎不
可及或慕而效之自京師至扵海隅障徼學士大夫莫
不人知其名家有其書既而明允召試舍人院不至特
用為秘書省校書郎頃之以為覇州文安縣主簿編纂
太常禮書而軾轍又以賢良方正䇿入䓁扵是三人者
尤見扵當時而其名益重扵天下治平三年春明允上
其禮書未報四月戊申以疾卒享年五十有八自天子
輔臣至閭巷之士皆聞而哀之明允所為文集有二十
卷行扵世所集太常因革禮者一百卷更㝎謚法二卷
藏扵有司又為易傳未成讀其書者則其人之所存可
知也明允為人聦明辨智遇人氣和而色温而好為䇿
謀務一出巳見不肯躡故迹頗喜言兵慨然有志扵功
名者也二子軾為殿中丞直史館轍為大名府推官其
年以明允之䘮㱕葬扵蜀地既請歐陽公為其銘又請
予為辭以哀之曰銘将納之扵壙中而辝将刻之扵冢
上也余辝不得巳乃為其文曰
嗟明允兮邦之良氣甚夷兮志則疆閱今古兮辨興亡
驚一世兮擅文章御六馬兮馳無疆决大河兮嚙浮桑
􁈷星斗兮射精光衆伏玩兮彫肺腸自京師兮洎幽荒
矧二子兮與翶翔唱律呂兮和宮啇羽峩峨兮势方颺
孰云命兮変不常奄忽逝兮汴之陽維自著兮暐煌煌
在後人兮慶彌長嗟明允兮庸何傷
　　　吴太𥘉哀詞
呉太𥘉象先今為單州單父人父祐之從事廣州勤事
死州瘴沴地象先以䘮至州下亦死年三十一􁇳三試
於禮部不中余與之善後七年其弟景𥘉来視余扵臨
川慶暦六年也余思象先如𥘉失之為之追考其為人
為辭以哀之曰
越山如鱗兮逹海而窮勢阻以偏兮毒潜其中子之自
重兮卒與子逢我知子𥘉兮其父之從為其子孤兮吾
未之信孰神之苛兮又速子終嗟嗟乎然兮維戚吾哀
維子之生兮順祥于宫父母之歡兮兄弟以雍出與人
遊有守有容其材其良兮剖劂又工一日而棄兮卒偶
蒿逢云誰不死兮萬古一空吾辤傳子兮無有春冬子
天且屈兮猶夀而隆
京　王君俞哀詞
京師多尊官要人䏻引重後軰公卿家子有賔客親黨
之助略識文書章句輙出與寒士較重䡖繇此名稱多
㱕之而主陞絀者因得與大位君俞在京北門外不交
人事讀書慕知聖人㣲言大法之歸趣孜孜忘晝夜寒
暑之変其爲辤章可道耻出較重䡖漠然自如繇此名
與位未充也慶暦元年予入太學始相識舘余於家居
数月相與講學㑹余㱕遂别常爱君俞氣貌端然雖燕
休未嘗慢在衆中恂恂或不知其朝士也至相與言天
下士白黒無所隱其方且勇亦少及也太夫人素嚴君
俞怡怡奉子職退事寡嫂無間言畜妻子不驕為家不
問田宅平居無䙝私流侈之好以某年某月疾遂不起
始丞相兾文穆公無主祀拔君俞以託其後君俞亦盡
誠奉之兹可以不墜矣今太夫人年高而天奪君俞之
命是扵君俞之心不為大恨欤夫為人如前之云而不
卒扵貴且夀曽未少施其所學又負其所氶之心是扵
衆人之情不能泯哀也况重以相知其悲塞可勝乎作
辝以泄其哀且系曰君俞姓王氏諱寅亮官至殿中丞
年二十六云
維相其初兮擇嗣于宗君提而秀兮乃立于宫庙門有
㦸兮祭祀以時相不失記兮君無墜恭庭闈楽康兮妻
子不驕又亊寡嫂兮端其服容衆人剪剪兮趨慕要津
我躬䖏方兮不夸以從詩書百家兮其愽而殽我講其
疑兮徃趨于中雖裕扵心兮不耀其華維友則信兮其
位未充方期顯行兮羽儀于世孰尸変化兮亟卑之㐫
沕穆無端兮莫敢貴辝維舊及知兮哀攪余􁗀老母無
撫兮少婦失依頼有息子兮可望其隆嗚呼哀㦲兮予
悲曷勝託辝于牘兮恨與天終
元豊類藁卷之四十一
南豊先生元豊類藁卷之四十二
　　誌銘
　　　虞部郎中戚公墓誌鉻
余觀三王所以教天下之士而至扵節文之者知士之
出於其時者皆世其道徳盖有以然也去三王千数百
年之間教法既巳壞士之學行世其家若漢之袁氏楊
氏陳氏唐之栁氏其操義風㮣有以厲天下矯異世否
耶以予所聞若宋之戚氏其事可以次叙焉公其家子
也叙曰公宋之楚丘人大父諱同文唐天祐元年生歴
五代入宋皆不仕以文學義行為學者師殁其徒相與
號為正素先生後以子貴贈兵部侍郎考諱綸事大宗
真宗以賢䏻爲樞宻直學士與其兄職方郎中維以友
愛聞祥符天禧之間學士以論天書出而郎中亦舉賢
良不就以爲曹國公翊善不合去盖自父子兄弟之出
䖏如此學士後以子貴贈司徒公諱舜臣字世佐司徒
之士子也恭謹恂恂㪯措必以禮擇然後出言與其兄
某官舜賔某官舜舉復以友愛䏻師其家有先人之法
度聞自天祐至今百有五十餘年天下六易士之名一
能守一善或身不終或至子孫而失者多矣而戚氏之
世徳獨乆如此何其盛㦲然世之談者方多人之囂子
憸孫隆名極位世世苟徳者以爲䏻守其業是本何理
㦲公少以䕃𥙷将作監主簿然三十猶在司徒之側司
徒終而貧乃出監雍州稅又監衢州酒遷知舒州太湖
縣兼提舉茶塲治有恵愛民乞留詺從之復三年乃得
代献詩言賦茶之荷歲用萬数願棄勿採以感動當世
歸監在京塩院言塩之利宜通啇聽之出通判泗州能
使轉運使不䏻以暴歛侵其民而民之飬其父者得以
其義貰死又通判濮州當王則反扵具濮民相驚其亂
公斬一人揺濮中者驚乃止巳而提點刑獄以為功得
改官公不自言轉知撫州其治大方務除苛去煩州之
詭祠有六帝號者祠至百餘所公悉除之民大化服徙
知南安軍至未及有所施為而公盖巳病矣以皇祐四
年六月七日卒扵官年五十有七自主簿凢十一遷其
官至尚書虞部郎中公濮州之歸也以其属與公之配
陳氏凢十三䘮葬宋之北原皇祐六年正月八日公之
子師道遂以公從陳氏葬戚氏者衛之大夫孫文子食
於河上之邑曰戚為姬姓之後至後世失其所食邑而
更自别曰戚氏漢有以郎從髙祖封臨轅侯者曰戚鰓
鰓侯四世而失梁有以三禮為愽士入陳卒者曰戚衮
衮稱吳郡塩官人侍郎之曽祖曰逺祖曰琮父曰主其
譜曰琮自長豊之戚孫徙居楚丘故今為楚丘人此戚
氏之先後可見者也觀公之守其業者可以知其恭觀
公之施於事者可以知其厚矣然人亦少有能愛之者
盖丗之為聦明立聲威者荒諼悖冐無不遇扵世至㳟
譲質直不能馳驟而遇困蹷者獨不可稱数余甚異焉
夫赴時趍務則材者固亦重矣而立人成俗則㓗身積
行豈可䡖也㦲然時之取捨若北亦其不幸不遇䖏之
各適其理也銘曰
隆隆戚宗自姬出臨轅塩官孟名實博郎家梁自祖琮
違世恬幽樹儒術司徒郎中㙯且賢詆符繩公事魁􁉄
恂恂南安得家䂓荘容毖辭若遵律盛㦲丗徽後冝聞
刻銘方珉告幽室
　　　戚元魯墓誌銘
戚氏宋人爲宋之世家當五代之際有杭志不仕以徳
行化其郷里近逺學者皆歸之者曰同文號正素先生
贈尚書兵部侍郎有子當太宗真宗時為名臣以論事
激切至今傳之者曰綸爲樞宻直學士贈太尉有子恭
謹恂恂不妄言動能守其家法葬宋之北原余為之誌
其墓者曰舜臣為尚書虞部郎中元魯其子也名師道
字元魯為人孝友忠信質厚而氣和好學不倦能似其
先人者也盖自五代至今百有六十餘年矣戚氏傳緒
䆮逺雖其位不大而行應禮義世世不絶如此故余以
謂宋之世家也元魯自少有大志聦明敏逹好論當世
事䏻通其得泆其好惡有異於流俗故一時與之㳺者
多天下聞人皆以謂先魯之於學行進而未止意其且
夀必䏻成其材不有見扵當世必有見扵後孰謂不幸
而今死矣故其死也無逺近親踈凡知其為人者皆為
之悲而至今言者尚為之慨然也元魯𥘉以父任於建
州崇安縣尉不至以進士中其科為亳州未成縣主簿
以親嫌為楚州山陽縣主簿嘉祐六年三月二十九日
以疾卒于官年三十有五聚陳氏内殿承制習之女再
娶王氏參知政事文憲公堯臣之女有子一人皆先元
魯死而元魯盖無兄弟嗚呼天之報施扵斯人如此何
也元魯且死時属其僚趙師陟乞銘於余師陟以書來
告余悲元魯不得就其志而𣣔因余文以見扵後故不
得辞也以熈寜元年某月某甲子葬元魯於其父之墓
側以其配陳氏王氏祔將葬其從兄遵道以状来速銘
銘曰
行足以象其先人材足以施扵世用而於元魯未見其
止也生既不得就其志死又無以傳其緒曷以告哀納
銘于墓
　　　尚書都官員外郎陳君墓誌銘
尚書都官員外郎權知泉州事陳君諱樞卒於位其孤
毅以君之䘮歸葬於湖州長興縣尚吴郷雉山原前葬
其弟𣏌以書之亳州乞銘於南豊曽鞏盖元豊元年鞏
爲福州充福建路兵馬鈐轄奏䟽曰臣所領内知泉州
事尚書屯田貟外郎陳樞質性純篤治民爲循吏積十
有五年不上其課故為郎乆不遷方朝廷抑浮兢尚兼
素之時冝䝉特詔有司奏樞課優進其官以奨恬退於
是天子特遷君尚書都官貟外郎誥曰吾寵樞也所以
戒奔竸明年六月甲子君以疾卒享年若干又明年八
月甲寅廼葬君事親以孝聞爲人恂恂蹈䂓矩有善不
自伐於勢與利無秋毫顧計心於義所在侃然自任人
莫能及也爲吏去觚角絀雕琢以平易敦樸爲務於刑
寜失有罪惟恐傷人於賦役度所不可蠲除者然後調
發與民爲期㑹未嘗耴疾争先其爲民去害興利若疾
痛嗜𣣔在已所至必興斈校以教化爲先𥘉尉鄱陽令
得盗五人属尉使爲功君辭不受及令冝黄冝黄在窮
絕山谷之間舊令無顯者至君爲之名常出衆上令旌
徳亦然旌徳之民歲輸米於太平州蕪湖縣倉路回逺
費甚君請輸錢以便民譙縣民輸麥於鄼陽倉以供漕
輸豆於㑹亭倉以給驛行者君復請輸錢以籴供漕以
直給驛行者各得其所便罷縣民絶橋閉門留君以問
乃得去泉州歲㓙君築室止窮民饑者給食病者給醫
人忘其窮使者蒐兵於閩以益戍廣西君建言兵當蒐
者父母老或疾至無他子皆可聴免詔定著於令余嘗
聞繁昌有大姓䝘人州縣不䏻正其罪君時令旌徳或
徙其獄属君君驗治僮客盡得其隱伏殺人者論死人
以爲盡其情又聞君之令旌徳也州有所賦調他縣皆
奉行至旌徳令獨計曰非吾土之所有也非吾人之所
堪也不敢以賦民争或至十反守恚出語詆君君益争
州聴然後止最後聞泉州旱君圖所以賑民者𣣔預為
具或譏君近名君不為動此君之事余得之於耳目者
也昔司馬遷記前世循吏下上数千載所列叙者五人
詳者人数事略者一二事而已今余所論次君事與前
所記五人者相似否必有能識之者君之事多矣然猶
為所記所試者小也令所試者大則其事可勝傳邪君
字慎之湖州長興人曽祖彦䕫祖文倚考迪贈尚書屯
田貟外郎君進士及第𥘉尉饒之鄱陽用薦者令撫之
宜黄避親嫌令宣之旌徳用薦者遷祕書省著作佐郎
知亳之譙縣英宗即位恩遷祕書丞徙簽書資州判官
􁰽公事遷太常博士今上即位恩遷尚書屯田貟外郎
用薦者知越州司録未至丁父憂服除授三司塩鉄判
官未至丁母憂服除驛召對崇政殿以為提點淮西刑
獄公事願得治一州徙權發遣明州事未至又徙泉州
留再任以疾請仕未報而卒母某氏某縣太君娶石氏
某縣君又娶劉氏吏部貟外郎述之女某縣君又娶氏
氏某縣君一子敎也君既行治高丗皆以謂宜不次用
而任事者亦意嚮君為尤甚然卒不得至中壽而用止
扵此其非命也夫余與君好為最乆故不辭而銘君墓
辭曰人孰冝之以夷易也物孰誠之以撲質也所䖏而
安絀外累也所守而固篤自強也古有循吏其尚似也
詩以　之其常存也
　　　故翰林侍讀學士錢公墓誌銘
公錢氏也故為王家有吴越之地五卋祖鏐號武肅王
高祖元瓘文穆王曽祖􁄂昭化軍莭度使祖昭慈贈左
衛将軍考順之左侍禁閣門祗候贈尚書刑部侍郎公
應說書進士賢良方正䏻直言極諌皆中其科歴宣州
旌徳縣尉大理寺丞殿中丞大常愽士尚書司部度攴
司封員外郎工部郎中換朝奉大夫充國子監直講編
校集賢院書籍遷祕閣校理選為脩英宗實録院檢討
官直舍人院同脩起居注遂知制誥直學士院遷樞宻
直學士翰林侍讀學士嘗通判秀州知㜈州入判尚書
考功改開封府判官出知鄧州入判尚書吏部流内銓
兼判集賢院之兼判禮部權知開封府数請去得知審
官束院兼判軍器監兼提㪯司天監公亊公㓜孤家貧
毋嫁既長還依其族之大人刻勵就學并日夜忘寝食
於書無所不治巳通其大㫖至於分章别句類数辨名
叢細委曲無不䆒盡具見於文辝閎放雋偉故出而與
天下之士狹其所有較扵有司常出衆上以其故名動
一時其為尉及為秀婺鄧州皆有治行秀州繫奸仆強
果扵力行㜈鄧更鞏施　理具設張為直請以能教誘
學者歸之為校理属英宗之𥘉慈聖光献皇后聴政公
三上書請還政天子為吏部謹䋲墨選者稱其乎為開
封以慈恕簡重爲体不求智名以投世取顯爲公属者
有不與公合然公遇之未嘗有厚薄意士以此多公而
爲属者後卒恋服也公於衆不矯矯爲異亦不翕翕爲
同以其故人莫能親踈至扵利势之際人所競逐公方
隤然跡與衆逺故雖有夸者亦不以公爲可忌也公之
爲判官也府嘗有獄或探大臣意謂欲有所附致公不
爲動徐論其意而巳公平居樂易無崖崖及至有所特
立人固有所不能及者類如此也公爲人謹畏清約與
人交淡然乆而後知其䔍也公之先既籍彊土㱕天子
其後至照化守和州十有八年以卒詔葬和州子孫因
家焉至公始葬其毋於蘇州吴縣龍岡村之天平山故
今义為蘇州人公諱　字純老封仁和縣開國伯賜服
金紫年六十有一元豊五年正月庚寅卒于位某年某
月某甲子葬天平山從其毋永嘉郡太君丁氏之兆公
妻孫氏泰興縣君男曰某曰某蚤世曰㟸某官孫曰某
某官公卒上馳使臨視其家知其貧特賜錢五十萬而
官其弟若子孫凢三人公與余嘗為僚相善其且殁以
遺事属余而其字因来乞銘銘曰錢姓武王五世之孫
開迹東南以學以文學則知經文則能賦矧曰方間揚
聲天路廼校中書廼掌帝制廼列禁林從容調議治巳
伊何維直而清治人伊何維簡而平人以怒遷公䏻自
克人以利囬公能不惑士夫所望天子所器胡不百年
胡不三事龍岡之宅考卜維新公安于此尚利後人
　　　刑部郎中致仕王公墓誌銘
君諱逵字仲逹家晉陽其譜云隋文中子通之後唐季
辟亂家濮陽故今為濮陽人曽祖考温祖考名犯濮王
諱考翰贈尚書工部侍郎君㓜學于毋史氏聦警絶人
及長學于侍御史髙弁天禧三年及進士第為廣濟軍
司理參軍毋䘮去姜遵知永興軍府事取君主萬年薄
萬年令免官君行令事大去舊弊王文康公代遵與安
撫使王㳂轉運使李綺皆薦君宜令萬年詔特以為試
祕書省校書郎知縣事後不得為例晏殊為三司使奏
召為三司檢法官李諮代殊㑹天聖十年掖庭火諮任
公具材治宫室五日而用足仁宗聞而嘉之遷祕書著
作佐郎王駿知益州取君簽書節度判官廳公事遷祕
書丞通判益州事遷太常博士新都里胥捕罪人殺之
獄具當死君求得其情為奏讞里胥得不死蜀人以為
徳入為開封府推官賜緋衣銀魚府史馮士元家冨善
隂謀廣市邸舎女妓以㗖諸貴人一時多與之親㑹士
元有罪繫獄君治之竟其事及諸貴人以其故多得罪
去者或謂君禍自此始也君笑曰吾知去悪人耳出為
湖南路轉運使蛮人㱕附遷尚書祠部貟外郎坐小法
知處州池州福州楊州江南西路轉運按察使遷尚書
刑部員外郎按知洪州卞咸抵其罪改􁊬湖北路轉運
使𥘉諌官李京嘗奏君某事及是京以言事斥監鄂州
稅聞君至移病不出君要諭之曰前事君職也於人何
負㦲卒與之歡甚京死又力賙京家而奏官其子改河
東轉運使賜𬗋衣金魚坐小法知光州逾日遷尚書兵
部員外郎徐州知州是時山東大飢君所活数萬人收
遺骸為十二家葬之亦数萬是時冨丞相為京東東路
安撫使自為文祭其冡明年遷尚書工部郎中淮南轉
運使嵗飢又多所全活就加直昭文舘知越州浙東兵
馬鈴轄遷尚書刑部郎中判刑部加直龍圖閣知荆南
府􁊬湖是路兵馬鈴轄濬渠水利文開新河通漕公私
便之請知衮州坐法免起知金州提㪯衮州景靈宫知
莱州遷尚書兵部郎中知西京留守御史䑓提㪯崇福
宫皆不赴遂乞致仕居鄆州熈寜五年四月癸亥終于
鄲州昭慶坊之私第享年八十有二有文集五十卷君
娶朱氏賈氏高氏高氏封長安縣君其父弁君所從學
者也皆先卒有子五人子駿衛校寺丞子淵鄆州夀張
主簿子建河南伊闕尉子臯子英未仕也女七人適蘄
州黄梅令李綱尚書聀方員外郎馬淵右班殿直侍其
珪進士程行大理寺丞劉士邵鄧州穣縣主簿李毅進
士張伉君為人志意廣博好智謀竒計欲以功名自顯
不肯碌碌所至威令大行逺近皆震然當是時天下乆
平世方謹䋲墨蹈規矩故其材不得盡見扵事而以其
故亦多齡齬至老益窮然君在撼頓顛㚄之中志氣彌
厲未嘗有憂戚不堪之色盖人有所不能及者也君尤
䔍扵好善平時與之逰者皆當世豪傑知名之士若予
者亦君之所厚故君之葬其子来属以銘而予不得辤
也君葬扵某卒之歳某月某甲子而墓在鄆州之某郷
某原銘曰
維特材志横出卋拘牽困覊􁁍見事為萬之一形則潜
名不没
　　　司封郎中孔君墓誌銘
君姓孔氏諱延之字長源㓜孤自感厲晝耕讀書壠上
夜燃松明継之學势大成郷舉進士第一遂中其科授
欽州軍事推官杜祀之使南方誅歐希範蒙趕君䇿書
居多其書奏謀議皆君為属草藁監杭州龍山稅知洪
州新建縣又知筠州新昌縣還朝㑹開封界中治孟陽
河中作而開封奏可罷御史與開封争不决詔君按視
君言費巳鉅成之猶小利遂從君言知封州即用為廣
南西路相度寛恤民力所更置五十五事㢮役二千人
使者𣣔城封州君争以謂無益乃不果城遷為廣南西
路轉運判官辭母老不許廣西人稀耕者少而賦糴於
民歲有至六百萬石程督與稅䓁然不過䏻致数十萬
石而止君計歲糴二十萬石而足高其估以募啇販不
賦糴扵民𥘉儂智高下推㤙南方𥙷虚名之官者八百
人多中户以上皆施役役㱕下窮君使復其故欽㢘雷
二州蜑户以採珠為冨人所役属君奪使自為業者六
百家皆㝎著今交阯使來桂州隂齎貨為市湏負重三
千人君止不與使由此不数至雷州並海守方倪為不
善官属共告之倪要奪其書悉使官属并拏繋獄晝夜
榜笞軍事推官吕潜以瘦死君馳至取倪属吏縦繋逮
者七百餘人倪坐法當斬亦以瘦死人讙呌感泣聲動
海上改荆湖北路提點刑獄即本路為轉運使罷鼎州
六歲寒戍土丁千餘人提點刑獄言溪洞南江宜麻稻
有黄金丹砂之産遣人諭禍福以兵势随之可坐而取
也君奏以為不可乃止之召為開封府判官以母老辝
知越州移知泉州以母老辝改知宣州未至言者奏越
州塩法不行故課負坐罷宣州而課法以滿歲為卒歲
終越之塩課應法乃以君為權管勾三司都理欠憑由
司出知潤州未行暴得疾卒京師熈寕七年二月癸未
也年六十有一自欽州九遷至尚書司封郎中賜服緋
魚君之得見於用掇其大者如此君氣仁色温寡笑言
言若不䏻出口及見義慷慨辯且強也方㣲時巳数劘
切上官無顧避及老益自強守所聞扵古不肯苟随以
故齡齬二不以易意君事母孝持以約與人交盡其義
其於恩尤至也治人居官一以忠厚不矜智餙名噫可
謂䔍行君子矣其家食不足而俸錢常以聚書至老讀
書未嘗日廢也工扵為文諸子皆自教以學子多而賢
天下以為盛云君臨江軍新淦縣人孔子之後四十七
世孫曽大父令倩大父文質考中正母刘氏君登朝考
贈光禄卿母封仁夀縣太君娶楊氏封仁和縣君有子
七人文仲台州軍事推官􁅘仲江州軍事推官平仲衢
州軍事判官和仲進士羲仲太廟齋郎餘早卒女三人
嫁襲慶軍莭度推官曽凖吉州吉水縣主簿應昭式進
上蔡公彦孫男女八人𥘉君樂江州之佳山水買宅将
居之故其子以八年九月乙酉葬君扵江州之徳化縣
仁貴郷龍泉原以楊氏祔君有文集二十卷其子以余
與若為㝡舊来乞銘銘曰
有綽厥政流播在民有蔚斯文舊美扵身孰委于外不
源于内于内曷以以其豈弟其立桓桓不回不倚施不
盡有于則多賢曷乆厥問閟辤幽阡
　　　都官員外郎曽君墓誌銘
君曽氏諱誼字子常建昌軍南城人曽祖暹祖士宗考
充贈殿中丞君進士及第𥙷洪州新建縣主簿循州龍
川令知筠州之上高臨江軍之新淦舒州之桐城三縣
提舉江南東路常平倉兼農田水利差役事權知楚州
歴秘書省著作佐郎至尚書都官員外郎君生而好學
其家學者自君始愽聞強記明扵大體善属文一時名
出衆右其家故貧然君為人莭㢘自重罷吏㱕常闔門
居不與人事或日􁀈不得食晏如也為吏平恕質慤務
在爱人不為刻察所歴縣稱治江東同職𣣔增賦役錢
扵君争不䏻得自請罷去遂知楚州楚饑四方之船粟
至■至者市易吏定取價賤予價貴計其　於民而
粟未嘗出納也販者為不行人以乏食又取民之食其
伎者錮於官禁不得私粥市井騷然君𥘉止之不変則
按致之法朝廷他吏覆視不䏻易君言市易吏得罪免
君益不合卒他法罷既去而楚人思之既死楚之人迎
哭其䘮甚慟至今言治楚者以君為不可及也君平㞐
恂恂持卑及遇事不奪其守如此君熈寕九年四月癸
已卒扵開封府咸平之驛舎年五十有一明年某月某
甲子葬於南城之某郷某原子景𥘉景倩景融景裔景
融景𥘉蚤世女嫁袁州萬載令董沂進士夏時中陳卞
母鄭氏崇徳縣大君妻傳氏仁夀縣君銘曰
江東之議不俛而随山陽之治逹世所馳有扶之強以
弱犯之有醜之正以獨守之彼不我與我不爾欺尚告
厥志作此銘詩
　　　王容季墓誌銘
容季王氏諱同其先太原人中徙河南其後自光州之
固始徙福州之候官徙候官者五丗矣曽太父諱廷金
仕閩王爲逺安軍使太父諱居正贈祕書丞考諱平爲
侍御史葬頴州之汝隂故今爲汝隂人容季嘉祐六年
進士及第主蔡州之新蔡縣簿治干某年某月某甲子
卒扵家年三十有二熈寕某年某月某甲子葬汝隂旌
義郷衆人管侍御府君之兆母曽氏金華縣君尚書刑
部郎中集賢殿脩撰贈太師中書令兼尚書令某■公
某之女妻賈氏尚書司門郎中昌期之女男女二人男
曰某始若干歲容季孝悌純篤尤能刻意學問自少巳
䏻為文章尤長扵叙事其所為文出輙驚人為人自重
不馳騪衒鬻亦不子子為名日與其兄講唐虞孔子之
道以求其内言行出處常擇義而動其磨礱􁁃飬而不
止者吾未能量其所至也不幸其志未就其材未試而
短命死矣𥘉容季之伯兄回深甫以道義文學退而家
居學者所崇而仲兄向子直亦以文學器識名聞當世
容季又所立如此學士大夫以謂此三人者皆世不常
有籍今有之或出於燕或出於越又不可得之一郷一
國也未有同時並出扵一家如此之盛若将使之有為
也而不幸輙死皆不得至於壽考以盡其材是有命矣
而命之至如此何也𥘉子直之遺文深甫属予序之数
年又叙深甫之文復数年耳容季葬有日其仲兄固子堅
又属予銘其墓而且将叙其文嗚呼非其可哀也夫銘曰
學足以求其内辭足以逹其外守之用剛飬之用晦如泉
之進如木之升奄焉以止不䆒其成維友作詩以永厥聲
南豊先生元豊類藁卷之四十二
南豐先生元豊類藁卷之四十三
　誌銘
　　　　都官貟外郎胥君墓誌銘
君姓胥氏諱元衡字平叔長沙人皇考諱某王考諱某
考諱某王考贈尚書工部郎中考為翰林學士尚書工
部郎中贈尚書吏部侍郎君少以䕃為将作監主簿六
遷為殿中丞賜緋魚袋鎻㕔應進士舉得出身又三■
為尚書都官貟外郎歴監在京染院内衣庫皮角庫簽
書河南府判官公事通判湖州又通判海州治平三年
四月壬寅以疾卒於泗州其年八月庚寅葬於許州陽
翟縣三封原翰林君之塋𥘉娶李氏太子少傅若谷之
女再娶韓氏封成安縣君尚書刑部貟外郎知制誥綜
之女子男二人曰茂諶太廟室長次尚㓜女二人長早
夭君少孤能自奮厲力學問工為文章又謹畏㢘㓗慕
善而不自放居官雖小法未嘗不愼而不為察察扵人
有所䏻容其大意如此故所至士大夫爱其脩而百姓
歸其恕其在染院二庫雖尚少巳有䏻名及為通判判
官而䏻益顯盖所試者大将豈可勝数哉始大臣薦其
文章宜在舘閣近臣又薦其脩㓗冝任御史朝庭方嚮
用之以為江西轉運判官命始下而君盖已死矣死時
年三十有九聞其䘮者識與不識皆哀之盖天聖之間
翰林君方䖏顯好收奨天下之士而名䏻知人士之出
於其時有盛名於天下者多翰林君發之及其後君既
壮大所與逰士大夫亦皆一時之雋然自天聖至于今纔
四十年翰林君之門下士多至大官富貴尊寵君所與
遊士大夫亦多重於時而翰林君弃賔客巳乆君又蚤
世獨翰林君之夫人建康郡太君田氏年七十與君之
孥覊旅於閭巷君之䘮合衆人之賻乃克葬其盛衰之
際如此固所謂命者非耶君之葬祕閣校理裴煜以茂
諶之䟽来請銘予與君皆嘉祐二年進士故不得辭
銘曰
維艱而勩以敏其継維平而畏以篤其義考以無遺在
人有賜我志之良孰曰非遂我材之尤孰曰非試不申
其期不擴其施有命則然其又何悲尚告後世知者之
辭
　　　　劉伯聲草誌銘
慶暦之間余家撫州州椽張文叔與其内弟劉伯聲從
予遊余與伯聲皆罕與人接得顓意以學問磨礲浸灌
爲事居三年廼别後数年余以貧而仕見伯聲於京師
年益壮學日以益又数年余校書史舘伯聲数過余飲
酒談笑道舊故相樂也伯聲未老然以疾故亦衰矣旣
而余去京師而東更七州至于亳伯聲子之羙来告曰
伯聲死八年矣将死時命之羙屬余銘其言曰葬而不
得余銘如不葬也余惟伯聲始從余逰至今三十年見
其少壮至於有疾而衰與之故最乆於其死而托銘於
余故不得而辞也伯聲諱震為人質厚沉深寡言笑恂
恂蹈規矩與人逰見其一善若恐不能及見其一失若恐
不能㧞其䔍於誼如此讀書有大志慨然𣣔有為者也
少孤能自立尤貪然营䟽属之葬孤姪之嫁娶忘其力
之不足也数以進士薦於郷卒不合㫛乃得試将作監
主薄曽大父澤左𥙷闕贈吏部尚書太父居仁單州單
父縣主簿考絃濟州司理參軍其先清河人自吏部葬
開封府之東明今為東明人伯聲卒於熈寕五年二月
戊戌年五十有三葬於東明之陽山郷白駒里以元豊
三年十一月某甲子妻賈氏尚書比部貟外郎式之女
子四人之羙之純之竒之邵二女嫁倪良器李日新張
文叔名彦博余為之叙其文者也銘曰
敏於求巳尚行寡言䔍於求古廣見多聞有就卑之而
施則屯維舊則信以諗後人
　　　　尚書北部貟外郎李君墓誌銘
康定𥘉先人寓南康與李君居並舎是時君年未　四
十㳺余父子間相好也後十餘歲君為臨安遇余於浙
西道舊故喜甚又十餘歲君巳退而家居復見之山陽
又九歲而君年七十有一以卒明年其孤仲熊自山陽
抵京師拜且泣曰願得銘也余惟君㳺余父子間四十
年矣銘其可辭君姓李氏諱丕字子京𥘉名真卿曽大
父諱某大父諱某考諱某贈光禄卿母丁氏仙源縣太
君継母王氏仁壽縣太君海州朐山人家故寒也學爲
士自君始出舉進士中其科得主楚之淮隂簿歲凶轉
運使調軍食用君主宿州糴他州皆強賦民猶不足君
随便開誘糶者恱趍糴最他州去爲䖍州司法參軍䏻
随用見聲出衆上薦者十四人不用遷寜國軍節度掌
書記轉運使属君市翎毛優致如主糴所市以赤数之
至十萬復最他州又属君主作院君考校程度所作兵
噐総一萬一千三百二十有四皆精且利他軍州事有
不能决者多属君君所决者三十有八事盖復太平州
囚𬋩壽活之明通判歙州林瑀無罪釋之類如此於是
䏻益白薦者三十人遷祕書着作佐郎用薦者監興元
府稅急吏寛商課嬴十有七萬歲中以歲次遷祕書丞
以課遷太常博士以覃㤙遷尚書屯田貟外郎知杭州
臨安縣召為審刑院詳議官賜緋衣銀魚遷尚書郎官
貟外郎通判蜀州蜀少事然他州訟有積歲不能决者
轉運使以属君君所决八事民信服之遷尚書職方貟
外郎監在京内衣庫樞宻使田况奏用君刪定馬軍司
條貫既成詺加賞賚濵州有獄乆不䏻决辞連大臣冡
子遣吏治之輙辞詺遣君乃决累遷尚書􁒦方郎中以
母老出通判杭州坐法免復為尚書比部郎中監沂州
承縣塩酒稅未逾月自罷歸又監陜州集津垜塩務不
行以本官致仕元豊三年九月巳夘以疾卒山陽之私
第十一月甲寅葬安樂郡之揚興里君娶葛氏仙居縣
君再娶喬氏夀安縣君子男七人曰仲熊衞州軍事推
官曰仲謨以進士再試禮部曰仲将曰仲傑曰仲倩曰
仲昌皆未仕也女六人嫁吴好禮于銳皆奉議郎馬察
于鏜皆進士餘㓜也君既自奮拔立其家盖仕四方惟
蜀去其親其事兄撫孤弟姓皆盡㤙意其為吏不獨䏻
自仕其官盖他吏之不能任其事者或属君兼任之辨
其𥙿也不幸一跌世無力桭逹之者故以坎壈終銘曰
海區氏李有啓厥世富辭與䏻自約而侈曰父與子郎
官卿士曰妻及母翟衣象揥謂势方利孰轠以毀施不
盡有故也則喟尚佑爾裔以追厥始
　　　　司封貟外郎蔡公墓誌銘
公諱充字公度天聖二年進士及第為邵武軍之邵武
尉又為應天府之下邑尉丁母夫人河間縣太君周氏
憂服除為越州司理參軍天平軍節度掌書記遷祕書
省著作佐郎知洪州奉新縣祕書丞知遂州小溪縣改
通判戎州累遷太常慱士尚書屯田度攴司封貟外郎
歴監在京都進奏院群牧判官知綘州又為提點􁊬湖
北路刑獄公事至和三年七月二十三日以疾卒於澧
州之官舎享年七十有一嘉祐二年十一月十三日葬
于建昌軍南城縣太平鄉之西原公為人好自㓗清平
居衣冠容貌肅然及其臨事以沉黙慎静為主故自起
家至於其終凢三十餘年歴内外官任事無纎芥之失
其與人逰始若淡然無足動其意者及其乆人人皆退
自喜謂公真長者也其為尉參軍掌書記人始以㢘節
知公及為奉新小溪絳州其政又以平恕不優聞至其
在群牧􁊬湖数更宜諸事人皆服其䏻其扵越州属将
佐交惡府中多向背公獨挺立無所與後将又以貪坐
法官属多不能自全事亦卒無汙公者扵戎州属瀘州
叛　㳙井監轉運使用公調兵食禦之兵遂以濟於
絳州州歲市羊数萬供京師公奏减之至今頼其法扵
􁊬湖既周知官属善惡於善人多薦籍成就之而扵悪
人無所貸其法公既䏻自将顯其材故薦公者尤多盖
王沂公曽王鄧公詒永與今冨丞相粥之居鄆也皆薦
之而鄧公之為樞宻使兼群牧制置使也又奏公為判
官其為當丗之大臣所知如此𥘉公年十三䘮父家貪
尤自克苦飬其母及仕未甞廣田宅䘮歸借屋以居曽
祖諱㳟祖諱道隆父諱旦以公㤙贈尚書屯田貟外郎
丗家南城故為南城人娶鄭氏累封宋城縣君子八人
曰冠卿祕書省著作佐郎曰端卿鄭州原武尉曰文卿
曰徽卿曰宋卿曰喬卿曰子卿曰孺卿公殁詔官其一
子盖公不獨能以其有施於身又䏻力以其餘教扵家
故公之殁也冠卿以材尤知名端卿而下皆謹嚴䏻丗
其家者也女二人嫁邵武尉陳渉進士陳之邵冠卿䓁
将葬公以銘属公故人子曽鞏銘曰
司封抱能屈𥘉齡秉旄懐􁀍晚始亨沙墟莾崖肆經营
馬羊茁肥獄訟平凛然氣志㓗以清自㣲託隆用兢兢
風流餘徽𬒳家庭子多以才後方興
　　　　贈職方貟外郎蘇君墓誌銘
熈寕元年春余之同年友趙郡蘇軾自蜀以書至京師
謂余曰軾之大父行甚髙而不為世用故不䏻自見於
天下然古之人亦不必皆䏻自見而卒有傳於後者以
丗有發明之者耳故軾之先人甞䟽其事盖将属銘於
子而不幸不得就其志軾何敢廢焉子其為我銘之余
為之記其說曰君諱序字仲先眉州眉山人其先盖趙
郡栾城人也曽太父釿大父祐父杲三丗皆不仕而行
義聞於郷里祐生扵唐季而卒於周顯徳之間甞以事
至成都遇道士異之屏人謂曰吾術䏻変化百物将以
授子祐辭不願道士笑曰是果有以過人矣而杲始以
好施顯名君讀書務知大義為詩務逹其志而巳詩多
至千餘篇為人踈逹自信持之以謙輕財好施急之人
病孜孜若不及歲凶賣田以賑其隣里郷黨至孰人将
償之君辭不受以是至数破其業厄於飢寒然未甞以
為悔而好施益甚遇人無踈宻一與之傾盡無疑礙或
欺而侮之君亦不変人莫測其意也李順叛攻眉州君
居圍中守禦㑹其父病沒君治䘮執禮盡哀退慰安其
毋皆不失所冝慶暦𥘉詔州縣立斈取士争欲執亊斈
中君獨戒其子孫退避人皆服其行蜀自五代之亂斈
者哀少又安其郷里皆不願出仕君獨教其子渙受斈
所以成就之者甚俻至渙以進士起家蜀人榮之意始
大変皆喜受斈及其後眉之斈者至千餘人盖自蘇氏
始而君之季子洵壮猶不知書君亦不強之謂人曰是
非憂其不斈者也旣而洵果奮發力斈與其子軾轍皆
以文斈名天下為斈者所宗盖雖不用於世而見於家
稱於郷里者如此是不可以無傳也已君始以子㤙為
大理評事後累贈尚書職方貟外郎享年七十有五慶
暦五年五月十一日終於家八年二月某日葬扵眉山
縣脩文郷安道里先瑩之則夫人史氏蓬莱縣大君二
子曰渙尚書都官郎中提點利州路刑獄公事有䏻名
曰洵覇州文安縣主簿編纂太常禮書贈光禄寺丞孫
七人位佾不欺不疑　不危軾轍軾殿中丞直史舘
轍啇州軍事推官銘曰
蘇氏徂西值蜀崩分三世高逝以篤吾仁君始不覊勞
躬以卑孝于父母施及窮釐維見之卓教其子孫終化
郷邦斈者詵詵維子若孫同時三人擅名文章震動四
方廼本厥𥘉考祖之自刻詩墓石以卑厥裔
　　　庫部貟外郎知臨江軍范君墓誌詺
嘉祐五年六月辛巳尚庫部貟外郎知臨江軍事范君
卒于位年五十有三其年十月􁅋酉葬于江州徳化縣
之仁貴郷萬家山前葬其孤属君之故人李中考次君
之官氏邑里與其功行之實為状授使者使告於鞏曰
先君葬旣得日月冝有銘孤安期也敢請鞏曰君之行
宜有述乃為之誌其墓而銘之其叙曰惟范氏傳叙受
姓自劉累以来其後居江州者出於晉豫章太守寗之
後君諱端字思道江州徳化人也祖祕書省著作佐郎
贈太常少卿諱成象父尚書都官貟外郎贈光禄卿諱
應辰君始以父任為太廟齋郎累轉至尚書庫部貟外
郎歴徳化尉江寕主簿江都令知南昌飛鳥彭山三縣
通判通州徙泰州又為匈當開治畿内溝泣提㪯陜西
河北路便糴糧草至知臨江軍事而飛鳥以乞飬太夫
人得監江寕府塩稅彭山用薦者得監雲安軍塩井二
縣皆不至君聚書萬餘卷強力篤斈為人恭遜質儉䏻
自脩飾門内之治肅如也及施於為政以謹法䏻持㢘
名於世而世之䏻觀其内者亦少也始為江都㑹歲旱
張若谷為楊州遣吏数人與君皆出視民田他吏還者
白歲善君還獨白田實旱若谷　𥘉不是之也君持旱
苗力争乃卒是君所白吴遵路蒋堂為淮南轉運使使
君護河役君徃視之還言河不可為遂罷君用他吏護
役而河果不可為三人者其𥘉皆怒已乃感寤共薦之
而當是之時天下之主財利者方務於急聚歛治民者
以立聲威為賢交四方之賔客者又徃徃嚮意於卑辞
貌煩饗燕贈送之禮以其故䏻傾士大夫以千天下之
譽君乃獨推息民教化之意以簡易自守故為雲安主
塩利而議蠲塩課以数萬為臨江以興學教人為先而
厨傳賔客之奉十去其七八四方之徃来者或出語訕
君君不為之動也其正行直道如此太夫人李氏賛皇
縣太君父尚書工部侍郎虚已元配氏父龍圖閣直斈
士向次配周氏清河縣君父尚書司封貟外郎陵子男
六人安期安仁安之安世安夀安禮女五人長適和州
司戸參軍鄭夷中次　適都曷主簿周詠次適郊社
齋郎周佺期餘尚㓜孫男六人萃叟岩叟渭叟商叟䝉
叟真叟太夫人之䘮君哀感疾四年乃䏻起凢君之所
既立可謂有士君子之行非耶自不遵先王飬士用人
之法而士在閭巷之間者用力扵空文居朝廷者馳騁
扵虚名以譁世取寵士之䏻脩其内㓗身累行者非自
好之莫䏻至而世亦罕䏻知之也故君之事予喜為之
見於文使後之君子得覧焉君扵文章尤長於詩有集
三卷蔵於家其銘曰
君性温温好退特卑及其臨事擇義而為一世之棄君
獨從之一世之慕君獨違之行已有常在官無疪曷以
知之眎此銘詩
　　　　張乆中墓誌銘
君姓張氏名持字乆中𥘉名伯虎慶暦三年耒自曲江
入太學當是時天子方詔學官歲献士二人學者以数
百千人獨献君㑹學散不報於是時予盖未甞識君也
後二年過予之所居臨川始識之君為人深沉有太度
喜氣莭重交㳺一時所與之逰者甚衆而君所尤稱者
廣漢張賁以為年少可進以學者莆陽陳惇盖君之學
多賁發之而扵惇以師友自處也凢君之與人交喜窮
盡其得失其義足以正之而其直未嘗苟止也至其與
衆人接尤温以莊不妄與之言與之言必随其材智所
到不病以其所不為故君之友皆惮其嚴而喜其相與
之盡衆人之得君逰者亦皆喜爱而未嘗有失其意者
其語曰士生扵今势不足以持卋而逰扵其間當如此
也扵臨川出其文章因學予言古令治亂是非之理至
扵為心持身得失之際扵其義余不能損益也後二年
死扵興國軍某月某日也明年其弟来江南以力之不
能将獨負君之骨以歸是時陳惇方以進士得出身約
君之弟曰吾忍不全㱕吾友耶明年吾得𥙷為吏力䏻
以君之　㱕其弟乃止君年若干祖某考某君㓜孤養
扵兄嫂嘗曰嫂之扵吾猶母也婦䏻以姑之礼事吾嫂
者可以為吾婦矣然卒亦無也君固難交然不易其好
而陳惇者與君交尤深也予嘗眎惇與君之相從憂窮
齟齬無不共之其中心豈有利然也丗之交友道廢乆
矣其有之或非此也然則君之事其有取扵卋教非邪
惇以某年某月某日㱕君之葬地而属予銘其辭曰■
嗚呼乆中不如其志孔孟巳然何獨扵子生而不大夫
固為之其長在人扵此觀之
　　　祕書丞知成都府雙流縣事周君墓誌銘
君姓周氏諱旻字夢臣衢州江山人也曽祖漢規祖徳
厚父幹君以進士及第歴南劒之将樂建昌軍之南城
主簿監䖍州雩都銀埸又為泰州司户參軍用薦者為
祕書省著作佐郎知宣州南陵縣事迁祕書丞知成都
府雙流縣事嘉祐六年正月某甲子至江陵卒扵舟中
年五十有一母某氏先娶毛氏又娶祝氏子男三人曰
某曰某女四人君之卒某始七歲清江李中為之具䘮
事所須某年某月某甲子君之弟暠葬君扵某縣某郷
某所之原君少孤力學不問生業事母以孝稱在仕也
嫁姊之貪者居常分月俸三之一以奉之餘以與諸弟
君與妻子或止食舘劵而已為人和平質簡其施扵為
政亦然及至有所必行人亦多所不䏻及也其為南城
雩都取豪猾尤難治者三人皆䋲以法君既見悪果扵
䋲而去之故其餘皆歛跡不敢犯君法此君之行已居
官已試者也所試者大将豈止扵是欤銘曰
婉婉為人嶷嶷為吏此有爱慕彼無怨議孰厚其有孰
艱厥施維銘㫥之以論耒裔
元豊類藁卷之四十三
元豊類藁卷之四十四
　誌銘
　　殿中丞致王王君墓誌銘
君諱某字某其先琅邪人嘗徙家于蜀王君之考又徙
家于揚故今為揚之江都人曽祖諱錫祖諱得中為直
定府獲鹿縣今贈尚書刑部侍郎考諱汝能為尚書都
官郎中贈尚書工部侍郎君少以父仕為太廟齋郎養
其父不忍一日去左右至卒䘮年巳四十餘始出為南
劒州司户參軍歴監劒州銀銅場和州司户參軍用薦
者監頴峒梲去為越州山隂縣尉滑峒録事參軍随州
唐城縣令其為銀銅埸冶者復業而歲課大溢為尉能
發奸偷為録事能治獄不撓為令能有惠爱扵人其試
扵事者如此其為人居家孝友遇人和易質厚不為聦
明機巧以華世動俗故知之者少而君亦自若也至年
七十遂上書還政遷太子中舍今上即位恩遷殿中丞
賜緋衣銀魚卒為熈寕五年之五月甲辰年七十有七
以其年十月乙酉葬于江都之東興寕郷馬坊里以其
配永嘉縣君周氏祔有子二人曰㡬大理寺丞曰深潤
州丹徒縣主簿皆有文行能卋其家有女一人嫁陸氏
有孫男二人孫女二人尚㓜也寺丞娶余之仲妹以書
来乞君之墓銘余不能辭也銘曰
養心以和動巳以直不為世巧安於自得顯不在躬寔
詒爾于𣣔鴻厥聲勒銘于此
　　　贈大理寺丞致仕杜君墓誌銘
君姓杜氏澶州濮陽人卒扵皇祐元年十月庚申葬扵
熈寕八年十月丁酉其墓在濮陽縣桂枝里之欒村以
夫人僊居縣太君潘氏祔君曽王考佑王考延嗣考珣
子男三人曰言曰宗諌皆蚤丗曰宗誨殿中丞女二人嫁
馬氏欒氏孫男二人曰良輔餘未名也君諱瑩宇徳温
贈大理評事又贈大理寺丞為人孝友温良以清静為
學而以淡泊自足行脩扵家而譽聞扵郷其自得者夀
考見扵身其有餘者流澤見扵後故其年至扵八十而
有子能大其門言理之士以此多君也宗誨為人質厚
恬夷世俗之所爲有不爲者余爲㐮陽宗誨實僉書莭
度判官公事爱其所守而知其有所受也其以君之銘
乞扵余故不辭銘曰有以飬其内克遐者夀有以行扵
逺克昌者後帝原厥𥘉追錫命書余與此銘賁于幽墟
　　　胡君墓誌銘
君名敏生扵天僖之戊午卒時皇祐之􁅋夘也既卒之
明年葬扵其所家撫州金谿縣之東某里某原字某姓
胡氏父名晏教君學巳爲之求師又爲之求四方善人
君子與之接致其力不敢懈至扵老以死不敢變君亦
能奉其意故君之爲進士其強學其廣記其博問其䏻
文辭扵其業可以謂之修其事親其居家與人逰不見
其缺虧其約其質其不苟其寡言扵其行可以謂之脩
夫積其勤以至扵業之修而止薦扵郷積其謹以至扵
行之修而不克顯扵丗此卋之所以哀君也然君有可
以慰其親而不疚扵其内比扵得其欲冨貴扵一時而
有愧扵其心者其得失何如固易知也母某氏妻某氏
子某弟某君　嘗學扵余也故銘之銘曰
慰其親學也勤短而屯塞不伸震無垠瑑斯珉
　　　光禄寺丞通判太平州吳君墓誌銘
龍圖閣直學士給事中吳仲庻具書載其子業官丗行
治屬余曰吾于某不克夀不得見其志幸得名信後卋
則某其不泯泯尚足以慰吾忍也余爲之述曰維吳氏
以文學直道繼有顯人其家于晚出並茂亦多以材䏻
見扵世君居其間孝友䔍學有大志未見其止其不幸
蚤死故君既自重無所試而其家盖識君之事亦畧也
君以父任守将作監主簿今上即位㤙遷大常寺奉禮
郎是歲進士及第僉書廣濟軍判官公事上書言時事
有人之所難言者部多盗君請取酒埸羡錢益賞購轉
運使難其言君以岡詔用君議盗以衰息君以母濟陽
郡君蔡氏憂去官服除遷光禄寺丞通判太平州州頼
以治行部中視河還不入其家将行廣濟圩度姑熟溪
橋壞以水死年三十有三熈寜八年四月某甲子也朝
廷聞而官其一子君娶陳氏尚書職方員外莭亢乏女
前君一年死子曰塤郊社齋郎曰圻未仕女一人始五
歲君𥘉名秉禮字子鈞其先興國軍某人曽祖考某祖
考某贈戸部尚書仲庻名中復以君卒之二年正月某
甲子葬君南康軍都昌縣沐浴保之龍回山以陳氏祔
銘曰
家紀其行官紀其能收科于少是紹是承維曰未試方
勃而起云胡不遐一跌而逝命則維為昧不可稽卑爾
萬年式諗以辭
　　　殿中丞監楊州稅徐君墓誌銘
唐之亡疆者分其地為囯以十数楊行宻有淮南稱吳
海州人徐温為吳将有功行宻死三子相次立温用亊
貴顯温死其飬子知誥遂代楊氏盡有江淮之地稱唐
去温所與為姓名者姓李氏名昪温巳子知諌事昇為
将死昪追以為中書令臨淄王知諌子遜事昪子璟為
中書侍郎上饒郡公遜子徐君事璟子煜為其秘書郎
賜緋魚袋宋既受命平天下停李氏以歸徐君亦随之
京師得為太常寺太祝不楽棄官歸江南乆之為殿中
丞監楊州稅以死子天錫為祕書丞亦死女四人其第
二父與李皆嫁吕氏徐君死祥符間後四十餘年嫁吕
氏女有子倚始葬徐君與徐君之母李氏妻陸氏扵楊
州之某原方徐氏之先與楊氏俱起東南收其土地而
有之遭行宻子弱徐氏實任其國至昪遂代吳而徐氏
子孫亦皆㩀士民之上有王公之勢扵其一時富貴之
際豈非盛㦲百年之後其世凌遲至扵徐君遂死而無
以葬葬扵異姓之孫盛衰之變何其速也然自前丗無
不皆若此冨貴之不可以乆恃亦何必異也而卋之不
安其命者方枉義挈挈以覬幸其偶得之者又惴惴恐
失之是真可以常處也㦲𥘉東南之地既入於有司天
子憐士民許皆復田其故所有地徐君之地爲尤多多
不取有冐徐君之地以賣之者亦不問是以其貧甚而
徐君獨自得徐君諱元榆字僊材好學善属文吏部賈
黄中嘗試其書判曰元白不足多也尤䏻詩詩数百篇
號南歸集大抵多慨其不得志徐君之所以自見也嫁
吕氏女之夫名某僯徐君之死無以葬死以属其子倚
倚貧甚能自力卒葬徐君而就其父志銘曰
富吾不爭可謂既好之貧吾不懟可謂又安之諧㱕此
丘女子之為永昭厥聲維此銘詩
　　　永州軍事推官孫君墓誌銘
黟縣之孫氏有起進士為尚書工部郎中廣南西路轉
運使以卒者諱抗以文學見扵丗其葬在黟之上林有
子亦起進士為永州推官以卒卒時年二十有八者諱
適亦以文學見稱葬在其父之左将葬其弟邈以告而
乞銘扵南豊曽鞏其序曰孫氏丗家冨春唐有徙歙之
黟縣者諱師睦始自别為黟縣之孫氏師睦生延緒延
緒生旦旦生遂良以子㤙為尚書職方員外郎職方生
工部工部實生君君年十有四辞親學問江東巳有聞
扵人徃徔臨川王安石受學安石稱之後主越州上虞
簿去以父㤙得永州父卒萬里致䘮疾不忍廢事既葬
携扶㓜老将就食淮南疾益革遂卒扵池州大安鎮實
至和二年始工部為御史不合而出及使南方什且起
遽卒君尤自力學行謂藴必發其在君又止此君扵學
問好其治亂得失之說不狃近卑扵為文次古為歸不
夸以浮雖素羸不廢書雖進不怠以止既肆而通矣而
不得極其至其銘曰
孫世来黟拔身艱故為世聞家始自工部工部孰有有
書百篇永州之學自其父傳其果以力其敏以明内有
其質外以華英再以不就其後當侈君不有子君多兄弟
　　　尚書都官貟外郎王公墓誌銘
王氏其先太原人世乆遷徙而今家撫州之臨川公諱
益字舜良曽祖諱某不仕祖諱某以子故贈尚書職方
員外郎考諱某以公故即其家拜衛尉寺丞公祥符八
年舉進士及弟𥘉為建安主簿時尚少縣人頗易之及
觀公所為乃皆大畏服其督賦稅未嘗急貧民或有所
笞罰唯豪劇吏而以故建安人尤爱之嘗病闔縣為祠
禱改臨江軍判官軍多諸豪大姓之家以財力自肆而
二千石亦有所挾為不法吏乗其然乾沒無所忌公至
以義折正二千石使不䏻有所縦以明惮吏使不敢動
揺居頃之部中粛然諸豪大吏見公皆側目而視至以
鄙言目公曰是不可欺也卒不得已以他計出公領新
淦縣縣以治聞去改大理寺丞知廬陵縣又改殿中丞
知新繁縣縣有宿奸数人公既䋲以法其餘一以㤙信
遇之嘗踰月不笞一人知韶州改太常博士尚書屯田
員外郎嶺以南素習扵夷無男女之别日浸月滋為吏
者師耳目謂俗止如此凢姦事雖得有可已者皆不䆒
公曰夫所謂囙其俗豈謂是耶居郡求姦事最急苟有
萌孽一切擿發窮治之属縣翁源多虎公教捕之令𣣔
媚公言虎自死者五與之致州為頌以献公使㱕之曰
政在徳不在異州有屯兵五百人代者乆不至𣣔謀爲
変事覺一郡皆駭公不爲動獨取其首五人即日断流
之或請以付獄公不聴既而聞其徒曰若五人者繋獄
當夜刼之然後衆乃服詔居南方雖小州然獄訟最多
號難治公既以才能治之有餘遂以無事又因民之暇
時爲之理营驛表坊市道巷使皆可以乆逺爲後利歸
丁衛尉府君憂服除通判江寕府改都官員外郎二千
石常以事倚公公亦爲之盡寳元元年二月二十三日
以疾卒扵官享年四十六母謝氏封永安縣君娶徐氏
又娶吳氏封長夀縣君子男七人曰安仁曰安道曰安
石曰安國曰安世曰安礼曰安上女一人嫁張氏處者
三人安石今爲大理評事知鄞縣慶暦七年十一月上
書乞告葬公明年某月䛇曰可遂以某月某日與其昆
弟奉公之䘮葬江寕府之某縣某處吾嘗聞郷里長老
言公爲人倜儻有大志在外當事輙可否矯矯不可撓
及退歸其家歛色下氣致孝扵父母致爱扵族人之間
娄曲順承一以㤙自克位不滿其意故在外之所施用
者見扵小而已今吾所書是也其大可知則家行最䔍
已先人嘗從公逰其言亦然而吾又與安石友故得知
公事㝡詳其将葬也使者以安石之述與書耒請銘遂
爲之銘其尤可哀者也
公堂有母老不覺哀公庭有子仁孝而才世所可喜公
两棄之莫不皆死公有餘悲
　　　衛尉寺丞致仕金君墓誌銘
今上皇祐二年祀明堂推㤙群臣祕書丞金君得以其
父為大理評事致仕五年郊金君為太常博士又得以
其父為衛尉寺丞惟衛尉府君諱某字温叟浮梁人𥘉
君之考贈大理評事諱某有三子伯曰鼎臣為某軍莭
度掌書記仲曰汝臣為太常博士季即君兄弟俱舉進
士書記與仲既起家君因不復肯就舉曰吾兄弟不可
俱去吾親也後三十餘年卒以有子為丞云君有四子
曰君著曰君佐曰君卿博士也曰君佑兄弟又皆舉進
士愽士既有名秩于朝三子皆復飬扵家盖其父子兄
兄弟之出䖏如此何其相似也當是時宋興巳百年博
士方以林自起扵賤貧𣣔以其所爲爲天下慨然有志
者也君獨自得扵大山長谷之間日從子孫来四方之
客與夫郷人之老詩書樽席之側嘯歌息偃以忘其年
隤然遂其志者也遭天子既宗祀明堂頋朝士大夫皆
褒崇其親𣣔以風示天下命書寵章降于其家顯荣一
時夀考康寜有孫有曽以承以翼何其祥也君爲人簡
易無町畦能事父兄衣食奉飬自與者嘗取其簿嘗有
盗其牛羊已又盗其所乗馬者君知之皆不校盗卒自
悔以伏盖君之質與其恕又有足多者如是也生扵淳
化之庚寅卒扵嘉祐之丁酉遺命三月而葬從薄遂以
其年十二月四日葬于饒州浮梁縣萬户山之前夫人
徐氏累贈夀安縣君君之殁也有子四人女六人孫男
九人女十二人曽孫男三人女二人金氏或曰出少昊
金天氏或曰出漢侍中秺候傳至孫則亡至曽孫復侯
而秺侯有弟倫倫子若孫四丗六人皆侍中以忠孝名
尊顯扵世卋稱金氏云至君之先皆家京兆唐僖宗時
有令浮梁者遭黄巢亂徙人築險自保所活人以数萬
因留治之凢十有七年遂家浮梁以功至檢校尚書右
僕射昭信軍莭度使諱某君曽祖也子諱某君祖也博
士以君之外孫尚書屯田員外郎臧論道之狀耒属曰
子爲我銘吾親吾死足矣鞏不敢辭銘曰
卑少㳟老惟物之常即強棄父廼理之亡帝用慨然尊
祀明堂頋襃耋夀風示九有君勢之亨與享其荣擁笏
魏巾扵家以息有子有孫嚴嚴我側志無不得君子之
詳銘以發之君子之光
　　　撫州金谿縣主簿徐洪墓誌銘
嘉祐元年䖍州安逺闕縣令建安徐洪以撫州金谿主
簿攝安逺事明年八月十一日死安逺十二月其父尚
書屯田郎中舉以書告君之故人南豊曽鞏曰子為我
銘洪之墓遂考次君世序行巳歴官卒葬之終始銘扵
其墓曰君曽大父某某官大父某某官君字孺興為人
有大志讀書好其治亂得失之大㫖為文長扵辨說其
奔放馳騁上下反复之際有足壯也未冠聲號聞四方
𥘉中進士除洪州司户參軍不就退居大江之南好倜
儻非常之竒莭不肯少屈於人居八年以父命始強出
為主簿非其好也君居家遇人無親踈豁如也樂赴人
之急為主簿不以非其好故怠其意其治能有爱於人
金谿富人錮山林之利数十年君始奪之而縣之貧人
頼其利盖君之所試者小其為日又近而其所既立如
是也享年三十有二死之若干日葬饒州鄱陽東門外
母某氏某縣君妻凌氏黄氏男一人曰還孫始二歲女
四人尚幼也銘曰
嗚呼儒興志果而大不勝于柔以窒其外不隕其剛以
享于内胡短其施而多其與父老天子兒嬰失父維銘
告哀以納于墓
　　　太子右司禦率府副率致仕沈君墓誌銘
君諱某字某姓沈氏沈氏自齊太子家令約家扵吳興
故世為吳興人至君之大父諱某考諱某始自吳興之
東林徙家扵錢塘故今為錢塘人君以宗室宻州觀察
使宗旦㤙即其家得為太子右清道率府副率致仕又
以祀明堂㤙迁太子右司禦率府副率兼官檢校國子
祭酒兼監察御史階銀青光禄大夫勲武騎尉蓋宻州
觀察使宗旦者今天子之姪潞王之孫而其母夫人盖
君之姪也君為人質朴無外飾其居郷閭寛然長者也
其事父兄䏻力以嚴眎族人䏻爱以均雖饒財為大家
而衣服飲食自與尤寡約至人有急歸我則推財赴之
無錙銖頋惜意憐里　歲饑輙發倉以救人有欺其財
者皆不校既老治其家事不肯懈曰吾先人之所以付
我也處其子孫不以逸曰所以使汝守吾先人之法也
嘉祐二年三月一日以疾辛于家享年七十有六其年
十一月十五日葬錢塘之西城𥘉娶吳氏再娶車氏某
縣君其葬也吳氏實從子三人曰瞱曰睕曰時孫八人
曰沔曰溱曰沂曰淑曰灌曰湜曰漸曰渥曽孫三人曰
師楊曰師荀曰師軻時沔沂皆舉進士餘亦皆有學行
盖君之教也銘曰
赤赫宗子保藩于密天子曰嘻汝惟沈出子假汝寵錫
其外親東宫之屬有長衛軍命君于家俾休其老以偃
以側服章華好天子命我匪我有求隤然順退媚于林
丘不藴為機不阻為畦曰逺無仇曰近無疵里巷之依
惟此令人流聞餘澤化其子孫惟身之祥既夀而康惟
後之祥宜熾而昌惟墓有域其蔵有石刻此銘詩昭示
無極
　　　寳月大師塔銘
君名脩廣字叔微杭州錢塘人姓王氏九歲出家學佛
居州之明慶院十一歲落髮為僧景祐二年詔賜紫衣
五年又賜號寳月大師治平某年州選為管内僧正熈
寜元年十月感疾癸丑㑹門人與常所徃来學佛之人
告以将終其夕沭浴易衣正坐而卒享年六十有一門
人曰慈化大師了性曰崇照大師了然曰賜紫衣了藴
以明年某月某甲子為塔葬君扵某縣某郷某原君為
人樂易慈祥有智識度量人不見其喜怒讀五經略知
大義頗喜為詩少羸多病始學為醫既成而有疾者多
㱕之無貴賤貧冨皆為之盡其術未嘗有所厚薄尤貧
者或資之衣食以其故自京師至于四方自公卿至于
學士大夫多知其名既見皆樂從之㳺而郷邑之人至
于覊旅㳺客其㱕之者無不厭其意君扵接之雖劳未
嘗有觧卷不𣣔之色扵資之藥物衣食雖窮無未嘗有
所計惜其應外者如此及退而處夫貧冨死生之際又
有所不累其心故至扵不䏻自給而未嘗動意至扵且
死而未嘗改容変色噫是非可銘也欤銘曰
不以貧故累其心此學士大夫所難至扵遭死生之変
而不驚又難也君之學不同而自得者則然固不可以
無傳况扵名聞扵世行信扵人故為之書尚使長存
元豊類藁卷之四十四
元豊類藁卷之四十五
　　誌銘
　　　金華縣君曽氏墓誌銘
夫人嫁王氏為侍御史諱平妻姓曽氏泉州晉江人祖
諱穆殿中丞追封魏國公考諱㑹尚書刑部郎中集賢
殿脩撰追封楚國公皆累贈太師中書令兼尚書令妣
黄氏楚國太夫人未嫁承順父毋盡子道既嫁夫家貧
飬姑盡婦道輔其夫盡妻道夫死寓食扵頴以勤儉積
日大其家以誘教不倦成其子又可謂盡毋道也盖其
子五人回向固同冏皆有學行回有道為儒宗向冏尤
有文三人皆身在隱約而聲震天下扵是時夫人兄魯
公公亮實爲宰相當國然夫人處里舍彌約未嘗以爲
泰及其後回向同冏皆蚤世人以爲難處夫人䏻自廣
以理未嘗亂其志教飬其孫至男有立女有歸熈寕之
間魯公告老以太傅侍中就第夫人少魯公一歲食其
子禄皆居京師二人白首相頋怡然元豊元年春魯公
薨四月丁卯夫人亦以疾終春秋七十有九夫人以夫
恩封金華縣君以魯公㤙賜冠帔子回忠武軍莭度推
官知陳州南頻縣事向峽州硖石縣主簿固大名府軍
廵判官國子監主簿同陳州宛丘縣令冏蔡州新蔡縣
主簿女嫁太子右賛善大夫陳臻古孫五人泌汾汶沂
澺汾郊社齋郎汶試将作監主簿夫人既卒之明年某
月某甲子葬頴之汝隂縣懐音郷南高村附御史之兆
其将葬也固以狀耒乞銘惟夫人為子若婦若為妻毋
皆盡其道扵囏阨流寄之中能立其家成就其子所以
自䖏扵通塞之際者無不當扵理是其智術徳性過人
逺甚宜得銘且余實與其子逰最舊乃不辭而為銘曰
曽禹之苗氏自鄫子或言厥志有稱闕里或以孝顯扵
經實紀或守所聞羞踐覇軌遥遥千載歴世有聞自荆
祖粤篤生夫人楚公之子魏公之孫魯公維伯御史是
嬪廼立厥家自墜而興廼教厥子自㓜而成卷服貂冠
伯也在廷子也在幽碩實洪聲莫親巳宗莫重夫氏兩
有其盛卋誰與婉維䏻既試維徳寔孚尚寵爾從列銘
隂墟
　　　夀安縣君錢氏墓誌銘
劉凝之仕既齟齬退䖏廬山之陽𥘉無一畆之宅一㕓
之田而凝之囂囂然樂若有餘者豈獨凝之能以義自
勝哉亦其妻䏻安扵理不戚戚扵貧賤有以相之也凝
之晚有宅扵彭蠡之上有田扵西澗之濵子進扵朝廷
薦扵郷閭凝之夫婦康寕夀考自肆扵山川之間白髪
蟠然躰不知駕乗之勞心不知機擭之畏世人之所慕
者無慊焉聖人之有所不䏻及者獨得也其夫婦如此
可不謂賢㦲熈寕九年凝之年七十有七哭其妻之䘮
自為状次其妻之丗出行事来乞銘予為之因其言而
識之曰夫人姓錢氏考内殿崇班穆祖考内園使昭晟
曽祖考宣徳軍莭度使同中書門平平章事湛高祖士
越文穆王元瓘夫人色荘氣仁言動不失䋲墨居族人
長㓜親踈間盡其宜事夫䏻成其忠教子䏻成其孝是
皆可傳者也夫人年七十有三卒扵四月之庚子而葬
於其歲某月某甲子墓在南康軍西城之某原𥘉以凝
之恩封夀光縣君再以子恕㤙封夀安縣君有子曰恕
祕書屯曰格郷貢進士皆以文學顯扵世女嫁進士徐
彦伯又子中允黄㢘孫某某凝之名渙筠州某人今為
尚書屯田員外郎致仕銘曰
士不苟合安扵賤貧其難其豫繇嫓有人維不終窶又
夀以康有續孔辰既庻而臧女迫而求獨優以取世一
以處獨肆而有士也則然女實作十考則錢嫒尚配于
古
　　　天長縣君黄氏墓誌銘
夫人姓黄氏福州福清縣人祖諱某考諱倫皆仕閩越
夫人嫁同縣林氏為殿中丞諱某之䖏婦尚書屯田員
外郎諱某之妻有子曰槩為太常愽士集賢校理有孫
八人曰希宣州涇縣主簿編校集賢院書籍曰旦明州
象山縣令曰邵杭州南新縣令曰顔許州臨川縣令曰
稽曰雄未仕也其二人早卒有曽孫士有二人曰睿慮
虞虡䖍膚據處其三人亦早字夫人年七十有七治平
四年正月癸丑卒扵京師之昭化坊累封嘉興天長二
縣君始殿中府君與其配福清縣太君鄭氏皆春秌高
安其郷里不肯出屯田府君乃從事漳州泉州興化軍
踰二十年終飬而後去夫人能盡其力治飲食衣服以
進及䘮能盡其哀皆如其夫之志其子既就學夫人常
夜治絲枲居其旁以勉之至其後其子遂以文學名天
下既而其子不克夀屯田府君亦卒于官諸孫皆㓜夫
人巳老矣乃栖吾郡斥賣替珥以經理其家絲蓄粒聚
至有田以食有宅以君平㞐日夜課諸孫以斈有不中
程輙朴之及長遂多知名連以進士中其科泾縣復校
書集賢丗其父􁒦夫人乃頋諸孫謂曰吾始得事祖姑
今得弄曽孫遂保有汝家起于既墜吾老且夗不恨矣
泾縣既服夫人之䘮以其柩㱕吴郡寳華山某年某月
某日附屯田府君之兆而属余銘銘曰
女職在宫行止于柔扶㣲捄阨則匪我謀势有孔棘義
不得寕任重于巳振壊為興我儲我積乃續烝嘗我字
我飾乃襲印章蒼顛秀眉燕其作止其燕伊何維終受
祉菒仁且智疇濟登兹播告無極視此銘辭
　　　仁夀縣太君吳氏墓誌銘
仁夀縣太君撫州金谿吳氏尚書都官貟外郎贈尚書
刑部侍郎撫州臨川王公諱益之夫人衛尉寺丞諱用
之之婦年六十有大嘉祐八年八月辛巳卒于京師十
月乙酉葬于江寜府之蔣山夫人好學強記老而不倦
其取舍是非有人所不䏻及者然好問自下扵事未嘗
有所專也其平生飬舅姑甚孝盖侍郎七子而少子五
人吳氏出也然夫人之爱其長子甚扵少子曰吾爱之
甚扵吾子然後家人爱之䏻不異扵吾子也故其子孫
巳壮大有不知為異母者居乆之二長子前死夫人巳
老矣每遇其嫠婦異甚而身為字其孤兒忘其力之憊
也其處内外親踈之際一主扵㤙有讒訕踞罵巳者数
困苦常置之不以動聲色亦未嘗有所含怒扵後也有
以窮㱕巳者急或分衣食不為秋毫計惜以其故至不
能自給然亦未嘗不自若也其嫁三從之孤女如巳女
而待長子之母族如巳族盖䔍行如此而天性之所有
也其自奉飬未嘗擇衣食其視世俗之好無足累心者
方其隱約窮匱之時朝廷嘗選用其子堅譲至扵数十
或謂可強起之夫人曰此非吾所以教子也卒不強之
及䖏顯矣其子嘗有㱕志而以不足於飬為憂夫人曰
吾豈不安扵命㦲安扵命者非有待於外也其子為知
制誥故事其母得封郡太君夫人不許言故卒不及封
此夫人之徳見扵行事之迹而余以通家故熟扵耳目
者也夫人之考諱畋畋之配黄氏兩人者皆有善行郷
里称之而黄氏兼喜隂陽数術學故夫人亦通扵其說
七○者曰安仁安道安石安國安世安礼安上安仁宣
州司户參軍安石尚書工部郎中知制誥安世太平州
當塗縣主簿安禮大名府莘縣主簿餘未仕也女三人
長適尚書虞部員外郎沙縣張奎次適前衢州西安縣
令天長朱明之次適楊州沈季長孫男九人曰雱旉旁
瓬􁠐防斿旂放孫女九人長適觧州安邑縣主簿徐公
翊次許嫁太廟齋郎吳安持餘尚㓜銘曰
嗟若人兮洵好善兮始終一徳仁七子兮遺棄細故䔍
九族兮說珥推食光惠施兮以義易利能無累兮縦心
委命志彌邵兮謂宜百歲奄忽逝兮風有采蘋經所首
兮原念美實輯此辭兮庻㡬徳音與古對兮
　　　夀昌縣太君許氏墓誌銘
夫人許氏蘇州吳縣人考仲容太子洗馬兄洞名䏻文
見國史夫人讀書知大意其兄所為文輙能成誦父毋
衣食服御待之而後安既嫁惇行孝謹宜于其家其夫
為吏有名稱夫人實相之及春秋高扵内外属為高曽
○行而慈㓜字微愈乆彌䔍故親踈懐附無有惡斁昔
先王之治必本之家逹扵天下而女子言動有史以昭
勸戒後世以古為迂為政者治吏事而巳女子之善既
非世教所奨成其事實亦罕發聞扵後其苟如此其衰
㣲所以益甚則夫人之事其可使無傳也㦲夫人嫁沈
氏其夫諱周太常少卿贈尚書刑部侍郎其舅諱某贈
兵部尚書杭州錢塘人夫人封六安縣君夀昌縣太君
年八十有三熈寜元年八月丁巳卒扵京師三年八月
某甲子合葬杭州銘塘縣龍車原子曰披國子愽士有
吏材曰括楊州司理參軍舘閣校勘有文學其㓜皆夫
人所自教也女二人蚤卒銘曰
生民之治必本于身教行于家餘以為人世弊俗偷恕
于在巳内替常度外彊于理淑惟夀昌斈與心成䔍于
孝慈匪勸而能有翼于夫有迪于子尚類古人其傳以
此
　　　徳清縣君周氏墓誌銘
夫人姓周氏湖州長興人曽大父諱某大父諱某父諱
某嫁同縣陳氏為秘書省著作佐郎諱某之妻為人柔
嫕静荘在父母家至㱕于夫氏本扵自脩而卒扵能孚
于属人陳氏有似婦寡居當家事夫人常曲意下之扵
事常退避不敢與似婦以其故頋夫人甚􁁅而親踈觀
者莫不恱著作有田数千畆而爱士好施夫人常悉力
助之以其故至不能自給而夫人處之自若遇子之非
已出者與巳子無毫髪厚薄意人以為過人而夫人若
有所不及也享年三十有五封徳清縣君子曰樞為尚
書屯田呉外郎曰楷曰權未仕也卒扵慶暦五年之二
月辛丑葬扵熈寕三年之三月庚申其墓在長興縣永
昌郷卞山之陽銘曰
嗟淑人体明徳外惟均内自克不永年隕嬪則兆親宫
蔵石刻
　　　夫人周氏墓誌銘
夫人諱琬字東玉姓周氏父兄皆舉明經夫人獨喜圖
史好為文章日夜不倦如學士大夫徔其舅邢起學為
詩既嫁無舅姑順夫慈子嚴饋礼諧属人行其素　學
皆應儀矩有詩七百篇其文静而正柔而不屈約扵言
而謹扵禮者也昔先王之敎非獨行扵士夫夫也盖亦
有婦教焉故女子必有師傳言動必以禮飬其徳必以
樂歌其行勸其志與夫使之可以託㣲而見意必以詩
此非學不能故教成扵内外而其俗易美其治易洽也
兹道廢若夫人之學出扵天性而言行不失法度是可
賢也已其夫来乞銘予與之親且舊故為之序而銘之
盖夫人之王父諱恊為尚書刑部郎中父約今為尚書
虞部員外郎青州益都人也夫人嫁関氏為徐州豊縣
令景仁之妻為尚書職方員外郎贈尚書都官郎中諱
魯之子婦生一男二女年二十有六卒扵治平二年之
九月某甲子葬扵杭州錢塘縣履㤗郷葛松原實某年
某月某甲子関氏錢塘人也銘曰
女有圖史傳于師氏其勸以樂其康以禮䏻此非他繇
學而巳王政之興盖自此始今孰登兹維周之媛學繇
自好終之不倦言循于矩行循于典尚配古人輝光日逺
　　　永安縣君謝氏墓誌銘
宋故衛尉寺丞王公諱用之之夫人尚書都官員外郎
贈尚書工部郎中諱益之毋妵謝氏累封永安縣君其
卒皇祐五年之六月十四日其葬扵撫州金谿縣某郷
某原既卒之百有五十一日也其子曰益曰某皆巳卒
曰某曰某曰孟楚州司理參軍亦巳卒其孫曰安仁宣
州司戸參軍曰安道皆已卒曰安石殿中丞通判舒州
曰沆荆南府建寜縣令曰安囯曰安禮其曽孫曰某曰
某曰某其墓工部故人之子曽鞏誌之曰王氏由工部
之叔父尚書主客郎中贈太常少卿諱觀之始起家為
䏻吏遂追榮其父諱某為尚書職方員外郎至于工部
父子遂皆進于朝為聞人其世浸大夫人及拜其舅與
夫之榮其享其子與孫之禄其夀至于九十其卒扵撫
州之臨川安扵其寝余既與夫人之諸孫逰而嘗得拜
於堂上見其色和其容謹聞其言儉而勤退而聞其爲
婦順爲母慈知其所以享其福禄者其宜也已　余觀
詩人之歌其后妃至于諸侯大夫之妻内脩法度輔佐
其夫而其効之見則兎罝之人至于江漢汝墳之婦女
皆氶其化而䔍扵禮余固歎其當是之時上下之間内
外相飾何其至也如夫人之資而使出扵其時則必有
歌扵風而𬒳之于無窮之事若余之鄙其亦曷䏻知其
所至也哉謝氏之祖曰某考曰某銘曰
士顯其施其行易知女處于私其有孰窺嚴嚴秀目不
見缺虧曷以長之眎此銘辭
　　　永安縣君李氏墓誌銘
夫人姓李氏其先燕人而今家許州之長葛贈太子太
傅諱譚之曽孫贈禮部尚書諱運之孫贈刑部尚書諱
昌言之女而毋晋平縣君聶氏也夫人嫁駱氏駱氏亦
家許州之長葛其夫諱與京為某官檢校某官知某州
享年七十有九封永安縣君有子男四人長吉逢吉元
吉皆三班奉職早卒嘉福今為右班殿直女三人亦早
卒夫人以嘉祐八年十一月丙辰卒于其家之正寢而
以熈寕二年十月葬扵許州長社之舞鵉郷白兎里祔
駱侯之瑩夫人仁孝慈恕言動必擇義理事父毋不違
其教事舅姑不違其志事夫順而有以相其善遇子至
于内外属人一以恩而不違扵禮𥘉刑部之兄昌齡當
太宗真宗時輔朝政李氏族大而貴然刑部嫁女常擇
寒士而至其後多為名臣范文正公仲淹鄭文肅公戬
與駱侯是也夫人之弟光禄少卿禹卿余妻父也實葬
夫人故属余銘銘曰
性有能否行有失得一當扵理士有不克淑哉夫人秉
是壷彛周旋大小無過無虧貴不稱徳夀則謂遐維蔵
在許永𥙿厥家
　　　試秘書省校書郎李君墓誌銘
君諱迂字明逺姓李氏為人孝友慈怒讀書務大㫖生
五代之際再試明經不合退居楚丘有田百餘頃皆推
與其族人獨留五頃而巳曰無令子孫以財自累也宋
𥘉秘書監彭君薦其行義詔以為試祕書省校書郎而
君終不肯強起淳化三年壬辰九月二十一日以疾卒
于家享年八十有四維李氏逺出扵臯陶而其後李耳
之孫曇為秦司徒曇子璣璣子牧事趙始家趙郡牧子
汨汨子左車扵趙號廣武君廣武君子遐涿郡太守遐
子岳諌議大夫岳子秉頴川太守又徙家頴川秉七卋
子膺河南尹膺子瑾復家趙瑾曽孫楷晉治書侍御史
有子五人曰輯晃芬勁叡以所居巷東西自别故勁稱
西祖勁子隆後魏阜城令隆後九卋捿筠唐御史大夫
賛皇文献公文献公子吉甫相憲宗吉甫子徳脩楚州
刺史徳𥙿相文宗武宗楚州子煴宋州宋城令君曽祖
也又徙家宋之楚丘故今爲楚丘人宋城子確菜州膠
水令君祖也膠水子譚磁州邯鄲令君考也邯郸之少
子運爲太常少卿有子曰昌齡太宗真宗時爲尚書户
部侍郎參知政事故膠水贈太子少保邯郸贈太子少
傅君娶丁氏王氏王氏有子曰昌震爲建州松溪令贈
尚書駕部郎中駕部有子曰漢卿今爲諸王府侍講尚
書虞部員外郎虞部有子曰彦龍彦龍復有子四人矣
君卒後七十四年治平三年丙午四月某甲子虞部葬
君扵開封府開封縣保安卿永寜里之原以王夫人從
銘曰不累扵物全吾質兮不覊扵世遂吾志兮作宅新
原維孝孫兮納銘幽扄永淑聲兮
　　　試秘書省校書郎李君妻太原王氏墓誌銘
夫人姓王氏太原人嫁趙郡李氏為磁州邯郸令贈太
子少傅諱譚之冡婦試秘書省校書郎諱迂之妻為人
明識強記博覧圖籍子孫受學皆自為先生其行仁孝
慈恕始扵為女中扵為婦終扵為毋無不盡其道享年
八十大中祥符三年庚戌十二月己巳卒扵􁆁州盧氏
縣其子之官舎子曰昌震建州松溪令贈尚書駕部郎
中駕部子曰漢卿令為諸王府侍講尚書虞部員外郎
虞部嘗為李氏九卋譜其博而許多夫人之所為言也
治平三年丙午四月丁酉虞部以夫人之䘮　校書君
葬扵開封府開封縣保安郷永寕里之原銘曰
嗚呼夫人既有其質又賜爾力古有遺辤罔不采獲克
踐以躬亦卑爾息維瘞有銘尚以載徳
　　　池州貴池縣主簿沈君夫人元氏墓誌銘
夫人姓元氏錢塘人祖諱徳昭事吴越國王錢氏宋興
贈太保考諱好文尚書比部員外郎贈某官嫁吳興沈
氏其舅為尚書屯田郎中諱某(一作/王)其夫為池州貴池
縣主簿諱播夫人在父母家内外上下親踈長㓜皆宜
之年十有七而嫁既嫁如在父母家時貴池君早卋無
兄弟大夫人春秋高諸子尚㓜夫人年三十餘扵覉旅
單獨之中闔門事姑䏻盡其孝教飬諸子至其後皆為
成材能世其先人方其憂戚囏阨之時人恐其不能堪
夫人旣奮厲經理以保有其家又退能自安不亂其志
是人之所難而其後丗之不可以無述者也夫人年七
十以治平二年某月某日卒卒之若干日葬真州楊子
縣甘泉郷三城里北山之原子男四人皆進士曰伯荘
未仕曰季長越州司法參軍曰叔通祕書省著作佐郎
曰次通試将作監主簿貴池君扵先人為同年友而諸
子又與余遊故為銘銘曰
元出扵危於東得姓有保有郎重世之盛允淑夫人集
享家慶来嬪沈宗作徳維令䖏平不盈在險能正姑曰
㣲婦余老誰據子曰㣲毋余㓜誰怙自振單弱卒持艱
急老肆而安㓜強以立實保沈宗自替而昌有烈如此
何愧丞嘗後世原美孰可無述刻辤幽宫庻㡬不没
　　　雙君夫人邢氏墓誌銘
夫人邢氏無為軍巢人也嫁為贈大理寺丞姓雙氏諱
華之妻封萬年縣太君子男三人曰漸為尚書屯田員
外郎通判吉州軍州事餘未名皆早天夫人年八十有
六嘉祐四年九月二十七日卒為宣州之官舍六年十
二月二十七日葬于無為軍巢縣無為郷惲良里之原
方大理府君之在隱約屯田始就書學夫人能經理其
家使無内憂以卒就其志及屯田有列扵朝夫人食其
禄飬就封大縣實受成報天之施與善人豈非信㢤夫
人之在疾也屯田之配長夀縣君陳氏共飬营救有過
人之行州上其事天子聞而嘉之勑州使致粟帛賜其
家扵是人知夫人之善不獨䏻成其子又能化其家也
銘曰
允淑夫人秉是壷彛有韡車服維寵嘉之葬有卜壞其
吉在斯推求美實眎此銘辭
　　　旌徳縣太君薛氏墓誌銘
夫人姓薛氏累封旌徳縣太君為故太子右清道率府
副率致仕贈右監門衞将軍姓段氏諱某之妻今提點
江南東路刑獄公事礼賔副使名某之毋某州某縣人
也大父諱某當呉越錢忠懿王時娶王女爲主國官父
諱某祥符𥘉爲東頭供奉官供奉常将屯宫門而監門
之父右班殿直諱某者屯三陽二人者以意氣喜相得
也遂以夫人歸段氏夫人性柔淑䏻和其属人自珮服
􁈊珥凡資巳者常出於儉而有餘好施雖盡費不以爲
侈也生男一人禮賔也女二人長適開封黄思問次適
呉郡潘孝孫皆進士夫人年四十有三大中祥符七年
五月某甲子以疾卒扵京師之敦教坊某年某月某甲
子祔其夫人柩葬於某州之某縣某郷某所之原前葬
礼賔称夫人之行與其世序封號之詳託銘扵南豊曽
鞏爲述而銘之曰約平巳原乎人發其積在子孫韡兮
翟列封君硈兮石瑑銘文
　　　永興尉章佑妻夫人張氏墓誌銘
夫人姓張氏建安人父諱士龍舉進士嫁同郡章氏為
永興尉佑之妻所出三男四女曰造适𫐠皆舉進士造
及第為清海軍莭度掌書記女嫁俞瑾徐立之陳震亦
皆舉進士其一蚤死𥘉永興府君起家二十年止扵為
尉及死三男尚㓜造既起又蚤死巳而适亦死夫人維
能忘其貧所以使其夫能屈扵小官而說維䏻務其生
所以使其子能安扵㓜斈而成維能順其性所以居流
離顛頓之間而不為悲哀愁憂乱其志也其為人卑極
扵順其為人尊極扵慈推於其䟽宗逺属之間極扵爱
男之有不䏻葬者為葬之女之有不能嫁者為嫁之忘
其力之匱而為之也此皆古今學士儒者所難而女子
之善能如此此非可銘者欤嘉祐二年十一月三十日
卒扵洪州之私第即以其年十二月十八日葬于洪州
某州之某郷其原銘曰
彼以吾窮我以吾仁二者皆天吾樂而因壽止七十豈
不得年維其有之愈逺弥傳
　　　福昌縣君傅氏墓誌銘
福昌縣君姓傅氏㑹稽人尚書職方員外郎霖之女同
郡尚書職方員外郎関公魯之妻後関公五年至和三
年二月丙申卒于家年六十有四子男八人景棻景元
景仁希聲祀景山景宣景良女一人景華嫁著作佐郎
史叔軻福昌君在家爲父母圻噐異既嫁而夫属無退
言布衣悪食身治細㣲故関公之禄及其䟽昆弟姊妹
之孤其事関公正以從其教子慈以肅関公起進士爲
郎爲池台兩州年八十以歸日吾少得盡力于官而老
得自休于家不以家事累吾志者以有夫人也八子學
行脩立景芬希聲杞同時皆中進士夫人之卒景芬爲
江隂尉希聲寳應尉𣏌和州判官景元亦以父㤙爲廣
徳尉皆䏻其官景仁而下皆有聞扵人實受教扵夫人
也始開公既貧而孤其仕與婚又皆後至其終有百口
爲大家福昌君維厚勤薄飬所以經理其微維可否以
明行止以公善訓能使誠恕爱人所以使其家有莭法
以有其成也某月甲子從葬錢塘之某源其子来属以
銘景宣予妹婿也宜為銘其辤曰
関氏爰昔始如萌芽台州奮抜垂實敷華進勤退佚不
䘏其家繇嫓有人作其内治孰致其休不懈于勩孰致
其隆不蕳于細髙明純約坦坦其夷無恕無疵小大化
之有容有則婦子順之公為朝老子宦以成象衣華軼
我止我行巍冠文笏我翼我承公曰微子誰據誰依子
白微毋莫濟登兹云誰無母其孰無妻為妻為母如我
誰亢生雖有止存也其長鴻鴻號声垂此銘章
　　　沈氏夫人墓誌銘
夫人姓沈氏其先家于越之㑹稽曽祖仁諒令海州之
朐山徙家于和州歴陽故今為歴陽人祖平贈尚書刑
部侍郎父立今為右諌議大夫判都水監母馮氏濮陽
縣君董氏仁壽郡君夫人年二十有二嫁楊州進士朱
延之有子三人寅萬廣女五人尚􁑷夫人年四十有五
卒扵熈寕元年十一月之庚辰葬扵某年某月之某甲
子其墓在楊州天長之秦蘭里夫人為人柔閏静専事
父毋盡子道事姑長興縣太君賈氏盡婦道事夫盡妻
道為母及與内外属人接一皆盡其道故其䖏也愛扵
其家其嫁也夫之属人上下逺近皆愛之而其殁也哭
之者皆哀是不宜無銘而朱君余舅也属余銘銘曰
媛維沈女經徳以身柔嫕静簡(一作/問)孚于属人維祉在
後有子詵詵瑑詩告羙愈逺彌新
　　　夀安縣太君張氏墓誌銘
夫人姓張氏濟州鉅野人嫁為同郡尚書駕部員外郎
贈開府儀同三司吏部尚書晁公諱遘之夫人而為贈
太傅諱佺之子婦有子男四人曰宗曜進士曰宗恪光
禄少卿曰宗愿真州軍事推官曰宗懿尚書司門員外
郎女一人嫁進士桑况夫人𥘉封清河縣君累封清河
夀安縣太君年八十有七卒扵熈寕二年之十一月某
甲子葬扵某年之某月某甲子其墓在開封府祥符縣
旌孝郷合儀同之兆卒時子宗曜宗愿皆已死既而光
禄居䘮以疾亦死而諸孫男女凡三十人男多以仕女
多已嫁矣夫人為人仁厚荘静自為女及既嫁處内外
親尊卑長㓜　祭無不當扵禮而㤙稱之其長者
皆以為善事我而平居為䓁夷及少者莫不願以為㱕
也雖老未嘗懈而雖疾未嘗有堕容維其𥘉終受飬收
封旣夀而康實俻成福可謂盛矣余之亡妻扵夫人之
孫女為第三而光禄之長女也知夫人之行為尤詳故
為之銘曰
女婉張氏䖏躬以厚來嬪眺宗太傅維舅儀同維夫卿
士維子有孫詵詵亦紹厥美累封備飬維康以夀徳則
既成福亦多有納詩新蔵尚告爾後
元豊類藁卷之四十五
元豊類藁卷之四十六
　　誌銘
　　　亡兄墓誌銘
君姓曽氏諱曅字叔茂有智䇿䏻辨說其貫穿反復人
莫有能屈之者身窮為生事或毛密應之無留而讀書
理筆墨交賓客又思事未至當何如亦不廢也歡愉憂
悲疾病行徒寝食之間書未嘗去目故自上古以来至
今聖賢百氏騷人材士之作訓敎警戒辨議識述下至
浮夸詭異之文章莫不皆熟而扵治亂興亡得失是非
之際莫不䏻議焉其文章尤宏贍環麗可喜三代逺矣
漢以来世有成事就功名之時則賢臣謀士材技之人
同世並出常若有餘至時或無所用之則士雖徃徃有
紀而亦不俱見於丗盖陻窮頓委扵巗播閭巷之中者
豈少㦲如君之材知辯博又其學如此使得用其意扵
乎其施設必有異焉然卒不克見扵世盖亦豈非其命
也夫君年四十有五皇祐五年以進士試扵廷不中得
疾歸卒江州祖諱某尚書户部郎中贈右諌議大夫考
諱某故太常博士娶李氏子曰斍曰黌女二人卒之歳
十二月某日葬建昌軍南豊縣之某郷某原某里也弟
鞏爲某銘曰
丗或湏人中士爲材有非其應聖不能諧故君之學扵
已爲足而材與丗爲乖刻銘幽石維以告哀
　　　故髙郵主簿朱君墓誌銘
君諱某字齊卿姓朱氏其先家于彭城五代之亂徙于
淮南今為淮南人曽祖某不仕祖某贈刑部尚書父某
贈殿中丞君嘗試于祕書省校書郎蘇州之長洲尉髙
郵軍之髙郵主簿以卒卒時乾興元年六月十九日也
後卒之若于年其子象之東之升之延之奉君之䘮葬
天長縣之秦蘭里扵是時象之某官東之某官以材名
餘皆為士某官以書命鞏曰子其為我銘之而以状言
公之為人有智計喜施與少從師學問巳而捨學業其
家家之食口数百仰扵君君䏻資之皆出乎衣食嫁娶
皆有餘法殿中之弟工部侍郎巽𥘉舉進士数困𣣔不
復徃君勸之曰第行無以廢為念故侍郎得曲就其志
至為逹官大其家後卒官君既居官以材称其為身務
扵㢘臨獄訟務為恕毋某氏旌德縣太君娶耿氏又娶
賈氏女㱕太常愽士吳祥栁州馬平知縣陳許池州推
官李樞其季㱕于曽氏某之先君愽士也舅氏實命鞏
銘其敢辞銘曰
推心扵家其爱巳孚用力扵官盖以其餘得官扵晚夀
五十四故不大顯以極其志
　　　江都縣主簿王君夫人曽氏墓誌銘
試校書郎揚州江都縣主簿王無咎妻曽氏建昌南豊
人先君愽士苐二女也孝爱聡明能讀書言古今知婦
人法度之事巧鍼縷刀尺經手皆絶倫先君選其婿扵
里中以歸王氏王氏家故貧曽氏爲冡婦而其姑蚤世
獨任家政䏻精力躬勞苦理細微随先後緩急爲撙節
各有條序有事扵時節朝夕共賓祭奉飬撫其門内皆
不失所時将以㳟嚴誠順䏻得其屬人其舅喜曰吾不
以家爲䘏矣其夫歎曰我䏻一意自肆扵官學不以私
累其志曽氏助我也生二女年三十有三嘉祐四年五
月三日以疾卒十二月葬建昌南城曹大考尚書水部
貟外郎諱仁旺大考右諌議大夫諱致尭先君太常博
士諱易占将葬江都告其兄鞏使誌其墓天乎吾哭伯
姊姑踰朞又哭吾妹而誌之其可哀也巳其可哀也巳
　　　鄆州平隂縣主簿関君妻曽氏墓表
鄆州平隂縣主簿関君景暉娶姓曽氏建昌南豊人尚
書水部貟外郎諱某之曽孫尚書戸部郎中直史舘贈
右諌議大夫諱某之孫太常愽士諱某之女而鞏之長
妹也始吾妹為兒時育扵祖夫人巳不好戯弄及長喜
讀書扵女工之事不敎而自䏻為人進退容止皆有法
度人罕見其喜愠之色内外屬皆嚴重之性儉素扵紛
華盛麗之際無所好其在父毋及夫之家或𬞞食不給
處之晏然其推之扵人雖資身之物不為秋毫頋惜計
也其治女事尤勤雖勞不厭治家人之業雖煩細皆有
條理飬父母姑舅皆至孝姑乆疾晝夜候省未嘗湏臾
去其側藥食非親調不以進其扵内外屬親䟽皆盡㤙
意人皆以謂宜富貴夀考而卒不得至其所宜有嗚呼
其豈非命也歟嘉祐二年鞏與二弟得進士第南歸而
吾妹從景暉視余扵淮南至真州得疾七月某日卒扵
余之舟中年三十有二矣有女一人曰某始五歲景暉
以其䘮歸六年十月丁酉葬扵杭州錢塘縣履泰郷龍
井原景暉之王考諱某考諱某皆尚書職方貟外郎而
越之山隂人也吾妹旣殁之六年景暉得進士第扵是
時𬒳命余校史舘書籍皆㑹京師而余扵其間再哭妹
又哭女與哭妻憂患之接扵余者可謂多矣景暉之始
葬吾妹也来請銘不及余與之皆恨焉而其㑹京師以
歸也乃為之書吾妹之事以遺之而使表之於其墓上
　　　故太常博士吳君墓碣
君諱祥字某始吳氏事宋為太常愽士年六十二某年
某月某日以官卒于家卒之若干日葬眞州楊子縣之
某郷某原𥘉君從進士試屢不中年四十餘始中第為
吉州軍事推官歸以選為開封府開封縣丞大臣稱其
材遂為祕書省著作佐郎知考城縣又知河中府之龍
門縣再遷為愽士知蘄州之蘄水縣父䘮隂朝京師疾
作遂求歸真州真州君家也𥘉君之屢斥扵進士也旣
自力學問充其業又率其弟務刻苦養其親入其門内
尊安其卑卑慕其尊一時皆稱之及從事扵吉州弟已
死君夫婦痛自節衣食遂能嫁其孤女若干人皆不失
所時其在開封衣食常不自足而親戚舊故之至京師
者多以君為歸其䘮父也以家之有無葬故葬不緩親
戚或憂其貧𣣔出錢為基扯謂君一強可以取其贏君
歟曰吾不敏旣位扵朝貧吾素也䘮乃𣣔為利乎平居
恂恂不與犯者校及其自守人亦不䏻移也官歸常僦
屋以居旣卒㡬不䏻葬曽大父某大父某父某以君之
恩為大理評事妣某氏某縣太君太君之䘮君致其哀
有過人者妻朱氏某縣君余姨也有助扵君子曰某女
嫁毫州觀察推官張天經旣葬某為碣扵墓而與天經
来乞銘扵鞏天經以材名人皆曰其尚䏻存君之家者
銘曰
維吾先君太王之嫡禪聖圖民扵東竄跡其後孔蕃以
國為氏君紹厥宗其徳則類儉著于家勤著于身不苟
其贏卒死扵貧維時之人命士大夫縞冠素盖爭利扵
塗曽不君慕顧或笑之非彼可議維世足欷較于銘章
君有則多以遺其孥非厚如何
　　　知處州青田縣朱君夫人戴氏墓誌銘
知處州青田縣事天長朱君諱某之夫人曰髙郵戴氏
年七十有七治平元年九月庚午以疾卒于楚州監倉
之官舍某年某月某甲子葬于天長之某郷某原夫人
之考諱奎娶徐氏女夫婦皆有善行聞扵其郷夫人受
敎扵始笄從事扵既嫁小而行修於身老而敎行扵家
故父母曰不遺吾憂舅姑曰䏻順吾志夫受其助子賴
以成其平居深静有儀法不忘笑言就之色荘而氣仁
居貧自薄衣食而厚扵施與属人之孤女爲收嫁者盖
二人云旣老矣女事不廢而婦容益恭雖少者有不及
也有子四人曰某曰某曰某早卒某某州錄事叅軍監
楚州装缷米倉某衢州西安縣令皆及進士苐好古而
有文夫人扵某外叔祖母也故舅氏属以銘銘曰
淑哉戴氏青田之助允直且仁蓄徳于身爲下肅祗爲
上惠慈安意處貧薄已𥙿人其承有子以文起仕委髪
垂領享有多慶卜壤之良乃兆新堂刻此幽文羙實長
存
　　　亡姪韶州軍事判官墓誌銘(用石/本校)
覺姓曽氏吾兄之子也吾先人六子吾兄諱曄爲最長
有材而不試以死覺自少則勵志力學問知道理善扵
属文及長慨然慕有爲扵世不肯碌碌爲人恭謹循循
寡言治平二年及進士苐爲吉州司法叅軍有䏻吏名
用薦者爲韶州軍事判官行至䖍州得疾卒扵驛舍熈
寕三年十一月巳丑日也年三十有七覺字道濟建昌
軍南豊人皇考諱致堯太常博士曽皇考諱易占尚書
户部郎中直史舘贈右諌議大夫覺毋李氏妻鄧氏憂
氏范氏有子修偃熈寜四年八月壬申葬于南豊龍池
郷之源頭吾哀其若将有成也而止扵斯故為銘其墓
曰
徳累則厚方濟而隕材引則逹未試而泯志氣不獲誰
云非閔墓石有文尚永来信
　　　光禄少卿眺公墓誌銘
公姓晁氏其家先濟州之鉅野今為開封祥符人皇考
諱遘尚書駕部貟外郎贈開府儀同三司吏部尚書皇
祖佺贈太傅皇曽祖諱憲贈某官公諱宗格字丗恭少
以丗父太子少保贈某官謚文元諱逈㤙𥙷将作監簿
十四遷至光禄少卿歴監單州應天府酒稅知蘇州之
常熟婺州之蘭溪縣事通判安州杭州事知通州䖍州
提點廣南東路刑獄公事又知信州泉州享年六十有
三熈寜二年某月某甲子卒于官四年某月某甲子與
其夫人某縣君閭丘氏合葬于杭州江都縣之廣陵郷
公為人樂易慈恕寡言笑人不見其喜怒遇事果扵有
為人亦罕䏻及者其為常熟修學校理溝防人頼其利
為蘭溪繩姦字窮境内和洽通判安州安州政待公而
決通判杭州州将矜已自肆上下莫䏻変公徐與之論
可否語平而氣和将畏且從也繇是上下倚公以治至
今杭人稱之其為䖍州州近塩多盗與訟公至修弛廢
督姦疆威信盛行盗不敢發而獄無繫囚及在廣南其
用法常寛而𣣔人自避曰治有先後緩急者謂此也其
視部吏孜孜恐失一善而惡人亦莫敢犯公法其為通
判如廣南為信州泉州如度州所至人皆安公之政而
去常思之盖公之行已居官而見於事者如此而其大
抵則扵仁厚最隆也母張氐夀安縣太君子男二人曰
仲景海州司理叅軍曰仲孺試将作監主簿孫男三人
曰端復曰端嚴皆太廟齋郎曰某未仕也女六人長適
太常愽士集賢校理曽鞏銘公墓者也次適某官劉某
某官高元振某官燕若濟今存惟燕氏婦餘早世閭丘
夫人為身治家皆應儀度卒扵公殁之明年某月某甲
子公殁家無餘財而仲景仲孺皆謹厚自刻勵䏻世其
先人扵是又知公之敎行扵其家也銘曰
眺世来西大有文元有卿有公継属綿綿曰卿謂誰時
維光禄作其徳音先于外服其光伊何有善自身匪飾
匪雕璞玉之純治有㤙威時其張弛彼畏此懐吾寜一
理于䖍于泉于領之南里安户優罔有不咸宜夀而昌
胡不百齡尚兹介祉維後之成
　　　夫人曽氏墓誌銘
夫人吾從女兄也姓曽氏沈静謹約不妄笑言遇人一
以恕扵其内外屬之間孝友慈順無不當扵理故與之
處者皆爱哭其死者皆哀嗚呼爲女如是足以知其賢
又足以知吾之祖考以来教行扵其家也夫人考諱某
皇考諱某尚書户部郎中直史舘贈右諌議大夫曽王
考謀某尚書水部貟外郎建昌軍南豊人夫人嫁為同
縣朱君某之妻有子曰某曰某軾以文行稱扵郷有孫
曰京曰彦京為真州司法叅軍亳州教授夫人享年若
于某年某月某甲子卒于寝某年某月某甲子葬于南
豊之某郷某原将葬軾以書来請鉻余曰銘莫如余宜
為廼為其辭曰
女徳在幽而始人倫詩有顯揚以立生民尚類于古淑
為夫人壷有彛則仔齊以身曽不蕃寵卑其子孫曽不
遐年善則長存維仲薦美列辭墓門
　　　天長朱君墓誌銘
君姓朱氏諱延之字某其先彭城人今家扵揚州之天
長縣曽祖某贈尚書右㒒射祖某贈尚書工部侍郎考
某贈太子中舍母賈氏某縣太君君年若干卒于熈寕
六年六月之丙申葬扵某年某月之某甲子其墓在天
長之同人郷秦蘭里君聦明敏悟少力學問為文章数
就進士試不合乃嘆曰與其屈扵人孰若肆吾志哉因
不復言仕方是時朱氏丗以仕宦顯扵淮南君居其家
尤孝謹慈良然與人非其意不肯苟合旣果扵自為而
其治見扵家者䂓畫纎悉俻具推之知其可任以事然
卒扵無所遇君亦未嘗不自得也君少孤飬母母之父
死歳乆其䘮寓扵逺貧不䏻歸也君居窮經營卒䏻使
之返葬及晚而饒財又䏻樂賑施人以此多君之君娶
沈氏諌議大夫立之女早卒再娶王氏殿中丞鼎臣之
女子男四人寅萬廣寓皆有學行女五人許嫁進士滿
希逺太廟齋郎馬某餘尚㓜君余舅也故為之銘其墓
其辝曰
勢不云泰志則非屯彼轂之丹豈易吾仁廪有餘粟及
里與隣蔵有圖書遺其子孫已則無憾尚卑後人識美
幽堂日逺弥新
　　　祕書省著作佐郎致仕曽君墓誌銘
君姓曽氏諱庠字明叔建昌軍南豊縣人曽祖諱某尚
書水部貟外郎祖諱某尚書戸部郎中直史舘贈右諌
議大夫考諱某舒州軍事推官君進士及苐㦄邵州司
理叅軍用薦者為衡州常寕縣令福州福清縣丞以疾
自陳遷祕書省著作佐郎致仕卒於熈寜九年十月某
甲子年五十有九以其年十一月某甲子葬南豊龍池
郷之源頭母吳氏妻黄氏朱氏有子曰擴曰某曰某女
四人君少孤自感勵好學能文章為人聡明敏逹喜事
有大志不肯少屈為吏以材稱治獄䏻盡其情為令丞
易敝興壞綱紀具修吏不敢犯而民安之也有聲顯聞
薦者自許得人不幸不夀不克盡其用将葬擴來告曰
願有紀也廼為其銘曰
發其華見扵文收其實見扵事于其小綽有聞于其卓
屈不試尚不没慰後昆矢以辭列幽隧
　　　亡妻宜興縣君文柔晁氏墓誌銘
文柔姓眺氏諱徳儀字文柔年十有八嫁令人時苦貧
良口衆文柔食菲衣敝自若也事姑遇内外属人無長
少逺近各盡其意仁孝慈恕人有所不能及於􁈊珥衣
服親属人所無輙推與之不待巳足扵燕私未嘗見其
惰容扵與人居未嘗見其喜愠折意降色約巳以法度
學士大夫有所不䏻也為人聦明扵事迎見立觧無不
盡其理其槩可見者如此盖天卑之徳而天其年遺以
相余而李之蚤余不知其所以而又不自知其哭之之
慟也文柔以嘉祐七年二月甲子卒于京師年二十有
六余時校史舘書熈寕四年追封宜興縣君十年二月
庚申葬于建昌軍南豊縣龍池郷之源頭余時為洪州
文柔有子男曰綰太廟齋郎曰綜未仕也女慶老三歲
而死眺氏世家澶州清豊縣今為開封府祥符縣人文
柔曽祖佺贈太師中書令祖遘尚書駕部貟外郎贈開
府儀同三司吏部尚書考宗恪光祿少卿余南豊曽鞏
子固也銘曰
人孰不貴子逢其窮丗誰不夀子惟其㐫維徳日躋生
不見其止維聲日逺殁不見其終子䏻自得懟者在人
遺以輔余曽不逡巡歲云其逝予悲孔新其孰昭之瑑
此幽珉
　　　亡弟湘潭縣主簿子翊墓誌銘
熈寜十年春予蒙㤙予告葬其弟子翊扵南豊維子翊
姓曽氏諱宰字子翊世魯人今家建昌軍之南豊子翊
少力學六藝百子史氏記鍾律地理傳注箋䟽史篇文
字目覧口誦乎抄日常数千言乎抄書連榻累笥不䏻
容扵其是非治亂之意既巳通至扵法制度数造物立
噐觧名釋象聲音訓詁纎息委曲貫穿旁羅無不極其
說且老未嘗易意其為文馳騁反復䏻傳其學為人質
直孝弟抑畏小心少年飲酒歌呼饒樂放縱之事未甞
一接焉其學行如此扵丗用冝如何也然位不過主簿
夀止扵四十七其非可哀也夫子翊嘉祐六年進士及
第歴舒州司戸參軍潭州湘潭縣主簿所居官理其去
人思之其學扵古者盖未嘗試也有子經綬純約女適
饒州軍事判官曺唐弼次尚㓜也曽祖諱某尚書水部
員外郎祖諱某尚書户部郎中直史舘贈右諌議大夫
考諱某太常愽士贈尚書都官員外郎先大夫人吴氏
吳興郡太君今太夫人朱氏南昌郡太君妻張氏子翊
熈寕元年四月乙巳卒扵湘潭十年三月庚申葬扵南
豊龍池郷之源頭銘曰
好學不倦以及其詳力行不巳亦蹈其常見扵遺文華
衮之章含其淳徳璞玉之良于舒于潭非試其有方疆
而盡又奪其夀畜而不施則既巳矣潜而益明尚監于
此
　　　曽氏女墓誌銘
先君太常博士贈尚書都官員外郎曽公之第八女諱
徳耀字淑明生而慧淑扵女工不學而䏻扵孝愛天成
也生二十歳許嫁大理寺丞王㡬行有日矣嘉祐六年
九月戊寅以疾卒于京師熈寕十年三月壬申葬南豊
之源頭其兄鞏爲銘曰
孰訛爾質而伐其成尚千萬年爾室之寕
　　　二女墓誌銘
南豊曽氏葬其二女其父鞏爲誌曰予校書史舘凡九
年丧女弟丧妻眺氏及二女余窮居京師無上下之交
而悲哀之数如此二女曰慶老吾妻眺氏出也生三歲
而夭實嘉祐六年十一月壬申方是時吾妻眺氏病巳
革慶老疾未作之夕省其母勉慰如成人中夕而疾作
遂不救盖若與其母訣也曰興老吾継室李氏出也卒
時始二歲實治平三年九月甲寅是時余方鎖宿景徳
寺試國子監進士不得視其疾臨其死也二女生而值
予之窮多故其不幸又夭以死所謂命非邪熈寜十年
予為洪州始以三月庚申瘞二女扵南豊之源頭同穴
慶老在右興老在左是為誌
　　　仙源縣君曽氏墓誌銘
吾姝十人其一蚤夭吾既孤而貧有妹九人皆未嫁大
懼失其時又懼不得其所㱕頼先人遺休嫁之皆以時
所嫁之者皆良士謂宜皆夀而昌以延光荣于父母家
也而十餘年間死者四人先人之盛徳也吾妹之懿也
曽不章顯扵世而夭吾故不知夫哭之之慟也諱徳操
字淑文者吾之苐九妹也嫁江都王氏為殿中丞贈尚
書屯田貟外郎諱某之子婦殿中丞㡬之妻封仙源縣
君為人柔嫕静顓動止以儀度平居温温一言笑不妄
也與人群居自䖏者常取其後與人共衣食自與者常
取其薄王氏故貧垢衣菲食未嘗以為歉恭大慈小輔
其夫以義無不得其宜者不幸年三十有一以死有子
男二人曰某曰某女二人皆㓜也曽氏其先魯人今家
建昌軍之南豊吾妹為尚書户部郎中直史舘贈右諌
議大夫諱某之孫女太常愽士贈尚書都官郎中諱某
之女卒扵熈寕七年三月庚子葬扵揚州江都縣東興
郷元豊四年某月某甲子也銘曰
既艱其生又不介之夀維䔍于仁尚克臧厥後
元豊類藁卷之四十六
元豊類藁卷之四十七
　碑
　　　太子賔客致仕陳公神道碑銘
太子賔客致仕陳公既葬其孤𥅆與其宗親属人謀曰
公殁所以原大追功既有大史之狀幽宅之銘維墓道
有碑可以明者公之休徳遺澤章眎萬世以假寵陳氏
之子孫扵無窮而其辭未立扵誼謂何廼相與来請扵
余余辞不能既不獲廼論具公胄出位序行治之實以
為碑辭而屬之以銘其辭曰惟陳氏其先虞舜之後封
扵陳春秋時陳㓕入楚其子孫以國為氏世為顯姓見
扵記錄至公之先始家南康軍之星子至公又家江州
之徳化曰知　公曽相考也曰旁璩公祖考也曰
累贈礼部尚書俊公考也公諱㢲字公順祥符八年進
士及第歴常州團練推官盗有棄財走者公以謂不應
死通判不肯用公言是時公起家少年及遇事堅爭不
可奪其守老吏皆驚盗卒不得死以尚晝憂去位服除
𥙷武安軍節度推官侍御史李偕守武安事倚公决州
頼以治轉運使陳從易以公爲材獄有乆不决者皆属
公治之凢治二十四獄人皆服其平以皇妣嘉興郡太
君馮氏憂去位服除𥙷岳州軍事判官舉監潭州茶米
倉天聖𥘉潭州筡課視景徳虧十之六公謹扵䋲吏而
果扵去民之所素不便者茶視舊課嵗増九百萬斤用
薦者改祕書省者作佐郎知言州廬陵縣廬陵人喜闘
訟械繫常充縣庭公除其害政者人心大変月餘囹圄
空虚而人自得田里之間樞宻副使姜遵嘗為廬陵民
便之至是有前姜後陳之諺移知資州資陽縣遷秘書
氶用薦者通判戎州州将武人以州任屬公民夷恱附
政以大和遷太常愽士尚書屯田員外郎通判潭州溪
洞諸蠻犯約知州事劉夔劉沆繼出行邊公實捴州任
内脩民事外奉師費凢輸粟帛金錢四十有八萬兵械
稱之用足扵軍而賦役不加扵民沆及荆南士居白岳
州滕宗亮與湖南北部使凢十有二人請即用公為轉
運判官㑹轉運判官廢故不行遷都官員外郎知撫州
㤙信行部中奸疆優服貧細得其職遷職方員外郎明
堂㤙遷屯田郎中賜服金紫去知安州以寛静順其俗
教民通溝洫趨農桑遷都官郎中知蜀州大興學校遷
職方郎中太常少卿知蘄州居半歳以目疾請老遷光
禄郷致仕始家江州英宗即位遷秘書監今上即位遷
太子賔客公少長閭巷䏻自感彂疆志力學為進士一
出遂收其科為吏明悟敏捷見義敢為不少屈以求合
盖從事扵州郡乆之不進而其志彌厲其治扵惡人無
所貸至其過失則無所不容而扵善人惟恐失其所也
遇人豁然不為畦疃扵其所長未嘗不薦藉成就之扵
其急難與貧不䏻自存者未甞不賑而助之公既好斈
至扵聲音星暦之伎無所不知及退而自休日有脕
長書省廼賔宫朝寵則日躋身焉逍遥世狠而争公𥙿
有之世惴而持公恬處之公有賔事鼓瑟吹竽公退燕
私左詩右書年則大耄氣盖坐人笑談待終曽不頻呻
有歸墓隧豊啤螭首勤辭告休尚慰爾後
　　　祕書少監贈吏部尚書陳公神道碑銘
祥符九年九月甲辰祕書少監知廣州陳公卒于位以
聞天子官其二子以慰寵其家天聖中今天子修先帝
功臣記之于史而太史考公之謀議勞烈扵朝訪公之
世族州里官次行治之本末於家以書于冊巳又有詔
次其功著之令典布之天下曰維所以寵嘉陳氏之子
孫者其世世無絶嘉祐三年公子三人謀曰吾先人之
所既立記徳之史蔵于有司喪公之䛇傳于天下維墓
有碑後嗣所以載吾先人之休聲美實而乆廢不立懼
無以飾其子孫于千萬世以為巳羞則相與来乞銘文
以刻扵石其叙曰維陳氏其先逺岀扵舜至周武王之
時陳為舜後媯滿之封國至春秌之際楚㓕陳而子孫
之散亡者因為氏姓其後居長葛者岀扵漢太丘令寔
之後唐之晚長葛之陳氏徙南劒州之沙縣公諱世卿
字光逺南劒州沙縣人也曽太父㫤大父昻父文餘公
貴贈其父尚書駕部員外郎公為兒時書木葉為詩其
父見之大驚遂始學書以篤志聞扵人中雍熈二年進
士為衡州軍事推官改静安軍莭度推官王小波李順
盗蜀州縣多不䏻保東圍静安公應変為箭笴兵械城
守之具百餘萬約其属分城守之圍既乆不解分城者
疑懼意懈岀語動公公以義譙数勉之而間謂州長張
雍日此属留之則潰人心縱之使求外兵則兩全雍聴
其言盗数萬人圍静安八十日公奮勵距敵射其禆将
一人應手死又射至数百人無不輙死盗以故不敢迫
而外兵来救乃卒觧静安之圍事聞即其軍以公為掌
書記父䘮不許去官自宋興小吏勢盗起徃徃轉棕数
百千里吏輙棄城走及公之保静安則若吏力皆可以
有為者然公之扵此時盖亦以無為有以少勝衆此材
智烈丈夫之所為小拘常見之人亦安能責其此出哉
公在静安七年還為秘書郎真宗即位召公𣣔以𥙷御
史而張鑑守廣州乞公自助乃以公與鑑累遷尚書度
攴員外郎賜緋衣銀魚歴河南府新安縣通判廣州知
建州改福建路轉運使又改兩淅入判三司勾院復為
荆湖北路轉運使澧州諸蠻奪澧旁地耕守数縦兵入
盗積十餘歲莫䏻却公至諸蠻畏恱皆還就溪洞而㱕
故所掠地與人公因築武陵澧川三塞以備蛮䛇書嘉
奨公去乆之而後吏不能善蛮蛮亦輙復入盗天子問
公前所以服蛮者何為而今将治之者何出公具對而
刋其藁世故莫知其何術也公在荆湖歲餘擢為秘書
少監知廣州賜金𬗋服至則罷計口鬻塩人以休息海
外國来献多人徒以食縣官而徃徃皆射利扵中國也
天子問公所以綱理之者公以謂以國之小大裁其使
員授官之多少通其公献而征其私貨可以息弊止煩
從之居南海四年未及召而得疾享年六十有四某年
某月某甲子葬于沙縣之龍山郷崇仁里母夫人某氏
某縣君継母夫人蕭氏某縣君夫人羅氏某縣君子五
人曰儼尚書比部員外郎曰侃福州古田縣尉曰佩衛
尉寺丞曰偉同學究出身曰偁殿中丞佩偉皆早世而
儼偁之進于朝累贈公吏部尚書公事継母行純䔍其
進饍飲薬物必經手其執丧人恐其不勝哀也遺戒諸
子皆人之大莭好振人之窮楽奨人之善所薦士後多
至大官宰相張士遜公所薦也公常以謂我之所以自
著者在行事故不必見扵文章所以事上者不求人知
故其扵謀議尤多而人罕得而知也噫其可謂自信特
立也巳其銘曰
允淑陳公生知書學人就其華我居以樸盗驚西土公
在圍城隣有破亡公守不傾徃眎蛮荆其得孰窺蛮耒
受職若與爲期翼翼蜀州士全純白茫茫楚野人復耕
織原念累功進位南伯内治何爲與人休息外治何爲
賔柔荒國允淑陳公文武之特聲載于人實告于冊又
慰爾後刻銘墓石
　　　刑部郎中張府君神道碑
府君諱保雍字粹之景徳二年舉進士中甲科授山隂
主簿有䏻名提㸃刑獄皇甫選上其状拜大理評事監
尉氏酒踰年知三泉用故事得假五品服專逹既至嘆
曰吾常所𣣔為此㡬可試也縣以治聞就改寺丞乆之
通判齊州李丞相迪鎮永興扳府君自賛遂通判其軍
府李公去㓂菜公代之詔易府君鳯翔菜公雅知其賢
因奏留之事有利害未嘗不争听乃止壐書奨之迁殿
中丞錢思公惟演李三司士衡薦任佐益州避親嫌不
拜授鄜州迁大常博士尋換晋州今上即位以屯田貟
外郎緋衣銀魚知漢州夜中四卒叩府告禁兵兩营変
佐吏駭軰入府府君徐出獨械四卒掠之趨作誣状徇
两营以安之至明鞠得乃實四卒與伍中謀幸受巳甲
捕两营囙自以為叛遂棄之市及謀者九人因奏言蜀
戍兵乆合徃徃叛可因使臣去来畨代之行之至今擢
拜都官還朝荘獻太后靣嘉之聮拜職方度攴判官契
丹囯信使荆湖北路轉運章服金紫有馮異以化黄金
干太后得奉職監鄂州稅知州歐陽頴事之曲恭武昌
置埸中市民炭常時吏先署入抄文為足而實尚留民
家不入比漕發乃直取載之以為故頴暴又𣣔資異謀
使按之坐盗死者十八人當論府君自荆南乗單舡六
日夜入鄂直之笞守吏数人而已同時漢陽俚民販茶
得知軍駱與京誣民忤廵檢應首死者二十人随者百
餘人與京暴甚頴人莫敢相曲直府君遂乱江徃慮之
二十人者得不死随者皆貫漢陽距江為城潦至隄輙
毁歲調薪石發民完之工四千人两縣以病府君身省
護作者工費半隄完至今遷祠部郎中滿歲更两浙轉
運使加刑部行部至婺刺得其守罪留治之未既疾作
遂不起明道二年九月五日也享年五十九歲以景祐
二年八月壬申葬汝南宣猷郷之先塋張氏世為顯姓
府君先居齊之禹城及考諱制官至庫部員外郎贈吏
部侍郎過蔡州樂之家焉府君娶彭城劉氏樞宻直斈
士師道之姪封本縣君子㝎察彦博仕有治聲最少彦
輔未仕府君之䘮朝廷以察為鄂州推官府君甚爱考
城劉侍制劉亦厚結之子娶府君女慶暦三年彦愽為
撫州司法為予言府君平生端重不忲燕間未嘗見其
懈容為治威嚴不擿細事為漢州民趙昌以畫名府君
迄代不問至劒門昌追献畫二幅曰前太守舉從昌取
又應朝貴人求汲汲昌以技嘗自苦徳公不優敢献府
君彊受之而㱕之直其使呉越呉越匠巧天下未嘗致
一器一物歴問其治已雖小者如此立称其官次施設
状如前而曰今史舘脩撰王質銘其徳扵壙中校書郎
王安石又序其詩惟所必顯章扵墓道之左者其辭不
立懼無以卑四方人視听請于文張之扵碑予不譲銘曰
爲天下之道本諸得人公卿内膺諸侯部使者外治其
體兩重也易知矣今常患材難不足布此位故不能推
其功惠及民豈世所謂賢天固嗇邪抑其求弗切耶盖
宜放而登當取而遺其施爲繆然也如府君鍾材甚美
而進也得其時自守及使緒行既卓矣使極其設修可
勝言耶而止扵斯其可嗟也巳方今敝郡彫部相望如
府君其又可思也已則凢蔡里之耊齔惡得不嚴其墓
耶
　　故朝散大夫尚書刑部郎中充天章閣待制兼侍
　　讀上輕車都尉賜紫金魚袋孫公行状
　　　曽祖恕皇任愽州堂邑縣主簿贈太子中舍
　　　祖賁皇任尚書庫部郎中
　　　父從革皇贈尚書職方員外郎
公諱甫字之翰天聖五年同學究岀身為蔡州汝陽縣
主簿八年進士及第為華州觀察推官華州倉粟悪吏
當負錢数百萬轉運使李紘以吏属公公令取斗粟舂
之可棄者十纔居一二又試之亦然吏遂得弛負錢数
十萬而巳紌以此多公薦之遷大理寺丞知綘州翼城
縣樞宻直學士杜公衍奏知永興軍司録遷殿中丞樞
密直學士張公逸奏監益州交子務遷太常博士慶暦
二年杜公為樞密副使又薦之得試為秘閣校理三年
改右正言知諌院因災異言應天所以譴告之意者在
誠其行有其誠矣所以順天者在爱其民扵是遂請斥
浮費岀宫女除别庫之私以寛賦歛𥘉李元旻反河西
契丹亦以兵近邊謀棄約任事者扵西方益禁兵二十
萬北方益土兵二十萬又益禁兵四十指揮及群盗張
海郭邈山等劫京西江淮之間皆警是時巳更用大臣
矣又令天下益禁兵公言曰天下所以大因者在浮費
而浮費之廣者兵為甚今不能損又可益之邪且兵巳
百萬矣不能止盜而但𣣔多兵豈可謂知先後㦲不報
扵是極論古飬兵多少之利害以聞語詆大臣尤切既
而保州有兵変朝廷賞先言者公以謂有先言者而樞
密院不以時下不可以無責天子曰某吾方倚以治也
不可使去位公猶固請議其罰邊将刘滬謀立水洛城
與部署狄青尹洙議不合滬違其莭度遂立之青䓁械
繋滬以聞公言曰城之所以蔽秦而通秦渭之援宜不
廢其功而赦滬之輙遂從公議燕王薨大臣謂用不足
𣣔緩葬公言曰燕王上之叔父葬不可以不如礼又言
後宮事又言宰相罪當罷皆行其言上既罷宰相而用
某為參知政事又言某不可任以政天子難之因求為
外官而是時朋黨之議亦巳起大臣相次去位公上書
論争語尤切巳而奉使契丹還迁右司諌知鄧州徙安
州又徙江南東路轉運使又徙兩浙迁起居舍人尚書
兵部員外郎改直史舘知陕府簡厨傳之費陕人安之
鄰州歲時以酒相慶問公命儲别蔵備官用一不㱕扵
巳至今遂為法徙晋州近臣過晋夜半叩城𣣔入公曰
城有法吾不得獨私終不為開門徙河東轉運使賜金
紫服入為三司度友副使輸物非土有者公為変其法
使之代輸至和三年遷刑部郎中入天章閣為待制遂
為河北都轉運使疾不行又兼侍讀嘉祐二年正月二
十一日卒扵位公愽斈强記其氣温其貌如不䏻自持
及與人言反覆經史上下千有餘年貫穿通治不可窺
其際而退眎其家𥘉未嘗蓄書盖既讀之終身多不忘
也其居官扵其大者既可知巳扵其小者亦皆盡其意
云雖貴而衣食薄無妾媵不飾玩好不與酣樂治如也
時從當世䖏士講評以為遂其好而客或造其席者與
之言終日不能以勢利及也其扵人少合亦不求其詳
所與之合亦不阿其意盖公與河南尹洙相友善而尤
為杜丞相所知慶暦之間二三大臣又與同心任事然
至扵論保州之変則所指者盖杜公非益兵之議則所
詆者盖二三大臣至扵城水洛也又絀尹洙而申劉滬
其不偏扵所好如此然巳而朋黨之議起大臣多𬒳逐
公之争論尤切亦不自以為疑也噫可謂自信獨立矣
可以觀公之行也所著唐史記五十七篇以謂巳之斈
治亂得失之說具扵此可以觀公之志也公殁有䛇求
其書公享年六十其先開封扶溝人至公之祖徙許之
陽翟今為陽翟人毋李氏長安縣太君妻某氏某縣君
子宜滑州觀察推官寔寘皆将作監主簿宜等以状耒
属鞏謹序次其實可傳扵後世者如右謹狀
元豊類藁卷之四十七
元豊類藁卷之四十八
　傳
　　　徐復傳
徐復字希顔興化軍莆田人嘗舉進士不中去不復就
博學校書無所不讀尤通星暦五行術数之說世罕有
䏻及者為人倜儻有大志内自飾勵不求當世之譽樂
其所自得謂富貴不足慕也貧賤不足憂也故窮間漏
屋敝衣糲食或至扵不䏻自給未嘗動其意也遇人無
少長貴賤皆盡恭謹其言前卋因革興懐是非之理人
少䏻及然其家禾嘗畜書蓋其強記如此也康㝎中李
元昊叛䛇求有文武材可用者叅知政事宋綬天章閣
侍讀林瑀皆薦復䛇賜装錢州郡迫趣上道既至仁宗
見復扵崇政殿訪以世務復所以為上言者世莫得聞
也仁宗因命講易乾坤既濟未濟又問今歲直何卦西
兵𣣔出如何復對歲直小過而太一守中宫兵宜内不
宜外仁宗善其言復又獻所為邊防䇿太一主客立成
暦洪範論上曰卿所献書為卿留中必𣣔官之復固辭
廼官其子晞留復登聞鼓院與林瑀同脩周易㑹元紀
歲餘固求東㱕仁宗高其行禮以束帛賜號冲晦䖏士
復乆逰吳因家杭州州牧每至必先加禮然復未嘗肯
至公門范仲淹知杭州数就復訪問甚禮重之仲淹嘗
言西兵既起復預言罷兵歲月又斗牛間嘗有星変復
言吳當大疫死者数十萬人後皆如其言復平居以周
易太玄授學者人或勸復著書復曰古聖賢書巳具顧
學者不能求吾復何為以徼名後世哉晚取其所為文
章盡焚之今其家有書十餘篇皆出扵門人故舊之家
復卒時年七十餘既病故人王稷居睦州𣣔徃省之復
報曰来以五六月之交尚及見子稷未及徃至期復果
已死其終事皆預自䖏子晞年五十餘亦致仕官至國
子愽士復贈尚書虞部貟外郎復死十餘年而沈遘知
枕州牓其居曰高士坊云賛曰復之文章存者有慎習
賛困蒙飬䓁篇歸扵退求諸巳不矜世取寵余論次復
事頗采其意云若復自㧞汙濁之中隱約扵閭巷乆而
不改其操可謂樂之者矣
　　　洪渥傳
洪渥撫州臨川人為人和平與人㳺𥘉不甚歡乆而有
味家貧以進士從郷舉有䏻賦名𥘉進扵有司連輙出
乆之乃得官官不自馳騁又乆不進卒監黄州麻城之
茶埸以死死不能㱕葬亦不䏻返其孥里中人聞渥死
無賢愚皆恨失之予少與渥相識而不深知其為人渥
死廼聞有兄年七十餘渥得官而况已老不可與俱行
渥至官量口用俸掇其餘以㱕買田百畆屋其兄復去
而之官則必安焉渥既死兄無子数使人至麻城撫其
孥𣣔返之而居以其田其孥盖弱力不能自致其兄益
巳老矣無可奈何則念輙悲之其經營之猶不已忘其
老也渥兄弟如此無愧矣渥平居若不可任以事及至
赴人之急早夜不少懈其與人真有恩者也予觀古今
豪傑士傳論人行義不列扵史者徃徃務摭竒以動俗
亦或事高而不可為継或伸一人之善而誣天下以不
及雖㱕之輔教驚世然考之中庸或過矣如渥所存盖
人人所易到故載之云
元豊類藁卷之四十八
元豊類藁卷之四十九
本朝政要䇿
　　　考課
建隆𥘉始以戸口增耗為州縣吏歳課之升降興國𥘉
又定三䓁之法以覈䏻否其後遂詔郭贄勝正中雷徳
􁑼典其事雍熈間上嘗閱班簿故擇用人而患不能徧
知群下之材始詔徳􁑼以群臣功過之迹引與俱對淳
化中又分京朝官考課使王沔主之幕職州縣官考課
使張宏主之三班考課使魏廷式主之沔既奏其法扵
是御史弋子元郎吏張紳皆以負黜焉然沔之法亦以
煩碎無待士君子之體物議非之乆之復廢京朝官考
課而置審官院以錢若水主之廢州縣官考課㱕之流
内銓以蘇易簡主之唯三班無所改易其後天子又嘗
𣣔自宰相脩唐制書考之事既而但𣣔責其稱職遂不
行焉然親書課㝡之意二十餘幅以賜若水䓁盖其丁
寕之意如此焉
　　　訓兵
古者四時田獵以習武事孔子譏不敎民戦者周禮司
馬軍旅之政詳矣戦至　漢唐兵法尤具焉自府衛廢
而執兵者皆市人故有天寶之敗以至晋漢兵雖数十
萬而皆不素習士居閑暇則自為生業将乗勢重則取
其課直至周丗宗高平之退遂收饒勇之士命太祖習
焉取其尤者為殿前軍而禁衛之精自此始也宋興益
精其法壮銳者升其軍籍尤懦者黜而去之以至太宗
真宗屡自臨試而蒐擇故興囯有楊材之閱咸平有東
武之蒐軍旅之盛近卋無比焉然自此兵益以廣議者
以動衆為疑而簡練之綱遂踈黜廢之法益恕矣雖夫
子丁寕𣣔􁵪其敝而群臣莫䏻本其意焉
　　　添兵
唐罷府兵始置神武䇿為禁兵不過三数萬人以備天
子扈從藩衛而巳故禄山之叛驅市人以戦賊徳宗蒙
塵扈駕者四百餘騎甲兵皆散在郡國自河朔三鎮不
統扵京師餘可舉者太原青杜各十萬人邠寕寕武各
六萬人潞徐荆揚各五萬人㐮宣夀鎮海各二萬人而
觀察團練㩀要害之地者亦各不下萬人五代之際四
方割裂以區區中州之地晋漢之兵嘗至扵数十萬人
飬之既廢教與用之又皆不得其理周丗宗髙平之退
中國兵制始脩列焉宋興太祖鍳前丗之敝益脩教習
之法始黜老懦之兵至扵邊鄙務在擇用将帥以拆衝
一方之難故姚内斌領慶州董遵誨領環州二人所領
之兵纔五六千而巳當是之時舉中國之兵纔十六萬
人平五強國不知兵之少也至太宗伐劉継元駕前之
兵盖十餘萬兵之稍稍益廣自是矣其後曺彬之敗祁
溝関也在行之兵實二十萬既而楊業敗扵陳家谷口
劉廷譲敗扵君子館全軍殁焉士卒前後戦死㳂邊瘡
痍之兵不滿萬計皆無闘志河朔震揺思科郷民為兵
以守城咸平之間又集近京諸州丁壮以為兵而西北
邊臣猶請益兵不巳張齊賢請調江淮丁壮八萬以益
西師天子憂之謂吕蒙正曰方事之警急升衞亦可抽
減其如衛兵数亦不足蒙正復請取河南丁壮以益兵
天子難其言然不得巳而卒聴焉其後又請濟師不巳
遂令劉承珪取環慶諸州役兵升為禁兵號振武軍以
益焉自此募兵之法益廣矣天子延見近臣屡歎兵数
之倍而思太祖之法有减兵之意嘗曰雖議者恐其動
衆亦當断在必行然群臣莫䏻承上意
　　　兵噐
百工之事皆聖人為而其扵兵械尤重兮矢之取瞪始
見扵經至扵周官考工所陳五兵之法可謂詳矣漢興
言兵者十三家其要皆以便手足利噐械立攻守之勝
語曰噐不堅利與徒愽同是兵械之不可不脩也宋興
太祖将平定四方命魏丕主作貢以稱職每造兵噐十
日一進謂之旬課上親閱之作治之巧盡矣國工署有
南北作坊歲造甲鎧具装鎗劒刀鋸噐械箭箶簏皮笠
弩橦床子弩凡三萬二千又有兮弩院歲造兮弩箭弦
鏃䓁凢千六百五十餘萬諸州歲造兮弩箭剱甲兠鍪
甲葉箭鏃䓁凡六百二十餘萬又别造諸兵幕取袋征
鼓炝炒鍋䥷行橧鍬钁鎌斧等謂之什噐凢諸兵械置
五庫以貯之戎具精勁近古未有焉景徳中以歲造之
噐可支三二十年而創作木巳夫子念勞費之宜省也
因遣内都知秦翰閱武庫所聚令給用有餘諸作治以
權宜罷焉
　　　城壘
周世宗時韓通築城于李晏口凢立十二縣又築束鹿
增鼓城葺祁州数年又自浮陽至乾寕𥙷壞防闕㳺口
三十六遂通瀛莫宋興王全斌葺鎮州西山堡障劉過
築保州威虜静戎平塞長城等五城太宗既平太原以
潘美守之墮舊州迁扵榆次又命美鎮三交三交在西
北二百里地號故軍溪谷險絶為戎人之咽喉多由此
入㓂美帥師襲之偽軍使安慶以城降因積粟屯兵以
守之乆之遷并州扵三交以美為帥焉
　　　宗廟
尭舜禹皆立二昭二穆與始祖之廟而五啇人祀湯與
契及昭穆之廟而六周人祀后稷文武及親廟而七漢
𥘉立廟不合古制至晋㧲周官定七廟之数而虚太祖
之室隋興但立高曽禰四廟而巳唐𥘉因其制正觀立
七廟天寳祠九室梁氏以来皆立四廟宋興采張昭任
徹之議追尊僖順翼宣四祖而立其廟用近制也盖自
禰至于高祖親親之恩盡矣故有四廟之制前丗祖有
功宗有徳不可預爲其数故有五庙六庙七庙之禮先
儒以謂有其人則七無其人則五此古今之文損益之
数昭昭可考者也
　　　邊糴
建隆元年以河北仍歲豊稔穀賤命高其價以糴之
　　　常平倉
淳化二年詔置常平倉命常參官領之歲熟增價以糴
歲歉减價以糶用賑貧民復舊制也
　　　傎探
淳化中柴禹錫趙瑢掌機務潜遣吏卒変服偵事卒王
遂與賣書人韓玉有不平誣玉有悪言禹錫䓁以状聞
上怒誅玉京人皆冤之自是㢘得他事上不復聴至道
中又有趙賛性險詖捷給􁒏伺中書樞密及三司事乗
間言扵上上以為忠無他膓中外畏其口既而天子斍
悟卒誅賛焉
　　　貢舉
貢舉之制建隆𥘉始禁謝息扵私室開寳五年召進士
安守亮䓁三十八人對扵講武殿下䛇賜其第六年又
召宋凖䓁覆試扵講武殿殿試自此始也自隋大業中
始設進士科至唐以耒尤盛歲取不過三十人咸享上
元中增至七八十尋亦復故開成中連歲取四十人又
復舊制進士外以經中科者亦不過百人至太宗即位
興國二年以郡縣闕官旬浹之間抜士㡬五百以𥙷闕
貞而賑滯淹又未命官而賜之緑𫀆靴笏使觧褐焉八
年進士萬二百六十人淳化二年萬七千三百人始命
知貢舉蘇易簡䓁受詔即赴貢院不更至私苐以防請
託至殿試又為糊名之制
　　　軍賞罰
天寳之後将之廢置出扵軍則軍之驕可知也五代之
際國之興亡出扵軍則軍之驕又可知也及周世宗奮
然獨見誅敗撓之将而軍之約束始脩太祖之為将也
每有臨陣逗撓不用命者必斫其皮笠以誌之明日悉
斬以狥自是人皆死戦及太祖受天命謂征蜀諸将曰
所破郡縣當傾帑蔵為朕賞戦士國家所取惟土彊爾
故人皆用命所至成功如席卷之易蜀既平擇其親兵
得百二十人隷殿前司謂之川班殿直廪賜優給與御
馬直䓁其後郊祀優賞太祖特詔賞御馬直更増五千
而川班殿直以不在此例擊登聞鼓訴之太祖怒立命
中使執歸本营各杖二十明日盡戮扵营中餘八十人
配諸州遂廢其班𥘉太祖嘗問唐荘宗享國不乆何也
飛龍使李重進對曰荘宗好畋而将士驕縦姑息毎出
近郊衞士必控馬首曰兒郎軰寒必望敕賜荘宗即随
所𣣔給之如此者非一未年之禍盖令不行而賞賚無
節也太祖撫手嘆曰二十年夾河爭取天下而不能以
軍法約束此輩縱其無厭之求誠為兒戯我今飬士卒
固不恡爵賞但犯法者惟有劒且及聞川班殿直之訴
使中使謂之曰朕之所與便為恩澤又焉有例故盡誅
之世宗太祖之馭軍賞罰如此故丗宗取淮南関南之
地太祖平五強國如拾地芥由是觀之軍無驕否惟所
馭之術何如若太祖之智可謂神矣
　　　雅樂
周世宗患雅樂陵替得王朴竇儼考正之宋興儼㝎文
舞為文徳之舞武舞為武功之舞大朝㑹用之又定十
一曲名以為祭祀㑹朝岀入之莭焉䃼儼所考正有未
備者和峴継成之然裁减舊樂乃太祖之聖意章聖用
隨月之律主上新皇祐之制雅樂備焉
　　　佛教
建隆𥘉䛇佛寺巳廢扵顯徳中不得𣸪興開寳中令僧
尼百人許歲度一人至道𥘉又令三百人歲度一人以
誦經五百𥿄為合格先是泉州奏僧尼未度者四千人
巳度者萬数天子驚駭遂下詔曰古者一夫耕三人食
尚有受餒者今一夫耕十人食天下安得不重困水旱
安得無轉死之民東南之俗㳺惰不職者跨村連邑去
而為僧朕甚嫉焉故立此制
　　　史官
天子動則左史書之春秋是也言則右史書之尚書是
也漢武帝有禁中起居注魏晉㱕之著作其後亦命近
臣典其事後魏始置起居令史行幸宴㑹則在御座前
記君臣酬荅之語又别置起居注二人北齊有起居者
隋置起居舎人二人以掌内史唐起居之官隷扵門下
顯慶中即與舍人分隷兩省毎天子御殿則左右夾香
案分立殿下螭頭之側和墨濡翰皆就螭頭之圽䖏有
命則臨陛俯聽對而書之典禮文物冊命啓奏群臣薨
免懲勸之事悉載扵起居注季冬終則送扵史官長夀
中姚璹以為帝王謨訓不可使無紀述若不宣自宰相
史官無由而書請仗下所言軍國政要命宰相一人専
知撰録季終付扵史官即今之時政記也元和十二年
又委承㫖宰相宣示左右起居注令其綴録大和九年
詺郎舎人准故事入閣日齎𥿄筆立扵螭頭以記言動
故文宗實録為備焉至後唐明宗亦命端明殿學士摳
密直學士脩日暦丗宗用陶榖之言修明宗之制開實
中扈蒙為脩撰以謂内庭日暦樞密院抄録送史官所
記者不過對見辭謝而巳盖宰相虞漏洩而史官限踈
逺故莫得而具也請言動可書者委宰相參政月録以
送史官使脩日暦遂以參知政事盧多遜専其事興國
中詔書病史氏之漏落又以參知政事李昉専其任而
樞密院亦令副使一人􁒏知纂述昉請每月先以奏御
乃送史官時政記之奏御自昉始也淳化之間從張佖
之請始置起居院脩左右史之職以梁周翰掌起居郎
事李宗諤掌舎人事焉周翰宗諤言崇徳殿長春殿宣
諭論列之事時政記記之樞密院事関機密本院記之
餘百司封拜除改沿革制撰之事請悉使條送以備論
撰月終皆送史官從之又令郎舍人分直崇政殿記言
動别為起居注每月先以奏御起居注奏御自周翰宗
諤始也
　　　正量衡
建隆𥘉頒量衡扵天下淳化中以太府之式不足以合
信取平守蔵吏縁為奸天下嵗輸者至扵破産以萬数
守者更代動必数歲計争扵是天子詔有司使為新法
劉承珪劉蒙言權衡之法起扵黍十黍為絫十絫為銖
四十銖為兩度之法起扵忽一忽為絲十絲為毫十毫
為釐十釐為分為一絫四黍以開元通寳錢肉好周均
者校之十分為錢十錢為两自分釐毫絲忽轉轉十倍
增之凢一錢為十萬忽因取毫髮計之皆有凖自一錢
至半錢為衡以較之得錢二千四百䡖重䓁者為十五
斤可施用并以絲忽毫釐銖累之凖奏御詔三司較之
以御書淳化三体錢二千四百磨令與開元通寳錢䡖
重䓁㝎其法為新式頒之天下權衡之法得焉
　　　戸口版圖
太祖元年有州一百一十一縣六百三十户九十六萬
七千三百五十三末年州二百九十七縣一千八百六
戸二百五十萬八千九百六十五興國𥘉有上言事以
閏為限三歲一令天下貢地圖與版籍上尚書省所以
周知地理之險易户口之衆寡至道𥘉又令更造天下
州縣户口之版籍焉
　　　任将
太祖之置将也隆之以恩厚之以誠富之以財小其名
而崇其势略其細而求其大乆其官而責其成每朝必
命坐賜與優厚撫而遣之嘗令為郭進治第悉用􁐛瓦
有司言非親王公主不得用之上曰郭進控扼西山十
餘年使我無北顧憂我視進豈减兒女耶趣作無復言
此可謂隆之以㤙矣取董遵誨扵仇讎取姚内斌扵俘
虜皆用之不惑郭進在西山嘗有軍校訟其不法上曰
進馭不嚴是必罪人懼進法欲誣進以自免也使中人
執以賜進令詰而殺之此可謂厚之以誠矣西北邊軍
市之租多賜諸将不問出入徃徃賞賚又輙以千萬李
漢超守関南属州錢七八萬貫悉以給與又加賜賚漢
超猶私販㩁場規免啇筭有以事聞者上即詔漢超私
物所在悉免関征故邊将皆飬士足以得死力用間足
以得敵情以居則安以動則勝此可謂富之以財矣李
漢超郭進皆終扵観察使所居不過廵檢使之名終不
以大将䖏之然皆得以便宜從事郭進在西山上每遣
戍卒必諭之曰汝䓁謹奉法我猶赦汝郭進殺汝矣其
假借如此故郭進所至兵未嘗少衂此可謂小其名而
崇其势矣王彦昇之好勇馮継業之自伐然用彦昇守
原州継業守靈州皆邊境以安此可謂略其小而求其
大矣何継筠屯棣州二十餘年董遵誨屯通逺軍四十
年其餘皆不减十餘年邊境頼之此可謂乆其官而責
其成矣夫寵之以非常之㤙則其感深待之以赤心則
其志固飬之以關市之租則其力足小其名而不撓其
榷則在位者有赴功之心而勇智者得以騁略其過則
材䏻進乆其任而功利悉自古用将之術不易扵是太
視兼用之故以李漢超屯関南馬仁瑀守瀛州韓令坤
鎮常山賀惟忠守易州何継　領棣州以防北虜郭進
控西山武守琪戍晉州李謙溥守隰州李継勲鎮昭義
以禦太原趙賛屯延州姚内斌守慶州董遵誨屯環州
王彦昇守原州馮継業守靈武以備西戎如姚内斌董
遵誨之徒所領不過五六千人而威名皆行乎戎狄當
此之時建隆元年六月誅李重進收潞州十一月誅李
筠收揚州四年收湖南北六年收蜀十三年收南越十
七年㝎江表之地内則呉越閩海歲奉貢職外則交州
丁璉高麗王伷請吏嚮化而契丹脩好之使数至扵闕
庭拱挹指麾而天下一㝎不知封疆之憂盖太祖用将
之術如此故飬土少而蓄力多操術簡而收功博也
　　　水災
周世宗嘗使竇儼論水沴所興儼以謂隂陽者水火之
本隂之主始扵淵献水之行紀扵九六凢千七百二十
有八歲為浩浩之㑹當此之時雖有周唐之君不能弭
其患者数也若至扵后辟狂妄以自率權臣昧冐以下
専政不明賢不章則苦雨数至潦水厚積徳宗壬申之
水者政也漢以来言災異者亦然然則誠古今之通論
宋興常雨之沴間輙有之然未嘗有百川沸騰黎民昏
墊之患也而太祖開寶之間常以霖雨之憂出後宫以
銷幽閉之感太宗淳化之歲嘗自七月至九月雨不止
崇明門外皆浮甖栰以濟壁壘廬舍多壞人多壓死物
價踴貴秋歛用微扵是流移者衆而陳頴宋亳之間盗
亦稍稍而起太宗加給復之思賜糜淖之餉以救其変
此祖宗所以懼天災圖政務之遺事也
　　　汴水
昔禹扵滎澤下分大河為隂溝出之淮泗至浚儀西北
復分二渠其後或曰鴻溝始皇䟽之以灌魏郡者是也
或曰浪宕渠自滎陽五池口来注鴻溝者是也或曰浚
儀渠漢明帝時循河流故瀆作渠渠成流注浚儀者是
也或曰石門渠靈帝時扵敖城西北累石為門以遏渠
口者是也石門渠東合濟水與河渠東注至敖山之北
而兼汴水又東至滎陽之北而　然之水東流入汴滎
陽之西有廣武二城汴水自二城間小間中東流而出
濟水至此乃絶桓温将通之而不果者晋大和之中也
劉𥙿浚之始有湍流奔注而岸善潰塞𥙿更䟽鑿以漕
運者義熈之間也皇甫誼發河南丁夫百萬開之起滎
澤入淮千有餘里更名之曰通濟渠者陏大業之𥘉也
裴耀卿旨江南租船自淮西北泝鴻溝轉相輸納扵河
隂含加太原䓁倉凡三年運米七百萬石者唐開元之
際也後世因其利焉太宗嘗命張洎論著其興鑿漕運
之本末如此宋至道之間也
　　　刑法
太祖始用士人治州郡之獄太祖即位尤重用典刑哀
矜之詔歲輙有之刑部設詳覆之員諸路命紏察之使
至扵淳化又置審刑院扵禁中防大理刑部之失凢具
獄先上二司然後関報審刑事從中覆然後下丞相府
又以聞始命論盖其重慎之備如此焉
　　　管榷
太祖知百姓疾苦五代之政𣣔與之休息故詔書屡下
弛􁈜禁扵河北實塩價扵海濱有司嘗𣣔重新茶之估
以岀扵民上曰是不重困吾人耶遂置其議既平五強
國收天下之地未嘗不去其煩苛與百姓更始焉故民
始得更生扵水火之中當是之時靡敝少而用約也自
時以来兵薄既衆他費稍稍亦滋錮利之法始急扵是
言礬課則劉熈古深茶禁則樊若水峻酒榷則程䏻変
塩令則楊允恭各騁其意從而助之者寖廣自此山海
之入征榷之筭古禁之尚䟽者皆宻焉猶不能以為是也
　　　暦
察天時以授民事則暦象不可不謹也唐虞以来尚矣
唐高祖有戊寅之暦高宗有麟徳之暦中宗有景龍之
暦明皇有大衍之暦肅宗有至徳之暦代有有五紀之
暦徳宗有正元之暦憲宗有観象之暦穆宗有宣明之
暦昭愍有崇元之暦自時以後至扵梁唐日官之任缺
焉晋高祖始用趙仁錡有調元之暦周卋宗用王朴有
欽天之暦當朴之成暦也王處訥謂之曰此暦可且行
乆則差矣既而果然宋興命䖏訥正之扵是有應天之
暦乆之又差而苗守信䓁承詔論定扵是有乾元之暦
至道淳化之間王睿鄭昭晏之徒屡校其踈宻而日官
韓顯符始定渾儀之噐楊文溢増用甲子之数皆施行
焉
　　　錢幣
興國𥘉絀江南鐡錢鑄農噐以給流民而扵江東之地
始鑄銅錢民便之自樊若水始其後以鉛錫雜鑄雖歲
増数倍而錢始麤惡自張齊賢始淳化之間趙安易請
鑄大錢行扵蜀自大臣皆以為不可而安易之辯不可
屈既鑄非便天子卒㫁而罷之焉
　　　宦者
淳化中改黄門院為内侍省而置昭宣使以王延徳王
断㤙杜彦鈞䖏之継㤙收蜀有功宰相𣣔以為宣徽使
天子以為宦官不可令預政事切責宰相而置宣政和
以命継㤙其後張泊居翰林請以藍敏正為斈士裴愈
副之上曰此亂政朕方復古道安得踵此覆轍邪相慙
而退盖祖宗之明理亂慎威福之漸如此焉
　　　學校
宋興承五代之亂建隆𥘉嘗命崔頌教囯子始聚生徒
講學天子使使者臨賜酒果以寵厲學者淳化中上始
眎學命孫奭講說命之篇天子嗟異乆之
　　　名教
唐氏五代之亂教化之事乆缺雍熈𥘉始敕群臣用通
丧之制至道之間近臣有不能飬者上為賜錢使迎其
母而使者亦言蜀人有事扵中州其父家居不能自存
者天子驚嘆扵是詔書遂下稱人子之義以風暁切責
而使執法舉不䏻飬者定著扵令焉
　　　銓選
建隆𥘉定考判之制著循資之格
　　　䄍祭
博士和峴言䄍始伊耆而三代有嘉平清祀䄍祭之名
䄍臘之别名也漢乗火徳以戍日為臘臘接也言新故
相接故田獵取禽以報百神享宗廟旁及五祀以致孝
盡䖍晋魏同之唐以土王正観之際尚用前寅䄍百神
卯日祭社宫辰日臘宗庙至開元始㝎禮制三祭皆扵
臘辰以應土徳議者是之宋興推應火行以戍日為臘
而獨以前七日辛夘䄍不應扵礼請如開元故事䄍百
神祀社稷享宗廟同用戍臘如礼便制曰可
　　　感生帝
乾徳𥘉用愽士聶崇義之言以赤帝為感生毎歲正月
祠用壇其後又以正月上辛祀昊天上帝五帝皆徔祀
與感生帝祭同日既瀆且徔祀礼殺失所以致崇極意
自此感生帝始别祭不從祀昊天
　　　西京郊配
太祖開寶元年幸河南定圓丘之位以四月郊祀上帝
将行躬告扵太廟既行不載主焉
　　　祠太一
興國中兆太一扵城南用學士張齊賢春官正楚芝蘭
領祠事齊賢䓁以爲太一者五帝之佐天之貴神祠宜
半祀天之礼又小損之天子使加伶官百人自昏祠至
明如漢制焉
　　　郊配
太祖巳尊四祖之廟郊祀以宣祖配天宗祀以翼祖配
帝及太宗継大統礼官以爲王業所興自太祖始故興
國之𥘉天子再郊皆太祖配天及𣣔封㤗山扈蒙建白
以謂嚴父莫大扵配天宜以宣祖配天太祖配帝其後
封禅之礼輟而雍熈之郊遂用蒙議斈者病之至淳化
之春合祭天地扵圓丘遂以宣祖太祖同配如永徽故
事自此孟春祈糓孟冬祀神州季秋大饗明堂用宣祖
配冬至祀昊天夏至祀皇地祗孟夏雩祀用太祖配如
永㤗之礼皆礼儀使蘇易簡所定焉
　　　賦稅
周世宗嘗患賦稅之不均詔長吏重㝎頴州刺史王祚
躬行部縣均其輕重𥙷流民逋賦以萬数増其舊籍百
姓詣闕稱頌焉
　　　三司
鹽鐡户部度支凡二十四案吏千餘人乾徳㝎考課之
法興國増判官之貟淳化之間或專置一使或離為二
司巳又復之為三而副貳官属之損益眎焉天子嘗召
見其吏李浦䓁問利害之理浦等言七十餘事多見听
納扵是三司使陳恕䓁皆以不勝任見譲而浦遂試用
顯扵世焉
　　　俸禄
太祖哀怜元元之困而患吏之煩優欲高吏之行以便
民扵是定俸户之制脩益俸之令太祖猶以為煩民也
扵是出庫財以賦吏禄詔書屡出𣣔吏之有餘而無内
顧之憂然後扵義徳備焉盖其任人之知所先後如此
　　　南蠻
南蠻於四夷為類最㣲然動輙一方受其患至覆軍殺
将與夫轉餉煩敝之乆也則他盗亦縁而有大中咸通
之間安南之蠻是也故為政者不得不戒焉宋興嘗設
廣捷之兵習摽牌之噐其後又益澄海之師皆以備蠻
之為彊埸害也盖及其輙動而我之所以威附之術可
得而談者有用兵深入伐而克之興國之𥘉翟守素之
平梅峒是也有兵巳克破赦而受之咸平之間曺克明
之收撫水是也有計能屈之納以恩信章聖之卋謝徳
權之靖宜州是也盖兵不足以克則赦不能以来計不
足以屈則信不䏻以收此古今之通理而智謀者之所
易覩也今溪洞徃徃為東南之憂而議者不謀威略一
𣣔懐之以利是見其一未見其二也
　　　契丹
契丹既勝晋歴漢周為中國之患宋興太祖明經綸之
體専擇用将帥以折衝一方之難自山西關南所属任
皆天下之材委材専而聴㫁明豪傑之士得盡其智力
以赴功故飬士少而形勢強當此之時彊境㤗然無北
顧之憂間有窺塞之謀虜騎六萬太祖命田欽祚以三
千人破之當世以為諺虜既屈服扵是叩關請吏修書
幣之使天子見群臣謙譲不自以為徳也其後向之宿
将稍死而天子伐晉晉虜連兵既破虜而平昔遂用事
扵燕不克而還自此虜復爲中國之患雍熈中曹彬以
十萬之衆不䏻舉燕而退有祁溝之敗既而揚業敗扵
陳家谷劉廷譲扵君子舘又敗士多失亡乗塞瘡痍之
兵至不滿萬趙魏大震虜遂深入䧟郡縣殺官吏執士
民将吏依壁自固虜輙掠坰野收子女之俘掊金帛之
積而去自鄴而北千里簫然天子下哀痛之詔而邊吏
屡請益兵始科河内之民以戍邊不足則又科河南之
民猶不足則取役兵爲振武之軍以自助然猶不能以
爲足也咸平之間命傳潜爲大将虜既入塞塞上皆飛
檄請救潜按兵不出将卒人人𣣔戦不許天子屡使人
督戦又為益發兵使進而濳終不敢出虜乗其隙也連
破州邑遂越魏犯澶百姓騷然天子為我衣濟河而虜
之謀臣射死兵遂觧去楊延以為乗其敝痛殺幽冀可
收天子抑其言而講和之䇿遂㝎焉自此邊境去矢石
之憂天下無事百姓和樂至今餘四十年先帝之功徳
博矣
　　　折中倉
折中之法聽啇人入粟而趨江淮受茶鹽之給公私使
之或以為敝濫既廢而歲失百萬之入端拱𥘉復置以
嵗旱而止淳化中遂復之
　　　搉易
宋興既收南越之地而交阯奉貢職海外之囯亦通闗
市犀象珠璣百貨之産皆入扵中囯府庫既充有司遂
言宜出扵民始置㩁易之塲歲收其直数十萬貫自此
有加焉
　　　左蔵
興囯𥘉左蔵之財既充斥始分為三錢與金帛皆别蔵
典守者亦各異焉
　　　賊盗
宋興既歛兵於内盗賊輙發而州郡無武備急則史走
匿自存天子常薄吏罪而言事者以為適然故盗起輙
轉刼数百千里非天子自出兵徃徃不䏻格愚固異焉
及覧近世之迹若宋璫守益州張䔨守􁆒州秦傳序守
開州何邴守象州皆以區區一城抗賊之鋒不為不義
屈扵是知天子待吏盡恕道矣而吏之走匿自存者何
其不自力也
　　　漕運
宋興氶周制置集津之運轉関中之粟以給大梁故用
侯贇典其任而三十年間縣官之用無不足及收東南
之地興囯𥘉始漕江淮粟四五百萬石至汴至道間楊
允恭漕六百萬石自此歲増廣焉
　　　文館
三館之設盛扵開元之世而衰扵唐室之壞五代髙武
力雖存西舘之署而法度卑矣宋興太祖急扵經營收
天下之地其扵文儒之事稍集然未䏻備也太宗始度
升龍之右設署扵禁中收舊府圖籍與吳蜀之書分六
庫以蔵之又重亡書之購而閭巷山林之蔵稍稍益出
天下圖書始復聚而縉紳之斈彬彬矣悉擇當世聦明
魁礨之材䖏之其中食扵太官謂之斈士其義非獨使
之尋文字窺筆墨也盖将以觀天下之材而備大臣之
選此天子所以發徳音留聖意也
　　　屯田
自漢昭始田張掖趙充國耕金城曺操以區區之魏力
農許下晋用鄧艾田壽春羊枯田襄陽杜預田荆州荀
羡田東陽隋耕朔方之地而唐起屯振武皆内益蓄積
外有守禦之利故䏻服夷狄兼鄰國或定南靣之業焉
宋興當雍熈之間强胡屡爲邊害天子念守兵歲廣而
趙魏失寕廢耕桑之務扵是方田之法自此始是後開
易水䟽鷄距修鮑河之利邊屯以次立矣然中國一統
内輯百萬之師議者以爲豈晏然不知兵農兼務㦲天
子乃遣議臣東出宿亳至壽春西岀許頴轉陳蔡之間
至㐮鄧得田可治者二十二萬頃欲脩耕屯之業度其
功用矣天子尤意嚮之而任事者破壊其計故功不立
　　　水利
自史起溉鄴田鄭國鑿涇水李冰以區區之蜀脩二江
之利漢興文翁穿煎溲鄭當時引渭荘㷱引洛鬼寛奏
鑿六輔渠而白公注涇渭邵信臣廣鉗盧之浸自是後
王景理芍陂馬臻築鑑湖至晋杜預䟽荆衮之水張門
理曲阿之塘宋人引渒魏人引河唐䟽雷𬒳築句城除
堰遏之害皆代天施長城力衣食元无而足公家之費
故三代溝澮之法替而赴時務功此不可不重也聖宋
當雍熈之間(以下並同屯田篇但改𣣔脩耕屯/之業作水之浸灌者舊迹皆可理)
　　　黄河(一作/旅何)
河自西出而南又東折然後北注扵海當禹之行水功
之所施者最多自大伾而北旣釅爲二至大陸又播爲
九然後爲逆河以与海属非屡散裂而順導之莫䏻爲
功盖其難如此故歴三代十有餘年無河患者以禹故
迹未嘗変也至周定王之時禹迹遂改故河之為敗自
此始自是之後言治河者尤衆有欲索故迹而穿之許
啇觧光之說是也有欲出之胡中斉人延年之說是也
有以爲天事可勿理者田蚡谷水之說是也有以為宜
空水衝以縦其决穿漕渠以通其勢者関並賈譲之說
是也有以為宜弛灌溉之防使水得自行者張戒之說
是也有以為宜徙之寛平者王横之說是也有以為宜
計為隄防又以為隄防非古義者王延平當之說是也
九此数者各垂異緫之隄防之起自戦囯而漢以来築
作者輙復敗故務壅塞居水者最闇扵用而復二渠則
水之害去絶屯氏之河則害作故言河冝散裂倣扵禹
迹是當盛宋之隆河数爲敗興囯之間房村之决爲甚
當此之時勞十萬之衆然後復理天子爲賦詩比瓠子
之歌属者雖有商明之憂非曩時比也然天子大臣講
求利害之理勤矣愚既以爲隄防壅塞闇扵用傲禹之
迹爲可然水之爲迹難明乆矣非深考愽通心知其詳
固難以臆見决䇿㪯事也宜博求能䟽川浚河者與之
慮定然后施功則可以下安元元上追禹績矣
　　　邊防
周世宗之時築李晏口立縣十二又築束鹿増鼔城葺
祁州遂自浮陽至乾寕之塞𥙷壊防開㳺口三十有六
瀛莫以通作治之功自韓通宋興葺鎮州西山保障自
王全斌而築保州威虜静戎平塞長城寨自劉遇太宗
旣平晋墮舊州遷之揄次又遷三交奪故軍之險而守
之得胡人咽喉之地自潘美
　　　平糴
使歲穣穀不賤出歲㐫民不病食故平糴之令自此始
李悝脩之魏以冨強漢興耿壽昌開常平之法以至晋
齊不䏻廢後魏㝎和糴之制北齊築冨人之倉陏人置
監唐人置東西市之糴雖號名殊其爲法一也當盛宋
建隆之間始因河内之稔修邊糴之事至淳化而天下
之糴復大備
　　　義倉
使嵗穣輸其餘歲㐫受而食之故義倉之法自此始長
孫平修之隋以富足唐用戴胄之言而復㝎著令高宗
又開雜用之禁神龍之後綱理䟽闊而義倉遂廢殆尽
至開元自王公以下至于商人皆有入故義倉之實至
六千萬以上自是後而衰宋興乾徳之𥘉天子哀歲不
登而倉吏不以時岀與民扵是著發粟之制使不待詔
令其後又病吏之煩優而民罹輸轉之困又罷之至今
土而舊制復行
　　　茶
唐正元𥘉趙贊興茶稅而張滂継之什取其一以助軍
費長慶𥘉王播又増其数大中中裴休立十二條之利
宋興茶塩之法屡有変易而茶法㡬至大壞景徳中嘗
乗邊備之急而倉卒変法高塞下入粟之虚直易江淮
茗荈之實其厚利悉歸扵啇人矣是時議臣請以見緡
入中而天聖𥘉又設三說之法入見緍金帛則官雖為
便而啇者不通用三說則官有七倍之損而香象之貨
居積停滯公私皆失其利焉景祐康定之間又増以塩
利為四說雖公家虧扵半而賈販者復壅至皇祐中又
用見緡之法雖壅滯稍去然調視小失固未免扵乖迂
也
元豊類藁卷之四十九
元豊類藁卷之五十
　金石録踜尾
　　　茅君碑
茅君碑三茅者盈太元真君固定録真君衷保命僊君
皆漢景帝中元間人盈天漢四年道成至元帝𥘉元五
年来江左句曲之山哀帝元壽二年乗雲而去至梁普
通三年五百四十四年矣固至孝元時拜執金吾卿衷
宣帝地莭四年拜上郡太守五更大夫並觧任還家脩
學成帝永始三年固為㝎録真君衷為保命仙君梁普
通三年道士張繹建此碑孫文韜書
　　　常樂寺浮圖碑
常樂寺浮圖碑周保定四年立州人治記室曹胡逵撰
其辭云㐮州刺史王秉字孝直建常樂寺塼塔七層其
碑文今仆在㐮州開元寺塔院其文字書畫無過人者
特以後周時碑文少見扵世者故存之
　　　九成宫醴泉銘
九成宫醴泉鉻秘書省檢校侍中鉅鹿郡公魏徴撰兼
太子率更令歐陽詢書九成宫乃隋之仁壽宫也魏為
此銘亦𣣔太宗以隋為戒可以見魏之志也
　　　魏侍中王􁈷石井欄記
魏侍中王粲石井欄記貞元十七年山南東道莭度使
于頓撰掌書記胡證書記一参謀太子舍人甄濟撰判
官彭朝議書云上元二年山南東道莭度使来填移井
欄置扵襄州刺史官舍故為記甄濟者韓愈所謂陽瘖
避職卒不杇禄山父子事者也其文得之為可喜而朝
議書尤善皆可爱者也
　　　襄州徧學寺禪院碑
襄州徧學寺禅院碑黄門侍郎修國史韋承慶撰太子
少詹事鍾紹京書開元二年立其文云㐮州人将仕郎
阮弘静與其属人建徧學寺禅院故立此碑承慶有辝
學張易之敗時氶慶以附託方待罪衆推令草赦書氶
慶援筆而成衆壮之紹京景龍中以苑緫監從討韋氏
有功惟嗜書家蔵王羲之獻之禇遂良書至数十百卷
以善書直鳯閣武后時榜諸宫殿明堂及銘九鼎皆紹
京書也其字晝妍媚遒勁有法誠少與為比然今所見
特此碑尚完尤為可爱也徧學寺扵宇文周為常樂寺
扵今為開元寺
　　　襄州興國寺碑
丁道護書啓法寺碑一興國寺碑一皆隋開皇中立啓
法寺今為龍興寺在襄陽城西興國寺今為延慶寺在
望楚山歐陽永叔云興國寺碑不知所在特見其模本
扵太學官楊衷家而此碑隂又有道護書㐮州鎮副捴
𬋩府長史栁止戈而下十八官號姓名其字猶可喜得
之自余始丗盖未有傳之者也
　　　韓公井記
韓公井記開元二十二年𥘉置十道採訪使韓朝宗以
㐮州刺史兼山東道㐮州南楚故城有㫥王井傳言汲
者死行人雖暍困不敢視朝宗移書諭神自是飲者亡
恙人更號韓公井楚故城今謂之故墻即鄢也此記今
移在郡𪠘中故城改為墻者由梁太祖父烈祖名誠當
時避之故至今猶然
　　　晉陸禕碑
晉陸禕碑此碑云禕字元容吳郡吳人其先家于陸郷
因氏姓焉顯考吳故左丞相禕赤烏六年召宿衞郎中
轉右郎中左郎中治書執法平中校尉平義都尉五官
郎中騎都尉遷黄門侍郎封海塩縣侯加禆将軍行左
氶相鎮西大将軍事又云委戈執笏入賓皇儲而呉志
云孫皓大䁀元年以陸凱為左丞相又云凱子禕𥘉為
黄門侍郎岀領部曲拜偏将軍凱亡後入為太子中庻
子皆與此碑合而此碑晋㤗寕三年立也
　　　尚書省郎官石記序
尚書省郎官石記序陳九言撰張顛書記自開元二十
九年郎官石名氏為此序張顛草書見扵世者其縦放
竒怪近世未有而此序獨楷字精勁嚴重岀扵自然如
動容周旋中禮非強為者書一藝耳至扵極者廼䏻如
此其楷字盖罕見扵丗則此序九為可貴也
　　　桂陽周府君碑并碑隂
桂陽周府君碑并碑隂歐陽永叔按韶州圖經云後漢
桂陽太子周府君廟在樂昌縣西一百一十八里武溪
上武溪驚湍激石流数百里昔馬援南征其門人爰寄
生善吹笛援為作謌和之名曰武溪深曰滔滔武溪一
何深鳥飛不渡獸不䏻臨嗟㢤溪何毒淫周府君開此
溪合真水桂陽人便之為立廟刻石又云碑在廟中郭
蒼文今碑文磨㓕云府君字君光而名巳訛缺不辨圖
經但云周使君亦不者其名後漢書又無傳遂不知為
何人也按武水源出彬州臨武縣鸕鷀石南流三百里
入桂陽水真水黎溪盧溪曺溪諸水㫮武水合流其俗
謂湍浚爲瀧溪退之詩云南下樂昌瀧即此水也碑首
題云神漢者如唐人云聖唐爾盖當詩巳爲此語而史
傳他書無之獨見扵此碑也熈寕八年余從知韶州王
之材求得此本之材又以書来曰按曲江縣圖經周府
君名昕字君光則永叔云圖經不著其名者盖考之未
詳也又有碑隂列故吏及工師官號州里姓名之材并
模以来永叔盖未之得也其碑隂曲江字皆作曲紅而
蒼江字江夏字亦作紅盖古字通用不可不知此學者
所以貴乎博覧也永叔又記劉原父所得啇洛之鼎銘
云惟十有二二月旁死魄君謨問十四月者何謂原父
不能言也以余考之古字如亦作　人作　之類皆重
出如此者　甚衆則此文作三者特二字耳未叔原
父君謨皆愽識而亦有所未逹學者又不可不知故并
見之扵此也
　　　唐安郷開化寺卧禅師净土堂碑銘
唐安郷郡開元寺卧禅師净土堂碑銘監察御史張鼎
撰雍縣尉呉郁書天寳九載庚寅立稱卧禅俗姓辛民
名順忠隴西狄道人隴右按察使崔昇進奏住河南開
元寺右脅而卧諸漏已無開元中詔隴右節度使張守
珪為就寺造净土堂故為銘自河隴没扵羌夷州縣城
郭官寺民廬莫不毀廢唯佛寺與碑銘文字載佛寺者
徃徃多在卋皆以謂四方幽逺殊類異俗不知礼義出
扵天性故夷之然其扵佛皆知信慕以其有罪福報應
之說余以謂四夷雖恣睢甚者及曉之以曲直是非恱
旦從也固不可謂其天性無𣣔善之端是以虞夏之卋
東漸于海西𬒳于流沙　朔南暨聲教則能令其信慕
者亦非特有佛而巳也彼以罪福報應之說動之未䒓
不動之以利害而使之心化此先王之徳所以為盛也
　　　江西石幢記
江西石幢記觀察攴使試左武衛兵曹參軍来擇撰
大和二年建自採訪使班景倩兼知黔中道為始判官
已下皆列次姓名後石幢記都團練判官試大常寺恊
律郎李方玄撰大和七年建自使檢校右散騎常侍兼
侍御史中丞裴誼為始副使已下皆列次姓名續石幢
記莭度掌書記陳象撰光化三年建自使開府儀同三
司檢校太保兼侍中頴川郡鍾某為始列副使已下如
後記續立石柱題名記知節度判官胡順之撰天聖元
年建自太平興國元年自殿中丞通判軍州事李斡為
始至熈寕九年祠部郎中集賢校理
　　　辱井銘
辱井銘辱井有篆文云辱井在斯可不戒乎并下文共
十八字在井石檻上不知誰為文又有景陽楼下井銘
又有陳後主叔寳辱井記云江寕縣興嚴寺井石檻銘
莫知誰作也歴序隋文帝命晋王廣伐陳後主自投井
中令人取之驚其太重及出乃與張貴妃孔貴人三人
同束而上其末云唐開元二十二年三月十七日前單
父縣令左轉此縣丞太原王已下闕
　　　漢武都太守漢陽阿陽李翕西狹頌
漢武都太守漢陽阿陽李翕西狹頌武都太守漢陽阿
陽李翕字伯都以郡之西狹閣道通梁益縁壁立之山
臨不測之溪危難阻峻数有顛覆霣墜之害乃與功曽
吏李旻㝎筴敕衡官掾仇審沼東坂有秩李瑾治西坂
鐉燒大石改高即平正曲廣阸既成人得夷塗可以夜
渉廼相與作頌刻石其頌有二其所識一也其一立扵
建寕四年六月十三日壬寅其一是年六月三十日立
也又稱翕嘗令澠池治崤嶔之道有黄龍白鹿之瑞其
後治武都又有嘉禾甘露木連理之詳皆圖畫其像刻
石在側蓋嘉祐之間晁仲約質夫為興州還京師得郙
閣頌以遺余穪析里橋郙閣漢武都太守阿陽李翕字
伯都之所建以去沉浚之患而翕字殘缺不可辨得歐
陽未叔集古録目跋尾以為李㑹余亦意其然及熈寜
十年馬城中玉為轉運判官扵江西出成州所得此頌
以視余始知其為李翕也永叔扵學博矣其扵是正文
字尤審然一以其意質之遂不能無失則古之人所以
闕疑其可忽欤近卋士大夫喜蔵畫自晋巳来名能畫
者其筆迹有存扵尺帛幅𥿄盖莫知其真偽徃徃皆傳
而貴之而漢畫則未有能得之者及得此圖所畫龍鹿
承露人嘉禾連理之木然後漢畫始見扵今又皆出扵
石刻可知其非偽也漢武帝元鼎六年以汧隴西南接
扵巴蜀為武都郡及其後始分而為興州為成州成州
則武都之上禄也郙閣立扵建寕五年翕治崤嶔西狹
郙閣之道有益扵人而史不傳則頌之作所以備史之
闕是則傳之亦不可以不廣也
元豊類藁卷之五十
續附南豊先生行状碑誌哀挽
　　行狀
公諱鞏字子固建昌軍南豊人曽祖諱仁旺贈尚書水
部員外郎祖諱致尭尚書戸部郎中直史舘贈右諌議
大夫考諱易占太常博士贈光禄卿母吳氏文城郡太
君母朱氏仁壽郡大君公嘉祐二年進士及第為太平
州司法參軍召編校史舘書籍歷舘閣校勘集賢校理
兼判官告院嘗為英宗實録檢討官不踰月罷出通判
越州歴知齊㐮洪州進直龍圖閣知福州兼福建路兵
焉鈴轄賜緋衣銀魚召判太常寺未至改知明州徙亳
州又徙滄州不行留判三班院遷史舘脩撰管句編脩
院兼判太常寺元豊五年四月擢試中書舍人賜服金
紫九月丁母憂明年四月丙辰終于江寕府享年六十
有五自大理寺丞五遷尚書度攴貟外郎換朝散郎動
累加輕車都尉元配晁氏光祿少卿宗格之女継室李
氏司農少卿禹卿之女子男三人綰太平州司理參軍
綜太廟斎郎綱承務郎二女蚤卒孫男六人悊怘愈􁈑
怤憇悊假承務郎餘未仕孫女五人元豊七年六月丁
酉葬南豊從周郷之源頭曽氏姒姓其先魯人至其後
世避地遷于豫章子孫散䖏江南今家南豊者自高祖
諱延鐸始也𥘉箴及參父子俱事孔子箴樂道忘仕孔
子與之參以孝徳為卋穪首而參孫西耻自比扵管仲
其世徳渊源所徔来逺矣至皇祖大夫以直道正言為
宋名臣皇考光禄博學懿文惇行孝友明古誼逹時変
位不配徳著書垂後畜厚流長天以道徳文章鍾于公
身以侈大前烈開覺後嗣實命世之宏材不待文王而
興者歟公生而警敏不類童子讀書数百千言一覧輙
誦年十有二試六論授筆而成辭甚偉也未冠名聞四
方是時宋興八十餘年海内無事異林間出歐陽文忠
公赤然特起為學者宗師公稍後出遂與文忠公齊名
自朝廷至閭巷海隅障塞婦人孺子皆䏻道公姓字其
所為文落𥿄輙為人傳去不旬月而周天下學士大夫
手抄口誦唯恐得之晚也盖自楊雄以後士罕知經至
施扵政事亦皆卑近苟簡故道術寖㣲先生之迹不復
見扵世公生扵末俗之中絶學之後其扵剖折㣲言闡
明疑義卓然自得足以彂六藝之緼正百家之繆破数
千載之惑其言古今治亂得失是非成敗人賢不肖以
至彌綸當世之務斟酌損益必本扵經不少敗以就俗
非與前世列扵儒林及以功名自見者比也至其文章
上下馳騁愈出而愈新讀者不必䏻知知者不必䏻言
盖天材獨至若非人力所䏻學者憊精思莫䏻到也卋
謂其辭扵漢唐可方司馬遷韓愈而要其㱕必止扵仁
義言近指逺雖詩書之作者未能逺過也其為人惇大
直方取舎必度扵礼義不為矯偽姑息以阿世媚俗弗
在扵義雖勢官大人不為之屈非其好雖舉世徔之不
輙與之比以其故世俗多忌嫉之然不為之變也其材
雖不大施而所治常出人上為司法論决重䡖能盡法
意繇是明習律令世以法家自名者有弗及也為通判
雖政不􁒏出而州頼以治𥘉嘉祐中州取酒埸錢給牙
前之應募者錢不足廼俾郷户輸錢助役期七年止後
酒埸錢有餘應募者利扵多入錢期盡而責郷户輸錢
如故公閱文書得其姦立罷輸錢者二百餘户且請下詔
約束毋擅増募人錢歲饑度常平不足仰以賑給而田居
野䖏之人不能皆至城郭至者羣聚有疾癘之虞前期
喻屬縣富人使自實粟数緫得十五萬石視常平賈稍
増以予民民得徔便受粟不出田里而食有餘粟賈平
又出錢粟五萬貸民為種糧使随歲賦入官農事頼以
不乏為州務去民疾苦急姦彊盗賊而寛貧弱曰為人
害者不去則吾人不寕齊曲提周氏衣冠族也以貲雄
里中周氏子高横縱滛亂至賊殺平民汙人婦女服噐
擬乗輿高力䏻動權貴州縣势反出其下故前後吏莫
敢詰公至首取高寘扵法歴城章丘民聚黨数十横行
村落間號覇王社椎埋盗奪簒囚縦火無敢正視者公
悉擒致之特配徙者三十一人餘黨皆潰是時州縣未
属民為保伍公獨行之部中使㡬察居人行旅出入經
宿皆籍記有盗則鳴鼓相援又設方畧明賞購急追𥙷
且開人自言故盗發輙得有葛友諒者屡剽民家以名
捕不獲一日自出告其黨公子𫀆帶酒食假以騎從輦
所購金帛随之狥諸郡中盗聞多出自言友智力兼人
公外示章顯實𣣔擕貳其徒使之不能復合也齊俗悍
彊喜攻刼至是豪宗大姓歛手莫敢動㓂攘屏迹州部
肅清無枹鼓之警民外户不閉道不拾遺閩粤負山瀕
海有銅塩之利故大盗数起公至部時賊渠廖恩者既
赦其罪誘降之然餘衆觀望十百為群既潰復合隂相
推附至連数州其尤桀者隷将樂縣縣嘗呼之不出愈
自疑且起踵恩所為居人大恐公念𣣔緩之恐势滋大
急之是趣其為亂卒以計致之前後自㱕若就執者㡬
二百人又擒海盗八人自殺者五人老姦宿偷相繼縛
致者又数十人吏士以次受賞公復請並海增廵檢貟
以壮聲勢自是愊貟数千里無敢竊發者民山行海宿
如在郛郭亳亦號多盗治之如齊盜為引去公為人除
大患者既如此至扵澄清風俗振理頽壞闘訟哀熄綱
紀具修所至皆然也其餘廢舉後先則視其時因其便
為之在齊㑹朝廷変法遣使四出公推行有方民用不
優使者或希望私欲有所為公亦不聴也河北發民濬
河調及它路齊當出夫二萬縣𥘉按籍二丁三丁出一
夫公括其隱漏後有至九丁出一夫者首費数倍又損
後人以紓民力弛無名渡錢為橋以齊徃来徙傳舎自
長清抵博州以逹于魏祖舊省六驛人皆以為利其餘
力比次案牘簿書蔵之以十五萬計它州亦然既罷州
人絶橋閉門遮留夜乗間廼得去㐮州継有大獄逮繫
充滿有執以為死罪者公至閱囚牘法當勿論即日縦
去并釋者百餘人州人噪呼曰吾州前坐死者衆矣孰
知非冤乎在洪㑹歲大疫自州至縣鎮亭傳皆儲藥以
授病者民若軍士不能自飬者以官舎舍之資其食𣣔
衣衾之具以庫錢佐其費青醫候視記其全失多寡以
為殿最人頼以生安南軍興道江西者詔為萬人備州
縣暴賊急歛芻粟賈踴貴百姓不堪公獨不以煩民前
期而辦又為之區䖏次舎井㸑什器皆有條理兵既過
而市里不知也楅州多佛寺爲僧者利其冨饒争𣣔爲
主守賕請公行公俾其徒自相推擇籍其名以次𥙷之
授文㨿廷中却其私謝以絶左右徼求之敝民出家者
三歲一附籍殆萬人闔府徼賂至裒錢数千萬公至不
禁而自止廢寺二皆囊橐爲奸者禁婦女毋入寺舎明
州有詔完城既程工費而㑹公至𥘉度城周二千五百
餘丈爲門楼十故甓可用者收十之四公爲再計城减
七十餘丈門當高麗使客出入者爲楼二收故甓十之
六募人簡棄甓可用者量酬以錢又得十之二凢省工
費甚衆而力出扵役兵傭夫不以及民城成總役者皆
進官而公不自言也公甞以謂州縣困扵文移煩数民
病扵追呼之優也故所至出教事應下縣責其蜀度緩
急與之期期未盡不復移書督趣期盡不報按其罪期
與事不相當聴縣自言别與之期而案與期者即有所
追逮州不遣人至縣縣毋遣人至田里縣𥘉未甚聽公
小則罰典吏大則并劾縣官扵是莫敢慢事皆先期而
集民不知優所省文移数十倍事在州者督祭句稽皆
有程式分任僚屬因能而使公緫覧綱條責成而巳盖
公所領州多號難治及公為之令行禁止莫敢不自盡
政巨細畢舉庭無留事囹圄屡空人徒見公朝夕視事
数刻而罷若無所用心者不知其所操者約且要而聦
明威信足以濟之故不勞而治也吏民𥘉或憚公嚴巳
而皆安其政既去乆而彌思之其扵内所更官告院三
班太常遇事不爲苟簡革官告院宿敝尤多凢所規畫
至今守之不改盖公自在閭巷巳屬意天下事如在朝
廷而天下亦謂公有王佐之材起且大任庶㡬能明斯
道澤期民以追先王巳墜之迹然晚廼得仕仕不肯苟
合施設止扵一州州又有䂓矩䋲墨為吏者不敢毫髮
出入則其所設施特因時趣冝固不足以發公之緼又
况其大者乎公自為小官至在朝廷挺立無所附逺迹
權貴繇是愛公者少為編校書籍積九年自求𥙷外轉
徙六州更十餘年人皆為公慊然而公䖏之自若也公
扵是時既與任事者不合而小人乗間又𣣔擠之一時
知名士徃徃坐刺譏辝語廢逐公扵　防微絶人逺
甚政事施張操縦雖出于巳而未嘗廢法自用以其故
莫能中傷公亦不為之動也頼天子明聖察公賢𣣔用
公者数矣㑹徙滄州召見勞問甚寵且諭之曰以卿才
學冝為衆所忌也遂留公京師公亦感激奮勵𣣔有所
自効数對便殿所言皆大體務開廣上意上未嘗不従
容領納期以大任一日手詔中書門下曰曽鞏以史學
見稱士類宜典五朝史事遂以為脩撰既而復諭公曰
此特用卿之漸爾近卋修國史必衆選文學之士以大
臣監緫未有以五朝大典獨付一人如公者也故世不
以用公為難而以天子知人明扵屬任之為難也公夙
夜討論未及屬藁㑹正官名擢中書舍人不俟入謝使
諭就職時自三省至百執事選授一新除史日至数十
人人人舉其職事以戒辭約義盡論者謂有三代之風
上亦数稱其典雅皇子延安郡王牋奏故事命翰林學
士典之至是上特以屬公在職百餘日不幸属疾遭家
不造以至不起始公之進天下相慶以爲得人謂且大
用及聞公殁皆嘆息相吊以謂公之志卒不大施扵世
其命也夫公性嚴謹而待物坦然不爲疑阻扵朋友喜
盡言雖取怨怒不悔也扵人有所長奨勵成就之如弗
及與人接必盡禮有懐不善之意来者竢之益恭至使
其人心恱而去遇僚属盡其情未嘗有所按謫有所過
誤抵法者力為辨理無事而後巳在官有所市易取賈
必以厚予賈必以薄扵門生故吏以幣交者一無所受福
州無職田嵗鬻園𬞞收其直自入常三四十萬公曰太
守與民争利可乎罷之後至者亦不復取也平生無所
玩好顧喜蔵書至二萬卷仕四方常與之俱手自讐對
至老不倦又集古今篆刻為金石録五百卷公未嘗著
書其所論述皆因事而發既殁集其藁為元豊類藁五
十卷續元豊類藁四十卷外集十卷後之學者因公之
所嘗言扵公之所不言可推而知也𥘉光禄仕不遂而
歸無田以食無屋以居公時尚少皇皇四方營飦粥之
飬光禄不幸蚤世太夫人在堂闔門待哺者数十口太
夫人以勤儉經理其内而教飬四弟相継得禄仕嫁九
妹皆以時且得所歸自委廢單弱之中振起而亢大之
實公是頼平㞐未嘗逺去太夫人左右其仕扵外数以
便親求徙官太夫人受之異甚嗚呼天奪吾母不数月
又奪吾兄何降禍之酷至扵斯極也豈其子弟積悪罰
不扵其身而及其母兄使之抱終天之痛為世之所大
僇耶不然吾毋之賢也吾兄之盛徳也相継而殞所謂
天道常與善人果何如也為子弟者不自㓕身罪固大
矣又不䏻推原前人徳善勞績托扵當卋之文章以明
著之無窮是又罪之大者也矧公扵肇属則昆弟恩猶
父師其扵論次始終所不敢廢維公扵葬宜有銘扵墓
隧宜有碑扵囯史宜有載輙不自知其迷謬忍痛輟位
謹述公歴官行事如左至扵論議文章見扵公集者後
當自傅　此弗著特著其大莭弗敢略弗敢誣以告銘
公葬若碑者且以待史官之訪焉
　　　墓誌
公曽氏諱鞏字子固其先魯人後丗迁豫章因家江南
公之四世祖延鐸始為建昌軍南豊人曽祖諱仁旺贈
尚書水部員外郎祖諱致尭太宗真宗時上書言天下
亊嘗見選用仕至尚書戸部郎中直史舘贈右諌議大
夫文忠歐陽公為銘其墓碑考諱易占太常愽士贈光
禄卿公生而警敏讀書過目輙誦十二歲能文語巳驚
人日草数千言始冠遊太學歐陽公一見其文而竒之
公扵經微言奥㫖多所自得一不蔽扵俗斈随問講觧以
開學者之惑其議論古今治亂得失賢不肖必考諸道
不少貶以合世其為文章句非一律雖開闔馳騁應用
不窮然言近指逺要其㱕必止扵仁義自韓愈氏以来
作者莫能過繇慶暦至嘉祐𥘉公之聲名在天下二十
餘年雖窮閻絶徼之人得其文手抄口誦惟恐不及謂
公在朝廷乆矣而公方以郷貢中進士苐為太平州司
法參軍歲餘召編校史館書籍為舘閣校勘集賢校理
兼判官告院為英宗實録院檢討官出通判越州𥘉嘉
祐中州取酒埸錢給牙前之應募者錢不足廼使郷户
輸錢助役期七年止期盡而責郷户輸錢如故公閱文
書得其姦立罷之且請下詔約束毋得擅増募人錢歲
饉度常平不足以賑前期諭属縣使冨人自實粟得十
五萬石視常平價稍増以予民又出錢粟五萬貸民為
種糧使随歲賦以入民頼以全活徙知齊州齊俗悍喜
攻刼豪宗大姓多撓法曲隄周氏世衣冠以貲雄里中
其子僣横至賊殺平人州縣莫敢詰公至首寘之法歴
城章丘民聚黨数十百人椎埋盗􁒝横行無敢正視者
公禽致悉黥徙之弛無名渡錢為橋以濟徃来是時州
縣未属民為保伍公獨行之設方畧明賞購急追捕且
開人自言盗發輙得由是奸㓂屏迹民外户不閉道至
不拾遺獄以屡空㑹朝廷𥘉變法公推法意施行之有
次第民便安之後使者至或希望私𣣔有所爲公不聴
也徙㐮州州継有大獄乆不决有當論死者公閱其狀
曰是論勿論何得留此吏不䏻對即出之縁而釋者百
餘人州人叩頭曰吾州前坐死者衆矣寜知非冤乎又徙
洪州歲大疫自州至縣鎮亭傳皆儲薬以授病者其不
能具飲食衣衾者佐以庫錢師出安南道江西者䛇爲
萬人備公獨不以煩民爲之區䖏次舎井㸑什噐皆前
期而辦兵既過市里有不知者巳而它州以不蚤計優
民者皆得罪進直龍圖閣知福州兼福建路兵馬鈐轄
賜緋章服時部中大盗数起南劒州賊渠廖㤙者既赦
其罪誘降之餘衆猶觀望隂相推附至連数州其尤桀
者隷将楽縣(又)呼之不肯岀居人大恐公遣使者以謀
致之前後自㱕若就執者哉二百人海盗自殺與縛致
者又数十人吏士以次受賞復請並海増廵檢員以壮聲
勢自是無敢竊發者民行山浮海如在郛郭召判太常
寺未至改知明州有詔完城役有期公親廵行裁其工
費甚衆其力出扵籍兵傭夫而不以及民城繇是亟就
数月徙亳州亳亦多盗公治之如在齊時公素慨然有
志扵天下事仕既晚其大者未及試而外六州皆劇處
然公為之無難始至必先去民所甚患者然後理頽弊
正風俗凢所措畫皆曲折就䋲墨其餘力比次案牘簿
書與属縣為期㑹以省追呼皆有法終其去州未嘗有
一人至田里者故所至有惠爱既去民思之不巳所為
法後終不可改寮属聞公名始皆嚴惮之乆而察公㢘
平無私又未嘗有所按擿卒皆愧服福州無職田州宅
嵗收菜錢常三四十萬公獨不取以佐公錢後至者亦
不敢取平居推誠待物坦然無疑扵朋友喜盡言雖取
怨怒亦不悔自求𥙷外凡十二年而不恱公者屢𣣔有
以擠之然公奉法循理終莫能中傷頼天子聖明察公
賢𣣔召用者数矣元豊三年徙知滄州過都召見勞問
乆之留勾當三班院公亦感激奮勵思有所自效数對
便殿其所言上毎嘉納之四年手詔中書門下曰曽鞏
史學見称士類宜典五朝史亊遂以爲史舘脩撰𬋩句
編脩院判太常寺兼禮儀事近丗修國史必衆選文學
之士以大臣監総未有以五朝大典獨付一人如公者
公入謝曰此大事非臣所敢當上曰此用卿之漸爾因
諭公使自擇其属公薦邢恕以爲史舘檢討五年四月
正官名擢拜中書舎人賜紫章服始受命促使就職時
自三省至百執事選授一新除吏日至数十人人舉其
職事以戒上数稱其典雅天下翕然傳之皇子延安郡
王牋奏故事命翰林學士典之上特以属公九月遭母
丧罷六年四月丙辰卒于江寕府享年六十有五公自
大理寺丞五遷尚書度攴貟外郎換朝散郎毋曰文城
郡太君吳氏仁壽郡太君朱氏娶眺氏宜興縣君又娶
李氏嘉興縣君三男子綰太平州司理參軍綜太廟齋
郎綱未仕孫六人悊怘愈􁈑怤憇公既卒上以綱為承
務郎悊為假承務郎敕所在量給其䘮亊以七年六月
丁酉葬公南豊從周郷之源頭公扵取舎去就必應禮
義未始有所阿附治平中大臣嘗議典禮而言亊者多
異論歐陽公方執政患之公著議一篇㩀經以断衆惑
雖親戚莫知也後十餘年歐陽公退老于家始出而示
之歐陽公謝曰此吾昔者願見而不可得者也所著元
豊類藁五十卷續元豊類藁四十卷外集十卷性嗜書
家蔵至二萬卷集古今篆刻為金石録又五百卷出䖏
必與之俱平生論事甚多與夫所下條教可以為世法
者不可悉著公少事光祿家甚貧犇走四方以致飬既
孤奉太夫人孝鞠其四弟九妹友爱甚篤宦學婚嫁一
出公力公既以文章名天下其弟牟宰布肇又継中進
士科布嘗任翰林學士肈以選為尚書吏部郎中與公
同時在舘閣丗言名家者推曾氏公方遭時得君未及
有為而不幸以殁士大夫為之相吊公之盛徳抑復有
以遺于後乎嗚呼曽氏其顯矣銘曰
曽氏在南三世有聞維祖維考始亨復屯畜厚潜深儒
學之門迨公之興益顯扵文奮躬力行道義之存公自
布衣譽望四出既位扵朝其剛不屈公乆扵外或留或
徙誰其知之惟聖天子天子曰咨予惟汝賢典予史亊
五聖之傳公拜稽首臣敢不勉肈新有官左右慎選扵
時中書命令所在帝曰徃㦲予言汝代凡百執亊分属
列職肅然盈庭俛聴訓敕靖共夙夜以出謀猷四方鼓
舞天子之休昔蒧父子見稱仲尼淵源有来公則承之
矧公親逢聖人之時帝祭其忠從容睠睞赫然荣名受
祉未艾奄以艱去計聞訃亟搢紳咨嗟相顧失色有存
者言有遺者直惟兹之銘是謂不没
　　　神道碑
公姓曽氏諱鞏字子固其先魯人後世遷豫章因家江
南其四卋祖延鐸始為建昌軍南豊人曽祖諱仁旺贈
尚書水部員外郎祖諱致尭尚書户部郎中直史舘贈
右諌議大夫考諱易占太常愽士贈右銀青光禄大夫
其履閱行實則有國史若墓銘在公生而警敏自􁑷讀
書為文卓然有大過者嘉祐二年登進士第調太平州
司法參軍歲餘召編校史舘書藉歴舘閣校勘集賢校
理兼判官告院又為英宗實録院檢討官出通判越州
属歲饑公興積蔵通有無老稚怡怡不出里閭果腹而
嬉擢齊州齊俗悍強豪宗大姓抵冐僣濫其尤無良者
羣行剽劫光火發塚吏不敢正視公属民為伍謹㡬察
急追胥且捕且誘盗發輙得市無攫金室無穴坏貨委
于塗犬不夜吠徙知㐮州州有大獄乆不决公一閱知
其冤盡釋去一郡稱其神明又徙洪州歲大疫公儲藥
物飲食在所授病者民以不天死師出南道江西者且
萬人公隂計逆具師至如㱕既去而市里有不知者進
直龍圖閣知福州兼福建路兵馬鈴轄賜五品服時閩
有大盗𢾗千人朝廷赦其罪降之餘黨疑不順徃徃屯
聚居人惴恐瀕海山林阻深椎理剽盗依以為淵薮公
以方略禽獲募誘亡慮数百人増置廵邏水行陸宿坦
如在邪郭召判太常寺未至改知明州有詔完州城公
程工賦裁省費十六民不知役而城具数月徙亳州元
豊三年知滄州道由京師召對神宗察公賢留句當三
班院数對便殿其所言皆安危大計天子嘉納之四年
手詔中書門下曰曽鞏史學見稱去類宜與五朝史亊
遂以為史舘脩撰管勾編修院判太常寺兼禮儀事公
入謝曰此大事非臣所敢獨當上諭以此特用卿之漸
耳毋重辤五年大正官名擢拜中書舍人賜三品服時
除授日数十百人公各舉其職以訓丁寕深厚學者以
為復見三代遺風今天子為延安郡王其牋奏故事命
翰林學士典之先帝特以屬公九月以母䘮罷六年四
月丙辰卒于江寕府年六十有五七年六月丁酉葬于
南豊從周郷之源頭敕在所給其䘮事公剛毅直方外
謹嚴而内和𥙿與人交不苟合朋友有不善必書言其
過有善必推揚其所長奨誘後進汲汲惟恐不逮其為
政嚴而不優必去民疾苦而與所𣣔者未甞按劾官交
所􁎗至于今思之天子且𣣔大用而公不幸死矣自大
理寺丞五遷尚書度攴員外郎換朝散郎勲累加䡖車
都尉母周氏豫章郡太夫人吳氏㑹稽郡太夫人朱氏
遂寕郡太夫人元配眺氏先禄少卿宗恪之女継室李
氏司農少卿禹卿之女子男三人綰瀛州防禦推官知
揚州天長縣事綜瀛州防禦推官知宿州蘄縣事綱右
承務郎監常州稅務二女蚤卒孫男六人悊怘愈􁈑怤
憇悊假承務郎餘未仕孫女五人公平生無所好惟蔵
書至二萬卷皆手自讎㝎又集古今篆刻爲金石録五
百卷出䖏必與之俱既没集其遺藁爲元豊類藁五十
卷續元豊類藁四十卷外集十卷自唐衰天下之文変
而不善者数百年歐陽文忠公始大正其體一復扵雅
其後公與王荆公介父相継而出為學者所宗扵是大
家之文章炳然與漢唐侔盛矣𥘉光禄公㱕家甚貧公
竭力以飬温清㫖甘無一不如志者既孤奉太夫人如
事光禄教飬弟妹曲有㤙意四第牟宰布肈継登進士
苐布肇以文學論議有聲當世九妹皆得其所㱕嗟乎
子固而但止扵斯而壽止扵斯然其所以自立者可以
為不亡矣亦可以無憾矣銘曰
猗嗟子固文與質生不勤其師㓜則大成學冨行茂其
蓄弸弸發為文章一卋大驚哲人既萎邪說噑吠公不
聴莹徑前無閡砭廢藥痬抉昏則聵波濤沄沄東入于
海姬淪劉亡文弊辤靡引商召羽偶六駢四組綉芬葩
不見粉米公扵其間鷹揚虎視發揮奥雅㨂斥浮累巍
然高山為衆仰止拪遲椽曺翶翔書府如鷙之鶚如薪
之椘出貳于越䆒問疾苦属歲大歉稼荒于畆興積于
民發蔵于庾既助既𥙷裹糧含哺或謌或呼謂公父母
一麾出守六上郡計振張領目𥙷葺刑弊庭不留訟獄
無濫繋劳之耒之鰥寡以遂公殿海服有命耒覲帝曰
汝賢毋逺王室其代予言汝且輔弼五聖大典唯公紬
繹百官正名唯公訓敕忠言嘉謀入則造膝公用不既
公志不卒偉望廣譽如星如日石可磷兮公名不沒
　　　哀詞
皇受命而熈洽兮實千祀而一時恊氣欝而四塞兮與
盛德其俱升麟鳯出而旁午兮猶氤氲而扶輿薦生我
公兮以文章爲世師公神禹之苗裔兮肇子爵而鄫封
逮去邑而爲氏兮季葉汨其南征祖騫翔而續著兮考
踡跼而文嗚公既生而多艱兮踵祖武而好修既輕車
又良御兮遂大放乎厥詞發天人之奥秘兮約六藝而
成章元氣含而未泄兮洞芒芴而窅冥挽天河而一㵼
兮物應手而華昌楫揚馬使先路兮咸告公曰不敢彼
崖蔡之紛紛兮孰云窺其藩翰辰耒遅兮而去速兮固
前脩以䟦㚄方盤礡而上征兮遽相羊而𥙷外皇揆公
之忠誠兮即商墟而賜環紬史牒乎東觀兮裁誥命乎
西垣典貢絶而復作兮世争覩而快先正經緯乎終古
兮配維斗而昭然変化詭而難常兮雖司命其或昧忽
遭艱而去國兮遂衘哀而即世述作分其具存兮悵爽
靈之焉詣信百年纔斯湏兮遒電㓕而歘逝天不愸遺
一老兮固搢紳之所傷矧不肖以薄技兮早獲進扵門
墙路貫江而脩阻兮曽莫奠乎酒漿悲填膺而茀欝兮
聊自託扵斯文
　　　挽詞
早棄人間世真從地下㳺丘原無起日江漢有東流身
世徔違裏功名取次休不應湏礼樂始作後程仇
　　　又
精爽回長夜衣冠出廣庭勲庸留琬琰形像付丹青道
䘮餘篇翰人亡更典刑侯芭才一足白首太玄經
續附南豊先生行狀碑誌哀挽卷終
元豐類藁後序
僕嘗讀舍人王公所著南豊先生文集序喜其
有波濤煙雲三軍朝氣之語足以摹寫斯文之
玅及觀𬗋陽夫子序公家譜甚恨卋之知公者
淺而後未敢以前言爲可喜也公先世亦魯人
常𣣔䄂瓣香脩桑梓敬而未䏻大徳壬寅春假
守是邦既拜公墓又獲展拜祠下摩挲石刻知
為魁樞千峯陳公名筆至品藻曽蘇二公文則
獨以金精玉良許曽文之正信乎曽文定之文
價至陳文㝎而後論㝎也公餘進學官諸生訪
舊本謂前邑令黄斗齋嘗綉諸梓後以兵燬夫
以先生文獻之邦而文竟無傳守烏淂辝其責
廼致書雲仍留畊公淂所刻善本亟捐俸倡僚
属及寓公士友恊力鳩工摹而新之踰年而後
成其用心亦勤矣後必有不汲汲扵它務者憫
其勤而壽其傳斯無負
雪楼先生品題云大徳甲辰良月東平丁思敬
拜手書于卷尾
後序畢
