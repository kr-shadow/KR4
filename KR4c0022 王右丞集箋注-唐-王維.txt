#+TITLE: 王右丞集箋注-唐-王維
#+DATE: 2018-05-12 10:19:01
#+SOURCE: github.com/kanripo/KR4c0022 master 6fb50af4                
欽定四庫全書　　　　　集部二
　王右丞集箋注　　　　　别集類一(唐/)
　　提要
　　　　(臣/)等謹案王右丞集箋注二十八巻附録一
　　　　巻
　　　國朝趙殿成撰殿成字松谷仁和人王維集舊
　　　　有顧起經分類注本但注詩而不及文詩注
　　　　亦間有舛漏殿成是本初定稿於雍正戊申
　　　　成書於乾隆丙辰鉤稽考訂定為古體詩
　　　　六巻近體詩八巻皆以元劉辰翁評本所載
　　　　為斷其别本所増他書互見者則為外編一
　　　　巻其雜文則釐為十三巻併為箋注又以王
　　　　縉進表代宗批答唐書本傳世系遺事及同
　　　　時唱和後人題詠為一巻弁之於首以詩評
　　　　畫録年譜為一巻綴之於末其年譜亦本傳
　　　　世系之類後人題詠亦詩評畫録之類而一
　　　　置於後一置於前編次殊為未協又集外之
　　　　詩既為外編其論畫諸篇亦集外之文疑以
　　　　傳疑者而混於文集不復分别體例亦未畫
　　　　一然排比有緒終較他本為精審其箋注往
　　　　往捃拾類書不能深究出典即以開巻而論
　　　　閶闔字見楚詞而引三輔黄圖八荒字見淮
　　　　南子而引章懐太子後漢書註胡牀字見世
　　　　説新語桓伊戴淵事而引張端義貴耳集朱
　　　　門字亦見世説新語支遁語而引程大昌演
　　　　繁露雙鵠字自用古詩願為雙黄鵠語而引
　　　　謝維新合璧事類絶迹字見莊子而引曹植
　　　　與楊修書皆未免舉末遺本然於顧註多所
　　　　訂正又維本精於佛典顧注多未及詳殿成
　　　　以王琦熟於三藏屬其助成亦頗補所未備
　　　　固可與顧注相輔而行也乾隆四十五年五
　　　　月恭校上
　　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　　總　校　官　(臣/)　陸　費　墀
王右丞集箋注序
傳稱詩以道性情人之性情不一以是發於謳吟歌詠
之間亦遂參差其不同盖有不知所以然而然者唐之
詩傳者幾百家其善為行樂之詞與工為愁苦之什相
半雖于性情各得所肖而求其不悖夫温柔敦厚之教
者未易數數覯也右丞崛起開元天寳之間才華炳煥
籠罩一時而又天機清妙與物無競舉人事之升沉得
失不以膠滯其中故其為詩真趣洋溢脫去凡近麗而
不失之浮樂而不流於蕩即有送人逺適之篇懐古悲
歌之作亦復渾厚大雅怨尤不露茍非實有得於古者
詩教之㫖焉能至是乎乃論者以其不能死禄山之難
而遽譏議其詩以為萎弱而少氣骨抑思右丞之服藥
取痢與甄濟之陽為歐血苦節何殊而一則竟脫於樊
籠一則不免於維縶者遇之有幸有不幸也普施拘禁
凝碧悲歌君子讀其詞而原其志深足哀矣即謂揆之
致身之義尚少一死至於詞章之得失何與而亦波及
以微辭焉毋乃過歟又古今來推許其詩者或稱趣味
澄夐若清流貫達或稱如秋水芙蕖倚風自笑或稱出
語妙處與造物相表裏之類揚詡亦為曲當若其詩之
温柔敦厚獨有得於詩人性情之美惜前人未有發明
之者詩註雖有數家頗多舛鑿至於文筆類皆缺如鄙
心有所未盡爰是校理舊文芟柞浮蔓捜遺補逸不欲
為空謬之談亦不敢為深文之說總期無失作者本來
之㫖而已獨是能薄材謭讀書未廣縱有一隅之見譬
之管窺筐舉所得幾何幸而生逢
聖世文教誕敷炳炳麟麟典籍于今大備而博物洽聞之
彦接武於蘭臺麟閣之間可以折中而問難行將訪其
所末知訂其所未合以定斯編之闕失其或有雌霓謬
呼金根妄易薪歌延瀨之未詳者茍有見聞克以應時
改定是固區區之志焉矣仁和趙殿成
欽定四庫全書
　王右丞集箋注巻首
　　　　　　　　　　　　　仁和趙殿成撰
　弁言
　　王縉進王右丞集表
臣縉言中使王承華奉宣進止令臣進亡兄故尚書右
丞維文章恩命忽臨以驚以喜退因編録又竊感傷臣
兄文詞立身行之餘力當官堅正秉操孤直縱居要劇
不忘清浄實見時輩許以髙流至于晚年彌加進道端
坐虚室念兹無生乗興為文未嘗廢業或散朋友之上
或留篋笥之中臣近捜求尚慮零落詩筆共成十巻今
且隨表奉進曲承天鑒下訪遺文魂而有知荷寵光於
幽穸殁而不朽成大名於聖朝臣不勝感戴悲歡之至
謹奉表以聞臣縉誠惶誠恐頓首頓首謹言(文苑英華/本奉宣進)
(止作奉先進㫖令臣進亡兄故尚書右丞維文章作/應是王維文賦並仰録冩進上者當官堅正作常持)
(堅正秉操孤直作秉操孤貞未嘗廢業作未曽廢/筆隨表奉進作隨表進上誠惶誠恐作誠惶誠懼)
銀青光禄大夫尚書兵部侍郎兼御史大夫臣王縉表
上
　　代宗皇帝批答手敇
敕卿之伯氏天下文宗位歴先朝名髙希代抗行周雅
長揖楚辭調六氣於終編正五音於逸韻泉飛藻思雲
散襟情詩家者流時論歸美誦於人口久鬰文房歌以
國風宜登樂府眎朝之後乙夜將觀石室所蔵殁而不
朽柏梁之㑹今也則亡乃眷棣華克成編録聲猷益茂
歎息良深
　　劉昫唐書本傳
王維字摩詰太原祁人父處亷終汾州司馬徙家於蒲
遂為河東人維開元九年進士擢第事母崔氏以孝聞
與弟縉俱有俊才博學多藝亦齊名閨門友悌多士推
之歴右拾遺監察御史左補闕庫部郎中居母䘮柴毁
骨立殆不勝䘮服闋拜吏部郎中天寳末為給事中禄
山陥兩都𤣥宗出幸維扈從不及為賊所得維服藥取
痢偽稱瘖疾禄山素憐之遣人迎置洛陽拘於普施寺
廹以偽署禄山宴其徒于凝碧宮其工皆梨園弟子教
坊工人維聞之悲惻潛為詩曰萬戸傷心生野煙百官
何日再朝天秋槐花落空宮裏凝碧池頭奏管絃賊平
陥賊官三等定罪維以凝碧詩聞于行在肅宗嘉之㑹
縉請削已刑部侍郎以贖兄罪特宥之責授太子中允
乾元中遷太子中庶子中書舍人復拜給事中轉尚書
右丞維以詩名盛于開元天寳間昆仲宦遊兩都凡諸
王駙馬豪右貴勢之門無不拂席迎之寧王薛王待之
如師友維尤長五言詩書畫特臻其妙筆蹤措思參于
造化而創意經圖即有所缺如山水平逺雲峰石色絶
迹天機非繪者之所及也人有得奏樂圖不知其名維
視之曰霓裳第三疊第一拍也好事者集樂工按之一
無差咸服其精思維弟兄俱奉佛居常蔬食不茹葷血
晩年長齋不衣文綵得宋之問藍田别墅在輞口輞水
周于舍下别漲竹洲花塢與道友裴廸浮舟往來彈琴
賦詩嘯詠終日嘗聚其田園所為詩號輞川集在京師
日飯十數名僧以𤣥談為樂齋中無所有惟茶鐺藥臼
經案繩牀而巳退朝之後焚香獨坐以禪誦為事妻亡
不再娶三十年孤居一室屏絶塵累乾元二年七月卒
臨終之際以縉在鳳翔忽索筆作别縉書又與平生親
故作别書數幅多厲朋友奉佛修心之㫖捨筆而絶
代宗時縉為宰相代宗好文常謂縉曰卿之伯氏天寳
中詩名冠代朕嘗于諸王座聞其樂章今有多少文集
卿可進來縉曰臣兄開元中詩百千餘篇天寳事後十
不存一比于中外親故間相與編綴都得四百餘篇翌
日上之帝優詔褒賞
　　宋祁唐書本傳
王維字摩詰九嵗知屬辭與弟縉齊名資孝友開元初
擢進士調大樂丞坐累為濟州司倉參軍張九齡執政
擢右拾遺歴監察御史母䘮毁㡬不生服除累遷給事
中安禄山反𤣥宗西狩維為賊得以藥下痢陽瘖禄山
素知其才迎置洛陽廹為給事中禄山大宴凝碧池悉
召梨園諸工合樂諸工皆泣維聞悲甚賦詩悼痛賊平
皆下獄或以詩聞行在時縉位巳顯請削官贖維罪肅
宗亦自憐之下遷太子中允久之遷中庶子三遷尚書
右丞縉為蜀州刺史未還維自表巳有五短縉五長臣
在省戸縉逺方願歸所任官放田里使縉得還京師議
者不之罪久乃召縉為左散騎常侍上元初卒年六十
一疾甚縉在鳯翔作書與别又遺親故書數幅停筆而
化贈秘書監維工草𨽻善畫名盛于開元天寳間豪英
貴人虛左以迎寧薛諸王待若師友畫思入神至山水
平逺雲勢石色繪工以為天機所到學者不及也客有
以按樂圖示者無題識維徐云此霓裳第三疊最初拍
也客未然引工按曲乃信兄弟皆篤志奉佛食不葷衣
不文綵别墅在輞川地竒勝有華子岡欹湖竹里館栁
浪茱萸沜辛夷塢與裴廸游其中賦詩相酬為樂䘮妻
不娶孤居三十年母亡表輞川第為寺終𦵏其西寳應
中代宗謂縉曰朕嘗于諸王座聞維樂章今傳㡬何遣
中人王承華往取縉裒集數十百篇上之
　成按國史補云人有畫奏樂圖維熟視而笑或問其
　故曰此是霓裳羽衣曲第三疊第一拍好事者集樂
　工騐之無一差謬新舊二史皆採其事入傳中圖畫
　見聞志亦載此事云維嘗至招國坊庾敬休宅見屋
　壁有畫按樂圖維熟視而笑或問其故維答曰此所
　奏曲適到霓裳羽衣第三疊第一拍也好事者集樂
　工驗之無一差者夢溪筆談云國史補言客有以按
　樂圖示王維維曰此霓裳第三疊第一拍也客未然
　引工按曲乃信此好竒者為之凡畫奏樂止能畫一
　聲不過金石管絃同用一字耳何曲無此聲豈獨霓
　裳第三疊第一拍也或疑舞節及他舉動拍法中别
　有竒聲可驗此亦未然霓裳曲凡十三疊前六疊無
　拍至第七疊方謂之疊遍自此始有拍而舞作故白
　樂天詩云中序擘騞初入拍中序即七疊也至第三
　疊安得有拍但言第三疊第一拍即其妄也
　
　
　
　
　
　
　
　　歐陽修唐書宰相世系表
河東王氏
　
儒賢(趙州/司馬)知節(揚州/司馬)胄(協律/郎)處亷(汾州/司馬)維(字摩詰尚/書右丞)
　　　　　　　　　　　　　　縉(字夏卿/相代宗)
　　　　　　　　　　　　　　繟(江陵/少尹)
　　　　　　　　　　　　　　紘
　　　　　　　　　　　　　　紞(太常/少卿)
　　遺事(計二十六則/)
王維右丞年未弱冠文章得名性閑音律妙能琵琶遊
歴諸貴之間尤為岐王之所眷重時進士張九臯聲稱
籍甚客有出入公主之門者為其地公主以詞牒京兆
試官令以九臯為觧頭維方將應舉言於岐王仍求庇
借岐王曰貴主之强不可力争吾為子畫焉子之舊詩
清越者可録十篇琵琶新聲之怨切者可度一曲後五
日至吾維即依命如期而至岐王謂曰子以文士請謁
貴主何門可見哉子能如吾之教乎維曰謹奉命岐王
乃出錦繡衣服鮮華竒異遣維衣之仍令齎琵琶同至
公主之第岐王入曰承貴主出内故擕酒樂奉醼即令
張筵諸伶旅進維妙年潔白風姿都美立於行公主顧
之謂岐王曰斯何人哉答曰知音者也即令獨奉新曲
聲調哀切滿坐動容公主自詢曰此曲何名維起曰號
鬰輪袍公主大竒之岐王因曰此生非止音律至於詞
學無出其右公主尤異之則曰子有所為文乎維則出
獻懐中詩巻呈公主公主既讀驚駭曰此皆兒所誦習
常謂古人佳作乃子之為乎因令更衣昇之客右維風
流藴藉語言諧戯大為諸貴之欽矚岐王因曰若令京
兆府今年得此生為解頭誠為國華矣公主乃曰何不
遣其應舉岐王曰此生不得首薦義不就試然已承貴
主論託張九臯矣公主笑曰何預兒事本為他人所託
顧謂維曰子誠取解當為子力致焉維起謙謝公主則
召試官至第遣宫婢傳教維遂作解頭而一舉登第矣
及為大樂丞為伶人舞黄師子坐出官黄師子者非一
人不舞也天寳末禄山初陷西京維及鄭䖍張通等皆
處賊庭洎克復俱囚於宣楊里楊國忠舊宅崔圓因召
於私第令畫數壁當時皆以圓勲貴無二望其救解故
運思精巧頗絶其藝後由此事皆從寛典至于貶黜亦
獲善地今崇義里竇丞相易直私第即圎舊宅也畫尚
在焉(明皇雜録云太/和中畫尚存)維累為給事中禄山授以偽官及
賊平弟縉為北都副留守請以已官爵贖之由是免死
累為尚書右丞于藍田置别業留心釋典焉出集異記
(太平/廣記)
王維有俊才尤工五言詩獨歩於當時染翰之後人皆
諷誦(冊府/元龜)
開元日通不以姓而可稱者燕公曲江太尉魯公不以
名而可稱者宋開府陸兖公王右丞房太尉郭令公崔
太傅楊司徒劉忠州楊崖州段太尉顔魯公(國史/補)
夫古以名徳稱占其官謚者甚稀前以詩稱者若謝吏
部何水部陶彭澤鮑參軍之類唐朝以詩稱若王江寧
宋考功韋蘓州王右丞杜員外之類(裴敬翰林學/士李白墓碑)
唐司馬承禎與陳子昂盧蔵用宋之問王適畢構李白
孟浩然王維賀知章為仙宗十友(海録/碎事)
韋抗所表奉天尉梁昇卿新豐尉王倕華原尉王燾為
僚屬後皆為顯人它所辟舉如王維王縉崔殷等皆一
時選云(唐書韋/抗傳)
王縉好與人作碑銘有送潤毫者誤叩其兄門維曰大
作家在那邉(盧氏/雜記)
王河南維或有人報云公除右轄王曰吾罟此官慮被
人呼為不解作詩王右丞(大唐/傳)
竇臮述書賦其稱右丞云詩興入神畫筆雄精李將軍
世稱髙絶淵㣲已過薛少保時許美潤合極不如竇蒙
註云右丞王維字摩詰瑯琊人詩通大雅之作山水之
妙勝于李思訓弟太原少尹縉文筆泉藪善草𨽻書功
超薛稷二公名望首冠一時時議論詩則曰王維崔顥
論筆則曰王縉李邕祖詠張說不得預焉幼弟紞有兩
兄之風閨門之内友愛之極
　成按右丞書畫之妙新舊兩史俱兼稱之宋朱長文
　續書斷所推能品六十六人右丞與焉藝苑巵言稱
　兄弟善書者亦數王維王縉乃世徒美其畫而不及
　其書湮没無傳惜哉
王維字摩詰官尚書右丞家于藍田輞川兄弟並以科
名文學冠絶當時故時稱朝廷左相筆天下右丞詩其
畫山水松石蹤似吳生而風致標格特出今京都千福
寺西塔院有掩障一合畫青楓樹一圖又嘗冩詩人襄
陽孟浩然馬上吟詩圖見傳于世復畫輞川圖山谷鬰
盤雲飛水動意出塵外怪生筆端嘗自題詩云當世謬
詞客前身應畫師其自負也如此慈恩寺東院與畢庶
子鄭廣文各畫一小壁時號三絶故庾右丞宅中有壁
畫山水兼題記亦當時之妙山水松石並居上品(唐/朝)
(名畫/録)
王維字摩詰太原人年十九進士擢第與弟縉並以詞
學知名官至尚書右丞有髙致信佛理藍田南置别業
以水木琴書自娛工畫山水體渉今古人家所蓄多是
右丞指揮工人布色原野簇成逺樹過于樸拙復務細
巧翻更失真清源寺壁上畫輞川筆力雄壯常自製詩
曰當世謬詞客前身應畫師不能捨餘習偶被時人知
誠哉是言也余曾見破墨山水筆跡勁爽(歴代名/畫記)
唐王維善畫山水人物筆蹤雅壯體渉古今嘗于清凉
寺壁畫輞川圖巖岫盤鬰雲水飛動自製詩曰當世謬
詞客前身應畫師不能捨餘習偶被時人知(圖畫見/聞志)
鄭嵎津陽門詩云煙中壁碎摩詰畫雲間寺失𤣥宗詩
註云石甕寺有紅樓在佛殿之西巖下臨絶壁樓中有
𤣥宗題詩草八分每一篇一體王右丞山水兩壁寺毁
之後皆失之矣
慈恩寺大殿東廊從北第一院鄭䖍畢宏王維等白畫
(歴代名/畫記)
李林甫奏分其宅東南隅立為嘉猷觀觀中有精思院
王維鄭䖍吳道子皆有畫壁(長安/志)
王維過郢州畫孟浩然像于刺史亭因曰浩然亭咸通
中刺史鄭諴謂賢者名不可斥更署曰孟亭(唐/書)
王維畫品妙絶于山水平逺尤工今昭國坊庾敬休屋
壁有之(國史/補)
韓幹藍田人少時嘗為貰酒家送酒王右丞兄弟未遇
每一貰酒漫遊幹常徵債于王家戯畫地為人馬右丞
精思丹青竒其意趣廼嵗與錢二萬令學畫十餘年(酉/陽)
(雜/俎)
王維以黄磁斗貯蘭蕙養以綺石累年彌盛汗漫録(雲/仙)
(雜/記)
王維輞川林下坐用雷門四老石燈滅則石中鑽火事
畧(雲仙/雜記)
王維居輞川宅宇既廣山林亦逺而性好温潔地不容
浮塵日有十數掃飾者使兩童専掌縳帚而有時不給
洛陽要記(雲仙/雜記)
王維為岐王畫一大石信筆塗抹自有天然之致王寳
之時罘罳間獨坐注視作山中想悠然有餘趣數年之
後益有精彩一旦大風雨中雷電俱作忽拔石去屋宇
俱壞不知所以後見空軸乃知畫石飛去耳憲宗朝髙
麗遣使言幾年月日大風雨中神嵩山上飛一竒石下
有王維字印知為中國之物王不敢留遣使奉獻上命
羣臣以維手蹟較之無毫髪差謬上始知維畫神妙徧
索海内蔵之宫中地上俱灑雞狗血厭之恐飛去也丹
青記(瑯嬛/記)
世傳七賢過闗圖云是開元冬雪後張說張九齡李白
李華王維鄭䖍孟浩然出藍田闗遊龍門寺鄭虔圖之
虞伯生有題孟浩然像詩風雪空堂破帽温七人圖裏
一人存又有槎溪張輅詩二李清狂狎二張唫鞭遥指
孟襄陽鄭䖍筆底春風滿摩詰圖中詩興長是必有所
傳云(玉堂/漫筆)
　成按東觀餘論有滕子濟所蔵唐人出遊圖乃宋之
　問王維李白髙適史白岑參也䟦云昔人深于畫者
　得意忘象其形模位置有不可以常法觀者顧陸王
　吳之蹟時有若此如雪與蕉同景桃李與芙蓉並秀
　或手大于面或車濶于門使俗工睨之未免随變安
　於拙目故九方臯之相馬畧其𤣥黄取其駔雋惟真
　賞者獨知之此㢧寫唐人出游狀據其名題或有弗
　同時者而揚鑣並驅睇眄相語豈亦于世得意忘象
　者乎求畫者主名弗可知要非俗手作也云云畫意
　亦竒并附錄於此
西安府藍田縣有王維母博陵縣君崔氏及維墓俱在
鹿原寺西(陜西/志)
王右丞祠在藍田縣輞川鹿苑寺(陜西/志)
元丞相載妻王氏字韞秀王縉相公之女維右丞之姪
初王相公鎮北京以韞秀嫁元載嵗久而見輕怠王氏
謂夫曰何不增學妾有奩幌資粧盡為紙墨之費王氏
父母或未之知親屬以載夫婦皆乞兒厭薄之甚元乃
游秦為詩别妻曰年來誰不厭龍鍾雖在侯門似不容
看取海山寒翠樹苦遭霜霰到秦封妻請偕行曰路掃
饑寒跡天哀志氣人休零離别淚擕手入西秦元秀才
到京屢陳時務深得上㫖肅宗擢拜中書王氏喜元郎
入相寄諸妹詩曰相國巳随麟閣貴家風第一右丞詩
筓年解笑鳴機婦恥見蘇秦富貴時元公肅宗代宗兩
朝宰相貴盛無比廣葺亭臺交遊貴族客候其門而或
間阻王氏復為一篇以諷之曰楚竹燕歌動畫梁春闌
重換舞衣裳孫𢎞開館招佳客知道榮華不久長元公
見詩於是稍減威望太原内外親族悉來謁賀韞秀置
於閒院忽因晴霽日景以青紫縧四十條毎條長三十
丈皆施羅綺錦繡之飾每條縧下排金銀爐二十枚皆
焚異香亘其服乃命諸親戚西院閒步韞秀問是何物
侍婢對曰今日相公及夫人曬曝衣服王氏謂諸親曰
豈料乞索兒婦還有兩事盖形粗衣也于是諸親羞赧
稍稍而辭韞秀每分衣服器飾于他人惟不及太原之
骨肉且曰兒非不禮于姑姊其奈當時見辱何洎元公
貪恡為心竟招罪戾臺閣彈奏而亡其家韞秀少有識
量節槩因元丞相已謝上令入宫備彤管箴規之任歎
曰王家十三娘二十年太原節度使女十六年宰相妻
誰能書得長信昭陽之事死亦幸矣堅不從命或曰上
宥連罪或云京兆笞而斃矣(雲溪/友議)
　唐人所撰說部多本自傳聞較以正史每有乖錯雲
　溪友議以元載妻為王縉之女洎考唐書乃王忠嗣
　女非縉女也不知范氏何所據而云然豈因家風第
　一右丞詩之句而致有此訛耶若雲仙雜記若瑯嬛
　記皆鑿空而作絶無所本尤謬妄不可信宜皆削而
　勿録然觀夢溪筆談之論奏樂圖則正史且不能無
　議矣况稗官野乗乎古人著述經文緯意成一家之
　言者雖所聞異詞往往不肯割愛彼好竒如司馬子
　長者無論即韓嬰註詩孟喜說易公羊髙穀梁赤傳
　春秋皆不免斯弊又何論紀錄昔人之一言一行耶
　偶于暇日捜録右丞遺事耳漁目獵真贋並存自笑
　盲賈人到寳洲見一異物即拾取入槖眀眼者得無
　以此見譏歟
　　藍上茅茨期王維補闕　　　　　儲光羲
山中人不見雲去夕陽過淺瀨寒魚少藂蘭秋蝶多老
年疎世事幽性樂天和酒熟思才子溪頭望玉珂
　　答王十三維　　　　　　　　　儲光羲
門生故來往知欲命浮觴忽奉朝青閣回車入上陽落
花滿春水疎栁映新塘是日歸来暮勞君奏雅章
　　留别王侍御維　　　　　　　　孟浩然
寂寂竟何待朝朝空自歸欲尋芳草去惜與故人違當
路誰相假知音世所稀祗應守寂寞還掩故園扉
　　奉贈王中允維　　　　　　　　杜　甫
中允聲名久如今契濶深共傳收庾信不比得陳琳一
病縁明主三年獨此心窮愁應有作試誦白頭吟
　　崔氏東山草堂　　　　　　　　杜　甫
愛汝玉山草堂静髙秋爽氣相鮮新有時自發鐘磬響
落日更見漁樵人盤剥白鵶谷口栗飯煮青泥坊底芹
何為西莊王給事柴門空閉鎻松筠
　　解悶　　　　　　　　　　　　杜　甫
不見髙人王右丞藍田丘壑蔓寒藤最傳秀句寰區滿
未絶風流相國能(自註右丞弟/今相國縉)
　　故王維右丞堂前芍藥花開悽然感懐
　　　　　　　　　　　　　　　錢　起
芍藥花開出舊闌春衫掩淚再來看主人不在花長在
更勝青松守嵗寒
　　題清源寺(王右丞/宅陳跡)　　　　　　耿　湋
儒墨兼宗道雲泉結舊廬孟城今寂寞輞水自紆餘内
學銷多累西園易故居深房春竹老細雨夜鐘疎陳迹
留金地遺文在石渠不知登座客誰得蔡邕書
　　過王右丞書堂二首　　　　　儲嗣宗
澄潭昔卧龍章句世為宗獨步聲名在千巖水石空野
禽悲灌木落日弔清風後學攀遺趾秋山聞草蟲
萬樹影參差石牀藤半垂螢光雖散草鳥跡尚臨池風
雅傳今日雲山想昔時感深蘓屬國千載五言詩(右丞/昔陥)
(賊庭故/有此句)
　　過胡居士覩王右丞遺文　　　司空曙
舊日相知盡深居獨一身閉門維有雪看竹永無人每
許前山隠曾隣陋巷貧題詩今尚在蹔為拂流塵
　　王維終南山堂　　　　　　(元/)吳　鎮
昔人謝政後生事此山中樹灑空堂雨泉飛隔浦風喜
無舟楫至旋有鶴猿通應識無聲妙臨窗展未窮
　　讀右丞五言　　　　　　　　(明/)李日華
紫禁神仙侶青霄侍史郎明心寒水骨妙語出天香煙
壑從疎散花洲坐渺茫菁華時攬擷珠玉亂輝光
　　輞川謁王右丞祠　　　　　(明/)敖　英
蜀棧青騾不可攀孤臣無計出秦闗華清風雨蕭蕭夜
愁殺江南庾子山
　
　
　
　
　
　
　王右丞集箋注巻首
欽定四庫全書
　王右丞集箋注巻一
　　　　　　　　　　　　仁和趙殿成撰
　古詩十首
　　奉和聖製天長節賜宰臣歌應制
太陽升兮照萬方開閶闔兮臨玉堂儼冕旒兮垂衣裳
金天浄兮麗三光彤庭曙兮延八荒徳合天兮禮神遍
靈芝生兮慶雲見唐堯后兮稷卨臣匝宇宙兮華胥人
盡九服兮皆四鄰乾降瑞兮坤獻珍(獻一/作降)
　天長節(揮麈録唐明皇實錄云開元十七年秋八月/上降誕之日大置酒合樂燕百官于花萼樓)
　(下尚書左丞相源乾曜右丞相張說率百官上表願/以八月五日為千秋節著之甲令布于天下咸使燕)
　(樂休假三日詔從之誕日建節蓋肇于/此天寶七載八月已亥詔改為天長節)太陽(後漢書/日者太)
　(陽之精人/君之象)閶闔(三輔黄圖宫之/正門曰閶闔)玉堂(漢書玉堂金門/至尊之居揚雄)
　(觧嘲歴金門上玉堂吕延濟註/金門天子門也玉堂天子殿也)金天(唐人多使金天/字即秋天也秋)
　(于五行屬金/故曰金天)三光(初學記日月星謂/之三辰亦曰三光)彤庭(班固西都/賦元墀釦)
　(砌玉階彤庭張銑註彤/赤色也以彤漆飾庭)八荒(章懐太子後漢書註八/荒八方荒忽極逺之地)
　慶雲(漢書若煙非煙若雲非雲郁郁紛紛蕭索輪囷/是為慶雲慶雲見喜氣也成按靈芝生慶雲見)
　(皆天寳七載間實事/見十巻詩題及註)華胥(列子黄帝退而閒居大庭/之館齋心服形三月不親)
　(政事晝寢而夢遊于華胥氏之國華胥氏之國在弇/州之西台州之北不知斯齊國㡬千萬里盖非舟車)
　(足力之所及神遊而已其國無帥長其民無嗜慾自/然而已不知樂生不知惡死故無夭殤不知親已不)
　(知疎物故無愛憎不知背逆不知向順故無利害都/無所愛憎都無所畏忌入水不溺入火不熱斫撻無)
　(傷痛指摘無痟癢乗空如履實寢虛若處牀雲霧不/硋其視雷霆不亂其聴美惡不滑其心山谷不躓其)
　(步神行而已黄帝既寤怡然自得召天老力牧太山/稽告之曰朕閒居三月齋心服形思有以養身治物)
　(之道弗獲其術疲而睡所夢若此今知至道不可以/情求矣朕知之矣朕得之矣而不能以告若矣又二)
　(十有八年天下大治/㡬若華胥氏之國)九服(周禮乃辨九服之邦國方/千里曰王畿其外方五百)
　(里曰侯服又其外方五百里曰甸服又其外方五百/里曰男服又其外方五百里曰采服又其外方五百)
　(里曰衛服又其外方五百里曰蠻服又其外方五百/里曰夷服又其外方五百里曰鎮服又其外方五百)
　(里曰/藩服)
　　登樓歌
聊上君兮髙樓飛甍鱗次兮在下俯十二兮通衢綠槐
參差兮車馬郤瞻兮龍首前眺兮宜春王畿欎兮千里
山河壯兮咸秦舍人下兮青宫據胡牀兮書空執㦸疲
於下位老夫好隠兮牆東亦幸有張伯英草聖兮龍騰
虬躍擺長雲兮捩回風琥珀酒兮彫胡飯君不御兮日
將晩秋風兮吹衣夕鳥兮爭返孤砧發兮東城林薄暮
兮蟬聲逺時不可兮再得君何為兮偃蹇
　飛甍(鮑照詩京城十二衢飛甍各鱗次李/周翰注甍屋簷也若魚鱗之相次)龍首(水經/注髙)
　(祖在闗東令蕭何成未央宫何斬龍首山而營之山/長六十餘里頭枕于渭尾達樊川頭髙二十丈尾漸)
　(下髙五六丈土色赤而堅云昔有黒龍從南山出飲/渭水其行道因成山跡元和郡縣志龍首山在京兆)
　(府長安縣/北一十里)宜春(史記正義括地志云秦宜春宫在雍/州萬年縣西南三十里宜春苑在宫)
　(之東杜之南雍録宜春之名漢史凡三出其實止為/兩地有曰宜春苑者地屬下杜有曰宜春宫者即下)
　(杜苑中宫皆秦剏也有曰宜春觀者則在鄠縣漢武/帝之所造也雖三其名而實止兩地也東方朔傳曰)
　(武帝東遊宜春師古曰宜春宫也在長安城東南上/林賦曰息宜春師古曰宫名在杜縣東即唐曲江也)
　(揚雄傳武帝東遊宜春師古曰宜春近下杜也史記/秦紀曰子嬰𦵏二世杜南宜春苑司馬相如從武帝)
　(至長楊獵還過宜春奏賦以哀二世其賦曰臨曲江/之隑州望南山之差参師古曰曲岸之洲曲江也故)
　(賦末云弔二世持身之不謹兮墓蕪穢而不修也參/數者言之則二世之所𦵏相如之所賦漢之曲洲唐)
　(之曲江皆此下杜之宜春也其苑若宫皆秦創而漢/唐因之也至于宜春觀者則在長安之西鄠縣澇渼)
　(二水之旁上林故地也水經曰澇水逕漢宜春觀合/渼陂入渭師古曰觀在鄠縣十道志曰漢武帝所造)
　(也又合此數語者而求之則宜春之觀在漢城之西/秦上林苑中而下杜之宜春自在漢城東南其别甚)
　(明也說者誤以下杜之宫為鄠縣之觀則失之矣故/師古于東方朔傳眀辨之曰在鄠縣者自是宜春觀)
　(耳在長安城西豈得言東遊也其說極為允篤貢禹/傳元帝用禹言罷宜春下苑以假貧民此則下杜之)
　(苑/矣)王畿(周禮國方千/里曰王畿)舍人(唐書百官志東宫官有中/舍人二人正五品下太子)
　(舍人四人正六品上通/事舍人八人正七品下)青宫(神異經東方外有東眀/山有宫焉左右有闕而)
　(立其髙百尺建以五色青石為牆面一門門有銀榜/以青石碧鏤題曰天地長男之宫後人稱太子宫曰)
　(青宫/本此)胡牀(貴耳録今之交椅古之胡床也胡三省通/鑑註胡床即今之交牀隋惡胡字改曰交)
　(牀今之交/椅是也)書空(晉書殷浩雖被黜放口無怨言夷神/委命談詠不輟雖家人不見其有流)
　(放之慼但終日書空作/咄咄怪事四字而已)執㦸(曹子建與楊徳祖書昔/揚子雲先朝執㦸之臣)
　(耳潘岳夏侯常侍誄/執㦸疲揚長沙投賈)牆東(後漢書王君公遭亂儈牛/自隐時人為之論曰避世)
　(牆東王/君公)草聖(晉書漢興而有草書不知作者姓名至/章帝時齊相杜度號善作篇後有崔瑗)
　(崔寔亦皆稱工𢎞農張伯英者因而轉精其巧凡家/之衣帛必書而後練之臨池學書池水盡黑下筆必)
　(為楷則號忩忩不暇草書寸紙不見遺/至今世尤寳其書韋仲將謂之草聖)長雲(鮑照蕪/城賦矗)
　(似長/雲)捩(玉篇捩力計力/結二切抝捩也)回風(楚辭悲回風之揺蕙兮/王逸註回風謂之飄風)
　彫胡飯(西京雜記菰之有米者長安人謂為彫胡鄭/樵通志畧彫蓬者米茭也其米謂之彫胡可)
　(作飯宋玉諷賦為/臣炊彫胡之飯)不御(班媫妤賦君不御兮誰為容/蔡邕獨斷御者進也凡衣服)
　(加于身飲食入于口/妃妾接于寢皆曰御)砧(韻㑹碪知林切音與/斟同搗繒石或作砧)林薄(楚/辭)
　(露申辛夷死林薄兮王逸註􁇁木曰林草木交錯曰/薄張衡西京賦蕩川瀆簸林薄薛綜註林薄草木􁇁)
　(生/也)再得(楚辭時不/可兮再得)偃蹇(十六國春秋欲偃/蹇考槃以待通者)
　　雙黄鵠歌送别(原註時為節度/判官在涼州作)
天路來兮雙黄鵠雲上飛兮水上宿撫翼和鳴整羽族
不得已忽分飛家在玉京朝紫微主人臨水送將歸悲
笳嘹唳垂舞衣賔欲散兮復相依㡬往返兮極浦尚徘
徊兮落暉岸上火兮相迎將夜入兮邊城鞍馬歸兮佳
人散悵離憂兮獨含情
　黄鵠(合璧事類鵠禽之大者色白又有/黄者善髙翔湖海江漢間有之)天路(張衡西/京賦要)
　(羨門乎/天路)雲飛水宿(左思蜀都賦雲飛/水宿哢吭清渠)撫翼(傅休奕釣/竿篇撫翼)
　(翔太/清)羽族(潘岳射雉賦樂羽族之羣飛/劉良註羽族鳥之族類也)玊京(葛洪枕/中書元)
　(始天王在天中心之上名曰玉/京山山中宫殿並金玉飾之)紫微(魏書老子上處/玉京為神王之)
　(宗下在紫㣲/為飛仙之主)臨水(楚辭登山臨/水兮送將歸)悲笳(魏文帝與吴質/書清風夜起悲)
　(笳微吟張銑註笳類笛韻㑹笳胡人捲蘆葉吹之樂/書云胡笳似觱篥而無孔後世鹵簿用之世言伯陽)
　(避入西戎所作晉有/大箛小箛盖其遺製)極浦(楚辭望涔陽兮極浦王/逸註極逺也浦水涯也)離
　憂(楚辭思公子兮徒離/憂劉良註離羅也)
　　贈徐中書望終南山歌(唐詩品彚作望/終南贈徐中書)
晩下兮紫㣲悵塵事兮多違駐馬兮雙樹望青山兮不
歸(楚辭後語駐字/下多一駟字)
　終南山(初學記五經要義云終南山長安南山也一/名太乙潘岳闗中記云其山一名中南言在)
　(天之中居都之南故曰中南福地記云其山東接驪/山太華西連太白至于隴山北去長安城八十里南)
　(入楚塞連屬東西諸山周迴數百里名曰福地括地/志終南山一名中南山一名太乙山一名南山一名)
　(橘山一名楚山一名太山一名周南一名地胏山在/雍州萬年縣南五十里雍録終南山横亘闗中南面)
　(西起秦隴東徹藍田凡雍岐郿鄠長安萬年相去六/百里而連綿峙據其南者皆此之一山也一統志終)
　(南山在陜西西安府城南五十里一名南山東西連/亘藍田咸寧長安盩厔四縣之境産玉石金銀銅鐵)
　(及合離草/丹青樹)紫微(唐書開元元年改中書省為紫/微省五年復紫微省為中書省)塵事
　(陶潛詩閒居三十載遂與塵事/㝠李善註塵事塵俗之事也)
　　送友人歸山歌二首(楚辭後語/作山中人)
山寂寂兮無人又蒼蒼兮多木羣龍兮滿朝君何為兮
空谷文寡和兮思深道難知兮行獨恱石上兮流泉與
松間兮草屋入雲中兮養雞上山頭兮抱犢神與棗兮
如𤓰虎賣杏兮收榖愧不才兮妨賢嫌既老兮貪禄誓
解印兮相從何詹尹兮可卜
　羣龍(後漢書唐堯在上羣龍為用章懐太子註羣龍/喻賢臣也鮑照詩皇漢方盛明羣龍滿堦閣)
　養雞(列仙傳祝雞翁者洛人也居尸鄉北山下養雞/百餘年雞有千餘頭皆立名字暮棲樹上畫放)
　(散之欲引呼名/即應呼而至)抱犢(元和郡縣志抱犢山在沂州承/縣北六十里壁立千仞頂寛而)
　(有水此山去海三百餘里天氣澄明宛然在目昔有/遁隐者抱一犢于其上墾種故以為名太平寰宇記)
　(鎮州獲鹿縣有萆山今名抱犢山後魏/葛榮之亂百姓抱犢而上故以為名)棗如𤓰(史記/李少)
　(君言臣嘗遊海上見安期/生安期生食巨棗大如𤓰)虎賣杏(葛洪神仙傳董奉/居廬山不種田日)
　(為人治病重病愈者使栽杏五株輕者一株數年計/得十萬餘株欎然成林後杏子大熟于林中作一草)
　(倉示時人曰欲買杏者不須報奉但將榖一器置倉/中即自往取一器杏去常有人置榖来少而取杏去)
　(多者林中羣虎出吼逐之大怖急挈杏走路傍傾覆/至家量杏一如榖多少或有人偷杏者虎逐之到家)
　(嚙至死家人知其偷杏乃送還奉叩頭謝過乃却使/活奉一日竦身入雲中妻與女猶守其宅賣杏取給)
　(有欺之者/虎還逐之)妨賢(漢書王尊傳趣自/避退毋乆妨賢)詹尹(楚辭屈原既/放三年不得)
　(復見竭智盡忠而蔽障于䜛心煩慮亂不知所從/乃往見太卜鄭詹尹曰余有所疑願因先生決之)
山中人兮欲歸雲冥冥兮雨霏霏水驚波兮翠菅靡白
鷺忽兮翻飛君不可兮褰衣山萬重兮一雲混天地兮
不分樹晻曖兮氛氲猿不見兮空聞忽山西兮夕陽見
東臯兮逺村平蕪緑兮千里眇惆悵兮思君
　山中人(楚辭山中人/兮芳杜若)冥冥(楚辭雲冥冥/而闇前山)霏霏(何遜詩/霏霏入)
　(窗雨冥冥/暗牀塵)翠菅(成按楊升菴外集云水葱生水中如/葱而中空又名翠菅王維詩水驚波)
　(兮翠菅靡是也檢羣書無有名水葱為翠菅者說文/云菅茅也翠菅即是青茅翠菅靡與水驚波對列皆)
　(承上雨霏霏而言非謂翠菅因驚波而靡/也楊氏混為一意造此臆說不足憑矣)晻曖(玉篇/晻曖)
　(暗/貌)氛氲(謝恵連雪賦氛氲蕭/索李善註氛氲盛貌)夕陽(成按宋景文筆記/云莒公謂後人用)
　(夕陽為斜日者為誤盖據爾雅山西為夕陽之說也/然古人往往有二物共一名者鄭人謂玉之未理者)
　(曰璞周人謂䑕之未腊亦曰璞毛公謂蘆之初生時/者曰鵻謂鳥之名夫不者亦曰鵻載籍之中往往多)
　(有洎考劉越石贈盧諶詩有夕陽忽西流之句/則晉人已用之矣安得執彼為是指此為非也)東臯
　(阮籍奏記方將耕于東臯之陽張銑註澤畔曰臯/潘岳秋聲賦耕東臯之沃壤兮李善註水田曰臯)平
　蕪(江淹四時賦平蕪/際海千里飛鳥)
　　魚山神女祠歌二首(河岳英靈集作漁山神女智/瓊祠歌楚辭後語作魚山迎)
　　(送神曲樂府詩集/作祠漁山神女歌)
　　　迎神曲
坎坎撃鼓魚山之下吹洞簫望極浦女巫進紛屢舞陳
瑶席湛清酤(酤劉須溪本顧可/久本俱作醑非)風淒淒兮夜雨(兮河岳/英靈集)
(作而樂府/詩集作又)神之來兮不來(河岳英靈集樂府詩集于/神字上皆多不知二字)使
我心兮苦復苦(河岳英靈集/作使我心苦)
　魚山神女(太平寰宇記鄆州東阿縣有魚山一名吾/山漢書溝洫志武帝臨决河作瓠子歌曰)
　(吾山平兮巨野溢魚沸欝兮廹冬日吾山即魚山述/征記濟北運使絃超魏嘉平中有神女成公智瓊降)
　(之超同室疑其有奸以告監國詰問超具言之智瓊/乃絶後五年超使至于洛西到濟北魚山下陌上遥)
　(望曲道頭有車馬似智瓊前到果是/同乗至洛克復舊好太康中仍存)坎坎(毛萇詩傳/坎坎擊鼔)
　(聲/)洞簫(漢書元帝紀鼓琴瑟吹洞簫如淳註洞簫簫/之無底者宋書前世有洞簫其器今亡蔡邕)
　(曰簫編竹有底然/則邕時無洞簫矣)女巫(周禮有女巫國語在男曰覡/在女曰巫說文巫祝也女能)
　(事無形以舞/降神者也)瑶席(楚辭瑶席/兮玉瑱)清酤(詩既載清酤毛/萇傳酤酒也)
　　　送神曲
紛進拜兮堂前(拜樂府詩/集作舞)目眷眷兮瓊筵來不語兮意
不傳(語樂府詩/集作言)作暮雨兮愁空山悲急管思繁絃(管字/下樂)
(府詩集唐詩品/彚皆多一兮字)靈之駕兮儼欲旋(靈河岳英/靈集作神)倐雲收兮
雨歇(收河岳英/靈集作消)山青青兮水潺湲(潺湲唐文/粹作潺潺)
　眷眷(楚詞章句眷眷顧貌詩曰眷/眷懐顧今詩作睠睠其義同)瓊筵(謝朓詩端儀/穆金殿敷教)
　(藻瓊/筵)急管(鮑照詩催弦/急管為君舞)繁絃(蔡邕琴賦曲引/興兮繁絃舞)靈駕(謝/恵)
　(連詩沃若/靈駕旋)潺湲(楚詞觀流水兮潺湲說文潺/湲水聲韻㑹潺湲水流貌)
　　白黿渦(原註雜/言走筆)
南山之瀑水兮激石􁥆瀑似雷驚人相對兮不聞語聲
飜渦跳沫兮蒼苔濕蘚老且厚春草為之不生獸不敢
驚動鳥不敢飛鳴白黿渦濤戱瀨兮委身以縱横(瀨顧/元緯)
(本凌初成/本俱作漱)主人之仁兮不網不釣得遂性以生成
　􁥆瀑(馬融長笛賦􁥆瀑噴沫李善註􁥆瀑沸湧貌左/思蜀都賦龍池􁥆瀑濆其隈李善註􁥆瀑水沸)
　(之聲/也)渦(韻㑹渦/水回也)跳沫(上林賦馳/波跳沫)戯瀨(左思蜀都賦躍/濤戯瀨中流相)
　(忘說文瀬水/流沙上也)遂性(隋書髙祖紀率土/大同含生遂性)
　　酬諸公見過(原註時官出/在輞川莊)
嗟余未䘮哀此孤生屏居藍田薄地躬畊嵗晏輸稅以
奉粢盛晨往東臯草露未晞暮㸔煙火負擔來歸(負顧/元緯)
(本凌本/俱作漁)我聞有客足掃荆扉簞食伊何副𤓰㧓棗(副顧/元緯)
(本淩本/俱作疈)仰厠羣賢皤然一老媿無莞簟班荆席藁汎汎
登陂折彼荷花静觀素鮪俯暎白沙山鳥羣飛日隐輕
霞登車上馬倐忽雨散(雨一/作雲)雀噪荒村雞鳴空館還復
幽獨重欷累歎
　屏居(漢書竇嬰謝病屏居藍田/南山下師古註屏隐也)藍田(太平寰宇記藍/田山古華胥氏)
　(陵在藍田縣西三十里一名玉山一名覆車山郭縁/生述征記云山形如覆車之象也按後魏風土記云)
　(山頂方二里仙聖逰集之所劉福鳴學/道于此下有祠甚嚴㶚水之源出于此)躬畊(漢書齊/相雅行)
　(躬耕後漢書孟嘗單/身謝病躬畊隴次)嵗晏(楚辭嵗既晏兮孰華/予王逸註晏晚也)輸稅
　(潘岳秋興賦輸/委稷之餘稅)粢盛(左傳粢盛豐備杜預註/黍稷曰粢在器曰盛)露晞(詩/白)
　(露未晞毛萇/傳晞乾也)荆扉(陶潛詩白/日掩荆扉)副𤓰(韻㑹副說文判也/從刀鬲聲引周禮)
　(副辜祭廣韻析也禮記為天子削𤓰者副之註既削/又四析之乃横斷之或作疈今文周禮以疈辜祭四)
　(方百/物)㧓(玉篇㧓古/華切撃也)厠(謝靈運詩招納厠/羣英韻㑹厠次也)皤然(南史范/縝年二)
　(十九髪/白皤然)莞簟(詩下莞上簟鄭康成箋莞/小蒲之席也竹葦曰簟)班荆(左傳伍/舉聲子)
　(遇于鄭郊班荆相與食而言復/故杜預註班布也布荆坐地)席藁(藁禾稈謂藉禾/稈而坐史記應)
　(侯席藁/請罪)陂(玉篇陂彼皮切澤鄣也池也孔安國尚書/傳澤障曰陂停水曰池鄭康成禮記註畜)
　(水曰陂穿地/通水曰池)素鮪(素鮪非鱣鮪之鮪似另是一種髙/誘淮南子註鮪魚似鯉而大者是)
　(也/)雨散(謝朓詩山川隔舊/賞朋僚多雨散)
　王右丞集箋注巻一
欽定四庫全書
　王右丞集箋注巻二
　　　　　　　　　　　　仁和趙殿成撰
　古詩三十首
　　扶南曲歌詞五首
翠羽流蘓帳春眠曙不開羞從面色起嬌逐語聲來早
向昭陽殿君王中使催
　扶南曲(杜氏通典隋煬帝平林邑國獲扶南工人及/其匏瑟琴陋不可用但以天竺樂傳冩其聲)
　(而不齒/樂部)翠羽(梁范静妻詩明珠翠/羽帳金簿綠綃帷)流蘓(左思吳都賦/張組帷搆流)
　(蘓呂向註流蘓五色羽飾帷而垂之海録碎事流蘇/者乃盤線繪繡之毬五色錯為之同心而下垂者是)
　(也王冏詩珠扉玳/瑁牀綺席流蘓帳)昭陽殿(西京雜記趙飛燕女弟居/昭陽殿三輔黄圗武帝時)
　(後宫八區有昭陽飛翔増成合/歡蘭林披香鳳凰鴛鴦等殿)中使(吳志朱然傳中/使醫藥口食之)
　(物相望於道沈約齊安陸昭王碑文/中使相望張銑註天子私使曰中使)
堂上青絃動(青樂府詩/集作清)堂前綺席陳齊歌盧女曲雙舞
洛陽人傾國徒相㸔寧知心所親
　青絃(鮑照詩靚妆坐帷/裏當戸弄青絃)綺席(隂鑒詩佳人徧綺/席說文綺文繒也)盧女
　曲(古今注雉朝飛者牧犢子所作也其聲中絶魏武/帝官人有盧女者故冠軍將軍隂叔之妹年七嵗)
　(入漢宫學鼓琴琴特鳴異於/諸伎善為新聲能傳此曲)洛陽人(謝朓詩要取洛/陽人共命江南)
　(管/)傾國(漢書北方有佳人絶世而獨/立一顧傾人城再顧傾人國)
香氣傳空滿妝華影箔通歌聞天仗外舞出御樓中日
暮歸何處花間長樂宫(秉恕按郭茂倩樂府詩集所載/睦州歌一首即是詩前四句也)
(但改氣作風滿作陌影箔通作映薄紅聞作聲出作態/七字不同句調遂劣盖唐時樂曲多採才人名句被之)
(管絃而歌之其聲律不諧者則改字就/之以叶宮商不問其句調之雅俗故也)
　長樂宫(三輔黄圖長樂宫本秦之興樂宫也髙帝居/此宫後太后常居之又隋書地理志京兆郡)
　(大興縣有/長樂宮)
宮女還金屋將眠復畏明入春輕衣好半夜薄妝成拂
曙朝前殿玉墀多珮聲(墀樂府詩/集作除)
　金屋(漢武故事膠東王數嵗長公主抱置膝上問曰/兒欲得婦否指左右長御百餘人皆曰不用指)
　(其女阿嬌好否笑對曰若得/阿嬌作婦當作金屋貯之)薄妝(宋玉神女賦嫷被/服侻薄妆沈約麗)
　(人賦来脫薄/妝去留餘膩)拂曙(庾信對燭賦蓮帳寒檠窓/拂曙筠籠熏火香盈絮)前殿(成/按)
　(漢時長樂未央建章甘泉諸宮皆有前/殿即正殿也玉海周曰路寢漢曰前殿)玉墀(鮑照詩/璇閨玉)
　(墀上椒閣文窓/繡戸垂羅幕)
朝日照綺牕佳人坐臨鏡散黛恨猶輕插釵嫌未正同
心勿遽游幸待春妝竟
　綺牕(左思蜀都賦列綺牕而瞰江呂向註綺牕彫畫/若綺也陸機詩䆳宇列綺牕張銑註綺牕牕為)
　(錦綺之文也梁武帝子夜歌/朝日照綺牕光風動紈羅)散黛(昭明太子詩散黛/隨廣眉臙脂逐臉)
　(生/)春妝(沈約詩斜簪映秋/水開鏡比春妝)
　　從軍行
吹角動行人喧喧行人起笳悲馬嘶亂(悲文苑英華作/應樂府詩集作)
(鳴/)爭渡金河水(金一/作黄)日暮沙漠垂戰聲煙塵裏(戰聲文/苑英華)
(作力/戰)盡繫名王頸(名王文苑英華作/蕃王一作名蕃)歸來報天子(報顧/可乆)
(本作獻凌/本作見)
　從軍行(按樂府詩集王僧䖍技録平調七曲其六曰/從軍行樂府觧題曰從軍行皆軍旅辛苦之)
　(辭/)角(宋書角書記所不載或云出羌/胡以驚中國馬或云出吳越)金河(杜氏通典/雲中郡地)
　(有金河上承紫河及衆水又南流入河太平寰宇記/郡國志云雲中郡有紫河鎮界内有金河水其泥色)
　(紫故曰金河又云金河在振武軍金河縣西北髙居/誨使于闐記西北五百里至肅州渡河至西百里出)
　(天門/闗)沙漠垂(唐六典註沙漠在豐勝二州之北曹植/詩揚聲沙漠垂盧諶詩北眺沙漠垂劉)
　(良註沙漠流/沙也垂邉也)名王頸(漢書賈誼傳行臣之計請必繋/單于之頸而制其命又宣帝紀)
　(匈奴單于遣名王奉獻師古曰名王者謂有大名以/别諸小王也又陳湯傳至今無名王大人見將軍受)
　(事者師古曰名/王諸王之貴者)
　　隴西行
十里一走馬五里一揚鞭都䕶軍書至匈奴圍酒泉闗
山正飛雪烽戍斷無煙(戍一/作火)
　隴西行(樂府詩集瑟調曲有隴西行一曰步出夏門/行樂府觧題曰古辭云天上何所有歴歴種)
　(白榆始言婦有容色能應門承賓次言善於主饋終佳/言送迎有禮若簡文帝隴西四戰地但言辛苦征戰)
　(人怨思而已通典曰秦置隴西郡以居隴坻之西為/名後魏兼置渭州禹貢曰導渭自鳥䑕同穴即其地)
　(也今首陽山亦在焉按右丞是/作亦與簡文同意不合古辭也)都䕶(漢書鄭吉以侍/郎田渠黎積榖)
　(因發諸國兵攻破車師遷衛司馬使䕶鄯善以西南/道神爵中日逐王先賢撣降漢威震西域遂并䕶車)
　(師以西北道故號都䕶都䕶之置自吉始/焉師古曰都猶總也言總䕶南北之道)軍書(漢書/軍書)
　(交馳而/輻凑)酒泉(漢書武帝紀征和三年匈奴入五原酒/泉殺兩都尉又地里志酒泉郡武帝太)
　(初元年開應劭曰其水若酒故曰酒泉也/師古曰舊俗傳云城下如金泉泉味如酒)
　　早春行
紫梅發初遍黄鳥歌猶澀誰家折楊女弄春如不及愛
水看妝坐羞人映花立香畏風吹散衣愁露霑濕玉閨
青門裏日落香車入游衍益相思含啼向綵帷憶君長
入夢歸晩更生疑不及紅簷鷰雙棲綠草時
　黄鳥(陸璣詩疏黄鳥黄鸝留也或謂之黄栗留幽州/人謂之黄鶯一名倉庚一名商庚一名鵹黄一)
　(名楚雀齊人謂之搏黍當葚熟時来在桑間故里語/曰黄栗留㸔我麦黄葚熟不亦是應節趨時之鳥也)
　看妝(庾肩吾美人詩看妝/畏水動斂袖避風吹)青門(三輔黄圖長安城東/出南頭第一門曰覇)
　(城門民見門色青名/曰青城門或曰青門)游衍(謝朓登山曲王孫尚/游衍蕙草正萋萋)
　　贈裴廸
不相見不相見來久日日泉水頭常憶同携手携手本
同心復歎忽分衿相憶今如此相思深不深
　裴廸(唐詩紀事裴迪初與王維崔興宗俱居終南天/寳後為蜀州刺史與杜甫交善唐詩品彚裴廸)
　(闗中/人)
　　𤓰園詩(并序/)
維瓜園髙齋俯視南山形勝二三時輩同賦是詩兼命
詞英數公同用園字為韻韻任多少(劉本顧可久本俱/少一韻字又誤任)
(字作住字/不成句)時太子司議郎薛璩發此題遂同諸公云
余適欲鋤瓜倚鋤聽叩門鳴騶導驄馬常從夾朱軒窮
巷正傳呼故人儻相存擕手追涼風放心望乾坤藹藹
帝王州宮觀一何繁林端出綺道殿頂揺華幡(摇顧元/緯本凌)
(本俱/作播)素懐在青山若值白雲屯回風城西雨返景原上
村前酌盈樽酒往往聞清言黄鸝轉深木朱槿照中園
(中一本/作空)猶羨松下客石上聞清猿
　司議郎(唐六典太子司議/郎四人正六品上)薛璩(唐詩紀事作薛據云/薛據與王摩詰杜子)
　(美最善子美有喜薛三據授司議郎詩云文章開穾/奥遷擢潤朝廷又有寄薛三郎中詩云與子俱白頭)
　(役役常苦辛雖為尚書郎不及村野人天末厭戎馬/我輩本常貧子尚客荆州我亦滯江濱聞子心甚壮)
　(所過信席珍賦詩賓客間揮灑動八垠乃知盖代手/才力老益神其畧如此又云薛據河中寳鼎人中書)
　(舍人文思曽孫父元暉什邡令開元天寳間據與弟/播摠相繼登科終禮部侍郎成按工部集秦州見勅)
　(目薛三璩授司議郎云云本是璩字與右丞同疑薛/據薛璩本是二人紀事誤作一人再千家注見除目)
　(詩作璩寄薛三郎中詩亦作璩薛據以天寳六載風/雅古調科及第見唐㑹要後為尚書水部郎中贈給)
　(事中見韓昌黎薛君公達墓誌銘劉昫唐/書亦附見薛播傳中俱不言其為司議郎)鳴騶(南史/到溉)
　(傳恒鳴騶枉道以相存問北山移文鳴騶入/谷鶴書赴壠章懐太子後漢書註騶騎士也)驄馬(後/漢)
　(書桓典舉髙第拜侍御史常乗驄馬京師/畏憚為之語曰行行且止避驄馬御史)常從(吳志/孫權)
　(親乗馬射虎於庱亭常從張世撃以戈/獲之魏畧曰臨淄侯植因呼常從取水)朱軒(尚書大/傳未命)
　(為士不得朱軒鄭康成曰軒輿也士以朱飾之張景/陽詩朱軒曜金城供帳臨長衢劉良註朱軒公卿車)
　(也/)窮巷(漢書生於窮巷之/中長於蓬茨之下)傳呼(漢書蕭望之傳下車/趨門傳呼甚寵師古)
　(註傳呼傳/聲而呼也)相存(魏武帝詩越陌度阡枉用/相存周翰註存存問也)白雲屯(謝/靈)
　(運詩巖髙白雲屯/李周翰註屯聚也)返景(劉孝綽詩返景入池林初學/記日西落光返照於東謂之)
　(返/景)清言(晉書郭象少有才/理好老莊能清言)朱槿(南方草木狀朱槿花/莖葉皆如桑葉光而)
　(厚樹髙止四五尺而枝葉婆娑自三月開花至中冬/即歇其花深紅色五出大如蜀葵有蘂一條長於花)
　(葉上綴金屑日光所爍疑若焰生一藂之上日開數/百朶朝開暮落挿枝即活出髙涼郡一名赤槿一名)
　(日/及)
　　同盧拾遺過韋給事東山别業二十韻給事首春休
　　沐維已陪游及乎是行亦預聞命㑹無車馬不果
　　斯諾(韋一本/作章非)
託身侍雲陛昧旦趨華軒(旦劉本顧可久/本俱作早非)遂陪鵷鴻侣
霄漢同飛翻君子垂恵顧期我於田園側聞景龍際親
降南面尊萬乗駐山外順風祈一言髙陽多夔龍荆山
積璵璠盛徳啟前烈大賢鍾後昆侍郎文昌宮給事東
掖垣謁帝俱來下冠盖盈丘樊閨風首邦族庭訓延鄉
村采地包山河樹井竟川原巖端迴綺檻谷口開朱門
階下羣峰首雲中瀑水源鳴玉滿春山列筵先朝暾㑹
舞何颯踏撃鐘彌朝昏是時陽和節清晝猶未暄藹藹
樹色深嚶嚶鳥聲繁顧已負宿諾延頸慙芳蓀蹇步守
窮巷髙駕難攀援素是獨往客脫冠情彌敦
　拾遺(唐書百官志門下省有左拾遺六人/中書省有右拾遺六人皆從八品上)給事(唐書/百官)
　(志門下省有給事/中四人正五品上)韋恒(按劉昫唐書韋嗣立傳嗣立/有三子皆知名長曰孚官至)
　(左司員外郎次曰恒開元初為碭山令擢拜殿中侍/御史歴度支左司等員外太常少卿給事中二十九)
　(年為隴右道河西黜陟使出為陳留太守次日濟開/元初為鄄城醴泉令三遷庫部員外郎二十四年為)
　(尚書戸部侍郎轉太原尹天寳七載為河南尹遷尚/書左丞出為馮翊太守右丞所謂給事侍郎者正指)
　(恒濟/兄弟)東山别業(劉昫唐書景龍三年十二月康子幸/兵部尚書韋嗣立莊封嗣立為逍遥)
　(公上親製序賦詩又韋嗣立傳嗣立嘗于驪山搆營/别業中宗親往幸焉自製詩序令從官賦詩賜絹二)
　(千匹因封嗣立為逍遥公名其所居為清虚原幽棲/谷唐詩紀事韋嗣立莊在驪山鸚鵡谷中宗幸之嗣)
　(立獻食百轝及木器藤盤等物上封為逍遥公谷為/幽棲谷原為清虛原中宗留詩從臣屬和嗣立並鐫)
　(於石張說為之序薛稷書之張說東山記曰兵部尚/書同中書門下三品修文館大學士韋公體含貞静)
　(思叶幽曠雖翊亮廊廟而緬懐林藪東山之曲有别/業焉嵐氣入野榛烟出谷石潭竹岸松齋藥畹虹泉)
　(電射雲木虚吟恍惚疑夢間闗㤀術兹所謂丘壑夔/龍衣冠巢許幸温泉之嵗也皇上聞而賞之廼命掌)
　(含設帟金吾劃次太官載酒奉常抱樂停輿輦於青/靄佇翬䄖於紫氛百神朝於谷中千官飲乎池上緹)
　(騎環山朱斾焰野縱觀空巷途歌傳壑是日即席拜/公逍遥公名其居曰清虛原幽棲谷景移樂極天子)
　(賦詩皇后帝女宫嬪邦媛歌焉和焉以寵徳也加以/中宫教序謂我諸兄引内子於重幄見児童於行殿)
　(家人之禮優棠棣之詩作於是實其筐筥下以昭忠/信之獻賁其束帛上以示慈恵之恩朝野歡并君臣)
　(義洽夫飛翠華歴茨嶺至道之主也紆紫綬期赤松/素履之輔也千載一時難乎此遇故兩曜合舍衆星)
　(聚徳雅道光華髙風允塞寒谷煦景竅崖潤/色猗歟盛事振古未有篆之元石貽厥後代)首春(梁/元)
　(帝纂要孟/春曰首春)休沐(漢書張安世精力於職休沐未嘗出/初學記休假亦曰休沐漢律吏五日)
　(得一下沐言休息以洗沐也成按唐制十日一休沐/韋應物詩九日驅馳一日閒白樂天郡齋旬假詩公)
　(門日兩衙公假日三旬衙用/决簿領旬以㑹親賔是矣)託身(顔延年詩託身侍/天闕謝靈運詩託)
　(身青雲上李周/翰註託寄也)雲陛(雲陛天子殿陛左思七啟闓/甲第之廣袤建雲陛之嵯峨)昧
　旦(左傳昧/旦丕顯)華軒(潘岳詩優游省闥珥筆華軒/吕向註華軒殿上曲欄也)霄漢(後/漢)
　(書仲長統傳則可以凌/霄漢出宇宙之外矣)飛翻(王仲宣詩茍非/鴻鵰孰能飛翻)順風(莊/子)
　(廣成子南首而卧黄帝順下風膝行而進再拜稽首/而問曰聞吾子達於至道敢問治身奈何而可以長)
　(久/)髙陽(左傳昔髙陽氏有才子八人蒼舒隤敳檮戭/大臨龎降庭堅仲容叔達齊聖廣淵明允篤)
　(誠天下之民/謂之八愷)荆山(杜氏通典虢州湖城/縣有荆山出美玉)璵璠(說文璵/璠魯之)
　(寳/玉)文昌宫(荀綽晉百官表註曰尚書為文昌天府衆/務淵藪䑕璞今以六曹尚書為文昌成按)
　(晉書天文志文昌六星在北斗魁前天之六府/也天子六曹尚書似之故以文昌為尚書美稱)東掖
　垣(成按掖垣謂掖門之垣唐時宣政殿前有兩廡兩/廡之掖門東曰日華日華之外則門下省西曰月)
　(華月華之外則中書省唐書權徳輿獨直兩省數旬/一還舍乃上書言左右掖垣承天子誥命奉命詳覆)
　(各有攸司云云正指門下中書二省而言以其皆在/掖垣之側也中書省在西謂之西掖垣門下省在東)
　(謂之東掖垣給/事中屬門下省)謁帝(曹植詩謁/帝承明廬)丘樊(宋書隠逸傳放/情江海取逸丘)
　(樊謝莊月賦臣東鄙幽介長/自丘樊劉良註丘園樊籬也)采地(漢書此卿大夫采/地之大者也顔師)
　(古註采官也因官食地故曰采地爾雅曰采寮官/也韓詩外傳古者天子為諸侯受封謂之采地)綺
　檻(王勃七夕賦珠櫳綺檻北/風臺繡戸雕牕南向開)朱門(演繁露後世諸侯/王及達官所居之)
　(屋皆飾以朱故號曰/朱門又曰朱邸也)羣峯首(謝靈運詩遂登羣/峰首邈若升雲煙)瀑水
　(長安志唐韋嗣立構别廬於驪山鳳/凰原鸚鵡谷有重崖洞壑飛流瀑水)鳴玉(國語趙簡/子鳴玉以)
　(相/)列筵(謝靈運詩列筵皆静寂李/延濟詩註列筵謂四座也)朝暾(謝靈運詩晚/見朝日暾李)
　(周翰註暾/日初出貌)颯踏(鮑照詩珠履/颯踏䘛袖飛)擊鐘(左傳左師/每食撃鐘)陽和(史/記)
　(時在中春/陽和方起)嚶嚶(鄭康成毛詩箋嚶嚶兩鳥聲也揚雄/羽獵賦王睢闗闗鴻鴈嚶嚶師古註)
　(嚶嚶相/命聲也)延頸(列子莫不延頸舉/踵而願安利之)芳蓀(說文蓀香草也/史記索隐蓀草)
　(似菖蒲而無脊生溪澗中音孫謝/靈運詩乗月聴哀狖浥露馥芳蓀)髙駕(劉孝綽詩髙/駕何由来)
　　和使君五郎西樓望逺思歸
髙樓望所思目極情未畢枕上見千里牕中窺萬室悠
悠長路人曖曖逺郊日惆悵極浦外迢遞孤煙出能賦
屬上才思歸同下秩故鄉不可見雲外空如一(外文苑/英華作)
(水/)
　目極(楚辭目極千/里兮傷春心)情未畢(謝靈運詩行源逕/轉逺距陸情未畢)曖曖(王/逸)
　(楚辭章句曖/曖闇昧貌)迢遞(謝靈運詩迢遞瞰髙峯/張銑註迢遞髙逺貌)能賦(毛萇/詩傳)
　(升髙能賦/師旅能誓)下秩(後漢書體兼上/才榮微下秩)
　　酬黎居士淅川作(原註曇壁上/人院走筆成)
儂家真箇去公定隨儂否著處是蓮花無心變楊栁松
龕蔵藥裹石唇安茶臼氣味當共知那能不擕手
　淅川(後魏置淅川縣本漢時析縣地以地有淅水取/名晉書桓温傳步自淅川以征闗中是也後周)
　(併入内/鄉縣)儂(玉篇儂奴冬切/吳人稱我是也)松龕(庾肩吾詩松龕徹/暮爼棗徑落寒叢)藥
　裹(藥裹字唐人詩如杜甫輩皆屢用之考漢書外/戚列傳武發篋中有裹藥二枚當是出於此也)
　　奉寄韋太守陟
荒城自蕭索萬里山河空天髙秋日迥嘹唳聞歸鴻寒
塘映衰草髙館落疎桐臨此嵗方晏顧景詠悲翁(詠唐/詩品)
(彚作/問)故人不可見寂寞平林東
　韋陟(按劉昫唐書韋陟本傳陟累官吏部侍郎為李/林甫所忌出為襄陽太守歴陳留採訪使以親)
　(累貶鍾離太守尋移河東太守肅宗即位起為呉郡/太守累官吏部尚書因宗人伐墓柏坐不能禁出為)
　(絳州刺史凡五為太守右丞寄此詩時不知為何郡/太守也本傳云陟丁父憂居䘮過禮自此杜門不出)
　(八年與弟斌相勸勵探討典墳不捨晝夜文華當代/俱有盛名於時才名之士王維崔顥盧象等常與陟)
　(唱和/遊處)嘹唳(陶𢎞景詩悽切嘹唳傷/夜情韻㑹嘹唳雁聲)寒塘(何遜詩露/濕寒塘草)疎
　桐(梁元帝詩樓前飄/宻栁井上落疎桐)嵗方晏(謝莊月賦月既没兮露/欲晞嵗方晏兮無與歸)
　悲翁(按宋書漢鼔吹鐃歌十八曲二曰思悲翁陸機/鼓吹賦詠悲翁之流思沈烱詩杖策尋遺老歌)
　(嘯詠悲翁庾信竹杖賦拉虎捭熊/予猶穉童觀形察貌子實悲翁)平林(毛萇詩傳平/林林木之在)
　(平地/者也)
　　林園即事寄舍弟紞
寓目一蕭散消憂冀俄頃青草肅澄陂(陂一本/作波)白雲移
翠嶺後浦通河渭(浦二顧本凌/本俱作沔非)前山包鄢郢松含風裏
聲花對池中影地多齊后瘧(瘧顧元緯本凌/本俱作㿉非)人帶荆州
癭徒思赤筆書詎有丹砂井心悲常欲絶髪亂不能整
青簟日何長閒門晝方静頽思茅簷下彌傷好風景
　寓目(左傳得臣與寓目/焉杜預註寓寄也)蕭散(江淹詩蕭/散得遺慮)鄢郢(史記正/義鄢在)
　(襄州夷道縣南九里郢在荆州江陵縣東六里成按/鄢郢二地在唐時襄陽宜城縣故楚之鄢郡也荆州)
　(江陵縣故楚/之郢都也)齊后瘧(晏子春秋景公疥/且瘧期年不已)荆州癭(晉書/杜預)
　(拜鎮南大將軍都督荆州諸軍事攻江陵吳人知預/病癭憚其智計以瓠繋狗頸示之毎大樹似癭輒斫)
　(使白題曰杜預頸博物志山居之民多癭腫疾/由于飲泉之不流者今荆南諸山郡東多此疾)赤筆
　書(二顧註俱引漢官儀尚書丞郎月給赤管大筆一/雙可久氏并觧其下云謂昔仕朝時成謂非是赤)
　(筆書當作仙書符篆之觧魏書釋老志所謂丹書/紫字雲笈七籖所謂紫書紫筆繕文之類是也)丹
　砂井(抱朴子余亡祖鴻臚少時曾為臨沅令云此縣/有廖氏家世世夀考或出百嵗或八九十後徙)
　(去子孫轉夭折他人居其故宅復如舊後累世夀考/由此乃覺是宅之所為而不知其何故疑其井水殊)
　(赤乃試掘井左右得古人埋丹砂數十斛去數/尺此丹砂汁因泉漸入井是以飲其水而得夀)青簟
　(江淹别賦夏簟青兮晝/不暮冬釭凝兮夜何長)頽思(抱朴子愍俗者所以痛/心而長慨憂道者所以)
　(含悲而/頽思也)茅簷(陶潛詩繿/縷茅簷下)
　(後浦諸本俱誤作後沔惟劉須溪本是浦字顧元緯/因沔鄢郢荆州諸字俱是楚地遂於題下註云公次)
　(荆州時作成按沔水不通河渭雖禹貢梁州貢道有/逾於沔入於渭亂於河之文孔頴達云計沔在渭南)
　(五百餘里故越沔陸行而北入渭渭水入河故浮渭/而東帝都在河之東故渡河陸行而還帝都則是言)
　(其水陸相間而行之道如此非謂其一水通流也其/為浦字之誤明甚鄢郢雖是楚地然前山則指秦地)
　(之山而言與送李太守赴上洛詩云商山包楚鄧積/翠靄沉沉文意一例荆州與齊后對用是引故事非)
　(實指楚地参互考之/非次荆州時作也)
　　贈從弟司庫員外絿
少年識事淺强學干名利徒聞躍馬年苦無出人智即
事豈徒言累官非不試既寡遂性歡恐招負時累清冬
見逺山積雪凝蒼翠浩然出東林發我遺世意恵連素
清賞夙語塵外事欲緩擕手期流年一何駛
　司庫(成按唐六典兵部屬官有庫部員外郎一人從/六品上龍朔二年改為司庫咸亨元年復故則)
　(右丞時不復有司庫之名矣而猶襲用之者當是取/其名雅馴之故與中書省之稱紫微門下省之稱黄)
　(門同一/例也)躍馬年(史記蔡澤曰吾持粱刺齒肥躍馬疾/驅懐黄金之印結紫綬於要揖讓人)
　(主之前食肉富貴/四十三年足矣)恵連(宋書謝恵連幼而聰敏年十/嵗能屬文族兄靈運深相知)
　(賞/)塵外(晉書謝安傳論文靖始居塵外髙謝人/間梁書徵士何㸃居貞物表縱心塵外)駛(潘/岳)
　(詩嘆彼年往駛/張銑註駛急也)
　　座上走筆贈薛璩慕容損
希世無髙節絶跡有卑棲君徒視人文吾固和天倪緬
然萬物始及與羣物齊(物顧元緯本凌/本俱作牧非)分地依后稷用
天信重黎(信一/作奉)春風何豫人令我思東谿草色有佳意
花枝稍含荑更待風景好與君藉萋萋
　希世(莊子希世而行比周而友漢書公孫𢎞希世用/事位至公卿陸機詩希世無髙符李善註希世)
　(随世/也)絶跡(曹植與楊徳祖書然此數子猶/復不能飛鶱絶跡一舉千里也)卑棲(酈炎/詩脩)
　(翼無卑棲逺/趾不步局)人文(周易觀乎人文以化成天下孔頴/達正義言聖人觀察人文則詩書)
　(禮樂之謂當法此/教而化成天下也)天倪(莊子和之以天倪郭象/註天倪者自然之分也)萬物
　始(史記此老子之所謂/無名者萬物之始也)后稷(陸賈新語民知室居食/榖而未知功力於是后)
　(稷乃列封疆畫畔界以分土地之所宜闢土/殖榖以用養民種桑麻致絲枲以蔽形體)重黎(史/記)
　(昔在顓頊命南正重以司天北正黎以司地唐虞之/際紹重黎之後使復典之至於夏商故重黎氏世序)
　(天/地)荑(韻㑹荑卉木/初生葉貌)萋萋(孫綽遊天台山賦藉萋萋之/􁅔草李善註以草薦地而坐)
　(曰藉呂延濟註/萋萋草美貌)
　　贈李頎
聞君餌丹砂甚有好顔色不知從今去㡬時生羽翼王
母翳華芝望爾崑崙側文螭從赤豹萬里方一息(顧元/緯本)
(凌本俱作萬/里走方息)悲哉世上人甘此羶腥食
　李頎(唐詩品彚李頎東川人開元十三年賈/季鄰榜進士調新鄉縣尉有集傳於世)羽翼(魏/文)
　(帝詩服藥四五/日身輕生羽翼)翳華芝(揚雄甘泉賦廼登夫鳳凰兮/而翳華芝顔師古註翳蔽也)
　(以華芝為蔽也李善註翳隐也/華芝盖也言以華盖自翳也)崑崙(山海經西海之/南流沙之濱赤)
　(水之後黒水之前有大山名曰崑崙之丘其下有弱/水之淵環之其外有炎火之山投物輒然有人戴勝)
　(虎齒有豹尾穴處名曰西王母水經注崑崙墟在/西北去嵩髙五萬里地之中也其髙萬一千里)赤
　豹(楚辭乗赤豹/兮從文貍)螭(說文螭若龍而黄北方謂之地螻/從虫离聲或云無角曰螭丑知切)
　羶腥(漢武外傳絶五榖去羶腥嵇康/絶交書手薦鸞刀漫之羶腥)
　　贈劉藍田(此詩亦載/盧象集中)
籬中犬迎吠(中河岳英靈集/唐文粹俱作間)出屋候柴扉(柴河岳英靈/集唐文粹俱)
(作/荆)嵗晏輸井稅山邨人夜歸晚田始家食(食唐文/粹作熟)餘布
成我衣詎肯無公事煩君問是非(盧集作對此能無憶/勞君問是非○又問)
(字顧元緯/本作聞)
　藍田(唐書地理志京/兆府有藍田縣)
　　贈房盧氏琯
達人無不可忘已愛蒼生豈復小千室(小顧元緯本唐/詩正音俱作少)
(千顧可久/本作十誤)弦歌在兩楹浮人日已歸但坐事農畊桑榆
鬰相望邑里多雞鳴(里顧元緯本/作地非是)秋山一何浄蒼翠臨
寒城視事兼偃卧對書不簪纓蕭條人吏疎(疎凌本作/散唐詩品)
(彚作/稀)鳥雀下空庭鄙夫心所向(向一/作尚)晩節異平生將從
海嶽居守靜解天刑或可累安邑茅茨君試營
　房琯(劉昫唐書房琯應堪任縣令舉授/虢州盧氏令政多恵愛人稱美之)盧氏(唐書地/理志虢)
　(州𢎞農郡有盧氏/縣武徳元年置)達人(賈誼鵩賦達人大/觀兮物無不可)兩楹(張景/陽詩)
　(制勝在兩楹劉良/註兩楹謂階間也)視事(漢書王尊傳今太/守視事巳一月矣)偃卧(列子/紀昌)
　(歸偃卧其妻之機下謝/靈運詩偃卧任縱誕)空庭(謝靈運詩虚館絶/諍訟空庭来鳥雀)晩節
　(謝靈運詩晚節值衆賢/李周翰注晩節暮年也)守靜(後漢書羊續坐黨事禁/錮十餘年幽居守静晉)
　(書王湛閤門守/静不交當世)天刑(晉書䖍糾天/刑致之誅辟)累安邑(髙士傳閔/貢字仲叔)
　(太原人也世稱節士客居安邑老病家貧不能得肉/日買猪肝一片屠者或不肯與邑令聞敕吏常給焉)
　(仲叔怪問之乃嘆曰閔仲叔豈以/口腹累安邑耶遂去客沛以夀終)茅茨(漢書茅茨不/剪師古曰屋)
　(盖曰茨茅茨/以茅覆屋也)
　　贈祖三詠(原註濟州/官舍作)
蠨蛸挂虚牖蟋蟀鳴前除嵗晏涼風至君子復何如髙
館闃無人(館凌本/作閣)離居不可道閒門寂已閉落日照秋
草雖有近音信千里阻河闗中復客汝潁去年歸舊山
結交二十載不得一日展貧病子既深契濶余不淺仲
秋雖未歸暮秋以為期良㑹詎㡬日終自長相思(自二/顧本)
(凌本俱/作日誤)
　祖詠(唐詩品彚祖詠洛陽人開元十三年/進士張說引為駕部員外郎集一巻)蠨蛸(郭璞/爾雅)
　(註蠨蛸小蜘蛛長脚者俗呼為蟢子陸璣詩疏蠨蛸/長踦一名長脚荆州河内人謂之喜母此蟲來著人)
　(衣當有親客至有喜也幽州人謂之/親客亦如蜘蛛為羅網君之謂也)虚牖(韻㑹牖說/文穿壁以)
　(木為交牕也從片􁁜聲徐曰但穿明則為牕牖者更/以木為交欞也古者一室一戸一牖一曰在墻曰牖)
　蟋蟀(陸璣詩疏蟋蟀似蝗而小正黒有光澤如漆有/角翅一名蛬一名青􁉊楚人謂之王孫幽州人)
　(謂之趣織督促之言也里/語曰趣織鳴懶婦驚是也)前除(謂階除之前王勃詩/頽華臨曲磴傾影赴)
　(前/除)闃(說文闃静也玉篇闃苦壁古覔二切静/無人也潘岳懐舊賦空館闃其無人)離居(楚/辭)
　(將以遺/兮離居)汝潁(唐書地里志汝州臨汝郡/潁州汝隂郡皆𨽻河南道)契濶(毛萇詩/傳契濶)
　(勤苦/也)良㑹(曹植洛神賦悼/良㑹之永絶兮)長相思(古詩上言長相/思下言久離别)
　　春夜竹亭贈錢少府歸藍田
夜靜羣動息時聞隔林犬却憶山中時人家澗西逺羡
君明發去采蕨輕軒冕
　錢起(唐書錢起吴興人天寳中舉進士與郎士元齊/名時語曰前有沈宋後有錢郎終考功郎中不)
　(言其為少府洎考起集中有初黄綬/赴藍田縣作詩一首知史闕載也)少府(清波雜志/古治百里)
　(之邑令拊其俗尉督其姧故令曰明府尉曰少/府嬾真子令呼明府故尉呼少府以亞於縣令)羣動
　息(陶潛詩日/入羣動息)明發(孔頴達毛詩正義夜地而闇至/旦而明明地發後謂之明發也)蕨
　(陸璣詩疏蕨鼈也山菜也周秦曰蕨齊/魯曰鼈初生似蒜莖紫黒色可食如葵)軒冕(謝朓詩/志狭輊)
　(軒冕杜預左傳註軒大夫/車說文冕大夫以上冠也)
　　酬王維春夜竹亭贈别　　　　　錢　起
　山月随客來主人興不淺今宵竹林下誰覺花源逺
　惆悵曙鶯啼孤雲還絶巘
　絶巘(張協七命于是登絶巘遡長風張/銑註絶巘髙山也廣韻巘山峯也)
　　戯贈張五弟諲三首(凌本無戯字一本有時在/常樂東園走筆成九字註)
吾弟東山時心尚一何逺(一唐詩正音唐/詩品彚俱作亦)日髙猶自卧
鐘動始能飯領上髮未梳(領唐詩品/彚作頭)牀頭書不巻清川
興悠悠空林對偃蹇(唐詩品彚作/空林時偃蹇)青苔石上浄細草松
下軟牕外鳥聲閒階前虎心善徒然萬象多(象林本唐/詩品彚俱)
(作/慮)澹爾太虚緬一知與物平自顧為人淺對君忽自得
浮念不煩遣
　東山(晉書謝安累違朝㫖髙臥東/山南史何引謝朏並隐東山)緬(廣韻緬/逺也)
張弟五車書讀書仍隠居染翰過草聖賦詩輕子虚閉
門二室下隐居十年餘宛是野人也(也一/作野)時從漁子魚
(魚一/作漁)秋風日蕭索(日一/作自)五栁髙且疎望此去人世渡水
向吾廬嵗晏同擕手只應君與予
　五車書(莊子恵施多/方其書五車)染翰(謝恵連詩朋来當染/翰劉良註翰筆也)子虚
　(西京雜記司馬相如為上林子虚賦意思蕭散不復/與外事相闗控引天地錯綜古今忽然如睡躍然而)
　(興㡬百日/而後成)二室(初學記嵩髙山者五嶽之中嶽也戴/延之西征記云其山東為太室西為)
　(少室相去十七里嵩髙總名也謂之室者以其下各/有石室焉少室髙八百六十丈上方十里與太室相)
　(埒但小耳水經注合而言之為嵩髙分而/名之為二室西南為少室東北為太室)五栁(晉書/陶潛)
　(嘗著五栁先生傳以自况曰先生不知何許/人不詳姓氏宅邉有五栁樹因以為號焉)
設罝守毚兔垂釣伺游鱗此是安口腹非關慕隐淪吾
生好清靜蔬食去情塵今子方豪蕩思為鼎食人我家
南山下動息自遺身入鳥不相亂見獸皆相親雲霞成
伴侶虚白侍衣巾何事須夫子邀予谷口真
　設罝(鮑照詩伐木清江湄設罝守毚兔呂/向註罝網也毛萇詩傳毚兔狡兔也)游鱗(潘岳/閒居)
　(賦游鱗瀺灂/菡萏敷披)隐淪(謝朓詩隐淪既已託李/周翰註隐淪隐逸也)情塵(王屮/頭陀)
　(寺碑文愛流成/海情塵為岳)鼎食(張衡西京賦撃鐘/鼎食連騎相過)入鳥不亂(莊/子)
　(入獸不亂羣入鳥不亂/行鳥獸不惡而况人乎)虚白(莊子瞻彼闋者虚室生/白陸徳明註崔譔云白)
　(者日光所照也司馬彪云室比喻心心能虚空則純/白獨生也淮南子虚室生白吉祥止也髙誘註虛心)
　(也室身也白道也能虛其心以生/於道道性無欲吉祥来止舍也)谷口真(髙士傳鄭/樸字子真)
　(谷口人也修道静黙世服其清髙成帝時元舅大將/軍王鳳以禮聘之遂不屈揚雄盛稱其徳曰谷口鄭)
　(子真畊於巖石/之下名振京師)
　(成按前二篇美張能隐居樂道物我兩忘與已合志/後一篇嗤張之釣弋山中祗圖口腹與已異操譬如)
　(李家娘子纔出墨池便登雪嶺何一日/之間黒白不均乎題曰戯贈良有以也)
　　至滑州隔河望黎陽憶丁三㝢
隔河見桑柘藹藹黎陽川望望行漸逺孤峯没雲煙故
人不可見河水復悠然賴有政聲逺時聞行路傳
　滑州(唐書地里志河南/道有滑州靈昌郡)黎陽(元和郡縣志衛州有黎/陽縣成按唐時滑州在)
　(黄河之南屬河南道黎陽在黄河之北屬河北/道雖各𨽻一方而中間僅隔一水對岸可見)
　　秋夜獨坐懐内弟崔興宗
夜靜羣動息蟪蛄聲悠悠庭槐北風響日夕方髙秋思
子整羽翮(翮顧元緯本/凌本俱作翰)及時當雲浮吾生將白首嵗晏
思滄洲髙足在旦暮肯為南畝儔
　内弟(鄭康成儀禮註姑之子外兄弟也舅之子/内兄弟也右丞母崔姓興宗是其内弟)崔興
　宗(唐書宰相世系表有崔興宗乃駙馬都尉崔恭禮/之子後官饒州長史顧元緯以為即是其人成按)
　(公主列傳恭禮尚髙祖女真定公主去開元天寳世/甚逺又綠樹重隂一絶題云過崔處士興宗林亭則)
　(是未有爵禄于朝者其非一人明矣夫名姓偶同者/若魯國一時有兩曽参趙國一時有兩毛遂楚漢之)
　(際一時有兩韓信唐宣之代一時有兩韓翃皆灼見/於簡冊嘗閱詩文箋釋往往以姓氏偶合者指為一)
　(人如昌黎所稱盤谷之李愿以為即河中節度之李/愿少陵所贈錦城之花卿以為即成都猛將之花卿)
　(成以為/皆非也)蟪蛄(楚辭蟪蛄鳴兮啾啾陸徳明莊子音義/蟪蛄寒蟬也一名蝭蟧春生夏死夏生)
　(秋死或曰山舜秋鳴者不及春春鳴者不及秋/廣雅云蟪蛄蛁蟧也即楚辭所云寒螿者也)滄洲
　(阮籍為鄭沖勸晉王牋臨滄洲而謝支伯登箕山以/揖許由陸雲泰伯碑滄洲遁跡箕山辭位皆泛指滄)
　(海洲渚而言世人或引神異經水經註之滄浪/洲謬矣甚有引杜陽雜編隋大業中事者尤非)髙足
　(古詩何不䇿髙足先據要路津/李善註髙上也亦謂逸足也)
　　贈裴十迪
風景日夕佳與君賦新詩澹然望逺空如意方支頤春
風動百草蘭蕙生我籬曖曖日暖閨(文苑英華作/曖曖閨日暖)田家
來致詞欣欣春還臯澹澹水生陂桃李雖未開荑萼滿
其枝(萼文苑英華作英其顧/元緯本凌本俱作芳)請君理還䇿敢告將農時
　日夕佳(陶潛詩山/氣日夕佳)如意(釋氏要覽指歸云如意古之/爪杖也或骨角竹木刻作手)
　(指爪柄可長三尺許或脊有癢手所不到用以搔爪/如人之意故曰如意成嘗問譯經三蔵通梵大師清)
　(沼字學通慧大師雲勝皆云如意之製盖心之表也/故菩薩皆執之狀如雲葉又如此方篆書心字故若)
　(局爪杖者祗如文殊亦執之豈欲搔癢也又云今講/僧尚執之多私記節文祝詞於柄備於忽忘要時手)
　(執目對如人之意故名如意如俗官之手板備於忽/忘名笏也若齊髙祖賜隐士明僧紹竹根如意梁武)
　(帝賜昭明太子木犀如意石季倫王敦皆執鐵如意/此必爪杖也因斯而論則有二如意盖名同而用異)
　(焉/)臯(李竒漢書註臯/水邊淤地也)澹澹(髙唐賦潰澹澹而並入/李善註澹澹平滿貌)還
　策(策杖也南史褚伯玉傳望/其還䇿之日蹔紆清塵)
　　華嶽
西嶽出浮雲積翠在太清(翠一/作雪)連天疑黛色(疑一/作凝)百里
遥青冥白日為之寒森沉華隂城昔聞乾坤閉(閉文苑/英華作)
(開/)造化生巨靈(造文苑英/華作變)右足踏方止(止文苑英/華作山)左手
推削成天地忽開拆大河注東溟遂為西峙嶽(峙嶽文/苑英華)
(作嶽/峙)雄雄鎮秦京大君包覆載至徳被羣生上帝佇昭
告金天思奉迎人祗望幸久(人一/作神)何獨禪云亭
　西嶽(水經華山為西嶽在𢎞農華隂縣西南太平寰/宇記太華山在華州華隂縣南八里逺而望之)
　(有若華狀故名華山按名山記云華嶽有三峯直上/數千仞基廣而峯峻疊秀迄于嶺表有如削成今博)
　(山香爐形實象之又按華山記云頂有池生千葉蓮/花服之羽化因名華山白虎通云西方華山少隂用)
　(事萬物生華故曰華山/以西有少華故曰太華)太清(髙誘淮南子註太/清元氣之清者也)青冥
　(楚辭據青冥/而攄虹兮)森沉(鮑照詩銅谿畫森/沉乳竇夜涓滴)巨靈(水經注左/丘明國語)
　(云華嶽本一山當河河水過而曲行河神巨靈手盪/脚踏開而為兩今掌足之跡仍存華嶽開山圖曰有)
　(巨靈胡者偏得坤元之道能造山川出河所謂巨靈/贔屭首冠靈山者也常有好事之人故升華嶽而觀)
　(厥跡焉薛綜西都賦註巨靈河神也古語云此本一/山當河水過之而曲行河之神以手擘開其上足蹋)
　(離其下中分為二以通河流手足之跡於今尚在藝/文類聚述征記曰華山對河東首陽山黄河流於二)
　(山之間云本一山巨靈所開今覩手跡於華嶽而脚/跡在首陽山下法苑珠林巨靈大人秦洪海者患水)
　(浩蕩以左掌托太華右足蹣中條太一為之裂河也/通地出張衡西京賦云髙掌逺蹠以流河曲者是)削
　成(山海經太華之山削成而四/方其髙五千仞其廣十里)東溟(顔延年詩日觀/臨東溟呂向註)
　(東溟謂/東海)秦京(闗中本秦地在漢為京師故稱秦京/陸機詩孟諸吞楚夢百二侔秦京)金
　天(杜氏通典先天二年/封華岳神為金天王)禪云亭(按史記昔無懷氏伏/義神農炎帝顓頊帝)
　(嚳堯舜皆封泰山禪云云黄帝封泰山禪亭亭李竒/註云云山在梁父東索隐云晉灼云云云山在蒙陽)
　(縣故城東北下有云云亭應劭云亭亭山在鉅平北/十餘里服䖍云在牟隂非也輿地廣記襲慶府奉符)
　(縣有亭亭山泗/水縣有云云山)
　(成按劉昫唐書開元十三年東封泰山十八年百僚/及華州父老累表請封西嶽不允右丞之作當在是)
　(時故有神祇望幸久何獨禪云亭之句厥後至天寳/九載正月羣臣又請封西嶽從之三月辛亥西嶽廟)
　(灾時久旱制停封西/嶽則始終末嘗封矣)
　
　
　
　
　
　
　
　
　
　王右丞集箋注巻二
欽定四庫全書
　王右丞集箋注巻三
　　　　　　　　　　　　　仁和趙殿成撰
　古詩二十三首
　　胡居士臥病遺米因贈
了觀四大因根性何所有妄計茍不生是身孰休咎色
聲何謂客隂界復誰守徒言蓮花目豈惡楊枝肘既飽
香積飯不醉聲聞酒有無斷常見生滅幻夢受即病即
實相趨空定狂走無有一法真無有一法垢居士素通
達隨宜善抖擻牀上無氊臥鎘中有粥否(鎘顧可乆/本作鍋非)齋
時不乞食定應空潄口(凌本於此句下多露葵自朝折/黃梁不煩剖二句諸本皆無之)
聊持數斗米且救浮生取
　居士(鳩摩羅什維摩詰經註外國白衣多財富樂者/名為居士釋氏要覽智度論云除四姓外通名)
　(居士翻譯名義迦羅越大品經中居士是也楞嚴云/愛結名言清淨自居普門疏以多積貨財居業豐盈)
　(謂之居士鄭康/成云道藝處士)四大(此身因四大和合為相骨肉之/堅相為地大津液之潤濕為水)
　(大煖觸之氣息為火大動摇之筋脈為風大維摩/詰經四大合故假名為身四大無主身亦無我)根
　性(華嚴經普現一切衆生心/念根性樂欲而無所現)隂界(謂五隂十八界維/摩詰經言是身是)
　(隂界諸八/所共合成)蓮花目(法華經是菩薩目/如廣大青蓮花葉)楊枝肘(莊子支/離叔與)
　(滑介叔觀於㝠伯之丘崑崙之虛黄帝之所休俄而/栁生其左肘其意蹷蹷然惡之林希逸註桞瘍也今)
　(人謂生/節也)香積飯(維摩詰經於是維摩詰不起於座居/衆㑹前化作菩薩而告之曰汝往上)
　(方界分度四十二恒河沙佛土有國名衆香佛號香/積與諸菩薩方共坐食汝往到彼如我辭曰願得世)
　(尊所食之餘當於娑婆世界施作佛事令此樂小法/者得宏大道亦使如來名聲普聞時化菩薩即於㑹)
　(前昇於上方舉衆皆見其去到衆香界禮彼佛足又/聞其言於是香積如來以衆香鉢盛滿香飯與化菩)
　(薩時化菩薩既受鉢飯須臾之間至維摩詰舍以滿/鉢香飯與維摩詰飯香普薫毗耶離城及三千大千)
　(世界時毗耶離婆羅門居士等聞是香氣身意快然/歎未曽有於是長者主月盖從八萬四千人來入維)
　(摩詰舍諸地神虛空神及欲色界諸天聞此香氣亦/皆來入維摩詰舍維摩詰語舍利弗等諸大聲聞仁)
　(者可食如來甘露味飯大悲所薫無以限意食之使/不消也有異聲聞念是飯少而此大衆人人當食化)
　(菩薩曰勿以聲聞小德小智稱量如來無量福慧四/海有竭此飯無盡使一切人食揣若須彌乃至一劫)
　(猶不能盡所以者何無盡戒定智慧解脫解脫知見/功德具足者所食之餘終不可盡於是鉢飯悉飽衆)
　(㑹其諸菩薩聲聞天人食此飯者/身安快樂又諸毛孔皆出妙香)聲聞(法華經若有/衆生内有智)
　(性從佛世尊聞法信受殷勤精進欲速出三界自求/涅槃是名聲聞乗釋氏要覽智度論云若苦行頭陀)
　(初中後夜勤心禪觀苦而得道者聲聞教也若觀法/相無縛無解心得清浄菩薩教也瑜伽論云諸佛聖)
　(教聲為上首從師友所聞此聲教展轉/修證永出世間小行小果故名聲聞)斷常見(涅槃/經衆)
　(生起見凡有二種一者常見二者斷見楞伽經離於/斷常有無等見大般若經如是般若波羅蜜多能滅)
　(一切常見斷見有見無見乃至種種諸惡趣見法苑/珠林成論云以世諦故得成中道以五隂相續生故)
　(不斷念念滅故不常離此斷常名為中道故知因果/非定斷常於現報中凡愚不觀念念遷滅則是常見)
　(不觀念念新生則是斷見若於來報愛未盡著隨業/受生六道不定人非常人迷此謂常則是常見若謂)
　(死後更不受生心/識永謝則是斷見)幻夢(維摩詰經是身如幻從顛/倒起是身如夢為虛妄見)實
　相(法華經唯佛與佛乃能究盡諸法/實相涅槃經無相之相名為實相)抖擻(抖擻猶言/振作釋氏)
　(要覽頭陀梵語杜多漢言抖擻謂三毒/如塵能坌汙真心此人能振掉除去故)鎘(韻㑹說文/鬲鼎屬本)
　(作鬲實五觳十二升曰觳象腹交文三足徐曰上頸/也腹交文謂其刻飾也五觳六斗也爾雅鼎款足謂)
　(之鬲或作䰛又作鎘/狼狄切音與栗同)漱口(釋氏法毎食後必/以楊枝漱刷口齒)浮生(莊/子)
　(其生/若浮)
　　與胡居士皆病寄此詩兼示學人二首
一興微塵念横有朝露身如是覩隂界(覩一作/都誤)何方置
我人礙有固為主趣空寧捨賔洗心詎懸解悟道正迷
津因愛果生病從貪始覺貧色聲非彼妄浮幻即吾真
四達竟何遣萬殊安可塵胡生但髙枕寂寞與誰隣戰
勝不謀食理齊甘負薪子若未始異詎論疎與親
　朝露(漢書人生如朝露何久自苦如此師古/註朝露見日則晞人命短促亦如之)我人(瓔/珞)
　(經盡觀世界空無我人華嚴經此中無少/物但有假名字若計有我人則為入險道)空有(後漢/書清)
　(心釋累之訓空有兼遣之宗章懐太子註不執着為/空執着為有兼遣謂不空不有虛實兩忘也鳩摩羅)
　(什維摩詰經註佛法有二種一者有二者空若常在/有則累于想着若常在空則捨于善本若空有迭用)
　(則不設二過猶日/月代明萬物以成)懸解(莊子適來夫子時也適去夫/子順也安時而處順哀樂不)
　(能入也古者謂是帝之縣解郭象註以有繫者為縣/則無繫者縣解也縣解而性命之情得矣此養生之)
　(要也陸德明註縣音𤣥解音/蟹崔云以生為縣以死為解)生病(維摩詰經從癡/有愛則我病生)浮
　幻(西域記人命危/脆世間浮幻)戰勝(韓非子子夏見曾子曾子曰/何肥也對曰戰勝故肥也曾)
　(子曰何謂也子夏曰吾入見先王之義則榮之出見/富貴之樂又榮之兩者戰于胸中未知勝負故臞今)
　(先王之義/勝故肥)
浮空徒漫漫汎有定悠悠無乗及乘者所謂智人舟詎
捨貧病域不疲生死流無煩君喻馬任以我為牛植福
祠迦葉求仁笑仲由何津不鼓棹何路不摧輈念此聞
思者胡為多阻修空虚花聚散煩惱樹稀稠滅想成無
記(想顧元緯/本作相)生心坐有求降吳復歸蜀不到莫相尤
　無乗及乗者(楞伽經諸天及梵乗聲聞縁覺乗諸佛/如來乗我説此諸乗乃至有心轉諸乗)
　(非究竟若彼心滅盡無乗及乗者無有乗建/立我説為一乗引導衆生故分别説諸乗)生死流
　(涅槃經善斷有頂/種永度生死流)喻馬(涅槃經譬如大王有三種馬/一者調壯大力二者不調齒)
　(壯大力三者不調羸老無力王若乗者當先乗誰應/當先乗調壯大力次乗第二後及第三調壯大力喻)
　(菩薩僧其第二者喻聲聞/僧其第三者喻一闡提)為牛(莊子子呼我牛也而/謂之牛呼我馬也而)
　(謂之/馬)迦葉(法苑珠林第四拘樓秦佛第五拘那含牟/尼佛第六迦葉佛此三佛同姓迦葉又釋)
　(迦文佛之大弟子亦名迦葉僧肇維摩詰經註迦葉/以貧人昔不植福故生貧里若今不積善後復彌甚)
　(愍其長苦/多就乞食)聞思修(學人修習禪觀有聞思修三法謂/聞法思惟修習能生智慧遺教經)
　(是故汝等當以聞/思修慧而自増益)空虚花(楞伽經觀一切有為猶如/虚空花仁王經世諦幻化)
　(起譬如/虛空花)煩惱樹(佛遺教經實智慧者伐煩惱樹之利/斧也涅槃經是經即是剛利智斧能)
　(伐一切煩/惱大樹)無記(釋氏説心有三種以思惟世間雜善/等事為善思惟世間五欲因縁為惡)
　(善惡不形寂然/昏住為無記)降吳歸蜀(蜀志黄權傳有降吳不可/還蜀無路之語右丞借用)
　(其字承上而言以喻滅想/生心皆非入道之經耳)
　　藍田山石門精舍
落日山水好漾舟信歸風玩竒不覺逺(玩一/作探)因以縁源
窮(縁唐詩紀/事作尋)遥愛雲木秀(秀一/作翠)初疑路不同(疑文苑英/華作言)
安知清流轉(安文苑英/華作誰)偶與前山通捨舟理輕䇿果然
愜所適老僧四五人逍遥䕃松栢朝梵林未曙(未一/作方)夜
禪山更寂道心及牧童(及一/作友)世事問樵客(問文苑英/華作聞)暝
宿長林下(林一/作井)焚香臥瑶席澗芳襲人衣山月映石壁
再尋畏迷誤明發更登歴笑謝桃源人(謝一/作問)花紅復來
覿(文苑英華本分捨舟理/輕䇿以下另為一首)
　漾舟(謝惠連詩漾舟陶嘉月/李周翰註漾舟泛舟也)歸風(木華海賦或乃萍/流而浮轉或因歸)
　(風以/自反)縁源(謝朓詩緣源殊未極歸徑/窅如迷劉良註縁尋也)輕䇿(謝靈運詩/裹糧仗輕)
　(䇿/)䕃松栢(楚辭飲石泉/兮䕃松栢)道心(梁武帝詩道心理/歸終信首故宜先)桃源
　(搜神後記晉太原中武陵人捕魚為業縁溪行忘路/逺近忽逄桃花夾岸數百歩中無雜樹芳草鮮美落)
　(英繽紛漁人甚異之復前行欲窮其林林盡水源便/得一山山有小口髣髴若有光便捨舟從口入初極)
　(狹纔通人復行數十歩豁然開朗土地曠空屋舍儼/然有良田美池桑竹之屬阡陌交通雞犬相聞男女)
　(衣著悉如外人黄髪垂髫並怡然自樂見漁人大驚/問所從來具荅之便要還家設酒殺鷄作食村中人)
　(聞有此人咸來問訊自云先世避秦時難率妻子邑/人來此絶境不復出焉遂與外隔問今是何世乃不)
　(知有漢無論魏晉此人一一具言所聞皆為歎惋停/數日辭去此中人語云不足為外人道也既出得其)
　(船便扶向路處處誌之及郡詣太守說如此太/守劉歆即遣人随之往尋向所誌不復得焉)
　(殷墦云王維詩詞秀調雅意新理愜在泉為珠著壁/成繪一句一字皆出常境至如落日山水好漾舟信)
　(歸風又澗芳襲人衣山月映石壁又天寒逺山靜日/暮長河急又賤日豈殊衆貴來方悟稀又日暮沙漠)
　(垂戰聲烟塵裏豈/肯慚於古人也)
　　青溪(文苑英華作/過青溪水作)
言入黃花川毎逐青溪水隨山將萬轉趣途無百里聲
喧亂石中色静深松裏漾漾汎菱荇(漾漾文苑英/華作演漾)澄澄
映葭葦我心素已閒清川澹如此(川一/作明)請留盤石上垂
釣將已矣
　黃花川(杜氏通典鳳州黃花縣有黄花川方輿勝覽/黄花川在鳳州梁泉縣大散水流入黃花川)
　(一統志黃花川在漢中府鳳縣/東北一十里唐黃花縣以此名)盤石(成公綏嘯賦坐/盤石潄清泉李)
　(善註聲類曰/盤大石也)
　　崔濮陽兄季重前山興(原註山西去/亦對維門)
秋色有佳興况君池上閒悠悠西林下自識門前山千
里横黛色數峯出雲間嵯峨對秦國合沓藏荆關殘雨
斜日照夕嵐飛鳥還故人今尚爾歎息此頽顔
　崔季重(蘓源明小洞庭五太守讌籍序天寳十二載/七月辛丑東平太守扶風蘓源明觴濮陽太)
　(守清河崔公季重魯郡太守隴西李公蘭濟南太/守太原田公琦濟陽太守隴西李公倰於回源亭)濮
　陽(唐書地理志河南道有濮/州濮陽郡武德四年置)合沓(謝朓詩兹山髙百/里合沓與雲齊呂)
　(向註合/沓髙貌)嵐(廣韻嵐/山氣也)頽顔(駱賔王詩祗應傾/玉醴時許寄頽顔)
　　終南别業(河嶽英靈集文苑英華唐文粹俱作入/山寄城中故人國秀集作初至山中)
中歲頗好道晚家南山陲興來毎獨往勝事空自知(空/國)
(秀集/作祗)行到水窮處坐看雲起時偶然値林叟(値國秀集/作見林一)
(作/鄰)談笑無還期(無還期國秀集瀛奎律髄俱/作滯還期唐文粹作無回期)
　中歲(中年也謝朓詩/中歲歴三臺)
　(詩人玉屑此詩造意之妙至與造物相表裏豈直詩/中有畫哉觀其詩知其蟬蛻塵埃之中蜉蝣萬里之)
　(表者/也)
　　李處士山居(李二顧本凌/本俱作石)
君子盈天階小人甘自免方隨錬金客林上家絶巘背
嶺花未開入雲樹深淺清晝猶自眠山鳥時一囀
　天階(潘正叔詩游鱗萃靈沼撫翼希天階/劉良註靈沼天階喻左右省閣也)
　　韋侍郎山居
幸忝君子顧遂陪塵外蹤閒花滿巖谷瀑水映杉松(水/凌)
(本作/布)啼鳥忽臨澗歸雲時抱峰良游盛簪紱繼跡多夔
龍詎枉青門道故聞長樂鐘(故凌本作/胡一作用)清晨去朝謁車
馬何從容(車一/作鞍)
　良游(陸機詩念昔良/游茲焉永歎)長樂鐘(徐陵玉臺新詠序厭長/樂之疎鐘勞中宮之緩)
　(箭/)
　　丁㝢田家有贈(文苑英華作/田家贈丁㝢)
君心尚棲隱乆欲傍歸路在朝毎為言解印果成趣晨
鷄鳴鄰里羣動從所務農夫行餉田閨婦起縫素(婦一/作妾)
開軒御衣服散帙理章句時吟招隱詩或製閒居賦新
晴望郊郭日映桑榆暮(映一/作昳)隂盡小苑城(隂文苑英華/作䕃盡一作)
(畫/)微明渭川樹揆予宅閭井幽賞何由屢道存終不忘
迹異難相遇此時惜離别再來芳菲度
　傍歸路(謝靈運詩從來漸二紀始/得傍歸路張銑註傍近也)成趣(歸去來辭園/日渉以成趣)
　散帙(謝靈運詩散帙問所知劉良註散/帙謂開書帙也說文帙書衣也)招隱詩(左太/沖有)
　(招隱/詩)閒居賦(潘岳聞居賦序於是覽止足之分庶浮/雲之志築室種樹逍遥自得池沼足以)
　(漁釣舂稅足以代耕灌園鬻蔬供朝夕之膳牧羊酤/酪俟伏臘之費孝乎惟孝友於兄弟此亦拙者之為)
　(政也乃作閒居賦/以歌事遂情焉)桑榆(初學記日西垂景在樹端謂/之桑榆言其光在桑榆樹上)
　小苑城(小苑字始見漢書蕭望之傳昔賢不注地在/何處六朝及唐人詩中多用之或謂唐人所)
　(稱小苑即宜春苑是成按右丞長樂青門外宜春小/苑東之句則不得謂宜春即小苑矣當是指曲江之)
　(芙蓉園也唐大内有西内苑有東内苑有禁苑凡三/苑芙蓉園不及三苑之澗逺故謂之小苑一時稱謂)
　(如此宜春宮雖在其/地然不得混指為一)渭川(三輔黄圖渭水出隴西首/陽縣鳥䑕同穴山東北至)
　(華隂入河唐六典註渭水出渭州/厯秦隴岐京兆同華六州入於河)揆予(楚辭皇覽揆/予於初度兮)
　閭井(宋書何承天傳並/踐禾稼焚爇閭井)道存(莊子若夫人者/目擊而道存矣)
　　渭川田家(川文苑英/華作水)
斜光照墟落(光文苑英/華作陽)窮巷牛羊歸(窮唐文/粹作深)野老念牧
童(牧童唐詩品/彚作僮僕)倚杖候荆扉雉雊麥苗秀蠶眠桑葉稀
田夫荷鋤立(立二顧本文苑英/華唐文粹俱作至)相見語依依即此羡閒
逸(唐文粹作羡/此良閒逸)悵然歌式微(歌二顧本凌/本俱作吟)
　斜光(王僧孺詩斜/光隱西壁)墟落(謂村墟籬落范雲/詩軒盖照墟落)雉雊(潘岳/射雉)
　(賦麥漸漸以擢芒雉鷕鷕而朝/雊鄭康成毛詩箋雊雉鳴也)蠶眠(蠶將蛻輒卧不/食古人謂之俯)
　(荀卿蠶賦所謂三俯三起事乃大已是也後人謂之/眠考庾信歸田詩云社鷄新欲伏原蠶始更眠又燕)
　(歌行云春分燕來能幾日三月蠶/眠不復久則六朝時巳有此稱矣)荷鋤(陶潛詩帶/月荷鋤歸)式
　微(子貢詩傳狄侵黎黎侯出奔衛衛穆公不禮焉黎/人怨之賦旄丘黎大夫勸其君以歸國賦式微)
　　春中田園作(中凌本/作日)
屋上春鳩鳴村邉杏花白持斧伐逺揚荷鋤覘泉脈歸
燕識故巢(歸唐詩品彚作新故文苑/英華唐詩品彚俱作舊)舊人看新歴(舊一/作故)
臨觴忽不御惆悵逺行客(文苑英華作/惆悵思逺客)
　春中(史記秦始皇本紀時在/春中正義曰中音仲)春鳩(曹植詩春/鳩鳴飛棟)逺揚(詩/蠶)
　(月條桑取彼斧斨以伐逺揚毛萇傳逺枝逺也揚條/揚也孔穎達正義逺枝逺者謂長枝去人逺也揚條)
　(揚者謂長條揚起者也皆手所/不及故枝落之而採取其葉)泉脈(謝朓詩察/壤見泉脈)臨觴
　(陸機詩置酒髙/堂悲歌臨觴)
　　過李揖宅
閒門秋草色(閒劉本顧元/緯本俱作閉)終日無車馬客來深巷中犬
吠寒林下(林唐詩品/彚作籬)散髮時未簪道書行尚把與我同
心人樂道安貧者一罷宜城酌還歸洛陽社
　寒林(陸機歎逝賦步/寒林以悽惻)散髮(鍾㑹遺榮賦散髮/抽簪永縱一壑)道書(江/淹)
　(自序傳山中無/事與道書為偶)樂道安貧(後漢書韋彪安貧/樂道恬於進趣)宜城(曹/植)
　(酒賦其味有宜城濃醪蒼梧漂清張華詩蒼梧竹葉/清宜城九醖醝太平寰宇記襄州宜城縣出美酒俗)
　(號宜城美酒為竹葉杯方輿勝覽金沙泉在宜城/縣東一里造酒極美世謂之宜城春又名竹葉酒)洛
　陽社(晉書董京字威輦初與隴西計吏俱至洛陽被/髮而行逍遥吟詠常宿白社中吳均詩予為隴)
　(西使寓居/洛陽社)
　　飯覆釡山僧
晚知清浄理日與人羣疎將候逺山僧先期掃敝廬果
從雲峰裏顧我蓬蒿居藉草飯松屑焚香看道書燃燈
晝欲盡鳴磬夜方初已悟寂為樂此生閒有餘(生一/作日)思
歸何必深身世猶空虚
　覆釡山(成按山名覆釡者不止一處然/右丞所指疑在長安未詳所在)敝廬(左傳小/人糞除)
　(先人之/敝廬)雲峰(江淹詩平/明望雲峰)蓬蒿居(趙岐三輔決録註張/仲蔚扶風人也少與)
　(同郡魏景卿隱身不仕明天官博/物好為詩賦所居蓬蒿没人也)松屑(江淹報袁叔/明書朝餐松)
　(屑夜誦仙經又青苔賦咀松/屑以髙想捧丹經而永慕)初夜(遺教經汝等比丘/晝則勤心修習善)
　(法無令失時初夜後夜亦勿/有廢中夜誦經以自消息)
　　謁璿上人(并序/)
上人外人内天不定不亂捨法而淵泊無心而雲動色
空無得不物物也(得顧元緯本/凌本俱作礙)默語無際不言言也故
吾徒得神交焉𤣥關大啟德海羣泳時雨既降春物俱
美序于詩者人百其言
少年不足言識道年已長事往安可悔(悔顧元緯/本作否非)餘生
幸能養誓從斷葷血(葷顧元緯本凌本俱作臂且引神/光斷臂事作解非是秉恕按唐書)
(本傳謂維居常蔬食不茹葷血此句自是/實事若訛作臂字虛假無當且不成文)不復嬰世網
浮名寄纓珮空性無羈鞅夙從大導師(從一/作承)焚香此瞻
仰頽然居一室覆載紛萬象髙桞早鶯啼長廊春雨響
牀下阮家屐牕前笻竹杖方將見身雲陋彼示天壤一
心在法要願以無生奨
　璿上人(續高僧傳元崇以開元末年因從璿禪師諮/受心要日夜匪懈璿公乃因受深法與崇歴)
　(上京遂入終南至白鹿下藍田於輞川得右丞王公/維之别業松生石上水流松下王公焚香静室與崇)
　(相遇神交釋氏要覽十誦律云有四種一麄人二濁/人三中間人四上人瓶沙王呼佛弟子為上人古師)
　(云内有智徳外有勝/行在人之上名上人)外人内天(莊子天在内人在外/郭象註天然在内而)
　(天然之所順者在外故大宗師曰知天人/之所為者至矣明内外之分皆非為也)不定不亂
　(維摩詰經我觀/如來不定不亂)色空(大般若經色不離空空不/離色色即是空空即是色)物物
　(呂覽物物而不物于/物則胡可得而累)言言(列子夫知言之謂/者不以言言也)神交(晉/書)
　(嵇康所與神交者惟/陳留阮籍河内山濤)𤣥關(頭陀寺碑文𤣥關幽鍵感/而遂通李善註𤣥闗幽鍵)
　(喻法藏也謝靈運金剛般若/經註曰𤣥闗難啟善鍵易開)德海(華嚴經為令一切/菩薩於佛功德海)
　(中得安/住故)世網(陸機詩借問子何之世網/嬰我身張銑註嬰纏也)纓珮(沈約詩/纓珮空)
　(為忝劉良註纓/珮官服飾也)羈鞅(廣韻羈馬絆/也鞅牛羈也)大導師(法華經諸/比丘如來)
　(亦復如是今為汝等作大導師華嚴經一/切菩薩為大導師引諸衆生入佛法門)阮家屐(晉/書)
　(阮孚性好屐或有詣阮正見自蠟屐/因自歎曰未知一生當着幾量屐)笻竹杖(劉淵林/三都賦)
　(註笻竹出興古盤江以南竹中實而髙節可以作杖/太平寰宇記蜀記云漢張騫奉使尋河源得髙節竹)
　(植於卭山今緣嶺皆是/堪為杖號曰卭竹杖)身雲(華嚴經或見諸菩薩入/變化三昧各於其身一)
　(一毛孔出一切變化身雲或見出天衆身雲或見出/龍衆身雲或見出夜义乾闥婆緊那羅阿修羅迦樓)
　(羅摩㬋羅伽釋梵䕶世轉輪聖王小王王子大臣官/屬長者居士身雲或見出聲聞縁覺及諸菩薩如來)
　(身雲或見出一切衆生身雲又云如來應正等覺無/上法王欲以正法教化衆生先布身雲彌覆法界隨)
　(其樂欲為現不同所謂或為衆生現生身雲或為衆/生現化身雲或為衆生現力持身雲或為衆生現色)
　(身雲或為衆生現相好身雲或為衆生現福德身雲/或為衆生現智慧身雲或為衆生現諸力不可壊身)
　(雲或為衆生現無畏身雲或為衆生現法界身雲/如來以如是等無量身雲普覆十方一切世界)天
　壤(莊子鄭有神巫曰季咸知人之死生存亡禍福壽/夭期以歲月旬日若神鄭人見之皆棄而走列子)
　(見之而心醉歸以告壺子壺子曰嘗試與來以予示/之明日列子與之見壺子出而謂列子曰嘻子之先)
　(生死矣弗活矣不可以旬數矣吾見怪焉見濕灰焉/列子入涕泣沾襟以告壺子壺子曰向吾示之以地)
　(文萌乎不震不正是殆見吾杜德機也嘗又與來明/日又與之見壺子出而謂列子曰幸矣子之先生遇)
　(我也有瘳矣全然有生矣吾見杜權矣列子入告壺/子壺子曰向吾示之以天壤名實不入而機發於踵)
　(此為杜權是殆/見吾善者幾也)法要(涅槃經如來為/説種種法要)無生(魏書釋老/志凡其經)
　(㫖大抵言生生之類皆因行業而起有過去當今未/來三世識神常不滅凡為善惡必有報應漸積勝業)
　(陶冶粗鄙經無數形藻鍊/神明乃致無生而得佛道)
　　送魏郡李太守赴任
與君伯氏别(氏文苑英/華作兄)又欲與君離君行無幾日當復
隔山陂蒼茫秦川盡日落桃林塞獨樹臨闗門黃河向
天外前經洛陽陌宛路故人稀(路顧可乆本/凌本俱作洛)故人離别
盡(文苑英華作/故人盡離别)淇上轉驂騑企予悲送逺惆悵睢陽路
古木官渡平秋城鄴宮故(宮文苑英/華作都)想君行縣日其出
從如雲遥思魏公子復憶李將軍
　魏郡(成按唐書地理志天寳元年改相州魏郡為鄴/郡改魏州陽武郡為魏郡觀詩中所云官渡鄴)
　(城者則是相而非魏矣是詩之作當在開元時也或/引劉昫唐書楊國忠秉政郎官不附已者悉出於外)
　(李峘自考功郎中出為睢陽太守尋而弟峴出為魏/郡太守兄弟夾河典郡皆以理行稱右丞所謂與君)
　(伯氏别又欲與君離者正指峘峴兄弟考國忠秉政/在天寳時是時相州已更鄴名不得仍稱魏號盖别)
　(是一人非/李峴也)山陂(古詩悠悠/隔山陂)秦川(水經注秦水出東北/大隴山秦谷二源雙)
　(導歴三泉合成一水而歴秦川川有育故亭秦仲所/封也秦之為號始自是矣秦水西逕降隴縣故城南)
　(又西南歴隴川逕六槃口過清水城西南注清水清/水上下咸謂之秦川長安志周自武王克商都豐鎬)
　(則雍州為王畿及秦孝公作為咸陽築/冀闕徙都之故謂之秦川亦曰闗中地)桃林塞(左傳/晉侯)
　(使詹嘉處瑕以守桃林之塞杜預註桃林在𢎞農華/隂縣東潼闗史記正義括地志云桃林在陜西桃林)
　(縣西至潼闗皆為桃林塞九域志潼闗即桃林之塞/也通鑑地理通釋潼闗古桃林塞也書放牛桃林之)
　(野註云在華山東山海經夸父之山其北有林名曰/桃林廣圓三百里三秦記桃林塞在長安東四百里)
　(西京賦註桃林在閿郷南谷中晉地道記漢𢎞農函/谷闗有桃林寰宇記自陜州靈寳縣以西至潼闗皆)
　(是也今考古函谷闗在陜州靈寳縣西南潼闗在華/州華隂縣自潼闗至函谷歴陜華二州之地俱謂之)
　(桃林/塞)淇上(孔穎達尚書正義河内共縣淇水出焉東/至魏郡黎陽縣入河鄭樵通志淇水一名)
　(清水鄭𤣥云即降水也出衞州共城縣北山/或云出林慮東至陽隂又東至黎陽入河)驂騑(説/文)
　(驂駕三馬也騑驂傍馬也鄭康成儀禮註騑馬曰驂/又詩經註驂兩騑也孔穎達疏云車駕四馬在内兩)
　(馬謂之服在外兩馬謂之騑又穎達禮記疏云車有/一轅而四馬駕之中央兩馬夾轅者名服馬兩邉名)
　(騑馬亦曰驂馬李善文選註服謂中央兩馬夾轅者/在服之左曰驂右曰騑三説不同而鄭孔之說為是)
　(蔡邕協和婚賦車/服照路驂騑如舞)睢陽(唐書地理志河南道有宋州/睢陽郡本梁郡天寳元年改)
　(名/)官渡(水經注渠又左逕陽武縣故城南東為官渡/水又逕曹太祖壘北有髙臺謂之官渡臺渡)
　(在中牟故世又謂之中牟臺建安五年太祖營官渡/袁紹保陽武紹連營稍前依沙堆為屯東西數十里)
　(公亦分營相禦合戰不利紹進臨官渡起土山地道/以逼壘公亦起髙臺以捍之即中牟臺也今臺北土)
　(山猶在山之東悉紹舊營遺臺並存章懐太子後漢/書註裴松之北征記曰中牟臺下臨汴水是為官渡)
　(袁紹曹操壘尚存焉/在今鄭州中牟縣北)鄴宮(太平寰宇記相州安陽縣/有鄴宮十六國春秋云石)
　(勒大破鄴宮燒之火旬有五日方滅石虎建武元年/自襄國徙都之自襄國至鄴道路相去二百里毎一)
　(舍輙立一宮宮有一夫人侍婢數十季龍所起内外/臺觀行宮凡四十四所成按自曹魏建國於鄴其後)
　(後趙前燕東魏北齊相繼都之則宮室之盛可知後/人所稱鄴宮定是泛指釋者多援引後趙時事其觧)
　(偏/矣)行縣(漢書尹翁歸傳田延年為河東太守行縣至/平陽後漢書百官志凡郡國皆掌治民進賢)
　(勸功決訟檢姧常以春行所/主縣勸民農桑振救乏絶)如雲(詩其從如雲毛萇/傳如雲言盛也)
　魏公子(謂魏文帝曹子建公讌詩公子敬愛客終宴/不知疲李善註公子謂文帝時武帝在為五)
　(官中郎也劉良註時武/帝在故稱丕為公子)李將軍(謂李典魏志李典傳/從圍鄴鄴定與樂進)
　(圍髙幹於壺闗擊管承於長廣皆破之遷捕虜將軍/典宗族部曲三千餘家居乗氏自請願徙詣魏郡太)
　(祖笑曰卿欲慕耿純耶典謝曰典駑怯功微而爵寵/過厚誠宜舉宗陳力加以征伐未息宜實郊遂之内)
　(以制四方非慕純也遂徙部曲宗族萬三千餘口居/鄴太祖嘉之遷破虜將軍成按末一聨是謂其行縣)
　(之時或思魏公子之風流或憶李将軍之功烈盖覽/故蹟遺墟而感懐憑弔之意皆用魏郡事實也顧元)
　(緯以魏公子為無忌李將軍為李廣謂其姓李而官/魏故比之二人以致思信如所解則遥思復憶俱屬)
　(右丞而言與上聨想君之句不相重複耶且相州之/地在戰國時雖屬於魏而信陵遺蹟皆𨽻大梁在唐)
　(時為汴州其於相州若風馬牛不相及也詩人用事/固不拘拘於地理之經界而判然兩境者豈容援引)
　(而及之至顧可乆謂李廣為雲中太守魏郡與上黨/雲中等古之相屬地也并載李廣云云尤屬無稽矣)
　　送康太守
城下滄江水江邉黃鶴樓朱欄將粉堞江水映悠悠鐃
吹發夏口使君居上頭郭門隱楓岸候吏趨蘆洲何異
臨川郡還來康樂侯(來一/作勞)
　滄江(任昉詩滄/江路窮此)黃鶴樓(元和郡縣志鄂州城本夏口/城吳黃武二年城江夏以安)
　(屯戍地也城西臨大江西南角因磯為樓名黃鶴樓/方輿勝覽黃鶴樓在鄂州子城西南隅黃鶴山上此)
　(樓因山得名盖自南朝已著矣南齊志仙人子安乗/黃鶴過此閻伯理記州城西南隅有黃鶴樓者圖經)
　(云費文禕登仙嘗駕黃鶴返憩於此遂以名樓張敬/夫云黃鶴樓以山得名也而唐圖經何自而為怪説)
　(謂費文禕仙去駕鶴來憩於此閻伯理記中乃實其/事而或者又引梁任昉記所謂駕鶴之賔乃荀叔禕)
　(非文禕也此皆因黃鶴之名而世之好事者妄為之/説後來者既不之察又從而並緣增飾之一統志黃)
　(鶴樓在武昌府城/西南隅黃鶴磯上)粉堞(梁簡文帝詩/平江含粉堞)鐃吹(唐書儀衞/志凡鼓吹)
　(五部一鼓吹二羽葆三鐃吹四大横吹五小橫吹鐃/吹部七曲一破陣樂二上車三行車四向城五平安)
　(六歡樂/七太平)夏口(章懐太子後漢書註夏口城今之鄂州/也杜氏通典夏口即今江夏郡方輿勝)
　(覽夏口一名魯口似指夏水之口然何尚之云夏口/在荆江之中正對沔口浦大容舫於事為便而章懐)
　(太子註東漢亦謂夏口戍在今鄂州故唐史皆指鄂/州為夏口自孫權取對面夏口之名以名之而江北)
　(之名/始晦)上頭(陌上桑古辭東方千/餘騎夫壻居上頭)候吏(後漢書王霸傳/及至滹沱河候)
　(吏還/白)蘆洲(庾仲雍江圖蘆洲至樊口二十里伍子胥/所渡處也樊口至武昌十里水經注邾縣)
　(故城南對蘆洲舊吳時客舍於洲/上方便謂所止焉亦謂之羅洲矣)臨川(宋書謝靈運/襲封康樂公)
　(高祖受命降公爵為/侯後為臨川内史)
　　送陸員外
郎署有伊人居然古人風天子顧河北詔書𨽻征東(𨽻/顧)
(元緯本凌/本俱作除)拜手辭上官緩步出南宮九河平原外七國
薊門中隂風悲枯桑古塞多飛蓬萬里不見敵蕭條蕃
地空無為費中國更欲邀竒功遲遲前相送握手嗟異
同行當封侯歸肯訪南山翁
　郎署(後漢書馬融傳安/帝親政召還郎署)伊人(詩所謂伊人鄭康成箋/伊當作翳翳猶是也)
　河北(唐六典河北道古幽冀二州之境今懐衞相洺/邢趙恒定易幽莫瀛深冀貝魏博德滄棣媯澶)
　(營平安東凡二十有五焉東並於海南/廹於河西距太行山北通渝闗薊門)征東(成按開/元天寳)
　(問無征東事蹟當是安東之訛劉昫唐書總章元年/九月司空李勣平髙麗髙麗本五部一百七十六城)
　(户六十九萬七千其年十二月分髙麗地為九都督/府四十二州一百縣置安東都護府於平壤城以統)
　(之用其酋渠為都督刺史縣令上元三年二月移安/東府於遼東郡故城儀鳳二年又移置於新城開元)
　(二年移於平州天寳二年移/於遼西故郡城至德後廢)拜手(尚書太甲篇伊尹/拜手稽首孔安國)
　(傳拜手首至手也孔頴達正義周禮太祝辨九拜一/曰稽首二曰頓首三曰空首鄭𤣥云稽首拜頭至地)
　(也頓首拜頭叩地也空首拜頭至手所謂拜手也鄭/惟解此三者拜之形容所以為異也此言拜手稽首)
　(者初為拜頭至手乃復申頭以至於地至手是為拜/手至地乃為稽首然則凡為稽首者皆先為拜手乃)
　(後為稽首故拜/手稽首連言之)上官(後漢書任延/傳善事上官)南宮(成按唐人通/呼尚書省為)
　(南宮後人因禮部郎有南宮舍人之目及杜工部寄/禮部賈侍郎詩有南宮故人之句遂謂南宮專稱禮)
　(部誤矣白樂天詩我為憲部入南宮是其除刑部時/詩也盧綸詩南宮樹色曉森森是酬金部王郎中詩)
　(也李嘉祐詩多雨南宮夜仙郎寓直時是和都官員/外詩也因話錄尚書省東南隅通衢有小橋相承目)
　(為抝項橋言侍御史及殿中諸郎乆次者至此必抝/項而望南宮參互考之其義見矣韻府羣玉謂漢建)
　(尚書百官府曰南宮考其說亦無所本惟後漢時陳/忠為尚書令前後所奏悉條於南宮閤上以為故事)
　(鄭𢎞為尚書令前後所陳有補益王政者皆著之南/宮以為故事見後漢書及杜氏通典謂尚書省為南)
　(宮當/本此)九河(尚書九河既道孔安國傳河水分為九道/在兗州界平原以北是孔穎達正義云釋)
　(水載九河之名云徒駭太史馬頰覆釡胡蘓簡絜鉤/盤鬲津李廵曰徒駭禹疏九河以徒衆起故云徒駭)
　(太史禹大使徒衆通其水道故曰太史馬頰河勢上/廣下狹狀如馬頰也覆釡水中多渚往往而處形如)
　(覆釡胡蘓其水下流故曰胡蘓胡下也蘓流也簡大/也河水深而大也絜言河水多山石治之苦絜絜苦)
　(也鉤盤言河水曲如鉤屈折如盤也鬲津河水狹小/可鬲以為津也孫炎曰徒駭禹疏九河用功雖廣衆)
　(懼不成故曰徒駭胡蘓水流多散胡蘓然其餘同李/廵郭璞云徒駭今在成平東光縣今有胡蘓亭覆釡)
　(之名同李廵餘名皆云其義未詳計禹疏九河云復/其故道則名應先有不宜徒駭太史因禹立名此郭)
　(氏所以未詳也或九河雖舊有名至禹治水更别立/名即爾雅所云是也漢書溝洫志成帝時河隄都尉)
　(許商上書曰古記九河之名有徒駭胡蘇鬲津今見/在成平東光鬲縣界中自鬲津以北至徒駭其間相)
　(去二百餘里是知九河所在徒駭最北鬲津最南盖/徒駭是河之本道東出分為八枝也許商上言三河)
　(下言三縣則徒駭在成平胡蘓在東光鬲津在鬲縣/其餘不復知也爾雅九河之次從北而南既知三河)
　(之處則其餘六者太史馬頰覆釡在東光之北成平/之南簡絜鉤盤在東光之南鬲縣之北也其河填塞)
　(時有故道鄭𤣥云周時齊桓公塞之同為一河/今河間弓髙以東至平原鬲津往往有其遺處)七國
　(晉書地理志幽州統郡國七范陽國燕/國北平郡上谷郡廣寗郡代郡遼西郡)薊門(唐六典/註薊門)
　(在幽州北一統志古薊門闗在薊州唐置薊州盖取/此薊丘在舊燕城西北隅即古薊門也舊有樓館並)
　(廢但門存二土阜旁/多林木蓊欝蒼翠)蕭條(後漢書蕭條萬/里野無遺宼)竒功(漢書/陽朔)
　(中段㑹宗復為都䕶㑹宗為人好大節矜功名與谷/永相友善谷永閔其老復逺出予書戒曰足下以柔)
　(逺之令徳復典都䕶之重職甚休甚休若子之材可/優遊都城而取卿相何必勒功昆山之仄總領百蠻)
　(懐柔殊俗子之所長愚無以喻雖然朋友以言贈行/敢不畧意方今漢德隆盛逺人賓服傅鄭甘陳之功)
　(没齒不可復見願吾子因循舊貫毋求竒功終更亟/還亦足以復雁門之踦萬里之外以身為本願詳思)
　(愚/言)遲遲(毛萇詩傳遲/遲舒行貌)
　　送宇文太守赴宣城
寥落雲外山迢遙舟中賞鐃吹發西江秋空多清響地
迥古城蕪月明寒潮廣時賽敬亭神復解罟師網何處
寄相思南風吹五兩(吹顧元緯本/凌本俱作揺)
　宣城(唐書地理志江南西/道有宣州宣城郡)敬亭神(謝朓有賽敬亭山/廟喜雨詩宣城郡)
　(圖經敬亭山在宣城縣北十里太平寰宇記郡國志/及宋永初山川記云宛陵北有敬亭山山有神祠即)
　(謝朓賽雨賦詩之所其神/曰梓華府君頗有靈騐)五兩(郭璞江賦覘五兩之/動静李善註許慎淮)
　(南子註曰綄候風也/楚人謂之五兩也)
　　送綦母校書棄官還江東(校一/作袐)
明時乆不達棄置與君同天命無怨色人生有素風念
君拂衣去四海將安窮秋天萬里浄日暮澄江空(澄顧/元緯)
(本凌本/俱作九)清夜何悠悠扣舷明月中和光魚鳥際澹爾蒹
葭叢無庸客昭世衰鬢日如蓬(日顧元緯本/凌本俱作白)頑疎暗人
事僻陋逺天聰㣲物縱可採其誰為至公余亦從此去
(余劉本唐詩品/彚俱作今誤)歸耕為老農
　校書(按唐書百官志𢎞文館有校書郎二人集賢殿/書院有校書四人祕書省有校書郎十人著作)
　(局有校書郎二人崇文館有校書郎/二人司經局有校書四人皆九品官)素風(袁安三國/名臣贊操)
　(不激切素/風愈鮮)拂衣(後漢書楊彪傳孔融魯國/男子明日便當拂衣而去)扣舷(舷船/邊也)
　(扣舷為聲以節歌郭璞/江賦詠採菱以扣舷)和光(老子和其/光同其塵)昭世(鮑照詩/浮生旅)
　(昭世空事/歎年華)頑疎(嵇康詩匪降自/天實由頑疎)天聰(曹植求通親親/表冀陛下儻發)
　(天聰而垂/神聽也)
　　送六舅歸陸渾
伯舅吏淮泗卓魯方喟然悠哉自不競退耕東臯田條
桑臘月下種杏春風前酌醴賦歸去共知陶令賢
　陸渾(唐書地理志河/南府有陸渾縣)卓魯(後漢書卓茂遷密令勞心/諄諄視人如子舉善而教)
　(口無惡言魯恭拜中牟令專以德化為理不任/刑罰北山移文籠張趙于往圖架卓魯於前籙)條桑
　(晉書劉驎之於樹條桑詩蠶月條桑鄭康成箋條桑/枝落采其葉也孔穎達正義謂斬條於地就地采之)
　(也此借用為臘月事盖謂落其/繁枝枯莖而已與詩義稍異)臘月(漢書註臣瓚曰/臘月建丑之月)
　(也/)酌醴(劉向九歎欲酌醴以娛/意兮王逸註醴醴酒也)陶令(宋書陶潛為彭/澤令郡遣督郵)
　(至縣吏白應束帶見之潛歎曰我不能為五斗米/折腰向鄉里小人即日解印綬去職賦歸去來辭)
　　留别丘為
歸鞍白雲外繚繞出前山今日又明日自知心不閒親
勞簪組送欲趁鶯花還一歩一迴首遲遲向近關
　丘為(唐書藝文志丘為蘓州嘉興人事繼母孝常有/靈芝生堂下累官太子右庶子時年八十餘而)
　(母無恙給俸禄之半初還鄉縣令謁之為候門磬折/令坐乃拜里胥立庭下既出乃敢坐經縣署降馬而)
　(趨卒年/九十六)趁(廣韻趁逐/也俗作趂)近關(左傳蘧伯玉遂/行從近關出)
　　送别
下馬飲君酒問君何所之君言不得意歸卧南山陲但
去莫復問白雲無盡時
　
　
　
　
　
　王右丞集箋注巻三
欽定四庫全書
　王右丞集箋注巻四
　　　　　　　　　　　　　仁和趙殿成撰
　古詩二十九首
　　送張五歸山
送君盡惆悵復送何人歸幾日同攜手一朝先拂衣東
山有茅屋幸為掃荆扉當亦謝官去豈令心事違
　　齊州送祖三(河嶽英靈集文苑英華唐文粹唐詩/紀事並作淇上送趙仙舟國秀集作)
　　(河上送/趙仙舟)
相逢方一笑相送還成泣祖帳已傷離(帳河嶽英靈集/國秀集俱作席)
(一作悵非已唐/詩紀事作忽)荒城復愁入天寒逺山淨日暮長河急
解纜君已遥望君猶佇立(猶國秀集文苑英/華唐文粹俱作空)
　齊州(唐書地理志河南道有齊州濟南郡本齊/郡天寳元年更名臨淄五載又更名濟南)祖帳
　(祖帳即祖席/所設之帳)解纜(謝靈運詩解纜及流潮/李善註纜維船索也)佇立(毛萇/詩傳)
　(佇立乆/立也)
　　送縉雲苗太守
手疏謝明王(王顧元緯本/凌本俱作主)腰章為長吏方從㑹稽邸(邸/一)
(作/郊)更發汝南騎按節下松陽清江響鐃吹露冕見三吳
方知百城貴
　縉雲(唐書地理志江南道有處州縉雲/郡本括州永嘉郡天寳元年更名)長吏(漢書髙/帝紀守)
　(尉長吏師古註長吏謂縣之令長景帝紀吏六百石/以上皆長吏也張晏註長大也百官公卿表秩四百)
　(石至二百石是為長吏師古註吏理也主理其縣/内也是皆以縣令為長吏右丞以此稱太守未詳)㑹
　稽邸(見漢書朱/買臣傳)按節(子虛賦按節未舒郭璞註言頓/轡也司馬彪云按轡而行得節)
　(故曰/按節)松陽(唐書地理志處州/縉雲郡有松陽縣)露冕(益部耆舊傳郭賀/拜荆州刺史明帝)
　(巡狩到南陽特見嗟嘆賜以三公之服黼黻旒/冕勅去䄡露冕使百姓見此衣服以彰其德)三吳
　(水經注吳後分為三世號三吳吳興吳郡/㑹稽也杜氏通典吳郡吳興丹陽為三吳)百城(後漢/書賈)
　(琮傳百城聞/風自然竦震)
　　送從弟蕃游淮南(文苑英華作送從/叔游淮南座上成)
讀書復騎射帶劍游淮隂淮隂少年輩千里逺相尋髙
義難自隱(自文苑英/華作為)明時寧陸沉島夷九州外泉館三
山深席帆聊問罪卉服盡成擒歸來見天子拜爵賜黃
金忽思鱸魚膾復有滄洲心(洲文苑英/華作江)天寒蒹葭渚日
落雲夢林江城下楓葉淮上聞秋砧送歸青門外車馬
去駸駸惆悵新豐樹空餘天際禽
　淮南(按唐書地理志淮南道盖古揚州之域揚/楚滁和廬壽舒安黃申光蘄為州十二)高義
　(史記廉頗傳徒/慕君之高義也)陸沉(莊子孔子之楚舍於蟻丘之漿/其鄰有夫妻臣妾登極者子路)
　(曰是稯稯何為者邪仲尼曰是聖人僕也是自埋於/民自藏於畔其聲銷其志無窮其口雖言其心未嘗)
　(言方且與世違而心不屑與之俱是陸沉者也是其/市南宜僚邪郭象註陸沉人中隱者譬無水而沉也)
　島夷(尚書島夷卉服孔穎達正/義島夷南海島上之夷也)泉館(泉館謂泉客所/館即鮫人之室)
　(述異記鮫人/又名泉客)三山(史記蓬萊方丈瀛洲此三神山者/其傳在渤海中去人不逺患且至)
　(則船風引而去盖常有至者諸仙人及不死之藥皆/在焉其物禽獸盡白而黄金銀為宮闕未至望之如)
　(雲及到三神山反居水下臨/之風輒引去終莫能至云)席帆(木華海賦維長綃/挂帆席李善註随)
　(風張幔曰帆/或以席為之)卉服(孔穎達尚書正義卉服是草服葛/越也葛越南方布名用葛為之左)
　(思吳都賦云蕉葛升越弱於羅紈是/也顔思古漢書註卉服絺葛之屬)鱸魚膾(晉書張/翰因見)
　(秋風起乃思吳中菰菜蓴羮鱸魚膾曰人生貴得/適志何能羈宦數千里以要名爵乎遂命駕而歸)雲
　夢(周禮荆州其澤藪曰雲夢鄭康成註雲夢在華容/爾雅十藪楚有雲夢郭璞註今南郡華容縣東南)
　(巴丘湖是也孔安國尚書傳雲夢之澤在江南左傳/宣四年䢵夫人使棄諸夢中杜預註夢澤名江夏安)
　(陸縣東南有雲夢城又傳昭四年王以田江南之夢/杜註楚雲夢跨江南北又傳定四年楚子渉睢濟江)
　(入於雲中杜註入雲夢澤中所謂江南之夢也漢書/地理志南郡華容雲夢澤在南後漢書華容侯國雲)
　(夢澤在南水經注監利縣晉武帝太康五年立縣土/卑下澤多陂池西南自州陵東界逕於雲杜沌陽為)
　(雲夢之藪矣韋昭曰雲夢在華容縣按春秋魯昭公/三年鄭伯如楚子産備田具以田江南之夢郭景純)
　(言華容縣東南巴丘湖是也杜預云枝江縣安陸縣/有雲夢盖跨川亘隰兼包勢廣矣史記索隱雲夢裴)
　(駰云孫叔敖激沮水作此澤張揖云楚藪也在南郡/華容縣郭璞云江夏安陸有雲夢城南郡枝江亦有)
　(雲夢城華容縣又有巴丘湖俗云即古雲夢澤也則/張揖云在華容者指此湖也元和郡縣志安州雲夢)
　(縣本漢安陸縣地後魏大統末於雲夢古城置雲夢/縣雲夢澤在縣西七里成按諸説不同合而觀之雲)
　(夢本二地觀禹貢雲土夢作乂之文及左傳之析言/雲夢其義顯矣後人謂雲在江之北夢在江之南亦)
　(據傳中江南之夢而言而孔安國以為雲夢皆在江/南杜元凱以為雲中即江南之夢是又一説矣然雲)
　(與夢地雖異號界則相接故或稱雲或稱夢或合稱/雲夢其地脩廣跨江之南北共為一藪春秋文耀鉤)
　(謂大别已東雷澤九江衡山皆雲夢司馬相如子虛/賦謂雲夢方九百里酈道元謂其跨川亘隰兼包勢)
　(廣者良非虛語至於名號相沿或城或縣皆名雲夢/者乃後人因地借稱非楚藪全區之謂也顔延年詩)
　(却倚雲夢林/前瞻京臺囿)駸駸(毛萇詩傳/駸駸驟貌)新豐(太平寰宇記新豐/故城在雍州昭應)
　(縣東一十八里漢新豐縣也漢七年高祖以太上皇/思東歸於此置縣徙豐人以實之故曰新豐并移枌)
　(榆舊社街衢棟宇一如舊制士女老幼各知其室雖/雞犬混放亦識其家焉雍録唐新豐縣在府東五十)
　(里凡自長安東出而趨潼闗路必由此/庾肩吾詩逺聽平陵鐘遥識新豐樹)
　(成按劉昫唐書本紀開元二十年九月渤海靺鞨寇/登州殺刺史韋俊命左領衞將軍盖福順發兵討之)
　(又北狄列傳渤海靺鞨王大武藝遣其將張文休率/海賊攻登州刺史韋俊詔遣門藝往幽州徵兵以討)
　(之仍令太僕員外卿金思蘭往新羅發兵以攻其南/境屬山阻寒凍雪深丈餘兵士死者過半無功而還)
　(詩中所云島夷泉館席帆問罪疑蕃於是時從諸將/泛海往攻者也至所謂拜爵者即唐制之勲官也勲)
　(官凡十二等有柱國䕶軍輕車騎都尉驍騎飛騎雲/騎武騎諸名征戍勤勞則授之初無職任所謂賜金)
　(者乃軍旋勞賞之事猶木蘭詞云歸來見天子天子/坐明堂䇿勲十二轉賜物百千強盖詩人溢美之語)
　(也或疑是時軍出無功安得有拜/爵賜金之事者無乃近於固歟)
　　送權二
高人不可友清論復何深一見如舊識一言知道心明
時當薄宦解薜去中林芳草空隱處白雲餘故岑韓侯
乆攜手河嶽共幽尋悵别千餘里臨堂鳴素琴
　薄宦(何遜詩薄宦恧師/表屬辭慚愈疾)中林(中林即林中也/見毛萇詩傳)
　　送高道弟耽歸臨淮作(座上作○道顧元/緯本凌本皆作適)
少年客淮泗落魄居下邳(魄劉本/作拓)遨游向燕趙結客過
臨淄山東諸侯國迎送紛交馳自爾厭游俠閉戸方垂
帷深明戴家禮頗學毛公詩備知經濟道高臥陶唐時
聖主詔天下賢人不得遺公吏奉纁組安車去茅茨君
王蒼龍闕九門十二逵羣公朝謁罷冠劍下丹墀野鶴
終踉蹌威鳳徒参差或問理人術但致還山詞天書降
北闕賜帛歸東菑都門謝親故行路日逶遲(遲顧元緯/本作迤)
孤帆萬里外淼漫將何之江天海陵郡雲日淮南祠(南/二)
(顧本凌本/俱作隂)杳冥滄洲上蕩漭無人知緯蕭或賣藥出處
安能期
　臨淮(唐書地理志河南道有泗州臨淮郡本下邳郡/治宿預開元二十三年徙治臨淮天寳元年更)
　(郡/名)淮泗(淮泗二水皆經臨淮元和郡縣志淮水西南/自虹縣界流入徐城縣泗水西自彭城縣界)
　(流入下/邳縣)落魄(漢書酈食其家貧落魄無衣食業鄭氏/曰魄音薄應劭曰落魄志行衰惡之貌)
　(師古曰落魄失業/無次也鄭音是)臨淄(成按元和郡縣志臨淄古營/丘之地呂望所封齊之都也)
　(以城臨淄水故曰臨淄在/唐時青州之臨淄縣是矣)游俠(荀悦漢紀立氣勢作/威福結私交以立强)
　(於世者謂/之游俠)閉戸(後漢書魯㳟居太學習魯/詩閉戸講誦絶人間事)垂帷(漢書/董仲)
　(舒少治春秋孝景時為博士下帷講誦/弟子傳以乆次相授業或莫見其面)戴家禮(後漢/書魯)
　(髙堂生漢興傳禮十七篇後瑕丘蕭奮以授同郡后/蒼蒼授梁人戴德及德兄子聖於是德為大戴禮聖)
　(為小/戴禮)毛公詩(漢書毛公趙人也治詩為河間獻王博/士隋書經籍志趙人毛萇善詩自云子)
　(夏所傳作訓詁傳/是為毛詩古學)纁組(爾雅一染謂之縓二染謂之/赬三染謂之纁郭璞註纁綘)
　(也說文/組綬屬)安車(後漢書嚴光少有高名與光武同游學/及光武即位光乃變名姓隱身不見帝)
　(思其賢乃令以物色訪之後齊國上言有一男子披/羊裘釣澤中帝疑其光乃備安車𤣥纁遣使聘之三)
　(反而/後至)蒼龍闕(三輔黄圖未央宮有𤣥武蒼龍二闕三/輔舊事未央宮東有蒼龍闕北有𤣥武)
　(闕/)九門(鄭康成禮記註天子九門者路門也應門也/雉門也庫門也臯門也城門也近郊門也逺)
　(郊門也/闗門也)逵(毛萇詩傳逵九達之道爾雅九達謂之逵/後人凡通衢大道皆謂之逵不特九達矣)
　丹墀(張衡西京賦青瑣丹墀李善註漢官典職曰以/丹漆地故稱丹墀呂向註丹墀階以丹漆塗之)
　(漢書俯視兮丹墀孟康註丹墀赤地也/宋書明光殿以丹朱色地謂之丹墀)野鶴(晉書或/謂王戎)
　(曰昨於稠人中始見嵇紹/昂昂然如野鶴之在鷄羣)踉蹌(潘岳射雉賦已踉蹡而/徐來徐爰註踉蹡乍行)
　(乍止不迅疾之貌/踉蹌踉蹡義同)威鳳(漢書元康四年南郡獲白虎/威鳳為寳晉灼曰鳳之有威)
　(儀者與尚書鳳/凰來儀同意)北闕(漢書蕭何治未央宮立東闕北/闕師古註未央殿雖南向而上)
　(書奏事謁見之/徒皆詣北闕)賜帛(高士傳韓福者涿人也以行義/修潔著名昭帝時大將軍霍光)
　(秉政表顯義士郡國條奏行狀天子謂福等五人行/義最高以德行徵至京兆病不得進元鳳元年詔䇿)
　(曰朕愍勞福官職之事賜帛五十/匹遣歸其務修孝弟以教鄉里)東菑(爾雅田一嵗/曰菑郭璞註)
　(今江東呼初耕地反草為/菑謝朓詩臺笠聚東菑)逶遲(毛萇詩傳逶/遲歴逺之貌)淼漫(左/思)
　(吳都賦滇㴐淼漫呂/向註山水流廣之貌)海陵郡(太平寰宇記海陵縣故/楚邑漢以為縣屬臨淮)
　(郡晉立為海陵郡唐武德三年改為吳州/置吳陵縣七年州廢復為海陵縣𨽻揚州)淮南祠(太/平)
　(寰宇記泗州臨淮縣有淮/瀆祠在淮南岸斗山下)緯蕭(莊子河上有家貧/恃緯蕭而食者)
　　送别(河嶽英靈集文苑英華唐文/粹並作送綦母潛落第還鄉)
聖代無隱者英靈盡來歸遂令東山客不得顧採薇既
至君門逺(君二顧本凌/本俱作金)孰云吾道非江淮度寒食京洛
縫春衣(洛唐文/粹作兆)置酒臨長道(唐文粹作置酒長亭送二/顧本凌本俱作置酒長安)
(道/)同心與我違行當浮桂棹未幾拂荆扉逺樹帶行客
孤城當落暉(城唐文/粹作村)吾謀適不用勿謂知音稀(謂一作/為誤)
　英靈(隋書李德林美容儀善談吐齊天統中兼中書/侍郎於賓館受國書陳使江總目送之曰此即)
　(河朔之英靈也又文學/傳江漢英靈燕趙竒俊)吾道非(史記孔子世家詩云/匪兕匪虎率彼曠野)
　(吾道非耶吾/何為於此)寒食(荆楚嵗時記去冬至一百五日即/有疾風甚雨謂之寒食禁火三日)
　(造餳大麥粥據厯今在清明前/二日亦有去冬至一百六日者)京洛(班固東都賦子/徒習秦阿房之)
　(造天而不知京洛之有制陸機詩京洛多風/塵又云京洛多妖麗並謂東京洛陽之地)桂棹(楚/辭)
　(桂棹兮蘭枻王/逸註棹楫也)吾謀適不用(左傳子無謂秦無/人吾謀適不用也)知音
　稀(古詩但傷/知音稀)
　　送張舍人佐江州同薛據十韻(據顧元緯/本作璩)
束帶趨承明守官惟謁者清晨聽銀虯薄暮辭金馬受
辭未嘗易當御方知寡(御顧元緯本凌/本俱作是誤)清範何風流高
文有風雅忽佐江上州當自潯陽下逆旅到三湘長途
應百舍香爐逺峰出石鏡澄湖瀉董奉杏成林陶潛菊
盈把彭蠡常好之(彭諸本皆/作范誤)廬山我心也送君思逺道
欲以數行灑
　舍人(唐六典通事舍人十六人從六品上掌朝見引/納及辭謝者於殿廷通奏凡近臣入侍文武就)
　(列則引以進退而告其拜起出入之節凡四方通表/華夷納貢皆受而進之凡軍旅之出則受命慰勞而)
　(遣之既行則毎月存問將士之家以視其疾苦凱還/則郊迓之皆復命凡致仕之臣與邦之耋老時巡問)
　(亦如之李林甫註通事舍人即秦之謁者漢書百官/表云謁者掌賓贊受事員七十人秩比六百石皇朝)
　(改謁者為/通事舍人)江州(唐書地理志江南西/道有江州潯陽郡)承眀(三輔黄圖/未央宮有)
　(承明殿著述之所也班固西都賦/云内有承明著作之庭即此也)守官(謝膽詩守/官反南服)銀
　虯(初學記張衡漏水轉渾天儀制曰以銅為器再疊/差置實以清水下各開孔以玉虬吐漏水入兩壺)
　(右為夜左為晝李蘭漏刻法曰以器貯水以銅為渴/烏狀如鉤曲以引器中水於銀龍口中吐入權器漏)
　(水一升秤重一斤時經一刻殷夔漏刻法曰漏水皆/於器下為金龍口吐出轉注入踟躕經緯之中流於)
　(衡渠/之下)金馬(史記金馬門者宦署門也門旁有銅馬故/謂之金馬門三輔黃圖金馬門宦者署武)
　(帝時得大宛馬以銅鑄像立於署門因以為名/東方朔主父偃嚴安徐樂皆待詔金馬門即此)當御
　(國語秦景公使其弟鍼來求成叔向命召行人子員/行人子朱曰朱也當御叔向曰肸也欲子員之對客)
　(也子朱怒撫劍就之叔向曰夫子員道賓主之言無/私子常易之姧以事君者吾所能御也韋昭註當直)
　(也御進也言次/應直事易變也)潯陽(一統志潯陽江在九江府城北/源自岷山至此下流四十里合)
　(彭蠡湖水/東流入海)逆旅(左傳虢為不道保於逆旅杜預註逆/旅客舍也孔穎達正義逆迎也旅客)
　(也迎止賓/客之處也)三湘(南史巴陵南有地名三湘元和郡縣/志侯景浦在巴陵縣東北十二里本)
　(名三湘浦太平寰宇記湘/潭湘隂湘鄉是為三湘)百舍(莊子百舍重趼而不/敢息陸德明註百舍)
　(百日止宿也高誘淮南/子註百舍百里一舍也)香爐峰(逺法師廬山記東南/有香爐山孤峰秀起)
　(游氣籠其上則氛氲若烟太平寰宇記香爐峰在廬/山西北其峰尖圓烟雲聚散如博山香爐之狀方輿)
　(勝覽香爐峰在南康城北山南山/北皆見其形圓聳常出雲氣故名)石鏡(幽明録宮亭/湖邊旁山間)
　(有石數枚形圓若鏡明可鑑人謂之石鏡水經注廬/山東有石鏡照水之所出有一圓石懸崖明淨照見)
　(人形晨光初曜則延曜入石毫細必察故名石鏡焉/太平寰宇記石鏡在東山懸崖之上其狀團圓近之)
　(則照見/形影)董奉杏(見一巻虎/賣杏註)陶潛菊(續晉陽秋陶潛嘗/九月九日無酒宅)
　(邊菊叢中摘菊盈把坐其側乆望見白衣/人至乃王𢎞送酒也即便就酌醉而後歸)彭蠡(唐六/典註)
　(彭蠡湖一名宮亭湖在江州潯陽縣界杜氏/通典彭蠡湖在潯陽郡之東南五十二里)廬山(逺/法)
　(師廬山記山在江州潯陽郡左挾彭澤右旁通川有/匡俗先生者出自殷周之際遯世隱時潛居其下或)
　(云匡俗受道於仙人而共游其嶺遂托室崖岫即巖/成館故時人謂所止為仙人之廬而命焉其山大嶺)
　(凡七重圓基周回垂三五百里其南嶺臨宮亭湖下/有神廟七嶺㑹同莫升之者東南有香爐山其上氛)
　(氲若香烟西南中石門前有雙闕壁立千餘仞而瀑/布流焉其中鳥獸草木之美靈藥芳林之竒所稱名)
　(代元和郡縣志廬山在江州潯陽縣東三十二里本/名鄣山昔匡俗字子孝隱淪潛景廬於此山漢武帝)
　(拜為大明公俗號廬君故山取號周環五百餘里太/平寰宇記廬山在江州南高二千三百六十丈周回)
　(二百五十里其山九疊川亦九派郡國志云廬山疊/嶂九層崇巖萬仞山海經所謂三天子障亦曰天子)
　(都也周武王時匡俗字子孝兄弟七人皆有/道術結廬於此仙去空廬尚在故曰廬山)思遠道
　(古詩青青河畔/草綿綿思逺道)
　　送韋大夫東京留守
人外遺世慮空端結遐心曾是巢許淺始知堯舜深蒼
生詎有物黃屋如喬林上德撫神運沖和穆宸襟雲雷
康屯難江海遂飛沉(遂顧元緯本凌/本俱作逐非)天工寄人英龍衮
瞻君臨(瞻劉本顧可/乆本俱作澹)名器茍不假保釐固其任素資貫
方領(資顧元緯本凌本/唐詩品彚俱作質)清景照華簪慷慨念王室從容
獻官箴雲旗蔽三川畫角發龍唫晨揚天漢聲夕捲大
河隂窮人業已寧(人顧元緯本/凌本俱作乆)逆冦遺之擒然後解金
組拂衣東山岑給事黃門省秋光正沉沉功名與身退
(功名一/作壯心)老病隨年侵君子從相訪重𤣥其可尋
　韋大夫(劉昫唐書乾元二年秋七月乙丑/朔以禮部尚書韋陟充東京留守)東京留守
　(唐書百官志初太宗伐高麗置京城留守其後車駕/不在京都則置留守以右金吾大將軍為副留守開)
　(元元年改京兆河南府長史為尹十一年太原府亦/置尹及少尹以尹為留守少尹為副留守謂之三都)
　(留/守)人外(後漢書陳寵傳南陽尹勤字叔梁篤性好學/屏居人外荆棘生門宋書孔淳之與徵士戴)
　(顒王𢎞之及王𢎞敬/等共為人外之游)巢許(高士傳巢父者堯時隱人/也山居不營世利年老以)
　(樹為巢而寢其上故時人號曰巢父許由字武仲陽/城槐里人也為人據義履方邪席不坐邪膳不食後)
　(隱於沛/澤之中)黃屋(漢書黃屋左纛李斐註/天子車以黃繒為盖裏)喬林(謝朓詩牕/中列逺岫)
　(庭際俯/喬林)上德(老子上德不德是以有德河上公註上/德謂太古無名號之君德大無上故言)
　(上德/也)宸襟(何遜詩宸襟動時/豫歳序屬凉氛)屯難(謝靈運詩屯難既/云康尊主隆斯民)
　天工(天工天官也尚書/天工人其代之)人英(淮南子明於天道察於/地理通於人情大足以)
　(容衆德足以懐逺信足以一/異知足以知變者人之英也)龍衮(禮記天/子龍衮)君臨(三國/志君)
　(臨萬國秉/統天機)名器(左傳惟器與名不可以假人/杜預註器車服也名爵號也)保釐(保/安)
　(也釐理也尚書命/畢公保釐東郊)方領(後漢書馬援傳朱/勃衣方領能矩歩)華簪(陶潛/詩聊)
　(用忘/華簪)官箴(左傳昔周辛甲之為太史也命百官官箴/王闕杜預註使百官各為箴詞戒王過)
　雲旗(上林賦拖蜺旌靡雲旗張揖曰/畫熊虎於旒為旗似雲氣也)三川(史記索隱/三川今洛)
　(陽也地有伊洛/河故曰三川)畫角(晉書蚩尤氏率魑魅與黃帝戰/於涿鹿帝乃命始吹角為龍鳴)
　(以禦之梁簡文帝詩城/高短簫發林空畫角悲)大河隂(陸機詩發軫清洛汭/驅馬大河隂李善註)
　(穀梁傳曰水南曰隂李/周翰註大河黃河也)遺之擒(左傳使羣臣往遺/之禽以逞君心)黃
　門省(漢書劉向傳拜為郎中給事黃門又揚雄傳除/為郎給事黃門唐書開元元年改門下省為黃)
　(門省五年復黃/門省為門下省)隨年侵(陸機詩後/途隨年侵)重𤣥(陸機漢高祖/功臣頌重𤣥)
　(匪奥晉書索襲傳味無味于慌惚之際兼/重𤣥于衆妙之内皆用老子𤣥之又𤣥語)
　　資聖寺送甘二
浮生信如寄薄宦夫何有來往本無歸别離方此受(此/文)
(苑英華/作正)柳色藹春餘槐隂清夏首不覺御溝上銜悲執
杯酒
　資聖寺(長安志崇仁坊東南隅資聖寺本太尉趙國/公長孫無忌宅龍朔三年為文德皇后追福)
　(立為尼寺咸亨四年改為僧寺長安三年七月火焚/之灰中得經數部不損一字百姓施捨數日之間所)
　(獲鉅萬遂/營造如故)
　　留别山中温古上人兄并示舍弟縉(文苑英華無/山中字舍字)
解薜登天朝去師偶時哲豈惟山中人兼負松上月宿
昔同游止致身雲霞末開軒臨潁陽臥視飛鳥没好依
盤石飯屢對瀑泉歇(歇顧元緯本/凌本俱作渴)理齊少狎隱(顧元緯/本作理)
(齊狎/小隱)道勝寧外物舍弟官崇髙宗兄此削髮(削一/作祝)荆扉
但灑掃乗閒當過拂(拂顧元緯本/凌本俱作歇)
　時哲(謝靈運詩鳴葭戾/朱宮蘭巵獻時哲)宿昔(阮籍詩宿/昔同衣裳)潁陽(成按唐/書地理)
　(志河南府有潁陽縣本名武林載初元年析河南伊/闕嵩陽三縣置開元十五年更名潁陽然右丞所稱)
　(者當是泛指潁水之陽也呂氏春秋許由/處乎潁陽高誘註潁水之北曰潁陽是矣)道勝(淮南/子子)
　(夏見曾子一臞一肥曽子問其故曰出見富貴之樂/而欲之入見先王之道又悦之兩者心戰故臞先王)
　(之道勝/故肥)
　　觀别者
青青楊柳陌陌上别離人愛子游燕趙高堂有老親不
行無可養行去百憂新切切委兄弟依依向四鄰都門
帳飲畢(帳顧可乆本凌本唐詩品/彚俱作悵畢凌本作别)從此謝賓親(賓親顧/可乆本)
(唐詩品彚/俱作親賓)揮淚逐前侶(前唐詩品/彚作行)含悽動征輪車從望
不見(從凌本/作徒)時時起行塵(時時一/作時見)余亦辭家乆(乆凌本/唐詩品)
(彚俱/作者)看之淚滿巾
　百憂(詩無思/百憂)帳飲(盖用漢書疏廣傳設祖道供帳東/都門外事江淹别賦帳飲東都送)
　(客金/谷)揮淚(陸機詩揮淚廣川隂/李周翰註揮拭也)含悽(謝靈運詩含悽/汎廣川呂延濟)
　(註悽/悲也)行塵(江淹别賦見/行塵之時起)
　(庚溪詩話昔人臨岐執别回首引望戀戀不忍遽去/而形於詩者如王摩詰云車徒望不見時見起行塵)
　(歐陽詹云高城已不見况無城中人東坡與其弟子/由别云登高回首坡隴隔時見烏㡌出復没咸紀行)
　(人已逺而故人不可復見語/雖不同其惜别之意則同也)
　　别弟縉後登青龍寺望藍田山
陌上新别離蒼茫四郊晦登高不見君故山復雲外(山/文)
(苑英華/作人非)遠樹蔽行人長天隱秋塞心悲宦游子(宦游凌/本唐詩)
(品彚俱/作游宦)何處飛征盖
　青龍寺(長安志南門之東青龍寺本隋靈感寺開皇/二年立文帝移都徙掘城中陵墓葬之郊野)
　(因置此寺故以靈感為名至武德四年廢龍朔二年/城陽公主復奏立為觀音寺景雲二年改為青龍寺)
　(北枕髙原南望爽塏為登眺之美張禮游城南記樂/游之南曲江之北新昌坊有青龍寺北枕高原前對)
　(南山為登眺之絶勝賈/島所謂行坐見南山也)秋塞(沈約詩寒光稍眇/眇秋塞日沉沉)宦游
　子(陸機詩翩翩游宦/子辛苦誰為心)飛征盖(劉楨詩輦車飛素/盖從者盈路旁)
　　别弟妹二首(盧象詩集有八月十五日象自江東/止田園移莊慶㑹未幾歸汶上小弟)
　　(幼妹尤悲其别兼賦是詩三首其一謝病始告歸/其二兩妹日長成其三小弟更孩幼唐詩紀事載)
　　(此亦作象詩成考右丞本傳及他書未有言其寓/家於越浪跡水鄉者宛作二語合之盧象江東之)
　　(説乃為得之/讀者試辨焉)
兩妹日成長(成長唐詩紀/事作長成)雙鬟將及人已能持寶瑟自
解掩羅巾念昔别時小未知疎與親今來始離恨拭淚
方慇懃(拭唐詩紀/事作掩)
　寶瑟(何遜詩對牕看寳/瑟入戸弄鳴機)
小弟更孩幼歸來不相識同居雖漸慣見人猶未覓(未/覓)
(唐詩紀事/作黙黙)宛作越人語(語唐詩紀/事作言)殊甘水鄉食别此最
為難淚盡有餘憶
　　别綦母潛
端笏明光宮(宮文苑英/華作殿)歴稔朝雲陛詔看延閣書(看顧/元緯)
(本凌本/俱作刋)高議平津邸適意偶輕人虛心削繁禮(文苑英/華作適)
(意輕微祿遇人削/繁禮又繁一作煩)盛得江左風彌工建安體高張多絶
弦截河有清濟嚴冬爽羣木伊洛方清泚渭水冰下流
潼關雪中啓(啓文苑英/華作閉非)荷蓧幾時還塵纓待君洗
　綦母潛(唐書藝文志綦母潛字孝通開元中由宜夀/尉入為集賢院待制遷右拾遺終著作郎)
　端笏(江淹詩歛袵依光/采端笏奉仁明)明光宮(雍錄漢有明光宮三/一在北宮南與長樂)
　(相連者武帝太初四年起即王商之所指借欲以避/暑者也别有明光宮在甘泉宮中亦武帝所起發燕)
　(趙美女三千人充之至尚書郎主作文書起草更直/於建禮門内則近明光殿矣建禮門内得神仙門神)
　(仙門内得明光殿省中省中皆糊粉塗壁以丹漆地/謂之丹墀尚書郎握蘭含鷄舌香奏事此之明光殿)
　(約其方向必在未央正宮殿中不與北宮/甘泉設為竒玩者比則臣下奏事之地也)歴稔(何遜/詩歴)
　(稔共追隨一/旦辭羣匹)延閣(劉歆七略孝武皇帝勅丞相公孫/𢎞廣開獻書之路百年之間書積)
　(如丘山故外則有太常太史博士之藏内則有延閣/廣内祕書之府宋書漢西京圖籍所藏有天府石渠)
　(蘭臺石室延閣/廣内之府是也)平津邸(漢書公孫𢎞為丞相封平津/侯於是啓客館開東閣以延)
　(賢人與參謀議陸厥詩出入/平津邸張銑註邸國舍也)繁禮(史記孝文好道家/之學以為繁禮適)
　(貌無益/於事)江左風(宋齊梁陳四朝並建都江左其時詩/篇多尚綺麗宋書謝靈運傳文章之)
　(美江左/莫逮)建安體(建安漢末年號時曹氏父子及鄴中/七子俱善篇章後人謂之建安體鍾)
　(嶸詩品降及建安曹公父子篤好斯文平原兄弟鬱/為文棟劉楨王粲為其羽翼次有攀龍附鳳自致於)
　(屬車者盖將百計彬/彬之盛大備於時矣)高張(物理論琴欲高張瑟欲下/聲顔延年詩高張生絶絃)
　(聲急由/調起)截河(孔安國尚書傳濟水入河並流十數里/而南截河又並流數里溢為滎澤孔穎)
　(達正義濟水既入於河與河相亂而知截/河過者以河濁濟清南出還清故可知也)伊洛(括地/志伊)
　(水出虢州盧氏縣東巒山東北流入洛洛水出商州/洛南縣冢嶺山東流經洛州郭内又東合伊水唐六)
　(典註伊出河南伊陽縣北流入洛洛/出商州上洛縣經虢州河南入河)清泚(謝朓詩寒/流自清泚)
　(説文泚/清也)潼關(杜氏通典華州華隂縣有潼闗左傳所/謂桃林塞也本名衝闗河自龍門南流)
　(沖激華山東故以為名元和郡縣志潼闗在華州華/隂縣東北三十九里古桃林塞也春秋時晉侯使詹)
　(嘉處瑕以守桃林之塞是也闗西一里有潼水因以/名闗又云河在闗内南流衝激闗山因謂之衝闗謹)
　(按秦函谷闗在漢𢎞農縣即今靈寶縣西南十一里/故闗是也今大路在北本非鈐束之要漢武帝元鼎)
　(三年楊僕為樓船將軍本宜陽人恥居闗外上疏請/以家僮七百人徙闗於新安武帝從之即今新安縣)
　(東一里函谷故闗是也而御傳所馳出於南路至後/漢獻帝初平二年董卓脅帝西幸長安出函谷闗自)
　(此已前其關並在新安其後二十年至所建安十六年/曹公破馬超於潼闗則是中間徙於今  今厯二處而)
　(至河潼上躋高隅俯視洪流盤紆峻極實為天險河/之北岸則風陵津北至蒲闗六十餘里河山之險邐)
　(迤相接自此西望川途曠然盖神明之奥區帝宅之/戸牖百二之固信非虛言也太平寰宇記自函谷至)
　(於潼闗高出雲表幽谷秘䆳深林茂木白日成昏又/按今闗即隋大業七年移於南北鎮城門坑檻谷所)
　(置去舊闗四里餘至唐朝天授二年移近向北臨河/為路雍錄潼闗在華州華隂縣東北三十九里自華)
　(而虢自虢而陜自陜而河南中間千餘里地古嘗立/闗塞者凡三所由長安東一百八十里出華州華隂)
　(縣外則唐潼闗也自潼闗東二百里至陜州靈寶縣/則秦函谷闗也自靈寶縣三百餘里至河南府新安)
　(縣則漢函/谷闗也)塵纓(沈約詩願以潺湲/水霑君纓上塵)
　　新晴晚望(晚一/作野)
新晴原野曠極目無氛垢郭門臨渡頭村樹連溪口白
水明田外碧峰出山後農月無閒人傾家事南畝
　極目(謝靈運詩極/目睞左閭)白水(劉公幹詩方/塘含白水)
　　晦日游大理韋卿城南别業四首(原註四聲依/次用各六韻)
與世澹無事自然江海人側聞塵外游解驂􁏎朱輪(驂/劉)
(本文苑英華俱作弁顧元緯本/凌本俱作􁀙誤字書無􁀙字)極野照暄景(極顧元緯/本凌本俱)
(作/平)上天垂春雲張組竟北阜(劉本作張/組共曲阜)汎舟過東鄰(汎/舟)
(顧元緯本凌本/俱作汎汎非)故鄉信高㑹牢醴及家臣(家臣二顧本/凌本俱作佳)
(辰/)幸同擊壤樂心荷堯為君
　大理(唐書百官志大理寺卿一人/從三品少卿二人從五品下)側聞(漢書亦嘗側/聞長者遺風)
　(矣/)解驂(三國志董允/傳乃命解驂)􁏎(成按玉篇􁏎柅夷切軾也今/尋文義當作止訓知􁏎是柅)
　(字之訛也孔穎達周易正義柅者/在車之下所以止輪令不動者也)張組(謝靈運詩張/組眺倒景呂)
　(延濟註組/組惟也)北阜(謝靈運詩卜/室倚北阜)高㑹(史記飲酒高㑹師/古曰高㑹大㑹也)
　擊壤(高士傳帝堯之世天下太和百姓無事壤父年/八十餘而擊壤於道中觀者曰大哉帝之德也)
　(壤父曰吾日出而作日入而息鑿/井而飲耕田而食帝何德於我哉)
郊居杜陵下永日同攜手人里藹川陽(人顧元緯本/凌本俱作仁)平
原見峰首園廬鳴春鳩林薄媚新桞上卿始登席故老
前為壽臨當游南陂(游文苑英/華作送非)約略執盃酒歸與絀微
官(文苑英華作歸轍繼微官/顧可乆本作車轍絀微官)惆悵心自咎
　杜陵(太平寰宇記杜陵漢縣在今萬年縣東十五里/漢志註云古杜伯國也漢宣帝以杜東原上為)
　(初陵更名杜縣為杜陵後魏/改為杜城縣周建德二年省)永日(詩國風且/以永日)上卿(左/傳)
　(王以上卿之/禮饗管仲)故老(小雅召/彼故老)前為壽(史記莊王置酒優/孟前為夀章懐太)
　(子後漢書註壽者人之所欲/故卑下奉觴進酒皆言上夀)微官(歐陽堅詩抱/責守微官)
冬中餘雪在(中文苑英/華作日)墟上春流駛風日暢懐抱山川
好天氣(文苑英華作/山川多秀氣)雕胡先豐酌(豐酌二顧本凌/本俱作晨炊)庖膾
亦雲至(雲二顧本凌/本俱作後)高情浪海嶽浮生寄天地君子外
簪纓埃塵良不啻所樂衡門中陶然忘其貴
　冬中(冬中字出後/漢書周舉傳)春流(謝靈運山居賦毖温泉於/春流何遜詩君隨春水駛)衡
　門(毛萇詩傳衡門橫/木為門言淺陋也)
高館臨澄陂曠望蕩心目(望顧元緯本凌本/俱作然蕩一作理)澹蕩動雲
天玲瓏映墟曲鵲巢結空林雉雊響幽谷(雊文苑英/華作雛)應
接無閒暇徘徊以躑躅紆組上春隄側弁倚喬木弦望
忽已晦後期洲應綠
　雲天(謝靈運詩崔/崒刺雲天)玲瓏(謝靈運詩側徑既窈窕環州/亦玲瓏李周翰註玲瓏明暗)
　(貌/)墟曲(陶潛詩時/復墟曲中)應接(世説王子敬云從山隂道上/行山川自相映發使人應接)
　(不/暇)紆組(謝朓詩我行雖紆組兼得窮幽蹊李善/註說文曰紆屈也一曰縈也組綬也)側弁
　(詩小雅側/弁之俄)喬木(高誘淮南子註喬木/上疎少隂之木也)弦望晦(釋名弦/月半之)
　(名也其形一旁曲一旁直若張弓弦也望月滿之名/也月大十六日月小十五日日東月在西遥相望也)
　(晦灰也火死為灰/月光盡似之也)
　　冬日游覽
步出城東門試騁千里目青山橫蒼林赤日團平陸渭
北走邯鄲關東出函谷秦地萬方㑹來朝九州牧鷄鳴
咸陽中(中唐詩正/音作市)冠盖相追逐丞相過列侯羣公餞光
祿相如方老病(方一/作今)獨歸茂陵宿
　千里目(孫楚詩抗/我千里目)赤日(何遜詩赤/日下城圓)平陸(爾雅大野曰/平高平曰陸)
　(謝瞻詩夕/陽曖平陸)走邯鄲(漢書上指視慎夫人新/豐道曰此走邯鄲道也)函谷(括地/志函)
　(谷闗在陜州桃林縣西南十二里雍錄秦函谷闗在/唐陜州靈寶縣南十里靈寳縣者漢𢎞農縣也路在)
　(谷中深險如函故以為名其中劣通行路東西四十/里絶岸壁立巖上栢林隂䕃谷中常不見日闗去長)
　(安四百里日入則閉鷄鳴則開東自殽山西至潼津/通名函谷實為天險漢函谷闗在唐河南府新安縣)
　(之東一里盖漢世楊僕移秦函谷闗而立之於此也/以比秦舊則移東三百七十八里楊僕者宜陽縣人)
　(漢武帝時數立大功以其家居宜陽宜陽者靈寶縣/東其地即在秦咸闗之外矣僕耻其家不在闗内乞)
　(移秦闗而東之使闗反在外武帝允焉僕自以其家/僮築立闗隘是為漢世函闗自此闗移在河南府新)
　(安縣而秦闗之/在靈寶者廢矣)九州牧(晉書上欲圖三公/下不失九州牧)咸陽(三輔/黃圖)
　(咸陽在九堫山渭水北/山水俱在南故名咸陽)相如(史記司馬相如既/病免家居茂陵)
　　自大散以往深林密竹蹬道盤曲四五十里至黃
　　牛嶺見黃花川
危徑幾萬轉數里將三休廻環見徒侶隱映隔林丘颯
颯松上雨潺潺石中流靜言深谿裏(溪文苑英/華作林)長嘯高
山頭望見南山陽白日靄悠悠(日顧元緯本/凌本俱作露)青臯麗已
淨綠樹鬱如浮曽是厭䝉密曠然消人憂
　大散(文獻通考鳳州梁泉縣有黃花川大散闗宋中/興四朝志大散闗𨽻梁泉縣在鳳翔寳鷄縣之)
　(南為秦蜀往來要道兩山闗控斗絶出可以攻入可/以守實表裏之形勢也一統志大散闗在鳳翔府寶)
　(鷄縣南五十二/里通褒斜大路)三休(賈誼新書楚王誇使者以章/華之臺臺甚高三休乃至)靜
　言(陸機猛虎行靜言幽/谷底長嘯高山岑)悠悠(楚辭開春發歲兮/白日出之悠悠)青臯
　(謝朓詩青臯向還色春潤視生波王融拜祕書/丞謝表欽至道而出青臯捨布衣而望朱闕)䝉密
　(范曄詩遵/渚攀䝉密)
　　休假還舊業便使(假凌本唐詩品彚俱作暇○唐/詩紀事作盧象詩詳見四巻别)
　　(弟妹/詩下)
謝病始告歸依依入桑梓(依依唐詩紀/事作依然)家人皆佇立相
候柴門裏(柴凌本文苑英華唐詩/紀事唐詩品彚俱作衡)時輩皆長年(時輩唐/詩紀事)
(作儔類皆文/苑英華作今)成人舊童子上堂嘉慶畢(嘉凌本唐詩紀/事唐詩品彚俱)
(作/家)顧與姻親齒(顧凌本作願齒唐詩紀/事唐詩品彚俱作邇)論舊忽餘悲(忽/一)
(作/或)目存且相喜(目文苑英華唐/詩品彚作自)田園轉蕪没但有寒泉
水衰柳日蕭條秋光清邑里入門乍如客(客唐詩品/彚作昨)休
騎非便止(休文苑英/華作歸)中飯顧王程離憂從此始
　謝病(漢書王吉遂/謝病歸琅邪)告歸(漢書高祖嘗告歸之田孟康/曰古者名吏休假曰告師古)
　(曰告者請謁之言謂請休耳後漢書張湛告/歸平陵章懐太子註告請也告歸謂請假歸)桑梓(詩/維)
　(桑與梓必㳟敬止本言父之/所樹後人用為鄉里之稱)家慶(韻語陽秋唐人與/親别而復歸謂之)
　(拜家慶盧象詩云上堂家慶畢顧與姻親邇孟浩然/詩云明朝拜家慶須著老萊衣成按顔延年秋胡詩)
　(云上堂拜嘉慶入室問何之李善註蘓亥織女詩曰/時來嘉慶集呂向註見母故云拜嘉慶則此語劉宋)
　(時已然雖嘉字/不同其義一也)王程(劉孝儀與永豐侯書/王程有限時及玉闗)
　　早入滎陽界
汎舟入滎澤兹邑迺雄藩河曲閭閻隘川中烟火繁因
人見風俗入境聞方言秋晚田疇盛(晚文苑英/華作野)朝光市
井喧漁商波上客雞犬岸旁村前路白雲外孤帆安可
論
　滎陽(唐書地理志河南道鄭/州滎陽郡有滎陽縣)滎澤(成按史記正義滎/澤在鄭州滎澤縣)
　(西北四里今無水成平地是滎澤在唐時巳成平陸/豈能泛舟盖謂泛舟大河以入滎陽之界耳滎陽滎)
　(澤地本相連取古文之名以/為今地之稱詩家盖多有之)田疇(韋昭國語解穀地/為田麻地為疇杜)
　(預左傳註/並畔為疇)漁商(郭璞江賦泝洄㳂流或漁或商/水經註江閲漁商川交樵隱)
　　宿鄭州
朝與周人辭暮投鄭人宿(人凌本/作地)他鄉絶儔侶孤客親
僮僕宛洛望不見秋霖晦平陸田父草際歸村童雨中
牧主人東臯上時稼遶茅屋蟲思機杼鳴(文苑英華作/蟲鳴機杼休)
(又鳴字顧元/緯本作悲)雀喧禾黍熟明當渡京水昨晚猶金谷(晚/文)
(苑英華/作夜)此去欲何言(言文苑英/華作之)窮邊徇微祿(微一/作食)
　鄭州(唐書地理志河南/道有鄭州滎陽郡)儔侶(張華詩安/知慕儔侶)宛洛(謝朓詩/宛洛佳)
　(遨游張銑註宛南/陽也洛洛陽也)秋霖(左傳凡雨自三日以往為/霖楚辭皇天滛溢而秋霖)京
　水(水經注黃水發源京縣黃淮上東南流名祝龍泉/泉勢沸湧狀若巨鼎湯湯西南流謂之龍項口世)
　(謂之京水也元和郡國志京水出鄭州滎陽縣南平/地太平寰宇記京水在鄭州滎陽縣東二十二里鄭)
　(樵通志黄水出京縣故亦/謂之京水東北流入於濟)金谷(水經注穀水又東左/㑹金谷水水出太白)
　(原東南流歴金谷謂之金水東南流逕晉衞尉卿石/崇之故居也太平寰宇記河南府河南縣有金谷郭)
　(緣生述征記曰金谷谷名也地有金水自太白原/南流經此谷晉衞尉石崇因即川阜而造置園館)
　　渡河到清河作
汎舟大河裏積水窮天涯天波忽開拆郡邑千萬家行
復見城市宛然有桑麻廻瞻舊鄉國淼漫連雲霞
　清河(唐書地理志河北道貝/州清河郡有清河縣)汎舟(國語汎舟於河/韋昭解汎浮也)積
　水(荀子積水成/淵蛟龍生焉)
　　苦熱
赤日滿天地火雲成山嶽草木盡焦巻川澤皆竭涸輕
紈覺衣重密樹苦隂薄(密樹劉本顧元/緯本俱作樹密)莞簟不可近絺
綌再三濯思出宇宙外曠然在寥廓長風萬里來江海
蕩煩濁却顧身為患始知心未覺忽入甘露門宛然清
凉樂
　火雲(盧思道納凉賦/火雲赫而四舉)焦巻(應休璉與岑文瑜書/沙礫銷鑠草木焦巻)絺綌
　(小爾雅葛之精者/曰絺麤者曰綌)寥廓(楚辭上寥廓而無天漢書猶/焦朋已翔乎寥廓顔師古註)
　(寥廓天上/寛廣之處)長風(左思吳都賦習御長風劉淵林註/長風逺風也陸機詩長風萬里舉)覺
　(鳩摩羅什維摩詰經註凡得道名為覺覺/有二種一於四諦中覺二於一切法中覺)甘露門(法/華)
　(經普智天人尊哀愍羣萌類/能開甘露門廣度於一切)
　　納凉
喬木萬餘株清流貫其中前臨大川口豁達來長風漣
漪涵白沙(涵顧可乆本唐/詩品彚俱作含)素鮪如游空偃臥盤石上翻
濤沃微躬潄流復濯足前對釣魚翁貪餌凡幾許徒思
蓮葉東
　豁達(劉楨詩華館寄流/波豁達來風涼)漣漪(左思吳都賦濯明月於/漣漪劉淵林註風行水)
　(成文曰漣漪呂向/註漣漪細波文)微躬(沈約詩便/欲息微躬)潄流(晉書隱逸傳/潄流而激其)
　(清寢巢而/韜其耀)貪餌(楚辭知貪餌/而近死兮)蓮葉東(古江南曲魚戲/蓮葉東魚戲蓮)
　(葉/西)
　
　
　
　
　
　
　
　
　
　
　
　
　
　
　王右丞集箋注巻四
欽定四庫全書
　王右丞集箋注巻五
　　　　　　　　　　　　　仁和趙殿成撰
　古詩三十二首
　　濟上四賢詠三首
　　　崔錄事
解印歸田里賢哉此丈夫少年曾任俠晚節更爲儒遯
世東山下(世文苑英/華作迹)因家滄海隅已聞能狎鳥余欲共
乗桴
　錄事(按杜氏通典大唐官品流内有門下省錄事從/七品詹事府錄事正九品京兆河南太原府九)
　(寺少府將作監錄事都督都䕶府上州錄事國子監/親王府錄事京縣錄事公主邑司錄事俱從九品又)
　(流外有諸衛都水監羽林軍錄事宫苑總監錄事親/勲翊勳府錄事九寺少府將作軍器監府都水宫苑)
　(總監府京及東都市平準諸陵署錄事諸牧園苑監/錄事諸倉監諸闗津錄事太子親勲翊衛府錄事諸)
　(王府國/司錄事)賢哉(張景陽詩行人多/隕涕賢哉此丈夫)任俠(史記季布者楚/人也爲氣任俠)
　(有名於楚如淳曰相與信為任同是非爲俠所謂權/行州里力折公卿者也或曰任氣力也俠俜也師古)
　(曰任謂任使其氣力俠之/言挾也以權力挾輔人也)狎鳥(列子海上之人有好/鷗鳥者每旦之海上)
　(從鷗鳥游鷗鳥之至者百住而不止其父曰吾聞鷗/鳥皆從汝游汝取來吾玩之明日之海上鷗鳥舞而)
　(不下也江淹詩物我/但忘懐可以狎鷗鳥)
　　　成文學
寳劍千金裝登君白玉堂身爲平原客家有邯鄲娼使
氣公卿座論心游俠場(心文苑英/華作交)中年不得志(志文苑/英華作)
(意/)謝病客游梁
　文學(按唐書百官志東宫官有文學三人正六品下/分知經籍侍奉文章王府官有文學一人從六)
　(品上掌校典籍侍從文章至諸州文學乃徳宗時改/博士爲之徳宗以前無此稱也玩謝病游梁之句當)
　(是爲諸王/文學者)白玉堂(相逢行古辭黄金爲/君門白玉爲君堂)平原客(史記/平原)
　(君喜賓客賓客/蓋至者數千人)邯鄲娼(古辭上有雙尊/酒作使邯鄲娼)使氣(南史傅/縡負才)
　(使氣凌/侮人物)游梁(史記司馬相如爲武騎常侍非其好也/會景帝不好辭賦是時梁孝王來朝從)
　(游説之士齊人鄒陽淮陰枚乗呉莊忌夫子之徒相/如見而悦之因病免客游梁梁孝王令與諸生同舍)
　　　鄭霍二山人(河嶽英靈集文苑英華/並作寄崔鄭二山人)
翩翩繁華子(繁河嶽英/靈集作京)多出金張門(出文苑英/華作事)幸有先
人業早䝉明主恩(早䝉河嶽英靈集作思/逢文苑英華作早逢)童年且未學
肉食騖華軒豈乏中林士(乏河嶽英/靈集作知)無人獻至尊(獻顧/元緯)
(本凌本河嶽英/靈集俱作薦)鄭公老泉石(公河嶽英靈集文/苑英華俱作生)霍子安
丘樊賣藥不二價著書盈萬言(盈一/作仍)息陰無惡木飲水
必清源吾賤不及議(吾河嶽英/靈集作余)斯人竟誰論
　繁華子(阮籍詩昔日繁華子吕延濟註/繁華喻人美盛如春花之繁)金張(漢書功/臣之後)
　(惟有金氏張氏親/近貴寵比於外戚)先人業(國語朝夕處事猶/恐忘先人之業)華軒(華/軒)
　(車之美者江淹詩金張/服貂冕許史乗華軒)中林士(王康琚詩今雖盛/明世能無中林士)至
　尊(唐六典凡夷夏之通稱天子曰/皇帝臣下内外兼稱曰至尊)賣藥(後漢書韓康/字伯休京兆)
　(霸陵人常採藥名山賣於長安市口不二價三十餘/年時有女子從康買藥康守價不移女子怒曰公是)
　(韓伯休那乃不二價乎康歎曰我本欲避名今小/女子皆知有我焉何用藥爲乃遁入霸陵山中)惡
　木(陸機詩渴不飲盜泉/水熱不息惡木隂)
　　偶然作六首
楚國有狂夫茫然無心想散髮不冠帶行歌南陌上孔
子與之言仁義莫能奬未嘗肯問天何事須擊壤復笑
採薇人胡爲乃長往
　楚狂(髙士傳陸通字接輿楚人也好養性躬耕以爲/食楚昭王時通見楚政無常乃佯狂不仕故時)
　(人謂之楚狂孔子適楚楚狂接輿游其門曰鳳兮鳳/兮何如徳之衰也來世不可待往世不可追也天下)
　(有道聖人成焉天下無道聖人生焉方今之時僅免/刑焉福輕乎羽莫之知載禍重乎地莫之知避已乎)
　(已乎臨人以徳殆乎殆乎畫地而趨迷陽迷陽無傷/吾行郤曲郤曲無傷吾足山木自寇也膏火自煎也)
　(桂可食故伐之漆可用故割之人皆知有用之用而/不知無用之用也孔子下車欲與之言趨而避之不)
　(得與/之言)
田舍有老翁垂白衡門裏有時農事閒斗酒呼鄰里喧
聒茅簷下或坐或復起短褐不爲薄園葵固足美動則
長子孫不曾向城市五帝與三王古來稱天子(天一/作君)干
戈將揖讓畢竟何者是得意茍爲樂野田安足鄙且當
放懐去(放一作忘/懷一作志)行行没餘齒
　垂白(漢書杜欽傳誠哀老姐垂白師/古註垂白者言白髮下垂也)短褐(列子衣則/裋褐食則)
　(粢糲淮南子覽冥訓裋褐不完髙誘註褐毛布如今/之馬衣也又齊俗訓必有菅屩跐踦裋褐不完者髙)
　(誘註楚人謂袍爲裋褐大布史記秦始皇本紀夫寒/者利短褐而饑者甘糟糠徐廣曰短一作䄈小襦也)
　(音豎索隱云趙岐曰褐以毛毳織之若馬衣或以褐/編衣也短一音豎蓋謂褐布豎裁爲勞役之衣短而)
　(且狹故謂之短褐亦曰豎褐又孟嘗君傳士不得短/褐索隱短音豎豎褐謂褐衣而豎裁之以其省而便)
　(事也漢書貢禹傳裋褐不完師古曰裋者謂僮豎所/著布長襦也褐毛布之衣也裋音豎又叙傳思有短)
　(褐之䙝儋石之畜晉書潘尼傳披短褐茹藜藿又劉/驎之傳拂短褐與桓沖言話成按裋褐短褐書傳兩)
　(見今人以裋字爲正以短字爲訛非也或謂傳中短/字皆係訛寫然考岑參詩野花迎短褐河栁拂長鞭)
　(明作短字用矣豈/亦以此爲訛耶)園葵(陶潜詩好/味止園葵)餘齒(晉書隱逸傳/乞還餘齒歸)
　(死岱/宗)
日夕見太行沉吟未能去問君何以然世網嬰我故小
妹日成長兄弟未有娶家貧祿既薄儲蓄非有素㡬迴
欲奮飛踟蹰復相顧孫登長嘯臺松竹有遺處相去詎
㡬許故人在中路愛染日已薄禪寂日已固(寂一/作習)忽乎
吾將行(乎凌本/作呼非)寧俟嵗云暮
　太行(太平寰宇記太行山在懷州修武縣北三十二/里一統志太行山在衛輝府輝縣西五十里西)
　(南連懷慶府界一帶峰麓/雖各有名然總呼為太行)沉吟(後漢書曹褒傳晝/夜研精沉吟專思)奮
　飛(詩靜言思之不能奮飛毛/萇傳如鳥奮翼而飛去)長嘯臺(晉書阮籍嘗於/蘓門山遇孫登)
　(與商略終古及棲神導氣之術登皆不應籍因長嘯/而退至半嶺聞有聲若鸞鳳之音響乎山谷乃登之)
　(嘯也太平寰宇記懷州修武縣有天門山今謂之百/家巖在縣西北三十七里以巖下可容百家因名上)
　(有精舍又有鍜竈處傳云嵇康所居圖經云百家巖/有劉伶醒酒臺孫登長嘯臺阮氏竹林嵇康淬劍池)
　(並在巖之左右一統志蘓門山在衛輝府輝縣西北/七里一名百門山嘯臺在百門山上即孫登隱居長)
　(嘯之/所)愛染(大般若經於妙/欲境心不愛染)禪寂(維摩詰經一心/禪寂攝諸亂意)忽乎
　(楚辭懐信侘傺/忽乎吾將行兮)嵗云暮(古詩凜凜/嵗云暮)
陶潛任天真其性頗耽酒自從棄官來家貧不能有九
月九日時菊花空滿手中心竊自思儻有人送否白衣
攜壺觴果來遺老叟(河嶽英靈集作白衣/攜觴來果不違老叟)且喜得斟酌
安問升與斗奮衣野田中今日嗟無負(負顧元緯本/凌本俱作有)兀
傲迷東西簔笠不能守傾倒彊行行酣歌歸五栁生事
不曽問肯愧家中婦(婦顧元緯本凌/本俱作帚非)
　陶潛(宋書陶潛性嗜酒家貧不能恒得親舊知其如/此或置酒招之造飲輒盡期在必醉爲彭澤令)
　(郡遣督郵至縣吏白應束帶見之潛歎曰我不能/爲五斗米折腰向鄉里小人即日解印綬去職)白
　衣(見四巻陶/潛菊註)斟酌(陶潛詩過門更相/呼有酒斟酌之)奮衣(世説郭林/宗奮衣而)
　(去/)兀傲(陶潛詩規規一何/愚兀傲差若穎)家中婦(成按淵明與子書/曰嘗感孺仲賢妻)
　(之言敗絮自擁何慚兒子云云右丞所謂肯愧家中/婦者正隱括此語也顧元緯改婦字作帚字且云實)
　(用漢紀家有敝帚語諸本作家中婦雖帚婦同韻恐/義不可解今據漢紀改作帚非也或以淵明有鄰靡)
　(二仲室無萊婦之語謂淵明安得有賢婦而愧之考/南史陶潛傳其妻翟氏志趣亦同能安苦節夫耕於)
　(前妻鋤於後不可謂無賢婦也其云室無萊婦者當/是翟卒之後故云不得據此作証且肯愧家中帚較)
　(之肯愧家中婦/不更難解乎)
趙女彈箜篌復能邯鄲舞夫壻輕薄兒鬬雞事齊主黄
金買歌笑用錢不復數許史相經過髙門盈四牡客舍
有儒生昂藏出鄒魯讀書三十年腰下無尺組(下一/作間)被
服聖人教一生自窮苦
　箜篌(釋名箜篌此師延所作靡靡之樂也後出於桑/間濮上之地蓋空國之侯所存也師涓爲晉平)
　(公鼔焉鄭衞分其地而有之遂號鄭衞之音謂之淫/樂也劉昫唐書箜篌漢武帝使樂人侯調所作以祠)
　(太乙或云侯輝所作其聲坎坎應節謂之坎侯聲訛/爲箜篌或謂師延靡靡之樂非也舊説亦依琴制今)
　(按其形似瑟而小七/弦用撥彈之如琵琶)邯鄲舞(劉劭趙都賦狄鞮/妙音邯鄲才舞)輕薄
　兒(沈約詩洛陽繁華/子長安輕薄兒)鬬雞(莊子紀渻子爲王養鬬/雞陸徳明註王齊王也)許
　史(漢書上無許史之屬應劭曰許伯宣帝皇后父史/髙宣帝外家也師古曰許氏史氏有外屬之恩)
　四牡(詩四牡/孔阜)昂藏(陸機孝侯周處碑汪洋延/闕之旁昂藏寮宷之上)鄒魯(史/記)
　(鄒魯濱洙泗猶有周公/遺風俗好儒備於禮)
老來懶賦詩惟有老相隨宿世謬詞客(宿世唐詩紀/事作當代)前
身應畫師不能捨餘習偶被世人知(世萬首唐人絶句/唐詩紀事俱作時)
名字本皆是此心還不知(疊用二知字疑誤○萬首唐/人絶句採宿世謬詞客四句)
(作一絶題曰/題輞川圖)
　餘習(維摩詰經深入緣起斷諸/邪見有無二邊無復餘習)
　　同王十三維偶然作十首　　　儲光羲
　仲夏日中時草木看欲焦田家惜功力(功一/作工)把鋤來
　東臯顧望浮雲隂往往誤傷苗歸來悲困極兄嫂共
　相譊(譊一/作饒)無錢可沽酒何以解劬勞夜深星漢明庭
　宇虛寥寥髙栁三五株可以獨逍遙
　儲光羲(唐書儲光羲兖州人登開元進士第又詔中/書試文章歴監察御史祿山反陷賊自歸顧)
　(况監察御史儲公光羲集序云開元十四年嚴黄門/知考功以魯國儲公進士髙第與崔輔國員外綦母)
　(潛著作同時其明年擢第常少府建王龍標昌齡此/數人皆當時之秀而侍御聲價隱隱轥轢諸子其文)
　(篇賦論凡七十巻雖無風雷之㑹意氣相感而扶危/拯病綽有賢達之風拔身虜庭竟陷危邦士生不榮)
　(可以言命然窺其鴻黄窈窕之學金石管磬之聲如/登瑤臺而進玉府靈篇䆳宇景物寥映綠流翠草佳)
　(木好鳥不足稱珍嗣息曰溶亦鳳毛駿骨恐墜先志/沂洄千里泣拜告余曰我先人與王右丞伯仲之歡)
　(也相國縉雲嘗以序冠編次㑹縉雲之謫亡焉後輩/據文之士風流不接故小子獲忝操簡伏恐魂游無)
　(方嗤責造次茫茫古道不見來者豈以龍戰害乎鹿/鳴齊竽競吹燕石爭寶嗚呼薄游之士未躋一峰已)
　(代其峻登閬風者乃知其迤邐昏/明掩豁將盡復通之者其若是乎)
　北山種松栢南山種蒺藜出入雖同趣所向各有冝
　(向一/作尚)孔子貴仁義老氏好無爲我心若虚空此道將
　安施暫過伊闕間晼晚三伏時髙閣入雲中芙蓉滿
　清池要自非我室還望南山陲
　蒺藜(郭璞爾雅註蒺藜布地蔓/生細葉子有三角刺人)無爲(老子是以聖人/處無爲之事行)
　(不言/之教)伊闕(水經注伊水又北入伊闕昔大禹疏以通/水兩山相對望之若闕伊水歴其間北流)
　(故謂之伊闕矣春秋之闕塞焉昭公二十六年趙鞅/使女寛守闕塞是也陸機云洛有四闕斯其一焉東)
　(巖西嶺並鐫石開軒高甍架峰西側靈巖下泉流東/注入於伊水傅毅反都賦曰因龍門以暢化開伊闕)
　(以達聰也元和郡縣志河南府有伊闕縣/北至府七十里伊闕山在縣北四十五里)晼晚(楚辭/白日)
　(晼晚其將入兮潘岳懐舊賦日晼/晚而將暮李周翰註晼晚日落貌)三伏(初學記隂陽/書曰從夏至)
　(後第三庚爲初伏第四庚爲中伏/立秋後初庚爲終伏謂之三伏)
　野老本貧賤冒暑鋤𤓰田(暑一/作雨)一畦未及終樹下髙
　枕眠荷蓧者誰子皤皤來息肩不復問鄉墟相見但
　依然腹中無一物髙話羲皇年落日臨層隅(層隅唐/詩正音)
　(作曾/城)逍遙望晴川(晴唐詩正/音作秦)使婦提蠶筐呼兒傍漁
　船悠悠泛綠水去摘浦中蓮蓮花豔且美(美一/作妍)使我
　不能還
　畦(説文田五/十畮曰畦)皤皤(班固詩皤皤國老乃父乃兄章懷/太子註說文曰皤皤老人貌也音)
　(步何/反)息肩(左傳子駟請/息肩於晉)層隅(鮑照凌烟樓銘巖/巖崇樓藐藐層隅)
　浮雲在虚空隨風復巻舒我心方處順動作何憂虞
　但言嬰世網不復得閒居迢遞别東國超遙來西都
　見人但恭敬曾不問賢愚雖若不能言中心亦難誣
　故鄉滿親戚道遠情日疎偶欲陳此意復無南飛鳬
　(復無一/作無復)
　南飛鳬(沈約詩無因達往/意欲寄雙飛鳬)
　草木花葉生相與命爲春當非草木意信是故時人
　靜念惻羣物何由知至真狂歌問夫子夫子莫能陳
　鳳凰飛且鳴容裔下天津清淨無言語兹焉庶可親
　容裔(張衡東京賦紛焱悠以容裔薛綜註容裔髙低/之貌江淹詩行光自容裔張銑註容裔自在貌)
　天津(楚辭章句天津東極/箕斗之間漢津也)
　黄河流向東(顧元緯本作/黄河向東流)弱水流向西趨舍各有異
　造化安能齊妾本邯鄲女生長在叢臺既聞容見寵
　復想𤣥爲妻刻劃尚風流幸遇君招攜逶迤歌舞座
　婉孌芙蓉閨日月方向除恩愛忽焉暌棄置誰復道
　但悲生不諧羨彼匹婦意偕老常同棲
　弱水(史記索隱魏略云弱水在大秦西𤣥中記云天/下之弱者有崑崙之弱水鴻毛不能載也通鑑)
　(地理通釋弱水出吐谷渾界窮石山自甘州刪丹縣/西至合黎山與張掖縣河合其水力不勝芥然可以)
　(皮船渡通鑑魏太武擊柔然至栗水西行至莬園水/又循弱水西行至涿邪山則弱水在莬園水之西涿)
　(邪山之東禹貢弱水既西以水/皆東流惟弱黒二水乃西注耳)叢臺(漢書趙王宫叢/臺災師古註連)
　(聚非一故名叢臺蓋本六國時趙王故臺也在邯鄲/城中水經注叢臺六國時趙王之臺也郡國志曰邯)
　(鄲有叢臺故劉劭趙都賦曰結雲閣於南宇立叢臺/於少陽者也今遺基舊墉尚在元和郡縣志叢臺在)
　(邯鄲縣内東北隅九域志磁/州有叢臺趙武靈王所築)𤣥妻(左傳昔有仍氏生/女黰黒而甚美光)
　(可以鑑名/曰𤣥妻)婉孌(後漢書婉孌龍姿章懐/太子註婉孌猶親愛也)除(詩小雅昔/我往矣日)
　(月方除毛萇傳除除陳生新也顔延/年秋胡詩良時爲此别日月方向除)生不諧(後漢書/周澤爲)
　(太常清潔循行盡敬宗廟嘗卧病齋宫其妻哀澤老/病闚問所苦澤大怒以妻干犯齋禁遂收送詔獄謝)
　(罪當世疑其詭激時人爲之語曰生世不諧作/太常妻一嵗三百六十日三百五十九日齋)
　日暮登春山山鮮雲復輕遠近看春色踟躕新月明
　仙人浮丘公對月時吹笙丹鳥飛熠熠蒼蠅亂營營
　羣動汩吾真訛言傷我情安得如子晉與之游太清
　浮丘公(列仙傳王子喬者周靈王太子晉也好吹笙/作鳳凰鳴游伊洛之間道士浮丘公接以上)
　(嵩髙山三十餘年後求之於山上見桓良曰告我家/七月七日待我於緱氏山巔至時果乘白鶴駐山頭)
　(望之不得到舉手/謝時人數日而去)丹鳥(古今注螢火一名耀夜一名/景天一名熠耀一名丹良一)
　(名燐一名丹鳥一名夜光一/名宵燭腐草爲之食蚊蚋)營營(詩營營青蠅毛萇/傳營營往來貌)
　耽耽銅鞮宫遙望長數里賓客無多少出入皆珠履
　朴儒亦何爲辛苦讀舊史不道無家舍效他養妻子
　冽冽𤣥冬暮衣裳無準擬偶然著道書神人養生理
　公卿時見賞賜賚難具紀莫問身後事且論朝夕是
　耽耽(張衡西京賦大厦耽耽九户/開闢薛綜註耽耽深䆳之貌)銅鞮宫(左傳今銅/鞮之宫數)
　(里杜預註銅鞮晉離宫元和郡縣志晉銅鞮宫在潞/州銅鞮縣東十五里太平寰宇記銅鞮城在銅鞮縣)
　(南十五里本晉銅鞮宫上黨/記云銅鞮有晉宫闕猶存)珠履(史記春申君客三/千餘人其上客皆)
　(躡珠/履)朴儒(陸機詩鳴玉豈樸/儒憑軾皆俊民)冽冽(陶潛詩冽冽氣遂/嚴玉篇冽寒氣也)
　𤣥冬(揚雄羽獵賦𤣥冬季月天地隆/烈師古註北方色黒故曰𤣥冬)
　空山暮雨來衆鳥竟棲息斯須照夕陽雙雙復撫翼
　我念天時好東田有稼穡浮雲蔽川原新流集溝洫
　徘徊顧衡宇僮僕邀我食卧擁牀頭書(擁一/作覽)睡看機
　中織想見明膏煎中夜起唧唧
　衡宇(歸去來辭乃瞻衡宇劉良註/衡宇謂其所居衡門屋宇也)
　四鄰競豐屋我獨存卑室窈窕髙臺中時聞撫清瑟
　狂颷動地起拔木乃非一相顧始知悲中心憂且慄
　蚩蚩命子弟恨不居髙秩日入賓從歸清晨冠蓋出
　中庭有竒樹榮早衰復疾此道猶不知㣲言安可述
　窈窕(毛萇詩傳窈窕幽閒也鄭康成箋孔穎達正義/皆作居處訓與揚子雲所謂善心爲窈善容爲)
　(窕之解/不同)狂颷(陸雲南征賦狂颷起而/妄駭行雲藹而芊眠)蚩蚩(毛萇詩傳/蚩蚩者敦)
　(厚之/貌)㣲言(漢書仲尼没而㣲言絶師古/註㣲言精㣲要妙之言也)
　　西施詠(河嶽英靈集唐文粹唐/詩紀事俱作西施篇)
豔色天下重西施寧久㣲(寧一/作又)朝爲越溪女(爲唐詩紀/事作仍)
暮作吳宫妃(暮一作暝宫/妃一作王姬)賤日豈殊衆貴來方悟稀邀
人傅脂粉(河嶽英靈集作/要人傅香粉)不自著羅衣君寵益驕態君
憐無是非當時浣紗伴(當一/作常)莫得同車歸持謝鄰家子
(持謝河嶽英靈集唐詩紀事俱作寄言一/作寄謝子河嶽英靈集唐詩正音俱作女)效顰安可希
　西施(吴越春秋越王乃使相於國中得苧蘿山鬻薪/之女曰西施鄭旦飾以羅縠敎以容步習於土)
　(城臨於都巷三年學服/而獻於吳吳王大悦)浣紗(太平寰宇記諸暨縣有/苧蘿山山下有石跡水)
　(是西施浣紗之/所浣紗石猶存)效顰(莊子西施病心而矉其里其里/之醜人見而美之歸亦捧心而)
　(矉其里其里之富人見之堅閉門而不出貧人見之/挈妻子而去之走陸徳明註蹙額曰矉矉與顰同)
　(成按賤日豈殊衆二言古今亟稱佳句然愚意以爲/不及君寵益驕態二言爲尤工四言之義俱屬慨詞)
　(然出之以沖和之茟遂不覺渢渢乎爲/入耳之音誠有合於風人之㫖也哉)
　　李陵詠(時年/十九)
漢家李將軍三代將門子結髮有竒䇿少年成壯士長
驅塞上兒深入單于壘旌旗列相向簫鼔悲何已日暮
沙漠陲戰聲烟塵裏將令蕃落滅豈獨名王侍既失大
軍援遂嬰穹廬恥少小䝉漢恩何堪坐思此深衷欲有
報投軀未能死引領望子卿非君誰相理
　李陵(史記李陵爲建章監監諸騎善射愛士卒天子/以爲李氏世將使將八百騎嘗深入匈奴二千)
　(餘里過居延視地形無所見虜而還天漢二年貳師/將軍李廣利將三萬騎擊匈奴右賢王於祈連天山)
　(而使陵將其射士步兵五千人出居延北可千餘里/欲以分匈奴兵陵既至期還而單于以兵八萬圍擊)
　(陵軍陵軍五千人兵矢既盡士死者過半而所殺傷/匈奴亦萬餘人且引且戰連鬬八日還未到居延百)
　(餘里匈奴遮狹絶道陵食/乏救兵不到遂降匈奴)三代將門(漢書李廣傳贊/云三代之將道)
　(家所忌自廣至/陵遂亡其宗)結髮(漢書施讎結髮事師數十年師/古註言從結髮爲童丱即從師)
　(學著其/早也)長驅(史記輕卒鋭/兵長驅至國)單于(顔師古漢書註單于/匈奴天子之號也單)
　(音/蟬)穹廬(漢書匈奴父子同穹廬臥師古曰/穹廬旃帳也其形穹隆故曰穹廬)投軀(北史/投軀)
　(萬死之地以/邀一旦之功)引領(左傳引/領西望)子卿(子卿蘓武字漢書蘓/武傳匈奴與漢和親)
　(漢求武等於是李陵置酒賀武曰陵志雖駑怯令漢且/貰陵罪全其老母使得奮大辱之積  庶幾乎曹柯之)
　(盟此陵宿昔之所不忘也收族陵家爲世大戮陵尚/復何顧乎已矣令子卿知吾心耳異域之人一别長)
　(絶陵起舞歌曰經萬里兮渡沙幕爲君將兮奮匈奴/路窮絶兮矢刃摧士衆滅兮名已隤老母已死雖欲)
　(報恩將/安歸)
　　燕子龕禪師(一本有/詠字)
山中燕子龕路劇羊腸惡裂地競盤屈插天多峭崿瀑
泉吼而噴怪石看欲落伯禹訪未知五丁愁不鑿上人
無生緣生長居紫閣六時自搥磬一飲尚帶索種田燒
白雲斫漆響丹壑行隨拾栗猿歸對巢松鶴時許山神
請偶逢洞仙博救世多慈悲即心無行作周商倦積阻
蜀物多淹泊巖腹乍旁穿澗脣時外拓橋因倒樹架栅
值垂藤縛鳥道悉已平龍宫爲之涸跳波誰揭厲絶壁
免捫摸山木日隂陰結跏歸舊林一向石門裏任君春
草深
　燕子龕(按唐驪山宫圖燕子龕在連理水/上山城門在其東飛霞泉在其西)羊腸(謂燕/子龕)
　(之路盤紆曲屈較羊腸更惡括地志太行山在懐州/河内縣北二十五里有羊腸坂漢書地理志上黨郡)
　(壺闗有/羊腸坂)峭崿(孫綽游天台山賦陟峭崿之崢/嶸李善註文字集略曰崿崖也)五丁(華/陽)
　(國志蜀有五丁力/士能移山舉萬釣)紫閣(太平廣記終南山紫閣峰去/長安城七十里陜西志紫閣)
　(峰在西安府鄠縣東南三十里旭日射之爛然而紫/其形上竦若樓閣然即杜詩所謂紫閣峰隂入渼陂)
　(也/)六時(西域分晝夜爲六時謂日初分時日中分時/日後分時夜初分時夜中分時夜後分時)
　帶索(列子孔子游於泰山見榮啟期行/乎郕之野鹿裘帶索鼓琴而歌)燒田(齊民要/術凡開)
　(荒山澤田皆七月芟艾之草乾即放火至春而開墾/其林木大者􁣑殺之葉死不扇便任耕種三嵗後根)
　(枯莖朽以/火燒之)斫漆(古今注漆樹以剛斧斫其皮開以/竹管承之汁滴管中即成漆也)丹
　壑(鮑照詩妍/容逐丹壑)山神請(法苑珠林晉廬山有釋曇邕姓/楊闗中人形長八尺雄武過人)
　(南投廬山事遠公爲師内外經書多所綜渉志尚傳/法不憚疲苦乃於山之西南别立茅宇與弟子曇果)
　(澄思禪門嘗於一時果夢見山神求受五戒果曰家/師在此可往諮受後少時邕見一人著單袷衣風姿)
　(端雅從者三十人請受五戒邕以果先夢知是山神/乃爲説法授戒神䞋以外國匕筯禮拜辭别倐忽不)
　(見又云大同元年二月五日攝山神現形著菩薩巾/披袈裟形貌極端正侍從左右三十餘人又一人捉)
　(香爐在前来入禪堂詣𢎞誓法師所自/坐胡牀與法師共語并請寺衆行道)洞仙博(曹植/詩仙)
　(人攬六箸對/博太山隅)無行作(維摩詰經不眴菩薩曰受不受/爲二若法不受則不可得以不)
　(可得故無取無捨無作/無行是爲入不二法門)積阻(郭璞江賦/幽澗積阻)鳥道(凡山路/之髙峻)
　(險絶者謂之鳥道南中八志交趾郡治龍編縣自興/古鳥道四百里以其險絶獸猶無蹊特上有飛鳥之)
　(道耳鳥道/字本此)揭厲(爾雅深則厲淺則揭揭者揭衣也以/衣涉水爲厲繇膝以上爲揭繇帶以)
　(上爲/厲)結跏(菩薩瓔珞經二者坐禪若欲/詣座結跏趺坐便去衆想)
　　羽林騎閨人
秋月臨髙城城中管絃思離人堂上愁稚子階前戲出
門復映户望望青絲騎行人過欲盡狂夫終不至左右
寂無言相看共垂泪
　羽林騎(漢書羽林掌送從次期門武帝太初元年置/名曰建章營騎後更名羽林騎唐書百官志)
　(有左右羽林軍後人謂/天子禁兵皆謂之羽林)青絲騎(劉孝綽詩未見青/絲騎徒勞紅粉粧)
　　冬夜書懷
冬宵寒且永夜漏宫中發草白靄繁霜木衰澄清月麗
服映頽顔朱燈照華髮漢家方尚少顧影慚朝謁
　夜漏(成按漏刻之法孔壺爲漏浮箭爲刻視水高下/以定昏明之候故曰漏刻在晝謂之晝漏入夜)
　(謂之夜漏唐六典註凡候夜漏以爲更㸃之節每夜/分爲五更每更分爲五㸃更以擊鼔爲節㸃以擊鐘)
　(爲節後人謂之漏鼓亦謂之漏聲是也若直呼/更籌爲夜漏則非矣玩右丞發字亦屬更籌説)繁霜
　(詩正月繁霜毛/萇傳繁多也)朱燈(鮑照夜坐吟朱/燈滅朱顔尋)華髮(傅休奕詩/一别終華)
　(髮/)尚少(漢武故事上至郎署見一老郎龎眉皓髮問/何時爲郎何其老也對曰臣姓顔名駟以文)
　(帝時爲郎文帝好文而臣好武景帝好老而臣獨少/陛下好少而臣已老以是三葉不遇也上感其言擢)
　(爲㑹稽/都尉)
　　早朝
皎潔明星髙蒼茫遠天曙槐霧暗不開(暗文苑英/華作鬱)城鴉
鳴稍去始聞髙閣聲莫辨更衣處銀燭巳成行金門儼
騶馭(金文苑英/華作重)
　槐霧(何遜詩城霞旦晃/朗槐霧曉氛氲)更衣(漢書王莽傳張于西廂/及後閣更衣中晉灼曰)
　(更衣中謂朝賀易/衣服處室屋名也)銀燭(顧野王舞影賦耀金波/兮繡户列銀燭兮蘭房)金門
　(漢書敘傳平津斤斤晚躋金/門師古註金門金馬門也)騶馭(張正見詩騶/馭鬱相催)
　　寓言二首
朱紱誰家子無乃金張孫驪駒從白馬出入銅龍門問
爾何功徳多承明主恩鬬雞平樂館射雉上林園曲陌
車騎盛髙堂珠翠繁奈何軒冕貴不與布衣言
　朱紱(韋孟諷諫詩黼衣朱紱四牡龍旂師古註黼衣/晝爲斧形而白與黒爲彩也朱紱爲朱裳畫爲)
　(亞文也亞古弗字也故因謂/之紱字又作黻其音同聲)驪駒(陌上桑古辭何用/識夫壻白馬從驪)
　(駒/)銅龍門(漢書上嘗急召太子出龍樓門張晏曰/門樓上有銅龍若白鶴飛廉之爲名也)何
　功徳(應璩詩問我何功/徳三入承明廬)平樂館(漢書武帝紀元封六/年夏京師民觀角抵)
　(於上林平樂舘東方朔傳董氏常從游戲/北宫馳逐平樂觀雞鞠之會角狗馬之足)射雉(魏志/辛毗)
　(常從帝/射雉)上林園(三輔黄圖漢舊儀云上林苑方三百/里苑中養百獸天子秋冬射獵取之)
　曲陌(陸機詩迴/渠繞曲陌)
君家御溝上垂栁夾朱門列鼎會中貴鳴珂朝至尊生
死在八議窮達由一言須識苦寒士莫矜狐白温(瀛奎/律髓)
(編此首入俠少/類作盧象雜詩)
　列鼎(説苑累茵而/坐列鼎而食)中貴(史記天子使中貴人從廣服/䖍曰中貴内臣之貴幸者索)
　(隱曰案董巴輿服志云黄門丞主密近使聴察天下/謂之中貴人使者崔浩云在中而貴幸非徳望故曰)
　(中貴/也)鳴珂(劉昫唐書輿服志馬珂一品以下九子四/品七子五品五子爾雅翼貝大者爲珂黄)
　(黒色其骨白可以飾馬蓋此等飾非特取其容兼取/其聲韻會服䖍通俗文曰勒飾曰珂何遜詩隔林望)
　(行幰下阪聴鳴珂蓋馬/行則珂響故曰鳴珂也)八議(漢書刑法志周官有八/議之法一曰議親二曰)
　(議故三曰議賢四曰議能五曰議/功六曰議貴七曰議勤八曰議賓)狐白溫(王景𤣥詩/詎憶無衣)
　(苦但知狐白温吕向註狐白/謂狐腋之白毛以爲裘也)
　　雜詩
朝因折楊栁相見洛城隅(城凌本/作陽誤)楚國無如妾秦家自
有夫對人傳玉腕(腕一/作椀)映竹解羅襦(竹諸本/皆作燭)人見東方
騎皆言夫壻殊持謝金吾子煩君提玉壺
　秦家(陌上桑古辭使君從南來五馬立踟躕使君遣/吏往問是誰家姝秦氏有好女自名爲羅敷使)
　(君謝羅敷寧可共載否羅敷前置詞使/君一何愚使君自有婦羅敷自有夫)玉腕(梁簡文/帝詩簟)
　(文生玉腕香/汗浸紅紗)羅襦(史記羅襦襟解㣲聞薌澤謝朓/詩輕歌急綺帶含笑解羅襦)東
　方騎(陌上桑古辭東方千餘騎夫壻居/上頭坐中數千人皆言夫壻殊)金吾子(辛延/年羽)
　(林郎詩不意金吾子娉婷過我廬銀鞍何煜爚翠蓋/空踟躕就我求清酒絲繩提玉壺貽我青銅鏡結我)
　(紅羅裾不惜紅羅裂何論輕賤軀男兒愛後婦女子/重前夫人生有新故貴賤不相踰多謝金吾子私愛)
　(徒區/區)
　　獻始興公(原註時拜/右拾遺)
寧棲野樹林寧飲澗水流(水文苑英/華作中)不用食粱肉(食顧/元緯)
(本凌本/俱作坐)﨑嶇見王侯鄙哉匹夫節布褐將白頭任智誠
則短守仁固其優側聞大君子安問黨與讎所不賣公
器動爲蒼生謀賤子跪自陳可爲帳下不感激有公議
曲私非所求
　始興公(按劉昫唐書張九齡本傳開元二十一年十/二月拜中書侍郎同中書門下平章事明年)
　(遷中書令二十三年加金紫光祿大夫累封始興縣/伯二十四年遷尚書右丞相罷知政事坐引非其人)
　(左遷荆州大都督府長史俄請歸拜墓因遇疾卒而/宋祁唐書本傳以封始興伯爲貶荆州長史後事非)
　(也當以劉/書爲正)粱肉(國語食必粱/肉衣必文繡)大君子(漢書董仲舒傳/故不足稱於大)
　(君子之/門也)黨讎(劉琨詩尚能隆二/伯安問黨與讎)賤子(應休璉詩避席/跪自陳賤子實)
　(空/虛)帳下(三國志樂進以膽烈從太祖爲帳下吏世説/王丞相主簿欲檢校帳下晉書石崇傳乃密)
　(貨崇帳下/問其所以)
　　哭殷遙
人生能幾何畢竟歸無形念君等爲死萬事傷人情慈
母未及葬一女纔十齡泱漭寒郊外(泱漭文苑英/華作訣别)蕭條
聞哭聲浮雲爲蒼茫(茫文苑英/華作莽)飛鳥不能鳴行人何寂
寞(何唐詩紀/事作同)白日自淒清(白日一/作日色)憶昔君在時問我學
無生勸君苦不早令君無所成故人各有贈又不及生
平(生平諸本皆作平生複第七聨生字/韻今從文苑英華唐詩紀事作生平)負爾非一途痛
哭返柴荆(痛文苑英/華作慟)
　殷遙(唐詩紀事殷遙丹陽人或云句容/人天寶間終於忠王府倉曹參軍)人生幾何(陸/機)
　(詩人生無㡬何/爲樂常苦晏)等死(等死字見史/記陳勝傳)泱漭(張衡西京賦/泱漭無疆薛)
　(綜註泱漭無/限域之貌)柴荆(謝靈運詩促裝返柴荆劉/良註柴荆謂柴門荆扉也)
　　同王十三維哭殷遙　　　　　儲光羲
　生理無不盡念君在中年游道雖未深舉世莫能賢
　筮仕苦貧賤爲客少田園膏腴不可求乃在許西偏
　四鄰盡桑柘咫步開牆垣内艱未及虞形影隨化遷
　茅茨俯苫蓋雙殯兩楹間時聞孤女號迥出陌與阡
　慈烏亂飛鳴猛獸亦以跧故人王夫子靜念無生篇
　哀樂久已絶聞之將泫然太陽蔽空虚雨雪浮蒼山
　迢遞親靈櫬顧予悲絶絃處順與安時及此乃空言
　中年(潘岳夏侯常侍誄曾/未知命中年隕卒)筮仕(左傳初畢萬筮仕/於晉遇屯之比)許
　西偏(左傳乃使公孫/獲處許西偏)虞(鄭康成儀禮註虞安也士既/葬其父母迎精而反日中而)
　(祭之於殯宫以安之釋名既葬還祭/於殯宫曰虞謂虞樂安神使還此也)苫蓋(左傳乃祖/吾離被苫)
　(蓋䝉荆棘杜預註蓋苫之别名爾雅白蓋/謂之苫郭璞註白茅苫今江東呼爲蓋)兩楹(檀弓/殷人)
　(殯於兩/楹之間)陌阡(史記索隱風俗通曰南北曰阡東西曰/陌河東以東西爲阡南北爲陌漢書成)
　(帝紀出入阡陌師古曰阡陌田/間道也南北曰阡東西曰陌)跧(韻會跧阻/頑切伏也)無生篇
　(孫綽游天台山賦暢以無生之篇李善註無生謂/釋典也維摩詰曰是天女所願具足得無生忍)靈
　櫬(潘岳悲邢生詞停予車而在郊/撫靈櫬以増悲説文櫬棺也)絶絃(淮南子鍾子/期死而伯牙)
　(絶絃破琴知/世莫能賞也)處順安時(莊子安時而處順哀樂不能/入也郭象註夫哀樂生於得)
　(失也今𤣥通合變之士無時而不安無順而不處冥/與造化爲一則無往而非我矣將何得何失孰死孰)
　(生哉故任其所受而/哀樂無所錯其間矣)
　　歎白髮(盧象集中/亦載此首)
我年一何長(一唐詩品/彚作亦)鬢髮日已白俛仰天地間能爲
㡬時客悵惆故山雲徘徊空日夕何事與時人東城復
南陌
　
　
　
　王右丞集箋注巻五
欽定四庫全書
　王右丞集箋注巻六
　　　　　　　　　　　　仁和趙殿成撰
　古詩二十六首
　　夷門歌
七雄雄雌猶未分(七雄唐詩品/彚作七國)攻城殺將何紛紛秦兵
益圍邯鄲急魏王不救平原君公子爲嬴停駟馬執轡
愈恭意愈下亥為屠肆鼓刀人嬴乃夷門抱關者非但
慷慨獻竒謀(竒唐詩正/音作良)意氣兼將身命酬向風刎頸送
公子(頸唐詩正音唐/詩品彚俱作頭)七十老翁何所求
　夷門(史記魏公子無忌仁而下士士無賢不肖皆謙/而禮交之魏有隱士曰侯嬴年七十家貧爲大)
　(梁夷門監者公子從車騎虚左自迎侯生侯生攝弊/衣冠直上載公子上坐不讓欲以觀公子公子執轡)
　(愈恭侯生曰臣有客在市屠中願枉車騎過之公子/引車入市侯生下見其客朱亥俾倪故立久與其客)
　(語㣲察公子公子顔色愈和侯生乃謝客就車至家/公子引侯生坐上坐侯生曰今日嬴之為公子亦足)
　(矣嬴乃夷門抱關者也而公子親枉車騎自迎嬴於/衆人廣坐之中不宜有所過今公子故過之然嬴欲)
　(就公子之名故久立公子車騎市中市人皆以嬴為/小人而以公子為長者能下士也魏安釐王二十年)
　(秦兵圍邯鄲公子姊為平原君夫人數遺魏王及公/子書請救於魏魏王使將軍晉鄙將十萬衆救趙留)
　(軍壁鄴實持兩端以觀望公子數請魏王魏王不聴/公子乃請賓客約車騎百餘乗往赴秦軍與趙俱死)
　(行過夷門見侯生侯生曰嬴聞晉鄙之兵符常在王/卧内而如姬出入王卧内力能竊之公子誠一開口)
　(請如姬如姬必許諾則得虎符奪晉鄙軍北救趙而/西却秦公子從其計請如姬如姬盜晉鄙兵符與公)
　(子侯生曰將在外君令有所不受臣客屠者朱亥可/與俱此人力士晉鄙聴大善不聴可使擊之於是公)
　(子請朱亥朱亥曰臣乃市井鼓刀屠者而公子親數/存之所以不報謝者以為小禮無所用今公子有急)
　(此乃臣效命之秋也遂與公子俱公子過謝侯生侯/生曰臣宜從老不能請數公子行日以至晉鄙軍之)
　(日北向自頸以送公子公子遂行至鄴矯魏王令代/晉鄙晉鄙合符疑之欲無聴朱亥袖四十斤鐡椎椎)
　(殺晉鄙遂將晉鄙軍擊秦/軍秦軍解去救邯鄲存趙)七雄(張衡東京賦七雄並/爭薛綜註七雄謂韓)
　(魏燕趙齊/秦楚也)雄雌(東方朔答客難并爲/十二國未有雄雌)意氣(謝承後漢/書楊喬曰)
　(侯生為意/氣刎頸)七十老翁(晉書段灼傳七十/老公復何所求哉)
　(成按夷門抱關屠肆鼓刀㸃化二豪之語對仗天成/巳徵墨妙末句復借用段灼理鄧艾語尤見筆精使)
　(事至此未許/後人步驟)
　　新秦郡松樹歌
青青山上松數里不見今更逢不見君心相憶此心向
君君應識爲君顔色髙且閒亭亭迥出浮雲間
　新秦郡(唐書地理志關内道有麟州新秦郡開元十/二年析勝州之連谷銀城置十四年廢天寳)
　(元年/復置)
　　青雀歌
青雀翅羽短未能逺食玉山禾猶勝黄雀爭上下唧唧
空倉復若何
　青雀(爾雅桑扈竊脂郭璞註俗謂之青/雀觜曲食肉好盜脂膏因名云)玉山禾(鮑照/空城)
　(雀詩誠不及青/鳥逺食玉山禾)空倉(庾信詩饑噪空倉/雀寒驚懶婦機)
　　同詠　　　　　　　　　　　盧　象
　啾啾青雀兒飛來飛去仰天池逍遙飲啄安涯分何
　假扶揺九萬爲
　扶搖(莊子窮髮之北有冥海者天池也有魚焉其廣/數千里未有知其脩者其名爲鯤有鳥焉其名)
　(爲鵬背若太山翼若垂天之雲摶扶搖羊角而上者/九萬里絶雲氣負青天然後圖南陸徳明註司馬彪)
　(云上行風謂之扶搖爾雅云扶搖/謂之飈郭璞云暴風從下上也)
　　同詠　　　　　　　　　　　王　縉
　林間青雀兒來往翩翩繞一枝莫言不解銜環報但
　問君恩今若爲
　銜環(續齊諧記𢎞農楊寳性慈愛年九嵗至華隂山/見一黄雀爲鴟梟所搏墮逐樹下傷瘢甚多宛)
　(轉復為螻蟻所困寳懐之以歸置諸梁上夜聞啼聲/甚切親自照視爲蚊所嚙乃移置巾箱中啖以黄花)
　(逮十餘日毛羽成飛翔朝去暮來宿巾箱中如此積/年忽與羣雀俱來哀鳴遶堂數日乃去是夕寳三更)
　(讀書有黄衣童子曰我王母使者昔使蓬萊爲鴟梟/所搏䝉君之仁愛見救今當受使南海别以四玉環)
　(與之曰令君子孫潔白且從登三公事如此環矣寳/之孝大聞天下名位日隆子震震生秉秉生彪四世)
　(三/公)
　　同詠　　　　　　　　　　　崔興宗
　青扈繞青林翩翾陋體一㣲禽不應常在藩籬下他
　日凌雲誰見心
　青扈(謝朓詩青扈飛不/礙黄口得相窺)翩翾(張華鷦鷯賦育翩翾之/陋體兮無𤣥黄以自貴)
　(劉良註翩/翾小飛貌)藩籬(張華鷦鷯賦生於蒿萊/之間長於藩籬之下)
　　同詠　　　　　　　　　　　裴　迪
　動息自適性不曾妄與燕雀羣幸忝鴛鸞早相識何
　時提攜致青雲
　燕雀羣(史記鳳凰不/與燕雀爲羣)
　　隴頭吟(一作/邊情)
長城少年游俠客(城顧元緯本河嶽/英靈集俱作安)夜上戍樓看太白
隴頭明月迥臨關(迥唐詩品/彚作尚)隴上行人夜吹笛關西老
將不勝愁駐馬聴之雙淚流(淚一/作涕)身經大小百餘戰(身/唐)
(詩品彚/作曾)麾下偏裨萬户侯蘓武纔為典屬國節旄空盡
海西頭(空盡一作零落河嶽英靈集作落盡唐/詩品彚作空落海西唐文粹作海南)
　隴頭吟(樂府詩集隴頭一曰隴頭水通典曰天水郡/有大阪名曰隴坻亦曰隴山即漢隴關也三)
　(秦記曰其阪九回上者七日乃越/上有清水四注下所謂隴頭水也)戍樓(庾信詩戍樓/侵嶺路山村)
　(落獵/圍)太白(晉書太白進退以候兵髙埤遲速靜躁見/伏用兵皆象之吉其出西方失行夷狄敗)
　(出東方失行中國敗未盡期日過參天病其對/國若經天天下革民更王是謂亂紀人衆流亡)隴關
　(章懷太子後漢書註隴關隴山之關/也今名大震關在今隴州汧源縣西)關西老將(後漢/書關)
　(西出將關/東出相)大小戰(袁宏後漢紀漢祖與/項羽戰大小百餘)麾下(史記灌/夫馳入)
　(吳軍至吳將麾下正/義曰麾謂大將之旗)偏裨(漢書大將軍出必有偏/裨所以揚威武叅計策)萬
　户侯(漢書文帝曰惜李廣不逢時令/當髙祖世萬户侯豈足道哉)蘓武(漢書昭帝/紀栘中監)
　(蘓武使匈奴留單于庭十九嵗乃還奉使全節以武/為典屬國賜錢百萬如淳註以其久在外國知邊事)
　(故令典主諸屬國師古曰典屬國本秦官漢因之掌/歸義蠻夷蘓武本傳匈奴徙武北海上無人處使牧)
　(羝羝乳乃得歸武既至海上廩食不至掘野鼠去/草食而食之杖漢節牧羊卧起操持節旄盡落)海
　西頭(隋煬帝詩淮南/江北海西頭)
　　老將行
少年十五二十時步行奪取蕃馬騎(取樂府詩/集作得)射殺山
中白額虎(山中一作中/山一作隂山)肯數鄴下黄鬚兒一身轉戰三
千里一劍曾當百萬師漢兵奮迅如霹靂賊騎崩騰畏
蒺藜衞青不敗由天幸李廣無功緣數竒自從棄置便
衰朽(便凌本/作更)世事蹉跎成白首昔時飛箭無全目(箭當/作雀)
今日垂楊生左肘路傍時賣故侯瓜門前學種先生栁
茫茫古木連窮巷(茫茫顧元緯本凌本文苑英華/唐詩品彚俱作蒼茫連一作迷)寥落
寒山對虛牖(寥一/作遼)誓令疏勒出飛泉不似潁川空使酒
賀蘭山下陣如雲羽檄交馳日夕聞節使三河募年少
(三劉本顧可久本唐/詩品彚俱作山誤)詔書五道出將軍試拂鐵衣如雪
色聊持寶劍動星文願得燕弓射大將(大劉本凌本顧/可久本唐詩品)
(彚俱/作天)恥令越甲鳴吾君(恥唐詩品彚作敢吾君劉本樂/府詩集唐詩正音唐詩品彚俱)
(作吴/軍誤)莫嫌舊日雲中守猶堪一戰立功勲(立唐詩正音/作樹樂府詩)
(集文苑英/華作取)
　白額虎(晉書周處謂父老曰今時和嵗豐何苦而不/樂耶父老嘆曰三害未除何樂之有處曰何)
　(謂也答曰南山白額猛虎長橋下蛟并子/為三矣處乃入山射殺猛虎因投水搏蛟)黄鬚兒(劉/孝)
　(標世説註魏略曰任城威王彰字子文太祖卞大后/第二子性剛勇而黄鬚北討代郡獨與麾下百餘人)
　(突陣而走太祖聞曰/我黄鬚兒可用也)轉戰(轉戰謂相馳逐戰鬬也後/漢書踰越險阻轉戰千里)
　賊騎(曹植詩賊/騎數遷移)蒺藜(六韜木蒺藜去地二尺五寸百/二十具敗步騎要窮寇遮走北)
　(狹路微徑張鐵蒺藜芒髙四寸廣八寸長六尺以上/千二百具敗走騎埤雅蒺藜布地蔓生子有三角刺)
　(人狀如菱而小今兵家乃鑄/鐵爲之以梗敵路亦呼蒺藜)天幸(漢書霍去病所將/常選然亦敢深入)
　(常與壯騎先其大軍亦有天幸未嘗困絶/也按天幸乃去病事今指衛青蓋誤用也)數竒(史記/李廣)
　(傳元朔六年廣復為後將軍從大將軍軍出定襄擊/匈奴諸將多中首虜率以功為侯者而廣軍無功元)
　(狩四年廣從大將軍青擊匈奴青隂受上誡以爲李/廣老數竒母令當單于恐不得所欲如淳註數爲匈)
　(奴所敗竒為不偶也索隱曰案服䖍云作事數不偶/也宋景文公筆記漢書李廣傳數竒註切爲所角反)
　(故學者皆曰數竒音朔孫宣公奭當世大儒亦從曰/數後予得江南本乃所具反由是復觀顔註乃顔破)
　(朔從所具反云世人不之覺齊東野語李廣傳廣數/竒母令當單于註竒不偶也言廣命隻不偶也數音)
　(所角切竒居宜切宋景文以爲江南本漢書數乃所/具切角字乃具字之誤耳然或以為疑余因考藝文)
　(類聚馮敬通集吾數竒命薄唐文粹徐敬業詩數竒/良可嘆王維詩衞青不敗由天幸李廣無功緣數竒)
　(杜甫詩數竒謫關塞道廣存箕潁羅隱詩數竒當自/愧時薄欲何干東坡詩數竒逢惡嵗計拙集枯梧觀)
　(其偶對則數爲命數非疏/數之數音所具切明矣)全目(鮑照詩驚雀無全目/李善註帝王世紀曰)
　(帝羿有窮氏與吴賀北游賀使羿射雀羿曰生之乎/殺之乎賀曰射其左目羿引弓射之誤中右目羿抑)
　(首而愧終身不忘故/羿之善射至今稱之)左肘(見二巻楊/枝肘註)故侯瓜(史記邵/平者故)
　(秦東陵侯秦破爲布衣貧種𤓰於長/安城東𤓰美故世俗謂之東陵𤓰)疏勒(後漢書耿/恭以疏勒)
　(城旁有澗水可固乃引兵據之匈奴來攻恭於城下/擁絶澗水恭於城中穿井十五丈不得水吏士渴乏)
　(笮馬糞汁而飲之恭仰嘆曰聞昔貳師將軍拔佩刀/刺山飛泉涌出今漢徳神明豈有窮哉乃整衣服向)
　(井再拜為吏士禱有頃水泉奔出衆皆稱萬嵗乃/令吏士揚水以示虜虜出不意以爲神明遂引去)潁
　川(史記灌夫爲人剛直使酒家累數千萬食客日數/十百人陂池田園宗族賓客爲權利横於潁川師)
　(古曰使酒因/酒而使氣也)賀蘭山(元和郡縣志賀蘭山在靈州保/靜縣西九十三里山有樹木青)
　(白望如駁馬北人呼駁爲賀蘭其山阿東望雲中形/勢相接迤邐向北經靈武縣又西北經保靜西又北)
　(經定逺城西又東北抵河其抵河之處亦名乞伏山/在黄河西從首至尾有像月形南北約長五百餘里)
　(直邊城之拒/防山之東)羽檄(漢書髙帝紀吾以羽檄徵天下兵/未有至者師古註檄者以木簡爲)
　(書長尺二寸用徵召也其有急事則加以鳥羽插之/示速疾也魏武奏事云今邊有警輒露檄插羽陸倕)
　(石闕銘羽檄交/馳軍書狎至)節使(劉孝威詩邊城多/警急節使滿郊衢)三河(史記貨/殖傳昔)
　(唐人都河東殷人都河内周人都河南夫三河在天/下之中若鼎足王者所更居也水經注韋昭曰河南)
　(河東河内/爲三河也)五道(漢書常惠傳漢大發十五萬騎五將/軍分道出匈奴傳遣御史大夫田廣)
　(明爲祁連將軍四萬餘騎出西河度遼將軍范明友/三萬餘騎出張掖前將軍韓增三萬餘騎出雲中後)
　(將軍趙充國爲蒲類將軍三萬餘騎出酒泉雲中太/守田順爲虎牙將軍三萬餘騎出五原凡五將軍兵)
　(十餘萬騎出塞/各二千餘里)星文(見十四巻/七星文注)燕弓(顧可久謂燕弓/合作天弓引弧)
　(九星爲天弓爲解天將合作燕將引安祿山反范陽/爲解成按列子云紀昌乃以燕角之弧朔蓬之簳射)
　(之左思魏都賦云燕弧盈庫而委勁李周翰註燕弧/角弓出幽燕地則燕弓之見稱於世久矣故温飛卿)
　(詩亦有燕弓弦勁霜封瓦之句不得疑其字之誤也/天將自當依文苑英華唐文粹樂府詩集本作大將)
　(為/是)越甲(説苑越甲至齊雍門子狄請死之齊王曰鼓/鐸之聲未聞矢石未交長兵未接子何務死)
　(之爲雍門子狄對曰昔者王田於囿左轂鳴車右請/死之王曰子何爲死車右曰爲其鳴吾君也王曰左)
　(轂鳴者工師之罪也子何事之有焉車右曰臣不見/工師之乘而見其鳴吾君也遂刎頸而死知有之乎)
　(齊王曰有之雍門子狄曰今越甲至其鳴吾君豈左/轂之下哉車右可以死左轂而臣獨不可以死越甲)
　(也遂刎頸而死是日越人引甲而退七十里曰齊王/有臣鈞如雍門子狄擬使越社稷不血食遂引甲而)
　(歸齊王葬雍門子/狄以上卿之禮)雲中守(漢書馮唐傳上既聞廉頗/李牧爲人良説迺拊髀曰)
　(吾獨不得廉頗李牧爲將豈憂匈奴哉唐曰陛下雖/有廉頗李牧不能用也上曰公何以言吾不能用頗)
　(牧也唐曰臣竊聞魏尚爲雲中守軍市租盡以給士/卒出私養錢五日一殺牛以饗賓客軍吏舍人是以)
　(匈奴逺避不及雲中之塞虜嘗一入尚率車騎擊之/所殺甚衆夫士卒盡家人子起田中從軍安知尺籍)
　(符伍終日力戰斬首捕虜上功幕府一言不相應文/吏以法繩之其賞不行吏奉法必用愚以為陛下法)
　(太明賞太輕罰太重且雲中守尚坐上功首虜差六/級陛下下之吏削其爵罰作之由是言之陛下雖得)
　(李牧不能用也文帝悦是日令馮/唐持節赦魏尚復以爲雲中守)
　　燕支行(時年二/十一)
漢家天將才且雄(天顧元緯本唐/詩品彚俱作大)來時謁帝明光宫(來/時)
(一作/時來)萬乘親推雙闕下千官出餞五陵東誓辭甲第金
門裏身作長城玉塞中衛霍纔堪一騎將(纔凌本/作才)朝廷
不數貳師功(不唐文粹樂府/詩集俱作莫)趙魏燕韓多勁卒關西俠
少何咆勃(勃劉本顧可久本唐/詩品彚俱作勃非)報讎只是聞嘗膽飲酒
不曾妨刮骨畫戟雕戈白日寒連旗大斾黄塵没疊鼓
遙翻瀚海波鳴笳亂動天山月(天樂府詩/集作關)麒麟錦帯佩
吳鉤颯踏青驪躍紫騮拔劍已斷天驕臂歸鞍共飲月
支頭漢兵大呼一當百賊騎相看哭且愁教戰須令赴
湯火(須顧元緯本/凌本俱作雖)終知上將先伐謀(先伐謀唐文粹樂/府詩集俱作伐謀)
(猷/)
　燕支(史記漢使驃騎將軍去病將萬騎出隴西過焉/支山千餘里擊匈奴得胡首虜騎萬八千餘級)
　(元和郡縣志焉支山一名删丹山在甘州删丹縣南/五十里東西百餘里南北二十里水草荗美與祁連)
　(同匈奴失祁連焉支二山乃歌曰亡我祁連山使我/六畜不蕃息失我焉支山使我婦女無顔色楊炎燕)
　(支山神寧濟公祠堂碑西北之巨鎮曰燕支本匈奴/王庭昔漢武納渾邪開右地置武威張掖而山界二)
　(郡之間連峰委㑹雲蔚黛/起積髙之勢四向千里)親推(史記上古王者之遣/將也跪而推轂曰閫)
　(以内者寡人制之閫/以外者將軍制之)雙闕(爾雅觀謂之闕郭璞註宫/門雙闕邢昺疏周禮太宰)
　(正月之吉縣治象之法於象魏使萬民觀治象鄭衆/云象魏闕也劉熈釋名云闕在門兩旁中央闕然爲)
　(道也白虎通云闕是闕疑義又相兼然則其上縣法/象其狀巍巍然髙大謂之象魏使人觀之謂之觀也)
　(是觀與象魏闕一物而三名也以門之兩旁相對爲/雙故名雙闕雍錄闕之得名也以其立土為髙夾峙)
　(宫門兩旁而中間闕然也周官象魏春秋兩觀皆其/物矣秦始皇表南山爲闕取峰巒凹處名之爲闕也)
　(東晉寓金陵或欲造闕王導指牛首/山曰此天闕也則闕之爲制可想矣)千官(荀子古者/天子千官)
　(諸侯/百官)五陵(班固西都賦南望杜霸北眺五陵按李善/劉良注宣帝之杜陵文帝之霸陵此二陵)
　(皆在南髙帝之長陵惠帝之安陵景帝之陽/陵武帝之茂陵昭帝之平陵此五陵皆在北)辭甲第
　(漢書霍去病傳上為治第令視之對曰匈奴不滅無/以家為也霍光傳賜甲第一區陸機詩甲第崇髙闥)
　(李善註漢書音義曰有甲乙次第故/曰甲第李周翰註甲第第一宅也)玉塞(晉書載記/控絃玉塞)
　(躍馬/金山)衞霍(漢書遣大將軍衛青霍去病攻祁連/絶大漠窮追單于斬首十餘萬級)貳師
　(史記拜李廣利爲貳師將軍發屬國六千騎及郡國/惡少年數萬人以往伐宛期至貳師城取善馬故號)
　(貳師/將軍)勁卒(晉書謝萬傳/諸將皆勁卒)咆勃(潘岳西征賦出申威於/河外何猛氣之咆勃李)
　(善注咆勃/怒貌也)嘗膽(史記越王句踐反國乃苦身焦思置/膽於坐坐卧即仰膽飲食亦嘗膽也)
　(曰女忘㑹/稽之恥邪)刮骨(三國志闗侯嘗為流矢所中貫其左/臂後瘡雖愈每至隂雨骨嘗疼痛醫)
　(曰矢鏃有毒毒入骨當破臂作創刮骨去毒然後此/患乃除耳侯便伸臂令醫劈之時侯適請諸將飲食)
　(相對臂血流離盈於盤器/而侯割炙飲酒言笑自若)畫㦸(韻會説文戈平頭㦸/也從弋一横之象形)
　(也徐曰謂㦸小支上向則為㦸平之則為戈/一曰㦸偏距為戈增韻雙枝為㦸單枝為戈)雕戈(國/語)
　(穆公衡雕戈出見使/者韋昭註雕鏤也)大斾(左傳亡大斾之左旃/杜預註大斾旗名)疊鼓
　(謝朓詩壘鼓送華輈李善註小擊鼓/謂之疊張銑註疊鼓其聲重疊也)瀚海(史記禪姑/衍臨瀚海)
　(而還如淳註瀚海北海名正義曰按瀚海/自一大海名羣鳥解羽伏乳於此因名也)鳴笳(魏文/帝與)
　(吴質書從者鳴笳以啓路謝靈運詩鳴笳/發春渚税鑾登山椒李周翰註笳簫也)天山(史記/正義)
　(天山一名白山今名折漫羅山在伊吾縣北百二十/里史記索隱祁連山西河舊事云山在張掖酒泉二)
　(界上東西二百餘里南北百里有松柏五木美水草/冬温夏凉宜畜牧養一名天山亦曰白山也晉灼漢)
　(書註天山在西域近蒲類國去長安八千餘里北邊/備對天山即祁連山也又名時漫羅山又名祁漫羅)
　(山蓋蕃語謂爲祁連也時漫羅也祁漫羅也皆天也/通典元和志于張掖縣既著祁連山矣而伊西庭三)
　(州皆有此山則是自甘肅張掖而西至於庭州相去/三千五六百里而天山皆能周徧其地此山亦廣長)
　(矣/)吳鉤(鮑照詩錦帶佩吳鉤李周翰註吳鉤鉤類頭/少曲吳越春秋闔閭命於國中作金鉤令曰)
　(能為善鉤者賞之百金吳作鉤者甚衆而有人貪王/之重賞也殺其二子以血釁金遂成二鉤獻於闔閭)
　(詣宫門而求賞王曰為鉤者衆而子獨求賞何以異/於衆夫子之鉤乎作鉤者曰吾之作鉤也貪而殺二)
　(子釁成二鉤王乃舉衆鉤以示之何者是也王鉤甚/多形體相類不知其所在於是鉤師向鉤而呼二子)
　(之名吴鴻扈稽我在於此王不知汝之神也聲絶於/口兩鉤俱飛著父之胷吳王大驚曰嗟乎寡人誠負)
　(於子乃/賞百金)青驪(爾雅釋畜云青驪駽邢昺疏舍人曰青/驪馬今名駽馬也孫炎曰色青黒之間)
　(青毛黑毛相雜者/名駽今之鐵驄也)紫騮(赤色馬唐人謂之紫/騮後人改呼棗騮)天驕(漢/書)
　(胡者天之/驕子也)斷臂(漢書孝武之世圖制匈奴患其兼從/西域結黨南羌乃表河曲列四郡開)
　(玉門通西域以/斷匈奴右臂)月支頭(史記匈奴破月支/王以其頭爲飲器)一當百(後/漢)
　(書光武帝紀諸將既經累/捷膽氣益壯無不一當百)赴湯火(漢書鼂錯傳故能/使其衆䝉矢石赴)
　(湯火視/死如生)上將(淮南子故上將之用兵也上得天道下/得地利中得人心乃行之以機發之以)
　(勢是以無/破軍敗兵)伐謀(孫子上兵伐謀其次伐/交其次伐兵其下攻城)
　　桃源行(時年/十九)
漁舟逐水愛山春兩岸桃花夾去津(去唐文粹方輿勝/覽樂府詩集俱作)
(古/)坐看紅樹不知逺行盡青溪不見人(不見文苑英華/唐文粹方輿勝)
(覽樂府詩集/俱作忽值)山口潛行始隈隩山開曠望旋平陸遙看
一處攢雲樹近入千家散花竹(方輿勝覽作近/入千花映烟竹)樵客初
傳漢姓名居人未改秦衣服居人共住武陵源還從物
外起田園月明松下房櫳靜日出雲中雞犬喧驚聞俗
客爭來集(驚文苑英/華作忽)競引還家問都邑(都唐詩正/音作鄉)平明
閭巷掃花開薄暮漁樵乗水入初因避地去人間更聞
成仙遂不還(更聞劉本顧可久本樂府詩集唐詩品彚/俱作更問文苑英華唐文粹方輿勝覽俱)
(作及至遂文苑英華唐/文粹方輿勝覽俱作去)峽裏誰知有人事世中遙望空
雲山(中劉本顧可/久本俱作上)不疑靈境難聞見塵心未盡思鄉縣
出洞無論隔山水辭家終擬長游衍自謂經過舊不迷
安知峰壑今來變(峰文苑英/華作岑)當時只記入山深青溪幾
度到雲林(度一/作曲)春來徧是桃花水不辨仙源何處尋
　隈隩(玉篇隈水曲/也隩水涯也)房櫳(班婕妤賦房櫳虛兮風泠泠/師古註櫳疏檻也左思吳都)
　(賦房櫳對櫎連閣相經李善/註説文曰櫳房室之疏也)平明(楚辭平明/發兮蒼梧)桃花水
　(漢書來春桃花水盛師古註月令仲春之月始雨水/桃始花蓋桃方花時既有雨水川谷氷泮衆流猥集)
　(波瀾甚長故謂之桃花水耳/而韓詩傳云三月桃花水)
　(東坡謂世傳桃源事多過其實考淵明所記止言先/世避秦亂來此則漁人所見似是其子孫非秦人不)
　(死者也又云殺雞作食豈有仙而殺者乎舊説南陽/有菊水水甘而芳民居三十餘家飲其水皆夀或至)
　(百二三十嵗蜀青城山老人村有見五世孫者道極/險逺生不識鹽醯而溪中多枸杞根如龍蛇飲其水)
　(故夀近嵗道稍通漸能致五味而夀亦益衰桃源蓋/此比也歟使武陵太守得而至焉則已化爲爭奪之)
　(場久矣嘗意天壤之間若此者甚衆不獨桃源其説/甚正乃後之詩人文士往往以爲神蹤仙境如韓退)
　(之詩云神仙有無何渺茫桃源之説尤荒唐劉禹錫/云仙家一出尋無蹤至今流水山重重皆失之矣右)
　(丞此詩亦/未能免俗)
　　洛陽女兒行(時年十六/一作十八)
洛陽女兒對門居纔可顔容十五餘良人玉勒乘驄馬
侍女金盤膾鯉魚畫閣珠樓盡相望紅桃緑栁垂簷向
羅帷送上七香車寳扇迎歸九華帳狂夫富貴在青春
意氣驕奢劇季倫自憐碧玉親教舞不惜珊瑚持與人
春牕曙滅九微火九微片片飛花璅戲罷曽無理曲時
妝成祗是薰香坐城中相識盡繁華日夜經過趙李家
誰憐越女顔如玉貧賤江頭自浣紗
　洛陽女兒(梁武帝河中之水歌河中之/水向東流洛陽女兒名莫愁)對門居(梁武/帝樂)
　(府誰家女/兒對門居)玉勒(庾信華林園馬射賦控玉/勒而搖星跨金鞍而動月)金盤(陌上/桑古)
　(辭就我求珍肴/金盤膾鯉魚)七香車(梁簡文帝烏棲曲/青牛丹轂七香車)九華帳(鮑/照)
　(行路難七綵芙蓉之羽帳九華蒲桃/之錦衾九華疑是古時花式之名)季倫(晉書石崇/字季倫財)
　(産豐積室宇宏麗後房百數皆曳紈繡珥金翠絲竹/盡當時之選庖膳窮水陸之珍與貴戚王愷羊琇之)
　(徒以奢靡相尚愷以􁏩澳釜崇以蠟代薪愷作紫絲/布步障四十里崇作錦步障五十里以敵之崇塗屋)
　(以椒愷用赤石脂崇愷爭豪如此武帝每助愷嘗以/珊瑚樹賜之髙三尺許枝柯扶踈世所罕比愷以示)
　(崇崇便以鐡如意擊之應手而碎愷既惋惜又以爲/嫉已之寳聲色方厲崇曰不足多恨今還卿乃命左)
　(右悉取珊瑚樹有髙三四尺者六七株條榦絶/俗光彩耀日如愷比者甚衆愷怳然自失矣)碧玉
　(梁元帝詩碧玉小/家女來嫁汝南王)九㣲火(何遜詩月映九㣲/火風吹百和香)理曲(古/詩)
　(當户理清曲徐陵玉臺新/詠序五日猶賖誰能理曲)趙李(阮籍詩西游咸陽中/趙李相經過顔延年)
　(註趙漢成帝趙后飛燕也李漢武帝李夫人也並以/善歌妙舞幸於二帝成按漢書谷永傳云成帝數為)
　(㣲行多近幸小臣趙李從㣲賤專寵皆皇太后與諸/舅夙夜所常憂此指趙飛燕李平二女寵而言也又)
　(敘傳云會許皇后廢班婕妤供養東宫進侍者李平/爲婕妤而趙飛燕爲皇后自大將軍薨後富平定陵)
　(侯張放淳于長等始愛幸出為㣲行行則同輿執轡/入侍禁中設宴飲之㑹及趙李諸侍中皆飲滿舉白)
　(談笑大噱此則指趙李二家之戚屬言也籍所引正/借用為貴戚事而顔延年以趙飛燕李夫人當之誤)
　(矣劉孟㑹則以為當時實有此人不必求其誰何更/屬臆見楊用修誤讀小臣趙李為句又改易專字作)
　(尊字以為即成帝嘗/與㣲行者亦失之)顔如玉(古詩燕趙多佳/人美者顔如玉)
　　黄雀癡
黄雀癡黄雀癡謂言青鷇是我兒一一口銜食養得成
毛衣到大啁啾解游颺各自東西南北飛薄暮空巢上
羈雌獨自歸鳳凰九雛亦如此慎莫愁思憔悴損容輝
　鷇(邢昺爾雅疏鳥子生須母哺而食名鷇謂燕雀之/屬也史記趙武靈王探雀鷇而食之是也鳥生子)
　(而能自噣食者名雛謂雞雉之屬也/禮記内則云雛尾不盈握弗食是也)羈雌(枚乘七發/朝則鸝黄)
　(鳱鴠鳴焉暮則羈雌迷鳥宿/焉吕延濟註羈雌孤鳥也)九雛(古隴西行鳳凰鳴/啾啾一母將九雛)
　　榆林郡歌
山頭松柏林山下泉聲傷客心千里萬里春草色黄河
東流流不息黄龍戍上游俠兒愁逢漢使不相識
　榆林郡(唐書地理志闗内/道有勝州榆林郡)黄河(通典榆林郡北/至黄河五里)黄龍
　戍(梁元帝詩黄龍戍北花如錦𤣥兔城前月似霜蕭/子顯詩遙看白馬津上吏傳道黄龍征戍兒宋書)
　(馮跋自號燕王以其治/黄龍城故謂之黄龍國)游俠兒(曹植詩借問誰家/子幽并㳺俠兒)
　　問寇校書雙溪
君家少室西爲復少室東别來㡬日今春風新買雙溪
定何似餘生欲寄白雲中(似凌本/作事)
　校書(按唐書百官志𢎞文館有校書郎二人集賢殿/書院有校書四人秘書省有校書郎十人著作)
　(局有校書郎二人崇文館有校書郎/二人司經局有校書四人俱九品官)少室(元和郡縣/志少室山)
　(在河南府告成縣西北五十里登封/縣西十里髙十六里周迴三十里)
　　寄崇梵僧
崇梵僧崇梵僧秋歸覆釜春不還落花啼鳥紛紛亂澗
户山牕寂寂閒峽裏誰知有人事郡中遙望空雲山
　崇梵僧(江鄰㡬雜志王右丞濟州詩云汶陽歸客司/馬君實云其地則唐濟鄆州今易地矣又崇)
　(梵僧詩初謂是僧名乃/寺名近東阿覆釡村)澗户(北山移文澗户/摧絶無與歸)
　　同崔傅答賢弟
洛陽才子姑蘓客桂苑殊非故鄉陌(桂苑凌本作杜苑/劉本顧可久本唐)
(詩品彚俱作杜宛唐詩正音作/桂宛俱非故唐詩正音作舊)九江楓樹㡬回青一片
揚州五湖白揚州時有下江兵蘭陵鎮前吹笛聲夜火
人歸富春郭秋風鶴淚石頭城周郎陸弟爲儔侣對舞
前溪歌白苧曲機書留小史家(史唐詩品/彚作吏)草堂碁賭山
隂墅衣冠若話外臺臣先數夫君席上珍更聞臺閣求
三語遙想風流第一人
　洛陽才子(潘岳西征賦賈/生洛陽之才子)姑蘓(太平寰宇記隋平陳/改呉州為蘓州蓋因)
　(州西有姑蘓山以為名姑蘓山一名姑胥山在吴縣/西三十五里連横山之北越絶書云吴地胥門外有)
　(九曲路闔廬造以游姑胥之臺以望/湖中闚百姓淮南子亦謂之姑余)桂苑(太平寰宇/記桂林苑)
　(吴立在昇州上元縣北四十里落星山之/陽吳都賦云數軍實於桂林之苑即此也)故鄉陌(謝/朓)
　(詩嘆息東流水/如何故鄉陌)九江(尚書荆州九江孔殷孔安國傳/云江於此州界分爲九道孔頴)
　(達正義云傳以江是此水大名九江謂大江分而為/九猶大河分為九河故言江於此州之界分爲九道)
　(鄭云殷猶多也九江從山溪所出其孔衆多地理志/九江在今廬江潯陽縣南皆東合於大江如鄭此義)
　(九江各自别源其源非大江也下流合於大江耳然/則江以南水無大小俗人皆呼為江或從江分出或)
　(從外合來故孔鄭各為别解應劭註地理志云江自/潯陽分為九道符於孔説陸徳明經典釋文九江潯)
　(陽地記云一曰烏白江二曰蚌江三曰烏江四曰嘉/靡江五曰畎江六曰源江七曰廩江八曰提江九曰)
　(箘江張須元緣江圖云一曰三里江二曰五州江三/曰嘉靡江四曰烏土江五曰白蚌江六曰白烏江七)
　(曰箘江八曰沙提江九曰廩江參差隨水長短或百/里或五十里始於鄂陵終於江口㑹於桑落洲太康)
　(地記曰九江劉歆以為湖漢九水入彭蠡澤也方輿/勝覽晁氏志太湖一湖而名曰五湖昭餘祁一澤而)
　(名曰九澤九江一/水而名曰九江)五湖(水經注江南東注於具區謂/之五湖口五湖謂長塘湖太)
　(湖射貴湖上湖滆湖也郭景純江賦曰注五湖以漫/漭蓋言江水經緯五湖而包注太湖也是以左丘明)
　(述國語曰越伐吴而戰於五湖是也又范蠡滅呉返/至五湖而辭越斯乃太湖之攝通稱也虞翻曰是湖)
　(有五道故曰五湖韋昭曰五湖今太湖也尚書謂之/震澤爾雅以為具區方圓五百里初學記周官揚州)
　(其浸五湖按張勃吴錄五湖者太湖之别名以其周/行五百里故以五湖爲名或說以太湖射貴湖上湖)
　(洮湖滆湖爲五湖按國語吴越戰於五湖直在笠澤/一湖中戰耳則知或説非也史記正義五湖者菱湖)
　(游湖莫湖貢湖咠湖皆太湖東岸五灣為五湖蓋古十/時應别今並相連一統志太湖在蘓州府城西南五)
　(里禹貢謂之震澤周官爾雅謂之具區史記國語謂/之五湖圖經以貢湖游湖胥湖梅梁湖金鼎湖為五)
　(魏韋昭以胥湖蠡湖洮湖滆湖與太湖為五吴虞翻/云水通五道謂之五湖其地跨蘓常嘉湖四府界)
　下江兵(漢書是時南郡張霸江夏羊牧王匡等/起雲杜綠林號曰下江兵衆皆萬餘人)蘭陵
　鎮(一統志蘭陵城在常州府/城北八十里萬嵗鎮西南)富春郭(漢書地理志㑹/稽郡有富春縣)
　(水經註浙江又東北入富陽縣故富春也晉后名春/改曰富陽也謝靈運詩宵濟魚浦潭旦及富春郭)
　石頭城(丹陽記石頭城吴時悉土塢義熙初始加磚/累甓因山以爲城因江以爲池地形險固尤)
　(有竒勢亦謂之石首城也伏韜北征記石頭城建康/西界臨江城也元和郡縣志石頭城在上元縣西四)
　(里即楚之金陵城也吴改為石頭城建安十六年吴/大帝修築以置財寳軍器有戍吴都賦云戎車盈於)
　(石城是也諸葛云鍾山龍盤石城虎踞言其形之險/固也太平寰宇記石頭城楚威王滅越置金陵邑即)
　(此城也後漢建安十七年吴大帝乃加修理改名石/頭城用貯軍糧器械諸葛亮曾使建業謂大帝曰鍾)
　(山龍盤石城/虎踞即此也)周郎(吴志周瑜時年二十/四吳中皆呼爲周郎)陸弟(陸弟謂/陸機之)
　(弟陸/雲)前溪(樂府古題要解前溪歌晉車/騎將軍沈珫所造舞曲也)白紵(晉書白/紵舞按)
　(舞辭有巾袍之言紵本吴地所出宜是吴舞也晉俳/歌又云皎皎白紵節節爲雙吴音呼緒爲紵疑白紵)
　(即白/緒也)曲几(晉書王羲之嘗詣門生家見棐几滑淨因/書之真草相半後爲其父誤刮去之門生)
　(驚懊者/累日)賭墅(晉書謝安命駕出游山墅親/朋畢集方與𤣥圍碁賭别墅)外臺(漢官/儀尚)
　(書爲中臺御史爲憲臺謁者爲外臺裴松之三國志/註蘭臺爲外臺祕書為内閣杜氏通典或謂州府爲)
　(外/臺)夫君(楚辭思夫/君兮太息)席上珍(禮記儒有席上/之珍以待聘)臺閣(後漢/書仲)
　(長統傳雖置三公事歸臺閣/章懐太子註臺閣謂尚書也)三語(晉書阮瞻見司徒/王戎戎問曰聖人)
　(貴名教老莊明自然其旨同異瞻曰將無同/戎咨嗟良久即命辟之時人謂之三語椽)第一人
　(南史謝琨風華/為江左第一)
　　同比部楊員外十五夜游有懐靜者季
承明少休沐(明顧元緯/本作恩誤)建禮省文書夜漏行人息歸鞍
落日餘豈知三五夕(豈顧元緯本/凌本俱作懸)萬户千門闢夜出曙
翻歸傾城滿南陌陌頭馳騁盡繁華王孫公子五侯家
由來月明如白日共道春燈勝百花聊看侍中干寳騎
强識小婦七香車香車寳馬共喧闐箇裏多情俠少年
競向長楊栁市北肯過精舍竹林前獨有仙郎心寂寞
却將宴坐為行樂倘覓忘懐共往來(覔顧元緯本/凌本俱作覺)幸霑
同舍甘藜藿
　比部(唐六典刑部有比部員/外郎一人從六品上)建禮(宋書漢尚書寺居/建禮門内漢官儀)
　(尚書郎主作文書起草晝/夜更直五日于建禮門内)三五夕(謝靈運詩期在三/五夕李善註三五)
　(謂十五/日也)五侯(漢書元后傳河平二年上悉封舅譚爲/平阿侯商成都侯立紅陽侯根曲陽候)
　(逢時髙平侯五人同/日封故世謂之五侯)侍中(史記留侯子張辟疆爲侍/中應劭曰入侍天子故曰)
　(侍中後漢書侍中比二千石無員常侍左右贊導衆/事顧問應對唐書百官志門下省有侍中二人正二)
　(品此詩所謂侍中者乃天子近臣猶史/記所謂侍中非唐時門下省之侍中也)寶騎(駱賔王/詩寳騎)
　(連花鐡作錢香/輪騖水珠為網)長楊(三輔黄圖長楊宫在今盭厔縣/東南三十里本秦舊宫至漢修)
　(飾之以備行幸宫中有/垂楊數畝因為宫名)栁市(漢書萬章字子夏長安/人也長安熾盛街閭各)
　(有豪俠章在城西栁市師古曰/漢宫闕疏云細栁倉有栁市)精舍(成按精舍本為/講讀之地後漢)
　(書劉淑傳遂隱居立精舍講授諸生常數百人檀敷/傳立精舍教授遠方至者常數百人包咸傳因住東)
　(海立精舍講授李充傳立精舍講授裴松之三國志/註魏武故事曰于譙東五十里築精舍欲秋夏讀書)
　(冬春射獵又江表傳曰時有道士琅邪于吉先寓居/東方往來吴㑹立精舍燒香讀道書李善文選註精)
　(舍今讀書齋是也自晉孝武帝太元六年初奉佛法/立精舍於殿内引諸沙門居之因此世俗謂佛寺為)
　(精舍翻譯名義或名僧坊者别屋謂之坊也或名精/舍者釋迦譜云息心所栖故曰精舍靈裕寺誥曰非)
　(麄暴者所居故云精舍藝文類集云非由其舍精妙/良由精練行者所居也涅槃經今在此間王舍大城)
　(住迦蘭佗竹林精舍宋書戴顒傳黄鵠山/北有竹林精舍林澗甚美顒憩於此澗)宴坐(維摩/詰經)
　(舍利弗白佛言憶念我昔曽於林中宴坐樹下/釋氏要覽宴坐又作燕坐宴安也安息貌也)行樂
　(漢書人生/行樂耳)同舍(漢書直不疑爲郎其同舍有/告歸誤將持其同舍郎金去)藜藿(史/記)
　(糲梁之食藜藿之羮正義曰/藜似藿而表赤藿豆葉也)
　　故人張諲工詩善易卜兼能丹青草隷頃以詩見
　　贈聊獲酬之(酬唐詩正/音作答)
不逐城東游俠兒隱囊紗帽坐彈碁蜀中夫子時開卦
洛下書生解詠詩(書一/作諸)藥欄花徑衡門裏時復據梧聊
隱几屏風誤㸃惑孫郎團扇草書輕内史(輕凌本/作驚)故園
髙枕度三春永日垂帷絶四隣自想蔡邕今已老(想文/苑英)
(華作/惜)更將書籍與何人
　張諲(張彦遠名畫記張諲官至刑部員外郎明易象/善草隷工丹青與王維李頎等為詩酒丹青之)
　(友尤善畫山水王維答詩曰屏風誤㸃惑孫郎團扇/草書輕内史李頎詩曰小王破體閒文䇿落日梨花)
　(照空壁詩堪記室妒風/流畫與將軍作勁敵)隱囊(顔氏家訓梁朝全盛之/時貴游子弟無不熏衣)
　(剃面敷粉施朱駕長簷車跟髙/齒屐坐碁子方褥馮班絲隱囊)紗帽(中華古今註武/徳九年十一月)
　(太宗詔曰自今以後天子服/烏紗帽百官士庶皆同服之)彈碁(西京雜記成帝好/蹴踘羣臣以蹴踘)
　(爲勞體非至尊所冝帝曰朕好之可擇似而不勞者/奏之家君作彈碁以獻帝大悦後漢書梁冀能挽滿)
　(彈碁章懐太子註藝經曰彈碁兩人對局白黒碁各/六枚先列碁相當更相彈也其局以石為之夢溪筆)
　(談西京雜記云漢成帝好蹴踘羣臣以蹴踘為勞求/相類而不勞者遂爲彈碁之戲子觀彈碁絶不類蹴)
　(踘頗與擊踘相近疑是傳寫誤耳唐薛嵩好蹴踘劉/綱勸止之曰爲樂甚衆何必乗危邀頃刻之歡此亦)
　(擊踘唐書誤述爲蹴踘彈碁今人罕為之有譜一巻/蓋唐人所爲碁局方二尺中心髙如覆盂其巔爲小)
　(壺四角㣲隆起今大名開元寺佛殿上有一石局亦/唐時物也李商隱詩曰玉作彈碁局中心最不平謂)
　(其中髙也白樂天詩曰彈碁局上事最妙是長斜長/斜謂抹角斜彈一發過半局今譜中具有此法栁子)
　(厚敘碁用二十四碁者即此戲也漢書註云/兩人對局黑白子各六枚與子厚所記小異)蜀中夫
　子(髙士傳嚴遵字君平蜀人也隱居不仕嘗賣卜於/成都市日得百錢以自給卜訖則閑肆下簾以著)
　(書爲事鮑照詩君平因世閒得還/守寂寞閉簾註道徳開卦述天爵)洛下書生(晉書謝/安能為)
　(洛下書生詠有鼻疾故其音濁名流愛其詠而弗能/及或手掩鼻以效之世説人問顧長康何以不作洛)
　(生詠答曰何至作老婢聲劉孝標註/洛下書生詠音重濁故云老婢聲)藥欄(李濟翁資/暇錄今園)
　(庭中藥欄欄即藥藥即欄猶言圍援非花藥之欄也/有不悟者以爲藤架疏圃可作切對是不知其由来)
　(矣按漢宣帝詔曰池藥未御幸者假與貧民蘓林註/云以竹繩連綿爲禁藥使人不得往來爾漢書闌入)
　(宫禁字多作草下闌則藥欄作藥蘭尤分明易悟也/成考宣帝紀乃是池篽非池藥不得據此爲証梁庾)
　(肩吾詩向嶺分花徑隨階轉藥欄以花徑對藥欄其/義顯然又唐岑參詩亦有澗水吞樵路山花醉藥欄)
　(之句與庾義不相逺正/不必過爲創異之解也)據梧(莊子倚樹而吟據槁梧/而瞑郭象註行則倚樹)
　(而吟坐則/據梧而睡)隱几(莊子南郭子綦隱几而/坐陸徳明註隱憑也)誤㸃(歴代名/畫記曹)
　(不興吴興人也孫權使畫屏風誤落筆/㸃素因就成蠅狀權疑其真以手彈之)内史(晉書王/羲之爲)
　(右軍將軍㑹稽内史嘗在蕺山見一老姥持六角竹/扇賣之羲之書其扇各爲五字姥初有愠色因謂姥)
　(曰但言是王右軍書以求百錢耶姥如其言/人競買之白氏六帖王右軍草書於團扇)蔡邕(魏/志)
　(王粲徙長安左中郎將蔡邕見而竒之時邕才學顯/著貴重朝廷常車騎填巷賓客盈坐聞粲在門倒屣)
　(迎之粲至年既幼弱容狀短小一坐盡驚邕曰此王/公孫也有異才吾不如也吾家書籍文章盡當與之)
　　答張五弟
終南有茅屋前對終南山終年無客長閉關終日無心
長自閒不妨飲酒復垂釣君但能來相往還(相顧可久/本作且)
　　贈吳官
長安客舍熱如煑無箇茗糜難御暑(箇一/作過)空搖白團其
諦苦(疑有/訛字)欲向縹囊還歸旅江鄉鯖鮓不寄來秦人湯
餅那堪許不如儂家任挑達草屩撈蝦富春渚(撈劉本/顧可久)
(夲俱作/蟧誤)
　如煑(釋名暑煑也/熱如煑物也)茗糜(傅咸司隷敎聞南市有蜀嫗/作茶粥賣之廉士打破其器)
　(具使無爲唐儲光/羲有喫茗粥詩)白團(晉書王珉好捉白團扇吴均/詩羃䍥懸丹鳳逶迤搖白團)
　諦苦(湼槃經何謂苦諦有/八苦故名曰苦諦)縹囊(隋書經籍志盛以縹/囊書用湘素昭明太)
　(子文選序詞人才子則名溢於縹囊飛文染翰則巻/盈於緗帙吕向註縹青白色囊有底袋也用以盛書)
　鯖鮓(南齊書虞悰傳乃獻/醒酒鯖鮓一方而已)湯餅(荆楚嵗時記六月伏/日並作湯餅名爲辟)
　(惡按魏氏春秋何晏以伏日食湯餅取巾拭汗面/色皎然乃知非傅粉則伏日湯餅自魏以來有之)草
　屩(梁書何㸃傳或駕柴車躡/草屩恣心所適致醉而歸)富春渚(謝靈運有富春/渚詩吕延濟註)
　(富春渚在錢塘江上任昉詩朝發富/春渚吕向註富春縣名渚水曲也)
　　雪中憶李揖
積雪滿阡陌故人不可期長安千門復萬户何處蹀躞
黄金羈
　蹀躞(吴均詩蹀躞青驪/馬韻㑹蹀躞行貌)黄金羈(吴均詩白馬黄金/羈青驪紫絲鞚)
　　送崔五太守
長安廐吏來到門朱文露網動行軒(朱文一作/未央誤)黄花縣
西九折坂玉樹宫南五丈原褒斜谷中不容幰惟有白
雲當露冕子午山裏杜鵑啼嘉陵水頭行客飯劍門忽
斷蜀川開萬井雙流滿眼來霧中逺樹刀州出天際澄
江巴字回使君年㡬三十餘(㡬唐詩正/音作紀)少年白晳專城
居欲持畫省郎官筆(筆一/作草)迴與臨卭父老書
　長安廐吏(漢書朱買臣拜㑹稽太守長安廐吏乘駟/馬車來迎買臣遂乘傳去張晏註故事大)
　(夫乘官車駕駟如/今州牧刺史矣)朱文(後漢書王龔傳柱下無朱文/之軫也章懐太子註朱文畫)
　(車爲/文也)黄花縣(太平寰宇記廢黄花縣在鳳州北六十/里本漢故道縣地唐武徳元年分梁泉)
　(縣置東有黄花川因名之寳/厯元年以其地併入梁泉)九折坂(漢書琅邪王陽/爲益州刺史行)
　(部至卭郲九折坂嘆曰奉先人遺體奈何數乗此險/應劭註九折坂在蜀郡嚴道縣水經註邛崍山在漢)
　(嘉嚴道縣一曰新道山南有九折坂夏則凝氷冬則/毒寒王子陽按轡處也方輿勝覽九折坂在邛崍山)
　(其坂阻峻曲回/九折乃至山上)玉樹宫(三輔黄圖甘泉宫北岸有槐/樹今謂玉樹根榦盤峙三二)
　(百年木也楊震關輔古語云耆老相傳咸以/爲此樹即楊雄甘泉賦所謂玉樹青葱也)五丈原
　(水經注斜水逕五丈原東諸葛亮與歩隲書曰僕前/軍在五丈原原在武功西十里元和郡縣志五丈原)
　(在鳳翔府郿縣/西南一十五里)褒斜谷(括地志褒斜二谷名在漢中/郡褒城縣北五十里南谷曰)
　(褒北谷曰斜長四百七十里同為一谷方輿勝覽鳳/州之東興元之西褒斜谷在焉谷口三山翼然對峙)
　(南曰褒北曰斜在唐/爲驛路所以通巴漢)不容幰(庾肩吾詩長安有曲陌/曲陌不容幰説文幰車)
　(幔/也)子午谷(顔師古漢書註京城直南山有谷通梁漢/道名子午谷一統志子午谷在西安府城)
　(南一百里谷中/路通南北故名)杜鵑啼(埤雅杜鵑一名子規苦啼啼/血不止一名怨鳥夜啼達旦)
　(血漬草木凡始鳴皆北向啼苦則倒懸於樹説/文所謂蜀主望帝化爲子巂今謂之子規是也)嘉陵
　水(水經注漢水又南入嘉陵道而爲嘉陵水然世俗/名之爲皆陵水非也太平寰宇記嘉陵江自鳳州)
　(大散闗發源從利州下流入劍州劍門縣界一統志/嘉陵江在漢中府畧陽縣治西南源出鳳縣東大散)
　(闗歴兩當畧陽㑹東谷等水流經/四川利閬合州至重慶府入大江)劍門(唐六典註劍/閣在劍州普)
　(安縣界今謂之劍門太平寰宇記劍門縣本漢梓潼/縣地諸葛武侯相蜀於此立劍門以大劍山至此有)
　(隘束之路故曰劍門/姜維距鍾㑹於此)蜀川(杜氏通典今蜀郡濛陽唐/安臨邛盧山等郡亦曰蜀)
　(川/)萬井(漢書一同百/里提封萬井)雙流(左思蜀都賦帯二江之雙/流劉淵林註江水出岷山)
　(分爲二江經成都東南流經之故曰帯也水經注成/都縣有二江雙流其下故揚子雲蜀都賦云兩江珥)
　(其前者也太平寰宇記秦李氷穿二江於/成都城中皆可行舟今謂内江外江是也)刀州(晉書/王濬)
　(夜夢懸三刀於卧屋梁上須臾又益一刀濬驚覺意/甚惡之主簿李毅再拜賀曰三刀爲州字又益一者)
　(明府其臨益州乎果遷益州刺史唐人以蜀地爲刀/州本此如姚合詩云東川横劍閣南斗近刀州武元)
　(衡詩云錦谷嵐烟裏刀州晚照西又云刀州城北劍/山東甲士屯雲騎散風岑參李逺李端雍陶集中皆)
　(有之並用/王濬事也)巴字(三巴記閬白二水東南流曲折三回/如巴字文獻通考巴江自古集來派)
　(於巴州郡治之右狀如巴字又曰字江方輿勝覽輿/地廣記巴峽水屈曲成巴字或云江分三流中有小)
　(流横貫成巴/字故以爲名)白晳(左傳有君子白晳鬒鬚眉甚口漢/書霍光白晳疏眉目美鬚髯師古)
　(註晳潔/白也)專城居(陌上桑古辭三十侍中郎四十專城/居為人潔白晳鬑鬑頗有鬚潘岳馬)
　(汧督誄剖符專城紆青拖墨之司張銑/註專擅也謂擅一城也謂守宰之屬)畫省(杜氏通/典尚書)
　(郎奏事明光殿省省中皆/以胡粉塗壁畫古賢烈女)郎官筆(宋書百官志漢官/云尚書丞郎月賜)
　(赤管大筆一雙/隃糜墨一丸)臨卭(漢書司馬相如傳蜀長老多言/通西南夷之不為用大臣亦以)
　(爲然相如欲諫業已建之不敢乃著書藉蜀父老為/辭而已詰難之以風天子且因宣其使指令百姓皆)
　(知天/子意)
　　送李睢陽
將置酒思悲翁使君去出城東麥漸漸雉子斑槐隂隂
到潼關騎連連車遲遲(遲遲顧元緯/本作遙遙)心中悲宋又遠周
間之南淮夷東齊兒碎碎織練與素絲㳺人賈客信難
持五穀前熟方可爲下車閉閤君當思天子當殿儼衣
裳太官尚食陳羽觴彤庭散綬垂鳴璫黄紙詔書出東
廂輕紈疊綺爛生光宗室子弟君最賢分憂當爲百辟
先布衣一言相爲死何况聖主恩如天鸞聲噦噦魯侯
旗明年上計朝京師須憶今日斗酒别慎勿富貴忘我
爲
　李睢陽(唐書李峘性質厚歴宦有美名以王孫封趙/國公楊國忠亂政悉斥不附已者峘由考功)
　(郎中拜睢/陽太守)將進酒　思悲翁(宋書漢鼓吹鐃歌十八/曲有思悲翁曲將進酒)
　(曲/)麥漸漸(潘岳射雉賦麥漸漸以擢芒雉鷕鷕/而朝雊徐爰註漸漸含秀之貌也)雉子
　斑(宋書漢鼓吹鐃歌十八曲/有雉子斑此借用其字)宋周(睢陽本春秋時宋/地與東周洛陽接)
　(壤按杜氏通典睢陽郡東至彭城郡西界二百十里/西南到淮陽郡二百八十里去東京七百八十里)
　淮夷(睢陽之南則淮海孔穎達毛詩正義禹/貢徐州淮夷蠙珠則淮夷在徐州也)齊兒(睢/陽)
　(之東則古齊地漢書朱博/傳觀齊兒欲以此爲俗耶)下車(漢書班伯為定襄太/守定襄聞伯素貴年)
　(少自請治劇畏其下車作威吏民竦息右丞作苖公/徳政碑云或閉閤思政或下車作威政用其事此詩)
　(以下車閉閤連用亦與碑文同意/然祗用下車二字似歇後語也)閉閤(漢書韓延夀/爲左馮翊行)
　(縣至髙陵民有昆弟相與訟田自言延夀大傷之曰/幸得備位爲郡表率不能宣明教化至令民有骨肉)
　(爭訟既傷風化重使賢長吏嗇夫三老孝弟受其恥/咎在馮翊當先退是日移病不聴事因入卧傳舍閉)
　(閤思過於是訟者宗族傳相責讓此兩昆弟深自悔/皆自髠肉袒謝願以田相移終死不敢復爭後漢書)
　(吴祐遷膠東侯相政惟仁簡以身率物民有/爭訢者輒閉閤自責然後斷其訟以道譬之)太官(漢/書)
　(少府屬官有太官師古註太官主膳食後漢書百官/志太官令一人六百石掌御飲食唐六典太官署令)
　(二人從七品下丞四人從八品下監膳十人從九品/下監膳史十五人供膳二千四百人太官令掌供膳)
　(之事丞為之貳凡朝㑹燕/饗九品以上並供其膳食)尚食(唐六典尚食局奉御/二人正五品下直長)
　(五人正七品上掌供天子之常膳隨四時之禁適五/味之宜當進食必先嘗凡元正冬至大朝㑹饗百官)
　(與光禄視其品秩分其等差而供焉/其賜王公已下及外方賓客亦如之)羽觴(楚辭瑤漿/蜜勺實羽)
　(觴些王逸註羽翠羽也劉良註觴酒器也插羽於上/也班婕妤賦酌羽觴兮銷憂師古曰酒行疾如羽也)
　(孟康曰羽觴爵也作生爵形有頭尾羽翼如淳曰以/瑇瑁覆翠羽於下徹上見張衡西京賦羽觴行而無)
　(算劉良註羽觴杯上綴羽以速飲也陸機詩羽觴不/可算吕延濟註羽觴置鳥羽於杯以急飲也諸家之)
　(説不同劉與吕皆屬不經/如淳尤謬惟孟解為優)黄紙詔書(梁簡文帝謝啓/黄紙詔書先開)
　(泉府石林燕語唐中書制詔有四封拜册書用簡以/竹為之畫旨而施行者曰發曰勅用黄麻紙承旨而)
　(行者曰勅牒用黄藤紙赦書皆用絹黄紙始貞觀間/或曰取不蠧也演繁露石林言制勅用黄紙始髙宗)
　(時非也晉恭帝時王韶之遷黄門侍郎凡諸詔黄皆/其辭也則東晉時已用黄紙寫詔矣成按魏志劉放)
　(傳即以黄紙授放作詔世説元帝黙然無言乃探懐/中黄紙詔裂擲之又云明帝還内作手詔滿一黄紙)
　(云云則魏晉時已用黄紙又不始於恭帝時矣及考/春明退朝録唐日厯貞觀十年十月詔始用黄麻紙)
　(寫勅上元三年閏三月戊子勅制勅施行既為永式/比用白紙多有蟲蠧自今以後尚書省頒下諸司及)
　(州下縣並用黄紙則是貞觀前久用黄紙寫詔但/尚書所頒及州府所用尚是白紙後乃改用黄耳)東
　廂(漢書吕后側耳於東廂聴師古曰東廂正寢之東/西室皆曰廂言似廂篋之形張衡東京賦下彫輦)
　(於東廂薛綜註殿東西次為廂雍錄正殿/兩旁有室即廂也車之有廂亦其義也)宗室(按唐/書李)
　(峘乃太宗第三子呉王恪之曾/孫恪第三子琨之孫禕之子)分憂(晉書宣帝紀天/子南巡觀兵呉)
　(疆帝留鎮許昌改封向亭侯轉撫軍假節領兵五千/加給事中錄尚書事帝固辭天子曰吾於庶事以夜)
　(繼晝無須臾寧息此/非以爲榮乃分憂耳)百辟(詩百辟卿士/媚於天子)鸞聲(詩魯侯/戾止言)
　(觀其旂其旂茷/茷鸞聲噦噦)上計(賈公彦周禮疏漢之朝集使謂/之上計吏謂上一年計㑹文書)
　(及功狀也後漢書百官志凡郡國皆掌治/民進賢勸功決訟檢姧嵗盡遣吏上計)忘我為(古/扊)
　(扅歌今日富/貴忘我爲)
　　寒食城東即事
清溪一道穿桃李演漾綠蒲涵白芷谿上人家凡㡬家
落花半落東流水(半顧可久/本作共)蹴踘屢過飛鳥上鞦韆競
出垂楊裏少年分日作遨遊不用清明兼上已
　白芷(爾雅翼白芷出近道下濕地處處有/之可作面脂其葉名蒿麻可用沐浴)蹴踘(史記/索隱)
　(鞠戲以皮爲之中實以毛蹴蹋爲戲也荆楚嵗時記/按劉向别錄曰蹴踘黄帝所造本兵勢也或云起於)
　(戰國按鞠與毬同古/人蹋蹴以爲戲也)鞦韆(劉孝孫事原古今藝術圖/云鞦韆北方戎狄愛習輕)
　(趫之戲每至寒食爲之中國女子學之乃以綵繩懸/樹立架爲之韻會鞦韆繩戲北方山戎以習輕趫者)
　(復古編云詞人髙無際作鞦韆賦漢武後庭之/戯本云千秋祝壽詞也後譌爲秋千又爲鞦韆)上已
　(鄭康成周禮註嵗時祓除如今三月上已如水上之/類賈公彥疏一月有三巳據上旬之已而爲祓除之)
　(事見今三月三日水上戒浴是也後漢書禮儀志三/月上已官民皆絜於東流水上曰洗濯祓除去宿垢)
　(疢爲大絜絜者言陽氣布暢萬物訖出始絜之矣劉/昭註謂之禊也風俗通曰周禮女巫掌嵗時以祓除)
　(疾病禊者絜也春者蠢也蠢搖動也尚書以殷仲春/厥民析言人解析也蔡邕曰論語暮春者春服既成)
　(冠者五六人童子六七人浴乎沂風乎舞雩詠而歸/自上及下古有此禮今三月上巳祓禊於水濱蓋出)
　(於此杜篤祓禊賦曰巫咸之徒秉火祈福則巫祝也/一説云後漢有郭虞者三月上已產二女二日中並)
　(不育俗以為大忌至此月日諱止家皆於東流水上/爲祈禳自潔濯謂之禊祠引流行觴遂成曲水韓詩)
　(曰鄭國之俗三月上巳溱洧兩水之上招魂續魄秉/蘭草祓除不祥漢書八月祓灞水亦斯義也後之良)
　(史亦據爲正臣昭曰郭虞之説良爲虚誕假有庶民/旬内夭其二女何足驚彼風俗稱爲世忌乎杜篤乃)
　(稱王侯公主暨於富商用事伊洛帷幔𤣥黄本傳大/將軍梁商亦歌泣於洛禊也自魏不復用三日水宴)
　(者/焉)
　(歐陽永叔作浣溪沙詞有云綠楊樓外出秋千晁無/咎深美之以爲出字後人道不到讀右丞競出垂楊)
　(之句則歐公又/落第二義矣)
　　不遇詠
北闕獻書寢不報南山種田時不登百人㑹中身不預
五侯門前心不能身投河朔飲君酒家在茂陵平安否
且共登山復臨水(共顧元緯/本作此)莫問春風動楊栁今人作
人多自私(作顧元/本作晚)緯我心不説君應知濟人然後拂衣
去肯作徒爾一男兒
　不報(漢書朱買臣至長安/詣闕上書書久不報)不登(禮記嵗凶年穀不登/鄭康成註登成也)
　百人㑹(世説孝武在西堂㑹伏滔預坐還下車呼其/兒語之曰百人髙㑹臨坐未得他語先問伏)
　(滔何在在此否此故未易/得爲人作父如此何如)五侯門(漢書王氏方盛賓/客滿門五候兄弟)
　(爭名其客各有所厚不得左右/唯樓䕶盡入其門咸得其驩心)河朔(初學記魏文帝/典論曰大駕都)
　(許使光祿大夫劉松北鎮袁紹軍與紹子弟日共宴/飲常以三伏之際晝夜酣飲極醉至於無知云以避)
　(一時之暑故河/朔有避暑飲)
　
　
　
　
　
　
　
　
　
　
　
　王右丞集箋注巻六
欽定四庫全書
　王右丞集箋注巻七
　　　　　　　　　　　　仁和趙殿成撰
　近體詩三十九首
　　奉和聖製賜史供奉曲江宴應制
侍從有鄒枚瓊筵就水開(就唐詩品/彚作向)言陪柏梁宴新下
建章來(下文苑英/華作自)對酒山河滿移舟草樹迴天文同麗
日駐景惜行杯
　供奉(唐書𤣥宗以中書務劇文書多壅滯乃選文學/之士號翰林供奉與集賢院學士分掌制詔書)
　(勅開元二十六年又改翰林供奉/為學士别置學士院専掌内命)曲江(康駢劇談録/曲江池本秦)
　(世隑洲開元中䟽鑿遂為勝景其南有紫雲樓芙蓉/苑其西有杏園慈思寺花卉環周烟水明媚都人游)
　(翫盛於中和上已之節綵幄翠幬匝於隄岸鮮車健/馬比肩擊轂上巳即宴賜臣僚京兆府大陳筵席長)
　(安萬年兩縣以雄盛相較錦繡珍玩無所不施百辟/㑹於山亭恩賜太常及敎坊聲樂池中備綵舟數隻)
　(惟宰相三使北省官與翰林學士登焉每嵗傾動皇/州以為盛觀入夏則菰蒲葱翠栁隂四合碧波紅渠)
　(湛然可愛好事者賞芳辰翫清景聮騎攜觴亹亹不/絶長安志昇道坊龍華尼寺南有流水屈曲謂之曲)
　(江其深處下不見底司馬相如賦云臨曲江之隑州/盖其所也雍録唐曲江本秦隑州至漢為宣帝樂游)
　(廟亦名樂游苑亦名樂游原基地最髙四望寛厰隋/營京城宇文愷以其地在京城東南隅地高不便故)
　(闕此地不為居人坊巷而鑿之為池以厭勝之又㑹/黄渠水自城外南來可以穿城而入故隋世遂從城)
　(外包之入城為芙蓉池且為芙蓉園也長安中太平/公主於原上置亭游賞後賜寜申岐薛王正月晦日)
　(三月三日九月九日京城士女咸即此祓禊帟幕雲/布車馬填塞詞人樂飲歌詩漢武帝時池周圍六里)
　(餘唐周七里占地三十頃又加展拓/矣地在城東南昇道坊龍華寺之南)侍從(班固西都/賦言語侍)
　(從之/臣)鄒枚(鄒陽枚乘也水經注梁王與鄒/枚司馬相如之徒極游於其上)柏梁宴(三/輔)
　(黄圖柏梁臺武帝元鼎二年春起此臺在長安城中/北闕内三輔舊事云以香柏為梁也帝嘗置酒其上)
　(詔羣臣和詩能七/言詩者乃得上)建章(三輔黄圖建章宫在/未央宫西長安城外)麗日(庾/信)
　(詩朱簾捲麗日/翠幕蔽重陽)
　　從岐王過楊氏别業應敎
楊子談經所(所文苑英華唐詩正音唐詩品彚俱作/處萬首唐人絶句樂府詩集俱作去)淮
王載酒過興闌啼鳥換(興闌萬首唐人絶句作醉來換/唐詩正音唐詩品彚俱作緩)
坐久落花多逕轉迴銀燭林開散玉珂嚴城時未啓前
路擁笙歌(擁一作引作郭茂倩樂府採首四句入近/代曲辭題  崑崙子萬首唐人絶句亦同)
　岐王(劉昫唐書惠文太子範睿宗第四子也初封鄭/王尋改封衛王長夀二年隨例却入閣徙封巴)
　(陵郡王睿宗踐祚改封岐王開元初拜太子少師帶/本官厯綘鄭岐三州刺史八年遷太子太傅範好學)
　(工書雅愛文章之士士無貴賤皆盡禮接待與閻朝/隠劉庭琦張諤酈繇篇題唱和又多聚書畫古跡為)
　(時所/稱)應敎(魏晉以來人臣於文字間有屬和於天子/曰應詔於太子曰應令於諸王曰應敎)
　淮王(漢書淮南王安好學術折/節下士招致英雋以百數)載酒(漢書揚雄家素/貪嗜酒人希至)
　(其門時有好事者/載酒肴從游學)玉珂(張華詩文軒樹羽/盖乘馬鳴玉珂)嚴城(何遜/詩禁)
　(門儼猶閉嚴/城方警夜)
　(艇齋詩話前人詩言落花有思致者三王維興闌啼/鳥換坐久落花多李嘉祐細雨濕衣看不見閒花落)
　(地聽無聲荆公細數落花/應坐久緩尋芳草得歸遲)
　　從岐王夜讌衛家山池應敎
座客香貂滿宫娃綺幔張澗花輕粉色山月少燈光(少/文)
(苑英華/作吐非)積翠紗牕暗(暗文苑英/華作透)飛泉繡戸凉還將歌舞
出歸路莫愁長
　香貂(江摠詩杳貂拜黻/衮花綬拂元除)綺幔(司馬相如長門賦張羅/綺之幔帷兮大般若經)
　(張以綺幔/内施珠帳)
　　和尹諫議史館山池(尹文苑英/華作伊非)
雲館接天居(雲一/作靈)霓裳侍玉除春池百子外(子一作/草非)芳
樹萬年餘洞有仙人籙山藏太史書君恩深漢帝且莫
上空虛(空一/作雲)
　尹諫議(劉昫唐書開元二十五年道士尹愔為諫議/大夫集賢學士兼知史館事宋祁唐書尹愔)
　(秦州天水又博學尤通老子書初為道士𤣥宗尚𤣥/言有薦愔者召對喜甚厚禮之拜諫議大夫集賢院)
　(學士兼修國史固辭不起有詔以道士服視/事乃就職専領集賢史舘圖書開元末卒)史館(長/安)
　(志史館在門下省北貞觀三年置祕書/内省以修五代史又置史館以編國史)雲館(左思吴/都賦虹)
　(蜺迴帶/於雲館)天居(鮑照詩層/閣肅天居)霓裳(楚辭青雲衣/兮白霓裳)玉除(曹植/詩凝)
　(霜依玉除李善註玉除/階也説文曰除殿階也)百子池(西京雜記戚夫人侍/兒賈佩蘭説在宫内)
　(時常以七月七日臨/百子池作于闐樂)萬年樹(西京雜記初修上林苑/羣臣逺方各獻名果異)
　(樹亦有製為美名以標竒異中有千/年長生樹十秼萬年長生樹十株)仙人籙(隋書經/籍志道)
　(經受道之法初受五千文籙次受三洞籙次受洞元/籙次受上清籙籙皆素書紀諸天曹官屬佐吏之名)
　(有多少又有諸符錯在其間文章詭怪世所不識受/者必先潔齋然後齎金環一并諸贄幣以見於師師)
　(受其贄以籙授之仍剖金環各持其半云以為約弟/子得籙緘而佩之陳子昂詩鳯藴仙人籙鸞歌素女)
　(琴/)太史書(史記太史公自序略以拾遺補藝成一家/之言厥協六經異傳整齊百家雜語藏之)
　(名山副/在京師)上空虛(葛洪神仙傳河上公者莫知其姓字/漢文帝時公結草為庵於河之濵帝)
　(讀老子經頗好之有所不解數事時人莫能道之聞/時皆稱河上公解老子經義㫖乃使齎所不決之事)
　(以問公曰道尊徳貴非可遥問也帝即幸其庵躬問/之帝曰子雖有道猶朕民也不能自屈何乃髙乎公)
　(即撫掌坐躍冉冉在虛中去地數丈俛仰而荅曰余/上不知天中不累人下不居地何臣民之有帝乃下)
　(車稽首曰朕以不徳忝統先業才小任大憂於不堪/雖治世事而心敬道直以暗昧多所不了惟願道君)
　(有以敎之公乃授素書二巻與帝曰熟研之此經所/疑皆了不事多言也余註此經以來一千七百餘年)
　(凡傳三人連子四矣勿以/示非其人言畢失其所在)
　　同崔員外秋宵寓直(同文苑英/華作和)
建禮髙秋夜承明候曉過九門寒漏徹萬井曙鐘多月
迥藏珠斗雲消出絳河(消文苑英/華作開)更慚衰朽質南陌共
鳴珂
　寓直(成按潘岳秋興賦序云予春秋三十有二始見/二毛以太尉掾兼虎賁中郎將寓直於散騎之)
　(省本以虎賁中郎將無省故寄直於散/騎省耳後人則以直宿禁中為寓直矣)曙鐘(庾肩吾/詩風長)
　(曙鐘近地/迥洛城遥)珠斗(謂斗星相/貫如珠)絳河(初學記天河/亦曰絳河)
　　奉和楊駙馬六郎秋夜即事
髙樓月似霜秋夜鬰金堂對坐彈盧女同看舞鳯凰少
兒多送酒小玉更焚香結束平陽騎明朝入建章
　楊駙馬(按唐書公主列傳𤣥宗二十九女/駙馬楊姓者凡七人未知孰是)月似霜(梁/元)
　(帝詩𤣥兔城/前月似霜)鬰金堂(沈佺期詩盧家/少婦鬰金堂)舞鳯凰(張衡東/京賦鳴)
　(女牀之鸞鳥舞/丹穴之鳯凰)少兒(漢書陽信長公主家僮衞媪長/女君孺次女少兒次女則子夫)
　小玉(鮑令暉有代葛沙門妻郭小玉作二首又白居/易詩吴妖小玉飛作烟自註云夫差女小玉死)
　(後形見於王其母抱之霏㣲若烟霧散空然觀元㣲/之詩小玉上牀鋪夜衾李長吉詩小玉開屏見山色)
　(與右丞同意俱/作侍皃解末詳)平陽騎(史記大將軍衞青者平陽人/也其父鄭季為吏給事平陽)
　(侯家與侯妾衞媪通生青青壯為侯家騎從平陽主/建元二年春青姊子夫得入宫幸上乃召青為建章)
　(監侍/中)
　(成按漢書少兒初與霍仲孺通生去病後更為詹事/陳掌妻衛青初為平陽侯家騎後青尊貴而平陽侯)
　(曹夀有惡疾就國上詔青尚平陽主皆非駙馬家/美事而右丞用之盖唐時引事初無顧忌若此也)
　　酬虞部蘇員外過藍田别業不見留之作
貧居依谷口喬木帶荒村石路枉迴駕山家誰候門漁
舟膠凍浦獵火燒寒原(燒一/作繞)惟有白雲外疎鐘聞夜猿
(聞字疑是/間字之訛)
　虞部(劉昫唐書職官志工部有虞/部員外郎一員從六品上)藍田别業(一統志/輞川别)
　(業在西安府藍田縣西南/輞谷唐王維置别業於此)
　　酬比部楊員外暮宿琴臺朝躋書閣率爾見贈之
　　作(臺凌本文苑英華俱作/堂  一作盧照鄰詩)
舊簡拂塵看鳴琴候月彈(候文苑英/華作俟)桃源迷漢姓(源一/作花)
松樹有秦官(樹顧元緯本/凌本俱作徑)空谷歸人少青山背日寒羡
君棲隠處遥望白雲端
　秦官(藝文類聚漢官儀曰秦始皇上封㤗山逢疾風/暴雨頼得松樹因覆其下封為五大夫初學記)
　(小天門有秦時/五大夫松見在)
　　酬嚴少尹徐舍人見過不遇
公門暇日少窮巷故人稀偶值乘籃轝非闗避白衣不
知炊黍谷誰解掃荆扉君但傾茶椀無妨騎馬歸
　少尹(唐六典京兆河南太原府尹一/人從三品少尹二人從四品下)公門(東觀漢紀/吴漢南陽)
　(人鄧禹及諸將多薦舉者再/三召見其後勤勤不離公門)籃轝(晉書陶潛傳刺史/王𢎞以元熈中臨)
　(州甚欽遲之後自造焉潛稱疾不見𢎞毎令人候之/密知當往廬山乃遣其故人龎通之等齎酒先於半)
　(道邀之潛既遇酒便引酌野亭欣然忘進𢎞乃出與/相聞遂欣宴窮日𢎞要之還州問其所乘荅曰素有)
　(脚疾向乘籃轝亦足自反乃令一門生二兒共/轝之至州而言笑賞適不覺有羡於華軒也)炊黍
　(裴松之三國志註沐並字徳信河間人始為名/吏有志介嘗過姊姊為殺鷄炊黍而不留也)
　　慕容承攜素饌見過
紗帽烏皮几閒居懶賦詩門看五栁識年算六身知靈
夀君王賜雕胡弟子炊空勞酒食饌特底解人頤
　烏皮几(謝朓有同詠座上玩/噐得烏皮隠几詩)六身(左傳晉悼夫人食/輿人之城杞者絳)
　(縣人或年長矣無子而往與於食有與疑年使之年曰/臣小人也不知紀年臣生之嵗正月甲子朔四百有)
　(四十五甲子矣其季於今三之一也吏走問諸朝師/曠曰七十三年矣史趙曰亥有二首六身下二如身)
　(是其日數也士文伯曰然則二萬六千六百有六句/也正義云二畫為首六畫為身下首之二畫並之使)
　(如其身旁則是生來日數也因/亥畫似算位故假之以為言)靈夀(漢書孔光傳賜/太師靈夀杖孟)
　(康註扶老杖也服䖍註靈夀木名師古註木似竹有/枝節長不過八九尺圍三四寸自然有合杖制不須)
　(削治/也)解人頤(漢書無説詩匡鼎來匡説詩解人/頤如淳註解頤使人笑不能止也)
　　酬慕容上(一作酬慕/容十一)
行行西陌返駐幰問車公(幰劉本顧可久/本俱作爐非)挾轂雙官騎
應門五尺僮老年如塞北强起離牆東為報壺丘子來
人道姓䝉(姓字疑是/住字之訛)
　車公(杜氏通典車引為桓温治中有/㑹不同温輙云無車公不樂)官騎(後漢書將/軍賜官騎)
　　(十人晉書王祥傳/置官騎二十人)應門(晉書李密傳内無/應門五尺之童)壺丘子(髙/士)
　　(傳壺丘子林者鄭人也道/法甚優列禦冦師事之)
　　酬張少府
晚年惟好静(年一/作來)萬事不闗心自顧無長䇿(長一/作良)空知
返舊林(知文苑英/華作如)松風吹解帶山月照彈琴君問窮通
理(君一/作若)漁歌入浦深
　　喜祖三至留宿
門前洛陽客下馬拂征衣不枉故人駕平生多掩扉行
人返深巷積雪帶餘暉早嵗同袍者髙車何處歸
　　荅王維留宿　　　　　　　　祖　詠
　四年不相見相見復何為握手言未畢却令傷别離
　升堂還駐馬酌醴便呼兒語黙自相對安用傍人知
　　酬賀四贈葛巾之作
野巾傳惠好兹貺重兼金嘉此幽棲物能齊隠吏心(齊/凌)
(本作/高)早朝方暫挂晚沐復來簪(復凌本/作更)坐覺囂塵逺思
君共入林
　兼金(趙岐孟子註兼金好金也其價兼倍於/常者故謂之兼金江淹詩承榮重兼金)晚沐(沈/約)
　(詩晨趨游建禮晩沐卧/郊園李善註沐休沐也)入林(世説謝公道豫章若遇/七賢必自把臂入林)
　　寄荆州張丞相
所思竟何在悵望深荆門舉世無相識終身思舊恩方
將與農圃藝植老丘園目盡南飛鳥(飛鳥顧元緯本/凌本俱作無雁)何
由寄一言
　張丞相(劉昫唐書開元二十五年監察御史周子諒/上書忤㫖㩧之殿庭朝堂決杖死之尚書右)
　(丞相張九齡以曾薦引/子諒左授荆州長史)所思竟何在(沈約臨髙臺詩/云所思竟何在)
　(洛陽南陌頭劉孝綽櫂歌行云所思/竟何在相望徒盈盈首聨全學其句)荆門(盛宏之荆/州記郡西)
　(沂江六十里南岸有山名曰荆門北岸有山名曰虎/牙二山相對楚之西塞也虎牙石壁紅色間有白文)
　(如牙齒狀荆門上合下開開達山南有門形故因以/為名然唐人多呼荆州為荆門文人稱謂如此不僅)
　(指荆門/一山矣)
　　輞川閒居贈裴秀才迪
寒山轉蒼翠(轉顧可久/本作積)秋水日潺湲倚杖柴門外臨風
聴暮蟬渡頭餘落日墟里上孤烟復值接輿醉狂歌五
柳前
　輞川(李肇國史補王維好釋氏故字摩詰立性髙致/得宋之問輞川别業山水絶勝今清源寺是也)
　(雍録輞川在藍田縣西南二十里王維别墅在焉本/宋之問别圃也陜西通志輞川在藍田縣南嶢山之)
　(口去縣八里川口為兩山之峽隨山鑿石計五里許/路甚險狹過此豁然開朗村墅相望蔚然桑麻肥饒)
　(之地四顧山巒掩映似若無路環轉而南凡十三區/其美愈竒王摩詰别業在焉有孟城拗華子岡文杏)
　(館斤竹嶺二十景維日與裴迪游詠其間舊/有輞川圖四幅沈國華摹十二幅舉世寶之)墟里(陶/潛)
　(詩曖曖逺人村/依依墟里烟)
　　冬晚對雪憶胡居士家(居一作處詩/一作王劭)
寒更傳曉箭(一作寒更/催唱曉)清鏡覽衰顔(覽一/作減)隔牖風驚竹
開門雪滿山(門一/作簾)灑空深巷静積素廣庭閒借問袁安
舍翛然尚閉闗
　袁安(汝南先賢傳時大雪積地丈餘洛陽令自出案/行見人家皆除雪出有乞食者至袁安門無有)
　(行路謂安已死令人除雪入户見安僵卧問何以不/出安曰大雪人皆餓不冝干人令以為賢舉為孝亷)
　　山居秋暝
空山新雨後天氣晚來秋明月松間照清泉石上流竹
喧歸浣女蓮動下漁舟隨意春芳歇王孫自可流
　春芳歇(劉鑠詩屢/見流芳歇)王孫(楚辭王孫游兮不/歸春草生兮萋萋)
　　歸嵩山作
清山帶長薄(清文苑英/華作□)車馬去閒閒流水如有意暮禽
相與還(禽文苑英/華作雲)荒城臨古渡落日滿秋山迢遞嵩髙
下(髙文苑英/華作山)歸來且閉闗(閉一/作掩)
　嵩山(按元和郡縣志嵩髙山在河南府告成縣西北/二十三里登封縣北八里亦名外方山東曰太)
　(室西曰少室嵩髙摠名即中嶽也/山髙二十里周迴一百三十里)長薄(陸機君子有/所思行曲池)
　(何湛湛清川帶華薄又挽歌按轡/遵長薄李周輪註草木叢生曰薄)
　　歸輞川作
谷口疎鐘動漁樵稍欲稀悠然逺山暮獨向白雲歸菱
蔓弱難定楊花輕易飛東臯春草色惆悵掩柴扉
　　韋給事山居
幽尋得此地(幽尋凌本/作尋幽)詎有一人曾大壑隨階轉羣山
入戸登庖㕑出深竹印綬隔垂藤即事辭軒冕誰云病
末能
　　山居即事
寂寞掩柴扉蒼茫對落暉鶴巢松樹徧(樹凌本/作徑)人訪蓽
門稀嫩竹含新粉(嫩顧元緯/本作緑)紅蓮落故衣渡頭燈火起
處處採菱歸
　蒼茫(庾信詩日晚荒城/上蒼茫餘落暉)蓽門(左傳蓽門圭竇之人杜/預註蓽門柴門也禮記)
　(蓽門圭窬鄭康成註/蓽門荆竹織門也)蓮衣(庾信詩蓮/浦落紅衣)
　　終南山
太乙近天都(乙一/作一)連山到海隅(山文苑英華作/天誤到一作接)白雲迴
望合青靄入看無分野中峰變隂晴衆壑殊欲投人處
宿隔水問樵夫(水文苑英華作浦題樂府詩集採此/詩後四句作一首  曰睦州歌第一)
　太乙(張衡西京賦於前則終南太乙隆崛崔崪李善/註漢書曰太一山古文以為終南五經要義曰)
　(太一一名終南山在扶風武功縣此云終南太一不/得為一山明矣盖終南南山之總名太一一山之别)
　(號耳潘岳西征賦亦云靣終南而背雲陽跨平原而/連嶓冢九嵕嶻嶭太一巃嵸唐書地理志京兆府武)
　(功縣有太乙山髙十八里一統志太乙山在終南山南/二十里連亘秀特上插雲霄皆以終南太一為二山)
　(也右丞此作則猶以太/一為終南之别稱耳)青靄(江淹詩虚堂起青/靄崦嵫生暮霞)
　(成按唐詩紀事云或説此詩為議時之作謂太乙望/近天都連山接海隅言勢燄盤據朝野也白雲迴)
　(合青靄入看無言有表而無其内也分野中峰變隂/晴衆壑殊言恩澤偏也欲投人處宿隔水問樵夫言)
　(畏禍深也其説甚鑿王友琢崕嘗闢之曰詩有二義/或寄懐於景物或寓情於諷諭各有指歸乃好事之)
　(徒毎以附㑹為能無論其詩之為興為賦為比而必/曲為之説曰此有為而言也無乃矯誣實甚歟試思)
　(此詩右丞自詠終南於人何預而或者云云若是彼/飛燕興讒於太白蟄龍騰謗於眉山又何怪焉黄山)
　(谷謂杜子美詩妙處乃在無意於文彼喜穿鑿者棄/其大㫖取其發興於所遇林泉人物草木蟲魚以為)
　(物物皆有所託如世間商度隠語者則子美之詩委/地矣斯言也豈僅讀杜者當奉為金科哉琢崕又言)
　(首句天都字依淮南子云登太山履石封以望八荒/視天都若蓋江河若帶右丞韋氏逍遥谷讌集序云)
　(天都近者王官有之韓昌黎烏氏廟碑銘云作廟天/都以致其孝皆以天都為帝都之別稱乃或引闗中)
　(記言終南山在天之中居都之南故曰天都者是失/之踳駮矣次句是言其與他山連接不斷直至海隅)
　(耳文意極明顯乃或謂終南在陜境去海極遥到海/隅者形容之辭如此必指東方之海隅而言則齊魯)
　(之間豈有終南之拳石在者是失之拘執矣分野句/是極言山之廣大陜志謂終南山西起隴山東踰商)
　(洛綿亘千里有餘南北亦然其盤踞不止一州之地/則知天之分野亦不専𨽻一舍或謂中峰之北為雍)
　(為井鬼中峰之南為梁為翼軫者是失之臆撰矣其/討論曲當不事撏撦多此類平日論詩必因其自然)
　(之勢而不好為鉤深索隠之言以求茍異於人多與/予見脗合者故集中諸家曲説刋削殆盡洗伐之功)
　(實多得/其益焉)
　　輞川閒居
一從歸白社不復到青門時倚簷前樹逺看原上村青
菰臨水映(映一/作抜)白鳥向山翻寂寞於陵子桔橰方灌園
　白社(水經注北則白社故里也昔孫子楚㑹董威輦/於白社謂此矣太平寰宇記曰社里在洛陽故)
　(城建春門東即董/威輦舊居之地)於陵子(髙士傳陳仲子者齊人也/其兄戴為齊卿食禄萬鍾)
　(仲子以為不義將妻子適楚居於陵自謂於陵仲子/楚王聞其賢欲以為相遣使持金百鎰至於陵聘仲)
　(子仲子出謝使者/逃去為人灌園)桔橰(韻㑹桔橰/汲水機噐)
　　春園即事
宿雨乘輕屐春寒著弊袍開畦分白水間栁發紅桃草
際成棋局林端舉桔橰還持鹿皮几日暮隠蓬蒿
　宿雨(江摠詩初晴原野/開宿雨潤條枚)
　　淇上即事田園
屏居淇水上東野曠無山日隠桑柘外(日隠一/作白日)河明閭
井間牧童望村去獵犬隨人還(獵瀛奎律/髓作田)静者亦何事
荆扉乘晝闗
　　與盧象集朱家
主人能愛客(愛凌本/作對)終日有逢迎貰得新豐酒復聞秦
女筝栁條疎客舍槐葉下秋城語笑且為樂吾將達此
生(達凌本/作適)
　盧象(劉禹錫盧象集序尚書郎盧公諱象字緯卿始/以章句振起於開元中與王維崔顥比肩驤首)
　(鼓行於時妍詞一發樂府傳貴由前進士補祕書省/校書郎轉右衞倉曹掾丞相曲江公方執文衡揣摩)
　(得進得公深噐之擢為左補闕河南府司録司勲員/外郎名盛氣髙少所卑下為飛語所中左遷齊汾鄭)
　(三郡司馬入為膳部員外郎時大盜起幽陵入洛師/中夏衣冠不克歸王所為擄劫執公墮脅從伍中初)
　(謫果州長史又貶永州司戸移吉州長史天下無事/朝廷思用宿舊徴拜主客員外郎道病留武昌遂不)
　(起/)貰(漢書常從王媪武負貰酒師古註貰賖也李登/吕忱並音式制反而今之讀者謂與射同乃引)
　(地名射陽其字作貰/以為證騐此説非也)新豐酒(梁元帝詩試作新/豐酒遥勸陽臺人)
　　過福禪師蘭若
巖壑轉㣲逕(文苑英華作巖壑帶松/逕一本作巖壑帶茅逕)雲林隠法堂羽人
飛奏樂天女跪焚香(天一本作仙/跪凌本作跽)竹外峰偏曙藤隂水
更凉欲知禪坐久行路長春芳
　蘭若(即僧寺釋氏要覽蘭若梵云阿蘭若或云阿練/若唐言無諍四分律云空淨處薩婆多論云閒)
　(静處知度論/云逺離處)羽人(楚辭仍羽人於丹丘王逸註山海/經言有羽人之國不死之民或曰)
　(人得道身/生羽毛也)
　　黎拾遺昕裴迪見過秋夜對雨之作(一本裴字下/多秀才二字)
促織鳴已急輕衣行向重(向劉本/作尚)寒燈坐髙館秋雨聞
疎鐘白法調狂象𤣥言問老龍何人顧蓬徑空愧求羊
蹤(求一作/牛誤)
　促織(詩紀厯樞立秋促織鳴女工急促之候也/郭璞爾雅註蟋蟀今促織也亦名青􁉊)白法
　(釋氏以惡法為黒法善法為白/法華嚴經能普増長一切白法)狂象(遺敎經又如狂/象無鉤猿猴得)
　(樹騰躍踔躑難可禁制湼槃經譬如醉象狂騃暴惡/多欲殺害有調象師以大鐡鉤鉤斵其項即時調順)
　(惡心都盡一切衆生亦復如是貪欲瞋恚愚癡醉故/欲多造惡諸菩薩等以聞法鉤斵之令住更不得起)
　(造諸/惡心)𤣥言(晉書王衍妙善𤣥/言惟談老莊為事)老龍(莊子妸荷甘與神/農同學于老龍吉)
　求羊蹤(羣輔録求仲羊仲不知何許人皆治車為業/挫亷逃名蔣元卿之去兖州還杜陵荆棘塞)
　(門舍中有三徑不出惟二人從之游時人謂/之二仲謝靈運詩惟開蔣生徑永懐求羊蹤)
　　晚春嚴少尹與諸公見過
松菊荒三徑圖書共五車烹葵邀上客看竹到貧家鵲
乳先春草(鵲唐詩品/彚作雀)鶯啼過落花自憐黄髪暮一倍惜
年華
　晚春(梁元帝纂要三月季春/亦曰暮春末春晚春)三徑(歸去來辭三徑/就荒松菊猶存)上
　客(沈約詩匹彼露葵/羮可以留上客)黄髪(論衡人少則髪黒老則髪/白白久則黄顔師古漢書)
　(註黄髪老稱謂白/髪盡落更生黄者)
　　過感化寺曇興上人山院(感化寺文苑英/華作化感寺)
暮持笻竹杖相待虎溪頭催客聞山響歸房逐水流野
花藂發好谷鳥一聲幽夜坐空林寂(林顧可久/本作村)松風直
似秋
　感化寺(按劉昫唐書方伎/傳感化寺在藍田)虎溪(蓮社髙賢傳逺法師/居東林其處流泉匝)
　(寺下入於溪師毎送客過此輒有虎號鳴因名虎溪/後送客未嘗過獨陶淵明陸修静至語道契合不覺)
　(過溪因相與大笑太平寰宇記廬山/有虎溪橋逺大師送客不過此橋)
　　同詠　　　　　　　　　　　裴　迪
　不逺灞陵邊安居向十年入門穿竹逕留客聴山泉
　鳥囀深林裏心閒落照前浮名竟何益從此願棲禪
　灞陵(長安志灞陵故城在萬年縣東北二十五里灞/水之東十三州志曰灞陵秦襄王所築芷陽也)
　(漢文帝更名霸陵莽曰水革郡國志曰在通化門東/二十里秦襄王𦵏於其坂謂之霸上其城即秦穆公)
　(所築漢王元年十月至霸上子嬰降文帝後六年宗/正劉禮為將軍次霸上文帝後𦵏其地謂之霸陵因)
　(為縣晉改為霸城/後周建徳二年省)
　　夏日過青龍寺謁操禪師
龍鍾一老翁徐歩謁禪宫欲問義心義遥知空病空山
河天眼裏世界法身中莫怪銷炎熱能生大地風
　龍鍾(埤蒼龍鍾/行不進貌)義心(楞伽經此是過去未來現在諸/如來應供等正覺性自性第一)
　(義心以性自性第一義心成/就如來世間出世間上上法)空病空(維摩詰經得是/平等無有餘病)
　(惟有空病空病亦空鳩摩羅什註上明無我無法而/未遣空未遣空則空為累累則是病故明空病亦空)
　(也/)天眼(法苑珠林昔佛在世時諸弟子中阿那律天/眼第一能見三千大千世界乃至㣲細無幽)
　(不覩翻譯名義天眼通者於眼得色界四大造清浄/色是名天眼天眼所見自地及下地六道衆生諸物)
　(若近若逺若麤若細諸色無不能照是天眼有二種/一從報得二從修得又云凡是天眼逺近皆見前後)
　(内外晝夜上/下悉皆無礙)法身(僧肇維摩詰經註經云法身者虛/空身也無生而無不生無形而無)
　(不形超三界之表絶有心之境隂入所不能攝稱讚/所不能及寒暑不能為其患生死無以化其體故其)
　(為物也㣲妙無象不可為有備應萬形不可為無彌/綸八極不可為小細入無間不可為大故能入生出)
　(死通洞乎無窮之化變現殊方應無端之求此二乘/之所不識補處之所不覩况凡夫無目敢措思於其)
　(間哉聊依經誠言粗標其元極耳然則法身在天而/天在人而人豈可近捨丈六而逺求法身乎湼槃經)
　(復有菩薩摩訶薩住大湼槃斷取一切十方無量諸/佛世界悉内巳身其中衆生悉無廹迮亦無往返及)
　(住處/想)
　　同詠　　　　　　　　　　　裴　迪
　安禪一室内左右竹亭幽有法知不染無言誰敢酬
　鳥飛爭向夕蟬噪已先秋煩暑自兹退(退顧可久/本作適)清
　凉何所求
　安禪(佛報恩經山林/樹下安禪静黙)不染(維摩詰經法名無染若染/於法乃至湼槃是則染著)
　(非求法也華嚴經不染世間一/切法而不斷世間一切所作)
　　鄭果州相過(相凌本/作見)
麗日照殘春(麗劉本/作斜)初晴草木新牀前磨鏡客(前顧元/緯本凌)
(本俱/作頭)林裏灌園人(林裏顧元緯本作/樹下凌本作花下)五馬驚窮巷(驚方/輿勝)
(覽作/過)雙童逐老身(逐方輿勝/覽作送)中㕑辦麤飯(中㕑文苑英/華作㕑中)
當恕阮家貧(當恕文苑英/華作常恐)
　果州(唐書地理志山南西/道有果州南充郡)磨鏡客(列仙傳負局先生/者不知何許人也)
　(語似燕代間人常負磨鏡局徇吴市中衒磨鏡一錢/因磨之輙問主人得無有疾苦者出紫丸藥以與之)
　(得者莫不愈如此數十年後大疫病家至户到/與藥活者萬計不取一錢吴人乃知其真人也)五馬
　(王琢崖所輯李太白詩註辨五馬事極詳悉今載于/此云五馬之説古今談者不一據墨客揮犀云世謂)
　(太守為五馬人罕知其故事或言詩云孑孑干旟在/浚之都素絲組之良馬五之鄭註謂周禮州長建旟)
　(漢太守比州長法御五馬故云後見龎幾先朝奉云/古乘駟馬車至漢時太守出則増一馬事見漢官儀)
　(也演繁露云太守五馬莫知的據古樂府五馬立踟/蹰即其來已久或言詩有良馬五之侯國事也然上)
　(言良馬四之下言良馬六之則或四或六原非定制/也漢有駟馬車正用四馬而鄭𤣥註詩曰周禮州長)
　(建旟漢太守比州長法御五馬𤣥以州長比方漢州/大小相絶逺矣周之州乃反統𨽻于縣比漢太守品)
　(秩殊不侔不足為據然鄭後漢時人則太守之用五/馬後漢已然矣至唐白樂天和春深二十首詩曰五)
　(匹鳴珂馬雙輪畫軾車至其自杭分司有詩曰錢塘/五馬留三匹還擬騎游攪擾春杜詩亦曰使君五馬)
　(一馬驄則是真有五馬矣若其制之所始則未有知/者按今本毛詩鄭註但云周禮州長建旟謂州長之)
　(屬不云漢太守亦比州長法御五馬則其説舛矣據/師古杜詩註云昔王義之出守永嘉庭列五馬後人)
　(遂據為太守事今按晉書及古今傳記羲之並未嘗/為永嘉太守則其説亦謬也宋人五色線集北齊栁)
　(元伯五子同時領郡時五馬參差于庭故時人呼太/守為五馬今按古羅敷行已有五馬踟蹰之句則非)
　(自北齊始矣潘子真詩話禮天子六馬左右驂三公/九卿駟馬右驂漢制九卿則中二千石亦右驂太守)
　(駟馬而已其有加秩中二千石乃右驂故以五馬為/太守美稱遯齋閒覽及學林云漢時朝臣出使為太)
　(守增一馬故稱五馬其説亦無他証唯沈約宋書引/逸禮王度記曰天子駕六諸侯駕五卿駕四大夫三)
　(士二庶人一後之太守即古之諸侯故有五/馬之稱耳此或近之前之數説皆未的也)雙童(庾/信)
　(詩五馬遥相問/雙童來夾車)中㕑(古樂府隴西行談笑未及竟左/顧敕中㕑促令辨麤飯慎莫使)
　(稽/留)阮家貧(晉書阮咸與籍居道南諸阮/居道北北阮富而南阮貧)
　　過香積寺(文苑英華以此/詩為王昌齡作)
不知香積寺數里入雲峰古木無人徑深山何處鐘(深/文)
(苑英華/作空)泉聲咽危石日色冷青松薄暮空潭曲安禪制
毒龍
　香積寺(雍録香積寺吕圖在子午谷正北㣲西郭子/儀肅宗時收長安陳于寺北唐本傳云距豐)
　(水臨大川大川者沉水交水唐永安渠也盖寺在豐/水之東交水之西也吕圖云在鎬水發源之北則近)
　(昆明池矣長安志城南名勝古蹟圖香積寺在神谷/原右唐昭陵圖香積寺與麻池相近菩提寺在其左)
　(惠昭寺在其右屬醴泉縣陜西通/志香積寺在長安縣神禾原上)咽(北山移文石/泉咽而下愴)毒
　龍(湼槃經但我住處有一毒/龍其性暴急恐相危害)
　(成按此篇起句極超忽謂初不知山中有寺也迨深/入雲峰於古木森叢人蹤罕到之區忽聞鐘聲而始)
　(知之四句一氣盤旋滅盡針線之跡自非盛唐髙手/未易多覯泉聲二句深山恒境毎毎如此下一咽字)
　(則幽静之狀恍然著一冷字則深僻之景若見昔人/所謂詩眼是矣或謂上一句喻心境之空靈動宕下)
　(一句喻心境之恬憺清涼則未免求深反謬耳毒龍/冝作妄心譬喻猶所謂心馬情猴者若㑹意作降龍)
　(實事用失/其解矣)
　　過崔駙馬山池
畫樓吹笛妓(畫一/作書)金椀酒家胡(椀顧元緯本/凌本俱作埒)錦石稱貞
女青松學大夫脱貂貰桂酌(酌顧元緯本/凌本俱作醑)射鴈與山㕑
聞道髙陽㑹愚公谷正愚
　崔駙馬(按唐書公主列傳𤣥宗二十九女駙/馬有崔惠童崔嵩二人未知孰是)吹笛妓
　(晉書王愷嘗置酒𨗳與/敦俱在坐有女妓吹笛)酒家胡(辛延年羽林郎詩依/倚將軍勢剛笑酒家)
　(胡/)錦石(庾信詩錦石平砧/面蓮房接杵腰)貞女石(水經注貞女峽西/岸髙巖名貞女山)
　(山下際有石如人形髙七尺狀如女子故名貞女峽/古來相傳有數女取螺於此遇風雨晝夜忽化為石)
　(斯誠巨異難以聞信但啓生石中摯􁀾/空桑抑斯類矣物之變化寜以理求乎)脱貂(晉書阮/孚遷黄)
　(門侍郎散騎常侍嘗以/金貂換酒為所司彈劾)桂醑(沈約郊居賦席布/騂駒堂流桂醑)髙陽
　㑹(徐友遜齊謂用山簡飲酒髙陽池上事胡友澹園/謂用髙陽里徳星聚事郭友培元謂用左傳八愷)
　(事借作才子字用不必/拘泥㑹字三説皆得)愚公谷(説苑齊桓公出獵逐/鹿而走入山谷之中)
　(見一老人而問之曰是為何谷對曰為愚公之谷桓/公曰何故對曰以臣名之桓公曰今視公之儀狀非)
　(愚人也何為以公名對曰臣請陳之臣故畜㹀牛生/子大而賣之買駒少年曰牛不能生馬遂持駒去傍)
　(鄰聞之以臣為愚故/名此谷為愚公之谷)
　　送李判官赴江東(江東一/作東江)
聞道皇華使方隨皁蓋臣封章通左語冠冕化文身樹色
分揚子潮聲滿冨春遥知辨璧吏恩到泣珠人
　判官(按唐書百官志節度觀察團練防禦諸使各有/判官一人杜氏通典判官分判倉兵騎胄四曹)
　(事副使及行/軍司馬通署)皇華使(杜預左傳註皇皇者/華君遣使臣之詩也)皁蓋(後漢/輿服)
　(志中二千石二千/石皆皁盖朱兩轓)封章(漢書營平守/節屢奏封章)左語(揚雄蜀紀/蜀之先代)
　(人民椎結左/語不曉文字)文身(禮記東方曰夷被髪文身有不火/食者矣孔穎達正義云文身者謂)
　(以丹青文飾其身漢書今之蒼梧鬰林合浦交趾九/真南海日南皆粤分也其君禹後帝少康之庶子云)
　(封於㑹稽文身斷髪以避蛟龍之害應劭曰常在水/中故斷其髪文其身以象龍子故不見傷害也淮南)
　(子九疑之南陸事寡而水事衆於是民人被髪文身/以像鱗蟲髙誘註文身刻畫其體肉墨其中為蛟龍)
　(之狀以入水/蛟龍不害也)揚子(方輿勝覽揚子江在真州揚子縣/南與鎮江分界一統志揚子江在)
　(揚州府儀真縣南經/通泰二州入於海)富春(一統志富春江在揚州富/陽縣南即浙江之上流)
　泣珠(搜神記南海之外有鮫人水居如/魚不廢織績其眼泣則能出珠)
　
　
　
　
　
　
　
　
　
　
　王右丞集箋注巻七
欽定四庫全書
　王右丞集箋注巻八
　　　　　　　　　　　　　仁和趙殿成撰
　近體詩三十三首
　　送封太守
忽解羊頭削聊馳熊軾轓(軾顧元緯本/凌本俱作首)揚舲發夏口按
節向吴門帆映丹陽郭楓攢赤岸村(攢一/作藏)百城多候吏
露冕一何尊
　羊頭削(淮南子羊頭之銷許愼註銷生鐵/也髙誘註羊頭之銷白羊子刀也)熊軾轓(後/漢)
　(書輿服志公列侯安車朱斑輪倚鹿較伏熊軾皁繒/蓋黒幡右騑顔師古漢書註伏熊軾者車前橫軾為)
　(伏熊之形也廣/韻轓車大箱也)揚舲(謝朓詩揚舲浮大川玉篇舲小/船屋也韻會舲舟也一曰舟有)
　(牕/者)丹陽(元和郡縣志丹陽郡故城/在潤洲上元縣東南五里)赤岸(太平寰宇記/揚州六合縣)
　(有赤岸山南兖州記云𤓰步山東五里有赤岸南臨/江中按羅君章云赤岸若朝霞即此類也濤水自海)
　(入江衝激六七百里至此岸側其勢始衰郭景純江/賦云鼓洪濤於赤岸即此也方輿勝覽眞州有赤岸)
　(山其山巖與江岸/數里土色皆赤)
　　送嚴秀才還蜀
寜親為令子(為文苑英/華作眞)似舅即賢甥别路經花縣還鄉
入錦城山臨青塞斷江向白雲平獻賦何時至明君憶
長卿
　秀才(唐六典凡貢舉人有博識髙才/强學待問無失俊選者為秀才)寜親(法言孝莫/大於寜親)
　令子(南史任昉傳褚彦回嘗謂任/遙曰聞卿有令子相為喜之)似舅(南史何無忌/劉牢之之外)
　(甥酷似/其舅)花縣(白氏六帖潘岳為河陽令植/桃李花人號曰河陽一縣花)錦城(益州/記錦)
　(城在州南笮橋東流江南岸昔蜀時故錦官處也號/錦里城墉猶在元和郡縣志錦城在成都縣南十里)
　(故錦官城也輿地廣記成都舊謂之錦官城言官之/所織錦也亦猶合浦之珠官云又或名之曰錦里城)
　長卿(漢書司馬相如字長卿蜀郡成都人著子虛之/賦乆之蜀人楊得意為狗監侍上上讀子虛賦)
　(而善之曰朕不得與此人同時哉得意曰臣邑/人司馬相如自言為此賦上驚乃召問相如)
　　送張判官赴河西
單車曽出塞報國敢邀勲見逐張征虜今思霍冠軍沙
平連白雪蓬巻入黄雲慷慨倚長劍髙歌一送君
　河西(劉昫唐書河西節度使斷隔羌戎統赤水大斗/建康寧寇玉門墨離豆盧新泉等八軍張掖交)
　(城白亭三守捉治在凉/州管兵七萬三千人)單車(李陵荅蘇武書足下昔/以單車之使適萬乘之)
　(虜/)張征虜(三國志先主既定江南以張/飛為宜都太守征虜將軍)霍冠軍(史記/霍去)
　(病傳天子曰剽姚校尉去病斬首虜二千二十八級/及相國當户斬單于大父行籍若侯產生捕季父羅)
　(姑比再冠軍以千六百/户封去病為冠軍侯)倚劍(江淹詩倚劍臨八荒/李周翰註倚佩也)
　　送岐州源長史歸(原註源與余同在崔常/侍幕中時常侍已沒)
握手一相送心悲安可論秋風正蕭索客散孟嘗門故
驛通槐里長亭下槿原(槿一/作栢)征西舊旌節從此向河源
　岐州(唐書地理志闗内道鳯/翔府扶風郡本岐州)長史(唐六典上州有長/史一人從五品上)
　(中州有長史一/人正六品上)孟嘗(史記孟嘗君在薛招致諸侯賔/客及亡人有罪者皆歸孟嘗君)
　(孟嘗君舍業厚遇之以故/傾天下之士食客數千人)槐里(水經渭水又東逕槐/里縣故城南酈道元)
　(注縣古犬丘邑也周郝王都之秦以為廢丘亦曰舒/丘漢三年改曰槐里王莽更名槐治世謂之大槐里)
　(晉太康中始平郡治也其城遞帶防陸舊渠尚存即/漢書所謂槐里環隄者也史記正義括地志云犬丘)
　(故城一名槐里亦曰廢丘在雍州始平縣南十里長/安志槐里驛在興平縣郭下東至咸陽驛四十五里)
　(西至武功驛/六十五里)長亭(庾信哀江南賦十/里五里長亭短亭)槿原(槿原秦中/地名未詳)
　(所在宋之問詩人悲/槐里月馬踏槿原霜)旌節(唐書百官志節度使/辭日賜雙旌雙節)河源
　(江淹詩當學衛霍將建功在河源李善註河源匈奴/之境山海經曰崑崙之東北隅實維河源也劉良註)
　(河源即西域唐書地理志隴/右道鄯州西平郡有河源軍)
　　送張道士歸山
先生何處去王屋訪毛君(毛諸本皆作茅唯顧元/緯本凌本作毛今從之)别婦
留丹訣驅雞入白雲人間若剰住(若剩住文苑英華作/數剩住顧元緯本凌)
(本俱作/苦難剩)天上復離羣當作遼城鶴仙歌使爾聞
　王屋(元和郡縣志王屋山在河南府王屋縣/北十五里周圍一百三十里髙三十里)毛君(眞/誥)
　(昔毛伯道劉道㳟謝稚堅張兆期皆後漢人也學道/在王屋山中積四十餘年共合神丹毛伯道先服之)
　(而死道㳟服之又死謝稚堅張兆期見二人如此不/敢服之並捐山而歸去後見伯道道㳟在山上二人)
　(悲愕遂就請道與之茯苓/持行方服之皆數百嵗)别婦(晉書許邁移入臨安/西山登巖茹芝眇爾)
　(自得有終焉之志乃改名𤣥字逺游與婦/書告别又著詩十二首論神仙之事焉)離羣(禮記/吾離)
　(羣而索居/亦已久矣)遼城鶴(搜神後記丁令威本遼東人學道/於靈虛山後化鶴歸遼集城門華)
　(表柱時有少年舉弓欲射之鶴乃飛徘徊空中而言/曰有鳥有鳥丁令威去家千年今始歸城郭如故人)
　(民非何不學仙冡/纍纍遂髙上沖天)
　　同崔興宗送瑗公(一作同崔興宗送/衡岳瑗公南歸)
言從石菌閣新下穆陵闗獨向池陽去白雲留故山綻
衣秋日裏洗鉢古松間一施傳心法惟將戒定還
　穆陵闗(史記索隠舊説云穆陵在會稽非也按今淮/南府有故穆陵闗是楚之境唐書地理志沂)
　(州沂水縣北有穆陵闗一統志/穆陵闗在青州府大峴山上)池陽(漢書地理志左/馮翊有池陽縣)
　(應劭曰在池水之陽史記正義雍州涇陽縣西北三/里有池陽故城輿地廣記耀州三原縣漢池陽縣地)
　(屬左/馮翊)傳心(神會禪師顯宗記自世尊滅後西天二/十八祖共傳無住之心同説如來知見)
　　同詠　　　　　　　　　　　崔興宗
　行苦神亦秀冷然溪上松銅瓶與竹杖來自祝融峰
　常願入靈嶽藏經訪遺踪南歸見長老且為説心胸
　祝融峰(一統志祝融峰在衡州府衡山縣西北三十/里位值離宫以配火徳乃祝融君游息之所)
　(上有青玉壇道書以/為第二十四福地)
　　送錢少府還藍田
草色日向好桃源人去稀手持平子賦目送老萊衣毎
候山櫻發時同海燕歸今年寒食酒應得返柴扉(得一/作是)
　平子賦(文選有張平/子歸田賦)目送(南史張緒每朝/見武帝目送之)老萊衣(藝/文)
　(類聚列士傳曰老萊子孝養二親行年七十嬰兒自/娯著五色采衣嘗取漿上堂跌仆因臥地為小兒啼)
　(或弄烏鳥/於親側)山櫻(沈約詩山/櫻火欲然)
　　留别錢起(秉恕按錢起集亦載此詩題作晚歸藍/田酬王維給事贈别文苑英華亦謂是)
　　(起詩題作晚歸藍田酬中書常舍人贈别微有不/同唐詩紀事云起還藍田王維贈别云草色日向)
　　(好桃源人去稀云云起荅詩云卑棲却得性每與/白雲歸云云是以二詩為互相酬荅之作也細玩)
　　(知音青瑣之句合是錢作無疑蓋留别字是題錢/起字是作者姓名本以同詠附載集中或者因聮)
　　(書不斷誤謂四字俱是詩題遂作右丞之詩耳五/絶内駐馬分襟一首亦是此誤但舊本所定未敢)
　　(輒加變亂聊存管見/以俟識者之論定焉)
卑棲却得性每與白雲歸徇禄仍懐橘(仍凌本/作猶)看山免
採薇(山凌本作花采四句一作别山如昨日/春露已沾衣  蕨頻盈手看花空厭歸)暮禽先去
馬新月待開扉霄漢時回首知音青瑣闈
　徇禄(謝靈運詩徇禄反窮海臥/痾對空林張銑註徇求也)懐橘(三國志陸績年/六嵗於九江見)
　(袁術術出橘績懐三枚去拜辭墮地術謂曰陸郎/作賔客而懐橘乎績跪荅曰欲歸遺母術大竒之)青
　瑣闈(漢書元后傳赤墀青瑣孟康註以青畫邊户鏤/中天子制也如淳曰門楣格再重如人衣領再)
　(重裹青名曰青瑣天子門制也師古註孟説是青瑣/者刻為連瑣文而以青塗之也爾雅宫中之門謂之)
　(闈/)
　　送丘為往唐州
宛洛有風塵君行多苦辛四愁連漢水百口寄隨人槐
色隂清晝楊花惹暮春朝端肯相送天子繡衣臣
　唐州(唐書地理志山南東道昌州春陵郡治棗陽武/徳五年以唐城山更名唐州九年徙治比陽)
　四愁(文選張衡為河間相時天下漸弊鬱鬱不得志/為四愁詩依屈原以美人為君子以珍寳為仁)
　(義以水深雪氛為小人思以道術相/報貽於時君而懼讒邪不得以通)百口(晉書孫盛/傳請為百)
　(口切/計)隨人(元和郡縣志隨州本春秋時/隨國西至唐州三百六十里)朝端(宋書王/宏傳忝)
　(承人乏位/副朝端)繡衣(漢書百官公卿表侍御史有繡衣直/指出討姧猾治大獄師古註衣以繡)
　(者尊寵/之也)
　(楊升庵云王右丞楊花惹暮春李長吉古竹老稍惹/碧雲溫庭筠暖香惹夢鴛鴦錦孫光憲六宫眉黛惹)
　(春愁用惹字/凡四皆絶妙)
　　送元中丞轉運江淮(錢起集亦/載此首)
薄税歸天府(税一/作賦)輕徭頼使臣歡沾賜帛老恩及巻綃
人去問珠官俗(珠錢集/作殊)來經石劫春(凌本作來看石劫/城錢集作來經㡬)
(却/春)東南御亭上(御錢集作卸劉本顧/可乆本作髙俱非)莫使有風塵(使/錢)
(集作/問)
　元中丞(劉昫唐書元載智性敏悟善奏對肅宗嘉之/委以國計俾充使江淮都運領漕輓之任㝷)
　(加御史/中丞)輕徭(漢書昭帝紀輕徭/薄賦與民休息)賜帛老(漢書文帝紀/有司命縣道)
　(年九十以上賜帛/人一匹絮三斤)巻綃人(左思吴都賦泉室潛織而/巻綃劉淵林註俗傳鮫人)
　(從水中出曽寄寓人家積日賣綃鮫人臨/去從主人索器泣而出珠滿盤以與主人)珠官(三國/志孫)
　(權黄武七年改合浦為珠官郡劉昫唐/書合浦郡秦之象郡地呉改為珠官)石劫(郭璞江/賦石􁇪)
　(應節而揚葩李善註南越志曰石􁇪形如龜脚得春/雨則生花花似草花江淹石劫賦序海人有食石劫)
　(一名紫􁁊蚌蛤類也/春而發花有足異者)御亭(太平寰宇記御亭驛在常/州東南一百三十八里輿)
　(地志云御亭在呉縣西六十里呉大帝所立梁庾肩/吾詩云御亭一回望風塵千里昏即此也開皇九年)
　(置為驛十八年改為御亭/驛李襲譽改為望亭驛)
　　送崔九興宗游蜀
送君從此去轉覺故人稀徒御猶回首田園方掩扉出
門當旅食中路授寒衣江漢風流地游人何處歸(處唐/詩紀)
(事作/嵗)
　徒御(徒徒行者御御車/者詩徒御嘽嘽)旅食(魏文帝與呉質書馳/騁北場旅食南館)授
　(詩九月/授衣)
　　送崔興宗
已恨親皆逺誰憐友復稀君王末西顧游宦盡東歸塞
濶山河淨(濶顧元緯本凌本俱/作迥山凌本作江)天長雲樹㣲方同菊花
節相待洛陽扉
　　送平淡然判官
不識陽闗路新從定逺侯黄雲斷春色畫角起邊愁(起/唐)
(詩正音作/赴一作越)瀚海經年别(别顧元緯本凌本/文苑英華俱作到)交河出塞流
須令外國使(須文苑英/華作預)知飲月支頭(知一作/只非)
　陽闗(漢書地理志燉煌郡龍勒有陽闗玉門闗元和/郡縣志陽闗在沙州夀昌縣西六里以居玉門)
　(闗之南故曰陽闗本漢置也謂之南道西趨鄯善莎/車北邉備對玉門陽闗漢之兩闗皆在燉煌郡夀昌)
　(縣通典曰漢龍勒縣也玉門在縣之北陽闗在玉門/之南一縣而設二闗者自此而趨西域有南北道故)
　(也/)定逺侯(後漢書班超傳使軍司馬班超安集于寘/以西超遂踰葱嶺迄縣度出入二十二年)
　(莫不賔從改立其王而綏其人不動中國不煩戎士/得逺夷之和同異俗之心而致天誅捐宿恥以報將)
　(士之讎其封超為/定逺侯邑千戸)交河(漢書車師前王國王治交河/城河水分流繞城下故號交)
　(河元和郡縣志交河出西州交河縣/北天山水分流於城下因以為名)
　　送孫秀才(唐詩紀事以此/詩為王縉之作)
帝城風日好(風文苑英/華作春)况復建平家玉枕雙文簟(文文/苑英)
(華唐詩紀/事俱作紋)金盤五色𤓰山中無魯酒(無文苑英華唐/詩紀事俱作沽)松
下飯胡麻莫厭田家苦(厭文苑英/華作怨)歸期逺復賒
　建平(米書建平王景素好文章書籍招/集才義之士傾身禮接以收名譽)雙文簟(東宫/舊事)
　(有赤花/雙文簟)五色𤓰(阮籍詩昔聞東陵𤓰近在青門外連/畛距阡陌子母相鉤帶五色曜朝日)
　(嘉賔四面㑹述異記呉桓王時㑹稽生/五色𤓰今呉中有五色𤓰嵗時充貢獻)魯酒(淮南子/魯酒薄)
　(而邯鄲圍後人以/薄酒為魯酒本此)胡麻(法苑珠林劉晨阮肇食胡/麻飯山羊脯牛肉甚甘美)賒
　(韻㑹賖説文貰買也從貝佘聲一/曰逺也又徐曰又謂遲緩為賒)
　(成按孫秀才蓋客於京師遨遊諸王之門不得意而/歸者故首美帝城風日并引建平家以為擬喻承以)
　(赤枕金盤一聯則客遊之適意可知今捨之而歸去/所飲者若彼所飯者若此田家澹薄大異疇昔㡬何)
　(不生厭苦然而莫厭也視子之歸期尚逺而/遲緩不可必者不猶愈乎其慰藉之意深矣)
　　送劉司直赴安西
絶域陽闗道胡烟與塞塵(烟顧元緯本凌本文苑/英華唐詩品彚俱作沙)三春
時有鴈萬里少行人苜蓿隨天馬蒲桃逐漢臣(漢凌本/作使)
當令外國懼不敢覓和親
　司直(唐書百官志大理寺有/司直六人從六品上)安西(杜氏通典安西都/䕶府本龜兹國也)
　(大唐明慶中置東接馬耆西/連疏勒南鄰吐蕃北拒突厥)絶域(漢書陳湯傳討絶/域不羈之君係萬)
　(里難制/之虜)苜蓿(史記大宛左右以蒲桃為酒富人藏酒/至萬餘石乆者十數嵗不敗俗嗜酒馬)
　(嗜苜蓿漢使取其實來於是天子始種苜蓿蒲桃肥/饒地及天馬多外國使來衆則離宫别館旁盡種蒲)
　(桃苜蓿/極望)天馬(史記初天子發書易云神馬當從西北/來得烏孫馬好名曰天馬及得大宛汗)
　(血馬益壯更名烏孫馬曰/西極名大宛馬曰天馬云)
　　送趙都督赴代州得青字
天官動將星漢地栁條青(地顧元緯本凌本/俱作上一作沚)萬里鳴刁
斗三軍出井陘忘身辭鳯闕報國取龍庭豈學書生輩
牕間老一經(間文苑英華作中/老唐詩品彚作著)
　都督(唐書百官志大都督府都督一人從二品中都/督府都督一人正三品下都督府都督一人從)
　(三品掌督諸州兵馬甲械/城隍鎭戍糧廩總判府事)代州(唐書地理志代州雁/門郡中都督府𨽻河)
　(東/道)天官(史記有天官書索隠曰按天文有五官官者/星官也星座有尊卑若人之官曹列位故曰)
　(天/官)將星(隋書天文志天將軍十二星在婁北主武兵/中央大星天之大將也外小星吏士也大將)
　(星搖兵起大將出/小星不具兵發)刁斗(史記不擊刁斗以自衞孟康/註曰刁斗以銅作鐎器受一)
　(斗晝炊飯食夜擊持行名曰刁斗索隠曰刁音貂按/荀恱云刁斗小鈴如宫傳夜鈴也蘇林曰形如鋗以)
　(銅作之無縁受一斗故云刁斗鋗即鈴/也埤蒼云鐎溫器有柄斗似銚無縁)井陘(史記正/義井陘)
　(故闗在并州石艾縣東十八里即井陘口元和郡縣/志井陘口今名土門口在鎭州獲鹿縣西南十里即)
　(太行八陘之第五陘也四面髙中央下似井故名之/唐書地理志鎭州常山郡獲鹿縣有故井陘闗一名)
　(土門/闗)鳯闕(史記建章宫其東則鳯闕髙二十餘丈索/隱曰三輔黄圖曰武帝營建章起鳯闕髙)
　(二十五丈三輔故事云北有圜闕髙/二十丈上有銅鳯凰故曰鳯闕也)龍庭(班固封燕/然山銘躡)
　(冐頓之區落焚老上之龍庭張/銑註龍庭單于祭天地處也)
　　送方城韋明府
遥思葭菼際寥落楚人行髙鳥長淮水平蕪故郢城使
車聴雉乳縣鼓應雞鳴若見州從事無嫌手板迎
　方城(元和郡縣志山南/道唐州有方城縣)明府(成按明府字始見於漢/書韓延夀龔遂兩傳中)
　(然皆以稱太守後漢書張湛傳明府位尊徳重不宜/自輕章懐太子註郡守所居曰府明者尊髙之稱又)
　(鍾皓傳明府必欲得其人劉寵傳明府下車以來劉/翊傳明府聼之則被侫幸之名皆太守事也惟張儉)
　(傳李篤呼外黄令毛欽為明廷章懐太子註/明廷猶明府唐人稱縣令為明府當本於此)葭菼(詩/葭)
　(菼揭揭毛萇傳/葭蘆也菼薍也)長淮(唐六典淮水出唐州厯/豫潁亳泗四州之南境)郢城(史/記)
　(正義括地志云郢城在荆州江陵縣東北楚平王築/都之地也杜氏通典荆州江陵故楚之郢地秦分郢)
　(置江陵縣今縣界有故郢城劉昫唐書荆州江陵漢/縣南郡治所也故楚都之郢城今縣北十里紀南城)
　(是也後治於郢在縣東南/今治所桓溫所築城也)雉乳(後漢書魯恭拜中牟/令郡國螟傷稼犬牙)
　(緣界獨不入中牟河南尹表安聞之疑其不實使仁/恕掾肥親徃廉之恭隨行阡陌俱坐桑下有雉過止)
　(其旁旁有小兒童親曰兒何不捕之兒言雉方將雛/親瞿然而起與恭訣曰所以來者欲察君之政績耳)
　(今蟲不犯禁此一異也化及鳥獸/此二異也豎子有仁心此三異也)州從事(續漢志每/州刺史皆)
　(有從/事史)手板(隋書禮儀志笏晉/宋以來謂之手板)
　　送李員外賢郎
少年何處去負米上銅梁借問阿戎父知為童子郎魚
箋請詩賦橦布作衣裳薏苡扶衰病歸來幸可將
　負米(家語子路見於孔子曰昔者由也事二親/之時常食藜藿之食為親負米百里之外)銅梁
　(太平寰宇記銅梁縣在合州西一百五十里亦漢墊/江縣地宋改為宕渠縣魏為石鏡之地唐長安四年)
　(刺史陳靖意以大足川僑戸輻凑置銅梁縣以銅梁/山為名銅梁山在合州石鏡縣南九里左太沖蜀都)
　(賦云外負銅梁於宕渠註云銅梁山名也按其山出/鐵及桃竹杖東西連亘二十餘里山嶺之上平整逺)
　(望諸山而/此獨秀也)阿戎父(劉孝標世説註竹林七賢論曰初/阮籍與王戎父渾俱為尚書郎每)
　(造渾坐未安輒曰與鄒語不如/與阿戎語造戎必日夕而返)童子郎(後漢書臧洪/傳洪年十五)
　(以功拜童子郎章懐太子註漢法孝亷試經者拜為/郎洪以年幼才俊故拜童子郎也又左雄傳雄奏徴)
　(海内名儒為博士又使公卿子弟為諸生有志操者/加其俸禄及汝南謝亷河南趙建年始十二各能通)
　(經雄並奏拜童子郎又黄/琬傳琬以公孫拜童子郎)魚箋(王勃七夕賦握/犀管展魚牋)橦布
　(左思蜀都賦布有橦花麫有枕榔劉淵林註橦華者/樹名橦其花柔毳可績為布也出永昌太平寰宇記)
　(劍南道巂州有/橦木可以為布)薏苡(神農本草經薏苡味甘微寒主/風濕痺下氣除筋骨邪氣乆服)
　(輕身/益氣)
　　送梓州李使君(梓州唐詩正/音作東川)
萬壑樹參天千山響杜鵑(文苑英華作/鄉音聽杜鵑)山中一半雨(半/二)
(顧本凌本唐詩/品彚俱作夜)樹杪百重泉漢女輸橦布(橦瀛奎律髓/唐詩正音俱)
(作/賨)巴人訟芋田文翁翻敎授不敢倚先賢(不敢當是/敢不之訛)
　梓州(唐書地理志劍南/道有梓州梓潼郡)輸(晉書食貨志夷人輸賨/布戸一匹逺者或一丈)芋
　田(左思蜀都賦𤓰疇芋區郭義恭廣志蜀漢既繁芋/民以為資圖經本草芋今處處有之閩蜀淮楚尤)
　(多植蜀川出者形圓而大狀若蹲鴟謂/之芋魁彼人種以當糧食而度饑年)文翁(漢書文/翁廬江)
　(舒人也為蜀郡守仁愛好敎化見蜀地僻陋有蠻夷/風文翁誘進之由是大化蜀地學於京師者比齊)
　(魯馬三國志蜀本無學士文翁遣相如東受七經還/敎吏民於是蜀學比於齊魯故地理志曰文翁倡其)
　(敎相如為之師漢/家得士盛於其世)
　(成按文苑英華載王右丞詩多與今行槧本小異/如松下清齋折露葵清齋作行齋種松皆作老龍)
　(鱗作種松皆老作龍鱗並以英華為佳送梓州李使/君詩山中一夜雨樹杪百重泉作山中一半雨尤佳)
　(蓋送行之詩言其風土深山冥晦晴雨相半故曰一/半雨而績之以僰女巴人之聯也崔顥詩寄語西河)
　(使知余報國心英華云余知報國心如俗本/則顥此句為求知矣此類甚多讀者宜詳之)
　　送張五諲歸宣城
五湖千萬里况復五湖西漁浦南陵郭人家春榖溪欲
歸江淼淼未到草凄凄憶想蘭陵鎮可冝猿更啼(更一/作夜)
　南陵(元和郡縣志南陵縣東至宣州一百/里本漢春穀縣地梁於此置南陵縣)春榖溪(謝/眺)
　(詩山積陵陽阻溪流春榖泉李善註漢書曰丹陽郡/有春榖縣水經註曰江連春穀縣北又合春榖水)
　　送友人南歸
萬里春應盡三江鴈亦稀(亦稀文苑英/華作欲飛非)連天漢水廣孤
客郢城歸鄖國稻苗秀(鄖顧可乆本唐詩/正音俱作郎誤)楚人菰米肥
(米一作菜文/苑英華作葉)懸知倚門望遥識老萊衣
　三江(水經注巴陵西對長洲其洲南□湘浦北對大/江故曰三江也三水所㑹亦謂之三江口矣一)
　(統志三江在岳州府城下岷江為西江澧江為/中江湘江為南江皆會於此故名亦名三江口)漢水
　廣(詩漢之/廣矣)鄖國(杜預左傳註鄖國在江夏雲杜縣東/南有鄖城酈道元水經注西有古竟)
　(陵大城古鄖國也鄖公辛所治所謂鄖鄉矣史記正/義括地志云安州安陸縣城本春秋時鄖國城輿地)
　(廣記復州沔陽縣春秋鄖子/之國漢雲杜縣地屬江夏郡)菰米(本草陶𢎞景曰菰/米一名雕胡可作)
　(餅食陳戴器曰雕胡是菰蔣草米古人所貴故内則/云魚宜苽皆水物也曹子建七啓云芳菰精稗謂二)
　(草之實可以為飯也蘇頌曰菰生水中葉如蒲葦其/苖有莖梗者謂之菰蔣草至秋結實乃雕胡米也古)
　(人以為美饌今饑/嵗人猶采以當糧)倚門(戰國策王孫賈年十五事閔/王其母曰汝朝出而晚來則)
　(吾倚門而望汝暮出而/不還則吾倚閭而望)
　　送賀遂員外外甥
南國有歸舟荆門沂上流蒼茫葭菼外雲水與昭丘(與/一)
(作/同)檣帶城烏去江連暮雨愁猿聲不可聴莫待楚山秋
　南國(韋昭國語解南國江漢之間/也詩曰滔滔江漢南國之紀)泝(玉篇泝蘓故切/逆流而上也)
　上流(臧榮緒晉書荆/州勢據上流)昭丘(王粲登樓賦西接昭邱李/善註荆州圖記曰當陽東)
　(南七十里有楚昭王墓登樓則見所謂昭丘水經注/沮水又南逕楚昭王墓東對麥城故王仲宣之賦登)
　(樓云西接/昭丘是也)檣(玉篇檣/帆柱也)城烏(梁元帝詩城/烏侵曙鳴)
　　送楊長史赴果州(瀛奎律髓長史/下多一濟字)
褒斜不容幰之子去何之(去方輿勝/覽作欲)鳥道一千里猿啼
十二時(啼瀛奎律髓唐詩正/音唐詩品彚俱作聲)官橋祭酒客山木女郎祠
别後同明月君應聴子規
　之子(爾雅之子/者是子也)祭酒客(未詳王友琢崕謂古者出行/必有祖道之祭封土為山象)
　(以菩芻棘柏為神主酒脯祈告旣祭以車轢之而去/事見毛詩正義李長吉别友詩亦有今將下東道祭)
　(酒而别秦之句與此甚合然不切蜀事恐亦未的至/或引史記荀卿傳註以席中尊者為祭酒或引後漢)
　(書劉焉傳中張魯以祭/酒為吏事則更誤矣)女郎祠(水經注南有女郎山/山上有女郎塜逺望)
　(山墳嵬嵬狀高及即其所裁有墳形山下直路下出/不生草木世人謂之女郎道下有女郎廟及搗衣石)
　(言張魯女也有小水北流入漢謂之女郎水輿地廣/記興元府褒城縣有女郎山上有女郎墳女郎廟俗)
　(言張魯/女所葬)明月(謝莊月賦美人邁兮音/塵絶隔千里兮共明月)子規(張華禽經/註望帝修)
　(道處西山而隱化為杜鵑鳥或云化為杜/宇鳥亦曰子規馬至春則啼聞者悽惻)
　　送邢桂州
鐃吹喧京口風波下洞庭赭圻將赤岸擊汰復揚舲日
落江湖白潮來天地青明珠歸合浦應逐使臣星
　邢桂州(劉昫唐書上元二年以邢濟兼桂州都督侍/御史充桂管防禦都使地理志桂州始安郡)
　(都督府屬/嶺南道)京口(京口即今鎭江自宋至陳常為重鎭/在唐時為丹陽郡之丹徒縣方輿勝)
　(覽京口圖經其城因山為壘緣/江為境爾雅丘絶髙曰京故名)洞庭(史記正義洞庭/湖在岳州巴陵)
　(西南一里南與青草湖連輿地廣記岳州巴陵縣/有洞庭湖圓廣五百餘里日月若出沒於其中)赭
　圻(元和郡縣志赭圻故城在宣州南陵縣西北一百/三十里西臨大江呉所置赭圻屯處也晉哀帝時)
　(桓溫領楊州牧入朝參政自荆州/還至赭圻詔止之遂城赭圻鎭焉)擊汰(楚辭乘舲船/余上沅兮齊)
　(呉榜以擊汰王逸註舲船船有牕牖汰水波也言已/始去乘牕舲之船西上沅湘之水士卒齊舉大櫂而)
　(擊水/波)合浦(後漢書孟嘗遷合浦太守郡不產榖實而/海出珠寳與交趾比境嘗通啇販貿糴糧)
　(食先時宰守並多貪穢詭人採求不知紀極珠遂漸/徙於交趾郡界於是行旅不至人物無資貧者餓死)
　(於道嘗到官革易前弊求民利病曾未踰/嵗去珠復還百姓皆反其業商賈流通)使星(後漢/書和)
　(帝即位分遣使者皆微服單行各至州縣觀採風謠/使者二人當到益部投李郃候舍時夏夕露坐郃因)
　(仰觀問曰二君發京師時寜知朝廷遣二使耶二人/黙然驚相視曰不聞也問何以知之郃指星示云有)
　(二使星向益州/分野故知之耳)
　　送宇文三赴河西充行軍司馬
横吹雜繁笳(吹文苑英/華作笛)邊風捲塞沙還聞田司馬更逐
李輕車蒲類成秦地(類劉本顧可乆/本俱作壘誤)莎車屬漢家(車劉/本顧)
(可乆本俱作居誤/一本作丘亦非)當令犬戎國朝聘學昆邪
　行軍司馬(唐書百官志節度使有行軍司馬一人掌/弼戎政居則習蒐狩有役則申戰守之法)
　(器械糧􁱋軍籍/賜予皆專焉)横吹(古今註橫吹胡樂也張博望入/西域傳其法於西京唯得摩訶)
　(兜勒二曲李延年因胡曲更造新聲二十八解乗輿/以為武樂後漢以給邊將軍和帝時萬人將軍得用)
　(之唐書儀衛志鼓吹五部有大橫吹小橫吹大橫吹/部有節鼓二十四曲小橫吹部有角笛簫笳觱栗桃)
　(皮觱栗六種/曲名失傳)田司馬(漢書田廣明以/郎為天水司馬)李輕車(漢書李/蔡為輕)
　(車將軍從大將軍擊右賢王有功中率封為/樂安侯鮑照詩後逐李輕車追虜窮塞垣)蒲類(漢/書)
　(西域傳蒲類國王治天山西疏榆谷去長安八千三/百六十里西南至都䕶治所千三百八十七里後漢)
　(書班超傳戰於蒲類海多斬首級而還章懐太子註/蒲類匈奴中海名在敦煌北也竇固傳固與耿忠率)
　(酒泉敦煌張掖甲卒及盧水羌戎萬二千騎出酒泉/塞至天山擊呼衍王斬首千餘級呼衍王走追至蒲)
　(類海章懐太子註蒲類海今名婆/悉海在今庭州蒲昌縣東南也)莎車(漢書西域傳/莎車國主治)
　(莎車城去長安九千九百五十里東北至都䕶治所/四千七百四十六里後漢書西域傳莎車國西經蒲)
　(犁無雷至大月氐東去/洛陽萬九百五十里)犬戎(韋昭國語解犬戎西戎/之别名在荒服史記犬)
　(戎氏以其/職來王)昆邪(漢書匈奴傳昆邪休屠王謀降漢漢/使驃騎將軍迎之昆邪王殺休屠王)
　(并將其/衆降漢)
　　送孫二
郊外誰相送(文苑英華作/郭外誰將送)夫君道術親書生鄒魯客才
子洛陽人祖席依寒草行車起暮塵(起文苑英/華作薄)山川何
寂寞(何文苑英/華作向)長望淚霑巾
　霑巾(張衡詩側身/北望涕霑巾)
　　送崔三往密州覲省
南陌去悠悠東郊不少留同懐扇枕戀獨念倚門愁(念/文)
(苑英華/作解)路遶天山雪家臨海樹秋魯連功未報且莫蹈
滄洲
　密州(唐書地理志河南/道有宻州髙宻郡)扇枕(東觀漢紀黄香父為郡/五官貧無奴僕香躬執)
　(勤苦盡心供養冬無被袴而親極滋味暑即扇牀枕/寒則身溫席晉書王延事親色養夏則扇枕席冬則)
　(以身/溫被)天山雪(元和郡縣志天山一名白山一名折羅/漫山在伊州北一百二十里冬夏有雪)
　(出好木及金鐵匈奴謂/之天山過之皆下馬拜)海樹(元和郡縣志蜜州東/至大海一百六十里)魯
　連(史記田單歸而言魯連欲爵之魯連逃隠於海上/曰吾與富貴而詘於人寧貧賤而輕世肆志焉)
　　送丘為落第歸江東
憐君不得意况復栁條春為客黄金盡還家白髪新五
湖三畮宅(宅文苑英/華作地)萬里一歸人(歸文苑英/華作行)知禰不能
薦(禰顧元緯本凌本/唐詩品彚俱作爾)羞為獻納臣(為顧元緯本凌本唐/詩紀事唐詩品彚俱)
(作稱文苑/英華作看)
　三畮宅(淮南子任一人之能不/足以治三畮之宅也)知禰(後漢書禰衡善/魯國孔融融亦)
　(深愛其才衡始弱冠而融年/四十遂與為交友上疏薦之)獻納(班固兩都賦序朝/夕論思日月獻納)
　　漢江臨汎(汎瀛奎律/髓作眺)
楚塞三湘接(湘瀛奎律/髓作江)荆門九派通江流天地外山色
有無中郡邑浮前浦波瀾動逺空襄陽好風日(日文苑/英華作)
(月/)留醉與山翁(翁文苑英華瀛/奎律髓俱作公)
　漢江(郭璞山海經註漢水出武都沮縣東狼谷經漢/中魏興至南鄉東經襄陽至江夏安陸縣入江)
　(唐六典註漢水源出梁州金牛縣初名漾水一名沔/水厯洋金均襄荆郢復七州至沔州入於江一統志)
　(漢江源出隴西嶓冡山由漢中流經鄖縣均州光化/至襄陽府城北又東南經宜城抵安陸州至大别山)
　(入於江其水因地而名曰漾曰沔曰漢/曰滄浪蓋總名為漢别言之則有四耳)楚塞(江淹詩/奉義至)
　(江漢始知/楚塞長)九𣲖(郭璞江賦流九派乎潯陽李善註水/别流為派尚書曰九江孔殷應劭漢)
　(書註曰江自廬江/潯陽分為九也)好風日(庾肩吾詩何當好/風日極望長沙埀)山翁(晉/書)
　(山簡出為征南將軍都督荆湘交廣四州諸軍事假/節鎭襄陽優游卒嵗惟酒是眈諸習氏荆土豪族有)
　(佳園池簡毎出游嬉多之池上置酒輙醉名之曰髙/陽池時有童兒歌曰山公出何許徃至髙陽池日夕)
　(倒載歸酩酊無所知時時能騎馬倒/著白接䍦舉鞭向葛强何如并州兒)
　　登辨覺寺(辨一/作新)
竹徑從初地(從文苑英華瀛/奎律髓俱作連)蓮峰出化城牕中三楚盡
(盡文苑英/華作靜)林上九江平(上凌本瀛奎/律髓俱作外)輭草承趺坐(輭文/苑英)
(華作/嫩)長松響梵聲空居法雲外觀世得無生
　初地(湼槃經無量無邊恒河沙/等諸菩薩輩得入初地)化城(化城註見/二十巻中)三楚
　(水經注文潁曰史記貨殖傳曰淮以北沛陳汝南南/郡為西楚彭城以東東海呉廣陵為東楚衡山九江)
　(江南豫章長沙為南楚是為三楚者也孟康漢/書註舊名江陵為南楚呉為東楚彭城為西楚)法雲
　(淨住子慧日已/沉法雲遐布)
　(琢崖嘗説此詩初地即菩薩十地中之第一地所謂/歡喜地也本是聖境中所造階級之名今借作寺外)
　(路徑用化城用法華經中化城事本是方便小乗止/息之喻今借作寺中殿宇用工則工矣然右丞是學)
　(佛者奈犯綺語戒何語雖近釋實中理解成觀九經/中語為文人借用失其本來面目未易更僕數即以)
　(右丞而論如以傅母作乳媪用膳夫作饔子用獸人/作獵夫用司諫作言官用之類皆典經義不合雖於)
　(文無害然不究其原而僅襲/其步恐有邯鄲匍匐之患耳)
　(瀛奎律髓謂此詩似詠廬山僧寺蓋因三四二句也/逺近數千里一望了然佳處全在牕中林外四字或)
　(取盡字平字以敵老杜兠率寺/詩中之有字自字者猶恐未的)
　　凉州郊外游望
野老才三户邊村少四鄰(邊村顧元緯本凌/本俱作村邊誤)婆娑依里
社簫鼓賽田神灑酒洒芻狗焚香拜木人女巫紛屢舞
羅襪自生塵
　凉州(唐書地理志隴右/道有凉州武威郡)婆娑(爾雅婆娑舞也邢昺疏/李巡曰婆娑盤辟舞也)
　(郭璞曰舞者之容孫炎曰舞者之/容婆娑然則婆娑舞者之狀貌也)賽(史記封禪書冬/賽禱祀索隠曰)
　(賽謂報/神福也)芻狗(淮南子譬如芻狗土龍之始成髙/誘註芻狗束芻為狗以謝過求福)羅襪
　(洛神賦凌波微/步羅襪生塵)
　　觀獵(唐詩紀事/作獵騎)
風勁角弓鳴(勁一/作動)將軍獵渭城草枯鷹眼疾雪盡馬啼
輕忽過新豐市(市雲溪友/議作戍)還歸細栁營回看射鵰處(射/鵰)
(雲溪友議作落/雁一作失雁)千里暮雲平(郭茂倩樂府採首四句入/近代曲辭題曰戎渾萬首)
(唐人絶句亦摘入/絶句内題作戎渾)
　角弓(詩騂騂/角弓)渭城(水經注太史公曰長安故咸陽也/漢髙帝更名新城武帝元鼎三年)
　(别為渭城在長安西北渭水之陽王莽之京城也太/平寰宇記故渭城在今雍州咸陽縣東北二十二里)
　(渭水北即秦之杜郵白起死於此其城周八里秦自/孝公至始皇皆都於此城武帝元鼎三年更名渭城)
　(後漢省併地入長/安故此城存也)細栁營(漢書河内太守周亞夫為/將軍次細栁服䖍曰細桞)
　(在長安西北裴駰史記註細桞徐廣曰在長安西駰/按如淳曰長安圖細栁倉在渭北近石徼張楫曰在)
　(昆明池南今有桞市是也史記索隠按三輔故事細長/桞在直城門外阿房宫西北維又匈奴傳云細桞在)
　(安西如淳云在渭北非也元和郡縣志細桞營在萬/年縣東北三十里相傳云周亞夫屯軍處今按亞夫)
　(所屯在咸陽西南二/十里言在此非也)射鵰(北史斛律光嘗從文襄於/洹橋校獵雲表見一大烏)
　(射之正中其頸形如車輪旋轉而下乃/鵰也丞相屬邢子髙嘆曰此射鵰手也)
　(胡應麟曰右丞五言工澹閒麗自有二派楚塞三江/接風勁角弓鳴楊子談經處等篇綺麗精工沈宋合)
　(調者也寒山轉蒼翠寂寞掩柴扉晚年/惟好靜等篇幽閒古澹儲孟同聲者也)
　(邵古庵謂細桞渭城皆在陜西長安縣新豐在臨潼/縣相去七十里曰忽過曰還歸正見其徃返之易成)
　(按漢書内地名詩人多襲用之蓋取其典而不俚也/興㑹所至一時彚集又何嘗拘拘於道里之逺近而)
　(後琢句/者哉)
　
　王右丞集箋注巻八
欽定四庫全書
　王右丞集箋注巻九
　　　　　　　　　　　　仁和趙殿成撰
　近體詩三十五首
　　春日上方即事(方文苑英/華作房誤)
好讀髙僧傳時看辟榖方鳩形將刻杖龜殻用支牀栁
色春山映梨花夕鳥藏(梨花瀛奎律/髓作花明)北牕桃李下閒坐
但焚香(坐瀛奎律髓作歩長樂府詩集採此詩後四句/入近代曲辭題作  女命謂張説作萬首唐人)
(絶句亦採此四句收入五言/絶句命題正同而仍作公詩)
　髙僧傳(隋書經籍志有高僧傳十四巻釋僧佑撰唐/書藝文志有虞孝敬高僧傳六巻僧惠皎高)
　(僧傳十四巻僧道宗/續高僧傳三十二巻)鳩杖(後漢書禮儀志仲秋之月/縣道皆按戸比民年始七)
　(十者授之以玉杖餔之糜粥八十九十禮有加賜玉/杖長尺端以鳩鳥為飾鳩者不噎之鳥也欲老人不)
　(噎/)龜支牀(史記南方老人用龜支牀足行二十餘年/老人死移牀龜尚生不死龜能行氣導引)
　　汎前陂
秋空自明迥(自明一/作明月)況復遠人間(間文苑英/華作寰)暢以沙際
鶴兼之雲外山澄波澹將夕(波一/作陂)清月皓方閒此夜任
孤棹夷猶殊未還
　夷猶(楚辭君不行兮夷猶王逸註夷猶猶豫/也謝朓詩停驂我悵望輟棹子夷猶)
　(楊升菴曰王右丞詩暢以沙際鶴兼之雲外山孟浩/然詩重以觀魚樂因之鼓枻歌雖用助語詞却無頭)
　(巾氣宋人黄陳輩效之如且然聊爾耳得也自知之/又如命也豈終否時乎不暫留豈止學歩邯鄲效顰)
　(西子/巳哉)
　　游李山人所居因題屋壁
世上皆如夢(世上一作世/人一作人事)狂來或自歌(狂文苑英華作/往或一作止)
問年松樹老有地竹林多(林文苑英/華作隂)藥倩韓康賣門容
向子過(向一/作尚)翻嫌枕席上無那白雲何(那一/作奈)
　向子(英雄記向子平有道術為縣功曹休歸自入山/擔薪賣以供食飲後漢書向長字子平河内朝)
　(歌人也隠居不仕性尚中和好通老易貧無資食好/事者更饋焉受之取足而反其餘王莽大司空王邑)
　(辟之連年乃至欲薦/之於莽固辭乃止)
　　登河北城樓作
井邑傅巖上(傅文苑英/華作傳誤)客亭雲霧間髙城眺落日極浦
映蒼山岸火孤舟宿漁家夕鳥還寂寥天地暮(暮凌本/作外)
心與廣川閒
　河北(唐書地理志陜州平陸縣本河北縣元寶元年/太守李齊物開三門以利漕運得古刃有篆文)
　(曰平陸/因更名)井邑(釋名周制九夫為井其制似井字也四/井為邑邑猶悒也邑人聚㑹之稱也陸)
　(雲詩脩路無窮/跡井邑自相循)傅巖(水經注沙澗水北出虞山東南/逕傅巖厯傅説隠室前俗名之)
　(為聖人窟孔安國傳傅説隠於虞虢之間即此處也/史記正義地理志云傅險即傅説版築之處所隠之)
　(處窟名聖氏窟在今陜州河北縣北七里即虞國虢/國之界元和郡縣志傅巖在陜州平陸縣北七里即)
　(傅説版/築之處)寂寥(四子講徳論紛紜天地寂寥宇/宙李善註寂寥曠逺之貌也)廣川(史/記)
　(此皆廣川大水山林/谿谷不食之地也)
　　登裴迪秀才小臺作
端居不出户滿目望雲山(望一/作空)落日鳥邊下秋原人外
閒遙知遠林際不見此簷間好客多乗月應門莫上闗
　秋原(沈約詩秋/原嘶代馬)上闗(劉楨詩應門重其闗庾肩吾/詩洛橋初度燭青門欲上闗)
　　被出濟州(河嶽英靈集作初出/濟州别城中故人)
㣲官易得罪謫去濟州隂執政方持法明君無此心(無/一)
(作/照)閭閻河潤上井邑海雲深縱有歸來日多愁年鬢侵
(多諸本皆作各河嶽英靈集/唐詩品彚俱作多今從之)
　濟州(劉昫唐書地理志隋置濟北郡武徳四年改濟/州天寳元年改為濟陽郡十三載六月一日廢)
　(濟/州)持法(漢書翟方進為相公潔請託不行郡國持法/刻深舉奏牧守九卿峻文深詆中傷者尤多)
　河潤(莊子河/潤九里)
　　千塔主人
逆旅逢佳節征帆未可前牕臨汴河水門渡楚人船雞
犬散墟落桑榆䕃逺田所居人不見枕席生雲烟
　汴河(輿地廣記汴河葢古莨蕩渠也首受黄河水隋/煬帝開浚以通江淮漕運兼引汴水亦曰通濟)
　(渠鄭樵通志汴水一名鴻溝一名官度水一名通濟/渠一名莨蕩渠或云莨蕩渠别汴首受河水自汜水)
　(縣東南過滎陽陳留睢/陽符離至泗州入淮)
　　使至塞上
單車欲問邊屬國過居延(文苑英華作銜命辭天闕單/車欲問邊又問字一作向)
征蓬出漢塞(蓬文苑英/華作鴻)歸鴈入胡天大漠孤烟直長河
落日圓蕭闗逢候騎(騎顧可久本唐/詩品彚俱作吏)都䕶在燕然
　屬國(漢書武帝紀匈奴昆邪王殺休屠王并將其衆/合四萬餘人來降置五屬國以處之師古註凡)
　(言屬國者存其國號而屬漢朝故曰屬國衛青傳乃/分處降者於邊五郡故塞外而皆在河南因其故俗)
　(為屬國師古曰不改其本國/之俗而屬於漢故號屬國)居延(漢書將軍去病公/孫敖出北地二千)
　(餘里過居延斬首虜三千餘級師古曰居延匈奴中/地名也韋昭以為張掖縣失之張掖所置居延縣者)
　(以安處所獲居延人而置此縣後漢書郡國志有張/掖屬國居延屬國史記索隠地理志張掖居延縣西)
　(北有居延澤古文以為流沙廣志流沙在玉門闗外/有居延澤居延城元和郡縣志居延海在甘州張掖)
　(縣東北一百六十里即居延澤古文/以為流沙者風吹流沙行故曰流沙)征蓬(吳均詩胡/笳屢悽斷)
　(征蓬未/肯還)漢塞(史記匈奴傳單/于既入漢塞)胡天(梁簡文帝阻歸賦/隴樹饒風胡天少)
　(色/)大漠(班固燕然山銘經磧鹵絶大/漠李周翰註大漠沙漠也)孤烟直(庾信詩/野戍孤)
　(烟起埤雅古之烽火用狼糞取其烟直而聚雖風吹/之不斜或謂邊外多廻風其風迅急裊烟沙而直上)
　(親見其景者始/知直字之佳)蕭闗(史記正義蕭闗今古隴山闗在/原州平凉縣界元和郡縣志蕭)
　(闗故城在原州平高縣東南三十里漢書文/帝十四年匈奴入蕭闗殺北地都尉是也)候騎(史/記)
　(候騎至雍甘泉何遜詩侯/騎出蕭闗追兵赴馬邑)燕然(後漢書車騎將軍竇/憲出鷄鹿塞度遼將)
　(軍竇鴻出棝楊塞南單于出滿夷谷與北匈奴戰於/稽落山大破之追至和渠北鞮海竇憲遂登燕然山)
　(刻石勒功而還太平寰宇記燕然在振武軍金河縣/北近磧入塞圖云郎君戍又直北三千里至燕然山)
　(又北行千里至瀚海輿地廣記單于大都䕶/府金河縣有燕然山東漢竇憲勒銘於此)
　　晚春閨思(河嶽英靈/集作春閨)
新妝可憐色落日巻羅帷(羅河嶽英/靈集作簾)鑪氣清珍簟(鑪一/作淑)
牆隂上玉墀春蟲飛網户暮雀隠花枝向晚多愁思閒
牕桃李時
　珍簟(謝朓詩珍簟清夏/室輕扇動凉颸)網户(楚辭網户朱綴刻方連/些王逸註網户綺文縷)
　(也/)
　　戲題示蕭氏外甥
憐爾解臨池渠爺未學詩老夫何足似弊宅倘因之蘆
笋穿荷葉(穿顧元緯本/凌本俱作藏)菱花罥鴈兒郄公不易勝莫著
外家欺
　臨池(晉書衛恒傳張伯英/臨池學書池水盡黑)弊宅(晉書魏舒少孤為外/家寗氏所養寗氏起)
　(宅相宅者云當出貴甥祖母以魏氏甥小/而慧意謂應之舒曰當為外祖成此宅相)郄公(世説/王子)
　(敬兄弟見郄公躡屐問訊甚修外甥禮及嘉賔死皆/著髙屐儀容輕慢命坐皆云有事不暇坐既去郄公)
　(慨然曰使嘉賔/不死䑕子敢爾)
　　秋夜獨坐(唐詩正音作/冬夜書懐誤)
獨坐悲䨇鬢空堂欲二更雨中山果落燈下草蟲鳴白
髪終難變黄金不可成欲知除老病惟有學無生
　黄金(江淹詩丹砂信難/學黄金不可成)
　　待儲光羲不至
重門朝巳啓起坐聽車聲要欲聞清佩方將出户迎曉
鐘鳴上苑疎雨過春城了自不相顧臨堂空復情
　空復情(謝朓詩嬋/娟空復情)
　　聽宫鶯
春樹繞宫牆春鶯囀曙光(文苑英華作/宫鶯次第翔)欲驚啼暫斷移
處弄還長隠葉棲承露攀花出未央(攀一/作排)游人未應返
為此思故鄉(文苑英華作/為此始思鄉)
　承露(咸陽古跡圖漢承露/臺在秦磁石門外)未央(西京雜記漢髙帝七/年蕭相國營未央宫)
　(因龍首山製/前殿建北闕)
　　早朝
桞暗百花明春深五鳳城城烏睥睨曉(烏文苑英/華作鴉)宫井
轆轤聲方朔金門侍(侍文苑英/華作召)班姬玉輦迎仍聞遣方
士東海訪蓬瀛
　睥睨(釋名城上垣曰睥睨/廣雅睥睨女牆也)轆轤(韻㑹轆轤井/上汲水木)方朔(漢/書)
　(東方朔待詔金/馬門稍得親近)班姬(漢書成帝游於後庭欲與/班婕妤同輦載婕妤辭)玉輦
　(潘岳籍田賦天/子乃御玉輦)方士(史記封禪書天子使方士/入海求蓬萊安期生之屬)蓬瀛
　(列子渤海之東不知幾億萬里有大壑焉實惟無底/之谷其下無底名曰歸墟八紘九野之水天漢之流)
　(莫不注之而無增無減焉其中有五山焉一曰岱輿/二曰員嶠三曰方壺四曰瀛洲五曰蓬萊其下髙下)
　(周旋三萬里其頂平處九千里山之中間相去七萬/里以為隣居焉其上臺觀皆金玉其上禽獸相純縞)
　(珠玕之樹皆叢生華實皆有滋味食之皆不老不死/所居之人皆仙聖之種一日一夕飛相往來者不可)
　(數/焉)
　　愚公谷三首(原註青龍寺/與黎昕戲題)
愚谷與誰去唯將黎子同非須一處住不那兩心空寧
問春將夏誰論西復東不知吾與子若箇是愚公
吾家愚谷裏(吾顧可久/本作愚)此谷本來平雖則行無跡還能響應
聲不隨雲色暗只待日光明緣底名愚谷都由愚所成
借問愚公谷與君聊一尋不尋翻到谷此谷不離心行
處曾無險看時豈有深寄言塵世客何處欲歸臨(歸臨/一作)
(窺/林)
　　雜詩
䨇燕初命子五桃初作花(初一作新作/凌本作結)王昌是東舍宋
玉次西家小小能織綺時時出浣紗親勞使君問南陌
駐香車
　五桃(鮑照詩中庭五株/桃一株先作花)王昌(成按唐人詩中多用王/昌事上官儀詩南國自)
　(然勝掌上東家復是憶王昌李義山詩王昌只在牆/東住未必金堂得免嫌韓偓詩何必苦勞魂與夢王)
　(昌只在此牆東襄陽耆舊傳王昌字公伯為東平相/散騎常侍早卒婦任城王曹子文女昌弟式為渡遼)
　(將軍長史婦尚書令桓楷女昌母聰明有教典二婦/入門皆令變服下車不得踰侈後楷子嘉尚魏主欲)
　(金縷衣見式婦嘉止之曰其嫗嚴固不得倍爾不須/持往犯人家法其畏如此似非挑逹之流也葢别是)
　(一人然他/書無考)宋玉(登徒子賦宋玉曰天下之佳人莫若/楚國楚國之麗者莫若臣里臣里之)
　(美者莫若臣東家之子増之一分則太長減之一分/則太短著粉則太白施朱則太赤眉如栁羽肌如白)
　(雪腰如束素齒如含貝嫣然一笑惑陽城迷下/蔡然此女登牆三年窺臣三年至今未許也)織綺
　(梁武帝詩莫愁/十三能織綺)
　　過秦皇墓(秦文苑英華作始年時年十/五文苑英華作時  二十)
古墓成蒼嶺幽宫向紫臺星辰七曜隔河漢九泉開有
海人寧渡無春鴈不迴更聞松韻切疑是大夫哀
　秦皇墓(漢書秦始皇帝𦵏於驪山之阿下錮三泉上/崇山墳其髙五十餘丈周圍五百有餘石椁)
　(為游館人膏為燈燭水銀為江海黄金為鳬鴈珍寳/之藏機械之變棺槨之麗官館之盛不可勝原水經)
　(注秦始皇大興厚葬營建冡壙於麗戎之山一名藍/田其隂多金其陽多玉始皇貪其美名因而葬焉斬)
　(山鑿石下涸三泉以銅為椁旁行周迴三十餘里上/畫天文星宿之象下以水銀為四瀆百川五岳九州)
　(具地理之勢宫觀百官竒器珍寶充滿其中以人魚/膏為燈燭取其不滅者乆之後宫無子者皆使殉𦵏)
　(甚衆墳高五丈周圍五里餘作者七十萬人積年方/成史記正義括地志云秦始皇陵在雍州新豐縣西)
　(南十里長安志秦始皇陵在臨潼縣東一十五里國/志曰始皇陵有銀蠶金雁以多竒物故俗云秦王地)
　(市闗中記曰秦始皇陵在驪山之北高數十丈周六/里今在隂平縣界三輔故事曰始皇陵七百步以明)
　(珠為日月魚膏為脂燭金銀為鳬雁金蠶三十箔四/門施徼奢侈太過六年之間為項籍所發兩京道理)
　(記曰陵高一千二百四十尺内院/周五里外院周十一里俗呼當陵)紫臺(江淹恨賦紫/臺稍逺李善)
　(註紫臺猶紫宫也吕延濟/註紫臺宫也天子所居處)七曜(初學記日月五/星謂之七曜)九泉
　(木華海賦吹烱九泉李善/註地有九重故曰九泉)
　　故太子太師徐公輓歌四首
功徳冠羣英彌綸有大名軒皇用風后傅説是星精就
第優遺老來朝詔不名留侯常辟榖(常一/作嘗)何苦不長生
　徐公(劉昫唐書天寳八載閏六月戊/辰太子太師徐國公蕭嵩薨)輓歌(杜氏通典/漢髙帝時)
　(齊王田横自殺其故吏不敢哭泣但隨柩叙哀而後/代相承以為輓歌葢因於古也李周翰文選註便輓)
　(柩者歌之因/呼為輓歌也)風后(帝王世紀黄帝夢大風吹天下之/塵垢皆去帝悟而嘆曰風為號令)
　(執政者也垢去土后在也天下豈有姓風名后者/哉於是依占而求之得風后於海隅登以為相)傅
　説(莊子傅説得之以相武丁奄有天/下乗東維騎箕尾而比於列星)就第(漢書鴻嘉/元年張禹)
　(以老病乞骸骨上加優再三乃聽許賜安車駟馬黄/金百斤罷就第以列侯朝朔望宋祁唐書嵩本傳帝)
　(委嵩擇相嵩推韓休及休同位峭正不相假至校曲/直帝前嵩慚乞骸骨帝慰之曰朕未厭卿何庸去乎)
　(嵩伏曰臣待罪宰相爵位既極幸陛下未厭得以乞/身有如厭臣首領且不保又安得自遂因流涕帝為)
　(改容曰卿言切矣朕未能决苐歸夕當有詔俄遣髙/力士詔嵩曰朕將爾留而君臣誼當有始有卒者乃)
　(授尚書右丞/相與休皆罷)不名(漢書髙皇帝褒賞元功相國蕭何/邑户既倍又蒙殊禮奏事不名入)
　(殿不/趨)留侯(史記留侯曰願棄人間事欲從赤松子遊/耳乃學辟榖導引輕身劉昫唐書嵩本傳)
　(嵩性好服餌及罷相於/林園植藥合鍊自適)
謀猷為相國翊贊奉乗輿(贊一作戴乗文/苑英華作宸)劍履升前殿
貂蟬託後車齊侯疏土宇漢室頼圖書僻處留田宅仍
纔十頃餘
　謀猷(書君陳爾有嘉謀嘉猷則入告爾后於内爾乃/順之於外曰斯謀斯猷惟我后之徳又文侯之)
　(命越小大謀/猷罔不率從)乗輿(賈誼新書天子車曰乘輿十六國/春秋天子以四海為家故行曰乗)
　(輿止曰行在唐六典凡夷夏之通稱天/子曰皇帝服御曰乗輿行幸曰車駕)劍履(史記於/是乃令)
　(蕭何賜帶劍履上殿入朝不趨隋/書禮儀志大臣優禮皆劍履上殿)貂蟬(後漢書侍中/中常侍加黄)
　(金璫附蟬為文貂尾為飾章懐太子註應劭漢官曰/説者以金取堅剛百鍊不耗蟬居髙飲潔口在腋下)
　(貂内勁捍而外温潤因此物生義也隋書禮儀志貂/蟬按漢官内侍金蟬左貂金取剛固蟬取髙潔也董)
　(巴志曰内常侍右貂金璫銀附蟬内書令亦同此今/宦者去貂内史令金蟬右貂納言金蟬左貂開皇時)
　(加散騎常侍在門下者皆有貂蟬唐六典註貞觀初/置散騎常侍二員𨽻門下省明慶三年又置員外𨽻)
　(中書省始有左右之號並金蟬珥貂左散騎與/侍中左貂右散騎右中書令右貂謂之八貂)託後
　車(魏文帝與吳質書從者鳴笳以啓路/文學託乗於後車劉良註託附也)齊侯(按春秋/齊國屬)
　(青州不屬徐州而唐之徐州彭城郡又/是宋地非齊地右丞用齊侯字未詳)疏土宇(漢書/黔布)
　(傳疏爵而貴之張晏註疏分也後/漢書黄瓊傳大啓土宇開地七百)圖書(漢書沛公至/咸陽諸將皆)
　(爭走金帛財物之府分之蕭何獨先入收秦丞相御/史律令圖書藏之沛公具知天下阨塞户口多少强)
　(弱處明所疾苦者/以何得秦圖書也)田宅(漢書蕭何買田宅必居窮僻/處為家不治垣屋曰令後世)
　(賢師吾儉不賢/母為勢家所奪)
舊里趍庭日新年置酒辰聞詩鸞渚客賦獻鳳樓人北
闕辭明主(闕顧可乆本文/苑英華俱作首)東堂哭大臣猶思御朱駱不
惜汙車茵
　鸞渚客(傅咸詩䨇鸞游蘭渚劉昫唐書嵩本傳嵩子/華時為工部侍郎衡以主壻三品嵩皤然就)
　(養十餘年家財/豐贍衣冠榮之)鳳樓(列仙傳蕭史者秦穆公時人也/善吹蕭能致孔雀白鶴於庭穆)
　(公有女字弄玉好之公遂以女妻焉日教弄玉作鳳/鳴居數年吹似鳳聲鳳凰來止其屋公為作鳳臺夫)
　(婦止其上不下數年一旦皆隨鳳凰飛去唐/書公主列傳元宗女新昌公主下嫁蕭衡)北首(禮/記)
　(故死者北首生者南鄉孔頴達正義體魄/降入於地為隂故死者北首歸隂之義)東堂(杜氏/通典)
　(摯虞決疑註云國家為同姓王公妃主發哀於東堂/為異姓公侯都督發哀于朝堂北史魏晉以來親臨)
　(多闕至于戚臣/必于東堂哭之)汙車茵(漢書丙吉為丞相馭吏嗜酒/數逋蕩嘗從吉出醉歐丞相)
　(車上西曹主吏白欲斥之吉曰以醉飽之失去士使/此人將復何所容西曹苐忍之此不過汗丞相車茵)
　(耳/)
乆踐中台座終登上將壇誰言斷車騎(言文苑英/華作將)空憶
盛衣冠風日咸陽慘笳簫渭水寒無人當便闕應罷太
師官
　中台(晉書天文志三台六星兩兩而居起文昌列抵/太微一曰天柱三公之位也在人曰三公在天)
　(曰三台主開徳宣符也西近文昌二星曰上台為司/命主壽次二星曰中台為司中主宗室東二星曰下)
　(台為司/祿主兵)上將壇(劉昫唐書嵩本傳開元十五年涼州/刺史河西節度王君㚟恃衆每嵗攻)
　(擊吐蕃吐蕃大將悉諾邏恭祿及燭龍莽布支攻陷/𤓰州城執刺史田元獻及君㚟父壽盡取城中軍資)
　(及倉糧仍毁其城而去又攻玉門軍及常樂縣無何/君㚟又為迴紇諸部殺之於鞏筆驛河隴震駭乃以)
　(嵩為兵部尚書河西節度使判涼州事嵩乃請以裴/寛郭虚巳牛仙客在其幕下又請以建康軍使左金)
　(吾將軍張守珪為𤓰州刺史修築州城招輯百姓令/其復業時悉諾邏恭祿威名甚振嵩乃縱反間於吐)
　(蕃言其與中國潛通贊普遂召而誅之明年秋吐蕃/大下悉末朗復率衆攻𤓰州守珪出兵擊走之隴右)
　(節度使鄯州都督張志亮引兵至青海西南馮波谷/與吐蕃接戰大破之八月嵩又遣副將杜賔客率弩)
　(手四千人與吐蕃戰於祁連城下自晨至暮散而復/合賊徒大潰臨陣斬其副將一人散走山谷哭聲四)
　(合露布至𤣥宗大悦乃加嵩同中書門下三品恩顧/莫比十七年又加兼中書令自十四年燕國公張説)
　(罷中書令後缺此位四年而嵩/居之常帶河西節度遙領之)笳簫(曹植與呉質書/觴酌陵波於前)
　(笳簫發/音於後)太師(宋書太師太傅太保是為三公論道經/邦爕理隂陽無其人則闕唐六典太師)
　(太傅太保非道徳崇重則/不居其位無其人則闕之)
　　故西河郡杜太守輓歌三首
天上去西征雲中䕶北平生擒白馬將連破黑雕城忽
見芻靈苦(苦顧可乆本文/苑英華俱作善)徒聞竹使榮空留左氏傳誰
繼卜商名
　西河郡(唐書地理志河東/道有汾州西河郡)雲中(史記正義括地志云/雲中故城在勝州榆)
　(林縣東北四十/里秦雲中郡)北平(史記正義幽州漁陽縣東南七/十里北平城即漢古北平也)
　白馬將(史記有白馬將出䕶其兵李廣上馬/與十餘騎奔射殺白馬將而復還)芻靈(禮/記)
　(塗車芻靈自古有之明器之道也鄭康成/註芻靈束茅為人馬謂之靈者神之類)竹使(漢書/初與)
　(郡守為銅虎符竹使符應劭曰竹使符皆以竹箭五/枚長五寸鐫刻篆書第一至第五師古曰與郡守為)
　(符者謂各分其半右留京師左以與之史記索隠/漢舊儀銅虎符發兵長六寸竹使符出入徴發)左
　氏傳(晉書杜預立功之後從容無事乃躭思經籍為/春秋左氏經傳集解又參考衆家譜第謂之釋)
　(例又作盟㑹圖春秋長厯/備成一家之學比老乃成)卜商(史記卜商字子夏少/孔子四十四嵗孔子)
　(既没子夏居西河教授為魏文侯師元和郡縣志汾/州西河郡禹貢冀州之域其在虞舜十二州及周皆)
　(屬并州春秋時為晉地後屬魏/謂之西河子夏居西河謂此也)
返葬金符守(守劉本顧可乆/本俱作宇非)同歸石窌棲(棲一本作/妻為是)巻
衣悲畫翟持翣待鳴雞容衛都人慘山川駟馬嘶猶聞
隴上客相對哭征西
　金符(謝朓思歸賦拖銀黄之沃若剖金符之陸/離金符即銅虎符也事見前首竹使註中)石窌
　(左傳齊侯見保者曰勉之齊師敗矣辟女子女子曰/君免乎曰免矣曰鋭師徒免乎曰免矣曰茍君與吾)
　(父免矣可若何乃奔齊侯以為有禮既而問之辟司/徒之妻也予之石窌杜預註石窌邑名濟北盧縣東)
　(有地名/石窌)巻衣(衣謂殯宫前所陳設之靈衣殯將出故/巻而藏之即謝朓齊敬皇后哀策文所)
　(云爼徹三獻筵巻六衣之義或引䘮大紀北面三/號巻衣投于前此則始死之儀非興殯之事矣)畫
　翟(禮記夫人揄狄鄭康成註翟雉名刻繪而畫之著/於衣以為飾因以為名也孔頴達正義云揄讀如)
　(搖狄讀如翟謂畫搖翟之雉于/衣謂三夫人及侯伯夫人也)持翣(周禮大䘮持翣/禮記喪大記黼)
　(翣二黻翣二畫翣二鄭康成註漢禮翣以木為筐廣/三尺髙二尺四寸方兩角髙衣以白布畫者畫雲氣)
　(其餘各如其像柄長五尺車行使人持之而從既窆/樹于壙中檀弓曰周人牆置翣是也孔穎達正義云)
　(翣形似扇以木為之在路則障車入椁則障柩凡有/六枚二畫為黼二畫為黻二畫為雲氣禮器云天子)
　(八翣諸侯六大夫四釋各翣齊人謂扇為翣此似之/也象翣扇為清涼也翣有黼有畫各以其飾名之也)
　鳴雞(潘安仁哀永逝文聞雞鳴/兮戒朝咸驚號兮撫膺)容衛(庾子山入重陽/閣詩北原風雨)
　(散南宫容衛疏又子山周大將軍趙公墓誌銘山河/滿目容衛靈歸盧思道彭城王挽歌容衛儼未歸空)
　(山照秋月所謂容衛未詳其義或謂後漢書祭遵傳/有朱輪容衛介士軍陣送葬之文章懐太子註容車)
　(容飾之車像生時也容衛恐亦是此義成按庾信祀/方澤歌有川澤茂祉丘陵容衛之句右丞曲江侍宴)
　(應制詩有草樹連容衛山河對冕旒之句顧况宫詞/有玉階容衛宿千官風獵青旂曉仗寒之句則非送)
　(葬之儀矣北史廣陽王嘉性好儀飾車服鮮華既居/儀同又任端首出入容衛道路榮之則容衛即是儀)
　(衛之/義矣)征西(浚漢書耿秉傳肅宗拜秉征西將軍遣案/行涼州邊境勞賜保塞羗胡永元三年卒)
　(匈奴聞秉卒舉國號/哭或至梨面流血)
塗芻去國門祕器出東園太守留金印夫人罷錦軒旌
旄轉衰木蕭鼓上寒原墳樹應西靡長思魏闕恩
　塗芻(釋名塗車以泥塗為車也芻/靈束草為人馬靈名之也)祕器(漢書孔霸薨/上素服臨弔)
　(者再至賜東園秘器後漢書鄧皇后紀新野君薨贈/以長公主赤綬東園秘器玉衣繡衾章懐太子註東)
　(園署名屬少府主/作凶器故言祕也)錦軒(漢書西域傳馮夫人錦車持/節服䖍註錦車以錦衣車也)
　西靡(聖賢塚墓記東平思王歸國思京師/後薨葬東平其塚上松栢皆西靡)魏闕(淮南/子神)
　(游魏闕之下髙誘註魏闕王者門外闕也所以/懸教民之書於象魏也嵬嵬髙大故曰魏闕)
　　故南陽夫人樊氏輓歌二首
錦衣餘翟黻(黻一/作茀)繡轂罷魚軒淑女詩長在夫人法尚
存凝笳隨曉斾行哭向秋原歸去將何見誰能返㦸門
　翟茀(詩翟茀以朝毛萇傳翟翟車也夫人以翟羽飾/車孔潁達正義茀車蔽也婦人乗車不露見車)
　(之前後設障以自隠蔽/謂之茀因以翟羽為之)繡轂(張正見詩金門四/姓聚繡轂五香來)魚軒
　(左傳歸夫人魚軒杜預註/魚軒夫人車以魚皮為飾)淑女(子貢詩傳文王之妃/姒氏思得淑女以共)
　(内職賦/闗睢)夫人法(世説王汝南少無婚自求郝普女司/空以其癡㑹無婚處任其意便許之)
　(既婚果有令姿淑徳生東海遂為王氏母儀王司徒/婦鍾氏女太傅曾孫亦有俊才女徳鍾郝為娣姒雅)
　(相親重鍾不以貴陵郝郝亦不以賤下鍾東海/家内則郝夫人之法京陵家内範鍾夫人之禮)凝笳
　(謝朓詩凝笳翼髙葢李善註徐引聲謂/之凝張銑註凝笳其聲凝咽也笳簫也)行哭(禮記内/人皆行)
　(哭失/聲)㦸門(鄭司農周禮註棘門以㦸/為門後人稱㦸門本此)
石窌恩榮重金吾車騎盛將朝每贈言入室還相敬疊
鼓秋城動懸旌寒日映不言長不歸環佩猶將聽
　金吾(後漢書光武至長安見執金吾車/騎甚盛因嘆曰仕宦當作執金吾)將朝(左傳伯/宗每朝)
　(其妻必戒之曰盜憎主人民/惡其上子好直言必及於難)相敬(後漢書龎公者南/郡襄陽人也居峴)
　(山之南未嘗入城/府夫妻相敬如賔)懸旌(陸機辨亡論懸旌/江介築壘遵渚)環佩(後漢/書后)
　(紀居有保阿之訓/動有環佩之響)
　　達奚侍郎夫人寇氏輓歌二首(劉本顧可乆本俱/作送奚侍郎夫人)
　　(寇氏非文苑英華/題上多吏部二字)
束帶將朝日鳴環映牖辰能令諫明主(明一/作皇)相勸識賢
人(勸文苑英/華作助)遺挂空留壁迴文日覆塵金蠶將畫栁何
處更知春
　達奚侍郎(按唐書楊國忠傳有禮部侍郎達奚珣是/其人也後為河南尹降祿山受偽署賊平)
　(伏/誅)鳴環(劉孝綽詩曵綃爭/掩榖搖佩奮鳴環)遺挂(潘岳悼亡詩流芳未/及歇遺挂猶在壁吕)
　(延濟註遺挂謂平生/玩用之物尚在於壁)迴文(晉書竇滔妻蘇氏始平人/也名蕙字若蘭善屬文滔)
　(符堅時為秦州刺史被徙流沙蘇氏思之織錦為迴/文旋圖詩以贈滔宛轉循環以讀之辭甚悽惋凡八)
　(百四/十字)金蠶(南史王元謨傳元謨從弟元象位下邳太/守好發塚地無完槨人間垣内有小塚墳)
　(上殆平每朝日初升見一女子立塚上近視則亡或/以告元象便命發之有一棺尚全有金蠶銅人以百)
　(數始興簡王傳於益州園地得古塚無復棺但有石/槨銅器十餘種並古形玉璧三枚珍寳甚多不可皆)
　(識金銀為蠶蛇形者數斗宜都王傳於時人發桓温/女塜得金巾箱織金篾為嚴器又有金蠶銀蠒等物)
　(甚多史記正義括地志云齊桓公墓在臨淄縣南二/十一里牛山上晉永嘉末人發之初得板次得水銀)
　(池有氣不得入經數日乃牽犬入中得金/蠶數十箔珠襦玉匣繒綵軍器不可勝數)畫桞(釋名/輿棺)
　(之車曰轜其葢曰桞柳聚也衆飾所聚亦其形僂也/亦曰鼈甲以鼈甲亦然也孔潁達禮記正義按喪大)
　(記註云在旁曰帷在上曰荒皆所以衣桞則以帷荒/之内木材為桞其實帷荒及木材等總名曰桞故縫)
　(人云衣翣柳之材註云柳之言聚/諸飾之所聚是帷荒總稱桞也)
女史悲彤管夫人罷錦軒卜塋占二室(占文苑英/華作瞻)行哭
度千門秋日光能澹寒川波自翻(波文苑英/華作浪)一朝成萬
古松栢暗平原
　彤管(毛萇詩傳古者后夫人必有女史彤管之法不/記過其罪殺之杜預左傳註彤管赤管筆女史)
　(記事規誨之所執後漢書/后紀女史彤管記功書過)
　　恭懿太子輓歌五首
何悟藏環早纔知拜璧年翀天王子去對日聖君憐樹
轉宫猶出笳悲馬不前雖蒙絶馳道京兆别開阡
　恭懿太子(劉昫唐書恭懿太子佋肅宗第十二子至/徳二載封興王上元元年六月薨佋皇后)
　(張氏所生上尤鍾愛后屢危太子欲以興王為儲貳/㑹薨而止七月丁亥詔曰厚禮所以飾終易名所以)
　(表行况情鍾天屬寵及侯封載疇加等之美式備元/儲之贈永懐軫念有惻彝章第十二子故興王佋毓)
　(慶璿源分華若木天資純孝神假聰明河間聚書㓜/聞樂善之㫖延陵聽樂早得知音之妙頃以暫嬰沉)
　(瘵殆積旬時而資敬益彰穎悟逾爽愛親之戀言不/間於斯須告訣之辭事先符於夢寐顧惟至性實切)
　(深哀將祚土析珪載崇藩翰聞詩對易爰就琢磨方/冀成立豈期夭喪瑤英始茂遽摧於當春隙駟俄遷)
　(忽沉於厚夜興言痛悼閔惜良深宜賁寵於青宫俾/哀榮於𤣥穸可贈太子謚曰㳟懿應緣喪葬所司凖)
　(式仍令京兆尹劉晏充監䕶使詔宰臣李揆持節册/命十一月葬於髙陽原其哀册曰維上元元年太嵗)
　(庚子六月巳未朔二十六日甲申皇第十二子持節/鳳翔等四州節度觀察大使興王佋薨於中京内邸)
　(殯於寢之西階粤八月丁亥册贈皇太子廟號恭懿/冬十一月庚寅詔葬於長安之髙陽原禮也燕隧開)
　(封龍輼進轍陳祖載而就位儼塗芻以成列皇帝哀/玉林之閟景憫璿蕚之惟霜瞻龍綍而増思懐鴈池)
　(而永傷考謚惟古褒崇有式爰詔史司恭宣懿徳其/辭曰惟天祚唐累葉重光中興宸景再紐乾剛本枝)
　(建國磐石疏疆克開龍嗣實曰賢王驪源孕彩日幹/騰芳深仁廣徳藴藝含章秀發童年惠彰齓齒蹈禮)
　(知方承尊叶㫖對日流辯占鳳擅美魯衛後塵間平/絶軌戎孽初搆王師未班爰從襁褓載厯險艱愛備)
　(中掖名崇懿藩居常稟訓動不違顔禮及佩觽朝加/分器胙土延渥登壇受帥玉質金聲文經武緯樂善)
　(為寳崇儒是貴濬哲外朗温文内深閲書成誦觀樂/表音五經在口六律諧心才優藝洽絶古超今蛇豕)
　(猶梗寰區未乂滌慮祈真焚香演偈食去葷血心依/定惠庶福邦家俾清兇穢霧露嬰疾聰明害神沉疴)
　(始遘彌曠盈旬止慮無擾發言有倫在膏方亟問膳/逾勤雲物告徴星辰變象楚藥無救秦毉莫仗靈儀)
　(窅而上賔徽音邈其長往違舊邸於青社即幽陵於/黄壤嗚呼哀哉魂氣奪兮去何之精靈存兮孝有思)
　(念君親之永隔託夢寐而來辭延桂宫而震悼貫椒/壼而纒悲旌遺芳於碣館賁新命於儲闈嗚呼哀哉)
　(先遠戒候占龜獻吉指鶉野而西臨背鳳城而右出/天惨慘而若霧山蒼蒼而曀日望馳道而長辭赴幽)
　(塗而永畢嗚呼哀哉生為寵王兮宸愛所鍾殁追上/嗣兮朝典斯崇升玉笙於洞府閲銀棨於泉宫金石)
　(誰固人生有終簡册攸記兮徳音無窮敢直詞於篆/美庶永代而成風嗚呼哀哉佋薨時年八嵗既薨之)
　(夕肅宗張后俱夢佋有如平昔拜辭流涕而去帝方/寢疾追念過深故特以儲闈之贈寵之唐㑹要㳟懿)
　(太子沿陵在京/兆府長安縣界)藏環(晉書羊祜年五嵗時令乳母取/所弄金環乳母曰汝先無此物)
　(祜即詣鄰人李氏東垣桑樹中探得之主人驚曰此/吾亡兒所失物也云何持去乳母具言之李氏悲惋)
　(時人異之謂李氏/子則祜之前身也)拜璧(左傳楚共王無冢適有寵子/五人無適立焉乃大有事於)
　(羣望而祈曰請神擇於五人者使主社稷乃徧以璧/見於羣望曰當璧而拜者神所立也誰敢違之既乃)
　(與巴姬密埋璧於大室之庭使五人齋而長入拜康/王跨之靈王肘加焉子干子晳皆逺之平王弱抱而)
　(入再拜/皆壓紐)翀天(用周靈王太子晉事孫綽游天台山賦/王喬控鶴以沖天詳見五巻浮丘公註)
　(中/)對日(晉書明帝㓜而聰哲為元帝所寵異年數嵗/嘗坐膝前屬長安使來因問帝曰汝謂日與)
　(長安孰近對曰長安近不聞人從日邊來居然可知/也明日宴羣臣又問之對曰日近元帝失色曰何乃)
　(異間者之言乎對曰舉頭見/日不見長安由是益竒之)馳道(漢書成帝紀上嘗/急召太子出龍樓)
　(門不敢疾馳道西至直城門得絶乃度還入作室門/上遲之問其故以狀對上大悦乃著令令太子得絶)
　(馳道云應劭曰馳道天子所行道/也若今之中道師古註絶横度也)京兆阡(謂京兆尹/别開墓道)
　(也或引漢書原涉傳/内京兆阡事非是)
蘭殿新恩切椒宫夕臨幽白雲隨鳳管明月在龍樓人
向青山哭天臨渭水愁雞鳴常問膳今恨玉京留
　蘭殿(顔延年元皇后哀策文蘭殿常隂椒塗弛衛李/善註漢武故事曰帝以七月七日旦生於猗蘭)
　(殿/)椒宫(漢官儀皇后稱椒房以椒塗室亦取温煖除/惡氣也三輔黄圖椒房殿在未央宫以椒和)
　(泥塗取其温/而芬芳也)臨(臨力鴆切作林字去聲/讀杜預左傳註臨哭也)問膳(禮記文/王之為)
　(世子朝於王季日三雞初鳴而衣服至於寢門外問/内豎之御者曰今日安否何如内豎曰安文王乃喜)
　(食上必在視寒煖之節食下問所膳/命膳宰曰末有原應曰諾然後退)
騎吹凌霜發旌旗夾路陳愷容金節䕶(愷一/作禮)册命玉符
新傅母悲香褓君家擁畫輪射熊今夢帝(今顧元緯/本作非)秤
象問何人
　騎吹(海錄碎事列於殿庭者為鼓/吹今之從行鼓吹為騎吹)玉符(唐六典隨身/魚符之制左)
　(二右一太子以玉親王以/金庶官以銅佩以為飾)傅母(列女傳下堂則/從傅母保阿)褓(説/文)
　(褓小兒/衣也)畫輪(晉書輿服志畫輪車駕牛以綵漆畫輪/轂故名曰畫輪車上起四夾杖左右開)
　(四望綠油幢朱絲絡青交路其上形制事事如/輦其下猶如犢車耳至尊出朝堂舉哀乗之)射熊
　(史記趙簡子疾五日不知人寤而語大夫曰我之帝/所甚樂有一熊欲來援我帝命我射之中熊熊死又)
　(有一熊來我又射之中熊熊/死帝甚喜賜我二笥皆有副)秤象(魏志鄧哀王沖傳/時孫權曾致巨象)
　(太祖欲知其斤重訪之羣下咸莫能出其理沖曰致/象大船之上而刻其水㾗所至稱物以載之則校可)
　(知矣太祖大/悦即施行焉)
蒼舒留帝寵子晉有仙才五嵗過人智三天使鶴催心
悲陽祿館(陽一作/四非)目斷望思臺若道長安近何為更不
來
　蒼舒(魏志鄧哀王沖字蒼舒少聰察岐嶷生五六嵗/智意所及有若成人之智太祖數對羣臣稱述)
　(有欲傳後之意年十三建安十三年疾病太祖親為/請命及亡哀甚文帝寛喻太祖太祖曰此我之不幸)
　(而汝曹/之幸也)三天(雲笈七籖三天者清微天禹餘天大赤/天是也天寶君治在玉清境即清㣲天)
　(也其氣始清靈寳君治在上清境即禹餘天也其氣/𤣥黄神寳君治在太清境即大赤天也其氣𤣥白)
　陽祿館(班媫妤傷悼賦痛陽祿與柘館兮仍襁褓而/離灾服䖍註二館名也生子此館皆失之也)
　(師古註二觀/並在上林中)望思臺(漢書戾太子傳上憐太子無辜/乃作思子宫為歸來望思之臺)
　(於湖顔師古曰言巳望而思之庶太子之魂歸來/也其臺在今湖城縣之西閺鄉之東基址猶存)
西望昆池濶東瞻下杜平山朝豫章館樹轉鳳凰城五
校連旗色千門疊鼓聲金環如有驗還向畫堂生
　西望(沈約詩南瞻儲胥觀西望/昆明池首聫葢學其句)昆池(三輔黄圖漢昆/明池武帝元狩)
　(四年穿在長安西南周圍十里西南夷傳曰天子遣/使求身毒國市竹而為昆明所閉天子欲伐之越嶲)
　(昆明國有滇池方三百里故作昆明池以象之以習/水戰因名曰昆明池食貨志曰時越欲與漢用船戰)
　(遂乃大修昆明池也三輔舊事曰昆明池地三百三/十二頃圖曰上林苑有昆明池周匝四十里長安志)
　(昆明池在長安縣西/二十里今為民田)下杜(漢書宣帝紀率常在下杜/孟康註在長安南師古註)
　(下杜即今之杜城長安志下杜城在長安縣南一十/五里其城周三里一百七十三歩春秋左氏傳晉范)
　(宣子曰昔丐之祖在周為唐杜氏杜預註曰周成王/滅唐遷之於杜為杜伯國記曰周宣王四十三年杜)
　(伯入為王卿士無罪而王殺之史記曰秦武公十一/年初縣杜即此地也括地志曰葢宣王殺杜伯以後)
　(子孫㣲弱附於秦及春秋後武公滅之為縣漢宣帝/修杜之東原為陵曰杜陵縣更名此為下杜城廟記)
　(曰下杜城杜伯所築東有杜原城在底下故曰下杜/雍錄秦武公滅杜以杜國為杜縣縣之東有原名為)
　(東原宣帝以為巳陵故東原之地遂為杜陵縣也既/有杜陵縣則名稱與杜縣相混遂改杜縣為下杜以)
　(别之或言杜縣之東有杜原而此之下/杜在其下方故以下杜各此全不審也)豫章館(三輔/黄圖)
　(豫章觀武帝造在昆明池中亦曰昆明觀班固西都/賦集乎豫章之宇臨乎昆明之池吕延濟註豫章館)
　(名也張衡西京賦豫章珍館揭焉/中峙薛綜註以豫章木為臺館也)五校(漢書霍光傳/發材官輕車)
　(北軍五校士軍陣至茂陵以送其葬按後漢書百官/志有屯騎校尉越騎校尉歩兵校尉長水校尉射聲)
　(校尉皆屬北軍中候所謂五校也章懐太子順帝紀/註以長水歩兵射聲胡騎車騎五校尉為五校誤也)
　畫堂(三輔黄圖太子宫有甲觀畫堂漢書曰孝成皇/帝元帝太子也母曰王皇后元帝在太子宫生)
　(甲觀畫堂畫堂謂/宫殿中彩畫之室)
　(成按五詩中羊祜事凡二用晉明帝事凡二用王子/晉事凡三用魏鄧哀王事凡二用右丞全不以此為)
　(詩病若使今人下筆爾爾/有不訾其儉於書巻者乎)
　
　
　
　
　
　
　
　
　
　
　
　
　
　王右丞集箋注巻九
欽定四庫全書
　王右丞集箋注巻十
　　　　　　　　　　　　仁和趙殿成撰
　近體詩二十六首
　　奉和聖製從蓬萊向興慶閣道中留春雨中春望
　　之作應制(文苑英華作奉和御製從/蓬萊宫向興慶閣道中作)
渭水自縈秦塞曲(塞文苑英/華作甸)黄山舊繞漢宫斜鑾輿迥
出仙門栁(仙唐詩正音唐/詩品彚俱作千)閣道迴㸔上苑花(迴文苑英/華作遙)
雲裏帝城䨇鳳闕雨中春樹萬人家為乗陽氣行時令
不是宸游重物華(重顧元緯本凌本/唐詩品彚俱作翫)
　蓬萊(雍録大明宫南端門名丹鳯在平地門北三殿/相踏皆在山上至紫宸又北則為蓬萊殿殿北)
　(有池亦云/蓬萊池)興慶(劉昫唐書興慶宫在東内之南隆慶/坊本𤣥宗在藩時宅也自東内逹南)
　(内有夾城複道經通化門逹南内人主徃來兩宮人/莫知之唐會要開元二年七月二十九日以興慶里)
　(舊邸為興慶宫初上在藩邸與宋王等同居於興慶/里時人號曰五王子宅至景龍末宅内有龍池湧出)
　(日以浸廣望氣者云有天子氣中宗數行幸其地命/泛舟以馳象蹈氣以厭之至是為宫焉後於西南置)
　(樓西面題曰花蕚相輝之樓南面題曰勤政務本之/樓長安志南内興慶宫距外郭城東垣武后大足元)
　(年睿宗在藩賜為五王子宅明皇始居之宅臨大池/中宗時望氣者云此池有天子氣故嘗游宴此池上)
　(已泛舟以厭之南街東出春明門開元三年置宫因/本坊為名十四年又取永嘉勝業坊之半増廣之謂)
　(之南内置朝堂十六年以宫成御朝徳音釋徒以下/罪二十年築夾城入芙蓉園自大明宫東夾羅城複)
　(道經通化門以逹此宫次經春明延喜/門至曲江芙蓉園而外人不之知也)閣道(史記周/馳為閣)
　(道自殿下直抵南山張衡西京賦鉤陳/之外閣道穹隆吕向註閣道飛陛也)黄山(漢書地/理志右)
　(扶風槐里縣有黄山宫孝惠二年起漢書揚雄傳北/繞黄山瀕渭而東三輔黄圖黄山宫在興平縣西三)
　(十里水經渭水又東北逕黄山宫南酈道元注即地/理志所謂縣有黄山宫惠帝三年起者也東方朔傳)
　(曰武帝微行西至黄山/宫故世謂之游城非也)鑾輿(班固西都賦乘/鑾輿備法駕)陽氣(後/漢)
　(書郎顗傳方春東作布徳之元陽氣開發養導萬物/王者因天視聼奉順時氣宜務崇溫柔遵其行令)
　(成按結句言天子之出本為陽氣暢逹順天道而巡/游以行時令非為賞玩物華因事進規深得詩人温)
　(厚之㫖可為/應制體之式)
　　大同殿生玉芝龍池上有慶雲百官共覩聖恩便賜
　　宴樂敢書即事(生字一本作柱産二字上字下一本/多神光照殿四字敢文苑英華作因)
欲笑周文歌宴鎬遙輕漢武樂横汾(遙凌本/作還)豈如玉殿
生三秀(如顧元緯本凌本/唐詩品彚俱作知)詎有銅池出五雲陌上堯樽
傾北斗樓前舜樂動南薫共歡天意同人意萬嵗千秋
奉聖君
　大同殿(唐六典興慶宫之西曰興慶門次南曰金/門門内之北曰大同門其内曰大同殿)玉
　芝(劉昫唐書天寳七載三月乙酉大同殿柱產玉芝/有神光照殿八載六月大同殿又產玉芝一莖)
　龍池(唐詩紀事龍池興慶宫池也明皇潛龍之地雍/錄帝王之興悉著符瑞理固有之然而傅㑹者)
　(多也𤣥宗之名與隆慶坊舊宅相符固可命以為瑞/矣六典所記曰宅有井怱湧為小池周袤數十丈常)
　(有雲氣或黄龍出其中至景雲間潛復出水其沼浸/廣里中人悉移居遂鴻洞為龍池焉開元初以為離)
　(宮後又増廣遂為南内其正殿名大同殿殿之東北/即有龍池殿蓋主此池以為之名也然予詳而考之)
　(長安志曰龍池在躍龍門南本是平地自埀拱初載/後因雨水流潦成小流後又引龍首渠波分溉之日)
　(以滋廣至景龍中彌亘數頃深至數丈常有雲龍之/祥後因謂之龍池志又曰龍首渠者隋城外東南角)
　(有龍首堰隋文帝自北堰分滻水北流至長樂陂西/北分為二渠其西渠自永嘉坊西南流經興慶宫吕)
　(圖亦著滻水入興慶池路則是興慶之能變平地以/為龍池者實引滻之力人力勝而舊池改故始時數)
　(尺乆乃數頃不難也至六典所紀乃言初時井溢已/乃泉生合二水以成此池則全沒導滻之實而專以)
　(歸諸變化也六典者中書令張九齡之所領撰巳上/而罷令李林甫繼之仍加註以奏凡此掩飾増損實)
　(皆註文而本文無之則是諂辭皆出林甫而非九齡/之所得知也以其人想之則飾虛成有自可見矣)
　宴鎬(成按詩經王在在鎬豈樂飲酒本武王事謂為/周文者誤也然考宋之問幸昆池應制詩亦云)
　(鎬飲周文樂汾歌漢武才豈/唐人相襲作周文事用耶)横汾(漢武帝秋風辭上/行幸河東祀后土)
　(顧視帝京欣然中流與羣臣飲燕上欣甚乃自作秋/風辭曰秋風起兮白雲飛草木黄落兮㕍南歸蘭有)
　(秀兮菊有芳懷佳人兮不能忘泛樓船兮濟汾河橫/中流兮揚素波簫鼓鳴兮發棹歌歡樂極兮哀情多)
　(少壯㡬時兮奈老何水經注漢武帝行/幸河東濟汾河作秋風辭於斯水之上)三秀(楚辭采/三秀兮)
　(於山間王逸註/三秀謂芝草也)銅池(按漢書宣帝紀元康四年金芝/九莖産於函徳殿銅池中師古)
　(註銅池承霤是也以銅為之/與龍池義不合亦疑有誤)五雲(文人多謂慶雲五/色為五雲或引周)
　(禮保章氏之五/雲入註者非是)堯樽(杜審言詩堯尊隨/歩輦舜樂繞行麾)北斗(楚辭援/北斗兮)
　(酌桂漿王逸/註斗謂玉爵)南薰(家語昔者舜彈五絃之琴造南風/之詩其詩曰南風之薰兮可以解)
　(吾民之愠兮南風之時/兮可以阜吾民之財兮)
　　勅賜百官櫻桃(原註時為/文部郎中)
芙蓉闕下㑹千官紫禁朱櫻出上蘭總是寢園春薦後
(總文苑英/華作纔)非闗御苑鳥銜殘歸鞍競帶青絲籠中使頻
傾赤玉盤飽食不須愁内熱(愁文苑英/華作憂)大官還有蔗漿
寒(蔗文苑英/華作柘)
　文部(唐書百官志吏部郎中二人正五品上天/寳十一載改吏部曰文部至徳二載復舊)芙蓉
　闕(車􁠄詩重闗如隠起雙闕似芙蓉/庾信詩長虹雙瀑布圓闕兩芙蓉)紫禁(謝莊宣貴/妃誄收華)
　(紫禁李善註王者之宫以象紫微故謂宫中/為紫禁吕延濟註紫禁即紫宫天子所居也)朱櫻(左/思)
　(蜀都賦朱櫻春熟顔師古漢書註櫻桃即今之朱櫻/也禮記謂之含桃爾雅謂之荆桃本草圖經櫻桃其)
　(實熟時深紅色者謂之朱櫻紫/色皮裏有細黄㸃者謂之紫)上蘭(三輔黄圖上林/苑有上蘭觀)
　寢園(寢寢廟園園陵也三輔黄圖孝文太后孝昭太/后皆有寢園演繁露古不墓祭祭必於廟廟皆)
　(有寢故也凡廟列諸寢前寢則位乎廟後以象人君/之前朝後寢也凡寢之有衣冠几杖象生之具者即)
　(在廟之寢也秦人始於墓側立/寢漢世因之諸陵皆有園寢)春薦(成按月令仲夏/之月天子乃以)
　(雛嘗黍羞以含桃先薦寢廟淮南吕覽諸書皆同唐/李綽嵗時記云四月一日内園進櫻桃寢園薦訖頒)
　(賜百官各有差亦是孟夏事惟漢書叔孫通傳云古/者有春嘗果方今櫻桃熟可獻願陛下出因取櫻桃)
　(獻宗廟師古曰禮記曰仲春之月羞以含桃先薦寢/廟即此櫻桃也今所謂朱櫻者是也右丞詩中用春)
　(薦字當是其時雖四月一日而節令未/改尚在暮春否則因師古之註而誤也)鳥銜(髙誘吕/氏春秋)
　(註含桃櫻桃鶯鳥所含食故言含桃史記索隠張揖/云櫻桃一名含桃吕氏春秋云鶯鳥所含故云含桃)
　(爾雅謂之/荆桃也)青絲籠(陌上桑古辭青絲為/籠係桂枝為籠鉤)赤玉􁆭(藝文/類聚)
　(史云後漢明帝於月夜宴羣臣於照園太官進櫻桃/以赤瑛為盤賜羣臣月下視之盤與櫻桃同色羣臣)
　(皆笑云/是空盤)内熱(食療本草櫻桃食多/無損但發虛熱耳)蔗漿(楚辭臑鼈炮/羔有柘漿些)
　(王逸註柘藷蔗也取藷蔗之汁為漿飲也漢書禮樂/志泰尊柘漿析朝酲應劭註柘漿取甘柘汁以為飲)
　(也柘與/蔗同)
　　同詠　　　　　　　　　(右補/闕)崔興宗
　未央朝謁正逶迤天上櫻桃錫此時朱實初傳九華
　殿繁花舊雜萬年枝全勝晏子江南橘(全諸本皆作/未非是今從)
　(文苑英華唐/詩紀事作全)莫比潘家大谷梨聞道令人好顔色神
　農本草自應知
　逶迤(成按説文逶迤袤去之貌從移爾切韻㑹逶迤/行貌從唐何切皆與本韻不合且義亦難通當)
　(是委蛇之訛作委/曲自得解為是)九華殿(博物志西王母遣使乘白/鹿告帝當來乃供帳九華)
　(殿以待之初學記洛/陽宫殿簿有九華殿)晏子橘(説苑晏子將使荆荆王/聞之謂左右曰晏子賢)
　(人也今方來欲辱之何以也左右對曰為其來也臣/請縛一人過王而行於是荆王與宴子立語有縳一)
　(人過王而行王曰何為者也對曰齊人也王曰何坐/曰坐盜王曰齊人固盜乎晏子反顧之曰江南有橘)
　(齊王使人取之而樹之於江北生不為橘乃為枳所/以然者何其土地使之然也今齊人居齊不盜來之)
　(荆而盜得無土地使之然乎荆/王曰吾欲傷子而反自中也)大谷梨(潘岳閒居賦/張公大谷之)
　(梨劉良註洛陽張公居大/谷有夏梨海内惟此一樹)好顔色(陶宏景名醫别録/櫻桃調中益脾氣)
　(令人好顔/色美志)
　　勅借岐王九成宫避暑應教(丈苑英華於避暑/下多之作二字)
帝子遠辭丹鳳闕天書遙借翠㣲宫隔牕雲霧生衣上
巻幔山泉入鏡中林下水聲喧語笑巖間樹色隠房隴
仙家未必能勝此何事吹笙向碧空(笙二顧本凌本唐/詩品彚俱作蕭)
　九成宫(雍録九成宫在鳯翔府麟游縣本隋仁夀宫/文帝以避暑每嵗春徃冬還文帝竟終於此)
　(宮太宗欲以宫奉髙祖髙祖惡之不徃貞觀五年太/宗自修繕以備清暑改為九成宫陜西志九成宫其)
　(趾在麟游縣城西/五里之天台山)丹鳳闕(唐六典大明宫南面五門/正南曰丹鳳門丹鳯門内)
　(正殿曰/含元殿)翠㣲宫(爾雅釋山云未及上翠㣲郭璞註近/上旁陂邢昺疏謂未及頂上在旁陂)
　(陀之處名翠微一説山氣青縹色故曰翠微也右丞/所謂翠微宫蓋取此意與終南山之翠微宫無涉)
　吹笙(用周靈王太子晉事/見五巻浮丘公註中)
　　和賈舍人早朝大明宫之作
絳幘雞人送曉籌(送唐詩鼓吹唐/詩品彚俱作報)尚衣方進翠雲裘九
天閶闔開宫殿(天文苑英/華作重)萬國衣冠拜冕旒日色纔臨
仙掌動(色瀛奎律/髓作影)香煙欲傍衮龍浮朝罷須裁五色詔
珮聲歸向鳳池頭(向凌本瀛奎律髓/唐詩品彚俱作到)
　大明宫(長安志大明宫在禁苑之東南南接京城之/北面西接宫城之東北隅南北五里東西三)
　(里貞觀八年置為永安宫城九年改曰大明宫以備/太上皇清暑百官獻貲財以助役龍朔三年大加興)
　(造號曰蓬萊宫咸亨元年改曰含元宫尋復大明宮/初髙宗命司農少卿梁孝仁制造此宫北據髙原南)
　(望爽塏每天晴日朗南望終南山如指掌京/城坊市街陌俯視如在檻内蓋甚髙爽也)絳幘(漢/官)
　(儀宫中輿臺並不得畜雞夜漏未明三刻雞/鳴衛士候於朱雀門外著綘幘專傳雞唱)雞人(周/禮)
　(雞人夜嘑旦/以嘂百官)尚衣(唐書百官志尚衣局奉御二/人直長四人掌供冕服几案)翠雲
　裘(宋玉諷賦主人之女翳/承日之華披翠雲之裘)九天(吕氏春秋中央曰鈞/天東方曰蒼天東北)
　(曰變天北方曰𤣥天西北曰幽天西方曰顥/天西南曰朱天南方曰炎天東南曰陽天)仙掌(三/輔)
　(黄圖廟記曰神明臺武帝造祭仙人處上有承露盤/有銅仙人舒掌捧銅盤玊盃以承雲表之露以露和)
　(玊屑服之以求仙道長安記/仙人掌大七圍以銅為之)五色詔(鄴中記石虎詔/書以五色紙著)
　(鳯雛/口中)鳯池(晉書荀勗拜中書監乆之以朂守尚書令/朂乆在中書專管機事及失之甚惘惘悵)
　(悵或有賀之者朂曰奪我鳯凰池諸君賀我耶通典/魏晉以來中書監令掌贊詔命記㑹時事典作文書)
　(以其地在樞近多承罷任是/以人固其位謂之鳯凰池焉)
　　早朝大明宫呈兩省僚友　　　賈　至
　銀燭朝天紫陌長禁城春色曉蒼蒼千條弱桞垂青
　瑣百囀流鶯遶建章劍佩聲隨玉墀歩衣冠身惹御
　爐香共沐恩波鳳池裏(裏唐詩品/彚作上)朝朝染翰侍君王
　兩省(杜氏通典時謂尚書省為南省門下中書為北/省亦謂門下省為左省中書省為右省或通謂)
　(之兩省成按至徳二年十月肅宗入京師明年改元/乾元是時賈至為中書舍人杜甫為右拾遺皆有史)
　(傳嵗月可證王維之為中書舍人為給事岑參之為/右補闕其嵗月無考要亦當在是時皆兩省官也是)
　(年六月甫貶華州司功參軍則四詩之/唱和正在乾元元年戊戌之春中也)紫陌(劉孝綽/詩紆餘)
　(出紫陌迤/邐度青樓)御爐(唐書儀衛志朝日殿上/設黼扆躡席熏爐香案)
　　同和　　　　　　　　　　　杜　甫
　五夜漏聲催曉箭九重春色醉仙桃旌旗日暖龍蛇
　動宫殿風㣲燕雀髙朝罷香烟攜滿袖詩成珠玉在
　揮毫欲知世掌絲綸美池上于今有鳯毛(原註舍人/先世掌絲)
　(綸/)
　五夜(陸倕新漏刻銘六日無辨五夜不分李善註衛/宏漢舊儀曰晝漏盡夜漏起省中用火中黄門)
　(持五夜甲夜乙夜/丙夜丁夜戊夜也)九重(椘辭君之/門以九重)絲綸(禮記王言如/絲其出如綸)
　(王言如綸其出如綍唐書賈曽傳𤣥宗為太子遴選/宫僚以曽為舍人俄擢中書舍人以父嫌名不拜徙)
　(諫議大夫知制誥開元初復拜中書舍人曽固辭議/者謂中書乃曹司非官稱嫌名在禮不諱乃就職與)
　(蘇晉同掌制誥皆以文辭稱時號蘇賈子至從/𤣥宗幸蜀拜起居舍人知制誥厯中書舍人)鳳毛
　(世説王敬倫丰姿似父作侍中加授桓公公服從大/門入桓公望之曰大奴固自有鳯毛南齊書謝超宗)
　(祖靈運宋臨川内史父鳯超宗好學有文辭盛得名/譽解褐奉朝請新安王子鸞孝武帝寵子超宗以選)
　(補王國常侍王母殷淑儀卒超宗作誄奏之/帝大嗟賞曰超宗殊有鳯毛恐靈運復出)
　　同和　　　　　　　　　　　岑　參
　雞鳴紫陌曙光寒鶯囀皇州春色闌金闕曉鐘開萬
　户玉階仙仗擁千官花迎劍佩星初落桞拂旌旗露
　未乾獨有鳳凰池上客陽春一曲和皆難
　皇州(謝眺詩春色滿皇州/張銑註皇州帝都也)玉階(班固西都賦玉階彤/庭張銑註玉階以玉)
　(飾階/也)花桞(成按朱晦菴謂唐時殿庭間皆植花栁故/杜子美詩有退朝花底散歸院栁邉迷之)
　(句岑詩用花栁/字亦其一證)陽春(新序客有歌於郢中者其始曰/下里巴人國中屬而和者數千)
　(人其為陽陵採薇國中屬而和者數百人其為陽春/白雪國中屬而和者數十人而已也引商刻羽雜以)
　(流徴國中屬而和者不過數/人是其曲彌髙者其和彌寡)
　(毛西河曰丙午年避人在湖西長至夜飲施愚山使/君官舍愚山偶論王維岑參杜甫和賈至早朝詩惟)
　(杜甫無法坐客怫然予解曰徐之徃有客亦主此説/予責其或過客曰不然律法極細吾苐論其粗者律)
　(律也既題早朝則雞鳴曉鐘衣冠閶闔律法如是矣/王維歉於岑參者岑能以花迎栁拂陽春一曲補舍)
　(人原唱春色二字則王稍減耳其他則無不同者何/則律故也杜即不然王母仙桃非朝事也堂成而燕)
　(雀賀非朝時境也五夜便日暖耶舛也且日暖非早/時也若夫旌旗之動宫殿之髙未嘗朝者也曰朝罷)
　(亂也詩成與早朝半四句乏主客也如是非律矣予/時無以應然則愚山之論此豈過耶愚山大喜遂書)
　(其説以/作記)
　(成按早朝四作氣格雄深句調工麗皆律詩之佳者/結句俱用鳯池事惟老杜獨别此其妙處不容掩者)
　(也若評較全篇定其軒輊則岑為上王次之杜賈為/下雖蘇子瞻所賞在旌旗日暖二句楊誠齋所取在)
　(花迎劔佩一聯文人愛尚各有不同讀西河毛氏之/説其優劣固已判矣但謂王母仙桃非朝時之事燕)
　(雀相賀非朝時之境二語猶有未當處仙桃即殿廷/所植之桃以其託根禁地故曰仙桃迎晨而春色濃)
　(酣天然如醉與王母仙桃迥焉無涉燕雀每於天光/煥發之後髙飛四散此句詠早字甚得然寫作宫殿)
　(間景致未免荒凉耳要之於堂成而燕雀賀之説杳/不相干也以此見訾未免過苦若其餘之所論駁豈)
　(為無當或者必欲不祧工部反訾岑王二作賔處太/詳主處太略不如杜作後四句全注意舍人為得和)
　(詩體者豈非溺愛而反蹈不明之過哉或嫌右丞四/用衣冠之字未免冗雜亦屬吹毛求疵洗垢索瘢善)
　(言詩者正不必拘拘於此至瀛奎律髓以京師蹀血/之後瘡痍未復而四人誇美朝儀如此譏其已泰宋)
　(人腐語尤/屬可嗤)
　　和太常韋主簿五郎温湯寓目(湯凌本唐詩鼓吹/唐詩品彚俱作泉)
漢主離宫接露臺秦川一半夕陽開青山盡是朱旗繞
碧澗翻從玉殿來新豐樹裏行人度(樹一/作市)小苑城邊獵
騎迴聞道甘泉能獻賦懸知獨有子雲才
　太常主簿(唐書百官志太常寺有/主簿二人從七品上)溫湯(唐書地理志/京兆府昭應)
　(縣有宫在驪山下貞觀十八年置咸亨二年始名溫/泉宫天寳六載更温泉宫曰華清宮治湯井為池環)
　(山列宫室又築羅城置百司及十宅長安志溫湯在/臨潼縣南一百五十步驪山之西北雍州圖曰温湯)
　(在新豐縣界溫谷即溫泉也三秦記曰驪山湯舊説/以三牲祭乃得入可以去疾消病不爾即爛人肉俗)
　(云始皇與神女戯不以禮神女唾之即生瘡始皇怖/謝神女為出溫泉而洗除後人因以為驗漢武帝故)
　(事曰驪山湯初始皇砌石起宇至漢武又加修飾焉/十道志曰今按泉有三所其一處即皇堂石井周武)
　(帝天和四年大冢宰宇文䕶所造隋文帝開皇三年/又修屋宇列樹松栢千餘株貞觀十八年詔左屯衛)
　(大將軍姜行本將作少匠閻立徳營建宫殿御湯名/湯泉宫太宗臨幸製碑咸亨二年名溫泉宫天寳六)
　(載改為華清宫驪山上下益治湯井為池臺殿還列/山谷明皇嵗幸焉又築會昌城即於湯所置百司及)
　(公卿邸/第焉)離宫(三輔黄圖離宫天/子出游之宫也)露臺(漢書文帝紀帝/嘗欲作露臺召)
　(匠計之直百金上曰百金中人十家之産也吾奉先/帝宫室常恐羞之何以臺為師古曰今新豐縣南驪)
　(山之頂有露臺鄉極為髙顯猶有文帝所欲作臺之/處括地志新豐縣南驪山上猶有露臺之舊址翼奉)
　(傳云孝文露臺其/積土基至今猶存)甘泉賦(漢書揚雄字子雲孝成帝/時客有薦雄文似相如者)
　(上方郊祠甘泉泰畤汾隂后土以求繼嗣召雄待/詔承明之庭正月從上甘泉還奏甘泉賦以風)懸
　知(庾信詩懸知曲不/誤無事畏周郎)
　(蔡寛夫詩話樂天聽歌詩長愛夫憐第二句請君重/唱夕陽開註云謂王右丞辭秦川一半夕陽開此句)
　(尤佳今摩詰集此詩所謂漢主離宫接露臺是也題/乃是和太常韋主簿溫湯寓目不知何所指為想夫)
　(之辭大抵唐人歌曲不隨聲為長短句多是五言或/七言取其辭與聲相疊成音耳豈非當時文人之辭)
　(為一時所稱者皆為歌/人竊取而播之曲調乎)
　(楊升菴曰予嘗愛王維溫泉寓目贈韋五郎詩夫唐/至天寳宫室盛矣秦川八百里而夕陽一半開則四)
　(百里之内皆離宫矣此言可謂肆而隠奢麗若此而/猶以漢文惜露臺之費比之可謂反而諷末句欲韋)
　(郎效子雲之賦則其諷諌可知也言之無/罪聞之可戒得揚雄之㫖者其王維乎)
　(成按詩以寓目命題則前六句皆即目中之所見而/言也漢主句紀其所見宫室之富而并及其地秦川)
　(句紀其所見風景之麗而兼記其時青山碧澗之句/乃寓目於近而言其所見者如此新豐小苑之句乃)
　(寓目於逺而詠其所見者又如此末則歸美韋郎以/見屬和之意詩之大旨不過爾爾温湯接近露臺本)
　(是驪山實境其曰漢主者以漢武曽於此修飾堂宇/故遂以漢主離宫為言何嘗有反諷之意乎夕陽未)
　(落或為雲霞所覆其餘輝所及徃徃半有半無今登/髙望逺時一遇之不知楊氏有何創見而謂四百里)
　(之内皆離宫耶夫以秦皇之淫侈而史傳所記宮室/之廣三百餘里唐又復過之則其淫侈又駕秦皇而)
　(上之矣果見何書何傳而為此言耶甘泉獻賦唐人/習用執此而言諷諌尤屬迂談且賦云屏玉女却虙)
　(妃者以指趙昭儀也倘好事者於此比類而及之曰/右丞并以此諌明皇當疏逺玉環吾知楊氏聞此必)
　(以為實獲我心也詩人之錦心繡腸夫豈有/玲瓏曲折若此者而乃以此厚誣古人歟)
　　苑舍人能書梵字兼逹梵音皆曲盡其妙戱為之
　　贈(文苑英華本無/皆字為字之字)
名儒待詔滿公車才子為郎典石渠蓮花法藏心懸悟
貝葉經文手自書楚辭共許勝揚馬梵字何人辨魯魚
故舊相望在三事願君莫厭承明廬
　苑舍人(唐書藝文志苑咸京兆人開元末上書拜司/經校書中書舍人貶漢東郡司户參軍復起)
　(為舍人終/永陽太守)名儒(後漢書謝該善明春/秋左氏為世名儒)公車(漢書東方/朔初來上)
　(書文辭不遜髙自稱譽上偉之令待詔公車師古註/公車令屬衛尉上書者所詣也後漢書光武帝紀公)
　(卿司𨽻州牧舉賢良方正各一人遣詣公車章懐太/子註公車門名公車所在因以名焉漢宫儀曰公車)
　(掌殿司馬門天下上/事及徵召皆總領之)石渠(三輔黄圖石渠閣蕭何造/其下礲石為渠以導水若)
　(今御溝因為閣名所藏入闗所得秦之圖籍至於成/帝又於此藏祕書焉三輔舊事石渠閣在未央宫大)
　(殿北以/藏祕書)法藏(法華經阿難常為/侍者䕶持法藏)貝葉(酉陽雜俎貝多/出摩伽陁國長)
　(六七丈經冬不凋此樹有三種一者多羅娑力又貝/多二者多棃娑力又貝多三者部娑力义多羅棃並)
　(書其葉部誾一色取其皮書之貝多是梵語漢翻為/葉貝多羅力又者漢書葉樹也西域經書用此三種)
　(皮葉若能保䕶/亦得五六百年)魯魚(抱朴子諺曰書三/寫魚成魯虛為虎)三事(鄭康成/毛詩箋)
　(以三事大/夫為三公)承明廬(漢書君厭承明之廬勞侍從之事/張晏註承明廬在石渠閣外直宿)
　(所止曰廬陸機洛陽記承明門後宫出入之門吾常/怪謁帝承明廬問張公張公云魏明帝作建始殿朝)
　(會皆由/承明門)
　　荅詩(并序/)　　　　　　　　　苑　咸
　王員外兄以予嘗學天竺書有戱題見贈然王兄當
　代詩匠又精禪理枉採知音形於雅作輒走筆以酬
　焉且乆未遷因而嘲及
　蓮花梵字本從天華省仙郎早悟禪三㸃成伊猶有
　想一觀如幻自忘荃為文己變當時體入用還推間
　氣賢應同羅漢無名欲故作馮唐老嵗年
　梵字(西域記詳其文字梵天所製原始埀則四十七/言遇物合成隨事轉用法苑珠林昔造書之主)
　(凡有三人長名曰梵其書右行次曰佉盧其書左行/少者蒼頡其書下行梵佉盧居於天竺黄史蒼頡在)
　(於中夏梵佉取法於淨天蒼頡因華於鳥跡文畫誠/異傳理則同矣仰尋先覺所説有六十四書鹿輪轉)
　(眼筆制區分龍鬼八部字體殊式准梵及佉盧為世/勝文故天竺諸國謂之天書西方寫經同祖梵文然)
　(三十六國徃徃有異譬諸中土猶有篆籕之變體乎/又云佛生天竺彼土士族婆羅門者總稱為梵梵者)
　(清淨也承引光音色天其光音天梵世最為下劫初/来此食地肥者身重不去因即為人仍其本名故稱)
　(為梵語言及書既象於/天是以彼云梵書梵語)華省(潘岳秋興賦獨/展轉于華省)三㸃成
　伊(佛書伊字如草書下字按湼槃經何等名為祕宻/之藏猶如□字三㸃若並則不成伊縱亦不成如)
　(摩醢首羅面上三目乃得成伊三㸃若别亦不得成/伊我亦如是解脱之法亦非湼槃如來之身亦非湼)
　(槃摩訶般若亦非湼槃三法各異亦非湼槃我今/安住如是三法為衆生故名入湼槃如世伊字)一
　觀如幻(菩薩瓔珞經觀一/切法如空如幻)忘荃(莊子荃者所以在魚/得魚而忘荃言者所)
　(以在意得意而忘言陸徳明註/荃七全反香草也可以餌魚)間氣(春秋演孔圖正/氣為帝間氣為)
　(臣/)羅漢(四十二章經常行二百五十戒進止清淨為/四真道行成阿羅漢阿羅漢者能飛行變化)
　(曠劫夀命住動天地隋書羅漢者/出入生死去來隠顯而不為累)馮唐(史記馮唐以/孝著為中郎)
　(署長事文帝拜為車騎都尉景帝立以唐為楚相免/武帝求賢良舉馮唐唐時年九十餘不能復為官乃)
　(以唐子馮/遂為郎)
　　重酬苑郎中(并序部原註時/為庫  員外)
　頃輒奉贈忽枉見訓叙末云且久不遷因而嘲及詩
　落句云應同羅漢無名欲故作馮唐老嵗年亦解嘲
　之類也(類凌本/作意)
何幸含香奉至尊多慚未報主人恩草木豈能酬雨露
(豈顧元緯本/凌本俱作盡)榮枯安敢問乾坤仙郎有意憐同舍丞相
無私斷掃門揚子解嘲徒自遣馮唐已老復何論
　含香(宋書漢官云尚書郎口含雞舌香以其奏事荅/對欲使其氣息芬芳也夢溪筆談日華子云雞)
　(舌香治口氣所以三省故事郎官日/含鷄舌香欲其奏事對荅其氣芬芳)掃門(史記魏勃/少時欲求)
　(見齊相曹參家貧無以自通乃嘗獨早夜掃齊相舍/人門外舍人怪之以為物而伺之得勃勃曰願見相)
　(君無因故為子掃欲以求見於/是舍人見勃曹參因以為舍人)解嘲(漢書揚雄傳哀/帝時丁傳董賢)
　(用事諸附離之者或起家至二千石時雄方草太𤣥/有以自守泊如也或嘲雄以𤣥尚白而雄解之號曰)
　(解/嘲)
　　酬郭給事
洞門髙閣靄餘暉桃李隂隂栁絮飛禁裏疎鐘官舍晚
(官凌本作客晚/唐詩正音作曉)省中啼鳥吏人稀晨搖玉珮趨金殿(晨/一)
(作/朝)夕奉天書拜瑣闈(奉一作捧天/凌本作丹)强欲從君無那老(那/一)
(作/奈)將因臥病解朝衣
　洞門(漢書董賢傳重殿洞門師/古註洞門謂門門相對也)官舍(史記陳豨傳邯/鄲官舍皆滿)
　省中(漢書昭帝紀共養省中伏儼註蔡邕云本為禁/中門閤有禁非侍衛之臣不得妄入孝元皇后)
　(父名禁避之故曰省中師古曰省察/也言入此中皆當察視不可妄也)瑣闈(劉昭後漢/書註漢舊)
　(儀曰黄門郎屬黄門令日暮入對青瑣門拜名曰夕/郎宫閣簿青瑣門在南宫衛瓘註呉都賦曰青瑣户)
　(邊青鏤也一曰天子門内/有眉格再重裏青畫曰瑣)那(韻會那語助也乃箇切/音與奈同後漢書韓康)
　(傳公是韓伯休那章懐太子/註那語餘聲也音乃賀反)解朝衣(張協詩抽簪解/朝衣散髮歸海)
　(隅/)
　　既䝉宥罪旋復拜官伏感聖恩竊書鄙意兼奉簡
　　新除使君等諸公
忽䝉漢詔還冠冕始覺殷王解網羅日比皇明猶自暗
天齊聖夀未云多花迎喜氣皆知笑(皆知一/作猶能)鳥識歡心
亦解歌聞道百城新佩印還來雙闕共鳴珂
　解網(史記湯出見野張網四面祝曰自天下四方皆/入吾網湯曰嘻盡之矣乃命去其三面祝曰欲)
　(左左欲右右不用命乃入吾網/諸侯聞之曰湯徳至矣及禽獸)花笑(史通俗文士謂/鳥鳴為啼花發)
　(為/笑)
　　酌酒與裴迪
酌酒與君君自寛人情翻覆似波瀾白首相知猶按劍
朱門先達笑彈冠草色全經細雨濕(經文苑英/華作輕)花枝欲
動春風寒世事浮雲何足問不如髙卧且加餐
　酌酒(鮑照行路難酌酒以自/寛舉盃斷絶歌路難)波瀾(陸機詩休咎相乘/躡翻覆若波瀾)
　先達(韓非子管仲鮑叔相謂曰齊國之諸公子其可/輔者非公子糾則小白也與子人事一人焉先)
　(達者/相收)彈冠(漢書王吉與貢禹為友世稱王陽/在位貢禹彈冠言其取舍同也)
　(王弇州曰摩詰七言律自應制早朝諸篇外徃徃不/拘常調至酌酒與君一篇四聮皆用反法此是初盛)
　(唐所無又云右丞此篇與岑嘉州嬌歌急管雜青絲/銀燭金尊映翠眉使君地主能相送河尹天明坐莫)
　(辭春城月出人皆醉野戍花深馬去遲寄聲報爾山/翁道今日河南異昔時蘇子瞻我行日夜見江海楓)
　(葉蘆花秋興長平淮忽迷天逺近青山乆與船低昂/夀州己見白石塔短棹又轉黄茅岡波平風軟望不)
　(到故人乆立天蒼茫八句皆/抝體也然自有唐宋之辨)
　(成按草色一聯乃是即景托諭以衆卉而邀時雨之/滋以竒英而受春寒之痼即植物一類且有不得其)
　(平者况世事浮雲變幻又安/足問耶擬之六義可比可興)
　　輞川别業
不到東山向一年歸來纔及種春田雨中草色綠堪染
水上桃花紅欲然(欲劉本/作亦)優婁比丘經論學傴僂丈人
鄉里賢披衣倒屣且相見相歡語笑衡門前
　欲然(梁元帝詩杯間花/欲然竹徑露初圓)優婁比丘(佛之弟子有優樓/頻螺迦葉梵語優)
　(樓頻螺漢翻木𤓰癃以胷前有癃如木瓜故也釋氏/要覽梵語云比丘秦言乞士謂上於諸佛乞法資益)
　(慧命下于施主/乞食資益色身)經論(釋氏以佛所説者為經菩薩所/言者為律聲聞所著者為論)
　傴僂丈人(莊子仲尼適楚出於林中見痀僂者承蜩/猶掇之也仲尼曰子巧乎有道邪曰我有)
　(道也五六月累丸二而不墜則失者錙銖累三而不/墜則失者十一累五不墜猶掇之也吾處身也若厥)
　(株拘吾執臂也若槁木之枝雖天地之大萬物之多/而惟蜩翼之知吾不反不側不以萬物易蜩之翼何)
　(為而不得孔子顧謂弟子曰用志不/分乃凝於神其痀僂丈人之謂乎)倒屣(魏志王粲/徙長安左)
　(中郎將蔡邕見而竒之時邕才學顯著貴重朝/廷常車騎塡巷賔客盈坐聞粲在門倒屣迎之)
　　早秋山中作(中顧可乆/本作居)
無才不敢累明時思向東溪守故籬不厭向平婚嫁早
(不顧元緯本/凌本俱作豈)却嫌陶令去官遲草堂蛩響臨秋急(蛩文/苑英)
(華作/蟲)山裏蟬聲薄暮悲(聲文苑英/華作鳴)寂寞柴門人不到空
林獨與白雲期(期一/作歸)
　向平(髙士傳尚長字子平河内朝歌人也隠居不仕/建武中男女嫁娶既畢敕斷家事勿相闗當如)
　(我死也於是遂肆意與同好北海/禽慶俱游五嶽名山竟不知所終)蛩(韻㑹蛬爾雅蟋/蟀蛬一曰蜻蛚)
　(今促織也亦曰趨/織集韻通作蛩)
　　積雨輞川莊作(積文苑英華作秋莊衆/玅集作秋歸輞川  作)
積雨空林烟火遲蒸藜炊黍餉東葘漠漠水田飛白鷺
隂隂夏木囀黄鸝山中習靜觀朝槿松下清齋折露葵
(清文苑英/華作行)野老與人爭席罷海鷗何事更相疑(事一/作處)
　蒸藜(爾雅翼毛詩義疏曰萊藜也莖葉皆/似王芻今兖州蒸以為茹謂之萊蒸)習靜(何遜/詩習)
　(靜悶衣巾讀書煩几案梁朱超/詩當夏苦炎埃習靜對花臺)朝槿(埤雅木槿似李/五月始花月令)
　(木槿榮是也花如葵朝生夕隕一名舜蓋瞬之/義取於此王僧孺詩妾意在寒松君心逐朝槿)露葵
　(宋玉諷賦烹露葵之羹曹植七啓芳菰精稗/霜蓄露葵張銑註蓄與葵宜于霜露之時)爭席(列/子)
　(楊朱南之沛至梁而遇老子老子曰而睢睢而盱盱/而誰與居大白若辱盛徳若不足楊朱蹙然變容曰)
　(敬聞命矣其徃也舍者迎將家公執席妻執巾櫛矣/舍者避席煬者避竈其反也舍者與之爭席)
　(詩人玉屑云杜少陵詩云兩箇黄鸝鳴翠柳一行白/鷺上青天王維詩云漠漠水田飛白鷺隂隂夏木囀)
　(黄鸝極盡/寫物之工)
　(李肇國史補云王維有詩名然好竊取人文章佳句/行到水窮處坐看雲起時英華集中詩也漠漠水田)
　(飛白鷺隂隂夏木囀黄鸝李嘉祐詩也石林詩話詩/云下雙字極難須使五言七言之間除去五字三字)
　(外精神興致全見於兩言方為工妙唐人記水田飛/白鷺夏木囀黄鸝為李嘉祐詩王摩詰竊取之非也)
　(此兩句好處正在添漠漠隂隂四字此乃摩詰為嘉/祐㸃化以自見其妙如李光弼將郭子儀軍一號令)
　(之精采數倍不然嘉祐本句但是詠景耳人皆可/到竹坡老人詩話云摩詰四字下得最為穏切)
　(成按諸家采選唐七言律者必取一詩壓巻或推崔/司勲之黄鶴樓或推沈詹事之獨不見或推杜工部)
　(之玉樹彫傷昆明池水老去悲秋風急天髙等篇呉/江周篆之則謂冠冕莊麗無如嘉州早朝澹雅幽寂)
　(莫過右丞積雨澹齋翁以二詩得廊廟山林之神髓/取以壓巻眞足空古準今要之諸詩皆有妙處譬如)
　(秋菊春松各擅一時之秀未昜辨其優劣或有揚此/而抑彼多由覽者自生分别耳質之與論未必僉同)
　(也/)
　　過乗如禪師蕭居士嵩丘蘭若
無著天親弟與兄嵩丘蘭若一峰晴食隨鳴磬巢鳥下
行踏空林落葉聲迸水定侵香案濕雨花應共石牀平
深洞長松何所有儼然天竺古先生
　嵩丘(藝文類聚俗説曰傅亮北征在黄河中埀至洛/遙見嵩髙山於時同從客在坐問傅曰潘安仁)
　(懐舊賦云前瞻太室旁眺嵩丘嵩丘太室故是一山/何以言旁眺亮曰有嵩丘山去太室七十里此是寫)
　(書誤耳河南郡圖經嵩/丘在縣西南十五里)無著天親(稽古要録初天竺/國無著大士頻昇)
　(知足天宫咨參慈氏惟識宗旨及其弟天親菩薩生/西度羅閲國發明大乘遂相興製論通塞志天竺國)
　(無著出世闡教其弟天親所造小乘論五百部後因/無著開悟復造大乘論五百部世稱千部論師翻譯)
　(名義無著是初地菩薩天親之/兄佛滅千年從彌沙塞部出家)迸水(法苑珠林晉潯/陽廬山西有龍)
　(泉精舍即慧逺沙門之所立也逺始南度愛其區丘/欲創寺宇未知定方遣諸弟子訪履林澗疲息此地)
　(羣僧並渇率同立誓曰若使此處宜立精舍當願神/力即出佳泉乃以杖掘地清泉湧出遂畜為池因構)
　(堂/宇)雨花(法華經佛説此經已結跏趺坐入於無量義/處三昧身心不動是時天雨曼陀羅華摩訶)
　(曼陀羅華曼殊沙華摩訶曼/殊沙華而散佛上及諸大衆)古先生(西昇經老子西/昇開道竺乾號)
　(古先生善入無為不終不始永存綿綿李榮註竺乾/者西域之國名也號古先生者謂無上大道先天而)
　(生故曰古先生即/老子之别號也)
　　春日與裴廸過新昌里訪吕逸人不遇(昌唐詩鼓/吹作豐)
桃源一向絶風塵(一向顧元緯本凌本俱作四面唐詩/正音唐詩鼓吹唐詩品彚俱作面面)
(絶唐詩鼓/吹作少)桞市南頭訪隠淪到門不敢題凡鳥看竹何
須問主人城外青山如屋裏(外一/作上)東家流水入西鄰閉
户著書多嵗月(著文苑英/華作看)種松皆老作龍鱗(諸本皆作/種松皆作)
(老龍鱗今從文苑/英華唐詩紀事本)
　凡鳥(世説稽康與吕安善每一相思千里命駕安後/來值康不在喜出户延之不入題門上作鳯字)
　(而去喜不覺猶以為/欣故作鳯字凡鳥也)看竹(晉書王徽之傳時呉中一/士大夫家有好竹欲觀之)
　(便出坐輿造竹下諷嘯良乆主人灑掃請坐徽之不/顧將出主人乃閉門徽之便以此賞之盡歡而去)
　閉户著書(後漢書王充以為俗儒守文多失其眞乃/閉門潛思絶慶弔之禮户牖牆壁各置刀)
　(筆著論衡八十五/篇二十餘萬言)
　　同詠　　　　　　　　　　　裴　廸
　恨不逢君出荷蓑青松白屋更無他陶令五男曾不
　有蔣生三徑任相過芙蓉曲沼春流滿薜荔成帷晚
　靄多聞説桃源好迷客不如髙枕眄庭柯(枕唐詩紀/事作臥)
　荷蓑(小雅爾牧來思何蓑/何笠何荷古通用)五男(陶淵明責子詩白髮/被兩鬢肌膚不復實)
　(雖有五男兒總不好紙筆阿舒已二八懶惰故無匹/阿宣行志學而不愛文術雍端年十三不識六與七)
　(通子埀九齡但覔梨與栗/天運茍如此且進杯中物)三徑(見七巻求/羊蹤註)芙蓉(楚辭/章句)
　(芙蓉荷/花也)薜茘(楚辭九歌罔薜茘兮為帷爾雅翼薜茘/狀如烏韭而生於石上食之止心痛亦)
　(縁木生在屋曰昔耶在牆曰垣衣今薜茘葉厚實而/圓多蔓好敷巖石上若罔故云罔薜茘兮為帷也或)
　(夤縁上木古木之上有絶大者開花結實其實上鋭/而下平外青而中瓤經霜則瓤紅而甘烏鳥所啄兒)
　(童亦食之謂之木饅頭亦曰之鬼饅/頭其狀如餅餌中饅頭也食  發瘴)庭柯(歸去來辭引/壺觴而自酌)
　(眄庭柯/以怡顔)
　　送方尊師歸嵩山
仙官欲往九龍潭(徃文苑英/華作住)旄節朱旛倚石龕(旄顧元/緯本凌)
(本俱/作毛)山壓天中半天上洞穿江底出江南瀑布杉松常
帶雨(杉松凌本/作松杉)夕陽彩翠忽成嵐(彩一/作蒼)借問迎來䨇白
鶴已曾衡嶽送蘓耽
　仙官(葛洪神仙傳欲舉形登/天上補仙官當用金丹)九龍潭(一統志龍潭在/登封縣東二十)
　(五里嵩頂之東九潭相接其深莫測登封縣志九龍/潭在太室東巖之半山巔衆水咸歸於此蓋一大峽)
　(也峽作九疊每疊結為一潭遞相灌輸水色洞黑其/深無際崖㟧險峻波濤怒激登臨者至此輒凜然生)
　(畏焉有石記戒人游龍潭者勿/語笑以黷神龍龍怒則有雷恐)旄節(眞誥老君佩神/虎之符帶流金)
　(之鈴執紫毛之節巾金精之巾紫陽眞人内傳衍/門子乘白鹿執羽蓋杖青毛之節侍從十餘玉女)朱
　旛(劉孝綽詩月殿曜/朱旛風輪和寳鐸)蘇耽(成按水經註洞仙傳所載/蘇耽事皆無衡嶽白鶴之)
　(説唯葛洪神仙傳有蘇仙公所載事跡略同當是一/人也其傳有云先生灑掃門庭修飾牆宇友人曰有)
　(何邀迎荅曰仙侣當降俄頃之間乃見天西北隅紫/雲氤氲有數十白鶴飛翔其中翩翩然降於蘇氏之)
　(門皆化為少年儀形端美如十八九嵗怡然輕舉先/生斂容逢迎乃跽白母曰某受命當仙被召有期儀)
　(衛已至當違色養即便/拜辭云云豈即此事乎)
　　送楊少府貶彬州
明到衡山與洞庭若為秋月聽猿聲愁看北渚三湘近
(近顧可乆夲唐詩鼓吹俱作客/唐詩正音唐詩品彚俱作逺)惡説南風五兩輕青草
瘴時過夏口白頭浪裏出湓城(出唐詩正/音作見)長沙不乆留
才子賈誼何須弔屈平
　彬州(唐書地理志彬州桂/陽郡屬江南西道)衡山(水經注湘水又北逕/衡山縣東山在西南)
　(有三峰一名紫蓋一名容峰容峰最為竦傑自逺望/之蒼蒼隠天故羅含云望若陣雲非清霽素朝不見)
　(其峰丹水湧其左澧泉流其右山經謂之岣嶁山為/南嶽也括地志衡山一名岣嶁山在衡州湘潭縣西)
　(四十一里方輿勝覽南嶽一名衡山在潭州衡山縣/西三十里晉因山以名郡湘中記度應斗衡位值離)
　(宫故曰南嶽又名霍山爾雅疏泰與岱衡與霍皆一/山有二名南嶽記衡山者朱陵之靈臺太虛之寳洞)
　(上承翼軫鈐總萬物故名衡山下踞離宫統攝火師/故號南嶽赤帝館其嶺祝融宅其陽逮於軒轅以潛)
　(霍二山副焉長沙志軒翔聳㧞九千餘丈尊卑差次/七十二峰巖洞溪澗泉石之勝交錯於中又有數十)
　(洞十五巖三十八泉二十五溪九池九/潭六源八橋九井三穿三漏此最著者)北渚(水經注/馮水出)
　(臨賀郡馮乘縣東北馮岡其水導源西北流縣馮谿/以託名焉馮水帶約衆流渾成一川謂之北渚楚辭)
　(帝子降/兮北渚)青草瘴(廣州記地多瘴氣夏為青草瘴秋為/黄茅瘴王友琢崖謂彬州夏口皆在)
　(嶺内無有瘴氣瘴當是漲字之訛蓋謂青草湖之水/漲耳元和郡縣志巴丘湖又名青草湖在巴陵縣南)
　(七十九里周迴二百六十五里俗云即古雲夢澤也/一統志青草湖一名巴丘湖北連洞庭南接瀟湘東)
　(納汨羅之水毎夏秋水泛與洞庭為一/水涸則此湖先乾青草生焉是其義矣)湓城(元和郡/縣志隋)
　(文帝平陳置江州總管移理湓城古之湓口城也漢/髙帝六年灌嬰所築太平寰宇記江州初理豫章郡)
　(後至成帝咸通元年移理湓城即今/郡是也一統志湓城即今九江府治)賈誼(漢書天子/議以賈誼)
　(任公卿之位綘灌東陽侯馮敬之屬盡害之迺毁誼/曰雒陽之人年少初學專欲擅權紛亂諸事於是天)
　(子後亦疎之不用其議以誼為長沙王太傅誼既以/適去意不自得及度湘水為賦以弔屈原屈原楚賢)
　(臣也被讒放逐作離騒賦其終篇曰已矣國亡人/莫我知也遂自投江而死誼追傷之因以自喻)屈
　平(史記屈原者名/平楚之同姓也)
　(成按送人遷謫用賈誼事者多矣然俱代為悲忿之/詞惟李供奉巴陵贈賈舍人詩云聖主恩深漢文帝)
　(憐君不遣到長沙與右丞此篇結句俱/得忠厚和平之㫖可為用事翻案法)
　　出塞作(原註時為御史/監察塞上作)
居延城外獵天驕(城文苑英/華作門)白草連天野火燒(白一作/百非天)
(文苑英/華作山)暮雲空磧時驅馬(驅文苑英/華作駐)秋日平原好射鵰
䕶羌校尉朝乗障破虜將軍夜渡遼玉靶角弓珠勒馬
漢家將賜霍嫖姚
　居延城(漢書地理志張掖郡有居延縣居延澤在東/北古文以為流沙師古曰闞駰云武帝使伏)
　(波將軍路博徳築遮虜障於居延城括地志漢居延/縣故城在甘州張掖縣東北千五百三十里太平寰)
　(宇記居延城後漢為縣廢城在今張掖/縣東北本匈奴中地名也亦曰居延塞)磧(北邊備對/幕者漠也)
　(言沙磧廣漠望之漠漠然也漢以後史/家變稱為磧磧者沙積也其義一也)䕶羌校尉(漢/官)
　(儀䕶羌校尉武帝置秩比/二千石持節以䕶西羌)乗障(漢書上乃遣狄山乗/障師古註乘登也登)
　(而守之障謂塞上險要之處别築為/城因置吏士而為障蔽以扞寇也)破虜將軍(魏志/袁術)
　(表孫堅行/破虜將軍)渡遼(漢書遼東烏桓反以中郎將范明友/為度遼將軍將北邊七郡郡千騎擊)
　(之應劭曰當度遼水徃擊之故以度遼為官號水經/大遼水出塞外衛白平山東南入塞過遼東湘平縣)
　(西又東南過房縣西又東/過海市縣西南入於海)靶(説文靶/轡革也)霍嫖姚(漢書霍/去病年)
　(十八為侍中善騎射再從大將軍大將軍受詔予壯/士為票姚校尉與輕勇騎八百直棄大將軍數百里)
　(赴利斬捕首虜過當服䖍註票姚音飄搖師古曰票/音頻妙反姚音羊召反票姚勁疾之貌也荀悦漢紀)
　(作票鷂字去病後為票騎將軍尚取票姚之字耳/今讀者音飄遙則不當其義也然詩人多從服音)
　(成按王弇州甚佳此作謂非兩犯馬字足當壓巻謝/廷瓚維園鉛擿以為驅馬當作驅雁引鮑照詩秋霜)
　(曉驅雁陽衒之洛陽伽藍記北風驅雁千里飛雪為/證予謂驅馬射鵰皆塞外射獵之事若作驅雁則興)
　(上下句全不貫串詩中複字初盛名手徃徃不忌以/此擿為瘡痏未免深文至欲改易一字以為全璧亦)
　(如無意味畫工割蕉加梅是則是矣豈妙手所謂冬/景哉或謂劉夢得一詩用兩髙字蘇東坡一詩用兩)
　(耳字皆以解義不同不作重複論然觀杜工部崔評/事弟許相迎不到一詩既云江閣要賔許馬迎又云)
　(醉於馬上徃來輕兩馬字全無分别古今詩律之/細必推老杜杜亦不以此為忌何必鰓鰓於是乎)
　　聽百舌鳥
上蘭門外草萋萋未央宫中花裏栖亦有相隨過御苑
(有顧元緯本/凌本俱作自)不知若箇向金隄入春解作千般語拂曙
能先百鳥啼萬户千門應覺曉建章何必聽鳴雞
　百舌鳥(髙誘淮南子註反舌百舌鳥也能辨反其/舌變易其聲以效百鳥之鳴故謂百舌)金
　隄(子虛賦媻姍勃窣上金隄師古註金隄言水之隄/塘堅如金也張衡西京賦周以金隄樹以杞柳)
　
　
　
　
　王右丞集箋注巻十
欽定四庫全書
　王右丞集箋注巻十一
　　　　　　　　　　　　　仁和趙殿成撰
　近體詩二十七首
　　奉和聖製慶𤣥元皇帝玉像之作應制
明君夢帝先(先文苑英/華作見)寶命上齊天秦后徒聞樂周王
恥卜年玉京移大像金籙㑹羣仙承露調天供臨空敞
御筵斗迴迎壽酒山近起爐烟願奉無為化齋心學自然
　𤣥元皇帝(杜氏通典大唐乾封元年/號老君為太上𤣥元皇帝)玉像(劉昫唐/書初太)
　(清宫成命工人于太白山採白石為𤣥元聖容又採/白石為𤣥宗聖容侍立于𤣥元之右皆依王者衮冕)
　(之服綵繪珠玉為之録異記天寶中𤣥宗皇帝立𤣥/元廟于長安大寧里臨淄舊邸欲塑𤣥元像夢神人)
　(曰太白北谷中有玉石可取而琢之紫氣見處是也/翌日命使入谷求之山下人云旬日來常有紫氣連)
　(日不散果于其下掘獲玉石琢為𤣥元像髙二丈許/又為二真人二侍童及李林甫陳希烈之形髙六尺)
　(以來雍録華清宫老君殿朝元閣/之南玉石為老君像制作精絶)夢帝(通鑑開元二/十九年上夢)
　(𤣥元皇帝告云吾有像在京城西南百餘里汝遣人/求之吾當與汝興慶宫相見上遣使求得之于盩厔)
　(樓觀山間夏閏四月迎置興慶宫五/月命畫𤣥元真容分置諸州開元觀)秦后(張衡西京/賦昔者大)
　(帝悦秦穆公而覲之饗以鈞天廣樂李善註虞喜志/林曰喭曰天帝醉秦暴金誤隕石墜謂秦穆公夢天)
　(帝奏鈞天樂已有此喭成按史記趙世家與百神遊/于鈞天廣樂九奏萬舞不類三代之樂乃趙簡子事)
　(其引秦穆公但云我之帝所甚樂云云不/言聞樂也西京賦當另有所據今無考矣)卜年(左傳/成王)
　(定鼎于郟鄏卜世三十/卜年七百天所命也)金籙(隋書道經者云其潔齋/之法有黄籙玉籙金籙)
　(塗炭等齋唐六典齋有七名其一曰金籙大齋/調和隂陽消災伏害為帝王國王延祚求福)無為
　(史記李耳無為自化清淨自正老/子故聖人云我無為而民自化)齋心(列子黄帝退/而閒居大庭)
　(之館齋/心服形)自然(老子人法地地法天/天法道道法自然)
　　奉和聖製與太子諸王三月三日龍池春禊應制
　　(應制文苑英/華作之作)
故事修春禊新宫展豫游明君移鳯輦太子出龍樓賦
掩陳王作杯如洛水流金人來捧劍畫鷁去廻舟(去顧/元緯)
(本凌本/俱作出)苑樹浮宫闕天池照冕旒宸章在雲漢(漢顧元/緯本凌)
(本俱/作表)垂象滿皇州
　春禊(廣韻禊祓除不祥也晉書禮志漢儀季春上已/官及百姓皆禊于東流水上洗濯祓除去宿垢)
　(而自魏以後但用三日不以上已也徐廣史記三/月上已臨水祓除謂之禊江總詩上巳餘春禊)鳯
　輦(唐㑹要舊制輦有七一曰大鳯輦二曰大芳輦三/曰仙遊輦四曰小輕輦五曰芳亭輦六曰大玉輦)
　(七曰小/玉輦)陳王(魏志陳思王植字子建鄴銅爵䑓新成/太祖悉將諸子登臺使各為賦植援筆)
　(立成可觀太/祖甚異之)洛水(晉書束晳傳武帝嘗問摰虞三日/曲水之義虞對曰漢章帝時平原)
　(徐肇以三月初生三女至三日俱亡村人以為怪乃/招携之水濵洗祓遂因水以泛觴其義起此帝曰必)
　(如所談便非好亊晳進曰摰虞小生不足以知臣請/言之昔周公成洛邑因流水以泛酒故逸詩云羽觴)
　(隨波又秦昭王以三日置酒河曲見金人奉水心之/劍曰令君制有西夏及覇諸侯因此立為曲水二漢)
　(相縁皆/為盛集)畫鷁(子虛賦浮文鷁張揖註鷁水鳥也畫其/像于船首張正見詩波中畫鷁涌帆上)
　(錦花/飛)
　　奉和聖製上已于望春亭觀禊飲應制(應制文苑/英華作之)
　　(作/)
長樂青門外宜春小苑東樓開萬户上(户文苑英/華作井)輦過
百花中畫鷁移仙妓(妓唐詩品/彚作仗)金貂列上公清歌邀落
日妙舞向春風(妙文苑英/華作妍)渭水明秦甸(甸文苑英/華作殿)黄山
入漢宫君王來祓禊㶚滻亦朝宗(萬首唐人絶句樂府/詩集摘首四句題作)
(浣沙女改輦/過作人向)
　望春亭(唐書地理志京兆府萬年縣有南望春宫臨/滻水西岸有北望春宫宫東有廣運潭雍録)
　(南望春亭北望春亭在禁苑東南髙原之/上舊記多云望春宫其東正臨滻水也)金貂(隋書/禮儀)
　(志武冠今左右侍臣及諸將軍武官通服之侍中常/侍則加金紫馬挿以貂尾黄金為飾云江淹詩金貂)
　(服元/纓)上公(尚書庸建爾于上公晉書職官志太宰與/太傅太保皆為上公唐六典三師訓導之)
　(官也其名即周之三公漢哀平間始/尊師傅之位在三公之上謂之上公)清歌妙舞(謝朓/詩清)
　(歌留上客妙/舞送將歸)㶚滻(三輔黄圗㶚水出藍田谷西北入/渭滻水亦出藍田谷北至覇陵入)
　(覇/)朝宗(禹貢江漢朝宗于海孔安國傳二水經此州/而入海有似于朝百川以海為宗宗尊也孔)
　(穎達正義云周禮大宗伯諸侯見天子之禮春見曰/朝夏見曰宗鄭云朝猶朝也欲其來之早也宗尊也)
　(欲其尊王也朝宗是人事之名水無性識非有此義/以海水大而江漢小以小就大似諸侯歸于天子假)
　(人事而言也詩沔彼流水朝宗于海鄭康成箋興者/水流而入海小就大也喻諸侯朝天子亦猶是也諸)
　(侯春見天子曰朝夏見曰宗孔穎達正義朝宗者本/諸侯見天子之禮臣之朝君猶水之趨海故以水流)
　(入海為/朝宗也)
　　奉和聖製幸玉真公主山莊因題石壁十韻之作
　　應制(眞劉本顧可久本唐/詩品彚俱作霄非)
碧落風烟外瑶䑓道路賖如何連帝苑别自有仙家比
地迴鑾駕(比唐詩品彚作/此一作匝俱非)縁溪轉翠華洞中開日月牕
裏發雲霞庭養冲天鶴溪流上漢查(流劉本唐詩/品彚俱作留)種田
生白玉泥竈化丹砂谷静泉逾響山深日易斜御羮和
石髓香飯進胡麻大道今無外長生詎有涯還瞻九霄
上來往五雲車
　玉眞公主(按唐書公主列傳玉眞公主睿宗女字持/盈始封崇昌縣主太極元年為道士築觀)
　(京師以方士史崇元為師俄/進號上清𤣥都大洞三景師)山莊(古樓觀紫雲衍慶/集玉眞公主與金)
　(仙公主俱入道今樓觀南山之麓有玉眞公主祠堂/存焉俗傳其地曰邸宫以為主家别館之遺址也然)
　(碑誌湮沒圖經廢舛惟開元中戴璇樓觀碑有玊眞/公主師心此地之語而王維儲光羲皆有玉眞公主)
　(山莊山居之詩則玉眞祠堂為觀之别館審矣因盡/録唐人題詠刻之祠中元祐二年歳在丁夘七月望)
　(日河東薛/紹彭題)碧落(度人經道言昔于始靑天中碧落空/歌註云東方第一天有碧霞遍滿是)
　(云碧/落)瑶䑓(拾遺記崑崙山有瑶䑓十二/各廣千歩皆五色玉為䑓基)鑾駕(庾肩吾/詩鑾駕)
　(總朝/遊)翠華(上林賦建翠華之旗李善/註翠華以翠羽為葆也)冲天鶴(見九巻/翀天註)
　上漢查(博物志舊説云天河與海通近世有人居海/渚者年年八月有浮槎去來不失期人有竒)
　(志立飛閣于槎上多齎糧乗槎而去十餘日中猶觀/日月星辰自後茫茫忽忽亦不覺晝夜去十餘月奄)
　(至一處有城郭狀屋舍甚嚴遥望宫中多織婦見一/丈夫牽牛渚次飲之牽牛人乃驚問曰何由至此此)
　(人具説來意并問此是何處答曰君還至蜀郡訪嚴/君平則知之竟不上岸因還如期後至蜀問君平曰)
　(某年月日有客星犯牽牛宿記/其年月正是此人到天河時也)種玉(搜神記楊公伯/雍洛陽縣人也)
　(性篤孝父母亡葬無終山遂家焉山高八十里上無/水公汲水作義漿于阪頭行者皆飲之三年有一人)
　(就飲以一斗石子與之使至髙平好地有石處種之/云玉當生其中陽公未娶又語云汝後當得好婦語)
　(畢不見乃種其石數歲時時往視見玉子生石上人/莫知也有徐氏者右北平著姓女甚有行時人求多)
　(不許公乃試求徐氏徐氏笑以為狂因戲云得白璧/一雙來當聽為婚公至所種玉田中得白璧五雙以)
　(聘徐氏大驚遂以女妻公天子聞而異之拜為大夫/乃于種玉處四角作大石柱各一丈中央一頃地名)
　(曰玉/田)石髓(晉書王烈嘗得石髓如飴即自服半餘半/與嵇康皆凝而為石列仙傳卭疏者周封)
　(史也煑石髓而服之謂之石鍾乳葛洪神仙傳神山/五百年一開其中石髓出得而服之壽與天相畢)
　無外(莊子至道無/外謂之大一)九霄(沈約詩鋭意三山上托慕九/霄中張銑註九霄九天仙人)
　(所居處也雲笈七/籖九霄九天也)五雲車(庾信詩東明九芝/葢北屬五雲車)
　　奉和聖製登降聖觀與宰臣等同望應制(文苑英/華本聖)
　　(作御應制作之作又顧/元緯本凌本俱無等字)
鳯扆朝碧落龍圖耀金鏡維嶽降二臣戴天臨萬姓山
川八校滿井邑三農竟比屋皆可封誰家不相慶林疏
逺村出野曠寒山静帝城雲裏湥渭水天邊映喜氣含
風景(喜文苑英/華作佳)頌聲溢歌詠端拱能任賢彌彰聖君聖
　降聖觀(按唐驪山宫圗降聖觀在山城門之下虢國/莊在其東飲鹿槽在其西通鑑天寶七載十)
　(二月戊戌或言𤣥元皇帝降于朝元閣胡三省註𤣥/宗于華清宫中起老君殿殿之北為朝元閣以或言)
　(老君降于此/改為降聖閣)鳯扆(孔安國尚書傳扆屏風畫為斧文/置户牖間謂之鳯扆者當是畫鳯)
　(于扆/上也)龍圖(張衡東京賦龍圖授羲龜書畀姒水經註/黄帝東廵河過洛修壇沉璧受龍圖于河)
　(龜書于洛/赤文篆字)金鏡(劉孝標廣絶交論聖人握金鏡闡風/烈李善註雒書曰秦失金鏡鄭元註)
　(金鏡喻/明道也)維嶽(詩大雅崧髙維嶽峻極于/天維嶽降神生甫及申)八校(漢書百/官公卿)
　(表中壘校尉屯騎校尉歩兵校尉越騎校尉長水校/尉胡騎校尉射聲校尉虎賁校尉凡八校尉皆武帝)
　(初/置)三農(周禮一曰三農生九穀鄭康成註鄭司農云/三農平地山澤也𤣥謂三農原隰及平地)
　比屋(陸賈新語堯舜之/民可比屋而封)端拱(北史天子端/拱羣司奉職)
　　奉和聖製御春明樓臨右相園亭賦樂賢詩應制
複道通長樂青門臨上路遙聞鳯吹喧闇識龍輿度(龍/凌)
(本作/金)褰旒明四目伏檻紆三顧小苑接侯家飛甍映宫
樹商山原上碧滻水林端素銀漢下天章瓊筵承湛露
將非富民寵(民文苑英華作人秉恕按唐人以太宗諱/故以民為人右丞是作既云應制自當用)
(人字民字疑/是後人所改)信以平戎故從來簡帝心詎得迴天歩
　春明樓(唐六典京城東靣三門中曰/春明北曰通化南曰延興)右相(唐書天寶/元年改侍)
　(中為左相中/書令為右相)複道(史記叔孫通傳孝惠帝為東朝長/樂宫及問往來數蹕煩人乃作複)
　(道/)上路(漢書枚乗傳游曲䑓臨上路/梁簡文帝詩垂隂滿上路)鳯吹(北山移文/聞鳯吹于)
　(洛浦邱遲詩馳道聞鳯吹吕延/濟註鳯吹笙也笙體似鳯故也)龍輿(隋煬帝詩翠霞/乗鳯輦碧霧翼)
　(龍/輿)明四目(尚書明四目達四聰孔安國傳廣視聽于/四方使天下無壅塞也孔穎達正義云明)
　(四方之目使為已逺視四方也達/四方之聰使為已逺聽聞四方也)伏檻(楚辭坐堂伏/檻臨曲池些)
　(王逸註/檻楯也)三顧(三國志諸葛亮傳先帝不以臣卑/鄙猥自枉屈三顧臣于草廬之中)商山
　(杜氏通典上洛郡上洛縣有商山亦名地胏山亦名/楚山四皓所隱其地險阻王莽命明威侯王級曰繞)
　(霤之固南當荆楚繞霤者言四靣塞阨屈曲水囘繞/而霤即今七盤十二䋫王應麟地理通釋商山在商)
　(州上洛縣南十四/里商洛縣南一里)滻水(潘岳西征賦南有𤣥㶚素滻/李善註𤣥素水色也雍録滻)
　(水源出藍田縣境之西暨稍北行至白鹿原西即趨/大興城隋世自城外馬頭堰壅之向長樂坡入城西)
　(至萬年長安兩縣凡邑里宫禁苑囿多以此水為用/直至覇陵乃始合覇又至新豐縣乃始同覇入渭一)
　(統志滻水在陜西西安府城東一十五/里源出藍田縣合金谷水北流入㶚水)銀漢(白氏六/帖天河)
　(謂之天漢銀漢銀河/河漢天津絳河明河)湛露(毛萇詩傳湛露天子燕諸/侯也鄭康成箋燕謂與之)
　(燕飲酒也諸侯朝覲㑹同/天子與之燕所以示慈惠)富民(史記平津侯傳治國/之道冨民為要冨民)
　(之要在/于節儉)平戎(左傳齊侯使管夷吾平戎于王使/隰朋平戎于晉杜預註平和也)帝心
　(後漢書耿秉傳毎公卿㑹議常引秉上殿訪以邊/事多簡帝心王儉褚淵碑文績簡帝心聲敷物聽)天
　歩(陸機詩粲/粲光天歩)
　(或謂律詩無仄韻其仄韻者乃是對偶古詩耳成謂/古律之分當以調以格不當以韻唐人試士類用律)
　(詩今考張謂之落日山照曜豆盧榮之春風扇㣲和/裴次元河儒亮之亞父碎玉斗郭邕之洛出書俱用)
　(仄韻不居然可知乎孫月峰作排律/辨體特出仄律一門盖有見于此矣)
　　奉和聖製暮春送朝集使歸郡應制
萬國仰宗周衣冠拜冕旒玉乗迎大客金節送諸侯祖
席傾三省褰帷向九州楊花飛上路槐色䕃通溝來預
鈞天樂歸分漢主憂宸章類河漢(一作宸章/在雲漢)垂象滿中
州(中一/作皇)
　朝集使(唐六典凡天下朝集使皆令都督刺史及上/佐更為之若邊要州都督刺史及諸州水旱)
　(成分則他官代焉皆以十月二十五日至于京師十/月一日户部引見訖于尚書省與羣官禮見然後集)
　(于考堂應考績之事元日陳其貢篚于殿庭唐書禮/樂志設諸州朝集使位都督刺史三品以上位于文)
　(武官三品之東西四品以下/分方位于文武官當品之下)宗周(毛萇詩傳宗周鎬/京也博物志周自)
　(后稷至于文武皆都闗中號為宗周輿/地廣記京兆府本周室所居謂之宗周)玉乗(江淹恨/賦䘮金)
　(輿及玉乗李善/註玉乗玉輅也)大客(周禮大行人掌大賔之禮及大/客之儀以親諸侯鄭康成註大)
　(賔要服以内諸侯/大客謂其孤卿)金節(周禮山國用虎節土國用人/節澤國用龍節皆以金為之)
　(鄭康成註諸侯使臣行頫聘則/以金節授之以為行道之信也)三省(三省唐時以尚/書省門下省中)
　(書省為/三省)褰帷(後漢書賈琮為冀州刺史舊典傳車驂/駕垂赤帷裳迎于州界及琮之部升車)
　(言曰刺史當逺視廣聽糾察美惡何有反垂帷裳/以自掩塞乎乃命御者褰之百城聞風自然竦震)通
　溝(左思魏都賦䟽通溝以/濵路羅青槐以䕃塗)鈞天(史記趙簡子疾五日/不知人寤語大夫曰)
　(我之帝所甚樂與百神遊于鈞天廣樂/九奏萬舞不類三代之樂其聲動人心)樂(當作洛音/對下憂字)
　(與沈佺期稱觴獻/壽樂鈞天同意)中州(列子從中州以東嵇康琴賦/放肆大川濟乎中州李善註)
　(中州猶中國也張/銑註中州帝都也)
　　奉和聖製送不蒙都䕶兼鴻臚卿歸安西應制
上卿増命服都䕶揚歸斾雜虜盡朝周諸胡皆自鄶(鄶/文)
(苑英華/作㑹)鳴笳瀚海曲按節陽闗外落日下河源寒山静
秋塞(静文苑英/華作盡)萬方氛祲息六合乾坤大(大文苑英/華作太)無
戰是天心天心同覆載
　不蒙(不蒙蕃將之姓郭友培元謂當是夫蒙之訛劉/昫唐書髙仙芝傳有安西節度使夫蒙靈詧即)
　(其人/也)鴻臚卿(唐書百官志鴻臚寺卿一人/從三品少卿二人從四品)命服(鄭康/成毛)
　(詩箋命服者命為將受王命之服也沈約安陸昭/王碑文軍麾命服之序李善註命服爵命之服也)歸
　斾(陸機詩引/領望歸斾)雜虜(鮑照白馬篇雜虜入雲中成按雜/虜朝周盖用王㑹解中四夷大㑹)
　(之事見逸周書第九/十五篇文多不載)自鄶(左傳自鄶以下無譏焉杜/預註不復譏論之以其㣲)
　(也成按右丞用其字者亦取諸胡/微細如曹鄶小國不足置論之意)氛祲(晉書阮孚傳/皇澤遐被賊)
　(寇斂跡氛祲既/澄日月自朗)六合(顔師古漢書註天/地四方謂之六合)
　　三月三日曲江侍宴應制(文苑英華曲/江下有樓字)
萬乗親齋祭千官喜豫游奉迎從上苑祓禊向中流草
樹連容衛山河對冕旒畫旗揺浦溆春服滿汀洲仙樂
龍媒下(樂顧元緯本/凌本俱作籞)神臯鳯蹕留從今億萬歳天寶紀
春秋(紀顧元緯本/凌本俱作治)
　祓禊(孟康漢書註祓除也今三月上已祓禊也師古/曰祓音廢禊音系韻語陽秋上巳日于流水上)
　(洗濯祓除去宿垢故/謂之祓禊禊者潔也)浦溆(楚辭入溆浦余儃佪兮吕/延濟註溆亦浦類也謝靈)
　(運詩映泫/歸溆浦)汀洲(楚辭搴汀洲兮杜若/文字集畧汀水際也)籞(漢書宣帝紀/池籞未御幸)
　(者假與貧民蘇林曰折竹以繩綿連禁禦使人不得/往來律名為籞應劭曰籞者禁苑也章懷太子後漢)
　(書章帝紀註亦曰/籞禁苑也音語)龍媒(漢書天馬來龍之媒應劭註/言天馬者乃神龍之類今天)
　(馬已來此龍必至之效也張正/見詩紅塵揚翠轂赭汗染龍媒)神臯(張衡西京賦實/惟地之奥區神)
　(臯張銑註神者美言之澤畔曰臯沈約齊安樂昭王/碑文禹穴神臯李周翰註臯地也其地肥沃故云神)
　(臯任昉竟陵文宣王行狀神臯載穆李/周翰註神臯良田也謂都畿之内也)蹕(顔師古漢/書註漢儀)
　(註曰皇帝輦動左右侍帷幄者稱警出殿則傳蹕止/人清道也宋書禮志漢儀曰出稱警入稱蹕説者云)
　(車駕出則應稱警入則應稱蹕也而今俱唱之史臣/以為警者警戒也蹕者止行也今從乗輿而出者並)
　(警戒以備非常也從外而入/乗輿相干者蹕而止之也)天寶(此詩是天寶/改元時所作)
　　奉和聖製十五夜燃燈繼以酺宴應制(文苑英華/作奉和十)
　　(五夜燃燈繼以/酺宴之作應制)
上路笙歌滿春城漏刻長(漏刻凌本/作刻漏)遊人多晝日明月
讓燈光魚鑰通翔鳯龍輿出建章九衢陳廣樂百福透
名香(透一/作迓)仙妓來金殿(仙一/作神)都人繞玉堂定應偷妙舞
(定文苑英華作/止妙一作艶)從此學新粧奉引迎三事司儀列萬方
(列文苑英/華作立)願將天地壽同以獻君王
　燃燈(菊坡叢話唐明皇在東都正月望夜移仗上陽/宫設蠟炬連屬不絶結綵繒為燈樓髙五十丈)
　(垂以珠玉風動鏘鳴燈有龍鳯虎豹之狀士民縱樂/初止三夜後又増十七十八兩夜當時惟王右丞奉)
　(和聖製一詩/括盡時事)酺宴(漢書酺五日服䖍曰酺音蒲文穎/曰音歩漢律三人以上無故羣飲)
　(酒罰金四兩今詔横賜得令㑹聚飲食五日也師古/曰酺之為言布也王德布于天下而合聚飲食為酺)
　(服音/是也)漏刻(後漢書孔壺為漏浮箭為/刻下漏數刻以考中星)魚鑰(芝田録門/鑰必以魚)
　(者取其不暝目守夜之義梁簡文/帝詩夕門掩魚鑰宵牀悲畫屏)翔鳯(初學記晋宫/閣名曰總章)
　(觀有翔鳯樓雍録唐都畿内外宫殿有薰風就日翔/鳯咸池臨照望仙鶴羽乗龍等殿凌烟翔鳯等閣)
　九衢(楚辭天問靡蓱九衢王逸註九交/道曰衢後人稱廣路曰九衢本此)百福(初學記/洛陽宫)
　(殿簿有百福殿唐六典兩儀殿之右曰宜秋門宜秋/門之右曰百福門其内曰百福殿唐宫城圗百福殿)
　(在太極殿内/與千秋殿並)奉引(漢書郊祀志禮月之夕奉引復迷/韋昭註奉引前導引車後漢書乗)
　(輿大駕公卿奉引張衡東京賦奉引既/畢先輅乃發薛綜註奉引謂引道者)司儀(周禮司/儀掌九)
　(儀之賔客擯相之禮以/詔儀容辭令揖讓之節)
　　奉和聖製重陽節宰臣及羣臣上壽應制(應制文/苑英華)
　　(作之/作)
四海方無事三秋大有年百工逢此日(工顧元緯本/凌本皆作生)萬
壽願齊天芍藥和金鼎茱茰挿玳筵玉堂開右个天樂
動宫懸御栁踈秋影城鵶拂曙烟無窮菊花節長奉栢
梁篇
　三秋(李善文選註秋有三月故曰三秋春秋元命苞/曰陽氣數成于三故時别三月宋衷曰四時皆)
　(象此類不/唯秋也)大有年(穀梁傳五榖大/熟為大有年)百工(百官也字/見尚書)芍
　藥(子虚賦勺藥之和具而後御之韋昭曰勺藥和齊/醎酸美味也郭璞曰勺藥五味也師古曰勺藥藥)
　(草名其根主和五臓又辟毒氣故合之于蘭桂五味/以助諸食因呼五味之和為勺藥耳今人食馬肝馬)
　(腸者猶合勺藥而煑之豈非古之遺法乎李善註服/䖍曰具美也或以勺藥調食也文穎曰五味之和也)
　(晉灼曰南都賦曰歸雁嗚鵽香稻鮮魚以為勺藥酸/甜滋味百種千名之説是也服氏之説以勺藥為藥)
　(名或者因説今之煑馬肝猶加勺藥古之遺法晋氏/之説以勺藥為調和之意枚乗七發曰勺藥之醬然)
　(則和調之言于義為得爾雅翼勺藥根可以和五臟/制食毒古者有勺藥之醤合之于蘭桂五味以助諸)
　(食因呼五味之和為勺藥七發曰勺藥之醬子虛賦/曰勺藥之和具而後御之南都賦曰歸雁鳴鵽香稻)
　(鮮魚以為勺藥酸甜滋味百種千名是因致其滋味/也故孔子曰不得其醬不食非以備味自愛之至矣)
　(服䖍文頴伏儼軰解勺藥稱具美也或以為勺藥調/食或以為五味之和或以為以蘭桂調食雖各得彷)
　(彿然未究名實之所起至韋昭又訓其讀勺丁削切/藥旅酌切則并沒此物之名實矣西溪叢語溱洧詩)
　(贈之以勺藥江淹别賦下有勺藥之詩子虚南都二/賦言勺藥者乃以魚肉等物為醢食物也子建七發)
　(張景陽七命勺藥云云五臣註勺音酌藥音畧廣韻/亦有二音子虚賦諸家皆誤以為溱洧之勺藥韓退)
　(之偃城聯句詩云兩相鋪氍毹五鼎調勺藥又/曰但擲顧笑金難祈却老藥二藥不同音也)金鼎
　(鮑照詩金鼎/玉七合神丹)茱茰(藝文類聚風土記曰九月九日律/中無射而數九俗尚此日折茱茰)
　(房以插頭言辟除/惡氣而禦初寒)玳筵(劉楨𤓰賦布象牙/之席薰玳瑁之筵)右个(吕氏/春秋)
　(季秋之月天子居總章右个髙誘註明堂中方/外圜通達四出各有左右房謂之个猶隔也)宫縣
　(周禮正樂縣之位王宫縣諸侯軒縣卿大夫判縣士/特縣鄭康成註樂縣謂鐘磬之屬縣于筍簴者鄭司)
　(農云宫縣四靣縣軒縣去其一靣判縣又去其一靣/特縣又去其一靣四靣象宫室四靣有墻故謂之宫)
　(縣賈誼新書天子之樂/宫縣諸侯之樂軒縣)
　　三月三日勤政樓侍宴應制
綵仗連宵合瓊樓拂曙通年光三月裏宫殿百花中不
數秦王日誰將洛水同酒筵嫌落絮舞袖怯春風天保
無為德人歡不戰功仍臨九衢宴更達四門聰
　勤政樓(劉昫唐書𤣥宗于興慶宫西南置樓西靣題/曰花萼相輝之樓南靣題曰勤政務本之樓)
　(長安志興慶宫之西南隅曰勤政務本樓樓南向開/元八年造毎歲千秋節酺飲樓前按舊唐書本紀天)
　(寶四載春三月甲申宴羣臣于勤政樓又十四載春/三月甲寅宴羣臣于勤政樓奏九部樂上賦詩效栢)
　(梁/體)四聰(見本巻明/四目註下)
　　和陳監四郎秋雨中思從弟據
嫋嫋秋風動凄凄烟雨繁聲連鳷鵲觀色暗鳯凰原細
栁踈髙閣輕槐落洞門九衢行欲斷萬井寂無喧忽有
愁霖唱更陳多露言平原思令弟康樂謝賢昆逸興方
三接衰顔强七奔相如今老病歸守茂陵園
　嫋嫋(楚辭嫋嫋兮秋風王逸/註嫋嫋秋風摽木貎)鳷鵲觀(上林賦過鳷鵲/望露寒張揖註)
　(鳷鵲觀武帝建元中作在雲陽甘泉宫外三輔黄/圗甘泉苑建元中作石闕封巒鳷鵲觀于苑垣内)鳯
　凰原(太平寰宇記雍州昭應縣有鳯凰原後漢延光/二年鳯凰集新豐即此原也亦驪山之别麓一)
　(統志鳯凰原在西安府/臨潼縣東北一十里)愁霖唱(謝曕答靈運詩忽獲/愁霖唱懐勞奏所誠)
　(吕向註靈運寄愁霖/詩于瞻故有此答)多露(國風豈不夙/夜謂行多露)平原(晉書陸/機傳成)
　(都王頴以機參大將軍軍事表為平原内史又陸雲/傳雲字士龍六歲能屬文性清正有才理少與兄機)
　(齊名雖文章不及機而持論過之/號曰二陸謝靈運詩末路値令弟)康樂(南史謝靈運/傳靈運襲封)
　(康樂公性豪侈車服鮮麗衣物多改舊形制世共宗/之咸稱謝康樂也又謝惠連傳惠連年十歲能屬文)
　(族兄靈運嘉賞之云毎有/篇章對惠連輒得佳語)三接(見周易/晉卦)七奔(左傳呉/始伐楚)
　(伐巢伐徐子重奔命馬陵之㑹呉入州來子/重自鄭奔命子重子反于是乎一歲七奔命)
　　和僕射晉公扈從温湯(原註時為/右補闕)
天子幸新豐旌旗渭水東寒山天仗裏(寒一作逺/裏一作外)温谷
幔城中奠玉羣仙座焚香太乙宫(焚文苑英/華作薰)出游逢牧
馬罷獵有非熊(有一/作見)上宰無為化明時太古同靈芝三
秀紫陳粟萬箱紅王禮尊儒教(王禮文苑英/華作玉醴誤)天兵小戰
功謀猷歸哲匠詞賦屬文宗司諫方無闕陳詩且未工
長吟吉甫頌朝夕仰清風
　僕射晉公(劉昫唐書開元二十五年七月庚申封李/林甫為晉國公天寶元年八月壬辰吏部)
　(尚書兼右相李林/甫加尚書左僕射)温谷(潘岳西征賦南有湯井温/谷李善註温谷即温泉也)幔
　城(庾肩吾詩别筵開/帳殿離舟捲幔城)羣仙(按長安志華清宫中有集/靈䑓朝元閣皆祀神之所)
　牧馬(莊子黄帝將見大隗乎具茨之山方明為御昌/㝢驂乗張若謵朋前馬昆閽滑稽後車至于襄)
　(城之野七聖皆迷無所問塗適遇牧馬童子問塗焉/曰若知具茨之山乎曰然若知大隗之所存乎曰然)
　(黄帝曰異哉小童非徒知具茨之山又知大隗之所/存請問為天下小童曰夫為天下者亦奚以異乎牧)
　(馬者哉亦去其/害馬者而已矣)非熊(搜神記吕望釣于渭陽文王出/游獵占曰今日獵得一獸非龍)
　(非螭非熊非羆合得帝王師果得太/公于渭之陽與語大悦同車載而還)上宰(謝靈運詩/上宰奉皇)
　(靈侯伯/咸宗長)陳粟(史記太倉之/粟陳陳相因)萬箱(詩小雅乃求千斯倉/乃求萬斯箱箱鄭康)
　(成作車/箱解)紅(漢書賈捐之傳太倉之粟紅腐而不可食/左思吳都賦䚕海陵之倉則紅粟流衍吕)
　(延濟註紅粟謂/儲乆而色赤)儒教(晉書宣帝紀博學/洽聞伏膺儒教)天兵(揚雄長/楊賦天)
　(兵四臨幽都先加李善註/天兵言兵威之盛如天也)哲匠(殷仲文詩哲匠感蕭/辰李周翰註哲智也)
　(匠謂善宰/萬物者)文宗(後漢書崔駰傳贊崔為文宗世擅雕/龍南史徐陵傳自陳創業文檄軍書)
　(及受禪詔䇿皆陵/所製為一代文宗)司諌(成按周禮司諌掌糾萬民之/德而勸之朋友正其行而强)
　(之道藝巡問而觀察之以時書其德行道藝辨其能/而可任于國事者以攷鄉里之治以詔廢置以行赦)
　(宥鄭康成註云諫猶正也以道正人/行則非後世諫官之職盖借用也)陳詩(禮記命太/史陳詩以)
　(觀民風鄭康成註陳/詩謂采其詩而視之)吉甫頌(詩大雅吉甫作/誦穆如清風)
　　和宋中丞夏日遊福賢觀天長寺之作(原註即陳/左相所施)
已相殷王國空餘尚父溪釣磯開月殿築道出雲梯積
水浮香象深山鳴白雞虛空陳妓樂(陳一/作無)衣服製虹霓
墨㸃三千界(墨顧元緯本/凌本俱作黒)丹飛六一泥桃源勿遽返再
訪恐君迷
　陳左相(唐書宰相表天寶五載四月丁酉門下侍郎/陳希烈同中書門下平章事六載二月甲辰)
　(希烈為左丞相/兼兵部尚書)殷王國(史記武丁夜夢得聖人名曰/説以夢所見視羣臣百吏皆)
　(非也于是乃使百工營求之野得説于傅險中是時/説為胥靡築于傅險見于武丁武丁曰是也得而與)
　(之語果聖人舉以/為相殷國大治)尚父溪(劉向列仙傳呂尚西適周/匿于南山釣于磻溪鄭康)
　(成毛詩箋尚父/呂望也尊稱焉)月殿(蕭子良詩月殿/風轉層䑓氣寒)築道(孔安國尚/書傳傅氏)
　(之巖在虞虢之界通道所經有澗水壊道常使胥/靡刑人築䕶此道説賢而隱代胥靡築之以供食)雲
　梯(謝靈運詩惜無同懐客共登青雲梯李善註郭璞/游仙詩曰安事登雲梯張湛列子註云雲梯可以)
　(凌虛劉良註仙者因雲而升故曰雲梯/然考唐人詩句多以山磴為雲梯也)香象(湼槃經/壽命品)
　(云譬如香象為人所縛雖有良師不能禁制頓絶覊/鎻自恣而去又現病品中列言諸象之力有凡象野)
　(象二牙象四牙象雪山白象香象/青象黄象赤象白象山象等名)白雞(續博物志陶/隱居云學道)
　(之人居山宜養白/雞白犬可以辟邪)妓樂(法華經諸天妓樂百千萬/種子虛空中一時俱作)墨
　㸃(法華經佛告諸比邱乃往過去無量無邊不可思/議阿僧祗劫爾時有佛名大通智勝如來彼佛滅)
　(度已來甚大久逺譬如三千大千世界所有地種假/使有人磨以為墨過于東方千國土乃下一㸃大如)
　(㣲塵又過千國土復下一㸃如是展轉盡地種墨于/汝等意云何是諸國土若筭師若筭師弟子能得邊)
　(際知其數不不也世尊諸比邱是人所經國土若㸃/不㸃盡抺為塵一塵一劫彼佛滅度已來復過是數)
　(無量無邊百千萬億阿僧祗劫我以/如來知見力故觀彼久逺猶若今日)六一泥(抱朴子/第一之)
　(丹名曰丹華當先作元黄用雄黄水礬石水一缽作/汞戎鹽鹵醎礬石牡礪赤石脂滑石胡粉各數十斤)
　(以六一泥封之火之三十六日成服之七日仙雲笈/七籖作六一泥法礬石戎鹽滷醎礜石右四物分等)
　(燒之二十日止復取左顧牡蠣赤石脂滑石凡七物/分等視土釡大小令足以泥土釡合治萬杵訖置鐵)
　(器中猛下火九日九夜藥正赤復治萬杵下細篩和/以醇釅苦酒合如泥名曰六一泥取兩赤釡隨人作)
　(多少定其釡大小以六一泥塗兩土釡表/裏皆令厚三分日中曝之十日期令乾燥)
　　沈十四拾遺新竹生讀經處同諸公之作
閒居日清静脩竹自檀欒(自文苑英/華作復)嫩節留餘籜新叢
出舊欄細枝風響亂踈影月光寒樂府裁龍笛漁家伐
釣竿何如道門裏青翠拂仙壇
　檀欒(枚乗兔園賦脩竹檀欒夾池水謝朓詩/檀欒映脩竹吕延濟註檀欒竹美貎)龍笛(虞/世)
　(南琵琶賦鳯簫/輟吹龍笛韜吟)仙壇(永嘉記陽嶼有仙石山頂上有/平石方十餘丈名仙壇壇陬輒)
　(有一䈥竹凡有四竹葳蕤青翠風來動音自成宫商/石上浄潔初無麤籜相傳云曾有却粒者于此羽化)
　(故謂之仙石陰鏗詩夾池一叢竹青/翠不驚寒湘川染别淚衡嶺拂仙壇)
　　贈東嶽焦鍊師
先生千歲餘(嵗文苑英/華作載)五岳遍曾居遥識齊侯鼎新過
王母廬不能師孔墨何事問長沮玉管時來鳯銅盤即
釣魚竦身空裏語明目夜中書自有還丹術(還丹一/作丹砂)時
論太素初頻蒙露版詔時降軟輪車山静泉逾響松高
枝轉踈支頥問樵客(支文苑英/華作搘)世上復何如
　錬師(唐六典道士修行有三號其一曰法師其二曰/威儀師其三曰律師其德髙思精謂之鍊師故)
　(當時凡稱學道/者皆曰鍊師云)五岳(說苑五岳太山東岳也霍山南/岳也華山西岳也恒山北岳也)
　(嵩山中/岳也)齊侯鼎(史記李少君見上上有故銅器問少/君少君曰此器齊桓公十年陳于栢)
　(寢已而按其刻果齊/桓公器一宫盡駭)王母廬(曹植詩驅風遊西/海東過王母廬)銅盤
　(後漢書左慈字元放少有神道嘗在司空曹操坐操/從容顧衆賔曰今日高㑹珍羞畧備所少呉松江鱸)
　(魚耳元放于下坐應曰此可得也因求銅盤貯水以/竹竿餌釣于盤中須臾引一鱸魚出操大拊掌笑㑹)
　(者皆驚操曰一魚不周坐席可更得乎放乃更餌釣/沉之須臾復引出皆長三尺餘生鮮可愛操使目前)
　(鱠之周/浹㑹者)竦身(淮南子若士舉臂而竦身遂入雲中葛/洪神仙傳班孟者不知何許人能飛行)
　(終日又能坐空虛/之中與人言語)明目(抱朴子或問明目之道抱朴/子曰能引三焦之昇景召大)
　(火于南離洗之以明日熨之以陽光及燒丙/丁洞視符以酒和洗之古人曽以夜書也)還丹(抱/朴)
　(子若取九轉之丹内神鼎中夏至之後爆之鼎熱翕/然煇煌俱起神光五色即化為還丹取而服之一刀)
　(圭即白/日昇天)太素(列子太素者質之始也白虎通先有太/初後有太始形兆既成名曰太素混沌)
　(相連視之不見聽/之不聞然後剖判)軟輪車(後漢書明帝紀尊事三老/兄事五更安車輭輪供綏)
　(執授章懐太子註安車坐乗之車輭輪以蒲裹/輪蔡邕獨斷使者安車輭輪送迎而至其家)
　　贈焦道士
海上遊三島(島凌本/作岳)淮南預八公(預文苑英/華作遇)坐知千里
外跳向一壺中縮地朝珠闕行天使玉童飲人聊割酒
送客乍分風天老能行氣吾師不養空謝君徒雀躍無
可問鴻濛
　八公(水經註淮南王劉安是漢高帝之孫厲王長子/也折節下士篤好儒學養方術之徒數十人皆)
　(為俊異焉多神仙秘法鴻寶之道忽有八公皆鬚眉/皓素詣門希見門者曰吾王好長生今先生無住衰)
　(之術未敢相聞八公咸變成童王甚敬之八士並能/鍊金化丹出入無間乃與安登山埋金于地白日昇)
　(天/)坐知(抱朴子服黄丹一刀圭即便長生不老矣及/坐見千里之外吉凶皆知如在目前也又云)
　(用明鏡九寸以上自照有所思存七日七夕則見神/仙或男或女或老或少一示之後心中自知千里之)
　(外方來/之事也)一壺(葛洪神仙傳壺公者不知其姓名時汝/南有費長房者為世掾忽見公從逺方)
　(來入市賣藥人莫識之賣藥口不二價治病皆愈常/懸一空壺于屋上日入之後公跳入壺中人莫能見)
　(惟長房樓上見之知非常人也長房乃日日自掃公/座前地及供饌物公受而不辭公知長房篤信謂曰)
　(至暮無人時更來長房如其言即往公語房曰見我/跳入壺中時卿便可效我跳自當得入長房依言果)
　(不覺巳入入後不復見壺惟見仙宫世界樓觀重門/閣道宫左右侍者數十人公語房曰我仙人也昔處)
　(天曹以公事不勤見責因謫/人聞耳卿可教故得見我)縮地(葛洪神仙傳費長/房有神術能縮地)
　(脉千里存在目前宛/然放之復舒如舊也)玉童(太上飛行九神玉經凡行/玉清之道出則諸天侍軒)
　(給玉童玉女各三千人行上清之道出則五宿侍衛/給玉童玉女各一千五百人行太清之道出則五帝)
　(侍衛給玉童玉/女各八百人)割酒(葛洪神仙傳曹公召左慈乃為/設酒慈曰今當逺曠乞分盃飲)
　(酒曹公聞慈求分盃飲酒謂當使公先飲以餘與慈/耳而慈㧞道簮以畫盃酒中斷其間相去數寸即飲)
　(半半/與公)分風(葛洪神仙傳廬山廟有神能于帳中共外/人語飲酒空中投盃人往乞福能使江湖)
　(之中分風舉帆行各相逢水經註宫亭山廟甚神能/分風劈流住舟遣使行旅之過必敬祀而後得去故)
　(曹毗詠云分風/為貳劈流為両)天老(帝王世紀黄帝以風后配上/台天老配中台五聖配下台)行
　氣(抱朴子欲求神仙惟當得其至要至要者在于寶/精行氣服一大藥便足亦不用多也又曰初學行)
　(氣鼻中引氣而閉之隂以心數至一百二十乃以口/微吐之及引之皆不欲令已耳聞其有出入之聲常)
　(令入多出少以鴻毛著鼻口之上吐氣而鴻毛不動/為候也漸自轉増其心數久可以至千至千則老者)
　(更少日還一日矣夫行氣當以生氣之時勿/以死氣之時也故曰仙人服六氣此之謂也)養空(賈/誼)
　(服賦養空而浮服䖍註道家養空虛若浮舟也司馬/貞註言體道之人但養空性而心若浮舟也北史徐)
　(則傳先生履德/養空宗元齊物)鴻濛(荘子雲將東遊過扶搖之枝而/適遭鴻濛鴻濛方將拊脾雀躍)
　(而遊雲將見之倘然止贄然立曰叟何人邪叟何為/此鴻濛拊脾雀躍不輟對雲將曰遊雲將曰朕願有)
　(問也鴻濛仰而視雲將曰吁雲將曰天氣不和地氣/鬰結六氣不調四時不節今我願合六氣之精以育)
　(羣生為之奈何鴻濛拊脾雀/躍掉頭曰吾弗知吾弗知)
　　投道一師蘭若宿(一作宿道一上方院顧可/久本作投福禪師蘭若宿)
一公棲太白髙頂出雲烟(雲一/作風)梵流諸壑遍(壑一/作洞)花雨
一峰偏迹為無心隱名因立教傳鳥來還語法客去更
安禪晝渉松露盡(露一/作路)暮投蘭若邊洞房隱深竹清夜
聞遥泉向是雲霞裏今成枕席前豈惟留暫宿服事將
窮年
　道一(傳燈録江西道一禪師漢州什邡人也姓馬氏/容貌竒異牛行虎視引舌過鼻足下有二輪文)
　(㓜歲依資州唐和尚落髮受具于渝州圎律師唐開/元中習禪定于衡嶽傳法院遇讓和尚同參九人惟)
　(師宻受/心印)太白(水經註地理志曰縣有太一山古文以/為終南杜預以為中南也亦曰太白山)
　(在武功縣南去長安二百里不知其髙幾何俗云武/功太白去天三百杜彦達曰太白山南連武功山于)
　(諸山最為秀傑冬夏積雪望之皓然太平寰宇記太/白山在鳯翔府郿縣東南五十里一統志太白山在)
　(西安府武功/縣南九十里)鳥來(法苑珠林齊鄴東大覺寺沙門僧/範姓李平鄉人也善解羣書時稱)
　(府庫晚年出家經論諳委言行相輔祥徵屢降嘗有/膠州刺史杜弼于鄴顯義寺請範冬講至華嚴六地)
　(忽有一鴈飛下從浮圖東順行入堂正對高座伏地/聴法講散徐出還順塔西乃爾翔逝又于此寺夏講)
　(雀來在座西南伏聽終于九旬又曾處/濟州亦有一鶚鳥飛來入聽講訖便去)洞房(上林賦/巖窔洞)
　(房李周翰/註洞通也)
　　山中示弟等(二顧本凌本/皆無等字)
山林吾䘮我冠帶爾成人莫學嵇康懶且安原憲貧山
隂多北戸泉水在東隣縁合妄相有性空無所親安知
廣成子不是老夫身
　吾喪我(莊子南郭子綦曰今/者吾喪我汝知之乎)嵇康懶(嵇康絶交書性/復踈懶筋駑肉)
　(緩頭靣常一月十五日不/洗不大悶飬不能沐也)原憲貧(史記原憲亡在草/澤中子貢相衞而)
　(結駟連騎排藜藿入窮閻過謝原憲憲攝敝衣冠見/子貢子貢恥之曰夫子豈病乎原憲曰吾聞之無財)
　(者謂之貧學道而不能行者/謂之病若憲貧也非病也)縁合(湼槃經是受皆從/緣合而生大般若)
　(經然一切法自性夲空無生無滅緣合謂生緣離謂/滅實無生滅僧肇維摩詰經註身亦然耳衆縁所成)
　(縁合則起/縁散則離)性空(湼槃經觀一切法夲性皆空華嚴經/法性夲空寂無取亦無見性空即是)
　(佛不可/得思量)廣成子(葛洪神仙傳廣成子者古之仙人也/居崆峒之山石室之中黄帝聞而造)
　(焉請問治身之要廣成子答曰至道之精杳杳㝠㝠/無視無聽抱神以靜形將自正必靜必淸無勞爾形)
　(無搖爾精乃可長生慎内閉外多知為敗我守其一/以處其和故千二百歲而形未嘗衰得我道者上為)
　(皇失吾道者下為土將去汝入無窮之門遊無極之/野與日月參光與天地為常人其盡死而我獨存矣)
　　田家(文苑英華家字/下多一作字)
舊榖行將盡良苗未可希(苖顧元緯本/凌本俱作田)老年方愛粥(粥/文)
(苑英華/作竹誤)卒歲且無衣雀乳青苔井雞鳴白板扉柴車駕
羸㹀草屩牧豪豨(豪一/作齊)多雨紅榴折(多一/作夕)新秋緑芋肥
餉田桑下憩旁舍草中歸住處名愚谷何煩問是非(何/煩)
(文苑英華/作煩君)
　卒歲(詩無衣無褐何以卒/歲鄭康成箋卒終也)雀乳(傅休奕詩雀/乳空井中)柴車(後/漢)
　(書趙壹獨柴車草屏章懐太子註韓詩外傳曰周子/髙對齊景公曰臣頼君之賜疏食惡肉可得而食駑)
　(馬柴車可得而乗/柴車弊惡之車也)羸㹀(世說負重致逺/曽不若一羸㹀)草屩(漢書卜/式既為)
　(郎布衣草蹻而牧羊師古曰蹻即/草鞋也南方謂之蹻字本作屩)豪豨(方言豬北燕/朝鮮之間謂)
　(之豭闗東西或謂之彘/或謂之豖南楚謂之豨)
　　過盧員外宅看飯僧共題(一本作過盧四員外/宅看飯僧共題七韻)
三賢異七聖(聖顧元緯本凌本/唐詩品彚俱作賢)青眼慕青蓮乞飯從香
積裁衣學水田上人飛錫杖檀越施金錢趺坐簷前日
焚香竹下烟寒空法雲地秋色淨居天身逐因緣法心
過次第禪不須愁日暮自有一燈然
　三賢(仁王經三賢十聖住果報惟佛一人居浄土大/藏一覽長者論如三乗中十住菩薩學生空觀)
　(對治閳提不信障一行菩薩作法空觀修自利利他/行對治聲聞自利障十囘向菩薩作法空觀成起悲)
　(願力垂形六道教化衆生對治獨覺/自度障此三十心菩薩謂之三賢)七聖(釋氏以信/行法行信)
　(解見得身證時解脱不時解脱為七聖又/仁王經復有十億七賢居士德行具足)青眼(晉書/阮籍)
　(能為青白眼見禮俗之士以白眼對之及嵇喜來弔/籍作白眼喜不懌而退喜弟康聞之乃齎酒挾琴造)
　(焉籍大悦/乃見青眼)青蓮(大般若經世尊眼相脩廣譬如青蓮/花葉甚可愛樂維摩詰經目浄脩廣)
　(如青蓮僧肇註天竺有青蓮花其業脩而/廣青白分明有大人目相故以為喻也)水田(釋氏/要覽)
　(僧祗律云佛住王舍城帝釋石窟前經行見稻田畦/畔分明語阿難言過去諸佛衣相如是從今依此作)
　(衣相增輝記云田畦貯水生長嘉苗以養形命法衣/之田潤以四利之水増其三善之苗以養法身慧命)
　(也/)飛錫(孫綽遊天台山賦應真飛錫以設虛李周翰/註應真得真道之人執錫杖而行于虛空故)
　(云飛/也)檀越(翻譯名義梵語陀那鉢底唐言施主今稱/檀那訛陀為檀去鉢底留那也又稱檀越)
　(者檀即施法也此/人行施越貧窮海)金錢(法苑珠林賢愚經云波婆梨/自竭所有為設大㑹一切都)
　(集設㑹巳訖大施達/嚫人得五百金錢)法雲地(華嚴經十地品如須彌/盧山王純寶所成大威)
　(德諸天咸住其中無有窮盡菩薩所住法雲地亦復/如是如來力無畏不共法一切佛事咸在其中問答)
　(宣説不/可窮盡)浄居天(色界十八天之中浄居天為最無煩/天無熱天善見天善現天色究竟天)
　(此五天皆謂之浄居天謂雜欲浄身所居也第三果/人于知界中九品習氣俱時滅盡即生此天不復欲)
　(界受生故又謂之五不還天法苑珠林從廣果以上/無煩無熱等五浄居天惟是那含羅漢之所住也縱)
　(凡生彼天者要是進向那含身得四禪發于無漏起/熏禪業或起一品乃至九品方乃得生凡夫無此熏)
　(禪業故不/得生也)因緣法(法華經大通智勝如來廣説十二/因縁法無明緣行行縁識識縁名)
　(色名色緣六入六入緣觸觸縁受受緣愛愛緣取取/緣有有緣生生緣老死憂苦悲惱無明滅則行滅行)
　(滅則識滅識滅則名色滅名色滅則六入滅六入滅/則觸滅觸滅則受滅受滅則愛滅愛滅則取滅取滅)
　(則有滅有滅則生滅生滅則老死憂悲苦惱滅維摩/詰經以因緣法化衆生故我為辟支佛華嚴經一切)
　(世間從緣生不/離因緣見諸法)次第禪(華嚴經隨其次第入諸禪定/湼槃經後分以三昧力得入)
　(𥘉禪漸漸次/第入第四禪)
　　濟州過趙叟家宴(原註公左降濟州/司倉參軍時作)
雖與人境接閉門成隱居道言莊叟事儒行魯人餘深
巷斜暉靜閒門高柳踈荷鋤修藥圃散帙曝農書上客
揺芳翰中厨饋野蔬夫君苐髙飲景晏出林閭
　道言(南史顧歡傳佛言華/而引道言實而抑)莊叟(北史蕭大圜傳沽酪/牧羊協潘生之志畜)
　(雞種黍應/莊叟之言)儒行(禮記哀公曰/敢問儒行)散帙(謝靈運詩散帙問/所知劉良註散帙)
　(謂開書帙也說/文帙書衣也)林閭(顔延年詩林閭時晏開李善註/爾雅曰野外謂之林鄭元周禮)
　(註云閭/里門也)
　　青龍寺曇壁上人兄院集(并序/)
吾兄大開䕃中明徹物外(明一本作朝外/一本作獨俱非)以定力勝敵
以惠用解嚴深居僧坊傍俯人里髙原陸地下暎芙蓉
之池竹林果園中秀菩提之樹八極氛霽(霽一本/作氣非)萬彚
塵息太虛寥廓南山為之端倪皇州蒼茫渭水貫於天
地經行之後趺坐而閑升堂梵筵餌客香飯不起而游
覽不風而清凉得世界於蓮花記文章於貝葉時江寧
大兄持片石命維序之詩五韻坐上成
髙處敞招提虛空詎有倪坐看南陌騎下聽秦城雞渺
渺孤烟起芊芊逺樹齊青山萬井外落日五陵西眼界
今無染心空安可迷
　定力(瓔珞經所謂定力者立根上位菩薩摩/訶薩攝意去想不懐狐疑是謂定力)解嚴(宋/書)
　(武帝紀公至彭城解嚴息甲勝/敵解嚴皆以兵事為佛法借喻)僧坊(佛報思經造立/僧坊供養僧衆)
　髙原陸地(維摩詰經高原/陸地不生蓮花)竹林果園(班固西都賦竹/林果園芳草甘)
　(木/)菩提樹(唐㑹要菩提樹一名婆羅樹葉似白楊西/域記金剛坐上菩提樹者即畢鉢羅之樹)
　(也昔佛在世高數百尺屢經殘伐猶髙四五丈佛坐/其下成等正覺因而謂之菩提樹焉莖幹黄白枝葉)
　(青翠冬夏不凋光鮮無變每至如/來湼槃之日葉皆凋落頃之如故)八極(淮南子八絃/之外乃有八)
　(極東北方曰方上之山曰蒼門東方曰東極之山曰/開明之門東南方曰波母之山曰陽門南方曰南極)
　(之山曰署門西南方曰編駒之山曰白門西方曰西/極之山曰閭闔之門西北方曰不周之山曰幽都之)
　(門北方曰北極之山曰寒/門髙誘註八極八方之極)太虛(孫綽遊天台山賦太/虛寥廓而無閡李善)
　(註太虛天也李周翰註大/虛混氣也遼廓廣遠也)端倪(莊子反覆終/始不知端倪)經行(法/華)
　(經經行林中勤求佛道釋氏要覽經行慈恩解云西/域池濕疊磚為道于中往來如布之經故曰經行)
　梵筵(沈約栖禪精舍銘往/辭妙幄今承梵筵)世界蓮花(華嚴經爾時普/賢菩薩告大衆)
　(言諸佛子此十不可説佛刹微塵數香水海在華蔵/莊嚴世界海中如天帝網分布而住此最中央香水)
　(海名無邊妙華光以現一切菩薩形摩尼王幢為底/出大蓮花名一切香摩尼王莊嚴有世界種而住其)
　(上名普照十方熾然寶光明以一切莊嚴具為體有/十不可説佛刹㣲塵數世界于中布列云云丈多不)
　(備/錄)江寧大兄(唐書王昌齡字少伯江寧人第進士補/秘書郎又中宏詞遷汜水尉不䕶細行)
　(貶龍標尉以世亂還鄉里為刺史閭邱曉所/殺昌齡工詩緒宻而思清時謂王江寧云)招提(釋/氏)
　(要覽招提増輝記梵云拓闘提奢唐言四方僧物但/筆者訛拓為招去鬬奢留提故稱招提即今十方住)
　(持寺院/是也)芊芊(謝靈運詩逺樹曖阡阡李善註/廣雅曰芊芊盛也阡與芊同)
　　同詠　　　　　　　　　　　　王昌齡
　本來清淨所竹樹引幽隂(引顧元緯/本作隱)簷外含山翠人
　間出世心圓通無有象聖境不能侵真是吾兄法何
　妨友弟深天香自然㑹靈異識鐘音
　圓通(周聽無遺曰圓虛明離障曰通/楞嚴經真信明了一切圓通)聖境(楞嚴經心/存佛國聖)
　(境冥/現)天香(湼槃經後分一切諸天雨無數百千種種/上妙天香天華徧滿三千大千世界庾信)
　(詩天香下桂殿/仙梵入伊笙)
　　同詠　　　　　　　　　　　王　縉
　林中空寂舍階下終南山髙臥一牀上(上二顧本/俱作地)迴
　看六合間浮雲幾處滅飛鳥何時還問義天人接無
　心世界閒誰知大隱客兄弟自追攀(客一/作者)
　空寂舍(空寂舍字見維摩詰經/詳二十巻空舍註中)大隱(王康琚詩小隠/隱陵藪大隱隱)
　(朝/市)
　　同詠　　　　　　　　　　　裴　廸
　靈境信為絶法堂出塵氛自然成高致向下看浮雲
　逶迤峰岫列參差閭井分林端逺堞見風末踈鐘聞
　吾師久禪寂在世超人羣
　逶迤(此逶迤當依說/文作邪去貌解)
　
　
　
　
　
　
　
　
　
　
　
　
　
　王右丞集箋注巻十一
欽定四庫全書
　王右丞集箋注巻十二
　　　　　　　　　　　　　仁和趙殿成撰
　近體詩十六首
　　春過賀遂員外藥園
前年槿籬故今作藥欄成香草為君子名花是長卿水
穿盤石透藤繋古松生畫為開㕑走來䝉倒屣迎蔗漿
菰米飯蒟醬露葵羮頗識灌園意於陵不自輕
　藥園(唐李華賀遂員外藥園小山池記賀遂公衣冠/之鴻鵠執憲起草不塵其心夢寐以青山白雲)
　(為念庭際有砥礪之材礎礩之璞立而像之衡巫堂/下有畚􁆝之拗圩塓之凹陂而象之江湖種竹藝藥)
　(以佐正性華實相蔽百有餘品鑿井引汲伏源出山/聲聞池中尋竇而發泉躍波轉而盈沿支流脉散而)
　(滿畦一夫躡輪而三江逼户十指攢石而羣山倚蹊/智與化侔至人之用也其間有書堂琴軒置酒娛賔)
　(卑痺而敞若雲天尋丈而豁如江漢以小觀大則天/下之理盡矣心目所自不忘乎賦情遣辭取興兹境)
　(當代文士目為詩園道在抑末敦元/可以扶教趙郡李華舉其畧而記之)槿籬(沈約詩槿/籬踈復密)
　(通志畧木槿人多植庭院/間亦可作籬故謂之槿籬)香草(楚辭章句離騷之文/依詩取興引類譬喻)
　(故善鳥香草以配忠貞惡禽臭物以比讒侫靈修美/人以嫓于君宓妃佚女以譬賢臣虬龍鸞鳯以托君)
　(子飄風雲霓/以為小人)長卿(謂司馬長卿也喻風流艶麗之意/白樂天東亭詩云緑樹為閒客紅)
　(蕉當美人亦是此意或謂是草中之徐長卿盖本蕭/子雲賦長卿晚翠簡子秋紅之句而云然成按蜀本)
　(草徐長卿生下濕川澤之間苗似小麥兩葉相對三/月苗靑七月八月著子似蘿摩子而小九月苗黄十)
　(月凋初非竒英珍/草與名花意不貫)開厨(晉書顧愷之嘗以一厨畫糊/題其前寄桓元皆其深所珍)
　(惜者元乃發其厨後竊取畫而緘閉如舊以還之紿/云未開愷之見封題如初但失其畫直云妙畫通靈)
　(變化而去亦猶人之登仙了無怪色南史時有高平/郗紹作晋中興書數以示何法盛法盛有意圖之紹)
　(不與至書成在齋内厨中法盛詣紹紹不在直入竊/書紹還失之無復兼本于是遂行何書是書畫二者)
　(皆有開厨失去之事/愚意究以畫字為是)蒟醬(史記使番陽令唐蒙風指/曉南越南越食蒙蜀蒟醬)
　(裴駰集解徐廣曰枸一作蒟音寠駰按漢書音義曰/枸木似穀樹其葉似桑葉用其葉作醬酢美蜀人以)
　(為珍味索隠曰按晋灼枸音矩劉德云枸樹如桑其/椹長二三寸味酢取其實以為醬美小顔云枸者縁)
　(木而生非樹也今蜀土家出枸實不長二三寸味卒/似薑不酢劉説非也廣志云枸色黒味辛下氣消穀)
　(劉淵林蜀都賦註蒟醬縁樹而生其子如桑椹熟時/正青長二三寸以蜜藏而食之味香温調五臟南方)
　(草木狀蒟醬蓽茇也生于蕃國者大而紫謂之蓽茇/生于番禺者小而青謂之蒟焉可以為食故謂之醬)
　(焉交趾九眞人/家多種蔓生)
　　河南嚴尹弟見宿弊廬訪别人賦十韻
上客能論道吾生學養蒙貧交世情外才子古人中冠
上方簪豸(簪文苑英/華作安)車邊已畫熊拂衣迎五馬垂手憑
雙童花醥和松屑(醥一/作醴)茶香透竹叢薄霜澄夜月殘雪
帯春風古壁蒼苔黒寒山逺燒紅眼看東候别心事北
山同(山文苑英/華作川)為學輕先軰(為文苑英/華作若)何能訪老翁欲
知今日後不樂為車公
　養蒙(字出周/易蒙卦)簪豸(獨斷法冠楚冠也一曰柱後惠文/冠高五寸以纚裹鐵柱巻秦制執)
　(法服之今御史廷尉監平服之謂之獬豸冠獬豸獸/名一角今冠兩角以獬豸為名非也劉昫唐書輿服)
　(志法冠一名獬豸冠以鐵為柱其上施珠兩枚/為獬豸之形左右御史䑓流内九品以上服之)畫熊
　(劉昭後漢書輿服志註古今註曰武帝天漢四年令/諸侯王大國朱輪特虎居前左兕右麋小國朱輪畫)
　(特熊居前寢麋居/左右卿車者也)醥(左思蜀都賦觴以淸醥/李周翰註醥清酒也)候(候謂/封土)
　(為壇以記里也唐制五里隻候十里雙候韓昌/黎路旁堠詩堆堆路傍堠一雙復一隻是也)北山
　(申公詩說北山大夫行役不/得以養其父母而作此詩)先軰(成按先輩有三義/一為尊敬之稱國)
　(史補云進士互相推敬謂之先軰是也一為已第之/稱演繁露云唐世舉人呼已第者為先輩是也一為)
　(先達之稱魏志陶謙傳註郡守張磐同郡先輩與謙/父友意殊親之吴志闞澤傳州里先輩丹陽唐固亦)
　(終身積學稱為儒者隋書經籍志班固為蘭䑓令史/與諸先輩陳宗尹敏孟冀等共成光武本紀是也右)
　(丞此句當/作先達解)車公(晉書車𦙍善于賞㑹當時毎有盛坐/而𦙍不在皆云無車公不樂謝安游)
　(集之日輒/開筵待之)
　　送祕書晁監還日本國(并序○還極元集文苑英/華唐詩正音俱作歸又極)
　　(元集唐詩品/彚俱無國字)
舜覲羣后有苗不服(服一本/作格)禹㑹諸侯防風後至動干
戚之舞興斧鉞之誅乃貢九牧之金始頒五瑞之玉我
開元天地大寶聖文神武應道皇帝大道之行先天布
化乾元廣運涵育無垠苦垂為東道之標戴勝為西門
之候豈甘心于卭杖非徵貢于苞茅亦由呼韓來朝舍
于蒲陶之館卑彌遣使報以蛟龍之錦犧牲玉帛以將
厚意服食器用不寶逺物百神受職五老告期况乎戴
髮含齒得不稽顙屈膝海東國日本為大服聖人之訓
有君子之風正朔本乎夏時衣裳同乎漢制歷歲方達
繼舊好于行人滔天無涯貢方物于天子司儀加等位
在王侯之先掌次改觀不居蠻夷之邸我無爾詐爾無
我虞彼以好來廢闗弛禁上敷文教虛至實歸(上顧元/緯本作)
(止/)故人民雜居往來如市晁司馬(晁舊本作朝盖古字/朝晁通用故也顧元)
(緯以朝字為/誤眞誤矣)結髮游聖負笈辭親問禮于老𣆀學詩于子
夏魯借車馬孔子遂適于宗周鄭獻縞衣季札始通于
上國名成太學官至客卿必齊之姜不歸娶于髙國在
楚猶晉亦何獨于由余遊宦三年願以君羮遺母不居
一國欲其晝錦還鄉莊舄既顯而思歸闗羽報恩而終
去于是馳首北闕裹足東轅(馳一本作稽裹/一本作裏俱非)篋命賜之
衣懐敬問之詔金簡玉字傳道經于絶域之人方鼎彜
樽致分器于異姓之國琅邪䑓上迴望龍門碣石館前
夐然鳥逝鯨魚噴浪則萬里倒迴鷁首乗雲則八風却
走扶桑若薺鬰島如萍(萍一本/作浮)沃白日而簸三山浮蒼
天而吞九域黄雀之風動地黑蜃之氣成雲淼不知其
所之何相思之可寄嘻去帝鄉之故舊謁本朝之君臣
詠七子之詩佩兩國之印恢我王度諭彼蕃臣三寸猶
在樂毅辭燕而未老十年在外信陵歸魏而逾尊子其
行乎余贈言者
積水不可極安知滄海東九州何處逺(逺極元/集作所)萬里若
乗空向國惟看日歸帆但信風(㠶一/作途)鰲身映天黑魚眼
射波紅(魚一/作蜃)鄉樹扶桑外主人孤島中别離方異域音
信若為通
　祕書監(唐書百官志祕書省監一人/從三品少監二人從二品上)晁監(唐書日本/傳長安元)
　(年遣朝臣眞人粟田貢方物開元初粟田復朝請從/諸儒授經詔四門助教趙元黙即鴻臚寺為師獻大)
　(幅布為贄悉賞物貿書以歸其副朝臣仲滿慕華不/肯去易姓名曰朝衡歷左補闕儀王友多所該識久)
　(乃還天寶十二載朝衡復入朝上/元中擢左散騎常侍安南都䕶)日本(唐書日本古/倭奴也去京)
　(師萬四千里直新羅東南在海中島而居東西五月/行南北三月行國無城郭聨木為栅落以草茨屋左)
　(右小島五十餘皆自名國而臣附之後稍習夏音惡/倭名更號日本使者自言國近日所出以為名或云)
　(日本乃小國為倭所并故冒/其號使者不以情故疑焉)有苖(韓非子當舜之時/有苖不服禹將伐)
　(之舜曰不可上德不厚而行武非道/也乃修教三年執干戚舞有苖乃服)防風(博物志禹/平天下㑹)
　(諸侯㑹稽之野防/風氏後到殺之)九牧金(左傳昔夏之方有德也逺/方圖物貢金九牧鑄鼎象)
　(物/)五瑞玉(尚書輯五瑞孔顆達正義周禮典瑞云公/執桓圭侯執信圭伯執躬圭子執榖璧男)
　(執蒲璧是圭璧為五等之瑞諸侯/執之以為王者瑞信故稱瑞也)尊號(劉昫唐書元/宗本紀天寶)
　(八載閏六月丙寅羣臣上皇帝尊號為/開元天地大寶聖文神武應道皇帝)先天(周易先/天而天)
　(弗違後天/而奉天時)廣運(尚書大禹謨帝徳廣運孔安國傳/廣謂所覆者大運謂所及者逺)㴠
　育(宋書顧顗之傳夫聖人虛/懐以㴠育凝明以洞照)無垠(屈原九章穆渺渺/之無垠廣韻垠岸)
　(也/)苦垂(苦垂未詳徐宗伯全唐詩録作若華成按大/荒北經泂野之山有赤樹青葉赤華名曰若)
　(木郭璞註生崑崙西附西極其花/光赤下照地非東方之木疑非是)標(郭璞江賦峨嵋/為泉陽之揭玉)
　(壘作東别之標/李善註標表也)戴勝(山海經西山經玉山是西王母/所居也西王母其狀如人豹尾)
　(虎齒而善嘯蓬髮戴勝是司天之厲及五殘郭璞註/勝玉勝也音龎又大荒西經崑崙之邱有人戴勝虎)
　(齒有豹尾穴處/名曰西王母)候(後漢書百官志門有門候三輔黄/圖漢城門皆有候門候主候時謹)
　(啟閉/也)卭杖(史記博望侯張騫使大夏來言居大夏時/見蜀布卭竹杖使問所從來曰從東南身)
　(毒國可數千里得蜀賈人市或聞卭西可二千里有/身毒國騫因盛言大夏在漢西南慕中國患匈奴隔)
　(其道誠通蜀身毒國道便近有利無害于是天子乃/令王然于栢始昌吕越人等使間出西夷西指求身)
　(毒國正義曰卭都卭山出此竹因/名卭竹節髙實中或寄生可為杖)包茅(左傳齊侯以/諸侯之師伐)
　(楚楚子使與師言管仲對曰爾貢包茅不入王祭不/供無以縮酒寡人是徴杜預註包裹束也茅菁茅也)
　(束茅而灌之/以酒為縮酒)蒲陶館(漢書元壽二年單于來朝上以/太歳厭勝所在舍之上林苑蒲)
　(陶宫成按此是烏珠留單/于事非呼韓邪盖誤用也)卑彌(魏志倭國亂相攻伐/歷年乃共立一女子)
　(為王名曰卑彌呼事鬼道能惑衆景初二年六月倭/女王遣大夫難升米等詣郡求詣天子朝獻其年十)
　(二月詔書報倭女王曰制詔親魏倭王卑彌呼帯方/太守劉夏遣使送汝大夫難升米次使都市牛利奉)
　(汝所獻男生口四人女生口六人班布二疋二丈以/到汝所在踰逺乃遣使貢獻是汝之忠孝我甚哀汝)
　(今以絳地交龍錦五匹絳地縐粟罽十張/蒨絳五十匹紺青五十匹荅汝所獻貢直)不寶逺物
　(尚書旅􁅾不寶/逺物則逺人格)百神受職(禮記故禮行于郊而百神/受職焉孔穎達正義百神)
　(天之羣神也王郊天備禮/則星辰不忒故云受職)五老(沈約宋書堯率舜等/升首山遵河渚有五)
　(老遊焉盖五星之精也相謂曰河圖將來告帝以/期知我者重瞳黄姚五老因飛為流星上入昴)戴
　髮含齒(列子有七尺之骸手足之異/戴髮含齒倚而趨者謂之人)王侯先(漢書匈/奴傳呼)
　(韓邪單于朝天子于甘泉宫漢寵以殊/禮位在諸侯王上贊謁稱臣而不名)掌次(周禮掌/次掌王)
　(次之法以待張事王大旅上帝則張氊案設皇邸朝/日祀五帝則張大次小次設重帟重案合諸侯亦如)
　(之師田則張幕設重帟重案諸/侯朝覲會同則張大次小次)蠻夷邸(後漢書西域/傳傳送京師)
　(縣蠻夷邸章懐太子註蠻夷皆置邸以居之若今/鴻臚寺也三輔黄圗蠻夷邸在長安城内藁街)爾
　詐我虞(左傳宋及楚平華元為質/盟曰我無爾詐爾無我虞)文教(禹貢三百里/揆文教二百)
　(里奮/武衛)問禮(家語孔子問禮于/老聃訪樂于萇宏)學詩(家語卜商衛人字/子夏習于詩能通)
　(其義以文/學著名)魯借車馬(家語孔子謂南宫敬叔曰吾聞/老聃博古知今通禮樂之原明)
　(道德之歸則吾師也今將往矣對曰謹受命遂言于/魯君曰孔子將適周觀先王之遺制考禮樂之所極)
　(斯大業也君曷以乗資之臣請與往公曰諾與/孔子車一乗馬二疋䜿子侍御敬叔與俱至周)縞衣
　(左傳襄二十九年呉公子札聘于鄭見子産如/舊相識與之縞帯子産獻紵衣焉縞衣字疑誤)上國
　(左傳昭二十七年吳子使延州來季于聘于上國孔/穎達正義服䖍云上國中國也盖以呉辟在東南地)
　(勢卑下中國在其上流故謂中國為上國也下云遂/聘于晉則上國之言不包晉矣當總謂宋衛陳鄭之)
　(徒為上/國耳)齊姜(詩豈其娶妻/必齊之姜)娶高國(左傳齊侯伐晉夷/儀敝無存之父將)
　(室之辭以與其弟曰此役也不死反必娶于髙國杜/預註高氏國氏齊貴族也無存欲必有功還取卿相)
　(之/女)在楚猶晉(左傳茍有寡君/在楚猶在晉也)由余(史記戎王使由余/于秦由余其先晉)
　(人也亡入戎能晉言聞穆公賢故使由余觀秦秦穆/公退而問内史廖曰孤聞隣國有聖人敵國之憂也)
　(今由余賢寡人之害將奈之何内史廖曰戎王處僻/匿未聞中國之聲君試遺其女樂以奪其志為由余)
　(請以䟽其間留而莫遣以失其期戎王怪之必疑由/余君臣有間乃可虜也且戎王好樂必怠于政繆公)
　(曰善因與由余曲席而坐傳器而食問其地形與其/兵勢盡詧而後令内史廖以女樂二八遺戎王戎王)
　(受而悦之終年不還于是秦乃歸由余由余數諫/不聽穆公又數使人間要由余由余遂去降秦)遺
　母(左傳潁考叔為潁谷封人有獻于公公賜之食食/舍肉公問之對曰小人有母皆嘗小人之食矣未)
　(嘗君之羮/請以遺之)不居一國(漢書賢者不獨居一國范蠡/徧遊天下由余去戎入秦)晝
　錦(前漢紀朱買臣拜㑹稽太守上謂之曰富貴不歸/故鄉如衣錦夜行今還故鄉富貴于子何如買臣)
　(頓首/謝上)莊舄(史記越人莊舄仕楚執珪有頃而病楚王/曰舄故越之鄙細人也今仕楚執珪貴富)
　(矣亦思越不中謝對曰凡人之思故在其病也彼思/越則越聲不思越則楚聲使人往聽之猶尚越聲也)
　闗羽(三國志曹公擒闗羽以歸拜為偏將軍禮之甚/厚而察其心神無久留之意謂張遼曰卿試以)
　(情問之既而遼以問羽羽嘆曰吾極知曹公待我厚/然吾受劉將軍厚恩誓以共死不可背之吾終不留)
　(吾要當立效以報曹公乃去及既殺顔良曹公知其/必去重加賞賜乃盡封其所賜拜書告辭而奔先主)
　(于袁/軍)裹足(後漢書郅惲傳君不授驥以/重任驥亦俛首裹足而去耳)敬問詔(漢書/孝文)
　(前六年遺匈奴書曰皇帝/敬問匈奴大單于無恙)金簡玉字(吴越春秋禹登/宛委山發金簡)
　(之書案金簡玉/字得通水之理)方鼎(左傳晉侯賜子産莒之二方鼎/孔穎達正義曰服䖍云鼎三足)
　(則圓四/足則方)彜樽(國語出其尊彜韋昭解尊彜皆受酒之/噐尚書叙武王既勝殷邦諸侯班宗彜)
　(作分噐孔安國傳賦宗廟彜器酒樽賜諸侯孔穎達/正義周禮有司尊彜之官鄭云彜亦尊也鬰鬯曰彜)
　(彜法也言為尊之法正然則盛鬯者為/彜盛酒者為尊皆祭宗廟之酒器也)琅琊䑓(山海/經琅)
　(琊䑓在渤海間琅琊之東郭璞註今琅琊在海邊有/山嶣嶤特起狀如高臺此即琅琊臺也史記正義琅)
　(琊山在密州東南百三十里琅琊臺在山上水經註/琅琊山名也越王句踐之故國也句踐并吳欲覇中)
　(國徙都琅琊秦始皇二十六年滅齊以為郡城即秦/王之所築也遂登琅琊大樂之作層臺于其上謂琅)
　(琊臺臺在城東南十里孤立特顯出于衆山上下周/二十餘里傍濵巨海秦王樂之因留三月乃徙黔首)
　(三萬戸于琅琊山下復十二年所作臺基三層層髙/三丈上級平敞方二百餘歩高五里刋石立碑紀秦)
　(功德輿地廣記越王句踐欲霸中國徙/都琅琊起觀臺于山周七里以望東海)龍門(髙誘淮/南子註)
　(龍門河之隘也在左馮翊太平寰宇記龍門山在同/州韓城縣北五十里禹貢所謂導河積石至于龍門)
　(三秦記云河津一名龍門外懸泉而兩旁有山川/陸不通魚鱉莫上故江河大魚有暴腮龍門之困)碣
　石(水經註濡水又東南至絫縣碣石山文穎曰碣石/在遼西絫縣王莽之選武也絫縣并屬臨渝王莽)
　(更臨渝為憑德地理志曰大碣石山在右北平驪城/縣西南王莽改曰碣石也漢武帝亦嘗登之以望巨)
　(海而勒其石于此今枕海有石如甬道數十里當山/頂有大石如柱形往往而見立于巨海之中潮水大)
　(至及潮波退不動不没不知深淺世名之天橋柱也/狀若人造要亦非人力所就韋昭亦指此以為碣石)
　(也輿地廣記平州石城縣有禹貢碣石山秦皇漢武/皆登之以望巨海其石碣然而立在海旁故名之晉)
　(太康地志云秦築長城所起于碣石在今髙麗界非/此碣石也王應麟通鑑地理通釋碣石在平州石城)
　(縣西南漢右北平郡驪城縣碣然而立在海旁其山/昔在河口海濵歷世既久為水所漸淪入于海去岸)
　(五百餘里禹貢夾右碣石入于河山海經碣石之山/純水出焉註水經曰今在遼西臨渝縣南水中秦皇)
　(刻碣石門登之以望巨海通典碣石山在漢樂浪郡/遂城縣長城起于此山長城東截遼水而入髙麗遺)
　(趾猶/存)鳥逝(木華海賦望濤/逺決冏然鳥逝)鯨魚(古今註鯨魚者海魚/也大者長千里小者)
　(數十丈一生數萬子常以五月六月就岸邊生子至/七八月導從其子還大海中鼓浪成雷噴沫為雨水)
　(族驚畏皆逃匿莫敢當者其雌曰/鯢大者亦長千里眼為明月珠)鷁首(淮南子龍舟/鷁首浮吹以)
　(娛髙誘註鷁大鳥也畫其/像著船頭故曰鷁首也)八風(淮南子何謂八風東/北曰炎風東方曰條)
　(風東南曰景風南方曰巨風西南曰凉風/西方曰飂風西北方曰麗風北方曰寒風)扶桑(十洲/記扶)
　(桑在碧海之中地方萬里上有太帝宮太眞東王父/所治處地多林木葉皆如桑又有椹樹長者數千丈)
　(大二千餘圍樹兩兩同根偶生更相依倚是以名為/扶桑仙人食其椹而一體皆作金光色飛翔空元其)
　(樹雖大其葉椹故如中夏之桑也但椹稀而色赤九/千歲一生實耳味絶甘香美南史扶桑國者齊永元)
　(元年其國沙門慧深來至荆州說云扶桑在大漢國/東二萬餘里地在中國之東其上多扶桑木故以為)
　(名扶桑葉似桐初生如笋國人食之實如/梨而赤績其皮為布以為衣亦以為錦)若薺(顔氏/家訓)
　(羅浮山記云望平地樹如薺戴暠詩今上闗山望/長安樹如薺薛道衡詩遥原樹若薺逺水舟如葉)鬰
　島(水經註東北海中有大洲謂之郁洲山海經所謂/郁山在海中者也言是山自蒼梧徙此云山上猶)
　(有南方草木今郁州治故崔季珪之敘述初賦言郁/州者故蒼梧之山也心悦而怪之聞其上有仙人石)
　(室也乃往觀見一道人獨處休休然不談不對顧非/已及也即其賦所云吾夕濟于郁洲者也太平寰宇)
　(記海州東海縣本秦末田横所保鬰洲亦曰郁州亦/謂之田横島為贑榆縣之地宋泰始六年失淮北于)
　(鬰洲上僑立青州即此地一統志淮安府海州朐山/東北海中有大洲謂之鬰洲又名郁州一名郁州山)
　(一名蒼梧山或云/昔從蒼梧飛來)九域(李善文選註韓詩云方命厥/后奄有九域薛君曰九域九)
　(州/也)黄雀風(周處風土記六月則有東南長風俗名/黄雀長風時海魚變為黄雀因為名也)蜃
　氣(埤雅蜃形似蛇而大腰以下鱗盡逆一曰狀似螭/龍有耳有角背鬛作紅色噓氣成樓臺望之丹碧)
　(隱然如在烟霧高鳥倦飛就之以息喜且至氣輙吸/之而下今俗謂之蜃樓將雨即見史記曰海旁蜃氣)
　(成樓臺廣野氣成/宫闕即此是也)七子詩(魏文帝典論今之文人魯/國孔融廣陵陳琳山陽王)
　(粲北海徐幹陳留阮瑀汝南應瑒東平劉楨斯七子/者於學無所遺於辭無所假咸自以騁騏驥於千里)
　(仰齊足/而並馳)王度(左傳思我王度/式如玉式如金)樂毅(戰國策昌國君樂/毅為燕昭王合五)
　(國之兵而攻齊下七十餘城盡郡縣之以屬燕三城/未下而燕昭王死惠王即位用齊人反間疑樂毅而)
　(使騎劫代之將樂毅奔/趙趙封以為望諸君)信陵(史記信陵君列傳公子/留趙十年不歸秦聞公)
　(子在趙日夜出兵東伐魏魏王患之使使往請公子/公子歸救魏魏王見公子相與泣而以上將軍印授)
　(公子公子遂將率五國之兵破秦軍于河外走蒙鷔/遂乗勝逐秦軍至凾谷闗抑秦兵秦兵不敢出當是)
　(時公子威/震天下)積水(荀子積土而為/山積水而為海)鰲(楚辭章句/鰲大龜也)
　　送徐郎中(徐顧元緯本/凌本俱作禰)
東郊春草色(草色顧元緯/本作色早)驅馬去悠悠况復鄉山外猿
啼湘水流島夷傳露版江館候鳴騶卉服為諸吏珠官
拜本州孤鶯吟逺墅野杏發山郵早晩方歸奏南中絶
忌秋(絶諸本皆作纔今從唐詩/品彚及顧可久本作絶)
　湘水(王應麟通鑑地理通釋湘水出全州清湘縣陽/朔山東入洞庭北至衡州衡陽縣入江唐六典)
　(註湘水出桂州湘源縣北流/歷永衡潭岳四州界入洞庭)露版(宋書謝靈運傳/孟顗露版上言)郵
　(廣雅郵/驛也)南中(華陽國志晉㤗始六年初置蜀之/南中諸郡南中在昔盖夷越之地)
　　送熊九赴任安陽(安劉本顧可久/本俱作洛誤)
魏國應劉後寂寥文雅空漳河如舊日之子繼清風阡
陌銅臺下閭閻金虎中送車盈灞上輕騎出闗東相去
千餘里西園明月同
　安陽(唐書地理志相州/鄴郡有安陽縣)應劉(魏志始文帝為五官將/及平原侯植皆好文學)
　(汝南應瑒字德璉東平劉楨字公幹並見/友善謝莊月賦陳王初䘮應劉端憂多暇)漳河(杜氏/通典)
　(漳水在相州鄴縣西元和郡縣/志濁漳水在相州鄴縣北五里)銅臺(水經注鄴城之/西北有三臺皆)
　(因城為基巍然崇舉其高若山建安十五年魏武所/起其中曰銅雀臺高十丈有屋百餘間一統志銅雀)
　(臺在漳德府臨漳縣治西魏曹操築并金虎氷井三/臺相去各六十歩其上複道樓閣相通中央懸絶鑄)
　(大銅雀高一丈/五尺置之樓頂)金虎(魏志建安十八年九月作金虎/臺鑿渠引漳水入白溝以通河)
　(一統志金虎臺在漳徳府臨漳縣治西南鄴鎮/曹操于臺下鑿渠引漳水入白溝遺趾尚存)灞上
　(元和郡縣志白鹿原在萬年縣東二十里亦謂之霸/上漢文帝葬其上謂之霸陵王仲宣詩曰南登霸陵)
　(岸回首望長安即此也雍録/霸上霸水之上也亦曰霸頭)輕騎(史記劉敬傳輕騎/一日一夜可以至)
　(秦/中)西園(曹子建公讌詩公子敬愛客終宴不知疲清/夜遊西園飛盖相追隨明月澄清景列宿正)
　(参差沈約詩西園遊上才吕向註西園謂魏氏鄴都/之西園也文帝毎以月夜集文人才子共遊于西園)
　(一統志西園在漳徳府/鄴縣舊治魏曹操所作)
　　送李太守赴上洛
商山包楚鄧積翠藹沉沉驛路飛泉灑闗門落照深野
花開古戍行客響空林板屋春多雨山城晝欲隂丹泉
通虢畧白羽抵荆岑若見西山爽應知黄綺心
　上洛(按唐書地理志商州/上洛郡屬關内道)楚鄧(太平寰宇記商州/東至鄧州七百里)闗
　門(南都賦是以闗門反距漢徳久長水經註晉地道/記曰嶢闗當上洛縣西北括地志故武闗在商州)
　(商洛縣東九十里唐書地理志/商州上洛郡商洛縣東有武闗)板屋(詩在其/板屋)丹泉(水/經)
　(丹水出京兆上洛縣西北冢嶺山東南過其縣南又/東南過商縣南又東南至于丹水縣入于汋一統志)
　(丹水出商縣竹山/東流入河南界)虢畧(左傳東盡虢畧孔頴達正義/云虢畧虢之境界也後漢書)
　(郡國志𢎞農郡陸渾西有虢畧地太/平寰宇記商州北至虢州四百里)白羽(杜預左傳/註析楚邑)
　(一名白羽今南鄉析縣水經註淅水又東逕淅縣故/城北盖春秋之白羽也輿地廣記鄧州内鄉縣本楚)
　(之白羽邑春秋昭十八年許遷于白羽後改為析漢/屬𢎞農郡後漢屬南陽郡晉屬順陽郡後曰西淅置)
　(淅陽郡後周改曰中鄉隋改中/鄉曰内鄉屬淅陽郡唐屬鄧州)荆岑(王粲登樓賦蔽/荆山之髙岑李)
　(善註漢書臨沮縣/荆山在東北也)西山爽(世說王子猷作桓車騎參/軍桓謂王曰卿在府久比)
　(當相料理初不答直髙視以手/扳拄頰云西山朝來致有爽氣)黄綺(髙士傳四皓者/皆河内軹人也)
　(或在汲一曰東園公二曰甪里先生三曰綺里季四/曰夏黄公皆修道潔巳非義不動秦始皇時見秦政)
　(虐乃退入藍田山而作歌曰莫莫高山深谷逶迤曄/曄紫芝可以療饑唐虞世逺吾將何歸駟馬高盖其)
　(憂甚大富貴之畏人不如貧賤之肆志乃共入商雒/隱地肺山以待天下定及秦敗漢髙聞而徵之不至)
　(深自匿終南山不能屈已陶潛/詩咄咄俗中愚且當從黄綺)
　(成按詩中複二泉字三山字凡十二見地形竟無太/守意古人不以為病李于鱗選唐詩去取極刻亦登)
　(此首則詩之所尚概可知矣彼吹毛索垢者必執一/例以繩古人之詩又安能得佳搆于牝牡驪黄之外)
　(哉/)
　　遊感化寺(文苑英華作/遊化感寺)
翡翠香烟合瑠璃寶地平(地凌本唐詩正音/唐詩品彚俱作殿)龍宮連棟
宇虎穴傍簷楹谷静惟松響山深無鳥聲瓊峰當户拆
金澗透林鳴(鳴文苑英華唐/詩品彚俱作明)郢路雲端迥秦川雨外晴
雁王銜果獻(雁一作/鳯非)鹿女踏花行(踏文苑英/華作蹈)抖擻辭貧
里歸依宿化城繞籬生野蕨空館發山櫻香飯青菰米
(菰一/作萌)嘉蔬緑芋羮(緑一作紫芋文苑英華唐詩品/彚俱作笋羮文苑英華作莖)誓陪
清梵末端坐學無生
　翡翠(梁簡文帝詠烟/詩欲持翡翠色)瑠璃(法華經地平如/掌瑠璃所成)簷楹(謝惠/連詩)
　(落日隱/簷楹)金澗(鮑照詩霜崖滅土/膏金澗側泉脈)雁王(佛報恩經有五/百羣雁從北方)
　(來飛空南過中有雁王墮獵網中時有一雁悲鳴吐/血即鼔兩趐來投雁王五百羣雁徘徊虛空亦復不)
　(去獵師念言鳥獸尚能共相戀慕不惜身命我今當/以何心而殺是雁王尋時開網放使令去法苑珠林)
　(宋京師道林寺有沙門僧伽達多博通經論偏以禪/思為業以元嘉之初來遊宋境達多常在山中坐禪)
　(日時將逼念欲受齊乃有羣鳥銜果飛來授之達多/思維昔□猴奉蜜佛亦受而食之今飛鳥授食何為)
　(不可於是/受進食之)鹿女(佛報恩經有國號波羅奈去城不逺/有山名聖所遊居其山有一仙人住)
　(居南窟復有一仙住居北窟二山中間有一泉水其/泉水邊有一平石爾時南窟仙人在此石上浣衣洗)
　(足去後未久有一雌鹿來飲泉水次第到浣衣處飲/是石上浣衣垢汁飲此衣垢汁已㢠廻頭反顧自䑛小)
　(便處爾時雌鹿尋便懷妊月滿産生鹿産生法要還/向夲得胎處即還水邊住夲石上悲鳴宛轉産生一)
　(女南窟仙人聞是鹿大悲鳴聲即出往看見此雌鹿/産生一女以草衣裹拭將還採衆妙果隨時將飬漸)
　(漸長大至年十四其父愛念常使宿火令不斷絶忽/于一日心不謹愼便使火滅其父語其女言北窟有)
　(火汝可往取爾時鹿女即往詣北窟歩歩舉足皆生/蓮華隨其踪跡行伍次第如似街陌往至北窟從彼)
　(仙人乞求少火爾時仙人見此女人福德如是足下/生蓮華報言欲得火者汝當右繞我窟滿足七帀行)
　(伍次第了了分明隨其舉足皆生蓮華繞七帀巳語/其女言復當在此右邊還歸去者當與汝火爾時鹿)
　(女為得火故/隨教而去)貧里(用法華經窮子事/見二十巻寶藏註)歸依(華嚴經哀/哉衆生生)
　(老病死之所恐怖我當云何為/作歸依令其永得身心安穏)野蕨(謝靈運詩野/蕨漸紫苞)嘉
　蔬(郭璞江賦挺自然之嘉蔬傅/亮喜雨賦覃餘潤于嘉蔬)緑芋羮(沈約詩緑芋/鬰參差漢書)
　(翟方進傳飯我荳食羮芋魁師/古註羮芋魁者以芋根為羮也)淸梵(庾信詩淸/梵兩邊來)
　　遊悟眞寺(唐詩紀事唐詩品彚俱/以此詩為王縉所作)
聞道黄金地仍開白玉田(開文苑英/華作依)擲山移巨石呪嶺
出飛泉猛虎同三逕愁猿學四禪買香燃緑桂乞火踏
紅蓮(踏一作塌紅凌本/唐詩紀事俱作青)草色揺霞上(上唐詩品/彚作起)松聲汎
月邊山河窮百二世界滿三千(滿一/作接)梵宇聊憑視(憑視/文苑)
(英華作平覽唐/詩紀事作憑覽)王城遂渺然灞陵纔出樹(纔一/作才)渭水欲
連天遠縣分諸郭(諸文苑英華唐/詩紀事俱作朱)孤村起白烟(村文苑/英華作)
(城/)望雲思聖主披霧憶羣賢(憶一/作隱)薄宦慙尸素終身擬
尚𤣥誰知草庵客曾和栢梁篇
　悟眞寺(長安志崇法寺即唐悟真寺也在藍田縣東/南二十里王順山白居易有詩述其靈後改)
　(名法苑珠林雍州藍田東悟真山寺寺/居藍田谷之西崖製窮山美殿堂嚴整)黄金地(法苑/珠林)
　(須逹長者請祗陀太子欲買園造精舍祗陀太子言/若能以黄金布地令間無空者便當相與須達曰諾)
　(謹隨其價便使人象負金出八十頃中須臾欲滿殘/餘少地須達思惟何藏金足不多不少當取滿之祗)
　(陀問言嫌貴置之答言不也自念金藏何者可足當/得補滿祗陀念言佛必大德乃使斯人輕寶乃爾教)
　(齊且止勿更出金園地屬卿樹/木屬我我自上佛共立精舍)白玉田(後漢書郡國/志藍田出美)
　(玉張衡西京賦爰有/藍田珍玉是之自出)呪泉(十六國春秋曇無䜟隨王/入山王渴須水不能即得)
　(䜟乃密呪石為出水因贊曰大王惠澤所/感遂使枯石生泉隣國聞者莫不嘆伏)四禪(湼槃/經獲)
　(得四禪神通安樂華嚴經是菩薩住此發光地時即/離欲惡不善法有覺有觀離生喜樂住初禪滅覺觀)
　(内浄一心無覺無觀定生喜樂住第二禪離喜住捨/有念正知身受樂諸聖所説能捨有念正受樂住第)
　(三禪斷樂先除苦喜憂滅不/苦不樂捨念清浄住第四禪)緑桂(拾遺記王母與昭/王遊于燧林之下)
　(取緑桂之膏/燃以照夜)乞火(見本巻鹿/女註中)百二(漢書秦形勝之國/也帯河阻山縣隔)
　(千里持㦸百萬秦得百二焉蘇林曰言河山之險與/諸侯相懸隔地絶千里所以能擒諸侯者利百二也)
　(應劭曰百二得百中之二二萬人也秦/地險固二萬人足當諸侯百萬人也)世界三千(法/苑)
　(珠林長阿含起世經等四洲地心即是須彌山山外/别有八山圍如須彌山下大海深八萬四千由旬其)
　(邊八山大海初廣八千由旬中有八功德水如是漸/小至第七山下水廣一千二百五十由旬其外醎海)
　(廣于無際海外有山即是大鐵圍山四周圍輪并一/日月晝夜迴轉照四天下名為一國土即以此為量)
　(數至滿千鐵圍繞訖名小千世界即數小千復至一/千鐵圍繞訖名為中千世界即數中千復滿一千鐵)
　(圍繞訖名為大千世界其中四洲山王日月乃至有/頂各有萬億成則同成壊則同壊皆是一化佛所綂)
　(之處名為三千大千世界號為娑婆世界梵本正音/名為索訶世界依自誓三昧經云沙訶世界釋氏要)
　(覽三千大千世界即釋迦牟尼佛所化境也世界何/義楞嚴經云世為遷流界為方位又云東西南北四)
　(維上下名界過去未來現在名世長阿含經并起世/因本經云四洲地心即須彌山梵音蘇彌盧此云妙)
　(髙此山有八山繞外有大鐵圍山周迴圍繞并一日/月晝夜迴轉照四天下名一國土積千國土名小千)
　(世界積一千小千界名中千世界積一千中千/界名大千世界以三積千故名三千大千世界)王城
　(鮑照詩家世宅闗/輔勝带宦王城)望雲(史記帝堯者就之/如日望之如雲)披霧(晉書/尚書)
　(令衛瓘見樂廣而竒之命諸子造焉曰此人/之水鏡見之瑩然若披雲霧而覩青天也)尸素(漢/書)
　(今朝廷大臣上不能匡主下亡以益民皆尸位素餐/潘岳闗中詩愧無獻納尸素以甚李善註薛君韓詩)
　(章句曰何謂素餐素餐者質人但有質樸而無治民/之材名曰素餐尸祿者頗有所知善惡不言黙然不)
　(語茍欲得祿而/已譬若尸焉)尚元(用揚雄/太元事)草庵客(神仙傳焦先居/河之湄結草為)
　(庵獨止/其中)
　　與蘇盧二員外期遊方丈寺而蘓不至因有是作
　　(文苑英華唐詩品彚俱/以此詩為王昌齡所作)
共仰頭陀行能忘世諦情㢠廻看䨇鳯闕(鳯顧元緯/本作樹誤)相去
一牛鳴法向空林説心隨寳地平手巾花㲲浄香帔稻
畦成聞道邀同舍相期宿化城安知不來往翻以得無
生(以得顧元緯本凌本/唐詩品彚俱作得似)
　頭陀行(法苑珠林夫五欲葢纒竝是禪障既能除棄/其心寂静堪能修道故此章内具明十二頭)
　(陀之行少欲知足無過此等西云頭陀此云抖擻能/行此法即能抖擻煩惱去離貪著如衣抖擻能去塵)
　(垢是故從喻為名翻譯名義頭陀新云杜多此云抖/擻亦云修治亦云洮汰垂裕記云抖擻煩惱故也善)
　(住意天子經云頭陀者抖擻貪欲嗔恚愚癡三界内/外六入若不取不捨不修不著我説彼人名為杜多)
　(今訛稱頭陀大品云須菩提説法者受持十二頭陀/一作阿蘭若二常乞食三衲衣四一坐食五節量食)
　(六中後不飲漿七塜間住八樹下住九露地住/十常坐不臥十一次第乞食十二但三大衣)世諦
　(湼槃經世尊所説世諦第一義諦其義云何如出世/人之所知者名第一義諦世人知者名為世諦五隂)
　(和合稱言某甲凡夫衆生隨其所稱是名世諦解隂/無有某甲名字離隂亦無某甲名字出世之人如其)
　(性相而能知之名第一義諦或復有法有名有實或/復有法有名無實有名無實者即是世諦有名有實)
　(者是第一義諦如我衆生壽命知見養育丈夫作者/受者熱時之燄乾闥婆城龜毛兔角旋火之輪諸隂)
　(界入是名世諦苦集滅道名第一義諦昭明太子解/二諦義云所言二諦者一是眞諦二名俗諦眞諦亦)
　(名第一義諦俗諦亦名世諦眞諦俗諦以立體立名/義諦世諦以褒貶立目宗鏡録經云以凡夫見之為)
　(世諦以聖人見之為空諦所稱諦者審實不虛故/稱為諦世諦不無執假為諦眞諦非有證實為諦)一
　牛鳴(太藏一覽一牛鳴地其聲五里翻譯名義拘盧/舍此云五百弓亦云一牛吼地謂大牛鳴聲所)
　(極聞或云一鼓聲拘舍/云二里雜寳藏云五里)心平(楞嚴經持地菩薩言毘/舍如來摩頂謂我當平)
　(心地則世界/地一切皆平)花㲲(南史高昌國有草實如繭繭中絲/如細纑名曰白叠子國人取之織)
　(以為布布甚軟/白交市用焉)
　　曉行巴峽
際曉投巴峽餘春憶帝京晴江一女浣朝日衆雞鳴(雞/唐)
(詩品彚/作禽)水國舟中市山橋樹杪行(杪凌本/作上)登高萬井出
眺迥二流明人作殊方語鶯為舊國聲(舊唐詩正/音作故)頼諳
山水趣(諳文苑英華唐/詩品彚皆作多)稍解别離情
　巴峽(劉淵明蜀都賦註三峽巴東永安縣有髙山相/對相去可二十丈左右崖甚高人謂之峽江水)
　(過其/中)餘春(梁簡文帝晚春賦/待餘春于北閣)樹杪(韻㑹杪/木末也)殊方(漢書/殊方)
　(萬里悅/德歸誼)
　　賦得清如玉壺冰(原註京兆府試時年十九○字/凌本文苑英華皆無賦得二)
藏冰玉壺裏冰水類方諸(文苑英華作玉壺何/用好偏許素冰居)未共銷
丹日還同照綺䟽抱明中不隱含浄外疑虛氣似庭霜
積光言砌月餘(言毛氏試/帖本作㴠)曉凌飛鵲鏡宵映聚螢書若
向夫君比淸心尚不如(文苑英華作若向貪夫比貞心/定不餘又如字顧元緯本凌本)
(俱/知)
　淸如玉壺冰(鮑照白頭吟/淸如玉壺冰)方諸(鄭康成周禮註鍳鏡/屬取水者世謂之方)
　(諸淮南子方諸見月則津而為水髙誘註方諸隂燧/大蛤也熟摩拭令熱月盛時以向月下則水生以銅)
　(盤受之下/水數滴)綺䟽(後漢書梁冀傳窻牖皆有綺疏靑𤨏/章懐太子註綺疏謂鏤為綺文也)
　飛鵲鏡(神異傳有夫婦相别破鏡人各執半以為信/其妻與人通鏡化為鵲飛至夫前夫乃知之)
　(後人因鑄鏡為鵲安背上吳均/詩願為飛鵲鏡翩翩照離别)聚螢書(晉書車𦙍恭/勤不倦博學)
　(多通家貧不常得油夏月則練囊/盛數十螢火以照書以夜繼日焉)
　　春日直門下省早朝(原註時為/左補闕)
騎省直明光雞鳴謁建章遥聞侍中佩暗識令君香(君/文)
(苑英華/作公)玉漏隨銅史(隨文苑英/華作催)天書拜夕郎(拜文苑英/華作問)
旌旗映閶闔歌吹滿昭陽官舍梅初紫宫門栁欲黄願
將遲日意同與聖恩長
　門下省(雍録按六典宣政殿前有兩廡兩廡各自有/門其東曰日華日華之東則門下省也以其)
　(地居殿廡之左故又曰左省也凡兩省官繫銜以左/者如左散騎左諫議給事中皆其屬也西廊有門曰)
　(月華月華之西即中書省也凡繫銜為右者如右諫/議右常侍中書舍人則其屬也故東西兩省皆有騎)
　(省為其各分左右而/常侍亦分左右也)騎省(謂散騎之省出潘岳秋興/賦序唐時兩省皆有散騎)
　(常侍故亦/謂之騎省)侍中佩(宋書禮志侍中左右常侍皆佩水/蒼玉古今註漢末喪亂玉佩之法)
　(絶而不傳魏侍中王粲/識古佩法始更制焉)令君香(藝文類聚襄陽記曰/荀令君至人家坐處)
　(三日/香)銅史(陸倕新漏刻銘銅史司刻金徒抱箭李善/註張衡漏水轉渾天儀制曰盖上又鑄金)
　(銅仙人居左壺為胥徒居右壺皆以/左手抱箭右手指刻以别天時早晩)夕郎(見十巻瑣/䦝註中)
　歌吹(梁徐俳妻劉氏詩况復/昭陽近風傳歌吹聲)遲日(詩春日遲遲毛萇/傳云遲遲舒緩也)
　(孔穎達正義云遲遲者日長而暄之意故為舒緩計/春秋漏刻多少正等而秋言凄凄春言遲遲者隂陽)
　(之氣感人不同張衡西京賦云人在陽則舒在隂則/慘然則人遇春暄則四體舒㤗春覺晝景之稍長謂)
　(日行遲緩故以遲遲言之及遇秋景四體褊燥不見/日行急促惟覺寒氣襲人故以凄凄言之凄凄是凉)
　(遲遲是暄二者觀文/似同夲意實異也)
　　上張令公
珥筆趨丹陛垂璫上玉除歩簷靑瑣闥方幰畫輪車市
閲千金字朝開五色書(開一/作聞)致君光帝典薦士滿公車
伏奏回金駕横經重石渠從兹罷角抵希復幸儲胥(希/顧)
(元緯本凌本/俱作且誤)天綂知堯後王章笑魯初匃奴遥俯伏漢
相儼簪裾賈生非不遇汲黯自堪踈學易思求我言詩
或起予嘗從大夫後何惜隷人餘
　張令公(唐書元宗本紀開元十二年四月甲子張説/為中書令二十一年五月戊子張九齡為中)
　(書令此張令公應是九齡/顧元緯以為張説誤矣)珥筆(曹植求通親親表安/宅京窒執鞭珥筆李)
　(善註珥筆載筆也潘岳詩優㳺/省闥珥筆華軒吕向註珥執也)垂璫(鮑照詩垂璫/散佩盈玉除)歩
　簷(上林賦歩櫩周流師古註歩櫩言其下可行歩即/令之歩廊也左思魏都賦方歩櫩而有踰李善註)
　(歩櫩長/廊也)靑瑣闥(范彦龍詩攝官靑/瑣闥遙望鳯凰池)方幰(紀少瑜詩日/落庭光轉方)
　(幰屢/移隂)千金字(史記是時諸侯多辨士如荀卿之徒著/書布天下吕不韋乃使其客人人著所)
　(聞集論以為八覽六論十二紀二十餘萬言以為備/天地萬物古今之事號曰呂氏春秋布咸陽市門懸)
　(千金其上延諸侯遊士賔客/有能増損一字者予千金)帝典(王儉禇淵碑文光/我帝典緝彼民黎)
　廻金駕(顔延年詩金駕映松山李善註金駕金輅也/後漢書帝嘗輕與期門近出姚期頓首車前)
　(曰臣聞古令之戒變生不意誠不願/陛下㣲行數出帝為之囬輿而還)石渠(漢書韋元/成受詔與)
　(太子太傅蕭望之及五經/諸儒雜論同異于石渠閣)角抵(漢書武帝紀元封三/年春作角抵戲文穎)
　(註名此樂為角抵者兩兩相當角力角技藝射御故/名角牴葢雜樂技也元帝紀初元五年罷角抵貢禹)
　(傳天子納善其忠乃下詔罷角抵諸戲刑法志春秋/之後滅弱吞小並為戰國稍增講武之禮以為戲樂)
　(用相夸視而秦更名角抵後漢書南匈奴傳祖㑹饗/賜作樂角抵百戲章懐太子註角抵之戲則魚龍爵)
　(馬之屬言兩兩相當亦角而為/抵對卽今之鬬朋古之角抵也)儲胥(三輔黄圗武帝/作迎風館于甘)
　(泉山後加露寒儲胥二/館皆在雲陽甘泉中)天綂(漢書漢承堯運德祚已/盛斷蛇著符旗幟上赤)
　(協于火德自然之應得天綂矣孟康曰十一月天綂/物萌色赤故云得天統矣臣瓚曰漢承堯緒為火德)
　(秦承周後以火代木得天之綂緒故曰得天綂漢初/因秦正至太初元年始用夏正不用十一月為正也)
　王章(左傳晉侯請隧/弗許曰王章也)魯初(檀弓夫魯有初鄭/康成註初謂故事)匃奴(漢/書)
　(單于來朝引見白虎殿丞相王商坐未央廷中單于/前拜謁商商起離席與言單于仰視商貎大畏之遷)
　(延却退天子聞而/嘆曰此眞漢相矣)賈生(漢書劉向稱賈誼言三代與/秦治亂之意其論甚美通達)
　(國體雖古之伊管未能遠過也使時見用功化必盛/為庸臣所害甚可悼痛追觀孝文元黙躬行以移風)
　(俗誼之所陳畧施行矣及欲改定制度以漢為土德/色尚黄數用五及欲試屬國施五餌三表以係單于)
　(其術固已疏矣誼亦天年早/終雖不至公卿未為不遇也)汲黯(史記汲黯為中大/夫以數切諫不得)
　(久留/内)求我(見周易/䝉卦)隷人(左傳隷/人牧圍)
　　哭褚司馬
妄識皆心累浮生定死媒誰言老龍吉未免伯牛災故
有求仙藥仍餘遁俗杯山川秋樹苦牕戸夜泉哀尚憶
靑騾去寧知白馬來漢臣修史記莫蔽褚生才
　老龍吉(莊子妸荷甘與神農同學于老龍吉神農隱/几闔戸畫暝妸荷甘日中奓户而入曰老龍)
　(死矣神農隱几擁杖而起嚗然投杖而笑曰天知予/僻陋慢訑故棄予而死亡矣夫子無所發予之狂言)
　(而死/矣夫)伯牛災(史記伯牛有惡/疾孔子往問之)靑騾(魯女生别傳李少/君死後百餘日人)
　(見其在河東蒲坂乗靑/騾帝聞之發棺無所見)白馬(後漢書范式少游太學/為諸生與汝南張劭為)
　(友劭字元伯二人並告歸鄉里式仕為郡功曹忽夢/見元伯元冕垂纓屣履而呼曰巨卿吾以某日死當)
　(以爾時葬永歸黄泉子未我忘豈能相及式怳然覺/寤悲歎泣下便服朋友之服投其𦵏日馳往赴之式)
　(未及到而䘮已發引旣至壙將窆而柩下肯進其母/撫之曰元伯豈有望邪遂停柩移時乃見有素車白)
　(馬號哭而來其母望之曰是必范巨卿也巨卿旣至/叩喪言曰行矣元伯死生路異永從此辭㑹葬者千)
　(人咸為揮涕式因執/紼而引柩於是乃前)褚生(史記索隠張晏曰褚先生/潁川人仕元成間韋陵云)
　(禇顗家傳褚少孫梁相褚大弟之孫宣帝時為博/士寓居沛事大儒王式故號先生續太史公書)
　　過沈居士山居哭之
楊朱來此哭桑扈返于眞獨自成千古依然舊四隣閑
簷暄鳥雀故榻滿埃塵曙月孤鶯囀空山五桞春野花
愁對客泉水咽迎人善巻明時隱黔婁在日貧逝川嗟
爾命邱井嘆吾身前後徒言隔相悲詎幾晨(幾凌本唐/詩品彚俱)
(作/嵗)
　楊朱(列子隨梧之死楊/朱撫其尸而哭)桑扈(莊子子桑戸孟子反子/琴張三人相與友莫然)
　(有間而子桑户死未𦵏孔子聞之使子貢往待事焉/或編曲或鼓瑟相和而歌曰嗟來桑戸乎嗟來桑户)
　(乎而已反其眞/而我猶為人猗)善巻(髙士傳善巻者古之賢人也堯/聞得道乃北面師之及堯受終)
　(之後舜又以天下讓巻巻曰予立于宇宙之中冬衣/皮毛夏衣絺葛春耕種形足以勞動秋收歛身足以)
　(休息日出而作日入而息逍遥于天地之間而心意/自得吾何以天下為哉悲夫子之不知余也遂不受)
　(去入深山/莫知其終)黔婁(列女傳魯黔婁先生死曾子與門人/往弔之哭之曰嗟乎先生之終也何)
　(以為謚其妻曰以康為謚曾子曰先生在時食不充/口衣不葢形死則手足不歛旁無酒肉生不得其美)
　(死不得其榮何樂于此而謚為康乎其妻曰昔先生/君嘗欲授之以政以為相國而辭不為是有餘貴也)
　(君嘗賜之粟三十鍾先生辭而不受是有餘富也彼/先生者甘天下之淡味安天下之卑位不戚戚于貧)
　(賤不忻忻于富貴求仁而得仁求/義而得義其謚為康不亦宜乎)逝川(鮑照詩東海/并逝川西山)
　(導落暉王儉褚淵碑文感逝/川之無舍哀淸暉之𣺌黙)邱井(維摩詰經是身如/邱井為老所逼鳩)
　(摩羅什曰邱井/邱墟枯井也)
　　哭祖六自虛(原註時/年十八)
否極當聞㤗嗟君獨不然憫凶纔稚齒(齒凌本/作子誤)羸疾至
中年餘力文章秀生知禮樂全翰留天帳覽詞入帝宫
傳國訝終軍少人知賈誼賢公卿盡虛左朋識共推先
不恨依窮轍終期濟巨川才雄望羔雁壽促背貂蟬福
善聞前錄殱良昧上元何辜鎩鸞翮何事與龍泉(文苑/英華)
(作底事碎龍泉又與/字一作失一作劚)鵩起長沙賦麟終曲阜編域中君
道廣海内我情偏乍失疑猶見(見文苑英/華作在)沉思悟絶縁
生前不忍别死後向誰宣為此情難盡彌令憶更纒本
家清渭曲歸𦵏舊塋邊永去長安道徒聞京兆阡(聞文/苑英)
(華作/開)旌車出郊甸鄉國隱雲天(天凌本/作間)定作無期别寧
同舊日旋(舊凌本/作昔)候門家屬苦(屬凌本/作族)行路國人憐送
客哀終進(終一/作難)征途泥復前(泥文苑英華顧/可久本俱作哭)贈言為挽
曲奠席是離筵念昔同擕手風期不暫捐南山俱隱逸
東洛類神仙未省音容間那堪生死遷花時金谷飲月
夜竹林眠滿地傳都賦傾朝看藥船羣公咸屬目(公一/作英)
㣲物敢齊肩謬合同人㫖而將玉樹連不期先掛劍長
恐後施鞭為善吾無矣知音子絶焉琴聲縱不沒終亦
斷悲絃(斷一/作繼)
　否㤗(抱朴子寒暑代/謝否終則㤗)閔凶(左傳寡君少遭閔/凶杜預註閔憂也)稚齒(後/漢)
　(書郎顗傳子竒稚齒化阿有聲王融曲水/詩序耆年闕市井之遊稚齒豐車馬之好)羸疾(晉書/陶潛)
　(傳躬畊自資/遂抱羸疾)天帳(書斷梁鵠字孟皇安定烏氏人少/好書受法于師冝官以善八分書)
　(知名舉孝亷為郎靈帝重之亦在鴻都門下遷幽州/刺史魏武甚愛其書常懸帳中又以釘壁以為勝宜)
　(官/也)終軍(漢書終軍字子雲濟南人也少好學以辯博/能屬文聞于郡中年十八選為博士弟子至)
　(府受遣太守聞其有/異才召見軍甚竒之)賈誼(漢書賈誼洛陽人也年十/八以能誦詩書屬文稱于)
　(郡/中)虛左(見六巻夷/門註中)窮轍(晉書阮籍時率意獨駕不由/徑路車迹所窮輒慟哭而返)
　巨川(尚書若濟巨川/用汝作舟楫)羔雁(說苑卿以羔為贄羔者羊/也羊羣而不黨故卿以為)
　(贄大夫以雁為贄雁者行列有長㓜之禮故大夫以/為贄後漢書陳紀傳毎宰府辟召常同時旌命羔雁)
　(成/羣)福善(尚書湯誥天/道福善禍滛)殲良(詩殱我良人孔紹安詩與/善成空説殲良信在兹)
　上元(揚雄甘泉賦將郊上/元李善註上元天也)鎩鸞翮(顔延年詩鸞翮有/時鍛李善註許慎)
　(曰鍛殘/羽也)龍泉(見十六巻龍/躍平津註)鵩賦(漢書賈誼為長沙王/太傳三年有鵩飛入)
　(誼舍止于坐隅鵩似鴞不祥鳥也誼既謫居長沙長/沙卑濕誼自傷悼以為壽不得長乃為賦以自廣)
　麟終(春秋元命苞孔子曰丘作春秋始于元終于麟/王道成也范寗榖梁集解春秋之文廣大悉備)
　(義始于隱公/道終于獲麟)曲阜(史記封周公旦于少昊之墟曰阜/是為魯公應劭曰曲阜在魯城中)
　(委曲長/七八里)京兆阡(漢書武帝時京兆尹曹氏葬/茂陵民謂其道為京兆阡)郊甸(潘/岳)
　(詩登城/望郊甸)風期(庾信詩風/期幸共存)神仙(後漢書郭林宗遊于洛/陽始見河南尹李膺膺)
　(大竒之遂相友善于是名振京師後歸鄉里衣冠諸/儒送至河上車數千兩林宗唯與李膺同舟而濟衆)
　(賔望之以/為神仙焉)金谷(石崇金谷詩敘曰余以元康六年從/太僕卿出為使持節監青徐諸軍事)
　(征虜將軍有别廬在河南縣界金谷澗中或高或下/有清泉茂林衆果竹柏藥草之屬莫不畢備又有水)
　(碓魚池土窟其為娛目歡心之物備矣時征西大將/軍祭酒王詡當還長安余與衆賢共送往澗中晝夜)
　(遊宴屢遷其坐或登髙臨下或列坐水濱時琴瑟笙/筑合載車中道路並作及住令與鼔吹逓奏遂各賦)
　(詩以叙中懐或不/能者罰酒三斗)竹林(魏氏春秋稽康寓居河内之/山陽縣與之遊者未嘗見其)
　(喜慍之色與陳留阮籍河内山濤河南向秀籍兄子/咸瑯琊王戎沛人劉伶相與友善遊于竹林號為七)
　(賢/)都賦(世說庾仲初作揚都賦成以呈庾亮亮以親/族之懐大為其名價云可三二京四三都于)
　(是人人競冩都/下紙為之貴)藥船(晉書夏統傳㑹三月上已洛中/王公以下並至浮橋士女駢填)
　(車服燭路綂時在船中曝所市藥諸/貴人車乗來者如雲綂並不之顧)同人(見周易/同人卦)玉
　樹(世說魏明帝使后弟毛曽與夏/侯元共坐時人謂蒹葭倚玉樹)掛劍(史記季札之/初使北過徐)
　(君徐君好季扎劍口勿敢言季札心知之為使上國/未獻還至徐徐君已死于是乃解其寶劍繫之徐君)
　(冡樹而去從者曰徐君已死尚誰與乎季子/曰不然始吾已心許之豈以死倍吾心哉)為善(左/傳)
　(子産聞子皮卒哭且曰吾已/無為為善矣惟夫子知我)知音(楚辭章句鍾子期/死伯牙破琴絶絃)
　(不更復鼔以/世無知音也)
　
　
　
　
　
　
　
　
　
　
　
　王右丞集箋註巻十二
欽定四庫全書
　王右丞集箋注巻十三
　　　　　　　　　　　　　仁和趙殿成撰
　近體詩七十三首
　　答裴迪(萬首唐人絶句作/答裴迪憶終南山)
淼淼寒流廣蒼蒼秋雨晦君問終南山心知白雲外
　　輞口遇雨憶終南山因獻絶句　　裴　迪
　積雨晦空曲平沙滅浮彩輞水去悠悠南山復何在
　輞口(長安志輞谷水出南山輞谷北流入霸水陜西/志輞川在藍田縣南嶢山之口去縣八里水淪)
　(漣如車輞然川盡處為/鹿苑寺即王維别業)
　　山中寄諸弟妹(萬首唐人絶句無諸字凌/本唐詩正音俱無妹字)
山中多法侣禪誦自為羣城郭遥相望惟應見白雲
　禪誦(謂坐禪誦經陳書吳郡陸/慶築室屏居以禪誦為事)
　　聞裴秀才迪吟詩因戲贈(萬首唐人絶句作/聞裴迪吟詩戲贈)
猿吟一何苦愁朝復悲夕莫作巫峽聲腸斷秋江客
　巫峽(水經註丹山西即巫山者也其間首尾一百六/十里謂之巫峽盖因山為名也絶巘多生檉柏)
　(懸泉瀑布飛漱其間清瑩峻茂良多趣味毎至晴初/霜旦林寒澗肅常有高猿長嘯屬引凄異空谷傳響)
　(哀轉久絶故漁者歌曰巴東三峽巫峽長猿鳴三聲/淚沾裳一統志巫峽在夔州府巫山縣東三十里即)
　(巫山也與西陵峽歸峽並稱三峽連山七/百里畧無斷處自非亭午夜分不見日月)
　　贈韋穆十八
與君青眼客共有白雲心不向東山去日令春草深(日/一)
(作/自)
　　皇甫岳雲谿雜題五首
　　　鳥鳴磵
人閒桂花落夜静春山空月出驚山鳥時鳴春澗中
　皇甫岳(按唐書宰相世系表有皇甫岳/乃皇甫恂之子未知即此人否)
　　　蓮花塢
日日採蓮去洲長多暮歸弄篙莫濺水畏濕紅蓮衣
　　　鸕鷀堰
乍向紅蓮沒復出清浦颺獨立何䙰褷銜魚古查上(清/顧)
(可久本作晴浦萬/首唐人絶句作蒲)
　鸕鷀(埤雅鸕鷀水鳥似鶂而黑一名鷧嘴曲如鈎食/魚入喉則爛其熱如湯其骨主鯾及噎盖以類)
　(推之者也此鳥吐而生子神農書所謂鸕鷀不卵生/口吐其雛獨為一異者也揚孚異物志云鸕鷀能沒)
　(于深水取魚而食之不卵而孕雛于池澤既胎而又/吐生多者生七八少生五六相連而出若絲緒焉水)
　(鳥而巢髙/本之上)䙰褷(木華海賦鳬雛離褷鶴子淋滲/張銑註離褷淋滲羽毛初生貌)古查
　(玉篇楂水中浮木也亦作查江/總詩古楂横近澗危石聳前洲)
　　　上田平
朝畊上平田暮畊上平田借問問津者寧知沮溺賢(寧/唐)
(詩正音/作誰)
　　　萍池
春池深且廣會待輕舟迴靡靡緑萍合垂楊掃復開(掃/復)
(開顧元緯本凌/本俱作復掃開)
　　輞川集(并序/)
余别業在輞川山谷其遊止有孟城坳華子岡文杏館
斤竹嶺鹿柴木蘭柴茱茰沜宫槐陌臨湖亭南垞欹湖
栁浪欒家瀬金屑泉白石灘北垞竹里館辛夷塢漆園
椒園等與裴廸閒暇各賦絶句云爾(秉恕按唐書本傳/稱維嘗聚其田園)
(所為詩號輞川集者即此二/十首是盖當時自為一帙耳)
　　　孟城拗
新家孟城口古木餘衰栁來者復為誰空悲昔人有
　　　同詠　　　　　　　　　　裴　廸
　結廬古城下時登古城上古城非疇昔今人自來往
　疇昔(檀弓余疇昔之夜鄭康成/註疇發聲也昔猶前也)
　　　華子岡
飛鳥去不窮連山復秋色上下華子岡惆悵情何極
　　　同詠　　　　　　　　　　裴　廸
　落日松風起還家草露稀雲光侵履跡山翠拂人衣
　　　文杏館
文杏裁為梁香茅結為宇不知棟裏雲去作人問雨
　文杏梁(長門賦刻木蘭以為/榱兮飾文杏以為梁)香茅(左思吴都賦/食葛香茅)棟裏
　雲(郭璞詩雲生梁棟/間風出忩户裏)
　　　同詠　　　　　　　　　　裴　廸
　迢迢文杏館躋攀日已屢南嶺與北湖前看復迴顧
　　　斤竹嶺
檀欒映空曲青翠漾漣漪暗入商山路樵人不可知
　斤竹(考戴凱之竹譜劉美之續竹譜賛寧筍譜皆無/斤竹名惟謝靈運有從斤竹澗越嶺溪行詩一)
　(首又靈運遊名山志云神子溪南山與七里山分流/去斤竹澗數里始見斤竹之名通志畧竹之良者惟)
　(有箽竹謝靈運所遊之澗今/在雁蕩則斤竹即箽竹是矣)
　　　同詠　　　　　　　　　　裴　廸
　明流紆且直緑篠密復深一逕通山路行歌望舊岑
　緑篠(說文篠小竹也謝靈/運詩緑篠媚清漣)
　　　鹿柴
空山不見人但聞人語響返景入深林復照靑苔上(苔/一)
(作/莓)
　柴(柴士邁切音與砦同栅也一作寨凡師行野次/立木為區落謂之柴别墅有籬落者亦謂之柴)
　　　同詠　　　　　　　　　　裴　廸
　日夕見寒山便為獨往客不知松林事但有麏麚跡
　(松顧可久本萬首唐人/絶句唐詩紀事皆作深)
　麏麚(廣韻麏鹿屬麚牡鹿劉繪詩/麏麚或騰倚林薄杳芊眠)
　　　木蘭柴
秋山斂餘照飛鳥逐前侣彩翠時分明夕嵐無處所
　處所(髙唐賦風止雨/霽雲無處所)
　　　同詠　　　　　　　　　　　裴　廸
　蒼蒼落日時烏聲亂溪水縁溪路轉深幽興何時巳
　　　茱萸沜
結實紅且緑復如花更開山中倘留客置此茱茰杯(茱/茰)
(顧元緯本凌/本俱作芙蓉)
　茱萸沜(廣韻沜水涯音與泮同玉篇直以為古文泮/字盖其水上有茱萸因名圗經本草茱茰今)
　(處處有之江淮蜀漢尤多木髙丈餘皮青緑色葉似/椿而濶厚紫色三月開紅紫細花七月八月結實似)
　(椒子嫩時㣲黄/至熟則深紫)芙蓉杯(庾信詩芙蓉承酒杯/又云芙蓉即奉杯)
　　　同詠　　　　　　　　　　裴　廸
　飄香亂椒桂布葉間檀欒雲日雖迴照森沉猶自寒
　　　宫槐陌
仄徑䕃宫槐幽隂多緑苔應門但迎掃畏有山僧來
　　　同詠　　　　　　　　　　裴　廸
　門南宫槐陌是向欹湖道秋來山雨多落葉無人掃
　(南二顧本唐詩品彚俱作前是顧/可久本作堤山唐詩品彚作風)
　　　臨湖亭
輕舸迎上客悠悠湖上來當軒對樽酒四面芙蓉開(上/萬)
(首唐人絶/句作仙)
　舸(方言南楚江湘凡/船大者謂之舸)
　　　同詠　　　　　　　　　　裴　廸
　當軒彌滉漾孤月正徘徊谷口猨聲發風傳入戸來
　滉漾(玉篇滉/漾波也)
　　　南垞
輕舟南垞去北垞淼難即隔浦望人家遥遥不相識(遥/遥)
(唐詩正音/作遙山誤)
　南垞(成按集韻垞直加切小邱名或疑古字書多不/載垞字而玉篇韻㑹諸書均以垞字為古文宅)
　(字頗疑垞字即宅字之訛正韻麻陌二韻/垞垞二字俱不收姑從集韻作茶音讀)
　　　同詠　　　　　　　　　　裴　廸
　孤舟信風泊南垞湖水岸落日下崦嵫清波殊淼漫
　(風顧元緯/本作一)
　崦嵫(山海經鳥䑕同穴之山西南三百六十里曰崦/嵫之山郭璞註日沒所入山也見離騒奄兹兩)
　(音/)
　　　欹湖
吹簫凌極浦日暮送夫君湖上一廻首山青巻白雲(山/青)
(顧可久本/作青山)
　　　同詠　　　　　　　　　　裴　廸
　空濶湖水廣青熒天色同艤舟一長嘯四靣來清風
　青熒(羽獵賦石玉嶜崟眩耀青熒師古註青熒言/其色青而有光熒也李善註青熒光明貌)艤
　舟(史記烏江亭長檥船待徐廣註檥音儀一音俄駰/按應劭曰檥止也孟康曰檥音蟻附也附船著岸)
　(也如淳曰南方人謂整/船向岸曰檥檥艤字同)
　　　栁浪
分行接綺樹倒影入清漪不學御溝上春風傷别離(分/行)
(顧元緯本凌/本俱作行分)
　綺樹(江淹四時賦憶上國之/綺樹想金陵之蕙枝)
　　　同詠
　映池同一色逐吹散如絲結陰既得地何謝陶家時
　　　欒家瀬
颯颯秋雨中淺淺石溜㵼跳波自相濺白鷺驚復下
　石溜㵼(謝朓郊遊詩靃靡青/莎被潺湲石溜㵼)
　　　同詠　　　　　　　　　　裴　廸
　瀬聲喧極浦沿歩向南津汎汎鳬鷗渡時時欲近人
　　　金屑泉
日飲金屑泉少當千餘歲翠鳯翔文螭羽節朝玉帝(翔/一)
(作/翊)
　翠鳯(拾遺記西王母乗翠鳯之輦而來/前導以文虎文豹後列雕麟紫麏)羽節(羽節謂/羽盖毛)
　(節並是仙人之儀衛桓真人昇仙記五/色霞内見霓旌羽節仙童靈官百餘人)
　　　同詠　　　　　　　　　　裴　廸
　瀠渟澹不流金碧如可拾迎晨含素華獨往事朝汲
　素華(本草平旦第一/汲為井華水)
　　　白石灘
清淺白石灘緑蒲向堪把家住水東西浣紗明月下(向/唐)
(詩紀事唐詩/品彚俱作尚)
　　　同詠　　　　　　　　　　　裴　廸
　跂石復臨水弄波情未極日下川上寒浮雲淡無色
　(無色一作秋/色一作凝碧)
　跂石(庾信詩下橋先勸/酒跂石始調琴)
　　　北垞
北垞湖水北雜樹映朱欄逶迤南川水明滅青林端
　　　同詠　　　　　　　　　　裴　廸
　南山北垞下結宇臨欹湖毎欲採樵去扁舟出菰蒲
　(山世本/或作上)
　扁舟(漢書范蠡乃乗扁舟浮江/湖孟康註扁舟特舟也)
　　　竹里館
獨坐幽篁裏彈琴復長嘯深林人不知明月來相照
　幽篁(楚辭余處幽篁兮終不見天王逸註幽/篁竹林也吕向註幽深也篁竹叢也)
　　　同詠　　　　　　　　　　裴　廸
　來過竹里館日與道相親出入惟山鳥幽深無世人
　　　辛夷塢
木末芙蓉花山中發紅萼澗户寂無人紛紛開且落(紛/紛)
(劉本顧可久/本俱作絲絲)
　辛夷(朱子楚辭集註辛夷樹大連合抱髙數仭其花/初發如筆北人呼為木筆其花最早南人呼為)
　(迎/春)木末(楚辭搴芙/蓉兮木末)
　　　同詠　　　　　　　　　　　裴　廸
　緑堤春草合王孫自留翫况有辛夷花色與芙蓉亂
　　　漆園
古人非傲吏自闕經世務偶寄一㣲官婆娑數枝樹(偶/顧)
(元緯本凌/本俱作惟)
　傲吏(史記莊子者蒙人也名周周嘗為/蒙漆園吏郭璞詩漆園有傲吏)婆娑(晉書殷/仲文與)
　(衆至大司馬府府中有老槐樹顧之/良久而嘆曰此樹婆娑無復生意)
　　　同詠　　　　　　　　　　　裴　廸
　好閒早成性果此諧宿諾今日漆園遊還同莊叟樂
　　　椒園
桂尊迎帝子杜若贈佳人椒漿奠瑶席欲下雲中君(君/劉)
(本顧可久/本俱作身)
　椒(陸璣詩疏椒樹似茱茰有刺針葉堅而滑澤/蜀人作茶呉人作茗皆合煮其葉以為香)桂尊
　(漢書尊桂酒賓入鄉應劭/註以水積桂為大尊酒)帝子(楚辭帝子/降兮北渚)杜若(楚辭/采芳)
　(洲兮杜若將以遺兮下女爾雅翼杜若苖似山薑花/黄赤子赤色大如棘子中似豆蔻有杜連白連白岑)
　(若芝之名亦/一名杜衡)椒漿(楚辭奠桂酒兮椒漿王逸/註椒漿以椒置漿中也)雲中君
　(楚辭九歌有雲中君又漢書郊祀志晉巫祀五帝東/君雲中君巫社巫祠族人炊之屬師古註雲中君謂)
　(雲神/也)
　　　同詠　　　　　　　　　　裴　廸
　丹刺罥人衣芳香留過客幸堪調鼎用願君垂採摘
　　臨髙䑓送黎拾遺(萬首唐人絶句/無臨髙臺三字)
相送臨高臺川原杳何極日暮飛鳥還行人去不息
　　送别(萬首唐人絶句唐詩正音唐詩品/彚俱作山中送别名賢詩作送友)
山中相送罷日暮掩柴扉春草明年緑王孫歸不歸(明/年)
(二顧本凌本唐詩/品彚俱作年年)
　　别輞川别業
依遲動車馬惆悵出松蘿忍别青山去其如緑水何
　依遲(王融詩參差興别/緒依遲起離慕)松蘿(毛萇詩傳女蘿菟絲松/蘿也孔穎達正義釋草)
　(云唐䝉女蘿女蘿菟絲毛意以菟絲為松蘿故言松/蘿也陸璣疏云菟絲蔓連草上生黄赤如金今合藥)
　(菟絲子是也非松蘿松蘿自蔓/松上生枝正青與菟絲殊異)
　　　同詠　　　　　　　　　　王　縉
　山月曉仍在林風凉不絶慇懃如有情惆悵令人别
　　崔九弟欲往南山馬上口號與别(唐文粹少馬上/以下六字萬首)
　　(唐人絶句作/别崔九弟)
城隅一分手幾日還相見山中有桂花莫待花如霰
　花如霰(梁元帝詩上林朝花色如/霰桞惲詩春花落如霰)
　　　同詠　　　　　　　　　　裴　廸
　歸山深淺去須盡邱壑美莫學武陵人暫遊桃源裏
　　留别崔興宗(萬首唐人絶句于四巻内載此首作/王維詩題曰留别崔興宗十六巻重)
　　(出作崔興宗詩題曰留别王維唐文粹作崔興宗/唐詩品彚亦作右丞詩唐詩紀事載王維有崔九)
　　(往南山馬上口號與别云城隅一分手云云裴廸/云歸山深淺去云云興宗留别云駐馬欲分衿云)
　　(云是以此詩為興宗留别二人之詩也顧元緯/本凌本皆删去此首劉須谿顧可久本有之)
駐馬欲分襟清寒御溝上前山景氣佳獨往還惆悵
　　息夫人(原註時年二十○河岳英靈集/作息夫人怨國秀集作息媯怨)
莫以今時寵能忘舊日恩看花滿眼淚不共楚王言(時/古)
(今詩話作朝能忘本事詩作寧忘萬首唐人絶句唐詩/紀事俱作難忘樂府詩集作寧無舊國秀集作昔唐詩)
(紀事作異眼/本事詩作目)
　息夫人(左傳楚子滅息以息媯歸生堵敖及成王焉/未言楚子問之對曰吾一婦人而事二夫縱)
　(弗能死其又奚言本事詩寧王憲貴盛寵妓數十人/皆絶藝上色宅左有賣餅者妻纎白明媚王一見屬)
　(目厚遺其夫取之寵惜逾等環歲因問之汝復憶餅/師否黙然不對王召餅師使見之其妻注視雙淚垂)
　(頰若不勝情時王座客十餘人皆當時文士無不悽/異王命賦詩王右丞維詩先成云云坐客無敢繼者)
　(王乃歸餅/以終其志)
　(珊瑚鈎詩話云杜牧之息夫人詩曰細腰宫裏露橈/新脉脉無言幾度春至竟息亡縁底事可憐金谷墜)
　(樓人與所謂莫以今朝寵難忘舊日恩看花滿眼淚/不共楚王言語意逺矣盖學有淺深識有高下故形)
　(于言者/不同也)
　　班婕妤三首(唐文粹河岳英靈/集並作媫妤怨)
玉牕螢影度金殿人聲絶秋夜守羅幃孤燈耿明滅(明/顧)
(元緯本凌/本俱作不)
　班媫妤(漢書孝成班媫妤帝初即位選入後宫始為/少使俄而大幸為媫妤居増成舍再就館有)
　(男數月失之其後趙飛燕姊弟從自㣲賤興踰越禮/制寝盛于前班媫妤及許皇后皆失寵稀復進見許)
　(皇后坐廢媫妤恐久見危求供養太后長/信宫上許馬媫妤退處東宫作賦自傷)
宫殿生秋草君王恩幸踈那堪聞鳯吹門外度金輿(恩/文)
(苑英華作寵/吹一作笛)
　金輿(史記為之金輿/錯衡以繁其飾)
怪來妝閣閉朝下不相迎總向春園裏花間笑語聲(向/國)
(秀集作在笑語顧可久本國秀集萬首唐人絶句樂府/詩集唐詩品彚俱作語笑○國秀集選此一首題作扶)
(南/曲)
　　題友人雲母障子(原註時/年十五)
君家雲母障持向野庭開自有山泉入非因彩畫來(持/顧)
(元緯本凌本俱/作時因一作闗)
　障子(唐時呼屏障為障子杜甫有題李尊師松樹障/子歌齊已有二龍障子歌張祐有題山水障子)
　(詩李洞有觀水/墨障子詩是矣)
　　紅牡丹
緑艶間且静紅衣淺復深花心愁欲斷春色豈知心(閒/顧)
(元緯本凌/本俱作開)
　　左掖梨花(文苑英華作/左掖海棠花)
間灑堦邊草輕隨箔外風黄鶯弄不足嗛入未央宮(入/文)
(苑英華/作向)
　左掖(雍録漢書曰朱虚侯章從太尉勃請卒千人入/未央宫掖門師古曰非正門而在兩旁若人之)
　(臂掖也御覽曰出禁省為殿門外出大道為掖門則/不特夾立正門之旁乃為掖門雖殿門外他出之門)
　(皆可名為掖門也唐門下北省在日華門名左掖亦/名東省中書北省在月華門名右掖亦名西掖此之)
　(日華月華者立門自在宣政殿東西兩廊出門未是/宫外而亦以掖名之則是殿門自正門外旁或有門)
　(皆為掖/門也)
　　　同詠　　　　　　　　　　邱　為
　冷艶全欺雪餘香乍入衣春風且莫定吹向玉階飛
　　　同詠(冉集作和王給事/維禁省梨花詠)　　　　皇甫冉
　巧解迎人笑偏能亂蝶飛春風時入户幾片落朝衣
　(迎一作逢偏一作還春風/時入户一作春時風入户)
　　口號又示裴廸(七絶内有私成口號誦示廸一首/故此云又示也萬首唐人絶句作)
　　(菩提寺禁/示裴廸)
安得捨塵網拂衣辭世喧悠然䇿藜杖歸向桃花源(塵/一)
(作羅向萬首唐/人絶句作去)
　塵網(陶潛詩誤落塵網/中一去三十年)杖藜(莊子原憲華冠縰履杖/藜而應門陸徳明註杖)
　(藜以藜/為杖也)
　　雜詩
家住孟津河門對孟津口常有江南船寄書家中否
　孟津(孔穎達尚書正義孟者河北地名春秋所謂向/盟是也于孟地置津謂之孟津史記正義杜預)
　(云盟河内郡河陽縣南孟津也在洛城北都道所凑/古今以為津武王度之近代呼為武濟括地志云盟)
　(津周武王伐紂與八百諸侯會盟津亦曰孟津/又曰富平津水經云小平津今云河陽津是也)
君自故鄉來應知故鄉事來日綺牕前寒梅著花未(成/按)
　(陶淵明詩云爾從山中來早晚發天目我居南牕下/今生幾藂菊王介甫詩云道人北山來問松我東岡)
　(舉手指屋脊云今如許長與右丞此章仝一杼軸皆/情到之辭不假修飾而自工者也然淵明介甫二作)
　(下文綴語稍多趣意便覺不逺右丞只為短句一吟/一咏更有悠揚不盡之致欲于此下復贅一語不得)
已見寒梅發復聞啼鳥聲愁心視春草畏向玉階生(玉/階)
(萬首唐人絶/句作階前)
　　崔興宗冩真(唐詩紀事作與/崔興宗冩真詠)
畫君年少時如今君已老今時新識人知君舊時好
　　山茱萸
朱實山下開清香寒更發幸有藂桂花牕前向秋月(朱/實)
(顧元緯本作茱/茰有一作與)
　山茱茰(圗經本草山茱茰葉如梅有刺二月開花如/杏四月實如酸棗赤色通志畧山茱茰其實)
　(似萇楚之實一名蜀棗/一名雞足一名鬾實)
　　哭孟浩然(原註時為殿中侍御史知南選至襄陽/作○萬首唐人絶句作哭孟襄陽唐詩)
　　(紀事作/憶孟詩)
故人不可見漢水日東流借問襄陽老江山空蔡洲(首/二)
(句唐詩紀事作故人今不見日夕漢江流/蔡洲各本俱作蔡州今從顧元緯本校正)
　孟浩然(唐書孟浩然襄州襄陽人少好節義喜振人/患難隱鹿門山年四十乃遊京師嘗于太學)
　(賦詩一座嗟伏無敢抗張九齡王維雅稱道之維私/邀入内署俄而𤣥宗至浩然匿牀下維以實對帝喜)
　(曰朕聞其人而未見也何懼而匿詔浩然出帝問其/詩浩然再拜自誦所為至不才明主棄之句帝曰卿)
　(不求仕而朕未嘗棄卿奈何誣我因放還張九/齡為荆州辟置于府府罷開元末病疽背卒)蔡洲
　(水經沔水又東南經蔡洲酈道元註漢長水校尉蔡/瑁居之故名蔡洲荆州圗經襄陽峴山東南一里江)
　(中有蔡洲一統志蔡洲在襄陽府城東北/漢水中後漢蔡瑁居其上曹操嘗造其家)
　
　王右丞集箋註巻十三
欽定四庫全書
　王右丞集箋注巻十四
　　　　　　　　　　　　仁和趙殿成撰
　近體詩三十三首
　　田園樂七首(詩林廣記作/輞川六言)
出入千門萬戸經過北里南鄰蹀躞鳴珂有底崆峒散
髪何人(顧元緯本凌本出入俱/作厭見蹀躞俱作官府)
　北里南鄰(左思詩南鄰擊鐘/磬北里吹笙竽)
再見封侯萬户立談賜璧一雙詎勝耦耕南畝何如髙
卧東牕
　立談(解嘲或立談/間而封侯)賜璧(史記虞卿躡屩擔簦一見趙/王賜白璧一雙黄金百鎰再)
　(見拜為上卿三見卒/受相印封萬戸侯)
採菱渡頭風急策杖村西日斜杏樹壇邊漁父桃花源
裏人家(急一本作起村/顧元緯本作林)
　杏壇(莊子孔子遊于緇帷之林休坐乎杏壇之上弟/子讀書孔子絃歌鼔琴奏曲未半有漁父者下)
　(船而來鬚眉交白被髪揄袂行原以上/拒陸而止左手據膝右手持頤以聽)
萋萋芳草春緑落落長松夏寒牛羊自歸村巷童稚不
識衣冠(首句諸本皆作萋萋春草秋緑惟唐詩品彚作/萋萋芳草春緑今從之又緑字凌本作碧不字)
(萬首唐人/絶句作未)
　長松(孫綽遊天台山賦藉萋萋之纎草䕃落落之/長松吕延濟註萋萋草美貌落落松髙貌)夏
　寒(王屮頭陀寺碑文桂/深冬燠松疎夏寒)
山下孤烟逺村天邊獨樹髙原一瓢顔回陋巷五柳先
生對門
　髙原(揚雄羽獵賦相與/列乎髙原之上)
桃紅復含宿雨柳緑更帶春烟花落家僮未掃鶯啼山
客猶眠(宿萬首唐人絶句作夜春唐詩品彚作朝鶯凌/本唐詩品彚俱作鳥  皇甫冉集亦載此首題)
(作閒居/六言)
酌酒㑹臨泉水抱琴好倚長松南園露葵朝折東谷黄
粱夜舂(東谷凌本唐詩/品彚俱作西舍)
　黄粱(爾雅翼今粱有三種青梁殻穗有毛粒青米亦/微青而細于黄白米也夏月食之極為清凉但)
　(以味短色惡不如黄白粱故人少種之亦早熟而收/少作餳青白勝餘米黄粱穗大毛長殻米俱麤于白)
　(粱而收子少不耐水旱食之香味逾于諸粱人號為/竹根黄白粱穗亦大毛多而長殻麤扁長不似粟圓)
　(米亦白而大其香美為黄粱之亞古天子之/飯所以有白粱黄粱者明取黄白二種耳)
　　少年行四首
新豐美酒斗十千咸陽遊俠多少年相逢意氣為君飲
繫馬髙樓垂柳邊(萬首唐人絶句本多/作皆意氣作氣味)
　斗十千(曹植詩歸來宴平/樂美酒斗十千)
出身仕漢羽林郎初隨驃騎戰漁陽孰知不向邊庭苦
縱死猶聞俠骨香(苦一/作死)
　羽林郎(後漢書羽林郎比三百石無員掌宿衞侍從/常選漢陽隴西安定北地上郡西河凡六郡)
　(良家/補)驃騎(史記元狩二年春以冠軍侯去病為驃騎/將軍将萬騎出隴西有功正義曰漢書霍)
　(去病征匈奴有絶幕之勲始置驃/騎將軍位至三司品秩同大将軍)漁陽(章懐太子後/漢書註漁陽)
　(郡在漁水之/陽今幽州)俠骨香(張華遊俠曲生從命子遊死聞/俠骨香  成按詩意謂死于邊)
　(庭者反不如俠少之死而得名葢傷之也與太白縱/死俠骨香不慚世上英同用張華遊俠曲中語而命)
　(意不/同矣)
一身能擘兩彫弧虜騎千重只似無偏坐金鞍調白羽
紛紛射殺五單于(樂府詩集擘/作臂重作羣)
　擘(顔師古漢書註今之弩以手張/者曰擘張以足蹋者曰蹶張)彫弧(玉篇弧木弓/也彫弧謂有)
　(彫畫/之弧)白羽(上林賦鸞蕃弱滿白羽文穎註以白羽羽/箭故言白羽也鮑照詩留我一白羽李善)
　(註白羽矢名國語曰呉素/甲白羽之矰望之如荼)五單于(漢書宣帝紀匈奴/虛閭權梁單于病)
　(死右賢王屠耆堂代立骨肉大臣立虛閭權渠單于/子為呼韓邪單于擊殺屠耆堂諸王並自立分為五)
　(單于更相攻擊/死者以萬數)
漢家君臣歡宴終髙議雲臺論戰功天子臨軒賜侯印
將軍佩出明光宫
　雲臺(江淹上建平王書結綬金/馬之庭髙議雲臺之上)臨軒(後漢書崔寔傳/天子臨軒百僚)
　(畢/㑹)
　　寄河上叚十六(此詩亦載/盧象集中)
與君相見即相親聞道君家在孟津為見行舟試借問
客中時有洛陽人(盧集見作/識在作住)
　　贈裴旻將軍
腰間寶劍七星文臂上琱弓百戰勲見説雲中擒黠虜
始知天上有將軍
　裴旻(唐書裴旻嘗與幽州都督孫佺北伐為奚所圍/旻舞刀立馬上矢四集皆迎刀而斷奚大驚引)
　(去後以龍華軍使守北平北平多虎旻善射一日得/虎三十一休山下有老父曰此彪也稍北有真虎使)
　(將軍遇之且敗旻不信怒馬趨之有虎出叢薄中小/而猛據地大吼旻馬辟易弓矢皆墜自是不復射李)
　(翰裴旻将軍射虎圖賛敘開元中山戎冦邊元宗命/将軍守北平州且充龍華軍使以捍薊之北門公嘗)
　(率偏軍横絶漠策匹馬陷重圍搖轆轤而百萬洞開/馳槖駞而沙場一掃聲振北狄氣慴東邊人皆服藝)
　(畏威不敢南牧願充/麾下者五百餘人)七星(呉越春秋子胥乃解百金/之劍以與漁者此吾前君)
　(之劍中有七星價值百金孔稚珪詩文犀六屬鎧/寳劍七星光呉均詩刀含四尺影劍抱七星文)
　琱弓(張衡東京賦彫弓斯豰薛綜註彫弓謂有刻畫/也古彫字亦作琱如漢書郊杞志之琱戈貢禹)
　(傳之琱牆抱朴子/之琱輦其義一也)黠虜(後漢書伏湛傳㸃/虜困迫必求其助)
　　九月九日憶山東兄弟(原註時年十七兄凌本/作九日憶東山  弟)
獨在異鄉為異客每逢佳節倍思親遙知兄弟登髙處
徧插茱茰少一人
　茱茰(爾雅翼風土記日俗尚九月九日謂為上九茱/茰至此日氣烈熟色赤可折其房以插頭云辟)
　(惡氣禦冬劉禹錫嘉話茱茰二字經三詩人皆已道/亦有能否焉杜公言更把茱茰仔細看王右丞云遍)
　(插茱茰少一人朱放云學他/年少插茱茰杜公為最優也)
　　戲題輞川别業
柳條拂地不須折松樹梢雲從更長藤花欲暗藏猱子
栢葉初齊養麝香(樹凌本作枝梢二/顧本凌本俱作披)
　猱(邢昺爾雅疏猱一/名猨善攀援樹枝)麝香(埤雅陶氏云麝形似獐今/謂之香獐常食栢葉故養)
　(生論云麝食/柏而香也)
　　戲題盤石
可憐盤石臨泉水復有垂楊拂酒杯若道春風不解意
何因吹送落花來(盤一作磐臨顧元緯本凌本俱/作鄰拂一作梢何因一作因何)
　　與盧員外象過崔處士興宗林亭
綠樹重陰葢四鄰青苔日厚自無塵科頭箕踞長松下
白眼看他世上人(重一作垂松文苑英華作林看/他世上人一作看君是甚人)
　科頭(章懷太子後漢書註科頭謂以髪縈繞成/科結也揚伯嵒臆乘俗謂不冠為科頭)箕踞
　(漢書尉佗魋結箕踞見陸賈師古曰箕踞/謂伸其兩脚而坐亦曰箕踞其形似箕)白眼(見十/二巻)
　(青眼/註)
　　同詠　　　　　　　　　　　盧　象
　暎竹時聞轉轆轤當牕只見網蜘蛛主人非病常髙
　卧環堵䝉籠一老儒
　環堵(禮記儒有一畝之宫環堵之室鄭康成註環堵/面一堵也五板為堵孔穎達正義環謂周圍也)
　(東西南北唯一堵也淮南子環堵之室茨之以生茅/髙誘註堵長一丈髙一丈面環一堵為方一丈故曰)
　(環堵言/其小也)
　　同詠　　　　　　　　　　　王　縉
　身名不問十年餘老大誰能更讀書林中獨酌鄰家
　酒門外時聞長者車
　長者車(史記陳平家乃負郭窮巷以弊/席為門然門外多有長者車轍)
　　同詠　　　　　　　　　　　　裴　廸
　喬柯門裏自成陰散髮牕中曾不簪逍遙且喜從吾
　事榮寵從來非我心(牕中劉本顧可乆本俱作/空中唐詩品彚作空牕)
　喬柯(劉孝綽詩喬柯貫/簷上垂條拂户陰)
　　酬王摩詰過林亭(唐詩紀事作喜/羣公訪林亭)　崔興宗
　窮巷空林常閉關悠悠獨臥對前山今朝忽枉嵇生
　駕倒屣開門遙解顔(空唐詩紀/事作深)
　嵇生駕(世說嵇康與吕安善/每一相思千里命駕)解顔(列子夫子始/一解顔而笑)
　　送王尊師歸蜀中拜掃(二顧本俱/無拜掃字)
大羅天上神仙客濯錦江頭花柳春不為碧雞稱使者
惟令白鶴報鄉人
　大羅天(雲笈七籖最上一天名曰大羅在元都玉京/之上紫微金闕七寶騫樹麒麟獅子化生其)
　(中三世天尊/治在其内)濯錦江(太平寰宇記濯錦江卽蜀江水/至此濯錦錦彩鮮潤于他水故)
　(曰濯錦江九域志笮橋江水亦名/濯錦江俗云以此水濯錦鮮明)碧雞(漢書郊祀志/或言益州有)
　(金馬碧雞之神可醮祭而致于是遣諫大夫王襃使/持節而求之如淳註金形似馬碧形似雞水經註蜻)
　(蛉縣有禺同山其山神有金馬碧雞光景儵忽民多/見之漢宣帝遣諌大夫王襃祭之欲致其雞馬襃道)
　(病而卒是不果焉故左太沖蜀都賦曰金馬□光而/絶影碧雞儵忽而耀儀王襃碧雞頌曰持節使者敬)
　(移金精神馬彯彯碧雞歸來歸來漢德無疆黄龍見/兮白虎仁歸來歸來可以為倫歸來翔兮何事南荒)
　(也/)白鶴(搜神後記丁令威本遼東人學道于靈虛山/後化鶴歸遼集城門華表柱時有少年舉弓)
　(欲射之鶴乃飛徘徊空中而言曰有鳥有鳥丁令威/去家千年今來歸城郭如故人民非何不學仙家纍)
　(纍遂高/上沖天)
　　送元二使安西(詩人玉屑作贈别樂/府詩集作渭城曲)
渭城朝雨裛輕塵客舍青青柳色新勸君更盡一杯酒
西出陽關無故人(次句劉本萬首唐人絶句樂府詩集/俱作客舍青青柳色春又一本作客)
(舍依依/楊柳春)
　(成按詩人玉屑以此詩為折腰體謂中失粘而意不/斷也唐人歌入樂府以為送别之曲至陽關句反覆)
　(歌之謂之陽關三叠亦謂之渭城曲白居易晚春欲/擕酒尋沈四著作詩云最憶陽關唱眞珠一串歌註)
　(云沈有謳者善唱西出陽關無故人詞又對酒詩云/相逢且莫推辭醉聽唱陽關第四聲註云第四聲勸)
　(君更盡一杯酒西出陽關無故人也劉禹錫與歌者/詩云舊人惟有何戡在更與殷勤唱渭城渭城陽關)
　(之名葢因/詩中辭云)
　　送别(萬首唐人絶句題/作齊州送祖三)
送君南浦淚如絲君向東州使我悲為報故人顦顇盡
如今不似洛陽時(州顧元緯本/凌本俱作周)
　南浦(江淹别賦送君/南浦傷如之何)淚如絲(梁武帝詩臉/下淚如絲)東州(後漢/書樊)
　(準傅雖有西屯之役宜先東州之/急章懐太子註東州謂冀兖州)
　　送韋評事
欲逐將軍取右賢沙場走馬向居延遙知漢使蕭關外
愁見孤城落日邊
　評事(唐書百官志大理寺有/評事八人從八品下)右賢(史記元朔之五年/春漢令車騎將軍)
　(衛靑將三萬騎出高闕匈奴右賢王當衛靑等兵以/為漢兵不能至此飲醉漢兵夜至圍右賢王右賢王)
　(驚夜逃獨與其愛妾一人壯騎數百馳潰圍北去漢/輕騎校尉郭成等逐數百里不及得右賢裨王十餘)
　(人/)
　　靈雲池送從弟
金杯緩酌清歌轉畫舸輕移艶舞迴自歎鶺鴒臨水别
不同鴻雁向池來
　靈雲池(高適集有陪竇侍御泛靈雲池陪竇侍御靈/雲南亭讌詩二首其序云凉州近胡高下其)
　(池亭葢以耀蕃落也意此/池即凉州之靈雲池矣)鶺鴒(張華禽經註鶺鴒雀/屬也爾雅曰鶺鴒雝)
　(渠毛詩曰水鳥也大如雀高足長尾尖喙頸黑青灰/色腹下正白飛則鳴行則搖又曰鶺鴒在原兄弟急)
　(難鶺鴒共母者飛吟不相離詩/人取以喻兄弟相友之道也)
　　送沈子福歸江東(二顧本俱無福字歸萬首唐/人絶句唐詩品彚俱作之)
楊柳渡頭行客稀罟師盪漿向臨圻惟有相思似春色
江南江北送君歸
　臨圻(謝靈運詩臨圻阻参錯李善註/埤蒼曰碕曲岸頭也碕與圻同)
　　寒食汜上作(文苑莢華作寒食汜水山/中作國秀集作途中口號)
廣武城邊逢暮春汶陽歸客淚沾巾落花寂寂啼山鳥
楊柳青青渡水人
　汜上(元和郡縣志河南府有汜水縣西南至府一百/八十里汜水出縣東南三十二里浮戲山經武)
　(牢城東漢破/曹咎于此)廣武城(杜氏通典河南府汜水縣古東/虢國為鄭滅之鄭為制邑左傳)
　(曰制巖邑也有故虎牢城昔周穆王獲虎命畜之故/曰虎牢漢謂之成臯縣後漢置成臯關其側有廣武)
　(城/)汶陽(漢書地理志魯國有汶陽縣元和郡縣志故/汶陽城在兖州龔丘縣東北五十四里其城)
　(側土田沃壤故魯號汶陽之田成/二年齊歸我汶陽之田謂此地也)
　　劇嘲史寰
清風細雨濕梅花驟馬先過碧玉家正直楚王宫裏至
門前初下七香車
　　菩提寺禁裴迪來相看說逆賊等凝碧池上作音
　　樂供奉人等舉聲便一時淚下私成口號誦示裵
　　迪(萬首唐人絶句作書提寺/禁聞逆賊凝碧池上作樂)
萬户傷心生野煙百官何日再朝天秋槐葉落空宫裏
凝碧池頭奏管絃(官唐詩紀事全唐詩話珊瑚鈎詩話/俱作寮再二顧本明皇雜録唐詩紀)
(事全唐詩話唐詩品彚俱作更葉珊瑚鈎詩/話作花空唐詩紀事珊瑚鈎詩話俱作深)
　菩提寺(長安志平康坊南門之東有菩提寺隋開皇/二年隴西公李敬道及僧惠英所奏立寺唐)
　(昭陵圖菩提寺在麻池之下與香積寺近賈氏談録/賈君嘗自說太原軍前御命至永興軍催發馬草舍)
　(于菩提寺僧有智滿者言祖師宏道天寶末為寺主/值禄山犯闕王右丞為賊所執囚于經藏院與左丞)
　(裘迪密相往來裘說賊㑹蕃漢兵馬宴于太極西内/王聞之泣下遂為詩二絶書于經巻麻紙之後祖師)
　(收得之相傳至智滿賈君既獲披閲遂録得其辭云/萬戸傷心生野煙云云又示裵迪安得捨塵網云云)
　凝碧池(明皇雜録天寶末羣賊陷兩京大掠文武朝/臣及黄門宫嬪樂工騎士每獲數百人以兵)
　(仗嚴衛送于雒陽至有逃于山谷者而卒能羅捕追/脅授以冠帶禄山尤致意樂工求訪頗切于旬日獲)
　(梨園弟子數百人羣賊因相與大㑹于凝碧池宴偽官/數十人大陳御庫珍寶羅列于前後樂既作梨園舊)
　(人不覺歔欷相對泣下羣逆皆露刃持滿以脅之而/悲不能已有樂工雷海青者投樂器于地西向慟哭)
　(逆黨乃縳海青于戲馬殿支解以示衆聞之者莫不/傷痛王維時為賊拘于菩提佛寺聞之賦詩云云唐)
　(禁苑圖凝碧池在西内苑/重元門之北飛龍院之南)
　　凉州賽神(原註時為節度/判官在凉州作)
凉州城外少行人百尺峯頭望虜塵健兒擊鼔吹羌笛
共賽城東越騎神
　健兒(唐六典天下諸軍皆有健兒成按稱軍士為健/兒葢本于三國時考呉志陳表傳云權以表能)
　(得健兒之心甘寜傳云能厚養健兒健兒亦樂為用/命凌統傳云統為前鋒與所厚健兒數十人共乗一)
　(船吕範傳云範親客/健兒簒取以歸之類)羌笛(成按說文笛七孔筩也羌/笛三孔馬融笛賦曰近世)
　(雙笛從羌起羌人伐竹未及已龍鳴水中不見後裁/竹吹之聲相似剡其上孔通洞之裁以當檛便易持)
　(易京君明識音律故本四孔加以一君明所加孔後/出是為商聲五音畢然則羌笛本三孔後人加一孔)
　(京房又加一孔與今/之六孔者不同也)
　　哭殷遙(國秀集唐詩紀事/俱作送殷四葬)
送君返葬石樓山松柏蒼蒼賔馭還埋骨白雲長已矣
空餘流水向人間
　石樓山(元和郡縣志京兆府渭南縣西南有石樓山/太平寰宇記隰州石樓縣有石樓山唐書地)
　(理志汝州梁縣有石樓山一統志西安府盩厔縣/有石樓山鳯翔府寶雞縣有石樓山未知孰是)
　　歎白髪
宿昔朱顔成暮齒須臾白髪變垂髫一生㡬許傷心事
不向空門何處銷
　暮齒(隋書王劭傳爰自志學暨乎/暮齒篤好經史遺落世事)垂髫(玉篇髫小兒/髪也魏志毛)
　(玠傳垂髫執/簡累勤取官)
　
　
　
　
　
　
　王右丞集箋注巻十四
欽定四庫全書
　王右丞集箋注巻十五
　　　　　　　　　　　　仁和趙殿成撰
　外編四十七首
　　東溪翫月(顧元緯外編録此首文苑英華亦/作王維詩唐文粹作王昌齡詩)
月從斷山口遙吐柴門端萬木分空霽(分唐文/粹作紛)流隂中
夜攢光連虛象白氣與風露寒谷靜秋泉響巖深青靄
殘清澄入幽夢(清澄唐文/粹作澄清)破影抱空巒(破影唐文/粹作影破)恍惚
琴牕裏松溪曉思難
　　過太乙觀賈生房(顧元緯外編及凌本俱録此/首文苑英華亦作王維詩)
昔余棲遁日之子烟霞鄰共攜松葉酒俱篸竹皮巾攀
林遍雲洞(雲一/作巖)採藥無冬春謬以道門子徵為驂御臣
常恐丹液就先我紫陽賔天促萬塗盡哀傷百慮新蹟
峻不容俗才多反累真泣對雙泉水還山無主人
　松葉酒(庾肩吾詩方欣松葉酒自和遊仙吟/王績詩春釀煎松葉秋盃浸菊花)竹皮巾
　(漢書髙帝為亭長乃以竹皮為冠韋昭曰竹皮竹筠/也今南夷取竹幼時績以為帳師古註竹皮筍皮謂)
　(笋上所解之籜耳非竹筠也今人亦往往為笋皮/巾古之遺製也王績詩横裁桑節杖直剪竹皮巾)丹
　液(漢武内傳其次藥有九丹金液子得服之/白日昇天此飛仙之所服地仙之所見也)紫陽賔
　(周氏㝠通記第一紫陽左真人治葛衍山/周君第二紫陽右真人治嶓冡山王君)
　　送孟六歸襄陽(一作送孟浩然作顧元緯外編録此/首文苑英華亦  王維詩瀛奎律)
　　(髓作張/子容詩)
杜門不欲出(欲瀛奎律/髓作復)久與世情疎以此為長策(長一/作良)
勸君歸舊廬醉歌田舍酒笑讀古人書好是一生事無
勞獻子虛
　　淮陰夜宿二首(以下五首俱見顧元緯外編註云/宋本作公詩又載唐孫逖集文苑)
　　(英華俱編入行邁類亦稱逖作葢與右丞/早入榮陽界諸詩同紀遂誤作右丞詩耳)
水國南無畔扁舟北未期鄉情淮上失歸夢郢中疑木
落知寒近山長見日遲客行心緒亂不及洛陽時
永絶臥煙塘蕭條天一方秋風淮木落寒夜楚歌長宿
莽非中土鱸魚豈我鄉孤舟行已倦南越尚茫茫
　宿莽(楚辭夕攬中洲之宿莽王逸註草/冬生不死者楚人名之曰宿莽)南越(杜氏通/典自嶺)
　(而南當唐虞三代為蠻夷之國是百越之地亦謂之/南越古謂之雕題非禹貢九州之域又非周禮職方)
　(之限在天文牽牛婺女則/越之分野兼得楚之交)
　　下京口埭夜行
孤帆度綠氛寒浦落紅曛江樹朝來出呉歌夜漸聞南
溟接潮水北斗近鄉雲行役從兹去歸情入雁羣
　京口埭(按唐書地理志潤州/丹徒縣有京口埭)
　　山行遇雨
驟雨晝氛氲空天望不分暗山惟覺電窮海但生雲涉
澗猜行潦緣崖畏宿氛夜來江月霽棹唱此中聞
　　夜到潤州
夜入丹陽郡天髙氣象秋海隅雲漢轉江畔火星流城
郭傳金柝閭閻閉緑洲客行凡㡬夜新月再如鈎
　潤州(按唐書地理志江南道有潤州丹陽郡武徳三/年以江都郡之延陵縣地置取潤浦為州名)
　金柝(顔延年詩卧伺金柝響起候亭燧烟又延年陽/給事誄金柝夜擊和門晝扄李善註金謂刁斗)
　(也衛宏漢舊儀曰晝漏盡夜漏起城門擊/刁斗周廬擊木柝李周翰註柝打更木也)
　　冬夜寓直麟閣(顧元緯外編録此首唐詩品彚亦/作王維詩文苑英華作宋之問詩)
　　(成按題中麟閣之名乃是天授時所改/神龍時無復此稱則此詩自應歸宋耳)
直事披三省(省一/作閣)重關祕七門廣廷憐雪淨(淨一/作靜)深屋
喜罏温(深屋一/作狹室)月幌花虛馥(花一/作雲)風牕竹暗喧東山白
雲意兹夕寄琴樽(樽一/作言)
　麟閣(杜氏通典天授初改祕書省為/麟閭神龍初復佔掌經籍圖書)七門(後漢書百/官志宫掖)
　(門每門司馬一人比千石本註曰南官南屯司馬主/平城門北宮門蒼龍司馬主東門𤣥武司馬主𤣥武)
　(門北屯司馬主北門北官朱雀司馬主南掖門/東明司馬主東門朔平司馬主北門凡七門)月幌
　(玉篇幌户廣切帷幔也王勃九成宫頌序風閨/夕敞攜少女于歌筵月幌宵朧下姮娥于舞席)
　　賦得秋日懸清光(詩雋類函唐詩類苑俱作王/維詩唐詩品彚作無名氏詩)
寥廓凉天靜晶明白日秋圓光含萬象碎影入閒流迥
與青𡨕合遙同江甸浮晝隂殊衆木斜影下危樓宋玉
登髙怨張衡望逺愁餘暉如可託雲路豈悠悠
　江甸(宋書蕭思話傳仗/順沿流席巻江甸)宋玉(宋玉九辯悲哉秋之為/氣也蕭瑟兮草木揺落)
　(而變衰憭慄兮若在逺/行登山臨水兮送將歸)張衡(張衡作四愁詩有側身/東望涕霑翰側身南望)
　(涕霑襟側身西望涕霑裳/側身北望涕霑巾之句)
　　山中(顧元緯外編凌/本俱録此首)
荆溪白石出天寒紅葉稀山路元無雨空翠濕人衣(荆/溪)
(一作藍田天/寒一作玉關)
　荆溪(長安志荆谷水一名荆溪來自藍田縣至康村/入萬年縣界西流二十里出谷至平川合庫谷)
　(採谷石門水為荆/谷水一名産水)
　(冷齋夜話云吾弟超然喜論詩其為人純至有風味/嘗曰陳叔寶絶無肺腸然詩語有警絶者如曰午醉)
　(醒未晩無人夢自驚夕陽如有意偏傍小牕明王摩/詰山中詩曰溪清白石出天寒紅葉稀山路元無雨)
　(空翠濕人衣舒王百家夜休曰相看不忍發惨澹暮/潮平欲别更攜手月明洲渚生此皆得于天趣予問)
　(之曰句法固佳然何以識其天趣超然曰能言蕭何/所以識韓信則天趣可言余竟不能詰曰微超然誰)
　(知/之)
　(蘇東坡書摩詰藍田烟兩圖云味詰摩之詩詩中有/畫觀摩詰之畫畫中有詩詩曰藍溪白石出玉川紅)
　(葉稀山路元無雨空翠濕人衣此摩詰之/詩也或曰非也好事者以補摩詰之遺)
　　從軍行二首(顧元緯本凌本俱録此首樂府詩集/亦作王維詩萬首唐人絶句唐詩紀)
　　(事俱作王涯詩辭/行顧元緯本作)
戈甲從軍久(戈樂府詩/集作旌)風雲識陳難今朝拜韓信計日
斬成安(後二句凌本樂府詩集俱作/今朝韓信計日下斬成安)
　拜韓信(漢書髙帝紀漢王齋戒設壇場/拜韓信為大将軍問以計策)計日(魏志司/馬懿臨)
　(危制變禽公孫/淵可計日待也)斬成安(史記韓信與張耳以兵數萬/欲東下井陘擊趙趙王成安)
　(君陳餘聞漢且襲之也聚兵井陘口號稱二十萬信/引兵下未至井陘口三十里止舍夜半傳發選輕騎)
　(二千人人持一赤幟從間道草山而望趙軍誡曰趙/見我走必空壁逐我若疾入趙壁拔趙幟立漢赤幟)
　(謂軍吏曰趙已先據便地為壁且彼未見吾大将旗/鼔未肯擊前行恐吾至阻險而還信乃使萬人先行)
　(出背水陣趙軍望見大笑平旦信建大将之旗鼔鼔/行出井陘口趙開壁擊之大戰良久于是信佯棄鼓)
　(旗走水上軍水上軍開入之復疾戰趙果空壁爭漢/鼓旗逐韓信信已入水上軍軍皆殊死戰不可敗)
　(信所出奇兵二千騎共候趙空壁逐利則馳入趙壁/皆抜趙旗立漢赤幟二千趙軍已不勝不能得信等)
　(欲還歸壁壁皆漢赤幟大驚以為漢皆已得趙王將/矣兵遂亂遁走於是漢兵夾擊大破虜趙軍斬成安)
　(君泜水上/禽趙王歇)
燕頷多奇相狼頭敢犯邊寄言班定逺正是立功年
　燕頷(後漢書班超行詣相者曰祭酒布衣諸生耳而/當封侯萬里之外超問其狀相者指曰生燕頷)
　(虎頭飛而食肉此萬里侯相也後使西域西域五/十餘國悉皆納質内屬焉下詔封超為定逺侯)狼
　頭(北史突厥者其先居西海之右獨為部落葢匈奴/之別種也姓阿史那氏後為隣國所破盡滅其族)
　(有一兒年且十歳兵人見其小不忍殺之乃刖足斷/其臂棄草澤中有牝狼以肉餌之及長與狼交合遂)
　(有孕馬彼王聞此兒尚在重遣殺之使者見在狼側/并欲殺狼于時若有神物投狼于西海之東落髙昌)
　(國西北山山有洞穴狼匿其中遂生十男十男長外/託妻孕其後各為一姓阿史那即其一也最賢遂為)
　(君長故牙門建狼/頭纛示不忘本也)
　　遊春曲二首(顧元緯本凌本俱録此首樂府詩集/亦作王雒詩唐詩紀事作張仲素詩)
　　(萬首唐人絶/句作王涯詩)
萬樹江邊杏新開一夜風滿園深淺色照在綠波中
上苑無窮樹花開次第新香車與絲騎風靜亦生塵(無凌/本唐)
(詩紀事樂府/詩集俱作何)
　　相思(顧元緯外編凌本俱録此首凌本作江/上贈李龜年萬首唐人絶句作相思)
紅豆生南國秋來發㡬枝勸君多採擷此物最相思(萬/首)
(唐人絶句豆作杏㡬作/故多作休凌本勸作贈)
　紅豆(資暇録豆有圓而紅其首烏者舉世呼為相思/子即紅豆之異名也其木斜斫之則有文可為)
　(彈博局及琵琶槽其樹也大株而白枝葉似槐其花/與皂莢花無殊其子若穆豆處于莢中通身皆紅李)
　(善云其實赤如珊瑚是也雲溪友議明皇幸岷山百/官皆竄辱李龜年奔迫江潭杜甫以詩贈之曰岐王)
　(宅裏尋常見崔九堂前㡬度聞正値江南好風景落/花時節又逢君龜年曾于湘中採訪使筵上唱紅豆)
　(生南國秋來發㡬枝贈君多採擷此物最相思又曰/清風明月苦相思蕩子從戎十載餘征人去日殷勤)
　(囑歸雁來時數附書此辭皆王右丞所製至/今梨園唱焉歌□合座莫不望南幸而惨然)
　　太平樂二首(顧元緯本凌本俱録此首樂府詩集/亦作王維詩萬首唐人絶句作王涯)
　　(詩唐詩紀事作張仲素詩/樂顧元緯本凌本俱作辭)
風俗今和厚君王在穆清行看採花曲盡是泰階平(和/顧)
(元緯本作何探/唐詩紀事作採)
　太平樂(樂府詩集樂苑曰/太平樂商調曲也)穆清(史記漢興以來至/明犬子獲符瑞建)
　(封禪改正朔易服色受命于穆清如淳註受天命清/和之氣正義曰穆美也言天子有美徳而敎化清也)
　泰階平(長楊賦玉衡正而太階平李善註黄帝六符/經泰階者天之三階也上階上星為男主下)
　(星為女主中階上星為諸侯三公下星為卿大夫下/階上星為士下星為庶人三階平則隂陽和風雨時)
　(歳大登民人息天下平是謂太平李周翰註/太階三階星也此三星正平則天下太平也)
聖德超千古皇威静四方蒼生今息戰無事覺時長(威/唐)
(詩紀事/作風)
　　送春辭(顧元緯本凌本俱録此首萬首唐人絶句/作王涯詩唐詩紀事全唐詩話並作張仲)
　　(素/詩)
日日人空老年年春更歸相歡在尊酒不用惜花飛
　　書事(顧元緯外編凌/本俱録此首)
輕隂閣小雨深院畫慵開坐看蒼苔色欲上人衣來
　(詩人玉屑王維書事云輕隂閣小雨深院晝慵開坐/看蒼苔色欲上人衣來舒王云若耶溪上踏莓苔興)
　(盡張帆載酒迴汀草岸花渾不見青山無數逐人來/兩詩皆含不盡之意子由謂之不帶聲色楊升菴詩)
　(話王摩詰詩今所傳僅六巻如輕隂閣小雨深院晝/慵開坐看蒼苔色欲上人衣來一首見于洪覺範天)
　(廚禁臠人家在仙掌雲氣欲生衣見于董/□畫䟦而本集不載則知其詩遺落多矣)
　　塞上曲二首(顧元緯本凌本俱録此首樂府詩集/亦作王維詩萬首唐人絶句作王涯)
　　(詩唐詩紀事前首作張/仲素詩後首作王涯詩)
天驕逺塞行出鞘寶刀鳴定是酬恩日今朝覺命輕(出/鞘)
(樂府詩集/作鞘裏)
塞虜常為敵邊風已報秋平生多志氣箭底覓封侯
　　隴上行(顧元緯本凌本俱録此首萬首唐/人絶句唐書紀事俱作王涯詩)
負羽到邊州鳴笳度隴頭雲黄知塞近草白見邊秋(羽/萬)
(苜唐人絶/句作箭)
　負羽(江淹别賦或乃邊郡未和負羽從軍吕/延濟註箭有羽從軍負之于背而行)
　　閨人贈逺五首(顧元絳本凌本俱録五首萬首唐/人絶句唐詩紀事唐詩品彚並作)
　　(王涯詩閨又唐詩紀/事題作  人寄逺)
花明綺陌春柳拂御溝新為報遼陽客流芳不待人(陽/一)
(作東芳/一作光)
　綺陌(梁簡文帝詩/三條綺陌平)遼陽(漢書地理志遼/東郡冇遼陽縣)
逺戍功名薄幽閠年貌傷妝成對春樹不語淚千行
　功名薄(陸機詩但恨功名/薄竹帛無所宣)幽閨(江淹别賦慚/幽閨之琴瑟)
啼鶯緑樹深語燕雕梁晚不省出門行沙場知近逺(啼/鶯)
(一作鶯啼語/燕一作燕語)
　雕梁(昭明太子十二月啟魚遊碧沼疑呈/逺道之書燕語雕梁狀對幽閨之語)
形影一朝別烟波千里分君看望君處秖是起行雲(朝/一)
(作/相)
洞房今夜月如練復如霜為照離人恨亭亭到曉光
　洞房(長門賦懸明月以自照兮徂/清夜于洞房吕向註洞深也)如練(沈約詩秋月/光如練照耀)
　(三爵/臺)如霜(謝朓樂府夜月如/霜金風方嫋嫋)亭亭(謝靈運詩亭亭曉/月映冷冷朝露滴)
　(謝惠連詩亭亭映江月李善註/亭亭迥貌吕向註亭亭月明貌)
　　過友人莊(此本孟浩然八言律詩今萬首唐人絶/句減去後四句作一絶作王維不知何)
　　(據顧元緯外/編亦録此首)
故人具雞黍邀我至田家緑樹村邊合青山郭外斜
　　感興(此本鄭谷詩詩學權輿以為王/摩詰作顧元緯外編亦録此首)
禾黍不艶陽競栽桃李春翻令力畊者半作賣花人
　　遊春辭二首(顧元緯本凌本俱録此首樂府詩集/亦作王維詩萬首唐人絶句唐詩紀)
　　(事俱作王涯詩令洪邁萬首唐人絶句序云王涯/在翰林同學士  狐楚張仲素所賦宫詞諸章乃)
　　(誤入于王維集乂于王維詩下註云別本維乂有/遊春詞等詩十五篇并五言十五篇皆王涯所作)
　　(今已入/涯詩中)
曲江絲柳變烟條寒谷冰隨暖氣銷纔見春光生綺陌
已聞清樂動雲韶
　雲韶(雲門黄帝樂大韶虞舜樂陸雲詩鸞棲髙岡耳/想雲韶曹毗宗廟歌詩愔愔雲韶盡美盡善)
經過柳陌與桃谿尋逐春光著處迷鳥度時時衝絮起
花繁滚滚壓枝低(谿唐詩紀事樂府詩集俱/作蹊春樂府詩集作風)
　　秋思二首(顧元緯本凌本俱録此首樂府詩集作/王維詩萬首唐人絶句唐詩紀事作王)
　　(涯/詩)
網軒凉吹動輕衣夜聽更生玉漏稀月渡天河光轉濕
鵲驚秋樹葉頻飛(網一本作綠生萬首唐人絶句/唐詩紀事樂府詩集俱作長)
　網軒(沈約詩網軒映朱輟張銑註軒/屋檐也以網及珠綴而飾之)
宫連太液見滄波暑氣微消秋意多一夜輕風蘋末起
露珠翻盡滿池荷(消凌本樂府/詩集俱作清)
　太液(史記建章宫其北治大池漸臺髙二十餘丈名/曰太液池有蓬萊方丈瀛州壺梁象海中神山)
　(龜魚之屬漢書昭帝紀黃鵠下建章宫太液池中如/淳註謂之液者言天地和液之氣所為也臣瓚曰太)
　(液池言承陰陽津液以作池也三輔黃圖太液池在/長安故城西建章宫北未央宫西南太液者言其津)
　(潤所及廣也長安志大明宫蓬萊殿後有含凉殿後/有太液池池内有太液亭子柳惲詩太液滄波起)
　蘋末(宋玉風賦夫風生于/地起于青蘋之末)
　　秋夜曲二首(顧元緯本凌本俱載此首樂府詩集/作王維詩萬首唐人絶句作王涯詩)
　　(全唐詩話唐詩紀/事俱作張仲素詩)
丁丁漏水夜何長漫漫輕陰露月光秋逼暗蟲通夕響
寒衣未寄莫飛霜(陰凌本萬首唐人絶句唐詩紀事樂/府詩集俱作雲逼凌本樂府詩集俱)
(作/壁)
桂魄初生秋露微輕羅已薄未更衣銀筝夜久殷勤弄
心怯空房不忍歸
　　從軍辭(顧元緯本凌本俱載此首樂府詩集并前/從軍辭二首亦作王維詩萬首唐人絶句)
　　(唐詩紀事/作王涯詩)
髦頭夜落㨗書飛來奏軍門著賜衣白馬將軍頻破敵
黄龍戍卒㡬時歸(軍凌本萬首唐人絶句唐詩紀事樂/府詩集俱作金□樂府詩集作鏑非)
　髦頭(史記天官書昴口髦頭胡星也正義曰昴一星/為髦頭胡星亦為獄事明天下獄訟平暗為刑)
　(罰濫六星明與大星等大水且至其兵大起揺/動若跳躍者兵大起一星不見皆兵之憂也)白馬
　將軍(三國志龎德常乗白馬羽/軍謂之白馬將軍皆憚之)
　　塞下曲二首
辛勤幾出黃花戍迢遰初隨細柳營塞晚毎愁殘月苦
邊愁更逐斷蓬驚(愁凌本唐詩紀事樂府詩集/俱作秋驚唐詩紀事作聲)
　黃花戍(唐書地理志河北道平/州北平郡有黄花戍)
年少辭家從冠軍金裝寶劍去邀勲不知馬骨傷寒水
惟見龍城起暮雲
　金裝(梁簡文帝登山馬/詩間樹識金裝)馬骨(陳琳詩飲馬長城/窟水寒傷馬骨)龍城
　(漢書車騎將軍衛青至龍城獲首虜七百級又匈奴/傳五月大㑹龍城祭其先天地鬼神史記索隱崔浩)
　(云西方皆事龍神故名大㑹處為龍城/後漢書云匈奴俗歲有三龍祠天神)
　　平戎辭二首(顧元緯本凌本俱載此首作平戎辭/萬首唐人絶句作王涯詩唐詩紀事)
　　(前首作王涯詩後/首作張仲素詩)
太白秋髙助漢兵長風夜巻虜塵清男兒解却腰間劍
喜見從王道化平(漢顧元緯本萬首唐人絶句俱作後/唐詩紀事作發從樂府詩集作君)
巻斾生風喜氣新早持龍節静邊塵漢家天子圖麟閣
身是當今第一人
　龍節(唐書大將出賜旌以顓賞節以顓殺旌以綘帛/五丈粉畫虎有銅龍一首纒緋旛紫縑為袋油)
　(囊為表節懸畫木盤三相去/數寸隅垂赤麻餘與旌同)麟閣(漢書甘露三年單/于始入朝上思股)
　(肱之美乃圖畫其人于麒麟閣法其形貌署其官爵/姓名惟霍光不名曰大司馬大將軍博陸侯姓霍氏)
　(次曰衛將軍富平侯張安世次曰車騎將軍龍頟侯/韓増次曰後將軍營平侯趙充國次曰丞相髙平侯)
　(魏相次曰丞相博陽侯丙吉次曰御史大夫建平侯/杜延年次曰宗正陽成侯劉德次曰少府梁丘賀次)
　(曰太子太傅蕭望之次曰典屬國蘇武皆有功德知/名當世是以表而揚之以著中興輔佐列于方叔召)
　(虎仲山甫焉張晏註武帝獲麒麟時作此閣圖畫其/像于閣遂以為名師古曰漢宫閣疏名云蕭何造)
　　閨人春思(顧元緯本凌本俱載此首萬首唐人絶/句作王涯詩全唐詩話唐詩紀事並作)
　　(張仲/素詩)
愁見遙空百丈絲春風挽㫁更傷離閒花落遍青苔地
盡日無人誰得知(遙唐詩紀事萬首唐人絶句俱作遊/挽唐詩紀事作惹遍凌本萬首唐人)
(絶句/作盡)
　百丈絲(庾信詩洛陽游絲百丈/連黃河春冰千片穿)
　　贈遠二首(顧元緯本凌本俱載此首萬首唐人絶/句作王涯詩唐詩紀事作張仲素詩)
當年只自守空帷夢見關山覺別離不見鄉書傳雁足
惟看新月吐蛾眉(自一作是關唐/詩紀事作江)
　雁足(漢書天子射上林中/得雁足有係帛書)
厭攀楊柳臨青閣閒採芙渠傍碧潭走馬臺邊人不見
拂雲堆畔戰初酣
　青閣(江淹詩朝與住人/期日夕望肯閣)芙渠(毛萇詩傳荷花芙渠也/其花菡萏陸璣詩疏荷)
　(其花未發為菡/萏已發為芙渠)走馬臺(漢書張敝傳時罷朝㑹過走/馬章臺街孟康註章臺街在)
　(長安/中)拂雲堆(唐書地理志豐州中受降城有拂雲堆/祠接靈州境元和郡縣志朔方軍北與)
　(突厥以河為界河北岸有拂雲堆祠突厥將入寇必/先詣祠祭酹求福因牧馬料兵而後渡河太平寰宇)
　(記拂雲堆在勝州榆/林縣北百七十里)酣(韓非子酣戰之時司/馬子反渴而求飲)
　　獻壽辭(顧元緯本凌本俱載此首萬首唐/人絶句唐詩紀事俱作王涯詩)
宫殿參差列九重祥雲瑞氣捧階濃微臣欲獻唐堯壽
遙指南山對衮龍(殿唐詩紀/事作觀)
　唐堯壽(莊子堯觀乎華華封人曰嘻聖人請祝聖人/使聖人壽堯曰辭使聖人富堯曰辭使聖人)
　(多男子堯曰辭封人曰壽富多男子人之所欲也女/獨不欲何邪堯曰多男子則多懼富則多事壽則多)
　(辱是三者非所以養徳也故辭封人曰天生萬民必/授之職多男子而授之職則何懼之有富而使人分)
　(之則何事之有夫聖人鶉居而鷇食烏行而無彰天/下有道則與物皆昌天下無道則修徳就閒千歳厭)
　(世去而上僊乗彼白雲至于帝鄉/三患莫至身常無殃則何辱之有)
　　失題(顧元緯本凌本俱載此首亦見萬首唐人絶/句  顧元緯本萬首唐人絶句作李龜年所)
　　(歌凌本作雜詩樂府詩/集作伊州歌第一叠)
清風明月苦相思蕩子從戎十載餘征人去日殷勤囑
歸雁來時數寄書(清凌本作秋明萬首唐人絶句作朗/苦相思一作獨離居戎凌本作車寄)
(凌本萬首唐人/絶句俱作附)
　　疑夢(見事文/類聚)
莫驚寵辱空憂喜莫計恩讐浪苦辛黄帝孔子何處問
安知不是夢中身
　(成讀諸家所刻右丞詩集惟劉須谿評本為最善然/其中亦往往雜以他人之作如錢起盧象崔興宗諸)
　(公所賦皦然明白者亦亂厠其間况其他乎洪邁辯/遊春詞等三十首為王涯所作而諸本儼然猶載集)
　(中雖其詩亦佳麗可誦較之魚目混珠碔砆亂玉大/有徑庭然究非摩詰本来面目矣若文苑英華雲溪)
　(友議冷齋夜話詩人玉屑樂府詩集等書所載右丞/詩章有集中所不載者而别書又以為某某所作疑)
　(不能定也存之懼其亂真因别彚為一巻謂之外編/以明非劉氏所較集内之詩故耳葢亦存而不論之)
　(意至于分涇渭之殊流別淄澠之異味于聲調體格/微似之間而辨正其某首為真某首為誤則請以俟)
　(淹雅之/君子)
　
　
　
　
　
　
　
　
　
　
　
　
　
　
　王右丞集箋注巻十五
欽定四庫全書
　王右丞集箋注巻十六
　　　　　　　　　　　　仁和趙殿成撰
　賦表八首
　　白鸚鵡賦
若夫名依西域族本南海同朱喙之清音變緑衣於素
彩(于一/作而)惟兹鳥之可貴諒其美之斯在(鳥文苑英/華作禽)爾其
入翫於人見珍奇質狎蘭房之伎女去桂林之雲日易
喬枝以羅袖代危巢以瓊室(兩以字文苑/英華俱作于)慕侣方逺依
人永畢託言語而雖通顧形影而非匹(而唐文/粹作之)經過珠
網出入金鋪單鳴無應隻影長孤偶白鷴於池側對皓
鶴於庭隅愁混色而難辨願知名而自呼(願文苑英/華作每)明
心有識懷恩無極(無文苑英/華作何)芳樹絶想雕梁撫翼時嗛
花而不言每投人以方息慧性孤禀雅容非飾含火德
之明輝被金方之正色至如海燕呈瑞有玉筐之可依
(筐文苑英華作/笥唐文粹作篋)山雞學舞向寶鏡而知歸(寶文苑英/華作瑤)皆
羽毛之偉麗奉日月之光輝(羽毛文苑英/華作毛羽)豈憐兹鳥地
逺形微色凌紈質彩奪繪衣深籠久閉喬木長違(閉一/作閒)
(非/)儻見借其羽翼與遷鶯而共飛(其文苑英/華作于)
　白鸚鵡(初學記廣州記曰根杜出五色鸚鵡曾見其/白者大如母雞南方異物志曰鸚鵡有三種)
　(一種青大如鳥臼一種白大如䲭鴞一種五色大于/青者交州巴南盡有之凡鳥四指三向前一向後此)
　(鳥兩指向後桂海虞衡志白鸚鵡大如小鵝亦能/言羽毛玉雪以手撫之有粉粘著指掌如蛺蝶翅)西
　域(禰衡鸚鵡賦惟西域之靈鳥挺自然之/奇姿李善註西域謂隴坻出此鳥也)南海(史記/始皇)
　(本紀畧取陸梁地為桂林象郡南海杜氏通典南海/今南海始興義寧海豐恩平南陵臨賀髙要感義晉)
　(康臨封開陽髙涼連城/新興銅陵懷徳等郡是)蘭房(宋玉諷賦乃更于蘭/房芝室止臣其中)桂
　林(漢書地理志鬱林郡故秦桂林郡屬尉陀武帝元鼎/六年開更名杜氏通典桂林今始安平樂䝉山開)
　(江潯江蒼梧臨江鬱林平琴安城賀水常林象郡龍/城融水朗寧懷澤寜浦横山修徳龍池永定等郡是)
　依人(庾信詩愛靜魚争/樂依人鳥入懐)珠網(江淹詩結眉向珠網瀝/思視青苔王融詩雕雲)
　(度綺錢香/風入珠網)金鋪(長門賦擠玉户以撼金鋪李延濟註/金鋪扉上有金花花中作鈕鐶以貫)
　(鎖左思蜀都賦金鋪交映劉淵林註金鋪門鋪首以/金為之韻㑹鋪説文著門鋪首也從金甫聲增韻所)
　(以銜環者作龜蛇之形/以銅為之故曰金鋪)白鷴(張華禽經註白鷴/似山雞而色白)皓鶴
　(謝惠連雪賦皓鶴/奪鮮白鷴失素)投人(晉書載記烏雀/投人尚宜濟免)火德(禰衡鸚/鵡賦體)
　(金精之妙質含火徳之明輝李善註西方為金毛有/白者故曰金精南方為火觜有赤者故曰火徳李周)
　(翰註西方金也質寄于西故云體金精也/朱鳥南方火也鳥皆稟之故云含火徳也)玉筐(宋書/符瑞)
　(志髙辛氏之世妃曰簡狄以春分𤣥鳥至之日從帝/祀郊禖與其妹浴于𤣥丘之水有𤣥鳥銜卵而墜之)
　(五色甚好二人競取覆以玉筐簡/狄先得而吞之遂孕胸剖而生契)山雞(異苑山雞愛/其毛羽映水)
　(則舞魏武時南方獻之帝欲其鳴舞而無由公子/蒼舒令置大鏡其前雞鑒形而舞不知止遂乏死)遷
　鶯(本小雅出谷遷喬義然詩人是泛指凡/鳥而言後人多作鶯事使所未詳也)
　(成按文苑英華載白鸚鵡賦凡三首第一即右丞作/第二不著姓氏第三郝名逺作皆于題下註云以容)
　(日上飾孤飛色媚為韻而本集無之又第一第二並/止賦五韻缺餘三韻豈當時之制雖限八韻亦聽士)
　(子為盈/縮耶)
　　賀古樂器表
臣維言伏見今月七日中書門下敕牒道士申太芝奏
稱伏奉恩旨令臣往名山修功德去載六月二十日於
南海葛洪居處至誠祈請中夜恍惚見一老人云是茅
山羅浮神人常於七曜洞來往昔曾九疑山於桂陽石
室中藏天樂一部歳月久逺變為五野猪彼郡百姓捉
獲汝可往取獻皇帝每祈祭但依方安置奏之即五音
自和天仙百神應聲降福所求必遂壽命延長臣奉神
言即往桂陽尋問百姓云天寶二載村人常見有五野
猪逐之便走入石室就裏尋覓化為石物五枚衆共驚
異臣取以扣之音律相和與神人言不異今將奉進者
臣聞陰陽不測之謂神變化無方之謂聖惟神與聖感
而遂通伏惟開元天寶聖文神武應道皇帝陛下居皇
建之極中得混成之大道奉先天之聖祖元化協於無
為育率土之羣生至仁侔於陰隲然猶精意不倦聖祀
逾崇遍禮羣仙思祐九服故得龎眉皓髪遙同入昴之
人真訣𤣥言來告馭風之客棲身七曜以俟唐堯藏樂
九疑不傳虞舜留兹石室思獻玉墀憑野豕以呈形表
洞仙之屬意且神物思變古亦有之龍躍平津實為寶
劍鳬飛葉縣空餘素履器非上品人纔下仙猶能精誠
聿修神變浚若況殊庭致貺天老効祥願授至尊以享
上帝亦既考撃動諧律吕韶濩慚其九奏雲咸失其八
音翠鳳入于洞簫殊非雅韻朱鷺傳于鼗鼔敢比仙聲
天地同和神祗降福無窮之壽永撫寶圖無疆之休以
康庶績實由至德斯感大道𤣥通神人親告於休徴靈
仙不秘其空樂稽之古昔實未見聞臣等限以留司不
獲隨例抃舞不任踴躍喜慶之至
　敕牒(唐六典凡上之所以逮下其制有六曰制敕册/令敎符凡下之所以達上其制亦有六曰表狀)
　(牋啟辭牒李林甫註天子曰制曰敕曰册皇太子曰/令親王公主曰敎尚書省下於州州下於縣縣下於)
　(鄉皆曰符表上於天子其近臣亦為狀牒啟于皇太曰/子然于其長亦為之非公文所施九品以上公文皆)
　(牒庶人/曰辭)申太芝(神仙彚紀申太芝字元芝洛陽人其/母楊夢吞芝而孕故名以𤣥宗同日)
　(生稍長去家學道常遊南嶽至祝融峯頂遇異人授/金丹火龍之術遂能乗虛𤣥宗感夢以像求得之召)
　(至京師命住𤣥真觀神遊隱顯出入不可測□元中/中秋夜與𤣥宗同遊月宫過一大門在玉光中見宫)
　(榜曰廣寒清虛之府守門兵衞甚設太芝引帝躍起雲/烟霧上俯視玉城嵯峨若萬頃琉璃田僊人道士乗)
　(駕鶴往來其間下見素娥十餘皓衣乗白鸞笑舞於/廣庭大樹下樂音清麗帝歸因製霓裳羽衣之曲天)
　(寶初奉詔祭羅浮山訪尋朱明洞道遇異人告以天/樂甚異後應安祿山之亂即所奏于凝碧池頭者太)
　(芝道術最高醮祭輙動風雨所著有服食要訣世稱/天師又曰僊翁後坐妖妄伏誅道流謂為兵解競傳)
　(在大余湖山/白晝沖舉云)葛洪居處(廣東志羅浮山朱明洞前有/虛觀即都虛觀故址晉咸和)
　(中葛洪于此煉丹以從學者衆乃于此置四庵山南/曰都虛又曰𤣥虛又改名沖虛至唐朝天寶初置守)
　(祠十家仍度道士賜額/内有葛洪祠葛洪丹竈)茅山(太平寰宇記茅山在昇/州句容縣南五十里本)
　(勾曲山其山形如勾字三曲晉茅山君得道于此山/後人遂名為茅山其山接句容金壇延陵三縣界)
　羅浮(藝文類聚羅浮山記曰羅浮者葢總稱焉羅羅/山也浮浮山也二山合體謂之羅浮在增城博)
　(羅二縣之境舊説羅浮高三千丈有七十石室七十/二長溪神明神禽玉樹朱草太平寰宇記羅浮山本)
　(名蓬萊山一峯在海中與羅山合體因名之山有洞/通句曲又有璇房瑤室七十二所裴淵廣州記云羅)
　(浮二山隱天唯石樓一路可登謝靈運羅浮山賦序/客夜夢見延陵茅山在京之東南明旦得洞經所載)
　(羅浮山事云茅山是洞庭口南通羅浮/正與夢中意相㑹遂感而作羅浮山賦)九疑山(方輿/勝覽)
　(九疑山在道州寧遠縣南六十里亦名蒼梧山九峯/相似望而疑之謂之九疑山有九峯峯各有一水四)
　(水流灌於南海五水北注合為洞庭其一曰朱明峯/其下湘水源二曰石城峯其下沲水源女冠魯妙典)
　(所居三曰石樓峯其下巢水源四曰娥皇峯其下池/水源五曰舜源峯其下瀑水源亦曰華葢此峯最髙)
　(六曰女英峯其下砅水源七曰簫韶峯其下渀水源/八曰桂林峯其下洑水源九曰梓林峯其下湎水源)
　桂陽石室(唐書地理志彬州桂陽郡屬江南西道方/輿勝覽道州有髙士巖在舜祠西二里間)
　(舊名野猪巖丘順甫欽若改曰髙士巖昔有獵者見/羣豖逐入巖不見因得樂器一部無為觀道士以獻)
　(之朝事見唐/王維賀表)尊號(歐陽修唐書本紀天寶七載五月/壬午羣臣上尊號曰開元天寶聖)
　(文神武應/道皇帝)皇建(書洪範五皇極皇建其有極孔安國/傳皇大極中也大中之道大立其有)
　(中/)混成(老子有物混成先天地生寂兮寥兮獨立而/不改周行而不殆可以為天下母吾不知其)
　(名字之曰道强為之名曰大河上公註謂/道無形混沌而成萬物乃在天地之間)聖祖(唐㑹/要乾)
　(封元年三月二十日追尊老君為太上𤣥元皇帝至/永昌元年却稱老君神龍元年二月四日依舊號太)
　(上𤣥元皇帝天寶二年正月十五日加號太上𤣥元/皇帝為大聖祖𤣥元皇帝八載閏六月十五日加號)
　(為大聖祖大道𤣥元皇帝十三年二月七/日加號大聖髙上大道金闕𤣥元皇帝)元化(張華/詩先)
　(王統大業𤣥/化漸八維)陰隲(書洪範惟天陰隲下民孔安國/傳隲定也不言而黙定下民)龎
　眉皓髮(後漢書劉寵傳山陰縣有五六老叟龎眉皓/髪自若邪山谷間出章懷太子註龎雜也老)
　(者眉雜/白黑也)入昴(見十一巻/五老註)馭風(莊子列子御風而行泠/然善也句有五日而後)
　(反/)龍躍平津(晉書初吳之未滅也斗牛之間常有紫/氣道術者皆以吳方强盛未可圖也惟)
　(張華以為不然及吳平之後紫氣愈明華圍豫章人/雷煥妙達緯象乃要煥宿屏人曰可共尋天文知將)
　(來吉㓙因登樓仰觀煥曰僕察之久矣惟斗牛之間/頗有異氣華曰是何祥也煥曰寶劍之精上徹于天)
　(耳華曰在何郡煥曰在豫章豐城華曰欲屈君為宰/密共尋之可乎煥許之華大喜即補煥為豐城令煥)
　(到縣掘獄屋基入地四丈餘得一石函光氣非常中/有雙劍竝刻題一曰龍泉一日太阿其夕斗牛間氣)
　(不復見焉煥以南昌西山北巖下土以拭劍光芒豔/發大盆盛水置劍其上視之者精芒炫目遣使送一)
　(劍并土與華留一自佩或謂煥曰得兩送一張公豈/可欺乎煥曰本朝將亂張公將受其禍此劍當繫徐)
　(君墓樹耳靈異之物終當化去不永為人服也華得/劍寶愛之常置坐側華以南昌土不如華陰赤土報)
　(煥書曰詳觀劍文乃干將也莫邪何復不至雖然天/生神物終當合耳因以華陰土一斤致煥煥更以拭)
　(劍倍益精明華誅失劍所在煥卒子華為州從事持/劍行經延平津劍忽于腰間躍出墮水使人没水取)
　(之不見劍但見兩龍各長數丈蟠縈有文章没者懼/而反須臾光彩照水波浪驚沸於是失劍華嘆曰先)
　(君化去之言張公終/合之論此其驗乎)鳬飛葉縣(後漢書王喬者河東/人也顯宗世為葉令)
　(喬有神術每月朔望常自縣詣臺朝帝怪其來數而/不見車騎密令太史伺望之言其臨至輙有雙鳬從)
　(東南飛來于是候鳬至舉羅張之但得一隻舄焉/乃詔上方診視則四年中所賜尚書官屬履也)殊
　庭(漢書郊祀志上親禪髙里祠后土臨勃海將以望/祀蓬萊之屬幾至殊庭焉師古註殊庭蓬萊中仙)
　(人庭/也)韶濩雲咸(蔡邕獨斷五帝三代樂之别名黄帝/曰雲門顓頊曰六莖帝嚳曰五英堯)
　(曰咸池舜曰大韶夏曰大/夏殷曰大濩周曰大武)九奏(初學記凡樂作謂之/奏九奏乃終謂之九)
　(成孔頴達尚書正義成謂樂曲成也鄭云成猶終也/每曲一終必變更奏故經言九成傳言九奏周禮謂)
　(之九變其/實一也)八音(晉書金石匏革絲/竹土木謂之八音)翠鳳(用列仙傳/簫史事)朱
　鷺(陸璣詩疏楚威王時有朱鷺合沓/飛翔而來舞舊鼔吹朱鷺曲是也)寶圖(徐陵文帝/登祚尊皇)
　(太后詔復子明/辟還承寳圖)無疆之休(商書實萬世/無疆之休)庶績(虞書庶/績咸熙)
　休徴(出尚書洪範孔安國/傳休徴美行之驗也)
　　賀𤣥元皇帝見真容表
臣維言伏見中書門下奏上黨郡奏啟聖祖大道𤣥元
皇帝玉石真容主上聖容今月十五日三元齊開光明
其日戍後道士陳希玉等十三人同朝禮見内殿有光
非常照耀及開殿門其光彌盛滿堂如晝久之方散其
時檢校官及押官等皆共瞻覩者臣聞仙祖行化真氣
臨闗聖人降生祥光滿室固知仙聖必有景光伏惟開
元天地大寶聖文神武應道皇帝陛下大道為心上元
同體挾風雲之質敬想猶龍冩日月之儀欽承大象仍
㢠舊邸以奉清都真容聖容既明四目照殿照室忽類
三光蘂宫自明初謂上天無夜桂殿如晝還疑就日而
朝琪樹韜華瑤池奪暎實由陛下宏敷本際大啟𤣥宗
明君潤色于真源聖祖和光于帝載表文明之在御六
合以清知臨照之無疆億載多慶臣等限以留司不獲
隨例抃舞無任踴躍喜慶之至
　上黨郡(唐書地理志潞州/上黨郡屬河東道)玉石真容(唐㑹要天寶元/年正月七日陳)
　(王府參軍田同秀上言𤣥元皇帝降于丹鳳門之通/衢告賜靈符在尹喜之故宅上遣使就函谷故闗尹)
　(喜臺而得之于是置𤣥元皇帝廟于大寜坊西南角/東都置于積善坊臨淄舊邸廟初成命工人于太白)
　(山砥石為𤣥元皇帝聖容又採白石為𤣥宗聖/容侍立于𤣥元皇帝之右衣以王者袞冕之服)三元
　(唐六典齋有七名其四日三元齋註云正月十五日/天官為上元七月十五日地官為中元十月十五日)
　(水官為下元皆法/身自懺諐罪焉)檢校官(杜氏通典神龍二年三月/又置員外官二千餘人于)
　(是遂有員外檢校試攝判知之官攝者言勅攝非州/府板署之命檢校者云檢校某官判官者云判某官)
　(事知者云知某官事/皆是詔除而非正命)真氣(水經注老子西出闗闗令/尹喜候氣知真人將有西)
　(遊者遇老子强令之著書/耳不得已為著道徳二經)祥光(宋書符瑞志光武皇/帝父為濟陽令濟陽)
　(有武帝行官常封閉哀帝建平元年十二月甲子夜/光武將産乃開而居之時有赤光室中盡明皇考異)
　(焉南史宋髙祖武皇帝諱褡字德輿以晉哀帝興寜/元年歲在癸亥三月壬寅夜生神光照室盡明宋世)
　(祖孝武皇帝諱駿字休龍文帝第二子也元嘉七年/八月庚午夜生有光照室魏書髙祖孝文皇帝諱宏)
　(獻文皇帝之太子也皇興元年八/月戊申生于平城紫宫神光照室)猶龍(史記孔子謂/弟子曰鳥吾)
　(知其能飛魚吾知其能遊獸吾知其能走走者可以/為網遊者可以為綸飛者可以為矰至于龍吾不能)
　(知其乗風雲而上天吾/今日見老子其猶龍乎)清都(列子王實以為清都紫/微鈞天廣樂帝之所居)
　蘂宫(真靈位業圖有太和/殿寥陽殿蘂珠宫)桂殿(沈約詩恩暢籣/席歡同桂殿)就日
　(用帝堯就/之如日事)琪樹(孫綽遊天台山賦琪樹璀璨而/垂珠吕延濟註琪樹玉樹也)瑤池
　(穆天子傳天子觴西王母于瑤池之上集仙/錄九層𤣥室紫翠丹房左帶瑶池右環翠水)宏敷(宏/大)
　(也敷布也出/周書君牙篇)帝載(尚書有能奮庸熙帝之/載孔安國傳載事也)
　　賀神兵助取石堡城表
臣維等言伏奉中書門下牒伏見絳郡太平縣百姓王
英杞狀稱去載七月於萬春鄉界頻見聖祖空中有言
曰我以神兵助取石堡城當時具經郡縣陳説並有文
狀申奏訖今載正月又于舊處再見云我昔于梓州威
洞造一龕尊像在獨坐山東北公成山左側年代已遠
其處傾䧟像在土中可報吾孫令人往取斯乃蒼生之
福國祚無疆者近奉進止差直省往彼求覓昨見梓潼
郡奏稱去年某月二十六日郡縣官吏并道士父老百
姓等一千餘人與直省李萬德依此尋求其日諸山盡
皆晴朗惟公成山上雲霧暗合遍尋不知所在遂結壇
齋戒祈請經宿至二十七日辰時有五色雲見于霧合
之處遂即分人子細尋覓乃見山半腹有少土傾處其
上竹樹非常䝉密并見一石角出土一寸便穿掘深三
尺已來乃是一石龕龕中有尊像一左右真人六并師
子崑崙各二遂以水洗沃儀相儼然事實吐符並如真
誥其石龕重大非人力所能運轉今於龕上造屋宇便
差精誠道士三人專修香火供養謹畫圖奉進者臣聞
元德升聞與至降監必錫靈貺彰厥有成不秘祥符昭
其克享伏惟開元天地大寶聖文神武應道皇帝陛下
以道理國以竒用兵先天而法自然終日不離輜重故
得仙君居九霄之上屢降中州聖祖在千古之前還臨
後葉視之不見者今見聽之不聞者今聞仍敕神兵以
助王旅天丁力士潛結鸛鵝星劍雲旗暗克貔虎遂殱
逆命之冦果屠難抜之城加以言必有徴德無不報指
尊像之所在為寶祚之休徴周流六虛言于晉而驗于
蜀混成一氣出于有而入于無未達齋心初迷三里之
霧既符真氣俄成五色之雲山腹洞開仙容儼若萬物
今覩千劫未逢昔河啟綠圖(綠顧本作籙/非是今校正)山輸𤣥女尚
謂得天之助藏為受命之符況真誥人聞聖容神造照
臨下土不住大羅之天保祐羣生爰啟小有之洞實感
明主縮地而來豈比漢時乗空而去元后欽崇之福遠
至邇安聖祖昭報之心天長地久臣等限以留司不獲
隨例抃舞不勝踴躍喜慶之至
　石堡城(劉昫唐書本紀天寶八載六月隴右/節度使哥舒翰攻吐蕃石堡城抜之)太平縣
　(唐書地理志河東道/絳州絳都有太平縣)獨坐山(太平寰宇記獨坐山在/梓州射洪縣東南二十)
　(五里周囘一里髙一百丈卓然孤峻南枕涪梓二水/一統志獨坐山在射洪縣東南二十里射洪涪江左)
　(右合流此山卓/然孤立故名)崑崙(唐人多以蠻人為奴謂之崑崙/劉昫唐書南蠻傳自林邑以南)
　(皆拳髪黑身/通號為崑崙)𤣥德(舜典𤣥德升聞乃命以位孔安國/傳𤣥謂幽潛潛行道德升聞天朝)
　(遂見/徴用)以竒用兵(老子以正治/國以竒用兵)法自然(見十一/巻註)不離輜
　重(老子重為輕根静為躁君是以聖人終日行不離/輜重河上公註輜静也聖人終日行道不離其静)
　(與重也/離音利)鸛鵝(左傳丙戌與華氏戰于赭丘鄭翩願為/鸛其御願為鵝杜預註鸛鵝皆陣名)
　貔虎(牧誓勗哉夫子尚桓桓如/虎如貔如熊如罷于商郊)周流六虛(借用周易/繫詞句)
　出有入無(孫綽遊天台山賦騁神變/之揮霍忽出有而入無)三里霧(後漢書/闗西人)
　(裘優亦能/為三里霧)劫(魏書道家稱劫數頗類佛經其延康龍/漢赤明開皇之屬皆其名也及其劫終)
　(稱天地/俱壞)綠圖(淮南子洛出丹書河出綠圖髙誘註黄/帝云夢見兩龍挺白圖即帝以授于河)
　(之都天老曰天其授帝圖乎黄帝乃齋河洛之間至/于翠媯泉大盧魚折溜而至汎白圖蘭采朱文以授)
　(黄帝舒受之/故曰綠圖)𤣥女(桓驎西王母傳黄帝討蚩尤之暴/威所未禁而蚩尤幻變多方徴風)
　(召雨吹烟噴霧師衆大迷帝歸息太山之阿昏然憂/寢王母遣使者被𤣥狐之裘以符授帝曰太一在前)
　(天一在後得之者勝戰則克矣佩符既畢王母乃命/一婦人人首鳥身謂帝曰我九天𤣥女也授帝以三)
　(宮五意陰陽之畧太一遁甲六壬歩斗之術陰符之/機靈寶五符五勝之文遂克蚩尤于中冀龍魚河圖)
　(黄帝攝政蚩尤兄弟八十一人並獸身人語銅頭鐵/額食沙石造兵仗刀㦸大駑威震天下誅殺無道不)
　(仁不慈萬民欲令黄帝行天子事黄帝仁義不能禁/止蚩尤遂不敵帝仰天而嘆天遣𤣥女下授兵信神)
　(符而令制伏蚩尤歸臣/帝因使鎮兵以制八方)元后(元后大君也/見大禹謨)欽崇(商書/欽崇)
　(天/道)遠至邇安(左傳恕思以明德則令名/載而行之是以遠至邇安)天長地久(老/子)
　(天長地久天地所以能長且/久者以其不自生故能長生)
　　門下起赦書表
伏奉制書如右好生之德洽於人心奉天之時以行春
令體元作則惟聖裁成伏惟乾元大聖皇帝陛下道凝
庶績功深廣運極孝敬於至誠致雍和於允穆狹其祝
網陋彼畫衣寧失不經況乎輕繫大赦戮餘之罪益寛
流宥之典人謂無寃何如捨而不問殺而有禮豈若至
于無刑加以親減庶羞無祭肺之膳下除冗食贍餬口
之人買櫝設(闕/)藏彼無歸之骨歲取畝收本乎盍徹之
税巨猾止于一惡貧人免于十夫思折劵者寛其暴征
嘗書勲者貰其宿負道德齊禮成其有恥之心悔咎思
愆開其自新之路道之一變將使比屋可封守在四夷
庶夫外戸不閉風俗忠厚禮讓興行六府孔修萬代永
賴臣等忝居門下不任鳬藻抃躍之至
　赦書(唐書肅宗本紀上元元年三月丙子降死罪流/以下原之二年正月甲寅降死罪流以下原之)
　好生(虞書大禹謨好生/之德洽于民心)春令(月令仲春之月命有司/省囹圄去桎梏母肆掠)
　(止獄/訟)體元(東都賦體元立制繼天而作杜預左/傳註凡人君即位欲其體元以居正)尊號
　(唐書肅宗本紀乾元二年正月已巳羣臣上尊號曰/乾元大聖光天文武孝感皇帝今云乾元大聖皇帝)
　(當是/闕文)雍和(後漢書后紀述敘/平生雍和終日)允穆(南史陳武帝紀百/揆時序四門允穆)
　畫衣(漢書刑法志有虞氏之時畫衣/冠異章服以為戮而民弗犯)不經(虞書與其/殺不辜寧)
　(失不經孔安國傳寧失不/常之罪不枉不辜之善)流宥(虞書流宥五刑孔安/國傳宥寛也以流放)
　(之法寛/五刑)無刑(虞書刑期于無/刑民協于中)庶羞(周禮羞用百二十/品鄭康成註羞出)
　(於牲及禽獸以備滋味謂之庶羞公食大夫禮内則/下大夫十六上大夫二十其物數備焉天子諸侯有)
　(其數而物未得盡聞史記口甘五昧為之庶羞酸鹹/以致其美曹子建詩樂飲過三爵緩帶傾庶羞李周)
　(翰註庶羞/衆味也)祭肺(禮記歲凶年榖不豋君膳不祭肺鄭/康成註禮食殺牲則祭先有虞氏以)
　(首夏后氏以心殷人以肝周/人以肺不祭肺則不殺也)餬口(左傳而使餬其口義/于四方孔穎達正)
　(説文云餬寄食也以此傳言餬口四方故以寄食言/之昭七年傳云饘于是鬻于是以餬余口釋言云餬)
　(饘也則餬是饘鬻别名今人以薄鬻塗物謂之也/餬紙餬帛則餬者以鬻食口之名故云餬其口)巨
　猾(東京賦巨猾間/舋竊弄神器)十夫(南史郭原平父亡自賣十夫/以供衆費葬畢詣所買主執)
　(役無懈與諸奴分務讓逸取勞主人不忍使毎遣之/原平服勤未嘗暫替吳達之嫂亡無以葬自賣為十)
　(夫客以/營冢椁)守在四夷(淮南子天子得/道守在四夷)外戸不閉(禮運故/外户而)
　(不閉是謂大同孔穎達正義外戸者扉從外闔也不/閉者不用闗閉之也重門撃柝本禦暴客既無盜竊)
　(亂賊則戸無俟于閉也但為風塵入寢/故設扉耳無所捍拒故從外而掩之)六府(虞書水/火金木)
　(土穀惟修六府三事允/治萬世永賴時乃功)鳬藻(後漢書杜詩傳將相和/睦士卒鳬藻章懐太子)
　(註言其和睦歡悦如鳬之戲于水藻也顔延年詩鳬/藻馳目成吕延濟註如鳬鳥得水草歡躍而進也庾)
　(信賀平鄴都表臣忝竊榮幸蒞政東藩不獲/躬到闕庭預觀大慶不勝鳬藻踴躍之至)
　　謝除太子中允表
臣維稽首言伏奉某月日制除臣太子中允詔出宸𠂻
恩過望表捧戴惶懼不知所裁臣聞食君之祿死君之
難當逆蕃干紀上皇出宫臣進不得從行退不能自殺
情雖可察罪不容誅伏惟光天文武至聖皇帝陛下孝
德動天聖功冠古復宗社於墜地救塗炭於横流少康
不及君親光武出於支庶今上皇返正陛下御乾歴數
前王曾無比德萬靈抃躍六合歡康仍開祝網之恩免
臣釁鼓之戮投書削罪端袵立朝穢汗殘骸死滅餘氣
伏謁明主豈不自愧於心仰厠羣臣亦復何施其面跼
天内省無地自容且政化之源刑賞為急䧟身凶冦尚
沐官榮陳力興王將何寵異況臣夙有誠願陛下中興
逆賊殄滅臣即出家修道極其精勤庶裨萬一頃者身
方待罪國未書刑若慕龍象之儔是避魑魅之地所以
鉗口不敢萌心今聖澤含宏天波昭洗朝容罪人食祿
必招屈法之嫌臣得奉佛報恩自寛不死之痛謹詣銀
臺門冒死陳請以聞無任惶恐戰越之至
　太子中允(唐書百官志太子中/允二人正五品下)不知所裁(陸機謝平/原内史表)
　(拜授祗竦不知所裁/李周翰註裁制也)尊號(唐書肅宗本紀乾元元年/正月戊寅上皇天帝御宣)
　(政殿授皇帝傳國受命寶符册/號曰光天文武大聖孝感皇帝)橫流(傅亮修張良廟/敎夷項定漢大)
　(極横流吕向註/横流謂亂也)少康(左傳昔有過澆殺斟灌以伐斟/鄩滅夏后相后緡方娠逃出自)
　(竇歸于有仍生少康焉為仍牧正惎澆能戒之澆使/椒求之逃奔有虞為之庖正以除其害虞思于是妻)
　(之以二姚邑諸綸有田一成有衆一旅能布其徳而/兆其謀以收夏衆撫其官職使女艾諜澆使季杼誘)
　(□遂滅過戈復禹之績/祀夏配天不失舊物)光武(後漢書世祖光武皇帝/髙祖九世之孫也出自)
　(景帝生長沙定王發發生舂陵節侯買買生鬱林太/守外外生鉅鹿都尉回回生南頓令欽欽生光武)
　萬靈(封禪書其後黄/帝接萬靈明庭)釁皷(左傳君之惠不以纍臣釁/皷杜預註殺人以血塗皷)
　(謂之/釁皷)跼天(陸機謝平原内史表跼天蹐/地若無所容劉良註跼曲也)興王(南史運/屬興王)
　(依光/日月)龍象(大般若經是諸菩薩行深般若波羅蜜多/是人中龍象翻譯名義摩訶那伽大論云)
　(那伽或名龍或名象是五千阿羅漢諸羅漢中最大/力以是故言如龍如象水行中龍力最大陸行中象)
　(力最/大)魑魅(左傳舜臣堯賔于四門流四凶族渾敦窮/竒檮杌饕餮投諸四裔以禦魑魅杜預註)
　(裔遠也放之四遠使當魑魅之災/魑魅山林異氣所生為人害者)鉗口(淮南子鉗口/而不以言委)
　(心而不以慮陸機謝平原内史/表鉗口結舌不敢上訴所天)天波(陸機謝平原内/史表塵洗天波)
　(謗絶衆口張詵註/天波喻天子恩澤)屈法(丘遲與陳伯之書主上/屈法申恩吞舟是漏)銀臺
　門(按唐大明宮圖有左/銀臺門右銀臺門)
　　謝集賢學士表
朝議大夫試太子中允臣維稽首言伏奉今月十八日
敕令臣充集賢殿學士擢及無能恩加非望抃躍慙懼
不知所裁且謂之集賢非賢莫集固當宣其五德列在四科
逖聽衆推方紆聖鑒臣抽毫作賦非古詩之流挾策讀
書無專經之業伏惟陛下文思超前哲之后書契踰畫
卦之君龜圖不能比其詞龍甲不足䆒其義聞相如在
蜀畏不同時徴枚乗于齊惜其已老急賢之旨欲賜追
鋒如臣不才豈宜濫吹將何以編次漆簡刋定石經東
堂賦詩將招不成之罰北面待詔必無善對之才以榮
為憂席寵知懼無任感恩踴躍戰越之至謹詣延英門
陳謝以聞
　集賢學士(唐六典集賢院學士掌刋緝古今之經籍/以辨明邦國之大典而備顧問應對凡天)
　(下圖書之遺逸賢才之隱滯則承旨而徴求焉其有/籌策之可施于時著述之可行于代者較其才藝考)
　(其學術而申表之凡承旨撰集文章校理經籍月終/則進課于内歲終則考最于外唐書百官志開元十)
　(三年改麗正修書院為集賢殿書院五/品以上為學士六品以下為直學士)朝議大夫(唐/六)
　(典凡叙階二十有九正五品下曰朝議大夫註云漢/班儀大夫以上得奉朝議則其義也隋文帝置朝議)
　(大夫為從/三品散官)五德(新論五徳者智/信仁勇嚴也)四科(後漢書方術傳/才兼四科行包)
　(九德漢官儀曰建初八年十二月巳未詔書辟士四/科其一曰徳行高妙志節清白二曰經明行修能任)
　(博士三曰明曉法律足以決疑能案章覆問才任御/史四曰剛毅多畧遭事不惑明足照奸勇足決斷才)
　(任三輔令皆有孝弟清公之/行自今以後審四科辟召)逖聽(司馬相如封禪書/率邇者踵武逖聽)
　(者風聲徐廣/註逖遠也)古詩之流(班孟堅西都賦序賦者古詩之/流也李善註毛詩序曰詩有六)
　(義二日賦故賦/為古詩之流)挾策讀書(莊子問臧奚事/則挾䇿讀書)專經(南史/王儉)
　(傳宋孝武好文章天下悉以/文采相尚莫以專經為業)文思(尚書堯典欽明文/思孔穎達正義鄭)
　(𤣥云經緯天地謂之/文慮深通敏謂之思)畫卦(禮含文嘉伏羲徳洽上下/始畫八卦三皇本紀太皥)
　(庖犧氏始畫八卦以通神明之徳以/類萬物之情造書契以代結繩之政)龜圖(龍魚河圖/堯時與羣)
　(臣賢智到翠媯之川大龜負圖來授堯堯/敕臣下冩取告瑞符應冩畢龜還水中)龍甲(尚書/中候)
　(堯時龍馬衘甲赤文綠色臨壇上甲似龜廣袤九尺/圓理平上五色文有列星之分斗政之度帝王錄紀)
　(之/數)相如(見八巻長/卿註中)枚乗(漢書枚乗淮陰人也武帝自/為太子聞乗名及即位乗年)
　(老乃以安車蒲/輪徵乗道死)追鋒(裴松之三國志註傳暢晉諸公/贊曰帝常與中䕶軍司馬望侍)
　(中王沈散騎常侍裴秀黄門侍郎鍾㑹等講宴于東/堂并屬文論名秀為儒林丈人沈為文籍先生望㑹)
　(亦各有名號帝性急請召欲速秀等在内職到得及/時以望在外特給追鋒車虎賁卒五人毎有集㑹望)
　(輒奔馳/而至)濫吹(江淹詩更以畏友朋濫吹乖名實李善/註韓子曰齊王使人吹竽南郭處士請)
　(為王吹竽粟食與三百人等宣王死文王即位一一/聽之處士乃逃或云韓昭侯嚴使一一聽之乃知濫)
　(也/)漆簡(晉書太康二年汲郡人不準盜發魏襄王墓/或言安釐王冡得竹書數十車其紀年十三)
　(篇記夏以來至周幽王為犬戎所滅以事接之三家/分仍述魏事至安釐王之二十年葢魏國之史書大)
　(畧與春秋皆多相應其中經傳大異則云夏年多殷/益干啟位啟殺之太甲殺伊尹文丁殺季歴自周受)
　(命至穆王百年非穆王壽百歲也幽王既亡有共伯/和者攝行天子事非二相共和也其易經二篇與周)
　(易上下經同易繇陰陽卦二篇與周易畧同繇辭則/異卦下易經一篇似説卦而異公孫叚二篇公孫叚)
　(與邵陟論易國語三篇言楚晉事名三篇似禮記又/似爾雅論語師春一篇書左傳諸卜筮師春似是造)
　(書者姓名也瑣語十一篇諸國卜夢妖怪相書也梁/丘藏一篇先叙魏之世數次言丘藏金玉事􁁂書二)
　(篇論弋射法生封一篇帝王所封大歴二篇鄒子談/天類也穆天子傳五篇言周穆王遊行四海見帝臺)
　(西王母圖詩一篇畫贊之屬也又雜書十九篇周氏/田法周書論楚事周穆王美人盛姬死事大凡七十)
　(五篇七篇簡書折壞不識名題􁈍書皆科斗字初發/冡者燒䇿照取寶物及官收之多燼簡斷札文既殘)
　(缺不復詮次武帝以其書付祕書校綴次第尋考指/歸而以今文冩之束晳在著作得觀竹書隨疑分釋)
　(皆有/義證)石經(後漢書盧植傳時始立太學石經以正五/經文字又儒林傳熹平四年靈帝乃詔諸)
　(儒正定五經刋于石碑為古文篆隸三體書/法以相參檢樹之學門使天下咸取則焉)東堂賦
　詩(晉書李密遷漢中太守/賜餞東堂詔普令賦詩)不成之罸(南史梁武帝招/延後進二十餘)
　(人置酒賦詩臧盾以詩不成罸酒/一斗盾飲盡顔色不變言笑自若)席寵(周書畢命兹/殷庶士席寵)
　(惟/舊)延英門(唐六典大明宫宣政殿之左曰東/上閣右曰西上閣次西曰延英門)
　　謝御書集賢院額表
臣維言伏奉今月某日聖札題集賢殿御書院額捧戴
抃舞不知所裁竊以先聖微言前王令典所以興行禮
義訓正人倫顧逆蕃兇頑不識經籍恣行毁裂有甚焚
燒伏惟陛下御極統天功成理定愍其墜簡旁搜古壁
發求書之使置寫書之官于是九流百家韋編緗帙爛
然虎觀盛彼鴻都加以親重儒門將為敎首俯題金榜
自運銀鈎龍鳳翔于烟雲日月照于天地曾無以諭誰
敢强名況乎方丈之書七分入木仲將虛為白首羲之
枉在墨池將使率土之人知陛下寵兹書府普天之下
斆陛下敦彼儒風政化之源實始于此臣忝編次漆簡
刋校石經載光載輝誠歡誠喜
　集賢院(唐六典註今上即位大敝羣書以廣儒術洎/開元五年于乾元殿東廊下寫四部書以充)
　(内庫令右散騎常侍褚無量袐書監馬懷素總其事/置刋定官四人以一人判事其後因之六年駕幸東)
　(京七年于麗正殿安罝為修書使褚馬既卒元行沖/為使尋以張説代之十二年駕幸東都于命婦院安)
　(置十三年召學士張説等宴于集仙殿于是改名集/賢殿改修書所為集賢殿書院五品以上為學士六)
　(品以下為/直學士)令典(晉書褒徳顯/仁前王令典)功成理定(樂記王者功/成作樂治定)
　(制禮鄭康成註功成治定同時/耳功主于王業治主于教民)古壁(漢書魯恭王壞/孔子宅欲以為)
　(宫而得古文于壞壁之中逸/禮有三十九篇書十六篇)發求書之使置寫書之
　官(漢書藝文志漢興改秦之敗大收篇籍廣開獻書/之路迄孝武世書缺簡脱禮壞樂崩聖上喟然而)
　(稱曰朕甚閔焉于是建藏書之䇿置寫書之官下及/諸子傳説皆充秘府至成帝時以書頗散亡使謁者)
　(陳農求遺/書於天下)九流(後漢書張衡傳劉向父子領校祕書/閲定九流章懷太子註九流謂儒家)
　(道家陰陽家法家名家/墨家縱横家雜家農家)百家(漢書武帝紀罷黜百家/表章六經師古註百家)
　(謂諸子雜説違背六經後漢書伏湛傳詔無忌與議/郎黄景校定中書五經諸子百家藝術章懷太子註)
　(藝文志曰諸子凡一百八十/九家言百家舉其成數也)韋編(漢書孔子晚而好/易讀之韋編三絶)
　(而為之傳師古曰/編所以聯次簡也)緗帙(昭明太子文選序飛文染翰/則巻盈乎緗帙吕向註緗淺)
　(黄色也帙/書衣也)虎觀(後漢書章帝紀于是下太常將大夫/博士議郎郎官及諸生諸儒㑹白虎)
　(觀講議五經同異使五官中郎將魏應承制問侍事/中淳于恭奏帝親稱制臨決如孝宣甘露石渠故)
　(作白虎議奏又丁鴻傳肅宗詔鴻與廣平王羨及諸/儒樓望成封桓郁賈逵等論定五經同異于北宫白)
　(虎觀章懐太子註白虎門名于門立觀因以名之焉/又儒林傳建初中大㑹諸儒子白虎觀詳察同異連)
　(月乃罷肅宗親臨稱制如石/渠故事顧命史臣著為通義)鴻都(後漢書蔡邕傳光/和元年置鴻都門)
　(學畫孔子及七十二弟子像其諸生皆勅州郡三公/舉用辟召或出為刺史太守入為尚書侍中乃有封)
　(侯賜/爵者)金榜(梁元帝詩玉題書/仙篆金榜燭神光)銀鈎(晉書葢草書之為/狀也宛若銀鈎漂)
　(若驚/鸞)方丈之書(晉書王獻之嘗書壁為方丈大字羲/之甚以為能法書要錄師宜官後漢)
　(不知何許人何官/能為大字方一丈)入木(筆勢傳晉成帝時祀北郊更/祝版工人削之羲之筆入木)
　(七/分)仲將(晉書魏時陵雲殿榜未題而匠者誤釘之不/可下乃使韋仲將懸磴書之比訖鬚鬢盡白)
　(裁餘氣息還語子弟宜絶此法書斷韋誕字仲將京/兆人官至侍中伏膺于張芝兼邯鄲淳之法諸書並)
　(善尤精題署明帝時凌雲臺成令誕題榜髙下異好/宜就加㸃正因致危懼鬚鬢皆白既下戒子孫無)
　(為大字/楷法)墨池(太平寰宇記墨池王右軍洗硯池也并/舊宅在蕺山下去㑹稽縣二里餘太平)
　(寰宇記撫州臨川縣有王右軍故宅荀伯子臨川記/云王羲之嘗為臨川内史置宅于郡東髙坡名曰新)
　(城傍臨迴溪特據層阜其地爽塏山川如畫今舊井/及墨池猶存方興勝覽紹興府戒珠寺本王羲之故)
　(宅門外有二池/曰墨池鵝池)
　
　
　
　
　
　
　
　王右丞集箋注巻十六
欽定四庫全書
　王右丞集箋注巻十七
　　　　　　　　　　　　　仁和趙殿成撰
　表九首
　　為薛使君謝婺州刺史表
臣某言伏奉今月日制除臣某官拜命若驚稽首無地
臣聞洪波退流必盪其溷穢慶雲所潤不遺於荆棘伏
惟陛下孝悌之至通于神明馨香之德格於天地故指
旗而黑䘲旋靜揮戈而白日再中豈臣蟲臂䑕肝所能
談天述聖臣之本末强欲自陳擢髮數罪臣戮餘也剖
心自明天知之矣臣素書生少為文吏折衝禦侮幾何
不亡奉法守文一日之長當賊逼温洛兵接河潼拜臣
陜州催臣上道驅馬才至長圍已合未暇施力旋復䧟
城㦸枝叉頭刀環築口身闗木索縛就虎狼臣實驚狂
自恨駑怯脱身雖則無計自刃有何不可而折節兇頑
偷生厠溷縱齒盤水之劍未消臣惡空題墓門之石豈
解臣悲今於抱釁之中寄以分憂之重且天兵討賊曾
無汗馬之勞天命興王得返屠羊之肆免其釁皷之戮
仍開祝網之恩臣縱粉骨糜軀不報萬分之一況褰帷
露冕是去歲之縲囚洗垢滌瑕為聖朝之岳牧臣欲殺
身滅愧刎首謝恩生無益於一毛死何異於腐䑕謹當
閉閣以思政酌泉以勵心親畢力於平人無煩八部誓
不負於明主非畏四知用釋愆誅敢求課最
　婺州(唐書地理志江南東/道有婺州東陽郡)慶雲(曹植上責躬應詔詩/表不别荆棘者慶雲)
　(之惠也七子均養者􁀙鳩之仁也劉良/註言慶雲䕃物不分荆棘蘭桂而覆之)孝悌(孝經孝/悌之至)
　(通於/神明)馨香(尚書君陳至治馨香感於/神明黍稷非馨明德惟馨)黑䘲(左傳吾見/赤黒之䘲)
　(杜預註䘲/妖氛也)揮戈(淮南子魯陽公與韓搆難戰酣日/暮援戈而撝之日為之反三舍)蟲
　臂䑕肝(莊子以汝為䑕肝/乎以汝為蟲臂乎)擢髮數罪(史記須賈頓首/言死罪范睢曰)
　(汝罪有幾曰擢賈之髪/以續賈之罪尚未足)戮餘(左傳若棄書之力而思/黶之罪臣戮餘也將歸)
　(死於尉氏/不敢還矣)剖心(李陵報蘇武書陵不難刺/心以自明刎頸以見志)折衝(家語/其守)
　(也則必折衝千里之外其征也則必還師枕席之上/李氏春秋夫修之於廟堂之上而折衝乎千里者其)
　(司城子罕之謂乎髙誘註衝車所以衝突敵之軍能/䧟破之也有道之國不事攻伐使欲攻已者折還其)
　(衝車於千里之/外不敢來也)禦侮(毛萇詩傳武臣折衝曰禦侮孔/穎達正義云禦侮者有武力之)
　(臣能折止敵人之衝突者是/能扞禦侵侮故曰禦侮也)温洛(述征記洛水底有/礜石故上無冰人)
　(謂之温洛又易乾鑿度帝盛德之應洛水先温九日/乃寒五日變為五色𤣥黄文心彫龍縈河温洛是孕)
　(圖緯任昉九日侍宴樂遊苑詩時來濁河變瑞起/温洛清皆指洛水而言右丞則借用為洛陽解矣)河
　潼(按通鑑天寶十四載十二月祿山䧟東京封常清/戰敗帥餘衆至陜知不可守與高仙芝西趨潼闗)
　(賊尋至官軍狼狽走無復部伍士馬相騰踐死/者甚衆至潼闗修完守備賊至不得入而去)陜州
　(唐書地理志河南道有陜州陜郡本𢎞農郡義/寧元年置武德元年曰陜州天寶元年更郡名)㦸枝
　叉頭(裴松之三國志註舊制三公/領兵入見皆交㦸叉頸而前)刀環築口(三國志/諸葛恪)
　(圍合肥新城城中遣士鄭像出城傳消息或以語恪/恪遣馬騎尋圍跡索得像還四五人的頭面縳將繞)
　(城表勑語像使大呼言大軍已還洛不如早降像不/從其言更大呼城中曰大軍近在圍外壯士努力賊)
　(以刀築其口使不得言像遂大呼令城中聞知像為/兵能守義執節子弟宜有差異詔追賜像爵關中侯)
　(除士名使子襲爵北齊書祖/珽傳以刀環築口鞭杖亂下)木索(漢書司馬遷傳其/次闗木索被箠楚)
　(受辱張銑註闗木杻械/索繩也以拘縛之也)盤水之劍(漢書故其在大譴/大何之域者聞譴)
　(何則白冠氂纓盤水加劍造請室而請罪耳上不執/縛係引而行也如淳註水性平若已有正罪君以平)
　(法治之也加劍當以自刎也或曰殺/牲者以盤水取頸血故示若此也)墓門之石(西京/雜記)
　(杜子夏葬長安北四里臨終作文曰魏郡杜鄴立志/忠欵犬馬未陳奄先草露骨肉歸於后土氣魂無所)
　(不之何必故丘然後即化封於長安北/郭此焉宴息及死命刋石埋於墓側)抱釁(曹植上/責躬應)
　(詔詩表臣自抱釁歸藩刻/肌刻骨吕向註釁罪也)汗馬(漢書今臣愚駑無汗/馬之勞師古曰言未)
　(嘗從/軍旅)屠羊肆(莊子楚昭王失國屠羊説走而從乎昭/王昭王反國將賞從者及屠羊説屠羊)
　(説曰大王失國説失屠羊大王反國説亦反屠羊臣/之爵祿巳復矣又何賞之有王曰强之屠羊説曰大)
　(王失國非臣之罪故不敢伏其誅大王反國非臣之/功故不敢當其賞王曰見之屠羊説曰楚國之法必)
　(有重賞大功而後得見今臣之知不足以存國而勇/不足以死寇吳軍入郢説畏難而避寇非故隨大王)
　(也今大王欲廢法毁約而見説此非臣之所以聞天/下也王謂司馬子綦曰屠羊説居處卑賤而陳義甚)
　(髙子綦為我延之以三旌之位屠羊説曰夫三旌之/位吾知其貴於屠羊之利也然豈可以貪爵祿而使)
　(吾君有妄施之名乎説不敢當/願復反吾屠羊之肆遂不受也)縲囚(左傳兩釋縲囚/以成其好杜預)
　(註縲/繫也)岳牧(古有四岳十二牧孔安國書傳四岳即羲/和之四子分掌四岳之諸侯故稱焉鄭康)
　(成禮記註每一州之中天子選諸侯之賢者以/為之牧也周禮曰乃施典於邦國而建其牧)腐䑕
　(後漢書竇憲傳國家/棄憲如孤雛腐䑕耳)酌泉(晉書廣州包帶山海珍異/所出一篋之寶可資數世)
　(然多瘴疫人情憚焉唯貧窶不能自立者求補長史/故前後刺史皆多黷貨朝廷欲革嶺南之弊隆安中)
　(以吳隱之為廣州刺史未至州二十里地名石門有/水曰貪泉飲者懷無厭之欲隱之既至語其親人曰)
　(不見可欲使心不亂越嶺喪清吾知之矣乃至泉所/酌而飲之因賦詩曰古人云此水一歃懷千金試使)
　(夷齊飲終當不易心/及在州清操踰厲)八部(世説王丞相為揚州遣八/部從事之職顧和時為下)
　(傳還同時俱見諸從事各奏二千石官長得失至和/獨無言王問顧曰卿何所聞答曰明公作輔寧使網)
　(漏吞舟何緣采聽風聞以為察察之政/丞相咨嗟稱家諸從事自視缺然也)四知(後漢書/楊震當)
　(之郡道經昌邑故所舉荆州茂才王密為昌邑令謁/見至夜懐金十斤以遺震震曰故人知君君不知故)
　(人何也密曰暮夜無知者震曰天知/神知我知子知何謂無知密愧而出)課最(晉書賀循/舉秀才除)
　(陽羨令以寛惠/為本不求課最)
　　為崔常侍謝賜物表
臣某言總管闗敬之至奉九月十五日敕吐蕃贊普公
主信物金胡瓶等十一事伏䝉恩旨特以賜臣捧戴慚
惶以抃以躍臣幸居無事待罪西門恭守嘉謨欽承成
憲王師不戰無汗馬之勞堯屋可封何理入之有實無
異效特降殊恩竊用勤以忘家志不顧命分膏草野以
報萬一無任感戴戰越之至
　總管(唐書百官志武德初邊要之地置總管以統軍/加號使持節葢漢刺史之任七年改總管曰都)
　(督開元天寳時無此官矣/此所云總管者未詳其義)吐蕃(杜氏通典吐蕃在吐/谷渾西南不知有國)
　(之所由或云秃髪利鹿孤有子樊尼其主傉檀為乞/伏熾盤所滅樊尼率餘種依沮渠䝉遜其後子孫西)
　(魏時為臨松郡丞與主簿皆得衆心因魏末中華擾/亂招撫羣羌日以强大改姓為窣勃野故其人至今)
　(號其主曰贊府貴臣曰主簿又或云始祖贊普自言/天神所生號鶻堤悉補野因以為姓其國出鄯城五)
　(百里過烏海入吐谷渾部落彌多彌蘇毗及白蘭等/國至吐蕃界唐書吐蕃傳吐蕃本西羌屬葢百有五)
　(十種散處河湟江岷間有發羌唐旄等然未始與中/國通居析支水西祖曰鶻提勃悉野健武多智稍并)
　(諸羌據其地蕃發聲近故其子孫曰吐蕃而姓勃窣/野或曰南凉秃髪利鹿孤之後二子曰樊尼曰傉檀)
　(傉檀嗣為乞佛熾盤所滅樊尼挈殘部臣沮渠䝉遜/以為臨松太守䝉遜滅樊尼率兵西濟河逾積石遂)
　(撫有羣/羌云)贊普(唐書吐蕃傳其俗謂强雄曰贊/丈夫曰普故號君長曰贊普)公主(按/劉)
　(昫唐書神龍三年四月辛已以嗣雍王守禮女為金/城公主出降吐蕃贊普景龍四年正月已卯幸始平)
　(送金城公主歸吐蕃開元/二十八年金城公主薨)嘉謨(法言或問忠言嘉謨/曰言合稷契謂之忠)
　(謨合臯陶/謂之嘉)成憲(商書監於先王/成憲其永無愆)志不顧命(後漢書馬/皇后紀吾)
　(少壯時但慕竹/帛志不顧命)分膏草野(漢書蘇武傳空以身/膏草野誰復知之)
　　為畫人謝賜表
臣某言臣猥以賤伎得備衆工誤㸃屏風乏成蠅之巧
偶持團扇無事㹀之能徒以職官不敢貳事顧惟時論
有慚三絶伏惟皇帝陛下撥亂反正受命中興俯協龜
圖傍觀鳥迹卦因於畫畫始生書知微知彰惟聖體聖
臣奉詔旨令寫功臣運偶鳳翔之初無非鷹揚之士燕
頷猿臂裂眥奮髯髪衝鶡冠力舉龍鼎骨風猛毅眸子
分明皆就筆端别生身外傳神寫照雖非巧心審象求
形或皆暗識妍蚩無枉敢顧黃金取舍惟精時憑白粉
且如日磾下泣知其孝思于禁懐慚媿此忠節乃無聲
之箴頌亦何賤于丹青宣父之似臯繇元子之類越石
不待或人之説無煩故妓之言此又一竒誠為可尚臣
得䑛筆麟閣繼踵虎頭頻䝉奬敎之恩益用精誠自勵
勤以補拙雖未仙飛感而遂通實因聖訓況賜衣服累
問官資中使相望屢加宣慰微臣戰灼無答恩私之至
　事㹀(晉書王獻之桓温嘗使書扇筆/誤落因畫作烏駁㹀牛甚妙)貳事(禮記王制/凡執技以)
　(事上者不貳事不移官左傳晉侯觀於軍府見鍾儀/問其族對曰伶人也公曰能樂乎對曰先父之職官)
　(也敢有二事杜預註/言不敢學他事也)三絶(晉書俗傳顧愷之有/三絶才絶畫絶痴絶)撥亂
　反正(後漢書陳元傳陛下/撥亂反正文武並用)鳥迹(水經注倉頡本鳥迹/為字取其孳乳相生)
　知微知彰(出易經/繫詞)鳳翔(劉昫唐書肅宗至德二載二/月幸鳳翔郡九月癸卯廣平)
　(王收西京十月壬戌廣平王/入東京癸亥上自鳯翔還京)鷹揚(大雅惟師尚父時/維鷹揚凉彼武王)
　(毛萇傳鷹揚如/鷹之飛揚也)猿臂(史記李廣為人長猿/臂其善射亦天性也)裂眥(史記/樊噲)
　(瞋目視項王頭髪上指目眥盡裂淮南子荆軻西刺/秦王高漸離宋意為擊筑而歌于易水之上聞者莫)
　(不瞋目裂眥/髪植沖冠)奮髯(漢書朱博/奮髯抵几)鶡冠(後漢書武冠俗謂/之大冠環纓無蕤)
　(以青系為緄加雙鶡尾豎左右為鶡冠云五官左右/虎賁羽林五中郎將羽林左右監皆冠鶡冠紗縠單)
　(衣虎賁將虎文絝白虎文劍佩刀虎賁武騎皆鶡冠/虎文單衣鶡者勇雉也其鬬對一死乃止故趙武靈)
　(王以表武士/秦施安焉)龍鼎(張載榷論孱夫與烏獲訟/力非龍文赤鼎無以明之)猛毅(淮/南)
　(子剛强猛毅/志厲青雲)瞳子分明(劉孝標世説註嚴尤三將叙/曰平原君勸趙孝成王受馮)
　(亭王曰受之秦兵必至武安君必將誰能當之者乎/對曰澠池之㑹臣察武安君小頭而面鋭瞳子白黒)
　(分明視瞻不轉小頭而面鋭者敢斷決也瞳子白黒/分明者見事明也視瞻不轉者執志强也可以持久)
　(難與争鋒亷頗為人勇鷙而愛士知難而忍恥/與之野戰則不如持守足以當之王從其計)傳神
　寫照(晉書顧愷之毎畫人成或數年不㸃目晴人問/其故答曰四體妍蚩本無闕少于妙處傳神寫)
　(照正在/阿堵中)日磾(漢書金日磾母敎誨兩子甚有法度上/聞而嘉之病死詔圖畫于甘泉宫署曰)
　(休屠王閼氏日磾毎見畫/常拜向之涕泣然後乃去)于禁(三國志太祖使曹仁/討闗侯于樊又遣于)
　(禁助仁秋大霖雨漢水溢平地水數丈禁等七軍皆/没禁與諸將登高望水無所回避侯乗大船就攻禁)
　(等禁遂降惟龎惪不屈節而死太祖聞之哀嘆者久/之曰吾知禁三十年何意臨危處難反不及龎惪邪)
　(㑹孫權禽侯獲其衆禁復在呉文帝踐祚權稱藩遣/禁還帝引見禁鬚髪皓白形容憔悴泣涕頓首帝慰)
　(喻以茍林父孟明視故事拜為安遠將軍欲遣使呉/先令北詣鄴謁高陵帝使豫于陵屋畫闗侯戰克龎)
　(惪憤怒禁降服之狀/禁見慙恚發病薨)宣父(史記孔子適鄭與弟子相/失孔子獨立郭東門鄭人)
　(或謂子貢曰東門有人其顙似堯其項類臯陶其肩/類子産然自腰以下不及禹三寸纍纍若喪家之狗)
　(唐書禮樂志貞觀十一年詔尊孔子為/宣父作廟于兖州給戸二十以奉之)元子(晉書桓/温字元)
　(子自以雄姿風氣是宣帝劉琨之儔于北方得一巧/作老婢訪之乃琨妓女也一見温便澘然而泣温問)
　(其故答曰公甚似劉司空温大悦出外整理衣冠又/呼婢問婢云面甚似恨薄眼甚似恨小鬚甚似恨赤)
　(形甚似恨短聲甚似恨雌温于是/褫冠解帶昬然而睡不怡者數日)越石(晉書劉琨/字越石)虎
　頭(歴代名畫記顧愷之字長康小字虎頭晉陵無錫/人多才藝尤工丹青傳寫形勢莫不妙絶呉曾漫)
　(錄云世説顧愷之為虎頭將軍非小/字也按晉書無此官世説亦無此語)仙飛(用顧愷之/妙畫通靈)
　(變化而去事詳/見十二巻註)
　　為曹將軍謝寫真表
臣某言天幸微臣身逢大聖得為列卒以備戎行於臣
一生已為萬足況建旗為將裂組受官䝉推食之恩辱
賜衣之寵匹夫之勇雖不顧身長䇿無聞未能盡敵仰
慚介胄俯媿橐鞬加以弓不重於六鈞箭不穿於七札
詎中雀目誠慙猨臂以劉琨而恨小非闗公之絶倫何
以厠跡虎臣儀形麟閣伏惟皇帝陛下昭格天地懸超
七十二家微臣託附風雲不如二十八將而䝉垂聖旨
特命圖工畫植㦸之黃鬚圖石稜之紫色才如過隙顧
侯已得其神不待臨淄鄒子自知其醜豈可藏之祕府
以示後人將謂飛龍之時無俟貔貅之士寵過其効力
不稱恩願死藝於伏弢誓殺身於鳴轂無任感激欣戴
之至
　戎行(左傳下臣不/幸屬當戎行)建旗(曹植詩願䝉矢/石建旗東岳)裂組(江淹為/蕭王讓)
　(揚州表深乃裂/組逺故分珪)推食賜衣(史記韓信曰漢王授我上/將軍印予我數萬衆解衣)
　(衣我推/食食我)盡敵(國語夫戰/盡敵為上)六鈞(左傳顔商之弓六鈞杜/預註顔高魯人三十斤)
　(為鈞六鈞百八十斤/古稱重故以為異强)七札(左傳潘尫之黨與養由基/蹲甲而射之徹七札焉以)
　(示王曰君有二臣如此何憂于戰王怒曰大辱國詰/朝爾其死藝杜預註言汝以射自多必當以藝死也)
　絶倫(蜀志闗侯聞馬超來降舊非故人因書與諸葛/亮問超人才可誰比類亮知其䕶前乃答之曰)
　(孟起兼資文武雄烈過人一世之傑黥彭之徒當與/益德並驅争先猶未及髯之絶倫逸羣也侯美鬚髯)
　(故亮謂/之髯)虎臣(魯頌矯矯虎/臣在泮獻馘)七十二家(史記古者封太/山襌梁父者七)
　(十二/家)二十八將(後漢書中興二十八將前世以為上/應二十八宿未之詳也然咸能感㑹)
　(風雲奮其志勇稱為佐命亦各志能之士也永平中/顯宗追感前世功臣乃圖畫二十八將于南宫雲臺)
　石稜(世説劉尹道桓公鬚如/反猬皮眉如紫石稜)臨淄(藝文類聚新序曰/齊王聘田巴先生)
　(而將問政焉對曰政在正身正身之本在於羣臣王/召臣臣改制鬋飾問于妾奚若妾愛臣諛臣曰佼臣)
　(臨淄水而觀然後自知醜惡也今齊之臣諛王者衆/王能臨淄水見已之惡過而自改斯齊國治矣此云)
　(鄒子/未詳)祕府(漢書藝文志下及諸子傳説皆充祕府晉/書裴秀作禹貢地域圖十八篇奏之藏于)
　(祕/府)飛龍(易飛龍在天/利見大人)貔貅(晉書熊遠傳今順天/下之心命貔貅之士)死藝
　(見本文/七札註)伏弢(左傳王召養由基與之兩矢使射吕錡/中項伏弢以一矢復命杜預註弢弓衣)
　(也/)鳴轂(見六巻/越甲註)
　　為幹和尚進註仁王經表
沙門惠幹言法離言説了言説即解脱者終日可言法
無名相知名相即真如者何嘗壊相實際以無際可示
無生以不生相傳非夫自得性空密印心地見聞自在
宗説皆通者何以證玉毫之光辨金口之義伏惟乾元
光天皇帝陛下高登十地降撫九天宏濟羣生濡蓮花
之足示行世法屈金粟之身心浄超禪頂法懸解廣釋
門之六度包儒行之五常老僧空空復何語語以無見
之見不言之言淺智勝疑冰之蟲微戒愈溺埿之象以自覺
離念註先聖微言如人何足盡思食木偶然成字(人字/疑是)
(蟲字/之訛)豈堪上塵慧眼仰稱聖心有命自天藏拙無地伏
以集解仁王般若經十巻謹隨表奉進無任慚惶然本
註經先發大願釋第一義開不二門與四十九僧離一
百八句六時禪誦三載懇祈俾廓妖氛得瞻慧日三千
世界悉奉仁王五千善神常衞樂土令果盪定無量安
寧緇服蒼生不勝慶躍
　仁王經(釋藏有仁王䕶國波若波羅密/經二巻姚秦三藏鳩摩羅什譯)沙門(後漢紀/佛敎以)
　(修善慈心為主不殺生專務清浄其精者號為沙門/者漢言息心葢息意去欲而歸于無為也四十二章)
　(經辭親出家識心達本解無為法名曰沙門鳩摩羅/什維摩詰經註佛法及外道凡出家者皆名沙門)
　解脱(湼槃經有煩惱故名為繫縛無煩惱故名為解/脱僧肇維摩詰經註解脱者自在心法也得此)
　(解脱則凡所作為内行外應自在無礙翻譯/名義心得自在不為不能所縳故曰解脱)法無名
　相(佛報恩經法無言説如來以妙/方便能以無名相法作名相説)真如(大般若經真/如者謂諸法)
　(性非如愚夫異生所得亦非異彼然諸法性如諸如/來及佛弟子菩薩所見如是法性理趣真實常無變)
　(易故名真如即此真如説為菩薩甚深般若波羅密/多起信論心真如者即是一法界大總相法門體所)
　(謂心性不生不滅一切諸法惟依妄念而有差别若/離妄念則無一切境界之相是故一切法從本巳來)
　(離言説相離名字相離心緣相畢竟平等無有變異/不可破壞惟是一心故名真如以一切言説假名無)
　(實但隨妄念不可得故言真如者亦無有相謂言説/之極因言遣言此真如體無有可遣以一切法悉皆)
　(真故亦無可立以一切法皆同如故當知一切法不/可説不可念故名為真如成唯識論真如真謂真實)
　(顯非虛妄如謂如常表無變易謂此真實於一切位/常如其性故曰真如即是湛然不虛妄義亦言顯此)
　(復有多名謂名法界及寔/際等如餘論中隨義廣釋)實際(鳩摩羅什維摩詰經/註始見其實謂之如)
　(轉深謂之性盡其邊謂之實際宗鏡錄天台浄名疏/云一法異名者諸經異名説真性實相或言一實諦)
　(或言自性清浄心或言如來藏或言如如或言實際/或言實相般若或言一乗或言即是首楞嚴或言法)
　(性或言法身如是等種種/異名此皆是實相之異稱)宗説(楞伽經一切聲聞緣/覺菩薩有二種通相)
　(謂宗通及説通宗通者謂緣自得勝進相遠離言説/文字妄想趣無漏界自覺地自相逺離一切虛妄覺)
　(想降伏一切外道衆魔緣自覺趣光明輝發是名宗/通相云何説通相謂説九部種種敎法離異不異有)
　(無等相以巧方便隨順衆生如/應説法令得度脱是名説通相)玉毫(大般若經如來/眉間有白毫相)
　(右旋柔輭如兜羅綿鮮白光静踰珂/雪等華嚴經白毫相中放大光明)金口(華嚴經何/況如來金)
　(口所/説)十地(成唯識論言十地者一極喜地初獲聖性/具證二空能益自他生大喜故二離垢地)
　(具浄尸羅遠離能起微細毁犯煩惱垢故三發光地/成就勝定大法總持能發無邊妙慧光故四熖慧地)
　(安住最勝菩提分法燒煩惱薪慧熖增故五極難勝/地真俗兩智行相互違合令相應極難勝故六現前)
　(地住緣起智引無分别最勝般若令現前故七遠行/地至無相住功用後邊出過世間二乗道故八不動)
　(地無分别智任運相續相用煩惱不能動故九善慧/地成就微妙四無礙解能遍十方善説法故十法雲)
　(地大法智雲舍衆德水蔭蔽一切如空麤重充滿法/身故如是十地總攝有為功徳以為自性與所修行)
　(為勝依持令得生長故名為地楞嚴經是善男子於/大菩提善得通達覺通如來盡佛境界名歡喜地異)
　(性入同同性亦滅名離垢地浄極明生名發光地明/極覺滿名燄慧地一切同異所不能至名難勝地無)
　(為真如性浄明露名現前地盡真如際名逺行地一/真如心名不動地發真如用名善慧地是諸菩薩從)
　(此已往修習畢功功德圓滿亦目此地名修習位慈/陰妙雲覆湼槃海名法雲地華嚴經一切佛法皆以)
　(十地為本十地究竟/修行成就得一切智)蓮花足(西域記菩薩隨足/所蹈出大蓮花)金粟
　(浄名經義鈔梵語維摩詰此云浄名般提之子母名/離垢妻名金機男名善思女名月上過去成佛號金)
　(粟如/來)超禪(湼槃經後分爾時世尊説是語已復入超/禪從初襌出入第三禪從三禪出入虛空)
　(處從虛空處出入無所有處從無所有處出入滅盡/想定從滅盡想定出次第還入至非想非非想處從)
　(非想非非想出入無邊識處從無邊識處出入第四禪/從四禪出入第二禪從二禪出入于初禪如是逆順)
　(入超/禪已)頂法(湼槃經有煖法頂/法忍法世第一法)六度(三敎論衡六度者/六波羅密六波羅)
　(密者即檀波羅密尸波羅密羼提波羅密毗梨耶波/羅密禪定波羅密槃若波羅密以唐言譯之即布施)
　(持戒忍辱精進/禪定智慧是也)五常(白虎通五常者何謂仁義禮智/信也孔穎達尚書正義五常即)
　(五典謂父義母慈兄友弟/恭子孝五者人之常行)空空(大般若經善現白佛/言世尊云何空空佛)
　(言善現空謂一切法空此空由空空何以故非常非/壤本性爾故是為空空北山移文談空空于釋部覈)
　(𤣥𤣥于/道流)語語(詩于時言言/于時語語)無見之見(僧肇維摩詰經/註實相慧眼之)
　(境非肉眼所見慧眼尚不見實而況非實/雖曰無見而無所不見此真慧眼之體)不言之言
　(莊子仲尼之楚楚王觴之孫叔敖執爵而立市南宜/僚受酒而祭曰古之人乎于此言巳曰丘也聞不言)
　(之言矣未之嘗言于此乎言之郭象註聖人無言其/所言者百姓之言耳故曰不言之言茍以言為不言)
　(則雖言出于口/故為未之嘗言)疑冰蟲(孫綽遊天台山賦哂夏蟲之/疑冰李善註言淺近小智同)
　(乎夏蟲莊子夏蟲不可/以語于冰者篤于時也)溺埿象(遺敎經世間縳著没/于衆苦譬如老象溺)
　(泥不能自出楞伽經名身與句身及/形身差别凡夫愚計著如象溺深泥)食木成字(湼槃/經如)
　(蟲食木有成字者此蟲不知是字非字智/人見之終不唱言是蟲解字亦不驚怪)慧眼(華嚴/經肉)
　(眼見一切色慧眼見/一切衆生諸根境界)第一義(楞伽經第一義者聖智/自覺所得非言説妄想)
　(覺境界維摩詰經能善分别諸法相于第一/義而不動僧肇註第一義謂諸法一相義也)開不二
　門(維摩詰經爾時維摩詰謂衆菩薩言諸仁/者云何菩薩入不二法門各隨所樂説之)四十九
　僧(時註經者凡五十人除惠/幹一人而言是四十九矣)一百八句(楞伽經不生/句生句常句)
　(無常句相句無相句住異句非住異句刹那句非刹/那句自性句離自性句空句不空句斷句不斷句邊)
　(句非邊句中句非中句常句非常句緣句非緣句因/句非因句煩惱句非煩惱句愛句非愛句方便句非)
　(方便句巧句非巧句浄句非浄句成句非成句譬句/非譬句弟子句非弟子句師句非師句種性句非種)
　(性句三乗句非三乗句所有句非所有句願句非願/句三輪句非三輪句相句非相句有品句非有品句)
　(俱句非俱句緣自聖智現法樂句非現法樂句刹土/句非刹土句阿㝹句非阿㝹句水句非水句弓句非)
　(弓句實句非實句數句非數句明句非明句虚/空句非虛空句雲句非雲句工巧伎術明處)
　(句非工巧伎術明處句風句非風句地句非地句心/句非心句施設句非施設句自性句非自性句陰句)
　(非陰句衆生句非衆生句慧句非慧句湼槃句非湼/槃句爾𦦨句非爾𦦨句外道句非外道句荒亂句非)
　(荒亂句幻句非幻句夢句非夢句𦦨句非𦦨句像句/非像句輪句非輪句揵闥婆句非揵闥婆句天句非)
　(天句飲食句非飲食句婬欲句非婬欲句見句非見/句波羅密句非波羅密句戒句非戒句日月星宿句)
　(非日月星宿句諦句非諦句果句非果句滅起句非/滅起句治句非治句相句非相句文句非文句巧明)
　(處句非巧明處句禪句非禪句迷句非迷句現句非/現句䕶句非䕶句族句非族句仙句非仙句王句非)
　(王句攝受句非攝受句寶句非寶句記句非記句一/闡提句非一闡提句女男不男句非女男不男句味)
　(句非味句事句非事句身句非身句覺句非覺句動/句非動句根句非根句有為句非有為句無為句非)
　(無為句因果句非因果句色究竟句非色究竟句節/句非節句叢樹葛藤句非叢樹葛藤句雜句非雜句)
　(説句非説句毗尼句非毗尼句比丘句非比丘句處/句非處句字句非字句大慧是百八句先佛所説汝)
　(及諸菩薩摩訶/薩應當修學)妖氛(十六國春秋靖掃/妖氛廣清異類)慧日(法華經/無垢清)
　(浄光慧日破諸暗王巾頭陀寺碑文蔭法雲于真際/則火宅晨凉曜慧日于康衢則重昏夜曉李善註劉)
　(蚪日菩薩圓净照/均明兩故曰慧日)五千善神(仁王經五大士五千大/神王于汝國中作大利)
　(益當立像行/而供養之)緇服(僧之服緇色故或呼緇流或呼緇/侣釋氏要覽僧史畧云問緇衣者)
　(色何狀貎答紫而淺黑考功記云三入為纁五入為/緅七入為緇矣知緇本出絳雀頭色即紫赤色也故)
　(梁尼浄秀見聖衆衣如桑/熟椹此乃淺赤深黑色也)
　　為舜闍黎謝御題大通大照和尚塔額表
沙門僧某等言伏䝉聖札題二大師塔額及度僧抽僧
等並畢伏喜天心俯從人欲恩光至重抃舞難勝臣聞
聖者正也住正法者為聖人佛者覺也得覺滿者入佛
慧伏惟光天皇帝陛下登滿足地超究竟天入三解脱
門過九次第定見聞自在不住無為理事皆如終非有
漏復皇國而御宇尊白法以敎人百榖順成六氣時若
不加兵而賊破不擾物以人和緇侣勝縁蒼生厚幸昨
䝉書額度僧等龍騰金榜鳳轉銀鈎河漢昭囘烟雲飛
動韋誕恥其遺法梁鵠慚為古人降出天門升于寶塔
玉繩綴于重級珠斗挂于露盤以方宸翰實多慚德又
宿修梵行願在法流者覆以慚媿之衣落其煩惱之髮
冀成寶器仁王為琢玉之因廣運佛心聖主受恒沙之
祐沙門等叩承禪訓幸偶昌期御札賜書足報本師之
德梵筵邀福願酬大聖之恩不勝戴荷之至
　闍黎(釋氏要覧寄歸傳云梵語阿遮黎耶/唐言軌範今稱闍黎葢梵音訛畧也)大通(劉昫/唐書)
　(僧神秀姓李氏汴州尉氏人少遍覧經史隋末出家/為僧後遇蘄州䨇峰山東山寺僧宏忍以坐禪為業)
　(乃嘆伏曰此真吾師也便往事宏忍專以樵汲自役/以求其道宏忍深器異之謂曰吾度人多矣至于懸)
　(解圓照無先汝者宏忍以咸亨五年卒神秀乃往荆/州居于當陽山則天聞其名追赴都肩輿上殿親加)
　(跪禮勅當陽山置度門寺以旌其德時王公以下及/京都士庶聞風争來謁見望塵拜伏日以萬數中宗)
　(即位尤加敬異中書舍人張説嘗問道執弟子之禮/退謂人曰禪師身長八尺龎眉秀耳威德巍巍王霸)
　(之器也以神龍二年卒士庶皆/來送葬有詔賜謚曰大通禪師)大照(劉昫唐書普寂/姓馮氏蒲州河)
　(東人年少時遍尋髙僧以學經律時神秀在荆州玉/泉寺普寂乃徃師事凡六年神秀奇之盡以其道授)
　(焉久視中則天召神秀至東都神秀因薦普寂乃度/為僧及神秀卒天下好釋氏者咸師事之中宗聞其)
　(高年特下制令普寂代神秀統其法衆開元十三年/勅普寂于都城居止時王公士庶競來禮謁普寂嚴)
　(重少言來者難見其和悦之色遠近尤以此重之二/十七年終于成都興唐寺年八十九時都城士庶曾)
　(謁者皆制弟子之服有制賜號為大照禪/師及葬士庶傾城哭送閭里為之空焉)恩光(江淹/上建)
　(平王書大王惠以/恩光顧以顔色)往正法(湼槃經我又示現閤浮提/中作大長者為欲安立無)
　(量衆生住/于正法)佛者覺也(湼槃經云何為佛佛者名覺既自/覺悟復能覺他孫綽喻道論佛)
　(者梵語晉訓覺也覺之為義悟物之/謂猶孟子以聖人為先覺其旨一也)滿足地(楞伽經/若不持)
　(者如來地不滿足大藏一覽釋迦譜云善慧菩薩功/行滿足位登十地生兠率天一生補處名聖善白為)
　(諸天師隨/應説法)究竟天(按内典色界十八天中有色究竟/天楞嚴經究竟羣幾窮色性性入)
　(無邊際如是一/類名色究竟天)三解脱門(大般若經云何名三解脱/門空解脱門無相解脱門)
　(無願解脱門是名三解脱門云何名空解脱門若空/行相無我行相虛偽行相無自性行相心一境性是)
　(名空解脱門云何名無相解脱門若滅行相寂静行/相遠離行相心一境性是名無相解脱門云何名無)
　(願解脱門若苦行相無常行相顛倒行相心一境性/是名無願解脱門又云三解脱門能攝一切妙善法)
　(故所以者何空解脱門觀一切法自相皆空無相解/脱門觀一切法遠離諸相無願解脱門觀一切法逺)
　(離所/願)九次第定(湼槃經所謂九次第定四禪四空及/滅盡定三昧大般若經云何名為九)
　(次第定謂有一類離欲惡不善法有尋有伺離生喜/樂初靜慮具足住是為第一復有一類尋伺寂靜内)
　(等淨心一趣性無尋無伺定生喜樂第二靜慮具足/住是為第二復有一類離喜住捨正念正知身受樂)
　(唯諸聖者能説應捨具念樂住第三静慮具足住是/為第三復有一類斷樂斷苦先喜憂没不苦不樂捨)
　(念清淨第四靜慮具足住是為第四復有一類超一切/色想滅有對想不思惟種種想入無邊空空無邊處)
　(定具足住是為第五復有一類超一切空無邊處入/無邊識識無邊處定具足住是為第六復有一類超)
　(一切識無邊處入無所有無所有處定具足住是為/第七復有一類超一切無所有處入非想非非想處)
　(定具足住是為第八復有一類超一切非想非非想/處入想受滅定具足住是為第九名為九次第定)
　不住無為(維摩詰經何謂菩薩不住無為謂修學空/不以空為證修學無相無作不以無相無)
　(作為證修學無起不以無起為證觀于無常無不厭/善本觀世間苦而不惡生死觀于無我而誨人不倦)
　(觀于寂滅而不永寂滅觀于逺離而身心修善觀無/所歸而歸趣善法觀于無生而以生法荷負一切觀)
　(于無漏而不㫁諸漏觀無所行而以行法敎化衆生/觀于空無而不捨大惪觀正法位而不隨小乗觀諸)
　(法虛妄無牢無人無主無相本願未滿而不虛福德/禪定智慧修如此法是名菩薩不住無為僧肇註自)
　(此下皆無為觀行也觀無為必覩恬泊之樂/而能不證湼槃永處生死名不住無為也)如(維摩/詰經)
　(諸法亦然不出于如僧肇註如謂如本相也又云隨/順本相謂之如常住不變謂之性到實相彼岸謂之)
　(際/)有漏(湼槃經迦葉菩薩白佛言世尊如佛所説三/有漏者云何名為欲漏有漏無明漏耶佛言)
　(欲漏者一切内惡覺觀外諸因緣名之為欲是名欲/漏有漏者色無色界内諸惡法外諸因緣除欲界中)
　(外諸因緣内諸覺觀是名有漏無明漏者/不能了知我及我所不别内外名無明漏)百榖(爾雅/翼古)
　(人説百榖以為梁者黍稷之總名稻者溉種之總名/菽者衆豆之總名三榖各二十種為六十蔬果之實)
　(助榖各二十凡為百榖然予以為榖之種類/每物不下十數亦何假蔬果而後為百耶)順成(禮/記)
　(順成之方其蜡乃通孔頴/達正義年榖和順成熟)六氣(左傳天有六氣杜預/註謂陰陽風雨晦明)
　(也/)時若(義出尚/書洪範)龍騰(衛恒四體書勢矯然特出若龍/騰于川森爾下頺若雨墜于天)
　昭囘(詩大雅倬彼雲漢昭囘于天毛萇傳囘/轉也鄭康成箋雲漢謂天河也昭光也)韋誕(晉/書)
　(太和中韋誕為武都太守以能書留補侍中魏氏寶/器銘題皆誕書也法書要錄韋誕字仲將京兆人善)
　(楷書漢魏宫觀/題署多是誕手)梁鵠(法書要錄安定梁鵠後漢人官/至選部尚書得師宜官法魏武)
　(重之常以鵠書懸帳中/宫觀題署多是鵠手)玉繩(春秋元命苞玉衡/北兩星為玉繩)慚德
　(見商書/仲虺誥)梵行(湼槃經迦葉菩薩白佛言云何名為清/淨梵行佛言一切法是華嚴經永持梵)
　(行離一/切惡)法流(梁元帝謝勅送齊王瑞像/還啟身持浄戒心抃法流)慚愧衣(菩薩/瓔珞)
　(經首戴七覺華身被慚愧服華嚴經所/謂願一切衆生得慚愧衣以覆其身)煩惱髮(華嚴/經剃)
　(除鬚髪當願衆生永/離煩惱究竟寂滅)寶器(華嚴經願一切衆生成無/上寶器悉能受持三世佛)
　(法/)恒沙(恒河之沙也恒河在西域其源從阿耨達池/獅子口流出周圍四十餘里其中沙細如麫)
　(西國人謂無數無量不可計者多以恒/沙為喻湼槃經如恒河沙無能數者)
　　為僧等請上佛殿梁表
僧某言天地之大未滿法身紺殿朱宫豈云光宅陛下
尊崇像敎大捨外財白法利人黃金布地不役一人之力
不費一家之産崇崇寶坊雲構將畢所營某寺以某月
日上佛殿梁伏望天恩内賜一繖庶使大千世界悉入
蓋中六合人天共歸宇下然後以無礙慧大化羣物將
使四生皆度豈惟比屋可封則中天之臺才留幻士畫
雲之觀徒候神人以古況今前王何陋謹詣右銀臺門
奉表陳謝以聞
　法身(華嚴經如來法身甚廣/大十方邊際不可得)紺殿(徐陵孝義寺碑紺/殿安坐蓮花養神)
　光宅(孔安國尚書傳昔在帝堯聰明文思光宅天下/左思魏都賦暨聖武之龍飛肇受命而光宅)
　像敎(王巾頭陀寺碑文正法既没像敎陵夷/李周翰註像敎謂為形像以敎人也)寶坊(梁/簡)
　(文帝答湘東王書鳴銀鼔/于寶坊轉金輪于香地)雲構(陸雲詩思樂華堂雲/構崇基王融曲水詩)
　(序飛觀神行虛檐雲構吕/向註雲構言髙與雲齊也)大千世界(維摩詰經爾時/毘耶離城有長)
　(者子名曰寶積與五百長者子俱持七寶葢來詣佛葢/所頭靣禮足各以其葢共供養佛佛之威神令諸寶)
　(合成一葢徧覆三千大千世界而此世界廣長之相/悉于中現李善文選註大千者謂一三千界下至阿)
　(毘地獄上至非想天為一世界千世界為小千世界/千小千世界為中千世界至千中千世界為大千世)
　(界/)無礙慧(菩薩瓔珞經賢聖八/等道演暢無礙慧)四生(法苑珠林如般/若經云一者卵)
　(生二者胎生三者濕生四者化生又阿含口解十二/因縁經云有四種生一腹生者謂人及畜生二寒熱)
　(和合生者謂蟲蛾蚤虱三化生者謂天及地獄四卵/生者謂飛鳥魚鼈又正法念經云或以天眼見諸畜)
　(生有四種生何等為四一者胎生所謂象馬牛羊之/類二者卵生所謂虵蚖鵝鴨鷄雉衆鳥三者濕生所)
　(謂虱蟻子之類四者化生如長靣龍等又湼槃經云/衆生佛性住五陰中若住五陰名曰殺生若有殺生)
　(即墮惡道依此生死故有四生依殻而生曰卵藏而/出曰胎假潤而興曰濕歘然而現曰化衆生所攝不)
　(過此/四也)中天臺(列子周穆王時西極之國有化人來入/水火貫金石反山川移城邑乗虛不墜)
　(觸實不礙千變萬化不可窮極既巳變物之形又且/易人之慮穆王敬之若神事之若君化人以王之宫)
　(室卑陋而不可處穆王乃為之改築土木之功赭堊/之色無遺巧焉五府為虛而臺始成其髙千仞臨終)
　(南之上號曰中天之臺化人/猶不舍然不得已而臨之)候神人(史記封禪書公/孫卿曰仙人可)
　(見而上往常遽以故不見今陛下可為觀如緱城置/棗脯神人宜可致也且仙人好樓居于是上令長安)
　(則作飛亷桂觀甘泉則作益延/夀觀使卿持節設具而候神人)
　　責躬薦弟表
臣維稽首言臣年老力衰心昏眼暗自料涯分其能幾
何(能文苑英/華作夀)久竊天官毎慙尸素(慙文苑英/華作競)頃又没于
逆賊不能殺身負國偷生以至今日陛下矜其愚弱託
病被囚(愚文苑英/華作檽)不賜疵瑕累遷省閣(閣一作閭一/作門俱非)昭
洗罪累免負惡名(洗顧本作失今從/文苑英華作洗)在于微臣百生萬
足(足文苑英/華作死)昔在賊地泣血自思一日得見聖朝即願
出家修道及奉明主伏戀仁恩(明文苑英/華作聖)貪冒官榮荏
苒歲月不知止足尚忝簪裾始願屢違私心自咎(始文/苑英)
(華作/昔)臣又聞用不才之士才臣不來賞無功之人功臣
不勸有國大體為政本源非敢議論他人竊以兄弟自
比(竊以兄弟自比六字文/苑英華作竊見二字)臣弟蜀州刺史縉太原五年
撫養百姓盡心為國竭力守城臣即䧟在賊中茍且延
命臣忠不如弟一也縉前後歴任所在著聲(歴文苑英/華作効)
臣忝職甚多曾無裨益臣政不如弟二也臣頃負累繫
在三司(繫文苑英/華作狀)縉上表祈哀請代臣罪臣之于縉一
無憂憐(憐文苑芵/華作恤)臣義不如弟三也縉之判䇿屢登甲
科衆推才名素在臣上臣小言淺學不足謂文臣才不
如弟四也縉言不忤物行不上人植性謙和執心平直
(直文苑英/華作坦)臣無度量實自空䟽臣德不如弟五也臣之
五短弟之五長加以有功又能為政顧臣謬官華省而
弟逺守方州外媿妨賢(妨文苑英/華作其)内慙比義痛心疾首以
日為年臣又逼近懸車朝暮入地闃然孤獨迥無子孫
弟之與臣更相為命兩人又俱白首一别恐隔黄泉儻
得同居相視而没泯滅之際魂魄有依伏乞盡削臣官
放歸田里賜弟散職令在朝廷(廷文苑英/華作行)臣當苦行齋
心弟自竭誠盡節並願肝腦塗地隕越為期葵藿之心
庶知向日犬馬之意何足動天不勝私情懇廹之至
　王縉(劉昫唐書王縉字夏卿河中人也少好學與兄/維早以文翰著名縉連應草澤及文辭清麗舉)
　(累授侍御史武部員外祿山之亂選為太原少尹與/李光弼同守太原功効謀畧衆所推先加憲部侍郎)
　(兼本官時兄維䧟賊受偽署賊平維付吏議縉請以/巳官贖維之罪特為减等縉尋入拜國子祭酒改鳳)
　(翔尹秦隴州防禦使歴工部侍郎左散騎常侍撰𤣥/宗哀册文時稱為工改兵部侍郎屬平殄史朝義河)
　(朔未安詔縉以本官河北宣慰奉使稱旨廣德二年/拜黃門侍郎同平章事太微宫使𢎞文崇賢館大學)
　(士其年河南副元帥李光弼薨于徐州以縉為侍中/持節都統河南淮西山南東道諸節度行營事縉懇)
　(讓侍中從之加上柱國兼東都留守歲餘遷河南副/元帥請减軍資錢四十萬貫修東都殿宇大歴三年)
　(幽州節度使李懷仙死以縉領幽州盧龍節度縉赴/鎮而還委政于燕將朱希彩又屬河東節度辛雲京)
　(卒遂兼太原尹北都留守河東節度營田觀察等使/縉又讓河南副元帥東都留守從之太原舊將王無)
　(縱張奉璋等恃功且以縉儒者易之每事多違約束/縉一朝悉召斬之將校股慄二歲罷河東歸朝授門)
　(下侍郎中書門下平章事時元載用事縉卑附之不/敢與忤然恃才與老多所傲忽載所不悦心雖希載)
　(旨然以言辭凌詬無所忌憚時京兆尹黎幹者戎州/人也數論事載甚病之而力不能去也幹嘗白事於)
　(縉縉曰尹南方君子也安知朝禮其慢而侮人率如/此類縉弟兄奉佛不茹葷血縉晚年尤甚與杜鴻漸)
　(捨財造寺無限極妻李氏卒捨道政里第為寺為之/追福奏其額曰寶應度僧三十人住持每節度觀察)
　(使入朝必延至寶應寺諷令施財助已修繕初代宗/喜祠祀未甚重佛而元載杜鴻漸與縉喜飯僧徒代)
　(宗嘗問以福業報應事載等因而啟奏代宗由是奉/之過當嘗令僧百餘人于宫中陳設佛像經行念誦)
　(謂之内道場其飲膳之厚窮極珍異出入乗廐馬度/支具廩給毎西蕃入冦必令羣僧講誦仁王經以禳)
　(冦盗茍幸其退則横加錫賜胡僧不空官至卿監封/國公通籍禁中勢移公卿争權擅威日相凌奪凡京)
　(畿之豐田美利多歸于寺觀吏不能制僧之徒侣雖官/有贓姦畜亂敗戮相繼而代宗信心不易乃詔天下)
　(吏不得箠曳僧尼又見縉等施財立寺窮極瓌麗每/對揚啟沃必以業果為證以為國家慶祚靈長皆福)
　(報所資業力已定雖小有患難不足道也故祿山思/明毒亂方熾而皆有子禍僕固懷恩將亂而死西戎)
　(犯闕未擊而退此皆非人事之明徴也帝信之愈甚/公卿大臣既挂以業報則人事棄而不修故大歴刑)
　(政日以凌遲有由然也五臺山有金閣寺鑄銅為瓦/塗金于上照曜山谷計錢巨億萬縉為宰相給中書)
　(符䐑令五臺山僧數十人分行郡縣聚徒講説以求/貨利代宗七月望日于内道場造盂蘭盆飾以金翠)
　(所費百萬又設髙祖巳下七聖神座備幡節龍􁣸衣/裳之制各書尊號于幡上以識之舁出内陳于寺觀)
　(是日排儀仗百察序立于光順門以俟之幡花鼓舞/迎呼道路歲以為常而識者嗤其不典其傷敎之源)
　(始于縉也縉又縱弟妹女尼等廣納財賄貪猥之跡/如市賈馬元載得罪縉連坐貶括州刺史移處州刺)
　(史大歴十四年除太子賔客留司東/都建中二年十二月卒年八十二)天官(晉書久㸃/天官塵蔽)
　(賢路班固東都賦天官景從寢威盛容李善註蔡邕/獨㫁曰百官小吏曰天官成按今本蔡邕獨㫁無此)
　(文/也)荏苒(晉書李暠傳時移節邁荏苒三年/韻㑹荏苒猶侵尋也又展轉也)止足(老子/知足)
　(不辱知/止不殆)三司(唐書百官志凡鞫大獄以刑部尚書侍/郎與御史中丞大理卿為三司使吕諲)
　(傳帝復兩京詔盡繫羣臣之汙賊者以御史中丞崔/器憲部侍郎韓擇木大理卿嚴向為三司使處其罪)
　小言(莊子大言炎/炎小言詹詹)方州(班固典引卓犖乎/方州羨溢乎要荒)比義(後漢/書孔)
　(融傳先君孔子與君先人同德比義/而相師友説苑君子比義農夫比榖)痛心疾首(左傳/斯是)
　(用痛心疾首/暱就寡人)縣車(白虎通臣七十懸車致仕者臣以/執事趨走為職七十陽道極耳目)
　(不聰明跂踦之屬是以退去避賢者所以長亷恥也/縣車示不用也漢書薛廣德為御史大夫乞骸骨賜)
　(安車駟馬黃金六十斤/罷縣其安車傳子孫)朝暮入地(漢書龔勝傳吾受/漢家厚恩無以報)
　(今年老矣旦暮入地誼豈以/一身事二姓下見故主哉)竭誠盡節(北史髙熲有/又武大畧明)
　(達政務及䝉任寄之後竭誠盡/節進引貞良以天下為已任)肝腦塗地(漢書蘇武/傳武父子)
　(亡功德皆為陛下所成就位列將爵通侯兄弟親近/常願肝腦塗地今得殺身自効雖䝉斧鉞湯鑊誠甘)
　(樂/之)隕越(杜預左傳註隕越顛墜也/晉書奮不顧命隕越為期)葵藿(曹植求通親/親表若葵藿)
　(之傾葉太陽雖不為/迴光然向之者誠也)
　　請施莊為寺表
臣維稽首臣聞罔極之恩豈有能報終天不返何堪永
思然要欲强有所為自寛其痛釋敎有崇樹功德宏濟
幽冥臣亡母故博陵縣君崔氏師事大照禪師三十餘
歲褐衣蔬食持戒安禪樂住山林志求寂静臣遂于藍
田縣營山居一所草堂精舍竹林果園並是亡親宴坐
之餘經行之所臣往丁凶釁當即發心願為伽藍永劫
追福比雖未敢陳請終日常積懇誠又屬元聖中興羣
生受福臣至庸朽得備周行無以謝生將何答施願獻
如天之壽長為率土之君惟佛之力可憑施寺之心轉
切効微塵于天地固先國而後家敢以烏鼠私情冒觸
天聽伏乞施此莊為一小寺兼望抽諸寺名行僧七人
精勤禪誦齋戒住持上報聖恩下酬慈愛無任懇欵之
至
　施莊為寺(長安志清源寺在藍田縣南輞谷内唐王/維母奉佛山居營草堂精舍維表乞施為)
　(寺/焉)罔極(詩欲報之徳/昊天罔極)終天(潘岳哀永逝文今奈何兮/一舉邈終天兮不返李善)
　(註天地之道理無終極今云終天不返/長逝之辭劉良註終天謂終竟天地)永思(劉向九/嘆心怊)
　(悵以永思兮意/晻晻而自頽)博陵縣君(成按唐書百官志云文武/官一品國公之母妻為國)
　(夫人三品以上母妻為郡夫人四品母妻為郡君五/品母妻為縣君勲官四品有封者母妻為鄉君至于)
　(國名地號則以族望所自為冠又按宰相世系表崔/氏有博陵安平一𣲖當是右丞母氏所出故以博陵)
　(為號/也)伽藍(法顯佛國記中天竺佛法甚/盛名衆僧住止處為僧伽藍)周行(國風寘/彼周行)
　(毛萇傳行列也思君子官賢人置周之/列位鄭康成箋周之列位謂朝廷臣也)
　
　
　
　
　
　
　
　
　
　
　
　
　
　
　
　王右丞集箋注巻十七
欽定四庫全書
　王右丞集箋注巻十八
　　　　　　　　　　　　　　仁和趙殿成撰
　狀文書記八首
　　奉敕詳帝皇龜鏡圖狀帝皇龜鏡圖兩巻令簡擇
　　訖進狀
右某官宣口敇語看可否者臣愚何足以知謹與某等
議竊以名為帝王圖者蓋龜可以卜也鏡可以照也以
前代帝王行事善惡以卜後代以前代帝王行事善惡
以照後代可以知盛衰興亡故其行事似堯舜者必盛
似湯武者必興似秦皇漢武者必衰似夏桀殷紂者必滅
如卜之必知如照之必見故謂之龜鏡圖伏如所示之
圖謂之自古帝皇圖即可矣謂之龜鏡圖伏恐稍乖名實又
多不出于正經或取諸子之説又取曹植飛龍篇摯虞庖
犧讚等是一時文章之語非正經本傳之事至如堯之
茅茨不翦土階三尺就之如日望之如雲舜之逐竄四
凶舉十六族臣歌九德君撫五絃等善事夏桀之瑤臺
瓊室殷紂之肉林酒池等惡事葢畫如此之類乃成龜
鏡之圖至于伏羲生時伏羲之墓女媧腸化搏土為人
如此之流豈為龜鏡若記帝皇之事總載無妨若為龜
鏡之圖恐須簡擇又論元氣已後其圖似重太初與太
始無殊有形與有質不異易云乾元亨利貞即未有物
者乾之始也乾者元之體也元者乾之用也上猶道家
旨道生一一生二二生三三生萬物又近佛經八識是
清浄無所有第八識即含藏一切種子第六識即分别
成五陰十八界此圖從元氣以下名目稍多臣識用愚
淺不知忌諱敢率鄙見無任戰越伏惟聖心裁擇謹狀
　飛龍篇(曹植飛龍篇晨遊太山雲霧窈窕忽逢二童/顏色鮮好乗彼白鹿手翳芝草我知真人長)
　(跪問道西登玉堂金樓複道授我仙藥神皇所/造敎我服食還精補腦夀同金石永世難老)庖犧
　讚(摰虞庖犧讚昔在上古惟德居位庖犧作王世尚/醇懿設卦分象開物紀類施罟設網人用不匱)
　茅茨不翦土階三尺(韓非子堯之王天下也茅茨不/翦采椽不斲糲粢之食藜藿之)
　(羮漢書墨者亦上堯舜言其德行曰堂高三尺土階/三等茅茨不翦採椽不斲師古曰屋葢曰茨茅茨以)
　(茅覆/屋)就之如日望之如雲(大戴禮記宰我曰請問帝/堯孔子曰髙辛之子也曰)
　(放勲其仁如天其知如/神就之如日望之如雲)四凶十六族(左傳昔髙陽氏/有才子八人蒼)
　(舒隤敳擣戭大臨尨降庭堅仲容叔達齊聖廣淵明/允篤誠天下之民謂之八愷髙卒氏有才子八人伯)
　(奮仲堪叔獻季仲伯虎仲熊叔豹季貍忠肅共懿宣/慈惠和天下之民謂之八元此十六族也世濟其美)
　(不隕其名以至于堯堯不能舉舜臣堯舉八愷使主/后土以揆百事莫不時序地平天成舉八元使布五)
　(敎于四方父義母慈兄友弟共子孝内平外成昔帝/鴻氏有不才子掩義隠賊好行凶徳醜類惡物頑嚚)
　(不友是與比周天下之民謂之渾敦少皥氏有不才/子毁信廢忠崇飾惡言靖譖庸囘服讒蒐愍以誣盛)
　(徳天下之民謂之窮竒顓頊有不才子不可敎訓不/知語言告之則頑舍之則嚚傲狠明德以亂天常天)
　(下之民謂之檮杌此三族也世濟其凶增其惡名以/至于堯堯不能去縉雲氏有不才子貪于飲食冒于)
　(貨賄侵欲崇侈不可盈厭聚歛積實不知紀極不分/孤寡不恤窮匱天下之民以比三凶謂之饕餮舜臣)
　(堯賔于四門流四凶族渾敦窮竒/檮杌饕餮投諸四裔以禦螭魅)歌九德(周禮九德/之歌九㲈)
　(之舞鄭康成註九德之歌春秋傳所謂水火金木土/榖謂之六府正德利用厚生謂之三事六府三事謂)
　(之九功九功之德皆/可歌也謂之九歌)五絃(史記舜彈五絃之琴歌/南風之詩而天下治)瑤
　臺瓊室(淮南子晚世之時帝有桀/紂為琁室瑤臺象廊玉牀)肉林酒池(史記帝/紂以酒)
　(為池懸/肉為林)伏羲生時(路史太昊伏羲氏母華胥居于華/胥之渚嘗暨叔嫗翔于渚之汾巨)
　(跡出焉華胥決履以跧之意有所動虹且遶之因孕/十有二歲以十月四日降神註云帝系譜云人定時)
　(生孝經河圖云伏羲在亥得人定之應張説大衍文/符歴序云謹以十六年八月端五赤光照室之夜皇)
　(雄成紀之辰是以為/八月五日矣非也)伏羲墓(路史註世紀云伏羲葬/南郡在襄陽按帝冡今)
　(在山陽髙平西北高平襄陽之境然九域志兖單皆/有伏羲陵又河中府有庖王廟引戴氏西征記云潼)
　(闗直北隔河望有層阜巋然獨秀謂之風陵伏羲氏/風姓也此當是女媧墓然古帝王墓冢皆非一所宜)
　(必有/説)女媧腸化(山海經有神十人名曰女媧之腸化/為神處栗廣之野郭璞註女媧古神)
　(女而帝者人靣蛇身一日中七十變/其腸化為此神栗廣野名媧音𤓰)搏土為人(風俗/通俗)
　(説天地初開闢未有人民女媧搏黄土為人劇務力/不暇供乃引繩絙泥中舉以為人故凡富貴賢智者)
　(黄土人也貧賤凡愚者引絙人也錄異記房州上庸/界有伏羲女媧廟云是搏土為人民之所古跡在焉)
　太初太始(列子有太易有太初有太始有太素太易之/者未見氣也太初者氣之始也太始者形)
　(始也太素者/質之始也)道生一(老子道生一一生二二生三三/生萬物河上公註道始所生者)
　(一一生陰與陽也陰陽生和清濁三氣分為天地/人也天地共生萬物也天施地化人長養之也)八
　識(宗鏡錄經論通辯有八種識一眼識二耳識三鼻/識四舌識五身識六意識七末那識八阿賴耶識)
　五陰(湼槃經所謂五陰色受想行識所言陰者其義/謂何能令衆生生死相續不離重擔分散聚合)
　(三世所攝求其義理了不可得故名為陰大藏一覽/五陰者謂色受想行識歴歴分明即是識陰領納在)
　(心即是受陰心緣此理即是想陰行用/此理即是行陰汙穢真性即是色陰)十八界(錦繡/萬花)
　(谷眼所見之處耳所聞之處鼻所嗅之處舌所味之/處身所觸之處意所思之處謂之六根界色聲香味)
　(觸法所在謂之六塵界眼識色處謂之眼識界耳聞/聲處謂之耳識界并鼻識界舌識界身識界意識界)
　(謂之六識界總謂之十八界大藏一覽六根者謂眼/耳鼻舌身意也六塵者謂色聲香味觸法也眼見為)
　(色塵耳聞為聲塵鼻嗅為香塵舌嘗為味塵身染為/觸塵意着為法塵合為十二處也復次六識者本自)
　(一心遍由六根門頭而成六識謂從見為眼識從聞為/耳識從嗅為鼻識從嘗為舌識從染為身識從分别為)
　(意識如是根塵識三事和合為十八界若如實知自/性皆空是謂能學六根六塵六識翻譯名義法界次)
　(第云界以界别為義此十八法各有别體義無渾濫/故名十八界若根相對即有識生識以識别為義識)
　(依于根能别于塵故通名識由此/根塵識三各有六法成十八界)
　　請迴前任司職田粟施貧人粥狀
右臣比見道路之上凍餒之人朝尚呻吟暮填溝壑陛
下聖慈憐愍煑公粥施之頃年已來多有全濟至仁之
德感動上天故得年榖頗登逆賊皆滅報施之應福祐
昭然臣前任中書舍人給事中兩任職田並合交納近
奉恩敕不許併請望一將司職田迴與施粥之所于國家
不减數粒在窮窘或得再生庶以上福聖躬永宏寶祚
仍望令劉晏分付所由訖具數奏聞如聖恩允許請降
墨敕
　職田(杜氏通典諸京官文武職事各有職分田一品/十二頃二品十頃三品九頃四品七頃五品六)
　(頃六品四頃七品三頃五十畆八品二頃五十畝九/品二頃並去京城百里内給諸職分陸田限三月三)
　(十日稻田限四月三十日以前上者並久後人以後/上者入前人其麥田以九月三十日為限若前人自)
　(畊未種後人酬其功直巳自種者淮租分法其價六/斗已下者依舊定不得過六斗並取情願不得抑配)
　(開元十年六月勅所置職田本非古法爰自近制是/以因循事有變通應須刪改其内外所給職田從今)
　(年九月以後並宜停給十八年六月/京官職田特令准令給受復用舊制)中書舍人(唐書/百官)
　(志中書舍人六/人正五品上)寶祚(隋書薛道衡傳陛下/聖德天挺光膺寶祚)劉晏(唐書/劉晏)
　(傳祿山亂避地襄陽詔拜度支郎中兼侍御史領江/淮租庸事召拜彭原太守徙隴華二州刺史遷河南)
　(尹時史朝義盜東都乃治長水進戸部/侍郎兼御史中丞度支鑄錢鹽鐵等使)
　　謝弟縉新授左散騎常侍狀
右臣之兄弟皆廹桑榆毎至一别恐難再見匪躬之節
誠不顧家臨老之年實悲遠道陛下均平布政中外遰
遷尚錄前勞仍收舊齒使備顧問載珥貂蟬趨侍玉墀
從容瑣闥不材之木跗萼聯芳㫁行之雁飛鳴接翼自
天之命特出宸衷塗地之心難酬聖造不勝戴荷踴躍
之至
上元二年五月四日通議大夫守尚書右丞臣王維狀
進
　　肅宗皇帝答詔
敕幸求獻替久擇勲賢具寮咸推令弟有裕既膺贊相
之任俯觀規諫之能建禮朝昇鵷行並列承明晩下雁
序同歸乃眷家肥無忘國命所謝知
　左散騎常侍(唐書百官志門下省有左散騎常侍二/人正三品下掌規諷過失侍從顧問註)
　(云隋廢散騎常侍貞觀元年復置十七年為職事官/顯慶二年分左右𨽻門下中書省皆金蟬珥貂左散)
　(騎與侍中為左貂右散騎與/中書令為右貂謂之八貂)桑榆(張華詩從容養餘/日取樂于桑榆劉)
　(良註桑榆日晚/亦比年老之稱)匪躬(易王臣蹇蹇匪躬之故孔頴達/正義云九五居于王位而在難)
　(中六二是五之臣往應于五履正居中志匡王室能/涉蹇難而往濟蹇故曰王臣蹇蹇盡忠于君匪以私)
　(身之故而不往濟君故曰匪躬之故晉書卞壺傳擁/衛至尊則有保傅之恩正色在朝則有匪躬之節)
　舊齒(呉志陸績傳虞翻舊齒名盛龎統荆州令士晉/書褚裒以政道在于得材宜委賢任能升敬舊)
　(齒/)載珥貂蟬(曹植王仲宣誄戴蟬珥貂/朱衣皓帶吕向註珥插也)不材之木(莊/子)
　(南伯子綦游乎商之丘見大木焉有異結駟千乗隱/將芘其所藾子綦曰此何木也哉此必有異材夫仰)
　(而視其細枝則拳曲而不可以為棟梁俯而視其大/根則軸解而不可以為棺槨咶其葉則口爛而為傷)
　(嗅之則使人狂醒三日而不已子綦曰/此果不材之木也以至于此其大也)跗萼(北史跗/萼連暉)
　(椒聊/繁衍)通議大夫(唐六典敘階正四/品下曰通議大夫)獻替(後漢書君以/兼覽博照為)
　(德臣以獻可/替否為忠)有裕(小雅此令兄弟綽綽有/裕鄭康成箋令善也)家肥(禮記/父子)
　(篤兄弟睦夫婦/和家之肥也)
　　兵部起請露布文
天地之心無不覆載鳥鼠之性自私巢穴國家非徒疆
理其地臣妾其人思欲一車書混聲敎變毒螫之俗為
禮義之鄉伏惟皇帝陛下大道先天至德冠古武功則
我有七德文敎則舞于兩階億兆廣堯封之時郡縣加
禹服之外而犬戎小醜蝸角偷安動搖遠邊遮漢使之
路脅從小國絶蕃臣之禮四鎮節度使髙仙芝等䖍奉
聖䇿肅將天誅因識(闕/)之且憎尋勃律之舊好暨諸蕃
國悉㑹王師萬里風馳六軍電掃氈裘之長思嚮風以
無階毳幙之人惟塗地而可獲遂通重譯罔不來庭實
賴聖謀曷惟帝力無攻不克百蠻皆歸于計中無遠不
賔萬方若在于宇下臣等不勝喜慶之至
　露布(封氏見間記露布㨗書之别名也諸軍破賊則/以帛書建諸竿上兵部謂之露布葢自漢以來)
　(已有其名所以名露布者謂不封檢露而宣布欲四/方速知之亦謂之露版魏武奏事云有驚急輙露版)
　(插羽是也宋沈璞為盱眙太守與臧質共/拒魏軍軍退質與璞全城使自上露版)一車書(庾/信)
　(哀江南賦序并吞/六合混一車書)聲敎(夏書朔南暨聲敎孔穎達正/義云其北與南雖在服外皆)
　(與聞天子威聲/文敎時來朝見)七德(左傳夫武禁暴戢兵保大定功/安民和衆豐財者也武有七德)
　(我無/一焉)兩階(虞書帝曰咨禹惟時有苗弗率汝徂征三/旬苗民逆命帝乃誕敷文德舞干羽于兩)
　(階七旬有苖格孔安國傳云干楯羽翳也皆舞/者所執修闡文敎舞文舞于賔主階間抑武事)堯封
　(謂堯時封疆所至韓非子昔者堯有天下飯于土簋/飲于土鉶其地南至交趾北至幽都東西至日月之)
　(所出入者/莫不賔服)禹服(史記禹令天子之國以外五百里甸/服甸服外五百里侯服侯服外五百)
　(里綏服綏服外五百里要/服要服外五百里荒服)蝸角(莊子魏瑩與田侯牟/約田侯牟背之魏瑩)
　(怒將使人刺之犀首聞而恥之曰君為萬乗之君也/而以匹夫從讎衍請受甲二十萬為君攻之虜其人)
　(民係其牛馬使其君内熱發于背然後㧞其國忌也/出走然後抶其背折其脊惠子聞之而見戴晉人戴)
　(晉人曰有所謂蝸者君知之乎曰然有國于蝸之左/角者曰觸氏有國于蝸之右角者曰蠻氏時相與争)
　(地而戰伏尸數萬遂北旬有五日而後反君曰噫其/虛言與曰臣請為君實之君以意在上下四方有窮)
　(乎君曰無窮曰知游心于無窮而反在通達之國若/存若亡乎君曰然曰通達之中有魏于魏中有梁于)
　(梁中有王王與蠻氏有辨乎君曰/無辨客出而君惝然若有亡也)遮漢使(漢書武帝/感張騫之)
　(言甘心欲通大宛諸國使者相望于道一歲中多至/十餘輩樓蘭姑師當道苦之攻劫漢使王恢等又數)
　(為匈奴耳目令/其兵遮漢使)髙仙芝(唐書髙仙芝傳帝乃擢仙芝/鴻臚卿假御史中丞代夫䝉)
　(靈詧為四/鎮節度使)天誅(漢書陳湯傳將/義兵行天誅)勃律(唐書西域傳大/勃律或曰布露)
　(直吐蕃西與小勃律接西鄰北天竺烏萇地宜鬱金/役屬吐蕃萬歲通天逮開元時三遣使者朝故册其)
　(君蘇弗舍利支離泥為王死又册蘇麟陀逸之嗣王東/凡再遣大首領貢方物小勃律去京師九千里而嬴)
　(少南三千里距吐蕃贊普牙東八百里屬烏萇東南/三百里大勃律南五百里箇失蜜北五百里當䕶密)
　(之娑勒城王居孽多城臨娑夷水其西山巔有大城/曰迦布羅開元初王没謹忙來朝元宗以兒子畜之)
　(以其地為綏逺軍國廹吐蕃數為所困吐蕃曰我非/謀爾國假道攻四鎮耳久之吐蕃奪其九城没謹忙)
　(求救北廷節度使張孝嵩遣疏勒副使張思禮率鋭/兵四千倍道往没謹忙因出兵大破吐蕃殺其衆數)
　(萬復九城詔册為小勃律王遣大首領察卓那斯摩/没勝入謝没謹忙死子難泥立死兄麻來兮立死蘇)
　(失利之立為吐蕃陰誘妻以女故西北二十餘國皆/臣吐蕃貢獻不入安西都䕶三討之無功天寶六載)
　(詔副都䕶髙仙芝伐之遂平其國于是拂菻大食諸/地七十二國皆震恐咸歸附執小勃律王及妻歸京)
　(師詔改其國號歸仁置/歸仁軍募千人鎮之)風馳(王褒四子講德論莫不/風馳雨集襲雜並至)
　電掃(後漢書皇甫嵩傳旬/月之間神兵電掃)氈裘之長(漢書匈奴傳自/君王以下咸食)
　(畜肉衣其皮革被旃裘司馬遷傳旃裘之/君長咸震怖李善註旃裘謂匈奴所服也)毳幙(李陵/報蘇)
　(武書韋韝毳幕以禦風/雨李善註毳幙氈帳也)重譯(尚書大傳成王之時越/裳重譯而來朝曰道路)
　(悠遠山川阻深恐使之不通故重三譯而朝也漢書/平帝紀越裳氏重譯獻白雉一黒雉二師古曰譯謂)
　(傳言也道路絶遠風俗/殊隔故累譯而後乃通)來庭(大雅四方既平徐方來/庭毛萇傳來王庭也)
　百蠻(家語昔武王克商遂通道于九/夷百蠻王肅註百蠻夷狄百種)
　　與工部李侍郎書
一昨出後伏承令從官將軍車騎至陋巷見命恨不得
隨使者詣舍下謁才非張載枉傅𤣥以車相迎德謝侯
生辱信陵虛左見待古人有此今也未聞所以竦踊愓
息通夕不寐維自結髪即枉眷顧侍郎素風維知之矣
宿昔貴公子常不交布衣盡禮髦士絶甘分少致醴以
飯汲汲于當世之士常如不及故夙著問望為孟嘗平
原之儔及乎晚歲時危益見臣節草莽之中乗輿播越
列郡或棄車走林畏賊顧望貢獻不至莫有闗心侍郎
慨然枕戈泣血奮不顧命捍衛聖主楊奉之以兵奉迎
蕭何之運糧致饋曹洪之以良馬濟趙衰之以壺飱從
收合亡騎繕治兵甲喻以大義慰而勉之然後以劍率
卒執戈前驅浹旬之間六軍響振以成興復之業豈非
侍郎忠節葢世義貫白日垂名竹帛為一代宗臣誠可
愛也或曰宗子與國同休不得不爾也夫仁弱自愛者
且奔竄伏匿偷延晷刻窮蹙既至即匹夫匹婦自經于
溝瀆安能決命争首慷慨大節死生以之乎而能不邀
寵于上不干功于下不怠邦政不受私謁時與風流儒
雅之士置酒髙㑹吟詠先王遺風翛然有東山之志善
矣維雖老賤沉跡無狀豈不知有忠義之士乎亦常延
頸企踵嚮風慕義無窮也然不敢自列于下執事者以
為賤貴有倫等威有序以閒人持不急之務朝夕倚門
窺户抑亦侍郎之所惡也而猥不見遺思曺公命吳質
(曺字疑是/車字之訛)將何以塞知已之望報厚顧之恩内省空虚
流汗而已輙先持狀候凉時即躬詣門下奉謝王維頓
首
　李侍郎(唐㑹要至德二年十二月十五日敕扈從劍/南締構靈武册勲共三十二人内有宗正卿)
　(兼工部侍郎李遵加特進封鄭國公封二百户劉昫/唐書肅宗紀天寶十五載六月哥舒翰為賊所敗闗)
　(門不守𤣥宗幸蜀丁酉至馬嵬頓百姓請從太子收/復長安庚子至烏氏驛彭原太守李遵謁見率兵士)
　(奉迎仍進衣服糧糗上至彭原又/募得甲士四百率私馬以助軍)張載(晉書張載為/濠汜賦司隸)
　(校尉傅𤣥見而嗟歎以車迎之/言談盡日為之延譽遂知名)髦士(小雅攸介攸止/烝我髦士毛萇)
　(傳髦/俊也)絶甘分少(漢書李陵素與士大夫絶甘分少能/得人之死力師古註自絶旨甘而與)
　(衆人分之共/同其多少也)問望(大雅如圭如璋令聞令望鄭康成/箋人聞之則有善聲譽人望之則)
　(有善/威儀)棄車走林(左傳王乗左廣以逐趙/旃趙旃棄車而走林)枕戈泣血(晉/書)
　(桓温傳枕戈泣/血志在復讎)楊奉(後漢書獻帝紀十一月庚午李/傕郭汜等追乗輿戰于東澗王)
　(師敗績壬申幸曹陽露次田中楊奉董承引白波帥李/樂韓暹及匈奴左賢王去卑率師奉迎與李傕等戰)
　(破之十二月庚/辰車駕乃進)蕭何(漢書漢與楚相守滎陽數年軍/無見糧蕭何轉漕闗中給食不)
　(乏/)曹洪(三國志曹洪太祖從弟也太祖起義兵討董/卓至滎陽為卓將徐滎所敗太祖失馬賊追)
　(甚急洪下以馬授太祖太祖辭讓洪/曰天下可無洪不可無君遂歩從)趙衰(左傳晉侯/問原守于)
　(寺人勃鞮對曰昔趙衰以壺/餐從徑餒而弗食故使處原)以劍率卒(左傳范氏之/徒在臺後欒)
　(氏乗公門宣子謂鞅曰矢及君屋死之鞅用/劍以率卒杜預註用短劍兵接敵欲致死)前驅(衛/風)
　(伯也執殳/為王前驅)浹旬(國語浹日而令大夫朝之韋昭註從/甲至甲為浹浹匝也南史曾不浹旬)
　(夷兇/翦暴)六軍(周禮凡制軍萬有二千五百人為軍王六/軍大國三軍次國二軍小國一軍杜氏通)
　(典左右羽林左右龍/武左右神武為六軍)貫白日(晉書志烈秋/霜精貫白日)竹帛(曹植/求自)
　(試表功銘著于鼎鐘名稱垂于竹帛南/史非唯匡主静亂乃可以垂名竹帛)宗臣(漢書蕭/何曹參)
　(傳位冠羣臣聲施後世為一代宗臣師/古註言為後世之所尊仰故曰宗臣也)決命争首(李/陵)
　(答蘇武書疲兵再戰一以當千然猶扶乗創痛決命/争首吕向註士卒用命扶其創乗其痛爭為先首而)
　(戰/也)東山之志(晉書謝安雖受朝寄然東山/之志始末不渝每形于言色)沉跡(袁宏/三國)
　(名臣序贊况沉跡溝/壑遇與不遇者乎)延頸企踵(劇秦美新海外遐方/信延頸企踵囘面内)
　(嚮李周翰註企/舉也踵足也)嚮風慕義(漢書延頸舉踵喁喁然/皆嚮風慕義欲為臣妾)吳
　質(魏畧呉質字季重以才學通博為五官將及諸侯/所禮愛質亦善處其兄弟之間若前世樓君卿之)
　(游五/侯矣)
　　山中與裴秀才廸書
近臘月下景氣和暢故山殊可過足下方温經猥不敢
相煩輒便往山中憇感配寺與山僧飯訖而去北渉𤣥
㶚清月暎郭夜登華子岡輞水淪漣與月上下寒山遠
火明㓕林外深巷寒犬吠聲如豹村墟夜春復與踈鐘
相間此時獨坐僮僕静默多思曩昔攜手賦詩歩仄逕
臨清流也當待春中草木蔓發春山可望輕鯈出水白
鷗矯翼露濕青臯麥隴朝雊斯之不遠儻能從我遊乎
非子天機清妙者豈能以此不急之務相邀然是中有
深趣矣無忽因馭黃蘖人往不二山中人王維白
　猥(廣韻猥/鄙也)𤣥㶚(潘岳西征賦南/有𤣥㶚素滻)淪漣(魏風伐檀其一/章曰河水清且)
　(漣猗毛萇傳風行水成文曰漣其三章曰河水清且/淪猗毛萇傳小風水成文轉如輪也韓詩曰臨流而)
　(風曰淪淪文貌/爾雅小波為淪)輕鯈(韻㑹白鰷魚名陸佃云形狹而/長若條性浮似鱨而白詩鰷鱨)
　(□鯉或作鯈莊/子鯈魚出遊)矯翼(揚雄解嘲矯翼厲翮/李周翰註矯舉也)
　　與魏居士書
足下太師之後世有明德宜其四代五公克復舊業而
伯仲諸昆頃或早世惟有壽光復遭播越幼生弱姪藐
然諸孤布衣徒歩降在皁隸足下不忍其親杖䇿入闗
降志屈體託于所知身不衣帛而于六親孝慈終日一
飯而以百口為累攻苦食淡流汗霡霂為之驅馳僕見
足下裂裳毁冕二十餘年山棲谷飲髙居湥視造次不
違于仁舉止必由于道髙世之德欲葢而彰又屬聖主
搜揚仄陋束帛加璧被于巖穴相國急賢以副旁求朝
聞夕拜片善一能垂章拖組況足下崇德茂緒清節冠
世風髙于黔婁善巻行獨于石門荷蓧朝廷所以超拜
右史思其入踐赤墀執牘珥筆羽儀當朝為天子文明
且又祿及其室養昆弟免于負薪樵蘇晚爨柴門閉于
積雪藜牀穿而未起若有稱職上有致君之盛下有厚
俗之化亦何顧影踞歩行歌采薇是懷寶迷邦愛身賤
物也豈謂足下利鍾釜之祿榮數尺之綬雖方丈盈前
而蔬食菜羮雖髙門甲第而畢竟空寂人莫不相愛而
觀身如聚沬人莫不自厚而視財若浮雲于足下實何
有哉聖人知身不是有也故曰欲潔其身而亂大倫知
名無所着也故曰欲使如來名聲普聞故離身而返屈
其身知名空而返不避其名也古之髙者曰許由挂瓢
于樹風吹瓢惡而去之聞堯讓臨水而洗其耳耳非駐
聲之地聲無染耳之跡惡外者垢内病物者自我此尚
不能至于曠士豈入道者之門歟降及嵇康亦云頓纓
狂顧逾思長林而憶豐草頓纓狂顧豈與俛受維縶有
異乎長林豐草豈與官署門闌有異乎異見起而正性
隱色事礙而慧用微豈等同虛空無所不遍光明遍照
知見獨存之旨邪此又足下之所知也近有陶潛不肯
把板屈腰見督郵解印綬棄官去後貧乞食詩云叩門
拙言辭是屢乞而多慙也嘗一見督郵安食公田數頃
一慙之不忍而終身慙乎此亦人我攻中忘大守小不
恤其後之累也孔宣父云我則異于是無可無不可可
者適意不可者不適意也君子以布仁施義活國濟仁
為適意縱其道不行亦無意為不適意也茍身心相離
理事俱如則何往而不適此近于不易願足下思可不
可之旨以種類俱生無行作以為大依無守默以為絶
塵以不動為出世也僕年且六十足力不强上不能原
本理體裨補國朝下不能殖貨聚榖博施窮窘偷祿茍
活誠罪人也然才不出衆德在人下存亡去就如九牛
一毛耳實非欲引尸祝以自助求分謗于髙賢也畧陳
起予惟審圖之
　太師(劉昫唐書本紀貞觀十六年九月丁巳特進/鄭國公魏徵為太子太師知門下省事如故)四
　代五公(後漢袁安安子敞孫湯湯子逢隗皆相/繼為三公後漢書諸袁事漢四世五公)藐然
　諸孤(左傳以是藐諸孤辱在大夫杜預註言其幼賤/與諸子懸藐孔穎達正義藐者懸遠之言言諸)
　(子皆長而奚齊獨幼是大小相去懸藐也/藐諸孤者言年既幼穉懸藐于諸子之孤)皂隸(左傳/欒郤)
　(胥原狐續慶伯降在皂隸杜預註/八姓晉舊臣之族也皂隸賤官)攻苦食淡(漢書叔/孫通傳)
　(吕后與陛下攻苦食啖其可背哉如淳註食無菜茹/為啖師古註啖當作淡謂無味之食也言共攻擊勤)
　(苦之事而食/無味之食也)霡霂(左思呉都賦流汗霡霂而中逵泥/濘吕向註霡霂小雨言汗似之)
　山棲谷飲(魏書肅宗紀懐道邱園昧跡/版築山棲谷飲舒巻從時)束帛加璧(史/記)
　(趙綰王臧請天子立明堂以諸侯不能就其事乃言/師申公于是天子使使束帛加璧安車駟馬迎申公)
　旁求(書太甲旁求俊/彦啟迪後人)朝聞夕拜(晉書王猛傳臣所以/朝聞夕拜不顧艱虞)
　(者/)黔婁(髙士傳黔婁先生者齊人也修身清節不求/進于諸侯魯恭公聞其賢遣使致禮賜粟三)
　(千鍾欲以為相辭不受齊王又禮之以黃金百斤聘/為卿又不就著書四篇言道家之務號黔婁子終身)
　(不屈以/壽終)右史(唐六典起居舍人二人從六品上註起/居舍人因起居注而名官焉古者人君)
　(言則右史書之即其任也隋煬帝三年减内史舍人/四員置起居舍人二人從第六品上次内史舍人下)
　(皇朝因之貞觀二年省顯慶二年又置龍朔二年改/為右史咸亨元年復故天授元年又改為右史神龍)
　(元年/復故)赤墀(漢書梅福傳故願一登文石之陛渉赤墀/之塗應劭曰以丹掩泥塗殿上也李善文)
　(選註禮天/子赤墀也)執牘珥筆(崔駰奏記竇憲曰珥/筆持牘拜謁車下)羽儀(見周/易漸)
　(卦/)藜牀(髙士傳管寧常坐一木榻上積五十餘年未/嘗箕踞榻上當膝皆穿庾信小園賦沉乎管)
　(寧藜牀雖穿而可坐又隱士/詩鹿裘披稍裂藜牀坐欲穿)綬(後漢書古者君臣佩/玉尊卑有度上有韍)
　(貴賤有殊佩所以章德服之裘也韍所以執事禮之/共也故禮有其度威儀之制三代同之五伯迭興戰)
　(兵不息佩非戰器韍非兵旗于是解去韍佩留其係/璲以為章表故詩曰鞙鞙佩璲此之謂也韍珮既廢)
　(秦乃以采組連結于璲光明章表轉相/結受故謂之綬漢承秦制用而弗改)甲第(漢書霍/光傳賞)
　(賜甲第一區釋常談好/宅謂之甲第甲者首也)聚沫(維摩詰經是身如聚沫/不可撮摩傳燈錄阿難)
　(後自念言我身危脆猶如/聚沫況後衰老豈堪長久)普聞(用香積如來事見/三巻香積飯註中)曠
　士(鮑照詩安/知曠士懐)嵇康(嵇康與山濤絶交書故使榮進之/心日積任實之情轉篤此由禽鹿)
　(少見馴育則服從教制長而見覊則狂顧頓纓赴蹈/湯火雖飾以金鑣饗以嘉肴愈思長林而志在豐草)
　(也/)乞食詩(陶淵明乞食詩饑來驅我去不知竟何之/行行至斯里叩門拙言辭主人解子意遺)
　(贈豈虛來談諧終日夕觴至輙傾盃情欣新知歡興/言遂賦詩感子漂母惠愧我非韓才銜戢知何謝冥)
　(報以/相遺)一慙之不忍(左傳子家子曰君與之歸/一慙之不忍而終身慙乎)九牛一
　毛(漢書司馬遷傳假令僕伏法受/誅若九牛亡一毛與螻蟻何異)尸祝(莊子庖人雖/不治庖尸祝)
　(不越樽俎而代之矣嵇康絶交書/羞庖人之獨割引尸祝以自助)分謗(左傳韓獻子/將斬人郤獻)
　(子馳將救之至則既斬之矣郤子/使速以狗告其僕曰吾以分謗也)
　　冬笋記
㑹心者行㑹行者祥故行藏于密而祥發于外欲人不
知不可得也夫孝于人為和德其應為陽氣笋陽物也
而以陰出斯其效歟重冰閉地密雪滔天(閉顧元緯本/作開誤今校)
(正/)而綠籜包生不日盈尺公之家執德庇人仗義藩國
忘身于王室不家于朱戸公世載盛德人文冠冕又天
姿大賢庭訓括羽之日諸季式亦克用訓我爾身也共
被為踈禮庇身焉禦侮無所花萼韡韡爛其盈門兄
弟怡怡穆然映女且孝有上和下睦之難尊賢容衆之
難厚人薄已之難自家刑國之難加行之以忠信文之
以禮樂斯其大者遠者況承順顔色乎況温清枕席乎
如是故天髙聽卑神鑒孔明不然笋曷為出哉視諸故
府則昔之人亦以孝致斯瑞也
　重冰(馬融廣成頌刋重冰撥蟄戸測潛鱗踵介旅/夏侯湛薺賦鑽重冰而挺茂䝉嚴霜以發鮮)庭
　訓(晉書孫盛性方嚴有軌憲/雖子孫班白而庭訓愈峻)括羽(家語子路曰南山/有竹不揉自直斬)
　(而用之逹于犀革以此言之何學之有孔子曰括而/羽之鏃而礪之其入之不亦深乎子路再拜敬而受)
　(敎/)共被(謝承後漢書江肱性篤孝事繼母恪勤母既/年少又嚴厲肱感凱風之孝兄弟同被而寢)
　(不入房室/以慰母心)禮庇身焉(左傳信以守/禮禮以庇身)花萼韡韡(詩小雅/棠棣之)
　(華鄂不韡韡凡今之人莫如兄弟毛萇傳韡韡光明/也鄭康成箋承華者曰鄂不當作拊拊鄂足也鄂足)
　(得花之光明則韡韡然盛興者喻弟以敬/事兄兄以榮覆弟恩義之顯亦韡韡然)爛其盈門
　(詩大雅韓侯顧/之爛其盈門)温清(禮記凡為人子之/禮冬温而夏清)天髙聽卑(吕/氏)
　(春秋天之處/髙而聽卑)神鑒孔明(夏侯湛東方朔畫贊/天秩有禮神鑒孔明)昔人(楚/國)
　(先賢傳孟宗母嗜笋冬節將至笋尚未生宗入竹林/哀嘆而笋為之出得以供母皆以為孝之所致感)
　
　
　
　
　
　
　
　
　
　
　王右丞集箋注巻十八
欽定四庫全書
　王右丞集箋注巻十九
　　　　　　　　　　　　仁和趙殿成撰
　序十首
　　暮春太師左右丞相諸公于韋氏逍遙谷讌集序
山有姑射人葢方外海有蓬瀛地非宇下逍遙谷天都
近者王官有之不廢大倫存乎小隱跡崆峒而身拖朱
紱朝承明而暮宿青靄故可尚也先天之君俾人在宥
歡心格于上帝喜氣降為陽春時則太子太師徐國公
左丞相稷山公右丞相始興公少師宜陽公少保崔公
特進鄧公吏部尚書武都公禮部尚書杜公賔客王公
黼衣方領垂璫珥筆詔有不名命無下拜熙天工者坐
而論道典邦教者官司其方(典邦教唐文/粹作掌邦典)相與察天地
之和人神之泰聽于朝則雅頌矣問于野則賡歌矣迺
曰猗哉至理之代也吾徒可以酒合讌樂考擊鐘鼔退
于彤庭選辰擇地(選唐文/粹作撰)右班劍驂六騶畫輪載轂羽
幢先路以詣夫逍遙焉(唐文粹遙字/下有谷字)神臯藉其緑草驪
山啓于朱户渭之美竹魯之嘉樹雲出其棟水源于室
(唐文粹作雲出/于棟水環其室)灞陵下連乎菜地(菜顧本作萊誤/今從唐文粹本)新豐
半入于家林館層巔檻側逕(逕舊作/趣非)師古節儉惟新丹
堊巖谷先曙羲和不能信其時卉木後春勾芒不能一
其令(卉木唐文/粹作芳卉)花逕窈窕蘅臯漣漪(花唐文粹作桃漣/漪唐文粹作超忽)
驂御延佇于叢薄佩玉升降于蒼翠于是外僕告次獸
人獻鮮樽以大罍烹用五鼎木器擁腫即天姿以為飾
沼毛蘋蘩在山羞而可薦伶人在位曼姬始縠齊瑟慷
慨于座右趙舞徘徊于白雲衮旒松風珠翠烟露日在
濛汜羣山夕嵐猶有濯纓清歌據梧高詠與松喬為伍
是羲皇上人且三代之後而其君帝舜九服之内而其
俗華胥上客則冠冕巢由主人則弟兄元愷是四美同
乎一時廢而不書罪在司禮竊賢楚傅常詣茅堂之居
仰謝右軍忽序蘭亭之事(賢唐文/粹作思)葢不獲命豈曰能賢
　姑射(莊子堯治天下之民平海内之政往見四子于/藐姑射之山汾水之陽窅然喪其天下焉太平)
　(寰宇記平山一名壺口山尚書謂壺口治梁及岐即/此也今名姑射山在晉州臨汾縣西八里平水出焉)
　(足美石山海經云憲山之南三百里有姑射山冀州/圖云西入文城郡以山為界莊子藐姑射之上有神)
　(人居焉肌膚若氷雪綽約若處子不食五穀吸風飲/露乘雲氣御飛龍而遊乎四海之外堯見之窅然喪)
　(其天下即/此地也)方外(莊子彼遊方之外者也而丘遊方之/内者也曹植七啓雍容暇豫娛志方)
　(外/)王官(左傳若治其故/則王官之邑也)小隱(見十一巻/大隱註中)在宥(莊子聞/在宥天)
　(下不聞治天下也在之也者恐天下之淫其性也宥/之也者恐天下之遷其徳也天下不淫其性不遷其)
　(徳有治天/下者哉)黼衣(見五巻朱/紱註中)下拜(左傳王使宰孔賜齊/侯胙齊侯將下拜孔)
　(曰且有後命天子使孔曰以伯/舅耋老加勞賜一級無下拜)坐而論道(周禮坐而/論道謂之)
　(王/公)官司其方(左傳夫物物有其官官修其方朝夕思/之一日失職則死及之杜預註方法術)
　(也/)賡歌(賡續也事見虞書帝舜作歌歸美股肱臯陶/以其義未足乃續為歌詩責難于君以成其)
　(義/)猗哉(玉篇猗嘆辭也韻/㑹猗假借為美也)班劍(王儉褚淵碑文給班/劍二十人劉良註班)
　(劍謂執劍而從行者也李周翰註班劍木劍無刃假/作劍形畫之以文故曰班也任昉竟陵文宣王行狀)
　(虎賁班劍百人李善註晉公卿禮秩曰諸公及開府/位從公者給虎賁二十人持班劍焉呂向註班列也)
　(言使勇士行列持劍以為儀仗也通鑑宋紀劭使班/劍及左右排湛胡三省註班劍持劍為班立在車前)
　六騶(左傳程鄭為乘馬御六騶屬焉杜預註六騶六/閑之騶周禮諸侯有六閑焉孔穎達正義以騶)
　(是主駕/之官)羽幢(漢書韓延夀傳建幢棨植羽葆晉灼曰/幢旌幢也師古曰幢麾也説文幢旌旗)
　(之/屬)先路(楚辭乘騏驥以馳騁/兮來吾道夫先路)驪山(太平寰宇記驪山/在昭應縣東南三)
　(里即藍田山也温湯出山下其陽多寳玉其隂多黄/金三秦記始皇作閣道至驪山八十里人行橋上車)
　(行橋下今石柱猶存一統志驪山在臨潼縣東南二/里因驪戎所居故名山之麓温泉所出唐𤣥宗更名)
　(昭應上有老母廟山左肩/曰東繡嶺右肩曰西繡嶺)美竹(史記渭川千畝竹/其人與千户侯等)嘉
　樹(左傳晉侯使韓宣子來聘宴/于季氏有嘉樹焉宣子譽之)菜地(即采地也古/菜采字通用)層
　巔(謝靈運詩葺宇臨迴江築觀基曽巔/劉良註曽高也言築觀于高山之巔)丹堊(子虚賦/其土則)
　(丹青赭堊雌黄白坿師古曰丹今之朱砂/也堊今之白土也古今註其上皆丹堊)羲和(廣雅/日御)
　(謂之/羲和)勾芒(月令孟春仲春季/春之月其神勾芒)窈窕(謝靈運詩側逕既/窈窕環洲亦玲瓏)
　(李周翰註窈/窕長逺貌)蘅臯(曹植洛神賦税駕乎蘅臯秣駟乎/芝田李善註蘅杜蘅也臯澤也劉)
　(良註蘅臯香/草之澤也)延佇(楚辭結桂兮延佇王/逸註延長也佇立也)叢薄(淮南子/鳥飛千)
　(仞之上獸走叢薄之中高誘註聚木曰叢深草曰薄/鮑照蕪城賦灌莽杳而無際叢薄紛其相依呂向註)
　(叢薄草木/相雜也)外僕(杜預左傳註外/僕掌次舍者)獸人(左傳子有軍事/獸人無乃不給)
　(于鮮敢獻于從者/杜預註新殺為鮮)大罍(鄭康成周禮註/大罍瓦罍也)五鼎(漢書丈/夫生不)
　(五鼎食張晏註五鼎食牛羊/豕魚麋也諸侯五卿大夫三)擁腫(莊子吾有大樹人/謂之樗其大本擁)
　(腫而不/中繩墨)沼毛(左傳澗谿沼沚之毛蘋蘩蕰藻之菜杜/預註沼池也毛草也蘋大萍也蘩皤蒿)
　(也/)曼姬(子虚賦鄭女曼姬文穎註鄭國/出好女曼者其色理曼澤也)齊瑟(曹子建/詩秦箏)
　(發西氣齊/瑟揚東謳)濛汜(楚辭出自湯谷次于濛汜王逸註汜/水涯也言日出東方湯谷之中暮入)
　(西極䝉水之涯也淮南子邅回濛汜/之渚高誘註濛汜日所入之地也)松喬(西都賦庶/松喬之羣)
　(類時遊從乎斯庭赤/松王喬皆古仙人)羲皇(宋書陶潛嘗言五六月北/牕下臥遇涼風暫至自謂)
　(是羲皇/上人)司禮(唐書百官志龍朔二/年改禮部曰司禮)楚傅(漢書韋孟為/楚元王傅傳)
　(子夷王及孫王戊戊荒淫不遵道孟作詩風諌後遂/去位徙家于鄒又作一篇其在鄒詩曰爰戾于鄒鬋)
　(茅作堂我徒我/環築室于牆)右軍(晉書王羲之嘗與同志宴集于/㑹稽山陰之蘭亭羲之自為之)
　(序以申其志或以潘岳金谷詩序/方其文羲之比于石崇聞而甚喜)豈曰能賢(左傳若/棄徳不)
　(讓是廢先君之/舉也豈曰能賢)
　(成按篇中所稱太子太師徐國公是蕭嵩右丞相始/興公是張九齡少師宜陽公是韓休禮部尚書杜公)
　(是杜暹賔客王公是王丘左丞相稷山公當是裴耀/卿然史傳但言封趙城侯不言封稷山公當是闕文)
　(餘二人未詳據劉昫唐書本紀云開元二十四年十/一月侍中裴耀卿為尚書左丞相中書令張九齡為)
　(尚書右丞相尚書右丞相蕭嵩為太子太師工部尚/書韓休為太子少保至二十五年四月張九齡左授)
　(荆州長史不在朝廷矣是諸公讌集實在二十五年/之春名賢畢集觴咏交錯何減金谷蘭亭之㑹而篇)
　(什不傳徳音/湮没惜哉)
　　洛陽鄭少府與兩省遺補宴韋司户南亭序
惟帝克辟惟股肱克左右庶績允釐有司多暇舉無違
徳孰獻其可雖列侍丹陛而罕伏青蒲攄懐致館灞陵
南望曲江左轉(轉舊本/作輔非)登一級而鄠杜如近盡三休而
天地始大凝氣向晦蒼蒼寒木式與汝歌多酌我酒墨
客既序親當獸炭膳夫交馳屢奏鮮食夫含徳之厚與
時偕化拂衣為放(為唐文/粹作而)則野人于小隱之中束帶而
朝則君子于大夫之後何軌轍一境是非外物哉且騎
有羈紲(紲唐文/粹作勒)徒有次舍可以永日可以繼夜客非詩
人之徒歟奚其嘿也
　司户(唐六典上州司户參軍事二人從七品下/中州一人正八品下下州一人從八品下)股肱
　(左傳君之卿/佐是為股肱)克左右(商書惟尹躬克/左右厥辟宅師)允釐(尚書允釐/百工庶績)
　(咸熙孔安國傳允信/釐治工官績功也)青蒲(漢書史丹直入臥内頓首/伏青蒲上應劭曰以青規)
　(地曰青蒲自非/皇后不得至此)攄懐(西都賦願賔攄懐古/之蓄念廣雅攄舒也)鄠杜(西都/賦商)
　(洛縁其隈鄠杜濵其足李/善註扶風有鄠縣杜陽縣)式(式用/也)獸炭(晉書羊琇性/豪侈費用無)
　(復齊限而屑炭和作獸形以/温酒洛下豪貴咸競效之)膳夫(成按周禮膳夫乃/是食官之長掌王)
　(之食飲膳羞者後/人借為厨子之稱)鮮食(尚書暨益奏庶鮮食孔/安國傳鳥獸新殺曰鮮)羈紲
　(左傳臣負羈紲從君巡于天下杜預註羈馬羈也紲/馬韁也孔穎達正義説文云羈馬絡頭也又曰馬絆)
　(紲係也少儀云犬則執紲牛則執紖馬則執􁀙服䖍/云一曰犬繮曰紲古者行則有犬杜今正以紲為馬)
　(繮者紲是係之别名係馬係駒皆得稱紲彼對文耳/散則可以通巡于天下用馬為多故主于馬耳玉篇)
　(紲思列切/馬韁也)次舍(漢書吳王濞傳治次舍須大/王師古註次舍息止之處也)
　　送高判官從軍赴河西序(河西顧本作西/河誤今校正)
今上合大道以撫荒外振長䇿以馭宇内故左言返踵
穿胸沸脣膺騰白波驟輸碧砮之貢腹阻赤坂傳致紫
琥之琛辮髮名王養馬于下廏魋結去帝獻珠于小臣
而犬戎不識蝸角自大偷安九服之外謂天誅罕及自
絶所國之後而王祭不供天子按劍謀臣切齒思以赤
山為城青海為塹盡平其地悉虜其人而上將有哥舒
大夫者名葢四方身長八尺眼如紫石稜鬚如蝟毛磔
指撝而百蠻不守叱咤而萬人俱廢䯱髵奮髯哮吼如
虎裂眥大怒磨牙欲吞不待成師固將身先士卒常思
盡敵不以賊遺君父矢集月窟劍斬天驕蹴崑崙使西
倒縛呼韓令北面豈直趙人祭其東門匈奴不敢南牧
而已開府之日辟書始下以為踴躍用兵健將之事意
氣跨馬俠少之能葢欲謀夫起予哲士俾我殲黠冦以
無類舉外國如拾遺待夷門而不食置廣武于上座始
得我高子焉高子讀書五車運籌百勝慷慨謀議折天
口之是非指畫山川知地形之要害嘗著七發曹王慕
義毎奏一篇漢文稱善緣情之製獨步當時主人横挑
而有餘墨客仰攻而不下公卿籍甚遍交歡于五侯孫
吳暗合將建功于萬里徴以露版召見甘泉衣短後之
衣帶櫑具之劍象弧彫服鞭弭櫜鞬目無先零氣射西
旅蒼頭宿將持漢節以臨戎白面書生坐胡牀而破賊
然孤烽逺戍黄雲千里嚴城落日而閉鐵騎升山而出
邊笳咽于塞下畫角發于軍中亦可悲也遲子之獻凱
雲臺奏事宣室紫綬曳地金印如斗列居東第位為通
侯舊友拜塵羣公書幣祁大夫老矣武安侯問乎
　振長䇿(史記振長䇿而御宇内師古曰/以乘馬為喻也䇿所以撾馬也)返踵(淮南子/丹穴大)
　(䝉反踵空同大夏北户竒肱修股之民/高誘註反踵國名其人南行武跡向北)穿胸(山海經/貫胸國)
　(其為人胸有竅郭璞註尸子曰四夷之民有貫胸者/有深目者有長肱者黄帝之徳嘗致之異物志曰穿)
　(胸之國去其衣則無自然者葢似效此貫胸人也淮/南子地形訓有穿胸民高誘註穿胸胸前穿孔達背)
　(博物志昔禹平天下㑹諸侯㑹稽之野防風氏後到/戮之夏徳之盛二龍降之禹使范成克御之行域外)
　(既周而還至南海經防風防風之神二臣以塗山之/戮見禹使怒而射之迅風雷雨二龍昇去二臣恐以)
　(刃自貫其心而死禹哀之乃拔其/刃療以不死之草是為穿胸民)沸脣(晉書沸脣成/俗鳴鏑為羣)
　(劉孝標辨命論左帶沸脣乗間電發李善註齊梁/之間通以虜為沸脣也張銑註沸脣戎狄之語也)膺
　騰(王褒四子講徳論膺騰撇波/而濟水不如乘舟之逸也)碧砮(梁簡文帝大法/頌序金鱗鐵面)
　(貢碧砮之琛航海梯山奉白環之使王融曲水詩序/文鉞碧砮之琛竒幹善芳之賦李善註徐廣晉紀曰)
　(鮮卑以碧石為寳王沈魏書/曰東夷矢用楛青石為鏃)赤坂(漢書西域傳又歴/大頭痛小頭痛之)
　(山赤土身熱之坂令人身熱無色頭痛嘔/吐驢畜盡然鮑照苦熱行赤坂横西阻)養馬(漢書/金日)
　(磾字翁叔本匈奴休屠王太子也單于怨昆邪休屠/居西方多為漢所破召其王欲誅之昆邪休屠恐謀)
　(降漢休屠王後悔昆邪王殺之并將其衆降漢封昆/邪王為列侯日磾以父不降見殺與母閼氏弟倫俱)
　(没入官輸/黄門養馬)魋結去帝(史記陸賈傳尉陀平南越因王/之高祖使陸賈賜尉陀印為南)
　(越王陸生至尉陀魋結箕踞見陸生陸生因進説尉/陀乃蹶然起坐謝陸生又南越尉陀傳詔丞相陳平)
　(等舉可使南越者平言好畤陸賈先帝時習使南越/乃召賈以為太中大夫往使因讓陀自立為帝曾無)
　(一介之使報者陸賈至南越王甚恐于是下令國中/自今以後去帝制黄屋左纛服虔曰魋音椎今兵士)
　(椎頭結也索隱云魋直追反結音計謂為髻一撮以/椎而結之故字從結且按魋結二字依字讀之亦通)
　(謂粤人本椎髻其髪今陀同其風俗但魋其髮而結/之也顔師古漢書註結讀曰髻椎髻者一撮之髻其)
　(形如/椎)王祭不供(見十二巻/包茅註)天子按劍(鮑照詩天/子按劍怒)赤山
　(後漢書烏桓傳赤山/在遼東西北數千里)青海(周書吐谷渾治伏俟城在/青海西十五里青海周圍)
　(千餘里梁書吐谷渾/地有青海方數百里)哥舒大夫(劉昫唐書哥舒翰突/騎施首領哥舒部落)
　(之裔也蕃人多以部落稱姓因以為氏世居安西翰/家富于財倜儻任俠好然諾縱蒲酒年四十遭父喪)
　(三年客居京師為長安尉不禮慨然發憤折節仗劍/之河西事節度使王倕倕攻新城使翰經畧三軍無)
　(不震懼後節度使王忠嗣補為衙將翰好讀左氏春/秋傳及漢書踈財重氣士多歸之忠嗣以為大斗軍)
　(副使嘗使翰討吐蕃于新城有同列為副者見翰禮/倨不為用翰怒撾殺之軍中股慄遷左衛郎將後吐)
　(蕃冦邊翰拒之于苦拔海其衆三行從山差池而下/翰持半段槍當其鋒擊之三行皆敗無不摧靡由是)
　(知名天寳六載擢授右武衞員外將軍充隴西節度/副使都知闗西兵馬使河源軍使先是吐蕃每至麥)
　(熟時即率部衆至積石軍穫取之共呼為吐蕃麥莊/前後無敢拒之者至是翰使王難徳楊景暉等潛引)
　(兵至積石軍設伏以待之吐蕃以五千騎至翰于城/中率驍勇馳擊殺之畧盡餘或挺走伏兵邀擊匹馬)
　(不還其冬𤣥宗在華清宮勅召翰至與語悦之遂以/為鴻臚卿兼西平郡太守攝御史中丞代忠嗣為隴)
　(右節度支度營田副大使知節度事明年築神威軍/于青海上吐蕃至攻破之又築城于青海中龍駒島)
　(有白龍見遂名為應龍城吐蕃屏跡不敢近青海吐/蕃保石堡城路遙而險乆不拔八載以朔方河東羣)
　(牧十萬衆委翰總統攻石堡城翰使麾下將高秀巖/張守瑜進攻不旬日而拔之上録其功拜特進鴻臚)
　(員外卿與一子五品官賜物千匹莊宅各一所加攝/御史大夫十一載加開府儀同三司十二載進封涼)
　(國公食實封三百户加河西節度使尋封西平郡玉/十三載拜太子太保更加實封三百户又兼御史大)
　(夫/)眼如紫石稜鬚如蝟毛磔(晉書桓温豪爽有風槩/姿貌甚偉面有七星少)
　(與沛國劉惔善惔常稱之曰温眼如紫石/稜鬚作蝟毛磔孫仲謀晉宣王之流亞也)叱咤(史記/項王)
　(喑噁叱咤千人皆廢索隱曰叱昌栗反咤卓嫁反或/作吒喑噁懐怒氣叱咤發怒聲孟康曰廢伏也張晏)
　(曰廢/偃也)䯱髵(張衡西京賦及其猛毅䯱髵隅/目高眶廣韻䯱髵猛獸奮鬛貌)磨牙(揚雄/長楊)
　(賦鑿齒之徒相/與磨牙而爭之)成師(左傳成師以出/聞敵强而退)身先士卒(吳志/孫輔)
　(傳孫䇿西襲廬江太守劉/勲輔隨從身先士卒有功)賊遺君父(後漢書是時帝/在魯聞耿弇為)
　(張步所攻自往救之未至陳俊謂弇曰劇虜兵盛可/且閉營休士以須上來弇曰乘輿且到臣子當擊牛)
　(灑酒以待百官反欲/以賊虜遺君父耶)月窟(揚雄長楊賦西壓月􁞡東/震日域服䖍曰􁞡音窟穴)
　(之窟月􁞡/月所生也)崑崙(趙至與嵇茂齊書披艱掃穢蕩海夷/岳蹴崑崙使西倒蹋太山令東覆)
　呼韓(漢書匈奴傳姑夕王與烏禪幕及左/地貴人共立稽侯㹪為呼韓邪單于)東門(史記/齊威)
　(王曰吾吏有黔夫者使守徐州則燕人祭北門趙人/祭西門徙而從者七千餘家賈逵曰燕趙之人畏見)
　(侵伐故祭以求福/此云東門疑誤)南牧(史記乃使䝉恬北築長城而/守藩籬却匈奴七百餘里胡)
　(人不敢南/下而牧馬)辟書(阮籍奏記開府之日人人自以為掾/屬辟書始下下走為首李善註辟猶)
　(召/也)踴躍用兵(邶風擊鼔其/鏜踴躍用兵)健將(後漢書呂布傳與其/健將成廉魏越等數)
　(十騎馳/突燕陣)謀夫(小雅謀/夫孔多)俾(説文俾益也/從人卑聲)拾遺(漢書梅福/傳高祖舉)
　(秦如鴻毛取/楚如拾遺)廣武(漢書韓信以兵數萬欲東下井陘/擊趙趙王成安君陳餘聞漢且襲)
　(之聚兵井陘口號稱二十萬廣武君李左車説成安/君曰臣聞千里饋糧士有饑色樵蘇後爨師不宿飽)
　(今井陘之道車不得方軌騎不得成列行數百里其/勢糧食必在後願足下假臣竒兵三萬人從間路絶)
　(其輜重足下深溝高壘勿與戰彼前不得鬭退不得/還吾騎兵絶其後野無所掠鹵不至十日兩將之頭)
　(可致戲下願君留意臣之計必不為二子所禽矣成/安君儒者常稱義兵不用詐謀竒計不聽廣武君䇿)
　(信使間人窺知其不用還報則大喜乃敢引兵遂下/破虜趙軍斬成安君泜水上禽趙王歇乃令軍毋斬)
　(廣武君有生得之者購千金頃之有縛而至/戲下者信解其縛東鄉坐西鄉對而師事之)運籌(淮/南)
　(子運籌于廟堂之上/而決勝千里之外矣)百勝(史記臣有百/戰百勝之術)天口(任彦昇/宣徳皇)
　(后令辯析天口而似不能言李善註七畧曰齊田駢/好談論故齊人為語曰天口駢天口者言田駢子不)
　(可窮其口/若事天)指畫山川(北史長孫晟口陳形勢手畫/山川冩其虛實皆如指掌)七
　發(曹子建七啟序昔枚乘作七發傳毅作七激張衡/作七辯崔駰作七依辭各美麗余有慕之焉遂作)
　(七/啟)每奏一篇(史記陸賈傳高帝乃謂陸生曰試為我/著秦所以失天下吾所以得之者何及)
　(古成敗之國陸生乃麤述存亡之徴凡著十二篇每/奏一篇高帝未嘗不稱善左右呼萬歳號其書曰新)
　(語此云漢/文疑訛)縁情(陸機文賦詩縁情而綺靡賦體物而/瀏亮李善註詩以言志故曰緣情賦)
　(以陳事故/曰體物)獨步當時(北史自孝明之後文雅大盛邢/邵雕蟲之美獨步當時每一文)
　(初出京師為之紙/貴誦讀俄遍逺近)公卿籍甚(漢書陸賈以此游漢庭/公卿間名聲籍甚孟康)
　(曰言狼/籍甚盛)孫吳(晉書平吳之後帝詔天下罷軍役示海/内大安州郡悉去兵大郡置武吏百人)
　(小郡五十人帝嘗講武于宣武場山濤時有疾詔乘/步輦從因與盧欽論用兵之本以為不宜去州郡武)
　(備其論甚精于時咸以濤/不學孫吳而闇與之合)召見甘泉(漢書劉徳少時/數言事召見甘)
　(泉宮武帝謂/之千里駒)短後之衣(莊子吾王所見劍士皆蓬頭/突鬢垂冠曼胡之纓短後之)
　(衣瞋目/而語難)櫑具之劍(漢書雋不疑冠進賢冠帶櫑具劍/珮環玦褒衣博帶盛服至門上謁)
　(應劭註櫑具木標首之劍櫑落壯大也晉灼曰古長/劍首以玉作井鹿盧形上刻木作山形如蓮花初生)
　(未敷時今大劍木首其狀似/此師古曰晉説是也櫑音磊)象弧彫服(鮑照詩氈帶/佩雙鞬象弧)
　(插彫服張銑註象弧象牙/飾弓也服盛箭器彫畫也)鞭弭櫜鞬(左傳其左執鞭/弭右屬櫜鞬以)
　(與君周旋杜預註弭弓末無縁者櫜以受箭鞬以受/弓孔穎達正義曰釋器云弓有縁者謂之弓無縁者)
　(謂之弭李巡曰骨飾兩頭曰弓不以骨飾兩頭曰弭/孫炎曰縁謂繳束而漆之弭謂不以繳束骨飾兩頭)
　(者也二説雖反俱以弭為弓末也詩云載櫜弓矢則/弓矢所藏俱名櫜也昭元年傳伍舉請垂櫜而入註)
　(云示無弓則櫜亦受弓之物方言云弓藏謂之鞬此/櫜鞬二物必一弓一矢以鞬是受弓故云櫜以受箭)
　(因對文而/分之耳)先零(後漢書西羌傳元康三年先零乃與/諸羌大共盟誓將欲冦邊帝聞使安)
　(國將兵觀之安國至召先零豪四十餘人斬之因放/兵擊其種斬首千餘級于是諸羌怨怒遂冦金城乃)
　(遣趙充國與諸將將兵六萬/人擊破平之鄭氏曰零音憐)西旅(尚書西旅底貢厥/獒孔穎達正義西)
　(方之戎有/國名旅者)蒼頭宿將(宋書沈慶之患頭風好著狐皮/帽羣蠻惡之號曰蒼頭公每見)
　(慶之軍輒畏懼曰蒼頭公已/復來矣戰國䇿田盼宿將也)白面書生(宋書沈慶之/傳陛下今欲)
　(伐國而與白面書生輩謀之晉書張重華以謝艾為/使持節軍師將軍率步騎三萬進軍臨河麻秋以三)
　(萬衆距之艾乘軺車冠白幍鳴鼔而行秋望而怒曰/艾年少書生冠服如此輕我也命黒矟龍驤三千人)
　(馳擊之艾左右大擾左戰帥李偉勸艾乘馬艾不從/乃下車踞胡牀指麾處分賊以為伏兵發也懼不敢)
　(進張瑁從左南縁河而截其後秋/軍乃退艾乘勝奔擊遂大敗之)鐵騎(晉書精甲耀/日鐵騎前驅)
　宣室(三輔黄圖宣室未央前殿正室也淮南子云周/武王殺紂于宣室漢取舊名也漢書曰文帝受)
　(釐宣室夜半前席賈生/問鬼神之事即此也)紫綬(劉昫唐書二品三品紫/綬三采紫黄赤紅紫質)
　(長一丈六尺一百/八十首廣八寸)金印如斗(晉書周顗傳今年殺諸/賊奴取金印如斗大繫)
　(肘/)東第(漢書司馬相如傳位為通侯居列東第師古/註東第甲宅也居帝城之東故曰東第也張)
　(揖註列東第在天子下方李周翰註第次也/西為尊東為下言為通侯列在天子之下次)通侯(漢/書)
　(高帝紀通侯諸將毋敢隱朕應劭曰舊曰徹侯避武/帝諱曰通侯通亦徹也通者言其功徳通于王室也)
　(漢書百官公卿表徹侯金印紫綬避武帝諱曰通/侯或曰列侯師古註徹侯言其爵位上通于天子)拜
　塵(晉書潘岳與石崇等諂事賈謐/每候其出與崇輒望塵而拜)祁大夫(左傳襄三/年祁奚請)
　(老晉侯問嗣焉稱解狐其讎也將立之而卒又問焉/對曰午也可于是羊舌職死矣晉侯曰孰可以代之)
　(對曰赤也可于是使祁午為中軍尉羊舌赤佐之君/子謂祁奚于是能舉善矣稱其讎不為諂立其子不)
　(為比舉其偏不為黨商書曰無偏無黨王道蕩蕩其/祁奚之謂矣又襄二十一年范宣子囚叔向樂王鮒)
　(見叔向曰吾為子請叔向不應出不拜其人皆咎叔/向叔向曰必祁大夫祁大夫外舉不棄讎内舉不失)
　(親其獨遺我乎于是祁奚老矣聞之乘馹/而見宣子宣子與之乗以言諸公而免之)武安侯(成/按)
　(漢時田蚡封武安侯三國時曹/爽亦封武安侯然與此俱不合)
　　送李補闕充河西支度營田判官序
漢張右掖以備左袵西遮空道北䕶居延然犬戎夜獵
于山外匈奴射鵰于塞下歳或有之我散騎常侍曰王
公勇能盡敵禮可用兵讀黄石書殺白馬將入備顧問
載以乗輿副車出命專征賜以内棧文馬將軍幕府請
命介于本朝天子瑣闈輟諌官以從士補闕李公家世
龍門詞場虎步五經在笥一言蔽詩廣屯田之蓄度長
府之羨以贍邊人以弱敵國然後馳檄識匿畧地崑崙
使麾下騎刃樓蘭之腹發外國兵繫郅支之頸五單于
遁逃于漠北雜種羌不近于隴上子之行也不謂是乎
拜首漢庭驅傳而出窮塞砂磧以西極黄河混沌而東
注胡風動地朔雁成行拔劍登車慷慨而别
　補闕(唐書百官志門下省有左補闕六人/中書省有右補闕六人皆從七品上)支度營田
　判官(唐書百官志節度使兼支度營田招/討經畧使則有副使判官各一人)漢張右掖
　(漢書地理志張掖郡故匈奴昆邪王地武帝/太初元年開應劭曰張國臂掖故曰張掖也)西遮空
　道(漢書西域傳漢興至于孝武事征四夷廣威徳而/張騫始開西域之迹其後驃騎將軍擊破匈奴右)
　(地降渾邪休屠王遂空其地始築令居以西初置酒/泉郡後稍發徙民充實之分置武威張掖敦煌列四)
　(郡據兩/闗焉)射鵰(史記天子使中貴人從廣勒習兵擊匈/奴中貴人將騎數十縱見匈奴三人與)
　(戰三人還射傷中貴人殺其騎且盡中貴人走廣廣/曰是必射鵰者也廣乃遂從百騎往馳三人三人亡)
　(馬步行行數十里廣令其騎張左右翼而廣身自射/彼三人者殺其二人生得一人果匈奴射鵰者也索)
　(隱曰案服䖍云鵰大鷙鳥也一名/鷲黒色多子可以其毛作矢羽)禮可用兵(左傳晉/侯登有)
　(莘之虛以觀師曰少/長有禮其可用也)黄石書(漢書張良遊下邳圯上/有一老父出一編書曰)
　(讀是則為王者師後十年興十三年孺子見我濟北/穀城山下黄石即我已遂去不見旦日視其書乃太)
　(公兵/法)副車(晉書輿服志屬車一曰副車一曰貳車一/曰左車漢因秦制大駕屬車八十一乗行)
　(則中央左/右分為行)專征(白虎通好惡無私執意不/傾賜以弓矢使得專征)内棧(顔延/年赭)
　(白馬賦序歳老氣殫斃于内棧李善註棧櫪也司馬/彪曰棧若㯪牀施之濕地也呂向註棧以板禦濕而)
　(承馬/足也)文馬(左傳宋人以兵車百乗文馬百駟孔穎達/正義文馬謂文飾彫畫之若朱其尾鬛之)
　(類/也)幕府(史記李牧傳市租皆輸入莫府如淳曰將軍/征行無常處所在為治故言莫府莫大也索)
　(隱曰如淳解莫為大非也崔浩云古者出征為將帥/軍還則罷理無常處以幕帟為府署故曰幕府則莫)
　(當為幕字之誤也又李廣傳莫府省約文書籍事索/隱曰案大顔云凡將軍謂之莫府者葢兵門合施帷)
　(帳故稱幕府古字通用遂作莫耳小爾雅訓為大非/也漢書李廣傳莫府省文書晉灼曰將軍職在征行)
　(無常處所在為治故言莫府也莫大也或曰衞青征/匈奴絶大莫大克獲帝就拜大將軍于幕中府故曰)
　(莫府莫府之名始于此也師古曰二説皆非也莫府/者以軍幕為義古字通單用耳軍旅無常居也故以)
　(帳幕言之廉頗李牧市租皆入幕府此則/非因衞青始有其號又莫訓大于義乖矣)介(杜預左/傳註介)
　(副/也)龍門(世説李元禮風格秀整高自標持欲以天下/名教是非為巳任後進之士有升其堂者皆)
　(以為登/龍門)詞場(昭明太子十二月啟/詞場月白辯囿日新)虎步(魏志夏侯淵/傳虎步闗右)
　(所向/無前)五經在笥(後漢書邊韶字孝先陳留浚儀人也/以文學知名教授數百人韶口辯曽)
　(晝日假臥弟子私嘲之曰邊孝先腹便便懶讀書但/欲眠韶潛聞之應時對曰邊為姓孝為字腹便便五)
　(經笥但欲眠思經事寐與周公通夢靜與/孔子同意師而可嘲出何典記嘲者大慙)長府(何晏/論語)
　(集解長府藏名/也藏貨財曰府)識匿(唐書西域傳識匿或曰尸棄尼/曰瑟匿東南直京師九千里東)
　(五百里距蔥嶺守捉所南三百里屬䕶密西北五百/里抵俱蜜初治苦汗城後散居山谷有大谷五酋長)
　(自為治謂之五識匿地二千里無五穀人喜攻/剽劫商賈播蜜川四谷稍不用王號令俗窟室)崑崙
　(禹貢織皮崑崙析支渠搜西戎即敘孔安國傳織皮/毛布有此四國在荒服之外流沙之内羌髳之屬孔)
　(穎達正義曰四國皆衣皮毛故以織皮冠之傳言織/皮毛布有此四國崑崙也析支也渠也搜也四國皆)
　(是戎狄也末以西戎總之此戎在荒服之外流沙之/内牧誓云武王伐紂有羌髳從之此是羌髳之屬禹)
　(皆就次敘美禹之功逺及戎狄故記之也鄭𤣥云衣/皮之民居此崑崙析支渠搜三山之野者皆西戎也)
　(王肅云崑崙在臨羌西析支在河闗西鄭以崑崙為/山謂别有崑崙之山非河所出者也所以孔意或是)
　(地名國號不/必為山也)刃樓蘭(漢書樓蘭王為匈奴反間數遮/殺漢使其弟尉屠耆降漢具言)
　(狀元鳳四年大將軍霍光白遣平樂監傅介子往刺/其王介子輕將勇敢士齎金幣揚言以賜外國為名)
　(既至樓蘭詐其王欲賜之王喜與介子飲醉將其王/屏語壯士二人從後刺王王貴人左右皆散走介子)
　(告諭以王負漢罪天子遣我誅王當更立王弟尉耆/屠在漢者漢兵方至毋敢動自令滅國矣介子遂斬)
　(王安歸首馳傳詣闕懸首/北闕下封介子為義陽侯)郅支(漢書宣帝時匈奴乖/亂五單于並爭漢擁)
　(立呼韓邪單于而郅支單于怨望殺漢使者西阻康/居其後都䕶甘延夀副校尉陳湯發戊巳校尉西域)
　(諸國兵至康居/誅滅郅支單于)漠北(漢書武帝紀元封元年遣使者/告單于曰南越王頭已懸于漢)
　(北闕矣匈奴能戰天子自將待邊不能亟來/臣服何但亡匿幕北寒苦之地為匈奴讋焉)雜種羌
　(後漢書西羌傳元和三年迷吾與弟號吾諸雜種反/畔號吾先輕入冦隴西界郡督烽掾李章追之生得)
　(號吾將詣郡號吾曰獨殺我無損于羌誠得生歸必/悉罷兵不復犯塞段熲傳雜種羌屯聚白石熲進擊)
　(首虜三/千餘人)驅傳(蕭詧愍時賦始解印于稽山即驅傳于/湘水庾信詩無庸奉天睠驅傳收南秦)
　混沌(枚乘七發沌沌渾渾狀如奔馬/李善註沌沌渾渾波相隨之貌)朔雁(謝靈運撰/征賦眷轉)
　(蓬之辭根悼/朔雁之赴越)
　　送懐州杜參軍赴京選集序
國自有初以節守西門者得自召吏選客故我常侍崔
公以貳車迎杜侯于杜陵而咨之矣舍之門下衣儒者
之服立于軍中説諸侯之劍猗元帥之理也行有賁育
鐵馬成羣而雄㦸罕耀角弓載櫜秉王者師不邀竒功
樓庭籍甚高冠長劍拜命雲臺在是行也羣公自出轅
門驂騑滿路置酒欲飲高歌自悽寂寥孤城惆愴朔管
飛雪蔽野長河始冰吾子勉之慷慨而别
　懐州(唐書地理志河北/道有懐州河内郡)參軍(唐書百官志外官有錄/事參軍功曹參軍倉曹)
　(參軍田曹參軍户曹參軍兵/曹參軍法曹參軍士曹參軍)貳車(國語大夫有貳車/備承事也韋昭解)
　(貳副/也)諸侯劍(莊子諸侯之劍以知勇士為鋒以清廉/士為鍔以賢良士為脊以忠勝士為鐔)
　(以豪傑士為夾此劍直之亦無前舉之亦無上案之/亦無下運之亦無旁上法圎天以順三光下法方地)
　(以順四時中和民意以安四鄉此劍一用如雷霆之/震也四封之内無不賔服而聽從君命者矣此諸侯)
　(之劍/也)賁育(漢書司馬相如傳力稱烏獲捷言慶忌勇/期賁育師古曰孟賁古之勇士也水行不)
　(避蛟龍陸行不避豺狼發怒吐氣聲響動天/夏育亦猛士也史記註夏育衞人力舉千鈞)鐵馬(陸/倕)
　(石闕銘鐵馬千羣朱旗萬里/李善註鐵馬鐵甲之馬也)雄㦸(子虛賦建干將之/雄㦸張揖云干將)
　(韓王劍師也雄㦸胡中有􁏻者干將所造史記索隱/方言云㦸中小子刺者所謂雄㦸也周處風土記云)
　(㦸為五兵雄也􁏻音巨案周禮冶氏為戈胡三之/註云胡其子也又周禮圖謂㦸反曲下為胡也)載
　櫜(周頌載戢干戈載櫜弓矢毛萇傳櫜韜也孔穎達/正義曰櫜者弓衣一名韜故納弓于衣謂之韜弓)
　高冠長劍(後漢書若夫高冠長劍/紆木懐紫者布滿宮闈)轅門(周禮掌舍設/車宮轅門鄭)
　(康成註謂王行止宿阻險之處備非常次車以為籓/則仰車以其轅表門孔穎達正義云謂仰兩乘車轅)
　(相向以表門故名為轅門/後人稱軍門為轅門本此)朔管(謝莊月賦聆臯禽之/夕聞聽朔管之秋引)
　(李善註朔管羌笛也説文云管十二月位在/北方故云朔呂向註朔管謂北胡之笛也)
　　送鄆州須昌馮少府赴任序
少年明經試出補吏學通大義政習前典本之于徳輔
之以才大官大邑可也不惟是歟予昔仕魯葢嘗之鄆
書社萬室帶以魚山濟水旗亭千隧雜以鄭商周客有
鄒人之風以厚俗有汶陽之田以富農齊紈在笥河魴
登俎一都㑹也子其不寳貨不躭樂不弄法不慢官無
侮老成人無虐孤與幼上官奏課輶軒以聞則繡衣方
領垂璫珥筆子所得也誰敢有之予病且憊歳晩彌獨
窮巷衡門落日秋草趙服過我且東其轅促飯中厨子
不可以蔬食送車出郭吾不可以徒行屨以及門拜于
宇下猶且抱杖延頸送之以目城(闕/)樹轉悲其馬嘶云
　須昌(唐書地理志河南道鄆/州東平郡有須昌縣)明經(唐六典凡舉試之/制每歳仲冬率與)
　(計偕其科有六二曰明經凡明經先帖經然後口試/并答䇿取粗有文性者為通註云舊制諸明經試每)
　(經十帖孝經二帖論語八帖老子兼註五帖每帖三/言通六巳上然後試䇿十條通七即為高第開元二)
　(十五年勅諸明經先帖經通五已上然後口試每/經通問大義十條通六已上并答時務䇿三道)前
　典(晉書憲章令/軌祖述前典)書社(左傳自濟以西禚媚杏以南書/社五百杜預註二十五家為一)
　(社籍書而致之史記昭王將以書社地七百里封孔/子服䖍曰書籍也索隱曰古者二十五家為里里則)
　(各立社則書社者書其社之人于籍/葢以七百里書社之人封孔子也)魚山(元和郡縣/志魚山一)
　(名吾山在鄆州東阿縣南二十里瓠子歌曰吾/山平兮巨野溢魚沸鬱兮迫冬日即此山也)濟水
　(元和郡縣志鄆州須昌縣濟水南/自鄆城縣界流入去縣西二里)旗亭(張衡西京賦/旗亭五重俯)
　(察百隧薛綜註旗亭市樓也隧/列肆道也李周翰註隧市道也)汶陽之田(左傳公賜/季友汶陽)
　(之田杜預註汶陽田汶水北地汶水出泰山萊蕪縣/西入濟太平寰宇記故汶陽縣在兖州龔丘縣東北)
　(五十四里其城側田沃壤故魯號汶陽之/田成公二年齊人歸我汶陽之田是也)齊紈(漢書/地理)
　(志齊地織作氷紈綺繡純麗之物如淳曰紈白熟也/臣瓚曰冰紈紈細密堅如冰者也師古曰紈素也梁)
　(元帝謝東宮啟鮮/潔齊紈聲高趙縠)河魴(國風豈其食/魚必河之魴)無侮老成人(商/書)
　(無侮老成人/無弱孤有幼)奏課(任昉齊竟陵王行狀又以/奏課連最進號冠軍將軍)輶軒(風/俗)
　(通周秦常以八月遣輶軒之使求/異代方言還奏籍之藏于秘室)送之以目(呂氏春/秋客有)
　(見田駢者被服中法進退中度趨翔閑雅辭令/遜敏田駢聽之畢而辭之客出田駢送之以目)
　　送鄭五赴任新都序
邠人前京兆右扶風居上谷間(上疑是山字/或川字之訛)與寢園接
七月之什蕩無遺風五陵之豪雜居其地故有黠吏惡
少犯命干紀(干舊作/于非)政寛則以姦病人操急則以事中
吏鄭子為邑也絃歌之化洋溢四封雷霆之威燀赫百
里下車按捕盡致法焉繡衣下帷風俗之治(之疑是以/字之訛)
茍以文墨抵罪除名為人削跡于野杜陵解印時賣故
侯之𤓰彭澤無官詎有公田之黍牽衣肘見步雪履穿
獲戾由中是貧非病屬聖朝龍旂鑾輅登封告成之事
畢蒼玉黄琮郊天祀地之禮備天下無事海内乂安盡
登仁夀之域猶下哀憐之詔萬方有罪與之更新百竂
失職使復其位降邑宰為輿尉從館墨而解褐龍星始
見馬首欲西搢紳先生居多結友諸曹列署且有同時
時工部侍郎蕭公詞翰之宗徳義之府弱年筮仕一命
聮官于奉常幾日左遷六人同罪于外郡籯金盛業克
傳丞相文儒萬石高風彌重故人賔客賦詩寵别贈言
誡行騎登棧道館于板屋劍門中斷蜀國滿于二川銅
梁下臨巴江入于萬井黄鸝欲語夏木成隂悲哉此時
相送千里
　新都(唐書地理志劍南道成/都府蜀郡有新都縣)邠(唐書地理志邠州新/平郡義寧二年析北)
　(地郡之新平三水置邠故作豳開元十三年以字類/幽改元和郡縣志雍州京兆府西北至邠州三百里)
　(岐州扶風郡東北至邠州三百三十里九域志邠州/新平郡南至本州界一百二里自界首至京兆府一)
　(百八十里東南至本州界一百二里自界首至京兆/府一百五十里西南至本州界六十里自界首至鳳)
　(翔府一百/一十里)寢園(按唐書地理志獻陵在三原縣東十/八里昭陵在醴泉縣西北六十里乾)
　(陵在奉天縣北五里定陵在富平縣西北十五里橋/陵在奉先縣西北三十里皆屬京兆府至天祐三年)
　(始割奉先一/縣屬同州)七月之什(毛萇詩傳七月陳王業也周/公遭變故陳后稷先公風化)
　(之所由致王/業之艱難也)五陵豪(漢書原涉傳郡國諸豪及長安/五陵諸為氣節者皆歸慕之師)
　(古曰五陵謂長陵安陵陽陵茂陵平陵也班固西都/賦曰南望杜霸北眺五陵是知杜陵霸陵非此五陵)
　(之類也而説者以為高祖以/下至茂陵為五陵失其本意)黠吏(漢書尹翁歸傳縣/縣收取黠吏豪民)
　(按致/其罪)惡少(漢書昭帝紀發三輔及郡國惡少/年師古曰惡少年為無賴子弟也)燀赫(莊/子)
　(聲侔鬼神/燀赫千里)削跡(莊子夫子再逐于魯削跡于衞/伐樹于宋窮于商周圍于陳蔡)公田
　(晉書陶潛為彭澤令在縣公田悉令種秫穀曰令吾/常醉于酒足矣妻子固請種秔乃使一頃五十畝種)
　(秫五十/畝種秔)牽衣肘見(莊子曾子居衞緼袍無表顔色腫/噲手足胼胝三日不舉火十年不)
　(製衣正冠而纓絶捉衿/而肘見納履而踵決)步雪履穿(史記東郭先生乆/待詔公車貧困饑)
　(寒衣敝履不完行雪中履有上無下足盡踐地道中/人笑之東郭先生應之曰誰能履行雪中令人視之)
　(其上履也其履下/處乃似人足者乎)獲戾由中(左傳吉若獲戾子將行/之袁宏三國名臣序贊)
　(正以招疑/忠而獲戾)是貧非病(莊子子貢乘大馬中紺而表素/軒車不容巷往見原憲原憲華)
　(冠縰履杖藜而應門子貢曰嘻先生何病原憲應之/曰憲聞之無財謂之貧學而不能行謂之病今憲貧)
　(也非病也子貢/逡巡而有愧色)龍旂(魯頌龍旂承祀鄭/康成箋交龍為旂)鑾輅(江總詩/翠渚還)
　(鑾輅瑤池/命羽觴)登封告成(後漢書祭祀志羣司禮官咸/以為宜登封告成為民報徳)蒼
　玉黄琮(周禮以蒼璧禮天以黄琮禮地鄭康成註/禮神者必象其類璧圜象天琮八方象地)仁
　夀之域(漢書王吉傳敺一世/之民躋之仁夀之域)更新(後漢書袁紹傳蠲/除細故與下更新)
　百寮(尚書臯陶謨百寮師師百/工惟時孔安國傳僚官也)輿尉(左傳廢其輿尉/服䖍註輿尉軍)
　(尉主發衆使民國語知鐸遏冦之恭敬而信彊也使/為輿尉韋昭註輿尉上軍尉也非唐時縣尉之職右)
　(丞借作/縣尉用)解褐(褐衣庶人之服解去褐衣而登仕版晉/書曹毗傳安期解褐于秀林魚父擺釣)
　(于長/川)龍星始見(左傳龍見而雩杜預註龍見建已之/月蒼龍宿之體昏見東方孔穎達正)
　(義曰天官東方之星盡為/蒼龍之宿見謂合昏見也)馬首(左傳欒黶曰/余馬首欲東)搢紳(難/蜀)
　(父老文耆老大夫搢紳先生之徒二十有七人儼然/造焉劉良註搢紳謂衣冠也後漢書楊彪傳今天下)
　(纓緌搢紳所以瞻仰明公者章懐太子註紳帶也搢/插也插笏于紳也或作搢者淺赤言帶之色晉書輿)
　(服志古者貴賤皆執笏其有事則搢之于/腰帶所謂搢紳之士者搢笏而垂紳帶也)結友(後漢/書吳)
　(祐舉孝廉將行郡中為祖道祐越壇共小史雍丘黄/真歡語移時與結友而别三國志吕蒙因為魯肅畫)
　(五䇿肅于是越席就之拊其背曰吕子明吾不知/卿才畧所及乃至于此也遂拜䝉母結友而别)諸
　曹(杜氏通典大唐州府佐吏有司功司倉司户司/兵司法司士等六參軍在府為曹在州為司)列
　署(何晏景福殿賦屯方列署三十/有二呂延濟註列署百官諸曹)蕭公(按唐書蕭嵩/傳嵩子華當)
　(嵩罷相時擢給事中乆之為工/部侍郎天寳末為兵部侍郎)徳義之府(國語夫先/王之法志)
　(徳義之/府也)奉常(唐六典太常寺龍朔二年/改為奉常咸亨元年復舊)左遷(史記周/昌傳吾)
　(極知其左遷索隱曰地道尊右/右貴左賤故謂貶秩為左遷)籯金(漢書韋賢為人/質朴少欲篤志)
　(于學兼通禮尚書以詩教授號稱鄒魯大儒本始三/年代蔡義為丞相少子𤣥成復以明經歴位至丞相)
　(故鄒魯諺曰遺子黄金滿籯不如一經如/淳曰籯竹器受三四斗今陳留俗有此器)萬石(史記/萬石)
　(君家以孝謹聞于郡國雖齊魯/諸儒質行皆自以為不及也)棧道(史記索隱棧道/閣道也音士諌)
　(反包愷音士版反崔浩云險絶/之處傍鑿山巖而施版梁為閣)
　　送從弟惟祥宰海陵序
天子若曰咨爾三事百辟冦賊姦宄震驚朕師其舉吏
二千石至墨綬予將大命于朝以撫方夏羣從曰惟祥
舊有令聞克奉成憲往踐乃職無恫于人獄貨非寳農
食滋碩浮于淮泗浩然天波海潮噴于乾坤江城入于
泱漭彼有美錦爾嘗操刀學古入官倚法為吏上官奏
課國將大選爾勞勉哉行乎唱予和汝
　海陵(唐書地理志揚州/廣陵郡有海陵縣)冦賊姦宄(舜典蠻夷猾夏冦/賊姦宄孔安國傳)
　(羣行攻劫曰冦殺人曰/賊在外曰姦在内曰宄)震驚朕師(舜典朕堲讒説殄/行震驚朕師孔安)
　(國傳震動也/動驚我衆)二千石(漢書郡守秦官掌/治其郡秩二千石)墨綬(賈公彦/周禮疏)
　(漢法丞相中二千石金印紫綬御史大夫/二千石銀印黄綬縣令六百石銅印墨綬)以撫方夏
　(尚書誕膺天命以撫方夏孔/安國傳以撫綏四方中夏)令聞(禮記三代之王也/必先其令聞鄭康)
　(成註令/善也)往踐乃職(左傳予嘉乃勲應乃懿徳謂/督不忘往踐乃職無逆朕命)獄貨
　非寳(呂刑獄貨非寳惟府辜功報以庶/尤孔安國傳受獄貨非家寳也)泱漭(西京賦/山谷原)
　(隰泱漭無疆薛綜註/泱漭無限域之貌)操刀(左傳子皮欲使尹何為邑/子産曰少未知可否子皮)
　(曰愿吾愛之不吾叛也使夫往而學焉夫亦愈知治/矣子産曰不可人之愛人求利之也今吾子愛人則)
　(以政猶未能操刀而使割也其傷實多子之愛人傷/之而已其誰敢求愛于子子有美錦不使人學製焉)
　(大官大邑身之所庇也而使學/者製焉其為美錦不已多乎)學古入官(周官學古/入官議事)
　(以制孔安國傳言當先/學古訓然後入官治政)唱予和汝(鄭風叔兮伯/兮唱予和汝)
　　送衡嶽瑗公南歸詩序
衡嶽瑗上人者常學道于五峰䕃松棲雲與狼虎雜處
得無所得矣天寳癸已歳始遊于長安手提瓶笠至自
萬里宴居吐論緇屬高之初給事中房公謫居宜春與
上人風土相接因為道友伏臘往來房公既海内盛名
上人亦以此増價秋九月杖錫南返扣門來别秦地草
木摵然已黄蒼梧白雲不日而見滇陽有曹溪學者為
我謝之
　五峰(方輿勝覽衡山七十二峯最大者五祝/融紫葢雲密石廩天柱而祝融為最高)得無所
　得(涅槃經以自在故得一切法如來之心亦無得想/何以故無所得故若是有者可名為得實無所有)
　(云何名得若使如來計有得想是則諸佛不得涅槃/以無得故名得涅槃以自在故得一切法得諸法故)
　(名為大我華嚴經于/一切法得無所得)瓶笠(釋氏要覽淨瓶梵語軍遲/此云瓶常貯水隨身用以)
　(淨手寄歸傳云軍持有二若甆瓦者是淨用若銅鐵/者是觸用葢律有二種一竹葢二葉葢寄歸傳云西)
　(域僧有持竹葢或持傘者梁高僧慧韶遇有請則自/攜杖笠也今僧戴竹笠棕笠乃竹葢葉葢之遺製但)
　(去柄耳今又加油絹于上即唐馬/周製在蓆帽以禦雨故效之也)房公(劉昫唐書房/琯傳天寳五)
　(載擢試給事中賜爵漳南縣男坐/與李適之韋堅等善貶宜春太守)宜春(唐書地理志/江南西道有)
　(袁州宜/春郡)伏臘(史記秦本紀徳公二年初伏正義曰六/月三伏之節起秦徳公為之故云初伏)
　(伏者隱伏避盛暑也厯忌釋云伏者何也金氣伏藏/之日也四時代謝皆以相生立春木代水水生木立)
　(夏火代木木生火立冬水代金金生水至于立秋以/金代火火畏于金故至庚日必伏庚者金故也説文)
　(臘冬至後三戌臘祭百神也左傳虞不臘矣杜預註/臘歳終祭衆神之名孔穎達正義曰月令孟冬臘門)
　(閭及先祖五祀臘之見于傳記者唯月令與此二文/而已秦本紀惠王十二年初臘始皇三十一年更改)
　(臘曰嘉平蔡邕獨斷云臘者歳終大祭縱吏民宴飲/非迎氣故但送不迎應劭風俗通云案禮夏曰嘉平)
　(殷曰清祀周曰大蜡漢改為臘臘者獵也田獵取獸/祭先祖也此言虞不臘矣明當時有臘祭周時臘與)
　(大蜡各為一祭言漢改/曰臘不蜡而為臘矣)摵(潘岳秋興賦庭樹摵以灑/落兮李善註摵枝空之貌)
　(李延濟註摵葉落貌盧諶詩摵/摵芳葉零李善註摵凋柯貌)蒼梧白雲(藝文類聚/歸藏曰有)
　(白雲出自蒼/梧入于大梁)滇陽(滇陽疑是湞陽太平寰宇記英州/湞陽縣本漢舊縣屬桂陽郡隋為)
　(真陽縣五年屬洭州唐貞觀初州廢改/真陽為湞陽屬廣州以湞山為名音貞)曹溪學者(六/祖)
　(駐錫曹溪説法利人學徒甚衆所謂曹溪學者是其/門人也曹溪舊志曹溪故為曹侯村乃魏武帝𤣥孫)
　(曹叔良里也以一水自/東遶山而曲故稱曹溪)
　　薦福寺光師房花藥詩序
心舍于有無眼界于色空皆幻也離亦幻也至人者不
捨幻而過于色空有無之際故目可塵也而心未始同
心不世也而身未嘗物物方酌我于無垠之域亦已殆
矣上人順陰陽之動與勞侶而作在雙樹之道場以衆
花為佛事天上海外異卉竒藥齊諧未識伯益未知者
地始載于兹人始聞于我瓊㽔滋蔓侵迴階而欲上寳
庭盡蕪當露井而不合羣艷耀日衆香同風開敷次第
連九冬之月種類若干多四天所雨至用楊枝已開貝
葉高閣聞鐘升堂覲佛右繞七匝卻坐一面則流芳忽
起雜英亂飛焚香不俟于旃檀散花奚取于優鉢漆園
傲吏著書以稊稗為言蓮座大仙説法開藥草之品道
無不在物何足忘故歌之詠之者吾愈見其嘿也
　薦福寺(長安志開化坊半以東隋煬帝在藩舊宅武/徳中賜尚書左僕射蕭瑀為園後瑀子鋭尚)
　(襄城公主詔别營主第主辭以姑婦異居有乖禮則/因固陳請乃取園地充主第又辭公主棨㦸不欲異)
　(門乃併施瑀之院門襄城薨後官市為英王宅文明/元年高宗崩後百日立為大獻福寺度僧二百人以)
　(實之天授元年改為薦福寺中宗即位大加營飾自/神龍以後翻譯佛經並于此寺寺東院有放生池周)
　(二百餘步傳云即/漢代洪池陂也)齊諧(莊子齊諧者/志怪者也)伯益(列子大禹/行而見之)
　(伯益知而名之夷堅聞而志之山海經古序説禹乘/四載隨山刋木定高山大川益與伯翳主驅禽獸命)
　(山川類草木别水土四嶽佐之以周四方逮人跡之/所希至及舟輿之所罕到内别五方之山外分八方)
　(之海紀其珍寳竒物異方之所生水土草木禽獸昆/蟲鱗鳯之所止禎祥之所隠及四海之外絶域之國)
　(殊類之人禹别九州任土作貢而益等類物善/惡著山海經皆聖賢之遺事古文之著名者也)瓊㽔
　(陸機詩玉顔侔瓊㽔/張銑註瓊㽔玉花也)露井(古樂府桃生露井/上李樹生桃旁)九冬(張/正)
　(見詩九冬飄逺/雪六出表豐年)四天(釋書有四禪天謂初禪有三天/二禪有三天三禪有三天四禪)
　(有九天合之為色界十八天又欲界十天中有/四天王天沈約内典序包括四天巻舒萬劫)楊枝
　(西域記饌食既訖/嚼楊枝而為淨)七匝(維摩詰經稽首佛足右繞七/匝一心合掌在一面立法苑)
　(珠林經律之中制令右旋若左繞行為神所訶乃至/右繞麥積為俗所責其徒衆矣今時行事者順于天)
　(時面西北轉右肩袒膊向佛而恭也或旋百帀十帀/七帀三帀各有所表釋氏要覽遶佛又云旋繞此方)
　(稱行道西域記云西天隨所宗事禮後皆須旋繞葢/歸敬之至也惟佛法右繞法苑云順天行也若帀數)
　(則不定三帀表三業七帀表七支如經云/百千帀無數帀但以為數表敬之極也)卻坐一面
　(涅槃經疾至佛所稽首佛足繞/百千匝合掌恭敬卻坐一面)雜英(謝朓詩喧鳥覆/春洲雜英滿芳)
　(甸/)旃檀(香譜旃檀/即白檀也)優鉢(翻譯名義優鉢羅此云青蓮/花涅槃經云如優鉢羅花鉢)
　(頭摩花拘物頭花分陀利花生/於淤泥而終不為淤泥所汙)稊稗(莊子東郭子問/于莊子曰所謂)
　(道惡乎在莊子曰無所不在東郭子曰期而後可莊/子曰在螻蟻曰何其下耶曰在稊稗曰何其愈下耶)
　(曰在瓦甓曰何其/愈甚耶曰在屎溺)蓮座(華嚴經爾時世尊在摩竭提/國阿蘭若法菩提場中始成)
　(正覺于普光明殿坐蓮花藏師子之座釋氏要覽蓮/花座知度論問云諸牀可坐何必蓮花答諸牀為世)
　(間白衣坐法又蓮花濡淨柔脆欲現神力能/坐其上令蓮不壊故又以莊嚴妙法坐故)大仙(釋/氏)
　(要覽古譯經有稱佛名大仙者此與天仙不同般若/燈論云聲聞菩薩等亦名仙佛于中最尊上故已登)
　(一切波羅密多功徳/善根彼岸故名大仙)藥草品(法華經有/藥草喻品)
　
　
　
　
　
　
　
　
　王右丞集箋注巻十九
欽定四庫全書
　王右丞集箋注巻二十
　　　　　　　　　　　　仁和趙殿成撰
　文讚七首
　　讚佛文
竊以真如妙宰具十方而無成涅槃至功滿四生而不
庶(庶疑是廣/字之訛)故無邊大照不照得空有之深萬法偕行
無行為滿足之地惟兹化佛即具三身不捨凡夫本無
五藴實藉津梁相法脱落塵容始于度門漸于空舍然
後金剛道後為三界太師玉毫光相得一生補處左散
騎常侍攝御史中丞崔公第十五娘子于多劫來植衆
徳本以般若力生菩提家含哺則外葷羶勝衣而斥珠
翠教從半字便㑹聖言戲則剪花而為佛事常侍公頃
以入朝天闕上簡帝心雖功在于生人深辭拜命願賞
延于愛女密啓出家白法宿修紫書方降即令某月日
敬對三世諸佛十方賢聖稽首合掌奉詔落髮乆清三
業素成菩薩之心新下雙鬟如見如來之頂綺襦方解
樹神獻無價之衣香飯當消天王持衆寳之鉢惟娘子
舍諸珍寳塗彼戒香在微塵中見億佛刹如獻珠頃具
六神通(頃顧本作須具顧本/作臭俱訛今校正)伏願以度人設齋功徳上
奉皇帝聖夀無疆記椿樹以為年土宇無垠包蓮花而
為界又用莊嚴常侍公出為法將入拜台臣身在百官
之中心超十地之上夫人以文殊智本是法王在普賢
心長為佛母郎君娘子等住誡性為孝順用(闕/)徳為道
場將遍衆生之慈迥同一子之想又願普同法界盡及
有情共此勝因俱登聖果
　十方(法苑珠林十方謂四方四維上下俗儒所説惟/據此洲洲外有洲古今未説若依内典通窮無)
　(際横亘十方傍羅異域今佛教中娑婆忍土百億日/月四重圍輪大千世界名一佛土此猶據化佛釋迦)
　(如來所王之域故華嚴經云盧舍那佛報身如/來所王之土復過是數盡十方界非凡所謀)涅槃
　(涅槃經涅槃亦名無生亦名彼岸魏書釋老志涅槃/釋云滅度或言常樂我淨明無遷謝及諸苦累也錦)
　(繡萬花谷梵語涅槃此云無為楞伽經云乃不生不/死之地一切修行之所依歸佛説施燈文云願一切)
　(衆生皆得涅槃微妙光明至涅槃者乃/有微妙光明世人誤認以為死大非也)無行(菩薩瓔/珞經云)
　(何有行無行諸法不生不滅無過去當來今現在是/謂無行必終諸法分别過去當來今現在是謂有行)
　三身(釋氏要覽三身一清淨法/身二圓滿報身三變化身)五藴(宗鏡録五藴藴/者藏也亦云五)
　(陰陰者覆也即藴藏妄種覆蔽真心雜集論云藴者/積聚義又荷雜染擔故名為藴如肩荷擔大藏一覽)
　(大乘五藴論云五藴者謂色受想行識色藴四大所/成也受藴領納苦樂不苦不樂三也想藴取種種境)
　(也行藴諸心所法貪不息也識藴于所緣境了别為/性亦名心意採集所攝也錦繡萬花谷五藴謂色受)
　(想行識也色謂色身有形或黄或白是也受謂一切/受苦受樂受用是也想謂一切思念是也行謂所行)
　(之事識謂曉解世/間事五藴即五陰)津梁(世説庾公嘗入佛圖見臥佛/曰此子疲于津梁沈約内典)
　(序舟輿六趣/津梁五道)塵容(北山移文焚芰製而裂/荷衣抗塵容而走俗狀)度門(楞迦/經無)
　(量度門隨/類普現)空舍(維摩詰經畢竟空寂舍鳩摩羅什曰/障蔽風雨莫過于舍滅除衆想莫妙)
　(于空亦能絶諸問難降伏魔怨猶密宇深重冦患自/消亦云有非真要時復暫遊空為理宗以為常宅也)
　金剛(仁王經世尊導師金剛/體心行寂滅轉法輪)三界大師(釋氏要覽佛/稱三界大師)
　(者瑜伽論云能化導無量衆生令入寂滅/又云摧滅邪穢外道出現世界故號大師)玉毫光相
　(華嚴經菩薩摩訶薩于兜率天下生之時從于眉間/白毫相中放大光明名曰覺悟普照三千大千世界)
　(照彼宿世一切同行菩薩身彼諸菩薩䝉光照已咸/知菩薩將欲下生各各出興無量供具詣菩薩所而)
　(為供/養)一生補處(菩薩瓔珞經菩薩初舉右足蹈地之/時復作是念過去諸佛先行是法當)
　(觀一生補處菩薩紹吾處者名號是誰法苑珠林須/達問舍利弗言是六天何處最樂舍利弗言下三色)
　(染上二憍逸第四天中少欲知足恒有/一生補處菩薩來生其中法訓不絶)多劫(隋書每/佛滅度)
　(遺法相傳有正像末三等淳醨之異年歳逺近亦各/不同末法以後衆生愚鈍無復佛教而業行轉惡年)
　(夀短促經數千百載間乃至朝生夕死然後有大水/大火大風之灾一切除去之而更立生人又歸淳朴)
　(謂之小劫每一小劫則一佛出世法苑珠林夫劫者/葢是紀時之名猶年號耳華嚴經多劫在惡趣始得)
　(見聞/汝)植衆徳本(維摩詰經時維摩詰即入三昧令此/比丘自識宿命曾于五百佛所植衆)
　(徳本迴向阿耨多/羅三藐三菩提)般若(翻譯名義般若法界次第云/秦言智慧照了一切諸法皆)
　(不可得而能通達一/切無閡名為智慧)菩提(翻譯名義菩提後代諸師/皆譯為道以大論翻為佛)
　(道故僧肇維摩詰經註道之極者稱曰菩提秦無言/以譯之菩提者葢是正覺無相之真智乎其道虚元)
　(妙絶常境聰者無以容其聽智者無以運其知辯者/無以措其言像者無以狀其儀故其為道也微妙無)
　(相不可為有用之彌勤不可為無故能幽鑑萬物而/不耀元軌超駕而弗夷大包天地而罔寄曲濟羣惑)
　(而無私至能導達殊方開物成務元機必察無思無/慮然則無知而無不知無為而無不為者其惟菩提)
　(大覺之道乎此無名之法固非名所能名也不知所/以言故强名曰菩提斯無為之道豈可以身心而得)
　(乎/)含哺(莊子含哺而/熈鼓腹而遊)勝衣(史記三王世家/能勝衣趨拜)半字(涅槃/經譬)
　(如長者惟有一子心常憶念憐愍無已將詣師所欲/令受學懼不速成尋便將還以愛念故晝夜殷勤敎)
　(其半字而不教誨毘伽羅論何以故以其幼稚力未/堪故梁僧佑法師梵漢譯經音義同異記梵書製文)
　(有半字滿字所以名半字者義未具足故字體半偏/猶漢文月字虧其旁也所以名滿字者理既究竟故)
　(字體圓滿猶漢文日字盈其形也半字雖單為字根/本緣有半字得成滿字譬凡夫始于無明得成常住)
　(故因字製義以譬涅槃/梵文義奥皆此類也)紫書(元和郡縣志武都有紫/水泥亦紫漢朝封璽書)
　(用紫泥即此水之泥也太平寰宇記隴右記云武都/紫水有泥其色赤紫而粘用之封璽書故詔誥有紫)
　(泥之/美)合掌(釋氏要覽合掌若此方之叉手也法苑云/若指合其掌不合者良由心慢而情散也)
　(必須指掌相/著不令虛也)三業(翻譯名義業有三/種謂身口意業)菩薩(錦繡萬花/谷梵語菩)
　(提此云覺梵語薩埵此云有情言菩薩者本云菩提/薩埵欲簡于稱呼故省文言菩薩此云覺有情也凡)
　(有生皆有情菩薩乃有情之中覺者耳佛有覺/性而無情菩薩亦未免有情故謂之覺有情)如來
　頂(涅槃經佛告迦葉一切人天魔王波旬沙門婆羅/門無有能見我頂相者大般若經如來頂相無能)
　(見/者)綺襦(説文襦短衣也從衣需聲一曰㬮衣人/朱切古詩緗綺為下裙紫綺為上襦)樹神
　(法苑珠林佛告文殊師利我初踰城離父王宫四十/里到彼叢林身小疲怠權時止息時彼樹神現身告)
　(我言汝今修道定得金色身為三界大師迦葉佛涅/槃時付囑我珠函并絹僧伽梨令我轉付囑汝我語)
　(神言汝絹僧伽梨非我所用我聞先老所言諸佛出/世不著蠶衣我今修道如何害生以付我著汝今是)
　(魔故來相惱樹神告言汝大智人何輒麤言諸佛慈/悲實不著蠶衣此絲化出非是害生汝今受此珠函)
　(開中有字我即開函具見諸竒特事有大毘尼及修/多羅藏迦葉佛遺教並在此中并見僧伽梨彼佛手)
　(迹遺書付囑樹神令付與我伽葉佛書云我初成道/時大梵天王施我彼絲是化出非是繰蠒梵天王施)
　(經絲堅牢地神王施緯絲由彼二施主共成一法衣/由是義故今持施我我自成道已來常披此衣未曽)
　(損失今付悉達若得成佛取我僧伽梨安置祗洹中/若轉毘尼時當為我著今留此衣汝涅槃後一百年)
　(初有無智比丘分毘尼藏遂為五部從百年後分汝/修多羅當為無量部諍論由興令法速滅由彼愚僧)
　(不閑三藏聞開著繒衣即謂殺蠒汝若成道後彼絲/自出諸國非是殺蠶故我將付樹神令轉付汝此函)
　(中並是我遺教亦/將付汝住持遺法)香飯(維摩詰經阿難白佛言今所/聞香自昔未有是為何香佛)
　(告阿難是彼菩薩毛孔之香于是舍利弗語阿難言/我等毛孔亦出是香阿難言此所從來曰是長者維)
　(摩詰從衆香國取佛餘飯于舍食者一切毛孔皆香/若此阿難問維摩詰是香氣住當乆如維摩詰言至)
　(此飯消曰此飯乆如當消曰此飯勢力至于七日然/後乃消又阿難若聲聞人未入正法食此飯者得入)
　(正位然後乃消巳入正位食此飯者得心解脱然後/乃消若未發大乘意食此飯者至發意乃消已發意)
　(食此飯者得無生忍然後乃消已得無生忍食此飯/者至一生補處然後乃消譬如有藥名曰上味其有)
　(服者身諸毒滅然後乃消此飯如是滅除一切諸煩/惱毒然後乃消阿難白佛言未曽有也世尊如此香)
　(飯能作/佛事)衆寳鉢(西域記佛在樹下結跏趺坐寂然宴/黙受解脱樂過七日後方從定起時)
　(二商主行次林外而彼林神告商主曰釋種太子今/在此中初證佛果心凝寂定四十九日未有所食隨)
　(有奉上獲大善利時二商主各持行資麨蜜奉上世/尊思以何器受之時四天王從四方來各持金鉢而)
　(以奉上世尊黙然而不納受以為出家不宜此器四/天王捨金鉢奉銀鉢乃至頗胝瑠璃瑪瑙車渠真珠)
　(等鉢世尊皆不受四天王各還宮奉持石鉢紺青映/徹重以進獻世尊斷彼此故而總受之次第重叠按)
　(為一鉢其外/則有四際焉)戒香(涅槃經願諸衆生戒香具足維摩/詰經淨心以澡浴戒品為塗香華)
　(嚴經恒塗淨戒/香忍辱牢莊嚴)微塵(華嚴經一切諸佛皆悉能于一/微塵中示現衆刹與一切世界)
　(微塵數等具足種種上妙莊嚴恒于其中轉妙法輪/教化衆生而微塵不大世界不小常以智證安住法)
　(界/)獻珠(法華經文殊師利言有娑竭羅龍王女年始/八歳智慧利根善知衆生諸根行業得陀羅)
　(尼諸佛所説甚深秘藏悉能受持深入禪定了達諸/法于刹那頃發菩提心得不退轉辯才無礙慈念衆)
　(生猶如赤子功徳具足心念口演微妙廣大慈悲仁/讓志意和雅能至菩提智積菩薩言我見釋迦如來)
　(于無量劫難行苦行積功累徳求菩提道未曽止息/觀三千大千世界乃至無有如芥子許非是菩薩捨)
　(身命處為衆生故然後乃得成菩提道不信此女于/須臾頃便成正覺言論未訖時龍王女忽現于前頭)
　(面禮敬却住一面舍利弗語龍女言汝謂不乆得無/上道是事難信所以者何女身垢穢非是法器云何)
　(能得無上菩提佛道懸曠經無量劫勤苦積行具修/諸度然後乃成又女人身猶有五障一者不得作梵)
　(天王二者帝釋三者魔王四者轉輪聖王五者佛身/云何女身速得成佛爾時龍女有一寳珠價值三千)
　(大千世界持以上佛佛即受之龍女謂智積菩薩尊/者舍利弗言我獻寳珠世尊納受是事疾不答言甚)
　(疾女言以汝神力觀我成佛復速于此當時衆㑹皆/見龍女忽然之間變成男子具菩薩行即往南方無)
　(垢世界坐寳蓮花成等正覺三十二相八十種好普/為十方一切衆生演説妙法爾時娑婆世界菩薩聲)
　(聞天龍八部人與非人皆遙見彼龍女成佛普為時/㑹人天説法心大歡喜悉遙敬禮無量衆生聞法解)
　(悟得不退轉無量衆生得受道記無垢世界六反震/動娑婆世界三千衆生住不退地三千衆生發菩提)
　(心而得受記智積菩薩及舍/利弗一切衆㑹黙然信受)六神通(瓔珞經以有常/神通無常神通)
　(自識宿命神通識他宿命神通眼識神通耳識神通/為六神通大般若經云何名六神通神境智證通天)
　(眼智證通天耳智證通他心智證通宿住/隨念智證通漏盡智證通是名六神通)椿樹(莊子/上古)
　(有大椿者以八千歳/為春八千歳為秋)文殊(華嚴經東北方有處名清/涼山從昔巳來諸菩薩衆)
　(于中止住現有菩薩名文殊師利與其眷屬諸菩薩/衆一萬人俱常在其中而演説法法華經是文殊師)
　(利法王之子已曾親近/供養過去無量諸佛)普賢心(華嚴經入法界品云/時善財童子即見普)
　(賢菩薩在如來前衆㑹之中坐寳蓮花師子之座諸/菩薩衆所共圍繞最為殊特世無與等智慧境界無)
　(量無邊難測難思等三世佛一切菩薩無能觀察又/離世間品云菩薩摩訶薩發十種普賢心何等為十)
　(所謂發大慈心救䕶一切衆生故發大悲心代一切/衆生受苦故發一切施心悉捨所有故發念一切智)
　(為首心樂求一切佛法故發功徳莊嚴心學一切菩/薩行故發如金剛心一切處受生不忘失故發如海)
　(心一切白淨法悉流入故發如大山王心一切惡言/皆忍受故發安穩心施一切衆生無怖畏故發般若)
　(波羅蜜究竟心巧觀一切法無所有故若/諸菩薩安住此心疾得成就普賢善巧智)佛母(華嚴/經摩)
　(耶夫人言佛子我巳成就菩薩大願智幻解脱門是/故常為諸菩薩母善男子如我于此閻浮堤中迦毘)
　(羅城淨飯王家右脇而生悉達太子現不思議自在/神變如是乃至盡此世界海所有一切毘羅遮那如)
　(來皆入我身示現誕生自在神變善男子我于淨飯/王宫菩薩將欲下生之時現諸竒特事與眷屬俱來)
　(入我身彼諸菩薩于我腹中遊行自在或以三千大/千世界而為一步或以不可説佛刹微塵數世界而)
　(為一步又念念中十方不可説一切世界諸如來所/菩薩衆㑹及四天王天三十三天乃至色界諸梵天)
　(王欲見菩薩處胎神變恭敬供養聽受正法皆入我/身雖我腹中悉能容受如是衆㑹而身不廣大亦不)
　(迫窄其諸菩薩各見自處衆㑹道場清淨嚴飾善男/子如此四天下閻浮提中菩薩受生我為其母三千)
　(大千世界百億四天下閻浮提中悉亦如是然我此/身本來無二非一處住非多處住善男子如今世尊)
　(我為其母往昔所有無量諸佛悉亦如是而為其母/我昔曽作蓮華池神時有菩薩于蓮華藏忽然化生)
　(我即捧持瞻侍養育一切世間皆共號我為菩薩母/又我昔為菩提場神時有菩薩于我懐中忽然化生)
　(世亦號我為菩薩母善男子有無量最後身菩薩于/此世界種種方便示現受生我皆為母善男子如此)
　(世界賢劫之中過去世時拘留孫佛拘那含牟尼佛/迦葉佛及今世尊釋迦牟尼佛現受生時我為其母)
　(未來世中彌勒菩薩從兜率天將降神時放大光明/普照法界示現一切諸菩薩衆受生神變乃于人間)
　(生大族家調伏衆生我于彼時亦為其母如是次第/有師子佛法幢佛善眼佛淨華佛乃至樓至如來在)
　(賢劫中于此三千大千世/界當成佛者悉為其母)一子想(涅槃經如來恒于/衆生生一子想而)
　(為演説無上法故譬如長者多有財寳唯有一子心/甚愛重情無捨離所有珍寳悉用示之如來亦爾視)
　(諸衆生同/于一子)法界(釋氏以地獄餓鬼畜生修羅人道天/道聲聞縁覺菩薩佛十等所住之界)
　(謂之/法界)聖果(大般若經已得/現觀已得聖果)
　　西方變畫讚(并序/)
法身無對非東西也淨土無所離空有也若依佛慧既
洗滌于六塵未捨法求猒如幻于三有故大雄以不思
議力開方便門我心猶疑未認寳藏商人既倦且息化
城究竟達于無生因地從于有相西方淨土變者左常
侍攝御史中丞崔公夫人李氏奉為亡考故某官中祥
之所作也夫人門為士族之先道為梵行之首大師繼
踵望塵而理印命婦盈朝聞風而素履心王自在萬有
皆如頂法真空一乗不立以示見故菩薩為勝鬘夫人
同解脱因天女讚維摩長者(顧本天字下多/一人字今校正)陟岵何至
哀哀縗絰順有漏法泣血以居念罔極恩滅性非報唯
兹十力所䕶豈與百身之贖不寳纓絡資于繪素圖極
樂國象無上樂法王安詳聖衆圍繞湛然不動疑過于
往來寂爾無聞若離于言説林分寳樹七重遶于香城
衣捧天花六時散于金地迦陵欲語曼陁未落衆善普
㑹諸相具美于是竭誠稽首隕涕焚香願立功徳以備
梯航得彼佛身常以慈悲為女存乎法性還在菩提之
家偈曰
稽首十方大導師能于一法見多法以種種相導羣生
其心本來無所動稽首無邊法性海功徳無量不思議
于已不色等無礙不住有無亦不捨我今深達真實空
知此色相體清淨願以西方為導首往生極樂性自在
　西方(彌陀經爾時佛告長老舍利弗從是西方過十/萬億佛土有世界名曰極樂其土有佛號阿彌)
　(陀今現在説法彼土何故名為極樂其國衆生無有/衆苦但受諸樂故名極樂極樂國土七重闌楯七重)
　(羅網七重行樹皆是四寳周帀圍繞又極樂國土有/七寳池八功徳水充滿其中池底純以金沙布地四)
　(邊階道金銀琉璃玻瓈合成上有樓閣亦以金銀琉/璃玻瓈硨磲赤珠瑪瑙而嚴飾之池中蓮華大如車)
　(輪青色青光黄色黄光赤色赤光白色白光微妙香/潔彼佛國土常作天樂黄金為地晝夜六時雨天曼)
　(陀羅華其土衆生常以清旦各以衣裓盛衆妙華供/養他方十萬億佛即以食時還到本國飯食經行彼)
　(國常有種種竒妙雜色之鳥白鶴孔雀鸚鵡舍利迦/陵頻伽共命之鳥是諸衆鳥晝夜六時出和雅音其)
　(音演暢五根五力七菩提分八聖道分如是等法其/土衆生聞是音已皆悉念佛念法念僧舍利弗汝勿)
　(謂此鳥實是罪報所生所以者何彼佛國土無三惡/道其佛國土尚無惡道之名何况有實是諸衆鳥皆)
　(是阿彌陀佛欲令法音宣流變化所作彼佛國土微/風吹動諸寳行樹及寳羅網出微妙音譬如百千種)
　(樂同時俱作聞是音者自然皆生念佛念法念僧之/心彼佛何故號阿彌陀彼佛光明無量照十方國無)
　(所障碍是故號為阿彌陀彼佛夀命及其人民無量/無邊阿僧祗劫故名阿彌陀阿彌陀佛成佛已來于)
　(今十劫有無量無邊聲聞弟子皆阿羅漢非是算數/之所能知諸菩薩衆亦復如是舍利弗彼佛國土成)
　(就如是功徳莊嚴又舍利弗極樂國土衆生生者皆/是阿鞮跋致其中多有一生補處其數甚多非是算)
　(數所能知之但可以無量無邊阿僧祗説舍利弗衆/生聞者應當發願願生彼國所以者何得與如是諸)
　(上善人俱㑹一處舍利弗不可以少善根福徳因緣/得生彼國若有善男子善女人聞説阿彌陀佛執持)
　(名號若一日若二日若三日若四日若五日若六日/若七日一心不亂其人臨命終時阿彌陀佛與諸聖)
　(衆現在其前是人終時心不顛倒即得往生阿彌陀/佛極樂國土舍利弗我見是利故説此言若有衆生)
　(聞是説者應當發願生彼國土如我今/者讚歎阿彌陀佛不可思議功徳之利)淨土(法苑珠/林世界)
　(皎潔目之為淨即淨所居名之為土故攝論云所居/之土無于五濁如玻瓈柯等名清淨土法華論云無)
　(煩惱衆生住處名為淨土淨土不同有其四種一法/性土以真如為體故梁攝論云以蓮華王為淨土所)
　(依譬法界真如為淨土所依體故二實報土依攝論/云以二空為門三慧為出入路奢摩他毘鉢舍那為)
　(乘以根本無分别智為用此皆約報功徳辯其出體/三事淨土謂上妙七寳是五塵色性聲香味觸為其)
　(土相故攝論云佛周遍光明七寳處也又華嚴經云/諸佛境界相中種種間錯莊嚴故淨土論云備諸珍)
　(寳性具足妙莊嚴又新翻大菩薩藏經云假使如上/世界乃至大火洞然如來在中若依經行若住坐臥)
　(其處自然八功徳水出現于地四化淨土謂佛所變/七寳五塵為化土體故涅槃經云以佛神力地皆柔)
　(輭無有丘墟土沙礫石乃至猶如西方無量夀佛極/樂世界等又大莊嚴論云由智自在隨彼所欲能現)
　(水精琉璃等清淨世界又維摩經云佛以足指按地/現淨等事又十地經云隨諸衆生心所樂見為示現)
　(故此諸經論所明並約化為淨土由佛/神力現故即有攝故即無故名化土)六塵(大藏一/覽六塵)
　(者謂色聲香味觸法也眼見為色塵耳聞為聲塵鼻/齅為香塵舌嘗為味塵聲染為觸塵意著為法塵)
　三有(釋氏要覽三有婆沙論云一欲有二色有三無/色有有者何義謂一切有漏法是佛言若業能)
　(令後生相續是有又云生/滅故名墮苦集諦中是有)大雄(法華經大雄猛世/尊諸佛之法王)不
　思議力(瓔珞經如來神/力不可思議)方便門(法華經此經開方/便門示真實相)寳
　藏(法華經爾時慧命須菩提摩訶迦栴延摩訶迦葉/摩訶目犍連聞世尊授舍利弗阿耨多羅三藐三)
　(菩提記發希有心歡喜踊躍而白佛言我等居僧之/首年並朽邁自謂巳得涅槃無所堪任不復進求阿)
　(耨多羅三藐三菩提今于佛前聞授聲聞阿耨多羅/三藐三菩提記心甚歡喜得未曾有不謂于今忽然)
　(得聞希有之法深自慶幸獲大善利我等今者樂説/譬喻以明斯義譬若有人年既幼稚捨父逃逝乆住)
　(他國加復窮困馳騁四方以求衣食漸漸遊行遇向/本國其父先來求子不得中止一城其家大富財寳)
　(無量金銀琉璃珊瑚琥珀玻瓈珠等其諸倉庫悉皆/盈溢多有僮僕臣佐吏民象馬車乘牛羊無數出入)
　(息利乃徧他國商估賈客亦甚衆多時貧窮子遊諸/聚落經歴國邑遂到其父所止之城父每念子與子)
　(離别五十餘年而未曽向人説如此事但自思惟心/懐悔恨自念老朽多有財物無有子息一旦終没財)
　(物散失無所委付是以殷勤毎憶其子爾時窮子傭/賃展轉遇到父舍住立門側遙見其父踞師子牀寳)
　(几承足諸婆羅門刹利居士皆恭敬圍繞以真珠瓔/珞價值千萬莊嚴其身吏民僮僕手執白拂侍立左)
　(右覆以寳帳垂諸華幡香水灑地散衆名華羅列寳/物出内取與有如是等種種嚴飾威徳特尊窮子見)
　(父有大力勢即懐恐怖悔來至此竊作是念此或是/王或是王等非我傭力得物之處不如往至貧里肆)
　(力有地衣食易得若乆住此或見逼迫强使我作作/是念已疾走而去時富長者于師子座見子便識心)
　(大歡喜即遣旁人急追將還爾時使者疾走往捉窮/子驚愕稱怨大喚我不相犯何為見捉使者執之逾)
　(急强牽將還于時窮子自念無罪而被囚執此必定/死轉更惶怖悶絶躃地父遙見之而語使言不須此)
　(人勿强將來以冷水灑面令得醒悟莫復與語所以/者何父知其子志意下劣自知豪貴為子所難審知)
　(是子而以方便不語他人云是我子使者語之我今/放汝窮子歡喜從地而起往至貧里以求衣食爾時)
　(長者將欲誘引其子而設方便密遣二人形色憔悴/無威徳者汝可詣彼徐語窮子此有作處倍與汝直)
　(窮子若許將來使作若言欲何所作便可語之雇汝/除糞時二使人即求窮子具陳上事爾時窮子先取)
　(其價尋與除糞其父見子愍而怪之又以他日于牕/牖中遙見子身羸瘦憔悴糞土塵坌汙穢不淨即脱)
　(瓔珞細軟上服嚴飾之具更著麤弊垢膩之衣塵土/坌身右手執持除糞之器語諸作人汝等勤作勿得)
　(懈息以方便故得近其子後復告言汝常此作勿復/餘去當加汝價諸有所須盆器米麫鹽醋之屬莫自)
　(疑難亦有老弊使人須者相給我如汝父勿復憂慮/所以者何汝常作時無有欺怠瞋恨怨言都不見汝)
　(有此諸惡如餘作人自今巳後如所生子即時長者/更與作字名之為兒爾時窮子雖欣此遇猶故自謂)
　(客作賤人于二十年中常令除糞過是已後心相體/信入出無難然其所止猶在本處爾時長者有疾自)
　(知將死不乆語窮子言我今多有金銀珍寳倉庫盈/溢其中多少所應取與汝悉知之我心如是當體此)
　(意所以者何今我與汝便為不異宜加用心無令漏/失爾時窮子即受教勅領知衆物金銀珍寳及諸庫)
　(藏然其所處猶在門外止宿草庵復經少時父知子/意漸以通泰成就大志自鄙先心臨欲終時而命其)
　(子并㑹親族國王大臣刹利居士皆悉已集即自宣/言諸君當知此是我子我之所生于某城中捨吾逃)
　(走竛竮辛苦五十餘年昔在本城懐憂推覓忽于此/間遇㑹得之今我所有一切財物皆是子有先所出)
　(内是子所知窮子聞父此言即大歡喜而作自念我/本無心有所希求今此寳藏自然而至世尊大富長)
　(者則是如來我等皆似佛子如來常説我等為子世/尊我等以三苦故于生死中受諸熱惱迷惑無知樂)
　(著小法今日世尊令我等思惟蠲除諸法戲論之糞/我等于中勤加精進得至涅槃一日之價既得此已)
　(心大歡喜自以為足便自謂言于佛法中勤精進故/所得宏多然世尊先知我等心著弊欲樂于小法便)
　(見縱捨不為分别汝等當有如來知見寳藏之分世/尊以方便力説如來智慧我等從佛得涅槃一日之)
　(價以為大得于此大乗無有志求我等又因如來智/慧為諸菩薩開示演説而自于此無有志願所以者)
　(何佛知我等心樂小法以方便力隨我等説而我等/不知真是佛子今我等方知世尊于佛智慧無所恡)
　(惜所以者何我等昔來真是佛子而但樂小法若我/等有樂大之心佛則為我説大乘法于此經中唯説)
　(一乘而昔于菩薩前毁訾聲聞樂小法者然佛實以/大乘教化是故我等説本無心有所希求今法王大)
　(寳自然而至如佛子/所應得者皆已得之)化城(法華經譬如五百由旬險/難惡道曠絶無人怖畏之)
　(處若有多衆欲過此道至珍寳處有一導師聰慧明/達善知險道通塞之相將導衆人欲過此難所將人)
　(衆中路懈退白導師言我等疲極而復怖畏不能復/進前路猶逺今欲退還導師多諸方便而作是念此)
　(等可愍云何捨大珍寳而欲退還以方便力于險道/中過三百由旬化作一城告衆人言汝等勿怖莫得)
　(退還今此大城可于中止隨意所作若入是城快得/安隠若能前至寳所亦可得去是時疲極之衆心大)
　(歡喜我等今者免斯惡道快得安隠于是衆人前入/化城生已度想生安隠想爾時導師知此人衆既得)
　(止息無復疲倦即滅化城語衆人言汝等去來寳處/在近向者大城我所化作為止息耳如來亦復如是)
　(今為汝等作大導師知諸生死煩惱惡道險難長逺/應去應度若衆生但聞一佛乗者則不欲見佛不欲)
　(親近便作是念佛道長逺乆受勤苦乃可得成佛知/是心怯弱下劣以方便力而于中道為止息故説二)
　(涅槃若衆生住于二地如來爾時即便為説汝等所/作未辦汝所住地近于佛慧當觀察籌量所得涅槃)
　(非真實也但是如來方便之力于一佛乗分别説三/如彼導師為止息故化作大城既知息已而告之言)
　(寳處在近此城/非實我化作耳)究竟(華嚴經名為究竟/地智慧決定故)因地(楞嚴經/應當審)
　(觀因地發心與果/地覺為同為異)中祥(成按喪禮無中祥之名唯後/漢書禮儀志註中引應劭之)
　(言謂中祥大祥以紅為領/縁究未考中祥是何時也)命婦(釋名大夫之妃曰命/婦婦服也服家事也)
　(夫受命于朝妻/受命于家也)心王(涅槃經是身如城血肉筋骨皮/裹其上手足以為卻敵樓櫓目)
　(為竅孔頭為殿/堂心王處中)一乘(涅槃經如來普為諸衆生故三/乗之法説言一乗一乘之法隨)
　(宜説三法華經一切諸世尊皆説一乘道今此/諸大衆皆應除疑惑諸佛語無異唯一無二乘)勝鬘
　夫人(楞伽經令勝鬘夫人及利智滿足諸菩薩等宣/揚演説如來藏名七識俱生聲聞計著見人法)
　(無我故勝鬘夫人承佛威神説如來境界非聲聞縁/覺及外道境界如來藏識藏餘佛及餘利智依義菩)
　(薩智慧/境界)天女(維摩詰經時維摩詰室有一天女見諸/大人聞所説法便現其身舍利弗言天)
　(止此室其已乆如答曰我止此室如耆年解脱舍利/弗言止此乆耶天女曰耆年解脱亦何如乆舍利弗)
　(黙然不答天女曰如何耆舊大智而黙答曰解脱者/無所言説故吾于是不知所云天女曰言説文字皆)
　(解脱相所以者何解脱者不内不外不在兩間文字/亦不内不外不在兩間是故舍利弗無離文字説解)
　(脱也舍利弗問天女汝于三乘為何志求天女曰以/聲聞法化衆生故我為聲聞以因縁法化衆生故我)
　(為辟支佛以大悲法化衆生故我為大乘舍利弗如/人入瞻蔔林唯齅瞻蔔不齅餘香如是若入此室但)
　(聞佛功徳之香不樂聞聲聞辟支佛功徳香也其有/釋梵四天王諸天龍鬼神等入此室者聞斯上人講)
　(説正法皆樂佛功徳之香發心而出吾止此室十有/二年初不聞説聲聞辟支佛法但聞菩薩大慈大悲)
　(不可思議諸佛之法此室常現八未曽有難得之法/何等為八此室常以金色光照書夜無異不以日月)
　(所照為明是為一未曽有難得之法此室入者不為/諸垢之所惱是為二未曽有難得之法此室常有釋)
　(梵四天王及他方菩薩來會不絶是為三未曾有難/得之法此室常説六波羅蜜不退轉法是為四未曽)
　(有難得之法此室常作天人第一之樂絃出無量法/化之聲是為五未曾有難得之法此室有四大藏衆)
　(寳積滿周窮濟乏求得無盡是為六未曽有難得之/法此室釋迦牟尼佛阿彌陀佛阿閦佛寳徳寳炎寳)
　(月寳嚴難勝師子響一切利成如是等十方無量諸/佛是上人念時即皆為來廣説諸佛祕要法藏説已)
　(還去是為七未曾有難得之法此室一切諸天嚴飾/宮殿諸佛淨土皆于中現是為八未曽有難得之法)
　(舍利弗此室常現八未曽有難得之法誰/有見斯不思議事而復樂于聲聞法乎)陟岵(魏風/陟彼)
　(岵兮瞻望父兮毛萇/傳山無草木曰岵)有漏法(大般若經具夀善現白/佛言世尊云何有漏法)
　(佛告善現世間五藴十二處十八界四靜慮四無/量四無色定所有一切墮三界法是名有漏法)泣
　血(禮記高子臯之執親之喪也泣血三年未嘗見齒/君子以為難孔穎達正義凡人涕淚必因悲聲而)
　(出若血出則不由聲也今子臯悲無/聲其涕亦出如血之出故云泣血)滅性(禮記三日/而食三月)
　(而沐期而練毁不滅/性不以死傷生也)十力(僧肇維摩詰經註十力是/如來之别稱耳十力備故)
　(即以/為名)百身之贖(秦風彼蒼者天殲我良/人如可贖兮人百其身)無上樂(華嚴/經功)
　(徳具足充滿法界徧/照十方施無上樂)法王(法華經如來于三界中為/大法王以法教化一切衆)
　(生釋迦方誌凡人極位名曰/輪王聖人極位名曰法王)安詳(法華經爾時世尊/從三昧安詳而起)
　湛然(南史帝問大僧正慧念曰見不可思議/事不慧念答曰法身常住湛然不動)迦陵(翻/譯)
　(名義迦陵頻伽此云妙身鳥大論云如伽陵頻伽鳥/在㲉中未出發聲微妙勝于餘鳥正法念經云山谷)
　(曠野其中多有迦陵頻伽出妙音聲如是美音/若天若人𦂳那羅等無能及者唯除如來音聲)曼陀
　(翻譯名義曼陀羅此云適意又云白/花大藏一覽曼陀羅花此云雜色花)慈悲女(維摩詰/經法喜)
　(以為妻慈悲心為女鳩摩羅什註慈悲性/弱從物入有猶如女之為性弱而隨物)法性海(華/嚴)
　(經能捨一切諸妄見海能觀一切諸法性海宗鏡録/諸經内逗縁稱機更有多名隨處安立以廣大義邊)
　(目之為海以圓明理顯稱之曰珠以萬法/所宗號之曰王以能生一切詔之曰母)導首(華嚴/經為)
　(諸衆生而作導首令/修一切善根法行)
　　繡如意輪像讚(并序/)
寂等于空非心量得如則不動離意識界實無所住常
遍羣生不捨有為懸超萬行法性如是豈可説邪如意
輪者觀世音菩薩陀羅尼三昧門現方便于幻眼六臂
色身以究竟為佛心體真相隨念即藏乃無縁之慈應
度而來斯不共之力衆生如意菩薩何心崇通寺尼無
疑道登等貴族出家梵筵上首乆積淨業三世皆空長
在道場一乗自立亡兄故河南少尹雖明世典深達實
相以不二法處于百官花萼相連恩深女弟栴檀舊繞
望絶仁兄雖曰如夢無寧喪我煩惱性淨示有同凡之
悲菩提路空强為助道之相選妓惟潔底功加敬針鋒
線縷日就月將五彩相宣千光欲發金蓮捧足寳珠垂
髻原夫審像于淨心成形于纖手(像顧本作豫/誤今校正)珊瑚掌
内疑現不動如來頻婆口中同乎無法可説焚香讚歎
散花瞻仰有情苦業滅而不生無上法輪轉而恒寂願
以此福冥用莊嚴乃為偈曰
菩薩神力不思議能以一身遍一切常轉法輪無所轉
衆生隨念得解脱色即是定非空有是故以色像觀音
願以淨斯六趣福迴向過去不可得
　心量(謂自心現量楞伽經觀諸有為法離攀縁所縁/無心之心量我説為心量量者自性處縁性二)
　(俱離性究竟妙/淨我説名心量)如則不動(金剛經不取于/相如則不動)陀羅尼(法/苑)
　(珠林陀羅尼者西天梵音東華人譯則云持也持善/不失持惡不生翻譯名義陀羅尼大論秦言能持集)
　(種種善法能持令不散不失譬如好器盛水水不漏/散惡不善根心生能遮令不生若欲作惡罪時持令)
　(不作是名陀羅尼肇翻總持謂持善不失持惡不生/又翻遮持輔行云體遮三惑性持三智熏聞云遮二)
　(邊之惡持中道之/善此從慧性立名)三昧門(大藏一覽三昧或云三摩/提或云三摩地此云正定)
　(謂任縁一境離諸邪亂也亦云等持等正也正持心/也持謂持諸功徳也翻譯名義三昧此云調直定又)
　(云正定亦云正受圭峰疏云不受諸受名為正受逺/法師云夫稱三昧者專思寂想之謂也思專則志一)
　(不分想寂則氣虛神朗氣虚則智恬其照神朗則無/幽不徹斯二乃是自然之元符用一而致用也是故)
　(靖恭閑宇而感物通靈御心惟正動/必入微此假修以凝神積功以移性)六臂(楞嚴經觀/世音菩薩)
　(白佛言由我初獲妙妙聞心心精遺聞見聞覺知不/能分隔成一圓融清淨寳覺故我能現衆多妙容能)
　(説無邊祕密神呪其中或現一首三首五首七首九/首十一首如是乃至一百八首千首萬首八萬四千)
　(爍迦羅首二臂四臂六臂八臂十臂十二臂十四十/六十八二十至二十四如是乃至一百八臂千臂萬)
　(臂八萬四千母陀羅臂二目三目四目九目如是乃/至一百八目千目萬目八萬四千清淨寳目或慈或)
　(威或定或慧救䕶/衆生得大自在)無縁慈(涅槃經慈有三縁一縁衆/生二縁于法三則無縁衆)
　(生縁者縁于五隂願與其樂是名衆生縁法縁者縁/諸衆生所須之物而施與之是名法縁無縁者縁于)
　(如來是名無縁慈者多縁貧窮衆生如來大師永離/貧窮受第一樂若縁衆生則不縁佛法亦如是以是)
　(義故縁如來者名曰無縁世尊慈之所縁一切衆生/如縁父母妻子親屬以是義故名曰衆生縁法縁者)
　(不見父母妻子親屬見一切法皆從縁生是名法縁/無縁者不住法相及衆生相是名無縁十六觀經以)
　(無縁慈攝諸衆生王簡栖頭陀寺碑文唱無縁之慈/而澤周萬物李善註夫行慈者以衆生為縁衆生為)
　(縁則慈無所寄故大士之慈離于衆相離相行慈名/為無縁無縁生慈是為真實以斯而唱則物無不周)
　(涅槃經曰得諸菩薩無縁之慈僧肇論曰禪典唱無/縁之慈思益演不知之知呂向註大事之慈空中而)
　(行空中行慈故/為無縁之慈)不共力(維摩詰經大聖法王衆所歸/淨心觀佛靡不欣各見世尊)
　(在其前斯則/神力不共法)上首(涅槃經爾時有一恒河沙菩薩摩/訶薩人中之龍位階十地安住不)
　(動方便現身其名曰海徳菩薩無盡意菩薩如是等/菩薩摩訶薩而為上首復有二恒河沙等諸優婆塞)
　(受持五戒威儀具足其名曰威徳無垢稱王優婆塞/善徳優婆塞等而為上首復有三恒河沙諸優婆夷)
　(受持五戒威儀具足其名曰夀徳優婆夷徳鬘/優婆夷毘舍佉優婆夷等八萬四千而為上首)淨業
　(維摩詰經心淨已度諸/禪定乆積淨業稱無量)三世皆空(華嚴經了知/三世皆空寂)雖明
　世典(維摩詰經雖明/世典常樂佛法)深達實相(維摩詰經彼上人者/難為酬對深達實相)
　(善説/法要)如夢(華嚴經應知世/間諸行如夢)菩提路(華嚴經示我菩提/路住佛正見地)
　日就月將(周頌日就月將學有緝熙于光明鄭康/成箋日就月將言當習之以積漸也)千
　光(金光明經如日/千光彌滿虚空)淨心(維摩詰經隨其心/淨則一切功徳淨)纖手(陸機/詩佳)
　(人撫琴瑟纖/手清且閒)不動如來(華嚴經如來應正等覺/示涅槃時入不動三昧)頻婆
　口(法華經如來唇色/赤好如頻婆果)無法可説(金剛經須菩提汝勿/謂如來作是念我當)
　(有所説法莫作是念何以故若人言如來有所説法/即為謗佛不能解我所説故須菩提説法者無法可)
　(説是名/説法)無上法輪(法華經我于伽耶城菩提樹下坐/得成最正覺轉無上法輪涅槃經)
　(諸佛世尊凡有所説皆悉名為轉法輪也翻譯/名義轉佛心中化他之法度入他心名轉法輪)一身
　遍一切(華嚴經如來能以一身自在/變化徧一切世界不思議故)六趣(釋氏要覽/五趣一天)
　(二人三地獄四畜生五餓鬼謂修羅四趣皆攝故今/開為一趣故云六趣也趣者何義毘婆沙論云所往)
　(義是諸有情所應往結生之處故名趣也毘曇論云/趣到義謂彼善惡業因能令有情到其生處又道義)
　(故名六/道矣)迴向(法苑珠林迴向者回/諸福徳向無上道)
　　給事中竇紹為亡弟故駙馬都尉于孝義寺浮圖
　　　畫西方阿彌陀變讚(并序/)
易曰游魂為變記曰魂氣則無不之固知神明更生矣
輔之以道則變為妙身之于樂士大覺曰聖離妄曰性
克修其業以正其命得無法者即六塵為淨域繫有相
者憑十念以往生西方變者給事中竇紹敬為亡弟故
駙馬都尉某官之所畫也天理之愛加人數等悲讓佞
而無所痛殞身而莫贖傾無長之工不平分于我生將
厚貸于泉路尚兹繪事滌彼染業寳樹成列金砂自映
迦陵欲語曼陀未落墜此中年登乎上品池蓮寳座將
踰棠棣之榮水鳥法音當悟鶺鴒之力讚曰
生因妄念没有遺識憑化而遷轉身不息將免六趣惟
兹十力哀此仁兄友于後生不知世界畢意經營傍熏
獲悟自性當成
　竇紹(按唐書宰相世系表有竇紹為給事荆府長史/兄弟八人二曰綜三曰綸四曰繹為駙馬都尉)
　(衞尉卿五曰繽六曰績為奉先令七曰縯八/曰級公主列傳𤣥宗女常山公主下嫁竇繹)遊魂為
　變(周易精氣為物游魂為變是故知鬼神之情狀孔/穎達正義曰精氣為物者謂隂陽精靈之氣氤氲)
　(積聚而為萬物也游魂為變者物既積聚極則分散/將散之時浮遊精魂去離物形而為改變則生變為)
　(死成變為敗或未死/之間變為異類也)若魂氣則無不之(禮記骨肉復/歸于土命也)
　(若魂氣則無不/之也無不之也)十念(法苑珠林彌勒發問經云若欲/樂生安養國者當修十念即得)
　(往生何等為十一者于一切衆生常生慈心二者于/一切衆生不毁其行若有毁者終不往生三者于一)
　(切衆生深起悲心除殘害心四者發䕶法心不惜身/命于一切法不生誹謗五者于忍辱中生決定心六)
　(者深心清淨不染利養七者發一切種智心日日常/念無有廢忘八者于一切衆生生尊重心除憍慢心)
　(謙下言説九者于諸談話不生染著心近于覺意深/起種種善根因縁不生憒閙散亂心十者常念觀佛)
　(除去諸相當知如是十念一一次第相續而起不生/彼國無有是處釋氏要覽稱十念者即是念十聲阿)
　(彌陀佛觀經云臨終遇善知識教稱十聲阿彌陀佛/得生第九品十疑論問云衆生造惡無量云何臨終)
　(十念成就即得往生出過三界結業答衆生造惡是/有間心臨終念佛是無間心善心猛利故承佛願力)
　(故/)上品(淨土化生凡有九品謂上品上生上品中生/上品下生中品上生中品中生中品下生下)
　(品上生下品中生下品下生佛説觀無量夀佛經上/品上生者若有衆生願生極樂國者發三種心即便)
　(往生何等為三一者至誠心二者深心三者迴向發/願心具三心者必生彼國復有三種衆生當得往生)
　(何等為三一者慈心不殺具諸戒行二者讀誦大乘/方等經典三者修行六念迴向發願願生彼國具此)
　(功徳一日乃至七日即得往生生彼國時此人精進/勇猛故阿彌陀如來與觀世音大勢至無數化佛百)
　(千比丘聲聞大衆無量諸天七寳宮殿觀世音菩薩/執金剛臺與大勢至菩薩至行者前阿彌陀佛放大)
　(光明照行者身與諸菩薩授手迎接觀世音大勢至/與無數菩薩讚歎行者勸進其心行者見已歡喜踊)
　(躍自見其身乘金剛臺隨從佛後如彈指頃往生彼/國生彼國已見佛色身衆相具足見諸菩薩色相具)
　(足光明寳林演説妙法聞已即悟無生法忍經須臾/間歴侍諸佛徧十方界于諸佛前次第受記還至本)
　(國得無量百千陀羅尼門上品中生者不必受持讀/誦方等經典善解義趣于第一義心不驚動深信因)
　(果不謗大乘以此功徳迴向願求生極樂國行此行/者命欲終時阿彌陀佛與觀世音大勢至無量大衆)
　(眷屬圍繞持紫金臺至行者前讚言法子汝行大乘/解第一義是故我今來迎接汝與千化佛一時授手)
　(行者自見坐紫金臺合掌叉手讚歎諸佛如一念頃/即生彼國七寳池中此紫金臺如大寳華經宿則開)
　(行者身作紫磨金色足下亦有七寳蓮花佛及菩薩/俱時放光照行者身目即開明因前宿習普聞衆生)
　(純説甚深第一義諦即下金臺禮佛合掌讚歎世尊/經于七日應時即于阿耨多羅三藐三菩提得不退)
　(轉即能飛行徧至十方歴侍諸佛于諸佛所修諸三/昧經一小劫得無生忍現前授記上品下生者亦信)
　(因果不謗大乗但發無上道心以此功徳迴向願求/生極樂國行者命欲終時阿彌陀佛及觀世音大勢)
　(至與諸眷屬持金蓮花化作五百佛來迎此人五百/化佛一時授手讚言法子汝今清淨發無上道心我)
　(來迎汝見此事時即自見身坐金蓮華坐已華合隨/世尊後即得往生七寳池中一日一夜蓮華乃開七)
　(日之中乃得見佛雖見佛身于衆相好心不明了于/三七日後乃了了見聞衆音聲皆演妙法遊歴十方)
　(供養諸佛于諸佛前聞甚深法經三小劫/得百法明門住歡喜地是名上品下生者)棠棣(詩小/雅棠)
　(棣之華鄂不韡韡凡/今之人莫如兄弟)水鳥法音(佛説觀無量夀佛經/極樂國土有八池水)
　(一一池水七寳所成其寳柔輭從如意珠王生分為/十四支一一支作七寳色黄金為渠渠下皆以雜色)
　(金剛以為底沙一一水中有六十億七寳蓮華一一/蓮華團圓正等十二由旬其摩尼水流注華間尋樹)
　(上下其聲微妙演説苦空無常無我諸波羅蜜復有/讚歎諸佛相好者如意珠王涌出金色微妙光明其)
　(光化為百寳色鳥和鳴哀雅常讚/念佛念法念僧是為八功徳水想)鶺鴒(詩小雅鶺鴒/在原兄弟急)
　(難/)熏(釋氏要覽熏義者顯識論云譬如燒香熏衣香/體滅而香氣在衣此香不可言有體滅故不可)
　(言無香氣在衣故宗鏡録熏習義者如世衣服非臭/非香隨以物熏則有彼氣真如淨法性非是染無明)
　(熏故則有染相無明染法實/無淨業真如熏故説有淨用)自性(楞伽經自性無/垢畢竟清淨)
　　為相國王公紫芝木瓜讚(并序/)
孝悌之至通于神明天為之降和地為之嘉植發書占
之推理可得何者人心本于元氣元氣被于造物心善
者氣應氣應者物美故呈祥于魚鳥或發揮于草木示
神明之陰隲與天地之嘉㑹今中書侍郎相公先生左
丞府君沈潛上徳遐尚絶軌江海漭沆嬰孩杏壇高門
長軌隱几含素葢鳳凰之高逝薄龍虎之逶迤積有淳
徳誕敷餘慶而我相公生而英姿河目海口量與太素
而無端倪應㑹神速動若發括事遣理盡澹然虚空亦
猶太清雲無處所重元之㫖達而有餘奥大白之明漫
而不及理文可以經邦訓俗武可以保大定功故天子
咨之以布元化昔者高堂既聞(聞字/疑誤)扇枕無所歐血長
號禮不能制其哭泣之度終身巨痛時無以加其霜露
之惕攻苦食淡寢苫枕塊淚少于血骨餘于形風淚起
而裂其心鳥悲鳴而感其哭俄而紫芝生棟葉成仙人
之葢色奪齊侯之衣又有木瓜在林味若楚王之萍大
如安期之棗枯物無生物之理而布濩滋蔓時果有常
分之形而碩大殊亢鄰里駭之郡縣聞之公泣而不敢
言州司遽表以獻或曰因心而致人之祥也或曰率土
所生國之瑞也有識君子曰至孝所感物為人之祥大
賢佐時人為國之瑞二物者雖感曩時之純至亦符今
日之崇高也公尤不敢當歸美于今上以為震位先兆
孝徳動天至乾元二年乃畫圖以進詔報曰芝草者延
夀之徴也木瓜者投報之應也葢至誠所感有開必先
朕與卿道契雲龍義同水石位崇台衮寄重股肱故得
嘉瑞薦臻靈物昭格君臣同徳區宇克寧覽其進圖可
為嘉應請宣付史館者既依史䇿亦藏書府讚曰
紫芝三秀則生于梁木瓜一實其大盈筐嘉應薦至其
故何祥哀哀孝思漣漣泣血終身致毁每慟將絶雲為
徘徊風為慘切依仁據徳移孝為忠經目盡理任心便
公其道橐籥虚而不窮公位先兆聖人斯覩賜以詔書
藏之祕府邦家之光哀榮終古
　相國王公(按唐書宰相表乾元元年五月乙未太常/少卿王璵為中書侍郎同中書門下平章)
　(事二年三月乙未璵罷為刑部尚書宰相世系表璵/乃王方慶六世孫祖仲連揚州録事參軍父紹不仕)
　絶軌(孫綽遊天台山賦追羲農/之絶軌躡二老之元蹤)漭沆(張衡西京賦顧/臨太液滄池漭)
　(沆薛綜註漭沆/猶洸潒寛大也)杏壇(莊子孔子遊乎緇帷之/林休坐乎杏壇之上)河目海
　口(孔叢子萇𢎞語劉文公曰吾觀孔仲尼有聖人之/表河目而隆顙黄帝之形也家語孔子適鄭與弟)
　(子相失獨立郭東門外或人謂子貢曰東門外有一/人焉其長九尺有六寸河目隆顙王肅註河目上下)
　(匡平而長也孝經援神契孔子海/口言若含澤斗脣吐教陳機授度)大白(老子上徳若/谷大白若辱)
　保大定功(見十七巻/七徳註中)巨痛(晉書謝尚傳抱傷心之/巨痛懐忉怛之至戚)霜
　露之惕(禮記霜露既降君子履之必有悽愴之心非/其寒之謂也春雨露既濡君子履之必有怵)
　(惕之心如/將見之)寢苫枕塊(禮記父母之喪居倚廬/寢苫枕塊不説絰帶)齊侯衣
　(韓非子齊桓公好服紫一國盡/服紫當是時也五素不得一紫)楚王萍(家語楚昭王/渡江江中有)
　(物大如斗圓而赤直觸王舟舟人取之王大怪之遍/問羣臣莫之能識王使使聘于魯問于孔子子曰此)
　(所謂萍實者也可剖而食之吉祥也唯霸者為能獲/焉使者返王遂食之大美乆之使來以告魯大夫大)
　(夫因子遊問曰夫子何以知其然曰吾昔之鄭過乎/陳之野聞童謠曰楚王渡江得萍實大如斗赤如日)
　(剖而食之甜如蜜此是楚/王之應也吾是以知之)布濩(封禪書匪唯偏我汜/布濩之師古註布濩)
　(言遍/布也)延夀(古瑞命記曰王者慈仁則芝生採食之則/延年不終與真人同論衡芝草延年仙者)
　(所/食)投報(國風投我以木瓜報之以/瓊琚匪報也永以為好也)有開必先(禮記耆/欲將至)
　(有開/必先)水石(李蕭逺運命論張良受黄石之符誦三畧/之説以游于羣雄其言也如以水投石莫)
　(之受也及其遭漢祖也其言/也如以石投水莫之逆也)台衮(北史揚雄傳論位/登台衮慶流後嗣)
　漣漣(國風泣/涕漣漣)橐籥(老子天地之間其猶橐籥乎虛而/不屈動而愈出河上公註天地空)
　(虛和氣流行萬物自生其空/虚猶橐籥動而搖之益出聲)邦家之光(小雅樂只君/子邦家之光)
　終古(楚辭春蘭兮秋菊/長無絶兮終古)
　　皇甫岳寫真讚
有道者古其神則清雙眸朗暢四氣和平長江月影太
華松聲周而不器獨也難名且未婚嫁猶寄簪纓燒丹
藥就辟穀將成雲溪之下法本無生(雲劉本顧可乆/本俱作漢誤)
　　裴右丞寫真讚
澹爾清徳居然素風氣和容衆心靜如空智以窮理才
包至公大盜振駭羣臣困䝉忘身狥節歴險能通仁者
之勇義無失忠凝情取象惟雅則同粉繪不及清明在
躬麟閣之上其誰比崇
　困䝉(本周易/䝉卦)清明在躬(禮記清明在躬氣志如神正/義曰清謂清靜明謂顯著言)
　(聖清靜光明之/徳在于躬身)
　
　
　
　
　
　
　
　
　
　
　
　
　王右丞集箋注巻二十
欽定四庫全書
　王右丞集箋注巻二十一
　　　　　　　　　　　　仁和趙殿成撰
　碑二首
　　裴僕射濟州遺愛碑
夫為政以徳必世而後仁齊人以刑茍免而無恥則刑
禁者難乆百年安可勝殘徳化者效遲三載如何考績
刑以佐徳猛以濟寛月期政成成而不朽者唯公能之
(月期當是/期月之訛)公名耀卿字渙之河東聞喜人也益為帝虞
實相帝舜非子其胄而邑諸裴(邑顧本作已/誤今校正)在漢者為
水衡在魏者守代郡十三代祖徽魏益豫雍兖徐五州
刺史蘭陵武公源于大賢派以俊徳世濟其美不隕其
名矣曽祖正隋散騎常侍長平郡贊理祖眘皇朝洛南
南鄭二縣令著族斯茂衣冠未敢爭雄繼世皆賢英彦
無出其右故有常侍縣君遞輝迭暎父守真(真顧本作/忠誤今考)
(唐書本/傳校正)太常博士判駕部夏官員外今上楚王府諮議
參軍邠寧二州刺史贈晉兖沂三州刺史文儒之宗伯
禮樂之本源藉業雖曰承家復始由乎種徳再典大郡
二為仙郎舉十大夫是則是斆且年不及夀而位未稱
徳朝多其能殁而獨贈公則晉州之第三子也語而能
文有識便智為兒則量過黄髮未仕而心在蒼生伯達
試經子琰應詔古之人也我不後之(伯達顧本作伯建/子琰顧本作子淡)
(俱誤今/校正)八歳神童舉試毛詩尚書論語及第解褐補祕
書省校書郎歴中宗安國相王府典籖(中字/疑誤)東觀載筆
班固名香西園賦詠劉楨氣逸轉國子主簿檢校詹事
府丞學識宜在儒林風度雅膺儲寀(儲顧本作諸/誤今校正)河南
府士曹參軍考功員外郎公府屈廊廟之才曹無留事
仙郎明黜陟之法野無遺賢右司兵部二郎中長安縣
令其在含香一臺推妙以之製錦四海是儀公之斷獄
也必原情以定罪不阿意以侮法是以小失天旨(旨字/顧本)
(作二日誤/今校正)出為此州刺史公推善于國不稱無罪思利
于人志其屈已戮豪右以懲惡一至無刑旌孝弟以勸
善洪惟見徳然後務材訓農通商惠工敬教勸學授方
任能行之一年郡乃大理襁負而至何憂乎蕩析之人
(析顧本作相/誤今校正)路不拾遺何畏乎穿窬之盜既富之矣汲
黯奚取于開倉使無訟乎仲由何施其折獄居無何詔
封東嶽闗東列郡頗當馳道至于犧牲玉帛資糧扉屨
其或不供為有司所劾因而厚斂非天子之意豐省之
度多不得中故二千石有不能受事于宰旅者矣季孫
請魯視邾滕濤塗恐師出周鄭抑為是也公盡事君之
心且曰從人之欲萬斯箱之粟兹乃如京百執事之人
于我乎館四封之境二為帝庭一郡之賦再粒天下士
卒林㑹馬牛谷量(士顧本作十馬顧本/作襄俱誤今校正)皆投足獲安端
拱取給無虞燥濕不畏冦盜草莽之中用能便其體羈
紲之外無所勞其力天朝中貴持權用事厚為之禮則
生我羽毛小不如意則成是貝錦公享有常牢覿無私
幣冒貨賄者我以為仇淫芻蕘者吾所能禦至于急宣
中旨暴征庶物或命嘉蔬先春當薦錫貢珍果非土所
生舉是一隅其徒千計皆曽不旋踵若取諸懐又不知
其備預之所以然也謂餼牽竭矣而家有餘糧謂疲勞
甚矣而人有餘力豈非積年之儲用之有度終身之逸
使之有時不然班貢藝事輕重以列我視子男之國而
倍公侯之征今日之事我為上也大駕還都分遣中丞
蔣欽緒御史劉日政宋珣等巡按皆嘉公之能奏課第
一公未受賞朝而歸藩天災流行河水決溢蝗蟲避境
雖馬稜之化能然(稜顧本作援/誤今校正)洪水滔天固帝堯之時
且爾高岸崒以雲斷平郊豁其地裂噴薄雷吼沖融天
迴百姓巢居主客有其家室五稼波殄沼毛荒于畎畝
公急人之虞分帝之憂御衣假寐對案輟食不候駕而
星邁不入門而雨行議隄防也至則平板榦具糇糧揆
形畧趾量功命日而赤岸成谷白濤亘山雖有呂梁之
人盡下淇園之竹無能為也乃有壊防之餘衝波且盡
僅在而危同累卵將墜而間不容髮公暴露其上為人
請命風伯屏氣以遷跡陽侯整波而退舍又王尊至誠
未足加也然後下密揵搴長茭土簣雲積金鎚電散公
親巡而撫之慰而勉之千夫畢飯始就飲食一人未息
不歸蘧廬惰者發憤以躒勤懦者自强以齊壯成之不
日金隄峩峩下截重泉上可方軌北河迴其竹箭東郡
鬱為桑田先是朝廷除公宣州刺史公惜九仞之垂成
恐衆心之或怠懐絲綸之詔密金玉之音率負薪而益
勤親執撲而彌勵既成乃發書示之皆捨畚攀轅廢歌
成泣淚而濟袂澤陰魯郊哀哀號呼不崇朝而達四境
噫公之視人也如子人之去公也如父宜其升聞于天
司我五教公之富人也以簡簡則不擾而人得肆其業
非富歟公之愛吏也以嚴嚴則畏威而吏不陷于罪非
愛歟是其大旨也至若沛郡謂為神明淮陽謝其清淨
尊經于學校魯風載儒加信于兒童齊人不詐明閑視
聽其察姦也無全曉習文法于決事乎何有六義之製
文在于斯五車之事學半于我其為身計保乎忠貞將
為孫謀貽以清白(貽顧本作賜/誤今校正)熊軾之貴子弟夷于平
人龍門則高賔客不遺下士非禮不動出言有章語曰
愷悌君子民之父母其是之謂乎維也不才嘗備官屬
公之行事豈不然乎維實知之維能言之况夫婦男女
思我遺愛者吟詠成風耆艾人吏願頌清徳者道路如
市則王襄所講奚斯之頌美政盛徳綴詞之士固未嘗
闕如也維敢拒之哉頌曰
童子何知兮公邁成人大不必佳兮公徳日新天生徳
于公兮遺此下民天子命我兮守兹東郡人調公以謫
去兮不能致訓公曽不私已兮政聲益振惟嵗十月兮
帝封岱宗千乗萬騎兮行幸山東小郡之賦兮再粒萬
邦豐不盈儉不陋兮公之舉也得中河為不道兮離常
流以痡毒不用一牲兮不沈一玉身當中流兮馮夷感
而避賢敕陽侯兮使却走夫洪漣板築既具兮薪又屬
庶人欣以就役兮高岸崛起于深谷人降丘宅土兮桑
田鬱以載緑行無五馬兮食不載味惠恤鰥寡兮威讋
黠吏公之徳兮曽無與二人思遺愛兮淚淫淫歳乆不
衰兮至今性與天道吾不得聞兮誌其小者近者兮已
是過人之徳音
　裴僕射(劉昫唐書裴耀卿贈户部尚書守真子也少/聰敏數歳解屬文童子舉弱冠拜祕書正字)
　(俄補相王府典籖時睿宗在藩甚重之令與掾丘悦/文學韋利器更直府中以備顧問府中稱為學直及)
　(睿宗升極拜國子主簿開元初累遷長安令長安舊/有配戸和市之法百姓苦之耀卿到官一切令出儲)
　(畜之家預給其直遂無姦僦之弊公私甚以為便在/職二年寛猛得中及去官縣人甚思詠之十三年為)
　(濟州刺史其年車駕東巡州當大路道里綿長而户/口寡弱耀卿躬自條理科配得所時大駕所歴凡十)
　(餘州耀卿稱為知頓之最又歴宣冀二州刺史皆有/善政入為戸部侍郎二十年禮部尚書信安王褘受)
　(詔討契丹詔以耀卿為副其冬遷京兆尹明年拜黄/門侍郎同中書門下平章事充轉運使明年遷侍中)
　(二十四年拜尚書左丞相罷知政事累封趙城侯天/寳元年改為尚書右僕射尋轉左僕射一歳薨年六)
　(十三贈太子太傅諡曰文獻宋祁唐書裴耀卿為濟/州刺史俄徙宣州前此大水河防壊諸州不敢擅興)
　(役耀卿曰非至公也乃躬䕶作役未訖有詔徙官耀/卿懼功不成弗即宣而撫巡飭厲愈急隄成發詔而)
　(去濟人為/立碑頌徳)三載考績(尚書三載考績孔安國/傳三年有成故以考功)猛以濟
　寛(左傳政寛則民慢慢則糾之以猛猛則民殘殘/則施之以寛寛以濟猛猛以濟寛政是以和)聞
　喜(唐書地理志河東/道絳州有聞喜縣)裴氏世系(按唐書宰相世系表/裴氏出自風姓顓頊)
　(裔孫大業生女華女華生大費大費生臯陶臯陶生/伯益賜姓嬴氏生大廉大廉五世孫曰仲衍仲衍四)
　(世孫曰軒軒生潏潏生飛廉飛廉生惡來惡來生女/防女防生旁臯旁臯生太几太几生大輅大輅生非)
　(子周孝王使養馬汧渭之間以馬蕃息封之于秦為/附庸使續嬴氏號曰秦嬴非子之支孫封􁏙鄉因以)
　(為氏今聞喜􁏙城是也六世孫陵當僖王之時封為/解邑君乃去邑從衣為裴裴衣長貌一云晉平公封)
　(顓頊之孫鍼于周川之裴中號裴君疑不可辯陵裔/孫葢漢水衡都尉侍中九世孫燉煌太守遵自雲中)
　(從光武平隴蜀徙居河東安邑安順之際徙聞喜曽/孫曄并州刺史度遼將軍子茂字巨光靈帝時歴郡)
　(守尚書率諸將討李傕有功封陽吉平侯生三子潛/徽輯徽字文秀魏冀州刺史蘭陵武公四子黎康楷)
　(綽黎字伯宗名演游擊將軍祕書監二子粹苞苞三/子軫丕彬彬生嗣嗣西涼武都太守三子邕奣策)
　(邕度江居襄陽生順宗順宗三子叔寳叔業令寳叔/業齊南兖州刺史初歸北號南來吳裴事後魏豫州)
　(刺史蘭陵郡公諡忠武子蒨之字文聽北齊隋王左/常侍蒨之子譚輔國將軍襲蘭陵敬公譚子景富平)
　(令景子正隋散騎常侍正子眘字歸原南鄭酇令眘/子守真字方忠邠寧二州刺史方忠第三子耀卿字)
　(渙之相/𤣥宗)帝虞(漢書地理志秦之先曰伯益出自帝顓/頊助禹治水為舜朕虞養育草木鳥獸)
　(賜姓/嬴氏)守代郡(三國志裴潛字文行河東聞喜人也太/祖定荆州以潛參丞相軍事出歴三縣)
　(令入為倉曹屬時代郡/大亂以潛為代郡太守)世濟其美不隕其名(句出左/傳詳見)
　(十八巻十/六族註)長平郡(隋書地理志長平郡舊曰/建州開皇初改為澤州)贊理(杜/氏)
　(通典隋開皇三年改别駕治中為長史司馬至煬帝/又罷長史司馬置贊治一人後又改郡贊治為丞位)
　(在通守下唐人以高宗諱/治通以治為理故曰贊理)洛南(唐書地理志闗内/道商州有洛南縣)南
　鄭(唐書地理志山南道/興元府有南鄭縣)太常博士(唐六典太常寺有/博士四人從七品)
　(上/)駕部(唐六典兵部有駕部員/外郎一人從六品上)夏官員外(唐六典兵/部有員外)
　(郎二人從六品上唐書光/宅元年改兵部曰夏官)楚王(劉昫唐書𤣥宗本紀/垂拱三年閏正月丁)
　(卯封楚王長夀二年臘/月丁卯改封臨淄郡王)諮議參軍(唐書百官志王府/官有諮議參軍事)
　(一人正五品下/掌訏謀議事)邠寧晉兖沂(按唐書地理志邠州新/平郡寧州彭源郡俱屬)
　(闗内道晉州平陽郡屬河東道兖/州魯郡沂州琅琊郡俱屬河南道)承家(周易師卦大/君有命開國)
　(承/家)復始(左傳公侯之子/孫必復其始)種徳(尚書臯陶邁種徳徳乃/降孔安國傳種布也孔)
　(穎達正義種物必/布于地故言種也)是則是斆(小雅君子是則是傚毛/萇傳是則是傚言可法)
　(傚/也)伯達(魏書司馬朗字伯達河内温/人也十二試經為童子郎)子琰(後漢書黄/琬字子琰)
　(早而辯慧祖父瓊為魏郡太守建和元年正月日食/京師不見而瓊以狀聞太后詔問所食多少瓊思其)
　(對而未知所况琬年七歳在傍曰何不言日食之/餘如月之初瓊大驚即以其言應詔而深竒愛之)祕
　書省校書郎(唐書百官志祕書省有/校書郎十人正九品下)安國相王(劉昫/唐書)
　(睿宗本紀神龍元年以誅張易之昆/弟功進號安國相王遷太尉加實封)典籤(唐書百官/志王府官)
　(有典籤二人從八/品下掌宣傳書教)班固(隋書經籍志光武中興篤好/文雅于東觀及仁夀閤集新)
　(書校書郎班固/傅毅等典掌焉)劉楨(三國志文帝為五官將及平原/侯植皆好文學王粲與北海徐)
　(幹字偉長廣陵陳琳字孔璋陳留阮瑀字元瑜汝南/應瑒字徳璉東平劉楨字公幹並見友善文帝書與)
　(元城令吳質曰公幹/有逸氣但未遒耳)國子主簿(唐書百官志國子監/有主簿一人從七品)
　(下/)詹事府丞(唐書百官志詹事府/有丞二人正六品上)儲寀(韋承慶重上/東宫啟昔參)
　(朱邸忝膠東之藩史晩/侍青宮叨望苑之儲寀)河南府(唐書地理志河南府/河南郡本洛州開元)
　(元年/為府)士曹參軍(唐書百官志外官有士曹司士/參軍事掌津梁舟車舍宅工藝)考功
　員外郎(唐六典吏部有考功員/外郎一人從六品上)曹無留事(南史梁始/興忠武王)
　(憺為荆州刺史自以少年始居重任開導物情辭/訟者皆立待符教決于俄頃曹無留事下無滯獄)黜
　陟(尚書黜陟幽明孔安國傳/黜退其幽者升進其明者)野無遺賢(尚書野無遺/賢萬邦咸寧)
　右司郎中(唐六典尚書都省有右/司郎中一人從五品上)兵部郎中(唐六典/兵部有)
　(郎中二人/從五品上)長安縣(唐書地理志京/兆府有長安縣)一臺推妙(晉書尚/書令衞)
　(瓘學問深博明習文藝與尚書郎敦煌/索靖俱善草書時人號為一臺二妙)天旨(晉書拜/授之榮)
　(初非/天旨)務材訓農(左傳衞文公大布之衣大帛之冠務/材訓農通商惠工敬敎勸學授方任)
　(能孔穎達正義曰務材務在植材用也訓農訓民勸/農業也通商通商販之路合貨利往來也惠工加恩)
　(惠于百工賞其利器用也敬教敬民五教也勸學勸/民學問也授方授民以事皆有方法也任能其所委)
　(任信用/能人也)襁負(三國志涼茂為泰山太守旬月之間襁/負而至者千餘家裴松之註博物記曰)
　(襁織縷為之廣八寸長尺二/以約小兒于背上負之而行)路不拾遺(史記子産為/相三年門不)
　(夜闗道不拾遺後漢書宋登為/潁川太守市無二價道不拾遺)汲黯(史記河内失火/延燒千餘家上)
　(使汲黯往視之還報曰家人失火屋比延燒不足憂/也臣過河南河南貧人傷水旱萬餘家或父子相食)
　(臣謹以便宜持節發河南倉粟以振貧/民臣請歸節伏矯制之罪上賢而釋之)封東嶽(唐書/𤣥宗)
　(本紀開元十三年十/一月庚寅封于泰山)馳道(禮記馳道不除孔穎達正/義馳道正道如今御路也)
　(是君馳走車馬之/處故曰馳道也)犧牲玉帛(左傳犧牲玉/帛待于二境)資糧屝屨
　(左傳若出于陳鄭之間共其資糧屝屨其可也杜預/註屝草屨也孔穎達正義曰少儀云君將適他臣如)
　(致金玉貨貝于君則曰致馬資于有司鄭𤣥云資猶/用也然則諸所費用之物皆為資也糧謂米粟行道)
　(之食也屝屨俱是在足之物善惡異名耳揚雄方言/云屝麤屨也絲作之曰履麻作之曰屝麤者謂之屨)
　(喪服傳曰疏屨者藨蒯之菲也是菲用草為之/也註云草屨者履屨通言耳相形以曉人也)宰旅
　(左傳晉韓宣子聘于周王使請事對曰晉士起將歸/時事于宰旅無他事矣鄭康成註時事四時貢職宰)
　(旅冢宰之下士言獻職/貢于宰旅不敢斥尊)魯視邾滕(左傳季武子使謂/叔孫以公命曰視)
　(邾滕杜預註兩事晉楚/則貢賦重故欲比小國)師出周鄭(左傳陳轅濤塗謂/鄭申侯曰師出于)
　(陳鄭之間國必甚病若出于東方觀兵于東夷循/海而歸其可也申侯曰善濤塗以告齊侯許之)如
　京(小雅曽孫之稼如茨如梁曽孫之庾如坻如京/乃求千斯倉乃求萬斯箱毛萇傳京高丘也)百
　執事(商書邦百師長百執事之人尚皆隱哉孔穎達/正義云百執事謂大夫以下諸有職事之官皆)
　(是/也)粒(虞書蒸民乃粒孔/安國傳米食曰粒)林㑹(詩大雅殷商之旅其㑹/如林孔穎達正義殷商)
　(之兵衆其㑹聚之/時如林木之盛也)谷量(漢書戎王十倍其償予畜畜/至用谷量牛馬師古註言其)
　(數饒不可算計故/以山谷多少言之)無虞燥濕(左傳賔至如歸無寧菑/患不畏冦盜而亦不患)
　(燥/濕)羽毛(西京賦所好生毛羽所惡成瘡痏張銑註言/此辯士所好者譽之使生羽毛所惡者毁之)
　(令生/瘡痏)貝錦(小雅萋兮斐兮成是貝錦彼譖人者亦已/太甚毛萇傳貝錦錦文也鄭康成箋興者)
　(喻讒人集作已過以成子罪/猶女工之集采色以成錦文)冒貨賄(左傳貪于飲食/冒于貨賄杜預)
　(註冒亦/貪也)淫芻蕘(左傳叔鮒求貨于衞淫芻蕘者孔穎/達正義芻者飼牛馬之草也蕘者共)
　(燃火之/草也)中旨(南史豫聞中/旨罔不宣露)暴征(左傳偪介之/闗暴征其私)旋踵(史/記)
　(議不反顧/計不旋踵)若取諸懐(左傳所謂取諸其/懐而與之者也)餼牽竭矣(左/傳)
　(吾子淹乆于敝邑惟是脯資餼/牽竭矣註牲腥曰餼牲生曰牽)班貢藝事(左傳子産/爭承曰昔)
　(天子班貢輕重以列列尊貢重周之制也卑而貢重/者甸服也鄭伯男也而使從公侯之貢懼弗給也敢)
　(以為請諸侯靖兵好以為事行理之命無月不至貢/之無藝小國有闕所以得罪也諸侯修盟存小國也)
　(貢獻無極亡可待也存亡之制將在今矣自日中以/爭至于昏晉人許之仲尼謂子産于是行也足以為)
　(國基矣詩曰樂只君子邦家之基子産君子之求樂/者也且曰合諸侯藝貢事禮也杜預註列位也藝法)
　(制/也)蔣欽緒(唐書蔣欽緒傳開元十三年以御史/中丞録河南囚宣慰百姓振窮乏)天災
　流行(左傳天災流/行國家代有)馬稜(東觀漢記馬稜為廣陵太守/郡連歳有蝗蟲穀價貴稜奏)
　(罷鹽官振貧羸薄賦税/蝗蟲飛入海化為魚蝦)洪水滔天(書益稷謨洪水滔/天浩浩懐山襄陵)
　沖融(木華海賦浺瀜沆瀁李善/註浺瀜沆瀁深廣之貌)五稼(杜預左傳註平/地出水漂殺熟)
　(麥及五稼之苗孔穎達正義種之曰稼斂之曰穡月/令五時食穀黍稷麻麥豆周禮謂之五穀故云五稼)
　(之苗晉書傅咸傳五/稼頗收僅足相接)星邁(魏明帝善哉行兼/塗星邁亮兹行阻)平板榦
　具糇糧(左傳令尹蒍艾獵城沂使封人慮事以授司/徒量功命日分財用平板榦稱畚築程土物)
　(議逺邇畧基趾具糇糧度有司事三旬而成不愆于/素杜預註榦楨也畧行也趾城足也糇乾食也孔穎)
　(達正義曰釋詁云楨榦楨也舍人曰楨正也築牆所/立兩木也榦所以當牆兩邊鄣土者也彼楨為榦故)
　(謂榦為楨謂牆之兩頭立木也板在兩旁即鄣土/者即彼丈榦也平板榦者等其高下使城齊也)呂
　梁之人(莊子孔子觀于呂梁縣水三十仞流沫四十/里黿鼉魚鼈之所不能遊也見一丈夫遊之)
　(以為有苦而欲死也使弟子並流而拯之數百步而/出被髮行歌而遊于塘下孔子從而問焉曰吾以子)
　(為鬼察子則人也請問蹈水有道乎曰亡吾無道吾/始乎故長乎性成乎命與齎俱入與汨偕出從水之)
　(道而不為私焉此/吾所以道之也)淇園之竹(漢書上乃使汲仁郭昌/發卒數萬人塞瓠子決)
　(河于是上以用事萬里沙則還自臨決河湛白馬玉/璧令羣臣從官自將軍以下皆負薪寘決河是時東)
　(郡燒草以故薪柴少而/下淇園之竹以為揵)累卵(漢書危于累/卵難于上天)間不容髮
　(漢書其出不/出間不容髮)為人請命(裴松之三國志註為民請命/則活萬國為世撥亂則致升)
　(平/)風伯(龍魚河圖天太白星主兵凶其精下為雨師/之神天熒惑星主司非其精下為風伯之神)
　(風俗通飛廉風伯也元冥雨師也搜/神記風伯者箕星也雨師者畢星也)陽侯(應劭漢書/註陽侯古)
　(之諸侯也有罪自投/江其神能為大波)王尊(漢書王尊遷東郡太守乆/之河水盛溢泛浸瓠子金)
　(隄老弱奔走恐水大決為害尊躬率吏民投沈白馬/祀水神河伯尊親執圭璧使巫䇿祝請以身填金隄)
　(因止宿廬居隄上吏民數千萬人爭叩頭救止尊尊/終不肯去及水盛隄壊吏民皆奔走惟一主簿泣在)
　(尊旁立不動而水波稍卻/迴還吏民嘉壯尊之勇節)下密揵(如淳漢書註樹竹/塞水決之口稍稍)
　(布插按樹之水稍弱補令密謂之揵以/草塞其中乃以土填之有石以石為之)搴長茭(漢書/溝洫)
　(志搴長茭兮湛美玉河公許兮薪不屬臣瓚曰竹葦/絙謂之茭也所以引置土石也師古曰搴拔也絙索)
　(也湛美玉者以祭河也茭/字宜從竹搴音騫茭音交)土簣(玉篇簣/土籠也)蘧廬(郭象莊/子註蘧)
　(廬猶傳/舍也)成之不日(大雅庶民攻/之不日成之)重泉(淮南子川谷通/原積水重泉黿)
　(鼉之所/便也)方軌(漢書車不得方軌師/古註方軌謂併行也)竹箭(慎子西河下/龍門其流敵)
　(于竹/箭)九仞(周書為山九仞功虧一/簣孔安國傳八尺曰仞)執扑(左傳子罕聞/之親執扑以)
　(行築者而抶其不勉者曰吾儕小人皆有闔廬以辟/燥濕寒暑今君為一臺而不速成何以為役杜預註)
　(扑杖/也)攀轅(北史宋世良拜清河太守及代至傾城祖/道有老人丁金剛者泣而前謝曰老人年)
　(九十記三十五政府君非惟善政清亦徹/底今失賢者人何以濟莫不攀轅涕泣)崇朝(國風/崇朝)
　(其雨毛萇傳崇終也/從旦至食時為終朝)升聞(尚書𤣥徳升/聞乃命以位)五教(尚書汝/作司徒)
　(敬敷五教左傳舜舉八元使布五教于四方父義母/慈兄友弟恭子孝孔穎達正義曰一家之内父母兄)
　(弟子尊卑有五品父不義母不慈兄不友弟不恭子/不孝是五品不遜順也故使契為司徒布五教于四)
　(方教父以義教母以慈教兄以友/教弟以恭教子以孝是之謂五教)淮陽(史記汲黯遷/為東海太守)
　(黯學黄老之言治官理民好清靜擇丞史而任之其/治責大指而已不苛小黯多病臥閨閤内不出歳餘)
　(東海大治稱之後為淮陽太/守黯居郡如故治淮陽政清)加信兒童(後漢書郭伋/為并州牧始)
　(至行部到西河美稷有童兒數百各騎竹馬道次迎/拜伋問兒曹何自逺來對曰聞使君到喜故來奉迎)
　(伋辭謝之及事訖諸兒復送至郭外問使君何日當/還伋謂别駕從事計日當告之行部既還先期一日)
　(伋為違信于諸兒遂/止于野亭須期乃入)齊人(漢書齊人多/詐而無情)明閑(北史薛/琡乆在)
　(省闥明/閑簿領)曉習文法(漢書尹翁歸為獄/小吏曉習文法)六義(子夏詩序/故詩有六)
　(義焉一曰風二曰賦三曰/比四曰興五曰雅六曰頌)忠貞(左傳臣竭其股肱/之力加之以忠貞)孫
　謀(詩大雅詒厥孫/謀以燕翼子)清白(後漢書楊震性公廉不受私/謁子孫常蔬食步行故舊長)
　(者或欲令為開産業震不肯曰使後世/稱為清白吏子孫以此遺之不亦厚乎)出言有章(詩/小)
　(雅其容不改/出言有章)王襄(漢書益州刺史王襄欲宣風化于/衆庶聞王褒有俊材請與相見使)
　(褒作中和樂職宣布詩選好事者令依鹿鳴之聲習/而歌之時何武為僮子選在歌中乆之武等學長安)
　(歌太學下轉而上聞宣帝召見武等觀之/皆賜帛謂曰此盛徳之事吾何足以當之)奚斯(班固/兩都)
　(賦故臯陶歌虞奚斯頌魯李善註詩魯頌曰新廟奕/奕奚斯所作薛君曰奚斯魯公子也言其新廟奕奕)
　(然盛是詩公子/奚斯所作也)綴詞(潘岳馬汧督誄綴詞/之士未之或遺也)童子何知
　(國語范文子暮退于朝武子曰何暮也對曰有秦客/庾辭于朝大夫莫之能對也吾知三焉武子怒曰大)
　(夫非不能也讓父兄也爾/童子何知而三掩人于朝)大不必佳(世説孔文舉年/十歳隨父到洛)
　(時李元禮有盛名為司𨽻校尉詣門者皆雋才清稱/及中表親戚乃通文舉至門謂吏曰我是李府君親)
　(既通前坐元禮問曰君與僕有何親對曰昔先君仲/尼與君先人伯陽有師資之尊是僕與君奕世為通)
　(好也元禮及賔客莫不竒之大中大夫陳韙後至人/以其語語之韙曰小時了了大未必佳文舉曰想君)
　(小時必當了/了韙大踧踖)岱宗(初學記太山五經通義云一曰岱/宗言王者受命易姓報功告成必)
　(于岱宗也東方萬物始交代/之處宗長也言為羣嶽之長)千乘萬騎(蔡邕獨斷天/子大駕則公)
　(卿奉引大將軍參乘太僕御/屬車八十一乘備千乗萬騎)痡(孔安國尚書/傳痡病也)沈玉(見/淇)
　(園竹/註中)馮夷(山海經從極之淵深三百仞維冰夷恒都/焉冰夷人面乘兩龍郭璞註冰夷馮夷也)
　(淮南云馮夷得道以潛大川即河伯也穆天子傳所/謂河伯無夷者竹書作馮夷事或作冰也博物志馮)
　(夷華陰潼鄉人也得仙道化為河伯李善文選註書/傳曰河伯華陰潼鄉人也姓馮氏名夷浴于河中而)
　(溺死是為河伯太公金匱曰河伯姓馮名修裴氏新/語謂為馮夷淮南子曰馮夷服夷石而水仙註曰馮)
　(夷河伯也華隂潼鄉隄首人服夷石而水仙俾使也/史記正義姓馮名夷以庚日溺死河常以庚日好溺)
　(死/人)洪漣(木華海賦噏波則洪漣/踧踖吹澇則百川倒流)降丘宅土(禹貢桑土/既蠶是降)
　(丘宅土孔安國傳地高曰丘大/水去民下丘居平土就桑蠶)威讋(梁書武帝紀功/業克建威讋四)
　(海/)淚淫淫(楚辭望長楸而太息兮涕淫淫/其若霰王逸註淫淫流貌也)徳音(詩豳/風公)
　(孫碩膚徳/音不瑕)
　　京兆尹張公徳政碑
雲從龍風從虎氣應也聖人作賢人輔徳同也君臣同
徳天地通氣以康九有以遂萬類惟皇御極二十載光
格四表至于海隅日出越小大邦蠻貊師長罔不欽于
成憲以承天休然天子猶日省三揖列辟(揖唐文/粹作接)日聽
萬方輿頌懼人有未化賢有未登故敡仄陋兼乎十等
(故顧本作明今/改從唐文粹本)選宗室及乎九族任事以觀材積時以
觀行乃得我賢京兆焉夫京兆號為難理清淨病于不
給刀筆拘于守文或以軟弱廢或以賊殺劾把宿負淺
為丈夫用鉤距葢非長者我則異于是大道難名大理
無法閉闗于任數巧算不能知堅壁于畫一善政不能
下摧宿豪如薙草無愠色視大權如歴塊無傲容百司
之務總以竒而得正(唐文粹作百司之/吏總一徳以咸服)五方之人雜異
教而同理受命之始先聲已振黠吏惡少聞風改行(改/唐)
(文粹/作族)及乎鳴騶詣府登堂坐定縣尹掾史以次上謁守
正之人其氣高含章之人其詞大見容色而聞號令小
人戚而君子泰(戚唐文/粹作感)日者櫟陽男子閭里為豪借客
報仇聚人為盜或白日手刃或黄塵袖鎚政寛則以身
先諸偷操急則以事中長吏貳過不已萬計自脱公命
吏縛之立死鈴下(鈴顧本作領今/改從唐文粹本)于是人入闇室若遇
大賔焉前年不登人顇太甚野無遺秉(秉唐文/粹作糠)路有委
骨天子不忍征于不粒賦于無衣六軍從衞以臨東諸
侯息闗中也帝曰咨天之降威(之唐文/粹作其)人罔畏罪台恐
冦盜廼邑矧曰蕩析離居惟爾克濟撫兹方夏(方夏唐/文粹作)
(西/土)公拜稽首思塞休命布慈惠之政不以利淫振雷霆
之威其或宥過饔人減雙雞之膳圉人省五馬之秣陶
不獻服圬不塓館自身已往振廩同食雖人烟不動道
殣相望不思濫以茍生咸守教以就死是不可能也先
是王公或專南山之利司農涸昆明之池收赤岸澤將
為田以便官至是悉奏罷之舟鮫衡麓之守廢(鮫唐文/粹作漁)
(誤/)蒲荷薪蒸之産入自郊徂邑室有魚飱斬隂伐陽市
多山木人得以贍惟涇有防比歳多決近縣疲于力役
他山匱于度材公命刮朽壤填巨石辦大木去編菅其
始告勞乃終有慶匠石日減功萬藏史日省錢億農始
竟耒(竟唐文/粹作學)女始安織于是台背黄髮之老(唐文粹作/鮐背黄髮)
(之/耆)曰我有田疇鍾秉其畝我有子弟顔閔其行鄉黨以
睦惸失其獨道路有禮汰無與爭(顧元緯本作鄉黨以/睦恂子失其獨道路)
(有禮祀汰無與爭/今改從唐文粹本)酒先養老賄不問吏既無吠犬(犬唐/文粹)
(作/狗)亦無奸人臨年餘資幸䝉惠化(幸唐文/粹作竊)其曷以臻兹
君子曰此天子至公内舉不避親錫汝明君(君唐文/粹作尹)張
公之力也夫公于國為外戚于帝為外弟重組累印珥
香貂者七葉奉車駙馬乘朱輪者十人勝衣則綺襦紈
袴通籍則玉墀青瑣動則兩驂如舞坐則五鼎成列文
軒楚製素女趙舞而公儼兮其若客淡兮其無味(客舊/本皆)
(作容今/校正)心在四教語稱七徳目視六籍口誦九歌懐君
子令徳之忠保詩人錫類之孝悌有過于共被慈有踰
于含食惡衣以居公服不敢降也屈體下士王綱不敢
替也協二姓之好以正人倫旁無嬖御分一人之憂以
審官政下多英傑若夫皇帝敬問之詔御札自書天王
命賜之衣上宮所製勞勤則中使接武計議則走馬來
朝豈惟衆臣重其經術為吏雜以儒雅而已且公之升
聞于天(唐文粹于之字/下多一徳字)非一朝一夕之漸也亦所以稱
職于累官著聲于所在其丞祕書也闕文遺簡多在大
家深為子孫之藏密有緘縢之固公不憚權貴或抵或
誘盡歸天閣(盡一本/作畫非)官書備焉其牧郢也(郢字下唐文/粹多一人字)
人有不若徳戮之不為暴人有不保居撫之不為諂存
者考其事壯其食以畜之行者緝其宮藝其樹以待之
此邦之人既優他邦之人又重焉(重唐文/粹作至)未盈一歳遂
増萬户其守汾也仍歳大旱郡祠介推雖屢舞僊僊(僊/僊)
(舊作仙/仙非)而靈應未若公命束藴請火伐樹寘薪釀酒而
祝曰有功于人祀為明神無徳而禄禍亦覆餗自絳以
來人實祀子純犧大璧不敢愛必以薦也童兒季女不
敢黷必以敬也神既靡答人將安仰若亭午而雨則樹
其鷺羽執此騂毛不然者火燎將至焮天鑠地靈衣且
為煨燼豐屋將為茂草爾其圖之言未畢而雲興拜未
起而雨降周于闔境不入他郡雖封疆咫尺而彼竭我
盈嘻若記能事載盛徳渭川之竹不足簡終南之木不
足軸夫訓人至于禮義曰徳安人免于阽危曰功徳者
上賞于上下頌于下長老孜孜願刋于石以予學于舊
史來即我謀且維與人編户與人為伍與人出入與人
言語知風俗之淳弊識政化之源本屬詞媿文書事葢
實詞曰
五代相韓七葉侍漢及我聖朝亦生邦翰大道無形貞
蠱以幹含章不耀在割能斷情偽萬端吾道一貫帝選
賢尹無以易張金印紫綬京兆之良(良唐文/粹作章)佩我鳴玉
冠我兩梁天子休命拜手以將寛而愛人立滅暴彊明
明天子哀此南畝將息西人遂覲東后我教我訓我鎮
我守茫茫三秦則罔餬口守死以義徇生不茍王曰外
弟視人不佻何以寵之手書以詔何以問之賜衣而朝
俾人華胥致君帝堯刻石作頌永世彌昭
　京兆尹(唐六典京兆/尹從三品)九有(商頌方命厥后奄有九/有毛萇傳九有九州也)萬
　類(張華詩洪鈞陶萬類大塊禀/羣生李周翰註萬類萬物也)四表(虞書光被四表/格于上下孔安)
　(國傳格/至也)海隅日出(周書海隅出/日罔不率俾)越小大邦(周書越小/大邦用喪)
　師長(商書邦伯師長孔安國傳云衆長公卿也孔穎/達正義云師訓為衆衆長衆官之長故為三公)
　(六卿也與蠻貊字不相貫/右丞葢借作君長字用矣)以承天休(商書各守爾典/以承天休孔安)
　(國傳守其常/法承天美道)三揖(周禮土揖庶姓時揖異姓天揖同/姓鄭康成註土揖推手小下之也)
　(時揖平推手也天/揖推手小舉之)列辟(司馬相如封禪文歴選列辟/以迄于秦李善註辟君也班)
　(固典引徳臣列辟功君百/王李周翰註列辟百官也)輿頌(晉語輿人誦之曰佞/之見佞果喪其田韋)
　(昭註輿衆也/不歌曰誦)敡側陋(虞書明明揚側陋孔安國傳明/舉明人在側陋者廣求賢也孔)
　(穎達正義汝當明白舉其明徳之人于辟隱鄙陋之/處何必在位之人乃舉之也往時文人有訾明揚側)
　(陋四字為割截書語用者是從蔡/沈註而未逺稽夫二孔之釋耳)十等(左傳天有十/日人有十等)
　(故王臣公公臣大夫大夫臣士士臣皁皁臣輿輿臣/𨽻𨽻臣僚僚臣僕僕臣臺孔穎達正義云公者五等)
　(諸侯之總名公言公正無私也大夫者夫之言扶也/大能扶成人也士者事也言能理庶事也服䖍云皁)
　(造也造成事也輿衆也佐皁舉衆事也𨽻𨽻屬于吏/也僚勞也共勞事也僕僕豎主藏者也臺給臺下微)
　(名/也)把宿負(漢書張敞守京兆尹自趙廣漢誅後比更/守尹如黄霸等數人皆不稱職京師􁃵廢)
　(長安市偷盜尤多百賈苦之敞既視事求問長安父/老偷盜酋長數人居皆温厚出從童騎閭里以為長)
　(者敞皆召見責問因貰其罪把其宿負令致諸偷以/自贖偷長曰今一旦召詣府恐諸偷驚駭願一切受)
　(署敞皆以為吏遣歸休置酒小偷悉來賀且飲醉偷/長以赭汙其衣裾吏坐里閭閲出者汙赭輒收縛之)
　(一日捕得數百人窮治所犯或一人百餘發盡行法/罰由是枹鼓稀鳴市無偷盜天子嘉之師古曰把執)
　(持/也)淺為丈夫(左傳宣子出曰吾/淺之為丈夫也)鉤距(漢書趙廣漢為/京兆尹尤善為)
　(鉤距以得事情鉤距者設欲知馬賈則先問狗已問/羊又問牛然後及馬參伍其賈以類相準則知馬之)
　(貴賤不失實矣唯廣漢至精能行之他人效者莫能/及也晉灼註鉤致也距閉也使對者無疑若不問)
　(而自知衆莫覺所由/以閉其術為距也)任數(韓非子夫治法之至明者/任數不任人是以有術之)
　(國不用譽而得人之情境内必治任數也亡國使兵/公行乎其地而弗能圉禁者任人而無數也淮南子)
　(體道者逸而不窮/任數者勞而無功)畫一(漢書百姓歌之曰蕭何為法/講若畫一曹參代之守而弗)
　(失載其清靖民以寧壹/師古曰畫一言整齊也)宿豪(漢書長安宿豪大猾東/市賈萭城西萭章箭張)
　(禁酒趙放杜陵楊章等/皆通邪結黨挾養奸軌)薙(説文薙除草/也他計切)歴塊(聖主得/賢臣頌)
　(過都越國/蹶如歴塊)先聲(史記兵固有先/聲而後實者)族行(左傳宫之竒/以其族行)掾
　(六書故掾乃/屬官通稱)上謁(漢書雋不疑傳盛服至門上謁/師古註上謁若今之通名也)含
　章(周易含章可貞孔穎達/正義内含章美之道)櫟陽(元和郡縣志京/兆府有櫟陽縣)借客
　報仇(漢書朱雲少時通輕俠借/客報仇師古註借助也)鈴下(晉書輿服志鈴/下二人執馬鞭)
　闇室(南史何子平幼持操檢敦厲/名行雖處闇室如接大賔)不登(劉昫唐書本/紀開元二十)
　(一年闗中乆雨害稼京師饑詔出太倉米二/百萬石給之二十二年春正月已已幸東都)遺秉(小/雅)
　(彼有遺秉此有滯穗/毛萇傳云秉把也)委骨(鮑照蕪城賦埋魂幽石委/骨窮塵李善註委猶積也)
　不粒(北史高允雖䝉寵待而/家貧布衣妻子不粒)東諸侯(左傳郤犨將新/軍且為公族大)
　(夫以主東諸侯杜/預註主齊魯之屬)降威(周書天降威/知我國有疵)台恐(爾雅台我/也商書以)
　(台正于四方/台恐徳勿類)蕩析離居(商書今我民用蕩析離居罔/有定極孔穎達正義播蕩分)
　(析離其/居宅)宥過(尚書宥過無/大刑故無小)雙雞(左傳公膳日雙雞饔/人竊更之以鶩杜預)
　(註卿大夫/之膳食)圉人(鄭康成周禮註/圉人掌養馬者)省秣(毛萇詩傳歳凶/年穀不登則趣)
　(馬不/秣)陶不獻服(杜預左傳註復/陶主衣服之官)塓館(左傳圬人以時/塓館宮室杜預)
　(註圬人塗者塓塗也孔穎達正義曰釋宮云鏝謂之/杇李巡曰鏝一名杇塗工作具也郭璞云泥鏝也然)
　(則圬是塗之所用因謂/泥牆屋之人為圬人)振廩同食(左傳自廬以往振/廩同食杜預註振)
　(發也廩倉也同食/上下無異饌也)道殣(左傳道殣相望而女富溢尤/杜預註餓死為殣國語四境)
　(盈壘道殣相望韋/昭註道冢曰殣)舟鮫衡麓蒲荷薪蒸(左傳山林之/木衡鹿守之)
　(澤之萑蒲舟鮫守之藪之薪蒸虞候守之海之鹽蜃/祈望守之杜預註衡鹿舟鮫虞候祈望皆官名也孔)
　(穎達正義曰周禮司徒之屬有林衡之官掌巡林麓/之禁鄭𤣥云衡平也平林麓之大小及所生者竹木)
　(生平地曰林山足曰麓此置衡鹿之官守山林之木/是其宜也舟是行水之器鮫是大魚之名澤中有水)
　(有魚故以舟/鮫為官名也)魚飱(公羊傳俯而窺/其户方食魚飱)斬隂伐陽(周禮仲/冬斬陽)
　(木仲夏斬隂木鄭康成註鄭司農云陽木春夏生者/隂木秋冬生者𤣥謂陽木生山南者隂木生山北者)
　涇防(元和郡縣志涇水在京兆府雲陽縣西南二十/五里初鄭國分涇水置鄭渠後倪寛又穿六輔)
　(渠今此縣與三原界六道小渠猶有存者謹按秦始/皇元年韓聞秦好興事欲疲之乃使水工鄭國間説)
　(令鑿涇水自仲山西瓠口為渠東注洛三百餘里欲/以溉田中作而覺秦欲殺國國曰始臣為間然渠成)
　(亦秦之利秦以為然卒使就渠既成溉澤鹵之地四/萬頃畝皆一鍾闗中無凶年命為鄭國渠後至漢武)
　(帝元鼎六年一百三十六歳倪寛為左内史又奏請/穿六輔渠以益溉鄭渠旁高卬之田後十六歳趙中)
　(大夫白公又奏穿涇水注渭中溉/田四千餘頃人得其饒而歌之)他山(詩小雅他山/之石可以為)
　(錯/)編菅(左傳或取一編菅焉或取一/秉秆焉杜預註編菅苫也)乃終有慶(借用/周易)
　(坤卦/句)匠石(莊子匠石之/齊至乎曲轅)台背黄髮(魯頌黄髮台背夀/胥與試鄭康成箋)
　(黄髮台背皆夀徴也台之/言鮐也大老則背有鮐文)鍾秉(杜預左傳註六斛四/斗曰鍾何晏論語集)
　(解十六/斛曰秉)酒先養老(家語酒者所以養/老所以養病也)吠犬(後漢書劉/寵拜㑹稽)
　(太守簡除煩苛禁察非法郡中大化徴為將作大匠/山隂縣有五六老叟龎眉皓髮自若邪山谷間出人)
　(齎百錢以送寵寵勞之曰父老何自苦對曰山谷鄙/生未嘗識郡朝它守持吏發求民間至夜不絶或狗)
　(吠竟夕民不得安自明府下車以來狗不夜吠民不/見吏年老遭值聖明今聞當見棄去故自扶奉送寵)
　(曰吾政何能及公言邪勤苦/父老為人選一大錢受之)惠化(三國志盧毓遷安/平廣平太守所在)
　(有惠/化)内舉不避親(韓非子聖王明君内舉/不避親外舉不避讎)奉車駙馬
　(唐書百官志奉車都尉掌馭副車有其名而無其人/大陳設則他官攝駙馬都尉無定員與奉車都尉皆)
　(從五/品下)朱輪(漢書楊惲傳惲家方隆/盛時乗朱輪者十人)綺襦紈袴(漢書叙/傳在于)
　(綺襦紈袴之間非其好也晉灼曰白綺之襦冰紈之/袴也師古曰紈素也綺今細綾也並貴戚子弟之服)
　通籍(漢書霍光夫人顯及諸女皆通籍長信宮師/古註通籍謂禁門之中皆有名籍恣出入也)兩
　驂如舞(詩鄭風執轡如組兩驂如舞孔穎達正義其/兩驂馬與兩服馬和諧如人舞者之中于樂)
　(節/也)文軒(後漢書崔駰傳文/軒丹轂顯于新世)素女(史記太帝使素女鼓/五十弦瑟悲帝禁不)
　(止故破其瑟為二十五弦/此借用其字作美女稱)儼兮其若客(道徳經古之/善為士者微)
　(妙𤣥通深不可識夫唯不可識故强為之容與兮若/冬涉川猶兮若畏四隣儼兮其若客河上公註如客)
　(畏主人儼然/無所造作也)淡兮其無味(道徳經道之出/口淡乎其無味)四教(禮記/樂正)
　(崇四術立四教順先王詩書禮樂以/造士春秋教以禮樂冬夏教以詩書)六籍(班固東都/賦六籍所)
　(不能談李善註/六籍六經也)令徳(左傳忠/為令徳)錫類(詩孝子不匱永錫/爾類鄭康成箋孝)
　(子之行非有竭極之時長以與汝/之族類謂廣之以教導天下也)含食(世説新語郗/公值永嘉喪)
　(亂在鄉里甚窮餒鄉人以公名徳傳共飴之公常攜/兄子邁及外甥周翼二小兒往食鄉人曰各自饑困)
　(以君之賢欲共濟君耳恐不能兼有所存公于是獨/往食輒含飯著兩頰邊還吐與二兒後並得存同過)
　(江郗公亡翼為剡縣解職歸席/苫于公靈牀頭心喪終三年)敬問(晉書成帝幼沖/見王導毎拜常)
　(與導書手詔則云惶恐言中書/作詔則曰敬問于是以為定制)天王(蔡邕獨斷天王/諸夏之所稱天)
　(下之所歸往/故稱天王)接武(武跡也借用禮/記堂上接武字)衆臣重其經術(漢/書)
　(始元五年有一男子乘黄犢車建黄旐衣黄襜䄖著/黄冒詣北闕自謂衞太子公車以聞詔使公卿將軍)
　(中二千石雜識視長安中吏民聚觀者數萬人右將/軍勒兵闕下以備非常丞相御史中二千石至者立)
　(莫敢發言京兆尹雋不疑後到叱從吏收縛或曰是/非未可知且安之不疑曰諸君何患于衞太子昔蒯)
　(瞶違命出奔輒距而不納春秋是之衛太子得罪先/帝亡不即死今來自詣此罪人也遂送詔獄天子與)
　(大將軍霍光聞而嘉之曰公卿大臣當用經術明于/大誼繇是名聲重于朝廷在位者皆自以不及也)
　雜以儒雅(漢書張敞治京兆畧循趙廣漢之迹方畧/耳目發伏禁姦不如廣漢然敞本治春秋)
　(以經術自輔其政頗雜儒雅/往往表賢顯善不醇用誅罰)祕書丞(唐書百官志祕/書省丞一人從)
　(五品/上)緘縢(莊子攝緘/縢固扄鐍)郢(唐書地理志山南東/道有郢州富水郡)若徳(若/順)
　(也周書𢎞/于天若徳)保居(尚書生民/保厥居)汾(唐書地理志河東/道有汾州西河郡)介推
　祠(太平寰宇記汾州介休縣有介山一名横嶺地名/綿上左傳晉侯賞從亡者介之推不言禄禄亦弗)
　(及遂與母偕隱而死晉侯求之不獲以綿上為之田/曰以志吾過且旌善人杜註西河介休縣南有地名)
　(綿上此山即綿上田之故地漢以為縣/郡國志云介山上有子推塚并祠存)屢舞僊僊(詩/小)
　(雅舍其坐遷屢舞僊僊孔/穎達正義僊僊舞貌也)束緼請火(漢書蒯通傳即/束緼請火于亡)
　(肉家師古註緼/亂麻音于粉反)覆餗(周易鼎折足覆公餗其形渥凶/孔穎達正義餗糝也八珍之膳)
　(鼎之/實也)純犧(高唐賦進純犧禱琁室孔/安國尚書傳色純曰犧)大璧(左傳卑余/而大璧)
　亭午(初學記纂要云日在午曰亭午孫綽遊天台/山賦羲和亭午遊氣高褰劉良註亭至也)鷺
　羽(詩陳風無冬無夏值其鷺羽毛萇傳鷺鳥之/羽可以為翳鄭康成箋翳舞者所持以指麾)騂毛
　(左傳王賴之而賜之騂旄之盟杜預註騂旄赤牛也/孔穎達正義周禮牧人陽祀用騂牲檀弓云周人尚)
　(赤牲用騂尚書洛誥云文王騂牛一武王騂牛一諸/言騂皆是赤牛則知此騂旄是赤牛也旄謂尾也共)
　(旌旗之用故其字從旌旗/者旌旗行而從風偃也)靈衣(楚辭九歌靈衣兮/披披玉佩兮陸離)來
　即我謀(詩衛風匪來貿絲來即/我謀鄭康成箋即就也)編户(漢書諸將故與/帝為編户民師)
　(古註編户言/列次民籍也)五代相韓(史記留侯張良者其先韓人/也大父開地相韓昭侯宣惠)
　(王襄哀王父平相釐王悼惠王悼惠王二十三年平/卒卒二十歳秦滅韓良年少未宦事韓韓破良家僮)
　(三百人弟死不葬悉以家財求客刺秦/王為韓報仇以大父父五世相韓故)七葉侍漢(左/太)
　(沖詩金張藉舊業七葉珥漢貂李善註班固漢書金/日磾贊曰七葉内侍何其盛也七葉自武至平也又)
　(張湯傳贊曰張氏之子孫相繼自宣元以來為侍中/中常侍者凡十餘人功臣之後惟有金氏張氏親近)
　(貴寵比/于外戚)邦翰(詩大雅大邦維屏大宗維翰毛萇傳翰/榦也邦翰者互文借用為邦家楨榦之)
　(臣/也)大道無形(淮南子大道無形大仁無親大/辯無聲大廉不嗛大勇不矜)貞蠱以
　幹(周易蠱卦初六幹父之蠱有子考无/咎厲終吉九二幹母之蠱不可貞)在割能斷(晉/書)
　(袁宏為東征賦賦末列稱過江諸名徳不及陶侃侃/子胡奴嘗于曲室抽刃問宏曰家公勲跡如此君賦)
　(云何相忽宏窘急答曰我已盛稱尊公何乃言無因/曰精金百汰在割能斷功以濟時職思靜亂長沙之)
　(勲為史所贊/胡奴乃止)兩梁(杜氏通典漢武帝太初元年更名/右扶風與左馮翊京兆尹是為三)
　(輔治長安城中銀章青綬進/賢兩梁冠絳朝服佩水蒼玉)天子休命(尚書敢對揚/天子之休命)
　明明天子(漢書韋𤣥成傳明/明天子俊徳烈烈)覲東后(尚書歳二月東/巡狩至于岱宗)
　(柴望秩于山川肆覲東后孔/安國傳遂見東方之國君)三秦(三輔黄圖項籍滅/秦分其地為三以)
　(章邯為雍王都廢丘司馬忻為塞王都/櫟陽董翳為翟王都高奴謂之三秦)視人不佻(詩/小)
　(雅我有嘉賔徳音孔昭視民不恌君子是則是傚毛/萇傳恌愉也是則是傚言可法傚也鄭康成箋視古)
　(示字也可以示天下之民使之不愉/于禮義是乃君子所法傚言其賢也)問之(詩鄭風雜/佩以問之)
　(毛萇傳云/問遺也)
　
　
　
　
　
　
　
　
　王右丞集箋注巻二十一
欽定四庫全書
　王右丞集箋注巻二十二
　　　　　　　　　　　　　仁和趙殿成撰
　碑一首
　　魏郡太守河北採訪處置使上黨苗公德政碑(一/本)
　　(北字下多/一道字)
五方殊俗魏風婉而其人舒九土異宜冀田壤而其賦
錯前政有寛猛之異時令有班藝之差夫非酌舊典于
可行啟新圖于必當多方而不失正一貫而或從權曲
成更人大抵厚俗選衆而舉非公而誰公先自吏部侍
郎出為安康郡太守某載月日詔以公為魏郡太守河
北道採訪處置使公諱某字郡縣人也其出處本末奕
世冠冕國史家牒詳焉凡邦伯到官詔使按部或閉閤
思政或下車作威或劾吏為明或移書示禁公異于是
可略而言公素號鮮明積有治行宿訟不決之務餘地
割分疑獄自誣之枉容光立照故陋其思政也安全長
吏不逐老丞成就諸生光教小吏(吏顧本作史今/考漢書校正)導德
齊禮有恥且格故鄙其作威也謝亭長之問勞野次之
賢吏悉謂為神明人不隠其毫髪故無事劾吏也列郡
共職清節銷其過求諸曹報簿直筆破其汚詆故不待
移書也山東古之七雄河北有其四國地方數千里人
葢億萬計獻子三歎之饋滋無舊德平原十日之飲顧
有遺風朱亥袖鎚豪雄扼腕曹王拂局輕薄為心奢泰
擬都䕶之堂遲緩學邯鄲之步公抑末技而敦本斥浮
食以歸業督課八政擇良吏以遣行講求六籍置學官
于便坐于是橫經左塾力穡先疇盡業農桑大興庠序
家知禮義更式段子之廬户有京坻增修史起之貌叢
臺歌舞成市鄴郡帝王舊都袨服靚妝挾筑跕屣淇上
留客河間數錢公課其組紝之庸開其婚嫁之節冶容
絶四方之袖織室致五匹之工刑于上官訓及處子鄭
聲衛樂共棄師襄趙帶燕裾思齊漆室漁陽騎客奏報
本朝鯷海樓船連漕絶域郊迎館給不敢淫其芻蕘水
路陸衢盡若安于枕席某載月日詔賜紫袍玉帶金魚
袋衣若干副方伯十聫賴其澄清之轡天子七命賜以
安吉之衣緹油屏車璽書增秩未是過也勝殘之化既
成觀俗之風允穆優游無事學宦思歸況乎父母之邦
近在嬰兒之國表請拜掃有詔許焉預約守宰幸無偵
候至郡則投刺上謁至邑則舍車而徒展禮先塋椎心
泣血迴趨長老稽顙緒言宗人族姻姑黨姪行覿以重
幣筐篚徧于里閭享有加牢牛酒溢于衢陌朱軒駟馬
耀于衡門紫綬雙龜出入編户蘇公佩印始歸鄉里盡
歡疏傅散金不與子孫為計迨乎將去仍以餘資一里
置社備養生送死之具一鄉置校開閲禮敦詩之本相
如衣錦且飛大漢檄書買臣懷紱不德長安廏吏故使
巴蜀太守負弩前驅會稽守丞引章下拜此葢恨不禮
于他日思釋憾于故鄉是輕桑梓之人適騁斗筲之志
豈若公自心而至率禮無違來悦去思推才降體平陽
傳舍不許望塵山隂吏卒詎聞治道富貴還鄉榮之至
也揚名顯親孝之終也凡百君子無一至焉公當九伯
之官兼八使之任深總之體不求于無虞(闕/)　于草竊
政成德舉風動神行頃有勲臣旁典屬郡曩者風雲際
㑹攀附騰驤貪天之功以為已力謂國不忘尚嘉乃勲
宋父宣驕條侯倨貴當闗常從横恣不法帷帳狗馬僭
侈踰制公劾之則重傷國恩置之則大廢邦典于是喻
以禍福告之話言昔有不愛趙城將蹈滄海既尊漢室
願遂赤松功成不居道家所韙至于析珪分組跨壤連
州懷四術而自疑見九重而失望或寃家上變司敗受
辭朝享膏梁寧知獄吏暮成葅醢遍賜諸侯難恃白馬
之盟徒思黃犬之樂彫墻峻宇萬乗而蹈五刑紫衣狐
裘一朝而數三罪雖嫌絳灌等列不踰梁楚為墟于是
翕肩振驚折節度教杜門謝絶賓客終身不紊紀綱以
寛服人實在有德厥有挾左道飛訛言南國青珠之符
東海赤刀之術分風送客割水飲人偽辯而納之于邪
善誘而濟之以惡户外多保汝之屨恐為亂階(階舊作/堦非)
門前無長者之車知其惑衆公奉誅首惡悉宥面從丕
蔽要囚惟良折獄(良顧本/作長誤)議事以制不徵于書副至仁
之納隍用輕典于平國刑期不濫人乃大安奏課計功
天下小察責吏以實則舉其不矜欲人自新則貰其宿
負官以德舉政以禮成至于賞善勸能正源端本齊風
變魯葢以悉禮名儒晉盜奔秦豈俟多誅惡少納貢獻
賦則惟恐居後疇庸命賞則義不敢先布以聖恩奉宣
明主之詔問其理狀對用議曹之言邦家之光其斯謂
矣年若干秀才擢第應制舉第若干等授某官厯某官
若夫明眸白晳玉潤珠耀美秀備于儀形風流發于言
笑行之方也留如守司智之圓也速若發括量包羣有
思入無間壤壁古文曲臺遺禮淮王九師之易漢氏三
家之詩傅癖書滛鷹揚學府比文園入室之武同丞相
登科之䇿奏甚平讞詩窮綺靡硯燔紙貴虎視詞林嘗
奉和聖製雨中春望詩云雨後山川光正發雲端花栁
意無窮又奉和行幸詩云接仗風雲動迎軍鳥獸舞時
人以為鮑㕘軍謝吏部為更生云(云顧本作曰/誤今校正)某年月
日詔除公河東太守兼採訪使官吏百姓等或守闕乞
留或遮道更借淚增時雨思結仁風親愛之深諱名而
號為父歌詠不足取姓以命其兒公既去官多厯年所
人思愈甚共立生祠異邑居而瓦合無契約而麏至恐
不預于聚財懼不任乎輸力棠樹勿翦何如審像圖形
桐鄉置祠豈比耳聞身及以此觀德何德之深仍建豐
碑立于祠宇匍匐千里前後百輩求綴詞之客為頌德
之文維也竊比老農不知舊史衆心所至難抑與于輿
人予病未能不獲已于求我乃為頌曰
禹别九州漢分八使實惟方伯且曰連帥建節乗軺觀
風察吏山東河北全趙大魏授方任能惟名與器葢非
其才孰享斯位天子命我導揚皇風敬教勸學通商惠
工法去太甚政貴得中守丞老病小吏童䝉督郵不逐
博士成功遂安賢者大啟儒宫四國之餘一都之會平
原舊俗信陵遺態博塞以遊椎埋為害叢臺淇水燕裾
趙帶淳化旁屬貞風俶載劈纊巻綃横經秉耒(秉舊作/乗非)
清節峻邈碩量宏深投書置水酹酒捐金樹德滋蔓持
刑不滛訛言免坐倨貴懷音繡衣罷斧墨綬停琴既此
時雨當聞作霖申哀松柏展敬桑梓伏謁公門徒行故
里椎心馬鬛啟顙鯢齒身紆紫綬禮及童穉帝賜黃金
盡于筐篚社養宗人學招邑子能事具舉令問允穆璽
書改印緹油轉轂壁挂胡牀舍留官犢人吏老幼涕泗
號哭頌德豐碑圖形華屋閲實數美移晷更僕
　苗公(劉昫唐書苗晉卿上黨壺闗人幼好學善屬文/進士擢第初授懷州修武縣尉厯奉先縣尉坐)
　(累貶徐州司户㕘軍秩滿隨調判入髙等授萬年縣/尉遷侍御史厯度支兵吏部三員外郎開元二十三)
　(年遷吏部郎中二十四年拜中書舍人二十九年拜/吏部侍郎天寶二載御史中丞張倚男奭參選晉卿)
　(以倚初承恩欲悦附之考選人判等凡六十四人分/甲乙丙科奭在其首衆知奭不讀書論議紛然上怒)
　(晉卿貶為安康郡太守三載閏二月轉魏郡太守充/河北採訪處置使居職三年政化洽聞㑹入計因上)
　(表請歸鄉里既至壺闗望縣門而步小吏進曰太守/位髙德重不宜自輕晉卿曰禮下公門式路馬況父)
　(母之邦所宜尊敬汝何言哉大㑹鄉黨歡飲累日而/去又出俸錢三萬為鄉學本以教授子弟尋改河束)
　(太守河東採訪使入為尚書東京留守徵為憲部尚/書拜左相晉卿寛厚廉謹為政舉大綱不問小過所)
　(到有惠化魏人思/之為立碑頌德)魏風婉(左傳呉公子札來聘請觀/于周樂為之歌魏曰美哉)
　(渢渢乎大而婉險而易/行以德輔此則明主也)九土(國語能平九土韋昭/曰九土九州之土也)冀
　田(禹貢冀州厥土惟白壤厥賦惟上上錯孔安國傳/無塊曰壤水去土復其性色白而壤賦謂土地所)
　(生以供天子上上第一/錯雜雜出第二等之賦)曲成(易曲成萬/物而不遺)安康郡(按唐/書地)
　(理志金州本西城郡天寶元年改安康/郡至德二載改漢隂郡隸山南東道)邦伯(商書邦/伯師長)
　(孔安國傳國伯/二伯及州牧也)宿訟(東觀漢記魯恭為中牟令宿訟/許伯等爭陂澤田積年州郡不)
　(決恭平理典直/各退自相責讓)老丞(漢書黃霸為潁川太守力行教/化而後誅罰務在成就全安長)
　(吏許丞老病聾督郵白欲逐之霸曰許丞廉吏雖老/尚能拜起送迎正頗重聽何傷且善助之毋失賢者)
　(意或問其故霸曰數易長吏送故迎新之費及奸吏/緣絶簿書盜財物公私費耗甚多皆當出于民所易)
　(新吏又未必賢或不如其故徒相/益為亂凡治道去其太甚者耳)小吏(漢書文翁為/蜀郡守仁愛)
　(好教化見蜀地辟陋有蠻夷風文翁欲誘進之乃選/郡縣小吏開敏有材者張叔等十餘人親自飭厲遣)
　(詣京師受業博士或學律令減省少府用度買刀布/蜀物齎計吏以遺博士數嵗蜀生皆成就還歸文翁)
　(以為右職用次察舉官有至郡守刺史者又修起學/官于成都市中招下縣子弟以為學官弟子為除更)
　(繇髙者以補郡縣吏次為孝弟力田數年爭欲為學/官弟子富人至出錢以求之繇是大化蜀地學于京)
　(師者比/齊魯焉)謝亭長之問(漢書趙廣漢為京兆尹嘗記召/湖都亭長湖都亭長西至界上)
　(界上亭長戲曰至府為我多謝問趙君亭長既至廣/漢與語問事畢謂曰界上亭長寄聲謝我何以不為)
　(致問亭長叩頭服實有之廣漢因曰還為吾謝界上/亭長勉思職事有以自效京兆不忘卿厚意其發奸)
　(摘伏如神/皆此類也)勞野次之賢(漢書黄霸為潁川太守嘗欲/有所司察擇長年廉吏遣行)
　(屬令周密吏出不敢舍郵亭食于道旁烏攫其肉民/有欲詣府口言事者適見之霸與語道此後日吏還)
　(謁霸霸見迎勞之曰甚苦食于道旁乃為烏所盜肉/吏大驚以霸具知其起居所問毫釐不敢有所隠)
　河北有其四國(成按唐開元天寶間河北道所隸州/府凡二十五安東乃髙麗之地戰國)
　(時未入版圖其懷衛相魏澶五州是古魏國之地洺/邢趙恒定莫瀛深冀貝十州是古趙國之地易幽媯)
　(營平五州是古燕國之地博德滄棣四州/是古齊國之地則河北兼有四國之地矣)獻子三嘆
　(國語梗陽人有獄將不勝請納賂于魏獻子獻子將/許之閻没謂叔寛曰與子諫乎吾主以不賄聞于諸)
　(侯今以梗陽之賄殃之不可二人朝而不退獻子將/食問誰在庭曰閻明叔襃在召之使佐食比已食三)
　(歎既飽獻子問焉曰人有言曰唯食可以忘憂吾子/一食之間而三歎何也同辭對曰吾小人也貪饋之)
　(始至懼其不足故歎中食而自咎也曰豈主之食而/有不足是以再歎之既食願以小人之腹為君子之)
　(心屬厭而已是以三歎/獻子曰善乃辭梗陽人)十日飲(史記秦昭王乃詳為/好書遺平原君曰寡)
　(人聞君之髙義願與君為布衣之友君/幸過寡人寡人願與君為十日之飲)曹王拂局(世/説)
　(彈棊始自魏宫内用裝奩戲文帝于此戲特妙用手/巾角拂之無不中有客自云能帝使為之客著葛巾)
　(角低頭拂棊/妙踰于帝)都䕶堂(左思魏都賦都䕶之堂殿居綺/牕劉淵林註都䕶者將軍曹淵)
　(也吕向註都䕶宫名/居殿之中飾為綺牕)邯鄲步(漢書昔有學步于邯鄲/者曾未得其髣髴又復)
　(失其故步遂/匍匐而歸耳)浮食(三國志止浮食之/費并從容之官)八政(禮記齊八/政以防淫)
　(八政飲食衣服事為異别度量數制鄭康成註飲食/為上衣服次之事為謂百工技藝也異别五方用器)
　(不同也度丈尺也量斗斛也/數百十也制布帛幅廣狹也)便坐(漢書文翁為蜀郡/守嘗選學官僮子)
　(使在便坐視亊每出行縣益從學官諸生明經飭行/者與俱使傳教令出入閨閣縣邑吏民見而榮之師)
　(古註便坐别坐可/以視事非正廷也)左塾(禮記古之教者家有塾黨有/庠鄭康成註門側之堂謂之)
　(塾孔穎達正義周禮百里之内二十五家為閭同共/一巷巷首有門門邊有塾謂民在家之時朝夕出入)
　(恒就教于塾故曰家有塾白虎通云古之教民百里/皆有師里中之老有道德者為里右師其次為左師)
　(教里中之弟子以道藝孝弟仁義也案書傳説云大/夫七十致仕而退老歸其鄉里大夫為父師士為小)
　(師新穀已入餘子皆入學距冬至四十五日始出學/上老平明坐于右塾庶老坐于左塾餘子畢出然後)
　(皆歸夕/亦如之)力穡(商書若農服田力穡乃亦/有秋孔安國傳穡耕稼也)先疇(班固西/都賦士)
　(食舊德之名氏農/服先疇之畎畝)段子廬(髙士傳段干木者晉人也/守道不仕魏文侯欲見就)
　(造其門段干木踰墻而避文侯文侯以客禮待之出/過其廬而軾其僕問曰干木布衣也君軾其廬不已)
　(甚乎文侯曰段干木賢者也不移勢利懷君子之道/隠處窮巷聲馳千里吾敢不軾乎干木先乎德寡人)
　(先乎勢干木富乎義寡人富乎財勢不若德貴財不/若義髙又請為相不肯後卑已固請見與語文侯立)
　(倦不/敢息)京坁(詩小雅曾孫之稼如茨如梁曾孫之庾如/坻如京毛萇傳京髙邱也鄭康成箋庾露)
　(積穀也坻水/中之髙地也)史起(漢書魏文侯時西門豹為鄴令有/令名至文侯曾孫襄王時與羣臣)
　(飲酒王為羣臣祝曰令吾臣皆如西門豹之為人臣/也史起進曰魏氏之行田也以百畝鄴獨二百畝是)
　(田惡也漳水在其旁西門豹不知用是不智也知而/不興是不仁也仁智豹未之盡何足法也于是以史)
　(起為鄴令遂引漳水溉鄴以富魏之河内民歌之曰/鄴有賢令兮為史公決漳水兮灌鄴旁終古舄鹵兮)
　(生稻/粱)鄴郡(成按商河亶甲居相即鄴郡之地魏曹操/受封于此建都焉洎後趙石虎前燕慕容)
　(雋東魏靜帝北/齊武帝並都之)袨服靚妝(鄒陽書武力鼎士袨服叢/臺之下李善註袨服大盛)
　(元黄服也左思蜀都賦都人士女袨服靚妝劉淵林/註蘇林曰袨服謂盛服也張揖曰靚謂粉白黛黑也)
　(顔延年曲水詩序靚妝藻野袨服縟川張銑/註靚妝美人脂粉之色袨服美麗之衣也)跕屣(史/記)
　(為倡優女子則鼓鳴瑟跕屣游媚貴富人後宫徧諸/侯徐廣曰跕音帖張晏曰跕屣也瓚曰躡跟為跕也)
　(顏師古漢書註屣謂小履之/無跟者也跕謂輕躡之也)河間數錢(後漢書車斑/斑入河間河)
　(間姹女/工數錢)組紝(禮記内則執麻枲治絲繭織紝組紃學/女事以共衣服孔穎達正義云組紃俱)
　(為絛也紝為繒帛故杜註左傳紝謂繒帛皇/氏云組是綬也然則薄闊為組似繩者為紃)冶容(周/易)
　(冶容/誨淫)五匹(古樂府雞鳴入機織夜夜不得/息三日斷五匹大人故嫌遲)處子(束晳/補亡)
　(詩堂堂處子無營無欲/李善註處子處士也)師襄(家語孔子學/琴于師襄子)趙帶燕裾
　(沈約八詠詩開燕裾吹趙帶/趙帶飛㕘差燕裾合且離)漆室(列女傳漆室女者/魯漆室邑之女也)
　(過時未適人當穆公時君老太子幼女倚柱而嘯旁/人聞之莫不為之慘者其鄰人婦從之遊謂曰何嘯)
　(之悲也子欲嫁耶吾為子求偶漆室女曰嗟乎始吾/以子為有知今無識也吾豈為不嫁不樂而悲哉吾)
　(憂魯君老太子幼鄰婦笑曰此乃魯大夫之憂婦人/何與焉漆室女曰不然非子所知也昔晉客舍吾家)
　(繫馬園中馬佚馳走踐吾葵使我終嵗不食葵鄰人/女奔隨人亡其家倩吾兄行追之逢霖水出溺流而)
　(死令吾終身無兄吾聞河潤九里漸洳三百步今魯/君老悖太子少愚愚偽日起夫魯國有患者君臣父)
　(子皆被其辱禍及衆庶婦人獨安所避乎吾甚憂之/子乃曰婦人無與者何哉鄰婦謝曰子之所慮非妾)
　(所及三年魯果亂齊楚攻之魯連有/寇男子戰鬭婦人轉輸不得休息)鯷海(漢書地理/志㑹稽海)
　(外有東鯷人分為二十餘國以嵗時來獻見云孟康/註鯷音題謝朓詩化協鯷海君恩變龍庭長沈約詩)
　(浮天出鯷海/束馬渡交河)金魚袋(唐書車服志髙宗給五品以上/隨身魚銀袋以防召命之詐出)
　(内必合之三品以上金飾袋垂拱中都督刺史始賜/魚天授二年改佩魚皆為龜其後三品以上龜袋飾)
　(以金四品以銀五品以銅中宗初罷龜袋復給以魚/郡王嗣王亦佩金魚袋景龍中令特進佩魚散官佩)
　(魚自此始也然貟外試檢校官猶不佩魚景雲中詔/衣紫者魚袋以金飾之衣緋者以銀飾之開元初駙)
　(馬都尉從五品者假紫金魚袋都督刺史品卑者假/緋魚袋五品以上檢校試判官皆佩魚中書令張嘉)
　(貞奏致仕者佩魚終身自是百官賞緋紫必/兼魚袋謂之章服當時服朱紫佩魚者衆矣)方伯十
　聫(禮記千里之外設方伯五國以為屬屬有長十國/以為連連有帥三十國以為卒卒有正二百一十)
　(國以為州州有伯八州八伯五十六正百六十八帥/三百三十六長八伯各以其屬屬于天子之老二人)
　(分天下以為左右曰二伯鄭康成註屬連卒州猶聚/也伯帥正亦長也凡長皆因賢侯為之殷之州長曰)
　(伯虞夏及/周皆曰牧)澄清(後漢書時冀州饑荒盜賊羣起乃以/范滂為清詔使案察之滂登車攬轡)
　(慨然有澄清/天下之志)七命(詩唐風豈曰無衣七兮不如子之/衣安且吉兮毛萇傳侯伯之禮七)
　(命冕服/七章)緹油屏車(漢書黄霸為揚州刺史三嵗宣帝/詔曰制詔御史其以賢良髙第揚)
　(州刺史霸為穎川太守秩比二千石居官賜車葢特/髙一丈别駕主簿車緹油屏泥于軾前以彰有德)
　璽書增秩(漢書循吏傳孝宣繇仄陋而登至尊興于/閭閻知民事之囏難自霍光薨後始躬萬)
　(機厲精為治五日一聽事自丞相巳下各奉職而進/及拜刺史守相輒親見問觀其所繇退而考察所行)
　(以質其言有名實不相應必知其所以然常稱曰庶/民所以安其田里而亡歎息愁恨之心者政平訟理)
　(也與我共此者其唯良二千石乎以為太守吏民之/本也數變易則下不安民知其將久不可欺罔迺服)
　(從其教化故二千石有治理效輒以璽書勉厲增秩/賜金或爵至闗内侯公卿缺則選諸所表以次用之)
　嬰兒國(春秋晉師滅赤狄潞氏以潞子嬰兒歸元和/郡縣志潞州上黨禹貢冀州之域殷時為黎)
　(國春秋時屬晉又兼有潞子/之國潞子嬰兒為晉所滅)偵候(後漢書任延傳止/罷偵候守卒章懷)
　(太子註偵伺/也音丑政反)投刺(梁書諸葛璩安貧守道悦禮敦詩/未嘗投刺邦宰曳裾府寺釋名書)
　(稱刺書以筆刺/紙簡之上也)舍車而徒(用周易/賁卦詞)椎心(李陵報蘇武/書此陵所以)
　(仰天椎心/而泣血也)緒言(莊子曩者先生/有緒言而去)牢(鄭康成周禮註三/牲牛羊豕具為一)
　(牢/)筐篚(南史江革曰我通不受/餉不應獨當故人筐篚)雙龜(章懷太子後漢/書註漢舊儀曰)
　(鍡印皆龜鈕其文刻曰某官之章苗為太守又為採/訪處置使兼官二印故曰雙龜雙龜字出潘岳馬汧)
　(督誄/中)蘇公(史記蘇秦為從約長并相六國北報趙王/乃行過雒陽車騎輜重諸侯各發使送之)
　(甚衆擬于王者蘇秦喟然嘆曰使我有洛陽負郭二/頃田吾豈能佩六國相印乎于是散千金以賜宗族)
　(朋/友)疏傅(漢書疏廣為太傅上疏乞骸骨上以其年篤/老許之加賜黄金二十斤皇太子贈以五十)
　(斤廣既歸鄉里日令家共具設酒食請族人故舊賓/客與相娯樂數問其家金餘尚有幾所趣賣以共具)
　(居嵗餘廣子孫竊謂其昆弟老人廣所愛信者曰子/孫幾及君時頗立產業基阯今日飲食費且盡宜從)
　(文人所勸説君買田宅老人即以閒暇時為廣言此/計廣曰吾豈老誖不念子孫哉顧自有舊田廬令子)
　(孫勤力其中足以共衣食與凡人齊今復增益之以/為嬴餘但教子孫怠墮耳賢而多財則損其志愚而)
　(多財則益其過且夫富者衆之怨也吾既亡以教化/子孫不欲益其過而生怨又此金者聖主所以惠養)
　(老臣也故樂與鄉黨宗族共饗/其賜以盡吾餘日不亦可乎)閲禮敦詩(左傳趙衰/曰卻縠可)
　(臣亟聞其言矣説禮樂而敦詩書孔穎/達正義云説謂愛樂之敦謂厚重之)相如(漢書司/馬相如)
　(為郎數嵗㑹唐蒙使略通夜郎僰中發巴蜀吏卒千/人郡又多為發轉漕萬餘人用軍興法誅其渠率巴)
　(蜀民大驚恐上聞之乃遣相如責唐蒙等因諭告巴/蜀民以非上意檄曰云云相如還報唐蒙已略通夜)
　(郎因通西南夷道發巴蜀廣漢卒作者數萬人治道/二嵗道不成士卒多物故費以億萬計蜀民及漢用)
　(事者多言其不便是時卭莋之君長聞南夷與漢通/得賞賜多多欲願為内臣妾請吏比南夷上問相如)
　(相如曰卭莋冉駹者近蜀道易通異時嘗通為郡縣/矣至漢興而罷今誠復通為置縣愈于南夷上以為)
　(然乃拜相如為中郎將建節往使副使者王然于壺/充國吕越人馳四乗之傳因巴蜀吏幣物以賂西南)
　(夷至蜀太守以下郊迎縣令/負弩矢先驅蜀人以為寵)買臣(漢書朱買臣傳上/拜買臣㑹稽太守)
　(初買臣免待詔常從㑹稽守邸者寄居飯食拜為太/守買臣衣故衣懷其印綬步歸郡邸直上計時㑹稽)
　(吏方相與羣飲不視買臣買臣入室中守邸與共食/食且飽少見其綬守邸怪之前引其綬視其印㑹稽)
　(太守章也守邸驚出語上計掾吏皆醉大呼曰妄誕/耳守邸曰試來視之其故人素輕買臣者入視之還)
　(走疾呼曰實然坐中驚駭白守丞相推排陳列中庭/拜謁買臣徐出户有頃長安廏吏乗駟馬車來迎買)
　(臣遂乘/傳去)率禮無違(後漢書朱浮傳清明履約率禮無/違張衡南都賦獻酬既交率禮無)
　(違/)平陽傳舍(漢書霍去病既壯大乃自知父為霍中/孺未及求問㑹為驃騎將軍擊匈奴道)
　(出河東河東太守郊迎負弩矢先馳至平陽傳舍遣/吏迎中孺中孺趨入拜謁將軍迎拜因跪曰去病不)
　(早自知為大人遺體也中孺扶服叩頭曰老臣得託/命將軍此天力也去病大為中孺買田宅奴婢而去)
　山隂吏卒(漢書朱買臣呉人也上拜買臣㑹稽太守/上謂買臣曰富貴不歸故鄉如衣繡夜行)
　(今子何如買臣頓首辭謝㑹稽聞太守且至發民除/道縣吏並送迎車百餘乘入呉界見其故妻妻夫治)
　(道此用其事易㑹稽為山/隂者葢以叶聲之輕重耳)揚名顯親(孝經立身行道/揚名于後世以)
　(顯父母孝/之終也)九伯(左傳五侯九伯女實征之杜/預註五等諸侯九州之伯)八使(後/漢)
　(書周舉傳時詔遣八使巡行風俗皆選素有威名者/乃拜舉為侍中與侍中杜喬守光禄大夫周栩前青)
　(州刺史馮羨尚書欒巴侍御史張綱兗州刺史郭遵/太尉長史劉班並守光禄大夫分行天下其刺史二)
　(千石有贓罪顯名者驛馬上之墨綬以下便輒收舉/其有清忠惠利為百姓所安宜表異者皆以狀上于)
　(是八使同時俱拜/天下號曰八俊)風動神行(沈約齊故安陸昭王碑/文公下車敷化風動神)
　(行吕延濟註風動神/行言化無所不至也)貪天之功(左傳天未絶晉必將/有主主晉祀者非君)
　(而誰天實置之而二三子以為已力不亦誣乎/竊人之財猶謂之盜況貪天之功以為已力乎)宋父
　宣驕(左傳稠父喪勞宋父以驕詩維彼/愚人謂我宣驕毛萇傳宣示也)條侯倨貴(史/記)
　(郅都傳丞相條侯至貴倨也/潘岳西征賦重條侯之倨貴)當闗(嵇康與山巨源絶/交書當闗呼之不)
　(置張銑註漢置當闗之職/欲曉即至門呼人使起)邦典(周禮凡諸侯之獄訟/以邦典定之鄭康成)
　(註邦典/六典也)告之話言(太雅其維哲人告之話言順德/之行毛萇傳話言古之美言也)滄
　海(按史記魯連見新垣衍言不肯帝秦之事平原君/欲封魯連魯連辭讓使者三終不肯受平原君乃)
　(置酒酒酣起前以千金為魯連壽魯連笑曰所貴于/天下之士者為人排患釋難解紛亂而無取也即有)
　(取者是商賈之事也而連不忍為也遂辭平原君而/去終身不復見其後二十餘年燕將攻下聊城聊城)
　(人或讒之燕將懼誅因保守聊城不敢歸齊田單攻/聊城嵗餘士卒多死而聊城不下魯連乃為書約之)
　(矢以射城中遺燕將書燕將見魯連書泣三日乃自/殺聊城亂田單遂屠聊城歸而言魯連欲爵之魯連)
　(逃隠于海上曰吾與富貴而詘于人寜貧/賤而輕世肆志焉此混二事作一事用)赤松(史記/留侯)
　(乃稱曰家世相韓及韓滅不愛萬金之資為韓報仇/強秦天下振動今以三寸舌為帝者師封萬户位列)
　(侯此布衣之極于良足矣願棄人間事/欲從赤松子游耳乃學辟榖導引輕身)功成不居(老/子)
　(功成而弗居夫惟/弗居是以不去)析珪(揚雄解嘲析人之珪儋人之/爵張銑註析分也珪諸侯所)
　(執/也)四術(三國志古今賢士大夫所以失名喪身傾家/害國者其由非一也然要其大歸總其常患)
　(四者而已急議論一也爭名勢二也重朋黨三也務/欲速四也急議論則傷人爭名勢則敗友重朋黨則)
　(蔽主務欲速則失德此/四者不除未有能全也)上變(史記條侯子為父買工/官尚方甲楯五百被可)
　(以𦵏者取庸苦之不予錢庸知其盜/買縣官器怒而上變告子事連條侯)司敗(韋昭國語/解楚謂司)
　(寇為/司敗)獄吏(漢書人上書有告周勃欲反下廷尉逮捕/勃治之勃恐不知置詞吏稍侵辱之勃以)
　(千金與獄吏文帝使使持節赦勃復爵邑勃/既出曰吾嘗將百萬軍安知獄吏之貴也)葅醢(史/記)
　(漢誅梁王彭越醢之/盛其醢徧賜諸侯)白馬之盟(漢書功臣表于是申/以丹書之信重以白)
　(馬之盟師古曰白馬之盟謂/刑白馬歃其血以為盟也)黃犬之樂(史記李斯傳/二世二年七)
　(月具斯五刑論腰斬咸陽市斯出獄與其中子俱執/顧謂其中子曰吾欲與若復牽黃犬俱出上蔡東門)
　(逐狡兔豈可得乎遂/父子相哭而夷三族)彫墻峻宇(尚書甘酒嗜音峻宇/彫墻孔安國傳峻髙)
　(大彫/飾畫)紫衣狐裘(左傳衛侯為虎幄于藉圃成求令名/者而與之始食焉太子請使良夫良)
　(夫乗衷甸兩牡紫衣狐裘至袒裘不釋劍/而食太子使牽以退數之以三罪而殺之)絳灌等列
　(史記韓信知漢王畏惡其能常稱病不朝/從由此日怨望居常鞅鞅羞與絳灌等列)翕肩(揚雄/解嘲)
　(翕肩蹈背扶服入橐師古註/翕斂也吕向註翕肩畏懼貌)折節(史記齊王大怒/折節而下秦)左
　道(禮記析言破律亂名改作執左道以亂政殺鄭康/成註左道若巫蠱及俗禁孔穎達正義盧云左道)
　(謂邪道地道尊右右為貴故漢書云右賢左愚右貴/左賤故正道為右不正道為左漢書奸人惑衆挾左)
　(道懷詐偽以欺罔世主師古/註左道邪僻之道非正道也)訛言(小雅民之訛/言寧莫之懲)青珠
　符(南史宋太子劭傳有女巫嚴道育夫為劫坐没入/奚官劭姊東陽公主應閤婢王鸚鵡白公主道育)
　(通靈主乃白上託云善蠶求召入道育曰所奉天神/當賜符應時主夕卧見流光相隨狀若螢火遂入中)
　(箱化為雙珠圓青可愛/于是主及劭並信惑之)赤刀(西京雜記東海人黃公/少時為術能制蛇御虎)
　(佩赤金刀以絳繪束髮立興雲霧坐成山河及衰老/氣力羸憊飲酒過度不能復行其術秦末有白虎見)
　(于東海黄公乃以赤刀往厭/之術既不行遂為虎所殺)割水飲人(北史靈大后/臨朝屬有沙)
　(門惠憐以呪水飲人云能愈疾百姓奔凑日以千數/李義徽白清河王懌稱其妖妄因令義徽草奏以諫)
　(太后納/其言)保汝(莊子列御寇之齊中道而反遇伯昬瞀/人伯昬瞀人曰奚方而反曰吾驚焉曰)
　(惡乎驚曰吾嘗食于十􁓢而五􁓢先饋伯昬瞀人曰/若是則汝何為驚巳曰夫内誠不解形諜成光以外)
　(鎮人心使人輕乎貴老而􁓖其所患夫􁓢人特為食/羮之貨多餘之贏其為利也薄其為權也輕而猶若)
　(是而況于萬乗之主乎身勞于國而知盡于事彼將/任我以事而効我以功吾是以驚伯昬瞀人曰善哉)
　(觀乎汝處巳人將保汝矣無幾何而往則户外之屨/滿矣伯昬瞀人北面而立敦杖蹙之乎頥立有間不)
　(言而出賔者以告列子列子提屨跣而走暨乎門曰/先生既來曾不發藥乎曰已矣吾固告汝曰人將保)
　(汝果保汝矣非汝能使人保汝而汝不能使人無保/汝也郭象註茍不遺形則所在見保保者聚首之謂)
　(也/)首惡(漢書濟南瞷氏宗人三百餘家豪猾二千石/莫能制于是景帝拜郅都為濟南守至則誅)
　(瞷氏首惡/餘皆股栗)面從(虞書汝無面/從退有後言)丕蔽要囚(周書要囚服/念五六日至)
　(于旬時丕蔽要囚孔安國傳要囚謂察其要辭以㫁/獄既得其辭服膺思念五六日至于十日至于三月)
　(乃大㫁之言必反覆/思念重刑之至也)惟良折獄(周書非佞折獄惟良/折獄孔安國傳非口)
　(材可以折獄惟/平良可以斷獄)議事以制(左傳鄭人鑄刑書叔向使/詒子產書曰昔先王議事)
　(以制不為刑辟懼民之有爭心也民知有辟則不忌/于上並有爭心以徵于書而徼幸以成之弗可為矣)
　納隍(梁書武帝紀古人云/一物失所如納諸隍)輕典(周禮刑新國用輕典/刑平國用中典刑亂)
　(國用重典孔安國傳新國者新辟地立君之國用輕/法者為其民未習于教平國承平守成之國也用中)
　(典者常/行之法)刑期不濫(左傳善為國者賞不僭而刑不濫/賞僭則懼及淫人刑濫則懼及善)
　(人/)小察(晉書謝安傳不存/小察宏以大綱)政以禮成(左傳共儉以行/禮而慈惠以布)
　(政政以禮成/民是以息)晉盜奔秦(左傳晉侯請于王以黻冕命/士㑹將中軍且為太傅于是)
　(晉國之盜逃奔于秦羊舌職曰吾聞之禹稱善人不/善人逺此之謂也夫詩曰戰戰兢兢如臨深淵如履)
　(薄冰善人在上也善人在上則國無幸民/民之多幸國之不幸也是無善人之謂也)疇庸(陸機/漢髙)
　(祖功臣頌/帝疇爾庸)議曹之言(漢書龔遂為渤海太守數年上/遣使者徵遂議曹王生願從功)
　(曹以為王生素嗜酒無節度不可使遂不忍逆從至/京師王生日飲酒不視太守㑹遂引入宫王生醉從)
　(後呼曰明府且止願有所白遂還問其故王生曰天/子即問君何以治渤海君不可有所陳對宜曰皆聖)
　(主之德非小臣之力也遂受其言既至前上果問以/治狀遂對如王生言天子説其有讓笑曰君安得長)
　(者之言而稱之遂因前曰臣/非知此乃臣議曹教戒臣也)留如守司速若發括(莊/子)
　(其發若機括其司是非之謂也其留如詛/盟其守勝之謂也司字疑是勝字之訛)無間(揚雄/解嘲)
　(大者含元氣細者入無間/李善註無間言至㣲也)曲臺(漢書后倉説禮數萬/言號曰后氏曲臺記)
　(服䖍曰在曲臺校書著説因以為名師古曰曲臺殿/在未央宫劉向七略宣皇帝時行射禮博士后倉為)
　(之辭至今記/之曰曲臺記)九師易(七略易傳淮南九師道訓淮南/王安所造也漢書藝文志易經)
　(有淮南道訓二篇淮南王安/聘明易者九人號九師説)三家詩(漢書藝文志詩/經二十八巻魯)
　(齊韓三家應劭註申公作魯/詩后蒼作齊詩韓安作韓詩)傳癖(晉書杜預嘗稱王/濟有馬癖和嶠有)
　(錢癖武帝聞之謂預曰卿/有何癖對曰臣有左傳癖)書淫(晉書黄甫謐耽翫典/籍忘寢與食時人謂)
　(之書淫梁書劉峻從桑乾得還自謂所見不博更求/異書聞京師有者必往祈借清河崔慰祖謂之書淫)
　學府(晉書儒林傳范平等/學府儒宗譽隆望重)文園(史記司馬相如拜為/孝文園令索隠云百)
　(官志云陵園令六百石掌按行掃除也法言詩人之/賦麗以則辭人之賦麗以淫如孔氏之門用賦也則)
　(賈誼升堂相如入/室矣如其不用何)丞相登科(漢書元光五年徵賢良/文學菑川國推上公孫)
　(宏宏至太常上策詔諸儒時對者百餘人太常奏宏/第居下䇿奏天子擢宏對為第一召入見容貌甚麗)
　(拜為博士待詔金馬門/元朔中代薛澤為丞相)平讞(漢書景帝紀諸獄疑若/雖文致于法而于人心)
　(不厭者輒讞之師古注/讞平議也音魚列反)綺靡(陸機文賦詩緣情而綺/靡李善註綺靡精妙之)
　(言/)硯燔(晉書陸機天才秀逸辭藻宏麗弟雲嘗/與書曰君苗見兄文輒欲燒其筆硯)紙貴
　(晉書左思欲賦三都搆思十年門庭藩溷皆著筆紙/遇得一句即便書之及賦成時人未之重自以其作)
　(不謝班張恐以人廢言安定皇甫謐有髙譽思造而/視之謐稱善為其賦序張載為註魏都劉逵註呉蜀)
　(陳留衛瓘又為思賦作略解司空張華見而嘆曰班/張之流也使讀之者盡而有餘久而更新于是豪貴)
　(之家競相傳寫/洛陽為之紙貴)虎視(曹植與呉季重書足下/鷹揚其體鳳觀虎視)詞林(梁/昭)
　(明太子與晉安王書/殽核墳史魚獵詞林)鮑參軍(宋書鮑照字明逺文辭/贍逸嘗為古樂府文甚)
　(道麗元嘉中河濟俱清當時以為美瑞照為河清頌/其序甚工世祖以照為中書舍人臨海王子頊為荆)
　(州照為前軍參/軍掌書記之任)謝吏部(南齊書謝朓遷尚書吏部郎/善草隸長五言詩沈約常云)
　(二百年來/無此詩也)守闕乞留(後漢書种暠為梁州刺史甚得/百姓歡心被徵當遷吏人詣闕)
　(請留之太后嘆曰未聞刺史得/人心若是乃許之暠復留一年)遮道更借(後漢書穎/川盜賊羣)
　(起帝謂冦恂曰潁川迫近京師當以時定惟念獨卿/能平之耳從九卿復出以憂國可知也恂對曰穎川)
　(剽輕聞陛下逺踰阻險有事隴蜀故狂狡乗間相詿/誤耳如聞乘輿南向賊必惶怖歸死臣願執鋭前驅)
　(即日車駕南征恂從至穎川盜賊悉降而竟不拜郡/百姓遮道曰願從陛下復借寇君一年乃留恂長社)
　(鎮撫吏人/受納餘降)號為父(漢書召信臣遷南陽太守吏民親/愛號之曰召父後漢書鮑德為南)
　(陽太守時嵗多荒災唯南陽豐穰吏人愛悦號為神/父晉書杜預拜鎮南大將軍都督荆州諸軍事修召)
　(信臣遺跡激用滍淯諸水以浸原田萬餘頃分疆/刋石使有定分公私同利衆庶賴之號曰杜父)取
　姓命兒(後漢書賈彪舉孝廉補新息長小民困貧多/不養子彪嚴為其制與殺人同罪數年間人)
　(養子者千數僉曰賈父所長生男名為賈子生女名/為賈女任延為九真太守駱越之民無嫁娶禮法各)
　(因淫好無適對匹不識父子之性夫婦之道延乃移/書屬縣各使男年二十至五十女年十五至四十皆)
　(以年齒相配其貧無禮聘令長吏以下各省俸禄以/賑助之同時相娶者二千餘人其產子者始知種姓)
　(咸曰使我有是子者/任君也多名子為任)瓦合(漢書酈食其傳足下起瓦/合之卒收散亂之兵師古)
　(註瓦合謂如破瓦之相合雖曰聚合而不齊也又陳/湯傳湯知烏孫瓦合不能久攻師古註瓦合謂碎瓦)
　(之雜居/不齊同)麏至(左傳求諸侯而麇至杜預註麇羣也顔/延之詩懷仁憬集抱智麏至麏麇字同)
　輸力(左傳昔陪臣書/能輸力于王室)棠樹(風俗通義召公當農桑之/時重為所煩勞不舍鄉亭)
　(止于棠樹之下聽訟決獄百姓各得其所壽百九十/餘乃卒後人思其德美愛其樹而不敢伐詩甘棠之)
　(所作也詩云蔽芾甘棠/勿翦勿伐召伯所茇)桐鄉(漢書朱邑病且死屬其/子曰我故為桐鄉吏其)
　(民愛我必𦵏我桐鄉後世子孫奉嘗我不如桐鄉民/及死其子𦵏之桐鄉西郭外民果然共為邑起塚立)
　(祠嵗時祠/祭不絶)輿人(左傳聽輿人之謀/杜預註輿衆也)禹别九州(孔安國/尚書傳)
　(禹别九州隨山/濬川任土作貢)方伯(漢書何武傳刺史古之方/伯上所委任一州表率也)建節
　乘軺(邱遲與陳伯之書佩紫懷黃讚帷幄之謀乗軺/建節奉疆場之任劉良註軺使車也節旌節也)
　(晉書輿服志軺車古之時軍車/也一馬曰軺車二馬曰軺傳)一都之會(史記貨殖/傳邯鄲亦)
　(漳河之間一都㑹也燕亦勃碣之間一都㑹也三/國志吕乂傳蜀郡一都之㑹戸口衆多此用其句)博
　塞以遊(莊子問臧奚事則挾筴讀/書問穀奚事則博塞以遊)椎埋(漢書又使人/椎埋攻剽為)
　(奸甚衆師古註椎殺/人而埋之故曰椎埋)酹酒捐金(後漢書張奐傳東羌/豪帥感奐恩德上馬)
　(二十匹先零酋長又遺金鐻八枚奐並受之而召主/簿于諸羌前以酒酹地曰使馬如羊不以入廏使金)
　(如粟不以入懷/悉以金馬還之)樹德滋蔓(左傳伍員曰樹德莫如滋/去疾莫如盡又祭仲曰無)
　(使滋/蔓)懷音(魯頌翩彼飛鴞集于泮林食我桑黮懷我/好音鄭康成箋云懷歸也言鴞恒惡鳴今)
　(來止于泮林之木上食其桑黮為此之故故改其鳴/歸就我以善音喻人感于恩則化也孔穎達正義惡)
　(聲之鳥食桑黮而變音喻/不善之人感恩惠而從化)繡衣罷斧(漢書武帝末軍/旅數發郡國盜)
　(賊羣起繡衣御史暴勝之使持斧逐/捕盜賊以軍興從事誅二千石以下)停琴(説苑宓子/賤治單父)
　(彈鳴琴身不下堂而單父治後人因之/以彈琴為令故事停琴葢即罷去之意)時雨(趙岐三/輔決録)
　(茂材郭伋為穎/川化如時雨)作霖(商書若嵗大旱/用汝作霖雨)馬鬛(禮記孔子/之喪有自)
　(燕來觀者舍于子夏氏子夏曰聖人之𦵏人與人之/𦵏聖人也子何觀焉昔者夫子言之曰吾見封之若)
　(堂者矣見若坊者矣見若覆夏屋者矣見若斧者矣/從若斧者焉馬鬛封之謂也今一日三斬板而巳封)
　(尚行夫子之志乎哉孔穎達正義既言四墳之異夫/子之意從若斧者焉以為刃上難登狹又易為功力)
　(子夏既道從若斧形恐燕人不識故舉俗稱馬鬛封/之謂也以語燕人馬鬷鬛之上其肉薄封形似之)
　啟顙(駱賓王兵部奏姚州破賊露布南薰解慍/仰雲闕以翔魂東律和音叩轅門而啓顙)鯢齒
　(郭璞爾雅註鯢齒/齒墮更生細者)邑子(史記中大夫泄公曰/臣之邑子素知之)令問(家/語)
　(凡三代之王/必先其令問)壁挂胡牀(裴松之三國志註魏略曰裴/潛為兖州時嘗作一胡牀及)
　(其去也留/以挂壁)舍留官犢(裴松之三國志註時苗為壽春/令始之官乗薄軬車黃㹀牛布)
　(被囊居官嵗餘牛生一犢及其去留其犢謂主簿曰/令來時本無此犢犢是淮南所生有也羣吏曰六畜)
　(不識父自當隨母苗不聽時人皆以為激然由此名/聞天下晉書羊篇歴官清慎有私牛于官舍産犢及)
　(遷而/留之)華屋(戰國䇿乃説趙王于華屋/之下鮑彪註華髙麗也)移晷(昭明太子/文選序未)
　(嘗不心遊目想移晷忘倦吕/向註晷日影日側不知其倦)更僕(禮記儒行遽數之/不能終其物悉數)
　(之乃留更僕未可終也孔穎達正義留久也更代也/僕太僕也君燕朝則太僕正位掌擯相也言若委細)
　(悉説之則大久僕/侍疲倦宜更代之)
　
　
　
　
　
　
　
　
　
　
　王右丞集箋注巻二十二
欽定四庫全書
　王右丞集箋注巻二十三
　　　　　　　　　　　　　仁和趙殿成撰
　碑二首
　　故右豹韜衛長史賜丹州刺史任君神道碑(右一/本作)
　　(左/)
君諱某字某其先奚仲之後于周為上卿(周疑是殷字/或商字之訛)
世有功列于諸侯氏則任鬱為著族後有官于京兆者
子孫因家焉今為萬年縣人也逺祖某漢河東太守曾
祖某周清河太守先復舊職(先疑是克/字之訛)異世而同符祖
某隋梁州南鄭縣令父某皇石州離石縣令不墜象賢
一門而二鳬舄皆為政以德遺愛在人能髙其門必有
興者雖不當代果生達人君離石府君之第某子也膺
一賢之期鍾累葉之善忠孝自得稟乎天姿詩禮輔成
潤以庭訓文含四始雕蟲之技附庸武有七德啼猿之
術居外明經者皓首弱嵗成儒達法者腐脣端居曉吏
以鄉貢明經擢第解褐益州新都尉居無何丁母憂廬
以長號淚少于血杖而後起骨餘于形彈琴不成從先
王之禮捧筐便慟有終身之哀服闋授左金吾衛兵曹
參軍轉左衛錄事參軍又遷右豹韜衛長史王樂為用
率武夫以扞城人愛其才稱君子之為衛方將冠章甫
之冠衣縫掖之衣奏議雲臺論政赤墀一見天子必為
之前席三説大臣必為之解印若端委以相六合盡宅
心于帝庭授鉞以董八蠻可傳首于魏闕然後挂冠東
郡拂衣五湖(郡當是都/字之訛)髙蹈烟虹笑謝珪組天命不祐
沮我良策春秋若干以某年月日寢疾卒于永興里第
某年月日𦵏于京兆神禾原禮也(禾舊本/作和非)嗣子曰某善
繼先志克成厥家多藝多才安英實選匪為名寶十城
之價不以力聞萬夫之敵命同御座漢帝以恩待故人
超將中軍先軫以才登元帥以某年月日從駕謁五陵
天子若曰自古明王(王舊本/作三非)因心以孝待人由已以施
物故休戚共憂樂同也其贈羽林將軍任某父使持節
丹州諸軍事丹州刺史敬其事則命以始寵其身以及
其親明主所以盡心忠臣所以盡力故羊舌職悦是賞
也陳力異代官成聖朝修文下泉名在天爵前賢隂德
雖遺慶于後昆嗣子揚名乃大顯于先父養則致樂没
而有稱昔也為士享惟將軍之食今則典邦𦵏亦諸侯
之禮皇帝命之太史書之報昊天之恩曾舉世未有豈
與夫手樹行檟躬廬長松負土成墳傭身以𦵏匹夫之
孝同年而語哉君少有大略長而能賢安于仁樂于善
厚生以儉守智以愚視事所及筆硯盈庭其力文也容
膝之外圖書滿屋其嗜學也八體之能右軍曾未知翰
五弦之妙中散何擅于琴以禮庇身以清守官惟邦之
彥惟國之翰夫人河東裴氏始以某為光禄也封河東
郡君及是又贈河東郡太君子之忠由母之教母以子
貴不亦宜乎司文者執簡以往刋石旌德其詞曰
薛侯之裔兮代濟其美不隕其名是生碩德兮為世作
程忠不祐孝不福兮早謝休名身為士兮子為卿大將
羽林兮綂天兵(大顧本作文/誤今校正)天子寵兮為崇榮贈我武
符兮賜我專城青松寂寂兮晝無人聲狗不吠兮雞不
鳴蒼茫千古兮孰云旌賴孝子兮揚音英
　豹韜衛(唐六典左右威衛光宅元年改為左右豹韜/衛神龍元年復為左右威衛有長史各一人)
　(從六/品上)丹州(唐書地理志闗内/道有丹州咸寧郡)奚仲之後(唐書宰相世/系袁任姓出)
　(自黄帝少子禹陽受封于任因以為姓十二世孫奚/仲為夏車正更封于薛又十二世孫仲虺為湯左相)
　(大戊時有臣扈武丁時有祖已皆徙國于邳祖已七/世孫成侯又遷于摰亦謂之摰國漢有御史大夫廣)
　(阿侯任敖世居于/沛其後徙居渭南)萬年縣(按唐書地理志京/兆府有萬年縣)離石縣
　(按唐書地理志河東/道石州有離石縣)象賢(禮記繼世以立諸侯象賢/也鄭康成註賢者子孫恒)
　(能法其先/父德行)遺愛在人(晉書樂廣所在為政無當時功/譽然每去職遺愛為人所思南)
　(史蕭引傳吾宗再世/為始興郡遺愛在人)髙門(漢書于定國父于公其閭/門壞父老方共治之于公)
　(謂曰少髙大門閭令容駟馬髙葢車我治獄多隂德/未嘗有所寃子孫必有興者至定國為丞相永為御)
　(史大夫封/侯傳世云)一賢(員半千傳五百/嵗一賢者生)四始(子夏詩序是謂/四始詩之至也)
　(孔穎達正義四始者鄭答張逸云風也小雅也大雅/也頌也此四者人君行之則為興廢之則為衰又箋)
　(云始者王道興衰之所由然則此四/者是人君興廢之始故謂之四始也)雕蟲(法言或問/吾子少而)
　(好賦曰然童子雕蟲篆/刻俄而曰壯夫不為也)啼猿(淮南子楚王有白猿王/自射之則搏矢而熈使)
　(養由基射之始調弓矯/矢未發而猿擁柱號矣)弱嵗(江總讓尚書令表臣/弱嵗立朝本無竒志)杖
　而後起(禮記君子之執親之喪也水漿/不入于口者三日杖而後能起)彈琴不成(禮/記)
　(子夏既除喪而見與之琴和之而不和彈之而不/成聲作而曰哀未忘也先王制禮而勿敢過也)左
　金吾衛兵曹參軍(唐六典左金吾衛有兵曹/參軍事二人正八品下)左衛錄
　事參軍(唐六典左衛録事參/軍事一人正八品上)扞城(周南﨣赳武夫公/侯干城毛萇傳干)
　(扞也晉書桓溫傳贊/受寄扞城用恢威略)君子為衛(晉書劉超遷射聲校/尉時軍校無兵義興)
　(人多義隨超因綂其衆/以宿衛號為君子營)章甫之冠縫掖之衣(禮記孔/子對曰)
　(丘少居魯衣縫掖之衣長居宋冠章甫之冠鄭康成/註逢猶大也大掖之衣大袂禪衣也此君子有道藝)
　(者所/衣也)前席(漢書文帝思賈誼徵之至入見上方受釐/坐宣室上因感鬼神事而問鬼神之本誼)
　(具道所以然之故至夜半文帝前/席師古曰漸促近誼聽説其言也)解印(用史記蔡澤/説范睢事)
　端委(左傳吾與子弁冕端委以治民臨諸/侯杜預註弁冕冠也端委禮衣也)宅心(陸機/漢髙)
　(祖功臣頌萬邦宅心駿民効足李周翰註宅居也言/天下之人懷髙祖寛仁之德常居于心劉琨勸進表)
　(純化既敷則率土宅心義風既暢則遐方企踵皆/作歸心解雖同用周書宅心知訓語而訓異也)授
　鉞(淮南子凡國有難君自宫召將詔之曰社稷之命/在將軍即今國有難願請子將而應之將軍受命)
　(乃令祝史太卜齋宿三日之太廟鑽靈龜卜吉日以/受鼓旗君入廟門西面而立將入廟門趨至堂下北)
　(面而立主親操鉞持頭授將軍其柄曰從此上至天/者將軍制之復操斧持頭授將軍其柄曰從此下至)
　(淵者將軍制之將已受斧鉞答曰國不可從外治也/軍不可從中御也二心不可以事君疑志不可以應)
　(敵臣既以受制于前矣鼓旗斧鉞之威臣無還請願/君亦以垂一言之命于臣也君若不許臣不敢將君)
　(若許之臣/辭而行)八蠻(孔穎達禮記正義南方曰蠻者風俗/通云君臣同川而浴極為簡慢蠻者)
　(慢也其類有八李巡註爾雅云一曰天竺二曰咳首/三曰僬僥四曰跂踵五曰穿胸六曰儋耳七曰狗軹)
　(八曰/旁春)挂冠(後漢書時王莽殺其子宇逢萌謂友人曰/三綱絶矣不去禍將及人即解冠挂東都)
　(城門歸將家屬/浮海客于遼東)拂衣五湖(謝靈運詩髙揖七/州外拂衣五湖裏)烟虹(鮑/照)
　(詩蚌節流綺藻/輝石亂烟虹)珪組(晉書張軌傳綰累葉之/珪組賦絶域之琛寶)十城之
　價(庾信詩名髙六國/共價重十城連)不以力聞(列子孔子之勁能拓/國門之闗而不肯以)
　(力/聞)萬夫之敵(三國志闗羽張飛皆稱/萬人之敵為世虎臣)漢帝(晉書王導/傳帝登尊)
　(號百官陪列命導升御牀共坐導固辭至于三四曰/若太陽下同萬物蒼生何由仰照帝乃止漢字疑誤)
　先軫(左傳晉卻縠卒原軫將中軍胥臣佐下軍上德/也杜預註先軫以下軍佐超將中軍故曰上德)
　五陵(唐㑹要髙祖𦵏獻陵在京兆府三原縣界太宗/𦵏昭陵在京兆府醴泉縣界髙宗𦵏乾陵在京)
　(兆府奉天縣界中宗𦵏定陵在京兆府富/平縣界睿宗𦵏橋陵在京兆府奉先縣界)羽林將軍
　(唐書百官志左右羽林/軍將軍各三人從三品)命以始(左傳故敬其事則命/以使服其身則衣之)
　(純/)羊舌職(左傳晉侯賞桓子狄臣千室亦賞士伯以/𤓰衍之縣曰吾獲狄土子之功也㣲子吾)
　(喪伯氏矣羊舌職説是賞也曰周書所謂庸庸祇祇/者謂此物也夫士伯庸中行伯君信之亦庸士伯此)
　(之謂明德矣文王所以造周不是過也故詩/曰陳錫載周能施也率是道也其何不濟)修文(王/隠)
　(晉書蘇韶死而甦云顔/淵卜商為地下修文郎)昊天(詩小雅欲報之/德昊天罔極)負土成
　墳(後漢書祭遵喪母負土起墳晉書山濤年/踰耳順居喪過禮負土成墳手植松柏)傭身以
　𦵏(搜神記漢董永千乗人少偏孤與父居肆力田畝/鹿車載自隨父亡無以𦵏乃自賣為奴以供喪事)
　(主人知其賢與錢一萬遣之永行三年喪畢欲還主/人供其奴職道逢一婦人曰願為子妻遂與之俱主)
　(人謂永曰以錢與君矣永曰蒙君之惠父喪收藏永/雖小人必欲服勤致力以報厚德主曰婦人何能永)
　(曰能織主曰必爾者但令君婦為我織縑百疋于是/永妻為主人家織十日而畢女出門謂永曰我天之)
　(織女也緣君至孝天帝令我助君/償債耳語畢凌空而去不知所在)守智以愚(家語聰/明睿知)
　(守之/以愚)容膝(歸去來辭倚南牕以/寄傲審容膝之易安)八體(晉書自秦壞古/文有八體一曰)
　(大篆二曰小篆三曰刻符四曰蟲書五/曰摹印六曰署書七曰殳書八曰𨽻書)中散(臧榮緒/晉書嵇)
　(康字叔夜譙國人也少有竒才博覽經籍無所不見/拜中散大夫嵇康琴賦衆器之中琴德最優故綴叙)
　(所懷以/為之賦)惟邦之彥(詩彼其之子邦之彥兮/毛萇傳彥士之美稱)惟國之翰
　(詩維申及甫維周之翰毛萇傳翰榦也鄭康成/箋申伯甫侯皆以賢知入為周之楨榦之臣)母以
　子貴(公羊傳子以母/貴母以子貴)執簡以往(左傳南史氏聞太史/盡死執簡以往聞既)
　(書矣/乃還)碩德(晉書索襲傳索先生碩/德名儒真可以諮大義)為世作程(蔡邕陳/太丘碑)
　(文含光醇德為士則/程劉良註程法也)武符(唐人以諱謂虎為武武符/即虎符也漢書文帝紀初)
　(與郡守為銅/虎符竹使符)狗不吠雞不鳴(漢書燕王旦自歌曰歸/空城兮狗不吠雞不鳴)
　(橫衍何廣廣兮固/知國中之無人)
　　大唐故臨汝郡太守贈祕書監京兆韋公神道碑
　　銘
坑七族而不顧赴五鼎而如歸徇千載之名輕一朝之
命烈士之勇也隠身流涕獄急不見南冠而縶遜詞以
免北風忽起刎頸送君智士之勇也種族其家則廢先
君之嗣戮辱及室則累天子之姻非茍免以全其生思
得當有以報漢棄身為餌俛首入槖偽就以亂其謀佯
愚以折其僭謝安伺桓温之亟蔡邕制董卓之邪然後
吞藥自裁嘔血而死仁者之勇夫子為之公諱某字某
京兆杜陵人也昔豕韋氏主盟于商後扶陽侯重世相
漢髙祖某官父某某官並勲德茂著史牒詳焉(牒顧本/作諜誤)
(今校/正)公即文貞公之仲子也初以宰相子弁髦署吏抱
拜授封加朝散大夫封平樂郡公累拜某官丁文貞公
憂又丁某國夫人憂無容顧禮殆不勝喪終身之痛厯
稔猶毁幼無童心長積純氣抱其天素立于人紀先聖
㣲言宿儒未辨貫穿精義總括旁説文言蔚于興表筆
態奼于力外子虚上林敢云雄似黃庭團扇方議雁行
鶴氅乏姿羊車奪映(乏顧本誤作/之今校正)會選公壻詔婚王室
天家熀燿獨任素風時論騰躍宜在右職乃拜中書舍
人動翔鳳之詠啟迪古詩下流水之書敦崇雅誥轉太
常少卿六宗九奏悉具其儀天神地祇可得而禮俄入
覲累貶巴陵太守(入覲疑是以/親二字之訛)稍遷壽春太守又遷臨
汝太守其理務教訓其政尚寛簡謂其叙在六官又踐
三事疇咨帝載必歌九功之德式和人則必復三代之
英天子避其用親奸臣惡其異己馮衍竟廢揚雄不遷
抑古人而有之何夫子之命也逆賊安禄山吠堯之犬
驅彼六騾憑武之狐猶威百獸藉天子之寵稱天子之
官徴天子之兵逆天子之命始反幽薊稍逼温洛云誅
君側尚惑人心列郡無備百司安堵變折衝為賊矣兼
法令而盜之將逃者已落彀中謝病者先之死地密布
羅網遥施陷穽舉足便跌奮飛即挂智不能自謀勇無
所致力賊使其騎劫之以兵署之以職以孥為質遣吏
挾行公潰其腹心候其間隙義覆元惡以雪大恥嗚呼
上京既駭法駕大遷天地不仁穀洛方鬭鑿齒入國磨
牙食人君子為投檻之猨小臣若喪家之狗偽疾將遁
以猜見囚勺飲不入者一旬穢溺不離者十月白刃臨
者四至赤棒守者五人刀環築口㦸枝叉頸縛送賊庭
實賴天幸上帝不降罪疾逆賊恫瘝在身無暇戮人自
憂為厲公哀予㣲節私予以誠推食飯我致館休我畢
今日歡泣數行下示予佩玦斫手長吁座客更衣附耳
而語指其心曰積憤攻中流痛成疾猥不見戮專車之
骨梟枕鼓之頭焚骸四衢然臍三日見子而死知予此
心至明日而卒某年月日絶于洛陽某之私第以某月
日返𦵏于某原禮也皇帝中興悲憐其意下詔褒美贈
祕書監天下之人謂之賞不失德矣公敦穆孝友明允
篤誠髙居化源濡跡物軌元昆曰陟伯與仲居愛之欲
無方視之若不足薄其私而厚其室抑謙已而讓其名
故有靈芝聳葢嘉木連理時人以為孝悌之祥而公昆
季謙而不以聞也維穉弱之契晩年彌篤吾實知之能
言者乃為銘曰(銘亡/)
　臨汝郡(按唐書地理志汝州/臨汝郡屬河南道)韋斌(按劉昫唐書韋斌/韋安石之子也景)
　(雲初安石為宰輔時授太子通事舍人早修整尚文/藝容止嚴厲有大臣體與兄陟齊名開元十七年司)
　(徒薛王業為女平恩縣主求婚以斌才地奏配焉遷/祕書丞天寶初轉國子司業徐安貞王維崔顥當代)
　(辭人特為推挹天寶中拜中書舍人兼集賢院學士/兄陟先為中書舍人未幾遷禮部侍郎陟在南省斌)
　(又掌文誥改太常少卿天寶五載右相李林甫構陷/刑部尚書韋堅斌以親累貶巴陵太守移臨汝太守)
　(加銀青光禄大夫斌授五品時兄陟為河東太守堂/兄由為右金吾將軍縚為太子少師四人同時列㦸)
　(衣冠之盛罕有其比十四載安禄山反陷洛陽斌為/賊所得偽授黃門侍郎憂憤而卒及尅復兩京肅宗)
　(乾元元年/贈祕書監)坑七族(史記鄒陽傳荆軻之湛七族要離/之燔妻子張晏曰七族上至曾祖)
　(下至/曾孫)赴五鼎(新序佛肸以中牟叛置鼎于庭致士大/夫曰與我者受邑不吾與者烹大夫皆)
　(從之至于田卑田卑中牟之邑人也曰義死不避斧/鉞之罪義窮不受軒冕之服無義而生不仁而富不)
　(如烹褰衣將就鼎佛肸脱屨而生之漢書主父偃傳/丈夫生不五鼎食死則五鼎烹耳師古曰五鼎烹謂)
　(被鑊烹/之誅)獄急(漢書朱建母死貧未有以發喪方假貸/服具辟陽侯乃奉百金裞列侯貴人以)
　(辟陽侯故往賻凡五百金久之人或毁辟陽侯惠帝/大怒下吏欲誅之大臣多害辟陽侯行欲遂誅之辟)
　(陽侯困急使人欲見建建辭曰獄急不敢見君建乃/求見孝惠幸臣閎籍孺于是閎籍孺從其計言帝帝)
　(果出辟陽侯辟陽侯之囚欲見建建不見辟/陽侯以為背之大怒及其成功出之大驚)南冠(左/傳)
　(晉侯觀于軍府見鍾儀問之曰南冠而/縶者誰也有司對曰鄭人所獻楚囚也)刎剄送君(用/侯)
　(嬴事詳見六/巻夷門註)種族其家(漢書蕭曹等皆文吏自愛恐/事不就後秦種族其家師古)
　(註誅及/種族也)報漢(漢書李陵提步卒不滿五千深輮戎馬/之地抑數萬之師虜救死扶傷不暇悉)
　(舉引弓之民共攻圍之轉鬭千里矢盡道窮士張空/拳冒白刃北首爭死敵得人之死力雖古名將不過)
　(也身雖陷敗然其所摧敗亦足暴于天下彼之不死/宜欲得當以報漢也師古註言欲立功以當其罪也)
　入橐(漢書范雎魏之亡命也折脅拉髂免于徽索翕/肩蹈背扶服入槖激卬萬乘之主界涇陽抵穰)
　(侯而/代之)謝安(晉書孝武帝富于春秋政不自已桓温威/振内外人情噂􁀨互生同異謝安與王坦)
　(之盡忠匡翼終能輯穆及温病篤諷朝廷加九錫使/袁宏具草安見輒改之由是歴旬不就㑹温薨錫命)
　(遂/寢)蔡邕(後漢書董卓為司空聞蔡邕名髙辟之邕不/得巳到署祭酒甚見敬重舉髙第補侍御史)
　(又轉侍書御史遷尚書三日之間周歴三臺遷巴郡/太守復留為侍中初平元年拜左中郎將從獻帝遷)
　(都長安封髙陽鄉侯董卓賓客部曲議欲尊卓比太/公稱尚父卓謀之于邕邕曰太公輔周受命翦商故)
　(特為其號今明公威德誠為巍巍然比之尚父愚意/以為未可宜須闗東平定車駕還反舊京然後議之)
　(卓從其言初平二年六月地震卓以問邕邕對曰地/震者隂盛侵陽臣下踰制之所致也前春郊天公奉)
　(引車駕乗金華青葢𤓰畫兩轓逺近以為非宜卓于/是改乗皁葢車卓重邕才學厚相遇待每集讌輒令)
　(邕鼔琴贊事邕/亦每存匡益)豕韋氏(唐書宰相世系表韋氏出自/風姓顓頊孫大彭為夏諸侯)
　(少康之世封其别孫元哲于豕韋其地滑州韋城是/也豕韋大彭迭為商伯周赧王時始失國徙居彭城)
　(以國/為氏)扶陽侯(漢書韋賢代蔡義為丞相封扶陽侯食/邑七百户少子元成復以明經歴位為)
　(丞/相)文貞公(唐書韋安石京兆萬年人舉明經累官中/書令封郇國公卒天寶初加贈左僕射諡)
　(文/貞)弁髦(左傳豈如弁髦而因以敝之孔穎達正義云/弁謂緇布冠髦謂童子垂髦凡加冠之禮先)
　(用緇布之冠歛括垂髦三加之後去緇布之冠不復/更用故云因以敝之右丞用其字葢取始冠之義)
　朝散大夫(唐六典敘階從五/品下曰朝散大夫)不勝喪(後漢書桓麟母/終麟不勝喪未)
　(祥而卒成按禮記云居喪之禮頭有創則沐身有痬/則浴有病則飲酒食肉疾止復初不勝喪乃比于不)
　(慈不孝鄭康成註云勝任也孔穎達正義云不勝喪/乃比于不慈不孝者結所以沐浴酒肉之義也不勝)
　(喪謂疾不食酒肉創痬不沐浴毁而滅性者也不留/身繼世是不慈也滅性又是違親生時之意故云不)
　(孝不云同而云比者此滅性本心實非為不孝故/言比也後人以不勝喪為孝子之美稱則失之矣)毁
　(禮記居喪之禮毁瘠不形孔穎達正義毁瘠羸瘦也/形骨露也骨為人形之主故謂骨為形也居喪乃許)
　(羸瘦不許/骨露見也)天素(零陵先賢傳諸葛亮謂劉巴曰/足下雖天素髙亮宜少降意也)人紀
　(商書伊訓先/王肇修人紀)宿儒(後漢書故司空掾桓梁/宿儒盛名冠德州里)雄似(漢書/揚雄)
　(傳孝成帝時客有薦雄文似相如者上方郊祠甘/泉㤗畤汾隂后土以求繼嗣召雄待詔承明之庭)黃
　庭(白氏六帖右軍王羲之嘗見山隂道士有羣/鵝求之人邀右軍書黃庭經以換遂書之)雁行
　(晉書王羲之每自稱我書比鍾繇當抗行比張芝草/猶當雁行也書史㑹要韋斌以行草著名書小史韋)
　(斌善/隸書)鶴氅(世説孟昶未達時家在京口嘗見王恭乗/髙輿被鶴氅裘于時㣲雪昶于籬間窺之)
　(嘆曰此真/神仙中人)羊車(晉書衛玠總角乗羊車入市見/者皆以為玉人觀之者傾都)翔鳳
　之詠(謝朓直中書省詩兹言/翔鳳池鳴珮多清響)啟迪(啟迪開道也借用/商書太甲篇中字)
　流水之書(史記下令如流水之源令/順民心故論卑而易行)太常少卿(唐六/典太)
　(常少卿正/四品上)六宗(舜典禋于六宗孔安國傳宗尊也所/尊祭者其祀有六謂四時也寒暑也)
　(日也月也星也水旱也孔穎達正義云宗之為尊常/訓也名曰六宗明是所尊祭者有六但不知六者為)
　(何神耳祭法云埋少牢于太昭祭時相近于坎壇祭/寒暑王宫祭日夜明祭月幽宗祭星雩宗祭水旱也)
　(據此言六宗彼祭六神故傳以彼六神謂此六宗必/謂彼之所祭是此六宗者彼文上有祭天祭地下有)
　(山谷丘陵此六宗之文在上帝之下山川之上二者/次第相類故知是此六宗王肅亦引彼文乃云禋于)
　(六宗此之謂矣鄭𤣥註彼云四時謂隂陽之神也然/則隂陽寒暑水旱各自有神此言禋于六宗則六宗)
　(常禮也禮無此文不知以何時祀之鄭以彼皆為祈/禱之祭則不可用鄭𤣥註以解此傳也漢世以來説)
　(六宗者多矣歐陽及大小夏侯説尚書皆云所祭者/六上不謂天下不謂地旁不謂四方在六者之間助)
　(隂陽變化實一而名六宗矣孔光劉歆以六宗為乾/坤六子水火風雷山澤也賈逵以為六宗者天宗三)
　(日月星辰地宗三河海岱也馬融云萬物非天不覆/非地不載非春不生非夏不長非秋不收非冬不藏)
　(此其謂六也鄭𤣥以六宗言禋與祭天同名則六者/皆是天之神祇謂星辰司中司命風師雨師星謂五)
　(緯也辰謂日月所㑹十二次也司中司命文昌第五/第四星也風師箕也雨師畢也晉初幽州秀才張髦)
　(上表云臣謂禋于六宗祀祖考所尊者六三昭三穆/是也司馬彪又上表云厯難諸家及自言已意天宗)
　(者日月星辰寒暑之屬也地宗社稷五祀之屬也四/方之宗四時五帝之屬惟王肅據家語六宗與孔同)
　(各言其志未知孰是司馬彪續漢書云安帝元初六/年立六宗祠于洛陽城西北亥地祀比大社魏亦因)
　(之晉初荀覬定新祀以六宗之神諸説不同廢之摰/虞駁之謂宜依舊近代以來皆不立六宗之祠也)
　天神地祇(周禮凡樂圜鍾為宫黃鍾為角太簇為徴/姑洗為羽靁鼔靁鼗孤竹之管雲和之琴)
　(瑟雲門之舞冬日至于地上之圜丘奏之若樂六變/則天神皆降可得而禮矣凡樂函鍾為宫太簇為角)
　(姑洗為徵南宫為羽靈鼔靈鼗孫竹之管空桑之琴/瑟咸池之舞夏日至于澤中之方丘奏之若樂八變)
　(則地示皆出/可得而禮矣)巴陵(按唐書地理志岳州/巴陵郡隸江南西道)壽春(按唐書/地理志)
　(壽州壽春郡/隸淮南道)六官(鄭康成周禮註太宰司徒宗/伯司馬司寇司空為六官)疇咨
　(虞書疇咨若時登庸/孔安國傳疇誰也)帝載(虞書舜曰咨四岳有能奮/庸熈帝之載孔安國傳載)
　(事/也)九功之德(左傳夏書曰戒之用休董之用威勸之/以九歌勿使壞九功之德皆可歌也謂)
　(之九歌六府三事謂之九功水火金木土/穀謂之六府正德利用厚生謂之三事)式和人則
　(周書君牙宏敷五典式和民則孔安國/傳大布五常之教用和民令有法則)三代之英(禮/運)
　(大道之行也與三代之英/丘未之逮也而有志焉)馮衍(後漢書鮑永馮衍審/知更始巳殁乃共罷)
　(兵幅巾降于河内帝怨衍等不時至永以立功得贖/罪遂任用之而衍獨見黜頃之帝以衍為曲陽令誅)
　(斬劇賊郭勝等降五千餘人論功當封以讒毁故賞/不行建武六年日食衍上書陳八事帝將召見初衍)
　(為狼孟長以罪摧陷大姓令狐略是時略為司空長/史讒之于尚書令王䕶尚書周生豐曰衍所以求見)
　(者欲毁君也䕶等懼之即共排間衍遂不得入後衛/尉隂興新陽侯隂就以外戚貴顯深敬重衍衍遂與)
　(之交結由是為諸王所聘請尋為司隸從事帝懲西/京外戚賔客故皆以法繩之大者抵死徙其餘至)
　(貶黜衍由此得罪常自詣獄有詔赦不問西歸故郡/閉門自保不敢復與親故通建武末上書自陳猶以)
　(前過不用顯宗即位又多短/衍以文過其實遂廢于家)揚雄(漢書揚雄除為郎/給事黄門與王莽)
　(劉歆並哀帝之初又與董賢同官當成哀平間莽賢/皆為三公權傾人主所薦莫不拔擢而雄三世不徙)
　(官/)安禄山(通鑑安禄山專制三道隂蓄異志殆將十/年以上待之厚欲俟上晏駕然後作亂㑹)
　(楊國忠與禄山不相悦屢言禄山且反上不聽國忠/數以事激之欲其速反以取信于上禄山由是決意)
　(遽反詐為勅書悉召諸將示之曰有密旨令禄山將/兵入朝討楊國忠諸軍宜即從軍衆愕然相顧莫敢)
　(異言十一月甲子禄山發所部兵及同羅奚契丹室/韋凡十五萬衆號二十萬反于范陽諸將皆引兵夜)
　(發詰朝禄山出薊城南大閲誓衆以討楊國忠為名/牓軍中曰有異議扇動軍人者斬及三族于是引兵)
　(而南禄山乘鐵轝步騎精鋭烟塵千里鼓譟震地時/海内久承平百姓累世不識兵革猝聞范陽兵起逺)
　(近震駭河北皆禄山綂内所過州縣望風瓦解守令/或開門出迎或棄城竄匿或為所擒戮無敢拒之者)
　(十二月丁亥禄山陷靈昌郡庚寅陷陳留癸巳陷滎/陽聲勢益張以其將田承嗣安忠志張孝忠為前鋒)
　(封常清所募兵皆白徒未更訓練屯武牢以拒賊賊/以鐵騎蹂之官軍大敗常清收餘衆戰于葵園又敗)
　(戰上東門内又敗丁酉禄山陷東京賊鼔譟自四門/入縱兵殺掠常清戰于都亭驛又敗退守宣仁門又)
　(敗乃自苑西壞牆西走河南尹達奚珣降于禄山臨/汝宏農濟隂濮陽雲中郡皆降于禄山至德元載春)
　(正月乙夘朔禄山自稱大燕皇帝改元聖武六月辛/夘乾祐進攻潼闗克之于是河東華隂馮翊上洛防)
　(禦使皆棄郡走所在守兵皆散是日哥舒翰麾下來/告急上不時召見及暮平安火不至上始懼壬辰召)
　(宰相謀之楊國忠首唱幸蜀之䇿上然之癸已國忠/集百官于朝堂惶懅流涕問以䇿略皆唯唯不對仗)
　(下士民驚擾奔走不知所之市里蕭條甲午百官朝/者什無一二上御勤政樓下制云欲親征聞者皆莫)
　(之信乙未黎明上獨與貴妃姊妹皇子妃主皇孫楊/國忠韋見素魏方進陳元禮及親近宦官宫人出延)
　(秋門妃主皇孫之在外者皆委之而去是日百官猶/有入朝者至宫門猶聞漏聲三衛立仗儼然門既啓)
　(則宫人亂出中外擾攘不知上所/之于是王公士民四出逃竄山谷)吠堯犬(漢書鄒陽/傳桀之犬)
　(可使吠堯跖之/客可使刺由)六騾(漢書霍去病傳單于視漢兵多/而士馬尚彊而匈奴不利薄暮)
　(單于遂乗六騾壯騎可數/百直冒漢圍西北馳去)憑武狐(戰國䇿荆宣王問/羣臣曰吾聞北方)
　(之畏昭奚恤也果誠何如江乙對曰虎求百獸而食/之得狐狐曰子無敢食我也天帝使我長百獸今子)
　(食我是逆天帝命也子以我為不信吾為子先行子/隨我後觀百獸之見我而敢不走乎虎以為然故遂)
　(與之行獸見之皆走虎不知獸畏已而走也以為畏/狐也今王之地方五千里帶甲百萬而專屬之昭奚)
　(恤故北方之畏奚恤也其實畏/王之甲兵也猶百獸之畏虎也)君側(公羊傳晉趙鞅/取晉陽之甲以)
　(逐茍寅與士吉射荀寅與士吉射者曷為者也君側/之惡人也此逐君側之惡人曷為以叛言之無君命)
　(也/)元惡(周書康誥元惡大憝/孔安國傳大惡之人)上京(班孟堅幽通賦皇/十紀而鴻漸兮有)
　(羽儀于/上京)法駕(蔡邕獨㫁天子出車駕次第謂之鹵簿/有大駕有小駕有法駕法駕公卿不在)
　(鹵簿中唯河南尹執金吾洛陽令奉引/侍中參乘奉車郎御屬車三十六乘)天地不仁(晉/書)
　(載記天地不/仁助寇為虐)穀洛方鬭(國語靈王二十二年穀洛鬭/將毁王宫韋昭註穀洛二水)
　(名鬭者兩水格有似于鬭洛在王城之南穀在王城/之北東入于瀍至靈王時穀水盛出于王城之西而)
　(南流合于洛水毀王/城西南將及王宫)鑿齒(山海經羿與鑿齒戰于壽/華之野羿射殺之在崑崙)
　(墟東羿持弓矢鑿齒持盾郭璞註鑿齒亦人也齒如/鑿長五六尺因以名云淮南子堯之時猰㺄鑿齒九)
　(嬰大風封豨修蛇皆為民害堯乃使羿誅鑿齒于疇/華之野殺九嬰于凶水之上繳大風于青邱之澤髙)
　(誘註鑿齒獸名齒長三尺其狀似鑿下徹頷下而持/戈盾揚雄長楊賦昔有彊秦封豕其士窫窳其民鑿)
　(齒之徒相與/磨牙而爭)投檻猿(淮南子置猿檻中則與豚同/非不巧捷也無所肆其能也)喪
　家狗(家語纍然如喪家之狗王肅註云喪家之狗主/人哀荒不見飲食故纍然而不得意孔子生于)
　(亂世道不得行故纍/然是不得意之貌也)恫瘝(周書恫瘝乃身孔安國/傳云恫痛也瘝病也)畢
　今日歡(漢武蘇武傳自分已死久矣王必/欲降武請畢今日之驩效死于前)泣數行下
　(漢書蘇武傳李陵泣/下數行因與武決)專車骨(國語昔禹致羣神于㑹/稽之山防風氏後至禹)
　(殺而戮之其/骨節專車)枕鼔(漢書王莽傳夙夜連率韓博士言/有竒士長丈大十圍来至臣府曰)
　(欲奮撃邊冦自謂巨母霸出于蓬萊東南五城西北/昭如海瀕軺車不能載三馬不能勝卧則枕鼓以鐵)
　(箸/食)焚骸四衢(裴松之三國志註魏略曰孟達被圍旬/有六日而敗焚其首于洛陽四達之衢)
　然臍三日(後漢書王允與吕布及僕射孫士瑞謀誅/董卓使皇甫嵩攻卓弟旻于郿塢殺其母)
　(妻男女盡滅其族乃尸卓于市天時始熱卓素充肥/脂流于地守尸吏然火置卓臍中光明達曙如是積)
　(日諸袁門生又聚董氏/之尸焚灰揚之于路)賞不失德(左傳舉不失/德賞不失勞)明允
　篤誠(左傳齊聖廣淵明允篤誠/杜預註允信也篤厚也)
　
　
　
　
　
　
　
　
　
　王右丞集箋注巻二十三
欽定四庫全書
　王右丞集箋注巻二十四
　　　　　　　　　　　　　仁和趙殿成撰
　碑銘一首
　　大唐大安國寺故大德淨覺師碑銘
光宅真空心王之四履建功無旱法將之萬勝故大塊
羣籟無弦岀法化之聲恒沙衆形有土為寶嚴之色至
如六師兆亂四諦徂征(如顧本作和徂顧本/作祖俱誤今校正)開甘露狹
小之門(露顧本作靈/誤今校正)出臭烟朽故之宅踞寶牀而揺白
拂徐誘草庵沃金瓶而繫素繒遂登蓮座足使天口雄
辯刮語燒書河目大儒掊仁撃義斯為究竟孰不歸依
禪師法名淨覺俗姓韋氏孝和皇帝庶人之弟也中宗
之時後宫用事女謁寖盛主柄潛移戚里之親同分珪
組屬籍之外亦綰銀黃況乎天倫將議封拜促尚方令
鑄印命尚書使備䇿詰朝而五土開國信宿而駟馬朝
天禪師歎曰昔我大師尚以菩提釋位今我小子欲以
恩澤為侯仁逺乎哉行之即是裂裳裹足以宵遁乞食
餬口以兼行入太行山削髪受具尋某禪師故蘭若居
焉猛虎䑛足毒蛇熏體山神獻果天女散花澹爾宴安
曾無喜懼先有涸泉枯柏至是布葉跳波東魏神泉應
聞香而忽湧北天衆果候飛錫而還生禪枝必復之徵
法水再興之象聞東京有頥大師乃脱履户前摳衣座
下天資義性半字敵于多聞宿植聖胎一瞬超于累劫
九次第定乘風雲而不留三解脱門揭日月而常照雪
山童子不顧芭蕉之身雲地比丘欲成甘蔗之種大師
委運遂廣化縁海澄而龍額珠明雷震而象牙花發外
家公主長跽獻衣薦紳先生却行擁篲乞言于無説請
益于又損天池杯水遍含秋月之輝草葉樹根皆霑宿
雨之潤不窺世典門人與宣父中分不受人爵廩食與
封君相比至于律儀細行周密䕶持(周密顧本作由米/誤今從孔氏六帖)
(校/正)經典深宗毫釐剖析窮其二翼即入佛乘趣得一毛
亦成僧寶于是同凡現疾處順將終忽謂衆人有疑皆
問我于是夜當入無餘開口萬言音和水鳥(鳥顧本作/馬誤今校)
(正/)踴身七樹光映天人如蹔出行泯然跌坐以某載月
日歸大寂滅某月日遷神于少陵原赤谷蘭若香油細
㲲用以茶毗合璧連珠為之𦵏具城門至于谷口幡葢
相連法侣之與都人縞素相半叩膺拔髪灑水坌塵升
堂入室之徒數踰七十破山澍海之哭聲振三千則有
僧某乙尼某乙故惠莊某氏某郡主賢者某乙等各在
衆中共為上首或行如白雪或名詎紅蓮(詎字/疑誤)或為勝
鬘夫人或稱毗邪居士(士舊本/作七非)二空法外何處進求七
覺分中誰當決釋猶衣舍利兾獲菩提身塔不出虎溪
淚碑有同羊峴(涙舊作/涘非)表心成相相非離于真如叙德
以言言豈著于文字乃為銘曰
小三千界後五百年空乘玉牒莫覩金仙無量義處如
來之禪皆同目論誰契心傳(目論顧本作日論/誤今校正○其一)弟在人
間各歸鳳闕去日留訓别時剪髪累賜金錢將加印紱
忽爾宵遁終然兩絶(其/二)救頭學道裹足尋師一花寶樹
八水香池戒生忍草定長禪枝不疑少父更似嬰兒(其/三)
既立勝幡併摧邪網利眼金翅圓身寶掌巧撮死龍能
調老象魔種敗壞聖胎長養(其/四)四生滅度五隂虚空無
説無意非異非同此身何處彼岸成功當觀水月莫怨
松風(其/五)
　大安國寺(唐㑹要西京安國寺在長樂坊景雲元年/九月十一日勅捨龍潛舊宅為寺便以本)
　(封安國/為名)大德(釋氏要覽智度論云梵語婆檀陀秦言/大德律中多呼佛為大德毘柰耶律云)
　(佛言從今日後小下苾蒭于長宿處應/喚大德增輝記云行滿德髙曰大德)四履(南史宋/武帝紀)
　(曲阜光啟遂荒徐宅營丘表海四履有聞任昉宣德/皇后令地狹乎四履勢卑乎九伯李善註左傳管仲)
　(曰昔召康公命我先君太公曰五侯九伯女實征之/賜我先君履東至于海西至于河南至于穆陵北至)
　(于無棣杜預/註履踐履也)法將(湼槃經為此無上大法之將華嚴/經菩薩為大法將善能守䕶一切)
　(智/城)大塊羣籟(莊子南郭子綦曰女聞人籟而未聞地/籟女聞地籟而未聞天籟夫子游曰敢)
　(問其方子綦曰夫大塊噫氣其名為風是唯無作作/則萬竅怒􁀙而獨不聞之翏翏乎山林之畏佳大木)
　(百圍之竅穴似鼻似口似耳似枅似圏似臼似洼者/似汚者激者謞者叱者吸者呌者譹者宎者咬者前)
　(者唱于而隨者唱喁冷風則小和飄風則大和厲風/濟則衆竅為虚而獨不見之調調之刁刁乎子游曰)
　(地籟則衆竅是已人籟則比竹是巳敢問天籟子綦/曰夫吹萬不同而使其自巳也咸其自取怒者其誰)
　(也傅縡明道論明月在天衆/水咸見清風在林羣籟畢響)法化之聲(維摩詰經維/摩詰室常作)
　(天人第一之樂絃/出無量法化之聲)六師(按湼槃經佛初成道向竭闍/國度迦葉弟子時王舍城中)
　(六師之徒即生大惡心及佛詣王舍城受王供養外/道六師相與集聚詣舍衛城舍衛城中須達多長者)
　(買祇陀園林造立精舍請佛居住六師心生嫉妬共/集波斯匿王言唯願大王聽我等與彼瞿曇捔其道)
　(力若彼勝我我當屬彼若我勝彼彼當屬我時波斯/匿王即勅嚴駕來至佛所白言世尊六師向來求捔)
　(道力佛言大王善哉但當更于此國處造立僧房何/以故我若與彼捔其神力彼衆之中受化者多此處)
　(狹小云何容受佛于爾時為六師故從初一日至十/五日現大希有神通變化六師徒衆其數無量破邪)
　(見心正法出家爾時六師内心慚愧相與圍繞至婆/枳多城教彼人民信受邪法佛時為母處㣼利天波)
　(利質多樹下安居説法六師心大歡喜唱言瞿曇幻/術今巳滅没復教無量衆生増長邪見爾時頻婆娑)
　(羅王波斯匿王及四部衆白目連言此閻浮提邪見/增長衆生可愍唯願大德至彼天上稽首世尊哀愍)
　(衆生還來此住時目連黙然而許往彼天上至世尊/所白佛言佛告目連却後七日我當還下過七日巳)
　(佛與一切天人前後圍繞至婆枳多城作大師子吼/化無量衆生六師復相聚集詣毘舍離佛于一時住)
　(毘舍離菴羅林間為菴羅女及五百犂車子如應説/法時諸犂車同時請佛于此安居受我供養六師聞)
　(之相與詣波羅柰佛又往波羅柰住波羅河邊化寶/稱長者子及其同友五十人六師聞巳展轉復已瞻)
　(婆大城時瞻婆國一切人民悉共奉事六師之徒初/未聞佛法僧名城中有長者無子奉事六師以求子)
　(息其婦懷孕往問六師六師言必生女後往問佛佛/言生者必男有大福德六師聞之以菴羅果和毒藥)
　(持往其家令婦臨月時服之生兒端正產者無患其/婦服之尋死六師周遍城市髙聲唱言沙門瞿曇記)
　(彼長者婦當生男福德無勝今兒未生母已喪命爾/時長者殯殮棺葢送至城外將用火焚佛以道眼明)
　(見此事詣彼塜間語長者言必定得子是時死屍火/燒腹裂子從中出端坐火中㑹衆見佛神化皆發無)
　(上道心爾時六師周遍六城不得停足復至拘尸那/城謗佛為大幻師令諸衆生增長邪見佛心生憐愍)
　(以其神力請召十方諸大菩薩雲集此林大師子吼/與六師共論爾時無數外道于佛法中信心出家按)
　(翻譯名義六師元祖是迦毘羅支流分異遂為六宗/一富蘭那迦葉其人起邪見謂一切法斷滅性空無)
　(君臣父子忠孝之道也二末迦黎拘賖黎其人起邪/見謂衆生苦樂不因行得皆自然耳三刪闍夜毘羅)
　(胝其人謂道不須求經生死劫數苦盡自得如轉縷/圓于髙山縷盡自止何假求也四阿耆多翅舍欽婆)
　(羅其人著弊衣自拔髮五熱炙身以苦行為道謂今/身併受苦後身自樂五迦羅鳩䭾迦旃延其人謂諸)
　(法亦有相亦無相六尼犍陀若提子等其人謂罪/福苦樂本自有因要當必受非行道所能斷也)四
　諦(四十二章經世尊成道已作是思惟離欲寂靜是/最為勝住大禪定降諸魔道于鹿野苑中轉四諦)
　(法輪度憍陳如等五人而證道果法苑珠林言四諦/者一苦二集三滅四道具釋四諦因果次第大小同)
　(異者恐文煩不述今且略釋其名令識因果生滅無/常理實是苦逼迫行者名為苦諦諦是實義審爾不)
　(謬故稱為諦下三諦義同此一釋有漏善惡皆能生/果理是因集名為集諦煩惱盡處名之為滅理實不)
　(生名為滅諦觀理除壅/此實不虚名為道諦)狹小門(法華經是舍惟有一/門而復狹小釋者曰)
　(即理能通故言門㣲/妙難知故言狹小)臭烟朽故之宅(法華經譬如長/者有一大宅其)
　(宅久故而復頓弊堂舍髙危柱根摧朽梁棟傾斜基/陛隤毁墻壁圯坼泥塗阤落覆苫亂墜椽梠差脱周)
　(障屈曲雜穢充徧是朽故宅屬于一人其人近出未/久之間于後宅舍忽然火起四面一時其𦦨俱熾棟)
　(梁椽柱爆聲震裂摧折墮落墻壁崩倒臭烟蓬㶿四/面充塞是時宅主在門外立聞有人言汝諸子等先)
　(因遊戲來入此宅稚小無知歡娯樂著長者聞已驚/入火宅方便救濟令無燒害告諭諸子諸子無知雖)
　(聞父誨猶故樂著嬉戲不巳是時長者而作是念今/此舍宅無一可樂而諸子等耽湎嬉戲不受我教將)
　(為火害即便思惟設諸方便告諸子等我有種種珍/玩之具妙寶好車羊車鹿車大牛之車今在門外汝)
　(等出來隨意所樂可以遊戲諸子聞説如此諸車即/時奔竸馳走而出到于空地離諸苦難長者見子得)
　(出火宅住于四衢坐師子座而自慶言此諸子等生/育甚難愚小無知而入險宅多諸毒蟲魑魅可畏大)
　(火猛燄四面俱起而此諸子貪樂嬉戲我已救之令/得脱難是故諸人我今快樂爾時諸子皆詣父所而)
　(白父言願賜我等三種寶車長者大富庫藏衆多金/銀瑠璃硨磲碼碯以衆寶物造諸大車莊校嚴飾周)
　(帀欄楯四面懸鈴金繩交絡真珠羅網張施其上金/華諸瓔處處埀下衆綵雜飾周帀圍繞柔軟繒纊以)
　(為茵褥上妙細㲲價值千億鮮白淨潔以覆其上有/大白牛肥壯多力形體姝好以駕寶車多諸儐從而)
　(侍衛之以是妙車等賜諸子諸子是時歡喜踊躍乗/是寶車遊于四方嬉戲快樂自在無礙告舍利弗我)
　(亦如是衆聖中尊世間之父一切衆生皆是吾子深/著世樂無有慧心三界無安猶如火宅衆苦克滿甚)
　(可怖畏常有生老病死憂患如是等火熾然不息如/來巳離三界火宅寂然閑居安處林野今此三界皆)
　(是我有其中衆生悉是吾子而今此處多諸患難唯/我一人能為救䕶雖復教詔而不信受于諸欲染貪)
　(著深故以是方便為説三乗令諸衆生知三界苦開/示演説出世間道是諸子等若心決定具足三明及)
　(六神通有得緣覺不退菩薩我為衆生以此譬喻説/一佛乘汝等若能信受是語一切皆當成得佛道是)
　(乗㣲妙清淨第一于諸世間為無有上佛所悦可一/切衆生所應稱讚供養禮拜無量億千諸力解脱禪)
　(定智慧及佛餘法得如是乘令諸子等日夜劫數常/得遊戲與諸菩薩及聲聞衆乗此寶乘直至道場)
　徐誘草庵(詳見二十/巻寶藏註)沃金瓶(法苑珠林佛告諸大衆/言我初踰城始出宫門)
　(外有揵闥婆王將領部族奏百千天樂來至我所即/問我言欲往何所我答言欲求菩提彼語我言汝定)
　(成正覺有拘留孫佛欲入湼槃時付囑我金瓶瓶中/有寶塔盛七寶印黃金印有二白銀印有五將付悉)
　(達常使我䕶若成正覺時我尋來至依言受瓶巳不/久成道大梵天王與地神堅牢于菩提樹南以黄金)
　(白玉造大金剛壇衆寶莊嚴爾時揵闥婆王白十方/佛言我見過去佛初成道時咸昇金剛壇金瓶盛水)
　(用灌佛頂成就法王位今見釋尊始得菩提亦如前/佛昇金剛壇我聞山王下七重清海内有八功德水)
　(往古諸佛欲昇法王位皆登金剛壇用水灌頂我自/往取欲灌釋迦頂彼揵闥婆王開瓶出印塔將瓶取)
　(水爾時十方諸佛命我昇壇我即繞壇三帀從于南/面上西轉而北住至于壇中心自敷尼師壇禮十方)
　(佛諸佛命我坐入金剛三昧十方來佛又告娑竭龍/王汝往大海底寶馬王洲上頻伽羅山頂彼有大巖)
　(窟名為金剛藏用貯輪王鍾及貯法王鍾皆用黃金/作七寶白王用填其上諸佛出世皆用千鍾灌頂之)
　(上輪王出世亦千鍾灌汝持佛鍾來不用輪王者即/盛入功德水以灌釋迦爾時龍王承佛教巳即取金)
　(鍾以授十方佛諸佛受已命揵闥婆王汝持彼水來/瀉我金鍾内諸佛命我起立金壇又禮十方佛時十)
　(方諸佛又告和修龍王往頻伽山頂彼山有窟藏諸/佛座及輪王座皆用黄金作之如須彌山佛座九龍)
　(繞之輪王座五龍繞之令法王登位時座于時十方/諸佛又命大魔王及大梵王共轝佛座至金剛壇上)
　(諸佛命我坐我即依言便却踞坐時十方諸佛以金/鍾盛水用灌我頂諸佛灌已次及四王帝釋魔梵次)
　(第灌之我灌頂巳得淨三/昧無量佛法一時皆現)繫素繒(華嚴經此菩薩摩/訶薩以離垢繒而)
　(繫其頂住法師/位廣行布施)天口(漢書藝文志田子名駢/齊人游稷下號天口駢)雄辯(廣/絶)
　(交論騁黃馬之劇/談縱碧雞之雄辯)刮語燒書(劇秦美新剗滅古文刮/語燒書弛禮崩樂塗民)
　(耳目吕向註刮除/也言除百家之言)孝和皇帝(唐書中宗諡/曰孝和皇帝)庶人(唐書/中宗)
　(皇后韋氏為亂兵所殺追貶庶人通鑑睿宗/紀景雲元年秋七月乙亥追廢韋氏為庶人)後宫用
　事(通鑑唐中宗紀上在房陵與后同幽閉備嘗艱危/情愛甚篤上每聞敕使至輒惶恐欲自殺后止之)
　(曰禍福無常寧失一死何遽如是上嘗與后私誓曰/異時幸復見天日當惟卿所欲不相禁制及再為皇)
　(后遂干預朝政如/武后在髙宗之世)女謁(帝王世紀宫室/榮耶女謁行耶)屬籍(史記田/蚡傳宗)
　(室無節行者/除其屬籍)銀黃(漢書楊僕傳懷銀黃埀三組/師古註銀銀印也黃金印也)天倫
　(穀梁傳兄弟天倫也范寗/註兄先弟後天之倫次)尚方(顔師古漢書註尚/方主作禁器物)詰
　朝(左傳詰朝將見杜/預註詰朝平旦也)五土(蔡邕獨斷天子大社以五/色土為壇皇子封為王者)
　(受天子之社土以所封之方色東方受青南方受赤/他如其方色苴以白茅授之各以其所封方之色歸)
　(國以立社故/謂之受茅土)信宿(左傳一宿為舍再宿為信孫綽遊/天台山賦陟降信宿迄于仙都)
　恩澤侯(漢書有外戚/恩澤侯表)裂裳裹足(吕覽公輸般為髙雲/梯欲以攻宋墨子聞)
　(之自魯往裂裳裹足日夜不休/十日十夜而至于郢見荆王)受具(釋氏要覽具足/戒即出家二衆)
　(所受戒也何名具足決定藏論云比丘戒四分義攝/一者受具足謂白四羯磨二隨具足謂從此向後隨)
　(一一戒常持覆䕶故三䕶他心具足謂比丘一分威/儀具足名䕶他心四具足守戒謂于小罪見畏不犯)
　(若有犯者悉皆發露故此具足戒有六/聚比丘二百五十條尼三百五十條)山神獻果(法/苑)
　(珠林唐始州永安縣釋惠主姓賈持律第一兼營福/業後至故鄉南山藏伏惟食松葉異類禽獸同集無)
　(聲或有山神與送/茯苓甘松香來)天女散花(維摩詰經時維摩詰室/有一天女見諸大人聞)
　(所説法便現其身即以天花散諸菩薩大弟子上花/至諸菩薩即皆墮落至大弟子便著不墮一切弟子)
　(神力去花不能令去爾時天女問舍利弗何故去花/答曰此花不如法是以去之天女曰勿謂此花為不)
　(如法所以者何是華無所分别仁者自生分别想耳/若于佛法出家有所分别為不如法若無所分别是)
　(則如法觀諸菩薩華不著者巳斷一切分别想故譬/如人畏時非人得其便如是弟子畏生死故色聲香)
　(味觸得其便已離畏者一切五欲無能為也/結習未盡華著身耳結習盡者華不著也)東魏神
　泉(晉書襄國城塹水源在城西北五里其水源暴竭/石勒問佛圖澄何以致水澄曰今當勅龍取水迺)
　(與弟子法首等數人至故泉源上坐繩牀燒安息香/呪願數百言如此三日水泫然㣲流有一小龍長五)
　(六寸許隨水而來諸道士競往視之有/頃水大至隍塹皆滿此云東魏未詳)禪枝(梁昭明/太子詩)
　(藥樹永繁稠/禪枝詎凋槭)法水(湼槃經大仙入湼槃佛日墜于地/法水悉枯涸我等定當死金光明)
　(經智淵無邊/法水具足)脱履(列子楊朱南之沛老𥅆西遊于秦/邀于郊至梁而遇老子老子中道)
　(仰天而嘆曰始以汝為可教今不可教也楊朱不答/至舍進涫漱巾櫛脱履户外膝行而前曰向者夫子)
　(仰天而嘆曰始以汝為可教今不可教弟子欲請/夫子辭行不間是以不敢今夫子間矣請問其過)摳
　衣(禮記毋踐屨毋踖席摳衣趨隅孔穎達正義摳衣/趨隅者摳提也衣裳也趨猶向也隅猶角也既不)
　(踖席當兩手提裳之前徐徐向席之/下角從下而升當已位而就坐也)聖胎(仁王經一/切諸佛菩)
　(薩長養十心/為聖胎也)雪山童子(佛入雪山修行故謂佛為雪/山童子釋氏要覽智度論云)
　(梵語鳩摩羅伽秦言童子寄歸傳云白衣詣苾蒭所/專誦佛典求落髮號童子西天出家國無止制但投)
　(師允可即和僧剃髮故無童子行者之屬今經中呼/文殊善才寶積月光等諸大菩薩為童子者即非稚)
　(齒如智論云如文殊師利十力四無所畏等悉具佛/事故住鳩摩羅伽地又云若菩薩從初發心斷婬欲)
　(乃至菩提/是名童子)芭蕉之身(湼槃經是身不堅猶如蘆葦伊/蘭水沫芭蕉之樹又云譬如芭)
　(蕉生實則枯一切/衆生身亦如是)甘蔗之種(法苑珠林菩薩本行經/云甘蔗王次前有王名)
　(大茅草以王位付諸大臣剃除鬚髮服出家衣持戒/清淨專心勇猛成就四禪具足五通得成王仙壽命)
　(極長至年衰老肉消背曲雖復拄杖不能逺行時諸/弟子欲往東西求覓飲食取好輭草安置籠裏用盛)
　(王仙懸樹枝上畏諸蟲獸來觸王仙時諸弟子乞食/去後有一獵師遊行山野遥見王仙謂是白鳥遂即)
　(射之有兩滴血出墮于地即便命終彼諸弟子乞食/來還見王仙被射命終集聚柴木焚燒王屍收骨為)
　(塔復將種種雜妙香花供養彼塔爾時彼地有兩滴/血即便生出二甘蔗芽漸漸髙大至時甘蔗熟日炙)
　(開剖其一莖蔗出一童子一莖蔗出一童女端正可/喜世無有雙時諸弟子心念王仙在世之時不生兒)
　(子今此兩童是王仙種養䕶看視報諸臣知時諸大/臣召喚解相婆羅門教令占相并遣作名彼相師言)
　(此童子者既是日炙熟甘蔗開而出生故一名善生/二復名甘蔗生又以日炙甘蔗出故亦名日種彼女)
　(因縁一種無異故名善賢復名水波時彼諸臣取甘/蔗種所生童子幼小年時即灌其頂立以為王其善)
　(賢女至年長大堪能伏/事即拜為王第一之妃)委運(晉書自可居常/待終頽心委運)象牙花
　發(埤雅象南越大獸其牙生花必因雷聲爾雅翼象/其牙長一尺每雷震必倉卒間似花暴出逡巡隠)
　(没湼槃經譬如虚空震雷起雲一切象牙上皆生花/若無雷震花則不生亦無名字衆生佛性亦復如是)
　(常為一切煩惱所覆不可得見是故我説衆生無我/若得聞是大般湼槃㣲妙經典則見佛性如象牙花)
　(雖聞契經一切三昧不聞是經不知如來㣲妙之相/如無雷時象牙上花不可得見聞是經已即知一切)
　(如來所説祕藏佛性喻如天雷見象牙花聞是經已/即知一切無量衆生皆有佛性以是義故説大湼槃)
　(名為如來祕密之藏增長/法身猶如雷時象牙上花)薦紳(史記五帝本紀薦紳/先生難言之徐廣曰)
　(薦紳即縉紳/也古字假借)却行擁篲(史記騶衍如燕昭王擁彗先/驅請列弟子之座而受業索)
　(隱曰彗帚也謂為之掃地以衣𬒮擁帚而却行恐塵/埃之及長者所以為敬也漢書太公擁篲迎門却行)
　(師古註却行/却退而行也)無説(湼槃經如來雖為一切衆生演説/諸法實無所説何以故有所説者)
　(名為有法如來世尊/非是有為是故無説)又損(老子為學日益為道日損/損之又損以至于無為無)
　(為而無/不為矣)中分(莊子常季問于仲尼曰王駘兀者也從/之遊者與夫子中分魯立不教坐不議)
　(虚而往實而歸固有不言/之教無形而心成者耶)封君(漢書秦漢之制列侯/封君食租税嵗率户)
　(二/百)律儀(西域記戒行律/儀潔清勤勵)細行(周書不矜細/行終累大德)二翼(釋氏/以權)
　(實為二翼或以定慧為二翼湼槃經猶如/車有二輪則有載用鳥有二翼堪任飛行)僧寶(法苑/珠林)
　(夫論僧寶者謂禁戒守真威儀出俗圖方外以發心/棄世間而立法官榮無以動其意親屬莫能累其想)
　(宏道以報四恩育德以資三有髙越人天重踰金玉/稱為僧也是知僧寶利益不可稱紀釋氏要覽初小)
　(乗説文六金身是佛寶四諦十二因縁生空教是法/寶四果縁覺是僧寶次大乗説三身如來是佛寶二)
　(空教是法寶三/賢十聖是僧寶)有疑皆問(湼槃經大覺世尊將欲湼/槃一切衆生若有所疑今)
　(悉可問為最後問法苑珠林有阿羅漢名難提蜜多/羅化縁既畢將般湼槃集諸苾芻苾芻尼等但有疑)
　(者應可/速問)當入無餘(法華經如來于今日/中夜當入無餘湼槃)踴身七樹(湼/槃)
　(經爾時世尊以黃金身示大衆已即放無量無邊百/千萬億大湼槃光普照十方一切世界日月所照無)
　(復光明放是光已即從七寶師子大牀上昇虚空髙/一多羅樹一反告言我欲湼槃汝等大衆看我紫磨)
　(黃金色身如是展轉髙七多羅樹七反告言我欲湼/槃汝等大衆應當深心看我紫磨黃金色身從空中)
　(下坐師子牀如是二十四反告諸大衆為/是最後見于如來自此見已無復再覩)遷神(潘岳/寡婦)
　(賦痛存亡之殊制/兮將遷神而安厝)少陵原(長安志少陵原在萬年縣/南四十里南接終南北至)
　(滻水西屈曲六十里入長安縣界即漢鴻固原也宣/帝許后𦵏于此俗號少陵原張禮遊城南記註漢許)
　(后𦵏少陵在司馬村之/東因即其地呼少陵原)茶毘(湼槃經佛告阿難我入/湼槃如轉輪王經停七)
　(日乃入金棺以妙香油注滿棺中密葢棺門其棺四/面應以七寶間雜莊嚴一切寶幢香花供養經七日)
　(已復出金棺既出棺已應以一切衆妙香水灌洗沐/浴如來之身既灌洗已以上妙兜羅綿徧體纒身次)
　(以㣲妙無價白㲲千張復于綿上纒如來身又入金/棺復以㣲妙香油盛滿棺中閉棺令密爾乃純以㣲)
　(妙牛頭栴檀沉水一切香木成七寶車一切衆寶以/為莊嚴載以寶棺至茶毘所無數寶幢寶葢寶衣天)
　(樂香華周徧虚空悲哀供養一切天人無數大衆應/各以栴檀沉水㣲妙香油茶毘如來哀號戀慕茶毘)
　(已訖天人四衆收取舍利盛七寶瓶于其城内四衢/道中起七寶塔供養舍利翻譯名義茶毘此云焚燒)
　合璧連珠(漢書日月如合璧五星如連珠孟康註謂/太初上元甲子夜半朔旦冬至時七曜皆)
　(會聚斗牽牛分度夜盡如合璧連珠也莊子莊子將/死弟子欲厚𦵏之莊子曰吾以天地為棺槨以日月)
　(為連璧星辰為珠璣萬物為齎/送吾𦵏具豈不備邪何以加此)叩膺拔髮(湼槃經大/覺世尊巳)
　(入湼槃爾時阿難悶絶躃地猶如死人寂無氣息爾/時樓豆以清冷水灑阿難面扶之令起以善方便而)
　(慰喻之爾時無數一切大衆或常槌胷大呌者或舉/手拍頭自拔髪者或有嘆言世界空虚衆生眼滅者)
　坌塵(佛報恩經舍利弗即昇虛空身中出火即自燒/身取于湼槃爾時大衆戀慕舍利弗目不暫捨)
　(心生戀慕舉身/大哭塵土坌身)升堂入室(家語吾聞孔子之施教也/先之以詩書導之以孝悌)
　(説之以仁義觀之以禮樂然後成之/以文德葢入室升堂者七十有餘人)破山澍海(晉書/顧愷)
　(之拜桓温墓賦詩云山崩溟海竭魚鳥將何依或問/之曰卿憑重桓公乃爾哭狀其可見乎答曰聲如震)
　(雷破山淚如/傾河注海)聲振三千(湼槃經爾時城内士女天人/大衆復重悲哀各以所持號)
　(泣供養一時禮拜右繞七/匝悲號大哭聲振三千)惠莊(按唐書睿宗子申王/撝薨冊贈惠莊太子)
　紅蓮(按雜寶藏經波羅柰國中有蓮花/夫人是生千子後為賢劫千佛)勝鬘夫人(楞/伽)
　(經令勝鬘夫人及利智滿足諸菩薩等宣揚演説如/來藏及識藏名七識俱生聲聞計著見人法無我故)
　(勝鬘夫人承佛威神説如來境界非聲聞縁覺及外/道境界如來藏識藏唯佛及餘利智依義菩薩智慧)
　(境/界)毘邪居士(維摩詰經爾時毘邪離大城中有長者/名維摩詰巳曾供養諸佛深植善本得)
　(無生忍辯才無閡遊戲神通逮諸總/持獲無所畏降魔勞怨入深法門)二空法(二空人/法兩空)
　(也羅漢祇得人空大乗人法俱空楞嚴經/及諸一切未得二空回向上乘阿羅漢等)七覺分(湼/槃)
　(經所謂七覺分一者念處覺分二者擇法覺分三者/精進覺分四者喜覺分五者除覺分六者定覺分七)
　(者捨/覺分)舍利(法苑珠林舍利者西域梵語此云骨身恐/濫凡夫死人之骨故存梵本之名舍利有)
　(三種一是骨舍利其色白也二是髮舍利其色黑也/三是肉舍利其色赤也菩薩羅漢等亦有三種若是)
　(佛舍利椎打不碎若是弟子舍利椎撃便破矣釋氏/要覽舍利乃是戒定慧忍行功德熏成也梵語設利)
　(羅今訛略稱舍利華言骨身所以不譯者恐濫凡夫/骨身故也又云䭾都此云不壞義有二種舍利一全)
　(身二碎身碎身有三一骨舍利白色二肉舍利紅色/三髪舍利黑色惟佛舍利五色有神變一切物不能)
　(壞/焉)羊峴(晉書羊祜樂山水每風景必造峴山置酒言/詠終日不倦嘗慨然嘆息顧謂從事中郎鄒)
　(湛等曰自有宇宙便有此山由來賢達勝士登此逺/望如我與卿者多矣皆湮没無聞使人悲傷如百嵗)
　(後有知魂魄猶應登此也湛曰公德冠四海道嗣前/哲令聞令望必與此山俱傳至若湛輩乃當如公言)
　(耳及祜卒襄陽百姓于峴山祜平生游憇之所建碑/立廟嵗時饗祭焉望其碑者莫不流涕杜預因名為)
　(墮淚/碑)後五百年(法苑珠林釋迦佛如來滅後正法住/世五百嵗像法住世亦五百嵗又法)
　(苑珠林佛伸右手摩彌勒頂作如是言彌勒我付囑/汝當來末世後五百嵗正法滅時汝當守䕶三寶莫)
　(令斷/絶)玉牒(劉孝標廣絶交論鏤金板而鐫盤/盂書玉牒而刻鍾鼎説文牒札也)無量義
　處(法華經爾時世尊四衆圍繞供養恭敬尊重讚嘆/為諸菩薩説大乘經名無量義教菩薩法佛所䕶)
　(念佛説此經已結加趺坐入于無量義處三昧身心/不動大般若經言無量者量不可得不可量在過去)
　(法中不可量在未來法/中不可量在現在法中)如來禪(楞伽經云何如來禪/謂入如來地得自覺)
　(聖智相三種樂住成辦衆/生不思議事是名如來禪)目論(史記越世家齊使者/曰幸也越之不亡也)
　(吾不貴其用智之如目見毫毛而不見其睫也今曰/王知晉之失計而不自知越之過是目論也索隠)
　(言越王知晉之失而不自覺越之過猶人眼能見毫/毛而不自見其睫故謂之目論也王屮頭陀寺碑文)
　(穿鑿異端者以違方為得一/順非辯偽者比㣲言于目論)救頭(大般若經菩薩/修行如救頭然)寶
　樹(華嚴經一切寶/樹行列莊嚴)八水香池(華嚴經八功德水湛然/盈滿其水香氣如天栴)
　(檀法苑珠林八功德水依順正理論云一甘二冷三/輭四輕五清淨六不臭七飲時不損喉八飲巳不傷)
　(腹/)嬰兒(湼槃經應當于是大湼槃經專心思惟五種/之行一者聖行二者梵行三者天行四者嬰)
　(兒行五者病行云何名為嬰兒行善男子不能起住/來去語言是名嬰兒如來亦爾不能起者如來終不)
　(起諸法相不能住者如來不著一切諸法不能來者/如來身行無有動揺不能去者如來巳到大般湼槃)
　(不能語者如來雖為一切/衆生演説諸經實無所説)勝幡(維摩詰經降伏四種/魔勝幡建道場鳩摩)
　(羅什曰外國破敵得勝則豎勝幡道場降魔亦表其/勝相也釋氏要覽長阿含經云若沙門于此寺法中)
　(勤苦得一法者便/當䜿幡告四逺)利眼金翅(華嚴經譬如金翅鳥王/飛行虚空迴翔不去以)
　(清淨眼觀察海内諸龍宫殿奮勇猛力以左右翅鼓/揚海水悉令兩闢知龍男女命將盡者而搏取之如)
　(來應正等覺金翅鳥王亦復如是住無礙行以淨佛/眼觀察法界諸宫殿中一切衆生若曾種善根巳成)
　(熟者如來奮猛十力以止觀兩翅鼓揚生死大愛海/水使其兩闢而撮取之置佛法中令斷一切妄想戲)
　(論安住如來無/分别無礙行)魔種敗壞(湼槃經夫四魔者是菩薩/怨諸佛如來為菩薩時能)
　(以智慧破壞四魔大般若經若有發心于彼功德深/生隨喜皆能破壞一切魔軍宫殿眷屬西域記魔王)
　(知菩薩將成正覺也誘亂不遂憂惶無賴集諸神衆/齊整魔軍治兵振旅將愶菩薩于是風雨飄注雷電)
　(晦冥縱火飛烟揚沙激石備矛盾之具極弦矢之用/菩薩于是入大慈定凡厥兵仗變為蓮花魔軍怖駭)
　(奔馳/退散)四生滅度(金剛經佛告須菩提所有一切衆生/之類若卵生若胎生若濕生若化生)
　(若有色若無色若有想若無想若非有想若非無想/我皆令入無餘湼槃而滅度之湼槃經如火不遇薪)
　(名之為滅滅生/死故名為滅度)彼岸(湼槃經菩薩及佛具足成就六/波羅蜜多到彼岸僧肇維摩詰)
　(經註彼岸湼槃岸也彼湼槃豈崖岸之有以我異于/彼故借謂之耳錦繡萬花谷梵經云波羅蜜多此云)
　(到彼岸彼岸者西土俗以設諭諸佛地謂之彼岸衆/生輪回作業之地如在海中謂之此岸則佛地所以)
　(謂之/彼岸)水月(維摩詰經如智者見水中月菩薩觀衆生/為若此金光明經聲聞之身猶如虚空𦦨)
　(幻響化如/水中月)
　
　
　
　
　
　
　
　
　
　
　
　
　
　王右丞集箋注巻二十四
欽定四庫全書
　王右丞集箋注巻二十五
　　　　　　　　　　　　　仁和趙殿成撰
　碑銘二首
　　能禪師碑(唐文粹作六祖/能禪師碑銘)
無有可捨是達有源無空可住是知空本離寂非動乘
化用常在百法而無得周萬物而不殆鼓枻海師不知
菩提之行散花天女能變聲聞之身則知法本不生因
心起見見無可取法則常如(無顧本作而誤今/校從唐文粹本)世之至
人有證于此得無漏不盡漏度有為非無為者其惟我
曹溪禪師乎禪師(顧本少此三字今/從唐文粹本増入)俗姓盧氏某郡某
縣人也名是虚假不生族姓之家法無中邊不居華夏
之地善習表于兒戲利根發于童心不私其身臭味于
畊桑之侣茍適其道羶行于蠻貊之邦(顧本侣作似適/作行羶作能俱)
(誤今校從/唐文粹本)年若干事黃梅忍大師願竭其力即安于井
臼素刳其心獲悟于稊稗每大師登座學衆盈庭中有
三乘之根共聽一音之法禪師黙然受教曾不起予退
省其私迥超無我其有猶懷渴鹿之想尚求飛鳥之跡
香飯未消弊衣仍覆皆曰升堂入室測海窺天(窺舊本/作扇非)
謂得黃帝之珠堪受法王之印大師心知獨得謙而不
鳴天何言哉聖與仁豈敢(天舊作/回非)子曰賜也吾與汝弗
如(弗唐文/粹作不)臨終遂密授以祖師袈裟而謂之曰(唐文粹/無而字)
物忌獨賢人惡出已吾且死矣汝其行乎(吾唐文/粹作予)禪師
遂懷寶迷邦銷聲異域衆生為淨土雜居止于編人世
事是度門混農商于勞侣如此積十六載南海有印宗
法師講湼槃經禪師聽于座下因問大義質以真乘既
不能酬翻從請益乃嘆曰化身菩薩在此色身肉眼凡
夫願開慧眼遂領徒屬盡詣禪居(徒顧本作其今/校從唐文粹本)奉為
挂衣親自削髪于是大興法雨普灑客塵乃教人以忍
曰忍者無生方得無我始成于初發心以為教首(顧本/于教)
(字下多人以二字今/從唐文粹本刪去)至于定無所入慧無所依大身過
于十方本覺超于三世根塵不滅非色滅空行願無成
即凡成聖舉足下足長在道場是心是情同歸性海商
人告倦自息化城窮子無疑直開寶藏其有不植德本
難入頓門妄繫空花之狂曾非慧日之咎(顧本以頓門/作禁門妄繫)
(作未繫慧日作思日俱非/是今從唐文粹本校正)常歎曰七寶布施等恒河沙
億劫修行盡大地墨不如無為之運無礙之慈宏濟四
生大庇三有既而道德遍覆名聲普聞泉館卉服之人
去聖厯劫塗身穿耳之國航海窮年(塗舊作/途非)皆願拭目
于龍象之姿忘身于鯨鯢之口駢立于户外趺坐于牀
前林是旃檀更無雜樹花惟薝蔔不嗅餘香皆以實歸
多離妄執九重延想萬里馳誠思布髪以奉迎願叉手
而作禮則天太后孝和皇帝並敕書勸諭徵赴京城禪
師子牟之心敢忘鳳闕逺公之足不過虎溪固以此辭
竟不奉詔遂送百衲袈裟及錢帛等供養天王厚禮獻
玉衣于幻人女后宿因施金錢于化佛尚德貴物異代
同符至某載月日中忽謂門人曰吾將行矣俄而異香
滿室白虹屬地飯食訖而敷坐沐浴畢而更衣彈指不
留水流燈熖金身永謝薪盡火滅山崩川竭鳥哭猿啼
諸人唱言人無眼目列郡慟哭世且空虛某月日遷神
于曹溪安座于某所擇吉祥之地不待青烏變功德之
林皆成白鶴嗚呼大師至性淳一天姿貞素百福成相
衆妙㑹心經行宴息皆在正受談笑語言曾無戲論故
能五天重跡百越稽首修虵雄虺毒螫之氣銷跳殳彎
弓猜悍之風變畋漁悉罷蠱酖知非多絶羶腥效桑門
之食悉棄罟網襲稻田之衣永惟浮圖之法實助皇王
之化弟子曰神㑹遇師于晩景聞道于中年(中顧本作/長今校從)
(唐文/粹本)廣量出于凡心利智踰于宿學雖末後供樂最上
乘先師所明有類獻珠之願(願唐文/粹作顧)世人未識猶多抱
玉之悲謂余知道以頌見託偈曰
五藴本空六塵非有衆生倒計不知正受蓮花承足楊
枝生肘茍離身心孰為休咎(其/一)至人達觀與物齊功無
心捨有何處依空不著三界徒勞八風以兹利智遂與
宗通(其/二)愍彼偏方不聞正法俯同惡類將興善業教忍
斷嗔修慈捨獵世界一花祖宗六葉(其/三)大開寶藏明示
衣珠本源常在妄轍遂殊過動不動離俱不俱吾道如
是道豈在吾(其/四)道遍四生常依六趣有漏聖智無義章
句六十二種一百八喻悉無所得應如是住(其/五)
　能禪師(傳燈録慧能大師姓盧氏其先范陽人父行/蹈武德中左官于南海之新州遂占籍焉三)
　(嵗喪父其母守志鞠養及長家尤貧窶師樵採以給/一日負薪至市中聞客讀金剛經悚然問曰此何法)
　(也得于何人客曰此名金剛經得于黄梅忍大師師/遽告其母以為法尋師之意直抵韶州遇髙行士劉)
　(志略結為交友尼無盡藏者即志略之姑也常誦湼/槃經師暫聽之即為解説其義尼遂執巻問字師曰)
　(字即不識義即請問尼曰字尚不識安能㑹義師曰/諸佛妙理非闗文字尼驚異之告鄉里耆艾云能是)
　(有道之人宜請供養于是居人競來瞻禮近有寶林/古寺舊地衆議營緝俾師居之四衆霧集俄成寶坊)
　(師一日自念曰我求大法豈可中道而止明日遂行/至昌樂縣西山石室間遇智逺禪師師遂請益逺曰)
　(觀子神姿爽拔殆非常人吾聞西域菩提達摩傳心/印于黄梅汝當往彼參決師辭去直造黄梅之東禪)
　(即唐咸亨二年也忍大師一見黙而識之後傳衣法/令隠于懷集四㑹之間至儀鳳元年丙子正月八日)
　(届南海遇印宗法師于法性寺講湼槃經師寓止廊/廡間暮夜風颺刹幡聞二僧對論一云幡動一云風)
　(動往復酬答未曾契理師曰可容俗流輒預髙論否/直以風幡非動動自心耳印宗切聆此語竦然異之)
　(翌日邀師入室徵風幡之義師具以理告印宗不覺/起立云行者定非常人師為是誰師更無所隱直叙)
　(得法因由于是印宗執弟子之禮請受禪要乃告四/衆曰印宗具足凡夫今遇肉身菩薩指坐下盧居士)
　(云即此是也因請出所傳信衣悉令瞻禮至正月十/五日會諸名德為之剃髮二月八日就法性寺智光)
　(律師受滿分戒其戒壇即宋朝求那跋陀三藏之所/置也三藏記云當有肉身菩薩在此壇受戒又梁末)
　(真諦三藏于壇之側手植二菩提樹謂衆曰却後一/百二十年有大開士于此樹下演無上乘度無量衆)
　(師具戒已于此樹下開東山法門宛如宿契明年二/月八日謂衆曰吾不願此居要歸舊隠時印宗與緇)
　(白千餘人送師歸寶林寺韶州刺史韋據請于大梵/寺轉妙法輪并受無相心地戒門人紀録目為壇經)
　(盛行于世後返曹谿雨大法雨學者不下千數中宗/神龍元年降詔云朕請安秀二師宫中供養萬機之)
　(暇每究一乗二師並推讓云南方有能禪師密受大/師衣法可就彼問今遣内侍薛簡馳詔迎請願師慈)
　(悲速赴上京師上表辭疾願終林麓薛簡曰京城禪/德皆云欲得㑹道必須坐禪習定若不因禪定而得)
　(解脱者未之有也未審師所説法如何師曰道由心/悟豈在坐也經云若見如來若坐若卧是行邪道何)
　(故無所從來亦無所去若無生滅是如來清淨禪諸/法空寂是如來清靜坐究竟無證豈在坐邪簡曰弟)
　(子之迴主上必問願和尚慈悲指示心要師曰道無/明暗明暗是代謝之義明暗無盡亦是有盡簡曰明)
　(喻智慧暗況煩惱修道之人儻不以智慧照破煩惱/無始生死憑何出離師曰若以智慧照煩惱者此是)
　(二乘小兒羊鹿等機上智大根悉不如是簡曰如何/是大乗見解師曰明與無明其性無二無二之性即)
　(是實性實性者處凡愚而不減在賢聖而不增住煩/惱而不亂居禪定而不寂不斷不常不來不去不在)
　(中間及其内外不生不滅性相如如常住不遷名之/曰道簡曰師說不生不滅何異外道師曰外道所説)
　(不生不滅者將滅止生以生顯滅滅猶不滅生説無/生我説不生不滅者本自無生今亦無滅所以不同)
　(外道汝若欲知心要但一切善惡都莫思量自然得/入清淨心體湛然常寂妙用常沙簡䝉指教豁然大)
　(悟禮辭歸闕表奏師語有詔謝師并賜摩納袈裟絹/五百匹寶鉢一口十二月十九日勅改寶林為中興)
　(寺三年十一月十八日又勅韶州刺史重加崇飾賜/額為法泉寺師新州舊居為國恩寺師説法利生經)
　(四十載先天二年七月一日謂門人曰吾欲歸新州/時大衆哀慕乞師且住師曰諸佛出現猶示湼槃有)
　(來必去理亦常然吾此形骸歸必有所往新州國恩/寺沐浴訖跏趺而化異香襲人白虹屬地即其年八)
　(月三日也時韶新兩郡各修靈塔道俗莫決所之兩/郡刺史共焚香祝云香烟引處即師之欲歸焉時香)
　(烟騰涌直貫曹谿以十一/月十三日入塔壽七十六)天女(維摩詰經時維摩詰/室有一天女見諸大)
　(人聞所説法便現其身即以天華散諸菩薩大弟子/上舍利弗言汝何以不轉女身天女曰我從十二年)
　(來求女人相了不可得當何所轉譬如幻師化作幻/女若有人問何以不轉女身是人為正問不舍利弗)
　(言不也幻無定相當何所轉天女曰一切諸法亦復/如是無有定相云何乃問不轉女身即時天女以神)
　(通力變舍利弗令如天女天女自化身如舍利弗而/問言何以不轉女身舍利弗以天女像而答言我今)
　(不知何轉而變為女身天女曰舍利弗若能轉此女/身則一切女人亦當能轉如舍利弗非女而現女身)
　(一切女人亦復如是雖現女身而非女也是故佛説/一切諸法非男非女即時天女還攝神力舍利弗身)
　(還復如故天女問舍利弗女身色相今何所在舍利/弗言女身色相無在無不在天女曰一切諸法亦復)
　(如是無在無不在夫無/在無不在者佛所説也)無漏(釋氏謂道心如完器妙/理猶淨水一切煩惱破)
　(壞道心迷失妙理猶如破器不能停淨水譏其過失/名之曰漏即欲漏有漏無明漏也四果永盡名曰無)
　(漏/)度有為非無為(華嚴經何等為有為法所謂欲界/色界無色界衆生界何等為無為)
　(法所謂虚空湼槃數縁滅/非數縁滅縁起法性住)利根(湼槃經一切衆生凡/有三種所謂利根中)
　(根鈍/根)臭味(左傳晉范宣子來聘公享之宣子賦摽有/梅季武子曰誰敢哉今譬于草木寡君在)
　(君君之臭味也杜/預註言同類也)羶行(莊子羊肉不慕蟻蟻慕羊肉/羊肉羶也舜有羶行百姓悦)
　(之故三徙成都至鄧/之虛而十有萬家)黃梅忍大師(傳燈録宏忍大師/蘄州黄梅人也姓)
　(周氏生而岐嶷童遊時逢一智者歎曰此子闕七種/相不逮如來後遇信大師得法嗣化于破頭山咸亨)
　(中有一居士姓盧名慧能自蘄州來參謁師問曰汝/自何來曰嶺南師曰欲須何事曰唯求作佛師曰嶺)
　(南人無佛性若為得佛曰人即有南北佛性豈然師/知是異人乃訶曰著槽厰去能禮足而退便入碓坊)
　(服勞于杵臼之間晝夜不息經八月師知付授時至/遂告衆曰正法難解不可徒記吾言持為己任汝等)
　(各自隨意述一偈若語意冥符則衣法皆付時㑹下/七百餘僧上座神秀者學通内外衆所宗仰咸共推)
　(稱云若非尊秀疇敢當之神秀切聆衆譽不復思惟/乃于廊壁書一偈云身是菩提樹心如明鏡臺時時)
　(常拂拭莫遣有塵埃師因經行忽見此偈知是神秀/所述乃讚歎曰後代依此修行亦得勝果令各誦念)
　(能在碓坊忽聆誦偈乃問同學是何章句同學曰和/尚求法嗣令各述心偈此則秀上座所述和尚深加)
　(歎賞必將付法傳衣也能曰美則美矣了則未了同/學訶曰庸流何知勿發狂言能曰子不信耶願以一)
　(偈和之同學不答相視而笑能至夜密告一童子引/至廊下自秉燭令童子于秀偈之側寫一偈云菩提)
　(本非樹明鏡亦非臺本來無一物何假拂塵埃大師/後見此偈云此是誰作亦未見性衆聞師語遂不之)
　(顧迨夜乃潛令人自碓坊召能行者入室告曰諸佛/出世為一大事故隨機小大而引導之遂有十地三)
　(乗頓漸等旨以為教門然以無上㣲妙祕密圓明真/實正法眼藏付于上首大迦葉尊者展轉傳授二十)
　(八世至達摩届于此土得可大師承襲以至于吾今/以法寶及所傳袈裟用付于汝善自保䕶無令斷絶)
　(能居士跽受衣法啓曰法則既授衣付何人師曰昔/達摩初至人未知信故傳衣以明得法今信心已熟)
　(衣乃爭端止于汝身不復傳也且當逺隐俟時行化/能曰當隠何所師曰逢懷即止遇㑹且藏能禮足巳)
　(捧衣而出是夜南邁大衆莫知師自此不復上堂凡/三日大衆疑怪致問師曰吾道行矣何更詢之復問)
　(衣法誰得耶師曰能者得于是衆議盧行者名能尋/訪既失懸知彼得即共奔逐上元二年師告衆曰吾)
　(今事畢時可行矣即入室安坐而逝/壽七十有四建塔于黄梅之東山)三乘(魏書釋老/志初階聖)
　(者有三種人其根業太差謂之三乗聲聞乗縁覺乗/大乗取其可乗運以至道為名此三人惡迹已盡但)
　(修心盪累濟物進德初根人為小乘行四諦法中根/人為中乗受十二因縁上根人為大乘則修六度雖)
　(階三乗而要由修進萬行拯度億流彌長逺乃可登/佛境矣劉孝標世説註法華經曰三乗者一曰聲聞)
　(乗二曰縁覺乗三曰菩薩乗聲聞者悟四諦而得道/也緣覺者悟因緣而得道也菩薩者行六度而得道)
　(也然則羅漢得道全由佛教故以聲聞為名也辟支/佛得道或聞因緣而解或聽環珮而得悟神能獨達)
　(故以緣覺為名也菩薩者大道之人也方便則止行/六度真教則通修萬善功不為巳志存廣濟故以大)
　(道為/名也)一音(維摩詰經佛以一音演説法衆生隨類各/得解皆謂世尊同其語斯則神力不共法)
　(湼槃經一切衆生種種形類二足四足多足無足佛/以一音而為説法彼彼異類各自得解各各嘆言如)
　(來今日為/我説法)無我(金剛經是故佛説一切法無我無人/無衆生無夀者若菩薩通達無我法)
　(者如來説名/真是菩薩)渴鹿之想(楞伽經不知心量愚癡凡夫/取内外性依于一異俱不俱)
　(有無非有非無常無常自性習因計著妄想譬如羣/鹿為渴所逼見春時炎而作水想迷亂馳趨不知非)
　(水/)飛鳥之跡(湼槃經如鳥飛空跡不可尋華嚴經/了知諸法性寂滅如鳥飛空無有跡)弊
　衣(用法華經/窮子事)測海窺天(東方朔答客難語曰以管窺/天以蠡測海以筳撞鐘豈能)
　(通其條貫考其文/理發其音聲哉)黃帝之珠(莊子黄帝遊乎赤水之/北登乎崑崙之丘而南)
　(望還歸遺其𤣥珠使知索之而不得使離朱索之而/不得使喫詬索之而不得也乃使象罔象罔得之黄)
　(帝曰異哉象罔/乃可以得之乎)法王之印(法華經我為法王于法自/在安隱衆生故現于世汝)
　(舍利弗我此法印為/欲利益世間故説)謙而不鳴(義本周/易謙卦)銷聲(晉書儒/林傳文)
　(博之潄流枕/石鏟跡銷聲)編人(後漢書朱浮傳至或/傳牛車齊于編人)印宗法師(傳/燈)
　(録廣州法性寺印宗和尚呉郡人也姓印氏從師出/家精湼槃大部唐咸亨元年抵京師勅居大敬愛寺)
　(固辭往蘄州謁忍大師後于法性寺講湼槃/經遇六祖能大師始悟元理以能為傳法師)化身(大/藏)
　(一覽金光明最勝王經云一切如來有三種身化身/應身法身如是三身具足攝受阿耨菩提云何化身)
　(如來昔在修行地中為諸衆生修種種法得自/在力隨衆生意隨衆生界現種種身是名化身)肉眼
　(翻譯名義眼有五種一肉眼二天眼三慧眼四法眼/五佛眼肉眼見近不見逺見前不見後見外不見内)
　(見畫不見夜見上不見下得慧眼不見衆生盡滅一/異相捨離諸著不受一切法智慧自内滅是名慧眼)
　挂衣削髪(釋氏要覽寄歸傳云西國出家具有聖制/諸有發心出家者師乃問諸難事難事既)
　(無許之攝受或經句月令其解息師乃為授五戒方/名鄔波索迦此入創入佛法之基七衆所攝也師次)
　(為辦縵條僧脚﨑下裙濾羅鉢等方請阿遮梨為剃/髮師親為著下裙次與上衣頂戴受著巳授與鉢器)
　(授十戒此名室羅末尼羅方/成應法為五衆攝堪消施利)法雨(湼槃經雨大法雨/普潤衆生華嚴經)
　(佛于一一刹那中/普雨無邊大法雨)客塵(維摩詰經菩薩斷除客塵煩/惱而起大悲僧肇註心遇外)
　(緣煩惱横起/故名客塵)慧無所依(華嚴經一切佛法依慈悲慈/悲復依方便立方便依智智)
　(依慧無礙慧身無所依成唯識論依謂一切有生滅/法仗因託緣而得生住諸所仗託皆説為依如王與)
　(臣互相/依等)非色滅空(維摩詰經色即是空非色滅空色/性自空僧肇註不待色滅然後為)
　(空/)舉足下足(維摩詰經菩薩若應諸波羅蜜教化衆/生諸有所作舉足下足當知皆從道場)
　(來住于/佛法矣)德本(法華經此諸菩薩非初發意皆久植德/本于無量百千萬億佛所淨修梵行)
　慧日之咎(華嚴經譬如日出普照世間于一切淨水/器中影無不現普徧衆處而無來往或一)
　(器破便不現影佛子于汝意云何彼影不現為日咎/不答言不也但由器壞非日有咎如來智日亦復如)
　(是前現法界無前無後一切衆生淨心器中物無/不現心器常淨常見佛身若心濁器破則不得見)七
　寶布施(金剛經須菩提如恒河中所有沙數如是沙/等恒河于意云何是諸恒河沙寧為多不須)
　(菩提言甚多但諸恒河尚多無數何況其沙須菩提/若有善男子善女人以七寶滿爾所恒河沙數三千)
　(大千世界以用布施得福多不須菩提言甚多佛告/須菩提若善男子善女人于此經中乃至受持四句)
　(偈等為他人説而/此福德勝前福德)大地墨(用法華經中事/詳見十一巻註)無為(湼槃/經有)
　(為之法則有壞滅無/為之法無有壞滅)無礙之慈(華嚴經世間無礙清/淨慈放大光明平等)
　(普照/故)塗身(後漢書東夷傳挹婁古肅慎之國也在夫/餘東北千餘里好養豕食其肉衣其皮冬)
　(以豕膏塗身厚/數分以禦風寒)穿耳(後漢書南蠻傳珠崖儋耳二郡/在海洲上東西千里南北五百)
　(里其渠帥貴長耳皆穿而縋之垂肩三寸南史林邑/國男女皆以橫幅古貝繞腰以下謂之干漫穿耳貫)
　(小環貴者著革屣賤者跣行自林邑扶南以南諸國/皆然也沈瑩臨海水土志夷州在臨海東南去郡二)
　(千里土地無霜雪草木不死四面是/山谿人皆髠髪穿耳女人不穿耳)航海(顔延年曲/水詩序棧)
　(山航海踰軼沙漠/之貢府無虛月)林是旃檀(湼槃經如旃檀林純/以旃檀而為圍繞)花
　惟薝蔔(維摩詰經如人入瞻蔔林唯嗅瞻蔔不嗅餘/香酉陽雜俎諸花少六出者惟梔子花六出)
　(陶真白言梔子剪花六出刻房七道/其花香甚相傳即西域瞻蔔花也)實歸(王屮頭陀/寺碑文智)
　(刃所遊日新月故道/勝之韻虚往實歸)布髪(大藏一覽過現因果經云/善慧仙人既授記已佛經)
　(行處而地濁濕善慧即脱所著鹿皮之衣以用布地/解髪覆之佛踐而度復記之曰汝後得佛當于五濁)
　(惡世度諸天人不以為難必如我也大般若經我于/往者然燈佛時蓮花王都四衢道首見然燈佛獻五)
　(莖花布髪掩/泥聞正法要)叉手(瓔珞經時有菩薩名曰普照承佛/聖㫖即從座起長跪叉手前白佛)
　(言/)則天太后(劉昫唐書慧能住韶州廣果寺韶州山/中舊多虎豹一朝盡去逺近驚歎咸歸)
　(伏焉神秀嘗奏則天請迫慧能赴都慧能固辭神秀/又自作書重邀之慧能謂使者曰吾形貌短陋北土)
　(見之恐不敬吾法又先師以吾南中有緣亦不可違/也竟不度嶺而死天下乃散傳其道謂神秀為北宗)
　(慧能為/南宗)子牟(莊子中山公子牟謂瞻子曰身在/江湖之上心居乎魏闕之下奈何)幻人
　(列子周穆王時西極之國有化人來入水火貫金石/反山川移城邑乗虚不墜觸實不硋千變萬化不可)
　(窮極既已變物之形又且易人之慮穆王敬之若神/事之若君推路寢以居之引三牲以進之選女樂以)
　(娯之化人以為王之宫室卑陋而不可處王之廚饌/腥螻而不可饗王之嬪御膻惡而不可親穆王乃為)
　(之改築土木之功赭堊之色無遺巧焉五府為虚而/臺始成其髙千仞臨終南之上號曰中天之臺簡鄭)
　(衛之處子娥媌靡曼者施芳澤正娥眉設笄珥衣阿/錫曳齊紈粉白黛黒珮玉環雜芷若以滿之奏承雲)
　(六瑩九韶晨露以樂之月月獻玉衣旦旦薦玉食化/人猶不舍然不得已而臨之居無幾何謁王同遊王)
　(執化人之袪騰而上者中/天迺止暨及化人之宫)女后宿因(雜寶藏經云昔/耆闍崛山中多)
　(有僧住有一貧窮乞索女人見諸長者送供詣山作/是念言此必作㑹我當往乞便向山中見諸長者以)
　(種種食供養衆僧自思惟言彼諸人等先世修福今/日富貴今復重作未來轉勝我先不修今世貧苦今)
　(若不作未來轉劇先于糞中拾得兩錢恒常保惜以/俟乞索不得之時當用買食我今持以布施衆僧分)
　(一二日不得食意伺僧食訖即便布施維那僧前欲/為咒願上座不聽自為咒願復留食施諸人既見上)
　(座乞食諸人亦與女大歡喜云我得果報將食出外/到一樹下食訖而臥施福所感黄雲覆之時值國王)
　(最大夫人亡來七日王遣人訪誰有福德應為夫人/使與相師至彼樹下見此女人相師占之此女福德)
　(堪為夫人即以香湯沐浴清淨與彼夫人衣服令著/大小相稱千乗萬騎將至王所王見歡喜心甚敬重)
　(又云昔拘留沙國有惡生王詣園堂上見一金猫從/東北角入西南角即遣人掘得一銅盆盆受三斛滿)
　(中金錢漸漸深掘復得一盆如是次第得三重盆各/受三斛悉滿金錢轉復旁掘經于五里步步之中盡)
　(得銅盆皆滿金錢怪其所以即詣尊者迦栴延所説/其因緣尊者答王此王宿因所獲福報但用無苦王)
　(即請問往昔因縁尊者答王乃往過去九十一劫毘/婆尸佛入般湼槃後遺法之中有諸比丘四衢道頭)
　(施座置鉢在上教化而作是言誰有人能舉財著此/堅牢藏中若入此藏王賊水火所不能奪時有貧人)
　(先因賣薪得錢三文見僧教化歡喜布施即以此錢/重著鉢中發願而去去家五里步步歡喜到門欲入)
　(復遥向僧至心頂禮發願而入時貧人者今王身是/縁昔三錢歡喜施僧世世尊貴常得如是三重銅盆)
　(滿中金錢縁五里中步步歡喜恒于五里/有此金錢本是二事今合作一事用似誤)燈熖(法苑/珠林)
　(一時俱入無餘湼槃先定願力/火起焚身如燈熖滅骸骨無遺)薪盡火滅(法華經佛/此夜滅度)
　(如薪盡火滅分布諸/舍利而起無量塔)人無眼目(湼槃經是時天人阿/修羅等啼泣悲嘆而)
　(作是言如來今日已受我等最後供養受供養已當/般湼槃我等當復更供養誰我今永離無上調御盲)
　(無眼/目)世且空虚(湼槃經爾時世尊與大比邱八十億/百千人俱前後圍繞二月十五日臨)
　(湼槃時時諸衆生共相謂言且各裁抑莫大愁苦當/疾往詣拘尸那城力士生處至如來所朝面禮足勸)
　(請如來莫般湼槃住世一劫或減一劫互相執手復/作是言世間空虚衆生福盡不善諸業増長出世仁)
　(等今當速往如來不久必入湼槃復作是言世間空/虚世間空虚我等從今無所救䕶無所宗仰貧窮露)
　(孤一旦逺離無上世尊/設有疑惑當復問誰)曹溪(廣東志曹溪在韶州府/城東南五十里源出狗)
　(耳嶺西流三十五里合湞水又南流入英德縣界梁/天監元年有天竺僧智藥三藏泛舶至廣經谿口聞)
　(水香掬而嘗之曰此水上流必有勝地尋之遂開山/立石寶林謂此地宛然西天寶林也預記後一百七)
　(十年當有肉身菩薩來此演法唐儀鳳間僧惠能居/此應讖為南宗六祖衣鉢與真身俱存元和十年賜)
　(諡曰大鑒禪師塔曰靈照/開寶間賜名南華禪寺)青烏(章懷太子後漢書註/𦵏送造宅之法若黃)
　(帝青烏之書也劉昫唐書經籍志五行類有青烏子/三巻金丞相兀欽仄青烏先生𦵏經註先生漢時人)
　(精地理隂陽之術而史失其名晉郭/氏𦵏書引經曰為証者即此是也)白鶴(湼槃經佛/在拘尸那)
　(城力士生地阿利羅跋提河邊娑羅雙樹間二月十/五日臨湼槃時爾時拘尸那城娑羅樹林其林變白)
　(猶如白鶴其後闕云娑羅樹林四雙八隻西方一雙/在如來前東方一雙在如來後北方一雙在佛之首)
　(南方一雙在佛之足爾時世尊娑羅林下寢卧寶牀/于其中夜入第四禪寂然無聲于是時頃便槃湼槃)
　(其娑羅林東西二雙合為一樹南北二雙合為一樹/垂覆寶牀葢于如來其樹即時慘然變白猶如白鶴)
　(枝葉華果皮榦悉皆暴裂/墮落漸漸枯悴摧折無餘)百福成相(湼槃經菩薩摩/訶薩修不殺戒)
　(有五種心謂下中上上中上上上乃至正見亦復如/是是五十心名初發心具足決定成五十心是名滿)
　(足如是百心名百福德具足百福成于一相如是展/轉具足成就三十二相名清淨身華嚴經願一切衆)
　(生得上妙莊嚴相以百福相莊嚴其身新婆沙論云/問如契經説佛一一相百福莊嚴何謂百福答曰此)
　(中百思名為百福何謂百思謂如菩薩造作増長足/善住相業時先起五十思修治身器令淨調柔次起)
　(一思正牽引彼後復起五十思令其圓滿譬如農夫/先治畦隴次下種子後以糞水而覆溉之彼亦如是)
　(始足善住相業有如是百思莊嚴乃至頂上鳥瑟膩/沙相業亦復如是由此故説佛一一相百福莊嚴)
　正受(楞伽經得自覺聖樂三昧正受華嚴經願一/切衆生得無著三昧心恒正受不取二法)戲
　論(遺教經汝等比丘若種種戲論其心則亂雖復出/家猶未得脱是故比丘當即捨離亂心戲論若汝)
　(欲得寂滅樂者唯當善滅戲論之患是名不戲論/華嚴經永離世間一切戲論住于諸佛無戲論法)五
　天(劉昫唐書天竺國即漢之身毒國或云婆羅門地/也在蔥嶺西北周三萬餘里其中分為五天竺一)
　(曰中天竺二曰東天竺三曰東天竺四曰西天竺五/曰北天竺地各數千里城邑數百南天竺際大海北)
　(天竺拒雪山四周有山為壁南面一谷通為國門東/天竺東際大海與扶南林邑鄰接西天竺與罽賔波)
　(斯相接中天竺據四天竺之㑹其都/城周圍七十餘里北臨禪連河云)重跡(漢書息夫/躬傳羽檄)
　(重跡而押至陸機辯亡論珍瑰重跡而至竒玩應響/而赴吕延濟註重跡謂逺方貢獻多而車馬之跡重)
　(疊/也)百越(史記秦王南取百越之地以為桂林象郡韋/昭曰越有百邑服䖍曰百越非一種若今言)
　(百蠻/也)修蛇(淮南子斷修蛇于洞庭髙誘註修/蛇大蛇吞象三年而出其骨之類)雄虺(楚/辭)
　(雄虺九首往來儵忽/吞人以益其心些)殳(毛萇詩傳殳長/丈二而無刃)蠱(隋書地理/志以五月)
　(五日聚百種蟲大者至蛇小者至蝨合置器中令自/相啖餘一種存者留之蛇則曰蛇蠱蝨則曰蝨蠱行)
　(以殺人因食入人腹内食其五臟死則其産移入蠱/主之家三年不殺他人則畜者自鍾其弊累世子孫)
　(相傳不絶亦有隨女子嫁焉/干寶謂之為鬼其實非也)酖(左傳命僖叔待于鍼/巫氏使鍼季酖之杜)
　(預註酖鳥名其羽有毒以畫酒飲之則死孔穎達正/義曰説文云酖毒鳥也一名運日廣雅云鴆鳥雄曰)
　(運日雌曰隂諧廣志云鴆鳥形似鷹大如鶚毛黒喙/長七八寸黃赤如金食蛇及橡實常居髙山巔晉語)
　(諸公讚云鴆鳥食蝮以羽翮櫟酒水中飲之則殺人/舊制鴆不得渡江有重法石崇為南中郎得鴆以與)
　(王愷養之大如鵝喙長尺餘純食蛇虺司隸傅祇于/愷家得此鳥奏之宣示百官燒于都街是説鴆鳥之)
　(狀也以其因酒毒/人故字或為酖)桑門(魏書釋老志諸服其道者則/剃落鬚髮釋累辭家結師資)
　(遵律度相與和居治心修淨行乞以自給謂之沙門/或曰桑門亦聲相近總謂之僧皆胡言也僧譯為和)
　(命衆桑門為息心比丘為行乞釋氏要覽沙門肇師/云出家之都名也梵云沙迦懣曩唐言勤息謂此人)
　(勤修善品息諸惡故又秦譯云勤行謂勤修善法行/趣湼槃也或云沙門那或云桑門皆譯人楚夏爾)
　浮圖(圖亦作屠魏書釋老志浮屠正號曰佛陁佛陁/與浮屠聲相近皆西方言其來轉為二音華言)
　(譯之則為淨覺言滅/穢成明道為聖悟)神會(傳燈録西京荷澤神會禪/師襄陽人也姓髙氏年十)
　(四為沙彌謁六祖祖曰知識逺來大艱辛將本來否/若有本則合識主試説看師曰以無住為本見即是)
　(主祖曰這沙彌爭合取次語便以杖打師于杖下思/惟曰大善知識厯劫難逢今既得遇豈惜身命自此)
　(給侍他日祖告衆曰吾有一物無頭無尾無名無字/無背無面諸人還識否師乃出曰是諸物之本源神)
　(㑹之佛性祖曰向汝道無名無字汝便喚作本源佛/性師禮拜而退尋往西京受戒景龍中却歸曹谿祖)
　(滅後二十年間曹谿頓旨沉廢于荆呉嵩嶽漸門盛/行于秦洛乃入京天寶四年方定兩宗南能為頓宗)
　(北秀為漸教師乃著顯宗記盛行于世師于上元/元年五月十三日中夜奄然而化俗壽七十五)末
　後供(湼槃經爾時㑹中有優婆塞是拘尸那城工巧/之子名曰純陁與其同類十五人俱為令世間)
　(得善果故捨身威儀從座而起偏袒右肩右膝著地/合掌向佛悲泣墮淚頂禮佛足而白佛言唯願世尊)
　(及比丘僧哀受我等最後供養為度無最諸衆生故/世尊我等從今無主無親無救無䕶無歸無趣貧窮)
　(饑困欲從如來求將來食唯願哀愍受我㣲供然後/乃入于般湼槃爾時世尊告純陀曰我今受汝最後)
　(供養令汝具足檀波羅密時大衆聞佛世尊普為大/㑹受于純陁最後供養歡喜踊躍同聲讚言善哉善)
　(哉希有純陁汝今現世得大名利德願滿足甚竒純/陁生在人中復得難得無上之利善哉純陁如優曇)
　(華世間希有佛出于世亦復甚難值佛生信聞法/復難佛臨湼槃最後供養能辦是事復難于是)最
　上乘(法華經若諸菩薩智慧堅/固了達三界求最上乘)獻珠(傳燈録師子比/丘尊者方求法)
　(嗣遇一長者引其子問尊者曰此子名斯多當生便/拳左手今既長矣而終未能舒願尊者示其宿因尊)
　(者覩之即以手接曰可還我珠童子遽開手奉珠衆/皆驚異尊者曰吾前報為僧有童子名婆舍吾嘗赴)
　(西海齋受嚫珠付之今還吾珠理固然矣長者遂捨/其子出家尊者即與受具以前緣故名婆舍斯多)
　抱玉(韓非子楚人和氏得玉璞楚山中奉而獻之厲/王厲王使玉人相之玉人曰石也王以和為誑)
　(而刖其左足及厲王薨武王即位和又奉其璞而獻/之武王武王使玉人相之又曰石也王又以和為誑)
　(而刖其右足武王薨文王即位和乃抱其璞而哭於/楚山之下三日三夜淚盡而繼之以血王聞之使人)
　(問其故曰天下之刖者多矣子奚哭之悲也和曰吾/非悲刖也悲夫寶玉而題之以石貞士而名之以誑)
　(此吾所以悲也王乃使玉人理其/璞而得寶焉遂命曰和氏之璧)五藴本空(按傳燈/録元䇿)
　(禪師傳中五隂本空六/塵非有二句本六祖語)依空(菩薩瓔珞經一切諸法/亦無所倚不倚内空亦)
　(不依外空起信論若修止者住于靜處端坐正意不/依氣息不依形色不依于空不依地水火風乃至不)
　(依見聞/知覺)不著三界(三界欲界色界無色界也自他化/天已下皆名欲界以希須樂欲故)
　(名自初禪至四禪皆名色界以未出色籠故名四空/天皆名無色界以只有四隂無色藴故名法苑珠林)
　(三界第一欲界欲強色㣲故號欲界第二色界色強/欲㣲故號色界第三無色界色絶欲劣故名無色界)
　(菩薩瓔珞經攝意常定心如/虚空不著三界是謂無行)八風(錦繡萬花谷寶積/經及大毘婆沙論)
　(以利衰毁譽稱譏苦樂為八風釋氏要覽佛地論云/得可意事名利失可意事名衰不現前誹撥名毁不)
　(現前讚美名譽現前讚美名稱現前誹/撥名譏逼惱身心名苦適悦身心名樂)宗通(楞伽經/我謂二)
　(種通宗通及言説説者/授童䝉宗為修行者)世界一花(華嚴經菩薩摩訶/薩以三千大千世)
　(界為一蓮花現身徧此/蓮花之上結加趺坐)祖宗六葉(考傳燈録昔如來/以正法眼藏付迦)
　(葉大士展轉至二十八祖達摩尊者航海南遊是為/中華初祖達摩傳慧可為二祖慧可傳僧璨為三祖)
　(僧璨傳道信為四祖道信傳宏/忍為五祖宏忍傳慧能為六祖)衣珠(法華經爾時五/百阿羅漢于佛)
　(前得受記巳頭面禮足悔過自責世尊我等常作是/念自謂已得究竟滅度今乃知之如無智者所以者)
　(何我等應得如來智慧而便自以小智為足譬如有/人至親友家醉酒而卧是時親友官事當行以無價)
　(寶珠係其衣裏與之而去其人醉卧都不覺知起以/遊行到于他國為衣食故勤力求索甚大艱難若少)
　(有所得便以為足于後親友會遇見之而作是言我/昔欲令汝得安樂五欲自恣于某年月日以無價寶)
　(珠係汝衣裏今故現在而汝不知勤苦憂惱以求自/活甚為癡也汝今可以此寶貿易所須常可如意無)
　(所乏短佛亦如是為菩薩時教化我等令發動一切/智心而尋廢忘不知不覺既得阿羅漢道自謂滅度)
　(資生艱難得少為足一切智願猶在不失今者世尊/覺悟我等作如是言諸比丘汝等所得非究竟滅我)
　(久令汝等種佛善根以方便故示湼槃相而汝謂為/實得滅度世尊我今乃知實是菩薩得受阿耨多羅)
　(三藐三菩提記以/是因緣甚大歡喜)過動不動(遺教經一切世間動不/動法皆是敗壞不安之)
　(相/)離俱不俱(楞伽經欲得自覺聖智事當離生住滅/一異俱不俱有無非有非無常無常等)
　(惡見妄想成唯識論依止根本識五/識隨緣現或俱或不俱如波濤依水)六十二種(毘婆/沙論)
　(云六十二見者五藴中各起四見四五二十三世各/二十通為六十通身即是神身異神二見總為六十)
　(二/見)悉無所得(華嚴經以智慧月普照法/界了達一切悉無所得)
　　大薦福寺大德道光禪師塔銘
禪師諱道光本姓李緜州巴西人其先有特有流若實
有蜀葢子孫為民大父懷節隠峨媚山行無轍跡其季
父榮為道士有文知名禪師幼孤在諸兒其神獨不偶
家頗苦乏絶元詣鄉校見周孔書曰世教耳誓苦行求
佛道入山林割肉施鳥獸鍊指燒臂入般舟道場百日
晝夜經行遇五臺寶鑑禪師曰吾周行天下未有如爾
可教遂密授頓教得解脱知見舍空不域既動無眹不
觀攝見順有離覺毛端族舉佛刹掌上斷置世界不覩
非咎應度方知得其門者寡故道俗之煩而息化城指
盡謂窮性海而已(上有/闕文)焉足知恒沙德用法界真有哉
春秋五十二夏以大唐開元二十七年五月二十三日
入般湼槃于薦福僧坊門人明空等建塔于長安城南
畢原人天㑹𦵏涕泗如雨禪師之不可得法如此其世
行遺教如一切賢聖維十年座下俯伏受教欲以毫末
度量虚空無有是處誌其舍利所在而巳銘曰
嗚呼人天尊全身舍利在畢原
　緜州巴西(唐書地理志劍南道綿/州巴西郡有巴西縣)有特有流(按晉書/載記李)
　(特巴西宕渠人元康中入蜀因六郡流人推附遂乃/結營綿竹連破廣漢巴西德陽諸郡自稱益州牧都)
　(督梁益二州諸軍事大將軍大都督改年建初赦境/内進寇成都為刺史羅尚所襲大敗被殺其弟流與)
　(特子蕩雄收遺衆還赤祖流自稱大將軍大都督益/州牧未幾死諸將共立雄為主遂尅成都盡有蜀地)
　(僭即帝位自惠帝太安元年起兵至穆/帝永和三年而滅凡六世四十六年)峨嵋山(元和/郡縣)
　(志峨眉大山在嘉州峨眉縣西七里蜀都賦云抗峨/眉于重阻兩山相對望之如蛾眉故名此山亦有洞)
　(天石室髙七十六里中峨眉在縣東南二十里有石/穴初纔容人行數里漸寛有鍾乳穴穴有蝙蝠其大)
　(如/筐)行無轍跡(老子善行無轍跡河上公註善行道者/求之于身不下堂不出門故無轍跡劉)
　(伶酒德頌行無轍迹居無室廬李周翰註潛隠守/愚時人不見其行跡不知其所居室故云無也)般
　舟(翻譯名義般舟此云佛立亦名十方現在佛悉在/前立定經經云持佛威神于三昧中立者有三事)
　(持佛威神力持佛三昧力持本/功德力用是三事故得見佛)五臺(三寶感通録代/州東南五臺山)
　(古稱神仙之宅也山方三百里極巉巖崇峻有五髙/臺上不生草松栢茂林森于谷底其山極寒南號清)
　(涼山亦名清涼府經中明文殊將五百仙人往清涼/雪山即斯地也所以古來求道之士多遊此山遺蹤)
　(靈窟掩然即目不徒設也太平寰宇記五臺山在代/州五臺縣東北一百四十里仙經云此山名紫府常)
　(有紫氣仙人居之/内經以為清涼山)頓教(釋氏有頓教漸教二門宗鏡/録云頓教如華嚴無聲聞乘)
　(故名為頓漸教即三藏及/方等般若漸引入圓教)解脱知見(大般若經欲令/十方殑伽沙等)
　(世界有情以已威力未得解/脱知見者皆住解脱知見藴)無眹(莊子體盡無/窮而遊無眹)毛端
　族舉(大般若經以神通力用一毛端舉瞻部洲或四/洲界或大千界乃至十千無量殑伽沙等世界)
　(還置本處/而無所損)佛刹掌上(湼槃經復有菩薩摩訶薩住大/湼槃斷取十方三千大千諸佛)
　(世界置于右掌如陶家輪擲置他方㣲塵世界無一/衆生有往來想惟應度者乃能見之乃至本處亦復)
　(如是華嚴經欲以難思諸佛刹悉置掌中而/不動了知一切如幻化菩薩以此初發心)法界(大/般)
　(若經如是妙理如來若出世若不出世性/相湛然名曰真如亦名法界亦名實際)夏(釋氏要/覽夏臘)
　(即釋氏法嵗也凡序長幼必問夏臘多者為長故云/天竺以臘人為騐焉經音疏増輝記云臘接也蔡邕)
　(獨斷云臘者嵗之終也晉博士張亮議云臘接也新/故交接俗謂臘明日為初嵗也今釋氏自四月十六)
　(日前安居入制至七月十五日為受臘之日若俗嵗/除日也至十六日是五分法身生養之日名新嵗也)
　(自夏九旬綂/名法嵗矣)畢原(元和郡縣志畢原在萬年縣西南/二十八里長安志畢原在咸陽縣)
　(北詩曰終南何有有紀有堂毛註曰紀基也堂畢道/平如堂也鄭註曰畢終南山之道名邊如堂之墻然)
　(尚書曰周公薨成王命𦵏公于畢劉向傳曰文武周/公𦵏于畢師古曰畢陌在長安西四十里三輔故事)
　(曰文王武王周公皆𦵏畢陌南北春秋左氏傳曰王/使詹桓伯辭于晉曰我自夏以后稷魏駘芮岐畢吾)
　(西土也葢武王克商之後以其地封文王次子又曰/畢原酆郇文之昭杜註曰畢在長安西北闗中記曰)
　(髙陵北有畢原陌/謂此原之陌也)人天尊(法華經惟願天人/尊轉無上法輪)全身舍
　利(法華經時天王佛槃湼槃後正法住/世二十中劫全身舍利起七寶塔)
　
　
　
　
　
　王右丞集箋注巻二十五
欽定四庫全書
　王右丞集箋注巻二十六
　　　　　　　　　　　　　仁和趙殿成撰
　誌銘四首
　　故任城縣尉裴府君墓誌銘
天寶二年正月十二日唐故魯郡任城縣尉河東裴府
君卒于西京新昌坊私第享年三十九嗚呼哀哉君諱
回字玉温河東聞喜人也曾祖宏泰皇雍州録事參軍
贈上黨長史(泰顧本作春誤今考唐/書宰相世系表改正)祖思義皇侍御史
吏部貟外左司郎中户部吏部侍郎河東郡太守晉城
縣開國子父敭珍皇薛王府騎曹參軍自晉已降世為
冠族令德不替以至于君夫其事親孝兄弟順與朋友
信其從政公平而壽不中年官才一命慈母在堂諸弟
未仕兒未有識女且嬰孩妻夭于前身殁于後天可問
邪其若老親何其若季仲諸孤何生人之悲莫甚于是
家貧祭以棗脯殮以時服以某月日祔𦵏于鳳棲原先
府君之塋(棲顧本作樓/誤今校正)嗚呼有河東裴子之墓誌之葢
古有之繼後之知者亦何有哉銘曰
一死萬紀終天不復為之奈何哀哀慟哭覆載至廣庶
類繁育萬物方春而就于木
　任城縣(唐書地理志河南道/兖州魯郡有任城縣)新昌坊(長安志朱雀街/東第五街之南)
　(有新/昌坊)聞喜(唐書地理志河東/道絳州有聞喜縣)雍州(唐書地理志京兆/府京兆郡本雍州)
　(開元二/年為府)錄事參軍(按唐六典京兆有錄事/㕘軍事二人正七品上)長史(唐書/百官)
　(志髙宗即位改/别駕皆為長史)侍御史(唐六典御史臺有侍/御史四人從六品下)吏部員
　外(唐六典吏部有貟外/郎二人從六品上)左司郎中(唐六典尚書省有/左司郎中一人從)
　(五品/上)户部吏部侍郎(唐六典户部侍郎二人吏/部侍郎二人正四品下)晉城
　縣(唐書地理志河東道澤/州髙平郡有晉城縣)開國子(唐書百官志凡爵/九等八曰開國縣)
　(子食邑五百/户正五品上)騎曹參軍事(唐六典親王府有騎曹/參軍事一人正七品上)令
　德(詩小雅顯允君子莫不/令德鄭康成箋令善也)祔𦵏(按鄭康成禮記註祔/謂合𦵏也後人作附)
　(𦵏用者失/其解矣)鳳棲原(陜西志鳳棲原/在少陵原北)萬紀(孔安國尚書/傳十二年曰)
　(紀顔延年詩萬紀載/絃吹千嵗託旒旌)就木(左傳季隗曰我二十五年/矣又如是而嫁則就木焉)
　(杜預註言/將死入木)
　　工部楊尚書夫人贈太原郡夫人京兆王氏墓誌
　　銘
夫人諱某京兆霸城人也晉出三家公子尊于魏國秦
亡六國時人謂之王家河南則分虎臨人華隂則老熊
當道髙祖德真皇左僕射祖九思京兆府三原縣令父
潛河南府告成縣令(告成顧本作郜城誤今校正作告/成唐書宰相世系表作吉城亦誤)
大名之後重光不替夫人令儀淑德發于天姿閑禮明
詩傳乎世業(明顧本作名/誤今校正)言成女誡可著于縑緗行為
女師詎資乎行待豈止彈琴吐論誦賦吟詩而已及乎
有行嬪于君子事姑至孝旁穆六姻為母深慈均養七
子男以無雙令德降帝子于鳳樓女則第一解空歸法
王之象教閨門之訓朝野稱多既而家列公侯地連妃
主珠翠滿座不御采衣方丈盈前唯甘素食同德大師
大照和尚覩如來之奥昭羣有之源夫人一入空門便
蒙法印朱簾紺幰無復餘乘龍藏寶經悉通至義惠用
圓滿誡力堅嚴藥藉茹葷雖愈疾而不受心已久淨縱
没齒而常安(没舊作/設非)以某年月日奄歸大寂于長興里
之私第厥初寢疾彌曠旬時駙馬上人柴毁骨立揮淚
嘗藥身不解衣泣血持經手不釋巻晝夜懺悔非止六
時身命供養寧唯七寶御醫繼踵中使重跡魂兮不反
空焚外國之香生也有涯非無上天之樂某月日有詔
追贈太原郡夫人襄城石􁏋增寵其榮名翟茀魚軒空
悲于象設以某月日安厝于某原禮也功德之至散花
天女不留釋梵之筵勝鬘夫人何在嗚呼哀哉乃為銘
曰
天生淑德實俾宜家特能柔順深棄嬌奢詎離環珮不
御其華(其疑是鉛字/之訛  其一)婦道允諧母儀俱美每出誡夫停
飡訓子賦掩西征書教内史(其/二)門容髙幰庭列長筵(幰/顧)
(本作/憲誤)男乘翠鳳女比紅蓮繁華貴里寂寞安禪(其/三)朝含
香兮禮闈夕青瑣兮黃扉方天公兮密啓建出牧兮髙
麾俄入守兮京兆賜黃金兮被皁衣(其/四)捐余珮兮江中
隠思君兮不可窮歌泰山兮不返夢濟洹兮遂空素車
兮逶遲宛鄉闗兮故時(時顧本/作待誤)望國門兮不入到秦山
兮不知瞻舊域兮松楸平原夕兮素滻愁魂兮歸來江
南不可以久留
　霸城(成按太平寰宇記後周建德二年省霸城縣併/入萬年縣唐時無此縣久矣右丞葢本其舊族)
　(望而/言耳)王氏世系(唐書宰相世系表京兆王氏出自姬/姓周文王少子畢公髙之後封魏至)
　(昭王彤生公子無忌封信陵君無忌生間憂襲信陵/君秦滅魏間憂子卑子逃難于太山漢髙祖召為中)
　(涓封蘭陵侯時人以其故王族也謂之王家卑子生/悼悼生賢濟南太守宣帝徙豪傑居霸陵遂為京兆)
　(人卑子九世孫遵字子春後漢河南尹上樂莊侯遵/生魴魴孫康康生諶諶生鵠魴别孫景生均忠均八)
　(世孫羆至易從徙居汲郡忠七世孫直𤓰州刺史直/子武宣岳州刺史武子德真相髙宗武后德真子九)
　(思三原令九思/子潛吉城令)分虎(後漢書苴茅分虎南面臣人/章懷太子註分銅虎符也)老
　熊當道(北史王羆除華州刺史嘗修州城未畢梯在/城外神武遣韓軌司馬子如從河東宵濟襲)
　(羆羆不覺比曉軌衆巳乗梯入城羆尚卧未起聞閤/外洶洶有聲便袒身露髻徒跣持一白棒大呼而出)
　(謂曰老羆當道卧貉子那得過敵見驚退逐/至東門左右稍集合戰破之軌遂投城遁走)三原(唐/書)
　(地理志京兆/府有三原縣)告成(唐書地理志河南府有陽城縣萬/嵗登封元年將封嵩山改陽城曰)
　(告成神龍元年復故/名二年復為告成)大名(左傳晉侯賜畢萬魏以為/大夫卜偃曰畢萬之後必)
　(大萬盈數也魏大名也以是始賞天啓之矣天子曰/兆民諸侯曰萬民今名之大以從盈數其必有衆)
　重光(南史王筠與諸兒書論家門集云史傳稱安平/崔氏及汝南應氏並累葉有文才所以范蔚宗)
　(云崔氏雕龍然不過父子兩三世耳非有七葉之/中名德重光爵位相繼人人有集如吾門者也)令
　儀(詩小雅豈弟君/子莫不令儀)淑德(後漢書崔寔母劉氏有/母儀淑德博覽書傳)明詩
　(洛神賦嗟佳人之信/修羌習禮而明詩)女誡(後漢書扶風曹世叔妻/作女誡七篇有助女訓)女
　師(毛萇詩傳古者女師教以婦德婦言婦容婦功/祖廟未毁教于公宫三月祖廟既毁教于宗室)行
　待(左傳女待人婦義事者也/杜預註待人待人而行也)有行(詩國風女子有行/逺父母兄弟鄭康)
　(成箋云行道也婦人/生而有適人之道)嬪于君子(虞書嬪于虞孔安國/傳云嬪婦也使行婦)
　(道于/虞氏)六姻(北史楊椿誡子孫曰我家入魏之始即為/上客自爾至今二千石方伯不絶祿䘏甚)
　(多于親姻知故吉凶之際必厚加贈襚來往/賔寮必以酒肉飲食故六姻朋友無憾焉)七子(曹/植)
　(上責躬應詔詩表七子均養者鳲鳩之仁也詩國風/鳲鳩在桑其子七兮毛萇傳云鳲鳩之養其子朝從)
　(上下暮從下/上平均如一)無雙(史記至如韓信/者國士無雙)第一解空(僧肇維/摩詰經)
　(註須菩提秦言善吉/弟子中解空第一)羣有(王屮頭陀寺碑文行不捨/之檀而施洽羣有李善註)
　(羣有謂有色無色有想無/想以其不一故曰羣有)法印(大般若經般若波羅/蜜多是諸如來真實)
　(法印亦是一切聲/聞縁覺真實法印)朱簾(江淹靈丘竹賦綺疎蔽/而停日朱簾開而留風)紺幰
　(隋書今犢車通幰自王公巳下至五品以上並給乘/之三品以上青幰朱裏五品已上紺幰碧裏江總詩)
　(輪停紺幰引/馬度紅塵餘)龍藏寶經(龍樹菩薩入龍宫看藏見華/嚴三本菩薩處胎經曰金翅)
　(鳥從龍子到海宫殿彼有七寶墖諸佛所説/諸法深藏沈約内典序足蹈慧門學通龍藏)大寂(湼/槃)
　(經我曠劫來/已入大寂)長興里(按長安志朱雀街東第二街有/長興坊其東北隅有侍中駙馬)
　(都尉楊/師道宅)柴毁骨立(晉書許孜字季義東陽呉寧人/也二親没柴毁骨立杖而能起)六
　時(佛名經云若比丘比丘尼優婆塞優婆夷欲懺悔/諸罪當淨洗浴著新淨衣淨治室内敷好髙座安)
　(置尊像懸二十五枚旛種種華香供養誦此二十五/佛名日夜六時懺悔滿二十五日滅四重八重等罪)
　身命供養(湼槃經若有建立䕶持正法如是之/人應從啟請當捨身命而供養之)外國
　香(十洲記聚窟洲上有大山形似人鳥之象因名之/為神鳥山山多大樹與楓木相類而花葉香聞數)
　(百里名為反魂樹扣其樹亦能自作聲聲如羣牛吼/聞之者皆心震神駭伐其木根心于玉釜中煮取汁)
　(更㣲火煎如黑餳狀令可丸之名曰驚精香或名之/為震靈丸或名之為反生香或名之為震檀香或名)
　(之為人鳥精或名之為却死香一種六名斯靈物也/香氣聞數百里死者在地聞香氣乃却活不復亡也)
　(以香薰死人更加神騐征和三年武帝幸安定西胡/月支國王遣使獻香四兩大如雀卵黒如桑椹帝以)
　(香非中國所有以付外庫到後元元年長安城内病/者數百亡者大半帝試取月支神香燒之于城内其)
　(死未三月者皆活芳氣經三月不歇于是信知其神/物也乃更祕録餘香後一旦又失之檢函封印如故)
　(無復/香也)生也有涯(莊子吾生也有/涯而知也無涯)襄城(後漢書宏農人/宰宣素性佞邪)
　(欲取媚于梁冀乃上言大將軍有周公之功今既封/諸子則其妻宜為邑君詔遂封冀妻孫壽為襄城君)
　(兼食陽翟租嵗入五千/萬加賜赤紱比長公主)象設(楚辭象設君/室靜安閑些)母儀(晉書/母儀)
　(之教光/于邦俗)停飡訓子(漢書雋不疑為京兆尹每行縣録/囚徒還其母輒問不疑有所平反)
　(活幾何人即不疑多有所平反母喜笑為飲食語言/異于他時或亡所出母怒為之不食故不疑為吏嚴)
　(而不/殘)西征(李善文選註曹大家集曰子穀為/陳留長大家隨至官作東征賦)内史(張/懷)
　(瓘書斷衛夫人名鑠字茂猗廷尉展之女弟恒之從/女汝隂太守李矩之妻也隸書尤善規矩鍾公云碎)
　(玉壺之冰爛瑶臺之月婉然芳樹穆若清/風右軍少常師之永和五年卒年七十八)長筵(曹植/名都)
　(篇鳴儔嘯匹侣/列坐竟長筵)禮闈(任昉王文憲集序出入禮闈朝/夕舊館李善註十州記曰崇禮)
　(闈即尚書上省門崇禮東建禮門即尚書/下舍門因尚書省二門名禮故曰禮闈也)黃扉(黃扉/猶黃)
　(闥禁門也宋之問詩寵/就黃扉日威回白簡霜)出牧(何遜詩入朝耿長/劍出牧盛層麾)髙麾
　(沈約齊故安陸昭王碑文建麾作牧明/德攸在吕向註麾旗類也以毛為之)皁衣(漢書京/兆尹張)
　(敞上書言敞備皁衣二十餘年如/淳曰雖有五等服至朝皆著皁衣)歌泰山(禮記孔子/蚤作負手)
　(曳杖消揺于門歌曰泰山其頽乎梁木其壞乎哲人/其萎乎既歌而入當户而坐子貢聞之曰泰山其頽)
　(則吾將安仰梁木其壞哲人其/萎則吾將安放夫子殆將病也)夢濟洹(左傳聲伯夢/涉洹或與已)
　(瓊瑰食之泣而為瓊瑰盈其懷從而歌之曰濟洹之/水贈我以瓊瑰歸乎歸乎瓊瑰盈吾懷乎懼不敢占)
　(也還自鄭壬申至于貍脤而占之曰余恐死故不敢/占也今衆繁而從余三年矣無傷也言之之暮而卒)
　久留(楚辭招魂魂兮歸來東方不可以託些又/招隠士王孫兮歸來山中兮不可以久留)
　　唐故潞州刺史王府君夫人榮國夫人墓誌銘(榮/一)
　　(本作/營誤)
夫人姓盧氏范陽人也昔堯命伯夷典秩宗號太常為
尚父(上有/闕文)桓襄之際公子食盧夘金故人王于大國越
石從事官至中郎曾祖士㑹隋行臺侍御史祖某皇朝
奉禮郎父某豪淄卭等三州刺史持斧衣繡威加不法
奠玉瘞帛舉無違禮守臨淄而齊兒不詐去臨卭而蜀
物盡留夫人即府君之長女積累世之德鍾二門之美
儀表秀整進止詳閑不咨保傅動由詩禮既以七族冠
時遂歸齊大之偶入持門户内事舅姑枕席温凊于堂
上環珮逶迤于堂下不脱簪珥親當澣濯𤣥纁可實于
筐篚粢盛可獻于宗廟魚軒或駕翟茀而朝衆婦于是
修容夫人專之以禮克贊君子累至大官雅政清德實
多左右潞州早世深秉義方母儀可則庭訓不替女史
之學多讚大家之書衆婦之儀盡禀夫人之法天與盛
德不降永年以某月日寢疾薨于長安善和里享年若
干以某月日合祔某山原禮也子某某官淳孝之性泣
血待盡永惟令德固不可冺彰示後人乃刋于石銘曰
有姜之後或邑于盧歴代種德示有稱孤從事文府振
轡長途(其/一)憲府持法奉常秉禮皇考專城腰章郡邸厚
德重跡深仁繼體(其/二)降生哲人其行惟惇儀形衆庶門
冠諸姻齊姜宋子敢望清塵(其/三)君子之貳實聞髙義乃
躬澣濯先晨簪珥穆及外親敬是中饋(其/四)母儀既峻庭
訓載揚子以才貴煌煌寵章馳暉難駐令問空長(其/五)壽
宫既啟髙堂永寂千秋萬古山川松柏紀德誌行惟兹
貞石(其/六)
　盧氏世系(唐書宰相世系表盧氏出自姜姓齊文公/子髙髙孫傒為齊正卿諡曰敬仲食采于)
　(盧濟北盧縣是也其後因以為氏田和篡齊盧氏散/居燕秦之間秦有博士敖子孫家于涿水之上遂為)
　(范陽/涿人)伯夷(史記舜曰嗟四岳有能典朕三禮皆曰伯/夷可舜曰嗟伯夷以汝為秩宗夙夜維敬)
　(直哉惟靜潔正義曰秩宗若太常也漢書百官表云/王莽太常曰秩宗依古也孔安國云秩序宗尊也主)
　(郊廟之/官也)卯金故人(史記盧綰者豐人也與髙祖同里/盧綰親與髙祖太上皇相愛及生)
　(男髙祖盧綰同日生里中持羊酒賀兩家及髙祖盧/綰壯俱學書又相愛也里中嘉兩家親相愛生子同)
　(日壯又相愛復賀兩家羊酒髙祖為布衣時有吏事/辟匿盧綰常隨出入上下及髙祖初起沛盧綰以客)
　(從入漢中為將軍常侍中從東撃項籍以太尉常從/出入卧内衣被飲食賞賜羣臣莫敢望雖蕭曹等特)
　(以事見禮至其親幸莫及盧綰髙祖已定天下欲王/盧綰為羣臣觖望及虜臧荼迺下詔諸將相列侯擇)
　(羣臣有功者以為燕王羣臣知上欲王盧綰皆言曰/太尉長安侯盧綰常從平定天下功最多可王燕詔)
　(許之漢五年八月迺立盧綰為燕王諸侯王得幸/莫如燕王漢書王莽傳夫劉之為字夘金刀也)越
　石從事(晉書盧諶字子諒清敏有理思好老莊善屬/文州舉秀才辟太尉掾洛陽没北依劉琨為)
　(劉粲所虜粲據晉陽留諶為參軍琨收散卒引猗盧/騎還攻粲粲敗走諶得赴琨琨為司空以諶為主簿)
　(從事/中郎)奉禮郎(唐六典太常寺有奉/禮郎二人從九品上)濠淄卭(唐書地理/志濠州鍾)
　(離郡淄州淄川郡俱屬河南/道卭州臨卭郡屬劍南道)瘞帛(唐六典凡祭天及/日月星辰之玉帛)
　(則焚之祭地及社稷山/岳則瘞之海瀆則沉之)蜀物(南史王僧孺傳昔人為/蜀郡長史終身無蜀物)
　七族(唐㑹要顯慶四年詔後魏隴西李寶太原王瓊/滎陽鄭温范陽盧子遷盧澤盧輔清河崔伯宗)
　(崔元孫前燕博陵崔懿晉趙郡李/楷凡七姓十家不得自為婚姻)齊大之偶(左傳齊/侯欲以)
　(文姜妻鄭太子忽太子忽辭人問其/故太子曰人各有耦齊大非吾耦也)持門户(古詩健/婦持門)
　(户亦勝/一丈夫)𤣥纁(夏書厥篚元纁璣組孔穎達正義曰釋/器云三染謂之纁李巡云三染其色巳)
　(成為絳纁絳一名也考工記云三入為纁五入為緅/七入為緇鄭云纁者三入而成又再染以黒則為緅)
　(又再染以黒則為緇𤣥色在緅緇/之間其六入者是染𤣥纁之法也)義方(左傳臣聞愛/子教之以義)
　(方/)大家(後漢書扶風曹世叔妻者同郡班彪之女也/名昭字惠班一名姬博學髙才世叔早卒有)
　(節行法度兄固著漢書其八表及天文志未及竟而/卒和帝詔昭就東觀藏書閣踵而成之帝數召入宫)
　(令皇后諸貴人師/事焉號曰大家)文府(沈約到著作省謝表/珥筆史觀記言文府)振轡(晉/書)
　(崑峯振轡/風山訪道)繼體(左思呉都賦虞魏之昆顧陸/之裔岐嶷繼體老成奕世)齊姜宋
　子(詩國風豈其取妻必齊之姜豈其取妻/必宋之子鄭康成箋齊姜姓宋子姓)清塵(李善/文選)
　(註楚辭曰聞赤松之清塵葢行必塵起不/敢指斥尊者故假塵以言之清尊之也)中饋(周易/無攸)
　(遂在/中饋)馳暉(謝朓詩馳暉不可接/李善註馳暉日也)壽宫(楚辭蹇將憺兮/壽宫王逸註壽)
　(宫供神/之處也)貞石(王屮頭陀寺碑文勝幡西振/貞石南刋劉良註貞堅也)
　　汧陽郡太守王公夫人安喜縣君成氏墓誌銘(汧/一)
　　(本作/河誤)
夫人字某某郡人也其先周成王之後古之錫姓命氏
或以先父之職官或因始祖之名諡漢魏以降史牒詳
焉曾祖休寧某官祖某某官襲封常山公貳公執帛調
䕶儲闈九伯剖符典司方岳(典司方岳顧本作典/日方兵誤今校正)漢雄
右輔實拜翁歸(左顧本作右/誤今校正)周命僕臣惟兹伯冏夫人
即太僕府君之第二女也世有明訓家無遺德蕙心紈
質豈曰師成螓首蛾眉抑惟天與同雲降雪常聞栁絮
之詩獻嵗發春即賦椒花之頌言事姑舅宜其家室寢
門纔闢笄六珈而問安撃鐘未晞具八籩而獻饋染朱
與綠不愆公子之衣采藻及蘋有甚季姜之祭魚軒翟
茀為諸侯之夫人鳴珮垂環對有國之君子綺疏寓目
助選賢人青帳藩身用酬髙論善持門户能睦族姻誡
良人之從畋不嘗原獸訓愛子之為政遂返池魚言成
大家之書行為衆婦之法至于彈琴製賦纂組攻書具
舉百事之能仍居四德之外嗚呼降年不永春秋五十
以某載月日薨于長安平康里之私第某月日祔于咸
陽洪瀆原之先塋禮也不獲偕老空傷奉倩之神未始
有生誰達莊周之禮長子濡前某官次子澄某官次曰
某某官及女等漣漣泣血㷀㷀在疚哀纒聖善痛七子
之無依文叙塞淵兾九原之可識(塞顧本作寒/誤今校正)銘曰
齊侯之子兮衛侯之妻膚如凝脂兮手如柔荑奉初之
嘉訓兮淑德日躋供養兮姑舅簪珥問安兮先夜漏製
三繅兮元纁具五獻兮籩豆翟茀兮錦衣駕魚軒兮來
歸從如雲兮滿中闈忽形沉兮影絶夫傷神兮子泣血
悲餘澤兮猶在怨迴文兮未滅返𦵏兮咸陽寒天暮兮
渭水長嗟梧桐兮半死無雙飛兮鳳凰
　汧陽郡(唐書地理志闗内道隴州汧陽郡本隴東郡/義寧二年析扶風郡之汧源汧陽南由安定)
　(郡之華亭置天寶/元年更郡曰汧陽)安喜縣(唐書地理志河北道定/州博陵郡有安喜縣)貳
　公(尚書周官少師少傅少保曰三孤貳公𢎞化/寅亮天地弼予一人孔安國傳副貳三公也)執帛
　(杜預左傳註公侯伯子男執/玉諸侯世子附庸孤卿執帛)儲闈(沈約彈王源文升/采儲闈亦居清顯)
　(劉良註儲/闈東宫也)剖符(漢書髙帝紀又與功臣剖符作誓/丹書鐵契金匱石室藏之宗廟)右
　輔(三輔黃圖京兆尹左馮翊右扶風共治長安城中/是為三輔三輔郡皆有都尉如諸郡京輔都尉治)
　(華隂左輔都尉治髙/陵右輔都尉治郿)翁歸(漢書尹翁歸以髙第入守/右扶風滿嵗為真選用廉)
　(平疾姦吏以為右職接待以禮好惡與同之其負翁/歸罰亦必行治如在東海故迹姦邪罪名亦縣縣有)
　(名籍盜賊發其比伍中翁歸輒召其縣長吏曉告以/姦黠主名教使用類推迹盜賊所過抵類常如翁歸)
　(言無有遺脱緩于小弱急于豪彊豪彊有論罪輸掌/畜官使斫莝責以貟程不得取代不中程輒笞督極)
　(者至以鈇自剄而死京師畏其威/嚴扶風大治盜賊課常為三輔最)伯冏(孔安國尚書/傳穆王命伯)
　(冏為周太僕/正作冏命)太僕(唐書百官志太僕寺卿一人/從三品少卿二人從四品上)蕙心
　紈質(鮑照蕪城賦東都妙姬南國麗人蕙心紈質玉/貌絳唇張銑註蕙香草喻美也紈輕細綺也言)
　(妙姬佳人嬌美/之心輕細之質)螓首蛾眉(詩國風螓首蛾眉集傳云/螓如蟬而小其額廣而方)
　(正蛾蠶蛾也其/眉細而長曲)同雲(詩小雅上天同雲雨雪雰/雰集傳云同雲雲一色也)栁絮
　(世説謝太傅寒雪日内集與兒女講論文義俄而雪/驟公欣然曰白雪紛紛何所似兄子朗曰撒鹽空)
　(中差可擬兄女曰未若栁絮因風起公大笑/樂即公大兄奕女左將軍王凝之妻也)獻嵗發
　春(楚辭獻嵗發春兮汩吾南征王逸註言/嵗始來進春氣奮揚萬物皆感氣而生)椒花(晉書/劉臻)
　(妻陳氏者聰辯能屬文嘗正旦獻椒花頌其辭曰旋/穹周迴三朝肇建青陽散輝澄景載煥摽美靈葩爰)
　(採爰獻聖容映/之永夀於萬)言事姑舅(庾信周安昌公夫人鄭氏/墓誌銘及乎作配君子言)
　(事舅/姑)宜其家室(詩周南之子于/歸宜其家室)寢門(孔穎達禮記正/義寢門最内門)
　(也/)笄六珈(詩國風君子偕老副笄六珈毛萇傳云笄/衡笄也珈笄飾之最盛者所以别尊卑孔)
　(穎達正義首服副飾而著/衡笄以六珈玉為之飾)八籩(周禮夫人致禮/八壺八豆八籩)采藻
　(詩召南于以采蘋南澗之濵于以采藻于彼行/潦于以奠之宗室牖下誰其尸之有齊季女)季姜
　(季姜恐是季蘭之訛按左傳濟澤之阿行潦之蘋藻/寘諸宗室季蘭尸之敬也杜預註以季蘭為服蘭之)
　(女孔穎達正義云詩言季女而此言季蘭謂季女服/蘭草也案宣三年傳曰蘭有國香人服媚之知是女)
　(之服/蘭也)青帳(晉書王凝之妻謝氏字道韞安西將軍奕/之女也凝之弟獻之嘗與賔客談議詞理)
　(將屈道韞遣婢白獻之曰欲為小郎解圍乃/施青綾步鄣自蔽申獻之前議客不能屈)不嘗原
　獸(列女傳楚莊王即位好狩獵樊姬諌不止乃不食/禽獸之内王改過勤于政事左傳不修民事而滛)
　(于原獸杜預/註原野也)返池魚(呉録孟仁為鹽池司馬自能結/網手以捕魚作鮓寄母母因以)
　(還之曰汝為魚官而/以鮓寄我非避嫌也)纂組(楚辭纂組綺縞結琦璜些/王逸註纂組綬類也漢書)
　(錦繡纂組害女紅者也應劭曰纂今五采屬綷是/也組者今綬紛絛是也臣瓚云許慎云纂赤組也)四
　德(後漢書九嬪掌教四德章懷太子/註四德謂婦德婦言婦容婦功也)奉倩(裴松之三/國志註荀)
　(粲字奉倩常以婦人者才智不足論自宜以色為主/驃騎將軍曹洪女有美色粲于是聘焉容服帷帳甚)
　(麗專房歡宴厯年後婦病亡未殯傅嘏往唁粲粲不/哭而神傷嘏問曰婦人才色並茂為難子之娶也遺)
　(才而好色此自易遇今何哀之甚粲曰佳人難再得/顧逝者不能有傾國之色然未可謂之易遇痛悼不)
　(能已嵗/餘亦亡)莊周(莊子莊子妻死惠子弔之莊子則方箕/踞鼔盆而歌惠子曰與人居長子老身)
　(死不哭亦足矣又鼔盆而歌不亦甚乎莊子曰不然/是其始死也我獨何能無㮣然察其始而本無生非)
　(徒無生也而本無形非徒無形也而本無氣雜乎芒/芴之間變而有氣氣變而有形形變而有生今又變)
　(而之死是相與為春秋冬夏四時行也人且偃然寢/于巨室而我噭噭然隨而哭之自以為不通乎命故)
　(止/也)㷀㷀在疚(詩周頌遭家不造嬛嬛在疚鄭康成箋/遭武王崩家道未成嬛嬛然孤特在憂)
　(病之中陸德明音釋/嬛其傾反崔本作㷀)聖善(詩國風母氏聖/善我無令人)塞淵(詩國/風仲)
　(氏任只其心塞淵毛萇傳塞實也淵深/也孔穎達正義其心誠實而深逺也)九原(禮記趙/文子與)
　(叔譽觀乎九原據鄭康成註本是地名晉卿大/夫之墓地在焉後人因之㮣呼墓地為九原矣)齊侯
　之子(詩國風碩人其頎衣錦褧/衣齊侯之子衛侯之妻)凝脂柔荑(詩國風手/如柔荑膚)
　(如凝/脂)日躋(詩商頌聖敬曰躋/毛萇傳躋升也)三繅(禮記世婦卒蠶奉/繭以示于君遂獻)
　(繭于夫人及良日夫人繅三盆手遂布于三宫/夫人世婦之吉者使繅説文繅繹繭為絲也)五獻
　(左傳及享具五獻之籩豆于幕下/杜預註朝聘之制大國之卿五獻)中闈(陸士衡詩哀/響沸中闈)
　梧桐半死(枚乗七發龍門之桐髙百尺而無枝中鬱/結之輪菌根扶疏以分離上有千仞之峯)
　(下臨百丈之谿湍流遡波/又澹淡之其根半死半生)
　
　
　
　
　
　
　
　
　
　
　王右丞集箋注巻二十六
欽定四庫全書
　王右丞集箋注巻二十七
　　　　　　　　　　　　　仁和趙殿成撰
　哀辭
　　宋進馬哀辭(并序/)
宋進馬者中書舍人宋公之子也公無弟兄子一而已
文則有種(顧本作交/則不擇)德亦惟肖忽疾倐逝醫不及視宋
公哀之他人悲之故為詞曰
背春涉夏兮衆木藹以繁陰連金華與玉堂兮宫閣鬱
其沉沉百官並入兮何語笑之啞啞君獨静默以傷心
草王言兮不得辭裁悲減思兮少時(裁劉本/作我)僕夫命駕
兮出閶闔厯通逵陌上人兮如故識不識兮往來眼中
不見兮吾兒驂紫騮兮從青驪低光垂彩兮怳不知其
所之闢朱户兮望華軒意斯子兮侯門忽思瘞兮城南
心瞀亂兮重昏仰訴天之不仁兮家惟一身身止一子
何引嗣之不繁就單尠而又死將清白兮遺誰問詩禮
兮已矣哀從中兮不可勝(哀舊本/作彎非)豈暇料餘年兮復㡬
(餘一/作天)日黯黯兮頽曄(頽一/作隕)鳥翩翩兮疾飛邈窮天兮不
返疑有日兮來歸静言思兮永絶復驚呌兮沾衣(驚一/作號)
客有弔之者曰觀未始兮有物同委蛻兮胡悲且延陵
兮未至况西河兮不知學無生兮庶可幸能聽于吾師
　金華(漢書時上方向學鄭寛中張禹朝夕入説尚書/論語于金華殿中師古曰金華殿在未央宫)
　沉沉(史記陳涉世家夥頥涉之為王沉沉/者應劭曰沉沉宫室深䆳之貌也)啞啞(周易/笑言)
　(啞啞孔穎達正義/啞啞笑語之聲也)草王言(唐六典中書舍人掌侍奉/進奏參議表章凡詔㫖制)
　(勅及璽書冊命皆按典故起/草進畫既下則署而行之)僕夫(毛萇詩傳僕/夫御夫也)通逵
　(謝靈運詩密親麗/華苑軒甍飭通逵)瞀亂(楚辭忼慨絶兮不得中瞀亂/兮迷惑潘岳寡婦賦思纒綿)
　(以瞀亂兮心摧傷以愴/惻吕向註瞀亂迷惑也)重昏(楚辭余將董道而不豫/兮固將重昏而終身王)
　(逸註昏/亂也)窮天(鮑照凌煙樓銘重/樹窮天通原盡目)静言思(詩國風静言/思之寤辟有)
　(摽鄭康成/箋言我也)未始有物(莊子古之人其知有所至矣惡/乎至有以為未始有物者至矣)
　(盡矣弗可以加矣其次以為有物矣將/以生為表也以死為反也是以分已)委蛻(莊子孫/子非汝)
　(有是天地之委蛻也郭象/注氣自委結而蟬蛻也)延陵(禮記延陵季子適齊/于其反也其長子死)
　(葬于嬴博之間孔子曰延陵季子吳之習于禮者也/往而觀其葬焉其坎深不至泉其斂以時服既葬而)
　(封廣輪揜坎其高可隠也既封左袒右還其封且號/者三曰骨肉歸復于土命也若魂氣則無不之也無)
　(不之也而遂行孔子曰延陵/季子之于禮也其合矣乎)西河(史記子夏居西河/教授為魏文侯師)
　(其子死哭/之失明)
　　祭兵部房郎中文(為人/作)
維載月日朔某官某乙謹以酒脯之奠敬祭于故兵部
郎中房公之靈嗚呼君子之才周而不器茍求行道未
嘗私身沉静好謀話言必雅往嵗穀貴闗輔阻饑眷命
自天發廩以賑中朝之使屬之鄙夫不敢自賢請子為
介匹夫嫠婦黄口之孤鍾釜之施㒺不必當舉無棄粒
野有頌聲國家厭兵革苦徵戍大召浮食以靖國人(召/字)
(訛/)單車諭㫖萬里窮磧西度赤坂館于烏孫形勞者病
神勞則夭棄成功于末路未復命而言謝死不廢命忠
也尸而加紳寵也我盥而撫子瞑受含求仁得仁其誰
不死玉闗之下素車威遲愁雲晝聚白雪春下絳旐從
風車徒行哭至上京而不駐將返葬于闗東河活活而
東注天慘慘而悲風道路猶長子實途窮人世如舊子
實成空我有㫖酒以歆以餞想像明德歔欷出涕尚饗
　闗輔(鮑照詩家世宅闗輔李善注闗闗中也漢/書曰右扶風左馮翊京兆尹是為三輔)阻饑
　(虞書黎民阻饑孔安國傳/阻難也衆人之難在于饑)以靖國人(左傳華元使向/戍為左師老佐)
　(為司馬樂裔為/司寇以靖國人)烏孫(漢書西域傳烏孫國大昆彌治/赤谷城去長安八千九百里)
　我盥而撫子瞑受含(左傳荀偃卒而視不可含宣子/盥而撫之曰事吳敢不如事主)
　(猶視欒懐子曰其為未卒事于齊故也乎乃復撫/之曰主茍終所不嗣事于齊者有如河乃瞑受含)玉
　闗(太平寰宇記玉門闗在沙州/夀昌縣西南一百十八里)威遲(顔延年詩隠憫/徒御悲威遲良)
　(馬煩吕向注/威遲馬行貌)絳旐(賀循葬禮杠今之旐也古以緇布/為之絳繒題姓名而已不為畫飾)
　活活(詩國風河水洋洋北流/活活毛萇傳活活流也)我有㫖酒(詩小雅我有/㫖酒嘉賔式)
　(燕以/敖)
　　為楊郎中祭李員外文
維載月日朔行尚書司勲郎中賜緋魚袋楊元璋等謹
以清酌少牢之奠敬祭于故左司員外郎李公之靈嗚
呼大朴難名大辨若訥泊兮無兆汎然隨物(泊顧本作/治誤今校)
(正/)直而好學敏以從事行隠于寡言文成于沉醉澡身
浴德唯仁與義讀書甚解作賦彌工麗詞秀務奧義元
通記言西掖起草南宫第五將姪伏波事嫂食先與甘
衣必讓好口嘗其糲身席于藁結友一言同官一日徇
我朋好㤀其身恤豈惟攜手亦將加膝明明天子惟賢
是思恨馮唐之已老喜相如之同時罷刋書于虎觀將
載筆于鳳池嗚呼病時七啓卧内一訣痛乾坤而忽窮
嗟古今而長絶永言北首返葬東周何夫子之適去同
衆人之若休厯千門而行哭動九陌而増愁馬悲鳴而
笳咽雲寡色而風秋元璋等或結髪舊遊比肩同列悲
薤歌之首路哀栁車之就轍嗟無見而空來痛不知而
成列嗚呼哀哉尚饗
　司勲郎中(唐六典吏部有司勲/郎中一人從五品上)緋魚袋(總見二十二/巻金魚袋注)
　(内/)清酌(禮記凡祭宗廟之禮酒曰清酌孔穎達正/義酌斟酌也言此酒甚清徹可斟酌也)少
　牢(鄭康成周禮註/羊豕曰少牢)左司員外郎(唐六典尚書省有左/司員外郎一人從六)
　(品/上)大辯若訥(老子大辯若訥河上公註大/辯者智無疑如訥者口無辭)泊兮無兆
　(老子我獨泊兮其未兆河上公註/我獨泊然安静未有所欲之形兆)沉醉(晉書帝讓九/錫公卿將勸)
　(進使阮籍為其辭籍沉醉㤀作臨時詣府使取之見/籍方據案醉眠使者以告籍便書案使寫之無所改)
　(竄辭甚清壯/為時所重)澡身浴德(禮記儒有澡身而浴德孔穎/達正義澡身謂能澡潔其身)
　(不染濁也浴德謂沐/浴于德以德自清也)記言(唐六典中書省有起居舍/人二人從六品上掌修記)
　(言之史録天子之制誥德音如記事之制以記時政/之損益年終則授之于國史注云起居舍人因起居)
　(注而名官焉古者人君言則右史書/之即其任也李盖嘗為中書舍人者)西掖(西掖即中/書省詳見)
　(二巻東掖/垣注中)起草(見十一巻建/禮門注中)第五將姪(後漢書第五/倫傳或問倫)
　(曰公有私乎對曰吾兄子嘗病一夜十往退而安寢/吾子有疾雖不省視而竟夕不眠若是者豈可謂無)
　(私/乎)伏波事嫂(後漢書馬援敬事寡嫂不冠不入廬口/建武十七年璽書拜援伏波將軍  力)
　膝(禮記進人若/將加諸膝)七啓(成按枚乗作七發設言楚太子/有疾而吳客往問之說七事以)
　(起發太子太子霍然病已云云曹子建効之/作七啓然非疾病事七啓當作七發為是)東周(史/記)
　(索隠按高誘曰東周/成周故洛陽之地)適去(見三巻懸/解注中)若休(賈誼服賦/其生兮若)
　(浮其死兮若休/師古注休息也)九陌(三輔遺事長/安八街九陌)雲寡色(江淹恨賦/隴雁少飛)
　(岱雲/寡色)比肩(戰國策千里而一/士是比肩而立)薤歌(古今注薤露蒿里/並喪歌也出田横)
　(門人横自殺門人傷之為之悲歌言人命如薤上之/露易晞滅也亦謂人死魂魄歸乎蒿里故有二章一)
　(章曰薤上朝露何易晞露晞明朝還復滋人死一去/何時歸其二曰蒿里誰家地聚斂魂魄無賢愚鬼伯)
　(一何相催促人命不得少踟蹰至孝武時李延年乃/分為二曲薤露送王公貴人蒿里送士大夫庶人使)
　(挽􁀙者歌之/世呼為挽歌)首路(顔延年詩改服飭徒旅首路跼險/艱潘朂九錫文王師首路威風先)
　(逝李善注廣/雅首向也)栁車(韻會􁠈喪車也通作栁釋名喪車/其盖曰栁服䖍曰東郡謂廣轍車)
　(為栁李竒曰大牛/車鄧展曰喪車也)
　　為兵部祭庫部王郎中文
惟公宏量碩德抱義戴仁早離我見常守吾真朝稱端
士世謂淳人夏官之職惟賢是寄既節五官兼選騎士
宿衛扞城必由兹地速應為敏平分是貴決遣先馳曹
無留事嗚呼積善無慶寢疾彌留唐肆求馬夜壑藏舟
深悟幻境獨與道遊死而不㤀魂兮若休嗚呼某等何
幸得備官屬泰然若春温兮如玉去德何永事生何促
五情如喪百身不贖敬薦醴牢哀哀慟哭尚饗
　庫部郎中(唐六典兵部有庫部郎中一人從五品上/掌邦國軍州之戎器儀仗及冬至元正之)
　(陳設并祠祭葬之羽儀諸軍州之甲仗皆/辨其出入之數量其繕造之功以分給焉)我見(華嚴/經逺)
　(離我見無/有我想)夏官(杜氏通典周禮夏官大司馬之職掌/以九伐之法正邦國制軍詰禁以糺)
　(邦國領校人牧司職方司/兵之屬即今兵部之任也)五官(淮南子兵畧訓夫論/除謹動静時吏卒辨)
　(兵甲治正行五連什伯明鼔旗此尉之官也前後知/險易見敵知難易發斥不㤀遺此候之官也隧路亟)
　(行輜治賦文均處軍輯井竈通此司空之官也收藏/于後遷舍不離無淫輿無遺輜此輿之官也凡此五)
　(官之于將也猶身之有股肱手足也必擇其人技能/其才使官勝其任人能其事告之以政申之以令使)
　(之若虎豹之有爪牙飛/鳥之有六翮莫不為用)騎士(漢書百官公卿表/屯騎校尉掌騎士)宿衛
　(後漢書百官志凡郎官皆/主更直執㦸宿衛諸殿門)彌留(周書顧命篇病日臻/既彌留孔安國作久)
　(留/解)唐肆求馬(莊子汝殆著乎吾所以著也彼巳盡矣/而汝求之以為有是求馬于唐肆也郭)
　(象注唐肆非停馬處也言求向者之有不可復得也/人之生若馬之過肆耳恒無駐須臾新故之相續不)
　(舍晝夜也著見也言女殆見吾所以見者耳/吾所以見者日新也故巳盡矣女安得有之)夜壑藏
　舟(莊子夫藏舟于壑藏山于澤謂之固矣然/而夜半有力者負之而走昧者不知也)道遊(淮/南)
　(子循天者與道遊者也/隨人者與俗交者也)如玉(詩國風言念君子温其/如玉孔穎達正義云我)
　(念君子之德行其心性温然/其如玉無有瑕惡之處也)五情(曹植上責躬應詔/詩表形影相弔五)
　(情愧赧劉良注五/情喜怒哀樂怨也)
　　為人祭李舍人文
年月日某以茶藥之奠祭于故舍人李公之靈嗚呼見
人多矣未有如子生于德門長于貴里名高江夏之童
(童顧本作/重今校正)貌奪河陽之美行比曾顔才兼文史含恣輕
肥仰偃紈綺惡如涕唾棄如塵滓比布衣以同年甘蔬
食而沒齒嗚呼深入度門高居道源獨一静處寂默無
言待草誡之真性歸化光之法尊曠無浄染頓離塵根
豈期昨日分首别離未久萬法皆空一生何有無餘湼
槃應無所受無漏智慧斯為不朽予以凡情哀哀其後
世相謂然道心斯醜敢不從俗子其無咎
　德門(南史謝氏自晉以降雅道相傳景恒景仁以德/素傳美景懋景先以節義流譽方明行巳之度)
　(元暉藻繢之竒各擅/一時可謂德門者矣)江夏(後漢書黄香字文彊江夏/安陸人博學經典究精道)
　(術能文章京師號曰/天下無雙江夏黄童)河陽(按晉書潘岳美姿/儀嘗為河陽令)浄染(成/唯)
　(識論染謂虛妄遍計所/執浄謂真實圓成實性)無漏智慧(湼槃經我以無漏/智慧熾火燒彼衆)
　(生諸煩惱結翻譯名義肇師云決定審理謂之智造/心分别謂之慧天台云善入佛法名慧巧用佛法名)
　(智/)
　　為人祭某官文
惟公宏量碩德寡言敏行直而能婉和而不競(闕/)儒墨
為鋒鍔在顔冉之季孟白雲刑官繡衣使者時無寃人
路多避馬既踐文昌來司武庫冀翟車之高足為鳳池
之先路豈期位薄德崇才逺途窮拜命之時初一朝于
北闕移疾于外不再入于南宫嗚呼哀輓悲笳寒天疎
木宅不卜地祔于故塋家無餘財斂以時服弟難會𦵏
兒未及哭其營䕶而奠遣惟甥姪與姻族某嘗同官實
喜良友仰德彌高立言不朽居常接膝未忍分手况永
訣兮無期向空筵而灑酒尚饗
　白雲刑官(服䖍左傳注黄帝以雲名官盖春官為青/雲氏夏官為縉雲氏秋官為白雲氏冬官)
　(為黑雲氏中/官為黄雲氏)繡衣使者(漢書遣直指使者暴勝之等/衣繡衣杖斧分部逐捕漢書)
　(蕭望之傳其後奸邪横暴羣盜並起至攻城邑殺郡/守充滿山谷吏不能禁明詔遣繡衣使者以興兵擊)
　(之/)無寃人(漢書于定國傳張釋之/為廷尉天下無寃民)武庫(唐書百官志/庫部郎中員)
　(外郎各一人掌戎器鹵簿儀仗元日冬至陳設祠祀/喪葬辯其名數而供焉凡戎器色别而異處以衛尉)
　(幕士暴凉之京衛旗畫蹲獸立禽行幸則給飛走旗/凡諸衛儀仗以御史涖其􁍑掌武庫器仗則兵部長)
　(官涖其修完京官五品以上征行者/假甲纛旗幡矟諸衛給弓千牛給皁)翟車(按周禮翟/車乃王后)
　(親桑所乗者非臣子/所用疑翟字有誤)立言不朽(左傳太上有立德其/次有立功其次有立)
　(言雖久不廢/此之謂不朽)
　　為羽林將軍祭武大將軍文
維年月日將軍某等謹以清酌少牢之奠祭于故大將
軍武公之靈嗚呼武公命代出羣氣盖朔方勇冠六軍
生長下國聲聞上天天子壯之命居北門北門伊何國
之重寄羽林孤兒旄頭突騎罔不畢勸為之元帥帝在
紫微與君為衛身恒披堅手不捨銳出乗天駟入並東
第同官為寮出入五世顧我軍旅凜然遺風一日之長
萬夫之雄身雖有極德不可窮嗚呼門館蒼黄風景凄
凉櫪馬悲鳴角弓不張弔客接武哭聲滿堂嗚呼凡民
有喪匍匐斯救况我武公屨及其霤盥而撫之唅玉當
受敢不嗣事如公之舊
　羽林將軍(唐六典左右羽林衛大將軍各一人正三/品將軍各二人從三品掌統領北衙禁兵)
　(之法令而督攝左右廂飛騎之儀仗以統諸曹之職/若大朝會則率其儀仗以周衛階陛若大駕行幸則)
　(夾馳道而為内仗凡飛騎每月番上者皆據其名厯/而紀于所職其飛騎或有勅上南衙者則大將軍將)
　(軍承墨勅白移于金吾引駕仗引駕/仗官與監門奏覆又降墨勅後得入)朔方(唐書地理/志闗内道)
　(有夏州/朔方郡)羽林孤兒(漢書武帝取從軍死事之子孫養/羽林官教以五兵號羽林孤兒)
　旄頭(章懐太子後漢書注漢官儀曰舊選羽林為旄/頭披髪先驅魏文帝列異傳曰秦文公時梓樹)
　(化為牛以騎擊之騎不勝或墮地髻解被髪/牛畏之入水故秦因是置旄頭騎使先驅)突騎(漢/書)
　(鼂錯傳輕車突騎師古注突騎言其驍銳可用衝突/敵人也後漢書上谷太守耿况漁陽太守彭寵各遣)
　(其將吳漢寇恂等將突騎來助擊王/郎章懐太子注突騎言能衝突軍陣)紫微(章懐太子/後漢書注)
　(天有紫微宫是上帝之所/居也王者立宫象而為之)披堅(漢書高帝紀朕親被/堅執銳自帥士卒犯)
　(危難平暴亂師古曰被堅/謂甲冑也執銳謂利兵也)同官為寮(左傳荀林父/曰同官為寮)匍
　匐斯救(詩國風凡民有喪匍匐救之鄭康成箋匍匐/言盡力也凡于民有凶禍之事鄰里尚盡力)
　(救/之)及霤(左傳三進及溜而後視之孔穎達正義曰/溜謂簷下水溜之處古字霤與溜通用)
　　為崔常侍祭牙門姜將軍文
維大唐開元二十五年嵗次丁丑十一月辛未朔四日
甲戌左散騎常侍河西節度副大使攝御史中丞崔公
致祭于故姜公之靈嗚呼天子命之建旗西門帶甲十
萬鐵騎雲屯横挑强冦飲馬河源嗟爾勇健表為牙門
牙門伊何全齊大族四方有事誓死鳴轂前有血刃後
有飛鏃其氣益振大呼馳逐翩翩白馬象弧雕服戈摏
其喉矢集其目嗚呼天下無事今上好文爾有餘勇莫
敢邀勲腰鞬白首蹉跎塞雲死于禆將誰統前軍家本
秦人靈車東騖長天積雪邊城欲暮麾下行哭前旌抗
路身有寳劒不佩而去轅有代馬悲鳴跼顧嗚呼我誡
軍吏令送爾歸既素我服亦朱其衣黠虜未滅壯士長
辭牢醴以祭太息歔欷尚饗
　牙門(按杜氏通典牙門將冠服與將軍同魏文帝黄/初中置明帝以胡烈為之又王隠晉書云陸機)
　(少襲父為牙門吳重武官故也晉恵帝特置四部牙/門以汝南王祐為之蜀以趙雲為之唐時無此官名)
　(疑是軍中私署之職如押衙/虞候之類一時稱謂爾爾)雲屯(陸機詩胡馬如雲/屯越騎亦星羅)
　横挑強冦(漢書司馬遷傳李陵提步卒不滿五千深/踐戎馬之地足厯王庭垂餌虎口横挑強)
　(冦仰億萬之師與單于連戰十餘日李善/注臣瓚曰挑挑敵來戰也古謂之致師)飲馬(左傳/楚子)
　(北師次于郔沈尹將中軍子重將/左子反將右將飲馬于河而歸)全齊大族(唐書宰/相世系)
　(表崔氏出自姜姓齊丁公伋嫡子季子讓國叔乙食/采于崔遂為崔氏濟南東朝陽縣西北有崔氏城是)
　(也/)戈摏其喉(左傳敗狄于鹹獲長狄僑如富父終甥/摏其喉以戈殺之埋其首于子駒之門)
　矢集其目(左傳楚君以鄭故/親集矢于其目)餘勇(左傳齊高固入晉/師桀石以投人禽)
　(之而乗其車繫桑本焉以狥/齊壘曰欲勇者賈余餘勇)腰鞬(徐陵與楊僕射/書佩弭腰鞬)前
　旌(庾信華林園馬射賦/行漏抱刻前旌載鳶)代馬(韓詩外傳詩云代馬依/北風飛鳥棲故巢皆不)
　(㤀本之謂也今本韓詩外傳/無此文見李善文選注中)悲鳴跼顧(潘岳寡婦賦/輪按軌以徐)
　(進兮馬悲鳴而跼顧劉良/注跼顧踡跼顧盻不前也)
　　為王常侍祭沙陀鄯國夫人文
維年月日朔河西節度使左散騎常侍王公遣總管石
抱玉以酒牢之奠致祭于故沙陁鄯國夫人之靈嗚呼
惟此淑德降于異域至性不師天姿靡飾禮容詎假于
環珮工藝非因于組織行閨訓于穹廬成母儀于蕃國
懿此清範夫人之則沙陀令門外家之力嗚呼夫人歸
命干戈遂寢子孫扞城國家高枕居之右地革其左衽
散辮垂鬟解裘衣錦嗚呼降年不永逺日方臨寂矣高
堂飲珠含玉哀哉貴女刃面摧心嗚呼聖朝命我䕶此
諸蕃夫人所出天子加恩能守漢制不効夷言馬無北
首車必南轅教義所及忠信彌敦寶嘉内訓用潔斯樽
尚饗
　沙陀(唐書沙陀西突厥别部處月種也始突厥東西/部分治烏孫故地與處月處蜜雜居貞觀七年)
　(太宗以鼔纛立利邲咄陸可汗而族人步真觖望謀/並其弟彌射乃自立彌射匱特勒劫越之子賀魯統)
　(之西突厥寖彊内相攻其大酋乙毘咄陸可汗建廷/鏃曷山之西號北廷而處月等又𨽻屬之處月居金)
　(娑山之陽蒲類之東有大磧名沙陀故號沙陀突厥/云咄陸寇伊州引二部兵圍天山安西都䕶郭孝恪)
　(擊走之㧞處月俟斤之城後乙毘可汗敗奔吐火羅/賀魯來降詔拜瑶池都督徙其部廷州之莫賀城處)
　(月朱邪闕俟斤阿厥亦請内屬永徽初賀魯反而朱/邪孤注亦殺招慰使連和引兵據牢山于是射脾俟)
　(斤沙陀那連不肯從高宗以賀魯所領授之明年弓/月道總管梁建方契苾何力引兵斬孤注俘九千人)
　(又明年廢瑶池都督府即處月地置金滿沙陀二州/皆領都督賀魯亡安撫大使阿史那彌射次伊麗水)
　(而處月來歸乃置崑陵都䕶府綂咄陸部以彌射為/都䕶龍朔初以處月酋沙陀金山從武衛將軍薛仁)
　(貴討鐵勒授墨離軍討擊使長安二年進為金滿州/都督累封張掖郡公金山死子輔國嗣先天初避吐)
　(蕃徙部北廷率其下入朝開元二年復領金滿州都/督封其母鼠尼施為鄯國夫人輔國累爵永夀郡王)
　蕃國(周禮九州之外謂之蕃國世/壹見各以其所貴寶為摯)高枕(漢書北狄不/服中國未得)
　(高枕安/寢也)右地(按漢書匈奴傳有左地右地盖其國制/王侯大將皆分左右諸左王將居東方)
　(直上谷以東接穢貊朝鮮右王將居/西方直上郡以西接月氏氐羌也)刃面(隋書突厥/列傳有死)
　(者停屍帳中家人親屬多殺牛馬而祭之/遶帳號呼以刀劃面血淚交下七度而止)摧心(潘岳/寡婦)
　(賦少伶俜而偏孤/兮痛忉怛以摧心)南轅(左傳令尹/南轅反斾)
　　奉和聖製聖劄賜宰臣連珠詞五首應制(原注時/為庫部)
　　(員/外)
臣聞大名馭㝢天地同符間氣佐時君臣恊德故千年
聖主唐帝撫其寶圗七德諸侯周公為之元老
　連珠(傅元叙連珠曰所謂連珠者興于漢章帝之世/班固賈逵傅毅三子受詔作之而蔡邕張華之)
　(徒又廣焉其文體辭麗而言約不指說事情必假喻/以達其㫖而覽者微悟合于古詩諷興之義欲使厯)
　(厯如貫珠易覩而可/恱故謂之連珠也)大明(詩大雅有大明之章鄭康/成箋云二聖相承其明德)
　(日以廣大故曰大明孔穎達正義云聖人之德終始/實同但道加于民化有廣狹文王則纔及六州武王)
　(徧被天下論其積漸之功故云/日以廣大以其益大故曰大明)千年聖主(庾信徵調/曲聖人千)
　(年始一生黄河/千年始一清)元老(詩小雅方叔元老克壯其猶毛/萇傳元大也五官之長出于諸)
　(侯曰天/子之老)
臣聞有其才者效其職重其任者竭其能故樂播大風
乃能調四氣身騎列宿于是運三光
　樂播大風(左傳吳公子札來聘請觀于周樂為之歌/齊曰美哉泱泱乎大風也哉表東海者其)
　(太公乎國/未可量也)四氣(禮記動四氣之和孔穎達正義動四/氣之和者謂感動四時之氣序之和)
　(平使陰陽/順序也)
臣聞先天不違德合于上事君盡力功濟于下故君臣
同體于大道庶人以康億兆宅心于至仁萬邦乃固
臣聞形之端者影必隨焉聲之善者響必應焉故偃武
修文皇天降之善氣薄賦省役后土報以豐年
臣聞宣至理者文懸之于日月表聖言者字動之以煙
雲故虞舜作歌徒施于典策伏羲畫卦未類于昭囘
　懸之日月(揚雄答劉歆書是懸/諸日月不刋之書也)虞帝作歌(虞書帝庸/作歌曰勅)
　(天之命惟時惟㡬乃歌曰股/肱喜哉元首起哉百工熈哉)
　　宫門誤不下鍵判
安上門應閉主者誤不下鍵
對設險守國金城九重迎賔逺方朱門四闢將以晝通
阡陌宵禁姦非眷彼閽人實司是職當使秦王宫裏不
失狐白之裘漢后廐中唯通赭馬之跡是乃不施金鍵
空下鐵闗將謂堯人可封固無狗盜之侶王者無外有
輕魚鑰之心過自慢生陷兹詿誤而抱闗為事空欲望
于侯嬴或犯門有人將何禦于臧紇固當無疑必寘嚴
科
　安上門(長安志皇城南面三門正南曰朱/雀門東曰安上門西曰含光門)設險守國
　(見周易/坎卦)金城(史記金城千里索隠曰/金城言其實且堅也)四闢(虞書闢/四門)閽
　人(鄭康成周禮注閽人/司昏晨以啓閉者)狐白裘(史記秦昭王囚孟嘗/君謀欲殺之孟嘗君)
　(使人抵昭王幸姬求解幸姬曰妾願得君狐白裘此/時孟嘗君有一狐白裘直千金天下無雙入秦獻之)
　(昭王更無他裘孟嘗君患之徧問客莫能對最下坐/有能為狗盜者曰臣能得狐白裘乃夜為狗以入秦)
　(宫藏中取所獻狐白裘至以獻秦王/幸姬幸姬為言昭王昭王釋孟嘗君)王者無外(公羊/傳王)
　(者無/外)臧紇(左傳季孫怒命攻臧氏臧/孫斬鹿門之闗以出奔邾)
　
　
　
　
　
　
　
　
　
　
　
　
　王右丞集箋注巻二十七
欽定四庫全書
　王右丞集箋注巻二十八
　　　　　　　　　　　　　仁和趙殿成撰
　論畫三首
　　畫學祕訣
夫畫道之中水墨最為上肇自然之性成造化之功或
咫尺之圗寫千里之景東西南北宛爾目前春夏秋冬
生于筆下初鋪水際忌為浮泛之山次布路岐莫作連
綿之道主峰最宜高聳客山須是奔趨迴抱處僧舍可
安水陸邊人家可置村庄著數樹以成林枝須抱體山
崖合一水而瀑瀉泉不亂流渡口只宜寂寂人行須是
疎疎泛舟檝之橋梁且宜高聳著漁人之釣艇低乃無
妨懸崖險峻之間好安怪木峭壁巉巖之處莫可通途
逺岫與雲容相接遥天共水色交光山鈎鏁處㳂流最
出其中路接危時棧道可安于此平地樓臺偏宜高栁
映人家名山寺觀雅稱竒杉襯樓閣逺景煙籠深巖雲
鎖酒旗則當路高懸客帆宜遇水低掛逺山須宜低排
近樹惟宜㧞迸手親筆硯之餘有時遊戲三昧嵗月遥
永頗探幽微妙悟者不在多言善學者還從規矩
塔頂參天不須見殿似有似無或上或下茅堆土埠半
露簷厫草舍廬亭畧呈檣橣　山分八面石有三方閒
雲切忌芝草様　人物不過一寸許松柏上現二尺長
凡畫山水意在筆先丈山尺樹寸馬分人逺人無目逺
樹無枝逺山無石隠隠如眉逺水無波高與雲齊此是
訣也山腰雲塞石壁泉塞樓臺樹塞道路人塞石看三
面路看兩頭樹看頂𩕳水看風脚此是法也凡畫山水
平夷頂尖者巔峭峻相連者嶺有穴者岫峭壁者崖懸
石者巖形圓者巒路通者川兩山夾道名為壑也兩山
夾水名為澗也似嶺而高者名為陵也極目而平者名
為坂也依此者粗知山水之髣髴也觀者先看氣象後
辯清濁定賔主之朝揖列羣峰之威儀多則亂少則慢
不多不少要分逺近逺山不得連近山逺水不得連近
水山腰掩抱寺舍可安斷岸坂堤小橋可置布路處則
林木岸絶處則古渡水斷處則煙樹水濶處則征㠶林
密處則居舍臨巖古木根斷而纒藤臨流石岸欹竒而
水痕凡畫林木逺者踈平近者高密有葉者枝嫩柔無
葉者枝硬勁松皮如鱗柏皮纒身生土上者根長而莖
直生石上者拳曲而伶仃古木節多而半死寒林扶疎
而蕭森有雨不分天地不辯東西有風無雨只看樹枝
有雨無風樹頭低壓行人傘笠漁父蓑衣雨霽則雲收
天碧薄霧霏微山添翠潤日近斜暉早景則千山欲曉
霧靄微微朦朧殘月氣色昏迷晩景則山銜紅日㠶捲
江渚路行人急半掩柴扉春景則霧鎻煙籠長煙引素
水如藍染山色漸青夏景則古木蔽天綠水無波穿雲
瀑布近水幽亭秋景則天如水色簇簇幽林雁鴻秋水
蘆鳥沙汀冬景則借地為雪樵者負薪漁舟倚岸水淺
沙平凡畫山水須按四時或曰煙籠霧鎻或曰楚岫雲
歸或曰秋天曉霽或曰古塜斷碑或曰洞庭春色或曰
路荒人迷如此之類謂之畫題山頭不得一様樹頭不
得一般山藉樹而為衣樹藉山而為骨樹不可繁要見
山之秀麗山不可亂須顯樹之精神能如此者可謂名
手之畫山水也
　　石刻二則
夫畫道之中水墨最為上肇自然之性成造化之功展
或大或小之圗寫百里千里之景東西南北宛爾目前
春夏秋冬生于筆下初鋪水際忌為浮泛之山已有路
岐莫作連綿之道主位唯宜高聳客山須是奔趨迴抱
處僧舍可安水陸邊人村可着數株樹以成林枝須抱
體一水通而瀑㵼泉可亂流渡口只宜寂寂人行須是
疎疎唯舟檝之橋梁且宜高聳通漁人之釣艇低乃無
妨懸崖險峻之間好安怪木峭㧞千尋之處莫可通途
逺岫與雲容相接遥天共水色交光山鉤鏁處㳂流最
出其中路接危時棧道可安兹地樓閣偏宜栁映人村
但把煙瞑酒旗則當途高掛客㠶宜雲水低張逺山須
要低排近樹唯宜㧞迸手親筆硯之外未嘗虛度光陰
有時餘暇除此縈絆嵗月遥永頗探幽微先生黌苑之
間意同斯矣無隠友人求予畫遂書之也太原王摩詰
集古堂記
吾友薛無隠長安人少有志操既冠不復應舉學行聲
名西北士人甚高之以飲酒吟詩為樂日道千首而不
勞酒飲一石而不醉自稱逍遥子累求予戲墨十三年
許之長沙一見告行掃之小軸四時之景以償前願長
安有好事者無隠也此畫能飽人矣能醉人矣但饑渴
時聊展而有驗矣太原王維
　(石刻在闗中前後有薛氏家藏并太原王維之記二/印後有唐賢題名云洛州刺史徐嶠之節度使孫志)
　(真杭州刺史杜濟夀州刺史張鑑祕書監陸齊望臨/汝太守韋斌朝議大夫徐浩節度使李元諒節度使)
　(李昌言節度使李祐節度使李聽節度使何進滔吏/部尚書高元裕御史中丞裴曠節度使韋正貫節度)
　(使樊澤祕書丞王守真汀州刺史沈珍少府監胡况/有唐十九名賢前後皆閱摩詰畫嘗題又有高陽沈)
　(光庭䟦曰得此圗并書迹及唐賢觀題遂排/列刋石于永興嘉祐二年八月十五日題)
　(成按焦竑經籍志有王維山水論一巻集中無之後/閱說郛至九十一巻有王維所著畫學祕訣一篇知)
　(焦氏所稱即此是矣焦氏盖本之王世貞畫苑洎詹/景鳳著畫苑補益採録後一則作荆浩畫山水賦後)
　(之評題繪事者援引摘句多稱王維不稱荆浩然考/其辭語殊不類盛唐人况維文章筆墨冠天下宜有)
　(絶妙好辭以寫其胸中所得之祕傳為模範以啓佑/後人乃卑卑無甚雋言其為後人所託又何疑焉石)
　(刻二則其前一則與祕訣中首則微有異同後一則/語亦凡近不能佳殆非維真筆也東觀餘論云俗傳)
　(石本王摩詰所畫四時山水上有摩詰薛邕等印盖/今淺俗所為見之令人鄙吝生而士大夫或收藏甚)
　(者張于屋壁是可嘆也嗟夫畫既偽矣其題記又安/見為真哉顧其傳世已久姑且存之别為一巻以殿)
　(于詩文之後俾愛竒之士無嘆其闕畧焉耳至宋韓/拙山水純全論中引右丞之言有路欲斷而不斷水)
　(欲流而不流之句又有松不離于弟兄謂高低相亞/亦有子孫謂新枝相續數語苦無全文可稽並附識)
　(于此以為談繪/事者之考則焉)
　
　
　
　
　
　
　王右丞集箋注巻二十八
欽定四庫全書
　王右丞集箋注
　　　　　　　　　　　　仁和趙殿成撰
　附録三條
　　詩評(計五十二則/)
王右丞集十巻晁氏曰唐王維摩詰也太原人開元九
年進士終尚書右丞維幼能屬文工草𨽻善畫名盛安
禄山反陷賊中賊大宴凝碧池賦詩痛悼詩聞行在後
得免死代宗訪維文章于弟縉裒集十巻上之李肇記
維漠漠水田飛白鷺陰陰夏木囀黄鸝以為竊李嘉祐
者今嘉祐集無之豈肇厚誣乎陳氏曰建昌本與蜀本
次序皆不同大抵蜀刻唐六十家集多異于它處本而
此集編次尤無倫維詩清逸追逼陶謝輞川别墅圗畫
摹傳至今嘗與裴廸同賦各二十絶句集中又有與廸
書畧曰夜登華子岡􁊩水淪漣與月上下寒山逺火明
滅林外深巷寒犬吠聲如豹村墟夜舂復與疎鐘相間
此時獨坐僮僕静默每思曩昔攜手賦詩當待春中卉
木蔓發輕鯈出水白鷗矯翼露濕青臯麥雉朝雊倘能
從我遊乎余每讀之使人有飄然獨往之興廸詩亦佳
然它無聞于世盖亦高人也輞川在藍田縣西南二十
里本宋之問别圃維後表為清源寺終墓其西(文獻/通考)
粤若王維王昌齡儲光羲等三十五人皆河嶽英靈也
(殷璠河嶽/英靈集序)
沈宋既殁而崔司勲顥王右丞維復崛起于開元天寶
之間(獨孤及左補闕安/定皇甫公集序)
王右丞韋蘇州澄澹精緻格在其中豈妨于道舉哉(司/空)
(圗與李生/論詩書)
右丞蘇州趣味澄夐若清流之貫達(司空圗與王/駕評詩書)
為詩欲清深閒淡當看韋蘇州栁子厚孟浩然王摩詰
賈長江(詩人/玉屑)
􁁺翁詩評王右丞如秋水芙蕖倚風自笑(詩人/玉屑)
王摩詰詩渾厚閒雅覆盖古今但如久隠山林之人徒
成曠淡也(西清/詩話)
顧長康善畫而不能詩杜子美善作詩而不能畫從容
二子之間者王右丞也(詩話/總龜)
盖詩者樂之苗裔與漢之蘇李魏之曹劉得其正始宋
齊而下得其浮淫流佚唐之時子昻李杜沈宋王維之
徒或得其淳古淡泊之聲或得其舒和高暢之節而孟
郊賈島之徒又得其悲愁鬱堙之氣(歐陽修書梅/聖俞藁後)
右丞蘇州皆學于陶王得其自在(後山/詩話)
孟浩然王摩詰詩自李杜而下當為第一老杜詩云不
見高人王右丞又云吾憐孟浩然皆公論也(許彦周/詩話)
詩非苦吟不工信乎古人如孟浩然眉毛盡落裴祐袖
手衣袖至穿王維走入醋甕皆苦吟者也(雲仙/散録)
韋蘇州詩韻高而氣清王右丞詩格老而味長皆五言
之宗匠然互有得失不無優劣以標韻觀之右丞詩格
老而味逺不逮蘇州至其詞不迫而味甚長雖蘇州亦
不及也(嵗寒堂/詩話)
王維詩典重靚深學者不察失于容冶(木天/禁語)
王維之作如上林春曉芳樹微烘百囀流鶯宫商迭奏
黄山紫塞漢館秦宫芊綿偉麗于氤氲杳𣺌之間真所
謂有聲畫也非妙于丹青者其孰能之矧廼辭情閒暢
音調雅馴至今人師之誦之為楷式焉(史鑑/類編)
詩總不離乎才也有天才有地才有人才吾于天才得
李太白于地才得杜子美于人才得王摩詰太白以氣
韻勝子美以格律勝摩詰以理趣勝太白千秋逸調子
美一代規模摩詰精大雄氏之學句句皆合聖教(而菴/說唐)
(詩/)
王維詩高者似禪卑者似僧奉佛之應哉人心係則難
脫(空同/子)
唐詩李杜之外孟浩然王摩詰足稱大家王詩豐縟而
不華靡孟詩却專心古澹而悠逺深厚自無寒儉枯瘠
之病儲光羲有孟之古而深逺不及岑參有王之縟而
又以華靡掩之故子美稱吾憐孟浩然稱高人王右丞
而不及儲岑有以也夫(麓堂/詩話)
王摩詰孟浩然韋蘇州片言隻字皆不入俗(西麓/周氏)
晁補之云右丞妙于詩故畫意有餘余謂右丞精于畫
故詩態轉工鍾伯敬有云畫者有煙雲養其胸中此是
性情文章之助(劉士鏻/文致)
王維因鼔鬱輪袍登第而集中無琵琶詩畫思入神山
水平逺雲勢石色繪者以為天機所到而集中無畫詩
豈非藝成而下不欲言耶抑以樂而娛貴主以畫而奉
崔圓而不欲言耶(韻語/陽秋)
　成按右丞詩文因天寶之亂十不存一安知其生平
　無琵琶詩耶此與杜子美集中無海棠詩遂謂子美
　母名海棠者其妄誕無異真足令人一噱至於崔興
　宗寫真之詩前身應畫師之句現存集中而謂其無
　畫詩殆所謂不知子都之姣者歟
右丞逺樹帶行客孤城當落暉帶字當字極佳非得畫
中三昧者不能下此二字(青軒/詩緝)
王右丞五言有絶佳者如𤓰園贈裴十一廸納凉濟上
四賢詠諸篇格調既高而寄興復逺即古人詩中亦不
能多見者今選詩者俱不之取獨以西施詠之類入選
此不知何謂(四友齋/叢說)
山谷老人曰余頃年登山臨水未嘗不讀王摩詰詩行
到水窮處云云顧知此老胸次定有泉石膏盲之疾(苕/溪)
(漁隠/叢話)
右丞終南别業詩有一唱三嘆不可窮之妙如輞川孟
城坳華子岡茱茰沜辛夷塢等詩右丞唱裴廸和雖各
不過五言四句窮幽入元學者當自細參則得之(瀛奎/律髓)
讀王摩詰詩愛其散髪晩未簪道書行尚把之句因用
為韻賦古風十首(陸放翁劍/南詩稿)
崔塗旅中詩漸與骨肉逺轉于僮僕親詩話亟稱之然
王維鄭州詩他鄉絶儔侣孤客親僮僕已先道之矣且
王語渾含勝崔(楊升菴/詩品)
王摩詰燕子龕詩雄竒蒼鬱非以李咸熈之筆寫之不
可(芥子園/畫傳)
韋給事山居詩善用韻曽登二韻險而無蹟羣山入户
登一句尤竒比之王介甫兩山排闥送青來尤簡而有
味(瀛奎/律髓)
右丞詩長于山林河明閭井間一聮詩人所未有也牧
童田犬句尤雅浄(瀛奎/律髓)
右丞漢江臨汎詩中兩聮皆言景而前聮尤壯足敵孟
杜岳陽之作(瀛奎/律髓)
王右丞詩云江流天地外山色有無中是詩家極俊語
却入畫三昧(弇州山/人藁)
朱叔重嘗曰王右丞水田白鷺夏木黄鸝之詩即畫也
李思訓數年吳道𤣥一日其工夫學力所到者畫即詩
也(鐵網/珊瑚)
五言絶句當以王右丞為絶唱(四友齋/叢說)
摩詰輞川詩余深愛之每以語人輙無解余意者(朱子/語録)
朱文公曰律詩如王維韋應物輩自有蕭散之趣未至
如今日之細碎卑冗無餘味也公又言余平生愛王摩
詰詩云漆園非傲吏自缺經世具偶寄一微官婆娑數
株樹以為不可及而舉以語人領解者少(鶴林/玉露)
山下孤煙逺村天邊獨樹高原非右丞工于畫道不能
得此語米元暉猶謂右丞畫如刻畫故余以米家山寫
其詩(畫禪室/隨筆)
六言絶句如王摩詰桃紅復含宿雨及王荆公楊栁鳴
蜩緑暗二詩最為警絶後難繼者(玉林/詩話)
桃紅復含宿雨栁緑更帶春煙花落家僮未掃鶯啼山
客猶眠每哦此句令人坐想輞川春日之勝此老傲睨
閒適于其間也(詩人/玉屑)
曽子固謂蘇明允之文豐而不餘一言約而不失一辭
雖春秋立言亦不過如是槩而論之惟明允可以當此
非子固亦不能形容至此也魯直以摩詰六言詩方得
其法乃真知摩詰者惟其能知之然後能發明其祕要
須咀嚼久始信其難然則何獨詩邪凡落筆皆能如明
允斯可與論文矣(姑溪/集)
王維云古之高者曰許由挂瓢巢父洗耳耳非駐聲之
地聲非染耳之跡惡外者垢内病物者自戕此尚不能
至于曠士豈入道之門也維之談名理如此豈减晉人
邪(楊升菴/文集)
余年十七八時讀摩詰詩最熟後遂置之者㡬六十年
今年七十七永晝無事再取讀之如見舊師友恨間闊
之久也嘉泰辛酉五月六日龜堂南窓書(陸游䟦王/右丞集)
論近體者必稱盛唐若藍田王右丞維亦其一也其為
律絶句無問五七言皆莊重閒雅渾然天成至于古詩
句本冲澹而興則悠長諸詞清婉流麗殆未可多訾楊
伯謙選唐詩論次其尤載在正音而晦翁先生考定楚
辭後語亦存其山中人等作良有以邪詩凡六巻并附
裴廸諸人詩共若干巻劉須溪盖嘗校之宋元舊刻嵗
逺不存近刻于蜀字畫頗舛謬脫落夔以督甓分司迎
鑾公暇特加披閱粗為辯正遂出俸資之餘令善小楷
者書之鏤人翻刻如本用禆詩壇採覽之便(廣信吕夔/王右丞集)
(序/)
高棅選唐詩品彚五古七古以王維為名家五律七律
五排五絶以王維為正宗七絶以王維為羽翼其五古
序云詩莫盛于唐莫備于盛唐論者推李杜二家為尤
其間又可名家者十數公至如子美所贊詠者王維孟
浩然所友善者高適岑參乾元以後劉錢接蹟韋栁光
前人各鳴其所長今觀襄陽之清雅右丞之精緻儲光
羲之真率王江寧之聲俊高達夫之氣骨岑嘉州之竒
逸李頎之冲秀常建之超凡劉隨州之閒曠錢考功之
清贍韋之静而深栁之温而密此皆宇宙山川英靈間
氣萃於時以鍾於人者也七古序云盛唐工七言古調
者多李杜而下論者推高岑王李崔顥數家為勝竊嘗
評之若夫張皇氣勢陟頓始終綜覈乎古今博大其文
辭則李杜尚矣至於沉鬱頓挫抑揚悲壯法度森嚴神
情俱詣一味妙悟而佳句輒來逺出常情之外之數子
者與李杜並驅而争先矣五律序云盛唐律句之妙者
李翰林氣象雄逸孟襄陽興致清逺王右丞詞意雅秀
岑嘉州造語竒峻高常侍骨格渾厚七律序云盛唐作
者雖不多而聲調最逺品格最高賈至王維岑參早朝
倡和之作當時各極其妙王之衆作尤勝諸人五言排
律序云開元後作者之盛聲律之備獨王右丞李翰林
為多而孟襄陽高渤海實相與並鳴五言絶句序云開
元後獨李白王維尤勝諸人云云
唐人倡和之詩多是感激各臻其妙如早朝大明宫杜
甫云旌旗日暖龍蛇動宫殿風微燕雀高王維云九天
閶闔開宫殿萬國衣冠拜冕旒岑參云花迎劍佩星初
落栁拂旌旗露未乾登慈恩寺塔詩杜甫云高標跨蒼
穹烈風無時休俯視同一氣焉能辨皇州高適云秋風
昨夜至秦塞多清曠千里何茫茫五陵鬱相望岑參云
秋色從西來蒼然滿闗中五陵北原上萬古青濛濛此
類甚多是皆雄渾悲壯足以淩跨百代(唐詩/品彚)
李林甫璚嶽應制曰雲收二華出天轉五星來十月農
初罷三驅禮後開兩聮皆用數目字不可為法王摩詰
送邱為曰五湖三畝宅萬里一歸人此聮疊用數目字
不為病也(詩家/直說)
絶句如王摩詰廣武城邊逢暮春汶陽歸客淚沾巾落
花寂寂啼山鳥楊栁青青渡水人與渭城朝雨一篇韋
應物雨中禁火空齋冷江上流鶯獨坐聽把酒看花想
諸弟杜陵寒食草青青皆風人之絶響也(詩家/直說)
詩人之詩字句不茍王維諸人是也才子之詩句字章
法若㒺聞知李白諸人是也困學之詩格調詞意匠心
措置杜甫諸人是也閒適之詩並詩俱㤀陶潛諸人是
也(彈/雅)
詩貴意意貴逺不貴近貴淡不貴濃如杜詩鉤簾宿鷺
起丸藥流鶯轉李詩桃花流水窅然去别有天地非人
間摩詰反景入深林復照青苔上皆淡而濃近而逺可
為知者道也(李杜/詩緯)
律詩貴工於發端承接二句尤貴得勢如懶殘履衡岳
之石旋轉而下此非有伯昏無人之氣者不能也如萬
壑樹參天千山響杜鵑下即云山中一夜雨樹杪百重
泉昔聞洞庭水今上岳陽樓下即云吳楚東南坼乾坤
日夜浮古戍落黄葉浩然離故闗下即云高風漢陽渡
初日郢山門錦瑟怨遥夜繞絃風雨哀下即云孤燈聞
楚角殘月下章臺此皆轉石萬仞手也(分甘/餘話)
王右丞文集十巻寶應二年正月七日王縉搜求其兄
詩筆十巻隨表奉進此刻是麻沙宋板集中送梓州李
使君詩亦如牧翁所䟦作山中一半雨樹杪百重泉知
此本之佳也(讀書敏/求記)
元肅以下詩人其數什百語盛唐者唯高王岑孟四家
為最語四家者唯右丞為最其為詩也上薄騷雅下括
漢魏博綜羣籍漁獵百氏于史子蒼雅緯候鈐決内學
外家之說苞并總統無所不闚郵長于佛理故其摛藻
竒逸措思冲曠馳邁前榘雄視名儁凡今長老薦紳之
屬工為詩者恒嗟賞而雅崇之殆與耳食無異(顧起經/題王右)
(丞詩箋/小引)
　　畫録(計一百十九則/)
王維字摩詰開元初擢進士官至尚書右丞唐史自有
傳其出處之詳此得以畧也維善畫尤精山水當時之
畫家者流以謂天機所到而所學者皆不及後世稱重
亦云維所畫不下吳道元也觀其思致高逺初未見于
丹青時時詩篇中已自有畫意由是知維之畫出于天
性不必以畫拘盖生而知之者故落花寂寂啼山鳥楊
栁青青渡水人又與行到水窮處坐看雲起時及白雲
迴望合青靄入看無之類以其句法皆所畫也而送元
二使安西詩者後人以至鋪張為陽闗曲圗且往時士
人或有占其一藝者無不以藝掩其德若閻立本是也
至人以畫師名之立本深以為耻若維則不然矣廼自
為詩云夙世謬詞客前身應畫師人卒不以畫師歸之
也如杜子美作詩品量人物必有攸當時猶稱維為高
人王右丞也則其他可知何則諸人之以畫名于世者
止長于畫也若維者妙齡屬詞長而擢第名盛于開元
天寶間豪英貴人虛左以迎寧薛諸王待之若師友兄
弟廼以科名文學冠絶當代故時稱朝廷左相筆天下
右丞詩之句皆以官稱而不名也至其卜築輞川亦在
圗畫中是其胸次所存無適而不瀟灑移志之于畫過
人宜矣重可惜者兵火之餘數百年間而流落無㡬後
來得其髣髴者猶可以絶俗也正如唐史論杜子美謂
殘膏賸馥霑丐後人之意况廼真得維之用心處耶今
御府所藏一百二十有六太上像二山莊圗一山居圗
一棧閣圗七劍閣圗三雪山圗一喚渡圗一運糧圗一
雪岡圗四捕魚圗二雪渡圗三漁市圗一騾綱圗一異
域圗一早行圗二村墟圗二度闗圗一蜀道圗四四皓
圗一維摩詰圗二高僧圗九渡水僧圗三山谷行旅圗
一山居農作圗二雪江勝賞圗二雪江詩意圗一雪岡
渡闗圗一雪川羈旅圗一雪景餞别圗一雪景山居圗
二雪景待渡圗三羣峯雪霽圗一江臯會遇圗二黄梅
出山圗一浄名居士像三渡水羅漢圗一寫須菩提像
一寫孟浩然真一寫濟南伏生像一十六羅漢圗四十
八(宣和/畫譜)
𤣥宗時王維特妙山水幽深之致近古未有(封氏聞/見記)
唐右丞王維文章冠世畫絶古今(純全/集)
古人欲以一藝名世者必精思入神極古今之變而後
已故能洞達天機氣隨物在至觀之者亦有感格相應
之理如摩詰苔磯静釣水閤閒棊令人不覺身在其閒
(玉堂/嘉話)
世言摩詰筆蹤措思參于造化而剏意經圗即有所缺
如山水平逺雲峰石色絶迹天機非繪者所及觀此圗
便知古人之論為得正使後之評者不得加此余見或
以畫名者無復生動氣象不過聚石為山分畫寫水又
豈可與論人家在仙掌雲氣欲生衣者耶(董逌書王摩/詰山水後)
右丞詩云宿世謬詞客前身應畫師余謂右丞雲峰石
迹迥出天機筆思縱横參乎造化唐以前安得有此畫
師也(董其昌/畫評)
右丞以前作者無所不工獨山水神情傳冩猶隔一塵
自右丞始用皴法用渲運法若王右軍一變鍾體鳳翥
鸞翔似竒反正右丞以後作者各出意造如王洽李思
訓輩或潑墨瀾翻或設色媚麗顧蹊徑已具模擬不難
比于書家歐虞褚薛各得右軍之一體耳(董其昌/畫㫖)
文人之畫自王右丞始其後董源巨然李成范寛為嫡
子李龍眠王晉卿米南宫及虎兒皆從董巨得來至元
四大家黄子久王叔明倪元鎮吳仲圭皆其正傳吾朝
文沈則又逺接衣鉢若馬夏及李唐劉松年又是大李
將軍派非吾曹當學也(容臺/集)
禪家有南北二宗唐時始分畫之南北二宗亦唐時分
也但其人非南北耳北宗則李思訓父子著色山水流
傳而為宋之趙幹趙伯駒伯驌以至馬夏輩南宗則王
摩詰始用渲淡一變抝研之法其傳為張璪荆闗董巨
郭忠恕米氏父子以至元之四大家要之摩詰所謂雲
峰石迹迥出天機筆意縱横參乎造化者東坡贊吳道
子王維畫壁亦云吾于維也無間言知言哉(容臺/集)
唐人王摩詰李思訓之流畫山川峰麓自成變態雖蕭
然有出塵之姿然頗以雲物間之作浮雲杳靄與孤鴻
落照滅沒于江天之外舉世宗之而唐人之典刑盡矣
(東坡/集)
王右丞筆墨宛麗氣韻高清巧寫象成亦動真思(荆浩/畫山)
(水/録)
僕為夏縣令寄居司馬文季朴家出藏先聖畫像示僕
傳云王摩詰筆也僕因令善工摹之眼中神采殊不相
類使人意不滿畫像上長下短其背微僂以傳考之想
當然爾莊子載老萊弟子出薪遇仲尼反以告曰有人
于此修上而超下末僂而後耳視若營四海注云長上
而促下耳却近後而上僂末僂謂背微曲也然此皆可
畫若夫視若營四海乃聖人憂天下之容非摩詰不能
作(嬾真/子)
宋中興館閣儲藏王維菩薩一普賢一須菩提一孔雀
明王一濟南伏生圗一捕魚圗四盤車圗一朱陳嫁娶
圗一拂林人物一雪霽曉行圗一山水二(宋中興館/閣續録)
王輞川以凝碧詩見知當世餘事丹青亦造神品晚年
長齋刻意空門學室中唯繩牀經案退朝之後焚香獨
坐大有所契證三復斯畫知其不茍毘邪一會儼然目
中觀者要當于默然處驚海濤春雷之作始不負渠(李/彌)
(遜題唐王維畫維/摩文殊不二圗)
乙丑六月念一日同伯㡬訪喬仲山運判觀畫王維維
摩像其像如生(志雅堂/雜鈔)
喬達之簣成號仲山所藏王維畫維摩像如生(雲煙過/眼録)
喬仲山家王維維摩視疾圗宣和明昌睿思東閣王維
秋山蕭寺(困學齋/雜録)
張脩字誠之少卿家有辟支佛下畫王維仙桃巾黄服
合掌頂禮乃是自寫真與世所傳闗中十大弟子真法
相似是真筆世俗以蜀中畫騾綱圗劍門闗圗為王維
甚衆又多以江南人所畫雪圗命為王維但見筆清秀
者即命之如蘇之純家所收魏武讀碑圗亦命之維李
冠卿家小巻亦命之維與讀碑圗一同今在余家長安
李氏雪圗與孫載道字積中家雪圗一同命之為王維
也其他貴族家不可勝數諒非如是之衆也(米芾/畫史)
摩詰演教羅漢圗一軸上有徽宗御題押案宣和畫譜
摩詰羅漢凡四十六軸此其一也公繪事既妙絶而奉
佛尤篤所畫羅漢于端嚴静雅外别具一種慈悲意袈
裟文織組秀麗千載奕奕有生色此君嘗云夙世自禪
伯前身應畫師乃稱耳(弇州山/人槀)
余嘗見梁思伯篋中有王摩詰演教圗此是王府中物
托其裝潢故攜以自隨是設色者人物山水無不臻妙
(四友齋/叢說)
此軸必有十六僧所存者巻末三僧爾王摩詰三字恨
無摩詰他字可參校上用圓角印其文為埜釋豈摩詰
别號邪世畫渡水僧或乗龍或履龜黿類多詭怪恍忽
不近人情今最後一僧先登于岸雖目視雲際孤鶴然
脫衣在磐石上欠伸垂足若休其勞苦者前一僧未渡
纔數寸淺水而中一僧乃倒錫杖以援之三僧者皆至
人大士而涉川之際謹重如彭祖之觀井曷嘗以蘆渡
杯渡為神哉嗚呼此固非摩詰不能作歟三僧者抑禪
家所謂老古錐云(劉克莊題王摩/詰渡水羅漢圗)
前松江鎮守張萬户出五手巻王維渡水僧高宗御題
絶妙(志雅堂/雜鈔)
王仲至閱吾家畫最愛王維畫黄梅出山圗盖其所圗
黄梅曹溪二人氣運神檢皆如其為人讀二人事蹟還
觀所畫可以想見其人(夢溪/筆談)
右唐王維畫濟南伏生像宋祕府物今藏金陵王休伯
家余官金陵聞休伯所藏書畫甚富一日與顧吏部華
玉過之休伯張燕余戲謂之曰必出書畫乃飲始出宋
元者亦有唐人筆余與休伯笑而不答遂出此及維著
色山水一巻余不覺驚伏以為平生之未見也但古人
之坐以兩膝著地未嘗箕股而秦漢之書當用竹簡今
像乃箕股而坐馮几伸巻此則余所未曉抑余聞維嘗
畫雪中之蕉毋乃類是而不必拘拘于形似者邪(寓意/編)
王摩詰自謂宿世縁詞客前身真畫師故竇蒙所著畫
拾遺稱之云詩合國風公幹之能畫闗山水子華之聖
加以心融物外道契元微則其用筆清潤秀整豈他人
之可並哉余在毘陵見孫潤夫家有王維畫孟浩然像
絹素敗爛丹青已渝維題其上云維嘗見孟公吟曰日
暮馬行疾城荒人住稀又吟曰挂席數千里名山都未
逢泊舟潯陽郭始見香爐峰余因美其風調至所舍圗
于素軸又有太子文學陸羽鴻漸序云昔周王得駿馬
山谷之人獻神馬八匹葉公好假龍庭下見真龍一頭
顔太師好異典郭山人閎贈金匱文李法曹好古篆莫
居士贈玉筯字此四者得非氣合不召而至焉中園生
舊任杞王府户曹任廣州司馬金陵崔中字子向家有
古今圗畫一百餘軸其石上蕃僧巖中二隠西方無量
夀佛天下第一余有王右丞畫襄陽孟公馬上吟詩圗
並其記此亦謂之一絶故贈焉以禆中園生畫府之闕
唐貞元元年正月二十有一日誌之後有本朝張洎題
識云癸未嵗余為尚書郎在京師客有好事者浚儀橋
逆旅見王右丞襄陽圗尋訪之已為人取去他日有吳
僧楚南挈圗而至問其所來即浚儀橋之本也雖縑軸
塵古尚可窺覽觀右丞筆迹窮極神妙襄陽之狀頎而
長峭而瘦衣白袍靴帽重戴乗欵段馬一童總角提書
笈負琴而從風儀落落凜然如生復觀陸文學題記辭
翰竒絶金匱文前史遺事中園生彼何人斯按孟君當
開元天寶之際詩名籍甚一遊長安右丞傾盖延譽或
云右丞見其勝已不能薦于天子因坎軻而終故襄陽
别右丞詩云當路寧相假知音世所希乃其事也予頃
在金城亦曽見一圗盖傳寫之本所題詩後有水落魚
梁淺天寒夢澤深之句今真本即無故事存焉以遺來
者孟冬十有一日南樵張洎題潤夫謂此畫是維親筆
無疑余謂曰此俗工蹋本也張洎謂襄陽之狀頎而長
峭而瘦今所繪乃一矮肥俗子爾徐觀其題識三篇字
皆一體魯魚之誤尤多信非維筆潤夫然之因以題識
書于此(韻語/陽秋)
王介石虎臣所藏王維畫孟浩然像昔為趙碧澗由祚
後歸趙信之又歸喬仲山仲山又歸之郭北山(雲煙過/眼録)
王琪字君玉收王維畫堯民鼔腹圗(米芾/畫史)
王右丞工人物山水筆意清潤畫羅漢佛像至佳平生
喜作雪景劍閣棧道騾綱曉行捕魚雪渡村墟等圗其
畫輞川圗世之最著者盖其胷次瀟灑意之所至落筆
便與庸史不同(畫/鑒)
王摩詰作輞川圗長二三丈起自蜀川江鄉風物靡不
畢備精妙罕見(名畫/記)
王摩詰開元中擢進士第官尚書右丞以胷中所藴發
于毫端詩似淵明而聲律整齊山水法道元而風致特
出世稱為詩中有畫畫中有詩意到處不拘小節如雪
中芭蕉脫去凡近非具眼不能識也家居藍田輞川常
自作輞川圗山峯盤廻竹木瀟灑其石小劈斧皴梢多
雀爪葉多夾筆描畫人物睂目分明衣摺丁頭鼠尾樓
閣用筆界畫筆力清勁曲盡精微真如臺閣文章鏘金
戞玉故當在第一品也(山水家/法真蹟)
王摩詰自作輞川圗筆墨可謂造微入妙然世有兩本
一本用矮紙一本用高紙意皆出摩詰不疑臨摹得人
猶可見其得意於林泉之髣髴(黄山/谷集)
元祐丁卯余為汝南郡學官夏得腸癖之疾卧直舍中
所善高符仲攜摩詰輞川圗示余曰閱此可以愈疾余
本江海人得圗喜甚即使二兒從旁引之閱于枕上恍
然若與摩詰入輞川度華子岡經孟城㘭憩輞口莊泊
文杏館上斤竹嶺並木蘭柴絶茱茰沜躡槐陌窺鹿柴
返于南北垞航欹湖戲栁浪濯欒家瀨酌金屑泉過白
石灘停竹里館轉辛夷塢抵漆園幅巾杖履棋奕茗飲
或賦詩自娛忘其身之匏繫于汝南也數日疾良愈而
符仲亦為夏侯太冲來取圗遂題其末而歸諸高氏(秦/少)
(游書輞/川圗後)
輞川圗一軸李趙公題其末云藍田縣鹿苑寺主僧子
良贄于余且曰鹿苑即王右丞輞川之第也右丞篤志
奉佛妻死不再娶潔居逾三十載母夫人卒表宅為寺
今冢墓在寺之西南隅其圗實右丞之親筆余閱玩珍
重永為家藏宏憲題其前一行云元和四年八月十三
日宏憲題宏憲者吉甫字也其後衛公又䟦云乗閒閱
篋書中得先公相國所收王右丞畫輞川圗實家世之
寶也先公凡更三十六鎮故所藏書畫多用方鎮印記
白樂天詩所說清源寺即輞川云洪慶善作丹陽洪氏
家譜序云丹陽之洪本姓宏避唐諱改有宏憲者元和
四年䟦輞川圗亦大錯也(容齋/隨筆)
輞川二十境勝槩冠秦雍摩詰既居之畫之又與裴生
詩之其畫與詩後得贊皇父子書之善并美具無以復
加宜為後人寶玩摹傳永垂不刋然此地今遺趾僅存
園湖垞沜率為疇畝未有高士踵兹逸懐使人慨想深
政和二年六月五日常山宋烜武陽黄某于河南官舍
同觀(黄伯思䟦/輞川圗後)
世傳此圗本多物象靡密而筆勢鈍弱今所傳則賦象
簡逺而運筆勁峻盖摩詰遺蹟之不失其真者當自李
衛公家定本所出云大觀四年三月初吉會稽黄某書
(黄伯思又䟦/輞川圗後)
輞川集總田園所為詩分序先後可以意得其處古傳
輞水如車縳頭因以得名維自罷官居輞口者十年日
與裴廸浮舟往來彈琴賦詩此圗于像見之然詩有南
垞北垞華子岡欹湖竹里館茱茰沜辛夷塢此畫頗失
其舊當依其說改定其後維舍此地為浮圗居今清源
寺是也(廣川/畫䟦)
王維畫小輞川摹本筆細在長安李氏人物好此定是
真若比世俗所謂王維全不類或傳宜興楊氏本上摹
得(米芾/畫史)
文彦博太師小輞川拆下唐䟦自連真還李氏一日同
出坐客皆言太師者真唐張彦逺名畫記云類道子又
云雲峯石色絶迹天機筆思縱横參于造化孫氏圗僅
有之餘未見此趣(米芾/畫史)
宋景文公著唐書列傳文法嚴簡其勢無由汎及散漫
而于摩詰備載華子岡欹湖竹里館栁浪茱茰沜辛夷
塢之目何所不憚煩耶君子隠居以求其志行義以達
其道隨所寓而自得焉必欲山水花木之勝則其志荒
矣是故文藝絶人高韻天放而無卓然節操者志荒之
罪也宋公之意其殆有儆于玩物者乎善觀是圗者併
以是求之(虞集䟦王維/輞川圗後)
往年備官京都從吳興公入道山延閣書題裝潢畫巻
見王摩詰輞川莊圗草後又見圗本郝參知家有四川
宣撫司都大茶馬司官印位置纖悉俱備公首玩賞顧
余言曰蘭亭序草為古今法書所宗正若此耳此龍眠
山莊圗草全用其法而行筆細潤廼有超越之意古人
翻案法正當于此求之(栁待/制集)
王右丞輞川圗與余昔在杭苕故家見者一樣前有集
賢院御書印内合同印題摩詰本後書河北郭忠恕奉
命復本則知為江南李後主時臨本也虎賁中郎更無
辨處郭亦妙筆矣右丞唐開元天寶朝士名維字摩詰
工詩畫輞川其所居自寫為圗精密細潤在小李將軍
著色山水上今如魯寶玉大弓絶無僅有吾昻霄珍之
重之攜上天京名公相一見賞識鑒定價増十倍大德
戊戌冬至廬陵民八十叟李珏元暉敬䟦(書畫題/䟦記)
右王摩詰輞川圗臨之者郭忠恕再臨者仇英實父也
其二十絶句書者文待詔徵仲也余嘗謂讀摩詰絶句
更一覽輞川圗便覺如上下華子岡斤竹嶺騁宫槐陌
汎南北垞欹湖栁浪徙倚木蘭柴茱茰沜即文杏館而
休焉酌金屑之泉與裴廸秀才對語不知我之為摩詰
摩詰之為我也然則摹本何必實父而書亦何必徵仲
哉(王弇州/續稿)
予家自高祖南山翁以來好蓄名畫聞之家君云妙品
有王摩詰輞川圗(寓意/編)
王右丞輞川圗曽入祕府𢎞治間黄休伯叔賜剥古漆
墩得之(豐道生華氏/真賞齋賦注)
傳聞嚴氏藏王維輞川圗真蹟妙絶(清河書/畫舫)
嚴氏書畫記掛軸有王維輞川雪溪圗三軸圓光小景
二軸手巻有王維輞川圗三巻三峽圗雪溪圗女史圗
濟南伏生像(珊瑚/網)
摩詰畫有極簡古粗辣者作樹頭如撮米樹本如丁橛
山如浪起沙如錐畫千重百重又于梢末露之余于熒
澤公館中見一屏就視乃陜刻摩詰藍田莊圗石本雖
石頑工拙未盡本妙然其用意未嘗不可追而思也古
巖先生囑寫并識(程䆳/題畫)
鈎勒梧桐見王維輞川圗(芥子園/畫傳)
吾家伊上塢亦自有椒園漠漠清香逺離離丹實繁盈
襜常要采折栁不須藩每看輞川畫起予商可言(文彦/博題)
(輞川/圗詩)
輞川誠自好人各愛吾園欲縱家山樂終縻吏事繁鴻
飛思避弋羝觸困羸藩㡬日歸陶徑方知踐此言(韓𤦺/和文)
(潞公題右丞/輞川圗詩)
丹青王右轄詩句妙九州物外嘗獨往人間無所求袖
手南山雨輞川桑柘秋胸中有佳處涇渭看同流(黄山/谷題)
(摩詰/畫詩)
騷韻禪談意未央欹湖煙月墮微茫園林鐘鼔清時樂
好箇裴公緑野堂　狀物何如及物功開元真宰說姚
崇未妨僦屋招提裏斗米三錢四海同　凝碧池邊野
鹿過空垂雙泣賦悲歌論忠不到平原列馳譽丹青未
足多　文彩風流映一時丹青三昧有餘師戲將萬斛
欹湖水寫盡南山五字詩(王秋澗題王右/丞輞川圗詩)
開圗縱竒觀江山鬱相繆兩垞矗岧岧重湖𣺌滺滺邃
宇抗疏嶺危亭俯圓流春塢辛夷發夏陌高槐稠竹館
翠陰晚茰沜紅實秋逺墅漆未割近園椒欲收驚鳥避
溪泉野鹿逐巖幽日暮川上歸凉飈蕩孤舟靄靄雲氣
合漠漠煙光浮顧思天寶初綱紀壊不修霓裳按妖拍
鼙鼔起奸謀豈無匡濟術廼為閒曠留菱歌自來往葩
辭更倡酬遂令摸寫間意度猶可求乾坤多變態江海
生暮愁白鷗飛不去千載空悠悠(貢師泰題王/維輞川圗詩)
輞口風煙春日遲淺沙深渚帶東菑紅杏花開翔白鶴
緑楊絲裊逗黄鸝山雲寂寂入寒竹野露瀼瀼裛嫩葵
誰似右丞清絶處千秋一士更何疑(鄧文原王維高/本輞川圗詩)
瀟灑開元士神圗繪輞川樹深疑垞小溪静見沙圓徑
竹分青靄庭槐斂暮煙此中有高卧欹枕聽飛泉　畫
裏詩仍好縈㢠廻自一川湖晴嵐氣爽浪静栁陰圓賦詠
成珠玉經營起霧煙當年滿朝士若个在林泉(吳仲圭/右丞輞)
(川圗/詩)
王維山水圗輞川圗驪山圗神品上上(玉堂/嘉話)
安逺門西萬里餘耕桑煙火總民居只應勤政樓中夢
百倍華清樂不如　憶昔風流王右丞開元親侍玉堂
廬細吟凝碧池頭句政恐丹青是諫書(王惲題摩詰/驪山宫圗詩)
王維輞川雪景細絹寫小横幅精極古松上用粉作積
雪有欵在臨溪吳氏(東圗/元覽)
金陵胡編修藏王摩詰輞川雪景絹畫沈宜謙云是宋
人臨本之絶佳者其雪用銀泥打底上更用粉細細㸃
雪(東圗/元覽)
徐太常輞川圗一巻多名䟦吳匏菴題其後云此巻宋
人藏漆竹筒中以之拄門後啓視乃輞川圗也余觀之
即未必果出右丞然絹素極細却是雪景以浮粉著樹
上瀟灑清韻應是宋人臨本非後人可到也(太平/清話)
禾興馮開之家藏唐宋名蹟頗多王維江山雪霽圗尤
為冠絶諸本原係大元内府故物曽經趙子昻鑒定傳
聞右丞花逺重重樹雲深處處山小幀在文徵仲太史
家紙本淺絳色布景極異落筆精微以較馮氏所藏江
山雪霽圗可方駕也此畫原係矮直輻太史恐其日久
愈壊命工補綴為短巻近人題䟦復得啓南翁筆海内
稱為墨皇不妄也(清河書/畫舫)
吳崑麓夫人與余外族有葭莩之親偶攜此巻見示述
其先得之管後宰門小火者火者家有一鐵櫪門閂或
云漆布竹筒揺之似有聲一日為物所觸遂破墮三巻
此其一也余初未深信翻閱再三不覺神王因閉户焚
香屏絶他事便覺神峯吐溜春浦生煙真若蠶之吐絲
蟲之蝕木至如粉縷曲折毫膩淺深皆有意致信摩詰
精神與水墨相和蒸成至寶得此數月以來每一念及
輙狂走入丈室飽閱無聲出户見俗中紛紜殊令人捉
鼻也真實居士記于南翰林院之寄樂亭(馮夢禎題王/右丞江山雪)
(霽/巻)
畫家右丞如書家右軍世不多見余昔年于嘉興項太
學元汴所見雪江圗都不皴擦但有輪廓耳及世所傳
摹本若王叔明劔閣圗筆法類李中舍疑非右丞畫格
又余至長安得趙大年臨右丞湖莊清夏圗亦不細皴
稍似項氏所藏雪江巻而竊意其未盡右丞之致盖大
家神品必于皴法有竒大年雖俊爽不耐多皴遂為無
筆此得右丞一體者也最後復得郭忠恕輞川粉本乃
極細皴相傳真本在武林既稱摹寫當不甚逺然余所
見者庸史本故不足以定其畫法矣惟京師楊高郵州
將處有趙吳興雪圗小幅頗用金粉閒逺清潤迥異常
作余一見定為學王維或曰何以知是學維余應之曰
凡諸皴法自唐及宋皆有門庭如禪燈五家宗派使人
聞片語單詞可定其為何派兒孫今文敏此圗行筆非
僧繇非思訓非洪谷非闗仝乃知董巨李范皆所不攝
非學維而何今年秋聞廣陵有王維江山霽雪一巻為
馮宫庶所收亟令友人走武林索觀宫庶珍之自謂如
頭目腦髓以余有右丞畫癖勉應余請清齋三日始展
閱一過宛然吳興小幅筆意也余用是自喜且右丞自
云宿世謬詞客前身應畫師余未嘗得覩其跡但以想
像取之果得與真肖合豈前身曽入右丞之室而親覽
其盤礴之致故結習不昧乃爾邪庶子書云此巻是京
師後宰門拆古屋于折竿中得之凡有三巻皆唐宋書
畫也余又妄想彼二巻者安知非右軍蹟或虞褚諸名
公臨晉帖邪儻得合劍還珠足辦吾兩事豈造物妒完
聊畀余于此巻中消受清福邪老子云同于道者道亦
樂得之余且珍之以俟(容臺/集)
昔人評王右丞畫以為雲峯石色迥出天機筆思縱横
參乎造化余未之見也往在京華間馮開之得一圗于
金陵走使緘書借觀既至凡三薫三沐乃長跽開巻經
嵗開之復索還一似漁郎出桃花源再往迷誤悵惘久
之不知何時重得路也因想像為寒林逺岫圗世有見
右丞畫者或不至河漢(畫禪室/隨筆)
王右丞畫予從檇李項氏見釣雪圗盈尺而已絶無皴
法最後得小幅乃趙吳興所藏頗類營丘而高簡過之
又于長安楊高郵所得山居圗則筆法類大年有宣和
題然不如馮祭酒江山雪霽圗具有右丞妙趣(畫禪室/隨筆)
王維雪溪圗李成寒林平野圗徐熙桞穿魚圗皆宋府
祕物為呉中王氏藏本並神品也(清河書/畫舫)
摩詰奕棋圗在絹素上巻首五大字為李西涯公篆書
鈐縫有政和宣和二方印雪溪圗宋徽廟宸翰題簽此
巻歸程季白入唐宋元寳繪册江山雪霽巻馮開之快
雪日記云吳崑麓得之管後宰門小火者家有一鐵櫪
門閂揺之有聲一日破墮三巻此其一也此巻海内推
為墨王自有神物䕶持砢玉先得臨本復見真本小簇
山水輞川圗(珊瑚/網)
蓬萊道山人間風日不到玉􁫁金鑰典祕甚嚴有平生
畜眼未嘗見者天旋地轉散落委棄故人李君祥得之
出以示余其犀玉已被剔取所幸畫無恙耳展玩之餘
不覺涕淚䦨干盖歎是圗之不遭也請靳固之以待異
日萬金之購云蓬山道人劉詡題(題王維/雪溪圖)
曉徑霑衣濕登臺試屐危乾坤増壯觀江海得深期厯
亂瑶華吐紛披玉樹枝精㣲誰與並顧陸頗相宜　碧樹
擁江扉朱簾巻翠微崇朝無客過傍晚有漁歸嶺耀梅重
白隄縈絮正飛若留清夜賞鉛粉更光輝(吳仲圭王右/丞雪溪圗詩)
中原王冠朝元台制幹家王摩詰横披山水圗廣都宇文時中
季䝉龍圗家王維雪山圗范榮公孫淑忠甫家王維雪竹圗(畫/繼)
范大珪字君錫富鄭公壻同行相國寺以七百金常賣
處買得雪圗破碎甚古如世所謂王維者劉伯玉相值
笑問買何物因衆中展示伯玉曰此誰筆余曰王維伯
玉曰然適行一遭不見豈有所歸乎余假范人持之良
乆並范不見翌日去取云已送西京背同行梅子平大
怒曰吾證也可理于官豈有此理余笑曰吾故人也因
以贈之今二十年矣范卒已十年不知所在(米芾/畫史)
髙公繪有唐蜀中畫雪山世以為王維也(米芾/畫史)
林虞家有王維雪圗六幅(米芾/畫史)
江干初雪圗真蹟藏李邦直家唐蠟紙本世傳為王摩
詰所作末有元豐間王禹玉蔡持正韓玉汝章子厚王
和甫張䆳明安厚卿七人題詩(石林/詩話)
唐王右丞萬峰積雪圗巻絹本髙九寸長七尺上有御
前之印内合同印文淵閣印奉華堂印揭徯斯印項子
京天籟閣中物也藏印俱備　城中十日暑如炎頭目
眩花塵土塞僧樓今日見此巻雪意茫茫寒欲逼古栟
修桞枝裊矯下有幽篁厠叢碧隔溪膠艇不受呼平地
貫渚無人跡西風翻鴉忽零亂逺雁迷雲猶嚦嚦筆踈
墨淡精神在収閱千年若完璧宛然一段小江南三逺
備全能事畢維名依稀半未漶老眼再摩初認得所存
只是天假借名手當時重唐室吳中人家寳古跡自米
及元高爾直若教見此風斯下倒橐定應無吝嗇錦標
内帑固自有人間間出鳯五色老余尺素見雪渡草樹
凌競人跼蹐僅有盈尺不盡意何如此圗長數尺太邱
孫子具法眼鑿壁収藏皆襲百我將拙語敢印證聊寫
心知并目識右丞之筆神妙非常時代乆逺見亦罕矣
余少于沙溪陳氏獲觀雪渡圗盈尺而已今又于嚴氏
閱此修巻深幸老年擊此于目又題𢎞治壬戌中秋日
沈周　古之髙人逸士往往喜弄筆作山水以自娛然
多寫雪景者盖欲假此以寄其孤髙絶俗之意耳若李
成之萬山飛雪李唐之雪山樓閣郭忠恕之九峰雪霽
王叔明之劍閣沈石田之關山積雪圗皆種種臻妙而
予皆及見之但恨未覩王維雪景何如耳宏治乙卯春
偶于都下錢太常處閱此萬峰積雪巻賞鑒竟日覺寒
氣逼人真摩詰平生得意筆也始知李成輩皆宗摩詰
傳為世寳此巻不啻今之鳯毛麟角矣枝山道人祝允
明䟦　詩中有畫畫有詩摩詰落筆秀且竒閻相吳生
那足道象外能將造化師藍田輞川僅臨本開元東塔
跡已隳山居圗識宣和字今藏御府人難窺我居京師
頗留意日尋斷幀収殘碑琉璃厰西得兹巻敗篋零亂
縈蛛絲長江峻嶺互合沓叢竹古樹蔽嶮巘山腰巍巍
置層閣橋根㶁㶁流冰澌西風凝寒雪意勁一天黯淡
彤雲埀斜行飛鴻失沙渚犯冷孤客望酒旗或棹扁舟
或輕策神理曲盡毫無遺晴窗細觀拭病目小字漶漫
書王維石田沈翁䟦長句謂如彩鳯輝朝曦重裝錦標紫鸞
鵲草堂珍祕怡老資炎天往往布几案滿簾飛霰吹凉颸右丞胷中
自瀟灑汪汪如有千頃陂松針石脉藴靈異雨晴寒暑隨形施
東坡生平頗崛强亦于維也無間辭江邨高士竒題(江邨銷/夏録)
摩詰仙遊五百年畫稱雪渡未能傳只因曽入宣和府
珍重令人綴短篇(黄子乆王維/雪渡圗詩)
榮咨道字詢之収雪獵圗命為王維不類張氏辟支佛所畫
合掌像林木類蜀人筆雪山精好是唐物維則未也(米芾/畫史)
是卷雪景山頭皆襯金著色法度森整而筆墨清潤極
為精工心知為唐人之作而卒未能定其名氏舊有籖
題小李將軍紙最古而字畫草率因未之信予購得之
京師間示知畫者以為當出王摩詰予家所有王維雪
溪圗并小幅鳯舟圗與此皆不類又曽見輞川圗與髙
士奕棋小幅惟奕圗用筆與此同因題為王摩詰而褫
去舊籖見者同聲以為摩詰無疑間居以來校勘頗勤
遂定為李昇出峽圗云(陸儼/山集)
書畫之妙當以神㑹難可以形求也世觀畫者多能指
摘其間形象位置彩色瑕疵而已至于奥理冥造者罕
見其人如彦逺畫評言王維畫物多不問四時如畫花
往往以桃杏芙蓉蓮花同畫一景余家所藏摩詰畫袁
安卧雪圗有雪中芭蕉此乃得心應手意到便成故造
理入神迥得天意此難可與俗人論也(夢溪/筆談)
王維作畫雪中芭蕉法眼觀之知其神情寄寓于物俗
論則譏以為不知寒暑(冷齋/夜話)
筆談云王維畫入神不拘四時如雪中芭蕉故恵洪云
雪裏芭蕉失寒暑題王維雪中芭蕉圗皆以芭蕉非雪
中物嶺外如曲江冬大雪芭蕉自若紅蕉方開花知前輩
雖畫史亦不茍洪作詩時未到嶺外存中亦未知也(猗覺寮/雜記)
京師楊太和家所藏唐晉以來名蹟甚佳有右丞畫一
幀宋徽廟御題左方筆勢飄舉檢宣和畫譜此為山居
圗察其圗中松鍼石脈無宋以後人法定為摩詰無疑
向相傳為大李將軍而拈出為輞川者自余始(畫禪室/隨筆)
内府藏右丞山居圗筆法類大李宋徽宗題曰危樓日
暮人千里敧枕秋風雁一聲(高江邨/苑西集)
古畫捕魚一巻或曰王右丞草也紙廣不充幅長文許
水波𣺌瀰洲渚隠隠見其背岸木葭菼向揺落草萋然
始黄天慘慘雲而風人物衣裘有寒意盖畫江南初冬
欲雪時也兩人挽舟循厓一人篙而下之三人巾帽袍
帶而騎或馬或驢寒峙肩擁袖者前揚鞭顧後攬轡語
袂翩然者僮負囊尾馬背而荷若擁鼻者三人屈竹為
屋三童子踞而起大網一童從旁出者縛竹跨水上一
人立旁維舟其下有笱者方舟而下四人篙而前其舟
坐若立者兩童子曵方罟行水間者縛竹跨水上一人
巾而依蘧蒢坐沉大網旁笱屈竹為屋縛竹跨水上童
子跪而起大網者一人屈竹為屋前有瓶盂可見者篙
者槳者俛下罩者三人皆笠方舟載大網行且漁兩兒
兩盖依蘧蒢坐有巾而􁑛出網中得者􁳆操楫一人縛
竹跨水上顧而語前有盃盂者方舟載大網出網中得
者縳竹跨水上兩兒沉大網旁維艓者兩人篙其舟甚
力有帷幙坐而濟若婦人可見者方舟依渚一人篙一
人小而􁑛三童子若飲食若寐前有盃盂者一人推葦
間童子俛而曵循厓者人物數十許目相望不過五六
里若百里千里右丞妙于詩故畫意有餘世人欲以語
言粉墨追之不似也常憶楚辭云帝子降兮北渚目𣺌
𣺌兮愁予嫋嫋兮秋風洞庭波兮木葉下引物連類謂
便若湖湘在目前思頃時嵗晩道吳江如此漁者男子
婦女童稚舟楫梁笱網罟􁊥罩紛然在江然其業㢘而
事佚故無市廛争利意此與畫二大夫去國其色無别
恨奚以異元祐元年四月二十日李希孝出之欲模寫
無善工乃借韓退之序畫人物意識之潁川晁補之序
(晁補之捕/魚圗序)
朱景元畫斷曰王維畫山水松石似吳生而風標特出
京師西塔院有輞川圗山谷鬱盤雲水飛動山谷詩丹
青出右轄詩句妙九州物外常獨往人間無所求袖手
南山雨輞川桑柘秋胸中有佳處涇渭看同流此詩足
以氣吞右轄筆墨今所見者摹本不足道也余與徐淵
子同㸃檢南宫出右丞捕魚圗一巻如無咎公所題者
余曰此善摹者為之徐不以為然一日得一巻僅存三
分之一徐圗葭葦之外意其為水耳此特波濤浩瀰水
痕浪迹一一畢具人物尤精絶淵子必欲易之余有難
色已而又有一巻題曰摩詰寒江釣雪上施祕閣之印
此廼淳化以前未更祕書省印篆也畫筆竒古全不類
世間所見山水圗也(緯/畧)
司德用進所藏王維捕魚圗單幅小直軸徽宗題前有
雙團龍印後有大觀政和二璽明昌七印上作岡阜古
木數株全如李成所作下作數舟攔溪取魚甚佳(雲烟/過眼)
(録/)
錫山華氏藏唐人捕魚圗一巻運筆古雅無名人畫甚
佳好事者謂為王維極謬維畫原係單行小直幅元時
在司進家見雲煙過眼録有宣和明昌御題璽記也(清/河)
(書畫/舫)
周敏仲新裝王維雪霽捕魚圗一絹本淺絳色後有班
惟志仇逺白珽張雨等七䟦雖未敢定為真右丞決非
宋元畫史可及(清河書/畫舫)
江雲滉滉隂晴半沙雪離離㸃江岸畫中不信有天機
細向樹林枯處看漁浦移家媿未能扁舟蕭散亦何曽
白頭嵗月黄塵底笑殺高人王右丞(元好問王右丞/雪霽捕魚圗詩)
春江水緑春雨初好山對靣青芙蕖漁舟兩兩渡江去
白頭老漁争捕魚操篙提網相兩兩慎勿江心輕舉網
風雷昨夜過禹門桃花浪暖魚龍長我識扁舟垂釣人
舊家江南紅葉村賣魚買酒醉明月貪夫狥利徒紛紛
世上閒愁生不識江草江花俱有適歸來一笛杏花風
亂雲飛散長天碧(黄子久王摩詰/春溪捕魚圗詩)
輞川之景天下竒我惜曽聞不曽識若人筆端幹元氣
萬頃煙濤歸咫尺漁翁生事浩無窮醉挹青藍洗胸臆
或披蓑笠卧寒蟾或倚孤篷蘸空碧静觀此理良可娛
應須仰慕王摩詰(鄧文原王摩詰/春溪捕魚圗詩)
前灘罾兮後灘網魚兮魚兮何所往桃花錦浪
緑楊邨浦溆忽聞漁笛響我行笠澤熟此圗頓起桃
源雞犬想不如歸向茅屋底老瓦盆中醉春釀(吳仲/圭右)
(丞春溪捕/魚圗詩)
徐容齋子方所藏王維騾綱圗(雲煙過/眼録)
王摩詰精能圗一巻長五丈餘一墨運不著色(東圗/元覽)
王維精能圗宋髙宗璽並題(南陽名/畫表)
許公子伯尚王摩詰候潮圗一巻細絹畫後有宋元人
䟦細閱皆雙鈎廓填(東圗/元覽)
王摩詰山隂圗一巻後有米元章與宋元諸賢題䟦舊
在吾歙臨河程氏今聞鬻于河南吾郡汪司馬伯玉曽
見語予今聞此巻歸雲間董翰林思白(東圗/元覽)
渭城朝雨裛輕塵客舍青青桞色新勸君更盡一杯酒
西出陽闗無故人此摩詰送元二使安西詩也世傳陽
闗圗亦出摩詰之手遂成二妙(深雪/偶談)
王履道同先子避地嶺外甚熟因見有顔約持王維畫
嘉陵江山圗盖明皇幸蜀過嘉陵愛其江山命吳道子
圗于大同殿壁王維復畫小簇云江山已暗大同殿絃
管猶喧凝碧池别寫嘉陵三百里右丞心事有誰知盖
謂此也(過庭/録)
嗟乎魏晉六朝之蹟余不得而見之矣入唐固當以輞
川為宗祖山西有摩詰四景山水石本四方方尺有只
薛尚功輩題識徧其上繪事豈金石所能辨亦存其骨
肉大都耳可見在當時巳稀濶珍貴之至故謀及琢磨
而况于今乎儻能見之非人生大慶快邪邇來聞有一
軸在親軍黄君所昨者乃得捧閱大内後宰門有丹漆
巨挺一以支北扉不知㡬何年矣成化間挺偶墮地破
乃髹竹也中藏巻三其一即此事聞進御重瞳一閱明
日左右請所歸掌時親軍伯父司禮侍側上遂以賜之
親軍云爾圗用細練高尺二寸長四尺竒前後周完末
下正書三言曰王維製(祝枝山唐王/維真蹟䟦)
生煙漠漠中有樹樹外田家㡬家住重巒複塢隨不斷
茅舍時時若菌附兩人並向魚梁涉一鳥遥從翠微度
行雲澹映荒水陂似有斜陽帶微昫傍篠白沙明青林
滃沉霧乍明乍晦景萬變想當夏盡秋初處石牆短縁
隈隈水淺縈廻寛平一畝敞層屋板扉犬卧無人開書
堂樹深晝寂寂主人應是王摩詰清晨騎鹿看田出行
過柴沜日向夕會招高適與裴廸共賦輞川佳事畢圗
成興盡詩未筆(祝枝山王右丞/山水真蹟歌)
劉宫保子大家王摩詰山水一絹軸濶六七寸長㡬四
尺絹粗而密作重山疊巘茂木叢林帶以清溪野渚重
樓曲榭㡬盈一幅無欵亦無題字原出朱箑菴箑菴于
巻外手題為王維(東圗/元覽)
王維皆青緑山水李公麟盡白描人物(芥子園/畫傳)
王右丞生平畫巻所稱最者唯輞川雪谿捕魚等圗耳
吾意以為絶響不謂太樸于中州友人家又得此巻而
用筆之妙布置之神殆尤過焉固知右丞胸中伎倆未
易測識而千竒萬變時露于指腕間無窮播弄豈非千
載一人哉置之案頭臨摹數過終未能得其彷彿漫書
短句并識而歸之　羣山矗矗凝煙紫萬木蕭蕭向夕
黄豈是邨翁戀秋色故將輕舸下横塘　秋風荏苒汎
晴光處處邨邨帶夕陽一段深情誰得似故知輞口味
應長(黄子久題王維/秋林晚岫詩)
右丞已往六百載翰藻神工若个同千嶂逺横秋色裏
山家遥帶暮煙中(吳仲圭題右丞/秋林晩岫詩)
千峰凝翠宛神州中有仙翁寤寐遊林麓漸看紅葉暮
風煙俄入野塘秋揺揺小艇尋谿轉寂寂雙扉向晩投
我欲探幽未能去畫中真境許誰儔(鄧文原題王維/秋林晚岫圗詩)
精華在筆端咫尺匠心難日月中堂見江湖滿座看夜
凝嵐氣濕秋浸碧光寒料得昔人意平生詩思殘　右
丞今已殁遺畫世間稀咫尺江湖盡尋常鷗鳥飛山光
全在掌雲氣欲生衣以此常為玩平生滄海機(張祜題/王右丞)
(山水障子/詩二首)
滄洲誤是真萋萋忽盈視便有春渚情褰裳掇芳芷颯
然風至草不動始悟丹青得如此丹青變化不可尋翻
空作有移人心猶疑雨色斜拂座乍似水凉來入襟滄
洲說近三湘口誰知巻得在君手披圗擁褐臨水時翛
然不異滄浪叟(僧皎然觀王右/丞維滄洲圗歌)
摩詰傳遺蹟家藏久自竒高人不復見絶藝更誰師水
石生寒早煙雲結雨遲筆端窮造化聊可敵君師(范忠/宣題)
(王摩詰畫/寒林詩)
野景荒寒霜意邊疎林僵立勢參天定應畫妙王摩詰
故著詩清孟浩然驢怯小橋鞭不動風掀危帽整還偏
官閒老我叨君賜紅日三竿尚晝眠(蒲道源題達實特/穆爾大夫所藏王)
(維畫寒林/曉竹圗詩)
平田𣺌成湖仲夏月多雨汀鷺濕不飛林鶯澁還語村
煙多乞鄰饁餉常及午柴門無鎻鑰出入隨杖履白鷗
似相識亦足忘爾汝右丞詩家流畫格亦天與君看百
代遺摹榻尚如許吾生慕丘壑偶此繫冠組試問松下
翁㡬人同出處(李西涯題王/維詩意圗)
王右丞之石如飛白郭河陽之石似雲頭　披麻間斧
劈法王維每用之　荷葉皴法王右丞變體全以骨法
為主色以青緑(芥子園/畫傳)
王維樹法多用雙勾即藤梢樹杪亦絲毫不茍　鈎葉
栁王維諸唐人及陳居中多畫之(芥子園/畫傳)
何處訪吳畫普門與開元開元有東塔摩詰留手痕吾
觀畫品中莫如二子尊道子實雄放浩如海波翻當其
下手風雨快筆所未到氣已吞亭亭雙林間彩暈扶桑
暾中有至人談寂滅悟者悲涕迷者手自捫蠻君鬼伯
千萬萬相排競進頭如黿摩詰本詩老佩芷襲芳蓀今
觀此壁畫亦若其詩清且敦祗園弟子盡鶴骨心如死
灰不復温門前兩叢竹雪節貫霜根交柯亂葉動無數
一一皆可尋其源(王氏詩注摩詰畫/兩叢竹于開元寺)吳生雖妙絶猶以
畫工論摩詰得之于象外有如仙翮謝籠樊吾觀二子
皆神俊又于維也斂衽無間言(蘇東坡王維/吳道子畫詩)
　成按續書畫題䟦云昔人畫竹咸用鈎勒若王輞川
　黄筌父子輩尤臻其妙元邵𠂻楊竹西畫巻歌唐人
　愛竹誰第一精妙獨數王摩詰作亭在東(闕/)竹法却
　對篔簹咏蕭瑟王汝玉題高房山墨竹詩輞川昔畫
　鐵鉤鎻滿幅縱横鳳毛墮固知稱詡者不獨東坡一
　詩矣乃李衎竹譜謂右丞妙蹟世罕其傳又謂右丞
　開元石刻屢經橅勒失真江村銷夏録所載舊人題
　蘇文忠公篔簹圗巻亦謂右丞皋平石本既經重刻
　甚不足觀何若于雪節霜根交柯亂葉句中一想像
　之宛然如見真蹟乎
　
　
　
　
　
　王右丞集箋注
