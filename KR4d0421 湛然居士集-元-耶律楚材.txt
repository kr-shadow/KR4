#+TITLE: 湛然居士集-元-耶律楚材
#+DATE: 2016-06-11 12:25:07
#+SOURCE: github.com/kanripo/KR4d0421 master d0dc96d5                
湛然居士文集序
夫文章以氣為主浩然之氣養於
胸中發為文章不期文而文有餘
矣古之君子其文見於簡䇿宏深
渾厚言近而㫖逺辝約而義深非
後世以雕篆為工者所能比盖其
浩然之氣貫於中也諸葛孔明暨
近代范文正公懐王佐之才有開
物成務之略自任天下之重初不欲
以文名世然出師一表可與伊訓說
命相表裏而萬言一書議者亦比於
管仲樂毅二子者豈嘗學為如
此之文也㢤其忠義之氣形之於文
亦不自知其所以然也嗚呼世之作
文者非不衆也言語非不工也及其
建功定業任大持重不若㫺之人
者其胷中所養者小也今吾
湛然居士其庶㡬乎公當
聖朝開剏之際膺鹽梅鼎鼐之任
仰賛
天子茂弘德威臣上古所不臣之國
籍禹貢所不籍之地公之功業著
見於天下炳如日星雖月氏殊俗
蠻荆逺方莫不仰戴其威名
觀其從事征討軍務倥偬宜其
不暇留意於文字間然雄篇傑
句散落人間復如彼其多或吟詠
其情性或寄意于玄機千彚萬
状會歸于正又皆肆筆而成若
不用意為者人雖服其精敏意
者何為而能然邪殊不知公善養
其浩然之氣充於其中形于言
動發於功業見扵文章有不得
不然者矣孔子曰有德者必有言
其是之謂乎邇者中書省都事
宗公仲亨更新此集募工鏤版
過雲中同監納樊子通見属為
序㣲以為文章者公之餘事也
公之德業天下共知之固不待文
而顯也其文天下共傳之又奚待
以序而彰哉雖然不為之辭者
㣲東城一鄙人也幸齒于門下
士之末若復獲挂名于文集中
固所願也於是乎書
癸已年十月晦日九山居士李㣲
子㣲序
湛然居士文集卷之一
　　　和黄華老人題獻陵呉氏成趣園詩
　　　和平陽王仲祥韻
　　　和李世榮韻
　　　和李世榮見寄
　　　和李世榮韻
　　　再用其韻
　　　又索六經
　　　和移刺継先韵三首
　　　和薛伯通韻
　　　鹿尾
　　　過金山用人韻
　　　過雲中贈别李尚書
　　　和裴子法韻
　　　和許昌張彦升見寄
　　　和南質張學士敏之見贈七首
　　　和張敏之鳴鳯曲韻
　　　和孟駕之韻
　　　和陳秀玉緜梨詩韻
　　和兾先生韻
湛然居士文集卷之一
　　　和黄華老人題獻陵呉氏成趣園詩
雪溪詞翰輝星斗𥿄蠧塵蒙詩一首湛然揮
墨試續貂囁嚅使人難出口丁年彭澤觧官
去遨逰三徑眞三友悠然把菊見南山暢飲
東籬醉重九獻陵呉氏治荒園成趣為名良可
取養髙不肯事王侯閑卧林泉了衰朽今年
扈從過秦川可憐尚有蕭條栁歸計甘輸呉
子先麗詞已後黄華手知音誰聼㫁絃琴臨
風痛想紗巾酒嗟乎世路聲利人不知曽憶淵
明否
　　　和平陽王仲祥韻
一聖揚天兵萬國皆來臣治道尚玄黙政簡
民風純
明明我嗣君寛詔出絲綸洪恩浹四海聖訓冝
書紳逆取乃順守
皇威輔深仁貪饕致天罰長吏求良循河表背
盟約羽檄飛邉塵
聖駕親徂征将安億兆人湛然陪
扈從書劍猶隨身翠華次平水草木咸生春冰
嵓上新句文質能彬彬氷雪相照暎珠玊如横陳
詩筆居獨歩唐都一逸民
聖政㒺二三裁物惟平均綜名必核實求儒務
求真經術勿踈廢筆硯當可親竚待寰宇清
圜丘祀
天神選舉再開闢仲祥當超倫一旦騰逹時
獻䇿冝詵詵
　　　和李世榮韻
聖主題華旦熊羆百萬強兵行從紀律敵潰
自奔忙百谷朝滄海羣隂畏太陽黎民歡仰
德萬國喜觀光尭舜規模逺蕭曹籌䇿長巍
然周禮樂盛矣漢文章神武威兼德徽猷柔
濟剛自甘頭戴白誤受詔批黄我道将興啟吾
儕有激昂厚顔懸相印否徳忝朝綱佐
主難及聖為臣毎願良
翠華來北闕黄鉞討南疆明徳傳雙葉寛
仁洽萬方九服無不軌四海願來王兵革雖開
創詩書何可忘洪恩浮曉露嚴令肅秋霜
符應千齡運功垂萬世昌綿綿延國祚燁燁
受天祥多士咸登用羣生無敗戕此行将告老松
菊未全荒
　　　和李世榮見寄
雲横北海西馹騎來天際梅軒真可人新詩逺
相惠其聲若良金其臭如芳蕙文艶理無華詞
雄言不侈筆力似黄山驚浪雲奔勢犀象牙
角新蠆蜂鋩尾細遥想醉銜盃梅塢清隂翳
閑散玉麒麟可得羇而係吾子卧東山誰治今
之世好陳十漸書母用六竒計萬里入
龍庭何湏嘆迢逓時方渉大川舟楫須君濟
　　　和李世榮韻
多謝梅軒不惜春聲詩來寄格清新詞源莫
測波千頃筆力能扛鼎萬鈞憂國心情常悄
悄閑居容止自申申誰知板蕩中原後蕭洒
河東有若人
　　　再用其韻
梅軒相别又三春别後文章與日新不忿散材
霑造化好将幽隱入陶鈞我遊北海年垂老君
卧南陽志未申遥想氷魂政無恙一枝迴施
隴頭人
　　　又索六經
我愛平陽李世榮一畨書史再鐫銘欲令吾子
窮三傳故向君家乞六經簡册燦然新制度
文章宛爾舊儀刑莫教㓜稚空相憶日日求
書到鯉庭
　　　和移刺継先韻三首
澤民我愧無術畧且着詩鴻慰離索詩書滿
載升金山絃歌不輟踰松漠世上元無真是
非安知今是而非昨連城羙玉湼不緇百錬
真金光愈爍已悟真如匪去來自然胷次絶
憂樂㫁夢還同世事空浮雲恰似人情薄
尚記吾山舊隠居松風蕭瑟松花落枕流漱
石輕軒車吟煙嘯月甘藜藿春山寂寂春溪深
蕭條庭户堪羅雀而今不得安踈懶自笑絛
籠困鵰鶚勉力
龍庭上萬言男兒志不忘溝壑
　　　其二
當年不肯讀三略獨抱遺經伴閑索流行坎
止不尤人自甘萬里渉窮漢富貴榮華能㡬
時生死都來如夢昨千年興廢漚浮沉百歳
光隂電飛爍常笑梁鴻歌五噫竊學榮啟
弹三樂未能仁義戢干戈勉将敦厚懲澆薄
近有人從故隠來黄花無恙開籬落問渠
林肉與丘糟奚如飯麥而羮藿人聞麋鹿
滿姑蘇阿瞞不復遊銅雀塗中曵尾希荘亀
江夏沉舟悲鶚禰吾山佳處歸休乎鹿逸平
林魚縦壑
　　　其三
祖道門庭元簡略兒孫草裏添芒索擬心鷂
子過新羅𧺫念白雲横大漠逈殊四句有無中
元非三際來今昨大海纎塵一點飛洪爐片雪寒
光爍寕論業障本來空半偈徒誇寂滅樂細切清
風非異事更将明月􁜎來薄玲瓏四面亦無門充
塞十方絶璧落羅列珍羞渠不食痴人猶自貪
藜藿秪圖龍頷摘明珠誰知虎口存活雀坐
脱猶迷一色邊﨑嶇鳥道(一作/去路)横秋鶚可笑人
間荆棘林死者塡溝空塞壑
　　　和薛伯通韻
滴滴秋光溢逺山穹廬寥落酒瓶乾(一作一天空濶/雁声乾)
詩章平淡思居易禅理縦横憶道安不忿西風
霜葉脱難禁秋雨菊花􁍥閭山舊隱天涯逺夢
裏思歸夢亦難
　　　鹿尾
鑾輿秋獮獵南岡鹿尾分甘
賜尚方濃色殷殷紅玉髓㣲香馥馥紫瓊漿
韭花酷辣同葱薤芥屑差辛類桂薑何似
氊根蘸濃液邀将詩客大家嘗(一作流匙滑飯/大家嘗)
　　　過金山用人韻
雪壓山峯八月寒羊膓樵路曲盤盤千嵓競
秀清人思萬壑争流壮我觀山腹雲開嵐色
潤松巓風起雨聲乾光風滿貯詩嚢去一度
思山一度看
　　　過雲中贈别李尚書
誰識雲中李謫仙詩如文錦酒如川十畆良園
君有趣一㕓薄土我無縁舊恨常来春夢
裏新吟不到客愁邊明朝分手天涯去他日
相逢又㡬年
　　　和裴子法韻
　　　　頃觀子法䟦白蓮社圖斥淵明
　　　　攻乎異端吾子不惑所學主張
　　　　　名教眞韓孟之儔亞也昔巢由
　　　　　避天下而逺遁尭舜受天下而
　　　　　不辭以致澤施於萬世名垂於
　　　　　無窮是知㓗已治天下各有所安
　　　　　耳夫清虚玄黙樂天眞而自適者
　　　　　也焦勞憂勤濟蒼生為己任
　　　　　者也二道相反甚扵冰炭使
　　　　　尭舜巢由易地則皆然後之
　　　　　出亂臣賊子窺伺神噐狐媚孤兒
　　　　　寡婦扼其喉以取天下者聞巢由
　　　　　之風亦少知媿矣然則巢由之功豈
　　　　　可少哉弃享天下之大樂而且希
　　　　　物外之虚名者豈人情也邪文中
　　　　　子有言虚玄起而晉室亡斯豈
　　　　　莊老之罪歟蓋用之不得其冝
　　　　　也以虚玄之道治天下其猶祁寒
　　　　　御单葛大夏服重裘自底斃
　　　　　亡豈裘葛之罪哉昔晉武一統之
　　　　　始不為後世之逺謀何曽己識之
　　　　　既而楇難繼作骨肉相􁍥屠戮
　　　　　忠良進用讒佞雖元凱復生亦不
　　　　　能善其後矣大厦将頺非一木所
　　　　　能枝獨淵明何能救其弊哉適丁
　　　　　天地不交萬物不通君子道消
　　　　　小人道長之時淵明見㡬而作掛印
　　　　　綬而歸結社同志安林泉之樂較之
　　　　　躁進苟容于小人之側者何啻九
　　　　　牛毛邪以淵明之才德假使生於尭
　　　　　舜湯武之世又安知不與臯䕫伊周
　　　　　並驅争先哉宣尼有云用之則行舎
　　　　之則藏又云進退存亡不失其正者其
　　　　惟聖人乎斯亦名教之内昭昭可考者
　　　　也何責淵明之深也余常謂否則卷
　　　　而懐之以簡易之道治一心達則擴而
　　　　充之以仁義之道治四海實古今之
　　　　通誼也因用子法逰姑射元韻以見
　　　　意云
達磨一派未西來無限勞生眼未開六朝繁盛
己矣耳両晉風流安在哉自笑中書老僕射(引/韻)
(偕用/比字)事佛竊倣王安石公案翻騰舊葛藤
林泉准備閑踪跡用之勲業垂千秋發揚
孔孟誰為儔舎之獨善樂眞覺賦詩舒嘯
臨清流豈止淵明慕松菊晉室髙賢十八九
君子道消小人用貞夫逺弃利名酒蘇黄冠
世能文詞裴張二相名當時祖道禅林恣遊戯
尭風舜德甘嘘吹逹人不為造物役打破東西與
南北毛吞巨海也㝷常出没縦横透空色真
如頗与犠易同不動確乎無吉㓙湛然信筆書
䆿語臨風逺寄緑野翁贈君一句直截處秪
要教君能養素但能死生榮辱哀樂不能
羇存亡進退盡是無生路
　　　和許昌張彦升見寄
眞人休運應千載生知神武威中邦杜絶竒技
賤異物連城玉斗曽親撞兵出潼関渡天塹
翠華雜映騶虞幢生民鼓舞嘆奚後壺漿
簞食轅門降偏師一鼓汴梁下邏騎飲馬
楊子江良臣自有魏鄭軰死諫安用干與逄
少㣲昨夜照平水清河國士眞無雙壮歲逰
學力稽古孜孜繼晷焚蘭釭新詩寄我有
深意再三舒卷臨幽窓安得先生賛
王室委倚奚憂庶政龎堪笑紛紛匹夫勇徒
誇巨鼎千鈞扛何日安車蒲輪　詔公入
北闕蒲萄佳醖爛飲玻瓈缸(西人蒲萄釀皆/貯以玻璃瓶)
　　　和南質張學士敏之見贈七首
桃原劉鳯樓蕭鐫氷斵玊哦通宵珠璣錯落照
蘭室龍蛇偃蹇蟠霜綃和我新詩使予起却得
瓊瑰酬木李邊城十載絶知音琴㫁七絃寉亦死
而今得識君姿容胸中鬰結渙然空詩壇君可
㩀上位筆力我甘居下風筆陣文塲寛且綽馳
騁看君能矍鑠學海波瀾千頃陂厭飫經書
爛該慱㡬時把手瀟湘邊生涯目有壺中天鳴榔
一笑舟浮蓮滄波萬里凝蒼煙
　　　其二
漏沉沉竹蕭蕭蒲圑禪定坐終宵古廟香爐無
氣息一條白練如瓊綃性海澄澄波不起宛似氷壺
沉玉李庸人泥教不知歸七竅鑿開混沌死雖云
至道絶音容不離幻有成眞空百尺竿頭更移
歩普天匝地生清風大用全提自寛綽禅将交鋒
何矍鑠醒時呼起夢中人徧濟含生其利慱本無
内外與中邊踏破威音刼外天汙泥深處種青
蓮昇平世界沉𤇺煙
　　　其三
雨蕭蕭風蕭蕭對床談道徹清宵欲畫太虚無
面目愼無落筆汚氷綃人間平地風波起反笑
於陵噉螬李富貴榮華都㡬時迷者孰能死
前死湏彌芥子云相容神通妙用不空空刼火洞
然渠不壊𥿄鳶能禦毗藍風龍象騰􁑂何綽
綽廻視駑駘空矍鑠悟時一語透塵沙安用
才學恃宏慱維摩方丈傍無邊箇中無礙散花
天廻途穩穩歩雙蓮得玄鳥道横晴煙
　　　其四
院深深籟蕭蕭伽陀舒卷度蘭宵若觧荷心繫
珠露便能天外裁雲綃大覺空生一漚起
悟斯獨有屏山李(屏山居士李之純常作楞/嚴别解為禪客所重)穿透楞嚴
苐一機方信菴中人不死个裏家風針不容夢
回六趣大千空道人受用本無盡明月薄􁜎細切
風香象朋従威綽綽獨跳狂獐空矍鑠悲心起
䖏了無私濟度塵沙恩廣慱不渉中流離両邉
下無大地上無天無人無佛臺無蓮萋萋碧草
生芳烟
　　　其五
雲飄飄水蕭蕭一燈香火過閑宵神清半夜不
成夢書帷風細揚㣲綃運應昌期
王者起自愧文章輸杜李竊同居易了無生
誰羡葛洪學不死一榻蒲團膝足容翛然丈
室塞虚空翻騰宻藏明佛日淘汰機縁振祖
風丹鳯冲霄何綽綽失暁獃郎徒矍鑠人間
取舎本千差世路窮通如六慱幽人嘯詠水雲邊
刦外光風自一天閑來石上栽紅蓮水無波浪火
無煙
　　其六
風蕭蕭雨蕭蕭蕭蕭風雨悲凉宵籬菊殘英漬黄
玉林風脱葉飄紅綃幽人輾轉凌晨起邂逅
門前逄短李殷衰聞道有三仁欲説九疇君
不死穹廬相語為従容懸河雄辨能談空風
神蕭散野鶴立照人玊樹臨秋風落筆新詩一
揮綽不似武人誇矍鑠銀鈎筆力掩二王照
夜連城肯輕慱他年相約秋山邊秋江一派連
秋天閑聼菱女歌採蓮輕舟一醉眠秋煙
　　　其七
衣龍鍾髩飄蕭穹廬停燭坐寒宵翰林遣介
贈佳句蠆芒鳥跡書生綃既倒狂瀾再扶起昔
有謫仙元姓李今日
龍庭忽見君誰道當年太白死文章氣象難
形容騰龍翥鳯逰秋空筆力萬鈞神鬼泣
雷轟電掣驅疾風餘𥙿喜君能綽綽鼓舞
為君予矍鑠觧讀竒字笑楊雄識厭張
華能物慱與君握手天山邊舉觴相嘱望青
天他年雅社結白蓮林泉杖屨衝雲煙
　　　和張敏之鳴鳯曲韻
寫蛟螭咳珠璣英姿元㨂(一作/占)碧梧棲彬彬文彩
自光輝有材希晉用失志欲劉依薦君誰肯
惜嘘吹洪才大筆識君稀鯤逰翻海震鵬舉
翥天飛問渠蟾窟攀仙桂何似㝠山破鉄圍人
間強認假生死世上本無眞是非濃歡殢春
夢晚景嘆殘暉夢断日沉眞可笑輸却禅
人向上機遮眼開經卷蒙頭壊衲衣息念融
凡聖無心應順違震風威横擔楖栗萬山歸
　　　　和孟駕之韻
平陽聞有鄒人孫封書上我僅萬言討論墳典
造極致啇榷古今窮深源文章髙出蘇黄軰英
雄不效秦儀志志圖仁義濟元元異比無雙瑚
璉噐淪落塵埃德不孤梅軒結友天一隅我惜鹽
車困騏驥騰􁑂未得踏亨塗甕牖䋲樞甘儉
薄飢膓雷轉充糟粕他日佳聲聞
九天富貴之來不得却丁年黄卷樂平生鄉閭
一諾千金輕滄浪清處閑濯纓才名髙價如連
城筆下有神詩有眼五車書史窮編簡一舉
髙登甲乙科曽對閶闔持手版
天兵一鼓下雎陽旌旗整整陣堂堂玉石俱焚君
子隠北度來依
日月光徒歩黄塵千里逺猶抱遺經䆒㣲婉
天産昂藏一丈夫三十未遇非為晚聞望卓冠儒
林叢燦然星宿羅心􁔿馳驟大方孰並駕絶
塵奔逸其猶龍君似昆吾玊可切錕鋙不是㝷
常銕利頴神鋒人未知寳匣空閑三尺雪何時
搜出蟄龍鞭一聲霹靂轟青天歳旱湏君
作霖雨㧞茅進用其茹連
天子明堂求國棟鵬飛全藉天風送鳯池波暖
百花新詠㳺不作江湖夢
　　　和陳秀玊緜梨詩韻
石門九月西風髙(梨出干石門之/北遵化縣)緜梨萬樹金垂
梢清溪(秀王道/號也)千里携贈我藤筐𥘉發香盈包
謫仙風度清谿亞春風曽飲梨花下不用紅粧
唱採蓮醉望青天歌二雅我有斗酒清且醇同
君薦此鵝黄新𥘉見分香剖金卵更看削玉飛
霜鱗縹葉紫條何足語夜光安可同魚目文園
塵渇政難禁咀嚼氷雪􁜎香玊
　　　　和兾先生韻
　　　　　東垣士大夫以
　　　　興王聖德詩見寄用酬雅意
運出三爻兑(以太一推/之而得)
龍飛九五乾要荒歸化育豪哲入陶甄有幸恩涵
海無私德應天偏師收百越一鼓下三川
天子能身正元戎不自賢
重光道同軌
累聖德相聫䇿决九重内功歸萬乗權羣雄哀
稽顙多士喜摩肩輔弼規左右丞疑賛後前
開夷逾漢武平叛跨周宣冠盖通竆域車書
過古埏覧機雲母障受諌翠華軿欵塞諸
蠻洞來朝百濟船降王趍陛闕强虜列氓編浄
掃妖氛變潜消𤇺火煙詞臣逰館閣幽隱起林
泉尭舜文明盛商姬禮樂全九成合古奏二雅
詠新篇世卜千年世年斯億萬年
宗親成蒂固
國祚䓁瓜綿
聖政輿人頌
天威萬古傳勉旃封禅事不用䇿安邊

湛然居士文集卷之一
湛然居士文集卷之二
　　　　和百拙禪師韻
　　　　題平陽李君實吟醉軒
　　　　從聖安澄老借書
　　　　題西菴師藏佛牙二首
　　　　和移刺継先韻二首
　　　　過隂山和人韻
　　　　再用前韻
　　　　復用前韻唱玄
　　　　用前韻送王君玊西征二首
　　　　用前韻感事二首
　　　　過濟源和香山居士韻
　　　　和裴子法見寄
　　　　用李德恒韻寄景賢
　　　　過天德和王輔之四首
　　　　槐安席上和張梅韻
　　　　思親有感二首
　　　　思友人
　　　　贈李郡王筆
　　　　寄雲中卧佛寺照老
　　　　寄平陽淨名院潤老
　　　　贈雲川張道人
　　　　賛李俊英所藏觀音像
　　　　題西菴歸一堂
　　　　和景賢還書韻二首
　　　　外道李浩求歸再用韻示景賢
　　　　外道李浩和景賢霏字韻予再和呈景賢
　　　　和楊居敬韻二首
　　　　過天寕寺用彦老韻二首
　　　過天山周敬之席上和人韻二首
　　　和人韻
　　　丁亥過沙井和移刺子春韻二首
　　　再過晉陽獨五臺開化二老不逺迎
　　　過清源謝汾水禅師見訪
　　　王屋道中
　　　　和百拙禅師
十方世界是全身氣宇如王絶比倫與奪機中
明主客正偏位衷辨君臣眠雲卧月辝三島
鼓腹謳歌預四民了了了時誰可曉閑人元
不是閑人
　　　題平陽李君實吟醉軒
古晉君實世所知幽軒佳號両相冝長鯨海量
嫌甜酒彩筆天才厭小詩七歩賦成文燦爛
千鍾不惜錦淋漓(一作千鍾/飲徹)何當杖屨逰平水
得預君家吟醉時
　　　　從聖安澄老借書
湛然䆿語寄西堂此箇因縁果異常陽老十
門剛結案欽公五派强分贓劍逄劍客湏拈出
詩遇詩人何必藏居士病多諳藥性聖安得
效不傳方
　　　題西菴所藏佛牙二首
殷勤敬禮辟支牙縁在西菴居士家午夜飛
光驚曉月六時騰熖燦朝霞一畨頂帯因𥘉
結七轉生天果不羌庸士執方猶未信防風
安得骨專車
　　　又
旃檀匳裏貯靈牙來自中天尊者家瑩色
冷奪秋夜月眞光明射晚晴霞本同舎利元
無别疑是金剛事有差猶憶廣長舌左右咀
嚼風雨震雷車
　　　　和移刺継先韻二首
舊山盟約已愆期一夢十年盡覺非瀚海路
難人去少天山雪重雁飛稀漸驚白髮寕辝
老未濟蒼生曷敢歸去國遅遲情㡬許倚樓
空望白雲飛
　　　又
不事王侯懶屬文時危何處覔元勲他年收拾
琴書去笑傲林泉我與君
　　　　過隂山和人韻
隂山千里横東西秋聲浩浩鳴秋溪猿猱鴻
鵠不能過
天兵百萬馳霜蹄萬頃松風落松子鬰鬰蒼
蒼映流水天丁何事誇神威天台羅浮移到
此雲霞掩翳山重重峯巒突兀何雄雄古來
天險阻西域人煙不與中原通細路縈紆斜復
直山角摩天不盈尺溪風蕭蕭溪水寒花
落空山人影寂四十八橋横雁行勝逰竒觀
眞非常臨髙俯視千萬仞令人凛凛生恐惶百
里鏡湖山頂上旦暮雲煙浮氣象山南山北
多幽絶㡬派飛泉練千丈大河西注波無窮千
溪萬壑皆㑹同君成綺語壯竒誕造物縮手神無
功山髙四更纔吐月八月山峰半埋雪遥思山外屯
邊兵西風冷徹征衣鐡
　　　　其二
羸馬隂山道悠然逺思寥青巒雲靄靄黄葉
雨蕭蕭未可行周禮誰能和舜韶嗟吾浮海
粟何礙八風飄
　　　　其三
八月隂山雪滿沙清光凝目眩生花揷天絶壁
噴晴月擎海層巒吸翠霞松檜叢中䟽畎畝
藤蘿深處有人家横空千里雄西域江左名山不
足誇
　　　其四
隂山竒勝詎能名断送新詩得得成萬叠峯
巒擎海立千層松檜接雲平三年沙塞吟魂遯
一夜氊穹客夢清遥想長安舊知友能無知
我此時情
　　　再用前韻
河源之邊鳥䑕西隂山千里號千溪何雲天險
不易過驌驦跼蹙追風蹄簽記長安五陵子
馬似游龍車如水
天王赫怒山無神一夜雄師飛過此盤雲細路
松成行出天入井實異常王尊疾驅九折坂此
来一顧應哀惶崢嶸突岀峯峭直山頂連天
纔咫尺楓林霜葉聲蕭騷一雁横空秋色寂西
望月窟九譯重嗟呼自古無英雄岀関未盈
十萬里荒陬不得車書通
天兵飲馬西河上欲使西戎獻馴象旌旗蔽空
塵漲天壯士如虹氣千丈秦皇漢武稱兵窮拍
手一笑兒戯同壍山陵海匪難事剪斯羣醜何
無功騷人羞對隂山月壮歳星星髮如雪穹廬
展轉清不眠霜匣閑殺錕鋙鐡
　　　　復用前韻唱玄
天涯流落從征西寒盟辜負梅花溪昔年學
道頗得趣魚兔入手忘筌蹄殘編断簡披荘子
日日湏當誦秋水誰知海若無津涯河伯源流
止于此人間醤缶𥿄𢾗重太玄強草嗤楊雄高
卧蒿萊傲唐室清風千古獨王通曲者自曲直
者直何必區區較䋲尺一筆劃断閑是非萬
事都忘樂岑寂功名半𥿄字㡬行競羡成績
書太常只知牢筴饗芻豢不思臨刃心悲惶
何如打坐蒲團上參透昇平本無象一缾一鉢
更無餘容膝禅菴僅方丈從教人笑徹骨窮
生涯元與千聖同鳥道雖玄功尚在不如行取
無功功歸來踏破澄潭月大冶洪爐飛片雪且
聼石女鳴巴歌萬里一團無孔鐵
　　　　用前韻送王君玊西征二首
湛然送客河中西(西域城/名也)乗興何妨過虎溪清茶
佳果餞行路逺勝濁酒烹駞蹄結交須結眞
君子君子之交淡如水一從西域識君侯傾盖交
歡忘彼此當年君卧東山重守雌黙黙元知雄
五車書史豈勞力六韜三畧無不通詩詠珠璣
無價直青囊更有琴三尺奉
命西来典重兵不得茅齋樂眞寂魚麗大陣
兵成行行師布置非㝷常先生應
詔入西域一軍駭異皆驚惶武皇習戦昆明上欲
討昆明致犀象
吾皇兵過海西邊氣壓災劉千萬丈先生一
展才畧窮百蠻冠帯文軌同威德洋洋震天下
大功不宰方為功隠居自有東山月風拂松花
落香雪退身參到未生前方信秤鎚元是銕
　　　　其二
先生應
詔将征西湛然送客渉深溪徘徊一舎未忍
去兵車暫駐天駒蹄猶憶今春送君子桃李
無言映流水寒暑推遷奈老何秋風革律重
来此関山險僻重復重西門雪恥湏豪雄定逺
竒功正今日車書一混華夷通先生純德如天
直詎為直㝷而枉尺功成莫戀聲利塲便好
回頭樂玄寂故山舊憶松千行竒峯怪石元異
常前日盟言猶在耳猿寉思怨空悲惶我擲
直鈎魚不上須信遊鱗畏龍象㝠鴻一舉騰
秋空誰羨文章光萬丈道兮人作非天窮區區
何必較異同語默行藏在乎我退身奚論無
成功安東幸有閭山月萬頃松風萬山雪收拾琴
書歸去来修心湏要金成鐡
　　　用前韻感事二首
稱斤甘薺賣京西誰信無人採五溪鵬異衆禽全
六翮麟殊凡獸具五蹄昔年學道宗夫子盈科
後追如流水蟄龍猶未試風雷萍泛蓬飄而至此
緼𫀆甘分百結重不學亂世姦人雄忘憂樂道
志不二守窮待變變則通歳寒松栢蒼蒼直摩
雲直待髙千尺桃李無言蹊自成此君冷淡人
何寂生平恥與噲伍行杜門養拙安天常澤民
致
主本予志素願未酬予恐惶否塞未能交下
上何日亨通變爻象不圖廊廟為三公安得
林泉參百丈居士身窮道不窮庸人非異是
所同筆頭觧作萬言䇿人皆笑我勞無功流
落遐荒淹歳月嬴得飄蕭雙髩雪謀生太拙
君勿嗤不如嗣宗學鍜鐡
　　　　其二
金烏日日東飛西㴞滔緑水流長溪流波一去
不復返逐日恨無八駿蹄竆理逹生獨孔子嘆
夫逝者如斯水歳不我與其奈何両髩星星
尚如此曩時鑿破藩垣重澤民濟世學英雄風
雲未㑹我何徃天地大否途難通霜匣神劍蒼
龍直切玉如泥長數尺利噐深藏人未知豐城
埋没神光寂讀書一目下數行金石其心學王
常學術忠義両無用道之将䘮予憂惶有意
攀龍不得上徒勞牙角㧞犀象唯思仁義濟
蒼生豈為珍羞列方丈簞瓢陋巷甘孤窮鴻
鵠安與燕雀同天與之才不與地反令𥪡子成
其功安得光明依
日月功名未立頭如雪問君此錯若為多使盡
二十四州鉄
　　　　過濟源和香山居士韻
覃懐勝逰地濟瀆垂名乆忽見樂天吟笑我輸
先手麗詞金玊振老筆風雷走乗興試續貂啟
我談天口平湖湧泉注清涼瑩無垢慿檻瞰
漣漪風髯塵抖擻龍孫十萬竿蓊翳濃隂
厚沁水濟源東天壇王屋右秀色已可飡何
湏杜康酒歩歩縂堪詩佳篇如素有𢋫酬淡相
對獨有龍岡叟亭上㡬徘徊斜陽西入酉晚年
歸意切對此空沉首何日遂初心營居碧林後
(一作翠/林)
　　　　和裴子法見寄
人生都㡬何半𬒳功名役一旦燕山破西行過
千驛顚沛不違仁先難而後獲鵷雛捐腐鼠
烏鳶其勿嚇
扈從出天山從容逰大石琴書澹相對尚未忘丘索
前歳入関中戈甲充商虢
明詔典蘭省自愧承
深責秦隴成劫灰京索空陳迹長河尚濁流南
山自濃碧把酒酹青天興亡弔今昔長安非衣
君壮年學問積天上玊麒麟英才可珍惜詩魂
素月髙飲量滄海窄清談咳珠玊便腹笥經
籍服君百韻詩謝子萬言䇿易道已變屯世爻
當應革淮隂正虚襟左車宜籌畫湏要蓮峰
手乾坤再開闢昂藏緑野翁眞我龍門客
　　　用李德恒韻寄景賢
牢落十年扈
御營瑶琴忘盡水仙聲酷思詩酒閑中樂見説干
戈夢衷驚林下因縁千古重人間富貴一錢輕
此身未退心先退獨有龍岡識我情
　　　過天德和王輔之四首
天縦
吾君大聖人天兵所指弭煙塵三齊電掃何湏
酈六國雷驅不用秦誅佞未聞曽請劍劾姦
誰肯試理輪伴食黄閣空無輔自笑龍鍾一老臣
　　　又
六師嚴駕渡長河師不留行誰敢何千里旌旗翻
錦浪一聲金鼓震寒波殷亡誰道三仁在康滅空
傳五子歌唾手要荒歸一統漢唐鴻業未能過
　　　又
積年叨禄領台司位重才㣲甚不宜地上流錢慚
晏算樽前决勝愧良帷過實聲問傳人口似直
愚忠結
主知三徑荒凉松菊在他時舎此復何之
　　　又
憗老先生本素臣洪才大筆力千鈞沽名不築傳
巖板賈世誰垂渭水綸舟泛五湖希范蠡腰懸
六卬笑蘇秦韋編三絶耽犠易蕭散風神眞
隠人
　　　槐安席上和張梅韻
甘薺五溪人不採両京髙價賣秤斤君方淪落
羞看我我亦飄零懶問君人逺空殘眉上黛愁
深不整髩邊雲誰憐古戍寒窓下新様梭成織
　　　思親有感二首
逰子棲遲乆不歸積年温凊闕慈闈嚢中昆仲
親書帖篋内萱堂乎製衣黄犬不來愁耿耿白雲
空望思依依欲慿鱗羽傳安信緑水西流雁北飛
　　　又
伶仃萬里度西陲壮歳星星両鬂絲白雁來時思
北闕黄花開日憶東籬可憐㳺子投營晚正是
孀親倚户時異域風光恰如故一銷䰟處一篇詩
　　　思友人
落日蕭蕭萬馬聲東南回首暮雲横金朋蘭
友音書絶玊軫朱絃塵土生十里春風别野店
五年秋色到邊城雲山不礙歸飛夢夜夜隨風
到玊京
　　　贈李郡玊筆
管城從我自燕都流落遐荒萬里餘半札秋毫
裁翡翠一枝霜竹剪瓊琚鋒端但可題塵景
筆下安能劃太虚聊復贈君為土物中書休咲不
中書(李郡王常為/西遼執政)
　　　寄雲中卧佛寺照老
像教中㣲祖意沉盧能嫡子起予深㸔經不怕
牛皮透(公見閲/藏故云)着眼常聽露柱吟行道權居卧佛
寺活機特異死禅心慿君摘取空華實好種人間無
影林
　　　寄平陽淨名院潤老
昔年平水便相㝷握手臨風話素心刻燭賦成
無字句按徽弹徹没絃琴風來逺渡晚潮急雨過
寒塘秋水深此樂莫教兒軰覺又成公案滿叢林
　　　贈雲川張道人
雲川道士有詩聲刻篆雕蟲醉未醒素扇自甘贖
碧笠(因西人奪笠渠/以扇贖之故云)玄寉不肯換黄庭春秋榮悴悲
椿木晦朔生凋笑瑞蓂何似擴開眞日月區區爝火
任熒熒
　　　賛李俊英所藏觀音像
白衣大士足威神蓮智興悲詎可陳金色界中垂萬
臂碧蓮花上露全身鎮州鑄就金難似天竺鐫
來玉木眞不識觀音眞靣目燕吟鶯語過􁍥春
　　　題西菴歸一堂
　　　摶霄元帥築西菴于廳事之隅以舎沙門
　　　　建歸一堂置三聖廟貌屏山居士有云卷
　　　　波瀾於聖學之域徹藩籬子大方之家
　　　其摶霄之謂乎偶得亂道韻詩録呈諸
　　　士大夫幸希光和仍請西菴上人書之楹棟
　　　間為他時林下清話張本云
三聖眞元本目同隨時應物立宗風道儒表裏明墳
典佛祖權實透色空曲士寡聞能異議逹人大觀
觧相融長沙賴有蓮峰掌一撥江河盡入東
　　　和景賢還書韻二首
居士今年又出関琴書眞味伴予閑簡成草畧𥘉
無意語闕治擇誤犯顔􁇀水自慚貽口實龍岡却得
破詩慳衰翁幸乞贖前過一炷清香論八還
　　　其二
淵明幽隱掩紫関琴已忘絃人亦閑静倚書􁦷獨
寄傲笑觀庭樹自怡顔五音格外聲何限百草頭邊
法不慳蠧譜断絃無用處因風得得寄書還(景賢索/絃譜故)
(有是/句)
　　　外道李浩求歸再用韻示景賢
自從一箭透重関觸處忘縁觸處閑莫問羔裘横
毳衲從教華髮暎蒼顔水聲説法起予甚山色呈
機不我慳寄客天涯樂如許問渠何必更南還
　　　外道李浩和景賢霏字韻予再和呈景賢
塵縁劃断已忘機布鼓徒𫾣和者稀中隱强陪人
事過禅心不與世情違昔年勲業眞堪笑舊日家
山懶欲歸我愛北天眞境界乾坤一色雪花霏
　　　和楊居敬韵二首
自愧才術草芥㣲偶然千載遇明時唯希一統王家
義何暇重恩眺氏危仁義且圖扶孔孟縱横安肯效
秦儀行㸔
尭舜澤天下萬國咸寕庶績熈
　　　其二
詔下龍庭萬國歡野花啼鳥緫欣然熈朝亀卜符千
億　聖主龍飛第一年至道變通皆有数浮生富
貴本由天誰人得似楊公子傲世髙吟数百篇
　　　過天寕寺用彦老韻二首
十年不得舞衣班行盡天涯萬里山黄閤伴食空皓
首蒼生未濟漫胡顔　新朝兵莗征方急舊隱煙
霞尚未還衮衮簿書塵滿眼衰翁奚暇謁松関
　　　　其二
今日従征亦偶然天寕遐想思懸懸貪榮不得還山
去湏信衰翁未苦賢
　　　　過天山周敬之席上和人韵二首
淪落天涯数十秋區區班筆早年投採薇山下慵拈
草洗耳溪邊懶飮牛振武揚威難射虎忘機絶慮
不驚鷗當年射䇿承明殿未必䡖輕輸吕籌
　　　其二
憩馬居延酒半醺寂寥寒館變春温未能鵬翼
騰溟海不得鴻音過雁門千里雲煙青塜暗一天風
雪黑山昏天涯幸遇知音士子細論文共一樽
　　　和人韻
四海皇皇無所歸夢䰟常繞故園飛海山不羡學
居易華表㽞言笑令威毛落難㝷蘇子節嚢空
猶有老萊衣静思二十年間事擾擾紛紛盡覺非
　　　丁亥過沙井和移刺子春韻二首
科登甲乙戦文圍吾子才名予獨知巢許身心君易
樂蕭曹勲業我難為有恒得見實無憾知已相逢
未忍離携手河梁重話舊胡然羞和子卿詩
　　　其二
行藏俯仰且隨時緼𫀆懐珠人未知燕雀既群難立
志鳯凰不至擬胡為可嗟世態頻更變何奈人生多别
離莫忘天山風雪裏湛然駝背和君詩(予昨至沙井乗/牛車過前路跨)
(駝方逹行在偶得隔句一聫云牛車馳傳頗異相如駟馬/車駝背吟詩不似竹林七賢画成有是句)
　　　再過晉陽獨五臺開化二老不逺迎
髙岡登陟馬玄黄落日西風過晉陽道士歡迎捧林
菓儒冠逺迓挈壺漿五臺强徤頭如雪開化輕安
髩未霜誰㑹二師深宻意趙州元不下禅床
　　　過清源謝汾水禅師見訪
汾水禅師箇裏人杖藜㝷我過清源半盂紅菓情
何厚一盞清燈話細論山水景中君得意兵戈堆裏
我銷魂他年相約雲深處松竹蕭蕭静掩門
　　　王屋道中
勝克河中號令齊神兵入自太行西昏昏煙鎻天壇
暗漠漠雲埋王屋低風軟却教氷泛水(一作氷/觧水)寒輕還
使雪成泥行吟想像覃懐景多少梅花坼玊溪
湛然居士文集卷之二
湛然居士文集卷之三
　　　　和觧天秀韻
　　　　用萬松老人韻作十詩寄鄭景賢
　　　　萬松老人眞賛
　　　　贈萬松老人琴譜詩一首
　　　　寄曲陽戒壇㑹首大師
　　　　和王巨川韻
　　　　釋奠
　　　　和移刺子春見寄
　　　　　寄移刺國寳
　　　　　寄鄭景賢一十首
　　　　　和景賢韻三首
　　　　　和李世榮韻
　　　　　和景賢一十首
　　　　　和王君玊韻
　　　　　過東勝用先君文獻公韻二首
　　　　　過夏國新安縣
　　　　　過青塜用先君文獻公韻
　　　　　過青塚次賈摶霄韻
　　　　再用韻以羙摶霄之德
　　　　再用韻自嘆行藏
　　　　再用韻感古
　　　　再用韻唱玄
　　　　過雲川和劉正叔韻
　　　　過雲中和張伯堅韻
　　　　過雲中和張仲先韻
　　　　過雲中和王正夫韻
　　　　過白登和李振之韻
　　　　過天城和靳澤民韻
　　　過武川贈僕散令人
　　　過燕京和陳秀玊韻
　　　還燕京題披雲樓和諸士大夫韻
　　　　和威寕珍上人韵
　　　　和李德脩韻
　　　　　和觧天秀韻
猛士彎弓挽六鈞長驅入汴政施仁前朝運謝山
河古
聖世時亨雨露新未遇自甘焚緑綺知音不必
惜陽春
朝廷将下搜賢詔莫戀煙霞老此身
　　　用萬松老人韻作十詩寄鄭景賢
氊廬同抵足談道月西沉議論馨香發文章
藴藉深正便邊氏腹不上謫仙襟自得逍遥意
何湏泊鄧林
　　　其二
豐城三尺劍神氣尚埋沉確論穿楊的生机劈筈
深天眞貯便腹浩氣塞征襟佇㸔澤天下清
風冠士林
　　　其三
破舡無渗漏流水不能沉霧鎻青山秀花藏
古徑深白雲陪野興晴月洗煩襟絶後重甦息
飛花枯木林
　　　其四
隱隱三星出依依片月沉寉飛遼海濶猿嘯䠂
山深栁色雲沾袖蘆花雪滿襟普天秋意露
一葉墜梧林
　　　其五
玄珠羅帳宻寒鼎篆煙沉翡翠踈簾隔琉璃
古殿深本來無垢體何必拂塵襟斫却蟾中桂
方成假若林
　　　其六
鰲餌不湏針聊将玊線沉湏弥猶未大渤海豈為
深悟後牛穿鼻迷時馬有襟弋人何所慕幽
鳥在嵩林
　　　　其七
箇事不容針迷徒自陸沉西天三歩逺東海一
盃深凉月盛玄鉢輕雲剪素襟曹溪無一滴波
浪沸禅林
　　　其八
流波無放蕩死水暮平沉机盡方鈎隱綸空正
釣深赤心休惜口青眼好開襟悮捉溪中月
人人似翰林
　　　其九
夢覺方知錯生平自屈沉滌塵千澗外遺照
亂松深栁帯縫穿屣荷衣綴破襟寂寥選佛味
何似宴瓊林
　　　其十
漁家何足好乗興一鈎沉路僻蒼苔滑舟横古
渡深小晴掀蒻笠㣲雨整蓑襟夢断知何䖏
寒潮没晚林
　　　萬松老人眞賛
　　　　昔無盡居士題恒岳廟云聦明厭血
　　　　食悔不値元珪兹因恒州四衆敦請萬
　　　　松老師師不行且以頂相付之門弟湛
　　　　然居士再拜而賛之曰
毎恨恒山不逄珪老四衆同縁萬松親到
　　　萬松老人琴譜詩一首
　　　　萬松素琴并譜予以承華殿春雷及
　　　　種玊翁悲風譜贈之
良夜沉沉人未眠桐君横膝叩朱絃千山皓月和
烟静一曲悲風對譜傳故𥿄且教遮具眼聲塵
何礙汚幽禅元來底許眞消息不在絃邊與指
邊
　　　寄曲陽戒壇㑹首大師
四衆飛書請萬松不消弹指己成功燈籠證㨿
眞談辨露柱承當不耳聾梵行細推無處所戒
壇湏信塞虚空無為濟物誰能悉惟有東垣月
拂風
　　　和王巨川韻
聖駕徂征率百工貔貅億萬入関中周秦氣熖
如雲變唐漢繁華掃地空灞水尚存官桞緑驪
山惟有驛塵紅天兵一鼓長安克千里威聲
震陕東
　　　釋奠
　　　　王巨川能於灰燼之餘草創宣聖廟
　　　　以己丑二月八日丁酉率諸士大夫釋
　　　　而奠之禮也諸儒相賀曰可謂吾道
　　　　有光矣是日四衆奉迎釋迦遺像行
　　　　城歡聲沸沸僕皆預其禮作是詩
　　　　　以見意云
多士雲奔奠上下釋迦遺像亦行城旌幢錯落
休迷色鐘磬鏗鏘豈在聲宣父素心施有政
能仁深意契無生儒流釋子無相諷禮樂因
縁盡假名
　　　和移刺子春見寄
四海皇皇足俊賢浪陪扶
日上青天且圖約法三章定寕羡浮榮六印懸
潤色吾術惟恐後扶持天下敢為先過情聲
聞予深恥可笑虚名到處傳
　　其二
生遇干戈我不辰十年甘分作俘臣施仁發政
非無㨿論道經邦自有人
聖世規模能法古汚俗習染得惟新英雄已入
吾皇彀従此無人更問津
　　　其三
且喜
朝廷先正名林泉隱逸緫公卿羣雄一遇風
雲㑹萬國咸觀日月明丹鳯固應潜亂世
白麟自今出昇平竚看(一作快遇/顒觀)
北闕垂温詔夜半前席進賈生
　　　其四
舉世寥寥識我誰未學弓矢愧由基衰年有幸
弹三樂
盛世無才出六竒弃物且存光
海量散材獲用荷
天私㣲臣自忖将何報信筆裁成頌
德詩
　　　其五
邂逅沙城識子𥘉天山風雪醉吟餘文章光
熖君堪羡莭操儀刑我不如麴糵鄉中前進
士(渠有詩云老去惟耽/麯糵春故有是句)風波堆裏老中書他年歸
去無相弃同到閭山舊隱居
　　　寄移刺國寳
昔年萍迹旅京華曽到風流國寳家居士為
予嘗喫素先生愛客必烹茶明忩揮塵談
禅髓淨几焚香頂佛牙回首五年如一夢夢中
不覺過流沙(公所藏佛牙/甚靈異)
　　　寄景賢一十首
龍岡能覔淡中歡心與孤雲自在閑琴阮生涯
事松菊詩書活計老丘山叩絃聲自無中出
得句思從天外還踏破化工無盡藏閑人受
用亦非慳
　　　其二
龍岡漆水両交歡縱意琴書做老閑未得一言
安海内已輸三箭定天山肯容詩思妨心慧豈使
聲塵礙耳還信手拈來無不是清風明月有
何慳
　　其三
人間聚散妄悲歡何似林泉遯世閑十載殘軀
遊瀚海積年歸夢遶閭山(先人舊/隱居也)空嵓猿鶴
招予徃滿駕琴書伴我還多謝龍岡憐老隱
新詩酬酢路無慳
　　　其四
絃索詞章且助歡羡渠臨老得安閑琴歌愛
子弹秋水佳句服君仰泰山聲古調凄眞可聽
辝雄韻險實難還先難後易今方省居士
襟懐本不慳
　　　其五
宦情觸處不成歡未得浮生半日閑薦鶚有
書慚北海澤民無術愧東山琴書習氣終難
忘嵓麓荒園怎得還卜隱龍岡成老伴肯教
詩思筆頭慳
　　　其六
廣文憐我失清歡每著琴詩伴我閑痛憶金
聲并玉振酷思流水與髙山詩壇吝嗇猶深閉
琴債遷延未肯還一状如今都領過龍岡湏
破両重慳
　　　其七
琴書吾子盡幽歡隨分消磨日月閑佳句典刑
傳四海水仙聲韻徹三山毎慚木李投君去却
得瓊瑶報我還從此龍岡開廩藏徽邊筆
下更無慳
　　　　其八
世間何事最為歡爭似能偷忙裏閑得遇夜
晴湏對月每逄春盛强登山無錢沽酒和衣
典(一作和/琴典)圖利吟詩倍本還綺語千章琴百曲
莫教風月笑人慳
　　　　其九
我與先生乆已歡而今皆願老來閑同舟載棹
醉觀月並轡騎驢飽看山綺句綴成連譜
換純音弹了着詩還琴詩此際慵拈岀可怨
龍岡為𥿄慳
　　　其十
閑人閑裏竟閑觀未得廻光未是閑叩道一
螺斟巨海参玄千里望恒山但能透鏃穿三句
何必拖泥辨八還箇事人人皆富有舎生休怨
釋迦慳
　　　和景賢韻三首
龍岡便腹盡詩書落筆雲煙我不如一𥿄安書
思塞雁十年歸興憶鱸魚託身毉隱君謀
妙委跡儒冠我計踈何日相将歸故里翠㣲
深䖏卜幽居
　　　其一
龍岡走筆和清篇出示珠璣寄湛然字古意
新看不足桃燈寒雨夜無眠
　　　其三
摩撫瘡痍正似醫㣲君孰肯拯時危萬金
良䇿悟明主厚德深仁四海施
　　　和李世榮韻
異同誰足㩀俯仰且隨縁居士難聫句梅軒
却觧禅無雲皆皓月何䖏不青天話到忘言
䖏迢迢夜不眠
　　　和景賢十首
龍岡居士得賢君聞道賢君增所聞節操鵷
雛捐䑕餌風神野鶴立雞羣只知輔嗣能談易
誰識相如善屬文擬欲賛君言不盡區區㣲
意見詩云
　　　其二
天下竒才鄭使君清名不使世人聞五車書笥
獨窮理三峽詞源逈出羣未得開懐重話舊
常思抵足共論文自從一識龍岡老餘子紛紛
不足云
　　　其三
一聖龍飛敢擇君嗟予潦倒尚無聞蒼生未
識鴻鵠志皓首甘逰麋鹿羣黄雀已歸奚望
報彩禽飛去不能文龍岡特慰孤窮悶時有新
詩報我云
　　　其四
試和新詩寄鄭君無言談道不聞聞治心更
索捐中道養性渾如鞭後羣玄語諄諄非是說
眞書歷歷不関文儒生東教嫌虚誕得意忘
言孔子云
　　　其五
文章自媿不如君敢以玄言瀆所聞有道居塵
何異俗無心入獸不驚羣重玄消息無多子
半𥿄功名直㡬文回首死生猶是幻自餘何足
更云云
　　　其六換韻
十年不遇一相知恰識龍岡恨見遲常愛箕山
能洗耳何堪隣舍傚顰眉榮枯貴賤難逃數
用捨行藏自有時心事紛紛無處説援毫閑和
景賢詩
　　　其匕感事
萬里西來過月氐初離故國思遅遲人情慚愧
三鬚而人世梳粧半額眉田上野夫空嘆鳯澤
邊漁父不傷時龍岡本具英雄眼㡬倩東風
寄我詩
　　　其八(讀唐史有感)
林甫滔天聖不知三郎深恨識卿遲塵中妃
子春羅襪錢上開元指甲眉七夕殿中祈巧
夜三秋原上摘瓜時長天忽見飛來雁垂淚空
吟李嶠詩
　　　其九
李楊相継領台司兵起漁陽禍已遅向昔正憐
花觧語而今空憶栁如眉日傷桃李𥘉開夜膓
断梧桐半落時試問宫中誰第一三郎猶記
謫仙詩
　　其十
徃來寒暑暗推移下手修行猶太遲迷後徒勞
常揑目悟來何必更揚眉宗門淘汰宜窮理道
眼因縁貴識時秖爲龍岡心猛利湛然剛寫不
言詩
　　　又一首
龍岡醫隱本知機薰蕕同盤辨者稀廊廟虚
名無意戀林泉夙願與心違羡君綽綽有餘裕
笑我皇皇無所歸尚憶當年垂釣處一江烟雨
静霏霏
　　　和王君玊韻
王孫蒙饋飯靈輙未扶輪自笑孤窮客誰怜
衰病身黄沙萬餘里白髮一孀親膓断山城月
徘徊炤逺人
　　　過東勝用先君文獻公韻二首
荒城䔥洒枕長河古寺碑文半滅磨青塜路
遥人去少黒山寒重鴈來多正愁曉雪氷生研
不忿西風葉墜柯偶憶先君舊逰處潸然不
奈此情何
　　　其二
依然千里舊山河事改時移隨變磨巢許家
風烏可少蕭曹勲業未為多可傷陵變湏耕
海不待碁終已爛柯翻手榮枯成底事不如歸去
入無何
　　　過夏國新安縣(時丁亥九月望也)
昔年今日渡松関(而域隂山/有松関)車馬﨑嶇行路難瀚
海潮噴千浪白(一作千/里雪)天山風吼萬林丹氣當霜降
十分爽月比中秋一倍寒回首三秋如一夢夢中不
覺到新安
　　　過青塜用先君文獻公韻
漢室空成一土丘至今仍未雪前羞(一作可惜氷姿/瘞古丘佳人猶)
(自夢/中羞)不禁出塞陟沙磧最浪臨軒辭冕旒幽
怨丰和青塜月閑雲常鎻黒河秋滔滔天塹東
流水不盡明妃萬古愁
　　　過青塜次買摶霄韻
當年遺恨嘆昭君玊貌氷膚染塞塵邊塞未
安嬪侮虜朝廷何事拜功臣朝雲鴈唳天山
外殘日猿悲黒水濵十里東風青塜道落花猶
似漢宮春
　　　其二
延夀丹青本誑君和親猶未歛胡塵穹廬自
恨殯戎主泉壤相逄愧漢臣玊骨已消青塜
底香魂猶遶黒河濵愁雲暗鎻天山路野草閑
花也怨春
　　　再用韻以羙摶霄之德
去歳雲川始見君澄澄􁔿次淨無塵山南第一
珪璋士兾北無雙柱石臣(公領師/職故云)萬頃雲松斜
谷外千竿水竹渭河濵他年歸隱重相訪無
影林間别有春
　　　再用韻自嘆行藏
箕裘家世忝先君慚愧飄蕭兩髩塵自古
山河歸
聖主從今廊廟弃愚臣常思卧隱雲郷外
肯傚行吟澤國濵驛使不來人已老江南誰
寄一枝春
　　　再用前韻感古
宣尼名教本尊君賊子于常犯蹕塵鹿失嬴
秦無令主鼎分炎漢有能臣宋朝南渡尤天
水遼室東傾罪海濵回首興亡都莫問不如沉
醉瓮頭春
　　　再用韻唱玄
重玄不惜說知君又恐重添眼裏塵臨濟喝中
分主客洞山言下辨君臣持鈴普化揺空裏垂
釣華亭没水濵勘破這般閑伎倆鐵林花發
刼前春
　　　過雲川和劉正叔韻
西域風塵汗漫逰十年辜負舊漁舟曽觀八
陣雲奔速親見三川席卷收煙鎻居延蘇子
恨雲埋青塜漢家羞深思籬下西風醉誰羡
班超萬里侯
　　　過雲中和張伯堅韻
一掃氏羌破吐渾羣雄悉入
北朝吞自憐西域十年客誰識東丹八葉孫射
虎将軍皆建節飛龍
天子未更元我慚才畧非良噐封禅書成不敢
言
　　　過雲中和張仲先韻
致君澤民本不難言輕無用愧偷安十年潦倒
功何在三逕荒凉盟已寒嵓下藏名思傳說
林間談道謁豐干挂冠神武當歸去自有䕫
龍輔
可汗
　　　過雲中和王正夫韻
白雪陽春寡和音誰人觧聼没絃琴詩書事
業眞堪笑刀筆功名未可欽不信西天三歩逺
焉知東海一柸深元来佛法無多子何必嵩山
謁少林
　　　過白登和李正之韻
十年淪落困邊城今日龍鍾返帝京運拙不湏
求富貴時危何處取功名騰􁑂誰識孫陽驥俊
逸深思支遁鷹客裏逄君贈佳句知音相見
眼偏明
　　　過天城和靳澤民韻
西征
扈從過龍庭悮得東州浪播名琴阮因縁眞有
味詩書事業拙謀生咄嗟興廢悲三嘆倐忽榮
枯夢一驚何日觧官歸舊隱滿園松菊小菴
清
　　　過武川贈僕散令人
班姬流落到而今聞道翻身入道林歌扇舞
裙忘舊業藥爐經卷半新吟閑眠白晝三盃
醉静對青松一曲琴更㸔他年棲隱處逢山
樓閣五雲深
　　　過燕京和陳秀玊韻
回首親朋半土丘嗟予十稔浪西遊半生兵革
慵開眼一紙功名暗點頭下士笑予謀計拙
至人知我謂心憂再行不惮風沙惡鶴跡雲
蹤任去留
　　其二
君恩猶未報山丘自笑遐方汗漫逰客過玉関
驚白髪要逰金谷覔蒼頭冷官待罪予為歉
陋巷居貧君不憂猶望道行澤四海敢辝沙
漠乆淹留
　　其三
狐死曽聞尚首丘悲予去國十年逰崑崙碧
聳日落處渤海西傾天盡頭君子云亾眞我
恨斯文将䘮是吾憂尚期晚節回
天意隱忍
龍庭且強留
　　其四
餘生不得樂林丘猶憶丁年選勝逰㡬帙􁍥
編聊暎眼一張衲被且䝉頭貔貅已報西門
役柱石猶懐東顧憂自料荒踈成弃物莵裘
歸計乞封留
　　　其五
空驚滄海變陵丘白晝分明夢裏逰除妄楔
邊重岀楔求眞頭上更安頭亨通富貴剛生
喜苦惱悲愁強作憂斫㫁葛藤閑伎倆繫
驢橛子不湏留
　　　還燕京題披雲樓和諸士大夫韻
閑上披雲第一重離離禾黍漢家宫窓開青鎻
招晴色簾捲銀鈎揖暁風好夢安排詩句裏
閑愁分付酒盃中静思二十年間事聚散悲
歡一夢同
　　　和威寜珍上人韻
十載西遊志已灰南征又自大梁廻扶持佛日
慚無力賛翊
皇風愧不才舊約未能林下去新詩常寄日
邊來何時杖屨烟霞裏一笑伸眉得共陪
　　　和李德修韻
明明聖立萬邦君
神武彫弓挽六鈞時有逸人逰
闕下更無騷客弔江濵衣冠師古承殷輅曆
日隨時建夏寅厚德深仁施萬世巍然一代典
謨新
湛然居士文集卷之三
湛然居士文集卷之四
　　　和吕飛卿韻
　　　再用韻贈連國華
　　　謝飛卿飯
　　　再用韻紀西逰事
　　　再用韵贈摶霄
　　　再用韵謝非熊召飯
　　　　再用韻唱玄　再用韻
　　　和摶霄韻代氷陸䟽文因其韻為十詩
　　　　寄賈摶霄乞馬乳
　　　　謝馬乳復用韻二首
　　　　贈摶霄筆
　　　　再用韻寄摶霄二首
　　　　再用韻别非熊
　　　　愛子金柱索詩
　　　　贈賈非熊摶霄一首
　　　　和李振之二首
　　　　非熊兄弟餞予之燕再用振之韻
　　　　和連國華三首
　　　　連國華餞予出天山因用韻
　　　　還燕和德明韻二首　和橙梅韻
　　　　和竹林一禅師韵
　　　　西菴上人住夏禁足以詩戯之
　　　　送韓浩然用馬朝卿韵
　　　　戊子喜雨用馬朝卿韻二首
　　　　戊子餞非熊仍以吕望磻溪圖為贈
　　　　和宋子玉韵　和李邦瑞韵二首
　　　　和邦瑞韵送奉使之江表
　　　　和王正之韻
　　　　祝忘憂居士夀
　　　　蠟梅二首
　　　　謝禅師　公寄閭山紫玊
　　　　和鄭夀之韻
　　　　寄沙井劉子春
　　　　和琴士苗蘭韵　和人韻二首
　　　　和武川嚴亞之見寄
　　　　已丑過鷄鳴山
　　　　寄天山周敬之
　　　　邦瑞乞訪親因用其韻
　　　和李邦瑞韻
　　　過清源贈法雲禅師
　　　贈五臺長老
　　　　和吕飛卿韻
舊説飛卿訶翰全風神渾似晉名賢吟詩校
子三十里押韻輸君一着先筆迹查牙森似
㦸詞源浩汗注如川好詩好字獨予淂准偹携
将帝里傳
　　　　再用韻贈國華
學道宗儒難両全湛然深許國華賢儒門已
悟如心恕道藏能竆象帝先似海詞源涵萬
水如鯨飲量吸長川而今一識君侯面始信清
名不浪傳
　　　謝飛卿飯六首
一鞭嬴馬渡天山偶到雲川暫解鞍獨守空
房方丈穩更無薄酒一杯殘詩書半蠧絶來
客釡甑生塵笑冷官頼有覺非(飛卿/道號)憐野拙
長鬚為我饋盤飡
　　　　再用韻紀西逰事
河中(西城㝷恩子城西/遼日為河中府)花木蔽春山爛賞東風縦
寳鞍留淂晚瓜過臘半藏來秋菓到春殘親嘗
芭㰖寜論價自醸蒲萄不納官常嘆不才
還有幸滯留遐城得佳飡
　　　再用韻贈摶霄(以摶霄戒肉罷鷹/犬故以是詩美之)
凛凛風神白玊山罷逰鷹犬逞金鞍瑶琴髙掛
么絃絶犧易頻翻㫁簡殘息念如僧還有髮
忘形見客似無官伽陀誦罷爐薰冷一鉢疏羔
當曉飡
　　　再用韻謝非熊召飰
行盡遐陬萬里山十年飄泊困征鞍春風燕語
歸心切夜月猿啼客夢殘
聖世因時行夏正愚臣嗜数媿春官誰知賢帥
開青眼掃洒西菴召我飡
　　　再用韻唱玄
藤條擊破鐵圍山倒跨白牛不鞲鞍講䟽僧歸經
卷亂坐禅人起佛燈殘為學未必如為道選佛
從教勝選官百事湛然都不念祗知渇飲與饑
飡
　　　再用韻
雲山疊疊復雲山瘦馬蘆鞭矮面鞍瀚海去
程千驛逺揚州歸夣五更殘塵縁淡䖏應忘世逸
興濃時好觧官二頃良田何必覓春山笋蕨亦
供飡
　　　和摶霄韻代水陸疏文因其韻爲十詩
資生無畏濟人深便見能仁六度心塵世捐財
矜苦厄寒林洒飯㧞幽沉既臨巨海鈎神物試
叩洪鍾伺好音今日湛然攀舊倒珠纓休惜
掛祗林
新朝威德感人深渇望雲霓四海心東夏再降
烽火滅西門一戦塞煙沉顒觀頒朔施仁政竚
待更元布徳音好放湛然雲水去廟堂英俊
政如林
論道西菴愛慕深推誠片片露丹心瑶琴莫
撫相如引寳鼎休焚韓夀沉花氣渾如三角串
松風全似五絃音清談終日忘歸思不覺昬鴉
噪晚林
五派分流道愈深塵中誰識本來心穿心土捥
元無漏没底㬔舡却不沉山色水光呈妙相鳥
啼猿嘯露圆音雲霞活計無求飽何事狂童
作肉林(狂童作/獨夫)
前生未了妄縁深薄宦相縈負夙心只見淵
明能印弃誰知居士觧舟沉窮通榮辱皆真
夢毁譽稱譏盡假音中隱冷官閑况味歸心無
日不山林
居士才㣲學未深静思寜不媿中心難忘北
海千鍾酒虚負西菴一炷沉綺語傚顰𢋫險
韻瑶琴學歩鼓純音此畨公案休拈出秪恐相
傳入笑林
新詩欬玉起予深獨有摶霄我許心真迹居
塵聊俯仰髙名與世任浮沉同成雅㑹清茶話
共賞枯桐白雪音他日歸休約何䖏燕山叅
謁萬松林
賢師文章藴藉深雲川傾蓋便同心掀髯談
道檠燈灺抵足論文塞月沉有眼句中君得意
無絃琴上我知音乗舟誤捉波中月莫學當
年李翰林
浪迹西逰歲月深臨風誰識湛然心斯文将
䘮儒風歇真智難明佛日沉佳茗暫嘗轟雪
浪正聲聊作鼓雷音年来逸興十分切准傋求
眞入道林
漁磯舊隠荻花深塵世寜忘昔日心雨岸清風
單舸穏滿江明月一鈎沉飢來煑稻無兼味醉
後鳴榔笑五音閑卧煙蓑春夣斷不知潮起
没青林
　　　寄賈摶霄乞馬乳
天馬西來釀玊漿革嚢傾䖏酒㣲香長沙莫
吝西江水文舉休空北海觴淺白痛思瓊液
冷㣲甘酷愛蔗漿涼茂陵要洒塵心渇願淂朝
朝賜我嘗
　　　謝馬乳復用韻二首
生涯簞食與嚢漿空憶朝囘衣惹香筆去餘
才猶可賦酒來多病不能觴松窓雨細琴書
潤槐館風㣲枕簟凉正與文君謀此渇長沙羙
湩送予嘗
肉食從容飲酪漿差酸滑􁦼更甘香革囊旋
造逡廵酒樺器頻傾㶑灔觴頓觧老饑能飽
滿偏消煩渇變清凉長沙嚴令君知否只許詩
人合得嘗
　　　贈摶霄筆
一扎霜毫綴土枝管城家世出東涯(遼東/筆)鋒
端有口能談景𥿄上無聲觧寫詩免向江淹
求彩管莫學班氏弃毛錐贈君聊助文房用
賦就離騷寄我知
　　　再用韻寄摶霄二首
玊立堂堂紫桂枝雲川中隱寓天涯風神蕭散
能談道格調清新觧作詩鄙論我甘蒙醤瓿
(予作辨邪論/摶霄嘗讀之)雄材君已露囊錐澄澄􁔿次人誰識祗
有清風明月知
斫倒霜筠節外枝誰言法界有邊涯筌蹄意
盡閑周易脂粉情忘束詁詩去歲生涯猶說劒
今年活計更捐錐威音那畔真消息試問瞿
曇也不知
　　　再用韻别非熊
靈木垂芳桂兩枝非熊佳譽動西涯倦聴琴
阮嫌狂客飽看經書厭小詩成徳羡君垂竹
帛虚名嗟我類刀錐㑹難别易堪惆悵何日
重來誰得知
　　　爱子金柱索詩
文獻隂功絶比倫昆蟲草木盡承恩我為
北闕十年客汝是東丹九世孫致
主澤民冝務本讀書學道好窮源他時輔翼
英雄主珥筆
承明䇿萬言
　　　贈賈非熊摶霄一首
二陸尊賢擅羙聲月評難弟亦難兄西菴麾
塵談三界北觀携琴論五行休道酒仙無太白
湏知詩伯有飛卿竒人輻輳君門下占㫁西州
好士名
　　　和李振之二首
半䊺功名未可呈無心何處不安生十年滄海
塵空起百歳黄梁夢乍驚舊逕既荒松菊
在丹誠不變髩髯更年來漸有昇平望毎悵
栖鷄半夜鳴
酷憶遥山寸碧呈歸耕何日樂餘生蝇營得失
都無念狗茍榮枯緫若驚客夢覺来家萬
里聲詩吟罷月三更溟鵬本有衝天志直待
三年再一鳴
　　非熊兄弟餞予之燕再用振之韻
藝逢知已敢相呈㡬夜論丈喜氣生筆陣我甘
三舎退詩壇君使四筵驚公𥘉傾盖冬将半
予擬乗軺歳欲更特與幽人助行色一聲寒
角隔煙鳴
　　　和連國華三首
歳月如流走鬼烏求眞可惜費功夫深源到
底忘根柢至道元來貴拙愚真理不空冝具
眼太虚無面莫添鬚直湏稳坐長安好切忌
途中認畫圖
安得長䋲繫日烏天涯老却舊耕夫林泉放
曠輸君樂沙漠淹留笑我愚虎戦毎驚渉虎
尾龍飛不得採龍鬚文章畢竟成何事冨貴
元知不可圖
月上南枝啼夜烏悲歌弹鋏嘆征夫愁邉逐
日看周易夢裏隨風謁太愚縦有征塵遮両
眼却無慚色上三鬚
眞人已應千年運佇待河清再出圖
　　　連國華餞予岀天山因用韻
十年不得舞衣班一憶江南膽欲寒黄犬候來
秋自老白雲望断信何難軍中得句常横槊
客裏傷心毎㩀鞍游子未歸情㡬許天山風
雪正漫漫
　　　還燕和羙徳明二首
紛紛世態眩榮華静裏乾坤本不譁琴阮生涯
聊自適詩書事業更何加但期
聖德澤天下敢惜餘生寄海涯可笑燕然舊逰
客倚楼悲我客程賖
　　　又和橙子梅韻
可笑人心自短長誰知箇事不囊藏化成橙子
舌躭味幻作梅英鼻覺香金卵似眞隨變㓕
氷魂元假却芬芳唯心識破同根㫖何必臨風
再舉楊
　　　和竹林一禪師韻
冨貴無心羡五侯隨時俯仰浪西遊㫁無事
業流千古静㸔英雄混九州白鴈縱傳遐域信
黄華却負故園秋蒼生未濟歸何益一見吾
山一度羞
　　　西菴上人住夏禁足以詩戯之
觸䖏無非選佛堂東風何䖏避春光郡人無
足克千界大地絶塵塞四方舉歩踼翻滄海
月轉身踏破白雲郷快須擊碎閑家具説向
西菴笑一埸(首句一作都盧只是一禪牀)
　　　送韓浩然用馬朝卿韻
開懐樽爼笑談傾未暇論文君已行冨貴塗亨
渠易致詩篇韻險我難𢋫已成傾蓋金蘭友
安用沾襟兒女情准擬秋深迓歸騎一樽濁
酒逺相迎
　　　戊子喜雨用馬朝卿韻二首
酷暑炎炎正不禁一聲雷震釀䡖隂救回南畆
十分旱變作西郊三日霖遍野桑疇青幄宻
連天麥壠緑雲深王孫喜雨登樓宴貰酒黄
壚觧帶金
生死輪廻苦莫禁不如學道惜分隂舡乗没底
聊相渡雲出無心強作霖不死郷中靈草異
長生刼外紫雲深茅山道士真堪笑虚費工
夫煉五金
　　　戊子餞非熊仍以吕望磻溪圖為贈
昨夜白麻降日邊文章領䄂逺朝
天遥思
御座分香賜更想
龍庭命席前白面書生酬風志黒頭邉帥領
新權非熊應笑非熊老八十猶然釣渭川
　　　和宋子王韻
勇将謀臣滿玊京吾儕䄂手待昇平荆榛至
道常嗟我柱石中原豈捨卿日下有人叨肉
食雲中髙士振詩鳴思君興味如梅渇海印
(道號/也)那能識此情
　　　和李邦瑞韻二首
隴右竒才冠士林萬言良䇿起予深澤民致
主傾丹懇邀利沽名匪素心我伴簿書無好
思君陪風月有閑吟他年共納林泉下茅屋
松忩品正音
謝君千里逺相㝷傾蓋交歡氣義深筆硯生
涯(一作書劒因縁/又作鐵石肝腸)無異志金蘭氣味本同心揮毫觧
賦登髙句緩軫能禅對竹琴此去鱗鴻知有便
臨風無吝寄芳音
　　　和邦瑞韻送奉使之江表
馹騎翩翩出玉京金符一挿照人明莫忘
北闕龍飛志要識南陬鴂舌情布䄂來
朝無騎乗錦衣歸去不徒行昇仙橋畔增春
色郡守傳呼接長卿
　　　和王正之韻
洪才碩德両相冝雅操真堪據鳯池冨貴未
終隨夢變功名何在值時危竒辭觧吐萬言
䇿敏思能吟七歩詩但倩東風輕着力摩天
鵬翼若雲垂
　　　其二
自慚不觧告嘉謨十載韜藏僻一隅巨海洪深
容弃物
新朝寛厚用愚夫亨時嘉㑹千年少
聖主雄材萬代無文物規模皆法古佇看
明詔起真儒
　　　其三
皇天輔徳本無親樂道奚憂甑滿塵道泰小
人當屏斥時屯君子自經綸浮雲富貴元千
變昨夢繁華得㡬春遇不遇兮皆是命吾儕
休羡錦衣新(楞嚴經云生死/湼盤都如昨夢)
　　　祝忘憂居士夀
酷似燕山竇十郎靈椿𥘉老桂枝芳両朝厚
遇垂千稔一日清名滿四方玊佩丁東照蘭省
斑衣揺曵悅萱堂他年叅到平常䖏便是長
生不老鄉
　　　蠟梅二首
越嶺仙姿逈異常洞庭春染六銖裳枝横碧玊
天然瘦雷破黄金分外香反笑素英渾淡抺
却嫌紅艶太濃粧臨風浥此薔薇露醉墨淋
漓寄渺茫
　　　其二
氷姿夢裏慕姚黄滴蠟凝酥别様粧生妬
白紅太濃淡懶施朱粉自芬芳寒英深染薔
薇露冷艶徼煄篤耨香受用清絶恣吟遶惜
花一念未全忘
　　　謝禅師公寄閭山紫玉
方外閑人天一隅因風寄我紫雲腴起予妙
理欺歡伯滌我枯腸壓酪奴琥珀精神渾彷
彿葡蔔嗞味較錙銖禅師逺弃桃源路日日
㝷山摘此無
　　　和鄭夀之韻
聖主龍飛日月新㣲才沗預股肱臣民財已
阜錢如水馹騎長閑塞不塵威鎮西陲輸定
逺宴開東閣慕平津何時収拾琴書去林下
衣冠作舜民
　　　寄沙井劉子春
寄語沙城老故人别來嬴得鬢邊塵馬蹄踏
破關中月新句吟空河表春名利相縈余有
歉琴書自樂子非貧何時䇿杖君家去再試
淵明漉酒巾
　　　和琴士苗蘭韻
徒歩南來爱陸機公餘邂逅似相期髙山韻
吼千嵓木流水聲號半夜陂
聖徳宛如歌治化南風猶似撫瘡痍曲終聲
散無人㑹撩我髙吟一首詩
　　　和人韻二首
西域諸蕃古未知來生逺過禹封畿名山准擬
金泥檢古塞無勞羽檄飛世樂詎能敵静樂蓑
衣到底勝朝衣年來痛憶閭山景月照茅亭
水一圍
　　　其二
干戈未歛我傷神自恨虚名誤此身否徳詎能
師百辟㣲材安可歩三辰箕裘謾嘆青氊舊
勲業空驚白髪新安得䕫龍立廊廟扶持
尭舜濟斯民
　　　和武川嚴亞之見寄
當年西域未知名四海無人識晉卿扈從
鸞輿三萬里謀謨鳯閣九重城衣冠異域真余
志禮樂中原乃我榮何日功成歸舊隱五湖
煙浪樂餘生
　　　其二
亞之平水乆馳名(亞之本絳陽人今寓居/武川訓童為生)壮歲題橋慕
長卿厭世徳風如偃草驚人詩價比連城功名
未立不為慊仁義能行亦足榮此理幽㣲人不
識莫言儒道拙謀生
　　　其三
今年又得亞之詩毎嘆風雲㑹遇遅拙運且淹
童子役雄材冝作帝王師羡君筆下揮千字知
子胷中藴六竒静對西風和新句凄然南望
動深思
　　　其四
誤忝　綸恩斗印懸乏才羞到
玊墀前劾姦封事夢猶諍許國忠誠老益堅
仁政發從
天北畔㨗音來自海西邊從今率土霑王化禮
樂車書共一天
　　　其五
寥落龍沙寄此生情鍾我軰豈無情参商管
鮑賢朋友南北機雲好弟兄蓮葉飄香思晚浦
梅花飛雪夢春城故園日夜歸心切未濟斯
民不敢行
　　　已丑過鷄鳴山
三年四度過鷄鳴我僕徘徊馬倦登寂寞柴門
空有舎䔥條山寺静無僧殘花濺淚千程别
啼鳥傷心百感生今古興亡都莫問穹廬髙
卧醉騰騰
　　　寄天山周敬之
當年傾盖識君初爛飲天山駐使軍秋去安仁
空有賦雁來公瑾又無書林巒紅葉如人老
籬落黄華亦我踈為向天涯道岑寂強吟新
句附雙魚
　　　邦瑞乞訪親因用其韻
干戈優擾戦交侵一𥿄安書直萬金兄子生
還愁未觧萱堂仙去恨尤深涕零倚木西風
怨膓断聞鈴夜雨淋養老送終眞有憾號天
如割望雲心
　　　和李邦瑞韻
趙老名言本两忘庭前空有栢蒼蒼西江吸盡
慵開口北載添來亦括囊明月清風何所礙
落花流水不相妨湏知居士元無病底用千年
舊藥方
　　　過清源贈法雲禅師
汾水禅師箇裏人杖藜㝷我過清源半孟紅
菓情何厚一盞青燈話細論山水景中君適意
兵戈堆裏我銷䰟他年相約雲深䖏松竹䔥蕭
静掩門
　　　贈五臺長老
髙岡登陟馬玄黄落日西風過晉陽道士忻迎
捧林果儒冠逺迓挈壺漿五臺强壮頭如雪
開化輕安鬂未霜誰㑹二師深宻意趙州元
不下禅床
湛然居士文集卷之四
湛然居士文集卷之五　一
　　　贈蒲察元帥七首
　　　庚辰西域清明
　　　　用鹽政姚徳寛韻
　　　　用昭禅師韻二首
　　　　和薛正之見寄
　　　　乞扇
　　　　壬午西域河中遊春十首
　　　　遊河中西園和王君玊韻四首
　　　　河中遊西園四首
　　　　河中春遊有感五首
　　　　過閭居河四首
　　　　感事四首
　　　　壬午元日二首
　　　　過沁園有感
　　　　用劉正叔韻
　　　　西域家人軰醸酒戯書屋壁
　　　　西域從王君玊乞茶因其韻七首
　　　　和冲霄韻五首
　　　　和冲霄十月桃花韻二首
　　　　和薛正之韻二首
　　　　贈蒲察元帥七首
閑騎白馬思無窮來訪西城緑髪翁元老規
模妙天下錦城風景壓河中花開杷㰖芙蕖淡
酒泛蒲萄琥珀濃痛飲且圖容易醉欲憑春夢
到盧龍
　　　　其二
積年飄泊困邊塵閑過西隅謁故人忙喚賢
姬㝷噐皿便呼遼客奏筝􁐼葡萄架底葡
萄酒杷㰖花前杷㰖仁酒釅花繁正如許莫教
辜負錦城春
　　　　其三
主人知我怯金觴特為先生一改堂細切黄橙調
蜜煎重羅白餅糁糖霜㡬盤緑橘分金縷一
椀清茶點玊香明日辭君向東去這些風味
㡬時忘
　　　其四
使君排飰宴南溪不枉從君鳥䑕西春鴈旅
澆濃鹿尾臘糟㣲浸軟駝蹄絲絲魚膾明如
玊屑屑雞生爛似泥白靣書生知此味從今更
不嗜黄􁉛
　　　其五
筵前且盡主人心明燭厭厭飲夜深素䄂佳
人學漢舞碧髯官妓撥胡琴輕分茶浪飛香
雪旋擘橙盃破軟金五夜歡心猶未已從教斜
月下踈林
　　　其六
主人開宴醉華胥一派絲篁沸九衢黯紫蒲
萄垂馬乳輕黄杷㰖燦牛酥金波泛蟻斟歡
伯雪浪浮花點酪奴忙裏偷閑誰若此西行萬
里亦良圖
　　　其七
閑乗羸馬過蒲華又到西陽太守家瑪瑙瓶中
簪亂錦琉璃鍾裏泛流霞品甞春色批金橘
受用秋香割木瓜此日幽歡非易得何妨終老
住流沙
　　　庚辰西域清明
清明時節過邊城逺客臨風㡬許情野鳥間
関難觧語山花爛熳不知名蒲萄酒熟愁腸
亂瑪瑙盃寒醉眼明遥想故園今好在梨花深院
鷓鴣聲
　　　用塩政姚徳寛韻
乃祖開元柱石臣雲孫髣髴玊麒麟從來徳炙
輿人口此日　㤙霑
聖世春欲草薦書學北海未開東閣媿平津而
今且試調羙手竚㸔沙堤継舊塵
　　　　用昭禅師韻
銀鈎全似趙周臣詩比黄華格調新道眼點開
言外句禅心說破刼前春山中跛挈無為客林
下逍遥自在人不犯清波垂釣䖏卧龍隨手
岀龍津
　　　其二
聖徳洋洋雨露零蟲魚草木緫歡榮妖氛歛
禍
尭風扇外道消聲佛日明
　　　和薛正之見寄
賢臣
聖主正時遭建䇿
龍庭莫惮勞大壑波深翻巨鯉髙空風順遇
鴻毛一畨制度新才術百代文章舊雅騷勉力自
強冝不息功名何啻泰山髙
　　　乞扇
屈眴圓裁白玊盤幽人自剪素琅玕全勝織女絞
綃帕髙出湘妃玳瑁斑座上清風香細細懐中
明月浄團團願祈數柄分居士顛倒隂陽九夏
寒
　　　壬午西域河中遊春十首
幽人呼我岀東城信馬㝷芳莫問程春色未如
華藏富湖光不似道心明土牀設饌談玄㫖石
鼎烹茶唱道情世路﨑嶇太尖險隨髙逐下坦
然平
　　　其二
三年春色過邊城萍跡東歸未有程細細和
風紅杏落涓涓流水碧湖明花林啜茗添幽興
緑野觀耕稱野情何日要荒同入貢普天鍾
鼓樂清平
　　　其三
春鴈楼邊三兩聲東天囘首望歸程山青水
碧傷心切李白桃紅照眼明㡬樹緑楊揺客恨
一川芳草惹羈情
天兵㡬日歸東闕萬國歡聲賀太平
　　其四
河中二月好踏青且莫臨風嘆客程溪畔数枝
繁杏淺墻頭千點小桃明誰知西域逄佳景始
信東君不世情圓沼方池三百所澄澄春水
一時平
　　　其五
二月河中草木青芳菲次第有期程花藏徑
畔春泉碧雲散林梢晚照明含笑山桃還似
識相親水鳥自忘情遐方且喜豐年兆萬頃青
青麥浪平
　　　其六
異域春郊草又青故園東望逺千程臨池嫰
栁千絲碧倚檻妖桃㡬點明丹杏笑風真有意
白雲送雨大無情歸來不識河中道春水潺
潺滿路平
　　　其七
四海從來皆弟兄西行誰復嘆行程既蒙傾
蓋心相許得遇知音眼便明金玉滿堂違素
志雲霞千頃適髙情
廟堂自有䕫龍在安用㣲生措治平
　　　其八
寓跡塵埃且樂生垂天六翮歛鵬程無縁未
得風雲㑹有幸能瞻
日月明岀䖏隨時全道用窮通逐勢嘆人
情慿誰為發豊城劒一掃妖氛四海平
　　　其九
不如歸去樂餘齡百歳光隂有㡬程文史三
冬輸曼倩田園二頃憶淵明賔朋冷落絶交分
親戚團欒說話情植杖耘耔聊自適笑觀南
𤱔緑雲平
　　　其十
襄翁老矣倦功名繁簡行軍笑李程牛糞火
熟石炕煖蛾連𥿄破瓦䆫明水中漉月消三毒
火裏生蓮屏六情野老不知天子力謳歌鼓
腹慶昇平
　　　遊河中西園和王君玉韻四首
萬里東皇不失期園林春老我來遲漫天
栁絮将飛日遍地梨花半謝時異域風光特
秀麗幽人佳句自清竒臨風暢飲題玄語方信無
為無不為
　　　其二
清明岀郭赴幽期千里江山麗日遲花葉不飛
風定後香塵㣲歛雨餘時彫鐫氷玊詩尤徤揮
掃龍蛇字愈竒好字好詩獨我得不來賡
和擬胡為
　　　其三
異域逢君本不期湛然深恨識君遅清詩厭
世光千古逸筆驚人自一時字老本來遵雅淡
吟成元不尚新竒岀倫詩筆服君妙笑我區
區亦强為
　　　其四
風雲佳遇未能期自是魚龍上釣遅嵓穴潜
藏難遯世塵囂俯仰且隨時百年富貴眞堪
嘆半紙功名未足竒伴我琴書聊自適生涯此
外更何為
　　　河中遊西園四首
河中春晚我邀賔詩滿雲牋酒滿廵對景怕
看紅日暮臨池羞炤白頭新栁添翠色侵凌
草花落餘香著莫人且著新詩與芳酒西園
佳䖏送􁍥春
　　　其二
河中風物出乎倫閑命金蘭玊􁍟廵半笑梨花
瓊臉嫩輕顰楊桞翠眉新銜泥紫燕先迎
客偷蕋黄蜂逺趂人日日西園㝷勝槩莫教
辜負客城春
　　　其三
㡬年萍梗困邊城閑歩西園試一巡圓沼印空
明鏡瑩芳莎藉地翠茵新幽禽有意如留
客野卉多情觧笑人屈指知音今有㡬與誰
同享瓮頭春
　　　其四
金鼓
鑾輿岀隴秦驅馳八駿又西廵千年際㑹風
雲異一代䂓模宇宙新西域兵來擒偽主東山
詔下起幽人股肱
元首明良世
髙拱垂衣夀萬春
　　　　河中春逰有感五首
西胡(㝷斯干有西戎梭/里檀故宫在焉)搆室未全終又見頽垣遶故墉
綠苑連延花萬樹碧堤囘曲水千重不圖舌鼓
談非馬甘分躬耕學卧龍糲食麁衣聊自足
登髙舒嘯樂吾慵
　　　其一
異域河中春欲終園林深宻鎻頽墉東山雨
過空青疊西苑花殘亂翠重杷㰖碧枝𥘉着
子葡萄綠架已纒龍等閑春晚芳菲歇葉底
翩翩困蝶慵
　　　其三
坎止流行以待終幽人射隼上髙墉竆通世路
元多事囏險機関有㡬重百尺蒼枝藏病鶴
三冬蟄窟閉潜龍琴書便結忘言友治圃耘
𬞞自養慵
　　　其四
西域渠魁運己終
天兵所指破金墉崇朝馹騎馳千里一夜㨗
書奏
九重鞭䇿不須施犬馬廟堂良筭足䕫龍北
忩髙卧薫風裏儘任他人笑我慵
　　　其五
重玄叩擊数年終大道難窺萬仞墉舊信不
來青鳥逺故山猶憶白雲重自知勲業輸雛
鳯且學心神似老龍忙裏偷閑誰似我兵戈横
蕩得踈慵
　　　過閭居河四首
河氷春盡水無聲靠岸鈎魚羡擊氷乍逺南
州如夢蝶暫遊北海若飛鵬隨堤栁絮風何䖏
越嶺梅花信莫慿試暫停鞭望西北迎風嬴
馬不堪乗
　　　其二
北方寒凛古來稱親見隂山凍䑕氷戦闘簷
楹翻鐵馬窮通碁勢變金鵬五車經史都無用
一鶚書章誰可慿安得衝天暢予志雲輿六
馭信風乗
　　　其三
一聖龍飛徳足稱其亡凛凛渉春氷千山風烈
來從虎萬里雲垂看舉鵬
尭舜徽猷無闕失良平妙筭足依憑華夷一混
非多日浮海長桴未可乗
　　　其四
自愧聲名無可稱賢愚混世炭和氷竊塩倉
䑕𥘉成蝠噴浪溟鯤未化鵬賣劍學耕食粗
遣買山歸老價難慿秋江月滿西風軟何日
扁舟獨自乗
　　　感事四首
富貴榮華若聚漚浮生渾似水東流仁人短
命嗟顔氏君子懐疾嘆伯牛未得鳴珂遊
帝闕何能騎鶴上揚州㡬時擺脫閑韁鎻笑傲
煙霞水自由
　　　其二
當年元擬得封侯一誤儒冠入士流赫赫鳯鸞
捐腐䑕區區蠻觸戦蝸牛未能離欲超三界必
用麾旄混九州致
主澤民元素志陳書自薦我無由
　　　其三
得不欣欣失不憂依然不改舊風流深藏鳯壁
母投䑕好蓄龍泉候買牛山寺幽居思少室梅
華歸夣遶揚州萱堂温清十年闕負米供
親媿仲由
　　　其四
人不知予我不尤濯纓何必揀清流良材未試
聊躭酒利器深藏俟割牛舊政欲傳新令尹
新朝不識舊荆州睂山云邁歸啇路痛恪新
詩寄子由
　　　壬午元日二首
西域風光換東方音問疎屠蘇聊𣸪飲欝壘不
書舊歲昨霄盡新年此日𥘉客中今十載孀母
信何如
　　　其二
萬里西征岀玉関詩無佳思酒瓶乾蕭條異
域年𥘉換坎軻竆途臘已殘身過碧雲遊極
樂手遮東日望長安年光迅速如流水不管
詩人雨鬢斑
　　　過泌園有感
昔年曽賞泌園春今日重來迹已陳水外無
心修竹古雪中含恨瘦梅新垣頽月榭經兵
火草没詩碑覆刼塵羞對覃懐昔時月多情
依舊照行人
　　　用劉正叔韻
叅叩松軒積有年光塵融洩一愚賢視民每羡
如芻狗治國常思烹小鮮只道牛邊休執杖誰
知琴上亦忘絃湛然稍異香山老不學空門不
學仙
　　　西域家人軰醸酒戯書屋壁
西來萬里尚騎驢旋借葡萄醸緑醑司馬捲
衣親滌噐文君挽䄂自當爐元知沽酒業縁重
何奈調羹手叚無古昔英雄𥘉未遇生涯或
亦隱屠沽
　　　西域從王君玊乞茶因其韻七首
積年不啜建溪茶心竅黄塵塞五車碧玉甌
中思雪浪黄金碾畔憶雷芽盧仝七椀詩難
得諗老三甌夣亦賖敢乞君侯分数餅暫教
清興遶煙霞
　　　其二
厚意江洪絶品茶先生分岀蒲輪車雪花
灔灔浮金蘂玊屑紛紛碎白芽破夢一柸非易
得搜腸三椀不能賖瓊甌啜罷酬平昔飽看
西山揷翠霞
　　　其三
髙人惠我嶺南茶爛賞飛花雪没車(是日作茶/㑹値雪)
玉屑三甌烹嫰蘂青旗一葉碾新芽頓令衰
叟詩䰟爽便覺紅塵客夣賖兩腋清風生坐
榻幽歡逺勝泛流霞
　　　其四
酒仙飄逸不知茶可笑流涎見麹車玊杵和
雲㫪素月金刀帶雨剪黄芽試将綺語求茶
飲持勝春衫把酒賖啜罷神清淡無寐塵囂
身世便雲霞
　　　其五
長笑劉伶不識茶胡為買􁅗謾隨車䔥蕭暮
雨雲千頃􁩝􁩝春雷玊一芽建郡深甌呉地
逺金山佳水楚江賖紅爐石鼎烹團月一椀
和香吸碧霞
　　　其六
枯腸搜盡数杯茶千卷胷中到㡬車湯響松
風三昧手雪香雷震一槍芽滿囊垂賜情何
厚萬里携來路更賖清興無涯騰八表騎鯨
踏破赤城霞
　　　其七
啜罷江南一椀茶枯腸歴厯走雷車黄金小碾飛
瓊屑碧玉深甌點雪芽筆陣陳兵詩思勇睡
魔卷甲夣䰟賖精神爽逸無餘事卧看殘
陽𥙷断霞
　　　和沖霄韻五首
垂亡
聖道頼君鳲坎軻休嗟道不行湏信詩魔降筆
陣好将酒戦破愁城滔滔秋水如人志薄薄閑雲
似世情一舉冲霄知有日垂天萬里㸔鵬程
　　　其二
古今興廢不堪聴寵辱都如夣一驚韜略欣然
推後進琴書足以了餘生既知物物頭頭是誰
問朝朝暮暮情散盡迷雲何所有一輪秋月
普天明
　　　其三
天涯索寞正竆秋衰草寒煙無盡頭葉㡳哀
蛩空促織雲間征鴈秖供愁酪漿滿引澆羊胛
糲食隨縁薦鹿脩試暫廻光樂眞覺人間萬
法一時収(祗供愁一作/謾書愁)
　　　其四
星星華髪鏡中驚好賦歸欤接浙行重位寧貪
髙一品故園無惮逺千程晴天花絡春山色落
日松和秋水聲無恙閭峯三百寺遨遊吟嘯
老餘生
　　　　其五
古木殘陽映矮崗鴈行天際冩秋光霜蓑帯雨
添愁色晚菊和風送冷香濁酒三季渾未試黄
粮九月淂𥘉嘗龍沙且喜身強徤南望幽人天
一方
　　　又一首
不見髙陽舊酒徒臨風惆悵㡬踟蹰無窮眞
味思焦尾有限浮生嘆白駒徳望服人輸二陸
文章重世媿三蘓散材潦倒渾無用空作昻
藏一丈夫
　　　和冲霄十月桃花韻二首
桃源仙子憶劉郎不惮嚴冬雨雪凉紅雨已
先𥘉夏落妖䰟重對小春芳冷侵絡蕚剛舒
臉寒徹朱衣強噴香誰向荒園慰蕭索數枝
無語映斜陽
　　　其二
春生秋殺乃天常來徃推遷炎與凉晚莭正當
隂氣塞窮冬忽見小桃芳豈知卜棗能成實
僣與江梅敢並香自媿傋員調鼎鼐不知何
事謬隂陽
　　　　用薛正之韻
無徳慙爲天下先湖山歸計好加鞭霜深尚有
籬邊菊風勁全無葉底蝉三弄瑶琴歌素月
一樽濁酒醉蒼煙鳯池分付䕫龍去萬頃瀟
湘属湛然

湛然居士文集卷之五
湛然居士文集卷之六
　　　和景賢見寄
　　　用劉潤之乞冠韻
　　　西域河中十詠
　　　西域和王君玊詩二十首以唱玄
　　　和楊彦廣韻
　　　題平陽李君實此君軒
　　　　西域有感
　　　　早行　自敘
　　　　西域元日
　　　　西域寄中州禅老
　　　　蒲華城万林老人
　　　　寄巨川宣撫
　　　　寄南塘老人張子真
　　　　觀瑞應鶴詩卷獨子進治書無詩
　　　　寄德明
　　　　才卿外郎五年止恵一書
　　　　寄清谿居士秀玊
　　　　戯秀玊
　　　　　寄張子間
　　　　　和薛正之(詩)
　　　　　寄用之侍郎
　　　　　和正卿待制韻
　　　　　寄仲文尚書
　　　　　雪軒老人邦傑乆不恵書
　　　　　謝王清甫恵書
　　　　　思親二首
　　　　　思親用舊韻二首
　　　　　思親有感
　　　　　再過西域山城驛
　　　　　辛已閏月西域山城值雨
　　　　　十七日早行始憶昨日立春
　　　　　是日驛中作窮春盤
　　　　　西域蒲華城贈蒲察元帥
　　　　　乞車　戯作二首
　　　　　過太原南陽鎮題紫微觀壁三首
　　　　　和松月野衲海上人見寄二首
　　　　　夢中偶得
　　　　　賈非熊餞余用其韻
　　　用李徳恒韻
　　　松月老人寄詩因用元韻
　　　和景賢見寄
龍岡参透後三三髣髴前人何所慚妙筆照
人驚老字新詩入手想清談塵中名利予難
出夢裡榮華君不躭准擬㱕時便㱕去閭山
珍重舊禅菴(珎重一作/好在)
　　　用劉潤之乞冠韻
隱逸養幽慵飄蕭両髩蓬角巾折暮雨醉
㡌落秋風避暑掛石上銜杯漉酒中忘機任真
率露頂向王公
　　　西域河中十詠
寂寞河中府連甍及萬家蒲萄親醸酒杷
㰖看開花飽啖鷄舌肉分飡馬首瓜(土産爪大/如馬首)
人生惟口腹何礙過流沙
　　　其二
寂寞河中府臨流結草廬開樽傾羙酒擲
網得新魚有客同聨句無人獨看書天涯獲
此樂終老又何如
　　　其三
寂寞河中府遐荒僻一隅葡萄垂馬乳杷㰖燦
牛酥醸春無輸課耕田不納租西行萬餘里誰
謂乃良圖
　　　其四
寂寞河中府生民屡有災避兵開邃穴防水
築高臺六月常無雨三久却有雷偶思禅伯
語不覺笑顔開
　　　其五
寂寞河中府頽垣遶故城園林無盡處花木
不知名南岸獨垂釣西疇自省耕為人但知
足何處不安生
　　　其六
寂寞河中府西流緑水傾衝風磨舊麥(西人作磨/風動机軸)
(以磨/麥)懸碓杵新粳(西人皆懸/杵以春)春月花渾謝冬天草再
生優游聊卒歲更不望㱕程
　　　其七
寂寞河中府清歡且自尋麻牋聊冩字葦茟
亦供吟􁡣柄學鑚笛官門自斵琴臨風時適
意不負昔年心(得故宫門堅木三尺/許斵為琴有清声)
　　　其八
寂寞河中府西來亦偶然每春忘舊閏随月出
新年强䇿渾心竹難穿無眼錢異同無定㨿俯
仰且隨縁(西人不計閏以十二月為歲有渾心竹/其金銅牙錢無孔/郭)
　　　其九
寂寞河中府聲名昔日聞城隍連畎畆市井半
丘墳食飯秤斤賣金銀用麥分生民怨来後
簞食謁
吾君
　　　其十
寂寞河中府遺民自足糧黄橙調蜜煎白
餅糁糖霜潄旱河爲雨無衣巄種羊一從西到
此更不憶吾郷
　　　西域和王君玊詩二十首
年来深欲買湖山貧病難酬絹五千㱕去不從
陶令請知音未遇孟嘗賢排愁噐具思歡伯
送老生涯乏貨泉惟有詩魂常伴我閒吟陶
冩筒中玄
　　　其二
一髮燕然嘵日邉寒雲叠叠亂山千萬重沙
漠猶逢友十室荒村亦有賢留客芳樽思北
海驚人竒語憶南泉思量萬事都渾錯勉力
輪鎚好叩玄
　　　其三
君侯乗興冩隹萹我得瓊琚價倍千玅筆一
揮䏻草聖新詩獨恵過称賢半瓶濁酒斟瓊
斚七椀清茶泛玉泉萬里西行眞我幸逢君時
復一談玄
　　　其四
健羡金鞍美少年盈門劍客列三千湏知執徳
元非徳况是無賢敢自賢不觧彎弓射石虎
誰能擊劍躍龍泉里頭勲業今何在壮歳功
成愧謝玄
　　　其五
雲龍相感本乎天㑹合君臣歳一千西伯巳亡誰
老老卜商何在肯賢賢鵷雛未必輕餐䑕蚯
蚓猶知下飲泉巧拙是非無定㩀到頭誰解辨
黄玄
　　　其六
奔走紅塵積有年深思雪澗竹竿千誰能世
上全三樂好向林間伴七賢筆下風生詩似錦
瓮頭春漲酒如泉詩成酒罷寂無事淨几明
窓誦太玄
　　　其七
竹徑風來自破禅修篁青劍葉垂千爛吟
風月元無礙高卧烟霞未是賢迷䖏無由逃
絆鎻悟來何處不林泉従横觸目皆真理坐
卧經行鳥路玄
　　　其八
無㓕無生不論年誰誇桃熟歲三千休将真
宰陪司命(星名)莫使明星動進賢(星名)有道不
妨居閙市無心奚礙酌貪泉何能逺遁塵囂
去且向人間飬素玄
　　　其九
從他豪俊領時權指頋貔貅數百千碌碌餘生
甘飬拙明明
聖代豈遺賢且圖混世啜醨酒勿謂濯纓棄濁
泉莫道無為云便了有為何處不逢玄
　　　其十
浮生瞬息度流年唐漢興亾不半千清潔采薇
輸二子英雄濟世有三賢朱能海上㝷芝艸且向
塵中泛醴泉醉興陶陶略相似無何鄉裡亦通
玄
　　　　其十一
成敗興亡事可怜勞生擾擾㡬千千調心莫若
先離砍治世無如不尚賢小楮豈能懐大器短
䋲那得及深泉直須箭透威音外不用無為不
用玄
　　　　其十二
得得清歡樂自然不辭去國客程千翻騰舊
案因君玉唱和新詩有景賢毎遇開樽邀素
月常因盥手掬寒泉衰翁白揣何多幸未死中
間樂此玄
　　　　其十三
幾囘午枕不成眠幽鳥関関近𢾗千安世不知
安世計隱居常慕隱居賢㡬行石榻圍松
徑一簇茅齋繞澗泉掛起西軒風似水閑将
義易索幽玄
　　　　其十四
農隱生涯樂自天藥畦香壟僅盈千蝇營累
世眞堪咲狗苟勞生未若賢帯月扶犁耕暮
野衝雲荷􁅗撥春泉耘耔餘暇蓬窓底獨抱
遺經考至玄
　　　　其十五
閑閑箇事本明圎一念纔興路八千生死既知
皆是幻功名猶戀豈䏻賢興來暢飲斟晴月
醉後高歌枕碧泉觸處逢渠何所礙不玄玄處
亦玄玄
　　　　其十六
物物頭頭縂是禅觀音應現化身千杜門晏坐
無傷道遯世幽居也是賢秖為看山開翠竹
偶因煎茗汲清泉靈雲點檢真堪笑不見
桃花不悟玄
　　　其十七
蓑衣狂脱暮江邊一醉寕論價十千老矣馮
唐何所徃㱕與陶令最為賢靈苗細細初盈圃
春水㳙㳙漸滿泉酒醒夢田無箇事澄心忘
慮體三玄
　　　其十八
九重閭闔列羣官曳珮鳴珂及萬千雲水偷将
屬野叟功名廻施與時賢好憑定慧超三
界不戀輪廻没九泉迅速光隂莫虚度廻光返
照静参玄
　　　其十九
不學經書不説禅誰論芥子納三千忘形詩句
追先覺適意琴書慕昔賢白雪陽春吟雅
調高山流水奏鳴泉平生受用元無盡参透
真空未是玄
　　　其二十
鯫生詩癖慕詩仙(謂君/玉也)亂綴狂吟𢾗百千淺陋
妄言嗤俊哲清新綺語愧先賢摧殘吟髩星星
髪傾倒詞源渾渾泉韻險言竆無可説祗慿此
句露深玄
　　　和楊彦廣韻
三臺湏要趂琵琶知已相逢両㑹茶家雕斵勿傷
石内玊縦横湏放火中花探玄渾似三杯酒清興
何消七椀茶誰識湛然端的處差徭隨分納
些些
　　　題平陽李君實此君軒
環榻森森䕃好涼此君風味詎能忘虚心悄悄
生來勁直莭亭亭老更剛雖與蓬蒿均雨露
　本同松菊傲風霜主人雅志元堪尚物以羣分
　類以方
　　　　西域有感
　落日城頭鴉亂啼秋風原上馬頻嘶雁行南去
　瀟湘北萍跡東來鳥䑕西百尺棟梁誰着價三
　春桃李自成蹊功名到底成何事爛飲玻璃醉似泥
　　　　早行
　馬駝殘夢過寒塘低轉銀河夜已央雁跡印開
　沙岸月馬蹄踏破板橋霜湯寒夘酒両三盞引
　睡新詩四五章古道遲遲四十里千山清曉日蒼
凉
　　　自敘
信流乗坎過西天鉢裡吞針亦偶然只道一花剛點
額不知三子暗登肩既來此世難逃𢾗且應前生
未了縁俗眼見時難放過并贓陳首萬松軒
　　　西域元日
凌晨隨分偹樽罍辟瘟屠蘓飲一桮迂叟不令
書欝壘痴児剛要畵鍾馗新愁又逐東風至
舊信難隨春日來人向邊城添一歳天涯飄泊
幾時囬
　　　西域寄中州禅老士大夫一千五首
　　　　恨離師大早淘汰未精起乳慕之念
　　　　作是詩以寄之
吾師道化震清都奔逸絶塵我不如近口虚傳
三島信幾年不得萬松書宗門淘汰猶嫌少習
氣薫蒸尚未除惆悵天涯淪落客臨風不是憶
鱸魚
　　　蒲華城夢萬松老人
　　　　辛已閏月蒲華城夢萬松老人法語
　　　　諄諄覺而猶見其髣髴作詩以寄
華亭髣髴舊時舟又見吾師釣直鈎只道夢中
重作夢不知愁㡺更添愁曽参活句垂青眼未
得生侯已白頭撇下塵囂㱕去好誰䏻騎隺上
掦州
　　　寄巨川宣撫
　　　　巨川宣撫文武兼資詞翰俱妙隂陽
　　　　暦𢾗無所不通嘗舉法界觀序云此
　　　　宗門之㨗徑也今觀瑞應寉詩巨川
　　　　首唱焉嘆具多能作是詩以美之
暦數興亡掌上㸔提兵一戦領清官馬前艸詔
　珠璣潤𥿄上揮毫風雨寒昔日談禅明法界而
　今崇道倡香壇諸行百輔君都占潦倒鯫生何
　處安
　　　　寄南塘老人張子真
　張侯風味詎能忘黄米曽令我一嘗(昔予馳驛之/漁陽道過南)
(塘子真召予/一設黄飯)抵死解官違
　北闕逹生遯世釣南塘知來何假靈亀兆(昔論運/氣頗知)
(未來/事)作賦能陳瑞鶴祥豈是西邊無土物不如詩
　句寄東陽
　　　　觀瑞寉詩卷獨子進治書無詩
丁年蘭省識君𥘉緩歩鳴珂逰帝都象簡常陪
天仗立玉􁰵曽使禁臣趨只貪滯酒長安市不肯
題詩瑞應圖我念李侯端的意大都好事不
如無
　　　寄徳明
　　　　徳明　萬燕作詩欲自絶且云但得
　　　　爲一飽死鬼足矣士大夫憐之其詩未
　　　　句有云功名拍手笑殺人四十八年如一
　　　　夢予毎愛此両句近觀弥勒下生賦徳
　　　　　明所作也因作詩以寄之
英侯志莭本凌雲尚自飄零故國塵有道且同
麋鹿友談玄能説虎狼仁幸然不作飽死鬼可
惜空吟笑殺人弥勒下生何太早莫隨邪見説
無因(楞嚴經第十卷云未來世有人啖糠愚痴/種無因而非見破壊世間人故有是句)
　　　才卿外郎丘年止惠一書
五年只得一書題路逺山長夢亦迷睡老黒甜
酣順北(公詩中有云躭睡老/有燕南順北之句)冷官清淡泊遼西(西遼故/都之西)
(也)羡人得志䏻如虎笑我乏材粗效鷄佇看
天兵旋北闕従今不用玊関泥
　　　寄溪谿居士秀玊
鷦鷯猶欠一枝栖不得燕上半上犂時復有琴歌
碧玉年来無夢繞清谿𢾗行文宇聊遮眼丰𥿄功
名苦噬臍回首故人今健否餘生甘老碧雲西
　　　戯秀玉
　　　　辱書聞秀玊油房蕭索馬溺衛死田
　　　　畆水災不勝感歎清溪逹士豈芥蔕
　　　　胸中耶因作詩以戯之
清谿掀倒打油房五衛凋零三徑荒未信塞翁
嗟失馬湏知禦冦覔亾羊東湖菡蓞從君賞西域蒲
萄輸我嘗各在天涯㑹何日臨風休忘老髯郎
(清谿嘗戯呼/予為髯郎)
　　　寄張子聞
憶昔携琴論太玄(渠通太/玄經)湛然𥘉識子聞賢囘
頭葱嶺仍千里分手松軒巳五年(常會萬松/老人之室)東
望盧龍傾玊表西來青鳥闕金牋㡬時重㑹燕
山道一曲臨風奏水􁦆(予弹水仙/公常學之)
　　　寄用之侍郎
　　　　用之侍郎遺書誡以無忘孔子之教予
　　　　謂窮理盡性莫尚佛尚佛乗濟世安
　　　　民無如孔教用我則行宣尼之常道
　　　　舎我則樂釋氏之真如何爲不可也因
　　　　　作詩以見意云
蓬萊怜我寄芳牋勸我無忘仁義先幾句良言
甜似蜜數行温語煖于綿從来誰識亀毛拂到
底難調膠柱絃用我必行周孔教舎予不負萬
松軒
　　　和正卿待制韻
布䄂龍鍾両眼塵丹誠如舊白頭新暮雲西畔猶
懐漢曉日東邉纔是秦酒賤不妨連夜醉花繁長
發四時春花繁酒賤無佳思誰念天涯萬里人
　　　寄仲文尚書
　　　　知仲文尚書投老而㱕嘆其清高作詩
　　　　以寄
仲文曽作黒頭公輔弼明時播羙風治粟貨泉流
冀北提刑奸跡屏膠東笑觀桃李新恩遍拜掃
松楸老計終西域故人增喜色萬金良䇿不謀
同
　　　雪軒老人邦傑久不恵書作詩怨之
當時傾盖便忘年别後春風五度遷萬里西行
愁似海千山東望逺如天不聞舊信傳梅嶺試
道新詩怨雪軒更上危樓一囘首朝雲深處是
燕然
　　　謝王清甫恵書
西征萬里扈鑾輿高閣文章束石渠只道昔年
周夢蝶却疑今日我為魚一簮華髪垂垂老両
眼黄塵事事踈多謝貴人怜逺客東風時有寄
來書
　　　思親二首
老母琴書老自娱吾山側近結蘧廬髩邉尚結
辟兵髪(昔予従征太夫人以髪少許賜予云佫/傳父母之髮戴之可辟五兵今尚存焉)箧内猶
存教子書㓜穉已䏻學土梗老兄猶未憶鱸魚
誰知萬里思㱕夢夜夜隨風到故居
　　　其二
昔年不肻卧茅廬嬴得飄蕭両髩踈醉裡莫知
身似蝶夢中不覺我為魚故園屈指八千里老
母行年六十餘何日挂冠辭富貴少林佳處卜新
居
　　　思親用舊韻二首
前年驛騎過西陲聞道萱堂髩已絲琴断五絃
忘舊譜菊荒三徑負踈籬筵前戯笑知何日膝
下嬉逰看幾時欲附一書無處寄愁邉空咏滿
嚢詩
　　　其二
天涯惟仗夢魂㱕破夢春風透客幃燈下幾時
哦麗句(太夫人昔有詩云挑燈教于哦/新句冷淡生涯樂有餘)筵前何日舞斑衣
垂垂塞北行人老得得江南逺信稀囘首故園千
萬里倚楼空望白雲飛
　　　思親有感
骨肉星分天一涯萱堂何處憶孤兒排愁正賴
無聲樂遣興學吟有眼詩麗句日逐三上尔杳醪
時復一中之年前漢使來西域笑我星星両髩絲
　　　再過西域山城驛
　　　　庚辰之冬馳驛西域過山城驛中辛已暮
　　　　冬再過題其驛壁
去年馳傳暮城東夜宿䔥條古驛中别後尚存
柴户棘重來猶有瓦窓蓬主人懽喜鋪毛毯驛
吏倉忙洗瓦鍾但得微軀且強健天涯何處不
相逢
　　　辛巳閏月西域山城值雨
冷雲携雨到山城未敢衝泥傍險行夜聼窓聲𥘉
変雪曉窺簷溜巳垂氷淚凝孤枕三停濕花結
殘燈一片明又向茅亭留一宿行雲行雨本無情
　　　　十七日早行始憶昨日立春
客中爲客巳浃句歳杪西邊訪故人杷㰖花前風
弄麦葡萄架底雨沾塵山城腸断得窮臘村館
䰟消偶忘春今日喚廻十載夢一盤凉餅翠蒿
新
　　　是日驛中作窮春盤
昨朝春日偶然忘試作春盤我一嘗木案切開銀
線亂砂瓶煮熟藕絲長匀和豌豆揉葱白(西人煮餅/必投以豌)
(豆)細剪蔞蒿點韭黄也與何曾同是飽區區何必
　待膏梁
　　　　西域蒲華城贈蒲察元帥
　騷人歲杪到君家土物蕭踈一餅茶相國傳呼
　扶下馬将軍忙指買来車琉璃鍾裡葡萄酒琥珀
　瓶中杷㰖花萬里遐荒獲此樂不妨終老在天涯
(将軍乃元帥/子也)
　　　　乞車
　君家輪扁本多能碧軾朱轅照眼明居士此回無
　馬坐郎官不可輙徒行陳遵投轄情何重(將行/又留)
連数日靈輙扶輪報敢輕别更不湏㝷土物載將春
色去東城
　　　戯作二首
蒼顔太守領西陽招引詩人入醉郷屈眴輕衫裁
鴨綠葡萄新酒泛鵞黄歌妹窈窕髯遮口舞妓輕
盈眼放光野客乍来同見慣春風不足断人腸
(白葡萄酒/色如金波)
　　　其二
太守多才民富強風光特不讓蘇杭葡萄酒熟紅
珠滴杷㰖花開紫雪香異域絲簧無律吕胡姬
聲調自宫商人生行樂無如此何必咨嗟憶故鄉
　　　過太原南陽鎮題紫薇觀壁三首
廷臣侍從蔑前驅道侶析奔迓使車縣吏喜聞
新號令村民争認舊中書纍纍山菓盈磁鉢薄
薄濁醪半瓦壺隱逸競詢新事跡㡬時遷洛卜
新都
　　　其二
吾皇廵狩用三驅萬騎千官奉
帝車北闕春頒勸農詔南陬夜奏報㨗書士民按
堵耕盈野老㓜迎郊漿滿壺佇看要荒㱕一統天
兵不日破東都
　　　其三
三教根源本自同愚人迷執強西東南陽笑倒知音
士反改蓮宫作道宫(紫微觀舊佛寺也村人改佛像/為道像故有是句)
　　　和松月野衲海上人見寄二詩
遊子癡愚莫識家牛車逺棄愛羊車汪洋渤海
龍宫蔵涓滴波瀾次井蛙迷後萬言猶是少悟来
千里不為賖叢林衲子空行脚遶徧天涯與海涯
　　　其二
小隱居山何太錯居廛大隱絶憂樂山林朝市咲呵呵
為報禅人莫勤着
　　　夢中偶得
　　　　　庚辰正月夢旃檀刹澄公託萬松老人乞算
　　　　　籌於予予以九十一莖贈之仍作頌一絶覺
　　　　　而猶憶遂錄之為他日一笑云
昔年鉤隱索幽奇只向縦横枝上覔而今拍手笑呵
呵九九元來九十一(仍嘱付従者云若澄公道何不云八十一/汝但應云果然果然拂䄂便出覺/而自)
(著語云㡬日昏/沉夢中挫五)
　　　　賈非熊餞余用其韻
鑾轡和鳴車指南廷臣自愧侍龍驂平生慷慨貞
夫一萬里别離益友三老子此行無酒債故人㱕計有
禅菴白雲野衲皆宗匠道服因縁好細参
　　　用李徳恒韻
吾子棲遅尚布衣挑燈弹鋏壮歌悲阮生固巳開青
眼馬氏元來有白眉運拙巢由真可慕時亨房杜
不難為男皃用舍奚愛喜三徑耕耘足自資
　　　松月老人寄詩因用元韻
談禅講教不知家芳草漫漫去路差杓卜虚聲禾
老鼓盤星錯認洞山麻全無去就論空色誰有心情
説照遮松月野僧湏薦取釣魚人是老玄沙
　　　和薛正之韻
天涯倚遍塞城樓凝望冥鴻空自羞禮義不張真
我恨干戈未戢是吾憂每憐丹鳯能擇食常咲黄
能悮上鉤何日解榮償舊約扁舟蓑笠五湖逰

湛然居士文集卷之六
湛然居士文集卷之七
　　用李邦瑞韻
　　寄平陽淨名潤老
　　和鄭景賢韻
　　和李茂才寄景賢韻
　　除戎堂
　　寄武川摩訶院圓明老人
　　和李漌臣韻四首
　　和北京張天佐見寄
　　　戊子繼武成劉摶霄韻
　　　憩解州邵薛村洪福院
　　　邵薛村道士陳公求詩
　　　過金山和人韻三絶
　　　謝王巨川恵臘梅因用其韻
　　　和王巨川題武城王廟
　　　又用韻　又一首
　　　和景賢七絶
　　　又和四絶
　　　和景賢二絶
　　和高冲霄三首
　　過天山和上人韵(二絶)
　　過覃懐二絶
　　王屋道中
　　過天徳用遷上人韻
　　贈遼西李郡王
　　題張道人扇二首
　　題古并覃公秀野園
　　題昭上人松菊堂
　　題平陽劉子寕玄珠堂
　　題誌公圖
　　題黄山墨竹便面
　　請住東堂
　　請倪公
　　請照老住華塔
　　華溚昭上人請為功徳主
　　請嵓公禅師詣大徳為水陸大㑹
　　和賈摶霄韻二絶
　　和高麗使三首
　　夢中偶得
　　　和武善夫韻
　　　題寒江接舫圖
　　　題黄梅出山圖
　　　夢中贈聖安澄老
　　　䟦定僧嵓
　　　咏探春花用高冲霄韻
　　　寄休林老人
　　　過濟源登裴公亭用閑閑老人韻四絶
　　　再用前韻
　　　復用前韻
　　　再和西菴上人韻
　　　請真老住華塔
　　　請玊公住太原開化
　　　和薛伯通韻四絶
　　　和松菊堂主人照老見寄三詩
　　　洞山五位頌
　　　大陽十六題
　　　西域嘗新瓜
　　　天徳海上人寄詩用元韻
　　　寄白雲上人用舊韻
　　　武川摩訶院請爲功徳主
　　　和彦長老二絶
　　　過平陽髙庭英索詩強爲一絶
　　　　用李邦瑞韻
沉沉北海雪波深老眼增明寸碧岑未得一江活物
水何酬四海望雲心我生有遇千年㑹自愧難爲
三日霖吾子佞然虚讃徳臨風羞継謫仙吟
　　　寄平陽淨名潤老
驛騎新從平水廻知公無恙笑顔開出門不剪閒
庭草退歩從生古殿苔玊鎻何湏絟彩鳯金鈎毋
得釣黄䏻夜深織就無紋錦但有人来寄箇来
　　　和鄭景賢韻
我爱龍岡老鳴琴自老成未弹白雪曲先愛水仙声
但欲合純古誰䏻媚世情林泉聊自適何必獻承明
　　　和李茂才寄景賢韻
醒時還醉醉還醒尚憶輪臺飲興清瀚海波濤
君忍聴天山風雪我難行好學慷慨英雄操毋傲
辛酸兒女情但得胸中空灑灑天涯何處不安生
　　　除戎堂
　　　　王師西征賢帥賈公留後于雲内築除
　　　　戎堂于城之西阿以練戎事禦武折衝高
　　　　出前古子道過青塚公召予宴于是堂
　　　　鴻筆大手題詩灑墨錯落于楹棟間
　　　　皆讃揚公之盛徳予因作二詩以陳其
　　　　梗㮣云
除戎堂主震威名一掃妖氛消未萌不出户庭成
廟算折衝樽俎有竒兵何湏公瑾長江險安用蒙
恬萬里城坐鎮大河兵偃息居延不復塞塵驚
　　　其二
除戎􁨃事築城阿烽火平安師旅和逺勝長城
欺李勣徒標銅柱笑伏波服心不用七擒䇿禦侮
何勞三箭歌高枕幽􁦷無一事西人不敢牧長河
　　　寄武川摩訶院圓明老人
臨行不暇别圓明禅客機関百變生明月清風
都不㑹落花流水両無情只知常謁摩訶院誰
道曽離㱕化城賓主相忘非聚散咲談松竹自
清聲
　　　其二
新詩入手眼增明老作機鋒太峻生略序寒温
閑禮数過承褒賞假人情羡君奮迅超真地笑
　我徘徊戀化城且喜武川㱕海若狂流萬派盡
　消聲
　　　　其三
　我愛圓明道眼明簡書時復寄鯫生談真辨妄
　輸逹士背正㱕邪笑世情且隱驪珠光萬丈奚
　貪尺璧價連城穹廬高枕無餘事靜聴潮轟此
　海聲
　　　　其四
　㱕與不得效淵明細碎功名誤此生客裏正如
　閑氣味病來猶有好心情氷絃罷品昭君曲醉
墨閑題蘇武城受用觀音法無盡悲笳風送両
三聲
　　　其五
一扇儒風佛日明舎生從此樂餘生高人編簡
尋長味衲子林泉称野情見道榖綿充廪蔵喜
聞流散集京城自慚無徳毗
明主千里虚名浪播聲
　　　和李漢臣韵四首
夢中身世髩垂斑方士從誇藥駐顔性海一波
涵萬象威音䨇箭透重関圓融月水非生㓕浩
渺虚舟任徃還便好灰心飬愚拙湏知大智本
閑閑
　　　其二
飛龍登九五暦數與天膺休運綿瓜􁇦功臣列
土封但期酬子志奚慮枕吾肱千載聖人出休
嗟見有恒
　　　其三
雲中棲隱飬雄豪我愛先生一著高鼓腹詩鳴
光聖世雄文端可維離騷
　　　其四
龍庭十載不知疲自恨無才出六竒欲著涓埃
禆海嶽虚名閑譽畏人知
　　　和北京張天佐見寄
寓跡龍庭積有年功名巳後祖生鞭銷金衆口
嫉居士好事獨君慕湛然許逺雲山分𬒮别㡬
時風雨對床眠瓊華贈我将報聊寄江南古
様絃
　　　戊子継武川劉搏霄韻
不得吾山卧翠霞西行行遍海之涯火風地水雖
非我南北東西縂是家驛騎親馳渉弱水星軺
躬駕過流沙惟期　聖徳漸遐迩不憚龍庭萬
里賖
　　　憩解州邵薛村洪福院
天兵南出武陽東暫解征鞍憩梵宫玉像巍巍
紅葉捧金容奕奕碧紗籠三秦繁盛如席卷両
晉風流掃地空唯有真如元不壊青山依舊白
雲中
　　　邵薛村道士陳公求詩
玄言聖祖五千言不説飛昇不説仙焼藥煉丹
全是妄吞霞服氣苟延年湏知三教皆同道可
信重玄也似禅趍破異端何足慕紛紛皆是野
狐涎
　　過金山和人韻三絶
金山突兀翠霞高清賞渾如享太牢半夜穹廬
伏枕臥亂雲深處野猿號
金山前畔水西流一片晴山萬里秋蘿月團團
上東嶂翠屏高挂水晶毬
金山萬壑闘聲清山氣空𪷟㺯晚晴我愛長天
漢家月炤人依舊一輪明
　　謝王巨川恵臘梅因用其韻
雪裡氷枝破冷金前村籬落暗香侵令人多謝
王公子分恵幽芳寄好音
　　　和王巨川題武成王廟
商辛自底㓕亡期保障全空聚蠒絲誰識華山
㱕馬日易于渭水釣魚時
　　　又用韻
不遇知音鍾子期逢人未敢理氷絲年來忘盡
悲風操空憶傷麟嘆鳯時
　　　又一首
今年扈從入西秦山色猶如昔日新詩思逺隨
秦嶺雁征衣全染㶚橋塵含元殿壊荆棒古花
蕚樓空草木春千古興亾同一夢夢中多少未
㱕人
　　　和景賢七絶
一曲悲風為子弹穹廬聊復助清歡自慚未盡
桐君趣老境方知道愈難
龍庭十載典南訛再品朱絃韻未和美湩千鍾
聊當酒純音三㺯且充歌
今日邊城又見君試彈流水爇梅魂聲和寒色
金微潤香散穹廬玉鼎温
雅操真堪坐廟堂積年仁義佐賢王鳴琴談笑
澤天下始信斯文天不亡
桐孫元採嶧陽林萬里携來表素心聊尔贈君
為土物也教人道有知音
年來衰老四句餘願與人間萬事踈惟有琴魔
降不得鳴球戞玉徹清虚(一作算來心/地未清虚)
知音重遇已忘憂况復邉山七月秋聨句絃歌
清夜樂人生適意亦何憂
　　　又四絶
年來世事巳参商但有聲塵尚木忘若向琴中
　定優劣龍岡錯認老髯郎
　撫㺯桐君樂自然寥寥古意詎容傳伯牙檢點
　真堪笑不遇知音便絶絃
　幽人寥落思無竆付與軒昻三曲中欲罷不䏻
　行且止泣麟嗟鳯鼓悲風
　接得新詩想咲談竒才獨歩斗之南縦横風月
　輸君手惟有枯禅不許參
　　　　和景賢二絶
　　　　　常許景賢黄華墨跡景賢寄詩督予
　　　　　因和其韻以戯之
醉時還許醒時無諺有斯言正謂子未得素鵝
白似雪等閑難與右軍書
龍岡才徳古來無敏㨗新詩正起予詞翰雙全
妙天下銀鈎深似魯公書
　　　和高冲霄二首
十里東風渭水春臨風酹月弔英魂直湏立事
書麟閣何必題詩寄雁門
翠華南渡濟蒼生垂老将觀德化成昨夜行宫
傳好語秦川艸木也忻榮
　　　過天山和上人韻二絶
從征萬里走風沙南北東西縂是家落得胷中
空索索凝然心是白蓮花
一入空門我暢哉浮雲名利已忘懐無心對境
誰能識優鉢羅花火裡開
　　　過覃懐二絶
十年寥落隠穹廬驛使空來好信無再過覃懐
覔陳迹氷䰟無恙影扶踈
信断江南望驛塵十年辜負嶺頭春而今重到
覃懷地却與梅花作主人
　　　王屋道中
雪嶺風林度古関画圖曽見晋名賢而今好倩
丹青手添我龍鍾一湛然
　　　過天徳用遷上人韻
行盡中原二百州黄䏻徃徃不吞鈎而今再出
天山道收拾綸竿北海㳺
　　　贈遼西李郡王
我本東丹八葉花先生賢祖相林牙而今四海
㱕皇化明月青天却一家
　　　題張道人扇二首
誰裁雲扇綴春㯶招引㣲凉枉費工何似踏開
真境界普天匣地起清風
眞空境界本如如病眼生花認畵圖至道絶形
剛著面太虚無面更添鬚
　　　題古并覃公秀野園
流水潜穿屋下籬青山屋上數峰竒佳園巳有
温公句何必裘公更冩詩
　　　題昭上人松菊堂
晴煙蒼節出墻青斜日黄華隔檻明松菊尚存
㱕未得湛然真箇太憨生
　　　　題平陽劉子寕玄珠堂
玄珠失却巳多時縦使離婁枉用眉誰識這些
関捩子再三捞漉始應知
　　　題誌公圖
昔傳難貌誌公真我道斯言尚未親刹刹塵塵
無處避丹青也是本來人
　　　題黄山墨竹便面
黄山落筆露全機􁅊箇團圞太崛竒點破本来
眞面目何妨節外更生枝
　　　請住東堂
雲中豪俊搆東堂便請禅師蚤發装自有東山
鉄餕饀不妨拈出大家嘗
　　　請倪公
倪公本是我同参道價崢嶸冠斗南千里雲山
舊逰地何妨杖錫住西菴
　　　請照老住華塔
華塔當年隱蟄龍轟雷掣電滿雲中而今却
請還山去折脚鐺邉煮曉風
　　　華塔照上人請為功徳主
晉陽名刹僅千區華塔叢林冠一隅今日請予
來領略他年乞我一禅廬
　　　請嵓公禅師詣天德作水陸大㑹
禅師久住賀蘭山心與白雲自在閑便好因風
到人世化為甘露滿人間
　　　和賈摶霄韻二絶
舉世昏昏似醉眠悲哉不肻救頭然祖師點破
新関捩直指人心教外傳
而菴談道頓忘眠今日相逢亦偶然欲問瞿曇
端的䖏燈籠露柱却能傳
　　　　和高麗使三首
神武有為元不殺寛仁常愧數興戎仁綏武震
誠無敵重譯來王四海同
掦兵青海西凉㓕渡馬黄河南汴空百濟稱藩
新内附馳軺來自海門東
壮年吟嘯巢由月晚莭吹嘘堯舜風両髩蒼蒼
塵滿眼東人猶未識髯公
　　　夢中偶得
我愛湖山好苑齋繞澗泉道人閑受用不使半
文錢
　　　和武善夫韻
佐主焦勞力已禅微才安可濟時難開樽北海
希文舉携妓東山咲謝雨露新恩
君責重桑榆老境我年殘何時致政閭山去三
逕依然松菊寒
秋霖初霽覺新凉午夜東山月吐光翠竹無心
甘晚節黄花有意助年芳忠誠自許一心赤老
境誰忴両髩霜遥憶吾山㱕未得故人書簡怨
東陽
　　　題寒江接舫圖
一派瀟湘萬里山閑騎凍􁷞㸃江天風帆雪棹
知多少認取華亭沒底船
　　　題黄梅出山圖
佛祖不識山中主良才可惜遭斤斧肩擔明月
過前峰一時忘却曹溪語
　　　夢中贈聖安澄老
一束三人作一團了無前後亦無偏㡬乎笑殺
龎居士擬問如何便著拳
　　　䟦定僧嵓
玉嵓三尺碧玲瓏入定僧迷一色功打入無明
山鬼窟不知何日透真空
　　　咏探春花用高冲霄韻
風拂新芳暎短墻典刑依約類丁香梅花欲謝
渠先坼消得東君為汝忙
　　　寄休林老人
　　　　　一禅客論洞山公案渠謂洞山果有喫
　　　　棒分因作頌以寄之
世上元無眞是非樷林禅客自多疑此詩寄向
并州去笑倒休林老古錐
　　　過濟源登裴公亭用閑閑老人韻四絶
一抱青山挿碧空平湖春水碧溶溶裴公亭下
千竿竹撩我詩情得得濃
珍玉参差照底寒閑閑佳句継香山(有楽天詩/碑在焉)
湛然不揆眞堪咲也敢題詩列壁間
繞垣喬木碧天参松竹蕭蕭翳鏡潭他日携琴
來隱此林間乞我一禅菴
碧湖風定水痕平雪竹幽禽自好聲我羡清源
高隱士干戈人世不知兵
　　　再用前韻
山接晴霄水浸空山光灔灔水溶溶風廻一鏡
柔藍淺雨過千峰潑黛濃
掀髯坐語閑臨水仰面徐行飽看山竹裏忽聞
春雪落天教著我畫圖間
侍中菴底春山色裴老亭邉秋水聲修竹茂林
真隱地但期天下早休兵
劫外玄機好細參他年卜築繞澄潭琴書活計
無多子秖與龍岡共一菴
　　　復用前韻
水影連天天渺渺山光和水水溶溶一林修竹
揺雲碧百畆凉隂蔽日濃
門外囘環皆碧水亭中坐卧得青山凭闌盡日
搜新句思入煙霞縹緲間
㡬時投老謁同参擬向
君王乞鏡潭飰了遨逰容膝處裴公亭與侍中
菴(一作爛賞裴公亭畔竹/㱕來容膝侍中菴)
四海干戈尚未平不如㱕隱聴歌聲情知文武
都無用罷讀詩書不學兵
　　　再和西菴上人韵
不在㝷求不在参誰分西北與東南雲川試入
西庵去三聖元來共一菴
　　　請眞老住華塔
華塔叢林乆席虚眞公予請肯來無湛然拙偈
呈君去便好携瓶倒上驢(一作笑倒當/年十萬夫)
　　　請王公住太原開化
大愚不了戾兒孫開化重興政賴君便請踏開
關捩子何(方)地炙與天薰
　　　和薛伯通韻四絶
黄華紅葉滿秋山月浸銀河夜未闌寂莫梧桐
深院落有人何處倚闌干
碧山粧點塞天秋老盡黄花蝶也愁拚醉東籬
顛倒舞人間富貴一何楼
衰年且喜志微伸鏡裡驚看白髪新何日得逰
雲水去秋江鷗鷺淡相親
虚名羇我未䏻㱕羞見冥冥一雁飛拜掃松楸
定何日不堪雙淚對君揮
　　　和松菊堂主人昭老見寄二詩
松菊堂中老故人芝眉重謁我無因林松老節
應依舊籬菊寒英又一新
晉陽相遇亦前因分手㱕来迹已陳松菊幽堂
應冷淡與君同話更何人
俊老茶毗四十年前身是我誤相傳香山聲價
喧天下爭似衰翁不㑹禅(來詩謂予/香山俊老/之後身故以此解嘲云)
　　　洞山五位頌
　　　　正中偏
十月澄江徹底氷梅花江路破瑶英寒齋冷坐
人無寐雪暎書􁦷一夜明
　　　　偏中正
區區逰子困風塵就路還家觸處真芳草滿川
桃李亂風光全是故園春
　　　　正中來
石女翩翻鳥道飛淵明琴上撫氷絲緩歌刦外
陽春曲慢看盤中白雪詞
　　　　兼中至
泾渭同流無間断華夷一統太平秋而今水陸
舟車混何礙氷人跨火牛
　　　　兼中到
水窮山盡懸崖外海角天涯雲更遮撒手轉身
人不識廻途隨分納些
　　　太陽十六題
　　　　識自宗
拈花老子徒饒舌面壁胡僧太賺人更著洞山
行過水吾宗從此永沉淪
　　　　死中活
百尺竿頭湏進歩無明鬼窟好抽身寒灰定爆
眞竒味枯木花開别是春
　　　　活中死
韶老須弥論過尖廬陵来價認商量可憐一粒
靈丹藥嚥下喉嚨命已亡
　　　　　不落死活
白雲深處有滄波半醉微醒哭更歌孤艇徃來
無繫絆隂晴天氣曝漁蓑
　　　　　背捨
人亾家破更何依退歩懸崖撒手時去歲生涯
無寸土今年活計更忘錐
　　　　不背捨
通方大隱好居廛手叚能如火裏蓮九陌香塵
烏㡌㡳一槔春水白鷗前
　　　　活兮
垂衣端拱愧佳兵文化優㳺致太平昨夜𪷟濛
春雨足松筠花艸一時榮
　　　　殺人劍
雪刃森森倚碧雲佛魔几聖搃亾䰟水乾滄海
魚龍死火烮昆岡土石焚
　　　　平常
寒來向火被添綿夏月臨風使扇扇渇飲飢飡
隨分過閑　打坐困時眠
　　　　利道扷生
箇箇既知迦葉冨人人休怨釋迦慳破鐺煮得
空華實甑裡盛将鈇漢飡
　　　　言無過失
元知舌上無横骨湏信喉中有轉関喚鱉爲亀
人不肻直教迦葉也眉攅
　　　　透脱
瀟湘一片蘆花秋雪浪銀濤無盡頭何湏漁歌
發清響鷺鷥飛出白汀洲
　　　　　透脱不透脱
重陽九日菊花新妙契忘言不犯春收得安南
憂伐北不知何日得通津
　　　　稱揚
從來箇事不囊蔵刹刹塵塵為舉揚近日令嚴
誰敢犯不教奪市與攙行
　　　　降句
鷲嶺黙然全是影毗邪杜口本非真燈籠露柱
呵呵笑誤殺浮生多少人
踈山住住莫怱怱龍牙且無租師意須信撲牛
另有方不犯鋒鋩震天地
　　　　方又圓
破船折棹殘蓑笠石女直鉤波上月方士徒誇
錢作金道人秖要金成銕
　　　　西域嘗新瓜
西征軍旅未還家六月攻城汗滴沙自愧不才
還有幸午風凉處剖新瓜
　　　天徳海上人寄詩用元韻
知子無心謁五侯浮雲富貴豈能留華亭夜静
西風軟萬頃滄波浸月鈎
　　　寄白雲上人用舊韻
上人别後未䏻参一首新詩自北南蕭寺深沉
香火冷白雲閑鎻舊禅菴
　　武川摩訶院詩為功徳主
昔日南逰又丘春馬蹄踏遍武川塵而今却到
經行處且與摩訶作主人
　　　和房長老二絶
只識瓶盤不識金瓶盤釵釧本眞金一從打破
疑團後物物頭頭縂是心
　　　又
生死與浬槃都如昨夢耳覺後咲呵呵無彼亦
無此
　　　過平陽髙庭英索詩強為一絶
一川秋色滿東籬雁字行行自冩悲試問省菴
何所省黄華紅葉搃堪詩

　湛然居士文集卷之七終
湛然居士文集卷之
　　醉義歌
　　題恒岳飛来石
　　為慶夀寺作萬僧疏
　　太原開化寺革律為禪仍命子為功德主
　　　　　因作疏
　　為石壁寺請信公庵主開堂疏
　　王山圓明禪院請予為功德主因作疏
　　萬卦山天寜萬壽禅寺命予為功徳主因
　　　　　作疏
　　　請某公庵主住竹林疏
　　　請湛公禪師住紅螺山寺䟽
　　　請容公和尚住竹林䟽
　　　請智公尼禪開堂䟽
　　　代劉帥請智公尼禪住報先寺
　　　請某庵主開堂疏
　　　爲慶夀寺化萬僧疏
　　　請亨公庵主関堂䟽
　　　三學寺改名圓明請予爲功德主因作䟽
　　　平陽浄名院革律為禪請潤公住持䟽
　　　太原五臺寺請予為功德主因作䟽
　　　請定公庵主出丗疏
　　　大龍山永寕石壁禪寺請忘憂居士為
　　　　　功德主代為之疏
　　　代忘憂居士請琳公住持壽寜禪寺䟽
　　　爲大覺開堂䟽三道
　　　司天判官張居中六壬祛惑鈐序
　　　苗彦實琴譜序
　　　荅楊行省書
　　　進西征庚午元曆表
　　　西㳺録序
　　　辨邪論序
　　　寄趙元帥書
　　　萬松老人評唱天童覺和尚頌古従容
　　　　　菴録序
　　　評唱天童拈古請益後録序
　　　燕京崇夀禪院故圓通大師朗公碑銘
　　　貧樂菴記
　　　自賛　燕京大覺禪寺剏建經藏記
　　　醉義歌
　　　　遼朝寺公大師者一時豪俊也賢而
　　　　　能文尤長扵歌詩其旨趣髙逺不
　　　　類丗間語可與蘓黄並驅爭先耳
　　　　有醉義歌乃寺公之絶唱也昔先人
　　　　文獻公甞譯之先人早逝予恨不
　　　　得一見及
　　　　大朝之西征也遇西遼前郡王李
　　　　丗昌於西域予學遼字於李公朞
　　　　　歳頗習不揆狂斐乃譯是歌庻幾
　　　　形容其萬一云
暁来雨霽日蒼凉枕幃揺曵西風香困眠未足
正展轉兒童來報今重陽吟兒蒼蒼渾塞色客
懐衮衮皆吾鄉歛衾黙坐思徃事天涯三載空
悲傷正是幽人嘆幽獨東隣携酒來茅屋憐予
病竄伶仃愁自言新醸秋泉麹凌晨未盥三兩
巵旋酌連斟折欄菊我本清癯酒戸低羇懷開拓
何其速愁腸解結千万重髙談幾笑吟秋風遥望
無何風色好飄飄漸逺塵寰中淵明笑問斥逐
事謫仙遥指華胥宫華胥咫尺尚未及人間萬
事紛紛空一噐纔空開一噐宿酲未解人先醉携樽
挈榼近花前析花顧影聊相戯生平豈無同道
徒海角天涯我遐棄我愛南村農文人山溪幽隠
潜修眞老病尤躭黑甜味古風清逺途猶迍喧嚻
避遯巖麓僻幽閑放曠雲泉濵旋舂新黍㸑
香飰一罇濁酒呼予頻欣然命駕怱怱去漠漠
霜天行古路穿村迤邐入中門老㓜倉忙不寕䖏
丈人迎立瓦盃寒老母自供山菓醋扶携齊唱雅
声清酬酢温語如甘澍謂予緑鬢猶可需謝渠黄
髪勤相諭隨分窮秋揺酒巵席邉籬畔花無數
巨觥深􁍟新詞催閑詩古語玄関開開懷囑酒
謝予意村家不棄來相陪適遇今年東鄙阜
黍稷馨香棲畎畝相邀斗酒不浹旬愛君蕭散
眞良友我酬一語白丈人解譯羈愁感黄耉請
君舉盞無言他與君却唱醉義歌風雲不與丗榮别
石火又異人生何榮利儻來豈苟得窮通夙定
徒奔波梁冀䟦扈德何在仲尼削跡名終多古
来此事元如是畢竟思量何怪此争如終日且
開樽駕酒乘盃醉鄉裏醉中佳趣欲告君至樂
無形難説似泰山載斵爲深柸長河醸酒斟酌
之迷人愁客丗無數呼來稻耳充罰巵一盃愁思初銷
鑠兩盞迷䰟成勿藥爾後連澆三五巵千愁萬恨
風蓬落􁔿中漸得春氣和腮邉不覺衰顔却
四時爲馭馳太虚二曜爲輪輾空廓須吏縱轡入
無何自然汝我融眞樂陶陶一任玉山頽藉地爲茵
天作幕丈人我語眞非眞真兮此外何足云丈人
我語君聼否聼則利名何足有問君何事徒劬勞
此何爲卑彼豈髙蜃樓日出㝷變滅雲峯風起難
堅牢芥納須彌亦閒事誰知大海吞鴻毛夢裏蝴
蝶勿云假莊周覺亦非眞者以指喻指指成虚馬喻
馬兮馬非馬天地猶一馬萬物一指同胡爲一指分彼
此胡爲一馬奔西東人之富貴我富貴我之貧困非予
窮三界唯心更無物世中物我成融通君不見千
年之松化仙客節婦登山身變石木魂石質既我
同有情於我何瑕隙自料吾身非我身電光興
廢重相隔農丈人千頭萬緒㡬時休舉觴酩酊
忘形跡
　　　題恒岳飛來石
無盡居士題恒岳之飛來石有偈云石落黄河北
山銜白日西聦明厭血食悔不值元珪天下稱頌之
爲人磨毁字文漫駮不復識矣有仁上人自恒山來
請予復書是頌欲刋諸舊文之側予應之曰無盡
之妙言昭如日月與天地而齊終豈風霾之能掩哉
然不能拒上人之請勉爲之書已田清明日湛然
居士􁇀水移刺楚才晉卿題
　　　爲慶夀寺作萬僧䟽
竊以棲心物外巳知四大之空寓跡塵中且頼十方
之供矧五常尤尊於慱施而六度首重於擅那不
求郡國之英豪誰養林泉之跛挈芒鞋藜杖
弗辝千里之勤糲食蔬羹好助萬僧之化謹疏
　　　太原開化寺革律為禪仍命予為功德
　　　　　主因作疏
竊惟昔年開化今日爲禪已蒙智老拈香
又請湛然作主㝷行數墨一蠲教院家門運
水㮽柴便有叢林氣息謹䟽
　　為石璧寺請信公庵主開堂䟽
竊㠯逹磨昔年莾鹵截鶴續鳬天寜今日顢
預證龜作鼈可怜㺯巧成拙不免出醜放乖我
信公庵主受洞下之宗風佩却波(天寕老人/道号也)之心印
叅窮行説不到䖏踏開偏正未分前既已降
尊就卑何愧壓良為賤逢塲作戯請來閙裏
刺頭借水獻花便好穩䖏下脚謹疏
　　　王山圓明禪院請予為功德主因作疏
王山乃雪嵓之故刹湛然寔萬松之門人既是
當家本非生客春風秋月長聫万葉之芳晨
香夕燈永祝
一人之壽
　　萬卦山天寕万夀禪寺命予為功德主因作䟽
唯萬卦之古刹實万松之舊遊有虚巳(彦公/道号)飛
書請湛然作主勉為提領良慰殷勤山色水声
永作道人活計漁歌樵唱偷傳衲子家風謹䟽
　　請某公庵主住竹林䟽
狐死首丘是難忘於熟䖏心空及第何猶迷
於故園我某公庵主三頓打不回頭一喝全無入
耳喫竹林飰屙竹林矢嗣竹林法傳竹林禪打
甑哄盆莫忘竹林之重德披毛帶角好種竹林
之道埸
　　請湛公禪師住紅螺山寺䟽
祖禰不了慚惶碧眼之老胡兒孫受殃架構
紅螺之大刹旣是將錯就錯不免拈空拄空
我湛公禪師韶陽逺孫摩訶嫡子穿透三句語
擊碎十法門便好住持更休推譲滔天嶺上只圖
同看有毛龜絶頂山頭且要共栽無影樹謹䟽
　　　請容公和尚住竹林疏
慶夀慈悲拽擺犂而耕種竹林蕭洒嘆槽厰
之空閑已譲位而逃宜見機而作我容公禪師一
條生鐡脊兩片點鋼唇叅透濟下沒巴鼻禪
說得格外無滋味話呵佛罵祖且存半面人情揭
海掀山别有一般関捩試問孤峯頂上何如十字
街頭若是本色瞎驢好趂大隊既號通方水
牯何必芒䋲謹䟽
　　　請智公尼禪開堂䟽
用管仲則安用竪刁則危賢愚政事叅萬松
則謗叅延洪則讃冷暖人情行窮萬里山川只
是一天風月惟智公禪師本有丈夫志不學老
婆禪拈却花冠弗裝珎御可駭特牛生牸便好出
頭勿謂牝雞司晨不敢下觜謹疏
　　　代劉帥請智公尼禪住報先寺(劉公鄰居/報先)
洗垢無縁乏逺井之救渇卜隣有德故近寺
而敬僧我智公禪師先禮報思後叅奉福逺如
舊縂近似新深澁鎻打開便請升堂啓户明燈剔起
願希鑿壁偷光謹疏
　　　請某庵主開堂䟽
和尚拽砘子不離寺内老䑕拖胡蘆只在倉中某
公庵主先謁報㤙再叅奉福升回斗轉囤倒敖傾
十分利不圖半文一石禪獨攬八斗莫學淘沙去米
打破羅盆且来量土唱籌熱謾敵將謹䟽
　　　為慶夀寺化萬僧䟽
隱迹林泉置死生於度外隨身瓶鉢寄口腹於
人間欲隆三寳之風強遣萬僧之化何須異味
唯求野菜淡黄虀不用多般只要山田晚粟
飰謹䟽
　　請亨公菴主開堂䟽
　　　　　亨公菴主乆叅萬松老人因縁不
　　　　　契再謁王山大愚和尚不期月罷
　　　　　叅予過太原王山寺僧請予作䟽
萬松三頓不回頭王山一釣便吞鈎大愚不似大
愚老脇下三拳即便休
　　三學寺改名圓明仍請予為功德主因作疏
本無男女等相着甚名模強分禪教者流且
圖施設粤三學之巨刹冠四海之名藍今改僧面
舎尼遂從禪而革律邀印公為粥飰頭請湛然
作功德主根深蒂固常聫萬葉之芳地乆天長
永祝
一人之夀謹䟽
　　　平陽浄名院革律為禪請潤公禪師住持䟽
竊㠯不居這那院好箇主人本無南北心悉為
佛子謹請懐仁潤老來住平陽浄名翡翠簾
前請㸔木人之舞琉璃殿上願聞布皷之音
謹䟽
　　太原五臺寺請予為功德主因作䟽
鎭王晉之雄藩有五臺之古刹獻花酌水改
律為禪具䟽慇懃請予領略謹命休林常祀
夀結个好因縁為報文殊莫放光不打遮鼓
笛謹䟽
　　請定公菴主出世䟽
少林九年打坐秪得半提曹溪五派分開全
没一滴雖是將無作有也要弄假像真我定
公菴主洞下玄孫五臺嫡子觧造無米粥能
撫沒絃琴既巳炙地薰天須要掀山翻海正
逢開化枉閑有力叢林便好出頭莫戀無明鬼
窟謹䟽
　　大龍山永寕石壁禪寺請忘憂居士為功德
　　　　　主代為之䟽
唯明月清風取之無禁者况龍巖石壁命予
為主人煩我一心護持謝他両手分付千嵓好
景半文不費買山錢数帋閒言一狀便充商
稅契謹疏
　　　代忘憂居士請琳公禪師住持壽寕禪寺䟽
臨汶水之故邑有夀寜之巨藍歷代㱕依百
年煥顯乞忘憂為功德主請琳公為粥飰人
獨掌不浪鳴單手豈成拍千年罕遇最難
時莭因縁一䟽速來便是衲僧巴鼻謹䟽
　　為大覺開堂䟽三道
竊㠯門裏安身已早荆棘漫地嵓中宴坐更
知過犯彌天請來借座陞堂便好倩人問話
引得轆轤轉也問甚千遭萬遭快迭爐鏊熱
時盛搭一箇両箇
竊㠯雲門胡餅切忌咬嚼盧陵米價怎敢商
量不甘公案肴訛正要作家批判伏惟奥公和
尚佩聖安之正印透韶陽之上関莫守命鬼窟中
三彈不動快横身虎口裏一勘便招
竊㠯逢人不出出則便為人傍觀者哂逢人便出出
則不為人當局者迷直須一箭透重関不得三心或
二意自甘入室潭如豹膽熊心不肯陞堂却是蟲
頭䑕尾
　　　司天判官張居中六壬袪惑鈐序
予故人張正之世掌義和之職通經史百家之學尤
長於三式与予參商且二十年矣癸已之春既克
汴梁渠入
覲於
朝形容變盡唯語音存耳乗閑因出書一編曰
六壬袪惑鈐予再四繹之引式明例皆有所㨿或有
隱奥人所未通者釋以新説盖採諸經之所長無所
矛盾者取其折衷為一家之書近代未之有也求傳
寫者旣衆其同列請刋行以廣某傳余忻然為引
以題其端癸已中秋日湛然居士􁇀水移刺楚才晉卿序
　　　苗彦實琴譜序
古唐棲巖老人苗公秀實其名彦實其字博通古
今尤長於易應進士舉兩入御闈而不㨗乃拂袖去
之公善於琴事為當丗第一甞游於京師士大夫間
皆服其高妙泰和中詔天下工於琴者侍郎喬
君舉之於朝公待詔於秘書監予𥘉年刻意於琴
初受指於待詔弭大用毎得新譜必与棲嵓商確
妙意然後弘之朝廷王公大人邀請棲嵓者無虚日
予不得與渠對指傳聲毎以為恨壬辰之冬
王師濟長河破潼関渉京索圍汴梁予奏之
朝廷索棲嵓於南京得之逹范陽而棄世其子蘭
挈遺譜而來凡四十餘曲予按之果為絶聲大率署
令衛宗儒之所傳也予令録之以授後世有知音博
雅君子必不以予為徒説云壬辰仲秋后二日湛然居
士􁇀水移刺楚才晉卿序
　　　荅楊行省書
某再拜復書於行省閤下辱書諭反辝位事請
聞奏施行者惟
聖代之深仁賞延於丗偉閨門之内助貴繫於夫故
行省李公雖稽
北覲之期頗著南伐之績時不適願天弗假年㐲
惟閤下族出名家世傳將種無皃女子之態有大丈
夫所為吏民服心
朝廷注意遂授東臺之任兾舒南顧之憂今也抑
意陳書引年求退懼折鼎覆餗之患避牝雞司
晨之譏雖曰謙尊而光曷若隨時之義分茅列
土無忘
北闕之恩秣馬厲兵可報西門之役今囙人回謹復
書以聞山川遼闊書簡浮沉比獲瞻依更希調䕶
不宣
　　　進西征庚午元曆表
臣楚才言尭分仲叔春秋謹候於四方舜在璣
衡旦暮肅齊於七政所以欽承天象敬授民時典
謨寔六籍之大經首書其事尭舜爲五帝之盛
主先務厥猷皎如日星紀之方冊由此言之有國
家者律曆之書莫不先也是以三代而下若昔
大猷遵而奉之星曆之官代有其人漢唐以来
其書大備經元創法無慮百家其氣候之早晏
朔望之疾徐二曜之盈衰五星之伏見踈宻無定
先後不同蓋建立都國而各殊或涉歷歲年之寖
逺不得不差也既差則必當遷就使合天耳唐
暦八徒宋曆九更者良以此夫金用大明百年
纔經一改此去中原萬里不啻千程昔宻今踈
東㣲西著以地遥而歳乆故勢異而時珠庚辰
聖駕西征駐蹕㝷斯千城是歲五月之望以大明
大隂當虧二分食甚子正時在宵中是夜候之
未盡初更月已食矣而又二月五月朔㣲月見於
西南校之於曆悉為先天恭惟
皇帝陛下　德符乾坤　明並日月
神武天錫　聖智夙資
邁唐虞之至仁　追羲軒之淳化兾咸神而㡳
義敬奉天而謹時重敕行臺旁求儒者臣魚䖝
細物草芥微人粗習周孔之遺書竊慕羲和
之陳迹俎豆之事靡遑諸巳箕裘之業敢忘於心恨
无命世之大才誤忝
聖朝之明詔欽承
皇旨待罪清㙜五載有竒徒曠蓍龜之任万分
之一聊陳大馬之勞既校暦而覺差竊效顰而改
作今演紀竆元得積年二千二十七万五千二百七
十歲命庚辰臣愚以為中元歲在庚午天啓
宸衷决志南伐辛未之春
天兵南渡不五年而天下略定此天授也非人力所
能及也故上元庚午歲天正十一月壬戌朔夜半冬
至時加子正日月合璧五星聮珠同㑹虚宿五度
以應我
皇帝陛下受命之符也臣又損莭氣之分減周天
之杪去文終之率治月轉之餘課兩耀之後先
調五行之出沒大明所失於是一新騐之於天若
合符契又以西域中原地里殊逺創立里差以增損
之雖東西数万里不復差矣故題其名曰西征
庚午元曆以紀我
聖朝受命之符及西域中原之異也所有曆
書隨表上
進以　聞伏乞
頒降玄㙜以傋
行宫之用臣誠煌誠懼頓首頓首謹言
　　西游録序
古君子南逾大嶺西出陽関壯夫志士不無銷
黯予奉
詔西行數万里確乎不動心者無他術焉盖汪
洋法海涵養之效也故述辨邪論以斥糠􁆂
少荅佛恩戊子馳傳来京里人問異域事慮煩
應對遂著西㳺録以見予志其間頗涉三
聖人教正邪之辨有譏予之好辨者予應之曰魯
語有云必也正名乎又云思無邪是正邪之辨不
可廢也夫楊朱墨翟田駢許行之術孔氏之邪
也西域九十六種此方毗盧糠瓢白經香㑹之
徒釋氏之邪也全眞大道混元太一三張左道之術
老氏之邪也至於黄白金丹導引服餌之属是皆
方技之異端亦非伯陽之正道疇昔禁㫁明著
典常苐以
國家創業崇尚寛仁是致偽妄滋彰未及辨正
耳古者嬴秦燔經坑儒唐之韓氏排斥釋老辨
之邪也孟子闢楊墨予之黜穅丘辨之正也予將刋
行之雖三聖人復生必不易此説矣已丑元日湛然居
士􁇀水移刺䠂才晉卿叙
　　　辨邪論序
夫聖人設教立化雖權實不同㑹㱕其極莫不得
中凡流下士唯務求竒好異以眩耳目噫中庸之
為德也民鮮乆矣者良以此夫吾夫子云中人以下
不可以語上也老氏亦謂下士聞道大笑之釋典云
無為小乗人而説大乗法三聖之説不謀而同者
何哉盖道者易知易行非掀天拆地翻海移
山之詭誕也所以難信難行耳舉世好乎異㒺執厥
中舉世求乎難弗行厥易致使異端邪説乱雅
奪朱而人莫能辨悲夫吾儒獨知楊墨為儒者
患辨之不己而不知糠糵為佛教之患甚矣不辨
犹可而況從而和之或為碑以紀其事或為賦以護
其惡噫天下之惡一也何為患於我而獨能辨之
為患於彼而不辨反且羽翼之使得遂其姦惡
豈吾夫子忠恕之道哉黨惡佑姦壊風傷教千載
之下罪有所㱕彼𢾗君子曽不捫心而静思及此也
邪予旅食西域且十年矣中原勤静寂然無聞迩
有永安二三友以北京講主所著糠􁆂教民十無益
論見寄且嘱予為序予再四繹之辨而不怒論而不
縵皆以聖教為據善則善矣然予辭而不序焉予
以謂昔訪萬松老師以問糠􁆂邪正之道萬松以予
酷好属文因作糠禪賦見示予請廣其傳万松不
可予强為序引以行之至今庸民俗士謗歸於万
松予甚悔之今更為此序則又将貽謗於講主者
也謹以萬松講主之餘意借儒術以為比述辨邪論
以行世有謗者予自當之安可使流言餙謗汙玷山林
之士哉後世慱稚君子有知我者必不以子為囁嚅
云乙酉日南至湛然居士漆水移刺楚才晉卿叙
於西域瀚海軍之高昌城
　　　寄趙元帥書
楚才頓首白君瑞元帥足下未審邇來起居何如
昔承京城士大夫數書發揚清德言足下有安天下
之志仍託僕爲先容僕備貟翰墨軍國之事非所
預議然行道澤民亦僕之素志也敢不鞭䇿駑鈍
以羽翼先生之萬一乎僕未逹
行在而足下車從東旋僕甚怏怏夫端人取友必端
矣京城楚卿子進秀王軰此數君子皆端人也推揚
足下談不容口故知足下亦端人已然此僕於足下少
有疑焉若夫吾夫子之道治天下老氏之道養性釋
氏之道修心此古今之通議也舎此以徃皆異端耳君
之尊儒重道僕尚未見於行事獨觀君所著頭陁
賦序知君輕釋教多矣夫糠􁆂乃釋教之外道也
此曹毁像謗法斥僧滅教弃布施之方杜懴悔之
路不救疾苦敗壊孝風寔傷教化之甚者也昔劉
𥿄衣扇偽說以惑衆迨今百年未甞聞竒人異士
羽翼其説者夫君子之擇術也不可不愼今君首倡
序引黨護左道使後出䧟邪岐堕惡趣皆君啓
之也千古遺耻僕為君羞之糠􁆂異端也輒與佛
教為比萬松辨賦甘泉勸書反以孟浪巨蠧之言
䖏之以此行已化人僕不知其可也僕謂足下輕釋
教者良以此也夫於所厚者薄無所不薄君既輕
釋教則儒道斷可知巳君之於釋教則重糠􁆂
於儒道則必㱕楊墨矣行路之人皆云足下吝嗇
故奉此曹圖其省費故也昔諸士大夫書來咸謂
足下以濟生靈為心且吾夫子之道以博施濟衆為治
道之急誠如路人所說則吾夫子之道亦不可行矣
又將安濟生靈乎又君序頭陁賦云兾請宗師祈冥
福以利斯民足下民之儀表也崇重糠􁆂毁斥宗
師將使一郡從風漸化㫁知斯民罪惡日増矣又
將安以利斯民乎僕謹撰辨邪論以寄幸披覧之
更請涉獵藏教稽考儒書反復參求其邪正
之岐不足分矣僕素知君為邪教所惑亦未敢勸
諭君不以僕不才轉託諸士大夫万里相結為反
故敢以區區忠告易曰方以類聚物以羣分經
云士有争友故身不離於令名若知而不争安用
友為若所尚不同安可為友或万一容納鄙論便
請杜絶此軰毁頭陁賦板以雪前非如謂僕言
未當則請於兹絶交夏暑比平安好更冝以逺業自
重區區不宣
　　萬松老人評唱天童覺和尚頌古從容菴録序
昔予在京師時禪伯甚多唯聖安澄公和尚神氣
嚴明言辝磊落予獨重之故甞訪以祖道屢以古昔
尊宿語録中所得者叩之澄公間有許可者予亦自
以為得及遭憂患以来功名之心束之高閣求祖道愈
亟遂再以前事訪諸聖安聖安翻案不然所見予甚
惑焉聖安從容謂予曰昔公位居要地又儒者多不
諦信佛書惟搜摘語録以資談柄故予不敢苦加
鉗鎚耳今揣君之心果為本分事以問予予豈得犹
襲前愆不為苦口乎予老矣素不通儒不能教子
有万松老人者儒釋兼備宗説精通辨才無礙
君可見之予既謁万松杜絶人迹屏斥家務雖祁寒
大暑無日不叅焚膏継晷廢寝忘餐者㡬三年
誤被法㤙謬膺子印以湛然居士從源目之其叅學
之際機鋒㒺測變化無窮巍巍然若萬仞峯莫可
攀仰滔滔然若萬頃波莫能涯際瞻之在前忽焉
在後回視平昔所學皆塊礫耳噫登東山而小魯
登泰山而小天下者豈虚語哉其未入閫域者聞是
語必謂予志本好異也唯屏山閑閑其相照乎爾後
奉命赴
行在扈從西征与師相隔不知其㡬千里也師平昔
法語偈頌皆法　隆公所收今不復得其藁吾宗有
天童者頌古百篇號為絶唱予堅請萬松評唱是
頌開發後學前後九書間関七年方蒙見寄予
西域伶仃數載忽受是書如醉而醒如死而甦踴躍
歡呼東望稽顙再四披繹撫卷而歎曰萬松來西域
矣其片言隻字咸有指㱕結欵出眼髙冠今古是
為万世之模楷非師範人天權衡造化者孰能與於
此哉予與
行宫數友旦夕游泳於是書如登大寳山入華藏海
巨珍奇物廣大悉備左逢而右遇目富而心飫豈可以
世間語言形容其萬一邪予不敢獨擅其美思與天
下共之京城唯法弟從祥者與僕為忘年交謹致書
請刋行于丗以貽來者廼序之曰佛祖諸師埋根千丈
機縁百則見世生苗天童不合抽枝萬松那堪引
蔓湛然向枝蔓上更添芒索穿過㝷香逐氣者單
孔絆倒行玄體妙底脚根向去若要脚跟點地鼻孔
撩天却須向這葛藤裏穿過始得甲申中元日漆
水移刺楚才晉卿叙於西域阿里馬城
　　　評唱天童拈古請益後録序
雪竇拈頌佛果評唱之擊節碧巖録在焉佛果
頌古圓通善國師評唱之覺海軒録在焉是臨
濟雲門互相彂揚矣獨洞下宗風未聞舉唱豈曲
高和寡耶抑亦待其人耶必有通方明眼判断尚
未晚也昔佛鑑拈八方珠玉集止及其半毎至曹洞
夾嶺石霜三宗機縁㽞付佛果今佛鑑佛果拈八
方珠玉集具在愈可疑焉三大老後果有天童覺
和尚拈頌洞下宗風為古今絶唱迨今百年尚無評
唱者予叅承餘睱固請萬松老師評唱之欲成三宗
鼎峙之勢忍拈覆餗貞吝之譏今評唱頌古從容
菴録已大播諸方評唱拈古請益後録時老師年已
六十有五矣循常首帶佛事人情晷隙之間侍僧請
益旋舉旋録皆不思而對應筆成文凡二十七日百
則詳備神鋒頴利於斯見矣若夫㩀令於臨濟
棒喝以前發機於雲門三句之外豈更與佛果圓
通殘餿争長哉俊快衲子舉一明三瞥見全鼎則
溈仰法眼雙鉉亦宛然矣但恐信不及徒勞話歳
寒也吁壬辰重陽日湛然居士􁇀水移刺楚才晉
卿序於天山
　　　燕京崇夀禪院故圓通大師朗公碑銘
師諱祖朗姓李氏薊州漁陽人九歲出家禮燕京
大聖安寺圓通國師為師大定十三年京西弘業寺
受具至二十年改弘業為大萬安禪寺有司承制
師充知事厥後拂衣駐錫聖安復為舉充監寺
崇夀禪院者寔圓通國師退老之舊居也以師為
宿舊之最承安間堅請師為宗主住持一歷十稔又
奉勅選香林禪寺開山提點凡三載勅賜惣特大
徳荅其勤也既而崇夀復請住持載閲五春貞祐
間奉敕改賜今號度門徒凡十有一人咸有肖父之
風焉師前後輔翼叢林不憚艱苦譲功責已潜
德宻行不可槩舉師以壬午之仲冬十有四日示寂
於崇夀僧臘五十三俗夀七十四師將順世預召其
属徒笑謂曰生縁我將盡矣属徒退而相謂曰師
神色自若苦無他疾安得遽有是事邪后七日師
命侍僧執筆代書頌云咄遮皮袋常為患害繼
祖無能念佛有頼來亦無來去亦無礙四大各離
一時敗壊且道還有不敗壊者麽良乆云浮雲散
盡月昇空極樂光中常自在語竟乃閉目跏趺而
寂扵是邇遐緇素弔祭如雲嘉声逺震愈光於生
前矣其弟子軰瘞靈骨於師翁靈塔之左去京城
之南可二里許丁亥之冬予奉
詔搜索經籍馳傳來京有菴主志奥者師之
受戒弟子也晚得法於聖安澄公圓照大禪師以
僕素與朗師善属予求碑銘僕素愛師之純古
灑落與之㳺者乆矣師甞云予晚莭愈堅於持
誦日念弥陁聖號數萬聲方止譬如抱河梁而
浴又何害焉今聞師之寂也七日預知時至雅符龍
猛祖師之證無乃持誦之驗歟噫聖人豈欺我哉
豈欺我哉萬松老人為宗門之大匠四海之所式範
素愼許可甞賛師之眞日德譽燔沉靈骨鏗金訥於
言而敏於行璞其兒而玉其心敕選提封於國寺天資
飽練於禪林子徒知寒蟬將蜕尚嫋餘吟吾以謂陞
圓通之堂者稽古依然接武於方今云萬松見許如
是人可知已僕聞師侍從圓通國師最乆而又臨終
之際超然自在疑必得法於國師或因縁未合或受
國師宻訓不令出世亦石霜素侍者之儔侣歟崇
夀禪院方丈法堂叢林制度一如聖安師乆㩀
而不請禪伯住持者亦猶素侍者平欺老黄龍
下視兠率悦之意歟予恐後丗明眼人責備於賢者
累師之重德故雪之於此後之子孫當幹父之蠱無蹈
前轍以玷師之高名焉湛然居士再拜而作銘曰
　偉哉朗公　誕跡漁陽　師侍圓通
　達奥穿堂　肅依宸命　屢提國寺
　退已譲人　舉廢修墜　兒孫衆多
　　酷奉弥陁　心期極樂　迹厭娑婆
　　撒手便行　預知時至　臘五十三
　　壽七十四　奔䘮赴祭　緇素駢闐
　　嘉声遐播　愈盛生前　京南之原
　茶毗靈骨　素荅陵空　朗師不殁
　佯癡放憨　素公同參　蔑視兠率
　　平欺匾南　不邀宗匠　冷閑方文
　垂手無人　老殘龍象　予聞君子
　責備乃賢　毋以㣲瑕　累乎大全
　　云子云孫　幹父之蠱　載震師名
　　　　永揚萬古
　　　　　庚寅年六月望日
　　貧樂庵記
三休道人稅居於燕城之市榜其菴曰貧樂有湛
然居士訪而問之曰先生之樂可得聞歟曰布衣糲
食任天之眞或鼓琴以自娛或觀書以自適詠聖
人之道㱕夫子之門於是息交游絶賔客萬慮泯
絶無毫髪點翳於􁔿中其得失之倚伏興亡之反
覆初不知也吾之樂良以此耳曰先生亦有憂乎
曰樂天知命吾復何憂居士進曰予聞之君子之處
貧賤富貴也憂樂相半未甞獨憂樂也夫君子
之學道也非已為也吾君尭舜之君吾民堯舜之
民此其志也使一夫一婦不被尭舜之澤者君子恥諸
是故君子之得志也位足以行道財足以博施不亦樂
乎持盈守謙愼終如始若朽索之馭六馬不亦憂乎
其貧賤也卷而懷之獨潔一已無多財之禍絶髙位
之危此其樂也嗟流俗之未化悲聖道之將頺舉世
寥寥無知我者此其憂也先生之樂知所謂矣先
生之憂不其然乎道人瞪目而不荅居士笑曰我知
之矣夫子以謂䖏富貴也當隱諸樂而形諸憂䖏
貧賤也必隱於憂而形諸樂何哉苐恐不知我者以
為洋洋於富貴戚戚於貧賤也道人曰他人有心予
忖度之吾子之謂矣請以吾子之言以為記丙子
日南至湛然居士漆水移刺楚才晉卿題
　　　自賛
别來十年五歳依舊一模一様髭髯垂到腰間眉毛
儼然眼上龜毛錐子畫虚空寫破湛然閑伎倆
　　　其二
有髪禪僧無名居士人道甚似我道便是塵塵
刹刹露全身𥿄上毫端何處避
　　　燕京大覺禪寺剏建經藏記
遼重熈清寜間築義井精舎於開陽門之郭
傍有古井清涼滑甘因以名焉金朝天德三年展
築京城仍開陽之名為其里大定中寺僧善祖有因
縁力道俗㱕嚮者衆朝廷嘉之賜額大覺貞
祐初
天兵南伐京城既降兵火之餘僧童絶跡官吏不
為之恤寺舎悉為居民有之戊子之春
宣差劉公從立與其僚佐髙從遇軰䟽請奥公和
尚為
國焚修囙革律為禪奥公罄常住之所有贖換
寮舎悉隷本寺稍成叢席可容千指瑞像殿
之前無垢浄光佛舍利塔在焉殘缺幾仆提控李
德者素黨於糠􁆂不信佛教至是改轍施財完
葺其塔維有提控晉元者施蔬圃一區於寺之南以給
衆用糊口粗給庚寅之冬劉公以狀聞
朝廷招提院所貯餘經一藏乞遷於本寺安置許之於
是奥公轉化檀越創建壁藏斗帳龍龕一週凡二十
架餙之以金繢之彩窮工極巧煥然一新計所費之直
白金百笏能事告成累書請湛然居士為記余慨
然曰昔者聖人之藏書也貯之以金櫃寫之於琬琰
重道尊書以示於將来也浮屠氏之建寳藏者亦猶
是乎吾夫子刪詩定書明禮讃易六經之下流為諸
子春秋以降散為史書較其卷軸不為不多矣兵
革以来率散落於塵埃中吾儒得志於時者曽
無一人為之裒集置之浄室安之寳架豈止今日
也哉成平之世間有儒冠率集士民修葺宣聖之
廟皃者曽未卒功已為有司糾劾矣且以擅興之
罪罪之噫吾道衰而不振者良以此夫昔雪巖
示寂於王山時萬松老人方應詔住持仰嶠訃
問既至不俟駕而行遇完顔子玉諸塗子玉嘆曰士
人聞受業之師物故也雖相去信宿之地未聞躬
與其祭者豈有千里奔喪者邪佛祖之教源
逺流長者有自来矣子玉屢以此事語及士大
夫今奥公禪師非為子孫計無取功名心汲汲皇皇丏
乞於道路唯以佛宫秘藏為務可謂不忘本矣余已
致書於諸道士大夫之居官守者各使營葺宣父之
故宫亦由奥公激之也云癸已中秋日記

湛然居士文集卷之八
　湛然居士文集卷之九
　　　　和敏之詩七十韻三首
　　　　次韻黄華和同年九日詩十首
　　　　寄雲中東堂和尚
　　　　謝萬夀潤公和尚惠書
　　　　燕京大覺禪寺奥公乞經藏記既成以詩
　　　　　　戯之
　　　　寄龍溪老人乞西嵓香
　　　　謝聖安澄公饋藥
　　　　和王正夫韻
　　　　和孟雲卿韻
　　　　次雲卿見贈
　　　　和王正夫憶琴
　　　　継宋徳懋韻三首
　　　　和平陽張彦升見寄
　　　　䟦白樂天慵屏圖
　　　　和請住東堂䟽韻
　　　　寄倪公首座
　　　　和吕飛卿
　　　戯陳秀玉(并序)
　　　和張敏之詩七十韻三首
　　　　　敏之學士逺寄新詩七十韻捧讀
　　　　　之餘續貂以尾卿資一笑
壯年多轗軻晚節歎行藏故國頽綱穢
新朝明德香雄材能預算大略固難量迭出神
兵速無敵我武揚本圖服叛逆何止剪譸張西
討窮于闐東征過樂浪彗侵天壘壁光動太白
鋩整整車徒盛鱗鱗旗鼓望
天皇深責重賢帥廟謨臧江左將禽楚河陽巳
滅商英雄皆入彀強禦敢跳梁採訪軒車閙司農
官吏忙䡖徭常力足薄賦不財傷
勲業超秦漢規模邁帝王流言無管蔡竒計
有平良增葺新文物耕耘古戰塲蛟龍方奮迅
鵰鶚得翺翔偶遇風雲㑹争依日月光永醻十
古恥一恕四夷攘虎帳十年夢
龍庭幾度霜迎降初請命出郭逺相將乆敵
眞宜死寛恩何(一作/未)敢當
赦書民有幸歌詠
夀無疆扶杖聼
黄詔稱觴進白狼散財竭庫藏㧞將出戎行殷絶
仁猶在周傾道不亡来招燕郡内入覲大食傍戎
服貂裘紫星軺駮馬蒼中春辝北望初夏過西
涼瀚海汹而湧隂山彷且徨閑雲迷去路踈雨潤
行装出䖏空興嘆風光自断膓典刑陳故事
利病上封章天下援深溺中州兾小康風俗承喪乱
籌䇿要優長痼疾如神附遊魂笑鬼倀仁術能
骨肉靈藥起膏肓避禍宜緘口當言肯括嚢
遭䜛心欲剖渉苦膽先甞北漠絶窮域西隅抵
大洋詩書猶不廢忠信未能忘氊𥙷連腮帳䋲
穿朽脚牀郊行長野興人静若禪房回鶻交游熟
崑崙事跡詳風煙多黯黯雲水两茫災變垂乾
象妖氛翳太陽
髯龍三島去
玉葉一枝芳
明主初登極愚臣敢進狂九疇從帝錫五事合天常
大樂陳金石朝儀具冕裳降升分上下進退有
低昂拓境時方急郊天且未遑應兵無血刃降
虜自壷漿按堵無更肆因敵不餽粮
宸心尊德義聖政濟桑剛
恩澤涵諸夏威稜震八荒勢連西域重天助
北方強舉我陪三省求賢守四方錦衣捐毳褐肉食弃
糟糠隠逸求新仕流亡集故鄉百官欣戴
舜萬國願㱕
唐耕釣咸生遂工商樂未央㑹將封泰岳行看建
明堂毎嘆才雕篆長慙學面墻
君恩予乆負賢路我深妨覆餗恒憂懼持盈是恐
惶故山松徑碧舊隱菊花黄太守方遺舄初平政
牧羊厚顔居此位若已納於隍吟嘯須㱕去香山老
侍郎
　　　再用張敏之韻
我愛張公子丁年宻退藏施為宜法則議論自馨
香元氣却不死深陂豈可量皃時供府薦壯歲已
名揚汲汲尊尼父堂堂類予張遷居擇隣里濯足
揀滄浪作傳編毛頴談玄説劍鋩奇才千古重令
問萬民望氣壓四明客調窮三耳臧典謨師我舜
雅頌起予商綿蕞曾陳漢仁術屢說梁本非中
酒困長為和詩忙道長茹連㧞時衰心獨傷篆
文道似李隷字楷如王青眼予能作白眉君最
良萬言陳國利一戰㨗文塲出海游龍舞騰空
翥鳯翔十全君子行一代士林光句法吾師範詩材我
竊攘忠心常向日直節欲凌霜文没歳云乆道亡
天未將狂瀾時旣倒木鐸子宜當德業能純粹學術
靡理疆衝天憎燕雀當路惡豺狼綺語吟千韻宸章
掃十行行蔵関治亂出䖏卜興亡郡隷清河上家居
杜曲傍登科年甫冠修史髪𥘉蒼仙觀嘗新欠宫園
醉晚涼朝天恭踧踖退食獨彷徨得暇多休沐㳺
山小治裝一巵持竹葉左手把無膓官酒澆三斗宫
詞唾百章阮聲師校尉琴訣受嵇康似玉風神異
如蘭氣味長坦懐無戚戚明見笑倀倀草檄堪醫
疾鍼詩可治肓博聞敵武庫高價重珠嚢憂
患經多故艱難已備甞悲歌声歷歷雅調韻洋洋
造次必於是中心何日忘生涯兩書篋香火一禪牀
海上尋徐福壺中覔長房流傳雖君此眞偽甚難
詳水國波奔激仙鄉路渺茫孤身朝
北闕皓首嘆東陽險韻嚼佳句殘英嗅冷芳仁人今
尚在箕子本佯狂洪範明皇極彛倫叙有常百
王遺禮樂三代舊軒裳㑹補南極缺能令北斗昻
無媒言囁嚅夫志思廻遑秋老空悲扇天涼反賣
漿却來頻渭釣又絶在陳粮志道衰猶夢依仁老
更剛故家三徑逺薄土一㕓荒混混常無捨乾乾體
自強率躬能省已行道不踰方寜恥身衣褐誰
嗟日食糠起歌明月夜舒嘯白雲鄉綺夏終辝
漢巢由固避唐名極得三者柴立机中央榮遇傳
金馬題名刻土堂未窺君所藴徒見子之墻遣
欲絶形累無貪不行妨一瓢渠樂逸陋巷我憂惶
犧易韋編暗麟經古卷黄著述遵輔嗣去取
笑公羊再辨麟絶筆重箋城復隍焦桐人不識
獨有蔡中郎
　　　讀唐史有感復継張敏之韻頗有脂粉
　　　氣息遷就聲韻故也呵
唐室承平乆遺賢不遁藏羅紈桑幄膩餅餌麥
疇香馬牧初蕃息民編莫校量邊臣閑虎略衛
士歛鷹揚禁苑晨鐘動梨園錦障張披香風
細細太液水浪浪河漢明方潤長庚淡不鋩羽旄
儀兩列冠蓋道相望諌士陳休戚庭臣論否臧金
石歌大雅琴瑟奏清商青鳥迷鴛瓦烏衣遶
盡梁供張官府備殽饌大官忙共享清時樂殊
無謗議傷含元朝百辟花萼宴諸王主上貞
觀聖官僚魏鄭良歳餘開武講春首闢文塲
異寳浮淮水餘粮朽鳯翔諸羗来入衛百濟請觀
光関塞沉烽火郷閭息冦攘三春常若雨六月
不飛霜聖徳躋朝夕仁心本就將俯知人意順
仰視帝心當彍騎輕関内精兵重北疆朝廷潜
巨蠧方鎭養貪狼粉面三千軰金釵十二行持
盈當忌滿居治不知亡相罷曲江去權移林
甫傍華清髙屼屼驪嶠碧蒼蒼金屋眠春
暁温泉浴暮涼掖庭花爛熳閣道路彷徨
宫監金犀餙妖姫珠玉裝危絃驚醉耳哀
調断柔腸燈燭暉鳷鵲絲簧沸建章奢
淫幾桀紂純儉劣成康擊柝宫城邃傳籌
禁漏長謀懽長汲汲沉醉若倀倀未悟薪及
爇誰知病已肓人横碧玉笛腰佩絳香嚢嶺
表千山逺荔枝三日甞仙衣吹渺渺蓮舸泛
洋洋力士權誠重楊釗寵不忘承㤙趍宝座奏
事近牙床熒惑頻侵斗秋陽弗集房人心咸怨
怒天象不披詳易水声鳴咽燕山水欝茫盜
賊克上郡鼙皷起漁陽殺氣凌金闕繁霜
殞玉芳環兒剛賜死天子懼如狂戰士皆思變
姦臣亦易常空閑塵羯鼓誰舞舊霓裳忠
義心徒順英雄志自昻翠華揺曵曵鸞馭
去遑遑禁臠庖供豕村民路進漿隘兵蜀道險
糊口益州粮靈武兵聲振汾陽意氣剛復収京
闕克重治寢園荒賊勢時深蹙官軍力益強
羽檄傳劒閣龍駕返南方御府仍無酒飢民
尚噉糠卭都求道士蓬島覔仙郷符使將㱕
漢眞妃猶憶唐金釵分一股鈿合擘中央揮涕
春風殿傷心秋月堂梧桐籠院砌桃李映宫墻佳
夢眞難得幽歡頗有妨春宵成怨憶秋亱愈
悲惶尚記脩眉緑猶思半額黄強舒鸞被翠
閑殺輦車羊陵谷俄驚海滄浪已變隍臨風一巵
酒聊復酹三郎
　　次韻黄華和同年九日詩十首
　　　　黄華和同年九日詩以採菊東籬下
　　　　　悠然見南山為韻予愛而継之前叙
　　　　　思㱕之心後述參玄之志所謂倒食甘
　　　　　蔗者也
秋香眞可人不為無人改自慙寒昔盟東籬
子空待我獨揺酒巵不得寒英採臨風望故
園參商二十載
西風殘日秋有客嗟幽獨偶尔得香醪凄然
憶霜菊世態屢遷變人生多反復十年一夢
中猶未黄粮􁆐
無花復無蝶不似今秋窮黄花歲歲别九日
年年同我居北海南子在西山東公余㑹何
日一醉閑愁空
當年别吾山曽与黄華期富貴非予志卜築
臨東籬今也違初心知我者其誰掛冠猶未
遂寄此相思詩
無意戀三公有心辝駟馬洛陽失金谷閭山
　有别野芳酒㵼盈樽秋香折盈把沉醉卧西
　風不讓梨花下
　汩沒紅塵中辜負黄華秋林泉与朝市試問
　孰為優胡然乆沉首令我心悠悠酷思山水
　樂夢寐空神逰
　歳月不我與彈指及衰年平生諳萬事抵死
　參重玄因縁不可滯慎母法自然兩邉都不
　立别有壺中天
　無知豈眞知無見非眞見遮照玄縱横機関
　千萬變虎口幾横身臨敵經百戦三折為良
醫一交學一便
五流分洞下一派起湖南春水無心碧秋山着
意嵐林濟眞顛漢曹山放酒酣許多閑伎倆
子細好生參
水外猶逢水山前更有山元知非内外更不在
中間測海纔盈掬窺天見一斑樞機謾竭世
一筆請君删
　　　寄雲中東堂和尚
雲中種出火蓮華到底東堂是作家伏手骨
撾腰下劒笑人家具手中蛇三玄戈甲徒心乱五
位君臣莫眼花只遮些皃難理㑹草鞋包褁
破袈裟
　　　謝萬夀潤公和尚惠書
多謝堂頭逺賜書驚人才筆我難如承當
禪髓心無媿供奉佛牙力有餘㓜子可襲先
父業游人却到舊時居箇中消息誰能悉玉女
乗風跨鐵驢
　　　燕京大覺禪寺奥公乞經藏記既成以詩
　　　　　戯之
詞源老去苦無多強著閑文讃釋迦遒徤
　兎毫生月窟光明蠒𥿄出新羅茶爐㡬瓣龍
　涎燼玉板十分鳯墨磨此起科差眞可笑湛然
　陪酒更陪歌新獲紫玉板硯扵友人
　　　　寄龍溪老人乞西嵓香
　寄語龍溪老古錐西嵓風韻我長思香錢緩
　發鳴琴後瓦鼎濃薰入定時比擬梅魂秖獨歩
　品量龍腦可同馳湛然鼻孔撩天大穿過多
　時不自知
　　　　謝聖安澄公饋藥
　一粒靈丹寄我甞湛然回簡謝西堂殺活一
草眞難㑹藥病相治未易量子細嚼時元不
礙渾掄吞下也無妨聖安骨董知多少賣㺯千
年舊藥方
　　　和王正夫韻
壯年自笑鬢先霜喜色眉間一點黄退食
紫宸居鳯閣朝
天丹闕列鴛行功名必要光前古富貴何須㱕
故郷濟世元知有仁政活人不假返䰟香
　　　継孟雲卿韻
㱕歟奚待鬢雙皤無恙閭山聳岌峩萬壑松
風思仰嶠千嵓煙雨憶平坡(仰山平坡皆/燕然名刹也)開基氣槩鯨
吞海遁世生涯䑕飲河好買扁舟從此逝醉眠江
國一漁簔
　　次雲卿見贈
濟濟千官侍
玉宸尊賢容衆更親親風雲際㑹千年少
天地恩私四海均西狩一蘓張掖亂南廵重變大梁
春車書南北無多日万里河山宇宙新一作㑹同文軌
　　　和王正夫憶琴
道人塵世厭嚻塵白雪陽春雅意深萬頃松風
皆有趣一溪流水本無心忘機觸䖏成佳譜信
手拈来搃妙音陶老無絃猶是剰何如居士
更無琴
　　　継宋德懋韻三首
聖人開運億斯年
睿智文明禀自天旁午衣冠逰北海縦横耕釣
滿居延月氏入貢稱属國日本觀光列户編威
震西溟千萬里漢唐鴻業亦虚傳
　　　其二
笑我區區亦强爲故園荒矣欲何之讀書測
海持螺測學道窺天以管窺疲俗不禁新
疾苦濫官難撫舊瘡痍不㣲任重宜求退自有
當途國手醫
　　　其三
廣平流落寓平城親老家貧强苟生炎漢蕭
曹賢政事李唐房杜美聲名進求高譽千
金重退隠閑身一葉輕應継開元舊動業華
堂鐘皷對長檠
　　　和平陽張彦升見寄
天兵出雲中一戰平城破居庸守將亡京
畿遊騎邏有客赴澶淵(子常倅/開州)無人送臨賀姦臣
興弑逆時君逺遷播
聖主得中原
明詔求王佐胡然北海遊不得南陽卧
寵遇命前席客星侵
帝座萬里金山行三經玉門過于聞歲貢修燉
煌兵勢挫國維張禮義民生重食貨黜陟九等
分幽明三載課小人絶覬覦賢才無轗軻功名本
忌盈廟堂難乆坐老矣盍㱕來㱕歟可重和俯
仰不心慙寛弘從而唾清濁自沙汰精麁任揚簸
賦性嗜踈聞高眠樂慵惰蒼鷄粗庖充黄犢
足犁拖㓜子事耕鋤老妻供碓磨隨分養
餘齡雖飢而不餓
　　　䟦白樂天慵屏圖
三盃兀兀元如道一覺昏昏恰似真不識香山
慵睡意知音自有箇中人
　　　和請住東堂䟽韻
東堂不肯卧西堂珍御鮮食别様装枉費青
帘三百尺雲中公子不来甞
　　　寄倪公首座
亨監逃海淹虀瓮隆老成龍過禹門獨有倪
公尚癡坐㡬時承継萬松軒
　　　和吕飛卿
一試戎衣大定𥘉逹賢不得退閒居盟津既
渡諸侯喜親見
王舟躍白魚
　　　戯陳秀玉(并序)
　　　　　萬夀堂頭自汴梁來逺寄萬松
　　　　　老師偈頌舊本有和節度陳公一
　　　　　絶云清谿居士陳秀玉要結蓮宫
　　　　　香火縁賺得稍翁揺艣棹却云
　　　　　到岸不須舩嘻三十年前已有此
　　　　　叚公案湛然目清谿為昧心居士者
　　　　　厥有旨哉僕未參萬松時秀玉盛
　　　　　稱老師之德業尔後少得受用皆
　　　　清谿導引之力也毎欲報之秀玉竟
　　　　不一染指故作是詩以戯之
不見桃源路渺茫(騎馿/覔馿)清谿招引到仙鄉(未當/好心)
湛然幸得齁齁飽(也湏/吐却)擘與些兒不肯甞(恰似/真个)

湛然居士文集卷之九
　湛然居士文集卷之十
　　　　扈從冬狩
　　　　用秀玉韻
　　　　送西方子尚
　　　　用樗軒韻謝秀玉見惠東坡杖
　　　　和邦瑞韻送行
　　　　謝西方噐之贈阮杖
　　　　繼希安古韻
　　　　和非熊韻二首
　　　　　過深州慈氏院
　　　　　用李君實韻
　　　　　繼崔子文韻
　　　　　繼武善夫韻
　　　　　皷琴
　　　　　扈從羽獵
　　　　　狼山　宥獵
　　　　　對雪皷琴
　　　　　寄氷室散人
　　　　　寄平陽潤和尚
　　　　　紅梅二首
　　　　　吟醉軒
　　　　　寄西庵上人用舊韻四首
　　　　　和漁陽趙光祖二詩
　　　　　自賛
　　　　　再過太原題覃公秀野園
　　　　　和韓浩然韻二首
　　　　　張漢臣因人覲索詩
　　　　　和謝昭先韻
　　　　　德恒將行以詩見贈因用元韻以見意
　　　　　送文叔南行
　　　　　和馮揚善九日韻
　　　　　示石州劉企賢
　　　　　和劉子中韻
　　　　　李庭訓和予詩見寄復用元韻以謝之
　　　　　和黄山張敏之擬黄庭詞韻
　　　　　寄暠公堂頭同叅
　　　　　寄移刺子春
　　　　　寄妹夫人
　　　　　送姪九齡行
　　　送姪了眞行
　　　和英粹中山堂韻
　　　和武善夫韻
　　　和馬揚善韻
　　　和董彦才東坡䥫杖詩二十韻
　　　扈從冬狩
　　　　癸已　扈從冬狩獨予誦書于穹
　　　　廬中因自譏云
天皇冬狩如行兵白旄一麾長園成長圍不知
㡬千里蟄龍震慄山神驚長園布置如圓陣万
騎雲屯貫魚進千群野馬雜山羊赤熊白鹿奔
青麞壯士彎弓殞奇獸更驅虎豹逐貪狼(御閑有/馴豹縱)
(之以摶/野獸)獨有中書倦㳺客放下氊簾誦周易
　　　　用秀玉韻
　　　　　甲午之秋秀玉殿學逺以新詩寄
　　　　　東坡杖因用元韻謝之
七尺烏虬乳節堅清谿寄我我忻然敢輕黑鐵三
十両逺勝黄金百萬錢好句君堪坡老敵清詩
予負定公先他年携此林泉去静倚松軒誦大全
　　　　送西方子尚
西方子尚氣凌雲一見忘年各任眞隂德傳家宜
有慶義方垂訓不違仁雄文固可魁天下確論
曽無詭聖人天産英才湏有意好将吾道濟
斯民
　　　用樗軒散人韻謝秀玉先生見惠東坡杖
圓方頂足法高卑五九蒼蒼老節竒一日湛然
獲二寳東坡䥫杖寂通詩
　　　和邦瑞韵送行
幸有和林酒一樽(尚醖出於和林/城故有是句)地爐煨火為
君温昔年相見興三嘆此日臨行贈一言士行
莫忘直報怨人情須信害生恩而今躍入驚人
浪珎重風濤過禹門
　　　謝西方器之贈阮杖(并序)
　　　　了然居士素蓄東坡䥫杖洎地字
　　　　號阮眞絶世之寳也
　　　　　天兵既克汴梁先生携二君來燕欲
　　　　　藏之恐不能終寳欲贈湛然南北相
　　　　　去不知其㡬千里慮中道浮沉是
　　　　　以獻諸秀玉殿學田公奉
　　　　　御欲轉致於予也甲午之秋陳田入
　　　覲果饋之於我因乱道數語用酬厚意
睢陽三絶從來傳坡仙䥫杖爲之先宋朝四美豈
易得地君神噐稱手賢了然居士隠洛瀍讀書
好古有積年擒龍捉日獲二寳寳之鑿棟屋
壁穿
龍庭萬里疊山川欲来饋我嗟無縁將奪固與
此理玄慇懃携贈陳與田陳田今歲來朝
天惠然出賜穹廬前烏虬入手蒼璧懸恍然遺世
如登仙長蛟倚壁光娟娟鱗介欲生如蜿蜒澄澄
秋月瑩朝鏡湏臾洗盡余腥羶足方法地頂法
軋四十五節松栢堅七尺烏金三十両㣲簧瑟瑟
鳴哀蟬雲項纎纎空腹圓十三玉柱鴻翩翩躭
躭雲坐踞猛虎巖巖山口雙雙絃䥫君伴我
逰林泉足疾頓減衝雲烟臨風三㺯碎瓊玉清
商秋水聲􁌇涓安仁得此如臨淵子䏥求杖不惜
錢湛然坐受匪勞力不勝其服心胡然西方諷
我求終焉故令二友相招延抱桐扶杖閭山巓
舉觴笑詠秋風邉(了然居士作鉄君傳云/長七尺重三十両頂圓)
(足方中有㣲簧凡四十五節世傳嵇生造尺云/昔顯宗東宫時常讀東坡鉄杖詩因召侍臣鄭)
(子聃問杖之存亡子聃以在睢陽爲對因以/數/千緍購子張文定公之孫其孫藏于屋棟子𥅆竟)
(不得一見云地字號阮亡宋之故物天地玄黄此四/阮為絶/寳也泰和間秘於禁中侍詔孫安仁之姊)
(以琴阮得入侍上以此阮賜之安仁屢求之其姊/以阮見寄舊制宫掖中侍人不許与親戚通耗安)
(仁冐法得之其好事有/如此者故予引用具語)
　　継希安古詩韻
垂盡絲綸不上鈎㝠鴻髙舉弋無由不圖垂譽
流千古安肯低眉謁五侯
　　和非熊韻
蠻觸功名未足誇掀髯一笑付南華他年擊破
疑團後始覺從來盡眼花
　　和非熊韻
藹藹英聲鎭比州非熊人物本風流時逢佳客
開青眼乆領元戎尚黑頭已發豐城神劍出休嗟
暗室夜光投驅兵經略関中了題遍長安舊
酒
　　過深州慈氏院
今年扈從次饒溝暫觧征鞍慈氏逰世變刼
灰何所有人隨兵火鮮能留堂堂聖像孰曽
識燁燁眞詮詎可求醉墨淋漓灑塵壁使人知
我過㴱州
　　用李君實韻
多病逢秋苦未宜天涯屈指故人稀塵飛滄
海悲人世夢㫁黄梁笑錦衣靜樂浮榮難両
得宦情㱕興本相違高山流水無竆思撫㺯絲
桐為發揮
　　継崔子文韻
崔子龍鍾亦可憐臨風相送我胡然君來玉塞
三千里余隠龍沙二十年美玉詎容藏韞櫝精
金到底入鈞甄他時定下搜賢　詔先到河東汾
水邉
　　継武善夫韻
老子年來酷愛閑不堪白髪暎蒼顔十年興廢
悲歌裏半世干戈窹寐間　北闕欲辞新鳯閣
東州元有舊閭山熊經鳥引聊終老嵓下踈
松正好攀
　　皷琴
宴息穹廬中飽食無用心讀書費目力苦思
嫌哦吟摴蒲近博徒圍碁殺機深洞簫耗余
氣􁐼筑惡鄭音呼童炷梅䰟索我春雷琴何
止銷我憂還能禁邪滛正席設棐几危坐獨整
襟㝷徽促玉軫調絃思沉沉清聲鳴鶴鸞古意
鏘石金秋水洗塵耳秋風振高林清興騰八表成
連何必㝷絃指忽両忘世事如商參泥塗視富
貴晝夜等古今湛然有幽居秪在閭山隂茅亭
遶流泉松竹幽森森携琴當老此㱕去投吾簮
　　扈從　羽獵
湛然　扈從狼山東　御閑天馬如逰龍驚
狐突出過飛鳥霜蹄霹靂飛塵中馬上将軍弓
挽月脩尾蒙茸卧殘雪玉翎猶帯血糢糊騄駬
嘶鳴汙㣲血長圍四合匝數重東西馳射奔追
風鳴鞘一震翠華去滿川枕藉皆豺熊自笑
中書老居士擁鼻㣲吟弓矢廢向人忍恥乞其餘
瘦兎瘸獐紫駝背吾儒六藝聞吾書男兒可
廢射御乎明年准偹秋山底試一如臯學射雉
　　狼山　宥獵
　　　　扈從車駕出獵狼山圍既合奉
　　　　詔悉宥之因作是詩
君不見武皇校獵長楊裏子雲作賦誇奢靡又
不見開元講武驪山旁廬陵修史譏禽荒二君
所為不足法徒令千載人雌黄　吾皇廵狩
行周礼長圍一合三千里白羽飛空金鏑鳴
狡兎雄孤應弦死　翠華駐蹕傳絲綸四開湯
網無掩羣　天子㤙波沐禽獸狼山草木咸
忻忻
　　對雪鼓琴
君不見党侯賞雪斟羊羔蛾眉低唱白雲謡慷
慨樽前一絶倒髙談闊論誇雄豪又不見陶
榖開軒收竹雪旋焼活火烹團月笑撚吟鬚
吟雪詩冷淡生活太清絶清歡濁樂爭相高
至人視此輕鴻毛嗜音酣酒元麁俗癖茶嚼
句空劬勞龍庭飛雪風凄冽天地模糊同一色𢾗
巵美湩温如春三㺯悲風絃欲折酪奴歡伯持
降旌詩聲歌韻不敢鳴党武陶文都勘破眞識
此心無一箇
　　寄冰室散人
佳人元不是摩登幻術因循汙此生對雪觧歌
吟飛絮句滅燈能審断絃聲鳯樓蕭洒閑瓊管
冰室深沉冷玉笙好訪龍溪善知識傳燈何啻
惣持名(三學尼長老道/號龍溪老人)
　　寄平陽潤和尚(張彦升寄平陽潤和尚所著/金盞兒十首因作詩寄潤公)
十首新詞寄我時淨名手叚我獨知觧将
没孔鐵鎚子打就無聲金盞兒言外飜騰閑曲
調刼前拈㺯古鈐鎚清河露布殽公案賺得衰
翁一首詩
　　紅梅(東坡謂認桃無緑葉辨杏有青枝太麁俗/因潤飾其語成之)
瘦損佳人氷雪姿天教粧抹入時冝小桃嫌鋪
翠雲葉踈杏驚看碧玉枝李白詩成怒妃子呉
宫宴罷醉西施而今辜負黄昏月只少西湖處
士詩
　　其二
天仙皎皎素羅裳淡抹濃塗總不妨酒暈半
潮妃子醉胭脂初試夀陽粧肯同桃杏迷蜂蝶
本與松筠傲雪霜顧影也應悲漢室臨風猶
似怨三郎
　　吟醉軒
修竹千竿五畝宫幽居活計興無窮清詞麗句
梅詩老白髪蒼顔歐醉翁灑墨疾書千首敏
浮白痛飲百樽空醉吟聞有香山老倒用顛
拈意暗同
　　寄西菴上人用舊韻四首
别後無縁得再參新詩重寄代和南他年
放我休官去只向雲川結小菴
功名我已譲曹參又見曹參定五南布韈青鞋
從此始濟源聞有侍中菴
多幸松軒得罷參玉泉山水勝江南泉邉便作
㱕休計何必香山覔舊菴
憶昔吾師(萬松/老也)放晚參揚兵西北擊東南一聲霹
靂龍飛去尚有癡人宿草菴
　　和漁陽趙光祖二詩
嵓廊深責忝疑丞位重材輕負寵榮猾虜七摛
輸葛亮竒謀六出愧陳平未行禮樂常如慊欲掛
衣冠似不情何日對君言我志夜闌乗燭笑
談傾
　　其二
生民垂欲陟春臺南斗妖氛絶點埃典礼已隨
前代廢遺音猶怨後庭哀十年嘆我垂垂老
萬里憐君得得來此語縦無多忌諱緘題未可對
人開
　自賛
美髯中書白衣居士從他抹粉施朱一任安名立
字手中玉塵震雷音説盡人間無限事
　　再過太原題覃公秀野園
　君實洛陽園花竹秀而野先生取此意開園臨古
　社土堦甃以石茅亭略其瓦佳木碧雲揺清泉寒玉
　瀉開軒叩琴筑撫景飛觴斚我來政秋晚殘英折
　盈把粲然啓一笑琅然歌二雅将㱕且裴回幽㝷未
　能捨呼酒盡餘興索筆爲摸寫緬懐温國公重
　名滿天下寥寥二百年童卒傳司馬君侯築兹
　圃如有所慕者晞顔顔之徒子亦斯人也
　　　和韓浩然韻
　　　　浩然以昇元寳噐玉澗鳴泉二琴見贈
　　　　勉和來詩用酬厚意
　標格雄雄藴藉深烏龍胷臆隱雷音一雙神
　噐波及我不負分金結義心(浩然得四琴分二琴/于我故有是句)
　　　又
　一曲南風奏古宫坐􁢝神物愧無功千金厚惠将
　何報鶚表慇懃効孔融
　　　張漢臣因入覲索詩
　漢臣千里覲　龍庭欲使　天皇致太平十事
　便宜言懇切三千貔虎令嚴明好籌廟算如
　留相莫憶鱸魚似季鷹一統要荒君勉力雲
臺湏占最髙名
　　和謝昭先韵
失奚為劣得奚優遇流而行坎則留笑視紛紛兒
女軰成是敗非徒相尤弃人所取取所弃獨識萬松
為出類本欲心空及第㱕暮請晨參唯一志浮生
迅速奔隙駒無竆塵刦元斯湏參透威音刦前
事花開枯木誰云枯河朔干戈猶未息西域十年空
旅食賢人退隠予未能鈞衡曠位虚名極
眞人應運康世屯數須寛詔垂絲綸沛若恩波
淪骨髓皇皇四海咸蒙春漢唐疆宇非為大戍守
西臨玉関界百濟稱藩過海門鄙語粗言其
大槩　天皇自將辦多多天兵百萬渉長河京索
為空汴梁下秦皇漢武疇能過凛凛威聲震天
宇不殺為功果神武朔南一混車書同　皇業巍
巍跨千古先生吾邦之彦兮　琴書而自怡俓侹
松栢操磊落英雄姿明正道無邪思一貫詩書
継先覺両全才德眞吾師王謝來江左家學易
道豈忘貽濟世湏君展驥足政要再鑿人耳目
小子區區何所祝但願天衷俞鶚奏
　　德恒將行以詩見贈因用元韻以見意云
　國士朝　黄屋無辝路八千徒嗟蘇子困誰識
　禰生賢腰下無金印山中有翠煙英雄湏有用
　勉力待中年
　　　送文叔南行
　李子敦純不入時而今失志又南㱕縦無手内
　毛生檄自有嚢中萊子衣未得忠貞昆
　聖主且将甘㫖侍慈闈鵷鶵不忘衝天志直待
　三年更一飛
　　　和馮揚善九日韻
　馮君今歲又離家携手賡酬海一涯秦漢興
亡眞夢寐蘇張轗軻莫吁嗟孔融座上樽盈酒
靖節籬邊菊有華何日公餘同此樂西風一醉泛
流霞
　　示石州劉企賢
西州來索湛然詩笑點霜毫錄鄙辭底事行藏
元有數斯文否秦本由時碩材未信　明君棄
雅操何慙暴吏欺此語頗渉人忌諱等間勿使細
民知
　　和劉子中韻
　　蓬山㪚人劉詡于中頗通儒㓜依全眞
　　　　出家今已還俗故有擇術不可不慎之句
　蓬山北海逰珥筆陳良謀徒歩而南来意氣凌
　馬周貪吏亂法令如茨不可束子中有大志毎甘
　跨下辱他日得從
　龍其鋒誰敢觸今日君之來非為五斗粟君子
　慎擇術痛恨陪全眞調心正是妄堪笑學鳥
　伸一日錯下脚萬刼含酸辛平生大夢中不識
　菴中人一言贈吾子宗匠宜相親
　　　李庭訓和予詩見寄復用元韻以謝之
　忝位召司歲月深中書自笑不如岑殷周禮樂
眞予事唐舜規模本素心鄭五每慚難作
相胥靡終欲強爲霖隴西妙語虚推奨舒卷
寒窓盡日吟
　　和黄山張敏之擬黄庭詞韻
黄山無媒亦無梯蕭條白畫関荆扉凌晨端
坐嗽玉池闌干苜蓿先生飢惠然寄我黄庭
詞湛然一笑㡬脱頥一鶴南翔一不飛十年
一夢今覺非故山舊隱蒼松欹而今老盡
虬龍枝曽學四老餐紫芝從譏懐宝而邦迷
塵縁一掃無孑遺隔縠觀月猶依稀汪洋
法海無邉涯螢光詎可窺晨晞蓮花自是生汙
泥汚泥不染清涼肌彩雲易散碎琉璃人間四
相夭五衰有為無為俱有為夀窮塵刦元
非遲湛然醉揺芭蕉巵薔薇深蘸書淋漓白
眼一望湏弥低黄山先生耽書癡退藏不露
龍麟姿對人不恥弊緼衣自甘貧困元知
㣲籬邊黄菊香離披門前山色寒参差不
以下體遺葑菲新詩逺寄盤龍螭胷中滿貯
夷齊薇忘機臨水狎鷗鷖燕居申申不愆儀
含光隠秀如文犀乗閑綸釣垂清漪躳耕禾黍
方離離湏信君子能自卑予知先生之獨悲深憂
海内生民疲生民擾攘如棼絲笑予素餐徒位
尸先生識鑑如元龜旁通發而為聲詩照我穹
廬生光輝窮通進退元有時至人終不貪危機
他時
天子求塤箎欲行周禮脩周基先生好應千年
期沙堤行人羡輕肥鳯凰到底鳯池棲太平鈞
石湏君持蒼生未濟無言㱕
　　寄暠公堂頭同叅
暠公聞道住南宫笑寫新詩託去鴻准偹金
桃三百顆因風寄與老髯公
　　寄移刺子春
說與沙城劉子春甚然垂老酷思君同遊青塜
秋将盡共飲天山酒半醺蠒𥿄題詩􁆐錬字氊廬
談道細論文五年回首眞如夢衰草寒煙正㫁
魂
　　寄妹夫人
三十年前旅永安鳯簫樓上倚䦨干(先叔故居/之樓名)
𥘉學書畵同逰戯靜関琴碁相對閑聚㪚悲歡
燈影裏興亡成敗夢魂間安書風送來天際望断
中州一髪山
　　送姪九齡行
我欲歸休與願違而方知命正宜歸閭山自有
當年月一舸西風賦式㣲
　　送姪了眞行
吾兄継世禄襲封食東平㓜子死王事長女閨
門英孀居二十年禮佛讀傳燈一旦遇宗匠了眞
訓其名前歳陽翟破道服潜偷生寜死不受
辱託疾燕山京湛然憐孤族贖汝為編氓死
生本如夢寵辱眞若驚莫忘離亂苦長思
　厭世情三學有龍溪叩參宜盡誠喝碎湏弥山
　打破乾闥城両頭俱放下枯木一枝榮
　　　和少林和尚英粹中山堂詩韻
　我愛嵩山堂山堂秋寂寂蒼煙自揺蕩白雲風
　出入泠泠溪水寒細細琴絲濕離塵欲無事又
　有閑蹤迹
　　　和武善夫韻
　不得濽身似許由毉閭辜負萬山秋未竭犬
　馬雖爲慊　憶猿寉却自羞黄閣賴懸新篆
　印白雪元有舊漁舟他時雪夜㝷良友且學當
　年王子猷
　　　和馮揚善韻
　揚善従来慕晉卿滄浪濁䖏不濯纓関東易
　學孰能與冀北詩聲莫與京今日竆途雖蹇
　剥他時行道自亨貞湏知遯世元無悶莫怨
　龍鐘出
　帝城
　　　和董彦才東坡鐵杖詩二十韻
　女媧未補青天裂神液飛精散為銕嵇生箕
　踞鍜洪爐白汗飜漿滴清血黒虬彷彿欲飛
躍鱗介蒼蒼生乳節情知中散氣凌雲肯與
凡工爭巧拙栁君傳與東坡老神物終湏歸俊
傑坡仙為夀文定公酬和新詩誇勝劣觀妙堂
名龍尾硯睢陽并此為三絶睢陽城破兵火炎
神噐不隨烟熖滅了然居士出伊洛登山渡水
相扶挈燕然分付我清谿妙語雕鐫跨先哲逺
來携贈白霫老天理似為余所設湛然忝佐本
無功致
王澤民媿臯契再逰北海復何恨與君同歩
龍沙雪大澤深山無所驚掃除魑魅驅兇􁆂
輕簧歴歴吐㣲語閑對幽人如皷舌有時拈起
擊湏弥湏弥擊碎同丘垤雲門逺遁德山去敢
對髯翁開口説一時驚倒野狐禪奔走不來予
閫闑他年神武掛冠去誰知刼外乾坤别横擔此
杖入千峯大方獨歩無蹉跌
湛然居士文集卷之十

湛然居士文集卷之十一
　　　用張道亨韻
　　　題龎居士隂徳圖
　　　和馮揚善韻
　　　和秀玉韻
　　　示從智
　　　荅聶庭玉
　　　繼栢巖大禅師韻
　　　和張善長韻
　　　　愛棲嵓弹琴聲法二絶
　　　　冬夜弹琴頗有所得作詩三十韻以遺猶子蘭
　　　　夜坐弹離騷
　　　　弹秋宵歩月秋夜歩月二曲
　　　　弹秋水
　　　　弹秋思用樂天韻二絶示景賢
　　　　弹廣陵韻終日而成因賦詩五十韻
　　　　吾山吟
　　　　從萬松老師乞玉博山
　　　　寄萬壽潤公禅師用舊韻
　　　寄聖安澄公禅師
　　　寄甘泉禅師謝惠書
　　　送房孫重奴行
　　　從龍溪乞西巖香并方
　　　乙未元日
　　　付從䆒
　　　旦日遺從祖
　　　旦日示從同仍簡忘憂
　　　元日勸忘憂進道
　　　轉燈
　　　　録寄新詩呈冲霄
　　　　寄東林
　　　　借琴
　　　　戯景賢
　　　　再用前韻二首
　　　　寄景賢
　　　　再用知字韻戯景賢
　　　　復用前韻戯呈龍崗兼善長二首
　　　　慕樂天
　　　　彈廣陵散
　　　戯劉潤之
　　　用劉潤之韻
　　　用張道亨韻
　　　　道亨予故人也間關二十年今寓居
　　　　平水以詩見寄因和其韻以謝之
大安之季君政乖屯爻用事符雲雷邉軍驕懦
望風潰燕南趙北飛兵埃民財已竭轉輸困元
元㤙治如望梅太白經天守帝座長星勾已
中台玄臺宻表告天道災妖變異無不該姦臣
搆禍謀不軌魚鱗鱗首侵宸階蹀血京師萬人
死君臣自此相嫌猜居庸失守𬗋荆破天兵掣
電騰八垓潜議遷都避凶禍銜枚半夜宫門開
河表偷生聊自固京城留後除行臺力窮食盡
計安岀元戎守節甘自裁虬龍奮迅脫大難微
波沉滯獨黄能王師神武本不殺一發鹿臺能
散財威聲逺震陜洛懼勢同拉朽如枯推髯公
退縮飬愚拙白麻一旦天邊来萬里
龍庭謁　天子軺車乹軋風塵埋言輕無用
自緘嘿浮沉鵷鷺相超陪布幕氊廬庇風雨日
中一食如持齋瀚海波聲寒汹湧金山峰勢高
崔嵬十年行役亦艱苦塩車強駕同駑駘羙湩
如飴潤喉吻仃伶獨撥寒爐灰故園夢㫁㡬千
里燕然㢠首白雲堆弹鋏悲歌望明月山城明
月空徘徊徃事如絲不敢憶令人感慨生餘哀
聖人繼運踐九五歡聲騰沸天之涯萬國梯航
喜奔走弊帛交列陳瓊瑰
天子恩威溢中外逺邇翕然無不懐四民樂業
庶政舉宗臣勠力諸王諧
行殿　受朝設鐘皷明堂祭祀陳大罍卿雲輪
菌自紛郁妖星不復侵天街否道已窮受諸㤗
人心已順天心廻制度一新從簡略禁網踈濶如
天　恢賢材尚隱若冥鴈區區弋人何慕哉自
慚忝位司鈞軸可憐多士無梯媒願學留侯引
年去不與赤松逰蓬莱閭陽舊隐度殘朽扁舟
蓑笠江湖崖
　　　題龎居士隂徳圖
易易難難各一機非難非易亦新竒若将三句
分優劣露桂燈籠暗皺眉
　　　和馮揚善韻
天道不可窮此理自古然大暴夀盗跖至仁夭
顔淵偉材鮮遭遇君臣難兩全庸愚厭梁肉廣
文寒無氊未逄知音人伯牙故絶絃我愛馮公
子孔教窮髙堅憂道不憂貧一室如罄懸却笑
庠序生供薦徒備員詩書貯便腹一斗吟百篇
逺蹈顔孟迹近比蘇黄肩寜受跨下辱不為天
下先昇平已有期上道化日躔九州成一統刑
賞歸
朝權汴梁三戦定樂浪一檄傳先生謁
承明萬里来秦川徒歩沙磧中徃復㡬一年揲
蓍說易傳應詔命席前十年符億兆十世盈十
千男兒志在道何論胝與胼一旦得榮遇閭巷
車馬填窮通固由命何必興孜煎用之自可進
舎之便可還自笑髯中書有過仍不悛三代不
同禮勉欲相襲㳂賢人正退隱強起居官聨氷
炭豈共噐安可渾愚賢可惜和氏姿庸工浪雕
鐫不能作大噐取次成弃捐潜龍喻君子或躍
或在田未遂馬周志好墾楊雄㕓伏臘粗酒脯
旦夕充羹饘窮途不足泣弔影無自憐人生一
瞬息日月如璣旋學道如牧羊後者為之鞭離
羣謝富貴遁世安林泉勿學躁進人扼腕長呼天
　　　和秀玉韻(并序)
　　　　三學老人背佛說法教僧幽半藏謗
　　　　之清谿老人有頌因和之
清谿作䆿語湛然大笑之僅能知大用尚未識
大機貪隨言語轉錯認二阿師箇中關捩子卓
然絶百非三學未甞坐何説非與是半藏未有
言奚論讃與毁觧語非干舌能知誠匪智為報
清溪公無事莫生事
　　　示從智
知人者明自知者智仁人一言博哉其利
　　　荅聶庭玉
文章太守鎮榆關逺寄新詩與湛然卓爾功名
君勉力歸與活計我加鞭扶衰幸有東坡杖遣
興猶存玉澗泉布襪青鞋任真率東垣山水不
拈錢
　　　繼柏巖火禅師韻
行盡千程與萬程誰能退歩見嚴宸饒渠觧釋
庭前雪笑彼難除室外塵翡翠簾前猶是汝琉
璃殿上更何人直須鶴岀銀籠外受用壺天不
夜春
　　　和張善長韻
下馬如虹氣焰雄驚人詩筆有誰同銀鈎老字
學顔軆玉振竒辭類國風今日白衣聊飬素他年
皇屋好推忠經营江左須豪哲占取雲臺第一功
　　　爱棲巖弹琴聲法二絶
須信希聲是大音猱多則亂吟多滛世人不識
棲巖意祗爱時冝熱閙琴
多著呤猱熱客耳強生取與媚俗情純音簡易
誰能識却道棲巖無木聲
　　　冬夜弹琴頗有所得亂道拙語三十韻
　　　　以遺猶子蘭(并序)
　　　　余㓜年刻意於琴𥘉受指於弭大用
　　　　其閑雅􁀊澹自成一家余愛棲巖如
　　　　　蜀聲之峻急快人耳目毎恨不得對
　　　　　指傳聲間關二十年予
　　　　　奏之索於汴梁得焉中道而卒其子
　　　　　蘭之琴事深得棲巖之遺意甲午之
　　　　　冬余
　　　　　扈從
　　　　　羽獵以足疾得告凢六十日對弹操
　　　　弄五十余曲棲巖妙㫖於是盡得之
　　　　因作是詩以紀其事云
湛然有琴癖不好凢絲竹児時已存心壮年學
愈篤倉忙兵火際遺譜不及録囬首二十秋絲
桐髙閣東棲巖有後人萬里来相逐能繼箕裘
業待予爲季叔今冬六十日對弹五十曲五旬
記新聲十朝温已熟髙山壮意氣秋水清心月
陽春撼瓊玖白雪碎瑶玉洛浦太含悲楚妃歎
如哭離騷泣鬼神止息振林木秋思盡雅興三
樂歌清福自餘不暇数渇心今已沃昔我師弭
君􁀊澹聲不促如奏清廟樂威儀自穆穆今觀
棲巖意節奏變柛速雖繁而不亂欲㫁還能續
吟猱從簡易輕重分起伏一聞棲巖聲不覺傾
心服彼此成一家春蘭與秋菊我今㑹為一滄
海涵百谷稍疾意不急似遅聲不跼二子終身
學今日皆歸僕我本嗜踈懶富貴如桎梏幸遇
萬松師一悟消三毒早晚掛冠去閭山結茅屋
𬞞笋粗充庖糲飰炊脱粟有我春雷子豈憚食
無肉旦夕飽純音便是平生足
　　　夜坐弹離騷
一曲離騷一椀茶箇中真味更何加香銷燭燼
穹廬冷星斗䦨干山月斜
　　　弹秋宵歩月秋夜歩月二曲
碧玉聲中歩月歌弹来弹去不嫌多従教人笑
成琴癖老子佯呆不管他
　　　弹秋水
信意弹秋水清啇促軫成只疑天上曲不似世
間聲海若誠無敵河神已請􁀊三朝不弹此心
竅覺塵生
　　　弹秋思用樂天韻二絶示景賢
秋思而今不入時平和節奏苦嫌遲香山舊譜
重拈岀不問知音知不知
𥻘𥻘㫁似烏蛇蚹瑟瑟徽如古殿苔玉澗鳴泉
獨受用穹廬秪少景賢来
　　　弹廣陵散終日而成因賦詩五十韻(并序)
　　　　嵇叔夜能作廣陵散史氏謂叔夜宿
　　　　革陽亭夜中有鬼神授之韓皐以為
　　　　揚州者廣陵故地魏氏之季母丘儉
　　　　軰皆都督揚州為司馬懿父子所殺
　　　　叔夜痛憤之懐寫之於琴以名其曲
　　　　言魏之忠臣散殄於廣陵也盖避當
　　　　時之禍乃託於鬼神耳叔夜自云靳
　　　　固其曲不以傳袁孝尼唐乾符間待
　　　　詔王邀為季山甫皷之近代大定間
　　　　汴梁留後完顔光禄者命士人張研一
　　　　弹之因請中議大夫張崇為譜序崇
　　　　偹序此事渠云驗於琴譜有井里别
　　　　姊辭郷報義取韓相投劍之䫫皆刺
　　　　客聶政為嚴仲子刺殺韓相俠累之
　　　　事特無與揚州事相近者意其叔夜
　　　　以廣陵名曲㣲見其意而終畏晉禍其
　　　　序其聲假聶之事為名耳韓皐徒知
　　　　托於鬼物以避難而不知其序其聲
　　　　皆有所托也崇之論似是而非余以為
　　　　叔夜作此曲也晉尚未受禅慢啇與
　　　　宫同聲臣行君道指司馬懿父子權
　　　　侔人主以悟時君也又序聶政之事
　　　　以譏權臣之罪不啻俠累安得仗義
　　　　之士以誅君側之惡有所激也不然
　　　　則逺引聶政之事甚無謂也泰和間
　　　　待詔張噐之亦弹此曲每至沉思峻
　　　　迹二篇綏弹之莭奏支離未盡其善
　　　　獨棲嵓老人混而為一士大夫服其精
　　　　妙其子蘭亦得棲嵓之遺意焉
湛然数従軍十稔苦行役而今近衰老足疾困
卑濕歲暮懶岀門不欲為無益穹廬何所有秪
有琴三尺時復一絃歌不猶賢慱奕信能禁邪
念閑愁破堆積清旦炷幽香澄心弹止息薄暮
已得意焚膏逹中夕古譜成巨軸無慮聲千百
大意分五節四十有四拍品弦欲終調六絃一
時劃初訝似破竹不止如裂帛忘身志慷慨别姊
情惨戚衝冠氣何壮投劒聲如擲呼幽逹穹蒼
長虹如玉立将弹發怒篇寒風自瑟瑟瓊珠落
玉噐雹墜漁人笠别鶴唳蒼松哀猿啼怪栢数
聲如怨訢寒泉古澗澁㡬折變軒昂奔流禹門
急大絃忽一捻應弦如破的雲煙速變滅風雷
恣呼吸數作撥刺聲指邊轟霹靂一皷息萬動
再弄鬼神泣叔夜志豪邁聲名動蠻貊洪爐煆
神劍自覺乾坤穿鍾㑹来相過箕踞方袒禓一
旦諸殺之始知襟度阨新聲東市絶孝尼無所
獲宻傳迨王邀曽為山甫客近代有張研妙指
莫能及琴道震汴洛屢陪光禄席噐之雖有聲
錬此頭垂白中間另起意沉思至峻迹節奏似
支離羙玉成破璧為山虧一簣未精誠可惜我
愛棲嵓翁飜聲從舊格始終成一貫雅趣超今
昔三引入五序始作意如翕縦之果純如将終
繳而繹嵇生能作此史臣書簡䇿又謂神所授
傳自華陽驛韓臯破是説以為避晉隙張崇作
譜序似是未為得我今通此論是非自懸隔啇
與宫同聲㫁知臣道逆權臣侔人主不啻韓相
賊安得聶政徒元惡誅君側上欲悟天子下則
有所激惜哉中散意千古無人識
　　　吾山吟
　　　　兒鑄學皷琴未期月頗能成㺯有古
　　　　調絃泛聲一篇鑄愛之請余爲文因𥙷
　　　　以木聲稍隱括之歸於羽音起於南
　　　　吕終於太簇亦相生之義也以文之
　　　　首句有吾山之語因命爲吾山吟聊
　　　　塞鑄之請不敢示諸他人也湛然題
吾山吾山予将歸予将歸深溪蒼松圉茅亭扃
扃柴扉水邉林下琴書樂矣水邉林下琴書樂
矣不詩市朝知猿鶴悲吾山胡不歸
　　　從萬松老師乞玉博山
吾師珍惜玉山爐可嘆雕紋朴䘮𥘉無黨無偏
三足峙不緇不磷一心虚禮佛誦課須資汝示
衆拈香正起予對此好弹三澗雪因風逺寄萬
松書
　　　寄萬壽潤公禅師用舊韻
懶荅禅師一𥿄書禅師佳句古誰如不才嘆我
垂垂老羙𥙿憐君綽綽餘㫁臂志能如慧祖點
胞終不似雲居三關叅到縦横處識破黄龍脚
似驢
　　　寄聖安澄公禅師
澄公屢有寄来書不著寒温問訊予老栢依然
籠古殿(庭中有怪/栢數株)旃檀無恙鎻精廬金鱗透網三
乗外大隱居廛十載餘(聖安居/市中)秖有些兒堪恨處
向人剛覔䕶身符
　　　寄甘泉禅師謝惠書
萬松節外有孫枝德業文章冠一時不惜臨風
寄新句知音消得湛然詩
　　　送房孫重奴行
汝亦東丹十世孫家亡國破一身存而今正好
行仁義勿學輕薄辱我門
　　　從龍溪乞西嵓香并方
　　　　余愛龍溪老人之西嵓香屢乞之每
　　　　恨得少旋踵而盡因道鄙語乞香并方
我愛龍溪新様香西嵓風韻卒難忘深玄欲說
舌頭短妙觀先通鼻孔長秋水弹時冝受用碧
嵓讀處更相當清香妙譜都拈岀莫惜十年舊
藥方
　　　乙未元日
刼前别有一壺天萬古長空無後先建化門頭
聊爾耳也隨徒衆賀新年
　　　付從究
曠刼茫茫困路塵囘頭便是故園春而今既遇
松軒老究取元來不死人
　　　旦日遺從祖
　　　　乙未旦日從祖索詩浪道數句以遺之
塵世春風歳又遷僚属來賀古川前誰知萬法
生心上不覺雙毛落鬂邊人生能得㡬緉屐文
章不直一文錢威音那畔乾坤别且道而今是
㡬年
　　　旦日示從同仍簡忘憂
　　　　乙未旦日從同索詩因道拙偈二十
　　　　韻仍簡忘憂
昔我馳星軺駐車歸化城汝方来摳衣從同訓
其名侍余垂十年百事無一成律曆且及半琴
道猶未精禅書置一隅尚未窮一經大道若滄
海萬古長澄清酌之而不竭注之而不盈偃䑕
得滿腹亦足飽鯤鯨又如大圓鏡歷刼長圓明
中間無影像應物而現形漢胡逓相照岀没能
縦横又如萬鈞鍾寂然藏雄聲隨叩而即應圓
音自鏘鏗小擊而小響大撞而大鳴又如長明
燭積歲長熒熒分爲百千萬光明如日星惠之
而不費是爲無盡燈日月照天下不可語瞽盲
雷霆碎山岳聾者未曽聴枯木元無花却怨春
不平作偈以勸汝可以爲盤銘
　　　元日勸忘憂進道
　　　　乙未元日忘憂居士索詩勉道數語
　　　　因勸其進道云
刼外風光别人間日月遷南洲添一歳北海又
二年榮利蝸粘壁功名蟻慕羶萬縁都放下好
叩祖師禅
　　　轉燈
　　　　乙未元日安慶以轉燈見贈忘憂居
　　　　士索詩走筆作偈以警世云
安慶作戲燈惠然来贈我藏燈借微明細火薰
其座乗兹風火力盤旋如轉磨中有角抵人揮
臂不知禍團團十萬匝輪廻莫能􁐶此燈雖戯
具無果大因果三世塵沙佛皆如轉燈過三千
大千界成壊亦風火所以明眼人重道輕利貨
生死比夢寐榮華䓁涕吐長行此觀心人間都
看破多少看燈人知音無一箇
　　　録寄新詩呈冲霄
冲霄酷愛玉泉詩媿我年来無好辝録寄新詩
三十首莫教俗子䓁閑知
　　　寄東林
　　　　屢承
　　　　東林同參賜書未遑裁荅亂道鄙語
　　　　以代手訥云
同參萬里寄書來盥手緘封手自開没骨舌頭我
難説無根樹子若能栽金鵬手叚􁀊翻海任老鈎
竿不釣能何日萬松軒側畔笑談抵掌一開懐
　　　借琴
龍崗居士本知音參透淵明得趣心暫借桐君
休吝惜玉泉習氣未琴
　　　戯景賢
　　　　景賢愛弹雉朝飛作是詩戯之
牧犢曽歎雉朝飛七十無妻是以悲何事龍岡
愛弹此欲學白傳覔楊枝
　　　再用前韻
　　　　景賢弹雉朝飛予作詩戯之䝉寵和
　　　　有若有餘隂乞一枝之句予再用前
　　　　韻以拒之
遏住行雲不敢飛一聲還噎一聲悲蠻兒深愜
龍岡意唱得香山楊栁枝
　　　又
妙舞盤中塵不飛採蓮一曲繞梁悲慕素魯蠻
獨當両貫珠歌韻栁腰枝
　　　寄景賢
　　　　因足疾在告弹琴逾時腕臂作痛自
　　　　訟其癡作詩以寄景賢
湛然有過必人知笑寄龍岡自訟詩閻浮衆生苦為
樂華嚴皇覺藥能醫十年擐甲足疾作三月弹
琴臂力衰因病得閑閑却病閑中雖病也便冝
　　　再用知字韻戯景賢
薄徳從來搃畏知龍岡又有和来詩機関不觧
活龍㺯(諺有是語)癖疾還如死馬醫大舜再逄
難永訣周公不夢覺吾衰鳯池元是䕫龍宅山
鹿野麋終不冝
　　　復用前韻戯呈龍岡居士兼善長詩友
君有蠻兒我已知湛然援筆上新詩翠眉已惹
禅心動玉頰休教獺髓醫舊有藥爐雖竭底新
来鼎噐却扶衰隆隆玉凖能青眼不觧雲霓也
自冝(西人多/服白衣)
　　　其二
行雨行雲一夜飛㐮王從此莫含悲蠻兒侍寢
龍岡老恰似柔稊生栁枝
　　　慕樂天
荆水(􁉥水出/于玉泉)渾如人節灘玉泉佳趣䫫香山韋
編周易忘深意貝葉佛經送老閑爽我琴書池
五畆侑人詩酒竹千竿樂天活計都相似脂粉
獨嫌素與蠻
　　　弹廣陵散
居士閑弹止息時胞中鬰結了無遺樂天若得
嵇生意未肯獨吟秋思詩
　　　戯劉潤之
　　　　從劉潤之借杜詩因豪奪之作是詩
　　　　以戯之
休嗔乆假不云歸長笑還書是一癡居士親行
萬里地政須百註杜陵詩
　　　用劉潤之韻
箇中消息本忘言一念從渠一萬年大地遍開
皆是水頑石不擊固無烟成佛莫落謝公後建
業從教祖氏先萬法悉從心地起元来禍福不
由天
湛然居士文集卷之十一
湛然居士文集卷之十二
　　　琴道喻五十韻以勉忘憂進道
　　　弹琴逾時作觧嘲以呈萬松老師
　　　勉京賢
　　　和潤之
　　　劉潤之作詩有厭琴之句因和之
　　　懐古一百韻寄張敏之
　　　示忘憂
　　　和旭公三絶
　　　　再和世榮二十韻寄薛玄之
　　　　和蘭仲文二十六韻
　　　　又和仲文二百
　　　　用曺楨韻
　　　　怨浩然
　　　　從國才索閑閑煎茶賦
　　　　贈髙善長一百韻
　　　　再𢋫仲祥韻寄之
　　　　寄金城士大夫
　　　　誠之索偈
　　　遺姪淑卿香方偈
　　　為子鑄作詩三十韻
　　　琴道喻五十韻以勉忘憂進道并序
　　　　余㓜而喜佛盖天性也壮而渉獵佛
　　　　書稍有所得頗自矜大又癖扵琴因
　　　　檢閱舊譜自弹数十曲似是而非也
　　　　後見琴士弭大用悉弃舊學再變新
　　　　意方悟佛書之理未盡遂謁
　　　　萬松老人旦夕不輟叩參者且三年
　　　　始䝉見許是知聖諦第一義諦不在
　　　　言傳明矣邇因忘憂學鼓琴未期月
　　　　稍成節奏又知學道之方在君子之
　　　　自強耳故作琴道喻述得㫖之由勉
　　　　子進道之漸云
昔我學鼓琴豪氣凌青天輕笑此小技何必師
成連寳架翻舊譜對譜尋氷絃自弹数十㺯以
謂無差肩有客来勸予因舉荘生篇時君方誦
書輪扁居其前釋椎而入請何故讀殘編上古
已乆矣不得見聖賢遺書糟粕餘與道雲泥懸
臣年七十秋雙鬢如垂綿斵輪固小巧巧性非
方圓心手両相應不能語子馬是知聖人道安
得形言詮至今千載間此論不可遷琴書紙上
語妙趣焉能傳不學妄穿鑿是為誰之愆余方
謁弭君服膺乃拳拳相對受指訣𥘉請歌水仙
吟猱不踰矩節奏能平平起伏與神㑹態状如
雲烟朝夕從之逰琴事得大全小藝尚如此大
道寕不然當年嗜佛書經論窮䟽箋公案助談
柄賣弄猾頭禅一遇　萬松師駑駘蒙䇿鞭
委身事洒掃摳衣且三年圎教攝萬法始覺擔
板偏回視平昔學尚未及埃涓漸能入堂奥稍
稍窮高堅疑團一旦碎桶底七八穿洪爐片雪
飛石上栽白蓮佛祖立下風俯視威音先忘憂
西域時師我求真筌經今十五春進退猶遷延
望涯自退縮甘心嗟無縁将求無價寳未肯酬
一錢未啟半簣土欲酌九仭泉羙玉付良工良
工得雕鐫良金不受冶徒費爐韝煽聞君近好
琴停燭夜不眠弹之未期月曲調能相聮君𥘉
未弹時曽不知勾蠲學道亦如此惟患無精專
誰無摩尼珠誰無般若舩立志勿猶䂊叩參冝
勉旃他時大徹悟沛然如決川毛端吞巨海芥
子含大千瞬息一世過生死相縈纒此生不得
覺曠刼徒悲煎吾言真藥石療子沉痾痊
　　　弹琴逾時作觧嘲以呈
　　　萬松老師
一曲悲風歴指寒昔年曽奉萬松軒本嫌浮脆
刪吟栁為愛軒昻變撞敦髙趣醸成真有味煩
襟洗盡了無痕禅人若道聲塵妄孤負觀音正
法門
　　　勉景賢
　　　　　昨日景賢坐間屡稱東坡真人中之
　　　　龍也若慕其才而異其志採其華而
　　　　弃其實又何益於事哉因作偈以勉
　　　　之云
既慕東坡才當如東坡志君才如東坡其志未
相似詩似東坡詩字如東坡字胡不學東坡且
學長不死
　　　劉潤之舘於忘憂門下作述懐詩有弟
　　　子二三同㑹食誰曽開口問先生之句
　　　余感而和之
從来重士還相重到底輕人却自輕醴廢翻然
便歸去至今髙尚穆先生
　　　劉潤之作詩有厭琴之句因和之
學士既歸夫子道吾儒宜識仲尼心當年刪出
詩三百時復絃歌不廢琴
　　　懐古一百韻寄張敏之
興亡千古事勝負一枰碁感恨空興歎悲吟乃
賦詩三皇崇道徳五帝重仁慈禮廢三玉謝權
興五伯漓焚書嫌孔孟峻法用髙斯政出人思
亂身亡國亦隨阿房修象魏徐福覔靈芝偶語
真虚禁長城信謾爲只知秦失鹿不覺楚亡騅
約法三章日㤙垂四百基漢興學校啓文作典
章施黷武疲中夏窮兵攘四夷嗣君恩稍失劉
氏德難衰新室雖興難眞人已御期魏呉将奮
起靈獻自荒嬉賊子權移漢姦臣塢築郿三朝
如峙鼎四海若棼絲纔奉山陽主已生司馬師
仲謀服孟徳葛亮倍曺丕唯晉成獨統平呉混
八維有𥘉終鮮克居治亂誰思蝉鬢充蘭掖羊
車遶竹岐孫謀無逺慮神噐委癡兒國事歸椒
室民飢詢肉糜爲人昧菽麥聞蟆問官私衛瓘
嘗㡬諌何曾已預知五胡雲優攘六代電奔馳
川谷流腥血郊原厭積屍天光分耀日地里裂
瓜時歷數當歸李驅除暫假隋西陲開鄯善東
鄙討髙麗鸞駕如江國龍舟泛汴漪錦㠶遮水
靣粉浪汚河湄府藏金帛積生靈氣力疲盗賊
天下起章奏禁中欺海内空龍戦河東有鳯姿
元戎展鷹大頡利助熊羆奉表遵朝命尊王建
義旗經營於盗手禅譲託君辝豪哲歸吾彀要
荒入我羈太宗真令主貞觀有皇䂓正羙開元
治俄成天寳悲曲江還故里林甫領台司裂土
封三國纒頭愛八姨霓裳猶未罷鼙皷恨来遲
逆冦陵丹闕君王捨翠眉兩京賊黨滅方鎮重
權移朱李元堪歎石劉亦可嗤九州重搆亂五
代荐荒飢遼宋分南北翁孫講禮儀(苦宋事遼為/兄仍請隨代)
(以序昭穆至李年/遼為翁宋為孫)宣和風侈靡教主德庸卑背約
絶鄰好興師借冦資懸知䘮唇齒何事撤籓籬
失地人皆怨蒙塵悔可追遼家遵漢制孔教祖
宣尼煥若文章備康哉政事熈朝廷嚴衮冕郊
廟奏壎箎校獵温馳射行營習正竒南州走玉
帛諸國畏鞭笞天祚嬌人上朝鮮叛海涯未終
三百祀不免一朝危鴨緑金朝起(鴨緑江武元/起義之地)
桑乾玉璽遺(金兵逼京師天祚西狩遺傳國/璽於雲中之桑乾河竟不獲)後遼興大
石西域統龜兹萬里威聲震百年名教垂(大石林/牙遼之)
(宗臣挈衆而亡不滿二十年克西城數十國幅員数萬里/傳数主凢百餘年頗尚文教西域至今思之廟號徳宗)
武元􁀊宋地殷禮雜宗姬(金謂箕子之/裔雜用周禮)治國崇文
事㧞賢尚賦詞邦昌君洛汭劉豫立青淄大定
民興詠明昌物適冝日中湏景昃月滿必光虧
肘腋獨夫難丘墟七廟墮
北朝
天輔祐南國俗瘡痍天子潜廵狩宗臣嚴守陴
山西盡荆枳河朔半豺貍食盡謀安岀兵嬴刀
不支長圍重數匝乆困再周朞太液生秋草姑
蘇逰野麋忠臣全節死餘衆入降麾　文獻生
三子　東丹第八枝虚名如畫餅遺業學為箕
自笑蓬垂鬂誰怜雪滿髭撫􁊅長感慨搔首㡬
嗟咨車盖知何處衣冠問阿誰自
天明下詔知我素通蓍發軔􁛑琴劍登車執䇿
綏穹廬或白黒驛騎半黄駓肥臠白如瓠瓊漿
甘似飴天山連北府(天山之北唐北/庭都䕶府在焉)瀚海過西伊
(伊川之西北有瀚海/伊州又謂之西州)天馬窮渤澥
神兵過月氐感
恩承
聖勅寄住到尋罳(尋罳䖍西域城名西人云尋/罳肥也䖍城也通謂之肥城)春色
多紅樹秋波搃緑陂(西城風俗家必有園園/必成趣多有方池圓沼)不湏賖
酒飲隨分有驢騎畎𤱔棲禾粟園林足果梨舂
粳光璨玉煮飰滑流匙
聖祖方輕舉
明君應樂推
龍庭陳大禮
原廟獻明粢萬國朝
金陛千官列
玉墀
求賢為輔弼
舉我忝丞疑才徳真為慊顛危不觧持願従麋
鹿性豈戀鳯凰池投老誰為伴黄山有敏之
　　　示忘憂(并序)
　　　　余作懐古詩百韻非徒作已使世之
　　　　人知成敗之可鑑出世之人識興廢
　　　　之不常也因作偈以見意云
歷代興亡數張𥿄千年勝負一盤碁因而識破
人間夢始信空門一著竒
　　　和金城寳宫旭公禅師三絶
知公已得夜明符任運騰騰無所拘見說金城
多長者有人青眼待君無
南北東西搃一家纔生擬議便生瑕人人錯認
髯居士只有惮師不眼華
旭老今年錐也無糞堆却得舊明珠穹廬半夜
無燈燭請盡平安一𥿄書
　　　再和世榮二十韻寄薛玄之
　　　　余甞和李世榮律詩二十韻薛玄之
　　　　和元韻見寄以求拙語因再和之
尚記承平日為學軆自强經書興我志功業逼
人忙蟄窟長思震葵心本慕陽蛟龍𥘉得雨日
月近依光事主心無隱遭時䇿建長引君當正
道陳事上封章亦既尊仁義胡為失毅剛箴䂓
盡忠赤人物敢雌黄㫁似南山定言令北斗昻
勸君師魏鄭嫉惡法張綱青眼蒙高顧白眉忝
最良誰知天有數不覺漢亡疆人笑段干木誰
師田子方上蒼垂大命
天闕册明王殷室君雖滅仁人道未亡南州逺
煙水北海㡬星霜
仁政時将治
明君國䆮昌卿雲知有慶嘉榖又呈祥名遂冝
思退機危乃自戕歸歟今好賦聞道故園荒
　　　蘭仲文寄詩二十六韻勉和以謝之
我愛仲文公敦純有古風科名擢乙選制䇿肯
宸哀作事能謀始為人克有終養如鄒軻(去/聲)氣
成自仲尼鎔致主忠誠懇容人便腹空一朝淹
驥足百里試鳩功牛刃聊施割嚢錐已脱鋒屯
方雷雨動泰未地天通聚散悲觀裏興亡夢寐
中勢傾秦失鹿姦殞鯀為熊不學東方朔誰徴
皇甫嵩洛陽傳白傳江夏譽黄童
上國􁀊諸域輿情
逹四聦百司将布置多士想登庸未識荆州面
徒思衛玠容中原期混一
天子訪英雄
嘉運人皆幸
亨時君又逄汙俗風已變
明主德方隆
施雨皇恩布
如流直諌從凱元咸勠力稷契各言忠我愧凢
庸士恩霑
造化工兵氛箕尾没劒氣斗牛衝西華将歸馬
南陽莫卧龍孝亷為選舉仁義作幈幪
歷運千年合衣冠萬國同草儀獨有子行待㤗
山封
　　　又
仲文才筆冠人間工部壇前第一班世上乆無
孔北海雲中誰識謝東山忘懐詩酒醒還醉適
意琴書樂且閑野有遺賢猶未用中書寕得不
胡顔
　　　又
室中忝預萬松籌脫得中間與兩頭反覆人心
厭殷室咄嗟天下属
宗周直湏勇退中書事未肯榮貪留國侯収拾
綸竿與簔笠華亭却覔舊漁舟
　　　用曺禎韻(禎金城人字幹臣始冠上詩于我/文采可觀因和元韻以勉後進云)
征南都䕶得旋斾􁀊北将軍已罷師寰海謳歌
歸大舜明堂鐘鼓奏咸池咸陽父老傾心日魯
國書生得志時收拾琴書我歸去
朝廷人物有臯夔
　　　怨浩然
　　　　韓浩然甞以詩許昇元寳噐玉澗鳴
　　　　泉二琴予已有謝詩今得書以玉澗
　　　　遺周漢臣藏昇元而託以他辝因用
　　　　浩然新韻以怨之(漢臣小字六和余/嘗戲呼為六居士)
先難後易真交契醉許醒違盖世情玉澗白輸
六居士昇元鳥有一先生昔䝉佳句誠歡抃今
得芳緘且歎驚一入侯門深似海騷人空夢帳
中聲(昇元寳器亦/名帳中寳)
　　　従國才索閑閑煎茶賦
　　　　聞國才近得閑閑手書煎茶賦以詩
　　　　索之
聞君乆得煎茶賦故我先吟投李詩為報君侯
休吝惜照人瓊玖算多時
　　　贈髙善長一百韻
　　　　髙善長本書生也屢入御圍而不捷
　　　　乃翻然醫隱悉究難素之學後進咸
　　　　師法焉與龍崗居士善尤長于詩而
　　　　酷愛余之拙語盖自厭家鷄耳因漫
　　　　成俚語一百韻以贈之
君本遼陽人家居華表傍隨任来燕然卜築金
臺坊㓜蒙父兄訓讀書登止庠大義治三傳左
氏為紀綱詩書究㣲理易道宗京房史學亦精
妙論議如馨香行道有餘力下筆能詩章典雅
繼李杜浮華笑陳梁當年闢科舉郡國求圭璋
御圍屢不捷在前饒粃糠先生乃醫隱退身慕
羲皇難素透玄㫖鍼砭能起殭可並華扁跡可
聨和緩芳門生皆良醫西海高名揚昔我知君
名方且王事忙兵塵隔東西忽成參與啇君𥘉
渉洛瀍我已達燉煌瀚海浪奔激金山路彷徨
西逰㡬萬里両鬢今蒼蒼西方好風土大率無
蚕桑家家植木綿是為壠種羊年年旱作魃未
識舞􁝮鴹决水溉田圃無歳無豊穣逺近無饑
人四野棲餘糧是以農民家處處皆池塘飛泉
遶曲水亦可斟流觴早春而晚秋河中類餘杭
濯足或濯纓肥水如滄浪雜花間側桓園林如
繡䊋爛醉蒲萄酒渇飲石榴漿隨分有絃管巷
陌雜優娼佳人多碧髯皎皎白衣裳市井安丘
墳畎𤱔連城隍錢貨無孔郭賣飰稱斤量甘瓜
如馬首大者狐可藏採杏兼食核(西方杏人皆生食/之甘香如芭欖)
飡瓜悉去瓤西瓜大如鼎半枚已滿筐芭㰖賤
如棗可爱白沙糖人生為口腹何必思吾郷一
住十餘年物我皆相忘
神祖上仙去
聖主登明堂馹騎徴我歸忝位居巖廊河表寒
舊盟鄜秦成戰塲
翠華乃南渡
鸞馭聲鏘鏘
六軍臨孟津偏師出太行間路入斜谷南鄙侵
壽唐犄角皆受敵應戰實未遑一旦汴梁破何
足依金湯
下詔求明醫先生隐藥囊馳軺来
北闕失措空倉惶我於群鷄中忽見孤鳯凰下
馬執君手涕淚其如䨦我歎白頭翁君亦嗟髯
郎停燈話舊事談笑吐肺膓酬酢覔佳句沉思
搜㣲茫湛然訪醫藥預偹庸何妨髙君略啓口
確論聞未甞醫術與治道二者元一方武事類
藥石文事如膏梁膏梁日日用藥石藏巾箱一
朝有急病藥石施鋒鋩病愈速藏藥膏梁復如
常緩急㓂難作大劍須長搶㓂止兵弗戢自焚
必不長發表勿攻裏治内無外傷朝廷有内亂
安可揺邉疆疆塲或警急中變决自戕隂病陽
脉生陽證隂脉亡暴法譬之隂仁政喻之陽太
􁀊雖日乆恣暴降百殃大亂遍天下行仁降百
祥一君必二臣佐使仍參詳不殊世間事烝民
無二王國老似甘草良将比大黄一緩輔一急
一柔濟一剛病来不速治安居養豺狼疾作儻
無藥遇水乏舟航病固有寒熱藥性分温凉療
熱用連蘗理寒冝桂薑君子與小人禮刑令相
當虗者𥙷其羸實者瀉其強扶衰食枸𣏌破血
服㯽榔抑髙舉其下天道猶弓張損餘𥙷不足
貧富無低昻寒多成冷痼熱盛為瘡瘍政猛民
傷殘政慢賊猖狂保生必求源胃府為太倉四
時胃為主端居鎮中央朝廷天下本本固邦家
昌實實而虗虗其謀元不臧五行不偏勝所以
壽而康太宗􁀊府兵是致威要荒未病冝預治
未亂冝預防賊臣弑君父禍難生蕭牆辨之由
不早即漸成堅霜心腹尚難治向復及膏盲湛
然聞此語不覺興胡床謝君贈誨言苦口如藥
良問一而得二和璧并夜光走筆書新詩一笑
呈龍岡
　　　再賡仲祥韻寄之
　　　　金城薛玄之用李世榮舊韻寄詩於
　　　　余索拙語已和寄忽思冰巖再賡仲
　　　　祥元韻以寄之
能談仁義兵經傳宗素臣字畫類閑閑句法如
之純澹然與世踈渭水獨垂綸蒿菜塞庭除塵
土霑衣紳歸我夫子門三月無違仁後生来從
學善誘能循循顔巷不改樂范甑長生塵仰不
媿於天俯不怍於人進徳方乾乾慎行而脩身
旅食秦晉間騎驢三十春珠玉炙人口麗藻嘉
彬彬今年又絶糧生涯如在陳歌詠猶不輟真
為葛天民新詩過子卿離騷齊靈均忘機天壌
間舉措皆天真濯足滄浪中鷗鷺来相親胷中
萬卷書下筆端如神素負經濟才人品伊臯倫
桂林秪一枝亦何慚郄詵
　　　寄金城士大夫
　　　　逺聞金城學齋絶糧因奉粟十斛助
　　　　虀塩之資故作小詩以勵本土學士
　　　　大夫
金城人士本多竒何事庠宫乆蔑資周急無輕
五秉粟傷時目寄一篇詩
　　　誠之索偈
誠之乆侍
萬松師何事十年下手遅刼火光中湏退歩青
春寕有再来時
　　　遺姪淑卿香方偈
　　　　姪淑卿疾作索安息香於余欲辟邪
　　　　也将謂汝是箇中人猶有這箇在因
　　　　　作香方偈以遺之
我有一香香秘之不敢說心生種種法生心滅
種種法滅退身一念未生前此是真香太竒絶
邪神惡鬼永沉蹤外道天魔皆胸裂
　　　為子鑄作詩三十韻
　　　　乙未為子鑄壽作是詩以遺之鑄方
　　　　年十有五也
皇祖遼太祖奕世功徳積彎弓三百鈞天威威
萬國一旦義旗舉中原如捲席東鄙收勾麗西
南窮九譯古噐獲軒鼎神寳得和璧南陬稱子
孫皇業㡬三百赫赫東丹王譲位如夷伯藏書
萬卷堂丹青成畫癖四世皆太師名徳超今昔
我祖建四節功勲冠黄閤先考文獻公弱冠已
卓立學業飽典墳創作乙未暦入仕三十年廟
堂為柱石重義而踈財後世遺清白我受先人
體兢兢常業業十三學詩書二十應制䇿禅理
窮畢竟方年二十七萬里渡流沙十霜泊西域
自愧無才術忝位人臣極未能扶顛危虗名徒
伴食汝方志學年寸隂眞可惜孜孜進仁義不
可為無益經史宜勉旃慎母耽愽奕深思識言
行毎戒迷聲色徳業時乾乾自強當不息㓜歳
侍
皇儲且作
春宫客一旦衝青天翺翔騰六翮儒術勿踈廢
祖道冝薰炙汝父不足學汝祖真冝式酌酒壽
汝年五福自天錫
湛然居士文集卷之十二
湛然居士文集卷之十三
　　　楞嚴外觧序
　　　心經宗說後序
　　　糠孽教民十無益論序
　　　釋氏新聞序
　　　屏山金剛經别觧序
　　　書金剛經别觧後
　　　賈非熊修　夫子廟說
　　　永安寺請予爲功徳主䟽
　　　　請旭公住寳宫寺䟽
　　　　請文公住玉山開堂出世䟽
　　　　請嚴庵主住東堂出世䟽
　　　　請希庵住住晉祠奉聖寺開堂䟽
　　　　請學庵主住翠㣲山寳林寺開堂岀世䟽
　　　　請石州海秀首座住文水壽寕寺䟽
　　　　太原山開化寺請予為功徳主因作䟽
　　　　重修　宣聖廟䟽
　　　　燕京大萬壽寺化水陸䟽
　　　　請奥公禪師開堂䟽五首
　　　　請湘公住持興教寺䟽
　　　　請東林老人住雲嚴寺䟽
　　　　請栢巖儼公䟽
　　　　祁州重修　宣聖廟䟽
　　　　安慶織萬佛䟽
　　　　請聦公和尚住山隂縣復宿山䟽
　　　　題萬壽寺碑隂
　　　　和公大禅師塔記
　　　　萬壽寺創建厨室上梁文
　　　　茶榜
　　　約善長和詩戦書
　　　寄萬松老人書
　　　萬松老師萬壽語録序
　　　祭姪女淑卿文
　　　和林城建　行宫上梁文
　　　為武川摩訶院創建佛牙塔䟽
　　　楞嚴外觧序
昔洪覺範有言天台智者禅師聞天竿有首楞
嚴經旦暮西向􁧅祝願此經早来東土續佛慧
命竟不得一見今板鬻遍天下有終身不聞其
名者因起法輕信劣之嘆若夫徴心辨見證悟
窮魔明三界之根探七趣之本原始要終廣大
悉偹與禅理相為表裏雖具眼衲僧不可不熟
繹之也余故人屏山居士牽引易論語孟子老
氏荘列之書與此經相合者輯成一編謂之外
觧實漸誘吾儒不信佛書者之餌也吾儒中喜
佛乗者固亦多矣具全信者鮮焉或信其理而
弃其事者其理事而破其因果者或信經論而
誣其神通者或鄙其持經或譏其建寺􁇋沙之
世界以為迂闊之言成壊之刼波反疑駕馭之
説亦何異信吾夫子之仁義詆其禮樂取吾夫
子之政事舎其文學者耶或有攘竊相似之語
以謂皆出於吾書中何必讀經然後為佛此軰
尤可笑也且竊人之財猶為盗矧竊人之道乎
我屏山則不然深究其理不廢其事其於因果
也則舉作善降祥之文引羊祐鮑靚之事其於
塵界也則隘鄒子之説婉禦冦之談其神通也
則云左慈術士耳變形於魏都皆同物也疑吾
佛不能變千百億化身乎其於刼波也則云郭
璞日者卜年於晉室若合符劵疑吾佛不能記
百萬之多刼耶其於持經也則云佛日禅師因
聞誦心經咒言下大悟田夫俚婦持念諸課者
詎可輕笑之哉其於建寺也則云阿蘭若法當
供養彼區區者尚以土木之功為費何庸望之
甚耶其評品三聖人理趣之淺深也𥘉云稍尋
舊學且窺道家之言又繙内典至其邃䖏吾中
國之書似不及也晚莭復云余以此求三聖人
垂化之理而後知吾佛之所以為人天師無上
大法王者非諸聖之所以能侔也學至於佛則
無可學者乃知佛即聖人聖人非佛西方有中
國書中國無西方書也或問屏山何好佛之深
乎荅云感恩之深則深報之屏山所謂心不負
人者矣渠又云吾佛之所誨人者其實如如不
誑不妄豈有毛髪許可疑者邪噫古昔以來䔍
信佛書之君子未有如我屏山之大全者也近
代一人而已㤗和中屏山作釋迦文佛賛不逺
千里以序見託予萬松老師永長巨豪劉潤甫
者笑謂老師曰屏山兒時聞佛以手加額既冠
排佛今復賛佛吾師之序可慎與之庸詎知他
日得不復似韓歐排佛乎老師曰不然今屏山
信觧入㣲如理而説豈但悔悟於前非亦将資
信於来者且兒時喜佛者生知宿禀也既冠排
佛者華報蠱惑也退而賛佛者不逺而復也而
今而後世尊所謂吾保比木决定入海矣後果
如吾師言余與屏山通家相與爾汝曾不檢羈
其子阿仝軰待余以叔禮
天兵既克汴梁阿余挈遺藁来燕寓居萬松老
師之席老師助鋟木之資欲廣其傳阿仝致書
請余為引余亦不譲援筆疾書以題其端不惟
彰我
萬松老師㝠有知人之鑑抑亦紀我屏山居士
克終全信之心且為方來淺信竊道者之戒云
甲午清明后五日湛然居士漆水移刺楚才晉
卿序于和林城
　　　心經宗説後序
白華山主榰折脚鐺煮熟没米粥萬松野老用
穿心椀盛與無口人雖然指空話空爭奈依實
具實嗟見渾掄吞棗只管誦持故教混沌開眉
妄生穿鑿如明以字莫認經頭未觧本文且看
注脚湛然居士􁇀水移刺楚才晉卿詳勘印行
　　　糠孽教民十無益論序
昔予友以此論見寄属予求序以行世予恐謗
歸於講主者辭而不序遂採萬松老師賦意及
講主餘論述辨邪論之意以謂世人皆云釋子
黨教護宗由是飛謗流言得以藉口予本書生
非釋非糠従傍杖義辨而證之何為不可乎予
又謂昔屏山居士序輔教編有云儒者甞為佛
者害佛者未嘗為儒者害誠哉是言也盖儒者
率掌銓衡故得高下其手其山林之士不與物
競加以力孤勢劣曷能為哉予觀作頭陀賦數
君子皆儒也予不辨則成市虎矣不獨成市虎
抑恐崔浩李徳𥙿之徒一唱一和撼摇佛教為
患不淺故率引儒術比而論之以勵吾儒為糠
孽所惑者論既述所謂予友者復以書見示其
大略曰講主上人者以糠孽叛教穨風乃檢閲
藏教尋繹儒經積有年矣窮諸佛之深意逹三
乗之至真列十篇之目成一家之言語辨而詞
温文野而理親聞之者是非莫逃誦之者邪正
斯分雷震獅吼邪摧魔奔良謂偃徳草之仕風
釋疑冰之陽春噫或佛道之未䘮也諒必由子
斯文乎是以信奉佛教者展轉録傳不可勝紀
京城禅伯尊宿欲流之無窮不惮萬里徃復數
書託子為序今之士大夫才筆勝子者固亦多
矣豈不能序此一書乎以子素淘汰禅道渉獵
佛書頗知㫖歸故也子何譲焉此老不避嫌疑
自其謗讟而為此書彼且不避子何代彼而避
謗乎吾觀子所著辨邪論止為儒者述儒之信
糠者止二三子而已矣市井工啇之徒信糠者
十居四五自非此書彼曺何従而化之乎子所
得者少所失者不為不多矣書既至予不能荅
謹以書意序諸論首丙戌重午日題于肅州鄯
善城
　　　釋氏紤開序
昔仰嶠叢林為燕然之最主事僧軰歴乆不更
執權附勢動揺住持人来和中本寺奏請
萬松老人住持上許之
萬松忻然奉詔人或勸之曰
師新出世彼易
師之年少彼不得施其欲必起風波無遺後悔
乎　師笑而不荅既住院
師一遵舊法無所變更惟拱然而已夏罷主事
輩依例辭職
師因其辝也悉罷之
師預于衆中詢訪耆徳為衆推仰者數人至是
咸代其職積藏穨風一朝頓革逺近翕然稱吾
師素有将相之材矣邇後章廟秋獵于山主事
輦白
師曰故事車駕廵幸本寺必進珍玩不然則有
司必有詰問
師責之曰十方檀信布施為出家兒余與若不
具正眼空食施物理應償報汝不聞木耳之縁
乎富有四海貴為一人豈需我曺之珎貨也哉
且君子愛人也以徳豈可以此瑕類貽君主乎
困手録偈一章詣行宫進之大䝉稱賞有成湯
狩野恢天綱吕尚漁磯浸月鈎之句誠仁人之
言也翌日章廟入山行香屢垂顧問仍御書詩
一章遺之師亦泊如也車駕還宫遣使賜錢二
百萬使者傳敕命
師跪聼
師曰出家兒安有此例使者怒曰若然則予當
廻車
師曰傳㫖則安敢不聼不傳則亦由使者意竟
焚香立聼詔㫖章廟知之責其使曰朕施財祈
福耳安用野人閑禮耶上下悚然服
吾師不屈三公之前矣此二事天下所共知者
也自餘
師之隠德黙行未播扵人間者何勝道哉
師之切于扶聖教急於化人心也萬分之一見
之扵此書乎
師應物傳道之暇手不釋卷凢三閲藏教無書
不讀毎有多聞能利害於佛乗関渉于教化者
悉録之日之曰釋氏新聞将使見書而知歸聞
言而嚮道真謂治邪疾之藥石濟迷塗之津梁
也豈小𥙷哉石門洪覺範著林間録辨而且文
間有偏黨之語後之成人之羙者未嘗不歎息
於斯焉
我萬松老師之意扶教利人也深是以推舉他
宗談不容口此與覺範之用心相去萬萬者也
讀是書者當知是心矣嗚呼偉哉予請刋是書
行于世因為之序甲午上元后一日湛然居士
漆水移刺楚才題
　　　屏山居士金剛經别解序
佛法之西来也二千餘祀寳藏琅函㡬盈萬軸
可謂廣大悉偹矣獨金剛一經或明眼禅客若
脫白沙彌上至學士大夫下及野夫田婦里巷
兒女子曺無不誦者以頻見如閑姑置而不問
者有之以至理叵測望涯而退者有之噫信其
小而不信其大信其近而不信其逺信其所聞
而不信其所未聞信其所見而不信其所未見
自是而非他執一而廢百者比比然又何訝焉
偉哉屏山居士取儒道両家之書㑹運奘二師
之論牽引雜說錯綜諸經著為别觧一編莫不
融理事之門合性相之義折六如之生滅剖四
相之鍵關謂真空不空透無得之得序圎頓而
有㩀識宗説之相須辨因縁自然喻以明珠論
諸佛衆生譬之圎鏡若出聖人之口冥契吾佛
之心可謂天下之竒才矣嘻此書之行於世也
何止化書生之學佛者偏見衲僧無因外道皆
可發藥矣昔予與屏山同為省掾時同僚譏此
書以為餌餕饀之其予尚未染指扵佛書亦少
惑焉今熟繹之自非精於三聖人之學者敢措一
辝於此書乎吁小人之言誠可畏哉乙未元日
湛然居士􁇀水移刺楚才晉卿序於大磧黄石山
　　　書金剛經别觧後
孔子有云吾十有五而志于學三十而立四十
而不惑是知學道未至於純粹精㣲之域雖聖
人亦少惑焉昔樂天荅制䇿稍涉佛教之譏中
年鄙海山而修兠率垂老為讃佛發願文乃云
起因張本其事見於本集子瞻上萬言頗稱釋
氏之弊晚莭專翰墨為佛事臨終作神呪浪出
之偈且曰著力即差其事見於年譜退之屈論
扵大巔而稍信佛書韓文公别傳在焉永叔服
膺扵圎通而自稱居士歐陽公别傳在焉是知
君子始惑而終悟初過而後悛又何害也屏山
先生糿年作排佛説殆不忍聞未㡬翻然而改
火其書作二觧以滌前非所謂改過不吝者余
於屏山有所取焉後之人立志未定惑於𥘉年
者當以此數君子為法乙未清明日湛然居士
題于别觧之後
　　　賈非熊修　夫子廟䟽
天産宣尼降季周血食千祀徳難酬重新庠序
獨無力試向滄𬈑下釣鈎
　　　孝義永安寺詩予為功徳主因作䟽
塵縁不盡淹鳯池而有年習氣難忘慕禅林而
未暇適遇昭公老子請作永安主人乞聞一聲
何須再讓葛藤舊案宛如馬耳之風松菊新堂
便是終馬之計謹疏
　　　請旭公禅師住應州寳宫寺䟽
孫枝出自萬松中便好移来植寳宫覆䕃人天
正今日不妨鼓動刼前風
　　　請文公庵主住王山開堂出世䟽
兒大做翁當仁不讓便請承當何湏再勘
　　　請嚴庵主住東堂出世疏
西堂棄東堂山東過山而禅師開狗口居士展
驢蹄
　　　請希庵主住晉祠奉聖寺開堂䟽
晉祠山水冠人間好請希公向此閑飯了䝉頭
三覺睡逄人休說趙州關
　　　請學庵主住翠微山寳林寺開堂出世䟽
金城元有翠㣲山寳刹禅林積歲閑笑請學公
來領略一缻㳺戲白雲間
　　　請石州海秀首座住文水壽永寺疏(霖公實沾/秀法属也)
聞道霖師退壽寕秀公難弟亦難兄新詩逺寄
石州去貶起眉毛便好行
　　　太原山開化寺灰燼之餘再新故宇請
　　　爲功徳主因作䟽
竊以塵縁有數否則泰泰則亨聖道無窮變則
通通則乆惟開化之故刹寳太原之名藍兵火
以來刼灰而已住持人固有定老功徳主乃請
湛然良慰殷勤強爲領略禅心佛語誰知教外
别傳梵刹蓮宫更㸔無中唱出謹疏
　　　重修　宣聖廟疏
精藍道觀已重新獨有庠宫尚垝垣試問中州
士君子誰人不出
仲尼門
　　　燕京大萬壽寺化水陸疏
竊以生死䝉恩便見法門不二怨親普濟始知
檀度無私仰惟佛陀興悲爰自阿難張本欲啟
無遮之大㑹必資有衆之良縁但肯同心便希
垂手謹䟽
　　　請奥公禅師開堂疏五首
竊以深逹大本何妨摘葉尋枝截㫁衆流便是
隨波逐浪欲整雲門窠窟必求佛覺兒孫伏惟
奥公和尚道合圓通法傳圎照逄人便出方為
禪子家風戀土難移未是衲僧氣息謹疏
竊以轉身就父従來禅子宗風借路還家好箇
衲僧消息伏惟奥公和尚受戒崇壽得法聖安
未闡徽猷權棲大覺因席就請何湏特地人情
准帖奉行折合這翻公案謹疏
竊以釋迦慳迦葉富無物與人奥公俏聖安憨
慢藏誨盗既收鈯斧子不藉破皮鞋湏要粧龍
似龍何礙将錯就錯拖将十字街裏便好投衙
推来百尺竿頭更教進歩謹疏
竊以法海彌深曹水五流分瓜化風猶扇雲門
一葉重華奥公庵主透圓照之重關提圎通之
正令善作降龍相能談文字禅閙裏刺頭最好
逄人便出稳處下脚何礙遇縁即宗謹䟽
竊以當年嚼飯喂嬰兒聖安左錯今日把棒喚
狗子居士風顛你打開􁇀桶徹底承當我擘破
面皮湏要相見横楖栗木獨行正令莫壓弱倚
强與栴檀佛共演梵音好攙行奪市謹疏
　　　請湘公上人住持新院仍名興教寺者因作疏
寳刹成空隨刦灰而已滅精廬如聖逐
化日而重新爲
國報　恩可名興教赤軸黄卷且圖摘葉尋枝
寳藏琅函何礙尋行數墨謹䟽
　　　徳興府􁴸峪雲嵓寺請東林老人住持疏
昔日山中養聖胎峪中松檜手親栽院荒松老
無龍象便請東林更一來(公㓜年嘗在此寺/有手植松在焉)
　　　請栢嵓儼公疏
良弼施宅創天寕却請天寕舊衲僧為報栢嵓
休遜譲閑中續出祖師燈
　　　邳州重修　宣聖廟疏
宣尼萬世帝王師可嘆荆榛没古祠重整庠宫
闡文教顒觀日月再明時
　　　安慶織萬佛疏
　　　　余自忝預政事以来懶為疏文恐物
　　　　議挟勢故也安慶者工巧妙天下自
　　　　剏新意織萬佛為施嘉其意因破戒
　　　　作此疏云
十方三世萬如來不犯梭頭寳座開单手元知
不成拍三臺湏要大家催
　　　詩聦公和尚住山隂縣復宿山疏(世傳/文殊)
(顯化再宿于/此山故得名)
昔日文殊曽復宿當年聦老可重來(公舊常/住此山)此
山便是眞佛窟何必區區禮五臺
　　　題萬壽寺碑隂
昔逹磨西來禅宗大播門庭峻峭機變驟馳非
世智辯聦所能曉也其與奪之間固有賔主抑
揚之際不無權實其未具透關眼者豈免隨語
注觧之病哉香山俊公和尚受法於大明渠謂
洞山之後偏正五位失其本意亦行權之語歟
同參榮公聞之果吞鈎餌俊公門人軰従而勤
諸石逺發後世之一笑噫受師之道而反謗之
是自謗也何止自謗也曹山技子青州諸師之
道皆不足法矣顧香山亦近世之豪邁者也忍
為此事邪昔雲門拈世尊初生因縁云我當時
若見一棒打殺與狗子喫琅琊覺云雲門可謂
将此身心奉塵刹是則名為報佛恩臨濟臨終
謂三聖云誰知吾正法眼藏向這瞎驢邉滅却
至今法道大行是知宗門之語一擡一搦豈可
以世間語言定其凖的也哉若香山果無毁大
明意後之子孫冝改覆車之轍不然則自有勝
黙老人之韻語予手書于故碑之隂以為来者
誡其辭曰燕俊與朔榮齊足出大明俊趨住巨
刹黨奮梟獍獰探抱洞山足逆坋大明睛聞見
吊澆季搦腕皆含情榮甘溺虀甕掉尼求羶腥
曲助碑其言欺賊晚來誠我覧取諸譬譬彼秦
築城秦非不謀固無徳秦亦傾上徳無可徳下
德方紀銘端然居上德非碑道亦行况聖不自
㑹(古徳云其足聖/人法聖人不會)其肯自矜盈修母致子有反
是而来聆目花只自見耳磬約誰聼雖欲信天
下未必同爲聲不見三葉祖削跡捨身名兒孫
愈岳立史傳愈余鏗不見北宗下功􁆇石上爭
期昌竟何昌千古招論評俄柔慶基敗(大明老/師嘗記)
(曰彼有黨僣必不得好嗣/果敗于慶柔基三人也)玷累斯文貞贅然寘
虗堂徒表黨宗明
　　　和公大禅師塔記
師本平水人俗姓段氏㓜習儒業甫冠應經義
舉因閲春秋左氏傳悟興衰之不常慨然投筆
退居山林年二十弃俗出家禮平陽大慈雲寺
僧宗言爲師受戒披剃頗習經論後聞教外别
傳之㫖乃傾心焉遍謁諸方因縁不契師知萬
松老人之聲價照暎南北直抵燕然而見之居
數載師資道契始獲宻許人頗知之丙戌夏六
月故勸農使王公爲功徳主作大齋又䝉行省
相公洎以下僚佐專使賫䟽勸請開堂出世因
住持大萬壽禪寺師素剛毅寡合未朞退居漁
陽之盤山報國寺建州元帥葛公權府朱公弹
壓樊公聞師之名飛疏敦請辭不獲己杖錫北
行詣建州梨花道院以塞其命未㡬示㣲疾移
居閭山之崇福寺養病一日忽召門人普淨輩
謂之曰生死去来猶空花水月何足為訝遂浄
髪更衣端坐而嘱後事乃作頌曰臨行一句當
靣不諱皓月清風不居正位頌畢右脇而寂師
将順世有本寺傳戒大師臨謂之曰善為道路
師笑而不荅令衆且去勿諠衆皆出聞師咄一
聲衆驚視之師已寂矣三日神光不變茶毗之
日頗有祥異數州士民焚香拜禮者絡繹于路
師俗壽四十六僧臘一十六其徒迎其靈骨藏
於萬壽祖塋之側噫師之處萬壽也毎聞誦經
之聲形不懌之色由是人皆譏之臨行之際命
其徒諷尊勝呪者何哉殊不知大善知識臨機
應物一抑一揚一奪一縱若珠之走盤千變萬
化詎可以一途而測邪至於巨川海和尚􁀊日
亦行此令執相者諷之而謂毁𣑽行掠虚者讃
之而無礙禅皆失之矣後之學者當以此爲誡
已丑清明其徒属予爲記遂以所聞之語信筆
記之湛然居士云
(萬壽寺)創建厨室上梁文
　　　　萬壽寺創建厨室浪著上梁文六首
　　　　幸付工人軰歌之用光
　　　　法席
抛梁東香積移来不犯功却笑維摩無手段但
将盂飯到塵中
抛梁南底箇因縁最好參試問助縁多少衆前
三三與後三三
抛梁西巧匠騎驢倒上梯四面無門何用鏁十
方没壁不湏泥
抛梁北柱石宛有擎天力欲模此様向諸方􁛵
殺僧繇描不得
抛梁上手不傷材真大匠虚堂窮刼鎮叢林借
與兒孫為榜様
抛梁下聊倩般輸成大厦朝朝香飯供諸佛承
事悉無空過者
　　　茶榜
今辰齋退特為新堂頭奥公長老設茶一中聊
表住持開堂陳謝之儀仍請知事大衆同垂光
降者
竊以箇中滋味誰是知音向上封題罕逄藻鑑
伏惟新堂頭長老名超絶品價重諸方黄金碾
畔㭊微塵輸他三昧手碧玉甌中轟白浪别是
一家春睡鬼潜奔便使至人無夣湯聲㣲發觧
教醉眼先醒諗老三盃莫作道理會盧公七椀
且是仁義中雖然櫳桶新陳不得顢頇甘苦便
請大家下口且圖一衆開懷幸甚
　　　約善長和詩戦書
　　　　余奉
　　　　善長詩百韻仍乞光和渠謙抑退譲
　　　　以降啓見戲余亦戲作戦書以督之
　　　　聊發一笑耳
維旃䝉恊洽之歳三月甲午朔湛然謹致書於
詩将善長先生幕府愚聞李杜齊名已有登壇
之序元白並駕嘗興定霸之書在昔云然扵今
亦可既乆陳於師旅冝一决扵雄雌無約而和
者必謀有偹則所以亡患在徳不在險雖粗聞
扵古語受降如受敵則為戒扵兵家伏惟善長
先生兾北無雙斗南第一能投壺而講禮善横
槊而賦詩詞鋒折萬里之衝筆陣掃千人之敵
将畧多多而益辦雄材一一而難陳遇險韻而
愈竒見大敵而倍勇君倡之而來挑戦我和之
以為應兵方及交綏輙陳降啟前鋒少却尚未
損于一毫勇氣未衰遂引退於三舎張羸師而
誘我遺厚利以餌余曠日持乆以老我師重幣
甘言以驕我志深藏九地必發九天故示之不
能将攻我之所短倘弗遵於仁術勝亦非功苟
不推扵至誠盟之何益此奚疑耳理亦灼然兵
不戦而屈人可為上䇿心未服而納欵豈無詐
謀若非先見之明徒貽後悔之誚是以載嚴文
壁爰整詩兵比爾干立爾矛一乃心齊乃力文
章燦爛依希整整之旗聲律精嚴彷彿堂堂之
陣乃一皷而成列决再戦而立功顧天下之英
雄惟使君與操嘆文章之微婉非夫子而誰竚
待兵麾願聞金諾謹奉戦書以聞指不多及
　　　寄萬松老人書
嗣法弟子従源頓首再拜
師父丈室承
手教諭及弟子有以儒治國以佛治心之語近
乎破二作三屈佛道以徇儒情者此亦弟子之
行權也教不云乎無為小乗人而說大乗法弟
子亦謂舉世皆黄能任公之餌不足投也故以
是語餌東教之庸儒為信道之漸焉雖然非屈
佛道也是道不足以治心僅能治天下則固為
道之餘滓矣戴經云欲治其國先正其心未有
心正而天下不治者也是知治天下之道為治
心之所兼耳普門示現三十二應法華治世資
生皆順正法豈非佛事門中不捨一法者歟孔
子稱夷齊之賢求仁而得仁死而不怨後世行
者難之又安知視死生如逆旅坐脫立亡乃衲
僧之餘事耳且五善十戒人天之淺教父益慈
子益孝不殺之仁不妄之信不化自行扵人荒
之外豈止有恥且格哉是知五常之道已為佛
教之淺者兼而有之弟子且譲之以儒治國以
佛治心庸儒已切齒謂弟子叛道忘本矣乂安
足以語大道哉又知稚川子尚以參禅卜之立
見其効
師嘗有頌試招本分鉗鎚一下便知真假正謂
此耳呵呵春深萬兾
為道珍重區區不備
　　　萬松老人萬壽語録序
余忝侍萬松老師謬承子印因遍閲諸派宗㫖
各有所長利出害隨法當爾耳雲門之宗悟者
得之於緊俏迷者失之於識情臨濟之宗明者
得之于峻㧞昧者失之於莾鹵曺洞之宗智者
得之于綿宻愚者失之於亷纎獨萬松老人得
大自在三昧决擇玄㣲全曺洞之血脉判㫁語
縁具雲門之善巧拈提公案偹臨濟之機鋒為
仰法眼之爐　兼而有之使學人不墮於識情
莾鹵亷纎之病真間世之宗師也畧舉中秋日
為建州和長老圎寂上堂云有人間既是建州
遷化為甚萬壽設齋師云此夜一輪滿清光何
處無又問不是盡七百日又非周年大祥開勘
今日設齋師云月色四時好人心此夜偏衆中
道長老座上誦中秋月詩佛法安在師云萬里
此時同皎㓗一年今夜最分明将此勝因用嚴
和公覺靈中秋玩月徹暁登樓直饒上生兠率
西徃淨方未必有燕京蒸梨餾棗爆栗焼桃衆
中道長老只觧説食不見有纎毫佛法師云謝
子證明即且致為甚中秋閉日坐却道月無光
有餘勝利廻向諸家檀信然軟蒸荳角新煮鷄
頭蒲萄駐顔西瓜止渇無邉功徳難盡讃揚假
饒今夜天隂暗裏一般滋味忽若天晴月朗管
定不索點燈老師語縁似此之類尢多不可遍
舉且道五派中是那一宗門風具眼者試辨㸔
噫千載之下自有知音乙未夏四月湛然居士
漆水移刺楚才晉卿序于和林城
　　　祭姪女淑卿文
維乙未之春三月二十六日叔湛然居士謹以
𬞞食清茗致祭於猶子舜婉淑卿之靈維靈胄
出遼室支分太宗我考賢王夙植于令德吾兄
按察載振于清風汝㓜奉母訓長知父從禅理
頗究儒學悉通禀鄭娘之標格有靈照之心胞
不食葷于笄年欲為尼于高嵩徳播人口名逹
帝聦遣使求于故郷有詔入于深宫守志持節
慎心餙躬垂及知命尚為嬰童古所未有来者
孰同章奏乆掌名位日隆上謂之女學士人呼
之官相公屢有諫諍多所彌縫徳殊辝輦之班
功勝當熊之馮忽家亡而國破嘆勢盡而途窮
果全身而不辱示㣲疾而善終正悟之名得之
於空老徒悟之號乞之于髯翁信幻有之非有
知真空之不空來子無跡去子無蹤来無跡子
出燕山之白雲去無蹤子聳和林之青松明日
灰飛烟㓕後天涯無處不相逄嗚呼哀哉伏惟
尚饗
　　　和林城建行宫上梁文
抛梁東萬里山川一望中靈沼靈臺未為比宸
宫不日已成功
抛梁南一带南山揖翠嵐創築和林建宫室鄼
侯功業冠曺參
抛梁西碧海寒濤雪拍堤臣庶稱觴來上壽嵩
呼拜舞一聲齊
抛梁北
聖主守成能潤色
明堂壮麗鎮龍沙
萬世巍巍威萬國
抛梁上棟宇施功遵大壮
鳴鞘聲散
翠華来五雲深處瞻
天仗
抛梁下柱石相資成大厦
君臣鐘鼓樂清時喜見山陽歸戦馬
　　　為武川摩訶䧑創建佛牙塔疏
佛日增輝
國政和靈牙有
詔賜摩訶因風吹火何勞力垂手同修窣堵坡
湛然居士文集卷之十三
湛然居士文集卷之十四
　　　法語示猶子淑卿
　　　和潤之韻
　　　贈景賢
　　　寄東林
　　　寄萬壽潤公禅師
　　　寄甘泉慧公和尚
　　　遺龍岡鹿尾二絶(并序)
　　　和景賢贈鹿尾二絶
　　　中秋召景賢飲
　　　請定公住大覺疏
　　　𥙷大藏經板疏
　　　武川摩訶院剏建瑞像殿䟽
　　　詩奥公住崇壽院
　　　寄聖安澄老乞藥
　　　信之和余酬賈作熊三字韻見寄因再
　　　　賡元韻以復之
　　　雲漢逺寄新詩四十韻因和而謝之
　　　徳新見寄二十韻和而謝之
　　　　子鑄生朝潤之以詩為壽因繼其韻以
　　　　　遺之
　　　　扈従旋師道過東勝秦帥席上繼杜受
　　　　　之韻
　　　　屏山居士鳴道集序
　　　　用梁斗南韻
　　　　贈姪正卿
　　　　寄張鳴道
　　　　送省掾郭仲仁行
　　　　送燕京髙慶民行
　　　　和趙庭玉子贄韻
　　　　贈東平主事王玉
　　　　周敬之修夫子廟
　　　　寄萬壽堂頭乞湖山
　　　　寄東林同參
　　　　寄簡堂頭
　　　　寄孔雀便面奉萬松老師
　　　　荅倪公故人
　　　　送王璘行
　　　　繼介丘穆景華韻
　　　　繼平陶張才羙韻
　　　　徳柔嘗許作鞍玉轡且數年矣作詩以
　　　　　督之
　　　　卜隣一絶寄鄭景賢
　　　　寄岳君索玉愽山
　　　　雲中重修宣聖廟疏
　　　　寄光祖
　　　　送徳潤南行
　　　　再和萬壽潤禅師書字韻五首
　　　　贈景賢玉澗鳴泉琴
　　　　丙申元日為景賢壽
　　　　景賢作詩頗有思歸意因和元韻以勉
　　　　　之
　　　　景賢召予飲以事不果翌日余訪景賢
　　　　　值出余開鐏盡醉而歸留詩戲之
　　　　和景賢召飲韻
　　　　丙申上元夜夢中偶得
　　　　送門人劉徳眞征蜀
　　　　送門人劉復亨征蜀
　　　　趙州栢樹頌
　　　　黄龍三關頌
　　　　和太原元大舉韻
　　　　喜和林新居落成
　　　　題新居壁
　　　　太原修夫子廟䟽
　　　　和林建佛寺䟽

湛然居士文集卷之十四
湛然居士文集卷之十四
　　　法語示猶子淑卿
汝自謂㓜年嘗禮空禅師求名因書頌云父母
未生前凝然一相圓釋迦猶不㑹迦葉豈能傳
此語極妙且道汝作麽生㑹古昔以来有志師
僧辭親出家尋師訪道千辛萬苦三二十年祗
為此一段空刼以前大事尚有未透脫者汝㓜
居閨閤乆在掖庭未嘗用功叩参大善知識但
愽尋宗師語録徒增狂慧深背真道賣弄滑頭
於道何益所以古人道叅湏實參悟湏實悟又
云滿肚學来無用䖏閻王不要葛藤者真良言
也只如空老所書頌亦論父母未生前面目又
道釋迦猶不㑹迦葉豈能傳此是何意趣若云
釋迦不㑹能仁四十九年横説𥪡説貝藏琅函
遍滿人間末後拈花以傳教外之㫖且道此法
従何而得若云迦葉無傳西天二十八祖東土
歷代諸師相傳之道自何而来若謂釋迦不㑹
迦葉無傳這空禅師亦是佛祖兒孫寫此頌圖
箇甚麽箇中関棙盡在此雨句不可不細參詳
余今為汝透漏些子消息父母未生前老夫云
水泄不通凝然一相圎老夫云針剳不入釋迦
猶不㑹老夫云非思量處迦葉豈能傳老夫云
識情難測父母未生前老夫云三更神世界凝
然一相圎老夫云半夜鬼乾坤釋迦猶不會老
夫云只許老胡知迦葉豈能傳老夫云直饒将
來他亦不要父母未生前老夫云頭圓象天凝
然一相圎老夫云足方象地釋迦猶不會老夫
云寒山撫掌迦葉豈能傳老夫云拾得呵呵老
夫為汝撗批𥪡判正用顚拈十字打開两手分
付了也一句子薦得可與佛祖爲師一句子薦
得可與人天爲師一句子薦得自救不了閑中
試定省㸔其或未明若到燕然問取萬松老子
　　　潤之館于忘憂門下生徒乗駟渠徒歩
　　　抵和林城有詩云破㡌麻鞋布腿棚強
　　　扶衰病且徒行區區不道圖他甚一夜
　　　山妻罵到明余憐而和之
踈笋籬邉正脱䙀故山清處便冝行鏡湖他日
應属我好向湖邉訪四明
　　　贈景賢
茶鄰藥物成邪氣琴伴簘聲變鄭音可惜龍岡
老居士却将邪教汙真心
　　　寄東林
東林已秀兩三枝覆䕃人天正此時貪向龍宫
翻貝葉惱人不寄玉泉詩(以来書云見閱藏經)
(故有是語)
　　　寄萬壽潤公禅師
林泉人笑鳯凰枝我慕林泉嘆後時盼得人来
問消息太平和尚又無詩
　　　寄甘泉慧公和尚
東林枝勝桂林枝不惜甘泉濟旱時鐡額綱頭
含笑面可人能字更能詩
　　　去歳秋獮余謁龍岡因弹秋水龍岡出
　　　山羊一雙為贈渠笑曰己過價矣余愛
　　　容多設鹿尾漿今年
　　　上獵於秋山龍岡託以鹿尾可入藥得
　　　數十枚悉以遺余因録近和人詩數篇
　　　以報仍作詩二絶為引聊發一笑耳
秋水清聲忽變啇龍岡曽遺二山羊今年祗奉
詩三首為報先生鹿尾漿
去歳山羊酬過價今年鹿尾不直錢龍岡藥物
都竭底只得髯翁詩数篇
　　　和景賢贈鹿尾二絶
日暮長揚獵騎歸西風弓硬馬𥘉肥今年鹿尾
休嫌少且喜君王不合圍
禁臠酷思濃鹿汁香蔬乆厭小兒拳龍岡採得
班龍尾一串穿来寄玉泉
　　　中秋召景賢飲
中秋北海景凄凄好拚今宵醉似泥快請龍岡
疾過我與君同泛玉東西
　　　請定公住大覺疏
龍龕寳藏照人寒奥老功成住聖安却請定公
来領畧收拾香火禮栴檀
　　　𥙷大藏經板疏
十年天下滿兵埃可惜金文半刼灰欲析微塵
出經卷隨縁湏動世間財
　　　武川摩訶院剏建瑞像殿疏
邦人創刻旃檀像寺衆新修窣堵波兩段因縁
非細事成功湏仗大檀那
　　　請奥公住榮壽院
泥湫昔日隱蟄龍一震重新大覺宮却請收雲
歸舊壑晨昏香火禮師翁(泥湫院圓通禅/師真堂在焉)
　　　寄聖安澄老乞藥
登高囘首望燕山試道新詩怨聖安賺得䕶身
符子去二年不寄大還丹
　　信之和余酬賈非熊三字韻見寄因再
　　𢋫元韻以復之
鷃鶉徒羡大鵬南駑馬終須後䮍驂至理猶删
萬歸一庸儒剛說二生三透關活眼嫌金屑戀
土痴人宿草菴寄與雲川賢太守洗心滌慮與
君参
惱人捷􁦭起终南虗忝沙堤相國驟幻術莫驚
殷七七眞詮誰識後三三家鄰荆水(玉泉/也)冝栽
竹縁在香山好結菴斫㫁葛藤窠已後閑家破
具不湏驂
鴻雁翩翩自北南歸歟何日駕歸驂潜龍在下
冝𥘉九即鹿無虞戒六三洛下好逰白傅寺濟
源重覔侍中菴衰翁自揣何多幸昨夢齋中得
罷參(萬松老人住持大覺寺榜其齋曰昨夢)
舊隱醫閭白霫南故山佳處好停驂貪嗔痴者
元無一詩酒琴之樂有三菱芡香中横短艇松
筠聲裏稱危菴有人問道來相訪一椀清茶不
放参
　　　雲漢逺寄新詩四十韻囙和而謝之
兌爻符太一天相忝文昌泛海難追蠡封留欲
學良穢形伴珠玉朽木厠松樟直節心雖赤衰
年髩已蒼伴食居相府無徳報
君王草甲濡春雨葵心傾
太陽　大權歸　禁闕
成算出巖廊自北　王師發平南上䇿長
皇朝将革命亡國自頺綱漢水偏師渡長河一
葦航股肱無敢惰
元首載歌康　號令傳諸域英雄守四方
大勲雖已集
遺命未嘗忘萬國来馳幣諸侯敬奉璋兆民涵
舜徳百郡仰
天光大有威如吉重乾體自強碩賢起編户良
将出戎行太廟陳籩豆明堂服冕裳宋朝㣲䆮
滅　皇嫡乆成戕政亂人思變君愚自底亡右
師潜入劍　元子直臨㐮殺氣侵南斗長庚
壮玉堂(幽州/之分)弓猶蔵寳玉劍未識干将
皇業超千古天威聳八荒元戎施虎略勇士展
鷹揚武継元封跡　文聮貞觀芳
宫庭敢諫皷帷幄上書囊佇待卿雲見行觀丹
鳯翔武文能迭用威德是相當多士思登用遺
賢肯退藏詩書搜鳥篆功業抑龍􁑂國用恒無
闕民財苦不傷八音歌頌雅百戯屏優倡
聖澤傳朝露明刑肅暮霜永垂塵刼祚一混九
州疆重任司鈞石㣲材匪楝梁思歸心侣醉感
媿淚如滂嚴子終辝漢黄公合隱啇窮通真有
數憂樂實難量雖受千鍾禄何如歸故卿乙未
閏月上旬日玉泉書
　　　德新先生惠然見寄佳製二十韻和而
　　　謝之
當年職都水曽不入其門德重文章傑年髙道
義尊雖聞傳國士恨不識王孫韻語如蘇武離
騷類屈原烟霞供好句江海入雄吞意氣輕三
傑才名冠八元著述歸至賾議論探深源藉藉
名雖重區區席不温家貧謁魯肅國難避王敦
北鄙來雲内西邉退吐蕃勉将嚴韻繼不得細
文論逺害雖君智全身亦
聖恩大才冝應
詔豪氣傲司　閽學識光光哲風流遺後昆莫
尋三島客好謁萬松軒六度真光發三毒妄影
奔素絲忘染習古鏡去塵昏爐上飛寒雪胸中
洗熱煩到家渾不識得象固忘言心月孤圎處
澄澄泯六根
　　　乙未閏月上休日
　　　玉泉書
　　　子鑄生朝
　　　　潤之以詩為壽予因継其韻以遺之
巖松傲歳寒枝幹騰千尺男兒若稽古功名垂
竹帛我祖東丹王施仁能善積我考文獻公清
白遺四壁盛名流萬世馨香光赫赫余生嘆不
辰西域十年客貧因志不渝未肯忘平昔昔日
出燕然辰當攝提格鶉尾得鳯毛續後予無責
汝知學不學何啻雲泥隔為山虧一簣龍門空
點額逺襲周孔風近追顔孟跡優㳺禮樂方造
次仁義宅繼夜誦詩書廢時母愽奕勤惰分龍
猪三十成骨骼孜孜寝食廢安可忘朝夕行身
謹而信扵禮順而摭祥麟具五蹄溟鵬全六翮
爲人偹五常奚憂仕與謫成功不自滿始知謙
受益慎母忘此詩吾言眞藥石
　甲午重午前三日
　湛然居士書
　　　扈從旋師道過東勝秦帥席上繼杜受
　　　之韻
去國十年乆還郷両鬢皤三川猶梗澁百越正
干戈東勝城無恙西征事若何凭髙吟望乆樽
酒酹長河
　　　屏山居士鳴道集序
屏山居士年二十有九閱復性書知李習之亦
二十有九參藥山而退著書大發感嘆日抵萬
松老師深攻亟撃宿票生知一聞千悟注首楞
嚴金剛般若賛釋迦文逹磨祖師夢語贅談翰
墨佛事䓁數十萬言㑹三聖人理性之學要終
指歸佛祖而已江左道學倡扵伊川昆季和之
者十有餘家渉獵釋老膚淺一二著鳴道集食
我園椹不見好音誣謗聖人聾瞽學者噫慿虗
氣任私情一讃一毁獨去獨取其如天下後世
何屏山哀矜著鳴道集説廓萬世之見聞正天
下性命發揮孔聖幽隱不揚之道将攀附㳺龍
駸駸乎吾彿所列五乗教中人天乗之俗諦疆
隅矣鳴道諸儒力排釋老拚䧟韓歐之隘黨孰
如屏山尊孔聖與釋老鼎峙耶諸方宗匠皆引
屏山為入幕之賔鳴道諸儒鑚仰籓垣莫窺户
牖輙肆浮議不亦儧乎余忝歷宗門堂室之奥
懇為保證固非師心昧誠之黨如謂不然報惟
影響耳屏山臨終出此書付敬鼎臣曰此吾末
後把交之作也子其秘之當有賞音者鼎臣聞
予購屏山書甚切不逺三數百徒歩之燕獻的
稿于萬松老師轉致于余余覧而感泣者累日
昔余甞見鳴道集甚不平之欲為書紏其蕪謬
而未暇豈意屏山先我著鞭遂為序引以鍼江
左書生膏肓之病焉中原學士大夫有斯疾者
亦可發藥矣甲午冬十有五日湛然居士􁇀水
移刺楚才晉卿序
　　　用梁斗南韻
丁年學道道難成却得中原浪播名否徳自慚
調鼎鼐㣲才不可典璣衡誰知東海潜姜望好
向南陽起孔明收拾琴書作歸計玉泉佳處老
餘生
　　　贈姪正卿
遼室東丹几葉芳曽陪劍珮侍明昌學書寫盡
千林葉習射能穿百歩揚興廢人間戦白蟻榮
枯枕上夢黄梁故山咫尺冝歸去莫使因循三
􁦭荒
　　　寄張鳴道
張君宗派自留侯壮歳成名入士流一代詩聲
如玉振千鈞筆力挽銀鈎平山邂逅𥘉青眼汴
水伶仃已白頭遥想荷花好時節故人吟倚仲
宣樓
　　　送省椽郭仲仁行
蘭省而今已預名還鄉衣錦也為榮遼陽幹亊
須詳悉速駕星軺上玉京
　　　送燕京髙慶民行
國用繁多我政憂上章清選倅徴收好陪劉晏
勤王事早使錢如地上流
　　　和趙庭玉子贄韻
萬里龍庭白草秋時時歸夢舊漁舟酌殘白酒
難成醉老盡黄花無限愁乆識人心多厭政喜
逄天下已歸劉而今子入中州去莫惜寒梅寄
隴頭
　　　贈東平主事王玉
聖主方思治邉臣未奉行憑君逹此意無得負
蒼生
　　　周敬之修夫子廟
天皇有意用吾儒四海欽風盡讀書可愛風流
賢太守天山剏起仲尼居
　　　寄萬壽堂頭乞湖山
削玉剜瓊出自然依稀嵓竇吐雲烟禅師手段
掀山嶽便好移来向玉泉
　　　寄東林同參
東林屢有寄來詩忙裏何嘗報一辝豈是玉泉
生吝惜言無滋味不冝時
　　　寄簡堂頭
巨川生下此村牛千百頭中秪一頭鼻孔撩天
無主伴不風流處也風流
　　　寄孔雀便面奉　萬松老師
風流彩扇出西州寄與白蓮老社頭遮日招風
都不礙休從侍者索犀牛
　　　荅倪公故人
玉泉囘報故人書問子參玄着意無且趂萬松
鑪𨫼熱疾忙索取䕶身符(一作夜明符)
　　　送王璘行
天涯九日出龍沙冬後冬前却到家餽運功成
須報我好逰天漢上浮槎
　　　繼介丘穆景華韻
北海慵傾北海樽予懐為向景華伸竒才管葛
堪為匹何事唐虞不得臣行道欲期丹鳯出忘
機且與白鷗親龍庭萬里休辝逺六出竒畫正
賴陳
　　　繼平陶張才羙韻
才羙風流自一時因風來寄湛然詩　新朝制
度知将近晚節功名未是遟識子固為天下士
㣲君孰撫我民痍援毫欲繼清新句笑我却無
黄絹辝
　　　德柔嘗許作鞍玉轡且数年矣作詩以
　　　督之
異物當時許晉卿㡬年思渇動詩情龍庭風細
沙堤軟玉轡雕鞍政好行
　　　卜鄰一絶寄鄭景賢
龍沙幽隱子真家自撥寒泉出淺沙我願卜鄰
穹帳側旋分清酌煮新茶
　　　宾岳君索玉愽山
玉爐精巧若裁肪寄與髯翁也不妨古廟多年
無氣息直消一炷返䰟香
　　　雲中重修宣聖廟
槐宫悉混玉石焚廟貌依然惟古雲須仗吾儕
更修葺休教盛世䘮斯文
　　　寄光祖
漁陽光祖冠當時筆法詞源我獨知君有家鷄
君自厭為何偏爱玉泉詩
　　　送德潤南行
燕然民庶乆瘡痍摩撫瘡痍政此時暴吏猾胥
謟君日開緘三復味予詩
　　　再和萬壽潤禅師書字韻五首
　　　　憂道
不肯參禅不讀書徒喧口皷説眞如未能即色
明眞色只道無餘已有餘法眼周殘浮海去溈
山寂莫少人居一従三聖承當後季世寥寥無
瞎驢
　　　　述懐
寳藏翻窮貝葉書方知真理本如如一心不動
無生滅萬古長空豈欠餘妙藥更靈難忌口長
安雖貴不堪居毛吞大海渾閒事誰訝瓢中出
白驢
　　　　警世
看盡人間萬卷書較量佛法搃難如本無妄疾
剛尋藥幸有囘波好乞餘方丈名山真碧海含
元古殿是皇居行人半老家何在終日騎驢却
覔驢
　　　傷時
金馬門前數上書子虚新賦笑相如萬言警䇿
才無敵六國縱横智有餘千里兵車討奸宄五
更朝馬候興居功名賺得頭如雪不悟團團如
磨驢
　　　　投老
囊裏瑤琴架上書箇中真味更何如伴閒羙竹
千竿許養老田園二頃餘睡起焚香誦圎覺興
來緩軫品幽居(宫音有/此曲)夕陽半下山偏好吟入
烟霞稳􁨅驢
　　　贈景賢玉澗鳴泉琴
玉泉珍惜玉泉琴不遇高人不許心素軫四三
排碧玉明徽六七粲黄金臨風好奏朝飛曲對
月宜弹清夜吟(渠能弹雉朝/飛清夜吟)贈與龍岡老居士
須教下指便知音
　　　丙申元日為景賢壽
龍沙一住二十年獨識龍岡鄭景賢詩筆饒君
甘在後琴棊笑我強争先冷官何啻廣文樂歸
計猶存谷口田刦外壺天壽無量請公勤叩祖
師禅
　　　景賢作詩頗有思歸意囙和元韻以勉
　　　之
我訪龍岡老珠璣咳唾間酒熟香馥馥琴滑水
潺潺王吉河名中栽菊和林也有山但能心放
下何處不安閑
　　　景賢召予飲以事不果翌日予訪景賢
　　　值出予開樽盡醉而歸留詩戲之
昨朝命我𥘉無興今日尋君不在家不問主人
都飲盡醉吟倒載黒氊車
　　　和景賢召飲韻
書滿穹廬酒滿樽龍岡召我謝殷勤琴中别有
無絃曲醉裏開懐舉似君
　　　丙申上元夜夢中偶得
超佛越祖透真空也與滿山說夢同面貌眼睛
鼻孔裏大千沙界一漚中
　　　送門人劉徳真征蜀
門弟遼陽劉德真剛直木訥近乎仁憐君粗有
才學術師我精通天地人今日従軍征兩劍他
時擁斾入三秦三辰測騐須吾子創作天朝寳
曆新
　　　送門人劉復亨征蜀
誠之識我二十年不讀經書不學禅悮爾儒冠
好投筆逼人勲業可加鞭浣花溪畔春如畫濯
錦江邉酒似川壮歲從軍真樂事鄧侯遺躅勉
爭先
　　　趙州栢樹頌
古佛猶存舊道塲庭前依舊栢蒼蒼莫謗諸州
無此語禅林奔走錯啇量
　　　黄龍三關頌
　　　　我手何似佛手
稱頭斤両湏端的短少毫厘不可欺函關辨認
合同劵未肯輕輕放過伊
　　　　我脚何似驢脚
行令如同車脚圎你三文後我三錢直饒道底
分明是也是當年鸚鵡禅
　　　　如何是上座生縁
只打野盤無寺宿不供糊口趂村齋上户莫樁
虚物力僧司無得錯推排
　　　元太原元大舉韻
魏帝兒孫氣似龍而今飄泊困塵中君遊泉石
初無悶我秉鈞衡未有功元氏從来多慨慷并
門自古出英雄李唐名相沙堤在好與微之繼
舊風
　　　喜和林新居落成
登車憑軾我怡顔飽看和林一帶山新構幽齋
堪偃息不閑閑處得閑閑
　　　題新居壁
舊隠西山五畆宫和林新院典刑同此齊喚省
當年夢白晝誰知是夢中
　　　太原修　夫子廟䟽
并門連歳不年豐證父攘羊禮義空既倒狂瀾
扶不起直須急手建庠宫
　　　和林建佛寺疏
龍沙玄教未全行故築精藍近　帝城須仗檀
那垂手力一輪佛日煥然明

湛然居士文集卷之十四終
