#+TITLE: 秋澗集-元-王惲
#+DATE: 2018-05-12 10:19:46
#+SOURCE: github.com/kanripo/KR4d0464 master 49728ae9                
　秋澗先生大全文集目録
　苐　卷
　　　頌
　　　　中統神武頌
　　賦
　　　　蛾眉硯賦　茹野菊賦
　　　　未央瓦硯賦　三峰晴雪賦
　　　　熈春阮賦　弔廉将軍墓賦
　　　　登常山故城賦　鶴媒賦
　　　　玄猿賦　蟠太山賦
　苐二卷
　　　五言古詩
　　　　拜奠鲁文憲王廟　拜奠宣聖林墓
　　　　陪總管陳公肇祀商少師比干廟
　　　　擬韓子秋懐十二首　九日和淵明詩韵
　　　　寒雀歎　觀葬者有感
　　　　自喻(改葬冥漠君/青青兩桐樹示阿孺)
　　　　鹿喻　散歩清溪湄
　　　　溪田暮歸　送宋大使漢臣之任
　　　　讀林和靖詩集　西溪始泛
　　　　擬古三章　過㽞元海陵寝
　　　　静樂堂　逰萬固寺
　　　　舜泉　跋席懷逺
　　　　録老農語　吴大使于明致樂堂
　　　　遣發僕歸瘞淇上　感寓
　　　　陳村待渡　沁水道中
　　　　宿板橋田舎　過鹿臺山
　　　　觀穫蕎麥　臨汾節婦吟
　　　　過鹿臺西崦　荅老農語
　第三卷
　　五言古詩
　　　　題玉石蓮花洞道院壁
　　　　御驃出廐圖　題吕充隠和陶詩
　　　　昆陽懐古　苦熱歎
　　　　聽講呂刑諸篇　謝人贈硯
　　　　贈仲温教授　泛漳篇
　　　　　栢亭嘆　九門道中
　　　　　野河渡　菊嘆
　　　　　輓漕篇　元日示孫阿鞬
　　　　桑虫嘆　靈光塔
　　　　舂榆嘆　折齒吟
　　　　讀韓子有感　董大夫廟
　　　　條侯祠　泥阻大小西門道中
　　　　鋤鏤　牛升哥
　　　　聞談劉齊王故事　過深州故城有懐
　　　　賢哉霍生行　題洪崖先生卷後
　　　　出香竒石　洗硯示孫阿鞬
　第四卷
　　　五言古詩
　　　　　遊百家嵓　謝王中丞惠栢㘽
　　　　　飼牛辭　種𬞞
　　　　　餞王和之北還　汲塚懐古
　　　　　壽弟監使仲略　酬紹開提刑見寄嚴韻
　　　　　擊訓狐　明農亭
　　　　　感興三首　苦寒効昌黎體
　　　　　恠石辭　疇昔一首寄紫山
　　　　　元日吟　嗟哉傳生行
　　　　　處暑日偶書　秋雨中書懐
　　　　　餞侯敬夫還汴　望松吟
　　　　　宣城筆　㐮邑蒸豚
　　　　雙廟懐古　虞姬墓
　　　　　江舡二詠　舟宿桃源縣
　　　　　劉营田拜慶詩　食鱸魚
　　　　長至日次赤岸驛　平望道中
　　　　大安嶺　自淮口抵宿迁風雨大作
　　　　吕梁
　第五卷
　　五言古詩
　　　　和淵明歸田園　教授晋卿連失三孫
　　　　響板辭　海㺜
　　　　和曲山遊澤宫感舊　韓晋公畫水牯圖
　　　　唐邉鵉正靣孔雀　琅山
　　　　　望黄金䑓有感　和紫山題觀音堂山石記
　　　　　虎骨鎞　淵明漉酒圖
　　　　　有懷雪庵禪師　李庭珪墨
　　　　　贈唐承㫖　成徳堂
　　　　　題嘉山詩卷　東征詩
　　　　　覔風字歙硯　十月牡丹
　　　　　送范葯荘子楚教授嘉興
　　　　　贈利彦翔　贈筆工張進中
　　　　　送張㓜度倅冠州　遊嬀川太玄宫
　　　　　筠菊亭　祭司徒忠懿公墓
　　　　　書日者卷後　題張氏先塋記後
　　　　　送張勝非任汝寕判　壮士吟
　　　　　送徐平叔　題焦莭婦卷後
　　　　　送許淡齋提舉　觀臺劉氏瑞蓮
　　　　　蒲城行　黒山秋霽
　第六卷
　　七言古詩
　　　　　舒辟劒歌　飛豹行
　　　　　匹𥿄歌　金馬門行
　　　　　相從行　南風謡
　　　　　長劒行　雜言喻彦正失子
　　　　　湧金亭　秦川行
　　　　　東方碑帖歌　墨竹歌
　　　　　乞鴈歌　晨起理髮
　　　　衡門行　大雹行
　　　　捕魚歌　宿仙山朝元觀
　　　　贈田生赴監河之召　贈孟祝史徳卿還燕城
　　　　題韓幹畫馬圖　梁秀才惠棖
　　　　三勒漿歌　驅蝗行
　第七卷
　　七言古詩
　　　　題薛少保稷畫鶴圖　僧傳古坐龍圖
　　　　題邈齪虎圖行　楊祕監百馬圖
　　　　和左轄姚公梨花詩韵　絳州法帖歌
　　　　題趙仲噐冶古齋　題都山老人九十詩卷
　　　　悪溝行　題趙城王開鋪壁
　　　　　清江引　餞郎中彦亨
　　　　　平陽官府行　鴂詞
　　　　　遊姑射山神居洞　北洞
　　　　　銅方爵歌　短歌行
　　　　　風秀丹山歌　醉歌行
　　　　　玉壁城懐古　聴祥師弹琴
　　　　　㐮陵行　贈賈主簿徳逺
　　　　　戴松畫牛圖　李管丘寒江晚捕圖
　　　　　七夕同府僚觀稼西郊
　　　　　黄崖行　曲沃道中與老農語
　　　　　新道成車中即事　謝金店馬生贈峴山圖
　　　　　山中礲研歌　題董少平廟壁
　　　　呉娃行　鎮州懐古
　　　　周卿二子歌　十月朔展墓廻有感
　　　　簜樽歌　西京王生歌
　第八卷
　　七言古詩
　　　　　入侍行贈董符寳　小山行
　　　　沙堤行　羽林萬騎歌
　　　　瑞雪歌　謁蘇墳
　　　　送文郎中子周　義士姜侯歌
　　　　趙穆篆隷歌　食梅子有感
　　　　潜齋歌
　　　　長慶行酬暢純甫贈元白二集
　　　　虎牢関行　送齊彦僉事
　　　　商鼎歌　歸夢謡
　　　　日蝕詩　南宫老仙雲山圖
　　　　盧仲傑送所逸東萊集
　　　　趙僉院許贈歐蘇集作詩問之
　　　　涇陽鎮中秋　小邊行
　　　　夢陳節齋　信陵公子行
　　　　題子猷廽舟圖　山陽早發
　　　　雄狐行　月老招飲
　　　　望黄金䑓歌　越鷄行
　　　　春溪小獵行　野兕行
　　　　哀老殷辭　憫雨行
　第九卷
　　七言古詩
　　　　　滹沱流澌行　布榖詞
　　　　　惡鴟行　鴻鴈歌
　　　　　健兒歌
　　　　　贈龍教授取新　馬天章廬山清曉圖
　　　　　放猿詞　田家謡
　　　　　素馨辭　宣和寳墨歌
　　　　　寳鼎歌贈僧法恒　義俠行并解題
　　　　　贈僧芝庵　題文獻公畫鹿圖
　　　　　桑灾嘆　後桑灾嘆
　　　　　入奏行　紫藤花歌
　　　　　聽馬姬彈明妃引　讀舜廟碑
　　　　　聚星鳯池硯歌　贈張道士
　　　　　辛夷花歌　遊封龍山上觀
　　　　　題桃源圖後　贈九萬户
　　　　嗟嗟住河濵　滹沲秋漲行
　　　　　謝安從仕贈放生池碑紀夢
　　　　　平原行　常山太守歌
　　　　　負籠行
　第十卷
　　七言古詩
　　　　華不注歌　趵突泉歌
　　　　東坡海南醉歸圖　河冰篇
　　　　　短歌行　荒雞行
　　　　　龍在田詩　楊柳枝詞
　　　　　檀來歌　椒蘭怨
　　　　　汜水行　劉山人歌
　　　　　後飼牛辭　春寒曲
　　　　　驅狼行　寳鴨歌
　　　　　漢宣帝幸池陽宫圖
　　　　　入奏行　送雪堂南行
　　　　　樂閑老人歌　醉道士歌
　　　　　雙峰歌　過宋義墓
　　　　　中秋吟　花工王氏歌
　　　　　河圖篇　風字瓦硯歌
　　　　　雷將軍歌　革故謡
　　　　　通漕引　珎珠菓詞
　　　　　當熊詞　東征謡
　　　　　下瀬舡　征士謡
　　　　　天星行　雨木冰
　　　　　建春樓歌　潜蛟行
　　　　　重門行　唐申王畫馬歌
　　　　　秋澗著書圖　湘中怨
　第十一卷
　　七言古詩
　　　　　題耆英圖　紫芝歌
　　　　　圯上行　題長江萬里圖
　　　　　問呉臺辭　南臺懐古
　　　　　游九仙閣　寄中隱信宣慰
　　　　　李夫人畫蘭歌　雜言
　　　　　福唐中秋對月　題釣䑓
　　　　　洛中吟　竹鹿辭
　　　　　游金山寺　鬼車行
　　　　　流民嘆　南樓行
　　　　　五色鸚鵡歌　福星行
　　　　　白鹿嵬歌　瓊華露酒歌
　　　　　有狐篇　罩魚歌
　　　　　風狸行　賀林君玉得重孫
　　　　　二俊歌　題任南麓華清宫圖
　　　　和東坡聚星堂雪詩韵
　　　　鷄蹠劒歌　飛廉瓦硯歌
　　　　清霜怨　賀雨詩
　　　　題中山劉壽公九十詩卷
　　　　送李蕭二君使安南継翰属詩韵
　　　　礱硯詞　秦山圖詩
　　　　送曹仲堅赴建寕教授
　　　　鴈門公子行　泉石雙松圖
　　　　江南道　贈鄒五星
　　　　湘中後怨　摩娑辭
　　　　街東宅　碧玉琱枕
　　　　淮西行送湯宣慰　黄鵠下太液池歌
　　　　海燕葡萄鏡歌　贈趙克敬
　　　　魯公書和張鵬飛韵
　第十二卷
　　五言律詩
　　　　壽史開府　壽徒單顒軒
　　　　送韓茂卿北上　春夜宴史左丞宅
　　　　送韓雲卿赴䑓　謁武惠魯公林墓
　　　　靈巖寺　壽郡侯
　　　　贈周曲山　夢入閩清府
　　　　　送李郎中北還　謁光武廟
　　　　食粽有感　番禺杖
　　　　壽幹臣周宰　送趙秉彛赴遼東省幕
　　　　　送忠翁南歸　手植檜酒鐘
　　　　　哀曹府君　送趙克敬任定武判官
　　　省題詩
　　　　　紅藥當堦翻　朱干玉戚
　　　五言律詩
　　　　　何叅政母夫人哀辭　張神和純孝
　　　　　題常運使西覲紀行二首
　　　　　太平宴二首　冬日即事
　　　　　壽韓生弘　哭完顔仲希墓
　　　　　挽呉衡甫　壽王子𥘉
　　　　　秋夜月下獨酌　治穢
　　　　　贈雷彦正　清明日南寺對雨
　　　　　秋夜　出門
　　　　　挽史二相君　挽武安道
　　　　　壽雷彦正二首　白松
　　　　　早發泓芝驛　禹廟
　　　　　温國公故宅　和周幹臣詩韵
　　　　　秋漲二首　題有趙三侯祠
　　　　　禱雨孚惠祠　慶王丈壽
　　　　　酬紹開外郎　星子鎮道中
　　　　　題栢壁鎮　夷齊墓
　　　　　舜井　河中
　　　　　歷山聖人嶺　題㑹琴圖
　　　　　田間三首　過萬泉縣
　　第十三卷
　　　五言律詩
　　　　哀髙尚書詞三首　送成耀卿尹温縣
　　　　題趙禹卿東臯林亭六首
　　　　謁昭烈帝廟　固安道中
　　　　除蝗　秋日過濟衆僧舎
　　　　送紫陽歸栁塘　午憇龍泉寺
　　　　寄龐雲卿　元日燈下即事
　　　　詠史開府宅鶴　清宛道中
　　　　大雪　荅蠡州天慶寺英老
　　　　座中偶得　龍門寺
　　　　辭長樂先壠二首　飲食
　　　　　望舍弟消息三首　送趙克敬任孟州同知
　　　　　蕭相國廟　火獵
　　　　　汴堤道中　宿濉寕夢總帥史子明
　　　　　次宿迁望紫山不至　淮安州
　　　　　寳應道中二首　髙郵道中二首
　　　　　召伯埭　楊州
　　　　　衢州二首　玉山道中
　　　　　常山道中　信州道中
　　　　　石溪道中　鵝湖寺
　　　　　閩中　閩清湯池
　　　　　建寕北苑　望嶺
　　　　　鵝湖道中　題寳巖寺壁二首
　　　　　首夏居家即事　方竹林
　　　　　枯燈花　送杜簽事之任江西
　　　　　重九日雨中醉歸二首
　　　　　舍弟仲畧題孫鞬郎名字説後
　　　　　贈栾子英詩　贈鍊師岳仲和
　　　　　月桂　賦白鷴
　　　　　祭五祀　和曲山冬夜即事二首
　　　　　酬舍弟見寄之什　挽宋耀州漢臣二首
　　　　　大雪　五加皮酒
　　　　　題杜氏六子名後　燭花
　　　　　火罐　題遇仙宫詩卷
　　　　　牡丹　題郝氏世徳碑後
　　　　　夜病不寐
　　　　　大行皇帝挽辭八首　題馬同知拜慶詩卷
　　　　　秋日下直玉堂　餞安南王弟回鄂渚
　　　　　雪夜聞鐘　王氏拜慶
　　　　　賈仲和八秩　慶閻氏母壽
　　　　　送喬元朗使安南二首
　　　　　榕樹　贈高邑趙教諭
　　　　　冬藏和曲山詠懐韵　䟦吕丈扇頭
　　　　　秋雲自激　夢中得
　　　　　出門三首　望淮
　　　　　夏夜　安坐
　　　　　讀史　詠梅
　　　　　己亥門帖子　出門
　　　　　雨後㸔山　夢中得
　　　　　喜雨　秋夜
　　　　　中秋制中對月　披襟
　第十四卷
　　七言律詩
　　　　　哭劉房山　中秋月
　　　　　送王家父二首　和靖教授詩韵
　　　　　秋日言懐　清明日錦堤行樂
　　　　　秋雨晚晴　夀節使史晉明
　　　　南城納凉晚歸　七夕立秋
　　　　凉夜　八月夜坐
　　　　　雪晴望　題何鍊師虚白庵
　　　　　展江亭　送紫陽歸柳塘
　　　　　送蕭四祖北上　上闊闊學士
　　　　　雅集蕭徵君函文　送子𥘉東行
　　　　　杜君羙耕隱堂　和术忽詩韵
　　　　　雨中與諸公飲市樓　秋漲後訪王柔克
　　　　　報子𥘉以書見慰　春望
　　　　　冬夜坐　砧𥿄
　　　　　夜歸　壽周都運
　　　　　秋夜懷吕子謙　壽叅謀王公二首
　　　　　贈元書記　和元仲一詩韵二首
　　　　　送百德正臣之汴梁　贈王修甫
　　　　　挽趙提學　送盧叔賢之鄧州
　　　　　壽王子𥘉　自適
　　　　　登熈春閣　哀故宮
　　　　　送趙相北上　登凌雲閣
　　　　　送子𥘉之鄧州　送郝伯常歸保塞
　　　　　贈李幹臣　登資聖閣
　　　　　䟦西蒲燕處圖　壽史丞相
　　　　　過宋義墓　元齋
　　　　　過朝歌　銅臺懷古
　　　　　佑德觀早起　寄蕭茂先
　　　　　晚菊　聞詔
　　　　　陽榖道中　挽趙御史
　　　　上王翰林　夢受庭訓
　　　　贈孟文伯　壽姚宣撫
　　　　覔貂㡌　邢夫子拜慶詩軸
　　　　鎮州懷古　祗褐昭烈皇帝廟
　　　　燕城書事二首　望西陵
　　　　牧野道中　送趙相
　　　　贈韓義和　送常道人
　　　　送劉同知還鎮陽　贈梁邦傑
　　　　和幹臣今晨所見　大風
　　　　雨後草堂郎事　税李子文三首
　　　　夜夢遺山指授　夏日南堂卽事
　　　　讀漳濵唱和詩軸二首
　　　謝惠瓦甒　雷雨大作
　　　　和幹臣韵　雨後言懐二首
　　　　和幹臣雨晴
　第十五卷
　　七言律詩
　　　蘧大夫廟　苦雨吟
　　　迎秋　明霽
　　　箕子廟　挽梁邦傑二首
　　　荅雷彦正　酒醒聞雪作
　　　泛舟清水三首　寄子初
　　　和節齋詩韵　林塘秋晚
　　　卜築　送子初北上
　　　　寄楊治中　上史丞相
　　　　贈相者訾洞春　和高麗李顯甫詩韵
　　　　開平夏日言懐　送雲叟公
　　　　直中書省　開平晚歸
　　　　吊竹　和龐雲卿詩韵
　　　　送陳尚書　問筆二李子昭許惠雙筆
　　　　聞諸軍飛渡鄂渚　秋日㑹白雲樓
　　　　賦西域鸚鵡杯　西城郎事
　　　　挽翟噐之　哭郝奉使
　　　　次楊子英詩韵　題開封府後堂壁
　　　　宿洧川驛　許昌道中
　　　　頴封人廟　友人䘮馬
　　　南陽府試院中作　寄李士觀
　　　南陽北城晚眺　宛葉道中
　　　次韻宿汝樓二首　贈提副正立夫二首
　　　留别陳節齋　宿朝元閣下
　　　挽呂子謙　讌臨武堂
　　　寄陳節齋　鞠餘望月東臺
　　　日用　送王子壽
　　　贈郝孝子　白樓晚眺
　　　洪洞道中　公堂即事
　　　和周録事感春詩韵　夏縣道中
　　　題聞喜廟學古柏　餞張子文
　　　送朱信卿還吏部　霍岳道中
　　　霍邑懐古　送周幹臣赴都
　　　送張漢臣弟　壽趙輔之
　　　挽陳季淵三首　挽殷簽事
　　　㣲恙中作　㑹醒心亭
　　　送郭彦實　洛陽懐古
　　　逰澤州青蓮寺二首　夜過関嶺山
　　　虞郷道中　謁表聖祠
　　　慶潞伯逹八秩　為郷人壽
　第十六卷
　　七言律詩
　　　壽陳節齋三首　清明日逰長春宮
　　　送陳按察東還　挽王仲蔚
　　　寒食讌韓氏南㽵　贈李濟之
　　　寄王漢臣　和趙明叔言懐
　　　餞陳簽省行臺西夏五首
　　　張夢卿恵竒石　考滿日言懷
　　　題李錬師崇聖宮圖
　　　夏日讌集田氏林亭聞史相受開府
　　　御史秩滿　上劉太保
　　　山人二首　和郝子貞䪨二首
　　　題韓通甫城南别業
　　　送子𥘉出鎮閼臺　登臨武堂
　　　唐山道中早發　懐舊
　　　除夕言懐　大暑
　　　　　挽王脩甫　觀稼
　　　　　遊玉泉山　書懐
　　　　　題趙宣撫山中雜詠　歸安潜洞
　　　　　趙樊川　適安堂
　　　　　趙公泉　未央硯
　　　　　賀正旦口號　贈相者陳士廉
　　　　　登昊天寺寳嚴塔　寄贈徳長老
　　　　　遊聖安寺　書懐
　　　　　送史丞相　寄陳按察
　　　　　䟦王内翰唱酬詩軸　挽歸潜劉先生
　　　　　継張相言懐二首　夢衞南郊行
　　　　　䟦梁斗南無盡藏　餞叔良西歸秦中
　　　　　寄李和甫覔未央硯　會飯開㤗丈室
　　　　　壽徒單待制　菊嘆
　　　　　送趙明叔赴濟南　夀房祖
　　　　　送李仲實北京行省　夀胡紹開　望西陵
　　　　　送集和之僉事　楊叅政出鎮覃懐
　　　　　送陳按察　贈羅徵君
　　　　　孟待制哀辭　祭子㐮先生
　　　　　贈韓通甫　哭馬才卿
　　　　　哀史都督　題張府君墓
　　　　　姑射山新道成　和張仲明韵
　　　　　王衞州挽章　哭李州判
　　　　　別盧漢臣　挽杜止軒
　　　　　别忽英甫
　第十七卷
　　七言律詩
　　　　誄史丞相　挽遺山先生
　　　　哭賈叔良　祭館主謝緫管
　　　　挽楊叅政　挽張簽省
　　　　　别緫府諸公　挽單學士
　　　　　和劉懐州韵三首　餞王泉州二首
　　　　　同劉景融過西園　送髙飛卿尹順徳
　　　　同劉景融韵荅客問　西苑懐古二首
　　　　　虞帝廟吊古　和劉懐州韵
　　　　　和髙飛卿韵二首　别髙屯田晦之
　　　　　即席夀青陽學士　和左山言懐韵
　　　　　遊封龍北麓　中溪書院
　　　　　贈劉大用　即事
　　　　　别鎮陽諸公　經史緫帥戰處
　　　　　閔子墓　公堂言懐
　　　　　糟魚　元日
　　　　　挽杜止軒　挽孟徳卿
　　　　　和張鵬舉韵　和張仲常韵
　　　　　賦白舜俞多月亭　遊佛首山開化寺
　　　　　遊靈巖寺二首　送劉世傑奉使雲南
　　　　　漢柏　過沙溝店
　　　　　長清宫舎　觀光三首
　　　　　壽王鹿庵三首　贈張彦魯
　　　　　趙州石梁　三臺懷古
　　　　　壽姚雪齋　慶宋揔尹母八十壽
　　　　　贈逍遥子　送李𥙿卿南還
　　　　　任懷逺慶九十詩卷　挽楊春卿
　　　　　寄趙緫管　壽張平章
　　　　　送商台符　病目書懷
　　　　　送王煥卿按察三首　送李敬之按察
　　　　　送馮壽卿簽事　寄子𥘉中丞
　　　　　目疾自警　寄梁幹臣簽事
　　　　　壽趙同簽　送劉侍御
　　　　　雨聲　夢焦和之簽事
　　　　送寗端甫宣慰　送杜時舉歸平陽
　　　　哭張行甫
　第十八卷
　　七言律詩
　　　　哭節齋陳公五首　壽継先侍御
　　　　送劉侍御分司上都　題王明甫八秩詩卷
　　　　餞史千載南行三首　挽張子敬提刑
　　　　寄杜季明郎中　登飛仙休逸二臺
　　　　寄劉清卿都事　秋日早衙示閻子靖
　　　　慶趙仲器母八秩　椰實
　　　　寄叅政相公　和西溪韵三首
　　　　送李士觀　挽丁郎中
　　　送舎弟之鄧　舎弟仲畧生朝
　　　送李千秋任諸城令　哭楊叅政
　　　遊大佛寺　山陽遇太継長
　　　漢太守臧公廟　贈劉景融之滑臺
　　　送信士逹　湖石
　　　和李士觀韵　春露堂三首
　　　送何叅政北上　贈周幹臣
　　　魏家樂天畫像　嘉禾篇
　　　種玉亭三首　西村二首
　　　桃花菊四首　苦雨三首
　　　與諸君㑹飲　赴趙子儀㑹
　　　秋懐二首　吊王柔克五首
　　　　謝人惠竹　筠溪軒
　　　　慶雲鸚鵡杯　鸚鵡螺六首
　　　　贈劄刺䚟断事官　餞王倅北行
　　　　壽鄉兄君玉　送李廷玉北上
　　　　秋欄四詠
　　　　　冝男　寒菊　秋蝶　薔薇
　　　　謝人惠古瓶　上巳日禊飲林氏花圃四首
　　　　喜雨　題雪堂雅集圖
　　　　瑞麥　秋風如水聲
　　　　逰白苑寺　欹器三首
　　　　賀介甫提刑得雄　謝成耀卿惠秬酒
　　　　同弟祭墓二首　奉實野臺之目
　　　送弟南行　緑毛龜
　第十九卷
　　七言律詩
　　老境六適
　　　飯飽即歩二首　目倦忘書
　　　言慎養氣　食甘戒飽
　　　寤寐絶思　息藝休心
　　　坐倦即眠二首
　　　汲城懐古　夢王尚書子勉
　　　冬藏二首　夢乗舡
　　　篘飲二首　透月巖
　　　成氏西湾三首　清明日獨酌
　　　　梨花小酌　東坡汲乳泉圗二首
　　　　送隱士姬仲實　壽胡器之
　　　　哀白彦隆　哀王師中
　　　　壽寳同知　顔氏冠二首
　　　　朱砂菊　送薛叅軍
　　　　挽王尚書三首　遊蒼峪青巖山
　　　　贈啇左山　賀夾谷士常受吏部
　　　　題宋緫管母九十詩二首　和陶主簿韵
　　　　挽王中丞五首　牡丹
　　　　海棠　挽史九萬户
　　　　小園即事二首　借鄭氏藏房山書二首
　　　　謝王中丞餉酒　括九峯禹貢觧
　　　　挽徐大卿　壽劉緫尹
　　　　挽龍教授　哀商左山
　　　　挽夾谷尚書　挽王丞㫖
　　　　哀史左丞　夢與張宣慰相㑹
　　　　謝呉蔓慶憲副　贈陳介甫
　　　　送徐正卿還漳南　謝湯宣慰惠書
　　　　代書寄友舊二首　西村三首
　　　　復継前韵寄髙道之挽平章㳺公
　　　　除夜　賀楊文卿宣慰河朔
　　　　挽趙同簽　挽許尚書二首
　　　　挽宋賔客二首　追悼李仲實叅政
　　　　挽石仲迁　送李府判
　　　　寄史子明宣慰　壽王中丞子𥘉
　　　　送史邦直之任竹山　除夜二首
　　　　荅河劉二端公　挽李子陽二首
　　　　餞信士逹還䑓
　第二十卷
　　七言律詩
　　　　　西溪見夣　儀封道中
　　　　睢州道中寄友人　過歸徳寄何相
　　　　　過下邑　宿宋家山趙氏田舎
　　　　送劉漢卿東歸　西湖
　　　　　留别左轄台相　留别楊髙諸君
　　　　　下大安嶺　三山元日
　　　　　贈王之問緫管　送李輔之北還
　　　　　飲九仙山絶頂　登道山亭
　　　　　送二御史　謝德長老惠竹輿
　　　　　贈鼓山長老平楚　淮安道中
　　　　　遊鼓山五首　道山亭讌集
　　　　　酬余招討贈詩韵　送魏叅政赴邵武
　　　　　李應中所藏書畫　雨中言懷
　　　　　小樓秋望　寄紫山憲使
　　　　　秋雨　知紫山病告巳滿北歸
　　　　　寄何叅政　寄馬左丞
　　　　　即事　卧病即事二首
　　　　　芙蓉　卧病吟
　　　　　閩中即事　西湖開化寺
　　　　　送趙提舉還江西　即事三首
　　　　　題建寜府建安堂　謝全王二醫官二首
　　　　　贈儒醫徐登孫　題石橋山
　　　　　継李昌道詩韵　遐觀亭
　　　　　南劒道中　酬延平林元甲見和
　　　　　憫雨呈幹臣二首　和錢神詠二首
　　　　　芭蕉扇　和夜永不寐二首
　　　　　和曲山覔莱詩韵　和幹臣詩魔韵四首
　　　　　和幹臣齒痛詩韵　折齒吟自慰
　　　　　適見緫府應詔薦章
　　　　　寄紫山提刑　寄六祖真人
　　　　　同幹臣逰耿家池　和幹臣山居三首
　　　　　和幹臣目疾韵二首　掃晴婦
　　　　　江山萬里圖二首　䘮馬
　　　　　過郭璞墓　佛狸祠
　　　　　即事三首　韓齋小集
　　　　　送仝仁甫之任武陟
　　第二十一卷
　　　　七言律詩
　　　　　溪田晚歸　重九嘲幹臣周宰
　　　　　壽李夫人　寄竹溪劉隱居
　　　　　周曲山挽章　哀馬希驥
　　　　　競渡　獨頭木香
　　　　　元夕　和周曲山見贈之什
　　　　　和紫山見寄四詩　立春五首
　　　　　守歲　元日
　　　　　和曲山詩韵寄紫山三首
　　　　　人日有懐紫山　和曲山見贈髙韵
　　　　　肉豉　人日贈曲山周宰
　　　　　爲靳嘉議壽　琉璃肺
　　　　　寄魏叅政　樂全老人
　　　　　耳瞶自感　遇顒軒先生林墓
　　　　　良霄散歩　和曲山太一宫詩韵三首
　　　　　喜雨　即事言懐
　　　　　凉夜　䟦梁氏碑後
　　　　詠賈宅大龜　壽韓生弘
　　　　和曲山冬日言懐　送叅政飛卿
　　　　和曲山胡桃詩韵　餞中丞羲甫二首
　　　　和曲山十六夜詩韵二首寄緫師汪便益二首
　　　　燈市行樂　曲山乆病作詩慰之二首
　　　　哀顒軒孫亡　僮哀詩
　　　　挽揔尹湯侯　題珠簾秀詩卷
　　　　題香山寺畫卷　同苦齋過朝歌
　　　　題府判黄懋卿詩卷　送舎弟南歸穣下
　　　　觀光　壽右平章四首
　　　　賦王詹丞宣賜玉杖　同鵬飛逰長春宫
　　　　詠虎骨鎞　虎腦杯二首
　　　　壽宫小集　贈牛教授伯祥
　　　　壽張真人霞卿　送王講師歸終南舊隱
　　　　送張鵬飛任两浙運使
　　　　送左丞董侯　朝謁柳林行宫二首
　　　　同李士觀登太史䑓并和李韵三首
　　　　和李樂齋馬病　壽中丞愽陵公
　　　　荅李六祖病後見憶　送呉僧清琬長逰
　　　　挽樊道録　荅晋鄊教授
　　　　挽趙公同簽　餞王中丞
　　　　過樞府二首　題峗山白石洞野齋序後
　　　　送王司業　送完顔士慶赴任蜀省
　　　　挽輔提刑　李庭珪墨瀋
　　　　送鄧郎倅繹州
　第二十二卷
　　七言律詩
　　　　誠說堂　史宣慰友松亭
　　　　壽張左丞子有四首　壽右丞何公二首
　　　　過左副賈公新仟　彭澤二賢堂
　　　　李清甫分齋　送表弟韓雲卿
　　　　秋日宴廉園清露堂二首
　　　　徳星殿玉方池硯　蓮㑹不克徃例徵詩賦二首
　　　　為周紫巖賦冬日牡丹
　　　　再継前韵贈中齋承㫖
　　　　梁叅政陞左轄　題奉常李謙甫歸覲詩卷
　　　　　賀唐承㫖新堂落成　赴李緫管蓮塘之㑹
　　　　　諸人酬詠已復和前韵　中秋日宴洪同簽第三首
　　　　　題髙和甫待郎先世圖譜後
　　　　　送東崖學士　遊水峪
　　　　　過髙誨之新居　爲洪同簽書中秋宴集詩
　　　　　壽泉平章　壽董承㫖
　　　　　　　　　　　　　　　和縉雲伯譲詩韵
　　　　　元貞二年元㑹大雪　送省掾李希顔
　　　　　題彭壽之八秩詩軸　大賢詩三首
　　　　　異菊圖二首　聞友人買犀帶
　　　　　贈瀋州朴生子温　送緫綂佛智南還
　　　　　與楊武子夜話梁氏别墅
　　　　挽子敬楊君　送李敬甫任靖江緫管
　　　　呈髙麗丗子　冬日海棠
　　　　壽唐承㫖母王氏
　　　　慶王大學彦舉太夫人九秩
　　　　和樞判王仲常雪詩韵
　　　　壽王仲常院判　題節婦寗氏詩卷
　　　　贈髙麗朴學士　題劉教授八十詩卷
　　　　和髙麗鄭學士詩韵
　　　　和雪中鄭朴二學士來訪詩韵
　　　　挽馮廉副壽卿　飬志堂詩
　　　　送髙麗丗子歸國
　第二十三卷
　　七言律詩
　　　　贈西雲上人　謝惠新曆
　　　　䟦祁真人畫像　送安叅政南還汴梁
　　　　題南塘居士宋公盡像䟦東門祖道圖二首
　　　　奉和王寅甫學士九日迎銮北口髙韵
　　　　過趙匏瓜林墓　長至日即事
　　　　挽御史中丞崔公　哭母弟仲畧監使
　　　　雪後即事　翰林即事
　　　　湘雲瀰月二首　送杜熈正授四川省都事
　　　　聞長春宮溪水復至　謝徐承㫖贈梅二首
　　　　吊鄭說心　范徽卿風雪和林圖
　　　　題劉處士墓碑後　同郭若思登太史臺
　　　　　贈不蘭奚侍御　毛巨源壽萱堂詩軸
　　　　　張子惠母慶詩卷　王太君授誥
　　　　　送趙提舉　送李司馬任順徳緫管
　　　　　順徳道中　贈中山賈仲噐
　　　　　京師除夜　賀苟嘉甫授長史
　　　　　呈平章梁公　賀韓雲卿弄璋
　　　　　夢昇天詩　継張叅政守歲詩韵
　　　　　夢崔中丞　介王太君壽
　　　　　送曠秀才還廬陵　從郭太史觀周公像
　　　　　壽威衞王公　題無盡藏
　　　　　壽梁太夫人　贈相士李逹
　　　　　題無名亭　題萬知府瑞麥圖
　　　　　送李景山宣慰夜郎感舊書懐
　　　　　簾筆　送普䦨溪行䑓中丞
　　　　　寄何叅政　贈雕鏉石抺世亨
　　　　　贈道者李雲叟　題葛氏臨漳五福堂
　　　　　送僧印東歸　題清隱亭詩卷
　　　　　題趙御史餘慶堂　慶耶律祕監九秩之壽
　　　　　贈雪堂　順徳天寕寺方丈
　　　　　送荆書記比還　董氏拜慶許
　　　　　贈張提舉子厚　挽許魯齋
　　　　　庚伏日大雨　慶董氏二親八秩
　　　　　留别鎮陽諸公　哀清河公二首
　　　　　送宋克温郎中　西池幸遇
　　　　挽元善長　贈張詹事二首
　　　　贈史中丞　贈趙禹卿
　　　　壽楊五奉御　贈楊尚書子𥙿
　　　　題劉吏部歸國詩卷　贈崔中丞
　　　　　題月波引詩卷
　第二十四卷
　　七言絶句
　　　　寄張孝先　寄贈王嘉甫
　　　　　送王子勉天壇行香　蕭徴君哀詞六首
　　　　比干廟　雪夜二首
　　　　　十四夜與雷彦正歩月　卓水
　　　　　夜過滑州　䟦龍眠二駿圖
　　　　　羙人却扇圖　㳺瓊華島八首
　　　　　杜萃老荒山訪友圖　秋懐
　　　　　早起　冬夜與吕文讀毛詩二十二首
　　　　　　敝句　載驅　猗嗟　葛屨
　　　　　　汾沮洳　園有桃十畆之間　陟岵
　　　　　　伐檀　碩䑕　蟋蟀　山有樞
　　　　　　楊之水椒聊　綢繆　枤杜
　　　　　　羔裘　鴇羽　無衣　有枤之杜
　　　　　　葛生　采苓
　　　　　梁園對月　過湯隂東周留村
　　　　　喜蕭茂先得雄二首　夏夜
　　　　　夢中賦月燈詩　逰㤗山雜詩一十五首
　　　　　贈相者李吉甫　䟦豊稔還郷圖
　　　　　過邯鄲三首　題雪谷早行圖
　　　　　新店望京樓看山　秋雨靖山道中
　　　　　酌百泉水　偶書
　　　　　䟦司馬温公燕處圖三首
　　　　　除夜　春風萬里圖
　　　　　蓮社圖二首　䟦倉江待渡圖二首
　　　　　贈王晋郷三首　挽蘭同知進之五首
　　　　　正月七日雪　戊辰門帖子
　　　　　送劉主簿赴都五首
　　　　　題薛㣲之遺安堂二首
　　　　　因題前詩偶書　挽趙教授七首
　　　　䟦申逹夫藍采和扇頭
　　　　謁梁太師五彦章祠
　　　　雨後溪田即事五首　録役者語十一首
　　　　觀風浪中回舟　清溪晚眺
　　　　題東徳秀東䑓手卷
　　　　留别淇上諸公
　　　　竹林幽隱圖六首
　　　　春夜獨坐　仙逰曲五首
　　　　六度寺十首　逰蒼峪口八首
　　　　贈星斗客冷景發五首
　　　　逰霖落寺雜詩五首
　第二十五卷
　　七言絶句
　　　　夏四月朔即事　贈周幹臣
　　　　風雨迴舟圖　王武子觀馬圗
　　　　李伯時開元御馬圖　山堂㑹琴圖二首
　　　　寄潞尹侯伯禄二首　李伯時觀馬圖
　　　　金城店　今城懐古
　　　　絳陽道中　絳州公廨即事七首
　　　　讀絳陽園也記二首　題斛聿王廟壁
　　　　哺饑坂三首　題夏當務壁
　　　　龍祠禱雨二首　登白雲楼二首
　　　　贈墨卿秦得真二首　秋望
　　　　　題子猷山隂圖　自嘲
　　　　　自壽　待旦軒假寐而作
　　　　　題永安刀氏别野壁二首
　　　　　聚逺亭　英武王馬璲廟二首
　　　　　汾睢懐古三首　過聞喜縣有懐元鼎故事
　　　　　過太寕宫　安邑道中
　　　　　謁司馬温公墓二首　㳺栖巖寺七首
　　　　　䟦提刑王副使航海圖二首
　　　　　逰普救寺　讀破口先事跡
　　　　　贈船蓮姚道人　臨晉道中
　　　　　春雪　曵龜圖
　　　　　公堂吏散　清明後一日三首
　　　　李提點筠溪亭二首　題程景齋詩卷二首
　　　　玉泉垂釣圖　挽平陽教授崔君度
　　　　孟浩然㶚橋圖　髙鳯漂麥圖
　　　　䟦蘇武持節圖三首　慶趙汲古八秩三首
　　　　遊韓氏南莊十首　裴晋公緑野堂探梅圖
　　　　東皐八詠為趙叅議題
　　　　瓠瓜亭　幸齋
　　　　東皐村　耘軒
　　　　遐觀䑓　清斯池
　　　　流憇園　歸雲䑓
　　　　夢中賦開元御馬圖　薏苡
　　　　讀開元雜事三首　歸去來圖三首
　　　　　煑茶三首　四皓圖二首
　　　　　題楊息軒盤谷圖　関山秋霽圖二首
　　　　　寗戚叩角圖　五王避暑圖
　　　　　蓮鳥窺牛圖　門帖子
　　　　　題袁安卧雪圖　顕宗承華殿戯墨
　　　　　徐東海白魚　酹祭宋先生子玉六首
　　　　　龍陽松隱圖　承華殿墨戯圗
　　　　　感寓　過順州
　　　　　題趙仲噐銅芝蟾二首
　　　　　張夢卿雙清圖二首王右丞輞川圖四首
　　　　　迁張氏新居五首　秋江月夜􁈋阮圖二首
　　　　　闕下元日口號五首　魏豹故城
　　　　題觧梁廟壁　再過絳陽
　　　　夜宿李氏林舘　禹廟
　　　　路村道中　解州􁰽壁題示
　　　　題正平縣鋪楼壁　解池二首
　第二十六卷
　　七言絶句
　　　　題華岳廟五首　渡渭有感二首
　　　　安邑道中　洪洞道中望霍岳峯
　　　　題霍岳二首　題䂊譲橋
　　　　過益昌橋　霍州
　　　　䟦范蠡歸湖圖　題環翠亭二首
　　　　趙城道中早發　䟦米元章蘆鴈圖
　　　　　甲午歲門帖子二首　庖舎門帖子
　　　　　山市晴嵐　古栢寒鴉
　　　　　松䕃寒泉　雲竇飛湍
　　　　　蒲中十詠
　　　　　　蒲津晚渡　舜殿薰風
　　　　　　虞坡曉發　首陽晴雪
　　　　　　鸛雀波聲　東林夜雨
　　　　　　林亭夜月　王官飛湍
　　　　　　西巖疊巘　嬀汭夕陽
　　　　　贈冩真賈生　寄李𥙿卿二首
　　　　　過横望嶺　澤潞即事一十首
　　　　　太嶺道中雜詩五首　過游仙李節使墳
　　　　　遊青蓮寺二首　夜過関嶺山
　　　　　夏縣　虞鄊道中
　　　　　猗頓道中　䟦蘭昌宮圖
　　　　　乙亥歲門帖子　李潜宛馬圖
　　　　　丙相問牛圖　謝太傳東山圖二首
　　　　　四浩圖三首　寒鴉古木圖
　　　　　顕宗墨竹二首　雲溪先生畫像
　　　　　訪京師故里　秋夕早起
　　　　　聞方響　壬申歲門帖子
　　　　　題二友亭五首　題卜隱五首
　　　　　題松隂訪古圖　春雲出谷圖二首
　　　　　牧牛圗　溪橋風雨圖
　　　　䟦荘宗按樂圖二首　群鶻古栢圖
　　　　書夢中語　春江獨釣圖
　　　　峴山秋晚圖　題湧雲小山
　　　　孟光捧按圖二首　稠禪解虎圖二首
　　　　重九日客板橋里八首
　　　　讀易龕即事　待中灤渡
　　　　宿開封後署　許昌道中望三峯山
　　　　䟦松風醉歸圖二首　題烟江疊嶂圖二首
　　　　昆陽道中同節齋考試河南二首
　　　　榮飬堂　退思亭二首
　　　　拜狄梁公祠下　京西道中
　　　　怨笛落江梅　栢郷光武廟四首
　　　　　　　　　　　　　　　山行雜詩六首
　　　　　山陽七賢祠二首　山行雜詩二首
　　　　　過濯漉城二首　題馬坊
　　　　　題山陽七賢祠　山行雜詩
　　　　　唐叔虞廟　潞公亭
　　　　　陽城道中二首　守歲夜宿太陵二首
　　　　　過郊底村聽田父話陜州事二首
　　　　　寄徳昭書史　野歩三首
　　第二十七卷
　　　七言絶句
　　　　　過文貞宋公墓　沙丘宮
　　　　　栢郷道中　大都小雪時聞兩廣捷
　　　　宫仗　過中山府
　　　　過梁門　毳幙卓歇圖
　　　　題花光墨梅二首　别李𥙿卿
　　　　題朱彦暉三陪手卷江村訪友圖
　　　　照夜白圖四首　題雪霽江行圖三首
　　　　滕王蝶蟻圗三首　憂日王堂即事五首
　　　　忠武史公挽詞十五首秋雨夜坐
　　　　萬壽節同弘道出左掖門口號五首
　　　　過王太師廟　題開州驛亭壁
　　　　三教晤言圖五首　徽宗臨張萱宫騎圖
　　　　燕都元夕　九齡忠諫圖
　　　　樂士宣鸂鶒圖　四皓圖
　　　　　送徐子懌還武昌一首　驪山宫圖二首
　　　　　䟦簮花圖　荆氏周急圖
　　　　　宣和梅蘭圖　題張寳臣手卷
　　　　　䟦船子和尚圖　漁樵閑話圗
　　　　　觀稼三首　雨後馬上看山
　　　　　竹林七賢圖二首　讀文中子傳
　　　　　山壑萬松圖四首　讀開元天寳間事二首
　　　　　龍眠二駿圖二首　候廉相病四首
　　　　　明皇按樂圗二首　李伯時二馬圖
　　　　　承顔堂　千秋節行香口號三首
　　　　　醉經堂二首　贈李相師二首
　　　　　過仁宗陵　承顔堂
　　　　　題理宗所題宫扇　李昭珙所受告身
　　　　　　　　　　　　　　䟦秦王擒竇建徳圖
　　　　　昭君出塞圖二首　讀趙飛燕傳
　　　　　題黠鼠賦後　黄筌蜂蝶圖二首
　　　　　題可庵手卷　題樂天不能忘情圖六
　　　　　題醉仙圖三首　公堂即事自箴
　　　　　門帖子　題杜氏近仁堂七首
　　　　　䟦燕肅牧羊圖二首　題温居士畫像
　　　　　䟦舒嘯亭二首　清明日雜詩六首
　　　　　按部入酸棗門經陳公餞飲地并故宅有感
　　　　　復舘開封府後􁰽　汴梁清明
　　　　　寒食過隆徳宫　題孝友峯
　　　　舘史開府第宅　官墻
　第二十八卷
　　七言絶句
　　　　故宫遺石　逰上方光教禅寺六首
　　　　流杯池　太白捫月圖
　　　　秋山圖　李白醉吟圖
　　　　題望海寺詩卷二首紫陽觀雜詩十首
　　　　官井七絶　雪霽早行圖二首
　　　　永思亭　友于堂
　　　　種徳堂　清心堂
　　　　跋申王畫馬圗　題劉平妻胡氏殺虎圖
　　　　酌七賢祠　蓮社圖三首
　　　　贈李縣尹二首　元日二首
　　　　宣和珍禽圖　和石雲卿韻
　　　　完州道中　過蔡國公宅
　　　　夢中所見　題木蘭廟二首
　　　　登完州城樓　望狼山有懐郝陵川
　　　　張元帥哀詞十三首　保下春夜二首
　　　　題張燕公讀書堂三首
　　　　贈孤月老二首　馬上偶古
　　　　游張将軍山林　雪谷早行圖
　　　　題朱君挽章後　新安道中
　　　　官舎即事　題節婦盧氏銘後
　　　　祁陽道中三首　題孝感聖姑廟壁三
　　　　題董左丞墳林三首明皇私語圖三首
　　　　戯題堦前玉簮　題郭水祖行實卷後
　　　　鎮陽新居　稽侍中祠二首
　　　　沙河道中　西門豹廟
　　　　光武廟二首　滏陽道中
　　　　吕仙翁祠　題杜郎中二子字説二
　　　　題草虫手卷三首　公堂即事
　　　　宣和寳石圖　岳廟謝雪二首
　　　　得二絶寄史子華　曲陽道中
　　　　二月九日雪三首　大都即事三首
　　　　詠燕地梅花二首　即事
　　　　山齋圖二首　蘆鴈圖
　　　　　小桃三首　題日者詩卷
　　　　蔡琰歸漢圖　和劉仲脩見示十一首
　　　　　虎豹九関圖　春夜獨坐五首
　　　　鞭石圖　觀隰河春水
　　　　　觀乗輿還宫四首　觀迎佛
　　　　漢武帝幸張禹弟宅圖
　　　　與叔謙太常論書一十四首
　　　　雜詩五首　芙蓉杏花四首
　　　　周靈臺圖二首
　第二十九卷
　　七言絶句
　　　　　題巢雲曙雪圖　蒼雪亭二首
　　　　　過賈左副墳林　桃花鸂鶒圖
　　　　　荅元甫問　荅劉少卿顔書之問
　　　　　别簽事張公三首　春暁聞鍾
　　　　　䟦渡水十六羅漢圖二首
　　　　　䟦武帝見汲黯圖　出都
　　　　　筠林暮雨　入定州北門偶得
　　　　　雲林曉汲　山中雜詠五首
　　　　　題王鹿菴與子㐮手卷
　　　　　劉齊王讀書堂　平原縣有懐顔太師
　　　　　紀右脇誌文　讀老泉審勢審敵二
　　　　　赴任濟南二首　過宴嬰城二首
　　　　　濟河道中　匡山
　　　　　公堂　九日登歷山亭
　　　　　雷劒化龍圖二首　右軍書扇圖二首
　　　　　春閨怨　甲申門帖子
　　　　　偶書　勘書圖三首
　　　　　楊妃禁齒圖　張季雲山㽵圖三首
　　　　　樓居春望圗　折枝果圖二首
　　　　　雪霽聚禽圖二首　題羙人却扇圖
　　　　　大禹泣辜圗　陶潜夏居圖二首
　　　　　陽関圖二首　題雅集圖
　　　　　題春融秀嶺圗　九歌圖
　　　　　逰歷山南寺　江山萬里圖
　　　　　繁杏錦鳩圖　過青崖山
　　　寄時伯威　題山谷家乗圖
　　　宿東平南衛　黄石公雜詩七首
　　　郭臣祠二首　題司毅夫野堂壁二
　　　武惠公故里　逰百家巖雜詩十一
　　　題朱孝子詩卷三首
　　　長至日過髙仁甫新居即事三首
　　　讀明皇雜事　元日門帖子二首
　　　䟦醉道士圖　䟦墦間圖
　　　䟦理宗題馬麟畫折枝木犀圖
　　　䟦醉漁父圖　題卜者詩卷
　　　䟦徽宗百露圖　乙酉門帖子
　　　謝太傅弈棊圖　題徳長老夢齡圖二
　　　露堂夏日即事　題元先生手書雜詩
　　　江郷雪景圖　秋江待渡圖
　　　寒林圖　題水牯圖
　　　秋山訪友圖　讀西漢後西域傳論
　　　題樂天不能忘情圖二首
　　　韓白二公老境二首　太一宫四首
　　　倚竹圖　㳺龍門雜詩十首
　　　筠溪軒留題　題天慶觀壁四首
　　　題史仲威修文廟詩卷後
　　　題歲寒齋　題東坡乎簡
　　　山谷手簡　寄楊叅政二首
　第三十卷
　　　七言絶句
　　　　題蘭氏三桂堂字說手卷
　　　　題王局公畫竹石秋壑家蔵
　　　　關河形勢圖　解鞍圖三首
　　　　題黄門飛鞚圖二首　讀唐武后明空紀
　　　　讀狄梁公傳　二馬圖
　　　　讀富鄭公傳　玉堂閑適圖
　　　　淵明漉酒圖五首　莊宗横吹圖二首
　　　　継周南樂韻　茆亭秋月
　　　　括諸山水勢兩分三　寄馬子卿二首
　　　　學圃亭五首　題秋葉扇頭三
　　　　雅歌十二首　丁亥門帖子
　　　　汴梁故宫寒食　熈春閣
　　　　倚竹圖二首　已丑門帖子
　　　　題顯宗墨竹　堯民圖
　　　　過王氏祠堂　巢父飲牛圖
　　　　南㽵拜掃偶占二首　送葬挽歌七首
　　　　細君推氏哀辝二十九首
　　　　李早蕃馬圖　䟦藍開圖二首
　　　　壽萱亭　遺安亭二首
　　　　致樂堂二首　潘店早發
　　　　儀封　睢州道中
　　　　汴堤　寕陵早發
　　　　蕭相國廟　􁁬碭山
　　　　望芒碭山縣有感　宿州道中
　　　　樓子店道中二首　虹縣道中度長直溝
　　　　渡江　潤州
　　　　桃源圖三首　虎丘寺
　　　　姑蘇舘夜雨　宿寒山寺
　　　　伏生授書圖　題醉隱墨竹
　　　　西湖　飛來峰
　　　　靈隱寺二首　錢塘
　　　　錢塘西岸二首　富陽㑹江樓
　　　　富陽道中二首　早過新城黄山鎮二
　　　　白峯嶺　七里瀬二首
　　　　嚴州道中　蘭溪女歩道中
　　　　　三河道中　龍㳺道中
　　　　　龍㳺道中聞鴈　西安道中
　　　　　紫谿嶺　車盤嶺
　　　　　武夷山　建陽道中
　　　　　謝朱詠道山長來訪　八仙驛
　　　　　劒浦　李延平道南書院
　　　　　髙桐道中　上水船
　　　　　􁎙洋　蒼峽道中
　　　　　蒼峽鎮夜雨　摩天嶺
　　　　　秀才嶺　水口
　　　　　小箬　湯池
　　　　　甘蔗州　雨中江行望甘蔗州
　　　　　懷安縣　緫題
　　　　　義門任氏詩
　　第三十一卷
　　　七言絶句
　　　　逰福州東禪寺　次懐安迓平章伯顔
　　　　　浩然西歸圖　梅亭聞鷓鴣
　　　　　送李司卿　望鼓山泉流
　　　　荔枝樓　題米元暉楚江清曉圖
　　　　　禽語自感　小樓晚眺
　　　　　白沙　岸宿閩清縣門
　　　　　小箬　醻憲使劉仲脩詩韻
　　　　夢筆山　題北苑亭柱
　　　　贈相者二絶　全氏小樓三首
　　　　過朱家府五首　張家灘
　　　　武夷谿口謝諸来迓
　　　　望武夷諸山　崇安道中
　　　　贈石堂和尚　過大安嶺五首
　　　　過稼軒先生墓五首　次鉛山示杜州尹
　　　　題寒碧井　沙溪道中
　　　　喜得臺報　玉溪登舟
　　　　食柑　夜發嚴州
　　　　桐江待發　夜過七里灘
　　　　錢塘道中　櫂歌十二関
　　　　水仙萱草二詠　望歌風臺三首
　　　　石勒問道圖　題苑增墓
　　　　單父琴臺　讀佛圖澄傳
　　　　雪漲千山圖　喜周宰来居十二首
　　　　過郝子貞故居三首　題胡笳十八拍圖
　　　　䟦徽宗畫兎圖　牧牛圖五首
　　　　䟦徽宗畫馬圖　問雨詩三首
　　　　䟦武陵圖　題數學鄭斗南詩卷
　　　　巢父飲牛圖　靈照度丹霞圖四首
　　　　和彦正憲使寄周宰詩韻且酬見贈之什伍
　　　　佳人倚竹圖　和幹臣詩韻六首
　　　　復用苦齋詩韻作五詩以自警
　　　　西溪睡起　灌圖
　　　馬嘆　撃壌
　　　老子過関圖　贈武昌相士秋雲三
　　　䟦漆園田氏手澤　䟦顧虎頭謝安東山像
　　　䟦香林先生顛草　魯義姑祠
　　　謝大傳安　周將軍顗
　　　髙司空允　王丞相猛
　　　謁玉泉真像五首　豫譲邀㐮子圖二首
　　　酬温仲敬櫻筍見遺　春睡起偶書
　　　題王明村老黄店壁　秋日即事
　　　題叚宜之讀書堂　墨梅
　第三十二卷
　　七言絶句
　　　　　詠早梅四首　夢酒張鍊師
　　　　　題御愛峯　詠梅十首
　　　　　記叅政飛卿語　和曲山豐年瑞韻
　　　　　題竹林七賢八首
　　　　　　稽中散二首　阮歩兵
　　　　　　王司徒　山吏部
　　　　　　劉叅軍　向散騎
　　　　　　阮始平
　　　　　題范文正公真像　題長沙醉草圖二首
　　　　　題謝東山　題謝安曵杖圖
　　　　　獅猫　和苦齋見寄三首
　　　　　題日者壁四首　喜彦祥還故里
　　　　　寄苦齋老友　題又玄堂
　　　　　題眼科杜金山卷三　過王化店
　　　　　群䑕盗茄圖　題閑閑種徳堂記後
　　　　　倦書圖　題洛神賦畫後
　　　　　屈原卜居圖二首　遂𥘉亭二首
　　　　　宋太祖蹴踘圖三首倦書圖二首
　　　　　二羙人圖　雪鴣圖
　　　　　韓文公重帡圖二首　張麗華圖
　　　　　惓書圖　蹴踘圖
　　　　　趙飛燕圖　西施
　　　　　孤舟横笛　淵明漉酒圖
　　　　　雪舟夜話　䟦雙頭蓮
　　　　有虞鼓琴圖　送張鵬飛同知兩浙漕
　　　　送司毅夫共城任三　題虞義士卷後
　　　　題紀伯新如溪詩意二首
　　　　題麻姑仙壇記後　黄𥘉平牧牛圖
　　　　題泰和名臣碑後
　　　　癸巳歳二月六日自得仁甫西歸和李樂齋韻
　　　　緑野探梅圗　題姜詩躍鯉圖二首
　　　　題張子友遂𥘉亭　清明日南城訪友
　　　　題嚴子陵還山圖　跋徽宗退朝圖二首
　　　　水車圖　題昔刺公奉使江左
　　　　孫登長嘯圖　秋江待渡圖
　　　　秋江極望圖　䟦韓生冩真圖後
　　　　題公和尚嘯圖　偶得
　　　　題定羗李氏昆季三人同歸三教二首
　　　　史院即事二首　徽宗石榴圖
　　　　顯宗墨竹二首　題趙孝節詩卷二首
　　　　野春亭六首　四皓圖三首
　　　　蕭然亭二首　題張氏出家資建學舎
　　　　太白獨酌圖　李元齋
　　　　魏提學授膠水令　贈相士梅心
　　　　贈相士秋岩
　　　　䟦檢校吉甫所藏江孝郷手卷
　　　　讀韓文外集　瑞鶴詩
　　　　龍虎䑓二首　觀光四首
　　　　董彦材承㫖扈從北廻酒間因及今秋大獮六
　　　　隆福行宫　題沙宣公手卷後
　第三十三卷
　　七言絶句
　　　　野莊圖三首　輥馬圖
　　　　題錢郎梨花圖二首　題馬圖
　　　　三笑圖　題劉道引卷後
　　　　題劉道人秋聲圖二　寗戚叩角圖
　　　　覺山寺題示二首　右軍觀鵞圖
　　　　又䟦問牛圖　題張禧純孝六首
　　　　淵明臨流賦詩圖　題存樂堂二首
　　　　題晚翠堂二首　明皇麗山出獵圗
　　　　　玉巖泉　送韓推官二首
　　　　　立春日作　題西湖圖二首
　　　　　丙申門帖子二首　錢舜舉折枝圗
　　　　　院中即事　過玉泉岩留題三首
　　　　　清白圖　題韋偃十馬圖二首
　　　　　和東泉翁山中雜詩十三首
　　　　　曹右丞生祠手卷二　太白醉歸圗
　　　　　襲羙堂　自題冩真
　　　　　李徳𥙿見客圖六　送范君璋之任平滦二
　　　　　張遂𥘉詩　需軒二首
　　　　　則天朝回圖　過瓮山記老人語
　　　　　題劉元禮　挽詩卷後三首
　　　　　題具慶堂　友竹亭
　　　　　題胭脂騘馬圖五　相馬圖
　　　　　趙巖人馬圖　甲午門帖子
　　　　　題徐老爱蘭軒三首　瑞芝圗
　　　　　衆芳亭　淵明歸来圖
　　　　　徽宗花鳥圖　踈梅寒雀圗二首
　　　　　題意齋二首　甲午門帖子
　　　　　題張太師家集後　跋雪峯居士顛草後
　　　　　觀光感舊　湘江晚渡
　　　　　寒溪四友　枯木寒鴉
　　　　　楚水歸舟　菊軒二首
　　　　　子路問津圖　門帖子
　　　　大簡之山水横披　知本齋三首
　　　　㶚陵風雪圗　跋左山書東坡醉墨堂
　　　　夢囬仙以丹劑療疾碧桃青鳥圗二首
　　　　孟母三迁圖　題昭信濟江調兵記
　　　　　題承顔亭　東坡赤壁圖
　　　　折枝牡丹圖　李澤貫錢詩卷
　　　　宫廊校書　慶任夫人入秩壽
　　　　風髙雲夢夕　枯木寒鴉
　　　　　秋蝉堂　屈原對漁父
　　　　題張秀岩琴譜手卷題訪續圖
　　　　　千里秋晴圖　江船曉發圖
　　第三十四卷
　　　七言絶句
　　　　讀漢武帝外事五首
　　　　　二喬觀史圖二首　劉永年棘免三首
　　　　　旅􁅾圖二首　風雪藍関圖二首
　　　　　庚子門帖子　元日即事
　　　　　覔酒　題文殊院壁
　　　　　䟦梁中憲無盡藏手卷六首
　　　　　海岸古木圖　題肅齋二首
　　　　　張緫管代輸民租手卷
　　　　　贈僧印　題逺僧定禅
　　　　　題國祥適安齋五首贈徳昌郎中三首
　　　　　隋僧　桃花黄鸎圖
　　　　　壽陽公主折梅圖二　蛾眉山溪堂圖
　　　　　慎獨堂　中和堂
　　　　　慶壽東西橋二首　半山石二首
　　　　　農里嘆十二首　責俻
　　　　　栢郷懐古　汦水
　　　　　趙緫尹書堂　贈許生
　　　　　真谷圖三首　松林秋月
　　　　　泜水　題劉道濟所藏屏
　　　　　過節齋故居二首　過張賓墓二首
　　　　　鉅鹿懐古二首　沙丘懷古二首
　　　　　時苗墓二首　苦熱
　　　　　讀唐昭宗紀二首　讀明皇雜事
　　　　　讀肅宗雜事二首　廣宗早發
　　　　　贈擒虎張侯第三子飛卿二首
　　　　　黄巾墓　再過隆平
　　　　　銅馬祠　昭慶陵
　　　　　過唐山望禱堯帝祠讀李斯傳
　　　　　盧處道䖏覔書　題塗水老人趙君璵手卷
　　　　　廣武君李左車墓　早發銅梁
　　　　　春宫元日口號七首　偶書
　　　　　太一　宫春早即事　壬午除夜雜詩八首
　　　　　謝安奕棊圖　沛公洗足見酈生圖
　　　　　壬午歲夢中所見　孫陽相馬圖
　　　　　渭橋迎代王圖　李臨城挽章
　　　　荣歸亭二首
　　　　再題胡烈婦殺虎圖三首
　　　　汗宅　石䁀聮句
　　　　渭橋辝謁圖
　　　　周文炬畫金歩摇宫人圖
　　　　雪中同郡寮逰逹活泉二首
　　　　雪窓無寐　早秋夜坐
　　六言絶句
　　　　飲醯圖　江南道
　　三五七格
　　　　早起
第三十五卷
　　書
　　　上
世祖皇帝論政事書　奏擬台司封事
　　　上御史䑓書　上張右丞書
　　　上元仲一書記書　檄李士觀取淵明集
　　　荅周南樂書　與子𥘉中丞書
　　　謝張詹丞書
　　議
　　　貢舉議
　第三十六卷
　　記
　　　　醉經堂記　愽望侯廟記
　　　　洄溪記　殷太師廟建外門記
　　　　種栁記　社壇記
　　　　孔履記　楊氏塑馬記
　　　　殷比干廟肇祀記　逰玉泉山記
　　　　逰林落山記　新井記
　　　　登鶴雀樓記　平陽新脩星丸漏記
　　　　天井関夫子廟記　太平縣文廟建賢廊
　第三十七卷
　　　記
　　　　平陽府重修道愛堂記
　　　　平陽府景行里新修岱岳行祠記
　　　絳州正平縣新開溥潤渠記
　　　遊王官谷記　待旦軒記
　　　畫記　西山經行記
　　　船蓬菴記
　　　　平陽府臨汾縣姑射山新道記
　　　臨汾縣新廨記　懐先賢記
　　　　㤗安州長清縣樂育堂記
　　　　遺廟記　逺風䑓記
　　　　韓氏遵誨堂後記
　第三十八卷
　　記
　　　　修武縣重修廟學記蘭亭石刻記
　　　　御史箴後記　祥露記
　　　　均幹堂記　遊華不注山記
　　　　春露堂記　熈春閣遺制記
　　　　徴夢記　透月岩記
　　　　林氏酴醿記　清蹕殿記
　　　　重修録事司㕔壁記　抉踈軒記
　　　　萬壽宫方丈記
　　　　唐中書令贈尚書右僕射馬公祠堂記
　　　　靈應觀世音記
　第三十九卷
　　記
　　　　衞輝路緫管府重修帥正堂記
　　　　郭氏挹翠樓記　秋澗記
　　　　堆金塚記　霍岳肇祀記
　　　　表忠觀碑始末記　儀封創建廟學記
　　　　武安王祠記　勉齋記
　　　　終南山集仙觀記　彭澤縣修二賢祠記
　　　　克巳齋記
　第四十卷
　　記
　　　　傳國玉璽記　𬞞軒記
　　　　漢大司馬霍将軍祠堂記
　　　　柏卿新建文廟記　榮大師壽堂記
　　　　宛平縣建集仙觀記
　　　　威衞府整暇堂記　青嵓山道院記
　　　　建伊洛五賢祠記　汴梁路城隍廟記
　　　　真常觀記　紫山胡公祠堂記
　　　　胙城縣廟學記　冝逺樓記
　　　　移忠堂記　逰東山記
　　　　建昌陵石麟記　泛海小録
　第四十一卷
　　序
　　　　南鄘諸君㑹射序　投壶引
　　　　逰洄溪序　帝王鏡略序
　　　　王氏蔵書目録序　汲郡圖志序
　　　　㑹玉簮花詩序　南鄘王氏家譜圖叙
　　　南陽府瑞芝詩卷叙　文府英華叙
　　　宋緫尹母夫人慶八秩詩叙
　　　　緫尹湯侯月臺圖詩叙
　　　　愽古要覽序　書畫目録序
　　　　故翰林學士河東南北路宣撫使張公挽詩
　　　　趙徳明母劉氏慶八十詩叙
　　　　㓗古老人注難經序宋東溪墨梅圖引
　　　　新修調元事鑑序　顔魯公書譜叙
　　　　衞生寳鑑序
　第四十二卷
　　序
　　　　與左山啇公論書叙承華事略叙
　　　　上巳日林氏花圃㑹飲叙
　　　　編年紀事序　王氏易學集說序
　　　　送信土逹北行序　禮部尚書趙公文集序
　　　　宮禽小譜序　送薛叅軍北行序
　　　　贈曰者張翺序　星丸漏詩序
　　　　淇澳唱呼詩序　老子衍義序
　　　　玉淵潭讌集詩序　張氏解易叙
　　　　天徳柴氏悗親圖詩序
　　　　清香詩㑹叙　送丁主薄南還序
　　　　兌齋曹先生文集序
　第四十三卷
　　序
　　　　紫山先生易解序　緫管范君和林逺行
　　　　易齋詩序　洪洞縣王舜卿敬親堂叙
　　　　雪堂集類諸名公雅製序
　　　　樂籍曹氏詩序　磁州采芹亭後叙
　　　　雪庭𥙿公和尚語錄序
　　　　孝節王氏詩卷叙　雪庭𥙿和尚詩集叙
　　　　嘉善録叙　西嵓趙君文集叙
　　　　遺安郭先生文集引　翁三山史詠序
　　　　贈李逹之詩序　燕山王氏慶弄璋詩序
　　　　義齋先生四書家訓題辝
　　　　義齋先生小學家訓序
　　　　西溪趙君畫隱小序
　　　　崇真萬壽宫都監馮君祈睛詩卷序
　　　　紫山胡公哀挽詩卷小叙
　　　　朝儀備録序　恕齋詩叙
　第四十四卷
　　辨説
　　　　日用　書太極圖後
　　　　體認　天人爵
　　　　孤立　孟莊不相及
　　　　自得　朋友
　　　　五常　隂陽之道
　　　　讀孟子或問　恩多怨深
　　　　雜箸　分絶
　　　　　無音　得失
　　　　　黄鳥三良說　文辤先後
　　　　　讀淮南子　鸜鵒食蝗
　　　　　魚歎　非分說
　　　　　鏡箴　簮道玉飾辨
　　　　　興平閤本說　崇徳堂說
　　　　　讀唐徐有功事績　紀異
　　　　　讀魏相傳　御書銀盒事
　　　　　紀肉芝䓁事　先友牛講議國瑞
　　　　　鎮州風俗　僮喻
　　　　　魃妖　題哀辤後
　　　　　盧氏墳石泣　龍墮農民王家
　　　　　雜著　鶻歎
　　　　　齒射　畫虎
　　　　　先子善書　燭歎
　　　　　蛀說　紀夢凢七
　　　　　紀風異　䘮紀
　　　　　紀夢二　月異
　　　　　劒戒哀梁子　鹿菴先生卒日
　　　　　家府遺事　國朝奉使
　　　　　六帖說　金制
　　　　　冠冕始制　裴中立不引韓愈共事
　　　　　賤生於無用說　李庭之評郝奉使文
　　　　　崔公厲鬼事跡
　第四十五卷
　　　說
　　　　遷固紀傳不同説　讀史
　　　　對張中丞說　讀張藉書
　　　　　犬相乳説　磔犬者説
　　　　　鈍説　服色考
　　　　鵉刀説　涿州移置考
　　　　締襯説　屏雜説
　　　　荅客問　謗觧
　　　　對魯公問　儉訓
　　　　遺山先生口誨　政問
　　　　醫説贈胡君器之
　　第四十六卷
　　　雜著
　　　　　題戒　名王氏子説
　　　　　怱治中名字説　李氏子名說
　　　　　王氏四子字訓　温緫管字説
　　　　　張椽史名説　儒用篇
　　　　　田訟　黄石公説
　　　　　筆説　亀蛇説
　　　　　牛生字説　米少尹名字説
　　　　　孫鞬郎名字説　樂全老人説
　　　　　劈正斧辨　王氏冬藏圖說
　　　　　度曲説　中説
　　　　　命説　金從革説
　　　　　古今文難易不同説　商魯頌次叙説
　　　　　百獸率舞説　雹説
　　　　士當教子説　周景王大泉説
　　　　賣免説　二馬圖説
　　　　　稼齋説　李郎中二子名説
　　　　　祁氏四子名説　王從事季明子説
　　　　　石抺氏子名字説
　第四十七卷
　　　行状
　　　　　叅政王公行状　二祖蕭公行状
　　　　　節度使賈公行状　提領史府君行状
　　　　　五祖真人行状
　第四十八卷
　　傳
　　　　千户張君家傳　盧龍趙氏家傳
　　　　　丞相史公家傳
　第四十九卷
　　傳
　　　　蘇門林氏家傳　南鄘王氏家傳
　　　　　烈婦胡氏傳　貟先生傳
　　墓誌銘
　　　　先考府君墓誌銘　先妣夫人墓誌銘
　　　　都事趙君墓誌銘　宋處士墓誌銘
　　　　田濛城墓誌銘　王中丞墓誌銘
　第五十卷
　　　　左丞相兀良氏家廟碑銘
　第五十一卷
　　碑
　　　　賈氏世徳之碑　李公神道碑銘
　　　　塔必公神道碑銘　稷山姚氏先徳碑銘
　第五十二卷
　　碑
　　　　盧公神道碑銘　趙公神道碑銘
　　　　致仕丁公墓碑銘　千户董侯夫人碑銘
　　　　朱氏世系碑銘　絳州重脩夫子廟碑
　第五十三卷
　　　碑
　　　　沃縣修宣聖廟碑　臨汾縣修后土廟碑
　　　　聞喜縣修廟學碑　昨城縣靈虚觀碑
　　　　總管陳公去思碑　靈應真君廟碑
　　　　重修孤竹二賢廟碑　劉公道行碑銘
　第五十四卷
　　碑
　　　　大都復虞帝廣碑　宣慰陳公神道碑銘
　　　　總管史公神道碑銘　運使周府君祠堂碑
　　　　益津郝氏世徳碑銘
　第五十五卷
　　　碑
　　　　忠武史公祠堂碑銘　萬户唐公死事碑銘
　　　　　寳坻董氏先徳碑銘　簽事劉公墓碑銘
　　　　　通州郭氏迁茔碑銘　緫管王公神道碑銘
　第五十六卷
　　　碑
　　　　　汴梁申氏先徳碑銘　兵部郎中韓君墓碑
　　　　　平陽程氏先茔碑銘　尹公道行碑銘
　　　　　衞州創建紫極宫碑
　第五十七卷
　　　　　輝州重修玉虚觀碑　大都建天慶寺碑
　　　　　漷州隆禧觀碑銘　大使呂公神道碑銘
　　　　　緫管王公神道碑銘
　第五十八卷
　　　碑
　　　　　渾源劉氏世徳碑銘　萬户聶公神道碑銘
　　　　　奉聖州建永昌觀碑　尚書孫公神道碑銘
　第五十九卷
　　　碑
　　　　　衞輝路建三皇廟碑　文通先生墓表
　　　　　長樂仟表　碑隂先友記
　　　　　管句推公墓碣銘　㐮垣縣尹李公墓碣銘
　第六十卷
　　　碣銘
　　　　貟外郎韓公神道碣銘
　　　　濛溪張君墓碣銘　寕晋縣荆君墓碣銘
　　　　共嵓石琖公墓碣銘
　　　　寕晋縣尹李公墓碣銘
　　　　緫管謝君墓碣銘　汲縣尹韓君墓表
　　第六十一卷
　　　碣銘
　　　　故善士張君墓碣銘雲中髙君墓碣銘
　　　　　新郷尹劉君去思銘二祖先考韓君碣銘
　　　　　三祖先考王君墓表道教提點張公碣銘
　　　　　卓行劉先生墓表　寂然子霍君碣銘
　　第六十二卷
　　　文　詛蠧魚文　祭諸葛丞相乞靈文
　　　　　爲虎害移澤州山靈文
　　　　　瘞畜犬文　諭平陽路官吏文
　　　　　敦諭百姓文　勸農文
　　　　　先祖妣韓氏祭文　夫人完顔氏祭文
　　　　　祭王叅議文　祭夫人陳氏文
　　　　　禱蒼谷神文　祭王叅議文
　　　　　春旱禱諸廟文　七夕祭竈文
　　　　　謝龍神文
　　第六十三卷
　　　祭文告家廟文
　　　　　祭元神祝文　告家廟文
　　　　　文宣王奉安祝文　鄒國公奉安文
　　　　　兖國公奉安文　辝墓祭文
　　　　　祭孚惠神祠文　祭斛律丞相文
　　　　　康澤王廟謝雨文　拜奠夷齊墓文
　　　　　祭黄崖山神文　謁西岳廟文
　　　　　安二賢神文　肇祭霍岳文
　　　　　康澤王廟祈雪文　祭靖應真人姜公文
　　　　　祭靈源王文　祭平陽府東城門文
　　　　　祭臯陶文　祭三代告生孫汾郎文
　　　　　祭立社稷文　范陽房族祖九翁祭文
　　　　　祭中書左丞姚公文　致仕丁公祭文
　　　　吏部尚書髙公祭文　外祖靳公祭文
　　　　左丞董公祭文
　　　　迁奉外祖殿試靳公祭文
　　　　迁奉外祖安陽縣丞靳公并外媪王氏祭文
　第六十四卷
　　祭文
　　　　祭蒲大夫文　祭孝感聖姑文
　　　　江淮大都督史公祭文　祭郝奉使墓文
　　　　祭武強南龍池神文　北岳祈雪文
　　　　祭侍講學士竇公文　丞相史公明忌日祭文
　　　　史公祭文　岱岳禱雨文
　　　　黄石公祠乞靈文　修治新仟告成文
　　　　韓君大祥祭文　爲姓氏告亡妻文
　　　　中丞王公祭文　路祭與中丞王兄永訣
　　　　御史中丞王公誄文　率哭祭文
　　　　祭佛圖澄文　祭宋文貞公墓文
　　　　授少中大夫福建閩海道提刑按察使告祖
　　　　祭待制徒單衍文　辝墳祝文
　　　　祭雙廟文　祭淮水文
　　　　亡妻推氏祭文　過趙祭忠武史公祠文
　第六十五卷
　　辭
　　　　中林有鳥辝　哀友生季子辝
　　　　故中奉大夫浙東宣慰使陳公哀辝
　　　　　故中奉大夫山東東西道宣慰使史公哀辝
　　　　　劉氏子祝辝　周氏小女祝辝
　　　　　觀𬈑漲辝　鳴榔曲
　　　　　弔田横墓辝
　第六十六卷
　　箴
　　　　憲司箴　言箴
　　　　　忍箴
　　銘
　　　　楷杖銘　㯽榔杖銘
　　　　虹霓硯銘　芝枕銘
　　　　砥柱銘　金銀沙二泉銘
　　　　　端石硯　黙齋銘
　　　　　閑邪齋銘　洮石硯銘
　　　　　瑇瑁亀洗銘　訥齋銘
　　　　　文貞公笏銘　仙臺金跡硯銘
　　　　　禇都護銘　太秀華銘
　　　　　書厨銘　鸚鵡啄金桃研銘
　　　　　菊井銘　冬蔵圖右銘
　　　　　左箴　敬義齋銘
　　　　　垂龍圖銘　宿雲軒銘
　　　　　水晶筆格銘　頥軒銘
　　　　　愛菊堂銘　虹霓研銘
　　　　　楊氏雕玉宝章銘
　　　　漢丞相愽陽侯丙吉印銘
　　　　漢太尉司徒陽震印銘
　　　　張指揮甘白堂銘　忍濟齋銘
　　　　海印奎星研銘　歙石壁研銘
　　　　醉仙石銘　殷乳䁀銘
　　　賛
　　　　老人星賛　先君思淵子畫像賛
　　　　　王内翰冩真賛　鮮于純叔冩真賛
　　　　麟匜賛　桑泉老人畫像賛
　　　　范文正公畫像賛　乖崖公真像
　　　　吕仙翁真像　駮華騘圖賛
　　　　填星神賛
　　　　　　二十四大儒賛
　　　　　　左丘明　榖梁赤
　　　　　　公羊髙　荀卿
　　　　　　伏勝　毛萇
　　　　　　髙堂生　孔安國
　　　　　　戴聖　劉向
　　　　　　楊雄　何休
　　　　　　鄭睘　馬融
　　　　　　盧植　鄭玄
　　　　　　服䖍　杜子春
　　　　　　范寗　杜預
　　　　　　王肅　王弼
　　　　　韓愈　文中子
　　　　　梁太師王公畫像賛　鍾氏先世畫像賛
　　　　　趙曹州畫像賛　九公子畫像賛
　　　　　漢王章賛　漢愽士朱雲賛
　　　　　嚴子陵賛　漢田疇賛
　　　　　牴􁁋賛　西溪真賛
　　　　　雪堂普仁真賛　中書左丞許公真賛
　　　　　醫學教授趙仲康真賛
　　　　　王子明傳賛　手植夏萬像賛
　　　　　田仲徳先生畫賛　栢溪主人張仲和真賛
　　　　　趙瓠瓜冩真賛　耋杖圖賛
　　　　　趙徵士畫賛　傅輔之真賛
　　　　韓御史畫像賛　渡水十六羅漢賛
　　　　香木琴賛　劉巨川簽事真賛
　　　　黄洛老人畫像賛　軟背椅賛
　　　　管㓜安濯足圖賛　古燕印賛
　　　　四子問孝圖賛　王彦章畫像賛
　　　　劉珎母王氏真賛　重華鼓琴圖賛
　　　　故處士牛了齋真賛
　　　　翰林應奉陶珉溪真賛
　　　　房星賛　松化石賛
　　　　蛻齋劉先生真賛
　第六十七卷
　　翰林遺藁
　　　　　睿宗皇帝玉冊文　先太子冊文
　　　　　皇太后玉冊文　改元詔
　　　　　手詔侍郎楊大渊　罷萬户嚴忠濟
　　　　　宣諭大理國制
　　　　　諭大理合刺章還土詔
　　　　　姜真人手詔　追封濟寕王制
　　　　　濟寕王妃制　贈謚都元帥阿术制
　　　　　太尉并國公夫人制　追諡司徒鞏公制
　　　　　追謚賽平章制　賽平章夫人制
　　　　　追謚通憲梁公制　太子少傅竇公制
　　　　　夫人賈氏誥辭　追謚賈愽兒赤制
　　　　　追謚忽林赤制　進呈
　　　　　世祖皇帝實録表　聖壽節賀表
　　　　　甲午賀正表　大都城隍保佑青詞
　　　　崇寜眞君設醮齋意青詞
　　　　　無射宫之曲(昭成)無射宫之曲(顯寧)
　　　　　祝文第一室　第二室
　　　　　第三室　第四室
　　　　　登明亥元神　歲星木照星
　　　　　柳宿胎星　新船落至祭歲君文
　　　　　修橋祭歲君文　玉方帝祭文
　　　　　擬禁酒詔　中書省牒未三省文
　　　　　順徳府普門塔碑
　　第六十八卷
　　　翰林遺藁
　　　　擬中書省賀河清表擬聞捷賀表
　　　　中書省賀正慶八十表三
　　　　聖壽節賀表　翰林院聖壽節賀表
　　　　謝授翰林學士表　登宝位賀表
　　　　老人星致語　中書左丞姚公制
　　　　中書左丞許公制　翰林承旨王公制
　　　　請上尊號奏草
　　　表(外任進賀)
　　　　聖壽節賀表(至元三年/四年)兩宫正位賀表
　　　　聖壽節御史䑓賀表聖壽節賀表
　　　　御史䑓賀正早表(至元/八年)正旦賀表
　　　　史都督譲緫管表　聖壽節望闕祝文
　　　　賀正旦表(十六年)聖壽節賀表(十七年)
　　　　進瑞芝表　甲申歳正旦賀表
　　　　　聖壽節賀表
　　　牋
　　　　千秋節賀表
　　　啓
　　　　上經略史公啓　上姚敬齋啓
　　　　　上張左丞啓　謝中書省啓
　　　青詞
　　　　齋意　祈雨青詞三
　　　　　爲春旱䖝災青詞　齋意
　　　　爲張縣尹吉求嗣青詞
　　　　郷人韓氏禱疾青詞
　第六十九卷
　　䟽
　　　　衞輝路創修文廟䟽
　　　　大成殿上梁䟽
　　　　重修衞州蒼山廣施王廟䟽
　　　　隰州蒲縣重建嶽廟䑓門䟽
　　　　三清觀化縁䟽
　　　　鄆城縣普濟寺化縁䟽
　　　　請黄先生徳新主善䟽
　　　　襄陵縣重建飛橋化縁䟽
　　　　追薦孤魂化縁䟽
　　　　上張宣慰䟽代進之劉君作
　　　　爲宋儒楊從龍贖身酬金䟽
　　　　筭學善士䟽　爲刋字醵金䟽
　　　　太康縣剏建忠武史公祠堂䟽
　第七十卷
　　　䟽
　　　　衞輝路重脩帥正堂䟽
　　　　樂籍殷氏醵金䟽
　　　　請靳顕卿山陽闡庠䟽
　　　　重修泰山廟䟽
　　　　重修河内么廟化縁䟽
　　　　　省齋裴先生建碑䟽　爲耶律伯明醵金䟽
　　　　　張漢臣醵金䟽　梁彦升醵金䟽
　　　　　大継長醵金䟽
　　　　　南宫縣文廟三門化縁䟽
　　　　創建朱文公祠堂䟽
　　　　爲周府君立碑醵金䟽
　　　　汴梁路相国寺化工䟽
　　　　請陶教授主善䟽
　　　　重修開㤗寺大功徳䟽
　　　　前進士李舜臣姪求子婦醵金䟽
　　　　　銅䑓阿丑石氏䟽
　　　牓
　　　　秋香舘酒牓
　　約
　　　　林評事花約　茶約
　　　　禊約
　　上樑文
　　　　大成殿上樑文　鎮國寺上樑文
　　　　亳州太清宫正殿上樑文
　　　　萬壽宫方丈上樑文
　　　　太乙宫清蹕殿上樑文
　　　　春露堂上樑文
　第七十一卷
　　　題䟦
　　　　　䟦蔡中郎頴書後　䟦中興頌
　　　　　䟦郎官石柱記後　䟦手臨懐素自叙帖
　　　　　題懐素草書千字文後
　　　　　䟦張嘉貞書　䟦麻姑壇記後
　　　　　題魯公臧氏碑後　䟦竹谿所題
　　　　　東坡墨戯後　䟦孫過庭書
　　　　　䟦荆公墨跡　䟦黄華墨跡
　　　　　題黄華與李彦明太守一十三帖
　　　　　題任龍嵓烏夜啼帖
　　　　　䟦任南麓所臨潜珎閤銘
　　　　　宣聖小影後䟦語　䟦周府君斬蛟圖後
　　　　　䟦貫休比丘像　䟦陶縝生菜圖
　　　　䟦范中立茂林秋晚圖
　　　　題寄寄老人陳氏詩卷
　　　　題王主臨道子横吹等圖後
　　　　䟦馬氏家譜後
　　　　遊澤州青蓮寺題示
　　　　絳州後園題名　䟦秦得真墨軸後
　　　　䟦唐忠祚柘條白頭翁圖
　　　　䟦楊息軒江湾漁樂圖
　　　　䟦甫田圖後
　　　　䟦藏春劉公東亭等帖
　　　　自題所書草字後又題草書後
　　　　題丙吉問牛圖後　題鴈本蘇才翁帖後
　　　　題王郎中所藏玄宗幸蜀圖
　　　　䟦郭氏雙溪圖　題閑閑書祈宰傳後
　　　　題坡軒先生詩卷後
　　　　題李懐逺事系後
　　　　䟦維翰手簡　題澹游王先生詩後
　　　　題雲麾帖後
　　　　䟦米南宫書曽夫人墓誌後
　　　　䟦香林先生老饕賦後
　　　　䟦唐韋皐畫像　題三百家詩選後
　第七十二卷
　　題䟦
　　　　題遺山手簡後　題張嘉貞北岳碑後
　　　　題山谷手簡後　題竹溪詩筆
　　　　題家蔵禱佛帖後
　　　　題左山所書春露堂後
　　　　題張氏所蔵先世手澤後
　　　　題時苗留犢圗後　題自書歸去来后
　　　　題郎官石柱記後　題蔡襄書後
　　　　題哀江南賦後　跋楊𥙷之墨梅後
　　　　昭陵六駿圖後序　書送鄭尚書序後
　　　　跋蔡蕭閑醉書風簷梨雪瑞香樂府二篇
　　　　跋竹溪所書墨苑篇後
　　　　薛紹彭臨魯公座位帖後
　　　　書南麓珎翰後　跋黄華歸艇圗
　　　　跋閑閑公草書心經錦峰王仲元清卿書
　　　　跋黄華老人二詩後
　　　　跋龐才卿悲潼関賦後
　　　　評楊凝式書　題元楊手書後
　　　　跋自書訓儉文後　跋羅謙甫醫辨後
　　　　跋紫絲鞋帖後　跋摹馬圗
　　　　題顔魯公十帖後　字程氏小子
　　　　跋樗軒壽安宫賦　西園雜詩後
　　　　漢文翁講室畫像　書劉氏屋柱
　　　　跋坡翁春寒帖　龍門寺題名
　　　　跋鹿菴書玉華宫詩後
　　　　跋米元暉書　跋虞世南十二大字
　　　　　題耶律公手書濟源詩後
　　　　　題臨潜珎銘後　題山谷苦筍賦帖後
　　　　　䟦朱文公手書　題杜仲正家丗卷後
　　　　　䟦郭熈山水巨軸　䟦顔魯公裴将軍帖
　　　　　贈師御史彦貞　書歸去來偶題于后
　　　　　䟦蘇子羙千文帖　䟦拙翁桃花春水圖
　　　　　䟦文公與子晉伯謨二帖
　　　　　題三河驛壁　荅戴生
　　　　　晦翁墨跡　䟦香林先生顛草
　　　　　䟦黄華書後　東坡開薱帖後語
　　　　　題米南宫帖後　䟦楔飲序後
　　　　　書商司業定武闌亭本後
　　　　　跋馬左丞所藏貫休羅漢後
　　第七十三卷
　　　題跋
　　　　　宋廣平梅花賦後語
　　　　　䟦董右丞師中撰李道源先生隂徳記後
　　　　䟦鍼者李君玉詩卷　䟦眼科醫師卷後
　　　　　䟦玉田傅氏家傳後
　　　　　題漢使任少公招李陵歸漢圖後
　　　　䟦南蛮朝貢圖　書霹靂琴賛後
　　　　書娑羅樹碑後
　　　　　題王無競小字東坡論語觧
　　　　䟦趙大年畫王摩詰詩意
　　　　題東坡災傷卷後　明皇驪山宫避暑圖
　　　　䟦山谷發願文後
　　　　題李龍眠畫班昭女孝經圖後
　　　　題東坡赤壁賦後　䟦黄華墨戯
　　　　䟦党竹溪篆趙黄山文
　　　　䟦米南宫靈䑓戴華卷後
　　　　䟦漁人鷸􁄺圖
　　　　䟦山谷所書王建宫詞後
　　　　䟦鹿菴書鸚鵡賦後
　　　　䟦左山公書東坡醉墨堂詩卷
　　　　題遼太師趙思温族系後
　　　　題離堆記後　書中興後
　　　　題蘇氏宝章後　東坡我有帖
　　　　題馬融卧吹圖　夷門圖後語
　　　　題蘭府君望海寺二詩後
　　　　題石曼卿手書古檜行後
　　　　䟦孫過庭書譜　題政和鼎識後
　　　　䟦諸葛公逺涉帖
　　　　䟦宋漢臣臨丹華經後
　　　　讀漢魏五書　䟦髙宗臨右軍帖
　　　　䟦雪齋書宋孟州獵虎詩卷後
　　　　䟦臨本蘭亭後　䟦中興頌後
　　　　書同年小字後　䟦謝靈運帖
　　　　荅宋克温問魯公書法
　第七十四卷
　　樂府
　　　　望海潮三首　水調歌頭十一首
　　　　　水龍吟十八首　酹江月六首
　　　　滿江紅八首
　　　　　鳯凰䑓上憶吹簫二首
　第七十五卷
　　　樂府
　　　　　木蘭花慢二十五首
　　　　　望月娑羅門引七首
　　　　　春從天上來一首■摸魚子二首
　　　　　奪錦標二首　首喜迁鶯三首
　　　　感皇恩二十二首　風入松一首
　第七十六卷
　　　樂府
　　　　　玉漏遲五首　風入松一首
　　　　三奠子五首　江城子二首
　　　　南郷子八首　卜筭子一首
　　　　青玉案一首　臨江仙四首
　　　　太常引十首　蝶恋花四首
　　　　虞羙人二首　鷓鴣引十九首
　　　　黒􁈍弩二首　西江月七首
　　　　秦樓月二首　好事近八首
　　　　　王樓春一首
第七十七卷
　　樂府
　　　　行香子一首　江神子一首
　　　　眼児媚五首　鵲橋仙九首
　　　　浣溪沙二十三首　點絳唇十九首
　　　　平湖樂十三首　絳桃春十一首
　　　　　如夢令四首　柳圈辝六首
　　　　　合歡曲九首　驀山溪一首
　　　　後庭花一首
　第七十八卷
　　　進呈
𥙿宗皇帝承華事略六卷
　　　　　　　牋　序
　　　　第一卷
　　　　　　廣孝　立愛
　　　　　　端本
　　　　第二卷
　　　　　　　進學　擇術
　　　　　　　謹習
　　　　第三卷
　　　　　　　聽政　逹聦
　　　　　　　撫軍　明分
　　第七十九卷
　　　　　承華事略
　　　　第四卷
　　　　　　　崇儒　親賢
　　　　　　　去邪　納誨
　　　　第五卷
　　　　　　　幾諌　從諫
　　　　　　　推恩
　　　　第六卷
　　　　　　　尚儉　戒逸
　　　　　　　審官
　　　　元貞守成事鑑一　十三篇
　　　　　　　敬天　法祖
　　　　　　　愛民　卹兵
　　　　　　守成　清心
　　　　　　勤政　尚儉
　　　　　　立法　重臺諫
　　　　　　慎名爵　明賞罰
　　　　　　逺慮
　　　第八十卷
　　　　　　中堂事記卷之上
　　　第八十一　卷
　　　　　中堂事記卷之中
　　　第八十二卷
　　　　　　中堂事記卷之下
　　　第八十三卷
　　　烏臺筆𥙷
　　　　録呈憲臺典故條例七十三件
　　　　　一古今名號更易　一貟數品從
　　　　　一三院人數　一三院例
　　　　　一臺門例　一置獄例
　　　　　　一班簿例　一兩臺發使例
　　　　　一受事例　一職官始置
　　　　　一彈奏進止例　一同詰冤獄例
　　　　　一衣冠例　一大禮例
　　　　　一審復例　一三司理事例
　　　　　一中丞與皇太子三公相遇例
　　　　　一六職例　一侍御史五曹例
　　　　　一新除有罰例　一侍御䓁裏行例
　　　　　一供奉例　一持書故事
　　　　　一四推􁎗太倉左蔵出納例
　　　　　一大朝㑹例　一衘署例
　　　　　一監察不得供奉例一監察例
　　　　　一㑹議例　一監齋例
　　　　　一監决囚徒例　一在京監察例
　　　　　一監察御史雜例　一邉功例
　　　　　一門直例　一風聞例
　　　　　一相遇例　一監圍例
　　　　　一監選例　一進帖例
　　　　　一照刷例　一督軍御史
　　　　一符節御史　一防禁御史
　　　　一漢六條　一廵按選官支使例
　　　　一廵按出入例　一廵按州縣例
　　　　一按察所部有犯　一貝發摘過贓吏例
　　　　一廵按許見賓客例一直指使
　　　　一知班受百官及命婦入宫帖子例
　　　　一知班紏彈例　一主簿例
　　　　一五使例
　　　　一三京留守司御史䑓
　　　　一差監察例　一無故入䑓例
　　　　一臺諌檢院鼓院　一舊来監察照刷
　　　　一金國省院䑓　一舊有六䑓六院
　　　　一治書侍御史乃是䑓奏事官
　　　　一報午時省即起然後䑓起
　　　　一按察兼運使　一舊日監察紏察例
　　　　一監察急事例　一監察体䆒公事例
　　　　一諸官𬒳問承伏例
　第八十四卷
　　論列事狀(任御史時)
　　　　彈聊城縣官汚濫　論中都䘮祭禮簿
　　　　皇太子親政
　　　　彈愽州緫管楊庭訓不之任状二
　　　　論河南行省屯田子粒不實収分與民
　　　　論河南分作四路　論怯薛　加散官
　　　　論收訪野史　論品官懸帶弓箭
　　　　彈甲局官影占工役
　　　　爲驛程量事緩急給限
　　　　爲典雇良人限滿折庸
　　　　爲一冝先浚新城壕壍
　　　　爲春水時預期告諭
　第八十五卷
　　事状
　　　　爲運司併入緫管府選添官吏
　　　　論省部掾内選擇檢法官
　　　　爲添設按察司八道
　　　　論起移懐孟路新民
　　　　論丞相史公位師保　請明國朝姓氏
　　　　請論定徳運状　省部私使帖書事状
　　　　爲百官賀正未見先賀状
　　　　太廟薦新事状
　　　　爲春寒馬牛損傷課程帶納馬疋事状
　　　　論簽事職劇禄薄
　　　　用暦日銀修孔廟事状
　　　　論関陜事宜状
　　　　曹州禹城縣隷側近州郡
　　　　爲完顔投魯欺誑事
　　　　上尊號事　視朝進奏有常限状
　　　　請建䑓閣圖功臣肖像
　　　　立襲封衍聖公事状爲教孔顔孟子孫状
　　　　史丞相合封公爵状請禁制異様服色状
　　　　論節婦雷姑
　　　　史丞相子格合任用状
　第八十六卷
　　事状
　　　　廉平章廉能合復用
　　　　乞諭尚書柴楨北還
　　　　論髙明奔母喪　弹周咬児羅魏子等
　　　　論左丞許公退位　論司獄官合行條理
　　　　太廟行禮蚤晏
　　　　乞權免大名䓁路今秋帶納中都逺倉脚錢
　　　　論明經保舉䓁科目建國號
　　　　弹西夏中興路按察使髙智耀不當
　　　　論立睦親府事　論屯田五利
　　　　論百官集議　論宰相兼判兩部
　　　　論立群牧所　論官買輝竹
　　　　論塞絶沁水　論范陽種麥
　　　　論大作水軍　論削去科帖俸名
　　　　論撫治川蜀　論普加諸王爵號
　　　　論戦士有功迁加官賞
　　　　論西川軍役　論禁庸毉事
　　　　論監選典故　論置官吏空行簿
　　　　論益都括出新户　論品官得上封事
　　　　論立國子學事状　論嚴禁奸細事状
　　　　舉関仲修事状　論交叅户土着事状
　　　　論立聘財事状　春旱請祈雨事状
　　　　論倉庫院務官　論監選事状
　　　　論舉官自代事状　論修起居注事状
　　　　爲收復連海事状　論定興隷属涿州事状
　　　　論服色尚白事状　論百司吏員並懸書袋
　　　　論州縣闕𪠘宇　論器械有常課
　　　　論褒奨公能廉幹　論宻院置學士
　　　　論今後師出不拘常限
　　　　論州縣檢括僧道　論均平秤尺斛斗
　　　　論軍官以功贖罪
　第八十七卷
　　烏䑓筆𥙷
　　　　弹順天路緫管祖世傑不合支俸
　　　　論借貸飢民米粮
　　　　舉李户部稱職合特加寵數
　　　　請舉行科舉
　　　　論職官公私有犯不聽收贖眥的决
　　　　論重刑决不待時
　　　　髙唐州尹張庭瑞稱
　　　　請立登聞撿皷院　論立司諌等官
　　　　論職官子孫試𥙷省臺院部令史
　　　　舉都事馬甫并選用儒者事状
　　　　論陳提刑改除不冝取解由
　　　　論五品以上官殿授
　　　　論貧難軍合從所属定奪
　　　　論䑓掾趙文昌事
　　　　舉左丞姚公充經筵䓁職
　　　　論衞輝路不冝通管竹課
　　　　儒士楊弘道賜號
　　　　請職官依舊三十箇月迁轉
　　　　彈劉汝翼状
　　　　論隨路闕貟及未到任官貟
　　　　爲起盖良郷縣南留里河橋樑
　　　　益津縣尹張英非違䓁事
　　　　　彈左巡院官休和趙仲謙事
　　　　爲添科南京不任差户事
　　　　爲除豁河南屯田户差發事
　　　　爲劉古乃打魚事
　　第八十八卷
　　　事状
　　　　　彈趙春奴不孝　論鈔息復立常平倉
　　　　　彈縣尉楊政　彈馬全擅科錢
　　　　爲収刈秋青草　爲私𬒳衣甲
　　　　　弹市令馮時昇不公　弹歩站王提領不公
　　　　爲在都囬囬户不納差税
　　　　　爲陜西鄭縣尹隱户計
　　　　爲蝗旱救治事　弹馬仲温横歛錢物
　　　　弹忽都魯阿散不赴任所
　　　　弹王千户冐名代軍
　　　　弹益津縣尹張文郁侵使塩價
　　　　爲大廟内柱損壊　爲優恤襄陽軍人
　　　　爲懐孟路新民不便　弹兵馬擅自鞠断
　　　　弹大興縣官吏乞受
　　　　弹良郷縣站官私取工俸
　　　　爲孫弹壓代軍
　　　　弹固安東安二州官吏尅落塩折粟價
　　　　乞徴問取牧馬地草粟
　　　　弹東安州司吏張芮不公
　　　　保申令史曹士良状
　　　　弹涿州站官私使祗應
　　　　弹平棘縣尹鄭亨　薦濟南士人楊從周
　　　　弹中翼搔優百姓
　　　　弹漕運司委差官非理搔優
　　　　弹李二寺倉損壊官粮
　　　　弹右廵院准攔王得進
　　　　論課税户隷總管府領
　　　　論法官沈侃陞用
　第八十九卷
　　事状
　　　　舉河南士人陳天祥状
　　　　爲盗賊紏治真定官吏
　　　　請禁治穢悪語言
　　　　論居官身故等官貟子孫承廕
　　　　爲禁治䖝蝗
　　　　爲犠牲在滌不及九旬
　　　　舉陜西儒士楊元甫爲罪囚醫藥
　　　　論成造衣甲不冝責辦附餘物料
　　　　弹阿海萬户屯田軍人侵占民田
　　　　弹西夏按察司行移違錯
　　　　論渾河泛溢請修治堤堰
　　　　請立四方舘　彈漕運司失䧟官粮
　　　　論復立愽野縣　論科舉
　　　　　弹愽州烏緫管老病
　　　　　冬旱請祈雪　太廟祭噐合改造
　　　　　論求仕官就家聴候
　　　　　宣欶(口弹局官王魯等造申皮貨事)
　　　　　弹大興府檀注案牘官
　　　　　弹四州濫給觧由
　　　　　論革罷撥戸興煽爐冶
　　　　　弹良郷尉司非理栲勘劉徳林
　　　　　論肅山住䓁局人匠偏負
　　　　　論六部職掌繁簡　論覇州道路
　　　　　論革罷魚牙岸例　弹不孝子楊大
　　　　　舉三道按察使事状
　　　　論順天清苑縣尉石昌璞繫獄
　　　　論随路交鈔庫令緫管府提點
　　　　論待闕官預爲照會各䖏
　　　　論外任官展果公服
　　　　論撫劳㐮陽軍士
　　　　論宣課折納米粟實常平
　　　　論州縣官經断罰
　第九十卷
　　　謹條切時便民三十五事(自此係任監司時建白)
　　　　立法
　　　　　定法制　置發兵符契
　　　　　通行奏事
　　　　　選官
　　　　　　議舉保　立審官院
　　　　　　選叅佐
　　　　　䘏民
　　　　　　議䘏民　除軍户抛下差發
　　　　　　捄災
　　　　　　秋税凖喂飬馬駞草料
　　　　　　復常平倉　論匠戸
　　　　　　括户土断
　　　　　　七品巳上官言任内利病事
　　　　　息兵力
　　　　　　合併十一　年軍　軍人交番
　　　　緩逺征　定奪析居地税
　　　飬人材
　　　　設學校　用試中儒士
　　　　試吏員
　　　節費用
　　　　併州縣省官吏　行劵法减祇應
　　　　禁醖酒　振武屯田
　　　　輸粟充監當官
　　　停不急務
　　　　權停一切工役　省罷鐡冶户
　　　侵奪民利不便等事
　　　　課程再不添額　論鈔法
　　　　論塩法　輝竹還民
　　　　分間官占民田　定奪官地給民
　　　　禁約搔擾百姓
　第九十一卷
　　事状
　　　　翰林院不當以資取人
　　　　定奪黄河退灘地　舉耶律張商焦四相
　　　　復許諸人陳言　舉明宣慰胡祇遹
　　　　議司獄官　禁約㒷利無效等人
　　　　議大名劵軍　理財
　　　　馬政事状(正本在巳丑萃/亨/内)預備事状
　　　　爲審断罪囚
　　　　爲革部符聽偏辝下断
　　　　開種兩淮地土　祝香百門山神
　　　　司官不勝任者即行奏代
　　　　精選首領官貟
　　　　添書吏奏差人員禄食資歷
　　　　闕支俸錢　罷孫招討户
　　　　罷南陽屯田户
　　　　罷規運硝减山楂䓁官
　　　　定奪儒户差發　薦前御史康天英
　　　　保郝彩鱗状　申明宣慰使陳祜
　　　　脩理大都南京石經論黄河利害
　第九十二卷
　　事状
　　　　郊祀圎丘配享
祖宗奏状　鈞州建先廟事状
　　　　為王中丞病愈状
　　　　保士人杜之材賈宗状
　　　　弹緫管侯守忠状　体覆教授李龍輔状
　　　　舉楊徳柔状
　　　　論王學士合陞承㫖状
　　　　保提舉張從仕状　特選行省官事状
　　　　論㓂鍾明亮事状　保醫儒胡璉状
　　　　保儒生韓弘牒草　論教官俸給事状
　　　　論開光濟兩河事状
　　　　論濟南路所轄逹魯花赤合迁轉事状
　　　　保提學李昌道状　論濟南經歴闕貟状
　　　　議盗賊　舉明山東運官狀
　　　　保兵部王郎中寅甫狀
　第九十三卷
　　　　玉堂嘉話卷之一
　第九十四卷
　　　　玉堂嘉話卷之二
　第九十五卷
　　　　玉堂嘉話卷之三
　第九十六卷
　　　　玉堂嘉話卷之四
　第九十七卷
　　　　　玉堂嘉話卷之五
　第九十八卷
　　　　　玉堂嘉話卷之六
　第九十九卷
　　　　玉堂嘉話卷之七
　第一百卷
　　　　玉堂嘉話卷之八
秋澗先生大全文集目録終
　王秋澗先生文集序
　元秋澗王先生衞輝汲産
　也阡墓在城外河西里璽
　甞展拜其下令有司葺理
　之先生遺文舊梓行浙中
　傳四方弘治丁巳冬侍御
　沁水李公按涖汴梁語璽
　曰秋澗先生名著于元生
　長于汲先生之文行不於
　故址而表章之何以風動
　郷之大夫士民乎璽曰先
　生之文曾獲觀宦邸訪之
　于汲缺典久矣侍御公以
　茲郷英賢髙行興起其士
　夫趨向之正非直以其文
　詞藻贍純粹之取也甞考
　先生仕元中統至元元貞
　大徳之間㦄官國史編修
　監察御史出判平陽路燕
　南河北按察副使福建按
　察使翰林學士在省院則
　有經綸黼黻之才任䑓察
　則有彈撃平反之譽其散
　見於奏劄詩文各極其忠
　藎體裁之工史稱其有材
　幹操履端方好學善屬文
　真實錄也斯人也豈徒為
　一郷一邑之模範而巳邪
　守廵河北道右叅政祝公
　直夫僉事包公好問考正
　疑誤分檄開封衞輝馬矦
　龍金矦舜臣繕寫翻刻凡
　一百卷侍御公讀而恱之
　命璽序次輒不揣愚陋僣
　言于右侍御公名瀚字叔
　淵所至風紀大振逺邇澄
　清雅重文藝爲學者講道
　圗治之資云
　弘治十一年戊午夏四月
　吉旦
　中憲大夫河南按察司副
　使奉
勑提督學政濩澤車璽序
秋澗先生大全文集總目
　　頌賦一卷
　　五言古詩四卷
　　七言古詩六卷
　　五言律詩二卷(五言絶句附)
　　七言律詩十卷
　　七言絶句十一卷(六言絶句三五七格附)
　　書議一卷
　　記五卷
　　序三卷
　　辨説二卷
　　雜著一卷
　　　行狀一卷
　　　傳墓誌銘共二卷
　　　碑銘十卷
　　　碣銘二卷
　　　文三卷
　　　辤一卷
　　　箴銘賛共一卷
　　　翰林遺藁二卷(詔冊制誥表箋啓詞)
　　　䟽二卷(榜/上梁文附)
　　　題䟦三卷
　　　樂府四卷
　　　承華事畧守成事鑑共二卷
　　　中堂事記三卷
　　　烏䑓筆𥙷十卷
　　　玉堂嘉話八卷
　　　　　　　　　　　右總壹伯卷
　　　附録一卷
秋澗先生大全集卷第一
　頌
　　　中統神武頌(并序)
　　維三年春王正月逆璮悖負天恩扞我大刑裒
　　姧(誅/頑)嘯兇東土於是命將致討天戈一麾不五
　　月而克青大憝兹蓋
皇帝陛下夤奉天心布昭神武睿智足臨有正無戰
　　故也昔肅宗中興唐室而元結獻頌用歌大業
　　垂示無極臣惲忝属太史親覩盛事頌聲不作
　　咎將曷歸敢綴緝所聞謹撰中統神武頌一首
　　凡千有一百二十四字雖辭理未應庶㡬神武
　　仁聖之德鑑鍧炳燿播宣金石振一代之徽烈
　　也万冀㣲誠仰䝉天聽臣惲惶懼昧死拜手稽
　　首而獻頌曰
皇帝踐祚粤維三年萬靈清蹕廼狩于燕曰寒而寒
曰燠而燠百度脩明朝廷清肅東截海表西亘庸濮
悉臣悉貢罔不率服時維逆璮禍心乆纒再世鴟張
顓征擅權奄殿全齊厲階泗漣煑鹽涸海剷銅夷山
地險物衆蘖芽其間懵恃姧嚚海波可田背脅疽根
怒而自鞭時徼邊功外示忠惓警我宋急騎通甘泉
帝以徳御聽之誠然再命不庭穢彰溥天浪駭鯨奔
擬騰百川按𬒮東来盗我西偏天意有在聚而􁌙旃
皇帝神武不震不愆燎我神鼎烹此小鮮命將興師
䇿出万全方叔召虎瓜牙利宣爰命
宗王相臣是丞顓彼封拜虎符發兵赫赫禁旅犀中
熊旌相臣曰璧維周之禎氣蓋一世徐方震驚
皇帝曰嘻殱厥渠魁脅從罔懲既誓我師銳莫與争
賊謂我怯蠆鋒来乗一戰而退曠懐自矜誑以有待
孤城自嬰
皇帝曰嘻璮不時下我民是恫武略神機運之淵衷
相與謀謨丞相天澤廼拜稽首賊出下籌豨突于笠
不死何求繚以巨堙畢克于秋
帝曰元老壯哉謀猷其徃視師代予以休馬首既東
零雨其濛精彩一變氣吐而虹萬杵一動月暈而墉
山㫁外援水防内通髙壘深溝俟其自斃日壓賊營
雲頽死氣賊勢既窘魄禠心悸䑕㧞其牙獸崩厥角
斧偃螳潜鋒㩁蝟縮七月壬戌環陴内訌賊伺我隙
悉甲来攻万死幸脫突我梯衝相史相趙出竒無窮
既敗而壁衆猶嘨凶迨其癸酉有星蓬蓬騞若矢石
妖聲堕空因之出䧏群兇率同彼狡狂卒不知所圖
䘖窶䑕竄自投于湖宛轉不死可知其愚童子執戈
縛之以趨比梟逆首磔裂其軀併取同惡牽攣就誅
林林部曲面縛俟死
皇帝曰噫皆朕赤子若蠢何知一從先㫖觧甲投戈
縱㱕田里東際海壖西逾膠濟殺氣一空歡聲四起
既定歷城東趣廣固比傳城下降幡内竪凡厥士女
無或畏懼取彼逆属取其府庫市肆農耕按堵如故
纍纍婦妾婉婉弱齡三木囊頭来献闕庭既令市朝
咸即厥刑盡頒所獲大犒將旅稇載驩呼各歸禁伍
劳我元臣其安爾所視我民政衮闕則𥙷肆赦東方
皇恩斯溥録我陣殁䘏我孤苦舊染惟新各安爾土
皇帝曰噫額額歷城撗燎兇　干戈所歷復其租歛
惠賜榖帛拯其昏墊隂伏陽開乾旋坤奠海岱重清
一出聖筭奄奄北風讋而逺竄威憺蠻陬東夷來献
盖代稱觴万口交慶再拜稽首
皇帝神聖天錫勇智万邦以正億万斯年受天明命
皇帝孝友敦序九族有爵有土煌煌車服終歳燕賜
克諧克睦帶礪山河與天齊福
皇帝睿哲别白忠直天賚厖臣左輔右弼孰敢予侮
為天立極
皇帝聖慈約法好生奚取八辟三章更輕大獄之起
寕失不經如璮之誅万死何容罪止一族餘無所從
漢制黨錮唐興羅織濫及無辜慘莫之惕天地大徳
曰生曰植致討已來惟天是則吾皇之心堯仁舜徳
海宇熈熈春䑓壽域群臣歸羙度越前古唐平淮西
漢㓕呉楚以今方之其烈斯鉅規規孝景計誅臣錯
岌岌憲宗皇咨于度兵纒四載呉縛于愬惟此齊功
五月而成断以睿筭卑之戎衡
皇帝執謙弗居弗處
宗廟之靈將士之助敢告成功于考于祖祀事載祗
牲牢鍾虡樹羽崇牙應田縣鼓粛雝和鳴
先祖是聽神靈曰都嗣皇之英持盈之徳守成之能
保我丕祚万福是􁋊夀等南山不騫不崩小臣眷眷
職司述稱属辝比事献芹之誠親覩盛業拭目太平
淵嘿無言咎將孰徵冐昧狂斐觸犯雷霆敢摭輿議
用垂頌聲
　　賦
　　　蛾眉研賦(并序)
　　　　余家所役二硯研磨有年殆與瓦礫不異
　　　　書生作計朝夕筆研間所用若是欲善其
　　　　事而不能也宜矣乙卯春偶得是硯於販
　　　　夫之手質名于譜盖歙石蛾眉之種也噫
　　　　豈天誘愚裏将為文字之祥邪抑亦有數
　　　　自王氏而發潜徳之光耶遂筆而賦焉其
　　　　辝曰
嘿齋主人行年廿有九日從事於翰墨將游心于道
囿家畜二硯形模老醜研磨歲深埃塵瓦缶嘆材石
之莫遇偶見授於野叟發此秘藏殆天所誘歸予之
月卯挿其斗從吾囊之羞澁喜溪光之照牗其質圎
以古其色緑而黝鬼擲滈璧鏡蝕秦紐太𥘉之面目
巳露元氣之肧胎未剖涵玉徳之餘潤鑑金聲於一
扣其閱人多矣幾墨翻於醉䄂也肌理細膩豊而不
蔀顧溪痕之隱然旋摩挲而無有雪浪翻江映日光
走其瑩滑温純之徳誠研中之瓊玖也若夫蒼文上
横眉嫌𥘉就濃抺逺山濯如春柳其横雲却月之状
又似開乎成都之畫手質名于譜兹歙石蛾眉之右
也予想夫龍山之英歙溪之瀏醖醸幾年鍾此竒秀
信神物之有歸不圖爲嘿齋座中之友也當其書幌
晝明筆耕而耨一嘘泫然雲蒸霧湊試墨花於春融
覺松風之瀉竇縱未洒薔薇之春露聽此亦足以醒
張㒹之宿酒也相期百年以介爾壽研兮研兮汝名
雖異傥浮於實兮終有愧於屋漏故東坡有云澁不
拒筆滑不褪墨兹乃研之佳焉又何必鸜其目而鳯
其咮也邪
　　　茹野菊賦(并序)
　　　　丙寅春三月予以司明告病避忌食物無
　　　　可供嚼嚙者家人軰采菊芽爲𬞞考之圖
　　　　經味甘平療風熱於頭目極順適也遂茟
　　　　而賦之其辝曰
蹇予投劾而来歸兮守先人之故廬日閉關而却掃
兮殆幽潜之不殊視外物其弊屣兮將㳺心於聖書
何庖厨之逺戒兮幾釜中之生魚嗟肉食其無相兮
喜盤𬞞之有餘潔我晨羞出于不虞擁案未前露香
滿𥚑童子啞然而告予曰兹野菊之方苗適采擷于
林墟考之圖經食有益於頭顱也若夫春芽翠茁方
莖碧腴湯沃苦盡䁀調氣濡甘湧舌本味欺圃𬞞拉
晚菘以爲友役春蒲而作奴貯空腹而不厭恐落英
之不如彼寒花之可愛寄髙情於一壷縱傲睍乎秋
霜踰佳辰而曰踈此方騰藉春陽甲拆而敷収微生
於全體供野人之所需吾乃瀝芳馨而三嚥覺眼華
之掃除其氣平夷其樂舒徐豈一杯之野馥等悅人
之豢芻雖草木之誑口亦因茲而起予世有啖糠覈
而瓠肥厭梁肉而黒瘦豈非適於口而心苦濡以膏
而體劬吾知甘菲薄以自樂能克說其體膚既而隱
几冥坐心明志虚佳境脩然恍與夢俱以神為馬以
尻為舁既發軔於菊潭或弭節乎山隅訪淵明於栗
里尋天台之隱居　後鼓東南之歸枻追散人於江
湖覺而賦之猶足以續離騷而吊三閭也
　　　　未央瓦研賦(贈終南李鍊師和甫)
斗直寅日維酉栩栩蝶化夢入靈囿覺而扣門有來
玄叟投我天硯形圜色􁈭鬼擲滈璧鏡蝕秦紐文章
欝律蛟蟠虺走以長樂無極而言廼漢殿燼餘之瓦
首也當其炎運天開禹卑秦陋未央屹建長樂丕􁀌
體紫極之圎方壯神麗於九有俾子孫無復加於後
也若夫萬疊雲浮跨凌天宇鱗影參差鼇背掀舉瓊
綴簷牙香團桂樹倒景激日馭之光流潤浥金莖之
露聳萬國之衣冠䕃千秋之歌舞礪太華而帶河渭
謂斯瓦之貞固天落妖彗一掃而去咄尔㣲質歸復
其土何千歲而不化偶野人之與遇今歸乎我又係
厥數摩挲漢月碧花燦吐似喜余之主也試玄蛟兮
海運瀉松風於牎户滑不墨褪澁不筆拒然復其天
則御陽(周宣王/宫名)之耳孫較其古廼銅雀之鼻祖彼鸜
其眼而羅其紋味則鳯而形則　用或　奚足
取是不若兹瓦之　而
屋廕生聚帡幪霜雪蔽虧風雨是則用得其所付大
任於汝也豈期棐几呈材辭客與伍處雖失宜其功
尚溥鍜我銛鋒藉汝涵湑乞英靈於班馬鑑興亡於
今古大書特書猶足以旌朱游而削張禹也道士顧
笑吾子其為我賦之
　　　　三峰晴雪賦(并序)
　　　　　乙亥歲冬十一月余(以/守)吏将事自蒲抵
　　　　　華倉惶待命於塵坌間望三峰晴雪煥
　　　　　爛髙㓗皜不可尚已顧而自憐豈勝慚
　　　　　穢適与左山啇公遇於祠南栢行間歸
　　　　　作是賦以寄其詞曰
華於衆嶽峻極莫之京兮三峯絶觀松雪益其清兮
倒景旁射銀闕爛峥嶸兮仙掌翻空灝爽下青冥兮
豈玉井蓮芳仙遊擁霓旌兮巨靈變現咤崑丘之瓊
兮金天移仗敞瑶華之宫兮泠飈吹而不㓕海月照
還空兮軒豁呈露何物外之雄兮又如螭蟠之老子
與希夷之鉅公朗出天表飲太泉而遊封中兮安得
杖仙人之九節登神丘之崇兮問真源於白帝追二
公之蹤兮胡一行而作吏搶塵土之容兮對清都而
不克徃世故驅以東兮掉塵鞅而北騖刺梗滿吾胷
兮望岳神而三嘆歸夢挂岩松兮縱靈移之罔誚獨
不愧於躬兮歸而賦之吾言固誇猶足以為執熱者
之清風也
　　　　熈春阮賦(并序)
　　　　　玄暉上人得隆德故閤餘材斵而為阮
　　　　　因以熈春目之亦文殊之義也至元戊
　　　　　寅春同寗尹端甫劉御史叔謙趙太愽
　　　　　彦伯坐心逺軒師為鼓緑水悲風二曲
　　　　　清越悲壯坐客感歎興亡有愴然于懐
　　　　　者師請予賦之其辭曰
天新兩風日妍心與閑會境趣静便拉曠懐之逸士
過雪庵之老禪歛𬒮危坐添鑪炷箋於是出桂阮調
素絃控朏月而當抱撫筠柱之横駢師曰兹熈春之
断餘偶絲之而清圓者也遂鼓一再行清越悲壯如
泉咽冰㡳風行樾間翛翛兮欲断而復作淙淙兮似
漱而還湲鑑爾擿銅丸之韻凄兮聆髙樹之蟬又如
游士騁說劒歌去燕何辝氣之從横激太清而沉羽
渊客乃呀然而驚慘然而悲信乎物之感人有不期
然而然者想老徽之般樂盪侈魄以無前厭華陽之
湫隘敞樓居而致仙海鼇首抃金鵬翼鶱欎鼎蓮之
香霧鎻月殿之嬋姢䕃千秋之歌舞壽良岳而不騫
俄龍移而鼎去継金亡而閣遷殆露槃之聲折悵秋
風而涕澘興廢一瞬兩朝百年委繁華於野草鎻莽
苑之荒煙咄此木之何幸遇幽人之逹觀納弥盧於
芥子寓餘哀於一彈猶足以舞魚龍於海曲洗亡國
之愁顔也嗚呼噫嘻向之使人凛而悲者物詎能動
於人哉人之哀樂(妄/為)物之所牽不知太虚(寥/寥)既寂而
玄唯此理之嘿識何繁華廢興之足嘆師曰子其為
我賦之吾欲秋月當戸松風滿軒冩仲容之别操合
清啇而洞宣使雲隂蔽空玄鶴下蹮走啇延於濮上
掩新聲於師㳙也
　　　　吊廉将軍墓賦(并序)
　　　　　三代而下功利之說興人臣擅恃功䏻
　　　　　鮮以禮譲為國者觀頗挾勲内忿忸居
　　　　　人下加諸彼不淺相如引車避嫌有犯
　　　　　無校蓋出天禀粹然處之為非艱至頗
　　　　　聞急先一言遽能握髮數罪受責門庭
　　　　　在將臣為實難若将軍者可謂不逺而
　　　　　復得無祗悔之義哉遂摛文以吊其辝曰
渉滹沱而北騖兮過常山之故城何髙丘之突兀兮
欎劒氣之峥嶸野人指而告予曰此廉将軍之封陵
也人與骨而塵朽兮義於粲乎曰星遂陳辝而吊古
兮命僕夫以停征嗚呼休哉昔伯禹之所以聖兮始
不伐而不矜秦誓之所以經兮善悔過而胥盟觀戰
國之多士兮依俙猶三代之英惟功利之時尚兮天
理有時而蔽明能不逺而復𥘉兮其惟趙之廉郷方
國都之中立兮資内附而兵精頗分閫而秉鉞兮騰
茂實而蜚英聲梁從随而楚讋兮燕弭伏而齊并時
有以卜将軍之意氣兮殆雷動而滿盈遽相臣之出
右兮何發言之盈庭幾肉餧而食甘兮奮兩虎之必
争及聆急難之一言兮輙弭耳而服膺復頓顙而悔
過兮折節負贖罪之荆在引車而不必多兮将臣及
此所以為古今之難能也逮漢起而帝稱兮禮飲至而
䇿勲何諸将之失度兮至撃柱而紛紜安得将軍從
容為一言兮觧販繒屠狗之棼彼臣濬之冐耋兮加
充渾之貪䝉咤呉平於帝前兮互滔天而為已功安
得将軍滌易其𥚹薄兮俾無成而有終嗟鄂國之列
公兮挾勲劳而凌帝宗縱私忿而無忌兮一堕夫臣
子之恭安得将軍北面而同列兮以中和之氣銷悍
戾於未然之胷也雖哀之而不能鑒兮文空言其奚
庸繄慨慕其耿光兮日三省乎㣲躬蕩吾伯夷之隘
兮擴乎穆公之容希前賢而同升兮附驥尾而竭忠
雖断断而無它兮庶幾廪廪徳譲君子之風衝山煙
而暮去撫鳴劒兮増雄
　　　　登常山故城賦
我登常山心慨歎兮断城連絡蛇陳蜿兮憶當全盛
兩漢間兮萬井歌吹魚龍渊兮推埋劒撃習俗然兮
光沉響絶夫何言兮有懐古人秉心延兮交如餘耳
始足賢兮烈如顔袁抗偽燕兮垂光竹帛星日懸兮
壮哉子龍屋而祀兮膽氣滿軀勇夫志兮賊瞞臣漢
得所事兮天理在人一符契兮千載仰止𥘉無異兮
諒彼有立忠與義兮
　　　　鶴媒賦(并序)
　　　　　中統二年予在上都掌記中堂客有負
　　　　　青障挾長􁎙二鶴馴于後以廪継来請
　　　　　問其役曰以鶴取鹿者也嗚呼鶴善類
　　　　　也喙雖長不鉤銛以噬爪雖巨無跅指
　　　　　以攫而於塵伏容有忮害其如人之不
　　　　　仁何至元壬午冬與禮部王兄子冕因
　　　　　話及此慨然有感曰今人以智計相傾
　　　　　内險外易者何殊於鶴之取鹿也作鶴
　　　　　媒賦其辝曰
萬物者元氣之盗氣之靈者莫人若也既役物而君
之其忍以盗作智而爲得計乎如絓麂草間圗鷓潔
地胔𥿄求蜂葉城網雉盗物矜雄此何足異以智獵
愚理固宜然用愚戕愚斯則不仁之亟也鶴本善類與
物無忮飛翔寥廓仙游之驥教之羽舞已違元性詐
以摽鹿遂戕彼命是則鶴之善人則用而險之返有
過於機穽也鶴了不知鹿終弗悟歲供庖厨皆鶴之
故何殊人心内險外易以詐假仁顕比隂忌将取彼
有則必姑與彼昏不知日狎而伍一落其機投足無
所誠何異以鶴而媒取也吾然後知物之顕暴者既
得預而防之愚而深中者尤不可玩而侮也示我同
志筆而爲賦
　　　　玄猿賦(并序效庾開府體)
　　　　　至元十七年二月已卯清明日陪經
　　　　　明祭丞相忠武公墓適嗣侯平章格自
　　　　　静江籠致是猿以献西溪王通議命余
　　　　　賦之以紀竒觀其辝曰
寳符之野滹池奫鎮人𥘉樂歲華新峴山正有堕涙
感走馬逺出西州門映堂堦之碧草陪開府之嚴禋
覩方物之来享宛有勝於攸聞繄尔猿之䖝質何其
性之能馴素面掌許玄裳若纁尻不識尾臂長於身
一動一静既恒且仁澗飲岩棲有彛有倫木方華而不
折菓視熟而呼分思全生於物表時隱見於冬春三
峽秋月九嶷暮雲雪嘨煙啼子從母奔動射者傷弓
之慘驚山人應騁之輪哀楓林之逐客助永夜之霑
巾其或冷挂虚壁幽尋窈冥避羣猱之喧躁悟善惡
之難并去王孫而夐絶誠可愛而彼可憎也故或者
謂衰周之士夫從昭王而南征痛膠舡之不返化若
類而成群恐此事之􁑙㬻伊誰聞諸水濵淡夕陽於
平野送歸鞍之逡廵偶吐辝而為賦念此物之貞純
或體玄而尚寂要擇善而相親以升木而取喻庶有
感於斯文
　　　　蟠木山賦
丁亥之冬夜氣清淑夢遊石林萬玉崷崪明日與客
歩入李叟(叟字/希賢)之塾燎爐却寒有蟠者木輪囷離竒
大属吾目負之與歸而為秋澗坐中之物其爲状也
左抱右擁或疊或窪蹄股交峙口鼻互呀於是扶洞
穴振泥沙分嶺嶂翦􁎙枒拗者壑突者了去朽剔蠧
磨光出華丹丘赤城凌空散霞不知沇洑於地中者
㡬年一旦聽吾喙之横誇若乃峰頂改色湧雲倒懸
岩崦層出峽門洞穿刻畫嫫母與施并妍其磊落盤
錯自一成而有足觀也咄此怪供強名曰山然為幸
也盖有大於是焉不腐而為朽壤不化而為飛煙收
槁梧於㸑下遇中郎而獲全䕃居華屋之底植立几
席之前聳太華三峰之秀有象江六石之堅終日與
伍似非偶然徙倚蒼精之蓋摩挲白鹿之巔何澹僻
之苦樂掇衆人之所捐吾愛夫始賤而終貴先汚而
後蠲出神竒於腐杇蛻凡骨而得仙者也噫以静而
致壽者山之性随帝而出震者木之權惟動静之交
見渾體用於一源吾固衰謝拙於變遷以静為樂以
安為便藏吾所别之噐浩吾固有之天守介節而不
易庶兹蟠之可雋安時處順出艮震兩者之間不然
造物者憐其不材辝翦伐而終天年其将亦惟周旋
孰得惡而舎旃客曰汝言雖夸以山木而較之似不
秋澗先生大全文集卷第二
　五言古詩
　　　　拜奠魯文憲王廟二十八韻
丕承固云烈嗣王㓜而冲嬉戯剪桐事安知多難衝
公乎居斯時岌岌遵渚鴻外謗流四國内疑叢一躬
負扆令百辟天心昭懿忠想當假寐際夤亮天地工
陳誥開治源奠遷營洛宫南服静海波東征殄元凶
吐握下白屋憲章沃淵衷罄單一徳聖思兼三王功
及夫就臣位畏眘何匔匔制作萬萬古丗道仍汙隆
至今豐鎬間凛有三代風饗以宫縣樂報之不為豐
宣父稱大哲窹寐雲從龍垂老無復夢慨焉吾道窮
丹青見遺像皜皜日在空臣子知所止仰之餘敬㳟
悠悠蒼姬下輔相業不同論思機務地典調簿書叢
豈其世務棼經權有違從頋惟大臣體一節貴始終
伊公狼狽間不失體與容几几兩赤舄儼立如岱宗
我甞集衆羙一言蔽其中至公絶貪私廓與天人通
作詩庻𥙷衮九章一華蟲精誠有來格寒雲動龜䝉
　　　　拜奠　宣聖林墓
庭訓堕渺茫師授悖嚴誡羗予不惑年行已得夷隘
今歳客東魯佀爲神所介駕言逐秋風得展闕里拜
遥遥魯甸餘汶水走湍瀬憑軾望雲林欝欝佳氣靉
齊莊趍兩楹奠献成孤酹巋然三聖封仰止高泰岱
恨生千年後今夕備掃洒披雲覩天日太極開一畫
彼蒼詎能言諄諄聖爲代三綱與九法範圍無内外
君臣以之定乾坤以之泰東周不可為述作萬世頼
藐聆徇鐸音元化雷雨觧敬想燕居容金聲鏘玉佩
當時七十子授受儼如待鳯兮鳴㡬時諸子沸秋籟
一朱亂紅紫百榖茷稊稗愚者甘下逹誕者樂語怪
韞藏寳康瓠幹棄清廟鼐明倫得不泯而有六經在
天髙孰可階一氣包厚載兹遊固難言嘿契心有㑹
胷中九雲夢吞納失蔕芥循循善誘辝師也書諸帶
𬗟懐伯禽業郁郁文献㝡三桓張公室覇功熾而忲
一奢去無復荒陵餘石獬煌煌天乙孫膚敏半冠蓋
徳愽慶自修道大世能邁金尼貫元精泗波來逺派
汪濊一聖海不随梁木壊歸侍金絲堂攝齊聞謦欬
怳如到帝所鈞天廣樂備洗我兩耳聦肉味忘一嘬
詠歸冩遺音風雅變鄘邶一簞老東家吾知其樂大
遅遅不忍去寒日下蒼檜
　　　　陪緫管陳公肇祀商少師比干廟
元化形萬彚浩浩無時無云何忠貞氣大卑先生軀
念昔有殷季天歩移獨夫滛酗蕩祀典下民為毒痡
所崇盡奸回唘遯箕子奴師保乃云爾餘敢編其鬚
炎炎鹿䑓火巳兆明珠𥜗先生豈不知蔓草不可圖
顧親叔父尊以位仍三孤強諌誠我任剖心不為瘉
自靖暨殺身要之宗社扶所以宣父筆三仁同一途
繄公存亡間所係重有殊堂堂柱天手能摯火徳烏
當時戡黎兵所侵良及膚周雖彼蒼眷加翼十亂謨
天其諌少行終鄙西人居稱師止觀政安取商郊車
一朝嘆云亡宗國隨之墟丹誠皎白日餘烈光八區
凖爾來代臣大節知所趍嗚呼介士嘆萬萬狂童且
今來二千載殷周兩榛蕪巍然一丘土髙與西山俱
清霜九月節肇祀陪干旟肅拜列階下精爽動佩𥚑
世道有淪䘮一忠千萬謏啇歌振林樾日下悲風徂
　　　　擬韓子秋懷十一首
出郭行時稼秋風正薿薿臨川閱逝波浩浩去不巳
富貴來幾時及此行樂耳把酒對西山坐看秋雲起
夭矯化蛇龍異狀紛莫似世態初不殊儻來安可恃
我懷拔俗標干霄仰逸軌酒酣歌嗚嗚振衣私自喜
秋風拂庭柯物意自含悴松栢抱貞心表表歳寒地
長年豈致飬易衰匪自恣浩浩一氣中所禀蓋殊異
人尤物之靈要以天爵貴
天運徤　息君子戒靡曼讀書下硬塞肌腸充藿飯
造道苦不深紛華非所願秋風動黄鵠千里奚足嘆
風濤北溟鯤變化摶九萬大邦易為仁郁都文献半
出處貴有時莫遣夜鶴怨
攬衣起秋早露氣清凌凌偶書秋懷篇悮筆成蒼蠅
吾言固不佞未免人屡憎聖域有坦途學歩髙山陵
尋源有靈槎臨池弄鮋罾我生恐不偶鄙事從多能
虚室生夜白清露發鶴警空庭海月上愛此良夕永
今年苦煩歊似值苛政猛盻盻秋風來汲深持短綆
庭菊𬒳焚燎脱禍乃差幸朝來有佳色一笑倚軒屏
露叢低寒花促織泣暮景呼兒𦢊群書趂此秋日烱
㢢帚享千金利途競纎梗二者昧所思厥病失坐騁
既悟前日非敢事子淵請
長夜苦漫漫長空星斗暗啇歌南山翁遺佚有餘憾
秪知享髙明曽何恤鬼瞰而我獨於世滋味嚼蠟淡
畏途足風波汹汹洪水濫濯足尚云可浣纓豈冝暫
此身矧虚舟敢不慎蕳䌫天心幸私我書史日與勘
庶還浩浩天未害家儲甔
殘暑不肯退秋陽麗庭軒静觀消長理警此歲月奔
成功嘿嘿去天道何曽言歛衣坐一室書帙散我前
開卷飫至味忘却盤中飡最爱歸去辝雋嚼了一篇
作者古不少文字浩万千感君固窮節當年亦辛酸
遥持酒一瓢同醉東籬邊九原不可作念之終歲年
青竹不耐暑索寞衆葉乾白露下天宇洗此青琅玕
風枝簌餘潤暗滿佳菊團依依南飛鵲遶枝擇所安
感時賦秋懐古井翻晴瀾我生分已定安用智走丸
出門安所之呼兒觧征鞍
閉門秋月上静院圍䖝聲幽人掩䆫卧一室翻虚明
四序倐以周代謝何其誠物華有盛衰天地從虚盈
君子順所履持身嚴五兵牛羊旦旦伐山木何以榮
所慎獨處際心蕩韓盧令
離離壠上禾望望日攸好不勤耘耔功秀實苦不早
西風卷黄雲收穫走隣保荒田棄足惜揠之速其槁
致役貴厥𥘉無為宋人道
　　　　九日和淵明詩韻
九日天氣好淡遊無友生懐哉曠逹士愛此佳節名
野逈秋山髙逺目増雙明手把霜菊枝吟泛風葉聲
人生天地間強矯無百齡歲月不我與大川日東傾
且酌一尊酒遺彼五鼎榮滿挹風露香陶我醉後情
遇坎且復止吾器期晚成
今歲莭序晚天氣秋夏交衰草伴佳菊藉暖亦後凋
居閑愛莭物不辝逺升髙川澄涵鴈影空曠曖㣲霄
舉觴酹時人塵坌乃爾勞中間百憂集龜卜將日焦
何如遺世士空杯樂亦陶得酒且歡喜誰能保来朝
　　　　寒雀歎
閑庭有遺粒寒雀徃還飛眄睐傍無人翔集下踈籬
一啄復三顧慮為物所闚幽人負暄坐玩之淡忘機
一笑拂衣起群驚向空歸因之感吾生分外非所期
富貴倘僥倖何殊鳥驚疑吾儕以義榮先賢有良規
　　　　觀葬者有感走筆為賦
西鄰送喪車前後餘百人少壯亦歔欷老大尤悲辛
殯歸焄蒿里奄忽随沙塵逝者長悠悠魄散還蒼旻
存者但追悼簠簋時空陳人生天地間變化朝􁒓新
㝠㝠夜䑓下念之傷心神大限百歲止憂喜還相因
况且不滿百忍使憂纒身青春不再至歲月波注輪
有釀不来飲負此頭上巾
　　　　自喻
吾性懶且拙置書未嘗觀興来一披讀暫涉意已闌
因傷中道畫勉力鞭使前柰彼外物誘既徃輙復還
年来天與幸􁁴當凾文間朝昏迫童課未免親書編
開緘三嘆息知學今十年雖傳失自習所得亦以偏
正如乗跛馬十歩九躓顛引領望聖域尺綆汲文泉
有時尋墜緒意㑹亦愜然務敏修乃来自棄誠可憐
譬彼執銚鎒緩治榛蕪田縱弗曰敞熟猶愈埋荒煙
進進乆不輟功豈止百㕓九原雖不復聖道具蹄筌
堯舜等人耳悉自學至焉從兹自發藥浩浩還吾天
　　　　改葬冥漠君
買樹植中唐下􁆝得髐骨生世何爲者何年此埋没
周身瓦作棺上有刼灰覆黄泥滿髑髏麥枕餘故物
神竒到腐朽貴賤辨無復惻然戒僮僕掇拾百骸足
徹我床上簀包褁葬城隩遣奠酒一杯祭汝一盂餗
同區三十年今始改兆卜死者謂有知夢寐不一嘱
幽沉起有時掩骼適春燠豈復識此為庶慰我心曲
不無攓蓬嘆何必桃茢祓免汝踐辱羞我豈徼冥福
長眠一抔土野祭霑䞉馥莫羡麒麟塚發掘為珠櫝
自買身後禍安用髙􁂪兀去去冥漠君九原春草緑
　　　　青青兩桐樹示兒子阿孺
青青兩桐樹乞自幽人居植我庭堦下護飬嬰孩如
汲水時一溉要令地脉濡起架障炎曦挿籬周四隅
眄柯日怡顔手把種樹書及夫始華月春芽茁蒼珠
朝来秀色發衆葉卷且舒終朝三摩挲愛此青王株
亭亭一尺影翠蓋遮門廬嗟爾琴瑟材中與霜籟俱
逹哉蔡中郎救爾煨燼餘我望十年後直榦凌碧虚
秋聲泛韶濩雲表来鵷鶵且天生萬物因材而篤諸
栽者厚其生傾者不尔扶譬彼青衿子致飬在厥𥘉
必擴心與志母適尺寸膚然有才不才學焉因爾殊
緬懐孟軻訓書以示阿奴
　　　　鹿喻
我本麋鹿性出處安自然金鑣非所慕志在長林煙
得逺機穽地食苹飲清泉􁈡鳴錫同類甘以辝華軒
野兕出其側暗蹂山前田農家伺所害乃知獸之愆
彼兕以計去嘉禾歳芉芉野人居山中數畒事墾􁶧
慮為町疃埸指鹿乃兕屬雖無擉刃心見之惡且逐
鹿心素無機淡與標枝閑遁跡入幽谷擇音逺人寰
尚為山中人置疑齒頰間
　　　　送宋大使漢臣之任延安
四海王翰林髙情比雲月一甌宻雲籠過門誰復啜
宋君平生交矯矯峻風莭况經患難間邂逅叙闊契
毎来倒屣迎所請無不說賦詩近盈軸沽酒慰乆客
都門冠蓋埸聲華愈昭晣我𥘉識君面論交心莫逆
相看自淇水燕地最多日吟鞍賞春華茶鐺煑晴雪
劇談挾銳槊洞逹失堅壁兹焉一載強相從復相覔
喜聞得新除腰金出省闥烏臺退食歸入户屐齒折
朝来髙軒過打門欣告别情親近中年何啻數日惡
天涯兩淪落歳暮悲風發人生㡬河梁底物慰愁結
觴君病不能贈言素所拙君矦天下士抱負經丗業
鞭筭致錢流論吐究時瘼吾子兩餘𥙿它人雙落寞
黄鵠志千里秋天擬横絶誰能雜鳬鴈羣飛争飢啄
兹行固非傃歸愈垂空槖儘新僮僕敬大慰妻子色
延安西北秦地與羗渾接王民六十載厥賦尚寡弱
保障慮不遑徴収肯騷削緑樹空野煙山澤入籠絡
秦風與隴月慘悴自兹作邊氓靖為重聚歛聖所怍
臨淵得河潤當念逺井渇得書下下考吾子亦云樂
我詩春秋法責備賢與哲此心能不爽蓬華乃麟閣
不煩雙鯉魚時遣慰離索
　　　　溪田暮歸
踈林煙火㣲草露濕芒屩遲遲歸路長清月掛林杪
依依南飛鵲㡬囬驚且繞一枝幸得安誰復睇雲表
田家固作苦遺安子孫寳彭澤百日令觧紱徑歸老
我心黙有契縻爵豈不好違巳病交攻飢凍止枯槁
躬耕南澗垂浩歌槃樂考
　　　　散歩清溪湄
散歩清溪湄林飱憶鮮食沙頭有漁梁呼童樂閑逸
波清滿遊鯈鬚鬣分纎悉雖㣲知所避矰之不可得
悠然逐風漪相忘萍藻宻逹人濠上樂政自觀其適
人生風埃中與爾何差别區區一巳私奔走抵溟極
萬事恐偶然胡為較得失舉網出深淵髙樹掛㝠色
長笑歸去来吾道無固必
　　　　讀林和靖詩集
枯梢振驚飊茅齋寒日短幽懐乆不樂訪友橋南館
探囊得逋集塵臆欣一浣賡歌竟遺編佳處時再欵
先生玄豹姿清風滿朝簡仿像詩骨清雲嶺松雪偃
湖光與山緑几席供竒産呼吸貯肝脾无氣筆下綰
逸情薄雲月幽律發葭管静觀周物靈逺覧豁襟散
清遺郊島寒淡入陶韋坦孤山富梅竹香動春江暖
篇中㡬致意似慰平生眼客来佳話餘横琴浮茗椀
是中有真趣風味亦不淺廬洛與寺閤意適欲忘返
長空渺孤鶴容與歸舟晚如斯六十春笑傲一何衎
相去羲皇間不到牛鳴逺暮歸倚䆫眠清興江湖滿
雋来愜𥘉心有味叅玉版燈花喜共妍一笑成㣲莞
人生無百歲胡為日憂懣優優聲塵中任事同蝜蝂
　　　　西溪始泛同王子𥘉訪王柔克(自此多經/遺山先生)
(點竄)
閑人無所適心向静境趨今日欣有得快如脫籠拘
歩岀郭西門偶與佳友俱舎杖棹清溪忘授圯上書
舟輕風浪平泛若乗流鳬波光灔舡頭雲隂翳平蕪
畸人驚見之輟耕立河淤白鳥去不逺前飛如導予
故人喜我至就舡與相娯呼童下泝流載入酒滿壷
促膝兩舷間鰕䖝雜肴䟽吟杯斟且停要看傍岸漁
從下恐忘返欲上意轉徐瞪目看銀刀不知寒日晡
纎鱗竟莫獲豈謂吾網踈顧此一溝水安取松江鱸
舟人云不爾近多狡獪徒散毒河伯宫掇取地芥如
卵毀鳯不至禁罟自有餘釣綱詎可並况乃詭計圖
射利一至此丗途足﨑嶇歸時還一笑兩岸風生蒲
　　　　擬古
　　北山介公壽也公之德澤及物如山之蓄殖焉
　　是宜得厥位而享其壽也故作是詩以頌焉
瞻彼北山維石嵳嵳邦民仰止匪丘匪阿既峻而極
復委而佗元氣中宰所蕃實多維公之德如山而峩
瞻彼北泉維彪于垠淵淵其源浩浩其春澄之弗徹
撓之莫渾潤餘一方波彼四隣維公之澤如泉之新
瞻彼北山有松桓桓氣榦千尺盡歲之寒揀樑大厦
是依是安未皇厥用心怡體胖羙䕃所庇物為一天
匪惟蔦蘿有蕭有蘭受德匪報茅菅厚顔維公之壽
如松之年
　　　　　北山三章二章二十句一章十六句
　　　　過劉元海陵寢
漢統天乆絶漢恩一何深隔逺魏晉代猶足収民心
咄嗟呼韓子崛起蒲離隂自云漢婿甥赫怒開實沈
左顧龍在野右咤虎嘨林吹嘘炎燼餘五部来謳吟
阿聦奮餘烈兩京随掃平竊據二紀強文物有足矜
我來拜陵寢悚然振冠纓風雲渺何許廢蝶餘金城
賢哉劉淑妃成此直諌名在聦未為疵假義渊可稱
孰云仁義師可敵不可征桓桓祁山舉一出三輔驚
天其假公年載洗六合清此志竟莫遂此邦還有成
所以廣武嘆痛惜無豪英山煙知客意斜日生荒陵
　　　　遊萬固寺
中條欎蒼蒼首尾固雄大連山一卧虎矯首盡兩戒
東南万峪門犖确入幽阨空青上絶壁嶻嶪兩崖對
南山開畫幈髙下蔚萬檜扶藜到山門黄衣六七輩
寺殘薄心賞一水良可爱尋源入雲蘿不惜阮屐敗
掬飲清臆塵坐睨巨石恠山空響佩環林逈騰怒獬
行聽溪聲回周覧詢勝槩當年爽心亭萬竹争映帶
碧鮮照清泚襟𬒮濯沆瀣人境兩渺茫佳句儘誇邁
(舊有石刻坡詩云水自竹根流出風從松/頂飄來座上侭為佳士更無一點塵埃)開軒邀客
飯放目欣一快盤餐固踈糲泉冽㡬肉嘬少焉林風
振萬壑一氣噫前林疑虎嘨作勇助吾憊筆落還自
驚一掃衆峰(爱寺僧請書殿/雲閣名故云)山僧喜醉顛海㑹得珠
具興來本無心游戯詫佛界夕陽送歸鞍依約虎谿
外風煙作破墨塔廟失所在鍾英厭摹寫閟伏化機
藹盤空乏硬語技癢苦無頼馬首詩遽成一笑豁吾隘
　　　　静樂堂
人生霄壤間動静藏妙用一為外物遷舉足非禮動
惟夫操存人而與天理共紛紜萬變来一一皆折衷
問之果何因性定心自統心宰物随化奚俟人指縱
體安氣静徐内熱失急閧兹焉須臾離不啻天地雺
梁君出豪右表表聳儀鳯意氣杯酒間談笑百金重
一旦刮餘習紛華不復夢省躬日有得守約還自諷
霜餘波自澄雨退雲知洞復我浩浩天多言譏屢中
客來掩書坐香動玻璃甕融然一室中萬象入持控
知君樂無涯五絃歌雅頌
　　　　舜泉
　　　　　在河中府南三十里夏陽村東歷山聖
　　　　　人嶺下舜峪内至元壬申冬十二月十
　　　　　四日来遊
舎鞍夏陽西褰裳躡雲頂盤折下濬溝失身堕幽阱
孤松突危巔望望雙目烱不圖兩芒屨踐迹聖人嶺
重華不復返欽此孝慕炳降觀臨帝泉冠珮為肅整
泓澄一勺多浩若淵水逈彷徉不忍去杯飲濯蔕梗
慨焉念髙風㓕没翻倒景野人前致辝此事傳歲永
有鰥昔在㣲怒為瞽所屏窮歸此来田號泣痛自省
空山無所得扶耒子孤影彼蒼彰聖誠暍餒恐成眚
一夕两崖間二水出俄頃北崖縈帶流南壑湛寒井
至今山中人飲食了二頃我生千載后懐古心耿耿
風俗日淪喪道義奚所秉安得天瓢手挹此霜露等
千林摧姦枿比屋化封頴滌易臣子心骫骳變骨鯁
暮歸田舎眠有志安得騁此心恐末能作詩聊自儆
且當就岩蕨酌水煑殷鼎
　　　　䟦席懐逺臨終語録
人當易簀際發言罔不善昏矇迷本真狂者渉誕幻
徛嗟席懐逺洞徹生死變日氣薄西山皦乎天理見
諄諄忠孝言垂戒漢馬援洒然明月懐身後照郷縣
賡歌諸賢詩清風一家傳
　　　　録老農語(揚曲道中作)
老翁揭溝水駐馬待樹閒雙脛怯朝渉欹傾激衝湍
既濟問老翁荷鋤何所還䈥力一何弱甲子今幾焉
歛手前致辝星紀凡七旋有妻喪已乆有子病且殘
舉家無營業止有田一㕓禾生迷東西老雨荒草芉
耘鋤庶有穫聊以卒歳年饘粥乃余事要輸包垜錢
有身古當復以老聖所安二者不䏻必聞之鼻為酸
我食爾(所/粒)作詩告京官
　　　　呉大使子明致樂堂
人生有至樂榮貴了不干人子有至飬三牲非所先
宣父語經訓承顔首為難南陔著深戒不獨馨盤餐
眷戀庭闈心朝夕靡遑安問寢與侍膳樂在融融間
所以極愛敬要罄平生懽呉君出紈綺孝純思力殫
垂領髪已素娱親衣尚斑天意亦有在一官仕郷關
稱觴歳上壽香火欣團欒此身不願貴有家從苟完
願親日康寧丰容紫庭蘭毫彩神與相慈顔渥而丹
婺光藹萱室嬰香芬珮環壼族化柔懿周南詠幽閑
髙堂敞温清題扁存鑑觀致樂無復尚守身老彌堅
庶幾寸草心少報春輝妍堯都三萬家清風渺誰攀
作詩頌匪匱錫類君其端㑹當䝉顯異寵光爛門䦨
三釜我禄餘履霜非謂寒一飽及妻子因君起長嘆
瀟瀟風樹底悲絶仲由冠
　　　　遣發僕夫李老櫬歸瘞淇上
　　　　　至元癸酉後六月十九日死于平陽寓舍
来自東西劒相看二十年因罹兵燼厄重結主奴縁
薪水嗟𥘉服耕耘遂所天挈身辝勠辱得病便沈綿
藥餌功無効棺衾禮罔愆汝魂應有識歸到水西田
　　　　感寓
荆岩産竒寳輝山生五色鳯鳥集其上採者終莫識
卞生具神眼抱泣天地􁬾稱喻日百至此璠此玞珉
一世竟莫售指卞為瞽人負之献楚子致前湏近臣
豈知事大繆反取按劒嗔獲譴或不賞戮辱終其身
所以苦節士萬古潜悲辛
　　　　陳村待渡
河行虚壤間随意東西卧我邉汾水行十日凡兩過
沮濡變深淵野航驚漏破篙師怯吾衰傳呼細扶柂
朝來大陳渡細擺得乆坐山川隱佳句軒豁矜寡和
秋風吹馬去行看林葉堕
　　　　沁水道中
蒼巔互出縮峪勢曲走蛇回眺驚後擁迎看復横遮
雲林蕩髙秋半嶺翻清霞十里九渡水清流帶寒沙
山溪本幽寂激之聲乃譁觧鞍憇羙䕃覺我心静嘉
風技滿秋實野菊𬒳水涯幽馨散蘭馥紅鮮綴丹砂
二物固鎻碎託興騷人誇我欣記所見信筆書田家
　　　　宿板橋田舎
山村極幽僻坡嶺還四靣麋鹿日與伍自餘無所見
朅來事文石供給半山縣倦枕聴呼號相次過夜半
　　　　過鹿臺山
　　　　　在澤州沁水縣南二十里時𬒳安西王
　　　　　命伐石於此
逺尋文石崗來歷南山纒鹿䑓䑓為山幽徑蟠古篆
後峪行未盡前嶺已當靣秋聲蕩林越風露凄以泫
隂壑氣翁欎疑有虎豹變山田苦無多溝崦耕已遍
柴援結半空羅絡碧岩轉自憐終歲勤獸患防一旦
我本山中人束帶對郵掾頓然還舊觀瀟洒償夙願
行經雙蟾嶺石怪驚變現闖首槲樹間氣自太古練
月中誰推墜囚鎻属山縣乃知北平守認虎飲(一作/拍)
羽箭物肖本偶然長歌下層巘
　　　　觀穫蕎麥
摇摇珊瑚枝浥浥露光潤霜餘秋實繁壠畒欣一瞬
野人趂時穫柂車施素刃前推約歩長偃仆為一順
風来湯餅香玉粒夢炊甑田間還自笑三載㧾山郡
肥甘與菲薄一飯吾有分坎止與流行何思復何悶
　　　　臨汾節婦吟
松筠四時青特與凡木别弱草不自持風霜易摧折
坤柔變乾剛彤管古所說臨汾孫氏媪寡操抱貞節
之死誓靡它棲心入霜月事姑極孝飬教子承世業
神明與扶持骨徤丹浮頰我觀中壘傳於粲古英烈
作詩備採官徽名継前哲
　　　　過鹿䑓西崦
　　　　　乙亥八月二十九日偕沁水縣尹李君
　　　　　飛卿眎治道馬上作
鹿䑓西南麓石路何扠枒青林轉幽深一水中可嘉
逺從半山来長流石為窪一泓湛寒碧野飲供麕䴥
濕雲擁絶壁灝爽霑巾紗我忻為緩轡睠立溪之涯
恍疑桃花源錦樹蒸紅霞畸人指前途兩點蒼山髽
　　　　荅老農語
風梢怒號寒駕言復西邁吟鞭趂羸驂直走壷口阨
俯縁絶澗源仰看孤石大陽崖栢青青隂嶺雪全蓋
詩脾儘餘清灝氣溢襟帶行行遇老農馬首言笑載
前時使君公治此逮困憊事成固國力規畫良匪懈
一朝文石去永利予等賴兹焉詎可忘衆意見遺愛
連章供監司大嚼伸一快既聞父老言慚汗流浹背
道開非吾功物出數有在况予分當然添足恐成怪
夕陽澹前峰凝睇飛鳥外是中有佳趣毀譽吾敢介

秋澗先生大全文集卷第二
秋澗先生大全文集卷第三
　五言古詩
　　　　題玉石蓮華洞道院壁
東山一何髙細路石巃嵸窅從絶澗底徙上盤峻塜
糢糊松間雪照映列孤䂬衣飄逺壑風馬滑隂嶺凍
捨鞍強躋攀憇定腰膝痛吾非樂險遊靈跡訪仙洞
當年白帽翁恍惚見醫夢進功力開鑿怒玃髯鬛動
毛麾語怪徒筆此真作俑至今城市人誕說猶洶洶
好竒更過予一笑為腹捧西山遊欲遍物産多給用
尔焉最不才任土無可貢濯濯殆赭餘地冷物寡種
我来探是穴木葉恣填壅青藜試撥觀隂背一罅孔
廣深無丈尺蟾吻呀劒唪囬環聚乳坎歲乆垂巨蛹
白猿竟何有流石變擁腫太史載禹穴登覧想森悚
不經聖人手後世妄増寵况兹何足云遺搆託以重
作詩破群疑擲地驚墜罋道人亦釋然别逺猶目送
来者儻志同三復賈餘勇
　　　　御驃出廐圖
何人拂絹素冩此房駟精一馬老伏櫪志在千里行
二馬騁踶嚙角壯猶龍騰一馬方輥塵海岸飜鯤鯨
畫師慘澹意落筆矜多能我觀寓所感國制貴有經
唐人重馬政分屯列邠埛當時百万匹肅肅羅天兵
東封與西蕩歳用不可勝嗣王獵其餘尚足開中興
乃知三軍本匪馬將奚慿聖經說備預万古爲世程
倉卒事亦辦未免衆目驚我思立仗閒振鬛伸長嗚
吾言固蒭蕘聖經其可䡖
　　　　題吕充隱和陶詩卷後
　　　　　吕字明復武陟人金亡居襄陽尋渡江
　　　　　居鄂
昔從顒軒遊嘉話半耆耇毎及充隱君稱道弗容口
自憐野逸姿佳遯乃師友聞風即欣慕髙興渺林藪
况吟平生篇開卷粲瓊玖君詩江西来一旦落吾手
正襟三復餘酣飲得重酎外枯含至腴霜落溪水瀏
嚮来和陶作雲夢吞八九金鏞出大音何俟寸莛扣
吾愛先生心吾尚隱君守當時淮西役臨事見不偶
吾䇿君可屈此身孰得有先生歌鳯徒簮紱胡可誘
髙情薄雲月流詠見不朽九原儻可作清江變醇酒
眼中杖屨来䃲礴門邊栁與背一壷遊秋毫峴山首
　　　　昆陽懐古
行役宛葉郊路入昆陽城􁏇水抱城左蕩潏東南傾
川原入四頋蟠互多崗陵城頽削懸崖草深悪鴟鳴
嗟爾一抔土當此百万兵莽圖十九年聚此天為阬
王者況不死千騎驚龍騰漢業兆豐沛赤伏此中興
創復兩不易山川賁雄名東西遥相望盤盤兩神京
千年事雲散草木含威靈野人無所知城邊事春耕
扶犂上廢壘壠畒縱復横只應懐古士千古愴餘情
(為東坡昆/陽城賦)
　　　　苦熱歎四十六韻(效昌黎體)
祝融駕火蚪頓轡周八裔戰酣西北乾囬薄餘暮熾
朱光沸虞淵大地蒸一氣蒼茫夜色溼酗鬱玄象醉
今年六月中荼毒逾徃歳金晶才始状熛怒勢此銳
炎官張火傘屏翳揚赤幟四合歊陳来一鼓赫離冶
天潢影半涸星鳥芒欲彗吟風樹葉噤塌翮林鳥墜
併兼坎兊權不使天地閉王城十万家燻灼迫一勢
乾坤堕熾瓮逸德駭天吏掩關人事絶藏伏敢口議
寒裳起中夜通夕不容寐捫背赭汗流窺井湯泉沸
松間有困鶴無夢到清唳墻根有腐草螢化光晢晢
穿簾入我室照眼驚火齊隂蟾遁老魄火鼠騁黠智
夜深過我前跳躑飜飲器屋古又足蝎伺螫尤謹避
簟紋燎炎輝側脅能少憇舉動體愞熟歔欷氣短細
抱冰眠或可揮翣何所濟二年客京師身幸置散地
雖無束帶勞唯老覺加倍彷徨不知曙種髪沐而𬒳
四序本平分偏盛誰所致火攻出下䇿不已􁌙万類
嗟此一丗人暍死將何厲此生匪金石流鑠吁可畏
内熱復自焚衰槁將立至燥惟以静勝事湏以義制
冰山詎可依煬竈非所媚遐想崑崚巔庭觀何偉麗
巍然五千仞日月光隱蔽囬環十二樓空明澹無際
水晶作柱礎群玉絢軒陛天風掠枕席月露濕環帔
瑶臺擁灝靈萬舞發清吹真仙事朝元鸞鳯互驂翳
閬風接玄圃追陪憶遊戯何年堕塵縁坐想無由詣
安得萬里風振此垂天翅脫落區中囚髙舉尋吾契
　　　　聽講吕刑諸篇
　　　　　至元十六年已卯歲冬十二月十七日
　　　　　中山府明新堂雪夜㑹府尹史子華貳
　　　　　政朱信卿洎諸吏属聽教官滕仲禮講
　　　　　周書吕刑論孟諸篇
凄風布雲葉寒日慘不光先集覩㣲霰轉盻鵞毛揚
一天陽和氣散入中山堂公堂何所有曹務紛刑章
竟日椎與扑令人足悲傷廉隅是何物僥倖爲尋常
淪胥一至此禮義從消亡涉渊不自濟試以舟楫航
郡侯樂與善揮撾噪其傍况復得佳士問學陂汪洋
一編周穆書噩噩深慈祥爰念盡心戒披衍何琅琅
敷明發藴奥逺紹開㣲茫大羮得至味黍稷非馨香
狐白有餘燠弊緼非所當衆目鑿聾聵同僚益温良
夜乆不能寐孰知冰雪雱定武古戰國風俗稱雄強
今夕復何夕弦歌破天荒吏散擁衾卧薄俗思溥匡
大决洙泗波浩蕩湔群盲此事恐難必此志詎能忘
一州稍安行一方賜無量比老汲一見此外吾何望
打䆫聽雪聲起視夜巳央
　　　　謝子文龍尾藤䇿之贈
子文善方伎奸從吾輩游城居三十年藥惠遍八州
我適駐棘津數見禮聿修循循似不能氣皃何和柔
贈我龍尾研加以蒼藤脩杖為扶我衰研用供冥搜
入手三摩挲白雲滿汀洲意重無所荅在我將何求
君言愛余書落紙雲煙浮儻蒙數字恵永作千金收
既聞因語君我老拙所謀有時縱惡扎聊用寫殷憂
如君濟物心胡為効予尤喜抱弊帚歸兩䄂紛琳璆
客去倚䆫坐念之思夷猶(一作/悠悠)誰期淡癖中亦有同
好流呼兒一題詩持贈相為醻
　　　　贈仲温教授求授真訣
僕年五十餘氣志覺衰耄耳厭秋蟬號目眩昏花眊
癃鍾百態具何啻鬚髪皓朅来觀津邑有幸遇醫老
仰開浩浩天俗學歸一掃息心抱吾真辨之當在早
人生堪輿間雖靈貴強矯不然一物耳歲乆等枯槁
况復智物誘内熱日煎擾不聞山木喻樗散元壽考
守身為最大自餘皆細眇亟當念所存夕惕謹持保
授我内經旨根命入幽討促膝語三日底裏為傾倒
㑹合豈易得相逢恨草草多君濟物誠憐我慕丘禱
夜䦨耿無寐再拜獲至寳作詩代瓊琚相期永為好
　　　　泛漳篇(并序)
　　　　　予以王事奔命今春環走二千餘里前
　　　　　次漳隂車殆馬煩且得目眩􁨠痛疾逺
　　　　　不能騎舟行東下庶得一日之休富覽
　　　　　大川勉卒来事作泛舟篇以見意時至
　　　　　元辛巳四月十一日也
盤盤魏大名属縣行且周銷我髀裏肉四月猶綿裘
舎車出漳隂歩上枋頭舟咿啞理雙棹信舡下中流
清風泛㣲瀾篙師訝當頭豈知河伯意故故為遟留
汀花助行吟孰取澤畔愁觧衣卧蓬底穏似畫舫幽
駭觀兩岸移灣環轉林丘灘囬淺能澁波富去自湭
拍拍風水聲兩打空階秋白鳥何處来雪點河之洲
前飛如導予翔集聲啁啾欽念川上嘆晝夜何悠悠
宜為智者樂曲折涵至柔中擅利物功轉漕半九州
君看萬斛載掀舞一葉浮仍為勉不息能若兹水不
行行望沙麓且得一日休呼兒覔殘𥿄題作漳川遊
　　　　栢亭嘆
　　　　　至元十八年七月𥘉二日次栢郷因所
　　　　　見而作
烏巢一枝多囬簿萬榦林富覽擅已有振羽辝凡禽
傾身附老鶻翔集千仞岑既切彼所習復接鳴鳯音
秋空恣搏擊鷙老有弗任勢大不兩立擠彼歸幽沉
健雛從天来赫赫威制臨毒拳奮所宣坼裂顙與衿
縣官籍其家富埒郭穴金懐壁匹夫罪况此皆漁侵
行植栢亭傳緩轡惻我吟前車滿孥戮後車載瑜琛
乃知非分福禍養憸人深行路莫爲惜但云神理忱
豺豕與蛇虺吞噬盖本心天道喜報復自昔非獨今
戾氣容有已怨讎日相尋一禮制萬動千古聖所欽
何當民志定無復僣與滛
　　　　九門道中
　　　　　至元十八年十二月六日同察司諸公
　　　　　㑹葬董簽院於南董髙里原還過九門
　　　　　故城作
朔風暮轉劇曠野埃霾昏長鞭驅羸驂日晏東南奔
義有執紼役重過孤城闉邑居廢與置代逺不必論
緬懐武靈舉騎服開雄尊國聽固自我臣義賛亦惇
潜師襲中山萬馬出此門林樓九原塞英氣爲一吞
脾睨五雄間覇業幾桓文至今西林阜隱隱猶兵屯
一朝探雀鷇痩死秋槐根人事靡不𥘉克終乃可云
野老無所識引宿投荒村吹燈具萍粥士雉爇使温
觧我寒悴色謝官非所存就枕固不寤一覺東方􁪸
　　　　野河渡
蒼茫劉橋渡南北凡幾過清霜十月交澄湛東流波
飲馬立水邊照我兩鬢皤行役非所苦傷懐動悲歌
三年恒山趙彈劾兼拊摩熬熬眼中民力弊差與科
不能一勺潤慰彼煩與痾頋此衣帶水溉載功寔多
人而反不若低首愧野河素餐吾可迯柰此蒼生何
　　　　菊歎(沙河縣作)
佳菊如幽人蔬畦溷凡卉遶叢嘆萎暍與我𥘉不異
秋香期爛熳培植須早計呼童溉清泉乗曉㸔生意
繁根溢芳滋秀色失枯悴一物苟獲飬面背見盎睟
人生胡不然浩浩存夜氣
　　　　輓漕篇一(作拖舟謡)
湯湯汶水波西騖復東注勢雖汗漫来止可流束楚
發源本清淺才夏即沮洳安能浮重載通漕越齊魯
有時汎啇舶潦漲藉秋兩舡官行有程至此日艱阻
鉅野到齊東着淺凢幾處必資州縣力澁滯方可度
漫村赶丁夫所在沸官府先湏刮流沙推挽代篙艣
硬拖泥水行奚異奡盪努渉寒痺股腓負重傷背膂
咫尺逺千里跬歩百舉武兹焉幸得過断流行復阻
又湏集牛車陸逓入前浦中間吏因縁爲弊不可數
蠻梢貪如狼緫壓暴於虎所經輙繹騷不若𬒳掠虜
盻盻入海口未免風浪鼓舟中一斛粟百姓幾辛苦
今復起堰垻壅積百万禦木石動萬計科配困氓伍
不思根源微隄障深幾許轉漕本便民廣儲實國𥙷
事功貴順成勉强終齟齬海道事巳然又復有此舉
惜將生民力委棄若泥土山東實重地一静乃可撫
嘗聞建隆間有相曰趙普凡百投利人罷遣皆不取
以兹報國恩後世比申甫黄閣十餘年清風一萬古
　　　　元日示孫阿鞬六十韻
璠璵世重寳就器湏磨鐫𣏌柳固凡木矯揉成桮棬
人雖物之靈學則全其天蛾子積大垤禮經存至言
多學卓有立孔門稱子渊吾年八九歲入學郷校間
外傳既善誘汝曽從勉旃暮觀子夜後晨讀霜月邊
日課字三百熟誦例半千十三至十六詩賦填全篇
十九學蘇門遂親經史筵潜闚義理窟弄筆勢翩翩
遺山紫陽翁鹿庵暨神川四老鑄顔手誨我扣兩端
騰口爲奬藉孺子有足觀自後雖努力巳爲家務纒
随復就力列一身縛㣲官道德負𥘉心聦明非日前
歲月不我與齒豁童其顛猶能致禄位分持憲司權
出入鶴蓋隂紫𫀆金帶鮮舉家𥘉不識啼饑與號寒
政自稽古力汝曽極周旋切誡習刀筆有来戴儒冠
傳家無長物臨終付青氊有書五千卷太半親手編
三世無白屋辛苦天所憐多財秖益愚讀書可希賢
遺訓母此替我目瞑下泉汝生今十歲小字名阿鞬
貌端姢且静氣吐清而圓妍皮褁癡骨了不直一錢
致身文學中不負三軰傳後事實汝責窠鶵望飛鶱
四民士為貴六經學之原身安得所師志節先強堅
憤悱務時敏効習心眼専人十已則百人眠巳不眠
事業一燈苦聲華四方喧唾手取青紫如拾地芥焉
子孫丐華澤其祚將綿綿但見讀書貴但知讀書便
重則復其家輕則雜泛蠲不見編戸氓差徭日相煎
里胥徵歛急追呼到推牽汝若學不立非農即啇廛
更下作奔趣為人執弭鞭尔雖士夫裔所習失之偏
不學入常流學者乗髙軒我甞感時軰貴賤難相攀
何啻龍與豬過甚霄壤懸子孫轉下愚門户日凋殘
或秪為士子終身尚髙閑向来徴歛暴略不相為干
近多置書家萬卷圖好看来者不一讀非貿即棄捐
人果不好學方寸如廢田良苗復何有茆塞深荒烟
皇皇七篇書義利何昭宣堯舜等人耳有為即差肩
我家徙鄘衛將近二百年素業農與儒宗族頗嬋嫣
嘱汝善継述可光新舊仟我老不足法汝曽言不刋
念兹復在兹敬之若銘盤力學貴穉齒収功良匪難
㓜成若天性習慣如自然所以昌黎公恩義戒奪遷
願汝事斯語佩服如韋弦我文多漫與此詩不可諼
　　　　桑蟲歎
行行桑間人執柯争擊扑樹根擁圎壤持􁆝待掩覆
云是振桑蟲除治絶遺育咄哉此何為與蠶同出没
千林緑如雲一掃若湯沃不知絲忽腸其大容幾斛
春蠶眠正飢蠢蠢冨厥族湯盆出新絲奪自汝口腹
無衣四海寒十千帛一束老農前致詞近歲旱何酷
無乃民作孽其或時事促十年餐險食邇来險不復
嘗云和致祥野成繭與榖皆縁一氣間修省轉菑福
望望惜兩乾汝等稱濟物駐驂荅老農嘿尔私自嘱
調元真宰事吾軰乃碌碌低頭愧畸人張口待廩粟
　　　　靈光塔(并序)
　　　　予自京師南還赤日黄塵走六百餘里及
　　　　登兹觀煩襟倦思頓為一醒因書斐作二
　　　　十一韻以記來曽
我從京師來望望入定武靈光古傑觀嶻嶪上雲雨
何年僧令能建此壯佛宇浮雲衛浩刼神力湧坤土
經過二十年未暇登陟舉坡仙遺墨在平日思一覩
𥘉穿若蜃樓轉上疑戰櫓拾級有餘平緩歩無陟苦
最愛洞腹寛豁逹儘容與盤折抵絶巓未省吾背僂
心清聞妙香風烈不知暑逈臨増雙明徙倚慄兩股
滹池黄一綫太行青可數江山有清眺萬象入延佇
乃知灝爽氣物外自吞吐應怜闤闠人下與塵坌仵
斜陽淡髙層風鈴時自語靈光乆無光雄筆照千古
摩挲墨花昏瞪視遽如許清風冠髙標猶足跨虞禇
龍象幸護持取重此窣堵(窣堵波佛經/云高顯也)
　　　　舂榆嘆
昨遊封龍廻行行憫農耕午憇得美䕃飲馬常山城
有婦挾筐筥木皮白縱横柴門臨野碓舂治無停聲
朝飡此皮麺暮煑此葉羮捄荒兹上食殘喘聊支撑
話巳長嘆息一飽何時盈我因慰田父努力無嘆驚
皇家澤􁌍霈蠲盡租與征閱月凡四兩禾苗見青青
又聞使四出訪問民間情有害思與去有利随使興
惟期和氣應庶得來休徴寕心待斯湏㑹見秋有成
　　　　折齒吟二十四韻
吾年未四旬顱髮白勝雪兩眼眩生花一耳或通塞
所喜牙齒牢未省有殘缺飲食雖壽基齒壯物善嚙
庶幾桑榆境健啖延歲月所以胾與餅飢耒若刀截
今晨具盤飡軱肉固纎屑一嘬出不虞左齒拉而折
群稚慘不嬉病妻驚欲絶汝老不自量無故取摧摺
予云盛則衰百醜見兩頰平生好言辭咀嚼出五色
文戰怒欲碎醉飫乾甚决運用勤亦至半百當衰􁃍
(一作/歇)時時以舌䑛乍脫覺中熱一落不復生根􁎙漫枯
枿駭若中堅摧闊於山口豁自今湏愼護作事思妥
帖一柔勝百剛有味老聃説唅呀動恥念顚倒漱水
怯猶勝昌黎公餘者堅尚㓗旣不妨歗歌底用心甈
臲齒堕端午前詩裁重午莭成虧恐有數歌以散憂
結
　　　　癸未七月秋分日鎮陽澤宫弘道堂讀韓
　　　　子有感
盤盤素王宫欎起金粟背厭喧卧芹堂梏亡心暫在
岡平勢尚隆雨乆晴亦快風清自逺至雲竒堆户外
一編子韓子至味欣一嘬時當八代衰道脉僅如帶
先生晞聖徒扶觝由我㤗詠歸渺聖門簞食乏藜菜
頋時有汙隆盡我志所逮遑遑仁義心自任乃尔大
横流嚙巨防力障俾勿壞排隂入九地孤唱肅萬籟
困吝𥘉不計百折氣益邁要當没則巳不易下惠介
書雖不盡言後學有足頼真知程子説安石詩自阨
荀揚公所譏鄒後無接派道心得非深能遽發此嘅
略内詳外言恐就述作槩我知踐履功當出仰崧岱
後來立論者志母以辭害文平極道腴筆肆走光怪
私心適有㑹何翅讀屢再雄名儷景翻浩氣振吾憊
起拜壁間像䫙泚覺雨霈冝乎配神庭血食昭万代
　　　　董大夫廟(在元州城北門内有宋元祐間/縣宰宋保囯壁記云縣西南八)
(十里有廣川店隋避諱改長河縣今将/陵縣是也舊属兾州)
吾觀漢家制所法皆亡嬴中間去取之易苛稍寛平
何叅不足責本是刀筆生文景尚黄老申公負虚名
賢哉董大夫三䇿冠漢庭論說天人際髙吐三代英
仁義我所重功利我所輕紛紛弘湯間獨能尊聖經
所惜王者佐竟老膠西卿過蓨得遺廟再拜冠與纓
至今讀公書片辭皆丗程浩浩廣川水萬古朝滄溟
因之觀其瀾吾道得少行
　　　　漢丞相條侯廟(在蓨縣/西三里)
遥遥漢蓨國落落真将軍至今有遺廟突兀城西垠
維景四葉帝恩濫椒房親髙帝白馬約侯封乃忠勲
區區王氏子何功復何人丞相懲吕禍安劉念先臣
所重社稷計豈憚嬰其鱗竭忠固臣節返　得怏怏
嗔大胾不設櫡薄責等上尊庾死何所慊景皇似非
君
　　　　泥阻小大西門道中(七月/四日)
常山抵鳶鞮望望百里近我行滹水陽秋漲勢纔褪
氣蒸暑肆虐雲駃雨作陳經塗𬒳游潦間關阻前進
固知路未夷畏此簡書迅東西大小門咫尺浮圖鎮
泥淤壞轍深車䧟雙輪軔顛蹶困長耳喧呼空断靷
于役非其時跬歩有至遴用拯壯則吉人牛親倩問
言形半公私物應有違順禮讓䟽慊荒非係風土悋
侯門仁義存河去安所潤赴官比花開斯語未盡信
暮投田家宿何翅夏畦病苦熱不能眠伏枕聴露蚓
　　　　鋤鏤詩(并序)
　　　　　至元二十年癸未歲七月四日赴任濟
　　　　　南道出藁邑西南郷觀農人用鋤鏤理
　　　　　田時秋霖開霽嘉糓滿野三農熈熈然
　　　　　有歳成之樂自惟本田野間人喜爲賦
　　　　　詩不知何時得與若輩耦而耕也
雙竿駕特牛獨脚雲耳並紛紛捲土落一剗蕃草净
是名爲鋤鏤𥘉不見田令行觀數畆禾草去苗意盛
中心覺欣快圗蔓得機柄種多我力寡匪此何由勝
(一作人定/果能勝)神農製田鎡耒耜理之正兹焉述後來𥘉
出驚智竟荆公重農本一一見歌詠青苗変箕歛大
爲當丗病千年負深譏言不覆所行
　　　　牛升哥詩(并序)
　　　　　深州靖安故城店牛氏子升哥年十歲
　　　　　能白翦諸字試之誠然點畫波撇甚有
　　　　　可觀者其父來求詩因走筆賦此(七月/八日)
人生有至性凡事作不難豈問年長少智巧出百端
阿升甫毀齓能弄金剪刀一字𥘉不識所見禾與蒿
字形雖百態裁成思無勞撶膚搯細像棘端刻飛猱
徃徃從効習猶足驚兒曹我因嘱乃父宜令筆墨操
學焉苟不輟智見為書豪
　　　　聞談劉齊王故事(并序)
　　　　　七月十三日宿阜城縣廨教諭劉元輔
　　　　　話廢齊祖塋在縣南十二里今謂之御
　　　　　莊至今石馬在焉明日次元州陳教授
　　　　　又説豫未貴時一日頋見一白龍現婦
　　　　　翁家大鏡中但無鱗與角耳後乃岳亦
　　　　　見以女妻之資藉之力甚厚及生二子
　　　　　以鱗角名之或者謂二子長豫當大貴
　　　　　後果然
劉公布衣時徃徃人鄙棄婦翁識其賢資籍極至意
龍騰鏡光中第闕鱗角異用𥙷二子名既長志果遂
八年阜昌齊有命終閏位至今説釡銀託子返爲絫
為淵既毆魚齊安得不廢朅來過故城人指金華地
公昔此讀書葱欎見佳氣尚看書帶草碧色映階砌
蕭條縣南墳猶以御莊謂石馬慘無聲山冡乆蕪穢
空餘一字詠流播傳後世邦人陳與劉因話談此事
　　　　過深州故城有懐韓昌黎觧牛元翼圍事
維唐有藩鎮連衡皆盗區汚孽互相濟殆似背脇疽
心腹訌蟊賊膏血化蟲蛆厲階安史乱王澤不逺敷
河朔有故事誓作効逆徒堂堂裴中令夷蔡恢皇圖
聊乗破竹勢一制三鎮污腐敗就與决大赫天王誅
彼相中妒梗百裴竟無如事機一堕地涵潰終䘮軀
所以賊湊軰血人于牙鬚既戕弘正忠復抗新使符
靖安門晝鎖長圍困豼貙昌黎觧一言王略始得舒
信乎立大事臨機見真儒東征過故城徃事秋風徂
得人國無弱懐古重欷􁔿文公豈多得元翼何代無
　　　　賢哉霍生行(霍宗字守道世啇賈二/子長日思廉次日思文)
賢哉禹城霍傳家惟水圖一身坐服賈二子使業儒
虗館致師範(謂董宗道也名/師舜濟南人)捐金買詩書所願士行
列所願徳依於利逹非素望爵禄非所覦厥修日有
來此心得安舒我職宣教責東行式其閭二子出拜
我朴厚中若虗呼前試講說固覺囬不愚我因嘱乃
父義利不並居頓首謝使者行將帶經鋤祝阿㡬万
家從古禮義墟爰自兵革來錐刀衆為趍瀟瀟枳棘
間一朝見鵷雛孝悌道甚迩色怡歩徐徐聖賢事不
難經訓即菑畬二者有餘𥙿文章自華腴要知特逹
舉張本徳與譽切戒作而輟又慎終匪𥘉勤苦天不
負流芳子孫濡或秪稱善人巳爲舜之徒讀書不求
官此語聞大蘇譬如飲不醉陶然歡有餘賢哉霍君
心能與坡意符因之訓二子此詩不可無(七月二十三/日客禹城作)
　　　　題洪崖先生卷後
昔夣洪崖仙遺我雪色鹿振衣登長崗超邁翥玄鵠
山精與木怪役使供走僕至今青城山神爽動林谷
三郎老温柔妄意企仙躅两行招隱書空霑岩桂馥
誰能拍其肩翳鳯事追逐我欣拜遺像及此凡數幅
仙摽入遐想兹畫更清淑掩卷見南山髙興渺烟麓
　　　　出香竒石
張生貯竒石携來有遐觀一峯華不注堕我几桉間
穿穴作怪供突兀横蒼顔炷香烟滿竇野燒生春山
我乆汨俗冗對之心暫閒瞑坐清㒷遠夣與孤雲還
　　　　洗硯示孫阿鞬
書生事筆耕窮年治農圃我貧未是貧四貴會文府
(東坡謂筆墨帋/硯文房四貴)伊硯供我用小大不恒主磨硯積有
時敗墨雜垢淤毛錐汨厚漬豪蕩失剱舞墨石不相
入肝膽幾越楚呼児濯清泉外難思一抒枯蓬發寒
芒炭柳屏宿汚玄泓連紫䑓月露霮天宇烱烱鸜眼
碧婉婉修眉嫵歙絲紛霧縠秋色欝端渚更怜緑玉
洮金桃啄鸚鵡石中有此理面目開太古不辞襟䄂
黝一一重摩拊朝来試玄圭瑟瑟響秋雨聴餘思脩
然揮洒方得所玩之中有感滌念易心慮元來况本
善物誘失𥘉度賢愚不相逺克復在朝暮昏蒙貴撃
伐氣志戒堕窳淬礪能日新天理自昭著願渠體終
章吾豈為研賦　秋澗先生大全大集卷第三
秋澗先生大全文集卷第四
　五言古詩
　　　　遊百家巖四十一韻
兩紀山陽城行役凡七過佇瞻百巖雲屢徃屢不果
亭亭白塔顚望逺幾招我今秋若有相老玃脱籠鎻
二三㑹心友與逰無不可𥘉從萬户門迤邐陟層坷
石林轉幽深到寺氣幾耎截雲駭巨屏勢軋坤軸妥
天関瞰絶巓黛色潑峻朶三纒上杳冥兩岫巧包裹
谷深餘繚曲石怪欲垂嚲何年緇衣徒詩境闢飰顆
或疑巨靈斧擘削乃尔硪僧殘失珠寳寺圯驚甑堕
寒猿從何來跳踉不能箇近人不少怖掇拾落殘菓
有草名龍湏纎潔豈容涴崖絶不可攀殆似衒竒貨
最憐明月泉流瀉不細瑣玉虹貫山透噴灑螭口拖
我嘗遊三嵓景氣固雲哿未有此泉勝翕合瑶峪大
怳疑神物潜供飲結僧􁗪徘徊醒酒臺石老書字娜
憶當沉酣時萬象入眺卧八荒敞庭衢日月螘旋磨
下視區中人冝為蜾與臝復尋淬劒池履巇不辭跛
澗黒不可渡悵望藉草坐山僧似嗔余空踏苔蘚破
萬槲霜葉丹鍜竈烘熾火有懷中散公材大識或麽
至人戒其偏康鋭不自挫當時朝右姦如㑹鬼見唾
吹毛不此施淬礪安用那徒為論養生竟落非命禍
長歌下山門丗累訝許夥寵辱未足驚門閭續吊賀
吾湏人爲徒長徃非所荷正煩日用間克我偏與頗
賦詩約重遊備豫木客和
　　　　謝王中丞恵栢栽
我家西河阡清隂不多植白楊風䔥蕭万葉空戞擊
君家乎種栢蒼幹照城壁移栽滿山丘鬰鬰歳寒質
丐餘𥙷不足雅意許波及恣取不我貪廣種庶多得
慇懃教之法水土要相適又云樹平壌根柢雜沙䃯
蒼官雖鬼庭在木躋壽域恨蟠泉窟深氣接太行碧
佗時兩喬林黛色看千尺大招逺遊魂納此衆香國
百年見諸孫鶻立大隂黑若問物從來渤海王氏出
　　　　飼牛辭
我性本踈拙壯年樂郊居况兹二頃田近在城之隅
兩紀官為家耕牛老無餘秋翻巳失計春種烏可虚
浮陽漲林埛我甽猶荒蕪傾嚢買雙牸典却杯與壷
齒歳固云稺野牧多形癯角浪黯無光寒氄躁不濡
服来試壠頭喘息乆未蘇田家作雖苦大本誠在渠
嘗聞老農言力盛出壯軀時時過皂隖付嘱飲食劬
早晏日有常瑣屑豆與蒭均匀細為和囬噍皆至腴
頋立終所䑛對之為嘻吁半生遊䆠間代耕竊官租
雖乏濟物功遇事多直愚闘怯公戰勇不知夏畦䛕
古人發畎畆開務荷天衢有莘伊衡相南陽孔明廬
大賢吾敢望耻作遊説徒咄哉奚戚輩販鬻庸自汚
百里西入秦炊扅感妻孥養牲五羖皮其志還自如
越褐不掩骭夜半歌嗚嗚應怜南山粲中有尺半魚
一朝遇覇主立談開逺圖我歌意有在歸來事耕鋤
水溢継旱乾二年儉缾儲力田漢重科躬耕需壯夫
我老理當佚返與若等俱塗霑固不及風日儘瘁枯
筋力日衰耗毛髮不滿顱平頭七十數温飫帛肉湏
舉家二百指張口待尔餔田間一笑起謀生太區區
非関効周人白首悲窮涂庶配耒耜經因之𥙷叢書
　　　　種𬞞
風人憫東周饑饉何荐臻一飢未為窘二事胡並云
當其榖歉時一菜真偏思减粒倍𬞞茹儘足濟餓貧
我田在溪曲有圃逾一㕓十年廢不治草闇野井眢
飯糗日兩盂舉按𬞞爲先顧瞻畫义首日食無幾錢
甘受宣父誚課兒斸荒烟甞聞饉不驚示貶中書堂
况我田野人鄙事亦備甞東家乞𬞞子西家學種方
乂土作長塍繚垣為周防劬勞不旬時緑畦变天荒
朝來見生意次第青與黄春韭存夜氣夏葵茁屯芒
努力辦一飽藉尔為半穣大哉烈山柱齊物心遑遑
草木别珎味擴充神祖嚐雨露天地恩水土仍君王
智能創而述功用有至藏皇風眇無及庶物昭回光
配社徳罔極万代詎可忘
　　　　餞王和之北還
王郎自燕來不見凡四載拜起寒暄餘命坐至于再
靡然衰俗中持身敬勝怠出言口不能遇事意何慨
闌翻譯語詳宛轉刀筆快幾年民部間奔走事多頼
負責在人先利心非所在所以郎曹官倚用例深愛
朅來衞南鄘治任將北邁為余閑著書論説餘教戒
探微尋墜緒發源䟽九派贈言為至榮在公猶謦欬
賤名見諸編儘足光丗代常觀長厚人徃徃福未艾
行矣愿所守揚名此無外芸香霏版藉鴈署雜書袋
飛翔得所止早夜更匪懈會當長安陌軒翥看冠蓋
　　　　汲冡懷古
　　　　　丁亥歳三月十八日觀稼西疇遂矣伍
　　　　　城抵安釐王陵下歸作是詩者蓋自江
　　　　　左平後竹書多傳於丗余憂好竒攻異
　　　　　者讀之恐有致逺汨泥之弊故不得不
　　　　　辯云
濔迤伍城郡背水猶陣圖魏陵廢巳乆磅礴如覆孟
草樹慘不春穿穴狐狸墟我來登其顚懷古心躊躇
憶當戰國際安釐亦狂且澤麋𬒳臯比坐為秦人驅
敗亡自此始保邦何乃䟵不知身後藏安用書十車
上窺姒與商下逮蒼周書零乱竹簡光詭説何紛挐
征南辨已詳多出行怪徒稽古不適正死為毛頴誣
其中亟當辨阿衡𬒳夷誅孔子修六經亦巳防姦汚
大書一徳後薨葬開亳都在易最竒法安取理所無
兹焉万丗程洋洋真聖謨何煩事幽賾致逺泥所趨
長歌望陵去樂過風乎雩
　　　　壽弟監使仲略
淇澳望鄧鄙迢迢千里途吾弟官其間筠林辦公租
十年凢兩見聚散何湏臾今歳乃天幸同歸在郷閭
朝昏對無時談笑樂愉愉春風露堂飲盤餐雜肴𬞞
絲竹厭啾聒却去從歌呼曾及兩耳熱仰空作嗚嗚
張燈更大白要盡罍與壷都将積年懷一洗中無餘
健倒不知曙醉頭同與扶扣瓶得餘醖忘却公堂拸
(時以事/候府下)兩宵對牀眠百篇詠徐徐静聴未容再恍陟
西崑墟鬼窟易作計大馬艱為摹吾弟擅所長愈吟
辝愈都意圎兼理到韻逺幾風䟽宛從尋常中竒倔
驚專車又如苛盤露細大皆成珠章郎五字吟花樹
欣游居今夕復何夕香滿先丗廬近復示新作篇篇
商起予玉美韞櫝中得價不待沽倡者凡幾輩賞識
風雅殊今者重有喜不為文字娱君今知命年我亦
耳順踰素髮各滿領不樂復何如况逄𥘉度朝怡怡
與之俱膝下分戯綵朋徒日依於我有一罇酒慇懃
三禱渠一酌願君壽金石堅不渝再酌官事利百吝
爲一攄三酌日康寧神相千金軀貴冨天所與道義
我所儲居閑未落寞畏涂足﨑嶇家理即邦政繄孝
與友于長歌復一杯此外非吾圖揔詩皆漫與此詩
吾特書
　　　　酬紹開提刑見寄嚴韻
我老不足畏閉門欲誰親按頭有遺經卷舒無時旬
平生未嘗學於焉究彛倫旣非目繫者補拙需以勤
其或少有得庶浹羲和春吾子四科哲勳名逐時新
迩來亦歛翮淵潜思自珎有時縱諧笑傾倒冠與巾
豈知寄傲餘落筆摛雄文客來示新作郁郁皆卿雲
　　　　繫訓狐
訓狐本悪鳥飛潜林谷間眎夜返爲晝聲勢何軒軒
矜㐫聚妖異其氣幾神姦家僮夜得之縛致庭階前
目光爛兩炬狂躍倖一騫群児頋之駭四走入席眠
我因為沉思善悪以氣宣古云鷹集軰不如鳯與鵉
以兹惻懚心逺彼㐫與殘胡為止我屋夜半呼聲乾
女奴前致辝此物何足患西家養巳乆逸飛偶翩翻
内疑始氷釋念之心稍安𬗟懷昌黎公心炳陽烏丹
弯弧親斃之絶類不使蕃揮策碎厥首亦與韓意然
長令杖端血著此一綫殷比跡孔段笏異丗同不刋
起視夜何其斗挿西南天蒸雲変曉黒漢漢來輕寒
　　　　明農亭
我田僅二頃近在清水涯䆠遊苦不巧歸來把鋤犁
樊湏披聖闢彼士當有為時有利不利一饑胡可醫
士而食其力安分至極冝繄予事農圃三歳慘不怕
四郊氣隆崇澗芼成悴萎釋耒得窮處日坐詩書癡
樵蘇甫有積瓶儲復無幾餬口恐不給奚暇卒歳衣
明農榜新亭此意空規規有懷靖莭翁起為三徑資
分種粇與秫一䄒欣有期豈知事大謬折腰困憸㣲
歛裳即宵逝一粒不入頥蕭然環堵間老飢日相持
九華安足服嚼句充朝飢士貧理雖常念之令人悲
空餘身後名万古流清輝天運旣若尔吾道将安之
過此或有作殆與天相違
　　　　感興詩三首
　　　　　中丞子𥘉過訪憫及生事述此以見志
　　　　　亦古人感遇意云
　　不製衣日僅兩盃飯得年過期頥此亦何足羡
是非■華軒口■悦芻豢平生未嘗學晩歳似有見
盈望五秉粟禦此飢凍患閉門了一經庶幾思過半
　到羞澁百計若為辦人生霄壤間所卑恐有限
分外思錙銖有力不容綰傷哉道難或拊掌發浩嘆
士■不吾知胷次何磊落少當利害間鮮有不顚■
患在無定方多學昧所樂出處况大節未用從人■
開談話艱辛汝豈有求託譬彼飲與食孰不知飢渇
區區俟渠决肥瘠不相腭在我弗能了彼豈吾可■
　　　　　校讎天禄閤我甞讀其書辝旨徒
　意何有止得寂與寞物來有當行道在吾
　　面■事所在俗争取■維抱■見售
　　　　耕韞■侯其沽䧟■入■中可爲
　　　征■又昧出困舉■湏利所
有客　語予　固宜僂所論誠足　門
　　　有時且入此室處
　　　　苦寒■昌黎體
四年丁亥冬玄冥肅坎治太除包元陽少
苦無風色悪積雪不在地隂機發新
玄霜佐隆嚴宿■助重曀長空浩乾冷
■於虎　甚伯有厲　一氣
　　粟生膚酸鼻冰■涕　酒
　　澤水空破裂山石　潜
　　獸忘群巢■鳥交　倚
熒惑慘不芒崑火澹不熾東皇約祝融縮首避權勢
天弧弦屢折何有琴瑟輩薄帷透三衾夢凛神不寐
暖老玉無憑炙手竈可媚閭巷稀徃來雞犬噤嗚吠
茫茫堪輿間欲逭何所逝若将肅殺威一変寛大制
時當謹蓋藏理合絶掩蔽雖威貴不猛革故不失惠
明知勢非恒其奈日増劇冨人尚云哿貧弱胡為濟
里門有殣僵穴䖏返得計我時幸深藏順此天地閉
無餐又無褐不易卒此歳有客過予談歲律何時易
九陽消一隂萬象回生意予因語過客無庸心過亟
四序本平分過差自成盭此雖節氣正未免急恒致
循環万化輈一刻何甞滯昨晨履中園芳樹一為睨
枯枝雜凍條芽孽巳萌綴都無十日春迎致勾芒祭
土牛送餘威斗柄挿寅位汝冝姑待之能作幾日崇
我閑亦已乆幽　空懷霽偶書苦寒辭又成韓筆贅
何當凌景風下折炎洲桂古云玉燭和調爕由獻替
冥冥於两間侣恐不関係天運諒自然何俟呶吾喙
　　　　怪石辭
巉巉荒谿石濁滓疑太古顧雖一拳小岌立有足觀
牛神两顛撑山魍一足拄移來夸娥檐劈截巨靈斧
蒼雯裂荒寒老峽翟秋雨千年洪水餘石浪尚掀舞
又疑秋江蛟蜕骨委幽渚却愁出雷火下取還洞府
要從五色族軒鼎入練煑元精儻不克備豫女媧𥙷
從渠置散地不第竒章譜
　　　　疇昔一首寄胡紫山(戊子十三月卄二夜)
疇昔夢紫山燕集街西居又撑瓦􁣸底一笑春怗餘四
頋盡佳客半是髙陽徒紫山正襟坐手把一卷書疾
讀且稱嘆照眼皆驪珠乃云某近作商也真起予吾
儕惜無幾烱如暁星踈正湏佳眠食善保千金軀别
乆得一㑹喜與老嫂俱呼児具罇酒張燈列肴𬞞觴
予不數行致辝前見揄平頭七十數眉毛雪糢糊投
閑天或憐有書心使娱又云悼亡來不以再娶圗老
懐固鰥鰥宿業一掃除殘年累幸輕恐是得壽符叙
闊夜向深對牀卧斯湏展轉寤寐間怳然到吾廬春
明煥庭軒門縶雪色駒俸忽坐壤含意若傷道汚彼
豈能我凂髙氣𥘉自如軆融合若一樂適歸不殊安
得自伊始終歳同歩趍或乗欵段馬或駕下澤車春
風十二窩醉墨翻瓊琚相看以佚老脱屣榮與枯夜
寒薄重幃夢清誰遣呼枕邉有鐘皷鼕鼕應更壷起
聽夜何其漏下三更𥘉念兹夢何異自况良可吁紫
山俯秋澗玉峰映汚渠固知瞠其後庶可山澤臞援
毫記所遇一字不敢渝代書寫離索涸魚聊自濡何
當拊素筝醉捋桓侯鬚(取其使君不凡之意)
　　　　元日吟
深院咤祭餘黎明紛拜賀嚌飲藍尾杯傳嗅辟瘟馤
献歳事多宜晚景福未艾郷隣最善禱有錢無病害
児童楽新年添歳漸壯大老人死生忙應接筋力憊
元正貴清明其占君子㤗多連人日隂野老足吟嘅
今年天氣晴日色暄可愛相竿絶㣲風曦取飛火蓋
墻隂凍全消水陽氷自壞布席坐前簷欹傾餘醉態
一冬苦凝沍乍暖欣曝曬頽然曲肱眠夢到華胥界
宿醒與臘嚴融暢無内外放教原壌肆大豁伯夷隘
温温秦和湯股痹為一差覺來喜不勝嚼有屠門快
持美欲献
君癡絶覬霑
　　　　嗟哉傳生行
客從大梁來投刺謁蕙帳再三相之坐氣貌何骯髒
䄂携一卷詩照映青藜杖起立懇予觀詩意見推唱
傳生南樂人明兩自㓜䘮聽官奉心君入耳物能狀
曖然内含光記誦殊通暢我思篤廢人氣志多散放
苟能豢此軀那計非所養傳生痼而卓出入知所嚮
不學隂陽流甲乙肆虚妄復悪鄭衛哇耻列師瞽行
六經天浩浩義理無盡藏㳺心於其問取友千古上
古人不復見古心胡可忘古心果云何姬孔乃心将
循夫天理公絶去私慾王神光滿牛背安取内外障
師傳庶西河爽識或晉曠不吐張籍竒猶可祖珽相
丗人非禮視外蔽内随蕩思屏心過易眼過最難愴
一根塵幸空内動息孟浪作詩還自笑示勸随彼量
大匠無棄材長短皆有望文昌藉終譽尺書軍欲張
豈知我非韓徒増山斗仰
　　　　處暑日偶書(丙戌歲七月)
長夏便幽居動静得交養杜門逺炎囂人事息來徃
三年謝簮紱倦鳥脱籠網生涯書滿屋汎覧極遐想
欣然欻有得忘却折爼饗一凉沐新恩兊治多峻朗
殘暑竟餘熾木葉戞清響好風從西來一雨為滌盪
氣骨増老健絺綌䬃餘爽赫然酷吏去而得故人訪
草木行変衰騷客重悲愴况復迫暮景歳月驚俯仰
浮生太奔忙壯志非昔曩時至氣自表心在不忘嚮
要資配義剛毎戒揠苗長人生老當佚我老事耕壤
有田不及蘇開徑謾希蒋一貧非所憂俗事苦紛攘
娱心筆𥙷衮甘分弨居韔兹焉庶有成心體日胖廣
窮児即暴冨孰羡軒冕儻何煩問大鈞自断示諸掌
敲門看竹來一笑豁心賞
　　　　秋雨中書懷
秋氣何沉寥寒序変淒渰木葉與時謝芳菊得秋苒
生涯無少營書史有餘覧静尋古人心理乱見忠謟
薄田待耕食雖苦猶嚼欖稍豐不外求卒歳飽羮糝
既獲飯𬞞樂又免素餐忝吾儕當壯年頭角露斬斬
一為客氣乗前進率勇敢才行有所疐欲止不容憺
尚恨才術踈而不大其膽随即事変來長網驚一掩
天意深有惜不遣入習坎委心聽自然致用毎縮歛
䆠巧輸晉衍戇直終漢黯丗涂伏黄間舉足中機險
虚名竟何用抵事纒坎壈唯餘讀書心連綴若紘紞
秉德思一心覺衰誡多感古人了婚嫁家事断不攬
賢哉靖節翁歸卧斜川崦怡然擁敗絮一笑慰佟儼
多生各有分過慮譲憂貶當時曠達懷樂過鼓瑟點
因復念涪翁亦厭俗累染異丗同其流漆板書何醰
青山與白雲江湖渺而湛終古無少異曾有不足慘
窮年爲形役膏火自煎欿齒髮况日衰神情豈任晻
正湏慎圭璧不致有容玷惟天有盈虚賦分自豐歉
天運審如此終老樂貧儉丗或昧兹理遇塞強鐫鏨
我恐傷天和作詩時自檢
　　　　餞侯敬甫還汴
侯君司竹君調度(去/声)纔年半去春持停罷公私或云
便継差上官來新舊盡交筭衣𫀆到緼弊未免積垢
綻支持一載強非汝不易辦天姿公戰勇奔北獨與
殿昨從汴梁來相過爲飲讌坐間出片𥿄喜色睟於
面乃云監復立将集此微霰財賦至復任斯人不多
見愀然忽変容不覺當饋嘆操刀截鼎肉有味誰爲
雋半生媿兹心而向此中轉若來期半歳整示見関
鍵蠲潔七賢譏去應一鶚薦脱落小規為追逐接時
彦擬慿素所懷髙舉酬吾願仍説解由事不了無一
件俄尔來告別牽率復還汴祝余贈言榮歸代賔朋
羡歷聞君所談行止渠自判何庸待余言樂處戒乆
恋最哀同察子臨事本怯愞壯士𬒳蝮螫慷慨有解
腕懸絙即自經而釋身後患更無拙計人一死循鳬
貫常嗟白靣生時務少諳練大㮣説不差節目多自
絆米塩瑣屑間居之要無倦君看韓侍中張本府推
幹行矣夷門侯前涂况多援髮壯吾舌在槖罄志曾
変花様又時冝何患不光炫
　　　　望崧吟(至元丙戌長至日追作北韻)
徃歳試洛師憶與節齋約同作崧少游心賞為一豁
羸驂鞭欲前竟為事所却宛循洛水東馬首眺隂壑
洪朦元氣湧磊落雷雨惡不有此峻極安得雄四岳
只縁不得登萬象負酬酢諸峯羅六六景氣終慘錯
披榛入㑹靈(離/宮名)吟倚廢宫角陳公最徤者帥可三
軍奪空餘墜仙興(出丗/說)飛堕迷嶺崿歸尋黒石渡易馹
指鞏洛行行嘆不勇失此寕復作吾儕貴乗時過慮
自覊靮至今有餘恨夢繞神崧脚盤空轉危磴矯首
看飛閣探穴不知畏入室不挽葛兹焉即神清洞户
四開闊山人喜余至供具為止泊㑹凌列宿嶺一笑
動寥廓
　　　　宣城筆
　　　　　巳丑秋八月三十日晨起試宣城筆前
　　　　　一夜夢對
　　　　　御陳事故有入閤侍立之語
江夏無雙公翰墨能事畢平生稱快意揮洒得此筆
圓如棗心大鋭比囊頴直横馳屈産良細挿蜂膂悉
鋒柔得字易心勁腕能適赤管纔握餘貶削失掠敵
䇿􁇋嫓中山落帋生五色或簮豸冠霜或泚螭首墨
入閣與賛書侍立
天咫尺雖非山甫儔萬一𥙷衮職
　　　　賦襄邑蒸豚(尹劉璹字君玉予為都司時/部提控令史相州人)
我行錦襄野田間多牧豚不沾攔笠溷不識糟酵渾
渇飲兎苑溪飽嚙香阜根所以味佳美萬有空其群
故人得劉宰紅蒸具盤飱俵淺食不饐體芳腥未聞
今日復何日大嚼過屠門他郷固肥腯性燥空突奔
有時嘬其肉一筯増餘惽乳烹謝晉豪禁臠未必尊
柔毛詫沙苑盛餐厭羶葷未减貨所饋徃拜禮合殷
物産貴得地橘與枳遽分藍田異崑丘而别璠與珉
人生與物殊善変觀鵬鵾
　　　　雙廟懷古
鐡轝動地來獵火燼丸縣睢陽東南衝江淮國所援
蔽遮不使前恢復可立見二公明此機死守誓不変
雖危所保大如蝮螫解腕最難結衆心存殁匪石轉
彼蒼卑全節誰為落賊便巳矣君不忘握爪掌為穿
竟能濟中興淮海了清奠至今忠烈氣皎皎白日貫
賀蘭觀成敗不飲浮屠箭殺亡計多寡此論誠可辦
我來拜遺像凛對如生靣乞靈激懦衷剸决剛同鍊
朔風吹樹聲尚想登陴戰暮倚暈月城悲歌淚如霰
　　　　虞姫墓(在靈壁縣東三十里虹縣道南隂/陵山北舊有廟在山上今廢)
重瞳鮮情人鍾愛獨虞美五年有天下寵幸想無擬
一朝走隂陵楚歌聞四起君王大事去飲訣共欷歔
感君伉儷恩死不為漢鬼一坵鳯陽東粉黛見石紀
空餘山頭草纔歌葉披靡定應月夜魂長遶烏江水
　　　　江船二詠
　　　　　蓬
尺簀編黄蘆節■數湏隻長短随所冝張弛易為摘
(長者二十七/節廣二丈餘)一傍繫脚索若網綱揔緝北人布為㠶南
俗蓬以荻舟師貪重載髙挂借風力順流與遡波巨
鷁添羽翮望從逺浦來一片雲影黒乱衝渚煙開重
帶江雨濕百里不終朝用捨從順適夕陽見晚泊堆
疊紛襞積水雖物善利其助乃爾益
　　　　櫓
江船一鉅魚櫓拖乃尾鬛當其淵水深棹弱不捄乏
故令施航後前與棹力合濟川具有五此物乃其甲
一聲天際來欵乃中流發我浮大河東並岸行若狎
終朝卧舷間蘭槳但空挿𬗟懷剡木皇智創万古法
　　　　舟宿桃源縣
長路風日凄逺征力難勝捨鞍事舟行庶便寢與興
蓬底坐秋江􁒍如在韝鷹有時縱逺目汎若孤槎星
河從西北來勢建東南瓴萬艘水上下浩浩無時停
利名任風波醉著誰復醒閑看兩岸移轉盻煙中汀
晚泊桃源下波光乱漁燈静卧船舷間拍拍風水聲
舟人話夜潮使君老母驚又云此水樂君其細爲聽
　　　　劉營田拜慶詩
人生所欲壽有壽貴健安接物心思瞶曵履行歩艱
雞窠日省定此又何足歎耿濟劉營田(字太/𥘉)事親有餘
懽母氏壽期頥髮艾顔渥丹歩趍不扶杖目視分遐
觀怡神奚服餌終朝例三餐共云子致樂諒自家有
閑結䄜見壼儀教児列時官豈惟一門樂化及濟岱
間徳盛福自備百歳到不難朝家重貞静露恩不時
頒行當見旌崇寵光爛門闌車簾蹙繡額誥錦回翔
鵉肩輿王與陳一旦相追攀兹焉荅春■寸草心能
單我詩嫓彤管要作後代看
　　　　食鱸魚
鱸魚昔人貴我行次呉江秋風時巳過滿意蓴鱸香
𥘉非為口腹物異可闕甞口哆頰重出鱗纎雪争光
背華點玳斑或圎或斜方一脊無乱骨食免刺鯁防
肉膩勝海薊味佳掩河魴燈前不放箸愈啖味愈長
張翰為爾逝我今赴官忙出處要義在不湏論行藏
倚裝足朝睡且快所欲償夢驚聽呉歌海日方蒼凉
　　　　長至日次赤岸驛
扁舟下餘杭逺客逢佳節呼童起四更理棹未明發
燈前一杯酒持飲聊自悦江行官有程貴重敢中輟
此身得安舒行止聽驅䇿去冬一陽生露寢樂良夕
餳茶雖草草𥘉不失家食今年赤岸亭野宿雜乱聒
郷関天一涯雲水幾重隔殘年無定居餬口走閩越
眷焉不無情念乆意為惻兩舷暗浪喧拍拍若嗚咽
寄聲紫山翁此懷多不别(時任蘇州提刑)
　　　　平望道中
今日風色好舟行喜清和呉江抵嘉興逺不百里過
解衣坐蓬底閑聽呉儂歌大艑從東來㠶檣鬰嵳峩
云是淮海公赴召躭微痾倉皇不少住進棹如飛梭
物情忌太盛從者不得多尚餘蔽川載意氣隘兩河
有懐陶朱公覇業到不磨功成委之去敝屣與棄蠡
左顧萬金槖右顧西施婆可想不可見五湖渺煙波
　　　　大安嶺
乱山從閩來勢若萬馬騁六丁闢坤闔通道取此嶺
仰觀巳可怖𥘉陟戒太猛乗班亊推挽氣鬰頸生癭
旣升頗平夷六折到絶頂最慮泥雨滑沙磴足易整
俯臨盡黒澗一漫漲雲影佀矜吾年衰不遣見巇景
一山勢兩殊限隔示外警北登儘坡陀南下峻深井
牛肩抵風門峽束轉幽逈湍泉激南駃噴薄萬壑冷
人生此兩足停輟不俄頃舉縁聲利牽走險不知挺
我獨喜壯觀大嚼快雋永好竒與馮生比較略相等
漢家截海表兹嶺乃内境行人無晝夜関史𥘉未省
徒令踠馬足安用障巨屏暮投大安傳燈火破䆫炯
吐我胷中竒削此疊嶂梗此事特游戯夜乆凍生頴
控馭稍得冝雖險勢莫逞黎明呌雲去有懷為耿耿
　　　　自淮口抵宿遷值風雨大作
拖舟入清口適喜乱淮碧崔鎮抵宿遷徐行纔半日
朔風殆警余不爾何凛慄江雲作陣來凍雨矢四集
行撁人力微泥爛槽岸側打頭為旅拒遇淺殆鯨吸
波神鼓餘勇洶洶波浪黒勢張互相薄力進硬與敵
欹傾乃尋常簸蕩不少息秋江渺無涯終日困跼蹐
夜眠任倒懸晝坐自撞擊試身一葉舟凌轢蛟蜃窟
逺道胡為來行止吾豈必相值當耐何安順險能出
有涂莫舟行此語聞自昔君看坦塗間風浪猶莫測
處身苟無方徃徃半乹没居安貴不忘遇險戒無佚
所以長樂老進諫及衘失行行入吕梁持守要愈惕
　　　　吕梁
吕梁世所畏徃徃舟碎破我來相其衝說者無乃過
南洪一石埌北梁更么磨水淺但湍急欲上船旋磨
更縁暗石多重載防右左舟空人力衆徑徃彼無那
豈云水至柔内極沉溺禍至人特爲名過者戒㣲堕
舟行四千里冐渉銳盡挫髙歌幸無虞猶呼細
寄聲畏塗間識者當有和
秋澗先生大全文集卷第四
秋澗先生大全文集卷第五
　　五言古詩
　　　　和淵明歸田園
　　　　　庚寅冬余自閩中北歸年六十有五老
　　　　　病相仍百念灰冷退閑静處乃分之冝
　　　　　辛卯三月十七日風物閑暇偶游溪曲
　　　　　眷彼林丘釋然有倦飛巳焉之念城居
　　　　　囂雜會心者少因和淵明歸田園詩韻
　　　　　以寓意云
寡智空樂水便静思潜山性旣時與捩况復迫暮年
邇者事逺役冐渉江海淵意令不家食餬口湏閩田
因之委順去強顔官府間道逺䇿疲蹇跬歩鞭莫前
天幸脱覊靮放歸埛野煙郷曲喜我至迎拜衣倒顚
雖云有限軀且遂未老閑一洗矯拂性俯仰從天然
　　　　教授晉卿旬月間連失三孫
子孫續吾後上継祖與先何家無與奪與奪非我偏
壽夭况彼命賢愚亦偶然生者撲不死死者捄不全
又■諸囝屬夭折皆債冤不尔造物戯欲見不測權
所以逹觀者怡然於其間死者不深嗒生者不溺憐
東野昧此理悲歌淚漣漣負我十年恩此豈逹者言
延陵合中道失子亦悲酸掩坎三匝去一慟不復澘
曠懷聖為取情鍾丗所嘆懼傷吾子和為擬昌黎篇
　　　　響板辝
笙篌雜筝琶悲篥合蕃唱喧然一堂間餘音胡得抗
紅牙掩自無按拍喜時向響板出新聲激烈極清亮
都來三臠木手拉若尔壯逺疑啄木禽扣户何畢剥
近驚老􁈠喙頓齒振林壑劃然透空去夜静秋成柝
方能節衆音乃見終始作我本幽吟人避喧便淡泊
奈何将兩耳聽此終日聒君不見陶琴無絃趣有餘
子㓜鳴歌死哀樂
　　　　海㺜
海氣發異産兹㺜丗無䨥壅頥滿脩耏𬒳體紛竒狵
睛黄猱玃古喙促歇獢胮斗尾纔尺許直立森幢幢
跳踉顧自見喜極狂莫降夜風動庭草狺吠聲尔哤
不近穢與惡不竊鼎與缸勢猛性乃馴見罕人多􁒍
有時威見齒迫視防嚙撞東坡詠烏喙量移逺蛮邦
喜公得北還渡險無濤瀧此犬從閩來氣骨不喙胦
厭随呉獵陸喜逐龍移龎伴予水陸行足輕音不蹵
導予爲前驅健迅逾駿駹辝炎得吠雪寢處不夢江
堂無紅絲罽欄有碧蘚樁繫之護燕几足以增雄厖
戀主義不爽傳書心尔悾作詩見物性寄傲倚南䆫
　　　　和曲山遊澤宫感舊詩廿一韻
三代闡頖辟菁莪育英材六經治平具致澤需吾儕
君看弦誦堂明新掲横牌新民果何事五典惇克諧
平生勉勵心雖老時徃來名存到實忘過者冝興哀
上行意固盡下効理或乖文章将相科勳業麒麟䑓
倚席了不講若人安取哉文憲日如綫逝者不復廻
嘗觀亡宋學丕冐江與淮考亭泊西山兩公生海隈
天遣闢異教不使為妖災前年拜遺像鑚仰心徘徊
文明麗東南淵源公所開至今號多士翺翔與時偕
甞思萬有選細考勲與階青絲不素養格例空崔嵬
棟梁胡可得摩挲到莓苔萬貟備兩紀一夢南柯槐
此説誠至論忍使空學齋人微喙雖尺有言䡖薄埃
畎畆不忘憂念之傷老懷
　　　　韓晉公畫蒼牯出水圖
蒼牯水所憙泳游溪水中物情便所適頓立不我從
但見鼻吻長可知力挽雄小大制有法驅牽任此童
東臯夜來雨催辦耕稼功一飽頼爾力髙廪歌年豐
畫師亦敦本大意與訓同(用五代刘訓指水牯/為黒牡丹事)吮墨变花
賞指為洛花叢妙哉韓相筆逺意老明農
　　　　唐　鸞正面孔翠
　鵉弄丹青思入造化窟平生雀冩真多作正靣筆
圓張金花扇逈與鵉彩匹暖圍姚魏春翠射琅玕碧
瑶池百丈鏡顧影時自惜峩冠赤墀間朝午見孤立
年深粉色暗元氣悵猶濕逺來米家船復出王涯壁
髯温玉䑓後素有書畫癖一見易以歸不惜金與璧
繄君具眼士鍳定能亊畢竹亭展觀餘異夢憶疇昔
當時文字祥其應在此夕
　　　　琅山(廿九年冬十月廿九日/北上過保/塞馬上賦)
太行西南來萬馬騖東北奔騰走蛇陣一春千里碧
夸娥負𥙷餘弛擔於此息神功見天巧削出千仭壁
亭亭十二峯上與霄漢逼髙張巨靈擘羅列黒帝戟
枝撑圎蓋傾間映落景黒或云琅為郎説是郎君石
物類無不偶逺與巫峽匹不尔氣変常萬化無定質
巨細一㮣觀何異瓜駢析天機我偶泄山鬼中夜泣
萬石鎮雞川亦可稱峻極
　　　　望黄金臺有感
樂生與郭隗儗徳非同儕九九乃小數正可訓提孩
樂生復國讎強齊捲輕埃燕昭師事隗竟築黄金臺
我思賢王心要罄𥘉始懷在昭固至徳賛襄誠衆哉
卧龍以力食躬耕亦堪哀昭烈昧三顧孔明甘草萊
一語萬代譽正獨龎公開鳯凰巢千仭一舉出九垓
翺翔覧徳下千年能幾來捄時不易得况復管樂才
毅然好賢心無為古所咍
　　　　和紫山題觀音堂山石詩韻(彦良馬君索賦)
我行滏水陽思有登臨舉佳處得一遊不計寒與暑
盛聞臨水間猶是鄴西圃山滋與水潤不識田家苦
隂壑閟靈景石林氣清楚又云龍洞水清可濯纓土
我無適俗韻樂與泉石伍此行應旌招敢覬煙霄侶
閑雲本無心安取濟時雨紫山知幾人夢覺邯鄲黍
題詩見歸隱眞隱果能否作配不自量𢋫此山石語
　　　　張鵬飛治虎骨爲鎞挿作詩以贈
張侯骨鯁士志節何誾誾英發見早歳智效今埋輪
赤手搏於莵脱略狐狸群今復切其骨整此烏角巾
持贈壯我氣能復冠惠文吾老無所用胡爲走踆踆
忝落麟鳯網或可解紏棼一薦不可負上有
文思君倘遂寸𥙷去所得亦己殷要當簮此挿醉看
西山雲
　　　　淵明漉酒圖(為表弟韓雲卿賦)
晉人尚放曠不受覊與束虚髙失之傲降志到自辱
淵明性眞率順適無矯慾清風凛一時千古仰髙躅
得錢送酒家况我新醸熟渇來夢吞江奚計巾一幅
有槽不待壓露頂手自漉清濁即聖賢併欲貯吾腹
悠然對南山夕鳥送以目還我浩浩天丗運任伸縮
冷然風度林澹若雲在谷俯仰霄壌間出處一徃復
過此設有論正為蛇畫足宛轉出新意便可激流俗
不思皇上人方寸許撑觸欲求先生心用意不當曲
縱使欲自况此老烏可黷吾言誠漫與得酒且兀兀
　　　　有懐雪菴禪師
雪菴圎通士我非方外人毎來扣禅扉坐暖蒲團春
有時論書翰兩耳聞未聞自笑以技進斵輪非郢斤
吾學師所知師傅吾所珍擅書三十年臨池墨􁪣淪
乎提八陣法論入三昧神功多懸誠骼勁擢平原筯
蹴踏龍巖癡髣髴黄山眞何心山隂鵝不計羊欣裙
興來追醉素堂堂張其軍驚蛇雜走虺入草猶龍奔
縱横與捭闔真積力可臻具眼丗所難雪菴洞無垠
道存見目擊靉靆知見薰孔竅灑有開滌我胷中塵
十年風馬牛茆塞未易耘去冬喜北來将謂晤語頻
逺遊乆未歸此抱将何伸懐人叙游藝愧乏昌黎文
何時太行道梯空下秋雲
　　　　李庭珪墨
墨龍奮晚唐五李相繼出林林歙溪松黒入太隂窟
老奚綰天機萬竈出玄笏松身玉質堅走研風肅肅
神爽􁈍點光湛湛童子目二者旣得兼髙名宜擅獨
妙劑秘千古何有遇與谷埋馨六經笥漏網龍在陸
横罹相國阨復值永寕酷殆及宣和間千金購無復
郁郁蒙城田文獻丗相属香林秀孫支善継踐芳躅
傅家無長物寳此一寸玉客居大於斗豐潤蔀華屋
阮生幾緉屐舜楽一䕫足公餘日摩娑寕使食無肉
古人不復作精絶見此物傾嚢任借觀不許一磨倐
田郎固淡僻清賞儘不俗書生臭味同徃徃溺所欲
吾家眉子歙隱隱脩娥緑客來恣濯玩亦弗容少黷
墨不知研良硯不沾墨馥譬猶藏書人終歲不一讀
挿架徒好觀新若手未觸相看兩癡絶一笑為捧腹
　　　　贈承旨唐壽卿
論士湏詣實相馬先其神周秦何貴賤変化存吾身
唐侯金閨彦動有鵉鳳馴飄飄瀚海翮上拂明月輪
憶𥘉識君面轉盻二十春朅來客京師君為玉堂臣
時於管中窺班班見其文髙適四十詩便與作者隣
青紅桃李埸夭葩散竒芬有徳諒有言君侯性誾誾
最愛發䇿際不迫意獨臻理明中事機士氣借以氲
重念朋友交敬毅多不倫或者一顰笑意在交相因
令人氣最短標置分畦畛愛君略城府吐詞爛天真
不作崖異奉不學游説秦信厚等麟趾為人解絲棼
所以多士間堂堂張吾軍蹇予自結髪汎愛而親仁
當其立事歳亦復求蠖伸長風萬里浪蹭蹬無縱鱗
今雖老伏櫪尚友心猶振都城交游海因依幾當親
如君辱識乆辨與陪翔麟人事有乖合對靣如離群
徒從樽爼間一笑傾冠巾只今友道衰耐乆將何人
相馬論其力取友非所尊天機到没㓕君今九方歅
心期旣有在形迹不必云因題樂山詠聊書代吾懃
　　　　成徳堂詩卷
蹇予客京師詩卷曰交至此風近曰長珍饌互相餌
張君􁀌新堂乃以成徳示再拜來懇予一言願明志
成徳以徳成何翅餘愷悌徳者得於中行巳見於外
是乃君子稱實為聖賢事一時扁之者無乃躐等第
大朴自六鑿衰俗日零替剽竊糟粕餘色取仁為利
遽然以兹名豈速滿盧意我開入徳門試說第一義
厥修貴有𥘉主敬聖不易孜孜先此念懮入匪難致
収功心日休不匱将錫類㑹見堂中人事業稱不噐
　　　　題趙文卿嘉山詩卷
徐公序嘉山衆美掠巳竟復徼諸公作落筆先漫應
我雖乏新意不為蛇足賸文卿慷慨士意氣掩趙孟
識君二十年毎對豁滯興談噱傾底裏議論老能正
以儒乃毉名以毉實儒行誰為幽并豪虎変伏延炳
先賢去丗逺一氣猶包凝蒼蒼嘉嶺山玉立想照映
士㑹悚秦䇿宣尼善衛磬我常登汾睢西眺河山勝
延安東北秦得士敢小鄭彼嘉宜降神英物復趙孕
儒毉有顕道孝愛發天性惟其嗇世用裔逺有餘慶
㑹生甫與申駟牡擁髙乗我詩匪䛕辭探賾神理證
有子教讀書服此恒起敬
　　　東征詩
東藩擅良隅地曠物滿盈漫川計畜獸蕩海驅群䲔
盛極理必衰彼狡何所懲養虺得返噬其能遁天刑
逺接強弩末近訹乳臭嬰一朝投𬒮起氊裘擁矛矜
天意盖有在聚而勦其萌荓蜂有螫毒
大駕湏徂征寅年夏五月海甸觀其兵慿軾望兩際
其勢非不勍横空雲作陣裏抱如長城囂紛任使前
萬矢飛攙搶我師静而俟衘枚聽􁃜聲夜半機石發
萬火随雷轟少湏短兵接天地為震驚前徒即倒戈潰
敗如山崩臣牢最愾敵奮撃不留行夘烏嗢都間天
日為晝冥僵尸四十里流血原野腥長驅抵牙悵巢
穴已自傾彼狡不自縛䑕竄逃餘生太傅方窮追適
與叛卒迎選鋒不信宿逆頸縻長纓死棄木臠河其
妻同一泓彼狡何所惜重念先王貞擇彼順祝者其
歸順吾氓萬落脅罔治無畏來爾寕
王師固無敵况復多算并
君王自神武豈惟■廟社靈三年哂東山殪戎營栁
清都人望■翠華洗兵雨何零長歌入漢関喜氣欎
两京小臣太史属頌德職所承雖非平淮雅動盪耳
目精赫赫桓撥烈仰之如日星此筆為紀述發越■
吾皇英召穆羙常武且莫誇雷霆
　　　覔風字歙硯詩贈侍其府尹
硯本發墨具不爾安用他碧紫暈鸜眼黝黒深宫鴉
彼端類髙人風姿固云佳逺韻不少吝清談浩無涯
但於當機時未免思棼拏若或砥礪用茫然手空义
硬則墨爲褪軟則磨泥沙惟歙士之傑躰性何交加
羅紋與刷絲一寸皆可嘉囘視端溪公有名實則差
新安山水窟澤大生龍蛇舉丗𬒳其利何有蛭與鼃
山髙溪水清其芒例如碬甞聞右軍硯風字琢手奢
是名爲水箕朶頥駭晗呀松煤燼無餘惟恐中書了
池寛水瀰漫挹彼如尊洼陂陀浸半海揮灑生雲霞
平生未甞有夢寐江之涯君今去爲邦過此空成嗟
包公尹端州歸不一硯拏彘肝類安邑一笑春生華
書生乞索態殆是心貪邪禰衡溺所愛竟摻漁陽撾
今冬與來春㑹有泛斗槎雄雯或雌縵分送張華家
　　　　十月牡丹
　　　　　彰徳路監郡完閭嘉議治甚有聲壬辰
　　　　　秋辝職譲其叔也里不花中順是歲冬
　　　　　十月新侯府弟發牡丹二本明年秋計
　　　　　吏伯耕香林先生孫不逺千里來求詩
　　　　　於翰林諸公因首為賦此
玄冥氣折膠草木餘萎悴鄴城樂土郊畫㦸清香地
誰留翠𬒳暖小試丹砂藝一枝鶴翎紅照映朝𫀆貴
散彩氷雪中造物有深意正縁二侯賢撫字見早歲
藹然禮譲餘涵蓄坤靈秘歐九譜花神百種第佳麗
洛花固芳妍根盛氣或異春華復冬榮彼祥端可記
無乃後來者踵治更和惠雖云有淺深錫類由不匱
奚煩鍳傍州一段中和氣慇懃将二羙千里偕計吏
遍求翰林詩擬薦金盤瑞我欲論五行推測渉茫昧
浩浩二氣中事或有関繋重榮說紫荆偏反詠唐棣
佳花元致祥惡草終可畏未若中庸篇継述皆自致
栽者即封培傾者随覆墜由來衰盛間爲善不中廢
曰善即胡為不出讓與悌神明與扶持聲譽日四至
君能馴是理獲利餘百倍何翅天香臺卿雲摛四季
　　　　送范葯莊子楚教授嘉興
范君號葯莊杖屨屢來謁坐間話行藏曾是憲幕客
投我詩一編細嚼讀恐徹詩從晚唐來髙風日凌折
君才何清峻略不見萎薾渾涵中州氣佳處每撃節
朝來又相過喜色浮兩頰廼云子楚軰得調官兩浙
南歸行有日一舸赴呉越􁃻予送行詩我畧為渠説
路教然冷官佀緩係實切化源開兩庠彼秀冨才傑
朝家急得賢訓勉冝屑屑一門在清流聲譽儘昭晰
君雖客京師破帽幾風雪兩椽省東墻一片江南月
覊栖思不無相視為一豁君歸稍如意晝日抵三接
何俟老夫詩長路絢行色
　　　　贈大同利彦祥(名翥西域人)
金天一氣皛以理廼為義兼包軆用言藴蓄和與利
弘居大同東去都為近地風塵雜四方豪貴猶大魏
聖賢貴有教𥘉不限氣類彦祥孕金皛用雅変華裔
歛祍昨過門偉矣髯郷麗開談一老生略不見本氣
諒知六合表固多瑚璉噐示予野齋辭把玩愛不置
丹青寫虚影經史含至味舎此或與彼恐墯為善志
同将與進心更擴讀書意周邵兩邠産文獻垂萬丗
由余出西戎斯也以賢議吾賢即能賢此論古不易
守之有餘師何俟吾言贅
　　　　贈筆工張進中(字子正)
書藝與筆工兩者趣各異工多不解書書不䆒筆製
二事互相能萬頴率如志進中本燕産茹筆鍾樓市
雖出劉逺徒妙有宣城致我藏一巨弗用乆等篲弊
授之使改作切属鋒健銳䟽治近月餘去索稱不易
先生莫促迫致思容子細中書不中書安用從新繋
朅來歘見投入手知利噐文房三貴人刮目喜相視
正縁兩資藉辦此揮灑技吾錐元不銛甘分置散地
馳騁翰墨場又匪老人事不辭束縛坐但愧簡拔意
子正來索詩一笑吐吾喙束老豪頴辭遂擬徘為戯
　　　　送張㓜度倅冠州
前年走京師忝與北海薦白首官詞林意若遂少願
雖非玉堂人幸接金閨彦供奉得張子為人良可羡
豈惟文字間辝理見兼善言行兩無擇容度升回轉
温純韞櫝玉樂易不崖岸何心與物忤有問即氷渙
宛如鵉鳯姿肯作麒麟楦相看二載餘謹若𥘉覿面
朅來過門别新除得倅冠坐乆兩不懌去住相慰浣
我心愛莫留官属亦深恋其如行止何物情復多變
鑾坡禮文窟一任儘清䆠古人貴任運况去有三便
家近得侍親州孤無劇辦請益願一言偏倚時揉錬
我忻聞其說解事語不漫常思歐九說可為後來贊
摛文止潤身及物自貞幹休辝米塩碎莫厭衙起晏
不見忠献韓鼎鉉出推判行俟官有程民事不可緩
　　　　遊嬀川水谷太玄道宮
迎謁次媯野将為旦夕間尚餘百里逺却得三日閑
追陪玉堂翁清游指仙山窮秋草木盡諸峯慘無顔
兩崖蓄餘暖嵓樹如春妍洞口疑有光望中巳欣然
始至覺夷曠稍深更幽寛山英喜客來夜兩濯翠鬟
層巒與疊巘供我柱笏看雲封石上鉢(𥘉大道酈五祖/者迯難此山衆)
(追及弃衣鉢石上而匿其物重衆莫能舉/異焉遂請主其教今道院盖酈所創也)玉漱山腰泉灌漑
滋樹藝一脉窮湾環西臺頗峻絶兩折躋其巔詩翁
見精徤登頓不作難䃲礴􁏠莫留松風吹袂寒降阿
集晴䟽髙談渺孤攀山荒苦無稱似待新詩傳諸君
垂槖來稇載風煙還因公得勝賞此詩其可諼但恐
雲霞舉暮景去猶慳我非桓野王今識東山安
　　　　題筠菊亭
有客昨過門挾卷携酒壷我老厭人事汝謁将奚圗
自云有老親倦游樂閑居終年築亭圃筠菊心所娯
二者諒㣲物一日不可無餐菊制頺齡種竹來鵷雛
牀頭幾葉書随意日卷舒欣然有所得擊鮮忘朝晡
脫畧少年事呼鷹走韓獹治生不求冨教子供讀書
近随計吏來一命沾堂除南歸不徒手豈計巴與俞
眼中倚門親慰浣當何如瞻烏噪軋鵲過户懸蟢蛛
竹色動虚牖秋香滿庭隅計量到家釀小槽滴珎珠
江山漢隂國耆舊稱名都從今王氏亭而與吾孟俱
題為五字詩稛載樂有餘路教為再拜歸當榜吾廬
　　　　陪張右相祭奠司徒忠懿公墓(元貞元年歳乙/未夏四月九日)
王城西北郊有山曰盧師崗逺見蟠互野曠欣平夷
我甞以事來旋軫思遲遲匪縁蛇虺靈不羡風煙竒
有懷
徳育公攀附随
潜飛一朝際風雲振燿生光輝我𥘉拜英表冨貴非
公誰内焉豳國助上焉
兩宫知孰云恩澤侯以徳中自持近侍足恭謹接物
餘謙撝由家化而國在理乃所冝及夫司徒公衍慶
尤熈熈再丗保傳功大書見豐碑
神龍襲九淵奮起湏鱗鬐伊公漢大横庚庚隱天機
歴數旣有在大噐将安歸
君王自神武監撫非細微寳章猶傳壐啓沃貴知幾
堂堂忠愛心畫此廟社規其報冝伊何子孫保無期
倐歘三十載山丘兩巍巍生死固常事盛衰有足疑
昌黎銘殿監所以含餘悽我老自多感黄鳥聲正悲
駐車不忍去日下山煙霏
　　　　書日者卷後
稔聞日者名不識詹尹靣共云推未來符驗如契劵
因之求題詠有學難自衒郭生序巳詳奚待余眷眷
雖非青嚢翁嘗讀季主愽為憐長沙傅三䇿動漢殿
及夫行藏間而抱不遇怨絳灌夫何為藝能上自羡
弗思前席夜有舌不少嚥况彼倀倀徒能不逐利轉
正真神所與言行士之觀悔尤兩克寡禄秩中自辨
宣尼敞亨衢天理不吾謾山人有來問此語告無緩
庶刳萬有心一聽三聖断
　　　　題張氏先茔記後
禹城張氏先起跡自農伍力田與孝悌内助出賢姥
夫婦人倫常松竹表寒苦柔姿不易立流離復囏阻隻
影携孤児避地韓城隖飢寒児不知採拾治絲縷訓
育至成人衣食能自取去著仙人衣春風三十許若
将終其身一室老環堵天其表媪慈再丗沾煦姬蔚
為庶門清在野不多覩南薰吹棘夭衣冠見楚楚子
然九齡迪信厚稱幹蠱或欲以節聞顧視為告語近
名道家忌此事莫予吐夫家已不幸在我分當處里
南築幽栖竹木映庭圃還我浩浩天香火湛靈府晨
昏省定際迪也禮容與一朝委蛻去神光照東土我
紬石室書逸事湏丗𥙷
國𥘉迄元貞莭義幾人數豪族易昭晣里俗多草腐
况保晚節難徃徃変所素猗歟望亭君雅志遂𥘉舉
凛凛百年間毫髪不少沮竟續所天家時祀苾籩爼
豈唯勵衰俗清風激千古裁文為歌詩流詠遍齊魯
　　　　送張勝非任汝寕府判
汝流漾玉虹望入東南楚雲連懸瓠城形勢見今古
有卿以龍名旦評擅諸許山川氣不易舊蔡変新汝
名芳土亦馨理在物争覩張生太史属三載戰文圃
開朗中有爲一変至於魯朝來得新除破甕起欲舞
踵門來告别一言求小𥙷試將吾巳行聊用勉君舉
吾年四十餘彈冠判晉府通宵思闕遺未明聽衙皷
上焉事官長下焉宿民苦簿書雜米塩塵土與相五
杭容不少倦公散日常午任責在人先見得思義取
争輸公堂益不惜寸心吐堂堂五十城利病繫區處
心平知所宰有衆孰敢侮御吏至束濕未省聽渠主
最怜絳陽獄五歲閉幽圄一朝得其情乆旱霈尺雨
當時官府清至今傳好語伻來一宴過蓄縮畏於鼠
正縁中省嚴經制得其所後來府無人所事盡乖忤
官寮自兹壞政荒歲飢阻每用誡平生艾服絜其矩
皇家重師帥爵禄不輕與汝寕本寕尔未用厭勞拊
聲華月旦評粲粲珠還浦𥙷缺公與卿去去力當努
壮心横落日髙歌當梁甫
　　　　壮士吟題郝奉使所書手卷
使節駐淮海人望兩好熈宋人足変詐觀望占成虧
不知破武事中伏混一機壮士死則巳不死将有為
宋琚凜風槩天馬不受覊拘隔一舘間激之見連鷄
事乆変乃生勢去心恫疑奄奄十六年慘悴甘湘纍
内閧旣首䑕外侮宜紛披盛氣屈使降壮心終不移
睨柱欲碎首忍見王人微松嚴操愈厲草緑秋更萋
蕭爽隱霧豹脱略觸藩羝老賊主一殺幽憤将何施
庭芝一援手所昔良不貲兵交使其間天理或可期
于卿才属國所報亦以卑至今郎山塚突兀空蟠螭
两行清汝帖只有老天知
　　　　送徐平叔還廣平因次其韻
全趙古多士祇服見吾琛我生自有命其肯枉尺尋
結交半豪右翔集依雲林當年平津閤箕冠明月簮
乗時頗展翼天髙氣横参談詩似高適走翰驚陳琳
忽騎将軍馬縛賊虎穴深嚮耒三數公朱絃得遺音
長劍一樽酒灑落開雄襟自笑我何有踵門來載臨
䄂携長沙書囊乏魯連金白髪老親健晚境毛義駸
時清渇明略友義多同衾躬耕食不足從仕力儘任
秋風吹易水㳺子動歸吟深藏會有待莫負平時心
　　　　題焦節婦卷後
焦氏有賢女姿禀與衆殊旣笄樂貧素出嫁南征夫
一朝聞卧病尋訪邊之隅怙恃力眷挽在妾夫何如
竟能遂𥘉志扶䘮歸里閭朝昏事蚕織恭侍舅與姑
百年終孝養葬祭何勤劬拊畜两孤㓜嫁娶禮與俱
孫門固衰謝頼一貞節扶夫婦人倫始因之変時汚
一端青縠信至死誓不渝采詩論國風彤管冝沾濡
誰謂閭閻間凛此風烈媰猗猗谷蘭馨落落青松孤
豈惟表門闕抑備太史書逹卿昧平生容齋文可娱
美節冠東州亦用播友于清風振孤標讀者冝嘻歔
　　　　送許澹齋提舉隆興學校
我𥘉入玉堂喜識淡齋面忠翁两朝士極口爲稱羡
子逺東嘉人文綵金百煉妙年登巍科巧宦歷幾遍
風儀聳四筵目光雙烱電前年來京師得遂依劉願
校書天禄閣音吐見雄辨長河瀉建瓴洒洒江在傳
三釡固禄微一官争鶚薦行李日覊栖猶是多士冠
今來得羙除提舉江西彦在呉列朝行客燕領詞翰
洪都儘經學文藝業多擅好将鑄顔手主善志無倦
習俗與命脉風雅爲一変江煙送行舟瀟洒離亭餞
清吟代驪歌别思空眷恋依依鄉國情去逐南飛鴈
我老歸未得松菊夢秋澗衣冠拱清朝粲馬珠會弁
自慚老無能零落秋風扇君行重感槩黽勉磨鐡硯
長江控髙閤百丈驚井幹梅花散春妍蒼煙開禹甸
江山有清眺風月興不淺南昌地卑濕衆流争湊衍
去年水為灾孤城江四轉兒童化魚鱉萬竈産鼃黽
慨然為開陳此事豈小便一􁆝濬東湖澄江静如練
淡齋素有為肯遣空懐卷
　　　　觀臺鄕劉氏瑞蓮
遥遥觀臺郷近接魏西圃風來紫陌香臺傾金鳳去
繁華一夕空風物猶可據劉君號素侯林野敞亭宇
貯藏物外春中有百花隝池開一泓多雲錦漲秋渚
亭亭玉井花十丈氷絲北一茄十三蘤秀發廼如許
輝映天泉淵飄洒横塘雨風流似六郎澹豔疑静女
髙情太極翁愛玩吐竒語根植汚泥中香韻儘容與
褰帷對佳麗凌波看微歩煙霏動簾櫳漢女出歌舞
當其爛熳時固巳表䨥舉豈惟見家祥分秀孕先母
重臺與㕠頭連莖同合跗封章稱嘉祥夸者徒媚嫵
由來草木蕃造物不予侮氣和物自盛事異未之覩
百年霈遺澤宅相煥圖譜君家邯鄲望馬服廼鼻祖
諸郎藉餘慶雋拔一何楚起家漢賢良接踵泛蕖府
一門集清芬嬋姢冨簮組為君續夷堅作詩劖石皷
(滏陽有石皷山)
　　　　蒲城行(効韋蘇州体示異姓弟喬百順)
蒲城今樂郊兩翁處東西相别二十年顔鬢䬃以凄
加飡似平時捨杖矜徤移置酒前拜壽喜定垂涕洟
擁膝侍終日念不共提携幸有聶與喬治生事鋤犁
云誰知異姓(一作/派)孝養日孜孜雖違心獲安慰我悠悠
思官書促前去望入雲林低
　　　　黒山秋霽
我度居庸關天峽四十里巉巉積鐡色兩勢蒼壁倚
何由剷疊巘一撮峙燕几長令㓜輿心喜溢秋壑底
朅來遊京師訪友棠隂里入室得兹山欣躍倒雙履
携歸坐卧觀論列忘兩紀黒山凛氷尖玉色何粹羙
連峯卑髙陳夾嶂蹊逕逶逺勢走脩坂秋骨濯清泚
絶巓蒼窮盤哀壑太妃圯竒状出天然弃墨妄模擬
又如草間虎怒伏驚獵箠昻頭入四顧徐起妥蒼尾
書生眼孔曠百見心未巳不為此僝顔照映横玉壘
烘香作怪供揚觶問山鬼不知天壤問􁲤刻此能幾
魁岸状木假甲乙弟湖玼逹人有大觀太華拳石厸
曾為物外誘沾沾抱徒喜屹立萬物表景行世仰止
詩成贈山主我豈鬰林齒巖棲未有期對此聊尔耳
大開致爽軒柱笏約吾子
秋澗先生大全文集卷第五
秋澗先生大全文集卷第六
七言古詩
　　　　舒辟劒歌為太常公弘衜賦
龍泉之精老蛟血躍入洪爐凝夜雪至今元氣老不
死粲粲碧華浮两脅雀環金錯赤絲絛蒼水夜擲天
為髙或云徑度海西陲佩非其人有所歸夜飛入燕
人不識天以神兵示中國宋侯磊落書中傑碧眼風
湖物情格窮幽抵祕竟圖經羽窟崑崙騰口說黄金
臺下喜相逢醉眼髙歌得玉龍摩挲神物萬金重箕
冠傾倒琉璃鐘蹇予元年燕市客走馬來觀嘆竒絶
雪屋嬁青寳匣開紫氣横衝箕尾㓕悲風凛凛入座
寒山鬼吹燈中夜泣當年夭矯龍性在入手無方恣
舒辟金精固列五材首堅質柔資苦差别彼人之性
而與同太柔失威剛則折咄嗟此劒隂陽全雄雯雌
縵俱赫然君不聞淮隂未遇賤且貧愛而服之良有
因無何大遭跨下辱亦如此劒能屈伸一朝攀附赤
龍飛六合風雲入指揮漢家日月四百載亦從此劒
騰光輝宋侯篤我卓所立一日三看曽不惜我今作
詩私自激重爲歌之感疇昔多君振厲義且誠羡君
小試妖氛清三年盗弄潢池兵亞夫持節東南征此
時宋侯佐戎車一揮逆儔生白鬚縵纓短衣非我事
談笑自有聊城書斬䲔歸來茆屋底拂拭海西心自
喜不湏夜半舞荒鷄得君亂絲爲君理况君天冨蓆
上珍胷蟠萬卷餘經綸
天王未八非熊夣此劒應湏檢子身
　　　　飛豹行
　　　　中統二年冬十有一月
　　　　大駕北狩(時在魚児泊)
　　　　詔平章塔察公以虎符發兵于燕既集取
　　　　道居庸合圍於湯山之東遂飛豹取獸獲
　　　　焉時予以事東走幕府駐馬顧盻亦有一
　　　　嚼之快因作此歌以見從獸无厭之樂也
(予時為左司都事)
二年幽陵閱丘甲
詔遣謀臣連夜發春蒐秋獮是尋常况復軍容從獵
法一聲畫皷粛霜威千騎平崗捲晴雪長圍漸合湯
山東两翼閃閃牙旗紅飛鷹走犬漢人事以豹取獸
何其雄馬蹄蹴麋歘左興赤縧撤鏇騖龍騰錦雲一
縱飛塵起三軍耳後秋凬生豹雖逸才不自惜雨血
凬毛摧大敵凬煙慘淡晚歸來思
君更上單于臺血埋萬甲戰方銳瓜牙正藉方剛才
古人以鹿喻天下得失中間係真假元戎兹獵似開
先我作車攻𥙷周雅大笑南朝曹景宗誇獵空驚弦
霹靂何曽夢見北方強竟堕閉車甘偃息揚鞭回首
漢家營一點槍纓野煙碧
　　　　匹𥿄歌(謝王道人子寕)
楚山脩竹森如玉千杵鳴碪響空谷溪翁鬪巧紙愈
佳渌泛秋江連百幅春歛籠燻素練輕鳯梭停織天
孫顰聲光一日天下白万古作配中書君道人耒自
蒼陵天名品閱盡東吴舡恵然贈我以此𥿄入手展
放銀河飜脂疑玉瑩絶纎滓凬流綽約藐似姑射之
真僊扶餘綿蠒固堅膩中有雲影霮䨴浮秋瀾金華
五色非不佳不放墨松使者光通玄何如此君貴重
百金比當与澄心王屑並驅争後先媿無少陵詩魯
公筆如椽揮毫壹掃空雲煙文章元氣古无間玉堂
人物今翮翩此而不贈返恵我夜光暗投眞可憐道
人一㗛春生頰琢腎雕肝爾心折千首新詩意未窮
分取煙江愁万疊我今靈臺乆荒穢老樹秋蕪餘廢
垤何時除治若此𥿄一片冰壷貯秋月深蔵且湏珎
惜之准備虚堂夜生白
　　　　金馬門行(䝲董叅謀彦才之元帥府)
十年金馬門中客万里凬雲横上策貂蟬要自出兠
鍪拏舟渡江江水窄新豊樹色繞千官一片丹心懸
魏闕洞庭白波木葉下千騎臨江思飲馬堂堂大帥
晉龍驤聲振南陲無呂賈止則如山戰則克更着君
侯叅幕畫淮隂何止一軍驚滿眼旌麾動秋色万竈
連营椘戍烟一樽回首銅駞陌功名年少貴力取行
与諸兄垂竹帛蹇予乆事筆研間天東倦客未能還
夢回破屋見星斗啇聲夜半歌南山虚名不到麟閣
上白日能饑首蓿槃何如乗此長凬去濁浪吹破東
南天
　　　　相從行(贈宋兄弘道)
宋君茂異誰其儔事業當向前人求羣書磊落載其
腹人道聦明似鄴侯黄陂千頃不足泳入海簸弄龍
􁑼舟十年霧豹棲巗幽每恨南海北海風馬牛碧雲
望断西山陬爱而不見心為憂向耒文彩珊瑚鉤寕
胡一曲不自休(公嘗作寕胡閼/支歌行於世)壯懷似欲冩孤憤筆
力倒挽西江蚪古今楽府非不優例以哀怨更相酬
蛾眉命薄黄金貴青塚雲凝紫塞秋多君變體不師
古一掃万古琶琵愁我忻得之三過讀如入武庫森
戈矛乃知鳯凰在歧世自瑞春凬百鳥空啁啾乾坤
吾道方悠悠天公卑子鳴中州喚回海嶽三生夢獨
倚元龍百尺樓今年冠劒平津閤積憂一見心為瘳
識君恨晚愧仝志正以羔羊之鞹縁飾青貂裘古今
為諱分清流不用倒飜鸚鵡洲期君有道興東周不
然君為龍我亦同雲浮自兹攀逐不相失四方上下
從之㳺
　　　　南風謡(送董端卿之鄧州軍幕)
南凬不競兵塵鏖两淮春燕趨林巢
吾皇明見万里外欲以德服兵无勞巳聞灌莽極目
地万屯春事開林臯紫髯将軍賢且豪智略徃徃超
龍韜一軍壁楚號勁利眼中勍敵无劉曹今年分閫
鎮鄧鄙旌旗改色天爲髙芙蓉幕府固多士更以厚
禮羅英髦君侯漢庭選經濟䕫与咎婉畫乃餘事白
羽凬蕭騷年雖哀樂境两鬢無霜毛如君名䆠不可
逃繡花未滿千金刀鸞凰忽爾辭蓬蒿此行莫起觸
熱嘆將軍好士心忉忉淂君豈止解欝陶投竿如掣
東溟鼇飛牋走翰鈴閣底駸駸欲逼令家綯秋風皷
角驚江濤軍中氣和投楚醪兵家耕戰諒有待雲雷
隠伏池中蛟一杯漢水春蒲萄楚人雖猛輕秋毫知
君談㗛辨此事長江聽渡龍􁑼艘長江聽渡龍􁑼艘
　　　　長劒行(爲王子𥘉賦)
老蟾破雲光走庭清風西來散餘醒斗間紫氣望不
見太白睒爍無光晶燈前惚値蒼水使示我寳劒喜
且驚芙蓉匣開吐竒怪分光盡萃此劒之精英蒼虬
翻凬白日動秋水背露龜鱗青昔之所愛今乃遇覺
我烱烱㕠瞳明青衫試拂拭磈磊難自平平生疾惡
腸爲爾芒角生我聞乾剛甲五材鍜成玉龍復以首
利庻物稱佩非其人尚不可况乃用之髙庳而無經
君不見趙文失所好日夜徒優曼胡纓朱雲妄其請
折檻反取訕訐名劒之於人無適莫用之得術如雷
霆又不見周公管蔡舉謗息四國寕聖師两觀誅正
大貫日星遂令千載下妖腰亂領寒於氷引杯感古
我自惜儒冠突鬚嗟無成之子凬雲士慕藺如長卿
飄飄四方志早以文章鳴君与劒無乆蟠决雲㑹看
昇青天黄金錯環蒼玉佩攬環結佩
天王前慇懃祝子無多言不誅巳然誅未然
　　　　雜言喻爲彦政失子作
堂上慈親頭白絲慰心頼有寕馨兒巉巉頭角日方
露誰揮如意擊碎珊瑚枝不知與奪果何主變㓕歙
歘無旬時驪龍失頷珠海窟黯慘鬚眉垂老鶴憶别
雛涙眼呌断秋天低彼蒼坱圠於我本無有何事誕
說立象為鑪錘陽春豔豔木自榮非春一一點化青
紅姿秋凬瀟條羣木脱物感秋氣彫悴又匪行隂機
乃知生死天地間花開花落殆似東風吹蜂房魚腹
得至理子夏失眡傷天彛西家因果蠱流俗東家聞
之為朶頥蕃延踈薄無定分慰懐當取昌黎辭父子
自天性東野能不悲君年正鼎盛情鍾感非冝况夫
先子澤渾水清而漪吾友賢且孝舉案加有梁鴻妻
捧檄為親屈晨昬歸來侍庭聞我聞善積有餘慶他
日當有螽斯詩
　　　　湧金遊(并序)
　　　　予回轡共山有客過而問曰湧金之逰樂
　　　　乎曰樂矣不無詩乎曰无有也客曰事樂
　　　　㑹之於心心樂寓之於口且蘭亭之勝至
　　　　今尚為羙談者其以有託於斯文也客退
　　　　於是乎書長短勾以歌時孟夏十四日也
曉雲拂山山氣昬坐耒万壑烘朝暾丹崖翠壁畫莫
出但覺詩境供愁新地靈祠古秘幽怪天授神柄專
其尊年年簘皷祠下路東凬十里楊花春我耒爱此
山水窟天氣着物清而温湧金亭上一䃲礴主人留
髠醉金罇水邊滉瀁多麗人徃耒但看珠翠裙不知
僊家足竒貨明珠脱串一一浮出摩尼真波間可翫
不可掇雲錦飜動玻璃盆書生潤身那羡此席上正
有吾家珎舉杯酌水但黙禱山靈垂意哀王孫願分
秀色貯詩腹一洗万斛胷中塵仙官有請固不拒山
鬼竊笑君無因不然結茅傍脩竹雲烟占断西湖曲
月明舒嘯碧山巔喚起公和跨黄鵠
　　　　秦川行送(張孝先)
北燕豪俠南州客去歲辭家今八月霜凬偃薄一貂
裘不為无金少顔色平生弓劒只餘事滄海凬雲居
上䇿今年棄繻復入關春光澹沲迎征鞍周侯磊落
天下士櫜鞬頼子為周旋我知黄鵠志千里此舉横
絶青雲端長安西望白日近解鞍多在清明前新豊
酒斗十千長樂坡頭楊栁煙曲江花滿樹春凬怨啼
䳌對時感槩能不動鄊思丈夫有涙肯洒離别間驊
騮得路足神駿我非繞朝愧乏黄金鞭君不見古人
勲業貴少壯莫待拊髀悲流年
　　　　東方碑帖歌謝(子𥘉)
魯公筆法天下雄東方一賛其猶龍嗟予愛之力莫
致夣魂㡬到平原東我雖不解書慕此忠義凬有唐
天寳𥘉禍首營州奴羣兇一朝起氛祲連神都廿四
名郡凬靡随盗區堂堂顔使君徇國思捐軀竟以七
千衆不為胡塵汚乃知大節𥘉不以藝自殊胷中義
氣蟠不盡徃徃翰墨攄其餘况兹游藝君子責古人
以字為心畫先生不知作何狀覩此寳墨事可測書
學到君稱絶筆凛凛英名貫星日晉漢名書凢幾家
奄奄為君皆敗北宜乎眉山公謂此能事畢出於右
軍擴以大比並離堆當第一豢氏龍蟠古井波将軍
虎卧南山石又如大人垂紳正笏廊廟上忠厚之氣
了弗事縁飾嗟此至神物毎爲好事得君家父子賢
向歆只今好古喧詞林幾年秘此分賜我拜嘉不翅
千黄金君心若此真尚友我報愧無瓊与玖歌成大
笑不自量擬與君名傳不朽
　　　　墨竹歌(爲共嵓䖏士石盞公作)
吾生愛竹兼嗜石手不能書漫成癖億從林下七賢
游終日摩挲弄寒碧山河一自隔黄壚塵土填浙百
憂集得君此畫忽灑然元氣淋漓障猶濕滿空月露
下寒梢人去山隂鎻幽寂又如湘妃廟前風雨睛翠
柚紛披山鬼泣㡬竿迸出太古崖老節雪欺𥘉不惜
表將一片歲寒心不与繁華競朝夕東欄牡丹鶴翎
紅西沼芙蓉紺珠色歌鍾傾國樂芳年以色事人能
幾日何如鴨江居士詩骨清而臞手種此君忘肉食
不湏柱杖敲人門万斛清凬破䆫北月中看竹掃秋
影妙得於心發之筆興耒落紙出意表擬學湖州㓕
形迹嗚呼湖州巳矣䔥郎逺今代名家澹㳺客君不
見李杜文章万丈光一日齊名偉髙適
　　　　乞鴈歌
呂東平江海客一鶚盤　鷙空百老耒機械淡相忘
㕠鴈隨行聲格格階除得食藏頸眠惱不及鄰耳乱
聒两堆睛雪春不消暮映書䆫生夜白終朝司警代
黄耳夢破煙泣秋拍拍主人對之心愈閑感念物情
終桎梏家中又厭食蟻蟲一夕籠歸山下澤今春邜
捕衆鶵息百日已能過所出青山滿眼映一群泛浦
眠沙白勝雲稻梁棲畮秋正羙約我充庖潔口飱能
鳴見害古所惜我心念之生懚仁勸君深藏饔子刀
解縛歸耒餋雪毛右軍閑適乆無伴許贈一隻相与
遨西溪秋水深㡬篙江天漠漠秋凬髙歸飛不隔暮
雲逺放尔縦觀心亦滔俯歌㕠鴈行仰送孤鴻杳洞
庭歸客渺无音万斛覊愁坐中老節旄零落瘴海煙
冠蓋都門閙昬曉我欲因之附尺書西北煙塵静如
掃
　　　　夏夜晨起理髮(時目疾新愈)
居閑早眠復旦起遶樹行吟殘月底鄰鷄聲裏候東
方曉色雖分氣清羙雙瞳自為苦所纒两鬢鬅鬙思
旦理青絲髪散滿肩雲千梳未暇百梳勤餘邪細逐
老節散風露氣入秋蓬根䟽通百竅勝新沐一洗耳
目清而暾朝有蠅子暮有蚊事随日出更紛紜侵晨
有此至良劑肯羡夘盌松醪春詩成因謝草堂客嵇
康養生非妄論
　　　　衡門行(送陳長卿)
衡門棲遲樂吾樂甘着輩流譏束閤長河其奈不療
飢誰暇物情論厚薄前時行臺領漕計䖏士半為餬
口起長年巨䑕有餘壌比比吾儕廢生理嗟哉陳君
何苦節天東㳺子天西客監河執去餘蘖在客舎半
椽淇水測書生辛苦學干禄入手青衫得藜藿塵埃
風雨蹇驢瘦日就空倉自覊縛今年幸得解由了超
海挾山𥘉不惡暮春之𥘉日東作陳君叩門聲剥啄
向予長跪話逺行上計又湏趨薊朔携書五車煑不
堪舉室舟行更瀟索前因未必是亨衢着脚如堪戒
前錯若於金粟例言拙誰着裴劉供調度逢時正有
利不利有命豈論賢不屑長歌西北酒一杯浮雲漸
逺天寥廓東曹若見王春官道我行藏事如昨幾年
奔走一堕甑蕙帳歸來慚怨鶴濟時幸有公等在擬
把一竿尋釣壑因君悟我向來非相送出門還一噱
　　　　大雹行(至元四年五月十五日也)
雷師掠地西山麓北㑹豊隆出蒼峪崩雲掩落赤日
烏烈缺光騰燭龍目黒風駕海天外立万騎先聲振
林谷雲濤怒捲惡雨耒中雜冰丸幾千斛殺聲咆哮
屋碎瓦百万神兵自天下奮然横擊合陣來昆陽之
戰何雄哉又如馬陵之道万弩發矢下雨如无魏甲
斧形鷄卵見自昔異狀竒模此其匹野人庭户變綃
舘霧湧煙霾與龍敵又疑蛟人泉客泣相别涙灑珠
璣恣狼藉葉穿鳥死庭樹慘禾麦擊平驚赭赤神威
收歛俄寂然瀟瀟合浦還珠玭整冠變色立前廡但
見土窩萬杵一一皆深圎五行有占非小變調元失
所誰之愆又聞夏冬愆伏之所致亦以坎治持化元
孔子修春秋二百四十二載間特書雨雹凢两次大
率貶黜臣下侵君權况今朱明壯陽月胡為縱此群
慝之所顓歷関上訴九虎怒蟣虱小臣非所言獨憐
田家𬒳菑者寒耕熱耘手足成胝胼差科大命寄一
麦眄眄見熟療饑涎一新到口不得食哀哉何以卒
歳年
　　　　捕魚歌
塢西溪水深及篙漁户曉集拖輕舠縱横張網截两
涘挺义逺混驚銀魛栁隂潜涔深且宻大魚小魚争
遁逃湏臾合網環深碧薄摻提綱從掇拾小魚骨罣
半死生口頰噞喁無足惜就中一魚匪常材黄金作
鱗尾砂赤泳㳺本在孟津居波蕩江湖事行役中涂
遇厄夢不神騰躍舟中有時立漁郎逥艇催歸急幾
䖏金盤待鮮食夕陽澹澹洲渚空回凬瀟颯溪神泣
網罟設兮水不深役物而君戒貪得古人數罟不入
池以時漁捕湏盈尺今人古道棄如泥竭澤焚丘意
方畢野人有樂在濠梁澤畔行吟三嘆息
　　　　宿仙山朝元觀題示
太行北走開四門川原落落凬煙屯仙山西峙如虎
踞石嶺東抱猶龍奔道林中蟠百餘畒顧揖殿寢何
雄尊仙翁得僊事惝慌碧霞洞主玄元孫百年朝元
去不返寳籙秘泄風雷燉隂靈訶護石壇古老雨留
漬蒼苔痕緬懐矯矯東􁱘老變化能大天溟鯤謝公
本是濟時具誰使卧老東山墩豊碑不愧蔡邕筆再
拜遺像儼以温我耒夏交樹隂翳万橘翠瑣芬蘭蓀
平生素有林壑癖苦厭圜圚埃霾昏毎耒福地愛瀟
爽跬歩乃与仙凡分山川景氣得人勝喜對羽客開
清樽夜深静卧月東出林影布地翻瑶琨天風吹空
万籟息明星當上手可捫恍然人境两竒絶月露一
洗清心魂世間塵土㡬千丈有夢不到瑶臺垠人生
㡬何胡不樂例自跼束駒服轅惜哉清景不可駐一
聲啼鳺開林煙明朝人事随日出坐看蟻穴蜂衙喧
　　　　鴈門公子行(贈李仲明万戸)
鴈門山髙㡬千仞凬土雄尊號全晉君侯年少出紈
袴䘮馬輕肥冠時雋古耒豪傑數幽并栁子不湏誇
晉問蹇予三年東魯客塵滿青衫鬢雙白書生無䇿
伴侯鯖尺蠖泥蟠甘退縮此時仝君幕中㳺䄂手旁
觀看超越絛籠脱落不受覊意表出竒人叵測健於
豪鶻快一擊霜翮盤雲鷙空百爱君肝膽向人開遇
事剖析无留材世人荆棘塞靈府米事掛眼生嫌猜
丈夫所貴氣為主行義不虧誠可取區區心計米塩
間束縛真為抱官虜相期心事李西平錦鞬家世蜚
英聲天其藉此作事業未害蹉跎魯客卿眼中人物
真知巳舉世論交多逐勢贈君一片百年心意氣相
傾岱如礪羡君才氣真英耳鬰鬰安能乆扵此煙華
紫禁正縈繞臺閣群卿半郷梓明年熖熖動北方騰
踏風雲乃吾子
　　　　贈田生赴監河之召
田生操履凌髙節三載奔馳秦隴月長年愈覺世事
艱中道毀車思逺業故人戀戀監河侯願分斗水相
為留古人有志患不立抱關擊柝非所羞君不見黄
河三尺鯉凬濤終化禹門秋
　　　　贈孟祝史德卿還燕城
孟侯落落明時佐從祀歸耒喜相過探囊擲下珊瑚
鉤海岳英靈驚甑堕淋漓元氣星斗光照徹龍淵得
竒貨我𥘉把翫三歎息不覺秋凬吹屋破太乙真僊
令綺季入奏竹宫瞻紫氣受釐宣室想所陳不獨碧
鷄金馬異朝家望望董賈賢祝史孟君今偉噐明年
豔豔動北方舘閣凬生驚一世因之啓賀廉行臺為
國得賢真宰惠
　　　　題韓幹畫馬圖(韓御史君羙所藏索賦)
火輪凝空汗如洗老坐烏臺簿書裏韓君忽出天馬
圖瀟䬃朔凬生駿尾吁嗟此馬耒西極細看一骨千
金直當時開元監牧盛赤岸千群雲錦織奚官𫀆帶
蒼髯㦸碧眼深藏九方識豈其此骨獨當御轉盻君
㤙仗前立㡬年扈從東封還霜蹄蹴踏長楸間驪山
武事厭不講剪刷日應供帝閑鵉旗百里臨潼道華
清宮殿春凬早黄金覊勒王華􁏢遊幸君為玉環老
幹時供奉属車塵思入星精奪天巧興耒承詔貌真
龍冀北驊騮歸一掃古人畫馬需神品骨相權竒氣
深穩将軍曹霸幹所師万古丹青少陵引韓公得法
固入室千丈光輝誰所凖自經題品雪堂僊韋偃龍
眠徒滚滚嗟予何者牛馬走開卷賦詩還自哂韓卿
朝騎御史騘暮擊凢禽健秋隼更煩牢鎻玉麒麟隄
備雷凬轟秘本
　　　　梁秀才惠棖梁時在制中
君家堂前棖两株汝父當年手親植洞庭波子霜滿
林摘恵晴窓慰幽寂夜堂張灯動春酌脫帽驚呼夢
疇昔摩搓两手三日香感舊懐人淚霑臆一㕠照耀
黄金苞露香冷落銀觥桃呼兒走問鄰墻酒早晚珎
殊滴小槽
　　　　三勒漿歌(有序)
　　　　唐代宗大暦間幸太學以三勒漿賜諸生
　　　　此後不復聞扵世今光禄許公復以菴摩
　　　　訶毗棃三者醸而成漿其光色曄曄如蒲
　　　　萄桂醑味則温馨甘滑渾涵妙理及薦御
　　　　天顔喜甚謂非餘品可及遂時供内府不
　　　　肖以霑瀝之餘發爲歌詩于以見
　　　　國朝德𬒳四表方物畢至之盛詩公愛
　　　　君之心以湯液醪醴躋
　　　　聖壽於無疆之休也
金天一氣何竒特異品珍材表馨僡翠籠萬里入貢
來赤佛堂西漢家邑異哉三勒見圖經秪解有靈能
愈疾豈知用外蔵妙理瓊醴蔗漿非所敵誰傳醸法
自太古滿甕春雲元化濕就中至味眞玄酒豁逹靈
根三益友許公得法神所傳一醖天成漢重酎儀狄
拊掌耆伯驚五百年來未之有芹香背炙固區區推
以愛君忠且厚彤芝蓋影擁紅雲湯網初収在靈囿
月華冷落露盤冰三嚥芳温挹天斗金壺㶑灔乆承
案不能餐我輩何功食天禄
秋澗先生大全文集卷第六
秋澗先生大全文集卷第七
七言古詩
　　　　題薛少保稷畫鶴圖
晉公化筆神胎禽超超中有萬里心通泉老壁堕茫
昩此幅冩影逾精深細看粉墨色欲盡元氣突兀開
雲林雙脛森碧玉老頂朱砂丹舞凬警露两無謂理
此脩羽何翛然毰毸不受世塵汙真骨照映蓬壼僊
王恭雪􁑵忽散亂幾點冷卧瑶池煙恍疑坐我九臯
下髣髴清唳聞秋天華陽宫深春晝閑晴苔冷啄松
隂寒宣和六客儘模冩夢不到此宫清妍蹇予三年
事撃搏俛仰随人空飲啄長纓塵滿抗凡容比擬孤
清餘愧怍君不見坡仙作嘆真可人退易進難良自
度摩挲老背忽驚心以倖乗軒非所樂仙槃月露濯
金莖緑野風煙連竹閤得陪髙歩繞池塘老我何心
望寥廓
　　　　僧傳古坐龍圖嚴柬平所藏至元二年秋
　　　　九月張簽省耀卿處觀七年閏十一月甲
　　　　戌公退馬上偶得時秋苦旱冬天無雪
深山大澤物所蟄千丈懸淙掛青壁潭隂水黑不見
底老雨𥘉開元氣濕蒼龍何䖏行雨歸闖首踞坐紅
雲堆山僧駭絶噤不語萬壑隂霧生緇衣咄哉傳古
隱龍性隔戸冩影窺天機一從元化墮此筆飲海不
復觀晴霓世間畫本萬尺蠖尾鬛一掩無晶輝比年
一旱㡬焚如牲幣空事山川雩群龍癡睡洞府黒六
合任使黄霾汚何當鐡匣出雷火衝屋而去騰天衢
六丁奔命僕射御倒捲溟渤天瓢㪺滂沱一洗乹坤
净却㰸神功寂若無
　　　　趙邈齪虎圖行(田給事和卿所蔵)
巔崖老樹纒冰雪石觜枒杈横積䥫北平山深林樾
黒下雖有逕人迹㓕耽耽老虎底許来抱石踞坐何
雄㢤目光夾鏡尾束胯百獸却走潜凬埃趙侯欲盡
神妙功都着威稜阿渚中想當䃲礴噀墨時衆史縮
手甘凢庸至今元氣老不死神物所在纒隂凬前年
驅馬下靖邊崕東突起草底眠腰間恨無䥫絲箭寢
皮食肉空長嘆今朝過喜一嚼快熟視湏頂為摩編
貨馴跖服暴戾息弭耳道義思拳拳主人愛玩中有
謂遇事炳変通經權我聞漢家大獵阹冰天豸冠思
賦長楊篇四方猛士今雲合早晚龍旂到渭畋
　　　　楊秘監百馬圖(孫子譽蔵)
兾北之土馬所生息軒英爽房良精定年苑馬凢幾
抹故老一說驚龍騰大青小青帝所御勢與八駿争
馳衡先生此時行秘監扈從㡬賦汾隂行翔麟日給
盡龍種春風不省鳴鞘聲楊侯疑神洞化窟筆底抺
電流雲傾當時一𥿄萬金重曹霸撫掌江都驚生平
寫影㡬千疋未若此圖眞傑筆明䆫一日百回看元
氣淋漓悵猶濕隂風獵獵吹旌竿雲黄草白沙漫漫
大奴乗秋閱清峻渥洼􁁦湧翻晴瀾浮深角壯遂天
性不數南山之下汧渭間安得武鬃三萬騎濁浪蹴
破東南天蒼茫囬首鍾山渡一凱歸來入漢関華陽
春草三千里還似駉駉畫裏閑
　　　　和姚左轄梨花詩韻
主人愛花情不薄淚粉闌干愁寂寞東欄一樹要洗
粧走報詩仙揮翠杓醉歌不惜玉山頽明日春凬紛
雪落杜詩韓筆丗所驚大敵無前闘清廓王城春事
歳如許三載癡牀如酒惡何時翳鳯驂群僊華時吟
眺青山郭
　　　　絳州法帖歌(謝張元礼兼呈按察先生)
君不見晉人九京吾莫與天遣元精留網楮絳州一
帖天下竒要以鍾王爲藝祖内家中秘無雜收餉間
等書爲丗取固知瓦注覷天巧虎卧龍跳照今古羗
予嗜書昧所守集古無由似歐九王城陸海㡬燃犀
下照光恠駢萬首管窺雖得見一斑随即遺忘非我
有承君惠此石本佳銀字模糊真弊帚奔蛇走虺幾
千丈詭狀竒形驚户牗手追心慕日有得顔氏服膺
承善誘明䆫一日百回看十襲深蔵重瓊玖就云好
竒家四壁破屋潤餘豊且蔀三杯適喜徑醉眠墨池
濡首追狂顚覺來捉筆便揮灑徃徃逸興驚䝉顓裴
旻劒舞凌雲煙作詩聞君君豈然料應一笑絶倒乃
父中令前
　　　　題趙仲噐治古齋
我官御史二十月秩滿身閑在京闕朋從日約扣人
門閱盡名書古饕餮古人不作古意在鬼刻神劖多
巨測喜逢治古齋中老論說精英探天巧及觀吕氏
愽古書照眼形模緫傳寳趙君陶鑄真好手元氣鴻
濛驚再剖典刑髣髴三代英賜噐政宣皆弊帚免憂
躍冶不祥金蟲臂䑕肝争好醜
　　　　題都山老人慶九十詩卷次胡貟外韻
古風三百聖所刪福履詠歌先夀耉後人作計競朝
昏徇利覔官甘妄繆正縁得喪損天和禀受不只歸
簿厚劉公九秩固天與護餋風神逾稚㓜脫遺外物
委路塵保蔽元精若勳舊歲寒霜檜自後凋露影朝
菌不終晝笑㸔蒲水鴨頭緑細捲春風釀重酎一杯
吟醉頰浮丹不羡周人台背皺古耒純孝錫類多行
見諸孫紛彩綬
　　　　悪溝行(在平陽翼城縣北大尖山中)
西烏嶺下唐都鄙歘得平川心適喜馬煩車殆問前
途人說北山路無㡬朝來徑走山南坡崗勢稜層登
陛址蜂回路轉十里餘驚度悪溝深井底偃身直下
㡬百尺十歩徘徊九還止南来山行五百里屐齒磨
平無可跐折升雲頂俯哀壑山似鯨翻掀鬛尾羊腸
絶磴盤不盡眄徹前峰後如指王陽斥馭心固壯老
馬淩兢垂兩耳胷中大物巳隱然又爲此山相角掎
我觀晉問非眼見今日河山真表裏畦田髙下畫不
如煙崦人家穴蔵蟻晉人勤儉風土然山頂開耕自
山趾一丘一壑凢㡬家而復唐侯風化始河東大抵
九分山民既能勤生自敉蠒絲保障兩雖拙獨有一
安差可擬山間一笑自絶倒汝亦何為論治體忽當
疑逕問畸人欲荅予詢思所以如君面帶麋鹿姿遽
縛塵纓解蘭芷優游文史恐難任渉險乗危胡至此
世人欲速見利心捷徑趨時豈君子終南譏誚責末
了千古坦途人所履㗛揮植杖指東張汝急去予無
我　若非隠者荷篠徒行念斯言真到理暮投僧舎
不能眠走賦鄙詩還自箠
　　　　題趙城南王開鋪樓壁
老澗盤回㡬千曲洪水平來兩崖出邑居逺邇依地
形南北經行看不足羣山掩映肺腹如河水萦紆衣
帶促畦田雖狹水所膄風俗儉勤仍歳熟東西南北
緫除官此心少盡物自安區區簿䆠封丘耳有懐莫
遂空長嘆為問霍河橋下水驚湍能激懦夫肝
　　　　清江引為僧永真賦
秋江水清深㡬竿渙郎放舟煙渚間中流舉網紫鱗
出不祗愽酒供盤飱借問漁翁樂何主泛宅浮家無
定所賣魚生怕近城門肯到紅塵汚人䖏蘆花兩岸
晚潮平憶着􁃇鱸思徑去朝廷物色那可得澤畔行
吟何自苦滄浪水清濯我纓林婆酒熟容賖取人間
萬事一醉休睡煞江南煙與雨覺來滿眼是青山獨
速緑蓑還自舞漁父樂真可與細㵼焦桐入新譜(謂/琴)
(操有清/江引也)朅來山城官事紛薄書亮吏對斜曛開圖空㑹
漁家趣我恨不若江頭人
　　　　張郎中彦亨督太原袱運道出平啺索鄙
　　　　語為餞因賦是詩兼簡子𥘉宣慰
元年天䇿開明堂千官剱佩争翺翔當時張君正年
少　書不减陳元康我初得子知逺到自笑野鶴空
昻蔵河山分陜嚴津吏六道煩君居右地十年坐聽
棹歌聲置散投閑非所憙試難去易凢㡬書思遇蟠
根伸利噐南耒督運并門煙鞭籌心計驚孤騫万材
蔽河晉山兀目中巳具龍􁑼舡生平故人王衛州東
南開府羊杜儔竹頭木柹方並蓄如君俊才當見收
自憐右屬槖鞬意射圃何時𥙷唱籌
　　　　平陽官府行奉送部掾劉文偉北還兼簡
　　　　省臺諸公
平陽官府居上㳺我来視事星未周眼中之人競誰
得東西两曹李与劉一朝歳貢入民部折獄論文欲
誰語老夫雖獨心所喜雙鶻乗秋看掀舉自憐白髮
一衰翁終日區區簿領中米塩細碎固當略要以不
盡心為忡君不見鄭公温國两通判至今德業昭河
東嗟余何為秩与等正有報國公而忠何顒至言豈
易得耿耿孤懷庸自適因凬寄謝臺省公儻有伻耒
慰岑寂
　　　　鵜鴂詞甲戍夏六月宿李将軍林舘聞之
　　　　有感而作寄友生王宣慰子初
樹頭玄衣郎徃往人罕識汝舌㡬許長音響乃尔激
穿空裂霜竹借問何所軄農家呼汝為憂雞隴月向
斜鳴不失田間趣起早耕人秀樾深蔵曉無迹隂隂
夏木共山邑二十年前讀書客一聲驚夢入幽䆫露
氣滿空庭樹黒只今早暮無所為两眼眵昬頭雪白
咄嗟禽鳥逐時新我髪何由黒如􁈍
　　　　逰姑射山神居洞(至元十一年正月二十九日也)
幽巖洞如瞰隂壑洞口飛甍架虚閣眞僊乗龍竟何
在香火千年事如昨䝉莊一言疑萬世槁死荒山凢
㡬輩何殊山石老且頑我欲砭訂其能還呼兒㗛折
山花看淡白長紅恐自然
　　　　比洞(名王母洞)
南山截然如案齊東西两崖相抱圍洞中僊人去不
返老柏滿巖空翠微我耒天氣二月𥘉山鳥山花皆
友于野情本与撨漁熟莫遣遊人避使車
　　　　銅方爵歌(為翟噐之賦)
荒陵盤盤枕山埛石麟埋没秋草平隂燐夜出金作
聲牧兒走避群雉驚佳城一朝見白日神物還從野
人得勒銘壬子歳幾周考䆒古書猶可識篆文䥴刻
非近世周鼎殷盤廼倫儗两柱作(一作/撑)貝形四趾垂
象齒雷章繞腹隠觚稜老鳯喙長驚下陊土花繡澁
不敢蝕飜成翠羽丹砂紫我觀三代制飲噐多圎體
咄尔形模方􁲤刻殆神鬼秋􁒓春蒲非可比物之隠
顯固有數流落君家得所止土雖好尚具眼少愽雅
如卿古君子𥙷亡吕氏尤取重元氣淋漓開太始君
不見逹人大觀者今古一昏曉人生極壽百歳止作
計千年意何藐我歌君試聽古人誰盡了九原不復
作此噐君當寳一笑尊前為傾倒
　　　　短歌行山中寒食作(是日逰李馬二墳)
花枝入簾晴晝長㳺絲翻空網春光一聲金縷酒滿
觴聽子短歌踏春陽雲淡風清日将午信馬東城歴
煙隖人家野祭須墓頭白白紅紅滿原圃飢鳶欲下
影婆娑不待播閭徹盤爼陂陵髙下麥青青貴賤賢
愚同一土况兹百歳忽如寄過眼浮榮誰比數古人
感此由重論力取功名照千古東崗畸人說隴西攀
附雲龍揔風虎鉅株枝散勢莫依瀟索荒丘穴鼯䑕
豈期健婦持户門一片豊碑論世譜林宗不作蔡邕
死旌紀紛紜争媚娬銀罌酒煖藉草坐滿引一盃私
自語吾家先壠在衛南老栢如林百年許起身耒耜
世有澤嗣及先君擬掀舉生平抱負奈數竒賫志下
泉良獨苦悲纒風樹逾一紀業在青箱恨難抒伐柯
有斧睨不逺負荷至予尤莫取一官覊靮晉州城竚
望南雲淚如雨
　　　　風秀丹山歌至元壬申耒官平陽得之於
　　　　録事叅軍周幹臣䖏周予弱冠時伺舍郎
　　　　也十一年春三月十五日與兒子􁆐讀王
　　　　黼朱勔傳及僧祖秀華陽宫記因作此詩
　　　　以贈周云
宣和寳石眞渊藪萬狀卿雲照靈囿當年㡬鑿太湖
空嬴得綱舡枯九有丹山風秀徽所譜嬝嬝金書瘦
於栁周郎携自河陽城夜壑雖深縱豪取一峰突兀
王潺顔曽在紅雲顧眄間先榮後悴物常理我今感
汝為長嘆朅來伴予茒屋底憔悴秋娘歸故里清燈
摇揺光滿几爐煙作雲研涵水老虬蟠倔似求伸隱
隱猶能鱗甲起此時對君心境閑人爲物遷今亶然
掩書瞑坐清思逺夢繞華陽松桂寒我思象江老守
尤酷嗜不惜千金輦致來長安家無婦兒居無廬六
石與伍歡有餘義山賞識豈徒爾愛蟠好尚極類古
人之意欤一杯下咽歌者誰南鄘小子王共谿
　　　　醉歌行(燕平湖作時為平陽府判)
蒼陂水漲玻璃滑堤栁含煙翠蒲茁當年亭舘巳陳
迹老樹遺䑓猶秀㧞我來置酒池上頭使君不負騘
馬逰縣曹供張散平碧呼集妓樂羅珍羞君侯一笑
䦕懐抱十日東風醉芳草自嗟客子何所有春色三
分二分老人生歡樂不易得况値清明時節好終年
塵土簿書裏未礙金尊重傾倒湖光照眼明羅綺碧
㶑瑶翻歌扇底氣酣急遣張水孅取樂不論冠佩委
溪風吹靣縠紋生两葉蘭舟鐃皷起紅衣飛墜彩䋲
髙没入蒼煙驚躍鯉郡人亦喜歲華新四靣縱觀空
巷里佳人弄水祓不祥公子聮鏕特觀羙錦筵香細
酒不空既醉窮歡忘誇靡溪神捧出柘枝娘翠袖娉
婷矜便軆繡靴畫皷隨節翻羅襪塵生歩秋水一春
盛集固云樂此㑹賔僚尤燕喜山隂修禊晉諸賢暢
叙幽情差可擬客言行春似蜀守醉到浣花而巳矣
樹稍晴日向斜暉使君皂蓋先醉歸就中二公㝡愛
敬栘次臨流盡餘興一杯未了風翻浦山公倒載尋
歸路自忴白髪非春事多爲湘妃厭歌舞呼児覔𥿄
紀歲時不以斯文烏所覩至元乙亥三月春元巳纔
過日在寅浩歌月底還自笑醉裏詩成似有神(上二)
(公謂同知張明卿治中忽英甫)
　　　　玉璧城懷古至元甲戌冬十月廿五日由
　　　　稷山入萬泉道出故城臨風吊古慨然有
　　　　作
我行河東幾欲遍大抵盤回山阜轉南崖髙與北山
齊玉璧城根分一綫荒煙廢壘點杯土砲具梯衝經
百戰短碑盛説鄭君靈萬騎隂風想平甸一曲悲歌
敕勒川當時神武巳凄然韋公守禦儘良策更着百
升飛上天乃知誣殺咸陽日即是邕皇入鄴年(鄖君/韋孝)
(寛封號有宋元祐間廣碑邕即字/文武帝名建德六年平齊入鄴)
　　　　聽祥師彈琴(十二年四月𥘉四日野奠崇福院作)
冠帶對鳬吏三年簿書叢王事固鞅掌我禄亦巳豐
有時意不愜耐此磈磊胷濁酒餘妙理中堅若為攻
朝來偶過野僧話禪房花木幽而通坐中靈府覺虚
寂祥師爲我彈秋風古人不復作古意留焦桐秋聲
瀟瀟随指發煙篆裊裊縈簾重悠然拂衣起逺日翻
冥鴻閑愁積思失所在盡随槁葉一掃千林空
　　　　㐮陵行
暮春庚辰日維丙駕言出逰亊耕省西郊微雨半晴
隂幾點殘雲霧山頂馬蹄踏破落紅香飛盖追隨垂
栁影晉人熟食一月節店舎無煙竈厨冷春到㐮陵
滿縣花緑隂池舘揔姚家清尊逺酌㑹心賞不與鶯
燕爭春華畫輪歸輾故堤沙金店西頭酒更嘉舉杯
為憶劉漢事雲龍風虎何紛挐帝渊東開蓄峻址青
衣行酒真驚䴥褰帷一笑兩寂寞野老指點宫臺窪
萋迷悲碧荒城曲依舊溪流帶北斜
　　　　贈賈主簿徳逺赴春官
唐風思逺非難治竊戒官僚多自棄賈君三載趙城
簿一縣至今稱事事秋風告别赴春官千里辭親不
憚難湏知捧檄毛卿意要盡平生菽水歡
　　　　戴松盡牛圖
呉儂四時耕瘴煙吳牛見月心茫然戴郎此本極閑
逸筆意逺出韓公前解縻脫鞅春事畢江臯野草香
芊綿歸鞭影亂散平楚考牧大佀斯干篇因渠喚起
歸耕興夣到西山谷口田
　　　　李营丘寒江晚捕圖
古人不地着所向無賦租漁蠻舟為家一葉縱所如
斜陽淡淡明江湖萬魚戢戢依寒蒲幾家罾網晚未
巳愽酒欲得松江鱸卧檣傍舫宿波靣不爾風浪防
艱虞何當醉帶笭箵去添我煙波作釣徒
　　　　七夕曰同府僚觀稼西郊
秋風瀟瀟吹逺林兩山極望秋禾深同來觀稼憇樹
下把酒一笑髙槐隂天公成事乃尔易一雨變作豐
年吟田家耘耔心未巳當午相㸔理荒穢鋤端信有
三寺澤更為禾頭添粒米自憐微䆠西復東且喜所
向無災㐫丘民得所能事了我禄雖薄亦已豐老農
堅話使君惠我曰論功歸太空天子(仁聖感/召和氣)致時雍
　　　　黄崖行
黄崖峪深能幾許殆似赭餘無足数寕知竒石産山
腰一脈砌如縈綬組青章紫質含玉潤錦罽孄斑驚
製縷楚雖有材為晉用山節星馳来歴覩簡書専􁈋
正官臨敢惜筋骸甞險阻褰裳上下谿谷間石角鉤
衣互撑拄是時秋暑八月交背汗浹流氣煙吐班荆
坐憇還自笑汝是愛山王判府守官四載愧無功今
次扵公竭肱股役夫分功日有程荷鍾持鑱編什伍
摧堅抉礙先墓脚不假鞭驅矜智取風埃蔽壑散雲
煙巨石砰崖轟戰鼓不遑蠟屐阮孚逰眞作伐山靈
運舉老翁炷香適何來再拜向山親呪詛溟涬纔分
有此山其在晉邦羣玉圃山靈萃秀不自衒埋没荒
山幾風雨材爲世用出有時一旦承恩藉君武漢家
製度陋嬴秦大起明堂朝海寓堂堂天䇿干維城建
國分苑開雍土正湏壮麗称王宫不爾何能回萬舞
我今問翁汝何為扶杖叮嚀前致語翁云匠業㞐此
山薄伎傳家自吾祖我雖垂老喜見此側陋明揚遇
時主夕陽欲下山更好疊巘攅峯爭媚娬人為物蠧
固亶然石兮石兮今玉汝
　　　　曲沃道中與老農語
大尖山前好原隰隴畒横縱忘南北人家種麥秋社
前一片蒼煙朝雨濕田家稍豊即升平十年逰䆠𥘉
無成㑹湏了却人間世白髮歸來伴汝耕
　　　　新道成車中即事
蜀山天險古所畏少陵有懐眞宰罪壯㢤此舉見成
功一日連峰驚破碎老農傴偻向余言所謂一勞而
永逸相携徑下弱羊巔鳥語山容兩豁然牛箱籠負
連連出坐㸔輕塵抹白煙
　　　　金店馬生者贈余峴山圖走賦是詩以謝
　　　　之
平生愛山復愛畫近歳長逰石林下暫還大府宿金
城喜得馬生同夜話共云馬生非畫徒見來情性温
而愉坐間贈余峴首畫江山秀潤與馬俱取之非欲
奪所好開卷即與馬生對坐隅物㣲意厚将何荅走
賦新詩當乗珠
　　　　山中瓏研歌寄商左山副樞
有石有石玳瑁色逺出姑山兩崕側我來伐采偶得
之玉潤金鏗駭清越海霞蒸發爛朝暾蒼雪糊模點
晴碧石中廼有此理存斵就庚庚玄色璧又如神龜
負圖出渊水偃仆沙頭曝秋日山中長夜有餘暇老
眼看書苦無力挑燈礲洗愛竒章慿几坐餘腰膝屈
書生習氣老不除筆研留心朝復夕自憐持此果安
用欲擬三冬文史畢呼児起視夜何其斗柄參横挿
東北
　　　　題董少平廟壁
湖陽蒼頭虧政刑湖陽新貴帝女兄漢家三尺有成
約臣宣守法身為輕主前取奴縳車下洛陽一市為
震驚大奴走匿魄巳裭小奴側足回與行含悽入奏
温明殿(後漢/殿名)萬乗起謝難為情秪知強項古遺直我
愛世祖英而明一丘荒土青山道下馬陵前拜秋草
應笑摧姦百鍊剛比比柔夷指堪繞
　　　　呉娃行(至元十三年丙子歳冬十月廿八/日亡宋皇太后謝氏次衛州唐津)
(渡是日即舟行/東下故有是作)
元年長星竟天芒(謂至元/元年也)十年而後江東亡元城老
嫗忍不死奉璽北走朝
天王内家監領分嬪嬙魚冠髙䯻猶宮粧翠衿縞𬒮
不曵地言語無異甌閩傖南來𥘉渡鐘山江羅韈去
踏燕雲霜風塵千里河朔道慘淡粉黛無晶光憶昔
掖庭𥘉選入十五十六先後行深宫花滿春晝長芙
蓉水殿薫風凉朝儀雙引垂紫䄂珠櫳曉侍熏籠香
秪知秦娥一生花裏活眉嫵老學呉山蒼一朝兵合
景陽宫故國繁華佀夢中两宫問寢紫宸仗徃事盡
逐江烟空黄帷羃野待水次郡縣護送浮航東万人
山立看且嘆亡國大略今古同太極殿前天子班玉
觴上壽頳龍顔柴家母子何負汝賜與僅免飢與寒
悠悠万事不可必天道好還歸有德就中此理誰㑹
得蓮華峯下髙眠客
　　　　　鎮州懐古
吏部聲華山斗重身處平時若無用積年王湊失臣
度諉使賊庭撩虎閧舉朝嘆惜試不測天意中間表
竒節血衣滿前盛氣臨一語未畢兇鋒折鎮人萬目
矚使華五紀得瞻唐日月嗚呼蔵噐扵身利有餘不
遇蟠根何所别
　　　　周卿二子歌
周曹两家世系長伯仁之德再世昌諸孫詵詵見身
後不數謝家蘭樹芳大児讀書書滿箱小児竹馬青衫
郎掌中瑜珥生輝光紅點杏蕾争晨粧外家碧沼東
西堂金粉滿貯芙蓉香今冬書來召歸省要畫百子
春池傍伯仁有靈亦含笑紫川渊流殊未央紫川淵
流真未央
　　　　冬十月朔展墓囬有感
新壟多故人少野祭瀟瀟滿荒草十年重到故郷山前
日兒童冠佩好我時引鏡還自憐五十衰翁能不老
正湏萬事聽天公不用時情生熱惱流行坎止即吾
師試㸔古人誰盡了
　　　　簜樽歌(為宋少卿弘道賦)
海居两間勢雄尊地維火荒足怪􁬾春雷奮蟄地軸
裂氣擁簜本驚輪囷雲蒸露濯玉幾圍癭異不數蒼
筤孫洞蜑柸飲變古法欝屈斧断蒼龍根一朝六鑿
混沌竅海潤猶帶風濤㾗初疑神螺闖首髻鬟古復
訝凍芋出土鴟鴞蹲坤堣古非禁酒國桂醑碧㶑滇
池春木蘭花發雪鸚囀野飲挹彼供鯨吞江妃竊弄
山鬼看深夜嘨擲吹燈昏炎洲北走落君手孝節閱
丗清而敦廣平磊落書載腹時浥妙理開清樽金壘
玉斚非我事正湏一日不可無此君殷彜周卣列左
右碧花繡澁腥龍紋簜之為尊尤可人蹇予蕭散嵇
劉客黄爐乆為河山隔來逰都邑徒永乆若恋明時
無寸䇿新豐樹色繞千官滿馬京塵歌偪側何時為
渠醉倒枕渠眠一夢婆娑竹林國
　　　　西京王生歌
君不見西京王生一布衣㳺談公卿奚事為觧紛畫
䇿作隂助頋盻勢利䡖塵泥延中結襪似倨傲一語
能釋當時疑惜哉太史偶失丗與諱至今義烈猶光
輝乹坤英氣初不問乃今復得是子趨人之急逾巳
私襟期有在許諾重駿足肯受黄金覊凍雲曉拂銅
駞陌雪花澹與梅争白平明東閤給事囬家近沙堤
儘春色新詩吟繞錦窠香笑作平原眼中客人生百歳
駒過隙只有聲光爲可惜丈夫適意杯酒間義氣愛
君多感激岷峨秀色錦江波萬斛醲薫貯胸臆絪緼
都作濟時具辨與朽株為粉飾吹嘘寒律變陽春未
讓王生謀緩急君家義鶻固有歌更為樊川摇醉筆
秋澗先生大全文集卷苐七
秋澗先生大全文集卷第八
　　七言古詩
　　　　入侍行贈董符寳
君家大兄吾故識君家三兄乃友執㳺談仰止有歲
年只有八郎𥘉未覿八郎内時五雲深五雲宮闕何
沉沉此時宻邇司獻納夙夕忠謹餘月心人知掌中
金窠篆屈蟠螭重豈識兩䄂中有蒼生霖㥒聽民瘼
懐惻怛細至稼穡艱苦歌謡情
聖皇逹聦豈有既
天語夜乆何叮嚀御幈香暖代鳴玉髙枕安寢神逰
清輸忠徃徃捄時弊筆諌不數公權誠君不見西漢
元封神爵間两朝貴幸張與金長楊蓮句滿宫舘正
以丗閱逰從列九卿何如董侯剛方見特立大冠脩
劒明月簮日華光動鬰金袍嗚鳳翔集朝陽岑一從
通籍愈忠慤四海知有万石不為冨貴之所淫書生
薄㳺不足惜凬化正爾基周南炎蒸幽朔今一軌好
承清閑之燕請君一皷觧愠南風琴
　　　　小山行(馬子卿簽事贈予小山子目之曰/共嵓故作是詩以謝)
我㫺東登㤗山頂直度天門歷參井十年西走華隂
東仰面蓬峰落天影岱宗坐如太華立夢寐至今猶
耿耿朅來塵土客京師長徃無時空自省愛山復得
馬簽書相對髙談冠佩整馬卿有石寄禪䟽護持擬
與經凾俱中峯魁岸大人坐兩峰傍翼殆若庭立而
議相承趨我因閑逰叩僧户見之清興為𧺫予摩挲
携去便許諾喜過中流失舟還得千金壺汲泉滌濯
抉泥滓特置棐几為膏濡君不見羅池謾作万石記
娱恱巳棄荒夷嵎一拳㤗岱堕吾前寸碧點出遥岑
圖愽山香煖黄金爐細烟蒸潤飜飛鳬芳菲來助怪
石供縞帶一縷山腰紆有如岫雲雨歇歸洞府変化
㓕没還湏臾羗予本是山澤􁁺澹然對之氣安舒年
來便静百念冷今復樂此依俙仁者之徒歟山容忽
開欣我主瞑目便到秦觀呉觀之仙都茶甌去手風
生臆飄飄如駕天門舁月明䆫影印庭栢落落恍倚
秦松株地爐火熾紅艷發又似日觀坐看日出海湧
金輪孤茅齋一夕得此樂冷却案上熊蟠膄微官不
到竒章公甲乙乃有竒章之一太湖它時南歸冨潤
屋不愁室無僕孥居無廬敖懃厚貺何以謝我欲贈
之㕠瓊琚瓊琚雖羙未足報拜贈新詩永為好
　　　　　沙堤行
君不見漢家日月四百載比隆三代追唐姚經綸帝
業顧多士規随始自曹與蕭又不見丙與魏孝宣中
興頼宏濟佀慚爕理化權衡重以文儒縁吏事羽毛
千古動雲霄黄閣清風两無愧潭潭政府中書堂朝
廷思治具畢張歷觀至元中統間諸公翺翔佐時昌
相君継踵叅幕畫怏决不數陳元康况今炎風朔雪
混一統軍國庻務何穰穰一朝鳴佩見獨歩恩波鳯
沼飜晴光小心清慎冨籌䇿人望翕爾稱賢良房謀
古推帷幄傑匪以杜断疇能将璣旋衡幹日万計夙
夜宻勿心靡遑愛君南選儘公允要使四海桃李俱
芬芳我常叩君見餘藴選進乆已歸鞶囊栁隂大道
沙堤長迤邐逺並宫圍傍錯金䡖軟襯珂馬火城前
導光煌煌行人走避歎禮絶焜耀爀奕何非常相君
報國有能事澤民三代君虞唐火城沙堤誠足當况
兹三陽排凝出九地君子道長群隂亡惜㦲時乎不
易得為君一言陳斐狂蕭曹開濟固云重丙魏論思
詎可忘
　　　　羽林萬騎歌(并引)
　　　　至元丙子歲立春后三日醉八奉御宅明
　　　　日酒悪隱几坐殆不能為懐遂取通鑑閲
　　　　唐明皇帝清宫事蹟作古樂府一章號曰
　　　　羽林萬騎歌書示表弟韓從益且浮大白
　　　　數四覺酒氣拂拂從指間出去矣其辞曰
韋娘雞晨遵慕武牝雛啄李求太女履霜得氷忽深
戒禍始房陵帝私語神龍殿前虹貫日王氣龍池濯
烟縷羽林万騎驍且雄守捉内外生隂風韉裁文豹
虎衣炳扼腕乆弗諸韋容潞州别駕眼横電虬髯英
姿真太宗暗中結納許清禁継以幽求玄禮仙鳬忠
玄武門前聽二皷散乱天星隕如雨平明一掃妖氛
空相王巳是玄真主東城瑞靄朝日鮮五三甲第臨
天淵三即歸來龍在沼晴波翠灔終南烟開元隆平
此張本烟火萬里春熈然誰圖勇断蛾眉劒翻作環
児並轡鞭(畫家有玉環並轡圖)
　　　　瑞雪歌(丁丑歳正月𥘉六日夜作)
去歳一冬無雪雨地不藏陽變恒煦就中氣運北自
南江表嚴凝比燕土今年正月日丙申我㳺中堂聞
好語　聖恩滂濡來九天四海包徭盡蠲取宰臣奔
走播德音雷厲風飛開萬寓油然雲葉合中天一雪
平明幾尺許建章宫闕玉崔嵬華桞蓬萊氣先吐漢
家燕南三百州千里飛章賀㤙溥天人上下本一致
和氣致祥乖則異方春甫頒寛大書埃翳四開天地
閉春秋盈尺書有例太史紀言真上瑞都城十日沸
歡聲宿麥連雲見豊歳民願
聖皇千萬春長開明堂布㤙惠元和老臣愛君深賀
雨詩成伸戒勵小臣今作瑞雪歌要見天心愛民意
　　　　謁蘇墳(在汝州陜縣釣䑓鄉娥眉山前)
神嵩崩騰萬馬東汝流西來横玉虹山川秀潤不少
悴知有峨眉老仙宅其中先生立朝有大節南遊天
使完其忠胷中英氣蟠不盡餘藴散作文章宗天章
昭囬爛雲漢下探萬古英靈空前年西堂覩先生之
真像今年此山拜先生之堂封嗟予何者有此幸青
藜得照龍淵宫汝陽樓上重囬首安得追逐逸駕攀
髙風滌濯固陋開顓蒙公雖僵卧其猶龍
　　　　雜言送文郎中子周宣慰江西道
君侯交㳺二十秋胷次磊落誰與儔湖海豪氣(老/不)减
百尺髙卧元龍樓三年京師騘馬容搏撃快佀鷹脫
鞲郎官民部纔十月持節撫慰江西州堂堂提封㡬
千里陽開隂闔無深幽滕王閣上洪都酒孤鶩殘霞
重囬首江山滿目􁄉我歌一曲陽関渭城栁
聖㤙柔逺思悠乆化自周南同九有大司綜理固多
端急手先湏橅瘡痏四民樂業兵有制盡徹湖陂変
耕畒時驅大斾擁行軒布徳揚威趂春首丈夫此時
不有爲何者功名垂不朽我雖鎩翮思奮飛㑹把一
麾仍出守
　　　　義士姜侯歌(并序)
　　　　歲辛亥秋燕留守府叅謀刘坐事就死属
　　　　其孤扵友人姜君諾焉既籍沒姜爲伸理
　　　　其子逹官怒其僣張弓擬之姜不少懼即
　　　　棵胷以逆遂義而從其請自是姜君義烈
　　　　聞燕趙間後折莭從趙雲夢學非其義一
　　　　介不取諸人丞相史公賢之以賓客禮焉
　　　　至元丙子冬同張彦魯入燕聞姜云亾追
　　　　念徃事爲欷歔者乆之渡易水之悲風荆
　　　　卿巳去念朱家之長者今復何人爰作歌
　　　　詩庶幾紹擊筑之遺音云姜諱迪禄丗燕
　　　　人子尚其字也(刘字正卿)
叅軍属孤出鬼幽姜侯諾之無蔕留一朝赤手編虎
鬚義氣凛凛横霜秋命䡖義重㤗山比白羽迎射身
熊侯孤児挈歸兔孥戮姜子拂衣無所欲朱家素擅
長者風睚眦椎埋真碌碌魚紋三尺澹秋波千丈聲
華光輦轂至今燕市人嘆羡五百年來未之見張卿
說似予作歌庶激清風代君傳
　　　　趙穆篆隷歌(丁丑歲四月十六日作)
古人冨席珎璀璨玉無玷兼善不並稱例為長所掩
予觀當塗文雄放雜淒渰一朝玉筯名餘作鋒鍔歛
是知學與才相須成琬琰六經學淵㑹熈緝光自𦦨
道藝貴自得舎瑟想曾點陽氷嚮匪斯文徒秪解篆
畫方圜橅千言落𥿄極停穏一雋而後將無餘眀昌
王趙稱文儒問書竹溪真起予㣲言提撕何理到歸
讀六經兹本欤趙郎翛翛姿態殊十年弄筆好古書
嚮來客燕見其作殆似蟬欲蛻殻虵遺膚去冬丙歲
復入燕趙郎篆學超於前我為驚戄問所以荅云近
得松岩之秘傳惜哉髙君今已矣黄壤不没蛟龍蟠
嶧碑岐鼓得遺法趙郎手追忘寢餐我因為渠槩一
言書至形似真徒然行逢碧落卧其下發塚親得中
郎編胷中塵俗何由蠲正需力讀經與史他時㑹見
將與松岩並驅相後先
　　　　食梅子有感
穉歳食梅矜行輩並撥連揮嘬長喙近年羅列雖滿
前黄熟有餘聊雋味極餐不過三數枚老頰流酸牙
莫對物逐時新歲歲同人到中年凢事退潮陽南還
幸不死齒豁頭童足悲嘅我今五十齒雖牢食不能
多行亦憊只有區區行志心若與公同人不逮
　　　　潜齋歌贈中山知府史子華
潜齋有志操不為浮榮汚彛衷剷豪習摡之詩與書
呉鉤佩錦带寳校千金駒溢目不囬顧棄如履中苴
嘗出試所學三年事徴輸衛人樂安使歳計公有餘
淵潜不自珍昭然靄芳譽不覿五載强去冬㑹燕都
與語覺道勝行身老諸儒神王氣骨清兩目秋鷹瞿
扣門來別我朱幡擁髙車去作定州尹志意何安舒
余思潜之功於焉見容與中山物繁稱奥區燕南劇
郡此要途大兄持節官衡湖四郎按部参旗墟一門
鼎足列清要正有報國忠而劬凝香燕寝供坐嘯紅
旗鐵馬無邉虞心清事簡自多暇輕裘錦爛光鄉閭
况君才髙足爲治聲聞日向天朝趍書来不必諮蕘
議丈八盆邉有二蘇
　　　　長慶行酬暢純甫贈元白二集
長慶詞人㡬勍敵名動華夷説元白拾遺樂府即諫
章相國絲綸號新格天教韓栁出仝時要使詩壇閗
清逸年来愛白復愛元老厭風花喜情實圖書東壁
黯晶熒五十年来無是集有時擬賦三兩題㫁簡殘
編僅佔畢暢君好書似鄴侯荷囊去躍龍􁑼舟臨江
釃酒参幕畫佳䴡㸔盡東南州棄人所取取所棄青
帙萬卷堆行輈蒼江夜静虹貫月不羡克敵琳琅璆
三呉歸來巾一幅蝦蟆池頭兩椽屋足跟不踏貴人
門磊落羣書載其腹自欣滯貨潤有餘贈我兩編償
不足恍逰赤水淂玄珠咲入荆巖抱和玉翛翛庭竹
北窻風准偹殘年霑䞉腹
　　　　虎牢關行(至元二年夏六月予與搃管陳/慶甫考試洛陽東還汴京道出)
(其下)
鞏原北望河洛郊嵩邙柬走脊尾髙憶𥘉洪水勢方
割湯湯北匯深渊壕千年水去两崖出天險東阨開
成臯中原失鹿在所逐河山戰氣秋蕭騷當年刘項
侭勍敵阮生猶為嘆非豪竇王椅角更可笑如蛾赴
燎其能逃秋烟古戍深黄蒿狐狸夜上関頭嘷空餘
千古荒城路輸與行人説爾曹
　　　　送齊彦簽事湖南
廣平一生真相業老坐朝堂振孤節理明有守見不
疑萬事坌來能勇决我㳺洛師比盧龍嗣侯共事多
相從文章翰墨有定價落落真有先相之遺風今年
白麻拜新寵去去按部江西東朝廷妙選正有謂雅
志不負温郎騘江南緑水天四圍秋風吹野百草腓
煩君華岳峯尖舉着眼飛翔覧徳輝
　　　　商鼎歌(并序)
燕士張君文季讀書不求官治生不務冨稍有嬴餘
即購求古噐書畫為事故其家藏三代巳来䁀彜敦
卣及前賢法書名畫甚富素負藻識遇夫竒妙不惜
資貨期於必得既得之傳觀惜玩𥘉不吝惜暇則明
䆫棐几展師陳列廼沾沾而喜曰古人不作古意尚
在三代之英精諸賢之純粹今吾何修一朝盡得而
有之其稽古尚友之誠静觀適懐之樂於斯時也中
心充實意得所寓回視晉椘之冨趙孟之貴不啻如
雲烟之過目遇佳客踵門焚香煑茗盡彂秘藏為序
説家數評(論/其)優劣雍容文雅有都城故家風味於足
稱也仙露寺僧寳藏商鼎有年不惜百金易而得之
愛玩不足復求舘閤諸名勝詩詠喜為序其平生澹
癖仍以古調歌之其辭曰
維商賢君六七作禮重烝嘗制於鑠只縁近古俗忠
厚象形作噐窮精鑿敦彛鍾鼎賜臣工重比謚贈縻
天爵當時文獻不足徴故家餘俗歸寥索蒼銅不逐
太社凶千古流傳誇灝噩供佛牀頭夜壑深物歸所
好得真托張君嵇古負精識入手摩挲三歎息兩耳
髙撑足拱三六乳附觚何的歴餮饕繞腹雜雷紋紫
翠英英帳猶湿細觀𣢾識商父丁崑玉南金非所惜
平生澹癖心不足此日大嚼情暢適模形逺紹考古
圖發揮假手詞人筆君不見當年莘叟負謁湯髙宗
肜祭雉雊鬲黄金塗耳玉鉉光此事傳聞巳陳迹一
朝怳堕三亳間神明之噐今目擊或裊沉烟讀誥盤
或挹殷谿煑巖(石/尚)友直探三代英平生閱古心方畢
　　　　歸夢謡丁丑歲九月二十三日夜夢陳緫
　　　　管作時為浙東宣慰使十二月二十日宻縣
　　　　王縣尹至知公於九月七日為越之玉山
　　　　賊所􁀤
五更歸夢東南長越州城府山蒼蒼我遊不省夢中
客浮雲樓觀争翺翔節齋枉駕來就見上廉遥喜瞻
清光倒衣走欲降堦接陳公出避朱門傍斯須徃謁
登西堂要話乆别傾肝腸我公不之見蕃師滿禅床
卉服魋結古碧眼須眉厖争先問訊展恭恪青松亂
踏天花香就中老沙弥合瓜伸圎吭向子致呪語隂
福來穣穣思公罔覿對佛子坐乆心思方彷徨傔來
促起公召汝導我前徃穿行廊追奔接踵歘不見如
瞽失相徒倀倀平頭闖首告前路終惑所往心爲狂
惘然推枕若有喪但看落月滿屋梁我思與君别屈
指一載加相思葉黄江水碧神交日夜心曽遐自春
徂秋三入夢似恨海角天之涯吹燈信筆成詩句病
眼溪藤亂紫花(時目病新愈乂暗用/楽天元九紫藤花事)
　　　　日蝕詩
至元十四載維龍集丁丑孟冬丙辰朔詰旦隂風吼
朝家有移告日蝕百司守伐鼓幣用杜庶嗇閧奔走
都城十萬家竟日喧釡缶壯於田單兵聲勢助衝掊
盎水觀日景占刻入午辰(蝕午正/二刻)陽精從西虧若有
物噬吞𥘉看偃珥玦再覩巳半輪終風轉蓬勃天影
慘以昏斯須食之既陽光蔀無垠始似昏暈鏡乆乃
挂鐡鉦團團溢隂影環輪玉爲繩晴天朗晝藏厚夜
九衢草草人靣青衆宿不多出争光見三星(謂填星/角大角)
(三指/也)只愁六鑿渾沌死蒼生百萬淪幽冥盻盻向申
正輪圎復其明炷香再拜立前廡心魄動盪乆尚驚
隣翁行年八十一如此災變見未曾我問長老說日
月中有烏兎精顧兔固㣲物性狡隂邪萌人間三窟
厭不處縁雲入月爲家庭太陽養火烏爀爀森神兵
飼肉祝融家渇飲咸池泠二足利鈎戟炬火燃兩睛
婪婪鐡作喙啄雲下開變隂晴曜靈壮汝觜與距外
侮有犯鳥維憑六龍頓轡或少軔知有神物擁護終
是隂為懲不然日圍千里不一蓄棲尔其内將何營
及兹隂精盛所歷乖常經陽烏雖神力寡弱勢重不
敵從侵凌避集扶桑枝噤縮潜威靈想當旣厄時如
何炎官赤熛不率其徒來助勢與聲彤幢絳天皷雷
霆振烏挾日騰两翮火吻噴薄摧隂凝逐兔入月脇
隠伏跧其形樸朔知所懼彌離黯光晶含章合玄度
安曜周八紘天公此兩目萬古更不盲嗟予旣匪羲
和官區區空抱傾陽誠天髙不可階此事難具陳作
詩擬月蝕欲見此志終或伸盧仝撫掌韓愈笑吾等
狂徳君其隣
　　　　南宮老仙雲山圖(米襄陽筆應/奉李受益藏)
南宮玉堂春晝晴瑣䆫霧垂幽思清先生胷次幾丘
壑淡墨落紙詩無聲白雲㓕没春山碧萬木淋漓元
氣濕風煙自昔鹿門深似愛龐公不浪出㐮陽雲卧
思怡恱不為濃纎争巧拙虚堂生白定何如玉氣柱
空虹貫月
　　　　盧仲傑送所逸東萊集二帙
盧卿贈我東萊編偶逸二帙心茫然朝來覔送■欲
舞有似合浦珠還蠙要書不必三萬軸挿架所貴皆
成全風軒讎校忘午寢一讀三嘆鏗朱絃毎逄佳處
時再欵不惜两眼遮昏煙就中細味官箴作覺我踈
愚性最便
　　　　簽院趙公許惠歐蘇集作詩以問之
平生性癖耽墳籍細字牛毛早年筆只今五十眼昏
花清晝看時滿行黒投身散地百無亊不著書遮如
有失趙公嗜書似鄴侯不為章句非雕搜綰持樞紐
日多暇借箸自有胸中籌更尋往事較所䖏有夢不
到琳琅璆嗟余何者登瀛洲殘膏未免窺前修大淵然
濶海鮫鰐翥洞視千古蘇韓歐文如不作作取法捨
是三子將誰求窮閻雖具何足玩破碎重黒支吟頭
牙籖揷架三萬軸誰省浙本鋪銀鈎或蘇或歐兩俱
可勿使石壁成空投仁存義舉侯門事却恐乗機似
巧偷(仁存義舉用史記侯之門/仁義存晋石壁見管子)
　　　　涇陽鎮中秋贈馬(御史時予授監/徳昌司南下)
去年中秋客燕山把酒望月空雲烟今秋此夕涇陽
鎮六合一鏡懸青天乾坤軒豁開真境萬籟無聲露
華冷京居多暇賞心違長路無家此清景湏知世事
皆偶然賸却私憂胷刺梗同行喜淂馬少逰月下一
樽還對影爱君才氣白眉良攬轡澄清知所省豸冠
自古出儒冠老寉何為随露警人生㡬度中秋月不
學羣兒𣣔圎缺舉杯酹月月應聞安得玄霜變華髮
追逐諸君昌晚節
　　　　小邉行一百五日同揔尹張彦亨赴小邊
　　　　口相視河流回馬上偶作此詩
北趍小邉相河害坐看長堤驚裂壞中流忽起劉子
歎䟽濬神功思禹大憶當殘金堯河界两涯峽束如
縈帶靈鼉萬皷動地來洶洶聲聞千歩外堤防不議
四十年河行虚壌任徙遷乃今去京無一舎衝波南
卧翻鯨鱣今年築堤捍渰水明年捲掃防洄淵濤頭
况與酸棗直南北髙下尤相懸旣非經瀆乆逺計徒
費民力妨農田正有避移䇿上聞放之曠野從奔衝
不然建議以土湮大堤縷水横西東楗以木石東逾
鐘逓河東去過京角此是永逸無窮功作詩擬逹宣
房宫
　　　　夢陳節齋
　　　　　至元十六年巳卯寒食夜卧開封後堂
　　　　　夢節齋陳公旣覺呼童吹燈信筆賦此
　　　　　追憶徃事令人短氣書示正甫敬甫二
　　　　　君子同爲一嘅也
花枝入簾春夢香逰絲翻空清晝晨今年寒食客梁
苑追憶徃事心彷徨前年考試登玆堂陳侯館予羅
酒漿拊床髙詠逸興發不覺燈前大雨聲淋浪生平
胷臆向予盡使我肝膽争開張重來物是人不復夜
夢見之晝微茫誰期此會乃死别剗血不㓕呉雲蒼
攬衣起行歩落月梅影滿庭空断膓
　　　　信陵公子行(與西溪同遊)
春風獵獵吹輕裘聮鑣來作夷門逰令人逺憶魏公
子徑上吹臺臺上頭却泰存趙震九土誰意抱関老
吏能此帷幄之良籌飢腸自古出竒䇿功成何害屠
沽流髙皇布衣重公賢大梁城邊幾遅留一朝龍驤
開漢業舉功不復詢來由豈非慕藺承餘休嘗讀太
史公今日把酒酹墓周當時朱門滿歌舞此日野草
荒山丘醉歌信陵行碧雲日暮冩我憂英雄割據雖
巳矣髙義凛􁏠横清秋追攀逸駕那復得落日倚釰
看神州(倚釰一/作徙倚)
　　　　題子猷廻舟圖
勾呉四時無正天盛寒之月猶春妍朝來一雪天地
白田父適喜争狃顛冝其佳客逸思發乘興逕上山
隂舡煩襟囂慮一洗爲瀟然江東名流説戴逵髙談
禮法殷春雷子猷恐是虚華士竟棹空舟夜半回
　　　　山陽早發
踈星綴空殘月烱我行早發山陽境太行九月未黄
落一片秋光蕩林影愛山竟作三日留心下快活還
自省江山登覧能幾度素髮飄蕭巳垂領愧無明略
濟清時性蹇才堪卧雲嶺長疑造物若倒顛馬使守
閭車拄鼎十年欲作百嵓游此度徑耒猶事梗勒廻
俗駕似有意未許嵓畊遂幽屏醉臺劒沼两寂寞夢
寐賞心終耿耿馬頭回首望山門白雲抺盡青山頂
　　　　雄狐行(按部唐縣為小縣尉作)
黄蒿古城狐晝行窟宅深固通精靈群貍闖首潜助
勢跳煙嘯月妖腰輕社翁不神名則在將假其柄先
憑陵西隣有田奪巳饜東家有羊頤指烹乘機侵刻
恣所欲草棘蔽翳無由鷹老羆惑媚過不睨飢鳥噤
啄寒無聲我雖老鷙瓜距秃一擊欲示終身懲遽然
脫去成漏網固厚其毒羣心驚眼中雉兎盡何益使
我怫欝難爲情歛翮坐覺秋風生
　　　　月老招飲
禪師慰我從事勞臨臯置酒來相邀西軒雖小面流
水栁塘風物春飄瀟觥船一棹入法海照眼孤月翻
雲濤既逢方外對佳景不飲亦復心陶陶况師有酒
藏已乆快吸儘足供鯨鼇張侯引吭歌未闋嘉甫抗
首賡其騷杜郷尚子噪扵側冠佩倒落軒湏毛僧云
劉君更開爽惜不同醉持霜螯連揮大白不知數醉
眼四顧天爲髙出門乗馬復班如壘酌已罄猶飄操
一聲隣笛𧺫落日追憶往昔懐英髦陵川已矣九帥
死此樂無復争禪逃眼中文武驚墜地悲風爲我徔
空號予雖老驥志有在為國涕下沾綈𫀆陌頭柳色
春向晚南塘碧水深幾篙簡書有程促又去悠悠離
思懸干旄醒來信筆紀其事雅集難再誇吾曹阿師
深藏莫輕示政恐見哂螟蛉豪
　　　　望黄金䑓歌(寄贈劉夢驥)
君不見孔子修春秋二百四十有二年燕人歃血纔
一見下逮戰國尤茫然維南聲教耻不與苦羡齊魯
多英賢黄金不惜築此䑓當時何限郭隗材政縁市
駿售其骨雲烟轉盻龍媒來古稱得士國無小甘棠
世業如天開悲風瀟瀟易水暮往事不復令人哀昭
王之名傳永世黄金髙䑓安在哉
　　　　越雞行贈柔明憲使
君家素雞何異常來自越裳天一方又聞越溪之女
天下白臨水照影長相將乆之氣感與俱化不覺粲
粲争輝光兩足不盈握軟玉紅鱗芳孤唱有餘韻滿
喙鏘風簧丹砂暈頰絳冠小雪氄覆背銀絲長雅冝
宫閤催曉箭欄千五夜凝秋霜主人前年列朝行風
雲劒珮争翺翔歸來故家對此物夜夜夢到雞人傍
呼徸愛飬無逺出飲啄長使居中唐深沉庭院縈回
廊離離花影翻春陽今春哺雛凢幾軰晴雪亂點筠
籠香我從公子偶見索苦要鄙語爲相償𥘉心玩物
物反玩戯吐綵綬信鳴吭他日雛孫求執贄不愁無
物餉鞬郎
　　　　春溪小獵行
　　　　　經略史公子明春溪小獵九公子有詩
　　　　　以紀其樂索予同作至元庚辰三月三
　　　　　日五夜燈下走筆賦此
春風兩岸春草碧漫漫溪流野鳬集花邊髙塜卧麒
麟拜掃歸來見豪習一聲畫鼓警鳬飛霜鶻翻空看
横擊離披五色墮馬前血灑平蕪驚半濕野橋淡淡
夕陽低回風䬃䬃溪神泣不愁歸具衆賔須紅燭金
盤快鮮食將軍徃歲東西征苦竹崖傾江島赤髙勲
烈烈在雲臺婉戀龍姿見平昔平生得意在戰酣州
郡徒勞非我職明時政有逐禽樂醉聽清商還自適
鼻端出火耳生風夢裏弦聲聞霹靂君不見姚崇奉
詔趨新豐徑入長圍吐竒䇿呼鷹縱犬少年事大拜
曽從指蹤得君侯逸興浩無邊老作獵師三萬日帕
車過市奄新婦此事終爲景宗叱自憐白髮兩眼昏
矻矻窮年大玄筆
君王有夢渭濵畋苦恨非熊深自惜
　　　　野兕行
東山何髙與雲齊松柏薈蔚深巖棲龍潜虎伏變叵
測野兕何者依貔羆暮學豼怒嘷朝循羆所蹊睥睨
弱者肉獵食長林麋内助隂血盛外増兇艶平厖然
非不偉椎魯𥘉何知時時具饜餘啖罷假其威復從
群猱弄舉措甘傾危同類忌投䑕將爲真得二獸之
幾微浸滛犯行路跂扈恣所爲窺切乗物便大笑狸
怯狐多疑孤鶚憚弗撃林烏噪而飛獵師厚其毒使
之自猖披一朝果投穽慘悴兩耳垂掉尾乞衆怜趨
蹌曽不如狐狸吁嗟野兕兮一懲不省爲福基惴惴
且免行人悲
　　　　哀老殷辭
　　　　　至元十七年三月二十日南詔進象過
　　　　　安肅州軍户老殷爲象鼻束而死余適
　　　　　覩其事乃作此辭
哀老殷平時皥皥爲王民荷戈幸不死鋒鏑胡爲此
獸戕其身哀老殷賤且貧有兒十歳纔解語有婦出
户無完裙髪膚一旦委巨齒身後名在征南軍朝來
棺歛哭過市慘惨悲動梁䑓人我聞白傳引馴象爲
君諷諌何忠勤禽珎　貴不畜此雖至馴安用云
偉哉樂天古良臣
　　　　憫雨行
　　　　　至元十七年夏四月廿四日自束鹿縣
　　　　　入深澤午憇西河郷録父老語車中足
　　　　　成此詩時所在祈雨
旱蟲食桑桑葉無榖不出壠麥欲枯人間四月號清
潤物色慘悴幾焚如車前田畯向予説半歲無雨曾
霑濡春蚕滿箔弃欲盡鋤戸趂熟多空廬社翁致禱
略不神盻盻一雨何時蘇嘗聞古人遇災懼性幣徧
走山川雩外修政務内自責念及女謁并包苴昨朝
冠蓋稱勸使田務督責須勤劬農非耕稼何所事勸
至無勸將何趍一和繆盭良有謂蜴蜥滿盎真無辜
我𥘉聞言顔已厚食不下咽心爲瘉憑軾歸時長嘆
息欲對畸人意先屈因思漢相問行牸爕和恐是三
公職近年氣運例險食忍待須臾莫倉猝驅車疾去
指前途落日蒼茫下喬木
秋澗先生大全文集卷第八
秋澗先生大全文集卷第九
　　七言古詩
　　　　滹沱流凘行
　　　　　馮征西傳云丗祖自薊馳至饒陽蕪蔞
　　　　　亭南渡滹沱入信都王将軍覇稱氷堅
　　　　　可渡處今皷人指縣東北龍華郷故河
　　　　　道曰全渡者即其處也且以饒陽取直
　　　　　趣異其經皷縣東界無疑但河自収國
　　　　　庚午徙縣南行流問諸父老云今七十
　　　　　有一年矣春秋皷聚在令縣西五里廢
　　　　　城尚在今曰下曲陽者是也至元庚辰
　　　　　夏余按部是州士子張春卿者請余紀
　　　　　其事因爲賦此
王郎何人著柘黄欲與赤伏争翺翔漢炎中断天復
熾肘後頑石胡爲光蕭王揮戈指幽薊戰血滿野風
塵蒼募兵返得市人噱當時南馳亦蒼皇鳶鞮城東
滹水長北風烈烈天雨霜前驅候騎两失色河雖流
凘無可舫莬肩麥飯未下咽大􁊡横合堅於梁古稱
王者阨不死淮陵一言殆天使赤龍巳渡凌四開白
魚躍舟未逾此壇亭王氣如水清妖彗邯鄲死灰耳
彼蒼有意開真主固令若輩先驅䖏君看隴蜀最健
者一旦等蛙終漢虜王即區區安足數蒼茫此日龍
華渡漠漠野煙生緑樹留在長河閲世人萬古朝宗
浩東騖
　　　　布榖辭
　　　　　按部饒陽行次劉楚馬上聞布榖偶得
　　　　　此辭
　　寒凉朝雨濕耕瓏離離引繩直一聲布榖動前
　　来相望竟朝夕良笛芟芟入我鋤結舌深潜緑
隂宻田家衣食仰堪輿一勤之外𥘉無餘嗚呼禽鳥
司農務勸課之吏當何如
　　　　惡鴟行
有鳥不丗用其名曰䲭鴞前林崖窟黑飛鳴假狐妖
啄食公私間遼野爲瀟條嬉飽摩髙空逺觀聳盤鵰
不憂穴破老妖死惡聲向人恣喧嚻正爲腐鼠嚇有
鬚無廼撩病鶻困孤撃霜秋此其朝我病非苦饑我
困非爲調跕跕垂两趐坐使窺雲霄老拳固有利不
利搏逐之志常超遥倘不與之護返爲物所憢主人
一呼良未報不縁自獵矜風標會當攫大悪併驅若
類直出六合分鸞梟錦鞲脱落青絲條
　　　　鴻鴈歌(爲馬仲温求娣賦)
膠船幸脱長河津朔風慘慘吹兵塵天摧地圮井峪
易骨肉離散如驚麕吾宗積徳僅不死有淚空洒天
街雲歘傅伯姊落斥漳女固有行逺弟昆怙恃旣失
寕復得得見女嬃如見親最虞身在墮覊彀彼此笑
闊尤酸辛褁粮物色不憚逺西走懷洛東嬴秦眼穿
足繭幾萬里歲月荏苒三十春朅來古鄆天假便鴻
鴈遽接秋風群相看喜極淚如雨恍若夢裏招離魂
軒軒喜氣溢須勾此事希有爭讙聞金鸞誥書五花
文紫藤肩輿繡羅茵馬君𥘉非羡此樂一念有在明
天倫君不見守真禄餋殆常事慎矜母奉冝相隣高
平王氏觀津馬兩族丕顕全親恩更因識姊表宗系
衰俗乃爾逢斯人爲君濡毫紀孝愛要使竹帛流清
芬
　　　　徤児歌贈李𥙿卿
南來見君喜殊常不爲秩滿身精強掌中擎出一珠
新大覺門戸生輝光此生抱弄萬事足晚景雖迫心
無遑頭圓骨緊眉目爽已解顧語呼爺娘阿冝自是
樊川秀剩備詩書滿百箱
　　　　贈滑州龍教授取新
蜀山相繆欎蒼蒼龍君來自西南方馳聲場屋少年
事筆底秀色翻巴湘滑臺一落三十載冉冉青鬢今
秋霜勑書在手無所得坐老茆屋青衿庠朅來聞君
擅術數萬有飛跳天星光方圖據説賾藴奥解我中
熱心遑遑又聞天人本一致物欲将至先開祥紫垣
昨夜動光彩進賢奕奕三台芒書生薄命何足道此
去蒼生得小康
　　　　馬天章畫廬山清曉圖
平生愛讀廬山髙不識廬山何面目眼中忽墮此山
眞萬疊蒼煙彭蠡曲江南地卑苦炎蒸暖翠濃嵐氣
多欎馬卿㓜作清曉圖特爲千峰濯秋骨恍疑坐我
瀑流下净盡煩襟貯清淑何當杖履東林游一樽共
吸江山醁
　　　　放猿詞(爲提刑副使程分/甫作有齊號俯仰)
霜林萬菓翻朝紅老徂夢到秋巖重幾年胥靡辨児
劇物失本性心爲忡主人誰似俯仰翁放之逺野將
何從封龍雲深洞穴暖東山之西西山東衝煙嘨月
恣汝嬉曉驚無復山人扉歸時物情喜兩適豈爲尔
心知不知
　　　　田家謡(至元十八年/九月九日作)
君不見訖干山頭雀翔集止其所正縁生處樂凍死
不飛去人生重郷情疇非戀吾土丘壠蓋丗守耕鑿
自父祖一旦委之去倉皇事覊旅豈不知朝辭弊廬
空暮宿何人塢身負逋逃名比訣心良苦我本耘田
客挨排爲主户歲無儋石儲日有箕歛聚刻肌醫却
眼前瘡肉至無剜瘡愈腐支持非一朝窘至空棰楚
東隣匠色日優游西里征家厭温飫平時皥皥等王
民一苦一甘遽如許兩淮悠悠田四開差徭不及無
天災比之老雅轉溝壑一飽而死猶春臺水深林茂
魚鳥樂此雖古語爲時哀可堪大府督州縣親臨之
官胡爲哉我初聞言爲嘆息天網恢恢踈不失只今
六合混一家此雖逺迯何所適但思逋負洒餘民似
此披躭轉疲極
　　　　素馨辭(并序)
　　　　　五代漢劉隠女曰素馨死其墓生花甚
　　　　　香因以女名目之後人削降香作薄株
　　　　　以此花蒸之及爇比本品極清逺無濃
　　　　　重勃欎之氣顔公仲復謁余試之誠然
　　　　　作是辭以紀其異
紫擅爲屑丗所珎降香變體吾未聞漢宫有女號素
君殁而墓花香若薫降檀氣味多濃欎蒸以素馨清
且淑顔公䄂出赤龍鱗入手如游衆香國夜深一炷
雲滿室素馨之魂降鶴骨君不見西施苧蘿山下子
膏沐深宫轉清羙一朝呉亡隨范蠡隣女效顰終莫
儗素馨得名從此始
　　　　宣和寳墨歌(贈顔提點仲復)
宣和殿深春晝長老徽宸翰昭回光黒卿入奏少許
可追逐五李參三張猶卑古法出新意萬笏細槝和
龍香宫鴉借色翻朝日三十六宫香霧濕鳯飛龍舞
九天來雙影盤盤落玄壁流傳人間令幾春顔公得
之知所珎有時一勺試曹溪翠研霮䨴看玄雲錦囊
舉丗爲寳玩阿知尤物反玩人以玆過客目有属重
似連璧輕埃塵厖眉書客秋澗子老不道進技乃伸
右軍筆端有陣法需此甲盾方通神作謌一笑師應
聞
　　　　寳鼎歌贈開元僧法恒
僧回來自勾呉天䄂携寳鼎心欣然逺逰萬里無長
物愛此古色暈碧玉有煙土華千年不敢嚙夾底錚
錚堅比鐡雲雷繞腹走神光两耳孤撑仲蠖屈■我
𥘉驚見心魂動若眼增明喜生頰憶在玉堂觀愽古
此鼎依俙冠周譜摩挲龍欵四十九王自成周徙居
楚細看云是季妘彛享錫臣夌無乃祖君不見殷盤
夏鼎令何有此物區區歷年乆供佛牀頭夜壑深一
旦胡爲落吾手斯文三代周爲郁孔意姬情子素守
嗜心旣至開有先夜半燈前負之走僧恒拊掌喜有
歸却恐獅王怒如吼
　　　　義俠行(并解題)
　　　　　予爲王著作剱歌行継更曰義俠或詢
　　　　　其所以因爲之解曰彼惡貫盈禍及天
　　　　　下大臣當言天吏得以顯戮而著處心
　　　　　積慮一旦以計殺之快則快矣終非正
　　　　　理夫以匹夫之微竊殺生之柄豈非暴
　　　　　豪邪不謂之俠可乎然大姦大惡凡民
　　　　　罔不憝又以春秋法論亂巨賊子人人
　　　　　得以誅之不以義與之可乎又且以游
　　　　　俠言古今若是者不數人如譲之上報
　　　　　巳私軻之劘軀無成較以此舉出于尋
　　　　　常萬萬也凢人臨小利害尚且頋父母
　　　　　念妻子慮一發不當且致後患著之心
　　　　　孰爲不及此哉然所以略不顧籍者正
　　　　　以義激於衷而奮捐一身爲輕爲天下
　　　　　除害爲重足見天之降衷仁人義士有
　　　　　不得自私而已者此著之心也何以明
　　　　　之事既露著不去自縛詣司敗以至臨
　　　　　命氣不少挫而視死如歸誠殺身成名
　　　　　季路仇牧死而不悔者也故以劒歌易
　　　　　而爲義俠云著字子明益都人少沉毅
　　　　　有膽氣輕財重義不屑小節嘗爲吏不
　　　　　樂去而從軍後與妖僧髙北行假千夫
　　　　　長歸有此舉死年二十九時至元十九
　　　　　年壬午歲三月十七日丁丑夜也
君不見悲風瀟瀟易水寒荆軻西去不復還狂圖祗
與蝥蛛靡至令恨骨埋秦關又不見豫譲義所激􁈍
身吞炭人不識劘軀止酬一巳恩三刜㐮衣竟何益
至今冠古無與儔堂堂義烈王青州午年辰月丁丑
夜漢元䇿祕通神謀春坊代作魯兩觀卯魄巳裭曽
夷猶䄂中金鎚斬禹劒談笑馘取姦臣頭九重
天子爲動色萬命抜出顛崖幽陂陀燕血濟時雨一
洗六合妖氛收丈夫百年等一死死得其所鴻毛輶
我知清誠耿不减白虹貫日霜横秋漸頭不作于胥
怒地下當與龍逄遊長歌落筆增慨慷覺我髪竪寒
颼颼燈前山鬼忽悲歗鐡靣御史君其羞(是時授南臺/侍御史故云)
　　　　贈僧芝庵
我吟越雞行君在西溪席軒然一笑喜相逢秋水爲
神犀挿骨西溪提筆顧余言渠乃芝庵名甚籍下階
揚𬒮遽别去三載不聞音與迹朅來扣門忽相過促
膝髙談論平昔升堂幾作獅子吼雨花散空衣不濕
近便野水洗心法塔廟龍宫如避敵南游梁園東入
魯所在英豪多舊識公材吏用衆所稱風土河東見
雄碩皇皇仁義昌黎公當時救丗心何亟浮屠徃還
非一輩例欲加冠嗟莫及芝庵洒落澄觀流我匪潮
陽徒感激歴山風煙春事深七十二泉俱可吟一庵
静卧挂飛錫布地不羡千黄金只縁萬象森羅妙到
處行􁯾是賞音
　　　　題右相文獻公畫鹿圖
明昌昇平兵四偃帝樂餘閑見丕顯時從靈囿　嘉
賔復引詞臣事秋獮風流右相東丹孫不爲丹青侍
游輦睠焉德業魏文貞下遂物冝隨氄毨泰和行宫
漢五柞槲葉秋山如繡錯鹿鳴不盡君臣歡扈從歸
來冩麚角群逩知擇美䕃逰雅馴似應騶虞作食苹
呼友見天全筆底龍騰驚濯濯蒼然角尾千金姿我
拭老眼三見之(至元甲寅年觀王氏所藏公書卧鹿/一十六年李正之處觀所書行鹿二)
(二十一年甲中三月十四日於曾/孫/即/律義甫處又觀三鹿圖)就中雪毳何多出恐是
當年獻瑞詩
　　　　桑灾嘆
穉桑發暮春緑葉光旎旎田家嵗計固不常農婦相
桑掃蠶蟻黒霜一夜從天來萬樹焦枯遭燎燬令春
継以海多風剪碎枝條生意靡天孫仰訴錦機空寓
氏倚壇如喪妣蚕生時序三月尾過晚終非應時美
只縁闕飼勒遲生徃徃中乾空滿𥿄山東自古絲纊
窟大収之年有不熟一婦不蠶天下寒况復例災過
慘酷緼𫀆雖弊歲可卒所嗟盛陽月隂凝返尔肅府
州文移速於火稍緩申期慮難復不知和氣誰所傷
田野疲甿先𬒳毒部家科勘動正月中省限催嫌不
促老農拊樹嘆不巳頻年桒灾免絲徵楮幣人言此
是前省過但恐巳免復徵又似去年秋稅例
　　　　入奏行羙
聖政而重民急也(一作免租謡/贈崔中丞)
君不見燕南饑民行且泣膏澤屯來三百日蚕沙嚙
盡木皮空剉末草根充糗食追胥星火縣帖嚴官不
汝憐需稅石人生郷土孰不戀一殍迫臨那得惜扶
羸載瘠緫南逋鶻靣鳥形猶努力比之坐斃不相保
趂熟庶幾延旦夕刑司府解兩虚文道路無言空嘆
息吾
皇德並唐虞聖軫慮斯民期日靖傳聞一介或可相
不問草茅分政柄因思治道責有歸未洽鴻熙臣下
病纔豐禄秩即患失又以材踈難仰稱蹲而不去噤
無聲老鳯飢烏同一證西臺入奏沃淵衷蹴踏群疑
開善政盡蠲秋賦出御女百色支供皆省併若稽黄
屋
帝堯心一語乂安無不聽萬方歡喜聲一槩逺過漢
家寛大令三錢斗米說開元二稅户除聞大定限田
固是平丗法未免區區與民競况今江淮歲入數不
貲經畫有方財恐賸人和天地氣自舒一雨行隨明
詔應老癃扶杖願少留又頼
鴻恩拯懸罄兩河千里麥青青預賀有年
天子慶(是年三月廿七日燕迤南至/河南皆大雨有三二尺處)
　　　　紫藤花歌(并序)
　　　　　癸未歳三月二十八日宋賔客乗澤車
　　　　　過道宮訪余時庭中紫藤花盛爛若錦
　　　　　摛道師蕭公邀宋與余坐藤隂下尋友
　　　　　人張明之亦至酒数行開口笑粲殊適
　　　　　然也宋因出名𥿄属予作字一春天氣
　　　　　不佳此日頗清潤可愛旣援毫覺幽香
　　　　　馥郁時集筆端放手喜書初不計其工
　　　　　拙也遂話及樂天夢元九故事子曰二
　　　　　公雖神交如此恐未若今日之樂衎也
　　　　　若取紫桐詩例賦長句歌之以爲他年
　　　　　林下一叚竒事可乎宋曰吾子便可承
　　　　　當遂率爾而作歌曰
竹宮瑣牎雲霧垂紫藤花發何葳㽔仙家駐景出異
供横揜桃李無晶輝群蛟奮蟄力猶困鱗鬛不耐凄
風吹天孫夜擲紫霞𬒳滿意下覆須春㬢幽禽縮喙
不敢啄囚鎻恐泄蒼精機又如王愷紫絲障跨雄闘
侈光陸離倒冠落佩衆賔醉臨風零亂干纓緌虬柯
扶踈散蒼翠季倫擊碎珊瑚枝青宫賔客今園綺杖
藜來扣仙人扉遥驚紫艶翻半空造物乃尔争新竒
君不見香山老居士夢與元九神交馳覺來清吟增
悵望紫桐花下空懐思何如吾儕時燕集對牀話乆
藤隂移興餘属我掃牋素爛柯不着山間棊刺簷入
户要學騰蛟螭鳥歸花落香下來時集毫彩霑人衣
一杯春露助香潤清氣貯滿詩人脾依依青裊厨煙
起好命庖人辦新羙炷香供具禱群龍莫學癡藤蟠
未巳燕南饑民饑欲死(時普旱無/雨二載矣)
　　　　聽馬姬彈明妃引
踈簾映閤春晝晴篆煙一線浮雲縈主人娯賔出雅
樂疑是雪江一派分得岷峨清當䆫𥘉調逸餘響大
絃琅然小者音泠冷衣冠四顧静且好漸覺指頭淅
瀝風沙驚自云明妃出塞引當時去國難爲情黃雲
馬上幾千里昭陽宮殿孤鴻冥琵琶恨絶環珮冷漢
月空照黄昏城千年謾向圖畫見一曲能冩離鸞聲
我非聲學固不解古道古琴誰復聽洋洋盈耳紛􁑶
筝
　　　　讀舜廟碑
　　　　　至元廿年二月七日同劉節使景融由
　　　　　西園過舜祠入眞陽庵觀唐貞元間顔
　　　　　魯公子頵所書幽州節度使韋稔重修
　　　　　舜祠碑書畫端莊殊有父風
劉君邀予閑散適行過西園感疇昔來遊長憶至元
𥘉隠隱故墻猶竹色半陂春水浸遺臺歲與都人作
寒食緑波乾後燕無泥野粉飄香土華碧相將歩入
野人廬求訪貞元虞廟迹我欲逺呌蒼梧雲重華一
去寕復得殘碑不逐刼灰空扶持信有神明力道人
栱手說向予拂拭顔書三嘆息
　　　　聚星鳯池硯歌
　　　　　宋賔客弘道出端研示予背有七眼題
　　　　　曰星聚鳯池其狀皆作人目平竪蓋未
　　　　　甞見也先生喜翰墨又目疾新愈即得
　　　　　此硯豈尤物有歸將爲文字之祥耶將
　　　　　洞發神光增㕠明於桑榆之境耶喜爲
　　　　　作詩以歌之其詞曰
硯之同功甲與鋋試之敵埸惟利堅其或返是奚用
焉嗚呼此硯從何傳墨華猶帶紅雲鮮景星㑹并舌
有泉鳯池春漲光流淵松風瑟瑟聽磨研君㸔涙眼
眞茫然斵手愛惜猶珠蠙江山秀發駭一世乃今碧
眼開癯仙先生神光還舊觀皎如明月澄秋烟潜心
雖澹開有兆不尔此物胡為前硯园喚起襄陽米走
虺驚蛇見醉㒹
　　　　贈張道士(字懷王孟津入自童子/入道通/易學莊老等書曾爲長春宫講師)
大方之家本静虚天地俯仰眞蘧廬鷃鵬氣化分小
大二者角勝相乗除天眞所至自行火閬風蓬苑皆
焚如先生超超萬里鶴跼蹐肯受樊籠拘潜心大易
中有得南華禦㓂資譚餘未容飲啄逺雞鶩歴遍物
表須人徒紫㣲二兄老且健一念天顕存斯須今春
掛囊海子觀此身之外簞瓢無鶺鴒何嘗沙水寒心
迹自與間雲俱君不見三茆道士稱愽洽當暑講說
方舒徐怪魁適從何處来怒罵似泄仙經樞張錬師
冝何居談天有舌儘雄辨閱丗雖泊寕忘軀神僊近
日足官府道心元與時情踈屨盈鄭圃適爲累慎勿
出口它人狙河南秋熟一萬里遁身丘壑眞良圖少
室山玉華溪紫芝曄曄青松肥吾獨胡爲坐長飢約
君歸䄂風披披
　　　　辛夷花歌(癸未四月十三/三新楽道中作)
樂城城南沙水渳在漢名爲新市里中山遊燕此離
宫亭沼當年􁄥花㡳至今辛夷植縣圃我𥘉來觀欣
細履碧桐爲身梅作葉好雨𥘉晴更娟羙千年故苑
風土香草木含滋猶泥泥毎逢臘盡花已苞滿眼故
家毛頴子宛然白賁挿秦冠載事彤庭紛内史春風
芙蓉散木末紅影亭亭失秋水騷人取爾爲楣梁託
物豈獨誇芬芳柔􁄜中有孤潔操首出庶物翻春陽
我因繞樹三嘆息喚起湘纍共一觴
　　　　至元癸未夏四月廿五日同獲鹿主簿蓋
　　　　義甫同遊封龍上觀(宋人碑云昔趙駱元/遇徐來勤授丹元案)
(服之遅老还童白日飛/升又云徐童花徐所種)
龍首峰高幾千尺暮雨濯山山更碧我遊上觀風日
清手弄寒泉看龜石幽人愛泉說向余藉此嵒捿從
自昔駱元眞遇事㣲茫丹素曾傳不死方山林長徃
世所有白日仙去誠荒唐祗有徐童花色異秋風開
處滿山香
　　　　題桃源圖後
　　　　　至元癸未夏五月二十日經略史公邀
　　　　　余樓居燕語仍袦桃源古畫二大軸荒
　　　　佳筆也公因詢兹事有無其意果云何
　　　　者明日賦此詩以呈
君侯示我桃源圖絹素剥裂丹青渝衣冠爼豆三代
古髣髴物色開華胥當時傳記羡樂土序說本未何
敷腴半山歌詠似摭實昌黎論列疑其虚千年繪彩
見遺跡桃源之境誠有無君不見淵明千古士心逺
與世踈羲皇而上毎自況肯隨澤雉樊籠拘絃歌歸
來朝市改故山田園松菊蕪斜川風景固足佳未免
結廬人境車馬時喧呼復讎宣力兩不可天運乃尔
將無如遐觀髙舉深意在安得超出物表冥鴻俱因
縁開此武陵說託彼奥隱稱樵漁不然果有継問津
雲煙出没何須臾又不見山林不外天壌間迥與丗
隔皆仙居桃花流水窈然在放浪而即斯人徒放浪
而即斯人徒
　　　　贈九萬户
昻藏野鶴誰能馴澤雉雖美終無神一篇秋水江海
闊雨䄂醉墨雲煙春猿翁學劒事跡秘蘭舌解紛詞
調新萬事人間歸一噱雙旌燭影見來頻(用淮西将/劉污事沔)
(嘗爲提生将及拜大將有人授燭二枝/後常見燭影在雙旌上出酉陽雜俎)
　　　　嗟嗟住河濵
嗟嗟住河濵瀕河之患愁殺人虎狼雖暴猶可禦秋
水時至其容奔農民家近野河居活計趂種河之淤
比年旱暵我頗穫餬口之外供王租昨時一雨川澤
通黒浪夜捲田廬空畸人何止賦分薄有家舉葬魚
腹中嗚呼山虞虎害水即毁捐瘠斯民老則已
　　　　滹沲秋漲行(七月十日/次沽家度)
君不聞䝉荘說秋水两涘猶見馬與牛今年滹沲水
大漲墟落濈濈生魚頭雲蒸老雨注萬壑上不少止
下可憂馮夷不受上所制黑浪怒蹴黿鼉遊望洋東
視誇海若似憤蛙比跳躍井坎湫金行氣肅坎冝縮
狂瀾不逐西風収東行我濟小范口水勢淼􁧥方滛
流秋禾盡爲魚鱉餌廬舎漂蕩迷田疇二年旱暵例
乏食彼稷幸得逄今秋嗟哉一飯到口角渰没無望
將誰亢河防乆廢不復古惟預揵治爲良籌翻堤决
岸勢不巳雖有人力誰能謀近年遇災幸無事其或
成患徒嗟諏两河農民𬒳災者逃避無所棲林丘夜
深投宿聞聚哭悲聲暗與蟲聲啾
　　　　謝安從事見贈放生池碑本
我嗜顔書觀欲遍獨有放生碑未見昨過髙齋偶得
之喜氣津津晬吾面安卿捧持即見遺物遇真賞玆
何爲掇渠所愛適余願風義矯矯非君誰君不見集
古書成叙說長玩而欲老希歐陽最憐苕　溪邊月
一夜分光照客牀
　　　　紀夢
　　　　　癸未夏六月十一日夜夢劉使君相過
　　　　　腰間佩二寳劒解以示予又䄂出書一
　　　　　卷曰此君先世筆也帋色黠慘字類離
　　　　　堆用朱鈎填若新髹􁈍者與之語甚洽
　　　　　劉㒵肖河間劉清卿既而爲風雨驚覺
　　　　　間夜漏下三十刻矣
劉使君跨蒼驎翩然而來空際雲腰間寳玦佩两劒
青蛇躍出光𥻘𥻘誰爲昧平昔欵語情何親復爲䄂
出先世書一卷帋色黯慘皆竒文大如離堆幾百字
鉤絡朱墨殆似髹􁈍新殘夢忽隨風雨断破䆫驚聽
怒濤奔
　　　　平原行(至元甲中/正月作)
羯怒騁兵傷濫恩天寳之禍將自焚三郎宫中略不
省履霜有戒知何人平原蹇蹇真王臣沈慮乆識幽
營氛泛舟從酒運竒略一日樓櫓驚雲屯鐡轝南來
從獵火河朔風靡煙塵昏孤城平地獨與抗勇皷義
旅争鯨吞西開土門掎蛇陣南激睢守遮進垠滔天
腥穢思一掃誓與此羯不两存書生信能立大事竟
掣賊肘西南奔事雖曠代有足感魯公之義世所尊
我來弔古増永慨蒼煙草樹連荒闉欲尋遺廟不復
見寳刻留在東方珉栖蓋亭前野日曛平原城下酹
忠魂朝廷何嘗容直道志士蹈難甘捐身此心自視
無愧已一時知否非所論嗟余何者敢跂慕屢書不
厭裊鵉分當年紀載两鬼城九泉奄奄隨埃塵先生
一死固不杇雅操何翅同松筠故應烈日秋霜氣千
古堂堂凛若神
　　　　常山太守歌
天寳之政植禍根明皇宴安如不聞海棠紅嬌荔支
緑玉笛吹滿長安春潼関之車空璘璘曲江水邊多
麗人羯奴東歸叛意决先以羽獵驅其群朔風萬馬
捲遼碣殺氣巳慘滹沲垠常山太守臣顔盺聲勢東
合平原軍憤提一旅徇國難捦馘心手遮横奔桓桓
袁侯復何壯㫄翼勁翮張其鱗長蛇中擊断首尾後
掣其肘前行屯西開土門引義幟再廓宇宙清埃氛
天令完節畀二子漁陽游騎徒紛紛天津一死有餘
烈夢入帝寢何其神只應千古雷霆氣長與先生洒
怒嗔
　　　　負籠行(至元九年四月邢䑓作命植於易等處)
炎風吹沙官路赫穣穰羣奔宻如織筠籠脩檐不留
行一寸蔞藤土膏溼蔞膝來自海南陬厥貢不入禹
所收一朝進御列珍品何異草澤加公侯昌黎不湏
感二鳥物有時遇非人謀志士何苦身岩幽
秋澗先生大全文集卷第九
秋澗先生大全文集卷第十
　　七言古詩
　　　　華不注歌
齊州山水天下無濼源之峻華峰孤秦鞭有力驅不
去天遣一柱標齊墟𥘉疑太素女媧氏𥙷天断手兹
遺餘又如翠鳯翥郊藪來應丗瑞開昌圖南山連絡
雖可愛未免阿拊相承趍孤撑直上夾右碣猛視又
似天門貙慶封齊豹兩元惡哆嚙猶露雄牙須不然
齊太史冤血凝碧老不渝化成直筆揷天外堂堂使
表春秋誅乾坤乃有此雄跨未許鵲藥争頭顱江山
勝槩儘軒豁逺客吟眺增躊躇李白上天不可呼雲
煙變化何須臾後人摹冩覷天巧百匝空遶青芙蕖
文章李杜光𦦨在有詩無詩將何如我思齊晉迭雄
長山靈枉𬒳兵埃汚桓公九合猶覇事三周其下真
誇䛕㑹須扶䇿凌絶項望入蒼梧呌帝虞
　　　　趵突泉歌
沇流峻發王屋顛世以獨逹神其源不知悍駃勢所
激玉虹那待馮夷鞭洑流渇馬穿歴背海眼洞徹開
龍淵嘗聞棄糠黒湾復此出明見下與地脉相勾連
雲魚吹浪雪濤湧鱗屋撃皷春雷翻我𥘉來觀冬十
月隂火下煑湯池煙洪𪷟元氣東山作蒼江屈注倒
景懸少陵撫掌嘆竒絶未若王塔突起掀睛瀾天機
幻出此怪供欲洒飛雨清塵寰當年小白㑹水上春
秋見書名不刋咄哉齊晉两蠻觸千古事徃風雲閑
漢家包海歸一統覇氣何有諸侯壇清泠無復歃血
汗觱沸不洗陳恒姦我讀太史書風聲氣習隨山川
齊人闊逹多匿智政恐功利爲當然安得此泉盡變
作醇酎一醉浩浩還吾天
　　　　東坡海南醉歸圖
元祐諸人等圭壁司馬之相國柱石仆碑錮黨無不
至棄若泥沙𥘉不惜當時何有雪堂翁一斥南荒無
復比那知兹遊竒絶神所相海水天容清一色鐡杖
横秋瘴霧空新詩落筆魚龍泣楓香樹髙溪雨濛醉
挽黄衫两頰紅多隨父老燕同社或喜契順來相從
一朝竟作遷客没造物未見哀龍鍾豈其中州淑氣
到尔恐終絶故令着此眉山公故令着此眉山公
　　　　河冰篇
　　　　　庚申前三年予以事赴汴次中灤值雪
　　　　　者三日時大河走凌因卧舡蓬間聽河
　　　　　冰柆船而下其聲瑟瑟可愛嘗欲一詩
　　　　　執筆輙罷今日率尔得此殊適然也時
　　　　　至元廿二年秋七月廿一日也
大河凝寒氷走片岸深争逐盤渦轉沙頭卧艑凍欲
僵細戞舡舷聲自顫幽人蓬底聞河清錚錚劒佩相
磨鳴鳴如竹軒瀟洒帋半罅醉枕夢破風泠冷錢塘
水樂世所愛求音寂寞將誰聽安得湘妃皷瑶瑟波
間細冩宫商聲朝來賦就河冰篇胷中餘韻猶翛然
浮聲切嚮何足異記我深津待渡年
　　　　短歌行(政彦村作)
君自分携今一紀疇昔四更來夢裏金鞍相值癭陶
南君亦逺囬還故里酡顔喜意見眉間欲叙寒暄先
称椅(君諱/也)相隨行過縣𪠘西指説民居昔何羙邀臨
甲第予力辤亦為前征趣行李夢中不悟死生分别
后寄聲無棄鄙探囊傾下粔敉香送余不到河之梁
嘱余南去路亦逺持此贈君爲褁粮怳然形開無所
見落月照屋空微茫瀟瀟春草宫墻緑暮雨梨花寒
食曲樽前浩唱意何長轉首先輸光景促我思夢境
再目開君侯施施胡爲來賦詩非欲徴後事今世死
别眞堪哀因見故人雖逺猶在當時懐
　　　　荒鷄行(乙酉九月四日)
苑簷月落霜稜稜夜半起聽荒雞聲不知首唱自何
處喔喔滿城争亂鳴尔縁氣類司早晏乃今失職能
無驚淒風吹空星斗黒漫漫長夜何時明萬事紛紜
毎如此不煩劒舞蹴琨興
　　　　龍在田詩
我夢長橋秋水落俯瞰澄淵見蛟鰐絳綃百尺卧彩
虹足尾鱗蒼閃煙壑我因投石起幽潜不待雷轟随
奮躍神光照野驚在田􁑼首徐行軒觺角野人奔看
若雲從洶洶呼聲􁒬寥廓余方闖視女墻間走欲攀
鱗不知却超危如坦略無難􁰔墮嵓梯扣丹閣寳香
佛界幾龍龕萬拱千梁金碧錯怳然夢覺聽夜漏四
皷將䦨五更作因車夢蓋此何因無乃吉徵先我覺
龍爲乾陽主善幻旣見禾田德施博乗髙臨下近清
光雖險當前無所遏行穿嵓閣得金界動止其間為
善樂援毫億度兼記時仲冬辛卯之夕歲在噩
　　讀五代史記作古樂府五首
　　　　楊柳枝辭
　　　　　唐昭宗天復三年梁王温辭歸鎮留宴
　　　　　壽春殿又餞於延喜樓上臨軒泣别因
　　　　　賜楊柳枝辭今亡乃爲𥙷作
楊柳枝風吹何裊裊暖煙如織緑絲柔延喜樓前春
色好臨軒奏曲送行頻梁王重有回天勲一忠之外
何復云安得髙祖太宗之業如柳新
　　　　檀來歌
汎樓舡下淮浦百萬豼貅歌且舞不殺降不掠虜吾
君吊伐眞湯武爾檀來不欺汝皡皥芏風樂吾土
　　　　椒蘭怨
昭皇迫東迁望絶忠臣援堂堂鴈門兵秪足速禍變
帝酣長星杯醉魄迷椒殿神龍失水机上肉惡梟啄
門夜漏半龍興赤霧天爲紅一竁三百皆皇宗唐家
大業至此盡自古亡國未有若此之哀恫梁王歸罪
將誰紿奴軰雖誅天有在金祥殿空殺氣髙賤珪白
刃專相待
　　　　汜水行
王季權在兵逆順係財賄同光當宁能幾朝牝雞司
晨傾内外添都買宴物山積盡入掖庭充内費君王
政荒優䆠狎將相無辜恣誅殺蜀資百萬賊所徼縱
有其能供近渴一夫夜呼汜水東絳霄樓頭兵反攻
雍陵竟墮所好死英武杳逐仙音空先皇有識如相
問三矢雖還未克終
　　　　劉山人歌
劉山人黃鬚糢糊衣䄂樓蓍囊藥笈手自携親詣宫
門來省女將軍物色不少差其奈后方争竉嫵𬒳駈
吾父已兵死何物田翁來辱汚椒房恩遇望遂空破
帽東歸心痛楚長吁行念樂天歌不重生男重生女
此事到吾爲妄語嗚呼五季皆天民人倫濁亂踈反
親當時乖盭同一氣天理何有劉山人劉山人莫悲
泣伎方終老固賤貧却免誅夷爲外戚
　　　　後飼牛辭
春半我田耕未辦児輩休稱牛力緩自冬皂飬日巳
乆當用猶羸功有間吾今朂汝汝則聞朝昏飲食無
過勤兩家計口三百指一飽入手皆渠身三公投筆
尚歸畒况我本是蓬蒿人微茫煙雨孤村底思與天
隨作近隣
　　　　春寒曲
家居對病妻書空咄怪事人生百歲能幾時風雨憂
愁還半是一春寒克中傷人紅朋碧友潜酸辛今朝
晴暖烏鵲喜寒食數日無多春脫巾自漉牀頭釀待
與東皇共一橂
　　　　驅狼行
隔溪衆號呼驚視驅两狼竄伏草莾間毛色隨蒼茫
此物胡爲來顧晲何揚揚我觀五行書據理論灾祥
吏貪政暴狼囓人此説聞自蔡邕與京房近傅共縣
東殺人食路傍獸威孰擅恐自爾竿不擉刃良弓藏
又云村墟去山迩群行獵食為尋常豺狼當路古所
畏野獸走壙何庸傷君不見漢家良吏龔與黄當年
異績何章章嘉禾朱草滿郊藪麒麟鳯鳥争翺翔
　　　　寳鴨歌
天雨新晴秋氣肅(時秋霖晴霽暗用賈誼/宋昌訪司馬季主事)秘書近住
城西曲入門坐定有餘清旣領玄談出竒物翩然寳
鴨立玉洲儘箸龍香貯脩腹麝煤融液須臾間藍田
春暖煙生玉引吭不惜吐氲氤要徹天心穿月窟漢
宫豈數愽山髙晉惔休談鵲尾秃劉著作勿輕出長
慮王孫金彈丸醉中疑以來相觸
　　　　漢宣帝幸池陽宫圖(李伯時筆)
武皇雄吞老未巳歲歲開邊兵四起嫖姚出塞屢䇿
􁇋武縶陵降終國恥騰凌蹂藉五十年饗功歸到曾
孫宣萬方解辮盡内屬龍庭南北無烽煙池陽五柞
郊歌裏五日賜酺餘燕喜呼韓稽顙謁甘泉欲示雄
誇先就邸大陳還縱萬人觀豈獨珎竒紛錦綺歡呼
歸作北庭藩萬代稱觴甥舅禮君王燕犒不知勞鸞
旗直上中渭橋茂陵王氣如水清建章宫殿春雲髙
從此臨軒舒化日一聲宮漏出花遥(岀花遥一作等虞/宫漏一作清䠋)
　　　　入奏行送右丞史侯
十年不見汾陽面萬里朝
天來海甸神鋒照眼倚青冥黄色充庭明羽扇張燈
開宴見談噱慘澹風雲餘百戰嚮來作牧與開府緫
道臨機能制變漢家六合頓宏綱民事正煩眞空便
只縁報國忠義炯幾度恩綸回睿眷我識君侯禮数
寛德威無地不交驩此行入見想膚奏大計不出兵
民安兵民安古人念此良爲難因思先相台衡日退
食歸來事簡編
　　　　送雪堂南行
雪堂矯矯僧中英今年逺作餘杭行朅來過衛首謁
余特以贈言爲寵榮君不見韓潮陽昔交僧縱暢與
澄詠歌序别欲傾倒秪以文雅爲推稱不似阿師髙
義烱要飛花雨到南溟
　　　　樂閒老人歌
　　　　　奴哥緫管姓栢德名継昌以小字行蓋
　　　　　㶚陵舊將軍也今閑居鄧下自號樂閑
　　　　　老人聞予名甚喜詢所以襟抱有不期
　　　　　同而同者千里求詩此意不可辜也因
　　　　　賦是歌以贈庶幾酒酣耳熱後放聲而
　　　　　歌之猶足以見故家餘習云
浮生優優駒過隙守虜抱囚眞可惜晦明光景一月
間開口笑談能幾日一閑未老方是閑已老謀閑何
所及須信閑人是貴人束縛軒裳梏亡客况復筋骸
血氣衰聖有嘉言戒貪得樂閒老人逹此理自放閒
身樂山水君侯年甫五十踰解官歸卧南陽廬風雲
窹寐鞍馬事錦鞲脫落秋鷹孤飛楊䟦扈竟何用此
身徤在間爲娯大弨掛壁龍在匣追逐弋釣須鳧魚
有時逸氣蟠不盡猶擬去射南山菟君不見邵平東
陵時何若瓜田心自如後堂種竹前圃𬞞月下自理
淵明鋤客來大笑猶有事茶鐺煑月糟立餔古人徃
徃以樂老此意殆與君相符我今天地亦佚老聞君
此懐良起予何當杖屦與君約江山佳處身岩居半
山喚起浮休仙窪尊一醉傾吾餘風流肯落六客後
吟嘨常作三賢圖醉中爲将桓侯鬚君其樂矣歌嗚
嗚
　　　　醉道士歌
　　　　　秋九月二十四日予方曵杖出門有道
　　　　　士野服掲冠倚立棖下予邀坐階戺瞪
　　　　　目視予者乆之曰觀君風骨蓋李唐人
　　　　　也心事好但蹤跡蹉跎多失事機可惜
　　　　　可惜雖然得年八十餘數八八後當有
　　　　　顯擢予言可切記也飲之酒醺然而去
　　　　　時至元二十四年丁亥歲也因作歌以
　　　　　紀其事辝曰
門前落葉秋風哀麻衣道士從何來翛然倚立两棖
下若有所諭心悠哉我因植杖邀與坐拂拭熊韋堂
之階無言瞪目視余乆徐謂風骨眞文棤前生落度
晚唐士心事最好無纎埃所嗟蹤跡多後時勃窣不
顧群児咍雖然得儒■極廣八八而後聮星台呼兒
沽酒與之飲勸以數行浮大杯醺然徑去不少顧恍
若仙遇神爲開當生所賦諒自知過望榮顯青黄菑
書稱五福壽爲至得到八十眞洪崖生平夢異復此
遇晚節無乃其行諧吾看浮世孰不死我巳天篤培
其才濁醪麄飯有餘幸過此以徃非予懐君不見通
都與大邑真仙徃返時爲偕蒼蒼雲路望不及爲渠
更上凌風臺
　　　　雙峰歌
　　　　　士逹察判携手植檜小山見贈願博一
　　　　　詩爲信氏家傳其志殊可嘉也遂賦此
　　　　　歌并以其山奉還蓋詩非山無以見狀
　　　　　物之體山非詩無以表處静之用抑又
　　　　　在彼猶在此之義也
金絲堂前雙檜碧氣幹凌雲三百尺蒼精乆墮刼灰
寒蟠柢輪囷堅似石枝條巳䕃百王芳膏潤猶含三
代澤土花漬嚙又幾年爲像爲山豈多得君不見召
公甘棠武侯栢特以兩賢猶愛惜後人歌詠尚如此
况是東家手親植憶甞遊魯得餘材入手摩挲三嘆
息信生爲予好竒觀携來比視吾家蟠泰山梁木萬
世仰何翅如到日觀秦觀雙峰間顧瞻巖嚴儘足楽
譬彼物有小大聖學俱能全此雖體微道則具終日
儼侍參吾前古人尚行不尚說正可安静如山然我
今木朽不可雕後來聳壑争昻霄君家児子玉雪比
向學說是神超遥還汝山聽我謡仰止兹木思惟喬
學該本末貴通徹無使磊磊落落徒有㧞俗之髙標
　　　　過宋義墓
　　　　　予徃年東走魏過楚上將軍宋義墓欲
　　　　　作詩爲吊而未暇今日與諸生講讀至
　　　　　義之本未前後諸儒略不見論說因賦
　　　　　此篇以發前賢之所未發者
秦兵西來勢莫當群雄假義尊懷王我雖三户秦可
滅彼蝱可搏微者或莫傷將軍乗勢思一掃當時籌
䇿誠難量項家父子本強暴以謀制勝非渠長義維
去暴失之易一死竟墮貪如狼重瞳子何猖狂只知
帳中竒兵化青血不悟鉅鹿之戰開天亡風雲慘淡
蛇作龍安得即遇隆準翁使我目亂狐裘茸高陽酒
徒號狂客醉中两眼何其瞳攀鱗掉舌纔數語兩女
輟洗來趍風英雄有時利不利俛首何限甘長終楚
王店頭土一丘至今草棘荒煙愁我來吊古還一嘅
西風黄烏聲啾啾
　　　　中秋吟
　　　　　中統二年予客上都館于太醫使王冝
　　　　　之家中秋夜伯禄宣慰携酒相過仝㑹
　　　　　者館主王丈洎省郎宋庭秀近人來索
　　　　　舊賦乱道今亡之矣因追作是詩以寄
二年中秋客灤陽灤江陸海天中央秋風吹空一萬
里誰復斫桂增清光平分秋氣無少陂但覺霜露非
尋常玉繩㓕没澹鳷鵲衆宿何有争光芒煙霄幸附
應時翼佳節共下今霄堂鳯池鳴佩有餘暇白兔搗
藥秋正香故人携酒喜見過慰我乆客同一觴謫仙
杯杓思浩浩芙蓉城闕天茫茫眼中賔主侯與宋胡
牀更對墻東王九迁𥘉不羡時貴一醉逕入無何卿
人生相逢貴適意浮世聚散真參啇當時少陵客愛
國心遑遑夜深飲散卧不寐醉聽金鑰鏘倉琅夜如
何其夜未艾披衣顛倒尋封章只今潦倒百事廢感
嘆歲月徒悲傷書來索詩叙徃事盛集難再須揄揚
興耒追作固狂斐念君乆要曾不忘鄭重西樓花上
月金波重約醉秋凉
　　　　花工王氏歌
城南劉郎携斗酒與客来叅秋澗叟當隅踧縮不敢
坐王姓珪名三十九平生有技真可人好箇春風接
花手木翁奪秀孕黄婆轉眼紅朋栖碧友劉郎秀春
趣已成徃徃豪家闘招誘王生本出方技家品味神
經無不有流芳轉入百花香豈止槖駝法堪取只今
家住圃田西小橋流水遮髙栁㑹邀一醉百花堂要
藉我詩傳不朽我自東歸今五年小園栽種期幽妍
城中糞壌雜瓦礫雖有羙植何由蕃結根失所固可
惜異品奚獨冰霜纒君不見芳蘭種不生惡草剪不
去此事人間自今古門園子聽予語本根或撥非所
冝一接千金戒輕與
　　　　河圖篇荅(伯/明)學官
河龍負圖自崑崙包羲畫出乾與坤聖昌拘幽演餘
藴六十四卦相氤氲姬情孔思本傳註竹簡别出尊
皇墳經從東漢乱古制綴合爻象為全文韓康輔嗣
轉殽雜操以荘老何紛紜東萊探賾復古定太極旣
判二氣終然分女媧撫掌為驚絶天地再位開玄根
易包萬象無不至若以一爻為一事其道反局而不伸
考亭専以筮為主豈非天道似逺人事親當時厄火
燎九地不爾亦堕秦坑屯君緘越本逺見贈老眼一
洗空花昏細披五賛得要妙餘作孰敢光争新君不
見行逢市免具此理桶氏有見為伊訴作詩寄謝君
應聞
　　　　風字瓦研歌示陳生
平生蓄研空纍纍其名曰端猶可嗤世間萬有珉作
玉堅則墨褪軟則泥或濃或淡不成字終日與伍空
嗟咨東家瓦研靣尺五其狀宛似維南箕松風小試
漲玄霧臨視黯霮羲之池朝來揮洒儘快意一筆掃
出千蛟螭東坡黼研不可見咄此朽壌争神竒君不
見莫鎁神寳不適用補履曾不如囊錐(黼/渡藏啇/家/冬/敬甫坐見之)
　　　　雷將軍歌(名時舉京兆同州人)
雷舉秦人家將種不學齊髙賈餘勇温然醻接縫掖
流照眼容刀輝玉琫朔風憶捲關隴破西走巴渝爲
勢擁宋人重漢不内任閫貴豪英制邊聳將軍守戍
分劒関劒門天險石巃嵸當時一軍號安靖玠去群
狺閫呼洶(俞玠字義夫官至侍郎在/亡宋/最善宋蜀者也)龍旂西狩萬壁
空石角此心隨北拱天顔喜動詔賜金一日康侯三
接寵盤盤大獲金湯牢雲間猛將鬚髯豪片言因壘
引降出風義不减曹王臯蜀山破碎凱歌裏六軍喜
溢秋天高破崗山頭望回斾小臣墮地空烏號櫜弓
歸來血洗箭又許拜舞趍
新朝命妻賜第恩轉渥纔得主曹浮綱艘憶昨先聲
躡鼓鼙只今騎馬似雞栖朝來携酒過予飲細話徃
昔非余悲事機翻覆古如此一椽僦舎甘調飢我方
讀詩至秦仲車鄰駟鐡生光輝廼知風聲氣習逺自
文武始歌頌不到秦家非
　　　　革故謡(一作復/隍謡)
南城囂囂足汚穢旣建神都風土美燕人重迁朽厥
載睿意作新思有泚一朝
詔徙殊井疆九陌香生通戚里煬城密邇不剗去適
足嚢姦養狐虺城復池隍莫歎嗟一廢一興固常理
今年戊子冬十月天氣未寒無兩雪禁軍指顧舊築
空郊遂坦夷無壅隔寂寞千門草棘荒佗年空有銅
駝說我詩雖小亦
王風庶配商盤歌
帝哲
　　　　通漕引
漢家鼎定天西北萬乗千官必共億近年職貢仰江
淮海道轉輸多覆溺東阿距泉(清泉/縣)二百八瀹濟西
來與清合安流取直民力省積水浮綱纔两閴自
昔河防争横議秪辦薪蒭不勝計宣防瓠子至今悲
以彼方兹功極細役徒三萬朞可畢一動雖勞終古
利褁粮荷鍤去莫遅行看連檣東過薊休説春潭得
寳歌長咲韋郎空侈麗從今粒米斗三錢狼籍
都城樂豐歲
　　　　珎珠菓詞
有菓有菓名珎珠厥苞䓤翠二寸餘絶類王瓜未變
赤紺穣滋膩甘酸俱就中結核大於指狀似萆麻色
微紫逺供來自廣南州臣子献芹心爾耳然觀夏賦
皆邦用口腹所充須錫貢若論橘柚亦常材此物胡
為勞驛送
　　　　當熊詞
　　　　　戊子冬十二月廿五日聽韓陳二生讀
　　　　　通鑑綱目至中山馮太后事蹟壮其貞
　　　　　節感而作當熊詞馮元帝倢伃哀帝祖
　　　　　母也
漢家九葉時清宴帝拱深宫樂㳺讌魚龍萬舞閱來
饜闘獸雄觀臨虎圈老熊駭逸突笠出𬒳髮攀楯來
御殿昭儀散走虎士驚盛氣前當無少變大駕臨軒
問物情歛容前對香雲顫妾聞獸猛得人止萬一不
虞身殉難日華翻動喜歸来香飄合殿春風轉君不
見東西两漢五百載班馬徽音儘堪羙元城投璽媛
當熊能以至柔馳至健大笑陳妃望幸心千金空買
長門怨
　　　　東征謡
海徼春㴠物生廣芽孽中
大悖先王志忠獎馳驅鱗介
■海波騰沸聚使殱怒鰐奔䲔歸
渠魁谷静川空骨如莾今年復作欲盡殪逸徳
駭天吏孽餘老死黒龍東
詔勿窮追令自斃就中縱殺勢難分枲婦畊夫同
例天兵南伐六十年楚女呉児供北婢欲知天道
覆心看取東人復爲隷
　　　　下瀬舡(交趾漢羸􁠾縣地戊子三月失利)
家中之木同灰槁炎海波翻震天討彼交事大天理
常歲歲卑辭掉虚表舟師陸騎問罪來力審難支施
機巧彈丸所據五郡地瘴氣爲　地利我來彼遁
還則娓一弩千人不容避老天限作覊縻邦不以衣
裳介鱗易昔賢有戒是貪兵若論彼資才具翠(南越/志尉)
(佗時安陽王治支趾有神人日臯通造神弩一張一/放殺越軍萬人後佗子始質于安陽王切其弩毁其)
(機馳報佗佗興師擊/之弩折衆散遂破之)漢家聲教𥘉無外下瀬戈舷㣲
主帥一軍膽落䧟泥湖二萬選鋒同日敗褁粮載甲
力有餘正坐無人作吾氣軍聲稍振需所援春水旋
艫可弘濟古人堂上有竒兵安得營平與動輩
　　　　征士謡(巳丑正月晦)
東風連日沙塵昏兵威揜盡春氣温漢家武備遍九
有南來探騎(探一/作彍)何紛紛今年十抽一推去千里起
赴和林屯御河西岸殷牧野萬甲照水光𥻘𥻘觀容
有使親閲實不許代名須正身神牙獵獵見北靡精
鋭全是嫖姚軍嫖姚出塞路幾千逺戰不過封狼山
征人莫憚行役苦廟謀素具車攻篇君不聞王師有
征古無敵何况彊弩之末魯縞其能穿念渠愛惜腰
間箭㑹聽長歌入漢関
　　　　天星行(正月十七日)
天星蓬蓬若爲祟彗掃長空徂巽位六龍推墮日車
翻萬火分崩碎於地老天變色赤祲如西北継聞天
狗吠行人匍伏群雉驚􁏠􁏠甚於崩角畏君不見天
星懸象萬物精一物下亡一星墜春秋二百四十年
孛斗經天無此異不然大火示厥罰下熛人間爲沴
氣月寅歲丑丁酉晨東方向明時又寅老翁百嵗見
未省何况地上蟻蝨臣天雖髙變雖大災反爲祥果
何頼正有德修知儆戒
　　　　雨木冰
晝冥冥雲族聚和氣滿　作雨
和變而凝冰著樹巧裁細剪千萬状
霧木翁縮頸凍欲僵辨着乾坤開大素其詳
三朝古説大官爲最忂曦輪過午始消釋膏
如雨泣少陽爲臣冰即兵麟史書徵臣
者互長雄此事胡爲兆今日
　　　　建春樓歌
　　　頭春日長建春樓
　　　　與東
門香層軒髙揭冨觀覽春潭照暎千㠶檣呉商楚女
莫空過渠是京様河馬西京張丗間忘憂唯食飲越
羅蜀錦空千箱登臨人具醉飽去共城齊氏眞非常
共城齊氏眞非常
　　　　潜蛟行謝温將軍惠石
温郎少年姿潤秀好古探竒出予右扣門相訪得怪供
鬼刻神􁲤未甞有我欣植杖三摩挲秋水潜蛟見蟠紐
何年囚鎻出禹穴不磔鬚牙驚水母毅然見贈𥘉不惜澹
癖憐予象江守深藏夜壑空有戒當晝児童負之走于金
求買何所得一旦携歸定非偶清泉湔祓庸玉汝屹立花
間冠吾囿蒼鱗照水勢若動口鼻唅呀欲䲔吼常疑尤
物即神物隠伏地中諒難乆宣和族聚失所在却恐雷
霆下來取一春病酒日欲眠忽得此峰如至友娉婷翠
射喜欲舞復訝舞仙來勸酒君不見九成論樂一䕫足
萬石不須誇柳柳人生意氣貴相傾走筆酬酒當瓊玖
　　　　重門行
瀟條共西野有城號重門重門幽幽深幾許齊芳歸
藩何足云公卿老淚空沾巾天道好還非少恩青山
斜照自今古禪陵西望猶比隣曹暪搤吭忍不殺終
我四百爲虞賔廼云得之羣盗手吾將誰欺欺彼旻
君不見鄧城南頭漢濁漉至今草樹凄無春
　　　　唐申王盡馬歌
花蕚樓前閱庭實布乗黄朱笑群辟奔虹凝露故家
物詔冩眞形出東壁申王夭矯龍一種揮灑元精固
無匹龍池十日霹靂聲房駟無光韋偃泣千年事徃
失所在此𥿄流傳見眞跡明牎不厭百回看飛電流
雲悵猶溼當時圖畫樂昇平轉首雲屯散榛棘儲皇
纔藉河隴餘旋復廓清唐再闢物盛而衰固有時校
以倉皇易爲力漢家托地封狼北萬騎騰凌已無敵
更求駿骨張吾軍一綍風飛能事畢雖云中夏號雄
強冨不民藏孰共億聖謨經丗了不刋収卷入囊三
歎息
　　　　秋澗著書圖歌贈畫工張仁卿
張生冩出秋澗圖先生胡爲此遊居知余讀書樂幽
寂况復野麋之性冝與水石俱西風蕭條秋氣餘浮
雲身丗將何如江蘺託詠太哀怨老松卧壑甘扶踈
逢時不作棟樑用且須著論希潜夫盤盤澗曲深幾
許晨吞逺汎知攸徂百川横障使東徃細大不擇羞
潢洿考槃有歌誰與伍山鳥山花吾友于張畫師王
宰徒雲煙落帋何舒徐吾令屏居日巳乆爲我作此
眞良謨平生未常學學焉於此𥘉古人尚友無老壯
要欲静泊志可明而逺可逾駸駸晚景幾桑榆不知
此去澹泊得似畫中無目明神王骨相􁁺一丘一壑
着㓜輿畢此一事爲成書此外何有於余乎此外何
有於余乎(時集錄古今相/業爲調元事鑑)
秋澗先生大全文集卷第十
秋澗先生大全文集卷第十一
七言古詩
　　　　題耆英圖奉呈子𥘉中丞
張生好竒兼尚友古畫古書長在手欣然示我洛英
圖便覺奎光生户牖衣冠磊落十三人閑著一枰談
治否堂堂文冨兩具瞻天下倚安貞大叟平頭七十
是㝷常獨有端明未期夀方辭晚進不敢班列宿光
中巳瞻斗北門昜慮望佳招(王拱辰/字君貺)千里馳書恨官
守升平盛事那得再夢寐席間把巵酒吾儕起敬當
如何再拜乞靈三叩首君不見西周文物稱全盛除
却邑姜纔得九神崧間氣萃此多周鳳魯麟紛在藪
鄭郎繪事固入神自是德星傳不朽我思仁祖慶曆
中慶曆政有三代風斯民皡皡樂其樂六合一氣開
時雍扶持位育㧾是諸賢功熈寕天子錯料事以忠
爲邪邪作忠放教公等在散地擢置安石司群工惠
卿継用二惇起當時何止驚三空嗚呼以人爲鑑古
所取安得獻此與論治道之汚隆願君深藏勿輕出
世代雖逺多青蟲
　　　　紫芝歌
　　　　　継胡紫山集瑞堂詩韻巳丑秋八月有
　　　　　紫芝産陶户朱良舍下凢五六本此最
　　　　　異者
陶坑削崖蝸作室和氣所鍾無不集非縁石潤木之
精平地抽英昭茂徳蓬牎一夕爛生光紫蓋彤枝照
鄉國氤氲五彩畫不如駢秀連莖瑩於漆考祥吻合
農帝經表瑞無慚桞州筆老翁百歲見未魯醉將蒼
髯　如㦸郡人爭欲飲至和奔走來觀恐無及出門
秋望稼連雲汝芝汝芝安所吉
　　　　圯上行
(邳州道中作十一月初/四午刻書於宿迁馬驛)
楚兵東來殺爲嬉烈火西捲如飊馳爲藂驅爵恐過
慘天賜漢以興王師憶𥘉搥秦天下震盛氣不折将
徒爲泥中進履屈亦至不爾安制重瞳兒徃年親祀
濟北石此日還賦圯橋詩神龍變化不復見仿像鬼
物來隂機素書三卷不必怪要本老氏持其雌(持守其/雌也)
　　　　題長江萬里圖後
穉年屋居三十春老境誰遣東南奔去秋有
詔使持節北自邶衛官甌閩閩中水淺百味澹但覺
草木多精神展放江山萬里圖卷中瀟洒似堪娱寄
聲故國游觀客卜築蘇門儘可居(畫乃劉合秀家藏所/恨歸峽不出一手耳)
　　　　問呉臺辭
呉王宫殿㝷無跡只見山蒼湖水碧歩上髙臺散客
愁十月江南看春色晚風吹雨濕闌干簷花泫露宫
娃泣欲摭愁煙問故臺愁煙無語空蕭瑟是邪非邪
不必辨且爲興亡求亂隙夜半娃宮作戰場緫罪君
王以色荒春秋責備大法在不道延陵退耕呉巳亡
聖賢處變貴逹節審勢不得同曹臧當年㤗伯終三
讓明見丕承有聖昌
　　　　南臺懐古
封君姒遥裔重光麗無諸憶提越甲佐天討翦嬴摧
項開雄圖保邦事大霈厖澤至今國俗猶薫濡石樽
劒沼两寂寞山川良是先王都越人感徳知所尊蕭
皷猶陳漢薦殷潮去潮來朝又慕花謝花開秋復春
千年事徃遺烈在草木澟􁏠來威神廟中筠簽萬有
卜陳説禍福稱靈珍我因拜禱問來事繇辝灑灑何
其真殊方逺䆠乃氣數品秩雖到多邅迍正湏耐辱
安所遇不乆㧞出東南閩生平行巳半流坎雖老而
夀猶朝紳鞠躬黙謝神貺厚得遂歸隠餘何云我来
正值群祀日伎樂朝獻爭趍奔越巫紛拜靈欲駕泠
風滿斾翻凝雲囬首笧臺祠下路蕭蕭寒雨濕蒼麟
(今廟基即漢髙/帝封笧臺也)
　　　　游九仙閣
三郎百戰開閩國鏻搶基圖專詐力二嬖恩光象服
尊九龍帳設香雲濕朝參寳皇宫暮禮妖師席國事
一從神所質九仙結搆豈此時萬瓦鱗鱗跨空碧閣
中景氣四時新徃事如雲散無跡我來登陟縱遐觀
一榻清風抵萬錢暫與塵襟豁煩滯横欄直下看三
山
　　　　雜言寄中隱信宣慰時在泉州近辱書過
　　　蒙逺問倥􁰢間不時奉荅獲罪多矣人行
　　　　謹以雜言爲報奉别後一粲
蹇予元年東魯客𥘉識君侯髮如􁈍平生髙氣樂新
知一笑論交真莫逆凉風八月中秋節月滿金樽惜
輕别邂逅溪堂又五年情好比前尤欵洽髙堂轟飲
幾連明四座歡呼倒冠憤當時樽前闘年少豪邁不
知家立璧興來爲我掃雲煙思入天機妙無迹我識
君侯此餘事落筆縱橫見竒䇿自是暌違三十秋只
今同客嶺南州天涯牢落儘愁絶况復两翁俱白頭
書来慰我見安好細字滿𥿄紛銀鈎故園風物信如
舊桞子𥘉豈爲山囚春雲夢濕蘭苕翠壯觀雄翻海
岳樓近從潭府閱家數筆力已復追營丘煩君吮墨
留餘溢重爲靈均作逺遊(中隱乃雲甫道號近於魏/參政處看雲甫山水畫故)
(云近從潭/府閲家數)
　　　　李夫人畫蘭歌(為郎中孫榮甫賦)
清閟堂深不知暑瑶草佳期夢玄圃孫郎笑折紫蘭
來素影盈盈映脩渚李夫人澹丰容天然與蘭相始
終剡藤一筆作九畹落墨不臧江南工芳姿元與凢
卉異曄曄况是湘纍藂離騷不復作遺恨千古沉幽
宫君看此花有深意似冩靈均幽思悲回風君家大
雅堂文采東野翁併入慘澹經營中秋風拂簾秋日
長芳霏霏兮汜崇光澹粧相對有餘韻盡欄桂子空
秋香淡軒託物明孤潔五十年來抱霜節固知色相
皆空寂妙得於心聊自適仿像湘娥倚暮花黄陵廟
前江水碧生平佩服真賞音升聞紫庭非素心喚起
謪仙摇醉筆爲翻新曲㵼瑶琴(曲一作操)
古夫人名至規號澹軒亡宋狀元黄朴之女長適
尚書李珏子早寡今年七十有二善畫蘭撫琴近
爲郎中孫榮父作九畹圖若與蘭爲知聞也且自
叙其後云予家雙并公以蘭北君子父東野翁甚
愛之予亦愛之毎女紅之暇甞冩其真聊以備閨
房之玩𥘉非以此而求聞於人也郎中以蘭省之
彦一日來徴予筆遂誦點汚亦何忍但覺難爲辞
之詩以應之孫求歌詩於予因樂爲賦此者正取
其節而不以其藝故也秋七月𥘉吉秋磵老人題
　　　　雜言(庾寅七月二日病告中作)
我今行年六十五得至緃心能幾許憂愁風雨每大
半念至於斯足悲楚縱令得邁七十壽比老於心當
恱豫不然終日疫事役殁而後已真愚魯君不見人
間聲利藏禍機迷着世人曽不知得之志揚失之沮
一死與愽争奔馳又不見朝花纔荣暮雨惡火竈方
熾寒灰隨攀援髙貴鄙卑賤得勢未必皆便冝至人
大觀出世表肯爲造物相調戯豁逹一篇荘叟論太
山毫末較来齊
　　　　福唐中秋對月醻劉端友見贈之什
少年愛月長苦吟賞玩不知清夜深擬揮玉斧手盡
掃丹桂隂髙歌起舞弄清影直入月脇穿天心節序
依然人耄矣所事感懐無可喜少陵有淚濕金波歎
息無家清夜羙當時流落止鄜州况在甌閩數千里
此夕常娥海上來(謂三山距/海九十里)冰輪蹴踏驚四開牀頭
有酒不復飲追憶少壮令人哀老人病骨防風露静
卧空齋深閉户却從虚幌看清光四壁秋蟲饒夜語
　　　　題釣臺(并序)
　　　　　至元二十六年巳丑歲冬仲九日予自
　　　　　桐廬舎鞍鼔柚取道嚴瀬旣午艤舟祠
　　　　　下登拜遺像肅如也歷觀古今題記多
　　　　　論其形迹未有明先生之心者天下有
　　　　　二道出與處而巳先生之起義明君臣
　　　　　順乎天也浩然長歸氣信名節遂其志
　　　　　也夫三公坐而論思明是理而表萬方
　　　　　者也是則佐理之功(多/矣)尚何爲因留詩
　　　　　招隱柱間入客星閣眺羊裘軒降觀釣
　　　　　臺書院山光叢簇江流有聲若有以回
　　　　　俗駕而謝逋客也江行有程促之而去
　　　　　囬望雙臺顔厚有杻少中大夫福建閩
　　　　　海道提刑按察使汲郡王某歛祍書
劉郎少年同几席綉𥚑朱衣稱謹勑六龍一曰飛上
天豈爲故人談徃昔原陵欲臣意有在大隠何心學
夷隘當時雖落物色中肯以三公易其介先生豈是
煙波徒奕奕星芒動帝車一言稍峻得狂鄙况復好
爵縻其軀君臣大義巳明了助順又見懐仁書君房
𥘉不識微意尚欲求益何其迁一竿雖老桐江月儘
着清風厲薄夫
　　　　洛中吟(有序)
　　　　　近讀邵氏所書洛中雜事撫卷三歎令
　　　　　人有不能巳者嗚呼五代間亂離相継
　　　　　其否極矣生逢兹辰一何幸哉故孫樵
　　　　　有生恨不得爲太平人良有以也因効
　　　　　康節謝温公買園詩格綴集所見賦洛
　　　　　中吟一篇其辭曰
萬方文物洽堯雍若論聲明極洛中地自水南連洛
北治從真廟到神宗揔將六合清明氣散作三川禮
譲風道綂有傳程邵在勲名無比冨文崇棚車載酒
都人賞名教傳家習俗同花木四時春不老耕桑彌
野歲長豐三千歩幛家雖侈十二行窩樂最融春酒
泛香沽翠幙夜花和露買筠籠小車髙閣期真侣魏
紫姚黄擅化工爱育揔歸君父聖論思不出廟堂公
􁊬舒變法無朞月社稷垂亡到一空讀罷適然清興
逺一簾花影曉光紅(一作讀罷/然還復感/斯民何幸此何窮)
　　　　竹鹿辭(并引)
　　　　　竹鹿出南海不合刺國赤毳雪文狀若
　　　　　龜背然頂有䨥茸葳蕤如珊瑚巨枝
　　　　　元廿七年秋八月上進過福唐予
　　　　　之昔梁孝王逰兎園宴忘憂館命
　　　　　賦苑中諸物文鹿其一也今以
　　　　　賦攷之正此鹿也因作竹鹿辭
竹鹿亦瑞獸頂有珊瑚茸素綦爲紋負湘
極騰仙蹤颶風吹堕海洋國馹騎逺獻
玉樹青葱瓏攸伏曰與群甡從一則
道通君不見漢武獲異獸非闢西南封迢迢兹鹿來
漢道相比隆東南際海國萬數將見珠香犀象等物
相率皆來同
　　　　游金山寺(寺名龍游舊名浮王庚寅嵗十/一月二日來游二十八韻)
我登金山江似練金山突兀神鰲抃樓閤參差四五
層覆壓崖巔瞰江靣璧間不見老坡詩空歷長廊瞻
湧殿江山形勢互爲勝直上金鰲窮偉觀裴徊乆眺
吞海亭海門两點煙螺澱舟中望處不争多大抵蒼
茫煙一片平生歌詠古人詩此日一樽償宿願攛牌
纔過璞墓西水作磴痕風四轉放舡北渡返東行一
傑中流去如箭瓜洲西北堕杳靄照眼鶴崖迫焦巘
獨遊髣髴蘇二興冐嶮比方章子愞夕陽西下煙四
起欲進何之退無畔倒装漁艇入荒村百計無由登
北岸拖師失色都舡驚暗觸江神豈予譴我為使者
𥘉不然先盡人為論事變力微艦巨酒半酣正坐忽
焉遺此患金山雖竒極淵險沃老登危非所便書生
氣習不一到慊慊此心辜所恋量非謝傅與婁相驚
定老懷彌懔戰艱関投宿野人廬因賦此詩為永嘆
　至元庚寅冬予自福建北歸渡江作此詩未嘗示
　人逮大德巳亥十年矣衛輝判官井君德常陞倅
　鎮江來别因話及焉井索書此詩云歸刻寺璧以
増江山勝㮣予謝不敢當然俾讀者為遨遊之戒
　云汲郡王某題時年巳七十三矣
　　　　鬼車行(辛卯歲五山廿二日誅於/鄂州教陽十五日作)
鬼車一身編九頭黑夜來過聲啾啾半空瀝血洒人
屋所遭之家無空休窮兇極惡煽威虐妖孽幾遍江
南州内姧黨蔽事莫發百計捕逐無縁由
聖皇明見萬里外一網掩來同治罪憶𥘉百鬼擁行
車此日行車載孤鬼琅璫繫頸纒車軸涕淚淋淋不
時哭死聲宛轉尚嘔啞晝夜催行不停轂路人借問
欲何之詔赴行臺加顕戮揮刀臠食快衆心奔鯨四
沛無遺育萬里歡聲動大江百城歌舞喧華屋我思
善惡人自取禍福不應深倚伏寸心少慊獲隂譴天
網天刑敢輕觸爲誡兇人不足心鬼車扳例猶檮杌
　　　　流民嘆(六月七日有丐者過門/聞其説因録而作此)
我家本燕雲未省離鄉國前年一霜秋稼空望入田
間禾穂黒忍飢猶待下年収一澇髙原水三尺人生
重遷乃本心一餒催人忘南北水採無菱芡山收闕
橡栗雖云生處樂乏物得生活扶携逺趂河南豐道
路無資日行乞毳衣穿結杖蒿藜氣力凌兢雙脛赤
我聞尭水與湯旱民免流移少捐瘠不出九年耕長
有三嵗食
朝家勸課儘憂勞只爲有名多少實常平嚮爲前省
壞義廪近年無廣積江南最苦過都錢更著營司日
搔屑營司巳罷民力蘇大府兼農到徒設捄荒發廪
最上䇿近井乃能療近渴
君門萬里安得知作詩代洒流民血
　　　　南樓行送信御史佐鄂岳行院
武昌南樓跨空碧滿目江山猶徃昔笑抛霜簡佐行
樞去作南樓幕中客羗予㳺䆠江之南江南軍務多
䟽闊􁈋差押取固多弊甚是飬威并練習十羊九牧
苟非人未免因縁出枝節卒然警急幸無事若論罪
功孰褒黜就中貧難㝡可憫孀婦盲翁死應絶依然
名姓在軍書按籍来徴豈容説唐兵六十即放免七
十一丁令侍側當時貞觀開元間三代仁風畧無别
幸今守戰有專職整暇虞姦正今日兵惟禁暴本衛
民不致侵漁乃良䇿蠻陬溪洞旣荒逺顛枿其間不
無孽畬軍新附用得冝以彼爲攻昜摧折前年盗起
江西柬千萬爲群恣衝突只縁浪戰乏緫戎空使民
殘兵耗力請君詳此能一行四院規模自吾出此時
乗月庾南樓談笑胡床能事畢
　　　　五色鸚鵡歌
滄溟浴日麗火荒飛走衣𬒳照回光隴禽鍾秀更竒
絶翟翬絢煥紛天章越裳野雉太縞素上與朱鳥叅
翶翔環王得之不敢受爲是珎物歸
天王山川迢遞来林邑護送慇懃飼紅粒海樹雖殘
舊宿枝
君門萬里承恩入香鎻金籠暖御煙盡日充
君眼中物一　鈎紅觜儘多知两葉翠衿真聚鷸六宫
共説鸚哥嬌■天仗儔呼供内職且莫低回訴苦寒
卿雲長捧蓬萊日
　　　　福星行(辛卯嵗白正月迄五月不雨是月/廿一日河南雨三尺故作是詩以)
(維焉六月五/日雨大作)
河南雨足餘三尺河北嗷嗷千里赤河南穀麥賤於
土河北齊民有飢色爽氣空吹五日凉火雲不暵三
農泣天有貴神名太一前歲人傳豫州域連年大稔
風雨時全是福星照臨力幸今六合入提封
聖上同仁視如一又聞天下猶一身氣脉周流體能
適福星福星冝憫斯少分餘溢霑河北
　　　　白鹿嵬歌(贈雷苦齋)
太行西来萬馬奔嶺嶂横截摩青雲山陽西北望鹿
嵬突兀絶似東山墩孤撑直上幾千丈雲煙覆露垂
天根憶𥘉夸娥檐負分太華萬古雄跨諸峰尊有懷
孫公和自是物表人半嶺騰鳯吹萬壑飄游氛纒身
雖有一丈髪以火保耀先吾薪甞嗟中散寡於識三
載堅扣如無聞當年清嘯杳何許比日乃有由東隣
苦齋老清而憞才豐識逺兼多文人見長松偃蹇卧
雲壑豈知浩浩之氣藏彌綸有首不頂丞相㡌有足
不踏公卿門詩来三復有餘馥如茹秋菊紉蘭蓀平
生尚友抱苦節逸興特爱淵明真不居城府儘髙尚
况欲卷迹同其倫白鹿嵬髙輪囷望之可仰不可親
徜徉終歲竹林下囬視七子徒紛紛囬視七子徒紛
紛(東坡云孔子不取微生高孟子不取於陵仲子悪/其不情也陶淵明欲仕則仕不以求之為嫌欲隱)
(則隱不以去之為髙飢則扣門而乞食/飽則鷄黍以迎客古令賢之貴其真也)
　　　　瓊華露酒歌(継惠一樽故作歌以謝之/時壬辰六月廿八日也)
酒之爲齊釀法先麹生玉粒聽其然百方百醖品各
異要以色味清爲賢井君出職光禄寺容止藴藉涵
清妍朝來相過憐衰翁開樽小酌何從容銀􁂭細㵼
疑匪酒玉色照眼清如空停杯題品賞超絶瓊枝湛
露吹天風一酌氣馥烈再酌心冲融憶𥘉蜀使分餘
瀝老頰不到湖春紅爲君三嚥儘鯨吸便覺輔安五
臟夷三蟲吾聞此術煮酎法連罌氣化開鴻蒙多君
屢製轉精粹儀狄拊掌驚神工橘中游戯商山樂玉
薤䇿勲俱妄作浩歌爲約飲中仙世間元有楊州鶴
　　　　有狐篇
黄蒿古城人絶迹有狐綏綏出復没近郊夷曠兀兀
静獵食無求蟄無窟依憑城社歲月深群犬噤聲畏
不逐或曽爲孽化而人漢有曹瞞楚奚䘏蒼形雪面
妥彗尾氣出隂邪餘詭譎振毛出火噑黒夜竊食人
家翻盎錡鬼行胸臆神不容彼爲一飢還尓耳况今
白晝雜人居厥兆有占羣小侈郡侯執徳儘勝妖要
絶其根心乃巳老姦急捕驚脱兔遺育　夷滌腥穢
彼狐㣲物徒妖訛朝来一掩虞人羅叔敖殺蛇韓逐
鰐公等去狐誠可歌張綱埋輪非不問事有難昜先
重科人靣獸心當若何
　　　　罩魚歌(夏五月六日作於洄溪東軒二李/生用南梁劉之亨夢二李生事)
稻秧針如溪可揭春水桃花魚失勢野人乗捕趂農
閑風暖溪深張水戯輕舠前漾撒巨網後擁罩竿遮
两際大魚赤鱔如有神一夕雷風先逺逝終朝罩罩
盡常材栁貫壼携不餘弃行觀窟宅幾一空河伯波
神爲慘悴君不見天生萬物盈两間物物資人供所
嗜用惟有節取有時食不能勝非小惠山不幽來水
無阻智出犠皇結䋲罟上焉神理下物情以類以通
無過舉於戯三代根此心後世胡爲弃如土東軒歸
夢二李生我軰何辜遽如許
　　　　風狸行(後六月十五日至衛乃作是詩)
風狸出桂海厥狀即猨狨晝伏如蝟縮夜躍衝樊籠
咄彼乳與溺愈疾收竒功或云識風候飛行半空中
置之危檣顛順勢蹲西東越人豈此異逺進
燕山宮不思汝悖疾持此以自攻幡然効順如狸聰
交州况復七縣地枉着螳臂當車衝南風不競汝親
見戈舡下海驅群龍
聖皇神武包九有任土之物皆吾賨養之如春涵如
海聲教所曁開唐封汝不聞蕭梁天監間林邑之范
觀天風審知中天御
明主一旦職貢應来同兹焉罔念徒爾耳嗚呼彼狸
何所庸(寰宇記梁天監中林邑主范纉觀望天風知/中國有明主即奉表内附)
　　　　賀君玉林兄得重孫
共山老仙號虚白未老而閑見髙節琅琅玉骨　含
滋散入雲仍衍遺澤林兄今年幾八旬飲啖行歩餘
精柛阿元㳺宦巳通貴慰眼又見元之孫犀錢玉果
蘭湯温洗教啼泣吾試聞充閭之氣當煴煴繞床阿
堵莫輕動留待它年讀書用
　　　　二俊歌(并序)
　　　　　揔管温卿蓄一鶻一犬每出獵不即則
　　　　　巳即則必獲其或一失願以羔見償予
　　　　　以二者雖自籠養指嗾中來非俊無留
　　　　　賞其何能爾作二俊歌以美之其詞曰
温郎年少温如玉老作獵師知所蓄不劳赤羽膳千
夫眼底韓盧手中鶻太行東麓雲雪崗飛鞚鳴鞘幾
馳逐暮歸不省錦鞍空獵獵霜風靜三窟我觀二俊
固竒毛擊取無虚指縱力數朝解鞍何所從鎻牎弄
筆圍春風螺香不到眉嫵秀鶴翎細抺丹砂紅㑹當
将鬚賞不凡爲君一醉琉璃鐘
　　　　題任南麓畫華清宫圖後(并序)
　　　　　圗有閑閑公題詩作擘窠真書蓋與畫
　　　　　世爲三絶此卷𥘉主於僧遜公継爲嬀
　　　　　川松公所寳興定𥘉松間關兵亂中保
　　　　　持與歸燕都今爲子英家藏至元廿四
　　　　　年揚示予披玩者累日甞欲賦一詩以
　　　　　發偉觀竟以事未暇今林谿殁畫復在
　　　　　燕不知且歸何人適閲滏水集見公題
　　　　　詩偶書此以償宿昔𥘉弗計其不揆也
　　　　　廿八年冬十一月十四日秋磵老人序
三郎年耄誇精徤嵗嵗華清事游宴玉蓮湯殿浴行
雲傾城幾顧環兒倩一掬㳺塵散馬嵬餘波不涴香
囊怨龍巖畫筆冩興亡墨花暈出真妃傳謪仙辭翰
两超■嫓以任公世三絶我昔西游不到秦披圖空
夢　山月林谿家藏十襲珎楊生巳殁歸何人護持
當有松公神
　　　　和東坡聚星堂雪詩韻
天風一夜吹端葉清曉開門驚尺雪林林萬木凍巳
僵漠漠長空來不絶南畮能滋壠麥肥東床任使琴
絲折玄冥用壮見肅殺疫氣迎春盡消㓕少年雪獵
狐兎羣夢寐韝鷹思一掣凍封窟宅龍挺蟄色晃書
帷繒失纈中庭食飽妨散歩行櫬春泥思木屑一冬
三白積餘威不比㝷常應時瞥炎凉一氣不自如苦
樂人生有難説羊羔金帳暖如春布被藜床冷於鐡
　　　　鷄蹠劒歌
前年官閩中偶遇牛斗客醉解胯下劒壮我逺行色
劒名鷄蹠來岷峨鐡花綉出雄雯多似連還断断復
續蒼精含景争横羅南游萬里非浪走彈鋏豈爲無
魚歌飛空欲作黄鶴舉劈浪下斬􁵅江鼉誰期两事
俱大繆歸來掛壁如陶梭吾衰物壮終汝悮不見漢
相劒佩紛相磨春雷奮蟄當如何春雷奮蟄當如何
　　　　飛廉館瓦研歌(癸巳六月六日病中作/贈王冲霄)
洛邑西遷漢靈泣一炬南宮三月赤飛廉鎩翮化靑
鳬老瓦淪胥何所得太隂凝魄祕興亡土花千年不
敢蝕劉郎杳杳秋風客神鳥冥飛憶𥘉格豹章爵首
尾蟠蛇建章千門風洌洌磨礱頭角入孤圜収劒松
聲聽蕭瑟墨花供筆發幽光長日玉堂生五色張華
博物見𥘉心笑泚玄泓爲渠説昭陵栢城𥘉覩汝十
五年來莫渠别護軍紀漢明有書應劭箋形更精㓗
道𥘉在邇求轉遐半世看書眼空纈冲霄持贈有深
意淡僻憐予如任俠一朝入手與神㑹過户不知吾
屐折嗚呼三代不復見两漢規模儘堪説寳藏冝與
瓦礫殊隄備有人來揭篋(昭陵栢城宋仁宗陵也/在河南/縣西南)
　　　　清霜怨(贈吾省參君璋)
日落偶過呉郎家入門两欄姚魏花金盤洗粧都幾
日巳覺鬢亂釵横斜韓卿秉燭惜佳麗便恐翠䄂倚
竹空春華鶴翎紅糁玉蝶粉堕髻睡羙呉宮娃我欲
問花不解語何故忽爾令人嗟東皇醉着𥘉不問青
女潜妬飛銀沙花神歛𬒮避隂慘駐顔何有仙人砂
京師名圃花不少今歲閑殺遊春車客懷豈獨𬒳花
惱俗事擾擾驚無涯西風巷陌塵障面酒樓寂寂空
簫笳我因未事得閑在虚日飲客煎溪芽天教世務
不掛口遮眼幸有詩書葩時時弄筆散幽滯錢褁忘
計東坡乂爲花作譜鬼衰盛自笑思澁頥空呀因聲
寄謝紫山老落落髙舉凌青霞
　　　　賀雨詩(并序)
　　　　　通惠河自壬辰秋開治至今年夏六月
　　　　　中穿土未巳時方旱暑氣極熾兵民頗
　　　　　困於役是月二十日有司請少間以紓
　　　　　民力首相主减役止留軍夫五千庭議
　　　　　巳下而雨作盈尺賦賀雨詩以紀其事
一畒泉深龍匯碧逺引入城通太液不縁蝦口灑郊
塵又匪弘農獻琛璧稻米流脂粟米白歲與飢民豐
粒食靈臺靈沼湏民力併敵一劳思永逸今年旱氣
罩火傘赫赫焚如驚赭赤萬人雲鍤揮汗雨薰染踰
時不無疫有司陳請避炎輝役敢辝辛時少息巳聞
停議出中堂未午朋隂蓊東北都城一雨幾尺餘何
俟巫吁而雩盎浮􁈴天人相感本無間金鉉調元不
多術誠心公道即天心元氣洪濛開太極餘粮栖畒
婁滿載御廪天囷若京積夕陽澹灔斗門深一片波
光連畫鷁
　　　　題中山劉夀翁九十五詩卷
按部過中山憶甞謁王丈眼明欣見百年人談塵詞
鋒轉清亮故都喬木幾秋風精力有餘無少恙盤盤
定武古戰國耆舊例多神所相于今又得劉家翁人
説殆與王丈同康寕好徳九十五篤實外著心和沖
世事不挂口外物不役躬軒冕真倘来眎若雲浮空
子孝以志養家温樂時雍固云賦與厚亦自存養功
常笑鷄窠祖雖見九世宗不食又不語夀齊彭籛安
足顒何如此老人雙瞳烱如两耳聦子孫滿前樂融
融歲時燕喜北潭緑常日睡起東牎紅稱觴冝有鮐
詠背祝噎不用鳩爲笻行聽郷閭尊二老丹青蘭若
見儀容
　　　　送李蕭二君奉使安南(李仲賔假部侍郎/蕭假部郎中蕭隆)
(興人以神童/出身字平則)
安南九城海中沚墨誌彈丸良蕞尓阨吭控背相簒
弑正倚大邦為表裏畏天事大自前王念彼人臣以
忠止
先帝包荒不遐遺南北肯分同赤子歲時宣諭極忱
誠都護諸番殆三紀豈惟璽書意曲盡錦幣殊
恩兼藥餌至仁臨御海波平銅皷聲沉邉四敉父恭
于前子遵後臣子於焉正其理前年奉表餘翠具再
嵗象奴紛異議執迷托故謂來庭彼孰能欺徒自骫
先皇赫怒安逺人邊將請征思一洗秋風少約
茂陵寒巳復夷迁空越鄙
嗣皇龍飛擴神武盡雪前愆
昭曠度两階首舞有虞千正以自新開彼路
皇元一氣包六合榻外他人非所慮豈有父子一家
還異趣使華重照欎林光積懼懐恩深悔悟二奉使
心何誾逢時吐氣思經綸縱横正有三寸舌不在犀
翠充庭珎
嗣皇仁聖自天眷又非人力之所能徳澤如海涵如
春彼交雖眇冝知聞眼穿一宥盻巳乆去去莫緩都
亭輪
　　　　継翰属詩韻昨觀諸君光和所謂眼中有
　　　　鐡皆勍敵也復為滲漉以見鄙懐
蹇予一生空濩落心佀虚舟藏夜壑誰教浪走半九
州潦倒不容停两脚前年尺一遽呼起峻以文階深
自愕投閑置散乃分冝未免老為文字縳青綾𬒳暖
玉堂清鶡雀何為集阿閤太平典笧不縁麟顧我削
書寕不怍滿牀堆積簡編青其奈曲江雖忠林甫惡
　　　　礱硯詞(并引)
　　　　　予家藏風字歙硯石色斵手二者俱佳
　　　　　所患褪墨略不得色聞師道吾友有竒
　　　　　石善勵鈍發銳能一礱治亦太玄之一
　　　　　助也遂作詩以懇之其辭曰
硯之同功甲與鋋試之敵埸維利堅其或不爾安用
焉咄嗟此歙肌理妍和光挫銳今幾年本圖殺墨不
荏入殆似两鏡光相研聞君有石善礱鈍武昌赤砥
銛龍泉碧絲吐鋩瀝玄潘濡首亦快張家顛我今白
髯玉堂客結習未了文房縁自憐癡絶渠復爾堆積
(音/漬)汗簡何由前儆抑正頼公和賢
　　　　秦山圖(時元貞元年秋九月十四日/作時歲賤庚六十有九)
秦之爲山何峻雄西連太白東華峰特隆天府樹巨
屏固蓄精祐開邰封黍離變雅西周東雲烟㓜出淆
凾宮不信詩書顓法制百二山河纔兩世後来漢唐
亦盛代文物雖多終覇氣千年亊徃遺迹在留與来
今鍳成敗君不見烽燧臺羯皷樓祖龍墓在山東頭
丹青比興雅頌作畫史固是非九流半生薄宦走踆
踆每恨西遊不到秦我今年耄百事懶唯有懷古一
念心猶存甞聞雪滿秦山圖天機貌畫中南真又聞
髯張醉裏頭挿筆灑遍人間雪色壁西溪君范華原
嗚呼二者不復作令人氣短心茫然一朝全秦大物
忽當眼着我如在龍首山之顛卷舒巨軸閲幾年两
都喬木今蒼烟其歸■數開有先昔藏壽國今聦山
二公異世俱稱賢畫兮畫兮得其傳
　　　　送曹仲堅赴建寕路教
武夷書院今畫圖建安林館鄒魯如攷亭文公宋世
儒主盟太學持文樞六經要是平治具上際圓蓋蟠
方輿正誠两字有抵力遑遑仁義真亨衢人倫大統
旣攸叙不爾天理私慾同一區先生去世𥘉未逺得
私淑者君其徒昨聞赤牒下建府圓冠喜動歐閩隅
君今見秩八品貴官府言責一事無育材不闕學田
粟挿架剰有官樓書講經㑹課有餘𥙿修巳繕性深
􁁃濡今之所教教以此而彼所授授此歟仲堅世系
乃華胄出入鶴蓋垂文魚箕裘幸不失素業儒林振
藻今璠璵友于疇似君家樂鶚薦重看入石渠
　　　　鴈門公子行
鴈門山髙幾百仞風土雄尊號全晋李侯年少出紈
袴裘馬輕肥冠時俊古来豪俠數幽并桞子不徒誇
晋問蹇予三歲東州客塵滿青衫鬢雙白書生無䇿
俾侯鯖尺蠖泥蟠甘退縮此時同君在幕中(時君居/史公幕)
(下佐理邦經/殊有方焉)䄂手旁觀駭超越絛籠脫落不受覊意
表出竒人巨測徤於義鶻快一撃霜翮挐雲鷙空百
愛君肝膽向人開遇事剖析無留材世人刺梗塞靈
府米事桂眼生嫌猜丈夫所貴氣爲主行義不虧誠可
取區區心計簿書間束縛疇非抱官虜春光澹沲東
湖亭素筝濁酒攄離情豹藏深霧出竒質未害蹉跎
魯客卿我懷井谷君隂積蓋代聞涂郷五千户一語
爲生存子孫衍慶冝英偉欎欎其能乆於此(後也速/又行省)
(四川辟公員外郎大展其用後授順慶宣課大使甲/戌嵗任成都路防城軍民揔管乙亥冬卒于成都得)
(年四十/有八)白帝城髙玉壘深定秦戈甲紛西鄙民政兵
機两肅然當時艶艶東西川公不少留我涕漣洗心
棲寂中和篇空餘遺愛歌皐賢一别人間三十秋又
從圖畫挹風流至今劒北羅江道徃徃旌髦見出逰
(謂見郷人王小五于羅江縣道中嘱以家事/公旣没蜀人至今思之精魄爽爽如在)
　　　　泉石雙松圖(何直長筆)
江煙霏霏江雨濕滿壑秋風蕩虚壁何工雖老筆有
神寫出雙松䕃泉石君看磊落横澗枝黒入太隂凝
積鐡它時不作澗窟虬定向風巖聞虎裂煩君十襲
爲深藏隄備六丁来電掣
　　　　江南道
江南道翠竹晴沙靜如掃風煙終日畫圖間不覺行
人暗中老笑行人自枯槁名利誰能死前了我行貪
路發五更馬上吟看亂山曉聽閩猿聞越鳥㧾道先
生歸去好只縁老病日相仍非爲知機辯之卑清時
正有一閑髙天涯何處無芳草
　　　　贈五星鄒冝齋
建安山水何瓌竒冝齋氣禀冝清夷天星飛跳括萬
命落筆一剖無藏機蹇予歸舟次甌寕子孺病卧咄
可驚爲予刺口論灾咎火頭孛尾相纏嬰推原根植
甚安固五日而後知和平疾勿藥言果徴願丐一詩
爲發明我今憂國渠試聽近年越㓂何縱横朅来赤
囊日三捷分崩鼠穴逃餘生此時脅從弗與殊玉石
併燬真無辜腰間縱有玉真劒坐視罔救空長吁煩
君拭目維南斗此去妖氣可静無
　　　　湘中後怨至元十八年歲辛巳冬十月按
　　　　事順德晨起燈下讀沈下賢文集偶賦此
　　　　或云鄭即子春也
洛橋曉月光朦朧彼姝嬌啼橋水東鄭生早發與之
遇挈去媵御甘長終霧綃煙縠巳戃怳九歌招䰟皆
楚風一朝謪滿與鄭訣云是蛟娣非凡庸岳陽樓髙
花映紅滿筵歌舞蛟人宮海風吹散歘不見倚雲望
入湘江空
　　　　摩莎辭
我從濃東来枯陂滿畸人駐馬驚問之云掘摩莎根
摩莎一㪷舂爲塵聊沃飢火充朝餐兩屈南来至趙
止彼壌可遊兹若焚東西跬歩間乾潤　爾分龍公
執雨機行事太不均野人前致辝荷鍤立傴僂翻淘
此物又將空戀戀無他爲郷土一飢濵死不足慮大
稅今秋何所取州帖猶來徵事故
　　　　街東宅効樂天體嘆暴貴而戒貪得也
街東宅萬瓦新晴煙披拂青𥻘𥻘滿堂歌吹樂新貴
豈知賀者在室吊在門根株巳爲鬼所斧藻棟竟起
髙比隣古云暴貴不祥事巢覆未省鶵能存俄聞斵
棺昭隠慝應有籍入無䟽親福由積善尚恐失忍用
隂遹戕其身作歌為飭附炎子未必貧賤非高人
　　　　碧玉琱枕歌夀王承㫖
君不見靈夀賜孔光俾之扶衰杖於朝安車起申公
未免逺駕趍旌招我思碧玉琱枕貺飬老之意更比
西京饒宛如大士冠馳送下九霄春氷藉紅牙當晝
凝不消寵光照室幾千丈寳華璀粲翻雲蛟人間有
眼未省見况用顕異張吾曹先生今年八十一視聽
不减神超遥先生節操玉比德先生文章匪玉琱以
言以行國所仗明堂大鼎湏時調
聖皇丙夜不安寐作行尚復思群豪漆園蝶栩固不
到赤舄夢與周公遨薦賢行見及遺逸粧嚴七寳先
瓊瑶從此鹿菴春更好怡然髙卧養松喬
　　　　淮西行送湯侯宣慰廬江郡
淮西風土髙且凉桐波悠悠帶陵岡流俗勁决喜戰
闘自昔尚農今重商今人逮我百餘載况復限隔為
邊荒八州隷轄勢亦重慰宣正爾咨忠良君侯磊落識
巳乆吐論能與時低昻上承下接不湏慮幽逖澤及先
痍瘡兵令畏法民有食鎮以簡静無更張丈夫逺役
存事業治公如家功可量行行斾征指淮甸弩臺曉
日翻春陽憶昨傾蓋長安陌一笑軒豁生輝光功名
有在心未已相顧但惜湏眉蒼打門來辭興不淺思
有以贈因吹楊别懷不用作酒惡梅花滿枝休断膓
㑹把一麾淮海去與君終歲約徜徉
　　　　黄鵠下太液池歌贈張詹丞子有
君不見西京全盛時黄鵠飛下太液池雄聲東來蕩
鳬鷺波濤干頃翻琉璃菊裳肅肅金爲衣至今樂府
留歌辭只縁罕見稱祥輝較之世用將何爲張侯家
住太液傍寵眷乆沐恩波光金閨時彦推獨歩大冠
脩劒明月璫煙花鶴禁正縈繞翩如彩鳯鳴朝陽張
侯本是濟時傑游刃有餘歸以德津津和氣粹眉宇
皎皎氷壷湛胸臆兩都廵撫嵗有常守護無虞嘆先
識臨機益辨固餘事端本澄源更超逸覃覃詹府開
兩坊春桂香濃露華濕鄭莊好客未足多桃李公門
半簮紱况今六合梟鸞分霜風静野惡木寂太平有
望公等事爲國薦賢時所急顒顒士論問逺期它日
明堂湏柱石昔聞黄鵠下太液今覩池邊威鳯集作
歌自笑贈君侯一片野心猶獻炙
　　　　海燕蒲萄鏡歌贈趙克敬
趙郎少年有澹癖抉古搜竒曾不息神京陸海魚龍
窟入市驚呼得玄璧何年軒鑑覷天巧百鍊隂精開
棄質玉臺人去玉燈㓕洞映千秋猶一日粉膏銷盡
漢宮香背像冥薰臘茶色翩翾海燕喜春晴的皪蒲
萄泫秋碧寳奩才拆走神光秋月横江露華濕森然
毛骨溢清寒野魅山精堕幽泣藏明入晦古所尚物
不將迎汝之徳土花綉澁學妖蟇桂影團圑恣吞蝕
照人似惡太分明俯仰取容非我軄蹇予行年五十
七落魄功名尚南北青衫拂拭照衰朽増進一階真
可借鑑裁不到魏文貞金鏡輸誠志當畢趙郎從傍
抵掌笑識㧞群材有時特悽然歛祍問鏡神我髪何
由黒如􁈍
　　　　和張鵬飛詩韻
魯公平生書百碑衆筆腐朽驚神竒長沙大笑稱老
賊當時未必爲真知大師忠義膽身大寓意於書忘
吊賀君不見路逢碧落三日觀一字末厭書萬過
秋澗先生大全文集卷第十一
秋澗先生大全文集卷第十二
　五言律詩
　　　　壽史開府
開府群公表山河間氣鍾飛翻同儷景婉孌獨從■
龍慶㑹千年運中原百戰功一門傳畫㦸
列聖錫䑣弓霖雨思賢乆中朝注望隆
詔居華衮地德邁古人風學並征南癖心肩尚父忠
翦䲔清碧海煉石𥙷蒼穹脫略三朝㒞從容萬石恭
都俞明治體風俗變時雍薦逹多名士經綸極至公
功成心轉小量廓孰非容柱石嘉謨壯朝廷睿眷崇
何心貪寵數圖報罄丹衷降典維公共群疑可適從
欽承能致恤度作貴惟中漢紀三章約秋荼一掃空
與時弼五教致
主冠三宗夀席㤙光暖梅稍蠟蔕融翠梧鶵鳯秀燕
寢霧香濃毫彩知神相顔酡匪酒紅武公強不息羅
結懿而聦䄂手調伊鼎刋名溢景鐘耆英追洛㑹遐
壽等喬松賤子何多幸凢金乆在鎔寸誠芹擬獻五
福日來襲德潤餘燕桂簮纓滿漢宫一杯千歲酒遐
邇此心同
　　　　壽徒單顒軒
間氣無時歇先生嶽降申慶流椒室裔䄂有鴨江春
漢苑稱多士青雲早致身縱横蘇氏學英特賈生倫
盛徳應如此文章固有神玉堂看歩武滄海忽揚塵
飄泊心逾壯歸來道日新因懷盤谷隠怡恱太行雲
歘命竹林駕來陪楚醴賔詞源窮造化講席見經綸
小子嗟何𫐠先生樂育諄顧非清廟器時辱郢人斤
旣佩雕䥴厚長懐頌禱勤微誠方獻炙誕節遇兹辰
酌以義泉水清冷勝飲醇贈以湘纍菊馨香如友人
水澄性不撓菊老氣彌振道體同康謚窮途任屈伸
年年華表底同拜白頭親
　　　　送外弟韓茂卿北上
　　　　　外弟韓從愿奉檄轉𥙷尚書部椽自梁
　　　　　過衛留三日而去臨行求言爲訓因書
　　　　　是詩以贈
華省開新制尚書古六曹官嚴程有限吏職㝡爲勞
受簡聮鳬行隨時覆契刀論量天下事承接眼中豪
吾弟方強仕頭顱未二毛荷囊𥘉佩服公務乆薰陶
未害居煩劇休辝任動慅一勤無不辦多慢豈難操
所事先懐慎當官責可逃古人淹典制多暇戒遊遨
簿領雖山積身心楽戰鏖苦辛天不負聲實日能髙
况汝韓宗盛從來衆士髦華纓彯綉弁象簡映青𫀆
光禄何稠疊司空見贈褒非儒即政務致力釣溟鼇
継述無多事公清善吏豪老夫雖潦倒聴汝鶴鳴臯
　　　　春夜宴史右相宅
勲閥汾陽業金貂漢相家陽春元有脚玉度瑩無瑕
神駿推宛馬跳梁笑井蛙相逄成夜集暢飲壓流霞
綺席圍聲妓銀筝合鳯琶晚粧添粉黛雜舞見渝巴
■暖融螺甲盤香供露芽秀■㪣兩扙促節摻漁撾
侑食増陽盛紓懐發興賖舊聲今漸逺新體此無加
樓轉三更月燈垂半夜花歌長縈曲調獅猛奮湏牙
辝謝寕容退留連暫樂佳直湏窮薄伎尤異是雄蹅
登踏寒林判軒呈迓古丫侍筵更紀僕歸燭黯籠紗
下客陪簮玉清吟擁鼻瓜嗣侯非自樂先業念無涯
待士無踈宻籌邉静譟譁有時陳樂籍張宴爲賔嘉
此夕真儀鳯明朝等散鴉寵光需
北闕(時有進拜隆興省平章之耗又以二月七日/先相忌辰約徃沐京故第享祀故云)春
禴動南衙豈特調銀字重看拜白麻轉頭雖契闊後
話足䧺誇碧草傷淹賦清江吊屈沙别懐增惓惓獨
鴈謾啞啞霄漢嗟垂翼庭階愧倚葭情悠天共逺心
在地無遐㑹作登樓客聊停泛斗槎朱門三十載未
分鬢空華
　　　　送表弟韓雲卿赴臺
才幹稱吾弟名行邁友生煙霄湏致力蘭署乆留情
練事言無訒臨機敵莫勍趍
朝元有日去魯不無名荣映荷囊紫聲嚴栢府清外
司歆簡㓗内憲惜紛更輕重量時制銓除慮旦評貴
人無自恕乗勢可將迎恩擢非余出覦情怨自平斯
言當首議大體先居貞行巳雖多轍開心罄赤誠諒
能持衆羙不必論前程自笑行藏拙潜看歳月驚清
時悲杜舎白璧愧虞卿遊䆠幾三紀殘棋任一枰鐘
鳴冝少息時捩尚何營塵委漸芻狗歌長振孺纓十
年希豸觸一旦謾葵傾道在吾何慊憂深汝備明見
渠由爾逹着眼在兹行聰作章徒紊行艱累匪輕南
山與秋色依舊两峥嶸(爲将設察判仍舊貫可也)
　　　　謁武惠魯公林墓(四十韻)
金馭成隂朽山東自古彊限田摽鎮戍積憤致搶攘
武惠當年傑天心覇業匡雲龍時際㑹風虎日翶翔
五十連城重三千戰士良一朝歸版籍遺愛在耕桑
甫定先文治來威戒代張儉恭希大帛號令肅秋霜
氣革耰鋤擾風還禮義郷頌方歌魯盛人駴隕星鏜
雲出靑崖頂烏瞻㤗岱傍驅車經鵲里故宅似汾陽
山倚祁連塚祠荒緑野堂門旌虚將幄燕寢尚淸香
有客追疇昔懷人動慨慷王師𥘉破汴河朔乆淪網
文物隨雲散招徠不一亡盡收周禮樂重闢漢科塲
淸秩銓華省群英萃郡庠有金皆冶器無玉不追章
蓄徳需
明主流波及四方星躔從落落奎彩獨煌煌嗣相圖
光紹先猷在益彰雪山冝乆重世業寖丕昌
帝道開中統皇風煽八荒重推黄閤相輕是尚書郎
两署分荷橐千官列鴈行至今稱濟濟所在見蹌蹌
原治無多術推賢用回量措材真得所收効儘非常
侯國能如此
朝家化更皇闡明雖實理勉勵乏明揚一代徐通議
中流號巨防試圖援手助潜有䟦胡坊薄宦新過魯
諸生懼面牆泮田饒樂育師授柰無望可惜絃歌地
虚成笱在梁力扶雖切切事迫去遑遑量分功名薄
傷時涕泗滂野煙知客恨先自栢城蒼
　　　靈巖寺二十六韻
中立論名刹兹山第一巖地靈連海岱境勝隔仙凡
紺殿通虚閣丹崖間翠嵐天低神寳嶺佛出證明龕
鷄警隂魔暴僧馴怒虎躭定師興寺始党刻不辝慙
石狀殷公恠眉厖老衲毿鍾聲盤絶壑幡影走枯柟
法護雙欏樹經嚴七寳凾巢棲松鶴赭茗瀹露泉甘
花雨濛沙界巖圍抱碧潭布金仍趙魏仰食不耕𧖟
冨覧山無盡幽㝷力不堪微官嗟縳律小隱欲投簮
吟就籃輿徃禪思玉版叅静縁天或假世味苦相諳
城市蛙居坎功名蟻戰酣有來求福利誰復减嗔貪
風化吾儒在慈恩釋氏覃教崇縁丗主風靡過周南
以此山林勝皆爲佛老探兹遊聊適意他日儘横談
翠琰詩如此清吟口詎緘顧瞻因咄咄前後至三三
山主留昏宿官程畏衆碞夕陽人影澹猶惜動歸驂
　　　　夀郡侯
瀚海流餘慶金天秉氣昌風姿先相肖節㮣更鷹楊
衛郡民何幸君侯德㝡良幾年承此治一日意曾遑
仕膴學彌勵身脩志自強物情諳漸熟巵酒不聞香
順事蠲苛嬈持難懾暴狂親賢咨政體捐俸起公堂
舉意從人便何心恃已長行春忘逸獵發語見周防
門静無私謁絃調戒急張早衙長待旦退食到斜陽
奉上惟知謹當機每克莊清廉安本分孝悌出天常
聽訟從輸臆安群腯牧羊行方端比矢處當断如鋼
誕席闌微獻歌詩代頌章自憐鮐背叟長對徳星光
却恐流雲駿終峨象角霜所期松栢壽喬嶽共蒼蒼
　　　　贈周曲山
官滿周南樂城居漢德翁酒杯隨老减詩句自窮工
甕料黄虀剰瓶儲白粲空畫义餞幾塊人事日相攻
昨暮招添夀今辰云吊凶新除雖有望舊債積来重
咄咄時書恠悠悠任轉蓬伸眉無寸樂接物儘多容
憔悴鱗遺野昻藏鶴在籠固知吾道在未免此心冲
夕講詩書共朝遊杖屨仝暗消秋澗鄙卓有苦齋風
一覺平明睡三竿曉日紅計資徴麹價分口訓村童
縣邑多遺愛文章不濟窮曲肱而飲水樂亦在其中
　　　　夢入閩清府
　　　　　已丑秋九月二日五夜夢閩府來迓品
　　　　　節儀物之盛有不可殫紀者旣覺即其
　　　　　意賦此
夢入閩清府郊迎罄海圻𥘉從亭傳發迓自憲司歸
萬目瞻新使中天仰
國威康衢回曲曲香霧靄霏霏罩􁣸雲垂蓋行歌錦
作幃申嚴森赤棒緩進佇朱衣鼔吹連天動旌旄映
日微髙乗三丈轎前導一雙騑花覆朝𫀆紫沉薫象
簡馡散班行有叙社直見來稀覆地䄄如織蒙山綉
若絺籠官衫赤褐花㡌翠誕葳
天逺綸恩重霜清豸角巍繁華驚極盛心事豈輕肥
白璧防汚玷黄金惜帶圍六條申漢制八郡歛炎輝
庻政惟蠲嬈流風可漸徽氣和樓吐蜃官肅浦還璣
後擁才中道前呵近憲扉一聲鷄唱白推枕蝶分飛
塵世真如夢蓬纍未覺非日髙詩巳就清思尚依依
　　　　送李郎中德昌北還情見乎辭
一自新河別經今巳十年爲㝷江表傳重㑹嶺南天
鴻鵠乘風健驊騮得路先鷄香芬省署襟誼動星躔
灑落生平契留連組送筵自嗟衰病客愁卧瘴江煙
歳月隣期耄郷関近五千依依枝遶鵲跕跕水飛鳶
外望何其切中堅未昜䥴崇髙疇弗戀筋力若爲前
落日郷音杳秋空望眼穿委心歌巳矣適意俟終焉
行止雖存數周旋正頼賢省臺公道在萬一故人憐
　　　　謁光武廟
奉詔趍龍朔驅車過鄗南壇傾餘里陌廟古老松杉
建武重明後中原百戰酣同飜思儷景懷古暫停驂
像儼雲臺畫炎開漢燼燂道深柔作理亂自武能戡
於穆
吾皇聖英明世祖參有賢勞夢想無物不春涵賤子
嗟前進殘年謾一堪材䟽徒意廣學古不時諸杖䇿
非髙宻扶真愧耿弇乞靈期睿眷登對恊時談景巳
桑榆晚恩非兩露貪所思吾道重少負此生慙𥙷報
功微效歸休老亦甘冷颷知客意吹靉御鑪馣
　　　　和幹臣食粽有感詩韻(辛夘端午)
傑句欣三復辭情浹且黏君吟元在北我詠實維南
綜品雖云衆名芳不自嫌懷沙悲楚屈設祭入湘潭
一昨聞辰告周防致思嚴褁纒需彩縷竊食逺腥鮕
節届朱明近家同玉版叅飣盤犀偃角帶籜笋遺尖
製變菰筒質香浮九子纎長腰烹得所木宻助餘甜
老復防留膩多餐不過三縳從堂上解爽覺箸頭添
應候然微物因騷有細談貞賢餐愈㓗䜛佞對冝慚
我本餔糟客何心論滯淹
　　　　番禺杖
異種來番國知名自老坡杖才任操倚節自喜摩挲
尺度天然足柑黄氣色和竒姿含海霧孤植映江沱
物眇離郷貴材稀審實訛聲音鏗爪甲鱗介訝鮫鼉
鞭馭真雷䇿批亢格魯戈重輕欣得所長短稱閑拖
扶老携行便持危得力多金蛇僵自勁鮐背痒忘苛
不自浮槎使來從老伏波見歸情鄭重未許老婆娑
入手嗟神物傳看駭玉柯支頥看月出横膝伴詩哦
選勝㝷泉石窮幽入薛蘿有時兒女觸却恐鬼神呵
蓋節空笻竹神鋒黯太阿笑揮堪解虎静倚可降魔
靈夀輕無頼梅條皺可捼花藤昏玳暈班點惨湘娥
桃竹那能比桄榔未足歌望塵甘却立歛迹揔無過
用舎時當審敲撞責果何更防雷雨夜衝屋學陶梭
　　　　秋月篇夀幹臣周宰取杜黙爲李文定公
　　　　迪詩例
五任稱賢宰平頭數七旬分輝郎宿烱鍾秀曲山春
懷寳湏時用騰蛟自蠖伸所期千室冨匪爲一家貧
文彩唐儒雅規模漢吏循刃游無節錯佩服藹蘭紉
訟簡縁情得民安爲賦均處膏希孔㓗(孔奮曾為姑/葳守身處脂)
(膏終不/自潤)宣化見恭仁今嵗逢𥘉度賔筵聽具陳分安
貧愈厲詩健老能神報政長書㝡閑居任甑塵從容
黄卷樂浩蕩白鷗馴大器成應睌煙霄漸可隣旣淹
千里足終遇九方歅况復崇公道明揚到逸民新除
行有曰舊政說難倫湛露金莖濕清樽雪蟻新朗吟
秋月句來醉白綸巾再拜添眉夀無勞頌大椿願同
蟾窟桂千歲欝輪囷
　　　　送趙都司秉彜赴遼東省幕
世味無餘雋群居底許争疾徐誰長者沴拉到諸凡
吾子方強仕襟期㝡老成喧聞烏亂集歘聽鳯孤鳴
行巳謙而讓持心厚且誠相看情欵洽有問對詳明
再世儒冠素三年祕閣榮以除遴所選論省諒非輕
營帳稱強翰
天威想濯征海澄鯨巳戮地曠物多萌望重官儀肅
民安吏務清濟時紛筆議展用幾書生抱志能兹念
流芳在此行秩卑猶吏属禄足代躬耕曉日灤江渡
秋風鶴野城蒼茫連渤澥控帶本營平緑水開蓮幕
青山送去程䆠遊真衣錦别思任懸旌有道開先丗
孤標振直聲遼陽回首處未用愴離情
　　　　送忠翁南歸(并序)
　　　　　元貞乙未春翰長忠翁年七十七致仕
　　　　　南歸行有日平章張侯同諸僚宷祖道
　　　　　於遂𥘉亭舘予亦忝陪席次明日賦律
　　　　詩廿四韻非敢以爲詩庻幾表吾
　　　　　皇元崇儒重道跨越前人相府睠懐始
　　　　　終盡禮張大續鹿庵之貺詠歌見楊尹
　　　　　之榮豈惟
　　　　　上國之光華永作翰林之故事其詞曰
供帳都門讌非縁歳例過(右相城南别墅每/歳春例一燕諸公)時清連
勝日簮盍半鑾坡酒羙凌金谷歌酣掩艶娥盛於清
洛禊(用裴晋公上巳同/刘白泛舟洛水)柰此別筵何爱客終青顧傷
離賦緑波散花簮席㡌泥飲捲鸚螺人世真流梗年
光易擲梭瑣軒凉吹急綺席落花多蕩粉霑䄄綉吹
香入䄂羅暫留春色住莫戀去程搓峻秩慚同列醺
容慘弗酡新亭收老淚官舸送長河
聖代吾儒重詞林寵數頗諾從丞相允義見相臣番
祖餞賢踈傅衣冠似永和生還梁庾信贐重魯鄒軻
盛事傳千古儒流聳四科丹青前日畫歎息路人歌
有客孤吟悄臨風兩鬢皤圗南鵬運海遶樹鵲依柯
早晚同長徃徜徉隱澗阿此懐從落寞起舞且婆娑
道在無南北(朝家立賢無方果/才何間南冠北士)材非謾琢磨醉歸扶
路晚里巷認鳴珂
　　　　賦手植檜酒鍾
千載東家檜榮枯與道俱鐸沉金絶嚮鳯去洛遺圗
元氣蟠根祗斯文見盛汚噐圓傷失制梭削嘆非柧
梁棟無隆用杯盤伴飲徒泛香宜盎齊奠獻嫓龍觚
沾漑餘周魯淵源挹泗洙雅同吳壽鼎髙亞愽山鑪
刺口論三代髙歌共一壷或延中聖客或約醉經儒
閱古因懷昔相看醉捋鬚蒼煙空左紐偃蓋凛相扶
歸詠絲堂樂摳衣闕里趍回思鐘鼎事一笑付桑榆
　　　　哀曹府君詞
　　　　　維至元乙亥夏四月癸卯前行尚書省
　　　　　左右司郎中曹君卒於郷里後九日聞
　　　　　訃適有令開廪拯隰予特請行將致一
　　　　　哀旣而不果逮十四夜見君於夢邀予
　　　　　坐故第前楹汛滌供具促膝晤言話其
　　　　　平生甚悉夢中相對爲歔欷也覺而賦
　　　　　此聊伸白馬素車之願二十日辛酉命
　　　　　州属吏路材代予徃奠俾火其詩於栢
　　　　　原以告君墓魂而有靈尚克昭鍳嗚呼
　　　　　哀哉君諱松年字夀之享年七十有五
　　　　　世爲隰州隰川人
聞訃纔三宿衣冠夢兩楹㳙除開故室拂欝話平生
息弱哀無託才清老有聲撫懷思攬轡將事過持盈
細札紛遺簡(謂二月有書/寄于故云)山煙慘樹旌素車空佇望
柩馬想悲鳴懷舊星臨曙傷貧淚滿纓紫川西邁意
端欲爲君行
　　　　送趙克敬判定武
趙子公侯裔雍容館閣才羙除官定武増秩自邢臺
喜溢家人敬春融處士懷沼蓮香莫府衙鼔響㕔階
雲靜靈光塔風清雪浪齋敢辭推按劇那憚簿書埋
任責騰聲譽隨時免謗猜不教民事緩肯失上官諧
人樂家餘袴官清甑任埃鼎祥新有說世系舊爲裁
筆胄淵流逺慈親壽域開嚮來餘藻飾此去要培㘽
惜别輕三載離筵重一杯君看忠獻業超擢此中來
省題詩
　　　　紅藥當堦翻
紫殿春光晚芳叢夏景暄緑萱垂地合紅藥當堦翻
粉蘂金腰束嬈旗絳艶繙凉颸飄碧砌清影動朱軒
白傳吟何婉玄暉思不煩顧瞻栖鳯地折贈詎容言
　　　　朱干玉戚詩(并序)
　　　　　至元二十五年戊子秋八月五日夢
　　　　　先師泌陽府君命賦此題寤寐中得成
　　　　　韻語者數句旣覺因足成之
禮制詳三代軍容備百王錫干朱作飾戚祕玉爲章
持緫如山立張皇見武楊威伸三令粛近作一身防
商翦歌周雅夷清頌漢昌格苗先此用萬古仰虞皇
(以謂帝舜敷文舞千全不尚武致苗頑自格後世以/征伐有天下然後象干戈俻樂舞以彰其成功此後)
(王之徳/不及也)
　　　　何叅政母夫人哀辭
友義當匍匐無從涕泗漣升堂元有約臨窆不容愆
念子𥘉何兾嗟予重㤯然㑹湏陳漬酒孤酹廣平阡
享福年幾百升堂拜慶三丰容冝象服隂教動周南
子孝終身慕家貧極㫖甘併將風樹感彤史後來譚
徳邁魚軒貴恩涵鳳沼春遽遺彤管羙凄断素車塵
在毋稱賢範康時産異人故家桃李月何止詠蔡蓁
　　　　仲和張君孝友純至來求詩因賦此以贈
　　滄江客康寕白髪親䆠游非不逹純孝與爲隣
養志曾叅事遺羹考叔仁汴都三萬　一家春
致樂如君少長歸便毋安物生皆有飬色順㝡爲難
夏清簾幃暑冬温枕𬒳寒慈顔何所喻庭柰見來丹
　　　　題常仁卿運使西覲紀行
九萬鵬摶翼孤忠駕使軺功名元有數風雪不知遥
抵北踰鰲極維南望斗杓胡生摇徤筆且莫詫東遼
(出五代史突厥冏錄同州邰陽縣令/胡嶠亡歸中國作䧟虜記)
三䇿條民便逾年致節旄夢驚羊胛日嶮歷幻人刀
碧盌昆堅異黄金甲第髙白頭書卷裏留滯敢辝劳
　　　　太平宴二詩
海寓𥘉無外王師信有征秉旄麾戰旅漏網得奔鯨
清晝來三捷歡謡沸百城從今田舎底白首樂昇平
西北烽煙静東南海祲清太平元有象
帝■見餘禎愾敵無多殺推恩屢减䡖公堂歌舞処
■氣正凝平
　　　　冬日即事
　　　飢火衰榮笑物情百年能幾日半世太勞生
白首􁌇書苦黄金過眼輕有懷如此癖何徃不艱征
　　　　夀韓生弘
■秉天然厚青衿雅韻多　室鄙揮戈
■壘吟來細韓墻氣　■見奉璋峨
　　　　哭友親完顔仲希墓
宿草西河客隆顱塞外春死留朋義重生與醉鄉隣
天老株林雨魂香蟻穴塵我来還獨酹黄葉鳥聲頻
　　　　挽呉衡甫
波蕩江湖士來從隱逸居醉吟忘楚越箋學到蟲魚
拊髀驚凶訃霑巾覩故書慨然西望断山色照空廬
　　　　壽王子𥘉
近世佳公子詩書看起家處身何不可致飬略無加
信厚歌麟趾文章粲劒華一樽添夀酒猶及泛黄花
　　　　秋夜月下獨酌時回自燕都
堂虗生夜白院静散蟲聲月下一杯酒胸中無限清
艱難吾道事冷暖故人情爲報南枝鵲安棲不復驚
　　　　治穢
聖戒防微漸常懷蔓莫圖菊荒䟽苯䔿竹宻斬蘩蕪
舉目晴山近當軒恠石孤放教今夜月清影滿庭隅
　　　　贈彦政副使
一世佳公子氣涵渾水春衣冠逾逺澤麴糵豈謀身
白璧詩名重清燈客舎新不妨宛馬足暫屈到河神
　　　　清明日南寺對雨(時在東平)
寒食無家客禪房喜兩餘坐深僧話永心逺世縁䟽
厭捲椰瓢醁來叅貝葉書傍人從不悟有待曵長裾
酒榼㝷春晚茶甌破睡餘庭虗花寂寂雲淡雨踈踈
有待存終始無心望簡書何當玉堂客脫此馬
　　　　秋夜
卧榻鋪筠簟風簷逓晚凉雲枯􁁃旱氣星爛射寒芒
鍾鼔寒更永乾坤夜色蒼時危関百慮低首拊空床
　　　　出門
因酒敗佳意方知百拜輕忘機甘李喻重賦赤霄行
踈拙傷吾性傾危見俗情出門山氣好秋色浪峥嶸
　　　　挽真定史二相君
凭鳯攀
龍起貂蟬奕世侯九天資岳牧一夢忽山丘
陵劒驂停魯相輈八州遺爱在滹水日東流
　　　　挽武安道
故失邯鄲歩憂分陋巷簞持身心巳亂得病衆知難
夜月琴絲暗秋風旅殯寒人生罹此極命矣復何嘆
　　　　壽雷彦政
南渡衣冠後如君不數人氣􁁃渾水秀色映塞垣春
靈沼儀周鳯商郊獲魯麟壽杯傾菊露同拜倚門親
去歲龍沙月流光共薊門寒華驚晚節客舎壽明樽
取友襟期在傳家命脉存今年秋色好笑語北堂温
　　　　白松
霍岳祠南寺竒松勝所聞孤根生得地衆木逈雖■
霜雪封琪樹丹青變錦紋山靈應見惜時與護晴■
　　　　早發泓芝驛
西邁經猗頓鳴珂夜半過天低平卧斗野逈陡
赤日三庚伏紅塵兩鬢皤老懷多故
　　　　禹廟(庙在安邑故城内甲/十九日點視)
玉帛中天㑹謳
崗負黄
雲表台
愛極憐烏
　　　　周幹臣詩韻(和)
近得閑中趣都無俗物侵風霜驚老鬢道徳負
枕倦書横膝庭虚樹有隂殷勤周吏隠時遣道清
　　　　和秋漲二首
泉峪從共㑹奔流到衛雄新詩來幕下歸興滿舟
(取少陵胡/爲只合例)怒捲濤山北雄吞海若東我思泛舟役
(氏泛舟/之役)輕惜幾千功(謂太宮之木/順流而下)
兩後聞溪漲先聲噴簿來氣嚴千騎駚波急萬窠囬
終古朝宗去神功念禹開寄言歸義子欵塞莫遲徊
　　　　題有趙義士三侯祠
雙塚連遺廟風雲擁義壇難興忠可壯事集死尤難
烈日丹衷皎青山白骨寒一杯來酹祭用激懦夫肝
　　　　禱兩孚恵靈祠
夜半清源道来伸禱兩誠壝圜形覆釡泉䆳碧爲泓
覇業開三晋風煙暗九京一杯臨水坐便欲濯塵纓
　　　　慶王丈子夀八秩之夀
遺愛汾西政耆英故里居期頥八十夀精徤五旬餘
捨䇿春流憇龕燈夜注書更怜温清際蘭玉滿庭除
　　　　奉酬　紹開外郎
畫省胡貟外都城憶昔逰分携無半載渇仰若三秋
巳辦催科拙寕煩任智憂何當償宿願相望兩山州
　　　　星子鎮道中
北下星關道川開百里寛夢殘傾錦帢吟細緩征鞍
土峽深回洞山田疊醮壇一杯亭傳酒來爲敵霜寒
　　　　題栢璧鎮
峽古疑天設營空故壘存捐金行楚問力戰决齊吞
馬足沾霜健山煙漲日昏治安誰有䇿一笑出關門
　　　　夷齊墓
逺避東鄰虐還遮北伐頻與天重立極叩馬死成仁
落日悲歌壯東風紫蕨春一飢雖可療終媿是商臣
　　　　舜井
廣孝銘遺井千秋仰有虞側微多在困捐浚失之誣
喬木非三代雲煙接兩都依依風樹感不待露霜濡
　　　　河中
歷按河東道蒲津勢㝡雄河山全晋鄙土俗半秦風
野日連墟壘孤煙認佛宫論功無渾馬極口說先公
　　　　登歷山聖人嶺
形勝開三靣臨觀醉魄醒松悲虞泣涕石老象頑冥
澗水縈瓜蔓荒山卧虎形野人無所解尊禮九真靈
　　　　䟦運使張君㑹琴圖
雪徑㝷無路東林素有期琴絲凍欲折風䄂暁還披
偉觀疑韓愈幽林付頴師無由陪杖屨只悟盡中詩
　　　　田間
斜日秋瓜圃雲閑兩過𥘉平疇交晚吹凉意滿輕𥚑
草木浮元氣河山擁草廬拊心欣有得重展故人書
雲帶山籬簿溪横舎屋斜卷懷忘仕版作苦事田家
踈散藏吾拙敷榮眷物華晚凉沙岸静植杖自耘瓜
漠漠西山兩東來意甚徐潤深滋厚壤洒宻下平蕪
巢燕歸飛急林鳩得雨呼有金堆積斗能捄暵乾無
　　　　遇萬泉縣今癈
縣倚孤山碧崗圍落照紅一丘歸慘淡千室想豐融
絕澗縈樵徑懸崖半土空物繁耕壌狹寕得不唐風
秋澗先生大全文集卷第十二
秋澗先生大全文集卷第十三
　五言律詩
　　　　哀向書髙公詞
　　　　　維至元十一年甲戍十月壬子故吏禮
　　　　　部尚書髙公以疾薨於位嗚呼哀哉明
　　　　　年乙亥夏四月丁巳考工使者蔡鉉自
　　　　　相抵晋始知公靈櫬歸葬安陽秋口郷
　　　　　臨穴者幾萬人僚属士友㑹哭皆失聲
　　　　　惲辱知最厚嘆斯民之無禄痛知已之
　　　　　難遇自非歌詞無以寓餘哀而露情臆
　　　　　也廼作挽詩三篇表於素旂之末尚兾
　　　　　神靈鍳兹哀悃其詩曰
翰學期公淺謨猷冠一時立
朝稱極諫連茹愧深知斗舌承天眷風神夢羽儀比
揮千字誄悲絶七哀詩(思公情曷已/漳水日東馳)
風調翔麟士文章太史辭行身無少玷持論有餘師
落日孤忠壯秋風兩鬢絲幾行知已淚東望重淋漓
問望群公表枝撑大厦材印窠空瑞錦風憲黯蘭臺
反拭驚麟出云亡動國哀千年遼海鶴華表倘歸來
(枝撑一/作扶持)
　　　　送成耀卿尹温縣(時河内連歲蝗旱)
邑古仍卿采民屎待尹蘇千年留故事一治聽歌𥜗
鼎鼐調應切山川慘未濡莫辤淹兩考留潤漑焦枯
　　　　奉題趙侯禹卿東皐林亭
雅性便林壑紛華厭市城庭柯交羙䕃好鳥變新聲
喜見桑麻長誰知寵辱驚門前輪鞅滿一醉共秋成
物我同天壤流年遽代更髙臺方畏景喬木巳秋聲
黙熟盛衰理都忘悔吝情只湏多醸酒時與故人傾
今年秋穫早臺逈暮登時野徑人歸晚煙林鳥去遟
有來飛蓋客日課讀書兒適意有如此此外安所期
築臺連野色架木繋匏瓜舎外開三徑壷中自一家
愛吟歌白紵灑酒脫烏紗更喜南牎下秋風菊半華
野逈門開早心閑起自慵林香芻社甕山暝倚吟笻
半醉留佳客深耕愛老農晚眠誰復覺墻外月明舂
趙侯敬愛客毎云相見稀不辝髙㑹數但恐賞心違
白酒夜來熟黄花香正菲賔僚多暇日無惜過柴扉
　　　　重謁樓桑昭烈帝廟
百里燕南道山河繞帝宫荒村仍故里喬木幾秋風
簡冊經綸在丹青户牖空寥寥千載下無媿孔明公
　　　　固安道中(時至元六年冬十月廵按四州)
十月燕南道提封入按巡清霜嚴比雪枯樹老於人
尚逺經綸妙湏勞撫字頻前林烏鵲盛喧無恋餘春
　　　　除蝗(時被命捕蝗武清縣秋/雨大作終日方止)
千杖呼聲急人懐愾敵看日長旗尾困圍促鼔聲乾
人與蝗交戰天將雨助殘東林茅屋底客枕夜來安
　　　　秋日過濟衆僧舍
院静鐘鳴後僧閑暑退初過門無俗客閱古得名書
衲潤香留几心清月印䟽仲殊襟爽在開口見真如
　　　　送紫陽歸桞塘(時遊孔林回)
千古文章事江河不廢流苦心公正閏書法継春秋
夢繞秦山逺天教闕里遊㑹將洙泗教行復丐西周
　　　　午憇陽城北龍泉寺
倦客鞭催急龍泉一解鞍在家貧亦好行路古來難
寺古松杉老山空水石寒萬松亭廢乆重拂短碑看
(碑大定問澤州刺史/楊庭秀撰真竒作也)
　　　　簡寄龐雲卿(時自滑州判改授濟源令)
軹井千年邑提封百里侯剖繁人有頼治簡事彌優
白鳥翻林表青山滿樹頭訟堂歸去早揔是釣詩鈎
　　　　元日夜燈下即事
五十又加三行藏黙自諳去年留薊北今歲客漳南
官事何容了君恩未報慙白頭青䤥裏衰謝百無堪
　　　　詠史開府宅鶴
超遥華表客吹落故侯家孤㓗真仙驥飛鳴稱彩霞
困眠依竹石飢啄半蟲沙㑹待秋風舉巢雲飬頂砂
　　　　清苑道中
野店春風裏行人避綉衣劒華寒有暈山日慘無暉
孤隼梢雲下群鴉結陣飛驚鷗無逺泛事外本忘機
(又作澄清吾有志/天意肯從違)
　　　　至元十七年正月十三日已刻出完州抵
　　　　暮入保定夜未分雪大作至翼日午刻方
　　　　止偶得此詩預喜歲事之有成也
曲逆連清苑相忘兩舎中朝驅塵沒馬夕捲雪填空
巳滌崇隆盡仍歌歲事豐小紅燈影底一笑覺春融
(一作誰云吾分薄/所向得灾凶)
　　　　荅蠡州天寜寺英老
灑落天寧老携尊復䄂詩逢場閑作戯来謂老監司
白頂憐郷土清吟說阿師一盃供客笑聊用當門搥
(在教頭腦異/𥘉不間天彛)
　　　　座中偶得示舜舉舊逰仲賢良醫
半載東州客﨑嶇笑自奄事隨時即故老與病相兼
發伏遺姦枿褰帷愧具瞻君恩如許報白髪且休添
　　　　龍門寺
寺古僧何在山空石作門碧崖懸瀑影蒼峽掩朝暾
不惜山公屐重登謝傅墩一杯須軟脚掃葉煖清尊
　　　　辭長樂先壠二首
　　　　　已丑嵗秋九月二十六日將赴任福唐
　　　　　拜辭長樂先壠歸宿野竹趙氏田舎且
　　　　　喜聞村之故名因有是作(爲野竹訛/爲野緒)
别逺辭先壠歸遲宿近庄客牎疑夜煖野雨變晨凉
游䆠嗟吾老窮居仰歲穰故郷猶足樂誰遣去朱方
展墓過農里㗸
恩使逺方氣隨天北轉人與鴈南翔肝膽孤忠在江
湖去路長此回當自信不必泥行藏
　　　　飲食
飲食資吾耄行年六十過三升元有料一口不容多
過爽心隨滯長虚氣便和不湏移遠歩聖藥有束坡
　　　　辭先壠後臨行作
義重煙嵐簿人微使節光桑榆雖晚景事業見炎方
回轡知非逺趣裝苦未凉交親留少住馬足健秋霜
　　　　望舎弟消息
憶弟居穣縣嗟予䆠建陽三書曽未報一别謾相望
喜信占晨鵲清吟夢夜床殘年能幾許長與汝參商
後㑹期𥘉夏遐征動暮秋萬金書渺渺兩地思悠悠
問竹過門巷看雲倚郡樓南遊曾有話㑹上沔陽舟
居守縈家累懷歸畏簡書人憐英蕩重我覺䆠情踈
緩進需安信頻呼斫素魚後溪溪上月北望想躇蹰
　　　　送趙克敬任孟州同知(予爲待制時/穆其属也)
趙穆從英妙詩書性所安曏爲太史属今作孟津官
事辦時爲切民恬貴政寛老夫江海去州縣莫辭難
　　　　蕭相國廟(在下邑東南五十里郎/縣廟在縣北門外)
下栗東南陸鄼城井邑空圖書秦府夢簫鼔漢時宫
喬木秋煙慘頽垣野燒紅數郷供野祭歲歲不期同
　　　　火獵(自歸徳以東皆用此法)
緑竹連罝逺蒼烟蔽野昏兩傍羅草伴一火趂羣奔
從乎遮麛鹿張弓得艾豚縱觀思獵較積柴散燒痕
　　　　汴堤道中
細竹㳂堤緑秋烟蔽野蒼路荒經桞子山逺指芒碭
勉進心還尼懷歸事叵量縱令空徃返猶得看維揚
　　　　十一月　三日宿濉寕夢緫帥史子明見
　　　　教
矯矯常山帥相望間楚齊夢中親與誨身外别無提
切嘱心何朗臨辭乎重携何時揮老淚墓額拜征西
　　　　次宿遷望紫山不至
河廣舟航小堤長市屋卑宿遷元隔楚淮甸舊連邳
濁浪隨淸變香粳問客炊紫山前有約抵事北來遲
　　　　淮安州
平野圍淮甸雙城入楚州喉襟開重地鼓角動邊樓
聞鴈思郷信歌魚撫劒緱此行安所遇江海任浮鷗
(是夜驛亭無抵待/故有歌魚之句)
　　　　寳應道中
共說淮南冷今冬氣陡增雲垂梅野雪風結漕渠冰
事弊㝷常宻吾㐮用不能據鞍時自笑休苦直如繩
　　　　出寳應雪中舟行
避冷乗官舸風篷去若奔兩陂雲影黒一片雪花繁
景與詩相㑹寒無酒可温泥橋投宿處寒日暮鴉昏
　　　　髙郵道中二首
築甬餘三百灣環護漕溝重橋穿寳應一岸入髙郵
水陸開亭轉煒烟静塞愁腰纏無十萬官遣上揚州
湖漫通淮水盂城隱楚防百年勞士卒一擲失金湯
陸走無關禁舟行半海商此邦多秀彦國士說秦郎
　　　　召伯埭
謝傅留遺愛千年尚不忘埭名同召伯郡號属維揚
煙火今中土干戈舊戰埸離離平野樹人指是甘棠
(一作断橋穿市過十里藕花香又一作/野人誇藕脆滿口嚼氷霜)
　　　　揚州(贈史左丞㧞都時宣慰維揚)
淮海維揚域金湯勢尚存車書歸一混鯨鰐失孤吞
樓鎻行雲夢岡環洗玉盆治安君有䇿長嘨出東門
　　　　衢州
我歷江南郡凋殘不似衢兩坡稱閙市一炬變荒蕪
反側誰無識瘡痍意未蘇殷勤陳别駕不厭拊循劬
早發三衢驛開關放暁裝江風吹㡌側山月照衣蒼
馬渡浮航水雞號野店霜爛柯聞有局無分躡仙梁
(州南三十里有天然石梁/長約數文謂之爛柯仙界)
　　　　玉山道中
石徑行無盡清溪送馬蹄啾啾啼野鳥攃攃喚多泥
松暗増晨黒川斜入望迷比明三十里巳過玉山西
　　　　常山道中晚行
土蹬盤黄嶺人家住碧峰焚林人逐獸競渡木爲龍
水穫無過夏山行不識冬斜陽留絕景不放晚烟烘
　　　　信州道中
控帶谿山嶮襟喉福建門呉音饒鴃舌越皷聳邊屯
岸闊浮航小城卑夕靄昏不煩詢土俗煙嶺互相吞
　　　　石溪道中
赤嶺鉛山界清溪野店橋株林烟漠漠沙路雨瀟瀟
馬慣行安嶮禽幽語弄嬌西山晴更好詩思苦相撩
　　　　鵝湖寺已丑冬仲望日雨中過此坐間爲
　　　　主僧希聲留題(希福州人)
湖頂開鵝沼川形偃法船寺留金粟影僧結草鞋禪
地勝多珍木山空響夜泉寺僧談逺跡張本永真年
(唐順宗年號)
　　　　閩中
錦綉無諸國曽經漢武荒祝融開火宅颶毋擅風囊
淵萃逋逃藪人依虎兕鄊閩中不識雪何有豸冠霜
　　　　閩清湯池留題
　　　　　熈寕十年八月赴福唐元豐元年九月
　　　　　𬒳召還朝徃返皆經此十五日南豐曽
　　　　　鞏題僕以大元至元廿六年已丑秋按
　　　　　部來閩與公裔孫冲子同事明年秋以
　　　　　理去官與先生徃還時月略同曠世相
　　　　　苻有似非偶然者摩挱蘚刻留詩而去
　　　　　重九前四日小子惲序
潦倒嗟吾耄淹留近歲終客星回海上桂棹發閩中
逺䆠無遺累歸帆得順風湯池看蘚刻徃返似南豐
　　　　建寕北苑(宋寧宗曾開邸於此)
北苑繁華歇名猶博望尊野花疑靨珥徑草半蘭蓀
軒縣歌鐘暗宫樓峻址存我來凝眺乆喬木晚煙昏
　　　　望嶺
谿嶺無千里﨑嶇半月間事機須勇退天意許生還
順處從多厄趍時免強顔越禽忻我徃長路語關關
　　　　鵝湖道中
細路山園静煙蘿野寺濃俯躬升峻嶺仰靣看喬松
道在從時背才踈助性慵有身官不属一任老龍鍾
(是日得䑓/報故云)
　　　　題柯山寳嚴寺璧
　　　　　同遊者山長趙文龍前教授徐夢龍兟
　　　　　友教官余性道(二人皆廣信人/徐有文筆甚健)府推官
　　　　　保定張式儀卿别駕東平陳珪國寳子
　　　　　公孺侍行至元庚寅冬十月望日秋澗
　　　　　老人題
龜阜西南麓名山世未雙爛柯仙有局絶觀石爲矼
事去空遺史風恬愛此邦來遊情眷眷留詠寄僧牎
喜得陳張友來遊興不孤江山開恠供風月閟清都
閱世驚棋局看題倒酒壼暮歸應稇載只欠畫爲圗
　　　　首夏家居即事
懶幘從鬅鬢披衣任曵𥚑都忘身外事貪讀意中書
比老心能爾雖貧樂有餘繞園欣細履樹影緑扶踈
竹茂資泉潤花榮藉圃沙鈎簾来舞燕鎻樹護栖鴉
客至留酤酒吟長待煮茶幾時容却掃一向似仙家
　　　　方竹杖
節勁嫌圜甚形方與衆殊任從炎漢斵不變魯人觚
心曠謙中守姿堅義外扶蜀笻非我友釐簡乃吾徒
　　　　枯燈花
歩入東瀛丈吟看北檻花春風収翠葉烈景發炎葩
一氣元無間孤根乃爾差鄭箋𥘉不及党詠只空誇
　　　　送杜簽事之任江西
憶在齊州日同䏈憲府鏕群居推健羡孤繋更超遥
此去雖殊域規爲秪舊條將身能道護所至儘風標
　　　　和幹臣重九日兩中醉歸韻
髙㑹有成約寕爲一兩妨烹鷄酌白酒煮芋臭秋香
落㡌同嘉興霑寒等陛郎醉歸從健倒聊復少年狂
今歲登髙節佳招兩有妨閉門時隠几掃地静焚香
安得黄金酎同傾白首郎醉郷多樂事何祗發詩狂
(事一/作地)
　　　　舎弟仲略題孫鞬郎名字說後
訓汝諄諄意竒文見廼翁洞堅威可大棲鵠體湏中
旣應開先兆當知矯揉功逺期遺近効羽夾看摩空
　　　　贈欒子英詩(子英冠州人時爲農司從事)
　　　　　子英外郎孝廉士也十年前予與共事
　　　　　於沙麓者凡兩月今歲秋將
　　　　　命過衛踵門來謁話間因及親䘮事弔
　　　　　以伏臘二氣遇之者固異然殁而不壞
　　　　　及膚髮猶生如欒氏二親者蓋亦罕見
　　　　　豈廼翁與媪生有所積而殁有以孝心
　　　　　之所感者然邪乞言顕親書此爲贈其
　　　　　辭曰
孝感元多異欒翁見化形𥘉終神不昧將祔兩猶生
盡謝青蠅吊堪書翠琰銘百年風樹底悽断蓼義情
　　　　贈岳錬師仲和
今年八十四健勝去年時豈假還丹力沉潜繕性辭
骨清儀野鶴神爽見毫眉更有虚明處物来多預知
　　　　月桂
花名誰品藻歲與月華新不爲孤根細能留四季春
色深丹竈術葉映碧苔䄄我近雕攔側終朝倚杖頻
　　　　賦白鷼
羽族幽閑品霜毛縷黒章聳冠矜耿介(蓋用棲止不/雜於象禽也)
頋影惜飛翔去備虞人貢行觀
上國光刷毛琪樹底無夢海山蒼
　　　　京華舊俗歲終廿四日諸神上界夜家人
　　　　設祭遣奠致詞且有遏惡揚善之嘱遂作
　　　　小詩庻見風物
五祀開三代人間閱歲華交更同選調遣奠具餳茶
天闊神驂馭燈清喜結花逢新如有問萬一善相誇
　　　　和曲山冬夜即事韻二首
清苦周南樂居官素有聲老天何汝困公道欲誰明
瓶罄憐三白衾寒盻五更捋鬚儔賞識吟苦撚霜莖
雪夜清無寐瓶笙細有聲茶鐺吟待熟虚室白生明
白髪催人老青陽廹歲更湛思盤露重何意望脩莖
　　　　奉酬舎弟仲略見竒之什
隔闊三年别回還萬里程細吟違逺句深見友于情
路眇霜風勁吾衰體履平家貧渠亦老一動不爲輕
　　　　挽宋耀州漢臣二首
每有遊秦士慇懃問宋侯相望無兩紀一别便千秋
斗酒新豐客堂封渭水丘題詩何限恨老淚不成流
斗酒新豐客龍門接上游相望纔兩紀一夢便千秋
銘徳辭無愧親民政㝡優兩行知巳淚撫卷爲君流
　　　　辛夘歳十二月望日大雪連明信宿開霽
　　　　日色暄妍如春乾坤清淑之氣肅肅可挹
　　　　數年來未之見也作小詩以紀
我覺今冬氣全關爕理權一寒嚴徃歳三白見豐年
地掩浮陽静天開麗景妍不應薪米價愁計畫义錢
　　　　五加皮酒
服食閩中士加皮說異常精華含五氣𥙷益最多方
不羡黄金載長澆白玉觴豈惟除濕痺志意日安強
　　　　題杜氏六子名後
六子名三老餘芳見故家翰音鳴彩鳯翠茁映蘭芽
出拜濟南日今看漳水涯一謙能事畢題詠復何加
　　　　燭花詩李真人索賦
燦燦銀臺燭淸光散彩霞誰分壼内景來種火中花
一轉芝垂蓋孤芳蕙茁芽殘年如喜合丗事任無涯
　　　　火􁾔
兩手寒來瘃摩挲頼汝温形骸雖土物氣勢炙權門
燕王休誇暖湯婆可比尊心兵全不起留在谷神存
　　　　題甘河遇仙詩卷
愡怳甘河遇生龜脫慤時二仙形姓字一酌悟天彛
入道兹玄徼㝷源接上池崞山文㝡雅略不見諛辭
　　　　和仲常牡丹詩并序(三月廿三日飲中作)
　　　　　仲常良友氣温而德雅余愛之重之未
　　　　　有擬諸形容爰因賦詠遂見賡歌故情
　　　　　之所鍾有不嫌於太切者其詞曰
漢殿承恩早金盤薦露新色酣中省藥香重錦窠春
儘殿群芳後誰辭載酒頻淸如司馬相也作挿花人
　　　　題郝氏世徳碑後(其嗣侯今爲蜀省叅政/所謂和尚萬户者是也)
故國非喬木雄藩有世臣河山盟帶礪勲業畫麒麟
白羽沉蛟匣靑雲滿後塵雅歌平日事遺愛在斯民
草昧經綸際恩威見郝侯功成韜將略徳洽配汾流
金甲春農野黄雲畫角秋衰榮何百世千古仰山丘
　　　　八月十二日夜病不能寐歩月逹曙
官事未易了癡兒昧獨勞病多和夢異蛩若爲秋號
事業靑燈苦星河紫極髙
帝城人海裏汎汎一漁舠
　　　　大行皇帝挽辭八首
　　　　　至元三十一年歳次甲午正月廿二日
　　　　　癸酉夜亥刻
　　　　　帝崩于大内紫檀殿旣殮殯于蕭墻之
　　　　　帳殿從國禮也越三日乙亥寅刻
　　　　　靈駕發引由建德門出次近郊北苑有
　　　　　頃祖奠畢百官長號而退臣惲職在詞
　　　　　館追思不巳作挽辭八章庻幾鼎湖攀
　　　　　髯之意其辭曰
欒水
龍飛日長楊羽獵時
天顔凡五見雨淚遽雙垂化日中天赫
隂靈萬國馳何由知
帝力耕鑿樂雍熈
晏駕纔經宿幬車出建門千官紛兩涙
六馭迅龍奔雲氣蒼梧逺天山禹穴昏依光瞻日月
頌德象乾坤
威破群䧺膽恩藏四海心聲明三五盛垂拱九重深
國論多儒断天機入
睿臨小臣𠢐面血無路灑松林
聖神由廣運纂述到無加禹甸逾輪廣殷邦極靖嘉
遵臨三紀乆遽陟九天遐白首金鑾舊長號自倍嗟
端月辰臨酉
淵衷弗寤興紫垣蓬彗學𣏌國駭天崩法從嗟何及
朝臣痛不勝
聖靈知在上春草認封陵
去歲回
鑾輅旌麾擁萬靈今春辭畫翣弓劒閟泉扃
黼扆虚瓊島雲龍慘
帝庭(是夜殿庭間有光煥爛/若燈燭然良乆方散)詞臣思𥙷報淚濕簡編
青
論治方堯禹求賢到釣耕民區無二上廟筭有竒兵
萬寓風煙静中天
日月明小臣思頌徳終了是強名
帝系三宗上麟經一統尊火盤承正據虎落入雄吞
窮蹵南交獸奔騰北海鯤不教擒一索遺恨付
皇孫
　　　　題兾州馬同知拜慶詩卷(時九十七官郷/里時恩不轉)
矍鑠征南將忠勤爲國知任官無調轉享壽到期頥
錦爛行春里香生拜慶詩滿前蘭與玉又見福生基
　　　　秋日下直玉堂
下直玉堂廬閑拖過市車秋風殘暑候積兩暮凉初
撥置難行事㝷看未見書萬縁前巳定不樂復何如
　　　　餞安南國王弟回鄂渚
萬里朝天道歸軒寓武昌觀光呉季札助順漢閩王
寵渥心逾赤詩新桂有香庾樓回首處秋月興元長
　　　　雪夜聞鐘元貞元年冬無雪十二月廿一
　　　　日夜大雪喜而作此
雪屋燈淸夕踈鐘定夜鳴撞餘週逺韻聴乆喜雙淸
爐火留孤坐茶鐺待一烹巳眠猶未寐詩向枕邊成
　　　　王氏拜慶詩(并引)
　　　　　集賢大學士王顒太夫人張氏元真丙
　　　　　申夀八十有八視聴聦明起居康健剪
　　　　　製纂組之事老猶能工正月十四日蓋
　　　　　生辰也中書右丞張公以升堂拜禮義
　　　　　重諸人前期誕彌啓之
　　　　　太毋特召見宫閤存問再四嘉其賢淑
　　　　　留讌賜幣下暨二孫皆霑
　　　　　寵渥明日翰林諸君相與舉觴上夀百
　　　　　拜獻詩猥當卷首
九秩康寕夀親承
燕賜恩香融彤管煒春滿綉輿温世與名郎孝天全
五福尊佩環聲合度清響徹宫門
　　　　賈仲和慶八秩(君前來魏國文元公逺裔/其家丗備見遺山所撰千)
(秋後/錄)
太史徴文獻隂功滿諌章諸孫冝曼衍八秩見康強
孝義聞東魯簮纓慶北堂千秋遺録後奕葉又生光
　　　　慶閻庭直夀毋詩
洗髓黄眉夀儀尊五福全雍容班姆訓潇洒謝庭仙
致樂孫能飬居官子更賢霑恩行有日香重誥鸞牋
　　　　送喬元朗
疆理𥘉無外乹坤大統齊
漢恩同一視星鳥望中低海甸沉銅鼔
天書坼紫泥
皇威能逺暢歸斾拂雲霓
　　　　榕樹
南來過劒府嶺岸樹多榕繳結如蛇蚓堅凝比栢松
葉芽生挺代隂影散芳濃鶯羽群飛日凋零却是冬
　五言絶句
　　　　贈髙邑趙教諭
坐乆槐花落黄金滿石牀一杯春露冷情話不知長
　　　　冬藏和曲山詠懷嚴韻
吾道有汚隆人情逐冷暖自憐心事佳不覺天機淺
(一作克教私意無/任使天機淺)
貧居固鮮歡漏盡行當止只有若吟心時時爲商起
巨鈎釣鮮鱗其勢兩難着何當掩長圍爲君獵麟脚
却掃苦未能人事日復日泛愛聖所稱亦復論損益
才踈詩倦吟年老酒當止君看古井波澄湛自不起
　　　　安坐
此心與天游老我無繋着坑頭有春温安坐收兩脚
　　　　讀史
紛紛世利塗翳翳桑榆日賢哉向長心一損勝三益
　　　　詠梅
折来何處梅自擬孤根暖寒花本強顔風味空不淺
　　　　已亥歲門帖子
不羡陶朱冨非悲阮籍窮愛君思道泰憂國願年豐
　　　　䟦吕丈扇頭
井道飬不窮濟人非望報過飲投青錢取廉非正道
　　　　秋雲自激
行雲映空明㛪妸飜輕轂風吹不成雨日暮空相逐
　　　　夢中得
燈殘細暈黄月落孤牎白惡夢不成眠幽魂驚撇捩
　　　　出門二首
因酒敗佳意方知百拜輕忘機甘李喻重賦赤霄行
踈拙傷吾性傾危見俗情出門山自好秋色浪峥嶸
　　　　望淮
朝日慘無色昏昏水氣間到淮猶數里隔岸見尖山
　　　　夏夜
庭竹影扶踈清風晚騷屑夜凉人未眠卧看牎間月
　　　　出門
東風吹隂霾朝來晴霽開抆眼門前去青山城際来
　　　　雨後看山
西山色蒼蒼雨後如新沭天髙晴意寛歸雲滿巖谷
　　　　夢中得
持酒濯利劒青蛇光黯然金鞭鞭駿馬汗血沾錦韉
　　　　喜雨
癸丑六月旱草木變萎黄夜來聞雨落起舞亂登床
　　　　秋夜
西風入庭樹掩冉衆葉鳴幽人不能寐愛此秋雨聲
　　　　中秋制中對月
露冷庭梧墜天髙月影長清光不堪掇和淚濕衣裳
　　　　披襟
凉風東北來蕩盡中夜熱起視河漢星微雲淡明㓕
秋磵先生大全文集卷苐十三
秋澗先生大全文集卷第十四
七言律詩
　　　　哭劉房山
紫髯山立蔚揚休書學推君到晋流文塚氣嚴驚卧
虎墨池星黯失蟠虬眼中人物嗟何及身後珠璣散
不収我擬九歌投濁浪重傷吾道轉悠悠
　　　　中秋月
夏苦蒸雲嵗晏霜月華還覺此宵良天容澄徹銀河
没桂影飛來海氣凉老魄不應秋更苦賞心多爲事
相妨一杯儘吸清光了洗我平生芥蔕腸
　　　　送王嘉父
新知雖樂道彌親樽酒燈前便故人時宦儘從閒處
着浩歌還愛醉時真紅蓮幕府名兼隠春草池塘句
有神恨煞百門山下水錦波流不到東秦
一見襟期倍所聞霧嵓玄豹隱竒文清樽浩月應無
幾赤日黄塵遽爾分濁酒可因微恙止天葩寕為舞
裙芬百年湖海論攵地興在天東日暮雲
　　　　和靖教授送行詩韻
出處𥘉心度義行蒼天誰識此精誠十年載質孤懷
苦一宦縻人弊屣䡖時事失聲驚破釡幕蓮晴泛媿
參卿夢歸夜夜栖巖桂猿鶴無勞乆怨驚
　　　　秋日言懷(時先考卧病)
雨後秋堂早暮凉竹風飄蕩藥塵香身間正坐詩成
癖親老何堪病在床書卷日隨秋草亂壯心愁入野
雲蒼摩挲老鏡蓬䆫底也效樊川洗鬢霜
　　　　清明日錦堤行樂
浪說蘭亭禊事修年季春好錦堤遊花翻舞䄂驚歌
板桞隔髙城暗酒樓緑樹恐應春事老金鞭重爲使
君留竹西路晚歸時醉何處珠簾半上鈎
　　　　八月十九日雨晚晴
積雨収霖景氣清物華雖老覺容平閒雲知倦争歸
壑飛鳥趨林不計程山􁆟翠鰲驚突兀天浮圓蓋失
枝撑化權舒惨吾何預要擬樊川賦晚晴
　　　　上史節使晋明夀
尚父忠勤歷五朝承家又見鳯遺毛神鋒灑落青冥
闊秋隼騫騰華岳髙治化載清遵定法德容充擴浹
吾曹年年盡戟清香地常對秋香醉露桃
　　　　南城納凉晚歸
書院歸休日巳曛南城風細晚相親坐來近市喧𥘉
息歸到衡門夜向分矮榻趂凉欣稚子踈燈留影伴
厨人一盃粥了從髙卧須信閒身等䇿勲
　　　　七夕立秋
庭竹風生好雨過碧梧飛下鳯凰柯人間一夕驚秋
早天上雙星恨别多鈿合蛛絲遺暗網綺樓雲影淡
明河柳州羡煞天孫巧其柰㣲生賦分何
　　　　凉夜
祝融怙權不肯退一夕好風吹暑回雨氣淡從雲尾
散秋聲凉自樹頭來渇懷夢濯西江水逸興歡逢北
海盃慿語蘭臺宋公子莫因雲物詠悲哉
　　　　八月十一日夜坐
展轉秋懷鬱不平憮然方寸若爲驚學踈乆昧天人
理親老尤深喜懼情坐對燈花供笑語静聞庭樹散
秋聲大家但使康強了未害窮愁老此生
　　　　雪晴望(壬子歲正月)
滑滑春泥雪意融出門藜杖任西東光風漸好茅簷
喜煙火全踈傳舎空三穴既能容狡兔五噫誰𣸪羡
冥鴻更爲着眼登臺處頗覺江山王氣雄
　　　　題何練師巨川虚白菴
西風吹下鏡湖船來作空山避丗僊採藥逺辤滄海
上結茅歸老白雲邊鑑光應物元無物素質能玄本
不玄莫遣碧桃溪畔水暗香浮出洞中天
鵬雲蹤跡若垂天収歛都歸一室間塵境夢空祥巳
止松巢枝穏鳥知還潭心印月清無滓谷口横雲意
自閒想得翠蘿幽隱處天風和水㵼空山
　　　　太康展江亭
籌筆規模蓋丗功新亭髙構継遺風乗秋閱武邊聲
静臨水投醪士氣醲騏騎継聞空塞北樓船行復下
江東慇懃淮水東邊月幾照元戎坐折衝
　　　　送紫陽歸栁塘
掛冠神武急趣裝歸隠秦中舊草堂海内共知元氣
在井邊巳仰徳星光眼明華嶽蓮峯翠路入凾関草
樹黄預爲山靈報歸日緑楊隂合鄠南莊
　　　　送蕭四祖北上
丹鳯㗸書下紫庭秋宵光動少㣲星蒲輪再起秦遺
逸天意將新漢典刑長䇿正勞黄屋夢故山從使白
雲扄中原有幸經綸了天外髙鴻本自冥
　　　　上闊闊學士(𥘉來軍儲字子清蒙古人官至/中書左丞)
六轡聮翩走使車繡衣風彩漢相如紛紛漕計歸鞭
筭戀戀丹心在
帝居折節不知軒冕貴濟時行奏便冝書從今慰却
蒼生望一點文星照玉除
　　　　壬子夏六月陪蕭徴君飲方丈南榮同㑹
　　　　者烏大使正卿董端卿經歴學士徒單雲
　　　　甫張提點幾道王秀才子𥘉洎家府小子
　　　　惲隅侍席末云
脩竹翛翛風滿廊夜深樽爼得餘涼浩歌聲繞銀河
水畫燭光凝燕寢香雪蟻十分浮大白徳星一夕聚
髙堂停盃更待東山月要汲清光洗肺腸
　　　　送王子𥘉東行
岱岳西南碧海東青齊中據震維雄驚猿别鶴休増
怨詭觀竒蹤得盡窮劒暈寒輝騰寳氣馬摇金蹀健
秋風欲知别後相思夢多在西山紫挂叢
　　　　杜君美耕隱堂
厭喧恥向市朝居歸隠南城舊草廬黄葉落時農事
隙青燈明處夜䆫虚冩懷草就淩雲賦貯腹看殘種
樹書翠竹白沙村路晚月明幾駐故人車
　　　春懷和术忽坦夫韻
苐屋春深懶閉藏出門藜杖獨相將春光暖透芝蘭
谷風色妬殘桃李埸論政舉知南國弊賦詩休詠北
風凉浮雲軒冕非吾事擬訪無功覔醉郷
　　　　雨中與諸公㑹飲市樓
毎恨人生㑹合難興來一醉盡君歡雨沾翠佩簾花
細酒凸金杯飲興寛胡旋舞低翻翠䄂串珠喉穩怯
春寒朝來酒醒蓬䆫下依舊春風首蓿盤
　　　　秋漲後晚訪王　克書舎
種柳堤邊𧺫暮吟黄金不博百年心垣墉傾圯水𥘉
退門巷瀟條秋向深但遣歌詩酬野逸儘隨郷社共
浮沉鄰墻酒美中秋近明月柴門約重臨
　　　　報子𥘉以書見慰
擁鼻吟成嘆索居眼明驚見故人書邊城秋静沉寒
柝畫㦸門深曵翠裾契闊秪應分一水笑談曾不廢
三餘荅君不忍虚來意呵筆裁詩雪滿廬
　　　　春望
黯淡春雲雨意微小樓孤影立斜暉書能引睡聊遮
眼酒可攻愁任典衣桃蕾有情含笑發鴈行無力拂
雲歸倚欄不盡登臨意獨對東風詠采薇
　　　　冬夜坐
虚堂人静䑕窺燈霜葉瀟瀟散雨聲睡眼看書渾勉
強夜䆫得月喜虚明漫漫長夜何時旦悄悄孤懷百
慮横到底麄官男子事幾囬投筆壯班生
　　　　砧帋
鵝溪蚕繭太豪華新帋蒙茸隠細紗不惜秋砧聲夜
杵要翻新法自吾家搗匀楮皵光舒練拂散龍煤字
點鴉我録詩書何所事擬㝷源委泛靈楂
　　　　夜歸
月波環暈晚風凄賔館歸時獨杖藜曲巷門深驚剥
啄小樓燈影自髙低歸心有限先回鴈丗亊無心類
木雞淡蕩春風二十八忍將書劒坐覊棲
　　　　壽周都運
劒佩龍樓顧遇頻漕臺今復試經綸平生許國丹心
壯此日承家玉樹新德量潤涵淇水逺夀杯光動紫
川春朝天好在明年日金印重看拜伯仁
　　　　秋雨有懷吕丈子謙(時奔䘮夏津)
賓館光隂一歲中飄蕭吟鬢感秋風乆諳丗事無多
味静覺書編有細功四壁夜蟲秋思苦一䆫寒兩客
牀空對眠不見蘇州守縱有新詩愧未工
　　　　壽王參謀二首
郁郁卿雲靄士林不應正作一方霖無媒致位寧私
巳有子傳家足慰心巾卷在庭公事簡壽毫浮彩蟻
罇深非詩莫頌千春徳喜對梅花入細吟
典郡風流漢表儀一方春物自熈熈謝公雅量推平
昔楊震髙風到四知畫㦸清香凝燕寢東山春酒照
芝眉政成不獨褒金爵賢守恩波在鳯池
　　　　贈元仲一書記
名寓緇衣行碩儒蒲輪却走事　居萬縁擺去聊乗
化一念深來為讀書黄閣經綸冝自重青山談笑未
全踈相望未入廬山社日暮碧雲思有餘
　　　　和仲一詩韻
丗事紛挐八九違未容丘壑淡忘機湏知霖雨思賢
佐終擬卿雲挾日飛麟閣勲名驚壯節虎溪公案覺
前非㑹看杖䇿軍門去滿眼行山空夕暉
娯志詩書不厭貧蟄龍冬卧不求伸應憐擁篲侯門
下何似行歌澗水濱沙鳥忘機還自樂池蛙睅目欲
誰嗔悠悠物理吾難料㑹得摳衣問上人
　　　　送百德正臣之汴梁
君璋序裏仰髙懷賓館相逄一笑開過眼揔非如意
事着詩時遣不覉材人驚駿骨空燕市夢逐秋風上
吹臺去去當途足知巳未應空使劒鋒摧
　　　　贈王脩甫
樊川風調錦囊詩邂逅青樓豁所思得酒愛澆吟舌
健放談時露劒鋒差香翻月户情難極風入庭梧鬢
巳知過眼紛華終寂寞望君冠蓋鳯凰池
　　　　挽趙父師提舉
疋馬南來及撫棺磨礱空使憶當年師資有道無虚
飾賦業推公得正傳黃鳥此時空止棘青藜何處伴
譚玄𬗟懐壽徳冝無憾可忍覉魂似粤阡
　　　　送盧叔賢之鄧州
萬里風雲入壯懐斗南人巳識竒材重看緑水開蓮
幕宛勝黄金築隗臺鈴閣風清談麈静星屯煙暖漢
旗開後期竚聽平安報定逐梅花驛騎來
　　　　壽王子𥘉
彩鳯髙翔欲覧輝十年書史董生帷持心不為紛華
奪尚友常先逺大期内冨經綸隆事業外涵風雅養
詩脾赤霄玄圃春風細百歲相期拾紫芝
　　　　自適
旋収栢實炷爐熏𥿄帳低垂自有春竹几隠眠無俗
夢蒲圑容膝勝華䄄䆫間白日驚濤迅門外黄塵萬
事新幸與聖賢相晤語未辤藜藿此生貧
　　　　登熈春閣
封丘門外故宫傍天閣空餘内苑荒瀛海夢空三島
没帝城煙慘五雲蒼石䲔照水鱗猶動金鳯凌雲勢
欲翔竒貨梁園當日盡為誰留在閱興亡
　　　　哀故宫
掖庭依約粉垣丹行入荒宫重黯然華表忽驚人丗
換昆明重見刼灰寒石龍委地埋秋草湖王臨池倚
暮煙滿目悲風吹酒醒東華門外淚闌干
　　　　送趙相君北上
漢斾當年入汴州布衣曽此識君矦夏盟自列葵丘
㑹驥馬空騰瀚海秋萬里風雲横寳玦九天名姓動
金甌南遊正值朝
天去望断春風五鳯樓
　　　　登凌雲閣
布衣塵滿戴儒冠風袂来登上將壇棟藻雲飛朱栱
濕簷牙霜重玉梯寒風煙逺勝籌邊逈氣勢雄吞汴
水乾經略江淮有成筭不湏重展地圖看
　　　　送王子𥘉之鄧州
東風霽雨泛晴光桃李爭妍出短墻春意似留行客
住陌塵都醸燕泥香三盃别酒清明後滿眼春愁錦
瑟傍一曲劒歌心事逺緑波南浦未應傷
　　　　送郝伯常歸堡塞
書劒南辤𣏌國天一歡傾倒酒爐邊鳯麟瑞質驚千
古江海詞源浩百川吾道莫傷今日否斯文將付後
来傳驪駒歌断青山暮愧未長遊從馬遷
　　　　贈李幹臣
少年心事便拏雲不着清談觧丗紛自得士元參别
駕僵摧伯比張具軍一江夜雨供吟筆万里征鞍逐
鴈羣早晚春風笳皷地更看詩壘䇿竒勲
　　　　登資聖閣
傑閣當年瑞靄氤乱餘金碧半塵昏豈知象教移中
士猶掲雄名護國門法界冷沉梁苑月寳香難返汝
陽魂傷心五嶺騰煙語舉丗從風莫與論
　　　　跋西蒲老人燕處圖
甫脫孤城百戰危蒼茫何處跨鯨㱕百年有感悲風
樹一旦無依足孝忠遺像儼然留故事寸心聊擬荅
春輝逺游剰䄂如瓜棗海岳相逢㑹有期
　　　　上史相君夀
麟閣勲髙誓不磨㦸門春靜雀堪羅盟髙踐土尊王
切恩入河南受賜多好學丗推同杜預薦賢人道過
常阿稱觴何限輿人頌細逐春風入凱歌(時自鄧鄙/四)
　　　　過楚卿子冠軍宋義墓(并序)
　　　乙卯春三月予柬如大名道出内黄鎮有廟
　　　在民居之南曰項王廟廟之址即卿子冠軍
　　　宋義墓也且以徃昔墟墓間恍惚事來告子
　　　甚鄙焉獨扵義之死有所感(焉/者)噫義竒士也
　　　𥘉武君舉兵渡淮而西城攻野戰勢若破竹
　　　義之力居多及師次定陶再戰而再勝也見
　　　梁志滿氣驕識其奪魄後值崩潰果不踰素
　　　義可謂深知兵矣至羽請師捄趙執以不可
　　　觀其籌畫號令攻取先後之方誠上將之略
　　　惜不使差肩三傑北靣以事髙祖反區區委
　　　質天乆厭之楚與羽並驅爭先西向以舉虎
　　　狼之秦何其不幸者哉雖然方秦之失鹿也
　　　羣雄蝟起以蛇為龍者不可勝計布衣皇皇
　　　之士能明目識帝王之眞而歸之者蓋有之
　　　矣誠未昜一二數也至若淮隂韓信陽武陳
　　　平一旦起而盡爲楚用𥘉且不知天命集漢
　　　而後卒歸于漢功業如此幸也嗚呼俾天假
　　　義年脱身項氏䇿杖以歸真主其功名當代
　　　縱不能厠三傑之列未至與噲等伍耳嗚呼
　　　義何不幸也哉義何不遇也哉因作詩以吊
　　　并著予之感云
老項捐軍勢巳孤擣秦遺趙見雄圖竒才惜不遭龍
準赤手争教捋虎鬚日月不爲荆楚計干戈空爲漢
家敺因君重起無依嘆羡煞中林得止烏
　　　　元齋(爲仲希賦)
生平襟度玉無瑕天馬精神出渥洼北海罇罍無暇
日徳公賔主到通家山髙仰止人皆慕齋用元名意
匪誇教子以經平日事不應遺實取其華
　　　　過朝歌
山勢西来擁廢宫荒烟回首接南鄘緬懐藝祖𥘉經
野忍見狂童到覆宗野水作聲知客恨幽花含露爲
誰容千年快意商郊戦流謗爭教有二兇
　　　　銅䑓懐古
都邑盤盤據四衝登臨形勢覺天雄歌楼暖響春風
細綺陌香銷寳氣空笑著孱王承宋弊至今姦孽擅
唐終慿髙誰識神州恨付與衡漳日夜東
　　　　佑徳觀早起留别道人陳彦逹
碧桃花露濕衣凉宿酒醒時夜未央浩浩市聲喧曉
枕摇摇星影入虚堂春風醉䄂愁分手秋雨吟燈約
對床後夜月明東北路吕安㱕夣半嵇康(望東北方/半空書嵇)
(康字/兩行)
　　　　寄蕭荗先
飄瀟襟韻恥咿嗄醉裏青袗兩鬢秋通介不随㐮俗
受清貧當向古人求城居真似玉川子郷思空懷馬
少逰蚤晚臨漪亭畔月一樽重為紫髯留
　　　　晚菊
竹瘦松枯怨歲寒為誰含露彂幽妍踈花儘秀開何
益晚莭能昌固自賢採擷落英悲楚客破除秋色静
斜川不辞潦倒東籬下桃李成蹊世舉然
　　　　聞詔
灤水嵩呼萬歲觴綸章飛下紫泥香九天空有風雲
夣萬國爭依日月光草木变衰元氣活乾坤開霽老
隂蔵兩都耆舊欣相告四十年来未省嘗
　　　　陽穀道中有懐黄石公事寄呈敬齋姚公
雪齋請益𥘉心在東郡趍庭宿願償黄石有書開帝
業布衣無地着恩光自慚國士思圖報敢暴孤懷不
自強巾卷在庭循誘際佩懐言行愈難忘
　　　　趙御史挽章
振藻儒林起趙宗殿前一賦已摩空筆參造化陽氷
篆氣屏權豪御史􁈼飬老正期来祝哽招魂何意入
新宫影堂一拜情瀟慘瑞露香殘翠竹風(先生比化甘/露降庭竹上)
　　　　上王翰林
白衣如鵠禁闈春九萬曽搏北海鵾獨翼龍顔潛代
邸親承雲錦織天孫兩朝耆徳尊元老千古雄文說
赦恩寂寞黄金䑓下客詠㱕心乆在龍門
　　　　夢受庭訓其中頷景二䏈盖
　　　　先君之意云
老月驚風夜色蒼覊魂明隨几筵傍音容恍對如生
在教戒無多止義方芰歜似傷時祭闕松楸應念墓
田荒牽衣未畢城烏𧺫曉枕縱横泪幾行
　　　　贈孟文伯
秋月堂深劒履寒相逢一話破春顔心君意豁驚囊
頴豹體文竒見霧　孤節共髙殷侑壮片言誰拔子
卿還笑抛燭影金釵夢長繞天墀十二間
　　　　壽姚宣撫
咸池朝日覩離明羽翼功髙見老成相體共推安石
雅襟期全淂伯夷清黄金眼冷燕臺望赤羽心馳魏
闕情鄭重一杯千歳酒調元消息在新正
　　　　周仲寅處覔貂㡌
炙手權門已强顔蒯緱未免向人弹晨鐘聲裏霜侵
鬢蘭省臺邉雪滿鞍貂恰擬從公子覔客床應念廣
文寒何當花影烏衫側一笑春風拍畫欄
　　　　邢夫子拜慶詩軸
對君如讀開元報歷歷聲明見典刑欵曲毎憐名父
子顧瞻疑是老人星一言楚獄隂功厚百世名談汗
簡青濵海歸來非我志春江乗興看浮萍
　　　　鎮州懐古
趙武雄圗不可㝷風烟東接九門深炎凉到此分南
北戰伐無情自古今弹躡流風猶戰國椎埋遺俗帶
燕音劒歌不遇平原客落日滹沱動旅吟
　　　　祇謁　昭烈皇帝廟
一劒功成百戦埸三年章武事堪傷力扶漢祚圖燃
燼規取劉璋出侮亡若論託孤徒啓篡試評含泣到
分香秋風一掬宗臣血五丈原頭落日蒼
　　　　燕城書事二首
都㑹盤盤控北垂當年宫闕五雲飛崢嶸寳氣沉箕
尾慘淡隂風貯朔威審勢有人觀督亢封章無地論
王畿荒寒照破龍山月依舊中原半落暉
朔風千里捲孤蓬斗酒難澆磈磊􁗀清濁滄浪知自
取蒙茸狐服竟誰從燕臺坐老黄金客甲苐爭髙白
玉鐘撥土便成千尺幹露恩初不負嵓松
　　　　望西陵
漳川北岸望西陵馳道東連講武城將略有餘開戰
伐墓碑無謂自題評一棺何在彌天力九錫徒誇盗
漢名千古遺墟冷煙底定軍山樹拂雲平
　　　　牧野道中
野人川浴振裳衣况接恩波沐鳯池莫訝出門何刺
刺湏知去國自遅遲河橋飲餞無千騎文物聲明又
一時有淚不揮離别際西風空送鴈行悲
　　　　奉送平章趙公赴
　　　　闕庭之召少荅省檄見招之意云
龍斾南還沸捷音漢臺凝望幾登臨洗兵未用挽天
漢入夢應知有傳霖暖日睛消青海雪春風重掃黒
山隂
君王若問來歸䇿為說■虞皇待象心
　　　　贈郷先生韓義和
草服黄冠玉練顔一臺天地市朝間飄飄野鶴雖無
繫戀戀鄉情尚未慳幽睡不妨紅日晚青山誰似白
雲閒何當一劒飛空去好爲留題過故關
　　　　送常道人子明
道士何心作羽流擇音應避物為仇冷風身丗三千
界碧落仙居十二樓無地可留雲表舄有懷終結竹
林遊因君喚起西逰興滿眼太行黄落秋
　　　　送劉同知還鎮陽(継士觀韻)
幾人襟韻似君矦潘岳間居賦逺遊白雪髙歌南郢
重壽山長路太行秋隠居正有千林玉濯足何湏萬
里流一曲驪駒頓丘北碧雲零落使人愁
　　　　為王朝顯贈梁邦傑兼簡郝勸農
漳南客子王朝顯日暮塗窮仗友生今夏逺投囬沁
水傍冬索米入共城千金諾重河柬守一府蓮香白
璧卿詩藁不湏詢幾束溪聲山色揔關情
　　　　和榦臣今晨所見
庚金乗火勢相髙午夜秋風散欝陶氣錯不調伊摯
鼎雨淫空續楚臣騷人占樂嵗無遺慮我覺天刑未
可逃除治菊荒還寓目青山城郭幾週遭
　　　　大風
六合塵沙一混同群龍無力鄣驚風旱乾到此誰歸
咎天道從中見蔽蒙詩枕夢驚茅屋破山林春老縁
隂空雄攵便擬昌黎訟九虎當閽未昜通
　　　　雨後草堂即事
駭浪崩騰點額餘歸来縮首伴凢魚門從席後軒車
少鬢自蒼来酒琖踈坐掩殘書懷苦節自鋤明月種
秋𬞞鄰人共指揚雄宅只有兒童未喚烏
　　　　挽季子文
一丘宿草縣城東前日花時杖屨同白璧不埋連邑
價青燈空負十年功鵩來近舎傷君去麟出非時見
道窮脩短偶然吾適值不湏作賦問天公
𥘉從拱把見凌雲天意栽培似厚君大厦如傾樑棟
在神交遽尔死生分白駒空谷歸何䖏夜雨它年不
忍聞吾道已窮來者替兩行清淚為斯文
絳帳絃歌日沸闐去煩從簡屢為言自春卧病無三
月一死埋魂入九原桂實未霜驚早落鳥聲解語惜
空喧東門最是傷心地老父哀號血灑轅
　　　　五年六月𥘉八日夜夢
　　　　遺山先生指授文格覺而賦之以紀其異
分明昨夜夢遺山指授文衡履絇間道必細論能出
理文徒相剽亦何顔江流不廢驚千古霧管時窺得
一班落月滿梁清境覺紫桐花露濕吟冠
　　　　夏日南堂即事
一雨清凉恰四朝霧絲縈户見蠨蛸病因戒酒成真
止辭免書門絶妄交道拙尚憂児墜簡家貧且喜稼
盈郊閒庭緑蘚泥融遍燕子飛来𥙷舊巢
　　　　同榦臣讀漳濵唱和詩軸
草堂舊兩記相㝷細嚼漳濵唱和吟白雪調高雖寡
和朱絃聲眇有遺音犀寒蒼渚竒逾出氣奪元胎理
更深一洗向來筝笛耳坐聽三峽㵼瑶琴
髙山仰止爲千㝷更對佳人與細吟藝絶六鈞俱破
的調髙千古得知音静藏晚兎無窮變法北滄溟不
自深客去灑然心境寂滿軒秋氣入絲琴
　　　　謝人惠瓦甒
老雨崩崖爲爾關野人携贈入芸齋埏陶有意存三
代奠獻曽經備兩階上擁圓吭蹲野鸛中横皤復怒
池蛙鈎深免汝居危地時挿秋香慰老懷
　　　　六月𥘉七日夜二更雷雨大作
落日山雲擁蓋幢二更雷起雨飜江六丁怒㵼銀河
水千杖齊𫾣羯皷腔耕壠揠苗秋有望炎官収􁣸夜
深降一犂聞説西江上早晚龍移似老龐
　　　　和幹臣韻
雲漏踈星不滿天坐來風雨暗西山不憂鯨鬛飜滄
海喜送凉飈入白間蜚不成災休紀異署雖才伏暫
知還雨傷旱損俱咨怨讀罷君詩壹破顔
　　　　雨后出門言懷
壯年祗死别猶薰老去収藏省一身禄不妄干時有
待道從深探理彌真充膓有薺固云苦舉扇無塵可
汚人洗我􁗀襟閒磈磊門前秋水碧粼粼
萬書叢裏自陶薰浩浩堪輿寄一身未静蟄坯存夜
氣鳥飛魚泳見天眞學從踐履安天■丗要經綸有
若人林下㓜安應未老且教雙足濯粼粼
　　　　和幹臣雨晴出郭之什
飲散公庭樂亦陶西湖乗興喜同遨河神偃蹇誇秋
水山翠空濛上鬢毛乍脱城居驚眼放縱教詩思與
秋髙鴻飛燕集隨時處誰羡傭耕壠上豪

秋澗先生大全文集卷苐十四
秋澗先生大全文集卷第十五
　七言律詩
　　　　蘧大夫廟
芒鞋兩自近關行頗訝先生出處輕道亟卷懷傷喪
亂仕因公飬辟專榮輟車彷彿公門敬寡過依稀聖
者清故國令煙喬木老至今君子號郷名
　　　　苦雨吟
禾頭生耳駭輪囷一雨霖霪迫兩旬蛙出坎居喧皷
吹蟻連封垤失君臣隂沉便恐陽烏慘飛舞爭看石
燕神寄謝碧鷄坊裏客不煩羹釡怨生塵
　　　　迎秋
大暑推回酷吏輈先聲傳喜到梧楸清啇載路歌夷
則白駱前驅候蓐収氣肅衮裳𥘉𣸪辟露清行殿拜
凝旒若論成結功尤著不解詞臣九辯愁
　　　　明霽
雷霆威霽雨𥘉迴戰罷昆陽萬馬摧成結歳功真有
望洗清天宇覺重開秋菌出木驚朝暮野水增波阻
徃來腰足痺頑欣一散約携藜杖晚登臺
　　　　箕子廟(唐在汲郡)
刳剔忠良詫肉林當年愁絶父師心道傳未害奴爲
辱俗古方知化獨深上念聖湯思自献下逢周武是
知音野煙無地尋遺廟空詠芃芃麦秀吟
　　　　挽梁防禦邦傑二首
酒舩茶竈柳溪煙把臂論交記昔年列郡剖符方再
考銘旌埋恨便終天風纒大樹摧蘇嶺雲黯歸魂近
赫連四十三年成底事一杯慟絶九山前
梁矦躍馬英妙年大冠脩劒身頎然閉車過市殊不
樂快意耳後抨驚絃朝吟醉卧石樓上暮歸射虎南
山前聞說三城足遺愛令人空憶使君賢
　　　　奉荅彦正參議書問
清晨庭鵲喜相呼薄暮敲門得素書地重毎愁屯煦
䏰人来還喜駐青居煙開瘴嶺三軍壯氣壓巴江百
戰餘一檄我知邊報静西南爭識漢相如
　　　　酒醒聞雪作(呈陳侯)
隂雲低壓濕衡茅暖透衾禂地氣交縞色漸生明月
幌風聲先到碧筠梢誰家獵騎長圍去何處柴門向
曉敲開歲春風兩岐秀竚看晴浪際農郊
　　　　至元四年歲在丁卯暮春之𥘉陪陳王二
　　　　郡侯泛舟清水兼携妓樂
山圍牧野青未了河抱鄘城勢轉雄髙㑹逺為開府
設仙舟還許李膺同春光淡沲明歌扇吹管飄蕭颺
逺風鄭重使君雙皂蓋月灘留醉恨怱怱
風暖溪深夾岸花緩移蘭棹轉灘沙醉停杯酒清歌
細看弄漁舟白日斜誰與浣花徵故事行觀春物到
山家沙堤不用雙紅燭馬首歸時月有牙
(川故事太守自正月出/三月及浣花止)
溪回路轉無多曲風軟舟輕恰數人汀樹弄晴供望
眼岸花迎笑喜行春千年勝賞蘭臯在五郡謳吟使
節新多謝絶　吹醉㡌惺惺恰及到城闉
　　　　寄王緫管子𥘉
新築茅堂並水扉栁隂連接到漁矶平疇緑滿禾方
秀髙樹凉多露未晞挾䇿不干丞相府入山終製芰
荷衣故人好在龍津府書葉飜香吏事稀
　　　　和節齋言懐詩韻
元龍湖海見平生老我韜鈴未易兵格物志精先寔
學捄時心切耻虗名風雲自是龍頭客吟笑空懐壠
上耕䄂裡􁐻珠三百顆毎從開讌淂晶明
　　　　林塘秋暁
躡足烟霄謝俊㳺野人髙興在林丘近山欲雨先衣
潤秋水増波拍岸流水葉静時存復理人心安處即
天逰隔溪田父治荒穢斜日踈烟满樹頭
　　　　卜築
塢溪流水抱村斜林杪青山隔岸賖平日買田惟樂
此他時成趣要移家溪邉種柳眠黄犢竹底開門繞
白沙任使傍人呼漫浪雨蓑無負釣魚槎
　　　　送王子𥘉揔管奉
　　　　詔北上
聖代崇儒意匪輕徴車相望半諸生九天雨露思賢
相十載經綸見老成更化有方先定制捄時無騐是
虚名烟霄未遂攀鱗志葵藿空懐向日誠
　　　　簡寄楊治中文卿
貳車沁水瞻髙駕簿領西臺有舊遊邂逅一樽淇上
酒笑談千古庾南樓豐狐闖首蔵三穴一鶚盤空健
九秋聞道清源足佳景竹林煙雨夢西州
　　　　上史承相
百揆端歸一相尊中臺潜隱北溟鯤人間桃李爭晴
晝天上風雲擁㦸門駑蹇遇知思一顧家山囬首惜
空奔幸䝉翦拂長鳴去會有文章報至恩
　　　　題相者訾洞春
野隠東過滄海翁醉吞秋日入心胷神機深探乾坤
祕眞氣曽驚户牖龍驢背老髯掀一笑春風歸路指
三峰昂蔵我似賔天鶴夢遶仙盤露影濃
　　　　和髙麗參政李顯甫
恩波如海際天隅一日京師識老蘇喜向嵓廊瞻漢
相欵隨仙仗聽嵩呼衣冠自是乘槎客文彩還驚照
乗珠共羡朝天蒙寵渥三韓秋色滿歸塗
　　　　開平夏日言懐
圡屋甖燈板榻虚一缾一鉢似僧居半編翰草從人
讀兩鬢霜華向曉梳客子衾禂殘夢短暑天風物暮
秋𥘉故園松菊荒多少豈不懷歸畏簡書
　　　　郊送雲叟公
寳鞍塵土滿香羅因送行臺振玉珂出郭快於鷹脱
㡌歸懷爭奈鷇遺窠夕陽明處亂山淺碧草深時毳
帳多自愧囊錐無利頴青雲臺閣半常何
　　　　直中書省
紫禁彤庭尺五天沉沉碧綺鎻秋煙鳯池波暖鏘鳴
佩翰苑才踈愧昔賢人世好懷能幾度風埃長路已
三年緑隂好在西園樹辜負移床聽晚蟬
　　　　開平晚歸(七月一日授翰聀)
龍首堈邊野草深秋風灤水動歸心百年蓬巷開圭
竇一日恩光照一林吟鬢有光浮鏡玉家書封喜認
泥金料應曉月簾櫳底乾鵲飛来報好音
　　　　吊竹
三徑歸來已就荒更堪庭實嘆云亡䆫間月出思清
影簾底風来憶細香便擬碧鮮留賦詠恐應塵俗到
膏盲未容分斸蒼苔破拄杖敲門有底忙
　　　　和龐參軍雲卿詩韻
萬事雲飜揔釋然不禁哀樂近中年此生得處便爲
樂自断從今不問天最喜遇知傾底裏譬如食蜜味
中邊吾郷頼有諸卿在歸隱終期覔魯連
　　　　送陳尚書經略成都
暫辤喉舌去籌邊調餉中間别有權托境要當成筭
後務農思在訓兵先雪山已覺公來重玉壘休矜蜀
險偏東北更看諸葛表春風晴霽錦江煙
　　　　太原筆工李子昭許贈予雙筆乆不見付
　　　　作詩以問之
子昭過晉喜新知雙筆親承逺見遺脫㡌一從休老
頴臨池幾負躍蟠螭正煩筠管麁扵臂細理毫鬃健
作錐乆向夢堂驚五彩貯雲含霧莫来遟
　　　　聞諸軍飛渡鄂渚前次建康
節駐長洲巳浪然鐡縆鎔冷瘴江煙膠舩浮海從南
遁漢日行天揔北旋牛後舉知非晉祚暦期應計過
唐年至元
天子如天覆莫遣虛陳坐榻氊
　　　　秋日㑹牙城白雲樓讌行院使者及嘉定
　　　　府新附諸校坐中觀西山風雨
望際煙霏濕翠幈雄風先作雨前聲鴻濛氣合先天
境慘淡川迴得意兵凉吹逺隨悲管發壯懐還傍醉
吟生三年畫㦸清香地慚愧終童係越纓
　　　　賦西城鸚鵡螺杯
老月淪精射海波珠繩分秀貫神螺鷓班漬粉垂金
薤鸚喙嫌寒縮翠窠樽岀癭藤紋浪異瓢成椰子腹
空皤飲餘疑與溪娘遇一笑相看發浩歌
　　　　乙亥夏六月廿四日西城即事馬上望姑
　　　　山煙雨濃淡開闔有不可端倪者偶賦是
　　　　詩以紀其竒觀云
連山中断欝蒼陘全晉蟠紆未了青方訝野煙沉澗
壑忽驅凉吹滿林埛天邊雨脚排銀竹物外仙家列
畫幈擬是姑仙遊八表笑迴龍馭下滄溟
　　　　挽翟器之八月十七日清晨夢翟君器之
　　　　晤言者良乆覺而賦(此/以)悼魂而有靈恐當
　　　　撃節也
淡癖相看忽四年襟期樗散鄭家䖍隷書思入錕刀
法畫品人推具眼禪滿璧滄洲驚絶筆一樽别酒是
終天不湏只聽山陽篴日暮懷人已慨然
　　　　哭郝内翰奉使
大河東匯𣏌連城之子南來氣宇盈義契重於平昔
友斯文公與後來盟苦心問學唐韓愈全節歸來漢
子卿十六年間成底事長編惟見使華名
　　　　次楊子英詩韻
十年芸閣想差肩曽侍紅雲尺五天幕府蓮波知■
泛麟臺勲業浩無邊劒埋古獄終衝斗玉藴藍田暖
自煙留取􁗀中踈俊氣它年揮手障汾川
　　　　題開封府後堂壁至元十三年𬒳
　　　　省院檄同開封尹陳侯試河南儒士四月
　　　　十九日抵京授館開封後署相與握手活
　　　　舊且及包范二公事業時予耳疾止酒談
　　　　噱間暮雨大作連明因述鄙語奉一笑云
使軺南下入京華滿眼交親笑語譁共訝老螭蟠北
海自怜賤子宿南衙關河痛别襟期豁風雨翻空夜
氣嘉負煞清尊三百爵胡床相對看簷花
　　　　投宿洧川驛(時病耳)
話長不覺道途倄馬轉河堤入宋樓時事未容談笑
故園難遂去來休一天梅雨方𥘉夏兩耳蟬聲預
　秋最喜此行陪逸駕未妨吾道付滄洲
　　　　許昌道中
一雨長途送曉凉陌塵壓盡燕泥香醉歌金縷辭梁
苑笑拍吟肩入隷昌人物消沉清議在風雲開闔■
■蒼應怜一片西湖水空照行人兩鬢霜
　　　　頴封人廟
　　　　　在宋樓鎮西三里古堤上至元十三年
　　　　　夏四月考試河南同陳節齋過其廟陳
　　　　　爲索賦故有是作
頴封遺廟枕髙墉窈窕舟青力牖空治道得人無國
小孝心錫類與天通當年大隧融融樂此日喬林癛
凛風㧾道茆焦賈餘勇從容難似片言功
　　　　友人喪馬
老驥厖然燕色蒼今春長記逺乗将翻江風雨曽何
夢伏櫪飢寒想備嘗既乏敝帷酬逸德忍令銅鬲葬
人腸玉鞭剪断春遊興驢背清吟要細償
　　　　南陽府試院中作
牙堂瀟灑敞晴䟽薜荔墻深五畆居起敬對瞻元凱
廟訂頑欣得鶴山書心非道義為充實身與乾坤恐
自踈暮倚城闉還一笑竿頭蚯餌引鰲魚
　　　　寄李士觀(時在襄陽兼簡好古郎中)
拚醉清樽洗别顔我來君徃轉凄然遥看漢水無三
百不覿清揚已五年甕舞未収輸鬼笑候蟲多足返
䕫憐義襟誰似張京兆早為吹嘘使北旋(張京兆謂/張好古也)
(時在襄陽徴理錢糓等事)
　　　　南陽北城同陳節齋晚眺
大野東瀦楚塞遮清川西騖抱城斜瓜分鼎峙連三
國地廓天開到一家丞相大名垂宇宙龐公髙節動
雲霞千年事徃空遺跡立遍殘陽數去鴉
　　　　宛葉遁中
六合雲蒸一氣霾漫漫長路渇生埃詩從白雨明邊
得人自青山盡處來丗路有機難預料劇談供笑不
時開濟時頼有諸君在漢苑秋風愧不才
　　　　次宿汝樓韻二首
解却征鞍細履園月明深夜倚危欄㑹慳共惜飄零
乆心逺應憐語話殘尚友共㝷佳樹傳逢辰不戴鵕
䴊冠傾嚢擲下驪珠顆依舊晶熒照乗寒
微雲河漢半晴隂夜景蕭森夢化城山色不隨喬木
老月華偏對故人明鶴縁露警清無寐蛙属官居重
有聲廊廟只今紛治具正容堅坐看昇平
　　　　贈别按察王立夫二首(時在洛陽試院中作)
當年畫省憶同襟此日南來又盍簪夜雨喜成連榻
夢秋霜尤見故人心義方外覺紛華遠話乆中傾底
裏深他日買田相約老兩椽茆屋共雲林
眼中機括審時張事外論量見直方白璧不酬金屑
笑烏紗能護豸冠霜煙花紫禁期推轂風兩南州夢
對床更就信陵陵上月一尊分手上河梁
　　　　留别節齋公因次嚴韻
雨露乾坤不少私至人出處與同期松筠氷雪有定
操人物江山見一時着手正便捫蝨話㸔雲難受絡
頭絲平生慕藺公應識秋水長河有令姿
　　　　夜宿朝元閣下
垣樓觀天中央星斗拱列靈壇蒼月中清露翻碧
瓦殿簷風信摇金鐺炎歊似殺赤熛怒霧雨謾成玄
豹章(時考試儒士/於此故云)長纓土滿未容濯金溝泛曉空蒼
凉
　　　　挽吕權漕子謙
　　　　維至元十年歲癸酉夏六月■日江淮都
　　　　轉運司幕官吕公終於私第之正寢饗年
　　　　六十五越明年春三月東平尹信弘毅自
　　　　衛過晉始知公墓草已宿嗚呼哀哉公諱
　　　　遜字子謙系出東平望族父松金詞賦進
　　　　士第官至隰州刺史興定間城䧟死節公
　　　　其次子也為人䟽直愷悌樂道人善早歲
　　　　有賦聲生平喜作詩格律精嚴長於七言
　　　　近體或有問湏盡吐乃已然如法家断按
　　　　不絲髪貸問者知所趣居漕府幾十年良
　　　　謀黙計便公私為多某辱知最厚悼斯文
　　　　之不幸痛知已之難遇非歌詩無以攄予
　　　　衷也乃作是詩躬告墓左魂而有靈鍳兹
　　　　誠悃其辭曰
凌煙詞氣吕衡州一語神交二十秋漕府議髙推獨
歩詩壇吟苦入冥搜眼中耆宿有今日地下周馮是
舊遊秋草滿丘新吕道未容車過淚先流
　　　　臨武堂讌醉後有懐　省臺諸公
桂月流光雪滿臺月明人影兩徘徊行雲不逐歌■
散徃事還隨去鴈哀雙鬢入秋無可白寸心於丗末
全灰遥憐紅藥堦前客玉樹相依一笑開
　　　　簡寄陳節齋
别來碧海三山客偶得新詩慰逺情晝接夜談懐鄧
鄙風荷煙柳夢都城好翻故里三千牘且按秋風九
萬程㝡喜新凉換炎暑梁王臺上月孤明
　　　　鞠餘望月東臺即事
崖陴詰屈張煩痾老樹遺臺悵獨過山色滿樓簾影
薄柳隂横沼鳥聲多兩河蓄潤開東雍十古秋風動
漢歌誰着梗陽人有獄鬢華尤比向来皤
　　　　日用
萬彚何能臭味同洪纎強梗貴冲融虼於砥柱標天
險淡似浮雲度太空意或近私隨有礙事因無已即
成功莫將此理求諸逺揔在平時日用中
　　　　送王丈子壽南下河中
白髮今年八十過故園歸興足蹉跎啓期三樂人爭
仰汲直髙風古所多照眼關河增喜色過門香火盡
行窩後期望嶽棲巖上一笑雲煙入浩歌
　　　　郝提舉子某至元八年冬見於京師楊氏
　　　　書院與之語温醇有禮愉色睟然意謂奉
　　　　身周謹篤於其親者也今年春予官平陽
　　　　一日介呉君子明來謁具道郝南還之事
　　　　相與撃節嘉嘆乆之噫方衰俗頽波中其
　　　　孝養有如此者孰謂曽閔之門和樂之氣
　　　　有時而息邪此心不匱豈特錫類而已哉
　　　　故傳曰惟孝友于兄弟施于有政其是之
　　　　謂歟喜為賦詩以贈且廣其敬養致楽之
　　　　心色難無違之旨云
古稱百行孝為先就養辝榮事更賢戀戀庭闈心向
切依依親眼望来穿蓼莪報徳歌周雅令伯陳情感
毋年衰俗陵遟有如此見渠福禄日増川
　　　　白樓晚眺
條山東峙畫幈開樓外長河一線來簷瓦蘸波鴛夢
渚鏡鸞空影月臨臺千年事徃情如昨滿目春傷恨
未裁更著野花留寳靨女墻隨意點晴苔
　　　　洪洞道中送客回有懷　子𥘉舎人
親朋零落故人稀白首相望更一涯花底夢歸連夜
酒柳邊情在送行詩賞心嵗月能多日人物江山又
一時許國壯心雖未老向人孤抱欲誰知
　　　　公堂即事
鴈䳱行趨日出前潭潭槐府静秋煙漁陽摻急三撾
後簿領山如萬慮旋圖報毎虞遺少愧焦勞何敢獨
稱賢更堪清畏堂中夢夜夜歸心到日邊(淸畏自榜/寓君堂名)
　　　　和周録事感春詩韻
微官休苦日奔忙須信行藏在彼蒼心計自憐甞越
膽鬢華何計避呉霜暫容巾挂三花樹任使聲喧百
鳥埸昨日平湖湖上過緑波如縠要浮觴
　　　　夏縣道中
濕雲壓樹際崗平溽暑還因小雨增官事困人如縛
虎秋風吹野夢飜鷹趨時未必儒冠誤並隱端為野
鶴憎遥憶筠溪亭下水萬竿蒼雪照吟燈
　　　　題聞喜廟學古栢
丗傳清廟聖湯墟老栢還除十六株黛色秋煙千古
上石根銅榦百城無虬龍閲丗蒼髯磔踈影凌歊冷
翠鋪眄汝自慚詩禮客摩挱三向孔庭趨
　　　　餞張子文驛送戈甲前赴成都子文雲中
　　　　人至元八年冬相識於大都李玄暉南菴
吟君一軸餞行詩西望峨嵋有所思山險不憂巴道
路雨多防濕漢旌旗雄邊有䇿看回奏諭蜀能文正
及時儻見揔戎煩告語雪山輕重在謀為(揔戎謂彦/清譚帥)
　　　　寄送朱信卿還吏部
故都喬木巳蒼煙(朱翼城人故都謂/翼唐叔故都也)玉樹臨風照眼
鮮暫着印窠封瑞錦要從鞭筭看流錢燕山夜月縈
㱕思平水春風夢别筵不得一杯光祖道汾崗回首
轉凄然
　　　　霍岳道中
郡寮招致逺相過冐雨東登荷笠簔比入廟宫三渡
水再㝷蘭若重攀蘿傍山凉早疑秋近砰澗溪喧覺
雨多庭下古碑堪晤語倚餘笻杖更摩挲(謂劉神川/修岳同碑)
　　　　霍邑懷古
堂堂義幟下并門六合風雲巳併吞軟甲不憂三日
雨妖氛■厭兩都昏𬗟懐戍火城頭語死愧忠精地
下魂(謂宋老/生也)慘淡鑾鈴原上月至今英氣凛生存■
　　　　送周録事幹臣任滿赴都
青衫白髪老參軍銀管聊鋪兩考勲公吏檢身知禮
度兒童争語說清勤春官吏選多書最祖帳東門惜
重分匣劒莫將塵自翳諌章論草要新文
　　　　送漢臣張弟
青青衿珮讀書郎邂逅姑汾意叵量老大正深郷國
念飛翔不負少年埸行沾紅藥堦前露夢到秋風豸
角霜此去固當強不息更湏人事卜行藏
　　　　壽趙秘監輔之時奉使日夲迴西歸京兆
報國心丹氣益振一㠶直徹海東垠三年契闊中朝
客百險歸來万里身曠古使華清議在照人精彩壽
毫新終當清淺蓬萊水經制金華要老臣
　　　　陳季淵挽章三首
　　　　至元十年十二月望陳季淵子次翁道出
　　　　平陽以其父季淵䘮來告且請詩哀挽故
　　　　勉爲賦此
筆頭詩話硬盤空詩自工來老更窮玉斧驚傳脩月
手旦評推絶斫雲翁幽穿洞穴愁山鬼壯極秋濤駕
颶風千古杜陵原上月一丘分照渭城東
大駕西廵始拜公從容樽酒兩都同杖歸河朔忠尤
壯詩到秦州氣更雄蓮府晴波竒䇿在杜陵殘月草
堂空傳家儘慰元龍望湖海諸郎有父風
憶扈
龍旂狩蜀年渡江詩並選鋒先江花冷墮波神泣醉
䄂来披玉井蓮已訝羽淵淪老月遽教風骨閟重泉
𬗟懐春草池塘興雨夜分明夢惠連
　　　　挽殷簽事獻臣
扶病南來喜盍簪激揚似為失前禽氣衝豸角空餘
烈響絶朱絃得好音一節儘髙完璧事百年誰了蓋
棺心醉魂不到黄壚夜夢繞三山碧海深
　　　　㣲恙
團蒲倚暖病維摩春滿晴䆫氣未和兀坐暫容心境
静好懐安得故人過鐡花繡澁青萍暗丗事栽培白
髪多却喜郡人相說似春風門巷雀堪羅
　　　　至元十一年歲在甲戌上巳日㑹府倅張
　　　　侯明卿治中忽英甫前揔判張行甫禊飲
　　　　于晉源郷蘭莊刀氏之醒心亭張矦行甫
　　　　之子思誠息翁孺侍讌
禊飲蘭亭不可尋蘭莊山水儘清音楊花糝雪溪流
碧野卉留香竹樹深暫脱帕車三日婦却忴時事百
年心一樽快趂芳時醉明日池塘是緑隂
(次日奉命簽南征新軍中外騷然者數月)
　　　　送郭按牘彦實
東西南北送行頻長路青山輾欲塵蓮府有聲推雅
量柳條無計絆行人緑波未要傷春浦白璧難酬入
幕賔後夜月明川口道夢歸先到晉溪春
　　　　洛陽懐古
重城繚繞枕邙腰二水交纒㑹洛橋勢即土中多漢
制錦圍林苑訝隨妖山川開闔悲今昔陵谷更遷失
市朝萬古消沉竟何有揔成閒話付漁樵
　　　　遊澤州青蓮寺　知州皇甫琰
名山名刹不無神掣電轟雷一雨新洗出好山真靣
目擎嵐捧翠待詩人
薰風吹雨不沾衣馬趂清凉入翠微硤石兩楹天斧
断好山四面畫幈圍我來勝地清心地僧說禪機與
教機頼有文章賢判府裴徊登眺乆忘歸
斜分一逕下林巒金碧觚稜紫翠間羣嶺秀攅青􁶁
蓞孤峰突出玉湖山鑿開一握乾坤小占㫁千年日
月閒浩浩兵塵滿河朔天風吹不到禪關
　　　　和前韻
盤盤石磴轉層巒寺隱青蓮六葉間天削断崖開老
硤雨將空翠繪蒼山偶因戎治終朝畢暫得僧䆫半
日閒清曉出山還一笑幾時塵事不相關
覧勝都忘罥葛衣谿風吹雨散霏微霞明殿脚金千
界雲抱山腰玉一圍林壑有靈憐俗駕人心無路息
危機風流幸對文章守安得巖栖不更歸
太守清吟句有神興隨山雨一時新身修自是吾儒
事笑殺殘僧説似人
　　　　夜過關嶺山
山行四月似凉秋夜半摇鞭下嶺頭心苦自憐甞越
膽歌長不用撫呉鈎風煙動色開中鎭禾稼連雲際
四州碌碌一官成底事春風歸夢仲宣楼
　　　　虞郷道中
中條如畫色蒼蒼過雨晴嵐帶夕光望入王官饒水
竹路經虞坂足耕桑未容巖桂相招隱自笑微官
有底忙多謝浼風驅暑退笠簷吹作馬頭凉
　　　　謁王官谷唐司空表聖祠堂
人去空山草木香撑霆非爲漢文章三休方擬遺
身累一僨應憐爲囯亡明月不汚黄浪濁清風髙並
首陽芳滿斟三詺亭前水拜乞襟靈滌肺膓
　　　　慶路伯逹八秩之壽
素髪酡顔八十春昇平人物典刑存兩都喬木秋
光老四座春風笑語温膝下盡歡衣有彩人間無似
壽爲尊試從九老圗中看獨覺光荣萃潞門
　　　　爲郷人夀
壯年虎穴喜竒探老去幽潜一道龕倚杖看雲追
徃事閉門留客了玄談關元氣欝丹浮頰玄髪雲如
緑滿簮今歲夀堂春色好一簾空翠撲晴嵐
秋澗先生大全文集卷第十五
秋澗先生大全文集卷第十六
　七言律詩
　　　　壽緫管陳公
當年劒履上星辰諌草曽蒙
帝子恩天上聲華瞻北斗人間詩價逼西崑儘焙桃
李開春苑暫遣風雲擁㦸門誰識節齋清白節西山
晴雪照吟樽(一作洛下梅花淇上竹/兩都無地着春温)
斗間占氣識龍泉兩歲公堂拜壽筵河潤巳歌千里
逺化行皆自一身先鈴齋晝掩無私謁坐榻朝懸有
敗氊愷悌我知神所相墮山喬嶽未為堅
黄陂曠度吞秋壑卿月光輝烱士林萬目剸裁無錯
節一生匡弼有丹心行春不識甘棠訟濟旱終為傅
說霖萬斛明珠百泉水光風都付壽杯深
　　　　清明日拉友生李士觀遊長春宫因謁純
　　　　真王練師且陪姚左轄啇簽院二公髙論
　　　　時至元八年二月十九日也
鳴珂振轂滿重城花底春光沸玉笙放眼壷天如隔
丗侍談仙馭勝登瀛松風韻瑟金鐺静竹露光寒鶴
夢清且莫臨漪門外去夕陽正在緫眞明(緫真閣名)
　　　　送陳按察東還
把臂論交今十年朅来蕭寺重留連巳驚秋漢盤孤
鶚更愛清吟障百川桃李春風寒食月関河行色繞
朝鞭此來論列尤清峻愈見行身不偶然
　　　　追挽省郎王仲蔚
毳幕風翻雪滿床快書𥘉不减元康酒餘綺席氷生
頰事解連環頴脱囊青瑣飛翔天巳老白雲迴笑恨
應長杏花春色鄰墻酒前日東城是醉郷
　　　　寒食日韓氏南㽵讌集
重城鞍馬厭紅塵春草池塘發興新自擬嘯歌知道
在不分賓主更情親青山似喜談時事白髮空慚滿
領巾黙數向來投轄飲不應驚坐獨陳遵
　　　　贈李濟之修撰
乆扈紅雲侍
帝輿襟靈瀟洒氣冲愉絲綸有在人非偶寂寞求音
意更殊已爲斯文鏗木鐸共驚滄海得遺珠何當一
片鑾坡月時聽論思爲捋須
　　　　簡寄王推官漢臣今從事彰徳幕府表弟
　　　　韓從益雲卿自相下來伏審雅候佳勝喜
　　　　慰之餘謹以此寄奉别后一笑也
燕市分携已半年客來首問喜清妍辦教緑鬢看吟
鏡儘稱清波泛幕蓮五袴有歌清議裏一方無事曉
燈前西溪未減東湖勝滿意河山照酒船
　　　　和趙明叔言懷
我𥘉識子禹卿筵秋月金盆上碧天翔集栢臺幾二
載称停文賦毎終篇孤忠自信恒多苦萬事安心恐
偶然白髪行年四十五向誰重理伯牙絃
　　　　餞陳簽省行臺西夏
鵬摶九万見扶摇五郡河湟付變調版籍輸誠須竇
守孤寒収淚拜文饒天開相府官儀肅弓掛崑山節
制遥荒服甸綏談笑事太平勲業在
中朝(一作如對軒墀問時事/便冝先為漢家條)
虎落雲閒四海家河山𥘉不外幽遐龍荒要廓朝天
道别淚休驚出塞笳葛亮貴和書有在君魚砥節老
弥嘉多應青澗城頭月無復驚飈漲暮沙
漢家威徳際髦蠻牙蘗其中慮阻艱金節逺開丞相
府春光先渡玉門關正煩煙火通青海未用梯航致
白環銀字■詔還知不逺好來彈壓紫宸班
五郡河西右臂連懷柔有䇿得人先文昌除目繄誰
在帝座囬章得汝賢才氣似公當重寄睽違多感是
中年黄金臺上西山碧莫厭離觴碎筑絃
勑勒川南磧鹵西荒煙回望隔華夷哥書開府固英
特老范籌邊貴靖綏漢月流光清朔部隂風無力動
牙旗遥知别后相思夢秋鴈聲中第一詩
　　　　張夢卿恵竒石(一峰名曰秀華蓋故家物也拊玩/不巳作詩以冩其真云)
道人解種僝顔玉分供晴䆫思渺然夢去怳為天姥
客潤餘猶帶鬱林煙夏雲翠聳形模恠海日紅蒸腹
背鮮我自愛觀無巨細一拳嵩華墮吾前
　　　　考滿日言懐書呈侍講顒軒
三載區區簿領間癡牀老坐待循遷封章不到回
天筆躬稼終歸負郭田嬴得虚名清議裏儘驚白髮
暮愁邊只應一片金鑾月似向衡門照獨偏
　　　　題李練師崇聖宫圖姚左丞索賦
滚滚勞生汨丗縁練師獨得静中傳一篇秋水忘言
處满眼青山曝皆眠丹井流光傳大藥玉臺積翠倚
中天方蓬别有泠風鶴華表歸來又幾年
　　　夏日讌集田氏林亭御史諸公留别
濕雲壓樹羃方塘雨洒層軒滿意凉四海交遊有今
夕一樽情話惜離觴夢驚紫禁煙花老醉盡佳人錦
瑟香老子興來情未已更催銀管按清啇
　　　　聞丞相史公受開封之拜(并引)
　　　　昔鄧禹列矦特參大事晋公入覲重領名
　　　　司故韓愈拜章称舊壓三司之貴雲臺圖
　　　　像獨端居諸將之先伏惟開府相公佐翊
　　　　勲髙封拜寵數以今視昔前後略同養老
　　　　乞言典常尤異伏自傳聞之審不勝慶幸
　　　　之心敢綴荒蕪式伸頌禱前監察御史王
　　　　惲謹頓首啓上
台鼎春囬極寵光𥘉聞歡喜倒衣裳百官禮絶汾陽
拜炎運天開漢道昌義激忠精傾列辟坐調風雨會
中央此心乆寄華亭鶴夢繞裴家緑野堂
　　　　御史秩滿日效樂天詩體書懐
人㣲毎愧居清要禄厚常憂負素餐勁翮巳輸鷹隼
健秋霜空落簡書寒寸心敢謂行身了丗運弥深以
理觀三尺素琴中本静又施絃索向誰彈
　　　　上太保劉公詩(中綂二年)
閒雲出岫便從龍羽翼髙於四皓功黄石有書開兩
漢黒頭無地避三公金輪散影連沙界太一浮光動
竹宫缾鉢不妨聊尔耳人間桃李滿春風
　　　　山人
較來鐘鼎與山林得失何勞拊髀吟静對清溪忘俗
慮醉逢漁父是知音滿梳華髪長年雪一片閒雲欲
雨心臨水幾堆黄落葉𬒳風吹去任浮沉
王子行年四十餘幽潜心似糝中魚倦談時事便情
話静盡靈襟信理書遇酒祗堪知味止愛吟誰暇計
才踈今冬䖏置行窩了種竹溪南有草廬
　　　　和郝子貞見贈之什兼餞舟行二首
情話滔滔不易量幾年閒處看人忙時清共樂林居
好理到能消客氣狂脱頴我慚成事遂論詩君乃起
予啇布㠶無恙秋風裏一棹煙波去渺茫
山人何苦住山城老雪堆門幾度平雅愛雲林無俗
態豈知塵土滿長纓薄田粗足充飢了衰俗無依奈
物輕三十年来老知已此回相送㝡関情
　　　　題韓通甫城南别業
翠竹連村映白沙横崗回抱一川斜橘林多實長年
樂棣蕚留香盡日華雲錦池邉看鴈序秋風門外任
蜂衙自憐獨鶴歸来晚夜夜林丘夢水涯
　　　　送子𥘉宗兄出鎮閼臺
飛翔方喜簉朝班一表陳情動日邊列郡剖符聊復
爾中年分手倍凄然两鄉憶望三千里一席情親四
十年明日萱堂壽親處杏花紅點緑楊煙
　　　　登臨武堂
吏散公庭百慮衡来登臨武敞髙情唐風過陋留遺
儉晉譎移民到健爭千障壷山吟際晚一溝汾水眼
中明悠悠自愧沙鷗雪更道忘機意亦驚
　　　　唐山道中早發(時至元九年三月𥘉/九日由燕達淇上)
沆瀣横空夜向分行穿林影認前村夢殘旋逐車聲
破犬困時牽馬足奔長笑未容耕壠畒一官隨分報
君恩獨憐三載霜臺月空使流光滿薊門
　　　　懷舊詩(并序)
　　　　至元九年二月十四日濟南劉漢卿出示
　　　　亡友王仲蔚詩軸三復之餘嘅焉奭傷因
　　　　憶徃年在東平時與仲蔚諸人暮春之𥘉
　　　　㑹飲于宿城野務趙媪家凢三次歌酣盡
　　　　懽同㑹者六人明日仲蔚賦詩有楊柳青
　　　　旗連坐榻杏花春色過鄰墻之句殊爲上
　　　　軒所賞明年仲蔚從事濟南幕府予亦西
　　　　歸淇上自是而不復相見秋七月聞仲蔚
　　　　病疽死歴下忽覩斯作令人又有短氣者
　　　　七年之間六客者止存井任與予三人耳
　　　　因為賦此以抒梗㮣云
遺詩一讀已凄然玉樹臨風墮眼前心擬酒寛終致
疾夀隨中止欲誰愆蜀州寄逺猶如昨伯道無兒更
可憐轉首惠連春草夢月明愁滿宿城煙
　　　　辛未歲除夕言懷(此月廿八日/尚書省復/併入中書省)
杯盤草草具餳茶燈燼紅垂夜半華抵掌不憂韓愈
鬼住京空在老坡义素餐御史雖無𥙷畫省除書有
抵差新故送迎長歲例春風明日又誰家
　　　　大暑
大地洪爐一氣蒸樓居䑓䖏失髙層庭柯葉静風来
絶河漢隂斜氣未澄炎帝戯張千􁣸火老懐思抱五
湖氷嗸嗸疲瘵無多力遽爾蒸騰恐未勝
　　　　挽王脩甫
　　　　　時客死于燕君有燕都懷古詞内有恨
　　　　　滿西山秋色之句至元元年在東平時
　　　　　屢向余道
大梁東郡衛南鄘尊酒論文幾度逢少日才情驚小
杜中州人物惜元龍長歌老驥壷空缺秋色西山恨
更濃五十五年成底事一丘露草泣吟蛩
　　　　奉陪左丞張公尚書李公王學士徒單待
　　　　制赴趙禹卿觀稼之㑹偶得五十八字奉
　　　　林下一笑也(至元七年/七月三日)
常杜城南尺五天草堂尊酒接歐韓晴雲望逺禾方
秀髙樹凉多露未乾䑓館不煩題緑野林花時許覆
金鞍因君喚起㱕田興夢到西溪舊釣壇
　　　　遊玉泉山
山腰一逕轉雲蘿照眼平湖漲碧波形勝左蟠遼海
逺風烟還覺玉泉多自憐俗駕来逋客急遣清樽發
浩歌笑拂岩花醉㱕去山林鍾䁀兩蹉跎
　　　　書懐無簡陳節齋
羞将􁇋業鏡中看不為無魚動劒弹兩鬢揔隨霜簡
白寸心虚傍日華丹間中持論談何易事際操存衆
所難羡煞山東陳按察龍光髙射斗牛寒
　　　　題趙宣撫樊川山中雜詠
蒼崖如削静烟霏中有髙人住翠㣲夜鶴聴琴依蕙
帳曉泉和月落山扉一龕静體炎涼理兩眼深明倚
伏機畢竟名髙難乆卧野猿偷禠芰荷衣
　　　　㱕潜洞
眼冷朱門鶴盖隂自開幽洞事幽尋飄瀟書劍三秦
客盤礴風雲萬里心竹澗度凉便夏永藥囱留暖愛
冬深何時為濯長纓土丹竈茶烟共一林
　　　　趙樊川
適安堂上趙樊川擇勝棲心以樂全神武門前抛組
紱終南山下買林泉蘭臯秋逺縈吟思釀瓮春香引
醉眼洞口野雲遮巳断不須重上武陵船
　　　　適安堂
草堂卜築近清溪擬散襟顔似紫㣲幽事相関常起
早老懷能遂任時違無心出岫和雲卧有客過門盡
醉㱕聞道黄家花滿樹幾回扶杖到斜暉
　　　　趙公泉
故侯植杖得新泉寛鑿方池漲碧瀾恐泛落花㱕别
澗要傳清響入幽弹竹根漱泠縈林曲蔬圃澆餘到
藥欄巳與山中留故事一泓難着老螭蟠
　　　　未央硯為趙明叔賦
萬瓦垂雲映碧虛未央雙闕想雄圖天荒地老千年
後玉潤金堅片月孤微物偶因題誌重鈆華留借筆
鋒濡一樽難洗興亡恨要發幽光賦兩都
　　　　至元七年庚午奉陪憲臺諸公
　　　　闕下賀正口號
盤盤
帳殿敞彤庭
天仗宵嚴擁萬靈玉笱東班分列辟
龍墀首拜認
前星煙蟠鰲柱霑吟䄂樂泛仙音近
御幈歲歲大酺
恩例溥自慙虚薄仰
皇扄
　　　　贈相者陳士廉
我游都邑已三年無略匡時待罪愆有問試從陳子
决取徴還似客師賢(客師袁天綱子)紜紛半是墦間
客髙下能公吏部銓兩眼羡渠明似鏡月評從此索
心先
　　　　為遼人劉信甫慶八秩之壽
素髮酡顔八秩春豹韜還是揔戎孫兩都喬木秋光
老滿座春風笑語温膝下盡歡衣有彩人間無似夀
爲尊湏知善積餘嘉慶三丗何妨是將門
　　　　同馬才卿暇日登昊天寺寳嚴塔有懷■
髙標直上跨蒼穹物外方知象教雄九陌市聲開曉
色兩都喬木動秋風遥怜漢馬屯湘渚安得長書附
去鴻寂歷村墟野煙外誰家簾幙夕陽紅
　　　　寄贈徳長老
　　　　先府君無恙時甞話河内徳上人者系出
　　　　貴族享年最髙行業極精嚴予以懷衞相
　　　　望毎思以枝覩爲快迄未能也近弟誠甫
　　　　至自野王云徳僧臘巳丑今年百有一歲
　　　　起居飲啖健若五六十人或問何術臻此
　　　　荅云無有但休閒心無所用耳性嗜杖所
　　　　依歸狀特有瑰異者平生樂從賢士大夫
　　　　遊無衲子氣象予聞而喜之豈墨名而儒
　　　　行者邪以韓文公有文暢澄觀之作因書
　　　　近體律詩簡寄西堂為它年林下一段閒
　　　　公案也
一條柱杖老龍鱗扶掖西堂百歳春方寸巳明諸佛
果典刑還是定年人笑拈具葉隨僧供未省緇衣化
洛塵我識阿師中所得溪光山色乃心身
　　　　至元己巳八月一日偕馬才卿游聖安寺
滿馬京塵厭市喧捨鞍歩入給孤園金鐺響泛松風
冷寳月光凝瑞像尊法觀交纒雙井閈雨花别是一
乾坤布金不是包桑計空抱危言吐復吞(謂讀明昌)
(間郝侯党竹溪蔡無可等碑)
　　　　院書懷簡胡貟外應奉
束縛長纓領簿曹十年從事獨賢勞癡床坐乆疑禪
榻老木風嚴㵼怒濤行路縱誇騘馬貴炬蓮何似玉
堂髙一彈未就陽城草虚負秋空白錦毛
　　　　奉送
　　　　大丞相史公行臺河南時(用兵表陽/封衛國公)以平
　　　　章政事副忽刺出附馬督視諸軍時至元
　　　　六年八月也
無勞繞帳揷生犀威徳江淮草木知唐室正諮裴出
將楚人休倚漢爲池聘通
上國無非𥙷節駐長洲果爾爲三百年來常例在忍
令矛槊舞嬰児
　　　　寄陳按察慶甫
秋天寥落使星明光動山東百二城三本有書天下
計一樽為地故人情九江虎渡非無術(山東吏人聞)
(公至徃徃投劾告去故云)漢節輪埋浪有聲老我簿
書三万卷幾時燒尾看雷轟
　　　　䟦王内翰與木菴唱酬詩軸
木菴詩筆唐文暢(一作老而妍)心印多從吏部傳豹
管一窺連璧句月牎慵展碧雲篇風流豈落明昌後
真率當隨靖節肩留取人間作遺像鬢絲禪榻話它
年
　　　　追挽歸潜劉先生
我自髠髦屢拜公執經親為發顓蒙道從伊洛傳心
學文擅韓歐振古風四海南山青未了一丘洹水■
■窮泫然不為山陽笛老屋吟看落月空
　　　　継張相言懐二首
山人蹤跡愧搜羅欲負蚪松學隱和散木分甘遺匠
石薦章誰擬動常何畫义活計青鳬少曉鏡功名白
髮多好笑住亰王御史一官覊滯半年過
獸思深䖏鳥虞羅人自人徒貴體和物有盛衰宜辯
早氣從舒慘奈時何眼前徑路黃間迅鏡裏功名白
髮多不只一杯澆磈磊茶烟禪榻儘經過(和韻一作/笑倚虬松)
(學隱/和)
　　　　至元辛未冬仲廿四日夜五鼓夢衛南郊
　　　　行夢中得頷聮两句既覺為足成之
春煙樓觀照堤沙夢裏郊行日未斜幾片雲隂無俗
態滿川桑柘有人家㣲茫仙境雙鳬客依約春風二
月華興適正濃還喚覺一聲鷄唱揭簷牙
　　　　跋梁斗南先生無盡蔵手軸
昇平豪冨林泉主白髮歸来一幅巾世與士安籌國
計誰云開府是辭臣江頭宫殿千門暗物外雲烟万
古春休向諸郎訪遺事青山依舊是比鄰
　　　　叔良西歸秦中感而賦此
倦客京師半載過飜成西去柰秋何賛房燈影裁清
夜渭水春風已白波三虎自疑終致釋五噫從此不
湏歌終南山色昭陵樹剰着新詩醉两坡(一作樂遊/原上昭陵)
(恨不暇新詩/醉兩坡)
　　　　寄李和甫覔未央瓦研
好在終南李練師未央瓦研寄何時卧聞客舎三秋
雨夢繞畫欄雙桂枝孤月正堪遮老眼片言聊復慰
相思研磨縱對蛾眉秀中有漁陽萬馬馳
　　　　至元辛未秋八月廿八日同長老金灯義
　　　　方暨馮君用聶文超劉敬臣王仲通馬才
　　　　卿石夀之座主賈君叔良㑹飲于開泰之
　　　　丈室約各賦詩道盍簮之歡因為賦此
陊殿秋煙老檜蒼春風合座捲吟觴争傾底裏心能
見不恡歌呼興更長風調揔輸韋曲杜新詩驚絶碧
雲湯人生無似新知樂安得車輪一夜方
　　　　壽徒單待制(至元八年九月十四日)
静盡紛華道義尊立朝今復見經綸論交最厚先君
契提誨終深賤子身丗仰仲淹風雅在見耒元亮性
情真一杯滿意浮秋菊照映靈椿看玉麟
　　　　菊嘆
細菊宫傳笑靨金結根失所㝡關心鶴欺力弱時耒
啄草爲藂荒日益侵寳檻移栽容獨秀秋香吟撚伴
孤斟朝耒頓覺精神好似喜渊明爲賞音
　　　　送䑓掾趙明叔赴濟南迎侍毋氏耒燕
寤寐庭闈逺事承南陔詩裏二毛生悠悠望眼門廬
月戀戀春暉孝子情千里秋風吹去䭾一天融樂羨
歸程三升紅腐殘年恨老淚縱橫滿仲纓(一作零落)
(悲風泊篇纓)
　　　　壽房祖(至元八年九月三日)
山立揚休七尺身接人襟度玉能温慶流淇水宗支
近恩洽諸房徳義尊扶健不煩鳩刻杖承顔幸備彩
衣孫一枝留在霜前菊細撚清香入壽樽
　　　　送李尚書仲實叅知北京行省
遼左要荒節制偏選材眞得濟時賢拊循殊俗尤宜
簡調餉東兵貴有權軫慮可寛天北闕先聲應徹海
東邉頋慙知巳謾馳嚮望入秋空鴈影翩
　　　　夀紹開外郎(十月十四日)
襟期出䖏不多偏秀孕輸君六日先以義取交知已
最開談通俗見才全巳將國計籌邊筭㑹見嘉謨
沃帝淵相對莫嗟頭共白歲寒心在老彌堅
　　　　継啇樞相韻贈禪師李玄暉
襟期一見若同𫀆束縛㣲官笑獨勞方寸證明皆佛
果大千起㓕揔浮泡馳聲絶㙯君能辦汨丗天刑我
欲逃坐拂天花閲家數凛然淸興雪山髙
　　　　送和之簽山東按察司事
四道山東事最繁按巡當猛亦冝寛丘菑併在虗危
分根窟深連魏博間風彩儘承綸命重霜威何待栢
䑓寒澄清快理征鞍去望絶峗山與歴山
　　　　餞叅政楊公出鎮覃懷
十載嘉謨沃
帝聦人間桃李幾春風從今民事優㳺裏轉見
君恩顧盻中寵節我知如李晏救時人道似姚崇
洛陽三月春如畫剰着新詩醉仰嵩(公廨堂名)
　　　　送陳按察赴任山東
簡花霜落控孤應暫覿清揚俗慮澄四道規模開漢
制百城風彩望陳登露盤虚警青冥鶴朔吹驚翻白
錦鷹廽首相思定何䖏暮雲春樹憲王陵
　　　　贈羅徴君
風骨飄瀟到九還一壷天地市朝閑神遊物表冲融
際道在平生出䖏間笑着割烹要摯鼎擬将忠直動
龍顔濟時好作啇霖去未礙經年别故山
　　　　孟待制駕之哀辭
我識先生二十年當時過衞亦翩翩遺文載稇聞三
語一賦垂天笑八塼幾日秋風汾水客一丘宿草茂
陵阡屋梁暁月驚無復西望今人一泫然
　　　　祭子襄先生
半生隱徳自崧丘得號牆東四十秋結駟退慚知道
在詩壇吟苦入冥搜眼中耆宿有今日地下雷元是
舊逰幾卷閑書繐帷底未容拈讀淚先流
　　　　寄贈緫管韓君通甫暨弟君羙兼簡公弼
　　　　良友
都門贈别栁條青分𬒮南来歲屢更三載愧陪騘馬
列乆違轉見故人情毎怜夜榻聞風雨羡殺韋家好
弟兄蚤晚細傾燕市酒誨堂重醉棣花榮
　　　　哭馬孟州才卿(名甫相州人)
栢䑓欵晤儘三冬暇日来陪御史騘寺閣納凉怜晝
永野塘轟飲喜君同性情逺出機張外禍福真成倚
伏中(至元乙亥濬州同知未滿中堂見召既至以事/阻是年秋夜除孟州倅南還至邢病死壽四十)
乆别已增懷抱惡與君終訣恨何窮
　　　　哀大都督史公(名權中統𥘉授/江淮大都督)
陽夏移軍入鄧封指揮旌壘氣増雄優居将幄元多
算威攝荆蠻儘父風士樂死懐羊傅爱戰酣無大上
均功應憐千載龍驤業一慟臨江萬事空
　　　　題張府君墳丘(子傃字行甫曽任/官孫二人)
龍公祠下府君墳崗勢西耒虎豹蹲翠琰盛傳千字
誄青衫還有讀書孫喬林氣鬱丘山重一水春涵徳
澤温白首故矦長健在緊湏着力大于門
　　　　姑射北僊洞予既爲新道立石且㑹諸君
　　　　子明日大雪仲明賢良賦詩光賀因次嚴
　　　　韻以荅佳貺
三年判府苦無聲自断行藏付静聽翠琰銀鈎留故
事白波青嶂繞螺亭一官自笑頭空白多士相看眼
倍青毎謝新詩深慰藉不愁歸詫草堂靈
　　　　王衛州挽章(公諱昌齡字顯之滄州人)
堂堂大厦敞雲居偃植圎权與藉扶六縣耕桑深道
爱百年魚水應時需望歸王儉凮流幕我識鄼侯吏
隱儒河朔諸侯幾叅佐愛君終始擅良圗
　　　　又
襟韻冲融器識先晚年風節見承宣經綸素抱調元
事綜覈長深作牧篇寒谷暖回衰日愛老天愁絶劒
門煙慇懃尚憶臨𡵨誨惆帳城南是别筵
　　　　哭交親州判李叔
洄溪一㑹乃死别送我西行淚滿襟四海從師有先
子半生急難是𥘉心泉扄不閟無児慼壠樹空瞻挂
劒林㑹擬並刋遺爱碣鄘城䑓首御河深(古鄘邑在/今州治東)
(北一十五里與君别業相對公甞云本潞之上黨人/五代間東徙居衛唐將李抱貞之後既任潞州為脩)
(治其碑/墓焉)
　　　　别盧漢臣
男兒出䖏要無慚一意公家性所甘吾子有才無不
可老夫於世本無堪痛連臂骨縁心苦耳變風聾阻
坐談劒佩趨庭君好去建章宫樹緑覃覃
　　　　挽杜止軒徴君
泰岱東蟠未了青文章公獨萃精英賦方庾信才華
壯詩到樊川氣格清平日酒杯追散聖一生高節見
陳情風流想在齊梁席未譲鄒枚獨擅名
　　　　留别忽治中英甫
四年相待情偏厚千里分携恨若何别駕見淹時共
惜當官能䖏我尤多軰流自是青雲噐金印行懸瑞
錦窠調古自知終寡和青天白眼望君歌
秋澗先生大全文集卷第十六
秋澗先生大全文集卷第十七
　　　　奉誄
　　　　大丞相忠武史公(贈太尉/勑撰神道碑/翰林學士王磐文)
萬國鞭(笞/走)帝庭堂堂争識漢孤卿元勲髙出麒麟
上曠度𥘉無智勇聲儷景去翻髯影駕柱天留在笏
端銘白頭無地酬知已痛為蒼生涙滿纓
　　　　追晚元遺山先生
文奎騰彩憶光臨孺子何知喜嗣音(余年廿許以時文/贄於先生公喜甚)
(親為删誨且有文筆重於相權奉山㣲塵之說即𣣔/挈之西行以所傳卑余以事不克至今有遺恨云)
党趙正傳公固在陽秋當笔我奚任天機翻錦餘官
様月户量工更苦心野叟亭空遺事墜荒烟埋恨九
原深
香欲吊風流俱寂寞滿丘秋草近宫墻
　　　　挽張簽省(自号順齋老人中統元年授太/原平陽宣撫再簽東平行省)
漢庭冠劒擁羣雄曽違嘉謀沃　帝聦白筆剛稜驚
柱後繡衣風彩照河東鷼来近舎魄先裭麟出昌時
道未窮一掬西州門外淚不應悲絶獨羊公
　　　　留别緫府諸公
超超天馬五花紋少日能空冀北群事梗不成旬月
雅材駑空抱四年勤情馳北闕煙花禁夢到西山日
暮雲一曲驪歌應恨别麒麟髙閤揔殊勲
　　　　單學士挽章二首
生平才氣浩無雙彭蠡秋璉万里江庭議儘髙清禁
月苦心終對玉堂缸百年世契先君厚万斛龍文筆
力杠最喜誨人曽不倦洪鐘無憚寸筵撞
時論生平愛贄賢縱横條列果無前屈身為道思弘
濟遇事明言見悪圓韋杜去天纔尺五衣冠埋恨便
千年遥憐晚起山齋意地下脩文恐浪然
　　　　和劉懷州詩䪨
二月燕城氣未華添衣風起謾吹花􁐭隂凝慘松猶
凍藉潤含嬌草有芽得失正湏論定分低回𥘉不為
謀家長河有路通霄漢誰遣孤星滯客槎
荏苒風埃老歳華羞將勲業照菱花暖催囬鴈舒雲
翼寒勒幽蘭茁露芽嚼蠟䆠情無少味轉蓬身丗不
知家客牎一夜江湖夢醉把長竿倚釣槎
蛛絲拂靣喜生華照眼青燈夜有花雪屋苦吟饒客
思茶鐺寛煑試新芽一官除後三移次十夢春耒九
到家遥想西溪墳下水碧翻瑶灔待浮槎
　　　　餞王全州二首
衛連鄘弼號交衝比屋休驚未可封郷校廢来風俗
壞野田闢後歲年凶租徭雖免離民衆官府全更宿
弊重新政慮来無此切正煩裁减與優容
二十年来舊使君又瞻皂蓋擁朱輪試評異政三王
果何似天姿两漢循田里務從安静了使軺誰計送
迎頻先聲洽乆民情喜聴取随車一雨春
　　　　同刘景融過西園(懐古)
錦摛西苑正隆脩大定明昌事讌遊海露恩波鼇抃
首花飜瑶艶雪迷搂三千歌舞繁華地一片風烟慘
淡愁㒷廢筭來無五紀至今靈沼詠西周
　　　　送髙飛卿尹順徳
朝家一革舊官空整整新除示至公善政擬超循吏
上寛恩(都/在)詔條中如君悃愊無虚譽所至弦歌有
實功馬首快驅紅斾去百泉花柳待春風(那州亦有/百泉)
　　　　用刘景融䪨荅客問
寂寂從教笑仲華覊懷坐老竹生花新除海隔無從
問喬木春深恐有芽追逐昔賢慚下惠比量時軰愧
劉家万言倘作無聞去枉說張侯泛斗槎
　　　　西苑懐古和劉懷州景融䪨
彩鳳簫聲徹曉聞宫墻烟栁接龍津月邉横吹非清
夜鏡裏瓊華揔好春行殿基存焦作土踏錐舞歇草
留䄄野花豈觧㒷亡恨猶學宫粧一色匀(踏錐舞名/見景无所)
(錄金人/遺事)
瓊苑韶華自昔聞杜䳌聲裏過天津殿空魚藻山猶
碧水涸龍池草自春民樂尚歌身後曲弓彎不見舞
時茵絳桃誰植宫墻外露濕臙脂恨未匀
　　　　和虞帝廟吊古
分開幽野自虞分山海雄沉載厚坤玄徳共瞻天北
極殿基空對苑西門蒼梧雲駕無從呌翠琰顔書固
可尊聞說㒷陵堪北徳東凬啼損杜䳌魂
　　　　和劉懷州韻
雨露中天日有華䁔私幽圃亦多花事機不料先根
本顛木其能絶蘖芽老去戀時兼戀闕愁来憂國不
憂家㡬多牛渚星邊客空望秋凬八月槎
　　　　和髙飛卿韻
錢郎滿腹好精神人物當年見絶塵長惜仕途知巳
少不愁花様入時新趙張而後材難繼季孟之間徳
有鄰早晚青雲䑓閣底楊何同作眼中人
春耒百草觧通神其柰凄風漲野塵一為化權無定
宰百般生意不能新栁含涷眼迷陶宅杏簇枯枝倚
宋隣和氣阻乖關治體仰空欲問待何人
　　　　别髙屯田晦之
十年冠蓋幾相逢邂逅燕城燕喜同清賞已歌棃雪
白歸期休負牡丹紅千屯曉月鞭聲底一片田旌夕
照中自笑欲歸歸未得草堂無地着盧鴻
　　　　即席壽青陽學士
湖海秋風駐節頻北來猶佀漢平津如公合得無期
夀笑我還充不速賓櫻筍厨香驚咄辦江山筆健老
能神玉堂未羡台階貴人道詞臣是重臣
　　　　和左山言懐韻
投獻王門匪自謀白駒雖白欲誰留鳥飛魚泳有常
分漏盡鐘鳴合少休老驥志存終伏櫪野人機静不
驚鷗㑹依緑野堂邉隠一抺青山屋打頭
　　　　遊封龍北麓
行近龍峰巳稱心栗留聲裏轉青林雨如散髮來無
際山佀幽人喜見臨樹宻連崗横逺障雲低随馬布
䡖隂鹿泉蓋薄何慇厚伴我幽㝷上碧岑
　　　　中溪書院
幽㝷不為愛山吟李相巖栖是賞音身丗正堪閑䖏
着時情尤比嚮來深風烟物外開三觀塵土人間望
一霖山若有靈歆素禱滿泓寒碧代孤斟
　　　　贈知事劉大用
两椽茅屋打頭低中有林丘翠作圍無限雲烟供落
墨揔從胷次發天機一枝湘竹臨江活万疊秦山照
眼霏疇昔過門清話乆前身疑是米元暉
　　　　即事(㫖王鹿菴作)
徹備虗驚巳可懲更堪行事日紛更創行有例推諸
老責備無端悚衆情遼海兵連思魏鄭延齡麻壊見
陽城窮愁正逺聞佳報喜動皇都豈席生
　　　　留别鎮陽諸公赴任濟南
梧桐葉上雨瀟瀟有佀留連助寂寥身丗未容歸壠
晦羽毛誰欲見雲霄三年滹水人情好六月齊州去
路遥囬首北潭花上月時應歸夢到蘭橈
　　　　經史緫帥戰處
乾石槁邊野澗撗分圍曽列亞夫營雲烟眼底縈蛇
陳草木風前有戰声故壘按行傷徃事青山依舊繞
孤城千年帶礪河山誓翰與汾陽貫日誠
　　　　閔子墓
聖門嫓徳亞吾顔季氏何知欲浼然三釡恐貽親老
耻一㕓歸卧汝陽田山􁳛容與和聲裏墟墓瀟條落
葉邊两下頴濵碑下拜滿杯秋菊薦寒泉
　　　　公堂言懐
勲業羞將鏡裏看遭時自擬寸心丹勉從仕版無㣲
巧硬着精神愽一官寤枕夜長憂思悄公堂人静雪
花寒眼中少事能如意管甚林梢又日殘
　　　　糟魚
霜刀截断玉腴芳暖貯銀罌醸粉漿錦尾帶頳傳内
品金盤堆雪喜𥘉甞觧酲未减黄柑羙雋味能欺紫
蟹香一筋饜餘乗醉卧夢撗滄海聽鳴榔
　　　　甲寅歲元曰
癡絶何堪應事機閑心思與野雲期靦顔身世縁饑
凍覺老筯骸強拄持馬怯力微朝進䖏鳥知飛倦暮
栖時日斜凭暖烏皮儿静看爐烟裊碧絲
　　　　挽杜止軒
貧樂能安貴不滛百年癭海寄浮沉閑中今古資談
具物外江山助醉吟風義見來先急難文章拈出更
雄深追攀逸駕嗟何及時向逃空得苦心
一代人文杜止軒海翻鯨掣見詩仙細吟風雅三千
首獨檀才名四十年劒在不沉衝斗氣神游多了住
山縁老天未覺斯文䘮齊魯諸生有正傳
　　　　挽孟徳卿
龍驤東下破呉年談笑從軍佀仲宣亡國不驚三月
火􁜁書光動六朝烟當時籌筆何英彂此日題詩倍
黯然湖海賢郎冝少慰光揚重見葺遺編
　　　　和張鵬舉詩韻
　　　　挽杜止軒
貧樂能安貴不滛百年癭海寄浮沉閑中今古資談
具物外江山助醉吟風義見來先急難文章拈出更
雄深追攀逸駕嗟何及時向逃空得苦心
一代人文杜止軒海翻鯨掣見詩仙細吟風雅三千
首獨檀才名四十年劒在不沉衝斗氣神游多了住
山縁老天未覺斯文䘮齊魯諸生有正傳
　　　　挽孟徳卿
龍驤東下破呉年談笑從軍佀仲宣亡國不驚三月
火􁜁書光動六朝烟當時籌筆何英彂此日題詩倍
黯然湖海賢郎冝少慰光揚重見葺遺編
　　　　和張鵬舉詩韻
誰分先覺與凢民天理中來一氣春肯効寒螿啼月
苦放教宛馬到河神六經之外皆非學諸子巳来宜
有人自嘆半生蟫蠧裏白頭無術動　嚴宸
　　　　和張仲常韻
強顔陳力媿周任閲盡當年得失林白首好看能幾
日虗舟相觸果何心行身誰是無瑕玉合志能裁躍
冶金退易進難吾道事此懷更比向來深
　　　　賦白舜俞多月亭
海岱東開逈地寛小亭千里入憑欄一軒風露金莖
濕滿地瓊瑶桂影寒㒷比廋樓冝不淺飲豪舒杓肯
留殘使君未老風流在八表神遊夢彩鸞
何䖏人間不夜天月亭髙倚月𥘉圓玉壷光轉青冥
路桂影香浮畫棟烟一櫂蓬瀛知海近滿庭民遥䑓
秋偏素娥苦待停杯問愁絶當年李謫仙
　　　　遊佛首山開化寺至元廿一年四月八日
　　　　挈行者孫鞬郎
盤盤石磴轉蒼崖山佀青蓮四面開寺古說從兵後
廢官忙喜向静中来半泓寒碧供僧飯一點烟螺認
佛䑓我本婆娑林下客樹頭幽鳥莫驚猜
　　　　逰靈巖寺三首
行入山門巳可吟䓤朧佳樹揔幽㝷氣分嶽秀開金
界䳡警隂魔護道林竹溜逺縈雲磴落烟螺濃並寺
巗深喚囬三十年前夢此日登臨慰宿心(余三十年/前夢逰一)
(寺其形勢殿舍/殆與此間不異)
路轉峰囬堕翠窠陽崖擁抱更嵯峨泉通碧澗来無
盡寺並青山永不磨林壑勝逰縁㒷適乾坤清氣與
詩多晚鐘佀惜逰人去逺泛餘音遶澗阿
絶景亭髙勝賞多杖藜到䖏即婆娑巖虚應磬声長
殷寺古題名字半訛幾樹幽葩明寳供滿空金色下
煙蘿何時暫謝人間事放眼雲巒入浩歌
　　　　送世傑郎中舉使雲南
節旄堅駐海西陲奮自陳湯一布衣朔雪不辭双鬢
老長纓直係六王歸恩波重浹滇池浪赤羽何勞漢
将威想得諸羗迎拜處使華先動玉門扉
　　　　余按部奉髙故人劉君之子持此詩來謁
　　　　感念疇昔已廿五年矣頋其帋札刓弊因
　　　　爲重書以遺庻幾孝摽憐西華之意云
　　　　漢栢詩
蒼栢無城擁漢陵閟宫遺樹鬱峥嶸崔嵬不植眀堂
礎造化潜通岳頂靈萬壑烟霏扶傑榦半天風雨撼
秋聲白頭㑹見東封日照暎鸞旂一色青
　　　　過沙溝店
髙栁長塗送客吟暗驚時序變鳴禽清風破暑連三
日好雨依時抵萬金逺嶺抱村圍野色行雲随馬弄
䡖隂摇鞭喜入肥城界桑柘隂濃麥浪深
　　　　長清官舎
十載随人戴豸冠望離清秩寔多難一身許國無知
己万事関心空汗顔花様况非時制巧功名宜為老
天慳季鷹何待秋風起一夜歸心滿故山
　　　　觀光三首(十三年在都下作)
漢家宫闕碧岧嶤六合同來不待招非此詎能隆上
國有臣何幸際昌朝光連
帝極環玄象翠積中天仰鬱霄葵藿寸心深向恋日
華明䖏五雲嬌
大元
夫子壯陪亰盡敞燕雲作苑城彩鳳應門千仗肅蒼
龍双闕五雲明千秋日月低宸極万國衣冠拜紞紘
蟣虬小臣何所祝年年嵩嶽聽呼聲
長樂宫成孽宋庭紫㣲垣外紫烟生明昌受欵真児
劇洛邑營周是小成正朔一家堯暦日青山三面漢
金城　君王神武髙千古緘口長沙建治平
　　　　夀鹿菴大學士三首(十一月𥘉一日)
大節中流砥柱標髙風孤振張吾曹眼中元老㤙方
渥林下淵眀氣本豪万事縱心縁理勝三峰當面與
秋髙玉堂更覺台階重蓮炬長看照夀毫
陽春門裏開新第魚藻宫中侍講筵晚節不縁三徑
屈髙風終愛五噫賢雅懐老去從多可万事諳來愈
自然千古六經常道在就中能契是知權
風節生平以烈聞詞章獨與大蘇親天人重為斯文
主甲子洪開夀域春行草縱心書愈聖歌詩吟老語
彌真穆脩亦是華顚客肯把韓編付授頻
　　　　贈友人張彦魯(并序)
　　　　友人彦魯别余四年今歲秋有秦中之行
　　　　道出淇右時余亦北邁有期尊酒道旧為
　　　　數日留旣而分岐就駕次日彦魯復追及
　　　　余於朝歌南遂偕與北上前次保塞逆旅
　　　　追念徃事耿不能寐為賦是詩以贈且傷
　　　　其㑹合之靡常歡樂之無幾也彦魯諱著
　　　　丗遼東人
北邁南遊有定期半途囬駕喜追随心因年老便多
可馬信車前亦緩馳緑綺素深平日雅碧雪償尽向
來思一樽逆旅燈前話莫忘燕垂抵足時
　　　　趙州石梁
華表亭亭擁石麟車書万里此通津天垂蝶蝀蜷千
尺月吐蟾蜍隱半輪片石鞭來能濟險大臣當用合
横身征鞍歸路明年事一片春風柳色新
　　　　三䑓懐古
萬古三䑓作厲階漳流東注若爲哀才教逆叛朔奴
去又得顛癡帝子来紫陌衣冠森鬼朴芳華林苑堕
兵埃夷姦不獨西陵樹荀或穿窬止自裁
　　　　夀姚雪齋
散䯻飄瀟玉局仙竹風松月共清圓雲閑正際啇霖
後學奥能窺太極前瀛館寵光開夀域太平勲業在
經筵殷勤春雨堂前檜細綴氷花點翠妍
　　　　慶宋尹毋八十夀
樹萱堂背巳憂忘金粉蓮苞貯静香風景四時藏秀
麗慈顔八秩見康強賦中潘岳閑㞐樂詩裏燕山桂
子芳㑹看肩羿宫户底更勝陳氏配東牀
　　　　贈郷先生逍遥子(姓韓氏曾為/尚書省都司)
鶴飄瀟玉錬顔一壷天地市朝問集方有驗扶嬴
劣野鳥知歸謝徃還幽睡不妨紅日晚青山誰佀白
雲閑㑹當華表歸來日重爲留題過故関
　　　　送𥙿郷都司南還
前日翰林君送我今朝幽薊我辭若十年契闊凢三
覿五月從游此重分世事有機難預料後期無恙要
相聞何時沁北丹東稼觧紱歸来約共耘
　　　　任懐逺慶九十詩卷
朱顔青鬢万金身九十康強是福人擺落世紛随所
適棄遺家事見何親花香北渚盃盤具月滿南楼杖
屦頻更爲武公歌夀徳一溪淇水照秋筠(北渚謂鎮/州北潭也)
(在時居/鎮陽)
　　　　挽楊春卿先生(曾爲衛輝/路勸農官)
山澤􁁺仙老使君十年談笑接多聞襟期自是羲皇
上肝膽𥘉無楚越分冀北羣空逢伯樂斗南名重見
田文一丘宿草情何極凄断無終日暮雲(先生燕王/日人無終)
(玉田東/北山)
　　　　寄壽愽關趙緫管
予方從事東平日君適分符濮水濱歲暦喜聞開九
秩客來爭説好精神背鮐宛與龜紋秀面頰舟餘鶴
頂新特似麒麟圖上見形容全不老於真
　　　　壽平章張公(時為副樞)
十年黄閣冨經綸落落蒼髯社禝身公道捄時仍此
在龍門歸譽見來新菊香已辨南豊供醁蟻無煩靖
節巾壽席今年得佳語太平勲業在麒麟
　　　　送啇台符赴行臺御史
器識沉明義外方青衫難屈校書行暫虚東閣郎君
位要聳南臺豸角霜八道風稜馳使節兩淮殘困是
維楊就中騘馬吾儕事匡正官邪㝡大綱
　　　　病目書懷(效樂天體)
病眼平時視物疑更禁風火内交馳越蛙睅目將誰
怒鮫淚傾珠盡日垂氣欝方瞳昬暈鏡瘡連剛臉痛
磨錐悠悠伏枕三旬苦安得黄金刮暯鎞
　　　　送按察王煥卿之任建康三首
滿移投上謝癡床五郡河湟作省郎白筆冷摇瓜歩
月緑橙香烈洞庭霜虚懐正切平時慮逹變終垂後
代芳我老壯心猶未巳彈冠端有羡王陽
十年䑓省共翺翔機識沉雄義外方金節喜酬平昔
志緑橙香動夜耒霜老懐雅有思深慮丗故何憂事
過防眼看澄清開八道就中風動自丹陽
五郡河湟巳有声繍衣直指又煩卿恩寛注意矜新
附物衆於中慮孽萌牛渚犀燃防過察呉江霜落要
維清行司此去尤堪喜地爽山髙眼倍明
　　　　送李敬之按察淮東
遼陽三載淹㕔幕并府終年貳鐡官桃李門庭慙自
致冰霜肝膽見來寒摧姦老手監司舊復業遺黎莫
枕安想得桐淮東畔月清光先照使君鞍
　　　　送馮夀卿簽事
小邑鳴絃踰两考外臺簽事是荣迁未妨躡足青雲
後巳著先聲白鴈前三丗名家遺直在百城新附望
恩偏銀鞭莫緩青騘去野騖羣飛正刺天
　　　寄子𥘉提刑自陜西改授行䑓中丞治揚州
監司西去無三月建莭東還路八千仕䆠得
君無重地澄清有路是瞻天霜封淮甸妖氛静春入
瓊華老樹妍一䇿想能康濟了儘堪歸隱百門烟■
　　　　目疾自警(效樂天體)
目手相湏㝡切身連宵惨痛可傷神老縁貪得書成
祟壯爲傷多酒入唇四大假來皆是苦萬縁急遣亦
忘真悠悠未了三千牘束置從今不要親
　　　　寄梁幹臣簽事
滿移未貢别癡床去作㐮州省幕郎迁拜揔縁才力
致激揚尤稱老懐剛離情轉惡中年别衰鬢相望两
鏡霜毎度思君傷馬甫漳州南望白雲長
　　　　夀趙同簽(九月廿五日)
丙年正月下江東榮拜人驚此日同破竹固成王濬
手侍謀多見茂先功松形秀並眉毫健軍務能開丗
道公夀席今年更堪賀廟宫修治越裝空
　　　　送劉侍御
超騰髙品數年間才刄恢恢顧不難百越逺開炎漢
域两淮争識恵文冠犀燃牛渚魚龍慘霜落呉江草
樹寒成事自來輸有志不教勲業鏡中看
　　　　雨聲
滴破寒更韻未諧芭蕉未了更空堦隔簾響絶玎東
佩入耳愁生索寞懷孤嶼有舟添夜話殘燈無燄耿
幽齋慿君㵼入瑶琴曲並與秋風洛水排
　　　　夢焦簽事　在一官署論余除授於某宫
　　　　前(十月十一日夜)
神交𥘉不間幽明夢裏相看儼若生頋接宛同蘭省
日薦揚猶重故人情楓林魂黯人何在落月梁空思
未平枕上两行知巳淚覺來揮却又縱横
　　　　送寗端甫宣慰東平
潚洒風神見徳隅走趨知不利長裾老諳所事無多
味却覺閑官是羙除　恩詔纔離温室樹甘霖先沛
泰山墟憲陵山色溪堂月剰有詩來當尺書
　　　　送杜時舉歸平陽
四載河東頗閲人愛君能静復能貧一朝夜兩韋郎
話滿眼睛雲玉壘春未分風塵淹駿足不妨麴蘖暫
謀身因君西邁增余㒷兩夜青山入夢頻
　　　　哭張緫判行甫并序
　　　　公諱傃北燕人姓張氏字行甫姿藴藉好
　　　　賔客官至平陽府判官詩所謂愷悌君子
　　　　民之父母者也家藏書數千卷後以累落
　　　　職年五十有七終于家晚築龍祠别墅溪
　　　　風松月境趣瀟洒酒壚茶竈筆牀釣具有
　　　　幽㞐草堂之樂至元壬申余官兾府暇日
　　　　與君徜徉其間者蓋三年于兹醉山頭之
　　　　落照起舞鳴歌弄茂䕃之清泉沙鷗静玩
　　　　追思徃事傷如之何爰作悲歌庶賡薤露
　　　　其詞曰
酒病人看指日瘳扣床辝别到弥留歸軒東下才期
月哀訃聞來已两秋白璧冷埋泉壤閟黄壚不隔暮
山稠分明昨夜龍祠夢醉卧藤隂唱石州(君善歌石/州慢)
婆娑杖屦桂叢幽長恐山中識故侯野約授書黄石
在菊香浮甕草堂秋(一作滿甕秋杏陶令/酒一川風月武陵舟)宦清瀟洒
陶彭澤老境浮沉馬少遊何日下車傾腹痛春風吹
淚拜林丘
秋澗先生大全文集卷第十七
秋澗先生大全文集卷第十八
　　七言律詩
　　　　哭節齋陳公五詩(時爲浙東宣慰使按行/属邑回過新昌縣值玉)
(山群盗𬒳害年五十有六至/元丁丑歲九月七日事也)
夷門樽酒罄平生誰料終凶在此行顱髪有靈通帝
夢越戈無識断由纓救時譽在何多得憂道思深耻
近名南望兩行知已淚西風吹却又縱横
笑談鞍馬最從容逺自南陽到洛中廷議有方先大
節丹心無間揔清忠餘人老去初何惜四海經綸共
望公何日下車傾腹痛喬玄林墓哭秋風
徳音宣暢介鱗霑逺調曽辭瘴海炎寒谷變春方燠
休含沙窺影已隂潜峰摧天柱山雖壊桂折秋風氣
陡嚴伸雪絳冤誰有䟽吞聲空向九天瞻(煦嫗一作/燠休燠於)
(喻反休虚喻反昭三年晏子日民人痛疾而或燠休/之眠虚云痛而念之也若小児痛父母口就之日燠)
(休代其/痛也)
盛氣横收蓋代勲揮摩旌壘張吾軍乘時孰計利不
利為善但憂聞未聞千里魂歸関塞黒百年情在死
生分臨風痛㵼長河淚灑断江東日暮雲
惡棘梟鸞苦未分挺身東下擬䲔吞義酣不信雄貙
慘死守庶酬　君父恩冤碧意凝東粤血大招空返
北邙魂恢恢三本遺書在儘是君侯不殁存
　　　　壽継先侍御
幈幪雲厦鬱雄沉偃植圎􁎙力儘任持重要端風憲
本耐交尤見歲寒心望隆北海螭蟠譽思入南陔孝
養吟漏泄光風來獻壽緑萱春滿北堂隂
　　　　送劉侍御分司　上都兼呈中丞
何者功名是丈夫細思𥘉不外民區油油雲葉從中
合盻盻群情待一蘇造命豈容論氣數當言能盡是
雄圖　聖恩思治方宵旰幾問南薰觧愠無
　　　　題鳯山逸叟王眀甫八秩手卷(二子長桓/字巨川為)
(旭州尹次日構字肯堂/今為翰林應奉)
一府名香二十年鳯山歸作地行仙由來和氣薰陶
乆不獨天彛秉受全扶健漢更鳩有杖伴吟清獻鶴
随肩更憐五馬鑾坡貴併領春風上夀筵
　　　　杜季明表凡史千載南還荆門索同賦為
　　　　餞謹書三詩以贈(杜時任中書省左右司/郎中)
秀並岷峨萬仭青憶𥘉載酒子雲亭幾年江渚悲鴻
鴈一日沙堤詠鶺鴒共被再融荆樹樂還家不愧草
堂靈中郎儘擅平津閤未分歸槎老客星
干戈漂泊中年後邂逅相看抵萬金風景儘收孤客
淚江山何限故園心(一作去國不知江令/客名家尢是杜陵心)眼中棣蕚
春仍好林下詩盟喜重尋南去瘴江無少阻平安休
復到家音
吟㸔錦水束逰日望入停雲北上時憶弟逺衝燕地
雪聮芳未賦棣華詩風塵抛擲青萍劒(一作情思琢/出黄金礦)
去路留連白玉卮歸到荆門霜尚晚月明江樹影參
差
　　　　張提刑子敬挽章(至元十五年六月十五日/卒在河南時作塞上曲云)
(對月笛中起愴然傷我情秋風一萬里/揔向笛中生遥怜漢軍士掩淚下邉城)
攬轡南來擬拜君逢人忍以訃音聞捄焚有志遺深
愛博物何心泥欵文卿月儘輝丞相府史評當䇿竹
書勲不湏更聽西風笛愁滿西山日暮雲(深愛爲北/京行省郎)
(中時曾捄援軀/户三百餘家)
　　　　詩寄季眀郎中
中書機務日紛紛海寓披圗萬國賔善断獨髙如晦
䇿名家復見杜陵人遥隣緑水紅蓮地滿意清江玉
壘春正有捄時心㝡切更須根本細經綸
　　　　暇日登飛仙休逸二䑓
老圃䑓荒草棘深魏公徳業古猶今望隆異代瞻儀
鳯錦爛輕裘憶細吟隴陌按行餘利澤山川包揔見
雄襟禽烏知愛如相語隔葉時聞送好音
　　　　詩寄劉清卿都事
朋簮纔盍脱荷囊蘭到升庭見獨芳毳幕夜書稱快
吏氷壷孤抱映秋霜十年𬗋禁烟花近四海金華姓
字香南北相望固迢逓乆要情在恐難忘
　　　　秋日早衙示同僚閻簽事子靖
憲府覃覃尺五天按臨八道儘繩愆乘時佐理踈明
略攬轡澄清愧昔賢寛固可稱湏有制事唯無詖刀
能全所行果計無尸素放枕能安一夕眠
　　　　慶趙仲噐毋八秩
遐夀能康世所稀滿前蘭玉更熈熈氣冲自得豐長
稟徳厚能髙九十儀秋月簾籠來婺彩春風蟾背看
彤芝燕城勝事今誰㝡聽取共嵓介祉詩
　　　　椰實詩宣慰髙飛卿開宴出示此菓邀諸
　　　　君賦詩西溪首唱僕乃賡焉
坡僊帖裏藹餘馨炎帝圗經見典刑辦削異樽陪北
海暖包香霧自南溟摩挱枵腹疑藤癭雋永天漿勝
楚萍吾子好竒時引飲沙頭閑却玉雙缾
　　　　寄叅政相公
不覿清揚近一年依依情在鳳池邉碧雲思逺餘千
里紅藥階深有二天兒輩𥘉官儋好爵寵光霑喜動
重泉白頭無計醻知巳㑹有文章見簡編
　　　　和西溪韻送良弼提刑赴憲䑓之召
拳拳幾御大賢車(謂張平章張左/相姚雪齋也)氣量弘深見歩趍
望重正煩天下計人和愛及屋頭烏百年笑我遽如
許一日佀君其可無雅俗自來推坐鎮簡花奚待筆
端區
百城方聳使君車遽應旌招内殿趨儀羽望清𥘉振
鷺栢䑓隂粛已翔烏人材軰向朝中列天下看來一
事無數路清寕固佳政經綸何似被綿區
南來和氣擁輶車佩玉長𥚑利走趨阿閣再鳴瞻彩
鳯月明三匝笑驚烏事機應運深還淺才氣多君有
若無輿論功名果何在此心𥘉不外民區
　　　　送李士觀還夀春莫府(并序)
　　　　士觀友愛來辭促膝道舊眷眷有不能別
　　　　者仍以親老地逺佳眠食是祝士觀請即
　　　　此為贈因率尔賦焉見合肥王尹立夫為
　　　　寄聲兼逹兹懇云至元己夘重午前三日
　　　　也
去年首夏别燕城今歳清和㑹汳京相顧鬢顔成老
醜不縁貧冨異交情春蘭句好香生席歸路舟輕月
滿旌地接两淮終瘴湿身安之外揔虗名
　　　　挽禮部丁公郎中
荀班出佩紫荷囊漠署當年列鴈行學古不囬平日
守徳方誰佀老來剛眼中耆舊雲烟盡身後詩書坎
掩香䑓閣清凬有餘凛一丘埋恨吹䑓傍
　　　　相下送舎弟之官鄧鄙(時為竹監使)
十五年中三聚首一千里外两相望春風弼北重分
袂夜雨漳南喜對床雲路暫淹騏驥足江沙睛護鶺
鴒霜公餘正要加餐飯陽武同宗只二房
　　　　舎弟仲略生朝(十六年己夘五月廿一/日時寓史開府宅)
江漢堂深晝景妍亭亭花影舞胎僊一樽此夕歌鴻
鴈滿意薫凬醉管弦遺業継承心共切此身加健夀
爲先飄零南北𥘉無定正要相看捸蕚偏
　　　　送千秋都司任宻州諸城令(竊㿰贈言代/抒裏素)
梁苑相逢傾蓋𥘉照人秋水出芙蕖應憐丗事方多
故却恐㣲官是羙除處已道方何喜愠濟時舌在侭
舒徐下車莫後神明政楚幕瞻烏待報書
　　　　至元十六年歲在已卯四月十一日偕大
　　　　同郭天錫祐之大梁劉衝漢卿天黨李昌
　　　　齡千秋逰内梁門西大佛寺寺即宋寳相
　　　　院也主僧郭里人臘七十餘相與㑹堂東
　　　　丈室坐間話文字及壬辰歲京城警巖令
　　　　人嘅嘆乆之祐之爲放聲長歌劉起浮大
　　　　白者數行懐仰之思渙焉氷釋然後知盛
　　　　衰之不恒哀樂之無端也開口而笑頻何
　　　　厭焉遂留題而去侍行者安陽楊韙義甫
帝城何處散春悰花木禪房一逕通共訝殘僧談世
故却憐閒燕得諸公風雲心事誰能了歡樂朋從豈
易逢聽徹清吟歸路晚金眀池沼夕陽紅
　　　　山陽偶與大継長相遇自辛亥年相别至
　　　　今廿八年矣追念疇昔作詩為贈
解鞍林下振清埃懐抱樽前得好開白髮滿頭心事在
青山當眼故人來凬流自有髙賢識感慨還深漂母
哀讀盡深香轉蕭爽清吟不到伯倫䑓(深香係継長/父冝之文集)
(号曰深香閑適予此行/本擬逰百嵓不果故云)
　　　　漢東陽武太守臧公廟
袁曹形勢两鳴泉趣嚮終非翊獻朝歃血正圖扶漢
鼎殺身何獨為張超荒城草闇遺壇在喬木風髙烈
氣飄琳也為思名莭正有書明正苦相招
　　　　太守劉景融之任滑䑓索詩謹書此為贈
十年錦帶佩吴鈎曽翼龍驤控上㳺平日諸軍称雅
厚老來五馬更風流宦㳺喜在西溪部閑讌欣同畫
舫秋㱕鴈亭前問遺俗遲回𥘉不為詩留
　　　　信察判士達來辞㠯贈言為榮因書此㠯
　　　　送且見余之傃行云
常憶終軍英妙年此時頭角見巉然百城望重非輕
責六品除新寔羙遷姦弊得情矜勿喜事機到手簡
爲先河東說是懐思地未礙蘇章有二天
　　　　賦湖石得於汴梁
華陽萬石說卿雲族聚支分此逺孫疊嶂秀來雖晻
靄孤峰崛起更雄尊轉翻蒼背鱗猶動侍近紅雲色
尚温覺我露堂光景麗洞庭秋氣鬰吟樽
　　　　和士觀見贈詩韻
鴻飛鷺散聚無時偶喜㱕來共一池世路何心論薄
宦燈牎同業憶深資但教白璧無㣲玷問甚青雲有
素期却恐桐淮淮上月清光長使照睽離
　　　　春露堂三首
今年卜築露堂春頗覺吾廬彂興新書帙盛陳欣有
託燕巢不定佀嫌貧花枝照眼開還好竹樹當軒植
漸匀朝日两竿濃睡覺不妨門外即囂塵
詩書眞樂得新聞不羡軒車日過門薄宦到頭終外
物一閑入手是寛㤙東山不厭蒼生望北海羞霑緑
蟻樽花草滿庭從爛熳㝡憂當路種蘭蓀
貧家營構不容常五十年來自此堂春露榜題應有
在慈親疑慕詎能忘華滋濡湿趨庭處風彩依稀隨
目傍我老自強觀志行泫然流涕撫青箱
　　　　送何叅政北上
世事雲翻不易裁君侯真是濟時材若論經制明公
道儘足扶持是憲䑓霖雨終期賢相在秋風聊應鶴
書來草茆亦有雲霄望執法清光接上台
　　　　幹臣周君邂逅淇(上作)
燈燼紅垂綴玉蟲鵲聲傳喜下霜空故人逺自亰圻
至青眼依然白髮同道在固常忘勢重官清還復坐
詩窮章章乆說㐮城政早晚褒書示至公
　　　　郷人魏先生家蔵楽天神一軸作二像對
　　　　立一則五十時容一則六旬後真也上有
　　　　楽天自賛别稱爲蓬婆仙云州年前屢
　　　　獲瞻拜近讀公長慶集偶記此盡為訪問
　　　　云已磨㓕乆矣遂作詩㠯吊(蓬婆洛南地/名)
魏家一軸楽天神三十年前繪色新欲就醉吟師格
律試㝷縑素墮埃塵空留池上山中詠謾應花前月
下身官品文章吾敢覬佀公真樂老能親
　　　　嘉禾篇(并序)
　　　　乙酉歲九月衛之南郊穫稼淂嘉禾一莖
　　　　九穂和之至也田主李縣丞特以示余纍
　　　　纍秀結小大連比誠可異也人用餘咊忻
　　　　忭曷已作嘉禾篇重陽后二日序
天地深㤙雨露零嘉禾還自氣和生九秋灝爽團孤
秀一穗功夫到九成太史書年同合頴漢庭稱瑞比
連莖表章莫後丹青賀人道豐穰是太平
　　　　種玉亭(徐子方宣慰有/詩因擬作三首)
昆明雲錦厭凢材玉井移根手自栽不着詩仙分寳
供誰携仙子下瑶䑓留連夜月姢姢净披拂薰風細
細開不用葉浮滄海去芙容城闕有蓬莱
靈沼雲深寳氣存素蘤一夕發芳根烟中髣髴溪娘
語波面輕盈越女魂江月借粧増皓彩露華和屑貯
芳温夜深更待瑶環供細挹秋香共一樽
休誇幻術有仙翁人定端能勝化工淑女固應歌窈
窕芳根元自雪玲壠秋香入户摇江羽羅襪凌波遶
漢宫莫訝西風吹易散世間聲色本來空
　　　　西村二詩
兩月秋霖不出門今朝騎馬到西村髙空氣粛雲歸
壑老樹風多葉擁根謾說田園冝野隱争趨朝市羡
時奔古人大抵崇髙節飢凍當時所不論
秋來泥潦擁柴門两月幽棲不到村野鳥伴畊翔水
潏寒蟲催織繞籬根有生未免憂饑凍舉世其能息
競奔仕不力任閑不足一生心苦欲誰論
　　　　桃花菊四首(一名烟脂紅)
淚洒明妃寄露葩換根非為貯丹砂黄輕白碎空多
種碧爛紅鮮自一家騷客賦詩怜晚節野人修譜是
頭花九秋霜露無情甚時約行雲護彩霞
為厭秋容慘澹天故將濃艶彂清妍烟霜䡖拂吴姬
面丹臉能回白帝權寄傲儘凌青女粛閙粧冝刺繡
衣鮮留連㝡是東籬蝶細繞芳叢两翅翩
容色風流操潔蠲一枝紅雪秀霜天氣凌金井欄干
曲香在紅鵉扇影邉塞上閼氏凝夜紫月中仙子怨
秋偏少陵若遇情増重肯數重岩細蘂圓
葉細枝柔巧剪裁丹砂濃抹入纎荄朱顔肯逐刘郎
老紅影晴圍葛井開慘淡秋容空野圃飄滿風露際
天台晚凉更覺清香異不厭芳叢百匝來
　　　　苦雨(乙酉歳入秋巳來不過二日晴輙雨/如此者已三月矣九月十大日作)
雲隂交㑹日長昏老雨瀟瀟晝掩門秋氣儘悲騷客
志草堂空在少陵樽寵光蘚蔓滋多碧蕪没蘭蓀佀
少㤙坐聽寒声萬家裏幾家繒纊有冬温
晴明無幾日朝隮雲不容同霧雨凄便着長風開白
日巳令后土汚黄泥冷翻幽壑潜蛟舞湿鎻喬林健
鶻棲萬象沉沉水光底幾時髙樹看晴霓
火烏翅温日脚昏雨中跳蛙亂登門少陵悲嘆禾穗
黒元亮獨酌愁空樽氣惟恊中乃成歲事至霪溢將
傷㤙詩人吟詠何所𥙷笑爇鑪火回春温
　　　　與諸君㑹飲中作
駑蹇從來䇿不前畏涂有戒莫争先但隨白傳看花
約冝信渊明止酒篇人笑苦吟踈巧宦天教多病護
殘年老夫歲暮歡雖鮮毎對諸君一粲然
　　　　赴趙子儀飲㑹
忠烈祠前是舊盟一樽重約就門傾但成把臂論文
飲也勝拖泥帶水行樂事不應須節叙賞心㝡愜是
閑情一秋霖雨朝來霽此㑹當題作喜晴
　　　　秋懷
醉頭扶起日三竿掃罷幽軒到藥欄傍架整齊書帙
乱繞籬料理菊枝殘日融虗閣留餘暖雨積髙空促
早寒處置身心閑裏過不將勲業鏡中看
老去逢秋強作懐莫教閑惱上心來人情寡味隨年
薄丗事無端觸境開東閣謾傳梅信好西風時送鴈
聲哀客來茶罷無多話共趂秋陽𦢊背鮉
　　　　吊王提舉柔克(乙酉九月丑四日/自經関王廟内)
驚看神色自今秋奄奄殘魂到鬼幽叢簿未霜猶足
蔽事機巳露欲誰尤百方作計難為地一意長歸是
徹頭昨日寢門臨吊處两行衰淚不容流
前年除目儘多門獨喜南來弄竹孫入手固知餘利
孔刺頭何苦入膠盆海鷗枉訝多機客楚些難招不
吊魂漢夀祠前重囬首短笻猶想立黄昏
悠悠末路謀生苦穰穣羣奔為利來薄宦得勝閑裏
過畏涂合嚮冗時回誰知竹實療飢鳯却変錢神作
禍胎我老不堪多感愴一汚還為素絲哀
憶𥘉同舎在共城短小於中㝡幹精取舎近看臨老
節鋪謀全異早年情舌端雄辨堪排難霜後寒蟬了
不鳴重念人生生可貴世間万事一毫䡖
南來作監無多事舉手差池便两分細論是非俱有
說大綱向背不同羣以身死事從來有為貨䡖生古
罕聞不獨衆傷非正命秋空低䖏有愁雲
　　　　謝道人恵竹
春露堂成户牖空閉蔵無物禦深冬長梢來覔筠溪
種祥祉思慿道䕃功清泛細香添瓦鼎静連秋月想
烟叢夜來帋帳梅花夢巳在融融和氣中
　　　　筠溪軒詩卷𥙷亡
　　　　筠溪旧有亭甚雅徃年為秋潦所圯亭與
　　　　詩卷俱波蕩不存今歲冬來逰紫㣲道者
　　　　丐余詩將欲𥙷亡且致重搆之意仍爲賦
　　　　此中間飲客蓋廿八年前同逰者侍臣陳
　　　　季渊奉使覃煥然河平牧今右丞史晋明
　　　　禮部尚書王子勉侍御史雷彦正與不肖
　　　　紫微道者威儀杜大用也時乙酉十月廿
　　　　一日
重到筠溪二十年眼中風物頗瀟然䨥旌尚憶經行
䖏八客同來作飲仙露濕雲梢囬曉翠月眀瑶圃澹
秋烟道人說是潜珍客更看飛檐揷碧淵
　　　　慶雲鸚鵝杯
桂魄淪精貯海波神光分秀入紅螺卿霏護暖圍蒼
腹丹喙嫌寒縮翠窠縱飲雅當豪客意垂雲無復緑
衣歌一樽細浥江山筆夢到芳洲碧草多
　　　　鸚鵡螺
翠衿紅觜漫多知不覺流形入化機悽断隴雲迷舊
宿潤涵炎海有餘輝酒波碧飲珠還浦螺女棲深玉
作圍昨日玳筵揮飲處故令歌緩恐驚飛
自嘆明言出更難奮形飛入巨螺間中空蜃吐潜珍
羽外示文眀變炳虨春釀儘供身後樂雕籠全勝向
來閑深蔵且莫輕為用合浦珠神有徃還
何年犀火採螺江一竅重開混沌蒼觧語巳迷青鳥
使幽㞐渾是雪衣娘海苔暈碧猶霑温慧舌能嬌自
閉蔵莫遣繍簾眀月入湘妃窺伺恐携將
隴鳥何年别故山珠房深鎻雪衣閑調音厭落佳人
後勸飲來陪狎客間山鬼吹燈驚恠供春風浮酒(長)
蒼灣㒷來一吸三江盡醉入無何肯昜還(肯易一作/不要醉一)
(作徑/字)
飛潜相化理堪驚老蚌還成隴鳥形䲔吸佀憐唐相
飲江沉應笑屈原醒坡陀海露神黿窟㶑灔波翻竹
葉馨我老探竒心尚在醉來㱕夢繞螺亭
隴􁳛辨恵丗同誇何事將身學海蝸江月洞空珠有
淚卿雲覆體玉生花回天不入深宫夢樂聖欣㱕左
相家長憶郡楼𥘉飲䖏頓令觥斚失光華(至元十年/官居平陽)
(時監郡邀余飲白雲樓上出/此器勸客余初見之故云)
　　　　札刺䚟斷事官系出
　　　　中朝勛族憙讀書温雅尚禮樂與賢士夫
　　　　相接過衞來訪慇厚之意無以相荅謹作
　　　　是詩為贈且見夫妙齡英彂之氣云
赫赫金張奕葉崇濟時還属黒頭公讀書志在諸君
右奉　命名髙畫省風一札　㤙光寛大裏八州刑
憲笑談中
皇家求治如飢渇莫後當朝𥙷衮功
　　　　餞王倅北行
邶衞從來八逹衢三年不易貳為車一官聊尔開公
道四海能行即丈夫花外驛亭留故事日邊消息聽
新除諸君若問民間治㝡重無輕是使符
　　　　夀郷兄君王評事
七十平頭鬢未毛乆將家事付兒曹心便教子𥘉無
惜日喜延賔不厭勞花木漸成林下趣襟期猶是邑
中豪年年櫻笋堂前客常對珎珠滴小糟
　　　　送從事李庭王北上
邶衛從來四逹衢三年不易曳長𥚑持心有道清㢘
在遇事能方長厚餘入幕不知王儉客携行惟見恕
軒書揚清激濁　朝家事不信銓曹止舊除
　　　秋欄四詠為仲略弟皆有和章時丁亥秋季
　　　也
　　　　冝男
松菊庭前草半燕幽花含笑彂春腴暖面堂背孤根
秀畫出宫池百子圗浥露冷摇金鳯淡翻香重上髻
雲烏怡然坐對忘憂外披拂餘芳任蝶鬚
　　　　寒菊
三徑歸來已就荒更堪風雨過重陽佀憐楚些清吟
苦留在寒花晚節香黄蝶有情時見過緑樽無酒淡
相忘瀟條五栁門前路何處斜川接醉郷
　　　　秋蝶
舞困春光㒷未窮又將心事戲秋風凌晨趂暖翻朝
煦薄暮栖香入菊叢幾夜留連迷曉夢誰家圖冩出
深宫翩然不逐韶華老飛過畫欄西復東
　　　　薔薇
葉下亭皐百卉空秋陽分暖彂春叢重滋芳露供坡
墨两見嬌黄出漢宫要伴紫荆昌晚節肯容鮮菊擅
西風結根得所元來盛返物爲祥恐未公
　　　　謝趙主簿惠古鉼
貯藏元氣閟重泉土暈苔滋碧頸圜枵腹戒貪瞠两
餮佳城見日定千年茂陵神盌知金重銅爵澄泥比
玉堅聞說揷花多結實露堂從此得春先
　　　　上已日禊飲林氏花圃　舎弟仲略首唱
臘蟻香浮金叵羅一聲清艶遏雲歌千年盛節稱元
已四座佳賔到永和曲水風流清㒷在茂林依約緑
隂多柳圈儘帶餘徴去未礙花枝照鬢皤
　　　　和韻三首
朋盍華簮擁佩羅秉蘭聽我醉時歌柳圈泛灔風漪
去樂事追随獻歲和座近緑隂花氣重歩携紅䄂野
吟多杯行到手湏沉醉六客樽前我㝡皤
春晚衡門厭雀羅臨流來詠舞雩歌喜從多士明郷
飲趂此春風扇物和林下幽香蘭草暗樹頭乗暖野
禽多楊花也惜芳筵散糝乱溪槁佀雪皤
麗日晴川艶綺羅琵琶聲趂紫蘭歌衣冠盛集有今
日花柳春風覺太和闔郡浮觴從此始百壷載酒未
爲多醉㱕扶路人争看不道花枝笑鬢皤
　　　　喜雨
　　　　丁亥歲三月十四日晨起露氣甚潤疑㠯
　　　　爲雨兆是夜雨大作至明日晌午方霽後
　　　　二日即立夏四月節時頗旱故有此作
一氣先驅玉露瀼夢驚簷溜曉淋浪洗開塵障千山
静醸岀春風百草香人變暵憂爲燕喜歲囬時歉作
金穰兩盂糲飯朝飢了從仕居閑緫未妨
　　　　題靈堂雅集圗
擾優王城若箇閑禪房來結静中縁機鋒爲愛靈師
峻樽酒同傾繍佛前談麈風清穿月窟雨花香細颺
茶烟應慚十九人中列開卷題詩又五年
　　　　瑞麥
　　　　農使苟正甫過邯鄣得麥一莖九穗蓋未
　　　　之見也作詩以紀其祥是年司農司復立
　　　　一依巳行條格丁亥歲夏五月也
麥秀從來說两岐連枝九穂若爲竒物關極數知陽
盛人飲天和樂歲宜同頴並歌唐叔稼駢莖休頌漢
房芝天心佀喜農(司/復)一札■㤙光揔舊規
　　　　秋風如水聲
　　　　丁亥嵗六月十九日酉正二刻得秋是夜
　　　　聞秋風自東北來如大水將至
静觀天運儘孚誠一夜秋風佀水聲志士聽來心未
穏客牎聞䖏夢先驚物華披拂争含實鷹隼慿凌想
迅征常笑晉人無逺用扁舟東下爲蓴羔
　　　　遊白茆寺
為愛西山欲徧經春風吹馬上稜層千章古木偎崖
寺一點清光守障燈石磕題名留故事松隂移榻對
殘僧婆娑㝡樂雙泉水潤入髙峰露氣凝
　　　　欹噐詩三首(并序)
　　　　昨飲韓進道家坐間出欹噐勸酒暮㱕醉
　　　　卧既醒夜四更試作二詩吹燈起書覺筆
　　　　端甚來之易也投筆就枕復得一詩佀勝
　　　　前作明日示弟忱請行下合属即爲先和
　　　　也
神物誰移代酒舩轉懸金觶兩楹間纔中便得居安
理稍溢還成覆水艱魯廟横陳猶賜寳金鑾揮洒憶
朝班汪然能起鯨吞興鸚鵡爲螺恐厚顔
卿雲垂彩捧宗彛終日持盈伴狄儀滿㪷醁波浮灔
蟻兩椿春色上脩眉致㳟幸奉神明器勸飲休誇金
曲巵抖擻宿醒還頓悟此心纔倚便惟危
几杖槃孟揔有箴古人垂戒一何深以漿爲酒雖無
量覆水藏機恐過斟魯奠兩楹朝復暮崖州一賦古
猶今儼然頓獲神明觀長記春風拜孔林
　　　　賀介甫提刑得雄
海中仙菓自珍竒莫訝秋風得子遲瓠晢定輸陳氏
子蘭芽休咤馬家児蒼蒼有道旌遺直継継無窮見
孝思湯餅筵前㝡忻喜老親時抱說含飴
　　　　成耀卿以所釀秬酒相餉走(筆/賦)詩爲謝
玉色芳温巳可憐白衣持送飲中仙周書盛說神明
齊楚誦休誇桂酒玄光透銀觥無表裏法傳真體得
蹄筌醺然坐我春風底夢到明禋二卣前
　　　　廿四年丁亥歳重九日同弟忱(展/墓)奠辭(二/首)
黄葉畨畨落㡌風今年秋祀喜君同生榮沒戚無餘
憾秋降春升又一終玄壤潤涵泉脉逺飢烏飛去劵
䑓空兩郷相望幾千里長在神靈頋護中
馬亂溪流湿鐙金捨鞍齊簇野棠隂千年盛氣通滄
海滿䄂秋香奠祖林麗石未瞻先丗號表行終媿古
人心衰年冣切光揚事此意從來不獨今(右和舎弟/仲略韻)
　　　　奉實野䑓之目(墳南岸相對一方甚髙平/天然一䑓弟仲略因曰可)
(為王氏遣/奠拜䑓)
秋興非關觸物哀時經墟落自悲㢤重門未署榮親
表(暗用原涉/京兆斥事)老岸先爲下馬䑓(暗用董生/下馬陵事)節叙登臨
車轂擊春風粧點野花開一杯共酹清泉水長繞先
塋兩面來一作滚滚
　　　　送弟仲略得假南行
頭健骨看雲騅帖帖爭教墮水飛假促㝡先無累
保事纒當重早知機雲連鄧鄙春泥逺路過襄城野
店稀去去莫辝鞍馬倦迎門兒女要牽衣
　　　　緑毛龜
四海金明一渥洼伏蔵來自水仙家背衷屬甲玄居
長髪散柔絲翠有華浮出渊泉看䖏好泳㳺蓮葉認
時差杖扶行嘆陪三老夢繞春烟鶴禁花(唐州城北/一井專産)
(此龜至元十三年千秋節陪姚左丞許祭酒許榮/禄行香東朝禮畢觀交趾所進緑毛大祭故云)
洛水當年負緯書獻嘉此日野人俱蒼鱗閃閃精分
斗暖氄毿(毿/翠)滿軀元氣嚥來終不老芳蓮巢䖏更堪
圖詩成喜覩詞臣賦早挽人文與瑞符
　　　　至元廿四年丁亥秋九月廿四日夀中丞
　　　　王兄復放生者以此龜來献余以靈物罕
　　　　見為賦一詩明日偶得大定廿三年壬寅
　　　　冬党承旨郝侯張甫所進賦賛墨蹟序說
　　　　眀時嘉瑞甚郁郁也當時竹溪纔以應奉
　　　　供職文與翰已復如此宜乎金百年以來
　　　　文章命脉得其正傳者公一人而已因念
　　　　余平日所行造物者皆使之前知此莭雖
　　　　出事後其類大同亦可重也故併及之
秋澗先生大全文集卷十八
秋澗先生大全文集第十九
　　七言律詩
　　　　老境六適并序
夫人生百歲如馳駟過隙能幾七十者又復幾人
　所謂倘來外物猶浮雲過日亦何足道哉因感壯
　年所行多䡖生之事趍前太猛一也讀書過分二
也飲酒無量三也妄慮坐馳四也喜談耗氣五也
戰藝多劳六也不肖今年已踰六旬念此六失覺
　五十九年之間何趐是耳而驚而愕且畏且怖豈
勝既㢤故養生之念蹶然生于中蓋其勢有不得
　不然者因作老境六詠庶幾與吾同疢者聞之不
　無少有所戒亦老者安之之意也至于直逹性情
　以救徃失初不以工與拙爲計也幸觀者無誚至
　元二十四年冬十一月一日秋澗老人謹白
　　　　飯飽即歩
殘書讀罷午飱餘信歩徐行當澤車接武徑過通徳
里談玄時到故人廬老便歩穏靴無襪静爱聲璆佩
有琚相送歸時燈巳上到床一枕即華胥
　　　　目倦忘書
辛苦雙明六十強滿前花黒理應常酒盃縱對甘無
分書卷相看任乆忘虛室靖深便黙坐午牎晴爛怯
餘光悠悠未了三千牘吟諷從今付窟郎
　　　　言慎飬氣
聚首閑談足是非到頭贏得小人歸屬垣有耳甞捫
舌守口如缾慎動機珎惜無先吾氣浩坐忘深識道
心微客來客去俱恬静克已存誠恐庻幾
　　　　食甘戒飽
食前方丈肉如陵莫遣分毫胃氣勝百斛盡從中所
過微軀能不病相仍巳飢便飫甘能止過軟雖鮮熱
即乘此是老坡真聖楽免教携杖去騰騰
　　　　寤寐絶思
夢神依例到殘更目似鰥魚了不瞑正為膽寒增展
轉不縁身老惜伶俜滌除玄覽歸安静宰制心君入
沓冥昨旦早興襟韻足不知青鏡鬢星星
　　　　息藝休心
辝筆縱横更老成秪来虚譽不根經風雲滿眼嗟何
有月露盈箱笑未停肆口成章終妄作忘言休思是
頥齡子渊直在心齋妙一字何甞及性靈
　　　　坐倦即眠
坐暖團蒲倦自然夢歸先到蝶飛邊膂􁀃癡絶凝盤
石肩井斜傾似墮鳶香散餘馨栖翠被燭摇寒影掩
殘編老來境界無多味飢即思飱困即眠(一作不教/怠氣加吾)
(體爱然中/和論性篇)
香冷燈殘静枕帷竹牎幽思獨依依時情乆與詩情
澹鋭氣　夜氣歸空控孤膺堅鶻坐漸驚縫掖擁
腰圍　味雖同體未分甘從朽木譏
　　　　汲城懐古
尚父祠荒草滿扉伍城猶在陣圖圍飛梁水落横霜
瀬石馬門空半夕暉竹簡有光陵寢破山川■是昔
人非臨風笑煞安釐事甘着虛名博禍機
　　　　夢王尚書子勉時罷中丞在楊州(丁)■(月/日)
分明昨夜夢王褒海上歸來從鳯毛燈下留連■醉
■筆端揮洒挾風濤滿囊文具為余贈四座春風倦
士豪與客忽從䆫隙去惘然驚覺聽鷄號
　　　　冬藏
木葉歸根到閉関遇藏𥘉匪避冬寒孔宣何苦韋三
絶顔氏胡為樂一簞庭户信知吾道在光隂移入畫
圖看此邦雖小無窮事定力先湏似石盤
小邑都来掌許間紛紛人事日多端敢言絶學　希
■不觧呼盧去効韓身老轉驚謀道拙時艱難作強
歌歡正須一室虚明地時着閑身引睡看
　　　　丁亥歳十月十日夜夢乗船渡一大河旣
　　　　濟望南岸一閣髙數百尺牎户北向自簷
　　　　至地上下以琉璃大簾垂蔽翠色半天甚
　　　　竒麗也
雲間髙閣翠為簾疑是仙居擁衛嚴虹影蕩揺青帝
闕海風吹墮寳陀嵐半空倒景驚竒絶千丈揺光入
頋瞻我自平生多異夢似怜方朔詫雄談
　　　　篘飲
　　　　李縣丞靖伯約嚐新醸坐客有云酒之醇
　　　　粹莫胚胎若也遂篘而飲之偶得獨脚句
　　　　醉㱕為足成之如能可君等雅意便當属
　　　　和時至元丁亥冬十月八日也
瑟縮松凬滿瓮春瓮頭篘飲有餘薰醉郷日月時須
到太極胚胎昔未分肯放小槽珠作滴快傾浮蟻玉
為群人間愁緒知多少一醆能消正要君
誰擬鯨吞罄緑樽一杯聊示試芳温中含妙理何多
味細捲春江侭帶渾談藉清光揺北海詩慿風韻繞
西崑知君預報時湏意免故来𫾣月下門
　　　　透月岩
偶到君家思適然一峰竒石墮吾前千金欲買𥘉無
價百穴潜通小有天花露逗香滋碧潤月娥含景愛
幽妍從今紫翠芙蓉夢不到齊州落照邊
　　　　成氏西湾即事
栽種西湾趣已成主人置酒約同傾小車来駐林間
閣藜杖閑看兩后耕老圃生涯非細事滄浪清濁任
吾纓少陵苦愛溪居好興在千章夏水清
南陌東城占却春西湾深䖏㝡藏珎青芽破粒柔桑
稺紅䄂迎門杏蕾新醉裏光風多樂事老來清貴是
閑人就中更愛清溪水隔断西風庾亮塵
壮年心事幾虧成毎對蒼髯聽細傾夢裏江湖幾走
遍林間雞犬却帰耕潘輿正要閑居賦蘭佩誰堪海
縣纓脱却烏紗有忙事瓮頭春醸漉生清(海縣纓暗/用觧蘭縛)
(塵纓事海縣調周/彦出爲海縣令也)
　　　　清明日花下獨酌(時戊子歲廿七/日㳺泗溪作)
人家拜掃重清明羅綺翻香曉吹輕不欲把書成兀
坐也隨遊子出重城閑雲弄日何多態春水平橋不
礙行勝事自知還獨徃一壷耒就淺沙傾
　　　　後一日雨中招林韓李三君子小酌且爲
　　　　梨花洗粧(時新植梨花/一株盛開)
花滿金罍酒滿樽一盃歡飲得佳賔近年樂事無今
歲此際閑身有幾人禄羙勝於三品料臘香清徹六
根塵風簷數點催粧雨辨與梨花作好春
　　　　東坡汲乳泉圖
儋州遷客玉堂仙服食天教得乳泉三嚥遽驚滋浩
氣一甘無壞是泠淵中朝清議孤忠裏瘴海鯨波九
死邊落月澹隨人不見滿襟風露獨翛然
道宫獨發乳泉香似與坡仙養浩方井冽不從炎海
瘴味甘還比上池觴化機軒豁元胎濕孤影追隨月
色蒼天地此身忠義在一杯三嚥濯肝腸
　　　　送姬仲實隱士北還
紛紛未術例從䛕邂逅淇南論有餘賈傅自怜多感
慨東門何意泥孤虚雨連賔館留三宿天遣幽懐爲
一抒覺我胷中聞未有九峰新說暦家書(九峰一/作一篇)
　　　　壽器之國醫
學開金櫃得真傳濟物功深不自賢前軰衆推楊獨
歩後來誰與子爭先青黏有術扶衰謝白髪相㸔度
歲年此曰樽前祝君壽一杯還代上池淵
　　　　白簽事彦隆哀辭
素菴一氣本龍佟心苦時違揉與同強仕有懐三品
料發言都是四書功愁隨野草憂春雨恨滿山城對
學宫誰為魯齋興起地古共門外便秋風
　　　　王師中哀辝
玉樹庭階自㓜看九霄雲路到鵬搏天門折翼差何
及宅相論微理未安咄咄向空書恠事㳙㳙揮淚湿
門闌應忴遺愛祠前栢恨鎻秋風月影寒
　　　　壽少尹寳同知(宝丁平章子)
秀禀金天一氣晶規模全是漢專城當官治劇有餘
𥙿臨事知幾見老成門閥起身真相種天池刷羽看
鵬程一杯領取千秋夀細着檀槽合玉筝
　　　　顔氏冠詩寄蒲城主仲白祠李知觀
一握儒冠綴七梁金絲匀織玉爲相頋瞻遺制從顔
始陪侍先師見色莊巾卷在庭聊束髮玉簮横影夢
升堂切雲莫羡如箕大曽冠三千弟子行
紋背藤梁玉色瑳師傳元與薛同科(薛模爲西􁀞冠/師出高帝紀)
要盤白髪三千丈閑過春風十二窠衰俗幸存加冠
礼滄浪無用濯纓歌敝餘改作須重丐玉導先期為
細磋
　　　　朱砂餅菊詩(并序)
　　　　秋澗翁觀化於秀春園見菊之種甚多有
　　　　所謂朱砂餅烟脂紅子以白與黄菊之正
　　　　色今変幻若爾何哉或曰接之於艾致然
　　　　予試為之說曰艾火草也菊亦陽種也以
　　　　二物方盛之時使客扵艾之末未有不随
　　　　其主之盛氣而変者又赫以鮮者陽之精
　　　　也故有硃砂之異此雖小事亦氣化之類
　　　　也格物者不可不知故序
玉餅金蟬爛熳秋朱砂為質更風流天機欲測司花
巧物色先從氣類求孕秀似隣勾漏井分香當上絳
霄楼朱顔厭對柴桑客恐覩空杯笑不休
　　　　送録事薛彦暉秩滿北上
秦隴風聲化有邰規模况自左山來三年弊邑淹良
驥一日銓曹得茂材撫字論功書上考㢘能覈實到
兼該春風領取新除去喜動門山兩翼開
　　　　王尚書子勉挽辭三首
淚洒行間閱尺書訃聞三至尚疑虛佳城一閟無開
日聮事三年忝貳車詞筆早推韓愈健曠懷未覺孔
融踈那知一夢終天别惆帳春風隔綺䟽
少孤綿歷太迍邅甫壯光榮四十年氣運倘來方出
限愛心先断便終天魂飛楚些和雲慘涙洒淮壖與
海連左袒客衣三匝去延陵冝為聖稱賢
婉娈英姿自妙年奎光空照玉堂仙辦教一世龍門
重誰遣三王鼎足偏曠度包荒無徼略秋濤翻海失
䲔鱣百觚未醉螺䑓酒重為斯文一泫然
　　　　逰蒼峪青岩山有懐烈士甄濟
義重於生視若㱕封刀無復騁霜威千年喬木髙風
在一片青岩烈日暉元稹論忠真不愧杲卿摧逆與
幾希環山弋獵猶知畏白鳥衝煙自在飛
　　　　啇左山副樞承屢念及作詩以荅雅意
四十年間凢九遇感公翦拂使長鳴三蒼論法傳餘
藴七扎量能綴賤名暁日嶽祠留語别秋風韋曲餞
予行傷心緑野堂前月空遣流光照斗城
　　　　賀士常侍御受吏部尚書
識鑒乆歸清議裏　恩光今著履声中文章曹植波
瀾小星斗潮陽譽望隆除重不知黄散目輸誠思𥙷
爕調功從今不鎻春風部管取銓衡𬒳至公
　　　　題懐孟路宋緫管太夫人九秩詩卷
七十邦君九十親人間此事少同倫栢舟髙節徽彤
管鵉誥清光照畫輪歩履不縁扶杖健精神猶比結
䄜新河陽莫說潘輿樂沁水花時别有春
身寵家温親老健福全無似宋門榮漢宫傳訓斑儀
在萊子承顔彩䄂輕孤節勁於相水竹九齡春動野
王城年年壽席聞佳語南極星邊婺女明
　　　　和陶主簿見寄詩韻(時主肥鄉簿)
半生郷國共游居老去文交樂更餘苦厭物情多薄
相毎吟風雅入吾廬一官稍得寛民力三飰何憂進
野𬞞聞說列人真吏隱竿頭還有再懸魚
　　　　哀挽亡友中丞王兄五首
百虵堕地一能龍知巳相湏不易逢僧孺固應知杜
舎臧洪𥘉不負張公扶摇羽翮翻溟海作養功名上
景鐘自笑澗松居不巧半生清露到虛蒙
嚶嚶求友㓜同聲五十年來好弟兄零落山丘有今
日笑談樽爼意平生酒壚不隔河山断隂翦其如骨
蕞征(用韓文公/臨終事)寂寞逍遥堂後木對床風兩最關情■
故人牢落曉星踈此日三王獨在予泉壤冷埋和氏
璧牙籖空見鄴侯書問誰乆視嗟同盡老失知音慘
自餘從此故祠鍾皷地(謂去歲冬用三献禮祔母夫人/于室此礼乆廢君首行之良可)
(嘉/尚)過庭趨䖏半蘼蕪(參議公在時賔客與君相接者/未甞坐正堂上其謹敬如此)
衆呴漂山不易安勢張那復漲狂瀾一時附㑹真堪
畏此際支持誠獨難貝錦斐文哀巷伯瑶琴幽橨变
猗蘭一言曽擬桓矦辯醉裏哀箏爲謝弹
病臻留飯作終天示我新文已惻然竒疾変常纔四
日佳城埋恨便千年嘱遺不及私門亊燕翼全規誡
子篇惆悵西山埋恨處定應大鳥淚如泉(用後漢/楊震事)■
　　　　牡丹
洛譜丹青說典刑畫欄春日見升平金盤薦品承朝
露翠幄留香護玉鈴神女賦中羅襪歩少陵詩裏麗
人行百壷莫惜花前醉樂事從來不易并
　　　　海棠
桃李無光分落英海棠姿色占春榮雲鬟緑擁粧𥘉
罷醉臉紅匀睡未醒任使無香真可意放教千葉更
多情光風流轉都能幾莫惜沙頭倒玉缾
　　　　挽史九万户
半生希古振長纓隱隱胷中冨甲兵三篋𥙷遺安世
博千金爲壽魯連輕春風故里鳴珂逺暮兩山丘宿
草生一傳散仙懐素叙為君珎惜比書評
　　　　小園即事
閑來無事欲何營揔是栽花種栁情汲水漑餘紅藥
秀遶欄看得緑隂成身叅化育行當健物喜安舒悟
養生放下虚牎時倦卧夢驚還聽乳鳩聲
小園清潤稍堪觀翠有庭筠馥有蘭未放薔花金作
蕾已開梨蘂雪為團鳥欣有託扶踈樹客喜来慿詰
曲欄深院日長須細履也勝愁坐两眉攅
　　　　託陶晋卿借鄭氏所藏刘房山行草效呉
　　　　躰出入格
房山一字三過筆此帖揮洒何其殊臨游親覩長史
作透綃又似涪翁書春葩舞女多姿態逺韻髙風見
歩趨手追心慕情正切託君為借今何如
　　　　復作一詩以繼前韻
鄭家數幅房山書自笑伎癢須臨摹五陵裘馬見年
少两漢劒履多文儒㳺談得叙真可壯破塚求法何
其愚煩君更撃馮夷鼔未信驪龍不吐珠
　　　　戊子歲糓兩日
　　　　中丞王兄令李子師中携名酒洛花相餉
　　　　作詩以謝殷厚
洛艶紅嬌醴味佳併携春色照人來豐苞細拆先三
嗅醁蟻連傾尽数杯北里定應香作陣西園休詠眼
慵開維摩乆病行當問好在春風紫錦䑓
　　　　括九峯禹貢觧北條北境之山
晉北諸山自代來(自寰武風憲/四州而耒)肧凝首自霍山開連
延眷脉為壷口南作析城王屋排復折而西雷首出
一支北走太行崖次又一支為大茂四條明白不須
猜
　　　　大卿徐先生挽章(諱世隆字威卿金進士/第陳州西華人官至集)
(賢大/學士)
壯歲巍科擢上游如公樂易更風流文章海内元推
轂議論行間宋與儔郷校功存東魯盛炬蓮㤙在北
門優自忴狂斐慚提獎爭遣鱣堂一拜休(至元廿一/年予按部)
(東平拜公於私苐之前堂時公巳在/病眷眷於予者甚欵既而卒于家)
　　　　壽緫尹劉公
一家英氣盖遼東聞說君矦有父風作牧首分青社
土䇿勲誰比黒河功化行属邑謳歌裏春自慈闈孝
養中今歲壽筵光景好榴花渾似舞裙紅
　　　　龍教授哀挽
　　　　東郡教授龍君名革字取新廣安人善賦
　　　　學及五星等術士子從之學者多所沾丐
　　　　至元辛已與予相遇于滑朝夕從㳺者旬
　　　　日一良徳君子也後主魏縣簿政有声今
　　　　兹云亡其子䕫來求挽章特為賦此
當年按部館南衙日夕相過興未涯楚産例佻開實
學天星推跳見名家大伾山下游竜洞歸鴈亭邊望
暮沙此日題詩重惆悵為君回首眷西華(南斉任/盻之子)
　　　　商左山哀辭
啇孫膚敏矯猶龍千載流芳見此公佐魯謀猷元克
壯定秦功力更沉雄城門被爇池魚涸臣罪當誅聖
主聦老淚不縁知已痛麒麟䑓上又秋風
　　　　夾谷尚書哀挽(名之奇字士常/終吏部尚書)
品彚流形萬不同銓量平允侭清通恩非出已知誰
怨天不遺賢見道窮三復苦辭歸汶上一官催老掩
曹東茫茫大塊升沉裏重為　清朝惜至公
　　　　追挽承㫖王文康公
文章四海一康公烱烱元精貫自中盧肇名先金榜
重歐陽仙去玉堂空道由實學明真用義不忘君見
至忠惆悵當年門下士断雲低䖏望曹東
　　　　左丞史公哀辝(并序)
　　　　左丞史公之薨客有云云者余曰事機之
　　　　来雖理有難䖏度不違於義其寵辱有不
　　　　足驚者當克明之無定力以順受䡖則伊
　　　　欎而自沮重則至憂悸而殞越正以不安
　　　　而無(定/力)故也嗚呼史公不少隱忍以光先
　　　　正之業而至扵斯其命耶抑以有未安於
　　　　所受之正耶於是作是詩哀之
■鬢金貂漢九郷大階平自栢䑓清侭將事業傳鍾
■不特家声藉父兄自忖行藏無所慊此生榮辱不
湏驚辦姦聽徹唐君說淚洒春風滿豸纓
　　　　丙戌歲中秋後二日夢過真定與宣慰張
　　　　鵬㪯相㑹作詩為贈旣斍頗記首尾意韻
　　　　因足成之(九月十一日忽英甫過衛/説張是月此日辛於真定)
千里提封入控臨不知秋氣上華簮紫泥頒寵何三
詔丹扆輸忠見六箴機務固方前日簡論思尤比向
來深　潭園月轉斍孤懐媿此心
　　　　　　蔓慶憲副良友
十年局促㐲轅駒解鞅歸來樂自如奔走止縁餬口
計支離况是不材樗常因客過知安徤多謝人來問
起居把酒竹軒猶昨日清詩想似向來臞
　　　　寄贈介甫憲倅聞除㒷元揔尹
方聽新除入歷城忽傳改授漢中行霜空暫息騫
飛翮民社教優撫字声伏利試㝷山水堰逺征先䘏
異方兵如承髙省相垂問老我山田二頃耕
　　　　送徐正卿秩滿還漳南
共筆灯牎憶昔時只今相頋鬢成絲三年調議良多
益一道將迎不易持辭别巳餘連日惡直清留在後
人思漳南未是㱕棲地要與朝家作羽儀
　　　　謝湯宣慰惠書
閑來何物慰窮愁細把調元入校讐相業有方無限
事室書能幾不容抽巳欣惠賜承蘇集復夢翻香上
郡樓挿架万籖容遍覽鄴侯人道是湯矦
　　　　代書寄友舊二首
匪爲窮愁曰著書閉門經史且相娱爲怜魯酒無多味
任使陶鉼乏見儲黄卷能敎吾道在青雲未斍故人
踈有時夢到烏䑓月奄奄猶勝閉婦車
半𥿄功名不足書暮年心緒若爲娱背昧伎俩輸鳩
拙度歲生涯儉擔儲為寂恐貽髙宻笑不才爭似孔
融踈退蔵入宻真吾事誰遣門多長者車
　　　　西村三首和韻
種來佳樹日扶踈秋草當堦不忍鋤城府事囂閑静
重林墟秋熟物情舒溪行改逕農耕後漁浦移梁水
退餘我自興来成獨徃手拖拄杖不巾車
近歲行蔵匪自踈胷中刺鯁要誅鋤通明縱使同方
進樸鈍何如似魏舒堂上咿瀀從肉食橘中㳺戯喜
霜餘八騶前馭非吾事正要安徐下澤車
忖量身卋兩乖踈去學淵明荷短鋤時事未容閑裏
過人心安得老來舒沙鷗逺汎機先識穴䑕深藏壌
有餘我軰所行多倒置旱資舟楫水資車
　　　　寄道之憲使仁兄
匪爲場苗賦白駒别來多事復何如臣門最喜心如
水故第猶知里號樗落落壯爲天外客潭潭老向府
中居(爲近日二憲使/不出司故云)使君若問年來况山澤依前老病
癯
　　　　聞平章由公薨扵維陽以詩挽之(非藉吾/不徒言)
邂逅欒江讌語頻外䑓𥘉建首先分風雲契厚真吾
相魚水情深有分民名在諌垣称鯁直力輸
王室最公勤豐碑㑹見十年後猶是　中朝第一人
　　　　丙戌除夜
盤花紅卷燭光揺一歲迢迢尽此宵凍坼臘香浮栢
葉暖移春意上梅梢拊心自信愚忠在流涕還悲髀
肉消揣分要知温飽力比生無地荅■清朝
　　　　賀文卿同簽宣慰河朔時真定連年旱乾
春風花發四隣香曲巷時過笑語長議論有方消鄙
薄功名無地不輝光簽書樞府孤忠壯愾敵長江一
葦航今日八州歸緫轄又煩和氣致時祥
　　　　同簽趙公挽辭(諱良弼字輔之遼東人至元二十三/年南遊京洛卒明年正月二十四日)
(夜見於夢托予令易其名諱辞意甚切不/然目將不瞑矣遂追作是詩以紀其意)
識逺幾沉任獨勞不將虛譽冠時髦使華光動扶桑
日樞府謀深尚父韜四海樊川遺隱在九原精爽與
秋髙分明夢裏來相託抵掌猶能似叔敖
　　　　禮部尚書許公挽辝(官至榮禄大夫名國禎/字進之翼城/人)
當年劒履上星辰忠謹持心老益振藥籠功名開夀
域朝端風度見誠臣勒漿有味霑餘論卿月分光照
近隣我自訃聞增悵望白雲長處是滹垠
㐫訃𥘉傳不忍聞惜從　朝著失忠臣安常毎懼非
常寵格物還深濟物仁貶損定交何眷厚燕閑相過
更情親轔轔細約車聲去長憶同逰過闕晨
　　　　宋賔客弘道挽辝
景玄絶學到縱横此老猶能見典刑相府才華推上
客少㣲光彩動前星誠身𥘉不離儒行進讀何妨
雜貝經正有莫教傷餒恨併隨神剱閟泉扄(公舊有/舒辟劍)
萬有紛華入醉吟都將誠靜粹靈襟雲松卧壑存𥘉
志望苑霑恩豈本心談並齊諧疑志恠學空滄海
别穿深斗間縱有龍泉氣凄断春風緑綺琴
　　　　追悼叅政李公仲實詩(有序)
　　　　至元丁亥二月十日夜夢李叅政仲實再
　　　　拜向予顧指所佩鞶囊曰吾平生盡在於
　　　　此他日㑹湏累君但不敢輕易發也旣寤
　　　　悵然者乆之因追作此詩以見其神交之
　　　　不昧也昔李衞公見夢於令狐綯懇其北
　　　　還綯畏其精爽白于帝得以歸葬今李侯
　　　　明以後事來託予老且閑不知何所頼焉
冠劒風雲擁漢庭斗邊喉舌振孤聲漢儲與翼非䡖
託蜀酒雖多每細傾身後哀榮光謚冊夢中精爽似
平生分明指顧鞶囊事一縷幽光要累卿
　　　　挽教官石仲遷(名與義鄭州人少爲縣吏後/從李野齋學終南京教官)■
臨試東過僕射陂封書投贄識君時生猶櫝玉期三
獻死愧囊金昧四知塵丗驚回黄落夢帝京悲動白
雲辝因思吾軰豪雄處貧賤能安貴不移
　　　　送府判李侯赴調東曹其懐與政備見乎辝
邶衞交衝辦事難送迎終日不停鞍去官不到瓜期
代在分能居幕職安衙鼓通嚴披訟牒厨煙炊碧澹
𬞞盤囬看奔走風塵際却忠新除是振冠
　　　　代書奉寄子明宣慰(時爲濟南宣慰)
五載因官寓鎮陽朋簮盍處佩聲鏘金盤爛醉雲樓
酒綉镼(其物反今之半臂也/出光武紀一作䘿)同披燕寢香樂事有懐終會
合名泉無計共徜徉空餘情似康崖水一脉勾連到
海長
　　　　夀子𥘉中丞
鼓瑟春風記點同轉頭俱作白頭翁逺逰長得知時
報微恙行収勿藥功巾卷在庭隨燕几嬰香和露温
簾櫳暮年縱有周公夢輸與浮雲度太空
　　　　送史邦直之任竹山
縣属房陵更在西一官雖逺儘施為王風漸𬒳無遐
邇異俗能安戒鄙夷㑹待竒姿超駿足試教銛頴發
囊錐彩旗閙簇清江渡想見春風到任時
　　　　丙戌嵗除夜
去歲椒盤一笑欒今冬除夕倍凄然奠餘靈桉鍾声
後坐對隂容燭影前存殁不堪思徃事康寜還喜過
今年數家剰說新春好夢到梅花小雪邉
奴星具糗送窮㱕夜乆蘭堂燭影低梅雪溢寒嚴厲
鼓枕香留暖潤盤犀試傾臘醖歆椒頌已覺春風拂
畫雞明日書雲䑓上去蒼精横角看杓攜
　　　荅何劉二端公
屢有人來問起居近年為况果何如每承省録常深
感欲話行藏不敢書逐末有慚規什一歸田無力把
犁鋤時時夢到霜䑓月静聽烏聲尚起予
　　　　挽李子陽
早歲龍門接茂材相携有意上台階夜書稱快元康
在詩思争髙岳掌開落月滿梁清夢断旅墳三尺野
烟埋微官殆似台州鄭拊卷題詩擬八哀
三十年前成邂逅酒壚傾徹醉顔開笔端力挽狂瀾
倒䄂裏親携太華来淚洒行間遺草在恨埋泉壌劒
鋒摧因思秋雨蒼苔句何限令人不飲哀
　　　　餞士逹御史還䑓
通家丗契欝蘭金騘馬南來屡見臨披露義襟餘悃
愊酌量時務入精深眼中白璧真無價調外朱絃有
賞音回首炎荒四千里一杯不惜為重斟
秋澗先生大全文集卷第十九
秋澗先生大全文集卷苐二十
　　七言律詩
　　　　西溪見夢(十月𥘉八日夜五皷𥘉)
拄靣相看几格間笑談似與浣離顔越裝已辨冝趍
徃江路雖遥不乆還魯國自來尊北海謝家誰更作
東山瀟瀟夜雨蓬牎曉細酹清樽與涕澘
　　　　儀封道中
驛館殘釭曙色分馬䭾殘夢走踆踆去家已逺誰爲
侶到䖏相逢有故人健羡鵰盤慚始撃静便蠖蟄返
求伸一杯拜酹睢陽廟激懦扶衰尚有神
　　　　睢州道中寄友人
奉詔東行獲所安却憐衰朽強爲顔　恩縁至渥
酬無地事不預防多後艱逺馭有方清百越纎埃何
𥙷奠三山殘年正要相料理旣不容辤望早還
　　　　過歸德寄何相
白髪年前六十三強扶衰朽去江南心知義重吾何
惜老不身安事恐躭弩末縱能穿魯縞病軀胡可敵
閩嵐郷關回首四千里正頼君侯與細參
　　　　十月廿七日過下邑喜與趙彦伯侍郎相
　　　　遇作詩而别
暮色増寒慘驛亭燈垂紅燼盡情明長年幾夢溪堂
月此夜相看下邑城流落蠻方真可畏笑談樽酒且
同傾回頭楚水楓林下熖熖聲華定彦卿
　　　　宿宋家山趙氏田舎
白髪搔來不滿簮就中誰遣世塵深野煙遥認圯槁
月霜夜𥘉聞楚户砧長路苦吟支睡思客牎無夢耿
郷心前行說似安夷道隱隱青山轉槲林
　　　楊州送劉漢卿東歸汴梁
海鶻翻雲下錦韝眼中人物見風流誰期淇水三秋
别却作維楊數日留樽爼留連江上月風煙吟眺竹
西楼馬頭細嚼梅花句又領春風入汴州
　　　　西湖
西湖三靣簇青山净拭菱花照翠鬟蒼海月寒龍穴
露彩雲仙去鳳簫閑無多樓觀猶圖盡最好風煙近
市闤鄭重綉衣周漕使畫船春酒待余還
　　　　留别　左轄台相
兩浙江山漠霧雲呉儂䡖剽到羣奔纔寛防異須威
霽稍困隨方以徳存　龍寵優來心愈小義方嘉処
勢忘尊忠傳孝継平生事長見風煙擁㦸門(一作薦/賢正是)
(台衡職桃李/何須在一門)
　　　　已丑冬仲三日與宣慰楊子秀揔管髙瑞
　　　　卿侍(郎/田)榮甫三君子邂逅於餘杭其喜有
　　　　不勝者以詩留别情見乎辭
北來冠蓋拂呉雲試計分飛動十春意外論交縁義
重天涯相值更情親放懐罇酒難同舊照眼梅花揔
可人明日浙江江上去寄聲多逐荔支塵
　　　　下大安嶺(俗云分水嶺)
宿霧霾山苦未収馬衝寒雨下關頭紅雲軟脚揮三
爵碧玉攅峰湧萬丘日月麗天從北轉山川分水盡
南流漢家聲教今無外誰遣氣妖孛斗牛(時汀漳州/鍾冦作耗)
(未平故/云)
　　　　三山元日
䑓爇天香簇絳紗三山簫皷樂年華竹枝歌後多滛
祀燕子歸來識故家荷鬢閙粧餘翠貝𬞞盤勾飣雜
魚鰕殊方風物雖堪賞争遣衰年客海涯
　　　　贈之問泉尹(福州庚寅三月廿一日作)
社燕秋鴻十載餘天涯邂逅兩臞儒九遷論秩心何
有百折當機氣自如喬木故都思徃事月明滄海炯
遺珠春風回首桐城郡時訊平安見簡書(一作小書)
　　　　送李司卿輔之北還(名天祐安次人同年/御史也今為户部尚)
　　　　書
憲府乗騘憶舊逰白頭相見嶺南州地連瘴海三山
月人在元龍百尺樓此日又驚成契闊異方誰與慰
淹留交親若問衰年况夜夜秋瓜夢故丘
　　　　庚寅春三月與張叅政献子李司卿輔之
　　　　㑹飲九仙絶頂(其道室榜曰/滿目雲山)
四千里外同覊旅三十年來老弟兄樽爼喜陪今日
宴江山難得晚來晴巖花帶露春容濕醉䄂翻香笑
語清莫對雲霞說輕舉蒼生料理正煩卿(旹張參/政奉)
(㫖料八/州民数)
　　　　暇日登道山亭懐古亭在烏石山巔有碑
　　　　刻南豐記文其上刻鄰霄䑓三大字
閩㑹東南控嶺溪斗牛無孛歳無饑文風興盛猶唐
舘覇氣沉雄入劒池海近重城朝日蚤山蟠平野暮
江遲危亭一片瑶䥴在晤語殘陽倚杖時
　　　　送師彦貞藺寳臣二御史(庚寅四月十九/日)
半歳相倍百越東捄時人道嚮來騘剱華光動蛟螭
匣豸角霜嚴簿領叢明月共看千里隔屴峯廻憶一
樽同借來不得成偕徃目断三山羡去鴻
　　　　大中徳長老見贈竹輿作詩爲謝
人老筋骸不自持乗堅䇿駿兩非冝憐師雅意慇勤
甚恵我班輿結束竒花底徐行閑看處陌頭趍進早
衙時醉歸更比籃舁穏一任山公倒接籬
　　　　贈皷山長老平楚
不下禪床四十年老軒頭角出泠淵乆從貝葉傳心
印來與雲山結静緣蘭馥蕙光憎娬媚竹風松月共
清圓荔舟有約重登覧轉首天風恐䬃然(楚有畫蘭/絶句故云)
　　　　庚寅夏四月送
　　　　二御史回淮安道中即事語知已者
五千里外一衰翁八郡規爲與省同衆口鑠金方作
異諸生鳴皷欲誰攻寒封老栢常年慘暖借繁葩盡
日紅夢到垂虹亭下水雲㠶千尺掛秋風
　　　遊皷山五首(并序)
　　皷山在閩中爲特秀余到官五月
　　王事鞅掌未遑登覽以盡江山之勝迨明年
　　庚寅四月庚辰遂與天平　叅政獻子大都
　　　李郎中德昌御史聊城師彦貞居延藺寳臣
　　　提刑東原曹仲明憲􁇠張遂良程舜臣何舜
　　　卿來游㝷前􁇦也辰刻抵戒院舎鞍肩輿迤
　　　邐而進至望州亭主僧平楚來迓用軟脚例
　　　酒數行歴松關由石門入白雲寺適簽省樂
　　　公亦供佛來此乃相與禮像殿浴佛於　西
　　　寮既而飯屴峯丈室眺上方重閣降觀涌泉
　　　歩入靈源洞度喝水巖登天風海濤亭觴詠
　　　間獻子德昌扶㩗上征徑欲造大頂峯足觀
　　　紫陽遺刻石礜雲荒中途而返時宿雨濯山
　　　林壑爭秀煙霏空翠有顧揖不暇者莫不欣
　　　然志歸冲冲若有所得僉曰樂哉今日之遊
　　　也吾儕越在絶域縱使重來恐無復此歡耳
　　　至元歳月不可以不紀詩亦不當無也明日
　　　探囊得唐律五詩俾刻諸亭上以爲山中故
　　事
峰迴路轉已層雲望逺風煙接海門宿靄去収千嶂
雨老僧迎勸半山罇巖幽選勝窮詩境山逈登危黯
客魂闊絶殊方同大塊坡仙心事強爲論
筍輿同駕躡鰲􁀃冷帶秋聲入白雲雪竇有禪容暫
叩名山無分與平分雲憐嶺断聮松䕃雨惜題芳護
蘚雯㑹約賛公重借榻皷音同向夜深聞
上方㳺遍雨花天洞壑㝷幽得壯觀林影蕩空金界
闊天風吹袂海濤寒江山若爾不一醉杖屨再來無
此歡詩在眼前拈不出碧瀾秋色上層巒
杖藜㝷壑㳺初遍倚檻冥搜興未闌濁酒一杯方大
嚼蒼煙千頃要竒觀放教眼界寛無際徑上山椒不
作難若欲攀蘿窮絶頂海濤風勁不勝寒
複嶺重岡奠七閩皷山東峙最崇尊嶼亭詩好風濤
湧靈洞龍移窟宅存千尺翠屏宜晚對一泓滄海儘
雄吞雲煙稇載歸時晚月偃松梢玉一痕
　　　　道山亭燕集
霜簡無華鷙鳥朋追隨飛蓋上髙亭霏霏空翠沾衣
濕浩浩雄風拉瑟聲已愧東山空雅志枉教南斗避
文星憂來猛把欄干拍轉覺時情未易評
　　　　酬余招討見贈詩韻
秀孕江山氣自靈余君襟度玉亭亭髙軒過訪承佳
什世事開談見逺經秋色望空喬木國海商争避客
槎星又聞占籍多隂積一户從良近百丁
　　　　送魏叅政赴邵武時與江西三省㑹合破
　　　　賊
畫省分麾出越營跳梁黠䑕已潜驚環郊多壘真吾
責報　國丹衷在此行獸困可擒須急縛民安無畏
是佳兵遥知帳繞生犀地草木風前揔戰聲(戰一作/捷)
　　　　省郎李應中見示所藏書畫因題其後
畫省官書不片閑撥忙能結澹中縁吟餘紅藥堦前
露夢到蒼江月下舩鑒定正煩君具眼収藏還擬世
珎傳古人巳矣精華在時復横披一灑然
　　　　八月八日雨中書懷
自到閩中十月餘老懐未省兩眉舒命縁限蹇行多
拙心與時違意轉踈夜枕有蛬妨睡思秋空無鴈繋
郷書桂香簾幙中秋近愁對清輝憶故廬
　　　　小樓秋望(其下即福之西湖)
芙蓉吹老白蘋風隰有游龍草有蛩湖水巳翻寒日
影火雲猶作夏時峰清時還負無能責老境其如所
事慵推放小䆫閑寓目秋來無物不愁容(景聮一作/時方多故)
(增心苦人到/髙年所事慵)
　　　　寄紫山憲使
去冬相從入臺叅君任平江我更南不惜殘年趍海
嶠擬将風義壓煙嵐得時可進成虚歩縱說知難到
強談歸見紫山如有問此身扵世百無堪(景聮一作/碧雲暮合)
(人千里白髮/愁多雪滿簮)
　　　　秋雨
秋暑燔空勢莫禁西風吹起傳巖霖驅雲湧海連三
日潤物回枯抵萬金火傘炎収閩嶠瘴煙螺重拭越
山岑􁌍𩃱未洗戈舩甲愁絶孤臣一寸心
　　　　御史陳君濟來知■紫山病告巳滿浩然
　　　　北歸余以微官自絆留滯閩中未卜歸期
　　　　定在何日慨然感而賦此
南來同仕君先徃自絆微官固可憐書考巳甘陽子
下着鞭又爲祖生先碧雲暮合人千里白髪愁攻雪
滿顛去去呉江西下路姑蘇臺上月空圓
　　　　寄參政何公
黄閣年來相業多忠腸輸㵼略無佗物情雖異歸包
緫鼎味能甘頼爕和客子逺聞欣欲舞海凬何慮偶
揚波(時草竊蠭/起故云)殘年喜見升平事歸老田間儘浩歌
　　　　寄左丞馬公
黄閣清風相業多漢家機務到賡歌黙涵羣動歸包
緫力賛孤卿罄爕和春草閑嘶炒塞馬秋霖行洗越
舩戈古今多少調元様丙魏聲華未减何
　　　　即事
耳聵瞳昏乆病翁暮年游宦又閩中一旬好快無三
日百計随人到五窮毎署細衘慚已曠雖無私過亦
何功揣量薄分冝歸去免着通人笑未通
　　　　卧病中即事
萬慮消磨只一身一身猶爲病邅屯老饕纔助脾神
喜濕熱還攻眼力昏𬞞飯半盂嗟強食物情千變苦
難論前期七十都能㡬更有何心到競奔
　　　　即事
地僻天荒自一方江山環瑣瘴烟鄉炎凉失節人多
病勁躁難馴俗返常媚竈王孫方怙勢背時郭老怎
當場欲行莫克行還阻乞取閑身且六藏
　　　　芙蓉
平生不識翠苞纎真色還欣到尔瞻嬌綻葵芳無两
様閙裝橙葉更多尖一溪野水明粧鏡滿樹清香拂
繍簾開謝巳甘秋色晚碧桃紅杏我何嫌
　　　　卧病吟
四大㝷思孰主張百般調護不康強火頭孛尾方為
􁁑肝氣脾神互見傷秋月欄干吟䄂冷曉烟庭户藥
鐺香夜來一笑伸眉喜夢裏分明到故郷
　　　　閩中即事
誰作新詩採衆謡八州淵藪萃逋逃蒼烟滿樹驚梟
嘯白日四山聞虎號取辦急徴農最苦仰空哀愬彼
何髙内奸不止終多㓂闘敵徒教殺爾曹(爲官軍/民義)
　　　　八月十八日野奠回入西湖開化寺
廪禄已沾三品料浩然歸志苦遲遲宦情老去無多
味花様看來緫背時林下冝㝷歌鳯侣澗阿閑詠考
槃詩免教方寸為形役惆悵終年抱獨悲
　　　　送趙提舉仲逺職滿還江西
眼中薄俗日紛紛信厚如麟見趙君學舘乆淹雖散
秩士林輝映緫多文三年提調無遺育囬首歸飛隔
暮雲忠孝堂前秋色好淡煙吹滿泮池芹
　　　　即事
人微職峻作提刑正似禪僧放海青癡坐乆為山鳥
怪急歸巳媿草堂靈甕邉吏部方酣飲澤畔靈均謾
獨醒樂得便行無窒礙雲間髙躡鳯凰翎
悠悠心事欲誰同甚是留侯智與功幸有釣舟蔵夜
壑免教官事縛微躬旬多病假慚虛位獄有繁冤謾
熱中穩送布㠶無恙去小樓非夜有東風(謂諸君津/遣也)
西風吹老一川秋劒水東南送客舟寒鷹逺賔方漸
陸野鳬群聚正乗流飛鳴聊欲伸吾志飲啄非徒為
食謀通塞既知皆素㝎平泉何為志窮愁
　　　　題建寕府建安堂壁
郡名改自炎興後官寺多從五代年草木不知黄落
候江山渾是寳嚴天風時兩若回天漏味厚泉甘覺
氣全城府自来多險隘髙蹤誰躡漢梅仙(謂東山稱/梅隱云梅)
(福甞􁇚/於此)
　　　　子孺腹疾良愈謝全王二醫官全名立夫
　　　　王名貴和
喜向醫林得二髦河魚為祟免憂勞調和臓氣事為
切護養丹元論更髙曽未浃旬收勿藥併軀二竪不
容逃難忘最是真誠意荅荷千金恐一毫
活庵方伎若為髙濟物心均不伐勞子孺病来方作
祟脉源看䖏弱扵毛臨機制変元多筭勿藥収功大
可褒自是理明竆隱粤不縁潛授老龍韜(非大韜之/轁盖借用)
(孫思邈昆龍/所授之法也)
　　　　贈三衢儒醫徐登孫升伯
徐卿奕世傳醫學道濟衢人蔚有功方自千金開壽
域胘非三折見良工經横烏凡筠籬静門掩朝暉藥
竈紅我似病梨無可賦略煩料理少陵騘
　　　　又題石橋山
龜阜煙霞小有天半空竒絶石橋山蒼龍背倔雲千
疊寳月光涵玉半環當局仙人閑遣興爛柯樵子不
知還一樽醉上山翁馬却逐流紅到世間
　　　　繼李昌道見贈詩韻以寄
當年𥘉識歷亭仙青眼相看意愜然把臂喜談天下
事洗心如聽玉琴絃時文變古多君雅逺馭長驅並
我先北渚風煙儘瀟洒興來詩思想無邊
　　　　遐觀享(南劒州揔尹張矦所構)
閩右江山第一州危欄髙倚九峰頭大書快覩凌雲
榜神化空驚躍劒舟冠蓋送迎無少暇風煙吟眺暫
相醻曉凉多趂薔薇露醉墨淋漓想未休
　　　　九日南劔道中(龜山山長林元甲和韻有/云万里好風南去鴈兩溪)
(明月一/歸舟)
䬃沓弓刀入劒州登臨髙出碧山頭松風度嶺吹紗
㡌煙水漫溪送客舟萬里故郷今得徃一年佳節儘
為醻滿樽渌湛茶洋酒空對黄花一笑休
　　　　　憫雨呈幹臣詩友(四月十一日作/時闔境祈雨)
天人消息兩交通和自羣情雨意濃一旱汔今幾五
月四民作苦㝡三農雷燒赤尾空飛電雲捲黄頭又
變風傳語龍棚棚下客孚誠終始要相同
嗷嗷羣動日焦枯何處癡龍睡未蘇糓未見苗耰可
望麥方含實勒來無九關變豹無餘藴百郡承風恐
失圗試手天瓢儻微恡斯民斯苦果何辜
　　　　　和錢神詠(幹臣二首)
觧毅開難到處行雖云銅臭最関情世縁利益稱泉
貨時便流行托楮生武子矜豪編竟埒魯褒貽笑愛
如兄細思最是通神處買盡人間事不平
鉅室權門坦蕩行反於窮薄略無情散飛庭樹來無
迹汚濁羣心到處生取象有天還有地縱貪無父亦
無兄存心思革交征弊何處銅山剷可平
　　　　芭蕉扇
輕箑如蕉一様新楮衣筠骨製來匀隔牎雨落驚真
葉灑面風清來故人甞羡楚材為晋用却嫌紈素化
緇塵㑹當柄在調元手與播南薰觧愠民
　　　　近讀夜永不寐等作覺清而頗寒吾恐傷
　　　　中和而病吾子也因復継前韻假辭而薰
　　　　炙之亦晁𥙷之擬騷之遺意也幸　笑覧
燭影紅揺夜色侵香添菱葉鬱重衾鳯琶調軟歌能
合竹葉盃深醉易沉緑鬢追歡燕市樂翠幈歸夢越
江吟平明剩買扶頭酒不向諸兒計槖金
夕坐虚䆫夜氣侵欲眠還未擁孤衾書因倦讀從燈
暗物不攖懐任思沉肥遁世髙雷子節清貧時見曲
山吟舊㳺相望成三老既老能閑抵萬金
　　　　和曲山覔菜詩韻
鼎餗藜杯一槩平見君胷次匪缾罌屡聞飯糗同鰥
舜似要矦封號頡羹靈府天和流玉薤露盤詩思霮
金莖腹腴蹯脆皆吾欲二者難兼恐物情
貧富因君嘆不平食前方丈對羸罌一簞雖具黄粮
飯滿豆長空碧澗羹甕料不聞波底語秋光時見鬢
間莖細思清苦多吾軰愈見蒼蒼責備情
　　　　和幹臣詩魔韻
倦懷欲罷不能回啾唧咿嚶雜嘆欵清禁事嚴微服
入華山峰好倒看來禁持作祟非無謂狂斐縁渠不
觧裁島痩郊寒遺像在至今追想日悠哉
詩家何苦似魔爲逺紹傍搜沒了期鼓舞有舒還有
慘禁持似醉復如癡鼎邉苦思多窮夜江上冤魂獨
語時伴老此生成底事乾坤清氣幾人知
　　　　睡魔和韻
醺然一氣熱相纒不是晡時即午前臲􁀜枕丸無所
濟昬眀心境陡相懸見侵多自群疑後澄治無如一
敬先不羡老歐能善變化爲鸜鵒舞翩翩
欠呵舒挽速如神不是愁縈即思棼釀就黑甜濃有
味撓昬靈府黯無聞魂遊纒老三峰客茗戰摧空七
碗勲經事不爲渠所泥邊韶便腹見多文
　　　　和幹臣齒痛詩韻
硬囓豪餐養老饕先生編具若爲牢熱流支脉知來
漸痛抜孤根訝許髙縱使舌存冝晦默更堪心苦恣
燋勞休休事事從輕减急手先湏止濁醪
　　　　折齒吟自慰
朝來齒折五神驚勢若山爲朽壤傾缺豁醜於韓子
態嘯歌妨盡㓜輿情病根何益華池漱五色空傳幻
術生駢潔浮危雖自取丗間何物不虧盈
　　　　適見揔府應
　　　　詔薦章偶得一詩庶明鄙意呈幹臣
齒牙缺豁雪蒙頭更有何心接俊游一自
詔條頒雨露盡催遺逸起林丘韞蔵櫝玉知無限刻
畫無塩最可羞經濟斯時公等在此身天地一虚舟
　　　　寄胡紫山提刑
蒼顔白髮兩衰翁前歲將翔馬首東常喜笑談猶不
淺静思行止略相同閶門凍鎻連江雨瘴海炎吹發
屋風兩地生還幸無事更何心到炬蓮紅
　　　　寄六祖眞人
渉丗筋骸百不堪只堪打坐老書龕眎難逺矚目全
眊聽不能聦耳謾耽臂痛帶來梅嶺湿心煩漸染瘴
江炎客來問訊承佳意蓄縮其如向老蚕
　　　　五月八日同幹臣遊耿家池上
跼促城居鶴縶籠禄荷池上暫從容花明淡灎池光
外詩在扶踈樹影中老厭宦游追俊彦天教閑處着
踈慵日斜尚約遲遲去散坐髙槐洒晚風
　　　　和幹臣山居
細想山㞐有足論既便嘉靖不知貧霜封幽谷收朋
栗水漲前溪送束薪茂樹坐移隨所適良苗耘罷見
懐新隱居不見求髙意千古渊明最可人(景聮一作/樽酒相勞)
(鄰曲厚樹林/交䕃鳥聲新)
山中有樂試為論石上無禾未是貧溪隔圃田多滯
穗霜催林葉自添薪醉談有味漁樵熟野飯加餐筍
蕨新大朴散來非復古隱居永志果何人(一作半道/閑談留苛)
(蕢隔林孤唱聴樵薪瓮蒭春釀雲腴舊園摘秋葵露/葉新朝呤樽湛芳醪􁥺夜話爐煨紫辛新遠壠秋餘)
(多帶穗中林霜後半烝新時耕/白水親秧稻日斫青山白負薪)
隠仕𥘉終絶異論渊眀憂道不憂貧比如違巳心交
病何似行歌自負薪意外風波平地險山間煙景四
時新此生只向黄塵老笑煞羲皇向上人
　　　　和幹臣以目疾詩相儆
老来襟𫀆百無圖遮眼唯便幾業書不尔心神渾散
澷豈知目力陡乖踈晚年愈種玄花盛平日豪吞緑
醑餘氣習屏除元易事急湏顛倒坎離居
常倚精神壯未殊有時豪飲痛觀書形骸未化無非
苦寢餗其間敢自如赤貫瞳人昏若蔽濕留肩井冷
難除人慿手眼今如此更有何心望玉除(時徃徃傳/余有翰苑)
(之命/故云)
　　　　掃晴婦
　　　　今年夏六月初方雨几六日不止前去秋
　　　　節止廿三日亟晴秋種生發能有幾日又
　　　　諺云秋后一十八日百粒不結巳種者為
　　　　雨所拍艱於出壠方種者􁥬土粘濕不易
　　　　耰作兒子輩戯作掃晴婦懸之前簷明日
　　　　開霽因作是詩以見其意云
澹粧烏䯻緑衣衫一線髙懸舞畫簷笑着苕枝揮素
手盡驅雲影入蒼巖掃晴既出児曹戯指日何殊艾
子談百糓近秋苗未立羲和先歛壠頣粘
　　　　江山萬里圗
勝覽何人作此圖雄誇天險亦區區經營意匠羣工
上慘澹風煙百戰餘並轡相夷嗤宋魏舞干來逺羙
唐虞只今一綂無南北正要懐柔謹厥𥘉(一作指頋/漢封真采)
(聚追奔秦/鹿此山虞)
江山列地出新圖限隔東南見奥區與校廟謨雖有
間細㸔邊備到無餘忌功去介甘捐蜀併力亡金笑
假虞千古羙芹髙議在不應成敗論終初
　　　喪馬(和幹臣韻)
大夫而後不徒行為罄囊金市此乗耳削秋筠分額
髪臆團孤月映鉤膺長鳴尚憶㸔雲立論力空懐以
徳稱得失塞翁深領㑹天教閑坐㸔飛騰
　　　　過郭璞墓
(墓在金山西北大江中流亂石間有叢薄/鴉鵲棲集望之如蒼雪者蓋鳥矢也)
青囊書秘造精深葬法人傳冠古今一死秪縁撩虎
尾孤墳何故葬江心師從鬼谷冝多恠山湧胥濤不
寸侵(丗傳江雖大/漲水不及墓)我特回舟酹公去翻翻寒鵲落蒼
岑(一作舟過乱灘無所/見寒鴉蒼雪滿崎嶔)
　　　　佛狸祠(在瓜洲城)
江山照眼舒清眺千古興亡堕眼前瓜歩市長連野
戍佛狸祠古慘荒煙柂樓看取平呉日父老空傳飲
馬年此日不湏開濁浪好風都属徃來舡
　　　　即事三詩奉呈幹臣明府詩友(辛卯六月/廿六日作)
鯀殛苗夷併放驩九官相譲濟時艱閭閻有喜科差
少煙火全踈傳舎閑雨澤潤寛無逺邇
詔條　恩溥到惸鰥
聖皇撫御超前古慶曆元和未易攀
恩書一札變虞驩盡革前非免後艱星影不摇天宇
静邊庭無事羽書閑震霆摧惡無留枿霖雨思賢到
有鰥若把古先相比擬周成唐憲敢躋攀(占法云民/勞則天星)
(動/摇)
巖廊吁咈處工驩萬死猶難謝世艱(向奉御秃列死/先今野貍瓜嚙)
(其膚今相哥自請死同秃列/〇○若交汝便死天下人謂我何)為念民碞深頋畏
自裁書詔盡防閑求賢不啻飢和渴發政常先寡與
鰥蟣虱小臣雖片善一時鱗翼盡期攀(今嵗自二月/至五月凢雨)
(降/詔條皆出自/聖裁)
　　　　韓齋小集呈幹臣詩友(辛夘十月十日)
十日秋霖不出門偶同黎杖歩城根故人雅有平生
好尊酒時陪一笑温野菊翻香忴晚節露􁒓團蓋任
朝暾暮歸欲乞天孫巧却歎儀曹是妄論
　　　　送同仁甫之任武陟
寛則民輕猛則殘化行州縣固應難紀綱綜務見常
操䑓閣推勞不素餐能使弦歌千室樂何憂風雪一
家寒來辭請益吾何有一札　恩書與細看
秋澗先生大全文集卷二十
秋澗先生大全文集卷第二十一
　　七言律詩
　　　　溪田晚歸
百物秋成次第芳野人籬落散幽光晚禾結秀爭垂
露髙樹吟秋未有霜瓢飲空思罇湛緑盤餐新喜黍
炊黄歸時更得茆簷萸下澤車輕背夕陽
　　　　辛卯重九嘲幹臣周宰
九日寒花不見芳西灣招飲侭相妨驅車共載差元
約冐雨長行有底忙野吹掀飜緇布㡌冷香滂盡紫
茰囊渣泥踏水歸時晚也道龍山㑹一塲
　　　　夀李夫人(時九十四歳)
􁋠恱風流見二南洞天真侶記鸞驂慈顔媛娩丹浮
頰素髪飄瀟雪滿簮九十平頭添二二百齡餘慶欠
三三今年更覺秋容好薦壽寒花滿菊潭
　　　　寄竹林劉隱君文甫兼簡苦齋詩老
蓬莱清淺到楊塵林下幽蘭有異芬萬壑烟霏分野
色一庵閑地占溪雲鸞音時接公和歗樵隱休驚豹
峪君儘着青山暎華髪東州人事日紛紛
　　　　周曲山挽章(壬辰三月十五日)
四十年来老弟兄忍看埋玉入佳城子輿正斃酬𥘉
志東野詩鳴豈本情六任在官無少玷一貧到骨有
餘清易車令辦棺衾事猶恐臨行累友生
　　　　哀馬希驥
人夀㡬何鬼伯催抱嬴赴官吁可哀乃知生死有定
䖏挽断衣衫喚不廻千室望空絃誦樂一枝風折桂
林材儀牀最是傷心目愁拂■春■劒字埃
　　　　競渡詩(并引)
　　　　予前年客福唐寓舎在西湖上閩俗自四
　　　　月中爲龍船戯舩鑿長木爲槽首尾鱗鬛
　　　　皆作龍形以五彩粧繪■髹其腹取其澤
　　　　也上坐五六十人人一棹柱面對翻並進
　　　　如箭鐃歌鼓吹自明竟夕殊喧譁也大率
　　　　争取頭標以爲劇戯踰重午乃已壬辰㽔
　　　　賔莭追念徃事偶爲賦此且記越俗之好
　　　　尚焉又平時花竹亭舘四面環合不减臨
　　　　安故亦以西湖名之
五月沅江競渡頻遺風此日見東閩大夫淪溺甘魚
腹舟子招呼問水濱鐃鼓轟翻蛟鰐室繁華淒断綺
羅塵曲終人散青山暮招屈祠前獨愴神
　　　　獨頭木香(塔吉甫索賦)
水晶簾外日初長一架酴醿雪覆墻艶冷不爭春事
晚香繁還愛獨頭芳看來玉蘂唐昌供幻出天眞虢
國粧壷酒風流名字在醉魂千丈助詩狂
　　　　元夕
斗轉春城送臘寒暖回阡陌紫生煙春風两市華燈
閙夜色千門璧月圓書卷光隂清議裏梅花消息■
吟邉厭厭醉裏南樓角無復情悰似少年
　　　　和曲山見贈之什
竹林舊女今無幾白髪歸来對曲山詩似春雲■有
態倦如飛鳥共知還淵明髙㒷羲皇上葛亮　伊
吕間鍾鼎山林两無濟塵埃空負半生閑
　　　　和紫山見寄四詩(正月二日作)
百險歸来万里江傍人剛羡老能強閑居苦笑
拙逺宦空成捄火忙少日搶揚猶雀躍只今蓄縮■
龜藏絶然却掃関門坐過簡還疑近子桑(一作)
晋公鐡靣耻將迎天遣汾亭醉六經麟出近郊休袂
拭鳯巢阿閣要儀刑菌揺露影從團蓋草腐墻根任
化螢天賦羙材終大用不然編簡爲誰青(一作大器晚/成/疑定論)
山立揚休見老成輶車風彩動蠻荆两郷相望三年
别四海論交六日兄諸葛竒才如汝滯　漢庭公議
欲誰明只將健笔凌雲句亦是詩壇不朽名(望君重/為斯文)
(憎一頌寜/堪以酒名)
七十人生所事休莫將閑惱蹵眉頭看来世運恢恢
網剰却孤懐悄悄憂肉食廟堂均一飽笑談尊爼更
何求樂章聽徹醒還醉夢繞黄爐憶舊游
　　　　立春日五詩(正月𥘉九日枕上作)
今年春晚暖何遥庭院輕隂鎻寂寥香散南衙牛巳
碎冰封北岸凍微消老逢月閏憐多日前去灯宵不
五朝居士病来花不染閉門詩思苦相撩
妄心風斾莫揺摇且着清樽永此朝詩句得吟如有
助生涯無幾強顔料平生肉食聊尔耳此日𬞞盤更
寂寥休笑少陵垂白老還家曾散紫宸朝(是年元日/立春予時)
(爲待制同百官/望拜内廷西北)
曲山一病保無他卧老行厨閱歲華貧富較来元有
分郷関歸到却無家粥盂得味憑虀羙詩陣無前聽
鼓撾早晚黄紬紬被底醉頭舒出使排衙(暗用女潞/公宰翼城)
(詩/意)
輕䘮錦帶佩吴鈎曽作江湖萬里逰彩仗春烟縈越
省(為是年擊/牛省中)梅花詩興醉楊州在家貧好誰餬口万
事癡如慮破頭收取琴書林下去蓋頭茆把要先謀
(爲子孺欲起/禄稼軒故云)
立春節物最風流釵燕𬞞盤闘獻酬暖律潜回交泰
琯香塵飛散送寒牛令龜有喜迎新歲任運何心接
俊游鬱鬱林梢看紫氣悠悠吾道付滄州(是日卜得泰/卦故云令龜)
(有喜)
　　　　守歲夜
靈案回飈闔户樞赤囊懸井漬屠蘇罇留臘味爲春
酒門揷新桃換舊符歲事守来人潦倒窮舩推去鬼
揶榆明朝最是新年喜寛大書来聽杖扶(頷聮一作/糟塗竈户)
(酣司命火結/儺神打夜胡)
　　　　元日
朔夜兒童問寢餘莫催予起動長吁圖書万囯朝元
㑹鍾皷千門走嗇夫璿象謾回齊政斗赤靈何有碎
邪符沉沉未覩三陽㤗愁絶灰心一寸蘆
　　　　和曲山詩韻寄紫山年兄
宦業初無一事成誰云禄足代吾耕最怜獨學無■
友擬托隣居度此生天外鳯凰■得■山間風月■
相迎詩来健羡凌雲句轉使孤懷不暢情
百計謀生百不成薄田無幾不任耕洗心大易常
絶拊髀劉郎肉不生勢有大行虧倚伏人無定志
將迎果哉去作山林計却恐吾儕訝不情
壯年力學老無成自髪何堪事笔耕張子田園帰有
賦老龎話語到無生(一作巳分歸田慕張/子有時結韈待王生)挐雲心事
輸年少拭目時和喜迓迎有客過門聞
詔語一言或𥙷不無情
　　　　人日有懷紫山年兄効少陵清明詩格
前年人日客殊方此日相望各故郷酒醆不虧工部
口梅華空断蜀州腸休驚老態連眉白又喜春風上
桞黄君豈笑談称曠逹我非用捨定行藏風雲北海
捫虱花木西城夢對牀晚節得同林下飲不妨閑
䖏㸔人忙(紫山别業在府城西郭多植綿桞課僮奴/以桮圈為事故以桞黄爲言)
　　　　和曲山見贈髙䪨
我愛周兄不倚中平生臨事見豪雄從傍誰掣挐雲
手妙用都歸製錦工勿藥病懷湏止酒運斤詩笔自
成風浩然一點胷中氣莫問時汚與道隆
　　　　肉䜴
肉豉傳方出異庖玉盆凝就破昆刀縱横碎漬氍毹
錦瑩㓗光翻琥珀膏暖入餳華防性爽味芳禁脔想
京鏖年髙饜飫便夭羙不負吾坡養老饕
　　　　人日贈曲山周宰
近書雲物見豊年寛大書頒兩日前爲糓未知明日
事得官休羡小兒權翦花作勝徒爲爾覔紙題詩一
粲然遺愛祠前周老子幾時扶杖過思淵(客㕔舊名先/大夫所扁)
　　　　爲靳嘉議夀(時年八十有三)
人生享福壽為先不似君家樂事全春色不隨喬木
老眉毫光動百齡前風雲藥籠多隂積蘭玉堦庭點
翠妍九老圖中休着眼世間元有地行仙
　　　　琉璃肺
撃鮮爲具樂朋簮辣品流馨漲緑沉犀著喜辛忘海
味霜刀争割快牛心四筵談屑霏餘烈一縷冰漿濯
　襟勝過屠門矜大嚼夢雲飛逺蹛林深(一作隂/蹛音帶)
　　　　簡寄
　　　　魏叅政兼謝白紵之貺
草木先聲漢嫖姚一軍畬洞掃虵妖碧雲望杳江南
道白紵情深鄭國僑水閣燕閑時有待銀坑心計苦
相撩看看銅柱南邊月又見弓旌萬里招
　　　　樂全老人詩
樂全老子見輕安杖屦西城日徃還論福有孫應有
子閑居非水亦非山春風滿意花遮眼曉鏡浮光酒
暈顔九老有圖冝健羡一生班列素侯間
　　　　耳聵自感
人生五十未全老天遣吾聰用晦明怪志虚傳三耳
異省心先得一根清腦鳴日作蜩蟬噪霆迅時無匕
鬯驚物壯而衰自然理家翁稱譽轉尊榮(諺云不)
　　　　過顒軒先生林墓
　　　　正月十三日與陶晋卿送客回同拜墓■
　　　　予二人爲愴然者乆之故有是作庻見夫
　　　　當哀切禱之意云(詩後七日其孫/以脾疾亡)
整冠趨拜栢林煙事徃懐賢一慨然羽翼有圖期四
皓風雲埋恨便千年斯文未欲吾儕䘮乳穉冝爲造
物憐宿草黄岡重回首大書猶是廣平阡(公母夫人/封廣平郡)
(君三字蓋/公親軰)
　　　　良霄散歩詩(并序)
　　　　至元廿八年冬十一月十四日同曲山小
　　　　酌林兄北軒旣醺相與至珉溪家夜話㱕
　　　　見月色煙霏殊有春意因念数日寒沍今
　　　　夕乃尔恐一冬不三二朝而巳遂歩入春
　　　　露坊衝口而成詩何夜無月何家無酒但
　　　　少閑適如吾四人耳
散歩閑行不厭頻暖煙門巷趂冬温話深不限城頭
皷㱕晚長敲月下門一枕黒甜饒熟睡兩螯風味夢
清樽竹宫梅信今年早准備新詩問蠟痕
　　　　和曲山題太一宫詩韻
蒼精宫闕五雲高千刼塵縁謝世勞太一旂常王母
使真官裘被吉光毛仙家功行何多品人物中和第
一曹近日蓬壷到清淺獨留春色醉仙桃
䔥爽神庭積翠髙東瀛修復堵宫勞法傳四葉光前
後望重層霄一羽毛粉飾■皇圖開治道庇庥廣厦
到吾曹慇懃太一池邊月曾照銀觥醉露桃(粉飾皇/圖謂剏)
(見/今上時首陳修國史立臺省等事醉露桃謂/四/十年前陪諸公謙集方丈前除庇庥廣厦接禮士夫也)
　　　　喜雨
秋冬不雨到中春壠麥黄芽起旱塵輸販乘時祈踴
貴賤貧無䇿救飢民誰知一雨連三日走逐群巫謝
大鈞愚俗豈知皆帝力年年豊稔太平人
　　　　即事言懐
抱病三年白髮翁今年自覺更踈慵硯池敗墨無新
瀋書冊凝塵養蠧虫時向毉方求服食誰從卜者問
窮通正同農畒憂春旱三日甘霖洗歲凶
　　　　凉夜
氣機開闔貴循常極慘隆炎物返傷大暑遽罹前日
酷万金難買此宵凉啇颷借爽清庭户白露先秋洗
肺腸一枕夢歸天外境廣寒宫殿夜蒼蒼
　　　　跋御史梁公題祖隱君墓碑後中憲大定
　　　　二十七年進士仕至河南府少尹
當年中憲煥人文景仰脩齊表隱君三尺瑶鐫堪晤
語一家庭訓儘㳟懃詩書有種餘金穴簮紱傳芳見
世勛孝子思親同一致幾囬瞻灑太行雲
　　　　賈祕監宅蓄大龜來自海南盈尺三尾真
　　　　靈物也觀玩之餘賦詩以詠爲提點老友
　　　　一粲
神龜來自海中央登薦君家五福堂盈尺要開黄髮
壽巢蓮不羨緑毛香蒼鱗弇獵垂三尾元氣氲氤善
六蔵昨日朶頥觀不足榰牀長在老人傍
　　　　壽韓生弘
待扣鐘邊弟子行當年風度巳汪洋循循試看青衿
子濟濟渾如上舎庠將就緝熈從灑掃撃磨蒙垢到
輝光束脩籍手嗟何有重爲韓生夀一觴(青青衿佩/西門塾濟)
(濟衣冠/上舍庠)
　　　　和曲山冬日述懐嚴韻
幾年青瑣列朝班萬里江湖又徃還浮世舉從愁裏
過人生能肯老來閑時方多故難前料家任長貧免
後艱更有行身思寡過未能蘧瑗毎慚顔
　　　　送參政飛卿時改迁西省(辛卯冬十/二月七日)
漢庭冠劒擁群雄開濟都輸畫一功暫試邉籌■■
外又分春色入秦中風雲平步無餘謹肝膽醻知有
至公長使救時公䓁健老夫何有炬蓮紅
　　　　奉和曲山胡桃詩嚴韻
藤蔾爲菓性甘良今歲收成滿市行褐殻外包金作
皺黄衣中褁玉爲穣似憐澹泊陪尊爼滿嚥芳馨■
肺腸聞說開元全盛日十金一柈喜新嚐(又長■■/瀛傳羙法)
(■膏同嚙/便非常)
彼桃根植自羗南遺種携來漢使驂雷斧斫開驚蟄
卯雪穰翻出合歡蟾華池増潤酥同膩老頰含飴蜜
比甜想得上林𥘉結實百官分賜露恩沽
　　　　餞中丞羲甫還　闕下(并序)
　　　　予與中丞羲甫同官歷下自後君由維陽
　　　　移秦中不肖亦承乏福唐地之相去也萬
　　　　里時之契闊盖八年于兹壬辰春正月邂
　　　　逅衞南尊酒間握手道舊殊歡暢也因話
　　　　及弊居醉經堂珉溪曰今易爲春露矣予
　　　　即曰春露堂中秋澗老君應聲云可對梅
　　　　花軒下栁溪生盖君游蘇門稱栁溪生提
　　　　憲開封以梅軒自號故云即舉酒嘱予曰
　　　　可足爲一詩見贈因輟聮成篇以光行色
　　　　其辭曰
緑波春水浄長亭樽酒相逄話故情春露堂中秋澗
老梅花軒下栁溪生十年一别渾如昨兩地相望不
易并三篋𥙷遺蒙　睿眷寵光浮動　漢公卿
衛南讌集纔終日歷下分携已八年玉樹風神猶夙
昔弹丸詩句轉清圎傳家有學光先業　望壠求書
憶昔賢從此玉墀冠劒地　漢家勲業有貂蝉(第三/句一)
(作肯堂有/構傳先業)
　　　　和曲山見示十六夜詩
三杯兩醆醉朦騰門巷歸時月色澄人影共三驚傑
句元宵過五䞉殘燈遊觀縱羙吾誰與老病相仍子
不勝昨晚詩來知勿藥樂於相對逺方朋
非隠非啇處市闤出門即礙覺行難虚名藉籍知何
有世事悠悠興易䦨化日舒長饒驟暖新詩吟苦有
餘寒書生伎倆冝人笑兩束賡章要不刋(爲曲山欲/以近日唱)
(和等作編集成帙/以示來者故云)
　　　　寄贈緫帥便冝汪■(壬辰正月二十/一日過衛)
　　　　前日劒騎過衞幸得一識英表勉贈二章
　　　　庶見微懇
瑊晟𫀆鎧鳯花紅颯爽英姿百戰䧺歌雅有懐千里
隔停驂還喜一樽仝忠傳孝繼來家法谷静川空見
驗功自古詩書出名將將軍今日漢膠東
隴西名將相山東與别諸侯揔不同隴右風塵天一
柱將壇　恩禮漢元戎秦風儘詠車𥻘冨魯泮重看
獻馘功想得朝　天承讌衎教坊金纛彩雲中
　　　　燈市行樂
人喜時和更上元春城風物覺清妍罇罍傾倒非吾
事杖屦游觀有樂全澹澹陌塵燈散後迢迢春箭醉
吟邊新詩不獨書閑適待與清時俻管絃
　　　　爲曲山乆病作詩以慰之
曲山隠机一冬餘心事中間合减除委巷莫悲來結
駟蒯緱休詠食無魚木欺脾土冝甘養詩梗吟吭可
暫踈六十坡仙年未老万縁灰冷覔方書
　　　　再和慰曲山前韻
一身之外揔爲餘應有閑憂合屏除出宰莫悲淹足
驥研精休効蠹書魚兩盂充腹冝相調一盏和顔未
可踈休信安心泥禅術内經還是不刋書(若以老年/閑遣興或)
(若以遣懐餘習在/内經還是緊看書)
　　　　予拜顒軒墓後七日其孫以脾疾亡復作
　　　　詩以哀之
悲風吹野白晝隂吞聲不作短歌吟尚期穉子有餘
慶少慰先生未了心玉樹淍殘天已老蘭芽助長思
空深因懐此老含飴語地下相持淚滿襟(穉子一作/委蛻委蛻)
(岀列子子孫者/天地之委蛻也)
　　　　僮哀詩(并序)
　　　　僮姓李氏小字八齡十有六歳壬辰夏後
　　　　六月廿九日因戯水濵溺死猊渦予時卧
　　　　病不知以數日不來見疑其有異且覺夢
　　　　思恍惚及旬餘窮竟所以乃云已死矣爲
　　　　惻然者累日其辞曰
來從汀郡六千里執役家僮二載餘兵死不教承舞
槊陸沉誰料葬河魚樵蘇晚到虞踈失庭户晨興憶
掃除善遇力傭平日事一朝不見意何如
　　　　挽揔尹湯矦
井幹臺邊始識君共山山下酹新墳攀髯猶是風雲
夢分陜仍髙牧伯勲翠琰能書無媿筆石麟休認辟
邪文泉扄儘慰承家望又見賢郎逈不群
　　　　題珠簾綉序後
七竅生香詠洛姝風流不似紫山胡半床夢冷珠簾
月(用煙中/怨事)一序情鍾楽籍圖鎚破小山犂舌獄倒翻
卓氏拍沽壚芳悰苦殢同心賞遏断行雲唱鷓鴣
　　　　題香山寺畫卷
送客當年過玉泉醉中遊賞得竒觀一泓湛碧浮僧
鉢幾葉秋黄打石欄山色空濛金界濕松聲清泛海
波寒吟鞭囬首都門道斜日歸時翠滿鞍
　　　　過朝歌與苦齋馬上聮句
三十年來老友生論文談舊見(交/情)清時健在巳多幸
白髪相從復此行朔吹號寒欺破帽重隂掃静喜新
晴憂先樂後平生事一笑長驅過故城
　　　　題府判黄懋卿手卷
簿領當年憲府㕔已期公叔與同升爲觀臨事多難
際素有持心近厚称荷槖儘高蘭省諭判花清映玉
壷氷漳南未是淹留地變化重㸔九萬鵬
　　　　送舎弟南歸穣下(壬辰十月廿/日彰德相别)
相思渭北常年事逺送漳南恨别心沙暖暫聮鴻鴈
序霜寒凄断鶺鴒音兩郷健在都能幾千里含情老
更深慰浣此懐知懇切不文消息到浮沉
　　　　觀光
化日舒長静八埏䕫龍布滿　紫宸班閭閻有喜科
差少煙火全踈傳舍閑象緯拱環天北極聲明漸及
海東蠻春潭不用弘農寳斗米三錢濟歲艱
　　　夀右平章不忽术
黑頭便挿侍中貂湋水春風憶共僚學術自𥘉希■
聖哲羽毛今果見雲霄心存經濟開公道天與精神
本朝　紫禁煙花縈繞裏青松千尺儘難凋
閱清朝玉笋班龍麟誰似相君攀事多簡省經綸
道在從容奏對間黄閣不知金印重思亭清似玉
閑鳯池剰有如澠酒細㵼瓊杯暈夀顔(一作梅花/香)
(長醉春/玉鍊顔)
劒履光清斗極邊秋風庭户净吟氊北門視草情何
宻東閣觀梅暖更妍白髮詞臣從寂寞青天鵬背鹵
三千一樽細㵼新豊酒此際於君分合偏
漢相規隨有典刑讃書今傍太微星甄陶品彚均元
化業履貂蝉自六經飬浩以剛鄒孟直誠心無愧魯
齋銘細傾東閣梅花醸長對西山未了青(時拜御/史中丞)
　　　　賦王詹丞　宣賜玉杖(王諱慶端字/正甫藳城人)
青宫宿衛舊將軍家世今誰萬石君千騎　寵光承
眷頋一枝方杖　表忠勤静臨春桂堂階月暖帶紅
鸞扇影雲若把璠璵比良徳徤於羅結更温文(一作/前日)
(倚毗今有効雲/臺從此策高勳)
　　　　同鵬飛遊長春宫
步入方壷别有天茫茫雲海道家山甘河真遇自伊
始鐡鎻髙垂不可攀黒入太隂松桂老望空玄圃水
雲閑臨漪門外春風暖将復流紅到世間
　　　　張鵬飛治虎骨爲鎞挿作詩以贈
張矦骨鯁霜稜稜削出雄軱瑩且精厭猛細將鵝作
項差肩羞與鹿同名寢皮食肉真吾事理髮繙經入
小成持贈有懐增老健一簮秋氣見𥘉横
　　　　虎腦杯二首
帳竿圍錦稱談兵猛腦刳來正可觥製就要爲元惡
戒飲餘便覺谷風生瑣紋漬血紅猶濕酒力増嚴氣
未平廣㑹長筵莫輕出慮妨倀鬼淚縱横
犀船螺斚脂粉具老頂刳作元戎觥撩頭無復盗跖
怒持飲頓覺隂風生鎻紋漬血紅猶濕酒力增嚴氣
未平䲔吸長筵莫輕出揶揄倀鬼恐潜驚(一作更啜/梟羮戒元)
(惡却思倀/鬼恐潜驚)
　　　　十一月十八日壽宫小集(六祖真人牛教/授伯祥張按察)
(鵬/飛)
十稔相望不易逢一樽誰料此宵同笑談偶得陶元
亮賔主不分龐徳翁竹葉添春冬後緑燭華留喜夜
深紅鼎邊句就東方白却恐彌明訝不工(訝一/作笑)
　　　　贈牛教授伯祥
　　　　牛君伯祥以失馬辞見示意甚悽惋雖情
　　　　之所鍾正在我軰然思而不置恐傷天和
　　　　而病吾子也故終之以電露之喻
朝看頏頡燕于飛夜聴城烏有暗啼風拉綺絲疑晤
語鏡翻鵉影夢雙棲屡空曽改安貧楽當饋難忘舉
按齊不見六如亭上客此情断度不容悽
　　　　壽長春張真人
絳闕蓬山不易求春風瑶草夢麟洲未如華表千年
鶴纔閱人間七十秋道紀有方蔵妙用玄談登對動
宸旒慇懃一炷嬰香供吹滿壺天十二樓(登對謂嘗/以老子言)
(上對/■㫖)
　　　　送王講師歸終南舊隠
青城仙馭本翩蹮自惜繙經老閉關藜杖偶隨雲暫
出草堂今喜鶴飛還道凝甘壑冲融際詩在終南紫
　去去黄塵今古道幾人囬首似君閑
　　　　吾友鵬飛張君壯歲論交十年三遇少聞
　　　　如意多見隠憂燕越相望契闊復爾衰年
　　　　逺别互深相愛之情判案須煩例有三惑
　　　　之誚氷清玉㓗餘孰何堪下怨上疑自昔
　　　　如此在李華而未免於吾子以何如若作
　　　　計以處時冝貴和而容衆子其行矣詩以
　　　　送之
四任邊除見壯猷空拳搏虎踣三彪得便宜處無再
徃當計㑹時須逺謀花柳都城終歲好江山南土蹔
時游倚門妻子愁仍破檣燕聲中莫少留
　　　　送左丞董君行院金陵
壘壁光寒海徼深未容緩帶畀分臨旌旗動色真餘
事節制無方是自侵纒索要知今日馭戎機還盡老
臣心迎仙門外生祠栢親見森森緑滿隂
　　　　朝謁柳林行宫二詩(并叙)
　　　　至元癸已二月四日臣膺惲臣文海儼居
　　　　信朝謁春水　行宫於瀘曲之柳林優蒙
　　　　睿眷詔録年名以聞引進者中丞崔或𬒳
　　　　沐　天恩敢綴為唐律二詩以表殊常之
　　　　遇臣惲謹序
漢家
天子獵非熊五柞長楊是近宫　萬騎逺臨滄海右
五人同拜柳林東自憐賤子承　恩眷重為斯文惜
至公更擬論思叅政議老臣何有沃　淵衷
千官扈蹕　翠華東　詔許諸生見雪宫商嶺採芝
慚綺季新豊需　命似姚崇名煇􁂍管猶通籍簡在
儒臣要勸忠歩出　禁闈傳少俟長楊髙樹動春風
　　　　癸巳清明後三日偕益津李士觀登太史
　　　　臺
客中何處散幽懐放眼高明恐易裁兼覺形神未全
老試憑筋力共登䑓山河繚繞陪京壯樓觀參差落
照開曵杖不知雙髀困銅駝巷陌晚歸來
　　　　奉和李樂齋登太史臺詩韻
衰􁓓形骸俱諱老較量筋力共登臺漸忻就日瞻天
近不惮捫參歷井囬歩下玉堦驚峻極立殘夕照尚
裴徊銅駝巷陌歸時晩一笑傞傞曵杖來
靈臺璇象兩巍巍夢寐三年始一窺日挾陽烏飜倒
影天浮圎盖入銅儀當時東觀張平子此日吾元郭
若思羡殺漢儒皆實學幾曽分異限藩籬
　　　　和李樂齋馬病詩韻
■栁都城約勝遊閉門飜作抱官囚血糊駿足幾無
■眼昧庸工悔悞投䇿杖恐招徒歩誚求全飜得蹙
眉憂自今安驥君須記鍼法從來是把頭
　　　　爲中丞博陵公壽
■　如君冨遠圖報　恩多半薦賢書義方對
　　何婉玄素囬　天力有餘論入事機包細大望
　　見舒徐近年黙數康時奏儘是汾陽極品除■
　　　　喜荅李六祖病後見憶
■韻郷心兩疊稠竹宫長記半冬留橘房嬉戯有真
樂鵬背逍遥忘逺遊清夢偶便旬月寢巖花空抱一
春愁朝來好得平安報香滿經臺紫氣浮
　　　　送呉僧清琬長逰　上都
顱骨巉巉犀揷腦繙經休作越僧看潔蠲心行抛塵
累飛跳天星得妙觀化日閻浮天竺小秋風蘭若野
僧殘囬頭清磬千門裏曇鉢花鮮照眼寒
　　　　挽樊君道録
每歎玄門道有綱樊君扶翊冠簮裳公材絶似張嵩
岳術異初非費長房樽酒笑談才宿昔玉棺飛堕便
蒼茫仙遊乆厭人間世華表歸來意未量
　　　　荅晉卿教授
蒼狗雲衣日易飜桂薪珠米住京難百司扈送囬
銮輅一室虚潜盻冷官老境静思林下樂郷書喜向
枕中看絳紗㡢底絃歌樂政恐天教柰歲寒
　　　　挽趙公同簽
　　　　不肖惲自壯嵗辱知頗厚意廣才踈竟成
　　　　堕窳曰暮懷人豈勝慨嘆魂而有知庻幾
　　　　少慰其詩曰
氣鬱元龍漢魏豪豈容空見卧床高力籌戎務開樞
府膽落僧奫拜莭毛隂授有機黄石略夢歸何處赤
松遨傷心此日題詩客老淚縱横溼佩刀(公使日本/回相會於)
(平陽以本國佩刀見贈詩純用留/矦事者盖以公全似漢𥘉異人)
　　　　詩餞王中丞復任中慶諸路行臺愛仰之
　　　　懐義形于辝知音者無惜同賦
■詔行䑓自昔無恢恢天網未容踈滇池逐鰐眞餘
■霜簡收炎見壯圖報政果符銀作驗立朝囬看玉
　　此身雖逺吾民晏肯憚風沙萬里涂(銀為驗𥘉/赴雲南時)
(二笏乃/諭日若委付/将來以此銀爲驗)
　　　　過樞東府二首呈王院判仲常
　　延英殿廡風道傳宫語近軍容自從文武岐分
　覺韜鈴勢轉雄畫㦸凝香連嫖衛(出長楊賦云/乃命嫖衞此)
　　　　赤囊封愾折邉衝郤縠莫詫詩書將谷静
　　要駿功
　　　雄見致隆所衝樽爼沃渊衷庭花露重凝深
　　石犀寒辟軟紅國論動能叅兩勢朝堂(亦作/陳蕃)寕
　　　空歸鞍細嚼輪䑓詔兵寢刑清是極功
　　　　題峗山白石洞野齋序文後
　東北望峗山滿馬風埃憶徃還白石乆聞經洞
■碧雲誰似老僧閑夢驚三十年前事詩在推𫾣月
　　安得野齋相約去松風岩壑共躋攀
　　　　送王司業嗣能倅衢州
■年持莭使閩甌端是騎䲔汗漫遊兩浙江山真罨
畫三衢風土似中州兵餘獨重瘡痍苦政異無逾檽
■謳此去新詩更瀟灑所思多在望濤樓
　　　　完顔士慶赴任蜀省來别索詩(係金/内族)
秋滿長安落葉紛天葩根異獨竒芬氣酣不在新豐
酒志逺先馳蜀棧雲幕府文書無整肅郎官心事足
忠勤腰間四世千金劒又見清光湛斗文
　　　　輔提刑正臣挽詩(并序)
　　　　䑓憲者煩長道而服群醜也昔魯人以泮
　　　　水頌僖公而曰敬慎威儀維民之則載色
　　　　載笑匪怒伊教如提刑輔公有焉又如諸
　　　　生廪継于邁思樂何啻采芹藻而已不肖
　　　　猥継公後親覩斯羙豈勝歆歎盖學校乃
　　　　國家之元氣故予特以崇學為言使留心
　　　　於簿書米鹽間者聞先生之風庶幾知所
　　　　自云秋澗王惲謹序
澄清心事見褰帷只道剛稜未盡知霜逐簡華森憲
府力宣風化作邦基廟堂留像瞻遺愛寒藻翻香舞
頖池夢到養源堂上月至今鐘鼓似清時
前年學館拜遺祠此日看君堕涙詩飲食固云飢渴
易教條能盡後先冝豸霜肅政潜梟歗文藻翻香舞
類池夢到飬源堂上月至今鐘鼓樂清時
　　　　李廷珪墨瀋世傳能定人神志予病乆思
　　　　若慌惚因假之師孟研汁一龠飲之戯漬
　　　　餘(復/香)賦詩少見無聊頼之緒時癸巳八月
　　　　朔日也
龍劑如珪獨擅唐洗心今試秘
　滿意濃薰月露香靈府䇿
　　　　文戰非吾事正
　　　　送鄧郎任繹州
我客京華識鄧郎怳如身在■齋傍三年載筆同詞
館一字論文憶夜牀老去光隂都幾許别來雲海尚
相望玉堂昨夜秋風冷夢裏歸心到汶陽
秋澗先生大全文集卷二十一
秋澗先生大全文集卷第二十二
　　　　誠說堂
三牲致養應爲易楊子怡親志所難滿抱忱誠無少
慊一杯菽水見眞歡詠歌豈取時人譽温清思貽後
嗣看想得歲時稱慶處春風香藹紫庭蘭
　　　　史宣慰子明友松亭詩
壯歲英威大樹馮老依松翠飬襟靈秋聲幾泛投壷
唱偃盖空懐倚杖形華屋丘山驚夢断玉堂編簡爲
君青千年貞魄棲脩幹不信龍泉閟夜扃
　　　　壽張左丞子友(甲午正月十六日)
箕尾儲精一氣氲仰看風骨秀而神青宫羽翼風雲
舊黄閣調和鼎鼐新若論捄時非易得與同熈載更
誰親一盃重為君矦夀紅藥堦前要好春
春坊璧月桂瓊枝人物風流映一時四海蒼生欣望
愜兩宫和氣對時熈西池進讀霑殊遇東閣追攀辱
舊知此日夀君冝有頌載歌箴儆武公詩
供職詞林已四年今春添壽倍增妍詩如東閣梅花
細人在春坊璧月圎漢業翼成無跡考遂𥘉亭暖覺
春先沙堤有語蒼生福好在論思拱御筵
今歲調元事體新風雲開闔入經綸兩宫受賀安磐
石萬國歸心有老臣相業儘高麟閣讃醉吟時到野
亭春五雲深處台星爛長見清光拱北辰
　　　　甲午歲正月二十三日右丞何公■麟華旦
　　　　謹奉唐律二章■介眉夀
　婆娑一畆隂貞姿不受歲寒侵侍謀東閣時情
恊養浩南䆫夜氣深閑縱詩懐穿理窟静觀犧易見
天心百觚剰有春風醸重為明時要細斟
叢䑓袨服士如雲又見聦山一氣春帷幕細談天下
事典刑渾是老成人詩來東閤梅花細歌入民謡漢
法新健羡武公冝自儆太平勲業畫麒麟
　　　　過左副賈相公新阡
左副新阡何處㝷祁陽東北望喬林連城政羙無瑕
璧萬卷書多遺子金冠劒圖形凌閣重風煙埋恨石
麟深峴山欲堕豊碑淚桃李公門緑滿隂
　　　　彭澤二賢堂為江州周使君賦
歛裳宵逝無三月待臯鳴琴蒲五年與論行藏元有
異比量心事本同然浴光力取虞淵日示貶忠凝甲
子編千古新祠祠下月不應獨照二公賢(謂分光於/使君也)
　　　　李清甫分齋
鷃飛不過丈㝷間鵬翼雲垂九萬摶毎自忖量彛秉
外就中増損一毫難洗心俠習從多可放眼青天有
逹觀拈取榜齋才隻字此身還有㤗山安
　　　　送表弟雲卿經歷赴上都先時韓壽院判
　　　　仲常詩有通介不隨新進士虀塩依舊老
　　　　書生之句大為王君稱賞及北行仲常用
　　　　元韻餞贈韓持詩見示亦請予依韻相送
　　　　因勉為賡賦
樞庭機務貴謀成調議中間執倚平經事莫深吾弟
慮臨機能盡上官情正煩幕畫孤忠壯肯着車輪■
角生明日馬頭新店路居庸山色照吟觥
　　　　秋曰宴廉園清露堂并序
　　　　右相康公奉
　　　　詔分陜七月𥘉一曰宴集賢翰林两院諸
　　　　君留别中齋有詩以記燕衎因継嚴韻作
　　　　二詩奉
　　　　平章相公一粲時坐間聞有後
　　　　命故詩中及之
何處新秋樂事嘉相君絲竹宴芳華風僯柳弱婆娑
舞雨媚蓮嬌次第花照眼東山人未老舉頭西日手
空遮賔筵醉裏聞佳語喜動金柈五色瓜(頷聮一作/高雲錦席)
(飜凉吹翠蓋/紅粧簇藕花)
朝野歡娯到靖嘉五年經制見金華先聲逺動秦川
樹後命光融　紫禁花歸騎不妨沙路晚留中恐為
國人遮(暗用司馬端明/留䑓西洛事)自慚忝列絲綸地憔悴秋風
一繋瓜
　　　　徳壽殿玉方池研(理宗所/御徳壽殿爲太/上皇後所居殿緝熙講理)
(殿也硯即/碧絲歙)
玉斵坤形霮四溟丹書猶認壽宫名紛紛落墨騰蛟
霧淅淅秋風拉瑟聲神物不知崑火烈碧絲今對玉
堂卿眼中多少興亡事白髮孤臣㝡愴情(當時同僚/承旨留中)
(齋學土刘東崖侍讀/趙方塘皆宋人也)
　　　　甲午秋七月九日扈山(約/赴)李君水芝之會
　　　　予以事不克徃明日例徴詩因継中齋韻
陪京秋早物華清杖屨迎秋出綺城蓮社與吟千葉
白盤餐非為五矦鯖眼中閣老何瀟洒意外浮名任
易更唯有柯山山上月歸心同照石梁横
飛盖追隨野㒷清冷煙踈雨濕層城两舷踏足空蓮
唱大嚼過門得鼎鯖錦席髙雲増爽朗秋風殘暑喜
交更竹西歸晚留餘思詩在夕陽澹處横
　　　　為周紫岩賦冬日牡丹(蘇州人右聀出身/新簽两浙行省事)
(中齋/索賦)
翦翦江風十月霜寒梅時序見花王一枝重薦金盤
瑞滿幄濃薫麝粉香恊氣暗扶忠莭壯名葩來伴紫
岩芳故園從此恩光爛卷裏題詩半玉堂
　　　　再継前韻贈中齋承㫖
先生襟韻氣之清開府歸來客薊城雅集不知河朔
飲名談有味徳麟鯖歸心落曰常躑躅世事浮雲任
變更夢到柯山山上月流光還愛石梁横
　　　　賀梁參政陞拜　左轄
故都喬木百年春累葉簮纓得相君馬出渥波騰逸
氣豹藏玄霧見竒文十年佩玉何清響一見英標勝
素聞剰說鼎調多至味兼收時到野人芹
　　　　題奉常李謙甫歸覲詩卷
十載馳書望玉関一朝羅拜喜生還温顔孺慕猶親
側秉燭相看似夢間棣蕚香凝姜被暖故郷誰羨錦
衣班鶺鴒庭樹春多少車馬西行揔　詔頒(一首句)
(■四十年阻離殊城喜生■景一■/蕚韡承餘讌樂錦衣誰夣/照卿國)
　　　　賀唐承㫖新堂落成
碧鷄華構喜新成軒瑣虗明夜白生花影入簾詩思
淑琴聲當户月華清人生孰若安居樂樽酒重㝷■
雨盟不作老張輪奐頌玉堂青議正煩卿
　　　　甲午八月一曰赴李揔𬋩蓮溏之㑹坐中
　　　　走筆賦此
斗酒𥘉醺倚畫欄藕花紅映万珠盤野烟髙柳吹衣
湿碧落銀河照眼寒老去自知情味减興來思盡故
人懽相逢一笑真難得况復君矦禮數寛
　　　　諸人酬詠既已復和前韻
垂枊横橋轉赤欄望中清興散愁盤玉淵堂逈山光
碧秋水䑓髙午景寒爛熳不知前日㑹唱醻當記此
時歡平生肝膽向人盡不是悲秋強自寛
　　　　甲午中秋日宴同簽洪公東第賔僚集賢
　　　　翰林两院而已將暮雲隂四合既㱕月明
　　　　如晝偶賦此詩且記盛筵三首
今年秋夕賞心何絲竹堂深間雅歌三院盍簮都下
少四筵登味海東多休辭皂蓋停車轂盡倒清樽待
月娥两䄂桂香翻未盡更憐㱕路影婆娑
赤囊無騎海無波今歲中秋樂事多為愛頥軒吟㒷
逸來陪詞客醉時歌紅雲照眼瞻天近白髪欺人奈
老何連夜暮歸驚夢異林間金背看陂陀
梢梢英氣秀横秋此日青雲接燕逰賓府笑談詩禮
帥故家人物鳳麟洲爲憐桂影饒清賞㱕避金吾怯
晚留爲見頥軒慇厚意更將遺㒷較詩籌
　　　　題髙和甫侍郎先世圖譜後
故都喬木幾蒼蒼髙氏宗支慶緒長两世簪纓登相
府百年忠孝見諸郎觧紛晉漢多隂積歛衽韓劉避
耿光十襲宝蔵防墜佚衞公遺物要同芳
　　　　送東崖學士緫尹建昌軍(九月十三日)
待　詔詞林整十年黄金横帶列朝班紅雲黼扆瞻
天屡白晝郷關着錦還顔筆謝詩增曠逹銅陵碧澗
夢躋攀殷勤華子崗頭月先借清光浣别顔
　　　　遊水峪
雨沐山容曉更鮮峪深行入洞中天林間石碇傳經
鉢嶺崦雲封種玉田世味酸鹹誰自信人生聲利古
難全道人㱕潔冝諳此抱石㱕來煑夜泉
今秋山北迓囬鑾偶淂新詩記徃還臣子要知吾分
在功名休問老天慳滿軒光寵㞐庸道两䄂風煙水
峪山同見同㳺又同樂從容恰及一旬間
　　　　過誨之髙兄新㞐
髙子幽㞐逺若村北城城下栁蔵門寒因霜早收梨
栗貧喜家安遺子孫閑裏有詩渾澷㒷客來止酒對
空樽自慚過訪成踈曠戀恋相看到日昏
　　　　為洪同簽書諸公中秋燕集詩卷因題于
　　　　後
■詩靉靉碧空雲一様書來更可人落墨空飜
黒清呤真有鴨江春鷄林取重吾何有樞相知音世
罕倫還笑愛鵝王内史冩經時與羽流親
　　　　壽泉平章
两朝元老漢刑儀宣室深香侍受釐愽識不遺三篋
秘拜公應較十年遲敢從汗簡聮清秩喜爲裁詩薦
夀巵瀚海緑波三百曲歲浮春色上芝眉
　　　　壽董承旨(正月十一日)
百觚春酒遐年壽千首新詩二品官窮達不爲身外
計功名儘向後來看細圗野隠明歸志静撫孤松愛
歲寒此日稱觴冝有頌两宫恩眷古爲難
　　　　送縉雲教官伯譲之任浏陽仍和見贈韻
縉雲遥裔以才聞逺任長沙吊楚臣論學拜官甘冷
職過門求益有斯人道傳伊洛真吾事詩到齊梁恐
後塵領取漢家声教去六經何地不陽春
　　　　元貞二年丙申元㑹曰大雪
万宝陳庭未是竒千官朝處玉為墀静看整整斜斜
態不礙蹌蹌濟濟儀法部氣嚴催箭舞　御炉烟澹
湿鵉旂小臣歸羙豊年慶不數元和賀雨詩
　　　　送省掾李希顔隆㒷緫判(西京人)
春水延芳扈從辰笑談鞍馬見情真幾年畫省含香
掾一日公堂入幕賔政異莫如官事簡心丹囬夢帝
城春古稱四海皆昆弟洒落如君有幾人
　　　　題彭夀之慶八十詩軸
竹色宫墻野粉黄百年遺老見張蒼青雲仕宦思■
昔白髪光隂在故鄉歩健不知鳩杖勁眼明猶烱竹
書光若從九老徴遺事好着丹青畫宝坊
　　　　大賢詩三首(并序)
　　　　甲午歲正月廿二日癸已偕翰林諸君謁
　　　　太傅伯顔公於東城甲第之北堂公姿威
　　　　不見猛簡不失和眞魁傑人也公𥘉至燕
　　　　首詢諸何右轄曰翰林諸老今在者誰及
　　　　是厯問各官夀期今供何軄醻禮間頋相
　　　　謂曰
　　　　朝家所以養諸老者正㠯乞言論政而巳
　　　　如事會議各頋官守未免或偏若集之同
　　　　僚則議論通一所益良多某曰前丗立益
　　　　政院者正此意也中丞崔相亦以為然乃
　　　　知公深謀逺至氣量含弘　朝廷之上軍
　　　　國大計心無或不在所謂大臣以道事君
　　　　者也既而公出衆俟門屏間遣純綱來謝
　　　　曰不敢多勞遂退因淂大賢詩一首紀其
　　　　披覩之快後二年公府掾張楚持畫像懇
　　　　予哀挽既書鄙辭載惟疇昔情有不能已
　　　　者且念六合雖一相業未展天不愁遺哀
　　　　斯民之不幸也噫因附錄于後
萬馬龍驤宿漠陲朔雲邉雪避旌麾麟逰近藪人歌
瑞虎在深林氣甚夷觧甲齊山降宋日鞠躬趍陛入
朝時有懐不盡蒼生事空詠皮公七愛詩
使華來自海西邊一日風雲擁將壇仁信有餘收戰
格旌麾不動下臨安應憐文武匡時切忍對麒麟畫
像看不獨臨淮開府掾追思勲徳淚闌千
軍容機政两儀刑自有胷中節制兵直道事君忘智
勇丹心爲國儘忠貞風雲感㑹千年契笳鼓歸來六
合清遥想翠華秋獮際
聖情凝佇聴鼙聲
　　　　異菊圖一枝十花容色各異未之見也故
　　　　賦
枉說重巖細菊班連眉十様更清妍不辭老圃秋容
澹要見花神景氣偏越被香濃薰百和柴桑人去巳
千年醉吟不用江州白此日東籬得董仙
百品流芳見巳稀一枝獨秀更堪竒秋陽借暖留三
徑翠䄂分香列十眉竹外晚粧眀閣院月中青女要
新詩繁華凄断長沙夢畫裏淵明又一詩
　　　　聞友人買犀帶
聞君饒價買犀躔佀爲精神見老年論品要勝華衮
異垂腰猶欠玉魚懸通天即是裴公賜素髮其如白
傅顛留取百錢休妄費安排開歲置貂蟬
　　　　贈瀋州朴生子温
踵門來謁樂新知自說容城指授師孤鶴逺從華表
下六經都向管中窺西山掃墓懐私叔東郡趨庭儼
聖恩莫把一簞顔氏樂春風吹作錦囊詩
　　　　送緫統佛智師南還
　　　　釋教緫統佛智大師姓積寧氏名沙囉巴
　　　　華言為吉祥慧也西番人祖相嘉屹囉父
　　　　沙囉觀以象胥主譯諸經至師八世矣師
　　　　早侍　帝師彂思巴受知　先朝精詳内
　　　　典又喜儒書樂與吾属㳺元貞𥘉選師爲
　　　　江淛緫綂眀年率諸山長老入覲獲侍清
　　　　燕啓沃一言煦燠三呉同熈大覺未㱕江
　　　　東父老投牒行䑓趣師南還將行以贈言
　　　　為榮因賦是詩以送
白足毗耶不易逢鬢絲禪榻偶相同經耒震旦三千
界人在天龍八部中滿送酒船浮北海細薰香霧供
南豐江東父老催飛錫要沸潮音與海通
　　　　與梁揔判楊少監武子劉揔管叔謙㑹梁
　　　　都運髙舎别墅夜話帳中樂怡怡也梁君
　　　　索詩因書此以荅雅意元貞三年二月十
　　　　八日也
問字嘗思過子雲一樽梁墅喜情親清燈夜話逢知
友喬木蒼烟憶世臣野水添杯無盡蔵矦門儲慶有
餘春五枝休数燕山竇黄閣經綸見秉鈞
　　　　挽子敬楊君(終唐州知州子格母弟)
青血陂陀閟夜泉鶺鴒庭樹巳瀟然一樽卺飲留情
話五馬長㱕是别筵黄壌冷埋林下璧緑坡空泛幕
中蓮息軒未覺風流逺行見吾彪歴試年
　　　　送李敬甫之任靖江揔管
海山蟠亘十州環桂嶺西南隘漢関吾子有材稱吏
治土風從古號時慳老天形势開炎徳赤子龍蛇雜
洞蛮交致㤙威民事了䨥旌歸早慰慈顔
　　　　呈髙麗世子
霞綺紅潮鴨緑清風姿渾是■父王英礼文曲折猶周
制　脂澤􁁃濡見■漢甥衡宇接談今日欵中堂
陪宴嚮來情鳯凰池上應囬憶慚愧朱絃一再行
　　　　冬日海棠
玉環朝醉緑雲鬆　足幽軒不信冬春色暖私神草
異丹砂重見海洲紅銀釭侍寝留髙照青女憐嬌偽
動容似與方平慰親老金盤佳品不教空
　　　　夀唐承㫖母王氏(承㫖五六嵗■授/孝經論語於母氏)
教子堂深暎謝幃碧梧停鵠發英㽔燕脂點額猶宮
様懿範齊家備母儀香裏鵉花囬紫誥雪封梅信動
横枝百年好在升堂拜歲嵗分香入夀危
　　　　慶王彦舉太夫人九秩之夀
花栁西池點翠妍婺光曽現竹宫烟年髙賜幣承■
恩重子孝能忠見母賢女誡看耒形管煒雲花行墮
誥鵉鮮風流九十人間福纔是平頭第一篇
　　　　和樞院王仲常雪詩嚴韻
龍武新軍宿禁墻鉄関風急走降王雅歌望絶皇華
使朔雪春囬黒帝祥四海同風有今日九天清吹表
戎行两宫和氣春如水併捲流霞入夀觴
　　　　夀王仲常院判
顴骨清竒類左山紅雲香軟侍　天顔䖏心乆在升
沉外着我何妨伯仲間宻學潜隨　宣底轉新詩清
與化機閑太平有象邉聲静醉聽長歌入漢関
　　　　題節婦寗氏手卷
蘭有幽姿竹有筠秋霜庭户藹清芬誦詩巳矢靡他
節在禮𥘉無再醮女蟋蟀聲寒思暁織莙嵩魂黯􁧭
孤墳楚王祠下秋原逈消得旌書倚碧雲
　　　　贈髙麗樂軒李叅政甥朴學士中綂𥘉予
　　　　載筆中堂甞陪先相文㑹且有唱和今覩
　　　　髙標曰暮懐人不覺慨歎因賦是詩為贈
　　　　情見乎辭
鴨緑江頭老謫仙醉中吟諷得㣲言當年翰學推賢
相此日高風得樂軒白雪陽春元寡和翠鵉朱鳯
看同翻鴨江秀色雞林筆歲歲封章入　紫垣
　　　　題保定醫學刘教授慶八十詩卷
八秩光隂積慶多笑㸔金狄手摩挲前知来事疑
思邈集驗儒門似子和藥籠功名閑等第醉郷風月
飽經過雞川如畫郎山秀好在春風十二窠
　　　　和贈髙麗鄭學士詩韻
豹管潜窺見異姿雞林詩好動京師　恩深自比滄
溟濶國小方姿莭相毗宝瑟聽来多雅唱人生樂䖏
是新知蓬山歸到梅花在千樹清香醉拾遺
　　　　和雪中鄭朴二學士金司業来訪詩韻
風雪長安撲玉塵詩成馿背欲誰親海東㳺子興不
淺醉裏㣲言語更真膜拜尚思瞻國老過門今喜得
陶賔人生適意無南北宫錦淋漓未厭頻
　　　　挽馮廉副夀卿友契
漢署千官列兩曹當時儀物聳清標鞶囊議事驚孤
注霜簡摧姦見六條樂府名香金鳯曲揚橋風細月
明簫雪崖遺恨埋千古大樹風悲日寂寥
　　　　養志堂詩(為前江西省郎中孫居仁字/甫作高唐人)
㡬年臺省列清班(作聖門垂教色為/菜子嬰嬉舞褎班)㳺刄恢恢政
務閑順志如詹推致養為親捧檄即承顔餘歡方在
恩榮際純孝𥘉非口躰間開卷諸公足歌詠自今錫
類滿郷關
　　　　髙麗國王謝事詔丗子嗣位東還詩以送
　　　　之
禁臠東牀得象賢遠持龍節赴真傳静看麗海風雲
契更覺天東雨露偏萬里寵光隆　帝舘三韓春色
入吟鞭百年藩屏敦姻好合有忠精在　日邉
秋澗先生大全文集卷第二十二
秋澗先生大全文集卷第二十三
　　七言律詩
　　　　贈西雲上人(系海雲高弟)
　　　　前日賔筵偶遂披覩一言當機口有不能
　　　　言者如雲之在天水之在缾不復喻其快
　　　　也謹裁鄙詩奉為上人一噱某和南
吏用公才不易逢茶烟都颺落花風登壇懸断群機
息靣壁傳心萬法通慧眼正来珠媚浦浮雲飛盡月
當空虎溪公案元瀟灑㑹約松軒一笑同
　　　　謝岳昭文惠新暦
夣破𫾣門蝶祤翩一編星暦衍尭天人憐短景催窮
臘斗轉嚴城永日躔天外春回龍集閹林梢香動紫
生烟迢迢細忖宫壷漏正是昭文進徳年
　　　　跋祈真人畫像
何處人間有洞天青藜曽探寳珠玄柱頭留語疑遼
鶴物外孤吟覔閬仙木食草衣元澹泊竹風松月自
清圓壽宫舊有燒丹竈空憶靈砂績夜泉
　　　　送安叅政南還汴梁(并序)
　　　　叅政安公與僕定交於中統𥘉元契濶者
　　　　廿寒暑大德戊戌春邂逅於京師樽酒談
　　　　話追憶疇昔念故舊之彫零感歳月之易
　　　　邁情不能巳者謹以唐律爲贈既光回斾
　　　　且寓愚意之所託云
黒頭蚤挿侍中貂當日雲齊一羽毛忠翊殿庭稱謹
宻量吞湖海見雄豪風雲夢繞調元鼎珌奉光含切
玉刀此去斯文應有記豊碑還擬泰山髙
　　　　題南塘居士宋公畫像卷後
南溏結夏水芝香對展蘇黄拜燕堂文獻在公推故
舊琴罇娯客儘徜徉傷心此日空圖像照眼庭階失
鴈行白首那堪題徃事未容枯筆涕先滂
　　　　跋東門祖道圖二首
東門祖帳盛官儀淠淠鵉旗動漢騑燕几道尊籩有
踐碧空雲静日重暉飄瀟物表桑榆境洒落人間寵
辱機東海西邉两丘土至今圖畫見宫闈
二踈心迹本鴻冥解紱東還弊屣軽劒履中朝何百
位風雲髙駕緲雙旌問金奚有田廬計歸夣都忘寵
辱驚詔獄悖然賢傅死虗勞明主問蕭生
　　　　奉和寅甫學士九日迎
　　　　銮北口髙韻
青山紅樹映晴霓玉削方䑓積粟西不憚坡陀屡登
陟喜陪朝謁共扶携霜風偃薄千林静雲海蒼茫萬
象低心自屏營瞻恋切佩声長在筍班齊
翠華南下拂雲霓駐驆軍都漢縣西龍虎䑓髙驚峻
絶蓬瀛人老許扶携(鷺鵷班廹/共扶携)九天日月瞻光近万
國風烟入望低佳莭迎
銮得清賞牛山𥘉不羡東齊
　　　　過趙匏瓜林墓
靄靄停雲自所思樂天池上獨來時匏瓜散落和雲
　　　扶踈帶醉移樽酒草堂前日夢小山叢桂■
猿悲　因憶桓伊事却撫松筝為觧頥
　　　　長至日即事
睡起闘來催賀節牙牙紅點鴈成行灰飛琯透千門
暖繍刺功添一線長極壽百年驚過半從心七秩有
三霜發身不羡錢神潤要把青箱付窟郎
　　　　挽平章御史中丞克齋公
豸冠髙聳絳爲韝霜色横空一鶚秋癘鬼遽來
露㤗山歘裂駭黄流氣從温造行間見魂逐龍
下㳺反𬒮两行知己涙黄雲衰草夢西州
(州者蓋闇取羊/曇西州門事也)
　　　　哭挽毋弟略監使
分携洹水儘離愁誰料儀真是徹頭留别有詩驚咄
咄逝波無夢便悠悠逺逰不負江山興鞭　管樂
疇老子慮來非一事后溪溪上暮山頭
　　　　雪後即事
一雪都城二尺強桂珠生事日㝷常群鳥慘慘飛不
下萬木林林凍欲僵頭戴鶡冠丼潦倒氣■尺
泥蔵倘爲得放歸田去亦是眀時盛事
　　　　　　即事
　　　　湘雲■月二首(是日/先府君明忌日)
珎果犀錢粲洗盆瑣䆫香霧湿湘雲春風暖透青綾
被𥘉慶祥開具葉攵樨竹翠含筠籜嫩猗蘭紅茁露
芽芬細裁百疊清江錦留待鞶囊備􁊌紛
彩檻移春照綺䆫酒舩浮臘進中堂負暄比獻茆檐
日燕寢先分鈿机香缸燼翠凝鏘鳳䗶蘭膏春滿洗
兒湯頋應吾父情鍾愛一笑燈前撫坐床
　　　　送杜熙正省掾考滿授四川省都事
扣門有客稱熈正攷滿两歸得蜀除照眼郷鄰韋曲
好趍程閣道劒門㠊烟霄顧接新桃李黒業紛翻旧
簿書鄭重故人髙左轄雪山清興近何如
　　　　聞長春宫溪水復至
臨漪門外碧波瀜又見分流入道宫閬苑煙霞増景
氣寳玄松桂動春風忘機静翫沙鷗雪潤物中􁁃上
善功道脉川流元一致㴞㴞東注浩無窮
　　　　謝徐容齋贈梅
燕釵宫額蠟粧匀夢繞羅浮雪裏村持贈一枝遮老
眼淡依踈影度黄昏風流燈下佳人面瀟洒吟邊竹
葉樽我老忘情被花惱曲幈深鎻惜芳温
容齋清節楊州遜贈我官梅興寄深宫額黄嬌渾綴
蠟綺牎香淡不盈襟春融壷浸催先發雪壓溪橋憶
練尋茆舎玉堂𥘉不間似將渠表歲寒心
　　　　吊鄭徴君說心(江南饒州人將年四十以/氣疾死大都官舍善五星)
(有易學注鄭氏/新説)
春風雙節入閭門吳市東廛遇異人太易有靈蟠化
筆天星飛跳見凝神燈幽竁室驚媧畫槎泛銀漢掛
浙津反䃿兩行尼父淚定中䑓下泣吾麟
　　　　范徽卿風雪和林圖
天䇿桓桓控上㳺邉庭都付晉藩籌河山表帶連中
夏風雪洪𪷟戌北樓笑着竒謀收藥籠未妨民賦課
甌婁丈夫志在飛而食不讓班超定逺侯
　　　　題劉䖏士墓碑後
劉君襟韻晉人清耆舊風流有典刑三代鼎彛資噩
噩一家鴻鵠自冥冥胷中素貯女康訓雲際曽瞻處
士星花落草堂人去後隣翁時過看埋銘
　　　　大徳二年冬十一月同昭文大學若思登
　　　　太史新䑓周覧儀象乆之而下侍行者妷
　　　　子公特
徙倚靈䑓万象新仰窺圎蓋偃鰲􁀃龍衝都柱驚坤
軸望入星纒候北辰日梜陽烏符盎晷春浮元氣上
儀輪思侔玄化稱平于太史于今恐後身
　　　　贈不蘭奚侍御
奕世威名大樹瀟孫支騰秀見英標肅清吏黠懐三
畏摩拊民洟入六條烏府共推清廟器黑頭行插侍
中貂仕優政有詩書樂洗耳齊竽聽舜韶
　　　　廣平毛巨源夀　萱堂
百順無尊五福榮華堂髙揭緑萱名鳯花雅負忘憂
　　酒香翻獻壽觥蘭玉照庭連秀色珮環合節有
　　東風細颺簾旌繍㑹見鸞書下玉京
　　　　張子惠母夫人手卷
夫人内治曰嚴貞省定歸時有訓懲孝感庭闈深色
養德融民社見春凝凱風吹棘心何切宿草含輝樂
不勝七子有材俱茂異慶門從此福川増
　　　　王太君授誥正月十四日拜慶家庭
隆福宫深淑景長今年壽席倍　恩光鸞廽紫誥擎
來重花覆潘輿暖更香象服委佗儀範逺
兩宫朝賀佩環鏘細傾洗玉池邊酒常領春風拜
北堂
　　　　送趙提舉仲遠之順昌縣尹
望入江城鴈影翩春風吹上洞庭舩幾年戰藝東湖
上一日觀光北斗邊勝賞莫誇王勃序吟鞍歸裊繞
朝鞭詩雖六義功非易未厭蟲魚學鄭箋
　　　　送李司馬任順徳緫尹
司馬桓桓漢徹侯十年藩府佐邊籌氣凌朔漠三秋
雪人在元龍百尺樓巳濟時艱完大節又宣風化入
南州知君致澤平生事行聽民謡擁八騶
　　　　順徳道中
魏勃何人擁使軺鵲山東下半林臯清霜原野鵰盤
健明月關河鴈影高遊䆠有心空載質宰平無䇿漫
操刀黄金䑓上燕昭相甘為摳衣授六韜
　　　　贈中山賈仲器
　　　　　刻書工賈仲器中山永平人諱徳玉爲
　　　　　人誠信多巧思平生好讀許慎說文識
　　　　　解字意故刋書際多所助益衆工讓能
　　　　　推為方今第一手近趙人术甲氏亦稱
　　　　　善碑刻者膠書𥿄於石立鐫全攵略不
　　　　　失真未審與仲器所刻氣韻爲如何也
　　　　　賈今年近七旬技精不少衰白髮蒼顔
　　　　　兩目鵠視佀耻與凢禽為羣耳來求詩
　　　　　書此爲贈
翠琰梁停有異觀賈生琨削近烏欄須知成巳填書
藝信是春坊刻玉官千字誄精山鬼泣一鐙思苦夜
䑓寒惜君不致山隂禊八法從渠入木看
　　　　巳亥歳京師除夜
住京誰計畫权錢戀　闕心丹力不前干禄自慚三
釡栗借車津遣五窮舡故郷此夜偏多感衰鬢明朝
又一年乞得殘骸便歸去草堂猿鶴巳淒然
　　　　庚子元日賀苟嘉甫授徽政院長史
忠孝堂堂漢宇孫更忙相見毎留髠掃愁不爲青藤
酒展賀來𫾣白版門中議素髙徽政府清吟時接謝
公墩老夫幸有西池遇東閤垂思合細論
　　　　詩里平章公
漢家六合恢攵治雨露恩深到海涵機務捄時傳世
業衣冠故里仰華簮闔門飢凍心雖切七秩歸休分
亦堪一語倘蒙天眄去故山春滿讀書龕
　　　　謹按遺山筆録載梁氏家世甚詳中有云
　　　　斗南先　眀昌二年進士爲人讀書精
　　　　熟喜作■日幹局吏能剖繁治劇不肯下
　　　　一世人人■長於機務可謂有廼祖之風
　　　　矣故有傳世業之句
　　　　雲卿郎中方以嗣續致慮側聞弄璋喜作
　　　　詩爲賀
平生隂德爛于門况復昌黎一氣氲詩夢占祥元有
兆大賢之後豈無人蘭芽秀茁根初異海菓生遲實
自珍我老喜爲湯餅客一樽光動竹亭春
　　　　夢昇天詩
　　　　庚子春正月壬午日夜夢天風吹來星漢
　　　　未曙梯雲上征極天宇而止予倚雲下視
　　　　倒景四垂滉漾㓕沒有不可望焉者既而
　　　　覺清寒逼人神思飄揚毛髮爲森竪也遂
　　　　躡空而下入道宫與張仙翁遇良乆出翠
　　　　弗紫端相遺而悟聞夜漏下廿刻矣予平
　　　　日異夢甚多皆莫之比因作詩以記其祥
沉沉玉漏三更後鵬背扶摇九萬搏彤管夢傳江令
筆紫𫀆歸抱上巖端蒼溟赤日瞻天近碧落銀河照
眼寛欲躡　帝關誰汝畫九霄風露不勝寒
　　　　継張叅政守歳詩韻兼寓鄙懐道号秀江
官冷何心日九遷雀羅庭户任蕭然闔簮省闥何三
益珥筆螭頭整八年臘味漫斟燕市酒春風誰送米
家舩西山日薄㱕應晚自断行蔵不問天
　　　　庚子正月十一日夜夢
　　　　中丞崔公頋揖間巳知身故談笑眄睞殆
　　　　若平生殊朗然也
宿霧紅蒸海日曈分明來與一樽同煙開紫檜門■
外思遶金根豹尾中鉄柱髙標䑓闑在逰魂凄断夜
堂空一宵鬼伯相催去天上人間獨有公
　　　　介郡君王大夫人夀
宝香鵉誥欝宫羅春動麻姑送酒歌森玉堦庭花映
坐試燈門巷月舒波華筵燕喜乗軒貴白髮光隂得
壽多五福人間誰似得金盤傾露醉紅螺
　　　　送曠秀才奎東還廬陵序
　　　　奎家世吉州安成人㓜讀父書弱冠㳺斈
　　　　四方歲丁酉由長沙泛荆湘泝巴蜀寓錦
　　　城邂逅髙相一見傾蓋留連二嵗戊戍春
　　　學士菊巖降香至蜀㑹於錦宫辱相知夜
　　　　雨連牀春風嘨詠臨别且贈以言而有
　　　　天都之約㑹有司以茂異舉逹之風憲適
　　　髙相移鎮江淛附驥東來分携扵驪山之
　　　　下臘月抵京師諸公恊薦扵春官但奎以
　　　親老家貧倚門有望而動髙堂式微之嘆
　　　　遂丐之當途欲安分義俾行省扵學官委
　　　　任焉因賡嚴韻為餞且寄聲左相髙公云
廬陵俊造以奎名投刺來登北海瀛白璧定交髙祖
義錦宫持論蜀江清㡬年書劔悲㳺䆠一曲滄浪聽
濯纓聞說歐詹歸有得停雲囬首夢柴荆
　　　　大徳四年五月中旬余從太史郭若思求
　　　　畫周文公肖像者數日竟以事奪因作此
　　　　詩以見鄙意幸賜采覧
十年寤寐周公像幾嚮軒墀拜髧絃宗祖配天終北
面洗兵而雨見東征道存履舄歌狼跋天動威靈表
聖誠久矣吾衰嗟不復仰儀䑓下候神礽
　　　　賀威衛王公夀
威尉厖眉七秩春不車不杖曵朝紳氣嚴樞筦王猷
壯光動蛟龍羽扇新衞武賦詩伸儆抑廉頗一飯見
精神因公重惜麒麟筆待與金城老冩真
　　　　無盡藏
山海沉雄斗極邉洹江東匪玉為渊停雲晴佇思親
望繡帟香翻上冢舡山色水光無盡極竹風松月共
清妍千年山立梁中憲長與坡仙共一天
　　　　夀梁太夫人
雲開眞舘桂筆新婺彩穿簾瑞靄氤羽翼兩朝梁左
相起居八座太夫人香翻錦字鸞回誥花滿金盤脯
擗麟聞說麻姑來獻壽一杯春露從平津
　　　　贈相士李達
蒼狗雲衣耐事何都城風物閲人多神光爛爛開嵓
電法語琅琅振玉珂毎詫竒顱觀慶暦閑評均幹過
銅駝春融不逐秋陽老一笑西風付踏歌
　　　　題無名亭詩(并序)
　　　　韓右司雲卿築亭於所居後圃不侈不陋
　　　　面勢軒檻爽朗靖深窈而有容公餘盤礴
　　　　披玩法書名畫其間心適體胖冲然有得
　　　　所收家數内陳無名　最爲之冠其文甚
　　　　蔚如春雲出谷態度不一信可怡恱而友
　　　　也用扁為亭名且見夫主人平昔篤志立
　　　　行務造實理不事表襮之意喜為賦詩以
　　　　歌詠之其詞曰
朝回守口澹於鉼觸事初無寵辱驚道自上經元有
說顔瞻新扁本無營書傳遺帖三倉古坡􁀌髙堂以
雪成快意只湏揮獻議出門一笑大江横
　　　　題萬知府瑞麥圗二岐至五歧者
汝南今歲麥連雲一氣祥蒸徳化循春露潤含千壠
秀薫風披拂五岐新嘉禾共頴冝同頌神草聮莖恐
謾珍旌異頴川元有例㑹聽增秩佐經綸
　　　　送李景山宣慰夜郎仍用　别詩韻
雪山瀘水兩迢嶤天暢㤙威壯本朝萬卷堂中人寂
寂雙旌門外馬瀟瀟雄文喻蜀知無敵虎帳垂弨不
待招許國壯心如此健夜郎風教儘敷條
　　　　感舊書懐
宫漏穿花隔掖垣彤庭雲静鎻秋煙中堂載筆三千
牘玉署觀光四十年麟獲削成周柱史座寒誰憶廣
文氊應憐春草東郊思老馬何心覬二天
　　　　簾筆
貯雲含霧來江淛紗罩金盤舞鳯纎裁剪細筒裝紫
頴卷舒􁂍管束紅簾䑕䰅挫銳藏燕弗内史傳經寄
道龕自是陸卿多巧思猩毛貂尾兩無慙(作者南工/陸秀卿一)
(作誰是玉堂龜鶴手/夜深仙火竒雲參)
　　　　送不蘭奚行䑓中丞
漢家二十六將軍忠孝如君萃一門痛惜鯨波吹屬
甲盡將䑓憲付諸孫維持根抵餘忠厚包緫時情貴
直温攬轡澄清吾志在風沙先霽石城昏
　　　　寄何參政
郎山山下讀書堂萬卷芸香綴夜光賛善昔推東道
主賢叅髙臥北牎凉林烏返哺犍為守易水悲風劒
客郷撃筑㑹傾髙麥酒滿壇秋草酹昭王
　　　　贈雕鏉石抹世亨
石郎來自汝之墳性觧雕鏉到奪真一握錕刀修月
巧滿龕龍像雨花紛趍庭過我求名諱刻木先君表
世臣家廟薦蘋吾祭在露堂冠佩待三薰
　　　贈道者李雲叟
　　　道人姓李氏諱道謙出東齊世家年十六
　　　歘有悟棄家入道禮丹陽馬公髙弟劉爲
　　　　師既冠長㳺諸方洞天叅求玄契又甞圜
　　　居於陜多積静功時人以有道許之今主
　　　東雍之神霄宫曰雲叟者蓋其别號云昔
　　　王逸少與謝安石甞東逰海嶠飄然有雲
　　　　霞髙舉之志今亦以是稱豈其遺意耶秋
　　　　澗翁叙
生龜脫筒豈易事假手柱史驅群魔平生繕性契真
訣萬慮刳中付踏歌遼鶴㱕飛三島近道心安處一
瓢多超然獨立雲霞表浩浩流光看擲梭
　　　　題葛氏臨漳五福堂(係/經歴潤玉弟/字壽之)
澹澹河流紫陌長青林東下望臨漳蒼煙拱木三䑓
里書葉翻香五福堂通徳絳帷多故老謝家庭樹見
諸郎兩公出處存深意甞記吾親話故郷
　　　　龜詩(閆學士)
數尾巳知三百歲息胎更活㡬千年誤投且網寕無
夢曽獻箕疇信有靈好共鶴嬉當碧逕莫追鼇負向
滄溟松間竹下婆娑地長伴霜髯老夀星
　　　　送僧印東還鍾離詩(并序)
　　　　予寓居安貞里東行百舉武有精舎曰攵
　　　　殊僕方謝事需命間一徃焉與(僧/法)印(號無/文)
　　　晤言以適吾懐因知師系出濠之郭氏其
　　　先東平人祖班甞為弋陽部將死王事給
　　　葬於光父珎亦為州之機冝官師㓜讀儒
　　　書長習隂陽風角等術旣而悟塵出虚㓜
　　　遁入招信嘉山㝷師學浮圖法清脩苦行
　　　致價重一時爲兩淮朱制閫所尊敬特起
　　　華嚴禪院為棲息之所仍誦其品目追報
　　　母恩江淮平飛錫五臺禮文殊光相遂抵
　　　　京師叅叩叢林富觀大乗氣象其安心枯
　　　　寂脱屣榮利飄飄然如孤雲野鶴任其去
　　　　來若不為形迹所累者泝其東歸賦詩以
　　　　贈其辞曰
鍾離老衲印無攵燕薊長逰寄此身一片野雲横碧
落半牎寒曰弄㳺塵經龕入定依殘供
帝里相逢有故人我亦天涯倦逰客幾囬歸卜問通
津
　　　　保定曽揔管清隠亭詩卷
平生不識將軍面開卷題詩得姓名清隱巳安三徑
樂賔筵時雜五侯鯖春郊羽獵來緹騎煙渚沙鷗有
憶􁇦聞說懿公多賜物過門求閲儘名卿
　　　　餘慶堂銅䑓趙御史
鴈塔題名奕葉香教開娩婉亦知方湏知培植根基
厚遂見滋榮世葉昌沙麓昔聞王氏積桂華今接竇
家芳豸冠髙暎斑衣爛歲歲春風拜北堂
　　　　慶耶律秘監九秩之壽(大徳辛五九月初)
郫離山色照中華孝継忠傳自一家閲世光隂縁服
食過庭詩禮儘柔嘉啓期榮樂神多與衛武箴規慶
未涯見說壽筵香霧暖誥恩行墮五雲花
　　　　贈雪堂
雲間徙倚妙髙䑓蠡吹喧喧海會來佛界雨花香有
信石塘流水静無埃過溪破界東林約乞米蔵書李
勉哀想得大千香積供維摩方丈白皚皚
　　　　題順徳天寕方丈
水晶心孔碧雲思方外髙閑有阿師滿院緑隂人别
後一欄紅藥客來時簾扉照映鑪煙直僧榻留連茗
椀遲何䖏虚舟虚未得冷翻吟棹衆波隨
　　　　送荆書記幹臣北還詩(并序)
　　　　幹臣叅議覆事南來與余遇於襄國連日
　　　　道舊契闊之懐豁如也君素能詩及得日
　　　　本諸作清雄竒麗拂拂然挾海上風濤之
　　　　氣令人豈勝嘆賞且聞駕海之舉(千載/盛事)然
　　　　江海之險非丘陵可比若以衣裳鱗介論
　　　　之任責者當以萬全為言因贐鄙詩敢以
　　　　略及
邁徃凌雲見妙年東征書檄更翩翩萬艘瀛海叅戎
畫九點齊州澷野煙卉服終期歸禹貢異聞無復訪
奝然舞于不作三苗舉好為　清朝論萬全
　　　　董氏家庭拜慶詩
　　　　順德少尹董君舜卿太夫人蘇氏系岀兾
　　　　州大家今年九十有四起居飲啖精健如
　　　　五六十人以董氏論之親老而壽家温而
　　　　禄雖云賦予攸厚亦孝感所致而然壬午
　　　　夏季十有三日蓋拜慶辰也求歌詩以爲
　　　榮謹書此以侑壽觴之末
婺光分秀下含真來閲人間百歲春子孝每能忠作
訓家肥還自德為隣庭萱吐鳳明珠樹蓮葉翻香濕
綉䄄一曲南薰薦蒲酒慶筵長對歲華新
　　　　近按部㐮國提舉張子厚為僕留連者月
　　　　餘既而得代𥙿如也因念其治燕南鐡官
　　　　之最不旬時同僚給净由以付張子之臨
　　　　財蒞政其為人廉幹可知已將行以贈言
　　　　爲榮喜書此以貽
三十年來舊弟昆紫髯落落照鄉隣白圭磨徹光無
玷青眼看餘分更親均幹有方留後法泳㳺何患作
潜鱗一杯回首河槗栁亂擺春風約去塵
　　　　挽中書左丞魯齋許公
經綸根極自朱程小學從容到大行安漢固當煩綺
聘要湯𥘉不待伊烹辯姦素有批鱗直旌墓當書積
善銘兩夜天官䑓下夢分明危坐話平生
　　　　庚伏日大雨
屏翳驅雲障日昏雄風吹雨怒翻盆天髙地厚𥘉無
際電激霆砰入併吞造化有神藏妙用枯焦囬潤沛
深恩客牎更喜終宵爽滌盡煩歊夜氣存
　　　　廣宗董主簿二親同夀八十求詩為慶
七十人間古已稀况登八秩壽眉齊慶延爲厚于門
積松茂同欺鵲嶺低棣蕚堂深鴒接翼碧梧枝老鳯
雙棲年年長至花開候滿泛春風薦玉盠
　　　　留别鎮陽諸公
梧桐葉上雨瀟瀟凉透踈簾夜寂寥長徃有懐深霧
隠虚聲何意望弓招三年滹水人情好千里維陽去
路遥多謝諸公挽留意取将衰謬枉清朝
　　　　哀淸河公
振轡咸池挾日飛識先秦府帝圖輝氣縁剛果踈沉
慮変出倉皇落旤機尚頼
聖朝明朴直豈防讒口重緋衣誰令諸武留遺育悵
望燕雲借敬暉
圖囬東别鶴鳴軒脱却山衣相有元汲直寢謀推國
老羽淵沉鯀認
綸言參旗不掩千年氣楚些難招九死魂欲雪絳冤
吾舌在有書無路逹　天閽
　　　　詩送宋克温郎中北還
神駼出水氣􁁶雲一顧曽空兾北群鷄舌賜香封事
祕紫宸陪仗絳纓紛茂陵弓劔空秋草麟筆公矦削
魯攵從騎不愁逢醉尉暮歸猶識舊将軍(一作茅屋/两檐書万)
(卷門前冠/蓋捴浮雲)
　　　　西池幸遇詩
　　　　　壬午嵗十月十二日某以承華事略求
　　　　　見引見者工部尚書張九思已刻拜■
　　　　太子扵宮西射圃内北前命近侍趣入者
　　　　　再既見問秦始皇何如主某以所行過
　　　　　暴為對
　　　　太子首讀明分篇間漢成帝不敢絶馳道
　　　　　事喜甚至輟射繙閱悉問其各篇主意
　　　　　張九思术忽乃略爲應對讀訖以書付
　　　　　董八哥㑹静時細聽未未賜酒霑醉而
　　　　　岀
射殿風清己午間曵𥚑挾䇿拜
隆顔首詢帝子龍樓召喜輟犀弓偃月弯葵藿儘酬
承日志簡編不負半生閑滿樽春露霑㤙䖏光動西
池玉筍班
　　　　挽元倅善長
危并長逰士子間襟顔相接藹於蘭身縁吏隠多時
尚事與心違仗酒寛千日醉吟愁儘在一朝卧病衆
知難空懐去歲中秋㑹六郡歌頭聽細攤
今春酌别鎮東門誰料歸來便哭君毎愛醉歌增忼
慷若論友義更慇懃谷駒夢杳驚炊甗塞鴈行踈断
朔雲撫卷題詩倍惆悵有知當徹九泉聞
　　　　贈張詹丞子有二首
一拜龍顔見赫臨継開詹府更良箴抗言博士議當
取端本後朝縁自今千慮徒懷愚者料片芹難盡野
人心儻䝉銀字霑恩去未礙東山擁鼻吟
中護名香鶴禁深津津芝宇見雄沉两坊春色煙花
地一片丹誠羽翼心夜祲不容侵翠鑰布衣仍籍口
華箴五雲常近前星潤正要乘時作傅霖
　　　　贈史中丞并王髙二侍郎
朔吹驚翻白錦鷹搶揚還復籍飛騰嚴城鐘皷殘更
月客舎風霜半夜燈老境㡬何心未已清時有味愧
無能一麾儻便公私去大是生平幸不勝
　　　　贈趙禹卿
燕市分携又六年眼中双鬢两皤然槖金周急爲真
楽畎畒思君類昔賢章曲去天纔尺五田攵食客尚
三千相看一笑風神在不似長䲔吸百川
　　　　壽楊奉御五郎
黒顛冝挿侍中貂華岳秋髙見準標滿眼風雲承■
眷顧四科言語獨超遥時陪彩鳯巢阿閣又領春■
上桞條端尹後朝斯任重祝君眉夀等松喬
　　　　贈楊吏部子𥙿
載覿清揚又六年充庭儀鳯更翩翩事條不獨山公
啓風鑒能知漢相賢黄散許除伸素志銓衡停允正
吾權春風宻鎻天官署長訝唐人緩所先
　　　　刘禮部帰國詩卷
朱邱同文易舊傳使華光動海西堧十年都護清如
水百險歸來雪满舡壯莭氣凌殷侑序■吟忠到子
卿氊錦窠未是春風地㑹見吹嘘侍■日邉
　　　　贈崔中丞
秀拔氷天一氣晶㡬年宫閣作先声閉門著論驚崔
寔審势陳書以賈生鉄柱宛從貂珥出簡霜能粛栢
䑓清堂堂正有文貞笏擊暴槯姦是小成
　　　　月波引清商六調其一寒光相射其二冷
　　　　侵牛斗其三静聽龍吟其四逰魚躍浪其
　　　　五風蹙成紋其六深夜囬舟雙溪相公首
　　　　　　韻者澹㳺張緯文僧木菴趙虎巖著
　　　　苗君瑞之姪良弼求詩於余勉為奉和以
　　　　續五賢之右
露洗金波蕩碧空清商傳調自天風㸔來冷浸雲間
斗聽乆幽吟水底龍孤棹泛溪囬雪夜跳魚翻藻避
蛟宫一弹曽感神人暢何翅平公為歛容
　　　　謝平章聦山公見惠東陽佳醖大同枸𣏌
書院春風静掩関洞庭春浪漲滄灣雲腴醸自東陽
酎仙𣏌香來大若山二物并遺沾雅貺一樽端爲駐
衰顔應慙潦倒登瀛客尚覬
哀憐　賜珮環
秋澗先生大全文集卷二十三
秋澗先生大全文集卷第二十四
　七言絶句
　　　　寄張孝先
愛而不見我心勞好在天池刷羽毛一曲紫簫風露
冷黒山無際月明髙
　　　　寄贈王嘉父
十日休閑一到衙冷官滋味賈長沙醉歸多趂湖南
月馬上披香直到家
　　　　送王子冕天壇行香
山川望秩走星軺藩府懐賢夣想勞不爲碧雞金馬
異漢家優禮起王褒
　　　　蕭徴君哀詞
　　　　　東瀛先生有道之士也予以里閈故獲
　　　　　展覆綦之拜盖十有一年矣今茲云亡
　　　　　謹摭其見聞之實作追懐詩六首姑逹
　　　　　乎感慨云耳
圯上求書約重過豈期遐想仰山河適来適去公常
事親見先生曵杖歌
含悲空炷影前香風𬒮泠然返帝郷鶴馭不来塵丗
隔芙蓉城闕月茫茫
李白長鯨汗漫期秋山魂汵未来歸傷心執紼西州
路何止羊曇淚滿衣
鬱欎佳城晝不開玉霄東望靄蓬萊空懷華表城頭
柱㑹有它年化鶴来
萬事生平委自然竹風松月共清圎衣塵才拂朝元
去忍向人間乆棄捐
樓觀才成人巳非身前毫髪恨無遺空餘讀易壇邉
竹露葉青青若涙垂
　　　　比干廟
玉骨琅琅盡古丘凛然英氣尚横秋朱㳺訕訐何為
者敢辱先生地下遊
　　　　雪夜
暮雪紛紛亂撲牕牀頭無酒只空缸壮懐俱與爐灰
冷惟有詩魔苦未降
旋呵凍茟吟氷柱急掃風花煑夜茶客去焚香閉門
坐小齋𥘉不羡山家
　　　　八月十四夜與雷彦正歩月
秋聲入户夜䖝多辜負金樽漾月波燭暗香殘人欲
去滿庭風露影婆娑
　　　　卓水
鏡中流水畫中山酒盡銀瓶興未闌碧玉沼深人不
見桞花飛度翠琅玕
　　　　夜過滑州
黒矟軍聲動地来魏人宵濟宋師廽而今一綂無南
北月下揺鞭過滑臺
　　　　跋龍眠二駿圖
玉塞沙平苜蓿繁渥洼春水泛晴闌㡬時扈從長楊
獵一片紅雲拂繡鞍
漢家天子狩隂山萬馬慿凌汗血殷早晚華陽春草
地兟兟得似盡圖間
　　　　羙人却扇圖
寳檻承恩妬露華背金翻日羡宫鴉幽閒好備関雎
徳望絶羊車失自誇
絶代佳人擬罕儔幽閒無夣到河鳩春風静瑣昭陽
院落盡庭花轉自愁
　　　　游瓊華島(中綂元年作)
鳥語山容喜客来耿純襟𫀆若爲開六龍冷駐隂山
雪暫擬層巔作望䑓
美蓉水殿紫岩松六月雲蒸此雪宫樂部不聞清夜
曲舜絃聲裏詠南風
蓬莱雲氣海中央薰徹瓊華露影香一炬忽收天上
去謾從焦土說阿房
五雲仙島戴靈鰲老盡瓊華到野蒿惆悵津陽門外
去春風飄亂酒旗髙
大定明昌五十年論功當出漢唐前儘消一島承清
讌且置堯階頌采椽
蹋盡寒雲㝡上層土花春碧夣觚稜江山如畫人空
老更倚殘陽望道陵
玉樹歌聲繞北虚朔風吹恨入南都六鰲不戴三山
去留與都人泣鼎湖
光㤗門東日月躔五雲仙仗記當年不煩細讀江南
賦老樹遺䑓倍黯然
　　　　杜莘老荒山訪友圖
隆中人有鹿門期梁甫吟餘獨杖藜殆似老龐歸向
晚釣舩猶艤暮江西
　　　　秋懐効樂天體
閑書遮眼睡昏昏食飽無茶腹自捫斜日倚門風乍
𧺫滿庭黄葉擁籬根
　　　　早起
星河黯淡湛玄雲露下庭柯落葉紛夜氣逺從天際
歛秋聲時向樹頭聞
　　　　冬日與吕丈讀毛詩廿二首
婦道防閑貴有𥘉文姜失御從雲如何殊笱敝梁空
在秋水誠多得計魚(敝笱)
服御鮮明擬大君轔轔轂擊汶陽春載驅既匪勤王
事隱悪能無播萬民(載驅)
濟濟威儀美且都詩人流詠入嗟吁齊家爲失防閑
禮禦亂無多金僕姑(猗嗟)
爲國規模以徳將恬然風俗入安疆新婚服襋旣非
禮葛屨凌霜尤失常(葛屨)
汾水悠悠宛一方條桑采藚僕夫當誰知粲粲軞車
子終日頃筐泪洳傍(汾沮洳)
得民方可固邦基此道幽深莫我知却憶賔庭陳百
旅棘桃猶足備多儀(園有桃)
地狹民稠十畒間來歸來逝共閑閑何當一復周家
制各守封疆絶徃還(十畒之間)
邦畿蹙近四鄰侵行役無時怨抑深陟岵遐瞻利自
慰倚門應甚望雲心(陟岵)
不畋安得獸懸門匪稼胡爲禾積囷但恃鄙貪居禄
位不能無愧伐檀人(伐檀)
碩䑕歌詩怨巳成三年貫汝未聊生熈熈彼土雖云
樂猶抱遲遲去國情(碩䑕)
皂綈示約人從化玉樹歌淫國旋空蟋蟀戒深垂萬
出由来奢倹貴乎中(蟋蟀)
隰原尚頼樞榆䕃人主憂勤貴一身堪鄙晋昭徒自
苦只将鍾鼓樂他人(山有樞)
𥻘𥻘白石水揚揚宗國由来日盛強木末儻從師服
諌争交竊國似田常揚之水
沃土分封自晋昭子孫蕃衍喻園椒大夫休起盈升
歎宗本顛披爾逺條(椒聊)
束楚綢繆仰見星時危婚嫁禮難成却思王季興岐
日内外俱無怨曠情(綢繆)
骨肉凋零失所親徒行踽踽一身存不如杖杜春前
樹枝葉猶能庇夲根(枤杜)
服御羔裘豹飾袪國人不恤反居居豈無它所携持
去恩好猶懐未忍踈(羔裘)
孝飬庭闈士乃常反教執役事戎行悠悠仰面蒼天
渺失所何殊鴇在桒(鴇羽)
晋囯流風屬変移武公反正思依依誰知問鼎傷肩
際肯獨尊三請命衣舞衣
道左團團枤杜春清隂猶得庇行人國彊湏頼群賢
輔孤特何爲任一身(有枤之杜)
蘝生蔓野葛蒙枝女子從人得所依衾枕未温征役
逺庶㡬百歲願仝歸(葛生)
晋献聴䜛似采苓竟從微隱殺申生後王采察能明
逺譖愬雖多自不行(采苓)
　　　　梁園對月
児時曽住汴梁城二十年来重此行一片鳯凰池上
月向人還似舊時明
　　　　過蕩隂東周留村
一湾流水麥青青楊柳隂中野彴横幾樹桃花如舊
識隔溪無語咲相迎
　　　　喜蕭茂先得雄
未聴啼聲骨已竒桂林安取野棠枝老髯嗜學𥘉心
在剰備箱書付阿冝
滿帋新詩羡寕馨慰心尤喜老来情壽児此去如春
筍玉節亭亭脫錦䙀
　　　　夏夜
野雲明䖏電飛光海牽青浮落日黄想得近山多雨
過滿庭風竹月波涼
　　　　夣中賦月燈詩
風外筠竿倚暮烟忽驚群日帝堯年天公两眼何甞
暗底用分光照一偏
　　　　遊㤗山雜詩
肧融萬化群龍首丘垤諸山五嶽宗茂陵誕荒誇後
丗岱神何意望東封
祖龍東廵擅雄豪天門風雨㡬遁逃虞帝不來天自
老秦碑空倚禪壇髙
衆山迤邐朝西東帝孫突出天之中巨靈不劈蒼崖
㫁雖有絶頂誰能通
何年氣母此融結大小天門五十盤三峰自是神明
觀漠漠隂風走石壇
岱宗巖岩靈氣宅雲烟物外争新竒丗事難必有如
此吾欲人海從安期
綰茁元氣通滄海霧湧雲蒸一水山五十連城望霖
雨少分餘潤到人間
萬壑瓊林映碧崖雲間三頂欎霄䑓摩挲御帳殘松
樹曽見秦皇漢武来
路從御帳北艱屯松頂雲癡日脚昏上盡曲盤十八
折缷看猶自有天門
盪胷滃欎隂雲生行岀天門路漸平脚力有餘中頂
近徘徊應爲紀山銘
朝􁪸爛爛烘層巔天門直下屯蒼烟乹坤故爲作開
闔丗界幻入兠羅天
何限詩人不充登枎黎直到最髙層壁間速即留題
去雲起封中冷不勝
東山何髙四十里萬古通天只一門不知洞府深幾
許宿雲無數儘䧺吞
䧺觀駭絶東溟日逸駕髙於北海鵬更着山靈出竒
貨千岩蒼雪玉稜層
雪林􁉒跡過新蹄石蹬雲霾歩歩低多謝山靈相擁
護一柸無事到中溪(中溪神祠名在山門口)
　　　　贈相者李吉甫
仙機分自洞中春閱盡長安市上人留取神光牛背
上要渠着眼過天津
　　　　跋豐稔還郷圖
廟堂真宰拜姚崇斗米三錢四海同今日太平應有
象盡家消息恐難工
　　　　過邯郸
層䑓髙與暮雲齊全趙河山入望低貪和野花雙塔
句夕陽又下故城西
我自驅車下九門眼中㐮國動吟魂從教两鬢渾如
雪猶喜歸来故歩存
黄粮夣短不湏驚滿馬紅塵過趙城獨上荒臺重惆
悵野烟無處認温明
　　　　題雪谷早行圖
頭痛風炎萬里程行人何限把雙旌犯寒休訝征車
早冷嶺東邉是帝城
　　　　新店看山望京樓
喜入関南百里川朔風邊雪頓醒然夕陽欲下蒼烟
起看盡西南破墨山
　　　　秋雨靖山道中
一重一掩吾肺腑老雨荒山記北還人在碧烟深澗
底仰看元氣湧雲間
　　　　酌百泉水
去時蘭佩惹春烟歸日羸驂跨敗韉頼有百門山下
水療飢猶可度終年
　　　　偶書
郝卿持節使江臯子勉翺翔主御曺我幸閉門無一
事醉餐秋菊讀離騷
　　　　跋司馬温公燕處圖
獨樂園深百草香一編心與道相忘不妨卧老琴書
裏破散青苗有報章
道與睛雲任卷舒心存廊廟跡江湖石君被遣公孫
死慚愧先生燕處圖
擁馬留公作帝箴人心大祗是天心恵卿未死舒王
在一集傳家了古今
　　　　壬戌歲除夜
坐乆虗䆫夜氣澄未容心事淡於氷滿襟忠血傷時
涙一點清光教子燈
　　　　春風萬里圖
人間塵土曰紛拏流水空山半落花自是道心㳺物
外不湏誇誕說流沙
　　　　蓮社圖二首
人間廬阜東南勝两晋名流㝡賞音阿麟因之出新
意秋香和月冩東林
鬢絲禪榻喜相同詩在秋季　千古風流社中
客不随江月照還空
　　　　跋蒼江待渡圗
朝醉新篘暮錦鱗一篙獨占　且休熟睡秋蓬
厎無限津頭望濟人
隆中髙卧耻為邦雪裏呼舡渡晚江耆舊幾人堪晤
語徑湏持訪鹿門龐
　　　　贈别王晋卿
漢署千官列鴈行九天獨𬒳繡衣光布衣自咲題詩
客空抱澄清望八荒
青鎻仙郎𬒳服新寵光千丈爛盈門何時得侍紅雲
表竭節同酬一命恩
劔履翩翩趣北歸秋衾日夜夣彤闈長楊輦路都門
柳恰及飛花點繡衣
　　　　挽蘭同知進之
留心藥籠縁多病歴仕鄰藩便暮年廽首西州門外
道偃然長寢两相捐
行年六十不爲夭貳政三州有足稱伯道有兒終抱
恨夜窓無及讀書灯
一丘黄土清溪曲三尺蒼髯六十身千古桐鄉遺愛
在只湏秋草卧麒麟
得調澶淵㡬載考自營墓穴巳三年幾廽對客親曽
說埋近清溪性所便
翩翩老騎赴征車前日東城别路隅酒榼素筝今寂
寞河山依舊繞黄壚
　　　　戊辰後正月七日雪
北風一雪麦田空坑谷堆平滿棘叢近日化工無棄
物揔将春澤到蒿蓬
　　　　戊辰門帖子
安分愛尋蕭逺論廣騷慵讀楚臣辞里人莫訝三冬
蟄一寸丹心用有時
　　　　送劉主簿文逺赴都
仕途坦坦駕䡖車殆似劉君赴部除不枉洛南温處
士半生清苦待徴書
終南捷徑霾荒靄吏部銓衡到至公相過不湏論岀
處季鷹門巷幾秋風
除官限自三年例計月須慿一考優聞說
聖皇思治切夣賢無夜不岩幽
貢璧輸琛買喣濡萬言不博一除書秋風两戒河山
底自把鋤犂計未踈
求官自古近長安格法如應事不難說與磻溪谿上
叟且湏寕耐把漁竿
　　　　題薛微之遺安堂
静思冨貴履危機醉着人心死不知愛煞遺安堂上
客此心還與鹿門期
清樾蘭臯百畞隂两椽精舎倚雲深一鞭春事東風
裏劉表何人識此心
　　　　因題前詩偶書
山林長徃廟堂居一襲時衣飯两盂温飽較來均一
槩忍㝷機穽博頭顱
　　　　挽趙教授公净
目撃冠裳一老儒争教蒼海失遺珠細思晚起山齋
語地下脩文事本無
淵源分派太中君偶讀殘碑得古文河潤秪能霑再
丗不湏囬首愴蒿莙
儒林游戯入禪関晚節浮沉里社間異日衞人徵故
事為公扳例取香山
辛苦生平篆刻勞也霑汀草乱春𫀆有児不肄中郎
業却是先生一着髙
是是非非到盖棺誤身無佀戴儒冠蒼凉一片共山
月照徹先生苜蓿盤
生理蕭條柰老何春風着處是行窩哀歌偶及生存
事却恐羊曇淚更多
因著圖經大起予發揚潜徳到幽墟案頭幾卷遺編
在愛惜過於汲塚書(時予作汲郡志乃類集蘇門/事迹一編甚詳番見贈故云)
　　　　跋申逹夫藍采和扇頭
一踏髙歌了丗縁春風两䄂地行仙無端忙煞癡児
軰貫朽都来有幾錢
　　　　謁梁太師王彦章祠
太師祠廟汶城西塚上纍纍日漸低唯有英聲消不
得至今髙與㤗山齊
　　　　雨後溪田即事
朝来一雨曙光微髙樹凉多露未晞喜約老農来看
稼不辞霑濕芰荷衣
清寒墟落漲秋濤溪上行吟樂已陶洞口未容烟鎖
断更湏時上武陵舠
平明新漲復溪痕曉月榣光映棘門騷客不愁漁箔
短縱教魚鼈長児孫
三年耕飬一經通水旱豐凶更在中貢法不来神聽
逺此生窮逹仰天公
種樹書殘倚釣竿日長微暑喜清寒草堂去水無多
地隻足時来踏碧瀾
　　　　録役者語
十人供役二三逥困似車輪半道摧眼底去留生死
隔争如先作陌頭灰
土戦何年是了期為王城此不知疲一門親削宣尼
茟為國勞民貴有時
一夫詛祭九魂知護我南行爾亦歸惆悵桑乹河畔
月至今寒影慘無輝
　　　　或云河南役夫既罷歸九者皆殁其一負
　　　　衆骨而西渡瀘溝因祭而祝曰令汝等俱
　　　　没我幸獨全抱汝骨以歸汝等有靈當佑
　　　　我使與汝父母妻子行相見也其人前次
　　　　范陽亦病死
工無役鬼必勤民萬雉㓛成歲月因從古有庸三日
止未聞膏血化灰塵
今春疫氣是天烖百日為期力儘能三尺席菴連夜
雨杵聲才歇哭聲来
火中渙汗土中蘇却被車轟殞半途六月炎風一千
里大河南北看巢居
病骸困苦自知休叮嘱同行瘞故丘父兄秪知安健
在計程今日過瀘溝
父来接子值同徒欲話渠儂涕泗俱昨日道邊因困
卧不知今日有還無
病軀甫差湏扶護趂伴貪程日夜奔太半殠遺多為
此故鄉歸去有殘魂
蕩蕩王城玉削裁青山三面壮圖開興功計産能中
止狼籍春風一露䑓
數口爲家尚聚廬一王經野古良圖限期百日非為
遠部役群宫事大劬
　　　　觀風浪中囬舟
風蕩輕舟一葉廽望中掀舞碧濤堆舟人若觧臨觀
恐迂緩甘從逺道来
　　　　清溪晚眺
洲渚横陳水退餘两竹風栁映菰蒲暝烟誰踏扁舟
去望際漁灯一點孤
　　　　題陳德秀東䑓手卷
井落星纒一炬殘市門留入畫圖看秪應千載東臺
月長照鄉人祝社壇
　　　　至元戊辰應聘憲䑓留别淇上諸公(夣中/得)
金馬門中金馬臣銅駞巷陌歲華新閑雲也被風吹
去散作千門萬户春
　　　　竹林幽隱圗
西晉風流號七賢茟牀茶竈共林烟嵇琴響絶千年
後喜見清風一再傳
清時有味是閑身不可一日無此君着脚歲寒堂上
去秋風門外葉􁈔紛
蘇嶺桑麻杜曲田歲寒誰似此君賢鳴歌不種南山
豆千畒風煙學渭川
昔賢愛竹與竹友出處揔得髙人各今人未著林頭
屐里社歸來晝錦榮
共城瀟灑似江南萬竹幽棲老所堪李沆似為諸子
計北山先掃讀書龕
煙雨溪南百畒春盡将清景属閑身河山不隔黄壚
断却恐㓛各老逼人
　　　　春夜獨坐
讀書聲歇燭華殘潤入琴絃覺夜寒寂寞小窓雲影
薄隔簾梧葉雨聲乾
　　　　仙遊曲五絶
春山雲白紫芝肥歲歲征騑動漢儀政自修身傳治
本不縁幽睡試希夷
鶴護龍香醮夜壇露桃花影記驂鵉碧雲暮合秋空
逈石上清風漠漠寒
庭竹無人緑滿窓幽香和露濕電幢日長孤絶壇邉
鶴啄遍睛苔影一雙
漢家望拜竹宫壇環珮聲沉碧落寒遥憶受釐宣室
夜一言前席萬方安
金簡朝元擁玉華碧壷香满謫仙家石壇冷掛銀潢
水㑹待秋風送客槎
　　　　六度寺
荒村到寺才三里古屋懸崖廢幾間從此重經題品
過衞人方識有壇山
山下石田百畒餘子孫眷恋相來居向人争說新官
好二稅輸來雜泛無
縈紆一水蟠深澗野叟何知說太公壇下古碑堪晤
語大書深刻太康中
鶴啄遍睛苔影一雙
漢家望拜竹宫壇環珮聲沉碧落寒遥憶受釐宣室
夜一言前席萬方安
金簡朝元擁玉華碧壷香满謫仙家石壇冷掛銀潢
水㑹待秋風送客槎
　　　　六度寺
荒村到寺才三里古屋懸崖廢幾間從此重經題品
過衞人方識有壇山
山下石田百畒餘子孫眷恋相來居向人争說新官
好二稅輸來雜泛無
縈紆一水蟠深澗野叟何知說太公壇下古碑堪晤
語大書深刻太康中
太行東麓太公泉喬木蒼煙擁壞垣千載秪應尊有
德不湏深泥竹書言
老鶻餔雛百丈崖羽毛才鷇獵人來孤懷牢落風埃
底何處呼鷹是故䑓
聖泉流潤過南村共說來年雨水匀山若有靈䏻假
手六花先壓壠頭塵
枝撑佛宇老風煙歲月仍題聖暦年零落乱山終悵
望捫蘿應欠入香泉
先子能聲以吏聞生平游戯見詩文遺書忽入孤児
眼淚洒西山日暮雲
鷹揚來自鎬豳西草木荒山壁壘低賣食觧牛真妄
說断碑明指是殷溪
山中宿麦苦無多喜見團科際两坡縱未痛収終有
望入城容易揭差科
　　　　同劉勸農彦和葛縣令祐之遊蒼谷口
四山遮盡外来風山崦人家不覺冬獨丘蒼崖重囬
首山形渾似又居庸
夕陽西下暮山稠崖下蒼池似炭湫把釣不愁雷火
出品題應爲此山留
近山風俗果温純知有從来縣令尊霳老杖扶争致
語不嫌山野過柴門
山神說是宰公身野老争来話本因採玉得仙俱慌
愡至今功利及斯民
九龍分部中天雨何䖏癡蟠睡不開一勺鳯凰䑓下
水有時風雨洗天来
方山忽断兩崖開中有蒼河自北来行出山門俱不
見玉龍翻作地中雷
不湏犀火瞰蒼湾萬古幽隂鬼所寰山下黄塵三百
丈巢居安忍挿天山
地爐火在壁燈昏睡覺山堂笑語温豆粥一盂官事
了緩摇吟轡出山門
　　　　贈星斗客冷景發
六甲星䠱入苦心術窮滄海别穿深滕王閣上三盃
酒曽愽相如換賦金
萬類芸芸固不齊一推能盡未来幾向渠待
福早晚台光映紫微
烱烱雙曈楚語紛闖懐隂穽失崖垠坡仙有句堪書
贈醉裏微言更近真
有命何曽論智愚班超傭筆衞青奴自從遇着洪都
客豁得胷中俊氣無
半生心事苦蹉跎其柰胷中不朽何鳬鶴短長俱有
數魯卿三昧聖之和
　　　　遊霖落山雜詩
東山削出翠美蓉西􁒽􁪼砑貯雪風人說魏王曽避
暑殿基猶是舊離宫
巃嵸悲䑓倚寺西山空留在舊禅扉老猿呌月蒼烟
去曽伴山僧夜半歸
青山断䖏塔層層廢殿臨崖枕虎形千丈畫屏冝晚
對野烟飛去助空青
絶磴穿雲老蘚蒼捫蘿行到賛公房宝香冷澈華嚴
璧木客猶誇夜有光
滴乳岩前掛瀑流青杯飛洒動髙秋玉龍躍入青冥
去堆疊蒼烟萬壑愁
秋澗先生大全文集卷第二十四
秋澗先生大全文集卷第二十五
　七言絶句
　　　　五年夏四月朔日即事
朝衣絺綌暮綿裘氣運和天不自由吹損緑隂風不
定晚来庭院似深秋
　　　　贈周幹臣
槐府潭潭吏隠周青衫騎馬亦風流入門休問生涯
事讀罷離騷待菊秋
　　　　題風雨廽舟圖
江雨江煙萬里秋㡬年汗澷事長遊憐君巳落風波
裏只恐廻舟不自由
　　　　題王武子觀馬圗
玉華吹散滿身雲掣電追風隠駿奔好尚秪誇毛骨
異不思戎馬在東門
　　　　題李伯時所畫開元御馬圗
閱武驪山是近游霜蹄蹴踏厭長楸料應扈從東封
了一片雲煙赤岸秋
　　　　題山堂㑹琴圖
静夜山堂萬籟沉抱琴來㵼古人心箇中真趣知誰
㑹門外松風是賞音
聖賢思治先琴事子賤為邦舜阜民莫訝松軒来㑹
數要從心指起經綸
　　　　寄潞尹侯伯禄
分携不及都門别情話長懐五夜灯蘭省未妨虛儉
幕郡人争喜識黄丞
太行絶頂潞州城竹馬児童遠見迎聞說下車公事
簡不勞衙皷報新聲
　　　　題李伯時畫支遁觀馬圖
晋人大槩尚虗談外物遷移等徇貪千丈神光渠自
有却将風駿馬中驂
　　　　金城店
麻葉翻風稲映畦道邊垂桞䕃横溪一竿青斾誰家
酒金店東頭野彴西
　　　　金城懷古
典午能延邂逅生柘弓銀研未志情較量成済揮戈
慘天道中還固未平
　　　　絳陽道中
山自南来两翼開汾崗横亘隔金䑓伯宗驅傳無輕
去聴取輿人論絳災
　　　　絳州公𪠘即事
終朝㩀桉訊纍囚日暗風凄動鬼幽草暗池荒人不
見絳紗灯影看懸流
河東池館絳園優才守豪王樂讌游㒷　不
見斛王祠畔暮山稠
挈鷺提鷗次第開碧圍丹障鎻重䑓　焦
土却似汚宫為世哀
樊守文章世已驚冨公遺愛
水假借群蛙徹夜鳴
皷水西來竇北墉絳園形勝日增雄依稀奄盡接臺
影猶在瑶翻碧㶑中
水聲激激枕邊來卧看偪池碧鑑𨳩三尺短碑樊記
在苦無多意發雄猜
莽望黄原勢玦天驚驂南走削孤巔東䑓何限消沉
意目送汾流落日邊
　　　　讀絳陽園池記
樊守文章未易窺艱深冝𬒳後人譏一言能盡興衰
理愛煞當年李格非
周孔文章載道輈定刪元自典謨留不知魁紀操觚
意地絶天通孰與儔
　　　　題斛津王廟壁
玉璧威騰却日戈飛摇其尞伯升歌須知地下坡陀
血氣壓南山翠不磨
祝融堆廩表韓公神理雖冥正可通自愧不求來折
獄亦䝉隂相誘愚衷
　　　　過絳州北哺饑坂(蓋晉趙宣子飯靈輙處/也應有祠屋今廢)
釣采蕐名丗有人微勞髙擬泰山勲此心報徳誠堪
尚事了身名兩不聞
血肉􁅾牙白晝寒挾輪來脱趙卿艱悠悠鶴蓋隂中
子髙揖清風恐厚顔
晋國平時有殍夫趙宣為政果何如哺饑坂下重回
首一飯酬恩寔豈予
　　　　題夏當務壁
村落人家􁈊比稠平時分水細爲籌朝来一雨郊原
足門外長溝滿意流
　　　　龍祠禱雨
中岸烏紗角半摧馬蹄泥滑晚相催郡人莫訝麻衣
濕適自龍祠禱雨廽
　　　　禱雨龍祠訪張緫判不遇因題其壁
甲第分携半月餘逺廽相過得湏臾松隂滿院溪流
碧辜負臨風一捋鬚
　　　　登白雲樓
百日區區簿領間白雲樓閣幾慿欄秋來致有西山
爽兩度還容拄笏看
山沉雲髙暑退𥘉簟文如水葛衣䟽邇來郡府無多
事卧對西山把性書
　　　　贈墨卿秦得真
壯心零落羽林槍老劑玄圭入退藏爲報鳯池池上
客不應神品擅潘張
麝團小印栁枝龍不减唐人入􁈍工留得玉堂揮翰
日桂香欄檻聽松風(聽一作泛)
　　　　秋望
客窓十日雨聲中雲影朝來綻碧空不上西摟能幾
日滿城黄葉動西風
　　　　題子猷山隂圗
閉門一雪天地白乗興即上山隂船愛煞此君真率
意至今人境兩脩然
　　　　自嘲
踏月聞鷄出郡齋逐　撾皷放尚來盤盤三晋河山
地兵賦民情使汝諧
　　　　自壽
二年岱頂冨竒觀今歳姑山對霧鬟笑拂巖華指歸
路黄塵深䖏是人間
　　　　待旦軒假寐而作
待旦軒虛曙色分瓦爐㷑煖有餘薰細思曰用無多
事一静能消萬有紛
　　　　題永安刁氏别墅壁
一川百頃數家村複嶺重崗擁澗垠樹藝自勤民自
儉勸民冠蓋不湏頻
南崖刻畫似城闉北勢耕桑聚落匀所願廟堂論至
理萬方風俗再還醇
　　　　聚逺亭(刁氏别墅)
壁間題示墨猶新聚逺軒中入幕賔還喜晋人風土
舊一村名姓似朱陳
　　　　英武王馬燧廟
西平英氣凜如生千古旌忠勒御名過客賦詩增感
激北風原上皷􁃜聲
奔䲔吹浪盪蒲津堂上竒兵筭已神老賊垂降還赴
召比量先軫乃純臣
　　　　汾睢懷古三首
伸倪三面削蒼崖中擁汾睢寳氣開夾道老槐君莫
訝虬枝曾拂漢旗来
武皇誇大喜雄奇鼎出汾隂恐事爲更著壽王相嫵
媚守經深見漢儒卑
東封泰岱西汾隂始自嬴劉好侈心只爲一非無所
格儘令方士出妖淫
　　　　過聞喜縣有懷元鼎故事(秦左邑/桐郷地)
窮兵無似漢皇雄六合爲家意未充一喜政能留故
事舞干終愧有虞風
　　　　過太寧宫
披雲臺晚野煙荒宫掖坊深半夕陽獨有太寜祠畔
土碧花猶自學宫粧
　　　　安邑道中
匡墻㷑火暮微茫樂歲人家半米糠漢至孝文才四
葉便能三萬里農桑
　　　　謁司馬温公墓
河山兩界夏西分孕秀鍾靈産異人可惜秉鈞纔八
月不教仁澤浸生民
嗚條山逺聳孤墳千古嵩髙仰甫申有意誕彌無實
用竟將新法遂諛臣
　　　　游棲嵓寺七絶
上盡雲間十二盤一枉松下散襟顔老僧近晚堅留
客争指西南見華山
河山形勝見栖嵓万壑秋聲度碧杉竒絶此遊還有
恨杖藜不到冷雲菴
翠嵓囬抱欎蒼官絶境軒横杳靄間老矣瑞峯(寺僧/名)
應健在護持長伴八龍閒
　宇文周末年大禁釋教有曇延師者遯隠北山乆
　之有樵叟日來聽經后師道成復有七人者來師
　問故曰余八人皆龍也其一已傳師教故余等亦
　來受戒
一徑縈䊸入杳冥望川亭逈夕陽明欲知眼界寛多
少放出秦川似掌平
層巖重倚尚斜陽山下風煙一漫蒼恨煞愛山王老
子不來同宿賛公房
暮煙遮断嶽蓮青低壓河流一線明巳被山靈嫌俗
駕更堪留榜彦倫名
安然乗馬到煙蘿一笑山間對鳥窠詩旬滿前拈不
得風煙還比石樓多得一作出
鐘聲出谷尚依依稳送詩人帶瞑歸自笑野猿山鳥
性夜深幽夢到嵓扉
　　　　跋提刑王副使航海圖
天險無踰海與江得人一葦即能航懸知恢廓髙宗
志夢繞啇嵓夜月蒼
䲔翻鼉作大江流舟檝顚危咽棹謳忽展畫圖還自
悟當年風雨過封丘
　　　　遊普救寺
晚寺人歸憶㑹真夣雲花氣鎻窓春重簾不隔西廂
月一點香來是襪塵
　　　　讀破口先事跡
釋氏功夫向上尋一身歸寂雪山隂片言能脫盈城
命少似先公濟物心
　　　　贈舩蓬姚道人
一龕塊坐巳忘身陸海舡蓬别有春却為梨花枝上
雪等閒踏破緑苔茵
　　　　臨晉道中
野靈晴消滿道泥茫茫銀海際煙霏日斜信馬中條
北愛煞山光照客衣
　　　　春雪
小雪霏微不滿空亂穿庭樹舞春風餘威似掣調元
肘不與東皇擅化工
　　　　曵龜圖
馭說闌翻已自欺更堪身世兩相遺抱麟痛為東周
泣争遣宣尼不及時
　　　　公堂午吏散一首
吏散公庭日轉西蟻旋蜂閧静無時人無定志堂居
逺悄悄孤懷抵自知
　　　　清明后一日作
里巷春遊鬨鈿車午窓睡起日西斜閒書讀罷焚香
坐淡對一枝山杏花
卧數牎櫺對日曛一簾晴影弄游塵鄰墻幾片桃花
雨點破苔堦更可人
懊惱春悰困宿酲偶隨游子到溪亭多情幾行城南
栁三度春風見汝青
　　　　跋李提點和甫筠溪亭和甫開封人早年
　　　　應神童
碧鮮庭户玉琤琮影透踈簾翠幾重中有道人髙節
在青青𥘉不易秋冬
洗耳無煩近頴川虚心獨愛此君賢何時拄杖𫾣門
去讀罷離騷聽夜泉
　　　　題鄠縣簿雷損之景程齋詩卷
道統幾微孰継傳景程還得此君賢湏知二帝三王
事要似仁民愛物先
理窟名言嫓典墳發源伊洛見經綸千年鄠杜遺風
在更着雷卿継後塵
　　　　題田使者王泉垂釣圖
渭畋應未兆非熊底是胷蟠萬丈虹辦與澄湖三百
頃一絲斜裊緑楊風
　　　　挽平陽教授崔君度
心醉群經四十年老成身後見波瀾蒼􁡾一片姑山
月空照先生首蓿盤
　　　　孟浩然灞橋圖
金鑾消息逺相招雪滿吟鞍過灞橋處士本無經世
志強將詩句枉清朝
　　　　髙鳯漂麦圖
疾雷破柱雨翻盆甑墮何煩顧惜頻傥為把書都不
省先生應是太癡人
　　　　跋蘇武持節圗
使蕐徃返見交兵老我何甞繫重輕巳分横身膏草
野茂陵松柏夢秋声
君臣義合以忠持十九年間節可知邂逅論詩幾侮
玩區區才得典諸夷
兩行衰淚血霑襟一節醻恩北海深衛律有知慚即
死更來游說此何心
　　　　慶趙汲古八秩之壽効樂天體
人生八十今極壽况復兒孫滿眼前汲古園中趙夫
子燕京城裏地行仙
摩挲金狄門前客精健耆英㑹裏人坐對天津橋畔
月池塘春草幾回新
崇慶𥘉年萦組綬至元八載享康寧人間八秩風流
事無似君家種徳馨
　　　　至元辛未歲八月十二日拉馬都事才卿
　　　　遊韓氏南荘歸効樂天軆得詩十絶皆書
　　　　目前所見覺信手拈來也
開門不問主人無幽鳥飛來應竹呼僮僕也知賓客
敬與奴白飯馬青蒭
吟鞭踏破緑苔堦自掛幽軒數菊栽半日杖藜横膝
坐絶勝前日醉歌來
浮雲冠蓋六街塵老盡朱顔白髪新嬴得身心兩閒
在水邊林下果何人
滿庭竹影鎻秋煙倒盡池蓮細菊斑墻外緑畦澆巳
　　　　影桔橰閒
　　　　淡忘機山鳥山花笑我癡萬事看來皆偶
　　間休遣丗人知
■臺凉吹晚留連樹繞崗囬自一川野菽未霜溪栁
■煙光輝是早秋天
■園松菊餘秋色趙氏林亭滿夕霏人自晚年便静
■毎來吟賞便忘歸
■雲煙樹事幽尋指點平蕪起醉吟但使眼前無俗
■一杯時與野人斟
■墨淋漓字半斜枉將霜壁亂雲遮一杯先洗黄泥
■佀我閑情逺丗譁
蛙鳴水底強爲聲酒盡沙頭卧玉瓶我自近來無不
是白雲舒卷暮山青
　　　　裴晋公緑野探梅圖(息軒茟)
淮西平一兩河清緑野梅花照眼明霜鬢未容閒裏
老南枝消息要和羮
當年韓白兩辞人吟賞天教在相門邂逅有詩窮勝
事㝡怜踈影月黄昏
　　　　東臯八詠為趙參謀題
　　　　匏瓜亭
君家匏瓜盡罇彛金王雖良適用齊為報主人多釀
酒葫蘆從此大家題
　　　　李齋
人生知足一瓢多未老得間非幸何堪笑矯情揚子
㓜嗚嗚空縱醉時歌
　　　　東臯村
陽春門外望東臯三載相邀醉濁醪早晚洄溪溪上
路桃花紅雨滿漁舠
　　　　耘軒
草盛苗稀苦見侵荷鋤歸晚月生林湏知種豆南山
意雄有渊明識此心
　　　　遐觀臺
自說無堪不出村一杯藜藿樂閒身就中不負登臨
興滿眼青山是故人
　　　　清斯池
塵冠挂後無纓濯漁父從歌濁與清待與田家占水
旱年年池上耵蛙聲
　　　　流憇園
養素丘園趣已成斜陽林影看春耕手中三尺枯藤
杖不羡人間六印榮
　　　　歸雲臺
從龍致雨固油然巖壑歸飛意本閒况是東臯巳霑
足不妨來伴宿簷間
　　　　夣中又賦開元御馬圖
毛龍天降馭龍韜歴塊過都乃爾曹安得錦韉三萬
騎冷浮秋水下江臯
　　　　予寓舎前有所謂水官珠者客曰此即意
　　　　苡也因呼兒採實作詩以識之
堂前薏苡因人悟不處嫌疑信至言豈獨菲妻成貝
錦令人還憶伏波冤
　　　　讀開元雜事
水殿涼多暑氣微薰風華蕚正相輝争教明月梨花
院玉笛聲長到枕幃
興慶宫池景氣深薰然四海友于心譲皇篤愛情尤
切力爲君王辯八音
海棠紅綴棣華零樂裏西凉巳變聲㧾把大衾長枕
夢老天移魄入華清
　　　　歸志來圖
長沙勲業武侯忠劉宋規摹操懿雄虐熖儘烘寰宇
裂五株楊栁自春風
彭澤遺黎不幸何斜川魚鳥共婆娑先生踐迹髙千
古不似終南捷徑多
觧紱歸來百日強東籬松菊未全荒細觀歴贊髙賢
傳一岀頭來恨已長
　　　　煑茶
枯腸拍塞貯春雲洗盡囂煩六府昏山木䇿勲存夜
氣大河流潤下崑崙
胷中宿酒閧殘兵一椀澆來陣敵平濛頂淂仙疑妄
語月波千丈與詩清
瀟瀟風雪薄虚窓細貯搶旗煑夜缸若論廓清真武
事一天幽思爲詩降
　　　　四皓圖
羽翼横飛四皓鴻楚歌悲絶趙王宫髙皇英睿啇顔
節俱墮留侯計畫中
萬古規摹一漢皇保全母后捨僝王啇山邂逅招園
綺出自留侯畏吕強
　　　　題楊息軒盤谷圖
石峪盤盤百畒蒿野㷑秋色淡林臯雄文一出潮陽
筆頓覺山人索價髙
　　　　関山秋霽圖
望京樓上晚凭欄長記居庸八月還一段紫㷑吟不
盡枉分秋色與南山
生平懷霽是𥘉心捲盡江山萬里隂十載夕佳亭上
客卷中還對玉千岑
　　　　寗戚叩角圖
舜授堯傳老不逢啇歌愁絶國門東小哉恨煞夷吾
器竟列齊桓五覇中
　　　　五王避暑圖
翠幄留香郁棣華紅雲縈暖鶺鴒沙豆萁不免陳思
嘆朱李寒泉是浪誇
　　　　蓮鳥窺魚圖
觜距𥘉非搏擊流翠香深處樂清幽游魚何限相吞
噬秪得臨風一瞪休
　　　　門帖子
廪食京華兩見春全家飽煖荷深恩自慚𥙷報應無
地夣到青蒲白獸尊
　　　　題袁安卧雪圖
曲突無煙雪擁關引書髙卧自怡顔湏知四世三公
業不在人情冷煖間
突不煙黔雪擁扉一編犠易療朝飢火城莫漢沙堤
相論士當觀未遇時
窮巷無人與叩關長安風雪一家寒挺然不為飢驅
去肯逐時人作熱官
　　　　題顯宗承華殿墨戯
大青小青兩龍種承華墨戯真天人春思欲見昇平
事立仗歸來不動塵
　　　　題東海徐白魚
點額雷燒不到渠相忘何必在江湖細吹藻荇充饑
了两頷腥涎儘自濡
　　　　酹祭宋先生子缶六首
山立楊休七十春閒中今古醉中真傷心麗澤堂前
月空照先生漉酒巾
一代波瀾獨老成百年人物見耆英茂陵身後多遺
藁一賦梅花到廣平
我識空澄海印心生平游戯在禪林寳珠儘照青藜
杖雅韻先空緑綺琴
玉堂仙去渺翩翩冷落梅花樹下禪疇昔過庭言在
耳炷香傾酒大蘇前
水暎林亭竹映山四時風景樂天閒一從零落丘山
夣頓覺風光向客慳
酒榼詩筒白玉珂春風到處是行窩百年愛仰都人
士哀比羊曇淚更多
　　　　䟦龍陽枌隱圖
學窮象數别穿深又向龍陽得洗心前日小山叢桂
客不煩春草賦歸吟
　　　　承華殿墨戯圖
天廐雲屯八尺龍緫輸神駿付青宫細看絶電流雲
筆天寳諸王恐未工
主人愛馬憐神駿一骨千金十襲藏却恐雷霆還下
取九重天上看龍􁑼
　　　　感寓
逢人驚問但慚然自信文渊老益堅來坐癡牀一千
日恰如無事草鞋禈
　　　　至元七年十月廿二日過順州與梁御史
　　　話金節侯剛忠王公子明死節事馬上為
　　　　賦此詩以吊州舊治唐歸順州見大暦五
　　　　年試太子洗馬鄭宣力所撰開元寺碑
雉堞蜿蜒隠塊城剛忠於此殁天兵千年英氣如生
在草木風前動戰聲
　　　　題趙仲器銅芝蟾瓶滴
坡陀金背兩眉蘇不属官池與研居老筆䇿勲餘潤
在一生何啻五車書
足跡蹒跚几研間太隂何苦汝為餐寸腸不磔盧仝
鐡更吐隂寒上筆端
　　　　題張夣卿雙清圗
月影氷魂奪化工捋湏真是不煩公漫山正有閒桃
李爛熳春風幾日紅
花光品格黃華筆一段風流付後人誰為九衢塵坌
底兩枝揺蕩浙江春
淡粧踈影兩依依點綴横斜畫揔冝恰似孤山籬落
畔小溪如練月如眉
　　　　王右丞􁊩川圖
騷詠禪談意未央欹湖㷑月墮微茫園林鍾皷清時
樂好箇裴公緑野堂
狀物何如及物功開元真宰說姚崇未妨僦屋招提
裏斗米三錢四海同
凝碧池邊野鹿過空垂雙泣賦悲歌論忠不到平原
列馳譽丹青未足多
文彩風流映一時丹青三昧有餘師戯將萬斛欹湖
水冩盡南山五字詩
　　　　迁張氏新居(四首)
我自三遷到巽隅市朝雖近似郊居東鄰有竇西鄰
許不羡門多長者車
院静窓虚淑景間戎葵凝笑海榴丹莫令兒軰輕傷
折爲與渠儂理一般
聽雪思堂與筆耕主人寓意強爲名錙銖得及斯民
了日出何妨事又生
羞將勲業鏡中看不爲無魚動劎彈两鬢捴隨霜簡
白寸心虚傍日華丹
　　　　題秋江月夜摘阮圖
玄璧朱絃激烈聞縱横詞舌得儀秦忘言何似陶元
亮直作羲皇向上人
易水悲風動急彈小絃鏗爾摘銅丸多應一片松梢
月併入茅亭作夜寒
　　　　闕下元日口號五首
筍班春仗簇初齊贄馬行牽望拜時臘雪未消雙鳯
瓦春風先到萬年枝
平明瑞雪滿蓬萊島樹瓊花次地開人在建章馳道
外四邊鞍馬唱歌來
建章宫樹玉嶙峋雲近蓬萊氣自春帳殿忽開齊舞
蹈紫衣獨見海東人
春前移仗島東邊大禮稱觴最重年何幸小臣陪虎
拜一杯春露共瞻天
干官錫宴瞻天喜萬里休兵立仗閒擬効堯封三獻
祝太平
天子壽南山
　　　　魏豹故城
兵渉西河豹岀迎亾姬還作漢儀程事機倚伏真相
戯一笑長驅過故城
　　　　題解梁廨壁
立壠依俙井幹殘人家煙火甫兵還就中不負官曹
眼簿領當前坐看山
　　　　再過絳陽
二年三度過金臺盛暑祁寒不憚懐卧聽水聲何所
憶一軒秋兩竹間來
　　　　夜宿李氏林館
困眠欹枕未容休睡起関心事㝡幽鶗鴂一声窓色
曙月明滿地緑隂稠
　　　　禹廟
大地河山繡錯明野㷑孤廟枕荒城杜䳌饒舌知何
事血洒東風怨未平
　　　　路村道中
􁈜澤條山動寵光天書來坼紫泥香老癃扶杖欣相
告五十年來未省甞
　　　　解州㕔壁題示
　　　　至元癸酉夏五月二十三日奉宣
　　　　明詔至於解梁因得王黄州壁間所題觧
　　　　池詩序云盬池之大自唐以來凡臨􁎗者
　　　　無一辭以紀勝槩觀覽之際憤然成章或
　　　継之者寔自予始僕竊有所感焉因勉成
　　　　三詩以附驥尾之末庻幾因公而使天下
　　　　知有惲云偕來者府兵曹解槙子公孺侍
　　　　行承直郎平陽緫判汲郡王惲題
物色分留付後人暗將風雅欲誰親琨珠在側知形
穢尚友何妨継後塵
日融池面爛生紅更着南山障碧空一夜髙臺汗如
洗州人說是廣南風
解梁城下解塩池萬寳騰光奪日輝我欲大觀窮化
窟乳泉一賦了天機
　　　　題平正縣鋪樓壁
盤盤峻嶺上青山兩度南來點鋪翻义手老兵前致
語此回霜鬢又加繁
秋澗先生大全文集卷苐二十五
秋澗先生大全文集卷第二十六
　七言絶句
　　　華岳廟留題
朝來松檜重煙霏仰靣蓮峯翠撲衣自笑愛山心不
足日斜猶未駐征騑
祠前喬木老輪囷閲盡長安道上人千古倚空仙掌
在好爲回首障兵塵
蓮峯卓㧞見雄尊干劫孤撑碧玉盆緫被少陵収拾
却諸山羅列佀兒孫
乖崖一出著髙勲回首猶慙華頂雲應笑豹林种處
士擬將虛譽售時君
東登岱頂雪彌空上徹中封佀不逢應喜此行何豁
敞青天白日對三峯
　　　渡渭有感
當年尚父欲誰親八十西來釣渭濱馬上行人應未
老莫教虛負百年身
秦亡漢起兩悠悠緫把興亡入海流汀樹岸花三百
曲煙波都属釣魚舟
　　　安邑道中
六合雲蒸一氣埋際空秋稼委枯荄馬頭赤日疑無
色望際青林兩氣來
　　　洪洞道中望霍岳諸峯
老澗灣環兩翼分一川草木氣如薰土人更說山靈
異欲雨先占霧頂雲
　　　留題霍岳
喜遂平時景霍心適逢嚴祀一登臨感通固愧潮陽
筆霧雨重開萬壑隂
山腰明霽静煙霏岳頂雲𪷟淡欲飛岩壑佀供詩筆
徤法身都掛六銖衣
　　　題豫譲橋
死堅鐡石表孤忠一水曽蟠萬丈虹太史注書隨俠
例豈知風義本無同
　　　過益昌橋
盤盤危磴轉山腰下瞰長河漲怒濤霍邑南邊趙城
北滿頭風雨過昌橋
　　　霍州
四雍中坳一豢牢快心唯有霍山髙一條彘水從中
過日夜隔城聞怒號
　　　䟦范蠡歸湖圖
覇越髙勲土苴如五湖歸隠號陶朱扁舟共載西施
去却恐時人是厚誣
　　　題趙城縣環翠亭
秀色四圍供坐嘯山城終歲早休衙陂塘清淺知秧
稲畒嶺横縱看藝麻
簡城南北㡬經還赤日紅塵赭背顔歘得解鞍心適
喜暫容髙卧對東山
　　　趙城道中早發
積雨睛來露氣餘風枝成滴草垂珠麻衣半濕溪邉
路長記郊原五月居
　　　跋米元章蘆鴈圖
西風萬里下衡陽水宿雲飛固自雙佀爲呌群心事
苦不教相映睡秋江
煙渚潮空退暮沙依稀寒影落蒹葭何人觧化雙飛
翼拍拍隨君問使華
　　　甲戍歳門帖子
全家恩飽荷恩榮闔郡清寕歳屢登蟣蝨小臣何所
報一公之外百無能
不求冨有金成穴不羨官榮曰九遷但願時和身徤
在大家無事過今年
　　　庖舎門帖子
王家供具乳蒸豚石氏庖厨蠟代薪二者侈荒何足
論一簞顔巷世歸仁
　　　山市晴嵐
墟落人家半夕暉太行天上倚煙霏喚回二十年前
夣共伯城西載酒歸
　　　古栢寒鴉
亂鴉蒼栢晚相依流水孤村句未竒佮佀首陽祠下
看夕光翻影上枯枝
　　　松䕃寒泉
坐䕃髯龍夣已醒更堪幽谷亂泉声遥知緑綺相逢
夜幽思中含太古情
　　　雲竇飛湍
千丈懸淙落碧霄百岩回望冷瀟瀟若爲借得天瓢
手傾向人間救旱苗
　蒲中十詠爲巖卿師君賦(并序)
　中條山水雄秀照映河華予兩年以事扺蒲略
　獲遊賞然雲煙勝槩旦夕不去其懐甞思以數
　　語道其髣髴心在而未暇也至元十年秋九月
　　蒲人師巖卿拉王國器李仲和張師諸人携酒
　　過門盃數行䄂出錦囊巨軸曰此河中十詠也
　　因徴詩於不肖逮明年甲戍正月辛巳予以微
　　恙閉閤少休隠几瞑坐神與境㑹既覺晴日滿
　　䆫幽思發越眷焉十題卒然而就顧不足發山
　　水之清音聊以移方寸而外形骸也且爲四老
　　人一盧胡云
　　　蒲津晚渡
落日西風送棹謳行人無數立沙頭君看一葉顚危
甚苦不忙時且少休
　　　舜殿薰風
巖廊瀟洒壓城闉解愠歌殘又㡬秦一道殿簷涼佀
水至今猶有夣華人
　　　虞坂曉發
雞聲茅店月微茫山逺行人促曉裝良驥虺隤身自
徤不須拭目認絲楊
　　　首陽晴雪
前冬兩拜首陽祠野雪揺光晚霽時蒼栢滿山人欲
去亂鴉翻影上枯枝
　　　鸛雀波聲
洶洶河流入断山馮夷無力障狂瀾乘風破浪他年
事且挽清雄上筆端
　　　東林夜雨
瀟瀟風雨暗秋山聲滿踈林萬珮環拂暁開門看晴
霽白雲依舊伴僧閑
　　　林亭夜月
大内扶君不見人野煙碧樹緫傷神應怜一片林亭
月曽照司空泪滿巾
　　　王官飛湍
石竇懸流雪練飛夜深和月映松扉恨予不遇貽溪
老一笑山間説化機
　　　西巖疊巘
東山如䯻欝重重人倚栖巖第一峯似是晚煙𨳩畫
幛濃揮淡抹鬪丰容
　　　嬀汭夕陽
溪痕春漲碧迢迢一帶斜陽映野橋風土亦涵釐降
意野花如靨點裙腰
　　　贈冩眞賈生
氣皃昻蔵野鶴姿賈生模寫有餘師情知不入麒麟
畫(剛/為)天朝飾羽儀
　　　寄李𥙿卿
山中風日淡無輝山下騰光欲爍衣辛苦南州李從
事三年其柰肉山肥
交游過眼日紛紛故舊如君有㡬人岸幘一樽蕭寺
月此回談笑更情真
　　　　過横望嶺
終日山行不厭山出山聊喜慰衰顔朝来横望開頭
路滿意風烟看洛川
　　　　澤潞即事雜詩一十首
醲恩三接無旬浹春日春衣未足多沙上歸来聞好
語誓殫忠力更無佗
裴翁祠晚夕陽催野色横川組練逥我數固多多已
辦不愁歸路碧崔嵬
自古徒兵澤潞雄選齊尤見四州公堂堂氣與聲聲
壯閃閃旗飜日脚紅
獵獵清風偃斾声南風不競此先徵朝耒小試青油
底一鼓仍驚氣倍增
闐闐風外鼓聲乾小隧紅牙入細看自古中原雄莫
敵麟符准到漢家壇
萬命安危一將懸成功端在得人先長江儘飲天山
馬莭制應湏閫外顓
角聲催日上牙城白羽風清坐閱兵盾鼻恐煩磨檄
墨莫教華髪等閑生
一檄風馳萬有降天兵開國古無双寄聲璧月瓊枝
客鐡鎖休誇一葦江
結束征𫀆總白丁淮隂一將便横行瀟條此意千年
後正賴桓文節制明
嗚嗚殘角過三吹整整魚麗待一揮曉凉更覺軍容
肅露濕朱旗月滿衣
　　　太嶺道中泉眼并雜詩
路長坡峻一層層六月行人困鬰蒸多謝山靈解煩
暍一泓澄徹冷於冰
來路蒼蒼不可尋山風吹馬下遥岑望中斜日行雲
掩逺嶺横分一半隂
長松磊落不凡材風拂煙霏畫障開端佀髙人在嵓
壑苦嫌塵土不歸來
千古雄藩入控連瀟瀟旌斾莫愁邊最怜天壤清凉
界欲買西山二湏田(潞州爲太行/清凉境界)
太行南走百山門崗勢回環淺作盆瀟洒緑隂臺館
静平時尤見使君尊
　　　過遊僊李節使墳
大定明昌五十年當時人物玉堂仙朝來書案山前
路瞥見堂封一慨然
　　　遊青蓮寺
上方層閣倚晴煙回合諸峯聳碧蓮午枕不容詩夣
就天風吹雨下危巔
山間一雨衆壑澮轉石砰崖聲若雷殆佀山靈詫清
駃夜深還到枕邊來
　　　夜過関嶺山
晝鎻壷関戰氣昏自環長塹作孤豚紛紛彼校何爲
者媿煞新聲欲死言
　　　夏縣
一縣隂隂夏木清大賢司馬小賢城河山依舊英靈
在重爲生賢作國禎
　　　虞郷道中
長纓風笠葛衣踈裝就唐人早發圖只有才情渾不
佀馬頭吟乆却成無
　　　猗頓道中
玉繩西轉啓明東熱擁長途似火攻辛苦平陽王判
府三年三伏走蒲中
　　　䟦蘭昌宫圖
宫斜春草暗驪陽花底春雲覆苑墻怱覩翠罌銀勺
事丗間疑有返䰟香
　　　乙亥歳門帖子
三年判府𥘉無𥙷一寸孤衷老謾丹㝡喜元正即春
節併將和氣到門䦨
　　　李潜宛馬圗
李生鞍馬見金𥘉彷像殊方職貢圗今去玉門途萬
里緫隨鞭䇿入長驅
　　　丙相問牛圗
牛來近地暑光㣲深愧調元相業非後丗幾人能辨
此濘車甘受野人譏(用/宰相楊再思/閉坊門禳水會事)
　　　謝太傳東山圖(金黎陽李公泰筆)
鳯沼春閑湛緑波未容絲竹醉嵓阿儘能經濟蒼生
了七寶裝嚴未是過
秦兵一掃兩淮清桓氏微來晋鼎平况復中年正多
感未妨雲壑寄髙情
　　　四皓圗
事定歸來舊隠深皎然松雪映雲林寥寥髙誼千年
後佀覺元之㝡賞音
先生莭義重丘山冠珮遥瞻漢嗣安莫以隱淪忘丗
論一身歸㓗　何難
苦諌臣通巳謾爲一書光動紫巖芝後人只說安劉
重不道留侯䇿更竒
　　　顯宗墨竹
離離香粉淡争妍莫作荒寒景趣看絶佀承華宫檻
畔春風和露濕闌干
一枝蒼雪映遼江滿意春煙鎻建章監國撫軍仁孝
在不應游藝較蕭郎
　　　雲溪先生畫像
大定明昌五十年聲明文物出中天畫圗一識雲溪
老耆舊風流墮眼前
　　　訪京師故里
四紀光隂黍一炊重㝷陳迹巳都迷百年風樹悲凉
底更遣朱衣問碧雞
　　　秋夕早起
鏡裏顔蒼鬢雪如憂心中夜轉民區開門看雨驚連
夕堂下秋蘭恐半蕪
　　　聞方響時過一苐宅
丁東鏗戞碎璆琳掩盡朱絃窈眇音花外粉墻遮不
断珮環清徹洞房深
　　　壬申門帖子
任運喜尋蕭逺論廣騷慵擬楚人辭里兒莫訝三冬
蟄一寸丹心用有時
　　　題王仲通二友亭
治葉倡條占好春轉頭紅雨委芳塵歳寒伴我初心
在二友歸來是故人
得失之間勢利交脅肩何翅夏晆勞淡交自得志言
友醉眼螟蛉視二豪
此君髙莭對髯龍雪壓霜封傲睨同不羡杏梢春意
閙等閑開謝是東風
酒蠅閧集霑餘瀝火䑕潜趍媚竈炎誰似歳寒亭上
客儘將冰雪澡吾廉
老眼相看十五年青青節操貫時賢自怜蒲柳非眞
質兩鬢秋風乆颯然
　　　題卜隱王君手軸
洛陽織畚王丞相異事驚逢少室翁我試問渠曽見
否(太/平)天子夣非熊
百年人事有乖通萬彚流形本不同付與君平都一
笑滿簾紅日落花風
大易幾微得最神闖懷隂穽失崖垠坡仙有句堪書
贈醉裏微言更近眞
有命何甞論智愚班超傭筆衞青奴一從遇着
客閑氣胷中一點無
學術源同有淺深如君龜䇿入幽尋自怜一片靈臺
月才並明時𬒳物侵
　　　題松隂訪古圗
舟横逺水翻蘭棹人倚長林諷楚詞却憶來河南畔
路松崗晴雪晚遊時(予壬申冬大雪后曾/謁司馬相公墳故云)
　　　春雲出谷圗
岫雲𥘉出豈無心擬向人間作傳霖萬壑忽為風散
去卷舒應見本空隂
看雲曽上太山巔淡抹空𪷟緫自然佀慰幽人怡説
意故縈林壑弄春妍

　　牧牛圗
車邉起飯歌何烈角畔横書丗謾驚何佀短僮無所
識夕陽村落見升平
　　　溪橋風雨圖
前溪才渡又危橋風雨行人已倦勞更着客心孤逈
䖏逺煙明滅寺樓髙
　　　跋後唐莊宗按樂圖
王業艱難百戰開洛宫春色醉瑶臺那知兩部仙韶
樂緫是君王火葬材
紅雲香暖翠屏閑横玉聲清内殿寒誰道畫師無逺
意丹青應見守成難
　　　群鶻古栢圗
振翮蒼巔控老拳霜空利不隔秋煙料應攫裂脩蛇
後相與朋來一砉然
　　　書夣中語
春雲容與春隂輕杏梢點紅楊柳青人在畫樓斜照
外秋干臨水影亭亭
　　　春江獨釣圖(前金平陽人孫子/安筆十三科皆工)
渺渺春江碧若空一絲斜裊釣壇風冨春莫擬幽棲
穩巳在君王物色中
　　　峴山秋晚圖
春風漢水大堤平雲静譙樓峴首青千古愴懷羊太
傳幾時親酹玉雙瓶
　　　伐石東崗得小山一株雙峯並秀若夏雲突
　　　元者因命曰湧雲僉謂名之甚稱作詩■之
坤靈凝秀幾千春一日佳名號湧雲淡僻性便雖老
在自挑沙礫看竒文
　　　孟光捧按圖(爲申主簿受之賦)
■噫歌裏動晨炊一敬還驚按等厝想得主人茅宇
下肅雍形出二南詩
具門煙暖褐衣輕舂賃中間見本情豪蕩阿戎那觧
此夣回青瑣得卿卿
　　　稠禪解虎圖
宋均政異於莵去魯宰風行野雉馴誰爲碧嵓方外
客等閑藜杖也通神
楞嚴堆案滿凝塵山下閑來解虎紛千古阿師公案
在寳香燻徹百嵓雲
　　　乙亥重九日客　臺郷板橋里
滿川煙雨對南山冷浥重嵓細菊班不着白衣携酒
至卧瞻衡字已開顔
無人對菊情逾逺有酒盈樽意倦斟十日板橋田舎
底似教平子遂𥘉心
依依墟落俯山郊雨濕炊煙覆屋茆一夜秋風飜木
葉露巢髙下見林梢
瀟瀟山雨暮寒生漠漠青林宿靄横把菊珮萸俱寂
寞卧聽簷溜走湍聲
一官殆爲公田秫塊坐渾疑野老禪我喜静中觀物
化鹿臺風景佀斜川
疊巘相連老雨昏秋香狼藉擁籬根野情本與漁樵
熟共席來傾老瓦盆
百年悲感登臺社四座驚看落帽嘉野鳥送歌人勸
酒閉門風雨醉山家
山中佳節欲何酬醉裏閑書醒不休共着一樽相慰
藉李卿申子兩江州
　　　讀易龕即事
朅來採石事間関却得幽潜兩月閑准擬後人重到
此指名王子讀書山
　　　十三年四月十九日待中　渡
泛泛輕航破浪花春風自信動檣牙不煩更撃中流
楫六合澄清到一家
　　　　宿開封後署
拂拭殘碑覧徳輝千年包范見留題驚烏繞匝中庭
栢猶畏霜威不敢棲
　　　　許昌道中望三封山
大河失險已無金不待鈞䑓一雪深十萬選鋒同日
死西風吹恨滿遥岑
　　　　䟦松風醉歸圖(南陽脩端卿蔵)
不向東華踏軟紅夣歸丘􁒽洒松風夜深徤到山間
石吹萬從渠總不同
危行危言到兩難炎凉時事旋相看放教兩耳秋風
裏待與髯龍約歲寒
　　　　題煙江疊障圖
楚水呉山萬里秋風㠶吹飽北来舟應怜滿眼新亭
客空對江山雙淚流
江上晴嵐萬疊山㡬縁亡國帶愁顔而今一統無南
北滿意風烟送往還
　　　　昆陽道中同陳莭齋考試河南
官事無涯有限身拚教赤日走紅塵十年薄䆠﨑嶇
裏笑煞羲皇向上人
朝趍長路暮郵亭遠自南陽到洛亰馬上唱醻三百
里䆠遊無佀此回情
　　　　路氏子榮飬堂
遺羹親拜封人廟戯彩重登路子堂二事半生俱不
遂看雲凄断蓼莪章
　　　退思亭詩卷
退食歸來静掩扉比量心事到精微今年京洛重相
值一話能知五十非
滿壷清醑薦柔毛一尺甘膏遍洛郊緫道使君誠意
格至今歌頌滿衡茅
　　　拜狄梁公祠下
取日虞淵力儘多洗光重照舊山河䧺忠貶入周人
列似覺文公立法苛
　　　京西道中
漢家綿蕝要齋郎見説趍程舉子忙一道緑槐梁苑
樹輕花也學十分黄
　　怨笛落江梅
鏡裏青鸞怨獨棲月邊踈影伴横吹誰怜一曲春閨
思箇裏幽香是素知
　　栢郷光武廟
上谷兵威突騎良風塵河朔入披攘蒼凉鄗邑祠前
月曽照君王萬歳觴
臨制亡疑見理明治隆三代所由行竟從䜟緯論邦
計地下桓卿恨未平
宫武當年兩虎臣丹青千古照麒麟十年紫禁煙花
底判府歸來恐笑人
麥飯蕪蔞誓不忘肯教大樹日蒼凉竭忠竟得來呉
軰何慮蜀蛙不井亡
　　　山行雜詩
川隔寒山日上遟槲林平抺霧煙齊晚涼貪趂征驂
徤　却西山四五題
亂山合沓四圍青行近星軺路漸平大約太行吾肺
腹一重一掩総天成
入山不比出山寛回轉青林路詰盤暁色漸分煙店
近范寛圗上記曽看
太行元氣老洪𪷟草樹風前帶潤容山色只冝差逺
看近移空翠上髙峯
西來游䆠半忙閑六日迢遥道路間回轉羊腸三百
里天教馬上飽看山
入雲蒼嶺望中賖石逕蜿蜒走白蛇見説碧峯爭秀
麗不愁車馬下狼車
　　　過山陽縣題七賢祠
不到山陽二十年黄壚空瑣竹林煙盧胡笑煞嵇劉
軰又向西山着祖鞭
七賢來為此君遊終歳相看散百憂却為歳寒貞蓈
在十年憔悴伴人愁時竹禁嚴故云
　　　山行雜詩
門前流水屋頭山馬上行人畫葉間清化許梁三十
里只除天許此中閒
錦窠蓮炬竟虗聞五馬西來忝幕賔似為愛山緑分
重着詩模寫太行眞
　　　過濯漉城
麗不愁車馬下狼車
　　　過山陽縣題七賢祠
不到山陽二十年黄壚空瑣竹林煙盧胡笑煞嵇劉
軰又向西山着祖鞭
七賢來為此君遊終歳相看散百憂却為歳寒貞蓈
在十年憔悴伴人愁時竹禁嚴故云
　　　山行雜詩
門前流水屋頭山馬上行人畫葉間清化許梁三十
里只除天許此中閒
錦窠蓮炬竟虗聞五馬西來忝幕賔似為愛山緑分
重着詩模寫太行眞
　　　過濯漉城
炎漢淪精到此灰獻皇空使後人哀篡成不獨曹
罪須信桓靈是禍胎
路入蕪城漲麥雲獻靈千古廟猶存一杯誰着濁漳
水少爲征西酹餒魂
　　　題馬坊
乆遊都邑無明畧出判名藩媿不才忽得解鞍俱忘
却一聲幽鳥竹邊來
　　　題山陽七賢祠
黄塵換盡豸冠霜薄䆠驅人捄火忙一勺七賢祠下
水療飢猶勝食官倉
　　　山行雜詩
山下良田苦不多耕來山頂作旋螺薰風五月燕南
道千里黄雲際兩河
　　　唐叔虞廟
巍然遺廟枕城崖覇業桓桓自此開剗地不銷昭伯
血瓜分何爲出公哀
　　　潞公亭
唐都東望故城荒澮水翔山半多陽前日潞公遺愛
在至今亭構比甘棠
　　　陽城道中
兩極坡長馬力窮澤南百里水泉空朝來丹沁東邊
路始見河山大地雄
南來佀爲亂山囚後擁前遮苦見留多謝鍾靈不嫌
俗坦然煙谷縱鳴騶
　　　守歳夜宿太陵田舎
今年除夕苦羇栖着我西山更向西一窖太陵田舎
火雪龕孤坐聽猿啼
田家無物具茶餳爐火龕燈建曙明野老向人無别
話新年時熟長官清
　　　過郊底村聽田父話陜州事(張姓名一曾/授䇿州軍判)
離離殘雪點山郊老樹冰崖映断橋縱使林泉有佳
趣住山活業本蕭條
野叟龍鐘百戰酣目光如炬尚耽耽阿欽一死無由
得對坐從渠説趙三(時欽叔在阿不早/元帥府作經歴官)
　　　新道成試車東下寄德昭書史
千仭谿山險已平朝來喜逐炭車行兩郷父老來争
賀萬事元輸有志成
　　　野歩
曵杖山行記可逰﨑嶇𥘉不厭經丘静怜苔色圍孤
石閑愛長松䕃碧流
大石横崖亂作層偶來孤坐適幽情春生先自溪流
見暖散冰泉繞舎鳴
蒼澗行歌不見人草心泉脉動朝曛溪邊倚杖看來
乆沙水空明散錦紋
秋澗先生大全文集卷第二十六
秋澗先生大全文集卷第二十七
　七言絶句
　　　過文貞宋公墓
廣州去闕幾千里中使㗸恩信貴僚莫訝簡驩無一
語太平勲業見風標
　　　沙丘宫
齊梁覇趙何雄壯探鷇囙鋒遽懦庸千古興亡酷相
似武靈而後有莊宗
　　　栢郷道中
聮鏕時喜笑談𨳩不覺凄風漲靣埃曉日迫亭橋畔
路青山一道柳邊來
　　　大都小雪時聞兩廣捷至
雪飜廣栢飄梅粉雲覆宫墻抹竹煙預爲新年傳喜
　　　　夜到甘泉
　　　宫杖亡宋物也左丞姚公以
　　　上所賜出示坐客故有此作效王建體
六宫催上木蘭舟百色輸來不敢留親見紫宸新製
杖金盤龍地玉虬頭
　　　過中山府
紅旗鐡馬響春冰儒將清邊丗莫驚遼吏不知溏泊
險使來先問二蘇名
　　　過梁門
漠漠蒼溏海氣霾銅梁北照遂城開不知陂漲能遮
甚萬騎藪潚索戰來
　　　毳幕卓歇圗
牙旗風軟馬蕭蕭渭水歸來氣更豪想得龍沙西北
道際天秋草黒山髙
　　　題花光墨梅二絶
　　　蜀僧超然字仲仁居衡陽花光山避靖康亂
　　　徙江南之柯山與叅政陳簡齋並舍而居山
　　　谷所爲研墨作梅超凢入聖法當冠四海而
　　　名後丗甞有移船來近花光住冩盡南枝與
　　　北枝之句其丰度可想見矣趙雲夢題云如
　　　王謝子弟倒冠落佩舉止欹傾自有一種風
　　　味盖前朝髙丞相家物暗香踈影溪雪春風
　　　四圗今失其溪雪見爲宋漢臣所收僧號花
　　　光道人東坡山谷少游皆有贈詩
滿溪明月影扶踈只枉緇塵點雪膚展放畫圗還記
得孤山離落漲西湖
破墨能開雪裏芳道人花供老猶香移船要近花光
住笑殺涪公有底忙
　　　𥙿卿李兄來别復效樂天體以贈
晤語從游喜任眞玉堂僧舍幾相親河梁莫厭重携
手明日共爲千里人
　　　題朱彦暉三陪手卷(謂木/庵陪飯竇/漢卿陪針陳/學士陪口也陳時可字秀玉)
余年五十覺籠東左臂偏枯右耳聾説道燕城陪手
客此針傳授到朱公
　　　江村訪友圖
江東宰相說風流賈嗣呉潜果孰優今日國亡
岀時須來訂晉陽秋
㢘公作牧古無雙聞道旌招别楚邦何計挽留
我似來謀及鹿門龐
兩掾茆屋枕江濆杖屨來𫾣月下門不是愛梅多㸔
竹冷香踈影坐黄昏
　　　韓幹畫照夜白圖
開元天子燕遊多一骨承恩玉色瑳所養自來非所
用雨中蜀棧要青騾
纓紱騶衣一色紅玉華光照苑門空昭陵六駿秋風
裏辛苦文皇百戰功
沉香亭下牡丹芳宫漏穿花夜宴央輦路傳呼停鳯
燭内家歸詫玉麟光(松窓雜錄云開元中明皇甞乗照/夜白與太真妃賞牡丹於沉香亭)
政捐金鑑九齡歸聲色糊塗醉不知天意種深天寳
禍故生尤物配妖姬
　　　題何侍御所藏雪霽江行圖
雪霽澄江照眼開常年十月蔽兵埃而今風物真堪
畫滚滚行啇兩浙來
栢臺霜信肅江楓寒入黄茅瘴巳空一線暮江春雪
外枉將新意詫清䧺
炎瘴消殘一雪餘勾呉無地不亨衢江山正要燕公
筆却點騾綱入畫圖
　　　滕王蝶蟻圖(劉侍御家藏)
兩翅輕翾暈粉金内人無計撲羅襟南昌閣底花如
霧迷殺春香一寸心
槐壤紛紛事暫歡枕中栩栩伴周閑丹青欲識滕王
意湏着人間比夢間
粉香金翠夣能甜細冩春悰入筆尖却恐尋香飛便
去六宫争下水晶簾(王建宫詞有傳得/滕王蛺蝶圖之句)
　　　夏日玉堂即事
悠悠時事百年心歳月徒成昨與今萬一寸長能及
物不愁華髪已盈簮
失時巳抱周人恨濟物長深永叔懐鈴索不鳴朝日
静坐㸔簾影轉苔堦
丗願登瀛不作卿玉堂更比憲臺清只縁白獸樽中
醴當日元王爲穆生
隂隂槐幄羃閑庭静佀藍田縣事㕔細草近縁春雨
過暎堦侵户一時青
日長上直玉堂廬思入閑雲待卷舒重爲盛時難再
遇等閑羞老蠧書魚
　　故開府儀同三司中書左丞相贈太尉謚忠
　　武史公挽詞(有序)
　　　維大元國至元十二年歳乙亥二月七日
　　　中書左丞相忠武史公以疾薨于位訃聞天
　　　下痛悼嘆哲人之云亡哀斯民之無禄在某
　　　又有感焉而不能已者𥘉壬子歳公受封於
　　　衞其年秋來視師某以諸生啓事上謁特睠
　　　焉録用實資藉之俾進其所未至以需
　　　逮中綂建號之明歳公入當鈞軸時某掌記
　　　中堂館門下者半歳首奏擢除翰林修撰兼
　　　内省都司旣而以事詿得公辨明免歸至元
　　　改元緫尹都督移鎮東魯辟某克幕官遵公
　　　命也公之意盖欲革舊事行新用也九年壬
　　　申銯御史得調平陽謁公授嗾去曰若綿歷
　　　頗乆同列貴和餘復何云(明/年)朝議經制南
　　　伐詔公開府襄州節制諸軍又將以僚属召
　　　㝷輿疾北還事雖不果於菲薄寔加重嗚呼
　　　昔韓愈從事汴州於隴西公有惓惓不忘者
　　　在裴中令爲可知不肖某何敢望昌黎之清
　　　光而忠武勲德爲丗宗臣逺邁中令而某也
　　　始終沐公裁成卵翼使聲光爝耀於時其感
　　　戴當何如哉一旦遡六樹之悲風痛吾儕之
　　　安仰此李平廖立淚下而霑襟者也爰𢋫薤
　　　露之歌用表素旂之末前十章頌公德業之
　　　萬一後五章攄平昔頋遇辱知之厚傳武侯
　　　於近代敢躡蹤張拭之文賛充國於麟臺庻
　　　張本揚雄之作尚兾
　　　神靈鑒兹誠悃其詞曰
𥙷衮功深作帝箴片言能霈萬方霖白頭無地酬知
巳重爲蒼生淚滿襟
㓂鄧髙勲上將材丹青圗畫冠雲臺舉頭納納乾坤
大辛苦中原百戰來
南臨江漢北無垠英衛軍機祐預仁百代盛從青史
見漢家群后有元臣
遺表陳情不及私南征無嗜殺爲嬉身雖不覩呉平
後羊祐恩威有素規
元勲髙在麒麟上曠度初無智勇名欲見令公隂德
厚一門八子緫公卿
幾年黄閣見調元福浸蒼生奠枕眠兩號改元幾二
紀不交波及海南天
閫節堂堂五路尊継承諸姪動天閽推恩不爲夷齊
讓要慰先臣地下䰟
身後論功誓不磨德鞬髙塜欝峩嵳千年零落丘山
底忍聽唐鐃作露歌
上計歸來愈謹忠又從潜邸識
真龍十年浴鳯池邊夣不到歌鐘甲第雄
逆齋節制竊桓丈䲔鬣飜波海氣昏堂上有兵能制
勝一言料死苙中豚(時予都司中堂公聞逆璮突入濟南有/豨入圈無能爲之句至成擒竟如所料)
先皇登極公封衛賞識初縁啓事陳二十年間門下
客愧無椽筆賛經綸
昻藏緑野堂前鶴飲啄當年在鳯池一諾見推連省
署九泉埋骨荷深知(中統二年余在上都/公館焉日陪侍左右)
幕圍火烈燕巢傾北際誰能託死生一語保全微命
去聖安方丈記辭行
拂衣歸去老田園木屑筠頭苦見憐尺一起爲蓮幕
客東平門下又三年
征南開府控襄州舒也何爲預唱籌報徳愧無千字
誄峴山南望淚空流
　　　萬壽節同宋太常弘道出左掖門口號
禁漏穿花夜已央宫槐籠曉色蒼蒼慇懃一點東華
日先到紅鸞扇影光
隔夜端門分板位平明簮笏列鵷行紫雲低覆千官
拜潤入金爐百和香
羯鼓聲髙吹管清九天合作鳯鸞鳴侍儀賛喝三成
後磬折齊呼萬壽聲
花映嵓廊近紫宸宫官行酒過三廵共携滿䄂香煙
岀散作都城十日春
對品班分玉筍行一時望拜殿西廂百官燕出宫闈
静踈雨𪷟𪷟濕建章
　　　過王太師廟(在夀張縣/西三十里)
老雨莓苔滿露臺野棠花映廟門開地中鐡戟消沉
盡時有隂風樹杪來
　　　題開州驛亭壁(并序)
　　　昔有宋之三葉也遼人大舉入㓂南抵澶淵
　　　有併吞席卷之勢堯叟以蜀産主議西廵欽
　　　若以呉人請狩建業社稷安危在此一舉萊
　　　公審勢明料敵果挺不㧞之忠任投瓊之責
　　　奮不顧身竟夷國難當時遼舉國之兵膽巳
　　　墮公北狩一言奚待斃延夀一矢之力也庚
　　　申秋予應辟東魯道出是邦按轡周覽想河
　　　流之奔洶仰壁壘之雄峻斯亦宋之金湯也
　　　遂盤礡回鑾碑下慨然有懷古人臨大節處
　　　大難胷中素有所定不然淮隂以漢中畧對
　　　烏得還定三秦武侯以南陽一論遽能西取
　　　劉璋東向以爭天下者哉
幸蜀廵呉避銳鋒竟從孤注就天功千年草木餘威
在野老猶能說㓂公
　　　顯宗畫三教晤言圖
兩晉玄風倡永嘉晤言新意出承華後人莫作無同
論剖破藩籬即大家
微言𥘉不出吾書正恐雄誇渉誕虚坐上若拈花葉
問發端當自仲尼居
承華宸翰日重光大定聲明有父皇若以撫軍監國
論長沙書䟽未容忘
緇衣蔽路樂清修羽客談玄日自由眼孔佀怜吾輩
小終年平地㸔錢流(爲儒户印造寳鈔)
鬢絲禪榻喜相依休問珠英果是非巳着孔林殘照
裏青衿漸染變緇衣
　　　徽宗臨張萱宫騎圖
缺胯頳衫玉帶圍􁏢華翻影下瑶池老徽筆底無留
思貌盡春風出閣儀
碧暈紅絪思有餘較來經國太工夫大風歌裏雲飛
逺不畏髙皇笑殺渠
　　　戊寅歳燕都元夕
萬家簫皷憶升平九陌銀華璧月澄此夕薊門南北
望風簷隨分兩三燈
　　　九齡忠諌圗
挺笏摧姦論已萌帝心唯恐悞忠貞開元所事呈来
足只欠成都萬里行
　　樂土宣鸂􁋱圗(宣和畫工)
彩羽翬明照影閑蓼汀沙暖睡𥘉殘撃揚寄謝霜空
鶻輸與江湖百頃寛
　　　四皓圖
山中日月到華胥澗飲芝餐樂自殊苦被留侯容不
得須教人彘事相汚
　　　送南冠徐子懌兵后還武昌
卧老盧龍塞下春故郷心緒異郷身燈前一展平安
報照眼清江月近人
故里依稀竹樹煙白頭此日是歸年多應秉燭東湖
夜夢裏相㸔一泫然
　　　王摩詰􁐻山宫圗
安逺門西萬里餘耕桑煙火緫民居只應勤政樓中
夢百倍華清樂不如
憶昔風流王右相開元親侍玉堂廬細吟凝碧池頭
句政恐丹青是諌書
　　　跋張龍丘簮花圗
醉吟賞盡洛陽春老與坡僊作近隣未礙一枝長在
眼静庵方寸本無塵(龍丘子晚居黄崗號静/菴居士与東坡為隣)
　　　荆氏周急圗
九縣飈馳到𣏌天禾㕓櫛比豈容全指囷能継前賢
舉亦是農家識事權
　　　宣和梅蘭圗
暈碧裁紅奪化權氷􁄜芳魄闘春妍只應五柞宫中
夣不到幽香淡影邊
木有寒梅草有蘭色香冝作一圗看曽憂荆𣏌生庭
户歳暮芟夷有至難
　　　題張寶臣手卷
華𥚑織翠萬金身名動春坊劒字新全佀當年天䇿
府經綸王業半儒臣
　　　跛船子和尚圗
戢戢波間萬鮪遊一鈎那得盡廻頭何如収却綸竿
坐明月千江任自由
　　　漁樵閑話圗
艤舟㢮檐兩欣然千古興亡話眼前忘却前溪歸路
晚暝煙横合碧山巔
　　　觀稼
朝餐不再腹爲虚多稼雲連仰兩濡今日東城看佳
色愈知糞壤是金珠
今年薪桂米量珠日聽閭閻有殍夫縱使積金髙北
斗不知能濟此飢無
煙鋪雲委泛晴光平逺風來粒米香鄒孟最深王道
本徑從五畒論耕桑
　　　雨後看山
西山盡日塵土靣一雨晚來膏沐容晴霽最堪圖畫
處白雲零亂點髙峯
　　　竹林七賢圗
森森煙玉太行秋七子倘徉結勝遊笑殺阿戎真俗
物出山能幾執牙籌
魏晉清談倡若徒永嘉東播洛爲墟大書不削陽秋
筆更着丹青詫隠居
　　　讀文中子傳
書成復性才稱訓道見原人本自文聖學操存元不
易白溪猶有淺深分
　　　山壑萬松圗
髯龍落落不凢材萬壑蒼煙鬱未開絶佀澗阿幽隱
士苦嫌塵土不歸來
巖風謖謖泛秋聲展放横披眼便明酷似龍門山正
北兩崖隂合記經行
大厦欹傾要棟梁萬材於此欝蒼蒼正須叮嘱工師
輩爲桷爲攘細選量
構厦先論大匠賢杗楹椳闑不相捐何當剪伐長材
外乞與坡仙作竈煙
　　　讀開元天寳間事
庭燔錦繡𥘉年事嬌枉情過乆復歸鄒孟一言垂至
戒大臣無切格君非
常山不屈平生節中令能明死後忠未若廣平還具
眼當朝終不賞邊功
　　　李龍眠二駿圗
突嚙相忘絡腦覊沙平春静草凄迷後人莫作丹青
㸔特爲南華釋馬蹄
遼夏㝷􁇦静塞塵駧駧歸逸華山雲當時騋牝三千
匹辦與龍眠䇿畫勲
　　　候㢘相病
詩書素業清時樂草木平泉四季春識取相君無妄
疾自來憂道不憂貧
金華恩眷見來深李泌𥘉無冨貴心琴裏南風如觧
愠正煩吹起傳岩霖(一作況是岱雲能寸/合肯教空作傅岩隂)
當年匹馬走雷風氣壓秦川百二雄今日露花欄檻
底秋絲争吐㸔青蟲
貧不能移貴不驕丈夫到此是雄豪何當慰滿蒼生
望卧㸔東山月影髙
　　　明皇按樂圗
羽曲調音到克諧宫中花柳四時開五絃儘有南薰
手却唤花奴觧穢來
興慶宫池水殿深帝心横潰溺哇滛讓皇交愛情何
切獨爲君王辨八音
逸圖零落衘前幈心醉華清按樂聲擊損碧梧縁底
事促教秋雨劒關行
　　　李伯時二馬圖
肉􁏢連錢汗血無絶足日與駑頑俱何當與馭彪將
髀蹴踏逋孽閩東隅
　　　承顔堂
舉丗紛紛説奉承色窮愉婉古難能近因細讀蘇公
傳眷戀庭闈有足稱
　　　太子府戊寅夏六月廿日
　　　千秋節同承㫖姚公尚書許公行香口號
入朝巳盡三嚴皷禮佛重行繞殿香洞户啓時宫燭
逈五雲朝處少微光
前呈光彩日重輝㓜海風煙動羽旗曲冥未終閑委
珮朶頥廟下㸔靈龜(将入宫夜夣一大龜飛舞余前/明日祝/夀畢遂觀此龜)
沉沉蘭殿寳香熏濟濟衣冠四皓賔識取元良無筭
壽歛時多福錫生民(時奏停運司)
　　　題沁州杜敬天醉經堂沁春秋時地名　鞮
　　　即文中子祖父故居銅川地
金沙霧散滿懐春緫爲從來味道醇酣適愈深心愈
樂不任桮杓復何人
聖賢真味日陶然王氏遺書有正傳河上丈人如見
問却還糟粕到銅川
飲食誰非飽即嬉至論珎味幾人知六經奥㫖醲於
酒不到沉酣緫啜醨
　　　李相師詩(并序)
　　　㐲臣簾垂坐卜蜀君平禄命雖髙目撃道存
　　　袁客師人倫尤妙嵩嵓處士李君術窺鬼眼
　　　鑑洞清霄馳聲於京華二十年閲人於市樓
　　　幾百輩多因勢解棼之說無虗髙過喻之辭
　　　待詔宫車屢承恩眷直氣曽驚於户牖㣲
　　　言預兆於禨祥爲賦新詩先書小序
霧隱雲驤虎豹文眼中歷歷說承恩羡君風鑒何精
切曽愽紅雲一笑温
萬事心藏到隱微一言能發静中機
聖皇臨御思賢切識取新豊馬布衣
　　　過仁宗陵
　　　道出黒石渡同宣慰陳慶甫遊仁宗陵後宋
　　　人曽有詩云干戈銷弭歳年登邊將無功吏
　　　不能四十三年那忍說暗垂雙淚過昭陵(見/朱)
(晦翁/語録)
猗蘭被路柏圍城此日秋禾滿廢陵伊洛水南崧少
後丙年六月記來曽
　　　題承顔堂卷
　　　近讀程氏遺書論曽子耘瓜誤斬其根曽晳
　　　建入杖以擊其背曽子仆地不知人事良乆
　　　而蘇欣然而進曰大人用力教參得無疾乎
　　　乃退援琴而歌使知體康孔子聞而怒曽子
　　　至孝如此亦有這些失處若是舜百事從父
　　　母只殺他不得又問申生待烹之事如何曰
　　　此只是恭也若舜湏逃也前日題此卷詩意
　　　偶與此合喜爲録附其後
小雅報勞天囯極南陔致養戒何深浚完井廪從多
故一順能全是舜心
　　　題禮宗所題宫扇
拱手深宫四十年只將詩酒闘清妍料應一片江湖
夢不到謝玄淝水邊
　　　跋嘉祐熈寕間李昭珙所受告身三通
愛樹懷賢自昔然眼中真宰見差肩因思近代文明
㝡無佀嘉熈慶曆年
　　　跋秦王擒竇建徳圖
天命人心巳有歸怒麛抗嶽欲奚爲自將五載飛揚
舉辦作秦王破陣辭
　　　王昭君出塞圖
絶色當年冠漢宫誰移尤物使和戎流連不重君王
慾延夀丹青似有功(用程晏論)
朔漠風沙異紫臺琵琶心事欲誰開人生正有新知
樂猶勝昭陽赤鳯來
　　　讀趙飛燕傳
木門蒼莨向夜開富平騶騎欲誰猜微行笑殺張公
子併引昭陽赤鳯來
　　　題黠䑕賦後
䑕喻雄深過柳州竊時欺暴果誰尤惠卿未死舒王
在悄悄孤懷爲國憂
社䑕城狐固細微不勞區處動嫌疑何當論報堂階
下免使區區若輩欺
豺豕磨牙到暴殘容身應媿豸爲冠咄哉此輩何爲
者未用區區計靣謾
　　　黄筌蜂蝶圖
翅粉翻香卷鐡鬚亭亭花影小華胥黄生筆底留深
思似與齊丘釋化書
鳯輦隨渠即幸臨隔花望断翠嬪心春風上下撲不
得飛過畫欄情更深
　　　題劉君用可菴手卷
忤物能全古未聞正湏多可應時人保身猶落婁公
後唾辱湏防潔靣嗔
　　　題樂天不能忘情圖
病來心事轉蹉跎身外猶嫌長物多况是春歸留不
得侍兒無用蹙雙蛾
里陌鳴珂歳月深柳枝清唱伴長吟一朝並逐春風
散却是維摩示病心
悲鳴駱馬莫回頭說似余情乆倦游滿眼清伊石樓
月杖藜來徃亦風流
龍門八節鑿來平千首新詩貯佛經只爲暮年無可
做又留公案入丹青
青衫憔悴老江州放逐歸來萬事休正有醉吟情未
减又飜新様柳枝愁
春風不到豸冠霜甚是温柔與醉郷展放盡圖還自
笑鬢絲先比樂天蒼(年四十二/髮巳半白)
　　　題醉仙圖
瑶池清讌丗空聞想像仙桃物外春盡史恍從
見丹靑貌盡醉時真
等是髙陽舊酒徒醉郷真樂到華胥不然有口難言
際同向春風倒一壼
何物諸人作恠顚眼花落井口流涎滔滔緫是胡母
軰強着冠巾作散仙
　　　公堂即事自箴
兩衙相並無㝷丈一處繁囂一寂然間有事來還徇
却俯慚於地仰慚天
　　　門帖子
不期北里冨薰天(敢/羨)中朝日九遷喜見上旬壬子
會大家豊足過今年(四日壬子)
　　　題杜氏近仁堂
青青庭草我何殊物體方苞戒薙除致飬此心能類
長一軒和氣際堪輿(一作一天生/意見方輿)
我欲斯仁仁即至主人此理乆相安兩椽寓舎中堂
後莫作王孫火竈看
心徳由來萬善宗舉斯加彼即冲融不湏苦向遺編
泥收取平時濟物功
漢署郎曹寔要津不移居飬幾何人粹然一點慈祥
氣辦與人間作好春
嫂趍井坎爭援手牛爲觳觫免釁鐘天理在人曽間
断多君操守便從容
顔子拳拳善服膺豈徒歸羙重名稱寥寥此意千年
後復禮名家見杜陵
愽愛功多到靖深虛懷猶用近爲箴煩君試閲金華
事何限當機利益心
　　　跋燕肅牧羊圖
行飲溪流喜降阿歸鞭影淡夕陽坡佀將濈濈維千
角辦作宣王考牧歌
平秩東臯事有餘荒煙平楚散林墟牧人例有繁多
慶簔底秋江夢衆魚
　　　題温居士畫像
盛集賔筵每㑹逢笑談端有古人風如公耆舊今能
幾又逐秋江月影空
太真風彩動并門處士流芳寔裔孫今日坐看磐石
上老成雖逺典刑存(自稱晉温/太頁之後)
　　　題魯人張仲和卿舒嘯亭手卷
蟻穴蜂衙閧事機人心無路到淸夷翛然笑煞東皇
客月白風清世不知
千山秋月照螺臺兩吻清風萬壑來吹作半空鸞鳳
去公和元是不凢材
　　　已卯清明日雜詩時廵按南京
東風吹静鎻䆫塵落盡桃花别有春一樹青梅
老小湖山畔翠娥顰
早衙倒向中時散宿酒禁持到日西歩繞芳叢
見閑情還與碧雲低
千門萬户記經行瓦礫場中問舊名一片
月照人依舊十分明
■散公堂日晌西暮雲樓閣自髙低呢喃何處飛來
燕佀爲巢新快穏棲
雪妥紅飜點綴春桃花錦爛柳條新那知春事都無
意燕子争來強語頻
我近南來石濟津暖煙晴日欲烘春自從入得清明
節連日春隂殢殺人
　　　汴梁淸明
連日風沙此日晴東君有意作淸明垂鞭醉入宫城
去一片傷心畫不成
　　　寒食日過隆徳宫
當年陸海駭珎藏此日繁華墮渺茫春草不隨人事
換依然分翠入宫墻
　　　題孫郎中孝友峯
小穿沙囓到玲瓏抵事題爲孝友峯長著紫荆庭樹
影鞠哀天顯表冲容
　　　館史開府第宅
石欄春静雨留苔江漢堂深又獨來前日平泉門下
客一花一草緫興哀
　　　宫墻
一片摧頺當道危風前竹色想依依偶逢白髪宫前
叟指顧因渠得禁闈
秋澗先生大全文集卷第二十七
秋澗先生大全文集卷第二十八
　七言絶句
　　　　故宫遺石
華陽遺宫土花碧依然萬石如林立憔悴崩雲偃月
姿留與都人作寒食
　　　　至元十六年㽔賔前二日同賈漢卿逰上
　　　　方光敎寺謁相上又不遇因賈徃年留題
　　　　五詩清新婉麗煩襟為灑然也亦留詩壁
　　　　間仍用其韻為鑑堂一笑
紺碧亭亭午影凉同來共坐賛公牀拖條柱杖誰家
去借問山僧有底忙
出處何心燠與凉適來真是兩繩床分司不作埋輪
去虚抱乖崖救火忙
古寺僧殘草木深寳香猶足散煩襟雪䆫不到聞猿
句幽鳥還驚恨别心謂漢卿明日北㱕
萬事無端起六根蟻旋蜂閧苦紛紛間來莫厭僧䆫
話暝坐團滿到日矄
花木蟬房一徑幽生平竒勝愛窮搜入門便得清凉
界信有人間六月秋
　間閒公正大二年為慈聖兩宫重修寺碑說寺蓋
　夷山之地唐令狐楚愛其竒勝曽居於此塔係唐
　新羅僧智照用海船運新羅琉璃甓所建
閒人愛作静中忙細和新詩歩繞廊老衲向人誇水
異一甌春露雨花香
　　　　流杯池
九曲彎環碧玉圍錦香吹浪下龍池一觴脩褉宫中
舊正是梨花雪滿枝
　　　　太白捫月圖
詩中無敵飲中豪四海飄瀟一錦𫀆千丈醉魂無處
著青山機上月輪髙
　　　　閆次于秋山圖
五年官守晉州城伐石堙山日有程展放畫圖還憶
得姑山黄葉正經行
　　　　李白醉吟圖
長庚風彩月爭輝力士傍無識子儀白璧莫嗟疑有
玷夜郎風物要新詩
　　　　題蘭廣寕望海寺詩卷後
　　　　　同年樂用之為録二詩贈仁甫縣令
金到明昌事事新粹然一氣變斯文試吟望海楼中
詠轉見飄飄思不羣
逺懐丗契崈明徳遹述先猷極孝心舉世泯然衰俗
裏兩家風誼見來深
　　　　紫陽觀雜詩和西溪嚴韻
䄂裏丹砂照夜紅市人爭識漢壷翁南都花木春猶
好長在先生杖屨中
心安巳契長年詵通寂能開不二門我亦静中存夜
氣此身之外欲何存
終日沉迷簿領中乗間時過紫谿翁請師莫作功名
看心似浮雲度太空
片言理到釋群疑不待諸生入𬋩窺收却藥籠無箇
事一簾春夣落花知
坐忘不戴逺遊冠是是非非了不干欲識紫陽存飬
力一簮玄髪頰浮丹
緼絪元氣化雖精起㓕漚如一唾輕為問壇邉聴經
鶴人生何苦未忘情
余年齠齔出亰師想像繁華夣覺時前日石壇揮麈
䖏故宫真似黍離詩
昌黎一序了仙翁六絶西溪意匠雄從此夜牕虗白
滿滌除玄覧見冲融
一壺大地市朝間施藥歸来盡掩関幽睡不知紅日
晚青山誰似白雲間
壤壞槐宫蟻戦空銅駝陌上㡬秋風一身歸潔何難
有人重清時濟物功
　　　　宫井七絶
團團鴛甃露盤秋玉潤砂紅湛碧流多向内家供頓
後餘甘翻麝入茶甌
野粉侵滛暗漆花玉床零亂卧泥沙羸瓶敗繘𥘉無
擇波及都城十萬家
髙梧隂羃掖庭西清比中泠甘比飴今日道傍塵穢
滿秋娘憔悴渡江時
清時瑶殿引瓶金百尺還聞墜水音想得日長宫閣
静玉盤珎果看浮沉
金屑離離泛曉光瀛池通氣濕嬰香六龍不挽清波
去忍給吹脣燕御牀
事事宫庭到可珍我因懷古故来頻一泓雖在當時
水終似上陽白髪人
行入空宫重嘆嗟倚天金碧堕塵沙景陽留在烟脂
井似與都人續夣華(後三絶和西溪韻)
　　　　武元直雪霽早行圖(謝宣慰)
亂峰疊巘玊崚嶒危棧何人趂早行似我姑山新道
就神居東崦聴鷄聲(予官平時開姑山道甫成夜雪大作/明試車下故云神居)
雪擁天山六月寒冷雲西北是長安行人馬上楊鞭
喜猶勝南荒作熱官
　　　　侯敬甫四題同西溪賦
昊天報徳詩人感號慕終身大舜心舉世靡然衰俗
裏一家追逺見来深
怡怡和氣滿春䑓天顯曽忘鞠子哀說似升堂興起
客功夫元自孝思耒　支于堂
徳積于身報自豊君家培植見深功友于堂下看株
樹漸與三槐氣象同　種徳堂
紛紛萬變一心微止水能澄見是非客去妙觀尤有
得滿簾春日静朝暉　清心堂
　　　　跋唐申王畫馬圖
内府曽觀鐵筆騘又扵此𥿄得真龍却疑决電奔虹
異不到少陵題品中
　　　　題劉平妻胡氏殺虎圖
獸猛其如義烈何揮刀峻絶魯陽戈哀哀哭絶東山
婦恨入秋空淚謾多
　　　　重陽前三日仝大季長畢茂先酌七賢祠
　　　　下
滿眼青山落㡌風七賢祠下一樽仝雲煙頋盻來能
幾白髪相看緫老翁
　　　　蓮社圖
莫恠淵明從逺公鬢絲禪榻偶相同談空說有知多
少都在龍眠意匠中
二教玄風盛永嘉後來諸子更紛拏淵明興在東籬
菊獨泛秋香亦自佳
一誕相誇䧟洛郊流傳江左到滔滔杖藜首見淵明
■畫裏龍眠意㝡髙
　　　　贈唐縣李縣尹
　　　　按部次堯封教官石雲卿來訪因話縣東
　　　　有前鄞尹李君年六十四雖武人性憙學
　　　　巳卯夏自浙東歸載羣書滿家將遺之子
　　　　孫以醻夙志吁可尚也余聞之喜而不寐
　　　　明日元旦躍馬來觀出經史子集及未見
　　　　書七鉅箱凢千有餘■冨覧間偶得是詩
　　　　以贈■謂十室之邑必有忠信者李君其
　　　　人　諱忠字彦德縣人為蔡國公將■
事来向王充閱異書
田間炬草照西東止是農家十歲豐不為兩掾茆屋
底白頭還得愛書翁(唐之農家元旦然束草扵/田間視其所偃以十秋成)
　　　　庚辰歲唐縣元日
堯封今歲遇新年欲訪遺風巳渺然願效老人三献
祝至元
天子夀如天
吾皇仁聖邁唐虞寛大恩頒歲首書正擬乗風開濁
浪忽随䟽綱漏凢魚
　　　　宣和珍禽圖
紫烟阿閣鳯連巢瑶圃飛翔下絳霄踏散木犀花上
露翠襟丹喙不勝嬌
　　　　和唐邑教官石雲卿見贈詩韻
自笑鈆刀效至剛夣中揮箠走群狼東皇若假春風
便放使諸山草木香(巳卯除夜次唐邑夢登一城有數/狼前行以尺箠揮之皆四散而走)
(又見一豹/無首前竄)
　　　　完州道中
使符按部喜同分首自行唐入保垠誰着分司王老
子杏花香裏過今春(是年同出廵按官韓君羙梁韓二簽事大使/王西溪)
　　　　過蔡國公第宅
南衙路断歸時貴東第堂空設繐惟鉅室顯知神鬼
瞰一簞顔巷未為悲
　　　　庚辰歲人日前一日書夣中所見
碧樹翻香滿洞春一聲長笛隔花聞似嫌燕語鶯吟
碎暖噴宫音遏夢雲
　　　　題木蘭廟
　　　　廟榜曰孝烈将軍在今完州城東北隅至
　　　　元庚辰正月十日来謁土人稱昔木蘭戰
　　　　此得功故廟有熈寕間知軍事河南錢景
　　　　𥘉題記并所刻樂府古辭
春風奏凱入明光不願曹郎帰故郷今日西山見遺
廟蕙蘭根異死猶香
迷離撲握雜雌雄萬里持戈此建功因見漢家征戌
重盡興閭左尚秦風
　　　　登完州城樓州是古北平又曰永平即漢
　　　　曲逆縣地故城在今州東廿五里即髙祖
　　　　云余行天下見户口夥繁獨此縣與洛陽
　　　　尔故城西南有大埌土俗相傳為陳平墓
(土人稱墓曰埌)
漢家山東二百州當時繁夥此為尤朝来指顧城樓
上斜日荒煙草樹椆
　　　　望郎山有懐郝陵川
太行鰲掀東入海鼓鬛高撑霄漢間一自詩仙黄壌
隔風雲空鎻碧峰間
　　　　張九元帥哀辭(并序)
　　　　不肖與公既昧平生哀誄有述似渉無從
　　　　然聞公㓜敦詩禮長識風雲雄畧英姿為
　　　　時名將始徇江淮厥績已著及平二王雋
　　　　功獨髙壽年未遐天遽奪去故作是詩于
　　　　以為　國哀而寓天下之所共惜也辭曰
瘴海波澄戦血紅歸
朝無㡬病籠東異時惇史論書法當與将軍死事同
盛說将軍禮度寛訃聞中外不勝酸可䏻秋月臺前
詔便作悲風易水寒
英姿䬃爽戦酣来夢裏神交一噱開弓劒永隨秋草
没春風吹恨上金䑓
一曲鋴歌变八哀扶桑宿霧若為開我雖不識将箄
面苦聽􁃜声惜将材
蔡國髙勲上将壇九郎又領俊功還遽教零落蛟龍
匣千丈神光失斗間
曲中有悞時為頋特見已丘藴藉姿不似九郎橫槊
裏笑驅風月入新詩
堂堂萬里常山陣首尾横穿海道空凌屋未圖元帥
像樂歌先奏二王功
前日長歌入漢関今年埋垠九重泉應怜一段江山
秀再到人間又㡬年
劒騎前頭揭認旗風飄笳皷入雲悲眼中部曲渾依
舊不似樓舡入海時
摽柱紀功超漢将臨江觀陣惜竒材更憐一片金陵
月冷送哀声萬里来
風吹大樹日瀟瀟雄畧無由覩嫖姚暴骨莽如天似
悟不容勲伐盖東遼
風飜素縵天為慘栁拂朱旗露易乾雞水不供門客
淚郎山空倚㦸支寒
水邉臺榭月邉樓􁉒逝彪亡共一立羽扇泠随秋月
暗銘旗高颺竹煙愁
　　　　保下春夜
金臺池舘錦幈圍煙栁風荷蕩碧漪景物縱踈猶可
愛畫舡春水放燈時
諺語新年百草靈燕遺禳禬闘多能就中两地風光
盛東府風鳶保下燈
　　　　題抱陽山張燕公讀書堂(在完州東北廿里)
富貴功名恐等閑丈夫臨事莭為難挺然不附姦臣
請似覺功夫出此山
書龕高倚抱陽雲萬壑天葩發異芬莫訝相君潜伏
乆東封西祀要鴻文
凌閣勲名焕日星豹藏於此貯精英江山萬古風雲
筆未覺前賢畏後生
　　　　贈孤月老
明月靈䑓到烱如清光元比衆里殊豈知影落千山
底以德看来本不孤
携笻偶入贊公房照眼􁐻珠夜有光臨水起亭他日
事為渠題作墨君堂(為觀蘇黄二公手簡真跡者数幅)
　　　　祝香保定文廟
泮宫絃誦育多才視作㝷常事可哀羣吏近霑誾侃
色正縁文廟講書来
　　　　遊張將軍山林
　　　　至元十七年二月朔同苟嘉甫尚文蔚遊
　　　　保城東張将軍山林置酒松臺因話郝奉
　　　　使朱家洲亊
亭圯䑓傾老樹欹夕陽淡淡鳥飛遲一樽細話朱洲
事天道幽冥未易知
　　　　䟦雪谷早行圖
壷口山深石徑開六花一夕浥浮埃披圖憶得經行
事夜半盤車下嶺來
　　　　題武遂朱君挽章後諱和字信之
簿領微勞到贊㐮改圖真見此心良更將一片西湖
水波及奎郎見不亡(吏業出身子公奎字君璋)
　　　　新安道中
長陂極目麥青青揔是當年鴈鶩汀二十四橋春水
外野人指示望鵝亭
　　　　官舎即事
酴醿點雪桞垂絲簾映虚庭叔景移八尺風漪紫藤
滑清和天氣未暄時
　　　　題節婦盧氏銘後
節婦墳臺愽陸南九原不化是貞心儼然一片松隂
石只與西山共古今
　　　　祁陽道中
鶯啼花落巳無春四月田家更可人雨後老農催種
早風前紅袖採桑頻
行人不為送春忙一雨千林草木香馬上緑隂三百
里直看春種到祁陽
一春勸課歴郊墟路入祁陽氣轉愉夾道錦韉州太
守隔林紅䄂趙羅敷
　　　　題孝感聖姑廟壁
分司廵歴帶農官来禱靈壇為歲寒一炷寳烟神意
暢祥飈吹下鳯雲冠
仙去清溪事渺茫女功留在故園桑春風蘋滿汀洲
緑吹作􁁶波歩韈香
卒歲誰䏻不製衣為蚕来禱聖姑祠何當雲葉翻香
雨潤入柔桑緑滿枝
　　　　題董左丞墳林
大樹瀟瀟緑滿林蒼烟埋没石麟深兎葵難道無情
物猶學将軍捧　日心
南海揚旍開百越北風漏綱有奔鯢多應奪去怱怱
嘆斜日宫中聽皷􁃜
董相墳林南董里九門東下槀城西千年孝継忠傳
業萬字豊碑看　御題
　　　　明皇私語圖
人老逢秋百感催夜深私語自爲媒秪知海嶽情縁
在不道生離有馬嵬
盈盈一水隔双星不似行雲侍錦幈歡樂㡬時憂思
集碧梧秋雨待君聽
秋滿􁐻山有所思海棠紅盛鬢華滋細思夜半銀幈
語揔是三郎嫵媚辭
　　　　戯題階前玉簮
露影幽香湿畫簾羙人睡起未全忺只疑冷墜搔頭
玉月暗雲階欲悮拈
　　　　題郭都水若思祖行實卷後公善推歩筭
　　　　數隱徳君子也(邢臺)
天元章㑹到玄機星暦推来一理齊㐮國至今傳異
事門前鴛水亦曽西
龍崗拱木秋風老燕處猶懐隱徳尊黄極不埋身後
數青雲今見起家孫
　　　　鎮陽新居
行馬門施擁豹幢徳威端稱使君堂不應花影潭心
月昨夜分光照客牀(一作緑水堂前月緑水海子園堂名)
　　　　嵇侍中祠(在湯隂縣西門外二里)
八王雲優乱中華義士何辜掩戦沙懐惠懦庸猶晋
祚争教移䁀入牛家
侍中精爽有無間霜葉猶疑血點殷一莭見危能授
命陸機回視恐慚顔
　　　　沙河道中
昨夜清霜比雪寒彫殘羣木栁冝先朝來信馬沙河
道一一風前翠影圓
　　　　西門豹祠(在豊樂鎮東南一里)
古人辦事笑談中長爱西門禁暴功邂逅馬遷稱善
史不應排比滑嵇雄
　　　　光武廟(在栢鄉城北十八里寰宇記云其/地名壇亭乃帝即位之地也)
　　室𫀆鎧鳯花紅一體君臣祭祀同前日洛都城下
　　　煙無地認南宫
　　　文淵上將功雲臺英烈儘爭雄可能秖爲椒
　　不在龍姿婉孌中
　　　　㵚陽道中
纍纍遺塚覆圜瓴半是髙齊與魏陵千古是非仝一
盡篡攘終爲路人憎
　　　　王化吕仙翁祠
　　猶炊一枕囬繁華能幾暗興哀仙翁祠下無窮
客不道都從夢裏來
　　　　題杜郎中二子字說卷後
燕客儀容雲表鳯紹宗英秀掌中珠故家正有新詩
句不到徐卿第二雛
于公愼獄起髙門積徳而昌見後昆正似紫峰遺澤
逺青衫還有讀書孫
　　　　題劉大用畫草䖝手卷
■動翾飛自一天眼中風露發清寒筆端正有坡仙
樂莫作宣和藝本看
東坡墨戯出新意八詠復見河陽劉夢到草堂風露
■碧花籬落候䖝秋
格物先湏論致知古人圖史發幽竒多君夢到周南
　　出幽
　　澄洽略無私蟻聚蜂喧任一時正要至誠相■
　不湏臨事渉多疑
　　　　宣和寳石圖(凢十六葉)
　雲萬態煥金書染出湖光照坐隅不道漢家規制
　㤗山磐石是基圖
　　　　岳廟謝雪偶題(至元十六年十二月廿四日/也)
岧嶤觚爵動雲霞慘淡隂靈黒帝家恒岳所臨風雨
好不湏飛石示雄誇
野老題詩語㝡工表余精禱與神通爐煙散處雲生
野祝板宣時雪滿空
　　　　偶得二絶寄府尹史子華
離離殘雪點山郊麦壠埋深不見苗春在草根泉脉
底淡黄先到緑楊梢
人說中山有父風乆從眉宇得冲融燈前近閱虞芮
案轉見公明簿領中(謂牧羊地議劄等事)
　　　　曲陽道中
軟紅沙路栁條風雪擁陽坡見晛融細繞嘉山三靣
過唐河東北望堯封
　　　　癸未年二月九日雪
東皇且莫認來眞開折花封占好春一夜雪花深数
寸肯教桃李露精神
幾日輕隂雨氣氲凍殘花栁望春温不知一夜豐隆
意散作銀沙藥麦根
■冬寒沍過常年節近春分尚凜然驀地雲開風日
好暖於南國賣餳天
　　　　大都即事
一資半級到銖分徃徃超遷越等倫除目豈徒傷道
念饑寒常有幾千人
薪如束桂米量珠二月中旬凍未蘇笑殺九迁金馬
客半年僵卧聽除書
創行敢効木求魚例進難於上坂車㑹取一陽潜九
地春來葭琯氣舒徐
　　　　燕都萬壽宫有梅一株毎歲移置䕃中逮
　　　　春仲方發藏今年得花滿枝雖氷姿的皪
　　　　香色髣髴終強顔也戯題二絶以自况六
僊家有術解藏春蠟蔕雖融凍尚皴若比百門山下
見強顔還似聽除人
氷姿難倚暖回根人力封培氣始伸蓓蕾㸔来雖勉
強一枝猶冠漢宫春(時進献/東宫)
　　　　即事
無着必湏循體例有依便指是人材區區桃李栽培
手恐負東風一例開
朝鐘暮皷惜蹉跎有例臺除半歲過不是馬周無伎
倆翻來覆去幾常何
　　　　都尉王晉卿畫着色山齋圖
坡僊寶墨妙通神都尉丹青要儗倫欲識淡粧濃抺
意髻鬟渾似鏡中人
半生翠繞與珠圍不為槐根夢已非老去紛華心自
得筆端時到野人扉
　　　　恵崇蘆鴈圖
雪灘風竹映寒澹水宿雲飛未易雙不似鴛鴦沙渚
暖翠紅相倚睡春江
　　　　小桃
小桃開徹淡烟脂不出初春未半時二月朔風吹石
裂依然憔悴簇枯枝
梅粉飄零栁未煙一枝春色獨當軒今年盻得紅苞
拆風雪禁持第幾畨
清明莭近無旬日桃蕾含芳又幾朝今日簷前看春
色一枝纔見褪紅椒
　　　　題日者詩卷
侯鯖熊掌味能甜舉丗看來意欲兼不似君平安素
履一爐香燼静垂簾
　　　　蔡琰歸漢圖
明妃光寵照龍沙枉說琵琶憶漢家去住兩難心㝡
苦就中哀怨是胡笳
　　　　和劉仲脩見示十首
今歲餘寒過徃年東風無柰雪花顚幾時不禁燕臺
酒蹴踏陽春醉十千
野鶴昻藏本不羣剛同秋隼下翔雲近年轉覺謀生
拙半仰公田半賣文
舊城行出入新都驛劄堅求硬聽除馬上相逢還自
笑背行今見兩茅廬
　　　　　老成　生臺
■多少開花不識名
■列朝班不厭紛乆踈鴛鷺入行分迫年借就袍■
笏喜向龍墀拜
聖君
滿帋新詩說逺遷淮西依例住三年若從清議先才
■恐不多時又着鞭
先聲光動弩臺春入手行司又一新長記髯兄相眄
睞一官同作兩淮人
■角霜稜兩劒寒瘴煙都上筆頭乾十年搏擊秋風
裏蜀棧盤空不覺難
月旦評中見壯圖不應齊魯揔眞儒别來又嚼氷霜
■健筆鋒銛似董狐
■屋燈清語夜闌一杯長記浣離顔朔風半夜驅車
去詩在寒雲石嶺關
東風剪剪送春寒望望田家惜雨乾無事在家貧亦
好有心行道古來難
　　　　虎豹九關圖
九重關鍵錦斑圍蟣虱微言詎可知首闢四門明四
目定書深意見宣尼
　　　　春夜獨坐
閃閃寒缸照夜昏眼中時事不容論近來䑕軰欺人
■踏碎承塵似馬奔
　　寒冷似深冬曉日空燒海色紅一樹
■伴人憔悴倚東風
梁園節序不相饒正月𥘉旬凍盡消長記東墻微雨
後一枝紅艶杏花嬌
風物悽凉近禁煙敵寒無酒客衣穿楊花揔道多才
思撲乱春衫不當綿
細草根深緑自叢山桃含凍尚能紅垂楊可是寒欺
得半爲刳中半蠧虫
　　　　鞭石圖
洋海求仙已渺茫又鞭羣石駕飛梁帝功不出仁和
聖罔念元來便作狂
　　　　檀州門外觀隰河春水
西山諸水頗􁪣淪合入渾河不自存昨見春氷纔泮
處滿川都作濁流奔
　　　　二月廿八日端門街觀
　　　　乗輿還宫
龍煙日暖紫氤氲春水
回鑾萬馬奔纓杖逺揮清蹕後漢儀光動御天門
麗日紅翻御路沙青山回抱漢宫斜
吾皇遊豫諸侯度縱使都人看翠華(看一作望)
年年原廟薦駕鵝春水秋山例一過安得捄時姚右
■爲
　　靣說湯羅
　　導鸞旂逺玉輦髙■象鴐雄賜異不
　　　賢思得
　　　　鎮國寺觀迎佛
九曜趍降丗聖尊象車香滿綺羅塵人傳此技
中宫製上下雙輪轉十人
　　　　漢成帝幸張禹第宅圖
王氏當朝乆惡譁幸回天鑒絶萌芽恬然不主天人
断長恨安昌負漢家(孔子曰政事惡譁而/善肅出李石博物志)
　　　　與叔謙太常論書
翩翩毎愛太常書姿態還同静女姝儘是淡粧宫閣
様豈知東抹與西塗
桐過閒話味何長字字顔書入品量握手正當吾意
處畫須圎勁體須方
近年書學果誰優說道寥休有悟頭意態偶從駈字
得千金駿馬倚山丘
一段殘槍路偶逢開鑪便作鏌鎁工君㸔王趙凌雲
■來自浯溪慘淡中
鵬雲九萬平原筆望望蘇黄甘下風誰為南唐金剪
手敢將田舎比顔公
篆隷中追三代古風雲重䇿二王功遺山不見裴旻
帖枉着雲䑓詫米雄
雲蛟家廟駭盤拏著作姿容隠畫沙後丗若從書法
論混淪磅礴是承家
將軍愾敵鋭於虎舎豈能爲必勝哉今日遺碑見■
筆英姿䬃爽漢雲臺
天山飛將指裴旻書到吾顔逈不羣不為䇿勲
陳至今冠劒氣凌雲
朝叙卑髙倒屨冠寓書還等義方彈一緘遺草
蚓千古狐狸照膽寒
檢校秋官禄食囏顔宗收養半煢鱞當時米秉無多
悪李相因書重㤗山
小楷東方出右軍丹青難冩是精神孔門弟子多才
藝有若唯能肖聖人
次山歌頌漢文章書到磨崖日並光具眼鹿菴曽有
語筆間元氣揔三蒼
蘇冤截耳殷姑節詈賊天津是夫兄断壁幾行移■
帖九泉相值死猶生
　　　　雜詩
野人家具取宫中適用都輸瓦缶功君是荆嵓瑚璉
璞得來纔待費磨礲
較量暮四與朝三初不多爭譲愧慚戀戀不成丹闕
夢劒南才了又湖南
夢歸故國蒼茫外春老風沙慘淡中辛苦西臺臺下
栢不成還作栁花空
昨日清明塵障靣今朝上巳却晴明老天氣候𥘉無
定敢倚虛名作實行
人家構室要帡幪小木枝撑易作功汝是連雲棟隆
物得來才費梓人工
　　　　萬壽宫芙蓉杏花
三粘瓊島露筆穠迸出高枝見化工不着上林春色
底粉香吹滿歩虚
滿意春寒強自妍一枝無葉更瀟然莫誇百葉玲瓏
巧輸與垂楊護暖煙
活色生香貯好春横斜燈影似梅君多情唯有東墻
宋夜夜幽䆫夢彩雲
閙簇生紅滿故枝今朝㸔處雪離披一春幾日風光
好素影幽香只自知
　　　　徽宗畫周靈臺圖
靈沼臺高倚碧霄當時魚鳥被恩饒可能積徳千年
乆盛丗看來僅四朝
徽廟初年布政優丹青揮灑想西周其　慾横流
后花石綱船墊九州
秋澗先生大全文集卷第二十八
秋澗先生大全文集卷第二十九
　七言絶句
　　　　題武元直畫巢雲曙雪圖
千丈雲巢曙雪寒清談誰似二公閒京師三到凡三■
見夢繞煙林紫翠間
　　　　蒼雪亭為劉叅政賦
將軍城市有山林亭下雙松鎻翠隂一夜雪花来點
綴蒼蒼特表歲寒心
蒼雪詩成玉局翁左山題扁取清雄翛然坐對横枝
䖏不到東華踏軟紅
　　　　過賈左輔墳林
雲陣横陳賈氏林蒼煙埋没石麟深堂堂地下開天
業只聴黃鸝送好音
　　　　桃花鸂􁋱圖
桃花鸂鶒滿春江睡暖晴沙夢亦香何處秋風南去
鴈断雲寒影不成行
　　　　荅楊元甫問
勁於屈鐡無強梗媚比嬌姝峻潔貞元甫見詢曾妄
荅筆端流潤自圎生
　　　　荅劉少卿顔書之問
仙壇郭廟八關文襄國濠州半籕分五帖論来皆具
體就中勁潤是殷君
　　　　留别簽事張鵬飛
　　　　鵬飛簽事以三詩餞行甚有情致但愧襄
　　　　筠林暮雨
共山山下送征騑卓水歸時趂醉題十萬壯夫飄洒
處一燈長記宿筠溪
　　　　入定州北門偶得
千雉嚴城皷角寒當年韓冨倚為安後人苦笑書■
懦白羽風雲属將壇
　　　　雲林曉汲
家住青林杳靄間瓦缾乘月汲泠淵山中道士全椒
客煑盡谿頭白石圎
　　　　山中雜詩
路回峰轉認山形周折東來似曲肱偶倚斷崖南北
看兩鯨挾輔一龍騰
長風吹雨入山門洗淨埃霾面目真領取封靈相敬
意儘堆空翠待詩人
騎乗藍輿歩揔冝雨睛龍首有餘姿興來題破蒼苔
石記我青山獨到時
徐童絶觀曉煙蒼盡得東峰草木香鞍口迤西山更
好惜教無力到禪房
山前三院說中溪蕙帳空來夜鶴悲一片短碑堪晤
語宣尼堂下乆搘順
　　　　又題鹿菴與王子襄先生手書後
一代髙人王鹿菴幽潜來住百門龕許瓢藥竈當時
友政有先生徳不慙
　　　　劉齊王讀書堂(在阜城北墉下)
當年齊相讀書堂此日金華表佛幢碧色尚餘書帶
草綺䟽猶是聚螢牕
　　　　平原縣有懷顔太師忠莭
羯奴獵火九州空平地孤城與抗䧺十七郡兵同日
集奮從吾守倡孤忠
　　　　紀右脅誌文
　　　　昔相工謂王欽若貌異當貴或云鼻斜何
　　　　如曰他日作相自正後果然子右脅有六
　　　　紅誌一黒子狀成斗文其黒子終非同色
　　　　又逺而不應曲詰至元廿年二月廿一日
　　　　因浴出見一紅誌忽生其下遂足成杓狀
　　　　吁亦異㢤因書此以紀其生發月日云
脇間素有七星文黒誌權杓逺且昏怱出一星為𥙷
正隠然髙起更紅温
　　　　讀老泉先生審勢審敵二篇
清時無故厲兵刑審勢雖深衆目驚轉首翠華牽率
去老泉㡬䇿見来明
二虜先湏一掃清萬方然後論升平周文未免昆夷
患却訝先生以筆爭
　　　　赴任濟南前次黄崗作
征車轆轆二旬間泥雨長途備阻艱行近黄崗都忘
却一峰金翠得華山
今年東赴濟南行帶雨拖泥二十程只為此身饑凍
迫幾回辛苦歎勞生
　　　　過濟河縣北晏嬰城
一製狐裘四十年當時功烈管差肩細思欵對崔門
語又見臨機勝趙宣
三士輕生死二桃善謀誰似晏卿豪朝來采邑城
東路欲訪林丘掛佩刀
　　　　濟河道中(今称爲斉河盖偶忘點水耳地名耿濟/後漢耿弇破張布於此)
　　　　　　　　　故名
甲子東逰入㤗安封壇日觀緫躋攀誰知二十年來
後却向齊西看㤗山
　　　　匡山
匡山說有舊茅廬李白當年此讀書嵐氣宛如
吟醉重野雲時學簡編舒
　　　　公堂
鳬史前頭擁簿書午衙急散日停晡南山翠倚
公堂上終日相看有若無
　　　　九日登歴下亭
當年歴下冨材賢李杜文章两謫仙此日風流俱
不見秋煙空濕採菱船
　　　　周文矩雷劒化龍圖
圄底幽光見斗間張華腰領不勝寒躍淵又作雙
龍去在晉當爲變怪看
飛躍陶梭化葛笻潜飛無跡與神通披圗勘■
延平事又在雷公劔室中
　　　　右軍書扇圗
偶愛蒲葵扇影寒拈將揮洒動雲煙情知龍躍天門
筆肯與兒童調百錢
王謝當年奕丗豪東山清興更滔滔不應經略中興
志留在書名與日髙
　　　　春閨怨
花落閒庭燕語新東風吹夢濕行雲就中㝡是關情
處一寸春光爛錦文(爛者爛熳之爛)
　　　　甲申門帖子
一巵春酒酹門扉入手新年所事冝却愧白頭官舎
底苦無明略佐明時
　　　　偶書
人無定志何從好事到難量尚口行一理縱能消百
妄物情其柰正逢迎
　　　　周文矩勘書圖
宫槐隂合玉堂清書葉翻香入細聽内苑近來㳺■
少太平天子要傳經
鈴索無聲到玉除一時人物在瀛壷細看簪盍翻經
處當日安知不有吾
花壓欄干淑景移一枰閒煞玉堂棊日長政有
樂未礙從容下直遲
　　　　周昉畫楊妃禁齒圖
海棠春睡儘紅嬌苦殢三郎厭早朝人到愛深無
■捧心顰處更妖嬈
　　　　題張季雲先生山莊圖
儒將風流素所期兒時幾讀霽
後喜對張卿賦此詩
却馬巗居是素懷英嗟終老未曽諧天
氣散作恩威震兩淮
思長本與風雲㑹山逈空圍水竹幽說似
望建封勲業在徐州
　　　公與徐州帥牙吾荅相得甚驩官幕府
　　　至蔡改吏部郎中死沛縣牙吾荅即盧國瑞
　　　也
　　　　樓居春望圖
翠歛雙娥底事愁不縁春去落花稠歸鞍未得朝天
信望断東風燕子樓
　　　　徐熈折枝果圖
紫陌春風窈窕歌昇平花果夢宣和冩生忽見徐卿
畫碧爛紅鮮發興多
後庭新唱滿深宫巳覺金陵王氣空畫手忍將亡國
淚筆端秋實染春紅
　　　　趙大牛雪霽聚禽圖
風雪龍沙萬里行當時先兆見丹青不然紈綺豪華
習滿意荒寒落鴈汀
點綴煙林意儘妍沙洲鳬鴈見荒寒君看小景都盈
尺展放江湖萬里冤
　　　　又題羙人却扇圖
中饋蘋蘩女所思春風何意醉瓊枝畫家解寫
　不見樊姬脱珥時
　　　　大禹泣辜圖
真淳氣散不復古科條漸似秋茶深道逢胥靡漣洏
泣灼見當時罪巳心
　　　　陶濳夏居圖(徽宗筆杜/亨甫家藏)
楳懹嘯傲羲皇上晋宋興亡筆削中千古此心誰㑹
得颯然時有北䆫風
吾廬瀟洒風煙外詩思扶踈樹影中典午廢來何限
事五株楊桞自春風
庭樹交柯緑䕃濃欣然忘却草堂空更憐伎稷懷新
處漠漠平疇逓逺風
　　　　題李伯時畫陽關圖(霍清甫家藏)
晚唐聲教限羗戎才唱陽關慘意濃逺節每矜殷侑
壯略無離别可憐容
别淚重於煙栁雨離愁長似玉關程就中儘是銷魂
處不待聴歌第四聲
　　　　題𣑽隆古畫雅集圖(係内府畫上有紹興/印今為霍淸甫家藏)
龍章紅爛紹興文入手休驚玉盌新奎壁細看輝映
處半為元祐黨中人(第二句一作内府芸香祕幾春)
　　　　題杜莘老春融秀嶺圖
三分春事二分空料峭寒生破曉風今日簷前天色
好山嵐全似卷中融(甲申春/大寒)
　　　　題李龍眠畫九歌圖
■不志君死即休脩辭空說

　　　　逰歴山南寺园題其壁
䁔煙散處只空崖俯瞰城居亦壯哉寸
出不容濯濯嘆無材
　　　　江貫道畫江山萬里圖
抖擻衣塵整豸冠嚻嚻終日簿書間何時一
裏飽看江南萬里山
　　　　繁杏錦鳩圖
繁杏梢頭淑景新錦鳩呼雨雨𥘉匀儘堪活色生香
裏擁頸雙栖過一春
　　　　過青崖山(上有圓臺幾頃餘上有老嚴公手/株/今爲大/林麓/矣)
鵲巢東下望青崖武惠當年幾徃來欲說雄圖中㝡
重至今東魯號多才(一作欲話覇圖應寂/寞蒼煙深䖏栢圍臺)
　　　　過道郎寄時伯威(泰安教授名震)
　宗回望漸徴茫空翠随人過道郎三日魯瞻亭上
　一樽風味詎能忘
　　　　題山谷家乗後
　　初看喜小康宜州天氣固難量一壷醉倒䍧柯
　　古南樓飲恨長
　　　　宿東平南衙
　　曽預幕中籌白首重來　却似綘園春睡
　　聲鶗鵊五更頭
　　　　黄石公祠雜詩
　　　　　　　　　　　　　　　　　　指說山頭

　　祠南翠阜重
■都在先生指授中
■邑彬彬冨碩儒山川英氣未甞虚■湏苦泥
■夜半重來覔素書(東阿前金/自張萬公髙子/清郷侯莘卿巳下進士第者二)
此老當年一隠淪後稱黄石怳疑神野人莫詫山間
事洞穴無情草自春(謂黄山洞穴山/顛折立石也)
良授書來知益竒一時籌䇿係安危楚人不逐哀歌
散白首空懷抱石悲
千古陳言雜僞真丹青難冩是精神護軍史筆端如
畫北上風雲逐日新
今古文章不自工後人公論見清雄壁間細閲題詩
客笑煞騰騰兀兀翁(黄石祠有詩云天其既與赤帝/子我亦願師黄石公題曰騰騰)
(老後復日兀兀翁騰騰老蓋楊紫陽也兀兀翁楊/飛卿也二公争相爲巳詩者數年遺山聞之曰詩)
(則非佳争之意甚可爲一噱也)
　　　　郭將軍巨廟在肥城縣西水里村南山上
　　　　土人云巨嘗趂熟來此欲瘞其子於村傍
　　　　果然余以謂孝忍者也
家寠時供菽水難豈堪孫息共盤餐生埋設若仝純
孝不念將慈變忍端
水里山頭郭巨祠歲時香火野人思反哺因羡慈烏
鳥斜日㱕飛滿樹枝(一作唖哑却羨慈烏鳥)
　　　　繼司毅夫韻題野堂壁(毅夫名仁)
郊居静有耽書樂客至都忘慊歲災喜向壁間留語
去草堂樽酒記曽來
眼中故友三年别霜後春桑一例灾暫解歲憂談士
樂馬頭遥指野㽵來
　　　　武惠公故里(在長清西五十里/今稱鵲里者是也)
鵲里西連武惠林蒼煙埋没石麟深固應千古桓公
葉長聽黄鸝送好音
　　　　遊百家巖雜詩
月池懸溜落蒼窪岩竇分居可百家不羡碧瀾秋色
好倚天驚絶赤城霞
龍鬚草細雪婆娑石樹　碧玉窩欲訪鍛爐懷舊
隠老僧指示隔煙蘿
山居最苦水泉慳明月池深湧碧瀾寺仰以清山藉
潤細教螭口㵼髙寒
山煙起處竹林蒼白鹿嵬髙半夕陽長嘯至為鸞鳯
去公和當冠七賢堂
玄髓丹書兩遇難碧山猶說有仙壇千年留在嵇康
恨石上清風漠漠寒
亂山合還排青闥細路縈紆走白蛇十里風煙吟醉
底柘園莊北日𥘉斜
清醑蒸秔户户香百門山下喜𥘉嚐太平有象豐年
是翠竹梢頭看簸揚
■徃蘇門半月過青帘巷■揔■窩寓形宇内知能
　　酒當歡不樂何
十月山陽黄落秋陡寒風色􁆟貂裘磋跎非泥林婆
酒更為諸賢一日留
晉隱祠邊落照紅自來伐木竹林中且休輕議前賢
軰自執牙籌笑阿戎
王烈清泉在碧巔當時瓢飲致髙年情知泥髓能充
腹空使人間作笑傳
　　　　題朱孝子詩卷
道傍積土作髙標存殁中間慰寂寥見說一方多錫
類秋風惡木變鳴梟
中古識封髙四尺朱生覆簣到三㝷所憐衰俗頽波
裏能見終喪不匱心
門閭旌異對堂封春在林墟洩樂中白首巳慚朱子
孝荒阡望入漢堤東(予家三代祖塋夾堤/東西相望凡三處)
　　　　長至日同李靖伯過髙仁甫新居即事
禮義爲方邑不多處心極厚巳澆訛首從吾軰家風
異其柰閭閻鄙俗何
藩籬限隔苦無多徹去寛於四海和昨晚杖歸心適
喜樂於常棣燕時歌
中唐一席間維藩隱眼髙於嶺嶂㠝愛煞西家髙老
子晚沙能暖鶺鴒寒
　　　　讀明皇雜事
西内凄凉慘落暉髙將軍去事尤危起居聽徹公卿
表淚拭龍𫀆秪自悲
　　　　元日門帖子
　　　堂落有成永思遠慰嵗時■近逢季主親■
　　構新年儘笑聲
　　雖關覺累輕閑心有味勝時榮不妨郷社浮沉
　一曲酣歌樂太平
　　　　䟦醉道士圖
■頭傾盡玉雙瓶已醉猶醒百態生若問一中中所
樂醉郷日月自昇平
　　　　跋墦間圖
乞食歸來意有餘豈知内子涕沾𥜗相逢半是墦間
客底用經營畫作圖
　　　　跋理宗題馬驎畫折枝木犀圖
花中神品趙昌師又向臣驎見折枝不惜一天風露
潤百杯樓晚要新詩
　　　　䟦醉漁父圖
浪急舟輕任自由得魚歸去愽新蒭醉來省記靈均
語獨速煙蓑笑不休
　　　　題卜者詩卷
卜筮精微未易通静能知逺要深功褁糧去訪賢師
友喜為題詩送易東
　　　　跋徽宗畫百鷺圖
草溝宫池漲碧淵日長靈囿皷咽咽轉頭百有于飛
地漠漠蒼煙是野田
淺淺溪流碧玉汀風摽呈處揔真情圖回不到靈臺
■辦與樊川詫晚晴
西伯池臺白鳥多二南風化到雍和慕羶只辦丹青
了創守其如宗祖何
　　　　乙酉元日門帖子
莫認時榮真福順休從勢利論人情願将風日輝輝
氣散作豐年笑樂聲
　　　　題徳長老夢䶖圗
高情千古一坡仙夢入西堂豈偶然只著吾家公案
論嗜心将至有開先
脩齡親說夢中傳冩出梅花樹下禪更愛鹿菴人品
峻不随王導作周旋(鹿菴云好將半桶井華/水過與闍利洗靣顔)
　　　　露堂夏曰即事
曰長人在露堂間何物相㸔慰我顔碧㶑方池湖水
滿一峰蒼翠出君山
　　　　題遺山先生手書雜詩後(河澗王成之収)
文鍵親承謦欬餘又從珠璧見遺書常疑落落江山
筆不放奎光到玉除
　　　　江郷雪景圗
勢利嬰児百尺竿雲臺爭似釣臺閒料應蓬底秋江
夢不到君王物色間
　　　　秋江待渡圗
楓林沙歩夕陽蒼一棹秋煙待野航江上西風晚多
急行人帰路不湏忙
　　　　寒林圗
溪山一雪自幽深都付騷人入苦吟最是畫工留意
　　端瀟灑萃寒林
　　　　題水牯圗
姚黄魏紫動遊觀何似田家黒牡丹萬有囷倉由尔
出論功消得畫圖㸔
　　　　秋山訪友圖
瀟瀟楓葉映青山詩在風煙紫翠間早晚得歸林下
去一溪秋水伴君閒
闕峙石樓連佛屋灘横八節走青伊杖藜多是香山
老斜日青山獨徃時
　　　　讀後漢西域傳論
丗外鴻荒古罕聞角端人語烏雄尊縱横㝡愛宣城
筆理絶人區略不論(角端獸名極壯/大能諸國語)
　　　　題樂天不能忘情圖
駱馬悲鳴頓玉珂停杯重聽栁枝歌做成一段閒公
案轉覺香山長物多
楊桞新聲滿洛陽樽前風味老難忘筆端拈出新詩
句似爲樊姬作嫁裝
　　　　韓白二公老境
日月閒心要破除香山晚節亦區區藏詩葺寺皆餘
事猶勝昌黎聚博徒
藉也胡爲勸著書要將斯道濟時須情知千古潮陽
筆肯作分章摘句儒
　　　　太一宫四絶
華表人歸鶴未來空從雲氣望蓬萊西
　猶記中和手自栽
露濕庭松偃蓋青一聲幽磬隔踈欞多應金簡朝元
罷自炷爐香讀道經
庭樹瀟瀟緑滿廊日長深鎻碧䆫凉隔簾遥見秋來
處一葉輕黄墮井床
漠漠隂風轉石壇長廊踏破碧苔寒呼童徹放松扉
鑰㸔罷梅花問竹安
　　　　倚竹圖
天寒翠䄂儘輕盈暮倚湘筠思不勝何異澗阿幽隠
士長材空抱乏賔興
　　　　遊龍門雜詩一十首(共西山名)
山到龍門勢轉竒千巖軒豁射朝曦從教馬足徐徐
進正是山紅澗碧時
百丈瑶泓湛碧崖杖藜不到是空迴諸人也觧詩人
樂挽葛攀藤一例來
龍門形勝自天開細㵼銀河灑碧崖老我丗間塵土
夢百年能得幾回來
直上危巔弄瀑流空濛飛洒翠雲裘看來潭靣無纎
翳人道龍泓似炭湫
冷泉飛下碧峰尖蛟杍綃長萬縷纎却為夜潭霜月
苦山靈長下水精簾
龍門峽束石嶙峋只有懸流㝡可人才到寺臺心已
喜竹梢明處拖天紳
　上題詩石上休劉郎勸酒薛郎謳竒探不識風雷
■若比潮陽更欵留
　　舎䇿上稜層醉裏陳州羨不勝玄極近南雖峻
絶似君筋力尚能登
■惜登危馬力微歸時風袖喜披披紫煙暖藉青鞋
■歩下蒼陘不覺疲
山喜詩人作晚粧野煙不幻碧峰蒼婆娑醉藉横坡
草更爲山英倒一觴
　　　　筠溪軒留題
山川明秀在共西人問其中幾杖藜三十年間還黙
數青燈兩度宿筠溪
筠溪溪上好風煙又向幽人借榻眠欲就龕燈㝷道
話却成尊酒醉留連
　　　　題天慶觀壁
至人心孔有天遊何似歸潜徳日休千尺澗松終自
老一菴閒地且相留
優優城居足是非静觀秋水物空齊近年豁盡争衡
氣卧看虚䆫日影西
春畦緑滿桔橰閒吟眺髙城有徃還不着神光牛背
上時來支笏看西山
闤闠都來掌許中白頭相會幾人同時將一榼如氷
酒傾㵼春風滿太空
　　　　題史仲威脩鄧州文廟詩卷
禮殿修完到大成仲威一日得嘉聲却怜吾郡資庠
地二十年來斷不行
　　　　題歳寒齋
松栢青青貫四時木中推重為幽婆史君特用為齋
榜要見貞心老不移
　　　　題東坡手簡
文章大節中所立海岳英靈未易招只為峻髙人競
仰有時秦告作鸚嬌
　　　　題山谷手簡
書學推公果若何紆餘全似右軍鵝兩行醉墨南樓
帖一字千金未足多
　　　　寄楊參政
紅藥堦前露氣新五花行判舊經綸除章莫厭鈞陶
細散在人間是好春
閑中何物慰窮愁細把調元入校讎勘破漢中三䇿
意忍從刀筆論鄼矦
　　　　謝太傳奕棋圖
勝負胷中料已明又從堂上出竒兵怡然一笑文楸
裏未礙東山是矯情
秋澗先生大全文集卷二十九
秋澗先生大全文集卷第三十
　七言絶句
　　　　題蘭氏三桂堂字說手卷
當年山斗仰蘭公此日開封有父風著眼讀書堂下
去又看三桂發春紅(著一作放)
　　　　題玉局公所畫竹石秋壑家藏
此老何心作此君一枝中發錦江春無窮露葉烟梢
意散作先生百億身
　　　　関河形勢圖
関河百二控秦頭滿目斜陽獨倚樓設險守邦湏尚
徳每多呉起說文侯
秦川展掌華山髙千古関河緯構牢早晩去施通済
手浮航如畫鎻驚濤
壓関樓上醉慿欄一片黄流入断山彼索此強俱寂
寞山河空鎻夕陽閑
　　　　解鞍圖
川流縈帶燒痕青万帳風烟扈漢營長記散軍郊射
罷丹青圖上看升平
瀟瀟牙帳野河春羽獵歸來日未曛展放畫圖還記
得二年鞍馬過牛群
髙空雲逈射鵰還細草平沙困解鞍醉裏清寒將夢
去春風吹雪點旗竿
　　　　題黄門飛鞚圖
金錯盤陀絡玉鞿春風飛影下瑶池丹青明見臚傳
意花栁深宫燕八姨
年年十月幸温湯詔給辝臣半驌驦㝡見流雲瀟洒
處津陽春色晚蒼蒼
　　　　讀唐武后曌紀
秋日花開未足災有瓜無可摘黄臺瑣間辦著青娥
笑争指朝堂鬼朴來
　　　　讀狄梁公傳
魚鱉霑恩徧九垓鳯池春色接鵉臺敝𫀆不染梁公
血辨作幽囹一聚埃
　　　　二馬圖
振鬛長鳴万馬瘖肯教閑損絡頭金多應縱鴐華清
去飛過宫前御桞隂
　　　　讀冨鄭公傳
奉詔東來止國門悔将威克動嚴宸繞炉不合終宵
眼六丈方知是聖人
　　　　玉堂閑適圖
醉岸烏紗殿影東宫花低映酒波紅興來草罷長楊
賦独占髙槐洒晚風
　　　　淵明漉酒圖
　　　　此圖以氣象筆法較之恐是王雲筆也雲
　　　　秦人意匠多偉䴡而少雍容余嘗觀斬蛟
　　　　及内殿横吹等圖故敢指此殆雲之筆也
　　　　然近代以來如雲之工者亦不可多得云
　　　　秋澗老人王惲序
牀頭新醸漉來空清濁君看固不同門外徴車揮巳
去秋香籬落醉西風
紛紛葛屨雜華纓何物衣冠可重輕莫若脫來還漉
酒一杯時復聖之清
秫田一粒不霑唇長恐春醪負此巾儘着輕紗渾溼
却尤勝憔悴染京塵
停雲時鳥日從容長在先生醉眼中刘宋禅來非一
事五株楊桞自春風
蒲輪逺聘亦醲恩處士雖㣲實晋臣常愛紫陽書法
當不教輕染寄奴塵
　　　　荘宗横吹圖
郭相西征奏凱還　阿嬌歡寵鏡交鵉却嫌暖殿春
風燠玉管横翻曉吹寒
覇業艱難百戦開侈心何苦溺優俳豈知兩部仙韶
器揔是君王火葬材
　　　　継周南樂見寄嚴韻
長慶詞人興寄長當時元白闘軒昂江山正有潮陽
筆千古詩壇自一行(一作細嚼君詩興緒長孤吟空/效鶴頭昂觧教老媪能通曉留)
(與香山/作鴈行)
莫嗟朝鏡鬢毛霜揔道寒花晩莭昌一級散官增正
七三升春酒醉公堂
　　　　茆亭秋月
水天上下月㣲茫冷浸茆亭夜色蒼我欲去㝷幽隱
客一天風露静琴張
　　　　括諸山水势兩分
兾北諸山水兩分山西流注㑹龍門春東衆壑歸幽
野號作桑乾入海奔
　　　　復作詩以賛之
聀方引據說空繁到底終無一定言愛殺九峰真具
眼髙空直下看中原
　　　　寄馬左丞子卿
　　　　士逹察判行求先容不敢書謹以乱道二
　　　　章聊代起居之問且奉一􁈷云
治道元來有本根聚精都在鳯池春近因拈出中堂
記滿眼經綸半魯人
一别春坊歲五過向來心事緫蹉跎遥怜紅藥堦前
露霑丐茆茨意最多
　　　　學圃亭
崔君隱徳老譚經俯仰乾坤一草亭莫為処心親細
事正冝烹煑削蕪菁
桔橰上下任畦丁春韭秋𬞞用不勝若向邵生親問
訊瓜田風味勝東陵
明農致事称周宰抱甕澆畦說漢隂兩事若論為拙
計空拳搏虎更何心
庚郎三韭種來靑鄭老秋瓜結巳成食肉飯𬞞元有
分不應空恋五侯鯖(鄭老爲瓜州刺史審也)
東鄰近接香山里南汭今稱處士涯活計看來无不
惡自鋤明月種梅花
　　　　題紅葉扇頭
故宫秋色醉來鮮浥露吟風雜暮蝉折得不浮流水
去一枝留伴月中仙
深宫不禁水東流賦就幽情孰與酬紅露滿山秋正
好等閑休上建章楼
今年火盛若爲攻盻盻西風一掃空忽見扇頭紅錦
色上陽秋意滿呉宫
　　　　雅歌一十二首(并序)
　　　　雅歌者爲丞相武公作也公經略河南之
　　　　三年有
　　　　詔士計行臺時權臣承　制威震中外拭
　　　　吻磨牙婪婪横噬凡可以中傷羣辟者靡
　　　　不畢至公以大忠至謹乃心
　　　　王室歛衆人之責為己責以天下之憂為
　　　　巳憂雖困於跋疐一身利害略不爲恤也
　　　　盖欲俾　朝廷上存公恕下不失民心為
　　　　重其大節有如此者竟能感格
　　　　帝心恩終簡在自非精忠貫日其孰能與
　　　　於此哉所謂臨大事處大変而后見其真
　　　　將真相之度焉因追作雅歌一十五章庻
　　　　幾流播斯羙使後人頌而歌之顧望若神
　　　　人然其辝曰
讀來黄卷有深功都見平時日用中朝下引車常慕
藺行間㧞士每知蒙
隂闔陽開制揔司諸人何與到傾危㣲臣有罪
天王聖不患　朝廷遠不知
衮冕桓圭極品榮校來得失一毫輕空摶馬援囊珠
謗終見汾陽貫日誠
天蓄靁風未動威栖栖遵渚歎鴻飛見知正頼
龍潜　帝笳皷歸來有衮衣
萬馬瀟瀟入漢巴行臺東下控中華方思霖雨湏賢
相豈特春風動虎牙
萋菲方成具錦哀　睿思熒惑若爲開天教中令心
如日几几俄瞻赤舄來
品彚流形共化權歲寒都到老松邉欺残太古隂崖
雪始信貞心老更堅
儀比鵉凰重比山功髙心小古爲艱平生幹當江南
事事了身名兩不関
羣飛鎩翮入罝羅棘上青蠅訝許多良玉儘禁三試
火周人坐搆百升歌
亢則憑凌懦則摧秋霜中烈外低徊虎臣剰有囬
天力更着閹児与孽媒
拓境毎憂王土窄息肩思与万方休生平戀闕丹心
在風雨何傷一葉秋
身任安危五十年老臣懷抱若爲宣始終正有汾陽
夢不到江湖范蠡舡
長圍破蔡仁聲著積糓吞呉策畫深三十年來分閫
地智名功勇揔無心
長憶中堂掌固𥘉宛陪髙歩在亨衢百官礼絶真除
日門閤蕭然一事無
釣魚山下護龍旂番塚江边奏凱歸一馬二僮東下
日路人拭目認征衣
　　　　丁亥歲門帖子
坐賈謀生計巳癡歸田無力理耕縻一家風雪渾閑
事四海豐穣是素期
　　　　汴梁故宫寒食
人家賣酒繞宫池争挿青旗曲作圍簘皷漸多寒食
近一撙先爲典春衣
　　　　熈春閣
傑閣當年燕御頻鼎烟未盡慘兵塵土堦三尺茆茨
底人自熈熈物自春
　　　　倚竹圗
錦字挑香翠易顰一枝脩竹立湘裙定情正在氷霜
操下到琴臺日暮雲
粉香沾䄂怯輕寒都着幽情寄竹間多是楚山湘水
怨不應空待賣珠還
　　　　巳丑歲門帖子
大郎赴部應求叙老子傳心要醉經二事儻能如所
碩一家編簡有餘青
韓生寤寐春秋學陳孺薰酣宝訓文磨礪童孫能寸
進一家春色看禅雲
　　　　題顕宗墨竹
撫軍睿思到湖文筆底秋筠見本根絶似承華欄檻
看露梢烟葉揔龍孫
　　　　尭民圗
日出漁佃日夕歌蠶衣耕食樂天和細思歴象星辰
外帝力於人更有何
　　　　巳丑五月十五日過王氏祠堂
兩軒梅竹足興哀親見春山手自栽前日問安人不
見翻翻風葉送愁來
兩丗規模有逺圖轉頭庭樹影扶踈頋瞻阿大中郎
軰信斍嵇公徳未孤
　　　　巢父飲牛圗
濁泥常恐汚吾牛特地駈來飲碧流縱使許由辤位
去汗顔終是對宸旒
耕田鑿井不知勞長恐逃名未得逃㝡喜帝尭平治
事一犂春雨滿江臯
徴庸禅譲兩無心駈飲時過碧澗潯若見後人牛傳
事入山唯恐不幽深
舜授尭傳兩不聞㝡怜牛力晚來新一鞭了却東臯
事潁水箕山分外春
苦訝箕山易所操雖辝堯譲匪吾曹桐江江上垂綸
客一様清凨万古髙
　　　　清明后二日南庄拜掃囬偶占
寒食人家莭巳過秋千猶在院東坡今年春日光風
好拜掃帰來笑語多
野叟争求醉筆新因書聊歇　杯頻勸農說有新冠
盖要識君侯是老親
　　　　送葬挽歌
髙墳嶣嶤没荒草白楊風悲和鬼歗人生到此是徹
頭一例灰塵無醜好
祖筵纔徹哀號起翣桞多儀殯蒿里向來送者各還
家冥冥独卧黄泉㡳
人丗何短白髪多駒隙光隂不奈何才見春風吹草
緑又看庭樹葉辭柯
人命輕㣲如薤露百年歡樂能幾度森森鬼伯若來
催相將共入黄壚去
哭聲交慘簘笳咽樹架增嚴縞素餘昨夜髙堂猶暖
熱今宵荒野恨何如
相將执紼送華輈毋子恩深哭不休报徳不銷埋石
痛低空還有断雲愁
方相擊凶魂攪馬閭里親知滿中野只知哀挽送行
人相看誰是長年者
　　　　細君推氏哀辭
神情减自女挐捐病後支持又八年最着老懐悲悼
処死猶知惜畫义錢
性姿貞静伯姬㳟四十三年好夢空一閟夜臺無復
見悲聲留在白楊風
歛來三夜夢平生明說先姑巳侍行䘮称有無能戚
了何須易治太經營
中堂北隩挂殘魂恋恋情思在子孫奉祀更當嚴在
日忍令哭臨限朝昏
水西原上有新塋三丗親䘮力助成一旦夢随
先妣去有知當慰未忘情
纔過弥誕無旬月遽変辭容只兩朝宝靨暗晋嵓菊
細黛蛾空見逺山遥
營葺貧家鵲有巢百年心事憶同牢空餘深夜囬溪
月獨見凌波采澗毛
六十難爲大折悲百年偕老是同期篋衣滿意遺薌
在空結纓䄜九十儀
病倚中庐望大児姢姢心目巳難支朦朣帳影魂衣
闇腸断燈前擁䯻時(暗用通德悲野田荒草事)
去年扶病上新塋歌管杯盤水曲亭今日重來人不
見杏花零落桞條青
素棺巳蓋鋪丹旐舊物難窺瘞玉臺苒苒縱随仙馭
去姗姗猶憶夢中來
將持仲子庻同嫡主葺貧家儉作豐存殁較來無少
慊正縁余厄致終凶
恩榮頗浹魚軒貴禄食同霑石窌田忍死最怜相叩
問六旬之上有餘年
舒徐委􁊌澣餘衣能盡桃夭灼灼冝四十三年中饋
地儼然宗祖饗多儀
團圞香火坐庭闈欲話平生氣已㣲生死慮來真大
事幾囬含笑說先歸
逝水碧縈長寝地畫簾香黯送時車閑䆫不待粧奩
感遺恨空存禱嶽書
百年同穴是同期一病彌留秋草萎垂老境中成死
别九泉相見話真知
緡錢灰冷過黄昏閃閃寒缸閉閤門只有此生來夢
裏幾逥含泣認離魂
徤婦治家勝丈夫維君真与徤同符半生黽勉公家
事一米私門不纇吾
勸余過飲省文思切戒無多酒後辭翁媪老來惟我
尔百年門户要扶持
蘭枯蕙槁不禁風一夕吹香入殯宫把酒試澆橋下
水不容将恨到湘東
當餐愁對齊眉案升屋空留復魄衣誰遣兩行知巳
淚浪浪併向老來揮
薦蘩人去露堂空内助功多想粛雍說似老荘休鼓
缶固無形氣柰情鍾
壷漿朝奠愴蒿蔒露􁊨衰衣半淚痕毎嘱児童莫歸
早水邉恐有未招魂
忘懐無似老荘盆便作何知委路塵詩到悼亡能自
釋情文相稱是安仁
祢殯親遷葬百泉乆謀銘誄入瑶䥴君須少候無多
恨行見貞珉表墓前
長筵拜慶諸姬上隨宦名邦二紀間秋入池臺芳徑
歇春歸庭院落花閑
行來古禮不多難含歛堋蔵淚涕澘莫訝𥘉終無佛
事此心求在有無間
衣衾棺槨無遺憾親戚悲哀有至情二十三年庚子
月西河原上葬先塋
　　　　李早蕃馬圖
群奔角壮任郊埛巳入竿頭莫力争惜取蹄間三丈
逸望雲秋計鐡山程
　　　　跋藍関圖
潮陽英氣凛中天愁絶南荒瘴海烟不道生還隂有
相自陳哀表亦堪憐
晚凨吹雪下関頭點綴行人去國愁展盡畫圖還自
惜七閩南下即潮州
　　　　題趙克敬遺安亭
襄陽苦莭說龐公趙氏貽謀意與同肯羡東隣驟榮
貴轉頭歌舞畫堂空
趙生卓爾見青衿及長行身稱克欽為問遺安安所
止一家鴻鵠住高林
　　　　題張氏致楽堂
生前菽水儘餘歡身後追思丗所難誰似考城張孝
子至今供具㓗盤餐
刻桷丹楹燕寢新食前方丈處華裀一杯不及慈顔
樂負米終慚季路貧
　　　　夀萱亭
葵丘張氏孝無違終歳承顔著彩衣入户僾然親不
見一簾風月澹春輝
凱風吹棘棘心柔罔極恩深痛莫醻不羡潘興花滿
縣一枝金鳯儘忘憂
　　　　潘店早發
一鞭行色甌閩道過処人多說險夷忠義此心能自
信風波前路不湏疑
　　　　儀封
三代漸民道義深抱関疇匪大賢心按雲纔遂瞻依
願便解天教振鐸音
　　　　睢州道中
馳傳北經梁孝苑垂鞭東過宋襄城征人折盡隋堤
桞風捲枯蓬逐馬行
　　　　汴堤
近自汴州開夾道逺連淮甸卧長虹若論徃返行人
便道在勞民却有功
　　　　寕陵縣早發
殘缸斜照耿孤懷夜乆吟餘氣頗諧睡暖不知霜力
重起看梧葉滿庭堦
　　　　蕭相國廟
海寓清澄入帝圖忍将牛渴飲泥汚不思世教從中
降得約秦苛意儘都
　　　　聞畸人話芒碭山事
芒碭山逺欎蒼蒼断口雲連十里長兩叚素蛇今化
石至今神異銳髙皇
　　　　望碭山縣有感
裴劉起義晋陽宫三百年來立國雄一旦剪夷無噍
類厲階誰想在全忠
　　　　宿州道中
辟寒湏酒多難飲數堠前征覺易行前去維揚猶七
百黄雲衰草宿州城
　　　　樓子店道中
汴溝巳是荒亡跡湖石重開禍亂基徽煬較來同一
病九泉相見不相嗤
敗盟無策更開邉万石移來起艮山天意故遺亡國
恨兩堤秋草卧孱顔
　　　　虹縣道中度長直溝
望入綏寕接楚雲老婆山逺界溝鄰小河河上淮東
地万頃黄蘆不見人
　　　　渡江
生平夢寐瓜州渡此日風煙指顧間却恨中流凨浪
惡雄觀應欠上金山
　　　　潤州(甘露寺近為火焚掃地)
望空北顧無雙寺行入西津第一州江影隔山揺素
練行雲和夢瑣朱楼
　　　　桃源圖(刘君卿索賦)
淵明旣號葛天民流水桃花到処春明見筆端閑寓
興武陵休苦殢漁人
東來連舸泛長湖兩鬢氷霜儘瘁癯偶值漁郎心巳
媿更堪三復武陵圖
浙西到処武陵溪稍渉幽深路便迷始信避秦元寓
說渊明遺丗厭覊栖
　　　　虎丘寺
真娘誰爲惜娉婷李白題詩在竹亭■洗鷓班金縷
盌細烹泉眼較中泠
　　　　姑蘇館夜雨
呉亡越覇两蝸争朔吹飜江恨未平一夜不眠思徃
事姑蘇臺下雨連明
　　　　宿寒山寺
借榻僧䆫夜氣清梅花香細燭花明鐘聲不取唐人
例一覺安眠徹五更
　　　　伏生授書圖
遺書灰冷散飛煙老喙重宣即粲然三䇿竟從名數
說穎川方寸殆虚傳
　　　　題醉隱墨竹
清溪映竹竹連雲苒苒晴梢醉墨新却為歲寒心事
苦煖烟濃淡要横陳
露梢風葉喜晴春醉掃吟看卧竹根欲見此君生意
盛滿川煙雨半龍孫
　　　　西湖
一湖碧水山三面滿眼楼臺堰一條只為近年荒廢
乆花無容色竹無憀
　　　　飛來峰
西湖廢撤無多景靈隱荘嚴有勝幽扶杖冷泉亭上
看日斜猶爲此山留
　　　　靈隱寺
山縁松竹煙光潤寺倚峰峦地位雄凭檻忽驚靈鷲
上丗間真有化人宫
旋開僧牖觀山罷閑逐遊人看寺廽買得兩錢乾菓
子歩穿經洞引猿來
　　　　錢塘
噫流無壯浙江潮刀削銀塘甃石牢三十里長凢兩
用旣防崖路障驚濤
　　　　錢塘西岸
市楼接望無三里嶺嶂囬環自一川曉日人家炊㸑
罷竹籬香滿碧松烟
人家邸閤絡江臯十室看來四五逃閑向老人詢所
以近縁軍過苦相搔
　　　　富陽縣㑹江楼
山光簇簇無連嶂江水瀰瀰漲碧瀾何処風烟見真
境冨陽楼上倚闌干
　　　　冨陽道中
兩浙風煙入冨春眼中形勝閗　一樽不吸江山
渌笑煞桐庐把釣人
江山畫裏看清雄魚稻郷中樂歲豐不是釣壇壇上
客未能忘此就三公
　　　　早過新城黄山鎮二首
水無絶壑山無麓春麥収來秧稲穀行穿松逕看烟
巒一叚碧紗籠水玉
奥溪引作長畦浸宿霧空𪷟破墨山馬上不知行役
倦村村都在畫圗間
　　　　白峯嶺
儀曹苦厭爲山囚霧幛烟幈看未休行過白峰三十
里桐廬江上重囬頭
　　　　七里灘
桐廬江水緑於藍兩岸山攅碧玉簮前去釣臺猶數
里兩峰竒石見巉巉
共惜殘年得逺迁豈知天意却相憐筆頭少得江山
助便遣空逥亦愜然
　　　　嚴州道中
髙盤山頂下深渊馬足長驅不易前幽鳥背人飛去
速一聲津皷突江煙
叢叢呉岫煖烟生峽束奔江徹㡳清斜日篙師催進
棹三灘難上要雄撑
　　　　蘭溪縣女歩道中
豫樟蔽日無黄落竹笋經霜更碧鮮記取江南光景
異煖烟晴日是冬天
　　　　三河道中
龍丘風土類中原兩势山開百里川白鷺水田摩詰
畫桃花溪洞武陵舡
　　　　龍游道中
路入龍㳺不見山緃横阡陌縠江邉穿籬臘笋如槍
槊夾道寒花似火燃
　　　　龍㳺道中聞鴈
避寒來趂稻粱肥水逺山長結伴稀已是江湖逺行
客一雙猶自向南飛
　　　　西安道中衢州属縣
西安荒惡路清寕水泛山行夜不停却為近來山宼
發大明猶未撤関扄
　　　　紫溪嶺
紫溪梯嶺一層層况復鞭羸帶雨登頗笑此山蔵行
迹丗人曽不峻為稱
　　昔杜止軒告予云楊西庵談諧俠黠之雄者也
　　丗人不知其然不肖何有竟負天下滑稽之名
　　楊何深而僕何淺也予謂分水與紫溪嶺亦然
　　分水雖大平而易登紫溪雖小峻而難陟今丗
　　人以大安至險可畏爲言而紫溪略無聞焉其
　　與楊杜顕晦𥘉不殊也
　　　　車盤嶺大雨中上嶺
時沾窮臘天多雨路轉巔崖險可驚辦着壮心時叱
馭兩程併作一程行
　　　　武夷山朱文公書院在焉
紫陽集裏已曽逰此日輕舟過山　摳衣不獲拜遺
祠武夷一棹空囬首
　　　　建陽道中二更到縣
山谿流急逺聞聲月暗林深信馬行衆宿歛芒南斗
大半天驚看六星横
　　　　謝朱詠道山長來訪(名沂今為/亭山)
故縣經兵廢不存考亭依舊泰山尊南來有幸猶親
炙得見先生四丗孫
　　　　八仙驛
灘峻渦旋陡下危施師招䖏和聲齊八仙驛畔山如
畫一棹清風下建溪
　　　　劒浦
湛湛雙溪劒浦秋張華祠下更深幽神兵不斫奸臣
去真是蛟龍亦可羞
　　　　李延平道南書院延平名侗晦庵師也
延平劒躍蛟龍窟湆澹灘危灔滪堆二事聴來皆野
語道南書院重裴徊
　　　　髙桐道中
梅花如雪小桃紅夾道脩篁翠幄濛折得一枝春在
手蠟香吹滿馬頭風
　　　　上水舡
乱石叢堆積鐵然湍流飜雪沸洄渊半崖匍匐人如
蟻百丈驚看上水舡
　　　　􁎙洋
鐡喻篙師𥿄喻舡上灘元比下灘難傳呼緩棹蘭撓
去路入􁎙洋要細看
　　　　蒼峽道中(雨後看雲)
滿嶺閑看雨後雲空𪷟踈薄畫難真蒼山巧露
■都著銖衣掛法身
　　　　蒼峽鎮雨夜
地連呉越已夷蛮蒼峽東南更二千郷夢不成非野
宿雨聲還向客牎偏
　　　　摩天嶺
寒雲直上看髙層峻極諸山莫與京不作閩清具瞻
物摩天空擅最髙名
　　　　秀才嶺
西登盤上卧羊坡東降平穿谷口蘿爲問蒼巔髙㡬
許㣲行人指樹頭過
　　　　水口
山路捱來僕馬瘏方舟南下頗安舒催摇柔櫓嫌曛
黑行趂漁燈一點孤
　　　　小箬
冬陽暖透征衣燠溪曲寛從水口開夜半朔風吹月
堕臘寒還逐早潮來
　　　　湯池
湯泉為說盡唐庚一脉温從地氣生滌净丗塵𥘉不
汚根源方信本來清
　　　　丼蔗洲
山明溪静絶纎埃望際川原四面開忽訝兩涯風浪
湧舟人云是海潮來
　　　　雨中江行望丼蔗洲
方舟摇颺櫓聲齊細雨􁯳䆫㸔岸移望入蔗洲何眇
靄霧江平抹白烟癡
　　　　懐安縣
縣依溪曲兩岡間翠竹晴沙轉雪灘前去郡城饒候
迓官儀多是夢中看
　　　　緫題
無窮山轉青龍峽不盡溪蟠碧玉潨西自鎮江南抵
福三千里路略相同
　　　　義門任氏詩(并序)
　　燕雲風土䧺碩故其俗純厚多以孝友稱御史
　　藺君寳臣屢談於余吾郷有任著飛卿者樂讀
　　書其家義風尤為昭著至三丗同㸑郷鄰化而
　　慕之碩得一言發越其媺因賦二詩于以見蒸
　　蒸所自且勉夫錫類不匱之心焉
燕雲任氏丗同居和氣薰然樂有餘春在紫荆庭樹
㡳緑隂𥘉不見扶踈
一門髙義冠郷鄰累葉相承棣萼春不學張公書忍
訓友于元自孝心純
秋澗先生大全集卷第三十
秋澗先生大全文集卷弟三十一
　七言絶句
早梅香信臘前開
籍約君同徃肯前來
松風亭下一樽開終曰裴徊醉竹臺霑帶
晚夜深猶傍枕邊來
花開花謝催人老花本無心人自哀折得一枝
手且分春色入城來
梅花風韻不凢才氷雪方凝始見開任使和
實等閑斤斧不為災
　　　夢酒張鍊師
道人尸觧栢陽䑓三尺琻鐫卧縁苔昨夜月䆫清■
底分明霑醉謝文來
　　　題劉總管宅御愛峰
太湖清潤岱宗雄金宅宣和苐一峰絶佀水晶宮裹
㸔一堆寒碧玉玲瓏
　　　　詠梅
銅切塗黄點酪酥細薰婆律發温鑑老夫鼻觀多知
見不用燈前問玉奴
一脉陽和擅獨根蒲枝金蕾鎻春温惜花人老情縁
在翦断春風倩女魂
尚愛梅君佀細君題詩重過去年門經年不見春風
靣爲恐啼㾗似臘㾗
鼓嶺青林欲盡頭半崖渾作白煙浮應知昨夜山中
雨石上寒泉散漫流
　　　　荔枝樓(在按察司)
潭潭大府號澄清一道綱維控八城舊說憲僚憐夜
宴荔枝樓上月三更
　　　　題米元暉楚江清曉圗
元暉茟力儘清雄兩岸青山似越中六鑿近年攘欲
盡蒼煙無復曉冥𪷟
江邊墟落静荒煙林隖依然井臼全若比石壕更潇
洒入山多避過都錢
　　　　禽語自感
鷓鴣明呼行不得杜䳌切祝不如歸長憐二鳥知幾
早苦戀明時日自鞿
　　　　小樓晚眺
逺客逢秋苦憶家小樓登眺日𥘉斜忽驚海上風來
迅吹亂鄰墻一架花
　　　　白沙(漢舊名)
歸舟漾漾度林菲兩岸芙蓉間木犀㝡是逺遊堪記
處一篙秋水白沙西
天涯乆客得還家喜動秋風八月槎絶似武陵囬棹
處後山都𬒳亂雲遮
　　　　岸宿閩清縣門
清江一曲抱城根此夜孤舟宿縣門已是客心幽逈
處更堪踈雨濕黄昏
　　　　小箬
水師横棹卧舡頭三日風􁯳喜順流縱使不携西子
去烟鬟都是苧蘿秋
　　　　醻劉憲使仲脩嚴韻
　　　　舟次建寕書史孔元敬自浙東改任福唐
　　　　得憲使仲脩詩因継髙韻為荅孔字中卿
　　　　係襲封元措行也
來從海徼全閩地閱盡烟江疊嶂山越橐不憂無重
致班超今喜得生還
安嶺北遮千里目全閩東掩萬重山江花江草争含
笑一事無成謾徃還
　　　　夢筆山
異禀中來氣自豪先生藻思湧秋濤斯文本逐年衰
壯取與何嘗有彩毫
　　　　題北苑亭柱
覊懐牢落獨登䑓幾𬒳時人笑不材只有青山㝡憐
客翠幈如畫四圍開
　　　　贈相者雪庭東谷二絶
道人宛有雪山清顧我眉毫近九齡最喜一生心事
好又㸔黄色起天庭
雪裏踈梅儘耐寒功名都在晩年看煩君與卜趣装
日早晚孤舟發建安
　　　　全氏小樓與南山相對殆几案間物也暇
　　　　日觴予其上索賦鄙作因口占二絶句
閭閻撲地不容閑疊起重棚翠靄間樓下市声喧午
枕藥炉頭上㸔青山
東籬遥見喜悠然况在風烟咫尺間滿勸銀盃留客
醉夕陽佳処鳥飛還
南山秋色两争高終日相看不待招一炷龍涎滿樽
酒安排詩思苦相撩
　　　　過朱家府(并序)
　　　　至元廿七年冬孟過朱家府謁
　　　　太師遺祠瞻拜禮像懐徳不巳敬留四詩
　　　　付林彬二孫庻㡬鑚仰意云晚進小子汲
　　　　郡王惲歛袵百拜書
世仰遺祠愛及烏不縁喬木縁隂餘題為通徳猶膚
淺云是文奎所次墟
濂洛尋源到聖功八方吹偃舞雱風一椽得近東家
住瓢飲肱眠樂在中
金聲遺響已千年聖道重光自子傳不為武夷山水
窟拏舟還艤杏壇邊
神而能化自人存毳冕凝旒以道尊徳澤未應移五
世青袗長見讀書孫
　　　　張家灘在建陽縣南五里
張家灘下石縱横舟楫經過與水争行路險巇皆一
例溪聲何苦不平鳴
　　　　武夷溪口謝諸生來迓
諸生濟濟半深衣鞭馬來迎候武夷把酒向前争致
語精神全在去年時
　　　　望武夷諸山
武夷山水儘清竒石作龜麟玉作溪望入神清虧一
到壁間空擬老歐題
　　　　崇安道中
十月山間不覺秋青林依舊鎻深幽西風老却黄雲
稲野水溝溝澗澗流
　　　　贈石堂和尚
梅花樹下石堂僧楚語咻咻碧眼稜盛說𥙷陀神力
大碧丹療疾百能徴
道人來自武夷山䄂有千金起廢丹専意濟人無所
取一年強半在崇安
　　　　過大安嶺
愛山不厭入冥搜薄霧空濛爲少収意似范寛誇老
筆乱峰明處露礬頭
大安形勢鬰峥嵘閩海東蟠未了青徃返两囬煙雨
暗不容詩筆冩真形
前有群狐後有豺老懐悽断嶺猿哀此行可卜新年
順無是無非下嶺來
萬里生還豈偶然一聲長嘯下蒼巔開頭若要留詩
去記我今冬下嶺年
下嶺人言出厄年一杯湔祓瘴江煙紫溪嶺下重囬
首巳勝班生到酒泉
　　　　過稼軒先生墓(在鉛山州南十五里陽原山中廿七/年/自福唐作)
青銅三百了時文大節知公在致君朝野不應傳樂
語六宫春動鬰金裙
相秦審勢不明理坐使炎興失逺圗力主俻邊信大
義先生真是孔明徒
遺編三復羙芹辭睿眷曽蒙孝庿知黄壌不埋忠義
氣至今煙草見蟠螭
老徽北狩七陵空奉命南來見匪躬誰遣廟謀空坐
老一椽精舎帶潮東
招提遺像見英材喬木秋風過客哀通暦縱令追削
盡疊山文是漢雲臺
　　　　次鉛山示州尹杜君
西連兩廣天荒䖏東接三山海盡頭喜見寛平風土
羙鉛山今合作中州
　　　　　余去冬過此今歲復由此北歸觀其田
　　　　　里城居比之前日精彩數倍詢之盖侯
　　　　　杜新政之所致也喜爲留詩而去
　　　　題寒碧井(在鉛山州東五里)
寒泉湛碧石爲嵓鯨口長噴色更藍六月行人方困
暍一杯永雪蜜同丼
　　　　沙溪道中
馬知驛近趨行迅詩爲山竒捉句難行過沙溪都忘
却際空原野喜平寛
　　　　喜得臺報
弓刀霜冷五更𥘉破睡無方有疾驅不爲殘年誇老
徤暫教粧點早行圗
欲進行难愧素飡當機坐視更何安從今漸斍身心
適秋水鳴蛙不属官
下山風䄂任披披來路囬看在翠微貪恋紫溪山路
峻不知寒霧湿征衣
　　　　玉溪登舟
捨鞍乗木玉溪煙坐聽呉歌踏兩舷東抵餘杭西自
信一千里路月明舡
　　　　食柑
黄柑香熟夜來霜比似休官味更長道出三衢冬十
月石塘林圃記𥘉嚐
　　　　夜發嚴州
亭亭白塔過嚴州漫漫清江不盡流慚愧釣臺臺上
月分光也照逺逥舟
　　　　桐江待發
柁師說佀小児童一斍平明意莫怱待彂桐庐遅是
速舟随潮退疾如風
　　　　夜過七里滩
都俞無幾巳還山自笑瞞􁛬老一官爲恐石壇松鶴
笑夜深舟過子陵滩
　　　　錢塘道中
長路人家不断頭冨陽東下接杭州如今不佀勾呉
日猶自歌声沸酒樓
　　　　余自閩中北還舟行過常秀間卧聽櫂歌
　　　　殊有愜余心者每一句發端以聲和之者
　　　　三扣其辞語敷淺而鄙俚曽不若和声之
　　　　驩亮也因変而作十二關且道其傳送艱
　　　　苦之狀亦刘連州竹枝之意云
露華冷浥蒼山碧江水平鋪素練光半夜棹歌相應
起發揮無用詫鳴榔
今秋湖濼兩相通差遣雖頻力易攻度險却防連夜
發泝流還怕打頭風
兩浙人稠不易安少罹凶慊即流迁今年苦惱蘇常
地易子營生不計錢
睡思朦朧苦未休棹歌催彂五更頭兩盂悶飯無塩
菜雨雨風風一葉舟
朝來囬棹喜空舩坐唱呉歌踏兩舷淘米墩頭風浪
起最防吹入太湖烟
中産攅來六七家終年執役在浮槎今年水渰田苗
盡少米争前乞使華
水色山光不易吟却教欵乃發幽深㫪陵不作呉児
事道是雲山韶濩音
岊江灘石苦經過音莭聽來噪未和不佀呉儂音韵
羙遺聲全是竹枝歌
夢驚蓬底卧秋江一句纔終和者雙任使再歌聽未
巳不知寒日上舩䆫
幹當江南有許多徃還冠盖佀攛梭因兹力役無朝
暮欸乃飜成懊惱歌
路長江闊霧烟埋盡日長征帶夜開記得徃年
日𬒳差冠盖有時來
迢迢江上乱峯青路轉山囬逺作程來使共稱星火
急不容停待晚潮生
　　　　水仙萱草二詠并序
　　　　予行次赤岸兩浙憲司属吏侯仲卿挐舟
　　　　自杭追余四十餘里及之拱立水次致紫
　　　　山之意仍索賦水仙萱草二詩詢渠别有
　　　　何故曰無有予笑曰澹癖好名有如是者
　　　　遂書二絶以付時至元二十七年冬十月
　　　　二十二日也
片㠶歸自海東頭何限烟江疊嶂愁展放畫圗還一
笑丗間名品果忘憂
緑萱不得獨忘憂江草江蘺揔帶愁若使花神真觧
事一枝金鳯也垂頭
雪作肌膚翠作裙凌波㣲歩襪生塵茟端欲見銭郎
意重爲陳王賦洛神
　　　　望歌風臺
西風殘照舊山河故國遺臺憶獨過四百威靈歸寂
寞断碑猶記大風歌
漢家豐沛有周邰四百炎輝自此開舉目不瞻龍虎
氣寒鵶飜日上荒臺
奉春一說即西行百二江山敞帝京不佀楚人無逺
略錦衣東帝詫韓生
　　　　石勒問道圗
位號真來変故多溥天無地不干戈養成豺豕䔥墻
禍更向伊蒲問甚麽
　　　　題范亜父増墓(在徐州城南臺頭寺下大塚)
劒舞鴻門失此機重瞳成敗可前知猜嫌只待捐金
後决意東歸去已遟
　　　　單父琴臺
武侯治蜀毋輕赦宓子弹琴不下堂風俗変移難復
古後人為政貴論量
　　　　讀佛圖澄傳
慧眼前窺事有徴最慈祥是戒淫刑阿師更欲矜神
異塔上風鈴要細聽
　　　　雪漲千山圗
六合雲同雪自寛千山都変玉孱顔限量不佀年來
雨多処淋淫儉処慳(月廿一日河南雨三尺/河北全/無)
　　　　喜周宰來居
友道年來棄若泥白頭傾盖似新知短轅塵尾関渠
甚誚殺當年蔡克兒
筋力覺衰防酒困生涯從澹碩詩工尚憐繆誤今何
幸長在周郎頋盻中
吾友西歸喜可知殘年心事得追随朝來僦舎清談
乆憶得西齊共𬒳時
諸子當年甫冠昏執經同在鹿庵門相逢正有謀生
急裂月撑霆不要論
　　　發雪𥘉霏踏雪携壷扣夜扉長記孔門多
　　披風䄂詠而歸
泉水思歸有故交共山無地可誅茅羡佗僦舎同來
燕終日㗸泥𥙷舊巢
周兄所至號能官旣幹而清事更難昨日借車還故
里囊空留得一錢看
一别淇南又十春此囬相見更情親河山不隔黄壚
断屈指同㳺有幾人
飜雲覆雨到澆漓長愛吾周重所持四十五年同一
日物情心事兩相知
人生七十一衰翁比老能閑樂事融着手不遮西去
日閉門同卧北牎風
山陽髙興在筠林痛飮狂歌揔賞音四十五年雖轉
首白頭同賦故山吟
柱頭化鶴千年事松下懐人一聚塵撥置老懐休悵
惋且來同醉酒壚春
纔沾公禄能餬口縱得居官柰老何暫借麹生供日
事何嫌酤醸近林婆
　　　　過郝教授子貞故居三首
雲際曽瞻處士星竹間無復草堂靈喚囬三十年前
夢壓酒槽边冩六經
一言抛却羽人冠長喜先生不逺還故隱只今誰作
主詩瓢空掛百門山
平生詩卷幾牛腰身後遺文便寂寥事業文章元有
分自餘辛苦枉相撩
　　　　囬河
常年動磑踰三月孟夏中旬見稲芽今歲使君先玉
食清明分水與農家
　　　　題胡笳十八拍圗
　　　　漢丗婦人傳家業善文辭者前曰班氏後
　　　　稱文姬琰不幸遭乱失身悲憤知耻至發
　　　　而爲辝章者而巳如是在東漢文章清而
　　　　不俚者也其音調悽楚縁琴翻聲律恊笳
　　　　拍而於音學曲盡窈眇可謂不墜中郎之
　　　　業矣今觀是圗其情義相牽不克自制之
　　　　懐猶可想見於當時也此辭即唐劉商所
　　　　作以七言較之益無疑矣因題五詩于後
　　　　　騷人擬之之意云
畫却春山理素琴翠簾香鎻落花深豈知中有胡笳
恨吹折関山一寸心
胡笳飜曲太含情不道倉皇義重生舊怨未平新恨
疊鴈聲纔罷又邊聲
乹飜坤覆困蛇龍女子柔衷鮮克終全着靡佗論蔡
琰不知何地置楊雄
憔悴風沙十二年得歸情義轉相牽董郎庭户虽啓
舊已是蘭摧白露前
才慧其如薄命何猶能知耻見悲歌寥寥誰
後得續離騷幸儘多
　　　　跂徽宗畫兔
格物心存養聖功老徽游藝眩青紅四靈瑞丗渠何
者也在君王物色中
　　　　牧牛圗
垂紖徐行信自如一揮鞭䇿見齊驅近來不佀圗中
看旱塊𫾣蹄百草枯
青青春草滿郊原放飽歸時不用牽何佀人牛俱不
見碧天明月静姢姢
緑楊堤岸曉風清碧草陂塘暮雨晴村落近年乾旱
損却将圗畫看升平
兩童相顧意何爲猶恐渠飢趂草歸一道牧民無所
事処心專在當家肥
飽耕飢放事年年放去収來任自然莫訝兩童無所
識至今牛背是堯天
　　　　䟦徽宗畫馬圗
爲愛瑶池噴玉龍麝烟移入畫圗中宣和殿上揚休
處忘却熈河汗馬功
　　　　問雨(六月五日雨三寸)
前日西村雨有餘東村曽不少霑濡望中雲氣西南
重爲問村東果有無
從來暑雨多隔轍且喜一㮣蘇焦枯𫾣蹄旱塊如盆
火爲問秋田勾得無
近日丼霖遍四周■隆都在郡城
　　火無光澹
　　　　䟦武陵圗
淵明髙興託冥鴻流水桃花事本空好笑武陵狂太
守謾回烟棹月明中
　　　　題數學鄭斗南詩卷
洛圗河數發天機萬彚中來理莫違却有一言煩説
佀貴人何廣福人稀
數學規模自易齋不煩衰薄䆒予懐朝家謀断須房
杜早晚相携上太階
　　　　巢父飲牛圗
巢由真隱本同儔細論吾巢莭更優老牸渇來何所
擇徑湏牽避是非流
　　　　靈照度丹霞圗
衆生種業到無該愛海沉迷喚不逥對證処方唯一
捨不應真假比如來
西江萬有巳沉沙更有何心到散花很佀入門三十
棒欵将一語了丹霞
性定情移逐物開力能剛制見英才金沙灘畔風流
骨恐是逄埸作戯來
克已先論定力優後從屋漏驗清修禪家多少閑拈
弄糞埽堆頭覔悟頭
　　　　和彦正憲使寄周宰詩韻且酬前日見贈
　　　　之什
紛紛黨議到無如常愛林宗智有餘金谷聚蚊潘在
數一生空枉賦閑居
自憐豦事太遅回幾𬒳傍人笑懦哉勘破南華山木
喻支離丼作散樗材
山陽水竹接雲荘真是閑人避丗郷殺馬毀車渠莫
訝風波平地更羊腸殺馬毀車東漢馬良事
故舊追歡不厭頻甚時王翰作比鄰相看比老都能
幾猶作離羣索豦人
時與心違儘倒顛且将書史度殘年樂天仁厚知幾
逺好箇香山獨徃篇
　　　　佳人倚竹圖
失路青雲恨未深更堪空谷日幽沉天寒翠䄂相依
處却是琴中對竹心
　　　　和幹臣詩韻六首
清江百折萬重山倦鳥翩翩不易還有客又來詢動
静不知馮道已癡頑
一雨焦黄荔子丹去年今日宴東山山僧勸酒賔僚
唱醉裏肩舁月下還
樓閣三山景氣鮮萬家簾映荔枝妍紅雲酒羙香粳
滑只枉風烟是海邊
泉石鷗盟尚可尋老懐其柰丗縁深將詩細嚼要予
和有酒深藏待子斟
吾儕從事思行道尺未容伸巳枉尋不若将心随所
好物情明見古猶今
人生兩足無不到去歲天涯今故山古語在家貧亦
　更怜吾子適東還
　　　　復用苦齋韻作五詩以自警
剽竊詞章笑自如何曽經㫖醉三餘卑凢自䖏有如
此誰復如軻以聖居
終日如愚莫哂囬克先復後並生哉從𥘉一着髙空
上即是盆成死矣才
學湏一念主端荘漸次通融理義郷况是四端生巳
具幾曽由外貯肝腸
濂洛諸儒問荅頻道雖未冨亦其鄰異時醻酢無窮
変不比禅林面壁人
刺口髙談謾聖顛人心能淑変堯年孔門多少齋心
學見用還存問政篇
　　　　四月卄六日西溪睡起
城居喧隘一蛙坑乍到郊墟眼倍明濃睡覺來村塢
静緑楊深處栗晋聲
　　　　灌園
倚鋤看水立斜陽愛殺春風菜圃香自笑老饕湏肉
飽却思竒䇿出𬞞腸
　　　　馬嘆
足輕行穩不揚塵種性來從野馬羣昨日緑楊亭下
路郡人争羡五花文
市來一馬性馴良竹耳㕠批秃尾蒼笑殺飬生王武
子辨教銅歷葬人腸
　　　　撃壌
軒軒旱塊大於盆朴撃都教細作塵便覺
静夕陽原隰看畇畇
　　　　老子過関圗韓虬筆
論道休將坐井觀逢時爲用見真筌漢家注措纔糟
粕嘉靖寰區近百年
柱下潜輝跡已賒青牛苦要渡流沙料應紫氣浮関
後夢繞春風巨勝花
　　　　贈武昌相士秋雲
羡君兩眼明如鏡萬事都帰一盻中自笑本無食肉
相虚名空佀豹林种
扣門有客號秋雲偶與㣲言㝡近真過眼無窮軒盖
士急流中退果河人
品彚虽殊智欲周江南江北去悠悠多應未遇啇嵓
叟點破長空萬里秋
　　　　䟦􁈍園田氏手澤
金源取士自科文臺閤公卿半鳯麟後進且休輕訾
議試從田氏看潜珎
　　　　䟦顧虎頭所畫謝安東山像
出䖏當年繋重輕枉将浮議論蒼生異時兩䄂東山
雨待與君王洗甲兵
　　　　䟦香林先生顛草
涪翁醉草丼露帖势與江山争長雄幾丗幾年當復
得香林筆底有遺風
　　　嘗愛丼露詩草聖筆势縦横破碎陳敵今觀
　　　香林先生遺墨得涪翁歩驟為多具眼者當

　　　　　　　　　　　　　　　　　　至元元年
　　　　　　　　　　　　有所思莫道當時無義
　　　　　　　　　間四題
　　　　謝太傳安
勝負胸中料已明又從堂上出竒兵怡然一笑文揪
裏未礙東山是矯情
　　　　周将軍
　　江東注伯仁茂弘中忮本辜恩異時淚洒中書
省空慰将軍石上魂
　　　　髙司空允
　　龍顔震電威伯恭持正見臨危挺然不應前星
　　　人臣要不欺
　　　　王丞相猛
　　當年北海螭對談捫蝨果何爲華陽未入君王
　　裏風雲只自知
　　　　謁玉泉真像五首
　　幾讀九山碑管葛襟期漢相規思欲執鞭那可
　　　松下獨來時
　　　民五十年後人經済渺難攀湏知浴日回天
　　　　　　領間
　　　　　　　　　　麒麟事業新　有言
到伊周元不是庸人
丞相祠堂憶重尋幾年西崦栢森森入門再拜夫人
表忘却登山力不任
揔道書生吏事踈米塩無術應時湏請看中統元年
事(済/済)得朝廷半老儒
　　　　豫讓邀襄子圗
智氏頭顱到溺旋趙襄謹避堕空然若圗伯也非常
報合有嘉謀在死前
一言感激命爲輕九死酬恩不爲名千古晋陽橋下
水不應嗚咽恨無成
　　　　酬温仲敬以櫻筍見遺
四月人間櫻筍局喜將二物特相遺故家風味依然
好獨有温郎是素知
　　　　春睡起偶書西墅東軒壁
留連春色花隂蝶断送林歌雨桞鶯更愛静中消遣
処春愁滴破聽槽聲
　　　　題王明村老黄店壁八絶壬辰歲三月廿
　　　　五日葬曲山囬作
西山千疊玉稜層踏雪當年過五陵破㡌不知風力
緊夜䆫歸趂讀書燈
荒荒野曰店東西路入蘇門草樹低記得鹿庵傳授
日饐瓜亭上識西溪
今年上廟客紛紛賸具黄粱與酒樽白髮故人渾不
見青衫多是子和孫
曲山靈柩夜來過腸断春風薤露歌同軰眼中多顯
逹一生心事㝡蹉跎
危嶺南蟠縮尾尻伍城東望俯坑壕蹇馿䭾過王明
店陡覺西山百倍髙
古槐盤石緑隂垂下馬行人倦午馳每過黄翁閑話
舊停驂長到日西時
中陽川逈属新中店舎𥘉開暎棘叢四十九年纔一
瞬黄郎今日老黄翁
筠林同業憶當𥘉幾醉黄翁旧酒壚鄰笛声中何限
恨不堪零落曉星孤(五五今/獨予在當時同門者/十三四人止有李士觀傅士開)
　　　　秋日即事
風軒兀坐髪鬅鬙凉入簷花露氣凝詞客感秋驚歲
暮半生虚負讀書灯
　　　　題嘉山叚冝之讀書堂圗
山水雖佳以士名誦聲曽動草堂靈至今松桂林中
夢不識無禾飬百齡
　　　　墨梅偶賦
梅葉天質本紅黄玉潔氷清徹骨香近為丗間貪墨
客硬隨時丗作新粧
秋澗先生大全文集卷第三十一
秋澗先生大全集卷第三十二
　七言絶句
　　　　詠早梅四首招曲山同探
早梅香信臘前開竹外横斜映野臺待着一杯相慰
藉約君同徃肯前來
松風亭下一樽開終日裴徊醉竹臺霑帶冷香帰去
晚夜深猶傍枕边來
花開花謝催人老花本無心人自哀折得一技香在
手且分春色入城來
梅花風韻不凢才氷雪方凝始見開任使和羮無翠
實等閑斤斧不為災
　　　　夢酒張錬師
道人尸觧栢隂臺三尺瑶鐫卧緑苔昨夜月䆫清夢
底分明霑醉謝文來
　　　　題劉緫管宅御爱峰
太湖清潤岱宗雄金字宣和第一峰絶佀水晶官裏
看一堆寒碧玉玲瓏
　　　　詠梅
銅切塗黄點酪酥細薫婆律彂温鑪老夫鼻觀多知
見不用燈前問玉奴
一脉陽和檀獨根滿枝金蕾鎻春温惜花人老情縁
在翦断春風倩女魂
尚愛梅君佀細君題詩重過去年門経年不見春風
面為恐啼㾗似蠟㾗
梅花開在百花前苦莭貞心只自怜縱使孤根有餘
暖強顔於丗為誰妍
為爱梅花徹骨清冷香能幾謾含情春風果有和羮
用未害肝腸似廣平
江路吟看彂興長西湖浮重月昏黄泠香本是幽人
供枉自踈籬比玉堂
日日雙缾換水温為怜幽谷佀佳人夜來紙帳清燈
夢繞遍羅浮樹下春
蠟削䏎膚玉作顔淡粧終不入時看苦吟正有西湖
老凍繞枯枝賞歲寒
芳叢百繞問花開夢在仙人萼緑臺為報主人多置
酒臘前冬後約重來
我識西湖䖏士心一生梅竹是知音誰知二百餘年
後又見諸孫鶴在隂
　　　　偶題記叅政飛卿語
睡起東齋日上牎醉扶頭罷炷爐香似勝東里金華
相夢繞鐘声入省堂
　　　　曲山見示古雪詩云盡道豐年瑞豐年瑞
　　　　若何長安有貧者為瑞不冝多曲山反其
　　　　意又和瑞尤多一絶云人言盡道豐年瑞
　　　　其柰無衣貧者何曷若方春發生際不愆
　　　　時雨瑞尤多予細思之古詩雖如此佀不
　　　　若少陵無食思楽土無衣思南州哀而不
　　　　怨也因継韻為觧嘲云
暑雨祁寒俱致怨　化　如何
雪却恐吾儕怨更多
　　　　題竹林七賢詩(并序)
　　　　竹林七賢觀今為長春别館昔誠明張真
　　　　人嘗集諸公題詠欲刋置祠下迨至元辛
　　　　卯練師刘文甫始遵命以紹宿志求詩於
　　　　予且誌其刻名本末用題于右凡得詩若
　　　　干首始於王文康公終之鄙作非敢先後
　　　　之盖因其所書之次第焉使後之觀者詠
　　　　詞懐舊得信髙風絶塵之想云秋澗序
漠漠筠林指舊栖幾年於此避危機竒才最惜嵇中
散空聽鵉音月下歸
談玄髙出萬物表七子風流有典刑三十年間凢五
過塵容漸愧草堂靈
竹林髙卧丗稱賢隱放看來未中權千古㱕潜書法
在一逥来讀一翛然
作者當年亦七人粗聞名姓孰能親山王首作弹冠
舉却恐筠林是要津
　　　　嵇中散
識短材長蓄禍機放懐獨惜養生嵇後人莫坐談玄
罪秋水篇中物物齊
粉飾青黄乃木災當年中散固竒才髙風不逐鸞音
去桞下奚爲打鍜來
　　　　阮歩兵
口腹無嫌乞歩兵虱蔵裩絮又堪憎浪爲廣武山頭
嘆尺鷃胡能况大鵬
　　　　王司徒
兩簏収來蔽以身不應顔面愧佳賓燈前手執牙籌
筭枉對河山說隱淪
　　　　山吏部
從來吏選苦紛紜過眼群材得所甄若論雅懐関得
䘮山公於晋是能臣
　　　　劉叅軍
荷鍤隨埋見性眞等閑談笑觧時嗔竹林七子多沉
酗醉裏乹坤獨可人
　　　　向散騎
心醉玄談外此形自知中有未忘情異時未逹堯心
對枉泥南華與理争
　　　　阮始平
禮法踈來萬事沉娯心鍾律是知音聖門論樂中和
止不佀吾威到樂淫
　　　　題范文正公真像
岳記梁碑冠古今當時文筆見忠忱細思後樂先憂
說士子今誰抱此心
　　　　題長沙醉草圗
萬有龍蛇落筆端滿堂風雨夜深寒書家㝡是通神
處疊指懸鋒不作難
堂堂萬里長沙陣曽與張顔角長雄信道書家同一
提鋒應解入神功
　　　　又題謝東山
江東全倚謝家安雅量形容對奕間勝負胸中
了風聲何頼八公山
　　　　題家藏顧虎頭畫謝安曵杖圗
一枰𥘉散竹間棊杖屐歸來喜可知欲見虎頭無盡
意捷音讀罷到門時
　　　　獅猫
何年變體自條支錦爛修毛見兩耏夣裏䑕山京觀
了午欄花影淡離離
　　　　和苦齋見寄嚴韻
不才自分賦閑居薄有山田與弊廬鄭重漢庭楊得
意薦賢心也到相如
兩首詩來以動言徴車早晚出山門苦齋刋落紛華
盡獨有忠　君一念存
病裏行藏未易言夣中待　詔望金門回頭碌碌因
人去自笑張儀舌謾存
　　　　　題日者壁
三尺神鈴手内提看來萬命幾曽齊百錢餬却談天
口一片風簾日未西
乾坤一氣本中和其柰人情六鑿何帝道巳還皆未
劫不須苦泥貴人多
當年卜隠不明誰四相行藏見側微從此閉門終寂
寞老天似厭太知機
星槎逺泛斗牛杓萬里歸來齒髮凋碌碌又教攀附
去不知何有𥙷清朝
鍜煉五行分造化斟量四柱别公卿百錢嬴得生涯
了一片風簾任晦明
　　　　喜彦祥西還故里
千里西還已五年枝巢雖在不勝寒半生歴試何清
慎依舊春風苜蓿槃
　　　　寄苦齋老友
今年一病到龍鍾遲速前驅有不同徤羡苦齋攀附
意秋風雙翮欲摩空
　　　　題何練師又玄堂
大道難名説又玄取爲堂扁示蹄筌凾関紫氣經臺
月又見先生一再傳
　　　　題眼科杜金山卷
白日青天堕晦冥百年未滿若爲生金鑱一刮神光
爛此藝争傳杜氏精
心火燔空水下濡外腴中涸已堪吁双眸眊眊青燈
底忍更看書似老奴(自戒)
　　　　過王化店
王化崗頭四望開西山吹盡凍雲埋東風借暖怜衰
老滿馬晴暉曝背鮐
　　　　群䑕盗茄圗
食飽官倉到酪蘇嗜丼不計首深濡丹青似見公
意紅女園𬞞戒併圗
　　　　題閑閑種徳堂記後
　轉折掉躧軒豁頓挫態度不同乃猶人面要能
　　自成一家為貴子扵公書亦然
　　香色臭味而荔實為羙推類至極須以江瑶為
　　此者豈易牙雋永而當然之理固如是乎
斯文斯翰两翩翩與試稱量孰可肩一賛吕温真傑
作更開生面到凌烟
　　　　倦書圗
書貴凝思在筆前欲揮還止想翩翩畫師若作行雲
了妙與天機兩索然
　　　　題洛神賦畫後
凄断西陵松栢聲将身自試謾為情陳王正自無聊
頼流盻川妃欲目成
　　　　屈原卜居圗
用舎行蔵聖有餘却從詹尹卜攸居乾坤許大無容
處正在先生見道踈
山林長往眇難攀死不忘君世所難邂逅去從詹尹
卜八方歴遍果何安
　　　　遂𥘉亭
韋杜城南尺五天眼中朝市有林泉不須苦泥興公
說絲竹何妨觧倒懸
厭喧思寂尋常事以隱為髙拙䆠人出處似君應不
尓西池東閣見經綸
山林長往懐高致富貴逼人將柰何閑向遂𥘉亭上
去一樽髙詠採芝歌
　　　　宋太祖蹴鞠圗
　　　　　　凢六人對蹴者趙普傍看者太宗八
　　　　　　王一道士與從者
　　　　　　劉向别録蹴鞠黄帝所作或曰起戦
　　　　　　國時蹴鞠兵勢也所以練武士知有
　　　　　　才也
榻邊咫尺夣金陵欲下河東勢未能畫史意傳當日
事丹青圗上見軍興
婉戀龍姿五客隨内庭深處共逰嬉筆端欲見無窮
意一點香塵欲起時
太平朝野日歡娯肯効三郎和碧梧治定不應忘武
備花間蹋鞠是雄圗
　　　　倦書圗
　　　　　　六朝人愛倦書圖唐閆令喜而臨之
　　　　　　妙在約畧濃淡之間
玉堂昨夜醉厭厭格筆慵書見未忺似待指端餘力
散卧㸔花影轉踈簾
筆陣堂堂到倦書紫蕉欹暖錦氍毹細㸔三子從容
處當日安知不有吾
　　　　二羙人圗(錢選筆)
春醉瓊枝意未諧行雲空瑣望仙䑓九重不隔簫声
断喚得長空赤鳯來(右趙飛燕)
壁月瓊枝醉舞栶泠泠蘭舌半詞臣國亡只咎傾城
　滿臙脂片底春(右張麗華)
　　　　固陵雪鴣圗
取鑒前王有覆車三韓風雪儘愁予長江飲馬年年
事筆底寒禽辨得無
　　　　韓文公重幈圗
熈載南朝亦宰臣後來狂颺欲全身比教乞食歌姬
院坐閲棋枰佀可人
名教之中樂有餘只須棊槊可歡娯晦翁微貶文昌
意正爲先生不著書
　　　　張麗華(手擎白鸚鵡自調)
雲間三閣綺成霞閣上僊人蕚緑華蘭舌不應詞客
巧自調鸚羽按庭花
　　　　西施
西施爲物一何尤呉已荒亡越可憂一枕勾王春殿
夣抱氷寒苦變温柔
　　　　孤舟横笛(王晉卿筆)
秋風葉下洞庭波横吹歸時逸興多筆底分明詩外
意武昌南岸老人歌
　　　　淵明漉酒圗(趙子昻筆)
牀頭釀香奚待壓脱巾漉飲良愜人興來酣適無不
可過論緫非公所眞
　　　　雪舟夜語(刘文甫藏)
大定明昌五十年當時文物蔚中天雪蓬夜話無多
味党蔡風流堕眼前
　　　　䟦張真人雙頭蓮手卷
　　池靣出雙蕖花本無心道自如若與主人論逺
　　香當到愛蓮書
　　　　有虞鼔琴(趙霖筆)
逑匹誰如帝子崇和鳴還與五絃同異時愠解吾民
阜本自君王正始功
　　　　送張鵬飛同知兩浙漕事
張侯又見走踆踆雲海相望四十春記取都城相别
處細炊香飯煑金鱗
　　　　送司毅夫之任共城
皂盖東歸五馬榮太行南下是共城春林布糓應饒
舌剰着青衫竹馬迎
司君材調號能官駿足終陪十二閑天意似教優此
任政成坐嘯㸔青山
中州佳麗百山門太守風流兩漢循細酌百泉亭上
酒正煩留意鑄斯民
　　　　題姬義士卷後
掩瘞無歸責巳任凱風吹棘遂𥘉心絶交端爲西華
發較似劉摽義更深
　　　　題紀伯新詹判如溪詩意
通人無滯與溪友坎止流行到兩忘羡殺胷中瀟灑
意一横煙景夣滄浪
源源不絶産蛟鼉若論潜玲一勺多莫惜玉缾沙上
酒醉來閑聽濯纓歌
意留花不發待予㷌
　　　　題姜詩躍鯉圗
舎邊泉出躍䨥魚感自龐姬孝有餘畫史載容非小
𥙷丹青渾是蔚宗書
清泉故里兩無蹤坡老詩成竹樹風展放畫圗増永
嘅丹青於世不無功
　　後二句取唐張彦逺畫記序畫者掛也以彩色
　　掛物象也故鼎鐘刻則識魑魅而知神姦旂章
　　明則昭軌度而備國制以忠以孝尽在於雲臺
　　有烈有勲皆登於麟閣紀傳所以叙其事不能
　　載其容賦頌有以詠其羙不能備其象圗畫之
　　制所以兼之也陸士衡云丹青之興比雅頌之
　　𫐠作宣物莫大於言存形莫善於畫此之謂也
　　　　清明日南城訪友
客裏清明散滯懐也隨游子出城來東風佀惜春光
爛桞眼雖青細細開
　　　　題嚴子陵還山圗(借其意而反之癸巳/夏聴除間作)
冨春不起㝡爲賢星彩空輝帝座寒縦便放還江上
去已應慚見釣魚壇
　　　　䟦徽宗退朝圗
唐虞道綂不知傳師事林靈信妄言三十六宫春寂
寞玉清雲上夣朝元
謾說煙空有九霄朝元仙路碧迢迢轉頭風雪韓州
地方悞簮裳是服妖
　　　　水車圗
人定真能力勝天一車飜水溉髙田漢隂機在終無
力長憶郊居值旱年
　　　　題昔刺公奉使江左圗
紫髥風采照江東馬首双旌及見公三十年來和議
裏使華當代不無功
和戦當年楚已空一丘衰草葬南鄘卷中題詠俱名
筆褒羡人言是景鍾
　　　　孫登長嘯圗
先生可想不可見秋月千山白鹿臺吹作半空鸞鳯
去公和真是不凡材
八方雲擾閧兵塵夷再清談到隕身長嘯一聲聊寓
意不妨玄髮散麒麟
不幸遭逢晉魏間先生出處兩爲難才長識寡嵇中
散只待明言覺膽寒
　　　　秋江待渡圗
兩崖鐡峽束蒼江風浪無時一葦航險阻俻甞無太
穏臨流将渡復回徨
　　　　秋江極望圗
乹坤清氣滿詩脾望入霜空思未迷誰着畫工撗截
斷一行秋影鴈飛低
　　　　韓生冩真圗後
韓郎落筆凌煙靣嘉老摛文造物權名下自來無妄
譽伯時多爲九歌傳
　　　　乙未夏重午日偶得一扇絶與吾郷龍門
　　　　谷形勝相似因書一絶於上
太行西北是龍門便靣圗看爽客魂千尺緑蘿飛瀑
底浩歌還憶醉霪樽
　　　　定羗李氏昆季三人係李遊仙之裔同帰
　　　　三教赱筆為賦
徳積繇來慶自賖三英同秀定羗家從今沮洳汾西
曲三教堂中㸔棣華
大定明昌五十年一時文物説游仙料應書案山前
月更斍秋空皓彩圎
　　　　史院即事
聖徳神功浩有餘竹書何翅十三車近觀飬士

開局而來巳六旬倉皇曽不計殘身一朝汗簡
有敢説兼修爲乏人
　　　　宋徽宗石榴圗
安石赤榴自漢來千年西域武皇開冩生若論丹青
妙金馬門前待詔才
　　　　顯宗墨竹
筆藝𥘉非羡顯宗承華主鬯兩冲容天教二十年隂
賜護飬風雷見籜龍
午䆫畨盡顕皇書問寢龍樓孝有餘夢到承華欄檻
底露梢煙葉儘扶踈
　　　　題兾州趙莭孝侍祖母韓詩卷
眼前諸子芝蘭秀堂上慈親九十儀若取陳情論樂
飬趙生心事勝犍爲
五福君家有自開閨門全是孝慈來異時旌表瞻榮
觀髙似陳思燕處臺
　　　　野春亭(為劉仲文賦)
出仕清朝接俊游閉門閑處更風流君看緑野堂中
客未必心安勝素侯
春滿青林花滿煙風光深鎻市㕓間都城何限豪家
樂輸與劉郎未老閑
鶴閑無意上揚州果熟能勝萬户侯近日治家尤有
法課兒書誦五更頭
韋杜城南尺五天千金不惜買林泉左山信手拈春
出一片浮光鎻翠煙
憶昔過門得故人示予亭記思清新白頭青竹題詩
客一笑揮毫到野春
沙頭乾盡玉瓶雙香冷牙籌括錦嚢長日閑庭有忙
事青衫時課讀書郎
　　　　四皓圗
尺一招來四老翁冥冥髙興振孤風少微不是門人
像調護前星最有功
人慾横流不易攻留侯真是帝師雄笑將二老㱕周
意翻作啇顔羽翼翁
夜壑藏舟未厭深皎然松雪映髙林閑雲終作從龍
雨唯有留侯識此心
　　　　蕭然亭
澄淵横壑東坡語䆫竹驚秋太白辭觧使六塵能此
浄不煩華構與新詩
坡仙信筆張園記向畫豪家隱仕情出處兩間無不
可最怜婪入吏啇名
　　　　遂州張氏出家資修建學舎僧鎮公來索
　　　　詩因題其後
三関控接阨邊塵四十年來草棘春不爲兩庠燈火
事孜孜求義到斯人
　　　　太白獨酌圗
九重春色醉仙桃何佀江山照賜𫀆千丈氣豪天不
管青山磯上月輪髙
　　　　李太初元齋(時爲濮陽主簿)
一氣中含萬善根夫何爲善即吾仁不煩力剖藩籬
破已覺軒中浩浩春
　　　　魏提學授■■路膠水令
菁莪樂育爲求賢十載京華柄學權今日二官滄海
去春風千室聽鳴絃
　　　　贈相士梅心
長嗟躍治不祥金忽漫求名竟陸沉萬事不如方寸
好愛渠開口便論心
　　　　贈相士秋巖
乹坤清氣滿秋岩頋我行藏試一談早晚得歸林下
去北山重掃讀書龕
　　　　䟦單檢校吉甫所藏江孝卿手書真草二
　　　　帖徴君諱紱曹南人
我初不識檢校靣見此可嘉平昔心光景片時争屬
目獨憐遺翰是知音
有客臨風惜壯圗不從竒耦計榮枯因君憶起江卿
事閑氣銷來一點無
　　　　讀韓文外集
韓子爲書有正傳精詳無出穆脩編不應集外生浮
誕三簡誣公侫大顛
　　　　瑞鶴詩
方平家近欝蕭臺視履推祥有自開拈出扈山交感
説胎仙非止異香來
　　　　龍虎堂(甲午秋九月廿八日迎謁自懷來四過其下)
玉華行殿拂明開北狩南廵此徃逥長憶
先皇重遺老玉堂今歳幾人來(長意/先皇恩治切/天顔喜動老臣來)
百靈拱護走風靁萬馬雲屯駐漢臺今日鼎成弓劒
逺西風吹淚不勝哀
　　　　觀光
　　弓劒拱重圍蕩蕩髙空日月輝
先帝老臣今有幾瞻依恒勑近　天威
　秋迎　駕走居庸一道青山返照紅新店到都才
九十坐車乗馬兩籠東
抱關休訝去翩翩霜滿征衣月滿鞍只爲
冕旒𥘉未拜至今眠食未能安
紅雲現處拜瑶亭皂蓋歸時午夜行半醉喜乗
　勸酒居庸関下聽雞聲
　　　　丼不刾川在上都西北七百里外董侯承
　　　　㫖扈從北逥遇於榆林酒間因及今秋大
　　　　獮之盛書六絶以紀其事
絡野籠山捲朔陲盡隨湯祝懾　天威客卿莫詫長
楊賦聽說今秋第一圍
詩詠虞官發五豵
漢家圍合萬車同料應老上龍庭北谷静川空說俊功
千里隂山騎四周休誇西伯渭濵遊今年較獵饒常
歳一色天狼四十頭
　　宣威見此行
君王耀德豈觀兵我詩擬配𡵨陽皷要與
周宣作頌聲
今年大獮嵽林秋青兕黄羊以萬籌摇吻戍兒欣有
語好雲從此到南樓
今秋天餉住冬粮萬穴空來殺氣蒼渇飲馬酮飢食
肉西風低草㸔牛羊
　　　　隆福行宫
詩裏山河瞻象服女中堯舜宋宣仁從今
隆福宫闈月
聖夀輝煌一萬春
四海坤儀自正家垂簾休獨羙瑶華側聞聖善如■
先后在昔
天皇有懿誇
賤名猥𬒳平章奏供奉詞林舊老臣細酌金罍
宣勸出一年三荷
寵光新
　　　　題沙門宣公手卷後
海藏龍宫欝紫煙逢辰僧到赤烏年白毫千丈渠能
致何俟韓書重大顛
秋澗先生大全文集卷第三十二
秋澗先生大全集卷第三十三
七言絶句
　　　　野莊圗(并序)
　　　　　　承㫖董公繪野莊爲圗求諸賢題詠
　　　　　　中齋草序以同人致亨晦叔撰銘以
　　　　　　儗倫溢羙恐未盡公臆之所在若夫
　　　　　　士君子出處固皆有命不可以遅速工
　　　　　　拙爲言然當得行道際静退之心何
　　　　　　甞食頃而不在懐也以艱於自云必
　　　　　　托物以表其志雖未能掛冠神武歛
　　　　　　裳霄逝較之鍾鳴漏盡不巳行者猶
　　　　　　賢乎巳喜爲賦詩初弗計其不自量
　　　　　　也其辭曰
午橋吟醉平淮後啇嶺鴻冥定漢餘正恐野莊歸未
遂九重思治望新書
老筆錬餘詩律細事機諳乆䆠情踈輞川圗上王摩
詰静退爲心是本初
寳珠換却杖頭鳩空見秋瓜憶故丘白首相㸔官舎
底晩年心事轉優游
　　　　輥馬圖
馬蹄立論見天機四輥塵沙更適冝恰似觧𫀆隨意
處小齋䃲礴退朝時
　　　　題錢舜舉畫梨花
香飜玉笛真妃怨雨暗　樂語凄不佀錢郎能駐
　　風庭日醉如泥
水西千樹閙春華莫把芳容帶雨誇㸔取一枝横絶
處洗粧還是漢宫娃
　　　　題廐馬圖
前年扈從獵長楊偶雜髯騶宿野莊一撁玉華三百
疋老人垂淚説
先皇
　　　　三笑圗
元聖開天一理融推心不外善爲宗後人剛作無同
論三子相逄笑殺儂
　　　　題劉導引卷末
傳家素有延齡録手澤珍蔵鏡李辝吹就棘心親不
在每觀凄断凱風詩
　　　　題朝元宫劉道人秋聲圗
紫極宫深景氣秋翛翛牎竹發詩愁謫仙千古風流
句輸與歐公作巧偷
少年心事讀書臺凉入郊墟巳快哉星漢在空人未
寢一聲猶憶樹頭來
　　　　寗戚叩角圖
長夜漫漫志未伸單衣雖弊覇圗新一匡巳在夷吾
佐激烈啇歌惜自陳
　　　　覺山寺題示
　　　　　　元貞改號夏四月九日爲
　　　　　　勑建司徒鞏公墓碑同朝貴來㑹需
　　　　　　命間客有談盧師當遊者■山■道
　　　　　　阻遂折而入覺山精舎觀泉　景
　　　　　　氣瀟爽不獲留宿爲恨山僧泚筆請
　　　　　　留詩于壁偶書此以記來曽偕遊者
　　　　　　太一李宗師承㫖董野莊大學李内
　　　　　　翰東平賈彦載秋澗老人王惲題
爲樹瑶鐫未奠間杖黎尋勝一躋攀世間萬事真難
必來訪盧師入覺山
誰削蒼巔峻作崖碧瀾直上妙髙臺静功儘辦瞿曇
鉢石鏬清泉迸玉來
山因寺勝寺依泉雲自無心景自閑懶陟上方窮逺
目黄塵深處是人間
　　　　丙吉問牛圗
休驚宣父才難歎兩漢調元見是公後世幾人能辦
此捄時纔得一姚崇
　　　　右軍觀鵝圗
照眼䨥鶂引頸來胷中妙思與之偕寥寥尚友千年
後只有涪翁識此懐
　　　　又䟦問牛圗
坐理論思一相功只今機務簿書叢後人刺口無輕
議世事看來緫不同
　　　　閩海道憲司書吏張禧事母以孝聞本道
　　　　具辝上逹得請乃以所居論秀坊爲純孝
　　　　健如五六十人諸人賦詩爲慶
吏業傳家説寕馨炎方享夀見徐庭婉容還憶相看
處燭治官書在憲㕔
飬親致樂固多歧無重承顔志不違純孝表門纔兩
字四山和氣動春暉
平生快吏元康筆俯就功名力不難邂逅南陔見深
愛爲親初不厭卑官
郷閭顯異有新書衣錦還家喜不如歸到建園春正
好里人拭目拜潘輿
寸心擬報春暉飬椂食榮同頴叔羮兩地月明思最
切倚門心事正懸旌
建人悍勁尚氣莭不尓秀狎多文儒郷間今説張忠
孝還佀中林返哺烏
　　　　淵明臨流賦詩圗
秋水門前有令姿先生非是好吟詩因觀逝者如斯
說天運何甞有息時
　　　　題存樂堂詩卷
當年膝下侍慈顔蒲樹悲風入夣寒不及一杯菽水
飬對君慚愴淚䦨干
寸心不到南陔飬空羡中林反哺烏最是范公含恨
處百年温飽見妻孥
　　　　題成經歷晚翠堂
雙檜堂前晚翠新歳寒相對更情親東家桃李君休
羡爛熳光風幾日春
七十平頭恰數朝望秋蒲桞到松喬何當醉倚
處滿院秋煙濕翠翹
　　　　明皇驪山出獵圗(都尉王晋卿筆)
五家錦綉迷川谷萬馬旌旗獵帝師治乱兩途明在
眼丹青渾是黍離詩
　　　　玉泉巖(并序)
　　　　　　元貞二年正月中旬兩夣登海山絶
　　　　　　島明日隣人葛巨濟以此山見示巖
　　　　　　巒四面皆自天成色深翠秀麗惜其
　　　　　　淪落泥塗慘淡有未之發者上刻五
　　　　　　題曰夀山曰玉泉巖其傍絶頂有懸
　　　　　　流一脉下注山足甚鮮明也曰崆峒
　　　　　　洞曰子陵灘曰白石瀬皆以金填形
　　　　　　勢與玉泉山不殊疑前金宫中物也
兩夜登臨倚碧岑夣中驚絶此﨑嶔朝來翠射娉婷
底笑煞平生未足心
　　　　送韓推官之任廣固(支人韓侍御君羙子)
歷試諸難貴逺期休言爲吏莫爲推煩渠細讀瀧岡
表恐是廬陵積慶基
花樹韋郎好弟兄當時同䆠最関情三年不見諸韓
面却爲儀山作送行
　　　　元貞丙申立春日作
前歳徴車起陸沉清優特置在詞林明知不是啇顔
客當體
先皇飬老心
終日思歸憶故山玉堂金馬有堪怜只知蓮炬君恩
重其柰山公啓事偏
六藝蹴空成底物龍鍾何有玉爲堂眼明愛殺韓忠
献到了蘇坡一議郎
　　　　題西湖圗
東南形勢説餘杭誰辦山谿作國防踏雪欲尋龍井
去表忠祠下謁錢王
　　　　丙申歳京師元日門帖子
三冬露處無家客七十殘年有限身強項一生今潦
倒更將低首嚮何人
中舎無心喜外遷非縁詞筆厭雕鐫眼中故舊飄零
盡嗤點從渠㝡可怜
　　　　錢舜舉折枝圗
探花走馬醉西城歳與東君佀有情不是今春風色
惡折枝圗上㸔清明
　　　　院中即事(元貞元年為修实錄/移在北中書省内)
有時下直出銀臺三昧楞伽亦快哉不似近年官事
急小車還聽吏批來(李肇翰林志說前輩傳楞伽經一本亟/在屋壁每下直出門相謔謂之小三昧)
(出銀臺門乘馬謂之大三昧/如釋氏云解縛而自在也)
　　　　重遊玉泉(并序)
　　　　　　　元貞二年龍集丙申三月二十八日
　　　　　　　大駕北狩同翰林諸君送次大口回
　　　　　　　獨與孫笴西過玉泉因憶至元七年
　　　　　　御史裏行時來遊者一十有五人歳
　　　　　　月如流轉首廿五年今在者李司卿
　　　　　　輔之温漕使次霄與不肖三人耳人
　　　　　　欲乆不死而于人世何如也凢得詩
　　　　　　三絶留山間而去
轣轆澤車轉碧崖山煙喜客望中開畸人問我從何
自適送■鑾輿大口來
進水山僧去未廻日長空閣獨徘徊尋詩不到瑶華
洞踏遍松間碧色苔
山頭乱石闘􁎙枒水底浮光浸碧霞絶似蘇門山下
路惜無脩竹與梅花
　　　　清白圗(爲何掾舜㪯賦)
傳家素有游鯈㓗竊禄生憎碩䑕貪三考臬司如一
日眼中何掾德無慚
　　　　題韋偃十馬圗
浮深角壯恣游嬉沙苑春風碧草齊聞説紫宸初立
仗内家正要不鳴嘶
國初鞍馬説江都今見韋侯十駿圗獨愛少陵忠義
氣艱危安得濟時需
　　　　和東泉翁山中雜詠一十三首
過眼紛華興未闌人生難得老來安山中致爽饒清
賞不是悲秋強自寛(山居)
爲愛渊明不自賢夕陽飛鳥兩忘言巳邀白日羲皇
上况復青山是故園(清羙堂)
啟期三樂素非狂帶索行歌老自量明理巳安循理
轍息心元是飬心方(歸來亭)
生平游刃擬青萍一日歸來與道寜繞樹每憐驚木
鳥思親時上望雲亭
丹砂玉屑燕窠瓷臺閣風流見一時桃李春光能幾
日惜君元有歳寒姿(幽芳軒)
朝三暮四本來齊誰爲兒童較栗梨今歳見花欣實
羙山中風物要通知(香雪原)
田家剥棗暮秋初野甑蒸香木蜜酥不冨正縁無滯
貨芋魁墻外又成區(木蜜岡)
山中處士玉堂仙兩地相望思渺然説有詩來多勝
㮣含情多在碧雲牋(杏塢)
静約幽人品羽茶偶隨稚子去鋤瓜問君何佀東陵
日猶是峗山故老家(瓜堰)
門外清泉兩汊流臣心如水更何求濯纓濯足終多
事巳分心身到逸休(東泉)
樹影扶踈聽鳥音可堪時事百年心髙情愛殺陶元
亮一醆秋香見獨斟(西泉)
德澤涵濡得二難百年祠館見遺安蒼蒼一片墳臺
石留在行人下馬㸔(墳舘)
士論推稱謚㝡公瑶鐫三尺刻文通因君喚起西南
興夣寐洄溪碧㶑(中先君衛士夫私謚爲文通先生■)
　　　　曹右丞生祠(手卷)
前年拜掃王墳廬笑逐雙肩到並驅林薄氣清侵邃
宇人家春社樂于胥
農樂無如歳有年更將民瘼細爲蠲應憐右轄祠邊
月花栁深村有二天
　　　　李白醉歸圗
雲陣横陳大渡河一書能觧六蠻和仙韶莫詫君王
寵七寳粧嚴未是多
　　　　襲羙堂詩雲中張釭母姓楊氏性資淑惠
　　　　小心敬畏早見知於中宫出入禁掖垂三
　　　　十年前後賞賚濃渥楊殁
　　　　上思保育之功贈安翼趙國夫人生子六
　　　　人長曰鎮出刺荆門沂水二郡其四曰鑑
　　　　知東勝州餘皆宿衛
　　　　宸庭
襲羙看來媺在中當時安翼有深功春風吹下蓬萊
閣二子歸來五馬騘
　　　　自題冩真
白髮刁騷一幅巾遺書浩浩百年身縱令不入麒麟
畫巳是三朝舘閣臣
　　　　李德𥙿見客(唐韓滉筆徽宗臨并御題在後)
金鑾載筆寵光多三鎮聞風自削磨開運中興元兩
様相君勲業邁蕭何
恩讎平日太分明胸次看來氣未宏不鎻櫃坊停衞
士諒知堂上有竒兵
　　　　動華夷機務論思儘有爲一貶未應生重
　崖州山色要新詩
經綸心事在思亭據榻髙談佀自矜不見省中温室
樹孔光終了説何曽
有才善處是無權朋比爲心自黨偏邂逅郡樓囬首
處杜門應羡晋公賢
意氣揚揚與脅肩較來失徳兩同然春風滿眼桐花
鳯不是當年諤諤賢
　　　　送同知范君璋之任平滦
昆明授法起􁆁嗣民瘼洗蠲冝飽知後日鳴絃千室
邑豈惟活國説良醫
三紀承恩鶴禁深一官滦海任浮沉固應天上張公
子好識當年大范心
　　　　張遂初詩
鶴禁辛勤四十秋端功端品可封矦一官纔入尋常
選猶𬒳時胥問觧由
　　　　需軒
閉閤陽城醉佀泥諌臣爲論在韓疑一朝力折延齡
相識得三陽出險時
據按事從中道處洗心思與繇辤新小軒不佀朝來
喜倒屣門前不速賔
　　　　則天朝回圗
萬有潜隨一氣回武炎如火李如灰上陽宫殿春風
暖花底朝鞭隠若雷
　　　　過瓮山記老人語
刑清兵寢歳豊穣五十年來帝道光駝馬欄東逢老
叟向人猶觧説先皇
　　　　題劉元禮挽詩卷後
有得歸爲怙恃榮三年索米可憐生一盃不及慈闈
飬空有殘䰟遶斗城
三尺旅墳燕地鬼一篇新序翰林詞友生最是情鍾
處夣断空梁月落時
客死無歸最痛心李生哀慟惜知音只縁識得天倫
重不爲黄金緑綺琴
　　　　任氏具慶堂詩卷
善積中來慶自全一堂和氣覺春寛人間兩字風流
處貼在兒兒額上看
夀援諺語應踰七數比名泉更益三婺女老人元瑞
世兩星今見濟之南
　　　　劉簽事友竹亭詩
退食歸來對竹吟相㸔同抱歳寒心只今眼底交情
薄不似環亭翠影深
公子清標有足多紫微垣外侍雕戈料應瞻彼猗猗
興瑟僴功夫見琢磨
　　　　題錢選臨曹將軍燕脂騘圗
涪翁醉草丹青引祕省珍藏獵騎圗老眼再觀知有
數喜從唐本玩臨摹(第三句一作書入/陵那復得)
龍種中來見異姿春風舞影下瑶池馬中岳湛錢郎
筆冩盡坡仙七字詩
刻烙天全固可悲不應頋影自驚嘶君看慘淡經營
意重爲莊生觧馬蹄
首脱金覊籍帝閑春風沙苑草芊綿承恩幸在休閑
地誰與争鳴八駿先
良驥初非以力聞丹青傳冩畫圗新超超説是千金
駿踶嚙何曽到圉人
　　　　相馬圗
駑駘安分老青芻騄駬論才白璧酬相馬只今誰伯
樂觧教駑驥兩垂頭
　　　　題趙嵓人馬圗(嵓五代人甞為朱温/駙馬都尉)
天廐真龍自不凡未妨束縛具覊衘當時一筆千金
重今恨無人説趙碞
　　　　甲午歳門帖子
旅食京華兩見春哀年來作玉堂臣一家温飽恩光
裏𥙷報無方愧此身
　　　　題徐中丞子方愛蘭軒詩卷(吏部尚書昔/刺濕索賦)
幽蘭在谷似幽人相近相親有使君獨愛遜綿詩律
細宛從平淡發竒芬
手治蘭臺種竹圍護香籠日淡炎暉絲綸閣下文書
静却似當年對紫薇
山行還喜得夷途路轉蘭皐更可娯十里曉煙香不
断春風吹𬒮過鵝湖(予甞徃來饒信間景物多異惟鵝湖山氣/清淑土脉馨潤所産花卉非蘭即/其餘)
(有不敢與之並者晦庵先生少時爱其地勝甞讀書於此特表而岀之)
　　　　濟南録事叅軍觧君瑞芝圖
　曄亭亭紫蓋光氣和無地不芬芳一枝特秀溪堂
似表叅軍政異常
從來腐朽化神竒正自餘精發菌芝浩蕩上林春色
裏自怜蒲桞望秋衰
　　　　題李巨川衆芳亭
引水溉餘紅藥秀遶欄㸔得緑隂春帝城擾擾黄塵
底獨惜幽香亦可人
傾囊不惜買花栽醸酒留香待賞來説以西園瀟索
客從今無復眼慵開
主人襟韻有餘馨俯仰乹坤一草亭餐菊佩蘭當此
際江漁休笑屈原醒
　　　　淵明歸來圗
獨遊初不爲良晨歩入斜川别有春多是歛裳宵遁
日眉間歸色喜津津
　　　　徽宗花鳥圖
無逸圗空冷御幈翠香珎羽惜娉娉不思三代池臺
樂感致中和本四靈
　　　　踈梅寒雀圗
苦愛梅花結素縁野莊胷次本瀟然枝頭凍雀何爲
者時許分香到夣邊
長記扁舟過武夷仙家梅竹滿清溪山禽盡日怜幽
致争㨂寒枝趂晚栖
　　　　題邢君用意齋
禹城方伎響邢君頋我龍鍾老病身賦就瘁梨空自
惜幾時相對意齋人
百疾中來有變常智人察色信能量細看難素縱横
説到了何曽有定方
　　醫言意也精微而危不誠無物誠斯明斯意誠
　　心正以至國治治國尚可奚難於醫仲尼無意
　　人孰能追莊生刻意我非敢知惟神聖工巧意
　　行不疑然後是齋之所謂意者庻幾得軒𡵨之遺
　　　　甲午歳門帖子
新春元日兩争妍氣朔分齊本自然不待書占雲物
喜上旬壬子是豊年
　　　　題張太師浩家集後
功名有分事無難談笑貂蟬素履間松菊堂深歸未
老西州扶病嘆丘山
　　　　䟦雪峯居士顚草後
筆從簡古發濃纎書到顔樵兩具瞻不憶雪峯揮翰
手怒轟雷火學秦蟾
濡墨池邊說醉顛書家初不數鍾權縱横詰曲千文
帖篆􁒐中間有正傳
　　　　元貞二年秋偶至新店觀光驛迴思徃事
　　　　蓋三十五年矣因書壁以記重來
漢署風雲控北坡萬方奔走聽虞羅偶思三十年前
事夜半郵亭索傳過
　　　　湘江晩渡
賈傳懐騷動楚悲退之伸禱謫潮時黄陵廟下山如

霜　南氣已凝物華從此見衰榮漫山桃李春能
㡬　煞寒溪四友清
　　　　枯木寒鴉
枯樹寒梢凍欲氷野鴉飜影若為情錦鳩呼兩烟林
外紅杏香中過一生
　　　　楚水歸舟
漢東歸興楚江㠶老我南宫百不堪莫訝西風烟棹
速秋霜香滿洞庭柑
　　　　菊軒(姜君羙係斗南先生外甥)
姜家籬落似斜川野圃秋容淡淡烟何待白衣人送
酒一軒風物已陶然
生平愛菊菊名軒細撚秋香憶昔賢似續外家無盡
藏壁間渾寫和陶篇
　　　　子路問津圗
轍環天下老於行二子相忘不輟耕休為聖賢分二
致本來出處不同情
　　　　元貞三年門帖子
平生報國䆠情踈千里思歸意未舒只有暮年心徤
在一燈清影課殘書
　　　　大簡之山水横披
雨濕溪烟凍不飛一舩燈火暁光遲風蓬冷泛東山
月記我茶洋早發時
　　　　　知本齋
先生憲府舊乗騘骨鯁人稱鐡靣翁此日籌堂見餘
慶一門和氣樂融融
人物原原有自來特將知本榜新齋歸根返壑
皆吾事庭草春來緑滿堦
　　　　　㶚陵風雪圗
詩瘦清於飯顆山蹇驢䭾入畫圗間姓名得掛金
鑾月風雪長途是等閑
　　　　　䟦左山公書東坡醉墨堂詩
閉戸經年翰墨場鐡心人道漢王常折衝不縮堂
堂手思入顔楊鴻鴈行
　　　　　夣回仙以丹劑療疾
黄鶴留題世巳驚又遺丹劑化盧生夣回仙馭無從
見何䖏秋風一劒横
　　　　　碧桃青鳥圗
上林春滿漢宫煙翠雀飛来態度閑王母西歸
方朔去碧桃華影語関関
􁱘洲僊集海微茫翠鳥湘桃更異常似為碧霄
宫宇寂故傳芳信到劉郎
　　　　　孟母三遷圗卷贈新軒子張
孟母三遷飬聖功芬芬千古振髙風披圗欲識
頥齋意人道神交管鮑同
　　　　　題張昭信濟江調兵記目
堂堂大將伯顔公萬舸浮江節制雄今日河山歸
統却從遺藁見元功
　　　　題蕭氏承顔亭
曽門為孝固多聞不佀承顔孝莭純人説小亭如斗
大一欄花木四時春
　　　　東坡赤壁圗
先生胷次有天遊萬里長江一葉舟欲托悲風㵼遺
響恐驚幽壑舞潜蚪
　　　　題錢舜舉牡丹折枝圗
翠帷髙捲出傾城並髻凝粧别有情似為洛人矜絶
艶兩枝相倚闘輕盈
　　　　李擇善甫貰錢詩卷
營營市井逐錐刀戈㦸相尋較一毫焚劵貰錢如棄
屣丘陵宜並㤗山髙
　　　　宫廊校書
断爛朝章報恐差青編搓碎旋添加就中書削無多
意坐到宫廊柱影斜
　　　　任伯如慶母夫人八十之夀
婺光簾幙寳煙濃八十慈顔夀樂融徤羡鹿泉新句
好一堂和氣畫圗中
　　　　風髙雲夣夕
江連雲夣夕多風萬斛龍􁑼簸蕩中常記瓜洲乗醉
渡片㠶幾落海門東
　　　　枯木寒鴉
乱鴉飜影上枯枝點綴荒寒見野祠絶似首陽山下
路滿陂晴雪祭餘時
　　　　秋蝉堂詩
霹靂湘琴得正傳新聲曽擅泰和年王音又與人俱
逝時頼秋蝉續断絃
　　　　屈原對漁父
國旣無人不我知秋風澤畔一湘纍君臣大義明如
鏡抵用漁翁辯啜醨
　　　　題張君利甫秀巖琴譜手卷
故家人物秀岩仙一曲瑶琴有正傳鄭重張君宝遺
譜不殊親授廣陵篇
　　　　題紡績圖
三晉遺黎樂士農綌絺爲業略相同細思七月豳風
詠不到春坊錦綉工
　　　　千里秋晴圗
出門藜杖思飄飄千里晴霄見羽毛特爲樊川發清
興南山秋色兩相髙
　　　　江船曉發圖
漠漠溪煙凍不飛一船煙火曉光遲風蓬冷泛東山
月似我茶洋早發時
秋澗先生大全文集卷第三十三
秋澗先生大全集卷第三十四
　　七言絶句
　　　　讀漢武帝外事囬詩
汾水西風岱頂柴侈辝稱自馬遷開誰知留謗千年
後還向班生筆底來
瀟颯神飈下寢園玉衣晨舉馬嘶煙不容夣語加明
譴應是千金漢相賢
白髪劉郎一帝巫老方服食悟前圖首言要格君心
妄萬古鄒卿一大儒
太一蓬仙杳不聞龍輿三駕海東雲明知求訪終無
驗才悟文成又少君
嬴傑而顛徹黷兵較來遺跡不多争戾園甘分秋風
裏流血争教到市氓
鷁艦龍旗照水開昆明都試想雄材眼中不惜肌膏
盡博得西南拘醬來
晝獵南山夜不歸白龍㡬中豫且危論功正有
髙皇約不爲諸孫濟所私
　　　　二喬觀史圖
二喬絶艶煽江東一札龍韜閲未終多是周郎傳報
捷華容燒虜夜來空
　　　　劉永年棘兎
周身有術無牙角出没中林草棘深幸自得沾閑静
處枉將隂巧見機心
神明之後管城封埋骨詩書有駿功原野暖煙三宄
樂縁雲無夣入蟾宫
月中搗藥伴蟾蜍嘯傲秋風挂影踈今日弃捐茆棘
底免冠丼謝不中書
　　　　旅熬圗
厖然纎氄褐毛鮮閃閃蒼精照帝軒誰為此監楊得
意一言曽逹漢文園
何人刾繡旅􁅾圗慘淡風煙較獵餘不寳珍竒安逺
邇至今人味召公書
　　　　風雪藍関圗
天威不逺雷霆迅雪擁藍関惜自傷不似老坡南竄
夜一天風露縱浮航
兇鋒笑折王庭湊赤手嬰鱗撼憲皇可惜堂堂忠義
氣枉將衰朽托吾湘
　　　　庚子歳門帖子
庭驚爆竹驅儺鬼門掩春風貼畫雞戀
闕心丹老猶在夣中來趂筍班齊
　　　　庚子元日即事
春融官閣梅仍好暖透墻隂雪盡消長記紫宸朝退
後洋洋猶說太師韶
　　　　覔酒(正月三日皆風色隂寒)
門外風霾障日昏地爐吹火發春温牀頭說有青藤
醸好遣麻姑送一樽
敬甫英豪盖代聞三年幸得作比隣閑來屈指從頭
數得見青瓶有幾人時(以佳酒貯青瓶來貺)
　　　　題文殊院壁
呉僧乆住文殊院千里東歸未有涯十二通衢春雪
滿又携藜杖去誰家
　　　　䟦梁中憲無盡藏手卷四首
人物風流晉永和一樽觴詠百年歌邇來水檻中台
宴更比當時樂事多
長橋春露濕吟鞋共警時思怵惕懐只為一終天理
在晚香何有百花崖
鍾皷山林窮勝事衣冠韋杜似樊川一門顯允稱多
士野老猶能説定年
馬頭旌斾八騶行劒佩􁭀􁭀尹雒京特就房山嵓畔
月百花潭水濯冠纓
　　　　海岸古木圗
古木螭蟠欝有華輪囷竒崛欲誰誇何年海蔵龍宫
使推出秋風八月槎
　　　　題肅齋詩卷
坐如泥塑程明道笑比河清孝肅公一字名齋見操
守儼然思有古人風
外自形骸内自心敬恭交飬理尤深用功不必求他
説細讀西山夜氣箴
　　　　再題梁氏無盡蔵
月白風清丗不知園林鍾皷想當時萱堂此日南陔
樂又見肩輿拜慶詩
洹水郎山雨露春江山如畫見横陳丗臣喬木千年
事長配先生德日新
　　　　呉郡張緫管代輸民租手卷
呉郡張矦潤屋餘歳供民賦濟貧居二十四考中書
令此樂融融未必如
　　　　庚子歳冬與僧印相對見其頗瘦戯作一
　　　　詩相贈
雲在青天水在瓶禪関終日不曽扃莫疑磨衲松形
瘦午夜吹燈唱佛經
　　　　又題逺僧定禪
東林法第隠峨嵋風雨中途避樹枝千刼塵縁終共
盡枉將公案詫神竒
　　　　題王國祥適安齋詩卷
神光仰靣滏流東睡起東䆫日巳紅適意有詩樽有
酒曉猿休訝草堂空
断崖煙隔囬逋駕山鳥山花樂亦佳一夜山靈來軟
脚盡分空翠濕吟鞋
起居有道適之安况復山人已考槃辛苦東曹馬觀
復簿書燈火五更寒
兇鋒北折恒山逆鰐暴南移窟宅空天地此身無定
在適安何佀一盤中
馬卿來索適齋詩終歳思歸未得歸羡殺昌黎盤谷
叙山林長徃㝡知機
　　　　呈德昌郎中
太平朝野足娯􁁅漢日舒長省府閑前日景陽臺上
讌一堂絲竹兩東山
江山大筆硬盤空誇海歸來不自雄紅藥滿堦春露
濕看君給事大明官
沉沉宫漏出華遲曉日雲籠簇仗齊前日彤庭青瑣
客只今騎馬欲雞棲
　　　　蘭陽僧榮説昔開汴河得入定隋僧今移
　　　　葬宝相蔵寺前殿趾下手爪纎長纏繞兩
　　　　胯或問彌勒下生否未也榮説寺中見有
　　　　碑記
漢家習戰鑿昆明刼火留灰憶見曽誰謂大梁蘭若
底土中入定有隋僧
　　　　錢舜舉桃花黄鶯圗
金衣公子絳桃芳飛下喬林過錦江細按玉琴能巧
囀絳紗髙捲薛濤䆫
　　　　夀陽公主折梅圖
滿庭梅影媚春陽粉蕚封香散麝嚢折得一枝春在
手含章宫閤闘新粧
寳檐公鳯探芳叢瓊蘂飛翻入卧中一自粉綿輕拂
散暗香吹滿夀陽宫
　　　　題武教授峨嵋山谿堂圖
野水林塘淡欲秋日長繒􁁂在沙頭故山咫尺峨嵋
外未礙因人作逺遊
　　　　張金吾慎獨堂
赤丸夜語飛電如徼巡誰猛張金吾能於不覩不聞
際一妄纔生制得無
　　　　中和堂
草隨風偃理之常况是京師首善郷聞說開元天子
聖羽林多半授經郎
　　　　慶夀東西二橋
　　　　　　慶夀精藍丈室前松蕤盈庭景氣蕭
　　　　　　爽嘗引流水㶁鳴其間東西梁貫以
　　　　　　通徃來今水湮橋廢止存二石屏上
　　　　　　刻飛渡飛虹橋六字筆力遒婉勢若
　　　　　　飛動有王禮部無競風格寺中相傳
　　　　　　亾金道陵筆也主僧西雲安公喜作
　　　　　　詩通書學以無礙妙辯現當機應身
　　　　　　軒露頭角價重統堂緬懐遺跡修護
　　　　　　珍惜属秋澗翁作詩讃嘆傳示後來
　　　　　　謹賦二絶奉荅雅意秋澗王惲和南
花木禪房逕窈通卧波曽覩未雩龍摩挲一片西山
石依舊宸奎照碧松
飛渡飛虹㧾舊名玉淵無復繞松棚偶投静境便僧
話指頋瑶鐫説道陵
　　　　半山石詩
一拳山骨動溪神小字金書爽醉䰟竊吹濫巾非我
事約公同賞謝家墩
荆公精舎定林居蔣廟相過恰半途不憶半山亭上
石溪光一夕照吾廬
　　　　農里嘆(并序)
　　　　　　至元廿八年秋九月檢視水災趙之
　　　　　　東偏自平丘至劉村渡凡一十一處
　　　　　　因老農問荅集爲十絶句庻以見農
　　　　　　家有終歳作若卒至於無成者可哀
　　　　　　也哉作農里嘆其辭曰
今歳馮夷勢蹇驕漫流西岸不知遥枯槎聚沫猶然
在時見田間擁樹腰
洨水南來接北滹兩河㑹合泛田廬官來檢驗承尊
重所望申圎早得除
寕晉東南舊馬頭今年秋稼𬒳灾稠至今田畯揚旌
處猶作長河一漫流
漲痕到處盡翻耕壠畒縱横宿麥青馬首野人争説
似肯教欺昧老提刑
薄有田疇在逺埛近村减埯不能耕今年巳損秋禾
了庻望來年麥有成
野漲平田一漫蒼只縁溝澮失隄防田廬相近初無
礙頼有莊東白草岡
馳傳東來相水灾並河村分盡俱該莫疑詢訪多諄
復切恐文移不細開
每年秋漲頼横堤水縱漫堤尚害微近爲鹿城偷堰
破放交流潦到柴扉
每歳灾傷走吏曹何甞南陌到東皐正縁事重人微
甚特遣官來慰爾勞
榖穗虚穰草色燻满前堆積漫如囷一餐到口還無
濟辛苦田間力稼人
火雲六月旱爲灾嘉穀方苗大水來老㹀瘦來無可
飼放教河底嚙枯荄
辛苦農民上所哀况遭今歳水爲災淂除與否渾閑
事最喜分司檢踏來
　　　　責偹
利爲人後責居先子細評來不苦偏鄭重左山親有
語天心責偹最相憐
　　　　相鄉懐古
整整唐旗向日開賊兵來陣亦雄哉膽寒已落銀刀
手不待騎河百戰來
　　　　泜水
倚空趙壁漢旗殷裭魄南隨逝水寒自是炎劉方爾
熾不應儒將責成安
　　　　題趙縂尹書堂
趙氏諸郎玉不如籝金雖貴樂三餘朝來放眼芸香
閣信有人間未見書
　　　　河内許生希顔愿而有立志予在襄國問
　　　　學者月餘及其行也求一言為訓故書此
　　　　以貽之
筮仕常深未信懐孔門惟有漆彫開治平果淂真知
理青紫何愁俯拾來
　　　　題陳居士歸真　圗三首
林下山間本寂寥只縁乆動思漁樵君看白首争名
者穰穰依前滿市朝
桂樹巖幽謾見招風煙圗畫儘髙標一從五柳歸來
後此事人間乆寂寥
舉世誰能未老閑風煙空對畫圗間應怜心逺陳居
士杖屨西山夣徃還
　　　　松林秋月
萬壑松聲月色開夜深清景湛靈臺放懐不爲樽中
醁坐聽蒼髯說法來
　　　　題劉道濟所蔵石屏
石中乃有此竒雯來䇿臨池障墨勲絶似雞鳴南下
望桑乾東捲入寒雲
　　　　過寕晉北陳村題陳節齋故居草廬壁■
皎皎丹心與義俱要須身外更無餘截然不負平生
志依舊陳村一草廬
生死分岐又六年野煙行入比陳阡不煩更聽山陽
笛老淚臨風巳泫然
　　　　過後趙右侯張賔墓
自擬籌兵借筯倫品量何必果誰親風雲慘淡龍蛇
裏獨識將軍亦可人
一劒横談動世龍掃除河朔晉爲空運歸曽不論夷
夏乹没并門坐嘯功
勒遇光皇竝駕先右侯端有子房賢一時瀟洒君臣
契虎視鷹揚豈偶然
　　　　鉅鹿懐古(寰宇記平鄉秦鉅鹿也項王觧趙圍於此)
鐡鎻秦圍一戰開群雄稽顙拜平臺君王邂逅東城
敗驕氣湏知自此來
趙圍纔觧已亡秦六合風雲覇業新逆取不思湏順
守嘔嘔空抱婦人仁
　　　　沙丘懐古
一從竒貨落韋機秦自莊㐮綂已非大寳前依王命
論牛當馬後一何微
滈壁投來䜟已真沙丘臺下泣宫臣事機説到還元
處造物於中太戲人
　　　　時苗墓(苗魏人官夀/春滿留犢/寰宇記云墓在平郷/縣東北二十里至今二村以時南時北爲稱)
典郡風流若可稱當官明允復氷清來時孤牸歸遺
犢却恐存心似近名
笑却青鳬取大錢去留黄犢縣門邊就中處置人情
近似覺山隂守更賢
　　　　苦熱
炎官令虐不容安背汗翻漿厭午餐遥憶百門山下
水玻璃盆靣萬珠寒
　　　　沙丘懷古
六國平夷甚虎狼擬從一世到無疆誰期五十餘年
後生處元來是死郷
擬就靈仙不死期翠華拂靣事皆非湏知一把亡羊
火望望驪山待汝歸
萬靈訶護駭東廵一死沙丘等棄焚不直鮑車曽貝
惡萯陽宫事儘腥聞(萯如字花名玉萯四月開見廣韻)
陌上行人去不還眼中豺虎滿朝班齊雲樓下陂陀
血紅比龍𫀆色更殷(右讀唐昭宗紀)
東就梁營怒重𡵨傾危何處託苕枝目斜䄂搭欄干
曲花滿春宫去住時
　　　　讀明皇雜事
捂桐葉上雨聲繁絶似花奴羯皷畨不待迫遷西内
後上皇當此已消䰟
　　　　讀肅宗雜事
凄凉南内廢晨昏興慶宫官不一存進藥失嚐蒙大
悪肅宗當以弑君論
　　　　又
擁憐愛子遽聞言天理中還帝泫然龍徳本非軋健
體不應良娣健而顓
　　　　廣宗早發
武道亭西望鎮陽趣裝猶是四程強夜来一雨扳炎
傘借得長途雨日凉
　　　　贈擒虎張侯弟三子飛卿
射虎聲雄發五豝三郎閑損玉稍花雍容詩禮相逢
處不信風姿是將家
大學淵源在六經振振儀鷺儘充庭君㸔萬字長沙
䇿不到詩家月露形
　　　　黃巾墓
洶洶黃妖聚一呼棘矜元是力耕夫人心莫作平常
㸔易動難安最可虞
　　　　再過隆平
我𣣔臨流濯鬢埃沙鷗橋畔莫驚猜亭亭一點隆平
塔半歳還成两度來
　　　　銅馬祠
古鹿城西野廟新戰勲猶說馬将軍甲光千丈雲臺
畫只有荒煙對夕曛
　　　　昭慶陵
紫雲仙李隴西宗又向平隆見祖宫陵寝栢城俱掃
盡石麒麟鬛動秋風
　　　　過唐山望禱帝尭祠
光宅宫庭歳祀新壤歌猶是昔時民遥祈一勺龍弘
水痛與山前洗旱塵
　　　　讀李斯傳
常笑秦斯訴已忠豈知身堕趙機中沙丘不負先王
託雖死猶能保覇功
　　　　盧處道處覔書
米家書畫滿江船月貫長虹夜色鮮欲識廣收多蓄
意北歸分賜到諸賢
　　　　題塗水老人趙君璵詩卷
豪傑并門自昔聞儻來軒冕等浮雲瀟然獨老琴書
樂塗水㸔來只趙君
老鶴昻藏不受覊九皐心與野雲斯翩翩不墜中郎
業又向詩書得蔡姬
　　　　廣武君李左車墓
廣武籌兵見未形規模儘敵漢威靈天其不奪成安
魄赤幟何由下井陘
　　　　早發銅梁
旱損滹南二十城蚕沙充食葉爲羮朝來夣覺梁門
驛幾處坊場聽皷聲
　　　　春宫元日口號
日融欄檻㹸金麗春滿松廊鶴禁深四海謳歌皇子
夀一年得拜老臣心
色目依班向殿趨入門一字立青蒲侍臣直上牙牀
啓拜畢分觴當大脯
獸樽人立逺傳臚軋軋聲來啓左樞玉馬抱牽當殿
過一時肅拜不聞呼
沉沉蘭殿欎穹㝫一點前星現半空事事見來臣分
裏中單奚取絳紗紅
暖煙宫殿歳華新入賀東朝異紫宸内外百官皆便
服紫衣獨見海東臣
三薰來獻野人芹不謂芻蕘得上聞銀研柘弓非所
覬庻憑春鐸振斯文
朝拜歸來户晝扄小齋孤坐喜春晴太平儻許斯文
致未礙明䆫管墨卿
　　　　偶書
唐到開元極盛年見人説佀即欣然時時夣裏長安
道驢背詩成雪滿肩
　　　　太一宫春早即事
漢家望祀竹宫神參禮精嚴動早晨殿瓦漸分籠月白
一聲金磬聽朝真
　　　　壬午除夜雜詩
来住京師已半年欲行還止果誰然淵明豈是山林士
苦要絃歌為秫田
兩間齋室過今冬臈雪纔消又朔風底滯王窮何所戀
終年相伴要詩工
鐡畫顔書雪屋燈夜深相對眼増明莫疑擲几金聲砉
讀盡諸孫得杲卿
科斗秦燔漢莫猜釐陵况是晉初開辭堅句澀無多旨
茟削疑從戦國来
輝輝風日暖生煙氣韵和平恐信然軒冕儻来皆外物
歳功無切是豐年
瓜畦分漑引温湯三月中旬已進嚐縦使得先諸菓上
摘来終是不馨香
衆卉迎春竊化權苦寒都在早梅邊不愁一夜氷花老
便得和羹亦槁然
失之湏信本来無勉強難扵上圾車看取一陽潜九地
春来葭琯自舒徐
　　　　謝安石奕棋圗
百萬秦師未易摧動容無復㨗音来入門偶折登山齒
一矯論公恐妄猜
江東全倚謝家安雅量形容對奕閒勝負自𥘉成算在
在風聲何頼八公山
　　　　沛公洗足見酈生圗
氣折狂豪一洗間要令游士吐嘉言𥘉從沛長咸陽
帝此術施來第幾番
喭然洗腆孰爲賔中隠炎劉四百春一説便能延上
客君王肯效婦人仁
包緫綿區細故捐未妨撣洗酈生前一嚬一笑非無
謂不似髙皇氣馭權
落魄髙陽一酒徒畧除邊幅展雄圗桓門堅忍湏臾
去長爲東山出此模
布褐昻蔵七尺身不容空老酒壚春風雲慘淡龍蛇
際首識隆顔亦可人
　　　　書壬午歳十二月廿二日夣中所見
青山隱隱水悠悠鶴盖前頭列火篝江閣連延三十
里停輈㸔處古昇州
　　　　孫陽相馬圗(龍眠筆)
昭王墓老秋蕪合虞坂人歸暮靄蒼屈産何甞無駿
足世間能有幾孫陽
　　　　渭橋迎代王圗(龍眠筆)
古人作事洞胚胎畫到龍眠見大材勘破丹青揮洒
意英宗還自濮陽來
　　　　李臨城挽章
桂香坊裏推時雋爆竹聲中見孝心人道臧孫今有
后惜教含笑九原深
　　　　榮歸亭
䇿勲自合畫麒麟佚老榮歸帝里春開卷賦詩還自
笑滿纓塵土向時人
身外功名弊屣輕一亭歸卧有餘榮分明昨夜南山
獵夣裏弦驚裂石聲
　　　　再題胡烈婦殺虎圗
丈夫不作屠龍舉揵婦能成刺虎威試看五行參運
化二隂何盛一陽微
耽耽哆口摧天去死地求生有若人寸鉄竟能伸義
烈大臣當國合横身
古稱政猛苛於虎揃暴除殘惜壯圗蹀血兩坊王義
侠䄂鎚揮處幾於莬
　　　　汘宅(全用倀鬼事)
皮骨皆爲虎吻腴鬼幽曽不悟當初棘林夜黒相逢
處猶恐倀倀泣有餘
　　　　石鼎聮句圗
衡山何物老彌明氣歴侯劉到震驚笑向半空盤硬
語火爐頭上把降旌
海上游談接大顛鼎邊聮句託軒轅不湏苦泥中間
事二者㸔來揔大言
　　　　渭橋辞謁圗
閃閃鑾旗擁帝輿八方臣妾效嵩呼君王莫以來同
喜衛霍功成萬骨枯
　　　　周文矩畫金歩摇官人圗
螭玉珠華兩趐排髻髙雙鳯拂雲來玉笙合就新翻
曲恰值碧桃花正開
　　　　雪中同郡寮遊逹活泉
訟牒聽餘事未圎日長誰辦枕書眠出門偶作閑人
計踏雪來觀逹活泉
淵碧澄泓一畒池勝遊都在郡城西潜蛟免致騰雲
潤歳歳分香入稲畦(取東坡夏壠餅餌香之例也)
　　　　雪䆫無寐
夜深雪晃客䆫明更比西樓月色清老大㸔書無眼
力偃然欹枕數寒更
　　　　早秋夜坐
候䖝唧唧掩荆扉落索瓜簍滿敗籬凉氣巳隨新鴈
至小齋燈火便相冝
　　　　飲醯圗
一勺儘調鼎味三升鼻吸誠難翁不去為卿相何人
禁此辛酸
　　　　江南道
閩越自方千里冥冥海角天涯野竹踈梅沙路江邊
到處人家
　　　　早起效三五七字格
東方明清風發白露下無聲■歩乆寒侵襪撫楹歌
罷酒微醒月明滿地蘆花雪
秋澗先生大全文集卷第三十四
秋澗先生大全文集卷第三十五
書
　　　　上
世祖皇帝論政事書
　臣近蒙礼部符承
　中書省劄該憲䑓欽奉
聖㫖召臣惲馳傳赴
　闕庭者臣惲伏自欽承
　明命夙夜秪懼不知所為意者憲䑓過舉俾備
　顧問庻有所彂明因自忖量■國家之事日有萬
　幾非愚下所能識然臣自中元迄於今日乆叨仕
　進區區管窺不無一見輒敢以時務所冝先者數
　事昧死上
　聞臣聞自古創業垂統之君必定制畫法傳之子
　孫俾遵而守之以爲長卋不拔之本欽惟
皇帝陛下聖文神武以有爲之資膺大一綂之運長
䇿撫馭區宇民數逺邁漢唐其所渇者特治道而
　巳然三十年間励精爲治因時制冝良法羙意固
　巳周悉今也有更張振勵講明畫一若懸象而昭布
　之使臣民曉然知其法之所以豈不便㢤故臣以
　立法定制爲論治之始一曰議憲章以一政體傳
　曰法者輔治之具一日闕則不可君操扵上永作
　成憲吏承於下遵爲定式民曉其法易避而難犯
　若周之三典漢之九章是也今
　國家有天下六十餘年小大之法尚逺定議内而
　憲臺天子之執法外而廉司州郡之法吏是具司
　理之官而無所守之法猶有醫而無藥也至平刑
　議断旋旋為理未免有酌量准擬之差彼此輕重
　之異臣愚謂冝将已定律令頒為新法或有不通
　行未盡該者如累朝聖訓與中綂迄今條格通行
　議擬參而用之與百姓更始如是則法無二門輕重
　適當吏安所守民知所避而難犯天下幸甚二曰
　定制度以抑奢僣夫制度者明尊卑别貴賤法天
　道而立人極也故古者衣服飲食輿馬屋廬皆有
　恒制至於庶人僕妾其禁尤嚴惟在君人者制節
　堇度率先化下為務何則上之動静為人勞逸之
　本上之奢儉為人冨貧之源可不鍳㢤欽惟
皇帝陛下臨御以来躬先儉素思復淳風如輕紵衣
　而貴紬繒去金飾而朴鞍履至衣服等物銷織鍍
　呀之類一切禁止以奉行漸逺不無㢮緩今也臣
　民衣飲踰於公侯婦女衣着䓁扵貴戚以致聘財
　過扵卿相男女不能㛰姻正以用之無制僣越暴
　殄有不能供億者故物價不淂不踴而貴錢幣不
　得不虚而輕上下困弊日甚一日假若巨室之家
　親属奴隷衣飲一切自有等差若例而一之寕不
　困乏臣愚以謂冝一切定奪大行禁止使民志定
　而不少僣越用既有度物自豊饒恐亦實楮幣殺
　物價之一端也三曰節浮費以豊財用夫一世之
　財足周一卋之用不必專豊其財去其害財者可
　也今國家財賦方之中綂𥘉年歲入何啻倍蓰而
　每歳經費終不阜贍者豈以事勝於財過有所費
　故也為今之計正當量入為出以過有舉作為戒
　除饗宗廟供乗輿給邊備賞戰功捄荒歳外如冗
　兵妄求浮食冗費及不在常例者冝撿括一切省
　减以豊其財財豊事勝食足氣充以攻則取以戰
　則勝以柔則服将何為而不成何求而不獲古之
　善為國者君不必冨冨藏扵民故用雖多而取不
　竭孔子曰百姓足君孰與不足此之謂也且財非
　天來皆自民出竭澤焚林其孰禦之但力屈財殫
　非所以養民而強國也昔亡金世宗諸王有以不
　給而請告者世宗曰汝軰何騃殊不知府庫之財
　乃百姓之財耳我但緫而主之安敢妄費迄今稱
　説以為君人至言可不鍳哉四曰重名爵以攬威
　權古人稱官爵謂之天秩王者代天爵人鼓舞一
　世使天下之人奔走為吾用者此也惟爵与禄不
　輕以付人曰賢曰材迺能淂之所以為礪世磨鈍
　之具若得之輕則視之輕視之輕則人不重人不
　重将見君子逺小人至此必然理也惟其磨礪轡
　馭之權世主操於上不輕授人與當其材何患氣
　之不振力之不竭事之不成者哉今四海一家權
　宜假借之舉日漸希濶正
　國家收攬威權之時如近年委任稍重者罔考其
　素即授崇品激之建功立事固是駕馭英雄大權
　苟非其人不無叨竊不安之懼今中外無事朝廷
　冝重而惜之昔有唐使職或帶相衘然止行見軄
　曽無分省實權五曰議㢘司以勵庻官臣聞古之
　善為國者不使人有怠惰不振之氣若作扵心而
　害扵政苟非以徳振𧺫必湏度時宣本人情齊之
　以法故淂小大畢力上不勞而衆事舉今州郡之
　官品流殽雜既無選舉甄别止循常資紛紛藉藉
　聚散扵吏部例淂一官鮮不因循苟且以歲月飬
　資考而已欲望承流宣化趨事赴功卓有惟新之
　政亦已難矣甞觀漢唐之馭吏也䏻者増秩賜金
　公卿缺則𥙷之以表其賢否者放田里而不事事
　唐則召七品以上官集扵闕庭親與訪問䆒淂失
　而進退之然二者不過爵禄為勸爵禄極則意滿
　足意滿足則怠心生亦有無如何者故持斧直指
　採訪黜陟䓁(使/歲)相望於道而本朝之舉髙出前代
　比者㢘司之設𥘉氣甚張中外之官悚然有改過
　自新之念大姦巨猾致畏懾而不自安庸人懦夫
　将卓爾而有所立行無㡬何法禁稍寛使監視者
　勁挺之氣不息而自歛聴從者奸弊之萌潜滋而
　復持恐徒易其名而不能革州縣之故習夫刑罰
　崇寛固是國家羙政然分别善悪以示勸懲豈淂
　專務寛恤昔亡金大㝎間尚書省奏順州軍判崔
　伯時受贓不枉法准制當削官停職世宗曰受財
　不至枉法以習知法律故也所爲奸狡習與性成
　後復任用豈䏻自悛雖所犯上扵追官非奉特㫖
　無復録用以致犯禁者鮮此先事之明驗也今風
　俗澆薄遇有所犯苟免無耻臣愚爲法冝稍重以
　權一時其要在人法並任精擇官僚優加吏禄憲
　綱旣立公道大行官有作新之氣吏無餬口之虞
　我之氣既伸彼安淂不振我之政既肅彼安敢或
　私所謂上行下效源清流長将見風彩百倍有登
　攬澄清之望矣六曰議保舉以覈名實方今親民
　與参佐官莫縣令經厯爲重縣令迺百姓師帥師
　帥賢則徳澤宣参署爲一路紀綱紀綱振則政務
　舉今例出常流安取殊績臣愚以爲若行品官保
　舉法庶得其人其法品量舉主與所保者資厯相
　應果皆兩可復精加磨勘無謬妄私意然後許令入
　状相小大之才授繁簡之任限以歳月(如唐制釐務出/二百日者是也)
　課其殿最升黜舉主淂人者受知賢之賞不職者
　坐不當之罰舉官自然盡心受保者常恐相累如
　此庶立功而寡過矣献選尤冝施用此法何則江
　南北至平㝎諒爲不易凢所隷附秋毫無犯可謂
　仁義之師只以前省調官賄而海放行省注擬尤
　爲濫雜侵漁掊克慘扵兵㐫至盗賊竊發指此爲
　名仰頼
　天恩幸其無事今冝委官分㨂以行此法其停革
　人貟不至罷黜者降之邊逺(逺)見職委有聲迹者
　使之内遷亦激勸一法兹(盖/自)漢唐五代迄扵亡金
　皆遵而行之當時號稱淂人然必湏(内/設)審官考功
　等職專掌其事七曰設科舉以収人材方今名儒
　碩徳既老且盡後生晚進既無進望例多不學州
　府郷縣雖立教官講書㑹課秪皆虚名畧無實効
　以致非常之材未聞一士州郡政治若無可称思
　淂大儒碩徳難矣臣愚以謂不若開設選㪯取驗
　之速也夫進士選厯代號取士正科将相之材皆
　従此出前代講之熟矣理有不可廢者若限以歲
　月而考試之将見士争力學人材軰出可計(日/而)待
　也論者必曰今以貟多闕少見行壅滯若𣸪此㪯
　是愈壅而滯(之/也)臣謂不然盖科舉之設本以覈實
　學而収多士清仕途而息雜流庶淂将相全材為
　國論治道備大用也豈不愈扵學校徒設汗漫而
　無(所/成)乎八曰試吏貟以清政務前代取吏之法条
　目甚嚴如宰相子辟舉令取充省雜終塲㪯人試
　𥙷䑓掾品官子孫吏貟班秪閤門䓁人出身者試
　𥙷六部令史夫令者明法令曰令史者通經史曰
　史今府州司縣應用一切胥吏多自帖書中来官
　無取材勢湏及此所習既凢聞見或寡欲望明刑
　政識大體務清弊革難矣臣愚以謂為今之計莫
　若将合歲貢吏人以吏貟法試之中選者仍許上
　貢𥙷充随朝身役外(州/府)郡見役者從㢘司以校法
　試驗庶幾激之積漸肯學其月請俸給亦合定奪
能使淂餬其口然後可責以㢘何則今㢘司專抑
　吏權察非違少有貪鄙不計養㢘即按而治之是
　縦之竊而責以何盗之為豈理也㢤九曰恤軍民
　以固邦本近命新省整治以来一切事務盡從簡
　静(可謂/不嚴)而治不肅而成者也中外㷩熈翕然有拭
　目太平之望兹蓋
皇帝陛下屏去奸慝保合大和嘉靖邦本專任責成
　之効也然猶有當軫慮者夫為治之道政貴均一
　不少偏重否則必更而張之使至公均𬒳
　國家且自(攻/圍)㐮陽以来簽取軍役盖四舉矣将着
　中物力等户盡充軍站中間抛下上户其䏻有幾
　皆貧難下户而軍興百色所湏皆仰供辦江南甫
　下遭值前省和顧和易急徴暴㰸侵漁不法又将
　軍站閃下差稅不問多寡止除四兩餘者分洒見
　户其逃亾差稅又行每歲陪納數年之間編氓已
　是靠損其小户困苦不較可知臣以時属方殷(其/代)
　輸差稅冝令蠲免涵養存恤小康若一旦别有征
　求易為責辦其軍站户富者至有田畒連阡陌家
　資累巨萬丁對列什伍貧者日求生活有儲無甔
　石田無置錐者今也不分難易一體應役又至元
　十一年簽充到軍(役/者)多是近下户計當時起遣巳
　是生受臣愚謂俱合分㨂定奪庶不致困乏逃竄
　有悮臨時調遣不均之弊莫此為重十曰復常平
　以廣蓄積常平倉設自至元八年随路収貯斛粟
　約八十餘萬今倉廩具存起運乆空甚非
　朝廷捄荒侐民本意夫常平之法歲豊増價以糴
　之則農重榖而敦本歲荒則减價以粜之故民倚
　安而無菜色如徃年㝎時估以平物價竟不克行
　殊不若常平之有粟也盖低昂權在有司兼併利
　無專檀故也若𣸪實常平倘遇㐫歉出糶三二千
　石榖價自平楮幣亦復加重且免賑濟破用軍國
　正儲實爲古今良法十一曰廣屯田以息逺餉臣
　聞邊儲逺餉自古未有良法如飛輓負載賣爵贖
　罪引種和糴未免弊困多不能行俱未若留兵屯
　田爲古今之長䇿也臣試以唐振武事言之憲宗
　元和七年李絳言天徳振武(今豊州/等處)左右良田約四
　千八百頃収粟四十萬斛歲省度支錢二十餘萬
　緡兹非明験欤今振武豊州界河兩傍除營帳百
　姓耕占外其餘荒閑尚多若大治屯田自非水旱
　田功稍集國儲必有所濟唐陸贄所謂縁邊土沃
　而乆荒所収必厚又近歲山後流移户多将見抛
　地土時暫借令營屯亦是一法(冨弼曽/言此事)及撿括冐占
　仍招募願户者聽外邊屯已置營屯去䖏亦冝差
　強果為國盡心有為能臣重與撿勘其間一切可
　行未㪯已行不盡者極人為而盡地力仍将迤南
　一切置屯見閑户数併徙邊防以捄一時此急扵
　治外之意也十二曰息逺畧以撫已有臣常聞老
　子以恬淡為宗孔宣父戒及其在淂二聖人垂教
　以天理當然為言非徒設也欽惟
皇帝陛下聖神文武臨御天下三十餘年昭丕天之
　功接千歲之統三五巳来未有若斯之盛其扵
太祖聖武皇帝垂創之業可謂大集厥成然有其有
　者安務廣徳者強審今之勢譬猶蓄牧大家川量
　谷計數巳殷冨正在牧圉擇人芻豢淂所而巳如
　此則牛羊茁壮日蕃而無耗不然罔恤見有又務
　多淂将見復求者未獲則已(有/者)瘠而耗之可不惜
　哉伏願
陛下息逺畧撫巳有以恬淡為心以在淂為戒頥養
　聖夀配天無極此
　宗廟神靈四海臣民之願也臣又甞觀天地之氣
　四時行萬物生皆自然而然又其升降止三萬里
之中其範圍不出三十萬里之内餙則混淪芳礴
雖聖人有置而不論者伏惟
陛下憲天體道財成輔相功巳不䏻殚紀尚何言而
　何慮㢤十三曰感和氣以消水旱夫兵者㓙器戰
者危事不淂巳而用之且以強勝為戒我
國家以神武戡定海宇日月所出没霜露所霑墜
莫不臣而主之然地廣物衆不無孽茅其間故三
十年之乆十有餘㪯如征大理雲南渡鄂渚平内
難討賊璮取江南破㐮漢駕洋海下占城定髙麗
問罪交州掃清遼甸皆除暴固存彼動此應不淂
　已而用之之舉也然士卒愁苦死傷暴露邊郡困
乏中外憂勞之氣不淂不傷隂陽之和而致水旱
　之報是以聖人重之畏之故老子曰大軍之後必
　有㐫年師之所䖏荆棘生焉故比年以来水旱無
時霜災屢作山崩地震變出非常奸臣柄用盗賊
竊彂百姓嗸嗸曰趍扵困臣常讀中元已来
　國書詔条未甞不以生靈為念弃捐細故講信修
　睦以用兵為重此堯舜好生之徳禹湯(克寛/不自)滿假
　之仁也願
陛下躬體玄黙頥養
　聖夀與天無極以𥘉元之心為心以恬澹之慮為
慮為民祈天請􁩑灾害不生禍亂不作使黎庶知其
　無(好/兵)之心天地鬼神諒其不淂巳之意庶幾天回
　哀眷易乖戾而為(和/平)變荒歉而為豊稔㰸時五福
　敷錫庶民咸躋仁夀之域天下幸甚十四曰崇教
　化以厚風俗自昔風俗羙好由禮義所生今也礼
　義既衰故日趍扵薄一法出則衆奸作一令下則
　百詐𧺫何則民所欲而生者歲不加益我過為之
　求者日有所増所謂救生而不贍奚暇治礼義㢤
　有司釋此不念每以厚風俗為務如孝行　復役
　莭婦有旌議􁔴姻立學師表㳤慝忠臣義士歲有
　常秩之類非不家至户曉然終無分寸之効者徒
　文具虚名而已夫天下之事有本有末知所先後
　則教立而化行臣愚以為風化之行莫國家若先
　以四教為本曰仁以養之義以取之礼以安之信
　以行之何為仁父愛子育懐生樂業温飫以養其
　心何為義輕徭薄賦取㰸合冝寛𥙿以暢其氣何
　為禮上下有分毋妄侵辱誅責以當其功罪何為
　信發號施令一出不易忱誠以明其約束是也而
　前政者(謂桑/葛也)曽不務此專以威虐肆心督責為令
　取辦一時流毒四海不知陵遟偏詖有不可救藥
　至于今為厲者如逋負差徭有巳蠲未蠲者貧難
　軍人有巳間未間者民出祗應不蒙撥降反復償
　其不應民辦和買雖蒙官還曽何敷其元價杖刑
　重責不上大夫崇卑之品曽不少間悉𬒳其戮辱
　夫如是将何以責民心之近厚風俗之淳粹者㢤
　惟其四者本立而天下悚然有忠厚㢘耻之心而
　後敦之以禮譲堇之以庠序觀之以郷飲教之以
　冠㛰䘮祭民将目擊而心諭安行而有淂二三大
　臣匡直輔翼扵上時從而振徳之孰有子遺其親
　臣後其君者㢤所謂父子有親君臣有義不曰風
　恬俗羙将安歸乎十五曰减行院以一調遣伏見
　近者立行院四䖏盖欲養兵力分省權而免横役
　然不可多設多設則一旦遇有調遣號令不相綂
　一至合而征苟進渉險難不肯併力一向以趍成功
　况江嶺阻隔動輒数百里賊去此而盗彼即欲加
　兵則曰我已降扵彼比縁知㑹已殺掠而去如向
　者鍾賊是也其在江西我逐而出境即睨而不視
　其在福建復逐而出境亦坐而不問已至朝廷專
　差重臣㑹三道之兵緫綂於上才方勦絶臣故曰
　不可多立者縁此也若止設一院於江州地既酌
　中號令四出復命
　皇子震綂於上使跨有江淮遥制兵勢将何衝而
　不折何令之不一哉誠為簡便十六曰絶交貢以
　示曠度夫邊方小國外示臣属内實觀望我以誠
　徃彼輒譎來何則恃其險僻昧夫天理而懐苟且
　假息之念故也非脩文以來易以計破難以兵碎
　也今交趾漢數郡之地耳數年之間雖奉貢伻來
　終未稽顙
　闕下𣢾輸誠赤今年羾一犀象明年献翠具若干
　是皆我物藉為巳有調書詞延歲月而巳此最不
可信者昔漢文帝却千里馬詔郡國毋令來獻而
越王尉他曽未幾何怨艾自新去號北面終其身
内属正以德禮懐柔然尔臣愚以謂彼之交貢自
今冝辞而無受則我之所得者有三不寳逺物示
　以曠度一也鱗介之属叵測淺深不知我之虚實
彼用自絶使私計内窮二也又使駭夫
　天子明見照萬里之外畏天事大之心庻有以自
省其曲直所在三也(刺竹藥弩緩則津行/奸詐急則曲尽服從)伏乞下公卿
集議以付有司臣之所言雖至淺近然當
陛下無忌諱之時逺𬒳
寵召無一言𥙷報緘黙旅退豈惟自棄大負
朝廷虚求之心顧臣庸愚何足重輕萬一片言
有可取使四方大賢大徳之士聞之曰如臣者且
蒙採擇将􁀿􁀿而來皆為
陛下用矣臣不勝俯伏待罪憂恐之至臣惲昧死再
拜堇言
　　　　上御史臺書
至元五年十月日前林脩撰王惲言盖聞御史周官
也其職盖賛書受法令秦漢以來乃副貳丞相任耳
目司察之寄唐制二䑓左以紏朝政右以繩郡縣職
非不要責非不重也至於天下之大奸郡國之大豪
時務之得失生民之利病京官之迭居内外郡吏之
歴事臧否莫不劾視按問以之定功罪而賞罰不待
稽覆證左㑹有失實而抵坐之也是以天下之人惴
惴焉凛凛焉惟恐有毫髮詿悞風聞疑佀名絓憲章
至於顛越不恭者盖千百一而巳故朝廷清而萬事
咸理逺近一正而奸邪屏跡矣我
囯家列聖相承重㷩累洽奄宅區夏垂六十年迨
聖天子登極典憲日新百度具舉扵是建䑓司置僚
属盖将示公道抑澆私折奸萌救内重之弊也切惟
風憲修目古今一致也強宗豪右田宅踰制凌弱暴
寡二千石刻損政令不䘏疑獄倍公向私侵漁百姓
苟阿所愛蔽賢寵頑通行貨賂選署不平此漢六條
之制也唐之目四十有四今不具見雖繁簡不同以近
事攷之或有可詳若聴覧未充衮職有闕弥縫匡救
之者不敢後也中書政本機務所出整肅紏䋲之者
不可闕也官或備貟未淂其人擢任薦升之者不可
寛也綜劾之權内外惟一強禦巽懦之際不可異也
大臣當任責也返循嘿而無所建明小臣當奉職也
或僣越而覬歈徼倖至扵臣門如市請謁公行名器
大權假授失當學挍乆廢以為非所急而起青衿之
譏賢材在下以謂不必用而興白駒之嘆選部無法
徇情故而害至公郷原賊徳乱朱紫而敗俗化守令
不職怨黷交興刑罰失衷手足無措胥吏舞文而亂
紀群小告訐以成風服色僣越尊卑無章工技滛巧
澆靡日蠧将帥狃扵掊克而邊防㢮上下習扵垢乱
而積弊深若是者皆■國家之急務䑓諌所當亟言
而不可後者也今
聖天子體囯子民度越百代大絰良法志在必行然
以今觀之憲䑓一司整綱頓紀所以肅清内外其可不
申明大體姑務毛辛細事苟以塞
詔􁩑而已耶然事有未易以一二言者試以其事切
扵今者明之凢䑓之所紏擿者皆百官有司踰扵法
之外者也今承積弊之後法制未完品式未具官無
㝎資人無㝎分數年以来抵法冐禁者人人皆是也
舉一而遺其九是九者幸免其一者虽置扵理亦未
能服其心也何則盖其罪均而刑殊罹扵法者少漏
扵網者多也若欲人人而劾之内自京畿外及州郡
拯行之間圜土之内将不勝其繫者矣異日法之不
行二者必居一扵此古者大弊之後必有更始之制然
後法得以行人莫敢犯故能洗舊染之汚成維新之
化果克若斯善之善者也其或不然當㪯其大而遺
其細大者伏其罪而小者栗矣若張綱之埋輪陽城
之伏閤貴戚㰸手若鮑中丞金吾膽落如温御史如
是則吾之法行矣今中外大小百司扵未立法制已前
其奸贓不發者不可以枚計此朝廷有識之士所共
知共見者也制立之後有畏罪懼法改而奉公爲能
吏矣亦有狃於故習未能尽革少有贓私而輕者矣
極有怙奸自終長惡不悛觸冐公禁無所忌惮姦私
狼籍者矣所謂人人不能劾之者盖謂此也如能區
别其類刋去其太甚者董敕懲艾其情輕者革心而
奉公為能吏者冝加褒異奨顕堅其自新之心如此
則贓私者去矣虽然事猶有可慮者贓汚雖去内外闕
貟者必多而事有曠矣必欲備官而無曠扵事其法
有五曰科舉曰吏貟曰門廕曰劳效曰選㪯其四者
前代遺法具在㪯而行之則辦矣獨選㪯之制舊例
雖存擬之當今權冝莭目固有不同今日選舉之法
當令内外官五品以上各舉所知不拘親故門下及
子孫弟姪其材可備用者皆淂預選所貢者賢舉主
當以次旌擢所貢者不肖與之减等致罰使不淂預
京官之例此五事既行付之吏部定為選格所謂去
前之惡牧後之善承其乏備其曠使選㪯有例品莭
有章■朝廷無可指之瑕不惟法制一定後世有所持
循使天下徼倖覬覦非望無行之徒将不革而自去
矣今憲司既建所當行者其目甚多然切於今者獨
此五事為要耳所謂一代之制綱舉而衆目張者矣
伏惟二三賢執事天挺髙明剛而不撓忠言讜論洞
逹政體毅然以大節任天下之重蓋素所藴積耳而
■復内貳鈞軸外領雄藩山立揚休坐鎮雅俗底柱
障乎頽波風稜粛乎霜簡見諸行事上為
聖天子所知非一朝一夕是可謂據淂致之位又有
可行之資者矣若惲也草茅一介遭遇明時違逺
朝廷盖八年于兹雖越在草野乃心未甞一日不在
王室今復蒙被寵召拔𧺫扵泥塗之中犬馬之力思
(所/以)報效而媿其僝弱不材然愚衷内激情有不能巳
者敢觸犯忌諱贄狂瞽以獻冐瀆尊威不勝戰懼之
至
　　　　上張右丞書
中綂元年冬十一月朔布衣王惲堇齋沭頓首再拜
致書于右轄相公閤下夫布衣窮悴之士混閭閻之
下䖏嵓穴之間欲砥行立名非附驥尾而託青雲之
士惡䏻施於後世㢤昔夷齊譲囯之賢君也在彼則
僻䖏海濵在此則晦迹中國周武北伐二人相與叩
馬而諌太公以義士扶而去之時人未之知也及宣
父賛之曰古之賢人也求仁而得仁故淂名粲星斗
望隆嵩華奮乎百世之上通乎千載之下其名日益
彰矣此太史公所以感激而傳之也向非夫子表而
出之吾知其寥寥寂寂西山一　夫耳又焉能㢘頑
鄙而厲懦夫者㢤惲衛人也生於窮巷之中長扵蓬
茨之下意廣材踈無所肖似徒以欲罷不能之心雪
其窓萤其几蟫蠧書史自娱自愈而巳其扵聖學之
藴治國平天下之術懵不知也以故年近不惑而無
成扵一藝迹混常流而不登於士林傳曰四十五十而
無聞焉斯亦不足畏也巳㒒每讀至此未甞不廢書
長嘆傷歳月不我與也於是中夜興起徬徨四顧思
淂出大賢之門脫嚢中之頴攀逸駕附驥尾固瞠乎
其後矣庻幾碌碌因人成事免夫堙㓕無聞之耻方
今聖賢在上治具畢張朝廷清明百度改正内都省
而綂宏綱外緫司而平庻政雷厲風飛皇猷攸塞因
自謂曰弹貢禹之冠捧毛義之檄玆非其時乎遂乃
應東魯之辟沗賔僚之末席不暇煖而簡書之召巳
飛馳扵汶水之上矣伏自俟命巳來倉皇失措不知
所以自通知扵閤下尚頼徃者知遇之故拜下風接
清燕藉手尺書俯憐駑鈍以致剪拂顧盻俾之長鳴
而増倍價是遇知扵閤下者佀不偶然矣伏惟閤下剛
徤文明練逹政體挾漢日則洗光咸池分蘭省則坐
鎮俗雅忠結主知學為世用承思綸扵夜半洞律管
扵天心而復闚其經綸之業大有髙扵天下者不淂
不為閤下頌之昔房喬善断而如晦矢之以謨姚崇
應変而宋璟守之以文四賢者雖所行不仝同歸于
正故相須以成俾無悔事今閤下極推譲規随之度
収清寕畫一之功誠漢室之蕭曹聖朝之房杜也然念
朝廷日逺天下之事尽在中書中書之權寔在二三
執政今閤下繫國安危為世輕重進退百官號令天
下所謂仕進之煙霄一世之龍門也尚何驥尾青雲
之比擬㢤天下之士欲掇青紫昭名聲者捨閤下而
将㱕乎如惲之心非敢必其自逺方而来以黔馿之
技名聮仕版身簉蘭臺投書宰相遂韓愈早逹之心
擁帚侯門要魏勃見知之遇既聞逹扵諸侯㱕顕揚
扵閭里正以千里一召寵幸過矣是則足以脱布衣
之賤刷無聞之恥而抱一壷千金之貴也尚何冨貴
之心之有㢤伏願明明在上穆穆布列聚精㑹神相
淂益章無疆之休與世共之而惲也䖏畎畒之中樂
(堯/舜)之道辝編户之役為太平之民守先人之弊廬甘
考䁀之饘粥亦足以餬口而蔽風雨矣不然登西山
而追伯夷之風游東魯而觀洙泗之教豈淂不謂由
煙霄而附青雲自閤下而攀驥尾顯名當時施扵後
世者㢤觸犯尊嚴不勝惶恐之至
　　　　上元仲一書記書
正月十四日王惲䪺首再拜白盖聞居天下有二道
焉出與䖏而已伏惟書記上人聦明特逹居天下至
静之中窮聖學大衍之道積有年矣囬視斯丗若不
足玩至於或出或䖏安徃而不可㢤第所可惜者時
也　朝廷嚮明而治　聖王順應而行圗囬天功混
一區宇網羅英俊片善俾舉彼聞風興起者雖山澤
之蒭蕘布衣之賤士思砥節礪行竭力悉智願仰副
上之好賢樂善之實焉若曰薦舉不私用養淂所其
職在於賓師之賢遇知主上之人朝夕引翼一歸扵
正俾賢者進而不肖者退此天下重事而治乱之所
係也故傳曰得士者昌失士者亡又詩云濟済多士
文王以寕盖言世顕之士能如是也嗚呼何君不聖
何王不明必淂聦明至静之士見微知著臨事不惑
断于中而察于外夫然後可淂非常之士而能建莫
大之功當今之時可以與權者舎上人一二輩其孰
與㢤若僕也蟫蠧書史兀坐窮年佔畢之外百事不
觧爾来二十有八年矣傳曰四十五十而無聞焉斯
亦不足畏也已僕每讀至此未甞不掩卷嘆息内増
愧赧噫自治不勇而喋喋扵左右者何㢤盖僕恨以
荒踈無似不能卓然自表扵世而上人遭際乃爾君
臣之義既不可廢今日之出可謂千載一時也伏惟
書記上人藉有為之資乗可致之勢出則為王者之
師䖏則不失髙尚其事若僕所謂可惜者如是而巳
矣但未知生民幸不幸耳西狩尚遥想當逺去略布
鄙懐惟上人其圖之惲載拜
　　　　檄李秀才士觀取淵(明/文)集書
前六月五日嘿齋主人頓首白余家舊藏靖莭文集
一編盖王掾済川之所録也此本自入王氏不𣸪備
翻閱有年矣今吾子所秘扵篋者實出弊家所蔵之
舊本數欲一觀吾子愕然以無有力辝余且謂誠然
而止夫何天誘其衷手足悮敗云此集我家實有之
盖次兄手所録也不知吾子前日之拒之辭誠何心
㢤且靖莭之詩正如清風明月四時何甞闕焉既非
秘異世莫淂聞之書一旦譸張自欺其心又欺其友
抑不知吾子誠意之學尚友之義果安在㢤傅曰人
誰無過過而䏻改善莫大焉望吾子毋以前日之辝
為愧不致有抵璧投珠之舉復惠然許諾以脩舊好
是吾黨中改過自新之友豈不快㢤豈不快㢤如其
不然是吾子終絶扵長者也吾且将長驅問罪以圗
進取之計不知吾子将何所逃罪焉縦吾子限以學
海峻以文府堅以詩壘整筆陣以前與吾義師抗正
煩腰間之箭重射魯連之書也若曰堅守力盡乃降
謝罪扵轅門之下将唯命是聴俾介忠胄信之士干
仁櫓義之師尽取所有稇載而歸以貽執事羞固非
所願也惟吾子詳擇焉嘿齋主人頓首白
　　　　荅周南樂書
惲再拜白來書承勉以割爱致夀為喻雅意甚佳然
僕近六旬已來老病相仍百念灰冷何止此一事爾
至云情之過差似未相悉也且老妻推自結髮迄今
與相生活者四十餘年内助之力既勤孔多一旦决去
即漠然若無所係豈人情也㢤故非夫之慟有不期
然而然者如足下所喻是耄嗟者既非鼔缶者為是
恐三極之間人倫大致造端之理未易可輕也兼聖
人垂世以近情為貴静言来章殆以無情者為髙而
不及者亦未為下也無乃泛應不相關之論㢤此說一
行又佀夫足下平日扵吾老嫂䖍楽尔之懐絶藐然
也其如諸餘何相頋偕老方以道業相規之不睱忽
辱以風花為貺不幾扵當悲而歌哀樂失所乎且風
花之愛盖少年忘念不圗吾友老大尚未厭斁情之
所鍾果孰多焉臨帋信笔不覺喋喋如此幸併為一
嘻也耒索㕔事題扁䓁書不䘏拙悪勉為作去未中
尚民社自愛惲再拜白
　　　　與子𥘉中丞書為長子慰釋
惲再拜白聞吾友以季子之䘮情之所鍾時雖易有
未克遽巳者切恐重傷天和且緩勿藥之喜欲有陳
慰以目疾故敢奉書以寓其說夫事機臨衆淂所䖏
為難憂患切身䖏之者尤不易也何則盖驗吾平時
存養㝎力為何如耳死䘮固己大矣然有常有変父
之扵子以愛為主子之扵父以顧養為先傷其愛莫
逆扵父送其子雖為戚僅朞畧無弗忍過隆之礼豈
養老送終人子之順事其或失養自夭者豈惟不順
是亦門庭之孽也徃年寗人程氏丧其佳児(程氏名/和其子)
(翰聰明有文/卒及年二十)哭而過市匪朝伊夕竟以哀而戕其生
識者譏之盖以理哀之情之正以事而哀則情之私
也自今觀之使程氏不死其子而所圖稱遂其後事
蹉跌大有過扵夭閼之痛者向使程知幾先見何有
扵事哀而殞其生者㢤乃知禍福倚伏未可以向謀
為淂一旦遽失輒以永傷為抱也古稱聖與賢者為
䏻以禮制心以義制事䖏平中而無過不及之差然
哀之扵情固為不細發欲中莭聖不吾法吾何所揆
㢤昔伯魚之死宣父不以弗忍易事而徒以隆其䘮
有以見適扵中而不敢越也然哭子淵従者曰子慟
矣兹盖痛其道無所属也子者一已之至惰道者天
下後世之所公共也故扵仲由發無已之責在子鯉
有過甚之嘻又傳曰君子所履小人所視巨室之所
慕一國慕之古人當其無可柰何則安之念夫一身
之重而以衆人之所視而慕者為慮其扵私憂故有
不遑專䘏者兼盛衰吉㐫循環迭至吾之㝎力正在
順受而已况氣之為孽理之不順者㢤甞以子夏䘮
子哭而(至/失)其明曽子數之以為過後人鍳之以為懲
嗚呼在聖門之徒猶未免(溺於/所愛)矧餘人㢤要之䏻截
然剛制納諸中而不失其正有以義割愛而已故延
陵季子其子死於嬴博之間袒還三號揜坎而即去
曰骨肉㱕扵土魂氣無不之也意者父子雖天性而
脩短亦命也觀其所䖏儉而有度哀而有莭可謂逹
生死之變酌古今之冝適恩義之中而存後世乆逺
之慮者矣故孔子嘆其合扵禮而賢之此無他䏻以
義制恩也今吾友沉潜剛克明理而逹變脩其身而
齊扵家刑扵家而逹扵人者也僕尚何言然一身之
重存養之功逆順之理適中之義尤當以延陵之心
為心以西河之過為戒而為後耒乆逺之慮者乃所
以望扵閤下也惟髙明亮之信筆為言不罪踈拙惲
再拜白
　　　　謝張詹丞書
六月日中議大夫治書侍御史王惲頓首再拜奉書
于詹丞相公閤下昔韓昌黎以聲光未白屢用文章
投獻知已若扵汴則售董公旹扵徐則撼張公建封
在朝廷則取知扵宰相度予甞讀其書想其人何激
揚奮發鋭扵進而希當世之用㢤盖欲遇夫大人君
子假其休光餘烈以斯文効用将托扵不朽故也惲
猥厠士行役志扵簡編者有年于兹縁技之痒時吐
辭自喜亦欲效用扵世受知扵大人君子之門且驗
夫平日勉行之素徘徊四顧曽不能就其知遇之願
者亦有年矣側聞閤下以明亮之姿操特逹之用推
賢薦士持衆羙効扵上以端宫府之望孜孜焉惟恐
片善或遺一士之倀倀而去也切自喜幸今■重華
継明群彦周列兹非求知効用之時邪故奉書上進
断不自疑竟承閤下不以愚䟽見鄙周旋備至俾峩
冠而前顒對
麾仗致有西池非常之遇豈惟身都顕異抑為吾道
中外之光其知遇之幸何董張裴晋公之倫可淂而
比儗者哉自是而後足跡踵扵門墻者數矣未嘗不
顧盻剪拂使之增蕐當時葵藿微誠睠焉孰無然不
敢有一毫過覬上凂左右者以本然之分固在尚何
他覦而自取貪冐無厭之譏乎閤下才識明亮固雖逺
計不忘此時之愚也既而行止靡定淹延茫洋莫知其
然進退維谷之間寔有出扵無聊頼者不知扵已託
是自䟽也因不自揆庶藉休燠(少/熈)寒谷之凛又使遇
知明時之奉庸有以将之也故伸鳴執事有不嫌扵
屑屑者况聞省録不忘又有過扵前日顧盻剪拂之
厚叙别之際欲負愧伸感且謝其不敏復恐倉卒共
辝重淂罪扵左右用是不果扵披露也違離已来夙
夜慨嘆至千今而(有/不)遑安者何則言不𣸪于後進不
保其徃此最君子之所深病在閤下固已融而不留
而惲也不知量之慊若𣸪徃而不咎又恐貽自棄自
絶之悔将何以復登中護之堂接君子之清光庶幾
不腐之意者乎敢布愚衷惟君侯詳恕之惲再拜白
　　議
　　　　貢舉議
貢舉人林肇自唐虞而法備扵周漢興迺用孝廉秀
才等科䇿以經術時務以州(郡/大)小限其歲貢之数以
賞罰責長吏極其人材之精猶古貢士法也厯魏至
扵後周中間因時更革固為不一要之不出漢制之
舊迨隋始設進士科目試以程文時势好尚有不淂
不然者至唐有明經進士等科既明一經復試程文
對䇿中者雖鮮號稱淂人至有龍虎将相之目其明
經立法敷淺易扵耴中當時亦不甚重又别設制科
以待天下非常之士故前宋易明經為經義其賦義
法度嚴備攷較公當至亡金極矣後世有不可廢者
然論程文者謂學出剽竊不根經史又士子投牒自
售行誼蔑聞㢘恥道䘮甚非三代貢士之法伏遇
聖天子臨御之𥘉方継軆守文以設科取士為切若
止用
先皇帝已定格法與時適冝可舉而行如邁隆前代
創為新制可不詳思揣其本未酌古今而論之惟古
貢士率從學而出後世不詢經行徒採虚譽因循薦
舉狃為私恩不顧公道此最不可者也莫若取唐楊
綰宋朱熹䓁議叅而用之可行扵今綰之法曰令州
郡察其孝友信義而通經學者州府試通所習經業
貢扵禮部問經義十條對時務䇿三道皆通為上第
其經義通八䇿通二爲中第其論語孝經孟子兼爲
一經熹之議曰分諸經史如易詩書周礼二戴礼經
春秋三傳各為一科将大學中庸論孟分為四科並
附巳上大經逐年通試及廷試對䇿兼用經史断以
已意以明時務得失愚謂為今之計冝先選教官定
以明經史為所習科目以州郡大小限其生徒㨂俊
秀無玷汚者充貟数以生徒貟数限歲貢人数期以
歲月使尽修習之道然後州郡官察行攷學極其精
當貢扵禮部經試經義作一場史試議論作一場(題/目)
(止於三/史内出)廷試䇿兼用經史断以已意以明時務如是
則士無不通之經不習之史進退用舎一出扵學既
復古道且革累世虚文妄舉之弊必収實學適用之
效豈不偉哉外據詩賦立科既乆習之者衆亦不冝
驟停經史實學既盛彼自絀矣翰林學士王惲謹議
秋澗先生大全文集卷苐三十五
秋澗先生大全文集卷第三十六
　　記
　　　　醉經堂記
王子築室於中唐既落成掲之曰醉經客有過而疑
焉曰古之人名其室廬盖皆砭所欲而儆不逮今吾
子年踰強仕讀書學道積有寒暑方以醉經為志且
平昔所尊何經所嗜者何學耶子應之曰人孰不飲
食淂其味者或寡矣且天下之事必綦其所嗜而後淂
之如易牙之别味飬叔之治射秋之於弈伯倫之於酒
唯其嗜之酷故能造乎極而嚌其胾者矣矧五經者聖
人之成法生民之大命係焉若夫尽乹坤之変極萬
物之情鬼神之所以幽吉㐫消長之所以著使人窮
神知化樂而不憂遯而無悶者易之道也性情之所
發禮義之所當止天地鬼神之所以感動草木昆虫之
所以區别俾多聞博識益耳目之聦明者詩之教也
五帝之建極三代之受授邦本所以基而固生民所
以厚而康布在方䇿示人主以軌範者書之奥也飲
食有莭進退有度使君臣父子兄弟朋友之間上下
志㝎而無僣越危乱之禍者禮之實也公是非明褒
貶君子小人之所以分亂臣賊子之所以懼萬世而
下使大中至正之道綱維世教不至於魑魅魍魎者
春秋之法也斯五者天下之逹道堯舜以之無為湯
武以之順守周公以之輔相孔孟以之垂教伊尹之
致其君顔子之樂其樂其皆出扵此乎然非嗜之酷
資之深守死善道殆未窺其窔奥也若予也㓜而學
以舉業汩其真壯而仕以冥行易所守内乏中和以
植其本外欿禮義以制其冝望道而未見歠醨而失
醇所謂清廟之玄酒至道之膏腴時或揚觶一嚼卒
未造乎古人中聖之地故事變之来酬酢倒置鮮中
律莭此無他志之不立經之不明故也鳴呼予乎其
将醉于經乎朝而􁏳六藝之醲郁夕而味百家之異
同然後躡丘臺而望千鍾之聖騁奥府而追百觚之
賢神凝妙理心粹太和浩浩其天淵淵其淵不知我
之醉經經之醉我是則醉經為志不其曠且樂欤重
為歌之曰能者在人不能者在天㓜學壮行訂夫學
之正偏道之隆汚一聴天之云然彼君子兮盡其性
之所全故無入而不自淂焉有河上丈人者出庶幾
知予心之拳拳客曰若子之志似酣且適矣尚何言
㢤廼揖而退因書其言于壁不惟志其所欲亦且規
其未至者日就月將果能粹于全經者乎時至元丁
夘夏六月中伏日經堂主人王仲謀父記
　　　　博望侯廟辯記
頓坊距汲縣東北二十五里川原衍沃泉流交貫蓋蒼
水沇洑至此而後發厥田冝稲與麻平時脩竹彌望
號稱小蘇門按圖誌其地殷墟近郊太行之朝陽也
坊北不百舉武有岡陂陀際山西來岡首有祠俗相
承云漢博望侯張騫廟侯之塚在焉予讀西漢書騫
自建元中使西域通烏孫而卒塚今在漢中此安淂
騫之墓　㢤是乃樂史所辯汲縣東北三十里有岡
曰博望上有石墳洎二石表云張騫塚非也乃故原
武典農髙府君之神道呼為石柱國者是也然不明
府君何代人而典農魏晉間秩號(見晋書何曽傳曾/為汊郡典農中郎)
(将)其扵郡人有功因屋而祀之昭昭矣今縣治去頓
坊二十里而遥曰五十里者攷之盖距古汲城而言
也又按唐志書武徳六年改共城為共州置博望縣
此亦因岡而為名故土人不䆒是非直以崗縣名与
騫侯封相同遂指為騫之塚廟何其誤㢤至元四年
外叔韓澍来官數以廟辯見嘱予因為説曰明則有
禮樂幽則有鬼神幽明雖殊其理罔間騫若有靈恐
不能一朝居此且以名乱實者君子惡諸守令者民
神之主也一旦有事祠下幣祝交獻明以典農髙君
而曰博望張侯吾誰欺欺神乎言且不順而望神之
妥靈肹蠁吾未之信也嗚呼正名實明祀典有司之
事也今侯之為縣首以孚誠感通神明致雨暘之應
以利其郷人故正兹名實之不正足以見侯之蒞官
興事不苟云歳丁卯壮陽月夏至后三日郡人王惲記
　　　　洄溪記有銘
王子性僻野喜泉石樂之窮老而不饜間歲買田郭
西廣且百畒土瘠而甌臾特以溪流回護居水之腹
景氣古澹令人有足爱者且清泉二水近自蘇嶺逺
發黒山至共西南而後合縈帶林野百里而後渡汲
予甞登丘望逺溪自郭氏林塢徑北流運肘而東指
盡三里而北騖沉沉無聲若白虹西来束田為腹視
兩際為最深惟其崖岸峻曲故淵流紆緩黛滀膏渟
倒影空碧其或匯而為盤渦瀴而為浦溆横煙漠漠
魚鳥飛没此溪曲之大率也至若林霏未開披拂縞
練風漪遡行殆縈而轉夕月秋霽瑶琨滿溪流光空
明蕩而復回金支翠旂有來宓妃鷗汎汎而不下舟
揺揺而若維是則淵洄泱泱容態百出澄萬慮駐景
色可喜可觀者也若夫􁪣淪淵黙溪之靈也浸潤原
野溪之徳也窟宅蛟鼉溪之神也變態曲折随物賦
形溪之文也衆壑来㑹噏　呷納溪之量也湯湯洋
洋旦夜不息是又溪之無盡藏也豈幽人智士樂而
不饜者良以此與予乆閑寂若為時所遺也日以杖
屨徜徉溪上屏蓊翳逺馬牛䟽薉惡以㓗溪之流㞐
無幾溪之神似喜予之主也林壑從而増華雲烟為
之動色臨溪而漁藉草而坐不勞登渉指顧之頃其
溪山之勝魚鳥之樂盡在吾目中矣王子於是醉而
歌𧺫而舞振靈脩之逺駕襲九淵之神竜不知世之
遺我我之逺世将淵潜以自珍也昔栁州謫永易冉
而為愚元結刺道以浯而銘溪今予扳二公之例錫汝
曰洄溪其誰將不然安知夫溪神不擊節嘆賞喜其
名嘉而實淂時出歌舞以樂其不世之遇也耶銘曰
浩浩川流逝何速兮㳙㳙石霤時或窮兮水維淵泗
物所鍾兮吾庸名汝亦目容兮汝安吾命尤冲融兮
邑無君子吾適從兮偭彼蟂獺追神竜兮匪惟自珎
俟吾道之隆兮
　　　　殷太師廟重建外門記
廟有外門舊矣金泰和四年節度使孟公鑄易而新
之近代以來廢撤不復者蓋三紀焉維
皇朝至元元年郡侯渤海王復命汲縣令葛祐作新
太師之祠奉　明詔而緝廢典也越明年春二月神
宇甫完移治令下逮夏五月郡人韓澍來令兹邑奠謁
祠下顧瞻臺門未克完具殆無以稱新宫而楬䖍敬明
年秋七月廼經始焉順歲成而樂民用也九月𥘉吉告
成厥功輪奐爽塏神㳺敞然風馬雲車肅焉來臨左林
右泉奕奕動色旣而主縣簿髙顯洎其属願以事文諸
廟石遂再拜請書於惲惲曰太師之墓在衛境聖蹟也
按祭秩常祀也自殷迄今二十有餘歲矣神之所以凛
然如生血食不絶者豈非忠義之氣粹而爲喬嶽融而
爲列星窮天地亘萬古作大閑爲民極故也孔子偁殷
有三仁焉蓋至誠惻怛之心其揆一也太師之進諌不
去箕子之法授聖也太師之殺身成仁微子之志存宗
也前代以二賢配饗廟庭亦見夫顯異尊崇之禮宜矣
然一門之役不可(不/謂)全功重嘉令之爲縣民安政簡而
復致敬恭於明神継成前功可謂能也已故詳書本
末以俟來哲至元丁卯秋九月重九日謹記
　　　　種栁記
古之人十年種木俟以時而充吾用也然五十不藝
樹者謂夫歲月之不我予也物之易生莫栁若也自
拱把而合抱特十餘歲耳今年春命家僮斧東城之
外七十(有/二)木植諸洄溪(之/上)清流溉其根時雨澤其顛
甫閱月枝葉扶蘇已復可愛異時材則充吾家棟宇
之用薪則供吾㸑下朝夕之湏斧斤以時有不勝其
用者矣不然畏曰凝空炎風灼野長條羙䕃拂堤岸
而庇清流使龜魚㳺泳爲牛馬憇息之所亦田家之
一快也吾今年四十有二小子其識之且念夫天之
生物無匪益扵人者人爲物靈役萬有而君之亦莫
不極焉不知加我數年能有益扵物也果何如㢤時
至元戊辰夏六月洄溪主人記
　　　　社壇記
田之置社所從来尚矣自天子至扵庶人莫不有社
盖所以神(地/道)而羙民報也其制遺而不屋俾之受霜
露風雨以逹天地之氣社者五土之示田主之所依
也各以方所冝木樹之以表其位夏以松殷以栢周
以栗是也祀以春秋始用祈而終有報也曰用甲祭
之常而取其始也配以稷盖稷為五糓之長且稷非
土無以生土非稷無以見生生之效以其同功均利
更相載養故也至元三年秋予買田於清水之南墾
斸樹藝且厯歳時淂田二百餘畒方之圭㓗盖以倍
徙矣若夫水土之賜莫非■君恩軋溢豊㓙寔維神
所托焉是不可不明乎本觀衛土所冝惟棠為然故
於舎之西南若干歩就其木以為神表箸之位春祈
秋報用安以妥嗚呼社(禮/之)廢乆矣背本趨末者衆矣
古之為民者四各有恒業不相哤雜今三者不易為
士者獨失所守遑遑載質不相吊於道路者幾何人
斯若予也工啇賤事非所冝為以幸為利義之所不
敢出也是則耕而後食藉之為育㢘之地誠又性之
所便身之所安爾予一夫耳其䏻化郷人乎以為告
朔餼羊使田正有所依而知載養之功徳合無疆矣
於是乎書時四年丁夘冬十月也
　　　　孔履記
孔子殁千有八百餘歲小子惲獲拜履綦扵先進趙
公學舎吁可敬也履之制極古長尺有二寸其圏以絲
藉則以枲為之紋作古方花角結駢羅紕絡如畫不
可端倪厥首几几佀圓而方状若物勾勢欲上逹循
口有衣如􁊥可相掩覆傍綴繩絇長約數寸殆用拘
縛以歛口哆環脣之周中貫繶紃疊踵之后辮結方
舒犢鼻穿徹色蒼艾無光枲之纎尫者逮弊絲之堅
凝者不變也扵是拂拭睇眎起敬𧺫爱怳如升君子
之堂仰髙風攀逸駕而聆足音之跫然也若夫履者
禮也君子所履小人所視况吾夫子踐履之物㢤吾儕
小人可不敬而視之且夫子相魯七日誅夘也扵兩
觀之下如由賜之徒尚愕(然/而)驚况魯人乎然視其所
履其詳可淂而考也夾谷之㑹齊以䒹兵刼公孔子
履者而上不盡一等是履也凝然山立兵却魯張其無
嚴諸侯之勇可淂而見也然後退而閑居従容中道
與三千之徒翺翔扵洙泗之間接武扵杏壇之上其
素履之徃坦坦幽人　貞可淂而觀也俾後之君臣
父子兄弟夫婦順而履之者昌捨而違之者亡冝乎
吾夫子萬世之下凝旒𬒳衮履帝位而不疚其道光
明者焉嗚呼當崇奉者聖人之功也當踐履者聖人
之跡也苟知其功而不踐其迹與嗜古物爲耳目之
玩者等矣是誠不可不知其所當履也中綂三年夏
五月同宣撫徐世隆都司劉郁幽陵張著觀汲郡王
惲拜手稽首而爲之記
　　　　殷少師比干廟肇祀記
緫管趙郡陳公治衛之明年政乎訟理一日謂僚佐
曰太師比干之神古今之盛烈也以視事之𥘉未遑
致祭爲守臣者是殆闕如况在　明詔又當夤奉神
不扵其祭吾烏乎用吾祭噫斯典之廢乆矣禮失而
野當以義𧺫且四時以秋為金五行以金為義而大
師之徽烈(忠/貞)剛䝘盖與秋律一也今以秋令祀之庶
幾氣可應而神来格也僉曰俞公於是擇糓旦謹齋
沐淂秋九月十有四日戊戍夜漏下四十刻公乃延郡
之賓友洎府之幕属畢集祠下質明公歛袵以入乃
即厥事鼓鍾既陳賔従􁂗列籩豆静嘉牲醪香腯奠
獻禮成泠風穆然忻忻康樂神具醉飽從祀者凢十
有九人對越靈威精魂動盪殆肅如也既闔户賔主
序位主人示曠度略苛禮歌管交奏饜飫神貺公乃
詠擬騷之九誦賦伐木之卒章洗爵揚觶以極歡暢
顧謂坐客曰祀以秋期肇自扵是可乎客乃聞而賛
之為之歌曰沉寥兮九秋神粹兮一氣百卉兮具腓
貞松兮勁厲来雲兮度帟逥風兮滿斾坎坎兮蹲蹲
人神兮貝醉雨暘兮時若神賜兮屢歳爰祀兮清啇
自公兮母替燕既終賔主揖而退繹之明夜大雨信宿
乃止咸曰時雨之應豈非公之至誠所感耶公以謙
撝自牧乃謝不敏曰適雨與㑹予何徳以致之既而
府從事李端告予曰公自下車跡其善政有不可揜
焉者其扵事神治人可謂備矣宜文諸廟石以旌厥
羙衛人王惲偉其言而嘉之於是乎記至元丁夘冬
十月也
　　　　楊氏塑馬記
至元二年春三月運副楊君祝香濟瀆道宿承恩夢
人驅乗馬而西寤而異之及投誠沇海出紵衣以賜
因黙祝曰幽靈如此當復来以荅神貺越翼曰馬無
病而斃即火之俾授隂䇿明年春再赱祠下追念驥
徳與相之權竒有足見于土木而聳隂馭之儀者廼
命工塑設於神庭之右􁑼首振􁽆勢殆躍如既而楊
再拜請記於予予謂清濟在天地間一水耳唯其不
常流乱渉河溢榮沇洑地中獨逹于海故曰瀆此濟
之所以神也祭秩視諸侯有國者祀之近代来歲時
香火奔走百郡丗之人豈以靈淵䀹歘變幻百出能
警動人耳目以為瀆不測之神耶夫神聦明正直者
恐不爾必矣且揚君誠心所貫發於夢夢之所淂見
於行事其亦敬共篤信聴於神而不疑者也然心即
神也神即心也吾恐方寸靈明之地即天地百神之
主而吉㓙禍福不由乎已而由神乎㢤昔昌黎公碑
羅池神筆李儀醉踣廟下以為靈尚何怪於此㢤至
元丁夘秋七月日記
　　　　遊玉泉山記
玉泉附都之名山也予十年間三赱居庸以事梗未
遑一遊有顧揖雲㷑而已至元七年四月廿一日與
憲䑓諸公出餞髙劉二侍御於髙梁河上客既去相
與並騎且話且前舉目瞻佇巳次甕山因共為玉泉
之遊於是轉崗陵過碾荘望西南林壑　霏空翠襟
　　之淋漓也遂舎騎而歩厯佛閣觀檻泉偃靈鰲
之■騫訝玉虹之　命童子以銀罌挹水於石鯨
　　清冷　三　於是■雲蘿轉山腹不百
　　　　　　　　　　　　平湖■人有撑舟昆明之
　　　　　　　　　　　　而■入■華石洞二三子
　　　　　　　　　　　大　所歡充然有
所淂　凝空清和扇物
雲　春山之詩歌離宫
之曲■知■之■官日之在山也歌曰昔人作宫兮
重扃扉　兮登故基　有苗兮漁有磯鳥
飛鷗　同一　華一去　落暉山■良是兮
■事非感今懐　人■我■胡爲兮■拪栖滄
浪水清兮濯冠　去　意扵淂
　　　　　　　　　　　　　　　　　　意於登賞遂
成兹逰至有心扵成約與造物逰扵一日之内而償
窮年之勞不爲事奪風雨妨者殆無幾耳予然後知
天下之事任術以去取留意於成全者皆以小智自
私則失自然之理也可勝嘆㢤同㳺者凡六人范陽
李公弼秦䑓楊子秀鄅城韓君羙洹水梁幹臣太原
温次霄汲郡王仲謀期不至者饒陽髙瑞卿涑水邢
良輔餞不及者固安王輔之相州馬才卿
　　　　㳺霖落山記
州西北四十里有山曰霖落寺曰香泉者𥘉自寺荘
入山門約行六七里峰回路轉得古浮圖亭亭出杳
靄間青嶂回抱真畫圖也望東北諸峯頂磨蒼穹足
注絶壑山之椒萬石林立極太湖竒特之状半空磊
落勢若飛来蒼官老栢儼侍上下雲煙空翠顧揖不
暇即霖落山也行百餙歩徑漸峡束石犖确不能騎青
鞋竹杖推挽以進還自絶澗底陟西磴道入寺殿廢
基枕巔崖上東西二佛龕歳月峥嵘皆開元間物也
南瞰哀壑心魄為動王子與客循東崖而下抵霖落
山足仰看青壁斗絶如削今謂之捨身崖者是也少
憇轉而升東北石磴攀蘿蹴蘚度滴乳古巖再折而
抵華嚴壁下壁磨崖為之作隷書刻華嚴部特精緻
可觀字約萬数水客誕誇時出光怪中鑿巨龕古佛
護以龍象其香泉自經洞石罅中流岀穿雲霤石復
從乳巖半腹下㵼作瀑布流飛濺叢石間珠跳玉迸
頃刻百斛山藉以潤寺仰以清也西崖對峙老色積
鐡怪石出槲樹間蹲踞騰拏衆獸相搏望之愕然而
恐野人指予而告曰此獅子嵓也其西北一峯天成
如臺石逕作梯盤屈而上若雌霓掛樹連卷未収即
寺之眺月臺也寺故址山中相傳昔魏安王起雪官
於此故宋人石刻皆引魏離宫故事有﨑嶇一逕入
禪扉魏主離宫在翠微之(句/金)盛時殿閣極侈今柢稠
禪師一殿巋然獨存所恨薄暮不獲陟連雲絶頂放
曠逺目以盡諸山之勝令人仰視飄然有整翮凌雲
之志既而林風振壑寒日下山蒼然暮色自逺而至
猿鳴兕叫凛不可留遂自南山半腰厯蘚磴俯渃岸
盤馬謹轡而還回顧寺塔瞑㷑四合無復所見但覺
西山爽氣清潤雄秀溢我心目襟𬒮以之淋漓詩脾
爲之清壮也夫逰覧細事也功名之士有所不取然
謝傅之放情丘壑羊公之興懐峴首二賢者其功業
豈下扵人㢤要之髙人勝士不無瀟洒出塵之想闤
闠塵俗觸眼可悪時扵山川風煙勝䖏垂槖而徃囷
載而歸俾廓落之懐心凝形釋與萬化冥合然後知
吾向之未始逰焉如何若曰功名顯赫如二公而後
可噫髙天厚地湏冨貴何時邪癸亥冬十二月望日
記
　　　　新井記(有銘)
水之滋人至矣予城㞐三十年口衆而無井亦一古
也盖飲食酒茗之用日不暇數十斛率以㒒奴遠汲
取足誠可憫也中綂四年夏六月朔召井工鑿井扵
舎南隙地告成扵是月上旬之戊午凡用錢布四千
五百役傭三十六甃甓三千二百其深四尋有一尺
既汲果食冽而多泉味之莫餘井若也且夫汲之為
郡一咽㑹也吾聞生聚繁夥之地水率鹹苦井而得
羙泉者百不一二數何則腐穢渗漉之餘故也予生
也多疾鹹苦之味尤所禁忌今新泉若是(而/甘)且列天
其或者湔浣我心肺滌濯我五臟沛然助往来生生
之資而供無窮之用也是宜銘銘曰
四年季夏日戊午鑿井得泉甘勝乳古云飲之疾可
愈朝来汲引已堪覩金沙離離流百股一泓寒碧蒼
烟吐黒知湾澴潆水府劇郡之水率斥鹵此泉扶哀
殆天與我嬰重㓗繘脩組尚飲耒者無窮數
　　　　登觀雀樓記
予少從進士泌陽趙府君學先生河中人故児時得
聞此州樓觀雄天下而觀雀者尤為之甲及讀唐李
虞部暢諸王之煥等詩壮其藻思令人飄飄然有整
翮凌雲之想擬一登而未能也至元壬申春三月由
御史裏行来官晋府因竊喜幸曰蒲為属郡且判府
職固㕔幕而開掌有顓務　國制判官典郵傳季得
乗馹撿劾稽緩西南河関勝㮣固形扵夢寐中矣其
歲冬十一月戊寅奉堂移偕来伻按事此州遂獲登
故基徙倚盤礴情逸雲上扵是俯洪河面太華楫首
陽雖傑觀委地昔人已非而河山之偉風㷑之勝不
殊扵徃古矣扵是詠採薇之歌有懐舜徳起臨河之
歎而思禹功坐客頋笑舉酒相嘱何其思之深而樂
之多也噫昔韓吏部𣣔造登南昌閣者屢矣至扵刺
潮移袁濵潭卒莫之遂秪獲載名其上列三王之次
今雖罄適夙昔盡登臨之羙而不覩瓌偉嶻嶪之觀
廼知勝賞有數樂事不可并也偕来者古肥戴剛柔
克滏陽馬昫徳昌营州張思誠誠叔子翁孺侍行是
歲陽復後一日承直郎汲郡王惲仲謀甫記
　　　　平陽府新條星尢漏記
經漏之法盖所以司天地之朝昬儆官民之動息郡
邑皆得置之遵古制也平陽府治舊有漏設䑓門上
近代来名存噐亡具鍾鼓而巳視事𥘉思有以更張
之遂得遺法所謂木漏星丸者也其制為夾屏髙㡬
㝷廣則半之中布敔道七折用棘作丸彈如凢六十
數以循環六千分晝夜百刻之度又按中星制十二
圖定日月寒暑消長遲速之候注丸為分積分取點
積點成刻均平五更定為成式至元十年春二月丁
未新漏告成法簡而易知理明而度應信乎可恒用
而不息者也噫君子之為政自一已而逹之物因物
而取信扵民兹漏之設苟不自信而勤於政豈惟伊
漏之愧将何以化齊民㢤爰作箴以自警其辞曰
在昔上古挈壷有職尭水懐山釹若星歴繄爾經漏
亦政令所棘不夙則暮匪時動息今也具成官民攸
則彼寕不勤政荒業墮嗚呼有官率先是思
　　　　太平縣宣聖廟重建賢廊記
二帝三王之道逮孔子而後明然師授私㳤傳之後
世俾彛倫攸叙而不斁者七十子有力焉是則配侍
於聖人也冝矣太平晉國故封今為絳之劇邑襟山
帶河衝㑹南北故其俗率勤儉剛義憂深思逺有陶
唐之遺風焉為縣者必欲明倫復古吾夫子之教其
可後乎縣有廟學■國朝已來具法宫而虚兩序春
秋奠獻自侯巳降位設牗下其於典憲是殆闕然至
元八年夏進義副尉平遥任興嗣來主縣簿覩其如
是慨焉興感乃祗㑹教官張鑄孫某暨邑之士人相
與庀材僦工經营以方凢為室東西各五楹翬飛翼
棘奐焉維新遂圖七十子肖像于壁元哲當座素臣
儼如載尊載儀咸列斯宫吁其偉㢤以至元癸酉秋
八月行釋菜之禮用安神棲邦人向化士興于學若
任君者其於承宣之職可謂知所先務矣爰作詩以
歌之其辭曰
元聖垂教先天後終用廣發越群賢之功於爀魯語
如日在空建極明治萬古是崇冝其報禮極熾而隆
奕奕兩序厥功固微小善罔棄大焉可希刻詩廟門
来者庻幾
　　　　澤州新脩天井関夫子廟記
舜澤南逕太行左腹百里而遥赱懐洛道也當天井
開衝有殿屋巍然髙出林表曰夫子廟廟之建莫究
所從來歳年滋乆物不能終壮故脊圯瓦裂桷陊榱
傾障盖日䟽風雨攸斁寖及于壊行人過客朝頓夕
䖏車隱户間火燧柱下燻醫蕪躪悪不可睨孰謂神
能一朝而妥扵此乎莫瀆慢此若某以至元九年夏
四月調官平陽道出祠下愕眙嗟咨詎可下墜㪍基
俾守土者大貽神羞吾儒安得不受其責於是属州
尹皇甫琰以營　圖越明年冬十月廼經始焉完故
益新克壮于昔而復繚周垣建崇門固扄鐍既治既
除神宇肅敞又眀年春正月州判官張漢来告迄功
且致尹意求予文以記之曰祠雖葺而稍新固不足
為成功然轍跡事不辨諸廟石無以警山甿野俗若
載之恐以誣傳誣伊明府有以述之嗚呼惟夫子之
道本原扵天天理出於人心固有周衰王者迹熄邪
說暴行大作天以堯舜禹湯文武周公之道恐遂湮
微又不能聲臭諄諄下誨扵人故誕生元聖祖述憲
章振鐸下土於是觀周如陳聘楚轍環扵齊魯宋衛
之郊盖将以明　倫建極復其固有之天俾君臣義
父子恩夫婦别朋友信長㓜序天地位萬物育而巳
其道則礼樂刑政其文則詩書易春秋如水火菽粟
日用而不可離非有誕漫詭異難行不經之事萬世
而下順而履之者昌逆而違之者亡論夫神化無方
之妙復有大扵此　歟又何俟草間之䑕石上之轍
警流俗而駭衆目者㢤然按世家孔子将西見簡子
于晉聞鳴犢舜華之死臨河而嘆曰吾之不濟命也
今澤寔晋之東鄙廟之設豈菲出於人心景慕　信
　瞻天就日有不可廢焉者先賢因之以神道設教
明夫聖道溥博無所徃而不在彌六合而滿坑谷也
故併及之尚来者無惑尹諱琰字國瑞姓皇甫氏潞
之襄垣人賢而有文為政勤彊練宻聲藉甚于時十
一年歳在甲戍正月既望承直郎平陽路緫管府判
官汲郡王惲堇記
秋澗先生大全文集卷第三十六
秋澗先生大全文集卷第三十七
　　　　平陽府重修道
三晋之地表山帶河風土　者侯■
小者卿采圜檄二千餘里自前代來視諸道為上㳺
平陽寔治理所在故府署之制■崇壮麗勢壓
不爾與山川形勝莫相長雄道愛堂今府治之前■
事其東西廣十有五尋南北■一
辛丑都監郡薛闍公因故基■創焉當至元十一年
甲戍歲盖三十有三載矣歲月既墳土木㢮解
侏儒就弱西騖夏　沉氣湮欝　不時
脫落殆不能視　顛撑危　上■
冬官考工悉許公帑　於是慿寛如■相前増崇
　　　　　之腐■撓敗者盖　甎之破裂者
　　之■折者與夫吏舎臺門狼藉
之■然山■大　瞻重門洞■盡城之南北■望
　　　　衡玄　居六曹執事登降
　　公式治于中従容委　之隆
　　　於治以一■之用
　　　宣于斯　審于斯
　　　　　　　　　　　　　　　　　　　不■勤官
　　　　　　　　　　　　　　　　　　　　　之戒凛
　　　　　　　　　　　　　　　　　　　　　　取學
　　人之意也　即
府判官西衛王惲謹記
　　　　平陽路景行里新修岱嶽行祠記
岱宗東方之鎮山有國者得以旅焉祭典下哀世以
神司命萬類死生禍福幽明㑹歸故所在駿奔奉
祀惟恐居後去之逺者其敬篤事之肅者祠愈崇盖
其風俗使然復何怪焉平陽故族張士信等信之篤
事之尤謹者也常以匪廟而貌之不足妥靈掲䖍牖
人於善也於是傾貲擇勝得東南陬景行里爽塏之
地甚延奠其神觀焉寔經始于辛邜歳之三月
于至元之戊辰凡締屋幾三十楹前殿後寝两廡
翼中設冥府諸像曰昭惠君蒿里相祈嗣位五重
直(及/隂)圄變相擁衛環列㒺不畢偹巍巍煌煌帝居
光俾觀者𧺫敬加畏知所勸戒善油然而生于衷洋
洋焉對越靈威如在其左右也下至作樂有亭省牲
有偪便户鑿乎西臺門敞其南槩瞻餘祠號稱整肅
吁勤亦至矣一日來丐文於予將紀其興建本末洎
信助者之名氏永昭于後因畧為論述之嗚呼古人
以神道設教今也作新祠宇為事理雖殊而勢有固
然者自禮義亡而世教不明於下一鄉之士秉彛心
而私淑人者不爾則弗克悟陋民而儆薄俗是則後
人之意也欤然神也者聦明正直福善禍淫乃其職
耳奉之者歳時儀献能齋莊沐㓗逺惡遷善可薦而
不爲神羞吾知夫朋酒斯饗獲簡穣之祉矣不然慊
負中積象恭于神雖鏘之以鐘鼓之音腆之以牲幣
之禮芳菲滿堂三獻具舉神將厭而不顧尚何福之
有㢤幸来者詳特書之意庶乎其逺黷矣十有二年
春二月平陽路緫管府判官汲郡王惲謹記
　　　　絳州正平縣新開溥潤渠記
至元改號之六載　詔立大司農司其品秩僚属特
與兩府埓盖以農桑大本滋殖元元莫斯為重故崇
職　掌開藉田以率先天下外建行司曰使而副歲
時廵視責郡縣長吏條綱甚悉考其成績而明殿最
凡先農之遺功陂澤之伏利崇山翳野前人所未盡
者靡不興舉東雍之地厥土赤殖墳雖潤蓄兩河島
則腴而亢下者鹵而瘠時雨稍愆歲功不稔州尹馬
君患之遂按行川浸思有以濟其艱而敬承
天子之明詔曰澮吾所用也於是度原隰順水勢距
郡治東南三十里曰楊程郷澮入汾所至横截水衝
楗石為堰者三袤可六十歩武穿崖壍阜激之北騖
波神委蛇來就束帶郭門而西注汾其間長溝通洫
蔓引枝分溉田度二千餘畒水性濁滓流悪溢腴於
田甚冝業巳波及穫可畒一鍾凡役工若干計未週
歲而渠事告成盖君以規度有方衆樂其溥博之施
也故自始迄終曽不告勞絳下老人相興材公之為
感公之勤欽　明命霈利澤終以實恵及民懇予文
以記之予甞有事於鼔溪之神登髙望逺觀陏令梁
　　引用鼔水分溉田疇幾絳之西北郊于今蒙𬒳
　　　　其水有餘蓄而河為限　之
暵思以一杯沃枯槁而不可淂嗚呼何跬歩相望而
有苦樂之間㢤今馬君鋭興兹役出衆慮之所不及
行前世所未行俾汾左之田溥洽膏潤仁民之功其
利博哉百載而下将見府君與梁公並祀而同談者
矣董其役者寔縣尹趙某簿王某能事其事而不負
所責勤亦至矣故併及之且採民謡而為之歌歌曰
新渠成汾之滸溉我田流潟鹵公雖劬民獲所昔也
豊穣穫幾許今縱旱暵决渠雨甌窶滿篝公所與公
惠我兮母速去我報公兮烏所覩刻石河濵照千古
　　　　遊王官谷記
山之與水相胥而後勝山非水則石悴而雲枯水非
山則勢夷而氣泊二者雖具淂其人而後名中條山
王官谷其萃羙之尤者也山闖首河曲連亘北騖為
雷首為栖巖為萬固運肘而東為五老又東而淂王
官谷谷漢故壘名有唐司空表聖之别業至今遺像
休休亭在焉至元甲戍夏六月予以撿括牧田㑹蒲
巳而奔命珣瑕取道于虞王官諸峰指顧東邁後八
日因恙小休暑雨向霽遐想風㷑情逸雲上遂幡然
來㳺始自固氏西南行約四五里抵山門歴磴平進
無顛頓堆挽之勞不百許歩已入山堂隩中矣其繚
而曲深而容垂蘿灌木磐石羙䕃草香而土肥環峰
疊嶂碧壷瑶甕濃淡覆露内曠而外掩無擁遏怫欝
之氣盖谷田中髙状作層陛勢相覆壓耐辱所謂上
下方者是也東西兩山曰壷門夕陽青壁矗立卓絶
如削中峯曰天柱秀拔特起如鼇鼻嘘空髙齴雲表
不與衆峰聯絡真竒觀也峰半有石突然曰落鶴臺
又西有石拱立曰㕠人左右断崖水作瀑流下㵼如
仙人觧佩天紳未収西則泉􁁙出縮以乾溢為度東
則飛灑噴薄隂壑恒雨砰崖激石下注幽磵是謂貽
溪者是也山藉以潤人仰以清物滋以榮也王子於
是歛袵薦茗謁司空祠下退觀休亭諸詩既髙公之
名莭且詫谷之深秀也青鞋竹杖扶掖上征抵天柱
峯足望東嵓瀑布䃲礴三詔亭上因留宿焉時月出
山豁萬籟沉寂􁡾露洗空失暑所在青嶂瑶光非復
塵世其東溪水聲如逺鼓奫􁪣隱動林壑顧謂児子
孺曰此山靈張樂喜其来而作予氣也深夜乆聞毛
髮森竪山人李珏岀司空一鳴集相與披讀扵露幌
風簷之際顧瞻林影如見須眉乃酌水再酹乞靈扵
公詠休休之歌思考槃之樂安淂黄金買堪乗之鶴
追仙㳺扵寥廓也邪不然揺江山之筆吸撑霆之氣
貯濯詩脾以増益其未至庶幾列名扵王駕李生之
次亦所願也日既昃徘徊乆之出山林霏煙翠漠然
四合回望谷口無復所見庚伏中旬后三日共溪雲
隱記
　　　　待旦軒記
至元壬申歲予自御史調官平陽扁私居之軒曰待
旦盖所以礪厥志而儆不逮也矧河東列城五十棋
布相望大府寔根本所在而風俗係焉國制張官五㕔幕
例下僚位東西與别駕嚮至扶筆剖断一㝎于上官
僚芒無所事及占署牘尾無細大通淂可否之是則
位雖下所責亦不輕苐以品位有崇卑材術有優劣
得其人則分安而政舉非其材則身骫而事去自惟
氣質踈散心雖勉强撫字無方故就列已来朝夕惕
勵如恐弗勝當其夜漏将盡晨鷄始興矍𧺫盥激即
夫清明假寐之際得無深思者乎其扵徳澤川流何
宣布焉庠序煟興何申重焉綱維末振何主張焉風
俗未醇何肅清焉吏沸務棼何理亂焉訟繁獄滯何
簡䘏焉属邑不共曷先率焉賢才在下曷薦揚焉静
言念兹有公以䖏心勤以集事耳噫周公聖臣也負
扆履籍以當冡宰之位至扵思兼三王而施四事猶
坐以待旦勤强不息况其下者乎盖勤則為𥙷拙之
資公即具生明之本無私則心宰心宰則理得理得
則言順克勤則匪懈匪懈則力行力行則事随事随
則物化此理之固然無復疑者苟不是念而甘糞土
其身臯皐訿訿藉廩禄為代耕之地與夫工不事事
計日取傭者奚異㢤恐食焉而氣怫寝焉而休臲尚
何根本是頼風化得丧之所係焉若此者豈惟媿負
中積而獲罪于時将見嘯干梁者下瞰其室矣於是
乎大書屋壁庶抑詩之自警云明年夏五月二日靖
共堂主人汲郡王惲記
　　　　畫記
近世之沒者以平時服玩遺宗属賔友諺云留念緒
然非故舊知爱之至則不爾平陽刀君甞飲予扵私
苐酒酣出古畫一簏中淂龍嵓山水兩幅其山骨欎
荗林屋黯宻盖學中立而逼真者也上題云丙申春
孟留汾水時為康玉閠所作時金大定十六年也歲
月峥嵘迄至元甲戍九十餘載矣余歎賞者乆之刀
即前用為夀辝焉明年乙亥春君以疾終既卒哭其
家持畫来貺遵治命也嗚呼君與余非故交深知者
且南麓畫在士大夫間固有品格然不過一物耳其
可重者氣與義也昔曽子易簀而後殁愛其禮也今
君當萬事已矣之際事有不遑及者乃以是為嘱篤
夫義故也吁衰俗波蕩中能耿耿取信如此可謂信
義不失者矣時扵軒楹間展對斯畫愾然想見其人
未甞不為之嘻歔也君諱國器資敦純早以勲閥為
征西帥臨敵决戰以果毅稱軍中後因疾去職僻居
田間怡然自淂人不知為故侯失将也
　　　　西山經行記
至元乙亥秋七月𬒳藩府檄偕來伻盧君採文石扵
音丙申如㐮陵董治厥事舘許氏東堂八月庚子次
西梁質明致祭黄崖山下遂命工即役借榻普照僧
舎凢再宿有以義成石為言者壬寅馬(此/首)旁山行入
臨汾界過侯氏四水等峪踰山尾得王荘峪峪口敞
諮夷衍北連白陵砦脚既夕宿龍子祠南晋掌里癸
卯下井峪渡麻柵澗自獅子鼻登山越石門是為姑
峪西山諸峪凡十有八䖏姑射王荘寔為之要盖南
逹吉郷北走𬗋川道也前臨渃岸觀隂定関関形峽束
若石門然僅通人過想夫秋潦澮汾群壑来注掀騰勃
怒萬馬東駃遽阨兹口激而爲飛流銀濤雪浪百丈湍
㵼亦壯觀也躡澗西騖歴馬蹄纏山雨奄至且作且止
指望仙臺眺玉女樓望生馬壇頂諸峰烟霏翠濕空𪷟
無際蹊蹬縈紆盤十有八折抵神居洞下洞腹寛肆窿
穹巉嵓仰視欲墜後有竅逶邃山之噫氣穴也遂解衣
盤礴憇洞閤上㝷復開霽山紅澗碧景氣爛熳涼風吹
面自逺而至煩襟翛然如夢仙府雖遇四子於汾水之
陽不足以喻其楽也因晋題壁間且辯其誕少焉㳺太
一洞觀隂罅玉柱盖石鍾乳也稍西騗馬鞍嶺上弱羊
坂坂長約七八里極峻折艱於登陟馬力不能勝抵暮
宿西陶謝氏林屋甲辰由鄭峪入義成分循澗槽西行
逕嶮狹草木蒙茂歩履錯迕過水磑折而東北上砠嶺
視石之所在石陛砌覆壓隱山之半腹玄質白章又有
絳其色若雲然者尤秀潤竒特降横崗石澑間得枯枿
一株矯如龍騰竒崛可愛於是按行澗道眎輦運所經
稍東入深峽乱澗水峽形曲折中蔵堂隍其根足沙水
囓蝕似口似圈似窪呀焉而頥張突焉而角出者不可
殫記两崖峻削嶄嶄壁立髙入雲表大石阜如齟齬左
右勢犖确殆不能騎造愈深而峽愈竒又東行十餘里
顛崖横截水潨㵼石甕中鏘然如環佩鳴两山間峻絶
不可越矣遂自南脚嶺攀援北上峯囬路轉行可六七
里抵宿東陶山家乙巳復自羊坂東降取姑射北道過
龍堂澗望仙門謁王母洞道人致酒山閣以軟脚例
飲余浮大白者三世傳北山中復有玉蓮古洞下與
此穴暗相通連旁有水泉曰漉錢名者事渉誕怪不
復紀遂由側嶺白石溜下叅峪抵西叚里午飯郭氏
田舎日昃還府吁天壌間山水佳䖏唯幽人朦士得
徜徉其間與顥氣造物俱㳺而共樂不圖官守急遽
中而獲兹逰雖不能竆幽極勝弄雲烟而狎魚鳥亦
非嘗之舉也埽筆所覩以志且見夫因事機攄煩滯
而不為徒然也
　　　船蓬菴記
船蓬道人姚氏太平相里人自童丱入道甲子幾四
百矣棲心淡泊草衣木食全其生而樂其樂穴居野
䖏于澗之阿削懸崖為土空廣不踰㝷丈迴環洞如
一歳之中而有結夏蟄冬之適塊坐塵凝與時啓閉
温燠清深去圜圚咫尺殆塵壌隔予甞以事走絳與
故人張噐之遇把臂道舊歩入縣西溪遂来㳺兹庵
道人因丐名扵余題之曰船蓬且請其說船蓬者取
形佀而言然意不無其所寓焉盖水浮天而載地中
土者天地之虚舟也萬類雜䖏魚頭濈濈其陵蕩傾
覆之虞日復一日何若斯人䖏斯室而獨為一天肱
眠瓢飲樂其樂而曽無錙銖之患㢤余乃為之歌曰
玄冥之曦兮朱夏之清兮木歸其根蛰吾形兮梨花
雪開啓吾扃兮人區鮓瓮全吾生兮蓬底秋江汎然
無所攖兮余復何求心营营兮道士顧笑舉酒相属
後余歌而言曰銘吾廬甚當扵是乎書
　　　　平陽府臨汾縣姑射山新道記
晉人善用水而盡地之利山之奥蔵未有以悉發府
冶西山行五十里曰東西陶鏐炭所萃連山亘峪根
苗洞窟軒豁呈露然澗壑嶺嶂號稱天險拗深峻削
摩雲穴地磻錯交礙跬歩間登頓駭汗不勝其憊雖
中伏厚利用是限隔川居邑聚十不獲一二並山農
氓志圖開鑿力單罔逮睨之而興愾者盖有年矣
皇子安西王以維城之重分茅開府胥宇雍土爰命
幹使伐石兹山輦出之途仍宣理焉乃西自李琚䟽
度而北諭南山截義成澗盤土塿東上搚嶺脅折而東
北行度鄭封峪上■盖炭之膏盛扵焉而㝡又甞置
鐡官出車連連之咽㑹也循崖崦取易東騖縁西陶
北麓其㒹走延隴四道過東陶里出断崖南分而兩
岐其一履級東降越疳溝旋鞾脚嶺腦懼其蹊良田也
落生馬澗櫓穿南北石峽山形櫃如極險迾䖏也遂
中貫而上南則駕駞嶺轉弱羊石盤抵夀山平壑下
㑹馬鞍嶺口以備北道石峽水潦時至之虞躡竜溏
而東經望仙北洞跨南北溝首由前後石門嶺下白
石溜厯參峪注赤植坡陽盡西叚里當峰回路轉復
作避車埸六防其致阻塞也其間踣鉅石擘老峽峻
絶者坦焉阨仄者廓焉􁾕确者火焉刋落摧䧟去危
就安變壅鬰爲䟽通夷峻惡爲平易西東一瞬略無
梗澁雖並崖旋阜紆回曲折方之故蹊曽弗加逺凢
為里一萬八千餘歩揔役徒五百度工萬五千其始
至扵迄工才十有八日扵是山輸委貨人休永勞逶
迤安舒坦坦東下籠負車牽魚貫而出居者行者笑
歌載路相與言曰伐他山之材而獲兹石之秀因輦
運之役遂致道途通暢之便西山伏利以之盡起不
惟俾一方之民頼厥功而冨所用抑以見我
國家封建之制肇造藩維之方隂賜扵民者将張本
於是不爾山澤無竆之利将終古而奥藏矣守土吏
大小之役寔董其事是不敢不志某年月日記
　　　　平陽府臨汾縣新𪠘記
平陽當河汾間爲鉅鎮属邑五十餘城臨汾劇而最
要經界纔百里占藉者㡬萬五千户凢丘賦之重徭
役之煩十常居其二而風聲氣習勤儉果譎宛然雜
唐晋餘俗惟其物浩壌狹且不相能故人嚚於訟必
直曲廼巳聽約束俟審辨者動填里閈縣舊署在府
右廂康寕坊之南城易代來爲工人氏豪據有司假
老屋隙舎寓理曹務一歲間輙三五易豦簿書儀具
坌集委積棼不可曋奔趣執事者當夏熾冬冽赭汗
僵立尤寔艱苦前政狃故常眄瓜代日復一日漫不
加省庶㡬赫令尹之威具眎瞻之媺清承宣凬化之
源其惟艱㦲逮今縣監某洎尹某稔其如是適時和
訟理嚮化有漸廼以其故詢諸衆僉曰念兹在兹竊
有年矣苐率先無自訖干今唈唈也既度其人之樂
用遂經辦焉應直得景行里次氏之故第凡成室一
十有五楹略不加易其来如㱕㕔事適中吏舎兩列
形閎前啓衡逹里逵扵是逺湫隘䖏髙明委蛇安舒
各有攸叙中外竦然大易觀仰既而史亢淵曰其興
滯易弊之勞趍事樂成之懇公倡私應共濟厥羙匪
劖書珉石代而縣者烏能䆒根據而見經始贄礼幣
来謁文予以厯官内外因知天下之治在於宰相師
帥得人而已佐天子理百官發號施令以遂物宜者
宰相也推君治宅民生供事取决㑹㱕有極撫字百
里間者師帥也是則宰相與師帥势雖霄壌以本末
體要而言寔相須成化耳故前代選重其人眘柬扵
清流冊授於軒陛䟽名殿屏盖繇是也今　國家條
章具舉百度惟貞顓任責成垂寄殊切作縣者苟非
恪勤官守推忠及物何以稱經緯相需之望今一縣
之署置固匪政之大者類能若是尚何患仕之不優
俗之弗易責罔塞而績用不章扵時㢤予特喜縣僚
属逹扵從政有志扵民得春秋憫雨之義故(以/所)繋重
者告焉幸来者毋忽至元丙子三月日記
　　　　懐先賢記
至元甲戍冬予既復首陽山夷齊祠繹之曰亞尹張
侯聿來㑹祭遐想故家佇瞻墟墓對越靈威泫焉泣
下盖風誼激哀有不能巳焉者顧謂予曰走世為孤
竹人自穉及壮經行㳺獵徃來南山故城間覩夫廟
貌不稱旌記寂寥言念于懐顔寔有靦吾子幸為我
大書特書歸掲海濵以為邦人光且表夫山川之重
鎮二賢出䖏之大致也按圖經箕尾之分勁氣下蟠
控帶遼碣北平乃一大咽㑹故其俗雄碩尚氣義敦
諾急難凛焉有戰國餘習乎州經界本殷諸侯孤竹
君世封春秋為肥子國秦漢以来列郡縣不恒寔燕
之肥如盧龍邑地肥如因水淂名耳開皇間始陞為
州直滦江而西二十里有古城宛存枕動山東麓盖
孤竹故都今指曰竹城者是也州治南三十里而近
有山巋然盤亘中野其名曰孤屋二賢其上遂亦首
陽呼焉於戯二子之英(烈/言)言竆天地亘萬古皎乎日
月不足以喻其明巍乎嵩華不足以喻其峻俾後之
為人臣者取標凖而知所懼其為世教豈小𥙷㢤尚
何俟山稱號而為之顯晦也然侯懐賢思齊之意何
其盛歟荘周有言去國期年見似之者而喜盖敬㳟
桑梓曾不燬其爱悪矧國之古賢世之大老特立而
不群者乎若張侯者可謂尚友千載敦鄙薄而有志
者也侯諱昊字明卿資果逹嗜魯論爲顓學故􁎗官
行已多據經㫖爲言已而沾沾然喜見顔間曰吾中
有所淂矣其篤信好學如是至有以張侠論目之者
十有三年丙子春正元日謹記
　　　　遺廟記
金海陵焬王以天徳七載乙亥定議南伐明年正隆
改元詔大營汴京擬混一江左遷而都焉故廟社之
制扵是乎興然清廟寔前宋之故物也在景祐間止
屋有七楹而金之記曰正隆四年己夘歲冬十有一
月禮部尚書同修國史王競銀青榮禄大夫叅知政
事敬嗣暉開府儀同三司尚書左丞相上柱國魯國
公臣張浩監修寔金為之増廣加飾非創作也何以
明之覩其挻桶旅楹大而徑三尺者比皆腐朽餘丈
若曰金朝創始不及百年安淂如此之朽腐㢤廟直
大内之南馳道之東殿法吴制東西列二十五楹袤
四十丈廣七丈其神室内地廣一十歩餘四歩為室
前之虚明廟兩首各限一楹中以二十三楹分十有
一室從西以三楹作一室餘每室以爾㨕為之龕之
數其西位夾室六南向者　俱兩龕自餘
率一龕所向皆東面而已緫十有八龕殿階作二層
列升道三前井亭二東西相向外作重堧四繚靣沿
門角有樓門南列五闔餘三而已其東北中垣之外
即冊寳殿也國制凢帝后寳冊暨郊廟金玉禮噐皆
在焉令太常官一貟每季檢視用印封緘謂之點寳
禮噐者何爵瓉圭壁是也玉冊者何先代哀謚是也
其冊帝以寳玉作簡后以象齒為之賁以金書貫以
朱絲封縢甚秘卋莫之見南則更衣亭亭前舊有湖
石環竒名曰瑞芝其東南外垣之内即神庖刲取血
膋之所環重垣之内東西為廡各五十㨕旁夾廟門
各廿有五千以分布齋郎駿奔走執之列正北則闕
焉其西南垣外即廟署位前有門以表循外垣西比
復鑿偏户一意者備執事出入之便也予聞之遺老云
　制祀廟率以親王上宰攝太尉以享太祝奉迁宗
拓置地用色羅上羃帝以黄后以絳所謂至敬無壇
也茵以皐比噐設陶血用血肉以獻上下之樂畢備
此金朝典秩之大槩也國亡巳來汴之宫室毀撤掃
地顧惟兹廟以貯儲淂巋然獨存　皇朝中統五年
夏四月　詔河南前宣撫張子良撤焉以北浮御河
入燕就爲今之　大宫從堂議也據正隆己夘至今
甲子以暦考之適百有六年也識者異之且今𥘉建
宫扵燕多撤汴材其木皆以燕用爲誌今是廟亦復
用燕之故址有数存乎其間爾自有能辨之者夫君
子将營宫室宗廟爲先祖宗胡可以無廟然一廟之
用有不可勝之費今也存亡廟(而/爲)新宫其尊祖息民
可謂恭儉者㦲是廟宋制也按禮經天子七廟太祖
之廟居中三昭三穆為之左右其七主曰壇曰墠曰
考廟曰王考廟曰皇考廟曰顯考廟曰祖考廟月一
祭之逺廟為祧去桃為壇去壇為墠壇墠者有禱焉
祭之不則乃止此三代不易之制也逮東漢变而為
一廟同宇異室耳李唐自貞觀開元后増置九数后
宋因之亦列九卋為十二室而金朝以九帝有天下
百餘年上自景太至扵宣宗不審天興奉祀之日其
間升祔祧出得列扵太室者凢㡬廟何者得祔何者
為祧邪故并及之以俟更考云至元五年夏六月十
一日記
　　　㤗安州長清縣樂育堂記
趙君明叔尹長清之明年政夷訟簡眡其民可教迺
廟垣為數泮宫扵是治學舍植松竹聚書史立教
條率儒生属吏日講授其中雖造次多故未甞少輟
不半載士勤扵業吏循其風禮容文物郁郁可觀十
四年春與予㑹扵京師因以曏所聞為問曰有是
奚足多為然清今為中縣顧瞻岱宗背負河濟
教習出齊魯間在昔距濟南為近邑生徒率就學
府故禮殿序庠之屋庳隘無足稱扵前爼豆弦歌之
　不接見扵閭里青衿之耳目盖有年于兹矣此僕
之所以不敢狃安故常鄙薄其俗勉有此舉也已而
以學記来請甞試論之古之君子以先知覺後知以
先覺覺後覺是天之所責扵我者甚重我烏淂而避
之况有䏻致之資居可行之位尤當急先務也令尹
雖出宰百里寔為一方師帥政之得失俗之善悪繫夫志
嚮所在知先後之序耳人之秉彛惟其物則内具故
好是懿徳此天理均有人心之本然也苟淂其養無髙
卑大小之間故狂而聖愚而明始也致知格物身修
而家齊終則明徳新民國治而天下平由是而觀學
校庠序之教豈小𥙷㢤叔世道微功利說興督責之
令宻士以區區末學苟禄代耕奔走鞅掌扵簿書期
㑹之間我躬不閲遑䘏乎爼豆禮容之事㢤今君以
脩敏之材奮跡諸生間歴事臺省由省䑓而宰劇邑
卒扵簿書期㑹奔趍督責之餘遵　詔條確志嚮務
以徳義牗民力行不倦為樂俾群材長育如中陵者
莪菁菁然而盛可謂䏻也已昔韓潮陽牒置郷校曰
刺史縣令不躬為師使後生無所從學為耻又以飬
育人材為吾君相之事顧天之所責於我者當何如
㢤若趙君者庸知夫不異日得時行志以斯道覺斯
民為天下之樂且儀乎吾見有開必先之兆扵是乎
始君諱文昌濟南人至元丁五歲三月丙申記
　　　　逺風臺記
豐冝門外西南行四五里有郷曰冝遷地偏而囂逺
土腴而氣淑郊丘帶乎左横岡亘其前中淂井地三
九之一卜築耕稼植花木鑿池沼覆蕢池傍架屋臺
上隷其榜曰逺風以為歲時賔客宴㳺之所者韓氏
之昆仲也至元戊寅百有六曰主人邀予來登顧瞻
河山形勢在北則近連圻甸南則逺際河翔東控海門
碣石之雄西眺太行桑乹之勝千里一瞬略無限隔
少湏風翛翛然自太虛中來浸淫乎谿谷蕩漾乎林
野春和明霽微埃不興聲先乎群木之㒹氣欎乎崇
丘之外然後度叢桂入亭圃轉蘭獵蕙泛溢乎層棟
軒楹之間座客欣然動蘭䑓之興暢方外之適披襟
當之曰信乎滌煩臆抒滯思而其來之之逺也余仰
而思俯而歎曰子知風之來邈未䆒夫䑓之淂斯名
扵士大夫間也韓氏自鄅城府君以来孫謀底法以
燕翼子者義則昭昭矣通甫君羙遵誨承志光大先
業􁁅然若父菑之敷播曄然如棣華之相輝泝流㝷
源其遺風所従來逺矣故賢士大夫莫不重其好賢
楽善登兹䑓而願與之㳺由是而觀慈祥豈弟之風
又賢扵人逺甚况兹墅也出而入仕蹞歩扵清朝之
上退而隱䖏偃薄扵山林之下将行義違道存志俟
時無不安適其清風穆如流芳扵後人者又有逺而
不可極之致不然天壤間林泉佳䖏苐欲暢幽情而
滌煩慮何所徃而不可客曰嘻有㫖㢤今韓氏卜築
之意信得其趣而吾子可謂發不言之秘勉其所未
然者焉既而嘱予筆記之因掇前言俾刻諸䑓上以
貽來者至扵風交平疇良苗懐新行之而喜者兹值
杖野人之事故不復云後三日記
　　　　韓氏遵誨堂後記
人子之事親存没兩間觀志由行三年無改為孝之
至况終身而維則者乎燕今為大都㑹世家鉅族飄
輕𥚑䕃華欀非不侈而盛也及論夫居室善而内有
則者韓氏爲足稱長即緫管通甫次即君羙判府予
御史裏行在燕者凢三年用是交好甚欵知爲人甚
詳修身齊家讀書治生禮賔客應外務一以忠信孝弟
爲主怡愉雍睦如賓友之相敬棣華之相輝也過庭
者佩詩禮之嚴居家者無言笑之雜超然而䖏熙然
而㳺方筵多燕衎之娱田野有烹歌之樂以致一門之
内百順坌来昆弟之間言無少間所謂身不求逹而
逹有餘屋不期潤而潤自至予甞獲拜鄅城府君畫
像望之粹然一淳徳君子其嘉言善行無非後嗣可遵
而法者乃知韓氏淵流之深長枝葉之茂盛䟽之溉
之者功加扵前継之承之者復善其後故永年先生
　　　　　　良有旨㢤嘻李唐在前代為盛卋至
　　　　　　　　栁氏為稱首予每讀玭傳求其
修齊之要不出以(忠信為/孝弟為)■至曰此乃食之醯醬可
一日無㢤未甞不撫卷嘆息三復格言万衰俗䫋靡
中而韓氏昆仲亦能以孝悌忠信爲飲食之醯醤揚
令名而顯祖考奉潜(徳/而)彂幽光惟是心不匱至錫類
也如是将見垂芳来葉不獨栁氏專羙扵前史也
秋澗先生大全文集卷第三十七
秋澗先生大全文集卷第三十八
　　　　河内脩武縣重修廟學記
覃懷風土距太行之陽川夷氣淑山水秀麗逺而舒
發於􁐼者爲多故人傑地靈自㫺無荒寒僻野之陋
至元壬午冬前州將劉暉與予同在京師間相㑹肆
談懐衛間勝㮣娓娓忘􁒭因及縣之廟學與夫本末
告予曰廟自宋歷金雖制量邑作當時徙建甚備罹
壬辰雲擾爼豆不遑頼先帥家府爲主張是故已圯
者隨葺堅完者俾勿壞乃以有道王君文玉陳復趙
冝中輩前後顧筦得巋然獨存於兵燼之餘力也非
幸也至元癸酉不肖自鄭秩滿來㱕顧殿廡肖像歲
月浸乆風雨浸剥䵝昧傾藉無復於舊荷薪之責懼
不克舉遂倡帥官庻日以脩治崇飾爲事御史栢徳
孝思又從而賛焉經調官蒲楊彭三明府千年間皆
次第而作新之遂延致學師日誘諸生講肄在其中
復請有司淂麗掃十餘人春秋奠獻鍾鼔鏗鏘禮容
升降盖肅如也㒒之素願雖畢而明徳新民之效尚
未敢議也余曰不然郡縣之政似有緩而急者學校
是也學校者三代之所以明人倫也人倫明於上則
小民親於下其所以關係風化不的然而彰欤若夫
山川英粹之氣氲氤開闔鍾竒孕秀曽無今昔醇醨
之間至扵􁁃飬薄俗作成善類寔庠序基而本之後
之來者復能増崇勉勵以極菁莪樂育之羙異時人
材輩出如近代進士張夢弼郭黻張衮祁文秉趙尚
賔文彩風流照暎一時誠不難矣劉侯曰有味㢤子
之言也請筆之歸而刻諸麗石庻幾有讀斯文而興
起者焉二十年歳在癸未二月十八日謹記
　　　　蘭亭石刻記
蘇門盧君茂之得玉色碑石中断塈酒壚間偶見眎
之乃禊飲序也即懇求淂之予自穉年㽞心翰墨閲
是本無慮十數此帖極清勁有神而不厖雜與定武
石本畧同其背有勑書字塗以黄金光彩尚煥下復
刻祈公字二豈𥙿陵賜宰相衍家物也甞謂二王墨
妙雖片言隻字如寸珠尺璧見者皆當寳惜不可使
混泥沙今一旦爲吾所遇免夫淋洿嚙蝕委弃劘㓕
之厄果神物護持時有授受然耶異時歸來當臨溪
起亭位置璧間扳長史齋新例榜其亭曰右軍且詫
郷賢曰此乃吾王氏真行之祖也庻幾有摳衣而請
益者其扵奎璧兩間不無煌煌者焉但未知在幾年
後耳又諺云室無滯貨不為潤屋矧吾儕以多文為
冨乎然物之堅者莫金石若也兹刻也豈敢保其必
夀抑不敢矜其長為巳有特記焉以付子孺庻王氏
来者能弓而箕之是所謂薪有盡而火無窮之傳也
二十年歳在癸未夏五月十七日謹記
　　　　御史箴後記
此帖閑閑公為師中丞仲安所書乱餘李侯輔之掇
於西臺著間后為義士張伯寕所有至元戍寅因獲
觀扵張隣野家孝純爱玩不巳命子逺摹臨略不失筆
意壬午秋予至京師鄰野子來謁遂及曩之所摹明
日持以見贈墜送之餘僅得百一十八字公之書世
固不少論夫擘窠大書雄勁瓌奇體兼顔蘇而自成
一家者此平生最得意書也予性僻而好古於書學
嗜而不厭故所欲見者每每如意豈歐陽子謂物聚
扵好然耶抑亦有契分故耶二十年癸未夏五月雨
中與子􁡹装潢歸藏春露堂以為書林寳鎮且懌同
志願見之心中議大夫治書侍御史汲郡王惲謹記
　　　　祥露記
先母夫人平峕顧惲讀書作言辭喜見於色曰好此吾
殁且無憾若汝長仍能辦日飯一盂啖我過於䁀餗
荣矣亡後十有四祀方得廩食於官而菽水自供之
養曽不少及苐新婦推代中饋勞者僅六年風樹之
慼其何有涯故每讀文正范公饗若曹之歎未甞不
撫卷流涕也甫十年不幸先君亦捐舘以治命建新阡
於河西郷用明年百五日奉遷二親藁殯於沁曲玄
堂纔開有二黄蝶飛出其先妣柩盖珠露疑綴皛明
煥爛駢羅角結殆寳幢纓絡蒙覆其上且聞清香襲
人觀者異焉天日照臨移刻乃晞嗚呼夫人自巳酉
秋棄飬至是整十祀矣在窀穸間祥見如此恐非偶
然也昔人有夢持炬下入祖禰㼅中識者謂光照光
世之兆兹夢也或有異不異焉今野䕃之氣化爲真
露露膏澤也復聮綴而成雯華意者先妣之徳有幽光
而未彂耶不然將澤及子孫有以文而興𧺫者邪開
先之慶固當有在惲不淂　而知也至元廿一年歲
舎甲申正月二十有八日中議大夫山東東西道提
刑按察副使男惲百拜泣血追記
　　　　均斡堂記
財賦者生民之命　國家之大本也善理者古今無
幾焉自塩鐡事興漢庭諸儒紛紜辨論竟莫能一其
艱在於不傷財而必害民故也濟南漕長趙侯洎其
貳儲君天章過余求扁其公堂之顔遂題曰均斡盖
取孟堅志書之辭也均者使四民常均公有餘而私
不乏幹者所以齊衆度而㧕兼并也二者爲義如此
何古人憂後世之心深且重㢤顧諟新政意若在兹
第不自著者形與跡耳盖甞思之其所以經制於一
堂之上者不過以㢘自澡以静内守而以法外御也
故務雖繁而愈辦羡比常而益増此自然理也異時
揔㑹民賦鼓鬻山海低昻物貨之權佐理軍國之用
従容朝珂籌之以䇿未必不由主静而法以均斡爲
得計而以籠絡爲末策也未知以爲何如二公唯而
退於是乎書以爲記
　　　　逰華不注記
濟南山水可㳺觀者甚冨而華峰濼源爲之冠余到官
八月湖光山色朝夕與對於庭户几席間若無所覩
心有所不在焉然每以厯㞐卑溼爲念或有云堰頭
者乃自昔潨引諸泉入大清之峻口也一鍤之力不
崇朝可徹而陸之常欲一徃而未遑也冷竈節得暇
且寛憲使耶律君邀余暨簽書杜君為兹山逰且㝷
堰頭之盟諾焉逮十有一日遂自厯下亭登舟乱大
明湖經㑹波樓下出水門入癈齊漕渠所謂小清河
者是也汎灔東行約里餘運肘而北水漸㳽漫北際
黄臺東連疊徑悉為稻畦蓮蕩水村漁舎間錯煙際
真畫幀也於是緑萍蕩槳白鳥前導北望長呤華之
風煙勝賞盡在吾目中矣是日也天朗氣淑清風徐
來水平不波鳴絲歌板響動林谷舉酒相属開口而
噱少頃扶腋登岸相與歩入華陽道觀主人方布几
延賔㒒以疾作遽還二君為愀然也至於罔獲陟連
雲絶頂追謪仙之逸駕呌蒼梧之暮雲冨覧江山以
盡㳺觀之羙特閑適餘事初不訝其從違正恐山靈
獨囬俗駕造物者有所靳耳既㱕伏臥舟中怦怦焉
如宿醒在懐殊伊欝也但聞兩舷間風水之聲自宫
自啇拍拍盈耳殆魏獻子之歌鐘石鍾山之水樂也
且念蕐峰之勝樂在近郊因以歩里計之自厯亭北
至華陽院下廿里而逺由水門抵黄臺北渚十八里
而近以葦汀漁箔周折湾淑從城東北阿至艤舟山
家盖且十曲矣峕至元甲申清明前一日也謹記■
　　　　春露堂記
王氏㞐安仁西里有宅一區湫隘近市或者曰宜易
此而就爽塏余應之曰遺簮之求聖人有取焉况■
先人之弊廬乎然歳深屋老枝撑欹側有不堪託䖏
者於是謀為新堂不侈不陋于以藏遺書閟宗器節
序致嚴設裳衣而安寝祭且将砭吾㞐明嚮晦燕偃
息之所乙酉春既落成遂榜其顔曰春露盖取霜露
既降感時思親之義也嗚呼思雽我将從其重乎思
其重念吾親之志也敬其止慮夫不克析薪之荷也
昔吾■先君思淵子握瑜懐瑾經世之志甚逺汔澹
無所營專事於學務為無所不闚要歸適用有爲而
已甞曰吾年未老持此而明吾道行吾志於天下庶
乎開物成務大有見於世不然吾遯則無怍無悶矣
悲夫曽不少施而卒賫志以没至為有為者所惜此
不肖所以仰穹罔極而抱終身之慼也盖吾親之去
日愈逺不肖之受年益深去親邈則子孫有悠而無
宻受年多則氣志漸怠而生不蹶追其逺所以厚來
者之徳也重其思所以勉吾心之述也傳不云乎孝
也者繼志述事之謂也周公善焉是則爲逹孝學也
者學爲周孔而已矣至扵履霜濡露感念歳峕入室
肅焉如覩乎容色之睟出户愾然若聞其歎息之音
齊則見其所爲饗者悽愴怵惕奭動于中是皆峕思
之常君子所之同也後之嗣服者登斯堂讀斯文求
予心之所泊能先其所重而不忘其所常将見堂構
無盡孝思爲不匱矣至元廿二年十月日記
　　　　㷩春閤遺制記
梓人鈕氏者向余談熈春故閣形勝殊有次第既而
又以界畫之法爲言曰此閣之大㮣也􁀌髙二百二
十有二尺廣四十六歩有竒從則如之雖四隅闕角
其方數紆餘于中下断鰲為柱者五十有二居中閣
位與東西耳構九楹中為楹者五每楹尺二十有四
其耳為楹者各二共長七丈有二尺上下作五檐覆
壓其檐長二丈五尺所以蔽虧日月而却風雨也閤
位與平座疊層為四每層以古座通藉實為閤位者
三穿明度闇而上其為梯道凢五折焉世傳閤之經
始有二子掖醉翁過前将作者曰此即閣之制也取
具成體故兩翼旁􁀌俯在上層欄构之下止一位而
已其有隆有殺取其漂紗飛動上下崇卑之序此閣
之形势所以有瑰偉特絶之称也予因念汴自壬辰
兵後故苑蕪没惟熈春一閤巋然獨存昔甞与客三
至其上徙倚周覽雖悵然動麥秀黍離之感且詫其
截嶪壮麗如神营鬼構洞心駭目有不可端倪者至
不藉井幹不堦峻址飛翔突𧺫干青霄而矗上又似
夫鰲掀而鳯翥也予厯考秦漢巳來宫殿之制漢不
復扵秦而唐不及扵漢如未央長樂曽何得阿房之
萬一含元華清又奚敢跂两都之規制也盖天地氣
衰國資民力與林林之材不克取盈而尺度不足其
数焉故也然熈春遺構亦可為近代之傑觀彼騷人
詞客雖稱述賦詠極其偉麗是猶臆說庭章而徒彷
像其千門萬户而巳終非梓匠不能知其規模與勝
槩之所以然閤廢撤巳乆及聞紐氏之説使觚稜金
爵上雲雨■飛舞空際者盡在吾目中矣然不文之
言不足以逹逺因作記以遺(之/鈕)氏者顒世　工師
之良者也至元廿三年冬十月記
　　　　徴夢記
某官真㝎時夢一老人長身縞衣杖而告曰若遇而
祖能識之乎憶祖妣妙清君平時語惲者熟視之為
吾大父敦武府君無疑載拜已迺跽而請曰惟王氏
上卋甞有顯者否先祖曰今濟源陳堯叟祠碑所刻
王姓者即逺祖也切識之時至元庚辰春二月也惲
以是異念之者無時後八年戊子二月韓氏子中西
謁濟瀆託之為求訪果扵司焉端明所撰四令祠堂
記碑脇得元符二年春二月左中散大夫知軍州事
拜謁題名廼陳之外孫王恱名氏吁亦異㢤(題名云/外孫左)
(中散大夫知軍州事王恱奉詔詣靈祠禱雨畢㳟非/堂下元符二年春二月廿九日也刻碑之右肋父即)
(前宋王文簡公曽拜參知政事名夅正字伯中係堯/佐之壻其子誨說夅正坡公所謂清徳之老是亡其)
(二子名諱見/東坡飛白記)不肖平生凡事欲将至必警先扵寤寐
間如先君将殁以翠微節度傳迓召為御史人以牛
刀迎刺扵口断絳陽獄斛律神自牗來告待制翰林
有瑶階叅筆月殿芸香之詠馳奏(中統二年十二月/為都事時事)
行宫有雪漠三更雲輜萬兵之作進讀■東朝夢紫
閣連延龍馬飛翔之異是皆徴眀而不可誣者故古
人論夢心官物之至靈非但藏徃固能知來凡天地
古今之所有無一外乎此而有明晦逺迩通塞之間
此人之所以有夢夣之所以多変也然有直有象有
精有想唯精誠感薄神靈之所告者乃有占而可㣲
是夢也求其所以似亦渉因想盖不肖每以先卋旌
紀寂寥念不去懐者有年今先祖昭告如是此亦理
之必至所可異而重者據其夢而得其實扵二百載
之前若合符節此豈只勞扵想可致而論耶又知吾
先卋神爽雖逺而昭昭矣嗚呼既誘其衷明夫系之
有自所請闕而有待者不知復能鑒佑使遂其𥘉心
少副明靈之精應乎其或亶然是垂老之日即受生
之年也是不可不識至元廿五年春二月九日記
　　　　透月岩記
王子塞向冬蛰不出户者两月適寒曦回燠乗休郊
㳺歩過故人子也鮮伯之居有竒石儼侍堂背銳上
而豊下百竅洞逹大者為巖小者為竇聳者為岑絡
者為脉復形勢之所當出者又皆人意與㑹表裏瑩
㓗渾然天成顧而睨之如華峰半圭髙挿雲表余乃
百匝摩挲襟䄂霑瀆主人因乞名扵余即目之曰透
月巖何其石堅凝篤實物也今玲瓏秀麗實而能虚
䟽風逗月囘伏景氣如神劖鬼刻出竒乃爾誠百中
不一見也主人喜其名佳而物稱明日過門􁃻文其
狀予告之曰昔汝父新中府君熟其平生乆矣爲人
安静遇禮而用和者也甞買一石日與之伍呼為石友
乃臨終曰吾國俗近古不封不樹然我殁當以此石
表吾岡西墓田何嗜好其篤也如是因念昔陸績官
欎林装鉅積以越海鄭璠守象江輦六石以歸秦前
人稱道筆之簡冊非特見其澹僻也正以二賢操履
當蒞官行巳之際以廉静為心由篤實而致輝光之
用者在此而不在彼也吁汝父之志固有慕扵昔賢
今汝能箕裘卋業亦㢘㓗自厲復輦置竒石思継靜
觀之樂因迹以求心庶䏻堅其所已至而厲其所未
至者焉又淂一悃愊無華吏矣不然将以物為玩徒
成䘮志之廦非余之所敢知也扵是乎書以貽之至
元廿四年丁亥冬春節前三日記
　　　　林氏酴縻記
人之爱其物也培植顧護之意必致其曲物既淂飬
榮華茂盛之氣而自與人意㑹理則或然我未之察
耳林氏别墅有酴醿一株自𥘉植至今特二年于兹
戊子清和節予杖而來觀花雖未而根撥枝葉條逹
舒暢盈盈然有不勝其茂宻者清淑之氣霑漬䆫户
間若喜其相遇而與之相㑹也然所以盛者種之非
常一也地之氣羙二也人力所至而不失其飬者三
也一圃之間異卉殊冨而獨致曲于兹者豈饜彼紅
紫而特惜其芳之白且㓗欤近以是花置之露堂西
序晨𧺫将啓户香自隙作陣而出有襲人洞觀之烈
至扵簾櫳之縈拂几席之薫染着莫而不散者數日
且花之爲物香與色而巳若夫香之清郁色之孤㓗
殿春餘而獨開扵夏𥘉者其風流藴藉餘品有不淂
伉且儷者其爲卋之所重而不厭其多者良以是欤
余幽㞐日無事随其隙地亦以㘽種爲樂城中糞壌
瓦礫土之正氣悉爲穢汚所易百植而不一生非獨
余家比比皆是木之羙者爱雖篤力雖至返淂憔悴
可憐之色幸生致枯之歎是知紫庭之蘭不生扵枳
棘之野丹崖之木不産於犖确之丘也必矣又傳曰
苟淂其養無物不長苟失其養無物不消是以君子
悪㞐下流可不慎㢤林君爲人氣勝者也凢一事一
物之作不肯碌碌落扵人後必極其精粹而後已今
年七十有二目明耳聦強歩健啖壮歳甞從侍講徒
(單/公)㳺教其子讀書致身顕逹今也謝其所必爲而安
其所已至者日一逰其圃非特物之爲玩将思其老
而縱心憐天生發之意而明其馨香之德云秋澗翁
喜其如是既與之欵因書以爲記時二十五年立夏
后十有五日也
　　　　清蹕殿記
維衞州太一廣福萬夀宫伏為
憲天述道仁文義武大光孝皇帝赫臨之盛易常然
丈室大起行殿邇天威而貯寵光焉既落成嗣師蕭
全祐以其事上聞賜名曰清蹕全祐將文諸貞石以
傳不朽謂臣甞忝属太史於法得書廼具其本末来
請臣謹按𥘉上之在潜也思得賢俊以禆至理聞太
一四代度師蕭輔道弘衍博大則其人也於是以安
車來聘既至
上詢所以為治者師以愛民立制潤色鴻業用隆■
至孝者數事為對
上喜甚錫之重寳辭不受曰眞有道士也賜號中和
仁靖真人冠帔尊崇之禮前後有加迨已未春
鑾輅南駕次牧之野時師僊㳺已邈
上以隱居所在特枉駕來幸周覧殿廡　儀享丈室
詢慰宿昔者乆之所以欽悒真風懐思不忘且從五
代嗣師居夀之請也及　登大寳復降璽書追寵師
徳有清而能容光而不曜富文學知變通嚮　朕在
潜與之同䖏何音容乍逺冠履遽遺殊用悵然之歎
居夀等以遭際聖明顯異家教其臨幸之榮又為前
代希闊之遇碩惟丈室㒺稱淵躍思丕　御天之構
者念兹在兹継承
詔住燕之齋宫致有待而未遑焉建六代度師全祐
既主法席首以継述先志爲切始克丕建實至元廿
三年丙戍歳冬十一月也桓楹松桷孔㬅且碩藻棟
文欀龍鸞交暎内拱　宸居宸居穆穆中闢應門應
門鏘鏘玉宇𨳩于前方壺翊于後蒼官鉅竹儼侍左
右其宏䴡靖深宛然　帝者之居望雲就日奕奕動
色于以焚修頌禱仰介萬夀無疆之祉其於貯寵渥
廣敬恭報　恩徳而圖不朽者亦以勤矣載顧載瞻
中外咸若轔轔焉如聴属車之音肅肅焉若覩羽旄
之美千古而下焜燿煒煌何啻振　碧霞之孤風為
郡國之盛事也臣以為自昔
聖帝明王崇玄重道以萬乗之尊求一言之要者不
過體尚玄黙企慕真純載其清浄躋民夀域擴充無
為之化耳如軒后訪道于崆峒漢文受經于河上是
也以今方之越光顯有加焉異時史臣有鋪張洪休
揚厲無窮之羙者因蹟以求
聖皇睿意之所在其於斯宇亦將有所取焉至元廿
五年戊子歲夏四月廿有五日謹記
　　　　重修録事司㕔壁記
治有常䖏則視瞻尊而政廼肅此必然理也維衛録
事司自辛亥歲州理復舊凡百草次其司事權寓扵
委巷間逋舎靡有定所厥後官易雷氏私居即爲今
署然敗屋數間而已頽垣四逹泮潦傍浸夏不足以
障炎歊冬不足以禦寒凍公吏勃奚簿案委積執事
聽理者安於湫隘踐居塵泥與鼃黽混殽者蓋有年
於兹逮上郡薛君來蒞是軄顧惟若爾恥狃故習且
有以需焉治之明歲衆務舉下安教條審其信而可
使廼與其監也鮮不花司判趙㝢起廢易故将惟新
是圗上之府允焉於是作㕔事敞後閤署佐幕創架
庫下至吏廡門閭誡飭之石胥靡之所莫不畢具僚
友聽决夏冬爲適安吏曹升降次列有攸叙中外具
瞻一司爲齊肅其材木之用取辦廩餘而甓石工役
等費願言趨事有不期然而然者經始於丁亥之春
畢工於是冬之季凡爲屋十有八楹室既釁薛君暨
其貳㝢史湯瑀踵門來謁載拜而言曰文曜等不敏
猥有營治固爲瑣屑不足以見于後然恐迤乆爲有力
者豪據致虚勞民力官失恒䖏於人心大無所恔幸
憲使惠顧文本末於石將䧟置㕔壁使觀者取重知
改作匪易不致妄有異議予以有味哉斯言也今之
職州縣者丁此繁劇匪朝伊夕惴惴焉奔命共事惟
恐其後故徃徃翹足瓜代知免責而去今薛君等能
以從事餘力改葺斯宇且慮乆有侵于可謂臨政不
苟重民力敬王事心公而慮逺者矣後之來者知政
由是出無匪王事一以公道為心越前政有光又何
患焉苟公心不存徒知居必日葺以爲觀羙之具非
余之所敢知也眀年戊子夏六月記
　　　　扶踈軒記
余構春露堂之眀年循墻種木思有以蔽於外而奥
於内也又眀年衆木欝茂布柯散葉隂暎雖微葱蘢
可恱於是題其軒曰扶踈四月維夏露華湛滋扶光
踈翠曄曄離離徤晚凉而層出媚晴霏而自持鳥交
欣而有託物争妍而見熈我固知吾廬之可愛過客
睠焉亦去之而遲遲客曰今子取陶詩名軒見於外
者如是其安於静而樂乎中者不無意於其間試爲
我道之予廼仰而思俛而嘆曰客何見之晚也秋澗
叟積學四十餘年從仕其間亦甞明其學而行其道
於時矣然方駕而尼盛行自拘吾豈惡彼利逹樂此
閑且寂也天道盈虚時有用捨安吾所遇委夫時運
而已甞誦淵明饑凍雖切違已交病心爲形役深愧
平生之語大有契於愚衷良竊慨慕者焉况復衰謝
不堪丗用有悟言一室嘯傲兹軒之下廼所便尔物
耒即應客去讀書遇事與心㑹輙忻然忘倦其或抽
思雜著旁搜逺紹竟日忘返盖㝷常焉今又厭斁倦
於作為知饑而食困而眠蹣跚其迹扶踈其心任衰
榮之無定樂閑身於兹時騁懐逰目極夫吾之所好
斯亦適意壷觴寓興於草木之意也客曰有是㢤覺
吾清興翛翛横陳於䟽風秀樾之間者且無邊際矣
予乃賡之以歌曰庭下之木日惟喬兮封而植之眷
生意之浩兮軒中之人日益耄兮仕喜巳愠無所関
於抱兮天運如此孰敢咈此道兮偉哉靖節獨立物
之表兮今我何人議論安敢到兮願為擁篲以備三
徑之掃可乎客笑而去於是乎筆以為記至元戊子
秋孟廿有六日書
　　　　萬夀宮方丈記
夫天下之事得人則興否則萎薾而不振此必然理
也萬夀宮既易常然丈室起清蹕行殿越眀年作夏
屋於新宮之背盖所以拱宸居而復師位也方之舊
制一切充而大之其傳度之位賔友之筵淵嘿之室
髙眀靖深燕處爲超然矣既考室廼以壁記來墾維
太一教興於金𥘉始祖垂創顧雖一事而本而末皆
有次第其植根豐末濬源衍派傳無窮於後者惟恐
其不弘且博也逮重明嗣法至創靈章峻僊品有充
類至極者大定一水漂泛無幾再傳而得虚寂堂宇
齋壇刻期而復貞祐之兵燼爲飛煙四代中和仁靖
真人披荆榛掇瓦䃯成難爲易不十年略見完具其
有俟而未侈大者以傒夫後之肯構者焉然顯仁藏
用已胚胎乎其中矣貞常師持守成業而光楊恢廓
之志規模未竟而奪之遽今六代純一師感其如此
思有以大慰先志俾有俟而未竟旣易而必葺者八
年之間一新而改觀誠可謂善維善述者矣異時真
仙偕來華表留語曰吾之析薪也如是乃今克荷者
若爾其至則知欣然顧諟蕩雲光於廣福致　墟於
玉室者尚有重於此者乎然道修爲教有體有用體
雖具而用不彰其爲道也亦以㣲矣嗚呼嗣音而來
者固當惴惴焉以思道生之本使坐有所進則拱璧
駟馬未足為先後之光也至於興建之方資用之費
木土之工主治者㑹計之事兹不復云
　　　　唐中書令贈尚書右僕射馬公祠堂記
予甞道出荏平顧視俗多闊逹膏壤夷曠俯仰控衞
兼齊薄魯海岱之所鎮浸禮義之所漸摩冝其鍾靈
萃秀篤生異人有如中令公者曰山東出相亶其然
乎仍訪公陳迹得遺祠于里之北壞垣敗屋大有不
稱公聲華烜爀於盖代者適去職不遑顕圗略致稽古
象賢微意今年冬郡從事邑人崔君文􁃻予書以掲
公祠他日持歸將丕崇厥構有來具瞻式廓民傚以
為東人光庻幾必恭敬止之義其懐賢樂善殊有属
予心者就述中令公之出處大致且寓夫予之所梗
㮣者焉唐既剗隋亂治具畢張公挺曠邁之姿負詩
書之業寤寐風雲思立談以取卿相及遭遇太宗由
布衣論天下事飛章抗䟽展盡底藴一時劒履鏘翔
何翅百位獨能婉孌龍姿宥宻基命如房杜以佐命就
列先生以機務稱賢至隆貞觀文物聲明之治龍受
之先前後有爀卒全君臣始終相得之分何其盛哉
然向非中郎何之賢心焉休休越彦聖而逹不違則
公之事業烏得施展經綸如是其至者乎書稱邦之
榮懐杌􁂟其原實繋於此信哉故昔之以致澤存心
進賢爲職者未甞不眷眷於斯焉至想見二公風采
歆其餘光邁烈厲衰俗而激頽風者亦以多矣崔君
曰有是哉吾子固當同稱並羙大書特書而巳也至
元二十五年戊子歲冬十一月謹記
　　　　靈應觀世音記(以心感心不然柛當求之於有無/之間)
新樂李氏蔵觀世音像盖宋淑徳尹后家物也李世
奉之甚恪喪乱間失所在一夕見於夢曰吾今寓某
家犨塢中可訪求以歸為物色之獲焉家人疾乞藥
甞得丹粒於杯案間服之者即間於戯其可謂靈也
已釋有經曰觀音大約人罹厄難持誦䖍禱世音以
慈悲威力能觧脫諸苦雖悍夫戾婦莫不信然吾儒
者釋之道𥘉未之學其善惡感格之理且以吾之所
得者明之夫萬善生於心而庶徴應於外又嗜欲將
至有開必先天之所以福善禍滛者只是以理或否
屈而伸之也故一念善則祥風和氣即在於是一念
悪則妖星厲鬼亦在於是彼疾痛率籲而云聞聲應
願濟而度之者所謂以心感心不入諸相而氣志如
神廓然自應者歟不然恐是聖賢立教使人篤敬速
於背悪而嚮善耳若孚誠不立妄意虚想亦釋氏之
所悪也昔有寳菩薩板者重其道子筆也今李氏世
奉尊像如此敬其神之靈也既曰靈有不敢以一㮣
論者如東坡外祖父程公遇蜀亂絶粮困不能歸有
僧十六人徃見之曰我公之邑人也各以鏹二百貸
之程以是得歸竟不知僧所在公曰此大阿羅漢也
歲設大供四公年九十凡設四百餘供然坡跋扵尾
云或曰羅漢慈悲深重急於接物故多現神變儻其
然乎是亦自疑而不敢必也幸觀者瑩鑒畫年深繒
色黯昧筆法極精妙非近代所可及李伯毋孺人王
氏今年夀九十一聦明不衰自少至老供養尤謹可
謂孚誠立而不入諸相者哉至元巳丑歲五月六日
係■先妣夫人靳氏明忌書二本以薦冥福云

秋澗先生大全文集卷第三十八
秋澗先生大全集卷第三十九
記
　　　　重建衞輝路緫管府帥正堂記
汲之為郡其來乆矣自唐𥘉易而為州歴五季宋金
率以防禦節度使來尹治之故其公𪠘制度廣狭視
厥秩夷而不敢越逮■國朝中綂建元之明年陞州
為府前政因仍不及改作加以歳月深土木㢮狭隘
頽弊朝夕視事有不堪其䖏者後二十五年嗣侯荅
失帖木兒暨緫尹耶律漢傑判官常徳継軫來任既
而與相議曰維大府距河朔衝㑹部二州四縣一司
治稱匪易堂則乃赫焉具瞻之地其承宣■王澤聽
断民事齊肅禮容號令約束盡在於是今狭陋若爾
殆非所以恪正事而儼官守也又以品秩等威視堂之
隆殺固不可與嚮也相類於是張皇前規􁀌而一新
凢爲楹三鉅筵東西六㝷有竒南北䆳三十有七尺
髙爽靖深公居儼稱復作左右翼㕔各三楹及增崇
儀閈俾與新𪠘映帶相奐仍扁其顔曰帥正復舊觀
也凢三月告成詢其費曰安取輟公稍以給之越六
月某日命饗於新堂㑹僚佐属吏與郡之士夫粛四
方之賔旅大合樂以落之望之儼然與飛雲傑構相
雄跨矣故老嘆息以謂百年来方覩官府若斯之盛
吁治其可忽也哉而忽而治只在公正從違而巳然
則何爲公事不私之謂也故公則生明何爲正正巳
而正不正者也故正則可大天下之事未有不公而
治民未有不正而格官孰有不順而穆者乎于斯之
際當官者固未睱以清心省事為軄而守正從新何
甞有時不可之聞哉大凢人之心公而有恒徳者苟
事有可為必為之不怠詎肯以歳月去留容其心於
間哉今斯役之作惟其若然故能於共億鞅掌外又
復興滯𥙷弊如此可謂賢也巳既卒事來丐文於余
以邦大夫之賢者方事之以相勉况郷國盛事其敢
以不敏辝於是乎大書于石庸告來哲抑又知公等
必葺之意云至元廿六年歳在巳丑五月日記
　　　　郭氏挹翠樓記
共人郭子忠起書樓于所居之西市以地形爽塏髙
甫㝷丈而有縹緲飛動之勢既落成來丐名與記予
以共為邑距太行東麓連山疊阜映帶囬抱矯首而
觀盡得西南林壑風煙之勝囙扁其顔曰挹翠頋惟
澹僻仁智之樂蚤歳有懐甞從諸賢讀書山房洒洒
然遂有所得如龍門石門白鹿嵬百家岩等山皆左
戒絶觀雖常歷覽而屢至然蠟吾屐而踐其形固未
若支手板而當其氣之爽也若夫積翠横空一碧萬
仭空𪷟霏微騰滋泛潤眷我樓居壷開碧供而又秋
雨霽殘陽暮夕氣轉佳千鬟濕霧主人於畏詠飛鳥
與還之詩誦煙光凝紫之句攬其秀則詩脾儘清挹
其輝則芳樽溢渌至於野風吹来江月引去曽黎明
而巳集喜虚懐之延停吾想夫共之全盛時愛山而
起構者若湧金之麗譙公廨之危榭太師張公之溪
亭丞相蔡侯之别墅其餘䑓亭觀閣層軒曲檻前後
非一雖昔人已非而山川良是嚮之挼藍潑黛争妍
競秀為名家之竒貨供騷客之珎玩者一旦悉爲郭
氏奄去不知一樓之勞之費其将幾何乃為造物所
偏而獨饗者乃尔其冨冝乎釋然而樂興有餘而樂
無窮也因念萬物盈於两間洪纎髙下固云不齊要
其氣體物吾與也𬒳山之丕凝篤實發光輝若然由
家之絫積善行致慶流餘𥙿今郭氏在承平時為衛
之大家丗以藥石為業廼若爾考尔叔秉彜藴秀稱
郷里善人其翼其肯者斯羙具在子今不失舊物能
擴而充之齊其本而大其末與霏霏㣲㣲者日新於
華構之上俾後之來者挹而注之以膏其末光霑而
漬之以衍其餘慶安知方寸之木不髙於岑樓也邪
至元廿四年歳次丁亥上元日記
　　　　秋澗記
山之有澗壑猶人之有量數也苟夷隘以狭人将無
以自處况能物之容乎太行諸山去郡西五十里而
近予甞逺遊西自百家岩東盡靈山北崦並山之麓
深溪鉅澗横斜交絡折地而東鷺秋水時至萬壑潨
澮允猶翕合咸就約束滔滔汩汩迤邐而去或清或
濁無逺無邇不擇細大順受而併容者此澗之量也
至於流潤决壅激而為飛湍旋而為盤渦匯而為渊
渾東而爲細流岩屋以伏其怒巨石以殺其勢就泛
長傾順流逺引溉平田而有秋浮大丕而出谷不致
肆濫横潰使一漫流害注大川而後已者此澗之功
也及其忽焉収潦千里一空曽不少遺用以自潤縈
紆盤折沉深闊逺漲㾗在而流沬空沙尾平而崖涘
峻紛兮交貫矌兮長虚水之去来雖有緩急澗之吞
吐𥘉自若也又類夫含章可貞或從王事無成有終
者是又澗之不有其量之與功也嗚呼澗乎其見用
於秋之時乎予嚮在京師客有善推䇿者甞有所請
渠曰子非王秋澗乎予曰然客曰既云秋澗致用有
在第未之至耳然觀子之流行異時當有東南逺役
大冨厥覧不特泛長江而觀七澤也願子思存乎見
少不自以為多可也是則澗之量數不其容乃大歟
余唯而退至元廿六年巳丑歲秋八月望日記
　　　　堆金塜記
國朝癸酉歲天兵北動奄奠中夏明年分道而南連
亘河朔衛乃𬒳圍粤三日城破以州旅拒不即下悉
驅民出泊近甸無噍類殄殱𥘉星妖下流淇上羣兒
氣吐成謡閧歌里陌間曰團欒冬半破年寒食節絶
人煙之䜟㝷罹厄實貞祐二年春正月十有二日也
時太一度師蕭公當危急際以智逸去是年冬十一
月師自河南來歸睨其城郭為墟暴骨如莽師惻然
哀之遂刮衣盂所有募人力歛遺骸至断溝眢井攓
蓬坡塞掇拾罔漏廼卜州西北二里許故陳城内地
鑿三坎瘞而丘之仍設醮祭以妥厥靈游魂褫魄薤
露莙篙同歸一竁其棘林暮夜之號隂壁枯血之火
熒沉啾寂無復光怪盖因冥薦而脫異滯之幽依道
廕而復坤靈之厚幽冥雖殊存殁兩有慰焉而師之
掩覆仁心於郷梓之義極矣今其封俗呼爲堆金塚
(言人骨乆而/化金石也)每歲清明後一日邦人聚奠以信些孺
本宫爲尸而祝之六代師全祐懇予文紀其事以昭
先徳嗚呼三代而下以智力相角其勢不干戈血肉
而莫之已何天地生物之仁返如是其盭㢤豈周天
之運厄㑹有時中来而不可逭邪豈立極之道仁義
迹熄自取陵遲而然邪豈蒼茫兩間𥘉無関係物盛
而衰自然而然邪皆不可而必也第嘉師生平以道
濟衆力苟可及不忍以一物失所類如此𥘉師既葬
主柘之延祥觀壬辰冬大兵至城下師懲前日河朔
兵兇之慘復以一言活萬家扵鋒鏑之下古稱澤及
枯朽矧生人乎師之謂也向使師遭時得位其仁民
爱物之功豈如是而已耶因併及之師諱道輔字公
弼甫冠嗣主宗教後加謚號中和仁靖真人云至元
十九年龍集壬午竆臘日堇記
　　　　霍岳肇祀記
至元九年冬■朝廷以郡邑鎮山大浸載諸典秩者
所司三載一祀霍岳在河東實爲靈鎮故事每歲以
仲夏土極之日用信報禮昭處度也明年癸酉夏六
月廿六日惲行縣北走霍邑前次洪洞雨不克邁越
翼日抵趙城適嚴祀省牲之夕乃率霍州判官連漢
臣監縣事塔的尹裴國用主縣簿刘偉齊宿祠下将
事之夜霧雨交作既祀之朝隂霾四開三獻禮成冷
風肅然神峯鷲嶺軒豁呈露雖韓潮陽之禮衡岳孔
廣州之祀南海不足以喻其快也陪祀者府兵曹解
禎縣佐史髙政稅監張承慶邑人薛昌齡獄庙道士
李志真興唐寺僧普光執事者吏王庭玉䓁一十五
人遂相與饜飫神貺而退承直郎平陽路緫管府判
官前監察御史汲郡王惲題記從行者閭山張思誠
子公孺
　　　　表忠觀碑始末記
至元庚寅冬予自福唐淂告北歸前次臨安客有以
表忠觀碑為言者字作擘窠大書殊偉麗也詢之馬
御史徳昌如所聞云觀在龍井不十里逺能一到其
下豁先覩為快何如予以長淮迫凍為謝適鮮于生
在坐属伯機他日打一本惠及足矣曰諾既而杳然
明年辛卯秋吾友傳君士開赴官兩浙仍託以取逮
壬辰夏六月傳自杭特令人付来其碑作四巨軸装
潢如法盖亡宋故家物也噫坡書在霄壌間忠義之
氣欝欝然秋色爭髙雖片言隻字不可遺逸冝其世
寳而力致之也故心存夢想求以三歲之乆跨越
江湖至自二千里之逺一且髙堂素壁如天珠河圖弘
壁琬琰對越左右誠可貴也左山云古人不可復作
所淂見者筆蹟而已况公斯文関繋世教令人讀之
油然有忠孝之勸烏可秪以翰黒為之論乎然一一
較之盖印印泥折釵股之法也是月廿八日書扵春
露堂之扶踈軒
　　　　睢州儀封縣創建廟學記
道之大原出扵天以之脩齊治平格非心而叙彛倫
者孔孟之教之功也其為天下通祀冝矣况存神過
化之地乎儀封縣金正大間割考㐮東明三邑地立治
于黄陵之通安堡以古儀城在焉故名攷之儀即春
秋衛之邊邑其為孔輅頓次封人請見之䖏諒無疑
矣兵後縣廢歲王子　國家經略河南移理扵通安
南平城里桒土衍沃民俗便安然官府𥘉創禮文之
事有未遑暇者吾夫子歲時假公舎而釋菜焉其邑
長盛君即議𧺫廟堂於艮方後為風雨攸壊癸亥秋
裴滿君自陳留令耒尹斯邑既告謁顧清廟如是惴
惴不少安乃與監縣奥兀刺等謀曰承流宣化事神
善俗皆我之責吾夫子政之本教之宗也嚮以濟時
行道轍環中國以木鐸而徇衛者屢矣千古而下時
移事在雖眇邈聆遺音而二仲楹奠車聲轔轔肅焉
来格不侈大宫庭将曷以發越奎光致邑人觀感之
深者焉遂與継任火者赤暨僚属各捐俸易爽塏地
於東南􁑈士庶聞風亦翕然響應於是定方中繚崇
垣起禮殿敞神闕下至講堂齋舎庖湢之所莫不完
羙元聖素臣黼座有儼宏麗靖深蔚為東南宫廟之
冠教諭張庭珪等寔董其役君既代之明年尹程亮
簿刘楫嘉其謀作之勤烏可使無聞扵後乃令學直
李攀鱗持状来丐文以紀本末小子惲嚮提憲閩海
道出兹邑親覩斯羙周行慨嘆何有志成事也如此
是可書也因重爲告之曰風化者致治之原人材者
爲政之具人材盛衰民俗淳湡一係夫學校之興替
故前人以庠序爲囯之元氣誠知言㢤我　國家以
神武戡定區宇至戊戌間生聚甫集首閳猷設科擢
賢雋復户役其所以開太平之基者固權輿扵兹矣
逮　聖天子嗣復張皇潤色越　先朝有光如釋奠
具儀禁護著令内而開國學訓胄子庶幾成均遺法
外而勉郡縣鄊社置師儒以揉鄙朴擢用講明條格
甚悉扵明徳新民之具崇尚循誘之方可謂備矣而
任師帥者承宣賛理以副　上之所尚宜何如㢤裴
筮仕𥘉以通國字充胄子教授宜其下車首議教基
敦風俗為本可謂知所務矣尹諱翼丗為遼右顕族
資明逹以廟學一莭觀之知其為能官者某年月日
堇記
　　　　義勇武安王祠記
汲縣縣治即故尉司公𪠘内舊有武安王祠莫䆒其
所始而可見者金㤗和𥘉信武將軍完顔師古重加
修飾昭然禱而荅靈貺也兵後廢撤不存有元中統
癸亥簿聶元擒詰強禦未即厥事假靈扵神已而如
所碩遂即治左復庙而貌之癸未之水又從而圯焉
至元丙戌真定録判劉聚来主縣簿以㳺撃有功田
里頗安不敢居其能越神明是帰遂以起廢為巳任
星甫周神栖像設一切脩而廣之妥靈掲䖍中外交
肅既落成来懇文以紀本末仍表夫神之所以昭昭
者予乃為之說曰忠義者天下之大閑良心者衆人
之素有惟夫超倫逸群之士淂時行道毅然不拔乃
能見二者之用而使後世畏仰愈乆而愈不忘者豈
非公歟公遭漢室傾頽群雄血閧玄黄之際識昭烈
而翊戴之紹延漢基而明君臣一定之分報效曹公
不為利訹以决去就當然之機至氣凌三軍威振中
夏而擅國士之風者此無他不過擴秉彛之良心信
濟時之大義耳公既没其隂相餘烈加扵生者殊多
豈豪傑英偉之氣無時而息加以人心素有聚精扵
此黙相動盪有不期然而然者邪是則公為不没矣
嗚呼其可不敬也夫故百世而下宫㞐血食衮冕而
王冝矣及夫卋教下衰禍福儆動之說興淫祀妄禱
唯知曰我祭則受福此豈理也㢤孰謂神顧而饗之
耶今汝等既新斯宇當念夫神之所以致斯者義而
已吾之所以感神者䏻極夫義之所至則幽明兩間
豈惟感格之理名實俱淂将見簡簡穣穣之福降而
孔那矣俾刻諸麗石以告来哲至元廿八年五月重
午日堇記
　　　　勉齋記
人有不若之耻天下事未有行而弗至者况秉彛昭
融從容扵循勉者乎郎中杜君季眀聞㒒名而喜之
書所著勉齋等篇贈予疾讀數過其脩辭行已一以
經㫖為據有味㢤斯言也誠信道篤持志堅進進而
不畫者也予乃為之說曰夫聖人之道体微而用費
辝要而理奥雖聖賢有所弗知故學之者不措也克
而至扵極愚必眀柔必強書之懋㢤詩之匪懈皆是
也子思子因道述教發越微奥曰勉強而行之信聖
賢之善誘致用自淂之良規也然乏粹羙之姿者不
可淂而勉無資深之志者勉焉而(未/易)淂二者皆具無
致用之位徒勉一躬俾兼善之功不及扵物斯亦君
子之所耻也故傳曰㓜而學壮而欲行之由是而觀
士志扵學不止徒善乃為循勉之極今君懿秉超卓
言慎行敏挺身頽波砥柱屹立逰公卿之門當形势
之途毅然以道義自任不為外物所移日廣忠益思
成具瞻之羙推轂多士以伸兼善之心正以負彊矯
之姿明當勉之理自誠而明由已以逹物其大者逺
者還有功而立致效也為不難将見一拳之石聳泰
岱扵目前一勺之水沛霖雨扵天下是則嚮之思而
得勉而中從容中道聖賢與同歸矣㒒壮年竊有志
扵卋巳甞少試扵用間或勉中思得念天下之事莫
此樂也今行就衰謝及聞伯夷之風振衰激懦耿耿
有不去其懐者因為長歌揄揚吾子之勇且寓夫余
之感焉歌曰安肆日偷衆情之常乎黽勉日強君子
之志乎施之有用斯又古人之難乎矯矯杜君知耻
近勇之倫乎見諸行事而復徳曰新乎牙磋玉琢殆
起予者啇乎行雖衰矣衷或誘其愚乎雖佩玉長𥚑
尚足以利乎走趍也扵是乎書
　　　　終南山集仙觀記
予自壮歲䆠游四方經渉河山大地昔賢遺跡未甞
不仿徉臨望冨覧勝槩而去尚自視欿然者獨欠秦
中一游每聞談関輔形勢漢唐間風聲氣習翹翹褰
裳夢寐長徃今年夏四月有虚齊道人楊姓者踵門
来謁拈香具禮磬折而前曰側聆先生名徳乆矣自
惟何幸於焉淂遇継出一圖示余指似云終南縣重
陽祖庭西南甘源水左由石砦入峪道即陡隂磴山
行二十里而逺抵望僊平淂唐巳耒集仙庵故址山
中人傳云昔有古僊人吕翁者甞學道於此近代有
長生師劉公爱其崦曲幽勝清泉灌木隂湛連壑迺
結茅雲隱畧有興築兵餘雲荒石老無復人迹林光空
翠㬌氣長新當時貧道從三洞弘玄師真侍香重陽
丈室既而以法籙事辝師入山結習修静遂歩上甘
谷東峯不覺適喜曰此吾巢松稅駕之地也乃與方
外二三友道宣聦真輩定居而建其所當奉壇塲神
室等祠歲時清供鐘磬之音隱然山谷間如囬嶺丹
樓諸峯漢洞神湫之境雲㷑動色亦欣吾来盟洞眀
真人祁公聞之嘉其志堅可與有立給觀名曰集仙
至元癸未　皇姪永昌王易其額有玉清昭應之號
經营未已洞口有光人跡踵至復避喧趣静㰸裳霄
逝東入啇嶺廬天柱峯及漫川之青崖徃来逋止将
終身焉居無幾何悮為尺一喚去待　詔　闕下付
以禱尔上下之事自是齋㞐致敬焉感召幽貺呵禁
不祥扈從法駕徃還兩京(者/凡)二年于兹癸巳春䝉
恩復以傳送還本山将行切自揆遭遇明時莫大之
幸越玄門儘光重念山齋寂寥歸無片辭以勒岩石
使後之㝷盟者曷以見住山歲月開先樓觀而雲龕
石室亦曽覩鶴書赴壠鳴騶入谷之賁㢤敢再拜以
記文為請且償先生平時所願言余甞謂道家者流
以淡泊虚無為宗以忘言絶俗為事或者須人為徒
心存濟度如三洞五雷盟威正一等法行符敕水驅
逐疾疫鞭答鬼物使邪氣罔奸兩間其於𥙷助世教
有不淂後焉者方之與卋相遺歸㓗一身稿死山林
長徃而不来者為有間矣故樂為書之楊法諱道謙
蜀之銅梁人號保光子上卋有以進士為巴西令者
某年月日記
　　　　彭澤縣創修二賢堂記
自昔宰彭澤者其麗不鮮獨二賢者至今屋而祀之
在縣西市里者靖莭陶(公/也)其在東門(内/者)唐相梁公也
歲貌殘圯掲䖍斯在盖其髙風義烈上薄雲曰千載
而下大有関扵卋教者然也揔尹周侯諒其如是越
到官之明年既治廟學遂遷二賢祠扵神閍之右作
新宇以合饗之仍榜之曰二賢堂至元甲午春侯㑹
予扵京師廼以祠事相告且曰二公皆宰兹邑行巳
去就有畧不同者先生試為錯言之余曰淵明以長
沙卋胄起而弦歌知其不可而去及宋業漸隆不復
仕進義熈而後止書甲子明見耻臣扵宋豈惟隱㞐
求志抑且勵薄俗而明大義也故綱目以晉徴士卒
之梁公有唐忠臣𬒳讒逺謫志在復辟此隐忍就功
可乆可速蔵噐俟時之意也若二公者考其跡則異
揆其心則同孟軻氏謂禹稷顔囬同道易地則皆然
者是也一堂並祀何嫌何疑周侯曰嘻有是哉不肖
𥘉心固不外此特取正扵公耳今将謁諸公賦詩合
異同而萃全羙幸内翰以首倡題諸萹端㑹帰付之
邦人僤刻石祠下以告二公雖云義起烏可闕其說
焉扵是乎書是歲三月望日記
　　　　克巳齋記
御史中丞崔公作新齋扵私苐中門之内為朝夕見
賓客廣忠葢之所扁其顔曰克巳中外士夫聞而疑
焉盖(以/公)忠亮簡在帝心四方想(見/其)風彩勲名事業無
愧扵昔賢方且孜孜焉汲汲焉致力扵方學者所務
㒒為之說曰天之降大任扵斯人也俾經綸一丗之
事其時政之得失思有以論列之生民之利病思有
以興除之人林沉滯賴之而薦舉奸邪横恣仰之而
紏䋲況辨公私扵事時不同之後論紀綱扵功利競
進之餘是恒䖏乎憂患之域而踐乎囏險之塗矣軄
䑓憲者可謂責之重而任之不易矣自非材徳備具
卓爾千人之英志氣剛明信乎萬物之表偏蔽躁妄
力制嗜欲之私視听云為粹彂性情之正厲忠直而
靡他無瑕疵之可擿既正身而格物先律己而治人
者詎能厭公論而服衆心振清風扵䑓閣者㢤而公
端本澄源之志實有在於此冝其扵聖賢傳授心法
切要之理黙識心通景仰取法有不能自已者惟公
歴事　兩朝乆執臺憲忠君爱物之念若饑渇之扵
飲食當其論列主宰之際犯顔匪躬挺然以直道偉
論獨歩一時曽無顧忌退縮之私固巳循天理之至
公思復本心之全徳矣雖然顔子入室大賢得聖人
為之依歸夙承善誘鑚仰薦信猶不免違仁扵三月
之後矧餘人㢤盖天理人慾只在於公私一念之項
惟致知是期格物知至者動静以察其變朝昬以精
其思乆蹈彛則靡息厥修者方造聖賢閫域故衛武
公年登九秩作抑詩以自警司馬文正存守一誠終
身不易今公既循聖賢治心行已之要道復如二公
貞固自持服膺勿失日就月将豈惟緝熈扵光明将
見與昔賢同歸而不殊矣公以齋記見嘱㒒年衰老
懶扵筆研敢直書臆見姑塞雅命云
秋澗先生大全文集苐三十九
秋澗先生大全文集卷第四十
　記
　　　　傳國玉璽記
粤皇王肇興必有靈貺自甄董生所謂天之所大奉
使之有非人力所能致而自至者此則受命之符如
龜圗龍馬火烏之類是也三代而下視符寳爲重以
守以傳体用大著維大元至元三十一年甲午春正
月辛已御史中丞臣崔或聞故　太師國王孫通政
院倅拾得家以窶甚出櫝玉託憲䑓象胥闊闊出者
沽諸市以物制非常竟不售令取而視之廼黝玉寳
符其方四寸螭紐交蟠四可邊際中洞横竅其篆畫
作䖝鳥魚龍之状即召御史裏行臣楊桓辨其刻文
曰此先秦以藍田璵追琢受命玺也臣彧即持詣
宫府介鎮國上将軍都指揮使詹事丞臣王慶端通
謁投進皇妃御前玉音慰諭賜弊各有差翼日二月
壬午朔金紫光禄大夫中書右丞相臣完澤等率翰
林集賢兩院學士凢十有一人詣　宿閤入賀有間
皇太妃命出斯寳賜諸臣傳觀精彩景氣光動宫閤
翰林承旨董文用等相與稱説曰斯璽也自秦迄今
千六百餘載中間顯晦固為不常今者方　皇太孫
嗣服之際弗先弗後適當其時而出此最可重者蒙
宣勸而退臣惲　復考其近而明見者按金集禮云
玉璽一十五面俱得之扵宋内受天璽者宋紹聖間
淂之咸陽段氏當時命禮部翰林太常寺官考驗實
係漢前傳璽遂以禮祗受金亡莫䆒其所在今之所
進其文章制度玉色校集禮所載即此璽也昔晉見
麟璽扵江左唐淂賜寳扵崔侁事出惝恍傳疑後人
元帝猶藉之以中興代宗尚因之而紀號俱未若斯
璽實前代有天下者之鎮寳應運呈瑞不渉誕妄非
人力所致而一旦自至意者上天申佑奉而大之赫
爲　新朝受命貞符昭昭矣抑表夫暦數斯在開邦
家無疆之休者光賁前古矣稽首嘉歎於皇盛㢤臣
惲自惟軄叨詞舘獲覩非常老眼増明不為不幸可
無文于後遂綴緝本末用紀大瑞翰林學士嘉議大
夫臣王惲堇記
　　　　𬞞軒記(并銘)
安君世有雲中人父善甫亦佳士世有前進士舜臣
李公門(情/性)姿善淑言貌謙撝早歳讀書不樂仕進壬
辰後徙家大燕今㞐文明東里有宅一區軒楹外隙
地寛閑分畦種𬞞日以為樂友人過而以𬞞名軒既
次秘監新泉(即楊/武子)篆其扁又求秋澗野老明其心因
為之說曰貧家𬞞食當米秉之半此正詩書為業𬞞
淡自娱者也傳有之糓不熟曰饑菜不熟曰饉我有
㫖蓄亦以御冬𬞞之為用夫豈小𥙷者㢤然夫子(以/吾)
不如老圃辭而闢湏者何盖君子為學志其大者逺
者遲逰聖人之門以是(焉/為)請(矣/其)志之所尚故也大要
士之䖏卋随其窮逹本末先後為淂昔汪氏以人嘗
咬淂菜根百事可做胡康侯為之擊節歎賞
謂大夫士不可使不知其味斯民不可使有此色此
固大人之事但二公為之一轉語耳又比年耒士夫
例有别號未免封已飬髙鮮不以清羙自衒如以終
南為捷徑指少室而索髙價者徃徃有之恬不為怪
至扵飰䟽飲水曲肱自樂庶幾顔氏克巳之功将何
不可者㢤扵是書以為記乃為之歌曰翻翻庭􁎐雨
露濡兮秋髙氣嚴碧雲腴兮夕掇朝烹供吾用兮日
費万錢䁀食重兮一𬞞餬口吾儕分兮既不知食肉
之多憂余胡為之遯悶兮咀嚼飢膓出竒䇿兮不致
蒼生有此色兮歌闋而去
　　　　漢大司馬博陸侯霍将軍祠堂記
蠡吾治城西北郊有漢大司馬霍将軍遺祠俗相承
即侯之故封考諸傳注博陸郷名軄方載博野本蠡
縣地居博水之野故名終以陵迁谷変疆理蒼莾有
不敢摭實者然以地形相度今之博野安知非漢郷
之博陸乎廟權輿莫䆒何代以信傳信必有所自至
元十七年予按部次州来謁祠下荒壇喬木宛在目
中老屋庳漏不障風日過客惻然心魄動盪疇為神
睨而碩之邪因属守以義𧺫廢具邦人瞻吏諾而退
逮三十一年甲午予承乏翰林省左署郎官劉源郡
人也以東曹掾徐鳯来告曰弊邑霍侯祠耆舊某軰
今易而一新内翰幸不忘乆要尚恵一言庶免夫旌
紀寂寥之嘆盖甞論人臣以道事君身名俱全克始
克終者世難其人三代而下能膺斯任者惟将軍為
然将軍諱光字子孟早以大忠至謨見知武皇及其
受頋命付後事至擁昭立宣罔辜所托班固論賛雖
殷之伊尹周之姬旦𥘉不是過誠㢤斯言也所謂伊
周者為天立極為生民永命為萬丗開太平是也其
生則若爾其殁也與草木同腐豈理也㢤且匹夫匹
婦以一節獨行表見郷曲尚能感激後賢尸而祝之
扵社况將軍乎然神即人之心也誠敬所在乃神心
之所在今郡人業新斯廟歲時䖍享因誠起敬如見
風采其為神昭鍳也審矣若曰修復故事敬共神眀
必獲禮扵下執事此則神當然之理吾不當以是心
徼之扵冥冥也至元甲午歳上已日翰林學士嘉議
大夫王惲謹記
　　　　趙州栢郷縣新建文廟記
三代治民之具随時更易百世而下惟學校存而不
廢盖所以明天理叙彛倫止民扵至善之地故也况
在今日有尤不可後焉者維趙之栢亭本漢鄗邑地
隋縣焉宋金以劇稱板蕩耒官府生聚日就完羙唯
吾夫子廟宫鞠為茂草者有年于兹迨中統建元之
明歳監縣事蔑都令馮仲德佐史路彧教官范天祥
䓁相與𧺫廢方経理間或者謂廟基迫亭傳雑民㞐
囂湫卑隘孰謂神一日㞐此乎扵是輟作徐議至因
循閱三十寒暑當至元壬辰新令劉君因前政経營
緒餘謀扵僚吏暨邑中耆宿治城東南􁑈作新廟
而遷之復構講堂扵後俾肄業者有常䖏越是年秋
仲上丁尹率寮属諸生釋菜而落成之鍾鼓具舉籩
豆有踐威儀升降肅焉煌煌邑人聚觀拭目興嘆僉
謂吾尹起百年之廢一旦頓還舊觀勤亦至矣其可
使無聞扵後廼以某走京師介國子司業王君搆以
學記来請余以司民政者能以學校風化爲先固喜
聞而樂道之甞讀漢志論十五國之風氣剛柔緩急
類雖不同在聖人設教作新必因材爲篤致諸中和
而巳然精強多感者易爲化底滯不材者難爲功嚮
甞提憲朔南屢至兹邑觀其土壤瘠沮且當南北衝
要民之奔走供役勞止備極勞則思思則善生此人
情之常也况趙之風聲氣習𥘉不異扵古爲守令者
冝知其俗之易牗乃從而振徳之則前日弹絲跕躧
悲歌慷慨之俗将見強仁慕義攸興而不自巳者皆
是也教基既立道由是生異時風俗丕易人材軰出
而曰此權輿扵兹不亦善乎匪然司牧者以應上虚
行爲心士子者不以進修為實務其堵而宫之者作餼
羊告朔之所吾不知其可也至元三十一年嵗在甲
午夏六月十有九日謹記
　　　　崇玄大師榮君夀堂記
先妣夫人靳氏系出安陽永和里不肖亦甞提按兩
河相即臬司理所故知鄴中人物風俗為頗詳聞之
姻戚間女冠榮錬師者志行修㓗祭醮精嚴以道價
重一方逮接際千儀方頥烟目緑髪童顔風度飄
有出塵之想
也大徳丁酉予方供軄舘閣師寄示西溪紫山傑作
以夀堂記文見属且曰翰林先生文學名德與二公伯
仲間尔儻遂所請貧道藉之儘不朽矣二公之文載
四披讀其稱揚與向所聞見而知者脗合無異今二公
巳矣其文章氣節尚可振衰懦而傳無窮淂簉名其
列固所願也乃為筆之師諱守玉相之農家女自㓜
貞静視紛華泊如聞道家言喜之國朝甲午歲中虚魏
大師以全真學主盟彰徳之修真觀時師方齠齓出
家徃事焉既笄經明行修披戴為道士復研精正一
科式法籙号稱習熟至元乙亥嗣主觀事師淵黙内
修聲光外著一旦責當弘演主張是者甚力貴族豪
宗欲謝愆過而資冥福者藉師修净期於對越感通
故召請者無虚日法契㑹合風動逺迩學徒踵至信
向者聿来廼光昭先業擴充増飾截然一新御史中
丞西溪王公為述觀記稱師興縁弘教落落自拔有
壮夫不能及者又蒙掌教洞明真人與進授之崇玄
師号年踰六秩特構静室扵焉棲息晨𧺫理玄務課
學者畢焚香垂簾痛自滌除湛慮澄心審物理之自
然悟道體之不息燕䖏超然而虚室生白矣容齋總
尹夙承摩拊仰挹真風榜曰信齋紫山憲使勒銘扵
石表夫志道力行終始不渝之確其為名賢賞識如
此師之志行愈昭昭矣大徳戊戌夀六十有八乃营
是堂為他日復真寕神之所道俗咸謂師山川炳靈
道徳藉潤振清風開後學纂懿流光方期福壽未涯
何遽如許也然人生而死猶晝之有夜寓形宇内同
㱕扵盡此理之必然也今師不為虚誕荒唐之說所
惑能以生死外形骸追蹤曠逹以理自勝較夫烹煉
呼吸期扵飛升不死昧理乱常僥倖萬一者可謂賢
也巳年月日堇記
　　　　大都宛平縣京西郷剏建太一集仙觀記
金源氏㷩宗朝一悟真人蕭公以仙聖所授秘籙剏
太一教法扵汲郡悼后命之駈逐鬼物愈療疾苦皆
獲應験事蹟惝怳驚動當卋一悟傳之重明大定間
召住天長觀甞入禁中論道稱旨寵賜甚渥三代虚
寂師以道價凝重一時泰和四年太極宫𥘉建命師
主焉其四代東瀛子即祖房孫諱輔道師人品峻㓗
博學冨才智士論有山中宰相之目　大元壬子歲
應　丗祖皇帝潜邸之聘占對稱　㫖　上以有道
之士特隆禮眷賜號中和仁靖真人寳冠錦帔副焉
及登大位中和已仙去玄談粹宇有不能忘者
詔五代度師㞐夀至京師特建琳宇　敕額太一廣
楅萬夀宫命主秘祀其香火衣粮之給一出内府逮
今承化純一真人全祐継奉祀事十載間以受業者
衆國之經費曰廣堅辭廩料至于再三有司上議禱
祀重事供給所需不可闕也全祐謙撝之請亦不可
違也良田菓植隷大司農者量冝頒賜置爲恒産遂
賜順之坎上故营屯地四千餘畒復慮未臻豊贍元
　改号歳七月載生明之二日　上御神德殿平章
政事領大司農臣怗哥等言宛平縣京西郷馮家里
隷農司藉栗林叢茂川谷間以株而計者約五千數
若盡卑全祐庶幾資廣道廕永昭祀事　制可全祐
榮𬒳　恩賚乃自諗曰吾道家者流清心繕性歸㓗一
身何以仰荅恩私有廣開福田朝香夕火祈天永命
介求多祉而巳明年丙申春相栗林隙地重崗環抱
主峯面其北下砦寒泉泓澄碧㶑旁地衍沃可引灌
溉既奠厥㞐中搆正殿三楹像事玄元九師祖師真
官二堂位其左右前翼兩廡下至寮舎厨庫莫不備
具(四/周)繚以石垣前啓玄門榜曰太一集仙觀工既訖
功以不肖猥同井閈且承乏太史求文諸石昭示來
者若稽載藉如元魏之㓂謙之李唐之司馬子微皆
以道術昭著顯蒙寵賚史臣屢書特書于以見山林
處士禆賛治化延昌䁀祚不以獨善為髙時君丗主
欽挹真風優加禮遇不以崇髙為大千古而下光賁
簡冊今純一師操履貞固精嚴祭醮至蒙　兩宮眷
顧而圖報之誠惟恐不及是觀之建特其餘事耳其
感遇之盛與前卋同談而共羙者矣是可書大徳元
年九月望日記
　　　　隆福宫左都威衛府整暇堂記
元貞二載秋八月隆福宮左都威衞府𧺫堂扵肄場
中央度冝面势不侈不陋于以簡閱車徒角較伎能
秉號令而觀威武焉既落成榜之曰整暇佐幕張浹
盧愷奉威衛王公之命以記文來徴甞聞公之選帥
率府繕修戎政桓桓﨣﨣蔚有成筭若夫營壘雲横
耕屯繡錯儲廩實而豊饋餉建警樓而謹朝昏歲時
都試申明節制旗斾精明鼓角清亮坐作進退又為
餘事至扵醫藥有局更休以時宣暢恩威撫養士氣
以之宿衞■宫闈扈從廵幸肅将斧鉞中外辨嚴其
趍事赴功士卒輯穆優劣得所自非老臣宿将謀畫
素㝎視若無事者其䏻如是乎可謂既整而且暇矣
頋老生常談安䏻彂越其梗槩然有文事者必資扵
武備而武備者所以昭乎文徳也㒒雖耄尚䏻效一
辭扵尊爼間盖天下之事曰輕曰重皆有體用明其
體者必致扵用又古之君子不足其巳至貴乎善推
其所為以極經濟之羙今公以重厚英偉之姿膺瓜
牙委寄之任罄殫忠勤夷險一節智慮精深有古良
将之風砥勵廉隅挺士君子之操寓軍政扵國容迪
師中之貞吉冝其特蒙■睠倚有謀猷克壯曉暢軍
事之喻所謂明其體而淂效用之實矣推而廣之兹
惟其時霈洪恩而釐宿敝只在從容一言之頃俾内
外諸軍汰冗濫蘇彫瘵極精銳而伸欝抑咸若兹軍
之整暇輔助文治固太平不抜之基億萬斯年實顒
顒属望是則兹堂之構豈特整暇一軍而巳㢤雖晋
楚名卿賢大夫復出優游戎幕相事機而措時冝恐
不易吾言矣使榮禄大夫塔刺海資徳大夫中書右
丞王慶端昭莮大将軍阿刺不花其貳武徳将軍完
者廣威将軍堇守敬曰武徳将軍曲失帖木児信武
将軍張智榮實簽其事詳書其僚佐之姓名者見稗
賔之勤謹興造而重事功也大徳二載龍集戊戌堇
記
　　　　青巖山道院記
衛奠太行東麓山形迤邐自南運肘北闖其間峰巒
歘断如巨靈𥘉闢望之儼然而巉秀者蒼峪也循峪
北騖越蒼池山愈深愈雄峻可爱泉溜益清而駃望
東北行約十餘里抵青巖山足嵓壑尤羙四顧皆崇
山茂林列峙環拱其東南有洞府軒豁層崕上寛廣
丈許邃四五十歩其中泉水泓澄深叵測春仲二日
洞出光怪恍愡泓水湧溢漂浮塵滓潨㵼山谷間者
一晝夕歲以為信俗呼曰水簾洞山藉之以清物資之
以潤清潤之氣不特散而為㷑霏翠靄欎而為良材
靈藥銅鏐玉石之羙必有卓異幽隱之士炳山谿之
英靈増景氣之勝㮣如廣施神志存隱䘏隂主蒼嵓
唐甄濟隱㞐兹山至逺迩化服分死完莭不汚禄山
近則四僊清修道行留頌委蛻不謂之炳靈增勝可
乎洞側道院即四仙棲遁遺址山空人去石礐雲荒
獨一殿巋存至元三禩為全真學者李志和始跧䖏
石磕以修復為已任剷崖堙谷展托庵地除梗𥙷罅
夷為坦陸重構玉帝殿洎東西兩廡山靈位聚仙亭
下逮庖湢門屏以楹而計者三十數仍改瘞四仙鎻
府中綂𥘉元大一五代師居壽奉命投龍牒玉簡
　　之對以昭景貺厥後闔境旱暵郡長吏来禱車
甫旋軫甘澍􁌍霈逮志和修復増宏郡民於水觱沸
曰少長畢集願伸瞻禮廼盛為儲偫人具醉飽而歸
扵是蒼峪勝蹟靈奕一方而逰觀嬉樂亦復承平之
舊(府/僚)豕韋國井君徳常嘉師勤瘁為主張資藉者甚
力及來京師復以興建記文為請予郡人也不敢托
衰老辝切甞讀金蕐洞天記中土山林名勝不載扵
仙藉者尚多惟蒼峪為天脊左戒奥區去郡里餘一
牛鳴危峰疊嶂環遶郛郭䃲礴風烟秘藏靈異幽隱
之士代不乏人亦洞天不載之一也由志和擴而大
之(其/名)固亦佳矣然以遺跡攷焉尚有未盡者仐廣施
有廟四僊紀行而甄公大莭雖傳卓行於唐史彂幽
光扵韓筆在山中故事獨乏旌記子歸能屋而祀之
俾後之㳺居者灼知景慕審夫出䖏大義所在以之
勉志莭而礪薄俗則子與志和名跡附麗前賢共兹
山而傳無窮矣井君曰唯大徳龍集巳亥上巳曰堇記
　　　　創建伊洛五賢祠堂記
大徳丁酉春洛陽薛君友諒即邵氏安樂窩故址𧺫
祀屋中設康莭迁叟明道伊州横渠肖像庸致歲時
香火之奉榜曰伊洛五賢祠神嵩清洛光動户庭明
年秋來京師属不肖為之記廼告之曰二帝三王脩
已治人之道待孔孟而後明立極垂憲貽則無窮不
幸厄扵秦雜扵漢歴六朝隋唐雖有名公碩士間作
迭出其氣量足以恢弘至道闢除異端奈智識不䏻
盡窺聖賢要奥擇焉不精語焉不詳又局夫章句文
辝之末乱以功利禍福之說故學者汙漫支離莫知
統紀時則有衛道之士而無傳道之儒陵遟至扵五
季其斵喪可謂極矣伊洛諸公奮𧺫百卋綰持道樞
探窮淵源克紹絶學内有以䆒聖賢規模之大外有
以脩踐履節目之詳故孔孟之教復明斯文得㱕扵
正後學知所適從盖二百年扵兹矣然科舉利禄之
習既乆遽未丕変以極夫功用之至伏遇我
卋祖文武皇帝資挺上聖運啓休明崇尚儒術尊禮
賢俊扵是許竇王姚諸公宗伊洛學陳說孔孟立極
垂憲之教以致二帝三王所以修已治人要道盖巳
収明徳新民殊効扵中綂至元之際今内而賛助經
綸外而佐理政化多前日執簡傳經之士推原本自
則伊洛諸賢發明維持之功不為鮮矣雖配享學宫
天下通祀可也况二程丗家河南康莭迁叟横渠聿
來胥宇相從至數十年之乆聚精㑹神推明討正莫
匪脩齊治平之方性命道徳之理至扵談笑遊衍亦
皆格物致知之餘篤志力行清修苦莭專以移易風
俗勉勵學者為主今讀遺書按故迹其英邁純粋氣
象尚可髣髴復廟而貌之俾向之景仰髙風者足以
致其誠懇今而後瞻拜清光者可以感其善心尚何
俟贅兼陋扵其間㢤敢以不敏辝友諒曰昔潮人修
韓文公廟東坡有碑南雄起三先生祠晦庵作記謹
歲月以示來者不為無例曰若扳援昔賢則不肖年
迫衰老懶扵筆研又瞠乎其後惟友諒先丗為治中
名士其讀書慎行名簉仕版可謂不墜箕裘矣前任
常徳府推復九賢祠今又剏兹宇庶㡬有意扵脩巳
治人者非特徼取羙名而已也是不可不書大徳戊
戌歲冬十二月臘日記
　　　　汴梁路城隍廟記
汴梁之廟事城隍神其来尚矣壬辰兵後廢撤不存
河南路兵馬都緫管劉侯福大懼無以妥靈掲䖍曰
事神治人守吏職也可偏廢乎扵是相新昌里爽塏
地西南二方界以通衢劉侯私第隣其東北則抵居
民萬氏廣袤餘七畆繚以崇垣中起正殿像設有儼
前敞臺門扄閟嚴粛左右則環齋搆室敦請女冠孟
景禮向妙順朱妙明軰相與住持夤奉香火景禮四
元宗獻之女童丱入道以䑣𬋩之懿資膺黄冠之妙
選享年八十有五無疾而逝妙順亦出各家深賾玄
理觧属文辭與孟同年仙去景禮臨終貽属妙明曰
汝等祗嚴修㓗善守廟祊母負劉侯付托妙明唯曰
敢不敬承誨音歲甲辰劉侯命侍人周氏韓氏披戴
禮棲雲王真人為師訓周曰妙元韓曰妙温與妙明
為徒侣所需衣粮皆出劉侯資給妙温妙明俱夀臻
期頥相継蝉蛻既而劉侯第四子保㝎路緫尹某卒
夫人徒單氏痛伉儷之中睽感榮蕐之易歇聿來栖
跡法號妙真道俗咨嘆祠宇為増重焉妙元洎妙真
罄刮粧奩資藉刻苦撙莭遂重修正殿臺門創建獻
廡子孫司及道衆寮舎齋厨輪奐一新蒙洞明真人
人稱賞加妙元以純貞素德散人之號今年登七秩
日誦五千玄言為課朝(夕/焚)頌祝　聖人夀願天下安
鶴髮童顔精徤不少衰復慮興建本末不䏻昭晣扵
後走書幣亰師求記扵秋澗翁予䆠逰大梁者屢矣
故國遺跡亦嘗周覧今雖衰老忍無一言載名其間
謹按祀典陽氣升而天神降地道肅而人鬼出自邦
國逹扵臣庶家祭秩切近者社禝五祀而巳城隍神
𥘉未載也丗說秦功臣馮尚見夢扵漢髙帝曰奉天
帝命與王知領城隍隂事雖儻怳不可致詰然自漢
訖今遂為天下通祀社與五祀雖有常尊當時用事
莫城隍若也况汴梁為六代都㑹四方湊集城池盤
礴衢陌交通人物號稱繁夥精英之粹集晝夜開闔
死生變化幽明兩間其有神為之主司也審矣夫城
隍地道也古人求神各以其類今俾女冠主其祀事
冝矣傳曰西子蒙不潔則人皆掩鼻而過之雖有悪
人齋戒沭浴可以事上帝言誠㓗可以感通神明也
如景禮妙明妙元妙真等咸出扵詩礼名家薰膏鼎
族清修道行敬㳟神祇致廟貌完固闔郡瞻仰雖其
誠篤致然亦由神明有以護持者哉而推源本自不
忘劉侯經始之勤是可書大德三年十二月吉日記
　　　　真常觀記
大都南城故冝中里真常觀為全真學者重玄子樊
君所建也惟全真教倡扵重陽王尊師道行扵丘仙
翁逮真常李公體含妙用動應玄機通明中正賈重
一時可謂成全光大矣重玄子自童丱受業焉資爽
朗嶄然巳露頭角由是日獲承侍聴其諄誨仰其髙
風神志灑然春融蝉蛻與之俱化玄覧暇詩章篆隷
亦時習之既壮辭逹體要與事物接(無/所)凝滯衆以不
凡許之(真/常)師嗣主法席委掌資用出納明㑹計當巳
無私焉師為稱賞曰財賄衆所貪淂今逺疑怨不為
行妨吾將大有以卑之時　朝家欽挹真風所在宫
觀相望和林都㑹地獨闕焚頌之所乃選充道録俾
張皇教基供奉　闕庭雖越在風沙數千里外慨然
命駕曽無難色至則潔已應物通変無方致宗風弘
演王公貴人為之尊禮主張蒙　中宫賜金冠錦服
俾降　御香扵燕都師真紀堂殊光顕也庚戊間真
常真人洎十八大師光膺寳冠雲帔下至四方名徳
亦獲紫衣師號之寵改觀為宫周旋之力為多継奉
旭烈賢藩教㫖提點彰徳路道教事逮誠明真人嗣
教念其耆識殊顧眜也晚莭退休與時消息至元二
十二載易張侯故第為幽棲所榜曰真常觀示不忘
本也崇堂為殿下至齊厨庫廐修治完整復置𬞞圃
一區負郭田二百畒資給道衆乃洒掃㳙㓗廣植花
木使境趣靖深日端儼丈室炷香撫琴客至問何為
曰吾方疑神坐忘與造物者逰凢徃来者皆一時名
公如李敬齋趙虎岩翰林王慎獨左轄姚雪齋鹿庵
王承旨少傅竇公冀國王公爱其風度才識締方外
交太史公曰視友知人亶其然乎元貞元祀正月五
日師晨興召門弟子齊道亨劉道安付以後事怡然
而逝閱丗四百五十六甲子寕神扵五蕐山僊瑩道
亨純直有持守祗承遺緒朝夕惴惴増飾固执惟恐
失墜掌教玄逸真人與其進署宗門提點加冲玄師
号一(日/介)劉道録文甫請述觀記予僚契雷若齋與師
昔同郷校夤縁有一日之雅且重劉請勉為件右切
(有/所)感焉乃為之說曰二氣氤氲五行儲精長材秀民
無卋無之弟學以致其道行以效其用功成名遂者
幾何人斯當金季俶優綱常文物蕩無孑遺其時設
教者獨全真家士之慕髙逺欲脫卋網者捨是將安
徃乎甞䆒其說不過絶利欲而篤勞苦推有餘而貴
不争要㱕清净無為而巳如重玄子扶翊道紀綜覈
玄務公材吏用藹然見扵脫頴㳺刃之外其妙固翩
翩而獨征托遺響扵髙風者矣然推本原自信其良
知良能耿耿有不可掩焉者不謂之長材秀民可乎
向使率性以明當然之理務學以廣通変之方列周
行握事樞以投功名之㑹樹立巉絶恐不如是而止
也撫卷懐人爲一慨惜師諱志應字順甫出平陽汾
西䆠族自稱重玄子法号淵静通虚大師廣陽之真
常麗澤之靈郁皆别舘也仍爲門人作望思歸来之
篇其辭曰瓊芝峨冠兮青霞襞裳逺引髙蹈兮與道
翶翔至人出卋兮化現無方驂駕䳽馭兮力振玄綱
仙逰有恨兮門人涕滂蓬莱東望兮雲海茫茫松桂
輪囷兮欎欝其芳偃息有室兮燕䖏有堂仙標彷佛
兮誨音琅琅師今不見兮莫知我傷宗風通暢兮羽
流有光神逰故山兮隂儲吉祥倒景遺照兮土苴是
揚庶幾蕐表兮歸来之章
　　　　故翰林學士紫山胡公祠堂記
紫山胡公捐舘之三載彰徳監尹脫里不花暨廉訪
使完閭與郡土民詢謀僉同乃像公扵治城西郭别
墅之讀易堂于以掲䖍妥靈致歲時香火之奠諗不
肖交𣢾知平生詳請書其事扵石酌量契義不敢以
衰耄辝夫士有生無聞于時潜徳幽光發越于後盖
行義立言曠卋而相感也亦有冨貴薰天振耀逺迩
卒然傾謝磨㓕無紀豈徳薄用鮮無可稱述而然邪
若夫其生也爲人所敬慕其沒也致人所懐思至衡
於志慮見扵羮墻非人品峻絶事業顕著盛徳至善
感格人心悦而誠服有不可忘者安能如是㢤紫山
固名士才大夫佐理扵朝讜言直論不屈權貴作牧
名藩吏畏民爱治行為諸郡最擢任風憲擊奸發伏
褰衣具瞻有風動百城之目其臺閣之清規幕府之
公論固在也曰并汾曰齊魯遺爱善政亦不忘也而
扵郷郡未甞臨涖仐像而事之余𥘉甚疑既而淂其
說焉金季喪乱士失所業先輩諸公絶無僅有後生
晚學既無進望又不知適従或泥古溺偏不善変化
或曲學小材𥘉非適用故舉世皆曰儒者埶一而不
通迂闊而寡要扵是士風大沮惟公𧺫諸生秉雄剛
之後徳負超卓之竒才慨然特逹力振頽風志大學
致實用笑談議論揮后流俗文章氣莭振蕩一時其
見諸容度事業者皆仁義道徳之餘剛明正大終始
一莭追配昔賢矯革時弊故天下翕然想聞風彩皆
曰𬗋山學備四科望髙一卋真豪傑之士争先覩為
快况二侯與郡士民執經傳道質疑請益獲親炙而
為矜式者㢤没而配社尸而祝之援例祀典其誰曰
不然若以匹夫而作百卋師一言而為天下法論之
振衰激懦屹砥柱之孤標回狂瀾扵既倒清風之所
激徳澤之所及霑丐後學多矣是則係斯文之盛衰
與士風之輕重非相人所淂顓而私也雖然二侯出
貴族世胄樂道而自忘其势尊賢而䏻知所宗昔鄒
孟氏譏列國諸侯不䏻尊賢廼曰貴貴尊賢其義一
也垂訓深矣後卋之監牧實古諸侯今二侯取法聖
賢扵千載之後行古昔所不䏻行其賢扵人也逺矣
豈止如是而巳後之讀斯文者将有所興感而取法
焉公諱祗遹字紹開自號𬗋山磁之武安人由中書
郎官厯河東山東按察使濟寕揔管仕至翰林學士
太中大夫大徳五年歲次辛丑清明前一日記
　　　　胙城縣廟學記
國之将興必有世徳之臣儷景風雲戡定屯難賛敷
文徳共致太平故孔子曰如有王者作必世而後仁
鄒孟氏亦云所謂故國者有世臣之謂也信㢤言乎
惟昨邑金末城冝村渡行河平軍事以扞禦兵衝既
而國朝帥臣撒吉思不花監緫五路兵蹙蹂餘燼友
而拔焉駐軍守據迫金主東走睢陽斫營夜閧竟殁
死城下先是公父㮶只秃魯花以萬夫長将選鋒圍
困大名中流矢而卒迨金亡■朝廷追録載世忠藎
賜夫人楊氏世封户扵胙孫不闌奚實嗣其後雖州
遷而縣其故家遺風餘俗固在也當金末危急草創
際爼豆之事有不遑及■國朝甲午歲漕使宗亨肇
建禮殿三巨筵壮麗翬飛爲諸路冠後三十五載尹
劉庭撤而新之復起明新堂扵後其䑓門賢廡尚闕
學舎生徒𥘉不論也迨元貞改号冬嗣侯普䦨奚擢
任本道廉訪使路出于胙首謁廟宫覩其如是曰欽
惟■詔條責實在我乃敦諭尹張孔鑄以興修爲任
尹承􁩑經营有方趣辨惟謹首建神閍擇師立學縣
中子弟来受業者日衆侯乃出所藏經史數千卷資
藉講誦尹復闢良田五頃造祭器百餘事供給二丁
釋菜諸生廩料之費兩廡方締搆而及瓜代後尹李
君卒成其役仍繪七十子諸大儒肖像千壁胙之廟
學五十年間狼藉蕭條始克完具人知敬仰俗㒷禮
譲仰副■朝廷崇尚之意皆由賢侯一言勉勵之誠
所謂王者必卋而後仁卋徳之臣戡㝎屯難賛成太
平者扵斯可見矣侯今由内䑓侍御史進拜行䑓中
執法将南過郷國請書其事扵石乃為說以告之曰
惟孔子之教推眀至理敦叙彛倫裁成輔相之道脩
齊治平之方本末具備細大不捐垂憲立極萬古不
易孔子明其道而無其位空言無所施後卋帝王必
需崇尚卿相守令所當奉行雖無禍福之怵誘而從
建之間有真禍福存焉固匪利害之牽率淂失之際
有實利害係焉惟其費不可闕乃修而明之審夫切
而不可緩故勉而勵焉惟侯出貴種世胄敦說詩書
好尚禮義内剛眀而外文雅審事宜而逹従政立身
揚名已収功扵踐履今復以淂施之郷邑可謂善推
其所為矣然君子不安扵小知而期扵大受况天下
之事惟宰相䑓諌淂言得行擴而充之正在今日昔
武元衡修治廳壁栁子作記孔道輔以直道進用宋
史有傳侯姑欲我記胙邑廟學而已耶易曰苟非其
人道不虚行又禮云人存政舉誠䏻繩武賛文光昭
先業克盡卋臣之義由一邑以逹之天下(則/道)𬒳均弘
俾秉事樞矣㒒雖耄将执筆以俟焉大徳庚子歲仲
冬既望謹記
　　　　冝逺樓記
奉聖甄君㞐敬粤自父祖堇身莭用保守恒業以篤
實称郷里㞐敬尚文雅喜交㳺襟韵洒落義氣所在
略無凝滯始来居燕都城善心計而擁髙資者甚夥
門廬服玩例尚脩㓗居敬一旦以僑寓簉迹其間不
肯碌碌出人後扵所棲息起構小楼華而不侈髙而
不危雖䖏市㕓闤闠之間頓出車馬雜喧之境于以
合集朋簮暢適幽懐請名扵予乃取六一居士天寒
山色之句扁之曰冝遠詢義何居復語之曰樓之為
用便爽塏而向髙明必占據形勢之雄坐淂溪山之
勝予甞登斯樓慿欄四顧金城千雉青山三面環遶
拱侍嵐光翠色令人顧揖不暇朝暮隂晴変態百出
或横脩眉扵天宇或出寸碧扵雲間雖呈妍貢竒扵
百里之外不煩躐吾之屐拄彼之笏䨇目以之増明
詩脾為之借潤矣其扵幽逺不亦冝乎此特形扵外
者如是其係扵内者又有大扵是焉者甄氏先世既
以篤實稱其積累之厚藴蓄之深逮㞐敬而後彂之
今既崇基搆而勤丹艧矣復䏻傳訓子孫俾為學止
善奉承罔替則締搆鞏固傳示永逺亦以冝矣傳稱
衛公子荊善㞐室始有曰苟合矣冨有曰苟美矣又
君子創立基業必垂緒扵後其是之謂欤居敬跽而
謝曰有是㢤問一知二皆僕所未聞也請書其詞庸
爲警戒又何俟燕雀之賀成請善禱扵張老也大徳
辛丑歲十一月廿一曰秋澗老人記
　　　　移忠堂記
王全州之子亢宗敏愿通粹有麟趾雅厚今爲魏府
别駕一日拱而言曰維先祖驃騎府君𧺫壠畒際風
雲奮従戎列収河朔扵百戦之餘以至出建大斾入
貳行䑓槖兠棨㦸㧾制魏師者四十餘年維是一二
堂廬皆乎昔所晏息諸孫無所肖佀承藉徳䕃乃今
有光永言追思扵維則者未也幸憲使恵顧念其貽
孫之謀燕翼之厚爲題扁以示耒者俾子孫衘訓嗣
服蔚爲矜式敢再拜以請余仰而嘆俯而思曰有是
哉何其孝之純也夫人之行莫大扵孝孝莫大扵顕
親顕親莫大扵立身揚名立身揚名莫重　忠述事
盖一致二極臣子之忠孝也傳不云乎教之孝所以
求其忠也嗚呼忠之爲用至矣故居家則盡心扵親
進官則竭力扵上與友交而言信爲人謀而盡誠蒞
政則有恪戦陳則有勇其見諸日用間者能是一本
夫爱之深孝之極也舎是将何所取則焉吾已見汝
乃祖府君持心二極屬搶攘之際舊勇略爲先迨分
㝎之後獵忠義爲本其殊勲茂績紀太常而勒景鍾
者可謂立身揚名之道昭矣汝父嘉議君復能篤継
忠貞勤劳王事其振肅䑓憲拊循殊方冠冕扵
天朝也行有日矣豈非　由孝而志自忠而有立耶
将有煒前光濟厥(出/羙)者責不在吾子乎故題之曰移
忠盖取孝扵親則可以移(其忠/於君)之義也若夫親安而
氣愉家理而官治友信而謀成吾子行焉綽有餘𥙿
尤當勉其所已行而進其所未至俾親顕而名益楊
身立而道愈彰􁧭為百卋無窮之傳可也異時有登
斯堂讀斯文慕樂昌之風而興起者将見為是堂一
致二極之本又何啻王氏之類也㢤扵是乎書
　　　　逰東山記
至元辛巳歲春三月余按部黎陽膏澍連朝明日夏
孟丙寅朔天宇開霽大伾堆阜景風明澹畫如也拉
友人宋祺洎諸属吏嚢筆載酒耒㳺兹山遂自西南
騎而陟阻抵岳祠下既祝香歩上中層至𪷟鴻亭址
讀刺史邊元勲亭記文甚竒麗稍北至中頂頂勢夷
衍即李魏公中帳盖伾之絶巔也山形再成崚層石
壇爾東北行不百歩隂崖﨑嶇扶腋而下憇龍竇巔
上少焉降觀西陽明洞記開元間山人李真題名筆
勢飄逸有焦山鶴銘風格其西龍崖方廣天然而龕
上竅極大盤旋若螺殻然邃頂而去窈不知其幾何
也意者山澤通氣此正大伾口鼻唅呀吐納之所非
有異也宣龢以侯爵錫之不幾扵妄濫乎盤礴乆之
下山適靈昌諸君繼至㝷前盟也相與稽首彌勒尊
像其䥴鑿本末以寺石麟考之爲(高/齊)所造無疑左右
磨崖題識甚多得魯元翰張浮休賦詠各一周覽既
巳與客聮鑣東行踰大河故瀆入牽城登𬗋金山觀
僊人拖裙石石水蒼色苔昬两溜雯華漬裂誠若
積状者其面有元豊政和題記黥刻㡬滿皆竒筆也
遂探白金泉瞰玉女洞口傍勒建安人徐閎中泉眼
銘雨蘚糢糊略辨首尾扵是躋巔㑹勝主人取軟(脚/例)
開樽連酌觴詠纔交幽懐共暢不知山蹊之迂登頓
之劳也既而寒日下悲風来遥北麓穿蒼城按觀隋
唐廩制未刻入自北門讌群賔扵清白堂酒數行張
鄭諸君舉觴嘱予曰今日之逰樂且有融盍簮而耒
似非偶然第遷変已來三山濯濯等爲丘垤其能極
宣城之賞當子長之㳺乎然山以賢稱境縁人勝如
赤壁断岸也蘇子再賦而秀發江山峴首瘴嶺也羊
公一登而名垂宇宙况兹山也名載夏書功存禹迩
関河大地形勝依然斯行也垂槖偕來稛載而去幸
吾子筆之歸為两郡光且紀蒼烟寂寞之㑹仍得簉
名其間為他年林下故事非偶然者不爾甘逋客逥
俗駕幾何不為疊嶂攅譏山靈見謝也耶
　　　　唐建昌陵石麟記
唐昭慶陵在新隆平縣南十有三里使相郷正尹里
其石儀一十八事儼然具在内二石麟身首蹄鬣一
與馬同第題顛有觡突出肉葳㽔其端所謂示其武
而不用者也兩膊雲豔光拂􁾖鬛尾上掲類牛而短
雖雨蘚模糊雯華剥裂而制度精絶可爱傳曰麟四
靈之瑞麕身牛尾一角五彩色備王者至仁則𬒳應
而出又云視明禮修則至今刻像列諸陵闕豈顕夫
祖宗生有至德殁備盛飾以表其仁厚故耶既而入
東南招提讀開元十三年縣尉楊晋所撰碑頌盖知
為唐(皇/祖)宣簡公懿王陵墓也儀鳯元年髙宗追謚尊
號宣簡曰宣皇帝陵曰建昌懿王曰光皇帝陵曰延
光仍配守衞者三千人敕象成令專知檢校州刺史
歲别一巡其石儀之制固當追尊崇建歲作也寺即
揔章間立額曰光業由是而觀其夤奉之嚴守衛之
盛累聖明禋之禮郊歌時薦之儀固云極矣今陵圍
夷㓕無復所見有荒烟野田而已嗚呼盛極則随衰
藏侈則厚彂此必然理也止卋葬之中野不封不樹
何模金暴骼之有文質中判古不能復然則何為而
可漢之㶚陵其中制乎至元十九年壬午歲夏六月
十九日秋澗王惲記
　　　　況海小録
日本盖倭之别種悪其名不雅乃改今號其國在洋
海之東所属州六十有八居近日出故曰曰本國王
一姓宋雍熈𥘉巳傳六十四卋中多女主今(所/立)某氏
云大元至元九年上遣秘監趙良弼通好而國次
對馬島拒而不納十七年巳夘冬十一月我師東伐
明年夏四月次合浦縣西岸入海東行約二百里過
拒濟島又千三百(里/至)吐刺忽苫倭俗呼島為苫又二
千七里抵對馬島又六百里踰一岐島(又四百里/入容甫口)又
二百七十里至三神山其山峻削群峰環繞海心望
之欎然為碧芙蓉也上無雜木惟梅竹靈藥松檜桫
羅等樹其俗多徐姓者自云皆君房之後(君房徐/福字)海
中諸嶼此㝡秀麗方廣十洲記所謂海東北岸扶桑
蓬丘瀛洲周方千里者也又說洋中之物莫鉅於魚
其背鬛矗然山立弥亘不盡所經海波兩坼不合者
數日又東行二百里艤志賀島下與日本兵遇彼大
勢結陣不動旋出千人逆戦數十合者凢兩月我師
既捷轉戦而前呼聲勇氣海山震盪所殺獲十餘萬
人擒太宰藤原少卿弟宗資盖前宋時朝獻僧奝然
後也兵仗有弓刀甲而無戈矛騎兵結束殊精甲徃
徃以黄金為之絡珠琲者甚衆刀製長極犀銳洞物
而過但弓以木為之矢雖長不能逺人則勇敢視死
不畏自志賀東岸前去太宰府三百里捷則一舎而
近自此皆陸地無事舟楫若大兵長驅足成破竹之
舉惜㢤志賀西岸不百里有島曰毗蘭俗呼為髑髏
即我大軍連泊遇風䖏也大小船艦多為波浪(揃觸/而碎)
唯勾麗船堅得全遂班師西還是年八月(五/日)也徃返
凢十月省大帥欣都副察灰次李都帥牢山次宋降
将范殿帥文虎揔二十三南一十三隋唐以来出師
之盛未之見也
秋澗先生大全文集卷苐四十
秋澗先生大全文集卷第四十一
序
　　　　南鄘諸君㑹射序
君子之學貴乎有用不志於用雖曰未學可也聖門
之藝有六而射為重蓋射者男子之事志有事於四
方也近歳南鄘諸君於二仲月肄諸射事予雖不敏
亦從事其間嗚呼郷飲廢而長㓜之序乖大射廢而
君臣之義缺今之去古也逺矣欲人之知禮也難矣
兹射也匪曰嬉遊為樂将少長是序匪曰僥倖為得
将心體是正匪曰致逺為功将中鵠為善匪勝巳是
怨反諸己為賢匪酒醴是嗜而辭養為恭匪多筭為
能而進退可度夫如是其於脩盛徳逺不肖習威儀
復郷飲而適丗用不由斯而有漸乎若夫野曠天清
露禾棲畒霜氣折膠秋聲厲木土氣充而耦同燕角
勁而弦裂張侯去百歩之外揖遜務君子之孕得之
心應之手箭如鴟呌羽若星飛雖末敏及參連神凝
剡注追騶虞牧野之風致矍相堵墻之觀庶幾繹巳
之志張本乎四方之事誠君子有用之一端也孔子
曰飽食終日無所用心難矣哉不有博弈者乎為之
猶賢乎巳矧君子正已之具也哉因序其事而賡之
以歌歌曰
古道下散文武岐中原氣折兵塵飛四郊多壘乃我
責誰云武事非吾知不見東家矍相事當年凛凛無
全齊丈夫况當志四方射先禄後非吾欺只今天地
一射圃國俗靡靡從風披圗書束置奎宿黯弧矢髙
射騰寒輝冥冥天道旣如此智者相時行所冝又不
見臺城䧟辱古所嗤舞于不捄髙皇危諸人清談不
適用晉室竟堕東門機乃知六藝射尤重丗不可廢
誠有為寄謝一丁相誚子恐人迂乃坐書癡
　　　　投壷引
古之人心正意誠之學無或不在也予於投壷見之
矣壷之義三代之遺制也自諸侯至於卿大夫靡不
行焉或堂或庭野外軍中必設兩階以明賔主之禮
置壷楹間取其中也北面受矢尊其賔也兩黨相嚮
比其誠也絃以貍首殺其等也鼓以魯薛節其事也
勝欲不勝養弗能也司射申誡儆其慢也若夫左右
盍簮臨壷荷矢身跛倚則壷不相直也氣渙散則志
不能碇也手不端則矢弗能順也必也心正意誠神
凝於内坐與壷相當扶與矢相應故的然而中無過
不及之差豈非誠心正已之道歟且古之爲學怠墯
之氣不設於身其或少焉必有休息之具曽不以竒
技淫巧令人心蕩而狂也故壷之義有足尚焉然壷
亦兵象也與射禮略同盖兵㐫戰危人情之所惡燕
飲娯賔人心之所欲也先王因其所欲而寓其所惡
於其中俾樂爲之不厭則平日之所尚乃異時之所
用也且漢唐以來博戯之事多矣獨奕之技行于今
不廢然迹其用心傾危抵巇一着一機司明以之眊
乱靈臺爲之攙搶必决其存亡而后已傳曰性相近
也習相逺也術之不善擇也如此悲夫予自憲䑓秩
滿居閑不出者動渉旬朔時雨霽堂廬清停披之餘
無以休息用此以佐雅歌之樂庶幾動静周旋其心
一出於正方之旣飽而嬉莫知所嚮者其賢乎哉其
賢乎哉至元辛未夏六月望日序
　　　　逰洄溪序
夫燕游觀覧蓋所以増放曠而攄煩滯也故君子所
不廢焉歳戊辰夏四月旣望時雨霽景氣清嘉苗濯
秀二麥含實翰林先生拉二三子聮騎出郭由郡之
西南按轡邍隰周覧物華旣而掉鞅東首㝷盟洄溪
之上於是歩蘭臯俯清流䕃佳樹藉碧草鳥嚶嚶而
遺音魚躍躍以騰水飛鳴潜泳各遂所冝悠然之思
與淵流俱而莫際其涯顥然之氣與造物遊而不知
其所極先生曰吁樂哉斯遊也於是談塵屑飛朱絃
聲眇從容質問不覺前席二三子怡然洽所歡充然
有所得不知老之将至日之云夕也風乎詠歸又何
啻遺塵枉而攄壅鬰者哉因援毫為之序
　　　　帝王鏡略序
東萊云六藝之文學者之大端也其次莫如史然史
書浩博自遷固而下不啻數百萬言學者雖資禀精
彊至於極其致而得其要者或寡矣矧童子𥘉學者
歟近讀遺山先生鏡略書所謂立片言而得要者也
其馳騁上下數千載之間綜理繁㑹數百萬言之内
駢以四言叶以音韻丗數代謝如指諸掌歴代之能
事畢矣然先生北渡後力以斯文為巳任孰謂斵大
材而就小室抵和璞而煇丘陵者乎是書之出若為
童䝉學習者之所設也然傳不云乎君子之道孰先
傳焉孰後倦焉循序而進有不可躐等者士人張敬
叔貧而好學家藏是書今刋之以廣其傳亦可以見
其用心焉爾彼𥘉學者一旦心志通逹由堂入奥又
且得博觀約取之法焉是則一鏡之略不為小𥙷者
也至元四年歲丁卯重午前二日題
　　　　王氏藏書目録序
河南房扈王氏為衛之著姓百有餘年　祖宗以奉
反相傳略無長物逮　先君思渊子北渡后亦不治
生産怡然以閉户讀書為業聞一異書惟恐弗及其
弱冠時　先君氣志精強目覧手筆日且萬字不十
年得書數千卷或者曰藏書如是尚爾為先子曰吾
老矣為子孫計耳有能受而行之吾丗其庶矣乎丗
人知榮保其爵禄不知一跌足赤吾之族知冨宝其
金玉一慢藏巳為盗所目也何若保書之為寳乎若
子若孫由是而之焉為卿相為牧字為善人為君子
上以致君澤民下以立身行道道其在於是矣由是
而觀　先君立丗之志貽厥之謀何其逺且大哉嗚
呼先君去丗将近二紀不肖某今年四十有一遺
言在耳遺書在櫝感念耳昔不覺泣下因復慨嘆仕
不為進退足自樂盖所恃者此爾然置之而不力其
讀讀之而不踐其道與無書等矣傳曰遺子黄金滿
籝不如教之一經此誠先君之志也可不懋敬之哉
至元四年秋七月曝書于庭與児子孺校而帙之則
各從其類也述書傳目録叙
　　　　汲郡圗志引
客有過僕而問曰子之經求衛事纂集圗史所嚮欲
何為哉僕應之曰述先君之志也昔先子無恙時甞
訓某曰衛有圗經舊矣北渡巳來百訪而不一見丗
郡人也生於斯長於斯䆠學於斯聚族属於斯由宋
而金而
皇朝百有五十餘祀不謂之遺俗可乎且衞得天中
桑土之野北通燕趙南走京洛太行峙其西大河經
其南河山之間盤盤焉一都㑹也及論其郡國之本
未輿地之因革牧守政教之賢否土産風俗之醇醨
山澤利益之隱顯人物古今之盛衰則藐然不知責
将誰歸至如淇水各川也而指為李河銅関近防也
而曰壁列門羗公顯號也而曰康叔塚殷溪明表也
而稱太公泉共城伯國也而曰叚天子城趙越太守
也而曰越王墓淇口㑹亭也而曰衛新臺崗名博望
而祀張騫山號仙翁而歸葛氏眎獲嘉而曰故城以
頓方而作頓丘枋裏而為枋頭而又汲水湮而無聞
金堤蕩而失據其甚則白圭訛而為鷄黒麓謬而為
鹿迷惑忘返以至於斯可勝嘆哉是皆吾平昔欲正
之而不忘者也吾老矣終當畢此一事付之青箱無
幾先君捐舘雅志罔就嗚呼痛哉中綂建元之三
年予自堂吏來歸閑中紬繹經史得■先人所藏遺
書淚灑行間愾歎乆之曰精爽不昧有継志述事庶
少慰爾於是聚書一室研精致思蟫蠧群言外則訪
諸耆宿雜採傳記碑刻復為按行属邑以覆其所得
噫汲雄望也自康叔迄今幾二千餘歲其幽光潜徳
靈蹤盛蹟随陵谷起㓕不可殫紀徴文獻則墜簡已
亡懐舊俗則髙年無幾瞻言丘壠旌紀寂寥不肖何
人能發越其間哉然先子遺教不可墜也良史所載
傳信後也故特取其人物政教風俗関於治乱為後
丗之法者群分而類聚之復著辨論等篇凢若干卷
題之曰汲郡志曰郡者何包上下而言也書成因自
笑曰諺有之家畜弊帚享之千金其不肖之謂歟然
非敢示諸作者庶幾來者志存肯搆其治梓作室以
是為樸斵坦墉之始丹艧墍茨之本可乎客唯而退
時至元丙寅秋九月重陽日引
　　　　㑹玉簮花詩序
玉簮花之名品也然唐宋以來騷人賦客歌詠不多
見豈花之種昌於近代歟較其繁昌在京師為㝡盛
豈花之性憙涼風土使之然耶當其庭軒暑退幽砌
涼新翠筳髙聳瑶花盛陳湛露氣於碧霄映仙姿於
月户素影以之輕盈芳心為之容與至若肌膚綽約
來姑仙也緑雲婆娑墜曉鬟也幽香濃逺眇不知其
幾許也其畏景便隂低昻倚佇意韻飄瀟如欲輕舉
所謂玉華同駕紛簮導以何翩風標可人占髙秋而
所安神不為之餒而敢告来者能永遵儀法不惟徳
歸於厚有以見吾皇考継述啓迪之方祖妣承家守
節揚厲無窮之意也至元三十年夏四月翰林學士
中奉大夫知
制誥同修　國史裔孫惲百拜而為之序
　　　　南陽府瑞芝詩卷序
天地之大氣無不周也其至和純粹之極随徳感召
而禎祥之故應干上則有卿雲景星發于下則有醴
泉朱草芝為物尤瑞然産之不恒秀之而特異者盖
不一二數焉完顔公尹南陽之明年有芝産於方城
民家凢四本誠秀麗而殊常者也其駢枝連葉突如
雲興幢然盖植有累至十六七者英華韡曄顔如渥
丹可翫而愛郡之吏民視履考祥奔走庭下咸謂公
視事已耒行有以召之故也如役使時而田里安賦
歛均而物情允疲痏者為之息肩方苞軆者使之不
天是慈祥愷悌之方拊循惠養之實夾洽備至感召
休徴物効靈光者也公曰方今　王澤下流皇風逺
暢意者仁厚之化行乎江漢域者衣𬒳草木昭回光
而為開先之兆也昭昭矣予何敢以當之即篚置以
聞衆復曰非常之瑞歸美於上臣分當然弗産於鄰
郊它邑而呈祥於提封涵濡之下不蒸於顛枿棟隆
而擢芳於陂澤野人之圃亦由布宣中和導揚徳化
下克靈承之自也是不可無聞於後遂繪彩靈姿求
太史紀瑞者属之俾上以頌天休滋至之繁下以見
郡守惟良之美適余将事在申因其請楽為書諸卷
端
　　　　文府英華叙
僕自弱冠時從永年先生問學先生以科舉旣廢士
之特立者當以有用之學為心於是日就通鑑中命
題或有其義而亡其辝或存其辝而意不至者課之
以為日業雖云此何時也然觀多事之際斯文有不
可廢焉者小子其勉旃及長年以来綿歴丗故愈知
先生之言為有徴至元三年予自魯返衛居閑痛悼
堕窳日以書史振勵厥志因覩古人臨大節處大事
征伐號令渙汗云為之際含章時發以之功業成而
聲名白者良竊慨慕焉遂断自戰國巳上迄于金取
其文字粲然適用於當丗觀法於後来者得若干首
題曰文府英華非敢妄意去取第類集以廣怡說其
或從事力列属辝比事庶有効於時寔自先生之教
之中来也是不可不序四年丁卯秋孟三日引
　　　　宋緫尹母夫人慶八秩詩序
人與天地叄所貴者生所欲者夀福全徳邵此又夀
者之可楽也予䆠游燕朔接丗家甚多至於享髙年
之安具五福之慶者緫尹宋君母夫人其一也夫人
姓魏氏濟南人出膏浸醲薫丗爲名族及歸處士貞
順儉約𬒳服僮僮早夜以中饋是承處士姿冲適楽
易以文儒重一時爲中令耶律公所知憙賔客楽施
予尊爼談詠有承平故家風味故軒事填咽鶴盖交
隂於門者無虚日夫人躬儉内助壷儀有則賔至率
撃鮮供具佳肴名醸齊㓗嚴整未常計家有無俾不
足於賔所也處士甞與客語乆夫人適幈户間有所
聞客去即曰直諒易言我雖誠人則有愛悪焉再思
可也其順成輔佐君子至意類多此子四俱教之讀
書雖出就外傳庭訓之際以孝悌忠信為主曰孝者
行之源悌者順之至忠者臣道之極信又朋友所湏
以成者立身揚名本其在於是汝等敬之勉之古稱
隂教有助夫人之謂也長曰漢臣河南府路緫管忠
勤長厚不類今人次魯臣愿而克家恬於仕進次唐
臣才碩有幹局侍儀司法物庫使次楚臣博學多藝
能有處士風
上邸潜時以琴阮侍左右有年今以致養日嚴為事
夫人今年壽登八秩康寕精爽髪微艾容睟然飲啖
如五六十人歲時拜慶子孫滿前斑衣彩䄂鴈行玉
立其團欒香火之情雍肅閨門之化融融洩洩萃於
一堂之上不謂福全徳邵可乎吾是知召南美化本
於正始而有麟趾鵲巢之應洪範之九五根於攸好
徳一言而夀為五福之尊禎祥有自於宋氏槩可見
矣求諸公賦詩歌詠其所貴可楽之羙屬惲而為之
序
　　　　緫尹湯侯月臺圗詩序
蘇門山水明秀為天下甲盖有東南佳麗潇洒之勝
而無卑溼蒸炎之苦誠中州之江南也湧金門外西
南行三里而近曰蘇氏别墅中有大石月如周列座
鼓八因得名曰月臺其形勝大槩溪環竹外山倚雲
旓空翠湖光動盪無際蒼烟白鳥容與鳴集渡野彴
穿林篁而入中鑿蓮溏削方洲􁀌亭其上青梅蒼檜
四面間植竒花異卉繍錯其下牡丹臺酴醿洞又為
東西别圃春則醉其香夏則清其暑秋月可翫冬梅
可探而賞也四時之景皆新而其楽亦無窮也暮春
𥘉郡人遊歴始于百泉曉翠經柳湖雙塘梅溪而南
迄焉止息故共頭月臺寔為一方首尾之冠至元丙
子春予自晉東還取道共城友人於焉觴予為一日
留覩其廢磑修復堰蹊髙敞雲烟竹樹光賁疇昔詢
之知為府尹湯侯易而主也是年冬與湯㑹燕出所
繪月臺圗且曰爲仕䆠牽率罔獲徜徉其間以遂𥘉
心今欲求諸公題詠庶見其素藴雖南北東西時得
展玩猶一到其中也吾子爲我序之甞念天壤間佳
境幽人勝士樂之而不能有豪宗貴族有之而不暇
樂三十載間吾見此四易主矣不知當時賔從輪蹄
凡幾徃返得窮雲烟魚鳥之趣彼幽人勝士暢情適
意不以物之有無爲楽而貴游豪宗雖有之能遂其
樂而樂方爲巳有雖然今君以才術通顕投功名之
㑹膺長沙方岳之寄而能以此爲懐豈他時倦游知
止之心急流勇退之舉将張本於斯歟十四年上元
日序
　　　　博古要覧序
予性澹癖無他嗜好獨扵古彛噐愛而不置雖造次
必摩挲瞪視辨其銘欵為何代何物間有所得則悚
然起敬想見當時氣象令人有不能巳者弟所見不
廣䆒其義未詳耳十四年春余入翰林四十有七日
侍左丞相耶律公扵玉堂坐間出宣和博古啚三十
卷示予因假以帰與院史趙復取鍾鼎韻歐陽子薛
尚功欵誌吕氏博古李羣舒考右等圗㕘讀而莭約
之觀其制作之精㣲錫用之所以篆籕之古而不苛
文章之雅而不廹取物象形垂儆萬世其為法深且
逺矣因念三代吾不淂而見之淂見是噐斯可矣矧
㣲辭奥旨引㩀攷證扵粲昭著生平所疑前賢或闕
而莫可致詰者一覧而盡得怡然理順渙焉冰釋筆
削既巳從其類而作若干卷題之曰博古要覧客有
過而笑曰子之學弃俗尚從寂寞惟恐其不古也其
如適越而冠章甫何予應之曰不然方今
明天子御極神聖慈武撫四海而有之禮噐縟典将
維新是啚一日告功神明郊祀饗献之禮行有每事
而問者拠所淂而告之曰此鼎也彛也卣也匜也爵
也罍也犧也象也如是而已其扵魯兩生間安知無
一日之長乎客笑而退扵是乎書以為序
　　　　書畫目録序
豋崑崙之墟者知宇宙之大臨滄海之渊者見魚龍
之富故達人大觀必扵物之所萃而致意焉乃䏻竆
古今之変極天下之觀否則與管窺䓁耳若夫厯代
之法書名盡唐以太宗嗜好之篤宋以徽庙躭湎之
甚搜訪百至品苐装潢比三代傳宝至陪塟昭陵閟
蔵内殿仍置官典校署之曰秘省何其崇㢤當時自
非寵錫貴近賜觀諸王思欲頍首一闚胡可淂已且
唐迄今五百有餘歲幸而存者又無㡬唐亡而五季
宋殘而金源氏金滅而
國朝興其間兵乱相継散亡劘烬又不可勝紀
聖天子御極十有八年當至元丙子春正月江左平
冬十二月圗書禮噐並送亰師■敕平章太原張公
兼領監事仍以故左丞相忠武史公子杠為之貳尋
詔許亰朝士假觀予適調官都下日飽食無事遂與
左山啇台符叩閤披閱者竟日凡淂二百餘幅(書字/一百)
(四十七幅畫/八十一幅)怡然有所淂冲然釋所願精爽洞達滯
思為一攄所謂升崑顛而見洪荒之大俯𬈑渤而駭
光怪之多也嗚呼三光五岳之氣緼絪盤礴發扵人
為精華傳扵代為英物以数百載萃聚韞蔵之盛積
而為崇丘澮而為渊府一旦顒顒然拭目而觀可謂
千載一遇也因念人與事機其㑹与否皆有数存其
間九年春予一夕夢謁平章張公(名易字仲/一太原人)扵府苐
之東堂酒数行發書一櫃示予皆彩啚繪本金文玉
牒今觀中秘所有璀璨輝赫與夢中所見者盡同吁
亦異㢤傳曰嗜欲将至有開必先信㢤斯言也作書
盡目録序
　　　　故翰林斈士河東南北路宣抚使張公挽
　　　　詩序
歲甲寅冬先生𬒳故經畧史公至過衛惲以諸生贄
文上謁承顧睞獨異逮中綂辛酉先生自河東宣撫
改授翰林學士兼中書省叅議其秋惲亦以都司就
列機務之暇接論思殊欵至元二年公以前東平宣
慰起復簽山東等路行省事適惲從事在魯又奉間
燕者兩月六年已已冬不肖應御史辟出真定候公
於頥齋尊酒從容言笑竟見因及西臺故事時公精
力未衰慨然經丗之懐尚眷眷不置也厥後惲官平
陽飫聞公填撫時政績章章在人心不去者甚悉私
念自甲寅迄壬申歲廿年間與公㑹合者五聮事者
再似不偶然也故知公為頗詳公資剛嚴有經濟噐
業遇事風生果於断劃其庭議剴切矯矯有長孺志
節至扶善良嫉姦悪又似夫王義方對仗時辭氣生
平素藴在河東展也盡至今三晉間愛仰如神明乃
以霹靂手目焉雖時致齟齬其耿耿自信不疑者氣
終不少下公殁后三年甥王革來過追惟疇昔愴然
動零落丘山之感余亦爲歔欷也想遺直之不復悼
斯文之如綫勉爲哀挽庶荅顧遇知巳之厚且代封
龍招來之此二魂而有靈鍳兹哀悃公字耀卿姓張氏
太原友城人早舉進士聲藉場屋間旣而以臺掾進
爲入儀觀秀偉山立揚休望而知爲正人端士夀八
十終鎮州頥齋其自號云不書名貴之也至元丁丑
秋謹序
　　　　趙徳明母劉氏慶八十詩序
人皆以壽為楽然使吾親夀壽而康寕兹人子之至
楽也鼔邑趙君徳明予官晉府時幕從事也每與之
接不下帶而存者皆和氣愉色其臨事行巳洞洞属
属若持盈奉玉惟恐弗勝予異之而不及問戊寅春
會京師稱其母劉氏金進士都水監勾之女穰縣簿
耆徳唐甫之妹年雖髙聦明安健紉縫在手不持杖
作筯力先懐逺府君不幸早丗三十年間昶曁二弟
靖炳頗試所歷及有孫六人女孫二人重孫二重女
孫六同居無間言是皆母氏慈愛恭儉隂教有方之
力也昶等不肖愧弗能紆青拖紫儋爵析圭以顯榮
為養用報劬勞之徳今歲夀開八秩将南歸省慶尚
頼賢士夫見之歌詠歸慰母心以為閭里光予告之
曰夀福冨貴衆人之所欲也若今之冨貴似可求而
得唯夀與福命之於天不可幸而致彼髙明家雖三
牲日養未免使親有顧慮可憂之慼崇髙而安者子
孫多親不待之嘆今君職雖卑禄雖薄與仲弟軰怡
然以志為養其樂也融融吾知案上一杯菽水過於
五鼎七牢矣時也恒山之陽滹池之濵風和而晝明
鳥嚶而華粲緑萱婆娑於堂背舞䄂欄斑於膝下朝
而倚其門夕而倚其廬俟子之來歸君其行矣試以
吾言語諸郷人而曽閔和樂之氣将有聞風而興起
者焉至元十五年季春清明日序
　　　　㓗古老人注難經序
醫之有難素猶六經之有春秋易也書雖盡言言不
極意神而化之存乎其人㓗古張先生醫師之大學
也以是書注釋雖博未免有仁智殊見體用不回之
間於是研思凝神探索玄奥發遺意於太素之𥘉出
妙理於諸家之表使體用一源得失兩判復随其疾
證附以禁忌方論述經解廿四卷先生髙弟東垣老
人以其書授羅君謙甫兵後文多墜簡及得田氏口
傳易水遺㫖百餘條苴𥙷脱漏遂爲完書予甞觀其
㫖要顧天下之事未有不極其理而能臻於妙者矧
醫術精微主司萬命惟其至精非一丗之所能俻惟
其至微非一賢之所能窮故軒歧開天如大易之書
其卦越人撮要猶三傳之賛其經迨㓗古講解古今
之善傳注之能事畢矣誠生民之命脉醫學之淵㑹
也嗚呼毉固難事學即能至至於提挈造化㑹歸一
身如秦扁闚五臓而洞癥結察形聲而辨死生推原
本自心融手應坐収神聖康濟之功要以理明學博
精詣其極有不期然而然者其功用之實咸在是書
學者冝盡心焉而太史公稱扁之術得於餌桑君之
薬飲上池之水特以診視為名恐未之思尔謙甫将
板行以夀其傳求題諸篇端予嘉其學術及物之外
能光昭師道如是可謂知本也巳先生諱元素易水
人㓗古其自號云至元十七年歲次庚辰中伏日序
　　　　宋東溪墨梅圗引
性之所得於天有不行而至不學而能者况託物游
藝意存所寓者哉緫尹漢臣善寫梅樂之終身而不
厭且梅以墨繪黯淡枯寂無聲色臭味可嗜而恱盖
性之所得有不容自巳者余甞踏雪過南溏入東閤
主人開樽小酌醉中出示所製溪雪春風等圗亦以
淡僻故為把玩者乆之覺冷香踈影動蕩於几案門
令人翛然有孤山籬落之想後考試洛陽復與君㑹
府署之梅花堂庭之所植者皆是也因舉觴相属曰
永南梅之淵薮又乆官於此殆將俾使君移船花光
臻超然之極致耶東歸悉以近作贐予其風味之勝
潇洒之工又非向時呉下矣及入汳觧裝盡為好事
者索去嗚呼君今已矣梅寕復得邪其弟唐臣義夫
輩追憶風流事亡如存聮綴遺墨求名士夫題詠将
昭大兄游藝之美耒属引其端漢臣於余契乆且敬
故知為人頗詳君天姿誠悃與人交有終始於修身
齊家孝友純至一門之中融融怡怡以及於政是知
託物寓意於歲寒三友之間者不徒模寫形似俾自
得之趣冠時人而名後丗也十七年立秋日秋澗序
　　　　新修調元事鑑序
土之有志於道者當以聖人為則有志於天下者當
以宰相自期降是夫何言焉然宰相者輔天子坐廟
朝經綸一丗豈偶然哉是在彼者得之為有命而在
我者烏得而不盡之哉况相之為任正已以格君心
之非進賢以盡知人之鑑理物以代天地之化
以成天下之務尤需以學術而為之先若不學無術
則闇於政體是最大臣之所深敝故賢如傳説典學
𥘉終聖若周公思兼四事逮夫叔丗多故大學之道
不明於上爕理化為權衡論思變成機務相之徳業
其所存而不亡者幾希矣此事鑑之所以作也嗚呼
三代而上如禹益稷契其謨猷徳業光極臣道日星
麗天尚何議擬故断自殷周巳來終之近代上下千
有餘載間其相之賢否具列無遺俾歴朝之用舎一
代之安危前後鱗差易於即見至若善或當與詳其
所可法悪或可奪書其所由然凖以䕫契伊周之所
行断以孔孟諸儒之正論間以臆見附之要本徳學
材識公明正大以道事君為事業經綸之最至如遭
際聖傑不善更化祇以權謀功利為尚雖濟一時而
不可多得終非鑑之所先務也僕老矣壯而所期見
於丗者百不能一必故朝夕覃思是編庶成一書亦
畎畒不忘之心也俾後之君子有志於斯民者識前
言而明治體稽徃行而處事機其於衮聀不無少有
𥙷焉至元二十年歲次癸未夏六月十有七日序
　　　　顔魯公書譜序
古人以書學名家者甚衆今獨取魯公而譜之者重
其人以有閞於風教故也兼公之書上則闚三蒼之
餘烈中則造二王之微妙下則極古今書法之變復
濟之以文章氣節之美故後人作之終莫能及東坡
云評書兼論其平生苟非其人雖工不貴昔莆陽鄭
樵甞集公代有金石刻得七十有五予之耳聞目覩
洎有其名而亡其書者得六十有二備録家藏實有
五十有一只以憺僻酷愛營求三十年之乆纔所得
如是念其嗜之無力自非夤縁物聚於所好亦巳難
矣嗚戯公之書今存於丗者無幾加之歲刓月敝有
劘㓕而已可勝惜哉若夫千金之璧為丗重寳人能
碎而不靳者以求而可復有也若公之書寕復載得
邪故余作譜按公春秋與所書碑刻歲月官封詳考
而次第之俾觀者知公之書因物賦形變態百出其
胷中忠義之氣葱葱鬰鬰散於筆墨之閒者至終老
而不少衰所謂止見性情不見文字令人想見當時
氣象有興起而不能已者是不亦閞於風教者乎譜
旣成客有過予而問曰二王乃眞行之祖顔陳縱横
曽不踰矩曷若即而爲法乎余曰不然孔子吾徒之
願學也然升堂入室固當有序若即此而求臨池之
妙則思過半矣客謝而退至元癸未得伏日序
　　　　衞生寳鑑序
醫與造化叅學之精者爲難至著書垂訓兾後丗必
然之用者爲尤難羅君謙甫東垣先生之髙弟甞謂
予言𥘉授簡席下東垣曰汝将爲爲人之學欤聞道
之士欤請曰走雖不敏幸䝉先生與教理之深詣廼
所願也故十年間雖祁寒盛暑親炙不少輟眞積力
乆盡傳其私潄不傳之妙大抵人之疢疾不外夫隂
陽変徴我䏻叅兩聞㑹一身推窮其所受根源方爲
可爾用是以所得驗於日用之間如敵在目中然後
審薬為攻未甞不如吾之所必取也因集為一書題
曰衛生寳鑑曰辨誤者證丗之差謬明其理之所自
也曰擇方者别夫薬之精粗寒燠以酌其疾證之冝
否也曰紀驗者述其巳之拯料與彼之深淺見其功
効之實也僕平昔所得者如是吾子其為我序之予
聞醫之為學右聖賢致知格物之一端也軒岐巳來
難素靈樞等書累數千萬言自非以醫為巳任者孰
克而䆒之若羅君者可謂以醫為任而䆒其理之所
自欤昔王彦伯醫聲旣白列三四竈煑薬於庭老㓜
塞門來請彦伯曰熱者飲此寒者飲此風者氣者各
飲此初不計其醻謝今羅君亦以道心濟物復能著
書垂後兾必然之用其仁心普眼當與彦伯同流其
誰曰不然故樂為題其端云至元癸未歲清明日序
(王彦伯酉陽雜爼云/唐人為道士善醫術)
秋澗先生大全文集卷第四十一
秋澗先生大全文集卷第四十二
　序
　　　　與左山啇公論書序
嚮大觀所類諸賢法書平生所未足於焉盡償公云
如楊少師維摩等帖天真爛熳上法二王下與魯公
争衡至縱心所欲皆寓正筆而不踰矩所謂出新意
於法度之中寄妙理於豪放之外知此迺悟涪公云
余書不可學學者輙筆愞而無勁氣似非虚語也因
復出坡公所書寒食詩二帖方之在顔楊兩間蘇當
爲入域之賢爾嗚呼古人不可作所得見者書蹟爲
最眞今吾左山商公掇拾於二千載後剔去纎妍而
留精偉復始終條理俾金聲玉振以集大成是又智
者之事諒非禪中有眼者疇克辦此邪弟恨不得時
時聽瑩以盡古今之變㑹歸其極耳然歸裝翩翩巳
復稇載矣至元二十年四月六日書于所寓壽宫之
道室
　　　　上巳日林氏花圃㑹飲序
四序言謙氣有慘舒不無哀樂從違之間維暮春元
巳物華澹豔極夫舒樂者也故昔之人迓續維新祓
不祥於川流之上其來逺矣然例以三日為節縁不
克與已㑹者蓋㝷常焉今歲人和氣稔適與巳契又
可重也不揆援永和之舊例嗣舞雩之清音徴賢合
友禊飲林氏花圃尋盟而至者凢一十二人於是登
野彴酹清波折栁脫窮秉蘭即宴歌絲間發羽觴交
獻不數行四座紛然迭爲賔主酒旣酣秋澗老人継
以栁圈新唱詠四者之來并喜三樂之同集揚觶侑
賔傾冠倒佩不知其不可也巳而客有稱於坐者曰
昔㑹稽諸賢禊集雖雅未免因述梗懐俯仰今昔動
終期歸盡之感今吾與子一攄厎滯増暢老懐顧知
巳而無雜賔聆歌聲而免詩苦以此方彼疑若可継
楽有所踰也是不可以不志明日弟忱輩來解酲首
賦佳篇乃以其序属予余亦以㑹鮮離多楽之不易
再也筆泚餘酣率尔而作時至元二十四年歲在丁
亥甲午(日/也)謹序
　　　　編年紀事序
史書浩慱殆藥山然用之不盡取之不竭弟掇之者
不易區别編紀之書有不得不作者然務博者或詳
其不必書從簡者至略其所當取斯盖漫然中無所
主故也大抵觀史者湏當見其一代興衰之自要本
不出君與相好尚治忽而已如賢否之用舎治乱之
所由生刑政之寛虐民情之所從易安危之機截若
影響此理之必然也是皆吾儒法之而為明時治平
之具者得不詳且備欤若筆之而無所用則上下數
千載之事績特断爛朝報耳卄一年余解印西歸休
焉而無所事日纉相務為業編年者尤不可斯湏而
去手遂與韓生弘因其舊編增而廣之事備於前統
明於舊若夫丗主之御天接綂輔相之登庸宅揆前
後繫属一不敢闕所謂該夫運之盛衰者則思過半
矣明年冬旣断手生曰増輯之意不可不序諸篇端
吁吾年向耄前日所進今日不覺其忘小子其秘之
于以備吾家藥籠中用可也時則二十四年丁亥歲
夏仲日序
　　　　王氏易學集説序
先君思淵子昔掾民部時尚書張公(諱正倫/字公理)日引一
叟連榻坐與之問辯甚欵察之盖講易經㫖也每叅
署已輙抱牘傍侍張公曰汝亦樂聞斯乎曰唯自是
日熟所聞遂潜玩焉造次顛沛楽之而不釋也北渡
後遇玉華王先生復得窺其門墻而覃思焉旣而有
問荅理乱之說玉華子訢然曰推是而進何憂乎不
造夫穾奥也然專静之功不可以不至藏徃知耒寔
本於此吾子其志之旣而家府屏逺人事取歴代諸
儒所傳探微頥妙日一卦為業真積旣乆静見之心
遂大以肆曰吾老矣非述何以見於後示子孫以大
受也乃組節群言使如出一手辝約而意貫諸家之
善盖無餘藴矣嗚呼易之為書三聖人憂丗而作也
其道有四互為之用然身外無可論之道道外無可
談之理天理人事不出乎日用行已之間而已是書
之集四者具列要以近人情為本使學者切身以求
用易知而不雜其於易道庶彬彬然有煒矣不肖今
亦向耄先丗庭訓墜佚無緒大懼夫不學而衰也乃
沉潜是編冠脩述之意於篇首仍題曰王氏易學集
説使後之來者知
先君學道立丗其博文約理有如此者小子惲復續
所得以綴于後盖■先君所未見也庶幾五十家之
說左右逢原矣至元二十五年戊子春二月一百五
日序
　　　　送信生士逹北行序
勾呉之分豫章之野有神物焉雄雯隂縵丗不多得
佩而服之可以檢非常而走光怪礪而用之可以决
浮雲而開白日當其鋒鍔翳昧沉欎於幽圄之下然
衝霄之氣不自逹於斗間雖有精鍳博識之士安得
佩服提携檢非常而神利用者哉君子之仕也上需
志於逹而後可以見於用用則先其材之云何而後
其時之利與否也逢乎辰而匪其才何克應事㡬而
成吾務負其才而艱厥時吾固知攸徃而終有所濟
矣故伊尹不以其時而有間於所行孟軻氏不爲齊
梁不吾與而必意於速去何則天之所卑於我者如
是我烏敢自棄不力其在我者焉奚暇計其可否俟
彼有待而後我爲之應哉士逹少問學於予甞以政
試於諸生間唯士逹知所以對當時已異夫姿之敏
志之逺到也厥後揚歴州郡果在夫受直罔怠其事
者之列及例歸河東又見夫居養有得噐藏諸身與
時消息者盖素所蓄積耳斯舉也又非底滯於下求
逹於上方試用於公卿之間也顧時與仕吾無所慮
矣然理有所當燭者試以吾甞從事於斯者告之夫
仕䆠雖或巧拙而其間有容力不容力者彼自然之
來吾順受而安之是則力之所不必也吾分旣尔吾
行足為即其所受而充其義之所至是則力之不可
不勉而前也所勉者何用晦而明以訥為辯竭誠心
於所事見實用於當行察其機而發人之幾通吾滯
以逹人之滯不以資之微卑為嫌不以與之依附為
得盤桓居貞以俟夫君子之大受何患乎聲名之不
昭事業之不顯而著也於其徃也故書以為贈
　　　　禮部尚書趙公文集序
至元丙子夏五月予考試河南道岀臨汝舘望崧樓
者再宿歴覧後圃緫為塵迹所謂汝海虚舟者於蒼
烟老樹間巋然獨存因得防禦趙公亭記於壁間倚
杖披讀者乆之令人想見承平官府之盛惜公遺文
不多見也後七年予自齊還衛日與公孫維弘杖屨
倘佯言笑者無時一日出耐辱集一編示予曰此先
祖通奉君之遺藁也予請而讀之者數日得辝賦古
律詩及雜著楽府等篇若干首其氣渾以厚其格精
以深不雕飾不表襮遇事遣興因意逹辝略無幽憂
憔悴尖新囏險之語信乎太平君子假楽有餘而神
明與祐者也維弘遂以集序見属予曰以遺山先生
之論之詳此固以為之足矣然士君子之學文章徳
業名為兩涂其實一致有以事業而垂丗有以文章
而名家者傳曰我欲載之空言不如見諸行事之深
切著明也吾儕孰不欲得時行道使利澤施於人名
聲昭於代盖有幸不幸遇不遇者焉如仕䆠利逹復
擅文雅以事業盛而揜其所謂文者從其重焉可也
若文彩絺紩竟不得以片善及物者其或曰若何克
為一文士而已此眞為妄人尚何知兩塗一致之理
者哉旣為其序且寓夫予之所感云先生諱思文字
庭玉明昌五年進士官至通奉大夫禮部尚書𥘉河
朔雲擾公流離兵間挺身歸國遂為徳陵所知故其
仕䆠通顯而為兩朝名徳一丗之龍門者云至元戊
子秋八月朔旦謹序
　　　　宫禽小譜序
三百篇之作風人多引物以比事或託物以發興其
氣類情性學者不可不識也是謂致知格物之道十
一年江左平宫籞禽玩畢逹京師戊寅夏予待制在
京師獲覩諸禽于㑹同舘之西位者凢一十七種誠
有可愛而當識者厥後珎禽竒獸陸貢川輸歲相望
於道彼隷鳥官入上林集萬年之芳枝䝉
天顔之一盻振羽和鳴固有喙同而如瘖者矣其爲
物不可爲不遇也因念九州風氣各殊其所産常異
有無亦然非遍游歴覧有終老而不識其狀與其物
之情者况耒自閩廣之逺乎伏見近年求訪嘉士車
徴幣聘歲亦不絶其或抱負噐業谷耕巖隱偶不及
時賢之論者未免阨窮遺逸反不若斯鳥之採擇薦
進光耀如此之幸且遇也至元廿五年戊子秋八月
壬戌偶逢江外鳥使因追作宫羽小譜叙其所觀而
識者今列于後
　　秦吉了狀如大鸜鵒毛羽青黒色閃閃有光翅
　　　兩稍皆白翎耳與人肖耽腦上相荅及喙距
　　　皆黄色聲雄烈善作人語
　　蘋茄児形狀毛色一與白鸚鵡同養者云性極
　　　乖戾
　　尖尖㡌灰緑色形如燕許頂毛上銳下豐髙約
　　　一寸故名
　　百舌児狀如鴿略同毛羽蒼白花色江南三月
　　　間盛作聲今四月尚未鳴盖北方地寒故也
　　白頭翁狀如䲳色純白喙距皆青頂毛冗細蓬
　　　蓬然上起故名
　　柳鶯純緑色甚嬌可愛性靈如黄鶯其狀差小
　　切倉子一名鐡觜児毛純赤褐色狀如雀鳴聲
　　　啁啾調之能頂負𥿄殻介胄人騎像於一欄
　　　内分兩陣作衝擊狀甚馴狎也
　　相思児灰赤色狀小如雀
　　白鸚鵡一其大如鳬
　　玄鶴二比常鶴差惨極清癯
　　金絲鷄毛褐色上有蒼班細文疊積如鴙鷹尾
　　　翅末秀翠金䨇團花絶類孔翠聞他鳥鳴皆
　　　能效之
　　水老鴉形髙大如鷀體班爛脩首如夘形喙尖
　　　長蜿蜒俛仰絶與蛇類瓜掌則鴨也疑烏鬼
　　　即此也
　花鷺鷥褐色中白毛份然間出長喙趾青緑比
　　鷄差小又名白嘌
　　小鸕鷀純白色黒喙青足但其頸骨狀曲折為
　　　一曲
　料哥形毛全是鸜鵒其光彩濯濯然丹喙人耳
　　　作梔黄色耳後有黄眉兩抺上連於腦能作
　　　人語喜則兩耳開聳
　烏鷄骨與肉皆黒其蒼者亦然
　　　　送薛叅軍北行序
承宣供億莫司属為切然户鮮而居衝俗囂而不知
教制於上而梗於下誠有所特難者焉又恒人之情
視難易為行不乗𥘉以取其名即旁縁以徼利苟安
依阿護養資歴愒日以俟代而巳丹陽薛君彦暉由
藩府掾從事於斯者四十餘月為人外簡朴而内廉
能供王事理民訟直而有方雖當急遽二者並行而
不相遺自始逮更猶一日然其邁迹㝷常立於能者
之行卓矣惜乎心儘公而罔間於易難用有餘而不
遑於風化因念令便於亟行化安於永乆苟使民知
義方其趍事赴功有不待致期而然者儻教有所未
至俗有所未醇能者日鮮不能者日衆而供庶事理
政務固不得一日曠弟恐物情治冝兩有不自盡者
此昔人以化為先而令次之師帥者又化令之本也
安得惟良如薛君者百有餘軰俾用焉而顓靖嘉治
焉而有餘𥙿我不以徒法為政彼不復顧難易為心
事雖衝而亦辨俗雖囂而可諄方之亟便特緩夫前
後之間然能使物情紓而政本固官有儀而民不輕
民不輕則吾之令行将見如流水之源矣不然使韓
范復出軄思其属處簿書米塩間雖終日無倦亦且
有所顧矣薛君行來辝飲之酒再拜以送言為􁃻因
書此以贈庶幾條治冝者聞之亦将有所頷焉卄五
年戊子冬十月晦序
　　　　贈日者張翺序
隂陽家者流秦漢已來如五行堪輿建除叢辰暦學
天人太一等家其目雖多及臨事占决各開户牗吉
凶得失互皆不同故漢人顓以五行主之予因䆒其
理而爲之說曰夫太極判而五行具五行具而萬物
生一物而一五行也纔有所闕物不得為之物矣静
而體動而用剛柔迭制而吉凶生焉矧二氣良能以
不測為神人於其間亦一物也吾何以逭其為術也
天人之際有未易知者得之深者其理明索之淺者
其說近又世道下衰人不安分以狂妄横干中徼倖
騖于外貪者以苟得為心狷者以速逹為念詢其命
曰吾此去可亨相其時曰吾今年可動彼知其然即
順情悅主售其術而已我審彼䛕竟沾沾自喜圗一
豁隕穫為愜是天理兩滅而人欲肆矣嗚呼風俗之
移人也如是可勝嘆哉有張生翶者姿甚髙業是而
志篤語直而不隱觸數知変若夫誇嚴苟售其術而
已者挾是游行州郡億焉而多中故七子徃徃與之
顧接在翺固亦榮矣雖然吾将進翺於學鑪其粗而
造於精資之深而遺其淺不為世俗所移不以虚髙
務悅習其所已知其所未至其要安在道其在於是
矣能此将見聲光四白義置百錢坐來衆問不愈於
行而求其售乎翺曰唯有是哉然行襆巳具敢板康
節之例願先學於四方可乎於是書以為贈
　　　　星丸漏詩序
司録判官趙㝢到任之明年置星丸木漏於衛之汲
門上仍繪采為圖携之耒謁再拜請題辝于後予以
為政有緩而似亟事有微而實著者更漏是也雖因
象制噐特挈壷氏一士之職也然天地朝昏我則司
之官民勤息我則警之上而日月運行於三百六十
度之中外而二氣渾淪磅礴於三十七萬里之表使
不出於五尺之幈百有餘丸之數非格物善政者其
能之乎予嚮官平陽亦甞創此其攷述測験知為匪
易今司録小秩也首此為務舉行廢典其儀物有足
觀者是欲勤政率先因噐警民者矣然年少氣銳當
筮仕之𥘉能推廣是心始終罔間則張希顔以夜漏
分明等數事得稱為好官貟者恐他日不難至矣至
元二十五年戊子夏六月入伏三日題
　　　　淇奥唱和詩序
心有所思思而有所言託物以永其言者莫詩若也
曲山河君尹南樂終更将歸西山舊隱以吾故遂稅
駕　鐏酒談笑杖屨游從日夕不少間旣老日閉
心無所運用感物興懷情有弗能巳者即作爲歌詩
以示同志顧不揆乃相與賡唱迭和絫積日乆遂成
卷束緫得詩大小凢若干首曲山慮其散乱遺逸欲
命劉生琛第而爲帙且告予以爲何如予曰彼王公
大人覊旅草野之士遇其志得意滿與夫幽憤無聊
見於詞章者多矣然未免有豪宕夸毗之意幽憂憔
悴之狀吾軰不過道閑適安命分遣興寄詠性情而
巳又非欲示諸它人俾後之來者萬一視所履而踐
厥迹安知不有撞破煙樓者乎巳而客有謂吾等不
以有用爲心而廢日力扵此爲可惜也予應之曰不
然是将俾予守兎園之冊耶削汗簡之青耶抑欲續
太玄之經耶客笑而不荅於是乎書以爲淇奥唱和
詩序
　　　　老子衍義序
壬辰冬予應聘至都旣舘壽宫嗣教玄逸張公與一
杖者相陪來謁湏眉皓白氣貌魁偉敦兮其若樸聽
其言冲冲然殆有所深藴随見所賦詩顧非澹泊忘
言者尋西還求辭方知君為重陽宫主玄學師也旣
而其徒執老子書請見稽首再拜為致師求序取重
之懇避席拱立需命而退因勉為説云天下所謂聖
人者以其理之所在治從而出焉舎是何所望於著
書立言者哉然聖道溥博該貫群倫其為用也為天
地立極為丗主明道要不過以静制躁以簡御䌓以
真黜偽以樸還淳以正息妄以公去私以理勝慾以
法防亂而已惜也老𥅆氏潜輝柱下不出於文武周
召之時當王道中微禮壞樂崩仁殘義缺之後萬偽
並作猝莫能觀其復思逺駕流沙髙出物表抉天機
軆玄化吐辝為經過為音憰憤激自成一家之言庶
幾廓清澆偽再造堪輿之意欤雖然矯枉者必過其
正迨夫末流仁智異見户牖各開曲暢旁通肆為駕
説養生者以乆親為心尚玄者以清談為樂冝乎晉
史譏王政之虧知幾點河公之注今王丈蜀産皓首
玄學獨能㧞出衆流間索正歧根於治平者為多無
乃見幾而作由儒而逃墨者邪固特樂而序云
　　　　玉淵潭讌集詩序
都城西郊佛官真舘勝槩盤欎其間有潭玉淵盖丁
氏故池也栁堤環抱(景/氣)滿爽嵐煙瑞靄霑漬襟𬒮方
秋是焉撗陳都人游觀誠為佳麗財賦緫管王侯明
之尚義好客髙出時彦甲午秋孟置酒潭上邀翰林
諸公為一日之娱旣而雨不克成懽是月晦復折簡
來召用㝷前盟也簮舄旣集風日清美紅幢翠盖間
見層出天光雲錦澹灔尊席沙鷗容與於波間幽禽
和鳴於林際若有以知野老之忘機代清唱而侑觴
也酒肴饜飫賔主胥樂煩襟滯慮頓然一醒清適夷
曠綽有餘思然賞心樂事良難四并雅㑹清吟烏可
多得信口吐詞不計工拙諸公走筆𢋫和咸有所得
殆山隂禊事之脩幽情暢叙笑金谷羽觴之罰酒數
何多第以率爾居前殊愧其粃糠也八月載生明序
　　　　易解序
易文為書廣大精㣲範圍乾度經紀丗道以一理而
含萬変辝雖有盡理則無窮故說之者吹萬不同仁
智各異要以脩辝通変近人情関丗教為切練師李
公甞為予言監丞張君在河南為衣冠清流多蔵書
得前代以易名家者數十種早治其學精占筮術北
歸以藝能得官如支離覆逆建除叢辰等伎有不屑
為者於是廣詢愽䆒師心自断集易解十卷于以抉
聖心而明素志■駙馬髙唐郡王天資英明雅好經
術一覽偉其述作勤至發題篇端有正大純雅本乎
仁義與經旨不殊其於丗教大有𥙷益命藩府板行
賜觀中外者無慮數百餘帙用廣發越以表其志尚
義山來属俾序其事予謂古之君子立言垂丗必藉
王公大人為之主張方能信其説而傳不朽如曲臺
礼經由獻王而明遺制毛公詩傳得河間而置學官
今張君遭遇賢王得成其美将見與大雅不群之英
異丗而同談者矣至於淵源之傳授辝理之深奥讀
者自當知之又何俟見賣兎而設喻遇俑人氏而致
問者邪元貞二年冬十一月謹題
　　　　天徳柴氏悅親圗詩卷序
昔四子問孝於孔宣父雖因材而篤所荅各異不過
使親無所憂怡順顔情為難鄒孟氏復探源推本論
臻其極曰此身能誠則親為之悅矣意者謂儻違於
理雖奉承之至温清之勤日養二牲猶為不孝如其
愛敬交至氣和色愉則菽水乃盡其歡矣在孔孟時
去古未逺垂教警俗亦復如是况天理斵䘮人欲横
流於千載之後哉天徳柴氏上丗為邢䑓堯山人後
迁絳之曲沃逺祖有軍功以鐡劵賜其家祖諱堅金
季仕至将仕郎𥙿州葉縣尹生子懋字秀實以丗故
復徙居于豐治家接物廉慎有法推其贏餘尚義好
施鄉里以善士稱今夀登八秩有二配邢氏壽七十
有四生四子長曰伯璵次仲謙仲玉仲祥伯璵天性
孝友善治生與人交誠慤有終始慈祥愷悌見於顔
間清淡不樂仕進惟致養二親友愛諸弟為務至一
門之内上下安冝和樂且耽憲司廉實聞于
朝榮加旌異嗚呼丗之貪很無頼不顧父母之養且
貽親憂与夫所争僅毫髮比更相媢嫉視同氣為㓂
讎者聞柴氏之風亦知其愧赧矣雪堂禪師雖處方
外素樂君臣父子之懿喜從吾徒遊以鄉里盛事乃
繪諸圗畫形容其歲時家庭拜慶之歡将求館閣名
卿見之歌詠以序引為請予為説以勉之曰方今孝
治光隆仁風徳教洋溢海宇臣民感格理勢應尔然
雲朔之俗素号雄勁以氣義相許今論其孝友之行
固當以柴氏為稱首復能如孟氏所論誠之於身詩
人所詠不匱永錫者而致力焉将見化儕類而美暢
彜倫觀人風者簉名於史籍矣以是為贊倡之始云
　　　　清香詩㑹序
道不同謀咫尺兩間渺隔千里心有所會上下八方
溥同一雲法性三藏弘教佛智大師江浙緫綂沙羅
巴者聞予名而喜之不知於渠何所取也一日介應
奉曹顯祖來約以深香閑適與同一㑹於是開禪室
敞賔席蒲團烏机列坐其次佳釀數行意甚怡悅主
人出寳薫娱客温鑪回春楮煤凝雪牎日含暉岫雲
借潤先之以青桂継之以緑洋糅以熟結加之都梁
棧融沉爇氣欎膏煎黄雲作穟碧霧𪷟筵吟珮未染
鼻觀先叅或䄂籠而歛瑞或心融而氣宣於是健詩
脾却蒸湿燕飲助其淸勝志慮以之冲粹不知佛齊
勃泥婆律大食真臘占城而相去幾何通為一洞天
也衆客稽首向師曰今夕何夕餘膏䞉馥沾丐如是
有不可思議者第恐造物者訝其多取而饜飫也師
曰庸何傷且吾之爲香者衆而心香爲最曰戒香定
香慧香解脱香解脱知見香是爲五分香天之所賦
於我者如是而馨解脱知見爲妙用之極即詩所謂
天生蒸民有物有則民之秉彛好是懿徳也貴夫能
復其𥘉而爲物之靈也願此香雲徧滿空界作爲無
量佛事以奉五老香供且合三百五十歲之夀祺(傳/𥘉)
(庵七十五雷苦齋七十三閻静/軒/六十三王秋澗七十一貢評事七十)而爲無盡藏說法不以可
乎於是衆賔讃嘆曰昔逺師以廬阜清勝即於東林
結社絶塵清寂之士不期而至者甚衆諸人依逺遊
止獨淵明范寗召而不赴豈非有不屑者哉以今論
之衆之殽雜一也心有所局二也香色執着似累干
中三也何若師心境㕠清賔主兩忘不知我之爲香
香之為我也而以心香為主也師曰有是哉遂相與
一盧胡而别大徳元年三月吉日謹序
　　　　送丁主簿南還序
古人以良能並稱欲以善而将其能也不然豈惟敗
事亦且有害于而身此必然理也丁生元諒主榖城
簿之明年以事抵衛來謁有頃避席而言曰弊縣僻
在漢南事雖簡山甿獵户氣甚鄙悍思有以教迪之
於是請書其廟學殿堂門廡等額乃曰歸當辦兹一
事先此之作用碇余𥘉志耳遂授書沾沾而去後七
年冬十月復見吾于京師曰嚮云而廟而學者今巳
落成且有加於前及出馮雪崖所撰學記讀未竟不
覺慨嘆曰一簿力之專迺致如是非有志能然乎兼
雪崖吾熟其為人慎許可記中件右恐匪徒言雖然
年少氣鋭乗势作事佀或不難至於知喜其事而不
虞其終顧其近而不思其逺無後悔者鮮矣况能保
巳成之功而享有無窮之辝乎又甞聞士之當官公
心多而取名薄者設有過舉徃徃人恕而紛解汝今
此耒遇非常之恩千百人不一二值其為幸不幸誠
不敢必所當念者此心不使有一毫之私可也丁生
其勉哉如以吾言可取念之戒之将見悔尤日寡良
能並著何患乎禄秩之不吾至也旣行來辝書以為
贈是歲癸巳仲冬五日序
　　　　兊齋曹先生文集序
北渡后斯文命脉主盟而不絶者頼遺老數公而已
夤縁䝉■元李諸公與進親承指授惟貽溪兌齋未
之見也及調官平陽私竊喜幸雖不獲瞻拜履綦而
遺文得遂觀覧逮識公仲子輗首爲詢及謝以纂録
未就然徴文獻論家丗而私淑諸人者固巳昭昭矣
先生父清軒公資豪邁以文學起家受知榮國髙公
雷李諸賢交游甚欵先生接迹詞林㓜知力學早擢
巍科旣而與遺山同掾東曹機務倥偬間商訂文字
未甞少輙至以正脉與之其奬藉如此後居汾晉閉
戸讀書屏去外物嚅嚌道真及與諸生講學一以伊
洛爲宗衆翕然從之文風爲一變後二十年予在翰
林前長葛薄子輶持遺編來謁属予序其端方得伏
讀者再四不去手者累日因爲之說曰文章天下公噐
造物者不私所卑然非淵源有自講習有素力為之
任者未易與議若先生之作其析理知言擇之精語
之詳渾涵經㫖深尚躰之工刋落陳言極自得之趣
而又抑掦有法豐約得所可謂常而知變醇而不雜
者也所可惜者古文雜詩僅三百首盖先生年方不
惑瞑廢於家又為人慎許可片言隻字不輕付人嚮
使展盡底藴大開文竇極其所到肆波瀾而侈光豔
則與元李麻劉並驅為不難矣異時版本
一出學者争光快覩俾中和之氣中融
粹盎𥙿四躰而適獨坐如大羮玄酒寄
至味於淡泊者庻幾知先生之所尚云
不肖衰老懶於筆研敢直言所聞見而
知者以塞其請焉大徳二年人日謹序
秋澗先生大全文集卷第四十二
秋澗先生大全文集卷第四十三
　序
　　　　紫山先生易直解序
紫山胡公年未強仕應奉翰林潔居官舎者幾十載
致力讀書䆒明義理期於逺大取易卦辝徧書屋壁
時不肖忝在言列過而見焉詢其故曰吾朝夕洗心
将範模四聖人庻幾言行適冝而寡尤悔焉非特説
夫言竒而法也識者巳以通材有用許之尔後郎地官
佐省幕緫尹大郡提憲外臺平生藴藉見諸施設其
至公正大之論卓異特逹之舉固不可枚數要之神
吾志行吾道不阿合取容於時不俯仰勉從於衆可
行即行不可即止又其晚節脱屣軒冕笑傲林泉進
退兩間知命随時從容中道蓋棺論定皆曰紫山曠
逹英邁士也稽驗疇昔諗其得於易者爲多𥘉不知
其有所著述公没之三載嗣子伯馳携所著易解懇
題其端公與僕自弱冠定交氣義契合互爲知巳今
雖衰懶撫其遺書忍無一言發越潜輝夫易聖人憂
丗書也純粹精深通貫三才理包萬彚其用必湏見
於開物成務之實然通其變必當逹其辝逹其辝欲
見諸用者不於先覺躬行踐履之實跡而取法焉未
見能造其窔奥也昔宋名儒劉斯立作學易堂記但
序日用常行事而曰余學易矣論者以爲得體况紫
山踐履工夫形諸事業復推巳所得纂而成書啓迪
後人可謂得聖賢忠恕之道矣學者復能考公平昔
操履得其端倪以之㝷繹隱賾奥妙之㫖則思過半
矣大徳二年冬十月八日謹序
　　　　緫管范君和林逺行圖詩序
燕趙自昔多豪邁慷慨之士雖時移俗易不復於古
而海山沉雄通貫斗極鍾靈孕秀間亦見其人焉和
林迺■國家興王地有峻嶺曰抗海荅班大川曰也
可莫瀾表帶盤礴據上游而建瓴中夏控右臂而扼
西域盤盤欎欎為朔土一都㑹然去京師數千里地
連廣漠氣粛玄冥中土人聞話彼間風景毛髮森豎
巳不勝其凛然矣况行役於其間哉至元丙戌
詔■皇孫晉王於其地建藩開府鎮護諸部燕人范
君徽卿早以湯液供奉徽卿為人讀書尚義以功名
自憙識逹時務臨機果决非特以方伎進也凢侍行
者三徃返焉所謂沙漠寥逈風雪寒沍險阻艱辛備
甞之矣其志益厲氣益振曽無退縮顧避之私今人
暫適數百里間者輙有離别可怜之容抱𬒳入直省
署彷徨顧妻子語㓨刺不能休較以徽卿之事非豪
邁慷慨者乎冝遂雅志掇美仕而收功於薬籠者不
止邯鄲故歩也友生尚薬長叚鼎臣壯夫為人撃節
嘆賞之不足復持所繪逺行圖将求名公歌詠庸彰
其名譽属序其端予謂徽卿志行固可振衰激懦為
臣子忠勤之勸復欲形諸歌詠庻有聞風而興起者
焉大徳二年十二月臘日序
　　　　易齋詩序
予徃歲需■命延芳東淀識供奉姚君於稠人中儀
觀秀偉襟量伉朗及聽其談論灑灑有断决固疑其
非建除流也舜卿河東人少愽學越法家為顓門甞
從事憲司以平反稱用薦耒京師當涂者將處之秋
官司平旣而侍從官有以善占筮聞者一日緹騎到
門以所詢■上對多徴驗中事幾由是待
詔金馬日承■恩睞者盖有年于兹四方稽疑問計
者湏以正理示之曰人事順蓍蔡不吾戾也皆知所
止而去然舜卿姿耿介負才氣思効用於明時者為
切顧是覆逆有不屑為者足跡亦未甞及權貴門墻
求展其所藴賢士夫歆其志尚如此樂與之遊從嚴
範泉甞題所居曰易齋率賦詩極口幽賛近持嚴翰
相過属題其端且曰序吾平生闕下十年幸詳之過
此非所知也予告之曰昔劉斯立記學易堂但筆其
宿昔日用常行之事洗心工夫不一言及論者謂得
體盖易之為書聖人之丗為書人事作也吾用旣明
道固在其中矣嗚呼舜卿胷中自然之理善學不言
之妙與厮立其亦同然者乎元貞乙未冬十月望日
序
　　　　洪洞縣王舜卿敬親堂詩卷序
昔賢論孝子之事親也務為敬愛交至恐其恃愛而怠
慢生故父子異宅而處復慮孝愛簡而弗洽廼有問
搔庠痛之節所以廣其敬愛也然宣尼語孝之大經
以不敬其親謂之悖禮徒能養而禮法不足又深警
於言游蓋明孝之用固有愛敬之别䆒其本體主一
無適與親之重事之大復何以加於敬乎予官晉府
者五年得純孝之士曰王君舜卿舜卿丗居洪洞縣
東陽里自曽祖惠祖誠祖母張氏継享遐齡子孫俱
以善事聞舜卿夙承家範復知讀書勵行増益其情
文之不足者奉其父伯玉君恪供子職謹身節用惟
恐甘旨之有闕也氣和色愉所期致志之樂也孺慕
情至洞洞属属如不勝而有所失由是取信於朋類
傳美於郷閭僉曰舜卿誠孝人也予甞過其廬扁曰
敬親庸表順徳後廿餘載予在翰林其友人中省東
曹掾郭文卿相過而請曰舜卿自經翰學先生題品
後信道愈篤家居教授克終孝養有司辟舉辝皆不
應邑大夫洎士之能文辝者咸歌賛之然未免為一
郷士也不肖交㝡欵将求詩什於朝士庻播其清譽
幸念疇昔賜以序文予謂文卿曰河東三聖人所都
平陽寔放勲所理其至徳之所感格深澤之􁁃濡至
今尚有存者晉卿乃晉産之良孝行旣超乎流輩隱
居復求其志尚自可追遺風而厲衰俗矣昔唐董召
南隱居行義昌黎先生作(詩發/其潜)徳宋徐仲車力學至
孝紫陽朱公特書卓行二子之名因之昭晣顧予衰
老其言豈能為人重輕哉文卿曰士志獲伸於知巳
後生借重於先進此理之必然况甞趍下風而接清
光者乎不然幽隱之士烏能名於後丗邪予曰有是
哉於是乎書大徳二年戊戌歲重陽前二日序
　　　　雪堂上人集類諸名公雅製序
雪堂上人禪悅餘暇樂從賢士夫游諸公亦賞其爽
朗不凢略去藩籬與同形迹以道義定交文雅相接
故凢有營建游謁或懇爲紀述或贈之詩引三十年
間累至數百篇非好之篤求之切安能致多如是耶
廼自諗曰綾標玉軸藏之篋笥銀鈎翠琰列諸廊廡
焚香煑茗玩味者有時拂拭塵埃披讀者有數不若
纂爲一編刋之板木用廣其傳遂詣秋澗翁以序引
爲請予詰之曰夫浮屠氏一生死外形骸百年斯丗
電露起滅事業功名一歸虚寂而後已今吾輩旣以
不朽計實其空無復欲申衍微義其說何居師曰在
吾教法中凢嚮善積行述賛偈爲之證據今某踵鴈
塔之故例續千佛之名經集群英裒衆美期欲布恒
河沙界等湏彌盧共傳爲無盡藏不求詞林大居士
爲表暴其端倪皷舞其宿緒是猶以明月之璧夜光
之珠無因而暗投可乎予曰有是哉昔文暢參寥子
愛仰昌黎東坡名徳屢造門墻二公以墨名儒行特
與其進至贈之序賛雄深雅健與時俱新膾炙人口
由是後丗知有二僧之名雪堂其亦文暢參寥子之
流與至於行業風義讀其文頌其詩自當知之兹不
復云
　　　　樂籍曹氏詩引
樂籍曹錦秀緩度清歌一日耒爲余夀因詢之曰汝
以故家人物才色靚麗風韻閑雅知名京華爲豪貴
招致逞妙藝而佐清歡日弗暇及不知何取於予而
得此哉曰妾雖不慧頗觧之無猥以薄技陳述古今
興亡閨門勸戒必探窮所載記傳詩詠掇採端倪曲
盡意趣乆之頗有感悟欲為效顰願乞一言為發越
俾妾姓名得見於當代名公才士題品之末庻幾接
大雅之髙風一時増價飲靈芝之瑞露七竅生香不
同落花飛絮委跡於塵泥間耳先生寕無意乎曰予
少有志於時中年多故每感事興懐登髙作賦以攄
其底藴由是頗以文字知名今老矣百念灰冷有瞑
目澄心燕坐焚香而巳惟集賢翰林諸名勝擅文雅
而足才情念芳温而餘藴藉者肩相摩而踵相接也
琢肝腎而製錦綺因咳唾而成珠璣模寫鶯花之狀
形容月露之情只在揮毫之頃耳彼徃求而得之如
杜秋娘之善謳金縷薛校書之秀發娥眉元相國杜
樊川皆贈寄詩什語意清新膾炙人口自可因之以
傳不朽尚何俟粃糠之辝簸揚於前哉曰請即書此
語令妾持之以為先容扣蓬萊瀛洲之境而問津焉
不以可乎
　　　　磁州采芹亭後序
采芹亭者前州倅劉藻之所建也予自壯年䆠游河
朔間每過滏陽更遽必趍拜楊公而去一日先生率
予謁州之廟學指其廢而未理者曰此郡庠也此頖
池也此頖之采芹故址也承平時學校之盛視數州
為冠吾雖耄要當修完庶復舊觀據當時所存者雖
一瓦一石俾保之勿壞旣而先生下丗壬辰冬予復
過滏陽所謂芹亭者巍然如翬飛翼跂宛浮波面荷
香藻影曉風凉露士子游息徜徉其上沾濡芬霏歌
詠思樂殆有登瀛之快已而翰属曹生因求書其事
楊公疇昔之言不覺蹶然於中雖罔及施勞使來者
是心不匱寔先生有以錫之我其可不念哉先生名
威字震亨承安人姿剛直有文章議論少甞以蕃兵
為儒将有功西夏建元𥘉年中書甞召為詳定官巳
而言事以星變勸大臣宜解機務以避賢路不然且
有大咎不聴遂拂衣南歸教授郷里壽八十終于家
逮至元五年襄陽破吕文煥出降五月北覲過磁先
生贈之詩云連隂六十日平地一尺水今朝與明日
淋瀝尚未止此者天垂戒其中有至理降将吕太尉
飯畢行欲起偶尔得㑹面舎舘接汝爾自言鎮襄陽
於此今五紀為惜萬人命此來非為巳
聖主錫深恩髙爵還故里一飯尚有報盡忠從此始
余謂我國家萬方同一軌得之與不得東南一隅耳
向使君不來宋歴能有幾人生苟冨貴直筆一張𥿄
見說李陵生不若張廵死吕為之歛祍而去撫卷懐
賢豈勝感嘆若能取孟亭例祀先生於學宮俾死而
不忘儲宫祝香回洒汗而書
　　　　雪庭𥙿公和尚語録序
至元丙子夏予考試河南由汝抵洛崧前勝槩盡在
目中只欠少林一遊耳東行擬取道轘轅庶饜宿願
竟以事奪不果耿耿在抱至神遊洞閤雨花􁈔紛怳
與真遇今年甲午冬萬夀主僧圎譲偕少林惠山来
謁因及山中物色與向夢不少異相顧一笑乃有是
邪遂䄂出一編曰先師雪庭語録也仍合瓜前請曰
公山林清興雖未稱遂幸題辝篇端以爲佗日張本
寕無意乎予以事與心㑹似非偶然者按所具騰說
以應懇求雪庭𥘉叅万松秀公萬松得法雪岩上人
縱横理窟深入佛海至於游戯翰墨與閑閑屏山二
居士互相賛歎爲方外師友其噐業槩可知已帥叅
礼閱十寒暑獨能秀㧞叢林得根踞爲奥遂出丗主
奉福精藍継應少林敦請招提禪刹号中天名勝板
蕩后増崇起廢頓還舊觀緇徒具瞻蓊若海㑹於是
欵龍庭而振舉宗風敞五林而弘闡家教因縁㑹合
傾動一時以無碍妙辯現當機應身處綂堂第一位
者盖有年于兹從是而觀自非克荷佛乗大異倫类
機鋒峻整逈出物表者能如是乎今舌本巳浄真如
迹空學其法者能鑚研故帋即心印所在求向上一
着恐不待夜雪横腰而悟面壁西耒之意盖有之矣
吾未之識也是歲仲冬開局前三日書
　　　　孝節王氏詩卷序
傳稱夫有再娶之義婦無二適之文盖天道之常經
人倫之大綱也然風霜别草木之性衰俗表幽貞之
節求之于今王氏其人也父振北渡后甞為州權司
年耄無嗣納州将劉六郎為門倩得一子甫半歲而
婿亡旣而父以女年盛且無母氏議復舘甥於(室/女)聞
之跽父前而言曰家貧無嗣世之常事婦人再醮柰
名教何有誓死而巳父壯其志遂寢無幾異母弟用
國俗欲行續嫓王氏出好言置叔於姑前以人倫正
理折之曰寕守節而死不失節而生且夫者天也天
不可逃行違神明天則罰之即欲自戕頼左右救而
免叔亦感義烈而止時劉帥殁已乆世業扶踈諸子
分居其姑秦氏亦無子孤影㷀㷀空闈索處王氏善
組紃以供日需提挈子傑歸養秦氏以極孝恭教其
子至通習儒吏致卓有所立於是風動郷閭義激行
路耆舊士夫交章舉保蒙　旌表門闕曰孝節王氏
之里嗚呼光顕哉及秦亡顧劉氏三代浮殯淺土子
孫游䆠力不暇及遂獨營墓田經理葬具凢溝合者
十餘竁郷人來觀無不驚歎曰丈夫児有不能辨者
何賢孝如此王氏處寡四十寒暑言笑未甞露齒素
髪盈簮氣皃幽閑所謂老而益堅者也郷里偉其徽
羙一日子傑來請文因泚筆而序之庻幾備采管䑣
區明風烈者演柏舟之義云
　　　　雪庭𥙿和尚詩集序
禪以奥為說詩以志為言僧之以詩鳴者見於晚唐
盛於前宋前賢評論固匪一致不出才清氣勝發𬞞
笋之餘芳辝簡義深調葛藤之奥語就本法言之以
心傳心推離還源在用之恒寂而已尚何文字之有
然出丗演法者儆悟群迷不容忘言假借聲光發雷
音之先　雪庭■公和尚蓋亦出丗演
志者也　集■詩詠及雜體等篇為三卷
首嗣　髮恵山來求予叙引以光師
行雪庭　平生然甞聞諸友人陳節齋談師噐
局磊　用見諸行事其在方外實為不■今
觀其　應物信手拈來吹花作霧■於
憂時　判徃徃出言意之表者可謂混儒
墨為　之手段企慕髙風追攀　有山
堂惠　至元甲子冬十月卄七日秋澗老
人序
　　　　　嘉善録序
刑者成也一成而不変民之生死俗之慘舒係焉故
君子悉其聦明致其忠愛而盡心焉在唐虞三代之
際風俗淳教化備巳有輕重適冝欽恤哀矜之感况
肺石雪冤棘林夜哭之後哉此疑獄折獄等集所由
作也大都路緫管府推官李君威卿少習城旦書以
儒術飾吏事復取經史子集下逮百家之說凢関於
刑憲者撮其機要纂而從類先之以歴代法令輕重
㳂革著明其體継之以聽断節目之詳彰施其用凢
三十二門名曰嘉善録一日携示秋澗翁懇題其端
予雖衰耄胸中耿耿尚在士有好學而兼善者廼喜
聞而樂道之自政教陵遅獄辝繁閧事至持難手有
未易措者故軄任推理衆爲抵諱然恊中輔治之具
雖聖人視之為切務者孜孜焉存心而盡意可謂超
出於流俗之表矣况有致知之資居可行之聀當推
鞠審决之際属類比事稽古凖今融㑹貫通俾時有
稱平不冤之譽為不難矣昔宋祥符間有獄官張慶
者以矜愼自持其囚徒飲食湯藥卧具必加精㓗其
後子孫奕葉登第顕䆠于朝論者謂慶平昔重䘏獄
事隂徳致然况延精覃思盡心於五罰五用者哉威
卿尚勉行其所學善推其所得而愛物兼善之澤詎
可量邪
　　　　西巖趙君文集序
西巖趙君系出遼勲臣開府公後遭時多故家業中
衰西巖崛起畎畒從龍山吕先生學金自南渡後詩
學為盛其格律精嚴辭語清壯度越前宋直以唐人
為指歸逮壬辰北渡斯文命脉不絶如綫頼元李杜
曹麻劉諸公為之主張學者知所適從惟虎巖龍山
二公挺英邁不凢之材挾邁徃凌雲之氣用所學所
得偃然以風雅自居視孝恊律趙渭南伯仲間也雅
為中書令耶律公賔禮至令其子䨇溪從之問學由
是趙吕之學自為燕薊一派西巖受業適丁兹時探
䆒其淵源沉浸乎醲郁加以立志堅篤講肄不倦冝紹
傳遺緒最為知名士捐舘後十五年子天民携所述
西巖集見示求引其端廼為之說曰文章天下之公
噐與造化者争衡為之甚難故得其正傳者亦不多
見豈非天之降才不易而人之噐識亦有限量邪惟
就其材地所至學問能就以自得有用為主儘名家
而傳不朽若必曰湏撑霆裂月碎破陣敵穿穴險固
者方可為之則後生晩學不復敢下筆矣如西巖之
氣淳而學古材清而辝麗自足以攄平生之底藴為
後進之規模異時有大辝伯出如王臨川元新興纂
李唐之英華續中州之元氣序文章之宗派者則於
是集恐亦有所取焉
　　　　遺安郭先生文集引
関輔天下形勝地有終南太華洪河涇渭為之襟帶
姬周之所積累漢唐之所經營雖時異事改彼忠厚
雄傑之餘風山川英靈之萃秀而在於人也意其必
有瓌竒文雅之士生乎其間僕甞思一遊求其人與
之縱竒觀歴遺跡羡河山之良是嘆興亡之無窮豁
逹界蔕以忘吾憂寤寐平生未遂斯願至元乙亥冬
猥判晉幕夤縁迎謁抵華隂東歸殊悵然也爾後每
自秦雍來者必為訪問雖得其髣髴而士之隱見𥘉
不知也大徳庚子春方謝事不出有客扣門剥啄自
稱奉先郭良弼嵒甫携示先丗遺安先生文集請引
其端細為披讀盖信道篤燭理明攻詩文為顓門之
業者也豈非向所謂瓌竒文雅之士乎雖未西遊其
山川人物已在吾目中矣柰何衰老懶於論載請益
勤乃勉為之說曰文章雖推衍六經宗述諸子特言
語之工而有理者尔然必需道義培植其根本問學
貯蓄其穰茹有淵源精尚其辝體為之不輟務至於
圎熟以自得有用為主浮艶陳爛是去方能造乎中
和醇正之域而無剽切撈攘㓕裂荒唐之弊故為之
甚難名家者亦不多見惟周卿先生天資冲粹内守
峻㓗自㓜力學為健舉子中年流離不易所業故徳
望彌髙文學益冨致逺近尊禮又少日以外孫行接
際蘭泉先生所交麻段孟李諸公皆秦晉名士其資
之深學之博與夫淵源講習可謂有素矣故詩文温
醇典雅曲盡已意能道所欲言平淡而有涵蓄雍容
而不迫切類其行巳靄然仁義道徳之餘孔子曰有
徳者必有言信乎其有言也所可惜者連蹇埸屋不
遂一第侍謀省幕道弗大行然化乎今者不必傳於
後晦其始者其終必顕曰顯與晦必時之待楊雄氏
所謂五百年必得其人然寥寥四海豈無知音者恐
表聖之言乃為通論况有賢子孫為之揚顕者哉今
文治蔚興學者日衆異時板本一出有序關右之宗
派䆒蘭泉之命脉者則於是集知所崇尚矣
　　　　翁三山史詠序
自伯魚趍庭■宣父訓以學詩俾興起志意通逹事
理造夫大學閫域由是後之學者有以取法知所適
從伊川先生甞欲體詩叙童子切務令朝夕諷誦發
其意趨盖遵遺㫖也六經之外其次莫如史然載籍
浩博𥘉學者欲遽渉獵譬如筭沙海上成功何年故
前丗有帝王鏡略小學史断蒙求箋要等編皆誘之
易以覧誦速収見效今慶元路緫判三山翁侯元臣
復廣克前人規模取通鑑編年事跡顕著者綴聮五
言絶句二千餘篇其歴代之隆替君臣之得失粲然
具列辝直而不晦言簡而意足使𥘉學者讀之易曉
而難忘庸他日融㑹通貫之漸或曰牽合章句破碎
全史不幾於篆刻雕蟲之弊乎予曰不然聖賢進修
學有大小傳有後先子夏所謂譬諸草木區以别者
為得之矣况翁侯是作特為童蒙所設就其所成就
而論可謂祖聖訓述賢傳攄已志惠後學好古博雅
者矣大徳四年月日謹序
　　　　燕山王氏慶弄璋詩引
史舘檢閱王生子憲自其先丗以篤行至孝培植根
本子孫奉承家致屋潤復能尚義好禮為名公賢士
夫稱道都城人物浩䌓由是王氏以孝義知名子憲
㓜蒙訓誨卓有所立以良家子選侍閤門擢直玉堂
謹愿文雅出色同輩有光故家所不足者嗣續爲念
大徳庚子夏佳氣充閭璋裳呈瑞犀錢玉菓已浴蘭
湯綵筆柘弓載臨晬旦以予在院中最爲耆舊來乞
名乃取先丗積善而不近名種徳而不求報命之曰
餘慶先儒有云善惡之報至子孫而後定又云賢者
必有後王氏其有子也冝矣謝庭春好羡樹玉之臨
風竇桂枝榮望讀書而有日徐卿二子少陵有歌嗣
深晬日涪翁伸頌凢與徃來者皆冝作詩用展光賀
　　　　贈李逹之詩序
李逹字逹之汲梁人世将家旣長遊燕遂占藉焉爲
人慷慨樂易好閑便静以相術行於時然不以藝自
矜與僧西雲相善講主和一日以領宗門事為問切
語其徒曰汝師不數日逺行尚欲何為不浹旬而逝
又同術者指一井工有坎阨斃不出來日逹曰否坎
阨則無将縊而死果然南官程緫尹以除目訪之曰
喜只在此夕口未落而除下其應験若尔僧龕禪榻
曽不惜朝鏡之蹉跎醉䄂笻杖甞歴遍春煙之巷陌
丗味䆠情兩皆泊如其兄顯道以偏師戍瓜歩殊光
顯也書屢招不赴或疑焉逹曰兄安余無所希覬何
徃其安貧守分如是者有屋數間在崇仁東市門田
五頃近潞水澹臺里歲得租粟自餬其口云
　　　　義齋先生四書家訓題辭
義齋先生姓石氏諱鵬字雲卿父璧自五臺東徙唐
封家焉丗傳儒業中戊戌選終保定路勸農使先生
早以文行師範一方至元丙子用辭科魁多士資純
篤恬於丗味惟閉户讀書務為無所不窺四書小學
尤所致力集其所得遂至成書沉潜玩味者有年反
復更易𥘉不去手易簀際属其子承義等曰吾平昔
精力盡在是書藏之家塾詒訓子孫吾丗其庶幾乎
承宗奉遺命以叙引來請僕憶提憲燕南時按行属
縣與先生有一日之雅今雖衰耄忍靳一言庸慰存
没夫四書所載性命道徳之懿修齊治平之方道綂
所由傳授學者所以修習推明天理維持丗教如水
火菽粟日用而不可闕伊洛名公後宋諸儒集解纂
䟽論之詳矣近年月而公卿大夫下而一邑一郷之
士例皆講讀僉謂精詣理極不可加尚先生復能沉
浸濃郁含英咀華發先儒之未及附巳意之所見自
為一家之說其學與志可謂勤而知所務矣蓋士生
斯丗不可虚拘出則行道濟時隱則立言垂後况性
命之理仁義之端非由外鑠皆性分之所固有職業
之所當為盡其在我者而巳𥘉無先後淺深之間故
子貢曰文武之道未墜於地在人賢者識其大者子
夏亦云君子之道孰先傳焉孰後倦焉是則先生著
述之本意也若秪以篤信好學修辭明志遺訓子孫
啓迪後學折中聖賢則義齋之名亦當傳聞于後於
是乎書大徳辛丑歲孟夏吉日題
　　　　義齋先生小學家訓序
義齋先生𥙷註小學書藏之家塾未甞示人治命其
子承宗曰當携謁秋澗翰學庶明吾志先生旣没郷
邑士人楊飛卿将板行焉承宗致遺命懇求序引僕
向游䆠趙北與先生夤縁私覿欵洽則未也用是追
念疇昔敢攄臆見昔晦庵朱文公旣集注四書俾大
學之道體用本末昭然顯著復慮童䝉之士弗知趍
向次第不能入徳義之門造治平之域復述此書俾
為師者知所以教弟子知所以學雖曰小學其文辭
雜出於聖經賢傳百家之書言微行懿顧老師宿儒
䆒竟踐履有終身不能盡者近年科舉不行士趨實
學曰師弟子云者專務講明収功致效舊有標注未
極詳備今先生之注䆒其淵源辭㫖之奥與夫品節
度數之詳随其䌓簡而具載焉純直明坦俾𥘉學者
觀之易於省解如陟髙而得梯階濟深而遇舟楫其
急先務應時求不為無𥙷先生諱鵬字雲卿自號義
齋保之唐縣人隱居求志潜心著書不求裱襮吾聞
積善勤學報施不及其身而發越於後者必大則是
書之出先生之志之學光昭於時也審矣
　　　　西溪趙君畫隱小序
予旣冠受館於漕使周侯因與門下士趙君子玉游
乆之熟其為人資清雅而有幹局心機巧而善繪事
其𥘉家藏營丘遺墨朝夕愛玩不去其手遂有所得
継遇東丘畫工沈氏指授筆法又甞西遊太行窮巖
岫之深峻觀雲烟之変化當其情得意㑹留連忘歸
動經旬月由是於仁智妙趣得其動静之理及操觚
染翰覺心手洒洒無留思甞為廉右相董承㫖及僕
作廉泉野莊秋澗等圗景氣潇爽雲烟清潤筆簡而
意足其寄興雲霞放情林壑有淡墨寫出無聲詩之
譽或譏懐材抱技不沽價以求售曰人物者天地之
幻化圗畫者又人物之幻影彼功名烜赫冨貴薰天
者倐忽之頃巳歸磨㓕况韋布之士欲取聲華於虚
幻之餘不幾於惑歟然所以孜孜於此者特遣興適
懷寫吾􁗀中之丘壑爾聞者為知言大徳辛丑夏邂
逅都城為予臨楊息軒緑野探梅圗髣髴三昧不傳
之妙復懇於予曰僕老矣技進止此幸惠顧序述平
生傳遺子孫乃語之曰昔曹覇樂藝而忘貧窮郭熈
頭白餘筆力少陵山谷為賦丹青引秋山歌攀附驥
尾名垂不朽顧僕何人敢望於二公哉趙君趙君其
奈爾何子玉曰不然前賢後賢其揆一也古徃今來
各其時也顧在■中朝問望老於文學者孰出公右
言念夙昔能無情乎旣不獲巳乃援毫而識之趙氏
系出柳城䆠族當天兵南下父通福以義勇附太師
國王帳下從定河朔屢立戰功夀終定武漕使周侯
以葭莩故表其勞績䝉
先朝収録二子仍復其家仲列名侍從後歴尉完利
等州州尹次曰澄即子玉也受中山三司使晦跡管
庫餘三十年無毫髪點汚蓋其胷次脫洒不為物欲
所累故也五子秉仁秉温縁父好尚亦馳譽丹青云
是歲秋七月上旬二日秋澗翁謹述
　　　　崇真萬夀宫都監馮君祈晴詩序
大都辛丑夏仲暑雨大作霖霪不輟至五旬之乆泥
塗坎塪車馬不通潢潦㳽漫浸貫川澤小民咨怨農
夫告病崇真萬夀宫都監石泉馮君乃謀於道衆曰
吾輩奉正一法以祈禳為業覩其如是雖不吾以安
可坐視而弗救耶於是致齋㓗肅儀物籲告穹蒼飛
檄諸部懇以七日為開霽之度及期果六丁歛虐曦
馭騰光士庶獲覩天日晴明之快免昏墊䧟溺之苦
於是羽客儒流咸作詩賛揚湖廣儒學提舉戴月澗
以序引見属戴交乆情欵有不能已者廼題數語姑
塞其請予甞讀洪範九疇觀天人相感之際随所召
禎祥災沴應之吁可畏也故三代君臣遇災知懼固
曰修已敬天爲務而禱謝禋榮盡諸人事者自不容
巳逮漢
静應張公以神道設教躰含清虚用周慈憫爲國家
祈天永命爲黎庶祓除不祥由是祈禳祭醮自爲一
家之學傳授科式符籙具在也然得其人則法靈而
著効笱非其人道不虚行傳曰至誠感神又曰至誠
動金石道雖殊途其致則一若石泉馮君之祈晴有
驗其亦持守誠敬祭醮精嚴善於弘衍宗風者哉諸
君作詩稱美不亦冝乎其年秋七月卄三日秋澗翁
漫書
窮閻飄泛逝川東千里嘉禾一雨空􁞘㩳羽林槍壘
底林林萬木水光中慘舒何待鞭竒石禱籲端能格
上穹千古
盟威神力在崇真壇下振髙風
　　　　紫山胡公哀挽詩卷小序
挽章者哀傾逝而寓夫所感之辭也予於紫山旣哀
之而復有以惜焉紫山起諸生進擢舘閣揚歴省臺
官至三品夀幾七秩順受委正略無慊媿於何嗟惜
所惜者材超卓而不凢氣正大而有養可以挺公論
而勵衰俗激清風而作土氣旦天柱峰摧少微彩
晦士林憔悴失所景仰不知乾坤純粹之精山川英
秀之藴幾丗幾年氤氲感㑹復生斯人此黄鳥之詩
薤露之歌有不容已者忝與紫山三丗交游氣合情
欵故其子典簿特屢徴鄙作旣序夫易解復記其祠
堂今又以斯文為念孝心追逺誠宜嘉尚顧筆力衰
薾奚能發潜徳之幽光倡作者之端緒然眷懐疇昔
重以陳太常北山之請敢攄平生所得於公而可深
惜者冠之篇首云大徳辛丑歲秋仲載生明秋澗書
　　　　朝儀備録叙
至元辛未歲
大内肇建始議講行
朝㑹禮儀盖所以尊嚴
宸極辨上下而示等威也然事出草創不過㑹集故
老叅考典故審其可行者而用之其後遇有大典禮
准例為式祗取嚴辦一時執事者各司品節其禮之
全體亦不能䆒其詳而通貫焉逮侍儀舍人周之翰
供職乃纂述物色儀制之品班次度數之則曰
朝賀曰䇿立曰開讀皆具已行而可驗復圗注以致
其詳
皇儀縟典粲然明白目之曰
朝儀備録携示秋澗翁求考辨焉乃告之曰汝外祖
文康公羽儀
先朝粉飾
皇猷號禮文稱首汝父松壑侍儀𥘉事綿蕝獲預選
習今汝從事於兹又復有年其見聞之乆講習之熟
可謂專門學矣况禮之大經本乎天理之自然節文
儀則出人情而折衷不容強知妄擬措私意於其間
雖聖人不過祖述旣徃随時去取故孔子曰周因於
殷禮所損益可知也其所以行之者極乎敬慎而已
故曰其在宗廟朝廷便便言惟謹爾則是書纂述非
惟俻豫考按即事可行若有集
國禮而編㑹要者亦将有所取焉大徳辛丑歲立春
前五日秋澗退叟題
　　　　恕齋詩卷序
郎中李侯正卿其先世佐金祖開國子孫衍慶傳嗣
侯爵易代後軒裳蟬嫣猶為燕雲鉅族正卿資明豪
踈財樂善有子二人俱教之讀書勉勵資藉之者惟
恐不及與古人愛其子教以義方之說吻合衣冠修
整僕馬鮮明喜交游遇事慷慨與物無凝滯蓋有志
於冨貴利逹者也人爽約以負之量廓然而能容或
非禮以相干但理遣而不校尚恐其守之不堅行之
不力乃榜其宴息之所曰恕齋又為未盡也質之於
秋澗翁将求諸名勝題詠庸勉其不逮乃告之曰夫
人之生禀精五行有情有性仁義禮智主之於中所
謂性也喜怒哀樂愛悪欲感之於外所謂情也聖賢
存養撙節求合乎中而已其恕云者旣盡夫存養之
功復推而為應物接人之道故曰推巳以及物已所
不欲勿施於人蓋由内以逹乎外自漢以來不能體
認聖賢求諸巳意思遂以恕為寛容之稱雖范忠宣
之賢亦有恕已恕人之說是徇外以遺内也何不揣
其本而齊其末哉今夫己之善推以及人其不善弗
加諸彼則物之應於我者皆善自無出悖來違之戾
尚何寛貸容恕之有今正卿旣識其用復能明其體
由未以逹其本日就月将緝熈光明則違道不逺矣
雖然比之貪冐無厭覿於貨財較班資之崇卑計利
害之得失不至傾䧟攘奪而不止者為之猶賢乎巳
某年月日秋澗翁叙
秋澗先生大全文集卷第四十三
秋澗先生大全文集卷四十四
　辨說
　　　　日用
講䆒義理其用有三體認明白臨事能施為出一也
道義傳受必託扵言辝筆頭發明出來二也其或諸
生請益發藥啓迪化若時雨三也至若都曽經歴只
為自前不曽專心理㑹又不能記誦乍了若無使此
心茫然如道傍空舎諸物淂去来住持不敢認為巳
有又學既不固及人說着才方省記終了自無所淂
前賢力學須先除去此病攻苦食淡不為一毫外物
移動屏堕氣收放心一主於敬不雜觀不過分此或
未畢輙復它務纔作復輟今日已過而有明日管淂
無時㝎志帥氣如下硬寨磪乎有不可拔之势一物
一事不輕放過窮理盡性至於命而後巳(性與命只/是一个理)
(而/巳)若有所淂即極力存養晝見之扵行事夜験之扵
夢寐使真積之功日新一日不使頃刻間断不恤乎
時之利不利不悶乎人之知不知将所樂自喜專以
推崇天爵為至古之學者無不尽其極者恐不外是
不然困而不學生而為斯民之下不知所以學老而
為乾沒之人良可哀也此皆予之錮疾遂書以自訂
非敢示諸他人
　　　　書太極圖後
甞觀宋一代道統傳授獨推濓溪元公為首及䆒其
功用有渙然氷釋者蓋先生始明太極隂陽五行性
命之說以開萬卋沉迷之惑明一出扵中天故也夫
太極者何曰有物混成先天地生以(一/而)含三者也老
氏所謂一生二二生三三生萬物者是已為太極判
而有天地乾坤既位然後萬類育焉故理可見而道
由是而生道者循其理之路也其性之與􁩑尤坦然
明白性者理之所從出理也者只是純一四端而巳
固無有不善􁩑者氣之所從來氣也者変化錯糅有
清濁厚薄參差不齊之間曰賢愚曰夀夭曰貴賎曰
冨貧一随所遇而禀之者更無旁入曲生之理濂溪
先生以前只為先儒不曽㝷出氣質性來雖有混然
上中下三品之說終是不無窒礙學者又不致思或
求而不可淂者徃徃溺於邪說未免随人作計以至
迷惑忘而不返可哀也㢤若先生之圖之說其有功
扵聖門恵夫後之學者可謂大且深矣抑使輪回宿
習荒誕不可致詰之說一掃而無餘此所以尊居圖
首為道綂之宗也若以作一箇分隂分陽之圖說了
是齊其末而不揣其本也
　　　　體認
從古至今止是這些人情止是這些事理聖人裁量
備具六經罔有不盡後之學者學此也既䏻通曉厥
理正要行已臨事之際觸類相應以較其巳之貝合
與否若事務之來既不䏻體認前言徃行以酬酢其
變此與不曽學者何異是㝡吾儕大病既不䏻踐迹
将何以造其室乎亟當思體認之方從何而入可也
戊子夏四月十一日晨𧺫偶書小子其志之
　　　　氣志
人志不㝎只是氣為之乱氣既乱却為動静無常於
中互相奪爾若安􁩑順䖏不以我之所當得而易其
彼之所不當有者人無日而不自得也如是則何患
志之不安理之不明氣之不充者㢤或曰所當淂者
何即天之所􁩑扵我者是也不當淂者即天之未甞
付扵我者此君子之所以亟當知也故曰知􁩑不然
則謂之不受􁩑(不受命/是之謂)逆天故孔子責子貢而貨殖
焉者是也
　　　　天人爵
天爵志清明而夀人爵氣濁乱而天或天或人䏻夀
而不乱者唯素有所飬者能之曰養者何至公無私
而巳
　　　　孤立
人生天地間立甚孤特頼有四端在我然後廼有所
倚如伊尹之恬扵放甲西伯之安於羑里周公之坦
扵東征孔子之泰扵厄陳武侯之必扵復漢盖倚是
理為用而後大有所立者焉故傳曰君子獨立(而/不)懼
其是之謂乎不然一身心之微其何以禦不測無窮
之変乎戊子夏五月甲午積雨開霽晨𧺫書扵露堂
西序
　　　　孟荘不相及
予甞疑孟(與/荘)皆同時間人終無一言一事相及者恐
是蒙荘閉户著書罕與卋接迨身後其書方出適讀
陳氏輯語(陳名應童字/景雲三山人)大意畧同說當時無人宗它
只是扵僻䖏自說然亦止是楊朱之學但楊氏說得
大了故孟子極力排之戊子重九前一日書
　　　　自得
誌者發其心扵内故納諸壙印以告化者碑者表其
徳扵外故植諸神道以鑒來者又曰誌者紀其心之
跡也碣者掲其事之著也
　　　　朋友
眀友列扵五典其所以為重者志同而義在也故粲
然有文以相接驩然有恩以相爱不然其與走者類
聚而同逰飛者群分而並集蓋幾希矣詩人以伐木
廢特表夫友道之缺深有㫖㢤
　　　　五常
五常之道仁為體而四者為用義与智陽中而含隂
禮與信即隂之一㝎者也曰陽中而隂盖運動離合
有吉有㐫者焉故也
　　　　隂陽之道
易曰一隂一陽之謂道九峰曰隂陽以氣言道者隂
陽之理余曰理者氣之所以明所以幽所以生所以殺
所以舒所以慘所以為君子所以為小人丗之所以治
丗之所以亂戊子冬十一月十八日成皷作燈下偶書
　　　　讀孟子或問
四書或問獨鄒書多設疑詰難何也孟軻氏終是去
聖人一間辯論之際其言英氣發露不無激切輕重
之異故文公扵此頗詳講明折衷要使不詭扵理(先/後)一
揆而後已何則温公大賢也猶有疑孟等篇况觧之
云(乎/此)晦翁惓惓扵是亦臨川翼之之意也(入/伏)后三日
課讀此書或問偶書晚學小子題
　　　　恩多怨深
此余平日事也或者曰君土􁩑人生物者土也物既
長不淂不克制其土自然理也此隂陽家論似亦有
理然不若以人事評之謂如我以禮待人人不見荅
未免有所不平不平則彼則乃有怨意我當夷其不
平以恕(心/待)之寕人負我
　　　　雜著
聖人之道如長江大河人人淂以飲之然飲之者有
多有寡為江河者不能使之一一均同其量任其自
然而已不然恐造物者亦太勞矣余謂師授學者以
道亦當如是既以自警且示韓陳二生八月二日偶
書
　　　　分絶
伊川先生云常思天下君臣父子兄弟夫婦有多少
不盡分䖏况今所為親戚故舊昆弟友朋四者天理
當然之分廢将無遺可哀也㢤秪是計較扵我善悪
有無相益為事與之離合耳静言思之物則既蔽近
扵飛走人既與非類相雜䖏㡬何不傷而夷也可不
慎言堇行凢事點檢以先周身之防而存逺大之
　至元戊子歲臘日書
　　　　無音
萬物受氣於天音者情之所由發也以政有得失而音
有乖和雖極亂極困未有情不宣而音不作者如幽厲
之世雅固遏宻變則不無也至於當有絶無豈困而不
暇作伏而不敢出其或善不足以法惡不足以戒亦若
天變之無所見乎三者必有一居於此矣於是感而書之
　　　　得失
人之得失一係夫命之通塞若得則既不當過恩于
其所舉揣其已才如何耳失則又不當致怨于其所
沮亦當量已命之如何耳若恩有歸是人憐其不才
而私之也怨其沮是我妄為言而不安其命分也何
益㢤已丑歲夏六月客退偶書以自儆
　　　　黄鳥三良説
觀坡和陶三良詩反復詠味似責三良之不當死也
當時從死穆公者百七十七人蓋康公從先君亂命
迫而納之也三良之不死淂乎若專責康公可也分
謗三良豈忠恕之道㢤只以坡之議論英偉辝氣縱
横讀之者爱其如此故不覺白壁之有微瑕也若晦
翁之詩説可謂盡之矣
　　　　文辭先後
文之作其耒不一有意先而辝後者有辝先而就意
者意先而就辝者易辝先而就意者難意先辝後辝
順而理足辝先意後語離而理乖此必然理也學者
最當知之
　　　　讀淮南子
淮南鴻寳書出大山䓁徒所述在藝文言掇百家之
緒餘耳特變其文而為小大異同之論然自得者鮮
矣讀之者不無所益(至/於)隂陽造化之機治道興衰之
理正有吾六經與信史昭在又親扵其身為不善者
雖著書立言君子有所不道予所以讀之者取其事
實可訓及漢文近古三代之氣有凝而未散者至元
丙戌歲十月二十三日題
　雜著
　　　　鸜鵒食蝗
秋七月螟生牧野南無幾有鸜鵒自西北踰山来方
六七里間林木皆滿遂下啄螟食且盡(乃/作)陣飛去予
考漢五行志貪人尸禄猶螟害榖故感而生蝗夫鸜
鵒北方之鳥也其觜距有搏啄之利又數多如是意
在位者不肖将有因貪抵法而敗者不然何食之既
邪紀之驗它日之異時至元五年歲戊辰也
　　　　魚歎
至元九季春三月余自燕南還前次淇右逆旅主人
條桑徹土束藁作炬詢其故曰此取魚之具也既而
主人置條圜淺水中外以石擁之夜向寂風息波平
炬火𧺫岸側群鯈趍明争集其中回旋徃復千週百
匝眎其條為罟之大網一不敢出越而㳺去主人俯
掇如　地芥焉王子喟然嘆曰班生有言山林之士
徃而不能返朝廷之士入而不䏻出士乎士乎冐昧
行險趍利而不知止者曽何異扵斯乎是歲重九前
三日寓平陽牙城官舎之待旦軒坐聴秋霖耿不能
寐追思所見作魚嘆云
　　　　非分說
甚矣非分之不可求猶鴆毒之不可懐也鴆毒之殺
人世知避忌非分之存心其禍有不可測者有人扵
此小　有材行險僥倖以濟其慾一旦濡首染指攫
取公餗是知厥指之可染不知首領之不可保也竒
貨之可㞐不知竒禍之不可脫也既而以敗聞抑栁
子云立身一敗萬事瓦裂者其是之謂乎夫鳥俛而
啄仰而四顧猶懼夫物之為已害也可以人而不如
鳥乎今日方食聞府吏藉其家案上一柸蔾藿重扵
五䁀七牢矣至元戊辰夏五月重午前三日遺安坣
書
　　　　鏡箴
王子醉堕馬傷額既愈日引鏡自照色黳如凝欎者
旬餘因愀然曰昔樂正子春下堂足傷追悔不踰閾
者累月盖聖人以毀傷髪膚爲深戒必全而歸之爲
至孝矧䧟身非義一敗瓦裂之酷㢤是以墨子悲其
絲染馬迁痛其刑餘栁州悼其躁進也惟其㞐易俟
命不行險毋苟淂從容中道乃爲合理吾知免夫至
扵㳺㞐食寝則體安而氣平不然事変之來少有蹉
跌又何翅髮膚之毀傷物議之輕重者耶嗚呼小子
􁆐其戒之慎之扵是乎書時至元辛未冬十一月十
有三日也
　　　　簮導玉飾辨
統軍府從事李良貴上計耒燕過予出示華玉一方
長寸許廣如之状類方勝然其文章昭囬刻卧蚕中
間髣髴粟粒隱起上作蟠螭闖首左頋前足去左其
下穴方孔甚邃玉色皦潤殆疑脂然余曰魏晋已下
無有也李曰然此陽夏壙中物也余時方讀礼書而
此物適㑹因攷其制盖大冠横笄之首飾也(古者笄/長尺二)
(寸諸侯以王/大夫士用象)其爲神明之噐断無疑矣何以知其然
禮云瓦不成沬木不成斵有鍾磬而無簨簴其曰明
噐神明之也故闕其足之左扵乎魏晋去秦漢未逺
兹物也視之猶可仿像一時禮文之盛古人嘆三代
吾不淂而見之淂見漢魏斯可矣盖文獻之傳尚足
徴扵當時者耳扵是乎書
　　　　興平閤本說
古今名臣畫像皆曰興平閤本興平亰兆縣名而曰
閤本予𥘉不觧其㫖近襄陵吉仲和過予覩壁間李
衞公東坡等像此正興平縣學所臨者甞聞諸進士
武公張徽君羙云金大㝎間某人自秘書郎出宰兹
邑􁀒取平日竊模秘府真像而圗形焉故有閤本之
目云
　　　　崇徳堂說
余貌不揚寫之者未淂盡肖建賈君一貌而見者皆
以為余且曰仲器為人不止技稱其扵奉親事嫂以
孝友聞郷間殊侃侃也既而求名其堂且叙其世家
賈系出襄陵今汾東有塜巋然曰賈相者乃逺祖也
從傍㞐民同族氏者尚百餘家有圭田三百畒耕穫
者主其年之守祀終而始焉奉為故事甚恪考夫傳
記盖賈䂊州逵之壠耳豫州在魏晉以鉅儒名卿顯
冝其世祀至于今而弗絶也今觀仲噐氣質温粹孝
友純至似非丹青馳譽者豈豫州之澤淵流而未央
邪故以崇徳榜之且用篤其所巳至勉其所未尽者
焉至元丙子清明前三日題
　　　　讀唐徐有功事蹟
周革唐命豔后煽䖏任威刑而絶異議遂𧺫麗景等
制獄縱周来之徒誣搆䧟置膏流　節觧之禍莫有
捄止大者以剪夷宗子希旨下者以告宻上変徼功
鬼朴滿朝中外股慄時有功以司理之微秉公恕之
心扞折兇鋒守死不撓至辯明冤抑竟頼全宥者甚
衆嗚呼仁㢤公固知上含容孤直庸示公道然人慾肆
裂之際天理有不可泯㓕者彼中橋突犯清蹕釋
之辯扵漢文慎罰之𥘉威衛悮斫陵栢仁傑諍髙宗
扵受諌之日以勢以時司刑為尤難及拜西臺至頓
顙流涕有鹿挺懸庖之請何感動自悼若此豈體存
正大明哲保身之方非權無以濟之邪
　　　　紀異
至元十三年夏六月王按察立夫同在汴梁試院中
告子云前年冬十月益都路緫管于也孫䚟以髀瘡
卒扵官𥘉病臥踰浹旬遽召左右具儀從及鷹犬橐
鞬者列堂下徐曰吾今日晌午逝矣家人問何徃曰
将赴逹官某人府言畢據銀椅而終逹官者故監真
㝎路郡沃魯外五赤也蓋公自微時薦擢于朝以致
顕逹皆公力云俄有樂安縣吏耒云日晡時三十里
外遇公騶騎甚盛従者呼某至馬前喻之曰汝歸當
告吾家若車徒西還凢過水當以金錢投之𥘉不知
公捐舘矣翼日又有自濟南来者亦見公獵道左而
西如平生然明年丁丑夏四月與公之子某㑹燕以
向所聞審焉不少異因念余向在省署識公扵稠人
中􁝸幹魁偉望之一雄傑也立夫云公爲人忠謹誠
慤厯事三朝多為上所倚注世為燕之香河人夀五
十有㡬又聞吏部尚書太原髙公亦臨終區䖏後事
神志灑灑不少乱問騎從具堦下否曰具如期而逝
嘗聞聦明正直者生有所自來殁有所自去如傳說
上為列星韓柱國死作閆羅信有據而然也因併筆
以記其異
　　　讀魏相傳
周書有云論道經邦爕理隂陽道者何以正心誠意
為體仁義禮樂乃其具耳以此出治隂陽自和萬物
咸淂其理舎是非復有調元之術也今觀相之爕理
至區區建議舉四人各主一時使衣服禮物朝祭百
事一切法而行之時至明言所職庶政玉燭之祥何
不思之甚也嗚呼西漢去三代殊迩相扵中興為有
聲其經綸器業惜乎不岀乎正心誠意之大學而牽
扵五行附㑹之小數豈見道未明權衡機務之心有
所偏溺㢤
　　　　御書銀盒事
客有云道陵朝二近侍以功名利逹由天􁩑人事因私
相論誥甲曰天乙曰人上聞之取銀盒中㧗曰可去者
某宫遂授乙者使赴尚書省既出衂血大作不克徃
適與甲㑹以君􁩑不可緩即就付焉其人拜官而去
由是而觀雖云君相造命不知造物使之然耳近一
名士甚為
聖上所重當軸者力薦(以/為)同列将謂旦夕輔政及
上聞喜其奏而徐之既而病卒因記客談併書其事
　　　　紀肉芝䓁事
天興𥘉荆王府弟中庭産肉芝一株髙可五寸許色
紅鮮可爱既而枝葉流津濡地視之皆成血臭不可
聞剷去復出者再遇夜房榻間有物作聲伏其中燭
之群狐滿床逐捕失所在未㡬曹王訛可出質王妃
蕭氏向予談其事妃尚書貢之孫今為黄冠師㞐衛
　　　　先友牛講議國瑞
牛天祥字國瑞澤州陵川人通天文武經占筮風角
䓁書正大間甞為恒山公府議事官兵后㞐衛東白
皇渡既而著軍前中書省詳議辛亥秋八月應東諸
侯聘客死聊城夀五十有七葬汲縣郭村東郷清水

　　　　鎮州風俗
鎮人以七月六日為七夕莭盖其避王鎔　日
　　　　百餘歲俗以為常何恩徳感人心也如是
　　　　據五州當時四鄰交争併𧺫惟鎮之人古
　　　帶遊嬉燕樂安王氏之無事彼懐思不忘愈
　　　　者豈非是欤則知文忠公筆削(真/實)録矣至
　巳夘■月六日按部次新市縣五夜燈下書
　　　　僮喻(官真定時五/月夏至日作)
秋澗翁自㓜讀書踈扵生事䖏則知渉古今攷治道
　　驗平時所淂扵日用間庶伸微志故從壮歲沗
　　列舉家仰食廩禄未省飢凍切身者二十有餘
年矣雖然纔閑即無以資生顧貧乃士之常不敢畧
有他騖以覬苟淂非惟不觧亦且耻出諸口汝䓁轉
藉翁庇各蓄妻抱子日嬉温飽奔走承侍外心則無
所苦也汝翁且自已夘秋移官燕南忽復四禩以理
将去乃有維揚之􁩑夤縁投獻遂致杫止重叙一官
良爲匪易其倖与否汝等朝夕所親覩也及南還滹
上復需後􁩑今又數月矣適饑旱相仍食艱口衆事
勢牽率有進退維谷者况汝翁行年五十有七自惟
踈拙與時齟齬加之筯力衰耗百念灰冷静退之心
日徃來扵其懐甞謂秩天秩也不肖者無乆當之理
禄天禄也衰老者無恒竊之方躬田力穯本吾家素
業稅駕壠畝固分所冝然行止有命又非吾之所敢
必也此淵明所以有心形相役口腹交病之嘆盻盻
一稔歛裳霄逝切甞慨有感焉今日炊㷑晨冷庖人
告乏計口而食月淂粟五釡可足時斗直鏹餘二千
是旬月所縻湏六萬三千銭耳其賔客之奉慶吊之
禮塩醢葷茹薪㸑芻抺僦舎之費不在焉諺所謂百
指無糲飱食倒黄流灘諒非虚語噫官時来則爲筆
耕之潤又非所恒㡬何不相胥而困也今日夏至聞
東郊穫麥天倉廓開招拾遺秉不爲無益汝等其徃
㢤毋忽且令汝知田功之艱一餔之不輕獲也暮歸
淂新麥斗餘僮奴輩既飯放啜頓失菜色爲一快也
又念位雖下近伐冰之家尚爾窘迫在閭閰細民不
合釡而坐餒者㡬希矣因援翰作僮喻㑹有餘思不
足為暴殄之戒且廣訓儉之遺意云
　　　　魃妖
余行陽榖道中農人有以魃言者余告之曰周宣王
詩云旱魃為虐是魃非今見從古有之此盖旱妖之
氣感人変所娠而成耳神異經云魃生南方肉體長
二三尺目在頂上走行如風見之䖏赤地千里執而
杸之溷中即死旱氣乃消又云魃字從鬼鬼魅之物
所生非唯南方也且古者娠婦不使食邪味聴滛聲
覩悪色恐逐所感而化余故曰変元娠而成妖耳
　　　　　哀辝後
衞自壬子歲迄今邑中子弟不三十而夭者凡八人
　　　季武王範　輩皆雋秀有望翩翩而佳
者也吁百蛇堕地一或能龍既玉汝之輒復奪之不
知造物者果何意也余故以咄咄怪事爲言然以理
揆之雖一家之㐫変亦斯人有自致者甞記一士人
問扵　先君(子/曰)粤惟金𥘉已来衛之文秀者極罕間
有之多秀而不實先君曰衛地濵河沙薄豈其氣
䟽弱故也若使水環州南或城㞐水西氣或可盛時
不肖尚穉聞之不存諸心又弗請問其所以故雅意
所在每念之而不明了以今觀之其言固爲有徴何
則如東平汶出府南阿邑濟經縣東且以東阿較之
在金一代由進士而位郷相者幾二十人鄆則不湏
論也然魯無君子斯焉取斯使衛師有經儒人問學
而知義則薄者可厚愚者可明天者可夀也此雖以
人事臆度若有𥙷扵世教聞之者庶不惑扵邪妄之
說云至元戊子秋八月八日書
　　　　盧氏墳石泣
大都玉馬坊耿氏石獅猛水出如霧予時爲御史目
覩其事山陽長流村盧氏墳石表水出如泣者連曰
耿盧二人皆出微賤而遽當台鉉此驟淂不祥之極
也盖善悪以類應故隂沴将至兆見扵石如此予因
曰此石泣也二人㝷皆𬒳誅然泣者非憫之也悲乎
不知其量也吁
　　　　龍堕農民王家
至元二十年癸未夏六月中大雨河西郷農家王氏
甫夕黒霧四塞中庭䆫户間寒􁏠不可勝視之有蒼
龍蜿蜒在氣中起而復堕者再時王氏女已笄下堂
趍室驚而絶扵地救乃甦問所見亦同歘霆震霧散
失所在明日視其地鱗鬛印泥尚宛然也王氏世居
水上其下潭渦殊深黒可畏
　　　　雜著
太宗英文皇帝天容睟表一類釋迦真像仁厚有餘
言辭極寡服御儉素不尚華飾委任大臣畧無疑貳
性頗樂飲及御下聽政不易常度當時政歸䑓閤朝
野􁁅娱前後十年號稱廓廓無事臣向過平隂縣聞
校尉陳某所談如此陳早年盖
先朝控鶴近侍者云
前宋時有日者肆相國寺東一日而識四相謂韓魏
公范文正公王沂公張齊賢也自後術不一售竟窮
悴而死近年畫師覃人孫某奉■詔追冩
太祖聖武皇帝與
睿宗景襄皇帝御容及奉進
上顧其惟肖至泣下沾衿宣賜甚渥孫歸及家而殁
二人術雖不同其扵發藏泄秘則一也傳曰人之患
莫大知人之機况神明不測者乎戊子秋目疾後書
　　　　鶻嘆
昔有漁扵河濵者見一鶻摶一禽扵沙渚間禽逸而
鶻不起良乆漁者徃視鶻已死矣彼念之曰鶻之􁀳
撃性也一舉而坐空拳遂憤而斃有志士之烈焉夫
士懐才負氣求用扵卋倘時不我合人不我知則納
履而去之豈若小人之求之也不以無耻為耻專以患
失為事千思百計阿匼取容雖僇辱在前而不顧期
扵必淂老死而後已豈不貽伊鷙之忸㢤余聞其說
甚有合扵吾平日之所行者遂著之篇以見微意云
戊子歲重九後一日書(此係石盞正之說)
　　　　齒射
寳寳翟姓内郷農家子史侯都督江漢時散卒也為
人疊齒多力挽弓幾六鈞發無不中少甞射隼並貫
干木寳登而取之木折與堕碎其臂骨治無法肘已
下断去自是馳獵以齒控弦括羽左手托月滿逐獸
皆應聲而斃史侯異之上逹後授校秩振古以能射
名家者多未聞以齒而决者然付之翼者即兩其足
與之角者必去其齒盖懼其全而過為物害也又唐
李客師善射好獵每出鳥鵲逐之翔噪時人呼為鳥賊
亦悪其物之多取也今翟一手尚爾断其右殆為天
所劓乎弟忱說如此故書
　　　　畫虎
先君甞告某曰王氏在前金時家魚行里　曽祖府
君氣方嚴扵土障畫一虎甚獰意者取陳力就列故
也後八十餘年當至元已丑偶於樹塞復圗此獸追
念前言(有/常)警懼者書云徳明惟明徳威惟畏今雖頓
還舊觀其扵惟畏惟明萬不一逮爾又諺曰生子如
狼猶恐如㒬曽之意豈復在此邪小子其志之
　　　　先子善書
可以辟之者乃命僮道求鱔淂大小四尾從其法而
用焉明日開户視之机案書帙拭如也嗚呼物類之
相感也如此何其驗且速㢤余因推其蛀之所致盖
木斬不時非經雨露浸漬之乆又任其滋而棟焉濕
與氣相閼故生噫蛀者木所産也而為木之賊政者
民治之具也而為(民/之)蠧若上焉者治之而昧其方下
焉者忽之而不知畏故害無小大有吾無如彼何者
能一旦修其政淂其法固雖四㐫之方􁩑圯族群弟
之流言畔國從容可辦曽不知其艱也至元廿三年
丙戌歲秋八月廿五日夜適良醖在壷欣然引大白
者再􁩑童子執燭記予之作
　　　　紀夢
二十四年八月乙丑夜夢予逺行過一城市當荘嶽
間一逹官觧鞍卓歇過焉呼予回視之盖叅政飛卿
也寒暄外髙曰别雖乆食頃不忘也予曰披此彼此
握手間予乃曰聞吾友叅政以来多有施為髙曰傳
者妄矣參政者參知雜劇見做不行何施為之有予
荅曰渠扵此見打野呵児胡為做不行也遂寤聞夜
漏踰四鼓矣古人云至友神交扵冲漠間殆謂是歟
次日聞吾友南来論其氣類與同亦夢應也因書此
以贈吾三人者相㑹及此當捧腹大為一盧胡也
　　　　紀夢
二十五年春二月十七日夜夢朝
上扵端門内彤䑓上
聖上椅坐東北惲扵䑓西南角俯伏
上問條支國事惲對以其國甚逺出犀牛革為甲甚
良號曰黄犀甲
上喜甚因窹明日撿通典六條支國去陽関二萬二
千一百里在䓗嶺之西城居山上周四十餘里下臨
西海水環其南後漢和帝時乃通地暑濕冝稻産五榖
果菜出犎牛孔雀大夘如瓮有桃拔師子犀牛桃拔
一名符拔似鹿長毛一角或為天鹿師子似大䖝正
黄有(音/髯)耏(音/端)尾(端/者)毛大如斗尔雅云狻猊是也
　　　　記夢
至元戊子八月十三日夜送真定姬仲實上路就枕
熟睡夢在一雪後亭榭尚書夢符宣慰信雲甫御史
王子淵三人来訪坐間話及向在東平時遊燕等事
夢符衣一素練衫當膺畫名士像自遺山已下數人
余即題詩杋上云不惜千金買東絹丹青難冩是精
神因大噱曰此衫甚佳但到䖏是長負一軸諸公行
神也遂蹵踏砌雪而覺乃自占其夢復作一聮云恐
是隆江方大用故将賢彦貯胸中
　　　　詩夢
十一月七日與児子軰祓除回就枕熟睡近四鼓夢
與姜君文卿㑹厯下亭酒半酣姜歌鷓鴣曲夀予聲
甚歡亮巳而以遺山新舊樂府爲問余曰舊作極佳
晚年覺詞逸意宕似返傷正氣姜以爲然予因賦詩
以贈既覺頗記其一二因足成之其詩曰畫戟清香
敞燕㞐分明夢裏到庭除恩醲故里懸車後錦爛秋
鷹歛翮𥘉細棹觥舡浮酒海暫停銀管合纍珠賞音
千古遺山曲堅意髙歌要夀予既而後夢至一大城
府遇老人邀予入王氏邸肆其主即曰汝非王秋澗
邪予曰然因口占二句云此生難道無餘幸海上人
争識姓名仍詢曰此何䖏曰兹戅州也地在洞庭湖
南七百餘里予曰東坡八詠何在曰石刻去此又三
百里外其老人又推予賤庚曰誰謂中州無人乎未
及問其行藏而窹時二十五年戊子歲也
　　　　十一月十二日夜夢
四鼓時夢入一重修大佛閣有鉅蛇長約三丈自閣
壁西北而下僧徒以杖擊之不中(内/一)僧揮鍤中断為
(三/叚)予稍前視之其蛇首似獸有㕠角若羚羊者膏血
淋漓赫赫然尚能舉動次夜復夢人以羽矢一大房
若今之鞬者掛于中門
　　　　記夢中題人手卷
娶為無後有子而嗣有餘老為致養子孝而養不闕
其嗜慾或有所未免而年巳及扵耄而扵三者吾子
将何擇焉擲筆而覺因卧笑曰夫子自道也扵是𧺫
而書以為儆至元二十六年歲在巳丑春二月二十
一日辛未夜也予時年六十三明日㑹亡友中丞王
君葬扵正尚里
　　　　夢觧
予平日夢頗異自今年夏多夢疾厄㐫喪或纒綿墟
墓間(及/故)交乆殁者與之宴逰談笑如西溪賛拜殿授
王中丞需騎而作且知其彼死時又不省在寤寐中
尔覺意甚悪之因自觧曰此無他乃一身隂陽消長
之漸也毉家有云男子四十隂氣自半况(行近/八八)之數
乎雖然氣有盛衰人不能皆然若有餘尤當惜養不
至耗竭可也陽為舒為暢隂為慘為悽慘多而舒少
故神才交而魄為之勝矣調此二者柰何有絶嗜慾
少思慮檢行已安傃分息形神而植定力旦則(以/此)理
坐進夕則以夢相驗一或有差立為除治其病庶少
瘳矣昔夫子向衰稱不復見周公扵夢只是老克自
持不願乎其外之意也若不量力不安分凢百营為
返勝扵昔将見有不任我劳従中躍出辝而去之者
矣可不畏(慎/也)㢤故曰知之者強不知者老其是之謂
乎作夢解
　　　　紀風異
余年十七八徃蘇門讀書至古城東十里外有旋風
自西南截泉水北来望之圍圎約六七里大其髙入
天聲勢如甲馬迅馳黒氣蓬勃吹拔草樹飛卷半空
余走不及避乃暝目倚棠樹悚立須臾覺寒凛氣繳
束而過别無它故今日偶讀筆談見元豊間武城縣
旋(風/殺)傷人甚衆因念予㓜多灾阨追想徃事有可怖
者故書以為来者之警壬辰秋申月已七日記
　　　　喪紀
古之人以送終為大事故即是而察禮者
氏将葬燕人来觀滕文居廬弔者大悅今觀雷白二
家祔葬甚有関扵風化而出扵常人之表者一則衰
絰纍然多従古制二則寝苫枕塊卒哭後日飯𬞞食
三則不徇俗而用二家四則穿治壙右製為壁藏土
周扵棺畧不施甓五則直壙下窆同穴異棺乃北其
首六則墓記従實畧無虚飾至扵容色之慼僻踴之
數又見夫固所自盡之道以致㑹葬者皆歎息有得
而去因念唐為衣冠盛代至祭不焚冥錢唯顔魯公
張司業家又伊川先生㞐洛下治䘮不用浮屠法雖
風動一時止一二家化之予行年五十有九䆠㳺四
方其扵慶弔固云不少然由徳風而偃者所見亦姚
許與是三家而已嗚呼甚㢤禮之難復俗之不易
化也如是述䘮紀以寓予感雷則祔其母夫人侯氏
白則葬其父頥樂先生云
　　　　紀夢
至元十七年春某官真㝎夢先祖敦武府君親告某
曰今濟源縣宋宰相陳堯叟碑文内王其姓者䢻王
氏逺祖也汝其識之廿年正月在燕與懐州劉節使
相㑹問及陳相石刻云濟源見有陳堯叟讀書堂故
碑但不知有無王姓者筆之以志異日求訪
　　　　紀夢
至元十九年八月二日夜分後夢行通衢見大井中
一異状人跨青色鉅虵躍出地長(約/丈)餘身廣闊与尾
等修鱗濯濯可数若将前迎而復去余俯視井中水
波皆成五彩丹色殊煥爛也内中至井漘与所經遺
水濡濕尚淋漓然余逐蛇前行相去數歩外因取碎
甓擲之者再既而余入一團焦避之蛇復来集其首
巳化為馬又有數異馬飛舞環余而立𥘉甚惕息至
此無復怖矣㝷登一𬗋閤少頃従閣之西道木陛下
降乃窹
　　　　月異
庚辰歲十一月十一日長至日日出三丈許月現東
北丑位間去日約百餘丈其上數丈隂魄團團畧無
虧欠至寅方移時乃㓕因念月與玄象經緯空際太
陽既出自掩而不見今太隂於陽生之朝晝見與日
並光又未甞月出東北方者吁亦異㢤
　　　　剱戒哀梁子也
梁奉議仲常與予聮事扵憲司者凡四年十九年冬
同在京師乃告予曰僕有一劒頗古而犀利自落吾
手每臨静夜屢聆悲鳴比復作聲錚然也且聞百錬
之精或甞試人者則鳴卋傳以為劒戒予疑焉白此
金孽(也非/戒也)旣而梁以事南還陳留(到/家)四日而卒吁亦
異㢤因念張蕐授千将而告㐫鄭逵淂吼劒而怪至
夫金鏞木鐸中隱大聲若無因而自鳴則為不祥之
金梁以劒異告予至其死時僅四十九日淂不為劒
之孽乎梁諱秉常燕人性機警持事峭急寡譲淂年
五十有三金尚書梁肅裔孫見所藏世譜云至元廿
年歲在(癸/未)端月十有一日王惲書
　　　　鹿庵先生卒日
至元三十年癸已冬十二月廿二日鹿庵先生夀九
十二歳無疾而終先是公静坐間忽張目仰視屋廬
曰我扵此居淂箇月旬日間尔及薨適滿其數氣比
絶呼家人令具鞍馬曰可与兄去矣随有大星隕扵
寝室東山其光芒炬然曰兄者盖同母兄文勉先生
也爱民榜進士第甞為某縣令終恒山幕官明年二
月其壻李惟賔葬東平府湏城縣三十一年四月五
日李野齋說如此
　　　　家府遺事
先君思淵子通天文又善風角辛亥夏六月
憲宗即位明年壬子秋先子以事至相下九月𥘉客
鶴壁友人趙監摧家一日夙興見東北方有紫氣極
光大衝貫上下如千石之囷時磁人杜伯縝侍側指
示之杜曰此何祥也曰天子氣也杜曰今
新君御卋其應無疑曰非也十年後當别有大聖人
𧺫非復今日也渠切記無忘第老夫不淂見耳至元
十五年予過滏陽與杜相㑹話間偶出元書片𥿄相
付且歎其先軰學術之精有如是也
　　　　國朝奉使
大元
太宗朝奉使宣撫王公諱楫字　豳人有文武才
略金季舉進士不第以武弁降
太祖聖武皇帝即授宣撫使佩金虎符時年三十至
太宗朝丁酉歲假御史大夫持莭使宋議和雖徃返
十年有皇其蕐風義言言竟從我議不幸使軺北還
前次荊南疽發背卒年六十　時癸夘秋也道號𬗋
岩翁有文集并使宋録藏扵家元貞改號六月十日
偶過其家孫元徳因出示公祕閣畫像介胄弓劔姿
䬃爽盖儒将之偉者元徳風彩甚肖其祖及觀楊𬗋
陽楊西庵吕大鵬張徽商左山祭文畫賛題跋等篇
又說公比卒前數日夢一青衣童子傳王溪東舘主
人(來/召)既抵其䖏宫觀甚麗止公俟門屏間少頃出報
曰公旬日後當主是舘吁亦異㢤又觀馬雲卿所畫
人様吴粧五星廼竒筆也其金水二女形皆散髪金
主殺故杖劒水持筆者或謂水官主録過木捧蟠桃
火四臂上擎飈輪散火下操弧矢當前一大星旁射
土則扶虬杖而已
　　　　六帖說
白樂天作類書名六帖通典選㪯門載唐制曰開元
中舉行課試之法帖經者以所習經掩其兩端中間
惟開一行裁𥿄為帖凢帖三字随時増損可否不一
或淂四得五淂六者為通此六帖之名所從𧺫也六
帖云者取中貼之數以名其書期扵必遂中選也
　　　　金制
金人立國作制頗詳雖服御飲膳皆有法以維之然
化敝則奢麗奢則嬌嬌則弱弱則萎薾而不振恐亦
取亡國之一端也今日因餟粥糝不可對齒偶思穆
若卷如之事為感而筆之
　　　　冠冕始制
或者以金人盤領上服與西域素積尖冐皆出本俗
余以謂盤領漢之曲領尖冐古弁之制也今晨讀戴
禮冠義得鄭氏冠禮𧺫早晚之說稱周公對成王云
古人冐覆而勾領謂三皇時以冐覆頭勾領繞頸皆
以羽皮為之至黄帝則有冕弁又云帝造火食旃冕
而用布帛代其羽皮乃知二物皆三皇巳来之遺物
也又如山東民家至今亦以長幅皂繒蒙纒首髻西
域人用綌絺纒繞其首及食齒人冠絳氊以冐頂髽
者其亦本於此欤嗚呼禮失扵中而求之野冨㢤言
乎
　　　　裴中立不引韓愈共事
昔裴晋公授鉞平淮辟韓愈為司馬自以度為已知
然終不引愈共天下事至作田横墓文微露其憤時
貞元十一載(公/年)始踰壮矣予甞思而不淂其所以今
乃悟此何異魏公之抑蘇軾也大抵才盛學博之士
加以年少未免有軒昻莫降之志卒之臨大事成大
業有不當如是者乃知二公厚而惜之非畏而忌之
也欲使澄治客氣明夫大學之道懿蓄其文徳以就
夫晚成之器耳嗚呼君子爱人以德復有重扵此者
乎戊子歲冬十一月朔晨𧺫偶書
　　　　賤生扵無用說
萬物盈扵兩間未有一物而不為卋用者况人乎人
之為物淂氣之全而靈之最者也苟自棄自暴不為
卋之所用非惟返不及物而賤之所由生也彼牛溲
馬勃敗鼓之皮物類之極賤者也然一旦與用適冝
顧惟毫末可以愈竒疾應時需即与玉札丹砂赤箭
青芝並芳而同貴貴生扵有所用故也彼衣敝緼袍
並夫華簮盛服之士貴賤固有間矣其所以秉有靈
彛物備扵我者則不殊也故為士者烏可悪其居貧
䖏賤戚戚然卋之不我用也要當明徳志學思求其
致用之方可也世之所謂學者多矣有有為之學有
無用之學窮經洞理粹我言議俾明夫大學之道者
此有用之學也如分章摘句泥逺古而不通今攻治
異端昧天理而畔扵道是皆無益之學也士乎士乎
扵焉而不擇其有用而致力乎無用及其志與年邁
悲嘆窮廬尤其世之不我用跡惑矣衍賤生無用說
　　　　庭芝評郝奉使文
李庭芝見郝奉使文字謂陳月觀曰陵川固才髙學
博但(出/入)韓文未甚熟耳余甞度之韓文卋所重者其
要非一今李之扵郝所以云云者正以韓豊而不踰
一辭約而不失一字郝之返是者極多不然是擇焉
不精明理未至雜以非聖之言故也
　　　　崖公厲鬼事跡
故荣禄大夫平章政事御史中丞領侍儀司崔公遺
言曰人秉四大假合而爲生踐履五常而爲用有偏
於學佛者溺扵儒(書/者)各執其一偏所以學者兩不淂
其全雖聖人性􁩑之學備載方冊而學者多以尋行
數黒為務及其遇一事决一疑皆不能自省愚扵七
月上旬腦後病瘡𥘉不以為意㑹
車駕幸大都跋渉從行瘡益舉彂廿三日問醫者麻
監丞曰此為腦疽其源發自五臓急之不可緩之不
可當以漸治之自是日　詣麻行舘求治後至白海
而瘡势益大形疲力瘁心神不寕以此自思盖無他
故病之所作也然所恨者㞐無良醫行不能扈從一
曰近侍官伯勝等以愚病聞奉
旨留麻監(丞/於)白海治之拜
命日赧汗浹背伏思平昔畧無報
國殊勲致感今日
聖恩如此由是覺瘡疾頗回然扵夢寐間每為厲鬼所
慿竊謂生死是苦樂我心既㝎何從不可八月二日
從其醫針者(三/處)覺心舒意暢神志帖然視天地之氣
月白風清霜露溶溶萬物各淂其所而吾之清氣其
静者混然同扵表裏方就寝而厲鬼又見扵夢且曰
卋間多少難了難行之事相惱百端向之治功皆不
復見而疼痛比前尤加夢中恍愡而覺坐而思之非
厲也以我所見不㝎淂乗其便耳若吾身獲安即与
天地萬物混融同一和氣彼厲鬼安能凂我㢤且天
下之事不可不辨扵早人之生死不可不識扵先我
旣能悟此白日黒夜自有㝎数彼厲鬼何預因記其
夢以俟知者詳焉時大徳二年八月五日也■卷終
秋澗先生大全文集卷苐四十五
　說
　　　　遷固紀傳不同說
余讀宋儒論項羽紀傳不同說以謂遷之意秦有天
下五載而後楚楚五載而後漢方秦巳亡漢未立天
下莫有攸屬不可一日無君况封建王矦政由羽出
舎羽孰主㢤作紀所以繫天下五載之權也立之傳
班固意不過羽不可以抗漢因断之曰皆非也正以
二史之體不得不然爾在遷不得不紀在固不得不
傳設使固取遷而紀是天有二日民有二王也其書
將載之漢代之首乎次於髙紀之下乎其爲稱號曰
楚史乎曰漢史乎若以封建繇項氏出五年而後漢
天下不可無君乃属之羽曽不察首入凾谷者髙祖
之義師也授降軹道者秦民之真主也天命人心之
属漢(明/巳)兆於秦十月五星聚東井之時也胡不考虞
芮之質厥成西伯受命之基也當陽之不馳去昭烈
■淂綂之年也若籍者正炎漢之一驅除耳矧才封
已叛旋取復失安得爲一日継統之主㢤若又曰固
之意羽不可以抗漢故傳而遷漢太史也獨可紀羽
而肩漢乎余故曰子長之所以紀筆削厯代之史也
其意蓋以歴年相承不可中闕猶存夫以月繫時之
法也孟堅之所以傳先漢一代之史也余故曰二體
有不得不然者矣若宋儒之論恐求之太過耳
　　　　讀史
余讀留侯傳云沛公入關見秦宫室之盛帷帳狗馬
之冨重寳婦女之羙欲留㞐之樊噲進諌子房固知
其不聽此正教之使先耳盖良以沛公有為而多慾
者也至此天理昧而人慾肆矣非驟能一言回也若
已諌不入則莫之繼也故先之以樊卿使抑遏横流
少殺其方張之勢継以苦口逆耳之言警懼啓沃使
黙識其神噐所在何眷眷於此耳髙帝能無從乎此
乃晉隨㑹諌靈公三進及霤然後以趙宣子継之之
義也不然噲沛之屠狗者也安知夫漢之為漢張本
於此亟當力諌以成髙帝之業哉
　　　　對張中丞說
或者以張廵守睢陽之事為非曰古之人行一不義
殺一不辜雖淂天下不為况食邑人以為守乎余以
謂不然昔李翰表公握節死事與夫造唐之功嬰城
之志亦云詳矣然尚有所未厭者翰特以功利為言
未極夫臣子當然之理行而冝之之義也昔伊川有
以武侯所䘮弘多亦以不義不辜為疑者先生曰若
殺不辜以利一已則不可奉天之命討天下之賊殺
戮雖多理固無害且陳恒弑君孔子請討夫子豈得
(討/恒)時保不殺一人耶蓋誅弑(逆/之)賊有不得顧焉者余
亦曰此中丞之素心也公以一郡守之力横制百万
日滋之㓂公豈不審夫彊弱存亡之勢哉正以(與/城)存
亡効死不去當然之理也若無廵則無睢陽無睢陽
則無江淮無江淮則唐之為唐未可知也由是而觀
公之心利一巳耶為天下耶夫武侯控全蜀之力燃
未灰之燼陳恒以穿窬之盗竊一隅之齊耳彼禄賊
者豨突之頃九縣飈馳三精霧塞万姓以之塗炭大
駕為之蒙塵其弃城圗存望風崩赴者又何啻卄四
郡哉俾唐祚中微禍乱接踵卒至於亡安史階之而
巳是迺周公所必膺武侯不两立者也論者不處公
以大誼秪擿以捄不至而食盡食盡而及人爲非不
知李司徒郭中令河朔之舉安陽之役屡戰屡北紛
紛藉藉草野𬒳血者幾千万人能必其事事合誼人
人得罪於唐室者乎若又曰上以政荒失國乃殘民
以復民何罪焉是則李郭亦不義之舉耳傳不云乎
臣民(之/於)君猶子弟之於父兄也君父有難臣子奔救
餘有不睱顧者若大義既正安得徇夫區區之小節
哉不然則石碏不得為臣之純而王陵乃賊㤙之大
者也
　　　　讀張籍書
予讀籍遺文公書大率稱公材識明睿當任著書之
事又曰不以此時著書待五六十後而有所爲或有
不可及曷可追乎然公之志豈忘夫着述哉原道不
曰斯道也堯舜禹湯傳之文武周公周公傳之孔子
孔子傳之孟軻軻之死不得其傳焉荀與楊擇焉而
不精語焉而不詳又曰小醇而大疪意二子者雖云
升堂終未窺其窔奥也豈公之心繼孟而下任夫道
綂者邪何藉之識必待公屢書而後悟哉而伊川亦
云公之見道固因文而發耳嗚呼公五十七而殁若假
以數年其見於後丗者爲如何哉夫五百歲而後命
世者出造物者固云靳矣而奪之遽何邪予不得而
知也彼籍之慼慼而恐公不及者竟如所言非有見
於公也特以陽一隂二之理而言耳道之難明也如
此噫
　　　　犬相乳說
轉運楊公家有犬生子而斃求哺無所獲鳴咿咿殊
可憐有斃犬之母性甚獰既老乳乆絶走而顧睞彷
徨躑躅即其棲附而乳之旣乳而乳眞有遂盡活所
棄子噫犬之畜也非有慈祥不忍之性特感(於/所)畜者
如此然老而復乳此亦異之大者楊公北燕人世為
鉅族盛年以勇毅從事兵間其活人捄物釋難解紛
功亦多矣雖揚歴州郡爲顕䆠其友爱之情日篤一
日事姊如事親敬兄如敬長以致弟念天顯兄鞠子
哀一門之内兄兄弟弟怡然而理順曖然而氣和若
棣華之相承手足之互爲用耳何其偉哉傳曰國之
本在家家之本在身盖一家之隆替繫一身所行如
何爾其善惡感召殆影響之應形聲也昔北平王道
行於家有猫相乳之兆董召南孝且慈有雉哺其犬
之祥今楊氏大感於所畜極不忍弃其後之意者表
公樂於爲善之心油然生乎其中也其乳絶復生意
者見公福禄將老而未艾也巳棄之物遂獲生全意
者勉公故舊之㤙所當復也丗之人以犬之悲嘷爲
不祥非犬也殃自人召也是犬也持性於不忍爲姑
乳之亦非犬致然也福開有先也夫冨貴福禄人之
所大欲也故韓子有云得之之難未若待之之難也
得　之於功或失之於行得之於身或失之於子孫
今吉祥止於楊氏者如此其厚而隂有所積也必矣
冝乎有犬相乳之報云嗚呼楊氏其善持之旣談其
事懇予以叙故書
　　　　磔犬者説
王子逰於市見群犬逐一叟號呶而不去詢其故曰
屠犬者也於是乎有感夫人之爲不善禍從而磯之
亦何以異於是歟且犬之吠逐非有見於物也特爲
氣所感而巳至若雷霆之威人有叛父母䙝神明者
或下擊而斃之豈造物者區區環域中特索夫若人
而敝之邪故先儒有言迅霆者天地之怒氣無良之
人其凶戾與天地之氣自相感激遂震以死此略無
疑者彼犬之見逐雖小大不殊理固然也從是而觀
人之方寸胡可萌一毫不善之念哉微則至於物怒
而見搏大則至於天威下罰故横浦云一念善則祥
風和氣在於是一念悪則妖星癘鬼亦在于是可不
敬畏之哉是知天氣下感於人人氣上通於天者犬
昭昭矣因筆此有以明夫感應正理不眩惑於鬼神
怪誕之説云
　　　　鈍説
夫噐之爲制小大輕重適厥用而已然以銛鋭拙鈍
用之多寡故有敗之夀夭之異焉趙君仲器博物多
藝能喜筮而絶市道觀化而樂誘人古所謂不居朝
廷而隱毉卜之中者之流也一日愕然以所感告予
曰適過梓人氏頋礱削之噐縱横前陳例乏完好因
詰之曰操幾何而致然爾豈材負劣弱鍜礪弗精而
然邪匠者曰不然彼斧斤刀鋸之属銛乎其銳者也
特以朝夕從事乎削斵礱刮或半歲一易或旬月一
易逺者不逾朞年比更新而無孑遺矣因指其輳輪
之　錘曰是置於吾祖用於吾父今傳於予惟其碇
然樸鈍用寡而無所損益故能夀於彼而若是其乆
也僕因曰豈獨物乎人則亦然進鋭者退必速任重
者道能逺是輕鋭者不若堅鈍之爲愈也夫木訥之
仁樸魯之忠外視之若癡絶而緩於事及其臨大莭
䖏大政守固宻而罔䟽挺剛健而不奪亦何異兹錘
之輳圜輪納疊拱刜蟠根隱錯節支離者周比而無
間倔疆者妥怙而端平由是而觀可謂宣力弘多収
功攸厚者哉彼丗之人秪知利之爲利曽不悟鈍之
爲利廣且愽而夀且乆矣予聞其説而韙之吾將蔵
吾噐飬吾鈍歛吾圭角息吾氣機引重致逺俟時而
動以利天下可乎趙君曰嘻子其得用而不括出而
有獲語成噐而動者之道也於是乎書至元壬申二
月九日題
　　　　服色考
陳節齋祐以宣聖像設既素而繪仍以服色為言曰
冠服之制所從來尚矣然自三代之丗變易去取其
義有不同者某雖不敏試請而詳之夫冕平而旒笄
衡而紘上衣而下裳垂紳而履舄繫而帶珮而綬此
三代王者不易之制也今宣聖其紘其芾其純其舄
皆丹乎質唯服之色尚玄何也考漢晉志書天子以
袀玄皂繒爲大祀之𫀆服於孔子服色非可㨿而明
也謹按大戴禮云有虞氏皇而祭深衣而飬老逮乎
夏后氏王以水德色尚黒易而􁾗端玄裳故収而祭
燕衣而飬老又諸侯以天子燕衣為視朝之正服有
殷氏以金符德色尚白易而練衣縞裳故哻而祭縞
衣而飬老及周有天下以烏火王色尚赤宜乎以赤
為飬廼曰冕而祭玄衣而飬老何居鄭玄云周則兼
二代而用之也若夫四代之禮飬囯老於膠序盖天
子師而學之也唐孝明皇帝尊師重道爵孔子以王
列弟子爲素臣至於冕服之制亞次之秩廟宫之法
饗献之禮講明論議亦云極矣今之制寔開元儀也
其義正襲鄭氏之説耳故冕服尚玄用夏禮也朱芾
斯皇示周制也錦紳素質兼祖法也彼領𬒮縁飾又
復純赤何也詩素衣朱襮者是也襮為領諸矦之服
也據爾雅黼領爲襮黼繡為領丹朱則其縁也又范
曄云天子祀天地宗廟釋奠先聖皆服袀玄縁領以
絳漢明帝以紗爲中單或者疑此乃中衣表而出之
非縁也予以褻紅紫為非後之賢者加諸乎夏后氏
云其色赤則示赤心奉神明而已兹㮣祭服而言也
在吾夫子則不然特又明夫周所尚之之義也盖孔
子帝者之師禮王者之後以天子燕衣爲之御周大
夫士私朝朝玄端夕深衣孔子以時則周人也以臣
則魯司㓂也以後則啇之孫子也其道則堯舜禹湯
文武周公其法則禮樂刑政而後王報功報德有罔
極焉者曰公曰矦曰師曰玉曰帝可也宜乎用三代
服色而兼備於一躬也尢昭昭矣又有曰方而心者
當乎膺曲而領者施於朱襮之上何也此盖漢猶有
𬒳之者故朱勃衣方領能矩歩乃學者之服也其象
則圎上而方下蓋取諸乹坤迨晉隋唐以来天子有
事乎郊祀冠通天冠束白假帶方心曲領猶存乎前
代之制耳其十哲服色大同而章有降殺之異下至
七十二子佩服皆青士子父母具純衣以青體少陽
而致敬也其帶則縞有受道之質也夫諸子乃以士
從父師而學者也詩不云乎青青子衿殆學者之常
服云
　　　鸞刀説
余徃歲客汴梁陳君逹夫出示玉刀長二尺許鋒首
斜削廣餘五寸玉水蒼色極光潤扣之聲清越以長
其拊容握末有環背通刻柷敔状端有竅圜徹陳曰
乱後入太常官舎得之不審何物於何所用予曰此
省牲之鵉刀也其端之圜竅盖用繋鵉未所施環即
着和耳傳曰鋒有鵉環有和是也禮云割刀之用鵉
刀之貴貴其義也端有鈐取其奏刀中莭聲和而後
断環有和取其断非和則劌和非断則牽天以秋粛
物和之以兊聖人以義制物而和之以仁鵉刀以和
濟割此其義也詩云執其鵉刀以啓其毛又曰鵉刀
以刲何休亦曰鵉刀宗廟割切之刀然孔氏有古刀
今刀之異古刀遲緩難用宗廟用古刀者修古故也
由是而觀今刀古刀其實皆以金為之此玉也其何
能割切哉豈漢唐而下三代之禮實亡名存者非一
刻玉爲刀郊祀之際執以示古儀乎至於去質從華
亦由近代用金玉爲匜爵代越席以臯比也恐未盡
惟彦伯太博詳覧
　　　　涿州移置攷
至元八年秋九月予以省覲来涿因拜謁孔子清廟
遂讀唐貞元中使待莭都督幽州諸軍事彭城劉公
建孔廟碑乃知州治本幽州盧龍軍属邑范陽縣也
至代宗大暦𥘉詔始分范陽歸義固安三縣爲涿州
治范陽涿郡即涿郡故地爲名按輿地廣記漢𥘉髙
祖始立涿郡魏文帝改范陽郡其地左碣石右督亢
南控鄚城百里而遥北連幽薊百里而近唐巳耒中
間控制蕃戎部落甚衆又河流縈帶前後有林麓陂
池之利周廣磅礴欝爲雄藩及辨讀遼綂和卄八年
州刺史廣陵髙公移廟碑隂記云舊廟本在南城東
北隅是年刺史髙公移置南城東南隅康莊之左因
復悟今州城南北若連環然意者置州時展築南城
而廣大之今市中隔門本故縣城南門也觀此前後
證據甚明無可疑者噫予徃來幽涿間盖十年于兹
甞以隔門之制為惑詢訪土俗莫詳其故且方物之
辨一事弗知君子耻諸不圖聞一得二使數年之疑
一旦渙然冰釋亦可喜也特表而出之敢貽涿之好
事君子以俟更孜云
　　　　締觀説
吾郷黄冠師房公軆鴻厖皃古而心通讀儒書喜營
治甞作吴殿於棣華菴故址締構日予與亡友季武
子文徃觀見工人數十附立楹顛方納栱駕梁為事
其枘鑿縫縮有略不相認者衆工争左右晲材分繩
墨曰不少繆即縆驅鎚按呼號半空彊以力相下良
乆終無柰木何一工者舉手招衆曰聽無譁衆瞪目
東北嚮率弭耳受嗾予二人從所向顧之見一老道
士傴僂擁敗絮曝日坐短垣下俛其首捫虱略不一
仰睐苐抗聲騰言以手畫空而已云東西行若干寸
南北起若干尺此蹇傲者彼之所枝撑也彼拗捩者
此之所走側也上工即如教歘衆材軋然作聲若相
㝷而契果安貼停穩不踰若所料予問道士於房曰
此始謀畫宫扵堵断手載名其上者也予因有感於
中廼知天下之事有大有小人之材有能有不能俾
細大不捐區處適當此宰相之聀也君人者何憂乎
不治苟明大者反知其小任小者反負其大是上下
錯繆冠屨倒置欲求功成理定難矣哉持衡者曽梓
人軆要者之不若也師啞然曰筆之可也於是乎作
締觀說
　　　　屏雜說
嗚呼雜之爲學其害道也甚矣麴蘖雜醴齊爲弗醇
享飪雜鼎羙爲之変味宮啇雜音奏爲之惉滯君子
之所不取而不由也况學乎學而雜心則交錯而弍
其行言則叢脞而昧于理動則拂乱而失其冝至于
文章翰墨一糅于雜偏駁不振尚何理之能著家之
可名乎謂爲道尤判然離而曠且逺矣故傳曰攻乎
異端斯害也已然博我以文多學而識之又曰君子
耻一事之不知能無雜乎盖聖賢爲學必務其大者
而使小者從焉其所以務之爲者明理致知収放心
格庶物而已四者旣主存于中雖諸子之說百家之
言日至于前猶衆川之流朝宗而東常我之主孰能
雄而長之撓而濁之者哉况約之以禮詳之以說爲
之澄滓于其後者非一如是則何患乎問之該洽學
之愽雜者哉戊子夏六月庚伏有七日發蔵曝書得
雜文百餘帙睨而視之皆予穉歲所閱習多曲學小
道廢日力不少不覺喟然曰两漢而下學無師傳安
宅曠而弗居正岐舎而弗由者其我之謂乎使吾老
而困困而無所成者職此之由務于𥘉而害其大之
爲也於是命兒子輩屏而絶之板爲三夾束置髙閣
且誓之曰今而后非有命不得發而妄閲以蠱惑其
心目大抵中人以下之性所偏者多同而特逹者或
鮮吾今是舉正以巳之所偏且正汝之或失也是吾
不忍以悞我于前者而又悞汝䓁于其后也天其或
者果汝之賢而有全經全史在焉泝流探源採剥其
華實咀嚼其膏味少有所得以之修身齊家推而及
于物將見終身有用而不克盡者尚何以他爲哉小
子其服之無斁作屏雜說
　　　　荅客問
　　　　至元廿一年春正月予有中省郎曹之命
　　　　既而以事不果行或傳予抵燕視其有不
　　　　可而歸者嗚呼誠身之未篤不爲所信也
　　　　如此作荅問以自見其辭曰
客有過秋澗而問者曰子不旬時而𬒳旌招者三將
謂趣裝有期反柅其輪而脱其鞿者何也方今
王者無外四海一家渇於得賢以光國華有片善者
無不録效寸長者靡不嘉故有立談而致卿相略而
不及其佗士或韋布進無資涯名不登扵仕版何得
挂銓曹之齒牙子今幸蒙見招未爲不遇官列郎曹
名都省署切近論思周旋宰輔設或有為澤及黔庶
曽若無聞又復何顧豈子志願未充班資尚卑重有
所覬其行遲遲予仰而歎俛而思人各有冝孰不自
知越分而行有乖無隨予方以再命而傴僂尚敢以
銳進而爲期也客曰豈子欲信猶屈道行未隆甘於
泥蟠以固其窮然聞
聖哲席有不腝援溺捄焚予曰丗之康濟固自我化
道之隆汚盖有不為命者然墨突不黔其炊烟孔轍
幾環於天下雖遑遑於救丗亦觀時而取捨予且何
人敢妄為之駕也客復曰子豈年近耳順歳月向邁
心智雖強膂力弗逮曰若不肖齒髪雖微未為衰暮
顧甞攬轡外臺峨冠憲府從事有年艾服頗素其責固
重即其心則安道可行雖一日不去故黽勉盡瘁不
遑寕處通其考則為四百其月則去五予亦知力之
有所不及盖甞以明時可惜憤功業之不顯著也客
曰伊懷既然子何見其一而二之不覩投㑹是機進
退餘𥙿忖其不可即以佗務尚不失邯鄲之故歩不
猶愈於刻舟求劒守株而待其兎耶乃若而然客轉
談之悞也今有司以是召我其行或否理之所當喻
也若顧量可否以改圗爲舉是先以不誠自將上欺
君父以幸為利取便巳故是又義之不敢與也客曰
然則子之志嚮果云何而可哉傳不云乎士有二道
出處為大進退無常惟義所在又曰可乆可速其行
其止盖平日所素學不容以彼而易此今吾子堅欲
推挽抶之使前是茫洋徑渉趣入於無涯之淵設若
有為徒勞勉旃至扵出處之道論之誠君子之不然
此吾之所以不果執宣父之鞭也故為可為於可為
之時則從而寕為不可為於不可為之時其咎即徴
杲其可之與㑹客何勞於勸懲吾年雖耄目顧矍鑠
尚或堪於一行客唯而退於是筆之以自銘
　　　　謗解
予作謗解夢人以壞木寓蠧見示意者謗由我興非
外至也然謗之惑人深矣公孰與制私無以勝其說
至肆行而不少憚以隂擠而爲陽助𬒳之者鮮克自
處欲弭之而無術也嗚呼丗教下衰友道日壊私好
惡者爱之者欲其生憎之者即其斃口溢金蘭心包
鬼蜮謹其藏已射其形亟爲防巳螫其毒矣輕則噂
沓背憎浸潤膚受妄生事端横造異議忘我大徳利
彼小私傾良惠姦傷公害義認爲憸人坐擅形勢苟
淺之爲量者不自返而縮徒恚夫此胡爲而致焉思
其稍逹藉勢投卑使恩讎两明以泄其忿懥恐非君
子以直而報之義也夫聖人所以列朋友扵天倫者
示其當重而親匪大故則不容棄也又讀小雅何人
斯篇彼暴之譛蘇公也至獲戾失職亦云極矣略不
見聲色於辭氣何三代教化和平忠厚成士徳也如
是至好歌忠告反以不忍遽絶爲言其亦審夫天倫
爲重枉爲小人之爲也静言思之大有契予心者予
雖愚而懦受人侮者不少然天之所卑於我者佀不
薄矣矧諺曰禦寒必湏重䘮弭謗莫若自修大率常
情之所未免者其疚有十處巳之不恭也御物之不
誠也嫌與疑不擇也毀與譽肆行也或以巳長格物
或以剽義沽名或出戯言犯衆或恃口給陵人責人
太重而以驕吝自矜審先去此十病無瑕可摘謗奚
自而生㢤而復守之以敬慎將之以忠厚以蘇公之
心爲恕以中庸之教自處其或有作於上力易斯弊
上以格憸人之非心下以殄䜛口之罔極建中子民
歸之以厚俾欲校欲報者亦不得賊其衷而發之如
此我之所謂疢者而或有瘳彼之所謂謗者亦庶幾
其少熄矣作謗解
　　　　對魯公問(後/云思保歲寒之/莭徇囯家之難尔)
顔魯公唐一代鉅臣論者當明其心求其迹則非也
公始終王室死而後巳盖素所藴也不幸值唐中衰
以孤忠大節立于傾朝死覬一言有𥙷於國至扵老
不退休大率朋友之交遭罹患難尚有相死不輕去
之義况君臣乎及盧𣏌當國見其嫉賢乱政公復以
正言折之既憎公直重忤杞意至遜辝為謝終不少
觧巳而有宣慰之命每讀至此未甞不掩卷而興嘅
也于時公豈不知一入賊庭撗噬虎口意者比之使
𣏌姦計媒孽其罪㗸冤入地靄而不可明是不若履
忠蹈義明死於使華之命尚或摧沮逆謀以激忠義
之士而愧夫天下後世乱臣賊子之心是乃不以李
鄭勸而不行為得而以死扵義命為安也要令千百
世後義烈言言如嚴霜畏日有不可尚巳者此公之
心也甞以忠義者囯家之元氣世當頋護靳惜使信
其巳徃不泯之志勵夫将耒至簿之俗而為天下之
大閑如公者誠不可例與具臣者論其進退之跡也
若專以老不致事為嫌是又失見危授命之義也况
唐人之扵致政𥘉無定躰至元戊子秋八月廿日晨
起偶記徃年對翰長之問特為筆此且發所潜之幽
光云
　　　　儉訓
人之生扵天壤間分所當得者隂有曰料涪翁謂一
飯先書籍者是也未老前固不應空乏凍餒而死如
其暴殄過度以旬時之用為一朝之費促之而不給
者信有之矣故諺云兹焉不足徃則太過此言雖微
可為永喻昔李文饒相而後當飫羊十萬數未充
而𬒳斥盖已用者過侈故也此非明驗可不鍳哉今
余一家二百指日所費以酌中計之且約五貫文是
湏千八百餘緡可支一歲其於慶吊賔客差徭之數
又不在内顧余生事四民之業一無所營而終歲所耗
如此造物者斡旋供億亦巳勞矣吾何徳以堪之復
𣣔終日望望然致室之完羙此心断不可萌至量其
所入度其所出如且休接闕之說此念不可䟽也予
今年六十有二向之所謂心焉而志學焉而力者日
趍扵衰微安坐待哺外餘無能爲秪有以勤儉律彼
使猥承家事而巳傳曰家當克儉焉邦當克厪焉又
曰生則在勤勤則不匱儉爲徳恭侈悪之大也此雖
聖賢垂教格言不可斯湏離逖然孰不念而知之但
齒年未至不經其事之囏難者鮮不忽而畧之是自
逺其恭德昧夫寕固之理可乎逮其已困歎彼之豊
傷巳之窘方思莭約以𥙷其不足不亦晚乎汝等其
勗哉毋替作儉說
　　　遺山先生口誨
遺山先生向與頥齋張公(諱徳輝字耀郷/終河東宣撫使)自汴北歸
(時■史相請為/皆吉秃滿作碑)過衛先君命録近作一卷三十餘首
為贄拜二公於賔舘同志雷膺在焉先生略扣所學
喜見顔間酒數行令張燈西夾曰吾有以示之先生
慿几東嚮坐予二人前侍披所獻狂斐且讀且竄即
其後筆以數語攦其非是且見循誘善意而於體要
工拙音韻乖叶尤㘦致􁃻每篇終不肖跽授教再拜
起立夜向深先生雖𬒳酒神益爽氣益温言益厲覺
泉蒙苑塞灑灑然頓釋如醉者之於醒萎者之於起
也說既竟先生復昌言曰千金之貴莫逾於卿相卿
相者一時之權文章千古事業如日星昭囬經緯天
度不可少易顧此握管銛鋒雖微其重也可使纎埃
化而泰山其輕也可使泰山散而為微塵其柄用有
如此者况老成漸逺斯文將在後妹䓁其朂哉母替
坐客四悚有惘然自失不覺嘆而發愧者既而鼔動
客去先生覆衾卧予二人亦垂頭倚壁熟睡及覺日
上先生與客已觴詠乆矣於是胠篋取一編書皆金
石雜著授予曰可疾讀吾聽愜其音節句讀不忒顧
先君字而謂之曰孺子誠可教矣老夫平昔問學頗
得一二嵗累月積針線稍多但見其可者欲付之耳
可令吾姪從予偕徃將一一示而卑之庶文獻之傳
罔隕越于下先君起拜謝不敏曰先生恵顧若耳何
幸之如王氏且有人矣敢不唯命期以眀年春當見
先生於西山時歲甲寅春二月也後三十五年戊子
冬十二月臘節前三日小子再拜追述
　　　　政問
至元九年春予以御史滿秩除平陽路判官過辤諸
公以臨民處已之教為請右丞相史公曰汝讀書年
長乆在朝行今官外郡寅奉之心當常若在朝野時
至扵事機変轉不可預料臨時制宜可也翰林學士
鹿庵先生曰長次不睦及首沽虚聲今天下之通患
推譲有終為上詩云靖恭尔位好是正直神之聽之
介尔多福况人事乎餘何言祭酒許魯齋曰臨政譬
之二人對弈機有淺深不可心必於勝因其势而順
導之同僚間勿以氣類匪同而有彼此或有扞格當
以至誠感發無所争矣其後揔𬋩萬奴耒尹亦請訓
於開府史公曰今判官王某性純直頗諳事儻有所
疑當與可否至於左丞姚公吏部尚書髙公(諱鳴/雄飛)每
以事使晉府者必有言頋慰至秩竟僚屬友爱以理
而去時十有三年春三月也不肖今年六十有二老
不能用追思徃事如此䓁格言有不可遺逸者因特
書云且寓夫強仕之不可復也是歲戊子秋七月丙
戌𥘉二日也
　　　　醫説贈胡君噐之
醫者精微之術也又曰醫者意也得於中而可以應
諸外通乎微而後可以逹其変此必然理也予素有
中脘疾二十年間凢三舉發𥘉得扵燕也毉袁以玄
胡劑療之法既緩再宿而疾乃巳在趙薬以神宝名
者攻其中堅暝昡搜索上痛方厲而下動大作猶一
敵未退而復生一敵物雖去而泄不止予頽然而卧
力不勝而氣巳憊矣間日而氣始平其作於邢也陳
氏亦以類趙劑者投之而為苦與先尤加劇焉今者
蹶動感似輕而痛則一上閧於中州旁刺於两脅後
延於膂􁀃撞搪衝拉頭岑岑而氣翕翕求少寐以休
吾煩且不得也胡君噐之亦探藥之粒如者曰朱砂
圓下之予顧其劑微於先疑為力更峻噐之曰無慮
爲苐下嚥覺腸間少鳴而微痢則痛隨止矣巳而果
然継以厚朴湯調之忽醒然而寐如釋重負而濯淸
風也師寤日髙三丈許予軆中巳平曽泄之不復作
而氣之不少憊也噐之天資髙業顓而學博識明而
善断出新意而不泥古知其常而通其変甞曰人具
五行禀之者不一天有六氣感之者無常病雖名同
而證實有異者苟以一槩治之吾未見其能也故證
之壊者徃徃濟而獲安昔霍嫖姚行師少衂多勝正
以不至泥古兵法顧所遇吾應之者為如何且予於
器之亦然作醫說以貽之
秋澗先生大全文集卷第四十五
秋澗先生大全文集卷苐四十六
雜著
　　　　題戒
仲希出金源卋胄少以孤兒隷羽林宿衛者有年為
人慷慨尚風誼善馳射北渡後折節讀書樂與士夫
交游賙急解紛空蹷裝槖奔走風雨不少顧惜至於
識名馬善隼羽知常通變談笑一卋翩翩為佳公子
也如遺山先生一代鉅公雖泛愛無間翰墨之作𥘉
不輕與至于君題其居曰元齋継其徳曰吾弟復有
篇贈稱■道其志向非尚友重義得如是乎自是完
希之名軒翥於河朔者三十餘年非不顒也予旣冠
與君傾蓋於酒壚間一言定交伸眉吐氣歡若平生
及合好議采曰夷貃之道吾不取也此又拔出流俗
義之所可重者嗚呼君没卋巳逺撫卷懷人不覺增
嘆然義之所在猶耿耿也汝曹固當思其所尚求其
所當重者充類至義之盡昭然使身名齒録於賢士
夫之行曰此則某之孫也則某之甥也是則汝外祖
姻於吾家之意也不然得衛公故物知其賢而不踐
其迹徒以服噐爲丗家傳嗣之寳非所望扵汝曹也
作題戒廿四年丁亥三月伯父秋澗老人書卑姪阿
冝其聽之母怠
　　　　名王氏子說
王氏子甞以小學從予一日耒求其名與字因得讀
張户部復亨所撰其祖墓碑廼知王氏自逺祖巳耒
以文章儒行世其家於保者也小子今吾語汝汝曾
祖在承安間擢巍科為一時名卿明昌𥘉官真定録
事叅軍政聲藉甚汝父遭罹世故以孤身卓爾自拔
見知於漕臺周矦騰揚仕版若有所為而不幸蚤丗
良可嘆惜然人有隂積者必有陽報苟不在乎身必
及其後人如汝髙祖教授君志竟不遂厥類錫於爾
曹今汝父復罔克所紹而止於斯而汝也今亦孤童
子方保持門户為事長身如此所當愿而恭柔而立
操惟危之心念肯搆之戒日切一日吾見王氏之慶
未艾昭然之報將不逺而復可不勉旃也哉故用􁀌
名汝以德基字之中綂甲子夏五月望日書
　　　　忽治中名字說
予官御史時聞尚書工部郎中今治中别乗合刺思
憙功名樂善言而與士君子游某甞望君於稠人中
飄然有玉立雲飛之舉欲願交而未暇也至元壬申
秋得同僚平陽相接如平生懽共事旣乆愛其材識
通敏廉介有守處心臨政多中事冝殆與曩聞無異
一日請名於予且求其說予曰上古之民林林而生
系出一本聖人見其厥類蕃庶惡夫無别於是因官
因封或勲或守王父之字賜姓氏以明之立名諱以
識之表徳業以貴之又以性有剛柔進退好惡之異
而寓抑揚與奪之義焉君姓忽氏盖
父字也世為唐瀚海軍都護府人其國郊於乾兊之
間掾雲天之雄故其人多沉潜剛克内明而外毅■
吾子乗彛竒特超拔倫萃表著於一時豈非能明其
𥘉徳而光揚於外者乎傳曰徳明惟明其是之謂歟
故以徳輝名君而英甫字之蓋英者徳之光發見於
外者甫者男子之羙稱也吾子以為如何廼書以贈
　　　　李氏子名說
故河東連帥李公以忠勇佐征伐建殊績受封河東
盖三丗矣有孫一十四人一日元孫萬户某率諸弟
相過鴈行玉立映照前後與之語挺然有燕雲遼碣
之勁氣吾知其先代之澤渊流而未央也次五弟因
求名於余予以謂李氏丗以武顕継武而善可守者
其惟文乎故名之曰嗣文以文叔字之傳不云乎文
武之道未墜于地在人賢者識其大者莫不有文武
之道焉李氏子其服之無斁至元十年歲癸酉前六
月十一日予自河觧北還過絳書于園池之華蕚堂
　　　　王氏四子字訓
中丞王兄子𥘉一日因子名而告予曰人之生丗貴
善良而材用譬夫羊豕性馴而乏可用之資虎豹材
逸而無可馴之理唯牛與馬乗服耕播性馴狎大有
濟於世故弱息四人取其義名之曰犄犆牥犅吾友
其為我字之予即訓曰徳驎徳駼徳騵徳駺雖然牛
不駕習則有破車之暴馬不調御則有泛駕之虞士
不學習至跅㢮而無所用四子尚涵飬其徳性修治
(平/声)其才學異時任重道逺無以襟据貽誚兹汝父之
志也其勉旃母忽書字訓以貽之
　　　　温緫𬋩字説
古人制名與字本以假代稱道因其材而進退之非
欲求勝而滋羙也温生世將家容止雍雅殆素閑於
詩禮者甞攝從戎事及兄之子衣甫勝即以軄卑之
時人多其譲一日踵門來謁載拜而請曰𥘉膺字仲
傑傑也者智過萬人之謂竊意聲聞過情君子恥之
且於名理又弗類假而稱之誠有所未安者願先生
易厥𥘉得因名衍義可用以自儆者為偁則所貺多
矣予嘉其情實而辝愻卑牧而不自矜也迺以大賢
之事告之昔顔氏子得一善則拳拳服膺而莫之失
服膺者能持貯心胷以為終身之行用是夫子至興
其殆庶幾之歎予因為之説曰人心虚明而廣大衆
善畢具惟其人慾静盡則道心孔昭道心者何四端
用中而巳雖然仁為體三者乃仁之用而敬者又禮
之實克巳復禮庸焉而入德尤在視聽言動之先惟
其善擇能守從容中道則此心弗曠既有物而且有
則矣傳曰丼受和白受采忠信之人可與學礼苟無
其質禮不虚行况乎天姿温粹樂善而克恭者焉故
敢昜傑曰禮以仲敬字之庶幾因名衍義用以加修
者欤然前賢致恭不以聲音笑貌爲事欲誠著于中
而藴篤實之光氣彂扵外而粹安和之色道見于用
而極靖嘉之方其事上則忠戦陳則勇與人交則信
將見名實兩得禮容偘偘與大賢同歸異時詩書謀
帥豈唯投壷雅歌而巳哉吾子以為何如膺曰意中
事先生能言瑩如是敢再拜受教扵是書以爲贈
　　　　張掾史名說
元貞建號之前歲
丞相伯顔公受開府儀同三司太傅知樞宻院事許
開幕置属扵是選擢材儁以崇時望主安定簿張楚
者以掾史進一見即蒙眄睐是歳公以疾薨謝于位
嗚呼哀哉楚追感殊顧懷思不忘至圗公像奉之懇
集賢翰林两院題讃俾昭盖代亦来叙哀徴辝言念
勛徳辭情慷慨義形于色因知楚河東九原人少失
怙恃飬於外家徐氏孑然以孤童子從許公度學氣
兒修楚早負幹局甫冠先生以楚訓名是用勉夫修
習俾趍于成今以事爲所著者論之可謂樂事大賢
知恩所自以義圗報有始有終者也其在衰俗誠可
嘉尚予乃悚然而器之曰楚今當作礎矣旣而来求
其說廼告之曰古者制名皆存義例有像其類而命
之者因其材而篤之者或審其剛柔而抑揚之者或
察其氣熖而取與之者非徒觀羙誇大而巳也今予
以汝美在其中用見于外篤實輝光有不可掩焉者
若夫氣志堅凝如鉅石出霧洞逹無隠既敦固其材
實復砥礪其廉隅方嚴正大奠夫鰲植之下而収任
重持乆之効者是正汝之責也昜曰介于石不終日
貞吉其是之謂乎嗚呼礎乎其聽之無斁二年丙申
重九日叙說
　　　　儒用篇
士農工賈謂之四民四民之業右士為最貴三者自
食其力能傃所守時雖弗同固不失生生之理唯士
也貴賤用舍繋有國者為重䡖盖其所抱負者仁義
禮樂有國者恃之以為治平之具也國不為飬孰樂
育之君不思庸孰信用之不幸斯道中微我玄尚白
阨窮遺逸隨集厥躬此士之所以遑遑於下而可吊
者也幸有連茹為引用為主張者曰鄙儒俗士烏足
有為也切甞惑焉謂有用也時不見其所用為無用
也一為時用卓越宏逹莫可企而及者烏可以時偶
無用㮣有用悉為無用之具哉
國朝自中綂元年巳来鴻儒碩徳濟之為用者多矣
如張趙姚啇楊許三王之倫蓋甞忝處朝端謀
王躰而断國論矣固雖　聖神廣運於上至於弼
諧賛翼㑭之休明貞一諸人不無効焉今則曰彼無
所用不足以有為也是豈智於中統之𥘉愚於至元
之後哉予故曰士之貴賤特係夫國之重輕用與不
用之間耳嗚呼國之所以為國者有其人也今天下
之心同然而深惟者天統大開六合同軌及其選一
材取一士舉目茫洋無所於可正孔子稱𣏌宋二邦
無足徵證盖傷其賢旣不足文典之傳有不可強而
為者復以時務論之今選行於上材乏於下是㝡有
國者之所當病故唐取士之法歳萬人為率猶三十
年可盡况法未備而無所取哉又老成先進文學經
制之士學海内而計之不三数人耳故州郡所謂學
校勉勵修進之方從而無實掃地何有嗚呼儒乎其
微至于兹乎斯文在天無可絶之理是恐不止不行
不塞不流之意耶然士不用則巳如或用之固非一
朝可就必湏廣學校禄師儒振士氣而勃興設衆科
而肆取故得人材軰出以膺文武之選以成乆長之
業斯則適其時矣任是責者庶聞之油然有蹶於中
𫐠儒用篇
　　　　吏解
甚矣吏之不學取之無術也紛紜苟且自進自退㨿
其名則正較其實則非而官之形勢衆之情僞習不
相逺也故諺曰畫地爲圄不可入削木為吏期不對
此盖傷其持心近鄙之之辝也然非吏之性也勢也
今夫一縣之務領持大㮣者官也辦集一切者吏也
簿書期㑹之所交錯也利害督責之所相湏也鍜煉
酬酢日復一日大體細行有不遑顧者少或蹉跌輕
則窘折困辱重則榜責退黜吏之為役賤巳極矣安
得不持其事而逾急欺其心而後語哉或不經事昧
於自信聞其名則憎見其人則昜意復少忤至忿嫉
訾毁不以禮貌相接非也是皆不澄其源而貴其流
之濁也若使上之人能清心省事一其法政簡而不
擾　有傑黠苛刻急劇苟且之心將安所施哉余故
曰非吏之性也勢使然也若從其流而責之所可鄙
而傷者甚矣今天下之人干禄無階入仕無路又以
物情不齊悪危而便安不能皆入於農工商販故三
尺童子乳臭未落群入吏舎弄筆無幾頋而主書重
至於刑憲細至於詞訟生死屈直髙下與奪紛紛藉
藉悉出於乳臭孺子之手幾何不相胥而溺也以至
爲縣爲州爲大府門户安榮轉而上逹莫此便且速
也人烏得不樂而趍之甞聞近代吏之出身難矣由
州而吏貟由吏貟而部掾法侓乃筆人材行止舉明
有官否則結罪然後考試有司寸歩不遺設法既嚴
百不選一猶恐中非其人害於而政以今觀之其可
鄙而傷者當如何哉且两漢之丗丞相御史下至三
槐九棘蔚爲名臣者多吏也固必學之有素進之有
道𥘉不若此紛紜茍且嗚呼弊極而變變則通此必
然之理也然非持衡者孰爲立法而與革之哉作吏觧篇
　　　　田訟
民之致訟者多矣未若田訴之未能决也自井地散
而為限田限田變而為無法此事端之所由興也又
以兵農勢異兩有相犯各持其是而不相下治兵者
曰吾軍刀之所自出親民者曰吾征賦之所由辦居
上者若是為下者將安適從至官諉吏而搏拏吏眎
賄而與奪牽制蔽欺卒無定論幸有審兩造而克荷
者情裁臆断明同仁一視之公釋累歲積年之弊徃
徃迫於形勢頋後患亦因循而莫之問故僥倖者覩
其如此又以彼弱易欺也詒冐􁒝攘靡所不至甚者
損衆益已閧一方之訟必𬒳擾而後巳以致乖戾抑
滯之氣鬰積於上烏得無水旱之異哉水旱之來又弱者所
先苦𣣔政能行民之不困也難矣余甞讀大雅綿之
詩虞芮質厥成文王蹶厥生盖言二邑訟田徃正於
周及入其境履其庭礼讓之風無或不在二君感而
中愧生其固有良心相與罷歸棄所争為間田自是
歸周者四十余國先儒以是為西伯受命之符冝矣
孔子曰能以礼譲為国何有其是之謂歟嗚呼三代
而上教有餘而法不足两漢而下法有餘而教不足
教不足法猶足治也矧教與法俱至闕然者乎民不
險而訟也又難矣施於今者宜若何曰惟有明其教
一其政立其法干其上然後擇官宣化守其法于下
庶幾民志日定而訟者少為之熄矣述田訟篇
　　　　黄石公説
秦惑李斯之説燔書阮儒以愚黔首故一時豪傑之
士醜厥德而耻食其粟者多矣如盖公盧敖倉海若
啇山皓皆是也若黄石公者後丗獨以鬼物為疑非
也觀圯上一節公蓋逆知其炎劉將奮非良無以輔
成漢業雖然頋狙撃吕政於博浪沙中良之氣固以
為盖丗雄傑惜有其材而未至者學耳及一旦相值
輙令取履跪進旬日間徃返三至先折以禮継稱其
可教特重夫師道之傳抑使動心忍性徴於色發於
聲而後喻也兼奉執履杖弟子之職非有儻慌可怪
之事而班固亦以非有賛焉設若良欲神其所遇不
過使髙帝異其非常平時智計皆自神異復不䡖其
所授教而巳使是公果有其石我巳之語亦不過古
人事了徑去剷跡韜光今千載而下仰其髙風可聞
而不可詰也又甞讀公遺書皆明哲警抑之道殆黄
老氏之精英者也不然胡自托於荒丘􁾕确而爲是
傃隱行怪之舉哉由是而觀東坡稱公為秦隱君子
可無疑矣距祠東里許有阜曰黄山下有孔穴其巔
巨石嵬立土俗相承云公出於此尤為不經云至元
甲申歲夏五月余覆灾祠下頋瞻山川慨焉興感書
是説以辯云
　　　　筆説
燕之筆霜雪頴也勁而莫為屈楚之毫炎蒸之毳也
柔而易為書勁與柔何俟多論獨念夫用之有難昜
也余以心無所用近集三代巳來輔臣相業述調元
事鑑筆為日課資間中一樂机格間燕楚之材皆具
柔和者易扵得字腕不知勞也勁挺者艱於如意手
指既据致牽其臂而為困然不数日燕鋒方練布畫
愈精頋楚産巳敗而不任吾用矣予於是乎感焉曰
此何異於相之用人也昔霍將軍子孟欲顓事權利
其庸鄙者相故李蔡石慶王訢揚敞使之充位而巳
霍終不聞讜言其族随敗而無餘唐相蕭嵩亦以韓
休柔昜而薦之及其當位持議方剛殆不少撓至有
不意能尔之嘆而開元之政蔚有可觀後之君子居
扵人上者正當毋友不如巳者可也苟専以庸鄙便
巳為心其如邦家何作筆説至元丙戌夏六月三日
也
　　　　亀虵說
巳丑歲秋八月癸亥有玄亀丹虵見于太乙宫之書
院錬師范君再拜以禎祥来請予為之說曰虵虺在
所有而玄亀不常見一旦蹣􁛬蜿蜒並出而偕行此
又覩之罕也二者化精水火玄武衷甲以自壮靈虵
摇毒以螫人故古者師征圗形旟旐用先唘行加招
揺扵上俾急繕其怒以示禦侮毒暴之戒今六代純
一師奉　命醮斗積有歲時豈精誠感格當進作之
際堅勁衆怒俾禦侮警暴隂為之祥邪然禋于彼而
見扵符籙所在者豈祭法徔出昭其教之本邪不然
昔昭應宫因二物畢至灵宇斯建抑亦夀宫将欲復
增光舊物此為有開之先兆邪吾不得而祥也作亀
虵同出說冬十月三日書
　　　　牛生字說
全閩鉄官属吏曰牛生者東平人丗儒家尚氣義好
刀剱或欲之雖千金不恡聞余名甚喜通謁耒拜予
曰汝非文星者乎唯而不敢當吾自壮歳亦以論文
說劒為喜今雖耄氣習未除也遂與談古今劒噐雄
雯雌縵者数品至有所未聞而未見者若𣣔吐燕趙
勁氣而來吳越之清風也巳而跽請曰星之表字走
有所未安幸憲使與昜而淬礪之因謂之曰維南有
斗不可以挹酒漿然經緯昭布天之至文也昔龍泉
下伏𬗋氣上欎張雷識之得二者扵幽囹之下嗚呼
一物之靈有如是者傳曰文武之道未墜扵地在人
賢者識其大者不賢者識其小者莫不有文武之道
焉夫物猶能以氣而上逹人固當以文而致昌其以
文昌字之可也牛生其朂㢤毋怠扵是書以為贈
　　　　米少尹名字說
人之性有生而即敏者有學而後明者要之生而開
敏者為上習而成性者次之劒倅米君燕産丗為西
域人性開敏樂扵為善甞憶其兄中丞丁多故際衆
無異議中外称其善良予過劍浦米来求名因訓之
曰闓闓者生其善心顕其可踐迹也内不先開英何
為而發故字之曰英甫兼汝年方壮功名䁀耒若能
以乃兄為法䔍其良心踐其善迹是不負天性㓜成
訓夫闓之之義也英甫其勉旃庚寅九月十二日書
扵南劍􁰽事
　　　　孫鞬郎名字說
六藝以射為重三代所以觀徳而貢士也故男子始
生懸弧矢扵門俾射上下四方示有事扵他日也元
孫鞬将生之夕総戎晋人社矦以竹簳五十遺余矦
甫去而鞬生其開先慶璋名逐生来之兆為不偶然
者昭昭矣今生十有八歲姿妍静學習頗嚮方訓名
象徳不即開先之祥而用之将何求故以笴名之而
以君貢字焉亦因饋命鯉之義廼告之曰雲夣之竹
天下之羙材其米而貢之者將逹之扵王庭脩夫射
宫大用以明擇士之道其為物豈不重㢤然矢之為
矢必湏辯隂陽相博勁矯揉以端其紆趮文彩以煥
其羽筈堅銳以利其鋒鏃而後可以洞逺而捷鵠不
然雖公佗飬由之伎且將不吾取矣於戯笴王氏由
農而士嗣志讀書迨於汝盖五丗于兹吾老矣其所
以望於汝者端重持其中和昜接於外不使一毫怠
堕之氣設於而身以之效用致逺而光大
先丗之業小子笴其服之母斁至元壬辰秋九月十
二日少中大夫祖父秋澗老人訓示　叔父後
谿題示
訓汝諄諄意竒文見廼翁洞堅威可大棲鵠體湏中
旣應開先兆當知矯揉功逺期遺近効羽夾看摩空
　　　　樂全老人説
昔太史公傳貨殖以素封而名家甚夥然冨而好禮
享所有而全其樂者盖亦鮮矣林氏系蘇門望族君
玊雖治産時逐處心逺大資之以發其身者良有足
取為人志明而氣鋭樂賢好客教子孫讀書頋一事
不肯屑屑出人後通都大邑居竒貨儈嬴羡掉臂於
陶朱猗頓間千金之産有過而弗觀者至親近名士
大夫風雨寒暑奔走不避如鹿菴顒軒二大老愛其
䟽通知変皆欵與其進遂資藉子仲先為時聞人故
好事之名髙出行軰逹官時貴踵接於門者無虚日
家則藏書有閤圃外思親有亭植佳花醸名酒客至
則撃鮮為具賔醉而後巳窮年而不厭也今年七十
有五視聽聦明行歩加健飲啖如五六十人既富而
壽壽而安安而能享承家有子純孝而特逹釋負有
孫善継而克荷嵗時讌喜朋簮四盍児孫滿前奉觴
拜壽樂融融也一門之中百順坌集何其秉之厚樂
之全且見其禮義之生於家也予以丗姻故㳺最狎
因舉曽有慶謂子仲曰若廼父克享所有以齒以德
扳古人之例宜易名以顕異之若等以爲何如曰謹
唯命遂以樂全老人目之異時瞻喬木禮髙年使誥
雲絢彩爛焉盈門是將望於若子若孫者未必不張
本於斯耶巳而子元耒請其説於是乎筆以為贈歲
壬辰至元廿九年履端曰書
　　　　劈正斧辯
斧斵蒼玉為之長徑九寸有幾鍼之刃满六寸頦下
畧齟齬之中堅厚二寸強龍首呀脗囓于口作两叚
吞荅腦與刃通以柯貫之上以雙蟠螭冐其端下以
玉束琯承其竅華潤緻宻無微疵可㰅神兵凛肅真
秘寳也且斧者黼也黒白二色相次故以水蒼玉象
之三代之制云兵刑䘮祀用之飾怒以賜殺執之以
就列示威以啓行而巳今則天子正何朝㑹命冕執
中立以劈正爲義莫䆒所從耒然法物変昜多自孤
隋李唐因之有不能廢焉者歟又制度追琢以近代
工較之非隋唐莫之能作豈劈正之論權輿於二代
間邪嗚呼断之爲德至矣昔孝成以優㳺不断漢鼎
遂傾憲宗知惟断有成淮西克平是既繡於裳繪於
扆織于　畫于羃今復植立以肅正朝古之人納君
於正去邪勿疑寓德威於物以將其果毅者俾無或
忽也垂戒之義深矣至元癸巳春三月廿六日因閲
實偕御史啇琥修撰魏必復觀於侍儀法物庫偶憶
近歲夢先師命予賦朱干玉戚詩今日廼與神物㑹
遇所謂嗜慾將至有開必先者也作劈正斧辯
　　　　王氏冬蔵圗説
夫出處語黙君子固由其中然造物者不無意於其
間也適事殷之時引之静處使逺其咎人意若中有
所惜我可忽其所事哉曰事謂何静而積學以俟夫
動而有爲也傳不云乎居則曰不吾知也如或知尓
則何以哉况苒苒而來我悠悠而過心放而不思其
求學雜而不至於糓坐靡光景日就衰謝則曰人不
我知時不吾用其爲惑也亦巳甚矣今將収放豚以
入其笠屏吾雜以絶其害朝焉而経暮焉而史経則
所以端吾體於中史則所以驗吾用於外旦為夕之
所不能夕補旦之所不足要本先定力以固窮終精
思以求道貫夫六藝之㫖而醻酢乎事変之耒者如
斯而巳矣至於無益之談不切之務昏怠之氣過分
之思合俗徇情徴逐挑逹一日三秋之戒廢日廢身
之喻又見夫左箴右銘儆其敬之未莊心之所不力
也嗚呼昔孔宣父稱顔氏子其殆庶幾豈非三月不
達其仁乃優入聖域之要也歟予甞求是心渾然無
間於一時之乆者無他政自敬與義夾持動與静交
相飬故也若夫冬者歲之一時猶夜之所當息也又
易曰艮其趾時止也雖止止不終已而湏其所止者
盖成於終而後有以成平物之始此冬蔵之所以作
也至元廿四年丁亥陽月朔日云
　　　　度曲説
敬齋李先生晚年以歌酒自娱既耄雖不復而倩猶
獨至毎興耒輙持空柸令門人酈生放聲長歌以導
歡暢或不如指先生以已之所得教之遂㦸其手而
髙下之使視焉以諧其節奏雲起雪飛窮(要/眇)而後巳
公亦醺然也丁亥冬十月八日飲李氏新篘偶及分
忖歌節信主士逹仍為發此冲冲然殊有所適昔孔
宣父與人歌善必使反之而後和焉又漢人例蓄聲
樂唐之士夫皆有音學由是而觀歌之為藝亦未可
人也先生以材徳主盟斯文六十餘年予纔得一拜
履綦及過元氏先生墓草巳宿何先賢風流藴藉不
容多得也如是可勝嘆哉吾特書此異時㑹與蕳之
酈君相值於光風霽月之前拊掌談咲中郎之文采
風流不無髣髴於眉睫之間也士逹其志之又從而
為之誶曰我觀夏禮𣏌固不足徴兮吾道綫如賢献
日巳零兮斯文未䘮其將孰為興兮噫
　　　　中說
聖人垂教千言萬論獨以中為天下之逹道者天體
如是也且天地周圍三百六十五度而南北二極揆
上崧髙乃天之中心也故定極焉然後天地位而萬
象則其法焉故過則為差不及則氣不能成歲折而
中半二九一十八則度之數文稱停不偏矣人出
於两間受其中以生是謂之理理者仁義禮智之謂
由是觀之聖人之為教所以因其材而篤焉舎是何
以為物何以為則故董子有言道之大原出於天其
斯之謂歟於是述中說至元戊子端午日雨中書
　　　　命說
姬仲實者名思誠真定靈夀人㓜業儒兼該隂陽氣
數之學今年四十有九以耕稼㱕隠孤虚取名非本
(志/也)至元二十五年自趙過衛將還𥙿之方城縣合河
郷之新居為予作一日之留得略談三命之理知姬
之所得絶與衆人不同其法大抵取先天二氣五行
萃合一處以盛衰偏枯克䧟抶助就其胚胎截長𥙷
短互相乗除度其造化虚實得中與否然後断其衰
旺成敗何如耳且謂予身自乙巳至甲辰两運極安
静得夀垂老若無疾恙予莞而謂曰所獲多矣尚何
兾云又云人不冨貴者若有學問即與享用者同樂
又曰品秩入格局者極難因說賤庚即今大運見在
乙巳已中闇戊人皆以破(丁/官)者戊也然戊居巳苦
無力不妨姬曰不然只為戊字居巳無力故官氣不
旺何則日居丁邜火取月壬子為水丁之官子却為
卯相刑尅使壬子散漫卒不得用若戊土建旺即成
涯岸其水自可浮舟楫潤物類今年歲君雖是戊子
戊旅寓於子非土之正位亦不克助噪開歲巳丑用
神戊辰皆土　恐却得扶藉作内作外皆獲助益蓋
上下氣體皆順故也又以六壬占得一課其名見幾
𥘉傳功曹次傳從魁末傳天綱中間所有動静不渉
虚妄其占云功曹者官府之吏長起彂其事者也從
魁氣毋之杓斟酌與奪是大人之主断者天綱即斗
之標係從而賛輔者也謂如杓有􁾘用柄自然来随
將來所應多是武秩文用在今嵗窮臘来春孟仲間
其事可驗門下自耒占決無似此課皆順無逆有成
不妄也幸切記勿忘時歳八月十二日甲子未刻事
也因念逺凶近吉君子之恒心故數占而不厭悪直
喜䛕丗俗之常態多願聞而受愚至有求其所不可
得避其所不可免中無蔽志一聽於卜神亦不為之
占矣且不測者隂陽之神也孰為細人寡聞者可得
臆而度思彼妄意受愚者是特䟽釋一時之隕穫耳
苟非理之所在義之所當行者其抒憤警俗虚髙務
悦之説君子雖聞之而弗由也然所以見其彼之云
云者試以吾之所在而當行者且念夫彼之殊異扵
衆人之所謂者果孰得而孰失哉作命説
　　　　金從革説
予甞侍坐於　丞相史公昭文先生談歲序攙搭之
説不爾四時不續歲功不成開府以未之聞而喜甚
継以皷鑄事語予曰汝知夫金之從革乎工人摶沙
為範力甚䟽弱以金燬烈之氣冩而就噐彼様度之
圎方文章之緻宻頋虽絲髮之微其脉胳縱横莫不
克满爛然可觀有非人力所能然者何則方金之在
鎔也猶氣之氤於範圍間也彼爗爗融融楊彩委質
既爲之氣盖有無不　者所謂氣不周者是也予
以晚進學淺尊卑勢殊有所聞不敢質其所從来後
乃知據易說莊解而云其敷言甚覼縷也以今思之
爲予而發者多矣予平生䟽直強項氣少不人下而
扵丗每竒而不耦先生以不屑誨之盖先說欲學者
紬繹其道貴夫造之深也後一說以變化氣質爲先
欲澄治粗厲㑭就夫氣之中且和也此豈唯予益實
於丗教有𥙷恵夫後學者深矣因追録前言述從革
說馬氏子處禮丗治家氣清而志學来求予訓辝特
書此以貽之
　　　　古文今文難易不同說
訓誥誓命等文體固不同要本聖賢以彛典明天理
本人情綂群心而巳然古今辝文有難昜相反者先
儒論難終未明了以予度之書之為䇿湏史氏潤色
隱括旣出衆手性異好尚學有深淺才有髙下筆有
強弱而辝有澁昜故也九峯疑其勝女口傳者偏記
其難孔壁後得者返為平昜反覆䆒説似逺而泥謂
如尹之訓賢君也當深而昜庚之誥民庶也當易而
深又周書五誥獒牙詰曲叮嚀委曲有不昜曉者此
無他一繫夫當時人情勢有不得不然者更值夫史
氏之尚竒者一向艱澁韜其幽光以成噩噩灝灝之
體耳蔡氏復以紀實難工雅詞昜好為辯是亦主其
措辝為言然不碇此恐杜後来者詳説使學者躍如
求於耳目聞見之外也
　　　　啇魯頌次叙說
韓陳二生問魯継周頌啇次魯頌之後何居余曰三
百篇皆周詩魯則列國盖周之㣧裔僖公又魯之賢
君天下無王蕩蕩板板而周禮盡在於魯故孔子曰
如有用我者吾其為東周乎賢諸侯不與將疇歸恐
亦書終以秦誓継之之義也若商頌次之魯上殷周
之先代前後不叙意者孔子殷後又當斯友之主那
等樂歌皆成湯髙宗盛烈其聲其靈赫赫濯濯如此
為子孫者刪次之際偶得是篇於大師可忽而不録
仍附于後以終其弦誦之意恐或然歟
　　　　百獸率舞說
百獸率舞先儒皆無明攵所以然者豈上丗四靈在
郊楽與天地氣應故幽則神和於上明則物和於野
正縁史官形容四靈等瑞以見其氣和之至且如唐
明皇舞馬止是一時教習即能驤首振鬛衘柸上進
應樂節不差况聖人教化極和感發動盪上下同流
信及咸若有自然而然者予故曰獸之率馴盖實有
之非溢羙辝也不然則鳯凰來儀亦可為疑了
　　　　雹說
陶晉卿說獲嘉縣今年五月𥘉雨雹為灾其大如柸
拳桑(棗/皆)戕折無餘及多拔大木有提去百歩者如此
凢一十八村其可畏也予曰天地間無别物只是隂
陽二氣交感而巳雨露霜雪如常者天地和恒之氣
也唯其弗和致有此異盖隂沴乖戾之氣從中脅而
成之其大小即隨所感輕重而然木拔與去此是伏
隂摶陽而奮木適與值遂突而出之耳氣盛物微吹
而去之氣散自墜于下予二十歳時行共山道中望
羊角風自西南來蓬勃方數百畒吹駕大枿於塵坌
上者數十株正此同耳申豐云雨雹山有氷不蔵蔵
無棄餘所致且一歳山谷間隂積不釋者若一一蔵
之庸能既乎又遺堅志說有人雨(過山行/覩大本)忽抜至聞
其隂靈用力過而自絶倒者是皆齊東野人之語
　　　　士當教子說
予甞疑士大夫多不教子求其情而不得乃臆為之
說曰儒家者流博而寡要勞而少功學者有牛毛鱗
角之嘆其成難也如此豈謂是歟且以巳况之攻苦
茹辛焦心勞思積數十寒暑之勤僅得猥列士行否
者將何所冀哉故徃徃多不以所難強其所不能寕
從彼好使昜為立身耳然蜾臝最虫之微者尚能負
螟蛉振羽而祝之曰類我類我况人乎彼或不賢為
父兄者固當擇其師課其力誘之掖之俾極其所進
之方果鞭而不前然後随其所樂以畢父兄之責此
吾儕當然之理也然自非下愚不移天下無不昜之
俗人無有不變之資只在夫發藥者如何耳為子弟
者至此日當愧耻無地心憤口悱勉立志節人十之
巳百之人百之巳千之若恐不及為心又使昏惰之
氣不設於其身可也
先君亦甞有言四民士為重學有成髙出一丗如其
無成不衆人若委而棄之此何足以有為是則賢不
肖其間不能以寸孟軻氏之言責固不為過矣又父
兄不能乆視長在一旦衰􁔱覩彼之子孫若是之髙
我之門户如此之卑家聲曰替丗業一空幾何不嘆
息而悒悒扵斯也近一素䆠以家學授其子三俱有
所立尚以未登仕版至告人曰吾死目且不瞑矣父
母之心天下一也况其所業未就學幸得而不自強
才可進而乃自畫其為父母者安得其心不攸困者
哉作士湏教子説
　　　　周景王大泉説
世之嗜古者多尚鼎鍾鼎鍾徃徃偽出古而真者莫
錢若也陶簿晉卿好古泉而得大泉五十者攷之譄
籍盖周景王所更大錢大夫單旗諍之以為不可者
是也其形徑一寸二分其重積十二銖今則半两也
以歲月計之自景王迄今幾二千年矣其文與周郭
肉好精緻堅凝略不為之齧蝕信哉前代制作後人
有不可企及者嗚呼陶子其寳之無斁安知無𬒳篾
杖䇿踵門而耒丐者乎昨日歸卧春露堂既覺適筆
研在䘛偶為書之覺體中不佳拂拂然從筆端出去
矣至元二十四年秋七月丁酉戯題
　　　賣兎説
伊川先生見賣兎云此亦可以畫卦或者曰何謂也
余曰物盈天地間皆從氤氲一氣中耒所謂萬物一
太極也卦之畫一隂一陽而已兎亦具其二者之氣
耳見兎亦可以畫卦盖謂有此理耳故又曰不特龜
馬之顯著者焉
　　　二馬圗説
明昌𥘉西夏國毋病章廟遣尚毉徃治愈之獻名馬
囬謝一曰進御以試良德即旋焉上怒命太僕驅去
窮曰力斃之未夕徃返馳五百餘里㱕望天廐振鬛
長鳴若無事然自是以一骨當御今觀此二馬毛骼
駭異黄門飛鞚迅若㳺龍豈非當授轡之𥘉耶嗚呼
馬臣類也食三品蒭豆直立内仗一鳴則黜之矣其
或猥靡為心取媚於上以速見知皆非馬之德也然
則馬之為如之何而可曰有受䇿服劳不有其力
以服蒭秣之恩庶幾或徔王事無成有終之義也作
二馬圗説
　　　　稼齋説崔文字文卿
稼齋者府從事崔君之自名也求余以隷書冠於卷
首余曰渠年少氣銳方馳聲臙仕以調議理務為事
何以稼為豈起家隴畒掲焉而不忘其本邪豈食貧
口衆禄不足以代其耕邪豈仕不為貧動乆而思其
静邪曰崔氏世居荏平薄有田廬近在郊遂與城居
不殊其静僻殆谷耕林隠也徃歳自海上罷官西歸
脱煩鞅謝人事郊居者數月冲然大有所適方夏之
𥘉三農在田耘耔底蹟予開軒卧治觀良苗之懷新
有田畯之至喜及夫多稼雲如薿薿彌望庵觀銍川
偃然覩崇墉之積𢋫豊年之歌動髙廩之詠田里熈
熈物情交暢以已之樂而為衆樂因衆之安而爲吾
安是乃平昔明農私有所得於此也其為稼也不亦
冝乎余曰四民之分各有攸業而進莫榮於仕退莫
安扵農仕則思吾所當安而明夫學之用也農則安
吾所當遇而樂其身之適也若當仕而農將貽老農
吾不如之鄙當稼而仕恐渉大昜知進(不/知)退之譏然
進而懐静退之心不猶愈於退而存不巳之念也歟
崔君其艾服官政進進而能先求其所當安而安之
而後思巳之所安是亦先其所憂而後樂其所樂之
意也作稼説以貽之
　　　　李郎中二子名説
郎中李俣正卿有子二人俱教之讀書從劣孫問學
其勉勵資藉之者甚力其長資頗篤厚次則佀渉輕
俊然奉若父命周旋唯謹一日請訓名字於予廼告
之曰古人立名命字取義多端俱不若酌其才性優
劣就為教誠而抑揚之㝡為親切夫篤厚者必藻之
以才華所以彬其文質也故其長用質命名而字之
華甫輕俊者湏濟之誠實所以俻其材德也故次者
名之以俊而誠甫字焉嗚呼二子今而後當克制其
偏勝涵飬其不足以造夫中庸之域他日立身行已
不致有過不及之差庶克荷汝父平昔提誨之責尚
佩服之母斁
　　　　祁氏四子名説
汴梁士人祁祐之治生而不求冨楽善而不近名尊
賢者使教子讀書意在亢宗起家介司計楊敬夫求
名字其四子予謂為善好學積累能又則恊氣感發
其興也勃然如水之淵渟滙滀一且洩溢騰而為雨
霧降而為川流有不期然而然者祈氏子誠能勉力
進脩則於■志成羙其庶幾乎故其名與字皆以水
命意焉澤字潤甫■淵字濟甫■源字湜甫■濤字
浩甫鳴呼小子其聽之母忽
　　　　王從事季明子説
　　　　兵馬指揮即前世執金吾軄也其從事王
李　之■之故人也以通家好出拜其子詢夫
小　渉　即其命意以連僧昜之因求訓誨廼
　　　　祖少從西菴楊叅政
　　　　樽爼士大夫間風流藴藉以通才稱惜乎
竟　汝父夙蒙中丞王西溪提誨持身從政不
失　不偶優㳺常調然在相衞故家間屈指
可數若家世之隆替係子孫之賢否欲其才賢讀書
修業而已在我者旣盡逹則身立名揚光昭世緒窮
則　為善人吉士此理之必然小于其服之母斁
　　　　石抹氏子名字説
大德庚子冬秋澗翁歩入文殊東院主僧量示予木
鏤瑞像一龕何精妙也詢其孰作曰汝南監郡石抹
君　也為人端整白晢辭語灑灑有章天性機巧
不待師授而能今年三十有三始筮仕入京師既而
　僧印耒謁言辤容止與向間脗合
　資何出之晚耶荅曰叔父國用從
四年母老侍疾持服　年兹皆家
觀光上國而名字未立　何以稱呼
　先生顧卹為之訓誨曰勉夫志之
命名用世亨字之夫雕鏤刻畫特
志其逺者大者傳曰貞固足以幹事
亨誠能貞正以固其徳幹敏以運其
昭先丗之業廼所以望於吾子也其
秋澗先生大全文集卷第四十六
秋磵先生大全文集卷第四十七
行狀
　　　故真定五路萬户府叅議兼領衛州事王公
　　　行狀
　　　　曽祖韓某　祖韓某
　　　　父諱某
　　　　滄州某里王某六十三狀
昔王延州有云君子有恵政而無異政史臣傳循吏
而無能吏故班孟堅序龔黄鄭召諸人曰生有榮號
死見奉祀廪廩德譲君子之遺風矣德旣肆乎循政
復極乎恵求之今人其惟王衛州乎公諱昌齡宇顯
之姓王氏滄州人世雄于財以孝義著稱郷里公少
頴悟不凡業儒學嶄然見頭角故大父臨佟嘆曰王
氏之宗善積有素嗣續弗絶必矣然起吾門者在此
子也貞祐𥘉滄景𬒳兵破公以孤童子能依疆濟難
間行歸汴抱負竒節時人未之知也正大末京城戒
嚴北面元帥府以材幹辟公授帥府徑歷官積勞遷
明威將軍陳州防禦判官適(今/中)書大丞相政緫兵民
撫鎮河朔開幕府學良能恢弘父兄之業用薦者起
公叅議幕府事公遂悉心畢力知無不爲故得感同
風雲合若符(契/方)國朝有事東南城攻野戰餘二十年
公籌畫戎幄應變機權無戰無之以至冒矢石輸忠
力作士氣雖一時輔佐有不克負荷者𥘉王師次安
陸負險之民盤結山谷間備禦完固艱於力取公慨
然以降集請行時人危之旣抵壁宣示恩信喻以禍
福竟招降而全活之歲丙申冬
天兵次光州時餉道不継主帥命公率十餘人乗栰
入焦湖督運中流遇賊甚劇衆怖亂栰傾身没於水
者半公獨神色益壯持兵殊死戰賊潰護所運以■
軍士頼之大振遂取光州凱還丞相嘉公伐謀制勝
之略遂留公居守公遂■附安反側市肆不昜按堵
如故幾於一載及䇿勲盟府主帥累公之績以聞
朝廷褒寵之而後奉命北覲通名於
天朝者數矣每以生民休戚軍國利病爲巳任而風
雪沍寒往返之勞略不之䘏也于今良法善政守而
不失者多公所請云辛亥秋七月
先皇帝即位正封邑錫勲舊復以汲胙共獲新中山
陽六縣(之地封/户書大)丞相若古采地然昭其功也時
朝廷以汴洛荆徐卑丞相經畧之以衛乏人爲憂且
曰衛當四逹之衝民疲事劇非得二千石■良者無
以剷夷積弊涵飬瘡痏也旣難其人特命公領其事
公下車以来敬以奉上恭以執事巨細不遺知所後
先哀民之困於繭絲也均徭平賦以畜其力痛政之
極於汚染也治官汰吏以清其源并容細民不優市
肆懋遷有無以通舟車楗堤防以捍水灾課農桑以
抑游手尊王人則修飾館舎免病渉則平治橋梁勵
薄俗扶善良禮賢俊贍貧乏衍郛郭廣居㕓通商恵
工興滯𥙷弊民不見吏而無吠警之虞士格所恥咸
有聞知之懼蓋公之冶化謹身帥先居以廉平不至
嚴而巳衛自亂餘以來民耕植居郡東者多而泉水
自鄘城而下崖岸平流駃如掌上稍東復與淇水合
秋潦時至涇流之大南際漢金堤田廬爲之一空公
為堤黒蕩陂以禦之遂絶横潰之患清水出山陽白
鹿嵬公乃度原隰創溝澮漑田余数百頃其興起洑
利如此朝歌介弼鄘之間地迫山麓灌莾極目盗闖
出没越人於貨行者苦之公乃建議於漕臺周侯德
甫州而縣之驛亭(平襄/南接)頓丘於是淵薮之患息馹騎
之力紓焉而德之波及鄰土者又如此旣而丞相材
公之爲酬公之功以其子𣸪充同知衛州節度使事
遂有撫卹軍民均平差役勸課農􁨶裁决詞訟治効
極多之諭誠以八年之間熈然而春郁乎其文楽囯
多士之風還舊觀矣巳亥春例上計行臺恇怯苛猛
公不忍甫息之民横𬒳侵暴遂乃道巴峽抵忠渝哀
鳴相府中有以彌綸之也雖獲所請竟以憂勞致疾
東帰以是年冬十月廿日卒於􁆁縣之斜披里春秋
六十有三越十一月葬於汲縣王尚材之西原送䘮
者餘萬人攀號祖奠凝慕不巳其貴官名土若闊闊
左丞姚司農張左轄叅卿王仲禮宣撫張子敬耆德
孫元輔叚季昌咸逺道致祭衛人思之如戴父母明
年相與起祠宇立遺像植豐碑壽遺爱歲時香火之
奉其嚴如生公資明良安雅德量無涯涘風鍳表表
口不出臧否飾吏以儒外彪中弸慈祥愷悌喜愠不
形於色務明大體悃愊無譁持論深長操守匪石其
待人御物純以至誠感發人心諄諄訓導若嚴師慈
父有銘骨不能忘者𥘉京城厥圍友人某以罪逮捕
抵公爲舎匿之竟以獲免篤制徒單雲甫肥遯鄰邑
聞公之典衛也幡然来歸爲治堂黌極賓禮選子弟
之開敏者從而師之自是郡之文風尤爲煟興又曹
取齋通甫由趙來依疽發背自病至終公毉拯殯送
曲盡友義北渡後无遺山號稱一代士林之宗愛慕
髙義乃有今而後寒士知所歸之嘆每自公退食盤
饌稍盛必撤去之曰無暴殄天物及宴樂賔客供具
豐腆(盡/於)慇厚曰儉於人則不可也餘睱則閱書史接
文士晚年尤喜作詩歌詠風流不知老之將至至雄
章傑句間見層出兼善尺牘行書甞謂下客王惲曰
吾少業儒以時艱罔卒所志然胷中緒餘之氣勃勃
然日新矣其好學又如此愛其子擇師而教之因訓
之曰我不願若富貴能儒素起家弊廬饘粥生飬死
葬足矣故於諸生獎藉作成爲尤至所交皆天下豪
傑其推賢讓能而升諸公者如中山楊西菴廬龍盧
叔賢河南鄭子周陽憂董端卿皆一時材大夫也公
之殁丞相墓祭而哭之曰昔公勤勞我家三十餘年
事無巨細咸仰决焉豈其天奪之速而至於斯俾予
煢煢然在疚至有失目折肱之喻哀號之聲感動左
右其爲賢主人所惜如此不可謂不遇也不可謂不
逹也故論者評公之惠愛類鄭子産忠貞類漢王常
智周事悉類蘇令綽權■望雅
事　之其樂於爲善之心又如飢渇之於飲食
也苟推而行之天下其功烈豈止是哉夫人姓陳氏
齊■安人生子男一人韓復少負鍳裁　於間母通
逹政體用丞相■廷薦宣授衛輝路同緫管事其■
綸章諭之曰故叅議王顯之才行相輔政恕中行俾
治衞輝民安事辦今子復良有父風以継述之事考
之誠無媿負矣孫二人曰雪山曰鐵山女孫一人曰
㓜安嗚呼公生平事業智名勇功囊括無迹恐蕪類
之辭不足發越盛德之萬一敢以區區聞見播任興
訟之實者勉爲具述託立言君子而圗其不朽焉中
綂三年秋九月廿有九日門下王某謹狀
　　　　太一二代度師贈嗣教重明真人蕭公行
　　　　狀
師諱道熈字光逺本姓韓氏其先汴州人五代祖銀
青榮禄大夫璹自唐季來隷于衛曾祖奕山舉茂材
祖渤進士第父矩隱德不仕度師其仲子也師爲人
英偉眉目踈秀豐下美鬚髯三歲識字六歲能書棲
心教法儼然注蕭門二葉之望金正隆間始祖一悟
真人以神道設教上動人主所在翕然從風韓氏舉
族清修師母閻尤極信心深入法海旣孕苦病父請
禱於真人真人曰汝韓氏素植善根當産異人且昭
陽報然將來必佐吾法門可服吾丹書以安胎息乆
之母感異夢旣寤師生果禀竒相充閭之氣肅如也
纔免懐留飬道宫受度為道士復先訓也再命而受
清虚大徳之號大定六年冬十有一月真人羽化於
萬壽丈室師纕絰哀慼如䘮考妣於是相宅兆具葬
儀及殯整整有法綱而不紊觀者咸嗟異之時師甫
滿十祀耳旣窆師乃陳寳籙法物具香火陞堂以二
代嗣事諭衆有門弟子芋道省劉道固䓁思有以大
厭衆心稽首求頌且問師它生云何賢聖師即走筆
批曰明月清風大徳頗訝愚人未識忉忉詢吾為誰
只是從來太一衆遂讋服歸心焉九年朝廷歆其行
異敕立萬壽額碑於本觀是后聲教大振門徒增盛
東漸于海矣𥘉真人謂靈章寳籙率天神持護遺命
起臺中央上為壇屋鐵作户牖庻㡬神靈游居有以
妥安之師乃擴充真訓尊光圗籙締􁀌層閣制極壯
麗掲以靈章寳藴之名歲時醮祭為衆生進階之地
復建朝元觀為祖師墳原道塲仍植豐碑表襮景行
不數寒暑内外修治輪奐中度師直以徳教感化曾
聲色不動門人子來如趍父事十一年時師殆十有
四臘門人鉅鹿李悟真者造請何為仙道師曰做仙
佛不難只依一弱字便是爾曰弱者道之用也悟真
旣授㫖辝還師曰可速還汝當遷矣明年李不疾而
逝殯七日形色如生及㼅舉棺蔑如開視之從中一
曰錫飛去餘衣衾而巳衆始悟師㫖當遷者即仙也
其慧悟如此一日師曵杖逍遥謂左右曰吾旦夕𣣔
馳四方可趣治行裝已而世宗詔永海内名僧宗主
天長觀事師遂幡然應韶不閱月户外之屨满矣師
宻削䟽聚精以備儲乏旣而秋旱京師物涌貴提點
陳公者(請/行)化畿内師曰君休矣吾巳辦之或者疑焉
不數日陸輦川舟坌集於門下衆服其幾沉物先德
博而化時大定十四年也明年春辝還郷里后四年
復住趙之太清觀適境内大旱衆禱兩於師曰今藴
氣隆蟲願垂慈請命上帝師曰若等宜先竭誠徧走
羣祠不應當以吾法行之越三日不雨師乃書飛雷
捄旱符一道張浄几上復呪法水數石令州將巳下
人酌水沃符畢雨即來矣行未竟雷電雨且尺嵗頼
以熟迄今趙人能道其事共二年興陵夢師冠履上
謁寤思之遂徴至内殿問以攝生之道對曰嘘噏精
氣以清虚自守此野人之事今朝廷清明
陛下當允執中道恭已無爲而巳聖躬爲之興■及
還寵錫甚渥廿六年秋師忽思棲真巖壑因宻謂蕭
道宗曰吾門衆萬數試經具戒者完顔志寧王志冲
而巳然志冲特純精廉㓗可属後事遂設大醮告禰
廟卑之傳代祕籙曰君太一第三祖也及銘所付法
具云有德輔德天孰可欺慎之敬之永保教基居無
何棄几席謝去或問安所之曰吾將遍禮名山與心
君作天遊耳遂去後不知所終師風儀瀟爽德宇冲
粹傳學善文辭動輙數百言樂與四方(賢/士)大夫游談
玄論道造極精妙書畫矯矯有魏晋間風格甞自題
畫(像/云)来自無中來去復空中去来去緫一般要識其
間路其明逹又如此生平好振施飬老䘏孤近百人
人以鏹伍千月給爲率死乃已貧者䘮不能舉衣𬒳
棺椁爲俱具之至於持行法籙捕逐鬼物風聲肅肅
除治户庭間殆古之能吏然精一之誠貫逹幽顯降
度之功洋溢一世矣師之玄孫某以貞常温𥙿爲五
代人天之師服膺先訓追逺盛德心藏不忘越乙夘
春具大招之禮葬衣冠於祖塋之側今
皇帝登極之三祀光崇玄化貞常師以祖德範圍請
謚於朝追贈嗣教重明真人噫道家者流其術固以
多矣而太一之法輔行世教有不可勝言者其鴻靈
幽祕変化叵測通徹神明之功幾於上下天地把握
隂陽者矣然苟非其人道不虗行一傳而至推廣悉
備若真一人弘衍博大継志述事之善者也翰林修
撰兼國史編修官王惲狀
　　　故金吾衛上將軍景州莭度使賈公行狀
　　　　曽祖鑑　祖璋
　　　　父政
公韓德字克仁姓賈氏景州蓧縣從教郷劉卿里人
其系緒見學官王鼎所撰衍慶碑賈氏前宋時出行
管都團練使用威府君之後曽祖鑑志操髙潔恥襲
廕不仕家素饒財以周急販乏爲事祖瑋性勤儉專
事農務故貲益雄鄉里父政事親孝處昆弟間無間
言宗族以純至稱生二子長曰贇早卒次即公資秀
頴在垂齠時舉止如成人禮旣冠慷慨有逺志樂施
予不屑屑拘小莭甞與郷人處事談辯雄偉無出其
右衆属目異焉曰興賈門者必此子也自是事有疑
率質成於公貞祐𥘉燕不能都德陵南幸汴群盗逄䖵
起河朔在兾部滋甚澒洶囂混兇熖所灼里陌爲蕭
條公慨嘆壠首曰大丈夫生世不能除暴薙亂建勲
名于時掇取冨貴戴履兩間寕無愧怍群俠少壯其
言恃其勇往往依附爲用州將材公爲且知衆素所
推服自白衣署公爲故城縣丞專徼廵事於是設方
畧窮椇株破機牙擒捕招諭不數月㓂難盪平㝷■
國兵入中夏太師國王營屯彌亘原野聲勢火烈震
掀河岳元州將某舉城降無幾宋將李益都全乗隙
西畧甲戍歲州遂爲全所取盡質官属妻子以東太
師聞變赫怒擁盛兵爲屠域之舉公白於州將曰反
復際明以力不支故至此况天道人事嚮背皦然詎
能以智計免哉不早爲所楇將噬臍願躬詣軍門請
命遂間行至深州帳下太師察公忠誠慰諭殊渥許
其請闔城頼以全活大師承
制拜公定逺大將軍賜金符提控本州兵馬事丙戍
歲大師帶孫郡王南畧晋衛明年復東徇魏齊皆從
以行其破上黨馬武大名濟南及信安水柵與三齊
勁兵閧穆陵歷山下俱獲大功英威騰奕冠諸將列
益爲太師郡王所知遷鎮國上將軍節度副使兼右
副元帥仍改佩金虎符時江陵齊東寕晋與益都界
犬牙相入賊李蠻奴寗主薄者引海㓂不時僈軼爲
百姓患公連戰破之東鄙遂安陞授金吾衛上將軍
景州莭度使歲丙申以蓨縣東光阜城呉橋故城隷
焉歲丙申六太子復命以分地所入江陵齊東寕
晋八城俾公緫治其事公爲人恬退每物盛爲戒丁
未歲年五十有二即致政閑居日課家僮軰躬
事澤車欵叚優游田野間人不知爲故侯宿將也至
元十一年甲戍秋七月廿八日以疾終千劉卿里私
第之正寢享年八十有三公臨政剛明有断僚友間
容辭謙譲急於持吏恵以飬民卒之畏而愛威而不
猛循循然有古良吏風𥘉州將以甫離搶攘人心轉
側頗任刑立威所犯有事重而情輕者有情連而力
嚇者公爲折理營救多所昭雪以從輕議又同列馬
侯子趙君妻男㓜女彈壓宋其氏者𬒳虜胥靡营幙
間公傾橐資購而良之其輕財重義類多此生平䘮
祭爲尤重甞謂宗属曰兵荒來上數世殯淺土德又
早失怙恃其於大葬之禮非竭力盡心罔極之恩何
所圗報遂大治塋域表叙昭穆封植林丘而安而措
禮莫不備復樹豐碑紀世德以見夫祖宗隂積所致
之厚一郡有光焉性喜修㓗裘馬鮮整自少若素䆠
然稍渉書傳善左右騎射矢不虚發時軰無與之比
公八秩時往讌從教别墅二㕙起田間飛鞚回射獲
焉其精力老不少衰蓋如此夫人髙氏蘇氏魏氏劉
氏魏氏以賢配稱夫人梁氏施氏張氏馮氏王氏李
氏亦俱有淑行如夫人者三人楊氏趙氏張氏子男
一十八人曰荗宣授金虎符昭勇大將軍左翼侍衛
親軍都指揮使行淮東左副都元帥府事謨勇忠謹
以良將稱善射蓋家法云曰著前宣差景州管民長
官曰莘未仕曰芳樺車弩千户曰蔚未仕曰英宣差
滄州節度同知性方直有從政才曰仲温前景州課
稅所長官廉能有幹局曰毅前河間路諸軍奥魯緫
管曰萍前征行千戸曰僖曰蕙未仕曰玉前征行千
户曰芝未仕曰蒿前景州勸農提領曰彬曰仲信曰
進曰璧俱未仕女一人嫡夫人髙氏所出適侍衛親
軍千户張琬男孫四十(九/人)茂之于乃满歹宣授金牌
侍衛親軍千户重孫一十人兄贇子一人曰榮前景
州奥魯千户榮之子三人重孫二人嗚呼盛哉十四
年丁丑春元帥嗣侯茂曁弟仲温介叅謀趙君禹卿
提點李練師子玄来謁予曰先都帥祔葬墓木巳拱
比年
國朝方平一江左不肖忝居戎右用是其表見神道
者未即樹立以慰下泉霜露之愴不遑寕處今將託
立言君子圗其不朽焉敢再拜以事狀爲嘱遂勉爲
次第之
　　　故蠡州管匠提領史府君行狀
府君諱忠字良臣姓史氏蠡州博野縣盂家里人曽
大父曁祖世在■野俱以伯仲稱父韓成継業耕稼
善因地利自髙祖巳降昆弟宣多至府君凢五世同
居藹然以孝義渢一郷君児時日庤錢鏄爲戯及長
資純厚與人交不妄言謹身節用致桑士滋殖然慷
慨有顧慮料事多合情得冝里人推其識直凡所疑
滯必諮焉而後行貞祐𥘉
國兵入中夏蠡𬒳圍太守鐡哥嬰城自固民懔懔崩
角莫知所属欲鳥獸散公約衆合謀曰金駕而南委
河朔去州又自顧不暇事勢至比吾軰將安所託正
有畏天順時得全性命爲計之上不然何爲束手俟
死衆以君素有畫可仰聽焉遂率孟莊鐡千兩河夏
村䓁老稚百餘人持牛酒詣太師國王行帳投附
王矜其情許焉命公前慰諭者良乆且給符約遣各
歸田里尋州破鄰郷多𬒳屠掠唯孟莊兩河䓁里得
按堵如故兵後歲飢疫公惻然興感曰家幸嬴餘胡
可坐視郷人轉死溝壑即出蓋藏粟五百餘石計口
而恵之頼安活者甚衆其散而復業者往往力殫具
乏公爲假牛畜耒耜􁥬種有因疾田蕪不克治者公
廼侣結義社相捄助於是秋獲皆有得家具酒食勞
公以謝其德公曰患難相䘏人之常道奚謝爲苐比
年来仰荷天休稍即温飫不以禮道維持羣居雜處
未免侵犯争閱之事衆對惟君見訓俾終厥惠君雖
不經見聞遇子弟必申以孝弟父兄則勉以恩愛聞
順而善事者心需之飲食以蓄其良心彼游陏有安
狎于不順者即畏以官府使■懲戒於是田里安集
不知出䘮亂之餘而有譲畔敬饁之漸每冬夏設粥
瀋於路以濟行人其周急濟物類如此聲稱傳播時
人有義門史氏之目州緫匠王公興秀賢其爲曰吾
甞聞居家理可移治於官遂薦于行省劉公署工匠
提領府君感其見知盡心所事於是配能否均程課
革舊弊皆有條次不紊及考工器率堅良精緻且合
時度不爲巧虚積料餘徼幹局稱乂未甞竊徒工治巳
私以自腴揔匠每稱能以勵其餘某年月日以疾終
于家享年八十有五葬孟莊北原先塋之次識者謂
公德純行美効官及物者甚廣其儲祥萃慶不在其
身而子孫將有勃然興者娶同里某氏柔順勤儉克
配公徳生二子長曰伯祥次曰伯福㓜承訓導俱孝
而友或以襲父職爲言伯祥曰吾家世服井畒以孝
悌相傳逮吾先人輕財重義表率一郷雖遭罹世故
所立挺挺然大先業爲有光今于昆苐二人無所肖
似継守田廬負薪之責惟罔克是惕苐知勤敷菑修
疆畎寒耕熱耨濬源培本使先世之澤渟蓄汪􁐯霑
漑後人俟其可以起史氏者廼所職耳聞者歎其志
逺而有所見也及子弼長性謙謹寡言笑顔赫然軀
幹魁偉孔武有力年十六七時耕牧田間午憇桑䕃
下父往饁遥睨有玄虺穴其口父大駭趣呼之寤問
焉曰無所覺自是手力愈若神助遂精習挺槊又善
左右騎射赳赳然負干城之氣揔匠王公子前僮關
使彦弼異而妻焉舉於左丞相耶律公一見竒之得
給事省府適考工上新製鐙弩力踰十鈎近臣有言
弼材勇善挽此者即召見試有驗命列名扈從仍賜
白金御　以壯其勇不一二歲譯語國字皆通習之
嘗奉
㫖數軍實于邊􁨃岳祠於雒精簡而敝去壯麗而費
省由是廉幹之稱聞于朝
上知其可用至元巳巳命佐帥臣劉整南伐轉戰江
漢間若鏖峨眉掀松陽㧞樊城下㐮陽飛渡大江併
圍維揚率内簿先登及論功每在諸將右寳鞍錦服
寵賚殊渥始自漢兵揔管授金虎符懷逺大將軍(行/軍)
(萬/户)加定逺安逺陞昭勇大將軍淮東大都督改揚州
逹魯花赤今由鎮國上將軍進中奉大夫叅知政事
行黄州路宣慰使旣拜命乃謀於婦翁奉直曰弼自
惟起身壠畒遭際風雲𬒳沐恩遇以汗馬微勞不十
五年間致仕將相其於史氏其榮極矣兹蓋祖宗勤
苦純儉累積攸厚一旦發越於藐焉之躬者如是丕
顯可不(知/其)所自哉欲報之德有懇求懿筆著信於後
者論述隂積表樹丘壠而傳不朽庻幾顯揚之道奉
直曰冝矣遂託樞相賛皇趙公及關使王君以事狀
求属因勉爲次第之中奉大夫之攵今年六十母夫
人某氏若干壽皆享有全福叔之子曰輔管軍千户
次曰翊未仕中奉之于曰蠡奴女一人曰燕哥至元
戊寅三月晦日謹狀
　　　　太一五祖演化貞常眞人行狀
師姓李氏諱居壽宇伯仁道號淳然子衛之汲縣西
晋里人生有淑質沉黙寡言笑自㓜喜遒家之學年
十三拜太一四代祖中和仁靖真人爲師旦夕給侍
左右進退應對容度詳謹中和知其可教甚善待之
戊戍嵗受戒爲道士命典符籙科式等事籙文部帙
靈章寳篆仙階顯職稱號廣博師裝繕嚴整銓次詳
明大稱所委壬子歲
聖主居潜邸駐驆嶺上以安車召中和真人於衛旣
至燕見之次薦師才識明敏志行淳和請傳嗣爲五
代祖仍從誓約昜姓爲蕭即蒙允可賜號貞常大師
仍授紫衣其年冬中和謝世中和人品道價髙眎一
世師嗣挈玄綱以簡重堅㓗持守成規洞洞属属若
恐失墜及其張皇道紀醻酢事冝其應如響由是徒
衆厭服聽約束惟謹前人之光曽(不/少)佚時衛大旱守
官致禱于師即書■太一靈符浸巨盎中騰呪未畢
雲葉膚合澍雨霑足致德譽日廣上聞於朝巳未春
上南廵駐驆淇右重師之請幸所居萬壽宫悵真仙
之倐去喜付卑之得人周歷殿廡詢慰者乆之師敷
對誠欵允恊
睿意眷顧光寵於焉伊始明年庚申中綂建元春正
月命師即本宫設黄籙静醮冥薦江淮戰殁一切非
命者迎奏際隂風凄凛若有趍赴慘泣之狀秋九月
詔赴闕下
上親諭修祈祓金籙醮筵翼日特
賜號太一演化貞常真人二年冬
上命禜斗於厚載門親詣祝香仍賚錦紋綾帔四年
秋遣近侍護師頒香岳瀆䓁祠仍賑濟貧乏至元三
年以京師劉氏宅
賜師爲齋潔待問之所六年春
皇嗣請師禱祀上真用介繁祉受釐之餘遂賚師金
冠錦服玉佩付焉八年螟蝗爲災
命師即岱宗汾睢設驅屏法供秋乃大熟十年正月
就
上都大安閣演金籙科儀時春寒
賜黒狐裘貂帽各一冬十月奉安真武神位於昭應
新宫禮畢
中宫衣以異製綾道服
大内青宫肇造之𥘉皆
詔師按太一符云禳鎮方所十一年特
㫖於奉先坊創大一廣福萬壽宫中建齋壇継太保
劉秉忠禋六丁神將歲給道衆粟帛有差十五年奉
㫖祭七元星君於西府鐘室啓告之𥘉期以風動所
樹幡標爲神君格思之驗旣而
儲皇親臨炷香冷颼䬃至幡影飃颺從官劒佩鏗鏘
肅然爲起敬明日具陳其事
上甚喜越明年以事辭結遁壇
命昜七元斗位
聖上儲皇以師積年致禱精誠多獲靈應前後
賜與如玉尊像寳粧劒安車龍杖金銀器皿等物不
可殫紀師爰自傳嗣以来奏謚始祖曰太一一悟傳
教真人二代祖曰太一嗣教重明真人三代祖曰太
一體道虚寂真人四代祖曰太一中和仁靖真人焚
黄昭告典禮華縟存殁有榮焉至元三年以重修祖
觀殿宇告成以聞蒙
勑辭臣製碑鋪敦教基具紀本末復奏受保舉師張
善淵真靖大師教門提點監度師髙昌齡保真崇德
大師髙弟李全祐觀妙大師范全定希真大師及欽
承
璽書護持玄門其弘闡宗教殊爲光顯師以至元十
七年七月廿六日羽化於西堂方丈享年六十
治命令觀妙大師李全祐嗣主法席訃聞
上嗟悼乆之
儲皇賵楮幣三十定仍諭中書省給威儀祖送其年
十月遣使護䘮歸葬衛州汲縣四門村祖塋之次師
丰儀秀偉清修有操行謙虚篤實不事表襮混然與
物無忤而胸中風鑒殊皜皜也與人交誠欵有藴藉
所談率以忠信孝慈爲行身之本未甞露香火餘習
生平問學不斯須離如飢渇之於飲食其易傳皇極
三式等書皆通究其理晚節德量弘衍慱大不可涯
涘冝其爲
聖皇挹真風属祕祀留宿
宫禁叅預庭議師素以憂深思逺理或未暢形於顔
色故因方便而霈
德澤之厖即詢訪而禆時政之闕横覆道䕃成敷錫
之美者多矣惟其玄黙不出叵得而詳論者謂師雖
方外士其至誠
上感盖有君臣慶㑹之契古人稱上士學道輔
世主以洽好生之德師其有焉旣窆之二年嗣教真
人將以師言行請於
朝植碑神門揄揚追報以慰華表歸來之想以不肖
惲與師義同里閈交且欵知師爲頗詳以事狀見託
謹按綱首楊■等所具行實勉爲件右庻幾太史秉
筆者得以採擇焉至元十九年十二月廿一日中議
大夫治書侍御史行御史臺事王惲謹狀
秋澗先生大全文集卷第四十七
秋磵先生大全文集卷第四十八
傳
　　　　大元故宣武將軍千户張君家傳
君姓張氏諱思忠字正言盧龍永清人也曽祖衍大
父徳輔世業農金百年來支属蕃息居不異㸑至今
以義門稱燕朔間父諱仝資沉粹少以昜業起家爲
志大元甲子天兵南略以良家子從軍隷都元帥史
公戯下以武幹見稱凡意料且與公契及公鎮守真
定得專擢拜以功監領左軍充唐山邑宰既而開府
忠武公紹襲閫職首以鎮撫授君歲壬辰以千夫長
從公略地河南歸德禦堅猝不昜㧞君鼓勇先士卒
登且以戎鎧鮮異爲大帥速不䚟所識及賞犒以功
譲所善髙信由是信㧞出行伍致身顯逹遂轉戰宻
之西山民避兵匿洞窟中往往縱火燻逼君言諸主
帥禁爲頼全活者甚衆其後從戍陽夏開邊屯受成
整暇兵有餘力而民懷風愛継移鎮入鄧凡百草創
都督史侯皆擬易治一新君依前以鎮撫供職於是
招流散復田廬治渠堰整屯戍謹斥候咸領辦有方
不大聲以色人至以佛張鎮撫目之其慈祥爲可知
丙辰春壽六十有一遘疾終鄧之宜舎葬真定縣臨
濟里域夫人趙氏後公十九年殁生子六人宣武君
即其長也宣武㓜不好弄甞聚嬉里門能威重自居
指顧群児不異官府識者巳稱其不凡及知學頴悟
不群既長有謀略善騎射大都督一見與語竒之命
日侍鈴下庸玉汝之幾冠嗣父職適有事江淮風雲
交㑹之際宣武年少英發夙夜聽恭不遑寝餗氣益
厲志益明事益辦時軍府有疑獄乆不能决命審鞠
之畧不加威而窮姦直枉兩造情露闔府與其明察
至於繕城壁建樓櫓使號令精彩一軍増雄雖謀出
於上其所以廣益於下者多君之力焉丞相忠武公
奏降銀符真授都督府鎮撫至元五年
朝廷命帥會諸道兵攻取㐮樊爲上流破竹之舉宣
武備列戎行首建戍白議曰淯澮于漢冝亟據要害
築堡成使遏宋人泝流以資㓂盗不然彼或先之豈
惟奪志吾無如之何矣從之分兵壁其㑹宋人爲氣
禠時餉道不継行省以君有畫能幹即擬充唐州新
野等處提舉粮漕使淯行崗阜間淺深不常艱於綱
運君遂揵數堰平水勢隨造江軸車餘千兩兼速陸
運復設防戍絶去涂梗舟車通便軍餉爲不乏矣樊
城小而堅爲㐮之扜蔽省議取之翦其臂翼君率先
豼虎既登中流矢戰不輟丞相伯顔公壯其勇止之
以勞宣授行省都鎮撫其職掌大槩上承大帥方畧
指授諸將諸軍有所関白必因以上逹與夫訓練調
遣廵羅等事皆所領治當時諸軍大小四十餘壁每
翼鎮撫一貟號之曰接手日聽將令於都鎮撫武弁
佩刀弭爾於雲麾之下蓋肅如也其倚重漢比軍司
馬唐都虞之任君感其知遇誓以捐軀報國至元十
年春二月㐮州破苐功上聞至蒙弓矢鏐鞍繡衣之
賜明年秋九月詔丞相伯顔等水陸並進鄂渚渡江
師次郢宋人以艨艟闘艦横鎻漢面扼之不克前責
君辨之君按視對江堡北有枯河可三里許連接一
湖湖滙與漢通君喜曰吾事濟矣遂拖舟由港中盡
逹于湖舳艫蔽江順流而東無復横草之虞矣大爲
丞相嘉賞時主帥從偏禆百餘騎行視郢嶮天大霧
不覺抵壁下彼潜出兵圍之者數匝衆相顧失色君
奮槊突擊殺數十人爲解去因建言於相府曰郢據
漢爲池東南又有沙陽䓁城傍爲掎角冝乗銳先破
之側郢乃孤矣韙其䇿即命君督精甲潜往不移䕃
掀沙揚石掇新城降沔陽而去隨與諸軍併力破夏貴
兵於陽􁠕堡以清江道我師飛渡駐武(昌/軍)矣時
朝廷䇿諸將始加散秩以功冣授宣武將軍師旣東
前阻鄱湖風浪君力督水師浮梁而濟其敏捷赴功
類如此宋相賈　罄國力結陣丁家洲塞江路俟
與我師鏖决丞相公命君督諸軍前陣君鷹揚致師
出入行間指授方略意甚暇也一再合而宋人敗績
遂入建康丞相阿木即分兵趣瓜歩回擣維揚擇勇
而有謀者偕往君首膺其選丞相公惜不遣令將䇿
勝一軍權充萬夫長聞于朝其爲二相倚重者若爾
命未下竟以勤勞致疾以是年夏五月殁金陵之軍
幕得年三十有九丞相公聞　驚悼以馬箠擊地有
云亡孰継之嘆遣属將祈祐護其轊歸張君爲人美
鬚髯氣量宏事親孝撫諸弟以愛與人交有終始不
一言忘盡心所事國爾忘家若饑渇之於飲食其趍
事建功臨機制変志慮岀人意表拊循士卒與同丼
苦皆樂爲之用故其燕趙勁氣所向披靡樹駿功爲
尤多𥘉渡江凢軍中俘士人爲獻者君與求親属悉
資遣之其或願留依庇者事甫定一皆縱還郷里夫
人房氏唐相國梁公裔内助有法配君德良稱先君
没生子男四人長曰用道嗣君職次用和用康用章
女四人適名族継室史氏大尉忠武公之次女生女
寕哥孫男四人女孫三人賛曰張氏三世在野純積
旣乆固所發攸厚若父鎮撫君起壠畒奮棘矜致身
偏禆亦云顯矣其施若猶未也逮君遭乗機運奮發
志勇以投風雲之㑹惜乎功名垂就不享其報使英
資茂績有欎而未盡者今嗣侯以破静江討江西逋
㓂等功進武德將軍行軍緫管風姿文雅延譽士大
夫間殊藉藉然蓋將衍夫遺澤而大其世業者耶用
道與内弟　游交甚𣢾以家傳見属遂直書其事至
於筆削其間以俟夫學春秋者焉
　　　　盧龍趙氏家傳
孟倅穆㝷墜緒纉先猷持懇太史王惲通述一傳庻
幾遡川流而逺紹淵源漑根本而敷榮枝葉以衰謝
辭者載請彌堅謹按趙之得姓肇自周滿䇿造御勞
胙土受氏子孫蟬䗡代有聞人時藐譜逸蔑克論次
所可知者當唐丗逺祖諱少陽生子簡亮亮生元遂
宦游于燕家焉因爲盧龍人遂生子思温字文羙資
英栗拳勇絶人尚氣任俠五代𥘉燕帥劉仁恭壯其
才武署為偏將晋王存朂來問公率所部挺身逆
戰目中走矢為統帥周徳威所推晋王聞其驤勇義
而釋之數蒙指蹤逮與梁人戰於莘野䧟陳深入斬
戮不勝計弟功㝡加金紫光禄大夫檢校尚書左僕
射使持節平州諸軍事平州刺史神冊二年為太祖
遣元帥擁大兵来攻城中粮盡猨絶公審形勢之
歸察輿情之去就遂欵附太祖素知其才勇可
寵遇殊渥東代渤海俾將　充都團練使旣
餘率敢死士十餘輩突戰先登立㧞其城身𬒳重傷
太祖親調藥以傳之武帝即位論㑶敵功檢校太
保静軍節度使天顕十一年石晋起義并門來求援
命公出師風憲間掎角之敬瑭頼以克濟加特進檢
校太尉中書門下平章事燕京留守盧龍軍節度使
管内觀察處置等使明年進階開府儀同三司兼侍
中封天水郡開國侯食邑一千五伯户仍賜恊謀静
亂翊聖功臣兼雲應朔奉聖等道採訪使時方兵後
彫瘵未蘇政舉綱條維宏寛簡轉臨海軍節度使㑹
同元年使晋行冊禮還檢校太師兼侍中進開國公
加食邑伍伯戸二年春有星隕於庭俄薄疾以三月
廿日薨享年五十有八上聞震悼奠祭賵賵有加贈
太師衛國公葬昌平縣五華山之陽敕集賢大學士
張礪銘其神道公事親孝奉上忠出入行陳三十年
大小百餘戰勲業烜赫身都將相備極人臣之貴而
謙撝自牧退然若無能爲者冝其以功名終𥘉遼祖
殂后述律氏智而忍悉召大將妻諭曰我今寡處汝
䓁豈冝有夫復謂諸將曰可往從先帝於地下有過
者多殺於木葉山墓隧中公後以事忤后使送木葉
山辭不行曰親寵莫后若何不徃曰子㓜國疑未能
也廼断其一腕以送之直公而不殺平昔守正不屈
類如此配太原王氏贈鄭國太夫人継室清河夫人
張氏陽翟夫人翟氏子十有二人長曰延照永清軍
莭度使侍衛親軍事特進檢校太尉同政事門下平
章事開國公食邑一千伍百户賜號推忠奉節毅勇
功臣(十一丗孫昞山北遼東道/廉訪吏今居鄢陵)次曰延祚燕京留守
檢校太師開國公食邑一千户(十一丗孫朏肥郷三/務使今居燕十二丗)
(孫天民遼陽省/都事今居平灤)曰延卿竭莭匡邦保義功臣大同軍
莭度使檢校太師開國公食邑一千户曰延搆供奉
官東西班都點檢曰延威推忠佐命翊賛功臣保静
軍莭度使特進檢校太師開國公食邑一千户(十一/丗孫)
(明今任兩浙/運司知事)曰延晞飛龍院使檢校尚書左僕射曰
延誨保静軍馬歩軍都指揮使曰延光順義軍莭度
使曰延玉彰國軍莭度使曰延煦點檢曰延紹同州
兵馬使曰廷旭内庫提點女十四人長適㤗安州刺
史傳知寳次適天雄軍莭度使檢校太尉兼侍中韓
巨美次適弘農楊氏次適竭誠奉國翊賛功臣東平
軍莭度使特進檢校太師兼御史大夫上柱國南陽
郡趙國公尚書令判三司使韓徳樞次適榆州刺史
張彦英次適彭城劉氏次適左林大将軍張美次適
宣徽南院使天平軍節度使檢校太師同政事門下
平章事判三司韓勣次適清河張氏次適博陵崔氏
其𨳩府太師衛國公苐五子特進府君即穆之十二
世祖也葬建州永覇縣白羊峪有乾統七年夫人馬
氏所樹銘幢特進府君生二子曰匡舜左千牛衛大
将軍生子四人曰匡禹臨海軍莭度使生八子第七
子爲翰仕至保遂州團練都統使始葬大興穴窵别
墅即睿智皇后賜田也生三子相之生五子第三子
洧生六子第二子公為嗣兼管内觀察使一子鎔官
鎮國上将軍一子居常驃騎衛上将軍七世並襲遼
世爵相之府君弟進之永豊庫使尚之生子㳂絶進
之一子漬寕昌軍莭度使贈金吾衛上将軍三子仲
曰公謹龍虎衛上将軍静江軍莭度使四子孟曰興
祥賢而多材仕金海陵世宗两朝以德望門地致仕
途顯赫官至𨳩府儀同三司左宣徽使太子少傅申
國公封鉅鹿郡王葬良鄉回城劉李里蔡家凹迄今
以趙大王墳目之翰林待制趙攄所撰神道碑在馬
驃騎府君生五子曰柄天姿孝友博學克守世範曰
挺邃星暦術金𥘉任靈䑓司正郎曰機留心軒岐書
伎精良選充尚醫侍宣宗官至保宜大夫曰梅善傎
殖致屋潤積而能散貧乏者多沾其惠興陵因逰畋
宿其家聞富而好禮賜銀燭盤二鄉梓榮焉甞監謝
邨鎮酒曰植字景道穆之曽祖也姿情淑有操行力
學務(為/无)所不窺工作詩甞舉進士不偶輙拂衣去易
名皆隱穴　别墅教授爲業(别墅/東二)里許即金建春離
宫明昌間道陵春水過聞絃誦聲幸其齋舎諷詠壁
間所題詩有折脚鐺中烹白薺打頭屋底看青山者
乆之㝷召至行殿賞其志趣不凡命之以官固辭曰
臣僻性野逸志在長林豐草金鑣玉絡非所願樂况
聖明在上容巢由爲外臣可乎道陵益竒之特賜田
十頃復之終身士論烜燿自是不呼姓名皆曰建春
徴君號其郷曰崇讓尊顯之也終於㤗和二年三月
乙丑享年八十五配李氏生子玫司正府君之子曰
侃字和之穆之伯祖儀觀秀偉學識該貫尤長於音
律儀制章宗時用閥閱子弟試太常禮樂科中承安
二年登歌甲首由是於禮樂愈覃精爲專門之學矣
積勞自工師副正轉恊律郎貞祐播遷禮樂散失不
完命楊禮部雲翼馬太博千里詳定府君以掌固得
預莭文所不備條理之未暢咨其論說𥙷罅爲多累
官定逺大將軍大樂署直長權知太廟署事金未南
遷校量鐘律獨黄鐘抑而不揚既至汴林鐘復爾雖
更鑄尚然竊自嘆曰八音與政通隂陽消長所在可
以卜時之治忽中興其不竟乎既而金亡甞㑹飲市
樓樂甫作語所知曰革有很戾音即去之果有酗而
闘死者其沉機先識如此壬辰北渡隱居郷里未甞
一日忘其素業廼編集郊祀所記憶者爲祀興樂志
辨凡三十卷或譏曰若子所學與時豈不背戾荅曰
文武迭用世道之常今向平治以是備他時求訪之具
聞者歎其資深而慮逺歲戊戍
襲封衍聖公孔元措薦府君於
朝攝大樂丞乗傳徧歷四方搜訪前代禮官樂師祭器
圗集備預制作中綂建元以來文物郁然君有力焉壽
八十一卒時已未夏四月廿七日也配金吾李氏一子
守忠正大間䇿論進士仕至承徳郎管勾尚書省承發
司前君没娶王氏桑氏孫五人柔原圭秀義曽孫継祖
榮祖興祖顯祖等八人曽女孫十人玄孫男三人保宜
府君之子曰璧字國寳穆之叔祖資沉雄有才幹渉獵
經史中武舉第官廣威將軍宣宗麗妃位奉事卒於戊
午歲九月十九日得年六十五配史氏麗妃兄之女生
三女俱適時族建春府君之子玟字文王穆之祖也資
長厚耿介不妄交游學問淹貫工辭翰藉門資調遵化
三司使昜代後僻居研窮理學申明家法勉子孫興門
户爲務自稱貽齋居士壽八十五終於戊辰三月九日
配良郷李氏毋儀婦道光範中表生子鉉字仲器㓜孤
藉伯考定逺君翼誨及長雅淡喜讀書不樂仕進蓫昜
學好古多巧思音律占筮咸詣其精妙
太宫肇造鐘鼎祭器法物朝儀以先生家學精思罕
匹命之監視或以方技
上聞適營建新都俾灼吉兆基命丕作蒙賜白金五
十星重幣十襲相臣因欲官之辭不可止其言人榮
悴雖察五行盛■必配合道義廣示勸戒名公朝士
歆其學識来質疑請益者無虚曰焚香煮茗間出三
代鼎彛法書圗籍傳觀披翫論辯皆有證據及談遼
金故事揮麈緩頰使聽者忘倦慈祥愷悌之色津津
溢眉睫間有承平遺老氣象晩節號鈍軒逸皓諸賢
贈遣詩文無慮數百篇甞於祖竁側搆亭爲春秋奠
祀所承㫖王文忠公扁曰遺安樞相商左山爲之記
其爲名勝稱賞若爾今年登期頥康寕順適壽祉未
可量也娶李氏生子穆性純孝早傳家學善篆隷以
敏慧延譽搢紳間得從事翰林出倅孟州轉邢臺尹
超授承務中山府判官穆之子遹祖述祖迪祖遵祖
孫遷安於戯趙氏自五季迄今三百餘年子孫蕃衍
幾於千人忠傳學継世濟其美越不事宦游者學術
行義亦昭晣於時與韓劉馬共稱爲燕四大族至比
唐李鄭崔盧由開府太師衛國公忠毅奮發捐軀爲
國敦篤大本君子之澤其流淵長亶其然乎惟延威
特進府君第五房一傳而二再傳十二人三傳至廿
八人四傳四十五人五傳而六十四六傳八十四七
傳九十二八傳當建春府君行群從數幾滿百本支
子姪廿有八然遭壬辰䘮亂存者僅三人而巳非頼
穆之訪緝譜諜則後人無由知其祖考之所自出宗
系之所自分今復掦豐功之盛烈發潜徳之幽光傳
載無遺垂鴻不朽俾趙氏來者觀感景仰克念無忝
是亦顯揚之一莭也傳曰慎終追逺民德歸厚矣又
曰惟孝子善継志𫐠事若穆也可謂有志追逺述事
者也大德巳亥秋七月翰林學士中奉大夫知制誥
同修國史王惲述
　　　　開府儀同三司中書左丞相忠武史公家
　　　　傳
丞相史公天澤其先燕之永清人世以族茂財雄號
農里著姓曽祖倫祖成珪継有純德百年來潤涵淵
寖匯而不發逮父尚書府君秉直讀書尚氣義爲一
方嚮服生三子天倪天安公其季也
國朝癸酉歲冬十月■太師木花里以王爵帥
天兵南畧中夏雷碑霆激震蕩(無前/府君)審興運之㑹歸
一群疑之去就倡率義從迎降軍門■王炤其誠數
千人頼以生仍令府君綂降主漕継從■王攻北京
下之以勞授行部尚書淵流騰潤千載之㑹實開於
此及金將武仙以真定降■王命公兄天倪充河北
西路兵馬都元帥即鎮守俾仙貳焉時公年二十有
三身長八尺音吐鐘鈜然善騎射拳勇絶人属櫜鞬
署帳前緫校明年乙酉春護母夫人北歸仙尋叛都
帥遇害府僚王縉王守道追公及燕曰變起倉猝部
曲散走多在近郊即回斾當不招自至公毅然曰不
聚國之讎死亦當往遂傾橐昜仗南還以圗報復行
次滿城得士馬甚衆餘兵四集牙將毛■䓁即推公
攝行軍事遣監軍李伯祐言狀於王就請兵濟討即
命公紹兄職仍以國將咲乃㝵綂精兵三千爲援合
勢進攻盧奴仙驍將葛鐵槍八主簿擁萬衆來捄公
撤圍逆之奮先将士灑血馳戰呼聲殷地無不一當
十葛氣榹㑹曰暮退依派水爲阻公料其墮歸敵必
宵遁果然乗之衆大潰主擒鐡槍資其器仗儲㣥軍
威大振遂下中山略無極㧞趙州進駐野頭仙懼奔
西山之抱犢砦其年夏六月復真定無幾宋将彭義
斌隂與仙合又圗竊取公同國将禦諸賛皇扼仙軍
不得進義斌勢蹵嬰火炎山自固主帥問計於公曰
賊衆山扼自䧟圯地此昜破也遂令監軍孫　提銳
卒五十公略其後継以鐡騎蹂之斬義斌戯下自是
義勇之名軒襮燕趙間後數月仙潜納諜者匿大曆
寺夜斬関爲内應遂反其城公跳走藁守帥董俊以
全軍授公復與笑乃㝵破走仙主帥忿民之返覆驅
萬人出将勦焉以示威公曰是皆吾軍民我力不能及
一旦委去不幸爲賊脅(制/今)殺之何罪弗聽復力争良
乆乃悟而全釋公乃繕城壁除武備明號令守禦以
方爲不可犯之計歲荒食艱捐甘攻苦與衆共之於
是招流散拊瘡痍披荆榛掇瓦礫數年間官府民聚
以次完治然髙公抱犢諸柵仙之巢穴也不即揃覆
則終遺後患隨攻下之仙䑕竄而去継又取相衛
太宗即位公入覲朝議方選三大帥分綂漢地兵
上素聞公賢
詔爲五路萬户以真定河間大名東平濟南隷焉庚
寅冬圍武仙於汲小大凢十餘壁金将合逹以衆十
萬來援鋒始交不利諸将乗虚一時奔北公獨以千
人繞出敵後挺刃横擊敗一都尉軍旣而復與大軍
合攻仙逸去復取衛州明年壬辰
太宗由白波渡河
詔公以兵由盟津㑹河南至則
睿宗皇帝巳破合逹軍於三峯山乃命公略地京東
遂招降太康柘縣瓦崗睢州追殺守帥慶山奴於陽
邑金主東播復自黄龍崗來襲我新衛公聞之輕騎
馳赴比至巳合圍奮戈突抵城下呼守者韓帥曰汝
等勉力援兵継來復躍出敵愕睨爲披靡明曰大軍
至内外夾擊敗走蒲城公尾其後金將伯撒所將兵
尚八萬我殺掠殆盡金主以單舸東保歸德公與諸
軍㑹睢陽同僚撒吉思欲薄城背水而􁨃公曰若敵
來犯我進退失據此豈駐兵地耶公争不下以其事
赴汴比還全軍皆没其圍蔡也當懸瓠北面潜渉汝
險出入壘中血戰者連日蔡兵大衂汝水爲不流金
亡公還趙視師自乙未版籍後政煩賦重急於星火
以民蕭條倅不昜辦有司貸賈胡子錢代輸積累倍
稱謂之羊羔利嵗月稍集驗籍來徴民至賣田業鬻
妻子有不能給者時兵民未分賦役互重復遇征戍
則趨辦一時中外騷屑殆不聊生公憫焉詣
闕併奏其事民債官爲代償一本息而止軍則中户
克籍其征賦差貧冨爲定額
(上/皆)從之布告諸路永爲定制迨戊戍巳亥間仍歲蝗
旱復假貸以足貢數積銀至萬三千餘鋌公度民不
可重困乃先出其家資次及族属官吏均配以償遂
折其劵監郡忙哥撒児以國兵奥魯數萬口散處州
郡間營帳所在大致驛騷伐桑蹂稼生意悴然公騰
奏
太后悉徙居嶺北由是軍民肩息田里遂有生之樂
迄今真定兵甲民數勝於他郡由公牧飬其根本故
也
國朝自金亡巳來歲有事於宋公未甞不在戎行棗
陽之役城小而堅主帥忿其攻乆不㧞命徑乗其城
公率馮程二㧞都(國朝語謂勇/猛士曰㧞都)先諸將登
太子闊出壯其勇惜其材傳呼止之公戰愈力克焉
其攻㐮陽也宋以舟師數千陳峭石灘掎角以綴我
肘
太子以城不昜㧞可趣利舟楫命公往以陳翟二校
自翼驅猛士兩舸直前擣之彼氣旣奪奮槊盪决覆
溺者萬計獲焉及取光化復引縆首上立䧟其城復
州之役敵盛以闘艦三千艘鎻湖面爲柵公進說曰
柵破則復當自潰遂募勇敢士四十軰親鼓而前壞
蕩無遺復懼而降其攻壽春也公獨當一面宋人以
我圍逺勢分綏急首尾莫應賊乗夜果來斫營公單
騎逆戰手格殺數人戯下継至悉驅賊入淮水至於
掀滁州蹂盱眙掇寳應瀕江渚且破且降者二十餘
所雖㑹諸道兵共事其伐謀制勝愾敵樹功未甞不
在群帥之右及䇿勲盟府推譲行間雖寸長不掩故
諸将屈盡其智能士卒樂出死力論者謂公智信仁
勇堂堂有古良將風壬子歲公入覲
憲宗察其忠勤特加顯異遂以衛五城封公爲分邑
方今
聖上■潜極知河南困弊請分治培植爲異日包舉
殘■之本許焉遂奏公充經略使公以河外虚耗日
乆封豕存食於内邊㓂日侵於外非大與休濯則不
可去之舉賢能汰冗濫抑豪強均賦役信賞明罰訓
農勧兵列堡戍以絶㓂衝實屯廪以給邊餉凢政之
不便及民所欲而未得者率更張而立行之睢州長
楊興封丘簿董■極横恣不法暴其惡肆諸市萬口
稱快明日閭閻間有畫公像者不二三年方數千里
之間行於野民安其樂郊出于涂商免其露處觀善
俗■旣庻而有教察軍志則又知夫怯私闘■勇公
戰威行恵布陽開隂肅内外修治略無遺䇿河流速
潤衛亦復承平之舊宋人為禜其北門矣丁已春■
詔左丞相阿藍㝵兒勾較諸路財賦性苛刻鍜錬羅
織轉功爲罪上下例遭凌辱公以勲舊獨見容假公
請曰經略事我寔主治是非功過理當我責今舎焉
而罪餘人心何能安怒叱去公不爲動堅請者數四
用是翼蔽頼釋者甚衆戊午秋扈
憲宗西征明年夏駐合州之釣魚山秋疫作方議■
囬鑾宋將吕文德帥艨艟千餘蔽嘉陵江來犯逆戰
不利
上命公禦之乃分軍為兩翼跨江
流縱擊􁲠鉅艦數百艘追至重慶三戰三捷遂班師
而還又明年庚申夏六月是為中綂元年
皇帝御極首問公治國安民之道遂具䟽以聞皆時
所急務
上嘉納之旋命公撤江上軍還授河南等路宣撫使
兼江淮諸翼軍馬經略使制辭有史天澤自
太祖皇帝命木花里國王開拓漢地卿兄
有佐命殊勲又扈從
朕之
父兄勤勞王事文經武略於國有功綏撫河南民懷
恵愛有功髙心小夷險不移之㫖明年夏五月由江
淮經略使進拜中書右丞相公旣秉鈞衡細大之務
知無不爲然言必慮其所終行必稽其所敝不強時
之不能不禁民之必犯體時順勢通變制冝於是清
中書以正紀綱分六部以綜名實設撫司以肅州郡
退貪殘以簡賢能霈恩澤以安反側頒禄秩以飬廉
節禁賄賂以絶倖門又定省規十條董正其機務■
憲宗𥘉年括户餘百萬至是諸色占役者強半悉奏
還爲民籍以紓疲瘵論思之際處國相儒臣間調諧
彌縫必使情通理得期於事集功成澤𬒳生民而巳
自是上下交孚
帝載熈緝中書無留務矣故中綂𥘉元文物休明階
太平之治者公之力爲居多秋九月扈從
北征次昔木土與阿里不哥遇命線真爲右軍公爲
左軍仍合大勢蹵之北兵潰遁三年春璮賊隂結宋
人以益都叛
上命親王合必赤緫兵討之兇勢張甚
詔公徃視聞璮入據濟南公曰豨突入苙無能爲也
至則進說於王曰璮多譎而兵練不冝力角當以歲
月斃之遂環以深溝髙壘奔軼應援之計略不能肆
四月軍潰出降生擒璮公力主斬於軍門誅同惡者
數十餘人悉縱歸傳檄東下爲璮守者皆降及陛見
悉歸功諸將乃以擅殺自劾
上察公忠誠亦不之罪𥘉
臨軒授鉞付公顓征諸將皆聽莭制迨卒事未甞以
詔㫖示人三齊平首奏兵民之權不可併居一門行
之請自臣家始史氏子弟即日皆解紱而退𥘉公旣
相即辭其封邑凢三請乃許其謙遜宻勿類如此至
元改元加光禄大夫中書右丞相如故三年
皇太子燕王領中書兼判樞宻院以公爲左丞相樞
宻副使遂議建三衛及留兵寓農之䇿不二三年國
容軍實蔚然可觀六年
朝廷營取㐮漢
詔公與駙馬忽刺出徃經畫之賜金幣甚渥至則相
要害起一字城聮亘諸堡貯兵儲絶聲援示以乆駐
必取之基旣而以疾還明年進開府儀同三司平章
軍國重事仍令右丞相安童諭㫖曰中書省尚書省
樞宻院御史臺或一月或浹旬大事卿可商議小事
不煩卿也十年宋將吕文煥以㐮陽内附
聖天子赫然有掃清六合混一車書之意明年秋與
右丞相伯顔緫大軍行臺荆湖自㐮州水陸並進趣
鄂渚渡江中道病不能進
上聞遣使賜葡萄酒勞公仍慰諭曰卿自
朕
祖宗以來躬擐甲胄䟦履山川宣力者多矣又卿首
事南伐異日功成皆卿力也勿以小疾阻行便爲憂
勞可且北歸善自調護公還真定
上又遣其子杠與尚毉馳視及賜蔘糖等物因附奏
曰臣大限有終死不足惜第請天兵渡江以殺掠爲
戒言訖而薨略不及其家事年七十有四計聞
上深震悼遣近侍致奠賻白金若干贈太尉謚曰忠
武仍勑辭臣製碑表其勲德公忠亮有大莭出入將
相近五十年其元勲碩德柱召
四朝師表百辟殆古社稷臣而氣貌循循若無所爲
者及臨大事論大政夷大難毅然以天下之重自任
要以竭忠徇國尊主庇民爲心一以至誠將之其視
冨貴權勢歛然畏逺若將有凂於巳者其善始令終
世擬之郭汾陽而器量涵弘識慮明哲又根於天性
粹然故
累朝賞公忠勤
龍光稠疊前後賜賚不可殫紀公𥘉進大拜
制下之日
朝野交慶公門閤蕭然若無所事有面說公以威權
自張者公因舉唐周墀爲相問於韋澳曰力小任重
何以能濟澳曰願相公無權墀愕然不知所謂澳曰
爵禄刑賞與天下共之何權之有又曰某縁汗馬頗
著微勞餘將何有令
眷倚如此正以軍國事體猥多歷練老夫有通譯其
間爲諸公調逹耳相則吾何敢當言者悚服而退至
於開誠心布公道集衆思廣忠益用人齊家訓教子
姪又有大過人者當歸德城潰脫李大莭於白刃俾
叅幕謀留務無巨細一以委之叅卿主昌齡代公治
衛亦以聽其注措其禆賛籌畫則王守道納合松年
四人推誠委寄雖骨肉莫能間故真定治效髙視他
郡四方爲之訓北渡後名士多流寓失所知公好賢
樂善偕來遊依若王滹南元遺山李敬齋白樞判曹
南湖劉房山叚継昌徒單顒軒爲料其生理賔禮甚
厚暇則與之講究經史推明治道其張頥齋陳之網
楊西菴張條山孫議事擢府薦逹至光顯云𥘉武仙
旣害都帥公紹其職及兄子楫長即奏請於
朝曰臣始遭家難龜勉承乏以雪讎恥今姪楫等皆
可勝任願以職歸之畢臣宿志
太宗曰但聞争官者多譲職者鮮卿之此舉殊可嘉
尚
朕自有官俾之即詔楫爲真定路兵馬都緫管後又
奏次姪權充唐鄧軍萬户公因以疾乞退曰臣無大
功報國一家處三要職
恩寵踰等敢昧死固請
上曰卿奕世忠勤有勞於國一門三職何愧何嫌竟
不允
憲宗駐六盤也
詔發民爲兵
敕使擬公子爲帥公曰吾昆弟三人大兄之子俱顯
仲之子未也幸先之使者嘆服竟以姪子拒充新軍
萬户𥘉緫衛釣魚也有邊將蒲察琚者隷焉日有言
偃蹇不爲下公含容之明年渾都海平行臺上功相
府獨琚名闕公問焉或以前事對公曰聞平夷隴右
若功㝡多其可後哉即命具完文以進遂均賞賚其
忘過記功又如此甞集子姪軰戒之曰史氏起龍幹
際風雲德凉效薄今身名顯赫宗族昌熾如是何以
荅乾坤大造
累朝之恩私乎若以王事殁邊褁馬革歸葬吾素願
也汝等異時䇿名委質盡忠所事以圗報
國又曰惟孝與義可有立於代汝等謹服此訓苟違
吾言與暴吾丘墓等爾公年四十始抑莭讀書酷嗜
資治通鑑真積力乆義精理貫諷誦略皆上口至成
敗是非往往立論出人意表雖老師宿儒有不加詳
者至矢謀廟堂運籌戎幄良法美意契合融㑹見諸
行事者誠無愧於古人云八子格中書右丞樟前新
軍萬户棣中山知府杠提刑按察使𣏌前衛輝路緫
管梓澧州路同知楷終南陽府同知彬御史中丞孫
男一十六人不肖惲猥登公門者有年及與諸子游
故聞公言行頗詳以家傳属筆故勉爲譔述異時太
史氏勒元勲於帝籍賛盡像於凌煙庻幾有所考焉
賛曰
忠武公當草昧患難之際憤發義勇收合散亡卒之
芟群雄定河朔開國承家光昭父兄遺業其功烈巳
不世出然一時佐命儷景同飜者多矣唯公歷事
四朝恩遇眷倚始終不少衰復能歛百戰之威雍容
廊廟以道事君爲時賢相髙名完節爛然獨著福禄
永終慶流後裔豈偶然致哉蓋由勲德兼備忠智兩
全君臣之間有以感召故也若秖以遭際期運依乗
風雲論之是豈真知公者哉故推其生平行巳大節
爲後來之法云
秋磵先生大全文集卷第四十八
秋磵先生大全文集卷第四十九
傳
　　　　蘇門林氏家傳
林氏其先兖州曲阜人唐季有官閩中者後復徙家
文登至逺祖府君翰蓋五世矣翰宋𥘉用貴贈率府
率子諱文受知熈陵官至崇儀副使淮南路提無刑
獄贈領軍衛將軍生子永終屯田貟外郎御史臺推
直官累階贈光禄卿永生之純字嘉父曜景祐五年
進士第釋褐主朝城簿河東犯横壠頻於不支㱕兵
恟恟欲亡去公安諭遂怗然事集升知莘縣以屏盗
有方受澶州頓丘令未幾恩信大行時麥黄木盛下
囓孫陳埽岸勢危甚公朝服立潰堤上望濤頭拜禱
波神爲霽威竟頼以安改佐著作淮陽軍事判官貳
徐惠劾紀著叛獄有匿其家孥者註誤殊衆公爲辯
理多致原釋郊禮覃慶加太常愽士知大名縣𥘉天
王院五代時有韓王賜田甚廣歲乆失據鄰伍以僧
妄冒致訟累寒暑不能决公按索隣劵考明封畔継
得古石記與所按吻合以田付僧令歲輸常賦民乃
稱服用丞相程公薦通判青州終得年四十有九官
至職方貟外郎上騎都尉仍賜五品命服娶吕氏(封/京)
兆縣君恵和冝家之純生三子長曰舎字虚白年十
九擢熈寕進士第性恬退以髙節自信甞有詩云世
有非常樂人無未老閑未三十以大理評事休官名
賢髙其行至方之淵明𥘉先生西遊共城愛其山水
明秀廼營葬青州府君於縣西處賢郷古郭里母夫
人吕氏祔焉自是林氏爲衛之蘇門人先生四子曰
愚曰恕曰怤曰　愚字貢元亦以莭行稱宋亡至焚
香告誓不仕而殁仲弟介郷貢進士季弟㑹字貫道
㓜知嗜書剛正有志操由䕃𥙷郊社齋郎𥘉主成都
雙流縣簿令乆闕攝公行縣事有能聲部内舊有􁰄
歲例役並水民苴治貧下苦之公乃一責資漑家理
辦仍揵石代土衆免告勞頻歲大稔調宿州司理叅
軍暮夜民遺火延燒犴屋公出繫散置庭中比熄倉
卒際無越逸者上官材之移南京軍廵判官民有戕
其子執謀害人者按竟公至疑焉求情得白遂直其
枉改新蔡令歲大蝗獨不入縣境人謂公廉平所致
由韋城宰歷奉符縣秩滿授通直郎知蘇州常熟縣
兩浙頻年大水引漑浦口湮閼無慮三十餘所累政
謾不加省公按行故瀆率䟽瀹之民受賜不貲元祐
庚辰疾終蘇之公館配張氏有淑德駕部貟外郎赤
之女封壽安縣君生子男四人聽通直郎西京敦宗
院愽士聦揔隱皆業進土自覉丱至成人太孺隂教
爲居多聽生子五人曰巽兊蒙鼎革巽次子諱正國
字徳將登金大定十六年進士第終少中大夫北京
塩使生懷逺大將軍毗陽丞諱茂字漢卿懷逺二子
曰思敬郷貢進士曰思德頴州軍仗庫使生子芳今
任江南某府從事思敬府君之子即故衛州交鈔規
措大使諱通字子泉爲人丰儀脩整顔渥丹鼻隆然
如膽垂寡言笑善心計顧衛南北衝㑹貨財四通遂
積殖興時逐然坐籌能擇人而任故物情得而掇世
資生平喜賔客樂施予其克勤躬儉殆憂深思遠者
屢以其術事上官獲精幹稱甞訓子珪曰林氏上世
以詩禮傳家代有聞人予惟早失怙恃生長䘮亂間
以餬口計處四民末業致貽祖禰羞諸孫稍長無忘
讀書以復世範汝念兹無置府君以丙辰嵗終魚行
里之私居壽六十三配宣氏衛之大家主治内務寛
健有母儀燕處榮飬期頥而終享年八十有三人以
全福歸之子珪以孝義著稱能丗其父業甞任州三
務大使次子璋謹愿克家珪子永大名府平凖庫使
次子元珪奉遵先訓俾之從學其資藉啓迪乃心罔
不盡不數年起家為中書掾至元丁丑予列職太史
元來謁拜而請曰元無所肖似析薪之責固不克負
荷惟是先世行業非得名筆約而暢之將不能傳逺
而人見於後先生尚胥曁顧予以林世叙雖邈其聞
而知之見而知之者班班可紀加以世姻之好故勉
爲傳𫐠之賛曰
林氏本出商姓太丁子比干以忠諌死嗣堅逃難長
林山易以定氏周衰枝葉扶踈散處中國如放之聞
於魯顔之顯於齊囬以義著至以相名皆其後也繄
南安之林唐已來世爲魯人豈放之苗裔耶道唐歴
宋金四百餘載間奕葉以儒顯其流風善政表表于
時者如是逮規措府君遭時艱虞家世中衰竟能渇
追來孝俾盛德幽光墜而復續豈君子之澤其流淵
且長乎
　　　　南鄘王氏家傳
王氏皆王者之後春秋時王子成父者敗敵有功因
賜氏厥後子孫散落中國在晋者靈王太子後齊則
畢公髙後其在陳留者齊王和之裔汲郡王氏其先
陳留陽武縣七圏里人起家壠畒耕稼河陂間宋靖
康𥘉避地徙家衛汲縣長樂郷之白楊里逺祖金天
㑹間積勞至𣏌縣尉髙祖見弟五人二翁■是爲扈
王氏𥘉妣父扈素長者聞髙祖賢舎而甥焉生子男
五曰三翁四翁五翁十五翁十六翁人見其本支蕃
衍稱扈王氏以别因之蓋不忘本也三翁贇譜叙爲
二代祖生二子曰元用資頴異是爲惲髙祖自田舎
郎改肄士業甞語人曰終當以筆代耕衆異其言及
長補郡掾爲人英特棣棣有威儀主治曹務踔(勅角/切)
厲風發明昌𥘉莭鎮叅佐例朝授用薦者言迁河平
軍都日官上官倚重有黒王殿直立節度之目㝷得
暴疾卒魚行里舎時年三十有八人惜其年不稱德
生經紀紳三子紀爲决曹紳潜德不耀曽祖經字伯
常天禀孝愛垂髫已知事母容止如成人禮氣方嚴
内長厚喜施與志不樂禄仕雍容郷間以徳度靄一
時昆仲七人同居内外無間言以累葉不分家用饒
足其賑貧施乏不掩爲偏惠人有貸弗忍徴乆不克
償輙折其劵或來謝就復惠濟曰周急素所樂何謝
爲一四家子要𬗋大絛來取所附
興徐誡之曰農當務實士君子帶非
送其家女弟嫁陵氏婿卞以俠犯
女妹先君所鍾爱若婿置於辟婦
容匿㑹赦甞出郭門遇里農昜
也堕焉取諸市可乎其人謝而去■黨
官府來求剖正爲諭之曰逺親莫
世所末免親仁和隣古之善道𥘉無
君子爱人以德曲直非所辯曰吾儕小人
不昜慮至相戒曰今而後不可使長若
其爲一邦聽直欽服如此王氏北
者尚十餘房其親䘮隨所寓權厝曽之
晋村之南阜曽慮歷年乆斧封馬鼠漫不可　曰
吾大宗子合食族墓責實在我遂起新任大葬於長
樂卿第四疃祖業之北原及舉祀絶者廿餘柩贈
率有加凢内外男女孤惸無藉頼者爲娶嫁之姻禮
踰巳出曽祖妣系出新中臨清関宋汲郡公吕氏之
裔壼儀母徳宗属仰法焉生與曽祖歲月日同北兵
破衛亦同時怖没於家春秋七十有六實貞祐二年
甲戌春正月十一日也百年來里中宿耆談孝爱而
内有則者必曽爲稱首生祖宇字彦宇身長七尺二
寸儀觀清淑少傳家學尤明習文法至帖問條對儀
精理當筆洒洒無滯辭行軰無居其右者甫冠遭罹
板蕩業爲一空奮身從事卒不失舊物雅爲節度
公完顔從坦所知遇由郡掾辟刑曹孔目官祖盡心
庻獄要本情與法應未甞用察爲明情得爲喜也故
郡中稱平至有哀矜折獄之譽類注刑綂進禄䓁書
旣而嘆曰後世知我罪我其此書乎生平樂誨人怡
顔和氣不以已長格物雖童孺質問諄諄然無倦色
有弗知未始不盡也今梁衛間由吏業而上逹者半
爲門生遂以吏學授先君曰吾治獄平後當有顯者
然前賢有言吏以法令爲師問而可知其能與否自
有資才非學而可此汝㝡當黙識苐完之子鈞早失
怙恃鞠育與先君䓁至一豆羮一裘褐必加顧恤正
大改元四月十六日以末疾終新衛州横堤里之寓
館壽五十(有/一)官至敦武校尉祖妣孟氏女縣南草市
榆林坊冨家姿貞順配祖德良稱旣誕先考以貞祐
二年癸酉四月十六日卒於郡之故家再娶韓氏韓
朱巳來世顯族有累階至司空龍圗者二十九處寡
以健烈聞流寓勤苦保持門户甚力俾先君卓爾早
逹祖妣資藉之方爲多晚嗜道家教號妙清大元中
統庚申重九日以疾終安仁里享年七十有六越三
曰祔葬玄堂祖柩之左先君諱天鐸字振之姿精敏
㓜知嗜學諸弟出遊嬉獨把書不置旣通大義先祖
以律學授之即能下筆條對明䆒情法日蔪然露頭
角衆謂能大其先業元光𥘉温國胥公自秦移鎮新
衛尚書李特立聞其才由州户曹掾辟權行部令史
時上以御馬賜國公園曹取蒭粟比内廐例先君曰
不可在閑則路馬旣賜則公乗内廐之例容得同乎
公聞之曰王掾愛人以禮二年上黨公誾壁馬武虫
爲河朔藩扜分羸兵四千人假食於胙適公儲亦無
幾方風雪寒沍衆待哺閭井間公府議以聞先君進
說曰張紏合義兵皆河北遺黎今飢若是不權冝以
濟殆非從便副上官意也侍郎梁亨道爲肯首然當
若何曰今官義兩軍温飽有日若以月給權輟半以
應彼急河南漕粟計不時亦至如此則客主兩不失
所行臺可其請孱兵頼以安活自是大爲省參康瑭
郎中盧芝(瑭字良輔芝字建/瑞二人号􁕊吏事)所賞識曰㑹見驥足騰
􁑼一日千里也正大四年用元帥完顔公(公諱訛可/得賊以火)
(燝之号/火燎)薦拔所能試京師擢吏貟甲首時年二十有
六方軍國多故財賦一仰都運司經度寔擇才掾集
事即選充運司掾長先君夙夜在公游刃餘𥙿都漕
李公芳(字執剛承安二年/進士号精政務)同漕移刺呉和深加器重
(吳和中公字景/先亦禁官)入作司藏吏以計盗官物使髙世英
受贜𥘉不知從來事覺吏逃失所在及科罪㧿事師
肅執以監主爲罪首抵世英死先君争之不下至諳
憲部詰辯曰原丗英情本非同謀第行盗後受賕耳
據法議罪與元謀共犯不同髙止合坐贜論且法者
固當公共師舎焉以即汝心是置法爲虚器上官韙
之髙竟减死論后懷金來謁先君怒斥去曰毋汚墨
我所争者法非汝私也豐衍庫使劉濬(字徳源愛民/膀進士先君)
(甞從問學/以卒𥘉業)以㳂代不審䧟名𥿄三十萬用是追解先
君爲申理復官如𥘉五年𥙷睦親府掾属皇兄荆王
判府事爱其德度深加禮遇明年秋皇太后崩制袒
免親奔仆有逺邇之限違者從府科罪時有後期者
先君請曰南渡來宗室播弱宜從寛宥王然之以爲
知體園陵禮畢卒無有𬒳劾者六年轉𥙷户部令史
時簿書財賦委積(音/漬)紛至先君精力過人故務愈繁
志愈明氣愈厲事愈詳不煩書佐裁决如流於是風
動臺省有快吏元(康/之)譽開興𥘉用入粟例補滿授户
部主事壬辰天興東狩崔黨往往入宫禁竊取金貝
或堅約同往以愻辭免乃切嘆曰端門不忍過其忍
聞此京城下將士争入俘掠㝷有令禁止先君偕同
志者突冒兵威禠救百餘口於南薰門下乙未嵗北
還淇上㝷
朝廷命断事官耶律買奴公括諸道户口柄用顓决
得人爲急用薦者署行臺從事　制以籍爲定互占
它縣以死論有潞民馬醫常氏避役匿河内王帥家
事露公抵常以死意在籍没州將且用聳動隣道先
君辯之曰常罪止於逋論死則非制書本意公怒曰
脫有誤並汝坐之反復辯明常竟獲免又王鳯翔者
告崔帥立弟益侃匿金國珍寳適萬户喊失納國■
人受誅公抵益等以喊失罪罪之先君曰𥘉謀
崔立今已死况罪不相及國有常憲公遂平反
益䓁至有圗像奉報之語明年秋耶律公薨曰
南歸或勸爲州縣曰一丘之木安足棲集
來辭於齋壁以見意因號思淵老人
尤耆春秋左氏傳西漢書晚年　洗心於
於華隂王先生(名元礼天意進/士第号王華子)曰子學
汝問自昔治少亂多君子寡小人衆何也
非天一而地二乾陽方始而隂已爲之倍
子得之矣集歷代諸儒易說爲一書題曰
遇朔例一占玩辭明変其應如響下至天
極等學皆通習之聞一異書輙自手録多
卷交人劉冲曰何矻矻如是曰吾老矣爲
歲戊戍詔試儒士時恩制寛或以乃嗣長可
試先君曰吾思以義方爲訓若以幸竊非常
敢聞甞誠惲忱曰吾巳錯断不容再寒殍死無
能一志於道以儒素起家吾殁則瞑目矣然學貴專
精汝不見鑑瑩則乃能别物學苟不精如治鑑不明
将安用爲不學昜昧渉世之道不讀麟經無以見筆
削之王吾平昔行巳得乎此而已丁巳秋八月以疾
終牖下先君資剛明簡重善持論慮患深雅以大用
自期人亦以此與之握瑜懷瑾群而不矜事莫可措
手者率優爲之不聲色少動故官守游䆠莫不尊德
樂道問政質疑取决而去事巳率如教至吏筆縱横
縁以儒術乃餘事耳又善尺牘作真行書勁韻有風
格與人交以取容阿匼爲恥居家寡言笑以身爲律
度人望而畏若一官府然外事緩急不一言及家人
非疾卧未甞見日而作三十年兩昜䘮褐年四十六
既奪先妣或勧再娶曰其如不可何老者継室又先
余死是轉余於恤少者後予是吾遺累於後竟不娶
𥘉試亰師時宿院夜夢人奉一首加胄曰持此若名
也及榜出擢甲首云歲丙辰秋惲亦夢人馳報曰汝
父領朝拜且至趣出顧見先君朝服席帽乗而秉簡
一卒跳梁馬首唱云翠㣲君節度使后三日先君遘
疾乃以所夢上(白/曰)翠㣲者太虚之氣夫精氣為物逰
魂為変死生者晝夜之道吾固安之復何憂奥明年
捐舘吁亦異哉
先妣靳氏相州永和鎮人進士子玄之孫安陽丞顕
思之女性淑善扵婦道良謹生二子曰惲曰忱孫振
孫冝孫重孫鞬郎賛曰
謹按家譜惲
六代祖昆弟五人五代祖行一十三髙祖行一十五
曾祖行一十九王父行一十四禰伯叔行六人由是
而觀金百年間本支不為㣲眇然自䘮亂来或四三
世五六世而巳者凡二十有四房哀哉唯扈王氏曁
相之醫博房歴八世而傳祀是豈偶然者哉惲觀西
漢名臣往往决曹獄史致位槐棘雖云明習文法練
逹故實至論身名烜爀㣧裔延昌必曰隂積所至王
氏自
河平府君而下累葉以刀筆承家職司城旦逮先考
而業有光子孫迄綿綿于今視履考祥其亦有足致
然者邪
　　　　烈婦胡氏傳
劉平妻胡氏濵州渤海縣秦臺郷田家子至元
平挈胡洎二子南戍棗陽垂至宿沙河岸次夜
有虎虓然突来咥平左　曵之而去胡即抽裝刀前
追可十許歩及之徑刺虎劃腸而出斃焉趣呼夫猶
生曰可忍死去此若他虎復来柰何委裝車遂扶平
携㓜渉水而西黎明及季陽堡訴於戌長趙侯爲捄
藥之軍中聚觀哀平之不幸咤胡之勇烈也信宿平
以傷死趙移其事上聞得復役終身嘻胡柔懦者也
非不懼獸之殘酷正以援夫之氣激於衷而知有夫
不知有於菟也平雖死其志烈言言方之太山號婦
何壯毅哉賛曰
桓桓壯夫鷙勇而夫事出倉猝変色蜂蠆烈烈胡氏
憤物爲害義激柔衷氣簿於外視虎如䑕所天爲大
平雖咥死婦莭則邁媛折熊衝藴刃賊軰彤管流徽
清芬並代
　　　　貟先生傳
貟炎字善卿同州人性落魄嗜酒業詩有能聲不事
生産大元巳亥歲故人楊紫陽主漕洛師愍其窶用
監嵩州酒時兵後邑居榛荒日與鹿豕伍非所樂也
巳而隨所徴上謁楊方據按坐堂上吏鳬鴈行立貟
挂布囊腋下杖巨挺直前曰楊使君不相知置我於
此幾爲老羆所噬此汝酤鏹持取吾不能爲汝再辱
遂揖而去其䟽誕如此自是長遊河朔以詩鳴諸公
間其洛陽懷古分韻得髮字云東雒打空城北邙連
督闕懷古動悲吟逺客生華髮隆德宫云林花細妥
烟脂色水荇輕淤翡翠泥歌舞留連嫌畫短樓臺䌚
緲覺天低讌集東平湖亭北海樽前人似玉東原城
下水如天滿服荷華三百頃採蓮人語隔秋煙髙唐
道中影孤海内干戈滿愁入天涯草樹低桑柘影空
蚕已老陂塘涸盡燕無泥濟南金線宿雨乍收雲葉
断猶疑電影掣湖心扇尾羊云馮翊春草香羊綿柔
毛食飽飲苦泉卧沙稀助瓊筯細帶霜小耳春繭圎
扇尾一方移種類風頭萬里摇腥羶吾生本無食肉
相不煩浼手愁烹煎馬酮云謾說千杯不醉人清光
壓倒洞庭春携行何用紫絲絡渇飲不煩烏角巾摇
動革嚢成醖醸封藏花盎作逡巡坐中一混華夷俗
或有豪吞似伯倫予時能憶者止此西歸過衞先君
館焉褐衣麻屨酒近酣巨挺横膝上掉頭吟諷歌謡
慷慨之氣軒軼四座素不能騎乗人強之輙色变隋
地或以詩戯云靴有鐙青雖可愛面無人色實堪怜
甞懐金一餅曰鎮心不可以闕此後用以昜妾継為
人竊去家居壁四立餘詩藁酒瓢而巳　十七
復有撖夅字彦舉亦陜人面黯慘目光　鬼物
憑者少為里嗇夫𥘉不解文字一日忽能作詩吐竒
怪語皆古人所未經道雖苦無義意其豪侈
軰属和終不能及中元冬見予於燕市酒樓
浮大白數行徑出歩壚間嚶嚶然吻作露蚓
来扼余腕忻甚曰吾有以贈子其詩有氣凌太華五
千仞詩繞國風三百萹之句醺酣中惜不全憶也嘗
謁淂禇幣若干醉過里井即投其中曰爲爾俾子區
區若此奚用爲其狂昜如是後客死保塞殯西南門
外路北若干歩掲曰詩人撖厶墓詩三卷號凾谷道
人集好亊者刋行于世
　墓誌銘
　　　　金故忠顯校尉尚書户部主事先考府君
　　　　墓誌銘
先府君諱天鐸字振之族王氏其先陳留郡陽武縣
七圈里農家避靖康乱徙居衞汲縣長樂郷逺祖有
積劳官祀縣尉者曾祖府君諱仲英特有威望終河
平軍莭度府都目官祖經諱不仕天性孝愛鄉黨化
其徳顯考府君諱宇衛州刑曹孔目官精文法表表
為吏學師官至敦武校尉先君少聡敏嗜斈不為羣
児嬉讀書通大義先祖授以律學即能下笔論断推
原情法誾誾如老成人衆謂父良為教子能丗其家
矣正大𥘉自州户曹辟權行部令史時哀宗以御馬
賜行省英公圉曹取芻粟欲内廐例同先君曰在閑
則路馬既賜則公乗内駟之例非所敢知公聞之喜
曰王掾愛人以徳矣上黨公闓壁馬武京爲河朔聲
援以餽餉不継間羸卒四干假食扵胙適公儲亦(無/㡬)
部議以省聞方凨雪寒沍衆待哺閭井間先君進說
曰公府紏合兵力皆河北遺黎今飢若是不權宜以
濟殆非徔便副上官意也侍郎梁亨道為肯首然當
若何曰今官義兩軍温飫有素若以月給權輟半以
應彼急河南漕粟計不時至如此則客主兩不失所
可其請孱戍賴以安活自是為省叅康瑭郎中盧芝
所器識曰㑹見駿足騰􁑼一日千里也正大四年用
元帥完顔公薦拔所能試亰師擢吏貟甲首時年廿
有六方軍國多故經費一仰大農調度即選充運司
案長時李乾州芳(承安二年進/士字执剛)移刺吴和領漕計號
精吏務先君夙夜盡公審㑹明當二公称其能入作
司吏以計盗官物使髙丗英受賍𥘉不知所從耒事
斍吏跳失所在及科罪從事師肅執監主為首抵卋
英死先君争之不下至詣憲部誥辯曰原丗英情本
非同謀苐行盗後受賕耳據法議罪與元謀共犯不
同髙止合坐賍論且法者固當公共師舍焉以即汝
心是置法爲虗噐上官韙之髙竟减死論后懷金來
謁先君怒斥去曰母汚墨我所争者法非私汝也東
豐衍使進士劉濬以㳂代不審䧟良𥿄三十萬是用
追觧先君爲伸理復官如𥘉五年𥙷睦親府掾属皇
兄荆王判府事爱其徳度深加禮遇明年秋皇太后
崩制袒免親奔仆有逺迩限違者徔府科罪時有後
期者先君請曰南渡来宗室播弱宜從寛宥王然之
以爲知体園陵礼畢卒無有𬒳効者六年轉𥙷戸部
令史時簿書財賦委積(音/漬)紛至先君精力過人故務
愈繁志愈明氣愈厲事愈詳不煩書佐裁决如流扵
是風動臺省有快吏元康之譽開興𥘉用入粟𥙷若
授户部主事壬辰天興東狩京城下将士争入俘掠
尋有令約束先君偕同志者突冒兵威禠救百餘口
於南薰門下旣而北還郷里乙未嵗　朝廷遣断事
官耶律公括諸道户口柄用顓决得人爲急前省掾
李禎巳佐幕府薦先君於公曰王某予弗如也遂署
行臺從事户制以籍爲定互占他縣者以死論有愛
民馬醫常氏避役匿河内王帥家(帥名/資荣)事露公抵常
以死意在籍没州将用聳動隣道先君辯之曰常罪
止於逋論死非制書本意公怒曰脫有誤並汝坐之
反復辯明常竟獲免明年秋買奴公薨雲中南歸讀
書飬晦以厚所待或勸治生曰非予𥘉心也勸仕州
郡曰一丘之木安足棲集日以經史自娯尤嗜春秋
左氏傳西漢書其天文術數䓁學皆通習之年既加
一洗心於昜甞質問於玉華子(先生名元礼華/隂人從衆進士)大有
所得一日先生發問曰自昔治少亂多君子　人
衆何也先君曰豈非天一而地二乾陽方始而隂巳
為之倍歟玉華子曰子得之矣集歷代易說為一書
題曰王氏纂玄且見吾遯世無悶也嵗戊戍詔試儒
士時恩制寛或以廼嗣長可從師取應先生曰以
為利非敢聞命甞庭訓惲忱曰吾巳錯断不容
殍死無掾習能儒素起家其荣多矣然學貴
不見鑑莹則乃能别物學苟不精如治鑑不
用爲不斈昜脉渉丗之道不讀麟經無以見
正吾平昔行巳得乎此而巳年四十六旣奪先妣或
勸之娶曰其如不可何老者継室又先余死是轉余
於恤少者後予是吾遺累于後竟不復娶
淵老人邦君游䆠咸尊徳樂道問政質疑無
巳率如教丙辰春平章趙公璧以書來聘時已
克往明年丁巳秋八月十有八日考終牖下享年
十有六官至忠顕校尉夫人靳氏相州永和人進
子玄之孫安陽丞顕思之次女貞静淑善光備婦
生二子惲忱先卒用戊午春三月葬汲縣親仁郷
新任先妣祔焉先君資剛明簡宻議論長慮患深
以大用自期人亦以此與之握瑜懷瑾群而不矜
當官宰務人莫能措手者率優為之不聲色少動外
事緩急不一言及家人至於吏筆縱横縁以儒術乃
其末耳又善尺一簡而盡書勁韻有風格作楷字日
滿萬聞一異書佔畢如不及多積至千餘卷友人劉
冲見之曰何自苦如是先君曰素無長物非此何以
遺子孫其逺大如此所交皆一時名士以取容阿匼
為恥生平非疾病未甞見日而作三十寒暑兩昜裘
褐居家寡言笑以身爲律度人望而畏爱若一官府
然嗚呼先君㠯刀筆起身垂聲當世於先業為光大
惟其秉彛粹㦤思欲克其所未至進進焉不容自巳
絶不齒故習一肆於學根極群絰務明大本復旁通
天人之術以濟厥用其修已應時開物成務之志是
可涯際邪然時與命捩壽止於斯不獲卓犖大見於
　　　等聆風樹而含悽履霜露而興感抱昊穹明
之氣也愾想平生鏤兹壙石庻幾慰安神靈永閟
窀窆之藏銘曰
　繄扈王氏世業　髙曽而下掾習同
　　大風泱泱動南鄘　於爍先子德
　　一日奮起蛇化龍　樹立先業何光融
　　獄唯平反匪厥躬　要以明恕剛而中
　　廷平釋之唐有功　漢二千石世業公
　　剖裁錯節輸神鋒　庻幾凛凛德譲風
　　盧淵日入不可瞳　布衣歸來黙而容
　　春秋大昜羅心胸　跡蟠於泥氣則虹
　　冀北一顧凢馬空　道雖人弘繫其逢
　　維弗卒施爲世恫　兒能讀書亢吾宗
　　白首孰計逹與通　閉門𬞞水丼長終
　　翠微之居窈以重一僨不起胡■凶
　　悠悠大鈞問無從　太行西峙泉流東
　　九原盤盤佳氣葱　䰟兮歸安此新宫
　　　　先妣夫人靳氏墓
先妣縣君姓靳氏相州安陽永和鎮人永和自唐歷
宋爲名縣鴻儒鉅族代櫛比出靳氏其一也家故饒
財世以孝義著聞郷里祖諱師楊字子玄舉進士
賦聲埸屋間■以恩賜第授彰德府教官金百
鄴丁論人文之選者殿元爲稱首以
■外祖其季也爲人儀觀秀偉髯滿
喜　馬　滿經犬游獵横漳間有河朔故家豪習甞
官安陽丞生二女先妣其次也(姨母適李氏今爲/召居郷里有一子)旣
　王氏先祖時已殁祖母韓性貞明持門户益嚴先
妣孝飬恭順故閨門内事僅絲髪比不敢專須請之
后行祖母以是賢之非大故未甞踰外閾姻黨有以
合二姓㑹諸親者先妣與焉里中諸媪至顧而不知
爲誰平居課兒軰讀書傍治絲枲湏夜分乃休樂聞
古人毋儀女誠及善惡興衰等事怡然有得至窹寐
思服旦起爱晴隂問或旱則清澡溢則霃陰輙愀然
不懌曰歲功一失憂有大於　不然喜津津見顔
　先妣性温純慈祥居家　容儀無啞啞言笑
　人物不忍少傷内外　以厚平生不能昜
　　物心慊慊惟恐我之　人也世方以服飾相髙
　羽耀閭閻間甚者託燕游以私謁為事先妣聞而
　之朝夕志女功主中饋𬒳服在躬承祀孔時甞以
事當出乃歸而不自安者移時其幽閑貞順之德蓋
可知已嵗戊申夏六月竟以憂勤致疾越明年已酉
秋七月廿　九日化于私居之適寢壽四十有五先
君識明達旣失内助断不復娶祖母惓　勤稍以内
事傳新婦推氏每取先妣婦道是訓因追悼曰汝如
醮王氏二十有五年有子有孫未甞以王母自居失
為婦禮勤巳至矣不獲少慰劬勞而止於斯可勝痛
哉嗚呼天道悠悠報施善人果可必而恃邪故臨終
　　嗚呼哀哉天妥惲可罪而至此極耶追念祖
母疇昔之言穩然恫於心故茹哀䘖恤於兹八年
是伸荼毒慰下泉發幽光而圗不朽冝銘德莫若哀
號泣涕以畢其辭銘曰
坤柔之德婉以從徤而幹蠱匪婦功伯姬之卒謚以
共淑　先妣柔所鍾主夫中饋成肅雝春秋承祀𬒳
憧憧善人獲報天乃公嗚呼福壽不一逢歸咎無處
侗厥躬𥚹祔無憾哀送終萬家之原偃斧封泉流可
竭恨不窮
　　　　故權左司都事趙君墓銘
君諱謙字和之世爲蓋州人中統元祀用薦者言以
材幹𥙷行臺左三房提控令史二年春考政上都與
予同游居者數月用是情好日洽夏六月闔臺南還
君爲中省苛留乃以都司擬之作駐久計君怫然不
樂求亟去甚銳事業巳不許信宿疽發於腦户呻吟
無聊殆不能堪醫庸藥妄一刺而肆裂越三日予與
楊易州恕謀曰常山瘍醫麻澤民今之俞跗也適召
至若禱於院使王君儀之可一來救藥凡三往得請
踵及門中使趣去之自是内侍不出者幾浹旬後五
日夜聞君聲漸嘶執燭起視向壁卧頭岑岑不舉矣
比明氣惡逹户外傔從止一老傖戇且愚瞪不知若
何訪求知故無一人予惻然感傷冒臭惡易衣衾悓
(其/疾)緩急困則對榻衣寢自疾亟迄蓋棺凡五旦夜得
年五十有七實中統二年七月廿有五日也嗚呼哀
哉以義以友䘮無歸責寔在我旣歛詣堂中請曰吏
趙謙以官守客死禮以公給䘮郎中賈君仲明怜之
官爲賵緍錢千躬爲護䘮大都城東門郊外適表親
徐貞者至付之俾轊載歸燕君短小精幹審於吏計
蚤歲從事課府以廉介稱杯酒間言笑啞啞殊不知
爲肅慎氏之族也术甲偁者聲近趙家故以趙定氏
云銘曰
志樂而奚庸氣信而弗窮曽不知安於命而爲通也
心與事捩卒與楇逢柰何乎趙公
　　　　故南塘處士宋公墓誌銘(并序)
南塘處士宋公捐館之九年當強圉赤奮若■千挿
亥夫人魏氏奄棄榮飬仲子継祖䓁託叅卿趙■禹
郷致其命来請曰先人墓壙未克埋銘今將啓■堂
祔安妣䘮于柩之左窆有日幸吾子速銘以光■大
事某追惟雒尹平生之言重以禹卿孔懷之義■爲
次序之公諱珎字子玉姿秀偉有德度早能詩華
玄深造理窟散髮揮塵瀟洒有出塵想故中書令
律公一見偉其貌竒其才至贈詩稱與有柱石中原
之目遂薦爲
朝廷侍從官旣而歎曰吾志在長林豐草清泉白石
金馬玉堂非所樂也乃辭去中令復授以資便職亦
不就嵗甲辰自雲中徙家燕都得金溝水南形勝地
十餘畒䟽沼種樹中搆堂曰麗澤碧瀾秀樾景氣二
勝日以琴書自娯教子孫爲業野服髙閑漠然以世
務不攖其懷然性喜賔客樂觴詠所交皆一時俊乂
如王慎獨之愷悌張隣野之諧傲藴藉如楊西菴才
鍳若姚雪齋王鹿菴之品㓗一世商左山之凝重朝
右毎光風霽月過其居者燕樂衎衎必極歡而後去
太史公云視友知人公之行巳槩可見矣夫人魏氏
有賢淑行輔承内治能遂公𥘉心四子㓜服庭訓皆
賢孝負藝學長曰紹祖少中大夫河南府路緫管次
継祖不仕次光祖侍儀法物庫使次仁祖以琴阮供
奉孫十人曽孫四女孫一十四人時莭賀慶蘭芽玉
樹瑶環瑜珥秀映庭户以次列拜上酒介壽公與夫
人亦舉觴酬酢一家之内樂融融也公以至元巳巳
秋八月考終牖下春秋七十有七越明年庚午冬葬
大興縣招賢郷之南原夫人之殁實至元十四年冬
十月廿五日也夀八十宋氏上世本蜀城都人逺祖
有官言州之吉郷者遂爲河東人曽祖元祖信考章
俱有儒行不耀其幽光潜德發於公之身者冝咺赫
然公復謙抑不盡享其篤祐遺其子孫至光盛如此
銘曰
名藉朝端身心考槃貞不絶俗道出夷惠之間以儒
雅而擅一時儋天爵而享髙年服食華鮮子孫滿前
彯纓若綬照耀後先没而從祖是之謂祉全我銘納
壙復慰下泉千年而見白日尚知爲青山白雲之僊
　　　　大元故蒙軒先生田公墓誌銘
金源氏踵唐宋舊制以舉業取士號稱文武正科大
定明昌間人材軰出天下英雄盡入吾彀中南渡後
境壌蹙時事艱其自淵源見聞中來者多憂深思遠
忠義奮發懐﨣﨣干城之志况其風聲氣習歌謡慷
慨而有故家遺俗者哉公諱文鼎字仲德姓田氏其
先京兆醴泉縣人曽祖俊正隆𥘉董汴宫役因家太
康之侯陵祖秀徙居蒙城遂占藉焉祖用御史君貴
贈上輕車都尉鴈門郡開國伯妣尹氏贈鴈門郡君
父芝貞祐二年進士第官至嘉議大夫鎮南軍莭度
副使資雅重有相望妣楊氏鴈門郡君公生而爽朗
稚時巳軒露頭角棖觸物論爲竒童甞問學燕山張
融一見即以不覊許之爲人有膂力善挽彊汴京受
兵得請於香林先生應募自効執政以公書生年少
初不之重及觀其拳勇誡以方畧詢之宛如宿將射
敵慮無遺䇿以勞授武節將軍西南面元帥府緫領
仍佩金符以寵異之京師飢遣公將五百人取封丘
麥旣還去城逺倐千騎來襲衆欲鳥獸散公曉之曰
彼騎我歩若前遮後蹂逃將安之即分爲二隊相去
各里許結陣而待戈矢外翼負者居中轉戰轉退手
先作氣敵叵測不敢迫比至城不亡斗麥一卒執政
才其爲命監鄭門前後出活飢民甚衆汴梁下縱民
四出護二親北渡時同發者數百家奉親外救死問
疾徃來保庇不少倦如渾源劉祁母洎祖母病死半
涂二子相顧號泣而莫之何公爲死瘞生負兩皆得
所其處患難中自捄不睱能急人之急如此何義烈
哉遂來居相下以飬親讀書爲事索米負薪日供所
需以盡子職旣而應廉訪劉汝翼辟爲幕察官時
朝廷逺駐龍朔凢上計三往返事集而無難色歲壬
子輔國賢王定封彰德爲分地擢用賢雋特授公爲
本道課稅所經歷時持政者多不法公諌止不從即
投劾去後果敗中統𥘉又爲叅政商挺辟署(河/東)行臺
幕属無幾罷歸公少負氣挺莭持論髙料事明義之
所在勇於必爲自視以爲一世竒士幅巾藜杖掉頭
吟諷不知去古為逺邇惟其學髙六藝名重一時邦
君時相争以禮幣招致尚期有可爲而爲之者然以
　　太剛又不屑取媚於時故其抱負治具竟百不
一試晚節與西巖張豸緱山杜瑛以詩酒自嬉不復
談經世事矣臨終語其子復曰士之出處莫非義命
道行志通伊周不爲之㤗道窮志湮顔原不爲之否
從古迄今有才不遇窳死溝壑者豈獨余哉是非所
當戚戚於吾衷也蒙軒其自號云公善作詩工書學
遒麗有楷法至於丈尺大字尤極精妙云癸酉春二
月七日以疾終廣川客舎享年六十有三夫人慶陽
李氏系出唐薛王前進士司農丞無黨女共儉淑善
母道光備教子孫有法白首一莭安公之貧後公八
年辛巳歲亦二月七日終於家壽六十有八生二子
一女嫁士族子復傳家學有詩聲終河間漕司從事
衍冨文學通吏事由憲臺史轉𥙷中書　今爲禮曹
主事庻克光紹遺緒云孫六人曰伯耕曰叔耘叔耨
叔耜曰重曰某衍將以年月日舉公柩葬彰南新
再拜來請銘　雖後進甞獲拜履綦知公爲頗詳旣
序其行已敢以生平底藴未克展盡爲士論所痛惜
者銘之銘曰
士貴尚志趍事赴功况作而行之廼士夫之所崇矯
矯田公繄時之雄振靈脩之逺駕思從事而匪躬文
章足潤身之具才武見將領之風桓桓蔡挺明夫戰
攻解臨機而制変張國威於小戎奔走急難笑談折
衝朔漠三往兾群一空顧曷職而弗辦曽漕計之是
供政不我俾坐困簿叢寕窘澗阿肯與彼同利器百
而不一試在先生爲不逢道義蟠胸伊周是宗旣得
䘮之不我與吾胡爲而戚乎衷有軒曰蒙獨善固窮
閉户讀書飲水長終人邪天邪問大鈞而無從惟子
孫之可卜見德澤之所鍾繄臺閤之就列蔚珪璋之
顒顒洹流毖北太行之東雖髙深兮易位尚知爲蒙
軒先生之封
　　　　故正議大夫(前/御)史中丞王公墓誌銘(并序)
至元二十六年二月丙辰辰刻正議大夫御史中丞
横海王君以疾卒于私第正寢歛有七日其子庸彛
軰縗服纍然持事狀百拜以壙銘來懇以義以分有
不得辭者公諱復字子𥘉𥘉名趾麟伯其字曽祖瑜
大父松世家滄州俱隱德不仕禰府君諱昌齡金季
甞游䆠河南大梁亡起從恒山史矦叅議軍府事後
以公命來攝衛(州/事)有惠化於民惟君噐識早爲經略
公所知巳未冬自齊絰中起君襲父職仍領州務明
年中統建元真授衛輝二州同知又明年昜州而路
就陞貳揔尹君遵守成憲越先正有光至元甲子轉
官制行授朝請大夫改倅彰德路無幾以德望入爲
中書兩司郎中調議宻勿宰相至以佳士
上聞魏河朔鉅鎮吏重而俗囂號難理特輟君以少
尹來治廼曰清心不如省事省事莫若先殺吏權於
是汰冗濫屏姦惡絶私謁尚德化民有李氏者珥筆
構黨持短長嚇官府張甚君發其姦杖踣之萬喙稱
快自是闔郡嚮風書葉飜香曹務爲清簡八年辛未
春自中書舎人出知歸德府府居河下流其秋水大
至環城爲海衆胥沉爲慼君廼督櫂師浮舟楫濟民
於丘陵林木上遂相水衝循横堤䟽二渠一注汳瀆
一逹河故道水隨退得腴田萬頃佃貧民仍請廩粟
得萬五千石活飢殍者旣而復揵治囬龍堤葛邑口
於府西以絶永患曰烏可使吾民重漬于泉故水去
而民益親継丁母夫人憂去職未朞
詔起君充河南道宣慰副使
國家方有事襄漢順流以成破竹之勢故軍需百色
羽書交督急於星火一責於我中間籌辦君力爲不
少時大軍復東掀五河戰力而餽乏河走凌蔽川不
昜轉致衆艱於行君毅然以漕事自任至撞氷東下
一夕凍歘解軍威藉以振衆且服君事不辭難而害
不苟避有如此者明年超擢陜西四川道提刑按察
使尋進拜嘉議大夫行臺御史中丞用􁃶才選旣署
事有告蘇州應草竊以城叛者或議調急兵徑討公
曰維揚去呉纔三百里不當猝有此変恐憸人流言
激之閧乗間以利賄耳與省議合遂駐兵近郊偵其
實継發未晚巳而果如料呉人得無虞而妥其臨大
事處置明審例如此淮甸沃壌千里公於
上前論奏冝設農司募游食者開耕屯以盡遺利若
爾非惟實内地且威剔遐陬坐銷外侮韙其議付有
司施行俄加正議大夫徙按河東山西道以事免歸
居三年竟以疾醻之遂至於斯哀哉享年六十有四
前後寵錫凢十有一命官極通貴哀榮終始不為未
遇以是月壬申葬汲縣親仁郷王尚里禰塋三昭首
穴夫人夾谷氏前公卒再娶夫人秦氏生二子曰彛
曰範範前公九月暴卒二女長安歸徒單(衍/亡)次適趙
常曰夫人杜氏生子曰庸二子並愿而有文學皆公
所自教云曰子度曰女夀適陳氏皆先亡孫二人曰
青牛範之子一在褓公為人器量弘深有經史學善
持論識変通無贅言居飬甚重周防甚謹及開物成
務當其可為推致所學惟恐不臻于極然事無巨細
率以大躰中持恥近効取譽所謂以道事君者近之
至威儀柔嘉小心式訓又類夫仲山甫衛武公之行
巳承㫖鹿菴王公人品清峻慎許可甞
詔公舉可執政者廼以君名進奏其経濟德業可知
巳𥘉官河東時憲府争索隱幣以副上需分司者不
計應否悉掩為巳功弊乆恬不為恠至是公以前行
没入十萬餘緍盡給之民又平陽府胥有以母䘮甫
窆輙從吉執役者公曰忘孝之人胡可與處廼按而
斥之其惜躰正俗又如是可書者尚多惟著其繫夫
事之重者恐亦公之志也歟銘曰
大學爲道將何爲俾明一德新民彛行焉而底善是
依要本平治先修齊俾明厥體用或違其在孔學非
吾知倬哉王公天秉𡵨自穉細行𥘉不遺若考翼事
子肯基一日雲厦盾巍巍楊歷中外厚自持柔嘉維
則非公誰又復當用行不疑翰音登天翅屢垂越若
有物中縶維從心罔單體弗羸期於俯仰無忸怩人
或咨惜我則熈以道事君其庻幾六十四載麟儀儀
綬何若兮印何纍賁夫松檟餘光輝天其或靳將後
貽俾爲清廟璧與圭奉之天門光陸離仙山東麓朝
氣霏佳城欎欎君所歸殁而從禰爲受釐足慰下泉
含笑嘻零落不必西州悲我銘昭昭惟昧詥
秋磵先生大全文集卷第四十九
秋澗先生大全文集卷第五十
　碑大元光禄大夫平章政事兀良氏先廟碑銘
夫人臣建非常之功垂鴻不朽者罔間存殁俱蒙顯
異如配祭大烝勒銘彛鼎謚號廟饗濯聲赫靈扶我
桓撥况三丗迭將際興運依末光佐収混一之績者哉
皇帝握乹符章　先業念開濟之艱難感風雲於疇
昔爰推䘏典允荅元勛維元貞一年春正月已丑近
臣兀突歹奏平章政事不憐吉歹言臣故父榮禄大
夫中書左丞相兼都元帥阿术南征北伐汗馬之勞
頗効尺寸伏見與臣父差肩宣力者巳蒙　恩奬敢
昧死以請　制曰阿术乃祖乃父自
太祖朝服勞王室多樹功閥名髙諸將可嘉贈謚其
在故家不得扳例於是降璽書告明庭特贈開府儀
同三司大尉并國公謚曰武宣　詔下中外咨嘆大
恊輿議嗣侯不憐吉歹承　命式抃且舞將即汴梁
賜第建祠樹碑昭明三代于以侈大　寵光宣揚先
羙慰安神靈載德象容昭示無極乃謁翰林學士王
某以銘章爲請謹按家略序而系之以辝其先丗出
蒙古兀良合部逺祖揑里必者爲人音吐洪亮以善
歌曲稱生孛忽都拔都衆目爲折里麻漢語深謀略
人也其三丗孫合赤温拔都生二子曰哈班曰哈不
里哈班生子二長曰忽魯渾次曰速不臺
太祖皇帝在班术納海時其父哈班甞以群羊餉
帝中途遇盗𬒳執忽魯渾及其弟継至以戈刺盗殺
之餘黨逸去遂脫父難餼牽竟逹於上自是昆季孝
義之名聞於朔部間
太祖朝忽魯渾拔都以善騎射充百夫長乃蠻之未
服也戰長城南率先鋒摧之彼即驚遁其弟即嗣侯
不憐吉歹曽祖也
第一室曽祖府君諱速不臺𥘉以質子入侍継爲百
夫長壬申歳
太祖經略中夏首攻桓州城小而堅勢不易拔公匍
而先登　上壯其勇賜金幣一車歳丙子
帝㑹諸將於秃烈河上詢曰滅里吉部未附疇爲朕
征之公即應　詔選禆將阿你出領百人爲候騎仍
諭以方略如其言彼果不疑弗爲備大軍至陣蟾河
上一戰而潰擒二將鼔下遂降其餘衆辛巳追滅里
吉酋長霍都與欽察戰于玉峪敗之壬午年
太祖征回回國其　國而去命公與只别逐之及
于灰里河戰不利公駐軍河東戒其衆人爇三炬以
張軍勢其王果夜遁継遣公將萬騎由不罕川追襲
旣及逃匿海嶼則守其要害彼進退失據不旬月庾
死獲珎貝不貲以獻
上諭曰速不臺枕干血戰爲我家宣力朕甚嘉尚賜
珠寳一銀罌明年癸未請征欽察許焉遂逺轉寛定
吉海取太和嶺壍山開道出其不意至則其酋長方
聚不租河縱兵奮擊彼弗能爲計竟収其境又與幹
羅思大小宻赤思老金戰降之㝷遣使奏乞以滅里
吉乃蠻怯烈杭斤欽察等千户别爲一運歳甲申八
入覲驅萬馬爲贄丙戍年取撒里畏吾兒的斤寺門
等部又掠西蕃邊部獲牝馬五千疋貢於朝一無■
焉歳庚寅
太宗命
睿宗循宋徼而北营取河南公亦在行道岀牛頭関
遇金將合逹帥歩騎甚衆■上間方略所便公進說
曰城邑中人遇勞苦即勌厭逗撓氣墮與戰易勝是
役也大敗合逹於三峰山自是金不能兵矣壬辰夏
睿宗還駐官山留公緫諸道兵攻圍汴京金主比走
渡河尾敗于黃龍崗殺戰士萬人癸巳秋汴京降俘
金后妃寳噐獻■闕下其冬圍金主於蔡明年甲午
金亾時汴梁受兵日乆歳荒民殍公下令縱其北渡
俾就樂土其骨而肉之之恩尚未忘也其年
詔諸王拔都西征■上以公識兵機有膽略選爲先
鋒(遂/虜)八赤蠻妻子於寛吉海辛丑歳諸王拔都奉
命征兀魯思爲所敗攻秃里哥城不能下奏遣公督
戰遂禽兀魯思王也烈班攻秃里哥城三日克之復
從攻馬扎部聞其主怯怜兵勢張甚諸王分五道以
進公出計挑誘至郭寕河大軍㑹戰不利廼於下流
木渡直擣其城拔焉公以
定宗朝戊申年卒於秃烈河上壽七十有三公深沉
有謀略善於用兵勇敢無前臨大事有断初
太祖征西夏公請行■上念公乆在行陣命還家省
　　　　　未晚復請曰君勞臣逸恐無是理
　　　　　其忠勤類如此今以曽祖妣夫人忽臺
　　　　　帥府君諱兀良合歹緫戎府君長子也
　　　　　輛軍事
太祖■憲宗方髫齓以公佐命故家付之護育及長
用存傳勞分掌宿衛辛巳扈
定宗征女直國破萬奴於遼東又佐
大王拔都征欽察兀魯思等部已酉
定宗升遐大王拔都與宗室大臣冊立
憲宗議乆未决公以大義陳請即定歳壬子時
丗祖皇帝在潜奉■詔征西南諸夷命公緫督大營
軍馬自旦當嶺入雲南境摩些二部酋首來迎降渉
金沙江所在砦柵負固自守以次攻下之獨半空和
寨依山枕江下臨無地穴石引水牢未可拔覘知絶
其汲道公親率精銳前薄越七日寨破勦殺無噍類
継進師取龍首関翊
丗祖皇帝入大理國城其年秋分兵取附都善闡及
烏㸑之未附者前次羅部府大酋髙昇集諸部兵力
拒戰大破於洟可浪山下復収合餘燼嬰城自守城
際滇池三靣皆水堅嶮不易攻以砲摧其北門縱火
前燬皆扞不克入乃大震鉦皷進而作作而止使不
知所爲如是者七閱日伺彼方酣困氣靡夜五皷潜
師躍入亂斫衆自内潰克焉先時國主叚智興逃匿
昆澤併擒以獻又知未降附者逺近嘯聚大爲民梗
公曰弗痛爲揃刈不足以震誡之命禆將脫伯押真
率麾下掩其右合歹護尉掩其左約三日捲而内向
反圍合與子阿术䧟陣擊刺禽獮草薙川谷爲一空
是亦制蠻之一竒也自是所向風靡節解不二載平
大理五城八府四郡泊烏白等蠻三十七部兵威所
加如魯魯厮阿伯等城亦來𣢾附乙卯秋奉命出烏
蒙趨瀘江剷秃刺蠻三城宋邊將水陸駐兵來扼戰
屢交斬獲不勝計遂通道於嘉定崇慶間抵合州濟
蜀江與鐡哥帶兒合兵以雲南平定遣使獻捷於朝
且請曰西南夷漢甞郡縣之設官料民俾同内地此
其時也允焉蒙賜其軍銀五千兩綵叚二萬四百
疋仍授銀印俾還鎮大理丙辰歳九月遣使招降交
趾留介不報冬十月進兵壓境國主陳光炳隔江列
陣象騎歩卒甚盛公分軍爲三隊濟江選鋒徹徹都
從下渡先濟大帥居中次駙馬懷都仍受徹徹都方
略曰汝軍旣濟勿與之戰彼必我逆駙馬隨断其後
蠻必潰走海汝伺便即邀其船艦定成禽矣公旣登
岸即縱兵與戰選鋒違節亦來渾闘彼軍雖大壞得
駕舟逸去公怒曰違律失期軍自有法徹徹都懼飲
藥死遂率止郡治七日軍令静嚴秋毫無所犯光炳
震恐崩角請罪内附於是置酒髙㑹饗軍鱗屋喢血
崇臺戈舡四艤而銅皷爲寂然矣巳未夏
憲宗遣使來諭㫖約明年正月與卿㑹於長沙是秋
率四王兵三千騎蠻㸑萬人掠横山寨柵闢老蒼関
徇宋内地宋陳兵六萬人以俟戰盡殪所至調兵旅
拒且戰且行自貴州蹂象州突入静江府遂破辰沅
直抵潭州州大出兵断我歸路公與四王掠其後子
阿术横擊于前盡破走之公提孤軍入絶域殫智竭
力同德一心轉闘萬里前後敗殺宋兵四十餘萬州
又遺兵來犯蹙之門濠掩溺無筭彼氣褫不復敢出
壁城下者月餘聞
丗祖皇帝駐師鄂渚㝷遣曲里吉思將千人來援仍
慰勞之由滸黄北渡庚申夏孟飲至上都至元八年
公卒享年七十有二以祖妣夫人外刺真配實生■
開府公
第三室皇考開府公諱阿术資和粹行義修正沉幾
有智謀臨陣對敵英毅果决氣蓋萬人
憲宗朝癸丑歲以白衣從父都帥公征西南夷率天
下精兵爲候騎所向摧䧟莫敢攖其鋒至平大理■
諸部降交趾踐宋境無不在焉一攻一戰禀成庶違
教令竭力奉親移忠爲國其碎水寨掀闓城奪國君
於馬湖舟指可掬索盗馬於山楪賊將生擒之又鏖
戰三湘搴旗五陣是皆樹立之駿偉者也甞蒙
憲宗賞諭有阿术未有名位挺身奉國特賜黄金一
百兩以勉將來其降大任於公兆開於先
然也中統三年秋九月自宿衛將軍拜征南
佩金虎符治兵于汴復立宿州至元元年秋八月■
詔掠地廬江入滁陽自安　府經略两淮
軍聲大振四年秋八月觀兵襄陽遂入南郡取仙人
怗城䓁柵俘生口五萬人江陵晝鎖宋人聞我斾還
多掠選兩淮驍悍騎五千歩萬人併力邀襄樊間公
謂諸將曰若不投宿江北恐落賊便遂自安灘濟江
獨留精騎陣牛心山下立虚寨設疑火夜半賊果至
伏發斬首萬餘級𥘉公過襄陽駐馬虎頭山指顧漢
東白河口謂諸將曰若築壘於此以断餉道襄陽可
圗也議聞於朝許焉五年九月築鹿門新城白河等
堡六年七月大霖兩漢水溢宋大將夏貴范文虎相
継以兵來争又遣兵出沒東岸林谷間公按觀兵勢
謂諸將曰此虚形不可與戰冝整舟師以備新堡衆
從之明日南舡果趣新堡大破之殺溺生擒者五千
獲闘艦百餘艘於是治戰艦教水軍築圜城以
陽文虎率舟師來救來知府以百艘泊百■山掣肘
城役皆邀擊於灌灘敗走之禆將　百舫
躍入襄州尋乗輪舡順流東走　分艤戰
艦以待燃薪照江兩岸如晝公　門関擒張
餘衆盡殪是月授驃騎衛上將　章事都元帥
如故九年三月破樊城外郛重　之襄樊兩城漢
水出其間宋人植木江中鎖以鐡絙中造浮梁樊恃
此爲固我以機鋸断木斧絙燔其橋襄援旣絶公率
猛士攻而拔之襄守將吕文煥懼而出降秋七月奉
命掠地淮東抵維揚城下彼以千騎出戰公伏師道
左佯北賊果乗之擒騎將王都統十一年正月公入
覲因陳奏兵事曰臣阿术乆在行間備見宋人兵弱
於昔削平之期正在今日
上付相臣議乆不决公復奏曰今
聖主臨御釋亂朝不取臣恐後日又難於今日
上喜曰卿言允契朕意　詔以兵十萬付之三月進
榮禄大夫平章政事秋九月師次郢之塩山得生口
四人問知宋㳂江九郡精銳盡萃郢江東西兩城今
欲師出其間騎兵不得護行兩岸此危道也不若取
黃家涴堡東有河口可由中拖舡入湖轉而下江便
時雨九晝夜不息公料大軍方集餽餉不継水陸兩
間進退無據吾大事去矣遂與右丞相伯顔公議决
意前進遂拖舟逹江舎攻郢而去𥘉過郢按行舟路
徑大澤中忽騎兵千人掩至時從騎纔數十人公班
馬𬒳甲擐摕巳即奮槊馳擊所向披靡彼驚走追
斬五百餘級擒趙范二統制乙未攻沙陽新城拔之
前次復州守將翟貴迎降十一月丁酉公徃覘漢口
兵勢時夏貴巳鎻大艦扼江漢口兩岸備禦堅嚴叵
犯公曰可囬舟輪河口穿湖中從羊羅堡西沙武口
入江甚便十二月辛亥大軍至羊羅堡攻之不克公
語右丞相曰攻城下䇿若分軍船之半循岸西上泊
青山機下伺隙擣虚可以得志是夜雪大作黎明開
霽風息公遥見南岸多露沙洲即率部曲徑渡令載
馬後隨宋將程鵬飛來拒戰公横身盪决蹀血大鏖
中流敗去得舡千餘艘公登沙洲急擊攀錌闘開而
復合者數四賊小却出馬於岸遂苦戰破之追殺至
鄂南門岸兵敗走夏貴聞公飛渡大驚以爲從天而
下引麾下兵三百艘先遁餘皆潰亂我軍乗之江水
爲赤羊羅堡亦拔盡得軍實右丞相議師所向或
欲先取蘄黃公謂諸將曰若赴下流退無所據上
取鄂漢雖遲旬時可以萬全且將士有家欲上欲
下公私兩便事儻蹉跌我任其責從之水陸趨鄂
焚其舡三千艘煙炎漲天兩城大恐漢陽鄂渚投
兵皆降十二年正月黃蘄江等州降戊戍公率舟
師趨安慶府宋殿後帥范文虎出降継下池州宋
平章賈似道督諸道兵扼蕪湖先是遣行人宋京
來請和二月丁卯師次丁家洲公與右丞相議曰
且和議未定間昨我舡出彼已亂射又執我邏騎
四人宋人無信惟當進兵又曰若避似道不擊恐
已降城池今夏難守若欲實和俟渠自來作何語
徐爲思之遂與前鋒㤗州觀察使孫虎臣對陣夏
貴以戰艦二千五百艘横亘江中以道將後軍殿
時我巳令諸將順江兩勢樹礮擊其中堅南軍陣
動趣我舡急進公即挺身登艦手柁衝舡雷鼔大
震喊聲動天地我師掠彼舟大呼曰宋人敗矣似
道倉皇失措舳艣簸蕩乍分乍合公以小旗麾將
校率䡖銳横擊深入宋軍大壞即回棹前走右丞
相以歩騎夾岸掎之追逩百五十里殺溺死者蔽
江而下獲戰艦二百餘艘都督府圗籍符印悉爲我
有軍資噐仗狼籍不勝計是日似道以輕舸東走揚
州夏貴走廬州已已無爲軍太平州和州降癸酉建
康禆將徐王榮以城降撫慰城中市不易肆
朝廷以宋重兵皆駐江都臨安倚之爲重四月甲寅
命公困守楊州甲子公次真州與南兵戰珠金沙殱
其千人獲塩舡三千艘旣抵維揚視楊子橋河路漕
真粟以助揚之即樹柵断其餉道宋都統姜才領馬
歩二萬來争期於必取南軍夾河爲陣公麾騎士踰
河直斫姜陣才所將多亡命叛降餘皆淮卒勁勇養
銳日乆戰數合堅不能却我佯北才軍果逐之我奮
而回戈萬矢雨集彼不能支騎先道去我隨以鐡騎
蹂之追逩斬馘萬八千餘級兩淮鎮將張丗傑孫虎
臣以兵萬艘駐焦山東七月辛未公登石公山萆而
望之舳艫連接旌旗蔽江公曰可燒而走也遂摘伉
健善彀者千人載以巨艦分兩翼夾射公居中合勢
進擊継以火矢著其蓬檣煙熖赫赫窘無所出先是
虎臣命前舡悉沉鐡䌫於江示以必死至是欲走不
能前軍争赴水死後軍閧走追至圗山獲白鷂子七
百餘艘是後淮東諸城兵不敢出矣十月王寅進拜
榮禄大夫中書左丞相仍諭之曰淮南重地庭芝狡
獪湏卿守之時諸軍進取臨安公駐兵瓜洲彼絶應
援揚不能爲後患兵不血刃而兩浙平定公控制之
力爲多十三年二月乙丑夏貴舉淮西諸城來附左
丞相謂諸將曰今宋已亾獨庭芝未下以外助猶多
故也若絶聲援塞饟道尚恐東走通㤗假息江海乃
柵揚之西北丁村拒髙郵寳應粮運貯粟以俻湾頭
堡留屯新城用逼㤗州又遣千夫長伯顔察帥甲騎
三百壯湾頭兵力仍諭之曰庭芝水路旣阻必從陸
出冝謹備之如丁村烽起當首尾相應断賊歸路六
月已酉姜才知髙郵米運將至出歩騎五千果犯丁
村與我兵相抗至曉伯顔察來援所將皆牙下精兵
旗幟作雙赤月大軍望其塵起連呼曰丞相來矣南
軍識其幟才脫身走追殺騎兵四百歩卒免者不滿
百人辛卯李庭芝挾姜才東走公率兵追襲殺歩卒
千人僅入㤗州廼築壘以守之七月乙巳朱煥以楊
州降乙卯㤗州守將開北門納我師執庭芝等出継
(奉/命)戮掦州市𥘉揚㤗下公申嚴士卒不得入城致毫
髮犯有武衛軍校掠民一馬即斬以徇其號令肅賞
罰信有古名將風其年九月兩淮悉平冬仲北覲現
世祖皇帝於大明朝殿庭陳宋俘設大讌賀平孽宋
因上奏曰是皆
陛下威德所致臣阿术何與焉君臣慶洽雖䑣弓湛
露有不足喻其樂者第功行賞實封興㤗縣二千户
卄三年奉
命北伐叛王昔刺木等明年凱旋継西征至哈刺霍
州以疾薨享年五十有四訃聞
上震悼乆之詔諭有司曰阿术平昔多負勤勞其靈
車南還給馹騎六十疋所過供帳設奠葬大同宣寧
縣公貴而不有其位難而克任其責料敵明臨幾果
聞敵所在忠勇奮發不俟嚴辨躍馬挺槊䧟陣深入
故士卒感服争出死力南征北討四十年間大小百
五十戰未甞敗衂其追降生擒者皆釋而不問及處
閑暇恂恂似不能言論者謂公智信仁勇四者兼備
與孫呉合云某竊甞考昔方叔召虎爲周宣平淮夷
詩人述其功績鏗鏘炳燿盪人耳目故宣王之形容
與其輔佐由今觀之若神人然不過陳其車徒之盛
謀猷之壯而已若夫開府公飛渡長江合勢先改因
舟於敵乗機制変間不容髪恐詩人歌功列之于雅
有不足諭其羙者况三丗䋲武爲
國虎臣身都將相功名自終越古無輩由
皇祖元戎推誠事上顯爾都帥竭力殊方開府公奮
身爲國心若金石忠結人主之知功定天下之半冝
乎如營平矦展用於漢宣形圖麟閣郭汾陽輸忠於
唐室廟開私第蓋君臣之義始終之禮自相感發固
將有以焉爾異代同德古今一時又何假魯靈獨羙
龍旂之祀哉爰作樂歌以登新廟其辝曰
　奕奕新廟　有侐其庭　躭躭四阿
　桓桓兩楹　鼎薦牲牢　罇湛玄清
　三事同儀　品物具備　上交神明
　下輔孝治　子孫烝烝　執爵而升
　以祼以濯　乃伏乃興　僾然愾然
　如聞形聲　工歌祝告　載揚我武
　　於赫
　　皇祖　方叔召虎　翼戴
　　三聖　肇開萬宇　忠勇奮發
　　所向臣虜　威懾西陲　削平南土
　　儷景同飜　照映中古　於爍王父
　　奮戈濯征　憬彼西夷　是懲是膺
　　如霆如雷　不震不驚　雪山雲静
　　滇水波澄　鱗介肆狂　皇威載暢
　　掃除妖氛　破南海浪　踐騰宋境
　　孰敢爲抗　﨣﨣堂堂　寔曰忠壯
　　文昌上將　兩两翼帝　羽林壘壁
　　横大利噐　於惟顯禰　繄時英衛
　師干之試　折衝萬里　笳鼔歸來
　敦詩說禮
　丗祖再造　有䖍秉鉞　負固不庭
　俾徃式遏　料敵制勝　如火烈烈
　摧枯爍雪　江海有截　車書㑹同
　論功推傑　元貞守文　載念忠勤
　登秩錫土　光融九原　有來酣戰
　意甚閑暇　釃酒臨江　投壷歌雅
　歛之一堂　泠風灑灑　鐘鼔和鳴
　祖考来假　宜其家丗　翼翼振振
　孝孫有慶　聲于廟門　嗣侯伊誰
　平章政事　爲子爲臣　惟敬惟義
祉委祥臻　忠傳孝継　子孫承之
垂𥙿罔替
秋澗先生大全文集卷第五十
秋澗先生大全文集卷第五十一
　碑
　　大元嘉議大夫簽書宣徽院事賈氏丗徳之碑
元貞改號之二載歲舎柔兆月維㽔賔十有七日甲
申■附馬髙唐王臣闊里吉思奏簽書宣徽院事臣
賈脫里不花言惟賈氏三丗先臣供奉内庭継典玉
食夙夜祗勤頗著㣲効今飾終之典表行之銘未蒙
贈賜敢援例以請■制曰可仍傳㫖翰林文諸石碑
傳信後来臣承
詔伏念方今追崇
宗祖因之懐想舊臣稽諸古者寔
皇王盛事敢再拜稽首攷其丗系而論列之謹按賈
氏丗為燕之大興人髙祖仕亾金職庖人氏祖妣夫
人李氏生一子曽祖諱昔刺躰皃魁梧箕裘丗業資
謹愿以孝行聞郷曲
國朝甲申間因上元奉御劉公紹現
莊聖皇后時
睿宗駐和林北有大水曰也可莫瀾有峻嶺曰杭海
荅班與中土遼邈以公不惮逺侍闕庭即令典司御
食甚稱
上意頋而愛之以其髯踈色黄因賜名曰昔刺然慮
公漢人與風土不相冝令徙居溓州以優便之旣而
上思公不置曰賈某在吾左右飲食起居殊安適也
復■名史供奉其諸色庖丁悉隷焉凡宫闈所需改
雖繁多事益辦給人有不逮未甞挾所長以聲色拒
人衆以此敬愛若儒素然加以謹飾周宻動而有爲
故屢蒙
眷諭命與貴近啇確大事深識逺慮出人意表時
丗祖在潜知其重厚可大用迨中統建元特授提點
尚食尚藥二局兼領進納　御膳生料令佩金符用
彰勤恪旣而
昭睿順聖皇后嘉其克調鼎味以宫人蘇氏妻之年
旣耄猶不倦勤旣而以疾不起將革索賜衣及所乗
騘鞚至庭奄然而逝其方寸洒然略無愧慊送終之
具一從宫給葬漆園先塋寔至元五年二月八日也
今贈嘉議大夫聞喜郡侯謚曰敬懿夫人李氏淑慎
柔嘉光俻婦道𥘉奉姑於兵間食少不足供養自以
漿脚雜菹而食其賢孝可知年五十九没於中山継
姑亦亡壽九十有四夫人生子一人今贈聞喜郡夫
人謚曰節孝祖諱醜妮子嶷然殊異及長多力倜倘
有襟量甫五歳
丗祖皇帝愛其風骨嶢嶢甞置御坐側旣冠
昭睿順聖皇后妻以宫女毛氏從征大理甞躍馬入
水捉戰艦一併擒甲士十餘人
上重賚壯其勇而惜其輕銳也自是命與丞相線真
出入而持護之及還　上欲大用以疾終檀州今贈
資善大夫臨汾郡公謚曰顯毅夫人毛氏系出延安
有婦道宗族以賢稱撫育孤㓜皆致成立賈氏復振
夫人之力居多享年六十有一贈臨汾郡夫人謚曰靖淑子男
三人女二人孟曰忽林赤仲曰買狗性沉厚寡言笑㓜事
𥙿宗皇帝官奉訓大夫典饍署令卒年四十有一季曰
寄㣘天資慷慨能睦諸親自㓜侍
安西王官至懷逺大將軍陜西屯田緫管府逹魯花赤
卒年三十有七孫二人長曰錫烈門官至掌饍局提點次曰
觀音奴女二人長侍　中宫旣笄願披鬄爲北丘尼賜號崇
教大師次曰邈罕適中書左丞相即律公第九子叅知
政事希逸顯考諱忽林赤資寛厚羙儀容善騎射中統
辛酉扈
上北廵道出釋壷土風霾晝晦歘有賊來犯遂射而扲
馬下上壯之至元𥘉襲祖父職佩金符提點尚食尚樂
二局兼領進納御膳生料夙夜在公克紹乃聀継授嘉議
大夫簽宣徽院兼尚膳監事出入禁闥三十餘年甞侍
清燕調羮御幄曽無覆餗之憂將命公朝毎抱有
終之戒悉心盡慮敬慎如一過則歸巳善則称人横逆之
來直受之而不校其雅重有量根於天性自然非矯揉
作爲而爲之也以其年月日以疾卒於位得年四十
有三訃聞
上哀悼竟日闔朝諸臣弔哭皆失聲下至庖丁宰士紼送長
號者無慮數百人自非推誠接物素服人心焉能感召
如是今贈榮禄大夫絳國公謚曰忠靖夫人忽八察
皇叔安西王與同乳哺聮貴氣冝室家德充於容行
踐於言爽朗而不掩其柔嚴恪而不失其和奉舅姑
則盡孝事夫長則罄節甞入監宫紀蒙賜珎玩甚厚
今封絳國夫人子男七人長曰完者不花昭信校尉
尚食尚藥局提點卒於官次曰也先不花蚤世曰脫
哥里不花嘉議大夫簽宣徽院事曰也相忽都魯中
奉大夫司農卿曰王六曰布延不花侍
皇太后于西宮曰忽都不花孫六人完者不花之子
一人曰乞里乞歹脫里不花之子三人曰也先怗水
兒曰逹理麻室利庶出曰班不王六之子一人曰撒
里忽都不花之子一人曰伴哥臣甞觀周禮天官而
下即膳夫庖人之軄豈人主尊嚴不厚其身無以護
養元氣根本惟其血氣和平志慮充溢而後使國脉
民命廼有所恃而發政施仁散爲天下之福令賈氏
五世嗣守世官同濟厥羙冝其子孫報施昌熾榮顯
有如是者銘曰
　賈氏五世　箕裘相承　蛇化蛟騰
　不變其形　大安季年　萬室南遷
　天道在北　公知其然　負鼎比上
　割烹擊鮮　旣現
睿莊　奉承周旋　乃眷乃頋
忠力于宣　神龍奮渊　儷景同飜
尚食尚藥
聖躬萬安　謹飾周宻　耆艾敦厖
　出入卧内　將事不遑　燕喜龍樓
饗獻朝堂　鼎鐺刀七　威儀鏘鏘
　養德養體　其道有光　一飯之勤
　其報彰彰　况乎
　萬乗　福賜可量　寵數優渥
　垂𥙿後昆　若若纍纍　爛其盈門
　有來遐祉　大集公身　八秩之壽
　五福之尊　一笑而逝　長逰帝閽
　迨夫嗣子　忠勇絶倫　秀而不實
　大用遂屯　于嗟麟趾　廼見振振
　於穆孝孫　有儀有藝　功歸衆人
　過則稱已　犯而不校　是又人所難尔
　調和鼎味　有相業履　其在内助
　彤管有煒
帝曰懋哉　德容嶷嶷　朕自邸潜
　深知所以　継續而行　丗濟斯羙
崇徳尚功　有例有体　曰祖曰禰
若孫若子　謚以顯號　公侯有偉
表之豐碑　漆園故里　臣拜稽首
　愼終如始　臣力方剛　圗報無巳
　　大元故大各路宣差李公神道碑銘并序
大元以神武戡定區夏長䇿逺馭控制撫御之方甚
悉故治無小大例建官臨護猶古監郡然而權威眎
前代爲有加維魏府盤城千里(爲/户)幾十萬其襟帶之
雄節鎮之重自昔號建國至署監緫者必勛閥丗胄
練逹時體通習漢事忠貞而有材望者膺選在梪撥
甫夷之後官府草剏之𥘉布宣　皇靈統攝羣属具
民瞻而勝保釐之任者鈐部李公其人也公諱益立
山其先係沙陁貴種唐亡子孫散落陜隴間遠祖曰
仲者與其伯避地遁五䑓山谷復以丗故徙酒泉郡
之沙州遂為湖西人顕祖府君㦄夏囯中省官兼判
樞宻院事皇考府君用級爵受肅州鈐部其後囙以
官称為號䘮乱譜亡遂逸名諱公昆弟四人独公少
負氣莭通儒釋洞曉音律以廕儤直宫省積劳調沙
州鈐部建
國朝運開乾維時公兄由肅州長奉使扵我
太祖聖武皇帝異其材辯因與舘接使察罕深相結
納情好既宻約輸欸内附天兵啚肅以射書事斍遇
害及丙戌冬師次燉煌公審天命之攸帰憤兄忠之
不果遂拔部曲詣軍門迎降
太祖以公首効忠赤特加褒命隷國王木荅里帳下
從征羌落每戦愾王所敵故所向克捷有功丁亥夏
師还乗破竹势命圉將忽都帖木兒偕公招諭沙州
守臣率衆偽降伏彂撃走之忽都馬踣追兵垂及公
下所乗授之得逸去乃麾左右􁃽戦却敵而还
王壮其勇召使前僗焉曰當危急際委巳以濟人汝
命固不靳邪對曰彼國之勲舊倘堕姦計有辱君命
以新附顕𬒳驅䇿效莭死事廼所甘心
太祖聞而嘉之仍諭曰卿勉宣忠力㑹當以好爵縻
汝明年戊子春從攻沙破之　帝怒不時下欲屠其
城泣請曰彼逆命者渠魁一二人民何與焉若悉阬
之恐堅未降者心且臣賤属咸　在願賜全宥
帝録其功忠許焉闔城賴以生既而命貳業陌赤行
其部断事官公不鄙夷其俗故裁遣終日無倦色人
服其詳明焉庚寅秋有詔檄諸部精兵忠朂之士西
征阿思部署公選鋒率轉閗而前斬艾不勝計進圍
城聚踰月不即克一夕公伺守陴者怠帥猛士潜登
其墉殺十餘卒即大呼曰城巳䧟矣諸軍進随阿思
乃潰䇿功居苐一擢千夫長自是勲名焜耀
朝廷有意大用矣歲甲辰詔選勛能佐行䑓扵燕上
以公克諧往焉時莭制所及二十餘道機務填委日
復一日公輔相聴断動合事宜政多便扵時者辛亥
春　朝廷稔公綜練國事復有顓面西土之寄以年
髙辝不拜
憲宗皇帝奨其舊臣䖏内地便之命錫金虎符充大
名路都達魯芲赤復賚白金御驃以宠其行魏自兵
後官府甫建群豪諸司錯迭長雄不相下致政令不
行事多齟齬公知其然無鉅細一以重典從事𥘉則
遻然既乃弭耳聴約束惟謹大綱既振扵是舉㢘能
拉奸暴扶良善恵􁓋寡凢政之不便民所欲而未得
者率立行而更張之至扵外而营幕連野内則使者
旁午咸畏公方剛莫敢侵分少有牟扵民一日釋菜
廟學頋禮殿䵝圯公喟然嘆曰澤宫風化所繫今若
爾何以興善心扵民乎即完治一新其亭傳長府皆
以次修舉衡漳歳霖潦泛溢爲民害甚侈公請於朝
跨河揵堤仍植槐㧕萬本苞固峻址捍禦崩嚙且充
歳時材爨之用迄今公私頼焉相有劇賊張黨結百
餘輩在所爲梗官不能鈐潜入境行刼公廉知窮其
根株窟穴撓捕無遺自是相魏之郊民安田里暮夜
絶桴鳴之警矣巳未春今
皇帝南伐駐驆濮苑起公從征旣而知公恙命尚毉診
視眷顧殊渥其年秋七月竟以疾薨於位春秋六十
有九公資嚴明不妄言笑清峭有機警以忠順上結
主知致出叅大政名聲極于時利澤施於世平居循
循爲善若不足惟恐一物之傷及束濕吏曹紏繩姦
謬不絲髮少貸虎符麟節長魏師者九年號令明肅
豪右屏息四境樂業隣藩悚其威望𥘉公行春近郊
見盛挾菓芳者公責之曰此天地秀實以養人多折
何爲乃扑教而去自是方苞體之物莫敢有暴殄者
其始焉以重典立威終之以惠愛及物類如此至元
戊寅葬公於大名縣臺頭里之新仟從卜食也夫人
田氏白氏祔焉三子長曰愛魯襲公丗爵至元四年
遷金齒等國安撫使㝷陞授雲南道宣慰使兼都元
帥今進拜中奉大夫叅知政事行雲南等路中書省
次羅合終大名路行軍萬户次小鈐部代兄民職孫
三人長教化孝友英發樂問學有藴藉至臨政精覈
矯矯有祖風今階正議大夫佩金虎符充大名路緫
𬋩府逹魯花赤兼新附軍萬户曰帖木兒敦武校尉
固鎮鐡官提舉曰萬奴簉中朝侍從官甞聞活千人
者後乃有封公沙州之請何啻千人哉今子孫䋲䋲
承世爵而継禄次豈非隂積致然耶旣㐮事之三年
嗣侯教化百拜以墓碑來請曰我祖捐舘巳來將二
紀于兹曽是表峙神道無顯刻以昭裔昧朝夕惴惴
有不遑息者幸憲使惠顧以畢厥志庶圗報遹追之
心有以招告存殁大獲慰焉某謝不敏禱愈懇以教
孝求忠之義固不得辝謹按所具善狀叙而銘之其
辭曰
　乾龍奮飛天北方　潜蛟乗時亦雲驤
　李公材武邦之良　拔身嚮明佐興王
　西傾崑崙掃河湟　有來群后何瀼瀼
　公從鈐校叅戎行　卒能建功出非常
　天威西収陳堂堂　凱歌歸來百戰埸
　龍泉精英百錬剛　試之剸繁尤允當
　行臺駐燕緫皇綱　上計委積如陵岡
　歛伏雄毅歸賛襄　於惟致君變時康
　我聽我理多捄匡　一日問望馳四方
　醻功便老國有章　付之方岳又汝長
　魏昔建國千里疆　德星出昴光煌煌
　憬彼羣属勢軒昂　正名定分我所遑
　拊摩瘡罷抑豪強　百廢具舉用乃張
　若傳有亭積有倉　里不桴警孰竊攘
　大賁禮殿開兩庠　春風絃歌齊魯郷
漬民于渊吾憫傷　躬督萬民揵隄防
　濁流不揚耕且桑　功餘保障歳屢穰
　始焉立威肅秋霜　終以惠鮮熈春陽
　民祝公壽福此邦　曾不少留我涕滂
　公雖遽徃有不亡　隂積陽報理乃彰
　子孫嗣封奕葉昌　髙牙大纛冝彯揚
　河流洋洋沙麓蒼　是爲元臣衣冠蔵
　惟德在民乆愈光　嗚呼此碑古甘棠
　　大元國故衛輝路監郡塔必公神道碑銘并序
皇元天縱神武戡定區夏禁網雖闊鈐制有方曰州
府曰司縣廼建官監治於上路則復設緫監一人其
位望之隆控壓之重若古方伯刺史在諸王分地許
持選掄委之顓任之乆比同封建嗣承丗爵校常調
爲重若天寵襲漢貂榮分虎節卓尓良碩之才允濟
承宣之羙其生也愛方召父其殁也思逺桐郷者繄
我衛輝路都監郡塔必公其人也公諱塔必迷失系
出瀚海大族王父府君諱押脫玉倫𥘉
太祖聖武皇帝龍飛朔漠合一諸部公扈翊開拓屢
樹勲伐授阿不罕部工匠緫管仍佩金符顯考府君
諱玉魯忽倫爲人膽勇善騎射早以丗胄爲内侍官
歳壬午
帝西征有獸扶拔潜嚙御驃■上怒合圍大蒐公蹙
獸至
帝前射而殪之■上喜甚錫百馬以旌異自是歴事
莊聖太后
憲宗皇帝以先朝勲舊爲御前緫執法毎大犒饗衣
盛服乗名馬麾纓杖肅官儀周行雲幕殊顯赫也
府君生四子公即冡嗣也公姿白晢羙髯而氣幹魁
偉膂力絶人長襲父秩出入禁闧親宻無間巳而有
言貴近納賂致殷者　上命捜索帳橐獨公衣𬒳外
廪粟數斛而巳由是廉慎爲上所知已未秋
憲輴西陟棄群臣而北明年庚申
世祖皇帝北還公倉皇東播迎謁中途上素聞其
賢爲頋恤之及　登極俾就宿衛至元三禩
詔以衛封　皇姪玉隆荅失爲采邑陞州而路遂輟
公來監治旣下車以衛壤𥚹狹路郊衝㑹使軺營帳
騷屑無時不力爲撫養遺黎保障一切恐靡然無復
綱紀僨瘠豚上如淇控北徼無所附麗公請於朝來
隷分辨主宰汔民勞爲多由是衛以三州五縣列河
朔劇鎮明年　諸王秃忽魯南征道出淇右供頓儲
偫至駭民聽公逺迓啓其故下教申嚴衆歛迹而過
輝營帳千屯分牧共西夏則避炎潞頂冬則迎燠山
陽踐食村落輘轢州縣有不勝其撓者蓋十年于兹
公落其機牙來就約束輝民殖園竹仰供賦稅監司
掩之入官少有犯民即破産抵　養民之道公
上奏力陳利害竟還民産劉　數夥徴甚
急雖破産莫克償公憫其　數不
虧爲申理之得免釋　惠孔
子廟兵後廢撤不復者五十載公首議修建解二驂
馬輟俸稍兩月以佐費旣迄工壯麗甲諸郡釋菜告
朔文物煌煌其蹶厥民彛思樂泮水貽謀後來有深
意存焉者六年入奏膚功上喜甚以
憲宗嬪賜之金玉鞶帶上駟雪鶻副焉七年河朔大
蝗衛獨不爲災識者謂德政所致其秋料民爲兵甲
衣需紬製之市闕民不易得公命以繒代
敕使以乏軍興不可曰脫有悞我則任之民頼省便
八年夏四月入覲得疾　上命皇姪阿速䚟同尚醫
來視以六月十有三日薨於上都寓舘得年三十有
九訃聞　上嗟惜者乆之遣使護䘮南歸葬汲縣西
郭清水之曲公姿剛毅嚴明事上忠奉毋孝平居寡
言笑凛不可犯及與僚吏共事有量知體通議論樂
從善無一毫自用之私要以愛養民力成就王事爲
亟知緫尹陳公祐之賢敬讓歡洽與其施設至事閧
興除人莫措手者即任其責不自頋惜晨起坐堂上
吏抱成牘鳬進公詢尹云何曰得即署及朝士貴種
譯語䦨翻辯論請索関不可支者不動聲色徐以數
語應之即聽决而去退食鈴閣下侍立不三數人門
庭肅然杜絶私謁當時政令修舉豪強歛迹賦役均
簡俗興禮譲河淇間民物雍熈風化大行皆由公處
之以公廉揵之以勤強鎮之以安静有以致也時移
事昜人亡政存三十年間人物有渺然之嘆論者謂
仁者當得其壽積善常與其報公位不滿徳夀未遐
齡天之報施果何如哉予曰不然賢者必有其後一
世之短百丗之長存焉天道可必至子孫而後定者
審矣夫人月匊氏姿淑婉亦瀚海名家後公十七年
卒祔安玄堂子一人即今嗣侯塔失帖木兒女四人
長夭次適輝長玉失乃次適汲尹也先不花次適工
匠府經歴小云失不花孫二人曰不顔帖木兒曰脫
忽帖木兒女孫一曰不顔的斤𥘉公薨嗣侯甫三歳
後二載太夫人挈之謁　皇姪阿速歹令舉頭視日
曰嘉肖其父仍撫背謂曰汝蚤成立當継先業旣冠
從叔父懷逺覲
丗祖皇帝詔侍湯液扈東征有勞績至元二十五年
命襲爵官懷逺大將軍材識明敏臨事善裁决止酒
十年讀書無倦秉志挺特有過人者祗遹先志儷蹤
時彦蔚然以賢師帥称佳聲載路逹於
天朝蒙賜府第一區賢王亦以錦衣玉帶白金爲賚
大德改號歳冬十一月以書幣走京師請於某曰孤
子無所肖似尚頼先人遺澤猥嗣爵位朝夕惴惴以
圗報爲亟惟是揄揚先羙昭示永乆庶幾少有慰焉
敢百拜以銘章爲請追惟先郡公交㝡乆知行巳爲
詳義有不得辭者謹按善狀系而銘之銘曰
　金天瀚海包元精　斗極通貫氣上蒸
　地靈人傑古所稱　篤生丗賢爲國楨
爰有
真人𧺫朔庭　風雲儷景争騫騰
　維公家丗開五城　執掌天憲昭儀形
　帝前盛服麾仗纓　雲幕萬士羅天星
　肅焉約束一氣凝　日華光動劒佩鏗
　渥洼神駿天池鵬　維藩采邑啓衛埛
　其徃視師汝則能　衛維小邦勢孤撑
　民屎事劇力莫勝　興滯𥙷罅湏力行
　繭絲保障事匪輕　今則致理宜合并
　與善知體政大經　兹焉吾分非自京
　坐鎮政有公而清　暴強歛跡民敉寕
　學校修舉禮讓興　吏畏民愛化大弘
　紫庭入秦報政成　賜金増秩循固應
　嬪以天御何寵筞　蝗不爲災嵗屢登
民沐膏澤如幪帡　願公福壽川方増
　一夕星殞瞠有聲　素旂南下風冥冥
　民失怗恃疇卑矜　昔歌且舞今涕零
臧孫有後事可徴　嗣侯善述德日馨
豐碑墮淚勒我銘　大書丗篤忠與貞
懷我風愛爲丗程　龜麟漠漠秋煙生
衞人户祝公之靈　桐郷丗祀何千齡
　　大元中奉大夫叅知政事稷山姚氏先德碑銘
至元改號之五載秋七月憲臺肇建于以配肅天德
用昭太微執法之象■詔平章政事塔察公爲御史
大夫其裏行十有二人就舉所知以充貟數某亦忝
簉力列始識姚矦君祥於肅政堂爲人蠭閎有膽氣
勇於必爲以功名自憙尋膺才選由本臺架閣授監
察御史朱衣白簡意躍如也時■朝廷方勵精圗治
思聞讜議振折骫骳倔彊之氣君祥一旦責與志合
義激于衷殆以與事閧者甞與柄臣庭辨得失摧姦
發伏見於聲色不少假借彼情露氣禠落其機牙
上爲動容嘉其峭直因目之爲巴兒思國語謂其不
畏強禦威猛猶虎然且喻之曰爾後有違
太祖聖訓及干朕之紀綱者許令直逹罄所願言由
是臺閣生風士論有埋輪都亭膽落金吾之目故四
仕風憲入長秋官再尹大府皆著能聲遂進拜中奉
大夫叅知政事因不自遑暇曰愚忠朴直効用何有
致茲貴顯追念先考讀書遯丗不一見於用潜德融
光流慶後人欲報之德昊蒼罔極有求銘太史光賁
泉穸霜露之感庶幾少慰遂以銘章來請自惟君與
不肖早以義交友愛之情寔深孔懷况乆要不忘其
敢以不敏辝謹按東雍之姚系出唐宰相文貞公遐
裔逺祖伯禄甞任絳州觀察判官卒葬属縣稷山之
南陽里子孫因占藉爲邑人今姚其氏者尚餘七十
家雖莫克昭穆要之同出一袒風聲氣習猶可識也
君祥大父以祖竁艱於溝合别起新仟於嘉禾之北
原父韓某生十有八值金季搶攘家業蕩盡孑然以
孤童子流寓代之鴈門鄉貢進士趙公愛其姿性温
克舘之為門倩其先素以方技行府君㓜傳家學或
勸售其術以資生事曰利者人所共趍其如不可何
毉重事人命死生繫焉今以餬口計措不精之術於
其間寕寒莩死義之所不敢爲也聞者爲歎息遂安
貧處分以闡庠爲業終身不昜非道一介不取與於
人單瓢屢空進修之志不少輟由是逺迩矜式以師
儒推重之及二子稍長甞庭訓曰聖賢千言萬語牖
人於善以要領而論不過忠孝兩端而巳汝䓁其勉
旃異時立身成人恐不外是壽五十有八以疾終于
代遺嘱天福䓁起宗顯親歸葬先壟爲切配趙氏治
家清嚴教子孫有法君祥𥘉拜御史戒之曰古稱公
尔忘私汝旣委質而臣當罄殫一心黽勉所事勿以
未亾人爲䘏俾吾追蹤陵母死之日猶生之年也君
祥亦請於憲府監察責當言路有犯無隠儻因事獲
譴乞不親累或以奏聞■上爲稱之曰巴兒思母子
雖生兹丗其義烈之言當於古人中求之命侍臣董
文忠傳■㫖翰林院特書其事光昭簡冊由是夫人
賢淑聞於時元貞元年十有二月晦考終牖下享年
八十有七生二子長曰天福即中奉君次曰天禄終
和衆縣簿男孫四人女孫二君祥之子曰祖舜終秘
書監著作郎曰和尚未名女二俱適華族天禄之子
燕山馿速不歹先是君祥緫尹平陽絳即属郡封樹
墳劵凢儀制之得爲者略皆備具及母夫人之䘮方
尹真定即棄官奔赴爰奉二親祔之玄瘞旣償先志
適展孝思維姚氏自文貞公巳來歴唐訖今餘五百
歳彯纓若綬代不乏人逮鴈門府君遭罹丗故家業
中㐮復能積德絫行躬不受祉遺之子孫中奉君承
丗德之清源浚之以蠲㓗而端其本采群言之枝葉
滋之以茂實而循其能冝乎起身韋布致位卿相爲
連爲率勵薄俗而振清標也是冝銘銘曰
　岷山導江　彂源濫觴　豫樟蔽空
　起於毫􁁬　士貴尚志　再丗而昌
　天道於赫　孰爲茫茫　東雍之姚
　系開鉅唐　盛衰靡常　善焉降祥
　繄鴈門君　源濬流長　不饗其報
　後祉曷量　生丈夫子　訓以義方
　一朝奮飛　大我門墻　峨峨豸冠
　振朝之綱　摧姦彂伏　耻後趙張
　嬰鱗上諌　屢皂其囊　精誠耿耿
　洞逹
　帝傍　以虎喻猛　奬其忠良
　游刃恢恢　槃錯莫當　外臺雄峻
　搏擊翺翔　羣狐闖穴　一鶚撗霜
　風動百城　孰爲暴強　遂叅大政
　庸極寵章　豈曰子能　先代之光
　追報無及　有事顯揚　豐碑掲嶪
　勒銘煌煌　惟孝移忠　惟忠孝彰
　孝継忠傳　大渢泱泱　子孫訓之
　昭示不忘
秋澗先生大全文集卷第五十二
碑
　大元故鄭州宣課長官盧公神道碑銘并序
至元己丑冬予提憲福唐識前政太中盧君沉厚謙
抑蓋卓卓有爲者及聞諸僚友間君自平江淛以來
治軍撫民俱有成効惜去之遽不暇欵接也後六年
予方紬書石室來謁曰天祥負釁深重嚮任囬甫拜
先壠不幸考妣相継奄逝今祥禫已終惟是告神明
傳未乆者不内翰是託其疇依幸惠頋無讓旣而持
善狀以墓碑來請廼勉爲論撰之公諱元姓盧氏丗
爲許之臨頴縣里仁郷人曽祖祖丗代邈名諱俱逸
樂耕稼以善行茈一方父諱某金季以勞治襄城簿
有聲妣李氏姿明慧知經史公垂髫教之讀書每以
言動不妄爲誡及長存誠尚義挺然有守不爲流俗
所移歳壬辰公避地鄭之管城及汴梁下民環鄭而
來者日以千數公知衆心去留未定即㑹而喻之曰
鄭土號稱沃壤䇿荒歳乆畒可數鍾今棄而不耕狃
遷避爲安其安果何在哉吾欲捐私廪助種食與汝
曹並耕而食一旦有成不猶愈餬其口於四方君等
其有意乎衆感而准命由是逺近孺慕歸依者衆生
聚煙火漸復平日之舊迄今鄭人户而祝之庚子辛
丑間
朝廷聞公信義多之乃曰智効一官用未可量也遂
舉充鄭六縣課稅長官數年間事辦而民安不知有
壟断也其寛和如此旣而嘆曰放利而行不容無怨
况非素志遂投牒而去優游田間處身事外有教子
讀書立門户盡地利厚蓋蔵而已歳時伏臘擊鮮具
釀與親戚父老寕止燕衎樂于胥也先是治苐郡城
中然未甞乆處杖屨所安多在里仁别業辛卯冬一
夕與隣里辝訣曰相親乆幸各自重遂命駕入城衆
訝其遽如許也巳而果微恙召諸子若孫告之曰昔
吾翁媪兵燼餘營理生産五十年間勤苦備甞方致
苟完今壽踰八秩嗣子致位通顯吾何修而然是皆
祖禰積德勤力所致苐官無髙庳廉慎能安家無肥
瘠共儉可保吾平生行巳汝曹猶及見之諸孫温飫
不知囏難所自讀書力田愼勿偏廢如是則盧氏其
未央也言終而逝饗年八十有二夫人薛氏抵嚴貞
順母道有光夫婦相處五紀公之意不毫髮少失後
一閏無疾而終四子長天祥大中大夫福建閩海道
提刑按察使次天驎未仕天祐忠翊校尉行軍緫把
戰占城殁皆薛出天瑞晋江縣尹前公卒一女適曹
氏子孫七人從善從禮從順從道從正從德從謙從
禮襲父天祐聀忠顯校尉行軍千户餘皆㓜孫女九
人四適士族餘在室曽孫一人曰允孫曽女孫一人
尚㓜某年月日天祥等奉公柩葬大陵先塋某穴夫
人薛氏祔焉公爲人魁梧重然諾寡言笑言則爲衆
信服處身治家不侈不陋理恒業課僮僕各得其宜
故能上下戮力農事修整子孫朝夕問謁肅若官府
雖搶攘際姻親郷曲頼其依藉與平時無異𥘉江左
平公南遊㐮漢遇俘者疾病顛頓道涂間憫焉遂罄
行槖中物贖而良之者甚衆至於行髙恩積在人又
似夫漢樊重之行事也是可銘銘曰
天禀中厚百焉可爲事以誠應其將孰違暨暨盧氏
家頴之涯三丗在野篤爲農師頋此大本我控我持
迨乎府君一誠是思積而能散識符事幾大梁既下
流氓四馳環鄭而來莫知所依一語還定衆　若歸
畇畇鄭圃澹澹冲陂煙火相望雞犬垣籬繄鄭有存
曰僑曰皮尸而祝之非公其誰豈惟義豪善人幾希
逹而拜官非吾所期解紱南轅幅巾杖藜秩我東作
西成可知崇彼禮節張吾四維嗚歌有子㓜之樂營
産盡吾樊之規流惠閭里賑乏宗支人以爲君子冨
於此見智人所推取諸理化政將同施婆娑故里壽
髙期頥子孫簮紱何若若兮纍纍臨終朗朗二者勿
遺蓋耕稼乃種德之本教子隆起家之基古人取必
於身後公獨饗福於平時狼陂奫淪大陵崔巍異時
瞻豐碑於木抄其有感於斯者知無媿辝噫
　　金故朝請大夫泌陽縣令趙公神道碑銘并序
金自南渡後封壤日蹙軍國調度百色所湏悉取辦
民間然迄於亡而不知困其良法善經維持而有力
者多農司辟令是歸若乃䇿名俊造列官令宰終其
職而不負所舉者趙公其一也公諱鵬字搏霄蒲之
河東人㓜君舉業弱冠有聲埸屋間擢貞祐三年詞
賦進士第父元善聲韻算學丗以農致冨及公第諸
負債者悉折劵以貰曰吾所得巳多尚何貪爲其知
止如此公釋褐主芮城簿秩滿令闕縣請留公行臺
廉其能俾攝縣務旣而調同州澄城令民安公教政
方著左曹請赴入𥙷尚書省掾未幾用薦者辟授泌
陽縣令泌邊邑也户繁俗剽薄多不地著號稱難理
公下車設教條督游墮行視田里相民利病而興除
之見其土腴而桑鮮及知玉池沲坡等陂民甞資以
蒔稻歳穫千萬鍾年深堤堰圯漏貪取恣引彊者有
餘弱者不足田有涸而生埃者致相訟竟歳公審其
若是令口水爲利殊博旱乾有藉焉正患潤餘而用
不均又曰設使菽粟如流寒無袴𥜗將奚以卒歳乃
揵圯苴漏瀦漶散理溝洫復作斗門提閼十數處量
田疇爲可溉約束又置皷畜犬於田畔以警其姦竊
自是紛争息民無所私及課植桑歳至三十萬株縣
以之致冨焉公曰旣殷而教聖人之大經於是謹庠
序表善惡以敦其禮讓有射生張青者闖踐兩徼頗
横恣不法民嫉之公廉知攝至庭嚴加教戒就給田
牛昜籍農伍許以自新曰今而後姦枿少萌吾將不
汝貸青悔愧自歛迄終更不復爲非其興利昜俗先
教後罰殆召父之治南陽也農司覈實以其績上聞
至有州縣得人之諭㝷遷豐衍庫使京城変人饑至
相啖同僚欲私帑物以昜斗食公曰我主吏死則吾
分可切君蔵以偷生耶其人慚而止北渡後流寓淇
南貧無爲資時當路有知公之賢欲以一縣相屈者
公聞之曰余方以儉素自守其可榮以仕乎竟不應
遂教諸生爲業識者多之以甲寅歳夏六月二十九
日觀漲西城歸憇坐礎言笑而逝春秋七十有三積
官至朝請大夫至元戊寅歳改葬公郡城東郭顯應
祠雨百許歩郡君邢氏祔焉公凢五娶楊氏生子庭
掌爲郡學官文某適同年何氏子耶氏生女華仙適
齊氏次雷氏令狐氏再娶閿郷邢氏生四子一女男
曰康曰廣廣傳家學甞任筦庫以廉能称曰應曰廉
讀書通醫術女舜英適陳嘉謀孫七人良弼遂良濟
民從龍顯祖時敏克謙先生資雅厚長身白晢與人
接未甞出一妄言衣冠顔貌望之知爲一醇儒也所
交皆一時才傑如石御史子堅李右司欽叔暨其弟
欽用欽若楊都運換然王華隂元禮何學博與之甞
觀河華風土秀潤雄碩不隨時髙下先生挺生其間
清明之所萃鍾英彦之所霑浹宜其角逐文埸而擢
名進士楊歴中外而称材大夫所居民冨所去見思
廪廪然有德譲君子之風詞賦爲平生顓門之學其
經指授者皆有所成就某年方志學受業門下今老
矣凢兩入翰林三貳憲府粗有所聞於時先生之教
有力焉子廣來請銘曰是某之責也其敢以不敏辭
銘曰
於休先生　德讓君子　力擢巍科
聲馳膴仕　二宰劇縣　政平訟理
　敬謹　開田里　先罰後
　令行禁止　異績殊聞　驚目駭耳
　一非不能　未免有巳　鄒論爲邦
　厥有深㫖　樹畜耕耘　王道伊始
　史傳漢循　龔黃信臣　奮髯扺几
　莫之與倫　諒公平生　有得於此
　至今遺黎　歌詠餘羙　天歩改玉
　士或昜節　布衣歸來　教授爲業
　斗食苟生　寕飢不屑　銘無愧辝
　劖此麟碣　是爲亡社大夫之墓
　其光有曄
　　大元故奉訓大夫尚書禮部郎中致仕丁公
　　墓碑銘并序
金制大定聞限以三品至五品軄事官承廕子孫内
班供奉或省署儤直者同吏貟許試六曹令史中其
選驗班秩崇庳而収𥙷焉謂之班祗出身于以抑任
子苟進之風且勵多士特逹者之志在當時號稱入
流羙科如吾奉訓丁公卓然以材術拔出倫類表見
一時可謂篤志君子其敢以門資待之乎公諱居實
字仲華髙祖孝温仕金朝官金紫光禄大夫臨海軍
節度使遂丗家錦州曽祖與宣武將軍終興化簿大
父從吉明威將軍宜陽令考鐘太康稅使累官至宣
武將軍公少孤稍長力學不倦毎以藉廕入雜流爲
慊遂去習城旦書用明威資中正大四年部掾甲首
例𥙷尚書吏部令史南播後封瓖蹙貟多闕鮮中外
官守代攙滯公詳酌格例若不顓泥而銓調以方至
事行而人服其當因建言曲阜令孔氏丗継終其身
有不便者請優以兩考調佗任擢族中賢者嗣秩乃
尓則聖人之後材能軰出不致沉欝朝議從之未幾
擢權尚書省令史明惠太后崩暨國信出使皆以材
選從事爼豆縉紳間称其敏逹積前後勞官昭信校
尉勲雲騎尉金亡流寓天德黒水間
國朝方事江淮緫廪餉于衛漕長宗矦亨奏公充軍
儲經歴官収德望也公籌㑹漕計雖内輸外饋應期
取辦顓以抒民力爲心俾人忘飛輓之勞士有足食
之樂公力爲居多迨中統建元開府史公宣撫河外
方圗任舊人以副閫寄故首薦公諮議幕府事公竭
誠殫慮思盡心所行簿書外典憲獄情亢所明慎𥘉
許民得千户印章於􁥬間以窶甚冒稱偏禆獲戾投
欵而南以徼賞格既而潜來事露有司抵之極刑公
曰不可原其情非逆不過以譎圗賄尔竟從减死論
故制辝有處心純正用事詳明熟識國興之諭其爲
朝壄推重如是四年復應左丞闊公辟署大名宣慰
司幕官適青齊用兵調度星火急公晝夜措畫責分
而事辦有宿盗抵法上官主以劓刑决之公力辯曰
時方関動肉刑乆廢行之恐衆情疑駭且復累公遂
處以常法一邊將以􁎲叛獲奴從欲殺之公請讞於
朝左轄公曰從逆者坐死尚何疑公曰彼固有罪爲
士師則可以僇之况奴爲主脅寕知得巳乎上之囚
果縱釋後來謝公拒絶不見曰嚮非汝私論國典也
其清眘強幹至爲子清公賞識且以大用許之五年
朝廷大明黜陟調中外官銓法曠乆後生晚進有愕
然手不易措者以掌固起公遂授吏部貟外郎所謂
吏勲緫格貼簿之類指授大略然後以今酌古裁為
新格粲如也庳秩崇資陞降注擬多適其宜以能陞
奉訓大夫尚書礼部郎中㝷以年及請老諸相謂公
齒力健未宐失此老成人請益堅得告沾沾而喜曰
自今方爲一事了人也其含章有終爲可見矣時致
仕例未行俗且以奔競患失爲風聞公勇退若尓識
者莫不歎羡翰林諸公至餞以歌詩羙之公氣貌魁
偉資頴悟廉直精敏過人挺身正路動以撿押自律
與人交雖小信不忒及談典故論法家令人聽之娓
娓忘倦故至元已來刪定儀制公毎預其庭議焉甞
有以瓜菓爲獻者謝去之曰此固微物第生平未省
一介妄取諸人其自克治多類此疇謂阿私可得而
浼邪中年後勑断家事母復関白以書史自娯喜讀
司馬公通鑑日手書爲課曰一録則勝數過矣五載
間寒暑不輟遂成全帙故晩節識益明志益篤然於
丗猶有末忘者十三年夏余攷試在汴尚憶公危坐
一榻吐論猶健間及丗道理有所臲􁀜慨然義形于
色因泣下沾襟余訝其遽如許也明年秋八月遘疾
卒于家春秋七十有五夫人趙氏金太中大夫太常
卿文簡公之女孫泗州防判經之女正内主饋壼儀
有煒生四子皆讀書公資之殊力長曰誠克家不仕
曰詢有文學淇州教官曰訓通吏事任江州某軄曰
諒能以孝移理于官而義襟靄如甞爲河南宣慰司
提領按牘官(又/不)負公之所鍾愛云孫男女如于公殁
後八年子詢諒來謁余跽而請曰維憲使與先君丗
契厚從游且乆知行已爲㝡詳今墓石未銘敢百拜
属筆庶假寵後人以垂不泯幸先生母譲因弟其善
狀而表之以銘銘曰
　士志弘毅　奚間隆汚　譬彼玉瑩
　丹青不渝　顯允丁公　志弘氣愉
　脫落門閥　奮飛亨衢　貞我憲度
　勵夫廉隅　擢居省署　以才以譽
　契囊佩玉　氣皃舒徐　表見一時
　聲光兩都　開物成務　綽然有餘
　其出其處　與時盈虚　解紱歸來
　詩書自娯　人曰吏師　我曰通儒
　淺之爲失　昧於卷舒　公卿之門
　形勢之涂　老不知巳　伺候奔趍
　衆眎爲常　曽何異於　我獨翩翩
　勇退自如　以此較彼　孰賢孰愚
　豈惟知止而近不殆古所謂賢哉二大夫者公其
　庶乎我銘表德過者嗟吁
　　故武節將軍侍衛親軍千户董侯夫人碑銘(有序)
故武節将軍董矦死事后十有九年當癸巳秋八月
庚戌夫人凌其氏卒於槀苐之正寢用次月九日嗣
子守仁手開玄堂祔安武節匶左禮也重念母氏德
全㤙至以守仁蚤備戎行省定歲有時不幸罹兹大
故例同丗俗附見於表誌之末何以慰凱風寒泉之
思惟是鑱銘别石嫓峙神隧用昭懿德越厥心是恔
内翰與叔祖契欵尚恵顧使卒微志豈唯守仁等幸
亦母氏之永光也敢百拜爲請譲不容巳謹叙而誶
之夫人號淑媛系艧澤大家父松崗先生諱軸母元
氏先生資剛正有文行甞提舉真定八州學校夫人
㓜聦慧即教之知書既笄容止幽閑組繡剪製巧者
餘思班經女誡皆通曉大義故金紫光禄大夫忠獻
董公聞其賢淑求配長嗣士元維董氏勛閥大族丗
稱有家法者夫人出儒素一旦起家若固有之即能
事公姑奉祭祀不爽婦軄小大說懌化行閨壼間穆
如也太夫人早棄養忠憲公洎武節扈從出帥無虚
歳門内事如麻一諉之主治居無幾何内外齊肅始
一官府然審詳而不傷其婉嚴恪而不害其和以致
家道昌冝豐儉中禮若廼終之以温恵浹之以恭順
四十年間奉承内助夫人之力㞐多夫人甞以賜幣
爲武節作服衣之入侍
上目其製精適冝且㓕手迹顧左右曰董某妻必女
紅之善者或歸語其堂多悚而効之者由是夫人賢
淑聞于時及武節之喪哀毀幾絶者再比之奉轊安
窆植碑表烈以終大禮其勤悴至矣加以鞠育諸孤
朝趨學於外夕朂志於内至祝香空際願克孝而忠
若冨與貴非所敢希至於時祀雖㓜子童孫抱持起
拜使習見熟其當然於嬰孩示教又如此故歳時拜
慶瑶環瑜珥停鸞峙鵠玉雪照㬇樂融怡也至元三
十年夫人竟以勤劬致疾既革子守仁越千里來省
正容而謂曰宿衛事重何以我爲業來吾且逝矣比
属纊立諸子戒之董氏一門世篤忠貞汝軰當効死
報國母貽尓祖禰羞能然吾目瞑無憾矣言畢而終
享年六十有一生子男四人長早世次即守仁守礼
守謙守仁姿清峻射聲有父風勤於問學恪於官守
初以羽林孤兒襲爵㝷有功陞宣武將軍簽右衛指
揮司事餘未仕皆謹愿克家子女四人俱適名族武
莭有次室曰張氏夫人礼遇殊厚生男女各一教育
嫁娶不異(巳/出)女媵四及所生女一遺命劵而良之其
逮下罔嫉有芣苢小星之惠若夫人者在家爲淑嬺
既嫁爲哲婦老而称賢母以行以法宜有銘銘曰
夫婦之道人倫是維内治克雍尤婦之冝毓德由素
承家有基懿懿夫人两全德儀譬彼蘭苢曄曄猗猗
植根得所馨華日滋求佳耦而得英配融篤實而發
光輝主祀孔嘉供養無違以孝以敬心焉與持志閔
天勞而勸義豈特奉几而齊眉庭生玉樹秀擢連枝
惟天姿而與教冝並悌而孝思孰云施而匪報繄美
惡人两遺雖壽齡兮佀靳儘五福兮熈熈煒我彤管
刻銘在碑香生七誡聲聞禁闈羗千秋兮百代與班
氏兮同歸
　㤗安州長清縣朱氏丗系碑銘并序
大元以威德撫有方夏當其摧強暴剪妖孽而収廓
清之功者莫不資心膂瓜牙之士以宣其力三齊諸
軍號稱果銳就偏禆中論之長清朱氏蓋其一也朱
氏丗爲黃山里中人逺祖諱寳寳生珍珍生鎮皆力
穡致冨積而能散以孝謹聞鎮之配馬氏生五子曰
在曰楫曰存曰林曰和洎女弟三人皆適里族而楫
與存獨慷慨超昆季間既長並善騎射膽略過人平
居恂恂殆無能爲者至於臨事果遇敵勇自眎無前
貞祐𥘉金棄燕南渡所在豪強乗亂而起一僨一興
迭爲雄長人昧夫依於楫與弟存廼集郷義年少團
大望山以自保聞東平武恵嚴公倡率義師壁青崖
山伏俟　國兵攸歸楫慕義徃見之遂假楫兵馬都
緫領歳庚寅武惠挈所部歸　太師(國/王)王丞　制封
拜徼衆力爲用時楫以功從公請授懷逺大將軍同
知濟南府事甲申略地而西次冠氏與宋將彭義斌
遌䧟陣中戰殁母弟存奉欍葬黃山原之先塋禮也
存遂襲兄軄以信武將軍俾領軍務俄鄆州失守翼
武恵復東平就取徐邳乙未嘬鋒棗陽踣之進攻黃
光尅焉積勞遷廣威將軍継升昭勇大將軍辛丑歳
軍府第功以最開　賜金符充東平路行軍千户迨
巳酉春竟以攻戰得勞疾卒夫人李氏系同郡大家
其次室曰呉氏王氏劉氏傳氏生男子五人克正克
紹克脩克恭克順克正即夫人呉氏出既嗣昭勇軍
務仍佩金符改授東平路長清縣行軍千户方荐歳
南伐所在戰有之如壬子攻虎頭関以先登得功主
將遥見之召使前免胄識面以鏐匜犒之戊午秋
國兵大集釣魚山詔東師掣肘淮海宣武以騎將徇
召伯􁞒之復有白金之賜已末冬　王師渡江取
鄂分率拔都穴城以入不甲解者四十晝夜中統三
年破歴下城諸校以圍柵功例有銀盌紵𫀆之賚宣
武預焉至元十一年掀荆山鍋河等戍十二年提漢
甲從元帥孛羅懽掇連海清口淮安寳應水陸相聖
殊力故明年秋復掠髙郵西遇賊一戰而纎行樞録
勞　上聞授武節將軍又准辟兼行省都鎮撫十四
年隨右相别里迷失入覲進宣武將軍管軍緫管仍
宿杭以鎮明年處劇賊陳夀浮雲張三八等刼鎮縣
殺守吏勢甚張比摛獮馘渠首二十餘級隨以䝉古
漢歩七百人収温之五寨以能升本軍萬户十七年
庚辰督造下瀬戈舩竹頭木梯積羡增四十餘艘用
是得勞憊疾輿歸卒黄山墅之正寢其壯而事者以
宣武自結髮從軍幾三十年小大戰百餘合忠勇奮
發亦可謂無負名之與爵矣夫人張氏系同縣丗家
姿貞嚴齊家有法與宣武合德生子故女三人啟以
丗叙宣授武略將軍本翼管軍千户就佩　父金
守戍臨安継　宣慰忽都虎駕海徑占臘占終
朝廷恤其師復伏　類　歳良之
寕海部群盗嘯兇者　潭
巴山月雙二谿同茶把　所也武略獨
首九十餘級扲介胄者　艦者五戰遂平明州
冬暴卒於明州之軍舎為人倜儻好施謙撝有祖懐
公勤凛父風天不假壽■止於斯悲夫(明/年)夏四月夫
人劉氏自慶元護靈轊而歸以從　亦以哀悴致
疾終孤子昭先就安祔公蔵昭先二女長適幾管兀
顔次歸今武衛親軍副都指揮使張瑾■任適■德
起身戯下義激於衷㝡不忘其故者於是接挈
今授昭信校尉管軍千户俾嗣其丗業葬之載月殘
紹介其舅持翰林修撰傳夣㢸善狀百拜來丐銘榮
甞讀西漢游俠傳魯人尚儒惟朱家以俠聞長清在
漢濟北地面控㤗岱挾右滄海與魯封犬牙相入今
朱氏丗為長清黃山里人家故饒財急難憙施丗不
乏人豈朱家之逺裔乎且戎閫為國之正臣豪俠廼
郷土武断其豁逹匿智雖習俗使然彼風聲氣㮣尚
桓而趨事也如是非來之逺積之厚其流胡能若尔
而渊者虖仍系之以銘銘曰
天生五材闕一胡可孰能去兵芟夷繁夥繄朱氏先
其來么麽三丗在田睯而罔墮加以孝友勤儉克荷
﨣﨣懷宣拳勇強果尚桓朂義志不屑瑣諸父而下
廼暨仍孫例生炳彪負嵎而賁風塵與㑹雲􁆔解屯
撫定齊魯于桑于耘蕩一江呉席卷䲔吞㑹歸一原
張本楫存三丗為將道家所忌唯殺不嗜能永厥丗
偉曺恵武仁而且智臨陣愾敵䖍劉鏺刈居當平時
蟻封謹避儻存是心絫將何害萬骼雖脂功成而㤗
於戯朱氏我銘韋佩匪惟光昭惟以是誡
　　絳州重修夫子廟碑
絳為州甚劇其地蓄河山之潤緫六縣以三萬户為
河東冠俗剛儉尚氣義奄焉有三晉餘習州治民廬
髙下覆壓蟠蜛枕跨崗陵是依獨
夫子廟學㨿城之東北隅爽朗夷衍奠澤宫甚冝而
素汾北來盤折容與帶郡城而西望之一泮水然廢
撤既乆莽為榛墟逮州將艧澤郭公來始圗興復遂
起■大成殿泮宫門各三楹甫朽棧而公卒漠然狼
藉者蓋三年于兹噫將有待而然邪至元九年秋奉
議馬公來尹斯郡既謁告頋瞻咨嗟憫夫垂成之功
日就陊剥乃以完故益新為任於是完正殿壯臺門
創兩序凢就屋五十餘楹層棟軒翥墀陛整削松桷
有舄碩碩其庭中設素王像以顔孟十哲配侍左右
東西兩廡繪六十二子及大儒二十有四衮冕哻裳
峨峨奉璋奎壁輝映煥焉有光廟既成適選舉令下
士子來歸洋洋滿庠既而衆議以州之治化及民者
非一其大者著者可無聞於后來謁文於余因勉為
撰述且寓夫予之所感焉嗚呼三代之治道莫先於
教學無重於育材材弗育則用乏其人民失化則不
明乎善善不明則民入於僻民蕩於僻則幾何不為
禽犢也哀哉欲求吏之良政之善胡可得已若夫天
地緼絪山川開闔蟠精粹靈非有今昔醇醨之間人
之秉彛具存天之生材不乏然氣之不充俗之不羙
者特以教之無素養之未至耳今
國家崇聖道開化源建辟廱於京師立學師於鄉遂
顓本業者復其身鳴一藝者無不庸是則大易人文
之化菁莪樂育之方靡不備至奈何吏治者鮮推其
本以簿書獄訟是務爲士者不思根極聖道以大學
自任區區從事於章句之末是不副上之所求所望
焉而曰道不明秦無人也宜矣尹蚤以學術侍彤庭
歴臺閣熟其然故下車之𥘉首事學校作新土民耳
目至成就若尓可謂能也巳尹諱某世郡人既書其
興建本末而繫之以詩其辝曰
厥𥘉生民秉彛昭融物慾外遷良心蔽蒙於鑠元聖
乃大有覺何効何則而先乎學于嗟叔丗降及漢唐
道統湮微絺文繪章士騖空言吏昧厥治朝夕孜孜
匪不摩勵科學異端簿書期㑹愚者不及淪於自棄
聖不丗出發越道源粃糠虚文浩浩其天廟宫之建
序庠是宣穆穆睿思意茲在焉而吏而士尚克勉旃
盤盤閟宫完故益新馬公之功本旣立矣道由生矣
眎爲餼羊乃予之恥
秋澗先生大全文集卷第五十二
秋澗先生大全文集卷第五十三
　絳州曲沃縣新修宣聖廟碑
曲沃縣學舊矣始完於宋嘉祐𥘉盛於金㤗和閤貞
祐之兵蕩焉無餘前政苟訿𥘉不遑䘏園𬞞興感薪
刈其下者幾五十祀逮至元己已邑尹石秣公慨然
以圗復爲事工垂􁀌而去尹侯簿賈天衢相與頋歎
曰蕭武弁能是烏可不卒其羙然澤宫故地庳陋湫
隘不足奠安神觀聳邦民瞻相治城西北陬勢夷且
爽遂増崇前規而敞其禮殿焉既落成董事者許良
等感蕭君經始之勤今政賛終之善來謁文將刻石
廟庭俾簉名於孫曺諸賢之列用垂示來哲竊不自
揆敢以聖道之隆汚廟學之本末互陳而歷告之三
代之丗家有墪黨有庠術有序國有學以師以令肄
俊造其中時書歳考小大有成然後賔而興之其典
則六德六行其藝則禮樂射御書數然不可不知其
所自故守學釋菜奠幣於先聖先師示不忘本也彼
朝夕見聞無非智仁聖義忠和孝友睦婣任䘏之方
凡邪說詖行放蕩僻異之術非可輔丗教明人倫者
率屏絶不容髮其間故三代道出一致有學而無廟
周衰王者迹熄生民不𬒳庠序之教天理茫昧心䘮
厥守異端百家之說乗隙並騖不無厖雜壅底之蔽
此太史公讀功令未甞不廢書而嘆也及漢興學館
林如鴻儒継作師傳業受學古蒞官守其說而不易
故謀王軆断國論一以經旨爲據于時公卿大夫士
吏文學氣節雲蒸霧散彬彬然幾三代之風何其盛
哉此無佗聖道明而百家自息也逮魏晉隋唐以來
慕髙尚者以虚無爲宗干利禄者以科舉爲業其視
窮理正心修己治人之道懵不知爲何事時則三物
之教弗明于上先王之澤不及乎下單爲廟祀尊孔
氏而王之三代教育之實泯泯掃地矣所謂有廟而
無學間有卓越特逹之士出芟夷浮學羽翼聖道爲
任然莫能極起其弊而全濟其溺者何哉盖道之隆
汚學之盛衰一繫夫王政好尚而爲之有無也嗚呼
三代吾不得而見之得見兩漢斯可矣今
國家昭至德建民極勸學敦農崇化厲賢凡可以風
四方而開太平之基者靡不興舉故經明行修之士
徃徃賔興
天府擢位卿相以心正意誠國治天下平之道巳甞佐
天子而理百官矣士之不志於古則巳苟志於古舎
斯時之易將何所求所待焉曲沃自昔以劇稱土腴
物阜爲終諸縣甲俗剛僉力穡尚氣義憂深思逺奄
焉有唐晉餘烈尤不可後者教也本既立矣道由生
矣師帥者能仰體
上之所嚮以明倫實教作新士民耳目俾知所以學
異時人材輩出斌斌然追两漢之風孰謂不張本於
斯邪不然釣来華名爲餼牽告朔之所吾不知其可
也銘曰
維晉曲沃以劇称絳山左戒汾右傾山川開闔氣上
蒸風俗勤儉餘剛稜邑居萬家業有恒既冨而教廼
丗程嗚呼庠序教所生石君作尹追良能奉宣德化
根以誡
清廟起廢功勃興心計百至經載營惜哉垂搆任遽
更後人継之卒有成方華古礎排巨楹文禳藻棟浮
雲縈相前增崇尤克承教基鋪敦道日弘春風隠耳
絃歌聲始謀賛終匪自矜吏民懷感思以銘我詩刻
石碑廟庭
　　平陽府臨汾縣重修后土廟碑
平陽府治之西有郷曰晉源帶汾河表姑射林墟􁈊
比泉流交貫無寸壤閑曠山霏夕景杳藹如畫故河
東称膏腴勝㮣之地于斯爲最風俗率勤儉盡地利
属旄纛儀衛之數金碧絢爛森布左右莫不畢備遊
人過客載瞻載儀溪山草木亦爲動色凢費泉幣僅
萬疋既落成某人等以禮幣求文於予將以幽賛神
明紀夫廟貌興衰之自謹按汾隂后土祠乃魏鄈丘
之制其典秩華縟肇於漢武元鼎行幸之𥘉千載而
下令人歌秋風之辝詠汾隂之曲想夫泛樓舡濟汾
河干乗萬騎威靈震赫回旌跓蹕躬祀睢土祈糓報
功於是乎在故歴代因仍以爲聲明盛事矌古當然
之典是則崇奉者
國家之事非齊民所得擬也以理䆒之神睢者即有
國之大社而社者自天子至於郷遂皆得置而通祀
苐禮文制節有隆殺之異尓况土爲神廣大博厚無
所徃而不在又汾隂在晉爲属邑以兹爲離宫異館
神游羙報之所其誰曰不然嗚呼三代巳降教化衰
而禮樂廢禮樂廢而祀典亡林林緫緫之民物則既
戕心惑所嚮有射利徼福而巳故祀非其類僥倖於
萬一者胡可勝數今兾方之民獨能敦本返始奉所
當祀俾歴丗相承之俗敬恭誠㓗永永是尊以荅髙
廪無疆之休較夫滛祀野祭者可謂知所嚮矣乃爲
作送迎神辭春祈秋報歌以祀云其辭曰
汾流兮容與林葩兮綉組𬒳汾兮一曲坎坎兮擊皷
薦瓊芳奠桂醑俟神來欣樂胥芳菲葬兮滿堂偃金
枝兮翠羽報神德兮德何溥
　　　右迎神
淡林扄兮山煙乗回風兮雲軿神欲旋兮何邁奄上
征兮朝元衆紛舞兮羅拜欲神留兮無言望極浦兮
渺渺愁予目兮姢姢神篤我祐兮歳有季
　　　右送神
　　解州聞喜縣重修廟學碑銘
堯舜用道以治天下孔子任道以垂萬丗其所以明
倫建極論政造士迩說逺懷者不外夫術有序國有
學而巳後之君人者思欲化隆唐虞坐収牖易之道
舎夫子之教將安法歟我
國家尊師重道明德新民風動海寓爰自京師逹於
郡邑郷遂率建教官勉士以德趨民於學其比隆致
治之意固云極矣而承宣鼓舞寔守令之軄是則道
生之本教始之基其可後而聞喜在秦曰左邑桐郷
逮漢元鼎間始昜仐名其爲縣􁏳董澤奠鳴條雄盤
逺帶風土夷沃通晉走蒲古爲咽㑹名卿碩德代不
乏人顧山川之氣鍾靈萃秀必自人文德化薫陶涵
浸者爾縣廟學舊矣枕城之艮隅地勢穹霳如神龜
負圖背露渊水蒼官薈欎環列庭戺秋煙古色望之
儼然皆數百年物也按廟碑由宋迄金宰是邑者增
崇非一故制度宏麗甲於諸縣遷革巳来神棲碑屋
幸脫煨燼然歳年綿邈人迹罕至浸滛于壤藂草棘
而宅狐狸蓋有年于兹至元已巳從仕郎張君來尹
是縣首以營治爲任既而監縣事脫台簿司天禄佐
史劉瑞争出廪料資所費而濟厥媺如榱棟桷櫨之
傾腐者瓴甋階陛之缺裂者舉昜而新之復起講肄
之堂齋廬之位至於神門庖庫畦圃游息之所莫不
畢備用十年春二月釋菜禮告成厥功百年偉觀頓
還于舊粤明年春史劉瑞介汾西前尹王延年持温
國文正公學記踵門而請曰不腆敝邑猥致力於郷
校功甫僝而尹適去烏可俾上官之譱藐焉無聞於
後以軄以分瑞也寔任其責擬掲諸麗石以告來哲
不肖素陋於文以懇請堅切辝不能巳敢勉為書之
又竊喜幸得列名於司馬公之下風固所願也尹晉
州臨汾人諱仲祥資明良果於從政故其為善卓卓
有成也如是較夫從事於簿書期㑹之末者不曰有
志於本知教之所基者歟誠可歌也巳其辝曰
維漢聞喜古桐郷東浸董澤南條崗千年喬木炑煙
蒼　廟宫盤盤枕艮方平時絃誦溢雨庠代不乏賢
古明良如儉顯魏度相唐風雲感㑹龍虎驤至今德
業何昭彰神居雖存地土荒蒿萊没人狐兎蔵風雨
穿漏摧棟梁張君下車心慨傷首以營治如弗遑同
寮見義為賛㐮咨嗟吾道百孔瘡頓還舊觀蔚有光
齋廬有室講有堂我南走蒲過此邦親覩盛事思彷
徨吾儒有例善則掦作詩豈惟示不忘士民嚮化此
本張嗚呼廟碑古甘棠
　　衛州胙城縣靈虚觀碑
胙之為邑乆矣昔周以黃帝後姞姓封此(是/為)燕國至
秦廢燕為胙貞祐𥘉金駕南遷竟河為界建師府宿
重兵繫浮梁院爲汴京北門歳壬辰金人撤守　天
兵徇取之明年京城大饑人相食出逃死北渡者日
不下千數既抵河津人利其財賄率不時濟莩死風
雪間及巳濟而沉溺者亦無慮千百數時全真教大
行所在翕然從風雖虎苛狼戾性於嗜殺之徒率授
法號名㑹首者皆是也師時在衛目其事愀然歎曰
人彂殺機一至於此邪吾拏舟而來正爲此尓兹焉
不化安徃而施其道哉遂稅駕河上起觀距城之北
墉曰將以此道埸爲設教張本之自於是仁風一扇
比屋回心貪殘狼戾化而柔良津人跋俗悔禍徼福
於門者肩相摩而踵相接矣㓙熖燎原撲殺心於已
熾慈航登岸夷天險爲坥途由是而觀非好生大德
洽於人心者其能若是哉師一日晨起集大衆謂曰
吾學道有年所得而爲心印者一與虚而巳昔之得
一者天以之而清地以之而寜神以之而靈又云致
虚極守静篤萬物並作吾以觀其復惟其虚則能靈
靈則自虚矣且天地虚而彂亭毒之妙日月虚而盪照
臨之光山岳虚而蒸雲雷之変谷神虚而通天地之
根致虚而要其極不過煉精守寂滌除玄覽耳故得
心善渊居善地因題其額曰靈虚二三子其敬奉吾
教且曰大德不德今業漿之家十饋其八九吾不可
乆於此明日遂行自是風聲教習大𬒳於河朔矣師
諱仲羙秦原月山人年三十弃妻子入道師浮山碧
虚子遂盡得真傳深入性窟故爲大宗主推德分掌
玄教於終南祖庭者逾三紀焉生平以濟物爲本事
具重陽宫碑兹不復云歳丙午
詔大醮燕京師預焉旣受釐特加師玄微真人號且
膺宝冠霞帔之寵丗以酒李先生行云甲寅夏六月
羽化於燕之長春宫及西帰門人啓柩顔色如生冬
十有一月扶護至衛門徒王志安等以纕經成禮醮
祭之夕朔風震屋將濟河即止吁亦異哉后十有二
年志安等圗爲不朽用光昭師德遂以禮幣來謁曰
先師教之所及師之所在也然過化存神興修道宇
之自無文以詔來者責其誰帰吾子属列太史郷枌
盛事幸爲我論道之敢再拜以請僕儒家者流道不
同不相爲謀獨嘉其尊師重教推源知本其篤信有
如此者故略爲序說云全真爲教始以脩身絶俗逺
引髙蹈冥㓕山林如標枝野鹿漠然不與丗接此其
本也終之混跡人間蝉蛻泥滓以兼愛濟物爲日用
之妙其混沌民之風邪不然天命之性有物有則彛
倫一叙終不得而蔽之邪如長春丘公在■先朝時
皇帝清問首以治囯保民爲本其利亦云博矣今觀
玄微李公處身行已若昜地則皆然爾於是乎書且
爲門人作詩追逺仙遊以極遐想之意渺渺帝郷乗
白雲而何在依依玄鶴抱黄石以空悲其辝曰
道之大原出於天柱史首探玄中玄後人依假土苴
傳刺口論說書百千祈禳服食金鼎鈆楼居紫青致
蓬仙全真獨扶龜王筌只以方寸爲福田七子大鑿
䟽河源龍章鳯質炳後先風聲波動東海堧李公躍
出秦月山天禀至性虚靖專一物不獲廼我愆黄流
洶洶飜鯨鱣貪噬一丗垂飢涎汴人脫死乗膠舡葬
之尓腹誠可冤先生有道光日躔手拂醉䄂敗履穿
䲔牙笑拔鬚爲編濁波吹破爲澄渊遺黎此渡頼以
全功成不居丗愈賢超出物表冥鴻翩千年喬木􁜄紫
煙以靈掲宫含至言頭頭具道道眼圎伐柯睨柯開
蒙顓門人奉行周且旋如入鄭圃居漆園至今遺照
無徼邊皎焉靈臺霜月懸黃鶴一去不復還終南太
華空巍然山中瑶草春芊芊何時真遊來羽軒赤霄
望入崑崙巔我詩刻石不可諼用作華表歸來篇
　　緫管陳公去思碑銘
至元三年
朝廷以衛之六城爲　先大王分邑許就設監郡敞
府治跨有鄘弼復爲河朔一路是年夏四月河南尹
陳公承
命分虎來莅此邦先是衛併于懷前守之良法羙政
班班具在然連率逺控者盳洋而末之悉子弟資授
者侵欲而無所顧不朞年法防紐弛群小氣横民遂
殿屎公知其然思有以拊循振濯扶剔姦蠹一新厥
民既視事乃緩其急張不爲小惠持以大軆從冝處
約率以身先之及前規當法者仍遵而勿失於是案
簿棼者井之而有綱公吏嚻者肅之而趍事教條既
周小大得職時自春及夏暵不雨秋種未覆公曰龍
見而雩其可後乎乃齋居禱蒼山祠下車甫還甘澍
需作闔境霑足秋乃大熟既而監郡公聿來視師爲
人祥靖明惠樂於爲善一見公歡然如平生其承宣
注措云爲之意吻與公合此倡彼和如響之應聲及
其倅王君文榦簡重諧譲以之賛副㑹歸政成化洽
而巳用是德風草偃翕然称治𥘉共之西營幕習不
法侵漁無時民苦之公以理將命遂折其湏牙來就
約束又以毒民莫盗賊若乃下令属邑曰今而後若
輩一汚記藉者以類别如農者畎畒啇者市歸俾督
之營務以恒厥心時視其勤墮懲勸之果終其任悉
悛革不二爲致狴犴屢空時熈春撤木萬計當浮御
以東陸輦之勞汴衛兩集其事公曰汴大衛小役與
之埒民將不堪力請於上竟以汴輸之河漘且遣軍
士三百整桴而下我止壅遏水勢而已無幾治甲令
下頗亟官易牛革鄰道例配科民間以辦農至解耕
牛以屠猶有不堪其輸者公曰不可遂一易於市既
而衆相率來謝曰脫東鄰之禍者繄明府是頼於是
田里盡樂安之農暮夜有不扄之户矣殷太師比干
墓在部内祭秩乆替公請于
朝遂載諸祀典時秋陽載驕繹享之夕大雨越明年
二麦倍常嘻亦異哉及再朞政平訟理民安吏法一
日謂監郡公曰夫政以風俗爲先俗以教化爲本今
國家文治煟興百廢具舉牧養元元曰就富庶教所
未至寔我之責矧衛古稱多士今者春秋釋菜享獻
無所上無以副朝廷右文之意下何以啓吾民嚮善
之心遂大起孔子廟内外具瞻克壯於昔諸生執經
咸得依仰既落成有芝産殿梁連莖秀曄童童盖如
僉謂邦君誠敬所致由是而觀其於事神治人亦以
至矣公尤辦於先事有方臨機應変用儒飾吏聽訟
以情理明氣温推見至隱卒齊之以禮不知缿筩桁
楊為何物故冤者抑者毎有所伸彊者暴者日安馴
服至相戒曰陳公明良不容姦欺吾不可以過聞由
是人興禮譲風化大行蔚照爲諸道帥■朝廷嘉其
能擢克山東東西道提刑按察使既趣装吏民祖送
塡郛溢郭炷香而頂構綵而門徒竊垂洟■感囙伸
願借之心至有攀輪遮道不忍使去者既乃衛民懷
思不忘求文於余予以郷國盛事敢勉爲論譔之愚
竊觀兩漢之名臣如黃頴川劉東海之爲郡而能績
用章章者皆由明允篤誠遂懿厥德故所居民愛所
去見思况公自明而誠勤強練宻以道自信所謂推
忠及物衆瘼自蠲懷我風愛永載遺賢者也且爲吏
民作詩庶幾紹甘棠之遺音以永衛人無窮之思公
諱祐字慶甫丗爲趙之寕晉人其詩曰
維古作牧紛治偁兩漢具載循與能趙張固猛德不
勝捄時沸炎多創懲漢家三尺丗有程下昧所守徇
厥情一得千失例不經陳公爲邦大厥称三年撫字
猶鮮烹頑則伊教孰汝刑執中以權適重輕吏畏民
愛政廼平㑹歸其極誠與明吁嗟七月政報成載其
清浄民敉寕里門夜啓深春耕雨暘時若歳屢登何
以教之庠序興春風弦歌衛六城槐隂幄張掩訟㕔
圜扉無人秋草生髙軒北來障緹屛翩翩振鷺朝
天庭郡民祖帳􁈔斾旌昔何來暮今遽更漢民借㓂
(䝉/允)務我則不獲心乃㷀使君雖逺德曰馨彼風僾兮
我佩銘願公壽福川方増坐之廟朝調鼎羮流惠載
使邑里清我詩刻石亮有徴千載擬嫓甘棠聲
　　平陽府剏建靈應真君廟碑
玄黃判天地闢鰲足断四極立而隂陽五行之精上
為經星恒宿環拱經緯幹化機而成歳功真武盖北
極之鎮宿也端處玄宫爀睨四部在昔王者圗形旟
旐以肅擁衛之儀道家取制爰設神像蓬勃其黒靈
焉若夫振緑髪提干將履玄冥綰元氣也𬒳玄衣衷
属甲戴雲旂耀武德也靈虺穹龜踴躍前導取形似
而從隂類也復役丁甲六神撝指隂兵備將佐也廟
而貌之于以填方域祓不祥而來福祐故在在奉祀
以謂　天神之尊極者焉我
國家運開龍朔
帝發其祥京都之建神恃顯化焉遂先啓應宫用彰
靈貺矧齊民敢後其夤奉哉冀都真君壇其來乆矣
先時府莊岳間有閣巍然山峙設四聖像於其上神
奠其北户焉两廂豪右貿易彩幣市集宇下春秋奉
香火甚恪里俗種祠用為故事厥後傑觀雖火禋嚴
之礼蔵於人心者耿耿固在歳丁亥故老董威霍斌
等頋相諗曰吾儕事神之心既不以閣之興替為有
無然俾神明棲格無所謂掲䖍妥靈可乎於是與趙
常柴邢凡七族共輸私財得地於平陽里起正殿神
門社賔之位庖湢之所凡十有三楹莫不攸當神儀
法從光怪絢爛飈馳雲擁陟降自空内外具瞻光動
里陌後十年丙子里社程政等以前人興建本末不
可使無聞於後且恐歳月緜邈祀典湮微乃介叅軍
陀滿君用來謁文於予將掲諸麗石以告來者且知
廟之所自予官晉四載間稔其風聲氣習思深而好
禮尚儉而隆義奄焉有陶唐遺化故幽明兩間各盡
所事若東里之曹相國西郛之霍博陸南遂之帝堯
祠是皆敬其人神有德於民也是祠之建前倡後継
不憚服賈之勤歴年之乆臻其成就若爾可謂冨而
好礼敬恭神明罔墜休聲者哉至於(施/與)厚薄之差時
饗周行之次具列石背又見隆義嚮化所恱者衆云
仍繫樂歌用伸幽賛其辝曰
列象蒼蒼周天緯經玄枵之次虚危之精羽林北落
凛焉神兵奠我邦家衛群生兮奕奕新宫士民之功
逺彼囂閧極夫尊崇神庭肅敞景氣葱䏊風馬雲車
歳時來同兮神維來降冷飈先颺應鼓田田悲簫洞
盪紛進拜祼秬鬯將將洋洋如在上有物蜿蜓來盻
蠁芳芬滿堂神人暢兮神鑒孔明我民之誠旍麾下
拂風雨攸寕攘除祅災大來庶禎介我繁祉時和歳
登種祠罔替継継承承永垂其休聲兮
　　重修孤竹二賢廟碑
首陽山孤竹二賢祠肇見於李唐增隆於前宋金貞
祐末爲戍兵撤而槱之國𥘉郡人徐帥因廢基而屋
焉後四十載當至元九年玄􁕼歳某自御史裏行來
官河東以是年冬十有一月按部至於蒲坂適致祭
令下遂齋沐奉祝祗拜墟墓庭序藂翳路寢傾圯遺
像䵝昧陊剥就㓕於戯前政之不舉至於斯邪非惟
不稱　明詔尊顕風烈之義而大懼不職下隕教條
吏隳不恭悪可徇狃於是䄄㑹属吏作新是圖資聚
既營衆工趍事仍命府掾長呉舉董治厥役改新肖
像以儼神儀逮明年夏五月復行縣次蒲吏告訖功
用六月丁亥躬率僚属以少牢之奠敬妥神棲帶河
表華新宫敞然山煙庭木奕奕動色守吏不任之責
庶乎其少塞矣知府楊居寛請書其事于石以詔來
者噫二賢聖之清者也其出處大節求仁本心興懦
厲貪之操息邪懼亂之功孔孟称之詳矣掲若日月
亘終古而不熄小子其敢凝諸然讀黃太史所述去
國諌伐盖宗國有不說好事者爲之說耳竊有所疑
焉若曰非譲而逃國人悪而逐之烏在其爲賢也且
以避紂不有其位孔子何爲称求仁得仁子貢(何以/審夫)
(子不爲/衛君乎)至於義抗白旄恥食周粟亦謂事不經見臧
哀伯何獨称武王克啇義士猶或非之不然二賢者
比自海濵聞善養來歸當周命惟新明義崇德之丗
不知俯仰何所愧怍僵踣於兹山之下乎故特表而
出之必有能辨之者仍爲蒲人作迎享神辝俾歳時
歌以祀焉辝曰
瓊蘼㓗兮蘭馨錯薇𬞞兮薦神庭條之山兮河之水
廽風瀟瀟兮波瀰瀰神之逺遊兮邇何歸南呌虞舜
兮帝禹與追以暴昜暴兮吾知其非■國極所欽兮
祀典載熈槃非周粒兮桂酒芬菲民之載神兮清風
庶幾偃廽斾兮入室陳鐘鼔兮載考載撃千秋兮萬
歳於焉兮永息
　故普濟大師劉公道行碑銘(有序)
晉州景行里有觀曰玄應其徒謝志堅梁志端介寓
館主謝純踵門來謁而告予曰先師純熈子化形巳
乆今雖像而事之其平昔道術及於人者班班可紀
然非文諸貞珉無以示來者而傳不朽明府甞列官
太史六家之旨所冝論述也敢百拜以請謹按所持
狀師諱志真字子常族劉氏陜之三堂人㓜沉潜不
好弄及長趍尚冲曠嗜黃老書遂棄家入道既而㝷
師來晉止舄玄都宫與方士韓仙翁遇傳宝珠照法
覺靈府戃怳日有啓悟歳已亥披雲宋公首暢真風
力紹絶學起道蔵書於河汾間師幡然喜曰此人天
師也吾歸依有所即執弟子禮事之受紫虚籙訣香
火修持晨夜不少懈宋偉其志後以上清三洞五雷
籙法畀焉師操履益精勵神經怪牒大賾冥奥氣志
既凝洞知來物簮𥚑所加法力所至疾痛呻吟隨失
所在中外喧播以靈異稱今
聖上邸潜時聞其名遺便召至試以籙法叄驗諸事
逺邇幽深靈應昭着時既雨且風勢幾恒若命師以
誠祈止少頃豐霳囬馭蜚廉爲不颺矣
上異之賜御醪仙氅加號普濟大師特光寵焉留館
堂下以需時召自是道價隆隆風動一時矣中統庚
申冬詔就長春官設羅天清醮師攝行大禮凡七旦
夜神人和暢且有天光現朗之異
上聞之喜甚咸謂師精誠所致明年秋奉㫖馳乗
祝香岳瀆事已還過故隠語志堅等曰吾雅性僻逸
恬於丗味偶以兼術供奉　闕庭㤙遇優渥巳踰素
分物微近盛吾道家所忌遂謝使者而輟裝焉後復
來徴竟辝疾不起以至元　年夏五月終所居丈室
壽六十有六師丰儀秀整面滿月紫髯垂脰翛然有
獨立出塵之趣接物不以貴賤易其礼度人之有疾
若已受之推誠濟物雄恐不力時人以此多之予甞
以道家者流以清寂爲宗一死生外形骸自放於萬
物之表是不以一毫丗故攖拂其心至於挾方術出
秘藝捄時行道者丗有其人如砭劑膏育笞逐鬼物
驅役社翁安人區而逺不祥徃徃驗於事者盖丗所
不廢也普濟師其斯人之徒歟較夫遺丗絶俗歸㓗
一身自放於萬物之表誠法教中有禆於丗者耳旦
以費長房薊訓子事猶傳於東京方伎之列况師之
行業出處又足嘉尚吾烏得而辝哉仍繫之銘詩庶
幾門人歸來望思之意其辝曰
大河湯湯南紀蒼蒼两戒勢分爰自陜疆蓄潤蟠精
萃於三堂篤生異人孕氣之良截然入道濟物爲方
山立髯張劒佩煒煌霆轟暗室星壇夜光玉鈴金紐
呵斥不祥隱若勍敵隂魔遁降四十年間玄門之綱
鶴馭仙去白雲帝鄉何謝丗兮已逺頋其道而弥光
嗚呼劉根術驗而不及物長房及物而鬼所殃我銘
勒石孰爲短長庶千年而語華表見門人之涕滂
秋澗先生大全文集卷第五十三
秋澗先生大全文集卷第五十四
　碑
　　大都復虞帝廟碑
幽陵之祠虞帝所從來綿邈廟據金故苑西北維兵
後廢不治獨唐貞元間復廟碑宛在(顔貞卿/于頵春)人屢欲
昜去礱焉以它用主者心戃恍若有儆動廼巳厥後
道士陳志玄直廟西百舉武起真陽觀爲長春别院
復購焉約不犯元刻用石背勒營建本始備力來徙
碑與趺坼身挺植重不克舉仆道士愓息磬折向碑
祝曰今神顯思若是願置安處且逺荒穢尚敢他用
以黷聖靈神惟降監庶畢兹志安載而去吁亦異哉
𥘉樞宻趙公良弼甞建學宫於郷縣永志玄爲工師
既迄功以徙碑事蹟來告公曰嗚呼噫嘻皇乎休哉
惟帝明徳萬古是式况兾土茫茫析而爲幽州者帝
之所經畫宜乎燕人祠饗不忘廟屢廢而旋復也又
遺碑巋然自唐歴五代遼金當
大元戊寅凢五百有餘歳神物護持俾勿壞汝歸興
復之責不在師乎志玄曰唯即以道宫丕搆作新廟
而奉黼扆焉既而趙公將志玄之懇以復廟記見属
某拜手稽首而颺言曰日月星辰帝文明也君臣父
子帝彛倫也山川風土帝疆域也是則聲教所暨巍
巍乎與天地同休孰能名而能報哉今志玄黄冠師
因趙公一言而復數百年之舊俾來者瞻天就日知
慕帝徳如蟻之赴羶可謂推原道本敬其所當敬乃
知天理之在人心者曽一息而間断邪至於稽古樂
喜因機就功毗賛
皇猷思成比封之羙又以見趙公事君治民孳孳焉
以堯舜之道存其心者也誠冝特書以詔來哲仍繫
樂章使都人歳時祀饗登以歌焉其詞曰
帝降諸馮東方人兮幽幽深山鹿豕群兮耕稼陶漁
至爲帝兮風動八區烝一乂兮矧惟析津帝經制兮
物不苦窳化土泥兮聖靈在天濡鴻私兮阜財解愠
南薫時兮鳶飛魚躍日用而不知兮風移俗変天理
存厥彛兮燕人懷思歆明德而祠兮八音庭陳鳳來
儀兮九疑雲深望何依兮我賡九歌言匪空兮皇天
降衷克綏惟帝聦兮恫彼下民中庸其鮮充兮嗚呼
胡能一天下之慮允執其中兮
　　大元故中奉大夫浙東道宣慰使陳公神道碑
　　銘(并序)
士有奮身韋布作時藎臣志足以有爲材足以應変
氣足以充守學足以明義毅然以致君澤民爲已任
雖罔獲克畢厥志不幸而罹患難猶能梃樹名節勵
薄俗於當年激清風於來代古難其人今於宣慰陳
公見之矣公諱祐字慶甫丗家趙之寕晉爲人固窮
尚志好讀書耻陸(岀馬/援書)混泥塗間癸丒歳以藝能應
穆王府辟一見而列侍從官公勤勞所事進盡忠言
王嘉其大有禆益遂賜號尚書俾顯異於衆及分土
　　其監與守承■制封拜以公充本道軍民緫管
■洛邑関河衝㑹政荒民耗困於兵賦轉輸不大更
張之將無以爲治即啓其利病之要者得卄四事率
如請又奏免征西屯田軍士數百家歳負粮料及椒
竹等課甚衆自是殿夷屎息日就安集之樂八年間
規爲保障率以身爲律度至仐人頼其惠至元二年
調官制行授奉政大夫南京路治中徐宿大蝗移公
督捕役農民數萬度其勢猝不能殱秋稼垂成即散
遣收穫自捄不然秉遺無餘或以不可諌曰救菑獲
罪廼所甘心
朝廷以從權韙之㝷授嘉議大夫衛輝路緫管其治
比洛愈精勵有方正官紀革吏習杜私交審聽断務
以至誠感發期於實惠及民每庸調之下必經畫寛
便使民有餘力部内屯戍習豪横眂民司蔑如莫敢
誰何公因事致詰落其機牙衆譁噪擁其長以來意
在棖觸公坐㕔事上折之以理厲聲色略不相假貸
爲氣裭而退自是闔境肅然奉教條惟謹復比干祀
大起孔子廟暇則集諸生肄經史以敦教本至風化
大行吏民稱羙刻石以頌之時憲臺𥘉立首以材擢
授山東東西道提刑按察使公憙其賁與志合踔厲
英發撃豪右擿姦伏逆見隨决所至以神明称貪墨
者徃徃投劾而去褰帷具瞻有風動百城之目平時
底藴雖略張設而惓惓
朝廷之心不食寢忘甞以三本陳事忠嘉剴切反覆
論列至累數千言大率
太子國本建立之際冝早中書政本責成之任冝顓
人材治本選舉之方冝審又群小流言干撓庶政恐
習以成風私門萬啓於下公道孤立於上臣知承平
吉祥之言必不出於若軰之口事雖不報士論偉焉
時機務多出尚書權臣意欲獨顓柄用乃以併中書
設三公爲言事下大臣■勑公預其議有說公冝審
所向可致大用公不顧乃直言可否曰中書政本所
係併尚書爲一省便右丞相安童位尊望重冝端揆
如故三公虚位不湏設置衆因以聞事遂寢斯皆■
國家大計人所持難公慨然吐論曽不少頋自是忠
直之名聞於蓋代然不說者衆矣■遣簽書中興行
省事十三年改授南京路緫管兼開封府尹属吏憚
公方嚴有不安者仍諭之曰汝昔爲顔今跖吾以法
䋲之昔爲跖今顔吾以禮遇之善悪自取吾何心其
間衆恱弭耳趍事許蔡郊有劇盗號賊李三黨結甚
衆軒澒囂嘯公然剽刼兇艶動兩河間及公來逸去
以計捕獲即撾殺之萬口称快明年春進拜中奉大
夫浙東道宣慰使時江左𥘉下人情臲甈例賂遺相
尚公表以廉正濟以恩威逺懷邇乂浙人忘亡其不
貪母擾之戒兹有驗矣福建平大軍俘温台新附萬
餘人而西公力爲申援還民伍者什七八越校廪継
米幾萬斛掩爲兵食驗籍復于舊行省下令筭啇酤
頗亟公建言兵後瘡痍未復冝停征以示優䘏遂檄
公覆明台營田歸頓新昌值玉山宼出剽報至衆謂
可去曰吾守土臣義不當避去之民曷依俄兇黨突
入衆寡不敵遂遇害實至元丁丑歳九月七日也得
年五十有六靈輀抵越人士素服哭祭皆失聲願留
葬起祠以奉嗚呼非守義不回推忠及物安能感人
心如是子䕫請兵討復得首悪七人僇越州市次子
臯扶其喪歸殯洛陽縣之北邙原公剛明廉介博學
有經濟材信道篤立志堅從政果於應変爲尤長氣
之所充雖百折不撓故處大事臨大節審量合義挺
然力行要欲表表有所見於丗而勢利可得奪耶其
愛君憂國之忠出天性固然與人交有終始不可干
以私官二千石三十年自奉猶寒士不知冨貴爲何
物可謂甘貧苦節不媿神明者也以用罔能盡死非
其所訃聞識與不識舉爲愴惜之生平喜作詩辝必
巳出能道所欲言節齋其别號云曾祖懷妣范氏祖
忠妣張氏丗在野父諱子安性慈祥羙丰儀易農而
醫壬辰際以其術多所全活陳氏之興豈其是邪用
公貴封資德大夫妣張氏順德夫人賜錦衣各一襲
公夫人翟氏以貞静能安公貧子三人長曰夔武略
將軍佩金虎符充某路行軍緫管次曰臯讀書克家
矯矯偕有父風次庶未名女三俱適士族孫八男女
各四人卒事之明年孤子䕫等䘮服纍然百拜涕泗
以墓碑爲請因念公與不肖交素厚死生之際三入
子夣皆有明徴豈非精爽交感動於彼而應於此然
耶錐既挽而復誄其慼於予心者固有所未盡今属
筆來圗不朽以義以分其敢以不敏辝謹按母弟知
府天祥善狀勉爲論次之銘曰
　維天降材　卑我其治　其道伊何
　曰忠與義　安而行之　匪功匪利
　致君堯虞　否乃予愧　不曰藎臣
　其將孰謂　堂堂陳公　元精貫中
　貞亮之義　謇諤之忠　以剛而順
　以介而通　養我浩氣　塞乎昊穹
　一朝遭際　奮從
　雲龍　即事進諌　礪夫深衷
　列二千石　敏焉赴功　以德以讓
　凛兩漢風　擢登使車　攬轡而東
　三年齊魯　一　鶚横空　治安陳書
　袞軄是縫　明我國本　如棟之隆
　充庭預議　孰知雷同　屹然有立
　砥柱河衝　望公廟朝　帝載奮庸
　持節江海　卒與􁪽逢　命也何言
　其來則豐　哀哀嗣侯　子軄大供
　臨江一慟　揃夷姦兇　憤雪九泉
　與没其躬　癭陶之墟　洨川溶溶
　頋瞻佳城　祖禰是從　魂兮歸來
　安此新宫　忠傳孝継　有泱其渢
　是維慶父之表過者敬恭
　　　　大元故真定路兵馬都緫管史公神道碑
　　　　銘(并序)
雲雷合奮屯難伊始君子以經綸爲囏攙搶廓清恢
我文治丗臣以守成爲重維史氏倡大義起營朔爰
自都帥公仗鉞分閫來殿鎮方擴武略以濟屯角群
雄而宣力取威定霸於是乎在継以太尉留後二公
篤忠貞昭嗣服治具粲張民物趨阜至於知垂創之
惟難審守持之匪昜躬念成規洞焉恐墜卒之承先
志而推方岳之賢著治效而冠羣辟之列者緫尹史
公其選哉公諱楫字大濟丗爲大興永清縣農里大
家曰成珪者公之曽大父行北京六部尚書曰秉直
者公之大父金紫光禄大夫河北西路兵馬都元帥
曰天倪者公皇考也𥘉乙酉歳父金紫公遭罹仙難
時侯齒雖穉資禀剛毅沉塞巳能從叔父忠武公破
走仙復真定衆謂臧孫逹其有後於魯矣及長不妄
言笑善騎射博戯音樂略無所憙開府公竒其好尚
不凡令給事左右俾習知政務巳亥歳奏授公知中
山府事惟定武衝㑹務殷使軺營帳中外騷屑公措
畫有方數年間民頼以安㝷充征南行軍萬户翼經
略公狥地蘄黃間當戰攻殊力值阻乏則頓舎樵爨
經營百至甘苦與衆共之及還一卒無飢疫失所者
丞相以公材果從政治兵皆所於可壬寅春引覲■
太宗皇帝奏曰臣先兄天倪死事際縁姪楫孺攝行
其軄今業克負荷請解所佩金虎符卑之臣天澤備
列戎行俾兄不失舊物臣之願也
上大加稱賞即授公真定路兵馬都緫管涖政之𥘉
頋惟鎮府表山帶河連属三十餘城生殺進退咸倚
顓决一旦惴惴継述有夙興夜寐謹身帥先明政化
信賞罰任良能汰貪墨劭厲農工惠鮮鰥寡庶繭絲
輕而保障之功可立辛亥歳■朝廷肇議賦額户率
徴白金一鍰名曰包垜銀諸路審其重莫敢倡言公
毅然■上請曰兵後生意未蘇民恐不堪如銀與物
折各减二數庶民力少寛且無逋負允其請詔爲定
制迄今天下頼焉各道發楮幣貿遷例不越境所司
較固取息二三歳一更易致虚耗元胎啇旅不通公
騰奏
皇太后立銀鈔相權法度低昂而爲重輕変澁滯而
爲通便時又有言食肴之醬請按籍計口樁散者業
以從之公詣行䑓論其不可曰塩鐵本貿易物難同
差稅一例配著今民資单弱是愈抵於困不若依舊
便議遂寢甞有宼行刼保之南鄙捕罔獲時檄所在
如盗數償主公與保將賈㑹境上議強歸于我公弗
辨徐曰盡付之苐切發地約弊邑耕斸去其囊槖以
絶後患何如賈悟遂詘我免輸儻錢數千緡元氏郭
其姓者愬府僚属於逹官按脫既而質無實逹官怒
欲抵郭死公力請釋之曰此人以重辟謀䧟汝等何
援爲公曰殄之以懲後未若宥之死愧其心也况人
命至重豈以妄言某等卒窮極戮哉竟杖而遣之辛
亥断事官也里干脫火思來按本部性苛察憙事凢
𬒳劾者凌轢羅織莫有脫其彀者公能隱忍將順
使虐熖歛熇不致濫及非辜害吾事而巳其已藉没
者十數家公奏明其冤竟皆復業公之捄時濟物民
得受一分賜其不自顧藉類多此中統建元首授公
真定路緫管同判本道宣撫司事遂舉明州縣文學
属吏三十餘人後皆致通顯云三年齊叛平忠武公
首奏兵民之聀不可併居一門行之請自臣家始公
即日解紱以聀譲其苐江漢大都督權角巾私苐𥙿
如也遂選勝西郊築治亭圃日以植花木玩泉石爲
佚老之計澤車欵叚徜徉游詠人不知爲故侯失將
也以至元九年二月遘疾越廿日薨於正寢春秋五
十有九某月日葬獲鹿縣明丘郷安社里之西原公
之純正蒞官嚴恪親戚左右罔敢一語私於其間至
若民情欎而未宣時政舛而未便寢餗爲不安思有
更張而後巳終其身無聲色逸靡之娯其奉上接物
刻巳自厲不一毫及民前後積負至四百餘定弃官
日方議昜田宅以償
朝廷憫其廉爲代輸焉故在官三十年間時和歳豐
政平訟理鎮之士民輕裘緩帶鳴絲跕躧嬉遊宴衎
樂史氏之無事内則連甍接棟井肆夥繁河朔兵餘
獨稱萬家之盛外則阡陌從横耕􁨶弥望熈熈然爲
樂郊之民及朞而報政崇獎聲實俾爲諸道法冝矣
夫人三完顔氏北京路左副元帥某之女散竹氏金
紫光禄大夫北京七路兵馬都元帥烏野兒長女蒲
散氏子男廿一人曰炫武德將軍常德府管軍緫管
曰　蚤丗曰煇奉訓大夫孟州知州曰燧朝列大夫
東昌府同知曰熒曰燁卒曰炷煇曰煊潼関提舉曰
燭燃炎曰煬承直郎簽嶺南廣西道按察司事(日焃/日燉)
行省宣使曰　烘炬炘烜烔女子一十三人俱適華
族孫男廿三人長塔列赤武德將軍鄂州管軍千户
餘並㓜女孫一十七人若子與孫服庭訓迪撿押略
無紈綺驕豪之習彯纓若綬爛焉盈門詩云靖共尔
位好是正直神之聽之介尔景福公誠有焉公薨之
十年嗣子煇熒介公苐征東經略使樞御史中丞彬
以神門之表來禱某惟曩列省郎公以民事上計意
有未安者憂形於色固巳切嘆其有志於民及按部
燕南延見故老歌頌遺愛有不能忘者又知夫流風
善政感人之深也如是輒苐其門士李豹善狀而系
之以銘其辝曰
　繄農之務丗服勤　正以篤實天爲親
　史維累葉耕而耘　一氣厚積生元臣
　惟元再傳彪其文　弱冠崛起乗風雲
　中天草昧殊未分　亦能當閫收元勲
　豈其垂𥙿彌後昆　大忠遽掩豺豕群
　是爲明府皇考君　公今嗣封昔孤童
　已能馳射精絶倫　利噐小試無輪囷
　堂堂大府恒山軍　一日作牧兩漢循
　於鑠叔武經且綸　大綱一舉萬目振
　如何畫法參能遵　保民無踰家冨殷
　弊去㤗甚輕絲銀　權臣按事何斤斤
　歛回熇艶燋吾身　拔濯良善脫巳焚
　載其清静民謐寜　丹砂成金頑化仁
　潭園水滿花氣薰　髙牙大纛馳朱輪
　崇髙有餘足具陳　公曽目覩耳弗聞
　公堂糲食坐日曛　念念民事憂絲棼
　絃歌萬家和氣氲　農夫不識城四闉
　桒麻蔽日原隰畇　熈熈鎮土三十春
　歳時報政
　帝乃訢　褒顯班上諸侯䄄
　白頭一德酬國恩　用昭先功畫麒麟
　惟冥報果忠與純　慶流又見螽斯孫
　功成身退素所云　笑解留務逺丗紛
　郊園花木清而芬　拂衣去作封山神
　空餘遺爱霑邦氓　甘棠懷思墮淚存
　零落何必西州門　嗣侯追報圗不泯
　哀號罔極悲秋旻　我銘騰兮舌可捫
　擬配大茂増雄尊　孝思永言丗所敦
　　　　淇州創建故江淮都轉運使周府君祠堂
　　　　碑銘
郡邑之設因形勝而稱望雄由変遷而有併置至於
廢起千載之餘功垂百丗之後俾存殁懷思感人心
而不忘者非豪傑經濟之士未易致也朝歌殷故都
两漢縣焉魏齊來移理衛縣河朔經途東出鉅橋■
陌而朝歌遂墟■天兵南下鉅橋正途亦廢自太行
東接浚郊莽爲林灌行者並山取捷躡跡於兔蹊鹿
町之間又分當相魏汲三㑹之郊盗賊嚢橐其間日
禦人爲㝷常邦君邑長頋目前不遑奚暇逺圗哉故
羣行恣睢莫敢誰何者有秊於兹壬子秋
國家經略江淮擢行臺聽事官周侯充諸道轉運軍
儲使仍置司于胙侯道出朝歌登鹿臺遺址顧瞻河
山愛其沃壤且嘆夫梗阻若爾慨然懷闢昜興除之
舉乙卯歳公以事北覲圗利害上之
朝廷爲開可■詔以彰德大名衛輝漏版户五千實
焉復其徴三年因易號曰淇州縣曰臨淇特
勑公領辦其事於是推賢擇能申今講治設官府建
倉廪立市㕓外則表疆理布丘聚開阡陌梁津夷嶮
以便行路置淇奥思德南陽薛村等鎮以間逈曠耕
牛田噐及飢貧不自存者一仰給於官下至取材于
山陶甓于野率躬親規畫略無倦色西山鐵官甆竈
公出本資悉發其伏利自是四方流徙願受㕓胥宇
者日接踵而至啇通工昜貨委闤闠餘粮畒樓煙火
連甍鳴雞吠犬相聞和樂之氣達乎四境侯復以旣
庶且逸無教可乎遂建孔廟立學師敦化基而厚薄
俗不五載内外修治井井可觀邑居過客相與咨嗟
嘆息曰曩以荒煙廢堞之墟化爲樂郊樂國向也流
逋傭耕之民今爲恒産完羙之室雖■天休涵濡非
我公建白興造之力疇克臻此既而公薨于位子鍇
襲聀継述先志有光於前者至元癸亥轉官制行州
隷于衛耆舊馬良等謀于衆曰公去丗逾逺吾輩生
理日完嗣俟又歴官它郡其開建本末夘翼深恩匪
立祠樹碑奉祀光揚何以報盛德而圖不朽廼相率
度治城乾方爽塏地廟而貌之十三年秋適嗣矦自
魏府别駕代歸良等邀過妹邦大合樂以落之相與
請予文以紀其實走早辱公知敢以不敏辝念古之
君子興事造功率忠愛持心無一毫功利自私克成
碩大光明之業故民戴之如父母仰之如神明冝矣
如公𥘉以轉致之便興廢棄於荒殘因丘聚之成養
流播於完實又未甞占據膏腴營治巳私爲務誠可
謂持心忠愛豪傑經濟者矣致感人心存殁罔間耿
耿不忘者如是據礼當祀在法冝銘公諱某字徳甫
晉之隰人孝悌忠信慷慨尚氣義蚤以材術振耀一
時仕至江淮都轉運使其豐功碩德具載墓碑兹不
復云今嗣侯自武德將軍陞嘉議大夫佩金虎符淮
東髙郵軍緫管銘曰
　河山兩戒殷故墟　自昔土壤稱膏腴
　千年發治灌莽區　殆佀渊藪蔵逃逋
　政以規畫無良圗　堂堂周侯烈丈夫
　一朝王門曵華𥚑　利焉思興害思除
　南來主漕過此都　頋嗟形勝資豺貙
　　　　　　忍
　龍庭入奏爲允俞　一語能霈天恩濡
　郊圻申畫開井廬　連甍表植左右閭
　日中市集百貨俱　荒榛一旦爲亨衢
　流民頼之彫瘵蘇　僗倈又復三年租
　夫耕婦織圃有𬞞　桑無附枝麥兩塗
　芃芃翠浪西山隅　昔焉餬口今贏餘
　我衣我食公所予　欲報之德父母且
　胡不均弘秉事樞　天奪之速爲丗吁
　公去雖逺愛豈殊　身後報謝當何如
　閟宫盤盤列綺䟽　繪肖公像儼以居
　歳時豆籩民駿趍　曝牲在几酒在壷
　坎坎鼔擊吹笙竽　睇公風馬乗雲車
　神兮歸來意恒愉　風時雨若蛇虫菹
　甌婁滿篝厲鬼驅　我詩劖石誠匪䛕
　採之民謡與同符　大書特書不一書
　太行礪兮河帶紆　黄童白叟相携扶
　猶有堕淚沽龜趺
　　　　資德大夫中書右丞益津郝氏丗德碑銘
(有序)
至元十七年中奉大夫叅知政事禎進拜資德大夫
中書左丞𬒳二品命服中外具瞻越郝氏惟煒公乃
頋宗屬言曰自惟踈薄烏能致此兹盖我祖考勤勞
紫積篤祜餘澤集于後人乃克有濟今新壠幸建麗
牲有石惟是大書顯刻表飾神道庶幾報明靈昭裔
昧而傳永丗然非頼篤古逹辝者其將伊託遂以銘
章見嘱厶以寮雅故義不當辝謹條其族系丗德祖
禰之所以劬躬燾後資德之所以起宗顯親者廼綴
之以銘詩維郝氏其先覇州益津縣人資德之曽諱
贇少擢律科第授憲部檢法爲人文無害以讞疑平
允稱正隆末遷司理叅軍佐進發部殁兵間曽妣郷
進士王公之女德柔嘉有母儀祖諱誠長身秀髯丰
儀甚都早以義勇聞大定𥘉獎死事子孫得叙用材
武授衛軍鈐轄盧溝當國都西門水潦時至艱於航
杠承安中大起石梁府君首膺選督役醻辦最功陞
昭信校尉貞祐𥘉燕不能都扈德陵南遷得疾卒官
下享年六十有七祖妣同閈大家亦王氏姿淑貞事
舅姑孝謹生二子曰瑨曰珂夀七十有八終珂早丗藁
場府君瑨即資德之顯考也天性孝悌𥘉鈐轄府君
既南從靡所依藉奉母夫人走汴中涂困乏置母便
所與珂索食隖間游兵遇偕駈之去敦武君泣請曰
弟㓜不任事又母所鐘愛幸免以視義縱珂還行復
念珂終不能遑將其母因跽而訴曰將軍以母故釋
弟然母老湏瑨可生且爲人子不竭力於其親將安
用爲敢以死請遂伏馬首不動兵怒以佩刀刺之即
仆地作死狀兵委去■護母與父㑹後用恩例調京
城草埸副使官至敦武校尉至元乙丒某同資德在
東平史矦幕獲升堂謁拜時敦武府君壽期頥氣貌
魁偉其齊家勤儉有法若一官府然資德年向五十
佑封君列郷士長巳貴朝夕温清門内事必咨而後
行府君晚樂道家言遵其禁忌以静黙自䖏其修嚴
如此明年春二月遘疾考卒齊氏寓舘春秋八十有
四資徳扶柩歸葬真㝎縣西三里安上原之新仟夫
人馬氏祔焉夫人出棗強腴族性貞烈主内務殊健
生平樂扵爲善至絶葷酒不御毎晨興炷香禱曰願
聖人夀天下安妾家亦沾餘佑又月具饌食囚繫爲
常𥘉資徳爲郡决曹歳壬寅有盗刼臨城石帥家以
疑得兎劉等十餘人繫之皆誣服上官趣論報夫人
訪聞里間有稱其冤者歸語資徳曰捶楚下何求而
不得汝當盡心詳審恐及無辜資徳亦方以贓驗未
白致詰及承教仍文移緩其事㝷果獲真盗自是資
徳於獄情愈恤慎後復全活張紇兠等十餘軰由是
而觀昔雋京兆母聞不疑扵囚徒多所平反即言笑
異常不然慘而不食以夫人教戒方之賢於人逺甚
又近舎有賣餅翁媪併亾䘮不克舉夫人鬻粧奩中
物掩瘞迄成禮非出天性能然邪中統甲子歳正月
十二日以疾化扵私居之正寢享年七十有四子男
一即資徳公女一適尚書許公孫五人曰思仁謹愿
克家次思義資温雅有幹局材官嘉議大夫諸路人
匠府緫管次思忠性果逹少中大夫同知真㝎路緫
管府事次思禮思敬重孫二女孫二竊甞論古之人
因隂積而獲顕報由仕䆠而位公卿者多矣然非濟
以材徳則卿相之任有不克負荷者今郝氏連丗孝
友純善罔侈厥報委積流衍介祉於資德公公廼傳
德襲訓自微而著莫不材稱故能依光藉潤遂貳台
輔是皆祖宗載基載播于前而公以材德肯搆肯穫
充大光揚于後故也今復援賜鼎歌鐘之例載德象
容刻銘樂石垂示無忘可謂遹追先業濟其丗羙者
矣其詩曰
　啇啓期封　肇迹太原　因郷定氏
　郝姓乃蕃　晏相夔將　寔爲裔孫
　逮晉中圯　族系枝分　散處朔南
　異宗同源　處俊相唐　立朝直聞
　義形于主　忠烈名存　維德繼顯
　乃理之偱　曁曁司法　奮跡益津
　　平讞庶獄　廷無冤民　毅然就列
　　僨彼祗勤　於赫鈐轄　軄司徼廵
　　駕梁桑乾　萬石鱗鱗　神工雲僝
　　増秩醻勛　敦武趍父　奉母南奔
　　中涂阨阻　孝義兩伸　施於閨壺
　　德馨􁊌􁋠　三丗一致　封培善根
　　冝逹而窒　歸成後人　篤生賢孝
　　夐出人群　持衡機務　叶賛經綸
　　華軒駟馬　乃大于門　不有其羙
　　推功本元　爰求我銘　載苾其芬
　　我觀資德　才全德洵　仁以濟物
　　謙以持身　須彼隂積　蔚爲名臣
隆隆新丘　萬象傍隣　表列華柱
石卧蒼麟　神維顯思　孰知蒿莙
匪義奚立　非孝無親　移忠于上
垂𥙿後昆　恒岳之陽　滹池􁪣淪
渊峙無極　永昭刻文
秋澗先生大全文集卷第五十四
秋澗先生大全文集卷第五十五
　碑
　　　　大元國趙州創建故開府儀同三司中書
　　　　右丞相贈太尉忠武史公祠堂碑銘(并序)
自昔以功德而獲大任既没而饗常祀者鮮矣况■
匹夫匹婦之心者哉如武矦卒而蜀人祭於■梁■
去則魏土廟而食寥寥千載幾何人斯若太元郡趙
相師表百辟名節獨著薨謝之日葬加　賜銘士
無異議民有報祀而得衆心之同然者今於忠武史
公見之公肇自
太宗朝襲世爵付以全趙四十
而公宿兵陽夏歳例歸眎師毎過趙遲遲而
郡甫離兵燼經凃南北環視千里間
生意公憫其如是必爲察民情之
賦役偏而不均獄訟冤而且滯
即爲彼有害於政也立與之
軺之求索自貶威重告語約束
興除寛假之力又有大過人者
白衣經㑹煽七縣間不逞
蟂聚伺昧嘨兇約屠城■資
期竊發適公歸至郡有以
之萌無亂之形處之爲最
趣其變公外示閑暇覘黨魁所在
不意掩捕獲焉■之具服示所
告屬邑曰渠率已殱餘不一䆒以安反側趙人遂妥
迨壬寅歳　詔作丘甲時歳荒民移排抽户椎事竟
椎不滿者三十數有司以狀白公曰業無所於取缺
之以需可也守吏以軍興嚴惴惴不敢諾公曰以民
困故非敢私脫有悞責我任不汝及也殆紀後乃如
約不數年保障休息恒㐮間熈熈然一樂國也公薨
後十五年前蘭溪薄郡人李瑛憙義重報貞而有幹
爲一日謂趙之父老曰吾儕小人樂有家室得至今
日者可不知其所自斯皆忠武公恩造骨而肉之之
德也終無以圗報將死有餘負惟是起祠奉祀庶醻
萬一衆曰諾遂相與恊力作新廟於郡城西里迄三
載廟成神栖像設翼翼有儼凡用鍰三千七伯餘緡
已而州貳政蓨人賈英甞属櫜鞬左右公覩其若爾
感念疇昔曰丕厥搆則罔及廼以樹碑頌德爲巳任
以某知公平生頗詳不千里逺請書其事於石某以
下吏故有不敢多譲者因勉爲次系之公諱某燕之
永清人姿忠亮謹畏以度量雄天下歴事四朝入則
坐廟堂出則分閫寄者五十年當其臨大事决大議
夷大難不動聲色卒之收尊主庇民之功此天下
所共知兹不復云頋惟治趙之績在公雖一事惟其
恩造之功至故能感民心也深化強梗而爲善良易
慷慨而爲忠厚以致其生也如父母戴之其没則以
神明事焉嗚呼休哉人稱至人不死以氣之精大賢
不亾得氣之英公英爽在上其眷戀於趙人也審矣
仍作歌詩遺之俾歳時䖍饗以侑肴意椒漿之薦其
詞曰
常山鬱兮蒼蒼陣堂堂兮公則亡趙之封兮四開風
雲慘兮漢故臺望公不來兮莫知我哀公精英兮弗
昧山川開闔兮不隨以晦公不忘兮德在民思之在
心兮其存則目存之目兮思則固廟而貌之兮其以
故招公來格兮歆嚴禋䬃冷飊兮雲旂紛憺光靈兮
愈於生存福我兮孔那驅癘疫兮辟妖訛風時雨若
兮歳時和民報祀兮心乎靡佗坎坎擊皷兮舞傞傞
饗有肴烝兮登有歌麗碑峨嵯兮永言不磨
　　　　大元故懷逺大將軍萬户唐公死事碑銘
　　　　并序
天下有酗戰之士拳勇絶人捐軀徇國雖一時之短
其義烈言言超千人而挺生奮百世而獨存者誰乎
南陽唐公其人也公諱琮世居内郷縣淅川之白亭
伯祖諱臯金季以郷豪署峽口鎮將父諱慶仕亡宋
用邉功起身自保義郎京西副將累遷至左領軍上
將軍諸軍統制歸附　皇元後終江淮軍民安撫使
唯襄鄧自昔爲用武地唐氏世鍾材武継領韜鈐剛
毅奮發馳聲疆埸稱山南名將家公軀幹魁傑而善
於騎射黝色鷹視氣吐鍾鈜然擐帶横槊出入行陣間
人愕而聳之至元十三年襲父爵授武略將軍管軍
■把明年丁丑轉武德復安撫使仍佩金符十六年
以勞績進階宣武授金虎符管軍緫管十八年陞懷
逺大將軍萬夫長二十年改授唐州軍府萬户二十
五年移鎮泉道屯駐㫪陵時安南保蕞爾域負固不庭
聖上赫怒詔諸道兵以討之公到鎮甫二旬而檄至
即閱數軍實申嚴節制明日大讌郡僚叙别或以期
逺緩發爲言公曰不可征討　國家重事忠勤臣子
大節况吾家三丗迭將迨不肖之身分符顓閫備具
爪牙
恩寵深厚思畢力邊陲以暢
天子威命則死之日猶生之年也尚敢以頋忌爲計
哉詰旦啓行旗斾精明鼔角清亮識者壯之遂㑹諸
將屯靖海境谿嶺湍嶮艱於馳逐北兵不習地里與
鱗介争利於舟楫叢薄間已非所長加以瘴癘流毒
海飈騰炎吏士觸冐疾疫者過半躬自撫視左饘右
劑恩義備至若父兄之於子弟致人人感激思奮島
夷幸我師不利乘便突出逞獰肆㓙次年己丑三月
大戰于􁈜埸之三江口公率衆先入所嚮披靡賊兵
衆開而復合者數四致麾下散失公力戰手剚數十
人以没得年四十有九訃聞部曲至刲股肉致祭■
朝廷爲嗟惜之公天資雄峻沉鷙有將略號令精明
拊循有素期於恩威兼濟當戰陣際奪勇愾敵不自
顧藉有古烈士風㮣故所向克捷自筮仕不十年正
位帥閫平居與人交氣怡辝温謙恭惟謹未甞以色
待物人視之儒素也其死生義利胸中權衡素定决
非奮不慮死徼取羙名者嗚呼忠義天下之大閑志
士仁人終始一致雖頺嵩岱不吾壓也豈以暫不幸
而墮吾名節哉王者推而褒之所以砥礪多士窒不
軌也故周崇死政漢寵死事然皆有等級次序俱未若
皇元即以父祖之爵禄卑其子孫有崇無降其報䘏
激勸之典視前代爲重公可謂得死所矣夫人李氏
亦内郷大家資度純懿克嫓公德孝以奉舅姑慈以
鞠㓜稚生三子一女孟曰丗忠仲曰丗英季曰和尚
孫二長靈童次保保丗忠子也丗忠嗣奉丗爵徃奠
舊服追忠思孝罔替箕裘奉公衣冠葬襄陽榖城縣
鳯谿郷丙山先塋之次起祠墓前歳時享獻庸展哀
慰復念非假辝紀績曷以垂鴻無窮儻得書太史氏
則先業爲不朽矣遂介祕書監丞申敬載拜来請某
以忠君孝親係風化所在有不獲辝者輒論列而係
之以銘其辝曰
　武當西來萬馬驤　漢水東注爲滄浪
　鳯谿之里榖伯邦　盤盤沃野開荆襄
　丙山衣冠唐所藏　維兹唐侯百夫防
　佩服義烈南方強　三丗崛起叅戎行
幢牙茸纛金節煌　王常鐵石我所將
維南有交伐用張　一軍来戍心靡遑
萬甲夜卷趍敵埸　桓桓不憚天戈攘
誓此一去批其亢　㫪陵宴訣何琅琅
　山谿失勢臣分當　鮫鱷肆毒紛蜂螳
落落銅柱鷹孤揚　海霧飜瘴霾三江
　奄奄戰鼓聲則鏜　一僨不捄千夫僵
　蛟匣零亂劒有光　臣維有霣甘自戕
　一日之短百丗長　恨以鱗介易我裳
　義存義亡臣節昌　勝負况復兵家常
　䘏典昭報恩澤􁌍　嗣侯孝思示不忘
　葬而從祖饗有堂　巫陽下招爲悲傷
　覊棲胡爲滯此荒　魂兮歸來安故郷
　牲牷肥腯羅酒漿　部曲儼侍備兩廂
　鼖鼔鐃鐸聲鏗鏘　子孫歳時供蒸甞
　銀鉤翠琰勒我章　忠傳孝継渢大泱
　陵遷谷變事叵量　英聲載丗永不亡
　　　　順德路同知寳坻董氏先德碑銘(有序)
至元十七年奉議大夫盧越􁈜使司提舉董侯孝良
以規辦功最陞授朝列大夫同知順德路緫管府事
自惟材踈能譾何以臻此兹盖祖禰積德絫行􁁃濡
慶澤所從徠逺矣惟是斵銘樂石光賁松梓庶克自
信遹追仰報罔極廼介府幕陳從慶贄禮幣百拜以
先塋碑爲請厶承乏燕南以明新是任惟孝與義為
丗大經今猥來属筆有不當辝者謹按所具事狀董
氏世居燕之武清縣南仁佛里金大定十二年改新
倉鎮作縣故今爲寳坻人曽祖以農爲業代逺偶逸
名諱生三子曰永進曰仲仁曰蘃昆仲既蕃孝愛日
篤以貲雄一郷永進娶彭氏女實生寳溢府君諱柔
盖侯之皇考也府君行孝廉善居室一介不妄取與
諸人里中以善人稱之二親甞卧疾治療罔効府君
曰甞聞人之肌肉可愈困瘵於是黙刲股肉雜它■
進之服之果良愈旣而父目病幾於凝盲府君又以
舌日䑛其睛無幾頓還舊觀邑里稱嘆以爲孝感所
致云甞以事之保暮行通衢間蹵得白金一巨餅■
幣百餘緡詰旦持坐獲所候求訪者失主至物色■
不妄即付之至於牟子錢貧不克償者率折其劵■
貸自是孝廉之名軒著燕保間當途者聞之以謂不
茍於得可以臨財厲俗用薦檄充保定務啇權次■
寳溢堝監支納益用心稱物極平施之方公私俱有
頼焉至元十三年以疾考終牖下享年七十有八董
氏其三代皆竁寳坻故塋至公始徙家武清之大定
沽遂改卜聚落之南原是爲武清新仟孺人蘇氏信
都大家事舅姑主内務以孝婉聞生子男三人孝義
孝温孝良太君資藉訓迪納規矩中者居多故母儀
婦道宗族取法焉今年九十有四起居飲啖精徤如
五六十人孝義有融徳不樂仕䆠二子長曰順管勾
塩埸事次愛孫孝温醇謹有幹局充鹽使司判官三
子和張驢昌孫和任監當官和之子八十買住孝良
孝友純至㓜習司空城旦書及長兼通　國朝語甞
給事貴近以材果管勾三汊沽塩官事至元十年秋
大霖三汊𬒳浸亭户例狼藉阻饑侯致䘏申明上官
發廪米四千餘石侯乃計口均給民免菜色水退侯
􁱁度原隰終復爲患議户抽一推起土璋埸請於上
允焉明年水果至無所虞矣以能陞本埸塩司大使
仍佩金符以寵異之先是歴年牢盆錢不計成塩多
寡即驗丁全給致本耗而課不充後復給與不時課
不辦而卒日困侯白所司革焉遂驗亭户煎數在官
仍半給之復需其畢運爲足其所當付至曩之倚而
未頒者仍皆爲卑之至今遵行官卒两稱其便十三
年亭户乏哺無可於糴侯以鬻造孔棘恐軼歳辦出
私廪二百餘石禀食之未甞更其費十四年用薦欽
授　宣命官奉訓大夫㝷陞奉議兼提舉蘆越塩司
事十七年以均斡有方程辦饒羡積前後勞遷授今
職侯以民社重寄非財賦可擬宣力有加焉子三人
長曰革中書省宣使次安住次海山鐡奇𥘉寳溢府
君刲股肉以致親和厥後府君洎太夫人蘇氏在疢
子孝温及侯與室劉氏亦踵而行之由是郷里論篤
孝者以董氏爲稱首嗚呼孝者人子至行揚名顯親
之大致也然代以孝名者非一若休徴之剖氷求鯉
孟宗之泣林取筍李建進藥而病即瘳盛彦慟哭而
明復故今董氏之刻肌而愈親疾可謂情迫孝至殊
途而同歸者也詩曰孝子不匱永錫尓類其是之謂
歟至慶流㣧裔移理於官冝矣後之來者復能致竭
兩間以極忠厚孝廉之羙將見董氏福禄渊流而未
央也是冝銘銘曰
　暨暨董氏　𧺫家幽墟　繄曽祖君
是生三珠　孝廉温潔　王瑩不俞
　我屋豐潤　尓焉德劬　維寳溢君
　乃皇厥圖　一廉厲俗　致身仕途
　我幹我均　我摧我酤　人勉不足
　我恢有餘　夫孝何居　曰父母且
　病則致憂　巳何暇虞　越惟親安
　其樂愉愉　要以情至　同歸途殊
　錫我胤類　德冝不孤　篤生賢孝
　髙大門閭　連城具贍　有儼倅車
　顯親揚名　實由懿模　遹追圗報
　於焉是需　岌峙豐碑　螭首龜趺
　丐我銘章　大書特書　幽陵蒼蒼
　渾流徐徐　照映郷梓　永示德隅
　　　　故提刑按察簽事劉公墓碑銘(并序)
奉議大夫提刑按察簽事劉公既窆之明歳其子■
慼然以追逺之志來諗曰孤不失先君勤黽王事■
期顯歴半道傾摧俾任重致逺之舉罔克攸盡在■
慕終養之榮曽弗少及不孝之大無足言者維是刻
銘麗石表見墓道庶不朽而爲新壠光幸憲使憫焉
厶惟曩甞與公翶翔中書有聯事之雅以分以義有
不敢爲亡友靳者謹按事狀公諱濟字巨川其先真
定行唐人丗在野大父厶倜儻尚氣爲郷曲所重考
信方直有父風以植産致冨心存樂施貞祐兵避地
陳頴間散財濟衆人多傾赴正大末所在遊騎充兵
令民團結相保衆推公充郷義兵都統巳而殁于事
公信之冡嗣也自捴角姿嚴恪不知爲兒嬉及長明
吏事時趙人董珎者來領魏郡材公爲郎署府從事
民政軍務多所禆益中統建號■省府立擢賢舉能
以恢廓宏綱爲亟路辟公應選遂𥙷省左曹掾四年
間精覈吏務氣明而事辦然所期攸邈有不屑爲者
㝷除貳上都粮料使㑹當估平致太庾京積巳而充
中書磨勘官真定郭文進者摭白肖二人毒殺其父
歳乆莫决府以疑獄聞命公徃讞旣至按覆簿牘推
察物情不終日而虚實兩判鎮人称其明朝官嘉之
至元七年勑授承直郎太原路緫管府判官公不卑
小官思以行志惠吾民爲念府東有山曰罕山毎溝
澮秋泛害及関坊公廼度原隰相水衝以事冝從上
官議可焉衆欣就役自山南扺汾壖鑿渠余十里以
釃水勢自是漂没患絶且溉傍田數百頃其興利除
害類如是明年夏六月大旱歩禱列石龍祠應焉秋
頼以熟九年陞授奉訓大夫知獻州事既下車囚繫
填狴犴間公歎曰盡心之戒當於焉是圗遂裁遣剖
折凢五日牢户爲一空然後束吏以法拊民以寛慮
科調之不均也爲等苐之恐田疇之未治也爲勸劭
之新州治以具視瞻崇儒學以敦教本内外釐補井
井有條其孝悌任卹之化風偃海濵矣迄今民思不
忘秩滿憲司廉其能遷奉議大夫簽書燕南河北道
提刑按察司事十六年四月竟以勤事致疾既乃終
于位享年六十有四夫人程氏魏大家配公德良称
前四年卒即其歳九月卄九日祔大名■賢
由盆里繁水之隂宅新兆也二子珪玘今珪亦官■
直郎大名路緫管府判官性純孝從政幹果玘歷𬋩
庫甚愿女三人伯適趙郡武氏仲從鄒氏季徐氏公
資明辯遇事風生不肯陸陸一事落人後故所至卒
有聲其孝義出天性固然𥘉調并梁兵西援􁚿䏰事
集悵望南雲泫焉興感曰母氏殯陳四十年不即卒
大事儻溘先朝露目其能瞑耶乃於介使告其所以
然諾焉馳至陳求訪叢垠間罔知誰何因籲天行泣
俄得劉叟者示其處下挿驗所誌物是夕寤寐中■
有以呵之者曰汝母何疑當收之速去即是年冬十
月歸葬行唐縣甘泉鄊七里烽之先塋禮也傳称古
人行役云逺必思念其親以篤孝飬若公斯舉何思
遑將其母哉又郷豪董君死葬癭陶碑石卧荒壠間
身後貧不克􁲤樹公按部過趙爲求銘表墓以報知
已其風義肖上丗又如此是冝銘銘曰
古評吏治　匪循即能　循傳而列
能或槩称　時有緩急　事方責成
珮玉長𥚑　艱於奉承　維材應变
其任乃勝　用或異冝　跌焉不興
暨暨劉公　才長氣弘　小試游刃
銳於發硎　擢列郎曹　風生臺閤
若不屑爲　翩翩荷槖　一麾出守
殆古能吏　錯節蟠根　别夫利噐
苟利吾氓　身弗遑睨　于今兩州
懷思無斁　維孝與義　爲丗儀軌
　子箕而裘　已濟厥羙　歸息泉扃
神亦寕止　五鹿之野　由盆之里
　沙麓茫茫　繁流瀰瀰　谷變陵遷
墓碑有嵬
　　　　大都通州郭氏遷塋碑銘(并序)
孝子之愛其親也心無乎不至其始也盡􁁅心以致
其樂儋髙爵以顯其宗又以安冨尊榮歆其親以愜
其志望及其終也擇善地敞真宅樹豐碑彰遺媺别
爲再祖俾饗大宗不遷之祀越是心以爲恔者於尚
書郭君見其純旦至焉郭氏丗爲通州潞縣人曽祖
府君諱伯昌尚義有應劇才金季以勞授州之判官
方四郊多壘仍歳饑荒頼公力全活者衆民刻惠里
廟至今其石宛在金制官分嚴不敢絲髮侵上承下
辦惠鮮保障能尓其爲人可知巳大父諱和字和之
資持重擇交而游經紀逺識殊與父肖貞祐𥘉燕不
能國遂避地徙河南公奉從母楊挈弟姪至復還郷
梓徃返数千里間冐渉艱梗舉宗全慶竟不失舊物
是亦人所難能郭氏之有今日其祥實開於此公少
樂讀書長以吏業著稱且玄之與潞在昔爲轉漕渊
㑹見聞習熟故公於綱計爲詳壬辰歳　詔立漕司
於燕明年癸巳中書粘合公辟公爲經歷官舊條新
制兼舉而行居無幾何民力大紓而廩儲崇積㑹計
出納允當詳明官無私焉至今論漕運者皆以公爲
稱首
國朝丁未公春秋五十有九卒官下祖妣孫氏出庶
之清門内助成家與公合德後公卄一年乙亥歳壽
八十終生二子長諱天珪字君寳次天瑞晦德不仕
棣華輝映樂怡怡也郷里以善人歸之長即尚書君
考秉德清慎直諒多聞以世羙継爲漕幕從事爲人
樂易輕財好施雖指囷解驂未甞見難色樂從賢士
夫游延致禮待惟恐不盡又通五行書叩之者推明
倚伏率以戒辝爲言斯亦知命君子者歟惜乎年不
滿德仕未盡用至元改号夏四月卄四日以疾卒壽
止四十有七子秀生纔十四歳矣夫人張氏燕之名
家性貞静壼儀有光漕司府君既殁夫人持内事甚
嚴家道昌冝内外宗属入門升堂不覺其母子之互
爲資也享年七十有四終所居正寢實至元卄九年
壬辰秋八月八日也秀字秀實姿善淑少以孝聞交
於友以誠移於官則理儀觀魁偉臨事明敏有盻藉
甫冠由緫制院都事遷經歴官継改都省左司貟外
郎㝷就陞郎中已而授少中大夫禮部尚書今簽宣
政院事君自惟起身刀筆不十年致位通顯德薄才
菲將何以臻此兹非先丗積善叅慶光潜不耀一旦
叢於不肖身者如此是用祗懼昊蒼罔極報德何從
頋惟長城先壠歴年藐斧封馬鬛傍無所取穴故祖
考叔父而下三柩皆未克大葬言念奭傷􁁬刺負背
乃改卜宛平縣張華里之北原墨食吉用三十年春
二月壬寅以三品儀物封而樹之庶幾無乎不在之
心少有遂焉既襄事百拜以墓碑來請幸内翰惠頋
三讓求益懇予以孝子順孫顯揚慎追之義関人倫
風教者爲最謹按善狀諾而銘諸銘曰
慶由善先順爲福原惟積也厚其流則渊譬彼播植
用其道而分所冝其根苗華實有不期然而然猗歟
郭氏宗族嬋嫣繄長城之故壠不知其幾丗幾年堂
封纍纍拱木蒼煙偪道涂而且隘無可穴而理必遷
張華西里其平宛宛風水攸寕欎焉新仟哀哀送終
棺衾華鮮祭以大夫有加鼎籩祔安神靈既厚且堅
庶窀穸之下慰將寸心之少安孰無子孫焜燿聯翩
念得之而能竭力讓春官之孝賢刻吾銘而表神道
永以爲郭氏無窮之傳
　　　　大元故中順大夫徽州路緫管兼管内勸
　　　　農事王公神道碑銘(并序)
上登極之二載詔以前泉州路緫管中順王公作尹
於徽制下而公已卒士論慨嘆惜其備具文武才未
䆒於用也明年春正月嗣子謙持太史属王德渊所
撰善狀百拜來請銘自惟識公始用情交終以義合
至元庚寅歳邂逅於歐閩後二年予入翰林公亦終
更來燕玉堂多暇日夕從游詡詡相得校夫三十年
間㑹晤雖數在京師爲最洽公今已矣銘其墓冝莫
予若公諱道字之問姓王氏其先爲京兆終南縣人
丗將家公姿魁偉勇而多力㓜讀儒書長憙武事飛
牋走檄尤翩翩也公既負噐局挾藝能不肯碌碌居
人後間出大言捭闔時事及作爲歌詩藻思甚壯激
昻頓挫以驚動一丗謂將相無種功名可戾契致也
然干時貴近終無所合至元更化以剔民蠧清吏弊
爲亟公曰兹吾之時也廼走燕上書請置執法官如
是則吏畏政肅澤𬒳於下政化可得而成六年憲䑓
肇建遂辟充椽史公志在澄清一旦抱牘齷齪鳬進
論得失於簿領間耻於屑爲纔數月即拂衣而去適
朝家遴選文學士充■東宫講書官用昭文竇公薦
得入侍經筵進讀際辝理敷暢間以時務意在互有
發明由是稔知爲竒士進見顧眄與餘人異欲大用
而有需也十三年江左平福建内附蛮夷悍輕易怨
以変蛇豕婪婪血人于牙何所靳顧非大行䑓填之
不足以制内而撫外也故郎署官重其人方
𥙿宗皇帝叅聽朝政廼選公充福建行省左右司郎
中時柄用者專尚威猛不能導揚■恩信慰安逺人
凢事之悖理政之害民及私意之所宿者公皆執而
不行至面折力諍必理得事正而後已如䆠族趙知
府元軰六十三家閑居室潤誣與山賊通擬挺殺之
意在籍没掩利餘貲公抗言宋故官累■詔恩䘏今
以昧曖一槩奴戮有傷■朝廷好生之德止杖八人
餘悉縱遣降將吊眼陳據漳州叛賊勢張甚招討潘
力不支踰城走泉行省以失守罪縳出將戮焉公曰
招討秩三品有罪當禀於　朝不可擅殺上官奴遣
督將二人率甲士環公曰字不同署罪當相及公乃
具朝服望　闕再拜曰省官不有　朝廷脅我以兵
欲將何爲吾寕與潘同死字不可得也彼莫能屈潘
竟减死論其守正不屈類如此由是強横氣禠善良
攸頼閭閻間至畫公像事之卄四年授中順大夫泉
州路緫管兼府尹泉據南海津㑹豪儈吏啇假權貴
聲勢日凌轢請索紊大府紀綱牟取衆利公折以理
拒以威輙落其機牙束手噤語而去公堂爲肅然先
時晉江之安溪土賊張大老方德龍嘯聚畬洞無頼
二萬餘人時出搶略爲一方大患者幾三十年聞公
至私相約束曰王老子來當謹避之勿輕出公爲布
耳目設方略不月踰生擒賊酋卄三人悉榜殺泉市
餘衆駥散百姓爲之歌曰藥不瞑眩而疾祛非良醫
而誰乎兵不血刃而賊除非智士而誰乎其爲輿情
感恱可知矣在任凡四載代歸郷里以營治先塋樹
植碑表爲務屢供具召親友燕衎爲樂若日不足者
家人亦訝其遽如許也元貞二年春二月十有二日
以疾終私居正寢享年七十葬維州北海縣樂泉里
金山原公強矯有守臨事敢言膽氣噴薄無所囬撓
志在開布公誠砥礪名莭表表有見於丗孰謂勢利
可得而奪邪至於擿姦發伏不避持難又似夫漢王
尊之在東郡虞詡之治朝歌也奮身布衣起家至二
千石剛直之氣至老不衰其功業止斯而已此士論
所痛惜也逺祖金𥘉以武功賜完顔氏丗襲千户官
至金吾衛上將軍曽祖諱虞郷大父諱從正歴隰州
太守父諱成皆嗣承丗爵金亡復故姓仕
國朝任樂安縣令因家焉今爲廣固人公先娶孫氏
生子謙夫人年卄八卒継室羅氏亦先公卒生二子
曰諒曰惠謙㓜侍　東宫才敏有時譽能政克家蔚
有父風今官奉訓大夫大司農少卿男孫四人謙之
子三曰元孫仲孫季孫諒之子一曰彦孫公平生著
述號雲門老人集殆千餘篇傳于家銘曰
繄王使君起海堧妙齡飛英振孤騫陳琳書檄何翩
翩一箭擬下聊城堅心惟嫉惡民瘼蠲驅逐鳥雀同
鷹鸇一行作吏非所便褰帷有志澄八埏封書直上
沃　帝渊太㣲執法光烱然　春宫嚮學開經筵一
日登對席爲前顧公可試冝擢遷利噐當遇蟠根宣
歐閩行臺兩廣連陽舒隂慘持化權幕非其人奚望
旃六十三家宋故官執之犴死何繁冤公爲辨析皆
平反潘惟不支心則丹以死信理人所難維閩之南
天府泉卑公撫循面則顓鋤薙強梗安惸鰥風颿踔
(敕教反/敕角反)海魚龍飜萬貨山積來諸番晉江控扼實要関
勢取豪索非一端不動聲氣爲周旋安溪有盗勢結
盤撞搪呼號動百千公然剽竊三十年爲一郡患何
迍邅公來約束毋妄干老熊當道百獸跧一旦解刀
耕壠間溪山淡淡風日閑帥得其人人自安如君兩
除稱衡銓幕府坐嘯鳴化絃簡節䟽目政猛寛四載
終更公孰賢王尊虞詡相後先千年神劒埋山原欎
欎夜氣生紫煙何以驗之石有鐫
秋澗先生大全文集卷第五十五
秋澗先生大全文集卷第五十六
■碑
　　　　大元朝列大夫秘書監丞汴梁申氏先德
　　　　碑銘(并序)
大德改號歳之六月越二日癸巳秘書監丞申君敬
先詣太史王某再拜而請曰惟申氏逺有丗緒逮我
先人學紹醫傳心存道濟惠及一方雖遭罹丗故譜
諜墜逸然自髙曽而下班班可考而墓隧無銘神道
闕表予小子大懼先德曰逺恐泯昧將無以見於後
今粗有纂述俾昭示子孫以傳不朽者敢嘱筆於下
執事厶以不敏辝者再請益堅乃爲論次之謹按申
氏丗居汴梁曽祖諱天禄宋徽宗朝以嬰兒科供奉
内庭門以金斗爲識當時稱揚毉藝精全者有金斗
申氏之目宣和末避地家秦州社樹坪祖諱良輔早
以方伎知名西土祖妣馮俱壽終葬天水郡顯考府
君諱仲康字西叔資秉寛𥙿有長者風弱冠值金季
流寓陜(虎/禹)間天兵下河南愛申𥙿間風土衍沃定謀
卜築以甲寅歳東徙今遂爲南陽人府君丗其業禁
方秘訣夙承指授復爲該洽軒歧以來其書奥妙悉
精䆒其理學既博伎益工在醜不矜其能活人不期
其報過客病困逆旅及貧無資者家置病寮躬進湯
劑糜粥既平復量給路費以遣之逺迩注瞻以材德
兼稱如南陽冨民孟氏夫婦府君以伎能起其死約
兼金乗爲謝后恬然不爲礼或者不平對府君詬之
曰毉以濟物爲任若貪圖貨利爲心豈天生俞跗保
全夭閼安羸劣之意哉子無復言客嘆服而退𥘉府
君東徙聞盧氏守將堯里公賢而下士徃依焉草昧
際舉族頼保翼一夕宋冦掩至執堯里而去以不屈
遇害熊耳嶺府君聞之紏合義勇者數十軰匐匍奔
赴求得其屍葬祭迄成礼兵後内外宗姻散失者衆
求訪不少置得姨之夫樵翁於申女叔於穣下既孤
且窶収養終其身平生行義類此甚夥今特書其顯
著者識者謂府君爲善不近於名尚義不謀其利躬
弗受祉後丗其興乎以至元己巳歳季夏十有八日
考終牖下享年六十有七配宋氏系出京兆大家資
端重未甞露嘻笑年既笄歸于我侍舅姑以孝敬聞
鞠育諸子極於勤苦後八年以疾棄養壽七十一祔
葬南陽縣東泓河之右薛家里子男六人曰政甞監
郡酒稅曰整河渠使曰敬即敬先曰教早丗曰敏江
陵路毉藉提舉敬先性資醇𥙿毉學明敏切脉審用
藥精至元六年選充太毉
丗祖皇帝廵幸兩都北狩東征典司藥石皆侍其行
甞於御前修製湯劑品藻藥性敷奏有條理
上顧而喜曰汝身雖小口甚辨愽又敕治　元妃疾
獲良愈蒙賜玉鞶帶白金有差至元卄七年由御藥
院使陞受朝列大夫選丞秘省旌宿勞而從公論也
自昔銓衡經制以方伎進者雖有殊勤不轉文武正
班敬先讀書勵行有士君子之操故膺是除由是知
楊歴清要光顯於親者越兹伊肇敢以府君之積■
起宗敬先之肯搆克荷者■而銘之銘曰
　毉師之良　本天恒德　挾藝時行
　心貴􁒏一　其視患者　罔有莫適
　一盡我誠　庸表怵惕　顯允申公
　秉兹良直　四丗三朝　職司疢疾
　神砭易形　靈丸起廢　藥恵一方
　心深道劑　嬴劣獲安　烱我風義
　活人活國　是廼仁術　隂積孔多
　陽報斯必　篤生六子　季實良噐
　大我毉門　學稱善継　藥籠流光
　馨融
　帝室　六脉和平　聖躬福謐
　三十年間　祗勤厥職　維皇念功
　寵数優特　簉名仙瀛　圗書東壁
　紆紫腰金　揚休山立　匪汝是私
　良用勸激　蒼煙故里　光賁丘石
　刻我銘章　有煌申國　獨山鬱茂
　白波蕩潏　山川鴻濛　慶鍾來息
　子孫振振　垂𥙿罔極
　　　　大元故奉議大夫中書兵部郎中韓君墓
　　　　碑銘(并序)
亡友奉議韓君之子冲既禫來謁心焉愴慕有慘而
未安者乃出所壯父行曰孤不天先人蚤丗平時所
期者逺大挾其所有以前而車傾半道念所衘曷祛
惟是發越潜德使表見於後庶存殁少有攸慰公與
家府交敬而知爲詳敢百拜以墓碑爲請予以義以
分有不能辤者遂追叙而併銘之君諱天麟字伯昌
姓韓氏丗爲漁陽上谷人父琇爲人長厚儀觀秀偉
少應武舉金季甞以勞任慶陽府司録判官母王氏
誕昆季四人以次君爲第三母以克肖故尤所鍾愛
長業法家學即能􁽆然見頭角於輩行間師以能稱
之及爲郡法曹獄無大小悉心極慮必盡彼辤情而
後巳時有楊叅軍者詐冐兵儲公易市户事覺■朝
遣官來鞠逮捕者数百家弊積有年不易措手知君
幹蠱摘之倚辨楊既窘蹙無可得主者悉取償糴家
價從時重君曰不可盗粮者已有主名百姓𥘉不預
知今從坐配償已是虚負取價合准出倉時估不然
將有破産不勝其弊者上官從之衆得以輕脫至元
二年辟充懷孟路從事四年勾𥙷中書左三部令史
八年由考工轉御史臺有訴民自関陜來未經有司
者議不受君執之曰民豈不知此頋臺憲爲重因而
拒之將無所控告罪彼越驀理其冤抑可也事多解
釋以能遷吏禮部貟外郎遂建言隨朝掾史已有出
職定例外路吏資亦當與議使至公均𬒳准其事行
焉未幾遷奉訓大夫出爲瑞州路別駕俄超授奉議
大夫常德路宣課都提舉先是亡宋稅埸濫收竒零
等課名類甚多君稔其擾曰生財有源𥘉不在此使
到官者磪之有法所獲多矣於是六色正額外一切
蠲去常人稱恱及比附上額羡果倍蓰時方夏官徴
民負租追呼鞭扑急於星火君就府僚與議曰今新
陳未接人餬口不給兼積乆数多非一朝可辦急則
必倍息取貸或易及男女若爾是冨益巨室怨歸公
家非特於征啇有所悞也稍俟秋成徴之未晚用是
以停征八畨大軍道鼎民𬒳騷甚且沮恢辦有司噤
不敢誰何君詣行閫陳說主將喜爲約束之市肆頼
以帖其乗機應変輸誠濟物多類此政藉甚而課㝡
省臺交章薦入授奉議大夫中書兵部郎中㝷𬒳檄
檢覈河漕囬次濬之劉家渡以暴疾卒實二十二年
乙酉歳八月七日也享年五十有九以是年十一月
壬午葬郡西南親仁郷康公里家茔慶陽府君墓右
從溝■也君氣志明辯有幹局善當官好持論徃徃
出人意表其起身立事不資藉昆弟耻踵跡人後氣
之所充力取必至卓然自見於用者蓋天性然𥘉韓
氏北故后居衛生事微父俾之經啇辝焉曰從政固
所願也及顯逹分所有資悉推讓不一毫取郷黨義
之又患難解紛樂與人爲善教子讀書惟恐其不至
配孺人梁氏元帥瑀之長女生子二人曰冲從事郎
太平■經歴曰中御史臺令史継志治家大克播搆
曰燕■梅童皆庶出四女已適名族者二二未笄銘
曰■維天生材卑世作程吏以事主尤資者能理具
氣先■氣廼形倬彼韓卿氣志蠭閑揚歴臺閣外彪
中弸𥘉轉栢府樂夫有行庶單厥心豈惟祥刑彼良
而俘是大僇辱千里求哀情其可恤人以法辝我爲
理出不以其嫌竟直彼屈天秩有庸曽間内外由我
一言至公均𬒳財生多源取自有體筭及屨簑徒擾
而巳以正以公所獲多矣猗嗟韓卿用固強矯年不
志充冝若可悼我思古人云誰盡了圗維不朽君亦
少慰子孝而賢仕涂方軌振厲光揚儘濟厥羙尚餘
幽光樹石表隧掲我銘詩永朂來裔
　　　　平陽程氏先塋碑銘
南陽府倅程君瑞不肖里閈都司趙公倩也故與定
交㝡早知行巳頗詳爲人忼朗誠直勁挺尚義而遇
事開談洞見肺腑伸吾志而已而利而害𥘉不計䘏
由是棖觸物論與時齟齬然識者以跅㢮不覊許之
與君契闊者餘二十載大德改號之春自武定終更
來京師僕方忝長翰林樽酒叙舊英邁之氣猶夙昔
也既而來請曰瑞始以孤童子入侍隷　昔刺謀大
子帳下逮事
定宗　憲宗時朝廷逺駐朔漠屢奉命使㐮漢間爲
互市官歳已未扈
丗祖皇帝飛渡鄂渚戮力與宋兵戰有功蒙賜銀幣
有差及　上登極選備膳夫　車駕廵幸兩都征伐
宴犒割烹供辦蓋三十年于兹中間以軍國係重越
分肆直忤犯權倖致之縲絏瀕於不測者屢矣以辝
氣侃侃事竟實無佗幸不死朝貴多其挺志弗撓奏
受忠顯校尉尚食局使又七易寒暑積前後勞官武
畧將軍出知奉聖州今調同知南陽府事自惟愚忠
朴直餘將無有供奉　闕庭寵膺民社秩中通貴竭
誠圗報之念日深一日奈桒榆景迫年與時馳而追
逺返本之懷朝夕是切相甞僑居即是將起新阡奉
安考妣神靈又諗登仕版家先丗塋域例有碑誌况
■東西南北之人表識之建尤爲切務俾子孫継嗣
拜掃考其紲郷里遹追來孝免夫有旌紀寂寥之嘆
尚吾友惠顧賜之銘則程氏爲不朽矣某以契舊且
素賞其方槩廼爲書程之先代丗爲平陽洪洞縣李
村農家曽祖大父俱逸名諱所可知者曽祖生子四
人祖弟三子也金末以勞効甞攝行本縣令有子玉
房行弟八暨弟九郎其胤裔尚守遺業玉即瑞之父
也府君慷慨重然諾風義矯矯有無與衆共之貞祐
兵亂以武幹保完墟落
國朝壬午歳迎降
太祖皇帝從攻鳯翔用愾敵功緫西京工匠年三十
有九以疾終夫人曹氏出扶風䆠族生子五人曰實
曰瑞即武略君曰西京曰當僧曰午兒實之子懷驢
聀庖人氏次曰伴驢武略之子曰靈童新阡之兆建
於彰德府湯隂縣之北蘭里實大德戊戌歳某月日
也仍爲發先丗之潜德懿行與武略之挺志顯親者
爲之銘俾光賁新壠昭示來者云其辝曰
　維農秉志　篤於儉勤　服田力穡
　鍾氣之醇　積厚種遇　嘉祥自甄
　何以為驗　慶流子孫　猗歟程氏
　植本浚源　藹藹風義　超越同倫
　由農而士　奮起艱屯　克昌再丗
　攀附鳳鱗　愚忠朴直　祇奉嚴宸
　典司玉食　三十餘春　名喧禁籞
　僉曰藎臣　付之民社　賞其勞勲
　貳車五馬　皁蓋朱輪　大侈寵數
　顯揚其親　有欝者阡　羑里北原
　光融松檟　銘勒貞珉　何以訓之
　孝義忠純　昭示不忘　垂𥙿後昆
　　　　　大元故清和妙道廣化真人玄門掌教大
　　　　宗師尹公道行碑銘(并序)
道之大原出於自然而隆而汙繫夫丗運顧人力有
不能致者如甘河之異見於西秦崑嵛之氣表於東
海自非素鍾仙分價重一時疇克輔承者哉金貞元
正隆間重陽王尊師始倡全真教法逮長春丘公應
期濟度道乃大行風聲洋溢丕冐海隅至於静涵道
幾動周妙用驂鶴馭之孤標謁　龍庭於萬里絶塵
而下稱継述之善者我清和尹公其人也師諱志平
字太和系横海華胄大父而上丗以儒業擢進士苐
歴郡守者凢七人因䆠游東萊遂占籍焉祖公直父
■誼皆融德不耀樂施與郷黨以善人稱師生金夫
定巳丑𥘉母氏夢羽儀擁導若仙官迎謁者寤而生
師有瑞光盈庭之異既長資頴悟不凢杳然㤗定了
知生前事讀書曰記千言及冠行遇道士自関右來
約師同詣文登醮祭歘失所在但見羽流乗白黿化
現空際師戃恍感遇信道愈篤既而潜訪長生師於
洛京父母數追止之至鎖閉静室無幾遁去寓昌邑
之西菴道家者流以禁睡眠謂之消隂魔甞坐樹䕃
下一夕假寐間見長生師厲聲曰嚮祖師來化汝尚
未悟邪遂揮刃断其首剖其腹滌易鄙俗去其自滿
由是胷臆洞然靡有所惑二親知志叵奪始聽入道
明昌辛亥參長春公於棲霞遂執弟子禮乆之偉其
有受道資盡以玄妙付之曰吾性靈明如鑑不受垢
常切瑩拭以湛吾天自是曰有所得又問易原於太
古傳籙法於玉陽錬習内精聲光外白逺近尊禮户
外之屦滿矣濰陽州將完顔龍虎素慕真風奉亭圃
爲菴㝷賜額曰玉清觀師佩上清大洞符籙主盟齊
東者卄寒暑長春聞之喜曰吾宗教托付今見人矣
大元已卯歳
太祖聖武皇帝遣便冝劉仲禄起長春於寕海之崑
嵛山聞師爲其上足假道於濰以見之遂同宣
詔㫖先是金宋交聘公堅卧不起至是師請由道其
將行開化度人今其時矣長春爲肯首决意北覲選
道行純備者十有八人從行師爲之冠致　眷眷隆
渥玄風逺倡師羽翼弼成之功爲多歳癸未長春還
燕主太極宫師雅志閑適退居縉雲秋陽觀俄徙德
興之龍陽長春仙去命公嗣主玄教即建處順堂於
白雲觀奉蔵丘公仙蛻壬申四月
太宗鑾輅南還師迎謁於保賜坐論道慰諭者乆之
翼日　后妃臨幸祝香琳宇錫道經一藏自是四方
學者輻湊堂下歸依叅叩于于而來唯恐其後師摘
要訣誨之曰修行之害食睡色三欲爲重多食即多
睡睡多情欲所由生人莫不知少能行之者必欲制
之先减睡欲日就月將則清明在躬昏濁之氣自將
不生向上逹者率自此出人徒知從心爲快不悟制
得此心有無窮真樂也癸巳冬十月講道經上下篇
於義州通仙觀微辭奥義大有發明及演七真造道
根源殊洒然也聞者爲洗心毉巫閭爲燕遼鎮山深
秀䧺欝必有弘演慱大眞人徃來其間甲午春師徃
遊焉先是瑞氣葱欝封鎻不散者浹旬至是開霽衆
以爲山靈開先之兆師謝曰吾何德以當之終南祖
師煉化地號活死人墓者蕪没日乆仙柩浮殯朝夕
念兹若㷀㷀在疚乙未春関輔略定師西遊併圖營
建又興復佑德雲臺二觀太平宗聖太一華清四宫
以翼祖觀𥘉道出汾晉沁長杜德康請設醮緑章方
啓玄䳽翔空仙侣散壇時雨濟旱丙申秋奉
㫖試經雲中度千人爲道士俾祈天永命禔福元元
師徳望既隆所至風動雲委吏民瞻拜至兇悍無頼
軰皆感化弭服戊戌師壽七秩以教門事付真常李
公庚子秋葬祖師於白雲堂㑹送者數萬人時乆旱
雨雪盈尺咸謂孝誠所致継董祖菴僝功㝷　敕額
曰十方大重陽萬夀宫𥘉大定七年祖師火其菴東
游或惜之曰修人在後吾何亟焉至是殿閣廊廡覆
壓千柱終始六甲脗合祖意誠有數存乎秋九月歸
五華舊隱己酉賜號清和演道至德真人金冠錦帔
付焉辛亥春二月十有一日沐浴易衣冠書頌曰觀
化八十三歳澹薄全真活計臨行踏破虚空開放光
明無際落筆而逝馨芬滿室三日不散臨死生際其
明了如是師既示化以皓駒輿襯寕神五華其日終
南祖觀有一道士乗白馬來吿清和去丗竟不知所
之後訃音至考驗月日知爲神遊化現吁亦異哉師
儀觀秀偉風度凝重如瑞人神士不可梯接然即之
春風和氣津津溢眉宇間樂傾所得誨誘不倦志顓
利物感應無方如在濰陽松栢不種自生其寓仙谷
叢竹一符卦數學徒徧四方觀宇滿天下德愽道尊
過化存神之妙不能具載皆出於至誠感發無一毫
作爲之私冝乎傳嗣道統配列師真上継長春下授
真常前後無媿可謂清而不耀和而不流克肖克荷
玄之又玄者矣師平昔所在求詩頌教戒者無虚日
肆筆應荅辭理可觀有葆光集北遊録傳于丗中統
建元誠明張公表師行業於朝追謚清和妙道廣化
真人制辝有性天開朗心地坦夷接重陽道統之傳
爲長春門人之冠冝錫褒章永光仙藉之㫖始終昭
顯矣法孫陳德定出延安士族師事真人門弟子重
陽知宫仇志隆以修進餘力祭醮符籙皆通習之居
終南四十餘年㓗以脩己耕而後食處嵓穴間妖魔
屢梗德定以正法神力悉驅除之由是名著秦雍至
元卄七年耀州少尹姚某以聞蒙
丗祖文武皇帝召至闕下試驗有徴寵膺玉鼐貂衣
之賚元貞二年賜號棲玄致道通真法師三年宣授
秦蜀道教提點踵門來請曰德定自惟托跡草茅何
以致此盖逺藉先廕思効光揚師祖清和公之返真
侍郎趙楠巳表松臺祖菴之復實所權輿今紀行之
碑未克昭建是殆闕如提點温某等五人已礲樂石
幸翰長先生惠之銘是亦不一書而止之意也予曰
有是哉探源報本乃吾儒羙事道雖不同其理弗異
乃次其所具而重之以銘其辝曰
　天之蒼蒼一氣清　其視下也猶杳冥
　真元有道本強名　俾而全之須人弘
　甘河感遇丗已驚　風聲波動東海溟
　七葉泛灔金蓮英　至人挺出開丗程
　崑嵛山髙古蓬瀛　長春再傳何德馨
　䳽馭九萬摶雲鵬　雷雨之動方滿盈
　爲民請命以道寕　維持綱紀誰使令
　十八大弟光啓行　丘仙一笑溘上征
　清和進脩純粹精　傳授道統力主盟
㓗已應物謙而誠　拱璧駟馬非夸矜
　事唯無心物取衡　尹家樓觀青雲城
　開天演化玄元經　全之爲教廼大明
　縱說竪說錬此形　方寸莫遣三害攖
　隂魔大嚼風掩燈　嗜慾一肆甚五兵
　顛木之枿不少萌　昏濁之氣何由生
　志惟不分神乃凝　大賢大哲皆此成
　用之國治如鮮烹　重陽祖菴功勃興
　終南太華髙稜層　玄風浩浩海宇傾
　竹宫醮祀儲祥楨　雨暘下遂萬物情
　錫民五福丗道平　穰穰復正德徃寗
　一朝猗蘭升紫庭　仙階霞帔光晶晶
　物縁太盛神或憎　進退合正聖所稱
　谷神不死存至靈　未妨委蛻仙山坰
　瓊樓石室户不扄　神遊八表風泠泠
　道傳千古垂日星　門人攀慕涕泗零
　令威留語㑹有徴　兹惟華表歸來銘
　　　　衛州創建紫極宫碑銘
維衛紫極道宫全真師冲虚子房公所剏建也𥘉公
既叅丘尊師於海上長春目其氣志非凡殊稱異之
居無幾何命公主馬坊之清真觀迨　國朝壬寅歳
聊攝趙侯請師住持郡之玄都宫於是鶴馭東遊道
出弊邑汲長趙實扈林聞師道價重一時以治城崇
道里隙地廣六十舉武縱則倍之奉師爲玄覧別舘
訴然許焉輟其徒張志洞等結苑以居甞闕地得石
上刻宋太宰張邦昌詩什知爲呉越錢氏子孫棣華
庵故基也師留博僅紀而西還淇上方履滿户外毎
以居逸教无爲慮因集其徒而告曰吾大方家雖清
虚自然爲宗要以應時衍化爲重詎容山林長徃歸
㓗一已乎且吾行天下多矣未若衛之土中而處㑹
俗羙而易化不於焉闡吾教尚何徃然祝延寳供香
火焚修之所非大壯麗不足以張皇教基竦道俗瞻
敬之心也廼命門徒孟志玄趙志朴率衆下啇洛之
材跋渉囏阻以歳月得木萬計遂建呉殿七鉅楹内
設■三清大像示至道之原也中起通明觀以奉王
皇黼扆欽天帝之尊也後復作七真殿五筵叙列仙
品見玄教之傳也下至壇墠神闥齋室庖湢廐庫𬞞
圃莫不畢舉師素負巧思志堅而氣充規撫位置意
匠中定不待畫宫于堵而爲執用者之法要使堅完
鞏固爲數百年物㝷師委蛻仙去遺命志朴等曰今
大功將集無以吾存殁而作有間勉強前修以卒吾
志故志朴等三十年間焦心勞思攻苦食淡継述師
訓猶一日然今則繪彩供帳截然一新金光五雲絢
爛溢目宏麗靖深爲一方偉觀其工費之廣自力其
力𥘉不外假而衆忘勞焉實經始於壬子之春迨至
元甲申秋工告迄功志朴乃件右師之行業與夫興
造本末踵門磬折謁予文者再余以郷梓盛蹟且與
師有玄談之雅勉爲叙次之師諱志起濰州昌邑人
㓜業儒既而以異夣有覺遂入道爲人氣貌魁竒操
行清峻通古今善篆籕樂與名士夫遊至於醮祭之
獲福雲鶴之顯異所在驚動丗之耳目者爲多遺山
謂師外朴而内敏質直而尚義似夫墨名而儒實者
盖確論云冝其事業成就如此至元戊寅志朴以師
德請于　朝蒙　敕定僊號曰弘真體静真人若志
朴者於師弟子之禮始終盡矣尚猶以師不覩道縁
大成爲欿予慰之曰不然昔真人舎清真而遊博去
博而終稅駕于衛今雖神遊無方其眷戀於此也必
矣况共衛間名山勝境固爲小有洞天如玄元化現
於仙山公和舒嘯於蘇門海蟾留題於白鶴仙蹤靈
貺前後接踵見于方志雜出于傳記之說者昭昭矣
異時馭風騎氣追陪真仙安知不過故山而留語俯
華表而増懷而爲孫劉絶塵之舉也邪仍作歌詩詳
見師志俾刻諸樂石雖綿亘千祀庶幾來者有所考
焉其辝曰
　道家者流本静清　杳冥而無迹與形
　崈慈尚儉貴不争　兹乃黃老之常經
　有時土苴爲丗程　祈禳醮祭由是生
　像縁教設雖強各　雄樓傑觀争峥嶸
　猗嗟先生起營陵　魁偉德業玄門英
　至人未免安傃行　河山兩戒䃲金庭
　方花古礎排巨楹　紫雲爲蓋青雲城
　羣仙嫓統湏皇靈　紫垣落落羅天星
　先生演化意有徴　後孰倦焉先此營
　庶用張本道可興　隂助政治歌清寜
大縁未竟歘上昇　門人攀慕涕雨零
　歳絫月積大有成　惜不乆視爲宗盟
　仙宫洞房本不扄　神遊八表風泠泠
來過故國冝少停　紫極夜氣開蓬􁱘
追攀逸駕非吾能　尚想爲國儲休禎
　風時雨若糓不螟　下洗澆俗還淳誠
我詩刻石何千齡　要作華表歸來銘
秋澗先生大全文集卷第五十六
秋澗先生大全文集卷第五十七
　碑
　　　　輝州重修玉虚觀碑
嘉平道士介練師范君贄禮幣來謁拜而請曰弊觀
在蘇門頋惟狹陋然歴年乆實爲自昔名額敢託斯
文俾見興造本末暨師真住持所自用傳不朽廼宿
昔所願言幸憲使惠頋越爲光有赫按所具事狀州
西郭曰草市城北走出廣薪門百舉武有觀曰玉虚
攷其肇基盖始於前宋政和間所建大定𥘉仍賜今
額爲正殿一旁小殿二中設三清四聖元辰䓁像函
丈後列神閍前敞下至真官齋壇賔客庖庫之位咸
叙而即冝承平乆法供大行鍾磬齋魚之音隱然聞
山水間蔚爲共前儲祥勝地壬癸兵餘日就荒落厥
後清虚弘道真人來主治之月殿星壇稍復於舊㝷
冷公西歸属之通妙嚴君顯奉師訓惟恪乃創水磑
稻田禇莊䓁業雖罄刮衣盂資贍徒侶大有方便丙
申冬嚴既示化真人致慮弘深召上足通真師梁志
一謂曰玉虚道埸藐尓于共今繕修頗完資用苟有
第道匪人弘何以行逺矧共山群彦所集半爲方外
眷属微汝曷克洞玉清之虚静承文獻之頋接哉於
是唯而來嗣飭治焚修其用充儼巳有者守之日固
方來者増而歳新復於百泉西涯買田數畒築致爽
亭貯經史植松竹號嘉惠別舘娯言一室罔間儒墨
暇則鼔琴詠歌將以挹蟾房之景氣接鸞鳯之遺音
豈惟與泉石而爲伍也雪齋姚公愛其幽勝亦甞徜
徉其間與師爲蒼煙寂寞之友傳曰尚友知人梁之
爲道槩可見矣既而師倦勤盡以後事付髙弟道燦
燦爲人姿䟽秀氣爽而象恭志継而本立守護傳■
惟恐墜越其徒稱之曰能燦姓張氏自童行入道今
三十六年矣甞觀道家說有玉清玉虚等號亦猶天
有九霄神霄爲最髙然冲而用之於道體何在是固
老子法虚心實腹守爲清修要者盖心不虚則道無
以入物無以容教無以受而腹無以充矣坐進之功
苟踈疑存之理或熄若道燦者法壽方爾主治院門
甚力至於接外務崇本宗誠能中虚而應物以道膄
而充腹者焉正自師祖師梁庸玉汝於成之㫖也若
然則其爲後來紀綱是者矜而式之継爲不朽無窮
之傳也必矣仍爲門人作詩俾歸來望思以極道真
之本其辝曰
蒼蒼共巖桂連蹇兮杳焉予懷仙遊逺兮山空日寒
悵疊巘兮宫居粒食思展轉兮遐想仙標玉雪質兮
彤車載花紅一色兮醉鞭星馭金虬蜿兮粃糠塵丗
宅閬苑兮嗟嗟堪輿一烘爐兮徃古來今爍無餘兮
丗外無物湏人徒兮刳滌玄覧歸静虚兮服餌節飲
差少瘉兮弱志強骨壽吾軀兮庶幾真筌師同符兮噫
　　　　大元國大都創建天慶寺碑銘(并序)
大雄氏之爲教如慈雲慧日覆燾無際惟得其乂道
乃大行宫居像設亦從而熾盛之我
國家鼎定全燕教隆内典故精藍勝刹粧嚴寶界金
碧相望有佛國大乗氣象維永㤗寺肇基自遼彌陁
者㤗之别院也大安兵燼廢撤不存鞠爲茂草者五
十　大元至元壬申有僧雪■始來結菴而主之
先是師業嗣法猶窟潜天德以經戒嚴機鋒峻越在
雲朔名動京師甞假息間有以天慶名所棲而告之
者𥘉不諭其故既而■駙馬髙唐郡主聞師名德喜
之既覯止即依慈䕃扣真詮師順事■方日有所覺
以至承嗔獲譴非罪而罹苦毒者因師一言多所縱
釋其後王請師住豐之法蔵院仍贈具錦法衣用著
顯異㝷以道行■上聞有詔所在護持及觀光大都
郡王廼出重幣易是院爲師待問駐錫之所與其徒
奉香火修㓗精進而已至於建大道埸擴充無量功
德盖遵養而有俟也逮甲申冬■皇孫紺蔴刺以師
持誦保釐故欲辟静室處之宫府辤不可翼日出貨
泉二千五百緡洎名驃二仍諭留守叚禎詹事丞張
九思即所居庀徒蕆事起三大士正殿丈室七巨楹
下至門閭庖湢賔客之所略皆完羙始於乙酉之春
成於丙戌秋仲役𥘉作闕地得廢鍾所刻天慶二字
考之盖有遼建號也事夣既恊即爲新寺名額於是
倚晬像於金光沸潮音於空際有來諸天普臨雙樹
顧諟永㤗廢餘復爲清涼法觀矣後三歳奉
皇孫奩香禮江浙各刹起造蔵經師冐渉江湖徃返
萬里存神過化髙風所及奔走供養且有金仙通靈
茄藍主護之應吁亦異哉凡得經四藏計二萬八千
餘卷分貯大都之開㤗天慶汴洛之惠安法祥及未
豊法藏院仍以法物付之使人無南北通暢玄風壽
聖皇賛寳緒天花雨紛𣑽唱雷動日開八方之供者
此師之所圗惟也宜其經來神衛號應基先雖老栢
重榮神松囬指有不是過者遂不千里逺持待制王
之綱事狀以寺碑來請曰山僧空踈無足比数以義
以契尚憲使與頋以銘章貺之始終之願畢矣予以
師憙儒學有噐識所交皆藩維大臣文武豪士緩急
於士大夫周旋不榮悴間解紛振乏要有實效然去
來其間殆雲凝而風休也甞即寺雅集自鹿菴左山
一大老已下至野齋東林凡一十九人作為文字道
其不凡時方之廬阜蓮社云是亦將因儒釋僧之特
逹者也冝其行業成就如此固可以著金石而垂不
朽矣師諱普仁字仲山姓張氏雪堂其道號也丗爲
許昌人父丗榮官至豐州司録叅軍母夾谷氏師生
有禎祥甫毀齓不葷酒嚌𥘉祝髮於夀峯湛老再具
戒于竹林雲和尚及叅永㤗贇公一見噐異即蒙印
可至有機鋒洒落瑩徹氷輪頭角峥嶸先騰星緯之
諭贇派出臨濟第而上之師乃慧照十九代孫也過
鎮陽樹碑表行濬源接派以昭其本於尊祖追逺光
又赫焉余甞論天下之事雖小大有殊醻酢注措皆
有本末就釋氏教論之佛法者本也塔廟者末也崇
其末而遺其本求進於道亦以難矣若師也可謂持
用有方審所先後者哉乃隨喜讃歎而作偈曰
　道之大原出於天　物生而静乃本然
　扶持有術繫後傳　惟聖日逺湮其言
　奪攘矯䖍紛目前　佛乗自西來笁乹
　慈愍濟度心爲先　衆生迷惑不知覺
　沉溺苦海甘流連　人乂安得以手濟
　以法爲枻經爲舩　奉持頂戴破黒業
　火宅變幻生青蓮　龍宫紺殿儘瞻禮
　具香湏滿黃金田　阿師振錫下南海
　豈爲頭角争昻軒　向來四萬八千偈
　重與震旦開經筵　燕豐汴洛還舊貫
　佛界珠網摇秋煙　群昬再曉棲至善
　如夢日月金沙渊　漢人得經纔四十
　未若此舉思無邊　功圓行滿師不有
　歸之
　帝孫祈永年　八方奠枕磐石靖
　天子萬壽南山堅
　聖孫神子麗不億　惟城惟藩復惟宣
　歸來丈室炷香坐　但覺鍾皷清而圎
　從此婆欏雙樹底　知師澄定草鞋禪
　　　　大都路漷州隆禧觀碑銘
漷州距今新都東南百里而近本漢泉州地遼爲鎮
而亾金縣焉兵後井邑滿索僅存縣治原隰平衍渾
流芳淀映帶左右建元已来春水
羽獵歳甞駐驆民庶覩羽旄之光臨樂遊豫之有頼
故生聚市閧旋踵成趣至元十有三年遂陞縣爲州
從吏民之請也爰有道舘據城之西北維亦由是而
修崇焉住持圎素大師劉志實者許之長葛人夙秉
淑質自童行入道師希真劉志永永即長春丘公髙
弟清虚韓志谷一再傳也𥘉師永誅苑於都之東郊
刳心坐忘凝塵空竁者十年盤山王棲雲道價髙一
時歆其精修枉道造謁自號麻衣老壽八十有四怡
然而逝師之在弟子列也侍晨昏服勤勞人所不堪
已自若也積寒暑三紀猶一日然麻衣見其持守不
易皮毛盡而真實在可與有立於是以通真觀属院
曰玉晨菴者令主張是戊午間誠明真人愛其地佳
而氣腴嘱之増建以應有開之先始焉荒㕓二十餘
畒敝屋數間蔽風雨而已師乃以和光同塵樸實感
物爲方至一郷欽嚮願言信施有不期然而然者助
益既多功用漸集遂起三清殿繪玄聖於堵所謂上
九位者居其中又畫日月星官歳德師聖岳瀆等神
列侍兩傍雲舒霞蔚　彩絢目殆玄象肇分端倪呈
露下至嚴禋有壇静棲有室凢所需皆具以屋而計
者三十楹歳時清供真仙來臨鍾磬之音隱然空際
誠迎祥之別舘一方之榮觀也既落成洞明宗師以
今名榜之及玄逸真人張公嗣教嘉師之勤命書石
以昭厥後遂介錬師劉文甫來請銘予以謂肯心而
構易固而新豈唯瞻者増敬其因衆成功同延慶壽
荅鴻休而畢師志使來者祝嚴罔逸而隆福降簡穰
之本是固所當書者仍以黃庭七言體歌以系焉其
辝曰
　道家者流玄黙稱　抱持其雌無所矜
　屋居火食相奉承　鳶飛戾天魚在泓
　疇不若尓休其生　爰因像設心自兢
　仍用善俗滋良萌　漷州維南泉故城
　玉晨有庵無所營　敝廬數間僅幪帡
　一旦締結三十楹　煙光𥻘𥻘萬瓦青
　正自肯搆今有成　要擴師授昭予誠
　爲國迎祥禱上清　鑾輿歳幸實省耕
　延芳春水紛霓旌　遊豫何翅歌三登
　千秋萬歳樂事并　道人百拜乞此銘
　隆禧因之播永馨　雲間歎賞聞愾聲
　安知不有成公興
　　　　大元故關西軍儲大使吕公神道碑銘■
盡瘁以事上忠也守志以完節貞也忠貞之澤流潤
後人㑭功名奕葉冨䝿一時而親弗逮者天也故聖
人垂光揚之典可以貫幽明而慰存没斯亦孝之至
義之盡也若夫負卓越之竒材抱騫騰之逸志起家
侍從收功轉漕臺閣藉風雲之舊門庭眩組綬之榮
始以故家遺俗終以令聞令望振門閥而紹先猷者
吾於遂城吕氏見之矣吕氏丗爲燕陲鉅族值金季
搶攘譜諜墜逸髙曽而下澷不可昭穆公諱嗣慶字
昌齡考諱祐仕
皇元由行尚書省掾充諸路人匠府緫𬋩妣李氏公
㓜喜讀書不從群兒嬉既冠氣貌魁傑學通經史善
騎射長於辝令思以竒節偉論表見於丗耻齷齪出
人後時■朝廷逺控北樓■詔龍門劉公元帥黃公
行臺于燕柄用頗顓决公䇿時務所急及便益民編
者十數事以撼二公果竒其材識以國士許焉既而
挈之北覲引現
太宗皇帝薦其材應時需堪備供奉
上偉其儀觀收隷御帳下碌碌𥘉無所知名居無幾
何譯語國體閑習通曉如素䆠於朝者由是稍得近
侍■上前公資聦悟應對周旋動恊睿意自爾顧遇
頗異出入殿庭寒暑夙暮十載間謹畏小心未甞易
常度■上審其可用命提點尚食局事■國朝大事
曰征伐曰蒐狩曰宴饗三者而已雖矢廟謨定國論
亦在於樽爼饜飫之際故典司玉食供億燕犒軄掌
視前丗爲重凢群臣預御衎者冠珮服色例一軆不
混殽號曰只孫必經賜兹服者方獲預斯宴于以別
臣庶踈近之殊若古命服之制公前後𬒳賜只孫錦
服十餘襲寵數之隆于斯可見歳已未
憲宗下詔伐宋車駕由隴山道漢蜀趣合州之釣魚
山大兵既興糧餫爲大計庭議推公冝膺將漕乃降
璽書金符充関西興利軍儲大使公轉致有方給授
均一士無飢餒之色民寛飛輓之勞竟用勤劬致疾
以庚申年正月卄四日卒於京兆府官舎得年四十
有三歸葬隧武之西原從祖竁也公資倜儻有大志
奉■上忠事親孝交友誠進不隱謀退無私議古今
成敗胸中皎然吻縱波濤屢中倫■慮材優噐幹事
無盤錯膂力方剛經營伊始謂利澤施於人功名昭
於時可力致也一旦濟浩浩之長川中流柂折渉漫
漫之逺路半道車傾土論于焉爲之歎惜夫人王氏
系保定大家姿温恭静淑公没之歳纔卄有八舅緫
匠府君尚在堂二子方髫齓挺志自誓仰事俯鞠亢
起夫宗爲任遂嚴奉舅璋壽終八秩教育二子至於
成人爲長子澍娶金名臣追謚通憲先生梁公孫女
今以才華英邁練逹政務任樞幕經歴爲次子渊娶
漕僚清苑王君仲女資秉幹敏棣蕚輝映任承事郎
管勾中書承發司昆季簉名朝籍校丗䆠故家不失
舊物皆由夫人節義有方以之扶持者也姻戚郷閭
至援稱行羙取爲訓範女一人適大都郝氏孫五人
澍之子道安女惠鵉渊之子定安季安賜安壽五十
一終於大都私居之正寢越三日祔安玄堂實至元
八年十一月十六日也澍既長樞幕秩中通貴一日
與弟渊謀曰今粗有所立猥荷析薪可不知其所自
邪惟我先人大志不遂賷恨下泉妣貞幹内事克隆
遺緒潜德遺淑大懼墜佚有求銘太史掲石神道賁
松檟而垂示不朽融管彤而發越幽光罔極之恩庶
幾昭報廼以不腆之文來請某自惟昔任裏行與澍
婦翁孝可定交時澍方聮姻婭自是友義日篤于今
三紀以契以舊有不得辝者謹掇其義烈言言振衰
風而厲薄俗者銘之其辝曰
　維趙北際　保爲名城　風聲氣習
　而燕與并　越此兩間　古多豪英
　游談尚氣　芥拾功名　矯矯呂侯
　資秉忠貞　濟以學問　又多藝能
　文武備具　冨之邦經　嚢錐脫頴
　已爲丗驚　一朝麟趾　來儀紫庭
　入侍帷幄　即允帝情　錦衣分賚
　寵數光榮　佐啇有道　奚趐割烹
　大駕南征　如靁如霆　食惟兵本
　　以先啓行　曰轉曰漕　軄焉汝勝
　　民安飛輓　師樂均平　心計鞭筭
　　以經以營　鵬圗海運　九萬𥘉程
　　一僨不起　其孰使令　秦川慘澹
　　有來英靈　不隨朝露　溘焉替零
　　化之閨壼　義烈烝烝　二子承慶
　　若綬彯纓　婉婉幕畫　執樞之衡
　　顯揚有例　聖經義明　郎峯西峙
　　雞距東傾　武隧西原　風水攸寕
　　葬復從祖　多祉是膺　元身不殁
　　永振嘉聲　古所謂不於其身而在於子孫者
　　其言有徴　何以驗之　視我刻銘
　　　　大元故昭勇大將軍北京路總管兼本路
　　　　諸軍奥魯緫管王公神道碑銘(并序)
國家當肇造際所在豪傑應期効順卑世矦疊將鎮
據一方父死子継兄没弟及蹈故歩而執成規固自
若也逮夫守成尚文登庸賢俊通遷調而革舊襲明
治道而考殊功所謂閥閱子弟持崇髙之體不學無
術噤不能有所施爲備貟而尸禄者多矣論其籍父
祖之緒餘卓爾以才傑著聞膺朝廷之選遴藹然称
爲良牧伯者誰乎予於孤竹王公見之矣公諱遵字
成之丗家平州之遷安縣祖諱誥亾金貞祐𥘉任興
平軍節度幕官攝府事方
大元經略中夏
皇太弟國王奉命率兵出揄関循竜盧塞而南雷砰
電激所向無前府君審天命之眷臨憫生民之塗炭
遂挈二州五縣板圗投獻轅門王嘉其忠赤首倡大
義即聞於
太祖聖武皇帝蒙授榮禄大夫興平路兵馬都緫管
知興平府事㝷錫金虎符加左副元帥兼安撫使父
諱德明字才卿早嗣丗爵属遼右𥘉定撫養遺黎職
修藩翰光奕先業焉公㓜頴悟好讀書年未弱冠入
侍藩邸即能練習國體通曉譯語及長資沉毅負髙
氣所交皆一時豪傑立志宏逹恥碌碌隨人後歳戊
申襲父職仍佩金虎符公自祗承先政夙夜惴惴惟
恐失墜視民事爲難不敢忽易遇政令之不便時俗
之未安思而不置憂形於色必咨訪更張俾理順事
得而後巳未甞恣情眈於游宴二十年間猶一日然
咸謂臧孫有後於魯榮禄之澤未艾也辛亥歳入覲
憲宗授本路緫管兼萬戸俾專兵民之政殊光寵也
丗祖皇帝踐祚分朔南爲十路肇建緫管府以公奕
丗材賢授平滦路緫管換佩金虎符且有奉公忘私
當副所委之諭至元乙丑轉官制行授懷逺大將軍
知中山府事三年陞昭勇大將軍彰德路緫管六年
改懷逺大將軍緫尹順德路九年復昭勇大將軍升
授太原路緫管兼府尹本路諸軍奥魯緫管十四年
遷北京路緫管兼大定府尹以疾不赴卄一年上章
致仕日與故交雅士用琴書棊槊相娱樂序宿好暢
幽情𥙿如也不幸於至元卄五年正月卄有七日薨
於私第之正寢享年六十有四越七日葬於遷安縣
東石橋西原祖塋之次夫人安氏山東東西䓁路宣
撫使安公之女和柔貞順光備婦道今壽登期頥夫
人髙氏出盧龍處士家資賢明勤於内助主持家務
營辦公喪預有力焉子男五人曰國彦蔚州採木提
舉曰國傑俱先公没曰國英不仕曰國士早丗曰居
仁髙所出忠翊校尉湯隂縣尹子女三人長適宋氏
次畢氏嚴氏男孫三人不花永興　公資雅重智
慮周宻奉上忠接下有禮善養名馬識别鷹隼衣冠
修㓗車從閑雅有承平豪䝿風度人徒知氣習體貌
移養如是而已不知其當官蒞政持灋謹嚴聽断明
察以公正自處凛然有不可犯之色務要紀綱立號
令行其治相尹并皆監司理所工匠群不逞之所集
公與辨曲直折姦橫不絲髮貸同僚以相假藉示并
容爲言曰爲之在我者當如是因公道而致私憾吾
不恤也雖時不相能後竟以事直而心服焉所至興
修廣學尊禮師儒崇礼讓而抑豪強致差賦辦集民
安俗阜然悃愊無譁不示裱襮持守剛果終始如一
故治績混然不可指摘有古良吏風當中統至元間
聖天子厲精政事以成効責中書一時宰輔皆極老
成選咸謂素無選舉篤責之漸惟師帥得人上澤可
下宣下情可上逹庶幾德化之成太平有象矣故各
路緫尹愼擇其人至有虚曠歳月不肯輕以畀受者
公之擢拜適丁玆時故四歴名郡兩増崇資皆出公
論之所在卒以称聀聞已足以伸眉髙談有光故家
含笑瞑目無愧先丗矣公既葬之十載嗣子居仁念
潛德遺懿恐遂湮没聞不肖乆忝太史屢銘當代名
公貴人乃件右事狀請碑其神道向公移鎮洹上不
肖適退居淇右相衛之交相去不百里逮尹晉陽亦
判平水幕汾晉兩府南北相望故稔知其政績後以
迎迓事南來㑹遇於張少尹昊公館張與公爲風雲
故契談其家丗行已爲詳是則今日論述巳有開先
之兆矣敢勉爲次苐而重之以辝銘曰
　遼西惟漢右北平　自昔用武地必争
　榆関北控盧龍撗　夾右碣石山海扄
　沉雄氣欝貫斗精　王公孕秀時之英
　天兵南下轟雷霆　羣情恟恟孰敢嬰
　惟先奮效忠與貞　玄黃于篚
　王師迎　兩州千里不震驚
　寒谷陡覺春陽生　風雲儷景同飜騰
　載丗柄緫民與兵　一朝繩武光嗣承
　鵾鵬變化天東溟　大合澄清朝日升
　修文偃武論治經　唐虞黜陟公幽明
　罷侯置守除因仍　德譲凛凛望乆凝
　漢二千石任可勝　政刑相時量重輕
　剸裁錯莭需鋒稜　善良與護姦惡懲
　大綱既振道自弘　興庠育材昭丗程
　吏畏民愛風化行　歴典四郡稱循能
　趙張才氣耻近名　白頭一節匪變更
　庶幾無忝先業榮　丗期福夀方川増
　勤勞致疾孰使令　生存華屋丘山零
　嗣惟克肖孚孝誠　銀鈞翠琰勒我銘
　蔽芾用播甘棠聲　遺黎伏讀爲愴情
墮淚當與征南并
秋澗先生大全文集卷第五十七
秋澗先生大全文集卷第五十八
　碑
　　　　渾源劉氏丗德碑銘(并序)
金源氏倔起海東當天㑹間方域甫定即設科取士
急於得賢故文風振而人材輩出治具張而紀綱不
紊有國雖餘百年典章文物至比隆唐宋之盛若夫
篤志力學挾藝應選首破天荒魁冠多士父子昆季
相継擢第爲名士夫作良牧守文行端雅門第清峻
爲金朝第一流者其惟渾源劉氏乎劉氏出彭城望
族五季板蕩播遷朔土遼末逺祖諱用者居弘州順
聖縣之耀武関丗業耕稼生子翰贈承德郎配張氏
追封彭城郡太君生撝字仲謙即今監察御史鄰之
髙祖也始釋耒耜習進士業當遼金革命擾攘際學
未甞一日廢天㑹二年肇闢科埸公以詞賦第一人
中選惟遼以科舉爲儒學極致文體厖雜萎薾視晚
唐五代尤爲卑下公勵精種學文辝卓然天成妙絶
當丗一掃假貸剽切牽合𥙷綴之弊其後學者如孟
宗獻趙樞張景仁鄭子聃皆取法焉金國一代詞學
精切得人爲盛由公有以振而起之也釋褐右拾遺
轉知天城陽曲懷仁三縣擢大理正遷平陽府判官
安東節度副使兩貳大理寺出刺石州累官中大夫
年六十三卒於位翰林學士張景仁碑其神道公性
淳厚見義固執待物誠好誘掖後進三爲理官議獄
主恕不屈於權䝿故多平反尤長於治民興利除害
若嗜慾然施設有條理簡便可持乆所去見思圖形
奉事素愛渾源山水幽勝買田家焉晚号南山翁夫
人渾源雷氏北京轉運使思之女封彭城郡君生四
子曰汲曰渭曰滂早丗曰濬汲字伯深頴悟絶人早
傳家學與弟渭同擢天德三年進士屢爲州縣有聲
累官朝散大夫應奉翰林文字西京路轉運司都句
判官平生寡合不覊慕郭林宗黃叔度之爲人晚節
倦於游䆠放浪山水間以遣興讀書爲樂稱西嵓子
述壽蔵記叙其行已甚悉卒年五十八鄆王府文學
陳訥銘其墓有西嵓集行於丗屏山李之純引其端
娶曹氏追封彭城縣君一子偘字稚川大定十年進
士第積資奉直大夫豐王府文學兼記室叅軍孫一
從䕫字和卿奉聀出身善作詩曽孫文祖渭字仲清
少好學克紹箕裘旣登苐授承德郎知秦州隴城寨
事調隰州軍事判官終朝列大夫岢嵐州刺史號
　老人一子价河水泊酒監曰濬廼鄰之曽祖博學
強記少有聲埸屋間既而用廕入仕至安逺大將軍
饒陽令配張氏封彭城縣君生四子佖似儼侯佖字
稚行宣武將軍真定府軍資庫使三子從善字澤卿
彰德府酒監從皐字平卿從契字禮卿武義將軍克
勝軍副都統孫五人曰郊武義將軍曰郅等俱早丗
似字稚章孝敬友愛出於天性力學能文称其家聲
四試于庭不偶用恩賜苐授承仕郎華州教授再任
承直郎主沂水縣簿娶王氏封彭城郡太君壽五十
五終於家遺文雄深簡古有廼祖風甞訓子孫曰爲
士當先行檢如絲之㓗將立其身愼無點汙汝佩吾
言則無忝矣故屏山李純甫表其竁曰善人劉公之
墓其爲士夫之紀蓋可見矣一子從益字雲卿自髫
齓時已有成人度擢大安元年進士乙科調鄯陽丞
長葛簿陳州防禦判官皆有治績投機應變措畫出
衆意表進提舉南京路摧貨事丁沂水君憂起復拜
監察御史君負材尚氣資之以學欲使事業表表大
見於丗一旦聀與志合所言　朝廷紀綱時政利病
竟與宰臣辨論得失不屈去聀閑居淮陽與諸生講
明伊洛學乆之選令葉縣至則鋤強剔􁒡豪族惡黨
禁不敢少肆請免逋租三萬石致流民自歸者口數
千大起孔子廟既樹教本集諸生肄習其中風化大
行考課爲河南最未幾召入翰林爲應奉不踰月而
卒得年四十有四雷御史渊誌其墓趙翰林秉文勒
銘神道皆称其噐識明敏剛直敢言學可以輔政教
材足以濟時艱賫志以殁士論惜焉葉民至廟而祀
之孔子称遺直遺愛者豈近是邪蓬門其自号也蓋
取南山翁誡子詩元自蓬蒿出門户莫交門户却蒿
蓬之句有文集十卷粹而瞻通而不流類其爲人丙
子嚴氏封彭城縣君子二祁郁祁字京叔少頴異爲
學能自刻厲有竒童目弱冠舉進士庭試失意即閉
户讀書務窮逺大涵滀鍜淬一放意於古文間出古
賦雜說數篇李屏山趙閑閑楊吏部雷御史王滹南
諸公見之曰異才也皆倒屣出迎交口騰譽之及與
御史公退居於陳相與講明六經直探聖賢心學推
於躬行踐履自是振落英華収其真實文章議論粹
然一出於正士論咸謂得斯文命脉之傳壬辰北還
郷里躬耕自給築室牓曰歸潜歳戊戌
詔試儒人先生就試魁西京選充山西東路攷試官
後征南行臺拈合公聞其名邀至相下待以賔友凢
七年而没享年四十有八翰林承㫖王磐誌其墓娶
史氏洛陽名族一女適前監察田芝子文冕一男景
山終國史院編修官孫一興同有神川遯士集二十
二卷處言四十三篇歸潜志三卷行於丗郁字文季
亦名士中統元年肇建中省辟左右司都事出尹新
河召拜監察御史能文辝工書翰别號歸愚卒年六
十一娶趙氏前禮部尚書璜之女一子景嵓鄴字伯
震一子景巒儼字稚昻鄰之祖也登承安二年進士
第累官至中奉大夫秘書少監壬辰北渡痛宗國云
亾蹈河而死配李氏封彭城郡夫人三子從禹字虞
卿登正大七年辝賦第官至朝散大夫同州録判一
子曰都從愷字舜卿自㓜卓犖不羣稍長入郷校擅
能賦聲再舉不契就廕𥙷官授武義將軍登封主簿
已能綜覈縣務束濕吏曹人不敢以少年書生易之
國𥘉生聚稍集遴選廉能急於撫字辟府君攝領韶
州事継真授冝陽令縣當兵後庶事草剏髙下
下車廉知其利病休戚斟酌而更易之凢科取差徭
必驗其等第俾均輸焉暇則集俊秀於縣庠講明禮
義羙善風俗爲政才朞月而頌聲四逹終更授河南
府路經歴素精吏事婉畫恢恢刃游餘地致六房無
滯務公餘與紫陽楊文西菴楊公九山李子微薛庸
齋微之觴詠於泉石間中統四年正月卄八日以疾
卒於私居之正寢壽五十有五娶張氏宣德望族貞
靖柔懿自在父母家巳称純孝及歸于我事舅姑恭
順飲食服御非經其手不進也終於至元卄三年十
月卄日享年七十有五(葬合祔/子男三)人鄘字君羙平江路
人匠提舉至元三十一年十一月以疾殁得年五十
有五配叚氏享年四十有九鄗袁部埸管句鄰才識
警敏練逹時務由省掾授承務郎工部主事次陞承
直郎順德路緫管府判官選充監察御史女二長適
渾源州王氏次適應州元帥韓公之孫孫五紹祖江
浙省宣使慶祖澱山廵檢継祖勝童乞童從稷字賢
卿終濟南路儒學教授三子曰郇曰郴曰郛俣承奉
班祗候遂州酒監一子從周字文卿劉氏先壠始葬
順聖之耀武関南山翁徙祖營於渾源縣東北黃嵬
郷御史君以丗故流離起先塋於宛丘神川旅殯洹
水歸愚㝎窆燕山令鄰奉大父中奉公衣冠及考妣
柩安厝於河南北邙之原是爲渾源劉氏洛陽新仟
鄰復欲彰先懿昭孝思圖不朽諗不肖甞問學於神
川先生知其家丗頗詳持張陳李趙雷王諸公銘誌
求述丗德碑以猥列後進年迫㐮謝不能發越先賢
事業且何敢秉筆於諸名勝之後堅辝者乆之鄰復
曰金亡士之北渡者百不二三今消磨已盡求接見
先輩老於文辝而最知名者莫公若也今弗惠頋則
先丗之事將何於託不獲已廼採掇諸公緒餘及巳
之聞見而知者㑹歸其極而系之銘銘曰
　漢庭射䇿　貢士遺風　排黜百氏
　仲舒是崇　唐文三變　敗北無從
　振起衰薾　尊昌黎公　兩公傑出
　莫之比隆　考其㣧裔　孰継芳蹤
　大名難再　氣數竒窮　金源立國
　網羅才雄　首魁多士　惟南山翁
　程文妙絶　一丗師宗　當時景仰
　韓董攸同　子孫克肖　家學是攻
　巍科七决　聲華摩空　故家文獻
　泱泱大渢　蓬門卓尔　丗業克充
　言直行果　節効匪躬　支撑傾頽
　致時之雍　賫志雖没　留名則鴻
　中奉矯矯　聀貳大蓬　存亾惟義
　表我孤忠　子孫昌熾　為報則豐
　神川力學　洞聖心胷　明理貫遒
　匪文奚工　玉佩瓊琚　大振辝鋒
　導家學之渊流　㑹百川而朝東　章甫適越
　惜不時逢　隂相同氣　先志恢洪
　朱衣白簡　乗御史騘　何劉氏之多賢
試紬繹其始終　種德植善　無踰於農
立志務學　禄在其中　忠義仁恕
傳嗣彌縫　維人事之克盡　見天理之昭融
冝澤流渾水之源　青蔚南山之峯　北邙之原
巋然新宫　丗故牽率　匪忘祖封
　是惟金百年文宗之裔　過者敬恭
　　　　大元故廣威將軍屯田萬户
　　　　聶公神道碑銘
皇元以神武戡定區宇剪金取宋保塞一軍號称雄
勝帥閫堂堂節制於上亦由部曲宣力得其人故也
况聶氏與蔡國張公奮跡布衣義同里閈依乗風雲
奕丗竭節者哉公諱禎字正卿丗爲定興沈陶井里
人曽祖洎大父皆在野不仕父福堅資豪偉善騎射
國𥘉張公團結郷義柵西山之東流堝選推爲百夫
長從定河朔取汴蔡有殊績終襄縣屯田緫管母夫
人叚氏同里大家生四子公其長也幼沈􁀳寡笑言
不作群兒嬉及長聦敏好學有謀略慷慨尚氣節年
十七嗣襲父聀張公察其才武試以攻守之方爲問
條對洒洒有成筭公愕然不復以嚮之呉下阿蒙爲
睐歳丁未率本部分功立𣏌城亳阨宋人出没以絶
侵軼之患継攻泗州前後以功受賞有差巳未扈■
丗祖皇帝渡江攻鄂渚拔蝥弧先登䧟東南城堞都
督戰親覩壯其勇酌酒飲賚以紀其功其年冬
命領千兵迎援大帥兀良合反於長沙水陸轉戰備
甞艱苦竟逹漢陽由是陞緫轄仍佩銀符中統三年
賊璮叛公攝千夫長分圍歴城接戰甞先諸道兵蒙
賜鏐馬俾激士氣璮平遂南城荆山至元六年真授
千户易以金符是年
朝廷進軍㐮樊公屯守鹿門甚力至元七年行臺命
公將畨漢馬歩三千人取新興寨公曰彼衆而恃險
我客而力不一惟當神速掩其不俻可成功尓遂一
戰而克斬馘不勝計生擒者七十人賞楮幣四千緡
至元十二年分隷元帥孛魯歡収連海淮安等州宋
守將許安撫者陳艨艟五百艘以俟公帥麾下直擣
之許少却水陸乗之彼軍大壞殺死溺水者十七八
盡獲其戰艦噐仗帥府上功奉
㫖陞武節將軍継攻下招信泗州階進宣武時孽宋
巳亡江西湖南皆内附獨静江恃其險逺旅拒
上以亳軍素精銳戰必勝攻必取命摘全軍進擊至
則賊勢披猖公率猛士深入殊死閗首奪西南城堞
衆隨之以進城䧟捷聞加授顯武將軍行軍緫管桂
境雖平大兵後所在草冦切發充斥山谷間爲良民
梗衡山茶陵尤稱搶攘帥府稔公威名烜赫摘諸翼
兵千人徃平之公窮竟窟穴夷抉根株其脅從汗染
者諭歸田畒井邑按堵軍無私焉所在老㓜擁馬首
泣拜曰非公活我吾四縣遺民二十餘萬無噍類矣
其戢禍亂威愛兼濟有古良將風既而蒙古漢軍都
帥張侯以公部曲故家屢立駿功請於朝復備將佐
十七年從張侯入覲進拜明威將軍亳軍副萬户仍
賜錦𫀆一襲旌宿勞也俾鎮建康㝷移維揚十九年
選充江淮都漕運使二十五年改任廣威將軍大都
屯田萬户一載間區畫營屯耕稼有法比前政収獲
爲倍蓰二十六年更授右翼萬户田旌閃閃有万屯
曉唱之楽至元卄六年三月十六日以疾卒於官享
年六十有二葬祖塋公資外嚴毅内廓如也孝於亊
親忠於爲國出天秉固然治軍旅號令嚴明部伍整
肅臨陣抗敵挺身决戰略無顧惜故毎戰有功聲名
烜赫暇則讀書不輟左氏傳通鑑戰國策皆通大義
古人良法羙意竒計偉畫渉獵融㑹多見諸行亊方
經略南服母夫人陳氏尚在堂公廼心王亊不遑暇
然遺親之念未甞置頃刻也一旦心神内動泚流𬒳
靣曰豈吾親有故動於彼而應於此邪即請歸覲比
至太夫人喪尚未歛公攀號屢絶痛其終之無所存
活克㐮大亊郷里感嘆爲平昔孝誠所致夫人郭氏
同縣南王里人温純恭謹奉亊老姑怡順進退不敢
自專年逾四十夫貴子長應對門内事尚以名称姑
病早暮侍養不少懈倦湯劑必甞而後進及亡朝夕
廬祭者三週歳宗黨號曰孝婦待妾媵有恩礼略無
嫉妬子一十一人長曰惟義承父爵右翼屯田萬户
次曰惟謙峽州夷陵尹曰惟明閤門宣賛舎人曰惟
孝惟爵未仕皆郭出也余㓜未名女四人俱適望族
元貞建號之二載冬十一月惟義踵門來請曰自惟
無所肖似尚頼先丗遺澤嗣守緒業朝夕惴惴愧無
光揚惟是鑚石紀銘表諸神門圖報萬一稔聞翰學
先生學古詞逹當代將相家皆有煩於下執亊儻得
銘則爲不朽矣中統建元余應召中省獲識蔡國父
子及提憲河朔郎山雞水之間亦甞廵歴載惟疇昔
輙次其件右而繫之以辝銘曰
　大夫挺志　無先外事　况乎戰陳
　聖所慎毖　不有諸内　孰形於外
　擴我秉彜　克作其氣　惟燕南陲
　聶宗所系　奮從雲雷　以功名憙
　侯不封萬　志焉罔遂　報之後人
　福禄何既　桓桓廣威　克昌再丗
　　曉暢戎機　蔡國首噐　發蹤指獸
　　俾展其翼　橫戈長江　斬䲔蒼海
　　萬竈同心　雅歌奏凱　長驅静江
　　指顧摧敗　草切蟲如　肆爲民害
　　玉石既分　善良攸頼　笳鼔歸來
　　旌斾揚彩　酬功進爵　大蒙天賚
　　髙大門閎　郷閭歎嘅　不知其中
　　大本有在　子曽有言　質而弗礙
　　篤孝惟移　化而忠義　公於臣子
　　存没無愧　巨川騰波　郎峯聳翠
　　片石干霄　千古光配
　　　　　大元奉聖州新建永昌觀碑銘(并序)
奉聖本秦上谷郡地唐始立新州石晋割賂於遼更
今名亡金陞武定軍節度今雖爲州當兩都徃來之
衝其地望尤重於昔雲山環抱川流交貫樹藝茂盛
有中土清淑之羙風俗雄碩樂施而好善盖燕雲習
尚氣義而然也據治城東南里許有道觀曰永昌其
𥘉祖寂然子張志玄隠微丗居河東之孟門縣越自
髫齓歆挹真風從平水景錬師爲全真學既長正一
法籙亦稱精䆒貞祐南遷所在俶擾聞長春丘公應聘
龍庭師喟然嘆曰天道在北吾將逺遊雲朔庶有遇
合聿隆道紀至永興之清樂郷愛其山水幽勝遂結
苑而居凝神坐忘志趣叵測謁漿之家咸異之曰彼
其中必有所得豈徒然哉由是風動一方日奉香火
羅拜菴前間有請必恍然開悟廼相與選勝得獨山
中水頭地起建琳宇處師爲上賔榜曰迎仙尊顯之
也師佩上清三洞靈章主盟武定者幾卄載前後化
度門人甚衆惟呉張盧三法師得其要妙而呉在伯
仲爲㝡寂然謝丗蔵觀南化臺呉號通玄子氣㒵魁
偉志行誠篤体含妙用動逹玄機寂然師知爲受道
噐常勉之曰汝舉止異常言論卓犖通文辝知醫藥
恐鸞翔鶴翥終非草野間物寂然既終行縁城市人
或叅扣誦荅如流有一鉢千家飯渾身百衲衣心如
江月朗情佀埜雲飛之句其胸懐洞徹如此加以符
水療疾隠痛隨愈衆驚異以有道目之逹官豪右共
來敬禮至有得望其風采而爲幸者闔境尊信法縁
契合遂易亾金劉大監別墅爲棲真所中有亭崇䑓
層檐爲一境偉觀即改亭爲殿奉三清睟容下逮齋
厨庫廪以次修舉署曰永昌與迎仙爲上下院自是
徒衆雲集檀越之家設醮筵而徼冥福求符藥而濟
灾屯者憧憧而來曽無虚日鍾磬之聲隠然聞市肆
間永昌琳舘爲一方名勝道俗歸依之所矣通玄仙
去寜神於永昌之南以後事付上足弟子虞法師師
行業修㓗和光同塵心存濟度多蒙藥惠𥙷治遺缺
而觀之規爲始克完具以推擇充玄門道録虞寂陪
葬師側其徒崔志善踵而増飾之崔没盧法師以道
録來住持焉傳之門人李道素道素姿朴實惟恐遏
逸前光内則起廢寮舎外則増置田圃朝夕齋戒載
勤頌禱望髙羽流擢判管内道門事廼惴惴不遑曰
向上師真刳心勞神披荆榛掇瓦礫鋪敦教基吾輩
何有坐享其安惟是刻石紀行俾見興建本末庶垂
不朽來丐銘予以道不同不相爲謀牢讓者爯請益
堅乃酌取大方家見於吾儒之紀載者論次而銘之
後丗所謂道家者流盖古隱逸清潔之士矣巖居而
澗飲草衣而木食節欲以清心修已而應物不爲軒
裳所覊不爲榮利所怵自放於方之外其髙情逺韻
凌煙霞而薄雲月誠有不可企及者自漢以降處士
素隠方士誕誇飛昇煉化之術祭醮禳禁之科皆屬
之道家稽之於古事亦多矣徇末以遺其本淩遲至
於宣和極矣弊極則変於是全真之教興焉渊静以
　　　　而■行翕然從之寔繁有徒其特逹者各
　　牗日名其家若寂然師弟弘衍慱濟教行山此
是也耕田鑿井自食其力垂慈接物以期善俗不知
誕幻之說爲何事敦純朴素有古逸民之遺風焉而
又卑授得人顯揚斯在是可書定安之白雲觀盧法
師建永興之觀張法師建與永昌同一法眷也銘曰
　道之大原　玄文五千　慈儉不争
　清静自然　辝固奮激　至理無邊
　修道謂教　由是之焉　全真爲學
　本乎善渊　返純還朴　復太古前
　䆒其源委　豈忘蹄筌　寂然出丗
　私淑其傳　雲朔俗勁　聞善易遷
　坐忘感化　孰分後先　傾心信嚮
　克興大縁　絶塵而下　復得通玄
　化行城府　重闡法筵　一時景仰
　道價翩翩　香火奔走　先業昭宣
　燕處有室　耕鑿有田　遺我後人
　基緒綿綿　門人継承　持守拳拳
　光揚有例　刻銘瑶鐫　流光遺照
　何千百年
　　　　大元故正議大夫浙西道宣慰使行工部
　　　　尚書孫公神道碑銘(并序)
雲西風土雄碩龍山峻極爲之奠焉渾流交貫神川
清淑資其潤焉故士生其間有瓌竒宏傑之稱而劉
雷爲之冠焉然山川炳靈奚間今昔况河洛爲帝王
之里并汾多攀附之臣儷景風雲依光日月者哉若
乃始以材技有光丗緒終則挺輸忠藎作時名卿安
榮福壽慶流後裔者誰乎故宣慰使工部尚書孫公
其人也公諱公亮字継明丗家渾源撗山里曽祖諱
伯大父諱慶文咸勤力務本不耀其光顯禰諱威爲
人跅弛不覊早以功名自憙少有巧思肄函人民業
繕治堅宻出新意於法度之中方
太祖聖武皇帝經略中夏緫攬豪傑貯除戎具爲亟
廼挾所業投獻■上賞其能應時需賜名也可兀闌
錫佩金符充諸路甲匠緫管
太宗朝從征秦晉惻民𬒳屠戮屢以蒐簡工匠爲言
頼全活者衆顯妣杜氏主内務有綱紀嘗辨雪工徒
質逆之誣因之脫死公生漠北年十許歳緫匠君挈
之入覲
太宗異其風骨曰此兒他日必大享用蒙賜御饌自
是得出入禁闥矣及長資英明多藝能慷慨有大志
練習■國典通曉譯語所交皆一時豪雋衆亦以通
材許之庚子歳襲父軄佩銀符
定宗朝換金符歳進課精例賜錦幣
憲宗特賚貂裘仍敕継稱父賜名
丗祖皇帝在潜邸■上命歳輸百鎧有中七矢而不
貫者其堅完如此及南征果獲用中統建元授都緫
管■上北征駐昔没敦公出私財製甲胄六十襲以
　　天顔喜甚錫銀笏　忠結
　命領諸路雜色一■奏　四十妻工之鰥者
歲支衣糧贍濟不給■局廪給自此始又考制度定
程式作諸路恒法公自承嗣選材■下招亡恤弱出
私財以代公費　獲而■軍興■蒙賞進秩可謂
盡心所事克　以人材抱負論之于將𥙷■
寳鼎枝車未膺所用有欝■不能自巳者至元改■
朝廷清明治具畢張公上　抗言冝設御史臺肅正
紀綱雖不遑有符士論偉之五年憲府肇建特拜監
察御史官忠翊校尉　上諭大夫塔察公曰他人則
未之識如也可兀闌朕熟其忠㢘冝與汝共事時官
僚極一時選較天多識朝廷故事洞逹諸色情狀材
氣足以投赴事機威望可以懾服豪猾在公無以踰
　一旦職與志愜思明目張膽鯁言無忌仰荅恩遇
　是風生白筆氣凌霜簡論列無虚日時宿衛鷹房
待城社頗縱恣在他人弗措手者公優爲之如上
　　時門強奪民物東安州縱馬駞囓食桑枣甚至
伐為薪公痛䋲之以法至　畏避■上聞而以
　目之■年考滿憲長奏公自供軄無點水私至絶
　　　飲風稜銛利刺督切中裏行無出其右
　　　時選擢正爲此爾可再任俾矜式新進者既
而察■為外事■還西川行者冐支楮幣二萬餘定
　　　　　　之義爲■役兵士治第採薪至𬒳虎
　　　　　　　　　　　　五十仍奏治其罪十
年夏宣授金符武德將軍簽山東東西道提刑按察
司事至則務實用顯效張皇憲度故材㢘者必薦姦
貪者必置於法州郡惴惴奉約束惟謹褰帷具瞻有
風動百城之目東平路監尹出貴戚簡重自居監司
官至郡未甞相覿聞公來按部迎謁境上紏治豪縱
不法者十數輩曽無一語護援及去復伸餞禮愽徳
髙唐耆老貯香於頂來迓曰自立憲司未覩稱軄如
公者我輩獲安田里受賜多矣其威望顯著吏民畏
服可知已十二年陞山北遼東道提刑按察副使遼
東境土曠逺諸王營帳洎諸部種人雜處其間恃勢
相凌爲申嚴法禁革去宿弊豪強歛迹小民氣得少
伸分司遼陽親王近侍五人刼居民資用且歐擊之
有司不敢䆒民來訢即械五人徇通衢王諭釋其罪
竟杖决之滦水闊而雜沙石自昔無津樑命造荆絡
貯碎石爲柱以成橋倣此建者百所自爾遼右免病
渉之苦十三年進階朝列十四年春陞授中順大夫
彰德路緫管分佩金虎符惟相當南北衝㑹民物繁
夥自昔爲河朔名郡然政務煩重視鄰路爲蓓蓰公
諳練政體材地有餘當王事坌集訟牒交至泛應曲
當不失時措之冝平生遇事有爲一旦重膺民社廼
䆒竟利病俾實惠及民以三事躬請於朝其一比歳
霖潦傷稼民多闕食准免逋稅九千七百石其二諸
郡翰逓取道本路徴發車牛越廣平扺順德徃還餘
五百里非惟偏倍恐民力不堪蒙以廣平之磁州代
焉其三本路稅粟歳輸大名秦家渡由唐宋渡河東
南行百五十里歳晏寒沍車人告病聽於唐宋倉輸
納前政貸民資五百餘定起新附軍營舎至是亦給
公帑邢民李閏六甞殺人累問弗伏干證餘百人移
公推宻廉其實遂伏辜餘得釋時以神明稱終更相
人懷思至琢石頌焉江淛平　上諭中書省造作事
重當選能者主之十六年冬授正議大夫浙西道宣
慰使兼行工部事籍人匠四十二萬立局院七十餘
所毎歳定造幣縞弓矢甲胄等物十八年　上命左
丞相阿刺罕等征日本給辦艨衝戰具繕製堅完都
將以聞　上曰也可兀䦨豈有誤邪二十年十月來
朝大爲　上所獎諭賜宴於便殿二十二年授江西
等處行工部尚書上章致仕閑居清苑毎風憲洎臨
民官來質疑必告以益國便民之方二十四年九月
覲　上於朝殿　上念丗臣之舊問年今幾何居某
處子孫幾人奏對畢賜食俾坐於御榻之西　上遣
大府卿納里忽問曰飲飫飽未復賜鹿羮白酒沾醉
而出大德元年子拱緫尹大同奉公與夫人張氏還
郷里時公及夫人夀俱髙日與親友相飲宴郷人榮
之改渾源西北山曰晝錦有司亦用名郷四年正月
卄九日以疾薨于私居之正寢享年七十有九遺訓
子孫勉力忠孝少不及私二月十四日歸葬于渾源
州西劉村先塋之次送葬者數千人哭聲聞數里外
蓋平生感懷於人者如此夫人張氏梁氏皆出名家
張氏終於四年秋壽八十有四梁氏先公没子三人
拱資誠實材果純孝力學由工部侍郎陞受少中大
夫大同路緫管兼府尹本路諸軍奥魯緫管管内勸
農事擏武略將軍武備寺丞振忠翊校尉定海縣尹
女三長適安平縣尹趙㐮次適李氏劉氏孫男四謙
襲丗職從仕郎保定等路軍噐人匠提舉次早丗諧
承真郎利噐庫提點誼進義副尉保定等路軍噐人
匠提舉孫女三適趙氏王氏次㓜曽孫男一㺜頭曽
孫女三長適李氏餘㓜公儀觀魁偉氣量蠭閎羙鬚
髯容色莊厲閑習時體譯語闌翻雜以談謔顧國種
貴卿無以易其論列公朝集議僚属處正奉公詞情
剴切毫髮不假借善爲鉤距能得小人根株窟穴似
夫古之能吏才大夫至於奉上忠事親孝交友誠雖
位望顯赫循循謙譲退然如無能爲者齊家教子敦
篤義方循尚禮法又似夫齊魯質行之士生平疾惡
由義激中其心休休樂善成羙出於天禀粹厚放良
臧獲百餘人貸貧民子錢七萬緡冝其三任風憲位
正緫尹丕張丗守官簉六卿剛直有守允恊士論忠
勤無間簡在　帝心福壽綿延子孫衆多家門隆盛
雖曰依乗亦由平昔操履感召有以致然也可謂材
德具備勲名兩全哀榮終始者矣嗣子拱以墓碑來
請因憶至元戊辰憲臺𥘉立公與不肖同擢御史引
見丗祖皇帝於廣寒殿自爾議事松㕔聮鏕􁈼馬義
氣交孚相得爲甚歡後偕官於相迨歳壬辰應聘北
上復私覿保塞追叙契舊當時並峨豸冠今所存者
獨吾二人公又奪去僕雖耄忍無一言邪既叙梗概
仍系之銘銘曰
　雲龍奮飛西北天　神武載造坤與乾
　有來羣后捷戎軒　所在戈甲相周旋
　孫矦挾技善逹權　賜名訓徒卑任顓
　函惟扞格貴弗穿　函雖多様公發源
　犀兕七属光生煙　上爲嗟惜賞丗延
　風雲儷景同翩翩　執藝諫請多活全
　臧孫有後理固然　公其挺生鍾丗賢
　嗣興遺緒心彌丹　鯤化躍出天池渊
　豸冠執法班朝端　憲綱未舉爲進言
　太微一夕光星纒　朱衣白簡相後先
　忠臣憤激同鷹鸇　秋風搏擊無空拳
　上目剛直由孤騫　青齊遼碣海岱連
　地廣物衆牙孽間　繍衣風彩何翩翩
　積弊一剷摧邪姦　耻令趙張出吾前
　煌煌金節臨漳洹　霜空霽嚴政春妍
　矦伯正位務固繁　剸裁錯節驚龍泉
　吏惟寛慢猛則殘　要本實惠蘇民編
　三事上請民力殫　轉輸省便逋賦蠲
　橫歛追給公府錢　去思有頌德化宣
　江淛平一俗巧儇　訓授程課需丗官
　共工汝賢常伯聮　工局染院勞次銓
　歳時供億物利堅
　聖皇眷頋稱忠惓　一朝上章遽引年
　功成身退名節完　嗣矦亞卿請外遷
　作牧郷郡意所便　錦衣榮養白晝鮮
　丗期福壽方綿綿　丘山零落舘舎捐
　停雲苒苒橫之巔　時有白鹿馴其仟
　神遊凄断招來篇　自昔豪傑誇雲燕
　乗時樹立孰敢肩　千年酆劒埋神川
　欝欝紫氣衝斗邊　何以驗之瑶有鐫
　英聲並與斯銘傳

秋澗先生大全文集卷第五十八
秋澗先生大全文集卷第五十九
　碑
　　　　大元國衛輝路創建三皇廟碑銘(有序)
衛之廟祀三皇權輿於
國𥘉醫家者流因城隍祠右故壇屋而像之庸申歳
時瞻仰之懇然位置迫隘規制卑陋不足以妥靈掲
䖍爲神明觀府監尹荅失帖木兒頋其如是蹶然于
中私自念言當尊而侈大之心有所在而時則未遑
也伏承
登極詔條聖帝明王守吏致祭廟宇傾圯官爲修葺
至大德庚子歳夏仲祠部頒降三皇禮秩以春秋二
時饗獻盖宗本醫學拯恤元元也而昔構不称安能
儼肅禮容光昭祀典哉侯乃咨謀於僚属曰
明詔所當夤奉民力不可妨奪工匠不可徒役公帑
不敢擅發也當首出俸稍以爲倡率少尹八思麻因
判寮髙興仁推官馮琚相與賛襄下逮属吏醫師筮
士從風皆靡聿來胥宇於是相治城北郭汲署故址
爽朗方衍奠敞神居經始於是歳冬孟断手於明年
季夏爲禮殿三巨筵松桷旅楹奕奕挻舃望雲就日
儼若帝者之所其臺門洎醫學講堂齋室以次修舉
其秋因常禋禮奉安神棲儀物肅備薦獻通暢士民
來觀懽忻賛嘆謀斵石紀績傳示方來持學正祁伯
易事狀以修建碑銘爲請不肖念郷榆盛事其敢以
衰耄　辭夫德髙太上者宜垂不朽之名澤及萬丗
者當享天下之祀鴻荒肇判爲生民害者多矣三聖
継作觀象化民創物垂範如畫八卦以通天地之情
造書契而代結繩之政耒耜以資耕耨舟楫而濟不
通衣裳宫室既厚其生棺榔歛葬復恤其死交賄貨
而易有無剡弧矢以威強暴然後民得安居而粒食
優游以卒歳孔子繫易叙太皥神農軒轅氏功德如
此其見於醫家說者謂神農氏一日嚼嚙物毒七十
餘種軒𡵨論難本乎大道而䆒乎死生之奥故近代
猥爲主祀若以三
聖人開天建極利生民而仁後丗者論之特一事尔
在泝流求源雖出於人心之至情而報本反始乃有
國之令典按歴代祀秩曰皇曰帝惟唐甞置廟京師
餘雖多文定於故都三年一祭而已我
國家掃攙搶以清華夏断鰲足以立四極還純反朴
崇德尚功三年故都之祀亦甞舉行迨
聖天子當宁道嫓生成仁含動植秪嚴毖祠克作
神主開建醫學德洽好生故有司推廣
睿意俾同通祀致祠廟徧于天下其敬恭之典越至
矣乎伊守土臣奉承唯謹規爲有方不傷財不役民
未及閱歳而起百年偉觀事神治人可謂能也巳
冝銘銘曰
　林林緫緫　厥𥘉民生　理具畫一
　七鑿方萌　乹端坤倪　軒豁露呈
　孰措其一　厎於和平　聦明惟亶
　體用　弘　三聖継作　見天地情
　裁成　以逸以寕　躋民仁壽
　萬丗　徳至孰邁　道大難名
　功同元化　罔知申行　推原報本
　在理攸應　大德之政　恩治幽明
　在在通祀　尊隆莫京　惟守土吏
　恪於奉承　載敞新廟　閟妥聖靈
　聖靈在天　與時降升　雲行雨施
　品物咸亨　云何事神　而瘠於泯
　翼翼禮殿　有儼神庭　民𥘉不預
　吏亟經營　維皇降止　庶監嚴誠
　風雨時若　歳事屢登　民浸福澤
　豈曰吏能　謹夫歳月　爰勒斯銘
　事神治人　績用昭稱　煌煌麗石
　永垂頌聲
表碣
　　　　文通先生墓表
先生諱天鐸字振之姓王氏丗爲衛之汲　祖諱
仲祖諱經顯考諱宇妣孟氏由農而士汔于先君蓋
四丗矣其本支德澤與夫出處之大致巳鑱諸埋石
兹不復云惟其心之與學逹於政而明夫用之所當
然者敢發越以昭于外𥘉先君既冠以家學魁多士
已而嘆曰君子不可以虚拘是足以盡吾學乎且天
之所卑於我者何如我能克而復之以塞　所以卑
六考終于家逺近訃聞來㑹哭者踰月如知巴丁郎
中居實石處士德玉單侍講公履烏宣慰貞等垂洟
而言曰天不少假公年㑭爲我軰蓍龜今而後過將
孰寡矣仍以文誄之至有識敏學精是既錫之以重
彼胡奪之以輕遡長川而中流柂絶渉逺路而丰道
車傾其爲時賢敬惜如此明年戊子春三月改葬于
康公里清水原猊渦之洄曲奉常宋衜教授趙澄郝
幹進士太原劉冲邑大夫李瑞僉曰先生卷徳丘園
學貫三極其行與業爲國人所矜式可謂敏學先物
逹夫丗用者也遂相與據法而謚表其封曰文通先
生之墓夫人永和靳氏進士子玄之孫安陽丞顯思
之女生子二人先卒家府没小子惲忱等服膺嚴訓
獲登仕版粗有立于丗識者謂先生之志之學盖有
驗於後矣是用昭掲神道永示來裔銘曰
政爲事樞用乃道輿學焉而兩不克是爲虚拘融體
用於一源宜大行而窮居其命矣夫若或訓斯丗而
迪後壽髙名而不渝固云先生之知命胡其衘之不抒
　　　　碑隂先友記
曹居一字通甫北燕人有文章善談詣以謨畫佐征
南幕府官貟外郎卒
劉祁字京叔渾源人資純粹早以文章擅名有神川
遯士集行于丗弟郁以篆隷眞行名家終監察御史
牛天祥字國瑞上黨人深天文武經學歴恒山公府
講議官應東諸侯聘客死聊城
孟道字伯逹琅邪人性沉毅有機果威儀抑抑以
業顯東海
趙澄字公靖共城人性純古有儒行終衛州教授
司之才字進道淇門人業詞科有聲埸屋間性悄直
有口
盧武賢字叔賢燕人資雄峻憙談兵以客卿游諸侯間
王之綱字徳柔湯隂人通丗務以儒術縁吏事有塩
鐡諸論傳相下
邢敏字公逹秦人性公直明法令以廉自持用薦授
左司貟外郎終大名府判官
李禎字彦祥黎陽人先考同年吏貟轉尚書户部掾
性温粹以善淑稱
釋朗秀廪延人行精嚴内典外五經子史無不䆒覧
逮耄期不倦示㓕衛之仁化寺
楊果字正卿蒲隂人詞賦第歴劇縣皆有能聲文彩
風流照映一世拜叅知政事終懐孟路緫管
董瀛字巨源廉臺人精力有幹局常從王滹南問學
今爲淮東按察使
董民譽字端卿陽夏人詞賦第爲人渾厚無圭角與
時浮沉常叅預江漢都督府事
劉方字元卿陵川人性清古善歌詩終衛輝路提學
宰沂字魯伯洛陽人才表氣豪抱負竒節甞與中書
楊維說降西山主帥時人壯之後爲王府徴士
張豸字義夫相人性僻直數從事郡府少不合輒望
望弃去
趙鵬字搏霄蒲隂人純粹有耆舊風金詞賦進士用
辟■舉令泌陽以廉能稱
石盞德玉字君寳蓋州人性至孝與人交愷悌篤信
義甞與友共事惡其不直遂絶而不較
勾龍瀛字英孺河南人性方直在河南有詩聲述姓
譜行於丗
烏古論貞字正卿遼東人沉毅果敢用廕任内侍官
得幸北渡後■顯仕於去就不屑
周惠字德甫隰州人性慷慨有大志早貴幸樂與賢
士夫遊終江淮都轉運使
王昌齡字顯之滄州人藴藉有經濟材由叅議史忠
武府知衛州有惠政在民
李瑞字天祥汲人性強果重義急難凛古人風逹吏
務有調議於先考執弟子禮終身焉仕至潞州判官
王賛字子襄登封人性直諒生平游元劉間好詩學
劉冲字進之太原人性剛克敦友義嗜學安貧樂道
人善事與心㑹激節感慨有幽并豪傑氣尤長於左
氏春秋
馬寅字致逺許州人性雅重嗜古學恬於仕進
丁居實字仲華錦州人用廕以吏起身有廉德北渡
後以前代掌故授礼部郎中致仕
馬佐字佐之滄州人金明昌太學生有賦聲
完顔孟陽字和之遼東人用門資起身爲部掾北渡
後不仕好古書家藏至千餘卷
沈侃字和卿魏人資端方精律學嚴而嫉悪由憲臺
司法調陵州倅致仕
張善渊字機道譙人少為黃冠師性機警有幹局表
表為玄門綱
王磐字文炳永年人經義苐人品髙邁儀範一丗文
章精極理要臨大節不可奪今為翰林學士承㫖
徒單公履字雲甫遼海人經義苐學問該貫善持論
丗以通儒歸之性純孝樂誨人官至侍講學士
陶諒字信之獲吕人有吏幹歴邑長著能稱
程和字仲羙武陟人長管庫材以聚書教子爲志竟
莫遂而没哀哉
胡璉字國瑞武安人詞賦苐爲人慈祥樂易風流偉
德度子祗遹有俊材光大其先業
朱萬齡字壽之雲夣人生平以道學自負星暦占筮
乃其所長
楊弘道字叔能淄川人氣髙古不事舉業磊落有大
志文章極自得趣有小亨集行于丗
王信字信之南燕人少爲律吏羙丰儀嗜酒有氣義
李班字晉伯北燕人性介特以品官子𥙷部掾
趙非熊字周卿安陽人貞祐間甞以材武選爲春官
衛率爲人姿嚴厚可任以重事
　　　　長樂仟表
汲郡王氏其先河南陽武縣圈亭人避靖康之亂北
渡河至汲樂其風土衍沃遂占藉為長樂郷西晉里
人今墟落南原纍纍而阜者蓋自肈遷巳來丘壠也
族衍代深法不可溝合率藁殯兆外時我
曽祖府君以大宗子覩其然而歎曰禮當改卜新仟
爲王氏第二營明靈其舎諸况責寔在我乎於是擇
葬而東得地於苐四疃清溝之北自禰而上三丗合
群從凡厝者卄餘竁其紹己絕而力弗逮者率棺衾
畢具逺近聚觀莫不欽其孝之至仁之厚也及夫歳
時墓祭先西後東傳于今而不墜百年來墓栢蔚茂
蒼煙梨雪光動林陌識者謂君子之澤渊流而未央
也時則㤗和之末大安𥘉年也迨我有元至元十五
年戊寅不肖孫惲由翰林待制授朝列大夫充河北
河南道提刑按察副使明年春三月按部而南過家
上塜首從二墳以封以饗其東仟則繚以短垣周若
干歩武復欲發逹幽光慨焉莫䆒訪耆舊則髙年俱
盡考丗德則旌紀寂寥因念天下之物未有無本而
立捨祖而豐昵者也然逺則䟽䟽則不親不親則涂
人此丗俗之常情也今王氏二百載間丘墓移置者
三始焉西晉里再卜白楊疃分白楊而祖西河郷勢
固有當然者彼子孫浸逺吾豈敢必其不源委泮渙
枝葉扶䟽者哉惟其泝流㝷源推末求本明夫當然
之理固不得親其親而豐于昵者矣後之來者能以
吾言丗守而不易雖百丗可親也而我
祖建遷之義是不可不表見于後曽祖諱經字伯常
讀書不仕以仁厚比一郷衛人至今以長者稱云銘曰
　族萃蕃　理則遷　尊而祖　獲所安
　論本根　不易存　祭先河　祖所遵
　致時祀　首逺墳　取此法　𥙿後昆
　繄我曽　寔古人　仁之厚　孝之純
　西晉里　長樂原　憶墓栢　鎻蒼煙
　欎相望　見嬋嫣　孰不曰　王氏仟
　銘貞石　表先德　陵谷遷　庶可識
　　　　管勾推公墓碣銘
公諱德字濟之姓推氏其先相州隆慮人宋季有起
身刀筆至州録事叅軍者以政尚嚴明不畏強禦名
大父暨兄金𥘉避仇徙家衛之共城伯祖以材𥙷縣
吏不幸偕蚤丗考復字永亨時在襁褓母李氏(貧不/能家)
(提之/再醮)邑醫杜氏及長就傳其術遂以良毉稱公少頴
異能紹其家學軒𡵨雷扁巳來書浩愽不易䆒悉研
窮機要所得爲甚多正大丁亥以方瘍兩科中選由
毉工𥙷省司管句公有藴藉以德將藝爲上官推重
生平志存濟物故其診治疾證未甞以貧冨易心理
或未安歸若芒刺在背㒚不敢着席𥘉貞祐大兵後
比屋疫作與考謀曰今困厄如是我寔司命可坐視
不捄遂大措湯劑歴飲閭里間其乏粥瀋者復以米
遺之全活甚衆天興𥘉盗起西山約衆東走汴中涂
遇刼賊熟眡爲公遽放仗前謝曰推君父子曏以藥
惠脫我輩命忍以非義加諸餘亦獲免壬辰秋歸隠
蘇嶺老者尊其德病者頼以安而少者訪其學然神
膏傳瘍靈丸起廢毉家者流正有定法而僻隠贅異
等疾在方伎所無者公率能望知意料而决翕忽死
生之變如程氏子得腹痛疾以食毒治而苦愈亟謁
公狀聞曰此臓疽也已無及矣程不應公曰後三日
當有腐血下而絶及期果然晚節耽翫史籍酣適醪
醴浮沉得喪一寓情桮杓間或勸焉吾方陶然遊太
和之郷君可去母呶竟以飲致疾終享年七十有二
配桒氏郷進士彦周之女壼儀母道有承平故家風
範生女子三人長適司候張顯仲女鉅家李氏季歸
王某後公五年卒壽八秩聓顯等合葬古郭里栢門
山南原殿士桒君塋西南隅實至元二年二月四日
也後十五年春惲按部南下躳奠墓次泫然興感縱
羊曇之淚下霑襟時思罔替終伯道之自遺伊慼爲
恨何如惟是鑚石紀銘昭告下泉庶幾少有慰焉推
爲氏歴考姓書不見惟潜夫論載餘推氏出楚之芉
姓公豈其苗裔乎銘曰
　軒歧有書　是爲内經　洞逹病機
　惟明克能　於惟我公　天禀粹靈
　靈丸起廢　神膏續肱　不主故常
　以意智行　推本所自　其源渊渟
　藝精多挾　度貨可居　髙下其手
　類夫吏胥　繄公處心　德度愉愉
　拯溺捄焚　巳焉是圖　相彼陽施
冝嗣厥後　本支顚兀　理莫可䆒
纍纍堂封　栢山南原　刻銘表公
　以慰下泉　雖髙深兮易位
　尚知爲郷先生推氏之仟
　　　　故將仕郎潞州㐮垣縣尹李公墓碣銘
丗有風誼之士粹出天禀不俟激卬藹郷曲之譽稱
於士大夫間者李公其人也公諱瑞字天祥其先潞
州上黨人系出唐昭武公抱玉之裔五代季逺祖以
官家衛公爲人慷慨有機警長身銳目髯糢糊蝟磔
酒酣吐氣抵掌談話而英姿颯爽之餘猶隠然溢眉
睫間少爲縣吏録録無所見正大間恒山公僊提孤
軍宿汲連九公聲援君時給事莫府叅軍李仲愛其
武幹委以赤白嚢事公感其知遇晝則荷戈捍侮于
外夕則抱牘上軍務于府殊﨣﨣然及冝津撤守跳
大梁既而京城疫作縱飢民出公倡率流播救死扶
羸歸那延撒吉似悉編爲氓者千七百餘口逮乙未
春家府一見喜曰此跅弛士也教之當有用遂礲夫
糲厲日致其詳謹焉州召爲吏主掾數不屑去壬子
秋■詔以衛六縣爲丞相忠武公采地叅卿王公來
主州治舉能理劇署之典薄領聽其指縱躍如也巨
細之務釐𥙷肅叙効其用居多俄薦授録事叅軍兼
汲邑長將順拊循至有惠愛至元三年緫尹陳公以
材辟府從事六年積前後勞赤牒授潞州判官棲遲下
位德及民爲艱故寛簡持大體謙譲睦僚友聽共佐
理中多禆益了不露巳出至上敬下安惟恐秩竟而
去之遽也九年夏予調官晋府過家上冢胙飲水濵
話平生甚悉翼日雞一鳴送予逺郊外泣且言曰吾
老矣不能爲升斗禄走形勢途弟相見期邈未知復
無恙否遂哽噎訣去予亦歔欷乆之且訝其遽如許
也其秋以訃來告嗚呼哀哉公事家府執弟子禮三
十年始終如一日一別終天葬弗逮送吊不及哀銘
誄未彰有恨何如嗣子震既礲石墓道百拜來請銘
曰無庸固所願也公姿孝悌憙賔客賑窮継乏雖脫
驂指囷略無難色至於排難解紛不自頋藉猶焚溺
之在已復能通下情知疾苦姁姁欵欵老安少懷與
人接無貴賤禮夷故牛童馬走盡得其懽心晩節備
甞世故小心儉畏以省事爲樂有訟來質成公温言
理喻曰緩急人時有也其忍以小忿興怨可退思自
省既而偕謝曰公長者過不敢復聞又善營搆事不
爲巧飾要以敦鞏延百載上如衛之泮宫潞之儲廪
是也𥘉農民發野塜市甓下令禁焉暴委之患遂絕
士人牛國瑞聞公義託妻子東遊客死聊城爲經紀
其家又石其氏者坐事累猝不易辨明索之急投公
匿焉竟頼以脫里有䘮率匍匐救視孔懷之情踰於
兄弟至貧不能舉者棺衾坎壙楄柎之物必具葬乃
已其周急趍難甚於已私類若此終飲德不伐閑居
灌鑿樹蓻麄衣糲食與老農老圃爲伍殆將終身焉
噫衰俗頽波中矯矯然有古義士風出則智効於官
處則行比一郷可謂不凢者矣士方以壽祉期公一
旦暴僨不及中壽爲惑豈氣盛亟㐮物剛易折推原
本自理或亶然然觀義之所在有不亡者存焉異時
有帶劒喬林讀予文而興起者未必不拜酹公墳㑭
配食於縣社也公仕至將仕郎潞州襄垣縣尹命巳
下卒春秋六十有四實九年壬申七月十九日也配張
氏先卒女二人長曰阿醜女甥魏珎次未竿皆継公没
嗣子震實主其喪葬汲縣唐津里清水之南源銘曰
　太史著書　游俠與侉　不軌正理
　匪暴豪邪　行而宜之　義莫有加
　李公之先　奮跡將家　餘烈有光
　流而義華　故俠焉負巨先之氣
　行焉佩仲由之猳　家府與訓　化而柔嘉
　據理施惠　如有等差　趍人之難
　甚於已私　孤不自存　我衣食之
　貧不䘮舉　我棺窆之　野塚纍纍
　公助半之　夷考其行　匪義則那
　以之莅官　敏而外和　絲棼我理
　瘡疲我摩　方百里之命下　俄春者之不歌
　心則罔单　其如命何　念公平生
　涕泗滂沱　番番良聲　公榮寔多
　泉流西東　太行峨嵯　我銘刻石
　等與不磨
秋澗先生大全文集卷第五十九
秋澗先生大全文集卷第六十
碣
　　　　大元國故尚書省左右司貟外郎韓公神
　　　　道碣銘(并序)
夫朝廷山林之士有徃而不返入而不能出者惟其
勇於静退貞不絕俗是則爲丈夫之亊吾於郷先生
韓公得之矣公諱仁字義和父顯有融德不耀公甫
冠而孤亊母以至孝稱好學強識聞一善事楽爲而
不饜正大間舉孝廉辟爲州孔目以能充元帥府令
史方羽書交馳際公勵精所事爲上官推重畨譯史
安天合爲相友善壬辰北渡隠居郷間澹嘿無所營
庚子歳詔行䑓於燕開莫府選叅佐得良能爲亟用
安侯薦首聘公充尚書省都亊癸卯春以國計北覲
上詢以金粟川流蘿圗鞏固將何䇿可濟對者以十
數獨公敷陳詳明簡而得要有鑒古訓用賢材之說
上喜甚仍奏天下困窮者寔繁其徒方發政施仁之
秋冝子惠俾霑大賚允焉迄今貧子月給廪料盖自
公伊始是年秋丁母梁氏憂彛奪哀起授左右司貟
外郎公早夜在公以吏務自任郎中李獻卿才望重
兩朝亦許公和光解紛能就吾亊又明年冬以祔母
夫人得告南歸既襄亊偕内子張氏棄俗入道自號
逍遥子遂西遊太華終南諸山黃冠野服偃然閱丗
如老松卧雲壑者逾三紀焉公資明淑生平與物無
忤其薦賢周急有大過人者宗族藉之通逹者甚衆
甞買僮即約之曰汝等以丗故不幸及此義則黽勉
相從否則任渠所徃晚節専以方書濟人爲事聞一
秘方竒訣求訪百至易千金不恡歳乆得益多如煙
霞醫林等集悉鋟梓流布猶虞所傳未暢擇摽治者
遍書里巷壁間京師物繁歳多竒疾頼公起死者不
勝紀例來謝辭不見曰吾庶幾道念濟苛苦而巳餘
何兾當時少傅竇公亦以醫方談客多獵神農經所
載爲用公則博採經驗所謂海上方者録之無遺二
公雖趣向不同於愽施則一也故竇韓之名並傳于
丗先是道人謝志賢等歆公進退有道心存濟物殆
非㝷常所可及遂請主神寳修眞二觀餘三十年奉
公猶一日公有二姪長曰天祐㤗鹽提舉次德旻由
後衛從事充樞宻院令史德旻以公耄期迎置家庭
與妻苑氏侍養送終禮無少憾士論賢之公以至元
十九年十月望日考終牖下享年八十有四某月日
將歸窆汲縣耿岡之新壠墓湏銘以郷耆故來属筆
其敢以蕪斐辝銘曰
　頌允韓公　生有淑質　陳力周行
　孝廉應辟　移而爲忠　載揚厥職
　濟物之心　一何云亟　漢署千官
　含香入侍　經國之對　允合
脊思　片言囬春　仁者之賜
　脫屣榮貴　神武挂冠　退身急流
　又人所難　全真爲教　楽在一簞
青嚢集驗　捄夫丗􁓋　旁搜轉施
　一壷布間　保合大和　浩浩其天
我錬我形　我駐我顔　較彼獨善
　九鵬一鸇　栖遲有窠　逍遥有篇
青山白雲　玄門老仙　黃岡北原
腃焉故山　惟耿新壠　繄公改遷
　魂兮來歸　諒先生之所安
　　　　大元故濛溪先生張君墓碣銘(并序)
余官晋府者四年得進修之士一人曰濛溪張君毎
暇與相徃來把酒論文㝡可尚者君無求於人人之
有得於君殊冲然也私自衷念異時禮文興舉吾儻
與當任渠責及承乏翰林君墓草巳宿乙未夏其子
思敬來京師謁余以墓銘爲請慰唁餘爲歔欷者乆
之言猶在耳其忍以不敏辭君諱著字仲明姓張氏
丗爲襄陵縣張相里人曽祖諱某雅重然諾頋義所
在雖死生以之祖愿父彬皆潜德不仕讀書治田子
孫相傳以爲家法君少頴悟不待勉勵卓然自志於
學　國朝戊戌歳設科取士君以詞賦中選既而嘆
曰士當逺大自期雕蟲篆刻將何爲哉適貽溪麻先
生洎前進士兊齋曹丈來主經局君喜且不寐曰今
而後吾學有所正矣遂刮去故習沉潜伊洛諸書雖
飢渇寒暑貧窮得失不易其𥘉心所謂道之體用文
之華實探渉其源流咀嚼其膏味積而爲文詞發而
爲事業不盈不矜介然家居以樂育諸生爲業中統
建元頥齋張公以直道清節宣撫河東廉君才行擢
主潞城簿政廉能以畏愛稱明年公去事齟齬不可
爲以親老西歸有司累辟不就至元乙酉用薦者授
平陽路儒學教授於是衆論大厭士風爲一變先生
年彌髙德彌劭學益愽文益竒士友知所依嚮吏民
咸有矜式秩竟不聽其去者逾再考厥後子思敬自
南陽教官來省聞彼中風土樂焉曰名山大川平日
所願見遂命駕南遊以至元壬辰夏六月卄六日考
終寓舎享年六十有九𥘉娶陶寺里大家趙氏一子
思敬二女長嫁同邑王黼次適洪洞梁龜齡継室浀
沃靳氏孫男二曰丗權丗衡思敬以家學今充隆福
宫宫教先生姿明亮色夷而氣清爲人誠厚寡欲不
戚戚於貧賤與人交始若䟽澹乆之愈敬而愛人百
負之終不較望而知爲雅德君子其成就後進爲已
任故晉人以文名而逹者多出其門切惟亾金百年
來平陽號稱多士毎歳舉子赴選大約數倍諸郡至
有白首埸屋庶幾一第餘有不暇及者唯君年甫冠
即能知所學所從㧞出習俗潜心古道踐履外詩文
雜著曰濛溪集者五百餘篇何多矣哉晋絳諸人未
之有也况一辝一藻典雅有法理明辭約以自得爲
主是可銘銘曰
四科稱賢曰德與藝其在聖門用不偏廢文乃道輿
經天緯地苟遺其本剽竊何異利禄科埸疇非誕誇
聮綴𥙷絹是是言邪濛溪爲學其復不遐洗心程張
正藝曹麻閉門窮經其書滿家玉珮瓊琚粲焉辝華
含章時發其助也多士之生丗濟時行道時既我乖
立言明教生榮殁傳朝菌夕蓼逹人大觀彼此奚較
大川河宗名山華崧地靈氣異先生所鍾一朝長逰
杳焉飛鴻丗皆知仁智之所樂吾獨爲歸根返壑乃
先生之所終凌倒景而不㓕其元精耿耿固浩乎其
所不窮適來吾時適去吾從先生之心與造物也從
容尖山西東相里新宫我銘斯石如勒景鐘雖陵遷
兮谷變尚知爲濛溪先生之封
　　　　故趙州寜晋縣善士荆君墓碣銘(并序)
元貞元年春廉訪荆侯改道北燕過京師來謁再拜
以先表属筆因念子與侯𥘉定交於癭陶一見如平
生後十年復㑹于東楚握手道舊勉予南行忠厚之
氣靄然萃顔間令人有不能忘者今以是來託載惟
疇昔其敢以固陋辭謹按典瑞少監焦養直善狀君
諱祐字伯祥趙之寕晋人丗陶洨濵逮祖暨禰以改
工是圗曰與其供噐用於一郷曷若以善及人爲愈
於是板行五經等書不二十寒暑荆氏家籍布滿河
朔君甫冠而孤毎以保大家業爲志貞祐兵乃取五
經㤗和律義篇廣韻板閟墟埌中亂定來視盗發掘
無幾君悉力𥙷購隨復爲完部或者云𥘉蔵書時善
本固多唯取是三者何哉曰經者道之本法者治之
具韻者字之始文籍所由生其爲善已多聞者爲知
本于時官府生聚雖稍稍有立詩書法律晚生後軰
不知爲何物一旦得是如瞽者復明迷者之知津也
而又印模精取直廉故售者廣屋日爲之潤所可重
者積而能散縣人王壹者坐事累繫獄吏挾私欲死
之君力與營救彼不頋且諷而徼賄竟傾貲出之渠
來謝却不見曰吾區區若然者憐渠罔䧟非辜餘何
有壬子歳州縣通籍冐占者有禁里嫗瞽而來依者
惻然以乳姆收恤轉易書輩徃徃宿負審其窶既折
元劵復惠之書甞有以女奴來償者辭不克娉而
焉斯皆風義矯矯人難能者率樂爲之故郷里無親
䟽以善人稱君以丁已秋遘疾遺命仲子元綱曰伯
叔二䘮未克葬汝勉襄大事以卒吾志言終而逝實
是年八月八日也壽五十有九蔵先塋昭穴君資和
易處事明敏終以失學爲愧恨及諸子長皆教之讀
書甞訓飭曰吾已面墻無及今幸嗣先業庭户間書
帙紛繙豈有資人進修暋不自力將何以免君子之
譏且先丗易冶而裘所期正爾汝曹其勉􁈎君𥘉娶
劉氏継室蘇氏生四子長國噐中戊戌詞科次國用
善属文皆前卒次元綱自㓜有成人風君甞語所親
異時保家子也竟如言季㓜紀爲人雅重信道篤少
從敬齋李先生學所得爲多由典瑞貳卿擢任風憲
今爲山北遼東道廉訪使女一適進士張景賢孫懷
寳男孫九人曰諶曰詢曰誠曰謙曰謐曰誼曰諒曰
詡曰諏女孫五人一在室餘皆適士族曽孫九女孫
如之於戯盛哉予然後知善惡之報至子孫而後定
者審矣銘曰
繄士居業擇術是先有篤者志善乎變遷捨鈞治書
理幾於妍顯允荆君思深業專誓教子而亢宗旯蔵
書之有權要本孝義奉而周旋萃英敷華煥乎簡編
迪我後人學者頼焉磊落載腹宛從蹄筌積厚能散
憫窮拔冤不有其祉委順百年慶流後裔子孫蟬嫣
人定彼勝其然亶然二子翩翩遺珠在渊仲克丗荷
愿而稱賢季由近侍三使輶軒較夫善利孰大斯傳
固惟自稽古之力實資藉之所縁欲報之徳有昊者
天刻我銘章于晋之阡遹追來孝以慰下泉異時推
耆徳而配郷社尚有攷於瑶鐫
　　　　洪嵒老人石琖公墓碣銘(并序)
公姓石琖氏諱德玉字君寳遼東蓋州人踈髯烱目
氣骨臞清超超然如萬里之鶴貞祐𥘉以良家子■
軍􁒝夏折橋功得官積勞至武德將軍北渡後
相衛間母杜氏唐相如晦後公天性能孝愉色
班衣垂白朝夕孺慕雖菽水無■有南陵白華之■
時杜壽登八秩清修絶葷茹■日庭■間■白菌百
余本掇去復茁者數月人以爲孝感所致　贈
詩有似憐甘㫖闕春風玉芝香之句
篤趍人之急逾於已私至遇不
竹木花石時醸名酒客至輒
而後巳眼花耳熱與之扶䇿
之某處手植而即蕃者也此
■眄柯怡顔喜津津溢眉睫間曰吾且■有■不■
■壁矣甞種竹當户或謂太迫曰待其藂茂秋霽月
之時㑭清樾透簾爲此君冩真耳故終日翛然對之
■灑爲樂其清澹如此晚年游心命書人有問必以
■已安分爲荅能此不待孤虚相旺吾言固有徴矣
■丙子公年八十有五甞繪共山歸隱圖以自歌其
■樂因號共嵒老人是歳冬灑然而逝若委蛻焉孺
人劉氏能遂公𥘉心主治中饋不知其爲貧家也生
女子二人長適御史康天英次適河東道提刑按察
使姜彧家府與公交欵曲篤丗契三十年一別終天
有恨何如㝷歩入街西故里眄睞竹樹慨然有聞􁌹
懷人之愴老淚濡毫而有斯作銘曰
貧而樂有類乎黔婁心而隠似慕夫德翁事親極融
融之樂逢辰岀蹇蹇之忠布衣歸來黙而自容將裴
徊而孰友侣藂筠而伍嵒松生也順事殁寕吾躬古
之所謂郷先生死而祭于社者其處士之堂封乎
　　　　大元故廣威將單寕晋縣令李公墓碣銘
公諱譲姓李氏其先易水黄山人也父海姿善良丗
樹藝爲業公既孤母張氏以健持家就熟南遷至寕
晋唐城郷愛其風土遂占籍爲縣人公𥘉生顱骨有
異狀及冠美鬚髯聲音如鍾爲人善騎射勇於赴義
爲一方推服貞祐𥘉河朔失守所在冦盗充斥日相
吞噬公慨然輟耕壠上團結郷豪游獵陸澤荆藺問
以保庇井邑爲事蓋有所需以明歸附之志歳巳卯
天兵南下公與兄直首率里人迎拜女兒那顔於軍
門嘉其效順授直行寕晋縣事公管軍緫校仍聽元
帥蔡國公節制時歳荒民飢道殣相望縣東有水柵
曰瀝城大澤瀰漫周浸百餘里菱芡魚鳬資生之物
甚冨民徃依大獲厥所庚辰秋金兾州將柴茂以兵
來取兄與公力戰而前直死焉公憤大兄敗殁衆又
失所庇以圗報復瀝爲誓雖食頃不忘也継從縣長
王帥復奪其柵居無幾茂復合大勢來争前次滿氏
■公聞之盡匿精銳於瀝傍二十里叢葦間以弱誘
茂令之曰伺彼過聽金聲而作親驅數百人前逆鋒
纔交即陽北逗茂逾紀氏塢金鳴伏發茂腹背受兵
大挫其銳公回戈追奔五戰皆捷自是兾人聲熸不
敢復窺滹垠矣瀝城用以全安帥閫酬勞授主本縣
簿乙酉冬武仙以真定叛麾下劇節副鄭進等乗勢
剽掠趙癭陶迤東悉爲丘墟公度力不可支收合餘
　　與鼔藁二王帥合勢併破劇鄭諸砦馘數百級
而還所失保聚生齒皆得復故丙戌冬仙復令劇鎮
戍趙州明年春從大兵規取克焉時太師木花里以
　　顓封拜録公前後功授公行鼔城帥府右監軍
　　銀符使顯異焉既而陞充本縣令以寕昌爲丗
封於是招流亾布恩惠畫井閈起市集廛居有貿易
之利田里無追呼之擾四民樂業外户爲不扄矣■
　　田務抑游墮扶寡弱法姦蠧是又公之所必行
　　　慊民有衣食不自給者公發私蔵以瞻之冨
足帥府聞之爲復其三年公雖貴必耕而食蚕而後
衣居甞以榜掲門扉私嘱干謁請毋相覿其廉守如
此癸丑春以老致仕令男天澤嗣職優游里社日課
子孫耕鑿爲務甞斧桑田間或勸之公曰官時來■
爲農吾家素業我若尔兒輩尚墮而自安或者謝而
去古人稱貴而能賤丈夫之事公其有焉以至元十
一年十月卄二日考終牖下享年八十有七越四目
葬縣西北下王里之新塋礼也祖送者幾萬人夫人
祕氏趙氏張氏子男六人長曰天澤歴寕晋元氏兩
縣簿次天禄本縣奥魯千户次天祐監寕晋酒次天
祚不仕次天祥次天祜某鎮廵檢女四人長與次俱
適趙氏次適牛氏次適郝氏男孫一十九人女孫一
十三人重孫男一十八人重孫女一十三人𥘉公畜
家僮數百指悉縱遣爲良曽無鬻身分役之責人又
欽其德厚云天禄性孝義仡仡有父風以北孟舊塋
屢爲滹浸所嚙遂改卜於此既襄事贄禮幣百拜來
請銘予方問俗洨濵見其遺黎故老脫離兵革六十
餘載猶爲懷思王李諸人眷眷不忘有配社尸祝之
報嗚呼貞祐之亂可謂離且瘼矣元元之民莫適所
歸不爲人所魚肉必轉死溝壑如王李諸公雖奮棘
矜起壠畒至於父子昆弟出死力角群豪經營捍蔽
使一方奠安又識夫天運所在挈民去危邦而就興
國誠亦出人意表一時賢豪者也甫定後復能俾官
府生聚日就完好今歴官郷曲歳時拜墓于于而來
者皆曩時不能自存之嗣續也其德民之厚感民之
深又何止童不雉捕長江之虎渡者哉冝其子孫䋲
繩蟄蟄皆有所立然後知德施於民功𬒳一時者大
之垂報何其豐且阜哉
　癭陶北郊　里號下王　顧瞻佳城
　蔚乎蒼蒼　是爲晉長　李公之蔵
　惟是李公　千夫之防　果毅之勇
　木訥之刪　奮身隴畒　舉圖義匡
　貞祐南播　雲擾之俶　割據侵凌
　互相魚肉　民匪殱夷　轉死溝谷
　宛彼瀝城　居水之腹　菱芡魚鳬
　大益不足　聞公來依　襁負相續
　如鹿走音　如鳥棲木　四境騷然
　獨爲樂國　耿氏昆仍　旌旗部曲
　既復兄讎　又知所属　草昧𥘉分
　官府始置　戢我武幹　明夫吏治
　内守以廉　外方以義　撫循有方
　興滯𥙷弊　扶弱抑強　繩姦束吏
　百戰遺黎　竟保終惠　民之戴公
　頌聲噦噦　尸而祝之　懷思罔替
　勒銘豐碑　尚克永丗
　　　　大元國故河中府南北道舡橋緫管謝公
　　　　墓碣銘
　　　　字仲進其先燕之香河人
吾衛上將軍河東路緫帥■其仲子也爲人性行淑
均沉實有頋慮既冠甞從父西破川蜀每領牙隊居
前當破竹際掩目懚心未甞以嗜殺爲快雖執訊獲
醜力爲全活者甚衆用勞充秦鞏路軍儲大使辦集
有方餉道爲不乏丁已夏先帥薨君實主其䘮縗杖
瘠立躬起塋壠棺衾儀物既易可觀㑹者大說復樹
豐碑昭德神道其例新仟有光焉大兄維石襲父軄
役軍中行臺檄君以例継執不可曰兄念天顯極友
愛頋某不啻若手足然家事一聽予處鞠立之責正
在今日竟以其嗣徃代其遹追永言之思友于䘏孤
之義盖終身焉其爾過於人逺甚者類多此晚節以
故矦失將駕下澤乗欵段遊居中條田間耕牧卒歳
𥙿如也至元乙亥冬十二月卄有六日以疾終平陽
府崇道里私苐之正寢得年五十有五官至河中府
舡橋緫管越三日厝於府東神泉郷之南里原從遷
壠也萬口稱惜咸以善人歸焉夫人劉氏晋之平陽
人德柔嘉主内事殊嚴生三子長曰純克家有立志
次曰繹謹愿嚮子道季夭女一適裴氏子孫男一人
未名既卒哭嗣子純來求表其墓道予私念其故昔
孔子遇舊館人喪脫驂馬以賵曰吾悪夫涕之無從
也君於予西道之主人也從游讌語姁姁然盖三年
于兹殆非過客之有頃其可辝不敏君生長秦晋■
　　　間而礼度雍雅不知爲將家子與人交信■
　　　　無間言其在諸弟間棣華輝䕃惟恐弗■
又出天禀粹然也嗚呼以君之德之壽較之有不相
稱及者仍哀之以辝銘曰
蒼茫兩間生也倐寓一氣之來命有定數彼修短與
奪理則有之若不繫夫善悪積習之故嗚呼謝君一
僨而去孝友淑善曽終始渝素天之報施如此豈定
者不可奪來者固所與也將子孫延昌以永其終譽
邪吁
　　　　故將仕郎汲縣尹韓府君墓表
府君姓韓氏諱澍字巨川其先陳留酸棗人丗以儒
業顯逺祖有方官至大司空六代祖璹累階銀青榮
禄大夫五季間北渡河遂占籍為衛人榮禄生朝奉
大夫祗徳朝奉生八十一秀才奕山山生渤亦舉進
士渤生柜善居室遂用冨饒於君爲曽祖祖恱有淳
德不耀父仲字仲寛所居以善行稱君自穉齒性沉
潜寡言笑群兒劇里中過不少睨宗黨異焉稍長以
刀筆起家用言者爲安陽吏主掾以能入爲府属吏
丙辰歳　朝廷以相之五縣封　太弟爲米邑継郡
帥例肆覲君毅然以民計從行及敷對称
　　　　　户曹孔目官明年春降璽書起聘君太
原高公鳴爲彰德路緫管遂汰冗貟擢群能新舊圖
至設府史不數人君首以才選無幾轉按牘提控官
夙夜在公勵精所事閱六歳克勤猶一日大爲緫尹
■知守録事叅軍至元二年轉官制行積前後勞授
以縣尹下車首以羙俗邵農爲務頋謂僚属曰冨足
者禮義之資耕桑者風化之本至於􁂣亭傳謹迎候
奉　上官徼目前譽非吾所知也於是下教條課户
丁􁧐藂薄植桑菓以敦大本非農隙不許人城市暇
則行縣檢視勤墮而賞罰焉自是邍隰畇㽛榛惡爲
有間郷隣有以忿䦧訟於庭者君曰孝悌力田親仁
善鄰古之善道𥘉無大故何乃至尓諭而遣之至頑
不率教則曰聽兩造明曲直是不難恐一置于罰終
身玷辱爲郷黨指誚吾惜汝者此也儻不吾念論如
法比秩滿五事備舉所獲來暮之歌厥聲載路矣五
年用新銓法勑授將仕郎主髙唐縣簿九九月輿疾
歸明年卒於絃歌里舎得年四十有八實至元庚午
春二月一日也越十有九日從葬安陽縣西陵郷武
官原之新塋母李氏時年八十拊柩而哭之慟曰天
乎遽奪我純孝至此酷邪聞者憫其賢孝縣君金相
人進士秦公之孫配君德良稱生子男三長曰從益
目憲臺六察史今爲燕南河北道提刑按察司書史
次從愿從革女明童適王氏子男孫四人後九年歳
戊寅冬十一月七日終祔安玄堂之左禮也𥘉縣境
夏大旱比致禱私念事之壅底獄之欝滯亦沴氣是
致乃裁决牢繫爲一空及禱蒼山祠雩舞未收雲幢
幢起中谿翼日雨盈尺継謝祠下車還衆曰尹精誠
若是當有囬馬雨表公䖍至半途果然㝷鄰道以蝗
災告備已而竟不入境縣狀其異以聞是秋爲有年
君温雅有沉量慮事逺善措畫臨政暇裕畧不動聲
色亦未甞矜喜以己長格物其孝愛友悌出天秉粹
然不忍一朝違母氏側甞行役踰時眷焉陟岵寢餗
爲不安於承顔孺慕若此其至𥘉見第季既多枝葉
蕃衍門户事繫重故挺身吏業盡心所事匪厥躬是
私期於庇本根寛父母抱者幾三十年若府君者可
謂克孝克恭念顯養志者矣某祖妣韓是爲君女叔
(曰女叔者称父/之妹也出六帖)君之嗣從益厠某行爲外弟一日跽
而請曰先人棄養奄踰八年坎不及誌有銜未祛唯
是表於墓左者又闕罪惡之大無可言若銘則尚於
兄焉有託某追惟祖妣平生之言得君抱爲㝡詳因
繫之以銘銘曰
於鑠韓氏丗爲儒之宗兮彯纓若綬揚歴位乎公弓
猗嗟裔孫掾習匪其躬兮黽勉從事養夫親之志兮
庇我本根殆葛藟之義兮聖哲所稱吾今見其人兮
於穆府君諒彼古之倫兮兩漢循吏鑄頑以成仁兮
嗚呼令尹誠亦吏之循兮予銘摭實其敢過爲文兮
魂而有靈尚愾嘆之一伸兮
秋澗先生大全文集卷第六十
秋澗先生大全文集卷第六十一
　碣銘
　　　　故善士張君墓碣銘(并序)
善士張君諱從禮字仲和順州龍山人大父德仁有
耆行郷人尊敬之禰義甞任燕工技府緫管既老君
當襲職請於府曰親老需侍余志巳定弟從順賢而
克荷願卑之竟以從順嗣仲和姿清介不隨俗上下
甞從澹游先生學詩甚自憙也事母教弟以孝友聞
承顔讀書外室屢空宴如也君既不樂仕進甞曰菽
水盡歡不害養志三釡五鼎非所願也至傭筆以供
朝夕平生友非逾已而不交曰吾將安倣施非當受
而取曰畏將曷勝弟從順洎婦併殁孤姪敏方三歳
爲鞠育成人過於已出至贅子智於友生羊舌氏家
仍爲敏納室是亦人難能也詹事張侯髙其孝義憐
其窮獨出楮幣数千緡付之約得子錢悉助親養君
以義重德薄謝弗敢當郡國知其賢以孝廉累辟亦
不就臺憲廉得其實旌焉復之終身君悚然嘆曰人
子奉親理固當然因而有加邦之教也顧從禮何足
以爲　上明分有如是者所居曲水里有亭沼
植芲　挺若儼侍温凊暇日哦其間有問者
　　　　　　事子姑去自號栢溪主人左山啇公
　　　　　　　得賛之　京師之明年君來謁
　　　　　　　　　　　　見眉間今雖巳矣尚
䏻　以孝止善者也至元癸巳
春母氏弃養以哀毀致疾是年冬十月三日考終牖
下得年五十有六配劉氏亦能安君貧窶早丗生子
智及二女適裴氏王氏再娶董亦前君殁生子曽葬
璮州宻雲郷之王冡原友人劉某重契義介嗣子智
中表其墓以君篤行有類古人者爲之銘銘曰
堪輿兩間子軄不易孝爲化源融而友悌君於二者
行不少匱濟以廉貞大錫厥類目爲善士吾言匪比
其善伊何可欲之謂况乎質羙而學行方而義繄匹
夫而化郷人曽克施之弗異五十六年爲樂也洩洩
去水來山宻雲之隰隠然斧封山塚屹立是惟吾曽
張仲之室過者必式(後漢張覊性孝讓舉動/合礼鄉人号張曾子)
　　　　故雲中髙君墓碣銘(并叙)
君諱祐字仲和其先雲中人髙祖巳來逺昭穆無可
詳者伯父與考金季家撫州以財雄邊伯父德真字
伯諒潜德不仕考諱德榮伯寛其字也姿醇厚郷黨
以德人稱甞以勞槯豐利酒伯母暨君之妣皆張氏
女以姒姊而列妯娌伯生子曰信字仲禮曰義字仲
仁信羙丰儀虎睛豐頥耳珠赴海以樂終君實仲之
嗣皃敦厖性孝悌及長雖混迹闤闠衆不敢以㝷常
期𥘉燕雲失守豐利府君避地南遷汴梁壬辰歳例
北徙以實衛墟君與兄信素負心計相與謀曰衛居
天中寔通都劇邑百物夥繁合散於此若以什一與
時馳逐可致屋潤遂主貨殖爲業君爲人篤信明敏
不底藴留既易彼取収息且廉故聲實四出啇販輿
集其門貲既饒奓不忍顓利自濡以東多益寡爲得
每毎貸子錢有不克償及群居邸舎積僦直而負者
審其窘悉折券無難色由是三郎以長者稱於中外
至元十九年五月四日以疾終于家壽六十有五三
日葬汲縣汲城郷南王里之原從新阡也配張氏與
君德良稱生四子長曰明福以通幹由㤗塩管勾任
河南府交鈔庫使次丗英丗顯丗昌孫二人曰蔓曰
莘姪三人曰夣得郷貢儒士前君卒曰丗傑丗寕姪
孫二曰革曰華重孫一曰復亨明年明福以墓碣來
請銘余以同里巷者五十年知髙氏爲最詳即其冨
潤齒息而論盖自髙曽而降凢六丗雖荐更丗故以
孝義勤儉同居不析故也至君承父兄餘業益光大
於後内則齊理嚴肅以身率先族属家僮千有餘指
無間言日趍事惟謹屋廬𬒳服務從朴素常以驕靡
爲戒外則持心近厚與物無滯敬畏官府奔走輸辨
未甞少厭所患謀生之不勤胡恤王事之時亟也自
壬子通閱後髙氏迄今爲河朔名數之冠豈偶然哉
故逺服賈者雖千萬里外念寛厚饒裕獨以髙氏爲
讓矧髙氏以義致利義重於生因貲致冨冨而不驕
爲子孫又能求銘以昭丗德是又好禮而知本者也
焉得辝銘曰
　　冨壽　五福先　匪欲厚　能卑全
　髙氏　起雲燕　凢六丗　財雄邊
　重利　始南遷　編衛氓　迹市鄽
居家里　無間言　我屋豐　利匪顓
益寡乏　貰子錢　長者称　動河堧
供厥賦　日翩翩　曽不憚　生勉􁈎
業攸乆　族嬋嫣　服而食　耻華鮮
　孝與義　爲周旋　勤不匱　理固然
継之者　當鑒焉　行山秀　淇水淵
　髙氏裔　與並傳
　　　　新郷縣尹劉君去思碣銘(并序)
衛之属邑曰新中郷其地距太行東麓桒土衍沃浸
以清泉之潤民俗殷阜自昔號河朔望縣惟其物廣
而訟嚚路衝而務劇故治称爲難然渇餒而易飲食
者民之心也得其人苟有以拊而安之將見民戴之
如父母仰之如神明惟恐來之暮而去之遽也維至
元卄六年南宫劉君理由江淮漕莫來主縣治君姿
幹敏有機警相時處冝果於裁断既視事思有以事
集于上民便於下於是舉條章明約束均賦役却造
請凡轡馭之急遽者馴而致之不務髙逺率先以身
爲度縣當關陜驛程使馹轉致日相望於道吏民疲
於供頓君量其輕重處之有方無名而求索者皆以
理謝之則乗間侵牟之弊日就歛息廨舎一縣具瞻
陋不克治事非所以整暇也計材尤工易故而新増
葺者十餘楹復起蕭相祠㑭吏曹不自鄙薄以信景
慕邵公橋跨清水上歳乆墊齧兢於履危乘隙大揵
硔臿斧官桞爲梁方之舊締既髙而固役不知勞而
民免病渉至治道塗取通快堙汙夷峻徒行輦致坦
不少阻歳時邵農褁粮自隨周行田里未甞追呼俾
妨時作耕稼蚕績檢括課視切於已私復諭之以勤
儉申之以孝悌使遷善而逺罪由是邑里感念昬於
作勞生里且滋殖矣下迨鰥寡顛連亦行得所流逋
聞之稍稍復業故賦稅輸納不及期而辦詞訟繁囂
不俟約而簡君以令行民信教烏可後乃出巳稍崇
餙廟學如蓋瓦級塼之破壞者丹堊漶漫之不鮮者
一完而奂之復葺黼座陶祭噐周繚崈垣外障儀閈
春秋釋菜禮容爲増肅暇則禮師儒率僚吏暨邑之
子弟聽其講說使知所務故三載間庭無留訟牢户
爲屢空至隣有疑讞滯而未决者上官倚之丕蔽而
縣之治否爲可知已君既更耆舊苗仲牛丗麟慕賔
羅從玉郭昌祚席安等懷其夙愛有思罔置者來謁
文以垂示于後辝再四不克仍覧觀件狀而次第之
且寓夫余之所感焉甞觀兩漢循吏政顓風化子視
生民訓牖惠飬如恐不及凛然有三代遺風惟其浹
洽於民者深至故所居即化所去見思有起祠樹碑
以表夫永載遺賢之意非幸也冝也迨叔丗司牧者
昧於治軆苟簡貪墨習爲當然其可聞者不過曉簿
書以爲能飾矯僞以干譽其於民之休戚漠然如秦
人視越人之肥瘠甚者因之以急張臨之以形勢剥
民之肌以膏其身傾民之産以肥其室使民畏之甚
豺虎惡之劇冦讎告訐謗讟無所不至以理勢論之
亦冝也今劉君以勤強幹敏力矯時弊致績用章著
吏民稱道如是可謂能也巳是冝銘銘曰
天下之事孰覈孰綜政發于上相臣是控事終于下
疇致厥用相湏成務匪令奚共雖百里間務實煩開
有社有民有賦有貢兵之貧難民之疾痛期㑹簿書
風俗獄訟我剖我决我承我奉粤惟良能治之有統
千室鳴弦五袴流頌以致　朝堂令無太偬庶事日
康四方風動増秩賜金璽書褒諷繄尓責望得人爲
重暨暨劉尹事功自憙挺身頽流卓尓爲治不務髙
逺不渉苛細相時致冝因利而利瘼自我蠲聲由實
致所以懷思去而罔替截鐙願留非愚敢覬胡若稱
述垂聲來丗刻石縣門永照鄘衛
　　　　故太一二代度師先考韓君墓碣銘(并序)
君諱矩字某其先爲大梁望族曽祖璹五季時官司
諌以銀青榮禄大夫致仕避地北渡遂占藉爲衛人
祖奕大觀末舉茂才數爲縣有聲父渤金𥘉登進士
第有文采終獲嘉令君自少以疾不仕資慈祥家故
饒財心樂施與凢親舊貧窶里喪有不克襄事者至
傾刮嚢篋以賙其急或者來謝曰非𥘉心也郷黨以
長者稱天眷間太一始祖真人以神道設教逺迩嚮
風受籙爲門徒者歳無慮千數君舉族清修信禮爲
尤至香火之奉雖寒暑風雨不爽厥德巳而君内子
閻以嗣事爲禱真人篆丹符令吞之且曰汝家積善
乆當産異人既誕師果有竒表真人目之曰他日輔
興吾教者此兒也甫免抱即留養道宫三歳識字七
歳善書既長儀觀秀偉慧悟絶人批荅辭章捷若影
響由清虚師主盟法席二十餘年輔興之言有充而
至於極者今追定仙號曰太一二代嗣教重明真人
由是而觀韓氏一門之積其來固逺以有是子而論
之君之德槩可見矣雖年甫中壽師易韓爲蕭至於
克荷玄綱光隆教本在韓宗亦爲不朽君既殁重明
躬葬君於四門里祖塋之次母閻氏祔焉禮也六代
度師全祐顧惟傳嗣之重猥及余末于何以圖報維
是師真所從出者其潜德幽光表而銘之中心庶獲
少安乃以刻文來請師於某祖妣妙清君列叔父行
義不可辝遂(叙/其)世次而系之以銘銘曰
作善降祥長惡得厲在理必然随感而至赫赫韓宗
德顯河衛衍慶及君滀而􁪣淪俟著而發乃生異人
異人伊何太一次祖提挈玄綱鵬騫鳳翥庇及本宗
光隆丘土松栢蕭園連崗接武神格仙遊有來容與
風駕雲軒同飜共馭純化追逺歸厚來昆泝流㝷源
以表道根勒銘墓石永賁四門
　　　　太一三代度師先考王君墓表
君姓王氏諱守謙字受益博之堂邑人世以播種爲
業致資産豐阜田以井而計者九桒以株而㑹者蓋
萬數焉遂爲里中鉅家然闔門善良薄於世味奉道
之心亟若饑渇聞太一教以符籙濟度世厄所在奔
是惟恐其後君乃與其配李氏欽挹真風不逺千里
■為門弟子量家歳費外悉以嬴餘爲本宫香火供
有子曰志冲即今太一三代度師也師生而歧嶷七
歲出就外傅應對進退皆中禮度及毀齒善記誦喜
讀老莊等書𥘉君董田務於野午憇䕃下寤寐間若
聞呵喝聲見數青衣人導一童子前來且曰天仙過
此可少避恍視之無有適師持壷漿來饁君異而不
出口自度是兒恐終非田舎中物也及長父兄與議
婚不許曰去家入道乃所願也遂禮二代師爲黃冠
以經明行脩得度入道士列既嗣法席遭遇道陵特
賜號玄通大師君聞而喜曰天仙之異誠有驗矣且
曰平生奉道獲此實報王氏爲有後矣享年七十有
六考終牖下師以礼葬本縣王莊里祖塋之右母李
氏祔焉今度師勑定仙號曰體道虚寂真人其師真
之德靈應之蹟詳見墓碑兹不復云六代度師全祐
嗣教之七年自燕命提點張居祐等以禮幣來謁且
致其意曰道家者流雖崇尚玄黙而太一教法專以
篤人倫翊丗教爲本至於聚廬託處似踈而親師弟
子之兩間傳度授受實有父子之義焉今三代師真
其在宗門表墓有碑嗣法有傳可謂光且顯矣然物
之在天壤間未有無本而岀者今末有餘荣而本爲
寂然豈厚人倫輔丗教之理哉敢百拜以表辭為属
幸憲使無拒予以師之言誠爲知所本矣遂諾而作
之表
　　　　故真靖大師衛輝路道教提點張公墓碣
　　　　銘(并序)
道有綱紀需人而後弘如上承師真下綜法務以公
材吏用而開玄佐之功者其錬師張公乎公諱善渊
字幾道趙郡平棘人生有異相比長言灑灑有序父
溥甞任衛真縣酒坊使時太一四代祖中和真人提
點亳之太清宫溥素挹真風日侍師於几席間沾沾
然而喜曰吾兒知所於託遂叅禮爲門弟子中和人
品髙邁道價重一丗與游者公卿賢士夫一動静語
黙皆中倫慮公親炙旣乆日有所得與之俱化若時
雨然歳壬辰河南大兵公與中和隔離者乆之既而
聞師北渡稅駕於趙廼奔奉焉師忻甚曰奔奏䟽附
吾宗門有人矣即令知太清觀事丙午夏四月侍中
和赴
太后幄殿及見亦霑寵眷奏受真定路教門提點仍
賜白錦法服命代中和頒錦幡寳香於崧髙太華二
■以祈福祐時衛之祖觀兵燼後鞠爲草棘中和卑
■經理不三數年神庭燕處頓還舊觀壬子夏六月
■從中和北覲嶺邸加號真靖大師改提點衛輝路
道教事甲寅歳復奉■㫖致禮嶽瀆癸丑冬詔天下
　　赴燕長春宫修羅天清醮公奉五代貞常真人
■㑹其所以致顯宗教推轂嗣師髙出衆表俾道流
　　公力居多巳未春
上南廵臨幸壽宫時公以疾不克朝謁■上言念舊
　　近侍存問仍賜御藥葡萄酒服之病良巳故中
統二年換受■宣詞有云操持堅正祭醮精嚴隨師
逺覲於闕庭奉命敬祠於嶽瀆巳加玄號宜煥新章
之㫖道論爲榮焉公資清峭貞幹臨事敏而善断馭
衆肅而有方雖一言話出人意表不肯碌碌混常流
中生平憙讀書於老子最有得故行巳接物多掇其
微妙至於禱禳醮祭内嚴外辦綽有餘𥙿兩從中和
北上沈幾先物徃返萬里無不如志甞奉■㫖給諸
道度牒䳽馭所經例有贐公略無私焉其清介逺大
又如此壽七十委蛻於太一順事齋室實至元乙亥
正月卄五日也越三日陪葬祖塋之次後八年六代
祖純一真人念公有力宗門在玄士爲傑出有不當
泯於後者丐予文以識墓竁因摭其行實而系之以
辝銘曰
　真靖受業　始於中和　荆璞雖羙
　噐成琢磨　東􁱘北渡　載造玄科
　用匪其人　道將若何　公綜玄務
　辦於益多　龍庭再召　萬里周旋
　竹宫咸秩　羽服雲闐　尊師顯教
　我力孔宣　玄綱張㢮　︻曲而全
　道價軒輊　濟之以權　■塵而下
　歎其才賢　僊游有限　道舘驚捐
斵石紀行　以大斯傳　雖髙深弓易位
　尚知爲玄門之玄
　　　　　提點彰德路道教事寂然子霍君道行碣
　　　銘(并序)
國朝甲辰乙巳間鹿庵先生教授共城不肖亦忝侍
几杖時有爲全真學者重玄李練師自相下來買田
於卓泉立棲真别舘既而重玄北歸委紀綱士霍君
明道爲之營建不數年剏堂殿廊廡煥然一新際泉
兩涘盡植巨竹隂蘙數百畒中搆筠溪亭招致吾徒
徜徉笑傲其上由是卓泉道院聞於逺邇簉名洞天
福地之末雖重玄創始之勤而霍君明道實有力焉
師諱志真號寂然子明道其字也系出安陽縣秋口
農里大家父諱澤甞夣一麻衣道士云自天壇來求
託宿許焉寤而誕師㓜不好弄寡言笑既長性淡泊
不樂榮利弱冠辝親學道父憶夙徴即允其請廼詣
相之天慶宫禮重玄子爲門人全真家禁睡眠謂之
消隂魔服勤苦而曰打塵勞以折其強梗驕吝之氣
師從事於此者閱三十寒暑略無憚色重玄諗其爲
受道噐命主治玄門事挺志誠礭措畫井井有法及
卜築蘇門委之鋪敦教基弘演宗緒俾特逹而有所
樹立焉師披荆榛掇瓦礫攻苦食淡擴充師志復闢
農畒創水磑廣資生理培植教本致逺邇尊礼學者
日衆至於齋廬深静井竈修㓗遊人過客如歸而仰
給焉道俗推舉任輝之威儀師滌除玄覽痛自澄治
務正已以格物有辨訟者率用理遣不知官府爲何
事羽流敬安一方凝重至二十載之乆年踰耳順相
■吏民宿仰道價請主天慶宫既至受提點彰德路
道教事凢十有三祀年尊德重不俟言論而衆自化
服以某年月日沐浴易衣冠無疾而逝夀八十有一
葬安陽縣王𥙿里重玄仙塚之側師半度清逸若山
澤之曜外朴而内敏質直而尚義簡重自居處事得
時措之冝和同光塵接物無徇俗之弊其訓導徒輩
言約理到以身爲律度可謂純乎其純玄之又玄者
也門人杜志用夙承提誨圗報無方琢石紀銘期傳
不朽乃介太一純一真人李公來属筆予既重李請
又與師有夙宿之雅既叙其行巳而系之以辝銘曰
道之大原玄文五千誕誇索隱匪其正傳質禀貞素
心地善渊惟卑也全内思静􁒏耕田鑿井順乎丗縁
修已求志繕吾性天無欲觀妙是爲道之自然尚無
徃而不可孰間朝市之與林泉若人者雖乗化而委
蛻安知其精純之氣不乘冷風而仙耶門人攀慕白
雲翩蹮勒銘松臺何千百年
　　　　凝寂大師衛輝路道教都提點張公墓碣
　　　　銘(并序)
師諱居祐字天錫丗爲汲郡人父道用居樂善東北
坊以茗飲爲業師早失怙恃兄居仁訓育有方甫長
愿立如成人然向慕玄風亟若飢渇思得大宗師依
歸以果其腹歳壬辰天兵下河南時太一四代度師
自柘城北渡應大將撒吉思請主新衛昭順聖后祠
居仁舉家崇奉遂命師爲門弟子居無幾何度師北
遷住趙之太清宫以師童侍有年謹敬不怠念焉遂
度爲道士俄命掌觀之廪料出納詳明儉而中禮曽
無撮龠之悞度師稱其能時衛之祖觀兵後燬廢掃
地度師遣提點張善渊詣衛興復且請師以佐葺理
允焉師爲戮力從事小大之役率以身先之既而張
侍䳽馭北覲營建事師獨任之不十稔壇殿齊室下
暨庖湢庫廐井井一新巳酉春中和真人還衛頋視
喜其得人已酉冬中和昇寂師辦易葬事焦勞爲多
丁巳冬以事召赴行殿勞歸霑衣幣有加還貞常真
人以師貞幹有節命知宫事継陞充提舉中統三年
上遣使植碑夀宮師復趣辦不踰其素於國光有華
至元十九年六代純一真人嗣主法席以師道行純
粹勤恪有功言於朝宣授凝寂大師衛輝路道教都
提點七年間道流推服教門増重焉卄六年二月五
日得寒疾再宿談笑而逝及歛予臨視靣如生吁亦
異哉享年七十有二越七日提點范全定等葬師於
四門里祖塋之側礼也師爲人樂易無機械苟有過
湏問之人而無憚於改不然咽若有物所梗其歴事
三師前後五十餘載護道服勤始卒德不爽純一真
人以予郷曲故持狀來謁銘因憶十九年冬予寓大
都道宫適師與㑹宵永無寐龕燈爐火尊爼談舊甞
及萬靈坑事悲丗故之無常悼逝者之如是凄然動
華表歸語之感故師毎歳例清明后一日丐歛酒肴
楮幣等物斗量車載展祭塚次以慰郷梓冥漠之魂
■恐其心之不盡也其於存殁兩間亦追逺歸厚之
意也歟是可銘銘曰
　太一設教　幽顕兩通　凢曰云為
　湏人乃崇　猗歟張公　德度冲融
　致身福地　逢教之隆　敦兮若朴
　發之天衷　寂不俗絶　勞而有功
　師事三葉　罔異𥘉終　一朝委蛻
　爲報何豐　祖埌之東　萬栢葱籠
　陪葬其側　若堂有封　鑱銘表石
　永示無窮
　　　　故卓行劉先生墓表
先生諱德渊字道濟襄國中丘人性癖直有操守好
學能自刻厲及游滹南王先生門思索辨惑等說自
是饜飫史學爲專門之業古心古皃非禮義不妄言
動一芥不取於人朋友死雖千里逺徒歩必至覩前
賢竒蹟偉行擊莭嘆賞而不能自已至椎耕牛以饗
竇王殺乗馬而祭昭烈其或憫時之艱急人之難切
於巳私而不置也始則人大以為異既而疑焉終廼
嘆服曰先生篤行直躬守死善道者也北渡後赴戊
戍試魁河北西路逮中統建元三府辟其行能授翰
林待制晚莭知圎鑿方枘不能與時􁾙匼乃以所得
成就學者立言傳後著三爲書數萬言其說為天地
立極為生民立本為聖賢立法敷析温公通鑑數百
條技翊章武俾承正統及見考亭綱目書多所脗合
沾沾而喜曰吾天地間可謂不孤矣又通古文竒字
士多傳習之凢經指授者雖節目磥砢表表有所立
或惜其獨善不顯諸用然振衰善俗激厲後人多矣
太保劉公左轄張公以郷曲義來周卹皆却之曰吾
非踽踽凉凉閹然媚於丗者也至有以禮願交而弗
之允者許魯齋毎道邢必式閭致恭而去壬子秋不
肖始覿先生於胙對榻學舘夜參半歘起撼予曰吾
於漢丞相亮論議際有所得惜不並時當有說云云
至元壬午予按部夷儀謁先生於天貺齋棲遲蓬蓽
心融一天自樂其樂英發之氣至老不裵先生近何
(述/曰)適作四兇辨天府七星挽章于以張皇幽眇振濯
漢靈一何壯也臨訣握予手曰吾耄矣斯文未䘮子
其自將行有以卑之既而聞卧疾慮乏調養詢諸友
生始知先生有子樸早丗女孫一適康氏子新婦女
孫皆不聽侍疾卒年七秩有八時至元丙戌九月卄
二日也葬蓬山之西丘後十五年晚進王寜合郷國
議來請曰先生學貫三才養素丘園行嫓於古人望
髙乎一丗没當易名用垂光範予謂寕曰士風之不
振也乆矣道義之斵喪也微矣安得髙風苦節如先
生者哉昔孟東野以詩鳴唐張藉私謚曰貞曜程伯
淳以道自任潞公掲之曰明道今扳二例如以卓行
加之則名與行爲顯允矣門生民部尚書戎益將礲
石表墓以圗不朽大德三年龍集已亥仲冬吉日翰
林學士中奉大夫知制誥同修國史秋澗王惲爲之表
秋澗先生大全文集卷第六十一
秋澗先生大全文集卷第六十二
文
　　　　詛蠹魚文(并序)
王子曝書于庭風動帙開有蠹十數輩倘佯其間耴
書眎之甚有囓壞者遂爲文以詛之亦且攄予懷之
梗㮣云其辭曰
嗟上蒼之生物兮曽巨細之不遺随一物而一名兮
乃各有其所施竜􁑼首而霧集兮鷙搏擊而翰飛蝪
縁隙而射蝎兮蚓含凄而應時蟻結陣而雨妥兮蛛
縈絲而喜随至於蛇虺毒而虎豹猛兮網繩㯮刃人
得驅而逺之彼蠹魚之何爲兮當去之而不疑我固
拙而未貧兮尚其書之滿家規姚姒而法周孔兮浩
波瀾之無涯念披讀而有次兮譬草木之品差歳翻
閱而莫周兮蠹乗隙而遺蘖芽感餘浥而化育弓何
族類之紛拏正如深山大澤人迹所不至兮足魍魎
而生龍蛇爾名為魚厥号曰蠹無鱗鬐以自衛不潜
淵而躍渚披景慕之虚名藴𧖟食之邪慮天壌之間
充汝腹者多矣㝷茫茫之墜緒幸不為人之害兮唯
簡編之見惡信黄卷之有味汝得幽替而饜飫豔輕
碧之㣲軀兮曵白鬚而容与曽賢愚之無間兮輒遇
之而必妬誰謂汝無牙兮何以穿予之竹素紛篆籀
之紆屈弓致篇章之脫誤欲散帙而撲㓕兮念忌器
之善喻芼春薺之纎葉兮雜芸芳而細注恐物感之
有驗兮庻噍類之一去曽少力之不獲兮愈滋蕃而
無數汝豈學道之人兮咀糟粕而未悟將生死扵文
字之間兮凝精思於朝暮不然秦季斯之徒兮師六
經而依據一旦燔之而叛道兮俾黔首而聾瞽流餘
孽而見化兮終宇宙而惡著聖防謹其萌芽兮堅氷
凝扵霜屨苟不處而不區兮恐齧缺而無餘也布我
床榻汛我庭宇乱牙籖扵風中趂秋陽之烈馭既不
能仝湯䑕之磔裂兮以炎暉而為治具藉流爍之熾
焰弓書難為之一抒􁌙醜類而莫逃兮逓糜暍於諸
部失餘浥之所在兮㰸炎光扵書户齊㓗竹書之簡
森列周宣之鼔固我扄鐍若有神護喜卷舒而無恙
殆遺亡而見𥙷既收書而入室遂慨然而懐古彼微
蟲之蠧書尚為害而斯巨吁姦邪之在朝妬忠直扵
時主其擯斥危亡之禍将何如㦲嗚呼噫嘻我得之
矣嚚嚚管蔡為周公之蠧兮幾謗成於王所睊睊子
西為宣父之蠹兮化不霑扵荆楚臧倉媒孽為子輿
之蠹兮道不行扵東魯上官媢嫉為屈平之蠧兮賦
懐沙扵汨浦匹夫絳灌為賈生之蠹兮老長沙之一
傳孫弘變詐為仲舒之蠧兮䇿不施扵漢武恭顕讒
慝為蕭傳之蠧兮致炎運之中阻封倫小人為鄭公
之蠧兮太宗幾以刑而為務盧𣏌姦邪為真卿之蠧
兮卒糜軀扵賊乕逢吉隂険為裴度之蠧兮播緋衣
之訕語蠧兮去之而不可疑兮尚拔山之固兮况任
遇寵信返為忠直之輔兮奮筆成文吾為此而懼兮
　　　　祭諸葛丞相乞靈文
維大元至元八年歳次辛未九月壬戌朔某日承事
郎前監察御史衛人王某敢昭告于
漢大丞相忠武矦諸葛公之靈嗚呼事有曠百丗而
相感者以道義故也維公挺天人之資奮雲雷而起
黜功利之邪說明剛健之正體攘伏群隂嗣㒷漢紀
兩立偏安幽燭厥理兹少康克復之本心何戰囯縦
横之可擬由是而觀公之志何意扵鼎足而峙也至
扵開誠心布公道從權制示儀軌牧民訓兵賞善黜
戻以君臣大義而言乃忠武開濟之餘事也宜魏人
畏之而乕如走狐狸而号魍魅偃囬斾之威靈嘆竒
材於壁壘故三代而下巍然王者之佐惟公一人而
巳繄一介之凡庸何清光之敢企然掦洪蜀郡之功
曹楊顒莫府之属吏韙一言而表擢感忠規而隕涕
又如李平廖立以過見廢俾之怨艾固匪遐棄及夫
蜀婦旣髽痛吾已矣恨終左祍發憤而斃是又見公
不屑與新之教采葑采菲之意無以下體而為累也
若惲也質朽才踈有志未遂年迫知命動昧操履蹣
􁛬仕途幾年于此八月行臺僅免官謗三年御史莫
吐其氣今則俟大治之甄陶聽䑕肝而蟲臂虽耿耿
以自信復何為而何逝恐生無益扵人死罔聞扵丗
也用是中夜慨歎不遑窹寐乞靈祠下陳辝而跽我
公在天日星昭緯容光必照奚間彼此思蛻濯其塵
穢扣囊底之餘智覬増益其不能為砭訂其頑鄙付
清明扵眇躬極臣子之所上有来厥脩神所恵祉庶
免夫年與時馳意従歲易悲嘆窮廬遂成枯蒌區區
之懐竟無及扵追悔也尚享
　　　　為虎害移澤州山靈文
大元國至元十二年九月日承直郎平陽路緫管府
判官王惲近𬒳藩府檄伐石東鄙有以虎害言者謹
移文以告澤為用當太行心腹間傍虽長林巨壑獸
蹄所交窟宅所在然鳥獸隂類神寔主司隂禦黙捍
限隔常處制其暴厲使無犯越以為人害此神之聀
守吏之責也今不逞之獸悍然不安其所安食其所
不當食怖農耕梗行路啖民畜膏肥厥身以孳乳其
遺類乱區制之常經忽太府之命吏是将與吏民雜
䖏此土方今聖賢在上丗道清夷政令簡肅年榖登
盗賊弭守吏者承流宣化牧養斯民為任坐視若此
安䏻俛首降心偷安朝夕容此物横重念民之扵國
備㩘牲粢盛供天地百神之祀出兵賦蒭餉佐軍旅
征伐之用重繁若此幽明兩間敢不敬忌以顧恤邦
本且民又未甞輒犯於彼(彼/胡)為而然㢤若曰妖孽之
来蓋有由然秪吏之不徳政有不善自有任其責者
奈何禍延平民使居者行者惴惴焉懐旦夕不安之
恐一至扵此哉即欲窮幽致討勦絶而後已逮禽獮
草薙䓁耳然神不扵其告輒従事扵彼是守吏不有
其神此文告所以先也維神聦明正直念守吏克䖍
之告思職分當然之理赫靈威迅符牒搜索兇渠斃
諸原野餘則鞭笞驅逐逺放林壑限以常處永絶斯
害使一方安靖遂田里有生之樂虽神之職也寔(神/之)
恵也惟明靈其圗之
　　　　瘞畜犬文有銘
犬之於人有功矣晝則守禦夜則警盗其徤則能搏
物猛則能取威窮則不遺其主靈則不失其家兹犬
徳之大率也子有畜犬曰蒼頭髯狵𬒳體耽耽然有
獅猛之姿誠㺜　之上品也其為徳則不貪饞不舐
穢不虚吠不狂逰寢有常䖏履擇其地投之物非嗾
之不敢囓叱之退非招之不敢前至扵親屬賔客一
及扵(門/墻)者聆其聲亦䏻識其人指揮馴狎咸㑹又意
可謂有人性而無狸徳矣嗚呼物之生穉而壮壮而
老老而病病而死順常理也主人何憾焉且計其㱕
于我以至扵死蓋十有一年于兹其服勤守禦功亦
多矣主人惻然而興􁩑童子具畚鍤褁以寢簀枕用
玄石瘞扵古堞之下亦弊蓋不弃母使首陷之義也
記曰捕田䑕者祀之矧犬(有/功)扵人也昭昭矣故係之
銘　其辞曰
嗟嗟竒狵㺜　之種曰守曰禦或靜或動靡失其常
風鳴意聳卧護我家取威于衆相非狸徳尓馴且勇
唯有稱徳与良馬共生也服勤死當礼送弊盖之義
敢不是奉
　　　　諭平陽路官吏文爲判官𥘉任時作時九年五月也
契勘國家張官置吏本以爲民且縣而州州而府吏
而官(官而/長虽)上下分殊大小聀異以承宣而言寔爲一
體至若親臨民事周知下情如賦稅課程㛰姻良賤
債負田宅刑名等事推明根源分别曲直兩盡物情
一歸于正爲莫若州縣耳故諺有之旣爲民父母當
作子孫看此言虽微可以喻大恐不當憚其煩勞一
委扵吏致開塞倖門情生詐起附㑹科條髙下其手
冨強恃势者理本曲而返神貧弱冤抑者情乆欎而
罔訴事体旣乖勢成稽滯及愬者有辞莫可推延仍
作疑似上之于州州司設有窺避亊情捨難趨易艱
扵劳心者止慿縣觧略不詳審輒上扵府者有之易
而有謂者一委胥吏聴其飾說亂行剖决者有之謂
如按験未完辭情稍備或明具条章不行定擬冐乱
上陳倖其万一者有之又念徇情同列者視違錯而
不言旣滿(望/代)者以患失而為慮至扵辭不清明而曰
民嚚扵訟身不力行而曰事擁于下以聀以分何不
思之深也緫府固當持大綱畧苛細不冝求痕洗垢
以察為明然念軍國之利害刑罰之枉濫脫或差悮
而緫府亦不敢(止/守)大綱䆒其所以自有任其責者矣
至若緫司行有不逮虧一道之紀綱亦何以逃朝廷
共理之責乎又念郎官上應列宿苟非其人百里受
害静言思之可不畏欤稔聞公䓁類皆明直恪勤官
政小則寄百里之􁩑大則近連率之聀天官天禄寔
荷恩荣獨有履正奉公竭盡心力以功名圗報上可
以荅國家委寄之恩下可以塞為民父母之望噫社
稷人民莫非王事視如私家無不修理推廣此意又
何俟告辭之丁寕公移之督責也自今以徃計能強
其所當行勉其所未盡以一體爲心共理爲務逺懲
積習作新斯民使一道元元霑𬒳王澤而遂有生之
楽寔公䓁之力捴府敢叨其功乎所以集衆思廣忠
益者惟期王亊有成則捴府亦庶乎其寡過矣
　　　　敦諭百姓文
汝䓁性秉五常智周品物聞善必遷知過速改此
固有之理恒乆保身之道也方今明教化勸農桑彰
善瘅悪爲務庶爾有衆比屋安然遂有生之樂此明
天子之意也平陽陶唐故都詩書遺俗丗不乏徳比
者自逺思之化陵夷衰晋之風尚氣亢強頗乖正理
致使訟牒嚚繁動經歳月較其所争至甚微眇親舊
變爲仇讎畎畒棄而荒穢事端旣起歳計一空亟當
戒者乗氣窒塞不度輕重果扵自殘禍延後人嗚呼
一忿輕生乃至扵此非愚而何况朝廷委付守臣之
責非特有司常務而已正以承流宣化羙厚風俗安
靖一方爲重兄兄弟弟夫夫婦婦恩義至篤也不可
因細故而致争比鄰共里連郷並黨緩急相恤也不
可以小忿而㒷謗盖好闘者喪身之原健訟者破家
之本㒷言及此我心悲傷汝也何心忍扵爲此常念
礼譲者安順和睦之方孝悌者福澤冨厚(之本/一日)自新
終身樂地能爾何止公庭致束杖之清田里獲共安
之樂将見祖先神靈安扵上子孫徳澤流扵下比屋
雍熈永爲善俗豈不快㦲豈不楽㢤據教諭社長耆
舊人䓁請以此意敦諭中外使咸知勸戒毋重其改
作也其有不待教率自来孝悌勤儉力田而省亊循
理而畏法者申明上司別加顕異若兇頑如前恬不
知省上違捴府之訓辭下悖父兄之忠告是乱常敗
俗之人國有常刑悔将何及至扵有司非横以侵牟
豪強兼并而為事科差不均力役偏重縦而不問以
致失冝使汝下情鬰抑控告無所是捴司撫字無方
得罪扵汝将何以息閭里愁嘆之聲逃朝廷共理之
責乎汝䓁其詳思毋忽
　　　　勸農文
切惟民生之本在農農之本在田衣之本在蚕蚕之
本在桒耕犂把種之本在牛耘鋤収穫之本在人人
之本在勤勤之本在扵盡地利人亊之勤地利之尽
一本扵官吏之勸課夫田功旣盡縦罹水旱尚有所
得仰事俯畜廼克匡生穑事不勤虽值豊穰終無所
穫賦稅饑寒將何以濟由是而觀克勤者身之寳自
惰者家之殃此勸課所云急也提刑按察司欽奉
聖㫖所至勸課農桒使聀近縁巡厯考照簿書其耕
播栽植之亊勤惰勸率之方大抵虚文多失實効勸
農之官長民之吏安得不任其責况今春首農亊方
作巡行勸勉適在兹時仰所在有司照依已降
條畫徧厯郷村奉宣
聖天子徳意敦諭社長耆老人䓁随亊推行因利而
利察其勤惰而懲勸之所有事条開列如後
一如田多荒蕪者立限墾斸以廣種蒔其有年深塉
薄者敎之上糞使土肉肥厚以助生氣自然根本壮
實雖遇水旱終有收成若無閑田此最良法
一糓麥羙種苟不成熟不如䄺稗切湏勤鋤功到去
草培根豈不聞鋤頭有兩可耐旱乾結穗既繁米粒
又復精壮此必然理也
一一麥可敵三秋尤當致力以盡地冝如夏翻之田
勝於秋耕概􁣒之方数多爲上既是土壌深熟自然
苗實結秀比之功少者收穫自倍
一所在水利常令修葺毋得因循廢弃倘遇旱乾獨
沾豊潤是地利徧恵一方人力可不加謹又兼此係
朝廷最重之事切當用意仰體
至懷
一桒麻之務衣服所資切湏多方栽種趂時科薅(自/然)
氣脉全盛葉厚稭長飼蚕績縷皆得其用又栽桑之
法務要坑坎深闊盖桑根柔弱不能入堅又不冝拳
曲難舒根既易行三年之後即可採􁈋
一蚕利㝡博養育寔難如浴連生蟻初飼成眠以至
上簇必湏遵依蚕書一切如法可收倍利甞聞山東
農家因之致冨者皆自絲蚕旬月之劳可不勉勵
一耕犂之功全籍牛畜湏管多存蒭豆牧飼得所不
致羸弱以盡耕作其或引重服勞(使/長)有餘力若有羸
老不堪者切湏戒殺心檀行屠宰
一雞豚鵝鴨之属菜果瓠芋之類皆可養人務
畜廣種用之接聞不為無𥙷故古人有言菜不熟曰
饉豈為細事
一時至物成罷亞壠畒更加併力收歛以防風雨損
壊有失歲計不惟盡廢前功一飯到口自行暴弃良
為可惜
一古人蓄積㝡為急務故國無九年之蓄國非其國
也如平陽太原兩路例有蓄積往往山下饑荒鮮聞
山上失所近日官設義倉正為此也蓄積之事其可
後㢤
一織絍紡績責在女工可諭家長戒其慵惰嚴立程
限造成端疋以俻粧着盖非鳥獸必湏温暖可禦冬
寒若無衣褐何以終歲
一或有頑不率教惰農自安背本趨未敗壊淳風朋
㳺群飲称曰事情醸酒屠牲指為口願田務方集躭
樂城市其或别生事端遭值官司父兄親戚理湏營
救豈止破壊家産田産轉成荒廢此等切當禁治毋
得輕犯
一有孝悌力田為衆表率汝等舉明到官優加寛卹
如有浮泛雜役可除者即為蠲免以勸餘人
㩀巳上事條仰社長耆老人等各於當社時時開陳
隨事推行因利而利察其勤惰而勸懲之不致因循
苟且徒文具而已庻可以仰副
朝廷愛養元元務農重糓之本意也除已暗行体察
不如教者湏議省諭各令通知
　　勸農詩
　　　　緫勸
分司勸課不辝頻汝但聞言日克勤倘使有名無實
效到頭俱是具虚文
　　　　糞田
年深蒔種薄田疇糞壌頻加自昔留田果糞餘根本
壮縱遭水旱亦豐收
　　　　種桑
年年勸汝盛栽桑相度田園土脉良属汝一根如法
種明年要見百根長
　　　　勤鋤
鋤頭有雨潤非常此是田家耐旱方果使鋤跑功續
到結多得米更精良
　　　　水利
細思水利最無竆普例灾傷獨歉豊倘有可㒷湏舉
似已成毋得廢前功
　　　　女工
田家門内事紛挐㝡緊蚕繅与績麻主戒婢奴姑勸
婦趂時作活可成家
　　　　訟田
近年田産貴扵金明見無慿恃力争縱使一時官借
向就中不直有神明
　　　　結親
成㛰作贅結歡情徃徃年深致怨争省訟有方渠記
耴始湏書契兩分明
　　　　讀書
孝慈和順革囂愚說似児孫自讀書縱不盡爲官窅
去省心解事亦良圗
　　　　省訟
典田賣舎属曹司何似無争省状詞唆汝致争元是
賊勸令和忍是良師
　　　　畏法
禁網寛踈固不苛慎毋輕犯𬒳拘羅更思有理無錢
語試估家資有幾何
　　　　屠宰
上司禁汝莫屠牛間有人來告事由豈止到官刑罪
慘怨讎相結幾時休
　　　　闘敺
農家蚕務与耕田除却耕蚕半是閑利害不多休致
闘壊錢當罪片時間
　　　　教唆
教唆冤報似循環比及児孫已𬒳愆若欲人生求利
逹正湏良善養心田
　　　　盗賊
一毫非有莫萌心竊物穿窬罪不輕重是杖徒微刺
記枉因纎芥壊平生
　　　　飲博
常思群飲與難錢此事尤湏預禁䦨酗至輕生輸至
盡恁時雖悔恐應難
　　　　安分
貧湏藉冨冨怜貧安分懲貪徳自新積取餱粮防儉
歲慎無相率去祈神
　　　　天報
四民唯汝㝡純風天憫辛勤報已豐試看仕途青紫
客大官多半是荘農
　　　　終勸
分司勸汝事多忱今歳詩篇意更深切把此詩長記
誦來年比勸預関心
　　　　又
文告裁成二十詩篇篇皆出老農辭汝帰相勸行毋
怠便是分司樂不貲
祭文
　　　　先祖妣韓氏祭文
中統元年庚辰秋九月丙寅朔十有一日丙子男孫
某等謹以清酌庻羞遣奠于　祖妣韓氏之靈繄韓
氏先昌黎之裔枝分派析散處於衞衣冠煌煌文經
武緯越宋有光司空之貴惲觀其譜本支十卋尚嗟
祖妣實出其系薫沐膏腴生大盛卋德婉柔嘉主夫
中饋貞祐𥘉元金兵四潰萬室一存危若旒綴時維
祖妣歸于王氏内助我祖畢力家事遂濟坤柔外扶
貞義我堂複構我祀復継内治雖嚴舒而脫脫我祖
先歸我考時穉勤苦流寓栢舟自誓鞠養提携遂成
偉器名甲京師一日騰沸抱飴諸孫免夫火水至克
負薪其恩非細欲報之德昊天罔既八十之春不(為/早)
卋頋不孝榮養殊替有銜不祛涕泗面𬒳庚申之秋
應辟東魯力辟　幕官唯曺是主慮其不淑庻獲奔
赴罔遂所求心不遑處后土皇天實聞斯語旬日之
間事易其故天誘愚衷駕言西騖拜省庭闈病為少
愈九月𥘉吉星河尚曙有物告終聲裂軒户奄奄在
床彌留不去日薄西山矯首云暮風樹之悲有淚如
注盤盤新阡實惟高原安之妥之一遵訓言傳家之
範敬奉周旋左配我祖何千萬年嗚呼尚享
　　　　　廣平郡夫人完顔氏祭文(從單學)
懿懿夫人金源之裔分派天潢坤柔所萃式承隂教
婉其令容作配德門𬒳之僮僮蘋蘩主饋化成肅雍
血母之訓伯姬之恭是嬪是則以號以封立人之道
莫嗣續大子挺儒宗種德孔邁令伯陳情不仕而恝菽
水盡歡心乎日爱素髮垂領班衣在身問安眎膳眷
然晨昏野服瀟然林下之秀蘭玉盈庭歲時上夀日
薄西山其明則東曽是微恙而不及躬起居燕楽曵
曵融融彼髙明家具慶則那若母若子為夀如何親
不知憂孝養終天享此全福幾人則然懿懿夫人足
慰下泉膴膴周原瞻氣葱曨居河之漘有儼新宫𥚹
柎無憾哀以送終懿懿夫人為婦盡道為母有儀彤
管有煒千古是徽尚饗
　　　　祭王叅議文
維中統元年十月甲寅朔二十一日甲戌王惲謹以
清酌之奠致祭于叅議先生之靈藹藹王公維徳之
宗教子以義從師于共走也何幸而與點同氣質一
変舞雩之風文士輩出繄先生之功公来典衛粤惟
八年㒷滯𥙷弊政有後先激濁揚清巨細不捐樂育
之心有加于前士感公知所立卓然頋惟不肖獨有
二天毎侍几杖接以温言意向所在多文字間一意
作成汝其勉旃家貧親老擇我禄仕床下之拜言猶
在耳蜀山蒼蒼公箠西指董菴之別誠發扵衷臨岐
眷眷告以終始蹭蹬沉鱗有俟乎此孰為㱕來便隔
生死痛彼知已丗罕所遇我思古人涕零如雨猗欤
先生伊時之麟文彩風流與道日新旣惠我輩亦及
我之後人所謂故國非有喬木之謂而有丗臣峩峩
豊碑耒公之墳公雖云亡其德在民太行盤盤淇流
湯湯永懐先生何日而忘
　　　　祭王府君夫人陳氏文
大元國至元十二年歳次乙亥二月壬寅朔越日承
直郎平陽路捴管府判官王惲謹以香酌之奠致祭
(于河/南路)宣慰副使王君太夫人陳氏之靈伏以詩稱有基
婦道乃隆易讃坤儀徽柔所鍾維夫人之淑兼著一
躬母儀女範婣于六宗内助既𥙿化成肅雍彤管有
煒周南之風嶷嶷賢嗣緫角從容以契以分昆仲猶
同二十年間獲侍左右歲時拜慶稱觴上夀頋畜殊
常如夘斯覆我草惟纎兄蔚蘭樹突而弁兮載同庠
序浹洽薰陶亦叨時譽調官南㱕四月惟夏升拜北
堂德容甚暇親哺之食手飲以斚駕(言/西)行辞拜床下
中心惻然誨言灑灑日薄西山衆鶵飛翻云別幾何
遽棄荣養聞訃驚怛惄焉如喪英英白雲太行之上
有淚盈睫悵然東望嗚呼適去則順其生也榮較丘
山與華屋終哀樂而殊情懿懿夫人夀踰八旬拊安
玄堂慶流後昆是足以慰下泉而釋悽愴扵蒿焄也
惲以官守有限罔獲駿奔既不及撫棺而與謚繄昔
賢兮儗倫以陶侃之忠順知湛君之聖善以不疑之
平反審母氏之慈仁援例私議寓哀扵文庶幾薦微
誠而告精魂也尚饗
　　　　禱雨蒼谷神祠文
去冬今春厥旱斯普比聞三方既禱而雨維此衛邦
和氣艱阻草木焦卷種不入土致此咎殃誠守吏不
德之故也吏不稱聀罰及一躬我民何為罹此旱㐫
嗟嗟四民㝡苦我農止食其力歲期一豐旱苟成灾
散而西東恭惟明靈蒼水之龍哀憫慈惠正直明聦
司我雨部山靈是宗澒彼淵池雲雷之宫民以病告
禱輒感通忍以吏不稱聀卒莫救其隆蟲哉願(廻/哀)眷
澤我弼鄘乃以有秋祀事孔終
　　　　祭王叅議文代史運使作
惟公奮迹渤海應期挺生婉畫長材廓時之清佐我
父相幾三十年子惠兵民以謀以旋長淮百戰松漢
逾邁死生以之而有公在矯矯大莭老而弥堅襟融
宇粹秉心塞淵中牟之仁平陽之賢哀哀衛民頼公
以痊膴膴周原熈然樂土公雖云亡其政則舉走自
恒陽來寓南鄘瞻邦遺像齊之盖公歌詩知政泱泱
大風民懐遺愛甘棠是比士而感徳曠乎百丗矧伊
嗣侯義同昆季嗚呼哀哉吊罔及哀生不獲事遐想
音容河岳流峙野日荒荒群飛搶揚公不少留使我
涕滂跽而陳辤奠此一觴尚饗
　　　　春旱禱諸廟文
旱自去秋極扵今春滌滌衛土如惔如焚夏麦已槁
(曷/休)我民秋種不入饑饉荐臻旦夕惶懼不知所云恭惟
明徳守臣所欽民以病困神心孔仁用是齋沐以祈
以禋庶垂哀眷昭鍳微誠風伯囬馭山川出雲一変
盭氣化而甘霖秩我東作庶幾西成載謁祠下■荅
鴻靈尚享
　　　　七夕祭竈文　至元乙亥平陽府作
三代之制五祀孔修群姓時享或春而秋欽惟竈靈
並奥而幽朝烹久飪一家所由火水相徳乃神之休
敢致薄奠于陘之周有肉如玉有酒斯柔味登于祖
香列于卣匪物将致匪媚是求乆矣斯禱庻荅神休
尚享
七夕祀竈漢俗也丗乆不用獨吾家行之多歴年所
且前人致恭或(斯/苟)得此非予之心也盖庖湢飲食所
出五祀神為㝡尊薄䆠巳來餬口四方是神即予主
予乃神之客也匪朝伊夕不無溷殽膠撓之瀆惟神
念客之故庻有以安之用伸告謝以荅神休尚享
　　　　謝龍神文
維　至正四年歲次下丣夏六月丁巳朔廿日丙
子翰林修撰郡人王惲謹以香酒之奠敬祭于縣西
平成郷龍公之神矯矯神龍柄雨之機亢陽為灾非
雨則饑土而力農乃分所冝惟百創理一旱則堕霈
澤在天屢及我私疇敢不祗若神之威徳也尚饗
秋澗先生大全文集卷第六十二
秋澗先生大全文集卷之六十三
祭文
　　　　告家廟文
維至元四年歲次丁卯六月丁巳朔卄三日巳卯孝
曽孫王惲䓁謹以香酒時果之奠敢昭告于　曽祖
考府君　曽祖妣臨清吕氏　顕祖考修武府君
顯祖妣孟氏韓氏　皇顕考忠顕府君　皇顕妣夫
人靳氏之靈先以丙寅歲十有二月為子公孺聘婦得
宣差石君之第三女兹者徃之女家躬展禮幣今龜
告吉日維斯時廟授有儀式伸䖍告尚享
　　　　祭元神祝文
歲次丙辰九月戊戌廿九日丙辰臣某等謹以清酌
庶羞之奠敢告于歲德之君惟神一歲之君百臣是
統端臨異位獨秉威權悔吝灾祥維神是与臣某父
某年踰知􁩑心切齊家動静之間旣乖攝養公私之
際尤重愆違而又庭户積殃子孫不孝扵七月廿七
日遽嬰末疾将抵時冬困致沉綿力疲舉履日因元
􁩑躬薦愚衷幸兾神明蚤躋和豫尚享
　　　　告家庿文
維至元四年八月丙辰十七日壬申孝子惲忱䓁謹
以清酌百羞之奠敢昭告于　皇顕考忠顕府君
　顕妣縣君靳氏之靈嗚呼哀哉維丁巳歳八月至
今年丁卯秋仲府君損舘十週星矣寔至元四年秋
八月丙辰朔十有八日癸酉也十者數之盈天道
之小變也祭法以春秋享奠盖因其氣之終始而致
思焉矧履霜露瞻拱木歳月近紀親日愈逺得不極
其志而重其感傷乎今之所謂道供豈古致齋鄉親
之意歟兹者爰即正寢敬演靈章庶仗眞筌以證妙
果神維格思式伸䖍告尚饗
　　　　至聖文宣王奉安祝文
扵赫元聖萬丗作凖曰義曰仁風化之本頋瞻清廟
曠兹有年咎将孰執廼吏之愆爰自下車心弗遑安
靡朝匪夕載經載营誕弥八月厥功告成奕奕新廟
桓桓王楹峻以文階重以神幄有翼有嚴乃丹乃雘
爰居爰處以清以寕神格其思享兹菲誠爰暨厥民
日焉啓迪仰止瞻依聿脩厥德庶幾報本以謝不聀
尚享
　　　　兖國公奉安文
㐲㠯庶工告成新廟孔碩扵穆素王之亞聿陪元聖
之居仰底攸寕永欽厥祀尚享
　　　　鄒國公奉安文
伏㠯有嚴閟宫載新祀典仍増光扵肖像永配享扵
神庭扵穆維清尚安且妥尚享
　　　　辝墓祭文
維大元國至元九年歲次壬申四月乙未朔十七日
辛亥男孫惲謹以清酌之奠敢昭告于　曾祖王父
顯考王府君之靈惲自至元五年冬十月𬒳召赴臺
■九年春用前資翰林修撰由監察御史改授承直
郎平陽路緫管府判官已擇此月十九日赴任所今
當逺離墓次伏兾明靈特垂隂祐尚享
　　　　祭孚惠神祠文(六月十四日祈雨至十八日申刻/大雨至十九日黎明方止)
惟神淵懿徽柔德妃乾方觱沸其泉寔為淵浸屋而
祀之禮固宜矣兹者時雨愆常蒲絳兩州旱暵頗甚
吏寔不職民將何尤憂麥勒而半成槁稼嘘而可燎
衆仰一溝之水恃為卒歲之安然得之有限漑之不
濟與其施及乎有數之田何若膏潤夫一境之内惠
䘏哀憫繄神能然伏望起伏龍鞭電轂神泓為之變
動川雲隨而蓊從細犍天瓢溥霑壠畒使槁者勃興
而如揠熱者得濯而輒醒雲漢昭回一滌藴隆之氣
甌窶滿載卒成大有之年神能鍳兹敢忘昭報尚饗
　　　　祭斛律丞相文
大元國至元九年歳次壬申六月丁亥朔初八日甲
午承直郎平陽路緫管府判官汲郡王惲謹以清酌
庶羞之奠致祭于　有齊忠臣大丞相咸陽王斛律
公之神伏念惲以監察御史叨承郡幕視事之初来
讞兹獄求情罔獲非神疇依惟神心秉塞淵氣餘忠
謹始焉義合於神武終以威馳於栢璧生為良弼殁
為明神對越英靈凛然如在以徳以功宜永嚴祀惲
授舘絳園迫近神廡號呶扑擊不無震驚然兇悍禍
賊寔神所憝尚矜不逮俾集厥事式伸明薦以克来饗
　　　　康澤王廟謝雨文
惲訊獄絳陽囬經大平百里之間秋禾如槁物之生
植時方尚飬民之告病不為不勤俾驕陽亢甚耕隴
塵翻誠守吏不聀之所致也近虽致禱於鼓塠行復
展誠扵祠下及次襄陵油雲四㒷甘澤霈作郊野灑
然溥獲沾足且神化無方龍徳為大山澤一氣初無
間然虽愚衷適與之㑹寔神碩䘏而恵之也用薦明
禋以荅靈貺尚享
　　　　拜奠夷齊墓文
維大元國至元九紀歲玄􁕼涒灘冬十二月既望承
直即平陽路總管府判官王某㳟以牢醴之奠致祭
于孤竹二賢之墓嗚呼天下有當然難合之事惟特
立者能成之天下有至中大正之道惟齊聖者能明
之三代而下建天地之極碇君臣之義掲若日月亘
萬古而不息者其惟二賢而巳王申之冬某以守吏
按事蒲坂仰止髙山其立卓爾所謂聞凛凛之風者
貪夫廉懦夫有立志也趍拜几像山烟四起奠以性
醪若恐将凂有薇在山有粒在簋㓗以馨誠薦我明
水尚享
　　　　祭黄崖山神文
節彼南山奠安一方爰産竒石𬗋質青章主宫繕興
爾焉來营伐而材之不無震驚用是昭告帷神降寕
庶慿黙佑迄用有成尚享
　　　　謁西岳廟文
維神徳嫓坤維氣涵崑潤際四海洪荒之内位寔雄
尊在提封宻迩之間禮當趍謁仰止三峰之峻來伸
一禱之誠僥倖之求断不敢萌憂恋之心庶幾昭鍳
爰生申甫來佐明時冐瀆顥靈豈勝悚惕尚享
　　　　安二賢神文
某以壬申之冬來拜祠墓悼其傾圯几像暴露載經
載營今也告成睠彼雷首肅焉神庭繄二賢之徳聖
之清兮以孔聖之哲極所稱兮掲若日月何廟皃之
尚兮封而匪屋來者何瞻仰兮蒼煙喬木何山爛其光
兮盤非周粒桂酒苾其香兮神其格思歲永此而享
弓
　　　　肇祭霍岳文
大元國至元十三年歲次癸酉六月壬午朔三十有
(六日/丁未)承直郎平陽路緫管府判官王某謹以牢醴之
奠致祭于霍岳中鎮應靈王之神維神峻秀靈異鬱
為鎮山兾州之野嶽麓所盤致興雲雨祀典載新報
本信敬兹焉其辰頋維守吏歲奉嚴禋籩豆孔修敢
告駿奔乃祝之曰　髙冝麻麥兮下冝稌蛟蛇結盤
弓物不窳王事庶集兮神所與
　　　　康澤王廟祈雪文
大元國至元十年十二月已酉朔承直郎平陽路緫
管府判官王惲謹以清酌之奠敢致禱于■康澤王
之神伏念一冬三白歲事之常今者云暮未覩其祥
寒律徒切風埃􁅗洞宿麥虽萎猶含餘凍載憂載忡
春疫為重彤雲油油旣合而収和氣致盭政或未修
吏寔不聀民将何尤惟神降鍳一雪孔周灾沴不作
恵我來牟吾儕小人敢後神休尚享
　　　　祭靖應真人姜公文
大元國至元十一年歲在甲戌二月戊申朔十有二
日已未承直郎平陽路緫管府判官王某謹以茗果
之奠設祭于靖應真人姜公之靈某以中統元載列
聀省郎得掌綸命
帝遣使臣奉宣　詔㫖起公扵晋有遐想仙標載勤
馹乗之語眷眷之意何其隆信者哉逮明年春獲拜
下風寳玄之宮野服黄冠道淳徳冲曽無一言及乎
本宗其揄揚稱頌若恐隕越者堯舜禹湯文武之道
之功建祠奉祀竭夫一躬退而論思豈墨名而(行/與)儒
同者耶及官平陽載覩儀容振𬒮談舊一沛平生之
胸愈知蜻􁒏之性精誠之徳足以動三河而沃淵衷
也云何一别上仙三峯杳黄鵠其何邁将神㳺乎太
空天藐雲髙涕泗無從過故都而眷恋庶斯文之可
通尚享
　　　　兵次孟津祭靈源王文
維十有一年甲戌夏五月丙子朔越七日壬午承直
郎平陽路緫管府判官王某敢昭告于靈源王殿下
我國家将有事扵南服桓桓兵甲例作于晋頋予小
子寔緫其一焉今兹南邁前次河壖尚克顕相其安
以濟豈惟可免薄責誠以威靈隂隲以先啓行之力
也尚享
　　　　祭平陽府東城門文
惟神聀司啓閉氣積隂凝今者淫雨為崇巳及浹旬
害役粢盛動妨民作伏望道迪陽和速成開霽尚享
　　　　祭皐陶文
惲以到官四日奉憲部符鞠絳陽獄大小之情心敢
不盡侊愡曖昧有不可致詰者使讞議適當生死兩
明愚衷不逮神惟能誘之冤滯沉痛捶楚之下求而
不獲者神惟能伸之伏惟明靈尚克顕相
　　　　中元莭祭　三代告生孫汾郎文
伏為男公孺新婦石氏扵今月十有二日辛巳生子
名曰汾郎盖人倫之事継續為大因時以享式伸䖍
告庶憑神佑其安且冝尚享
　　　　立社禝祭告文
維神五土之祇百谷之本血食于社萬丗依凖礼墜
而興張本自兹牲醪香腯鼔鍾清夷迄用康年神其
餒而
維神百榖是長萬民之天配食于社古莫能遷名存
實亡乃吏之愆張本于兹神其鍳焉有酒斯㫖有牲
肥鮮維神格思歲其有年
　　　　范陽房族祖九翁祭文
維至元十三年歲次丙子冬十月壬戌朔十有八日
已夘房孫謹以清酌少牢之奠百拜致祭于
故軍資府君族祖九翁之靈嗚呼哀哉十二年春予
守官平陽祖母慕容氏書来以公訃告國有常制莫
敢擅離然聞母弟忱自疾凾扵(引/柩)納壙皆與及喪次雖不
獲戴星奔赴中為少遑也越翼日即縞素為位於府
北郊之僧舎發哀以祭婦推氏子公孺新婦石氏在
焉慼不視事者五日迨今年春三月秩滿東還将為
指日即路得哭墓而唁親老也復為中書檄去考試
河南四道滿三月而㱕日月逾邁霜露之感積諸中
而至于攸乆也如是曠慢不恭之責将何所逭今兹
之来駿奔露處不遑安者凢十有四日含凄茹辛實
以祭告為事伏惟神靈鑒兹哀悃嗚呼哀哉尚饗■
　　　　祭中書左丞姚公文
聖維天開寵綏九有必誕賢輔以左以右手斡機衡
殆天旋斗伊公挺生奮迹營柳長白之英遼江之瀏
元氣絪緼鍾此■秀脫落俗學沉浸道囿姬情孔思
伊淵洛薮一物致知千古尚友起而翼漢雲雷交遘
啓沃淵衷逹聦纊黈至元之𥘉公綰機紐謀謨廟堂
股肱元首聀分六卿綱維結紏帝載用熈豊而不蔀
大明黜陟罷侯置守萬鈞機張頼公克彀霖雨一濡
載清宇宙我武維揚荆㐮持乆大闢屯田櫛比粮糗
公善開物務深耕耨豳風良耜十千為耦継倡農司
萬邦是揉明彼王道始夫南畒護軍來㱕雪髯垂脰
長江失險萬介北趣特置舘筵體貌耆耇眷我儒臣
甘盤之舊天理人私自公判剖國势民機倚公安否
有辯懸河而惡利口四海具瞻漢更啇叟龍光稠疊
玉杖秬卣望公百年以佐元后胡不慗遺梁木壊朽
彼蒼■悠莫之能䆒嗚呼公之為學知所先後味道
飫經大羹玄酒平生㳺藝組綉雕鏤公視餘事爲丗
瓊玖公之逢辰道合非偶来儀舜庭台鼎鳳雊揚歴
中外足展抱負八十之春巳極眉壽考終牖下載啓
其手有子承家公復何疚嗟吾道之如綫念後學之
孤陋與斯民之不幸孰思濟而云救惲自束髮辱知
㝡厚拔擢提撕兩端親叩至登瀛洲再承善誘弦晦
一週玉堂清昼今公云亡此㑹難又情悄悄以填膺
淚浪浪而霑䄂今也送不遑執紼葬不得撫柩寓哀
斯文爲一觴侑尚享
　　　　故尚書禮部郎中致仕丁公祭文
嗚呼維至元十三年夏六月惲考試河南拜公床下
留語終日言不及私維是治之隆汙民之殿屎法具
未完涕下漣而至扵㢘扵律巳老而知止教子以義
方敕断家事其在倫列如公一人而巳此天下之公
論非予得而私議也區區之誠幸惟鑒兹尚享
　　　　故吏部尚書髙公祭文(至元十五年閏十一月/十一日大雪中拜奠)
惟中綂壬戌之春惲以事累退耕于壠畒者再罹寒
暑旣而擇御史開憲府人文之選公以予主不肖誤
蒙公知擢置言路三秊裏行我盻我頋豈惟使之増
光迄薄用于今者寔■之載舉及官平陽公判吏部
不以契闊怜我椎魯每借譽扵時人為聲勢之一助
是又見公終惠且勤不我遐遺之故也至扵雄文大
笧忠規治具三峽秋濤危波砥柱兹公論之有在匪
鄙言之能喻念公平生靄靄德度霑賸馥扵蘭䑓悵
歳律之巳暮敢以受知一已之私抒予哀而酹公之
墓也神惟有靈鍳兹誠素尚享
　　　　外祖安陽縣丞靳公祭文(十五年復十一月十五日)
惲年垂髫省識公面蒼髯堂堂山立而弁逮予成童受
訓母氏公之丗家頗聞一二或官郷縣或擅科埸厯
年五百財雄一方至公而衰亦理之常厥後一紀公
殁于郷惟嗣罔續我考奭傷春秋時思合食祖傍是
用傳訓子孫奉行公殯淺土幾卅霜棺衾改卜未就
深藏姨母雖在顧力弗遑有劣其甥按部洹漳東望
堯城心焉靡寕迎置姨母如拜儀形爰念葬事与之
經營及兹春首窆公于茔庶幾畢考妣之志慰安公之
神靈也尚期不昧俯鍳微誠尚享
　　　　左丞董公祭文
至元十六年歲次巳卯九月乙巳朔樾有三日丁巳
朝列大夫燕南河北道提刑按察副使汲郡王惲謹
以清酏嘉肴之奠致祭于故資徳大夫中書左丞簽
書樞宻院事贈金𬗋光禄大夫平章政事謚忠献董
公之靈觀夫大燕南陲全趙北垠神尖鬱茂滹池濟
淪蟠精萃秀篤生異人公應運挺岀絶類離倫閱敦
詩禮感會風雲奮父祖之餘烈䇿冦鄧之髙勛其志
慮良實又濟以武恵惻隱之仁謙而接物勇見扵大
敵㳟以持巳孰知夫丗臣至扵肅齊家範友于弟昆
忠結主知徳庇生民功愈大而心轉小寵旣厚而憂
益殷無私蓄為子孫之計不樹黨収門墻之恩其公
亮謹厚又似夫董侍中與万石君也幾丗幾年孕此
忠純方沭恩扵鳯沼俄星隕扵中軍痛丹青之宛轉
追畫像扵麒麟此非一巳之私議在中外哀悼所不
忍聞也惲爰自布衣仰公清塵接樽酒扵中統之首
與賔筵扵至元之春每燕語之衎衎頋若揚顒之可
賔矧二弟之欵曲辱交乆而情親雖草宿而罔哭聊
寓哀扵斯文伸孺子之薄奠庶劒繫扵徐公之墳也
尚享
　　　　遷奉曽外祖殿試靳公祭文并外妣李氏
惟公才徳兼備元精孕和早擅塲屋三中巍科人文
之譽在公寔多正大𥘉元公卒冝津權厝新瀧幾七
十春殯而未葬譬彼行人㱕不及家曷寕其身兹者
日吉時良奉安祖傍祔以元配永閉深藏魂而有靈
以賁幽光尚享
　　　　遷奉安縣丞外祖并外媪王氏祭文
惲以前歲後十一月廿三日為迁奉之事巳告尊靈
今者應期舉厝永慰幽煢以順從祖以安則郷祔我
外妣閟此玄坣靳雖衰宗在公未傷有甥妷以主祀
重時思而不忘是則不必其子而光揚也有牲斯羜
有酒斯香神惟昭鍳歆此一觴尚饗(及葬公伯兄/孝思貢士及)
(姆/氏)
秋澗先生大全文集卷第六十三
秋澗先生大全文集卷第六十四
　祭文
　　　　祭蒲大夫文
大元國至元十八年歲次辛巳三月丁酉朔十有九
日(乙/卯)朝列大夫燕南河北道提刑按察副使謹遣從事
賈汝霖以清酌庶羞之奠致祭于河内公之神惟公徳
挺群哲獄清片辭列髙弟于聖門揚仁風扵蒲邑三
善之羙庸能旣耶適星垣有分按之行過神宇致一
柸之奠庶祈靈貺以益不能尚饗
　　　　祭孝感聖姑文
惟神肇迹博靈遇仙渦浦■㦤昭靈作蚕聖母千祀
永頼神功斯溥食弗再則飢衣弗製則窶念此歲事
惟神其恵顧之尚享
　　　　故江漢大都督河間路緫管兼府尹史公
　　　　祭文
幽霫萃氣招揺耀芒合是二者篤生忠良惟公應運
挺出𧺫家朔方奮父兄之餘烈荷天衢而鷹揚武済
文經爲峕棟梁宿一軍於陽夏号東南之精強枳棘
非所移旌鎮穰撫我瘡痏靖我邊彊其恵春雨其威秋
霜掇我殘棄変而金湯復我陂障積而陵岡孰慮鱗
介易我衣裳彼氣日索我師堂堂果上鈞之一戰掃
敗葉扵秋啇毎出竒而制勝𥘉不知(古人/之所)長殆羊傳
之乆駐控上流扵荆㐮雖飛渡之無及吴之所以亡
者本由此而用張能回百戦之餘勇効政蹟之章章
鬰公堂之佳樹至今三鎮指為公之甘棠然干将而𥙷
履終所用而失常加憂深而思逺此夙夜之所以遑
遑也竟風悲於大樹奄龍剱扵幽藏嗚呼才有餘而用
不悉位雖髙而志靡償曽桃李不言而天下為之傷
也公常幕余二年倘佯促滕言笑執手飲觴略吏事
而不責謂國士之或當兹奉恩綸按部滹陽望龍驤
之茔域䏻我涕之弗滂㵼平生於此辭庸表公之衷腸
噫慟臨江之哭在公則萬事巳矣有子孝継以後則
其流未央神之聴之庶少慰其所望也尚享
　　　　祭郝奉使墓文
大元國至元十七年歲在庚辰二月十有二日甲申
朝列大夫燕南河北道提刑按察使友生王惲堇以
清酌之奠致祭于故翰林學士國信大使陵川郝公
之墓嗚呼甲寅之冬仲月之尾公自𣏌來(道/出)鄘弼始
覿清揚重於夙契把酒論交笑談㳺藝頋睐回翔吾
子可誨臨别之語一何勉慰維中元春雲龍交際我
時㳺梁與公再㑹東舘相過四并同醉所學所行尽
發其祕北次龍崗嘔血而癘書来及予愈見友義我
車北轅公已南逝自兹及薨凡十六歲追憶平生潸
焉出涕公之問學閎肆汪􁐯公之文章豹炳乕蔚万
斛淵泉岀不擇地太史与倫皇墳可嫓浩浩江漢万
古不廢發為忠貞見諸行事著書垂聲諒非本意匪
予得私乃世公議今我想公令人短氣斯文綫如忍
復殄瘁直筆疇㱕大冊孰卑偉蹟鴻休光潜揚厲而
最傷公爲國出使𥘉舘儀真主成和計奉持
國書以死自誓万介外侮群狵内猘莭落瘴㷑精誠
益勵属國平原同㱕一致長星墜芒使軺還轡玉上
青蠅何啻一二惟
皇聖明見萬里外録劳弃瑕予豈汝罪士無賢否入
朝見忌膚愬再行與病交劇一僨不起萬事瓦弃感
時懐人憂來附髀昔賢有言常論我輩大㮣無差節
目或滯如公之才如公之志雲夣九吞曽弗芥蔕俯
掇勲名髙視一丗意廣思長反爲物制豈惟公傷因
以自識茫茫太鈞形流萬彚幾丗幾年生此偉器贄
用潓宗誼逢漢帝百未一施胡奪之易雞水淪光郎
山歛翠隱然一丘保之西遂車過腹痛我懐曷旣黃
鳥聲悲助我歔欷臨風拜公哭而載酹嗚呼哀㢤孤
忠伊欝幽憂樵悴生罔能伸死而永閟寓哀斯文庶
昭枉昧公如有靈恐予言為知己也尚饗
　　　　祭武強南龍池神文
維神威洞渊府奮飛天衢致雨興雲執帝之樞頋此
兾野時極焦槁桑半捲而虫作􁁑糓出壠而氣未蘇
農官至無可而勸窮民将失所■匪惟吏責恐亦神
之所當虞也况蒼精昬見適時之雩望靈池而致禱
庶少金其區區嗚呼　帝　而　下　君也我當
供厥聀耳免吏責而歲有成　則其敢後諸
尚享
　　　　北嶽
兾之爲分方数千里惟嶽峻極于天神奠安之水旱
疾癘神主宰之今者地不藏陽寒氣失序歳律向終
未霑冬澤俾野土不膏宿麦無望春疫將興巳足深
慮饑饉荐至民何以生祈糓請命憂人之憂是亦部
刺史之責也慺慺㣲誠敢用昭告尚享
　　　　祭侍講學士竇公文
惟公性極純誠道深養浩㓜學壮行出人意表於周
吉士在漢有道以術濟人方德則小丁巳春識公於
沙麓之墟辛已夏吊公於肥縣之保憶忝列於􁱘洲
閱歳華者再抄丗知公漢家之羽翼我以爲中朝之
元老謀方􁋊於聖咨憂遽遺於丘禱今也云亡士林
悴槁据愸遺而論斯民有無禄之歎以順受而言得
五福終命之考再拜墳阿奠酹草草頋藥籠之纎微
盖以荅平日之不我少也尚享
　　　　丞相史公明忌日祭文(十六年十二月十九日按部中山/府)
維公出入将相存殁哀荣公自去丗于今幾齡定人
思公雖殁猶生永言不忘曰忠曰貞見之範圍展也
大成勛藏盟府德為丗程赫赫堂堂如山不傾定人
那知功𬒳齊民惲向侍燕几謦咳親承今遇明忌来
拜神庭感念在昔依依我情有樂陳列有酮在罌碧
映堦酹兹一觥尚享(定人像公於西北隅皆享祀謂忠孝㑹)
　　　　史公祭文
惟公徳冠群后望隆漢儀一節四朝知無不為收武
定文綏之畧有金声玉振之規發至仁於易簀識大
運之盈虧何巳私之曽及顓戒殺而為嬉雖羊祐知吴
亡而勸進房喬以征遼而未冝固足與之等夷也嗚
呼柱石巍巍歘然中微風雨震凌恲幪者誰俾為善
者嗒然而若喪変怪者百出而不疑此又丗之歔欷
而含愴也公殿是邦尤極恩威峩豊碑扵國門冝鎮
人之涕洟切甞荷公左提右㩗豈孺子之可教在卵
而翼之之恩大有濟扵艱危及聞公薨身縶情馳矌一
奠而如負盖五年于兹也今我何幸改卑燕陲歴河
山之故封悵音容之依稀念公平生其能巳而公雖
云亡為丗蓍龜公爽在天尚充念之盖生而矝其愚
旣有以省録豈殁而知其來復無所維持也追盛徳而
曷報庶不辱我公之所知尚饗
　　　　岱岳祠禱雨文
嵓嵓岱宗雷雨宅兮艮震對代生物仁兮片雲膚合
天下澤兮兹者春霜例灾桑柘空兮二麦含實勒将
槁兮秋雖下種不岀土兮無褐無糗歲何卒兮衣𬒳
饜飫膚合力兮仰惟岳神其念兹兮憂民之憂而亦部
刺史公之責兮慺慺㣲誠神其鍳兮尚享
　　　　黄石公祠乞靈文
惟公鍾秀崇丘降神圯上靈氣驚丗倘怳莫詰如子
房以韓亡之餘開炎漢之業為帝師之崇其顯授隂
翼竟済丗羙者先生之神之功也不肖猥叨時名艾
服官事余廿年毎以昧於事機動成乖戾為愧然非
其材而楽之者有賢父兄故也矧先生明靈乎至若
矝其愚昧濯其固陋増益其所不能非先生其誰用
是乞靈祠下區區之懐神其鍳兹尚享
　　　　修治新阡告成文
餬口四方幾二十載歲時拜掃禮有不逮水泛雷轟
未免惶駴於其事
亡不孝之大即此良月躬爲修治芟蕪剪棘増髙夷
圯𥙷植林空再釐風水郭以周垣隆阿四起樹門神
㳺題阡表氏掲䖍妥靈非直觀羙功今有僝以告以
祀神之聴之以克永世尚享
　　　　韓君大祥祭文
嗚呼王宗韓氏通家徃来三十年間情好孔懐矧惟
亡友吾門上第貞幹風生彂強剛毅其在諸生
先子所喪年近而立揚厯中外臺掾郎曹名聲􁋋􁋋
前歲之秋告别何遽曽未越境夢随川逝日月云邁
奄復祥祭論其受年校夫禀氣老而益強期頥可致
衆維奭傷去之太蚤古云五十不爲之大宛彼二雛
卓有所樹翶翔仕途侭持門户依依孝思以永終譽
君如有靈亦足以慰夫懐之素也尚享
　　　　爲姓氏告亡妻文
維丁亥歲六月十八日丁丑夫惲謹以茶果之奠告
于夫人之靈推之爲姓世不多有故甞詢其所從出
爲汝討論者有年一無所見適讀替夫氏姓(論/曰)推氏
建氏南氏舒堅氏魯陽氏黒肱氏皆出楚之芈姓者先
君熊繹氏之㣧其来光且逺矣嗚呼夫人殁而有靈
亦将歆慰其光且逺者用是不敢不告尚享
　　　　中丞王公祭文
大元國至元二十六年歲在巳丑二月辛亥朔越八
日戊午友生王惲謹以清酌之奠昭告于正議大夫
中丞王兄之靈嗚呼朋友之重義列天倫切切偲偲
疇非弟昆惟君頋我而我宗君以志則一以分則親
如漆斯固如蘭斯馨而敬而愛乆而益新爰自垂齠
以及於冠授業蘇門各伸志願智愚雖殊道則一貫
君衷淵塞浩無涯岸脫畧辝華好謀能断甞論士心
酬酢萬変如匪中立鮮不棼乱此予少君餘何足算
我時念君大噐已見敦我鄙薄激我愚懦治仕将㱕
而予獨眷繼分使符有最無殿在昔相度有若昌黎
辟佐戎幕大為已知及論國計莫之與規裴非少韓
有崖其間隱忍就事材為實難穆穆忠武曰伊曰吕
桃李盈門夛士如雨同升諸公曰僎是與𥘉疑中舎
謂輕所䖏長㞐六曺是為之所自後騰揚又知所主
曰史曰張曰姚曰許交口薦揄螭蟠鳯翥望君庿堂
致主堯禹其經綸國業固足以見君之器宇彼或無知
奚我齟齬淮海㱕來道在心小角巾私第日事墳討
周防有餘虵虺結繳讒火燒城甚於原燎伊欎積中
不無熱惱嘗切諗予憂丗心悄覯閔何多受侮不少
每見慰寛外物一掃擴量冲融致養強矯死非所憚
此何足優如金在鎔百錬不撓白首窮塗亦足枯槁
㽞使咨謀為世儀表此天下之公論非一己之私禱
云何不淑不憗遺此一老吾乃知蒼蒼報施於焉有
未曉者念君問學天人理皦臨終永訣投我腹藁語
何琅琅秋空日杲淚洒行間茂陵遺草哀哀二子越
玉陳寳賢而有文遹追來孝所存者長况不為夭鍾
鼎一事古人誰了嗚呼事至盖棺夫復何尚精爽不
昧而來者是保我奠兩楹腹痛如攪　平生相期
逺到苦楽行違知者惟魢悠悠常情異心同貌老夫
知音自深痛悼我過孰寡我履孰蹈有慟無聞徒辟
而摽淚下河傾寄兹一抱嗚呼哀㦲尚享
　　　　路祭中丞王兄永訣文
維君丰度凝遠内明而外閟以予交㳺之乆頗髣髴其
一二其所以斯疾而至於斯者(而/皆)命之所致耶豈用
有餘而嗇於行耶物或犯而隱不校耶欲求合(而/反)得
乖耶剪所愛而牋老懐耶不然何氣運䘮謝叢一躬
而菑耶方謗之興予適在燕甞表裏乎西溪致一言
於諸公之間力雖微而莫辯庶幾友義尽予心之拳
拳用是生有以書慰之殁有以文誄之又罔以不敏
復銘而賁之辝固斐然思罄單無愧而巳今者執紼
徒送永隔泉路然古人神交罔間存殁臨𡵨贈言故
不憚其再瀆伏惟明靈鍳兹微悃尚享
　　御史中丞王公誄文
大元至元廿五年歲在戊子秋八月十有一日前禮
部尚書御史中丞東魯王公薨於維陽之客舎友生
王惲謹遣子某致奠以不腆之文誄焉其辝曰
顕允王公天姿粹精文辭翰墨外彪中弸年甫弱冠
四擅華聲從元問學舘申作甥二公提㯕大潰于成
継以賔師主善共城始拜公面歡如平生忘年定交
實為畏兄青灯孔序絳帷趙㕔尊酒文㑹桐隂滿慶
旣謁寥休偉其豪英力薦于上與之同升
帝曰汝冕秉心和平乃眷乃頋
詔扈南征潜鱗縱壑
天衢荷亨一命卿貳㝷擢歴亭改漕京兆以㢘見稱
擢之提憲以㫫以荣褰帷杖莭激濁楊清移鎮三晋
八州敉寕載臨恒衞兩河肅澄霜空千里一鶚獨横
走忝貳車峩冠振纓言議甚衎王事毎兢其臭斯蘭
其堅斯金兩秩五年愈親愈誠訌賊撾死王度載貞
整我六曹春官首􁂧再執行憲㞐中作丞守以大體
與時浮沉西湖㶑碧呉岫空青公餘吟醉若慰羇情
用是北㱕伊誰云憎徜徉淮海子潜疾嬰俟其少間
偕之北行豈其奄忽痛乖延陵剛弗愛克遂傷厥生
疇昔之夢飲于兕觥予欲從之扜格莫能今悟死別
神交匪冥今歲夏仲手書是承寄是新作託之稱停
豈意期月遘此㐫屯𥘉接傳聞旣疑且詢継来訃告
大為震驚於戯已矣王兄殁而有灵鄙懐我聴以公
夀言六十六秩未甞疾痛體胖心逸以公䆠業通貴
之極三十年間略無空隙以公文章不事雕飾平易
温雅簡而有式以公聞望揚休山立声價■■一時
荆金趙璧以公㣧嗣怡怡蛰蛰翠竹高梧鵉亭鵠植
所為福全百福無逆是用慰公能事可畢方之吾㑪
又有大弗克及者秉彛豊厚度量寛宏愷悌樂易頋
大光明不以逹貴我崇彼輊不以已長格物自矜心
無城府口絶否臧孰為機張以虞以防坦焉蕩蕩内
敬外方汪汪黄陂撓之不渾嵓嵓高山仰之弥尊天
下之人不間識否聞君之名僉曰良友是喜是愛称
不容口我觀氣運有通有窒或負而乗君子冝息遺
逸阨窮固足摧抑遽忍飄蕩忽還穹碧是用奭傷載
悲載泣維此善人天地之紀㡬世㡬年生此偉器一
朝云亡歎興殄瘁茫茫九原愛莫之起悠悠此懷曷
維其巳上以愾斯民之無禄下以惜平生之知已嗚
呼哀㢤尚享
　　　　推氏卒哭祭文
至元卄四年歲次丁亥二月壬辰朔十七日戊申中
議大夫王惲謹以玄酒庻羞之奠敢昭告于亡妻推
氏之靈嗚呼礼嚴卒哭氣渝一時愾然興感悠悠我
思去日漸逺神而明之爰仰道宫有求戚知哀薦成
事用光其儀君子與孫衰衣纍纍心焉寸草恩則春
暉伸哀報德泣涕交頥而於自致其殆庻㡬惟靈降
鍳以慰永悲嗚呼哀㢤尚享
　　　　祭三藏佛圖澄文
惟師薄㳺襄國寔開帝聦聞音知物變眩幽通非此
無以囬猛鷙而■神事㓛我師真筌不忌在空来拜
祠下辛歲𥘉冬酹觴乞靈裴囬呪龍庻一勺之逹水
　　人之心胸也尚享
　　　　祭宋文貞公墓
至元十九年歲次壬午五月巳未朔十一己已謹以
清酌之奠致祭于唐太尉文貞宋公墓下嗚呼惟岳
降神生甫及申為周之楨如公之生於唐迺開元之
治具也昔玄宗能逺而不忘一旦召而相之何其明
邪及惑伶人一謔公終老于家何其昧㦲豈天宝之
乱扵後有不容置大器扵乆安故於戯徃者何咎國
家方以親賢為急天或寵綏四方若公者復克降靈
作甫與申免夫望壠思賢之歎此臣子所以再贍隧
　動曠世相感之意也區區之誠惟神其鍳之尚享
　　　　授少中大夫福建閩海道提刑按察使告
　　　　祖宗文巳丑秋八月三日
至元卄六年歲次巳丑八月丁未朔越四日庚戌孝
孫惲敢昭告于王氏
三代祖考祖妣之靈惲不肖獲承
祖宗遺訓以至今日又於此月初三日欽奉
宣命進授少中大夫福建閩海道提刑按察使是皆
祖宗奕葉德積之故越小子何敢存殁光显冝知所
自特陳薄奠是用昭告尚享
　　　　祭待制徒單衍文
維至元卄六年歲次巳丑冬十月丁未朔十二日巳
未少中大夫福建閩海道提刑按察使王惲致奠于
故待制徒單公之靈嗚呼禍與福善悪以應之変其
常理有不復致詰者惟翰林侍講學士顒軒先生厥
心孔嘉楽善修德及其立朝行道罔不傾悉晚歲得
子又𣸪良碩學由家傳志乃早立先生云亡相■咨
惜念渠零屏継任翰聀淹㽞京師豈造物者将有俟
而𥙷先生之不及一旦夭奪松摧玉質云何不淑而
臻此極睠若堂之三封悵遼海之不溢何一氣之衰
謝逮子身而迹熄余愈知善惡之叵量蒼蒼之不可
必也不然豈行焉忽諸致皐陶庭堅之不食吾不可
而識也噫
　　　　辝墳祝文
伏以甌東南之極徼憲使外臺之正名受
命以來夙夜祇懼有不遑寕䖏者於是月十七日卯
刻與子公孺軰前赴任所㐲惟
明靈相其不逮以道護之尚享
　　　　祭雙庿文
至元卄六年歳次已丑冬十月丁未朔二十六日壬
申瘞以清酌之奠敢昭告于唐臣中丞張公睢陽太
守許公之靈惟神忠抗全莭義摧賊鋒旣障江淮載
清河洛精爽在上其生炳如惲䓁適有亊扵維揚特
乞　新庿頋惟朽質逺渉畏涂過覬之心断非敢
萌　虞之変庶祈黙祐尚享
　　　　祭淮水文
惟神彂源桐山横界楚甸徳叅四瀆潤􁁃百川惲恭
　綸恩逺臨殊域險阻炎蒸有　自惜者惟神鍳祐
其安以済是則神上有以欽承明命下有以　臣子
之義也尚享
　　　　亡妻推氏(祭/文)遣奠祭文
維至元廿三年歲次丙戌冬十一月癸亥朔十有二
日甲戌中議大夫前行臺行御史王惲堇以牲醪之
奠致祭于夫人推氏之靈維君爲婦克㳟以母則式
助我内治其冝其適四十三年迺猶一日眷我貧家
勤亦之極惟是尽瘁遂臻于疾弥㽞八年屢值巳棘
孰祓其祥梢復安息孟冬辛酉遽変容度孰禠其魄
溘先朝露惟此喪制我實主之布冠齊衣我具舉之
木羙藏嚴恐速腐之羙慰汝心汝其頋之我小甲戌
窆焉襲吉奉安汝柩皇姑之側升輴彂引爰用控告
汝冝勿憾我未為恔魂兮㱕来些四荒不可以徃兮
惟汝子孫是依是保黯黯精䰟悁悁心目旬浹之間
重有所祝曰薄西山一語不復念之奭傷又熟為鬰
於戯零落山丘生存華屋自古皆然非汝之獨惟弗
偕老天為之酷有淚如泉永注河曲嗚呼哀㢤尚享
　　　　過趙祭忠武史公祠文
夫用物精多者英爽罔昧垂頋異常者死生不殊我
丞相忠武史公以丘山之重頋草芥之㣲其生也卵
而翼之其殁也寐而訓之兹者奉
詔比上展拜新祠敢乞明靈増益不逮盖愚魯之性
惟其素知於言動之間庶幾黙祐尚享
秋澗先生大全文集卷第六十四
秋澗先生大全文集卷第六十五
辭
　　　　中林有烏唁姨母而思親也
哀哀母氏壼儀光兮我鞠我育其勞昌兮植思静佳
風飄颺兮頋惟蒿蔚擬諼芳兮菽水奉歡其憂忘兮
母恃子豫亦所望兮一朝致楽𥘉未嘗兮夜夢見之
晝微茫兮歳月逾邁拱木蒼兮履此霜露中心傷兮
我行宗城如渭陽兮瞻恋姨闈自不遑兮展我孺慕
聞母香兮贈乏瓊瑰幣帛将兮枝同氣連何殊扵幽
明間兮庶幾母心慰下泉兮中林有烏翩其反兮情
極反哺鳴聲應而􁞋兮可以人而不如鳥之志兮别
淚盈睫下霑𬒮兮停雲在空浩無際兮我思母氏曷
有旣兮
　　　　哀友生季子辭并序
中綂五年甲子歲夏五月(卄/有)九日晝漏尽三十刻府
從事周貞以友生季子之丧耒告聞之驚怛迺為輟
食因憶予弱冠時始識渠于教官張文紀學舎性資
純雅似不能言者扣其禮經皆䏻成誦于口旣長從
泌陽趙公業詞賦故日夕翶翔相得為甚狎逮壬子
秋顒軒徒單公自寗来㞐曰今而後執經問學吾知
所從矣扵是摳衣席下大玩厥辝含章旣貞士論乃
厭毎自嘆古人讀書患其無書今人置書不觀何居
要當手畢群書使之滿家而巳反三史甫畢而病嘻
學之難成也如此可勝嘆㦲子天性孝友為人簡靖
不群喜作詩其較量體格推𫾣聲律有過人者然識
者以骨清而癯耳小而傴恐非壽相也今年春顧見
憊氣烝出顔間僕謂曰子殆病矣不然何神與氣索
然無光耶子少休學本潤身守身為大吾子其慎之
旣而臥病在怵以迄于死𥘉其父命其子曰而吏而
啇断不汝為惟士與農迺所願學吁為父者可謂知
其子而得其教為子者可謂尽其孝而養其志者矣
継其天不假年聲光潜窒不少白扵世是迺可惜也
扵戯天道無親常與善人若季氏者可謂一門善人
矣遘罹㐫極一至扵此天之報施善人果何如㦲予
不淂而知也噫武死矣非文曷以攄予之哀而見若
之志如李觀歐陽詹之不幸終復聞於世者以昌黎
之文故也君諱武字子文世為青齊人夀三十有四
遂援毫寓哀以畢其辝誄曰
徛嗟季氏以善傳兮種德及嗣培福田兮父母之心
一何賢兮子奉以行周且旋兮學根於心浩浩天兮
再世而昌其流淵兮有物忌􁀬坎壈纒兮云何不㳤
遘此邅兮自古有死豈子然兮維卒不施涕所漣兮
哀哀父母白垂顛兮狎于弗順盖子棺兮東城之野
子之原兮悲風瀟瀟淇水寒兮㳺魂一去不𣸪還兮
永矣無聞閟九泉兮反袂拭面慨其嘆兮禍淫福善
此何愆兮天道悠逺疑其無所聞兮其脩与短不幸
之間兮嗚呼哀哉夫我何言子所安兮
　　　　故中奉大夫浙東宣慰使趙郡陳公哀辝
至元十四年歲次丁丑秋中奉大夫浙東道宣慰使
陳公按营田東下厯明逾台九月七日㱕屯新昌為
賊姦所乗遇害嗚呼哀㢤公未殁前五月予夢公柩
轊而過衛再夢坐越府上望公而不淂接後閱(月復/夢把)
臂談詠如在試院中時苐霧氣盪胸終不覩其面明
日卜奉常宋君不吉日後㡬日當有惡報至予魄動
而不忍聞既而公故吏張永錫以訃来告乃審公之
所以亡嗚呼哀㢤𥘉癸丑歲公侍謀■漢邸聞走名
而喜之及尹洛師一見殆平生歡至元三年以邦伯
釐衛日夕得㳺從燕䖏為文章徃𣸪時或持論古今
傾底裏無間至於振衰礪懦長予志殊銳四載間猶
一日也後五年予自裏行得調公亦移鎮河湟自是
不相覿者五易歲維十有三年夏四月壬辰朏堂移
考試河南淂貳公行躍躍不能寐遂自梁抵申由宛
葉入洛而竟亊於汴寢飰㳺㞐不斯湏離者餘七十
日公以平昔出䖏素所藴而毖者一彂而尽扵予竊
壮夫志弘而毅氣剛以直學切而有用噐逺而足識
皜皜乎有不可尚巳者及祖帳夷門酒酣歔欷悲不
䏻訣去至揚觶而歌曰孤忠耿耿信不疑兮匪席匪
石可卷移兮與子論交乃所期兮日暮途逺将何之
兮彼蒼悠悠其聞斯兮予上馬㱕念且訝其遽如許
也嗚呼噫唏公今死矣予尚忍言㦲或者以玉山賊
門庭冦也終宋亡而不克揃新昌下邑也惡而無所
預盍去諸予曰公之不去者以弭禍乱懐新附分也
亊不辞難患不苟免志也去之民何頼焉賊或有知
使洞貫之誠一言開悟干以窮根窟掃餘孽宣威海
道以靖東南在公為弗難不幸擁馬直前言未及諭
而兇鋒閧加盖公之所能者天也其不能者􁩑也嚮
使因䑕軰而丧厥守以偷生而為淂計名莭委地坐
眎民殘　公之志也㢤况蚣平忠誼表表審量素定
晚莭操履益堅其遇當行可為淂少伸抱負分一死
乆矣昔顔太師知賊状已明将命而徑徃李司徒視
逆刄交下握莭而不去二公者豈甘心劘躬㢤正以
忠烈之氣寕以一不幸遽可慊然於其心㢤今以公
事莭槩之不少異矣然不使公従朱㳺王遵􁐍丹衷
於折檻之前抗忠諌於伏蒲之地柰何鏦死道路纓
絶於穿窬之手此士論共惜僕尤哀而爲之辝也公
諱祐字慶甫趙之寕晋人固窮力學工爲詩尚氣能
道所欲言節齋其自号也嗣子夔継請(兵/討)賊得害公
者七人戮越州市次子皐扶其丧葬北邙之新阡其
辭曰
維天降材深有謂兮清明萃躬經此一世亊兮伊逢
昌辰臣子尤不■易兮鴻毛沛風冝乎奮厥翼兮百
纔幾施有物訶以忌兮固窮善道退而甘所弃兮何
縻以好爵足将進而躓兮擠之禍賊天胡爲而厲兮
俾姦惡者何所懲忠善者将何恃兮豈福善禍淫之
戒時㦯撓而弛兮豈命數一定善惡得而致兮豈一
氣偶然乗之者随所值兮不然何厚其所可薄而賢
者莫錫類兮鳴呼言至於此天道悠悠此心盡而俟
兮自古有死死非以義等草木之敝兮堂堂節齋明
是義兮夫我何尢公所求兮既獲死所公乃休兮有
子而孝復厥讎而㱕故丘兮是或蒼蒼者有足頼神
理於焉在兮魂㱕来些歆予文之一愾兮固元身不
殁名永肩於崧岱兮噫
　　　故中奉大夫山東東西道宣慰使史公哀辞
事有曠世相感欷􁔿不自巳者豈非義激於衷黙有
所契而然耶况神交罔間沒而隂相者㢤故宣慰史
侯五路萬户留後之嫡長太尉忠武公之猶子也不
肖自早歳蒙開府盻睐獲識(侯于/明面)合并有数欵狎則
未也逮提憲朔南適平宋来㱕時接燕談三載之間
猶一日然既而起公慰宣東方走亦持節歐越前次
甬東一夕夢公相戒云君方從事閩徼得䘮有命尚
慎眠食不冝中動臨岐握手有恋恋不已者予又嘗
銘公兄墓以名驃見貺及　倦㳺思㱕公復見夢曰
逺囬在迩但吾乗不淂與同耳後数日聞公訃馬亦
随斃計公卒辰適始夢甬上時也吁亦異㢤嗚呼公
於余深矣徃有以教㱕有以啓迪之非神交而何哭
墓草宿且悪夫涕之無從也癸已冬予在翰林公之
子親衞指撝使煥弟祕監煇来謁出諸君銘章仍有
徴於余感念疇昔迺抒願言公為人深靖有識量善
謀能断主長豪貴不以居養自高周知物情未嘗臧
否出口平居褒衣素裙以琴書自娯賔從宴㳺若與
世浮沉者及其治兵作牧撫循籌畫二者並用不相
底滯有成筭而無遺慮所謂緫戎作氣帥尹而寓軍
容者公其有焉宜乎爲世父鍾愛名聲昭於人功烈
著于後也至元甲申夏六月余将徃厯下見公扵所
㞐南楼置酒酌别既酣談論古今成敗傾徹底裏且
及平時窹寐風雲破碎陣敵䓁舉如濟南珍屿横槊
臨江之役皆是也曰異時倘經故處當知予愾王所
敵志也吾老矣将無復再得去三年公薨謝官下於
戯公今已矣頋視一時鉅室世臣其麗不鮮較其徳
業問望哀榮終始略無遺憾鮮有及公者焉然尚何
辝而哀之惟是存殁隂相乆要之言耿耿在抱義激
愚衷故特彂其隱而未書者俾告公靈庶慰車過腹
痛繫劒喬木之意云其辞曰
天之降才實為艱兮用應時需又所難兮文武一歧
造物者靳其全兮合而兼濟粤惟世之賢兮堂堂史
公北方強兮知柔知剛萬夫望兮依乗風雲乘鉞戎
軒蕩無前兮有來群后䇿勛盟府相後先兮收歛豹
韜作牧民編于蕃宣兮國倚以重民懐風愛動海堧
兮神而化之人亡政息伊時邅兮嗚呼哀㢤若公者
其英其靈有無間兮豈随化㱕盡魂無不之渺逝川
兮其或奮為神明司幽玄兮明復為人續其志之淵
兮若或亶然又不知其㡬世㡬年兮論至扵此尚何
言兮所以増我永慨者正復哀斯民之不幸抑且感
知巳而涕漣也
　　　　祝辭劉孝先子迪作
古者名訓冠前字加冠後改而推稱盖以責其礼之
成全成人之道孝悌忠信莫重而先四者有立吉孰
大焉曰禹曰益九官讓賢及陳儆告也如是况余人
然山木取義併其名而字之予以四行擴充迪傳劉
氏子其服膺拳拳猶日見鄉先生于朝端也
　　　　周氏小女祝辞
　　　　　元貞元年秋過揔尹孟戡家出小女拜
　　　　　且􁩑誦孝經論語等萹殊琅然也仍請
　　　　　訓辝為祝因書以付之蘭即燕故家留
　　　　　判趙公外孫也
英英女挐何静嘉兮翁𥘉見之燕故家兮牙牙點粧
玭瓊珈兮學語未正鶯囀花兮今年拜予雙鬟鵶兮
洞簫有賦非所誇兮孝章魯語誦無涯兮謝以藴稱
汝其昭兮詢以小字曰蘭嬌兮葳蕤芳華幨翠翹兮
猗猗揚揚兹容馤兮女惟德馨幽閑在兮佩而服之
儀與誡兮女紅蚕休尤所頼兮守以貞順敬毋怠兮
付之汝誦于以書脱脱
　　　　觀溟漲辭
山雲蒸兮老而昬大壑澮兮涇流奔渚崖曲兮千里
一夕平兮光瀰二水之充兮無幽無深逺朝滄溟兮
臣妾之心幽人觀其瀾逝者何嘆兮周而復還萬物
化結水之仁功成而退兮殆君子之逡巡日三徃而
■視兮悟夫嘘噏於此身又何必酌樽中之醁問江
山之神也耶
　　　　鳴榔曲
　　　　　壬申春三月予自京師南還十八日夜
　　　　　半過平棘西洨水上聞漁人鳴榔中流
　　　　　聲響甚厲駐車起聴令人杳然有江湾
　　　　　漁樂之思作鳴榔曲以冩其音莭云其
　　　　　詞曰
榔鳴葦間回風逺遞洲空月寒㫖莭愈厲響應虚谷
波翻水際驚群魚而入糝笑古人之用智予駐車而
三聴欲拏舟而同逝
　　　　田横墓歌辝
　　　　　至元丙子夏六月奉堂移偕節齋陳公
　　　　　以亊東之偃師過横墓下慨慕耿光悲
　　　　　歌而去歌曰
秦以帝稱魯連之所恥兮漢以劒起布衣之所極兮
横王東海意不充其覬兮天命攸㱕吾将奚所適兮
死或當理庶烈士之則兮
秋澗先生大全文集卷第六十五
秋澗先生大全文集卷苐六十六卷
箴
　　　　憲司箴
粛肅憲司虞夏九牧其在漢唐刺史都督控臨百城
靡不約束既重其權匪䡖所責治弘務簡望隆威赫
有臺閣清嚴無州郡急迫繡衣四出輶軒金莭命服
有彰非爾徒設奉宣
詔條巡省按决官之邪正政之得失酌汝之言以明
黜陟俗之媺惡民之休慼恃汝注措以安以息
國有重典越惟刑辟圜土幽囚肺石冤抑仰汝審察
哀矜致恤毫髮或差追悔何及剛不可憚憚則氣怫
弱不可欺欺則衆忽事無避難避之愈集法毋情破
破之有窒何以䖏之必正必式一有私萌力爲之克
如松斯貞如鷙斯擊其嚴秋霜其平砥石是乃
邦之司直我玉無瑕彼疵可録志行氣伸吏畏民服
一道清寕乃稱所属其或暗夫大體苛細是燭較利
害之孰夛至首尾之畏蹜甘扵慵身計日而禄官謗
　逭顔厚有忸爰作斯箴敢告司僕
　　　　言箴
語戒過繁■先期■我　動■躁䡖易
違理取勝過慮思邪■言之　不　有害扵用
審察安詳時然後應　一出扵正其或不然
自䧟於穽念之■之
　　　　忍箴
忍之為字以刄加心少或弗隱其傷必深家府維■
挺挺而全謂予平生半在官聮萬变前陳履薄臨淵
少觸與競其心即燃自救弗暇理何有焉量汝之性
以忍為先惟忍則濟欽哉聖言
銘
　　　　楷杖銘并引
孔林之木瓌異者為多魯人世不知其名者盖夫子
没弟子各持其方之水耒樹焉在枌檀毚柞中名殊
顕者獨文楷耳前朝斵之板持以備新進之儀豈思
其人重其文敬其手植之意也欤𬗋陽公携二杖過
衛一以贈予因識其楷之所以為楷也如是吁昔而
簡今而杖用雖不同至於重其文敬其手植之意一
也銘曰
體堅而㣲色正則瑩庚庚其文挺挺其性本根傳万
世之芳枝葉䕃百王之聖斵而杖之以扶吾道之衰
兮庻由乎義路之正且予年之方盛是不可施於其
郷兮復将弊蛇妖於異日于以叩原壤之脛惟桑與
梓必恭且敬矧吾家之草木敢不同甘棠而加愛兮
故賡之以舞雩之詠
　　　　㯽榔杖銘
體堅而柔莭促而澤赤藤桃竹非所狎兮青蛇奮蟄
腹紋鱗鱗入手滑兮質挺炎徳出入有聲豈特鏗瓜
甲兮堂堂許公國喉舌兮杖而登朝表孤節兮是将
代太尉之笏擊奸慝扵未孽也
　　　　芝枕銘并引
予觀神農氏之經芝之種有五焉紅者如珊瑚青者
如翠羽黄者如紫金白者如截肪黒者如澤漆■光
明洞徹如氷之堅五岳之山産焉後之以芝名
若是豈柳柳州所謂天澤餘潤虽枯枿敗腐猶能■
出芝􁒓以為瑞物是枕之芝或間産名山或蒸出枯
枿予不淂而知也但不斤不斵底平面傾犀文外繞
疊成枕形誠可以薦牀第而承幽人之憇息也銘曰
體似重而䡖性似柔而剛豈顛木之餘枿薦幽人之
野牀質似芝而秀文似犀而光果齋房之瑞氣化竒
形而不忘但髣髴兮一枕之妙至於為芝為􁒓吾不
知其物化之常秀比連葉清凝寝香枕或強名用適
則良俾欹之藉之勿邪其所思兮是可以夢周公而
接羲皇也
　　　　砥柱銘
水之為力無物不從津門之險壮夫砥之為雄洪濤
西来萬夫前攻而戰而薄我當其衝狂瀾勢倒安流
而東屹嵩華之隆崇也吾儕小人弱值淺中衰俗外
　群邪外訌苟内省而不疚有碇心而直吾躬也■
　　　　金銀沙二泉銘
山之清潤澤氣以通兮坤之靈秀醴泉以發兮太行
蟠亘元陽所軋兮天門左界二泉並渣兮巨鰲背鑿
宝藏泄兮靈淵奫淪海眼徹兮泓澄一碧金瓊屑兮
全流石爍爽氷雪兮雲煙藉潤為改色兮酌而㵸■
■冷冽兮挹之薦帝明水㓗兮淋漓膏液𥙷天缺兮
女媧錬石用不竭兮夸娥㢮檐濯困暍兮七賢㝷盟
■醉達兮幽響傳谷鏘瓊玦兮山空月落仙人揭兮
　　生肥悟真訣兮我銘勒石泉不涸兮
　　　　端石硯銘
硯之同功甲與鋋試之敵塲惟利堅其或不爾安用
焉鳴呼此硯穹而圎神黿足跧舌有泉既利我頴墨
且便青州絳州何所賢題品入格因公權䖏士或托
斯銘傳
　　　　黙齋銘
語寂㓕者渉扵絶類談自然者入扵虛無嗚呼黙乎
其天地閉賢人隱括嚢無咎无譽者與至於明良相
遇治具畢張一言而可以興除者如宣父夾谷之盟
孔明隆中之論茲吾儒之事也豈淂退藏於黙乎豈
得退藏扵黙乎
　　　　閑邪齋銘
意嘻是心旣岌而放内閧外膠靡不馳嚮忘返從流
于焉板蕩維礼與義以戒以懼存之以誠為閑之具
有人于斯言動視聴庸信庸謹造次於是成徳雖中
慮萌邪侈一念或非為奸所餌易演文言一閑大焉
一聖■心權輿於乹譬海乗載一碇能安如馬泛駕
　　則旋險去而夷浪平斯淵彼碇與勒曷能舎■
何■李侯周防未然操心知要惕焉拳拳言信行謹
其■庶㡬一誠存中太山可移素　聖賢同歸
　　　　洮石硯銘
吁爾洮水中沚翠欲流礪扵砥考之譜端歙齒波及
余古月子斵而泓堅澤玭孰爲尸王御史
　　　　瑇琩龜洗銘
毉月槃漢洗噐制爾形從相類漢維魚我龜賁取彼
壽綰元氣宜子孫傳後裔銘者誰王子系
　　　　訥齋銘
堪輿两間事变靡極成始要終非言莫立玄聖垂教
訥言爲先匪曰終黙時然後言喋喋利口返爲事愆
覆邦乱家身溺于淵猗　郜君内思靖顓一訥銘齋
浩浩其天人亡道存寔大其傳尚来者而恪守猶丹
書與湯盤也
　　　　文貞公笏銘呈竇學士公家物
唐有天下垂三百年扵粲者貞觀之治焉其効盖仁
義之一言世之望公三辰在天是則公之徳何俟笏
而賢耶銘存物亡寔大其傳則是樵之文伊笏之曽
玄也猗欤竇公國老之元神物有㱕宝之几筵安知
無望壠而求後因甘棠而思邵伯於燕者耶
　　　　仙臺(金/跡)硯銘爲宋少卿弘道作
盤盤嘯䑓一碧千尺湛月露以洗空隱松風之瀟瑟
仙㳺何之留此真跡斵而硯之是將晦靈蹤於翕歘
藉玄雲而掩扣神物有歸蘭臺之客㑹登玉淸蕩空
碧斗挹滄溟醉憑鰲格拂海苔之霞牋揮仙火之巨筆也
　　　　楮都護銘
漢開西域國三十六中置都護控制約束強凌弱折
廼有攸属我嗜群經視為席珍繙閱不時未免絲紛
亦作護府仰兹楮君統之有要無相奪倫侵損日逺
緝㷩日新揷架安書曰史曰墳勒銘于上䇿燕然勛
　　　太秀華銘
　　　　　丁生贈余湖峯一株頂足背面蒼鱗隱
　　　　　隱渾然天成無㣲竇可隙植立(几/案)間殆
　　　　　與頎頎君子相對殊可翫也昔元㫪陵
(作/榱)溪柸樽等銘命名既異垂戒又深予
　　　　　甞讀而愛之因銘玆石仍掇其義
片石何状天然自若鱗鱗蒼窩背露蛟鰐一氣渾淪
略無巖壑太湖凝精示我以朴我思古人真風眇邈
變詐百出孰知誠確心深洞府混沌六鑿剛徤篤實
君子之質惟其似之是用比徳嗚呼安得誠天下之意
如兹石之挺特也
　　　　書厨銘
　　　　　至元十七年八月三曰夜與子孺灯下
　　　　　觀丹書銘因擬而作此
置之扵室胡若載之腹也名汝曰厨以其無不蓄也
腹至於餒返為汝所忸(也/子)其戒之惟勗
　　　　鸚鵡啄金桃研銘(大名劉揔尹求予作忍/濟堂銘奉此研見謝)
翠鸚啄桃翩欲飛去棲影片洮以慧之故芸閭風簾
疑若與晤助彩毫端辯夫詞語搥黄鶴而倒芳洲賡
正平之賦邪復明辟而以夣諫草梁公之䟽也
　　　　菊井銘
　　　　　余到官两月移居司西官舎治舊井而
　　　　　新之方衆菊爛然擇其佳者植諸欄傍
　　　　　因銘之曰菊井其辞曰
養而不窮者井之德也服而能壽者菊之靈也我㓗
斯井冈羸其鉼彼窈然而深泓然而澄蓋南山之餘
溢迺濟清而未名思欲沉浸醲郁皆菊之馨庶幾西
河南陽之意仁吾民而制頽齡也
　　　　冬藏圗右銘
太極中分有静有動氣與理錯未免交閧孰尽聖哲
不思而中思而或邪奚翅荒縱理明伊何精一爲重
閑邪存誠彂而可衷内荘全體外致吾用早也奚思
尹則孰覺一洗妄心尽易前錯學孔之學樂顔之樂
華去實存玉礱石斵道最中害或輟或作不學而衰
即成枯落念至于茲立敢不卓靳惜分隂守之以恪
敬入為門𥙷我不及足豈三餘日新一日動静云為
是爲之則敢吿靈臺服之無斁
　　　　左箴其目曰定力以固窮為冬藏圖作
天運循環有泰有否人生其間迺一氣類乏財曰困
弗通為塞苟遇不安習坎而阨自昔君子器藏俟時
出門有礙吾將安之仲由愠見阮藉窮哭惟昧困理
于臲于􁀜安之有道説不徒泛堅我㝎力不容少濫
氣養以剛志明由澹少焉堕昏亟爲澄湛衣弊服緼
一温而止飯糗茹𬞞一飽而已茫茫厄臺悠悠羑里
文明爲夷孔玉櫝毀聖賢猶然况弗至此我道未亨
克念終始
　　　　敬義齋銘
維天生民卑之者全氣有澄滓因之以偏惟聖立極
俾復其天困而弗學民斯爲下甘彼顓䝉時有不暇
間有知悔或窺厥竅遺緒茫茫又昧其要大㢤文言
聖學之宗致力兼𥙷蒙而聖功一敬内主義湏外充
凡百君子有云有爲行而冝之心宰物随秪直而荘
匪方於動事物之来未免变閧惟其夾持務成徳尊
既銘吾心復書我紳始終是則日新又新
　　　　垂龍圗銘
　　　　　所翁姓陳氏福州人嗜飲恬扵仕䆠善
　　　　　圗竜見知於宋理宗甞以商舶越海與
　　　　　真竜遇自是尽其情状其作也必乗醉
　　　　　潑墨為之天機所到非學而能殆邈㮶
　　　　　之噀墨法云
醉墨翻雲族聚所翁圗竜與真遇黑風吹海作太隂
太火岀山雷奮豫是将執雨機而飛天侭滂沱而洗
呉楚
　　　　宿雲軒銘并序
吾友中丞王君買宅蘇門得竒石一峯厥状雲如靄
然煇應於庭户間甚可愛也因名其軒曰宿雲徴文
扵余乃以是文表之其辝曰
睠此来雲態度容與觸石而生與石為伍宛𬒳南山
宿我庭宇主人名軒其義安取是将停藹譪之容為
思友之故邪伴東山之卧抱濟時之雨也雲兮雲兮
出兩者之間固無心兮其從竜也湏以時兮吾豈欲
度之以自㓗徒為怡悅而巳邪
　　　　水晶筆格銘
玉瑩氷清太陽之精孰琢肖山之形鎮我几案虚白
夜生息我矛矟摩壘之聲空明洞徹爛氷峰之孤撑
物有形似吁足可驚若倚之而固寵旭日巳升恐潰
釋而摧崩也
　　　　　頥軒銘(為洪同簽作)
堪輿兩間物所充兮而長而養一氣融兮人惟法天
浩焉同兮頥以象觀四隂内訌惟養之以中正不我
舍而彼從是以得終吉而在躬洪公孕秀海山沉推
其材足以經制其量足以含弘賛翊樞務既貞且忠
故謀謨應事機之㑹談笑折尊爼之衝不恃全羙方
致養以為功果我枵腹以正以冲虎耽其視而始而
終見寒思煦恐邉衣之未備寸膚失養念一士之或
癃扁吾軒而(匪/外)飾起居飲食在日用常行之中吾将
養已以及物致事業於無窮是知大易迺萬世之亀
鑑尚何俟授一編扵圯上之翁也
　　　　愛菊堂銘
草木之品色中氣清有隱逸之稱唯菊為能含精益
齡晚而芳馨又類夫君子退譲而不争圯橋老仙友
而堂名雖堕履之弗進亦足以卜幽人之永貞華構
傳芳三世相仍其孺慕也孝凝然心深而愛中樂不
勝口欲言而不能自鳴者此郭氏之所以㝷盟也若
夫平泉草木固護封植亦克厥承是或一道終未極
愛之之至情親存親沒觀志視行曰如其道終身是
程嗚呼郭君至性愉色豈得於尹氏者拳拳而服膺
吾今取爲銘以告草堂之靈安知不入户聞愾然之
聲也邪
　　　　虹霓硯銘(并序)
　　　　　趙太傳彦伯出示𬗋石大方硯請銘余
　　　　　以石有竒雯類虹霓然因以字之銘曰
蒼梧雲䒱九疑􁊨碧海風濤翻出日江山通秀欝𬗋
煙産此珍材比玉徳金繩繞腹泄精英電激神光掣
蛟室雌霓断影飲丹池暮雨連蜷一千尺號泥鄴瓦
稱善墨石中乃有此竒質子墨客卿尤所惜大竒多
自米家船入手摩挲三嘆息趙君文彩珊瑚鈎禮樂
縱横供夢筆左招恊律揖孫通出入英莖五音飭
　　　　楊氏雕玉寳章銘(并序)
故參政楊公之子勗家蔵漢雕玉印章二方者丞相
吉圎者太尉震也其愽陽章即乃祖息軒所傳故物大
定十二年崔憲可詩序云長安許惟寕以是愽秘監畫
于闐花騘圗得之嗚呼二公以通明正直師表兩漠今
去千餘載其風烈凛然思其人而不得覩物增嘅乃
為作銘士桓博雅好古今為集賢直學士庻幾能紹
其家風者
　　　　漢丞相博陽矦丙吉印銘
吁宝章纔寸許紐玄龜綰漢祖隷為刻見邈祖神物
護照千古此何夕得摩汝恍坐我丞相府𥘉望氣郡
邸圄詔夜殱拒户樞是虽天公可無偃柳興将舊圗
乳褓恩其可辜獄有牘秘不舒是章緘金縢如㱕有
數子與俱十襲藏无太踰防有光夜衝閭六丁取嫓
貞符在博陽宜特書
　　　　漢太尉司徒楊震印銘
伊弘農漢巨儒道自任聖為徒主鱣堂閲群書表氏
諱兹為符位台鼎綰國樞赫漢炎走羣貙堂堂氣忠
義軀四知金厲貪夫殆是章玉不渝内寵横哲人殂
與雀環瘞幽墟見白日㱕子𥙿世失系紛莫區伊莘
楊豈公莩苟不爾胡為乎致大鳥止丘隅淚如雨洗
冤誣佩之行可舎諸我作銘此嘻嘘
　　　　張指揮甘白堂銘
我識先帥于清之野緩帶䡖裘投壷歌雅伊時張君
侍立親傍虎豹在穴已炳其章及将羽林肯構其堂
榜以甘白于先有光試甞聽其言論諒天姿之殊常
是將調和衆味羮傳鼎之羙邪彰施五彩絺上公之
裳邪噫吾說已竟必一㞐於此恐徳業之未易量也
　　　　忍濟齋銘(改作為楊子英題)
多変而莫測者事機淺深殊跡而難度者人心善悪
我據事㑹忤激交作彼以機成客氣外鑠或當懲而
乃忿可理遣而反愕隘不自容事安能若因小端而
致大亂又奚翅九州之鐵而鑄一錯也理貴含弘量
崇濩落功若與即是心先怍言不可出我舌為齚故
堅伺桓門者收康濟之功俛岀胯下者辦戡㝎之畧
宜成王之戒君陳見周書之噩噩
　　　　海印奎星研銘
　　　　　　宋祕監弘道索賦詩𬒳
　　　　　　東宫㫖編莭丗宗实錄
奎麗空文之宗秀孕石與歙逢礲而研以類従海有
瀾穹浮蓋印天光終古在拱前星問有待霮玄雲集
毫彩酌前言作帝誡
　　　　歙石壁研銘并序
　　　　　至元癸未歲正月二日謁左山先生坐
　　　　　間出茲硯示客僕以形質異常略狀數
　　　　　語公喜甚曰汝言殊有契予心者吾子
　　　　　其為我銘之銘曰
玉徳而金聲縠紋而紺理湛兮虚見明生於旁魄恍
兮惚疑璧投扵山鬼玄雲横馭風生燕几顕諸用起
經綸於心上發餘輝綰秋虵扵筆底是則公亊業之
羙也我将静濯碧空洞徹表裏觀春雨之散絲似啇
霖之復起也
　　　　醉仙石銘為(韓通甫作)
爬髿蟇縁蹣跚鱉跛化而醉仙蓬首不褁傾欹落魄
對客裎祼惟不適用得脱秦火黯桂樹之秋香普故
宮之青鎻推墮人間無可不可頑碧凝蒼肩神垂嚲留
賔筵而盡餘歡每蹲蹲而舞我也
　　　　殷乳銘并序
韓生弘以瓦鼎示予制極古而可爱余曰此從何而
淂曰淂之扵帝辛之故墟然不知其為何制也余曰
此殷之乳鼎也即為之銘曰
惟殷墟廢巳乆代所㞐止野叟殁而葬此何有其為
物故啇埴千年後見白曰乳至四冝蟄蟄萬有生皆
此出取為形穀瑑壁嫓龍觚飲而食秋澗銘渾沌鑿
韓生藏深夜壑後来者見必作
　賛
　　　　老人星賛
月帔雲衣金支翠旂御星騑而􁁶沆瀣騰淵䊮而表
明時爛祥光於萬文湛南海之清輝我見我出為瑞
為禧厯朱方而朝北極祝皇夀之無期何南山之鞏
固䓁旻天而峻齊然後廓夀域兮無際挈斯民而溥
躋倚蓋霏霏蒼茫曷㱕貝闕珠宫群仙與嬉歌東皇
而逺引随升降而入氣機但天容海色渺不可以涯
涘兮眩朝日之重暉
　　　　先君思淵子畫像賛
徳之厚其所受也全學之博其所守也專材刄恢恢
利周物先占氣斗間世之龍泉卒之臨大事以益辦
曽何以恵文而為賢望之儼然即之温然治之隆汚
持衡以權一言吏師世有可痊孰謂神而化之之妙
杔丹青而可傳耶
　　　　王内翰冩真賛
捴管蕭君(出/示)承㫖内翰冩真木庵師題賛其上佀有
所未盡者因為之賛云
充氣之粹兮與材無忤靈襟之廓兮以道為腴延譽
在龍門之上視草冠玉堂之廬及其物則見百里之
寄其托輔則可　六尺之孤天歩改玉婆娑兩都悵
蒼蒼之秋色欎喬松而未枯尚能賔扶桑之出曰振
人文扵燼餘見之丹青清風穆如人徒知百年之遺
老我以謂中朝之鉅儒彼晬然而容盎然而春見扵
眉睫之間者固非山澤之臞也耶
　　　　鮮于純叔冩真賛
遥遥華胄卋靄令聞沇水之集其源奫淪老成雖逺
而典刑今見于(斯/人)髥踈而秀心吉而仁藤白而冠紗
烏其巾豈見夫身外之身予但知仁者之必夀其風
姿落落百歲猶畫中之真也
　　　　麟匜賛
噏嬴匜脹豕腹背負厥角挺竒骨列太階軄盟滌今
歸于我研與匹薊門市南冬日淂蒼溟之波浩無極
挹彼注兹泚我筆姦枿誅絶旌直徳子孫寳傳金玉
式
　　　　桒泉老人畫像賛
德與學専行爲卋傳是之謂有年㕠瞳烱然蒼髯㦸
然人目曰山澤之仙庸鉅知抱長孺之直甘骯髒扵
門邉者耶
　　　　范文公畫像賛
堂堂范公三代之佐致君澤民盡夫在我曰義與仁
經綸之具篤信力行曽不易慮受知𥙿陵千載一遇
其施幾何貞我百度狺狺羣言激公而去天下之事
匪材莫為遭時冨材中靳固之治止斯耶由數竒耶
再拜公像涕洟咨嗟
　　　　乖崖公真賛
堂堂益州元精之傑用智馭權以氣逹莭在德克剛
得吏之訣其捄時也若乖崖而極經綸其擿奸也不
鉤鉅而洞窟穴噫太華之雲清淮之月豈無閑心大
厦火爇較以出䖏此兼善而彼獨索冝公平生日新
事業皂裘褐衣有将之威我拜公像清風凛而悠悠
九原愛莫起之
　　　　吕仙翁真賛合道陵秘府物今為王簽省家藏
元精貫中老不息先生煉形與之一氣機出入我所
乗世間甲子管不淂有時变現稱劒客三江五湖風
䄂碧江雲紅爛岳陽樓醉飛星馭鞭金蚪騎驢歘上
長安道来看西風渭水秋古人事業垂不朽八表神
㳺欲誰友乾坤况復一洪爐萬古消沉竟何有先生遺
照滿人間已是真筌不死傳只湏䄂裏青蛇氣夜夜
人驚在斗邊
　　　　駮華騘圗賛并序
馬之有駮猶人表之異常也昔骨利幹貢馬百匹中
有駮者太宗愛之親為製名曰决波騟又秦胡公有
乗馬號忽雷駮此馬毛質時異豈骨利之遺種欤故
供奉官圗形以獻見方物一峕之盛云
吁神騟骨相殊振蒼雲散華軀供帝閑馭虬鬚厯八
極塊清都非所覬三品芻有物制噤不舒絡青絲伍
髯奴終奮鬛躍天衢君無癡茲畫圗
　　　　填星神像賛
坤元之精積而上曜厚載之徳至静而妙爛然黄明
有歲之兆僧繇像之其神杳杳冠著牛首類其順也
手綰方玦取乎填也非夫知鬼神之情狀者何以則
其奥隱也
　　　　二十四大儒賛并序
堯舜之道淂孔子而後明六經之旨俟諸子而後彂
逮秦火燔蕩先王之迹一向熄㓕而天理之在人心
者何甞有一息之間断㢤漢興諸儒挺出如董生刘
向孔安國毛萇楊雄號稱鴻碩斯皆摘奎之光發煇
孔壁探聖之幾耴訂口傳致興學立官文風彬彬可
謂盛矣然六經之㫖有師授而無傳著東漢巳来師說
並行馬鄭賈何服䖍王肅之流罔羅衆說正誤刋繁
流藻箋註復使聖道粲然如大明當空蔑不耿昭以之
断國論建民極有不可斯湏離者至唐踵七代之衰
理弛文弊道統益㣲及韓愈氏出以道濟自任隄障
末流廓清義路盖皇皇如也故人儒位置終之以昌
黎伯者良以此歟若夫　三才彌綸元化前世比
　　　　　　　　圖像列配神庭為不刋之
　　至元癸未冬十月齊府廟宫兩廡繪事告成
　明靈儼然如在爰作賛文昭掲扵上庻幾乹端坤
軒豁呈露聳齊人之敬為邦家之光也
　　　　左丘明
麟經垂憲百王是懲素臣筆傳日星益明文開史綂
卋咀華英儷景同翻未播休声
　　　　穀梁赤(封襲/丘伯)
聖道群用見有深淺赤也明經辝清義婉漢儒推轂
大開學舘繼我囯政論益光顯
　　　　公羊髙(封臨/淄伯)
麟出魯郊筆終史削公一再傳若聆徇鐸冝其資深
裁辯辤諤折衷群疑匪斯孰托
　　　　荀卿封蘭陵伯
金聲絶響詭辯縱横蘭陵著書吐辤為經憤彼譎变
欺卋迷民性惡之說有激而云
　　　　伏勝封乗氏伯
秦火驪坑儒厄斯極天不没公俾副孔壁渾灝之義
垂範後王頼公口授帝道復光照耀齊國文奎煌煌
　　　　毛萇封樂夀伯
風雅三百一㱕無邪絃歌音眇孰為傳耶温温樂壽
漢𥘉名家訓傳首出遂正而葩敦厚之風永煽幽遐
　　　　髙堂生漢慱士封菜蕪伯
秦尚法制禮喪無幾雝雝堂生當炎之始　官儀
國容有頠㑹弁澤宫赤舄几几
　　　　孔安國封曲阜伯
書出漢初壁傳口授古隷未兮詎免訛漏天開聖孫
以傳以㝎帝制複明翼我國政
　　　　戴勝封楚丘伯
曲臺傳經有千其儀戴君發揮其詳可知履之則癸
悖焉来違煌煌天序相我民彛
　　　　劉向封彭城伯
彬彬中壘帝胄惟英授經草諌力扶漢傾巳志伊欎
聖學崇明鷩冕玄端山立神庭
　　　　楊雄封成都伯
有漢鴻儒述作之賢体易之妙衍夫太玄抉聖之心
継成法言大醇小疵其然豈然惟寂惟寞天禄之閣
出䖏兩間其何以怍
　　　　何休封任城伯
髙也傳經心深而文秦漢而下莫闚其門任城觧詁
堅守如墨開户免脫破碎陳敵駮我漢事㑹㱕其極
　　　　鄭衆封(中牟伯)
喧啾梁門師也威鳯志棲阿閣學明三綂皇皇使華
漢鼎取重諒夫通材中藏大用
　　　　馬融(封扶風伯)
扶風氣豪慱精群集賢如鄭賈執經在席暢我休風
彬彬文質尚想絃歌漢南之國
　　　　盧植封良郷伯
海山沉雄精貫斗極篤生大儒文武之特以道事君
以經翼國劒佩赫然氣掩群慝
　　　　鄭玄封髙宻伯
秦燔六經天理曽熄漢興諸儒臆說雜出司均網羅
刋繁正誤箋注皇皇流藻終古
　　　　服䖍封荣陽伯
卓越九江清介不羣雅材文論爲世所珍任城巨敵
左氏忠臣光簉漢彦蔚乎其聞
　　　　賈逵封𡵨陽伯
偉㢤侍中好問而博通眀四經大肆厥作綱維國論
張皇帝學東觀石渠光寵扵爍
　　　　杜子春封緱氏伯
周官大典興王之迹制古辤約我觧我釋入海穿深
薄霄透碧品物詳明千載是式
　　　　范寗封新野伯
藻發儒林學淹墳籍嫉　世浮虚著論詣實盤盤學䑓
膠庠大開至今豫章有來群村
　　　　杜預晋大将軍開府儀同三司當陽侯贈司徒
堂堂征南經制晋室袵席金革研精麟筆學方武庫
卋號經癖有開後来理順氷釋繄公存殁戃怳靈氣
我曰猶龍焉取虺異
　　　　王肅魏衞大将軍太常蘭陵侯贈司空
猗歟子雍英發妙年書易陽秋傳列學官制刋朝典
秩煥郊壇汪汪東海載觀其瀾
　　　　王弼字輔嗣魏尚書即封偃師伯
龍出河圗經成三聖輔嗣窮幽乾旋坤静漢說多門
唯公取正伊洛淵源流光與盛
　　　　韓愈字退之唐吏部侍郎封昌黎伯
維天有文公材命丗彍義滂仁黜邪　異世溺方深
力以道濟百折彌堅死而後巳倒影滅没藐不可企
　　　　文中子
顯允文中希聖之徒闡教河汾宛然泗洙斤斤陏文
不足與事挾䇿㱕来心醉經史曰魏曰房曰杜曰李
學傳聖心有楽有禮貞觀至治有三代風論夫源委
先生之功千古而下與唐比隆
　　　　鍾氏先世畫像賛為郷人大明作
顯允鍾公肇䟢自秦金季家衛以財發身闤樓卉圃
照暎河濵優㳺卒歲壽開八旬維嗣強矯結髮從軍
奮提干将屢収戰勲釣䑓雪潰死莭酬恩伊恕之父
虵化其文憤志讀書行比郷鄰陳力漕府克公克勤
是知善継述者豈無其因不過積徳與崇仁故培之
厚者其發茂浚之深者其流􁪣嗚呼鍾氏之子孫能
不封植其本根也
　　　　趙曹州昼像賛
宓子宰單鳴琴在堂琅琅玉音齊魯之郷流清芬扵
異代得趙公之循良峩冠恵文貯書撑腸不竊榮而易
素守曽格物而恃巳長貳政兩州治績章章字民折
獄仁恕内将軆春陽而休煥孰知秋荼之繫昌觀兩
漢之卿相自卒史而翶翔以材以術公其可方固沉
底扵下位浩􁥃流兮未央維嗣善継乗騘奮􁑼慶之
所鍾于焉厚償匪槐棘而就列将礼文之有光又何
啻簪白筆而飛簡華之霜也
　　　　九公子畫像賛
　　　　　　史開府子名　喜荘列學屢為萬夫長有時
　　　　　　麻衣草屨以散仙自號
銳目豊頥氣䫉魁竒𬒳褐懐寳有儼其儀出紈綺之
間無豪貴之習抱夷惠之志蔚熊豹之姿齊物我於
一致感盛衰之無時其或戴逺㳺之冠甘元氣之委
騎将軍之馬掃干将之霓歘生皐比玄談四馳提筆
揮洒以遨以嬉歛凌雲之劔氣等尺鷃而蓬飛恥以
藝進與時推移希逹人之大觀毎先事於幾㣲與其
身之外樂何若心之内怡是則散之為僊見於丹青
者如是又何計騰寓説而横氣機也試将湏而為問
恐吾言之庻㡬
　　　　漢諌議大夫王章博士朱雲賛并序
孝成之朝劔履間健者猶百位然挺身為國直言忠
諌者誰歟盖當時乹綱紐㢮威福柄移赤伏隂疑堅
氷日至獨能痛國綂之将㣲憤中外之單弱毅然與
天子合謀属具臣矯朝曲以社稷大計為言殺身
犯顔以成其仁者在漢二百餘載之間唯仲卿與朱
㳺二人而已何忠直剛果之氣寥寥如是㢤論者方
以下量䡖重䧟扵刑戮為譏吾恐為人臣者不以容
身保禄是耻将何以為訓作諌議大夫王章慱士朱
雲賛其辝曰
天厚之剛百折不撓履霜而氷辨之當早漢至元成
國綂中熄隂晻陽精九廟不食劒履群卿孰非逺識
坐眡淪胥權歸外戚厄㑹中来詎容人力公豈不知
言出禍入殺身成仁臣子之職彼牛衣言固非所恤
諤諤南昌感公奮激抗書申明路開忠直三復斯言
冩我心慼
　　　　慱士朱雲
維皇有師禮自天秩動静安危以物以則矧惟中材
性可善惡俟我儀刑狂聖迺作安昌師漢腹心之疾
竊我崇髙容奸隱慝社禝大計莫此為亟雲位下僚
自任稷契犯顔嬰鱗為漢薬石諌虽弗行彼氣則折
欄檻嶙峋我舌不結少師劘軀龍逄挺莭以分以職
扵死為說並游無慙終古有烈
　　　　嚴子陵賛
漢有天下夲以覇㒷陵遅世季其弊莫勝光禹阿䛕
雄欹狂鄙元成以来従風而靡維炎中熾故人作帝
先生慨傷為漢砥礪㓗我一巳訓彼四方頋惟可加
萬世之光幽幽冨春渺渺桐江釣絲裘褐終焉倘徉
是則柔理之道先生助治者其維皇㢤噫
　　　　漢議郎田疇賛
炎漢淪精群雄蠭起士昧所擇依強而巳附袁臣曹
風従雲委倖而有成終焉自凂堂堂幽州志在安劉
信我大義掃清國仇先生委質名正言順報以國使
力抶衰運間関歸来大事已去君讎未復吾将孰與
躬耕故山有死無貳白狼之役諒非本志是懲是膺
權以濟事何以明公龍盧之封繫以千駟禄之萬鍾
(曽不少睨肯縻其躬嗚呼智如荀或識似田豐眀不/自保竟貽終㐫千古而下死魄英風)
　　　　牴􁸧賛(并序)
郡譙門兩棖下有石獸左曰牴右曰􁸧為状特異隱
其齒而吻張崩其角而㒹兀頂髪雲委垂卷兩膊丗
傳殷宮中故物自衛縣移置扵此攷之集韻云秉心
甚靈盖忠直獸也彼物爾淂氣之偏者也何以識其
性之云然以屈軼指倿神羊觸邪麟趾厚而不踐虎
螭仁而有威是以忠與直可得而推也其所以表之
以為世儀者古人制物有所取而垂戒焉盖忠者衛
上之謂直者不骫之稱此則臣子之所固有而所當
為者物能如是可以人而不如獸之云乎作牴􁸧賛
賛曰
吁竒厖三代制賢其徳與獸異體具存神則逝逐比
干而下逰悲獨夫之狂猘牴兮􁸧兮無效麟之岀非
時兮使吾拭面而反𬒮
　　　　西溪真賛
秩秩其徳瞱瞱其英天禀之厚固非學之所能用晦
而眀與時偕行愚常与公從事雅量有餘曽不知趙
張之蠭閎豈鷹隼迅擊終不若鵉鳯之和鳴也我賛
公像庶幾典刑道義視文章為重雲㷑同冨貴而䡖
至于生也順事没而吾寕疇為丹青可淂而名也邪
　　　　雪堂普仁真賛
　　　　　　桺州序浩𥘉讀書楽山水有文章父子咸為其道治
　　　　　焉而無求賢扵惟印組為務以相軋者逺矣
道行貞純𥘉不絶俗機鋒洒落即之可親苦空任没
膝之雪䖏心探濟物之仁草坐容身雨花􁈔紛雷音
淵黙獸伏鳥馴咄此圎神澹如凝雲耿金粟之孤影
笑人間之幾塵爱而賛之蓋浩初一流人也
　　　　中書左丞許公真賛
古人以道濟為任者時雖見扵行藏心不間于㣲著
扵皇先生道深絜矩以希聖為心侓已為度上明
君道之方下易薄夫之慮危言立朝聞者悚懼公于
斯時屹傾波之砥柱非天下至誠其孰能與瞻拜公
像魁然真輔奉璋峩峨其儼而𥙿至扵体用一源先
後有叙試以中元之治較之見論思與機務念公平
生其丹青可得而喻也耶
　　　　醫學教授趙公仲康真賛
洹水流潤太行唯峩篤生異人司時之瘥顕允趙公
𬒳服委蛇道髙而施慱脉明而智多丗以醫名者衆
如公之醫中而不頗護養氣元玉池生波攻以峻劑
我禁我呵欝焉有(餘/揮)之以戈俟其半衰済之以和開
壽域者五十年良声番番其所以淂于公者如是𬒳
之賛歌知陽報之有在福子孫而為那也
　　　　王子明傳賛
古人稱殺身易成事難雖然事有大小公私之間如
不有已私專以公心除天下之害此其成尤為難能
而可重唐代宗以萬乗之權群公卿之謀至取一家
奴宛轉畏懦不敢明言竟以盗㱕之而觀著之莭可
謂壮矣
　　　　手植夏禹像賛并序
衡岳有怪栢一株世傳夏禹手植長沙温将軍得斯
木一枝堅勁苾芬愛仰不已以為神明之物也刻帝
像以奉之亦(臣/子)厯舜九疑呌雲蒼梧之義也求潤色
扵余秋澗王惲拜首稽首而為之賛曰
亹穆神禹玄功格天見之羮墻况手植之所刋帶不
下而道存体雖微而儼然所謂㰸之管窺浩浩淵淵
嗚呼三代吾不得而見之得視斯像固足以掲吾之
䖍是将同啓石而不朽耶抑以與九疇而共傳也
　　　　田仲德先生昼賛
言論固樞機之先作行在士大夫為重卓越田公二
者錯綜氣無虚談才見實用翶㳺侯伯之間擬擴香
林之供幅巾横策掉首吟諷予(甞/聞)鄒䝉之辯說有以
卜先生之㝎動扵戯文献不足以柯為棟載曕遺像
安得不有人物眇然之痛
　　　　栢溪主人張仲和真賛
堅以持其心直以養其浩用是二者以全純孝淂其
時而濟斯􁁷安其貧而取近效其樂也融融為行也
慥慥氣温而和皃儼以肖豈惟夀考兮康寕永以為
鄉黨後来之教
　　　　趙瓠瓜冩真賛
丹頰秀眉踈髯方頥目朗烱欲曙之星氣吐若垂天
之蜺畧施為而見底藴據懐卷而藏噐機曩也為平
津之上客今而乃瓜田之布衣注酒滿瓠溉此鴟夷
醯雞笑甕天之舞醉䄂拂西山之低趑趄囁嚅尚肯
效夏畦之病為浮雲冨貴軒冕塗泥况尺鷃享鍾皷
之樂㳺談到六印之纍卧元龍之樓下覺許汜未全
痴也
　　　　耋杖圗賛
　　　　　先生姓馬氏名天昭字雲翰汾州介休人自号師
　　　　　易老人丁丑歳壽八十有一
德維懿其存則不謂之命氣維克其㝎也能勝乎天
故衝風之火易熄溉旱之禾有年而况有道君子者
焉矯矯先生匪曲而全静以仁樂健為徳先應獵無
夢絶韋有編通而得夷恵之介黙而契消長之權何
軒冕之可累豈山林而後賢氣精而鶴夀松貞而嵗
堅故得甲子幾七七之數乹陽符九九之玄道與貌
粹峙而停淵儼乎若介山之欝茂奫兮如素汾之淪
漣方吾道之如線頼此老之康延豈造物者卑西河
南陽之夀固将為斯文無窮之傳也耶
　　　　　趙徴士畫賛
　　　　　君名鉉字仲噐多巧思精藝術今年六
　　　　　十有一自號鈍軒逸皓所謂隱㞐求志
　　　　　行義逹道者也祖質字景道家大㒷之
　　　　　穴　里金建春離宫在焉常有詩題學
　　　　　舎壁間云折脚鐺中烹白薺打頭屋底
　　　　　看青山道陵春水過見之為賞識左右
　　　　　以公卿名對召見殊加優礼仲器公之
　　　　　曽孫也
蒼髯于思雙瞳烱然勁逸欎幽燕之氣端倪賾太易
之玄挫止其銳鈍而名軒曽扵物而不滯浩胸中之
一天是謂建春徴士之後其青山秀句猶隱見扵眉
睫之間也
　　　　故金滎陽令傳輔之畫像賛
　　　　　其父霖明昌刑期進士行部臨潢没扵
　　　　　王事
玉㓗含光蘭幽藹芳孰為氣機㒵温而良我甞陪公
杖屨　徜徉冲善為植德之本揮遜厚周身之防見
之丹青衣冠堂堂維玉田之傳(其/故)家文物尚髣髴明
昌之煌煌若子若孫既衍慶以襲吉又将見再世而昌
也耶
　　　　韓御史畫像賛
晦其明而扵物也周以旋介而通其扵事也曲以全
神湛秋水顔如渥丹藹藹蔚和愉之氣怡怡為孝友之
賢施之有政其逹固然同峩冠于豸府愛諤莭之孤
騫所可見(而/知)者如是其不可企而得者殆丹青之黙
然而淵也
　　　　渡水十六羅漢賛為聖安容老賦
誰吮澹墨作佛事頋頴含光開太始稽首尊者十六
相金沙灘頭渡淵水魚竜異獸同一家背負鱗浮供
役使碧蓮泛灧百花小兩脚何曽踏泥滓法身化現
烱孤月海風吹堕千江裏𥙷陀巖竇宝香濃滄浪石
上觀生死白毫光滿海西岸航此洪濤悲一卋玉溪
老子出示余意匠經营親說似禪機巳落慘淡中我
今試下第二義九年面壁度竜象一日西㱕携隻履
善提樹下喜相逄拍板髙歌聊尔耳
　　　　香水琴賛并序
南海石隱禪師合沉檀二水為琴絲而撫之其音克
諧有不譲扵槁梧者叚生淂之以珍異丐余文以賛
之其辝曰
繄琴之胎以桐為材製自虞氏其来邈㢤斵以香木
南海之僧絲而理之有嶧陽之清物逐所好㱕之伯
寕脫燎爐之融液拉玉雷而為朋藹然雜芬菲之韻
琅然泛韶濩之聲嗚呼琴乎學者寡而其将孰聴倘
鍾期之與遇又何啻一再行也
　　　　刘巨川簽事真賛
事機之棼非才則務㢮天質之羙逢時則道行於維
刘卿志氣蠭閎䑓閣肇建鶚書應徴豈惟夜書快吏
見稱及佐府幕㳺刃發硎人奉承而不睱我持難而
肆能致駕五馬心奚以荣律身束吏明倫恤刑陟而
提憲風動百城褰帷聳具瞻之羙控拳無虚搏之名抵
凡或迅盤根莫就天或假年蔚為名郷冝大用而乃
靳殆収功扵嗣㒷卓彼二子力振家聲彯纓若綬荷
天衢亨将見一日千里騁駿足而躡雲鵬也
　　　　黄洛老人畫像賛
猗歟趙公以古為徒燕居磐石㝎力有餘萬坌前陳
付之一壷身心翛然浮雲太虚自號曰黄落散人世
指為山澤之臞見扵序文者如是吾說試嘉遯之自
如不㞐山林匪樵匪漁安我素分而與道俱醉以酒
而適意晦其明而内娱夀幾九齡健不杖扶有子有
孫簮纓仕途天之報施善人也合若契符甚矣吾衰
愛公起予拊卷慨嘆遂㰸袵而時書
　　　　軟背椅賛(并序)
昔李山人詔隱衡岳淂虬松一枝即形作椅名之曰
隱和終莫能曉其何義故左丞史公之子假予是具
其安四體養老妙意有不可勝言者䋲而網之以軟
其背把而執之以駕其肘至包承臀臂曲盡其冝甚
矣工者得老者安之少者懐之之遺意欤名之曰軟
背且賛之曰
咄此為具其製非一坐促背峻佀㳟而蹐傍無兩把
予肘安適而最苦者磨隱傴脊未若此君温柔旖旎
譬彼姬姜擁抱而息不髙不亢老者所仰爰從何来
藍輿之状
　　　　管㓜安濯足圗賛
天下有二道出與處而巳然審時䖏巳有未易言者
先生遭三國雲優蹈海而東髙尚其事如度之致禮
以加敬丕之逺聘以拜官皆恬然若無所聞所謂隱
居求志行義逹道者也至於嘯傲物表澡洒溪流特
一時閑適若歆輩俾進履拱杖猶恐自汚抗䟽代位
此何理哉自惟老繆待罪翰林赤日長驅㑹集寓館背
汗浹流暍而欲踣歘挹清風豈勝愧仰乃再拜稽首
而為之賛曰
吁先生古逸民素所友夷恵倫傲狐瞞東海賔著皂
㡌蹋碧𥻘尚恐染三䑓塵若歆輩進履徒破壁手乃
敢汚抗䟽請代三孤眛平生何足誅百世下孰知巳
翛然心見終始大𧺫予有蘇子
　　　　古燕印賛并引
参政何公世家易州常扵燕丹廢城中耕淂圗書小
印虽百枚制皆殊一曰以所淂者贈予形如方斗其
文曰韋宙宙唐昭宗時宰相豈古今人姓名有偶相
同者耶入　手摩挲甚可惜也作斯賛以荅雅厚其
辝曰
燕有國八百餘維易容奭故都按璧壘見雄圖萬組
印雜簮𥚑人與骨朽巳無耕壠間獨淂渠一粒小丹
砂如其文宙亦盛夫紐岑樓或龜趺纍纍多一皆
殊彼斗大黄金塗懸肘後擊賊奴氣虽豪空淪胥三
摩挲重嗟吁猗叅相好古徒知澹癖爲贈予何所誌
遺恵書
　　　　四子問孝圖賛
天地之經其維白孝魯人所瞻巨室是效四子致問
庶幾要道因材爲篤聖荅各異發藥其偏從容和氣
思煽皇風永錫厥類怡聲粹色玉佩華𥚑表之丹青
清風穆如嗚呼安淂一天下之慮宛同是圖
　　　　梁太師王彦章畫像賛
堂堂太師勇冠萬夫曽精甲之幾何破南城於一呼
三日奏捷素果不逾大厦将仆一木可扶衆且頋望
我誓捐軀蒼髯糢糊目光炬如戰酣㱕来氣欎犀渠
惟孝與忠同㱕異途繄錦囊之三矢與長矛而不殊
冝乎文忠之筆大書特書不一書而巳也吁
　　　　刘珍母王氏真賛
嗟嗟母氏恩斯勤斯自期寸草庶荅春熈况復身後
有飬何施履霜濡露感懷歲時嗟嗟母氏健幹而慈
奉巳以約保家之肥致家之完乃有今日我食我衣
皆母之力曖曖停雲泉水湯湯我思母氏何日而忘
　　　　重華鼓琴圖賛
幽幽深山玄徳聞兮二女釐降溈水春兮乹健坤順
其道恒且乆兮袗衣鼓琴固若我所有兮手揮五弦
正始此其時兮琅然玉音一氣為之熈兮鏘然和鳴
鵉鳯以之儀兮衣垂手拱其道本於斯兮升道蒼梧
惋莫從兮淚浥湘筠思何窮兮噫
　　　　故䖏士牛了齋真賛
眼高一卋舌本懸泉噴噀珠璣孰為後先樂育自好
以全性天生也順受没吾寕焉彼顔渥而顴野服翛
然尚知為鴈門儒將之裔庶幾青山白雲之仙也
　　　　故翰林應奉陶珉溪真賛
貌古而氣清言訥而行純此見扵外者皆曰儒(學/之)醇
若夫該貫經史筆斡千鈞玉佩瓊琚大玩斯文足以
泛珉溪之雪浪追顒軒之絶塵然綸恩甫沾而不禄
夀靳固扵七旬天之報施果何有扵善人峩并朱衣
正笏垂紳雖未及直玉堂之署尚知為元貞辭翰之臣
也
　　　　房星賛
粉色黯淡䨇絲浮絳冠箕如柱劒􁇮陽環夜半海氣
湧火輪欲上鞭金虬赤㕙躍入玄関幽殆佀戰勝褰
雲兠千金漢将非吾儔中令化筆通神謀冷風拂巫
寒颼飀大徳四年臘八日作
　　　房四星為眀堂布政之宮亦四輔也下一星
　　　上将次次將次次相上即上相所以理隂陽
　　　正教化南二星君位北二星夫人位又為四
　　　表中間黄道之所從為天衢又為天関南関
　　　曰陽環其南曰太陽北関曰隂環其北曰太
　　　隂亦曰天廐示曰天馬主車駕南星曰左驂
　　　次左服次右驂又主開闔畜蔵之所也
　　　　松化石賛燕城趙彦清家藏
伊石與松秉彛堅潤雯華根莭鱗皴挺勁儼髯竜之
淵潜蛻康溪之深濬伊艮震之交感化而為他山之
璡逮霧巖之玄豹隱錦斒而如扙水水清華坤靈藉
重氣變無方静含妙用物貴異稱金鏗玉振習焉不
封於秦今也罔言於晉但摩挲而三嘆非張華而孰
綜然室無滯而不冨况殊方之竒貢嚮爲山人隱和
之具今作仇池怪石之供一線爐熏靄若雲蓊栩栩
蝶去夢繞神清之洞
　　蛻齋劉先生真賛(先生諱思齊燕人)
猗歟蛻齋蚖肆螭蟉擴充家傳資深善誘愛波瀾之
老成宛黼黻之絺繡曽管窺於一斒竟韞匵而莫售
我瞻遺像氣豐而蔀一官廣文禄才升斗挈簞瓢兮
屢空曽臧否之何有嗟共盡而奚言豈獨哀於吾友
　　　　蛻齋𥘉與胡國瑞同年登第中統𥘉爲中書省掾
　　　　後辤歸爲彰徳路學官卒
秋澗先生大全文集卷第六十六
秋澗先生大全文集卷第六十七
　翰林遺藁
　　　　増謚睿宗仁聖景㐮皇帝玉冊文
臣再拜稽首言伏以
至徳難名於穆乹坤之大孝思罔極有嚴
祖考之稱稽遺羙而載揚廼守文之先務弘宣
令問荗對
耿光伏惟
睿宗景㐮皇帝秀㧞神支淵潜龍徳
英武内根於仁孝
温文外表乎謙恭
先事而謀
臨機善断當軍國
撫監之際赫風雲
冊伐之功川蜀
威加宋人為之禠氣鈞臺
戰􁜁金源遂不能兵
闢土宇而靖中邦翊炎圗而隆寳運䇿勲天府歸羙
皇靈方
請命於上蒼思保安於宗社祥開
後聖光啓皇元致今日之隆平蓋
孫謀之燕翼惟天縱其
睿智故
澤流於子孫爰伸凝慕之誠䖍舉増
徽之典詢諸輿議允恊至公謹遣某官某奉玉冊玉
寳加上
尊謚曰
仁聖景㐮皇帝廟號睿宗遹守
先猷仰
聖靈之如在式垂
歆鍳降福祉以無疆
　　　　追謚
　　　　先太子冊文
皇帝若曰於戯故
皇太子某天姿玉𥙿荗徳淵冲
朕紹纂丕圗仰遵
太祖聖武皇帝遺訓以爾世嫡元孫譽望攸属爰從
燕邸正位春宫愈貴能謙居貞益慎及夫聽政揆叙
有方至於睦親昆仲無間尊師問道日御經筵視膳
候安時詢内竪佐予柔理恵彼小民方念神器匪輕
投艱有託豈期
前星揜耀永隔幽明日居月諸懷思曷巳比者大臣
敷奏冝易名奉祀光崇彛典今遣某官持冊賜爾謚
曰
明孝太子永昭遺懿式慰
朕懷尚兾明靈歆承寵渥
　　　　皇太后玉冊文
維至元三十一年歳次甲午五月朔某日嗣皇帝臣
(御/名)謹稽首再拜言合萬國者莫隆於孝治揚懿徳者
必著其徽稱洪惟我㓜冲人嗣無彊大歴服率先風
化無尚於斯恭惟
太母聖善懿恭睿識逺慮力行善事隂賜及民隆孝
敬於
先朝軫憂勤於内助宫壼仰其規範宗族化其肅雍
誕眇躬而厎于有成翊燕謀而俾登大寳
深恩至徳蕩焉難名匪極鴻(一作/推)尊曷伸至願載惟
昭考巳升祔於　宗祧言念
宸闈冝大崇其典禮庻㡬均報仰荅
㤙慈今遣某官謹奉玉冊寳上
尊號曰
皇太后伏惟
皇太后殿下端處福宫誕膺顯冊儼
母儀於四海徳配坤元期
聖夀於萬年祥開神筴永資
慈訓保我子孫臣誠歡誠抃稽首再拜謹言
　　　　改元詔
朕祗遹
先猷■嗣承丕構訪予落止在夙夜以靡遑永言孝
思閱歲時而憎愴惟春秋之謹始實古今之成規適
屇履端聿新紀號可改至元三十二年爲元貞元年
咨爾有衆體予至懐
　　　　手詔侍郎楊大淵
朕甚憫焉今予命爾王茲東土非以訟受之也彼所
責匪輕敬哉今而後苟不克荷非若汝兄幸而免也
　　　　授賀某宣諭大理國制
㓜懐竒節筮仕昌時及知遇於
先朝遂撫綏于大理楊威絶域昔収定逺之功服事
彤庭屢抗伏波之請冝旌前効俾煥綸章汝其宣暢
皇猷洋溢方外爰體綏懐之意以安遐邇之情轉爲
招倈式副所托
　　　　宣諭大理及合刺章俾還本土手詔
嘉汝等逺自雲南導從選鋒轉戰千里直波鄂渚以
逹於此勤巳至矣今者俾爾各還本士以遂耿性優
賜各有差
　　　姜真人手詔
神以知来智亦蔵徃言念長江之邁未嘗一日而忘
遐想仙標載勤馹傳雍容太厦論用復於細氊寂寞
嚴扄雲暫辭於故隱春寒遣書指不多及
　　　　追封皇國舅按赤那演濟寕王謚忠武制
制曰䟽㤙異姓無踰王爵之崇追冊元􁇋况在世􁈯
之懿典禮所逮存亡靡殊故皇國舅按赤那演天挺
英姿志宣忠力當
祖宗造基之始爲股肱佐命之臣衍慶軒星儷輝
宸極惟勛閥之茂著冠戚里以獨髙朕紹述丕圗飬
懷世徳冝錫大邦之號仍褒壹恵之文可進封濟寕
五謚曰忠武於戯議恊明廷庸布
絲綸之命澤流後裔永昭泉壌之光尚想英靈歆此
寵渥
　　　　皇舅濟寕王妃制
制曰爵以徳崇既建真王之號婦因夫貴俾隆藩國
之儀眷我外家徳昭
祖母誕彌
聖后作配
先皇豈惟内助之多光溢徽音之媺是冝管形瞱煒
象服委蛇顧予沖人獲紹前烈禮崇報本心焉敢忘
可追封濟寕王妃與對邦休服茲寵數重衍􁈯親之
懿永膺伉􁐪之榮泉壌雖幽歆承罔昧
　　　　贈謚故光禄大夫左丞相都元帥阿木制
制曰功徳兼隆其所及者既遠存亡靡間故為報也
必豊廼眷元勲豈同常品故光祿大夫中書左丞相
都元帥阿木挺英将種作世虎臣爪牙兼信布之材
韜畧合孫呉之法惟重厚克􁃶其委寄故謙恭不有
其智能當
世祖之恢圖自元戎而宣力奠我南服隱若長城秉
持旄鉞者三十餘年出入行陳者百五十戰奮身不
顧忠如皎日之明愾敵無前勢若迅霆之擊載揚我
武飛渡長江佐收一統之功名岀諸将之右継将明
命逺震邉庭威方暢於
皇靈訃遽聞於瀚海朕奉
先猷而祗懼念王業之艱難欝爾風雲追惟徃昔優
加䘏典開勸後人官資超極品之榮封爵建大國之
號於戯麟䑓畫像豈惟宛轉於丹青甲第賜書庸示
昭光於窀穸可特贈開府儀同三司太尉并國公謚
曰武宣精爽如在不昧欽承
　　　　太尉并國公夫人某氏制
平章政事卜鄰吉帶母别速真氏父爲於運宗臣甞
有功扵社稷夫亦折衝名将屢宣力扵封疆位陟中
台慶鍾賢嗣惟是數者萃扵一身其存殁則俱荣蓋
始終之鮮儼况内徳壼儀之著而婦規母訓之崇錫
之以翟茀之章賁之以鋃黄之飾沛殊㤙於既徃示
深勸扵将来在邦彛皆所當然於世教其或有𥙷於
戯脂田肇啓獨垂範扵兩宗蘋饋相承尚流芳扵百
祀可贈并國太夫人
　　　　追謚司徒鞏公制
制曰莭惠易名恩禮備飾終之典依光毓徳風雲非
一日之期故具官某禀性淑均處心貞亮眷
昭考當歧嶷之際侍内庭多傅翼之功奉事
兩宫勤勞有曰爰念邸潜之宿望特班邦教之殊階
謀叅宻近而屢効忠誠位極崇髙而愈形謙謹朕方
外于大寳將圗任于舊人巳聞歌露之悲可後蓋棺
之議鼎湖未逺想陪
仙馭之游泉壌生光洞賁綸章之寵可贈金紫光禄
大夫謚曰忠懿有來精爽不昧歆承
　　　　追謚賽平章制
制曰人臣罄奉上之忠恩䘏奚分於今昔國家有飾
終之典光楊亦頼於子孫於惟閥閱之家况復風雲
之契某官某儀刑西域柱石中朝以文武之長材藴
經綸之大業爰從潜邸早識
英資而又圗回每沃於淵衷度量獨髙於天下四川
分陜
朝廷無西顧之憂六詔行臺　郡縣奠南服之理福
星霖雨動應時祥和氣嘉聲撫綏殊俗念匪躬而盡
瘁每當饋以興哀朕祗奉
先猷循思逺莭位兼將相徳全始終况爾孫克光繩
家訓弼予孝治進貳文昌用推錫類之恩寵以上公
之號於戯鑄金圗像豈惟專媺於前賢告第頒書尚
兾傳芳於來世可贈某官某謚英爽不昧其克欽承
　　　　賽平章國夫人誥
國治固先於家齊古今匪易婦秩諒從於夫貴典禮
攸冝某官夫人某氏婉自名家嬪我賢輔循法度而
供壼職以恭儉而相夫勞委佗儼象服之尊恭懿融
管彤之美以正以順如山如河主饋冝家綿休積慶
夫延登於鼎胙孫進貳於文昌不以輝稱曷彰内助
仍易小君之號榮偕品極之封於戯德容尚肅於舊
儀誥鵉有煥脂澤(載/光)於故壠世祚彌昌可封某國太
夫人謚某號主者施行
　　　　追謚故都運梁公通憲先生制
制曰望壠思賢臣子無古今之間顯親盡孝國家有
推㢡之崇矧兹文憲之傳䔍我丗臣之舊資德大夫
中書左丞梁暗都刺故曽祖金中奉大夫司農少卿
陟早登科第顕歷仕途履正奉公才優國計持難抗
節身爲大閑在先儒耆德之間有㤗和能臣之譽經
綸事往道義日尊流澤逺及於子孫致位有開於卿
相克宣忠力勵相我家不有䘏章曷勸來者可賜謚
曰通憲先生於戯老成雖逺典刑猶見於國人寵數
惟新潜德載光於泉壌尚期英爽不昧歆承
　　　　太子少傳竇公制
傳經明道旣輔立太平之基崇德報功烏可後非常之
典故桓傅致臨雍之敬而甘盤動憶舊之思古今雖
殊典秩不異故翰林侍講學士竇黙業尊周孔學際
天人詢治體以綱常為言論人臣以功利為末侍謀
帝幄剴切多文貞之風論相中書慷慨見陽城之烈
而又三代建國眀倫是先惟西池儼籥羽之儀故東
序擴人文之化風移俗易一變虗文地闢天開載明
正學廼眷兩朝之耆徳寔爲
先禰之宮師稽考規模夣寐風采是用榮分三事光
融邦教之階恩貴九泉瀟洒玉堂之契有來精爽服
我寵靈
　　　　夫人賈氏誥辭
天人之際若弗可知禎祥之來各以類應凢祖宗父
母尊榮夀考未有不以善而致者具官某夫人某氏
婉從清望嬪我儒宗恭儉以相其夫勤恪以成其子
珩璜中莭藻薦多儀清白傳家管􁂍有煒冝爾從夫
之貴寵膺華郡之封鵉詰副加服我休命
　　　　追謚賈博児赤制
負暃于時既逢其
明主當饋起嘆有懐扵昔賢某官藩邸近臣
中朝耆徳適際風雲之㑹素多監掌之功割烹調和
廼其常事威儀進退曲盡恒規凢侍
殿庭望高徳度方舊人而圗任遽薤露以興哀嵗月
雖深徳容如在抱茂陵之弓劒婉變何窮悵華屋之
兄筵未昭
敕奠近因廷奏大需
㤙章可加贈某官謚曰某嗚呼授寵數以如生幽明
罔間顧諸孫之衍慶福祉方来慰我老成含嘻泉壤
　　　　追謚忽林赤制
揚徽内職固有籍扵世臣追錫親榮廼式遵扵彛典
其官髙閎集慶美行禔身早以謙㳟光聮侍從藝則
名而威則棣責扵已而功扵人出入禁闈者㡬三十
年主典玉食者何百餘事忠勤奉
上夙宵在公毎多燕饗之儀何止割烹之技方
廷章之宣羙遽朝露以溘先可贈某官某謚嗚呼祇
奉仙逰悵同翻於􁄂景流光泉壌尚垂慶扵後人魂
而有靈歆我寵數
　　　　進呈
　　　　世祖皇帝實録表
臣某等言臣聞典謨𫐠堯舜之功合名顕著方䇿布
文武之政義問宣昭粤自漢隋及夫唐宋咸有信史
以貽後来况大業豊功震今耀古惟深善述首議丕
揚臣　等誠惶誠懼頓首頓首洪惟
世祖皇帝仁孝英明
睿謀果断爰從
潜邸有志斯民植根幹而佐理皇綱聘耆徳而講明
治道始平大理再駕長江過化存神有征無戰迨其
龍飛滦水鼎定上都革弊政以惟新擴同仁而一視
規模宏逺朝野清明内則肇建
宗祧創設臺省修舉政令登崇俊良外則整治師徒
申嚴邉將布揚威徳柔服蠻羗加以
聖無不通明靡不燭守之以勤儉朴素飬之以慈惠
雍和収攬權綱綜覈名實賞罰公而不濫號令出以
惟行萬彚連茹群雄入彀削平下土統正中邦慕義
嚮風聲教奚朔南之曁梯山航海職貢無遐邇之殊
方且開學校而劭農桑考制度而興禮樂
國號體乾坤之統書畫煥奎璧之文罄所有而醻戰
功不待計而救民乏聽言擇善明徳緩刑歛福錫民
遇灾知懼得洪範惟皇之理過周宣條政之勤以致
時和嵗豐民安吏職蓋
帝德克周于廣運故至公均𬒳以無方可謂文致太
平武定亂略継
一祖四宗之志兼三皇五帝之功開天建極者三十
五年立經陳紀者二萬餘事以
謙譲弗遑於備紀故纂修未至於成書欽遇
皇帝陸下夤紹詒謀厲精
圗治亟鍳觀於　成憲思遹駿於
先聲深
詔下臣俾爲實録宅心
宗祐凝孝羮牆開館局而増置官僚
敕群司而大紬圗籍編摩旣冨搜訪加詳採摭於時
政之編參取於起居之注張皇𥘉藁増未見於罕聞
承奉
綸音俾蠲繁而就簡俯殫管見仰體
宸衷盡略虚文一存實事其饗㑹征伐文物典章粲
焉列三代之英蔚爾開萬世之業與夫才徳孝廉之
士忠良姦佞之臣版圗生齒之夥繁財賦畜牧之冨
盛謹依條據粗致無遺今具所修成
世祖聖徳神功文武皇帝實録二百一十卷事目五
十四卷
聖訓六卷凢二百七十卷謹繕冩為二百七十秩用
黄綾夾複封全隨表上
進
宸扆臣某等忝備台司幸膺盛典顧惟載筆才何有
於三長勉進蕪辭慮庶幾於一得冐瀆
聖聦下勝兢惕臣䓁無任瞻
天望
聖激切屏營之至謹奉表陳
進以
聞臣　等誠惶誠懼頓首頓首謹言
　元貞元年六月　曰開府儀同三司中書右丞相監修國史臣䓁上進
　　　　聖夀節賀表(至元十四年丁丑代/中省作)
伏以
龍徳御天恊千載休明之運星虹流渚開九秋震夙
之祥正朔所頒臣民胥慶欽惟
陛下長䇿逺御叡断有臨凢經制於宏規思光昭於
先業修振古未修之典集
累朝未集之勲獨運神機載揚我武削平六詔無好
大喜功之心混一三呉見伐罪弔民之舉治道巳隆
於貞觀風聲仍邁於漢家尚深門政之虞屢致迓衡
之問詢謀元老懷保小民體群臣敬其所尊免包徭
以之固本而又禁酒酤而重民食憫兵餘而肆
赦恩動順輿情咸躋夀域繄爾至元之盛德優於行
葦之深仁属莭届於誕彌適躬臨於廵省臣某等乆
承鈞軸列侍瑶墀(一作分司蘭省/阻司蓂堦)愧無金鑑之封章
切効露囊之微悃鳯來儀而陪舞聽簫韶九奏之音
虎拜手而揚
休祝
天子萬年之壽
　　　　甲午賀正表代中省作
伏以寅宫建斗洪釣轉一氣之春
漢殿稱觴大禮重三朝之慶衣冠環拱文物昭融(㳟/惟)
皇帝陛下乾健萃精睿思作聖頓皇綱而開大統備
百度而冠前王澤旣洽於域中威復加於海外
中天而立躋丗於平以冨蔵民惠免逋懸之賦先春
肆赦
恩深寛大之書繄至治之惟馨致
上天之伸祐
端臨正旦光動多儀受圗籍而膺貢珍醼臣工而湛
春酒臣某等率先列辟拜舞揚休政與時新萬有遂
生成之樂
壽從天恪八秩開億兆之祥
　　　　大都城隍廟設醮保佑青詞
伏以天監雖髙曽易顯思之命基圗寅紹敢忘奉若
之誠爰自君臨頗歷年所顧眇躬之上託致至理之
維艱豈期外侮潜消復荷天休兹丕炎風朔雪大開
一綂金穣王燭屢致豐年而又雲静祁連春囬沙漠
晝日有平安之報霜風無偃簿之虞匪凉徳之能然
皆
聖靈之所佑廼即青陽之月恭修金籙之科誥演琅
凾真臨玉境導含景蒼精之駕覆垂雲洪䕃之仁鍳
兹報謝之䖍重以保持之福干戈止息永惟四海之
清邦國榮懷亦尚一人之慶(如式)
　　　　至元三十年崇真宫設醮齋意
大元
皇帝紹隆丕構撫御多方欲期中外之安致有憂勤
之慮爰資道䕃用介福寕擬於今月𥘉三日就大都
崇真萬壽宫設金籙醮筵二百四十分位㳙日卽良
預期以告
　　　　青詞
伏以纂承有在擴
先業以丕隆撫御攸寕皆上天之申佑况年齡之
向邁資　福廕以彌深念兹一巳之微事有萬幾之
重邊聲雖捷軫慮良多精力自如過勤或倦而又囬
氣交更而無不順盭多生感受而未免乖和敢殫禱
謝之誠普兾
神明之相潜消災滯滋至天休
素履安舒符乾剛而不息皇圗鞏固叢景福以惟新
無任􁃻禱之至
　祀廟樂章
　　　　無射宫之曲(昭成)
於赫
皇祖■睿智聦明天扶
一徳海毓群生
文經武暢治定功成禋祀無期昭垂頌聲
　　　　無射宫之曲(顕寕)
天啓
深仁湏世而昌追惟
顯考敢後光楊儀尊謚羙禮備音鏘
皇靈鍳止降釐無疆
　　　　　祝文第一室
於赫
聖武開運立極
啓迪後人奄宅萬域
継體守文爰及眇質
大位昭升　隂相之力奉薦明禋載祗載式尚祈
顧歆永深■燕翼
　　　　第二室
丕顯
睿祖載揚我武左右
禰昆耆定區字慶衍■本支■紹纂基緒
嗣服惟𥘉禮湏告祀
延洪㓜冲■永錫繁祉
　　　　第三室
明明
我祖神聖無方武定文緩于
先有光運開大統徳冠百王
仙馭漸逺攀慕奚極祔廟奉安縟典是式
燕翼如在■英靈日赫
　　　　第四室
於皇
昭考神靈在天民受隂賜餘二十年不
饗其位眇躬是傳追尊
徽號永言奉■先爰用昭告齋慄掲䖍尚兾
申佑寳祚綿延
　　　　登明亥元神
維神■㧾劾成功■尊臨隂位適承■嵗德爰誕■
眇躬属秋仲之佳辰致嚴禋之菲奠仰祈
昭格永荷
神休
　　　　歲星木照星
維神■象緯玄穹■祥開下土直兹嵗事相我
冲人恭伸黙禱之䖍爰即絳宫之閟庻憑■隂佑聿
底丕平
　　　　桞宿胎星
維神光臨■𥘉度獲■纂鴻圗顧惟凉薄之躬萃集
簡穰之福近因多故致禜幽壇尚兾精英更隆安
吉
　　　　新舡落至祭歲君文
成舟委波謂之落至維神灼知一嵗之事汎彼中河
轉致厥載上下安輸非神曷頼
　　　　修玉門前橋祭歲君地祇文
應門將將前臨天津　玉輅所馳虹梁必陳爰搆爰
締築之陾陾神維垂祐迄于有成
　　　　五方帝祭文
因方殊號尊以帝稱殿臨五部有赫其靈維橋之作
鞭石駕梁尚兾擁衛大來百祥
　　　　擬禁酒詔
漢賜大酺歲有常數周申文誥飲戒無彛况糜粟者
莫甚於斯崇飲者刑則無赦近縁春旱朝議上陳冝
禁市酤以豐民食朕詳思來奏寔爲腆民可自今年
某月日民間毋得醖造酒醴俾天物暴殄重傷時和其
或違者國有嚴典悔其可追故兹詔示想冝知悉■
　　　　中書省牒宋三省文
中書省劄該爰自
聖上即位之𥘉重惜南北生靈之故一視同仁首主
和議故遣信使講信修睦往年征進大軍即令各還
本屯仍嚴敕邊將非奉
上命毋得妄動行人衛■命以(來/載)更歲侓寂無來音
何哉不惟有失忱辭反啓邊釁以致攻圍我上蔡侵
軼我鄧鄙襲華陽優隨州刼掠真陽數犯漣水此皆
出於使軺巳入彼疆之後將和而戰得無異議乎夫
信與義自古所恃以爲國者也一旦棄捐自有任其
責者矣向也
大駕廵狩北庭以平内難今渠魁授首已於正月廿
六日還宫飲至頃因行臺入覲
陛見之日具以
奏聞請重兵壓境以問其故五月𥘉五日奉
聖旨此一事發端自我姑待之省府仰體
聖上仁慈尚存兼愛恐咈𥘉心弗允所請且夫
朝廷大計巳定此特有司之事耳今就委本路發使
詳問焉若復遟疑不决秋髙馬肥至日别有區處當
司依奉■省劄令差諮議官崔明道兵馬副都李合
義充詳問使移文淮東制司即今■國使安在何稽
留不發并莭次侵疆之役具由囬示以慿呈省施行
請早示定議據此湏至牒者
　　　　順德府大開元寺重建普門塔碑銘
國家以神武戡定區夏際海内外悉主悉臣其所以
尊顯釋教彌綸元化者方往昔爲㝡重于以推弘濟
之深仁歛無量之衆福纉大寳錫群生躋六合於仁
夀極樂之域豈特崇奉而巳哉順德府大開元寺旺
聖天子潜邸迄於
御極持護寵錫者前後非一至精藍浄衆特
命近臣主領不與佗寺比三十年間續光起廢集于
大成主僧崇嚴以寺之大縁寔肇基寳塔今雖雄峙
雲衛未有紀述何以夀無盡藏之傳至元丁丑秋懇
輦真國師以其事請于
朝制可命奉御脫烈傳
㫖翰林院定撰合立碑文者臣謹按提點僧崇湛具
列事蹟寺舊有塔曰圎照癸酉之兵燼焉逮
國朝辛卯萬安恩公来主凾丈始圗興復其感験灵
異有神化無方者初公旣祝髪心印佛乗機蟠利用
錬形辟糓面壁安禪結習於臨城者五年建縁於淸
泉者有日演法出無礙妙辯濟物現當機應身至囬
邪入正郤火返風雞悟靈而啄香牛馴致而受戒寒
泉復眢井之波斗粟周衆僧之供復以慈善根力愈
竒疾拯危厄人蔵髪餘珠垂舎利㓗庖寮而偫館榖
代公私而息繹騷其感化方便人叵具舉第以菩薩
目之以致逺邇隆嚮願言依歸及廟役興得能仁觀
音舎利二顆光大殊常又易塔心柱礎因風自正故
勲貴豪冨鉅商世農施獻輸給同竟事縁金幣梓材
不期而輦至藝巧工能不率而子来風動雲委畧無
虚日不十稔疊構重簷輪奐離立文階層戺勢軋坤
軸藻拱璇題翬飛塵外若乃紺瓦鱗差金輪眩彩覆
法雲於真境曜慧景於康莊絢爛䡃盪若金光明中
現無量化佛仰之者火宅晨凉耶之者重昏夜曉誠
法界之寳宫河朔之傑觀也實經始於重光單閼之
仲春断手於上章困敦之秋孟簷十有三崇六十仭
其二與費不可殫紀癸卯冬師拂衣禪室歸寂真空
即日有雨木氷之異塔位石像亦怛化流潤若澘焉
出涕者及歛大衆聞空中来妙音樂聲雲光变幻環
刹成五色樓觀中現三大士像至有升塔投空攀號
者其具戒門資萬數内嗣祖傳法解三藏教沙門今
亦千計其爲世宗師感慕者蓋如此巳酉歲嗣僧崇
朗因太保劉秉忠奏䟽請
聖上爲大功徳主遂嘉納焉旦聞師𣑽行清修乃遣
近侍護葬及建塔賜銘謚曰弘慈愽化大士
勅寺額曰大開元寺塔曰普門之塔爾後累降
綸㤙優護贍䘏靡不備至其紹化住持曰崇潤嗣傳
住持曰崇朗崇悟崇瑀至崇嚴凢六代𥘉縁清泉净
土寺乃大士宗姪崇音住持云臣竊聞大雄氏之教
以清净虚寂爲心方便慈悲爲用愍念大千衆生堕
落苦海洪濤鼔風漂流無際世尊心運慈航拯溺度
厄俾登彼岸歸浄土正路又慮一切愛慾有迷悶終
不覺其本來真心者故假象設教閎厖靈歘至理絶
人區事岀天外弗爾奚能傳悠乆而警悟萬億刼邪
窣堵波之建假教髙顯極矣然道自人弘功繇縁立
非遇間氣傑出智慧開濟大士疇克弘通法海鋪敦
教基如是光大者哉冝爲
聖天子終始崇奉如一特
詔賜銘以昭永世臣某拜手稽首而獻銘曰
　　釋迦挺生自西域　靈山玄風暢無極
　　經從白馬肆金光　法本誠心歸利益
　　仁王應世憫言湮　大千淪流苦海厄
　　教因象設濟無邊　塔廟龍宫争湧出
　　開元大士弘慈公　五載雷轟奮禪窟
　　法音演出琉璃筒　建此道場化所服
　　髙摽突地跨蒼穹　一日雄尊三百尺
　　雨華天風韵流鈴　師雖示寂此長舌
　　聖皇錫號曰普門　臣今思議何惻怛
　　要欲手絜閻浮生　躋彼仁壽極樂國
　　臣聞大徳必得夀　佛應囬施無量福
　　蘿圖鞏固䓁弥盧
　　聖子神孫千萬億
秋澗先生大全文集卷第六十七
秋澗先生大全文集卷第六十八
　翰林遺藁
　　　　擬中書省賀河清表
伏以天開昌運統一車書地應休禎河清陜洛如式
恭惟
皇帝陛下徳昭天漢思溥淵泉覆露何止於中華洋
溢逺霑於方表以致潤􁁃九折鏡浄两涯自陜至汜
㡬千里之遥由乙至丙逮三旬之乆鱗介之泳游可
鑑山林之形影皆分躍圖馬於龍宫未容專羙舞■
夷於鱗屋時出効靈顧兹上瑞之方増特表
吾君之至聖臣某䓁叨居華省幸覩榮光敢傾葵日
之誠用伐辭人之頌遐荒嚮慕百川宗滄海而王寳
祚洪延萬壽等丹丘之固(又上澄下徹光昭四表之/平國晏民安永溢万年之)
壽
　　　　擬聞捷賀表
天網雖䟽曽恢恢而有失罪人斯得迓穆穆之来平
外侮旣消頌聲交作臣某䓁誠歡誠抃頓首頓首㳟
惟皇帝陛下仁含動植德嫓生成振長䇿而用三驅
念天顯而惇九族荐雷之震逺驚而邇懼大風之舉
歌動而雲揚側聞喜自於日邉豈止威加於海内臣
某等職叨省署阻奉
鑾輿竚目龍旂遥伸虎拜歸牧武成於周馬歌功羙
邁於唐鐃
六轡言還春動两都之和氣千官飲至歡騰萬歳之
霞觴(如式)
　　　　中書省賀正慶八十表(甲午嵗)
伏以明堂受籍萬方歸一統之尊神䇿探祥八秩開
大椿之首稽諸前古曽未多聞中賀恭惟
皇帝陛下德本至仁天申顯佑維神聖之廣運致功
業以獨髙粲然萃三代之英蔚爾創一家之制與天
立極躋世於平我澤我威洽乎南而暢乎北曰聲曰
教漸于東而𬒳于西方且通逹下情蠲除積負肆
赦恩而哀矜庻獄扇㤗和而煦育群生冝福夀之貺
如川方增見寅畏之心維日不足端臨元㑹光動漢
儀舒化日於中天湛露㤙於春酒(臣/某)叨承
睿眷乆侍瑶階俻位秉鈞何𥙷馨香之治捧觴上
壽永膺億萬之年(如式)
　　　　中書省賀　尊號
　　　　皇帝夀八十表
伏以廣二億而輪二億萬方歸一統之尊
春八千而秋八千
六葉開大椿之首稽之載籍曽未前聞恭惟
憲天述道仁文義武大光孝皇帝陛下
德本至仁天申純佑継
一祖
四宗之業兼三皇五帝之功
燕　貽謀動從民志以
太孫撫軍而重安國本以新河轉漕而通恵畿民建
大學而首善京師
清中書而杜絶群枉緩囬
鑾輅省秋歛而即田功丕顯
前光纂武圗而修信史惟
聖神之廣運納
福夀於方來神嵩屢聽於三呼籛祖莫多於八百顧
兹鉅典稱慶冝先况盛事之難逄幸微生之親見臣
某䓁職司蘭省喜倍輿情順考百王實光千古輸誠
報上區區歌天保之詩以億祈年永永同洛書之誦
　　　　又
伏以王正紀月萬方歸一統之尊神筴儲祥八秩啓
無疆之等况得春於上日恊正氣於四時事盛來并
禮湏交慶恭惟
尊號○○陛下誕膺景命祗紹炎圗載纉三代之英
創作一王之制継天立極躋世於平化行鯨海之南
威暢龍庭之北廓廓然可謂無事巍巍乎其有成功
方且以冨蔵民與免積年之負方春布德肆頒咸赦
之恩冝壽祉之方隆見嚴恭之克享端臨元㑹光動
皇儀舒化日於中天湛露恩於春酒臣等率先列辟
拜舞稱觴乆侍台階何益體元之政願言洛誦来符
垂億之年
　　　　聖壽節表
伏以日符恊夢茂隆探䇿之祥鳯曆周星方啓同天
之運休徴滋至海宇交懽中謝恭惟
尊號○○陛下帝學日新聖模天縱恢章先業垂𥙿
後昆所欲從民爲天立極以
太孫撫軍而重属丗望以新河通漕而倍溢民儲建
國庠而首善京師清中書而杜絶群枉方
翠鑾之囬軫慶玉燭之調元敬展賀儀載臨誕莭臣
某䓁承乏鼎鉉同秉國鈞愧無金鑑之書徒切露嚢
之獻
光瞻
比極列衆星環拱之先
壽等南山伸天保不騫之祝
　　　　翰林院聖節賀表
伏以翠鑾囬軫属千官飲至之秋王燭調元慶萬寳
登平之歲載臨誕節煥舉賀儀中謝恭惟
尊號陛下内極文明外昭桓撥爰從登極之𥘉未甞
以位爲樂思章先業垂𥙿後昆燕貽謀而以之撫軍
清中書而俾之端本于以息肩中夏謹度侯藩上禱
下祈爲民歛福東征西伐與世除殘文軌一家而不
曰治安者乎煙火萬里而可謂和樂者也尚覬惟新
之政擴推不忍之仁包舉遐荒涵濡
聖澤臣等叨居辭館榮列土林敬奉倪觴俯伸虎拜
敢希金鑑之誠仰罄神嵩之頌感生北帝歌有商長
發之祥夀等南山罄天保不騫之祝
　　　　謝授翰林學士表
臣■言今月日蒙
恩除臣翰林學士者伏以求賢圗治逺邁
哲王飬老乞言誠爲重事况
聖代方文明之盛在禁林湏超逸之才如臣者學術
素踈桑榆垂晩俾㩴升於衆上殆選有於無中兹蓋
伏遇
皇帝陛下聖敬日躋文思天縱紹接千年之統光揚
列聖之徽舎所短而就所長小成小而大成大敢不
疑思螭首益礪詞鋒由外臺而登玉堂固巳極當代
縉紳之寵約舊章而修信史何敢企髙天
日月之輝如式
　　　　登寳位賀表
伏以承祧主器已欣曆數之歸助順與能允恊神人
之望事光前古運洽重熈欽惟
皇帝陛下
皇祖聖武之曽孫
明孝太子之嫡嗣英武同符於
先帝温文早著於春宫扈蹕東征躬勤備至撫軍北
邁我武維楊符命自至而呈祥宗盟樂椎而同戴旣
深丕眷所助冝多覩六寳之昭升將兆民之永頼中
綂至元之治行見増隆漢文夏后之賢莫之獨美光
融化日歡沸民謳臣某等乆事
先朝備位政府再逄嘉㑹喜邁輿情景命維新按軒
曆上元之統太平假樂稱瑶階萬夀之觴
　　　　老人星致語
伏以太平有象治洽金穣至德無方文綏武暢惟精
誠之上感致淵曜之輝臨臣逺自狐南光融狼北厖
眉鶴髪月帔霞冠遽踰常度之躔来展流虹之慶(恭/惟)
皇帝陛下玉帛萬國庭衢八荒紹
列聖之垂休圖舊人而共政幾先物而聦明齊聖量
包逺而恩澤無遺取慿出丙之微明用禱後天之遐
筭咸躋夀域樂對昌辰南極何深下坤維七十五度
北辰伊邇拱乾位億萬餘年爰捧徽章式伸善頌其
辭曰
天地穹窿一氣氲祥開来表
帝皇真九圍覆露堯天大萬有榮懷湯徳新報上疇
非思下下推恩反物自親親通明殿裏長生奏願祝
元貞萬萬春
　　　　中書左丞姚公制
朕聞
世祖睿臨之乆有文王多士之稱如種楩楠而備梁
棟之材如積璠璵而供瑚璉之器而况先朝故老當
代名臣良用慨然想見風采故中書左丞姚某生禀
淑質世稱大儒爰自
潜藩殆若神授天扶道統力主經筵以聖道而覺斯
民燭天理而息邪說智足以逹其言行辯足以濟其
經綸耕桑開王業之艱征伐佐雲南之舉罷侯置守
轉官之制𥘉行論道經邦建極之功斯在是用圗囬
左轄羽翼
春宫永惟佐命之勤式賛
承祧之羙籥羽東序從容賢傳之嚴
綸綍北門寂寞玉堂之話百身莫贖一鑑云亡開國
於營用旌直徳可贈某官某謚俯惟英爽歆此寵靈
　　　　中書左丞許公制
朕究觀世數灼見天心粤惟有不世出之君然後得
大有爲之士運符千載道濟一時中書左丞許某爰
自師儒遂拜左相用之不惟不重學之不惟不深貞
一乃心執持苦莭謀謨善断精識造微旣逢堯舜之
明用安社稷爲恱君聖臣直理明道尊庻幾夷夏之
安風以詩書之教衣冠萬國雍容叔孫之儀仁義一
家剴切魏徴之諌在中統至元之治有永淳貞觀之
風此其效焉功可忘耳而復飬英材於國學齊七政
於璿璣白首南歸尚深北顧憂來丘禱歔欷柱石之
㐮人去鑑亡瀟洒風雲之契感時懷德想像其人忍
惜䘏章俾䟽身後可贈某官某謚尚期窀穸不昧欽
承
　　　　翰林學士承旨王公制
人臣大節忠義爲先䘏典推恩古今一致故翰林學
士承㫖王某道德淵深人品峻潔板蕩見忠貞之操
文章有正大之風飬力息兵貽謀進諌惟軍國正撫
監之體將謳歌見曆數之歸白首匡時赤心爲國庸
示至公之論曽無一已之私而又扶昌運則一代名
臣鎮雅俗則百年遺老去日漸逺有念何窮九原之
氣猶生不忘宗社三事之報斯在庶極哀榮可贈某
官某謚尚兾英靈服我休命
　　　　請上尊號奏草
臣■等言伏見
〇○陛下昭受
顯號今己十年
聖徳神功日新一曰又
聖壽新嵗茂登八秩考于典禮合行再上
尊號上以賛揚
功徳之萬一下以罄臣子愛戴歸羙之誠謹此奏■
聞伏兾
聖慈特賜允許
■表外任進賀
　　　　聖夀節賀表(至元三年)
電繞中樞寳曆啓千齡之運祥開彌月瑶墀儲八葉
之蓂凢在覆臨疇非鼔舞欽惟
皇帝陛下聦明時乂聖敬日躋爰從在御之𥘉未甞
以位為樂大度同符于漢祖宏規逺邁於唐文纉
四聖之丕圗新一家之大典尊崇故老思致隆平委
任勲賢迭居宰輔文之以詩書禮樂律之以軌度儀
刑薄賦輕徭省官定制尚側身而修行毎前席以賔
賢察納雅言彌綸元化上所以恢章先業下所以弘
濟生民凢曰云為務從休息分緫司而去積年之弊
更庶尹而削藩鎮之權尊祖配天妥宗祧於九廟敷
文柔逺舞干羽於兩階功徳兼隆神人交暢以致服
前代所不能服臣上古所不得臣東夷航海以來庭
西域梯山而欵附可謂振長轡以逺馭敞中國之至
仁仰惟極治之艱各皆出聖模之廣運載臨盛旦敬
舉賀章臣等猥領郡符恩崇天造進乏千秋之金鑑
遥稱萬歲之霞觴同虎拜以揚休下列阻陪於北闕
効嵩呼而獻祝賡歌載詠於南山
　　　　聖夀節賀表(至元四年)
甲觀開祥嗣大歷無疆之服華封請祝罄後天難老
之期凢在夀臨率均呼舞中謝欽惟
皇帝陛下文思天縱聖憲日新得漢唐經國之權綱
極堯舜知人之濬哲以岳牧治本也䟽之而冊授中
書化源也清之以弼諧尚兼聽以爲明毎得賢而恨
晚溥覃禄秩優復民田有官荷覆露之恩含氣遂生
成之樂家給人足時龢歲豐九歌莫𬒳其神功萬事
馴歸於道揆而又順長道而屈群醜推至悌而御多
邦謂本支一出於祖宗重䟽恩而立愛江漢終歸於
淵海首継好以息民由旣睦而於变時雍以克肖而
全付所覆春際八荒之壽域天開一統之徵祥瑞屢
見於蒼麟箭罷傳於青海西窮月窟率稽顙以來王
東極扶桑復寅賔而朝日繄爾至元之盛烈於昭曠
古之深仁瑞節載臨賀儀煥舉臣某等心馳魏闕職
限矦藩阻振鷺以陪庭儼天威之在上千官飲至傳
聞置酒於南宫萬嵗稱觴苐切瞻光於北極
　　　　兩宫正位稱賀表
伏以正位建儲舉一代當行之典推仁𬒳化遂萬邦
咸喜之心凡在臣鄰同音鼔舞中謝恭惟
皇帝陛下道彰坤順德益離明治首
宫闈基隆
國本著
母儀於天下融
少海之波光謳歌見四海之歸教治豈二南之廣壯
本支於百世聳官儀於一時某等職忝侯藩心馳■
象闕徒切煙花之想阻陪鵷鷺之行敢罄丹衷載陳
封事德符寳運拜揚稱三殿之觴慶衍蘿圗綿亘接
萬年之統
　　　　聖壽節御史臺賀表
鼎定皇圗接千歳上元之統天開甲觀儲九秋盛德
之祥聲教所加讙呼斯溥中謝恭惟
皇帝陛下堯文天縱湯聖日躋爰從在御之𥘉未甞
以位爲樂躬勤儉德夢想幽賢察納雅言恢弘治道
蕩皇威於北海藉千畒於東郊載崇列聖之鴻基仍
創一家之大典漢官儀之漸復唐治具之畢張尚深
闕政之思屢下䘏民之詔内祓災而修行外發政以
施仁明德緩刑輕徭薄稅而又天臨睿智坐折遐衝
昭曠度以無前振長轡而逺馭爰整干戈之事終歸
雨露之恩雲掃黒山孰謂玉關之乆閉春回鴨緑旋
聞滄海之維清旣荒外服之功尤盡内修之理繄爾
至元之盛烈於昭曠古之深仁瑞莭賁臨賀儀煥舉
臣某等榮叨臺諌戀功葵傾陪稱漢殿之觴仰効露
嚢之獻光瞻北極罄封人上願之心壽等南山伸天
保不騫之祝
　　　　聖壽節賀表
寳曆膺期接千歲上元之綂日符恊夢開九秋盛徳
之祥稱慶惟均際天所覆中謝恭惟
皇帝陛下離明継照乾健乗時動順民冝更張治化
未懿德而式序爾位任吉士而勵相我家尚深闕政
之思屢下子民之詔去網更仁於湯祝敷文思格於
苗頑旣荒外服之功尤盡内修之理卜營督亢宅壯
陪涼據山河全勝之區得貢賦適中之地于以隆上
都而觀萬國備時廵而禮髙年四聦逹群下之情一
豫爲諸侯之度臣(某/等)榮叨郡寄心切葵傾阻稱漢殿
之觴徒効露嚢之獻運鍾北帝祚有商長發之祥壽
䓁南山伸天保不騫之祝
　　　　御史臺賀正旦表(至元八年爲御史時作)
伏以鳯曆頒春三正恊夏王之統雞人唱曉萬方稱
漢殿之觴品彚冲融衣冠環拱恭惟
皇帝陛下容德乃大盛蹟無前載新出震之權端履
乗乾之位東漸滄海髙麗蒙再造之恩西極渠搜葱
嶺多來庭之使國字創一家之制朝章舉曠代之儀
方漢之險何足恃乎髙深蓬萊之波旋復聞其清淺
終格羽干之舞姑奉文誥之辭咫尺天威趍承鳯闕
蕩思光於萬里醉春色於九重臣某等乆侍瑶階叨
居憲府獻可替否詎能振臺閤之風拜平揚休仰以
祝河山之夀
　　　　正旦賀表
伏以玉燭調元蓂莢啓堯堦之曆椒花獻頌錦封陪
漢殿之觴朝野同歡乾坤交㤗中謝恭惟
皇帝陛下仁涵動植徳備廣淵受籍以朝履端於始
爰體春王之月屢頒寛大之書顧軫慮以洪深躋吾
民於仁夀而復開明堂而坐治奉帝藉以躬耕揔攬
皇綱務滋大本鳯城斗轉春廽萬里之農桑紫禁天
開瑞靄兩都之雲氣臣某等叨承列郡逺𬒳恩光敢
俯傾葵日之誠仰以効華封之祝遥瞻北闕天威殆
咫尺之臨夀等南山神筴授萬千之筭
　　　　史都督譲緫管表
臣謹言推賢以位敢希髙世之名以讓移風固有爲
邦之教志雖自信政亦當然中謝伏念臣某等鷹犬
微材邊防舊帥起家燕地分土恒陽累朝荷眷遇之
恩報國乏忠貞之効正以先臣之故乆膺方面之權
﨑嶇提陽夏之師屯戍控荆門之㑹仰憑
聖筭十載無虞鎮守長江寸功何有比加寵數方驚
都督於諸軍恭𬒳朝章㑭襲天倫之舊物
君命凛雷霆之重微軀處伯仲之間情有難安禮冝
遜讓臣兄某灼知民事素秉忠心功収製錦之能政
洽承流之體如黄覇巳優於冶頴何景宗遽可以臨
民伏望
聖慈鍳臣愚智非敢圖私已之便實恐貽不友之譏
念念天恭敢後周書之誡堂堂大國務先常棣之風
謹拜表以聞
　　　　聖節望闕祝文
龍馬授圖巳肇興王之迹流虹啓聖大開彌月之祥
凢居覆載之間疇匪懽忻之至欽惟
皇帝陛下聖謀能断睿智足臨天祐人歸功崇業廣
西平大理蘇雲霓傒望之心南渡長江得風日淸明
之助爰履神明之祚恭承祖考之休庸示至恩以昭
曠度親王昆弟光輝棣萼之樓異姓勲臣揚歴金華
之省尚求賢而若渇每從諫以如流所期無曠於庶
官急欲廣聞於民瘼禮百神而歛福順三時而務農
載戢干戈㑭安田里施仁發政先困窮無告之人講
好息民停邊鄙喜功之奏而又兵民異政威爱並行
鑑古昔之安危立規模於宏逺移官吏而除累年之
弊崇儒雅而興文治之風尊京師而強榦弱抜削藩
方而如臂使指分宰相於諸道專委任而責成功置
統軍於遐陬蓄精銳而消外侮唐丗之時雍丕変漢
家之治具畢張以致祥風扇和時雨霈徳炎洗蛮邦
之瘴春回沙漠之寒車書八方不曰治平者也煙火
萬里可謂和樂者乎民歌德化之成心靡帝功之有
當萬寳秋成之莭適群龍首出之辰湛珠露於仙盤
蕩金風於玉宇香欎三山之紫霧懽騰大液之蒼波
吉旦光臨溥天同慶臣等叨居民部阻奉壽觴不勝
葵藿之誠仰荅乾坤之造遥瞻北闕天威逮咫尺之
臨拜祝南山神筴授萬千之筭
　　　　十六年賀正旦表(任河南河北道提刑時作)
玉燭調元允恊三朝之始春城囬斗茂凝一氣之新
正朔所頒邇遐交慶欽惟
皇帝陛下端臨左个誕受輿圗仁擴春寛道開時㤗
化日舒而民力足奔鯨沛而海道空清明際區宇之
間皷舞樂雍熈之治尚惟事統丕顯聖謀孜孜下逹
於民情念念化隆於邦憲保釐荒服减吏冗而益監
司惻憫長征數軍實而免貧役功極見寢兵之漸䇿
長盡馭逺之方履兹肆覲之辰介以如山之社臣等
欣逢盛旦叨領外臺政罔肅於簡花禱徒伸於椒頌
遥瞻宸極阻奉觥觩夢聽鈞天霑露恩於春酒對揚
休命祝
聖壽於南山
　　　　聖壽節賀表(至元十七年八月𥘉二作)
秋滿皇都荷
大駕省方之豫祥歌長發属千齡應運之辰夙旦載
逢儀章煥舉㳟惟
皇帝陛下聖惟桓撥智足睿臨卑式九圍大開一統
爰念盈成之戒毎深覆燾之仁挈彼生民躋于壽域
兵刑寢措収
帝王之極功基業恢弘光
祖宗之丕緒儲此無量之福有來滋至之休繄爾大
元於斯爲盛臣䓁叨持使節違逺天威雖微金鑑之
輸誠敢後封人之願祝盤銘至再天心享一德之新
嵩呼者三
聖夀永萬年之筭
　　　　進瑞芝表
皇帝聖㫖裏臣某䓁言於所領汲縣界内今月某曰
陶工朱良舎中産土芝一大本者伏以至和大來嘉
貺昭應爰念開先之兆聿彰承順之祥臣䓁誠惶誠
恐頓首頓首欽惟
皇帝陛下政洽慈仁敬事耆舊
聖惟廣運惠澤春融
德合無疆瑞草英發彤枝曄曄合爲連葉之芳紫蓋
煌煌夐出銅池之秀木檽慚稱於弘景郊歌美並於
班書以兹玉質之竒特著
吾皇之夀適迎
誕節恭覩殊姿臣某等無任忻抃慶頌之至謹具表
進獻以
聞臣某等謹言
　　　　甲申歲正旦賀表(山東憲司)
伏以齊七政于璣衡統允恊於夏正受四海之圖籍
喜大溢於周邦香翻白獸之尊光動黄麾之仗恭惟
皇帝陛下叡臨神筭武定文綏體元建極於中天顓
任責成於諸相惟德應上天之眷遂運開一統之祥
宴錫彤弓畫接玉関之使塵清滄海暖回暘谷之春
歷觀往代之規模未見今日之全盛尚軫憂勤之念
屢頒寛大之書便民之政以次舉行煩民之事悉令
革去廓廓然可謂無事巍巍乎其有成功臣某等幸
際鳩辰敢陳椒頌遥下肅雍之拜如臨咫尺之威紫
禁縈花夢想鈞天之奏華封獻壽祝同嵩岳之呼(如/式)
　　　　聖節表
伏以氣調玉燭開九秋大有之祥露湛霞觴獻
天子萬年之夀賀儀煥舉海㝢同懽中謝恭惟
憲天述道仁文義武大光孝皇帝陛下立賢無方從
諌弗咈畏服得所臨之道威揚極載績之功平内艱
而以義㓕親停遐征而敷文柔逺而又政歸一相事
革多門永言夙夜之思大得股肱之助臣某等忝膺
郡寄宻邇
天顔歌天保以歸休阻陪鴛列罄華封而願祝竊効
嵩呼
牋
　　　　千秋莭賀牋(至元十八年六月)
運炎烏火見上天於穆之休(一作皇天眷命大開一/統之基甲觀呈祥通際)
(誔弥/之月)
帝降玄商適長發其祥之月千秋稱慶四海攸同(欽/惟)
皇太子殿下德粹元良道隆純孝允當楚璧歷試堯
難未明問寢於龍樓思治望賢於漢苑曰深子爱時
御經筵擴推不忍之仁隂作無量之賜而又維持臺
憲與振朝綱左右端人圖惟國政雖一事仰資於
聖断致兩宫咸得其懽心以兹中外之情顒切撫監
之望某等内塵法從外領雄藩恩深少海之波瀾躬
侍春坊之劒履玉巵爲夀陪鳯舞於西池鶴禁揚休
䓁嵩呼於北闕(一作玉巵献酒陪鳯舞於西池宝/緒分輝俾壽昌於北極)
　啓
　　　　上經略史公啓
壬子年三月十七日門下王某謹齋沐頓首百拜致
啓于
經略相公閤下右某言乾坤草昧建諸侯所以濟屯
茅土分封惟太人爲能開國仰佐
龍飛之運湏資嶽降之賢擬議以言非公孰可洪惟
經略相公閤下器兼文武運偶經綸衆惟爲上將之
材自任以天下之重攀鱗附鳯早依日月之光捧轂
推輪榮受干戈之命萃一門之忠孝兼五路之侯封
終始四朝險夷一節仁温温乎冬日氣凛凛乎秋霜
内藴一誠外含萬動推而行陣則勇摧大敵歛而康
濟則澤𬒳生民顧所遇之如何必其才之相應鷹揚
虎視收中原百戰之勲蘭婉芝芬靄漢將千金之譽
旣備過人之智故多及物之功綏斯來動斯和存者
神過者化紅蓮緑水盡借籌入幕之賔長劔危冠皆
扛鼎蒙輪之士謂蟻穴尚干於天討詔龍􁑼暫駐於
遐陬旌旗未指於淮壖草水先聲於江左虚懷下士
冝平原賔客之三千不戰屈人切充國便冝之十二
雖閑暇不忘於武備一周旋悉本乎儒風詩書鞍馬
之間談笑風塵之外又且脫屣示譲在人所難當諸
郎勝事之初乃一旦奉身而避弃壁而負其于林囬
雖近於人情捨巳而與諸人季札蓋存乎教典方慶
懸車之樂復承顧命之榮乗騄駟而超天河以腹心
而叅廟筭增輝白日叶賛明時力障群隂春囬華夏
試手巳安於漢鼎阜民共拂於薰絃柱石之力𥘉不
譲於霍嫖姚股肱之貞豈復减於蕭相國而又量容
江海利先國家顧所收之邑委以不争蓋先見之明
知其有在果屐斗間之紫氣卒收度外之鴻名知其
褒有成忠荐膺渥眷復衛邑爲之湯沐豈曰偶然錫
康侯至於庻番固所冝也望符興議歡動百城顧兹
繈負以偕來寔出恩威之素著僉曰維昔有虎苛之
政于今無犬吠之虞一新汚穢之風共沐神明之化
出幽谷而遷喬木孰不快哉若大旱之望雲霓徯斯
乆矣此共推於公議匪獨出於私心今衛勢據上流
土名沃壌衣冠之所出風化之所生柰何民阽死者
積年政弊極之有日治期清静無如宰牧之良俗乆
浮佻冝審急先之務况仁深改革意切矜怜固非賤
子之當陳諒以愚衷之所激伏念某三尺微命一介
書生慚非適用之才素負讀書之念無繩以繫白日
昔年甘落佩之迁披霧而覩青天今日有彈冠之慶
且平昔想聞其風采况終身得爲之主盟爲喜可勝
所憂一冩聞風興起已空北海之濵杖䇿來歸獨愧
南宫之謁儻預蒙於剪拂庻得免於駑駘所願無他
其心止此借齒牙之餘論煦枯槁於寒郷燕麥兎葵
尚兾春風之摇蕩䑕肝䖝臂敢逃大冶之鑪爐庻將
螢爝之㣲仰賀風雲之末過此以往不知所裁某頓
首再拜冒黷
尊嚴不勝戰栗之至
　　　　上姚敬齋啓
中綂元年七月六日席生王某謹齋沐頓首再拜致
啓于
尚書宣撫先生閤下伏審
九天頒詔側聞方岳之分臨四海嚮風喜見太平之
有自顧惟孱劣曷稱提撕况
朝廷方弘治之辰而州縣以得賢爲急湏獲玄德升
聞之士可副大人吐握之懐如某者禀性踈愚與人
朴直断无它技徒切休心爰自穉年㭙乖庭訓雖讀
書郷曲謾攻童子之雕䖝及學道蘇門徒竊孫登之
吟嘯因沾餘溢得列諸生然固窮不輟於絃歌念来
事可爲者忠孝吾將仕矣未見其人蓋女爲恱巳者
容士爲知巳者死俄翰簡光臨於圭竇見先生樂育
之素心爲喜可勝所憂一冩何乃至於此蓋有激而
云身賤貧而處世無聞跡泥塗而遇知爲貴若夫燕
築臺而師郭隗豈天下之無人備奉命而奔孔融所
喜世間之有己將摳衣於不曰終瀝膽以謝誠伏惟
閤下學際天人林兼文武幾年潜邸一变經筵儀表
四方股肱元聖方棊聞捷偉謝安雅量之雍容抗表
出師見葛亮忠規之逺大以致佐命收竒功於六詔
除殘僨封豕於三秦盪平青海之波濤𥙷就蒼天之
日月方聳馬空於兾北首令詔撫於山東杖扶戴白
之疲癃春動百城之草木欲隆承流宣化之權故擴
并採兼收之路慮一夫之不獲念小子以何堪戴徳
若天醻恩無地比遂掃門之役庻堅磨鈍之誠利一
割之鈆刀享千金於弊帚翮知短鎩敢圗運海之鵬
程言至再三恐辱知人之藻鑑過此以徃未知所裁
　　　　上張左丞啓
中綂元年六月日衛人王某謹齋沐頓首再拜啓事
於　中書左丞宣撫相公閤下欽聞
明詔来鎮雄藩凢在提封咸増慶抃謂天下大綂也
尚建侯而不寕𥘉無中外之限方岳至重也惟得賢
而俾乂故咨帷幄之臣然念德非盛大不足以填壓
夸毗量非弘深不足以包揔細大才非經綸不足以
酬事変望非崇髙不足以饜人心恭惟閤下德冨天
彛材爲世用望出中朝之勲舊量涵萬頃之汪洋兵
濟長江符羊祐抗章之志龍興代邸偉宋昌獨断之
能故得雨闢雲開隂消陽長雷霆軀號令之威朝野
擴綱維之治繡衣南下寔承流宣化之權齊斧西臨
正擿伏破姦之日而今况河朔數路懷衛兩州丗官
有晚唐擅據之強風俗近天寳塗炭之苦穢彰隣邑
政出多門其爲害也權在吏胥之手賄甘桀點之心
敗■者能先去之善人者其自存耳以
聖■求直言之者故愚儒及舊政之非伏念某一介
布衣半生文史顧其時之可出念所學之無成北闕
上書媿乏馬周之志南山種豆毎懐楊惲之風觀化
明時游心至道不求鳴於時相終混跡於常流少得
見知侯喜顯名於韓狀如蒙所讀曽點終老於孔門
過此以還未知所措
　　　　授翰林修撰同知制誥兼充國史院編修
　　　　官謝中書省啓
中統二年秋七月廿九日王某謹齋沐頓首百拜奉
啓事于中書門下伏以㓜學壯行自吾儒之常事位
尊徳薄寔君子之深憂况禁林乃清切之資而自昔
極人文之選如某者性資樸魯學術蘼蕪㓜窺篆刻
之文稍服鯉庭之訓而蔵修蔑有其素徒佔畢不去
其心血指汗顔竊弄柳州斤斧属辝比事略窺左氏
門墻頼鶚薦之先容致嚢錐之立見幸遇鴻熈之世
来觀上國之光自嗟坎井之蛙日侍幕蓮之地時乏
駿足用駑馬以代駿筆悞素屏點蒼蠅而成質方退
南飛之鷁重留西掖之垣方筵預使席之榮竹李致
舘人之意念朱雲之恥吏哀王孫而進飱顧影自怜
捫心有託特以見知之厚遇不無立仗之長鳴苟丐
虚名盡光歸路豈意誕膺綸命峻陟文階忝分蓮炬
之光得與玉堂之選固不能奮陽城之觀望無乃自
郭隗而權輿儘不負十載夜牎燈火之勤足以瞑九
原先子之目其榮巳極夫復何求茲蓋伏遇中書相
公閤下柱石中朝風雲潜邸羽翼四人之勲業文章
兩漢之精華秩乃代天門無弃物父子傳温國之學
書史備鄴侯之籖公将權衡彼自爲之髙下信如寒
暑卒皆遂於生成豈謂帡幪䕃及蕭艾某敢不勉修
士行恪守官箴仰酬雨露之恩俯荅丘山之德蓬蓬
運海固敢期九萬里之程碌碌因人庻不在十九人
之後過此以往不知所裁謹奉啓事以聞王某頓首
再拜
　青詞
　　　　齋意
旱氣隆蟲歷三時而巳逺守臣惶懼顧大責之難逃
輙先榖雨之辰敢罄雩求之懇預期以告於禮則冝
　　　　祈雨青詞
恐懼自修災有可消之理敬誠斯在天無不饗之心
伏念臣惲素昧臨民叨承㧾寄毎荷登穣之恵庻寛
撫字之憂爰自去秋迄于今嵗風霾蓬勃生意焦枯
時疫大興秋種未下氣將交而寒薄雲已合而風醨
旣走郡祠載呼洪造恭輸至懇光啓靈壇集道侶於
琳宫宣琅凾之真誥伏望九天降監列聖垂慈分勑
山川之神普下雷霆之詔風災一返膏潤咸霑使春
事無訛喜動四郊之耒秋成有望歌賡髙廩之詩臣
無任瞻天望聖激切屏營之至
　　　　祈雨青詞
伏以萬物盈於兩間亭毒必資於帝力皇天祐于一
德髙明庻格於精誠比者時雨愆常秋種不下重念
無辜之者將罹飢饉之災用是罷將作而㢮土木禁
市酤而重餱糧循省自修兾囬哀眷氣將交而寒薄
雲旣宻而風醨適當龍見而雩爰致桑林之禱恭延
真馭崇建靈壇伏望列聖垂仁九天降鋻易隂陽之
恒数斡運化之玄機下勑豊霳霈流甘㴻蘇槁麥於
南畒橎嘉榖於東郊一滌昏霾溥含生意豈惟大賫
三農免失業之憂嘉與多方髙廪享有年之慶
　　　　祈雨青詞
天地乃萬物父母忍飢饉之荐臻風雨爲一歲咎休
顧得失而與應念守臣之不職致春旱以爲灾終風
且霾種不入土近雖霑其濡潤終未至於霶𩃱二麥
就枯群情懐懼念鰥寡無辜之者有溝􁒽立至之憂
旣走郡祠載籲玄造瀝愚衷之至懇建雨部之靈埸
伏望真宰鍳臨髙穹隂騭溥同一視之仁大霈如膏
之澤興嘉苗於四野際和氣於兩間庻寛轉側之勞
共慰徯蘇之望所有報禮其敢後而
　　　　爲春旱䖝災青詞
伏念天聽雖髙惟至誠而能感田功未即繄歲事之
可憂敢瀝丹衷仰干玄造兹者自春徂夏時雨愆期
荑桑卷而歩屈爲災嘉禾槁而風埃蔽野吏則不德
民將何尤非恐懼以自修將藴隆而曷巳爰差榖旦
乃建靈壇延致羽流恭修法供應蒼精之昏見兾誠
意之孚通伏願列聖垂慈九天降鍳俯回哀眷霈甘
澤於一方丕顯神功享豊年於髙廪
　　　　齋意
伏以驕陽恒若時雨未沾嘉禾槁而耕壠如焚歩屈
災而春蚕闕食齋心預告於禮攸冝
　　　　爲張縣尹吉求嗣青詞
伏以不孝有三身無後而爲大輸誠儻至天雖髙而
聽卑敢瀝丹衷用干玄造伏念臣某一行作吏壯歲
當官乆居簿領之間未免輕重之悞或飬志罔終於
恃怙或臨民多靳於哀矜以致二子併亡半生惸獨
自孽難逃於隂譴隱憂忍及於先人敢資惟恵之仁
爱謹籲天之請敬陳清醮上扣髙真伏望大眷垂哀
憫孤影零丁之苦維羆應夢廣一門嗣續之傳
　　　　為郷人禱疾青詞
伏以民固多愚匪易天心之感老惟欲逸何堪竪疾
之嬰敢以聽卑用伸懇至伏念臣某生居市閧長失
義方凡有作為不無過咎或營營以窺利或昧昧以
馮生正以貪癡愈深罪釁又縁移徙多所紛更穿掘
旣發其蓋蔵修治悞衝其禁忌以致災徴未巳病曰
彌留和豫旣乖眠食稍廢捄薬徒爲之瞑眩朝昏遂
苦於呻吟伏望上聖垂慈髙真降枯庻憑仁覆得蒙
羸劣之安言念愚衷永謹省修之戒
秋澗先生大全文集卷第六十八
秋澗先生大全文集卷第六十九
　䟽
　　　　衛輝路創修文廟䟽
竊以廟而通祀國家極典禮之尊教以多方庠序乃
風化之本子焉而父臣焉而君大凢日用之間無匪
聖人之道旣冨而教㠯時則冝猗嗟君子之邦久曠
素王之位吏之不職孰此重焉學之不講是吾憂也
爰興丕構庸示教基擴前日輪奐之規敞百代神明
之觀經始雖先於一府賛襄寔賴於諸公蓋土木之
資瓦甓之用湏豪傑而共濟庻程度之可完仰止翬
飛永鏘玉振春秋二祀肅豆籩三代之儀衮冕而王
還文物昔年之舊凢我同盟之者即當聞斯行諸謹
䟽
　　　　大成殿上樑䟽
伏以起百年之廢不渝乎素心合四境之人用扶其
脩㨂凢曰有生之者孰非吾道之中功将底於落成
衆能無於小助况郷校半讀書之子而師帥舉稽古
之流重瞻弼衞之天乆𬒳絃歌之化推求治本一出
儒宗敢紆長者之車來聽兒郎之偉謹䟽
　　　　重修衛州蒼谷山廣施王廟䟽
伏以民所欲而神必從冝深乎報神有享而民乃主
否則疇依顧維明神爰處蒼峪司分雨部權控龍威
時罹暵乾禱輙靈應且王號巳昭於舊典而秩恩又
見於新條比者祠字年深榱楹日圯塵昏畫像慘雷
轟電撃之雄瓦落宫墻動木老雲荒之嘆今將上完
霧棟旁奕蒼池及時瞻山雨之來闔郡享豐年之賜
神報义已豐矣公等冝如何哉謹䟽
　　　　隰州蒲縣重建嶽廟臺門䟽
伏以鐵鳯翔雲神棲固極於壯觀銀臺墮墜天廢必
假於人謀眷岱嶽之行宫據蒲城之右麓豐碑具述
歷代増崇雖作鎮於東方寔普臨于率土有禱輙應
顯化殊常蓋幽明祕不測之神而死生爲揔歸之府
兹非尊奉曷致敬恭今將大復神譙俾還舊觀計百
費以寔愽顧一巳而難爲衆力經營厥功可僝舉蒙
少助不日告成靈威肅喬木之風雲氣動孤山之色
璇題藻棟儼九天來格之儀僚寀黎民獲三殿護持
之福幸垂藻鑑請署芳題
　　　　玉清觀化縁䟽
竊以雲飛鶴舉固所去以爲常火食屋居在有生其
可闕未遂山林之往所期性命之安如某者忝鄭圃
之居乆滿户間之屨慕子真之隱擬耕谷口之雲雖
南鄰北里揔是檀那而凌雨震風可踈寢處爲歸翼
數飛於夢蝶柰拙謀復甚於林鳩王録事倘助於草
堂庚桑楚庻休於畏壘田園成趣平分乎二頃煙霞
杖屨它時共樂此一庵風月凢曰通方之士能無尚
義之心
　　　　鄆城縣普濟寺化縁䟽
伏㠯建外道埸不獨爲天女散花之供祈
聖人壽庶或盡臣子永命之心眷髙魚之北郷廼獲
麟之西鄙古瞻勝槩地發龍光巳霑普濟於明經未
覩華嚴之寳界今將百堵具舉精籃聿修需仗衆縁
能成妙果道昭者雲龕野衲海嶠行騰卓錫得泉了
此這埸諸佛事投竿在水肯教空載月明歸謹䟽■
　　　　請黄先生德新主善䟽
三年至榖諸生忍廢於光隂一卷立師學行首明其
模範惟大冶有鑄金之妙良工收琢玉之功况漢庭
發䇿本之明經而近代程文自有定體欲造科埸之
捷徑湏求事業之專門伏惟殿元先生藻發儒林道
傳絶派継踵于黄氏三山之後探賾乎上古八索之
前而又馳騁乎百家通貫乎六藝春闈陣合筆驚風
雨之聲夢澤胷吞文麗江山之秀乆矣倦游之興偉
哉樂育之心倘蒙憫小子之斐狂永以為國人之矜
式髙懸絳帳嗣音敢自於吾儕仰属青衿固譲毋勞
於謙德謹䟽
　　　　㐮陵縣重建飛橋化縁䟽
伏以平水澮川依約金城之舊彩虹沉影空餘華表
之遺矧當晉秦南北之衝有秋夏泛溢之阻僧淸者
心存肯搆力振前修經營者己數年奔走者幾萬里
毎以力微而事大懼夫始作而終衰驅石必東海之
鞭洪波可駕衘木仰西山之鳥尺喙徒勞在他邦果
於義為豈郷國獨無至意倘垂一諾過重千梁少分
有限之功隂受無量之福公私安濟免勞鄭國之乗
輿遐邇具瞻復覩河東之偉觀謹䟽
　　　　追薦孤䰟化縁䟽
切以辝辯游魂雖著長終之變傳明滯魄深詳為厲
之文乆失所依誠爲可憫痛彼河南之戰重為天下
之傷血殷溱水之波尸蔽奉寕之野兵自休者巳三
紀祀而存者能㡬家野祭不來愁絶䘮元之勇士沙
埸半殁盡爲亡社之遺黎蕭條蒿里之悲風黯慘棘
林之老月尚過者動虆梩之嘆况仁人同桑梓之情
義所當為祭而非謟凢我見而知者忍不聞斯行諸
故謁同盟畢茲大事魂兮來些庻幾貴賤之攸歸心
獲所安不謂幽明之有識倘蒙金諾請掛銀鈎
　　　　上張宣慰䟽代劉進之作
切以辱甲子於泥塗趙武有由吾之嘆轉江沱之窮
鮒昌黎云投足之勞懷古傷今而復有此進之先生
文摩屈壘心醉麟經學詩得東野之窮好學有征南
之癖以壯歳負并汾之氣幾年爲河朔之遊老雖益
堅空至於屢拭白首窮途之淚夢黄雲畫角之秋思
歸敝廬得甘饘粥撫孤松而吊影望先壠以含悲具
爾是逢翻然可駕麥舡惠顧一帆助順濟之風華表
歸來獨鶴遂長鳴之願伏惟使相學士閤下氣嚴霜
簡名在帝心炳趙衰愛日之輝聳吏部㤗山之望爰
從公議两鎮名藩承流巳浹於河汾宣化又漸於海
表去國見似之者喜同聲亟相應之情嗚呼託子而
來甞切慕古人之義請書而去思㳺揚足下之名爲
　　　　成尺素幸念郷扮之舊與分鄰燭之光倘
　　　請題芳字謹䟽
　　　　爲宋儒揚從龍贖身醵金䟽
切以觀軍府而釋鍾儀傳羙晋侯之德解左驂而贖
　　世稱晏子之仁古則云然今亦能爾唐風雖儉
■義則豐荆璞未逢遇和則售士人楊從龍者晋州
■客吳㑹諸生念江湖當波蕩之餘得升斗遂身安
　　在士庻官寮之者當體寛恩以吹嘘惠費之仁
不過一讌倘蒙金諾請署芳題
　　　　筭學主善䟽
眷言六藝數　之先訓彼群蒙業必專門之者
伏惟冝之先■術窺海鏡心洞神機以勾股而測髙
深極乗除而■盈縮挾此九章之妙屢為一卷之師
倘許光臨豈　口傳要訣同趣開悟之方手筭
万籌庻無倒顛之■謹䟽
　　　　爲刋　金䟽
　　　　發明■徳豈惟鄉國之賢関繫民風庻見
　　事為■者凡一十五卷計字數近六七萬言
　其傳必録諸梓惟是閑居之乆苦無力量之多
　費口粮倘蒙少助雖夜光明月不為暗投公等
　　　　我正頼有此耳謹䟽
　　　　太康縣剏建忠武史公祠堂䟽
伏以臨危脫難無深骨肉之㤙報徳靡忘莫重春秋
之祀■太尉忠武公曩分帥閫東徇京畿擴仁心而
歛兵鋒招柘城而降陽夏継來臨戍尤盡撫綏雜耕
無相擾之私按堵享維新之樂百年父老廕自餘休
三尺兒童慶延史氏今将起神祠於舊里昭大德於
■邦其等雖經始於一時敢獨專其至羙庻憑衆力
易見成功具我時瞻要擬甘棠之木眷言遺愛豈惟
墮淚之碑凢我同盟請題芳字
秋澗先生大全文集卷第六十九
秋澗先生大全文集卷第七十
䟽
　　　　衛輝路緫𬋩府重修帥正堂䟽
伏以聽共民亊必先處所之安絡繹星軺無匪玉人
之重顧衛輝之公署寔民庻之具瞻起蓋年深䟽陋
日甚飭傳舎固為微末論揔治此則本根今將重搆
一新増光六縣俸稍先輸其兩月餘力湏藉於衆官
勢惟乗其一時工可就於不日清香畫戟雖云都尹
之居
聖莭公筵永祝
皇家之壽敢祈同志各署芳衘
　　　　楽籍殷氏醵金䟽
量珠買笑空憶當時餬口爲生重過故里李弄玉幾
年西邁杜秋娘未老東歸載瞻光禄池臺緫是舊遊
桃李楽籍殷氏者名香佳麗天賦芳温曽将兩字風
流占断八州煙月此日紛華都識破向來心事欲誰
論鳯凰臺上有伴吹簫鼔笛埸中何堪把色與行丏
歌姬之院且少分隣燭之光万水千山得得來一瓶
一鉢垂垂老桑間游女固能憐暮雨之詩芳草王孫
尚不棄春風之面倘霑餘潤儘冨歸裝多寡隨冝以
疾爲妙謹䟽
　　　　李府君建碑醵金䟽
故汲縣長官李公天祥素負義襟號稱能吏急難多
國士之風宰邑有桐郷之爱去世能幾日有家爲一
空短碑卧草未覩瑶鐫孤壠含悽豈勝冥感凡曰相
知之舊能無墮涙之傷庻少分魯肅之囷共建此陽
城之碣睠言故里永賁幽光
　　　　請靳顯卿山陽闡庠䟽
切以嬰孩教子貴在父兄詩禮承家必資師範伏惟
顯卿學師性資純厚賦業優長規模有乃岳之風句
讀傳故家之習乆訓蒙於柘里今閑處於山陽煩於
白社之間載闡青衿之教邑雖十室使盡為忠信之
人喜動七賢不負此風煙之勝恭惟短䟽具列同盟
　　　　重修㤗山廟䟽
伏以物有生死維岳主司事至　微湏人興葺睠新
中之左地儼㤗岱之行宫當年廟貌壯麗有餘此日
嵓廊摧毀無幾頼陳將軍之果毅曹郷老之經營一
備糇糧一鳩工役周垣己興於百堵正殿將復其五
楹度其工之寔繁計所費以不少若憑衆力可見成
功使車馬風雲喜降臨之有所官僚户庶獲福祐以
無窮謹䟽
　　　　重修河内公廟化縁䟽
惟公德並群哲材優四科爲邦致三善之稱折獄有
片言之譽顧瞻喬木懷想其人况此蒲郷寔維舊治
民淳訟簡猶沐休風世逺祠存不忘乆敬然塵昏像
設殆緼𫀆弊故之餘草滿露壇起燕麥動摇之嘆惟
夫興葺可表尊崇凢我同盟義當少助謹䟽
　　　　省齋裴先生建碑䟽
伏以辭焉不愧縁景行之獨髙得之無財於人心而
能恔故武昌節度同知省齋先生两朝名士一世龍
門在鴻文大學之間有瑞錦秋濤之譽里雖稱其通
德墓未表乎豐碑眼中縫掖半門生身後殘膏丐來
者知歸報本復有望於諸君礲石劖銘庶落成於不
日嶷嶷麒麟之碣輝輝星漢之光匪惟裴氏之獲安
誠亦士林之羙事
　　　　爲耶律伯明醵金䟽
伏以分財曰恵莫先賙急之心見義當爲切戒後時
之嘆伯明秀造􁈍水東丹之後右丞文獻之孫學則
有餘空至於屢為子娶婦禮尚未完急手謀生力有
不及顧同志多狐貉之列忍一家有風雪之寒少分
半宴之資可合二姓之好倘蒙薄助請署芳題
　　　　張漢臣醵金䟽
張漢臣者監司故掾淇奥諸生緼𫀆傷此日之貧客
舎歎故人之雨心關桂玉連阻風波旣乆淹吏部之
除未免索長安之米况臺閣半爲郷舊而燕雲古有
義風哀王孫者丗爲㝷常付裝資者日云不少舉舡
望恵才固匪於建封指囷不難時豈乏於子敬　滴
水而爲恩於目下奉千金而敢忘於他時困涸能濡
多寡唯命
　　　　梁彦升醵金䟽太原人
山頽木壞永哀賢哲之萎髙上坎中未遂窀穸之窆
兾彼齊卿之恱傷哉季路之貧前進士太原梁公子
彦昇詩禮名家羮墻純孝思雙親而不見抱孤影而
自怜秋草萋兮恨隔於九原春露濡而履兹者二紀
惟得脫驂而􁏉乃能大事之㐮四十萬非敢望於郭
代公五百斛庻少分於范左相凢爲同好寕不興哀
淇水東傾渺逝者如斯之嘆太行西望慰異郷乆客
之心
　　　　大継長醵金䟽
國破家士老作無依之客衣單粮絶誰堪卒歲之憂
大先生継長者渤海名家中朝顯䆠功名冨貴竟無
有文彩風流今尚存黒貂盡季子之裘短布纔寗卿
之骭雖黄髪髙年之列柰清霜九月之寒甘餓陪於
西山束荆薪而煮白石哀哀漂母進簞食以無難戀
戀故人贈綈𫀆而何有大凢同志能不興懷所願不
過一金未免上煩多士謹䟽
　　　　南宫縣文廟三門化縁䟽
切惟衣無䄂領難以爲全行舎户庭將何自出南宫
廟學修建有年大殿旣完兩序已具獨臺門而未稱
在衆意以未安湏資多助之方可就三楹之勝雲煙
動色歲來泮水之芹雷霆乍驚玉振殷人之輅倘垂
重諾請署芳銜
　　　　滑州文廟化縁䟽
天下之事無大小得人則興郡國之學由古今似緩
而急蓋庠序乃禮女之地而絃歌爲風化之原繄爾
侯邦號稱文治載瞻淸廟有乏宏規廊廡卑棲狹僅
容拜宫垣頽圯髙不及肩我將易故而増卑衆欲妥
靈而掲敬輪奐動泮池之藻丹青一繪事之新審致
大成需資多助垂旒委佩復誾誾侃侃之儀趨事赴
功得磊磊落落之者賢使君業爲倡率同僚属理當
賛㐮母悋援毫重書所諾謹䟽
　　　　鉅鹿縣講堂化工䟽
粤惟大陸寔曰古任創興釋菜之宫舊有眀經之室
年深踈陋日就傾危今擬修崇務敦風化大弓長劒
其備可忘三綱五常非學不立稍聽一丁之諭將成
百室之歌敢仗斯文共成勝事謹䟽
　　　　爲周府君立碑醵金䟽
伏以起千年巳廢詎能忘利益之恩顧喬木而言尚
未覩麒麟之碣故江淮都轉使周侯除興義重撫字
恩深公雖云亡德其可後今也有銘不愧墮淚無從
惟斵石而爲特書可於公而見不朽庻圖少報永振
休聲凡我同盟共成盛事謹䟽
　　　　汴梁路相國寺化工䟲
汴梁路大相國寺住持僧柴某欽奉
聖旨修葺前殿所有化縁(䟽/文)合行開具者
伏以𣑽宫盤欎無踰相國宏規傑閣巋存猶是李唐
遺構浩刼黯浮雲之衛秋風動喬木之悲顧二三之
殘僧將修完而何力幸蒙
睿眷尚頼人謀况有生趍嚮而孰匪善心在稽首歸
依者當體
上意能傾心而樂施或分囷以捐金同新般若淸光
與復天人偉觀風鈴如語響泛潮音天女散花有來
衆士祝延
聖夀載繙具葉之香翊賛
皇圗永比彌盧之固謹䟽
　　　　請陶教授主善䟽
切以擇師教子孰無希驥之心傳道解疑湏藉鑄金
之手况木非揉則無自圎之理玉惟斵則成就器之
名伏惟主簿先生經明行修學慱才贍聞望素髙於
儒館淵源逺自於顒軒講論造精一之微文辭知古
今之变惟是青衿之子常瞻絳縵之儀敢瀆師嚴再
新凾文心專志致深惟體用之方日就月將㝡切後
先之序以兹誘掖與正斐狂所有束脩開呈于后
　　　　重修開㤗寺大功德䟽
伏以道不逺人善無先於利益物興有數勢湏藉於
英豪廼眷燕山昔爲遼府開泰禪寺者爰因鄴第建
自樞臣雖復兩朝之増葺何堪雙樹之蕭條如聲色
香味布施能圎則上下虚空何修不可伏惟
參政相公才優鞭筭義重規爲禪扣愚機派流臨濟
逺暢神通妙方幾開方便法門莊嚴已擴浄慈天庇
廕證明羅漢夢况兹金粟影巋爾古精藍雨花翳空
得還舊觀登壇判断重振玄関盡刮衣孟已是多餘
香積飯有來福德何嗟不到佛如來載經載營同心
同徳永扶
寳祚爲
國拈香
　　　　前進士李舜臣姪求子婦醵金䟽
切以燕雲尚志情深友義之懷婚媾及時詩美桃夭
之詠前進士李公舜臣之姪元德爲子求婚納徵有
月柰囊空而羞澁湏力濟於英豪或采幣以相投或
青鳬而見賜迓續先人之胤配合二姓之懽如種玉
而獲珪璋在貧家而得箕帚豈曰小𥙷實荷鴻私兒
女債還敢云遂尚平之志簮纓顧恤庻幾接仲郢之
風請署芳衘用昭金諾謹䟽
　　　　銅臺阿丑石氏䟽
　　　　　年方破瓜在故里樂籍者凡四年今嫁
　　　　　李氏相得甚懽辛巳春以良家來見酒
　　　　　間叙話心事追念舊游蓋廿有二年矣
　　　　　且有滄州之行求余言爲重因書此以
　　　　　付
去國㫷年見似者而輙喜改圗故歩念此意之可嘉
銅臺石氏者穠艶呈霞髻雲綰緑白雪擅郢中之曲
絳羅捲薛氏之䆫玉秀蘭芳風尖月細荏苒四年之
塵土稱量幾斛之珠琲悔失此身得逄佳配囬金沙
灘頭之夢吹碧桃花上之笙顧自怜度日之難未免
有當壚之役試看長樂坊頭雪猶自春風醉裏香將
安排老歲生涯預准備藥爐經卷巳蒙重顧來謝鈞
慈滿地流錢共說平生鞭筭了投竿在水肯教空載
月明歸謹䟽
　　　　前泉州路揔管府推官朱淮故太師徽國
　　　　文公嫡孫今擬於杭州路擇湖山勝地創
　　　　建書院中起文公祠堂教誨子弟奉承香
　　　　火上祝
　　　　聖壽無疆次爲宗属朋從續考亭道脉之
　　　　傳伏望公卿士夫喜聞樂助庻資衆力克
　　　　遂𥘉心者
伏以明經傳道深有頼於後人圗報起祠必資成於
多士况在曽玄之列當膺倡率之勤㳟惟晦菴先生
學貫六經名髙諸子始焉講學克紹程張之緒餘展
也成功直造孔顔之堂奥發揮義理昭若日星没未
及於百年道太行乎四海凢曰進脩之者孰非沾漑
之餘方
國家之右文冝天下之通祀廼眷餘杭名郡未瞻遺
像清光聿修香火之新祠爰擇湖山之勝地計所需
而甚廣嘆獨力以難勝少分㳙滴之餘波同濟經營
之盛事絃歌不絶敢云家學之有傳爼豆斯陳庻使
宗風之罔墜倘蒙金諾請署珍衘謹䟽
榜
　　　　張氏秋香館酒牓
伏以三尺紫簫吹破金臺之月一竿青斾飄摇淇水
之春孝先張君系出豪華長居紈綺壯狃五陵之裘
馬老㝷中聖之家風左顧東城名香新館雖借作育
廉之地已大蒐破敵之兵瀧春溜於連床貯秋香於
百瓮與同至樂任價寛沽罄翠罌銀勺之歡是非何
有聽白雪陽春之曲風月無邉信不比於㝷常莫等
閑而空過任使髙陽公子從他宫錦仙人争貰金貂
紛摩劒珮繫馬鳯凰樓柱掛纓日月牎扉白骨蒼苔
古人安在流光逝水浮丗堪驚况百年渾是者能幾
逥一月開口者不數日忍辜妙理也作獨醒莫思身
後無窮且闘尊前見在那愁紅雨春圍綉幕之風来
對黄花共落龍山之帽快傾銀而注瓦任枕麹以藉
糟只空工部之嚢扶上山翁之馬前歸後擁盡日而
然
■約　林評事花約
伏以良辰樂事雖曰難并㫖酒嘉有豈容獨饗兹者
小園竹木粗有堪觀故里賔僚可踈一宴忍教康節
獨擅花時敢擬右軍同修禊事伊誰有語花枝羞上
老人頭來日無多此樂莫教兒軰覺玉盤濯月巳煩
竹裏行厨綉勒攅香暫簇花邉駿馬擇於今月二十
八日就弊圃聊備芳罇伏望群英早垂光降
　　　　茶約
伏以歡情漸减豈任林酌之娯老境相冝正有茶香
之供今者策勲茗盌集勝爐薫湏分旗葉槍芽選甚
鷓斑螺甲破帋帳梅花之夢叅老夫鼻觀之禪要追
陪七椀家風共消遣一冬月日勿謂淡中無味且從
静裏看忙老懷自嚮故人多此樂莫教児軰覺我今
首倡盟可同㝷湯響松風巳减却十分酒病日拖竹
杖長行携两䄂香煙顧此聞思咸歸歡樂謹約
　　　　禊約
四序節氣春極和而季月爲之盛故古人因三日盛
時而爲元巳之莭然鮮克與巳相㑹今歲兹辰適值
癸已又一盛也用是約二三知友讌集林氏花圃所
有事冝略具真率舊例各人備酒一壷花一握楮弊
若干細柳圏一春服以色衣爲上其餘所需盡約圃
主供具秉簡續􁄉辨追洧水歡遊禊飲賦詩修復蘭
亭故事
　上梁文
　　　　大成殿上梁文
寳位
龍飛首闡大猷之化儒宫灰冷鞠爲茂草之區恭惟
緫管陳公爰自下車慨焉興感仰體右文之意推明
樂育之心因政平訟理之秋舉禮在實亡之典大復
素王之宇重開太極之天于以増聖道之光華鑿晚
生之耳目矧惟治本一出化原猗歟岳牧之心擬变
謂書之俗落成有日神化無方折雄冠豭佩之徒趨
庭受訓易篆刻雕蟲之子執簡傳經奠兩楹之豆蘧
舞三代之韶箾伸嚴𣏌典咸啓敬心猥承縫掖之流
可後閟宫之頌有來多士共駕虹梁兒郎偉
抛梁東萬古宗風一泮宫頼得賢侯扶聖教太行元
氣魯龜蒙
抛梁南奕奕新宮播盛談一旦詠歸欣有地北山伏
掃讀書龕
抛梁西聖學如天不可梯湏信小成從洒掃互郷名
與大賢齊
抛梁北萬象經天瞻拱極文奎髙射徳星明昨夜騰
光滿營室
抛梁上偃植圎义屹相向人從懸甕發丹書堅與西
山兩無恙
抛梁下適衛屢爲瑗所舎春風緑滿杏壇隂從此西
遊冝稅駕
伏願上梁之後邑多君子世極文明國本固磐石之
安
天子享萬年之壽斯文有在振木鐸於中天遺法復
行得人材於郷校舉霑寸進仰荅
明時
　　　　鎮國寺上梁文
伏以坤儀佐理巳收純𬒳之功象教加持妙極大千
之力爰擇鴻都之右輔聿興蓮宇之新宫我
國家崇報是圗慈憫爲念演三乗而設教歛五福以
錫民一朝之役罔及於國人萬有之輸悉供於内府
於是郢斤運巧鄧梓呈材有來神力之無方遂極天
下之大壯桓楹修棟欎雲氣之上浮疊拱層櫨屹丘
山之壁立仍差榖旦共駕虹梁用綴蕪辝式伸善禱
兒郎偉
抛梁東六合天花散暁風隻履不煩　嶺去九天開
出𣑽王宫
兒郎偉抛梁西萬刼壟縁妄想迷方寸欲明諸佛果
正湏一勺自曹溪
兒郎偉抛梁南莫咤龍門萬佛龕㑹使樓欏雙樹地
萬方來此發經凾
兒郎偉抛梁北萬象森羅朝
帝極我爲禮此玉毫光聖徳無量千萬億
兒郎偉抛梁上寳氣瓏璁　像我今建此内道埸
海㑹龍華無盡藏
兒郎偉抛梁下千里王畿際兩稼年年鐘鼔樂清時
共對人民霑聖化
伏願上梁之後天低法界海怫潮音山河扶綉户之
光日月擁雕簷之氣永將寳供仰賛
皇圗奠金城不㧞之基祝
天子無疆之壽
　　　　亳州太清宫上梁文
至道無名混太𥘉之一氣真人者出廓衆妙之玄門
載歆道徳之言寔翊邦家之化太上混元上德皇帝
潜輝柱史肇迹瀬陽千■丁令　神遊三尺兒童
知尊聖祖故歷代備褒■之禮
皇家極樓觀之雄雖九　伏於渊泉而紫氣日纏
于天宇嗣興有數今見其人演化宗師真人德紹蟠
■教流白霫逺乗鶴馭來住琳宫爰即遺基重興丕
搆用篤
皇家之祐先開紫極之大及覩成規有光往制煙雲
晻靄車囬隱玉之鑾仙聖超騰日仰猶龍之表㳟依
善頌用駕虹梁
兒郎偉抛梁東綿絡鈞天夢帝宫適喜頓然還舊觀
玄都仙客振孤風
兒郎偉抛梁西萬里黄流入望低爲謝㝷涼張慱望
故家仙李又成蹊
兒郎偉抛梁南聖牘玄珠閟不談且置金華丹寳説
請從河上發經凾
兒郎偉抛梁北玉帛中天朝萬國玄風慶㑹雪山陽
柱下有人談道德
兒郎偉抛梁上天蓋蒼蒼含萬象西昇不箸五千言
萬古流沙空悵望
兒郎偉抛梁下祈福爲民崇廣厦道家設教貴無爲
䘮葛暄凉自冬夏
伏願上梁之后人庥道廕世沐泠風山河扶綉户之
光日月擁雕梁之氣竹宫望祀休誇漢武之祈靈敁
宅徴符巳表吾
皇之萬壽
　　　　萬夀宫方丈上梁文
伏以起百年之搆植大本於宗門葺一日之居見恒
心於君子萬壽宫丈室者自昔中和之起廢逮今六
祖之丕承物旣弊而更新制有増而匪舊敞桓楹而
中起翼兩室以傍開雲霞藹疊栱之間燕雀賀華榱
之上前瞻玉境通暢玄風後壯宸居擁陪法座况仙
馭來臨之有日令威歸語以無時工旣落成衆孰不
樂倚疊如山之壯罄單肯搆之誠重光動淇水之波
佳氣欎太行之色式扶脩棟可後歡謡
兒郎偉
抛梁東燈火春城動竹宫看取洞天閑日月佩環聲
在歩虚中
西苒苒春雲去殿低莫道靈章仙秩峻青霄有路是
丹梯
南故院當年一畒菴碧瓦朱甍今覆壓後人光大儘
無慚
北五福從來尊太一碧霞千古振孤風奕奕神光長
拱極
上符籙潜珍無盡藏光芒未暇詫青藜六代傳芳主
凾丈
下玄教扶持衡可迓德星所在風雨時萬里如雲看
多稼
伏願上梁之後教基大闡福地重新五雲來崑閬之
仙六甲祕風雷之奥華簮列拜載光傳度之儀金簡
朝元永肅焚修之供以兹快樂普洽生成
　　　　太一宫清蹕殿上梁文
伏以顧瞻琳宇已嚴
上帝之居婉孌
龍
聖人之作恭惟
皇帝陛下圖囬治道窹寐幽人爰從
潜躍之𥘉重有中和之䏂風雲允恊文物
道而沃
帝聦曽一言而利天下師今不見意若無
犬駕以來臨駐故宫而懷舊漢文授經於河上
加於軒后訪道於崆峒𥘉不踰此以兹
寵握光極玄門念我後人思皇
睿眷故大起
御天之搆庻少伸就日之誠旣獻歲以僝功乃
而考室敢陳善頌用駕虹梁
抛梁東夜鶴休驚患帳空一自翠華臨幸後至今■
■鎻春風
抛梁西尚記春旗簇仗齊真氣滿空驚户牗光芒■
暇到青藜
抛衆南論道當年有奥談
■乗賁臨猶望壠非縁叅决發經凾
抛梁北金簡朝元瞻
　　萬歳永無疆更願八荒開壽域
抛梁上碧瓦朱甍遵大壯五雲佳氣欝蓬萊遊像■
思■
天仗
抛梁下華表人歸餘道價
　　雨露有偏恩不遣靈章隨物化
伏願上梁之後日月擁雕楹之氣山河扶綉户之光
道　以之増輝真仙為之改觀雲紅黼座濃薰花氣
　　風肅㤗壇光動竹宫之祀歛兹廣福錫厥
　　明時溥同至樂
　　　　春露堂上梁文
伏以飛鳥知還固擇安棲之所弊廬託處舉懐必葺
之心秋磵老人樗擽散材萍蓬逺䆠東西南北两紀
奔馳雨露風霜終年偃薄乆矣壯遊之倦浩然故里
之歸迣構新堂不遺舊物豈獨廣居而移氣蓋將追
逺以顕親連甍接棟而中列三楹却暑囬寒而旁開
两室俾春秋寢祭衆免勃磎節叙賔筵喜同笑語惟
是時思之切仍題春露之名言舉斯心卑之來者承
承継継無遏佚前人之光欎欝䓤䓤非秪謂喬木之
羙爰扶脩棟例有歡謡
抛梁東旭日紅駘蕩春陽滿太空人喜廟堂真宰出
不煩東觀論青蟲
抛梁西萬瓦齊撲地閭閻似碧鷄春露堂中春自好
何甞有意夢沙堤
抛梁南合明簮交道微來不易談正有歲寒三益在
風簷先種兩株杉
抛梁北
正統一東亘扶桑略西極一堂雖起有先憂所願八
荒開壽域
抛梁上天蕩蕩光動太行三萬丈主人投紱巳歸來
夜鶴不湏驚蕙帳
抛梁下觀治化叶氣薫然衡四迓過門有客問行藏
蓬纍而行得時駕
伏願上梁之後里多仁美門掩春華歲時豐穣問甚
槃中之蓿物情和好爱及屋上之烏對床賡風雨之
吟開卷得聖賢之樂倘使少如所願不爲虛度此生
秋澗大全文集卷七十
秋澗先生大全文集卷第七十一
　　題䟦
　　　　䟦蔡中郎隷書後
科斗書當秦有天下未盡廢而程邈易篆作隷特用
便牘削耳逮中郎蔡邕去取丞相斯大小篆爲八分
寔秦隷書也近觀公建寕三年所書五官功曹掾夏
承墓表眞竒筆也如夏金鑄鼎形模􁁣譎雖蛇神牛
鬼厖雜百出而衣冠禮樂巳胚胎乎其中所謂氣凌
百代筆陣堂堂者平故書家評公書骨氣洞逹爽爽
爲有神冝矣昔張長史作書多先觀古鐘鼎科斗文
字遂楷法妙天下不然則無漢晉巳來髙古氣骨不
肖徃年道出襄國讀宋文貞神道碑見其筆畫一一
涵篆隷古意迺知其言爲有徴後之學者苟志於古
舎兩漢孰宗匠哉至元辛未中秋前二日同相人馬
才卿觀於省掾呉􁧭慶之寓舎衛人王某歛祍書■
　　　　䟦中興頌
歐陽公稱浯溪頌■歲乆剥裂字多訛缺獨李西臺
家藏最爲完好予■得而見之䆠學四方來藏魯公
書甚多兹獨闕然及調官平陽㑹郜君和之出故家
墨刻八軸蓋浯溪臨本也命児子孺臨摹雖精氣轉
索庻幾典刑具爾甞聞公平生書五百餘石其風骨
氣韻率洞洞有神如忠臣正色立朝群姦魄禠又如
元氣賦物流形都異因其人而爲變耳始秦越人探
丸起死不主故常在邯鄲則爲帶下過洛陽則稱老
人西入秦又以嬰兒醫名也故評兹帖者謂閎偉發
揚狀巨唐中興􁇋德之盛豈虚言哉閑閑公偶以銀
鉤鐵晝目之恐未盡善也至元十二年乙亥歲夏四
月六日卧病中書于謝帥第之比軒
　　　　䟦郎官石柱記後(唐尚書左司員外郎陳/九言文)
古人稱長史得草聖不傳之妙豈知眞書在唐爲一
代精絶所謂能行而後善走者也魯公書學氣侔造
化眞楷得法多自公始郎官帖精絶爲至舊刻在京
兆今亡或云淪瘞㕔事址下近從曹生季衡得墨本
全文蓋丞相壽國髙公故家物也老眼増明伏翫不
置者累旬真希代寳也十有三年春正月人日題於
西山之讀易龕
　　　　䟦乎臨懷素自叙帖
丗傳懷素自叙帖有數本劉御史文季云昔吾從祖
河平君所藏本最佳後有蘇才翁跋云前𥿄縻潰親
爲装楷且爲𥙷書不自媿其糠粃也有杜祁公題云
狂僧草聖継張顛卷後兼題大暦年堪與儒門爲至
寳武功家丗乆相傳後又有山谷楷書釋文蔡無可
家故物也北渡後觀金城韓侯及秘府所収俱無蘇
杜二公題䟦似亦非長沙眞筆至元辛未秋九月晦
余謁左轄姚公出示太保劉公家藏帖前三十三字
亦云子羙𥙷亡按玩之余令人仿像意韻盤礴於胸
中者累月冬十月甲午是日極暄妍可愛乗筆墨調
利喜爲臨此拙惡非所慮庶幾見其典刑云耳監察
御史汲郡王某伸謀甫題識
　　　　題懷素草書千文後
予觀藏真大暦二年海西寺所書千文極縱横捭闔
之狀其欲断還連似斜復整筆増妍而不繁其减者
意足而悉備如風檣陣馬驟不可當倒冠落珮狂莫
得制至於氣凌過庭勢迫張顚椎偉豪邁超於法度
之外者一一視之皆篆隷之古文耳兹本雖出臨模
精氣固衰骨脉具在所謂雖無老成人猶有典刑十
一年正月五日風日清麗手柔筆利乗興學書覺胷
中煩滯拂然從筆端出矣
　　　　䟦張嘉貞書
近攷瘞鶴銘乃知爲右軍龍爪書也予所藏唐中令
張公嘉貞北嶽廟碑其意韻骨氣敦厖古怪如衝戈
植劒特龍瓜遺法爲正書之一變耳張公當開元𥘉
拜大將提重兵卧護北門其氣固巳雄一世矣及継
璟而相以強敏風操聞然史臣稱公性䟽簡與人交
不疑内曠如也古人以書學爲心畫故其筆不得不
雄放竒偉象乎爲人然未免夫捧心效顰也如優孟
抵掌談話與叔敖俱化一一較之有不然者蓋其嚴
辨有餘而髙風絶塵爲少衰矣戊辰中元日書
　　　　䟦麻姑壇記後(平陽盧氏家藏)
歐陽永叔云仙壇記有大小二本此大書者也其興
寄縹緲檂纎妍麗無不可人正如覩麻姑手爪令人
皆痒時不待爬搔已渙然冰釋矣魯公書大抵與元
氣渾淪千態萬狀不可端倪因其人而爲變耳第記
中皆戃怳不經之事公特爲書之豈王中令謝太傳
文彩勲名凌誇百代未害登東山而有髙丗雲霞之
志也
　　　　題魯公書臧氏碑後
魯公書三原臧氏二碑所謂糺宗者作擘窠大字體
端整而頗瀟散如羽林壘壁横天作陣勢相戞摩與
衆星争光而色正芒寒之氣爲有間耳其懐恪神道
銛鋒勁畫望之凛然挺植戈㦸一一較之不無利鈍
惜乎出秀岩臨摹使千金駿足困伏皂櫪間其超逸
絶塵之想索寞無光惜哉乃知太師忠義之氣發於
筆端者諒非積學而後能也至元乙亥秋七月朔得
此帖於參政李公
　　　　䟦竹谿所題東坡墨戯後
竹谿書所見多矣未有若此帖之眞楷蕭散者大似
虞中舎諌獵奏狀間以側筆學坡之媚耳乃知公當
大定明昌間不只以篆隷獨歩於玉堂金馬矣輔之
韞櫝爱玩亦醉翁之意也可謂真知賞音者哉
　　　　䟦孫過庭書
太宗以英偉之氣凌跨百代萬機之暇游心翰墨故
二王法書盡入秘府摹倣臨榻然後以牙籖玉軸徧
賜諸王何好尚如此其篤臣下得不從風而靡過庭
適當其時今觀此書規模歩驟一宗二王得飛鳥出
林驚蛇入草之勢然點畫散落徃徃断而弗連蓋體
具二王而章草爲羽翼也東坡謂陶詩𥘉若緩散不
收反復觀之乃得竒趣余於呉郡亦然但近代名公
品題不到豈具眼者未暇及之邪予特表而出之至
元辛未冬十一月廿四曰與兒子孺重觀於京師咸
寕里之寓舎時雪霽氣清率爾而作汲郡王某謹題
　　　　䟦荆公墨蹟
予甞觀壽國髙公所藏心畫水鏡知此爲臨川所書
無疑雖風骨遒勁而筆勢散落無繩削可據殆似公
當軸時變新法調夸毗子青苗助役無所紀極噫一
念之差至於筆墨間尚能髣髴其爲人如此後之學
者處心擇術當如何哉至元壬申重陽前四日書於
平陽官舎
　　　　䟦黄華墨蹟
矛觀公書多矣曰黄華山主者蓋公中年筆也其格
調歩趍要本二主氣韻蕭散得元章之勝勁厲𥘉不
逮之然如王謝子弟以生長見聞猶足以超人群也
殷溪云
　　　　題黄華與李彦明太守一十三帖彦明係
　　　　公同年友也
此數帖蓋公官翰林時書也至有飢寒之厄近在旦
夕又云収拾扈從秋山貧家至甚不易令人披讀可
勝嘆惋當明昌嚮文之丗公以文彩風流照映一時
其窘迫乃爾豈官散禄薄未爲道陵所知不然貧乃
士之常事造物者庸玉汝於成邪至於文翰之妙如
荆金和璞自有定價不待稱而後重也
　　　　䟦任龍巖烏夜啼帖
南麓書在京師爲最多其擘窠大書徃徃體莊而神
滯獨此帖豪放飛動超乎常度而木庵師謂醉後興
逸妙能天成豈長沙率爾而顛字字圓轉之意邪然
古人得意處非一如去乖就合意居筆先乗其調利
例多髙風絕塵不只籍歩兵作氣而能奪三軍之帥
也
　　　　䟦任南麓所臨潜珎閣銘爲大陽津張提
　　　　舉彦亨賦緫一百八字提刑王子勉目曰
　　　　數珠帖
南麓書在金大定間號稱獨歩然擘窠大書徃徃體
莊而神滯今觀此帖筆勢超逸氣韻兼勝豈非抵掌
談笑善學叔敖者邪
　　　　宣聖小影後䟦語(金正隆六年大學生馬/雲卿筆襲封衍聖公孔)
(元措/題識)
宣聖肖像繪者非一據
聖儀四十九表儗之猶潢潦之於河漢培塿之於泰
山也孔氏云家廟所藏衣燕居服顔子從行小影最
爲眞像此本蓋再一傳也嗚呼尊其道踐其迹是謂
之恭敬不然天容日表雖參於前而倚諸衡是不幾
於黷乎至元乙亥夏四月命士人王友仁臨冩小子
惲百拜敬書
　　　　䟦周處府君斬蛟圖後
役萬物而君之者莫靈於人而處尤以氣勝者也彼
司馬肜之虺鄙未若神蛟之變恠也老於莬之殘猛
不减氐萬年之嘨兇也處一旦視之猶尺蠖與孤豚
耳乃知擁殳之際其氣固巳蓋西戎矣然有憾無援
受制於人卒爲二豎所害噫千載而下令人讀臨戎
之篇􁏠􁏠然猶有生氣其睨梁王不糞土若也雲史
筆之諒有激而云
　　　　䟦貫休北立像
釋貫休北丘像予二見之此幅與東平王氏所藏衣
紋精麁不同恐學道子雨部圖鬼物筆法也
　　　　跋陶縝生菜圗
𬞞果猶犬馬然以其恒見而難爲工故生意彩色有
郊圃水濵之異縝之筆不見收于御譜而爲金陵所
題詠所謂一柸宻雲龍足以知名於當代也
　　　　䟦范中立茂林秋晚圖
中立𥘉年本學營丘極平逺烔秀之狀至於山骨鬰
茂林麓幽邃咫尺杳靄逺隔千里蓊然若太隂雷雨
不可端倪玆蓋居終南晚年之筆也故當時有弃墨
如泥之目是知游藝雖宗匠前修唯其胸中自有一
天乃能造微入妙
　　　　題寄寄老人陳氏詩卷
昔帝舜陶於河濵器不苦窳而陶之爲器最近古而
適用廣長安寄寄翁得適用近古之法削爲鼎研諸
器堅潤精緻粹然含金玉之質誠可方駕保張逺紹
澤之吕道人矣
　　　　題王生臨道子横吹等圖後
書與畫同一開紐唐賢善臨書宋人工點本要之極
形似而出神爽爲佳蒲江王生以讀書餘暇游藝丹
青於臨放爲尢能蓋致思詳雅不爲法度窘束筆與
意㑹探天機所到近爲予點道子馬融横吹營丘寒
江晚捕爲可見昔龍眠作李北平射邊騎圖觀矢之
所直廼應弦斃也若向作著矢狀則風斯在下矣知
此則能造㣲入妙文甫其沉潜可也丙子清明日書
于行館之敬止堂
　　　　䟦馬氏家譜圗後
夫源深則流長本盛則末茂至於家丗蕃衍碩大亦
由忠厚之培埴徳澤之渊浸者耳燕箸姓馬氏自遼
歴金代有顯人故居河朔者多大墳是歸昔狄武㐮
以族係不明不敢附梁公之後時人韙之今絳尹馬
君出示兹譜曰此某之髙曽世皇顯也降而下之曰
伯曰從曰昆曰仲聮綿次序蔚爲一宗蓋亦有自來
矣於戯盛哉
　　　　遊澤州青蓮寺題示
至元甲戌夏四月戊午予以分閲滭潞州兵且需後
命乗暇同州尹皇甫琰來遊兹山相與登福嚴佛閣
置酒小酌歘林風振響山雨驟至煩襟塵思灑然■
醒少焉返照入壑其西南諸峯雲起曳縷及頂而散
縈紆披拂殆六銖曹衣空𪷟法身旣暮群動俱闃溪
流有聲潨澮丹壑如萬馬而兵崩赴敵埸静夜逺聞
耿耿忘寐顧謂皇甫君曰此豈非山靈化現以清雄
之狀娯遊人之耳目邪凢所得唱和詩若于首因留
題禪院壁間以爲它年林下故事從游者沁水尹太
原李汝翼属吏丘山甫承直郎平陽路緫管府判官
汲郡王惲題子翁孺侍行
　　　　絳州後園題名
絳以兩州六縣三十萬户之盛守治一園甲河東而
名天下者冝矣至元壬申春予自
霜臺來官平陽適陽威人有獄疑而未能决者四年
遂𬒳命來讞授館絳園留十有七日旣集事因披讀
唐巳來園池圗記按觀遺跡莽爲汚宫獨有者樹欹
臺荒池漲水想像當時亭榭竹木之勝環合覆壓倒
影明㓕猶在瑶翻碧㶑中耳感今懷古因以見物理
之盛衰知哀樂之不恒也同來者屬掾李諶鄭扆子
公孺侍行是嵗夏六月𥘉伏后二日汲郡王惲題
　　　　䟦秦得真墨軸後
墨之名家者唐巳來不數人其難工也若是如坡公
尚煤松自劑放潘谷􁈍法至竈發吉焚曽無倦色冝
乎秦君嗜之而不厭也蓋將紹潘張之絶藝發潜徳
之幽光耶予近以沉㷑寳劑就龍尾石試之其黒而
能光清而不沍廼知精妙入神方駕前軰爲諸公所
稱道冝矣
　　　　祭霍山祠題名
至元九年冬
朝廷以郡邑鎭山大浸載諸典秩者所司三載一祀
霍岳在河東寔爲靈鎮故事每嵗以仲夏土極之曰
用信報禮昭䖍度也明年癸酉夏六月北二日惲行
縣北走霍邑前次洪洞雨不克邁越翼日抵趙城適
嚴祀省牲之夕廼率霍州判官連漢臣監縣事塔的
尹裴國用主縣簿劉偉齋宿祠下將事之夕霧雨交
作旣祀之朝隂霾四開三献禮成冷風肅然神峯鷲
嶺軒豁呈露雖韓潮陽之禮衡岳孔廣州之祀南海
不足以喻其快也陪祀者府兵曹觧禎縣佐史髙政
稅監張承慶邑人薛畐齡嶽廟道士李志真興唐寺
僧普光執事者吏王庭玉等一十五人遂相與饜飫
神貺而退承直郎平陽路緫管府判官汲郡王惲題
記從行者閭山張思誠子翁儒
　　　　䟦唐忠祚柘條白頭翁圖(忠柞前宋人宣和/畫譜有傳)
前人稱忠祚畫不唯極其形似如花美而艷竹野而
天能狀物之性爲好耳余尤愛其科條勁挺放筆而
成得妙意於法度之外殆書家所謂錐畫沙也乃知
畫與翰墨同一関紐豈虚言哉
　　　　䟦楊息軒江湾漁樂圖
予𥘉不解畫工拙非所知但開卷瀟洒見漁家風味
令人渺然有江湖塵外之思不知何時得帶笭箵以
駕舡獨聱牙而揮車去作西溪漫叟爲畫家所傳冩
似亦不虚負此生矣
　　　　跋甫田圗後
近與李野齋讀岷隱先生詩說冲冲然殊有所得及
觀是圗其經國備物之制傷今懷古之思令人想見
三代忠厚氣象如在乎其間親承其事至於禽魚草
木車服豆籩之盛一一視之皆具古意又有可觀可
興者撫卷三嘆不覺慨然孰謂丹青形容起予至於
斯邪至元戊寅入夏五日題
　　　　䟦藏春劉公東亭等帖
此太保劉公書也觀其筆法若不作意故飄逸如此
絶似長沙素苔磯静釣等帖識者當以予言爲不妄
黄氏裝潢者能爰之以爲珎藏豈性與藝習而相近
然邪
　　　　自題所書草字後
今日午睡起偶作草字數行因悟筆勢貴其神速要
如李愬夜半乗雪出其不意乃能入懸瓠城縛取元
濟爾
　　　　又題草書後
草書筆勢至傾欹断續當如歌三百篇㑹意時手舞
足蹈不知其爲㒹蝢也
　　　　題丙愽陽問牛圗後
蕭曹稱漢賢相然未免有牛飲池汚之論豈狃於休
息重夫更化者乎及博陽秉鈞闊略細務毎以爕和
爲心神爵五鳯間蔚然有聲爲中興名臣以二公較
之佐命外吉寅亮之功有足多者胡氏謂體元者人
君之事調元者宰相之職信哉彼闔里門而消沴因
淖車而𬒳謗者坐享堂封無所事事曽不若丞相嘔
茵吏耳予適纂述調元事鑑友人敬之之子公讓請
題其後故書
　　　　題贗本蘇才翁帖後
蘇滄浪書多出懷素山谷草聖本學才翁如戎州所
書澷與九詩何啻青出於藍真超凢入聖筆也若此
者何爲者哉所謂眞贗不較可知至於樗軒所題真
蹟蓋自别卷移之於此耳至元戊寅夏六月十六日
午睡覺後
　　　　題王郎中國範所藏唐翰林供奉畫玄宗
　　　　幸蜀圖
丗知天寳之禍階於九齡罷相政歸楊李不知枉害
忠良一言玄宗巳爲聲色蠱惑其明理亂顚倒莫知
所從逮夫九縣飈馳越在草莾方思曲江忠諌遣使
祭墓嗟何及矣今觀是圖自馳出大内宫衛依然供
頓咸陽父老進說次馬嵬而六師不前痛九廟而太
子北駕至犒遣扶風蹭蹬蜀道彷徨躑躅惄焉如擣
之懷去五百餘載按圖思事如在目前令人動𬒳髪
伊上之感可謂書中有史其垂戒深矣
　　　　䟦黄華題郭壽卿雙溪圖
雙溪余家山物也今觀公此作所謂詩中有畫畫未
必能得眞矣
　　　　題閑閑公書祈宰傳後
此祁忠義賛也蓋公在河北時所書以老筆所至自
成一家觀之似未免效顰耳然堂堂之氣巳破碎陣
敵矣
　　　　題坡軒先生詩卷後
予甞于鹿庵讌席見老人數軰衣冠楚楚容止足觀
當時顕宦有不復及者詢之皆前朝榷醸官也而况
坡軒者乎先生在大定間調監相酒其風流文采照
映一世時賢與之不在明昌詞人之下所存片言隻
字猶當享之千金自非篤好有睨而不頋者夢卿出
將家喜詩學固能寳而藏之異時釃酒臨江助吾横
槊之氣者不爲無得於斯文也
　　　　題李懷逺亊系後
李鎬字之京涿之定興人父金大定間進士第終蘭
州刺史先生姿冲澹樂山水𥘉蘭州府君官鳯翔府
近山多勝㮣公日登覧怡說至樂而忘歸自是畫品
日進北渡后留寓淇上僕猶及識之番番然一良士
也甞作樊樓風雨春雲出谷二圖大爲東瀛子蕭公
所賞識曰士夫間不多見也以門勞官至懷逺大将
軍集慶軍節度副使夀六十五卒于衛子師孟字希
賢今年七十有五爲人質直好義無它腸精力强明
飲啖不少衰時時尚能浮大白酣適簮花曵杖游行
閭里予毎遇諸塗更忙與從容抵掌談平日心事𥘉
不以惸獨而屑懷也然未免作句讀師自給其日料
焉復爲一慨然耳戊子嵗端月上元日秋澗老人書
且得載郡志寓居之列云
　　　　䟦桑維翰手簡
國僑在五代間𥘉無書名今觀是帖其䇿勲於鐵研
間者恐不獨專美於凝式也具眼者當以予言爲不
妄秋澗老人題
　　　　䟦澹游王先生詩後
黄華先生以海嶽精英之氣發而爲文章翰墨當明
昌間照映一時惟其早丗識者至今惜之余向客京
師好事家屏圍幀軸無非澹游詩翰廼知老成雖逺
典刑盡見于是此幅公之老筆尤瀟洒可愛豈神完
守固氣自清明雖耄而不衰者邪戊子冬陽生后一
日秋澗惲謹題
　　　　題雲麾帖後
李北海書融液屈折紆餘妍溢一法禊飲序但放筆
差増其豪豐體使益其媚如盧絢下朝風度閑雅縈
轡回䇿儘有藴藉三郎顧之不覺歎美東坡云予書
𥘉學李江夏后來自成一家及以雲麾帖一一較之
坡第按之稍扁而青出於藍耳蘭亭在古今爲眞行
之祖自太宗崈尚一代學者争師宗之然如徐季海
軰尚未免誥體之俗况餘人乎公于斯時獨能髙視
逺歩造微入妙臨池䇿勛固當爲右軍忠臣矣有具
眼者出乃知余言為不妄戊子冬孟秋澗老人王惲
謹題
　　　　䟦米南宫書曽夫人墓誌後
顔魯公稱殷成巳雅善填書嚮見唐人作禊飲序每
行特留二三白者使見其巳者之功夫耳𥘉觀是帖
即疑其神爽索然乏飛動縹緲之勢再視之乃知爲
成巳法也縁㐮陽出竒無窮雖慿軾縦觀不無看朱
成碧耽嗜者心慕手追豈不踐跡終不入于室邪夢
卿來託審定所見如此於戯夢卿其寳之安知飛電
流雲之駿不踵門而至者乎戊子歲秋八月廿七日
秋澗老人題
　　　　䟦香林先生老饕賦後
真楷有常規而顛草無定態魯公傳長史之法東坡
得魯公之妙至于率爾而顚餘未見能旭也今觀此
帖馳騁長沙氣劘禱佛之壘耳嗚呼百年來人物淵
源之盛槩可見矣先生姓田字信之前進士蒙城人
學顔而至者也晚進王惲謹題
　　　　䟦唐韋臯畫像
予甞觀臯王畫像魁偉竒傑顔赫奕視猛而髥㦸如
老羆抗首有百獸不敢傍之氣不如是何以破吐蕃
四十八萬之衆擒殺節度都督籠官千五百名乎至
外臣自預政抗章勸進軍旅之目以定秦鏤號其豪
侈横恣在所不論及殁有司欲追繩其咎頼門士陸
暢者得解至今盛名有光于蜀嗚呼竹頭木屑其可
忽也哉秋澗老人偶題
　　　　題三百家詩選後
潜溪稱唐人尤用意小詩其命意與所叙述𥘉不减
長篇而促爲四句意工理盡髙簡頓挫所以難耳故
必有可書之事如王摩詰云西出陽関無故人故行
者爲可悲而勸酒者不得不飲陽關之詞不可不作
余亦曰自簡古而發穠纎由穠纎而出議論此小詩
所以最難工者也且唐詩名世者千有餘家此特三
百而巳又鄱陽𥘉選時意不到此間有三合者亦足
以見侏儒一節之驗也且書學成于晉歌詩極于唐
而論解之學盛于宋雖然非數百年涵飬積習之乆
不克成就如是迹其所以然蓋皆自上之所好中來
何則甞觀𥘉學記載太宗文皇帝御製無題無詩及
其文子文孫例能賦詠又唐之士人不能是者不復
淸流比數習俗安得不從風而靡哉二生經史外行
若有餘此亦不可不知故令一讀使見前賢雖小道
其用意有如此者因書以爲示巳丑重午日秋澗老
人題
秋澗先生大全文集卷第七十一
秋澗先生大全文集卷第七十二
　　題䟦
　　　　題遺山手簡後
公道存在上者惟恐士之不才公議廢當涂者惟恐
士之有才此古今通病必然之理也昔伊川與韓相
維游許昌西湖坐間有以書投韓者程視之蓋干進
者也程曰相公亦令人求之耶况尔後乎冝其藩維
棘瑣遐想玉堂如在天上也觀此帖者幸不以遺山
爲疑可也
　　　　題張嘉貞北岳碑後
余少時喜作擘窠大字甞書岀師表于屋壁房山劉
先生過而見之顧謂家府曰毋令輟學後當名家因
問余學書覺有進否對曰不知但今日書明日視之
有大可惡者又不擇諸人書以余拙視彼善者即黙
識於心及省書當之必倣其筆勢先生曰此即汝所
進(也/旣)而出此碑見贈且提誨曰古人書有當玩而必
習者有未易學而當玩者吾今以是授若非欲汝師
之也俟盡參衆妙立筆後時時玩其意味可也晚年
當有所得此帖藏幾三紀未甞發視仐歲巳丑予六
十有三追憶徃事時時取觀覺日有所得乃知房山
之言爲不妄不然後生愛風華老大即厭之而然歟
觀其簡古曠逸𥘉若緩散不收一一視之内方而外
圎風骨偉秀殆似夫上簾瞻對鳯鳴朝陽時也前人
謂焦山鶴銘乃逸少龍爪書或者謂未若以大辯若
訥大巧若拙方之爲近似余於嘉貞書亦云唯具眼
者當識之因嘆吾老矣技進而道不至是亦所當懼
也然張么唐名相今見千丗者止此耳枝雖微固亦
有不可廢焉者剪製巳遂題記於後示阿孫鞬郎且
使知嗜古者莫書學爲重何則先賢手澤在焉故也
是夏六月二日秋澗老人記
　　　　題山谷手簡後(文瑞名璋)
侍御于文瑞奉使江西回以山谷訴哀帖見貺觀者
致疑其間予曉之曰公孝友純至當痛酷摧裂之際
意有不在書者此正言不當文之義也若以微瑕而
棄連城之壁非余之所敢知也
　　　　題竹溪詩筆
文獻党公大定間翰墨爲天下第一如雪溪黄山輩
皆北面師尊之冝其片言隻字爲後丗寳藏仰之如
泰山云
　　　　題家藏禱佛帖後
顔魯公書氣洞金石精貫白日然得長史心法筆力
日進遂集大成公之書可知冝其使長沙比靣髙閒
終不侔也𥘉藏者平章政事盧予時盖自琉璃缾中
恊神筴者也大元已丑秋七月秋澗老人曽収
　　　　題左山所書春露堂後
余搆春露堂之明年　參政左山商公作三大字自
燕見遺因刻而榜之吾廬爲爛然也公今嵗壽登八
秩觀其書端莊婀娜略不見衰老之氣吾喜其所飬
至剛非唯書之盡善也公爲人雅重深謀其翰墨之
工在公爲餘事然嗜好之篤營求之切殆飢渴之於
飲食只以功業相逼有不遑專事者當急遽際甞與
予論及津津然喜見顔間不知老之將至日之云夕
也方在藩府時以分陜之重横當事衝至與貙虎相
搏者屢矣未甞見志之衂氣之靡降而少屈規其所
不可求避其所不可免者此所謂砥柱頽波迄然而
莫傾者也求試其心之所在蓋安命順受而巳旣安
且順則心乃定心乃定則氣不餒氣不餒則道可以
坐進而况枝之云乎醫家有云榮衛可以知人之脩
短予亦謂文翰可以卜士君子之盛衰仐觀公書以
精神氣𦦨取之是知公之夀考旣耆而艾也必矣豈
斯文未喪造物者將属之於公耶於是書以自警至
元戊子夏四月十二日謹題
　　　　題張氏所藏先卋手澤後
昔人以長不識父對其畫像輙拜而垂涕張㑦以勞
卒軍中子用道痛乎不覩其没毎得其手澤雖片言
隻字洞洞焉奉之如恐失墜其於觀行速肖之心爲
可見矣
　　　　題時苗留犢圖
君子之居官也論其稱與無愧而巳苟能致君澤民
雖禄之以萬鐘繫之以千駟將受焉而不辭况巳之
所當有乎若苗之事持清而近名矯枉過正者耳然
使貪墨畏人者聞夀春之風亦可以少知愧矣此京
兆王雲筆也以年深色故因之𥙷綴頗踈妙意至布
置分數尚當與斬蛟圖氣勢兩相髙也戊子夏五月
秋澗老人題
　　　　題自書歸去來后
録事參軍丹陽薛君文曜携佳帋見過請余書晉處
士陶靖節歸去來辭是日晨氣頗爽在庚伏中難得
朝也乗筆墨調利心手相應忽憶徃年過曲陽見唐
宰相張嘉貞所書北岳廟歌歌碑不覺行墨以入其
體識者莫訝其刻鵠也
　　　　題郎官石柱記後
眞生行行生草顚之草至稱之爲聖其法蓋先能楷
所謂善行而後能走者也郎官石柱記以予聞見今
在丗有三本　梁崔氏贈余與平陽曹氏所藏
壽國公故物同出一石但未知柳城姚氏所寳者何
如耳商左山云正刻舊在京兆兵後淪入公堂址下
恐不復出矣汝軰冝珎惜之其姿體端方清勁似出
歐虞自成一家少陵云卓立天骨森開張者也至元
戊子七月朔秋澗老人記
　　　　䟦蔡㐮書後
甞觀心畫水鏡宋一代能書者不少然蘇黄一出爝
火難爲光矣㐮之書在當時極爲坡所推重恐是徐
行後長之義夢卿好古得於法帖者甚多書學予非
深之者不千里逺來求題評此亦不可曉也秋澗老
人題
　　　　題哀江南賦後示韓陳二生
史稱信有文集二十卷行于丗今秖見者此數篇而
巳乙卯歲予得之于沙麓蕭茂先家迨今歲戊子盖
三十四年矣近目疾瞑坐者浹旬二生來問適新是
帙令句句詳讀且究其用事非徒然也蓋辭之爲體
甚多學者不無利鈍于其間汝等文竇方開然有望
而未見者故令觀覧欲彼摩其朴鈍發其清新此老
夫之意也嗚呼理者性所自出才者氣之所由形中
人以上苟得其養性使可復才也者不可強而致也
或曰理重才輕取其重而舎其輕可也曰勢有不可
偏廢者焉理則體才則用也體與用具然後可以持
躬而應物二生其志之
　　　　䟦楊𥙷之墨梅後
花光梅在前宋爲第一賞之者至有買舡來住之語
及𥙷之一出變苦硬爲秀潤曽觀春風雪溪二圗者
乃知予言爲不妄(一有自題云日移清影人立黄昏其用意不分/固巳神疑于此君矣)
　　　　昭陵六駿圖後序
物之賢否一定論其遇不遇可也昭陵六駿天降毛
龍授之英主俾剪隋亂及其功成琢石爲像太宗親
題眞賛以傳不朽何存殁遭遇其爲幸也如此冝其
聲華氣艶上與房駟争光故潼関之役備體渙汗又
何神哉如昭烈之的盧冉閔之朱龍名雖存而形何
見焉大史公稱閭閻之人雖砥行立名非附青雲之
士惡能施于后丗者是巳予藏此圖乆矣特䊋潢以
備珎玩因題品卷末以寓余之所感云
　　　　書送鄭尚書序後
韓柳文多同時相顧而作如送鄭權序饗軍堂記之
類是也筆勢翩翩若相陵跨者柳之記間架曲折宏
深雅麗出竒無窮然不過崇洽閈閎饗燕軍容之盛
而巳序之爲文纔五百餘字雖云後出詞氣絶勝令
人讀之抵一部嶺南方志覺海氣拂拂來逼人矣其
終篇致意最妙專以貴而能貧仁而不冨爲主委曲
謀猷之壯從容箴戒之深誠有関於嶺徼之治亂爲
尚書權之藥石也近年某官有奉使句麗煩於乞索
者至爲東人易而傷體信乎貪而無威微而無經術
者不可以華逺而寄邊方重命嗚呼公之斯文曰經
丗柔逺之長䇿可也作之明年公卒在諸文極爲老
筆又見其氣之至耄不少衰也如此韓生因說有問
特書此以示戊子冬十一月十日也
　　　　䟦蔡蕭閑醉書風簷梨雪瑞香樂府二篇
　　　　贈王尚書無競王後有䟦語小楷數十字
　　　　極妍勁可愛
樂府尚豪華然非紈綺中人未免隣女效顰耳明秀
一集以崇髙之餘發而爲詞章如飲内府酒金沙霧
散六府爲之醺酣方之逢麴車而口流涎者固有間
矣
　　　　䟦竹溪所書墨苑篇後
東坡先生百丗髙士至自跨竈作墨得佳者數百九
顧之而笑曰足供吾一丗著書及煤發焚舎乃巳冝
其竹溪爲墨苑作書而不猒所謂子雲相如同工異
曲也
　　　　薛紹彭臨魯公座位帖後
魯公此帖純是一叚折魚軍容直氣知此然後可以
論書之法度耳
　　　　書南麓珎翰後
龍岩書在顔坡之間然未免有癡絶處此帖殊靖勁
可愛豈得意時書邪
　　　　䟦黄華煙江歸艇圖
先生當明昌間以文彩風流照映玉堂仐觀此畫所
謂金鑣野鹿志在長林豐草也
　　　　䟦閑閑公草書心經
般若經前後文辭重複公書之字字姿態不同所謂
堂堂天陣臨機制變出竒無窮者也
　　　　錦峯真逸王仲元清卿書
錦峯書意韻瀟散不减古人但前有黄山後有閑閑
公故公之墨妙揜而不彰丗称士之得名有幸不幸
者豈其然乎
　　　　䟦黄華老人二詩后
觀公手跡多矣此幅恐是早年所作然澗松出士巳
有凌雲之氣識者自當知之
　　　　䟦龐才卿悲潼関賦後
此賦都運龐才卿所作其歩驟全類思子臺賦意則
擴充潼関甲辭字畫瀟散有法出顔蘇之間前丗士
大夫學藝精妙如此豈勝歎慕
　　　　評楊凝式書
楊凝式書維摩等(經/說)皆作行體大字瓌竒豪邁瀟散
中寓正筆左山云魯公後惟少師能得二王之法所
謂文起八代之衰也坡公行書大槩類此至元廿年
四月𥘉五日過辭左山獲觀於座所論如此其王文
荆公論云公書不曵之以就長蹴之以就短云
　　　　題元楊手書後
卷中諸公皆一時名勝先生爼豆其間諸賢樂與游
者其以道義故也余早嵗讀書蘇門尚及見之歲時
以文酒吟詠於山水間彬彬然極平時故家風味不
知軒冕爲何物孰謂三十年後文物夌替而至於斯
拊卷援毫豈勝慨慕至元癸未嵗𬎼賔日謹題
　　　　䟦自書訓儉文後
文正公平昔著述純粹深切其有𥙷世教如菽粟之
於飲食可斯須離哉後人傳誦敬仰冝矣徳昻茂異
喜讀書善居室属余書斯文將置諸坐右取爲修齊
矜式所謂儉者徳之共也故樂爲筆之𥘉不計其工
拙也
　　　　䟦羅謙甫醫辨後
容齋述醫論二篇求予書將板行以證俗之訛謬因
念丗之物理流傳失正漸習成風無復革易者多矣
較其所係重者莫醫若也謙甫心存濟物明當然之
理不爲流浴所移固自可尚又使藥石亂投之禍日
有所弭其於丗豈小𥙷哉所謂砥柱中流回狂瀾於
旣倒也故樂爲筆之
　　　　跋紫絲靸鞋帖後
紫絲鞋帖四十六字二十年癸未夏借觀於張條山
家昔公書太宗送梨帖後云珠還合浦劒入延平葢
自謂也此帖雖遒婉可爱然筆虚墨嫰九淵之神宜
躍而沕恐臨本也觀者自當識之
　　　　䟦摹馬圗
書與畫同一閧紐昔人謂學書者苟非自得雖奪眞
妙墨終爲奴書余於畫亦然
　　　　題所臨顔魯公十帖後
大名楊君順之家藏劉元剛嘉定間忠義堂所刻魯
公書廿一帖予擇其大小尤精者臨一十帋近在京
師入翰林復觀顔碑十餘本皆所未見也又與左山
商公論其平生所得於公書者數焉一日覺􁗀中頓
有所悟及南歸取向所臨裴將軍等帖觀之當時凝
神筆端非不玉汝奈非其人而學不至何譬如以羙
石追琢瑚璉則不可也癸未歲夏六月入伏前二日
大雨淋浪五晝夜不止開䆫隱几坐見舎東積潦展
觀此帖偶爲題其後云
　　　　字程氏小子
癸未夏四月僕還自京師道出梁臺蜀士程天驥自
云伊川先生之遣裔有子方黄携而拜予因求其小
字乃訓之曰伊傳嗚呼小子其念之哉
　　　　䟦樗軒壽安宫賦西園雜詩後
余生長汴梁八歲而北渡河當時風物有能記憶者
但如隔丗夢寐中見尓及讀如庵西園雜詩何殊趙
家老樹遺臺令人對之有足悲者故孫樵雜報云生
恨不爲承平時人良有以哉収卷奉還題其後
　　　　漢文翁講室畫像
余讀漢魏五書云成都有漢文翁髙朕石室壁間刻
三皇五帝以來聖賢畫像蜀太守張収筆也収獻帝
時人近過劉氏家塾遂獲其本盖自盤古氏以下至
仲尼七十弟子百一十三人畫極精妙簡古經千有
餘歲無絲髪剥壤非神物護持疇克尔邪後有東坡
所臨王逸少欲摹帖氣韻豪逸有顔魯公風格再四
展觀悚然起敬令人有振纓希古之想眞竒蹟也■
　　　　書劉氏屋柱
至元甲申夏四月余自泰安平隂東阿撿覆桑灾而
西赤日黄塵中馳六百餘里忽得此屋休䕃車怠馬
煩之意爲釋然也主壻劉澤克家有禮且云此屋甫
成未經寢處而公至可謂彈壓瘴氣矣又說婦翁張
學臨終戒作佛事以多誦孝經爲嘱不圗田野間有
此端士重午後二曰過此
　　　　䟦坡公春寒帖
茶使分寕李君踵門來謁坐定出春寒帖相示願一
言爲審定余曰昔坡公在館閣時每作一石一竹浄
爲好事者取去况詞翰乎所謂良金羙玉自有定價
尚何言子歸而潜珍東緑吾將見燁然之光不唯在
惠州李氏矣
　　　　龍門寺題名
余聞龍門乆矣甞讀故相雲叟公題名風煙形勝盡
在目中終以不得一徃爲曠今嵗冬適諸君以事㑹
共遂成此逰相與分雲㝷壡攀水隮危抵懸瀑下少
焉環坐磐石盡一尊而去凢得詩一十一首偕來者
判官李譲州將劉民望陳州長李公恵前憲臺獄丞
梁平州學正張賁士人程翼蔡州吏目薛丗英郡人
徐英時至元乙酉冬仲望日也
　　　　䟦鹿庵書玉華宫詩後
鹿庵書氣韻滿散甞疑出焦山鶴銘一日問筆法於
先生曰平昔於沙河碑致力爲多今觀此帖一一較
之其瘦健清㧞蓋以廣平作骨而取真逸爲竒放也
　　　　䟦米元暉書
元暉書類王謝子弟以當家論之闇中模索知爲人
豪然其間時有圎轉蔵鋒處豈厭家雞而欲歛乃翁
之掉率邪
　　　　䟦虞丗南十二大字
虞永興書攀鱗附田異十二大字丗皆以雄偉稱之石
刻墨本凢兩見之予特愛其結密無間由智永小楷
擴而充之至於如此之極且見夫落筆不難也因悟
蔡京書太學首善儀門昊天大帝之類其法度一出
於此今夕而有一舉兩得之佒於是乎書
　　　　題耶律公手書濟源詩後
物之有光華者雖微必著况文章翰墨之卓越乎近
觀故中書令耶律公當壬辰歲過濟瀆留題詩翰逮
今歳龍集適一甲子其孫希逸始托揔尹靳榮俾刻
石祠下属予題數語于後余曰事之顯伏雖數存其
間至後大前光在後人固當如是所可敬而仰者玉
泉老仙於灑景同翻經綸致澤之餘復發爲文章翰
墨鏗然而金石振巍然而冠劔植表裏
國華鼓舞元化爲丗倚重巳見惡盈好謙恬然静退
之心故賡和樂天詩韻爲恱無乃魏公醉白之意歟
俾來者觀咏將有擊節嘆賞挹髙風而跋絶塵者矣
又何翅紀嵗月而傳不朽者哉
　　　　題臨潜珎銘後
潜珎閣銘坡公渡海北爲李光道書於曲江當時眞
蹟入石爲龍潭絶勝逮淳祐(乙巳)東嘉趙汝馭求訪
百至巳不復得惜哉今所傳者蓋漢中石刻濮之板
本再一傳也此則以濮本較之迫視筆勢徃徃有形
似者豈踐其迹庶入室之意歟然龍爲神物唯劉累
乃能優之或者輙攀鱗進技其氣亦可尚也至元壬
辰後六月廉訪任居携以示予曰此李安仁所藏也
幸吾子題數語于後故書
　　　　題山谷苦筍賦帖後
臨安漕副喬仲山予爲御史時臺小吏也庚寅冬南
行遺杭仲山以是帖贐予或有以真贋爲問者予曰
𥘉未甞經意唯其無心於得渠無求而見贈取與兩
間皆岀自然若有不爲嗜好所玩者故喜爲収之至
於書之真贋君其問諸墨卿
　　　　䟦朱文公手書
子所見手蹟十餘番皆老筆也公何甞以書學名家
只以道義精華之氣混混灝灝自理窟中流出一旦
揮灑有不期然而然者未易以翰墨畛畦論也前人
稱孔明岀師表秪見性情不見文字予於公書亦云
　　　　題杜仲正省掾家世卷後
先師泌陽府君河中人應進士時石公子堅同舎生
也且蒲當秦晉之郊其河山之勝樓觀之冨甲天下
而文物之盛如金吾李氏昆季及公皆極一時之選
予嘗三走中條登髙望逺追惟師之遺言思其人而
不見徒有永言慨慕之歎去年冬予持節仝閩有杜
君仲正來謁蓋公之甥也與之語誾誾侃侃愿有餘
而辝甚雅因念予児時耳公之名閲五十寒暑始識
其甥於甌閩越絶之徼所謂老成雖逺典刑得見于
玆一日携雷苦齋所述示予且求訓勵數語于後予
謂今之士夫思其大而略其細知其雅而不通其俗
此大夫士之通患曽不思親其細所以全其大也通
其俗所以尊其雅也今吾子含香佩棠所治者皆簿
書期㑹米塩瑣屑之務而能終日黽勉無倦色安知
開封府推異時不至忠獻禮絶之地乎
　　　　䟦郭熈山水巨軸
崔生有畫二軸不見題誌中隱云此郭熈筆也信當
行玆能事熈無疑但立名不正物不得順受所謂山
亭避暑者余易之曰江煙晚浦崔抱歸志甚揚也然
坐而論道謂之王公作而行之謂之士大夫今降而
嗜此以爲髙且多識雖屢中何足道哉
　　　　䟦顔魯公裴將軍帖
此帖予見者數本皆大小不同獨忠義堂刻臨摹最
善蓋純以隷體發其竒特尓至於詩格雄偉壯麗比
之清逺等作又何翅十倍曹丕也
　　　　贈師御史彦貞(名頥)
丗固有難事惟篤好者即能之况氣志清明者乎御
史師君彦貞世爲瀚海府人姿英毅逹時應務乃其
所長復於公餘以吟咏自樂積而至十數篇非好之
篤其克如是耶因求一言見誨子謂詩固一藝心之
聲言之至文者也作之者譬猶良工就利器雖有棠
谿之金須百錬乃得其精如吾御史君氣不凢意竇
方啓能敏修不巳將見與日新之業並驅而前至綴
聮雲煙撑霆裂月恐不難矣立夏後十日謹題
　　　　書歸去來偶題于後
古今聞人例善於辭而克行之者鮮踐其所言能始
終而不易者其惟淵明乎此所以髙於千古人也僕
今年六十有五衰病相仍越在絶域終日役役疲於
官守雖云微勞事有無如何者因書此辭不覺慨歎
者乆之
　　　　䟦蘇子美千文帖
長史顛草點畫略具意度巳足子美迫近之此帖豪
放飛動所謂筆陣堂堂者乎歐公於本朝書獨取蘇
蔡三人非虚言也周越軰安得窺其籓籬哉趙生其
寳藏之至元庚寅八月謹題
　　　　䟦拙翁桃華春水圖
南華云相拘相沬不若相忘於江湖此正圉圉相忘
時也但恐馮驩軰見之即垂涎耳庚寅秋題於西寺
　　　　䟦文公與子晉伯謨二帖
建安諸公徃徃以文公翰墨賜觀視之皆非也此二
帖母君希悅所藏其爲眞蹟無疑所謂剛徤含婀娜
玉德而温栗者也因知前書皆邑人江春山效顰予
特表而出之惡紫之亂朱也至元庚寅九月二十八
日夜漏下卅二刻旣寤不能寐起書於府集思堂之
燭下歛祍題
　　　　題三河驛壁
余回自海徼暑毒之氣至此方作眩臥於舟中者一
伏時蓋以閩中氣節不常水土殊異䆠游之士鮮有
不病而歸者因念孔孟之道能治心而不治病倉扁
之術治病而不治心安得合而爲一俾治南方不治
之病庶乎其有瘳者余言雖鄙庶有関扵丗教故書
至元庚寅冬十月十有七日題於三河驛壁尚聞者
知所警
　　　　荅戴生
余來官南越凡十有一月戴生叔堅者閩産也以詩
文来謁且言其志乆乃見其為人叔均有嵗寒姿扣
之所學外又通熟吏事時居閑日乆思以三釡侍親
義形于色予告之曰行與止有數存其間者此心不
匱則棒檄之喜其來之不逺也傳有之居則曰人不
我知如或知爾則何以哉蓋言其學之不可不積行
之不可不卓也戴生其勉旃
　　　　晦翁墨蹟
紫陽先生手探月窟足躡天根𥘉非欲書名家唯其
道義之氣葱葱欎欎散於文字間者不得不如是耳
傳曰愛其人愛及屋上烏况先生之手澤乎韓生其
寳藏之
　　　　䟦香林先生㒹草
甞愛甘露寺詩草聖筆勢縱横破碎陳敵今觀香林
先生遺墨得涪翁歩驟爲多具眼者當知余言爲不
妄
　　　　䟦黃華書後
昔黄華老仙方書翰得名求之者衆日不暇給張丹
華家傽善於刻鵠公時命代書至眞贋莫辨此又張
奴之重胎者也
　　　　東坡開葑帖後語
此借舡一帖耳今人讀之聳然有趍事赴功之意當
時民說忘勞槩可知巳使公得坐廟堂釐衆務文致
太平爲不難矣
　　　　題米南宫帖後
今日客有自河朔山東來者聞時雨霑足蚕麥有望
適師孟携此卷相過臨風展玩沾沾然有三安之喜
不然奚暇及此且將爲質錢慱米之具耳
　　　　䟦禊飲序後
兩晉法書李唐詩騷宋人之論議天機所到有不可
企及者獨韓子以右軍書娬媚可傳鶂鶂而已其立
論峻絶不詭隨如是亦可愕眙然予綿歴丗故以來
士大夫所繫非輕不尔安能有立于丗區區游藝巳
是末學令就末以泥其不必者竟何爲哉至元癸巳
四月予入院後五日師孟持此卷堅求䟦尾因信筆
及此
　　　　書商司業定武蘭亭本後
書學自是吾儕一叚妙韻昔先正商公善書而深識
客至多談是爲樂娓娓忘倦公今己矣言復得聞邪
去嵗冬予載入京師與台符司業時㑹爱其議論操
守識鍳書翰得家法爲多如考定定武拓本辯論隠
顯是否眞贋幾數百言截断衆流㑹歸其極予擊節
嘆賞何其該且洽也然闇中摸索知爲人豪者𥘉不
在是丗家子弟當門户焜燿鮮不以丗味務快一時
商子曽有是乎及其順受阨窮以理自信卓爾有立
於㒹沛流離之際吾胸中耿耿者曽不少挫是則商
之最起予者故特表而出之使丗知夫寥寥千載下
殷士膚敏者蓋有人焉不只以技進而巳耳適佳客
在坐聞予言皆唯之而去因書卷尾以還
　　　　䟦馬左丞所蔵貫休羅漢後(時子卿有未/疾不出)
昔梁直閣將軍張僧繇𥘉作繪事貌天竺二僧侯景
之亂剖裂爲二一失所在其一後爲唐常侍陸堅所
得及堅病亟所藏僧見夢曰吾有同侣今在洛陽李
氏能求而合之當以法力護尓平復陸如其言訪之
果驗遂以錢數萬贖歸陸疾随愈嗚呼凝思之妙通
於神明顯諸隂佑者如是此盡云僧貫筆貫平生專
藝在唐一代亦號精絶能敬禮有加安知不同繇僧
通靈時出光怪而致主人勿藥之喜邪嵗癸已夏四
月題
秋澗先生大全文集卷第七十二
秋澗先生大全文集卷第七十三
　　題䟦
　　　　宋廣平梅花賦後語
廣平梅花賦予甞聞䨥溪耶律公求斯文乆矣得之
者當以乗馬相貺願見之心與公略同至元癸巳春
予待
詔闕下秘書郎趙天民來謁趙之父故中書門客也
因詢賦之隠見曰已得之矣翌日録似本來獻老眼
増明疾讀數過至獨歩早春自全其天貴不性移儷
夫君子之節之句當時巳為從父擊節而襲美謂公
鐵石肝腸吐婉辤為疑以予觀之風人託物詞尚華
麗况徐庾之體乎當時公甫踰冠而歲寒之姿調羮
之事固已表表於未第之前如淵明髙風逺韻又何
害見閑情於一賦者哉
　　　　䟦董右丞師中撰李道源先生隂徳記後
　　　　董號漳川居士道源名泌廣平人蓋儒而
　　　　毉者泌九十歲而終于家子師孟明昌間
　　　　進士
昔昌黎公以毉師而喻相業范文正不作相而願良
醫醫之與相體用固殊其於濟物則一也然宰輔柄
用必需時命毉師拯治心術爲先故良醫賢相寥寥
百載間得其人匪易今皆萃見於一卷中觀之者當
起敬起慕又何特題咏而巳哉至元癸巳立夏日書
　　　　䟦鍼者李君玉詩卷
前賢有以注易與神農經為論者客曰當解易何居
曰易解悞後世辨明者不少本草悞立能殺人世謂
鍼法亦然予右髀有寒疾将雨先痛一日謁黙齋先
生於沙麓見其求鍼者滿堂先生笑謂予曰汝亦入
吾安楽窩邪如痿者(躄者/音亞)者癥結者氣蹷者法雖有
重輕莫不撤鍼而滯散舎䇿而起行而子之髀痛今
三十年曽不再作後官東平一日與李公巨川話及
此曰予客淮南時以玆術授竇公今青出於藍今君
玉與少傅同鄉不知其術傳之李邪竇邪而别有所
授而然邪向聞李君甞逰江淮間曽遇異人箴法盖
以神授未若李竇相傳人事著明者也如太史公論
方技以怪而志者吾皆不取也
　　　　䟦眼科毉師卷後
心為衆善之宗眼具五官之氣故中有所動思或稍
邪則司明為之眊昧吾甞念治眼病則易變目眊為
難嗚呼安得一中和之氣瞭萬有之目使一歸於正
不知龍目立論亦将有此法邪
　　　　䟦玉田傅氏家傳後
金有國餘百年專以詞科取士曰相曰将多出此途
議者以學渉剽竊不明義理為言然不可一㮣厚誣
事至於弊秪能拘限常流通人何所凝滯及金祚垂
亡其伏節死義者皆前日之進士也吾於北地得三
人焉順州刺史剛忠王者行部傳公父子是也(公諱/霖字)
(汝濟明昌五年詞賦進士第大安二年授崇/義軍節度副使二年行部臨潢殁於王事)嗚呼其
為烈盛矣哉
　　　　題漢使任少公招李陵歸漢圖後
自古有死將而無降將至於兵敗力屈此正人臣授
命之秋更無他議譬猶弱婦不幸而遇強暴有殺身
而已曽不此思而曰雖受汚一時吾將有以報之此
正李左校之妄圖也子(孟/專)使逺招縱復南歸將何為
顔予始讀陵傳壯其初心憤發哀其一敗而瓦裂也
中綂辛酉春予扈蹕北上次桓之北山或曰此李陵
臺也裴回四顧朔風邉草為之凄然於是詠河梁之
詩嘆曹柯之議又且惜武皇信相術而族陵家安在
其為雄材大略也自辛酉迄今三十餘年復覩斯畫
因感而書此以為人臣忠止之勸
　　　　䟦南蠻朝貢圖
海中島夷際東南天地者以萬數有唐盛時率置都
護而覊縻之不特以力而臣服也此即庶方小侯不
能專逹附於大邦而致貢繪而為圖以表中國聖人
在上徳教洋溢無逺弗屇之者不然意匠慘淡何取
於比
　　　　書霹靂琴賛後
文章翰墨善効顰者徃徃體極形似至於得意韻之
妙出畦畛之外天姿限量其間有不能以寸者學鹿
庵書正坐是耳或謂此帖子聓代作非也可秘藏之
防風濤擁棹雷霆破屋將有下取而豪奪者矣
　　　　書娑羅樹碑後
李北海娑羅樹碑筆畫勁􁯯全是歐率更態度但縱
之使行耳碑見在淮安州
　　　　題王尚書無競小字東坡論語解
甲午夏五月方外掾由師孟出是本見示卒然問曰
公此書何法予曰渠以謂奚自曰此桞侍書歩驟也
予顧笑曰公瑾有云天下智謀之士所見略同其師
孟之謂乎
　　　　䟦趙大年盡王摩詰詩意
大年分天潢之秀馳譽丹青當其瑣牎春明綉閣香
静以倒暈連眉之嫵冩荒寒平逺之思非天機所到
未易企及所謂風流貴介筆頭有五湖之心者蓋盡
之矣
　　　　題東坡災傷卷後
東坡先生論事如陸宣公剛直不容於朝似顔太師
今觀此帖云覧其災傷肺肝如焚公憂國恤民之心
爲可見矣然士無功名分者雖毫髮細事終不得一
入手做公之謂也後又方云有聞不惜頻示及是此
老又待招人物議也臨風展玩重爲慨嘆
　　　　明皇驪山宫避暑圖
明皇驪山宫避暑圖郭忠恕筆也宫館隨勢作三層
覆壓華清居上方殿四圍垂簾宫人隐見簾隙類望
逺而外窺者中腰樓閣參差冠山跨壑半爲宫桞蔽
虧其下水榭極峻内人上下雜沓無數疑供帳也波
間漁郎艤艇特網罟延佇者非一駕自閣道乗腰輿
擁仗將升榭而觀漁樂者少陵云簾下宫人出樓前
御桞長忠恕意匠正掇此兩句為主題然人物界畫
慘澹取次不甚精絶恐亦後人臨摹至善體詩人之
意殆與少陵同賦而親覩者云
　　　　䟦山谷發願文
元貞元年朝謁之明日余燕息不出偶展此軸為娱
因念黄太史禪機翰黑號入神三昧至與仇池公並
駈争先如發願等文皆平生傑作但恐益公題評正
好事者竊取綴之於此耳牎明目眊筆盧筆實有能
強為力者伎癢悠悠又復損一若可喜也
　　　　題李龍眠畫班昭女孝經圖後
道義出乎天然文章貴乎自得昭以大家師範六宫
作女誡孝經通二十五篇范史備載誡辭而𥘉不及
經訓豈擬聖太迫殆法言之嫌乎至於公麟畫筆當
時聖賢言行情深義奥後世有米易窺測者天機所
到千古之事如隨目前所謂出新意於法度之中寄
妙趣於言意之表若三百篇比興宛從絃而歌之一
唱三歎有遺音者矣激薄揚淸助丗教多矣此畫予
也三見玆雖張仁所臨殊有分數昔東坡稱晉人法
書今何所及得唐人硬黄足矣其十襲秘藏遇知者
一觀可也
　　　　題東坡赤壁賦後
余嚮在福唐觀公惠州醉書此賦心乎两忘筆意蕭
散妙見法度之外今此帖亦云醉筆與前略不相類
豈公隨物賦形因時發興出竒無窮者也
　　　　䟦黄華先生墨戯
近過雪庵按上有黄莘山水一卷或問云何如曰此
先生醉時行書也只爲龍岩學中立太迫故作是噀
墨法耳
　　　　䟦党竹溪篆趙黄山文王子端書
党篆趙文黄華書正如打鼔弄琵琶合着兩㑹家也
　　　　䟦米南宫靈臺戴華卷後
僕觀南宫書多矣未若此幅韻勝而不鼓努者也然
䧺冠豭佩氣終行行惟其自成一家廼可貴耳
　　　　䟦漁人鷸􁄺圖
自戰國功利之說興視仁義爲無物時君世主以衆
暴寡以強凌弱干戈相㝷互相吞噬惟知利之為先
不究害之在其後也故漁人鷸蚌之利例皆𬒳焉非
獨代之喻燕趙也雖為當時妄舉貪得之誡而孟軻
氏云善戰者服上刑連諸侯者次之闢草萊任土地
者又次之可謂正大而有味矣
　　　　䟦山谷所書王建宫詞後
唐人詩風雅意韻凌跨百代况建之宫體為世絶唱
加以涪翁揮洒醉墨冝其天章雲錦為之爛然生光
也
　　　　䟦鹿庵先生所書鸚鵡賦後
此鹿庵先生二十年前所書也嚮甞問筆法於席下
曰予早年於沙河俾用功最多今觀此賦乃知其言
為有徴先生人品峻㓗文章字畫皆有自得之妙然
珠璣散落有限得者幸珎藏之
　　　　䟦左山公書東坡醉墨堂詩卷
左山公書端重沉著本出離堆記其氣韻豪逸比之
魯公似為放曂𥘉不知其所宗不肖澹癖留心筆硯
悞為公所知每過謁必談論書學利病留連竟日不
聽辝去一日出示楊凝式維摩帖筆勢縱横天真爛
熳顧謂予曰魯公後得其筆法者獨少師耳由是知
公書體兼顔楊然古之論書兼及人品非其人雖工
有不必貴者公姿沉毅愽學富經綸噐業生平底藴
未展盡者忽忽欝欝一散之翰墨間其風流藴藉有
不可梯接者今已矣片𥿄隻字為丗珎惜况門客故
吏邪簡卿尚寳藏之
　　　　題遼太師趙思温族系後
遼氏開國二百載跨有燕雲雄長夷夏雖其創業之
君規模宏逺守成之主善於継述亦由一時謀臣猛
將與夫子孫蕃衍衆多克肖肯􁀌有以維持藩翰而
致然也故開府儀同三司侍中贈太師衛國趙公早
以驍勇善戰受知遼太祖烜赫貴顯生子十有二人
其後攴分派别官三事使相宣徽節度團練觀察刺
史下逮州縣聀余二百人迄今燕之故老談勲閥冨
盛照映前後者必曰韓劉馬趙四大族焉嗚呼盛哉
孟子稱故國非謂喬木而有丗臣者其是之謂歟裔
孫穆聮綴遺譜裝潢完整携示求䟦予切有感焉近
代公侯將相之後方一再傳溷跡閭閻甘心貧微故
家遺族懵然不知者多矣尚何望於考厥世而復其
𥘉哉論者多曰盛氣已過大福不再予以謂不然其
說則孔子所嘆文獻不足故也夫子孫茍能讀書立
志雖愚必明雖柔必強族固寒微可至淸貴况藉餘
潤而承休光者乎克敬潜心字學慎言行由史館從
事歴州縣聀復保傳舊物昭明宗系則其紹述遺羙
而又有望於他日也
　　　　題離堆記後
魯公書號稱大雅尤可重者以忠義之氣發而為心
畫然端人不為枉者作計此天下之通論公平生書
五百餘石略無異議獨離堆記文與字併出公手或
者少有疑焉蓋鮮于氏附炎國忠天寳間切取柄用
致位顯赫及喪師瀘南反以捷聞建碑省户公然獻
䛕向之為人槩可知矣然觀記之所述詳見者止向
未第時卜築讀書等事豈與其紫不保其徃之義也
若歴臺省貳風憲持節劒南作尹京兆中間云為一
無稱道是則不待抑揚賢不肖之分昭昭矣不然方
元載以大姧當國庭議之際公直言折之曰朝廷豈
容公再壊邪舉朝危公曽不少撓又郭定襄以勲貴
振耀一時行次失序毅然陳書極論其不當由是而
觀公剛嚴之氣如秋霜烈日皜不可尚巳何瑣瑣姻
婭能降公志䛕彼枯胔者哉正以子昱等施舟涉險
歸葬先壠純孝克成之志有足嘉尚如犂犢騂角山
川其舎諸乎此蓋公述作之微旨也趙氏子穆年十
八好古學篆隷皆通習之請予以題記後作是說以
貽之
　　　　書中興頌後
唐中興頌石刻字徑數最大立法最密就魯公平生
所書合而論之此為最善其法度特变大篆為眞楷
耳所謂只見性情不見文字至元十三年春正月江
左平圖書珎異悉逹京師孟秀州徳卿以是本見贈
把玩不釋手者累月從弟韓從益求予臨冩因勉為
刻鵠耳
　　　　題蘇氏寳章後
忠定二公書金聲玉振如清廟之瑟一唱三嘆有遺
音者矣今觀迨過等帖筆勢圓熟俱有伯父氣韻而
遲之此幅爲尤佳所謂王謝子弟以生長見聞猶足
以超人羣也
　　　　東坡我有帖(係與外如子曹正字書内云/去逸就勞不知脱去有道乎)
(外郡雖麁俗止早衙紛紛一/時辰許餘蕭然皆我有也)
觀公此帖正以姻家故假設己意儆以官守尔至於
早衙紛紛一時許餘蕭然我有此又見公材刄餘𥙿
酬酢萬變若鑑之應物妍媸巨細靡不洞徹物去湛
然如澄淵横壑耳
　　　　䟦馬融卧吹圖
古人因技以逹事者多如點瑟暢風雩之樂廣陵見
魏室之微正平以鼓摻返折曹瞞野王以筝歌疑釋
晉帝是不徒為樂之至斯也若南郡之通樂律度聲
節以畢五音可謂能也巳然畏威刓方裁成固罪為
端士所鄙雖雄吹逸響穿裂雲石又何足貴之哉其
畫格簡古如書中有筆自非唐人夢不到此
　　　　夷門圖後語
孫樵讀開元雜報至生恨不為太平人豈聲明文物
矯首拭目聞可喜而觀可樂乎近閲夷門市㕓圖其
風物氣習備見政和間流宕浮靡之俗然非盛極無
以臻此予生長汴梁及見百年遺老徃徃尚能談當
時風物令人不覺有孫氏之歎但二帝播遷巳兆联
於此所謂治亂之迹接踵相㝷也畫品則穠纎巧麗
出内供奉手無疑正可與夢􁛴錄互為之覽耳至元
丙子二月觀於平陽寓舎夏六月重見於汴京試院
中明年夏六月立秋後一日連雨中静坐偶書於燕
東開陽坊李黄門之故堂
　　　　　題蘭府君望海寺二詩後
昔張燕公南迁歸詩筆益壯人謂得江山之助今觀
蘭廣寕望海寺二詩淸雄竒逸令人覺海上風濤之
氣拂拂襲人所謂明昌雅製風斯在下矣
　　　　　題石曼卿手書古檜行後
中允姿豪放有髙丗氣故其筆不得不瑰偉淸勁一
　推重至有河傾崑崙雪壓太華之語何其壯哉今
　継先侍缷家藏古檜行所謂字愈大而愈竒者也
風格脩整類唐人誥書手豈公早年書耶
　　　　䟦孫過庭書譜(名䖍禮唐/高宗時人)
過庭垂拱間名善書其草字譜風韻瀟散一宗二王
　飛鳥驚蛇之趣予嘗愛而臨之然以古今題評不
　爲訝今日觀米㐮陽書史云孫公在唐人得二王
法爲最追憶前言與南宫伯偶同所謂愚者千慮亦
有一得也
　　　　題政和鼎識後
鼎之爲器鎭方所辨神姦惟其制作創於夏后氏故
後丗寳重至有力求而不可得者唐武后妄意制作
固無可論崇寕倣而爲之還復不能保當時神祕不
啻宗社之重一旦其鼎之神主爲鈍軒几席間物吁
可嘆也鈍軒遼金公侯裔愽古有學識旣得銅主廼
為竒遇訓名字焉後以技能命監鑄太宫鐘鼎實應
開先之兆子穆復繪圖懇諸公題䟦于以重古物而
揚父羙由是知物之無間重輕大小由徳而後可保
因所好而聚待人而後傳也
　　　　䟦諸葛公逺渉帖
諸葛武侯逺渉遺帖余旣冠時與鮮于純叔獲觀於
沙麓張氏家迨大徳庚子冬
詔集賢所貯書畫賜其院之官屬吕司直所得者亦
有是帖老眼復觀煥若神明頓還舊觀然比之向所
見者後有東坡跋語辨其印章王泉公家曾收彦瞻
愽雅好古可謂物得所歸矣
　　　　䟦宋漢臣臨丹華經後
篆生隷隷生楷變隷篆二體入真草而出古意者唯
魯公能然故洛尹宋君漢臣善八分體古而畫勁甞
臆其有所從來及觀所臨丹華處筆勢夭矯奪真第
朱墨異色耳故隷書之妙有以不期然而然者雖衆
期逺到中道車傾亦足以追縱擇木凌跨李潮矣二
弟毎一披玩僾然如對其面嗚呼方風俗衰靡無足
言者唐臣義夫能永懐不忘可謂克念天顕者也
　　　　讀漢魏五書
兩漢継三代而下爲最盛但官儀略見於班史表序
予穉年讀昌黎科斗記文知衛宏有漢官儀書兵後
典籍散亡何從而得之壬午冬再入京師始獲偕觀
於宋秘監蓋青宫賜書也其一代之制粲然完備皇
乎休哉冝其光武以軍容過洛父老有復見官儀之
喜於戯三代吾不得而見之得見兩漢斯可矣宏書
才两卷求訪三十年之乆方遂一讀豈亦有數存乎
其間邪矧功名冨貴可倖而致哉因其奉還筆之以
紀歲月時壬午十二月八日也
　　　　䟦髙宗臨右軍帖
二王眞跡不可復見唐人硬黄臨倣自當愛玩况出
建炎手書顧龍跳虎卧之意隠然在目中矣
　　　　跋雪齋書宋孟州獵虎詩卷後
昔興陵選庭臣奉使江左須得才辨有聞望者可若
宋孟州射虎詩清雄振厲遠而有光華大定人文之
盛㮣可見矣雪中展觀於曽孫祕監處令人三復清
興四發今祕監以學問徳藝又為青宫所賔禮所謂
黄門有父風者也
　　　　䟦臨本蘭亭序
此帖在臨本間最佳却疑是唐人填書年深墨花脫
落若遂絹影耳猶當以薔薇露盥手爇王蕤香觀之
可也
　　　　題中興頌後
中興碑本行於丗者有三其字頗小而加瘦者蔡之
所臨也其搭印完好苦無剥嚙者永之再勒也予嘗
謂魯公此笔用忠義為本然後以大篆變而為楷體
故後之學者終莫能及院主書趙穆愽古通篆隷今
復研思於是是將求筆意而通其變爾吾知夫識斗
間氣者而得龍泉於豐城之獄必矣趙生其勉旃
　　　　䟦謝靈運帖
謝康樂以風雅鼓吹兩晉善書則未知也今觀節卷
金華二誥與張芝萎形帖相上下可也至於筆勢豪
宕殆是伐山開道氣象千載而下專車一節足見其
為人而當時隣略得不以山戎為駭乎
　　　　荅宋克温問魯公書法
余觀魯公書分数布置稱停深穏雖毫髪精極楷法
至於韻勝温潤正周旋曲折剛徤中出婀娜爾極其
所至第見性情不見文字所謂性情以忠義二氣為
之大本也平日所得如是未審吾友為如何耳
秋澗先生大全文集卷第七十三
秋澗先生大全文集卷第七十四
　樂府
　　　　望海潮(乙卯歳端午賦比郊/騎鞠呈節使史侯)
龍沙王氣恒山秀色徳星光動南州使君髙宴北城
佳處薰風紅閃旗旒雨翼擁豼貅駭鼉鳴疊鼓杖蒼
驚虬一點星飛畫柱得意過邉籌■貂蟬元自兠鍪
笑閭閻小子談笑封侯萬騎平原千艘漢水堂堂小
試青油賔從儘風流喜武同張肄書漫韓投樂事更
醻醉魂還夢菊花秋
　　　　二(爲故相雲/叟公壽)
炬明珂馬㦸森兵衛日長鈴閣春凝舜朝儀鳯傳巖
霖雨丗傳昴宿儲精天地入經綸見東山髙卧一念
蒼生談笑金華故事六合海波平一杯福壽川增
請丈人静聽賤子微誠蘇嶺雲霞西溪梅竹風煙畫
岀共城羽翼漢功成儘山中名在天外鴻冥一點台
星清光長射老人明
　　　　三(爲子初/緫管壽)
桐郷遺愛于門隂積充閭氣自葱葱霜華封菊橙金
泛醁秋香吹滿簾櫳人物漢元龍喜升堂一拜今歳
相同洗盡金貂貴氣黄卷貯深功■見君雅量雍容
信男兒到此方是豪雄林下夫人膝前文度摩挲湖
玉雙峰福壽儘無窮看一家樂事五縣提封彩䄂歌
鍾年年長醉玳筵紅
　　　　水調歌頭(送王子初/之太康)
将軍報書切髙卧起璃蟠悲歡離合長事知已古為
難憶昔草廬人去欝欎風雲英氣千載到君還歌吹
展江底長鋏不湏彈　路漫漫天渺渺興翩翩西風
鴻鵠一舉横絶碧雲端自笑鶺鴒孤影落日野煙原
上沙晚不勝寒後夜一相憶明月滿江干
　　　　二(為仲方/東園賦)
野飲不稱意歸促紫游韁誰知草堂深處清賞興尤
長夢裏佳人錦瑟眼底瓦盆濁酒衣䄂醉牀浪歌罷
竹軒晚風細月波涼■為東園梅與竹足清香不湏
更栽桃李花底駐春光人道􁈍源家丗王謝風流未
遠培取桂枝芳讀書貧亦好此語試平章
　　　　三(送王脩/甫東還)
樊川吾所愛老我莫能儔二年鞍馬淇上來徃更風
流夢裏池塘春草却𬒳鳴禽呼覺桞暗水邊樓浩蕩
故園思汶水日悠悠■洛陽花梁苑月苦遲留半生
許與詞伯不負壯年游我亦布衣游子乆欲觀光齊
魯覊紲在鷹鞲早晚西湖上同醉木蘭舟
　　　　四(和趙明/叔韻)
西山捲殘雨天宇翠眉脩餘霞漸成綺散樓外月如
舟漾漾銀河垂地浩浩天風拂枕吹滿一簾秋覺我
清興逺歸夢到嵓幽　野猿驚山鳥笑欲何求十年
一官黄散了不到封侯自有竹林佳處滿酌窪樽貯
酒一醉共浮休夔契在廊廟畎畒不湏憂
　　　　五(次前/韻)
紉蘭綴芳佩逺駕振靈脩王成事海無際泛若一輕
舟誰著朱衣白簡老坐癡床十日霜鶻漫横秋落日
壯心在不負鬼神幽　笑咿嚘驚骯􁰞竟何求丈夫
出處義在不用計行留萬事味來嚼蠟只有濟時一
念未肯死前休驅馬出東郭聊以散吾憂
　　　　六(和姚雪/齋韻)
書史有真味誰遣博微官丈夫出處道在義命正湏
安浩浩都門冠蓋眼冷雞蟲得失矯首入遐觀時對
雪齋老淸議豁襟顔　閱名書探理窟警銘盤自嘆
空然鼠腹過飲不知繁萬古乾坤清氣散入詩仙脾
膈撣洒有餘歡早晚付心訣風雨滿堂寒
　　　　七(夀雪/齋)
髙齋際晴雪萬象入遐觀文章在公餘事聞望到歐
韓千古微茫洙泗浩浩發源伊洛百折障狂瀾歌詠
武公志儆抑過銘盤　濟時心調鼎手未容閑重看
印窠垂錦花底壓千官見說梅梢春信一夜蠟㾗香
滿光動夀杯寛勲業鼎鐘上留待百年看
　　　　八(壽王子壽時/年八十三)
汾流浥餘潤霜菊滿秋香醸成一堂和氣來薦老人
觴七十人生稀有况復年踰八十飲啖日康強骯􁰞
欲誰與趙壹倚門傍　頰浮丹瞳㸃􁈍鬢如霜平生
隂有神相特爲表剛腸丗事語來無味只有讀書一
念老矣不能忘九老更添一圖畫見髙堂
　　　　九(壽時/相)
佩蘭近佳節髙第照神州西山致有爽氣天際翠眉
脩釀作碧霄清露暗滿庭前細菊香淡一簾秋春酒
未容㵼壽席巳風流■鏘鳴玉香獨歩鳳池頭薦賢
貢宰事業藥籠到兼收緫道生平襟量一片丹衷為
國不負幙中籌齊澣救時語持用壽君侯
　　　　十
　　　　　文卿提刑自陜西按察改授河東其子
　　　　　東還寄聲不肖且徵鄙作因贈樂府水
　　　　　調歌頭以答雅意
一峰華不注東望雨冥冥黄雲畫角回首客舎又幽
并喜接西來佳耗聞道東山未老雙鬢為誰青經濟
有公論且莫嘆飄零　杏花吟山色句儘称停平生
風味不淺聊尓冩襟靈歩冷東垣秋水坐對汾亭夜
月兩地若為情合作碧簫曲留待醉時聽
　　　　十一(宴張右丞/遂𥘉園)
園林足佳勝鐘鼔樂時康去天尺五韋杜此日漢金
張誰侣主人好客暫趂金華少暇罇爼共徜徉三館
儘英雋簮履玉生光　眺東臺登北榭讌南堂露涼
玉簪零亂竹静有深香醉聽新聲金縷愛仰東山雅
量淸賞興何長髙詠遂𥘉賦松柏欎蒼蒼
　　　　水龍吟(壽都督史侯時/為東平緫管)
漢壇千古風流笑談自是詩書將兩淮草木一門忠
孝先聲逺暢奕丗金貂雄邉韜略三軍獨張道十年
漢水旌旗動色春都在投壷唱■一㸃徳星廻照光
浮動太山千丈㦸門春静人安事簡提封保障漢相
規隨蓋公安靖平生心賞見壽毫不逺鳯池消息醉
仙家醸
　　　　二(賦蓮花/海棠)
兩株雲錦翻空換根元有丹砂秘綉幃重繞銀缸髙
照故家風味翠羽生紅霧紗肌玉風流誰比記況香
亭暖貞妃半醉雲鬢亂耽春睡■夢裏昆明灰冷怳
留在紅幢翠𬒮金盤華屋無心與並朱門桃李一醆
傷春臨軒便恐綵鸞交墜倩紫簫喚起霓裳舊曲拚
花前醉
　　　　三(送焦和之赴/西夏行省)
當年紫禁煙花相逄恨不知音早秋風倦客一杯情
話為君傾倒回首燕山月明庭樹兩枝烏繞正情馳
魏闕空書怪事心膽墮傷殷浩■禍福無端倚伏問
古今㡬人明了滄浪漁父歸來驚笑靈均枯槁邂逅
淇南歲寒獨在故人襟𫀆恨黄塵障盡西山逺目送
斜陽鳥
　　　　四(賦春雪)
空齋寂寞春寒坐來庭竹風聲悄天低雲暖冰花誰
剪須臾雲擾好是東君與時呈瑞春廽枯槁快黄塵
壓盡千林膏沐休更問青山老■我愛春來起早恍
芸䆫光摇瓊島玉華城郭炊煙巷陌酒旗風裊髙興
悠然沽壚思與文園傾倒為使君預報春城燈火比
年時好
　　　　五(壽陳/節齋)
倚天望漢臺髙(公趙人有鄧/将軍望漢臺)騫騰便到煙霄上一時
殊遇風雲儷景元龍豪爽剛断冰清風流却有東山
雅量道十年京洛棠隂遺愛人如醉春風釀■一㸃
徳星回照光浮動太行千丈㦸門春靜人安事簡功
餘保障燕寢香凝不妨時在騷壇吟賞為使君預泛
鳯池春浪壽金華相
　　　　六
日邉儷景同翻千年髙際風雲㑹堂堂大節中流砥
柱狂瀾横制黄閤歸來英姿颯爽故家房魏甚是中
却有東山雅量經綸盡金華事■緫道丹心為國要
春滿人間桃李詩壇風月清時鐘鼓不妨遊戯一點
台星五雲縈繞鳯池佳氣為相君滿泛金盤仙露枕
秋蟾醉
　　　　七
　　　　　巳未春三月同柔克濟河中流風雨大
　　　　　作㡬覆者再感念疇昔為賦此詞且以
　　　　　經事之後重有所惜云
春流兩岸桃花驚濤極目吞天去孤舟䌫觧棹歌聲
沸漁舠掀舞雲影西來片㠶吹飽滿空風雨悵淋漓
元氣江南圖畫煙霏盡汀洲樹■天地此身逆旅笑
歸來滿衣塵土功名些子就中多少艱危辛苦北去
南來風波依舊行人争渡聽滄浪一曲漁人歌罷對
夕陽暮
　　　　八
　　　　　舜泉在濟南城中自壬子年水去來不
　　　　　常今歲秋八月余到官兩日泉流復岀
　　　　　其深可厲回風瀟瀟翠萍盈沼邦人以
　　　　　爲神來之兆近陪憲使展敬祠下因索
　　　　　鄙作謹継丞相雙溪公懐古嚴韻用紀
　　　　　其異
窈然碧玉池方緑波不見還凝佇翠萍痕在金支光
澹湘妃無語瑶瑟聲沉畫欄愁絕幾回如許甚風煙
依約魚龍黯慘空回首珠簾暮一夕翠華臨幸也
悲涼故宫塵土石根碧漲天瓢翻出黒灣雷雨思舜
亭髙風漪吹散滿空秋暑欲蒼梧回呌鳯簫凄断聽
躬耕處
　　　　九(登邯鄲/叢臺)
春風趙國臺荒月明幾照苕華夢從亡横破西山留
在翠鬟煙擁劒履三千平原池舘誰家耕壟甚千年
事徃野花雙塔依然是騷人詠　還憶張陳継起信
侯王本來無種乾坤萬里中原自古幾多麟鳯一寸
嚢錐𥘉無銛頴也沾時用對殘缸影澹黄粮飯了聽
征車動
　　　　十
　　　　　至元十七年三月廿二日余按部東行
　　　　　梁門劉君仲祥自髙林來餞臨歧把酒
　　　　　長歌不休旣而壷傾猶不忍別復聮鑣
　　　　　㡬三十里踰大尹而去不知劉君得扵
　　　　　余者何乃尔相爱　因以水龍吟歌之
　　　　　且酧雅意仍荅見徵之意云
緑楊一道飛花綉衣亂點如晴雪玉缾酒盡陽關歌
徹未容輕發緑綺論心㡬人淂似劉君風莭記山堂
轟醉己成塵迹今又作東城别　世事悠悠誰料淡
長空孤鴻明滅老懷耿耿正湏自信堅彌百折白髮
灰心平生㽞在情馳丹闕悵孤雲細革東州囬望悵
髙城隔
　　　　十(賦秋日紅棃花)
纎苞淡貯幽香玲瓏軒瑣秋陽麗仙根借暖㝎應不
待荆王翠𬒳瀟洒輕盈玉客渾是金莖露氣甚西風
宛勝東闌暮雨空點綴真妃淚　誰遣司花妙手又
一畚争竒呈異使君髙卧竹亭閒寂故来相慰燕几
螺屏一枝披拂綉簾風細約洗粧快瀉玉缾芳酒枕
秋蟾醉
　　　　十二
　　　　　至元二十三年丙戌孟冬廿八日小雪
　　　　　十月中是日雪作連明霑地而釋潤扵
　　　　　春澤其應時顯瑞數年己来未之見也
　　　　　實可為明時慶因作樂府水龍吟以紀
　　　　　其和余平昔屢甞賦此未免掇拾故事
　　　　　張皇景氣而己兹萹之作頗體白戦抑
　　　　　老懷略見樸忠之至畎畝不忘之意也
畫樓十日春隂晚風吹作水花轉𥘉冬中候應時呈
瑞幾年未見沽酒㝷梅就中此興撩人不淺更露堂
添得虚䆫夜白清於水光如練我老乆諳世味最
忻然人安米賤蝗蝝入地麥旗掉壠翠翻平甸大獵
清邉為民祈榖
睿思何逺在詞臣合取元和賀例拜
明光殿
　　　　十三
　　　　　郭宣徽善甫開宴娯賔命樂工郭仲禮
　　　　　鳴笳佐酒思甚清暢酒闌人散餘音嫋
　　　　　嫋宛猶在耳且有衰年情嚮之感明日
　　　　　嵓甫修撰為求樂府賦越調以歌之■
春風緑綺堂深樽前初識龜年靣煙花紫禁幾年供
奉香飄合殿悲壯凄清九天飛下鳯吟鶯轉待近前
細看品題銀字知還是紅牙管■儘著金黄玉磬泛
宫聲五音𥘉遍明簮四合回頭聽處少陵情惋緑酒
抛春何心傾倒汾陽金盌為斯人少漏玉堂消息㵼
清商怨
　　　　十四
　　　　　丙戌八月十二日宴季氏宅郡侯扎忽
　　　　　䚟酒酣為予親彈琵琶勸酒明日賦此
　　　　　曲以謝
相逢一醉金荷氣豪長恨歡娯少貂蟬貴侍內家聲
伎琵琶最好鐡撥鵾絲劃然中有繁音急調笑黄雲
出塞青衫拭淚恩怨事君休道■且聽新聲硬　更
銀筝與相繚繞空堂雪輥玉盤珠洴清雄縹緲漢殿
承恩侯藩作牧此心未老付曲中細㵼他年事業拜
紅雲島
　　　　十五
　　　　　去嵗秋至今年春凢七月不雨有終風
　　　　　徒曀而巳生意殊悴然也逮二月九日
　　　　　雨雖以小言隨妥而釋三日方霽向來
　　　　　焦枯一洗而潤且又在清明節前嘗念
　　　　　一旱所繫甚重詩云舒矣冨人哀此惸
　　　　　獨然衆安我乃能安不然雖屋潤者其
　　　　　可能獨安乎此施旣光誠可賀也作越
　　　　　調以歌之秋澗老人序
喜看春雨如膏東風吹作冰花轉海棠紅瘦梨花香
澹似嫌春晚縱使寒生猶勝空際陌塵黄捲道佳人
拾翠王孫憶草都不負㝷芳眼　欲見太平有象除
豐年更何可羡田家作苦老臣憂國眉頭俱展最好
知時清明前後一犁非淺笑樂天空抱元和詩律夢
金鸞殿(一作典春衫為問隣/家新釀發春江靣)
　　　　十六(賦筆)
故家張樂娯賔樂中無似秦筝大華筵聽處一揮銀
甲笙竽幽籟四座雄聲滿空秋雨來從天外甚脩然
思變白翎清調驚飛下金蓮塞　長憶桓伊手語撫
哀絃醉歌悲慨使君元有不凢風調平生豪邁録酒
毺堂為余翻作八鸞■海道更張正頼新聲陶冩継
中書拜
　　　　十七(送崔中丞赴/上都)
緑楊一道飛花繡衣亂點如晴雪都門幾日翠鸞回
軫情馳魏闕頃不忘君時雖多暇逺猶辰說道六條
儘備諸人多様卒難應和鸞節■物勝自餘芽枿恐
都輸豸霜摧折人無定忘事隨雲變莫捫渠舌百歩
穿揚空拳搏虎豈容重發望君侯早晚去登黄閣作
調元客
　　　　十八
　　　　　飛卿係出將種余官燕趙時相識讀書
　　　　　尚義若不碌碌者然流離頓挫迄于今
　　　　　十年其窮極矣旣為哀之且求其所以
　　　　　然遂有斯作以越調水龍吟歌之庻幾
　　　　　伯竒履霜自傷窮思返義俾採詩者聞
　　　　　之不無當笞逐兒之感
彫零萬木叢中秋霜不隕蒼筠節十年相見燕南趙
北無根行客妻病兒殤歸來空在蒯緱彈鋏分躬耕
壠■山鵲起誰喚與將軍獵■腰下鐡絲有箭柰荒
煙泠霾虎穴見哀漂母猶勝低首看人顔色百折弥
堅一窮終㤗不容終結望伯竒細㵼履霜幽怨洒西
風血
　　　　酹江月(東原/寒食)
天涯寒食問東風底事■連行客千樹芳菲春不管
吹盡枝頭紅雪湖水春波佳人錦瑟腸断非離索西
來一劔不堪塵滿霜鍔憑仗誰話春愁一罇濁酒
醉了還重酌盡日西歸歸未得怨殺山中猿鶴六印
双旌两都無分此去從吾樂太行佳處布衣高卧雲
壑
　　　　　平陽府倅第有來禽兩株以托根官舍
　　　　　有空谷幽居之嘆逮亞尹明卿來培植
　　　　　顧護始知重惜今年清明前花盛開芳
　　　　　姿綽約頻增容色侯置酒髙㑹遂極歡
　　　　　賞余因念草木之微豈輕重顕晦亦有
　　　　　数存其間邪乃以酹江月歌之同飲者
　　　　　忽治中英甫劉提舉者哥時至元甲戌
　　　　　春二月十有三日也
遺臺樹老獨畫䦨春事猶未消歇好在來禽花盛發
滿意淸明時莭翠䄂翻香朱顔暈酒緯約冰肌㓗幾
年空谷等閑飄墜香雪■回首綺閤東風使君情重
一顧傾城色只恐花飛春减却來約樽前歡伯起舞
山香醉歌金縷細按紅牙拍青鸞髙興恍然歸夢瑶
闕
　　　　三(賦王/薰爐/贈數斈劉文卿)
客牎涼夕問故家何物能慰岑寂都把龍延二萬斛
滿貯宫池􁯣　玉立瓊洲雪翻花臆夢繞春江碧看
雲失水淋漓元氣猶濕■我昨杜杖敲門主人情重
預報春消息相對掀髯談笑間一縷飛雲摇曳暖透
天心冷穿月窟好箇行窩客金盤㵼露約君同醉秋
月
　　　　四(爲友人壽/中丞子𥘉)
棲遲林壑甚雍容雅量氣横寥廓人道魁然眞宰輔
心在朝家黄閣幾卷閑書一門清樂不羡千金槖諸
郎楚楚鳯毛輝映麟角　今歲錦席雲涼菊香添麝
竹樹煙霏薄風愛堂前秋氣好歌裏甘棠如昨十二
金釵百壷清酒細把紅螺酌年年此日醉看淸獻龜
鶴
　　　　五(賦雞/頭)
紫荷盤若何波心濈濈鴻頭髙咏滿喙明珠三百顆
一夕秋風吹落沙盎圓磋麝湯旋煑香噴佳人嚼杯
盤涼夜楚江風味依約　今嵗泠淡中秋空堦雨濕
坐乆寒生幕草草時新聊應候兒女燈前歡噱趂暖
争拈分明闘嚙翠屑紛如削老夫傍看苦吟思與韓
較(韓曷黎聮句云/鳥頭刺劒石)
　　　　六(福建官/舎言懷)
散材無用空擁腫豈是入時花様白髪蒼顔官舎底
日把早衙來放主治官書隱憂民瘼擬愜澄清望簡
章霜在顧余関甚得䘮　藕絲能繫
况沗爲司長後擁前呵非不欲夢寐山林長徃不憶
蓴鱸不懷松桂祗爲身多恙諸公垂顧免教憔悴煙
瘴
　　　　滿江紅(爲大丞相/史公壽)
柱石中朝還不减汾陽勲考人盡道今年相府南衙
春早肘後不知金印大書中漸覺群疑少問南枝消
息幾多春調羮了　寳竇暖香雲裊晴雪霽西山曉
見一星朝出五雲縈繞漢日舒長鈴閤静雅歌聲入
江淮渺願神　長對夀眉青應難老
　　　　二
　　　　　至元十七年十一月十四日夜夢丞相
　　　　　忠武史公坐甲第西閤中余侍立其傍
　　　　　歘急報至云有敵犯府城西靣公佩櫜
　　　　　鞬集將領將出余握玉魚一雙跽請從
　　　　　行公曰不遲不遲因朗誦一樂府意甚
　　　　　欣暇曰此徒單侍講詞也旣覺但記其
　　　　　日月風雲瀟洒六字五夜枕上因足成
　　　　　之覺思來甚易録之以驗他日之祥云
雷動雲横驚颷騖北城西下人共駭赤丸夜語電光
飛射將領未承諸葛令櫜鞬已在汾陽胯笑書生思
握玉鱗符從公駕　鈴索静雲麾亞追徃事何多暇
道一篇樂府翰林情話日月低回黄閣夢風雲慘淡
凌煙畫儘花邊髙塚卧麒麟終瀟洒
　　　　三
　　　　　德元來辭求贈言爲榮且及河防利害
　　　　　又聞介甫提刑捍禦衛災有功用殷卿
　　　　　嚴韻聊助行色兼簡徳𥙿彦隆二良直
冠劒梁園又去作厖眉書客休自嘆功名幾許一家
風雪春色似嫌鶯燕老秋霜歷試松筠節愛趙生游
刄簿書間昆刀鐵■都㑹地繁華歇形勝在猶堪說
更諸君表裏玉煇冰㓗水陸若論都漕計夷門忍使
黄流拆好相須着力障狂瀾休傷别
　　　　四
　　　　　復用前韻有懐西溪梁園之游
書劒梁園憶曽是青􁈼游客宫苑廢三山依約緑雲
紅雪好在西溪王老子留連醉盡花時節記樽前金
縷唱新聲忘筝鐵■襟韻合曽衰歇消客氣歆情説
儘暮年心事風霜孤㓗一片黄流翻晚照回驚呉楚
東南拆偶追思徃事嘆餘生長年别
　　　　五
　　　　　不肖目疾中承都運趙侯天章漕副相
　　　　　過自惟衰朽何以得此昨晚又以樂府
　　　　　見示疾讀數過不覺有起予之嘆復尋
　　　　　前盟略醻二公雅意
風月溪堂也曽是東州行客長記得相逢一笑覉愁
都雪又對青山談丗事老懷未减元龍節恨霜蹄蹴
踏短轅間論塩鐵■官裏事何曽歇公等志吾能說
儘縱横鞭筭玉壷冰㓗爛醉春風能幾度桃花未了
楊花拆甚一城相望半年過長如别
　　　　六
　　　　　廿一年二月𥘉四日午夜枕上復継前
　　　　　韻書夢中所見
秣馬膏車又去作天涯覊客明見得水雲深處萬花
如雪緑暗江城多洞府紅燒燭影翻雙節𬒳曉風吹
散枕中春簷間鐡■塵丗事無窮歇吾最愛滄浪說
恐靈均澤畔祗成孤㓗心事比量無少惡前途何必
論龜拆儻祥金陶鑄遇良工從區别
　　　　七
　　　　　至元廿一年嵗次甲申二月廿八日滦
　　　　　口離筵送殷卿同寮西還鎮陽
一柱華峰緑翠似芙蓉金削辜負却畫舡春水一尊
同酌寒食清明都幾日征鞍遽作西歸客漫春風檣
燕語留人髙城隔■春草碧楊花白粧點就行軒色
道不應霜翮能舒長䇿三尺青萍風義在看君冠蓋
長安陌對夕陽淡處最関情河梁别
　　　　八(夀康平/章用臣)
柱石中朝人道是漢家眞相試看取鳯他髙歩珮聲
清響丗祖功臣三十六䇿勲合在雲臺上欲暫分霖
雨霈秦川從時望■睿思逺誰能亮空健倒驪駒唱
撫一方何似際天夤亮肘後不知金印重玉堂正要
吾軍張向五雲深處望三台光千丈
　　　　鳯凰臺■憶吹簫(爲張孝先紫簫賦/係亡金宫中物)
宫樹春空御幈香冷誰遺金盌人間愛一枝紫玉雙
鳯聲蟠秋月春花客思把幽情都付伊傳驚吹處籟
翻天吹鶴怨空山■風流貴家公子記夢裏瓊樓穏
跨蒼鵉恍露凝銀浦霜裂琅玕不見雲間弄玉餘音
散赤壁江寒秦臺曉碧雲零亂瑶天
　　　　二(贈喬媪/張氏)
碧鳯翹寒玉霄宫晚雲牎誤讀黄庭恨淩波羅　洛
浦塵生徃事風流雲散但翠衾冷落餘馨人何在淡
粧縞𬒮幽樹柴荆■相逄一樽芳酒對夜色踈星歌
裊雲停記水南佳麗姚魏池亭夢繞芙蓉城闕歸馭
稳緱嶺風清桃花晚䓁閑休負瑶英
秋澗先生大全文集卷第七十四
秋澗先生大全文集卷七十五
　楽府
　　　　木蘭花慢
憲陵臺畔客笑幾度送人行對一道青山兩行宫㧕
去住人情蒼生望𥘉不繫問此身何用絆虚名宦味
真成畫餅隠居却伴俟鯖■十年慚愧草堂靈自分
苦飄零甚一片閑雲幾廻歸夢野釣林耕浮沉待從
里社覺儻來軒冕緫堪驚寄謝竹林舊友且休筆削
寒盟
　　　　二
　　　　　送史誠明緫管還洛陽春日飲餞任氏
　　　　　國亭時紅梅爛開
愛春光淡沱歌吹暖竹西亭正花簇金鞍香■雪樹
碧酒同傾誰將翠帷双捲擁紅粧臨水照娉婷縹緲
凌波仙子依俙羅襪塵生■使君髙興動青冥心事
怯流鶯對如畫江山一時豪傑湖海交情自憐人華
如此且相逄一笑惜飄零明日河陽客舎春風柳色
青青
　　　　三
嘆西山歸客又愁裏過清明記幕燕巢傾朝堂人去
徃事堪驚行藏固非人力頓塵纓終愧草堂灵潘岳
無閑可賦淵明何地堪耕■漢家一論到書生六合
望澄清甚樓上元龍山中宰相何止虚名當年卧龍
心事儘羽毛千古見青冥憔悴中堂故吏醉來老淚
縱横
　　　　四
　　　　　河内人焦其氏者作樂器僅容一握張
　　　　　以二絃隱彈䄂間因雙鳴起舞周旋跕
　　　　　躧曲盡音節昔人未之見也座間承待
　　　　　制翰學命不肖以樂府木蘭花慢歌之
　　　　　因狀其名曰鳴鳯雙棲曲
愛雙鳴棲鳯趂舞䄂共婆娑恨疊皷凝笳繁絃急管
悲壯何多金泥小檀花靣儘凄清翻盡雪兒歌幄殿
悄聞私語銅龍冷簌秋波　明粧髙燭洗金荷心賞
重經過聽一曲留連珠簾書棟幾度斜河紅雲島仙
音部説新聲得意掩雲和看取長安日近春風搖蕩
鳴珂
　　　　　至元七年京師除夜燈下與兒子􁆐讀
　　　　　文正范公行巳且憶馬賔王來事可為
　　　　　之語因感而賦此以見其志云
淡中庭瞑色𥘉遣奠夜寒凄對草草杯盤昏昏燈大
客裏京師比量舊年心事笑蹉跎書劒向來非誰著
朱衣白簡春風三拜龍墀　山妻稚子竟何爲温飽
汝嘻嘻悵故囯丘山蒼煙喬木郷月空輝葵心要須
傾日道等閑休遣鏡鵉知自信蒼顔如鐡不堪雙鬢
如絲
　　　　六
　　　　　奉送節使賢侯分帥譙軍兼簡仲季諸
　　　　　卿爲一噱也且寄聲子𥘉知府
壯東南一柱分閫寄事非輕見雨露恩綸河山帯礪
勲府元盟依依汴堤楊柳甚一朝光彩動旗旌曉日
千梁浮蝀春風百雉嚴城　臨軒鼙皷正凝情忠孝
舊家聲看奕丗功名麒麟髙閣宛轉丹青緑波比潭
花影又一年春好是清明彩䄂一杯壽了望中三楚
雲平
　　　　七(十三年平陽秩/滿清明日賦)
老西山倦客喜今歲是歸年笑鏡裏衰容吟邊華髮
薄宦留連功名事元有分且著鞭休羡祖生先望重
芙蓉大府夢餘禪榻茶煙　恨無明略卧林泉平子
太拘牽儘俛首轅駒寸心能了猶勝歸田前塗事如
抹􁈍又向誰重理伯牙絃自是一生心苦非關六印
腰懸
　　　　八(望郝奉/使墓)
洒西風老涙又馬上望郎山對紅露秋香芙蓉城闕
依舊雄藩碧雲故人何在憶扶摇九萬看鵬摶賦就
鳯凰樓晚星沉鸚鵡洲寒一丘宿草鎻蒼煙零落
復何言似燕許才名風雲際㑹自古天慳皇皇使華
南下愛丹衷擬締兩朝歡恨殺奸回秋壑月明愁滿
江干
　　　　九
　　　　　憲臺諸公九日登髙　逺風臺
　　　　　　　首唱樂府諸公賡和以紀雅集之
　　　　　盛余時移病在告旣而君羙御史以嚴
　　　　　韻見徴勉為續貂云
逺風䑓上客說雅集玉生光縱樽爼無情登臨佳莭
此興能忘龍山㑹君莫羡愛緑蘿影裏到山莊騘馬
長安清貴留連春草池塘■淵明骯髒倚門傍多病
對秋香悵歲晚田荒幾多稂莠薿薿登埸人間事如
意少且同來一笑共匡牀寄謝牛山公子何湏揮涕
殘陽
　　　　十(壽史/中丞)
相門佳公子都忘却貴人驕有萬石忠勤伯魚詩禮
才氣飄飄風流謝家玉樹說妙齡英譽冠
東朝桂殿親承弓研豸冠髙映金貂■兩臺清議聳
風標睿眷見恩饒要寳瑟朱絃羮梅伊鼎試手更調
鳯凰池還浴鳯看羽毛奕丗動雲霄鄭重歲寒貞節
青松千尺難凋
　　　　十一
　　　　　再和何侍御前府韻前章所謂變風終
　　　　　章止乎禮義而巳
六合一家統依日月到重光道太岱封書雲龍接踵
此意難忘西園萬花綉錯好枕中蝶化似蒙莊歛翅
深棲金粉貪芳更度銀塘■一生白眼貴人傍嬴得
姓名香幾戱影棚邊隨人皷笛賀老當埸雖可笑猶
有用似也勝陳許怒争牀静想行藏有命且休眼熱
王陽
　　　　十二(爲史緫帥尊/夫人之壽)
靄長筵拜慶似眉夀幾人同更緑髪垂肩方朣烱漆
五福尊崇風流大家儀範甚能移子孝作臣忠獵獵
征東漢斾堂堂南下殊功■一江春浪醉醒中都捲
入歌鐘看和氣怡聲承顔起舞䄂錦翻紅雲間婺光
分彩儘瀟然林下謝家風笑擁滿庭蘭玉年年樂事
無窮
　　　　十三(賦芙蓉/杏花)
聽夜來微雨甚一霎過東墻愛活色生香芙蓉標格
暖貯春光瓏鬆寳團瓊綴笑海棠能睡更無香爛熳
宋郎心眼風流時丗新粧■少年走馬杏花崗勾惹
興偏長記誇酒青旗樹頭招颭唤客𥘉嚐别來呉姬
粉面比舊年風韻轉芬芳似覺生紅閙意未容說與
東皇
　　　　十四
　　　　　至元十七年上已日同西溪公飲鎮陽
　　　　　城南髙氏勝遊園歸賦此詞
問城南花桞最好處勝逰郷對湖水微茫瑶翻碧㶑
修禊浮觴比量今春樂事憶去年書劒共遊梁曉日
繁臺古寺春風碧草宫墻■人生離别是㝷常兩歲
喜徜徉更金縷新聲佳人錦瑟踏遍春陽多君歲寒
心在似西溪松柏欎蒼蒼記得醉時笑語夢回枕上
猶香
　　　　十五
愛一枝香雪幾暮雨洗粧殘儘空谷幽居佳人寂寞
淚粉䦨干芳姿似嫌雅淡問誰將大藥駐朱顔塞上
燕支夜紫雪邊胡蝶朝寒■風流韻逺更清閑醉眼
入驚看甚底事坡仙𬒳花熱惱惆悵東闌細傾玉瓶
春酒待月中横笛倩雲鬟吹散碧桃干樹盡隨流水
人間
　　　　十六
　　　　　榖雨日王君德昂約牡丹之㑹某以事
　　　　　奪北來祁陽道中偶得此詞以寄
問東城春色正穀雨牡丹期想前日芳苞近來絳艶
紅爛燈枝劉郎爲花情重約栁邊娃館醉吴姬羅襪
凌波微歩玉盤承露低垂■春風百匝繡羅圍看■
綵雲飛甚著意追歡留連光景回首差池半春■長
亭畔澷一杯藉草對斜暉歸縱荼䕷雪在不堪姚魏
離披
　　　　十七
　　　　　和國範郎中見贈嚴韻
卧孤松雲壑愛青貫四時心自絶澗幽蟠蒼煙髙擁
氣壓千林冰霜幾年凌傲甚九天一日露恩深白璧
無䨇國士朱絃三嘆遺音■春風草木變瀟森又復
見雄襟想直犯龍顔片言曾霽萬里重隂相逢莫驚
白首更明時幾丗似于今只恐南陽壠底空懷梁甫
長吟
　　　　十八(賦白蓮和/王西溪)
愛玉華仙供偶移影下瑶池悵野渚蒼煙結桹非所
繁艷争欺風清月寒半墜道無情有恨欲誰知羅襪
凌波微歩淡香髙韻幽姿　風煙回首夢共溪采采
畫舩歸趂粉露和香秋光細釀瓊液淋漓招呼謫仙
共飲記兩舷脚踏醉呉姬一曲清吟未了翠盤狼藉
珠璣
　　　　十九
　　　　　武邑縣王楫善居室母爼氏出隆平富
　　　　　家今年八十有九慈祥康健精彩如五
　　　　　六十人教授馬君向余說如此因紹介
　　　　　拜永余文將爲母氏百丗之光予方以
　　　　　善俗任責楫之孝飬致樂實有関於風
　　　　　化者故作是辭以付俾來者庶有所勸
　　　　　焉
爛雲衢彩婺和曉月滿庭闈正梅粉香飄林梢紫動
淑景𥘉遲觀津盛傳王氏道孝心重見老萊衣和氣
一家瑞靄慈顔九十柔儀　香燒静院趂朝暉未省
杖扶持縱德厚流長遐齡能健此事應稀婆娑緑萱
堂背愛一竿蒼竹六孫枝照映西山秀色年年翠點
修眉
　　　　二十(賦酴/醿)
愛雪團嬌小開較晚儘春融似麝染沉熏檀輕粉薄
費盡春工緑隂小庭晴盡放綉簾輕度竹梢風待着
一天香韻醉吟留伴詩翁■洗粧不用露華濃玉樹
濕青葱欲細挽柔條重圍錦幄不放春空春殘未應
多恨道典刑猶在酒杯中何似留芳翠枕夜深歸夢
瑶宫
　　　　廿一(夀崔/子交)
際河山兩界道此地正交衝纔北渚離筵南亭奔迓
終歲倥偬風流故家從事暫淹留蓮幕簿書叢更辦
錦箋詩句筆端暈碧裁紅■今朝壽席且從容賔客
喜相同就雪蟻浮香眉毫舒彩莫放杯空人生正須
適意儘冰梢蠟蔕未冲融海曲尚存遺愛稼齋自有
春風
　　　　廿二(寄王宣/慰立夫)
浩魚龍灤海曽同醉鳯凰樓記獵較河南並持英蕩
千里長遊風流故家人物愛賦詩鞍馬氣横秋落日
隆中懐古薰風洛水浮舟■重逢春色入東州小試
統清流看坐嘯江淮風連臺閣各動金甌經綸半生
心事細推量合在百花頭此日清香畫㦸不應談笑
封侯
　　　　廿三(爲張詹/事夀)
愛承　明■更雄襟甚瀟洒清呤半生夢寐
銅輦秋爲■論量歸計早恐未容亭扁遂𥘉心共道
東山絲　雲兩■商霖■春坊桃李滿清隂氣幹
欎千㝷看■日明堂圓杈偃植棟宇雄沉家近上林
春早覺　浮酒動華簮滿酌一杯爲壽魯連不用
千金
　　　　廿四
壯巉巉鐡峽誰設險劈蒼岑擁萬里風煙一拴横鎻
形勝雄沉漢王陽憶當年叱馭走駸駸半夜郵亭索
酒平明燕市長吟　追思徃事不堪㝷山色古猶仐
甚三十年來青雲垂翅素髪鬅簮投閑却交應聘笑
委身從事老難任立遍西風殘照山光翠滿踈林
　　　　廿五
　　　　　伏聞
　　鑾輅近在山北以疾不能前迓愚衷有不能巳
　　　　　者作樂府木蘭花慢以見葵藿傾嚮之
　　　　　萬一云
悵居庸北口愛蒼靄擁千岑澹秋滿陪京
翠華南狩萬騎駸駸從千官望清塵齊拜聽車音日
月中天綂在風雲龍虎臺深　馬遷留滯卧周南戀
闕破丹心恨伏枕悠悠情関藥褁夢共秋衾豈知金
鑣野鹿恐暮年分薄是長林却爲有恩未報許身愧
比南金
　　　　望月婆羅門引
　　　　　舜舉朱　由幕官也與予一見有忘年
　　　　　之歡旣而告别東遊賦此爲
星屯落落當年旌斾擁雍丘西風騰踏清秋回首
雲畫角吹断夕陽樓且杯傾竹葉歌戞呉鈞■功名
浪求枉弊盡黒貂䘮重恨人生無定長負歡
南去悵秋水秋煙緫是愁江浦晚穏宿汀洲
　　　　二
小牎人静梅枝香細月華明博山一縷雲蒸好个臞
仙風骨詩思苦憑陵有閑書遮眼欹枕松聲素無
宦情較得失一毫輕自歎髙歌白雪寡和誰聽瀟然
巾卷見芝宇光浮壽頰生春酒緑何礙頻傾
　　　　三
　　　　　燕城元夕有感且憶去歲汴梁行樂
去年元夕飄零書劒大梁城春風九市花燈尚憶東
樓行樂談笑故人情對一樽芳酒滿意歌聲今年
可能人與境兩竛竮寂寞黃昏陌巷戍皷断人行梅
花歸夢正一笑柴門稚子迎庭樹鵲何苦頻驚
　　　　四
太行晴霽孤墉髙處揖清寒雲間萬髻千鬟底事春
風靣目一變玉㠝岏淡夕陽平逺野鳥飛還　青雲
莫攀吾髙興在東山偃蹇孤松丘壑不礙春慳背隂
桃李正藉得春光亦強顔長劒鋏且莫輕彈
　　　　五
柳邊層榭倚䦨人共月孤髙亂雲脫壞崩濤一片廣
寒宫殿桂影數秋毫儘掀髯老子露濕宫𫀆■人生
此朝能幾度可怜宵况對清樽皓齒舞䄂纎腰碧
如洗拚一醉河傾轉斗杓今夕樂歸
　　　　六
　　　　　昨者觀唐津舟車之盛通湊南
　　　　　燕南一咽㑹也第吾軰居此有抱瑟竽
　　　　　門之嘆以婆羅門歌之
河山清眺風煙兩戒見殷都唐津浩浩舟車一水東
浮滄海寳帶束燕呉更中州雄跨竒貨堪居■平生
壯圖笑到此反區區正似齊門抱瑟不觧吹竽視吾
耿耿道王佩或能利走趨如不尔歸老樵漁
　　　　七(爲吹頭管/張解愁賦)
愁懐索寞悠悠心事野鷗邊幾回崔九堂前照眼故
家風調人物尚依然按清啇一曲傾動華筵■新聲
巧翻道且莫詫真元愛煞珠繩銀管滿意清圎風花
無夢待回施春光與少年杜陵老凄断隣舡
　　　　春從天上來
　　　　　承御韓氏者■祖母之妷也姿淑婉善
　　　　　書年十一選入宫旣笄爲承御事金宣
　　　　　宗天興二帝歷十有九年正大末以放
　　　　　出宫明年壬辰鸞輅東巡又明年國亡
　　　　　於蔡韓遂適石抺子昭相與流寓許昌
　　　　　者餘十年大元至元三年弟澍爲汲令
　　　　　自許迎致淇上者累月一日酒間談及
　　　　　宫掖故事感念疇昔如隔一世而夢鈞
　　　　　天也不覺泣下予亦爲之欷歔也今將
　　　　　南歸贅兒子醜於許旣老且貧靡所休
　　　　　息而抱秋娘長歸金陵之感迺爲賦此
　　　　　庻幾攄㵼哀怨洗亡國之愁顔也且使
　　　　　好事者倚其聲而歌之不必覩遺臺而
　　　　　興嗟過故都而動黍離之歎也歲丙寅
　　　　　秋九月重陽后二日翰林修撰王惲引
羅綺深宫記紫䄂雙垂當日昭容錦封香重彤管春
融帝座一點雲紅正臺門事簡更捷奏清晝相同聽
鈞天侍瀛池内宴長樂歌鐘■回頭五雲雙闕怳天
上繁華玉殿珠櫳白髪歸來昆明灰冷十年一夢無
蹤㵼杜娘哀怨和淚把彈興孤鴻淡長空看五陵何
似無樹秋風
　　　　摸魚子
　　　　　賦白蓮至元廿二年乙酉九月重九后
　　　　　三日雨中作
澹亭亭影摇溪水芳心知爲誰吐正華寳供年年事
消得一天清露私自語君不見仙家王井無今古淡
粧誰妬儘千頃昆明紅幢翠盖雲錦爛秋浦■瓊綃
襪自有凌波故歩賞心莫遣遲暮風清月冷無人見
零亂碧煙脩渚聞好去待醉浥秋香不羡風標鷺逺
遊重賦擬太一眞仙共浮滄海一葉任掀舉
　　　　二
　　　　　送雷彦正西還時授恩州倅
望都門滿山晴雪怱怱君又西去當時漢將征西幕
氣壓瘴江烟雨還自許儘虎穴雄探萬里班超舉燕
臺再遇甚牢落髙情霜風偃薄似厭貂裘土■絃歌
事正尔邯鄲故歩功名從此軒翥一麾回首甘陵樹
千室正歌來暮須記取拊摩外催科未礙陽城古征
鞍莫駐趂渭北春天升堂拜慰捧檄爲親舞
　　　　奪錦標
　　　　　君卿宣慰來别索鄙作贐行賦樂府奪
　　　　　錦標爲贈庻酒酣相憶倚聲歌之六朝
　　　　　老樹不無動色也
六郡雄藩㑹稽㫄帶兩浙風煙如昔碧革莫傷春浦
冠蓋東南幾多行客正新亭父老望雲霓苦思休息
道朝家雨露同春問甚江南江北■賀監歸舟逸興
何似雙旌儘慰元郎行色鏡水緑通朱閣威暢恩宣
海波春寂笑東山老去此心初非泉石約海樓翡翠
同遊醉裏山隂陳迹
　　　　喜遷鶯(祁陽官舎/早春聞鶯)
五更殘夢聽緑牎鶯語羅衾香擁百轉多情嬌啼無
淚枕上一聲時送真成翠髮雙笋當户玉琴𥘉弄欲
誰共趂風和求友喬林煙蓊■春動花氣重暗度垂
楊暖入酴醿洞倦客芳悰佳人幽思愁滿彩牋金鳯
自怜比來心事兩翅果誰搏控聽指縱望髙城落日
黄塵飛鞚
　　　　二(題/聖姑廟)
　　　　　仙姓郝氏愽陵縣㑹渦里人里去􁆞水
　　　　　甚邇水多蘋蘩蘭茞仙年方笄姿熊殊
　　　　　麗甞同女郎輩採蘋溪中樂而忘返一
　　　　　日歘蒼煙盛起白畫異色龍淵鮫室金
　　　　　支光爛飄飄然有波神泝流而上衆姝
　　　　　驚散仙獨留不去遥見與神顧語乗碧
　　　　　茵同逝俄煙開日晶遂失所在其母哀
　　　　　求水濵願言一見良乆覺異香襲人仙
　　　　　霧鬟風馭隠約於波渚間若有以謝曰
　　　　　児以靈契託跡綃宮隂主是水塵緑已
　　　　　断毋庸悲悒今而後使郷梓田蚕歲冝
　　　　　有感而通乃爲吾験時魏青龍二年也
　　　　　後人相與館仙於慱陵城臺制甚宏麗
　　　　　縣教諭李曜告余如此今燕趙間冷竈
　　　　　日香火趍祀者所至風動以孝感聖姑
　　　　　稱云至元庚辰夏四月按部至縣喜其
　　　　　事甚異爲民禱蚕祠下以仙呂命曲庻
　　　　　爲迎送神辝俾邦人歲時歌以祀焉
汀洲蘋滿記翠籠采采相將隣媛蒼渚煙生金支光
爛人在霧綃鮫館小鬟蝢成雲散羅襪凌波不見翠
鸞逺但清溪如鏡野花留靨■情睠驚變現身後神
功緑滿呉蠶蠒漢女菱歌湘妃瑤瑟春動倚雲層殿
彤車載花一色醉盡碧桃清燕故山晚嘆流年一笑
人間飛電
　　　　三
　　　　　巳丑秋八月廿六日雨中飲賈方叔家
　　　　　樂藉劉氏歌以侑觴衆賔欣然爲之賞
　　　　　音劉因求樂府於予遂賦此且道坐客
　　　　　醉語
秋懷誰冩聽一聲金縷同傾芳酒嬌囀林鶯圓纍珠
串春在碧羅雲䄂宫中磬簧齊發字外五音何瀏坐
間友道江南風月此聲無有■回首傷離乆三疊陽
関不到青青柳得意石州片㠶雲影翻動海山明秀
風流故家未减自咲杜陵衰叟再相遘卷中人正好
崔徽消瘦
　　　　感皇恩
　　　　　贈李士觀諱儀霸州人予廿時鹿庵先
　　　　　生門同舎郎也性端方甞爲刑司經歷
　　　　　官好學不倦與人交有終始
回首竹林遊山隂陳迹洒落襟期記疇昔論文把酒
醉盡清泉白石幾年江海上空相憶■邂逅淇南覊愁
都釋两鬢怜君更如􁈍幽懷重叙不待小槽紅滴新
詩隨咳唾驪珠濕
　　　　二
　　　　　贈元舜舉甞爲宋文卿屯田官以善歌
　　　　　聞天下祁州人與叅政楊西庵爲通家
今夕是何年故人相遇快箸銀杯㵼春露髙陽奮友
要聴一聲金縷行雲留不去驚如許■鳯喙微吟珠
繩低度夜半銀幈恍私語庭花零亂掩盡六朝瓊樹
明朝南浦道傷平楚
　　　　三(題沙河南堼鎮/壁留别元舜舉)
濃緑漲十林征鞍東去十日祁陽爲君住幾回清唱
飛盡海棠紅雨人生當適意何良苦■簿領■堂風
沙長路嬴得佳人怨遲暮沙頭滔盡猶惜玉鞭輕舉
一聲聲不断歌金縷
　　　　四
　　　　　㿃下晉州臥病中謝故人相訪
暴下晉州城茫然心曲卧對風軒數竿竹暑光不受
似我腰圍東病機還自恃非寒燠■力仕難任居閑
不足風雨憂愁更相促星星鬢影中有利名千斛省
來都外物眞蠻觸
　　　　五
　　　　　史公緫帥子明命題其弟柔明所冩平
　　　　　江捕魚圗乃以樂府感皇恩歌之古人
　　　　　稱文章與畫同一関紐所媿辤意恐不
　　　　　稱於畫也
疊嶂際清江楓林輝映潮落波平鏡光静六朝興廢
都付漁郎煙艇蓴鱸香正羙秋風冷■笳皼歸來風
雲增勝夢裏無煩想幽景風流公子冩出五湖髙興
畫中還領取江山影
　　　　六
　　　　　至元十七年八月八日爲通議西溪兄
　　　　　壽三十年前西溪授館蘇門趙侯南衙
　　　　　予始相識時𥘉夏桐隂蒲庭故有南衙
　　　　　清晝之句
少日竹林遊鳯麟飛走一段江山最英秀南衙傾蓋
備院桐隂清晝鬢　際渾依舊■雲夢心胸又
章山斗好个經綸玉堂手婆娑桂影涼入露槃仙酎
一杯先領取喬松壽
　　　　七
　　　　　昔向長年老敕断家事無令子孫関白
　　　　　時人髙之今緫帥公以鴻名茂績照映
　　　　　一世未老得請於朝亦慕子平為人盡
　　　　　以内務付之諸郎其賢於人逺甚某喜
　　　　　聞而樂道之爲賦此以歌其盛徳云
節序四時間切成還退此事君侯與心㑹幽亭髙卧
眼冷畫堂金翠越粧都付與諸郎軰■虎帳籌邊錦
韀歌凱慘淡風雲夢江海大弨掛壁小隱一枝松蓋
清閑人道勝中書拜
　　　　八
　　　　　送子初中丞赴燕時予在貞定憲司坐
　　　　　間作勸子初酒
燈火夜䦨珊故人相對忘盡南牎引書睡情談亹亹
時帶少年風味門前霜月烱停吟轡■湖海相望金
䦨交契白髮中年能幾㑹明朝趙北又是摇揺風斾
一杯還到手休辭醉
　　　　九
　　　　　夏日同延陵君過簽事順之心逺堂以
　　　　　感皇恩歌之
書葉散芸香牙籖無數案上藜羮當膏乳地偏心逺
日與聖賢晤語市聲飛不到横披處■一炷龍涎滿
甌春露旋掃幽軒約賔住清談有味緫是故家風度
子雲亭户好龍津路
　　　　十(廣平道中寄/緫管甯端甫)
風雨暗公堂故人晤對邂逅燕城又三載偶因官事
喜向廣平重㑹照人光彩好心期在■萬里功名半
生湖海十五年間鬢顔改笑談尊爼比老幾回傾蓋
秋風横漯上期相待
　　　　十一
　　　　　癸未重午日冶頭回轡得感皇恩一闋
　　　　　他時倚聲歌之不能無相憶之情也示
　　　　　秀才鄭彦通
流水小橋横治頭沙路一道清隂轉林塢滿襟涼潤
猶是夜來新雨幽禽忺客至如晤語■坐䕃辛夷閑
揮吟麈澤畔行歌恐良苦人生適意正要時情容與
却怜身處丗𥘉無𥙷
　　　　十二
　　　　　乙酉歲八月九日晚積雨開霽碧空如
　　　　　洗月色入户似與幽人約者遂披衣歩
　　　　　月於庭中乆之覺風露凛然怳疑去青
　　　　　冥無幾也因以感皇恩歌之且寓幽懷
　　　　　之梗㮣云
佳節近中秋秋霖晴快飛净殘雲碧空大金波穆穆
掩盡玉繩光彩坐來風露冷青冥外■丗運難前儒
冠何頼四壁相如到沽賣紛紛過眼多少時情物態
杳然清夢去桴滄海
　　　　十三(與客讀辛殿/撰楽府全集)
幽思耿秋堂芸香風度客至忘言孰賔主一篇雅唱
似與朱絃細語恍疑南澗坐揮談塵■霽月光風竹
君梅佀中有新亭淚如雨力扶王略志在中原一舉
丈夫心事了驚千古
　　　　十四(贈提刑/曹仲明)
把酒愛髯卿故家風度不爲臨江老能賦飽諳世事
成敗見來無數歲月如流睽離良苦
　　更著佳人怨遲暮覊愁頓解一笑團圎児女慇
懃君記取周郎語
　　　　十五(登樓即事)
斜日倚髙樓亂峯圍繞山色湖光翠如掃天涯倦客
目断野煙髙鳥老境駸駸憂心悄悄也待癡頑事須
了故園三徑已是菊荒松老諸君應有語歸來好
　　　　十六
　　　　　辛卯年秋八月與周宰逰王氏祠堂
日日午餐餘即須幽討柱杖長行覔周老三杯兩琖
不致玉山傾倒與君何處去乾岡好■松影閑庭長
吟藉草白髮多來故人少春山何在兩樹寒梅枯槁
一聲鄰笛起催歸早
　　　　十七
　　　　　史緫管誠明伯還洨川老懷凄然有不
　　　　　能巳者賦感皇恩歌以送之
十里走徴車笑余游䆠老馬爲駒望英盻客懷相慰
時對凌煙生靣浩歌雖慷慨南山粲■公子翩翩沉
酣經傳不是當年閉門衍揚花歸路肯逐東風流轉
且遮西日去長安逺
　　　　十八(夀表弟/韓雲卿)
臨事羡君材笑余拙䆠待詔雲龍更英盻夢回孤枕
依舊新豊旅㸑明時無寸𥙷空留戀■緑泛蓮波望
髙霄漢洒洒元康濟時彦諸公延譽莫為驥淹臺院
百年安健裏千千筭
　　　　十九(夀左司吳君/章母夫人)
曉色静簾櫳婺光千丈香滿含眞泛春釀洛花呈瑞
照眼一枝先放要將金屑粉粧仙仗■月榭焚香松
隂扶杖好箇人間夀星樣爛斑舞䄂輝映鳯池春浪
年年稱慶日長無恙(三月十二日時庭下有牡/丹两䦨内一花獨先開)
　　　　二十(壽董野莊)
健羡玉堂仙中朝元老過眼浮華任紛擾百年心事
愛煞野莊春好南枝誰道是調羮了■風月吟懷氷
霜節操千尺青松儘難槁春宮調護好箇當年啇皓
日邊消息近中書考
秋澗先生大全文集卷第七十五
秋澗先生大全文集卷第七十六
　　　　王漏遲(答南楽令周/幹臣來篇)
竹林幽思杳栖遲自嘆離群孤鳥萬里雲翔海樹去
相依遶隣笛一聲喚起憶共聽朱絲雅調還自笑當
年巳愧孫登清嘯■情擾回首分飛悵落落相期望
髙崧少會鮮離多經丗又誰曾了二子况成陳迹落
月滿梁空照庭户曉得意眼中人少(二子謂西溪春山)
　　　　二
越山征路杳東南澹澹長空飛鳥儷影同翻明月一
枝烏遶共道有心避事甚未若從渠相調君莫笑南
樓苦要胡床舒嘯■空優畫裏江山緫輸與風流眼
中年少也學癡児官事幾時能了一曲驪歌未動還
夢到三山晴照江月曉莫為賞音稀少
　前一篇懐舊有感曰鄰吹者為見寄樂府也朱絲
　雅調者為鹿庵先生也孫登者為足下與諸君也
　三子者為西溪春山兩忘年友也後一闋將行即
　事曰三山者福城中山也幾夢者為不肖拜命前
　後凢夢三至其處曰賞音不少者為彼中宋吏部
　陳菊圃者甚衆故云二篇自覺語硬意凢固非樂
　府正體望吾子取其直書可也
　　　　三(留别淇/上諸君)
浙江江路杳蒼茫自嘆南飛烏鳥故國回頭夢裏青
山吟遶手把一麾南去道不比八州常調君莫笑南
樓苦要胡床舒嘯■休優歸去扁舟若比似陶朱尚
猶年少飛泳雖殊友義固應明了擬覽九江秀色誰
凄断関河殘照霜月曉去去眼中人少
　　　　風入松(觀灯下半/開杏花)
一枝穠艶照華堂暖蘂貯春光冩生莫羡徐熈筆風
流在百子池傍點綴紅粧玉頰簾苫粉淡宮粧■静
憐踈影伴昏黄添麝入爐香惜花人老情緑在雲幈
晚銀燭髙張細㵼一杯春露浩歌㣲雨東墻
　　　　三奠子(都城/七夕)
渺新秋節物客思天涯巖桂重碧雲賖煙華縈𬗋禁
心事夢長沙青銅裏人未老鬢先華■鈎簾望月得
巧誰家児女軰語空譁露翻梧葉重河映綺楼斜傾
雲液歌金縷岸烏紗
　　　　二(登河中迎煦楼楼故/址即唐崔徽白楼也)
壯河山表裏百二喉襟形勝地古猶今風雲全晉在
草木故都深淡長空孤鳥没緫消沉■東山髙卧梁
甫長吟人未老鬢毛侵平生多古意落日更登臨倚
危闌窮逺目恐傷心
　　　　三(辛卯七夕時乆雨未霽/中以感寓為)
湛新秋風露曖曖㣲霄梧葉下桂香飄鵲翻銀漢水
人渡玉闌橋歡能幾虹影断渚宫遥■人間多巧天
上無憀今古恨苦相撩菓瓜絲曲綴児女思空饒層
軒晚香露濕可怜宵
　　　　四
悵神光奕奕天上良宵花露湿翠釵翹風回鵉扇影
愁滿紫雲軺恨相望雖一水隔三橋■朱絃寂寂心
思迢迢人未老鬢先凋翻騰驚丗故機巧到鮫綃凉
夜永簫聲咽篆煙飄
　　　　五
隔盈盈一水歡㑹今霄梧葉上雨蕭蕭星沉開帳燭
雲黯渡河橋渚官深離思苦兩無憀■金針縷細彩
舫花嬌兒女軰漫情饒巧來心愈拙絃促韻難調西
樓月銀漢影碧夭遥
　　　　江城子(為張同/知壽)
灤江晴漾首山前玉為淵秀相連總把華英都付使
君賢梅竹堂深歌吹動香似霧酒如川■列城千里
聽鳴絃頌聲喧覺春偏争遣翺翔猶是貳車權滿泛
一杯添壽酒懸斗印看他年
　　　　　二(賦拜月圖)
一枝繁杏宋墻東翠惟重捲春風留得殘粧簾月拜
玲瓏雲作鬢蟬霞作𬒮香霧湿玉鬟鬆■閑情都付
燭華紅瑣牎中照芳容細逐行雲零亂紫金峰天外
翠鸞仙侣在城闕晚夢美蓉
　　　　南郷子
　　　　　近聞吾子有茂陵側室之舉順命故也
　　　　　且在音賢女雖有小星惠下之行不無欝悒自傷
　　　　　之意故首章託以自怨自責忌嫉傷善略
　　　　　　不見也然怨不已則夫婦道乖故釋以人子之
　　　　　孝嗣續為重嗚呼啇陵穆子之悲衛荘姜傷已
　　　　　之嘆匪歌詩莫能宣其志此楽府之所以作也
　　　　　庶幾言之者無罪聞之者少有慰焉
人物舊温郎心事珠簾月半床笑裏玉臺重藉手誰
量折得楊枝惱孟光■得鯉豈思魴老境其如伯道
傷但願維羆應汝夢稱觴趂取春風慰北堂
　　　　二(癸丑三月廿一日祭/龍祠回飲張氏草堂)
喬木色蒼蒼山頂難留落日光燈影碧流深幾許浮
觴來醉張家第四埸　丗事莫論量相對尊前兩鬢
霜冨貴幾時當適意杯長問甚春星帯草堂
　　　　三
　　　　　夏日同王子勉雷彦正王子𥘉納涼西園亭
簾影静碁抨平野風來分外清一帶好山供望眼雲
屏落日煙霏翠滿亭丗事不須驚底用相逄話
醒常使玉瓶沙上酒如澠杖履時來月下傾
　　　　四(春日逰李/氏園亭)
溪水浄灘沙紫動林梢半是花長日馬蹄閑信歩誰
家暁入南園到晚霞■時事閙蜂衙一片閑心逐去
鴉爛醉玉瓶沙上酒生涯過眼浮雲不足誇
　　　　五
　　　　　承㫖董公夀登七秩康寜好徳誠可慶
　　　　　也取坡例以玉案香歌之
青瑣漢中郎滿䄂長携玉案香記得賦詩撗槊日臨
二氣壓風濤一葦航■蓮炬晚分光諌䟽回天豸有
霜七十平頭從此数稱觴滹水淵源慶未央
　　　　六
一雪静林皐冷壓浮陽氣不驕菜甲榆椒渾不動寂
寥賺得輕黄上柳條■詩思苦相撩酒盞新來頓絶
交連夜客䆫寒佀水無聊誰約春風鎻綺寮
　　　　七
　　　　　和幹臣楽府南鄊子南楽言懐中間更
　　　　　易两韻盖前人用音意之例也
万彚帝城春况是明時選用人愛殺曲山周老子依
仁任運　不自論六任謾逢辰甚是荣華盡苦辛
贏得歸來兒女笑蘇秦白馬紅纓衫色新(一作潦倒客/居雖有甑生)
(塵日有詩/來發興新)
　　　　卜筭子
　　　　　辛卯九月二十三日夜夣上層欄北望
　　　　　黒雲截空二龍尾足連卷下埀殊分明
　　　　　也覺而賦此秋澗老人識
一抹截頭雲靉靆從龍發尾足連卷見半空霽色翻
蒼鬣舉手欲攀鱗散我麒麟髮天外雄風祕化機吹
落蒼煙峽
　　　　青玉案(賦紫金沙)
緑隂暗盡西城樹人緫道春歸去裊裊柔條髙幾許
絳燈閃爍翠雲萦護元有留春處金鐏未厭傾芳醑
醉墨題詩要香露胡蝶飛來何栩栩向人有意繞欄
翻舞以約花間住
　　　　臨江仙(壽李莭使)
桂石中朝黄閣相河山千古南州多君談笑覔封侯
朱輪繙皂盖錦帶佩呉鈎滿府治聲歌五袴梢梢俊
氣横秋今年夀席更風流青雲新甲第一笑醉金甌
　　　　二
　　　　　八月一日同髙仁甫李靖伯史潤之餞
　　　　　伯昌東行韓明日至滑得隂疾後三日
　　　　　舟載西還夕次其門東劉家渡而殁得
　　　　　年五十有九韓予出就外傳時同舎生
　　　　　也哀哉
昨日舉盃親餞别六人吟嘯呵呵今朝丹旐颺城阿
一棺零落恨都付逝川波萬事轉頭眞是夣两輪來
徃如梭人生百歲合如何放開眉上鎻得酒且髙歌
　　　　三送(治中李公)
天上雲衣無定態眼中時事休驚年來鐘鼎到書生
一麾仍出守五馬㸔專城千古金陵佳麗地中郎素
有先聲一江春浪暮煙平此身眠食外萬事緫虚名
　　　　四(爲曲山作)
别墅寒梅方入夣多君來報花期野塘流水小橋西
南枝香爛熳却恨賞音稀正有玉堂人最愛垂垂兩
鬢如絲和羮心事未應遲金樽重醉倒且莫晚風吹
　　　　蝶戀花(賦來禽歇枝)
今歲㝷芳春巳誤一粒丹砂不到來禽樹滿意紅芳
春也妬長條簇滿珍禽羽花道無情應有素似惜金
樽一醉珠簾暮春自還來花自故人生最恨離筵苦
　　　二
　　　　昔鹿庵顒軒樂育淇上一時秀造號稱
　　　　　多士建中元已來例䆠㳺四方僕二十
　　　　　年間絻三至郷里慨然有離索之歎今
　　　　　歳投紱自濟南來歸而諸公頗集所欠
　　　　者唯王尚書子勉傳漕使士開耳因賦
　　　　　樂府以見歡㑹之不恒聚散之有數也
　　　　　至於義安分定辭兼六客倚聲者當自
　　　　　知之恐酒酣耳熱後不無倒冠落佩之
　　　　　適也
淇水當年麟鳯渚回首飛翔落落風雲舉三疊陽關
回首處渭城柳色朝來雨今夕何年天所與白髪歸
(耒/一)笑同歌舞醉裏相將㝷杖屨苕溪風月無今古
　　　　三
緑暗蘭臯春雨暮露浥風吹馥馥香如霧一曲清歌
花觧語落紅羞滿沙頭路錦瑟華年誰與度夜月珠
簾腸断春風句我自興來聊一顧醉䰟不到凌波歩
　　　　四(和曲山韻因爲贈之)
經世此心誰盡了欲畫麒麟功業何由到白髪滿頭
青鏡曉花開花落人空老適意杯盤從草草甘坐清
貧方駕郊和島最愛新詩情致好篇篇直壓元郎倒
　　　　太常引(送王嘉父)
去年鞍馬客南鄘(奈/告)别苦怱怱今歳又相逢喜客舎
清樽屢同仲宣楼上杜陵幕下着處話途窮好去漢
元龍道休着青春負公
　　　　二(壽龎咨議)
髯郎風度幕中蓮已師範使君賢驥足快騰騫道好
箇龍家土元滄浪髙興寒花晚莭秋色滿淇園一盞
願遐年要都釀君家百泉
　　　　三(夀劉同知)
太行晴色泛簾鈎對書史日優㳺賔從儘風流誰健
似東陵故侯人間萬事塵埃野馬一笑付紋楸眉宇
壽光浮拚醉過黄花暮秋
　　　　四(周都運生朝時添壽王村)
量蟠英偉氣和愉道滄海得遺珠忠義與心俱見漕
府歸來轉輸山呈霽色杯添野水春滿野人廬鄭重
萬金軀要羽翼當年漢儲
　　　　五(爲王同知壽)
雍容詩禮冠時髦都忘却貴人嬌横槊見英標道勇
佀當年嫖姚黙含萬動德尊一府歌夀聽民謡縁髮
映金貂儘千尺青松後凋
　　　　六(爲万奴緫𬋩)
重於山岳藹如蘭喜一旦得同官裁鑑笑談間道不
似當年將壇一年好處中秋節近涼露洗金盤丹桂
月中看儘耐得人間歳寒
　　　　七
　　　　　奉寄參政李侯仲實自北京行省改授安
　　　　　西王相人來徴詩於予因作此奉寄時屯
　　　　　田涇陽規畫財賦
北平移鎮入咸秦説睿眷更情親下手見經綸道好
箇中原老臣萬屯曉月一鞭農事涇水畫中春陸海
儘藏珍佀只欠侯封冨民
　　　　八
春風碧水静林丘對書史日優㳺來徃更風流問誰
佀東陵故侯黄陂襟度曲江譽望山立看揚休春釀
儘禁篘拚醉盡蟠桃上秋
　　　　九(送叚信卿赴河東憲司經歴)
北來孤劒欎蒼顔聽時事立談間秋隼正騰翻莫便
倚霜空陡寒太行秋色汾川鴈影極目送歸鞍簿領
憲司閑道好箇河東幕官
　　　　十(夀陶珉溪)
南枝梅信點氷妍覺𥘉度得春偏人物鱣堂仙㸔才
思渾如湧泉悠悠徃古紛紛俗學鞶帨繡空鮮青鬢
莫蒼然要折衷陶家講筵
　　　　鷓鴣引(為王太夫人壽)
簮纚瀟然自謝林一家柔範到周南以賢論母書彤
管有子能官盡孝心香霧碧夀樽深歳時春輦醉花
隂從今叢慶堂前月翠竹髙梧聽鳯吟
　　　　二
　　　　　和周幹臣韻中綂五年三月十二日夜陪
　　　　　徒單文與雷彦正夜語
門外東風駐馬蹄月明庭樹緑隂稀眼中時事驚天
運醉裏㳺談佀口機思逺走擬髙飛此心安得與時
違遺書浩蕩三千卷未分窮愁老布衣
　　　　三(韓氏别墅)
竹映方臺翠滿湖煙靡荷露浄郊居棣花輝映春風
𬒳雲錦香翻碧玉壷吟倚杖卧看書一家風景輞川
圖酒盃儘泛床頭瓮未礙門多長者車
　　　　四(謁太一官贈王季祥)
來謁齋官又五年道人邀我坐前軒只驚前度劉郎
老不見庭松偃盖圓人與鏡兩翛然呼童茶罷炷爐
煙壁間一軸煙蘿子依約風流隨眼前
　　　　五(爲樂籍張惠英賦)
秋水芙蓉鏡裏仙一枝明王濯煙鬟鶯初觧語調柔
舌桞不勝嬌拂畫欄催疊皷按弓弯樓心低月怯清
寒人生莫惜纏頭錦能得春風幾度看
　　　　六
野粉宫墙暮雨邊洛京依舊鎻婵姢一聲金縷関情
處滿串驪珠訝許圓金谷月石樓煙留連光景待他
年襪塵休放凌波去更聽新翻倒玉舩
　　　　七
浴鳯池邊飬相材朝端先肅漢儀開九秋灝爽臨初
度千丈恩光動憲臺鏘劒佩望蓬萊翠華南扈拂天
來一枝好在霜前菊留待清香薦壽盃
　　　　八(爲耶律緫𬋩太夫人壽)
遼海千年將相家婺星光動赤城霞囬㸔畫㦸淸香地
滿意春風玉樹花金椅背紫雲車謝林風度見來賖
夀波㶑灔宫壷暖滿泛秋光醉緑華
　　　　九
何處人間淑景新韶光都付牡丹春後庭花老空瓊
樹曲水江深見麗人金屑粉■香裙近前細看倒芳
樽惜教赤壁磯頭月吹散春風陌上塵
　　　　十
何處人間淑景新劉家池舘鮑家春後庭花唱空瓊
樹曲水宫粧見麗人金作粉麝爲塵一枝千葉擁黄
雲花工可是多情思夢逐凌波問洛神
　　　　十一
　　　　　丁亥上巳日與諸君宴林氏花圃李氏
　　　　　以歌曲侑觴醉中懇求樂府賦鷓鴣天
　　　　　以歌之李氏字蘭英樂藉之名香者也
花草離騷試品量猗猗香色紫蘭芳樂棚擢秀名何
麗楚澤含秋思更長金縷曲紫霞觴留連光景醉銀
塘竹西歌吹歸時晚也勝楊鞭問葛強
　　　　十二
拾翠仙洲野興長樽前一曲杜韋娘人憐暖日明歌
扇我愛蘭英媚國香供楚偑笑梅粧春風着意泛崇
光老懐不到凌波夢要遣琵琶送一觴
　　　　十三
香静堂萱燕處温一家柔範𬒳郷隣三牲奉養真純
孝八十康寕是福人巖菊晚嶺梅春半容林下舊精
神婺光不動雲衢爛供佛床頭景氣新
　　　　十四(贈馭説髙秀英)
短短羅桂淡淡粧拂開紅䄂便當埸掩翻歌扇珠成
串吹落談霏玉有香田漢魏到隋唐誰教若軰𬋩興
亡百年緫是逢埸戯柏板門鎚未易當
　　　　十五
先相風流德業尊又看天馬五花文飄飄青鎻凝佳
思靄靄新詩佀嶺雲淮海秀巳平分珪璋未礙琢
來勤呉人元重中州氣繡𬒳何甞擅鄂君
　　　　十六
潦倒衰翁不足尊更堪刺口論詩文經涂江浙多蘭友
照眼呉山霽霧雲傷别夕惜經分臨𡵨一語見微勤
萬艘未是周郎忘他日經綸要使君
　　　　十七
　　　　　辛卯九月二十三日靖伯仲先携酒相過
　　　　　客去醺然獨坐以見酣適之意云
波蕩江湖萬里餘歸來縮首伴凡魚門從席後軒車
盛鬢自霜來䆠味踈思徃事注殘書閑鋤明月種秋
𬞞傍人莫笑楊雄宅好事時過載酒壷
　　　　十八
閭井錐刀劇戰烘詠歸奚取舞雩風道開聖學千
年後春在先生一畆宫敦誨誘見從容絃歌不隔縵
紗紅珉溪幾點梅梢雪歳歳吹香入壽鐘
　　　　虞羙人
紅顔緑鬢無長好日對菱花老頭童齒豁竟何禆只
有飢時餐飯飽時嬉因行消散昏和悶却覺筋骸困
那錢置箇馬兒騎食飲難消終目繋門陲
　　　　二
　　　　　謝成耀卿僉事携酒芋相過
山瓶乳酒甘如蜜鴟芋堆盤赤見君相贈固多情潤
我枯腸一吸破愁城秋光湖碧西湾㶑不到心中慊
何時盡煑土芝香醉飽歸來肯把故山忘(一作醉後帰時/騎馬似知章)
　　　西江月
　　　　清明拜掃回值田家野飲有頒白者邀余
　　　　就飲因實老人之意作西江月以歌之■
社皷驚飛梨雪村簫吹破桑芽清明野飲見田家老
叟邀余下馬勸飲一巵芳酒繞看滿樹幽花盃盤草草
樂年華不棄同來觀化
　　　　二(閑歩州南古堤)
返照斜明雙塔乱山囬繞孤城年來風物侶昇平人説三
王善政丗事正冝静待田園好去躬耕雲間歸鳥有遺
聲喚起投林髙興
　　　　三
　　　　　大河凝氷蔽川而下與一二寮友登白
　　　　　樓俯觀賦此詞以歌之
散䇿暫辝鳬吏倚樓來聽漁歌夕陽西下乱山多白
鳥蒼煙衝破一夜朔風吹雪白雲飛滿長河不将幽
夣付凌波意在呉郎畫舸
　　　　四(贈張子文)
聮轡閑談詩雅停盃髙詠晁詞山城投宿晚凉時邂
逅青雲公子濯錦江邊相憶鳴條山下分携秋風摇
蕩菊花期竚候翩翩歸騎
　　　　五(継張孝純韻)
郢下空歌白雪琴中誰聽髙山人生何用釘踈頑不
過兩盂日飯夣到鈞臺老樹秋風閑煞漁竿沙鷗無
數點江干知我忘機去慢
　　　　六(夀王中丞)
梅蘂暗傳春信菊枝儘傲霜威風姿元與歳寒期况
是小春天氣翠實調羮未晚秋香添壽多宜髙名北
海舊蟠螭未似東山雅意
　　　　七(壽李彦祥)
近歳憶㳺竹里今年來遇生朝平生洒落邑中豪邂
逅風神不老賞盡山陽煙景去翻毫海雲濤太行晴
色任秋髙人與黄花長好
　　　　　黒􁈍弩遊金山寺并序
　　　　　　隣曲子嚴伯昌甞以黒􁈍弩侑酒省
　　　　　　郎仲先謂余曰詞雖佳曲名佀未雅
　　　　　　若就以江南煙雨目之何如予曰昔
　　　　　　東坡作念奴曲後人愛之易其名曰
　　　　　　酹江月其誰曰不然仲先因請余効
　　　　　　顰遂追賦㳺金山寺一闋倚其聲而
　　　　　　歌之昔漢儒家畜聲妓唐人例有音
　　　　　學而今之樂府用力多而難為工縱使
　　　　　有成未免筆墨勸滛為俠耳渠輩年
　　　　　少氣鋭淵源正學不致費日力於此也
　　　　　其詞曰
蒼波萬頃孤岑矗是一片水靣上天笁金鰲頭滿嚥
三盃吸盡江山濃緑蛟龍慮恐下燃犀風起浪翻如
屋任夕陽歸棹縱橫待償我平生不足
　　　　二
　　　　　曲山亦作言懐一詞遂継韻戯贈
休官彭澤居閑乆縱清苦愛吾子能守幸年來所事
消磨只有苦吟甘酒平生學道在𥘉心富貴浮雲何
有恐此身未許投閑又待看鳯麟飛走
　　　　好事近(過南雲門)
南北兩雲門竹圃稻畦如畫罷亜黄雲萬頃自長渠
飛洒太行鍾秀盡三郷形勝逓髙下笑我年來用捨
佀田間秧馬
　　　　二(嚐點東坡橘楽湯作)
石鼎響松風茗飲老來多怯喚起雪堂清興瀹鷓斑
金屑橘中有楽勝啇山香味不容說覺我胸中磈磊
𬒳春江澄徹
　　　　三(賦庭下新開梨花)
軒鎻碧玲瓏好雨𥘉晴三月放出暖煙遲日醉風簷
香雪一樽吟遶洗粧看玉笛莫吹裂留待夜深庭院
伴素娥清絶
　　　　　四春寒(繼蚓君卿韻三首)
斗柄轉春城向暖小桃開徹不佀今年正月過深冬
時節故將新巧發隂機春事未容說且就驅雲風箒
掃西山晴雪
　　　　五
宫殿曲江頭漠漠輕隂開徹花栁都城三月正禁煙
時節珂鳴轂擊玉泉遊故老向人說一片春風簫皷
蕩梨花香雪
　　　　六
華髮一衰翁丗事眼中看撤只爲年來薄䆠負東山
髙節冥冥神理到無憑此外更何說安得百壷春酒
掃覊愁如雪
　　　　玉樓春(冬至夜侍祭)
隂消陽長從今數除客歸來聞好語月明滿地紫煙
生暖入刺文添繡縷冷風肅肅生庭户桂酒光清摇
燕爼今冬記我致嚴時爆竹聲中聽五皷
　　　　秦樓月
　　　　　今歳八月自哉生明夜月色如晝及至
　　　　　良夕乃作風雨所謂獨向此時偏者詩
　　　　　人不得無悵然之情也取太白詩例賦
　　　　　秦樓月一闋歌以問之是夜月色亦佳
　　　　　但微雲點綴耳
華陽閣一年心賞中秋約中秋約九霄風露有懷都
豁桂香和雨風吹落倚欄望處秋煙薄秋煙薄一樽
能與素娥同酌
　　　　二
花時樂醁樽記醉平津閣平津閣一聲金縷滿堦紅
藥小欄此日情瀟索土膏一寸春如削春如削幾時
盻到絳燈紅爍
　　　　　已丑歲春分前一日栽培衆卉罷晚坐
　　　　　前閣無以觧之偶得催閣芍藥辝秦樓
　　　　　月一闋因放聲自歌浮大白者數行實
　　　　　至元二十六年三月二十一日也時夜
　　　　　漏交二皷燈下書秋澗老人題
秋澗先生大全文集卷第七十六
秋澗先生大全文集卷第七十七
　樂府
　　　行香子
　　　　　乙酉歲九月二十五日過林氏西圃與
　　　　　主人公洎張道士㸔花小酌林曰若作
　　　　　數語以記其來使通俗易觧甚佳旣歸
　　　　　不百歩得樂府行香子一闋醉立斜陽
　　　　　浩歌而去
秋霽遥岑何處登臨水西頭來散閑心遶園細履栽
種成隂撚秋香浮酒盌入孤斟老境駸駸郷社浮沉
醉顔酡白髮盈簮夕陽歸路聽我長吟待野梅芳多
載酒再相㝷
　　　江神子
　　　　　金朝遺風冬月頭雪令僮軰團取比明
　　　　　抛親好家主人見之即開宴娱賔謂之
　　　　　撇雪㑹去冬無雪今歳𥘉白如此燈下
　　　　　喜賦此詞録奉逹夫且應撇雪故事為
　　　　　一觴之侑也
小䆫遥夜失冬嚴覺春添捲踈簾掌許氷花撩乱撲
風簷喜倒坐中児子輩争指似謝家塩一盃燈下醉
掀髯處窮閻㝡情忺萬壠含春江上麥纎纎應笑凍
吟蘇老子楷病目認青帘
　　　眼児媚
　　　　　賦燕子樓用幹臣継路宣叔樂府韻
横塘煙淡冷涵秋寂寞舊粧樓珠簾夜月露桃幽怨
緫是閑愁形滿骨化情縁在此恨若爲休長河觧浣
佳人無那倒捲黄流
　　　二
滿簾夜月耿霜秋雲夣黯歌楼殘燈伴曉夕陽催暮
海水添愁天涯地角相思恨誰道此生休一篇照映
唐人詩雅千古風流
　　　三
我來吊古過悲秋徙倚夕陽楼畫堂歌舞都能幾日
何限幽愁合懽牀冷孤眠若争向死前休慿欄閑看
一雙鷄鶒對起中流
　　　四
西風歸燕幾經秋人老水邊楼一燈孤枕滿襟清血
花也含愁前堂歌吹新声有争佀去來休長河若觧
將姝遺恨與淚俱流
　　　五(呈周幹臣)
桑榆晚景日駸駸莫厭数相㝷静怜幽境閑談情話
與滌煩襟濟時幸有諸公在郷社好浮況閑雲却恐
西風吹去認做啇霖
　　鵲橋仙(壽胡紫山)
秋香懸桂光風轉蕙掩尽㝷常花卉西城來徃巳風
流更點檢生涯次苐堂名休逸䇿扶流憇點閑中風
味雞声纔動巳■扶頭紅日上花稍未起
　　　二
調羮粉桂愛香種蕙自笑秋風野卉兩椽茅屋對青
山𥘉不羡入雲髙第將心自逸欲行且憇爲噯清時
有味桐江波上一絲風儘容得嚴光不起
　　　三
金蓮蜜炬紫山仙侣夣寐青門瓜圃春風著處是行
窩要一笑人間今古錦箋佳句新聲金縷洒遍薔薇
清露東華待漏滿靴霜恐輸與西城杖屨
　　　四(和劉夣吉䪨)
髙人非古冲襟粹宇要覽德輝飛舉伊周元不是庸
人吾志在箕山巢許蘭紉有賦菊香醸黍夣断糟床
秋雨淵明卧老北䆫風猶勝佀清談夷甫
　　　五
沉酣徃古棲遲衡宇劇有弓柖此舉長林豊草野塵
心是中散生平自許日邊草賦矛頭炊黍誰道閑雲
有雨周宣𥙷衮要深功除喚起當年山甫
　　　六
金鸞視草蒲輪應召客路人情殊好豈知野鹿飾金
鏕志却在長林豊草霜風料峭形容枯槁愁緒百端
縈繞故山歸去有茅蘆任束置長沙諌藁
　　　七
五窮作崇百端相滯破㡌一風吹碎邯鄲道上断人
行銷鑠盡元龍豪氣啇顔綺季當時不起悞甚漢家
經濟書生薄相到還元要結末黄虀滋味
　　　八(爲何継先夀)
調和謀断論思機務許大茫茫疆㝢當年姚宋捄時
才聽沙路歸來好語堦飜紅藥省運温樹滿貯春風
瑞露眼中庭檜欎蒼蒼道晚節昌於韓圃
　　　浣溪沙(壽李衛尉)
矍鑠當年漢伏波紫微垣外侍雕戈笑騎天駟下天
河華髪雅冝麟閣畫春風先送武城歌朱顔休惜捲
金荷
　　　二(内黄道中)
風栁婆娑半畒隂兩株巧與道相鄰樹頭幽鳥侶知
音馬上行人思困睡天邊赤日欲流金觧鞍休惜濯
煩襟
　　　三(送王子勉都運関中)
薊北分㩗已六年秋風淇上又離筵一樽情話重留
連内史調兵推漢相春潭通漕笑韋堅嶽雲拖翠上
吟鞭
　　　四(題韓氏别墅)
翠竹連村映白沙小崗回抱一川斜旋開幽沼聽鳴
蛙樵客局邊驚橘樂黄塵門外任蜂衙樹頭山色晚
來佳
　　　五(客亭觀漲)
老雨長河壯怒濤客亭夜乆聽喧號平明兩涘渺江
皐沙尾没來漁箔短危檣看處客㠶髙斜陽汀草亂
青𫀆
　　　六(夀周幹臣)
十載相期紫禁遊一官誰想客西州春風閑倚仲宣
樓四海論交真益友一年好處是中秋壽波無惜捲
金甌
　　　七
　　　　　吴村道中在平陽府北三十里汾水西
　　　　　三月十五日送客回作
緑樹連村際碧山春風吹水漲黄彎沙汀蘋滿釣舟
閑薄䆠﨑嶇清議裏風煙吞吐畫圖間夕陽明處鳥
飛還
　　　八
　　　　　至元九年秋九月登秋風亭觀雨呈賊
　　　　　曹叅軍周幹臣
雨勢蒼山共一雲雨聲作氣張三軍秋風亭下葉繽
紛官事何憂嚴限促天心不負老農勤夜䆫孤客儘
先聞
　　　九
　　　　　乙亥自夀時二孫　行一女孫　兒時
　　　　　避人事在汾西廣福院
梅點氷梢蠟蔕凝蘭芽珠樹闘鮮明團欒香火此時
情避世逺慚金馬客現山人道老人星雪邊岩檜儘
青青
　　　十(夀湯緫𬋩)
十載煙花紫禁遊嘉謨曽𥙷翠雲裘歸來尤荷寵光
優畫戟清香髙北里虎符金節照南州夀波無惜捲
吟甌
　　　十一夀王子𥘉
六合澄清到一家顒顒文物望中華未容詩禮飬蘭
芽松栢後凋元有待珪璋涵潤本無瑕誥恩行墮五
雲花
　　　十二
　　　　　王中丞許贈新香不至書此以催之
珍品無多百和濃露沾婆律濕蘭叢喜分新供到南
豊螺甲未融金雀餅芳菲巳夣碧湘宫寳猊先障綉
簾風
　　　十三
　　　　　六月𥘉三日與學官髙伯祥夜話於魏
　　　　　府之清潤堂
露榻風簾燭影摇故人留話慰瀟條徘徊花月可憐
宵天淡有雲空漢漠月明無雨更翛翛洞天歸路踏
瓊瑶
　　　十四
　　　　　送劉仲元赴平定州親迎
青鳥西傳燕尓期乗龍喜氣見脩眉芳倧濃似去年
時禁臠名香天盻重玉臺春暖鏡鸞棲人生樂處是
新知
　　　十五(賦筝)
朋盍華簮醉未霑主人張樂見厭厭一聲銀甲裂霜
縑澗水咽氷翻隴怨將軍出塞憶蒙恬碧桃花底王
　　　十八　賦筆
朋盍華簮醉未霑主人張樂見厭厭一聲銀甲裂霜
縑澗水咽氷翻隴怨将軍出塞憶蒙恬碧桃花底玉
笙惉
紅翠叢中様度新桃花扇影駐行雲隋唐嘉話閲來
真一片錦㠶浮汴水両京花栁暗風塵彩聲曾動鳯
城春(付髙彦卿)
　　　十九
雨點鳴鐃裂竹聲併随牙板一時停詞源都作建瓴
傾白羽揮開諸葛陣蒼濤翻動憲王陵低空知有彩
雲横
隋末唐𥘉與漢亡干戈此際最搶攘一時人物盡鷹
掦褒鄂有靈毛髮動曹劉無敵簡書光争教含泣到
分香
　　　二十
旅館灯青夜色曛據牀談劇作春温胸中雲夢入雄
吞清議素髙烏府月秋霜低壓漲江雲呉山山下惜
輕分
　　　　　中秋雖見月桂花出没于雲影間有不
　　　　　快人意者作此詞以歌之
月色都輸此夜看人心偏䖏即多慳碧雲吹恨滿瑶
天儘着氷壺凉世界故将隂巧妬婵娟桂香和露濕
幽弹
(二十一贈朱簾綉)
滿意苕華照樂棚緑雲紅灔逐春生捲簾一顧未志
情絲竹東山如有約煙花南部舊知名秋風吹醒惜
離聲
　　　二十二(為張右丞壽)
𥙷衮功深浴鳯池好賢人道佀緇衣佩聲清響見委
蛇千歲壽祺隂有積兩宫恩睠古來稀東山歌酒樂
時熈
　　　二十三
𥿄帳梅花夜色清行雲香濕堕銀幈惜花人老若為
情對酒當歌須適意凌煙圖像是虚名十年編簡幾
人青
　　　點絳唇(夀周幹臣)
秋氣平分畫欄桂樹秋香底良辰羙景拚取花前醉
彭壽添君白也詩堪擬髙歌起月波如水長照金鐏
裏
　　　二(夀涿郡房二尊親)
露影庭萱一枝金綻釵頭鳯寳花香供壽席光浮動
懿範閨門姻族同推重瓊盃捧二親安寵共醉玻璃
甕
　　　三(送董彦才西上)
揚桞青青玉門関外三千里秦山渭水未是消䰟地
坦卧東床恐减風雲氣功名際願君着意莫揾春閨
淚
　　　四(癸百夏六月五日同河中府官宴白樓)
倚檻清歌一聲髙遏行雲住長河傾注不煞㬢輪署
燕寢清香畫棟珠簾雨人何處一樽緑醑滿眼青山
暮
　　　五(題絳州花蕚堂時天暑回自河中)
一榻清風故山邂逅欣相遇緑隂池樹蕩漾瑶翻處
赤日紅塵前日中條路人良苦壯心如故快斥王陽
馭
　　　六
　　　　　後六月二十二日同府僚宴飲白雲樓
　　　　　時積雨新晴川原四開青障白波非復
　　　　　塵境忽治中英甫　索鄙語酒酣耳熱
　　　　　　以樂府歌之
晴倚層欄飄飄醉上青鸞背飛雲崩墜萬疊銀濤碎
青障白波非復人間丗人懐霽夕陽有意返照千山
外
　　　七(爲房祖母壽)
婺女呈祥瑞光分自雲衢爛鳯萱金燦留待佳辰綻
林下丰容閨壼瞻儀範香縈篆玉顔如練歲歲長康
健
　　　八(夀周幹臣)
千古詩壇苦吟誰得風騷妙羡君才調一蹴無邊徼
歲歲中秋喜見朱顔好霜蟾皎一蹲傾倒萬事秋毫
小
　　　九(為丞㫖唐壽卿夀)
秋氣平分欎葱都作充閭喜玉堂風味磊落青雲噐
醉墨烏絲緑綺傳湘水千秋歲月波如洗長照金罇
裏
　　　十(雨中故人相過)
誰惜幽居故人相過還䎸語話餘聮歩来看花成趣
春雨霏㣲吹濕閑庭户香如霧約君少住讀了離騷
去
　　　十一(春夜喜雨)
好雨知時萬金𣣔買𥘉無價種花才罷佀爲芳枝下
花重宫城好箇風人雅從飄洒探花走馬明日春如
畫
　　　十二(雨霄即事)
春雨空濛晚来點綴閑庭景一牀燈影潤入琴絲冷
清夜況況誰慰孤懐耿雲生鼎倚䆫髙詠愛此春霄
永
　　　十三(探花)
春雨添花繞欄來看花開否海棠紅瘦緑葉花如豆
梨雪生香近在清明候花為友莫軽辜負預問隣家
酒
　　　十四(喜芍薬發芽)
紅樂當堦朝来撥土紅芽秀畫欄晴晝凭暖佳人䄂
一粒丹砂誰點仙根透從今後為渠釀酒去作花間
友
　　　十五春雨後小桃
端正樓空一枝春色誰偷得夜來消息暮雨臙脂濕
倚竹佳人翠䄂嬌無力湏相覔一罇休惜轉首春狼
籍
　　　十六
　　　　　已丑清明前一日春露堂即事時旣雨
　　　　　快晴明日書示友人主人出名酒相属
　　　　　因放歌數闋而去實至元二十六年三
　　　　　月七日也可爲不虚度此節矣秋澗老
　　　　　人深香閑適
春雨如膏最憐適與清明遇晚晴庭宇畫出樊川賦
苒苒行雲低拂垂楊度春如許亂花深處幾點薔薇
露
　　　十七(西湾即事)
碧玉環深一罇同醉清明後緑隂晴晝多少閑花柳
身丗虚舟日月驚跳走誰豪右志懷惟有拍泛舩中
酒
　　　平湖樂(十章)
平湖雲錦碧蓮秋香浥蘭舟透一曲菱歌滿樽酒暫
消憂人生安得長如舊醉時記得花枝仍好却羞上
老人頭
　　　二
鑑湖秋水碧於藍心賞隨年淡㧕外蘭舟莫空攬典
春杉觥舩一棹汾西岸人間萬事暫時放下一笑付
　　　三
平陽好處是汾西水秀山挼翠誰道微官淡無味錦
障泥路人争笑山翁醉西山殘照関卿何事險忙殺
暮鴉啼
　　　四
秋風嫋嫋白雲飛人在平湖醉雲影湖光淡無際錦
幈圍故人逺在千山外百年心事一樽濁酒長使此
心違
　　　五
採菱人語隔秋煙波静如横練入手風光莫流轉共
留連畫船一笑春風靣江山信羙終非吾上問何日
是歸年
　　　六
秋風湖上水増波水底雲隂過憔悴湘纍莫輕和且
髙歌凌波幽夣誰驚破佳人望断碧雲暮合道别後
意如何
　　　七
緑荷相背倚西風凉露煙霏重翠盖銀瓶醉時捧使
君公徑須傾倒玻璃瓮青山城郭暮雲樓閣髙下一
重重
　　　八
安仁㕠鬢巳驚秋更甚眉頭皺一笑相逢且開口玉
爲舟新詞淡似鵝黄酒醉歸扶路竹西歌吹人道似
揚州
　　　九
水邊楊柳緑絲垂倒影竒峯墜萬疊蒼山洞庭水碧
玻璃一川煙景涵珠媚㑹湏滿載百壷春酒撾皷蕩
風猗
　　　十
黄雲罷亞捲秋風社瓮春來重父老持盃十分送使
君公秋成不佀今年痛太平
天子將何爲報萬壽與
天同
　　　十一乙亥三月七日宴湖上賦
春風吹水漲平湖翠擁秋千柱兩葉蘭撓闘來去萬
人呼紅衣出没波深處鰲頭遊賞浣花風物好箇暮
春𥘉
　　　十二
山隂修禊說蘭亭佀覺平湖勝春服𥘉成靚粧瑩玉
㕠瓶興來徑入無何境使君髙燕年年此日歌舞樂
昇平
　　　十三
柳邊飛盖簇晴煙人在平湖讌碧㶑瑶翻映歌扇綺
羅筵人生幾度春風靣江山畫裏一時人物斜日重
留連
　　　絳桃春(堯廟秋社)
社壇煙淡散林鴉把酒觀多稼霹靂絃聲闘髙下笑
喧譁壤歌亭外山如畫朝來致有西山爽氣不羡日
夕佳
　　　壽李夫人六首
眼明欣見太平人環佩嬰香潤洞裏瑶華自髙韻八
千春裊煙巳報長生信一盃更買麻姑蒼海安坐看
楊塵
謝林髙韻本蕭然百歲春風靣白髮児孫羡康徤誥
鸞觧彩雲扶下長生殿郷閭盛説一家榮飬初不羡
魚軒
南枝消息小春初香滿閑庭户見説仙家舊風度壽
星圗瑞光浮動雲衢婺綉筵開處散花傳琖彩䄂不
曽扶
小園不惜買花錢粧點蟠桃燕傳語風光莫流轉百
來年人生幾度春風靣細思誰佀君家阿媽康徤地
行仙
牙牙長憶點粧紅曽得含飴弄此日筵前一杯捧白
頭翁紫簫吹断繁華夣百年留在故都瓊樹依舊動
春風
慈親康徤説誰家李氏人難亞鏘鳯筵中見多暇醉
簮花肩輿勝佀宫門畫從今㸔取君家餘慶門户爛
生華
　　　壽府僚
錦貂千騎朔方豪瀚海淵波浩畫㦸清香看傾倒醉
仙桃秋光雖晚人難老煙花紫禁玉魚金帶新寵照
朝𫀆
　　　九
　　　　　辛卯九月二十五日夜觧衣欲睡適有
　　　　　飲興顧樽湛餘醁燈綴玉䖝而樂之然
　　　　　酒味頗酷乃以少蜜漬之浮大白者再
　　　　　覺胸中浩浩殊酣適也仍以樂府絳桃
　　　　　春歌之
少年鯨吸酒如川甘苦從人勸老大含飴最深戀要
中邊一甜掩盡黄柑釅更憐中有百花風味一笑爲
君妍
　　　十
笑分花露出粧奩香軟金盃㶑滿着華池潤吾咽展
眉尖坡仙釀法眞堪羡却怜蜜課蜂児官府辛苦爲
誰甜
　　　如夣令(和曲山韻)
仕䆠須求遭遇不顧已沾泥絮穣穣丗間人緫𬒳虚
名引去引去引去光景促於朝暮
半丗隨波從衆幾被狙翁調弄富貴苦相謾一枕槐
根春夣春夣春夣况復此身無用
友道雨翻雲覆膠􁈍幾人持乆遣興漫題詩客至有
錢沽酒沽酒沽酒徑入醉郷無有
老境心便多暇束縛塵纓髙掛飯飽去㝷君閑歩閑
吟閑話閑話閑話過眼紛華都罷
　　　柳圏辭六
暖煙飄緑楊橋旋結柔圈折細條都把發春閑懊惱
碧波深處一時抛
野溪邊麗人天金縷歌聲碧玉圏觧祓不祥隨水去
盡回春色到樽前
問春工二分空流水桃花颺曉風欲送春愁何處去
一環清影到湘東
歩春溪喜追陪相與臨流酹一杯説似碧茵羅襪客
逺將愁去莫徘徊
秉蘭芳俯銀塘迎致新祥柭舊殃不佀漢皐空觧珮
歸時襟䄂有餘香
醉留連賞春妍一曲清歌酒十千説與琵琶紅䄂客
好將新事曲中傳
　　　樂府合歡曲讀開元遺事去取唐人詩而為
　　　之一名百衲錦因觀任南麓所畫華清宫圗
　　　而作
驛塵紅荔枝風吹断䌓華一夣空玉輦不來宫殿閉
青山依舊御墻中
亂横戈柰君何扈從人稀北去多塵土已消紅粉艶
荔枝猶到馬嵬坡
歲東廵洛陽城天樂宫中夜徹明不憶李摹偷曲去
酒樓吹笛有新聲
雨霖鈴却歸秦猶是張徽一曲新長記上皇和淚聽
月明南内更無人
憶開元掌中仙入侍深宫二十年長記承天門上燕
百官樓下拾金錢
錦城頭錦江流回望長安帝儘愁那更血魂來夣裏
杜䳌聲在散花樓
驛坡前掩嬋姢慘亂旌旗指望賢無復一生私語事
柘黄𫀆䄂淚􁉓然
九龍池百花時樂按梁州愛急吹掲手便拈金椀舞
上皇驚笑勃拏兒
信音沉淚沾襟秋雨鈴聲閣道深人到愁來無㑹處
不関情處也傷心
　　　後庭破子(晚眺臨武堂)
緑樹連逺洲青山壓樹頭落日髙城望煙霏翠滿楼
木蘭舟彼汾一曲春風佳可遊
　　　驀山溪
氷姿綽約翠䄂翻清露林下謝夫人依然是故家風
度搔頭玉重雲髻不勝寒繡簾踈凉月細一點香來
處清摽一揷脉脉秋如許無語對西風恍當年六朝
瓊樹幽䆫深鎻莫厭惜娉婷瑶臺路藐姑仙恐跨青
鸞去
　　　鵲橋仙(大徳辛丑歳八月𥘉四日壽平章相公夫人)
金波秋静桂欄香重瑞應能羆佳夣錦棚擎出玉麟
兒道釋氏老君親送壽筵増慶朝鞍歸控恰及瑶觴
拜棒平津起舞棣華歌好一醉玻瓈春甕
秋澗先生大全文集卷七十七
秋澗先生大全文集卷第七十八
　　　進■承華事略牋
臣惲謹言伏以學止虚文在明時而何𥙷士傳民語
恐小道之可觀俯瀝愚衷仰陳瞽頌臣誠惶誠恐叩
頭叩頭恭惟
皇太子殿下温文海潤
孝敬日暉方
丕承天序之時有歴試諸難之
命事統殆萬幾之廣
君門邈千里之遥雖
叡足以有臨
明足以繼照
仁足以及物
智足以周知復
多識於前言乃益隆於
孝治謹採
儲闈之事要庶幾賈傅之遺規儻賜
乙觀豈勝至幸波洋
少海固不擇於細流
徳表華箴竊効持於衆美臣惲今所纂集名曰承華
事略凢廿篇釐爲六卷謹奉牋投進冐瀆
嚴威無任激切屏營之至臣惲誠惶誠恐叩頭叩頭
謹言
　　至元十八年十二月日　臣王惲進
承華事略序
臣惲甞讀文王世子賈誼保傳篇二者教飬大子之
方盡矣苐去古逾逺其典禮(有/不)復行於今者又伏念
殿下春秋鼎盛以
天挺英叡之資復有不待學焉而後能者故臣愚慮
敢述其切時近用可舉於今庻有𥙷於來者著而爲
篇然事有先後必循序而進竊謂孝者德之本也唯
天子之孝以寕親敷教爲大故首之以廣孝愛者孝
所生也惟孝友于兄弟故継之以立愛孝愛旣立亟
當正者國之本也故繼之以端本本雖端非學無以
成其德故繼之以進學學不無異端之害故以擇術
謹習次之教尊德成必取正於官非聽政無以驗諸
用非逹聦無以周其知故方其聽政即以逹聦繼之
國政之外兵戎爲重故以撫軍次之軍國事殷舉措
之間恐渉僣悞故以明分次之文武並用長乆之術
故繼之曰崇文尚文之實親賢爲夲然不可不辨其
邪正故親賢後繼之曰去邪正人之言無匪弘益故
繼之曰納誨雖聖人不能無過諌而能改善莫大焉
故先以親之幾諌次以已之從諌思互爲儆省爾至
若仁民愛物非德澤何以加故預之以推恩德加於
民而儉約逸豫居上者尤所當尚戒天下之事無大
小官得人則治故以審官終之自廣孝至審官凡二
十篇釐爲六卷篇有圗俾見古人當時事蹟之偉後
有說以致愚慮循序近用之義且易於按觀焉題之
曰
承華事略臣不自揆㳙埃之微何足以益崇深之
海嶽猥以惓惓愚誠庶千慮一得或可仰禆
儲闈萬分之一蓋臣素願也臣王惲謹序
承華事略目録
　　第一　卷
　　　　　　廣孝　立愛　端夲
　第二卷
　　　　　　進學　擇術　謹習
　　第三卷
　　　　　　聽政　逹聦　撫軍
　　　　　　明分
　　第四卷
　　　　　　崇儒　親賢　去邪
　　　　　　納誨
　　第五卷
　　　　　　　幾諌　從諌　推恩
　　　第六卷
　　　　　　　尚儉　戒逸　審官
承華事略卷第一
　　　　廣孝
禮記文王世子篇曰文王之爲世子朝於王季日三
雞𥘉鳴而至於寢門外問内臣曰今日安否内臣曰
安文王乃喜及日中又至亦如之及莫又至亦如之
食上必在視寒暖之節食下問所膳命膳宰曰未有
原(末無也原再也無令使先/進之物再進恐臭味悪也)應曰諾然後退武王帥
而行之不敢有加
唐玄宗開元二年宴京師侍老於内殿八十至九十
者版授賜爵及几杖粟帛有差紿一子侍婦人亦如
之其孝子順孫終身勿事征防兵父母年七十者遣
還民天寳十三載詔天下家藏孝經
　臣惲伏聞
　殿下天粹元良日隆純孝其問安視膳於
　兩宫之間與古契者多矣然於
　君父之孝復有當廣之者如承顔順志俾
　聖躬寜於上庻事康於下乃臣子孝敬之至故楊
　子孝至篇云孝莫大於寜神(謂尊祖考/安神靈也)寜神莫大
　於寜親終於四表之􁁅心如唐之賜爵給帛孝子
　勿事征防親年及者還民及詔天下家藏孝經有
　三王四代飬老之遺風焉豈非德加百姓四表之
　􁁅心者乎惟
　殿下詳覧益廣至德
　　　　立愛
書伊訓曰今王嗣厥德㒺不在初立愛惟親立敬惟
長始于家邦終于四海
後漢和帝爲太子時特親愛兄清河王慶入則共室
出則同輿及即位待慶尤渥慶或時不安帝朝夕問
訊進膳所以垂意甚備
唐睿宗諸子傳曰玄宗爲太子甞製大衾長枕將與
諸王共之睿宗知喜甚及先天後盡以隆慶舊邸爲
興慶宮天子於宫西南置樓其西曰花蕚相輝之樓
南曰勤政務本之樓帝時時登之聞諸王作樂必亟
召升樓與同榻坐或就幸第賦詩燕嬉賜金帛侑歡
丗謂天子友悌古無有者時有鶺鴒千數集麟徳殿
廷樹翔棲浹日長史魏光乗作頌以爲天子友悌之
祥
　臣惲切惟父子存乎天性兄弟謂之彜倫友愛親
睦人心之良德也孔子曰惟孝友于兄弟施於有
　政兹蓋言常人以一身齊治(尚/先)悌於兄長故能施
　　政事矧國之
儲貳家有四海者歟異時將以立愛立敬睦九族
建宗親使維藩維城之勢屏翰王室措天下於磐
　石之安不以友愛爲本可乎故伊尹於太甲嗣位
　之𥘉不遑它務首以愛敬爲訓太甲竟能誨過思
庸(言思念/常道也)復爲殷之賢君唐明皇以一念深至致
開元雍熈之化兹非前世之明效歟
　　　　端夲
尚書太甲下伊尹訓太甲曰一人元良萬邦以貞
唐燕王忠傳許敬宗曰本正則萬事治太子者國之
本也
魏元忠傳袁楚客曰夫安天下者先正其本夲正則
天下固國之興衰係焉
　臣惲謹按孟軻氏曰天下之夲在國國之本在家
　家之本在身人君者天下之表則故以一身爲天
　下之本
　太子者國之儲副天命所係屬人心所歸問是夲
　正則國正國正則百官正百官正則逺邇莫敢不
　一於正故伊尹之訓太甲正謂此也且政者正也
　以正而正不正者也今
殿下方開物成務作貞萬邦思取法於正者非一
　而端本澄源其可後哉
承華事略卷第一
承華事略卷第二
　　　　進學
昔殷髙宗爲王子時問學于甘盤及厥德罔顯得傳
說而告之曰爾惟訓于朕志說曰王人求多聞時惟
建事學于古訓乃有獲事不師古以克永丗匪說攸
聞又曰念終始典于學厥德脩罔覺髙宗承說之教
至四海咸仰其德
漢顯宗立爲皇子師事愽士桓榮學通尚書令荣止
宿宫中積五年榮上䟽云太子以聦叡之姿明逹經
義觀覧古今儲君副主莫能專精愽學若此者也斯
誠國家福祐天下幸甚
　臣惲觀自古人君雖秉聦敏叡哲之資必由學以
　成其德者蓋所以䆒聖政明新之理以正其心術
　通古今治亂之源以増其智慮使聖益聖明益明
　雖比隆唐虞無難且如射弓學書一藝也非習焉
　尚不能造其妙况治國平天下之道哉故傳說告
髙宗使終始常在于學旣無間断則徳之所修有
　不期然而然者此之謂也伏聞
殿下屢召儒臣講肄經史進進不巳非惟緝熈光
　明■抑以仰副
　聖上訓學之意為國福祐豈不偉哉
　　　　擇術
晉元帝立子紹為太子帝好刑名家以韓非子賜太
子庾亮諌曰申韓刻薄傷化不足留聖心太子納之
(太子是爲/晋明帝)
　臣惲按申韓之學非惟刻薄而巳且導人君以驕
　滛放恣李斯甞以誤二丗矣豈可以教
　儲貳者邪庾亮雖清談之徒然斯言則有益於丗
　故取焉
　　　　謹習
漢景帝太子徹聦明有智術好詩書善史隷時竇太
后尚黄老言今太子諸王通讀之太子獨能解其意
而心弗好也每還宫取儒書名法之術習讀之及初
立即能表章六經罷黜百家舉用俊茂與之立功至
號令文章焕焉可述
元帝賛曰元帝多材藝善史書鼓琴瑟吹洞簫自度
曲𬒳歌聲分刌節度窮極㓜眇及即位牽制文義優
游不断孝宣之業衰焉
臣惲謹按保傅篇陳教太子首以所習爲言蓋謂
性相近習相逺也且常人所習或違逺善性猶云
不可况生長深宫極於冨貴者可不慎歟如武帝
之黜百家尚儒術尊先王之道知所統守容受直
言好賢不倦正由謹其所習於𥘉故也逮其孫孝
　元習音曲爲樂至牽制優游不果於断二君之用
　心賢否可不鍳哉然仁孝禮義詩書射御乃所習
之正也今
殿下仁孝恭謹聞於中外在移飬嗣德之𥘉能所
　習皆正無一念不謹臣知雖放心快已之事曰陳
於前不能奪巳成之習巳定之心矣如此其於守成
持盈何有
承華事略卷第二
承華事略卷第三
　　　　聽政
元魏太武帝燾少聦明大度旣立爲太子明元帝詔
臨朝爲國副主以長孫嵩宿徳舊臣歷事四丗功存
社稷奚斤辯捷智謀名聞遐邇安同曉解俗情明練
於事爲左輔坐東廂西面以崔浩慱聞強識精察天
人穆觀逹政要識吾㫖趣丘堆在公專謹爲右弼坐
西廂東面百官揔已以聽帝時隱而窺之聽其
大說謂侍臣曰以此六人輔相太子吾與汝曹廵行
四境伐叛柔服足以得志於天下矣群臣時奏所疑
帝曰當决之汝曹國主也
　臣惲觀歷代明君皆令
儲貳監國政者正欲移飬君體厭服臣下審明治
道熟知民事爲務猶
聖上今日之付
　殿下豈特使經理機務習熟節目者哉然政之紀
　綱不過審慎官爵勤恤民隱明信賞罰至公無私
　而已所謂審官任賢使能與我圗治也所謂恤民
輕徭薄賦以厚民生也所謂明信賞罰使功罪允
當聞者恱服也誠能如此雖堯舜之治不是過也
　惟
　殿下留神省察
　　　　逹聦
唐太宗問魏徴爲君何道而明何失而闇徴曰君所
以明兼聽也所以闇偏信也堯舜氏闢四門明四目
逹四聦(闢四門者謂開闢四方之門廣致衆賢明四/目逹四聦者謂廣視聦於四方使天下無壅)
(塞/也)雖有共鯀不能塞也静言庸違不能惑也故曰君
能兼聽則姦人不得壅蔽而下情通矣
　臣惲謹按尚書舜典曰闢四門明四目逹四聦盖
人君居九重之深所聞所見者不過左右前後之
事此舜之所以逹聦也故逺聽於忠良者則聞所
未聞偏聽於左右者則事多欺蔽伏惟
　殿下方毓徳春宫重光華夏於圖治有爲之𥘉逹
聦廣聽似爲急務又傳曰審所以聽言受事則下
　不欺蔽矣如中統元年許諸人陳言亦逹聦之一
　端也
　　　　撫軍
春秋閔公二年左氏傳曰晋侯使太子申生伐東山
皐落氏里克諌曰太子奉冡祀社稷粢盛以朝夕視
君膳者也故曰冡子君行則守有守則從從曰撫軍
守曰監國古之制也
西漢髙帝紀帝征淮南王布乃發上郡隴西車騎巴
蜀材官及中衞卒三萬人令太子監撫関中
唐順宗爲皇太子德宗幸奉夭太子常親執弓矢率
軍後先導衛及戒嚴朝夕巡城傳宣撫慰督勵戰士
故感激奮發氣益百倍
　臣惲切見
　聖上徃年詔
殿下領樞宻院事正古昔撫軍制也每歲
車駕廵幸兩都以萬乗之冨六軍之衆如大獵以
軍律驅馳宿衞按羽林環布
　殿下躬行扈從所當齊整軍容撫慰將士使逺忘
　䟦渉之勞日聞歌舞之樂
夫仗所臨宵嚴晝肅致
　鸞輅清寕省方之外無他
　軫慮誠臣子起居之大節也至於樞府軍務比之
　先日尤冝仰留
　睿筭廼天下安不忘武備之義也
　　　　明分
西漢成帝紀曰帝爲太子寛博謹審𥘉居桂宫上嘗
急召太子出龍樓門不敢絶馳道上遲之問其故以
狀對上大說乃著令太子得絕馳道云
唐肅宗紀曰𥘉立爲皇太子有司行冊禮其儀有中
嚴外辨其服絳紗太子曰此天子禮也乃下公卿議
蕭嵩等請改外辨於外備絳紗衣爲朱明服乃從之
　臣惲曰甚矣名分之不可不明也何謂名公卿大
　夫是也何謂分君臣上下是也一或不正何止動
　生悔吝且有事言不順之忒矧
　太子正名辨分者也使天下明知
　儲副有尊君卑臣之德異曰撫臨萬邦安有干名
　犯分事言不順者哉如漢成之岀龍樓門而不絶
　馳道肅宗之易絳紗而改服朱明誠可以爲後王
之法云
承華事略卷第三
秋澗先生大全文集卷第七十八
秋澗先生大全文集卷第七十九
承華事略卷第四
　　　　崇儒
漢明帝始爲太子丗祖拜桓榮爲博士授太子經令
止宿宮中者五年榮甞寢疾太子朝夕遣中傳存問
賜以珎羞帷帳後爲少傅以太子經學成畢上䟽陳
謝太子報書曰莊以童蒙學道九載而訓典不明無
所曉識夫五經廣大聖言幽逺非至精能與於此况
以不才敢承誨命昔之先師謝弟子者有矣今蒙下
列不敢辭願君慎疾重愛玉體
唐玄宗𥘉爲皇太子太極元年親釋奠於國學命右
常侍禇無量開講孝經及禮記文王丗子篇太子問
疑義數條無量皆依古典以對微加規■太子恱賜
無量物百段及學官胄子賜各有差
順宗立爲皇太子喜學藝禮重師傳見輙先拜
　臣惲觀明帝之奉書報謝順宗之見師先拜
　聖上之立國學教胄子
　殿下之選儒士講經典皆以尊師重道故也然尊
　其師必崇其教夫子之教堯舜文武之道堯舜之
道三綱五常是也夫子修而明之故爲百代帝王
　之師切見方今文儒之事関係教化曠而未舉者
數事如學校未興人材無所育儒户未復士風絶
于下孔殿未修帝師虚其位襲封未定祀事乏其
主洒掃未給祖庭爲之蕪如或當行惟
　殿下留意其尊師重道之實光賁千古矣
　　　　親賢
漢惠帝爲太子招東園公綺里季夏黄公角里先生
爲客太子侍髙帝宴四人者從年皆八十湏眉皓白
衣冠甚偉上恠問之四人各以名姓前對上乃驚曰
吾求公數歲公避逃我今何從吾兒游乎四人曰聞
太子仁孝恭敬愛士天下莫不延頸爲太子用者故
臣等來耳上曰煩公幸調護太子
元稹教本書云唐太宗爲太子時引有道德者十八
人爲學士(杜如晦房玄齡虞世南禇遂良姚思亷李/玄道蔡允恭薛元敬顔祖時蘇朂于志寕)
(蘇世長薛收李守素陸徳/明孔穎逹盖文達許敬宗)雖閑宴飲食十八人皆在
上之失無不言下之情無不逹不四三年而名髙盛
古斯游習之致也
臣惲伏觀自昔茂建元良所以属民望植國夲故
　必妙選老成耆德忠正賢良之士使左右前後朝
夕納誨藴崇其德而况
聖上預付
殿下以萬機之重哉其所急者莫親賢爲㝡譬如
作室小大之材湏積以歲月然後棟梁椳闑隨濟
厥用不然顧雖一木或闕終不能就其室况治天
下之廣居乎甞聞
聖上龍潜至於御極二十年間百色之人逺召明
揚旁及草野一旦置諸庶位小太隨材曽不乏用
以致昭丕天之業開一統之基雖
　聖神廣運亦𬒳驅䇿者有所効耳其
　觀志繼行正在今日惟
殿下留意
　　　　去邪
邢峙仕髙齊爲四門博士以經授皇太子厨宰進食
菜有邪蒿者峙令去之曰此菜有不正之名非殿下
所冝食文宣聞而嘉之賜彼褥縑纊
賈誼書周文王使太公望傳太子及嗜鮑魚而太公
弗與曰禮鮑不登爼豈有非禮而可以飬太子哉
　臣惲按二者食物之微古人之飬太子皆却而不
　進其嚴如此矧邪枉不正之人所冝近哉故司馬
　光曰太子之教雖前後僕從亦必孝悌端良之士
　誠有㫖哉
　　　　納誨
晋元帝立子紹爲皇太子以温嶠爲中庶子深見寵
遇與爲布衣之交嶠数陳規誨甚有弘益又獻侍臣
箴其略曰無以處極利在永貞思有虞之烝烝遵周
文之翼翼晨昏靡違夙興晏息師傅是曕正人在側
屏彼佞䛕納此亮直稽古訓導懼道未融造膝詭辭
咎將藴崇鍳于九二天禄永終太子皆嘉納焉
　臣惲按晋太子紹𥘉在東宫以韓非子不足留心
　已從庾亮之言復納温嶠箴規至多弘益故能遇
事損抑(謂止建西/池樓觀也)不妄舉動(謂勸不親/征王敦也)冝其號兩
　晋賢明之主良可鍳也
承華事略卷第五
　　　　幾諌
東漢光武紀曰帝每日視朝日昃乃罷数引公卿郎
將講論經理夜分乃寐皇太子見帝勤勞不怠承間
諌曰陛下有禹湯之明而失黄老飬性之福願頥愛
精神優游自寕帝曰我自樂此不爲疲也
唐順宗紀曰順宗爲皇太子侍宴魚藻宮德宗懽甚
顧太子曰今日何如太子誦詩好樂無荒以對及裴
延齡韋渠牟用事丗皆畏其爲相太子每候顔色陳
其不可故二人卒不得用
　臣惲切惟子事父母有承順從令而巳其或政令
　之非便舉動之過差而内發至誠逺徴古義周旋
　規切逹其善而巳若諌之甚則傷恩又非臣子之
　所安故孔子以幾諫爲言曽參以不逆爲善又傳
　曰親有過子則降氣怡色柔聲以諌如明帝以頥
　愛而勸光武順宗以無荒而對德宗其於父子之
　間可謂得幾微規諌之理矣臣特表而出之伏惟
　殿下詳覧以光子道
　　　　從諌
漢賈誼保傅篇曰太子旣冠成人免於保傅之嚴則
有記過之史徹膳之宰進善之旌誹謗之木敢諌之
鼓瞽史誦詩工誦箴諌大夫進謀士傳民語習與智
長故切而不媿(謂習聞規誨與智俱長故諫之/雖切亦能受之而不媿恨也)化與
心成故中(去/聲)道若性(言教化與心俱成故所爲/皆合於道如性自然也)
晋明帝在東宮時太子起西池樓觀頗爲勞費中庶
子温嶠上䟽以爲朝廷草創冝應儉以率下務農重
兵太子納焉及王敦舉兵内向太子將自出戰嶠執
鞚諌曰臣聞善戰者不怒善勝者不武如何萬乗儲
副而以身輕天下太子乃止
　臣惲以太子甫冠處深宫供子職而誼之說防閑
　諷誦之嚴如此其備似爲過論然以
　宗社儲貳言之意在馴致涵飬預崇
　懿德異時
　重華繼照使易於從諌然後知古人念慮何深且
　逺哉况
　殿下春秋鼎盛當監國聽政之𥘉仁孝賢明聞於
　中外欲虚已聽言歛天下之明以爲已明取衆人
　之善以爲已善誠不難矣
　　　　推恩
齊宣王坐於堂上有牽牛而過堂下者曰牛何之曰
將以釁鍾王曰舎之吾不忍其觳觫若無罪而就死
地曰然則廢釁鍾與曰何可廢也以羊易之王若隠
其無罪而就死地則牛羊何擇焉曰無傷也是乃仁
術也見牛未見羊也今恩足以及禽獸而功不至於
百姓者爲不用恩焉老吾老以及人之老㓜吾㓜以
及人之㓜天下可運於掌(言治天下其易如/物轉運於掌上)詩云刑
于寡妻至於兄弟以御於家邦言舉斯心加諸彼而
已(言文王自正其適妻至於兄弟至臨/御家邦皆舉巳心加於人而巳)故推恩足以
保四海弗推恩無以保妻子古之人所以大過人者
無他焉善推其所爲而巳矣(大過人者謂大過強於/人無他事能推其所爲)
(恩惠/耳)
梁昭明太子統孝謹天至寛和容衆聞百姓賦役勤
苦户口未實輙歛容色重於勞優宫臣有老父母者
常遣存問歲時加賜珍膳衣服又見後閣小児攤戯
属有獄牒攤者法士人結流庶人徒太子曰私錢自
戯不犯公物此科太重令刑上三歲士一人免官或
霖雨積雪令行視閭巷出𥜗袴以施貧凍平断法獄
多所全宥天下稱其仁
臣惲伏見
　聖上近年爲征役煩重例减差徭山東𬒳災溥加
　賑濟
殿下日者慮繋囚淹滯也减雜罪而輕之念鰥寡
困苦也發廪粟以濟之是皆
德澤鴻厖者也今
殿下朝夕聽理之事無非生民之利病時政之得
失懐保惠和日深一日推是心而至於極又何獨
哀庶獄之無辜見釁牛之不忍哉若廣採博聽因
利而利當更而更者寛得一分民受一分之賜矣
昔唐順宗處儲位日每進見德皇必有諌說未甞
懈倦故天下隂受其賜者二十餘年正以推此心
加諸彼而已
承華事略卷之五
承華事略卷第六
　　　　尚儉
梁昭明太子統武帝長子出宫二十餘年不畜聲樂
時俗稍奢以已率物服御朴素身永浣衣膳不兼肉
京師糓貴令菲衣减膳改常饌爲小食普通元年甘
露降于慧義殿咸以爲至德所感云
唐太宗撰帝範十二篇賜皇太子其崇儉篇大略曰
聖代之君存乎節儉冨貴廣太守之以約茅茨不剪
采掾不斵舟車不飾衣服無文王階不崇太羮不和
非憎榮而惡味乃循薄而奉儉故風俗淳朴比屋可
封此節儉之德也
　臣惲切惟人君以四海之廣萬民之冨居處服用
稍加華美未爲過舉然帝堯以卑宫室稱聖君大
禹以菲飲食爲令主蓋儉者德之恭也侈者惡之
大也兼儉德者化民之夲上儉約則下豐足上侈
靡則俗襄弊此必然理也伏見
　聖上自臨御巳來稽古崇儉如禁酒醴造繒綈去
塗金率以朴素爲先
　殿下方監國守成之際冝觀志承訓以謹其始天
　下幸甚
　　　　戒逸
書益稷篇禹曰無若丹朱傲惟慢遊是好
書無逸篇周公曰君子所其無逸昔殷中宗治民祗
懼不敢荒寕享國七十五年髙宗亦不敢荒寕嘉靖
殷邦享國五十九年自是厥後立王生則逸生則逸
不知稼穡之艱難不聞小人之勞惟躭楽之從自時
厥後亦罔或克壽
　臣惲謹按臯陶謨無教逸欲有邦兢兢業業一日
　二日萬幾解者曰不可逸欲當兢業者以天下萬
　事叢於一身微而難察多而難窮一不克謹則所
　失甚大昔大禹克勤於邦惡㫖酒好善言而惜寸
　隂恐爲善日不足也臯陶尚陳戒如此後之嗣王
　春秋方盛者固當寅恭儆懼戒逺逸䂊頥飬福夀
　則邦其永孚于休矣
　　　　審官
唐元稹教本書云貞觀以來保傅皆宰相兼領余官
亦時重選馬周以官髙恨不得爲司議郎此其驗也
文宗太和四年左庶子孫草奏青宫列局護翼元良
必用卿相子弟文學端士今以年月浸乆漸至訛替
近年有流外出身者稽諸故事未甞聞流外出身者
得厠此官當司有司經局校書正字品秩至卑而文
學之人競求者蓋以無塵雜故也今五局郎資序夲
是清品若授流外則此司官属漸成無蔓請自今巳
後不得注擬流外人勑㫖准依
　臣惲按唐髙宗爲太子太宗作帝範以訓内有審
　官一篇今左庶子孫革云稽諸故事無流外出身
　充東宫司局者正以貞觀以來餘官重選其流不
　雜之意唐之選擇至嚴慎如此又甞聞前金時東
宮官察遭遇纂承一切改授謂之隨龍轉其恩例
名爵比常秩爲特優逺觀唐制近視金法二者之
間誠有當取鍳者
　𥘉
　𥙿皇讀至漢成帝不絶馳道唐肅宗改服絳紗
　爲朱明服心甚喜曰孤若遇是禮亦當如比不
　意古人已行之矣及邢峙止齊太子不食邪蒿
　顧宫臣曰一菜之名雖食之豈遽能邪人哉詹
　丞張九思對曰正人防微理乃固然譬猶於莬
　雖渇不飲汚泉暍不寢惡木隂也
　上喜其說而善之
承華事略卷第六
元貞守成事鑑
臣惲再拜昧死謹言臣伏念叨忝禄仕以來三十五
年比者復蒙
先皇帝召至闕下授以翰職顧惟衰庸思有以圖報
萬一幸遇
皇帝陛下嗣登寳位謹封上十有五事題之曰
守成事鑑皆逐事直說不敢過爲言論庶便
觀覧謹列于后
　　　　敬天
王者爲
天眷命貴爲一人冨有四海然隨其所行得失即降
鍳而災祥之此天人感格必然之理吁可敬也伏惟
陛下英明仁孝繼天而王如寳符應運慶雲開瑞年
榖登中外安足見天心脊佑深至然祀告者寅畏意
也政事者感格夲也故臣採自昔聖賢敬天實德為
陛下言之夫抑畏顕命恒厥德而保小民者成湯也
嚴恭祗懼謹身而修政事者髙宗也小心翼翼順帝
之則者文王也夙夜畏威日靖四方者周后也傳曰
動人以行不以言應天以實不以文此之謂也三代
明君惟克若是故得申命用休享永年之祚幸
陛下鑒觀日新
聖敬
　　　　法祖
伏見
國家未有如今日之大亦未若
丗祖文武皇帝之聖者
陛下新即大位規模法度首為重事然先事者後事
之鍳
祖宗者子孫之法緬惟
先皇帝臨御天下三(十/五)年之間洪規逺慮典章文物
粲然備具但未纂為一代成憲冝令有同條具綱目
不時鍳觀遵而行之譬猶弩之有機往省括干度則
發無不中矣為益有三使
祖宗良法善政永見於方來一也臣民安夫習熟昜
於奉行二也繼述
先志茂隆考治三也昔周武廣文王之聲永清四海
漢文遵髙祖之法化治多方又書曰鍳于先王成憲
其永無愆兹非明效歟惟
陛下留神覧察
　　　　愛民
天以至仁生萬物人君代天理物故當以仁愛爲主
國家自
太祖肇造區夏至於
先皇帝混一六合功成治定可謂至矣今
陛下繼體守文如周成康措丗於安寕漢文景注意
於休息中外顒望正在今日所謂子愛實恵不出息
兵省刑薄歛而己兹者
肆赦蠲徭停罷逺征固得其要尚當䆒仁愛之本使
民永受其賜夫敦化厚俗使民自逺於罪此乃省刑
之本也内修文德外嚴武備懐柔逺人至不得巳而
用此乃息兵之夲也躬先儉素撙節浮費不至厚取
於民此乃薄歛之夲也願
陛下擴充
詔條日新庶政何患德澤不𬒳聲教之不廣哉又江
南版籍貧下者衆去
朝廷逺易動難安尤冝慎擇守令撫字有方秋毫無
犯則盗賊自然消弭所謂天下本無事但庸人優之
耳十羊九牧誠可爲鍳
　　　　恤兵
兵民
國家大本二者互相爲用自昔視之如一伏惟
陛下即位之𥘉審其如是首蠲民差重恤軍役可謂
得愛飬不偏之道矣今寛恩巳𬒳於民編實惠未霑
於軍籍竊恐
綸音徒深衆望兼近年民間凋弊凡有雜泛與之分
當小户何堪實爲重併此當論者一也軍籍自至元
八年縁強弱不均巳曽推併迄今廿餘載新強舊乏
陟然不同今一體應役豈不偏重其九年軍雖行合
併十一年簽者當時起遣巳是生受此當論者二也
彼貧難者未免赴愬自下而上中間齟齬比獲存恤
至甚不易恐徒開有力者僥倖之門終不能爲貧乏
無力者之地至於癃老病弱䓁户雖寛限優飬譬疲
乏犬馬終難復舊留之將安所用此當論者三也且
國家用兵六十餘年今天下已平不可忘戰但講治
之法與時髙下者有所闊略幸遇
陛下曠示洪恩作新國政比之以姑息爲惠何若
詔所司依八年例再行通閱使貧冨適冝至公均𬒳
則
福禔中外豈不盛哉
　　　　守成
古稱繼體之君猶持盈守成盈者器之滿成者物之
聚旣成旣盈手執身護一或怠則墮其成一或側則
溢其盈可不慎哉伏惟
陛下聦明睿智足以保臨即位之𥘉追崇
祖考尊禮大臣息兵愛民慎官節用固以得守成之
道臣所以孜孜爲言者蓋以治安難恃驕怠易生故
也昔唐太宗問創業守成孰難魏徴對昔之興乗亂
覆昏殆天授人與旣得則鮮不怠驕有國之弊常由
此起守成爲不易太宗以徴言爲然司馬光亦曰夫
民有十金産者猶思先丗所致必苦身謹守惟恐失
墜况享
祖宗奄有四海之業將傳於無窮當如何哉伏望
陛下以司馬光言爲鍳唐太宗之問爲法豈惟
宗社之福實天下幸甚若夫
聖子神孫旣明其體不可不新其用敢略以四者爲
言纂武功平禍亂而一統者垂統之祖也尚文徳以
柔道(而/爲)理者守成之君也仁義禮樂乃治之具也仁
者政之德所以固億兆易動之心義者事之制所以
明政務當然之冝禮者萬事之節所以革去僣越定
上下之分樂者聲音之和所以蕩滌滛邪浹大人之
氣也此四者先王致治要道正在用之何如爾惟
陛下垂察
　　　　清心
心爲一身主萬善所從出惟澄治不爲物慾蔽遷故
得耳目聦明志慮精一况人君是心包羅萬慮經緯
八方苟非澄治一或少差得失係焉昔二帝三王傳
授治道以心爲本然不出執中建中而巳曰中者何
無過之謂中則天理之公過則人欲之私國之所以
治者只在存此心清此心耳如此則或差之慮不生
至公之理可得率至公之理以臨制其下孰不心服
而化從今
陛下英明濬哲氣志如神事無微而不察物無逺而
不照復能
鍳二帝三王之執中節嗜好逺功利使心鏡澄澈昭
然一德照臨百官雖萬幾前陳酬酢聽断將無逃於
聖鍳矣其於守成持盈何有
　　　　勤政
人君代天理物所當法者天也天惟乾健不息四時
行而歲功成君惟體之不怠帝載熈而百揆叙故大
禹業業勤邦明德垂百王之法太宗孜孜爲治貞觀
有三代之風後之君人者可不鍳哉况軍國大事日
有萬幾湏敷奏以時聽鍳有所今
殿庭慶宴巳有定儀視朝之禮尚曠而未行行之正
在今日勤政之實無踰於此
　　　　尚儉
夫上儉約則下豊足上侈靡則俗凋弊此必然之理
也故
先皇帝崇尚儉約如重紬繒而輕紵衣去金飾而朴
鞍履服用婚嫁一切有制以奉行漸逺不無稍緩今
臣民衣着等於貴戚婚嫁　財踰於公卿其僣越暴
殄有不能供給者如漢文景時海内冨安風俗淳厚
蓋示以敦朴率先天下故也今
陛下新即大位尚儉去奢最是切務且天之生財必
供一丗之用今
國家財賦至廣每歲支持不易者蓋事勝於財故也
爲今之計省事節用量入爲岀以過有所費爲戒昔
金世宗時有以不給而請者丗宗曰汝輩何騃殊不
知府庫之財乃百姓財耳我但揔而主之安敢妄費
至今稱爲君人至言可不鍳哉
　　　　謹令
臣聞號令者布德澤宣壅滯法天順民者也猶天之
雷霆一出而不可掩故書曰謹乃出令令出惟行弗
惟反唐太宗亦云發號施令當永爲式湏審定而不
輕出今
陛下受命惟新萬務伊始吏民奉行期於至治可不
謹而一之如政有所必革事有所當行發自
宸衷詢之輔相稽
祖訓則例明恊民心則允恊如是而行旣謹且一則
威肅而民信
君尊而國安又舊例軍國事
省與臺院一同奏
聞有所未當即議從所長當時行之甚爲便益目今
各行專逹旣不通知事或窒礙必湏更易其於大體
不無少虧冝申明舊例且防壅蔽天下蒙幸
　　　　立法
法者輔治之具一日闕則不可歴觀自古代有成憲
子孫守而不失如周之三典漢之九章是也今
國家有天下六十餘年大小之法尚未定議内而憲
臺
天子執法外而廉司州郡法吏是具司理之官而無
所守之法猶有毉而無藥也至平刑議断旋旋爲理
未免有酌量凖擬之差彼此重輕之異臣愚謂冝將
先朝擬定律令頒爲元年新法如是則法無二門輕
重適當吏安所守民知避而難犯亦繼述之大事也
　　　重臺諌
臣聞臺諌者天子耳目朝廷紀綱耳目聦明則事無
壅蔽紀綱振萬則朝廷肅清惟係重如此故權不冝
使之輕氣不可使之沮否則聦明自蔽綱紀自緩將
何所頼惟職專紏彈不恱者衆又近年巳來𬒳敫者
欲緩已罪返行誣告權臣因之沮抑靡所不至䆒其
無實多不抵坐致使邪氣轉盛正人結舌根本内撥
枝葉外瘁甚失風憲大體故古人有言鷹隼獲禽獵
人隨護不然返爲物傷可不念哉昔
𥙿宗皇帝聽理東朝審其如是力爲扶持今
陛下即位之𥘉特爲倚重一切所行率由舊章悠久
如是豈惟肅正朝綱
聦明有頼執法明而尊嚴之道備矣臣愚表而言者
爲天下賀
　　　　選士
伏覩
先皇帝在潜登極四十年間招延側陋㝷訪好人略
無虚歲得士之多於斯爲盛以選擇難精任使乖用
設科取士甞有定議計古今治道良法美意行之略
遍獨此未及行耳比讀
詔條莭該議貢舉之法可謂得
先帝遺㫖矣况科舉取士歷代講䆒旣公且當無踰
於此若將十一年巳定程試格式舉行甚允當也但
科場停罷曰乆欲收實效行之不可草略必先整學
校選教官擇生徒限以歲月方可考試如是則熊得
實材以備
國家無窮之用臣愚所以爲言者選取人材㝡爲方
今切務不可緩也頃年
丗祖皇帝暨𥙿宗皇帝所以將行而未遑(者天其意/者欲以遺)
陛下禆爲今日守成致治之夲歟
　　　　慎名爵
書稱官爵天秩王者不可私以予人何則礪丗磨鈍
鼓舞一丗使天下之人奔走爲吾用者正頼此耳惟
賢惟能然後授之尚慮得之輕則祝之輕視之輕則
人不重人不重君子恥而小人至矣今四海一家廓
然無事收攬威權正在今日
朝廷冝重而惜之不輕與人謂如李唐季年使職或
帶相衘𥘉無分省實權何則旣逺
闕廷豈容别置省府所以然者蓋亡金南渡後一時
權冝不可爲法其勲伐者當如漢唐封加官爵夫有
功勞者酬以官爵有材德者任以職位此人君御下
之術也未聞以輔相之職爲賞功之官者冝講明典
故别議施行
　　　　明賞罰
賞罰爲國大柄惟政先定體官有定貟則大柄可行
能責人以成效况古人爲官擇人後丗爲人擇官職
此之由政本不立遂成冗濫此古今通弊也故唐太
宗貞觀元年首明致理之本任賢去冗定文武官才
六百餘貟金丗宗即位之𥘉專以廉能責下遣官分
察州郡以三等大明黜陟
(加遷櫂其汙濫不職者第一等/並除各第二第三等俱解職)比聞
詔有司减官增俸是將汰冗飬能正此意也頃年已
甞定奪縁事重責大行之有所未盡今者之舉非断
自
宸衷先定體而行之恐無異於前時臣故曰减冗貟
莫若議新制責廉能無如明黜陟内則遵太宗以爲
法外則取金朝以爲鍳若此孰不承風振癘庶幾名
實兩得漸消苟且因循之弊則貞觀三代之風大定
惟新之冶恐不專美於前代矣
　　　　逺慮
伏見
陛下纂承以來時和歲豐萬方晏然可謂旣安且治
似無可所慮者然自昔明君不狃安目前常存深逺
之慮者蓋事生於細微患成於所忽故易以履霜堅
冰爲言書以不見是圗爲戒又賈生有云天下大器
置諸安處則安置諸危處則危且以方今論之如備
禦邊防(廣修馬政規/兵儲逺謹斥候)撫安新附(降徳音擇官/守弭盜賊)隄防
水旱(復常平廣蓄/積謹隄防)敦厚風俗(興學校敦孝廉重徳/義抑游墮禁奢僣)肅
清官吏(表亷能絶請謁/禁吏啇抑貪鄙)可逺謀而深慮者豈皆無之
惟在䆒其所未然而圗其所當置則致治保邦爲不
難矣何近憂切患之有哉故傳曰逺乃猷又曰君子
思患而預防之皆聖人以逺爲慮也幸
陛下鍳觀毋以
目前之安爲安惕然以乆逺治安爲慮恐
先皇帝付托遺意正在於是臣又聞愚者千慮必有
一得狂夫之言聖人擇焉臣所進言固迂闊淺近儻
一有可采自隗而始則忠言讜論訑訑日至矣惟
陛下省察臣不勝俯伏待罪恐懼之至臣惲昧死再
拜謹言
秋澗先生大全文集卷第七十九
秋澗先生大全文集卷第八十
中堂事記序
余自穉歲讀書頗有志於丗甫及壯年彈冠應
聘適際夫
風雲慶㑹千載一遇之時荷囊載筆從事其間以至
密邇論思醻酢吏務霑香紅藥之階接武
雲龍之地若有所遇而大有以爲也不圗尔後蹭蹬
於仕途者廿餘年囬視嚮之鴈行而請署者川泳雲
飛觸目皆是比量薄分蓋有無非命者况今日就衰
謝百念灰冷有求田問舎躬耕種樹而巳然覺吾􁗀
中耿耿者尚在及閱故書復得當時直
省曰録觀其諸賢
聚精㑹神扵一堂之上所以開太平之基播無疆之
休者班班可見因略爲修飾題之曰
中堂事記庶幾有閱是編者知予生長明時雖無寸
𥙷亦甞饜
邦家之光為閭里之榮也藏之篋笥固不敢以千金
享之異時有索野史求史臣中舎之所遺逸者不無
一得扵斯焉至元二十四年丁亥歲秋九月七日前
翰林修撰同知　制誥兼國史院編修官左司都事
秋澗老人謹序
中堂事記上
庚申年春三月十七日
丗祖皇帝即位於開平府建號為中統元年秋七月
十三日立行中書省於燕京劄付各道宣撫司取儒
士吏員通錢榖者各一人仍令所在津遣乗驛赴省
惲亦忝預其選是年冬十月至燕以三書投獻
相府大率陳為學行巳逢辰致用之意頗蒙慰奬令
隨省通知計籍使綜練衆務日熟聞見焉時
行中書省官四員
丞相禡禡資嚴厲凛然不可犯(初與趙用行六部於燕/至是就用為行省長官)
平章政事王文綂字以道大定府人前經義進士
平章政事趙璧字寳臣西京懐仁縣人(賀弘偉能任六事/以氣量雄天下)
叅知政事張易宇仲一太原交城人(資剛明尚氣臨政善断符/士以誠忤之不復與合)
左右司郎官八
郎中
賈居貞字仲明真定獲鹿人(金尚書右丞益謙之孫資聦/敏有左氏學通諸國譯語)
郭榮祖字榮叔燕人部令史出身(廣詳雅能酬應事変自/大興府叅謀為今聀)
晉汝賢字才卿燕人班祗令史出身(資隂克有幹局)
貟外郎
王德容字仲寛河間將陵人部令史出身
張桐字子華燕人班祗令史出身
邢敏字公逹京兆人部令史出身
都事
劉郁字文季渾源人
王徳輔字良臣陳州商水人經童出身
提控令史
李惟寅字舜臣西京人前進士
楊文卿
术甲謙字和之遼東人
楊恕字誠之
左房省掾
馬璘字文玉燕新城人後叅知楊州行省事
楽思齊字齊賢燕人
王文藯字仲玉東平人終濟南經歷官
劉傑字漢卿益都人
王守正字賢之新城人
宋筠字庭秀大名人
楊顒字伯榮鎮之無極人今為京兆屯田緫管
楊湜字彦清鎮之藁城人
楊珍字國寳鎮之中山人
蔡玠字庭玉相州人
馮處厚髙唐人
髙明字柔克汴梁人
陳鼎字取新真定人
閻沂字巨川行唐人
李壑字𥙿卿相人
右房省掾
袁𥙿字仲寛孟州孟津人終順德緫尹
李鼎字噐之相人
劉作字述之柘城人
呉璧字國噐邯鄲人
張安仁字壽之
宋璋字國寳柘城人
梁徳佐字輔之燕人
張適字濟之平灤人
劉濟字巨川
周鼎字噐之燕人
張楫字巨川覃懐人
架閣庫官二人
邊　字正卿徳興人經章出身
王和卿太原人
典吏四人　劉謙字伯益　盧慎字順之洺州人
　侯康濟字仲澤真定人　王顯卿熊岳人黄華姪孫
　趙文輝字克明燕人　張瓉燕人
断事官　阿虎女
麥肖　曲天八合赤
唐古䚟　老塔察兒(其子燕真今/復為断事官)
亦捻哥　幹脫赤
忽都奉　御
奏事官
楊仁風字文卿潞州人今為真定等路宣慰使
客省使一人
班庭直字舜卿山隂人
奉使三人
孟甲字文伯太原介休人甞奉使大理有光遠功
武茂字荗卿平定(州/人)終鄧州統軍
劉芳字丗傑中山人
知省印二人
許楫字公度太原忻州人　杜　字純甫
通譯使三人
阿里和之西域人　道奴大哥　王合刺
王炳字煥卿太原人
宣使五人
李顯祖字顯卿相人
蒲散禧字仲康終涿州尹
王好禮字立夫真定人
楊帖木児
寗澣字清甫平陽洪洞人
夾谷忽都虎今為真定䓁路宣慰副使
回回譯史一人
麥术丁其所譯簿籍搗治方厚尺紙為業以木筆挑
　書普速蠻字該冩衆事紙四隅用縷穿繫讀則脫
　而下之今為平章政事
書填勘合令史二人
馮崧字夀卿今為河南北道按察副使
馬紹字子卿
李從周字文則東平人仕至東朝断事官
掌故二人
馮渭字清甫真定人亡金松庵之子省令史出身
完顔良輔亡金省知除房令史
詳定官三人
楊威字震亨太原太谷縣人(治春秋義)
張永錫字孝純太原人
周止字定夫濵州人資強發有口多記前人利害事
　條因言事見稱在當時有足觀者都堂懸其卷於
　幕中用勸來者自是㳺道頗廣甞權石司都事
講集太常禮樂官三人
許靖字唐臣安平人以三䇿終埸試太常檢討
郭伯逹党仲和昔東平人同講䆒勾當編類一切儀
　禮及祀典合祭諸神等事
肄習供衞事官二人
樊興嗣字作堅燕人(時令彩畫/鑾駕一切儀仗服色等物及/教習随収到控鶴等人授拱衛大使)
省理問官二人
蔚祚字天禄　人律科出身
邊■字邦傑　人律科出身
張雲鵬字鵬飛燕人今任浙西憲副
掌記二人
魏𥘉字太𥘉順聖人(魏學士姪孫思廉之子初掌書記繼為邊/関防令史令編類一切户口差稅宣課地)
(畧■塞䓁事宣課自領省立額/幾何迄今增益幾何餘皆類此)
檢法兼縁堂一人
沈侃字和卿大名人法律出身終陵州同知
堂厨局長一人
張抄兒赤
省醫二人
元鐸字振之獲吕人
楊庸字君卿燕人
鑄印局官三人
劉淵字仲廣濟南人劉狀元子
劉驥字思齊通州人(前進士劉晉徳新子)
王利用字國賔大都人
交鈔提舉司官三人
張介字介甫燕京人部令史出身
梁　字秀實燕人
王煥字紹明(又有抄𥿄房即造局/機造銀貨局)
元寳緫庫官
李元字唐卿河南緱氏人前進士第(王鶚樓)
確貨司官二人
郭儀字冝之真定人部令史出身
王諤字諤臣燕人
萬億庫官二人
魏祥卿魏學工姪
交鈔庫官
髙澤字濟民平陽人
路　字子敬潞州人
應辦供頓官四人
郭汝梅燕人終南京緫管
重陽二哥
斜飛西域人
李瑞字天祥潞州人吏貟終㐮垣縣尹
到省聽任人貟
康天英字國才相人
胡祗遹字紹開武安人終山東按察使
李謙字受益令翰林侍讀學士
劉宣字伯宣太原忻州人
韓瓉字寳之平陽人
馬天驥字彦良磁州人
陳祥字君祥大名人
張煥字彦明濟南人
劉仲祥東平人
張遹祖字仲賢順天人
白俞字舜俞
呉譲字謙甫
時選至省者士人首以有無生理通曉吏事為問及
取要所業文字盖審夫資身之術或能否從事及手
筆何如耳又擬以士人充省掾吏貟𥙷两部令史東
平士夫李謙聞之不欲吏辭去
時堂議擬令諸掾巾褁一衣皁服仍佩書袋於上或
曰書袋廢巳乆驟用恐駭觀聽若巾褁服止皁褐二
色儘表於衆遂行焉
是月剏建葫籚套省倉落成號曰千斯時大都漕司
勸農等倉歲供營帳工匠月攴口粮此則專用收貯
隨路儧漕粮科祗脩應辦用度及勘㑹亡金通州河
倉規制自是舡漕入都常平救荒之法以次有議焉
諸投下五户絲料(譯語曰阿合/塔木兒)自來就徴於州郡
堂議云如此是■恩不
上出事又不一於政體未便奏■准皆輸大都緫藏
每歲令各投下差官赴
省驗數関攴
　其法每户科絲二十二两四錢二户計該絲二斤
　一十二两八錢其二斤即係納官正絲内正絲色
　絲各半外將毎户賸餘六两四錢儧至五户滿二
　斤數目付夲投下攴用謂之二五户絲以十分論
　之納官者七分投下得其三焉
十一月甲子朔二日乙丑時夜禁甚嚴慮公幹有礙
今有司置夜行白油木牌雖官府貴近非此不敢輙出
徃時一切無頼䓁人侵暴不法之事盡行歛息
時應乗驛馬皆從省府給降剳子■堂議亡金時馬
剳子上畫墨桃紀數今冝印以墨馬遂用之如三匹
者三馬五匹者五馬仍用省印以傳其上
癸酉済南宣撫司申宣撫副使王磐(先生字文炳永年人前進士第/道號鹿庵)
(士致/仕)棄職去相府以惲係王席生令作書云省
留之廼執覆曰
鹿菴先生人品髙邁冝膺大受不可處之人下雖招
之恐終不應不若從其好遂止
𥘉行六部所㑹東平路民賦帳册或有言未盡者
堂議欲覆實之令周止劉芳王惲等置局磨勘都事
劉郁領其事於上惲等力言其不可不允至于再三
曰徃事不冝䆒問此若一行非徒無益適足取怨兼
衆怒不可犯也冝詳思遂寢
時衆陳言等人以中元所降
詔書内一欵節該有上書陳言者皆得實封呈獻若
言不可採並無罪責如其可用
朝廷優加迁賞以旌忠直至是日有言以求用
堂議令詳定官分間其言為三等如體用兼備切中
事機文彩可觀者為上雖乏文華其指陳利害有興
除之方者為中餘皆為下除見區處人數外其餘量
給路費省㑹寕家聽候
十二月甲午朔
時於省東織造局置司集諸路計吏類校一歳簿帳
時相領務者退食後日一至按閱程務有未便即改
立體式粛如也
詳定官楊威以星變陳書省官冝解機務以避賢者
不然且有大咎
壬寅夜大風雪寒苦時中省官僚未明巳即事過晡
始散是蚤僚属有後至者省官諭之曰風雨晦暝常
情例懈在公者當夙興益勵可以辦集而儆其餘也
闔省為暢然又曰百姓冝安刑罰冝省税歛冝簿冤
抑冝察追呼冝簡判决冝審用度冝節興作冝謹燕
㑹冝戒思患冝豫防此雖古語於治道且盡可不慎哉
燕省自來置廢官西臺上囂隘近市不稱具瞻以移省事
上聞奉
聖旨遷四王府其
列聖神主奉安聖安寺瑞像前殿明年以楽善老故府
為省署仍以金都省舊額榜焉
時又於煙霞觀摘委房長纂類一切合奏機務如錢
糓數目事事比附舊例多寡有本有末使見即目優
劣大槩緫撮要領從簡易知極其略殆笏記之体云
中統二年辛酉
正月癸亥朔
丞相禡禡行帳頓拜郊臺下省事日集楽逰南園(劉/行)
(省所/治)從便首相故也
癸酉左司都事劉郁𬒳譴旣而辭退堂議以前進士
楊恕代焉(恕字誠之金内相文献公子皐落人經義第/成德君子也後爲翰林/待制終易州尹)
省府爲發下中統元寳交鈔榜省諭隨路其文曰省
府欽依印造到中統元寳交鈔擬於隨路宣撫司所
轄諸路不限年月通行流轉應據酒稅醋塩鐡䓁課
程并不以是何諸科名差發内並行收受如有諸人
賫元寳交鈔從便却行赴庫倒換白銀物貨即便依
數支發並不得停滯毎两止納工墨鈔三分外别無
尅臧添荅錢數照依下項擬定元寳交鈔体例行用
如有阻壞鈔法之人依
條䆒治施行據此湏議出給者
一諸路通行中統元寳街下買賣金銀絲絹叚疋斛
㪷一切諸物毎一貫同鈔一两毎两貫同白銀一两
行用永爲定例並無添减
　　臺拾文　貳拾文　叄拾文　伍拾文
　　壹伯文　貳伯文　叄伯文　伍伯文
　　壹貫文省貳貫文省(文省如七十足陌八十足陌若使同銅錢/便省官司利益/鈔文故先作文省二字)
一各路元行舊鈔并白帖子止勒元發官司庫官人
䓁依數收倒毋致虧損百姓湏管日近收倒盡絶再
不行使(仍於庫司門首張掛/省諭諸人各令通知)
照勘隨路祗應中間多渉冒濫議欲行批劵法曰此
法止可約束委奏差疾足而巳逹官巨僚不能盡然
遂止明定分例行下各道
時圖寫歷代君臣可法政要及自古太子賢孝等事
祗備向前進說
十日壬子
親衛董文炳字彦明藁城人來自北庭知我軍大捷
中外稱慶
省府議所有合行事理剳付各路宣撫司榜諭者其
文曰
皇帝聖旨裏行中書省禡禡為頭官員欽惟
皇帝即位之𥘉下寛大之
詔䘏疲困之民除舊弊立新政條畫非一期於民共
享有生之楽省府恭承
聖訓方將撫治間大軍調發供給軍湏轉輸粮餉逐
急催辦文繁事冗不無少有騷動照得續奉
詔書節文軍方弭而復興民甫休而再擾欽惟
聖憲巳甞軫念及此蓋遇一時之変者難拘定例圗
　逺大之功者未免有劳人費物之舉凡此䓁事皆
　非得巳為天下害也近奉
聖㫖節文
大幹魯朶人来也其餘軍人與民户毎亦多投拜了
　也即目無咱毎迎敵底人也省諭軍民安業務農
　者欽奉如此欽惟
皇帝仁民愛物之心自今已徃復得盡行施設今照
　得巳未行事理條列于后務要實行非止虚文而
　已合行榜示者
　　一軍馬之事粮草為大近為大軍調遣方當征
　　　進之日未見逥軍之期省府扣筭年銷所用
　　　粮料稈草験諸路均科除各處存留祗應外
　　　撥赴軍儲省倉分作三限送納省府非不知
　　　民力困乏逺倉生受縁為軍儲必用之物若
　　　不乗此農閑時分送納將来失悞軍儲不免
　　　再行動衆般運如此則今日之勞却無春夏
　　　之時也至日不惟雨水泥濘民力轉致生受
　　　又是妨奪農務失悞歲計所費又甚於今日也近察
聖㫖巳將喂馬草料槽萴䓁物盡行住罷省府恭承
聖訓恤民之意據巳科逺倉粮以三分爲率𥘉限一
　分展限至年終赴所指倉分外中末限二分至今
　年二月終盡數改撥各就附近河倉送納上是帶
　納水運脚錢將来官爲雇脚般運再不動民扣筭
　今年逺倉粮數比附上年各處赴軍儲逺倉稅粮
　三分中争一分數少亦是减省民力即目年銷粮
　料足用仰省諭農民作活
　一欽奉
聖㫖罷散喂馬稈草䓁事省府照得已曽行下各路
　宣撫司將巳納到官草數除各路年銷外盡數給
　還夲户若有未納者亦行停罷并將元准備夫役
　槽萴䓁盡數教散歸還去来切恐所在官司因而
　作弊私下拘占人夫槽萴仰宣撫司照依已行罷
　散據各還本主數目遍行省諭無得隠匿尅减務
　要實到扵民
一今為軍馬調度凡衣襖噐仗馬疋䓁物省府委官
支價収買并般運粮斛脚力駱駞車仗皆係官錢
雇覔外據毛連夾袋止是借倩民力縫造並無賖
　借科着䓁事切恐在下官吏䓁中間作弊指托軍
湏為名一面掲借或有名和買不支價錢雖支價
錢却行尅减上下蒙蔽以致人難深失
朝廷優恤百姓之意如有似此作弊之人許令陳告
　以憑䆒治施行今後遇有合用物件依前支價和買
一爲去歲桑𧖟田禾間有災傷去處欽依
詔書巳令各路宣撫司驗災傷分數從實减免差發
　外不𬒳災地面亦令量减分數如此存恤猶恐人
難又以漏籍并老弱等户恊濟本處當差户計庶
望民力少得休息外據宣課事亦令驗委實偏重
去處量行减免所有塩貨聽從民便買賣食用並
無樁配給散之家此皆
聖主仁政之所先也仰宣撫司照依已行事理施行
一欽奉
詔書今後各處應有乆逺安屯并時暫經過軍馬合
　用粮食於官倉内驗數支給却不得搔擾人民仰
　各處管軍官管民官逓互相照省府照得即目春
　首正及二麥滋榮桑菓生發布種五榖時分切恐
　經過軍馬并屯住營寨人等牧放頭疋食踐田禾
　􁩰咬桑菓樹木及強要酒食欺奪物件搔擾不安
　失悮農民歲計阻礙通行客旅仰宣撫司行下各
　管官司欽依已奉
詔書事理依上照管禁治若有不能断遣者開具緣
　由申來以憑䆒治施行
　欽奉
詔書農桑衣食之本勤謹則可致有餘慵惰則决至
　不足正頼有司歲時勸課省府照得卽目春首農
作時分仰宣撫司令已委勸農官貟欽依所奉
詔書於所管地面内依上勸課勾當務要田疇開闘
　桑麻増盛無得慢易仍於歲終考較勤惰明行賞
　罰以勸將來
一欽奉
詔書鰥寡孤獨廢疾不能自存之人於官倉内支粮
　賑贍仰宣撫司令所在官司依上賑贍仍置孤老
　院存恤住坐
一隨路罪囚除犯重刑聞
奏待報外其餘罪囚仰宣撫司審問得實别無冤枉
　就便量罪断遣無得留滯
一体䆒得随處盗賊徃徃生發侵害良民蓋是所在
　官司不曽嚴行禁治深為未便省府近為燕京多
　𬒳盗去處明立罪賞嚴切夜禁督勒官兵捕盗人
貟將作過賊人盡數拿獲依
條断罪仰各路宣撫司遍行所属州縣若有失盗
去處照依燕京体例添氣力多設方略随時捕捉
明立賞格嚴行懲誡如有捉獲強盗之人除官賞
外更於賊人家産内給付充賞若有同伴賊人并
安泊之家及两隣知而不首者同罪失覺者量
　行治罪
一若有㳺手好閑不紹家業賭博錢物開張酒肆之
人仰所在官司常切禁断如有違犯者就便治罪施行
一州縣之治俱在官吏若得其人百姓安集差發均
平苟非其人定是差發不均民𬒳其害不有黜陟
賞罰何由激勸懲誡據本路見任官吏如有贓汚
　事者國有常典其才能異衆廉幹可稱者仰宣撫
　司開坐事跡保申來以慿聞
奏超擢任用施行
丁已元夕大風雪晝暝有衆盗刼民家是晚官寮聚
省出重賞捕賊明日獲焉
二月癸已朔
五日丁酉行省官奉
㫖北上後三日惲與偕行者周定夫已刻遇河南經
略使史公於居庸南口相與迎謁道左公問禡相所
在曰次西南土樓村公相見而去知
車駕回鑾北兵已敗遁去行者居者爲熈然也前次
北口店復有旨山北寒沍可緩来遂還是日遇張國
公於中店說見賫亡金實録赴省呈進省官時繕冩
進讀大定政要得此遂更為𥙷益之
時鈔法𥘉行惟恐澁滯公私不便省官日與提舉司
官及採衆議深為講䆒利病所在其法大約隨路設
立鈔庫如發鈔若干隨降銀貨即同見銀流轉據倒
到課銀不以多寡即裝垜各庫作本使子毋相權准
平物估鈔有多少銀本常不虧欠至互易銀鈔及以
昏換新除工墨出入正法外並無増减又中間関防
庫司略無少弊所納酒醋稅塩引䓁課程大小一切
差發一以元寳為則其出納者雖昏爛併令収受七
道宣撫司管限三日午前將彼中鈔法有無底滯及
物價低昻與鈔相礙於民有損者畫時規措有法以
制之在都緫庫印到料鈔不以多寡除支備隨路庫
司関用外一切經費雖緩急不許動支借貸其錢貫
顯印鈔面將來以錢鈔互爲表裏此張本也時週歳
包銀六萬餘定鈔數人及五十餘萬　堂議甞云若
印至百萬所獲鈔息可盡免天下包差盖以平凖買
易諸物一歲民間毀廢不貲皆爲官息也又當時鈔
法有甚便數事艱得一也經費省二也銀夲常足不
動三也偽造者少四也視鈔重於金銀五也日實不
虚六也百貨價平七也
二十一日已亥未刻
淮海都督府申宋人圍我海州堂議飛奏外命惲賫
省􁚠馳海青傳催發經略史公令率河外諸軍徃援
旣啓行隨得報云宋人巳退走遂止
二十二日
役來趣闔省北上越
三月壬辰
五日丙寅未刻
丞相禡禡與同僚發自燕京是夕宿通玄北郭偕行
者都事楊恕提控术甲謙詳定官周止省椽王文蔚劉傑
六日丁夘
午憇海店距京城廿里凡省部未絶事務於此悉行
次遣是晚宿南口新店距海店七十里
戊辰夘刻
入居庸関丗傳始皇北築時居庸徙於此故名两山
巉絶中若鐡峽少陵云硤形藏堂隍壁色立積鐡者
盖冩真也控扼南北寔為古今巨防午憇姚家店是
夜宿北口軍營月犯東井鉞星或者云斧鉞用兵之
兆距南口姚店三十里而逺
已巳辰刻
度八逹嶺於山雨間俯望燕城殆井底然出北口午
憇捧棰店天容日氣與山南絶異以暄凉校之争逾
月矣午飯榆林驛其地大山北環夅目巳莾蒼沙磧
盖古媯川地也是夜宿懷来縣南距北口五十三里
縣東南里許有醸泉井水作淡鵝黄色其曰玉液即
此出也官為置務歳供
御醪焉
庚午
泊統墓店詢其名士人云店北舊有統軍墓故稱是
夜宿雷氏驛亭地形轉髙西望雞鳴山南眺桑乾上
流自奉聖東諸山下注白波洶湧若驅山而東雞鳴
山者昔唐太宗東征至其下聞雞鳴故名東南距懐
來七十里而逺
辛未午刻
入宣德州申刻　使者也鮮乃至傳
㫖趣令諸官速赴
行殿是夜宿考工官劉氏第
十一日壬申
候禡相為一日留盖有所需也距雷氏驛九十里癸
酉行六十里值雪宿青麓
十三日甲戌
至定邊城憇焉盖金所築故城也是夜宿黒崖子距
青麓九十里
十四日乙亥
抵磪埸峪盖金𥘉南北互市之所也是夜露宿雙城
北十里小河之東南距黒崖甸北一百有五里
十五日丙子
停午至察罕腦児時
行宮在此申刻大風作玄雲自西北宇起少頃四合
雪華掌如平地尺許亂灤河而北次東北土塿下羣
山紏紛川形平易因其勢而廣狹焉泉流縈紆掲衣
可渉地氣甚温大寒掃雪寢以單韋煦如也沙草氄
茂極利畜牧按地志灤野盖金人駐夏金蓮涼陘一
帶遼人曰王國崖者是也
上命平章王文統草荅髙麗手詔其辝有誦經供佛為
國祈福良可嘉之語選怯薛丹某官借職伯衛將軍
以髙逸民借職禮部貟外郎為副使其國將發髙麗
丗子来覲止焉𥘉髙麗國相有以書致寒暄於省府
者欲以書為荅且以方略撼之俾見我大
國文加武暢之盛惲曰不可境外之交非人臣所冝
此范文正書諭元昊遂得罪於𥙿陵也可不戒哉遂止
十六日丁丑
上遣參知政事張易亷名轄亷名希憲字介甫瀚海
人■資沉毅臨大事不可奪其廉正有大臣風莭傳
㫖慰諭行省官時
御道不啓拜覲者皆俟故留八日而發距雙城七十里
二十三日甲申
次鞍子山南距灤河四十里
二十四日乙酉
次桓州故城西南四十里有李陵故臺道陵敕建祠
宇故址尚在未刻朔風發發兩霰交作傳
令方春牧馬不勝寒克瘦弱者悉用氊毳荅覆其背
否者以法從事
二十六日丁亥
時諸王有以宥令行下本管及祝香四岳者
朝廷以當否為問省官婉辝以對此無他止是争欲
徼福耳若大制一定此事自革
晨霜蔽野如大雪日極髙隂凝始釋距鞍子山廿有
五里是日完州人髙道字道之来自和林城說迤北
正三月間地草自燃東自和林西至炊州其燃極草
根而止水温處愈甚人徃来者湏以氊濡水覆其上
可越又有黑風掠人面如灼兵械及山椒遇夜皆有
火出在山者如列炬然或者云火兵象皆彼自焚消
鑠之兆
二十七日戊子
次新桓州西南十里外南北界壕尚宛然也距舊桓
州三十里申刻歘有兎自北来入王相帳中獲焉公
曰兎隂類惟狡一夅而得吾事其有解矣
二十八日巳丑
飯新桓州未刻扈從
鑾駕入開平府蓋
聖上龍飛之地歲丙辰始建都城龍崗蟠其隂灤江
經其陽四山拱衞佳氣葱鬱都東北不十里有大松
林異鳥群集曰察必鶻者盖産於此山有木水有魚
塩貨狼藉畜牧蕃息大供居民食用然水泉淺大冰
負土夏冷而冬冽東北方極髙寒處也按方志盖東
漢鳥桓地也距新桓州四十有五里
二十九日庚寅
風霾四塞日三丈許方解
三十日辛夘
立夏風色尤慘澹無光
夏四月癸巳壬辰日氣極清明有輝
二日癸未
隂慘盡日
三日甲午
天氣極晴和
四日乙未
頗覺暑氣是日向巳惲從徴君竇許李洎九道宣撫
候雲叟公疾於私第茶畢而退
秋澗先生大全文集卷第八十
秋澗先生大全文集卷第八十一
中堂事記中
五日丙申
隂晦王相同左右司郎中賈居貞始入
朝陛見
上喜甚旣退侍中和者思傳
㫖命與諸相集議六曹并九道宣撫事於中書堂
六日丁酉
諸相㑹左丞張仲謙第(左丞名文/謙字仲謙邢州沙河人資安和匕恭/内敏於政不大聲以色○為都司時公来催帳竿)
(棊工事因教曰/朝家事有大小大事需議可敢奏稍緩/無方餘則不然吾子切念之今日思之可為至言也)以决前議大抵選
官薄賦評鈔法等事論者頗交雜王曰何傷取其長
便者用焉未刻諸相入見進大定政要因大論政務於
上前
聖鍳英明多可其奏班退
論諸相曰翼日
朕郊祭釃馬酮馬卿等不必扈行凢内外之務比還
悉裁定以聞
八日巳亥
天日極晴朗
上祀天於舊桓州西北郊皇族之外皆不得預禮也
九日庚子
晴暖諸相圓坐都省集兩曹掾史讎九道民事
十日辛丑
王張廉三相洎賈郎中㑹議政事因論功利等事且
曰丗代下衰其勢有不得不尓者時惲亦預坐因徐
起而言曰功利旣不能㢮心與術亦不可不辨也且
心以居正為體術以應變為用終之體不失而有成
者為上此大臣所先務也三相愕而起
十一日壬寅保定緫管蔡國公嗣子和略以本道鈔
法事耒議都堂為經畫之已刻張參政廉右丞㑹王
相第令詳定官周止縷讀衆士嘉謨而詳聽焉僉曰
不為無益也継㑹九道宣撫定議官制輕减民賦䓁
事申刻東北雲起蓊若潑墨雨東來散絲千門間乍
暑霑潤為一快也
十二日癸夘諸相集廉右丞第審定前議盧進之飯
焉餉午鑾輅還宮有頃侍中和者思傳
㫖召諸相入　朝遂以軍國大政
上聞都俞際衆悉之以對
天顔為喜動且有恨其見晚之嘆是日平章趙壁以
軍儲事𬒳譴胥靡於家甚嚴惲時從承旨王公上諸
趙公心雖惕厲氣量𥙿如也從而不去者唯門下士
李革在焉(趙事為結東平粮事/李九山謂此事/盖意/起於陳徳秀禍成於杜彦深公實不知也藺仁甫之)是日河南宣
撫兼經略使史公至自汴梁
十三日甲辰夘刻㑹廉右丞第辰刻諸相入
朝以議定六部等事　上聞
綸音撫尉大允所奏曰向耒群疑渙然冰釋比出宫
小雨浥塵綬轡沙堤有不覺其喜者晡時張叅政廉
右丞㑹王相第以奏允諸務耒審聴焉
十四日乙巳雨午刻開霽㑹楊宣撫果張宣撫徳輝
劉宣撫肅張左丞再議民賦事盖有所未盡故也十
三日丙午有
㫖就上都長春宫作清醮三晝夜為民祈福奏告文
字交王鶚定撰者其辝有既獲卑矜之福冝隆敷錫
之恩六轡属還歸之際一家孚保又之休言念蒼生
不無素擾或凶荒之災相望或轉徙之苦相仍雖勑
有司俾修善政更祈照鍳普洽鴻私是日巳刻廉右
丞張參政㑹王相第呼金齒蠻使人問其來庭之意
及國俗地理等事言語侏離重譯而後通國名百夷
盖群蠻之緫稱也其地在大理西南數千里外而隷
六詔焉曰阿吉者捻迭部長阿列所遺曰鉢布者玉
龍川部長塔亨所遣偕来者八人始自戊午冬發於
本土至是方逹上都其人衣冠裝束髻髪于頂褁以
絳氊復以白疊布盤繞其首衣以皂繒無衿領之制
膝以前裂而編之如懸索然眉額間塗丹墨為飾金
其齒盖國俗之賤者也意思野逸殆驚麕然其土冝
稲有牛馬山羊雞豚鵝鴨之属兵械有刀槊手弩而
無弓矢甲胄既而遣還
上命中山人劉芳借職兵部郎中使其國都堂命惲草
詔其辭有嘉爾䓁䟦渉脩阻懷徳逺来首輸事大之
誠克謹畏天之戒轉為宣暢　皇猷告諭隣附俾知
國家威靈無逺弗届之意是日耶律中書来自漠北
聖㫖
十六日丁未史經略張右丞洎衆宣撫集都堂條具
民政
十七日戌申辰刻諸相入　朝以集議聞
上一允所奏向夕出宫
十八日巳酉省奏准條畫民事凡廿七欵為施行之
十九日庚戌百僚入見少頃出㑹東省奉
㫖召九路緫管頒示新典若有所陳即具以
聞除河間真定餘略有異同復為啇確奏
裁以定廿日辛亥
内宴不克見是晚工部石里忽(即李)𬒳問堂命都司楊
恕提控趙謙同惲等磨勘工匠支銷䓁簿逹曙不寐
廿一日壬子都堂令惲檢討唐人置信牌鎻長官㕔
事諸相辨析石里忽事責遂有所歸巳刻既雨而雪
寒沍盡日
廿二日癸丑八　見午刻諸相圎坐讎校九道宣撫
殿㝡時東平撫司民賦有未足者某官對云云省官
曰不聞詔條使户口増差發辨方為稱職某官以不
敏謝及議中外新舊官改授定制轉午雨雹蔽地大
者如彈丸俄而風作土下如雨黄霧四塞逮酉刻聞
開霽
廿三日甲寅司天臺官中順大夫張爲雨土亊以民勞
上聞明年新都之建遂經始焉
廿四日癸夘極晴朗諸相入
朝奏准七道宣撫司所行條畫
　一中統元年科訖差發多有不盡户計所據今歲
　　科差湏管子細照勘務要盡實科徴不致隱漏
　　兼各路投下户計差發欽奉見降
聖㫖亦從各路緫管府驗數科徴仰各路管民官照
　　勘本管地面内見住人民户及不以是何人等
　　應合收係當差者湏管從實盡數科徴見了數
　　目開坐関部轉行申省
　　聞奏若是中間却有漏落不盡實去處事發到
　　官定將當該官吏嚴行断罪外宣撫司有失体
　　䆒者亦行治罪仍先取管民官甘結文字
　一中統二年差發雖巳定立限次仰各路管民官
　　更為斟酌彼中事勢催徴如限内併納者聽務
　要民户安差發辦乃為稱職
　一起置信牌事縁為各路遇有催督差發勾追官
　吏䓁事多用委差官併隨衙門勾當人及曵刺
　祗候人䓁投下文字不得搔擾民間轉致遲悞
　官中事務為此擬定今後止用信牌催辦一切
　公事據置到信牌編立字號令長官次官圎簽
　於長官㕔事封鎻收掌如緫管府行下州府科
　催差發并勾追官吏䓁事所用信牌隨卽附簿
　粘連文字上明標日時定立信牌廽日勾銷并
　照勘稽遲限次䆒治施行若雖有文字無信牌
　或有信牌無文字並不准用廻日即仰本人賚
　擎前來赴緫管府當㕔繳納當該司吏不得一
　面接受落　如違䆒治據府行下司縣其司縣
　行下所管地面亦仰依上施行
　一各路所設急逓鋪委自宣撫司提領仍禁約㳂
　路不得奪要文字本管官司亦不得科取差發
　錢物并照刷逓轉文字如有稽遅日時約量治
　罪據鋪側近住坐或開店買賣聴過徃軍馬使
　臣人䓁並不得搔擾逓轉文字除申
　朝廷省并夲路行移官司緊要文字外其餘閑
　慢文字不得入逓亦不得私下夾帶一毫物件
　轉送仍常㓛存恤不致逃竄失所若有違犯仰
　宣撫司䆒治施行
　一宣撫司若遇緊要井機密公事湏當赴
　　朝省計禀即仰乗坐鋪馬走逓如是㝷常公事
　止令入逓轉發除降去起馬剳子外夲司更不
　　得别給起馬剳子
　　　宣撫司起馬五疋　副使四疋
　　　委差官令史人䓁三疋
　一宣撫司官比及頒俸以来權依使臣分例批支
　一宣撫司曳刺祗候人比及定奪止設人數毎司
　　權設二十午刻諸相大合食扵省堂之西偏奉
㫖命平章王文統舉讀史一人遂以詳定官周止噟選
廿五日丙辰諸相按問髙麗質子王淳與淇甫■■
事未刻新舊宣撫拜
命於省中就付條畫新制及諸換授官資者悉裁遣之
廿六日丁巳辰刻入見
上以錢糓大計問平章文統敷對明敏慮無遺䇿(凡軍/國大)
(事皆有成筭然後撮其要領使例相此)
廿七日戊午
上命平章王文統與前省官庭辨中元民賦虚實比
上年多寡之數若人為語塞
廿八日已未暑氣甚隆有
㫖昨者比附前政甚優終未服其心也奏准差宣便
蒲散禧悉起燕帑所有金帛䓁物是日特
㫖命趙璧平章政事如故其夜諸掾以㑹計故逹
曙不寐
廿九日庚申王相以簿書委積重為規畫授諸掾成
筭以備不時　顧問
三十日辛酉前相臣安天合授西京路宣撫大使仍
錫金虎符特寵異焉未刻堂命惲草宣諭大理及合
刺章俾還夲土手
詔其辝有云嘉汝䓁逺自雲南導從選鋒轉戦千里
直渡鄂渚以逹於此勤巳至矣今者俾尔各還本土
以遂厥性之語各優賜人有差是日九道所造狐貉
衣裘其數畢具王相命省掾王文蔚并惲用棋方抺
子通類比附使見估直髙下孰省孰費且曰兹蓋史
臣年表遺法固非吏輩所能知也蓋有所謂而云
五月甲午王戍朔黎明逹官巨僚畢集中省遂檢前
省民賦以上年比中元數多而所入者鮮以中元比
上年户同而所入者廣論辨者乆之前省官屈服始
無異議焉諸相僉曰先後之事明矣遂具以聞夜漏
下八刻廉右丞賈郎中傳
㫖曰若輩無狀凡所以欺蔽不應䓁事悉索焉以聞
明日癸亥天威雷震前省官始知懼待罪矣中外聞
者有萬口一辭之快是日巳刻東平宣撫司申國信
使郝經䓁為宋人扼駐蘄州渦口不遣入國事旣而
知為宋人所誑我實不審所在也未刻復遣户部貟
外郎王煥催發燕藏諸物
𥘉三日甲子晴朗盡日詰問前省官事是日九道宣
撫其先赴攸司及諸換授官入
朝陛辝歡聲和氣洋洋郁郁滿
皇都而載歸路矣上京路緫管忙占都喜見諸相於
都堂(識所謂海/魚九尾者)
四日乙丑問前省官事
五日丙寅問前省官事已刻
寥休上人來自南庵諸相就謁於龍光北寺識所謂
温庵主者未刻有
㫖命宣撫姚樞赴省同議軍湏調度䓁事(姚字公茂郴城人/資明亮深識有)
(理學甞從征大理有佐命功至元改元轉天下官公力為多上甞曰公茂/善談論物之圓者只說出柄来官至中書左亟終翰林承㫖)
是日左司都事楊恕傳
都堂鈞㫖令惲草移宋三省牒文向夕隂晦大風其
牒草云
大蒙古國行中書省移宋三省
皇帝即位之𥘉重惜南北生靈之故一視同仁首主
和議特遣信使敬奉　國書講信脩睦徃年征進大
軍即令分還本屯仍嚴勑邊將非奉
土命毋得妄動爰自行人㗸命巳来載更歲律寂無
来音其於講脩之事將如何哉不惟有失忱辭反啓
邊釁以至攻圍我上石侵軼我鄧鄙襲華陽擾随州
刼掠真陽數犯漣水皆出於使軺巳入彼境之後夫
信與義自古所恃以為國者也一旦捐棄曲直所在
自有任其責者矣若和議可必即當速遣重使與我
行人偕来其或逗遛歲月别有異議請選帥徒具戈
甲預致師期相與㑹獵於江南之地可也於斯二者
惟所擇焉比来間將屡請出師以報侵彊之役省府謹守
聖訓弗允所請不識日者數舉果何爲而然耶今
大駕北狩巳是南還陛見之日何以爲奏兾早示定
議母坐失良圗以貽後悔
七日戊辰夘刻百夷奉使劉方成行巳刻入見多所
陳奏皆常例事内一條禁不得以馬挽車引碾及無
故屠宰重兵力也
是日發郎國遣人来献卉服諸物其使自本土逹
上都巳踰三年說其國在囬紇極西徼常晝不夜野
䑕出穴乃是入夕人死衆竭誠籲天間有甦者蠅蚋
悉自木出婦人頗妍羙男子例碧眼黄髪所經涂有
二海一則踰月一則朞月可度其舡艘大可載五十
百人其所獻醆斚蓋海鳥大夘分而爲之酌以涼醑
即温豈世所謂温涼盞者耶
上嘉其逺来囬賜金帛甚渥是日懷孟路勸農官王
秉中(字仲/撝)来王相令訪問枋口去路六十里属濟源縣
所開水利即令漑民田幾何仲撝曰水舊名古秦渠
蓋魏未司馬孚創修至隋盧賁復開治唐太和間河
陽節度使太加䟽導漑河内河陽温濟武陟五縣民
田五千餘頃宋天聖𥘉枋堰始壞至是仲撝復為起
廢又云𥘉興役時掘地丈餘得栢枋數十叚稱曰枋
口豈因是得名乎是夜内庭官忽魯不花(不令吉及第二子/時年三十一歳)
飲諸相於中省既夕継之以火二鼓方散
八日巳巳對問前行部尚書馬月忽乃事所牒宋三
省又移河南宣撫史公令改作經略司牒宋淮東制
司施行就令選官充詳問官者經略公以太原士人
崔明道為使南京兵馬副都李合義貳焉以徃(其意蓋/以或有)
(不順先以省檄牒之/則後無繼焉故也)
堂議中書出政之地人雜還莫能禁奏准
令怯薛丹二人監約省庭間自是
中省之務頗清肅焉是日　都堂命惲編類歴代水
利營屯田漕運錢幣租庸調䓁法及漢唐巳来宫殿
制度䓁事巳刻
上御萬安閤四川楊侍郎遣其子以弓矢䓁物具表
来献反廽
上以手詔荅之楊大淵省表具之朕恪守王封遽膺
推戴即位之始不遑康寕惟尔逺戍邊陲乆服戎政
身外心内来陳賀章冝加寵荅之辭以勵忠貞之節
故兹詔示想冝知悉　又一囬紇醫者貢橐駞三十
頭鞍具幪帕全光彩照地鳴皷吹螺自臯門而入又
一囬紇贄栗色宛焉八拜玉面鹿身聳立如畫所謂
脫必察者也申刻省起諸相候
廉右丞疾
九日庚午推問馬月忽乃事巳是日
皇弟摩哥大王丗子昌童封永寕王仍改
父王玉寳爲金印命惲討論古今諸侯王印制遂製
紐爲駝作三臺其文曰永寕王印
十日辛未堂議欲以元寳鈔背用関防印誌既而議
不便但令比户粉壁嚴僞造之禁從楊宣無果議也有
㫖遣上都同知阿合馬計點燕京萬億庫諸色物貨
十一日壬申堂議曰古者天子有八寳盖所以崇天
授而鎮萬方也今
朝廷所用止一寳而已欲議奏令印工季并餘寳皆
刻而爲之用古文竒篆殆受命璽然惲曰此非可輕
議也又務繁需再議焉已刻
上手詔宣諭四川侍郎楊某曰勇冠諸將名配古人
知大義之可爲籍諸城而來附獻以金帶示以誥牋
載詳終始之誠冝示褒崇之禮可特賜虎符充夔府
路行省兼安撫勾當更冝招懐未附共底丕平但桑
䕃不移而能立其功雖苑土至重而朕無所惜其賜
卿某物至可領也
諸相大合食逹官巨僚於都坐皆霑醉而罷
十二日癸酉有
㫖先召首相二三人入朝餘俟命於省署既而以大
宴不克見上都留守同知阿合馬兼太倉使請立和
糴所以溢廩庾堂議以曹人李亨字通甫勾當和糴
事改和糴爲規措所亨脩人事極經畫已而粒米狼
戻少尹愛其能焉
十三日甲戌䆒問前省官一切事理皆有定論今左
右司官具奏目然後詳聽巳
上聞以見上下通知故也午轉大雷電以雨且有雹
蔽地向夕内省官忽魯不花傳
旨令前省官及諸路在都管民䓁官詰旦集
闕下以聴
聖訓明日乙亥寅刻　詔罷東平路管民緫管兼行
軍萬户嚴忠濟仍敕戒諸路官寮無是效焉
國有常刑犯不容有嚴其𥘉授制辭有云尓父承
國家興運左右將士同心戮力封植東平施為名藩我
祖宗嘉尓父之功乃建為侯自尓嗣位又廿年
朕𥘉即政復命襲爵徃即乃封敬之慎之其修德砥
行自立名節勉圗後效無忝先猷至是未見顯咎遽
為黜罷或者不知而異焉未刻諸相退朝园坐按問
李宣撫王正之䓁事既而廉右丞傳
㫖召平章王文統遂入見
上於香閤夜漏下廿刻方退
十五日丙子誅東平經歷官邢衡銓𥘉邢以事告叅
政張易詰對於
上前邢欵服
命諸相監戮扵都城東十里外張手剚其腹從𥘉請也
十六日丁丑雨廉右丞耶律中書張叅政王平章推
攷定奪諸路户口等亊
十七日戊寅諸相復定擬大名西京北京賦税户口
未刻藏春仲晦来朝諸相就見於李虞卿宅略話而
退是日已刻
上臨軒親諭諸路緫尹遂以前東平緫管嚴忠濟弟
忠範為東平緫管仍戒之口兄弟天倫事至於此■
朕甚憫焉今■予命尓尹兹東土非以訟受之也彼
所責匪輕敬哉今而後苟不克荷非若汝兄幸而免
也至是(知忠淸之失皆/為其弟/所發)因各賜馬酮慰遣復有改故從新之
諭又黜大名路逹魯花赤愛魯魯河西人小李鉗部
之子也
十八日已夘晴暑
上召前濟南宣撫宋子貞真定宣撫劉粛河東宣撫
張德輝北京宣撫楊果於■内殿以擢用輔弼為問
楊果䓁前奏曰王文統材略規模朝士罕見其比然
以驟加登庸物論不無新舊之間如史天澤累
朝舊臣勲碩昭著若使宅百揆大厭人望今文統輩
經畫其間則省事成矣
上曰置史某相位　念之乆矣卿䓁所言允恊■
朕意因賜食而退
十九日庚辰入見奏■栽大拜及六部亊
詔以世臣不花經略史天澤為右丞相不花時三十三歲
憲宗朝怯薛丹長領断事官其祖
太祖神元皇帝朝功臣父也孫秃花
憲宗朝萬夫長忽魯不花耶律鑄為左丞相忽魯不
花時年三十一歲父不令吉亥官人塔察児廉右丞
平章政事■塔察児時年廿八歲其父
憲宗朝世臣千夫長張參政為右丞宣撫楊果宣撫
啇挺叅知政亊餘如故是日諸相入見將退
上慰平章文統曰卿春秋髙恐勞於奏請今後可運
籌省幄若有大議湏面陳者及朕有所咨訪入見小
事今人奏来不必煩卿也
上以王姬下嫁午刻幸新桓■御營
廿日辛巳奉■旨命承旨王鶚定撰諸相制詞
廿一日壬午晴暑闔省大燕慶新除也時既相史公
所事皆倚重焉丞相曰天澤武臣何克負荷但物務
未安者老夫通譯其間爲諸君條逹耳相則予曷敢
當衆愈服其謙㧕皆霑醉而散是晚承旨王公命惲
賫所撰制詞呈省其文通作一卷實封細衘書名上
用院印或問焉曰白麻盖自中出令實封防其外泄
亦唐人鎻院之意也既披詳或欲有所更定惲力言
其不可昔楊億以一壌字不勝其恧况改作乎苐修
飾之可也其史相詞頭有惟卿丗篤忠貞材兼文武
樹戰功於疆埸卿力良多論機務於廟堂朕心允恊
冝示百僚之式俾居諸相之先可特授中書右丞相
卿其振紀綱崇體要徃服新寵以壯舊猷
廉希憲惟卿秀㧞父兄學尊師友徃綏諸道視民一
以如傷就建行臺臨事毅然有断冝從政轄進署相
衘可超授平章政事惟暨乃心以荅　朕命
楊果櫂秀詞科馳聲劇縣佐南州之經略才巳見稱
專比郡之無綏人皆受賜政之參决僉曰汝諧可特
授參知政事祗服寵休益思報稱
廿二日癸未申刻堂議定省規一十條
其一曰凢三日一奏事軍國急務不拘此限
其二曰置勤政簿一扇凢公議已定事詳見于簿
讀一譯不得増减　言得日標題於逐欵之上還省
立檢圎覆定行
其三曰圎議定時首領官先擬定其事自下而上相
次剖决議定題押批判若事関利害情見不同者各
具奏禀
其四曰圎議時非定貟不與知本房者不在囬避之
　限若事涉機宻者巳次請退
其五曰同僚赴省日出為期停午乃起旬一日暇事
　遇急速不拘此限有疾故者湏令報知庶免延
　待而巳
其六曰省府官并屬官各家不許受詞訟公文
其七曰如遇闕貟圎議公選不得用門下人𥙷充
其八曰省府通譯史額定選充餘者不與
其九曰奏事
上前宣讀通譯人各一貟
其十曰凢告事說事者聴畢避其人公議定然後囬
　荅僉曰所畫理到遂施行焉
廿四日乙酉巳刻奏准粘合中書授平章政事北京
行省前歸徳府官民緫官張子良爲河南宣撫使(張/字)
(漢臣以/名行)午刻令郎中賈居貞照勘一切換授
宣牌事無有稽緩
廿五日丙戌平章塔察児日令叅政楊公說通鑑三
五叚是日至呉太子明蜜中䑕矢事塔公掩卷曰我
試爲論之與正說合一省爲屬目僕散禧起燕京帑
藏至上都辰刻
上觀於内藏喜甚曰自
祖宗已来未有如是之多也申刻平章亷公郎中賈
居貞掾髙明赴新桓　御營奏事堂議專委叅政楊
公定奪内外新舊官資是日諸相授麻制於都堂
詔下中外稱賀不勝其喜曰自
國朝開創巳来論其得賢於斯為盛時有言綦陽鐡
官不便者大抵其民皆殷實上户歲官得鐡甚鮮不
能當歲輸包絲稅石之數若用此易鐡可増官煽數
倍之上堂議曰若奏上
朝廷即從然不重慮恐未免横議仍令惲與工椽李
鼎計勘一歲常課所造幾何横造幾何一歲通可用
鐡幾何在都廣備庫見有鐡幾何且可支幾年用度
其外路應有鐡貨可支幾年用度既巳公曰未也若
令民間興煽官為抽取凢幾爐一歲通可得鐡幾何
既已公曰未也若都除内外見有數目止以民間一
歲抽到鐡數可供幾年正横造作用度既已公曰未
也若将治户合人差税取酌中價直一歲委可易鐡
幾何有無少餘既已公曰未也更為積筭一歲合用
礦炭夫役且以酌中定數有無虧損官民既已公曰
未巳更為大約鐡官一歲及上下一切侵漁掊克虚
耗官物幾何既已公曰可也明日奏
上果有恐失悞造作為言者以是應之遂罷冶户帰
民因訓惲䓁曰書生論事大槩不差及詢其所以方
略鮮有不遲凝者若將讀書苦心移之治此只一燈
之功尔於政事何有汝䓁勵精焉可也何患兹位之
不到哉是日不魯海牙授御史大夫兼大司農省諭
一切言吿事人不得私家請謁投訴遵新令也
廿七日戊子亭午右丞相史公赴　永寕王荣授改
鑄駞紐金印餘相圓坐照對燕京路民賦未刻掌記
魏𥘉来自燕城申刻定議公府署押事右丞相史公
與丞相忽魯不花五日輪畨一秉筆長官從上押右
者處外邊一左一右以次而下圓坐亦然所謂廟坐
廟晝也日將夕有大流星隕自巽位白光照野移時
方散是日劉宣撫才卿說前■朝省府各房止立鈞
旨簿無行卷六部應呈事務左右司官議定可否粘
方帖於部呈上書送字得都座准議省雜批釣旨於
後其左右司元書送帖亦不掲去用省印傳其上蓋
上下互為之防然後送部施行燕京路宣撫徐丗隆
威卿說舊曰户部設審計科以料週歲所入幾何經
費幾何遇有支發至十萬貫部方呈省大抵係常例
有定體者如百官貫石之類是也外郎邢敏說舊曰
郎中與外郎都事另幕坐是年秋與郎中不同處矣
及有所編省臺定式亦有可取者劉宣撫又説舊日
殿上奏事止左右两司郎中其人賢遇執政有闕即
拜参知政事
廿八日巳丑右丞相史公首秉判署是日命掌記魏
𥘉令史馮崧執掌奏事諸簿午刻奉
㫖定擬中行两省去留人貟抵暮張右丞下
朝說所奏事
天顔甚喜交史丞相張左丞楊叅政留中王平章廉
平章張右丞行省事于燕
廿九日庚寅催督中外一切未經換授宣牌等事恐
留難故也省退王相置酒私第㑹劉才卿宋周臣姚
公茂王百一竇漢卿張耀卿許仲平李士都盖留别
故也是日嚴忠範授東平路緫管李士都授翰林侍
讀學士其制辝曰李昶學禮傳家明經登第練國家
之典故謹士行之操修方當青史之編冝與玉堂之
選冝公褒貶以示勸懲
夏六月辛永朔夘刻艮方有青紫二氣横亘間錯長
袤数十丈移時弗散巳而霧雨交作不見天官書云
凡星變氛祲三日内有雨大小㐫咎即亡甞以理推
之乖則致異和則為雨既和而雨其災自無經曰徃
遇雨則吉是也
二日壬辰晴暑
詔賜　木苑大王駞鈕金鍍銀印其文曰建昌王印
時王見征戍大理諸部建昌雲南之别稱也都堂為
諸投下種田户奉
㫖逐欵施行一阿术魯柭都魯為頭衆探馬赤官人
毎乙未年
皇帝聖旨為逐官出氣力上撥到種田人戸擬自今後
毎年除絲線稅粮照依舊例合納包銀内一半納
官一半給付本官用度
　　阿木魯㧞都魯　塔四火魯赤　笑匿亥
　　李里匣児㧞都　闊闊不花　孛羅口
　　怯烈亥　撒及四不花　這裏四迷
　　按察児　持不哥兀
　　也里乾男塔丑　别立古亥
一有
幹只思皇后下民户八十五户内六十戸元係牙刺
瓦赤全定包銀来今擬將合納包銀内一半納官
一半赴本投下送納外有諸雜户計二十五戸内打
捕一十一户依舊送納絲粮隨營一十四戸種田納
稅買賣納啇稅
一有　阿吉赤大王奏告為先奉
聖旨於太原路五戸絲内支與
皇后合敦銀一百五十定内除支訖外欠一百二十
定仰於本路五户絲料内中統一年為始分作三分
年放支與者外據種田民户二百一十戸合納稅粮
数目令本位下就用除已行下放支外仰照㑹施行
絲線包銀與其餘民户一体科撥
一有　塔察児大王奏漏籍户事仰依巳行
詔書体例行者
一有　阿刺合赤妃子從嫁民户差發并匠人関取
係官絲線織造叚疋本投下送納事仰就便取問本
位下人貟據上項民户差發若前断事官定下全撥
今擬减免一半如已定减半者今擬全免外據匠人
依前関取係官絲線織造叚疋赴本投下送納者
一隨路應有金銀銅鐡丹粉錫碌䓁窑冶附籍漏籍
民户盡行罷去分付元附籍地面官司應當差發今
後許令諸人䓁有願入狀採打煽煉不用官本及占
役百姓者據所得数目官為斟酌抽分若元管頭目
䓁願入狀不用官本及占役百姓興煽者聴如不願
者許他人入狀承認
一河南路管下舞陽䓁處栽薑户仰與民一体當差
毎年合用生薑就燕京官為和買
一諸投下壬子年附籍􁝸口仰照依
先帝聖㫖於冬各附籍處依舊例當差者
一張杪児赤奏随路樂人差發事仰行下各路宣撫
司與民一例當差止免雜役仍仰各處官司都不得
因而搔擾不安遇有樂人赴闕承應官司斟酌■與
起發者
一忽都花奏有茶罕元撥與字羅亥夀州民户内附
籍三十一户見當絲線包銀税粮外有漏籍三十一
户内有打水獺一十户乞定奪事仰照勘附籍民尸
别無争差依種田户例送納絲粮外據包銀一半納
官一半與本官用度所據打水獺户不湏打捕水獺
與其餘漏籍民户一体於各管官司當差
一藤花户交各處官司與民一体當差仰斟酌氣力
約量科取加存恤外據年例合用藤花仰所属地靣
官司從長計置趂時採摘依数送納毋致㓕裂採取
闕少用度
一火赤逹刺罕大名府民户伍伯餘户每年除納絲
線稅粮外不納包銀止納軍■漢車銀二定二十九
两次後断事官按脫定下與民一体當差仰依元行
例與民一体當差施行是日未刻奏定左右三部尚
書䓁官
秋澗先生大全文集卷第八十一
秋澗先生大全文集卷第八十二
中堂事記下
三日癸巳京兆叅知政事商挺(字夢卿/平叔子)馳奏關陜重地
大亂後餘風有未殄者非廉希憲不能填撫中外右
丞相史公以■聞允焉未刻復入見平章王文統請
廉希憲依已議同政不許遂以左丞相耶律鑄代廉
赴燕(是日追謚魏璠曰靖粛先生當改後從此)
四日甲午有
旨趣平章王文統南行於是定省府掾属去留者是
日燕京路宣撫賽典只児(囬紇之有良德者自云世家同中國孔子宗/系累朝爲断事官輕財安民甚有人望後以)
(平章政事/终於雲南)貞定宣撫劉粛授吏户禮三部尚書以上都
太倉使宋紹祖邢人郝子明爲郎中益都等路宣撫
宋子貞授兵刑二三部尚書以太醫院官焦仲益李
子敬為右三部侍郎(劉前進士自聀官勾補省掾北渡/後佐東平幕上/聞具有經濟才召治邢州省部之建諮其議論為多)
五日乙未左右两部官望謝
恩命於省中都堂為諸投下招収人户取索錢債奏奉
聖㫖諭十道宣撫司今体知得諸投下差使臣告奉到
聖旨及令旨文字不經由本路官司徑直於州縣開
讀拘刷民户人匠便行拘收起移及取索錢債搔擾
為此特降
聖㫖今後遇有各投下拘刷起移民匠取索錢債先
湏經由夲路宣撫司行下逹魯花赤管民官不係大
數民匠合拘刷起移者依上拘刷並不得似前徑直
於州縣一同搔擾如委實不係大數合拘刷起移底
民匠各路官司却不得遮當外據錢債公事不得一
同拘収人員取索若委係巳身借過錢債照依先降
聖㫖於宣撫司定奪立限歸還違者並行治罪巳刻
雷雨大作其驟烈可怖
六日丙申入奏行臺一切事理其
㫖有云管民官管軍官鷹房打捕諸色造作一切大
小公事併聴行省從冝處置申刻宋劉二尚書来謝
王相曰公等皆
朝廷遴選謝于私門非敢聞命辝不見
七日丁酉奏准八座職印以白金作三臺鑄造其方
寸皆從品秩有差午刻藏春上人以王相南下令僧
逸以良馬二疋来餞陞户部貟外郎王煥為左三部
郎中是日加尚書賽典只司農卿領左部如故從再
請也
八日戊戌益都申宋人侵軼漣水與戦敗之是日追
謚前經義狀元李俊民為莊静先生云云先生字用
章艧澤人明昌間進士道號鶴鳴老人在河南時於
隱士荆先生傳　皇極數學巳未間
聖上在潜令張仲一就問禎祥優禮有加至是先生
巳殁其言盡徴故有是命以旌其徳學云𥘉張辝去
曰継請以蒲輪来起公先生笑不荅贈詩以見方来
其辭曰丹鳯㗸書下九霄山城和氣動民謡乆潜
龍虎聲相應未戮䲔鯢氣尚驕萬里江山歸一統百
年人事見清朝天教老眼觀新化白髮那堪不肯饒
明年正月先生卒于家愚甞觀其遺書所得盖康節
之傳云甞與劉尚書才卿講䆒焚黄故事劉曰甞聞
之髙士美云其勑之全式
尚書省牒故某官某職某人牒奉勑可追謚某名牒
至准勑故牒年月日後備具相衘圓押其敕封上題
給付某人第其子孫録全文如式火於本官家廟以
告爲之焚黄
九日未刻右丞相不花来納王相行期平章以行臺
未辦事同丞相赴省議决申刻右相不花入朝見焉
陳䆳授濵棣勸農使陳君錫大名宰懷州劉淵西京
十日庚子諸相座省劉尚書議部官署押事王相爲
裁定焉辰刻得宋荆湖制司與右相史公書并公文
所贈遺禮物時来景定二年也其其事以聞是日髙
麗世子植来朝
詔館於都東郊官舎從行者一十八人選必　赤太
原張大本(字仲/端)美丰儀辨而有文采爲館伴焉継
命翰林承旨王鶚郎中焦飛卿犒慰有
詔翼日都省官與髙麗使人每就省中戯劇者
十一日辛丑都堂置酒宴世子植等於西序其押燕
者右丞相史公左丞相忽魯不花王平章張右丞張
左丞楊叅政姚宣撫賈郎中髙聖舉從西榻南頭至
東北作曲肘座掌記王惲通譯事李顯祖皆地座西
嚮其髙麗世子與叅政李藏用(字顯/甫)尚書本翰林直
學士南榻坐亦西嚮又有龍舒院書状等官凢六人
尚書己下三人皆襪而登席相次地坐酒數行語旣
不通其問荅各以書相示丞相史公首問曰汝國海
中所臣者凢幾處軍旅有無見征戍者掌兵者何人
官號何名叅政李藏用對曰掌兵者金氏史曰豈傷
猶以莫利支為名乎曰此名廢去巳乆其官亦皆帶
樞府兵部之號史曰聞汝國亦常與宋人通好然乎
曰但商舶徃來耳平章王曰汝國今歲亦収成
曰仰頼
聖㤙雨暘時若溥霑豊稔又曰聞汝國用未人正朔
然乎曰第商人私有賫至本方者實不為用耳叅政
楊公曰聞汝邦亦設科舉曰然曰今歲試題為何曰
賦則某題論即西門豹為政其炎如火詩則天砥礲
兆民也又曰除詩賦䇿論外科名極多如經學隂陽
醫方武舉筭學之類皆是也宣撫姚公口傳聞汶邦
有古文尚書及海外異書曰與中國書不殊又曰聞
聖上近賜餼牽想巳饜飫曰悉亡之矣曰慱塞亡之
乎讀書亡之乎曰慱塞亡之矣遂烘堂大笑左丞張
公問曰汝國王丗系説是丗臣㣧裔曰非也其来是
唐順宗第十三子逃難而立於此以王家後易姓為
王時李叅政手持玳瑁聚翣史相曰執政官當以端
方表徳今所用非方非圓或聚或散何居李不能荅
有頃即以葛藤語亂之實飾辭也其丗子與李叅政
不白縠上衽抱冠則􁈍紗圎頂巾履舄皆以絲為之
帶則烏犀小革也其李顯甫面滿月白晳鬚髮皓然
年十八以詞賦狀元第時六十一歲通禪學善作詩
盖丗于之岳翁也酉刻皆霑醉而去其導從儀物張
盖乗馬馬首復持一大紫盖比常益四垂極長問之
曰引蓋也名曰儀執明日諸相入見
上聞燕語甚􁁅遂以手詔玉帶遣還制詞有云出水
而陸去危就安冝寛漢法之拘續議楚宫之作蓋准
元年先奏便民之請也至元七年
朝廷遣平章趙璧郎中宋道(字弘道終/太子賔客)徙王都於海西
岸江華島一炬為焦土矣
十二日壬戌辰刻耶律中書張左丞傳
旨今後應奉
朝旨如無御寳并印信文字不得輙行未刻王相陛辝
皇后及
皇太子於青宫　太子慰奬甚厚有元老克壯謀猷
之諭申刻復入
朝遂陛辝焉遂出自南門郊餞者廉平章楊叅政賈
郎中及留冬諸掾属比至南平藏春令左右迎候於
道者踵相接也上人待遇甚恭極賔主之禮
十三日癸亥辰刻齋畢而去
十四日甲子藏春来自南菴午刻㑹食　史相行館
寥休以灑墨玉盂斚贈公及觀所作玉鏡命諸公賦
詩西菴有幸自得辝塗抺手照人無用太分明之句
仲晦爲忻然也
十五日乙丑欲移寓太醫使王儀之館舎史公不許
令與參議納合君同寢處者四十餘日時惲管陳言
文字就命日左右楊相權供中舎之職
十六日丙寅詔封保定張柔為安粛公制辝口大夫
當七十之後致仕則冝　國家列五䓁之封攷勛而
授張某功成百戰眷荷累　朝方深𥙷衮之思遽有
懸車之請冝䟽上爵用荅元勳可特封某公致仕事
業一時宜使古今之獲寵子孫後丗要知忠義之可
為冝保永年以全耆徳
濟南張榮為濟南公其詞曰大夫謝事得進退之宜
國家定封明始終之義某官功髙舊徳教備義方方
深分閫之期遽有懸車之請冝䟽上爵以示殊恩可
特封某公致仕慶及子孫常保山河之誓名垂竹帛
永為忠義之門頥飬遐齡保全耆徳
十八日戊辰權中省都事趙謙得腦瘍極熾惲與楊
都司誠之求療於太醫王儀之遂以真定麻澤民與
視凡三徃諾焉踵及門中使促而去之自是澤民内
侍不得出者旬日趙之疾遂無及矣一携僕既老而
癡時臭惡聞石外予絮兩鼻孔為湯藥之夜則對榻
而卧伺其緩急義之所激曽弗之倦
十九日已巳堂議選中省两司都事遂以左司授惲
此出史楊二公雅意辝曰據某何人過蒙擢用得文
翰職足矣
廿五日甲戌都堂奉
㫖諭各路宣撫司宣聖廟　國家歲時致祭如月朔
釋奠冝恒令洒掃修潔今後禁約諸官貟使臣軍馬
無得於廟宇内安下或聚集理問詞訟及褻瀆飲宴
管工匠官不得於其中營造違者治罪管内凢有書
院亦不得令諸人搔擾使臣安下
廿七日丙子都堂奉
㫖夫五岳之中恒属其一豐阜峻極作鎮北土爰古
進今祀典存焉粤自國朝開創以来祠祭之禮亦未
甞闕其岳廟中今後仰過徃使臣軍馬母得安下搔
擾毀折樹木及不得於看廟人處奪要鋪頭口仍仰
常切修葺毋致踈荒
廿八日丁丑都堂奏奉
聖㫖道與真定路宣撫司據懐孟逹魯花赤蜜里吉
緫管覃澄奏告管下地分多有屯住蒙古頭目遇有
関渉詞訟公事不肯前来對證徃徃不伏勾追以致
遲滯公事准奏仰遍諭諸路宣撫司今後各州城管
民官遇有関渉蒙古軍人公事理問時分管軍官一
貟一同聴断施行無得偏向准此
秋七月丙申辛酉朔前河東宣撫使張公以怨家有
言去留維谷是日得行省諮保及史相濶左丞互為
申理奏准充行中書省參議方得觧去良不易也嗚
呼天道冥冥報施其間令人有可疑者今張以正獲
罪然聖人所事不為過甚公豈犯此忌邪可不戒之
哉其宣辭云張徳輝宅心剛正處事精明及居風憲
之司遂有澄清之志巨猾望風而屏迹疲民受賜以到
今不示顯膺何彰獨立可特授翰林學士參議行中
書省事尚資婉畫庶厎成功
十七日丁丑大司農左三部尚書賽典只改授平章
政事制辝曰两朝眷遇凡事精勤常辦集於軍前能
經營於意外欲旌成績冝處台司當奉至公用遵大
体盡尓賛㐮之力副予委任之誠至於辦集經營當
時論者謂於公甚為切當公遂置酒重以潤筆為荅
惲謝不敏
十八日戊寅翰林國史院保雷膺與惲充本院属官
十九日巳卯石抹剛紇荅授右三部尚書制詞曰望
髙門地業不墜於箕裘身侍
禁闈勞乆服於歲月宜分膺於三部俾庸列於六卿
可特授某官當副■朕心母瘝厥職
廿日庚辰行省諮者數事都堂議有可否史公曰雖
分两省其實一也若非関利害者不宜妄有阻駮使
王事成就可也今後凢行省所諮湏三日内咨報自
是上下云為如流水之源矣予當時嘆賞以謂不多得也
廿一日辛巳有
旨丗臣買住孩児(秃花太傅姓耶律氏在前金時戍桓州官愛里徳/漢語守成長也其後與一十八人從)
(太祖神元皇帝同飲於黒河子於口/命元􁇋公其也買住即太傅第二子早卒/其子明安歹児時年十有三歳外以䷅路揔管耶律漢傑即其兄也)
聖㫖宣諭了也教省家與文書去者其制辝曰我家
當開拓之𥘉乃祖有經營之力人今不見功豈可忘
雖尔身未及成人在
朕心忍令無後姑承舊爵用顯元勳直湏長立之年
許領職司之務
廿二日　闊學士授中書左丞　闊字子清時年三
十九歲甞受學於王百一張耀卿其父
潜邸舊臣丗為阿塔赤漢語羣牧所官也
廿三日癸未鄭江授侍衛官其辝曰鄭江職在承宣
誓從征役跡去易就難之意有忘家憂
國之誠不示褒崇何明勸激就帶巳降金牌充侍衛
軍副都指揮使同判武衛軍事景州軍民長官如故
更冝戮力以奏膚公是日有
旨與老王姑護持玉華宮
聖旨者其辭曰錬師王道婦賦性純正執志不囬挺
挺然有古烈婦之風奉侍我
太上皇
皇太后積有年矣周旋之間曽無過舉當時雅為敬
重使之入道為此
先帝常加賜予巳勑令真定管民官選擇佳地起蓋
宮觀資給衣粮仍以玉華之名賜之以為我家祈福
之地朝夕焚誦用報我
皇考妣罔極之恩所在有司冝加持護毋容它人妄
相侵奪母以差役相毒以致不安常教告　天與
皇家子孫祝延　福壽准此
廿五日乙酉權中省都事趙謙終於上都客舎惲為
棺㰸并封視隨行衣裝請於郎中賈君仲明蒙賵錢
千五百緡
廿六日丙午遣送趙君焚於　都城東十里外囬適
趙氏親知徐緫管者至其僕與所封裝篋付焉
三十日庚戌時前軍儲所官塔塔児亥术忽乃昔刺
必闍赤馬月忽乃䓁争相爲用丞相史公與闊左丞
議曰今南邊極逺江淮又不用兵所事宜廢至於異
時征進一行部官可辨旣而中止特
㫖以前都運周恵子鍇領其事
七月廿七日丁亥前大名路宣撫司幕官雷膺前東
平路宣撫司同議權詳定官王惲同日授翰林修撰
雷詞頭云家學有傳士行無玷昔年詩禮巳聞鯉過
於庭階今日絲綸復見鳳毛於池上可特授某官同
知制誥兼國史院編修官冝振斯文以弼■予治
王詞頭云行已無忝博學能文顧超絶之逸材足鋪
張於偉蹟冝司■綸命以賛皇猷可特授某官同知
制誥兼■國史院編修官當振斯文以宣
朕命承旨笑謂膺䓁曰汝二人可謂佛子出丗矣惲
䓁謝不敏既而奏准行翰林院事中省既以院印授承
旨公因與惲議曰前朝士人無幾若比老使得霑一命
儘有光矣遂保奏廿餘人擬為随路提舉學校官是曰有
詔照㑹立翰林國史院道與翰林承旨王鶚據保奏
翰林院官修國史事准奏収拾者在這裏底先與職
名者外未到人貟候来時定奪今開坐元保人數并
巳除翰林院官職名如后
　一巳除
　　翰林學士承㫖兼修國史王鶚
　　翰林侍讀學士郝經差充國信使
　　翰林侍講學士李昶兼同議東平路軍民事
　　翰林學士知制誥同修國史李冶
　　翰林修撰同知制誥兼充國史院編修官雷膺王惲
　一未除見収拾
　　王磐直學士　徒單公履待制　孟攀麟待制
　　宋思誠修撰　胡祗遹應奉
　　　右仰照㑹収拾者准此
承旨王公字百一曹州東明人知人榜辝賦狀元
皇帝在潜時首以禮幣徴焉以老儒故
上甚敬重每見以狀元呼之以元年七月受是職公
上章言修史事云自古國亡而史不亡唐取隋史焉
宋取五代亦然金不為遼作史至今天下有遺恨我
國家以神武定四方皆
太祖聖武皇帝廟謨雄断所致若木乗時紀録以詔
萬丗切恐歲乆漸至遺亡又舉前朝名筆數人於是
上特降是　詔焉
廿八日戊子丞相史公遣修撰雷膺送安粛濟南二國公
誥命公曰若所有潤禮汝二新人中受之且代光院之贈
廿九日已丑申刻丞相史公卧閤中前行部馬月忽
乃来謁辝不見曰若公務當於都省相見
秋八月丁酉辛夘朔徴君許衡授懐盂路教官
制曰許衡天資雅厚經學精專大凢講論之間深得
聖賢之奥受罰者恐陳君所短為盗者畏王烈之知
所在向風真堪正俗可令於懷孟䓁處選揀子弟俊
秀者舉歸教育取作範模再令董子帷前有傳授之
弟子重使王通門下皆經濟之名臣毋䘮斯文以弻
予治
竇傑授■太子少傅制曰徳全天懿學得聖傳文章
足以徽
帝猷言行足以為丗範属周丗本支之盛要漢家羽
翼之成冝導■春宮用嚴師訓可特授■太子少傳
早為諭教當自誠心左右前後皆正人冝公所選干
戈羽籥在東序行見其儀(巳上二篇皆四菴/楊公筆也)
宣撫姚樞授■太子少傳制詞曰姚樞天彜素厚聖學
有傳能全踐履之功發自誠明之性養成耆德無非
禮樂詩書當侍
春宮爰置左右前後可特授某官要明早諭以賛■
元良用傳■震索之祥得継
離明之照
二日壬辰奉
㫖諸路學校乆廢無以作成人材今擬選愽學洽聞
之士以教導之凡諸生進修者仍選髙業儒生教授
嚴加訓誨務要成材以備他日選擢之用仍仰各路
官司常加主領敦勸隨頒降從六品印信勾當
癸巳緫帥汪某授鞏昌路便冝都帥其制曰某官勳
髙再丗勇冠諸軍向因犯順之徒遽起稱兵之釁頼
兹戮力殱厥渠魁及當来覯之時殊乏自矜之色觀
其誠赤深可尚嘉就帶巳降虎符可授鞏昌路同簽
便冝都緫帥事冝盡賛毗以禆遺逸垂功名於千載
萃忠義於一門尚副
朕懷以固吾圉
甲午奏遣宣使王好禮閱鄧州軍實仍送萬户史權
改授江淮大都宣命乃奬諭軍將等
詔其辭曰
朕即位之𥘉深以戢兵為念故年前遣使於宋以通
和好宋人不務逺圖伺我小隙反啓邊釁東剽西
惊曽無寕日
朕自還宮諸大臣皆以舉兵南伐為請
朕重憫两國生靈之故猶待信使還歸庶有悛心以
成和議留而不至今巳一載徃来之禮遽絶侵擾之
暴不已彼甞以衣冠禮樂自居理當如是乎曲直之
分灼然可見今遣使徃諭卿等當整尔士卒礪尔戈
矛矯尔弓矢約㑹諸軍秋髙馬肥水陸分道而進以
為問罪之舉尚頼宗廟社稷之靈其克有勳卿等當
宣朕命明諭將士各當自勉　予大賚汝仰下項把
軍頭目毋替
朕命
四日乙未前奉使賀某復授宣諭大理國使其詞曰
賀某㓜懐竒節筮仕　昌時及知遇於
先朝遂撫綏於大理楊威絶域昔収定遠之功服事
􁂍庭屢抗伏波之請宜旌前効俾煥綸章汝其宣暢
皇猷洋溢方外爰体綏懷之意以安遐邇之情轉為
招徠式副所託
五日巳亥承旨命惲與某同撰釋莫諸文某人所撰
中涉論議公曰文自有體此䓁文字皆是賛頌功徳
不當如是徐莞爾曰不知謂我云何至於散文亦有
三說入作湏若虎首取其猛而重也中如豕腹取其
醲而多也末同蠆尾取其臨出螫而毒也此雖常談
亦可為之法也
六日丙申
詔追謚真定五路萬户府叅謀李大
(蔡州破將被戮萬户史侯/救免之撫治/真定有法)其詞曰政書仕籍聲振諌垣至於今代
以有爲方之古人而無愧適將擢用遽不愸遺既乖
顯異於生前忍使湮微於身後冝錫如綸之命用增
拱木之光可謚曰貞粛魂其有知歆此無斁　同日
復追謚前監察御史中庸先生張特立其辝曰學有
淵源行無玷玦雖經䘮亂不改故常向
■邸之升聞降璽書而褒重未遂丘園之賁俄興窆
■之悲冝煥絲綸用光泉壌可依前號中庸英靈如
■寵數其知
復追謚故徴君魏璠恬退自如剛毅有守常謂生前
之不逹忍令死后之無聞冝定嘉　名以光後裔可
謚曰靖粛
■先生名璠字邦彦金貞祐𥘉詞賦進士第道號■
峯老人正大末以修撰使武仙不屈大元庚戌
上徴至潜邸條陳三十餘事如定官號頒俸禄功
罪有賞罰能否有升降署治天下之急務又曰農
桑天下大本不可不重是故明君重五榖而賤金
　王告許之俗興罰及無辜僥倖之門啓官及不善
漢之常平宋之講筵萬丗可常行也又薦中州名
士大夫六七十人今之施為多先生餘論也今曽
孫必復已為翰林修撰
七日丁酉許教官衡改授國子祭酒其辝曰懿徳素
全經學洞貫視聴言動皆合禮冝進退周旋舉皆中
道所在滿禦冦之屨疇非趍董子之惟冝處成均以
全樂育可特授某官務講明於
聖道為矜式於國人
八日戊戌太傳姚樞改授大司農其辝曰學明經旨
徳備天彛由本邸而知名從王師而伐罪黽勉從事
于今有年可改授某職務要克謹農時一遵
詔旨民舉縁於南畒歲有望於西成庸厚民生以强
國本
九日已亥鄭汝翼授大理寺丞其詞曰某官法律深
明䑓寺徧歴常謹少恩之戒共推断獄之平任此舊
人弼予新政可特授某官冝在簿書之際更詳朱墨
之工
十日庚子賜髙麗國王倎手詔時值權臣金氏之變
其辝曰丗居東土封自西周中國之姓雖更外邦之
貢不闕向以權臣之專寵至於隻矢以相加卿慨發
純誠來修覲禮敬形于色濟濟然殊可觀情見乎辭
謙謙而不自伐冝還舊服徃紹新休可封髙麗國王
仍統治東方諸國如故尚服寵光益加奮勵
十一日辛丑徴君李治(字仁卿欒城人前進士初公徵至詢以時事但以真定/木場抽分官錢修蓋文廟而巳道號/敬齋)
授翰林學士制詞曰某官秀擢巍科力窮聖學據縱
横之大筆足潤色於
皇猷况當青史之編冝與玉堂之選可特授某官知
制誥庶得腹心之助以光綸綍之司
十二日壬寅劉秉恕授中書吏部侍郎其詞曰家學
有傳天資素厚向處副車之地巳全製錦之功榮示
褒崇以明勸奬可特降金牌授某職兼邢州安撫使徃膺
朕命毋廢攸司儻中心不異扵此時豈後寵反薄於今曰
十三日癸邜太醫王儀授太醫院判兼教授其詞曰
歴學精髙儒術通貫肱不待於三折功巳底於丕全乆侍
禁闈共惟耆徳可授某官勾當尚傳素業用授諸生
(儀之材慮人沉静有議論/毎有所陳禆益時政甚多)
十四日甲辰賜劉元帥手　詔兼
宣諭䕫府路新附軍民人䓁其詞曰且土地定其疆
固有朔南之異而父母愛其子曽何彼此之分
朕甞以四海為家萬方在巳凢有來賔之俗敢忘同
視之仁近因宋國之未臣遂致蜀川之重擾彼軍旅
焉老淹於屯戍彼民人焉力盡於轉輸况值凶荒舉
皆轉徙保聚山麓者延生於歲月潜匿澤藪者横死
於風霜彼君有昧於天時在
朕心亦有其慙徳今兹劉整慕我
國朝既能順徳而來當副徯蘇之望市肆勿異田里
俾安尓有貨財毋令刼掠尓有禾稼罔使踐傷諸囬
囬通事人等逃在彼軍者許令自還為良不属舊主
除已行下陜西行省常加存恤不使侵攘外今降金
牌五銀牌十以旌有功者當續具姓名頒降
宣命凡在軍民各寕處所故兹
詔示想冝知悉
十五日乙已董文炳授親衛軍都指揮使其詞曰某官
性秉忠貞才堪任使積年事
上不違咫尺之天今日定封當處瓜牙之地可特降
虎符授親衞軍都指揮使同簽武衞軍事尚嚴宿衞
益効勤勞用副
朕心以成尓續
十六日丙午
宣諭歸附段實曰向率我師徃臨尔境重拒國人之
請因從城下之盟欵附而来忠勤益著庸示至優之
渥以彰同視之仁尚修前効母負𥘉心撫安已附之
民招集未降之衆國典有常卿其勉之
十七日戊申
宣諭青居山帥臣某官爰從變故明審事機携赤子
以来歸保青居而不失要明實志屢立戦功儻不示
於寵章何以旌其忠懇用錫虎符之命以彰鴻渥之
殊餘如故尚盡乃心毋􁓋厥職儻忠心不異於始豈
後賞反薄於前
前通許屯田萬户宋抃(字文/卿)授某路勸農官其詞有天
資忠慤儒學專精昔蘭省之荷嚢乆勤王事近栁營
之積糓大備兵儲冝崇褒奬之恩以盡始終之義
其弟宋彰(字壽/甫)屯田府諮議其詞曰明切事機用輸誠
欵能釋樂成之業以明懐徳之心宜示褒崇取爲勸
激可充鄧州屯田緫管下諮議兼招撫未降軍民勾
當更當自勉期有成勲(終郴州緫管)
邢州張安撫耕(字耘夫真/定靈壽/人年二十用資入仕以名臣子補俸聀/大元癸丑授邢州安撫使至是超拜以施治效爲人長身白晳氣)
(皃沉厚犯/而不校)改授吏部尚書其詞曰徳備忠純材優經濟及
試臨民之職首馳報政之聲保安全於乆廢之餘集
流亡於四散之後以兹明效冝示寵章可超授吏部
尚書兼前職仍易虎符以昭鴻渥徃膺
朕命恪守攸司
十八日乙已奉
旨頒降中統權冝條理詔(叅政楊公筆也)
制曰事匪前定無以啓臣民梘聴不惑之心政豈徒
為必當舉
帝王坦白可行之制
我國家以戎旌而開建於禁網則闊䟽雖甞有所施
行未免渉於簡略或得於此而失於彼或輕於昔而
重於今以兹姦猾之徒得以上下其手
朕惟欽恤期底寛平迺姑立於九章用頒行於十道
比成　國典量示權宜務要遵行毋輕變易據五刑
之中流罪一條似未可用除犯死刑者依條處置外
徒年杖數今擬逓减一䓁决杖雖多不過一百七下
著為定律掲示多方
　　　　開條(云云)
嗚呼六計周官所以蔽群吏之治三章漢法所以慰
百姓之心詳酌舊規著為新制惟
上令昭垂如日月則下情易避如江河雖曰從輕期
於不犯咨尓有衆體子至懐故兹詔示想冝知悉
十九日巳酉辰刻同雷彦正游宣撫子明
(平章/政事)赴南平山辭藏春上人時入壇不克見㳺於菴門
外大呼曰師父顯䓁謹来拜辝時丞相史公第四子
杠侍上人於此遂置酒相别此囬朔風振野吹砂䃯
射人殆勁矢然寒已不可勝矣
廿日庚戌詣都堂辝諸相南歸
廿一日辛亥辰刻由都西門出是夜宿桓州
廿二日壬子抵舊桓州
廿三日癸丑前次牛群頭取直東南下崖嶺夜半宿
山南農家明日甲寅宿雲州張継先家
廿五日乙夘自望雲㳂龍門河南行入寒山峪遇大
雨憇寒山逓鋪午霽渡泥澗人馬縋而下挽而上登
靖邊北嶺有虎突起澗東嘯而去人馬為辟易投宿
碧落崖下崖峻絶方廣如畫屏然泉流縈帶環山根
一匝秋稼巳熟黄雲滿川盖朔方之武陵溪也
廿六日丙辰下十八骨了泥滑不能騎比至平地僕
馬為痡矣行約两舎抵田家止宿
廿七日丁巳宿北口小杏明日踰灰嶺試桃花峪温
湯山間殊有竒觀石為盤渦如碧玉盆者非一壽藤
灌木交䕃左右其水泉蓋潞河之上源也是晚宿新
店又二日至燕粵自中元九月奉
檄北上至是年辛酉九月凢十有三月實歴三百八
十四日
秋澗先生大全文集卷第八十二
秋澗先生大全文集卷第八十三
　　烏臺筆𥙷序
至元改元之五年秋七月憲臺筆建于以
用昭太微執法之象
詔前平章政事塔察公爲御史大夫曰中丞曰殿中
侍御史以帖赤木八刺撥灰貳焉曰侍御史曰治書
曰監察御史純用漢人一切事冝率循舊典其裏行
十有二人令各舉所知以充貟數侍御史太原髙公
乃以相人梁貞前翰林修譔左司都事惲俾􁋊遴選
方朝廷嚮治思有以重之其監察到臺特
詔
庭見以肅其氣優禄稍以厲其嚴朱衣哀板雖以七
品就列秩望清峻天下事無非所當言者其出使四
方佩金符分属掾馳馹傳中外具瞻凛然聳綉衣直
指之望至有恨其崇資不得與之同事者内則號下
臺通論駁設六察畫坊廂縱游察小大事月限以數
於是騰章抗狀紛畨迭作霜逐簡花風聲動臺閣矣
僕偎厠裏行頗收薄用比受更凢三十有二月尸素旣
乆具藁紛然併以外臺所言一二凡得臺綱書記
事狀時務等篇揔一百五十餘章釐爲五卷題之曰
烏臺筆𥙷客有覧而誚予者曰昔人諌草徃徃削而
去之子今是舉不幾於自用昭晣以章時事之非乎
子曰客何見之晚也裏行言責也人與言雖卑而微
其見於此者皆本臺巳行底至而不遺者也故書之
䇿正欲表夫
朝廷寛忌諱重臺諌顧惟蕘言曽不少棄見乎微其
至可知已至於政貴有恒辭尚體要予雖不敏中或
有一得焉是又不可因巳陳而廢之也客唯而退於
是乎書以爲序
　烏臺筆補
監察御史王惲
　　今呈謹集録到
御史臺典故條例上自秦漢迄於宋金凢七十三事
逐一開列于左有可行於今者伏乞
釣覧采擇湏至呈者
　　一古今名號更易
　　　　御史大夫(秦)大司空(漢)大司憲(唐)
　　　　御史府(漢)憲臺(後漢)蘭臺(魏晋/中齊)
　　　　左右肅政臺(唐)左右御史臺(唐)
　　一貟數品從
　　　唐制
　　　　　大夫正三品(百官志一貟/六典二貟)中丞二貟(百官志正四/品六典正五)
　　　　　侍御史(百官志六貟從六/六典四貟正六)
　　　　　殿中侍御史(從七百官志九/貟六典六貟)
　　　　　監察御史正六(百官志十五/貟六典十貟)録事二貟從九
　　　　金制
　　　　　大夫一貟從二　中丞一貟從三
　　　　　侍御史二貟從五　治書侍御史(二貟/從六)
　　　　　殿中侍御史二貟正七監察御史(十二貟正七)
　　　　　典事二貟從七　檢法四貟從八
　　　一　三院人數
　　　唐制
　　　　　臺院
　　　　　令史七十八人　書令史二十五人
　　　　　亭長六人　掌固十二人
　　　　殿院
　　　　　令史八人　書令史十八人
　　　　察院
　　　　　計史三十四人　令史十人
　　　　　掌固十二人
　　　金制
　　　　　獄丞一貟　架閣庫管勾一貟
　　　　　令史一十人分掌名頭
　　　　　　上臺機宻房掌察到應干公事
　　　　　　下臺機宻房掌同上臺謂監察紏到
　　　　　　公事申臺
　　　　　　吏户禮兵刑工房斟酌繁簡(分掌/刷案)
　　一三院例
　　　一曰臺院其僚曰侍御史呼端公知雜事謂
　　　　　　之雜端非知雜者號散端
　　二曰殿院其僚曰殿中侍御史呼侍御新入
　　　　　　者知右巡以次左巡號兩巡使
　　三曰察院其僚曰監察御史亦呼侍御毎公
　　　　　　堂㑹食雜端在南榻主簿在北榻皆
　　　　　　絶笑言
　　一臺門例
　　舊日御史臺在宫闕西南其門北開取隂殺之義
　　一置獄例
　　舊臺中無獄有湏留問寄禁大理若尋常之
　　　　　　獄推訖断於大理唐李乾祐爲大夫請
　　　　　　於臺置獄雖按問爲便而増鞠獄之
　　　　　　弊至開元間御史大夫崔隠甫奏罷
　　　　　　之湏留問者寄禁大理
　　一班簿例
　　　治平元年閏五月詔御史臺閣門十日一具
　　　　　　細書班簿以進自今大書爲冊月上之
　　一兩臺發使例
　　　舊例兩臺歲發使八人春曰風俗秋曰廉察
　　　　　　以四十八條察州縣
　　一受事例
　　　舊例隻日臺院受事雙日殿院受事
　　一職官如置
　　　御史大夫秦官位上卿銀印青綬掌副貳丞
　　　　　　相其監察御史掌監郡
　　一弹奏進止例
　　　舊例弹奏
皇帝視事日御史奏之景龍後皆先進狀聽進止許
　　　　　　則奏之不許則止
　　一同詰冤獄例
　　　凢爲三司同詰三司爲御史大夫中書門下
　　　　　　省大事奏裁小事專達
　　一衣冠例
　　秦御史冠柱後惠文蓋用鐵爲柱取其審固
　　　　　　不撓唐大夫中丞遇大事押奏冠法
　　　　　　冠(謂牙/冠也)衣朱衣纁裳白紗中單以弹
　　　　　　之小事常服而已
　　一大禮例
　　　國有大禮則乗賂車爲之前導
　　一審覆例
　　　若有制使覆案囚徒則刑部參擇之
　　一三司理事例
　　　則與給事中中書舎人更直於朝堂受表
　　一中丞與皇太子三公相遇例
　　　　元魏朝故事中丞出與皇太子分路三公皆
　　　　　　　遥駐車去頓軛於地以待其過其或
　　　　　　　遲違則前驅以赤棒棒之
　　　一六職例
　　　　一曰奏弹　二曰三司　三曰西推
　　　　四曰東推(東西/朝堂)五曰贓贖　六曰理匭
　　　一侍御史五曹例
　　　漢皆用公府掾属髙第者爲之
　　　　　一曰令曹掌律令　二曰印曹掌刻印
　　　　　三曰供曹掌齋祠之事
　　　　　四曰尉曹掌厩馬之事
　　　　　五曰乗曹掌護駕之事
　　一新除有罰例
　　舊例新除者未曉制度有罰至罰有逾萬錢
　　　　　　者若議罰則詢於雜端
　　一侍御等裏行例
　　　唐龍朔元年置侍御裏行殿中裏行監察裏
　　　　　　行武后文明後顓以裏行名官長安
　　　　　　二年復置内供奉官
　　一供奉例
　　舊例掌殿庭供奉之儀式毎朝與侍御史隨
　　　　　　仗入位在中丞下給事中中書舎人後
　　一持書故事
　　持書侍御史者本漢宣帝元鳯中因路温舒
　　　　　　上書冝尚緩刑帝深采覧之季秋清
　　　　　　讞時帝幸宣室齋居而决事令侍御
　　　　　　史二人持書故曰持書侍御史
　　一四推莅太倉左藏出納例
　　舊例以殿中侍御史第一人同知東推莅太
　　　　　　倉出納第二人同知西推莅左藏出
　　　　　　納號四推御史
　　一大朝㑹例
　　　凢冬至元正大朝㑹則具服升殿若
　　　　　　皇帝郊祀廵省則服從旌門徃來檢
　　　　　　察視其文物之有虧闕則紏之
　　一銜署例
　　　凢弹劾之事御史言於大夫若遇大事則方
　　　　　　幅奏弹小事則署名而巳
　　一監察不得供奉例
　　舊例監察正門無籍非因奏事不得入至殿
　　　　　　庭開元間勑並令隨仗而入不得(供/奉)
　　一監察例
　　　凢冬至祀圎丘夏至祀方丘孟春祈糓季夏
　　　　　　祀明堂季冬祀神州五郊迎氣及享
　　　　　　太廟則二人共監之朝日夕月及祭
　　　　　　社稷孔宣父齊太公蜡百神則一人
　　　　　　率其官属閲其牲牢省其噐服辨其
　　　　　　輕重有不修不敬則劾之
　　一㑹議例
　　尚書省監司七品巳上官㑹議先牒報臺亦
　　　　　　一人徃監若據狀有違及不委議意
　　　　　　而署名者紏弹凢有勑令一御史徃
　　　　　　監即監察受命而行亦監其過謬
　　一監齋例
　　　凢京都忌齋日則與殿中侍御史分察寺觀
　　　　　　七品已上清官皆顧行香不到則牒
　　　　　　送法司
　　一監决囚徒例
　　　凢决囚徒則與中書舎人金吾將監之
　　一在京監察例
　　分知左右廵各察其所廵之内有不法之事
　　　　　謂左降流移停匿不去及妖訛宿宵
　　　　　蒲愽盗切獄訟冤濫諸州綱典貿易
　　　　　　隠盗賦歛不如法式諸此之類咸舉
　　　　　　按而奏之若不能紏察及故縱蔽匿
　　　　　者則量其輕重而坐所由御史
　　一監察御史雜例
　　分察百僚廵按郡縣紏視刑獄肅政朝儀朝
　　　　　　廷有不肅欽者御史則紏而劾之每
　　　　　　二人五日分知東西朝堂
　　一邊功例
　　凢將帥戦伐大克殺獲數其俘馘審其功賞
　　　　　　辨其真偽
　　一門直例
　　　凢自監察御史已上毎日一人於本司當門
　　　　　　直以檢察臺中出入及令史領詞訟
　　　　　　過大夫之事若縁詞訟事須推勘者
　　　　　　大夫便委門直御史以推之
　　一風聞例
　　舊日御史臺不受訴訟有通詞狀者即於臺
　　　　　　門候御史御史徑徃門外収采知可
　　　　　　弹者畧其姓名皆云風聞訪知
　　一相遇例
　　　凢御史以下遇長官於路去戴下馬長官歛
　　　　　　轡止之
　　一監圍例
　　舊例蒐狩則監圍察㫁絶失禽者
　　一監選例
　　舊例吏部將除定貟數及擬到州縣付之監
　　　　　　察於吏部别置監察一幕御史閲數
　　　　　　臨視而已若中間或有資歴先後品
　　　　　　從髙下及不應等事許授除官陳告
　　　　　　御史即推䆒根因與之改正
　　一進帖例
　　　監察舊例所進帖子止是今呈子様但内爲
　　　　　　腰封其囊上用黄𥿄作帖黄上書奏
　　　　　　帖二字下書臣某謹封
　　一照刷例
　　舊例照刷所司先具事目到臺其文卷後粘
　　　　　　連刷尾具公事本末赴臺照刷監察
　　　　　　御史於正位坐閲朱銷簿臺令史一
　　　　　　人在傍亦坐執掌具到事目其當該
　　　　　　人貟引卷通讀若係筭數文卷更設
　　　　　　帳科司吏一名與臺令史一同刷磨
　　　　　　其中但有違錯稽遲監察將文卷収
　　　　　　訖申臺量情治罪餘無違錯者即令
　　　　　　大程官於刷尾騎縫近下先用刷訖
　　　　　　銅墨印然後蓋以監察御史朱印及
　　　　　　　於朱銷簿上結尾後亦用刷訖銅墨
　　　　　　印
　　　一督軍御史
　　　晋職官志光武建武𥘉征伐四方始權置督
　　　　　　　軍御史事竟罷東晋孝武太元六年
　　　　　　　復置隋煬帝時監軍御史
　　　一符莭御史
　　　前漢百官表其治書符璽者印綬比二百石
　　　　　　　以上皆銅印黄綬漢官儀尚璽四人
　　　　　　　掾史趙堯爲符璽御史尚璽者也晋
　　　　　　　職官志符節御史秦符璽令之職也
　　　　　　　漢囙之位次御史中丞掌綬節銅虎
　　　　　　符竹使符及泰始中武帝省併蘭臺
　　　　　　　置符莭御史掌其事焉
　　　一防禁御史
　　　晋職官志按魏晋官品令又有防禁御史第
　　　　　　　七品蘭臺之職也
　　　一漢六條
　　　漢官儀云部刺史周行郡國省察治狀黜陟
　　　　　　　能否断治冤獄以六條問事非條所
　　　　　　　問即不省
　　　　　其一條曰
　　　　　　　強宗豪右田宅踰制以強陵弱以衆
　　　　　　　暴寡
　　　　　其二條曰
　　　　　　　二千石不奉詔書遵承典制背公向
　　　　　　　私旁詔中利侵漁百姓聚歛爲奸
　　　　　其三條曰
　　　　　　　二千石不䘏疑獄風厲殺人怒則任
　　　　　　　刑喜則滛賞煩摇刻暴刺截黎元爲
　　　　　　　百姓所病山崩石裂訞詳訛言
　　　　　其四條曰
　　　　　　　二千石選署不平苟阿所愛蔽賢
　　　　　　　寵頑
　　　　　其五條曰
　　　　　　　二千石子弟恃怙榮勢請託所監
　　　　其六條曰
　　　　　　　二千石違公下比阿附豪強通行貨
　　　　　　賂割損政令
　　　一廵案官選判官支使例
　　　舊例十道廵案則選判官二人爲之佐如本
　　　　　　　道務繁得量差官人歴清幹者號爲
　　　　　　支使
　　　一廵案出入例
　　　漢監者每三歳一更常十一月奏事三月還
　　　　　　監焉唐廵案使率三月巳後出都十
　　　　　　　一月終入奏事宰相李嶠請率州置
　　　　　　　御史一人以週年爲限
　　一廵案州縣例
　　　諸監司每歳分上下半年廵案州縣具平反
　　　　　　冤訟案訪利害及薦舉循吏案劾奸
　　　　　　贓以聞
　　一案察所部有犯
　　　諸案察官知所部官有犯若事理重者躬親
　　　　　　廉察(部民訴訟/縣令同)餘事聽先委不干礙清
　　　　　　強官體䆒有無實跡結罪保明申所
　　　　　　委官司於案章内明坐所差官體䆒
　　　　　　到事因並不得出榜召人首告即犯
　　　　　　贓私罪雖巳離任𬒳告論或因事彰
　　　　　　露者聽案治
　　一具發摘過贓吏例
　　　諸案察官毎歳終具發摘過贓吏姓名置籍
　　　　　　申尚書省
　　一廵案許見賓客例
　　諸監司巡案許接見賓客惟不親謁
　　一直指使
　　漢直指使持斧衣繡衣
　　一知班受百官及命婦入宫帖子例
　　舊例百官入朝知班一人於宮門受百官及
　　　　　　命婦入宫帖子其止書某官某職某
　　　　　　爵上用職印令執事人授知班蓋使
　　　　　　知其百官是日有疾病有故者其所
　　　　　告狀爲之曹狀
　一知班紏弹例
　　殿中侍御史下設知班十人如百官朝㑹知
　　　　　　班四人於四方臨視如有失儀堕簡
　　　　　者知班向其人前問何姓氏然後具
　　　　　　狀紏弹
　一主簿例
　　隋大業三年始置隋二貟唐省一貟掌印授
　　　　　事發辰勾檢稽失及𬋩轄臺中雜務
　　　　　　公𪠘厨庫檢督令史奴婢配勲散官
　　　　　　職事毎食則執黄卷書其譴罰
右呈
　　　　　　誥晁逈爲工部尚書集賢院學士判
　　　　　　西京留　司御史臺他官止云權而
　　　　　　逈云判者以三品故也
　　理檢使
　　　宋朝淳化三年置院在宣德門外西北廊皷
　　　　　　院之西令登聞皷司進狀人有稱冤
　　　　　　濫沉屈者即引送理檢院審問
　　登聞皷院
　　　宋朝皷在宣德門南街之西廊院在外門西
　　　　　　之北廊舊曰皷司景德四年五月改
　　　　　　今名凢文武臣僚閤門無例通進文
　　　　　　字者諸色人進狀並先經登聞皷院
　　　　　　除告軍機宻事及論訴在京臣僚即
　　　　　　依例實封如進入後審狀有異同虚
　　　　　　妄及夾帶他事並科違制之罪所論
　　　　　　事理重依格勑施行仍令進狀人别
　　　　　　冩劄子節畧要切事件連粘於所進
　　　　　　其餘所進文字並先拆開㸔詳定奪
　　　　　　或有元本文字照證速牒合属司分
　　　　　　取索若事合施行及所進利濟有可
　　　　　　觀採便通進若顯有違礙不可施行
　　　　　　即當日内告示本人知委不識文字
　　　　　　者許陳白帋據所論事件判院官當
　　　　　　面抄劄詣實口詞仍當日據収接到
　　　　　　　所進文狀都數逐件開坐行與不行
　　　　　　　因依具单狀聞奏若進狀并遇白帋
　　　　　　　人稱皷院看詳不盡情理即許經登
　　　　　　　聞檢院進狀披訴仰檢院詳酌事理
　　　　　　　若皷院所定不行爲當即據不行爲
　　　　　　　當縁由判押審狀與進狀人収執如
　　　　　　　皷院所定不當即具不當事件并元
　　　　　　　進狀繳連進呈其収接所進文狀亦
　　　　　　　於當日内具都數開坐行與不行因
　　　　　　　依单狀聞奏其披訴人即時判審狀
　　　　　　　給付即許於御史臺陳訴其登聞皷
　　　　　　　院檢院委實行遣不當者方得接駕
　　　　　　及繳所判審狀披訴當付所司勘鞠
　　　　　　如披訴得實判皷檢院官必行朝典
　　　　　　如是虚妄本人科上書詐不實之罪
　　　　　　未經皷院進狀檢院不得収接未經
　　　　　　檢院不得接駕進狀違者依法料罪
　　判院官二人舊以内臣勾當至道三年改用
　　　　　　朝臣(監皷内侍二人/令史一人)
　　登聞檢院
　　　唐置匭宋朝太平興國九年改匭爲撿東延
　　　　　　恩白崇仁南招諌曰思諌西申冤曰
　　　　　　申明北通玄曰招賢改匭院爲登聞
　　　　　　院院在宣德門東廊之北景德四年
　　　　　　五月改爲登聞檢院是月勑如急速
　　　　　　文字畫時進入常程文字一例毎五
　　　　　　日一次於檢院内通進天聖七年上
　　　　　　因讀唐史見匭凾逹下民冤枉之事
　　　　　　乃謂左右曰天下九州之大豈無冤
　　　　　　枉之人若至京師檢院皷院理雪者
　　　　　　必是州縣官吏提點刑獄轉運使不
　　　　　　能理雪又若不爲申理則赤子無告
　　　　　　矣乃置匭凾仍專命御史中丞爲理
　　　　　　檢使應諸色人除竒巧法術邪妄干
　　　　　　正道事不得上言及常程公事自依
　　　　　　乆來體式令逐處官司并皷院収接
　　　　　　　外如有指陳軍國大事朝政得失大
　　　　　　　改冤枉累經訴理未獲辨明或事干
　　　　　　　機宻並許詣匭凾投進内委是急速
　　　　　　　文字畫時進入其餘並每五日於檢
　　　　　　　内進納如無亦具单狀聞奏如檢院
　　　　　　　進狀人稱冤濫沉屈者畫時引送理
　　　　　　　檢使審問
　　　　判院官一人舊止舎人兼掌淳化二年始命
　　　　　　　他官判之
　　　都護府
　　　　都護一人(掌所統諸䉒慰撫征計斥堠安輯蕃人/及諸賞罰叙録勲功揔判府事)
　　　　副都護二人
　　　　長史司馬各一人
(兵曹各一人餘並不置)
　　射聲校尉
　　　漢掌待詔射聲士工射者冥冥中聞聲射則
　　　　　　中之因以名也湏待所命而射故曰
　　　　　　待詔射聲
　　戊已校尉
　　　漢元帝𥘉元元年置甲乙丙丁庚辛壬癸皆
　　　　　　有正位唯戊巳寄治耳此所置校尉
　　　　　　亦無常居故取戊巳爲名一説戊巳
　　　　　　居中鎮覆四方漢所置校尉亦處城
　　　　　　之中撫諸國也
　　散騎常侍
　　　騎馬並乘與車騎而散從無職事也
　　舊日監察所行
　　　一差監察例本臺且以三人爲率本臺備具
　　　　　　本官脚色伴奏自進呈御筆點差假
　　　　　　如首先一人是臺家法意者御筆或
　　　　　　點却次者第三者
　　　一無故入御史臺杖六十撾皷者先杖八十
　　　一臺諌撿院皷院臺旣立餘皆合行皷院在
　　　　　　掖門東檢院在掖門之西
　　　一舊來監察照刷止是徹卷看讀但有稽遲
　　　　　　即有杖罪如違錯等事更不消説監
　　　　　繫取招訖送法断定然後决罰據勾
　　　　　當限次如瘡未愈勾當瘡巳愈不出
　　　　　又是罪及照閲朱銷簿
　　　一金國省院臺爲三省
　　　一舊有六臺六院
　　　一上下臺大夫中丞爲上臺侍御史以下爲
　　　　　　下臺
　　　一治書侍御史乃是臺奏事官爲制一臺(事/也)
　　　一報午時省即起然後臺起六部視臺起然
　　　　　　後部起
　　　一按察兼運使其意已爲按察中間一切欺
　　　　　隠不公事則不敢犯早辰先與書史
　　　　　判按察司事次乃與同知副使判運
　　　　　　司事
　　　一舊日監察如某吏行止不修及贓濫者監
　　　　　察於本人門或帖子或粉壁書云某
　　　　　　人行止如此身事便索廢却
　　　一臺有三臺上臺下臺外臺
　　　一舊日監察出使帶牌起驛馬
　　　一監察有急事至撒合門納帖子無問早晚
　　　　　自宫中傳入奉御傳於門娘門娘轉
　　　　　於承御承御聞奏上如熟寢承御直
　　　　　　夜者不敢聲言擊所懸之玉爲之襲
　　　　　聲旣寤進讀某人奏到帖子如此等
　　　　　事若上即裁决令承御批送省部臺
　　　　　上用小方玉印印之所司得旨登時
　　　　　勾當趂明日朝奏對
　　　一舊日監察外路有体䆒公事差部官一貟
　　　　　并部令史事得其實官(人/申)臺吏人杖
　　　　　　一百巳下皆决之若有大改公事臺
　　　　　　司覆察得實関所該部分差部官與
　　　　　監察一同致勘如所察不實監察所
　　　　　　得罪止是罰俸贖銅
　　　一舊日三品巳上官有罪監察体䆒得申臺
　　　　　　呈省聞奏若宣勘本官不問虚實即
　　　　　　便承伏如中間實有冤枉令家属告
秋澗先生大全集卷第八十四
烏臺筆𥙷
　　　　弹聊城縣官汚濫事狀
今体察得愽州聊城縣周縣尹至元六年冬與部内
良人妻阿曹通奸其秦主簿亦於當年秋前徃上口
鎮倉部粮與部民馮貨郎女通奸俱各私下用錢折
合休和了當就問得本路司吏朱勉與所察相同今
來切詳縣尹主簿俱係牧民之官承流宣化肅政風
俗者也今侵犯部民其汚濫非違如此合行紏劾
　　　　論中都䘮祭禮薄事狀
切惟送終人子之大事今見中都風俗薄惡於䘮祭
之禮有亟當紏正者如父母之䘮例皆焚燒以爲當
然習旣成風恬不知痛敗俗傷化無重於此契勘係
契丹遺風其在漢民断不可訓理合禁止以厚薄俗
外據除六無問貴賤多破錢物市一切帋作房室侍
從車馬等儀物不惟生者虚費於死者寔無所益亦
乞一就禁止據此合行具呈
　　　　皇太子親政事狀
蓋聞武丁學于甘盤號殷髙宗孝宣起於民間爲漢
今主以唐太視朝以子治觀政丗宗東廵以允㳟監
國斯二君者豈特爲元嗣廣聦明逹民事而巳蓋將
正神明之噐分夙夜之憂繫臣鄰之心慰億兆之望
撫軍監國皆其事也而賈生亦云太子正而天下定
矣㳟惟燕王殿下春秋鼎盛孝敬日隆今者守中
令領樞府然首居重噐未甞事事且古之聖人宜莫
如舜尚歴試諸難用彰玄德以惲愚慮誠冝早正位
號俾躬理庻務仰承黄屋之心俯署青宮之事如每
歳春車駕廵幸上都　燕王殿下居守陪京撫臨漢
地握一府之樞控百辟之重俾睿智足臨日深治道
又念方今　聖天子以仁厚㳟儉率先天下而継軆
者於稼穡艱難之事又不可不知也不然沿邊將士
自較閲以來上下負責不蒙自新雖欲功過相當將
何所明若髙秋馬肥奉將天威撫廵江漢以之頒犒
禄秩赦宥過悞豈特旗幟壁壘精彩一新亦將作士
氣逷蛮荆懷逺方安新附復有奮忠竭力建非常之
功於目前者矣其争先怏覩謳歌慶幸倍於尋常万
万也又省記頃者太子合昔歹在先朝時巳以位號
之正判署教條親諭漢官兹非其事與能若是固盤
石之基定天下之本計孰大於此者惲職分雖卑猥
當言責國之大事敢冐昧敷陳
　　　　弹博州緫管楊庭訓不之任狀
今体察到前博州路緫管楊庭訓本官爰自宣州次
官陞充河間路緫管同知再考授博州路緫管於今
年七月内祗受　宣命虎符充延安府緫管
朝廷恩私待以不薄不期録連保狀輙自献投以延
安爲下路欲難其行以少中爲稍降妄攀别例一意
徼求有虧㢘莭兼照得之官程限巳有定例其楊庭
訓自祗受以來經今四月有餘推延事故逗遛不行
恐臣子之分不當如此事属非違合行紏劾
　　　第二狀
近爲延安路緫管楊庭訓不赴任事巳經具呈未蒙
定奪切聞上臺照勘体察本官元行文卷意者豈謂
憲司巳有先行故遲遲其意却縁惲体訪此事前後
月餘纔方得實據本臺事理並不知㑹至於愚見偶
與鈞意略同行之似不相妨縁元狀止弹本官爲路
小官降故違　朝命八十餘日不行之官至於自投
保狀曽不知愧即係弹章中引據事意本非正情設
若在先亦有此等事體未甞紏弹儻今後更有佀此
事同而情理深重者惲等合無其行與否據此合行
載呈
　　　　論河南行省屯田子粒不實分收與民事狀
㑹驗河南行中書省咨該去歳屯田子粒一百萬石
内明該屯户收分語句今體訪得止收到稲糓又馬
料粟通計約四十餘萬石其收分與民數目至今不
曽給付使失業之民二萬三千餘户徃返千里却於
住貫般易糇粮以供朝夕貧者至嚙食草木陳告無
所以致徃徃逃竄至有舉屯全空者切惟屯田大計
當草創之際所冝務逺圗固根本開布恩信撫飬新
集遵固予之道植乆駐之基不務出此將上項子粒
公丈明該除數實惠曽不及民使官食前言民有飢
色張虚數以要上知頋小利而歛衆怨旣非
國家之便又非持乆成大功之逺略也其昧上虐下
是属姦欺據此合行紏呈
　　　　論河南分作四路事狀
切見河南係邊防重地耕戦之大本所在今
國家用兵江漢開置屯田示其乆駐非特取㐮陽而
巳爲今之計冝分治撫飬以實河南根本爲急照得
河南地方寛闊東西二千南北一千餘里跨州連郡
大小七十餘城軍民一十八万户雖不及徃時實亡
金一國也今止設緫府一道使都轄於上府治又處
北偏東南州郡半與南界犬牙交入如唐鄧徐邳亳
頴等州去京近者五六百里少有緩急其簿書期㑹
徃返交錯首尾相應動輙月餘不惟辦集生受其實
難以控制兼平時與多故事勢不同自攻守㐮陽巳
來轉輸調度百色所湏取辦有司急於星火今而亦
同止轄三兩州者張官置吏一體勾當縱彼人才固
難負荷此特官府之難易耳所可慮者迤南屯田大
復壞散徃徃避役致有夅屯全空者其患在不􁒐州
府衆人躭悞無有專任責者故也又值蝗旱連年軍
民困苦譬猶群羊數萬𬒳擾不安雖居牧地且乏水
草又令一人看管放牧未見其安且便也以惲愚見
合無將河南地面分作四路以歸德爲一路而徐邳
宿亳􁒐之以蔡州爲一路而陳穎睢息􁒐之以鄧州
爲一路而申𥙿唐􁒐之以南京爲一路而鈞許嵩汝
鄭延􁒐之其選任官吏比之常調増加品秩庻勉勸
事功人争效用外據所該屯田地靣其府官令兼帶
營田使職名於上提點勾當外三路所有屯田户主
常加存恤將彼此亊情互相照料撫飬其生業休息
其困乏使一方軍民及居者屯者兩不失所方為稱
職然後限以歳年責其成效以慿考較别議陞降如
此庻得軍民兩安政成化理亊無矌慢邊防之重地
旣安耕戦之大本又立以攻以守投之所向無不如
意若貪外虚内置巳有而不恤圗必争之要害是猶
荒膏腴之地不為耕稼而求不可治之石田恐切為
鄰人之輕且笑也外據眞定平陽兩路亦冝標撥州
縣另立散府使直􁒐省部管領其於官民亦為兩便
且免夫末大不棹之虞得強幹弱枝之道矣據此合
行具呈
　　　　論怯薛歹加散官亊狀
切惟自古殿庭之間内而近侍外而宿衛凢有職掌
俱帶散階理無一槩白身領宫掖之亊者今伏見
朝廷一切侍從宿衛怯薛丹䓁官貟多係功臣子孫
及歴年深逺辛勤勞績人貟據見掌職亊就中固分
輕重上下終是朝家未曽普覃加帶勲散階號使寵
異其身名儻議而行在國家大為恩惠於臣子益勵
忠勤且古人有言人主之尊譬如堂群臣如陛階増
則堂髙是近臣榮顕則人主愈尊崇矣今後合無將
内外一切近侍環衛䓁官據見掌職事依驗色目普
加散官如龍虎驃騎金吾奉輔■國昭安懷定
明武將軍之官下至丞昭忠　尉之號更
定奪俸秩為一代新制所謂立制自貴近始昨聞集
議宫官服色是欲辨上下定民志也據散階事理誠
冝先有定奪然後服色可議盖服色因官品而定而
官品由服色而顯也伏乞御史臺照詳
　　　　論収訪野史事狀
切惟古者脩史雖野史傳聞不以人廢伏見
國家自中綂二年立國史院令學士安蔵収訪其事
数年巳來所得無幾盖上自
成吉思皇帝迄于
先帝以神武削平萬國中間事功不可殚紀近又聞
國史院於亡金實録内採擇肇造事蹟豈非慮有遺
忘歟然當間從征諸人所在尚有旁求備訪所獲必
冨不然此輩且老將何所聞合無榜示中外不以諸
色䓁人有曽扈從征進凡有記憶事實許所在條件
或口為陳説及轉相傳聞事無巨細可以投献者官
給賞有差如此庻望人効衆羙國就成書使鴻休盛
烈晦而復明備見一代之史頋不盛欤
　　　　論品官懸帶弓箭事狀
切見國家徃年禁断弓箭事乆弊生中間似有未盡
者今體訪得軍户斡脱弓手打捕回回等人皆得懸
帶而外任三品至七品以下官貟皆不許懸帶據上
項官貟重則控制數州小則肅清百里其間懸佩符
命赴任在官徃返道路緩急有虞無寸刃隻矢以禦
強暴是國家命官不若打捕䓁户之有備也且此法
之行止能禁絶良民近年所在失亊多係挾持弓箭
馬賊其擅助賊威奪去民救莫此為甚據外任三品
以下官貟今後合無照依品官合得舊例定奪佀為
長便據此合行具呈
　　　　弹甲局首領官張涇影占工役事狀
今体察得中都甲局首領官張外郎至元四年五年
影占合造甲人匠劉仲禮私下取要工價鈔四十四
兩五錢却將本人合造甲数逐作抑令其餘人匠分
造了當今就問得張外郎名涇是實據此合行開坐
紏呈
　　　　為驛程量事緩急給限事狀
切見隨路每歲差遣人貟赴都如計禀公亊押運差
發課程一切等物者旣還心欲速得到家不問鋪馬
生受日行数站其馬疋不無走損倒死以惲愚見今
後除軍情急速人貟外其餘所差人貟合無照依舊
例量事緩急定立徃囬地程使各站出給関文於上
分明書冩日行站数依上走逓仍令按察司体究違
者治罪施行如此似望鋪馬少有倒死站戶不致生受
　　　　為典雇身良人限滿折庸事狀
切見在都貧難小民或因事故徃徃於有力之家典
身為􁒐如長春一宫約三十餘人元約巳滿無可償
主致有父子夫婦出限数年身執賤役不能出離又
有親生男女詭名典嫁其實貨　此又大傷風化其
不可長其典雇身人如元限巳滿無財可贖者今後
合無照依舊例令限外為始以日折庸准筭元錢使
之出離其或典数口内有身故者除其死者一分之
價至於願求衣食者聽外據典嫁不實者乞嚴行禁
止如此不致已乆成俗而雇身者免轉良為賤混淆
無别不然迷失門户耽惧差役深為未便合行舉呈
　　　　為不冝先浚新城壕壍事狀
切見隨路連年蝗旱百姓飢乏者衆今春首農務將
作大興力役擬浚治新城壕壍不惟妨奪民時切恐
轉致困弊合無伺候秋熟舉作佀為未晚不然若從
重論理合先築宫城正
宸極之位使内外有限以壯
皇居然後宫室可得而議據浚鑿壕壍工役似未冝
先行
　　　　為春水時預期告諭亊狀
近知得河間路任丘縣南史村軍户劉阿李為殘害
海青事將本婦人處断訖叅詳在先為鷹隼海青公
事然省部欽奉
聖㫖遍行隨路出榜省諭而農民愚戅月日深逺不
無遺忘兼海青飛舉動輙千里切恐逺方之人不知
係是車駕飛放禽羽以惲愚見今後
御前鷹隼海青合無懸帶記驗如前朝牙牌之制毎
遇春秋飛放之時更令所司預期將一切禁忌違犯
之事重行嚴切省諭使農民臨時又得曉然通知如
此豈惟易避難犯亦不致悞有損害似為便當今後
秋澗先生大全文集卷第八十五
　　　　爲運司併入緫管府選添官吏事狀
照得隨路緫管府自至元元年止是管領民訟差税
而巳以故緫府州縣徃徃貟數不備其或闕貟去處
多不𥙷差今者已將運司所管酒税醋税倉庫院務
工匠造作鷹房打捕金銀銅鐡丹粉錫碌茶埸窑冶
塩竹等課并奥魯諸軍盡行併入各路緫管府通行
莭制管領比之在先職掌事務其繁冗増劇豈止數
倍之上所頼用得其人貟設必備方可辦集不然將
來事有失悞不惟官吏枉𬒳罪戾且以貟數不敷爲
辝至於都轄上司歳終考課儻無成效切恐不得獨
免言責以某愚見即目注擬緫管官貟理合精選材
望素重強幹有聞清慎明箸之人使之綂紀於上其
衰老罷輭不職素無政蹟者亦合體䆒得實量加黜
罰外據緫管同知州同府尹以下官貟驗部分大小
事務繁簡照依舊例添設貟數如緫府之治中散府
之推官上中州之觀察莭判赤劇縣之特設丞簿是
也其府州司縣首領官吏亦合添設貟數分掌案牘
　　　失依上勾當如此庻望上下分職各率其属
　其政則民安事辦不致内外庻務有所曠闕據
　　具呈
　　　　論省部掾内選擇檢法官事狀
　　　　見設檢法官多取自州府司吏等人如刑
　　　　　安某是也且刑部人命所繫法家自非
專門善於其事者察則過於深刻昧者不知所守輕
重髙下鮮能適冝其或處心私循唯法是翫尤爲利
害兼照得檢法係八品正官亦無州府吏人旣非才
選輙用𥙷充者今後合無於省部令史内選擇知經
史明法律識政體明良公平之人者充佀爲相應合
行舉呈
　　　　爲添設按察司八道事狀
切見四道按察司部内寛逺一出廵按動經半年徃
返万里不惟官吏生受其實艱於周察又體知得髙
䴡島夷小邦尚設按察八道今東寕府内属鳯州等
郡縣乃一道也况堂堂十万里之大國乎據見設四
道按察司每道合無添作兩道依上勾當寔爲便益
　　　　論起移懷孟路新民事狀
伏見懷孟新民二千户大小一万餘口今將差官分
間起移前徃中興路安置止恐因而别生事端然狂
悖有言者特本管頭目三數人耳今以在官審實有
狀罪之可也據中間事情恐小民或不預知兼(此/等)俱
係車駕渡江時軍前好投拜人户前後恩恤十年一
旦徙就逺地誠當念慮若万一生事深繫利害且即
目春首當國家布德施惠助長生之氣又蝗旱連年
所在生受今者迁徙逺去不惟費用浩大經過州縣
飲食供頓人兵防送必致搔擾其間更多卒難起移
之事而老弱因流離道路困乏疾疫不無死損恐轉
傷和氣又非來逺人之道也叅詳莫若分移使實近
裏州郡破散支黨列之編户一隷有司管領甚爲長
便　論丞相史公位師保事狀
盖聞崇德報功聖之盛事尊賢敬老■國之常經伏
見前中書左丞相平章政事史公某德望素髙忠勤
兩著比者　朝廷以元老勲臣
累聖眷遇詔離重地時錫寵光盖所以安老臣而崇
德業也今史公年雖耳順精力未衰謀猷風彩足以
儀刑中外表正群卿而坐鎮雅俗僉謂冝封公爵又
聞將歸真定設若允俞不過角巾私第安榮一身耳
伏念師保之列乆曠其人合無奏聞使居斯位以備
論思必能進盡忠言有所廣益也如此不獨盡飬老
乞言之道抑以激勸人臣罄竭忠盡之節天下幸甚
據此合行具呈
　　　　請明國朝姓氏狀
蓋聞自古有國之君皆推原丗系以明姓氏如軒轅
以有熊爲氏帝堯以陶唐爲氏夏以姒啇以子周以
姬亡遼以耶律姓殘金以完顔姓是也伏惟
聖朝奄有區宇六十餘載際天所覆罔不臣屬而又
禮文制度粲然一新欽惟
國朝姓氏廣大徽赫逺降自天今輝潜未發無以啓
悟臣民視聽之願兼體知得有親散賜姓等氏誠冝
區别親踈使貴賤之間各有攸序然後詔誥万方使
如日䴡天焜耀六合上以接千歳之綂下以埀無疆
之偉蹟也惲職居言責細大之事似冝敷陳故愚慮
所及不敢少隱
　　　　請論定徳運狀
蓋聞自古有天下之君莫不應天革命推論五運以
明肇造之姳如堯以火舜以王夏以金殷周以水木
王漢唐以火土王是也據亡金㤗和𥘉德運已定臘
名服色因之一新今
國家奄有區夏六十餘載而德運之事未甞議及其
於大一綂之道似爲闕然何則盖関係國體誠爲重
事縁只今文治煟興肄
朝章制儀衞若德運不先定所王而車服旗幟之色
將何所尚矣合無奏聞令中書省與元老大臣及在
廷儒者推論講䆒而詳定之然後詔告方方俾承天
立極之序粲然明白寔光揚祖烈貽厥子孫之永圖
也惲謬當言列無以塞責重大之事敢冐昧敷陳
　　　　爲中省兩部私使貼書事狀
切見中書省左右部所設掾史其貟數足以分務俸
給足以飬㢘又明注出身定擬資歴是
國家以品官待人未甞以胥吏相期也所望公勤精
幹躬行所事今則不然私使貼書通知公務每房少
者不下六七人官不係名私有形勢例皆掌按牘主
裁决甚則至於関莭導逹開閉倖門泄露事機滋長
奸弊私謁既行公道多廢近者制司僞貼事發此其
驗也重念都省致治之源兩部天官之列建綱立極所
貴肅清以明庻務柰何使㓜孺無知之人混淆錯雜
紊煩官紀其爲害弊孰甚於此若曰此等吏習而巳
事何預焉是中省兩部爲童子吏習之所此尤不可
甚者今者積弊有年曽不更張革去冗長欲望激濁
揚清選擢計宻抑吏權謹公道
帝載以之能熈期㑹至於不失不可得也又照得省
劄行下州郡削减吏冗使有定貟本謂省官不若省
事省事不若省吏若此者舎本趍末欲清其流而反
濁其本源也兼舊例私使貼書者律有明禁據中書
省樞宻院左右部及隨
朝衙門占恡貼書等人合行禁罷
　　　　爲百官賀正未見私先相賀狀
伏見　國家修習朝儀漸有成法是將表儀万國肅
正百官爲一代之制兼　朝廷之上禮冝過肅
殿陛之間尊無二上今者百官賀正趍集
闕下未䝉陛見私先拜賀讙呼雜還佀失無二上
之義合無比奉朝儀巳來誡勑百僚革比習俗庻令
宫庭之間先致清肅若大禮一行隨即可觀不然限
以門闈令在内者不許私賀以將其肅敬之心亦禮
治之一端也
　　　　爲太庿薦新并前障堧垣事狀
伏見　國家建
宗庿奉　祖考歳時饗祭禮文昭備今職貢万國方
物畢至惟薦新之禮尚闕而未行非所以交神明廣
孝思也又禮下公門式路馬况　太庿乎今庿宫正
門前障髙堧據東西外門即神靈出游之道使内外
臣民經過者不知夤畏趍避爲心又非致敬恭之道
按金制五品以上官過庿去傘屏人從疾過六品以
下並下車馬合無照依舊例遵行切詳二事違闕至
今誠有司之慢也
　　　　爲春寒馬牛損傷課程帶納馬疋事狀
伏見上都路今春雪寒損傷馬牛數多其山東等處
災傷亦然切惟馬牛耕戦之本㑹驗明有條禁馬不
得駕拽車碾牛(不/得)私下宰殺隨路有司奉行甚嚴今
京畿之間其牛馬非理用度甚者至於駝犂耕種公
然屠宰以爲尋常兹有司之過也今後犯者冝加重
論罪庻望民知畏避不致日有虚耗外據各路課程
每季乞約量分數帶納全課馬疋有差就令本道緫
府官或次貳一貟兼監牧聀各毎年終驗孳息數目
考課能否而賞罰之亦漢武帝二千石兼馬政之制
也儻議而行上供
天子之六廐下備征進之大舉一旦果用足以収良
壯而振兵威比之倉卒和買或藉取民間不惟人不
𬒳擾抑以减省國用力不勞而辦矣據此合行舉呈
　　　　論監司簽事聀劇禄薄狀
伏念官守有常而事分繁簡時制雖寛禄隨品給惟
其加優則心專心顓則事理盖㢘於處巳而免䘮莭
之耻勤於按部而無苟且之虞切見按察司簽事係
隨朝正五品官執掌旣繁部分寛逺如刷磨按牘審
鞠刑獄紏正官邪肅清風化勸課農桑體䆒一切公
事終歳驅馳不離鞍馬其在山北尤爲匪易今月給
俸秩止三十貫文寔爲鮮薄似難飬廉近體訪得隨
路勸農使副定爲從五從六資品又所任之事止勸
課而已其品從髙下事爲繁簡俱與簽事不同今者
禄秩争懸返加一倍合無比附約量添支使勸來者
以勉事功據此合行舉呈
　　　　用暦日銀修祖庭孔庿事狀
切見　聖朝修崇嶽祠縁爲國家鎮山與民祈福而
宣聖三綱五常之本君臣父子以之而生成者也其
祖庭殿宇至于闕然攷諸故典皆係歴代有國者所
増修又㑹驗
哈罕皇帝聖㫖節該諸路暦日銀一半修宣聖庿據
東平益都兩路盡數分付襲封修完曲阜本庿合無
欽依　先朝聖訓將隨路及山東兩路銀數併修祖
庭正庿就用洒掃户以供力役可不勞而辦如此不
惟善継祖宗之志抑亦尊崇之盛典也
　　　　論関陜事冝狀
切見京兆廼閧陜重鎮其居民太半南駈放良歸順
等户兼地負山險其義雍等峪口皆係南賊出没道
徑如前年深入華嚴殺掠人民幾犯城廓兹盖腹心
有應然也又如巳獲平陽陳丑勞并本處李顔等詳
其事情正以狃彼前習故勾連内外謀叛歸宗皆其
事也體訪得東連鄭縣西踰義峪其間多有四方作
過避罪逋迯無名等户聚散山林間十百爲群彼負
罪避匿不獲自新小則聚而草切侵害良民重則結
連外境窺伺間便何所不至其陜西官府雖嚮奉
聖旨莭文將放良析居交叅等户令所在招刷未聞
實效况目今蝗旱如此流民不安其行府與緫府冝
專一選差有幹局官属多方用心出榜招集懷以恩
信使出離山林安撫存䘏限以三年免徴差賦能此
旣喜從新又獲其所則前日反仄之心不測之擾可
以永絶矣若因循姑息視爲細微上下蔽匿切恐因
而别生事機如華州官司明知如此數百餘户不行
申報私下隠匿取歛差發足見奉行滅裂不爲盡心
曽無實効之明驗也若曰金啇巳戍兹不復慮消患
未萌古人深戒又照得本路緫管巳闕三年雖有一
二次官望輕地微恐難鎮服是則分陜之任未得其
人誠不可緩也冝早爲遴選材德威望素著足以填
撫軍民者以膺重寄庻幾秦隴之間弊政一新狂妄
消弭其元元之民感念恩德知
朝廷雖逺其憂民慮患深至如此孰不慶幸是天下
一臂大得安全矣
　　　　曹州禹城縣􁒐側近州郡事狀
切見曹州所轄禹城縣去本州七百餘里其親管并
投下約四千餘户一歳之間事爲不少如科撥催徴
打筭勾集及軍馬詞訟申禀一切事理人吏徃還一
千四百餘里其於難易不較可知若官得其人政平
訟理民受其賜苟非其人恃頼上司窵逺不復聞知
凢有剖决鮮不徇情直行其或枉錯使無力小民卒
不能上訢有受臣而巳今照得本投下和斜拜荅漢
止係千户功臣之家不同諸王公主駙馬等族人合
無將五户絲依例分付本投下外據縣司一切事理
就令側近州府莭制照管官民佀爲兩便其濟州亦
撥到平隂縣五百户亦請一體定奪施行
　　　　爲完顔投魯訛欺誑亊狀
近見在都咸寕坊人户完顔投魯訛告稱耶律丞相
於本宅地虚暗井眼内蔵課銀五百餘定旣而翻掘
一無所見㘦詳京師風化之源政今之本一旦信從
小民狂妄至欺誑省堂侵誣大臣動擾人衆知無爲
有徼倖方一舉云此風漸不可長兼白晝都城監臨
發掘似非平時之亊其投魯訛若不痛加懲誡以勵
其餘切恐小民因縁别生發端
　　　　請百官上
　　　　尊號亊狀
蓋聞古者天子臨御日乆功德昭著百官表上徽號
至于再三鴻惟
聖天子登極以來神功聖德不可殚紀今者宜請中
書省恭率内外百司奉表具上
尊號以聞
　　　　視朝奏亊有常限狀
切以天下之亊日有万機事重而當即行者必湏取
自　聖裁宜恭請
皇帝陛下自非歳時廵幸於端居兩宫之時視朝進
奏定立常限非惟庻亊康理亦使臣下不致稽緩
　　　　請建臺閣圗功臣肖像狀
昔兩漢之麒麟雲臺唐金之凌煙衍慶皆所以褒獎
忠義激勸一時切見　國朝開創以來謀臣猛將勲
德顕著者甚多合無建立臺閣圗繪肖像不然則使
歳時配享庿庭非惟存没獲寵亦一代之盛事也
　　　　立襲封衍聖公事狀
伏見歴代尊禮孔聖丗有襲封以奉祀事㑹驗
國朝自壬辰年間欽奉
聖㫖於南京取到五十一代孫孔元措赴
闕令襲封於魯自元措之後嗣襲遂闕歳時主祀止
令曲阜令治承權祀事甚非大宗主祭之義我
國家尊師重道焜耀百代三教九流莫不崇奉豈惜
一人爵禄而不議封建盖未有舉行者合無聞奏明
考族譜令宗親推其賢而有文者襲其封爵俾奉祀
事以明天下風俗之本寔聖代殊常之盛典也
　　　　爲教孔顔孟子孫事狀
伏見　國朝尊師重道德及後裔其孔顔孟子孫故
徃者特設教官使之飬育比年以來不聞一人有學
業問望者雖親炙祖庭其渊源聞見終是寡陋今後
有無選三家德性頗明俊者使入京師國學令學士
等官教育庻幾有成以昭先丗之德
　　　　史丞相封公爵事狀
切見丞相史公係四朝勲臣今雖引年宜加公爵給
其半禄時加體皃以備顧問合無更依舊典每十日
一至中省平章軍國重事不然使卧護諸將規取荆
㐮亦周宣憲宗之舉也
　　　　請禁制異様服色事狀
切惟衣服之制本以别貴賤定尊卑故歴代相沿各
有定制今民間以侈靡相髙雖工商皂􁒐皆得衣𬒳
金綉龍鳳衣物以致貴賤混淆無以差别今
國家以儉德化下服服不衷返爲妖災今後合無將
一切金繡異様衣物除令得服用外自餘即聽與鞍
轡等事一體嚴行禁制亦辦上下定民志之一端也
　　　　論節婦雷姑狀
今体訪到京兆府三白渠副使郭時中妻雷氏係前
監察御史雷晞顔女自三十一歲夫郭身故雷止生
女子一人長巳適元氏經今十有六年窮居守志誓
死靡它真順堅確殊有父風宗族稱賢郷閭服化在
雷門善継先聲居郭氏寔爲節婦理宜旌表風勵多
方伏乞御史臺照詳施行
　　　　史丞相子格合任用狀
伏念崇徳報功聖王之盛事推賢継丗有國之常經
切見前中書左丞相平章政事史公中朝元老累丗
勲臣夙夜奉公小心翼翼而又忠孝傳家險夷一莭
今行年七十㧾戎湘漢御將籌邉衝冐矢石瘴煙暑
雨偃薄侵凌内懷未効之憂外愾敵王之冦用是憂
勞日臻衰疾伏惟
朝廷憫其如此故屢頒
宣賜式慰老懷先之以
御醥藥餌継之以
内廐乗騾其爲
恩寵固以隆重然史氏一門諸子振振未蒙擢用今
者魯蔡二公之後内外分任各有其人豈期柱石之
元臣未覩簮纓之嗣子據嫡長子格天姿髙明逹於
爲政前任衛州節使巳有能聲後從西征多歴艱險
合無依例任用置彼周行不惟慰史公之心於垂老
之年抑亦激忠風於當代也據此合行舉呈

秋澗先生大全文集卷第八十五
秋澗先生大全集卷第八十六
烏臺筆𥙷
　　　　廉平章廉能合復用狀
盖聞進賢受上賞蔽賢蒙顯戮古今之通論也伏見
中書平章政事廉希憲忠誠衛社孝友名家乆侍禁
闈常深委仗而又疾惡如讎進賢若渇爰自中綂𥘉
年奉將　天威仗鉞陜右其奮不顧身弭伏禍亂致
寛　西顧之憂而謀猷忠壯盖素所蓄積也及歸治
裝琴書之外一無長物可謂廉矣旣而平章中省前
後七年益勵忠貞之節殊深端揆之方其於賛襄不
爲無𥙷邇者罷政就列秪縁新制不聞過愆今也未
及踰年卧病數月生理蕭然恬焉自若雖斛律光之
忠亮無他魏髙允之清苦自守無以過此誠清白之
相乃有爲之材也今年方強仕佀未冝置之散地使
後事功方今川蜀未得其人襄陽旅拒不下儻起而
用之使當一靣必能收取實効不効則治某以冐妄
之罪誠所甘心焉
　　　　乞尚書柴楨北還事狀
切見　雲南王府衛行六部尚書柴楨賦性良能爲
人簡重嚮捴西曹殊深雅望乆承簡在之恩冝處腹
心之地自居大理將及五年今體訪得　王府旣還
無所事事至於彼方上設宣撫下有𬋩民等官仰頼
天威足以填撫其柴楨等一行官吏廿餘人佀不冝
乆置遐荒坐老志莭使智能之士不得樹功業於明
時誠可惜也(近/又)於奉使張庭珍處問知本官身雖無
恙鬚髮盡白乃心■王室無日不在興言未竟涕泗
交零中外聞者莫不慨嘆昔班定逺哀請臣不敢望
到酒泉得生入玉門関足矣古令雖殊其於臣子戀
闕之心一也兼楨母在堂年逾八十使母子形影相
吊於萬里之外又可憫也伏惟
聖朝以孝治天下如楨者儻蒙■矜憫■詔賜北還
如是豈獨不遺材於絶域抑使忠孝之道得兩全於
君親亦激勸臣子之一端也
　　　　論髙明奔母䘮事狀
今體訪得户部貟外郎髙明爲母訃至巳經詣告未
蒙明降輙即奔赴致省堂恠責遂差官馳海青馬前
去追鎻佀欲以違錯加罪爲此叅詳得若以公廢私
純孝之人難以存處若因孝獲罪使爲人子者聞父
母之䘮皆不敢奔赴是有司教人以不孝何以法爲
唯其兩者之間未有定例使澆薄之徒轉無顧忌孝
行之士愈惑所守照得舊例斬(齊/衰)三年者並聽觧官
其品官任流外職及吏貟司吏諸局分承應人遭䘮
卒哭百日令復職願終制者聽聞䘮者並聽奔赴今
凢諸職官遭父母之䘮其有告詣奔赴及願終制者
如抑不從恐傷孝子之心伏乞省部比及通行定奪
巳來合無量職務繁簡權冝定制或以卒哭爲期或
見新月復職外據自願觧官終制之人一從所請兼
憲䑓以肅清風俗爲首務而古者明王以要道治天
下無重於此據此合行具呈
　　　　彈周咬兒羅魏子等事狀
伏見近縁災異减斷囚徒所以詳刑用回和氣故選
差朝官宣明至意審理冤帶惟䘏惟欽期于允當今
體察得某人處心殘忍悖法亂行以重爲輕當出復
入如滑州周咬兒打死馬大事詳其造意止縁將妻
枉道慮有非爲曽不詳審
詔條輙以圖財論殺又驅奴孫佛宝并妻羅魏子於
淇州郭家店内同謀親手將本使王二殺死雖佛宝
在迯未獲其追㑹准服巳是完備自合依奉
詔條准酌舊例不分首從論决却將羅魏子止同雜
犯决訖四十七下分付本家収𬋩切詳二事旣垂寛
大之恩尤先重輕之義足見處心邪枉悖法亂行非
唯返戾天地之和氣使䰟冤魄苦生死兩傷胡可追
悔據逐莭事理大属違枉合行弹劾乞依法論罪以
慰死者
　　　　論左丞許公退位奏狀
臣聞賢者化之本雲者雨之具得賢而不用猶乆隂
而不雨也伏惟中書省禮樂刑政紀綱號令之所出
誠　朝廷之大柄中外之繫望也丞轄之位不冝用
匪其人使曠天職伏見左函許公衡師心大學飬氣
至剛獨立危言清苦自守挺然有蹇蹇匪躬之操方
之古人不可多得且自立中省迄今十有二年前後
相臣如衡竭盡者多矣未若許之切直敢言不以榮
貴爲心者本官正以遭不丗之遇當有爲之時十餘
年間恩禮隆重爰自布衣擢置相位計其𥘉心有盡
瘁報國而已然自輔政已來雖中間有所建明未聞
以次施行者以謂處任重責深之地無㳙埃𥙷報之
功夙夜思惟自慙焉用是憂惶疾日増劇今者恐乆
妨賢路故卧病不出哀懇求退至于再三揆度其情
恐不特血氣爲病耳伏惟
皇帝陛下聖智天臨明燭萬理求治之心亟若飢渇
一旦得臣如此夫復何求且君聖則臣直虎嘯則風
冽氣所感召理之固然若是則　國家之福天下之
幸也如左丞許公者伏乞時加體貌置彼論思庻使
展盡底藴以荅　恩私其於謀王體斷國論必能進
盡忠言有所廣益以慰中外之望誠未冝聽其去位
以塞忠諌之路也臣職當言責觸冐忌諱惟
陛下　留神省察
　　　　論司獄官合行條理事狀
伏見比者隨路設置司獄官三十余貟其品與禄不
爲微簿足見　朝廷重惜人命哀矜庻獄之至意也
又照得省部即目以五事考課親民官政治能否獨
不見降到獄官合行條件切恐中間不爲用心勾當
有名無實縁狴犴之間人命所繫若未經鞠問及抵
法以前或因病失所非理死傷(者/其)間縱有　冤濫當
宥之人胡可追悔此與殺之何殊檢㑹故典漢宣帝
地節四年詔曰今繫囚或以答掠及飢寒瘐死獄中
者朕甚痛焉其令郡國歳上繫囚若笞掠及瘐死者
丞相御史課殿㝡以聞今卑職叅詳隨路輕重罪囚
一歲中不下常有五七百人且冬夏二季又爲苦月
其或温凉失所飲食非時藥不當病非理死傷者固
亦不少今獄官雖備恐只以無合行條令罔知所恤
不過囹圄約束卒吏无致踈虞而已如此是與
朝廷矜恤至意大相乖違徒月費俸鈔飬閑人資歴
也此與不設何異以某愚見今後兩省冝酌古准今
講䆒獄官合行條件使知所守定爲格例付下各路
施行如本官任滿日仰緫管有以憑考較優劣復令
按察司體察相同申臺呈省用之陞黜以表能否庻
望獄官任内盡心勾當不致非理囚禁因循損傷人
命上以副
朝廷哀矜至意下以感召隂陽之和以消災盭之氣
亦　聖代善政之一端也外據囚粮毉藥燒燃窠簟
等物所在官司湏𬋩按月依例給付却不得因而致
有闕乏據此合行具呈
　　　　太廟行禮蚤晏事狀
切惟祭禮以嚴敬爲主兼質明行事清朝而徹古今
之通禮也伏見今歲　太宫大祀自十七日夜二更
已來行禮至明日辰時纔方罷徹計其漏刻幾干一日
以致老者不勝其疲壯者委頓于地所謂有司跛倚
臨事雖有強力之容肅敬之心因倦怠而不存于中
矣且祭而忘敬鐘皷玉帛似爲虚陳彼執事者却因
怠失儀從而得罪是又不可甚矣叅詳合無將見行
禮文令尚書禮部與太常寺官重行講議中間節文
輕重升降遲速因仍損益使各得攸冝以新一代之
典永爲定例則禮容精意兩有餘裕顧不盛歟據此
合行具呈
　　　　乞權免大名等路今秋帶納中都逺倉脚
　　　　錢粮事狀
切見大名彰徳衛輝懷孟等路蝗旱連年闕食者衆
嗸嗸告困至今不絶即日又令五路百姓起運官粮
千萬餘石限十一月終赴新城交納每石雖官支脚
價二兩二錢其寔難以繳計據各路所該粮數官司
盡行樁配民間轉令顧脚般載今體訪得每石不下
五兩有餘才方可運一石兼大河以南千里蕭條人
煙断絶人牛車仗冬月寒苦至於糇粮芻料又須負
戴徃返三千餘里其間生受姑置不問而近倉税石
及帶納中都逺倉脚錢粮數亦依常例三限𬋩得依
期閉納如此督迫人難何以聊生叅詳上項事理除
官支脚錢外每石百姓又費二两有餘今畧舉大名
見運四萬五千餘石扣筭據百姓餘上所費二两之
數且該米兩石爲率是使百姓已納十三萬石到官
比附本路逺倉脚錢粮數四萬九千餘石巳出一倍
之上今者更要百姓帶納之數委是重併以某愚見
合無將今歳五路帶納逺倉脚錢税粮權行蠲免外
據近倉税石更爲寛展限次送納且令百姓併力以
供新城陸運庻優於辦集且兵法有云國(之)貧於師
者逺輸逺輸則百姓貧由此而觀當　國計者誠冝
深思逺慮念逺輸之勞傷百姓之困使民力有餘不
致展轉靠損貧乏似爲便當
　　　　舉崔國華充省掾狀
切見樞宻院前官吏人等徃徃以貪墨敗黜其令史
崔國華者練習吏事通曉譯言旣愼所守又以能聞
自照刷來隨房例有違錯而國華無(一/事)經問者其掌
行簿牘精詳舉皆可觀切詳身居吏職能自振㓗夙
夜在公罔累所舉(史丞/相保)理冝加異以勸方來合無將崔
國華轉𥙷省掾儻試諸難可収實効非唯於廉汚之
間黜陟並行抑亦明公道而勉事功也
　　　　論明經保舉等科目狀
今體訪尚書省批送禮部同翰林院官講議科舉事
省擬將詞賦罷黜止用經義明經等科其舉子湏品
官保舉之人然後許試夫如是恐事出非常中外失
望切惟科舉之法上自隋唐迄于宋金數百年之間
千萬人之衆講究亦云詳矣如餘科或廢獨賦義䇿
論取士而不去者盖以經史道備格律精當至公無
私而又可常故也故前人目爲將相科如宋之韓范
歐冨金之髙石俟胥皆其選也其保舉在宋諸公雖
曽建議令官舉歲貢以三百年尚文之丗尚莫能行
况㩲輿於今日乎叅詳若依上項所擬將見公道掃
地関節大行上下成風相率䛕僞其弊有不可勝言
者矣且品流之人若果實人材雖出一切科目不害
爲通使特逹之士何獨詞賦無益於學者治道哉至
明經設科正使天下之人舎精就簡去難從易不出
手抄義䟽口誦集觧心熟箋注其規模不出帖經口
試殆童子荅黙義之法耳至有兀兀窮年白首一經
餘不暇及者必欲絶去箋䟽断以巳意使微辭奥意
超越於道學諸儒之上亦巳難矣由是而觀返不若
賦義之淹貫經史扣擊諸子辭理文彩兼備之爲愈
也故唐人有進士百一二明經十二三之謡宋人亦
云焚香禮進士徹幕待經生足見經生爲易而進士
爲貴爲難矣此王安石所以創經義而革明經之輕
且泛也外據保舉等事論者不過士不官舉雖盗賊
倡優皆得舉進士則賢不肖渾殽無以别矣曽不念
亡金舉法如十惡倡優好盗充吏犯贓至徒等人明
有結罪條理儻舉而行加其詳宻可也不然則草野
遺賢閭閻寒(士/桴)終身陸沉不復進用於明時矣且以
故事考之又有甚可慮者昔唐揚國忠子楊暄舉明
經科學術荒陋文不中格禮部侍郎逹奚珣畏國忠
權勢遣其子先白國忠云郎君所試不中程文然亦
不敢落也又楊汝士與錢徽掌貢舉段文昌李紳各
以書属所善進士於徽及牓出文昌紳所属皆不預
焉及第者裴度之子李宗閔之壻楊汝士之弟或曰
今歳取士不公皆子弟無藝以関莭得之　上命
王起覆試果黜十餘人貶錢徽宗閔汝士由是而
觀其明經保舉亦有未便於時者兹非明驗歟以某
愚見其詞賦冝公然集議不可遽去其保舉之法恐
行不克終徒爲紛紜之變耳當今之務惟以多得人
材以備任用爲急據科目之先後人材之速得巳經
具呈
　　　　建國號事狀
伏見自古有天下之君莫不首建國號以明肇基之
始方今元雖紀而號未立盖未有舉行之者是大闕
然欽惟
聖朝綂接三五以堂堂數萬里之區宇垂六十年大
號未建何以威仰万方昭示後丗愚以謂國之稱■
冝下公卿大臣及五品以上官集議■闕下則天下
幸甚
　　　　弹西夏中興路按察使髙智耀不當狀
切惟按察司所行輕則弹劾奸邪重則抑按暴亂爲
使者務要剛明知體臨事有爲故風彩所加百城震
肅今體察得西夏中興路提刑按察兼勸農使髙智
耀資性罷輭不聞有爲事佛敬僧廼其所樂迹其心
行一有髮僧耳旣乏風憲之材難處搏擊之任兼河
西土俗太半僧祗𥘉聞智耀來官已爲望風輕易故
理任巳來所行淹阻畧不見惮欲望宣明教化問民
疾苦鎮静一道難矣哉如近者習良和尚等事此其
驗也合無别選材能以代厥職不然雖復别有區處
旣非其人恐終不能震疊不惟虧損■朝廷威重使
五郡冤抑之民一經赴訴彼強暴者加怨前時而平
民轉罹殃咎其或使之強爲因而别生事端尤爲未
便叅詳至此擇人而代佀不冝緩據此合行紏呈
　　　　論立睦親府事狀
書云平章百姓以親九族此帝堯致治之先務也今
國家聖子神孫碩大蕃衍維城維藩固若盤石冝請
立睦親府選懿親中　尊王之賢重者一人判大宗
正事使之敦睦宗属奉承王命庻幾於變時雍民徳
歸厚矣
　　　　論屯田五利事狀
南北之勢我可以取後此必然理也然饋餉轉輸古
無良法正有屯田待以歲月爲古今上䇿耳
朝廷徃年已曽施行不數年積糓幾至百萬若行至
于今其利有不勝計者盖兵足食民無轉輸之勞邊
有備官無和籴之弊兼自古議征不庭莫不留兵在
田而後収必勝之道今者宋人出没不時止恃山林
阻隘雖云深入如渉虚境今者如復令邊民分地雜
耕上自鈞化下至蔡息不數年剪去荒惡蕩爲耕野
一利也民則什什伍伍相望三時種藝甲兵在傍彼
欲内冦野戦實非所長復欲伺便䑕竊又無潜伏出
入之便而復嚴烽燧謹斥候少有警急我則収合餘
力據守要害而似前日之冦盗不可得矣彼縱來冦
如獸處平野獵者蹙而殺之獲之無不利矣二利也
至於我軍征進適當農隙丁力有餘者許隨大軍入討
所獲悉付本人是民因私利勇於公闘三利也又令
向裏一切䝉古奥魯亦編間民屯使之雜耕不惟調
習水土可使乆居且免每歳疲於奔命之役四利也
不數年根勢深固使奥魯軍人倒營南下近則雜兩
准之間逺則抵大江之北所謂長江之險我與共之
矣五利也合無將河南舊有屯田户計及一切沿邊
之民盡折絲銀使之輸糓其屯事於山川出没要害
去處首爲耕墾官給牛畜自辦農具其條法且一依
經畧司元行然後選近侍爲大司農官及内設屯田
郎中貟外專領其事使通其奏請趣其應副歳時令
披察司或督軍御史按行屯所察其成否而賞罰之
不數年田事可成坐収必勝之道矣
　　　　論百官集議事狀
朝廷大事有疑佀未决者當下百官集議(漢/故)事置大
夫專掌議論自兩府大臣博士巳下皆得預議以伸
已見不嫌以卑抗尊旣盡其衆之所欲言然後附以
人主之獨断此漢集議有公天下之意也方今品式
未完法制未定事有可行而疑佀者冝遵漢故事五
品以上官集議
闕下各具所見以聞
　　　　論宰相兼判兩部事狀
今者吏刑二部官備吏具專一分治是
朝廷委任旣專且重切見比年以來選法不定刑名
無章黜陟逺近多徇私情輕重死生致傷和氣宜考
定新制使宰相兼判兩部以責成効
　　　　論立群牧所事狀
伏見古者將帥以大司馬爲官盖兵以馬爲本今冀
土雖馬之所出然　國朝馬政未遑修舉輿臺皂􁒐
皆得乗騎駕車拽碾無不駈用一歳之中消耗不少
徃年雖有禁令旋復寛㢮甚非強兵之道也冝飬之
有素立群牧官略取唐制以定牧産之泫再嚴先禁
用壯兵威
　　　　論官買輝竹事狀
切見衛輝路民竹縁三十年前百姓培飬以至今日
俱係軍民站户倚仰當差兼巳亦數重宣課近年官
定四六抽分其實中半曩者園户訴難雖蒙上司定
奪經今二年未獲明降其竹因斫伐不時徃徃枯死
若以竹論通合官拘如曰物力與桑麻無異又與懷
孟事體不同據園畒不過四十餘頃冝買属官竹使
民无永業之思官有通行之利亦便民之一端也
　　　　論塞絶沁水事狀
切見今年雨水稍作黄沁北泛决壞武陟縣垻閘北
與御河合流淇門以下槽岸低狹不能吞伏幸不爲
患兼今日隄防未修儻值雨潦大作自衛巳東非惟
漂没田廬塩埸所在有大可慮者以某愚見將元修
閘堰冝塞絶之使無後患甞聞衛土人云金太定二
十七年黄沁北泛渰没州城水至浮圗第一級此先
事之驗也
　　　　論范陽種麥事狀
切見附京地寒不可以麥而歲用不啻(數/千)萬斛止仰
御河上下啇販以資京畿今范陽去都百里而逺土
風冝麥與稲比之秋田冝令倍種外據荒閑冒占復
許諸人開耕驗頃畒免地租三年及减半力役亦完
實内地之道(也/如)関中古無麥今盛於天下者盖自武
帝始也其種稻事昔北齊皇建中平州刺史嵇曄建
議開督元舊陂歲収稲數十萬石北境頼以周贍此
其驗也督元在今新野縣界
　　　　論大作水軍事狀
征進舟師固未甞闕然可大作一軍召募兩淮黄河
上下等人并南人歸順者兼用其力舡艦一依宋法
精選大將使之專習水戦建以龍驤樓船之號歳
師出水陸並進亦多方悞之之法漢武發㑹稽歐
之䇿也内則浚太液池造爲輕舟令武衛軍不時
習又武帝伐西域而鑿昆明池魏祖之征荆呉
許西湖是也
　　　　論削去科帖俸名
民間科帖摽注俸鈔且賦税從古有之必歛之
以給禄養是恩出於上今者名之科帖曰此官
也是民自以禄食廩給非出　國家公飬太恩
令削去所謂民可使由之不可使知之也
　　　　論撫治川蜀事狀
宋人以川蜀號爲左臂謂其控制荆吳上流恃
所重者迄今奄有垂五十年殆天之所以資　國朝
也比年以來雖行臺院然未聞境土外拓户口内増
盖經畧撫治未得其人故也以某愚見若有能招集
流亡和誘諸羗訓農積穀通啇惠工興起伏利撫存
遺黎文武才幹忠義方畧者擢以不次許於要害城
邑令一切從便行事自非邊城可併者併其差税課
程權閣三年行有實効使丗守其土外據諸蠻君長
如能率衆内徙亦仰依上施行軍前虜獲生口不許
贖賣將(有/夫)婦及男女成丁者配合作户官爲給田每
歳量納本主税石如此待以歳月完實富庻以俟他
日順流東行之舉猶愈守駐寨柵﨑嶇山谷間徒費
錢粮終無所益取困弊而巳
　　　　論普加諸王爵號事狀
古者封爵或以土地或以勲賢然徃徃遥領不有其
土未若我朝天恩曠蕩均同雨露實有其封以供湯
沐其未加王號者合無推恩普議及依制頒降印綬
使名實兩全以篤親親之義
　　　　論戦士有功遷加官賞事狀
士湏以氣作氣因利以鋭而官爵者　國家之厚利
也故以加級奏遷使兼今後軍前一切戦士克敵有
功者合無驗所獲首級用誥勑遷加散官以作士氣
　　　　論西川軍役事狀
西川軍人俱係山東河北山後户計逐年取要氣力
徃還五千餘里比至屯所鮮不困乏求其精鋭不可
得巳所謂強弩之未不能穿魯縞也近聞平欒軍人
巳䝉替罷至於其餘軍户合無一體定奪亦同仁一
視之義也
　　　　論禁庸毉事狀
國家以民爲本五福以壽爲先今民間庸毉及僧道
筭人妄行鍼藥民愚無知一旦委命於手至有父殺
于前子夭千後終不覺悟是庸毉者猛於苛政也以
某愚見除係官名家者流餘者冝漸行(禁/止)記曰毉不
三丗不服其藥此之謂也
　　　　論監選典故事狀
監選故事吏部將受除貟數及擬定州縣名職单目
付之監察本官但慿數臨視而巳若中間或有資歴
先後品從髙下及不應等事許本官陳告御史即推
䆒根因與之改正今者監選合無依舊例施行付之
吏部以爲定式
　　　　論置官吏空行簿
天下重事無重於州縣得人果得其人臺司何憂不
清州縣何憂不治今按察司旣立請中書吏部具各
州縣見任官吏姓名爲空行簿所至州縣先暗行躰
察然後遍見官吏一一詢考政績得其公廉勤幹者
明注實狀於簿其衰老無能顯有不治之迹者以朱
書書之其有中人之才雖别無竒効亦不至敗闕者以
墨書書之又有雖是常才能專長一事亦以朱書書
之還臺具奏以聞然後付之吏部使陞黜𥙷充之際
可以坐見群吏賢愚能否不遺一人則天下之才昭然可得矣
　　　　論益都括出新户事狀
益都路括出新户不下萬計俱係貧難老疾分房驅
丁攅合作户今秋又值水災比之他路重致因乏若
向前科差必避匿逺竄不幸更值災傷展轉流死别
生事端非　國家之利也以某愚見冝令按察司從
實檢覆果堪户計猶冝存恤其不成户者並聽作貧
難収係佀爲安便
　　　　論品官得上封事狀
五品以上文資官如遇赴　闕授除據所𬋩路分内
有利病當興除者得上封事以聞其條件大不過三
小者五事而已正本上中書省副則呈御史臺庻望
下情得以上通而無壅滯之蔽非唯少見人才優劣
亦且知任内有無盡心勾當
　　　　論立國子學事狀
切見　朝廷選近臣子孫聦明者付之省部閑習政
務或授之儒生講誦書史有無立國子學使學士院
官及選通逹政務一人專領其事
　　　論嚴禁好細事狀
方今宋人規畫止是内嚴城守外用偵謀遂得事情
預爲備禦故師出不能大有利益以某愚見急當禁
絶人入境將沿邊地靣令軍官上下分掌不時巡邏
萬一透漏其當該人貟同知情治罪
　　　　舉関仲修事狀
詮選刑名最爲重事先爲選法未詳已擬丁某充貟
外郎勾當其刑部亦冝選用舊人整理審定切見在
都関某係前朝刑部令史練明法律通逹書史年徳
俱髙冝蒙録用不然取宋故事立審刑院使掌理其
事
　　　　論交叅户土着事狀
交叅漫散户計本𬋩上司差設㩲府提領招撫緫把
之類另行𬋩領中間不無侵擾使失業貧民轉致困
弊今後佀此户計合無令見任官司収係上着元藉
路分推送除豁
　　　　論立聘財事狀
男女居室人倫之大者也比年以來聘取無法妄増
財幣使貧家失娶嫁之時今後合無酌古凖今定立
常數庻望内無怨女外無曠夫
　　　　春旱請(祈/雨)事狀
古者龍星見而雩雩者四月禱雨之祭也即目已是
立夏氣序乖和暑炎驟作今體訪得自彰徳迤北至
都去冬無雪經春不雨二麥巳枯春種未下至於大
興部内雖雨降數次多者不及二寸切恐蝗旱反成
災沴民事之急無重於此據隨路闕雨去處合無令
有司擇日行雩祭之禮爲民祈糓其於農政實所先
務據此合行舉呈
　　　　論倉庫院務官除授事狀
舊例倉庫院務皆係流外官除授今者一出人情賄
賂其以賄得者取倍常爲心其以情得者務賂遺爲
事以致徃徃失䧟賊濫而敗曽无愧惜今後合無依
舊例據見勾當人貟定立資品依格遷叙使人人以
功名爲心其弊不革而自去矣
　　　　論監選事狀
欽奉
聖㫖條畫内一欵莭該應合遷轉官貟如任滿不行
遷轉或遷轉不依格者委監察紏察仍令監選欽奉
如此近委某監選伏見中書省奏奉到
聖旨中綂三年無脚色官貟盡行委用據告叙承襲
等事省劄亦有定例其一切求仕官貟各有自來根
脚及本路緫府保申文解所當問者升降不等資品
不應逺近失當言出事定皆在擬注之際今者監選
止是引驗臨視觧由文字中間銓注窠闕是否何由
得知若巳除人貟儻或不應有告言者臨時難以折
辯亦恐臺官恠問又知得第一選係監察梁貞監選
將觧由人貟讀視外驗及將擬定窠闕亦令看讀今
某監選除讀視觧由引驗人貟外據擬定窠闕不令
看讀若不呈覆縁今日格法日新某等監選亦不當
守常而不知變至如亡金故事亦是監視注定名數
其間公事若有違錯即告監察與之改正又念今日
最害事者以情破格以私害公照得欽奉
聖旨莭該仍令監選思忖選者一選之事豈有知其
前而不知其後合無依第一選通知前後事理佀望
中間不致違錯據此合行呈覆
　　　　論舉官自代事狀
切見内外大小官吏務保禄位鮮有以廉耻自厲者
正似庸工計日取直縱有強幹亦爲薄俗所移欲求
其公勤忠義竭力以報　上者不可得巳其道正須
尚廉耻獎忠勤抑僥倖進恬退如樹私黨取常格叙
故舊等事皆冝杜絶今後合無令内外五品以下至
七品官比及考滿中間須得保舉所知有才行声跡
顯明者一人以自代令按察司覆察才行確實申臺
呈省聞奏如不相應彼此俱罪之其舉官在任内或
有故及任滿闕貟即令其人𥙷充兹盖帝舜九官相
讓之法唐朝因之亡金亦甞行焉今之天下猶古之
天下行之于今何獨不可但二三大臣主之當力耳
　　　　論修起居注事狀
冝令學士院脩起居注逐旋進讀復置起居舎人郎
等官使分掌其事
　　　　爲収復連海事狀
專委東路綂軍司據元曽攻㧞漣海將士人貟令陳
說當間方畧限以年數專爲収復以窺海道入揚州
之路
　　　　論定興􁒐属涿州事狀
切見定興新城爰自亡金係京畿属邑况根本所在
勢無大重合無改正復􁒐涿州
　　　　論服色尚白事狀
國朝服色尚白今後合無令百司品官如遇
天壽莭及圎坐㕔事公㑹迎拜　宣詔所衣裘服一
色皓白爲正服布告中外使爲定制
　　　　論百司吏貟並懸書袋事狀
在都百司吏人實繁有徒服色旣無以别察者又不
復知以致徃徃輕犯禁令今後有無取舊例令吏貟
等人並懸書袋
　　　　論州縣闕𪠘宇事狀
州縣見闕𪠘宇去處冝官爲起盖使有定所及頒降
戒諭聖訓書之屏風使朝夕仰視知所懲勸
　　　　論噐械有常課事狀
噐械貴堅強犀利非限以歳月不能如法西漢至昭
宣帝間兵甲噐仗方得精粹合無隨路置局以常課
造作物勒工名以考其利鈍令逹魯花赤不妨本職
監視成造每月開申功程次苐上下半年輸納京都
　　　　論褒獎公能廉幹事狀
隨路府官有廉幹政声自民間逹■聖聽者冝降德
音特加旌擢
　　　　論宻院置學士事狀
樞宻院冝取唐故事置學士一貟選六十巳上通逹
古今曉暢軍事及明時務知地理儒者充之以備顧
問叅謀議或有可否許以專逹
　　　　論今後師出不拘常限事狀
今師出不可以秋冬爲期冝出不意使蹂踐田苗不
得耕稼以成彼邊困弊之漸亦充國伐羗李靖破梁
之䇿也
　　　　論州縣檢括僧道事狀
州縣冝檢括出家僧道不上着等人有以妖術扇惑
人衆及造作僞金銀者痛行洽罪
　　　　論均平秤尺斛斗事狀
書云同律度量衡帝舜所以資治也今民間升斗秤
尺有出入之異徃年雖有禁令有司㓕裂竟莫曽行
今後合無製造法物官爲印烙頒降州縣一體施行
　　　　論軍官以功贖罪事狀
軍官之罪重積如北冝許以邊功自贖以攻城畧地
伐謀用間爲上以斬將搴旗爲次餘驗所獲首級使
相當其冐名影替之數古人所謂使功不如使過是
也
秋澗先生大全集卷第八十六
秋澗先生大全集卷八十七
烏臺筆𥙷
　　　　弹順天路緫管祖丗傑不合支俸事狀
照得尚書省劄付莭該今後官吏辨證私罪但離本
職其禄不給承此今體察到順天緫管祖丗傑於至
元七年二月爲道大言語公事尚書刑部勾喚本
官前來歸問至當月十七日到部至至元八年二月
二十二日才行還府有本官却將正二兩月俸秩於
本路盡數関支了當事属違錯合驗曠闕月日於本
官處依數追理施行
　　　　論借貸飢民米粮事狀
切見益都淄萊衛輝洺磁等路農民因連年蝗旱闕
乏餱粮自去秋至今春剟食草木至結死中毒病腫
自縊死者幾於百人其壯者迫於飢寒徃徃去爲盗
賊外據見闕食者宻州萊陽等處二萬七千餘户西
京一路三萬餘户上下累申前後十月才聞尚書省
將三路飢民分間約量許貸米粮接濟却令今秋還
納而上年佀此等事依例催徴欠數叅詳極有未當
者夫張官置吏本以爲致如爲郡縣者承流宣化牧
飬元元爲本主監司者以按治撫察問民􁂑苦興利
除害爲務且救荒守臣職也今坐視民飢大失所天
至於此極不敢權冝畧爲營救方循守常例行移申
解經由官府數重至於再三尚不獲請即救其轉死
溝壑之禍誠可痛也又慮任内户口流散别致違錯
虗言安諭隨以隣佑團甲保結不使東西就食它處
苟延朝夕以致殍餓死亡迯竄如此是上慢下殘而
與有司殺之何異使監司管民等官當位食禄何顔
安處民上而以牧飬興除爲治哉夫邦以民爲本民
以食爲天宰相者代天理物下遂其冝者也今民急
如此理合以哀痛爲心猶巳飢溺開陳事冝作急聞
奏使
朝廷曉然知利害所在大發倉廩寛貸塩法或停罷
夫役蠲除差税重加惠恤以賑濟撫飬爲事庻可以
上副
聖主天地雨露之恩仁民愛物之念不務出此視爲
細微方以借貸還官爲事所謂聞荒不救見饉不驚
者也兼所在爲粮多有名無實切恐虚行了無所濟且
近年巳來爲百姓貧乏省部雖差官賑濟止是營
救一時不見逺有安濟弭盡之方以至於此如西京
一路見闕食者三萬餘户今許借貸米粮倉檻二萬
石約户給七斗家以五口爲率日食二小升是僅能
支持月餘兼山後地寒霜雪早至設或天災依然二
月之外不知復何存活而秋田又無所望此又當慮
者照得前宋時每遇水旱飢荒必選摘京朝才幹重
臣以體量安撫爲職其一切規畫悉以便宜從事如
冨弼之活青州韓琦之救利益前後所活百有五十
萬口足見規爲有方雖多益辦况二三万之衆乎又
檢㑹得金監司條例遇災傷闕食去處有能以物賙
濟困窮與民興利除害者按察司保申
朝廷約量旌賞(其或/今後)遇有此等事理許令守臣從長
規畫營救更乞將巳借米粮即充賑濟之物外據上
年懸欠舊税截日住徴其於官民兩得便濟某今當
去職有見不言寔爲負責合行一就具呈據乞
御史臺照詳
聞奏施行
　　　　舉李户部稱職合特加寵數事狀
切惟財賦天下之大計民部六卿之劇曹昔李唐一
代以調度見稱者裴劉二公而巳切見　户部尚書
李徳輝資禀忠純精詳政體夙夜在公克盡所事而
又疾邪持正吏不敢欺爱自歷職巳來寔爲允稱可
謂蹇蹇匪躬盡瘁於
國者也近聞　尚書省亦以喉舌得人不許改充别
職誠然照得唐例如裴劉諸人於度支塩鐡本職上
帶　中書門下兼同之稱據尚書李德輝官資禄秩
理冝特加寵數顯異良能以慰中外之望而
當國者且復塞進賢之責矣
烏臺日事(自至元五年冬十一月終/至元辛未夏四月)
　　　　請舉行科舉事狀
切見科舉事理徃年翰林院巳經具陳中書省乞
聞奏定擬頃者尚書省亦下禮部復有講䆒條目至
今未聞施行盖未有度其事冝而力爲言者伏惟
朝廷凡有大小勾當
聖意毎云尋好人者且好人者大槩觧官事識廉耻
以公滅私不作過犯之人若科舉事行必須先立學
校或人人力學學校者■國家之化原人材之大本
也但自教育中來人終是通古今解公事知廉恥識
忠義鮮過犯如此豈非好人歟由是觀之庠序科舉
以之育材取士㝡爲急務理合舉行兼自立銓選已
來内外郡官其品從散官俸禄職田子孫廕叙其爲
寵數亦以不薄至於功能陞賞之科過犯降罰之例
又復備具盖所以磨鈍礪丗欲官得其人以之致理
故也然取人之道未覩其由應選之人歲有定數謂
如目今随路府州司縣見設正官一千五百餘貟槩
以中材較之其實良能著稱者少又中間身故老病
因罪黜罷及闕貟去處每歲極多據格法之外雖有
適用長材又不敢枉法叅注一人是應選常調之者
不數年所存固無幾矣若科舉取人之法於此不早
詳定是猶工巧者得製錦之方而無錦可製將何以
就裘服之功乎又如儒人户計委係深通文學者依
例免差若此科不立恐不能竟别是否使委通文藝
之人終身不𬒳其澤而又無路可進得展實用於明
時誠可惜也以此叅詳科舉爲法以之取人寔爲公
當故歴代因仍雖格制異同終不能少廢此明驗也
鴻惟
太宗合罕皇帝聖模宏逺戊戌年間以程試之法畧
爲施行當時翕然向化所得人材不少據設科事理
旣係
先朝已行故事理冝追述
聞奏定奪施行如此則上可以副
聖主求賢致理之心下庻幾多得人材大𥙷銓選内
外百官之用不然人情急於進用勢利所在僥競成
俗若此風一煽治道無由而隆風俗因之而靡尚何
選法之有哉故時政所先莫此爲重秉
國鈞者冝深思逺慮預防其將來之弊則天下幸甚
　　　　論職官公私有犯不聽収贖皆的决事狀
古者刑不至大夫禮不及庻人兼爵禄者所以待材
能廉耻者所以厲莭行此自古之常法盖断不可易
者今訪聞得尚書省奏擬到將一切内外職官如公
私有犯不聽収贖皆以的决論罪甚非待才能而厲
臣莭也如此則是有司教人以頑鈍無耻奊詬之莭
廉隅不立而當職任者既無貴貴尊尊之義且以官
徒自處苟日計庸而已假如外路一州縣官聽断民
訟其或無理者必諭之使退彼執迷不聽至於再三
官偶以怒詈遣出民必曰汝雖無私罪猶得以辱詈
爲公罪是當官者手足無措爲小民者恣得羅織矣
兼目今官弱民強例以侵侮把持爲事若此法一行
官府决不能立上司亦不復制矣論者必曰相臣得
罪且受杖責此何所措是大不然夫相臣受責出
人主一時權断舊例即非永格體制不得引爲後例
今欲以的决施之天下必將爲常行格法所謂非常
之論民必懼焉恐此言一出断不可訓徒傷天地之
恩爲
國家歛怨之舉耳據此合行紏呈
　　　　論重刑决不待時事狀
切見中綂建元詔内一欵犯刑至死者如州府審問
獄成便行断决則死者不可復生断者不可復續案
牘繁冗湏㬰决判萬一差誤人命至重悔將何及
朕實哀矜今後但有死刑仰所在官司推勘得實(見/事)
情始末及断定招欵申宣撫司照詳宣撫司再行審
覆無疑呈省
聞奏待報决断至今依上施行理實允當此
聖主天地好生之大德雖堯舜無以踰此今訪問得
朝廷諭尚書省今後合打的便打了者合死的便施
行者省官回奏云己前重刑待報候秋分後断决爲
這般儧下多有便似淹禁一般今後至如省部問了
監察重審無冤不待秋分逐旋施行呵怎生
聖旨您道得是一般所聞大槩如此設或在京者能
然外路何以區處卑職叅詳刑者侀也一成而不可
變故君子盡心焉謂如明白重刑其正犯干連贓仗
准服追勘審覆結案須經歴官府數重少者不下半
載之上不能一切完備尚慮事情始末恐有差疑人
命至重或致枉錯有傷和氣故舊例重刑不限催舉
待以歲時欲於三覆五奏之間脱有冤誣庻正犯敗
露不致濫及無辜以極哀矜欽恤之意見不嗜於速
殺也至於秋分後行刑盖自古
帝王體天行道以順四時生殺之理此又大不可悖
也如舊例决不待時盖所以待惡逆以上罪也今者
■將一切常犯死罪者數月之間案牘稍具止令省
部監察審問無冤同惡逆罪犯决不待時雖皐陶在
上保不能曲盡獄情一無冤濫今畧舉近年北京髙
幹忽乃壻銀延壽奴將隨逐妻家駈男長夀轉賣上
都民家在後事發到官以殺害駈男自誣又經
中書省審刑官審問無冤至將延夀奴作死罪断訖
一百七下及將妻髙氏離異旣而駈男以親書逹于
本使乃知本人誣服本道按察司方爲改正以此叅
詳捶楚之下何求而不得兼法者天下之公共非倉
卒奏對間所可擬議伏惟尚書省緫持紀綱號令天
下民之大命繫一言安危誠當審量事冝集議允當
可爲永格者而復更改
聞奏以救旣徃則天下幸甚據此合行舉呈
　　　　髙唐州州尹張庭瑞稱職事狀
今體得髙唐州州尹張庭瑞自到任已來甫及朞年
五事可稱一方受賜盖其人強幹有爲廉能素著凢
所興除率先律巳如待僚佐以禮束胥吏以法勸課
耕桑裁抑游惰宣明教本則首興學庿拯齊羸劣則
課習毉流井井有条吏安民便而又䁱暢軍機勇於
臨敵向軍虎嘯巳肅邊声今尹齊西號稱治㝡誠有
用之全材一時之良大夫也理冝
聞奏擢置監司不然百里之地不能盡其所長爲可
惜耳據此合行　呈
　　　　請立登聞檢皷院事狀
切見一等狂妄小民苦無冤抑如婚姻田宅户門等
事徃徃輙便接駕唐突
聖主愛民心切以爲事重致使
聖顔未甞不爲之動其唐突者必奉將
敕㫖令有司理問然後退去則是
萬乗帝王之尊下行有司之事萬無此理臣下能不
駭懼合無建立登聞檢皷院如有指陳軍國大事朝
政得失大段冤抑累經訴理未擭辨明或事不機宻
者許令投進以
聞如此使天下冤抑之情得以上逹而
朝廷尊嚴之勢彼狂妄小民亦不能咫尺輕近矣
　　　　論立司諌等官事狀
盖聞朝無諍臣則不知過國無逹士則不聞善至於
諸侯卿大夫士庻人皆有諍臣諍友則國安而令名
可保矣况
萬乗之帝王歟伏見
朝廷近年以來雖或事小情有似重者
天威震怒出於一時輙至不測欽惟
聖慈隨復追悔以至有云當間如何無人題奏來所
聞大槩如此今憲臺雖立或有所論執卒不能上逹
得開陳利害於前合無選近侍重臣輔以剛正儒者
使爲司諌等官如此則
聖益聖而明益明且免夫旣徃追惟之悔天下幸甚
　　　　論職官子孫試𥙷省臺院部令史狀
照得舊例
皇家緦麻以上親及曽任宰執之子聽試尚書省令
譯史
皇家袒免親及宰執孫并弟若三品以上職事官之
子弟及終場舉人聽試臺院令譯史其散官五品以
上職事子孫兄弟及姪或散官不及五品曽任五品
職事子孫兄弟皆聽試(部/令)史譯史通事切見
朝廷近年將大根脚官貟子孫分付　都省臺院習
學政務此政前代宗室宰執職官試𥙷之意也至於
宗室子孫不敢輕議如宰執職官子孫弟姪理冝舉
行盖宰執職官子孫弟姪終是有門地大相脚中出
來人其所聞所見無非䆠體時務有所顧惜且不急
於財賄此㝡可取者今後合無酌准上頃格例限以
歲月試驗充堪相應之人令於省臺院部與吏貟相
叅勾當寔爲兩有便益且吏貟職掌文字皆係
國家庻務刑政機宻動関利害自非守愪公幹者鮮
不害事若以宰執職官子孫相叅勾當驗事務輕重
上下分掌使逓互琢磨長短相𥙷持體倚辦各有所
司豈非兩有便益者哉爲吏貟者漸磨旣乆務知逺
大聲迹漸好易其鍛煉積習之心爲子弟者通曉政
事一適於用革去驕堕侈靡之氣不數年使
朝廷之上備任用者比皆良能公正閥閱素䆠之人
將見私已門下僥倖泛濫之弊不革而自去矣
　　　　舉都事馬甫并選用儒者事狀
切念臺之爲司不同省部職掌上所以肅
朝廷之紀綱下所以正百官之邪僻至於軍民利害
刑政得失皆得紏而繩之故一臺綱領必須擇得其
人使内外官府動或過舉則曰有某人在恐不冝然
可也又古者用人唯出至公雖父子相舉兄弟同臺
官府有舊皆不以爲嫌如或不才抑濁揚清正臺司
之職耳切見都事馬甫性詳静閑吏事凡所論議務
先大躰以儒飾吏者相叅勾當方爲允稱不致事務
差謬爲外望所易
　　　　論陳提刑改除不冝取觧由事狀
伏見尚書省奏擬山東東西道提刑按察使陳祐簽
中興等路行尚書省事就令本司取無粘帶觧由前
來叅詳見設按察司五道據祐忠真剛果毅然有爲
脫畧(苛/細)務明大體凡所興除民安吏畏風彩所加百
城震肅以聲迹比量㝡爲稱職兼山東東西阻山負
海地廣物衆連年蝗旱軍民不安所仰祐等以之鎮
静今祐所除名雖相列其寔左遷若向前代官苟非
其人是一道監司殆虚設耳憲臺理合開陳可否以
之執奏别議選注外據取觧由一莭照得舊例凢省
除官倒除者止是給據别無取觧由休例且按察官
係　朝廷耳目之使以按劾弹紏爲職不同州府掌
管事理今也擠同有司一例取觧由赴省似爲非體
乞一就定奪據此合行舉呈
　　　　論五品以上官殿授事狀
訪問得舊例五品以上官得除者殿授皆奏謝六品
以下官於嚴祗門授而無謝禮今者内外大小官貟
其　宣命勑牒皆於中書省祗受似有未當者且三
品至五品官僚職掌雖分内外俱係
國家倚重臣子而
朝廷誠不可不察視其人之邪正能否也昔太宗將
都督刺史姓名䟽於屏風欲坐卧觀覧得善惡之跡
注於名下以備黜陟至玄宗將已除職官延之内殿
詢訪治道然後諭遣至人人感激莫不以名莭自奮
故貞觀開元之治號稱隆平今後合無將五品以上
官貟盡令　陛見祗受
宣命使人人躬𬒳
恩寵於朝抑且革去僥倖非妄之徒外據六品以下
官貟且於　中省祇受權冝門授之制如
殿庭定立然後别議施行
　　　　論貧難軍合從所属定奪事狀
切見天下新舊軍户極有生受難以應當者如貧難
年老单丁女户消乏者是也至如新簽軍人近年上
司畧行分㨂難易不堪者却行收係為民二千餘户
况在前年分舊軍中間年老单丁女户消乏貧難數
多獨不䝉分間優恤何事情一躰而舊軍偏重如此
盖有司之不省故也其㝡可傷者如貧難等户徃徃
陳告經年累歳了無投向如告到緫府府司止備申
兵部部即曰非我當問即行下令申合属本路依准
申覆樞宻院院即曰我主調發但恐闕少正數而巳
仍散押入案亦别無定奪叅詳雖使貧難軍人無所
控訴而軍前氣力亦不濟用是軍力人難上下既無
分觧兩相躭悞今畧舉懷孟路舊軍李用姚三秦義
等三名俱各单丁年八十餘歳無人俱給日逐㳂營
乞食應役向申樞宻院不蒙明降其秦義近於軍前
因病身故本路又將李用等三名申詳兵部又行下
令申合属别無定奪此明驗也今檢㑹到唐制健兒
在軍皆有年限更來徃額爲勞弊又諸軍鎮量閑劇
利害置兵防健兒於諸色征行人内及客户中召募
取丁壯情願者充健兒常住邊靣者每年加常例給
賜兼給永年優復其家口情願去者聽至軍州各給
田土屋宅人頼其利中外獲安是後州郡之間永無
徴發之役又舊例諸軍健年六十者罷役如秦義等
八十老人使之守戍禦敵何所頼其勇健哉今後合
無應貧難軍人陳訴許從合属受理定奪勘當的實
唯復寛减差役或别議優恤庻免致靠損人難進退
無據不然請依分間新軍体例將貧難極生受者亦
從長定奪似爲安便外據闕少合𥙷之數官爲召募
情願者聽仍優復其家口遇有戦功普例給賜如此
可以收壯健而活疲民其爲惠恤小民豈不倍於尋
常萬萬也據此合行舉呈
　　　薦臺掾趙文昌事狀
切惟臺之爲司以禮法䋲官邪用儒術飾國事近丗
巳來文學之士專上才華少諳吏業一旦從事觧克
有爲苟有盡心誠可嘉尚切見前濟南副提學趙文
昌自爲臺掾強幹有稱夙夜在公精研政事以儒有
飾吏之材飬氣負嫉邪之志求之等倫誠難多得今
去繁居簡明見甄獎若臺司將來闕貟如文昌者誠
冝擢用必能不負所學克堪所任儻升霜簡之流尤
勵素餐之者某今當去職有見不言寔為負責據此
預合薦明
　　　　舉左丞姚公克經筵等職狀
伏惟
朝廷凢有大政大議必湏
清問故老兹盖詢諮黄髮恐有所愆之
盛意也切見前　中書左丞姚樞
潜邸舊臣中朝大老生平以聖學爲心輔政多嘉
謀入告近簽南省爲衆牽持罔伸所懷今年雖耆艾
精力未衰謀猷論議足有規爲未冝閑退使後事功
至於侍講經筵監修
國史保傅
儲闈承旨樞宻寔能克堪負荷必能進盡忠嘉有所
廣益兼翰院集賢等貟如
許竇二公者巳蒙
恩眷如是有此體例合行舉言者伏乞
憲臺詳照施行
　　　　論衛輝路不冝通𬋩竹課事狀
切見衛輝路見𬋩竹課據所該地靣懷洛嵩汝唐鄧
徐邳益都泰安等處自方萬有餘里其實難以勾赴
今止令衛輝緫府並􁒐𬋩領恢辦課程不致虧兊失
誤叅詳極有未便者蓋衛輝路分微小當四衝驛程
民訟科差諸軍奥魯一切課程等事比之他郡百倍
其劇今又將諸路竹課並令𬋩領雖極慮盡心勾當
决有力所不及去處又縁竹雖官貨寔係經啇交易
不同啇税認辦宣課事體至於斫伐以時般運有法
價直低昂使官民兩便自非通知貨殖善於理財者
鮮能首尾相應彼此皆辦兼上項有竹地靣必須差
設監司廵竹等官吏又令聽受本道節制前去各路
營運其間交関徃來其路分旣平牒衙門而監廵皆
差委客寄少有蹉跌輙成沮阻與其廢力如此何若
各令所在緫府兼行𬋩領以爲長便又照得濱樂清
滄觧塩依舊專設司事恢辦合無將上項竹課亦另
行設立監司同塩埸一體𬋩領勾當庻氣力專一終
是易爲責辦今省部若不如此從長别行定奪將來
衛輝官府不惟因此負累其所辦課程儻有虧兊失
誤深係利害據此合行舉呈
　　　　儒士楊弘道賜號事狀
伏念髙尚之士無代無之
國家必遂其素忘賜以處士先生之號盖其材學節
義可髙足以勵薄佫而敦風化故也切見益都路耆
儒揚弘道文章德業師表一丗至於賊壇頻年徼功
經營海道欲遂奸計先生預有所見發為歌詩聲言
不可今行年八十有三窮君守道垂老丘園誠天民
之先覺清時之隠逸也合無照依莊靖李公
恩例乞
賜處士先生之號以表其康節且令本路歳時常加
存恤
　　　　請職官依舊三十月遷轉事狀
切見即目到部聽除職官縁貟多闕少填積停滯人
數以致進退兩難有礙銓調佀失才能樂於從政之
詈及攬捽髯鬚至於脱落却行私下勸和叅詳教官
維爲人師行中士表宣明教本訓導生徒爲任其劉
汝翼㓙悍荒酗凌犯官長爲細人所不爲旣傷儒風
大失士體使京師首善之地何所矜式冝遴選師儒
以代其職據此合行紏弹
　　　　論隨路闕貟及未到任官貟事狀
切惟張官置吏本以爲民官得其人貟不曠闕庻得
民安事辦今體察得隨路見闕緫𬋩八貟正從七品
二百七十餘貟兼州縣省併以來所轄地靣極有寛
闊去處加以蝗旱大作民心嗸嗸似爲未安况充兆
平陽太原濟南等處皆係重鎮尤不可闕貟勾當合
無遴選才德兼備素爲
朝廷所知者擬注緫𬋩及州縣𬒳災重處貟闕多者
省部從長講䆒於見守逺闕官内選摘或令内外五
品以上官辟舉廉幹相應人借注𥙷充勾當又知得
四月中受除官貟巳踰兩月尚有未到任者五十餘
貟亦當作急催督别議䆒治不然切恐中間規避致
悞一方事務又於
國家法制有所蔑裂合行一就舉呈
　　　　為起盖良郷縣南留里河橋梁事狀
㑹驗中書省條畫内一欵該若有利害可以興除者
申臺呈省遵此切見中都迤南係四方官貟客旅
朝㑹經行驛程正路近體知得良郷縣南十三里有
舊來經由留里河橋官道南至涿州六十里兵革以
來橋廢不行目今靠西由継陽套遶轉至涿州七十
五里若經夏秋河水泛漲泥濘虚䧟致使鋪馬客旅
來徃生受兼継陽套地形卑下村坊逺窵接連溝㑹
屢常失盗深爲未便竊詳若依舊起盖留里河橋道
不唯道路髙平徑直使鋪馬客旅徃返近三十餘里
又免水潦泥濘之患官民寔爲兩便伏乞御史臺備
呈中書省行下相視改正施行
　　　　益津縣尹張英非違等事狀
今察到益津縣尹張英自到任已來甫踰兩月其逐
莭非違爲私蠹害等事開具于后據此合行紏彈
　　一縣尹張英到任至今兼掌尉印凢失盗二起
　　　　明有窟穴顯跡不即督勒弓兵嚴限緝捕
　　　却爲擗問失盗李鄭二家親属及勒要訖
　　　事主王伯英自願不行申告文狀其從滋
　　　盗賊以有爲無匿而不申度其主意止恐
　　　不獲停罰月俸本縣民心因此失望其張
　　　英字民之官務在肅清所部盗賊消弭方
　　　爲稱職今所行如此非唯違錯寔爲以私
　　　㓕公
　　一前益津縣尹張文郁主簿李璋使訖塩折粟
　　　鈔三十餘定其張英明知前官侵使官錢
　　　　不即依理舉問又不止約本官申明使州
　　　知㑹於九月十九日反行送出還家去訖
　　　　及發下馬駞一千餘疋已悞料粟纔於十
　　　　月𥘉十經隔二十餘日不由所𬋩上司擅
　　　　自赴府而越言上說稱前官張文郁並不
　　　　交代徃豐閠去訖乞勾追發下依理交代
　　　　及緫府退訖月申縣觧却就都於州司吏
　　　　李讓處詭取本州空觧依前申覆切詳上
　　　　項事理非唯失悞支持事属欺罔詐冐兼
　　　　張英係監臨之官知代官有犯故不舉問
　　　　送令還家其徇私害公孰甚於此若弗紏
　　　　治切恐因而循習别生事端所壉前項事
　　　　情就問得州吏目王文進司吏吕仲榮與
　　　　所察相同
　　　一覇州益津縣分俱該河流陂浸地靣其驛程
　　　係山東要路中間津梁㝡爲急務又照得
　　　省劄修理橋道事明該簿尉闕貟委自巳
　　　上正官兼𬋩及令長官檢校其縣尹張英
　　　將本縣合修橋道堤口畧不省問止委弓
　　　手盧得用𬋩領工役致使人夫迯散冬月
　　　寒冷修疊不能了畢使經行人貟罷役城
　　　夫及發下馬駞蕩渉氷水人幾有漂没者
　　　就問得縣逹魯花赤舎里甫丁吏目王文
　　　進與所察相同其於公不幹違錯怠慢如
　　　此
　　一守令百里寄命苟非其人則一方彼害其張
　　　英性荒嗜酒昧於事體又乗酒縱暴不居
　　　公𪠘將公使人符首領等非禮敺擊致有
　　　逃避之者及本州行下事理如橋道見禁
　　　等事徃徃違拒輙不申報至於縣司所行
　　　或不應者典吏報覆畧不聽從恃頼曽為
　　　部掾蔑視上司如委棄尉印令弓手張典
　　　掌管將舎里甫丁私已人烈石立為巡捕
　　　　祗待官見於煎茶鋪勾當其恣意亂行如
　　　　此致將公務窒塞兩耽非止一事兼張英
　　　前任唐縣其部民告發不公等事上司未
　　　曽歸結不審縁何依前遷除充益津縣尹
　　　勾當合無一就䆒問
　　　彈左巡院官休和趙仲謙事
今體察得趙仲謙於至元五年十二月内詣中都左
巡院告王四打死妹趙喜蓮事其郝警使馬警判蕭
典史提控張仲禮將𬒳論人王四不行撲捉到官及
在都見有干證人亦不勾喚虚調行遣及將潞縣取
發到干連人等並不與元告𬒳論當官對問從放還
家其事主趙仲謙爲見巡■院故意遷延再行告到
總府并右三部行下廵院其巡院官吏止是依前虚
調行遣並不理問却於今年二月二十日有郝警使
沈警副等當㕔公然省㑹元告𬒳論人等與限二日
勸和了者切見巡院係京畿親民正聽務要禮義興
行肅清所部據前項違錯事理合行紏弹
　　　爲添科南京不任差户事
切見南京路兵興巳來百色所湏盡出民間如挑河
運粮和買和籴採打木植造作舡隻噐甲等事三年
之間畧無寕息加以蝗旱相仍物價踴貴其𬒳災去
處至今有闕食者而賑濟
大恩又不霑𬒳中外嗸嗸財殚力困已是生受又即
目䖝蝻比之去歳滋㣧極多近體訪得今歳將本路
新收二萬四千餘户盡行添科差發湏𬋩不失元額
却縁照得上項户計内一萬餘户俱係交叅重抄老
疾不任差下户切恐絲銀一出别致迯竄將閃下差
發必􁮺於見在户數可敷元額如此是百姓重併轉
増困弊兼目今襄漢未下攻取之本首仰河南據已
困之民爲
國計者誠冝深慮撫摩存恤得小利爲易固邦本爲
重合無欽依近奉
聖旨减免益都差發
恩例再行勘當堪與不堪從長定奪
聞奏施行據此合行具呈伏乞御史臺照詳施行
　　　爲除豁河南屯田户差發事
切見河北路分新簽軍户省部將元當盡數除豁了
當今體知得南京路屯田户計相近二萬方其絲銀
止除訖正額餘上趓下數目却今見在民户包納即
目本處軍馬調度百色所須民力已是生受更將額
外絲銀敷納切恐靠損不安合無依見起新軍差發
一體除豁似望百姓蘇􁇃不致因而重困
　　　爲劉古乃打魚事
切見雄覇武清等處魚官劉古乃所𬋩專一打魚人
户七十六户毎年納魚二千餘頭自去年納至五千
四百餘頭比舊數増一倍之上儘供官司用度今體
知得歳納魚數増至萬頭切詳雄覇等處俱係河泊
斥鹵地靣其間貧難人户别無營産止仰捕魚爲生
應當一切差役又兼依例認辦課程其古乃毎年於
民間抽分魚貨巳是侵擾今來本官爲増數及萬陳
告上司將應有河泊盡拘属官禁絶諸人不得採捕
就問得魚户趙知事與所察相同若依上項所告不
惟下奪小民衣食於
國家賑䘏貧難之意大相乖違又兼天地生物有數
歳取萬頭不幾於竭澤乎據古乃所請理冝裁抑合
行舉呈
秋澗先生大全集卷第八十七
秋澗先生大全集卷苐八十八
烏䑓筆𥙷
　　　弹趙春奴不孝事
今察到在都薊寕坊人匠趙春奴将伊親母阿焦生
不奉飬棄絶在外餘二十年於今年五月内客寄患
病有伊母親妹梁阿焦遣人報知其趙春奴並不前
来侍疾至十九日夜母阿焦身死其院王陣姑兩次
専人告哀本人又不奔赴停至午轉纔方前来巳是
帶酒並不舉哀又無衰絰復彂怨言雜以穢悪又禁
伊妻不令哀哭遂将靈車用驢駕拽便行出送春奴
隨逐道中又不哭泣亦無戚容言笑自若里巷人衆
指詈不孝其逆心終不悛悔反生嗔怒先行去訖有
姨弟梁從振者告到匠官黄元帥教依理持䘮出殯
本人故将䘮事畧不成禮只扵當晚焚燒了當詳此
情逆世所不容今京師風化之源憲䑓肅清之府其
趙春奴旣爲人子其於毋氏存殁之際梟獍其心絶
滅人理較量悪逆孰大扵斯其在
國家寔傷風化據此合行紏劾伏乞御史䑓照詳痛
加懲戒施行
　　　　論鈔息復立常平倉事
切惟天災莫重於㓙歉國計無先於貯儲盖諸有餘
則國用足國用足則民頼以足今天下大約公私之
間曽無蓄積以俻㐫年况郎目自中都而南蝗旱水
涝十有餘路雖水至甚萬一失所官湏存䘏然不過
發倉廪免租税重爲賑濟而已此特捄荒于一時其
於經國逺圖則未也以愚見莫若復
先帝常平之制就各路巳有之倉令有司預爲脩理
講明定法不使有名無實昔唐以税茶等錢爲義倉
之本深爲便益叅詳合無亦將隨路平凖行用鈔庫
工墨鈔息増餘見在等鈔分標州郡作常平粟本就
令夲路轉運司兼以提舉収籴勾當續用逐年所得
錢數源源不巳則三年之間百萬石之粟可不勞而
辦是常有一年之蓄矣又㑹驗得常平倉國家自丁
巳年𥘉立明年戊午宣德西京等處霜損田禾穀價
騰踴百姓闕食官爲减價出粜民頼以安此先事之
效也兼安便官民其利有五且不動官本無害經費
取辦於息取息之法又無窒礙一利也歲或饑饉就
未全濟使民心先安大有指擬不必家至户到感念
恩惠二利也其力穡之家又知國家貴榖賤貨務農
大本使趍末之徒争縁南畒不致有過賤傷農之歎
三利也至若軍旅調度粮餉爲先比歳軍興動輙和
籴若常平一立除屯田粮及正税外復有百萬餘石
之榖積於中而壯於外時和歳豊民無所仰權以濟
軍雖調度加倍民無和籴之擾軍免闕食之虞四利
也歳稍不豊平價出粜鈔夲不失人頼以安使市㕓
之徒絶幸災貪利之心貧乏之家脱轉死流移之替
五利也若夫平糴常平富人社義等法歷代相㳂莫
能變易能一旦舉而復行則天下幸甚所謂不害經
費為國逺圖良以此也據此合行呈覆
　　　　彈縣尉楊政事狀
體察得今年十一月内有在都住人崔提領將傳州
人户丁五十妻支丑女作逃婦捉拿及稱被捉支丑
女時有老劉等將皮㡌金經卷児等物奪了其崔提
領與伊相識人大興縣見任縣尉楊政一同於施仁
門關不居公𪠘問得支丑女不係逃婦明有根脚不
容分析崔提領將支丑女用繩索鎻訖分付楊縣尉
收禁責得本婦狀稱因夫丁五十赴都作夫患病前
來探覷到永清縣河西務𬒳雀提領作孛蘭奚捉住
寅夜強行奸汚問出如此詞因其縣尉楊政並不行
移有司理問枉禁支丑女數日將崔提領所摭老劉
等奪訖金經卷兒等物却勒支丑女要培鈔六貫才
將支丑女保出使本婦無處申訴爲此就喚到太興
縣尉楊政問得所説相同除前項支丑女等一起公
事省㑹本縣尉司行移本縣依理施行外據縣尉楊
政係京畿捕盗正官有此違枉合行紏彈
　　　　彈馬全擅科鈔事狀
今體察到𬋩上都路洪賛馬站貼户提領馬全自至
元二年正月至五年十月終於所𬋩站户劉澤等處
除正站秪應錢外擅自科歛雜泛錢鈔二定一十九
两九錢問得馬全招伏是實兼馬全年七十七歲老
病不任勾當合行紏彈
　　　　爲収刈秋青草事
照得每年和買應辦稈草不下六七百萬秤才方敷
用切見燕京順天等處蝗虫水澇若全依年例和買
切恐臨時躭悞合無籍此秋間令從長計置秋青等草
如法積垜向前兼戴支持用度官民侣爲兩便㩀此
合行具呈
　　　　爲私𬒳衣甲事状
欽奉
聖㫖條畫内一欵莭該諸官吏將官物移易借貸者
委監察紏察欽此近於五月十三日在都百姓人等
私賽神社其人徃徃𬒳執兵甲遊歴街衢前後數日
及馬有挂全副甲者今體察得上項噐甲俱係在京
諸色官貟人等處借到叅詳甲兵
國家重噐又欽奉
聖㫖已有眀禁條例今來諸人冐法抵禁私假小民
以爲戯劇甚非嚴制令而重武備也豈惟民不識法
習以爲常切恐因而别生事端據在都官貟人等務
相假借及合干部分禁断不嚴合行紏彈伏乞御史
臺照詳懲戒施行
　　　　彈市令馮時昇不公事狀
今體察到在都前市令馮時昇於行鋪人户處取受
行錢鈔六定一十一兩三錢五分黄米七石麵一百
斤制府見行追培其馮時昇却於今年四月間賫大
興府保觧赴部求仕
省部依准將馮時昇遷除保定縣尉去訖切詳市令
係八品職官其不公如此事發在官已有承伏迺於
緫府告稱勾當已來並無粘帶亦無過犯其大興府
亦不勘當是否端的輙便朦朧保申是属違錯外據
馮時昇負罪欺官僥倖冐進以之臨民何所不至合
行一就紏彈今後合無照到部人員曽𬋩領錢糓者
亦於制國用使司㑹驗有無粘帶然後遷除庻望杜
絶奸欺以厲來者
　　　　彈歩站官王提領不公事狀
今體察得中都𬋩歩站官吏王提領崔緫把徐令史
等與自願當站百户楊賆焦百户等上下通同作弊
於站户百户馮百亨等二十名處累次取歛錢物及
尅落給散草料鈔取受羊酒逐莭不公等事據此合
行紏彈
　　　　爲在都回回户不納差税事狀
切見中都親𬋩民户每歲供給和買夫役一切等事
比之他路實爲繁重今體察到本路回回人户自壬
子年元籍并中統四年續抄計二千九百五十三户
於内多係冨啇大賈勢要兼并之家其興販營運百
色侵奪民利並無分毫差役照得欽奉
先帝聖旨莭該斡脱做買賣畏吾兒木速児蠻回回
交本住處千户百户裏去者若稱有田産物業不去
呵依已前
聖旨體例裏見住處不㨂大小差發鋪馬秪應與民
户一體當者欽此合無照依累降
聖旨處分事意取㑹見數分豁定奪驗實有氣力與
民一體當差庻得恊濟貧乏不致靠損據此合行紏
呈施行
　　　　爲陜西鄭縣隱户計事狀
欽奉
聖旨条畫内一欵該載不盡應合紏察事理委監察
並行紏察又㑹到陜西行中書省文符該欽奉
聖旨莭文拘刷本路外來交叅析居放良等户若州
縣官如能用心將民户拘刷盡數到官遷官給賞如
有隱藏定是降官治罪欽此今體訪到京兆路華州
官司將鄭縣刷出漏籍等户六十二户並不申報上
司私下取歛差發今問得見有華州人劉徳亨並與
所察相同是属違錯據此合行紏呈
　　　　爲蝗旱救治事狀
切惟古之爲國者雖值㐫歉民無捐瘠困乏者蓄積
多而備先具也今隨路大蝗赤地千里就使撲㓕巳
成災傷其於貧民首先失所不無流移飢饉而救荒
備患之術不可不預爲計料何則今日唯先安集民
心最爲急務故謹具愚見二十事伏乞
御史臺詳擇施行須至呈者
　　一隨路緫管府今歲伏遇
天壽節除祝延
萬壽禮數外權冝停罷公宴庻表
朝廷優䘏元元不以巳爲樂也若然則雖古者聖王
遇災减膳徹樂無以加此
　　一御河上下有粮倉分冝差清幹官檢括實有
　　　　　見在數目外據借貸裝散變碾及上年
　　　　　河運未到倉粟數督勒所司嚴限閉納
　　　　　其通州李二寺等處應有露囤粮斛就
　　　　　水潦未動亦冝許諸人般運赴都城倉
　　　　　其脚價止支本色亦實京師濟窮民之
　　　　　一端也如挨陳者其闕食之家驗口賑
　　　　　濟不然令所在弓兵早暮兼爲廵防以
　　　　　備踈虞
　　一隨路啇販積蓄之家官冝出榜驗彼中時估
　　　　　量添價直發賣仍禁不得擅恣高增物
　　　　　價如百石以上(不/出)粜者究治如官倉發
　　　　賣其權豪冨户所籴不過十余石若詭
　　　　　名轉籴者仍爲究治
　　一隨路存留祗應銀粮如已到官者湏土司明
　　　　文然後動支若百姓緊闕食處仍作急
　　　　飛申聽候許令賑濟其未納到官者盡
　　　　行蠲兔
　　一隨路站赤祇應如酒肉等物亦冝約量减免
　　　　　不然照依
　　　　中書省劄付順天路事理一體施行不
　　　　　然是燕南二萬餘户獨不𬒳存䘏之意
　　　　也
　　一河間路轉運司應収到物斛不下五七萬石
　　　　冝無令回易銀鈔驗元價直輸河倉使
　　　　充正課以備軍國經費侶爲兩便不然
　　　　　如本路百姓闕食官定平價發賣
　　一隨處金銀丹錫等坑治約五十餘所每歳穿
　　　　穴淘採不無損泄隂陽之和有無合止
　　　　　者止以少養天地元氣
　　一山林河泊之利所在皆辦外課有無權時蠲
　　　　免聽民採取以供不給兼前丗巳甞施
　　　　　行稍足復禁如初
　　一山林原野係禁地去處如猪鹿鳬鴈雞兎之
　　　　　類亦冝許令採捕期以(歳/稍)豊復禁如初
　　一隨路交鈔庫鐵治所即目若有見在物斛去
　　　　　處亦冝取㑹見數仰所在運司出榜照
　　　　　依元價粜賣
　　一在都酒務開沽者應有見在稻糯官司亦冝
　　　　　見數權令停止醖造此係前丗屡甞施
　　　　　行
　　一捕蝗之際不以諸色等人有材能識見規畫
　　　　　出衆者籍記姓名事定量如賞用又甞
　　　　　聞飛蝗雖難打捕遇夜即湏停止於坐
　　　　　落厚處傍挑坑壍燃薪草使之明照四
　　　　　逺然後驚趕蝗必望明投赴衆力從而
　　　　撲滅説比比得濟合無試爲之行恐是
　　　　　一法
　　一莊農之民闕粮食者所在官司預冝出榜禁
　　　　　治不得推稱病疫私宰耕牛爲食如博
　　　　　易米粟者聽准備飜耕出曝蝗子叅詳
　　　　　㝡爲急務
　　一州府司縣官其𬒳災重處有能規措存䘏百
　　　　　姓不致流移飢殍者仰按察司考覆得
　　　　　實申臺呈省以憑不次陞用
　　一急逓鋪兵俱係貧難下户若一處断絶逓轉
　　　　　即時阻滯合無與中都迤北逓鋪一體
　　　　　給粮食飬濟仰所在官司專一存卹不
　　　　　致飢困逃散
　　　一每歳應辦官草収成尚然不敷今秋榖草顯
　　　　　　見儉少冝趂時於無蝗去處收刈秋青
　　　　　　等草將來兼帶支持用度
　　　一莊農之民所認六色課程如酒醋等課今蝗
　　　　　　旱如此有無權時停免或從實結辦稍
　　　　　　安復舊如初
　　　一隨路州府冝建立社稷䄍神壇廟令有司歳
　　　　　時致祭亦憫恤爲民之一事也
　　　一隨路自省併州縣以後極有寛闊去處或有
　　　　　　尉多係主簿兼攝至有全闕去處如山
　　　　　東州郡所在雖有專刷其地廣物衆委
　　　　　係難以照𬋩又體知得
　　　　　省部亦爲此事先於東都路巳行添設
　　　　　專尉了當今蝗旱如此百姓嗸嗸切慮
　　　　　迫於飢寒盗賊多有不無驚擾冝約量
　　　　　隨路緊要地靣添設廵檢使鎮遏廵防
　　　　　以備不虞及村保設置皷靣遇有警急
　　　　　互相應和
　　一隨路如冨户有力之家能周贍貧乏或爲粥
　　　　　於道以濟流民至千人以上者官爲旌
　　　　　賞或聽一子臨官
　　　　彈馬仲温横歛錢物事狀
今察到在都曲河坊坊正馬伸温因刷問逃軍於人
　　　　户取訖寳鈔一十一貫八百文縁兩廂七
十餘坊凢有事務不無搔擾合行紏呈
　　　　彈忽都魯阿散不赴任所事狀
今察到淄萊路長山縣達魯花赤忽都魯阿散前來
中都部夫勾當至十月初罷役本官不行還職令女
婿■馬合馬等於本路關訖自十月至十二月終俸
鈔若不紏呈縁忽都魯阿散係請俸親民職官到今
八十餘日不行還職據此合行紏彈
　　　　彈王千尸冐名代軍事狀
今察到守把棗陽萬緫𬋩下千户王仲賢至元六年
入月内前來中都取發軍人其本官將合起正軍六
名不令正身應役却行要訖錢物冐名替代今就責
得本官下提控李德唐指證並與巳察相同合行開
坐紏呈
　　　　彈益津縣尹張文郁侵使塩價事狀
今察到覇州益津縣前縣尹張文郁主簿李璋於至
元五年支不盡塩折粟内侵使訖鈔三十三定三十
五兩爲此就問得州司吏杜唐佐並與所察相同據
此合行紏彈
　　　　爲太廟中柱損壊事狀
今體知得太常寺申都城所呈相驗到太廟中心等
柱損壞訖一十四条訪聞先爲劉晸監修太宫完備
特注朝官重加賞賚今者未及數年朽壞如此顯見
當間滅裂多不如法設若舊柱不堪自合改用新林
拟壯麗今省部雖令劉晸用木填塞了畢終非可待
歲月理合治罪以彰其咎至如太常寺近爲經夏暑
濕告出曝神室中氊罽有司尚恐䙝瀆不從所請彼
修𥙷動作之際其震驚神靈比之曝㬠䙝瀆實爲加
重外據不經
奏請即令劉晸修𥙷震驚神靈事属違錯合行一就
紏彈
　　　　爲優䘏襄陽軍人事狀
伏見中綂建元詔條内一欵莭該凢征進軍人臨陣
而亡𬒳傷而死者其家属理當優䘏仍仰各路宣撫
司量給衣糧優䘏其家欽此又漢唐舊制軍士死者
加恩致祭吏爲衣衾棺歛轉送其家今聞圍守襄陽
軍人經值今夏癘疫致有死亡俱係没於王事誠當
推恩矜憫有無照依巳行事理或令所在官司逸還
其䘮外據氣力孤弱之家取㑹見數量加優卹非惟
激厲將士寔恩慰民心感召和氣一端也
　　　　爲懐孟路新民不便事狀
切見懐孟路新民三千餘户雖俵居六處終頻近大
河又不在本路莭制之内巳是未便兼所𬋩鄭汪等
頭目俱係宋人中間官民恒相告訐輙生事端無歳
無之又訪聞得如修武縣新民見發奸細利害䓁事
此其驗也設若狂妄無實人情臲卼終是不安合無
將上項户計隷属夲路𬋩領其舊𬋩頭目依例與𬋩
民官一體遷轉不然於職官内選素有威德足以鎮
撫爲緫𬋩亦是一便盖徃年巳曽令李同知宗傑於
上安撫勾當一任之間特然安静此非其効驗乎據
此合行具呈
　　　　彈兵馬司擅自鞠断事狀
切見在都兵馬司設馬歩軍五百人係專一警捕衙
門自去年至今年三月終強竊盗賊計六十餘起致
有殺傷事主劫掠財物及本司公𪠘下爲盗者盖當
該官兵不爲用心滋多如此三限不獲行下取招並
不回報其都轄上司縱令滅裂虚作行移亦不申明
賞罰是作過之人無法可畏教之公行也都城
輦轂之下庫藏倉廩諸所在萬一窺竊深繫利害又
間有敗獲賊徒除事関權勢不能歸結者才方申上
自餘無問䡖重輙便鞠問断遣豈惟侵司越職竊弄
威權但恐中間奸弊日滋寔爲事害兼是司自來並
無囚繫鞠問㫁遣之理今後有無有令兵馬司據應
獲盗賊畧行取問即便解府歸結施行外據失盗起
数巳獲者賞未獲者罰如此庻望上無縱恣虚行之
失下革違錯自專之弊賞罰旣明民知所畏京畿之
間不待歳月作過之人将自消弭據此合行紏呈
　　　　彈大興縣官吏乞受事狀
今體察到至元六年三月内有施仁関倡户魚王嫂
赴大興縣告稱男婦阿肖欲行私遁還家想見别有
奸事有周縣尹并司吏張榮禄將阿肖枷収輒行推
問指稱在曽與劉和尚安三通奸隨即撲捉各人不
見却將平人劉貴劉慶甫監収至當月二十一日有
周縣(尹/將)魚王嫂劉貴巷長張仲義等公㕔省會傷和
了者至二十五日有魚王嫂要訖親家肖大買休鈔
一百四十兩及劉貴安三劉住女休和鈔九十兩當
官有本把張榮禄取要訖劉貴䓁家錢物鈔三十八
兩九錢紵絲二疋又有打合休和人罷役司吏張權
縣要訖安三鈔一十五兩祗候人馮首領董靣前要
訖鈔九兩打合人韓大處見収鈔一十七兩有周縣
尹教休和了當爲此喚到司吏張榮禄䒭畧行問得
是實就追到鈔六十三兩紵絲二疋贓狀至甚明白
據本縣官司止合依理歸問阿肖不合背夫欲行私
自還家罪犯外據想見别有奸事一莭係是稱疑詞
因别無堪信顯跡依例不許經告官司便行推鞠令
阿肖招説曽與劉和尚安三通奸輙生事端乱行撲
捉搔擾収禁兼魚王嫂娼優之家官司不爲詳審致
令當行令史収受錢物爲無慿據却行省㑹休和如
此開閉倖門撓亂公法事属欺枉合行紏呈
　　　　彈良郷縣站官私取工俸事狀
今體察到良鄉縣𬋩站官王提領等至元四年至元
六年於站户納到祗應錢内侵支訖鈔数為此就責
得司吏王仲筠狀供𬋩站官吏於至元四年至元六
年祗應錢内侵支訖鈔八定二十五兩五錢據此合
行紏彈
　　　　為孫彈壓代軍事狀
今察到左衛親軍緫把張大亨下彈壓孫旺至元七
年二月代替訖哨馬劉本户軍役周歳雇軍絲一千
兩巳得訖絲一百兩就取問得孫旺招伏是實據此
合行紏呈
　　　　彈固安州官吏尅落塩折粟價錢事狀
今察到固安州官吏將至元三年塩變粟数作至元
四年塩粟見在報過大興府依巳報四年粟價毎石
四錢五分追鈔其固安州却分出三年粟数依當年
粟價毎石六錢追鈔爲此就責司吏張安仁狀供當
元係司吏于仲淵䓁將三年支不盡粟六千四百四
十四石二升作四年見在報過在後緫府依四年粟
價毎石四錢五分追要鈔数此時照出三年粟數并
價直於前州官劉州判處啇量蒙擬定三年粟數止
依當年粟價每石鈔六錢追収見收到鈔二千七百
兩五錢四分得此文狀扣筭得三年比四年粟價每
石多鈔一錢五分計多餘鈔一十九定十六兩六錢
據此合行紏彈
　　　　彈東安州官吏尅落塩折粟價錢事狀
今體察得東安州塩折粟價至元三年毎石六錢至
元四年每石四錢四分除起納就支喂馬駞外至元
三年見在粟二千六百九十二石至元四年粟八千
八百七十五石五斗二升一合七勺有司吏李讓將
三年粟數併作四年見在申報在後大興府驗巳報
四年見在毎石徴鈔四錢五分其當該司吏李榮并
提控楊守榮却將至元三年粟數依當年毎石鈔六
錢追収比四錢五分餘徴鈔八定三兩八錢畧問得
司吏李榮狀招巳取到三年鈔折粟一千五百四十
石六斗五合計餘徴鈔四定三十一兩九分據此合
行紏彈
　　　　乞徴問取牧馬地草粟事狀
今察到涿州站憀占牧馬地内有熟地二百七十七
頃二十二畒每年召人租種毎畒収粟三升稈草一
束爲此取到𬋩站官提領馬仲祥呈並與所察相同
今扣筭得上項地畒每年計取粟八百三十一石六
斗六升稈草二萬七千七百二十二束且自至元三
年爲頭至今四年計粟三千三百二十六石六斗四
升稈草一十一萬八百八十八束據此合行紏彈
　　　　彈東安州司吏張芮不公事狀
今察到東安州刑案司吏張芮贓濫不公爲此就責
得張芮招狀於至元四年十二月終劉仝等處免刈
葦草要訖鈔四兩五錢至元五年免放李守政觧鋸
夫役要訖鈔三兩至元六年七月於娼女常海棠家
内飲酒逐件是實即追到鈔七兩伍錢再將本人審
問無冤断訖二十七下勒停了當今將上項鈔七兩
五錢隨呈觧去伏乞御史臺照詳施行
　　　　體訪保申令史曹士良狀
訪問得曹士良隻身於在都銅馬坊寄居住坐於今
年六月内前去上都至今未回今就問得左廵院司
吏張仲禮稱當間係燕王位下趙二奉
御對警使警判保舉曹士良係真定路附籍人户儒
吏俱通以此准慿轉保申府了當今來切詳旣大興
府令本院踏逐通經史令史一名自合公選可應之
人其左廵院官却行徇情轉保訖自來素不諳知人
貟事属違錯據此合行一就紏呈
　　　　彈涿州站官私使祇應錢事狀
今察到涿州𬋩站官劉提領等至元四年至元五年
於站户納到祗應錢内侵支訖鈔數爲此就問得次
官提領馬仲祥稱本站官二貟吏三名於四年五年
祗應錢内侵支訖鈔一十二定是實據比合行紏彈
　　　　彈趙州平棘縣尹鄭亨事狀
今體察得趙州平棘縣尹鄭亨自到任巳來聲跡至
甚不佳本官酗酒狂爲連結朋比遊行私家無日不
飲及求娶娼婦展散不公挾弓放彈損傷人目如此
非違事理就問得本州司吏王柔張才稱與所察相
同合行具呈伏乞御史臺照詳施行
　　一本縣西関開門户娼婦邢絨哥其鄭亨私先
　　　　　徃來於今年七月内求娶爲妻照得舊
　　　　　例監臨之官不得與部下百姓交婚雖
　　　　　㑹赦猶離之况娶娼女户主爲婚叅詳
　　　　　縣尹字民之官務在肅清所部禮義興
　　　　　行今所行如此事属汚濫
　　　一自到任至今别無可稱聲迹與本路扇趙史
　　　　　提控王太醫靳提控日逐朋從遊行私
　　　　家飲酒無度如今春北寺救火其鄭亨
　　　　乘醉執持棍杖沿街驅率人衆致將小
　　　　　耿打傷頭靣叅詳應救而不救自有條
　　　　禁罪名豈得恣爲歐擊亂行無法足見
　　　　居官素無政體事属違錯
　　一於今年春令在縣祗候人屈首領引宅司鄭
　　　　都𬋩於縣西村分發訖馬尾羅兒約三
　　　　百餘箇每箇要白米一斗無米歛金一
　　　　錢四分其公然展散無所畏避事属貪
　　　　鄙
　　一今夏捕蝗自佛寺爲頭迤西村分所至輒取
　　　　要雞酒毎飯殺雞數隻且天災如此農
　　　　　民嗸嗸困於捕役當此之際其鄭亨恬
　　　　　不爲意飲酒食肉以悦口腹其爲不恤
　　　　　無重於斯
　　一去年夏挾弓放彈将縣民曹愽士左眼打傷
　　　　　致令本人損傷訖一目無所告詣照得
　　　　　放彈及投瓦石在庻民猶有明禁詳此
　　　　　縱或悞傷亦無一方師帥民所具瞻挾
　　　　　彈行遊彈射鳥鵲而爲少年童子之事
　　　　　是爲不應合行紏彈
　　　　薦濟南士人楊從周事狀
盖聞爲國所重必在得人報恩之義莫大薦士今體
訪得(濟/南)士人前監察御史楊清卿孫楊文郁天資雅
厚質而有文子史群經多所浹洽今年近強仕經明
行修不求聞逹侍庭闈以𬞞水悦親居鄉里以教授
為業傳箕裘於三丗罔墜先聲藹聞望於一方式敦
薄俗誠當代之孝廉士林之挺特也儻蒙省録必有
可稱不惟激士夫進學之心庻幾媿奔形勢之者於
肅清風化佀不徒然謹具狀舉聞
　　　　彈中翼軍搔擾百姓事狀
今察到中翼侍衛親軍楊千户崔百户髙彈壓下軍
人自至元五年八月前來武清縣北郷等處於民家
安下毎日取要飲食及逓互歛索馬疋草料至甚搔
擾不安少不應副恃頼衆力輒發惡言恐嚇侵凌無
所不至毎年直至來春三月才方起離雖曽陳告縣
官不能禁制使當差平民無所赴訴深爲未便今就
問得夲縣東至孫家務西至牛人南至召香二十餘
村及取到百户梁仁主首趙百春社長田祥䓁狀供
與所察相同據此合行紏呈
　　　　彈漕運司差委官非理掻優亊狀
今體察到漕運司同提舉下委差唐古張千户䓁於
今年正月間騎坐鋪馬三疋前至武清縣北洪濟鎮
將夲鎮主首張聚䓁用繩子拴縛打拷非理取要飲
食䓁物就責得張聚䓁狀供與所察相同看詳本鎮
不係站赤路程遇有使客鋪馬飲食皆取自民間而
漕司官吏毎年不時經過其唐古䓁恃頼本司形勢
如此縱暴不公非止一次畧舉今次強取要訖物件
并多取訖飲食数目合行開坐紏呈
　　　　彈李二寺倉損壞官粮事狀
今察到李二寺通濟廣濟二倉見在粮粟用露囤収
貯其倉官不為用心以致倒榻訖露囤五十八座並
不修理損壞官粮計尤千八百餘石據此合行紏彈
　　　　彈右廵院淮攔王得進事狀
今察到在都西曲河坊丁阿齊女心哥召到弘河人
户王得進弟王千奴為婿於至元六年十一月内為
病卧於積糞團標内凍餓身死並不停䘮依理埋殯
恐隣佑知覺比及天明擡􁢌岀城燒揚了當其丁心
哥亦不持服於今年五月内有母阿齊接受訖本家
安下数年今平凖庫劉大使財錢鈔三定金子六兩
為妻了當又買與丁心哥女婦一名於八月内有王
千奴兄王得進(具/狀)告到右廵其本院官吏雖判勾行
並無取責却有坊正陳提領為與丁家関親遂拆令
折和至當月初四日丁阿齊與訖王得進買服物折
鈔五十貫其當該司吏劉淵兩次要訖王得進鈔六
兩祗候人小楊䓁二兩七錢於初九日接訖攔狀為
此追到元行文卷及問得元告人王得進并過錢人
薛仲甫張得林隨逐劉淵人劉得進俱與巳察相同
今來叅詳據丁阿齊圗財主婚濁亂人倫不有所天
其劉大使明知違法輒行求娶其右廵院官曽不詳
審俱係妄冐敗俗傷化之事輙虚調行遣並無取責
却於公㕔接受攔狀縱令公吏䓁人私下折和如此
開閉倖門撓亂公法亊属違柱合行一就紏彈
　　　　論課税户隷緫府𬋩領事狀
切見隨路運司見𬋩課税户五千七百餘户契勘係
先朝初立課税所時將應設官吏就作本所户計用
之添重氣力恊辦課程今運司巳立数年其官吏及
院務人貟皆從
朝省擬注據此等户計寔無所籍近體訪得尚書省
遍行隨路如遇婚姻田産詞訟等事令緫府運司関
㑹一同歸断給者徃徃有之深為未當至如隨路奥
魯比之此户尤重今巳令緫府𬋩領近年巳來至甚
簡便合無除竈挿户外其餘一隷緫府𬋩領寔為長
便
　　　　論法官沈侃陞用事狀
　　官沈侃性端方通經旨知典故年雖耳順精
　衰於老成寔具典刑在司理誠為師表兼本臺
　執法如侃者議㫁公平情文兩得至
　比理冝陞用以表良能
秋澗先生大全集卷第八十八
秋澗先生大全集卷第八十九
烏臺筆補
　　　　舉河南士人陳天祥事狀
今體訪得河南府士人陳天祥沈正有爲達於從政
隱居嵩少相近十年讀書種田不求仕進中綂三年
大名宣慰司曽將天祥擢充新軍千户勾當鎮守三
汊等處聊復効用已有能稱今國家經畧江漢得才
爲急其陳天祥乆播學優之譽適丁強仕之年合無
就令河南行中書省舉用以試所長
　　　　爲盗賊紏治真定官吏事狀
今體訪得真定府即目群盗公行或竊或刼無所畏
避據前月上半月内一夜之間失事者凡二十餘處
如髙奴千户任子齊等家縱火恐喝盗取財物是也
其府官司巡捕無方但薄暮聲鐘辨明啓閉使闔城
之民遇夜驚懼寢處不安顯見府司官吏罷愞不職
威令莫行不能消弭擒制以至如此且真定爲燕南
劇鎮又連年蝗旱艱於衣食者衆此風大不可長叅
詳上司若不早爲規畫督責官吏嚴行禁止切恐因
而别生事端深繫利害據此合行紏呈
　　　　請禁治穢惡語言狀
切見中都市井小民行言立語多作穢談以至父子
兄弟不能迴避行歷切恐乆而成俗以爲尋常據穢
濁風俗莫此爲重叅詳係有司不能肅清所部以至
如此兼京兆風俗之厚合行禁止以革薄俗
　　　　論居官身故等官貟子孫承廕事狀
㑹驗中書省欽奉
聖旨條畫内一欵諸取廕官不以居官去任致仕身
故其承廕人年及二十五以上者聽照得今者身故
官貟子孫巳擬叙廕其居官去任子孫應廕者至今
未見施行外據致仕官子孫徃徃亦未蒙定奪如真
定張宣撫子復前泰安州尹趙德庸子符是也卑職
叅詳即今貪冐成風恬不知退如一二以理致仕者
冝蒙顯異若應廕子孫返爲遲疑不䝉定擬秖以身
故者聽叙是使爲子孫者得父祖早故爲幸非所以
進廉隅而激貪鄙也兼照得舊例諸養素丘園徴聘
不赴者子孫尚得以徴官爲廕况聀官清要歷年深
逺之者理合比父祖身故者即令叙廕爲當其居官
去任子孫亦合依奉
聖旨條畫定奪施行
　　　　爲救治䖝蝗事狀
盖聞天災流行
國家代有氣和則致祥氣乖則致異此必然之理也
然災有大小而蝗旱爲㝡今㑹驗得隨路莭次申蝗
蝻生發至今月内計二萬一千九百三十三頃四十
三畒除巳絶外未絶一萬五千八百六十二頃三十
三畒又有不見頃畒一百餘處炎炎不巳深為可憂
如比年以來山東等處連值蝗旱民至有麵橡實掘
黄精煑野菜而食者雖包銀權倚而盡徵到官課額
訴難而依前恢辦向非
聖恩賑濟鮮不飢殍轉死溝壑今者蝗之氣勢滋盛
如此是上天之意儆戒深至誠不可不謹苟非以德
勝妖全藉人力恐百姓重困過於前日其爲利害孰
大於斯今來叅詳其或大臣不和政事有闕官吏不
公百姓失所刑賞雖行而或戾風俗極惡而未醇又
如各路見禁一千三百餘人幽閉囹圄不無冤滯加
之用兵興役僉軍屯田包添絲銀恊濟軍力分房益
户輸粟餉邊逺近騷然未爲無事從是而觀致傷和
氣恐此之由而又迤南州郡蚕麥薄收嗸嗸之民止
望秋成以供王事不幸継以蝗旱萬一成災將若之
何豈惟經費不足貧民衣食先乏衣食乏則飢寒至
飢寒迫則盗賊生盗賊滋則非國家之便也竊見朝
省近年巳來救捕雖力終莫殄絶不過差官督責州
郡併功撲滅不致流㣧而巳未有以時事言者以某
愚見爲大臣者當恐懼修省恪謹天戒任責極言陳
其所以不然㘦慮朝廷不能盡知何則方今
明天子在上聖慈仁惠子愛兆民哀矜憫䘏軫慮惟
切今災異如此又恐逺方小民不知存恤之意誠冝
緩不急之務下寛大之
詔發倉廪振貧乏致禱山川爲民祈謝據𬒳災去處
驗其輕重量減今歳差税又冝先遣相臣分省中都
使鎮撫中外規畫事宜以安以慰庻望京畿之間民
心妥帖物不踴貴災沴漸消民易爲力不致重困因
而别作事端
　　　　爲犧牲在滌不及九旬事狀
盖聞國之大事實先祀典祀禮以敬爲主物品以㓗
爲先故唐金之制大祀飬牲在滌九旬中祀二旬今
體知得太廟歳祀犧牲有司臨時取辦在滌不及兩
月即用就事看詳三牲之飬逺期三月本欲盡誠敬
而極精㓗也今者大祀之禮降而甫踰中制於理寔
為未應誠有司之慢也合無照依舊例改正施行
　　　　舉陜西儒士楊元甫狀
伏聞國朝議國學教胄子遴選師儒以充司業助教
慱士之職切見京兆儒士楊恭懿資禀髙明學淹經
史千言過目成誦不遺今年幾知命教授郷閭其孝
行足以化服一方其廉介足以振勵薄俗隱徳丘園
不求仕進如往者兩省交辟欲置之幕府庻諮論議
以勸將來至職名禄飬辭皆不受德業日新簞瓢自
若誠清廟之珪璋士林之杞梓也其或擢彼國庠置
之舘閣試其行能可収實用又念即今上而監司下
而州郡凢所薦舉多蒙省録其在憲臺尤冝獎率伏
乞詳酌施行
　　　　爲罪囚醫藥事狀(許獄/行)
體訪得大興府在禁罪囚自今年二月初至今月二
十日節次死訖二十一人俱係因病身故切詳見禁
四百餘人又照得隨路巳立司獄官三十餘處即目
暑氣蒸騰病者甚衆雖官差醫工輪流看治合用藥
物悉皆自備如遇重證止是依例應付實非對證條
合以致徃徃耽悮人命又念犯得罪當死不可於未
鞠問及抵法以前因醫庸藥闕而以病殺之也其間
雖有冤濫當宥之人悔將何及檢㑹舊例獄囚病患
官給醫藥救療合無將應用藥餌官爲収買給付獄
官臨時對證用度庻望不致躭悞死損人命
　　　　論成造衣甲不冝責辦附餘物料事狀
伏見
國家即目征伐四出所除甲噐㝡為重事縁甲不如
法所係人心勇怯勝負関於一時故晁錯有云甲不
堅宻與祖楊同今體察得在都甲局并外路今年納
到至元六年常課皮甲斤重不同者在都局有三十
五斤及三十七八斤者真定順天東平䓁處却重四
十斤四十一二斤者斤重旣是争懸生活不無好弱
又體知得省部遍下隨路四十餘局取要排年附餘
數目佀有未便者若上司元降物料一切合冝不當
取要附餘旣取附餘是元降物料上司不曽確實計
料有無相應致有多餘之數若此是在有司立法當
與不當耳至如弓局舊例毎弓一張物料錢鈔两貫
文有傅忽都告减作一貫二百文
聖㫖爲乆逺生活上定作一貫四百文造弓一張上
司旣無打筭工匠又甚便當卑職叅詳今後亦合將
衣甲事理再行定奪實用酌中物料使一切合冝及
甲之斤兩定擬畫一体例𬋩得成造如法其少有不
中程度者嚴行究治可也不冝責辦附餘以致官匠
兩難兼衣甲難比其餘噐械所貴堅良精緻及主者
之功匠氏之能也若專以要取附餘爲功不以甲之
好弱爲念一旦用之陣敵斷不能遮護身體有悞人
命是有司以附餘為重以人命爲䡖也據此合行具
呈
　　　　彈阿海萬户屯田軍人侵占民田事狀
欽奉
聖㫖條畫内一欵該兼并縱暴及貧窮冤苦不能自
伸者委監察並行紏察欽此今察到武清縣北鄉等
處有阿海萬户下屯田軍人於至元二年倚頼形勢
於上司元撥屯田地段四至外強將諸人莊子及開
耕作熟桑棗地土侵奪訖二十餘頃俱是各家係税
地數徃年雖經陳告緫𬋩府行下本縣歸着本縣累
次約㑹夲官不到至今不曽吐退就責得各地主狀
供與所察相同卑職看詳本郷兩面河占中間地土
窄狹今者強為軍人奪占使農民至有失業者所謂
兼并縱暴貧弱冤苦不能自伸者莫此爲甚據此合
行紏彈伏乞御史臺照詳施行今將侵占訖諸人地
段數目開具如后
　　　　彈西夏按察司行移違錯事狀
今體察得西夏中興提刑按察司於今年二月内爲
本處納憐等站脱脱禾孫等告鋪馬瘦弱見無料食
事備詞申覆户部爲此追照行卷與所察相同今來
叅詳各道按察司凢有合申事理即令申臺照詳即
與六部元無行移體例今有西夏中興提刑按察司
官署衘連名不經御史臺徑爲申覆尚書户部佀爲
不應據此合行具呈
　　　　論渾河泛溢請修治堤堰事狀
伏自今月内武清縣北郷按部回至洪濟鎮(值/渾)河泛
漲其瀕水民家巳爲渰没若湯湯不巳大有可慮者
因行視堤堰水勢東南至孫家務西北至本鎮南東
西横亘約十五餘里其堤堰低狹髙闊不過丈餘又
年深頺剥衝渲一土埨而巳河水伏槽時視堤南平
地尚下數尺兼土脉踈弱水性善崩黄猫野䑕穿穴
又多固不足以禦大患捍水衝萬一泛决沛然莫禦
而堤南二十餘村人畜田廬盡爲漂没其害又非䖝
蝗之可比也就問得孫家務一帶去年秋巳𬒳災傷
但不致太甚耳外據漷隂縣東北沙渦口等處畧與
武清縣北郷事勢相同即目縣西北近河堤南田禾
巳在水中及有渰死頭畜合無專令各縣正官一貟
晝夜廵防隄備破决佀望不致踈虞才候農隙令都
水監官相視堤岸踈惡去處如法修築使一方永逸
以絶水患寔畿内兩縣之大利也某職當司察親覩
利害不敢緘黙自取言責據此合行具陳■■■■
　　　　請立四方舘事狀
伏見逺方朝貢使人毎歳至京師者旣無館舎以■
輙於民間豪貴之家倉皇安置佀有未便者三堂堂
大國不以全盛之勢昭示逺人一也旣擇朝官
豈非示其文物有人然處之民家殆非得體又
無窺測民間事情以見淺深二也至於騰移房
争與奪之際致𬒳竊笑三也如近日交阯使人
大夫黎仲陀中散大夫丁拱垣等舘於王子華
及安置使貢物狼籍于外者是也合無建立四方舘
以一切奉使處之如此不惟
聖朝盡懐逺遇下之禮抑使逺方來者觀　上國之
光我免夫三者之虞寔爲便當
　　　　彈漕司失䧟官粮事狀
欽奉
聖旨條畫節該倉廪减耗爲私蠧害委監察並行相
察欽此伏見國家歳計粮儲必湏百有餘萬方可足
用■朝廷爲恐中間失悞爰自徃年特改漕司併令
劉晸等提舉一切勾當故合設官吏内外必備奉■
又爲不輕所期盡心俾稱厥職今體察得數年之間
其盗用失䧟短少及糜爛等粮一十六萬四千餘石
又察得至元五年未到倉粮一十五萬餘石除巳■
■䧟外八萬九千餘石至今不知運納所在就間■
　　朱英與所察相同問者省部摘差■官親詣盡
■真本司欺昩止將六年粮數緫作　入納隨倉
　　見在飾詞破説用相抵牾中間虚■明不可■
　　　　五年守凍粮斛一十五萬餘■於本年■
　　　　　　　人數目至今年二月■尚
餘石不知所向却稱至元六年粮數至今年九月終
隨倉起運交納止有二千餘石且綱運先後交輸程
期自有次苐不應攙亂如此豈有五年未畢委棄不
問而復越漕六年新粮恐萬無此理詳此一端其虚
冐飾說槩可見矣叅詳上項事理不過非其人故也
盖自古錢糓大計莫不精選才能清愼明著善於其
職者充固非素不綜練挾私蠧公之人可以倚辦因
體察得本司官属其晸者㧞自行間素乏心計剛愎
自用不有同僚佐貳者因不和同互相雄長上下苟
且因仍耽悞遂失関鈐致綱紐觧㢮廢壞如此至於
中外聞者莫不憤嘆其在有司理當云何其劉晸又
於通州等處爲起盖倉敖用便巳私營置物業撤橋
梁而阻滯驛程奪民利而一空舊渡倉司旣非久許
運道又不快便公私之間兩有所害今復改作重費
國用其爲私蠧害又所當問照得欽奉
聖旨節文該勾當了的公事不稱所倚付的心據劉
晸等廢亂職務不稱所倚孰大於斯據夲司官吏不
爲盡心大失関鈐冝一切替罷公選廉能清慎善於
其職者充及隨路河倉楊村守凍失䧟損壞已未納
見在粮數乞選差清幹職官親詣盤點如此庻望上
下一新積弊可革不然無以敕勵其餘以救將來外
據都城内外倉分有無照依漢唐故事隷属司農司
兼行𬋩領深爲長便某職司言責利害深重愚衷所
激誠不敢避忌罔盡所言合行一就紏呈
　　　　論復立博野縣事狀
照得至元三年欽奉
聖旨節該州城畸零去處不滿千户者斟酌改併民
户多者從長定奪更當衝要驛程不湏改併欽此今
體知得自去年新抄户後隨路州縣往往有至三四
千户者至今依舊合併𬋩領極有不便當者畧舉順
天路初州博野縣併入蒲隂縣分是也其博野縣即
目諸色人户二千八百餘户中間百姓事不便當者
非一如科着船户𥙷闕蒲隂縣弓兵故將本處上户
啇堅等六户取充及撥降一切差役徃徃偏向不均
至於送納賦税勾攝聚集詞訟等事不惟徃復逺窵
其沙溏磁三河經值秋夏水發潑漫相接抵祁州迤
東一槩流行阻滯人難又兼本縣蠡州南至安平界
首相去七十餘里正當衝要驛程爰自合併巳來節
次失過盗賊截刼訖官民財物致傷人命者無慮十
數就問得本處人户賈佐等與所察相同叅詳博野
正縣理合依舊復立縣事深爲安便外據隨路見併
州縣如新抄户後數滿千户之上者亦合從長定奪
復立舊治爲當至於隨路在先曽合併縣分爲中間
百姓不便巳有復立去處如上都縉山平灤撫寕真
定賛皇太原樂平俱係三五百户縣道又如無城邑
者亦復設立如河間無棣縣於八湖口置司延州延
津縣於史逈店置司順德廣宗止於夲鎮置司是也
據此合行舉呈
　　　論科舉事冝狀
伏見
朝廷發明詔議科舉以取進士盖欲明公道廣仕途
以革徼競之風選人材収實用致隆平之化然聞禮
部所擬止以經義詞賦兩科取人伏慮淺狹拘窒於
國於士兩有未盡必期登俊良逺庸鄙緫覧群材經
理丗務盖有後其所先先其所後者矣鴻惟
聖天子渇於文治聽言如流凢所制作取唐爲多兼
國朝科舉之設自戊戌以後未遑再議天下之士徃
徃留心時務講眀經史捉筆著述一尚古文顧惟舉
業移素習一旦取非其人不適於用返爲科舉之累
矣今檢㑹到李唐之制其取士科目不常率相時置
科以待非常之材其初試殿試止以䇿問取人如時
務則試方畧止五道直言極諌等䇿秀才則博學宏
辭及道侔伊吕才堪郡縣下筆成章茂材異等皆其
選之首也故得士之多唐㝡爲盛以某愚見審量時
勢必欲急得人材以収實用莫若以時務對䇿直言
極諌切中利病有經畫之略者爲首選何則試以殘
宋爲言自渡江以來以一隅之地偷生百年者正以
多士齊濟崇尚議論有用之學故也其次以博學宏
詞兼試典禮議一道如禘祫齋郎之議者爲中選其
經義詞賦兩科乞轉經出題先爲布告中外使學者
明知所嚮謂如今年書眀年詩限以幾時然後赴試
其格律畧除竒細如故實㬌象明水干羽金在鎔之
類例皆爲命題如此不致隔礙長材使得展手筆以
盡其噐能不數年則五經可以通治矣然後使天下
之人知
大聖人制作出於㝷常萬萬其有用實學爲
聖朝英特之選一洗遼金衰薾不振之氣其不盛歟
如此當國計者上可以副
朝廷用儒之實下可以待俊造非常之士盡遺賢於
網羅收實用於中外則文治之功隆平之化可計日
而待矣某職當言責事或未便不敢緘黙輙冐昧敷
陳
　　　　彈博州路烏緫𬋩老病狀
今體察得烏古論居真殘忍嗜殺貪冐無厭向列東
曹以尸禄位及審囚徒大致違錯今年近八十氣志
昏耄當官臨事轉首遺忘就問得本路司吏張玠與
所察相同而又不時昏發頭目調眩至提視衣物畧
不知識庻望裁断如流神明其政不可得巳兼照得
博州路䪌𬋩軍民三萬三千餘户一方休戚繋在師
帥今而若此其於大小事爲少有蹉跌斯民何辜横
𬒳抑屈若以老病不勝本官首冝論列合行紏舉以
勵其餘
　　　　冬旱請祈雪事狀
切見隨路蝗災經今數年山東河南其勢尤甚今遺
種遍地儻災更不已飢荒盗賊何所不有若比及出
冬已來得三兩大雪庻可消弭以絶根種古語有云
冬雪一尺蝗子入地可丈今去春節僅三十餘日照
得中都及迤南路分自八月至今天不雨雪小麥青
黄半掩乾土雖雲隂屡作終無大潤叅詳唯有以精
誠感格神明致禱岳瀆爲民祈謝而巳不然令各路
緫𬋩府官或郡守躬親祀禱部内山川并社稷等神
以示　朝廷憂䘏元元至意庻望和氣一回普霑嘉
瑞使民心慰安且忘積年飢乏撲㓕之苦
　　　　太廟祭噐合改造事狀
伏念古之君子朝服祭噐不假於人况太廟之祭噐
乎今體訪得太宫大祭所用鼎彛等噐多係殘宋賜
功臣家物如臣京敏中邦昌等噐是也叅詳自古有
國有家者未聞
祖宗神靈而以人臣所用遺噐陳列爲享於禮誠爲
未冝然嚮者清廟初建毎事草次未遑一新不得不
爾今後合無改造新噐張皇一代縟典且極夫尊嚴
無上之義使
聖子神孫傳之無窮不其盛且當歟
　　　　論求仕官就家聽候宣勑事狀
體知得吏部先奉中書省劄付該求仕官貟毎季遷
轉在後慮恐生受擬令毎月銓(注/今)切見隨路求仕官
貟有自去年八月間摘勾到部經今七箇月餘未蒙
銓轉中間百端生受客寄守待措借無所以致典賣
鞍馬等(物/供)給盤費尚然不足不幸更值病疾因而身
故尤可矜䘏即日在都聽除等官約二百餘貟少者
不下半載又州縣闕貟甚多佀此淹延兩爲未便今
後合無將求仕人貟自到部月日爲始限以旬月對
憑引驗旣畢省㑹還家若有合祗受
宣命官貟依舊例差人擎送外據授
勑官貟將合授
勑命發付各路緫𬋩府收𬋩令本路祗授照依定去
裝束省限催督赴任庻免人難據此合行呈覆
　　　　彈大興府擅注案牘官事狀
今照得隨路緫𬋩府元設提領案牘官已是罷去今
體察得大興府却將司吏韓仲禮充案牘官勾當叅
詳緫府司吏除額設外尚不得増添人數今來本府
擅自將報過司吏韓仲禮擬作首領官與朝省差設
經歴知事一同繫歷勾當豈惟干名犯分其於格制
是属違錯據此合行糾呈
　　　　彈四州濫給觧由事狀
欽奉
聖㫖條畫内一欵諸監臨之官知所部有犯法不舉
劾者(罪五等紏彈之官知而不㪯劾者/等欽此又會到中書省條)畫内
一欵節該各路州府司縣任满官貟當該官司循情
濫給觧由體究得實申臺呈省今察到涿州等處州
縣去官於任内侵使訖塩錢工俸累蒙上司追徴並
不還家其代官到任亦不依公理問却行循情濫給
與無粘帶觧由如此逓互欺昧上司致將合追錢鈔
至今不能到官事属違錯據此合行開坐紏彈
　　　彈甲局官玉魯等抵搪造甲皮貨
欽奉
聖㫖條畫内一欵節該造作不如法者委監察紏察
欽此又照得上司元料毎甲一副舉吊并裁線古􁸉
皮一十張四分前制府劄付下甲局緫𬋩府該依年
例計料厘勒人匠如法成造無致用别色低歹皮貨
抵搪成造卑職於今年八月内體察得中都𬋩甲局
官玉魯楊三合自今年二月内造作至元五年常課
已造訖甲一百二十副依巳料関訖古􁸉皮一千二
百四十八張於内却用馬項子抵搪即問得玉魯等
招說爲闕少古􁸉皮上是用馬項子作線是實却問
得守支古􁸉皮人高庭傑熟皮提控菜榮稱自至元
六年六月内収支成造五年皮甲古􁸉皮至七年八
月内計收到古􁸉皮一千二百五十三張俱係甲局
王知事支訖又問得王知事名居實稱實関訖古􁸉
皮一千二百三十張據巳造了底甲數内委的四次
用訖馬項子八十五箇折訖古􁸉皮一百七十張是
實今來卑職叅詳旣知事王君實依料節次関支訖
上項古􁸉皮貨玉魯等不合却用馬項抵搪事属違
錯合行紏呈
　　　　論革罷撥户興煽炉冶事
今切見各處鐡冶撥出户計設立頭目𬋩領周歳額
辦鐡貨令人户常川煽煉納官官民兩便今畧舉綦
陽并乞石烈楊都事髙撤合所𬋩四處鐵冶見分𬋩
戸九千五百五十戸驗毎戸包鈔四兩計該鈔七百
六十四定今緫青黄鐵二百四十七萬五千六百九
十三斤半價直不等該價鈔四百六十八定二十三
兩三錢三分半比包鈔虧官二百九十五定二十六
兩六錢半及其人戸俱各漫散住坐毎遇秋冬煽煉
逐旋勾集徃復人難豈爲官民有辦如將上項戸計
罷去當差許從諸人自治窑冶煽煉據官用鐡貨給
價和買深是官民兩便據此合行具呈伏乞御史臺
照詳施行湏至呈者
　綦陽
　　　户二千七百六十四户毎户四兩計鈔一百
　　　　　二十一定单六两
　　　辦鐡七十五萬斤毎十斤價鈔一錢計鈔一
　　　　　百五十定
　乞石烈
　　　户一千七百八十六戸毎户四兩計鈔一百
　　　　　四十二定四十四兩
　　　辦鐡二十六萬斤毎(十/斤)價鈔一錢計鈔五十
　　　　　二定
　楊都事
　　　戸二千戸毎户四兩計鈔一百六十定
　　　辦鐡五十三萬二千三百三十三斤半毎十
　　　　　　斤價鈔一錢該一百六定二十三兩三
　　　　　　錢半
髙撒合
　　　户三千户毎户四兩計鈔二百四十定
　　　辦鐵九十三萬三千三百四十斤計鈔一百
　　　　　六十定内
　　　青鐡五十三萬三千三百四十斤每十斤價
　　　　　鈔一錢計鈔一百单六定三十三兩四
　　　　　錢
　　　黄鐡四十萬斤毎十五斤價鈔一錢計鈔五
　　　　　十三定一十六兩六錢
　　　　紏彈良郷尉司非理拷勘劉德林事狀
欽奉
聖旨條畫内一欵節該廵尉捕盗官捉獲盗賊隨時
發與本縣圎坐推問是實觧赴本州再行鞠勘施行
不得轉委(吏/人)及弓手人等拷問欽此今體察得良郷
縣尉司於至元七年九月内夜本縣館驛内失盗於
當月二十五日有弓手髙伯山渉疑捉到涿州人户
張德林不曽申官私下拷勘抑令虚招及妄指姐夫
劉得林寄藏上項贓物將劉得林拿到亦不申官一
靣拷打爲無證佐在後撒放於二十七日止將張德
林申發到縣尉司有縣尉楊仲玉又將劉德林勾追
到官重復拷問非理加刑上爲無指證明白事跡於
當月三十日保放還家有劉德林於閏十一月十三
日因拷瘡身死今問得尉司司吏劉君祥并苦主劉
得林妻阿張并當元𬒳摭人劉得用詞因俱與所察
相同今來叅詳髙伯山止是本縣弓兵别無拷勘問
人體例及縣尉楊仲玉止慿張德林妄指便加拷勘
以致本人因瘡身死又於劉得林劉得用等處掠取
交鈔衣物有此違錯據此合行紏彈
　　　　論肅山住等局人匠偏負事狀
伏見吕合刺児𬋩民户内撥出人匠二百二十五户
内謂如眞定路萇叅謀甄榮祖呉信魏友係納三定
包銀戸計餘者雖是不及例各酌中户計然則一丁
入局全家絲銀盡行除免近又將上項户計撥付本
局另行𬋩領其人匠自來按月支請米四斗塩半斤
不時更有賞賜錢物其爲幸民無甚於此(且/如)肅山住
儲普花兩局人匠俱係迤北人匠抛失家業移來中
都今全家入局造作又爲衣食不給致有庸力將男
女質典者至甚生受按月支請又無食塩毎口止得
官粮二斗五升今來切詳造作乃一體工役然成造
之物固有輕重工役各無閑歇何其塩粮不一若將
上項局分相比據肅山住儲普花兩局實爲偏負外
據吕合刺所𬋩民匠二百二十五户月支塩粮合行
從長定奪據此湏合具呈
　　　　論六部職掌繁簡事狀
伏見
朝廷設立六部其官吏品秩相同而職掌繁簡有異
如禮兵二部禮以祭祀爲大而有太常寺兵以軍旅
爲重而有樞宻院今者錢榖造作一切等事盡歸户
工至甚繁劇若曹務不有所分則緩急難於辦集今
無酌量䌓簡令兵禮二部將可分之事一以兼𬋩似
爲便當又且職掌均一使兩部官吏免尸素之責不
然䌓者愈䌓而簡者日簡矣據此合行紏呈
　　　　論覇州道路事狀
切見覇州部分俱該河流陂浸地面其驛程却係山
東正路據本州南至保定縣見行西道相去四十五
里中間經過橋梁七座毎歲必湏依時拆盖更有修
疊水口去處其功役不細須旁縣挾濟方可辦集甚
是生受兼西道元係前代阻障溏泊堤堰本非正路
近一十七里止蓋橋梁三座若行莫金口東道官民
寔為兩便據此合行呈覆
　　　　論革罷魚牙岸例事狀
伏見魚牙岸例等錢比年以來隨路俱無今體察得
中都通判等一十一處其魚牙岸例一依宣課三十
分取一至今徴収叅詳魚貨蓆葦一切諸物於所在
已納數重課程今者於上更爲収分此等錢穀寔是
重併兼見蒙
聖恩免差發减課額正爲百姓生受故也據上項等
錢理冝罷去不然亦不當依宣課一體分收有此不
應合行紏呈
　　　　彈不孝子楊大事狀
盖聞父母有婢子甚愛之雖父母没終身敬之不衰
况父在之姬妾乎今體察得懷孟路緫𬋩子某冥頑
無知悖逆有迹近者將父才妾就於寢所輙行毆擊
父方營護隨即推仆致令乃父牒發夲路䆒治其同
僚看徇視爲細微在後畧無施行雖行路聞之莫不
憤疾叅詳禮義由賢者出豈有衣冠之胄而爲禽犢
之行如是其敗壞風化孰大於此合行紏彈乞痛加
懲戒以勵薄俗
　　　　舉三道按察使事狀
今山東東西河北河南山北遼東三道提刑按察使
見行闕貟未經選注如山東道前任陳祐苟非其選
罔継前聲河北道近爲元維新事闔司𬒳問威望沮
弱山北道上係重地闕貟日乆此三使舉惟其人能
復震疊安靖切見前中書省給事中賈居真揚歴
朝省積有歳年夙夜在公練逹政體又廉訪得濟南
府緫𬋩趙炳莅政迤來民安盗息強幹著稱及吏部
侍郎王椅通儻才能和而有守旣掌銓衡又稱公當
論其才品俱各相應如任以監司必能振舉綱維不
負輿望據此合行舉呈
　　　　論順天清苑縣尉石昌璞繫獄事狀
切見隨路州縣官如縣尉人貟職小責重㝡爲不易
其合捕盗賊有任終不獲至經年累月停罰俸給者
幸有一二強幹肅清所部冝加遷賞以勵其餘或事
有罣悞情寔可恕今體訪得順天路清苑縣尉石昌
璞強幹有爲廵捕得法察賊推情遂破窟穴自到任
巳來甫及一年擒捕強竊及印造僞鈔知名劇賊郝
榮楊留児等凢一十七起計賊黨九十八名俱係積
年作過流毒數州所在官府皆不能制所謂不待教
而誅者也致使保州方數百里間道途清寜稱頌在
路誠消弭安静廵捕之㝡者也今止爲郝榮等事𬒳
問到部本部即行枷収同重囚繋獄寔爲未當叅詳
據巳結案強賊郝榮䓁反獄殺人情理深重舊例刼
死囚殺人者無首從皆處絞斬彼郝榮拘執死囚巳
成得刼况石昌璞依奉府命摧拉㐫威惧有折傷因
之損死度其情莭誠可恕原盖公心除害之理多私
計故殺之意無據所犯設若扺罪理合照依舊例量
情施行佀為相應兼夲官前後敗獲賊數合得未給
賞賚甚多將功贖過亦不至此不然恐當斯職者遠
近聞之因以觧體使賊軰潜知幸快禍心且長其剽
刼侵牟之勢深爲未便據此合行申理(至元八年六月初三日/尚書省/陳赦訖)
　　　　論隨路交鈔庫令緫管府提點事狀
夫時有通塞亊貴改更故古人因時制宜不拘常法
而憚變更也切見隨路鈔庫行用元寳鈔数多者三
五千定少者不下二三千定毎歳差設庫官止慿一
二保官即聽注擬近年巳来如失䧟去處雖監督正
人及着落元保湏管陪納数足至經渉数年徃徃有
破家不能結絶圎備者兼保官多不親即故出於一
時面分又何甞計保者家産之虚實錢糓之果能通
曉也方今鈔法極是通快但委用非人少有侵䧟便
是一路鈔法因人爲累少有澁滯足滋長奸弊與其
治於巳然無可耐之後何若防於未然易為力之前
愚見今後合無公同選舉其抵業信實委通錢糓人
貟勾當就令夲路緫𬋩府官毎月以次計點見在題
押赤暦其府官却不得因而恃勢借貸官錢違者許
庫司申覆上司照驗如此使朝夕得相臨視上下逓
互関防官無失䧟之虞人逺奸欺之弊照中綂元年
巳来巳曽依上施行至是便當今各庫雖按月赴提
舉司申報單狀赤暦於関防寔無所係盖非切近臨
視中間作弊旣無畏避又不能即時知覺䆒治是申
押本司徒常例虚行而巳據此合行舉呈伏乞照詳
定奪施行
　　　　論待闕官預爲照㑹各處事狀
切見省部將隨路守闕官貟不計月日逺近受除后
即行下各路照㑹曰某年月日某代某甚者至於預
徃任所守待要結所在風俗凋弊致一方吏民將舊
官輕視㓕裂或督責所行則曰汝計日去官耳見任
者旣爲齟齬不苟且保禄爲心以俟其去者幾何人
斯如此是官府吏民上下離合且使無事猶云不可
况軍民宣課工匠一切事務今皆取辦州縣中間脱
有失悮利害所関非輕今後合無除將守闕人貟令
祗受還家聴候外省部驗赴任月日旣近然後照㑹
各路佀爲未晚能然庻幾官民去留之際兩得安便
不致上下苟且耽悞一切亊務深爲便當據此合行
舉呈
　　　　論外任官展裹公服事狀
切念古人制作冠服盖所以别上下而尊嚴也今者
隨朝百官與隨路管民官上自宰相緫府官下至簿
尉其品從散官俸禄公田子孫廕叙等事畧皆備具
獨公服展裹之禮未見施行合無照依舊例使各官
自備冠服公􁰽展裹理事如此不惟見
國家禮文有漸其於官府威儀寔為尊崇
　　　　論撫勞襄陽軍士事奏狀
切惟古之用人能盡力忘死者不過下通物情閔其
勞苦説以使令而巳兼兵以氣為主所貴感發振作
不致有懈怠堕歸之意戌役雖乆事功可成伏見襄
陽之役以十萬衆頓堅城之下經今四年暑天炎瘴
攻守暴露不戰而疫死者無日無之即目巳属炎瘴
江水向發設如去歳夏宋人復以舟師來援内以窮
㓂必出相應其利害所関非輕當此正帥臣籌畫之
秋將士竭忠之時也今省官雖節制於上
朝廷固冝特與撫勞感發人心振作士氣以愾所敵
此以夜戰聲相同晝戰目相見之意也以某愚見合
無聞奏選差近侍信臣奉將
恩命詣彼軍前宣諭撫慰使功過兩明賞罰必信然
後序其情而閔其勞使三軍之士僉曰我之生死有
所歸矣我之勤苦爲上知矣旣喜如此雖以歳月置
之重地人將奮發忠義心力一殫勇氣自倍而親上
死長以謂當然所謂説以使民民忘其死且使煩暑
可變為清凉矣兼襄陽窮㓂料其時勢日就困蹵以
冝重懸賞格射書城中諭以禍福有能禽致主帥或
番城出降者授以某官某賞至於軍校預謀有功各
以次論授外據老弱疾疫軍人旣非精壯可用復使
疫氣蒸染又為未便有無分㨂暫還休養如此則人
有所望去留兩安故兵法云視卒如子可與俱死兼
丞相史公去歳巳曽如此施行師律軍心兩寔真順
以時勢觀之據上項事理恐佀是一法伏乞御史臺
照詳聞奏施行
　　　　論宣課折納米粟實常平倉狀
切見隨路起盖常平倉敖二千餘間巳是功畢今秋
豊収見得官為和籴以實廩庾然有未便者如近年
上都中興西京等處和籴粮斛所委官吏徃徃作弊
官錢旣為欺隱粮斛又不數足隨復差輟省部官打
筭追徴經隔數年不能結絶不惟官司紊煩公家急
無所濟體訪得去歳
尚書省為山東道軍闕乏粮儲將附近州郡課程折
納米粟接濟甚是便益合無照依巳行事理趂夏麥
收成及向前秋収將農民六色課程約量折納粟豆
等物公私寔為兩便免致有欺隠紊煩之弊據此合
行舉呈
　　　　論州縣官經断罰事狀
切惟禮義廉耻國之四維諺又云無瑕者可以戮人
今切見仕途之間廉耻道䘮贓濫公行自立部以來
州縣職官徃徃贓濫不公經值断罰者毎選不下數
人例皆遷叙不過降等邊逺而已叅詳爵禄者勵世
磨鈍之具據見行降逺格例係亡金弊法固非懲惡
勸善之道似不足取兼州縣字民之官務要宣明教
化禮義興行乃所任責彼身經断罰處民之上豈惟
内懷慚德先不自安部内之民將何化服欲望四善
具五事備難矣照得唐例職官任終驗所犯輕重有
𢾗年停勒之法合無依倣定奪如贓濫不公罪應罰
俸至幾貫以上及經断及若干者今後盡行停殿庻
幾懲一勸百逺去甚者不致敗群使士興廉耻之風
俗𬒳肅清之化四維張皇内外之職修矣

秋澗先生大全集卷第八十九
秋澗先生大全文集卷第九十
　便民三十五事(自此係監司時建白)
皇帝聖旨裏中議大夫治書侍御史行御史臺事伏見
　朝廷勵精爲治百度從新中外顒顒有太平之望
然弊積日乆事端非一必更張其大者重者使有
　定制則實惠可及於民今
　國家疆宇民數逺過漢唐歳入經費又爲不貲所
急者立法選官恤民息兵力養人材節浮費之用
停不急之務而已蓋大法立則宏綱振庶官舉則
萬務修兵民安則邦本固人材廣則任使周省費
　用則百姓足停不急則農務勸至於侵奪民利不
　便於時者一切革去之然此要湏大臣力任其責
　以經國逺圖爲念使治體一定始終無間開誠心
　布公道授群材而作行之使上有所守而不勞下
　知奉行而不亂尚虞箝勒未嚴吏有勤墮明其賞
　罰黜陟以威厲其不事事者將見激昻奮發人争
　立效則治定功成可計日而待也不然䆒錢糓之
　已然緩綱維之大柄似未見其可也某以不材繆
　當言責區區之誠有不能自巳者謹條陳切時便
　民三十五事開列于後伏乞
　御史臺備呈
　中書省照詳施行
　　事目
　　　立法
　　　　　定法制　置發兵符契
　　　　　通行奏事
　　　　選官
　　　　　議保舉　立審官院
　　　　　選叅佐
　　　　䘏民
　　　　　議恤民　除軍户抛下差發
　　　　　捄災　秋稅凖喂養馬駞草料
　　　　　復常平倉　論匠戸
　　　　　括户土㫁　七品巳上官言任内利病事
　　　　息兵力
　　　　　軍人交畨　合併十一　年軍(三)
　　　　　緩逺征(二)定奪析居地税
　　　　養人材
　　　　　設學校　用試中儒士
　　　　　試吏貟
　　　　節費用(古者因官府而立人/今因人而立官府)
　　　　　併州縣省官吏　行劵法减祗應
　　　　　禁醖酒　振武屯田
　　　　　輸粟充監當官
　　　　停不急務
　　　　　權停一　切工役　省罷鐡冶户
　　　　侵奪民利不便等事
　　　　　課程再不添額　論鈔法
　　　　論塩法　輝竹還民
　　　　分間官占民田(二事)定奪官地給民
　　　　禁約搔擾百姓(五事)
　立法
　　　　定法制
　自古圖治之君必立一定之法君操於上永作成
　憲吏行於下視為凖式民知其法使之易避而難
犯若周之三典漢之九章一定不易故刑罰省而
　治道成今
　國家有天下六十餘年大小之法尚逺定議内而
憲臺
天子之執法外而廉訪州郡之刑司也是有司理之
　官而闕所守之法至平刑議獄旋旋為理不免有
　酌量凖擬之差彼此重輕之異合無將奉
　敕刪定到律令頒為至元新法使天下更始永為
　成憲豈不盛哉若中間或有不通行者取
　國朝扎撒如金制别定敕條如近年以來審斷一
　切姦盗
　省部略有條格者州縣擬行特為安便此法令當
　亟定之明驗也如此則法無二門輕重當罪吏無
　以髙下其手天下幸甚
　　　　置發兵符契
　竊見
　朝廷防馬劄妄濫也
御前給發奉使欲逺方取信也佩圎符為徵况兵戎
大事乎近者王著矯偽發兵利害非細合議関防契
勘歴代緩急調遣軍馬皆驗符契然後得發今後合
無依上起置符契庶免臨時别致事端
　　　　通行奏事
竊見
憲臺𥘉立遇有軍國重事
中書省臺院約會一同
聞奏若事或不便許庭議以從所長其於
朝廷大為有益近年稍乖舊制至於大政大刑其事
巳行不得與聞任言責者旣不及論救且得箝口不
職之謗扵天下乞請申明舊例不致似前闊略以絶
壅蔽天下蒙幸
　選官
　　　　議保舉
夫親民之官守令爲急竊惟選法自近年大壞後府
州司縣官例多阿權通賄僥倖而得其南選尤濫至
目之曰海放此等賢否不較可知庸懦者因循苟且
奔走承奉外政務盡廢小材者視時所尚營治已私
略不以官事爲念爰自新政巳来外望雖聳根源舊
弊依前未除易舊而新今雖汰冗濫選材能然一或
譽之則爲賢一或毁之則爲否是非惑亂終無所憑
莫若將素有聲跡資品實至者令三品官入狀舉保
量短長之材授小大之任然後明察臧否精覈　最
得人者行進賢之賞謬舉者坐不當之罰舉官自然
精詳受保者惟恐有累如此則官得其人庶事修舉
昔周世宗令除目仍署舉者姓名若貪穢敗官並當
連坐亡金正大間亦行此法當時號稱得人方今教
養無素科舉未行權冝矯弊似為良法
　　　　立審官院
竊詳省院臺部皆得選署官属若公當則人心自服
少或未安中外之人皆得指言數年以来省臺壞亂
多此之由夫省臺大僚近
君之重臣也古人稱投鼠忌噐當尚深戒况天官天
秩一旦使群小無知者得恣情阻壊非所以體重臣
而存大體也兼若輩處心鮮公不為巳私且泄怨謗
比之若此合無立審官院選用有徳望公正大臣次
取知典故識大體剛直而敢言者為之輔其中外一
切選舉官貟通得論列而踈駮之不猶愈於若此紛
紜之不定也檢㑹亡金章宗時臺司用一諸科人為
監察審官院竟奏而罷之致臺望增重逺近肅然當
時大為有益或曰若立此官臺諫何為曰臺諫論列
至廣審官係封駮之事古人設立本意以用人為治
之本惟其責之專則事精詳而得實理所為開公道
而庶人不私議也伏乞熟慮而深思之
　　　　選叅佐
近聞
朝省選用随路緫管其法甚妙然叅佐尤當精折所
謂掌司經歴者務要識大體有議論通案牘臨事不
疑剛正有断振一路之紀綱辨大小之衆務下至調
和官府驅役吏人上下伏從官長有頼方為稱軄近
年徃徃用非其人不惟誤事且復害事如非流望者
有之不通文墨者有之老病疲懦不勝任者有之如
得其人斯弊盡絶契勘至元二年随路緫管許令帶
行叅佐二貟此固唐自辟所知良法今既妙選大尹
亦冝令各官保所知職官以任叅佐却恐朋黨成風
因時作弊莫若将保到人貟交相為用如真㝎府尹
所保用之保定保定所保用之他路之類是也若本
人任内汙濫不職保官亦行坐罪其各道按察司首
領官亦當依上精選使出緫府幕職之右庶㡬官吏
推服　臺綱人望因之取重
　䘏民
　　　　議䘏民
竊見随路百姓自攻取㐮樊巳来節次將中强等戸
簽充軍站其見在下户供給百色軍湏已是生受及
江南平定中外佇望庶得休息復致前政煩苛横取
白著急於星火州縣官吏視其如此因縁作弊科歛
無度如遇和雇和買夫役等事即驗包銀分俵毎一
兩週歲約出横泛錢三十餘貫止以四兩户論之是
一歲着二十倍也又軍户迯戸閃下差税復灑見戸
包納割剥民䏎未見如此之甚致愁嘆不絶感傷和
氣嵗旱不收百物踴貴衣食艱得民安得不困救之
之方在於將和雇和買必不可闕者畫時支價兩平
和買雇賃併不科俵民間飢荒去處官為賑濟累年
逋負巳徵入官者還民未徴者盡免其逃亡復業者
付元抛事産量免三年差役庶居者安集而去者樂
還然後下寛大之
詔布告中外使民曉然知
朝廷憂恤元元本意又聞阿合馬及其黨與所没贓
賄不可勝計此物旣非天來皆係生民膏血向肆威
虐聚為巳私可謂贓穢不祥之物昔漢籍梁冀家財
遂充國用减天下租賦之半散其苑囿使業窮民合
無亦將上項財賄全代今歲天下租賦之數使二十
年愁怨之苦一旦消釋誠
國家結民心感和氣曠蕩希世之恩過於㝷常萬萬也
　一照得近年和買造作等事其弊有三如立限甚
　　促畫時不支價錢必湏科配民間然後可辦致
　　百姓添價轉買或官吏接攬多搭錢數及取納
　使用糜費等錢上下通同作弊一也縱降到價
　錢止依各處虚報時估比之百姓實費不及半
　價虧損人户二也其官降不敷價錢内官吏又
　行尅减且有全不到民或三五年間並不給降
　者三也如近日科下真定皮裘皮袴明該不得
　樁配百姓官無見錢皮無見在送納有程却恐
　躭誤不免分科民間其弊依前復作是上司實
　有愛民之意而百姓虚受其恵也欲革其弊不
　過給降見錢從實支價責委正官辦集其事何
　則蓋近年遇有工役官長畏其利害但領略而
　已一委本把里正信實等人使之營辦將百姓
　恣行侵牟無有紀極或事發到官止將上項人
　等量情追断其事巳然將何所益今若革去三
　弊將一切違錯明該止坐正官不䆒餘者庻㡬
　多方用心顧恤百姓不致諸人作弊
　一隨路逓運車仗脚錢近者五六十貫逺者不下
　百貫官支價錢十不及二三其不敷數百姓盡
　行出備名為和雇其實分著年來披擔極是生
　受乞請驛程去處官立車甲頭两平雇覔從實
　支價以抒民力
　一戊戌年中選儒户比之僧道百分無一前省收
　　入民編却有告難蠲除者合無依舊除免併十
　　三年試中儒人亦行一體定奪
　一弛山林河泊材木魚蒲之禁令民恣得採取以
　　捄飢乏不足
　　　　蠲免軍户閃下差發
一爰自牧復殘宋巳来人皆有息肩之望近年差役
豈惟不蒙减免却又將九年十一年元答軍户差發
每户止除四两餘上數目俱於見在户内樁科及自
戊午年准申逃户之後續逃户計上司並不凖申州
縣亦不敢申報閃下羞發仍令見在户計包納又至
元七年取勘出恊濟户計元奉
條畫止令恊濟見當差户近年却行入額另行科差
加以和雇和買不絶如流比之𥘉取襄樊差役轉增
數倍上司若不哀矜量加優䘏恐不免轉徙流離之
患乞将元簽軍户氣力全行除豁及取勘續逃户計
蠲免分數庶望貧民少得休息實為便益
　　　　捄災
竊見今歲真定等處春夏亢旱糓菜皆無米價踴貴
小民乆巳闕食徃徃採食青棘槐花揄葉拂子等根
加之流竄驚擾甚為不安諺云春旱泥倉秋旱離鄉
蓋言比接新来歲月日逺故也百姓多趂熟河南今
聞米粟亦貴又無所徃是將坐視飢饉以待其斃其
救之之術冝在於早設不然不過發倉廪散楮幣倉
廪所在皆空寳鈔㡬許得濟莫若將𬒳災州縣合納
稅石并即今收糴事故等粮盡行倚免使百姓少寛
且謀自救責委按察司親臨官吏多方計置賑濟飢
乏及弛山林河泊之禁權停門攤酒醋等課庶幾不
致流亡失所
　　　　秋稅准喂飬馬駞草料
竊見保定等路百姓毎歲撥赴逺倉送納又樁配和
買各位下馬駞所用草粟設立倉塲官收支中間官
吏作弊百姓重併生受如按察司毎歲各處追首鈔
有三五百定者盡係添荅多取於民若於百姓所納
秋税内盡行折作草粟赴各處喂養馬駞倉塲送納
使民免逺倉納稅之勞無和買椿配之擾及革去給
降尅减之弊實為便益
　　　　復常平倉
竊見至元八年設立常平倉驗隨路户數收貯米粟
約八十萬石以備緩急接濟支用近年巳来起運盡
絶甚非
朝廷恤民捄荒本意如徃年差官定奪時估以平物
價縱使能行终非乆逺通便之法當時僉謂若常平
有粟各路不過依時價出糶三五千石則物價自平
人心倚安低昂權在有司兼併不復高下其手向前
收成去處依前收糴以實常平恐亦恤民平估之一
策也
　　　　論匠戸
一省部為各處冨強之民徃徃投充人匠影占差役
以致靠損貧難戸計奏奉
聖旨差官與察司緫府一同磨勘到各户根脚氣力
手狀巳是精當類攅冊帳各路赴部分間寔為善政
中外喜望比及今歳科差必得上項富户依應當差
庶幾貧難稍得息肩近聞　省部止為外路帳冊體
式與大都不同此上差官復同三家再行磨問不惟
中間動揺寔恐迁延有失人望若将巳分間定帳册
勒令各路照依大都體式攅報似望善政早得成就
或謂若依巳行體例將匠户富強者還民當差其見
當身役止除一丁差稅却恐一家两役日乆靠損人
難終致紛紜不定莫若將見行分間匠户委係高手
人匠存者存之外據户眼高手藝平常者放罷爲民
若必湏𥙷添再於民間將酌中户内取手藝極髙者
充庶免紛紜不定且失民望其江南戸口一家分作
數户其名甚多其數不實
　　　　括戸土断
國家自壬子歲抄數後迄今未嘗通檢中間等第髙
下大成偏重故唐制三載一定戸毎歲一團貌恐因
仍舊額貧者轉貧冨者愈冨况三十年之乆稍候年
歲豐收民大安息合行從實檢括察其存亡均其貧
冨則庶功以興國冨家足不然是縱令州縣毎歲增
减髙下以滋官吏之弊故前人云與其潜資於姦吏
何若均助於疲人以免其偏苦哉其各路流徙户計
抛下差賦即今盡行樁灑見戸陪納徃徃靠損人難
今四海一家民之去此則為逋逃寓彼則為見在若
通行括數只令彼處土著當差除此之逃額實為便
當此歴代遺制我如行之不為無例或曰恐渉動摇
曽不思偏重包納不均之苦甚於一動多矣
　　　　七品已上官言任内利病
竊詳方今大弊
國之惠化下罔盡行民之情偽
上不周知今後合無令外路五品官部内利病可以
興除者許令任内或秩滿赴部直言要以指陳實事
一出已見庶使民間疾苦艱難悉得
上聞其官之盡心與否不校可知其當興除者即諭
所司施行日新政治誠表裏相維上下盡心之良法也
息兵力
　　　　征防軍交畨
一隨路軍人爰自南征巳来城攻野戰萬死一生及
平定江南與望停征稍得休息今軍前勾起逃亡事
故等軍歳無虚月如父死子繼兄亡弟行以至一户
有病没陳亡父子兄弟四五丁者又有死絶止存老
父母與妻孥者尚然不蒙撫存况征南將校例多迁
賞其軍士合無將見屯戍軍士亦冝優䘏或二年或
三年使之分畨相代省家父母親戚歲時有相㑹之
樂所謂恱以使民民忘其死契勘唐制征防軍年及
者還民父母八十者聽一子歸侍况今四海一家正
息馬論道之秋如兵戎少寢天下幸甚
　　　　緩逺征
伏見方今
聖徳天覆海宇一家獨以日本未霑
王化致煩征討竊詳倭奴自後漢始通中國多以義
懷耒未聞専事征伐盖限隔洋海數千里之逺此與
彼接我以衆命先甞其險嗚呼殆哉昔三苗來格虞
帝以修文為先彼倭始通光武以廣徳為務伏望
聖朝鑒法前代先遣材辯綏逺之臣申之以文告喻
之以逆順柔以文徳結以恩信使民見包荒不遐遺
之意若猶未至然後興師未為晚也此係
國家大事任責者冝悉心以明其利害
　　　　合併十一年軍
竊見近年
朝廷將舊軍與至元九年所簽軍貧難消乏之家皆
行合併甚為便益其十一年所簽軍人當時已是近
下户計經今九年多有生受不堪役者合無一體從
實合併使貧冨難易两得均平又得兵力精強且見
國家同仁一視之意
　　　　定奪軍戸析居地稅
一軍戸析居貼戸即目見行取要地稅當間本是一
户謂如有田六頃除四頃外納餘上稅石既是析居
其地两分各有地三頃不在合納之數即目止憑一
户時取要餘上地稅理合分間定奪除免
飬人材
　　　　設學校
夫自昔設立學校非唯尊師重道盖欲養育人材以
備内外任使方今名儒碩徳既老且盡晚生後輩以
上乏教育下無進望例皆不學而吾道不絶如綫設
若構一大厦必用衆材可成况治天下之廣居乎今
府州縣道雖設立教官講書㑹課止是虚名皆無實
效其隨處教授名實學官餬口不給奚暇治禮義而
及人若與醫學一體給降俸禄復官撥學地資贍生
理然後選職官子弟及鄉民之秀異者使之入學專
以講明經史以趍有用實學不三五年間一處止有
成材五七人則天下可得數百人以湏
國家之用豈不偉哉如巳後設立科舉尤湏預先教
飬不然將見數年之後非惟無才可取則禮義廉恥
掃地矣將何以論治乎随路醫學亦合一體整理施
行不致虚請俸錢有名無實
　　　議復立國子學
一竊見至元七年
朝廷立國子學命許衡爲祭酒選
朝右貴近子弟令教授之不滿五歲其諸生俱能通
經達禮彬彬然為文學之士及其入仕皆明敏通䟽
果於從政如子諒侍儀之正大子金中丞之剛直康
提刑之仕優進學弟親臣之經明行修堅童君永之
識事機子亨待制之善書學企中客省之貞幹揚歴
省臺蔚爲
國用豈小𥙷哉必欲設學校養人材京師首善之地
冝先復立
國學以風勵天下
　　　　用中選儒士
竊見十三年随路試中儒人於内多有材堪從政者
若委目各路并按察司取勘相驗得實申報
上司遇　臺院六部百司按察司令史書史闕貟以
憑𥙷充勾當是猶勝繆亂雜取州縣無例無學等人
此輩設若吏業非素終是通曉義理例有文筆使官
事稍習皆可勝用假令學校吏試便行需待歲月猝
急不能得用能此不但捷於得人亦是激厲天下爲
學之方豈爲小𥙷兼亡金舊例臺椽書史皆於中場
舉八内試𥙷勾當但在有司持擇使之精當不致妄
濫請托而巳
　　　　試吏貟
竊見方今内而
省部臺院百司外而按察司府州司縣合用吏貟俱
出自州縣校書帖冩等人因而上逹以至僥倖成風
廉恥掃地只以學術無素選取無方中間求其廉慎
可稱熟煉吏事者甚鮮而天下之務繁而詞訟錢糓
重而刑名銓選生死曲直髙下與奪悉出於乳臭若
輩之手欲望治道清明風俗羙好難矣合無講䆒近
代考試法式從府州官公共保舉其法律刀筆行止
或不相應罪及保官其餘非此而進者不許𥙷充隨
朝勾當設法既嚴人自力學如此非惟用得群材禮
義廉恥風動四方下可以革去僥倖苟且之人上可
以成公平肅清之化端本澄源此最急務
節費用
　　　　併州縣省官吏
伏見方今州而爲府縣而作州復有不必縣而縣者
此盖王進建言欲務爲誇大以示外方意也以至增
置人貟添給俸禄無有虛歲彼所臨户口曽不加多
差稅轉成虚耗所謂十羊九牧為政大弊也今四海
一家郡縣版籍何止數倍誇大之名将何所用不若
依舊便將當省者省可併者併豈惟事簡官清不致
國家縁虚名而受實費既省其官據禄薄者亦冝增
而厚之盖清其吏而不厚其禄則飾詐而不廉知厚
其禄而不省其官則財費而不足知省其官而不知
選其能則事壅而不理此三者迭爲表裏相湏而成
者也又江淮興兵巳來諸道使府一切把軍官貟權
冝而置職及見設提舉司官及因聚賄妄立官府者
多矣亦冝减削使職有常貟事不繁冗則人無紛擾
之勞矣
　　　　行劵法省祗應
今訪聞得真定路週歲祇應錢萬有五千餘定以天
下計之不下數萬定矣此縁
省部差遣繁冗及當該官吏因之作弊致費用如此
之廣雖禁約関防甚悉不若澄治本根今後若路官
得人凢事公幹并將急逓鋪整點如法據行下事務
嚴立程限管得時刻不誤如是則不必使者旁午而
重費館榖也若軍國大事必湏差官者照依前金給
付劵頭據合得分例令於上批冩某日經過某日宿
頓囬日繳納年終將報到祗應文冊搽照同否稍有
差别多取與多與者同罪将見使人不敢多取掌行
者不能妄添分毫節省費用誠爲方今良法至於
朝廷重使别議給與如此减省故不少矣
　　　　禁醖酒
一目今目真定路巳南直至大河地方數千里自春
至秋雨澤愆期旱暵成災致米麥踴貴無處糴買例
皆闕食百姓徃徃逃竄莫能禁戢有司誠冝多方計
置救災恤民竊見民間醖造杯酒所用米麥日費極
多略舉真定一路在城毎日蒸湯二百餘石一月計
該六千餘石其它處所費比較可知若依至元十五
年例將民間醖造杯酒權行禁止庶幾省减物斛以
滋百姓食用誠救災䘏民之大事也
　　　　振武屯田
竊見毎歳北邊於新城沙井靖州三倉和糴粮儲不
下五七萬石如遇軍馬調遣又豈特十萬石而巳近
年榖價踴貴且以十萬石爲率所費不貲用度終不
寛廣兼自古饋餉雖有智者終無良法惟邉地屯營
最爲長筭契勘唐憲宗元和七年李絳言天德(今豐州/是也)
振武左右良田約萬餘頃擇能吏可開置營田以省
費足食從之四年間開田四千八百頃收粟四十萬
斛歲省度支錢二十餘萬緡今體訪得振武并豐州
界河两傍地廣民稀除營帳牧放百姓耕懇外其餘
荒閑地尚多若差公幹官僚踏視其冝留兵營田一
切取武清屯例假以歲月自非水旱不熟田功稍集
國儲必有所濟故陸宣公云縁邊土沃而乆荒所收
必厚如此費省食足官無規措和糴之勞民免輸納
虚耗之費恐亦安固邉防之一策也
　　　　納粟除監當官
竊見
上都北邊毎歲
　臨幸及屯戍重兵歳用粮斛甚廣雖官為和糴
啇旅興販終是逺窵不能多廣得濟昔漢文景時亦
為艱於轉致令民輸粟塞下賜與爵級謂之賣爵級
遂致邉兵饒足方今院務官别不見入仕格例以曩
日論之不過貨賂請托若以弊革有益於
國家不若令辦課官驗額輕重使輸粟
上都及迤北州郡幾何者則任某處監當官一年立
為定制謂如某處務埸周歳課額十定設官二貟毎
貟輸米戓粟
上都者若干迤北州郡者如此不半歲
上都及縁邉州郡便得米數十萬石豈不大便益哉
又如州府務官經營幹勾比得差遣所費不貲一任
之内必百方作計取償於民羡餘復入於已是使明
損民力暗將官錢盡入私門若此法一行將見私錢
盡入公家則息奔競官革請托軍國坐收饒足之利
故令民輸粟充院務官最為當今良法
　停不急之務
　　　　權停一切工役
竊見
大都雜役五臺拖木等夫及諸寺院營造比年巳来
未甞停輟古人有云工不使鬼必待人興財不天来
終湏地出不動百姓將何所求况今其定至大河迤
南年榖不登百姓嗸嗸例皆乏食自捄不暇據上項
工役似合權且停放以見
國家罷不急節浮費救災䘏民至意
　　　　省罷鐡冶户
竊見燕北燕南通設立鐵冶提舉司大小一十七處
約用煽煉人户三萬有餘週歲可煽課鐵約一千六
百餘萬自至元十三年復立運司以来至今官爲支
用本貨毎歲約支三五百萬斤况此時供給邊用雖
所費浩大尚不能支絶爲各處本貨積垜數多其窺
利之人用官司氣力收買其價不及一半當時既是
設立提舉司煽煉本貨以備支持除支外止合存留
積垜以備緩急今来却行盡數發賣竊詳此事虧官
損民深爲未便今来止合依驗舊日有名曽煽爐座
存留三五處依例興煽據煽到本貨除支持外盡數
存留積垜並不許發賣外據近年新添去處悉行停
罷將所占百姓分撥所属州縣依例當差仍許諸人
認辦課額興煽小爐或抽分本貨戓認辦鈔數臨時
定奪如綦陽鐵官中統二年
省部巳曽将冶户差發比較歲煉鐵貨數甚争懸以
此罷去其便與否乞追照元卷備見其詳
　侵奪民利不便等事
　　　　課程再不添額
契勘課程自四十年前天下正額止萬有餘定今者
從萬至於十倍可謂極致毎歲考較尚有増餘前省
定奪歲歲添作正額且財不天耒皆自民出恐亦因
人之一節也兼啇稅金資物貨湊集買賣多寡市肆
迁移皆趂州郡㑹合津要去處歲各不常若累累一
體添荅恐有輕重不等之弊可依巳定額數外從實
恢辦或依相永法増籌者量加迁賞否者黜罰停歇
朞年告叙所增等第以五十定為上三十定為中二
十定為下如此民喜額定而不增官樂有功而陞用
羡餘之數自然盡實入官
　　　　論鈔法
竊見元寳交鈔民間流轉不為澁滯但物重鈔輕謂
如今用一貫纔當徃日一百其虚至此可謂極矣䆒
其所以法壞故也其事有四自至元十三年已後據
各處平凖行用庫倒到金銀并元發下鈔本課銀節
次盡行起訖是自廢相權大法此致虚一也其鈔法
𥘉立時將印到料鈔止是發下隨路庫司換易爛鈔
以新行用外據一切差發課程内支使故即造有數
儉而不溢得權其輕重令内外相制以通流錢法為
本致鈔常艱得物必待鈔而後行如此鈔寕得不重
哉今則不然印造無筭一切支度雖千萬定一於新
印料鈔内支發可謂有出而無入也其無本鈔數民
間既多而易得物因踴貴而難買此致虚二也又緫
庫行錢人等物未收成預先定買惟恐或者先取故
視鈔輕易添買物重幣輕多此之由此致虚三也又
外路行用庫令庫子人等私下倒易多取工墨以圖
利息百姓昏鈔到庫不得畫時囬換民間必湏行用
故昏者轉昏爛者愈爛流傳既難遂分作等級其買
　　　　等除　搭價然後肯接此致虚四
　　謂救其虚莫若用銀收鈔大路止用得課銀一
　　餘定小處一二百定民間鈔儉必湏將銀赴庫
　倒鈔貨是鈔自加重銀復歸于官矣今却以鈔囬
　則愈致子虚矣何是又官只重銀不重其鈔此復
　虚一也或更造銀鈔以一伯當元寳二伯迤漸收
　見鈔盖事乆則變變則通輕重相濟之法也不然
　利病又當問中統元議立法者如張介夫王紹明
等講明舊法以定新行如此年載間庶可復舊使資
財大柄常操於二權不移於下矣
　　　　論塩法
竊詳調度塩法以便民為心者莫若扵所轄州縣量
户數多寡將元認課額均分依巳定價錢一十四兩
一錢仰各處管民官設立塩官赴運司関支塩貨置
局發賣
納舊課関新塩挨次送納其㳂路脚錢於各處塩
局官用已錢出備却於發賣塩價上搭帶仰各道
按察司不時計點多餘之數
既分塩課爲正額聴從各處從實發賣中有比别路
賣不盡去處督勒本處湏管驗合関數目依限関支
課亦依期送納何故當元驗民户多寡均分食塩之
家既等縁何却有不盡數目防有私塩生發仰各路
正官提調不致阻滯正課亦不湏設立巡塩官擾民
其先行賣訖去處必湏再来関支是爲増餘远年以
來人口増添食塩既多别無虧失止有增羡可不勞
而辦也
一官為調度者從
省部差有根脚慎行止諳錢榖人充規措所官聴運
司節制扵用粮去處設立許諸人赴倉送納或米或
粟納獲朱鈔赴規措所関引支塩近見運司官差規
措官於南京等處不問人之貧冨有無抵業九一抽
分虚立文契指於某處中納粮斛其實將引到家不
問價直髙低貨賣了當或償舊債或納官錢戓别作
營運至今五七年間錢粮不能到官者不可勝計深
為未便今者止合明出榜文召募諸人於所指倉分
先行送納粮斛納獲朱鈔然後赴規措所支引次来
関塩厘勒監主母得刀蹬停滯立便支發似此別無
阻礙塩法大行倉廩充實不湏和糴和中豈小補哉
一長蘆本處除收米粟外並不得收受諸物止收寳
鈔赴萬億庫送納止收米粟者以備
御河上下官為支持不收諸物者諸物官司無用中
間作弊不無阻礙塩法若以收鈔納鈔其便有三一
則鈔法通快二則革去舊弊三則官民兩便
一便啇賈為利者許諸人赴塲買引関塩厘勒監生
不得刁蹬客旅最為急務蓋禁官吏不得買引賣引
是也既許諸人興販官吏亦用已錢何故不可若使
本管官吏得買其間客旅深為未便課程不能虧辦
何故塩價貴則官吏盡數拘買客旅不能得買塩價
賤則官吏並不收買客旅為曽赴埸不能得買甞𬒳
躭悞又知塩價遲澁亦不興販虧損官課皆此之由
又官吏買塩先揀離埸近便去處次揀㓗浄乾白好
塩又不依序先行攙支使客旅人等無所措手其弊
不能一一徧舉竊惟塩埸天下號為争利之所况本
管官吏乎蓋防微杜漸尚有不能禁者以官物為已
有之資放縱由已可不戒哉
一運司上下大小請俸人貟近七百名其中虚設者
太半行户部都轉運使之名可易為提舉塩使司大
使副使各一貟次以管勾催煎足以辦集自然官减
俸省亦便利之一端也
一解州池塩天然自成不同清滄犯本煎造費用浩
大徃年陜西運司爲課額重大立法頗峻山谷逺人
不知禁忌食既艱得未免私煎冐販事發到官情罪
不小徃徃有破家殘生者良爲可哀昔隋𥘉罷酒坊
通池塩塩井之利與民共之至今稱為仁政若於見
定解塩價直内更為减免分數使民易得食用亦
國家惠民而不費之一端也
　　　　輝竹属民
竊見衞輝路輝州園竹皆係百姓自来栽植置買物
業軍站差徭仰之出備自姜毅建言将頃畆官量見
數斫伐四六抽分民得六分官亦拘取量給價直當
時百姓巳是不堪近年巳来不依時月不問去留恣
意斫伐盡行殘廢其合得價錢給既非時多不完備
又巡竹人等經絲徃來稍有疑似恐嚇錢物事非一
端徃徃有破家失業者百姓至頋視竹柏甚於仇讎
竊詳天之生物本以飬人今廼為害豈造物意哉且
量頃畒無多抽取四分以之輪官未為大益百姓得
之實非小𥙷合無將上項園竹依舊令民為主官不
抽分出備一切差役氣力亦寛弛山澤之禁不奪民
利之羙事也若謂於係官竹法有礙據輝竹造到噐
物令給引印烙亦可通行其見設提舉司並不將竹
園優蒔名為辦課專以侵擾百姓營治巳私爲務亦
冝罷去令緫府就便管領其省官吏息民擾實為便當
　　　　分間官占民田
一緫庫將束鹿縣民田以為官地約一千四百餘頃
毎歳包納麥課毎畒麵三斤合無除免明諭百姓使
為永業
一去歲取勘到滑州
御麥地畒約八百餘頃中間多係軍站農民祖業荘
産種飬年深今来一例打入數内理合分閒民田令
依舊為主
　　　　定奪官地給民
一京兆路州郡所有營盤草地極廣舊為探馬赤牧
馬地面近年遷徃西州屯駐其地悉為閑田并隨路
營盤草地寛闊去處量給側近無田農民種養併贍
不足
　　　　禁約侵擾百姓
一每嵗鷹房子南来所經州縣市井為空将官吏非
理凌辱百姓畏之過扵營馬及去又湏打發撒花等
物深為未便乞嚴行禁約以安吏民
一四萬户軍馬遇有調度經過去處嚴加禁約不得
非理搔擾致驚農民責所在達魯花赤巡護勾當但
有失事坐所委官罪
一兾州管内河西軍户間處村郷不時搔優如強耕
田白采桑欺凌農民等事告發到官司縣不能追理
至元十七年
省院巳曾差官䆒治此其顯然也合行嚴切禁約不
致别有侵漁
一隨處監官非奉
上司文字不得一面將門攤定課額上擅行添搭數
目一御河上下一切官司阻礙客旅舡隻不能通快
如開関錢漫河索岸例等事乞悉行禁約
秋澗先生大全文集卷第九十
秋澗先生大全文集卷第九十一
事狀
　　　　翰林院不當以資例取人
竊惟人材不出政事文章而巳政務但曽諳練尚可
勉為至於文章自非天材有學者不可强為今翰院
職掌人等樂其安簡占處名位守以歲月以次而迁
有從書冩至修撰待制者今後合無從本院精選人
材勾當不冝循迁以塞賢路
　　　　定奪黄河退灘地
一黄河两岸多有退灘閑地有
塔察大王位下頭目人等冐占作投下稲田令側近
農民冩立種佃官文字毎歲出納租課自餘不得開
耕竊詳河水走卧不常今日河􁢇明日退灘安得爲
投下属地今後合無將一切退灘地面許諸人開耕
種蒔實爲便益
　　　　舉耶律張商焦四相事狀
一竊見前中書左丞相耶律鑄前中書左丞張文潜前
安西王府王相啇挺秘書監焦仲益皆係
朝廷勲徳天下重望方今之務　親賢爲急比之求
訪踈逺如四相者識逹政體綜練時冝若使之叅預
大政必能禆𥙷闕漏有所廣益傳稱圗任舊人共政
此之謂也
　　　　復許諸人陳言
一中統元年許諸人陳言當時主意不爲徒然蓋一
則舉知群下休慼之情二則視時政得失之弊三則
見人材可用之實令政務方殷惟慮廣來直言採議
得失令後合無復許諸人陳言内設詳定奪䓁官使
掌其事
　　　　舉明宣慰胡祗遹事狀
竊見前荆湖路宣慰副使胡祗遹自中統元年至今
揚歴中外二十餘年所至皆以能稱其識時應務通
方有為求之時輩不可多得誠經濟之良材時務之
俊傑也内外劇職皆可迭居今在閑日乆理合起復以應
清朝之選兹乃天下公論非卑職之所得私也
　　　　議司獄官
竊見隨路所設司獄官致恤囚徒最為切務盖使暮
夜不致踈虞寒暑罔令失所飲食以時醫藥無闕比
縁當罪不使苦楚無聊損傷人命此其職也近年多
以年老無能之人使充其任至獄事狼藉囚繫失所
是與不設等爾若選得如徃年
大都路司獄劉彦禄十數人使之盡心獄事或今後應
重囚未断非理獄死者治司獄䓁罪如此庶仰副
朝廷哀矜庶獄之本意也
　　　　禁約興利無效等人
竊見近年開桃淄莱路石河致死損夫役甚衆終不
能成事竊詳若輩妄開利孔明知無成萬一有效功
歸一已不成害及衆人所該之家其將何罪山東之
民至今咨怨今後若復有如此妄言僥倖之者冝嚴
行禁約如見役興工者將来無驗合無量事重輕究
治庶免傷財害民之悔又安知非姦人之計可不審
慎之哉
　　　　議大名劵軍
竊見大名見屯生劵軍一萬二千餘人不及三年所
費錢粮至甚浩大米一十萬石鈔七萬餘定若
上司近前别無驅用冝同徃年熟劵軍發還南中使
分隷諸翼以備邊防其中若有年老者放還為民不
冝使仰食縣官坐糜經費(緫三万大名一万二千/衛輝路季太原十三年)
　　　　理財事狀
即今包銀課程茶塩之數歳入不貲用度不患闕少
所當更張者在於一切掌管之人染漬舊習中間多
方掊取盡入私門官不得用民實受弊使
國家虚受重利之名切要立法革弊使民力蘇息取
之不致困乏
　　　　馬政事狀
竊謂三軍之本以馬為先今遇有用度不免和買拘
刷和買官吏作弊拘刷則逺駭觀聴乞請於塞垣水
草冝収之地分立群牧使通政院專掌其亊
　　　　預備亊狀
除有司常例支持外振武屯田輸粟𥙷官最為上策
易稱君子儲戎噐以備不虞兼預備則造作如法犀
利可用晁錯謂甲不能禦矢與無甲同矢不能入堅
與無矢同可不重慎今後合無將隨路常課再行整
點督勒使成造如法於上書冩官匠姓名以考其程
於所湏去處起庫収貯如是庶得造作如法不致臨
時併造多不如法朽鈍不堪用度
　　　　為審断罪内亊狀
竊見隨路淹禁罪囚極多
省部自從以来逺踰半歲今追銀者有人填撫者有
官檢災亡者有使未聞曽差一官審理罪囚者古人
稱遭遇旱災多縁刑獄淹延所致即目巳是秋分乞
請選精詳官貟曉知刑名者同按察司官分路前去
審録歸断一切獄囚恐亦感召和氣之一端又使百
姓且知
省部不獨扵錢糓留意也
　　　　為革部符聴偏辝下断事狀
竊見
部吏符文之弊謂如甲以田宅告部便以偏辭有
理断付甲主乙復上訴新吏不照先行却以乙辭有
理即付乙主路官知其徇弊欲從理長者歸結二人
各倚元符互相不服其两造或赴察司陳告照卷明
見亦欲與之改正又縁
省例部断者不許輙改以致耽誤有累年經歲不能
杜絶者乞請
上司定奪歸一母令止慿偏辭輙下断語庶免人難
　　　　開種两淮地土事狀
一竊見黄河迤南大江迤北漢水東西两淮地面係
在前南北邉徼中間歇閑歲乆膏肥有餘雖有居民
耕種甚是稀少冝設立大司農司招集江南北無産
業人民驗丁力摽撥頃畒令一定住坐爲主官給牛
隻農具差税並不取要若成就後别議定奪如此不
數年間開耕作熟貧民既得濟虛地又行内實萬一
緩急以食以兵皆可倚用
　　　　祝香百門山神事狀
一輝米凖差者二千石和買又不下二三千石又淇
水係是
御河上源一切漕運供給■大都甚有功用比之濟
瀆及物濟國潤民之功非細據上源水神似冝特降
香火以荅神休
　　　　司官不勝任者即行奏代事狀
照得
條畫内一欵按察官聲迹不好者即行奏代今南北
察司廿道毎司正官與首領人貟除新任未滿者是
迁調貟數嘗幾扵半材不易知安得人人而當之然
即其所知於𥘉選時稱停搭配不致偏重可也其巳
除而不勝者若姑息待滿是知其無能今徒占位次
月費俸料養資歷而巳於司事何益乞請令監察上
下半年巡行督察之歲取其功罪之尤者明著之以
示天下不次陞黜一二人所謂臺諌急則監司警監
司警則郡縣肅誠激勸賢否振勵衰弊之一法也■
　　　　精選首領官員事狀
近年憲司首領官多取自雜流扵案牘文墨有絶不
通曉者其懦者備貟素餐強者挾私害公紊亂官府
若今後止於見任州縣八品七品職官内選兼該儒
吏通曉世務風采人望出緫幕之右者使充可也且
憲司職雖紏彈其體面全是禮法二者為用不同管
民叅佐衝撞辦集為能若必其取強梁䟦扈務尚口
吻者是無良之人假其重勢使之行私耳伏乞詳思
以存大體
　　　　添書吏奏差人貟禄食資歷事狀
竊見按察司書吏奏差人貟據掌照文案紏察等事
其品雖微其職甚要今百物踴貴俸稍不足以育廉
賢愚混淆資叙不足以激勸循名責實似有所難惟
其養之厚故可責之重乞請將禄食資歷耳行定奪
稍得加重乆則人自為勸若責罰出退其將何辭
　　　　関支俸錢事狀
竊見迁轉官吏例携㓜扶老千里區區而就一官照
得十八年正月内
朝廷令州縣依舊與俸却為各處官無見在至今有
未関支者是
國家露恩如常而州縣不蒙均恵方餬口不贍而責
曰尔無貪吾有法豈理也今後乞請將隨路百姓納
到俸錢另行收貯專以按月支付庶㡬官吏日得養
廉易於責辦
　　　　罷孫招討户
一孫招討户自都督史權鎮鄧州時投拜約八百餘
户名之曰射生户即目散處襄鄧西山一帶合行分
属所在州郡為民當差不致别生事端
　　　　罷南陽屯田户
一南陽府屯田三千户徃年亦曽言其當罷其後
省差官與河南宣慰司一同前徃屯所勘當定奪其
本管官見户齊歛鈔四两打發来官以此却言不罷
便至今依前屯種理合罷散兼南陽縣民該驛程在
城見管當差户止十餘户遇有一切逓轉差役委不
能當若將上項屯田户放還為民甚為便當
　　　　罷規運硝减山楂䓁官
一隨處見立規運所硝减局并河泊山楂山場䓁官
侵漁百姓其害非一謂如一切販買山貨䓁物其賣
主巳有認辦課程買主赴務起稅及其貨賣又行依
例啇税今来山楂䓁官鎻闌山路或半道廵捉更行
驗物抽分至於来自它所經過地方不慿関引取要
錢物稍渉疑似監収鎻索百方侵擾竊詳山野小民
貲本輕微仰之經營以供一切差役今者有此重併
實不聊生所立州府為
上司設置辦課衙門坐視亂行又不敢問致内負旣
屈控告無所據上項一切創立局司侵奪民利䓁事
理合革罷以慰民心
　　　　定奪儒户差發
照得丁酉年欽奉
聖旨節該中選儒生若種田者輸納地稅買賣者出
　納啇稅開張門面營運者依行例供出差發其餘
　差發並行蠲免又照得中統二年欽奉
聖旨節該巳前
聖旨裏如今咱毎的
聖旨裏和尚也里可温先生荅失蛮體例裏漢児人
　河西秀才毎不㨂甚麽差發休着秀才的功業習
　者欽此至元十三年蒙
　上司差官試驗分㨂元籍除差儒人該試中儒人
　内两丁近下户計撥充大常寺禮樂户竊見試中
　儒人户内多有户下餘丁不曽就試官司収係當
　差又有因故不及就試儒人亦行全户収差若蒙
　將元籍試中儒人户下餘丁不曽就試户計照依
　丁酉年試驗儒人
聖旨體例全免本户差發外及因故不及就試儒戸
　乞差官再行試驗試中者依例免差黜落者収係
　當差實為受賜外有至元八年欽奉
聖旨保勘到委通文學續報倚差儒人於至元十三
　年亦行就試中選若䝉依例除差以為後勸
　　　　薦前御史康天英狀
早膺劇任備見長材當官有通變之方持論熟經事
之慮考據實迹委號良能如憲臺𥘉立首以材望櫂
拜御史継授南京幕職時攻取襄樊夲官支持餽運
務繁益辦若以才能可以從政八路之間少見其比
自秩滿居閑恬扵仕進于令四年抱用未伸中外漢
惜伏惟
聖朝方致理有為之秋如天英者不冝使才徳空老
田間以遺明時之用理合舉明以激貪鄙
　　　　保郝彩鱗狀
竊見故翰林侍讀學士　國信使郝經奉使亡宋幽
囚十有六年以沉欎致疾還朝未幾隨即物故據以
勞死事誠當優恤其家令嗣子彩鱗年長負學卓有
所立似冝超䓁擢用以酬父勞且為立功立事者之勸
　　　　申明宣慰使陳祐狀
盖聞忠義者天下之大閑聖王常推而褒之所以砥
礪生民為當丗不忠者之勸竊見故中奉大夫浙東
道宣慰使陳祐歷事
两朝家無儋石迹其　官舉皆善政生而竭匡濟之
忠殁而有砥礪之効孤身遇㓂無路可生奮然不去
為國扞賊甘心白刄正色就死雖李司徒之握節死
事顔魯公之抗志捐軀無以過也至使越之部民感
愴忠節萬口一辭願留葬㑹稽世奉其祀自非精誠
洞貫儆動一時何能致此其於助丗教厲薄俗豈小
𥙷哉况忠義者
國家之元氣所冝養而不可衰也今本官淪忠泉壤
不蒙顯異切為
朝廷惜焉伏惟哀憐推而褒之不惟於贈典殊常將
見伏義守節之臣自兹為不少矣嗣子夔今為福建
路行軍千户盖出特
㫖不縁門資次子臯未仕通文學有孝行如録之從
政必有可稱亦旌顯之一端也
　　　　脩理大都南京石經事狀
三聖人之教其揆則一尊其師重其道此理之當然
也竊見
大都南京廟學所有九經石刻刋瑑極精近年巳来
舊制旣廢舉皆散落於荒煙草棘間日就摧圯甚可
寳惜且經之遺制自漢唐至今歷代
聖王無不尊崇修理盖重夫經丗大法故也今海宇
混一方息馬論道之時據上項石經理合脩立以彰
國容兼所費不過夫匠灰石而巳只係有司一言力耳
　　　　論黄河利害事狀
夫古人作事慮未然不治已然治未然用力少而收
功多沉預備不虞古之善教也河為中國經瀆迁徙
不常自古為患非小川細流可比竊見今夏自中堡
村南卧去京城廿里而近撞圈水三百餘歩勢湍悍
舊築月堤一蕩而盡又自河抵京北郊地勢漸下南
北争懸七尺之上中間土脉䟽惡素無隄防固護以
悍水衝又見犯去處不下五六十歩南接陳橋六丈
故溝至甚寛浚北勢既髙水性趋下断無北泛之理
故識者云巳隠犯京之勢似非過論也若向前霖潦
大至瀑汎之際意欲所之崩摧潰决其害有不可勝
言者毎歳有司規畫不過今夏復夫數千明年興功
半萬縷水築堤以應一時極其所至僅能防備渰水
終非緩急可恃得濟之用但幸其不為菑耳况大梁
自古雄鎮今又為江淮緫㑹要津日當修理不可任
河作􁁑視為㝷常萬一侵犯豈惟使民居蕩析且廢
通漕控制之利民之大命又所係有重焉者盖開封
祥符陳留通許䓁數縣之地耕種不暇數萬餘頃若
澷為淀濼歲訃先失民何以生此最可慮也又聞徃
年两次南犯酸棗陳橋二門止是支流小水京尹昔
告秃滿行省崔斌䓁極力堵閉幾不能塞况今大河
正流直指南卧常人尚慮將漸為患而增卑培薄分
流殺勢之議其可後㦲今體訪得河自臺頭寺西東
接𣏌縣西界两勢平無槽岸行流虚壤中故卧南卧
北大勢走作所以漸為京城害者不岀此百里間而
巳若能舍小就大廣為規制如亡金新衛所修石岸
者遮障奔衝使東過三汊散為巨浸可毋慮也當職
竊詳每歲興功築隄防㧹真成戯劇恐徒費人功損
踐民田其為可防經乆之事曽無少𥙷如蒙以
國家大計論之河防之議其說甚多合行重為講䆒
方来利害舎小就大廣為規制以圗一勞永逸之舉
寔為便當不然據要害去處建立祠廟專使以重禮
禱祭仰頼
洪庥庶囬神眷使河有定流不致傷財動衆亦捄災
之一端也
秋澗先生大全文集卷第九十一
秋澗先生大全文集卷第九十二
事狀
　　　　郊祀圎丘配享
　　　　祖宗奏狀
臣謹言伏念我國家
列聖相承奄有天下六十餘載今海宇一統自尭舜
漢唐以来未有如此之盛兹蓋
陛下神聖天縱孝治日隆以不丗出大有為之資臨
御有道故也然所有未舉大典在臣子分禮冝建言
所謂方今大典郊祀是也何則孝莫大於嚴父嚴父
莫大於配天自尭舜巳来至於金宋上下二十餘代
之間莫不郊祭天地及五方帝神以配
父祖盖尊之至也
祖宗之聖重熈累洽郊祀之事未既舉行者縁禮文
弗備有不遑及者今
陛下即位二十餘年功成治定昭事天地尊禮百神
略無虚歲若大禮一行将咸秩之位合禘於圓丘豈
不大通神明降福穰穰者乎又念自古偏方小國尚
皆力行尊顯祖宗以為天地百神之主恭惟
陛下大廕謢助際海内外盡付所覆而上帝簡在
陛下之心又大可見矣不於此時報本顯袒以荅天
休其於継継承承之道終為曠闕兼舊有典章自金
章宗一行之後湮没遺逸不絶如縷即今就有三二
老儒并收拾到亡宋典冊講䆒張皇一旦有成將萬
倍於㝷常使
陛下垂旒𬒳衮對越上帝與三五同功並接數千嵗
之統於上新萬方耳目於下使王道明而墜典興天
地察而上下順
聖政聖教不待嚴肅以成以治所謂聖人作而萬物
覩也豈不盛哉由是而觀自古聖帝明王纉承先業
所任之責未有重扵此者故傳曰國之大事在祀與戎惟
陛下裁察
　　　　鈞州建先廟事狀
盖聞益廣宗廟大孝之本欽惟
太上憲宗皇帝雖
聖靈在天而神功武烈見扵郡國者固當昭布逺暢
以盡中外臣民之敬今河南鈞州係
先太上皇帝王業所基戰勝龍興之地蓄靈擁休赫
焉斯在冝營建原廟俾親王歲奉嚴禋以彰
聖德光昭造邦之本誠
嗣天子顯揚
祖宗之至孝也
　　　　牒司為中丞王通議病愈状
竊見前行臺中丞王通議去歲春自揚州赴闕奏事
囬偶患病疾百日作闕今過期年巳是平復即目居
家讀書以教子為事其於已私似為安便若以方今
選用人材之切如王通議者才術徳望理當起復未
宜投置散地若不舉明伏慮憲臺未知乆遺録問
　　　　保士人杜之材賈宗傳狀
竊見新鄉縣布衣賈宗傳胙城縣中選儒士杜之材
二人性沉厚端亮有文辝而通丗務讀書三十餘年
安貧守道以耕稼自給未嘗枉已妄有干進其扵士
論略無瑕玷誠丘園之秀民廉退之良士也今者幸
遭明時選材為急理當薦舉使㧞出民間以備内外
之用必能行其所學不負素守以之振士氣而抑僥
風不為扵時無𥙷
　　　　彈保定路緫管侯守忠狀
檢㑹到■中書省欽奉
聖旨定與提刑按察司條畫内一欵節該所部内應
有違枉並聴紏察除欽遵外今体察得保定路緫管
侯守忠麁魯無識㐫暴有名恣意乱行略無忌憚不
任以職猶恐敗群重之以官㓙㷔何柰以致不遵
朝省對抗使人詈辱同僚穢言肆口躭悞經賦縱而
不征引帶私人結而成黨取能声擅断職官樹威風
敗壊官府其吏民枉𬒳凌暴者畏其㓙惡罔敢声訢
所望察司少爲抑按今又爲阻壊如此中外嗟嘆莫
不失色叅詳本路近在
都南實爲要郡所轄一十五處軍民約十萬餘户據
根本内地首
恩澤固民心非良吏莫可今使㐫暴如此之人臨民
辦事正猶以豺狼守羊無不傷之理據此合行糾彈
　　　　體復教授李龍輔狀
今體復得本官併與元保相同當職又覩其為人雅
厚清純臨亊通方有如修整廟學訓導生徒舉皆有
法雖淹滯年深未甞妄有于求所謂有徳有能可以
從政者也兼知得北京南京教授俱蒙迁調理合陞
擢以激士風
　　　　舉楊徳柔狀
竊見南京路録事司軍户楊徳柔天資秀穎不妄干
進累歷筦庫継任本路照磨及奥魯府提控案牘檢
法䓁官俱有廉能之稱其為書學尤為精妙方今少
見其比今名在兵籍常以家貧執役行間譬之象犀
珠玉要以不宜溷跡泥沙此士論之所共也卑職按
廵河南見之廣座其學問行巳並與所聞相同據此
合行保呈伏乞樞宻院照詳施行
　　　　論王學士合陞承旨亊狀
竊見翰林兼國史院承旨中奉大夫姚樞今巳身故
據本院翰林學士嘉議大夫王磐人品風莭追配前
賢議論文章發明聖學方崇儒重道之秋膺養老乞
言之眷者陞授承旨職名以徳以材實允中外之望
據此合行具呈中書省照詳施行
　　　　保舉提舉張從仕狀
竊見前綦陽鐡冶提舉司從仕郎同提舉張從𥙿賦
性良明為人謹厚兼通儒吏歷仕年深掌財賦而靄
廉㓗之稱論刀筆而有裁遣之敏加之嫉邪處正識
逹時冝誠為有用之材皆係廉知之實理合薦舉以
俟擢陞
　　　　特選行省官事狀
竊見福建所轄八路一州四十八縣連山負海民情
輕譎無常困苦者多其在邊隅實為重地存心撫馭
尚慮失冝縱暴侵漁不無生事縁収附已来官吏以
朝廷逺貪圗賄賂習以成風行省差擬職官又多冗
雜擅科橫歛無所不至致政壞民殘草㓂竊發指以
為名下愚無聊因之蟻附其嘯聚去處附近平民盡
為剽掠内地軍興不免蹂踐中間雖有
憲司紏治梢末尚艱所行其於根本有無如之何
者甚非
朝廷包荒一視同仁之意求其治要無過得人為先
且府州司縣䓁官雖不能一一精擇據見闕
行省官僚如平章左丞二府名位特選素著清望(簡/在)
帝心文足以撫綏遺黎武足以折衝外侮盡忠所事
籌䇿有方不以利賄為心使剷除積弊矯正枉濫肅
清邊陲庶幾民安事靖日趍治域以之招諭則彼心
可服以之進兵則我直大信今賊之所以滋蔓為梗
者正以内闕官僚乗虚有名故也可不深計而熟慮
哉設或不尓雖濟濟布列上下相蒙以私害公民之
困弊猶焚溺水日益深且熾矣得失之機實係於此
卑職叨居風憲覩其如是有不敢自惜而緘黙者
　　　　論草㓂鍾明亮事狀
竊見福建一道収附之後户幾百萬黃華一變十去
其四今劇賊鍾明亮悍黠尤非華北未可視為尋常
草竊誠有當慮者今雖两省一院併力収捕地皆溪
嶺囊橐其間出没叵測東擊則西走西擊則東軼兇
熖所及煽惑殺掠為害不淺招降則賊心不一攻圍
則兵力不敷又兼春氣動時雨行彼負固我持乆恐
猝難成功以冝益兵力置緫戎一節制追奔合圍勢
至窮蹙其將自斃惟復特差重臣宣示
恩詔招諭撫慰以安中外两者之行庶幾有一得
　　　　保醫儒胡璉狀
竊見衛輝路醫儒胡璉資性詳眀學術有素凢經治
療多獲痊安據本路見闕醫學教官若令璉𥙷充勾
當教育諸生必有開益據此合行移牒請照驗施行
　　　　保儒生韓弘牒草
竊見衛輝路録事司後進儒生韓弘性温雅有士行
素明經學兼習詞章甞試以事論議容止舉皆可觀
據兹良碩冝備時用以勸後来今將本人所業文字
録連在前合行移牒請照驗施行
　　　　論教官俸給事狀
竊念天下之事得其人則治不然雖有紀綱法制將
衰薾而不振此必然之理學校者育材出治之本也
見承奉御史臺剳付該諸州府皆有受
勑教授仰免差儒户内選餘閑子弟入學修習儒業
仍令各路正官朔望省視及按察司官選試行義修
明文筆優贍可以從政者然後解貢此誠為
國育材以備文武内外之用固非細務也却
教授多係老儒宿德白首一官不沾寸禄良可哀也
今欲修習之業旬省月視賁有成効亦巳難矣合無
照依
國子學醫學教官一體頒降俸給不然據見有學田
去處扵毎歲収到子粒内宫爲眀定斗石月充廩給
以濟貧乏外無學田者唯復别議定奪如此䘏勸庶
幾官無虚設之名學有賔興之實將見文風蔚興有
不期然而然者矣
　　　　論開光濟两河事狀(省議即從所論罷役)
會驗近欽奉
詔書内節該自今以始煩民之事一切革去便民之
政次第舉行欽此今體知得省部符文准前工部尚
書李奥魯赤䓁呈開洗東平濟州䓁河道并剏修閘
堰可役人夫一萬餘名計該八十六萬五千餘工合
用石材地丁等物且舉德州一處所着該白棗木九
千餘條毎條長六尺徑四寸石材九千二百八十餘
叚毎叚長四尺闊三尺厚七尺計其餘該著數目比
之德州豈止数倍雖云和買目今驗户樁俵上户十
叚中户不下五七餘塊並不見發下價錢即要赴所
止送納日夜催併殆不聊生縁石材地丁非民間素
有積蓄之物計其採買上價般運脚力上户已不能
辦下户將何以給有破産逃竄而巳深為未便边年
創開海道益都淄萊濟南東平東昌䓁路百姓巳是
疲乏死損數多哀痛之聲至今未息今又東平䓁一
十餘處供辦上項夫役䓁物比夫海道之役亦爲不
輕是齊魯魏愽數路之民𬒳擾無遺又念前政苛撓
去歲不収民多流亡加以今秋風水䖝蚄災傷所在
闕食恐又聞此役復業者轉行不来見在者又將逃
避山東重地不可不慮兼此役浩煩未審曽無奏
聞儻巳後不能成功虚費
國力百姓實受其弊將來誰任其責然此却訪聞得
李尚書䓁官見行安置土垻九座合無候來春土垻
修成更爲責委深知水利官貟一同相視光濟两河
於深淺不常時月断流走沙去處試驗土垻委能積
深浮重轉漕粮舡迤乆通行快便然後修理石垻尚
爲未晚仍於出産石木去處官爲差顧夫匠採打用
度不致取辦一時逼迫靠損人難卑職謬當言責以
鎮静爲職親覩其事不敢不言合行移牒請照験備申
御史臺照詳施行
　　　　論濟南路所轄逹魯花赤合遷轉事狀
竊見濟南路所轄州縣見任達魯花赤内承襲勾當
及巳滿年深未經遷轉者一十三貟今
朝省庶政稍有未便務從一新若將上項逹魯花赤
人貟於本投下州縣内依例遷轉寔為使當庶不致
恃頼乆任樹黨行私官吏因之受弊據别路未經迁
轉者亦合一體定奪
　　　　保李提學昌道狀
伏念俊造秀異皆禀氣之清造物者靳固未甞多得
今有其人使徒老明時誠為可惜竊見前
上都路提舉學校官濟南李師聖經明行修不妄干
進文筆性學皆有古風及扣以政事議論通暢皆切
時之務可謂年髙徳邁學冨才優韜晦城市不求聞
逹者也
朝省以選才為急如師聖者若擢以風憲或置之館
閤俱有所長可收實用
　　　　論濟南經歴闕貟事狀
凡厥政務必官吏相湏而後能濟若官有其人或吏
獲其用二者得一則事無留難竊見濟南路所轄州
縣一十三處路當山東要㑹事務頗繁所頼首傾官
調議規畫為切今本路經歷知事俱各闕貟問得經
歴孔文貞　省部别行差委東平等處勾當却於本
司署御請俸將近朞年又本府憲司親臨於上今照
得簿書未完事理九百餘件乆乏其人責以事有未
辦實上下之所難理合作急選注材能使𥙷其闕庶
不致耽滯一切事務
　　　　議盗賊
民患莫甚于盗賊不可視為小亊近年作過者皆於
通涂大邑公然行刧略無畏憚者以應捕無方弓兵
數少故也臨時力弱既不能擒捕既去應命追趂三
限巳過恬然無事乞請將州縣尉司重行整搠所有
弓兵定其不應占破之數悉歸所司以重其威力使
潜消盗賊公然無畏之心且盗賊竊發正以衣食難
　　　　飢若稍　年難且有縱横不可制之勢何
則人盗有形而易為之破竊賊無跡潜聚潜散難為
之取也彼盗賊料其物既易取官無如　兇惡之
人鮮不動念我若度其如是預為備之之　則將
能為矣
縣尉雖責專一捕盗然用得其材乃可
　所除多是承䕃子弟不閑事務又不習
當處選擇一等舊曽作過不良人　充
　師問詰捉雖頗有功効中間作弊有不勝言者如
　賭博櫃房宰殺牛畜等皆其事也又有因盗將良
　民俱被收禁正賊反行出放以致有與歹人暗行
辭其在輩流實不多見加以揚歴省臺通介有守照
得例五品已上宫不限職掌有文華者即命制誥若
本官於翰院學士内相應名闕陞用實爲允愜士論
合行移牒請照験備呈中書省定奪施行
秋澗先生大全文集卷第九十二
秋澗先生大全文集卷第九十三
王堂嘉話序
中統建元之明年辛酉夏五月
詔立翰林院於■上都故狀元文康王公授翰林學
士承■㫖已而公謂不肖惲曰翰苑載言之職莫■
國史爲重遂復以建立本院爲言
允焉仍命公兼領其事時不肖侍筆中書两院故事
凡百草創經營署置略皆與知其年秋七月授翰林
修撰同知
制誥兼■國史院編脩官方
帝澤鴻厖賚及四海
誥命■宣辝頗與定撰再閱月蒙二府交辟不妨供
職兼左司都事自後由御史裏行調官
晉府秩滿復入爲翰林待
制時則有苦左丞相監修　國史耶律公承
㫖霍魯忽孫安藏前左轄姚公大學士鹿菴王公侍
講學士徒單公河南李公待制楊恕修撰趙庸應奉
李謙不肖雖承乏㡬於一考其獲從容侍接仰其■
祖宗對天之鴻休
聖訓無窮之
睿思皆聞所未聞者至於文章髙下典制㳂革朝夕
饜飫所得亦云多矣今也年衰氣耄盡負𥘉心因紬
繹所記憶者凡若千言輯而爲八卷題之曰玉堂嘉
話其成燈火茆堂之夜尊罍心賞之間吐嘉話於目
前想玉堂於天上鳴息有時盛年不再良可歎也然
昔人有宅位鈞衡不得預　天子私人爲恨頋惟此
生不爲未遇用藏家櫃以貽將來至元戊子冬季二
日前行臺侍御史秋澗老人謹序
秋澗先生大全文集卷第九十三
　　　玉堂嘉話卷第一
大元中統二年秋七月惲自中省詳定官用两府(謂内/外兩)
(省)薦授翰林修撰其
宣詞云行巳無忝博學能文顧超絶之逸材足鋪張
於偉蹟冝司
綸命以賛■皇猷可特授翰林修撰同知
制誥兼■國史院編修官當振斯文以宣
朕命其修撰雷􁋊詞云昔年詩禮巳聞鯉過於庭前
今日絲綸復見鳯毛於池上二詞叅政楊公筆也旣
拜■命謁承旨王公於寓館公曰唐人題名記為三
千佛名經其充詞臣者即為一佛出世
國家文治伊始汝等首膺是選於士林有光矣八月
上都文廟告成公命某官作釋菜諸文頗立論其間
公曰如此文字有稱功頌德而巳又云作文亦有三
軆入作當如虎首中如豕腹終如蠆尾虎首取其猛
重豕腹取其楦穰蠆尾取其螫而毒也此雖常談亦
作文之法也𥘉公旣草諸相宣辝通作一卷實封細
銜書名上用院印付惲呈省問焉曰白麻蓋自中出
今實封防其漏泄亦唐人鎻院之意也其立史院奏
帖有云自古有可亡之國無可亡之史兼前代史纂
必代興者與修蓋是非與奪待後人而可公故也公
又親筆作史大略付惲如帝紀列傳志書卷秩皆有
定體其傳湏三品有顯烈者立又云太史張中順金
一代天變皆有紀録就此公未老可亟與論定亦是
志書中一件難措手者切念　公諱鶚字百一曹
之東明人正大元年甲申獲承牓状元第遂應奉翰
林文字殊為金主眷頋天興二年官通議右司貟外
郎後遇
聖上寵光益隆如諮大計以斯道覺民為先論日蝕
以撤樂罷宴為對開禮樂之源則釋菜
先師明慶咸之權則張皇治本又以葬祭故主為讀
允焉後為位哭汝水上哀動左右天日為變色仍私
謚為義宗據法君死社稷曰義其忠不忘君如此
冬十月侍中和者思傳
㫖都堂與文字召静應姜真人去者惲時為左司都
事宰相命具　詔草其詞曰静以知來智能藏往念
前言之有効方庻事之惟㡬遐想仙摽載勤馹傳憣
然而至暫辝嘉遯之郷罄爾所懷與復細氊之論
至元十四年丁丑歳春二月庚申朔復授翰林待制
是日赴院供職
爲春旱禁酒詔漢賜大酺歲有常數周申文誥飲戒
無彛况糜粟者莫甚於斯崇飲者刑則無赦近縁春
旱朝議上陳冝禁市酤以豐民食
朕詳來奏寔為腆民可自今年某月日民間母得醖
造酒醴俾暴殄天物重傷時和故兹詔示想冝知悉
爲春旱祈雨青詞伏以萬物盈於兩間亭毒必資於
帝力皇天佑于一徳精誠可格於高穹比者時雨愆
常秋種不下重念無辜之者將罹荐至之災循省自
修庶囬哀眷爰因雩祭崇建靈壇伏望列
聖垂仁九天降鍳易隂陽之恒數幹造化之玄機下
勑豐隆霈流甘澍蘇槁麦於南畒播嘉糓於東郊一
滌昏霾溥洽生意豈惟大賚三農免失業之憂嘉與
多方髙廩享有年之慶
同諸公觀唐張九齡等誥於玉堂其詞曰門下春秋
之義尚重卿才王國克楨莫先相位用増其命必正
其名中奉大夫守黄門侍郎同中書門下平章事弘
文館學士賜紫金魚袋上護軍裴耀卿正議大夫中
書侍郎同中書門下平章事集賢院學士副知院事
兼修國史賜紫金魚袋上柱國曲江縣開國男張九
齡經濟之才弍是百辟正議大夫檢校黄門侍郎賜
紫金魚袋上柱國李林甫泉源之智迪惟前人旣樞
宻載光而親賢称首審能羣㑹所莅有孚寕惟是日
疇咨故以多年歷選國鈞繄頼邦禮克清冝命曰鼎
臣置之廊廟耀卿可銀青光禄大夫守侍中學士勲
如故九齡可銀青光禄大夫守中書令學士知院事
修國史勲封如故林甫可銀青光禄大夫守禮部尚
書同中書門下三品勲如故主者施行開元二十二
年五月二十七日上用尚書吏部之印凡五顆制可
下傍作細字書某月日某時都事某左司郎中光奴
後細衘相臣與部官同列去姓而名名作大字署曰
尚書左丞相曰金紫光禄守尚書右丞相集賢院學
士修國史上柱國徐國公嵩曰吏部尚書上柱國武
都縣開國伯暠曰朝請大夫撿校吏部侍郎上柱國
䂊曰吏部侍郎曰朝議大夫守尚書左丞賜紫金魚
袋挺之後書年月日印同前後稍下以細銜書銀青
光禄大夫守中書令集賢院學士知院兼修國史上
柱國曲江縣開國男臣張九齡宣曰中書侍郎曰朝
議大夫中書舍人内供奉集賢院修撰上柱國臣徐
安貞奉行復作髙行細銜曰銀青光禄大夫守侍中
弘文舘學士上柱國臣耀卿曰黃門侍郎曰朝請大
夫給侍中内供奉臣昱等言復大字與衘平頭書制
書如右請奉制付外施行謹言復大字與前平書告
銀青光禄大夫守中書令集賢院學士知院事兼修
國史上柱國曲江縣開國男張九齡奉𬒳制書如右
符到奉行自告字巳下作五行用印二十九顆唯制
字上空後上與前平頭書郎中惲下細字書主事懷
琛令史王烈書令史姚元開元二十二年五月二十
一日下印同前用告用杮黄斗底綾作卷凡七幅上
下約一尺或者謂曲江與林甫通作一告除拜以鸞
梟並集駑驥同皂爲嫌子曰帝尭在上咎夔與驩鯀
同列恐自昔有所未免正在明君别其賢否用與不
用耳然唐自開元後九齡竟罷而相林甫治亂之分
於斯巳見矣二月壬戍題唐李紳拜相(後有徽宗御書跋)
門下興化致理必資作礪之功納誨弼違實頼將明
之效苟非材摽人傑道茂時宗藴經濟之宏規積巖
廊之素望則何以光我注意允于具瞻其惟至公
舉成命淮南節度副大使知節度事管内營田觀察
處置等使銀青光禄大夫檢挍尚書右僕射兼楊州
大都督府長史御史大夫上柱國賛皇縣開國男食
邑三百户李紳氣禀清剛體含冲用抱金石之正性
挺松桂之貞姿識逹古今慮周微隠詞源睿發洞學
海之波瀾智刄髙揮森武庫之矛㦸中立不倚方嚴
寡徒長慶一朝委遇斯極入參禁宻出緫紀綱王猷
多潤飾之能邦憲著肅清之称洎領版圖之任尤彰
均節之冝而又寵辱靡驚得䘮齊致河洛㽞神明之
政浚郊恢將帥之謀威令播於軍戎豪黠屏迹惠祕
洽於封部疲羸息肩俗變阜安人知禮義日者其
髙第換彼雄藩當淮海之要衝控舟車之都㑹風望
並峻僉諧莫踰朕䖍恭寳圗夢寐良輔爰􁋊審像果
副虚求尔宜踐台席之崇嚴司中樞之宻勿外以底
綏華夏内以勤恤黎元視同列猶塤箎期君臣如魚
水無使仲山𥙷衮獨見羙於周詩汲黯匡時常推髙
於漢史祇率訓典徃惟戒哉可守中書侍郎同中書
門下平章事散官勲封如故主者施行㑹昌二年二
月十二日年月日上下凢用印五顆其文即尚書吏
部之印傍近下細衘書中書令次右僕射兼中書侍
郎平章事臣珙宣奉次中書舎人臣孔温業行復作
髙行與告文齊細衘曰侍中次司空兼門下侍郎平
章事臣徳𥙿次給事中臣㤗章等言作大字與細衘
齊制書如右請奉制付外施行謹言㑹昌二年二月
日印文同前大字平書制可下細書月日時都事及
左司郎中復作髙行與制可齊書細衘曰吏部尚書
次吏部侍郎次尚書左丞巳上皆闕後大書與衘平
頭曰告銀青光禄大夫守中書侍郎同中書門下平
章事上柱國賛皇縣開國男食邑三百戸李紳奉𬒳
制書如右符到奉行自告字至行字用印一十九顆
全空制字後復平書司勲郎中判懿下細衘曰書主
事次張弘亮次令史楊温次書令史㑹昌二年二月
日下印同前　徽宗御跋㐮讀大祖皇帝實録載
偽蜀李昊自言紳之後仕孟昶至司空趙國公方昶
與江南通好時遣其臣趙季礼使景季礼囬得李紳
唐武宗朝自淮南節度使入相告以遺昊昊欲誇詫
其事結綵爲樓置告於中朝服前導盡呼聲妓雜奏
歌樂迎㱕私第即召將相大臣宴飲仍以帛二千疋
謝季札詳閲告文正昊所詫之告也然自武宗逮今
三百年苟人以忠諒功業聞於時有不必金石而堅
者可不勉哉因節文以載其實後有復古殿四字上
用御書之寳又有范仲淹冨弼吴中復韓緽玉汝已
未季秋觀於承㫖東􁰽先儒論漢人大綱正節目不
備唐人大備而純正謂此等制耳秋澗云
洛陽竹齋先生李得之云制誥二體不同宣辝必湏
散誥詞乃用四六今宣詞皆作四六非也蓋宣則王
言親諭誥則牒奉勑行如蔡正甫作道陵諭孟宗獻
詞云朕新即大寳詔有司以取天下士卿自郷選至
於殿陛四爲舉首非材之高學之愽識之優何以臻
此今卑以北門應詔之職朕之待卿不薄然君子志
於逺者大者無以此爲自足爾其勉旃又諭沁州㓨
史李楫云有司以卿資應未當得郡朕以識卿㝡乆
愛卿占對詳明進止審當故有此授卿當悉力爲民
政成以称朕意尔其勉之是也其誥如狄梁公顔少
師李文饒等詞唐人純用四六是也又云知制誥爲
三字辝臣故唐詩有云三字詞臣求識面九重天子
望低顔之句得之先生名國維淄川人浮陽王頔文
叔說■𥘉鹿庵先生奉敕定撰趙秘書先丗碑文纔
畢先生拖車過予於崇寕里迎視若有喜色未審何
為坐定出此文至其論說噫古人有言風霜别草木
之性危亂顯貞良之節夫危亂丗常有而全節死義
之士不可常得或相去數百年或相望數千里時有
一二焉獨趙氏一門之内父子兄弟乃有四人真可
尚哉昔比干效忠於殷而受封於周尭君素盡節於
陏而唐太宗為文祭之盖天下之善一也聖人一視
同仁寕有彼此之分哉今趙氏父子兄弟盡忠於金
而
聖天子為之立碑淵衷睿監蓋與夫唐太宗周武王
　之心不侔而同矣敢對揚休命繫之以銘先生不
覺自讀者再公氣養素厚且復尔耳諒以自得用事
切當為喜乃知文士氣習至其適意不知手舞足蹈
古今通一致也又記吕遜嘗談趙著吕鯤以詩鳴燕
朔間二人皆出耶律相門下虎巖毎得一聮一詠即
提擲其帽於几龍山從傍謂曰不知李杜平時費多
少㡌子聞者為捧腹
待制楊恕(字誠/之)金文獻公楊尚書子甞談其父正大間
所陳奏議今録於此臣伏讀聖㫖節文六品以下官
有情見詣登聞檢院進奏帖者聖訓廣大蓋將博詢
兼覧以盡羣下之智也臣實愚懵無妙謀長策仰禆
聖聽之万一獨取事之切於今日者列為二事以言
之一曰簡卒二曰理財簡卒之説後有三焉一曰取
人材二曰募願為三曰括驅丁理財之説復有二焉
一曰納官從便二曰和買可罷臣請言簡兵之説臣
去嵗在鄉里見其簡卒之時不以人材優劣爲等差
而以物力多寡為次第故所得冨民之子弟彼生長
於衣食豐𥙿之中居則役僕隷行則䇿堅肥未甞諳
習天下勞苦之事使之負斗區之重徒歩數十里則
憊且顛矣况能𬒳堅執銳以為我軍之前行而逆戰
哉倉卒之際非徒無益適足為我軍之累不若無之
之為愈也為今之計莫若行三說以簡卒則庻乎其
可用矣何謂取人材蓋十人所聚必有為之雄者在
千方人亦然如揔州縣之丁男不以物力多寡為先
後惟軀幹勇壯是求則所得皆能戰之人矣何謂募
願為蓋天下之民虚為游手不業者甚衆平日無丨
則使氣以侮人無頼而犯法其中或有果敢勇徤奮
不顧身良民所不及者如　束帛之賞募之
爲兵則所得皆樂戦之人矣何謂括驅丁盖天下之
奴隷自㓜及壮偹甞勤勞艱苦之亊其筋體氣力之
所服習馳走負任之所慣狃豈常人之所能及哉如
簡其人材之勝甲胄者免當房之賤藉之爲兵則所
得皆能戰之人且有樂戦之心矣簡卒如是則與夫
富民之子弟僝弱而不能戦恇怯而不樂戦者相去
豈不逺哉臣請言理財之說臣切見數年前北邊有
事之時天下錢鈔遏塞不通交鈔庫不勝換易之多
乃邏卒持挺力與勝之當是時小民有懋遷之艱啇
旅有不行之病比年以來漸無此弊者但以多取故
也令以南鄙軍興支給浩繁户部乃日増印鈔之數
以救目前之急然所出者方來而無窮雖入者雖増
而有限以有限而待無窮則鈔有時而不通矣為今
之計莫若行二說以理財則庻乎其無滯矣何謂納
官從便國家利鈔之不行不若錢之通也故院務所
輸之課皆使入之其術固善矣能限之以路分拘之
以分數則所入之鈔傷太少耳夫已收太半之鈔而
臣猶謂之少者誠恐後日所出者太多故也如使凡
入官之数銀錢鈔三者一聴民便或全以銀鈔入者
亦聴之如此則三者之價常平而不偏鈔法以通流
矣且以目前行價論之不及錢鈔者毎兩該一三百
錢如納從民便則銀入者多而價與錢鈔適平矣此
取之之法也知所以收則所支之法又不可不知臣
切見國家之取於民有曰和買有曰和雇者徒愛其
虚名之羙而不捄其利害之實也蓋和雇和買之有
損於國無𥙷於民適足爲吏卒之利耳且科歛之限
方急州縣之官以鞭笞捶楚從事於怱遽之間小民
奔走趍命之不暇故岀數倍之直以應上之求恐恐
然惟以不得罪於州縣爲幸國家憫小民趨辨如是
之勞故出直以償之意固善矣柰何州縣官之明幹
者少胥吏鄉里正主首之属因縁爲姦官直之及貧
民者十纔二三則是官有費損之實民無饒益之利
也爲今之計莫若罷和雇和買之虚名凡有科歛一
驗貧冨多寡之數而均之民不必出直以償之國家
方事殷之時雖户賦口歛亦不爲過何必取公帑不
及支之財欲以益當賦之民而要和雇和買之名哉
且以括馬一事言之前年馬之取於民者旣議與之
直今歲所括之馬如又償之則所費蓋不貲矣况畜
馬者皆有餘力之家待南方平定之後而償之亦未
晚也若夫邊方攻守之䇿兵家竒正之術固非愚臣
所能識也雖然臣切料宋人爲此無名之舉者上無
竒謀秘䇿可以揺動中國者特以過聽逋逃之言以
為彼軍朝發則我民夕應矣然兵交巳來所遇敗衂
我民之心安然不動則是狂狡之素計巳屈矣如秋
髙馬肥之后鼓行而進則淮南可折捶而定也雖然
臣切有私憂過計者國家之慮不在於未得淮南之
前而在於旣得淮南之後何以言之蓋得淮南則江
之南北盡為戰地進而相與争利於舟楫之間我之
勁弓洞貫之卒不得環寇而發飛騎越蹂之足不得
望風而騁當是時宋人扼江爲屯潜師于淮以断我
軍之粮道或决水以瀦淮南之地則我軍當如何應
接使彼計不知出此則固善矣如使能爲此計聖主
豈可不與二三大臣預爲之謀哉雖臨敵制宜千變
萬化然如臣子所言者上宜先有成筭也臣愚狂瞽
不識國之大計冐昧陳列不勝恐悚待罪之至
時毎㑹集日課讀平宋事跡若干編類者其間機畫
三二顯事多歸賈楊二人安藏意不能平至有言鹿
庵先生徐謂曰無庸異時修輯正書豈容及此従繁
就簡不得不然安公色爲夷予且㑹躰要之有方也
䟦僧花光梅後語蜀僧超然字仲仁居衡陽花光山
避靖康乱居江南之柯山與叅政陳簡齋並舎而居
山谷所謂研墨作梅超凢入聖法當冠四海而名𬒳
丗甞有移舩來近花光住冩盡南枝與北枝之句其
丰度可想見矣雲夢趙復題云如王謝子弟倒冠落
珮舉止欹傾自有一種風味此蓋前金髙丞相家藏
舊四幅暗香踈影溪雪春風今失其溪雪見爲宋子
玉所收
古者婦人無謚雖后妃之貴止従其氏至東漢顯宗
始加隂后以謚自是遵爲定制
宋相李昉春日玉堂即事有云一院有花春晝永四
方無事簡書稀予夏日玉堂即日亦有二絶句隂隂
槐幄幕閑庭静似藍田縣事㕔細草近縁春雨過映
階侵户一時青日長上直玉堂廬思入閑雲待卷舒
重爲明時難再遇等閑羞老蠧書魚
頒髙麗暦日詔(云云)倠暦象日月星辰乃能成歲自侯
甸男邦采衛要𣣔同文髙公學士詞也
古墓中玉噐血漬者蓋尸以水銀烹其血能漬其尸
沁者蓋尸之膏油所沁也其王噐以手拭光襯生白
暈者即尸沁也

秋澗先生大全文集卷九十三
秋澗先生大全文集卷第九十四
玉堂嘉話卷之二
看古玉噐當解其刀刻碾刻者刀刻爲上碾與刻蓋
相去其逺丞相史公嘗収太康墓中玉環名曰泥湫
龍係昆吾刻也
磨李廷珪墨法啇台符甞云向抄合萬户用聚星玉
版研磨李庭珪墨求木菴書研爲墨所畫木菴亟止
之曰用李氏墨有法若用一分先以水依分數漬一
宿然後磨研乃不傷研論硯先觀其石性麁細枯潤
不必須有眼者其膩潤視之有紫芒而不拒筆者即
端之佳者也
看畫當觀其氣次觀神而畫筆又次之用􁈍點睛朱
砂紅石緑者皆唐畫也予甞觀閻立本老子西昇如
此
許魯齋云古人看漢書皆有傳授不然有難曉者豈
律歴天文之謂乎
太康塚或云漢梁孝王墓或云晋何曽墓以下里物
色攷之皆恐非也予向與呉教授㑹真定因及此呉
曰此晉司馬文王陵也曰何據呉曰昔居太康時塚
前有廟晋文王祠至田夫野叟皆以文王呼之及發
其龜璧皆刻南征並夀之字以史攷之文王南征數
矣豈其然歟鹿庵先生曰前漢列傳多少好様度於
後揷一銘詞篇篇是箇碑表墓誌作者觀此足矣不
必它求曹南湖亦甞說作銘辝法度謂如一人有数
事好處取其重者論之及詳史漢論賛其原蓋出于
此
坡詩雖二十宇者皆有莫大議論
歐公文尊經尚體於中和中做精神
鹿庵曰文章以自得不蹈襲前人一言爲貴曰取其
意而不取其辝恐終是踵人足跡俱不若孟軻氏一
字皆存經丗大法其辝莊而有精彩也
南湖又云非莊無以雄其辯非騷无以清其氣
予甞問匡衡相業於先生先生曰汝以爲何如曰學
術有餘而忠蹇不足先生爲肯首地震説周語伯陽
父曰陽伏而不能出隂迫而不能烝於是有地震孔
晁云陽氣伏於隂下見迫於隂故不能升以至於動
以地道安静返動爲異也又靈臺秘苑云地夲於隂
而生万物其形至厚其德至静定而不動者也若怱
震動是謂臣強陽伏而不能出隂迫而不能入隂有
餘也若外戚擅權后妃專政則土爲變異小人用下
有謀及民擾則地震其分多兵饑若動於宗廟宫庭
或動而不已者國有叛臣讒侫並進大臣數動誅罰
不以理而上下不相親或政在女子或秋行冬令則
地裂若裂而有聲四方不寕地忽䧟乃專政民離散
亦爲失地若火燃者乃爲陽精地爲隂主若或燃則
越隂之道行陽之政傷而不克之象臣專恣而終以
自害也若地忽生毛爲金失其性人將勞役又漢應
奉云人氣内通則感動天地天變見於星氣日蝕地
變見於竒物震動者陽用其精隂用其形猶人之有
五臟六躰五臟象天六體象地故臟病則氣色發於
面體病則欠申動於貌前丗術者乃以日辰分配國
土爲占歳日月時辰及見災所在之地皆同用之又
有只以日時相加爲占者如漢成建始三年日蝕地
震杜欽云殆爲後宫何以言之日以戊申蝕時加未
戊未土也土者中宫之部也其夜地震未央宫殿中
今本朝大臣無不安之人外戚無乖刺之心諸侯無
強大之國四方無逆理之節此必適妾將有争寵而
相害者其法甲爲齊乙爲海外東夷丙爲楚丁爲江
淮南蠻海岱戊爲韓魏申州河濟巳爲韓魏庚爲秦
辛爲華山巳西之國壬爲燕趙衛癸爲常山巳北北
方之國子爲周丑爲翟魏亦主遼東寅爲趙楚夘爲
鄭辰爲晉邯鄲趙巳爲衛午爲秦未爲中山梁宋之
國申爲齊晉魏酉爲魯戌爲趙呉越亥爲燕
天鳴有聲人主驚憂而百姓勞失厥土
五福太一所在毎歳湏利一事大斿三十六年一交
十二年司天十二年司地十二年司人小斿三年一
交大斿所在天開眼小斿所在人相食巳上皆東平
立星劉明之説如此
日月徑一千里周三千里何以知之曰周天三百六
十有五度以太陽日行一度攷之則知矣
周公以陽城土圭測日自王城四面去千里則减一
寸凡日食於䆫隙間穿𥿄如錢許取影視之可見食
之多寡東缺則西見西缺則東見
樞府典故
唐𥘉典兵禁中出於帷幄之議故機宻名官開元中
設堂後五房而樞宻自爲一司其職秘獨宰相得知
舍人官屬無得預也貞元之後藩鎮旅拒重以兵屬
人乃以中官公領左右神䇿軍而樞宻之職歸於北
司然常寄治省寺廡下延英㑹議則屏立殿西勢猶
厭厭傳道宫省語而已至其盛時其䝿者號中尉次
則樞宻使皆得貼黃除吏唐末乃除北司并南北軍
于樞宻使遂緫天下之兵五代以來多以武人領使
而宰相知院事至宋復置副貳簽書直學士之名大
畧文武參用間以宰相兼領故得進退大吏預間機
政其任職蓋重矣
西使記壬子歳
皇弟旭烈統諸軍奉　詔西征凡六年拓境幾萬里
己未正月甲子常德(字仁卿)馳馹西覲自和株岀兀孫
中西北行二百餘里地漸髙入站經瀚海地極高寒
雖暑酷雪不消山石皆松文西南七日過瀚海行三
百里地漸下有河濶數里曰昏木輦夏漲以舟揖濟
數日過龍骨河復西北行與别失八里南以相直近
五百里多漢民有二麥黍榖河西注瀦爲海約千餘
里曰乞則里八寺多魚可食有碾磑亦以水激之行
漸西有城曰業瞞又西南行過孛羅城所種皆麥稻
山多栢不能株絡石而長城居肆囿間錯土屋牎户
皆琉璃城北有海鐵山風出徃徃吹行人墮海中西
南行二十里有関曰鐵木児懴察守関者皆漢民関
徑﨑嶇似棧道出関至阿里麻里城市井皆流水交
貫有諸菓唯瓜蒲萄石榴最佳囬紇與漢民雜居其
俗漸染頗似中國又南有赤木児城居民多并汾人
有獸似虎毛厚金色無文善傷人有䖝如蛛毒中人
則煩渇飲水立死唯過醉蒲萄酒吐則觧有㗜酒孛
羅城迤西金銀銅爲錢有文而無孔方至麻阿中以
馬撁拖床逓鋪負重而行疾或曰乞里乞四易馬以
犬二月二十四日過亦堵两山間土平民夥溝洫映
帶多故壘壊垣問之盖契丹故居也計其地去和林
萬五千里而近有河曰亦運流洶沟東注土人云此
黄河也二十八日過塔刺寺三月一日過賽藍城有
浮圖諸回紇祈拜之所三日過别石蘭諸囬紇貿易
如上巳節四日過忽章河渡舡如弓鞋然土人云河
源出南大山地多産玉疑為崑崙山以西多龜蛇行
相雜郵亭客舍甃如浴室門户皆以琉璃飾之民賦
歳止輸金錢十文然貧冨有差八日撏思千城大而
民繁時羣花正坼花唯梨薔薇玫瑰如中國餘多不
能名隅城之西所植皆蒲萄粳稻有麥亦秋種其乃
滿地産藥十數種皆中國所無藥物療疾甚效曰阿
只児狀如苦叄治馬䑕瘡婦人損胎及打撲内損用
豆許嚥之目消曰阿息児狀如地骨皮治婦人産後
衣不下又治金瘡膿不出嚼碎傅瘡上即出曰奴哥
撒児形似桔挭治金瘡及腸與筋断者爵碎傅之自
續餘不能盡錄十四日過暗不河夏不雨秋則雨溉
田以水地多蝗有鳥飛食之十九日過里丑城其地
有桑棗征西奥魯屯駐于此二十六日過馬蘭城又
過納啇城草皆苜蓿藩籬以栢二十九日殢掃兒城
山皆塩如水晶狀近西南六七里新得國曰木乃奚
牛皆駝峯黑色地無水土人隔山嶺鑿井相㳂數十
里下通流以溉田所屬山城三百六十巳而皆下唯
擔寒西一山城名乞都不孤峯峻絶不能矢石丙辰
年王師至城下城絶髙險仰視之㡌爲墜諸道並進
敵大驚令相大者納失兒來納欵巳而兀魯兀乃筭
灘出降算灘猶國王也其父領兵别據山城令其子
取之七日而䧟金寳物甚多一帶有直銀千笏者其
國兵皆刺客俗見男子勇壯者以利誘之令手刄父
兄然後充兵醉酒扶入窟室娱以音樂羙女縱其慾
數日復置故處既醒問其所見教之能爲刺客死則
享福如此因授以經呪日誦盖使蠱其心志死無悔
也令潜使未服之國必刺其主而後巳雖婦人亦然
其木乃奚在西域中最爲兇􁧍威脅鄰國霸四十餘
年王師旣克誅之無遺類四月六日過訖立児城所
産蛇皆四跗長五尺餘首黒身黄皮如鯊魚口吐紫
艶過阿刺丁城禡咱蒼兒人𬒳髪率以紅帕首衣青
如鬼然
王師自入西城降者幾三十國有佛國名乞石迷西
在印毒西北蓋傳釋迦氏衣鉢者其人儀狀甚古如
丗所繪逹摩像不茹葷酒日啖粳一合所談皆佛法
禪定至暮方語丁巳歳取報逹國南北二千里其主
曰合里法其城有東西城中有大河西城無壁壘東
城固之以甓繪其上甚盛王師至城不一交戰破勝
兵四十餘萬西城䧟皆尽屠其民尋圍東城六日而
破死者以數十萬合里法以舸走獲焉其國俗冨庶
為西城冠宫殿皆以沉檀烏木降真為之壁皆以黒
白玉為之金珠珎貝不可勝計其妃后皆漢人所産
大珠曰太歳強蘭石璱璱金剛鑚之類帶有直千金
者其國六百餘年傳四十年至合法里則亡人物頗
秀於諸國所産馬名脱必察合法里不悦以橙漿和
糖為飲琵琶三十六絃𥘉合法里患頭痛醫不能一
伶人作新琵琶七十二絃聽之立解土人相傳報逹
諸胡之祖故諸胡皆臣服報達之西馬行二十日有
天房内有天使神胡之祖葬所也師名癖顔八児房
中懸錢絙以手捫之心誠可及不誠者竟不得捫經
文甚多皆癖顔八児所作轄大城數十其民冨實西
有宻乞児國尤冨地産金人夜視有光處誌之以灰
翼日發之有大如棗者至服達六千餘里國西即海
海西有冨浪國婦人衣冠如丗所畫菩薩狀男子胡
服皆善寢不去衣雖夫婦亦異處有大鳥駝蹄蒼色
皷趐而行髙丈餘食火其如升詐其失羅子國出珍
珠其王名襖思阿塔卑云西南海也採珠盛以革囊
止露两手腰絙石墜入海手取蛤并泥沙貯于囊中
遇悪䖝以醋噀之即去旣得蛤滿囊撼絙舟人引出
之徃徃有死者印毒國去中國最近軍民一千二百
萬户所出細藥大胡桃珠寳烏木雞舌賓鐵諸物國
中懸大鐘有訴者擊之司鐘者紀其事及時王官亦
紀其名以防姦欺民居以蒲為屋夏大熱人處水中
巳未年七月兀林國阿早丁算灘来降城大小一百
二十民一百七十萬山産銀黑契丹國名乞里彎王
名忽教馬丁䓁灘聞王大賢亦来降其技里寺大城
獅子雄者鬃尾如纓拂傷人吼則聲從腹中岀馬聞
之怖溺血狼有鬃孔雀如中國畫者唯尾在翅内毎
日中振羽香猫似土豹糞溺皆香麝如鸚鵡多五色
風駝急使乗日可千里鵓鴿傳日亦千里珊瑚出西
南海取以鐡網高有至三尺者蘭赤生西南海山石
中有五色鴨思價㝡髙金剛鑚出印毒以肉投大澗
底飛鳥食其肉糞中得之撒八児岀西海中蓋瑇玳
之遺精蛟魚食之吐出年深結為價如金其假者即
犀牛糞為之也骨篤犀大蛇之角也解諸毒龍種馬
岀西海中有鱗角牡馬有駒不敢同牧騮馬引入海
不復出皂鵰一産三卵内一大者灰色而毛短隨母
影而走所逐禽無不獲者壠種羊岀西海羊臍種土
中溉以水聞雷而生臍系地中及長驚以木臍断嚙
草至秋可食臍内復有種又一胡婦解馬語即知吉
㐫甚驗其怪異䓁事不可弹紀徃返凡一十四月郁
歎曰西域之開始自張騫其土地山川固在也然世
代浸遠國号變易事亦難攷今之所謂瀚海者即古
金山也印毒即漢身毒也曰駝鳥者即安息所産大
馬爵也宻昔児即唐拂菻地也觀其土産風俗可知
己又新唐載拂菻去京師肆萬里在西海上所産珎
異之物與今日地里正同盖無疑也中統四年三月
渾源劉郁記
堂叔伯者是並父之兄弟也
父之姊妹謂之女叔女弟
鄂王岳飛謚忠穆文
主耳忘身兹謂人臣之大節謚以表行必稽天下之
公言申錫賛書追告幽穸故太師追封鄂王謚忠穆
岳飛威名震於夷狄智略根乎詩書結髪從戎前無
堅敵枕戈勵志誓清中原謂恢復之義為必伸謂忠
憤之氣為難遏上心宻契詔札具存夫何權臣力主
和議未究凌烟之偉績先罹偃月之隂謀李將軍口
不出辤聞者流涕藺相如身雖巳死凜然猶生宜高
皇眷念之不忘肆孝廟哀矝之備至還故官而禮葬
頒祠額以旌褒逮于先帝之時禭以真王之爵旣觧
誣於累聖可無憾於九京然而易名之典雖行議禮
之言未一始為忠愍之号旋更武穆之称朕獲覩中
興之舊章灼知皇祖之本意爰取危身奉上之實仍
采克定禍乱之文合此两言節其一惠昔孔明之志
興漢室若子儀之光復唐都雖計効以或殊在秉心
而弗異垂之典冊何嫌今古之同符頼及子孫將與
山河而並乆英靈如在茂渥有承
鹿庵先生曰作文之躰其輕重先後猶好事者以盡
娱客必先示其尋常而使精妙者出其後予偶悟曰
比倒食甘蔗之意也
作文字亦當從科舉中來不然豈唯不中格律而汗
漫披猖无首無尾是出入不由户也又云後學雖不
業科舉至於唐一代時文律賦亦當披閲而不可忽
其中躰制規模多有妙處二王行書其蜿娫欹傾之
狀若行雲流水似不拘於律然即於筆意求之其端
莊流離皆有餘韻唯具眼乃能識之
鹿庵先生甞以歴代史學誠問於不肖惲對曰自史
漢而下文字率猥併無法如新唐書雖事增於前辝
省於舊字愈竒而氣愈索不若新五代一唱而三歎
有餘音者矣先生爲忻然
南方之地物香而人臭或者謂飲食致然與草木之
氣所奪故也予曰不然四方者乃中國之隂也陽爲
馨香隂爲臭穢四方氣偏不得中和之正故香臭異
常
辛殿撰小傳棄疾字㓜安濟南人姿英偉尚氣節少
與㤗安党懷英友善肅慎氏旣有中夏誓不爲金臣
子一日與懷英登一大丘置酒曰吾友安此余將從
此逝矣遂酌别而去旣歸宋宋士夫非科舉莫進公
笑曰此何有消青銅三百易一部時文足矣巳而果
擢第孝宗曰是以三百青鳬傳吾爵者乎其爲授觀
文殿􁛪撰及議邊事主和者衆公曰昔齊桓公雪九
丗之耻春秋韙之况我與金人不同戴天讎邪今日
之計有戰伐而巳時丞相侂胄當軸與公議合自是
敗盟開邊用兵於江淮間者數年公方爲居多開禧
二年除知紹興府至陛辝復以金人■乱冝亟攻爲
言辝情慷慨義形於色継侂胃再議恢復乃以樞宻
都承㫖召公於越中道以疾斈道號稼軒■土今女
集中壽南澗翁者盖侂胄也𥘉公在北方時與竹■
甞遊泰山之靈巖題名曰六十一上人破辛字也至
元二十年予按部來遊其石刻宛在
聖上御極十有八年當至元十一年丙子春正月江
左平冬十二月圖書禮噐並送京師敕平章太原張
公兼領監事尋
詔許京朝官假觀子遂與左山啇台符叩閤披閲者
竟日凡得書畫二百餘愊今列于左王羲之四月忱
(四十字)獻之三帖(一洛中二佳音三北問)王羲之與謝安石評書
帖後跋云古人作字悉平生用功安有不絶出於右
今者邪羲之與安石冠王謝首所争若此况它哉盖
帖中有云自於山谷中臨學鍾氏張芝等書二十餘
年竹葉樹皮山石板木不可知數至牋縠藤紫反復
書之佳者収採自書皆記不能得而云此公何時用
功夫深不達耳
獻之鄱陽帖
右軍威略帖八十二字入梁唐御府至宋入蘇大簡
家崇寜癸未襄陽米芾審定真跡其圖書有秘玩手
臨■智永禪師臨右軍四帖後東坡跋六■書如聽
響切胍知其羙悪則可謂必能名之者過也予觀秘
閣墨跡皆唐人硬黃臨本但得臨本皆可蓄惟鵝群
一帖佀是獻之真筆熈寜五年子瞻書禇遂良臨黄
庭南唐昇元三年裝褙紙則黃硬
米芾學右軍書并論其筆法後一幅亦學右軍書退
之詩俗書趂姿媚此公不爲石皷發想亦見此等物
耳■獻之草洛神賦𥿄極殘缺向明視背萬綻縱横
謝安東山帖
右軍快晴帖米襄陽臨本
蘭亭五言帖后跋云唐虞世南臨夲
晉王恬帖(三十一字)
晉王敦帖作草聖書皆晉史中語
獻之書洛神賦后有梁普光間題跋云唐人臨本不
名何人
獻之書陸士衡文賦
鍾太傅墨蹟議事表後錢惟演范堯夫薛祖道題錢
文僖公題尚父甞寳此帖尚父謂忠懿王鏐也
唐人書
唐太宗二帖一两行十字若珠還合浦劒入延平泰
和二年三月司封貟外郎栁公權記
唐玄宗賜道士李􁁃光敕
李陽氷墨跡篆侍御帖上有李後主合同印
李陽氷篆二十六字后有韋處厚李啇隠題商隠字
躰絶類黄庭經時開成三年也
髙聞上人詫得韓序帖后有韓琦劉敞冨弼
歐陽脩宋敏求題云此卷蠟帋書非摹本也歐云如
此韓公稱實録云書系顛草
歐陽率更帖二臨本度尚帖㐮陽寳定珎迹秘玩智
永禪師春雨帖　真草千文墨跡
唐相李憕連句帖後跋云筆勢似李北海
李北海毒熱帖臨夲李邕手簡後題觀者黄魯直張
淳休卲䶵王説張舜民等凡六十九人
僧髙閑觀張旭顛逸帖
唐史惟則墨跡篆隷韻系小篆體例修狹后張浮体
李公麟跋
李太白醉歸墨迹後自題云吾頭懵懵試書此不能
自辦賀生爲我讀之汝年少眼明上有四世三公之
印懐素草千文草聖遊京師帖論草字帖自叙帖布
帘帖上林花發帖
唐髙宗巳下諸帝墨跡手詔
李北海休休帖
白少傳墨跡六偈子
唐元和大理評事呉通微行書千文
唐人草北山移文垂洪二年冩貞元甲戍陸贄觀筆
法似是孫過庭
唐僧亞栖書
吴彩鸞龍鱗楷韻後栁懸誠題云吴彩鸞世傳謫仙
也一夕書廣韻一部即鬻於市人不測其意稔聞此
説罕見其書數載勤求方獲斯本觀其神全氣古筆
力遒勁出於自然非古今學人可及也時㤗和九年
九月十五日題其制共五十四葉鱗次相積皆留𥿄
縫(天寳八年製)
懐素洛中帖近於洛中得王右丞苔磯静釣水閣閑
棊二畫其林野之思物景之清不覺身在其間信精
筆感人也如此
李白墨跡送賀八歸越詩
顔書
與兄常山太守書乞米帖與宗室李太保勉
奉辝帖與盧八倉公快雪晴時帖二十八字
與李太保狀后有唐陳銓印誌祭濠州文
孫過庭墨跡草書譜過庭字處禮陳留人髙宗垂拱
二年書徽宗書譜云孫草書皆逼羲献妙於用筆雋
挍剛断岀於天材非積習所可至
孫思邈書計二十一字
坡書
洗玉池銘擘窠真書痩勁
神奎閤碑墨跡■上清儲祥宫碑墨跡然後書老泉
撰商左山云蓋避黨禍故改云
東坡醉書盧仝詩爲團練使書
東坡觀世音賛靖康元年五月書蓋以殁前二月絶
筆書也
秋澗先生大全文集卷九十四
秋澗先生大全文集卷九十五
玉堂嘉話卷之三
楊凝式小字詩字虚白五代時人號希維居士又云
関西老人癸已人
心印帖李老君枕中經招客同飲帖皆唐人書韓魏
公書杜少陵盡鶻詩擘窠大字墨跡山谷書
繼月帖云繼月學書未知其要處東坡先生云大字
難於結宻而無間小字難於寛綽而有餘又云學書
時臨摹可得形似大要多取古書細看令入神乃到
妙處惟用心不雜乃是入神要格
山谷爲甥張大同書擘科大字一卷中云涪翁自黔
南遷于𤏡道二年矣寓舎在城南居児村側蓬藋柱
宇鼪鼯同逕然頗爲諸少年以文章翰墨見強尚有
中州時舉子習氣未除耳至於風日晴㬉䇿杖蹇蹶
雍容林丘之下清江曰石之間老子於諸公亦有一
日之長時涪翁年五十六病足不能拜心腹中蔕芥
如懐瓦石未知後日復能作如此字否其筆勢從横
意韻瀟散絶類瘞鶴銘書少陵畫鶴等詩
山谷練湖夜雨草聖痩藤草聖十三篇辛未人日書
皆公詩也草聖贈元亮姪两首草書廉頗傳書韓非
子十六篇後跛云姪授万里來求書法此不急務也
以万里来故不能已山谷書一十幅内此君軒詩擘
科大字體極痩勁又起草墓銘一草聖詩三首書王
摩詰詩
山谷書一十幅内草聖一為李華重試南豊鄭熈棗
核筆崇寜四年南樓書盖公絶筆也
逹觀臺詩草聖六言詩内行書五首皆摩詰王建王
介甫東坡詩后自云老眼昏花書不能佳如醜婦昏
鏡中梳粧似亦妍耳
蘇才翁草聖少陵二首
蘇氏寶章東坡黃門邁遲等帖遲即頴濵子也
逺渉帖予二十年前觀於大名魏氏家未敢必為孔
明書及入秘監見宣和書譜乃知宋衘府所収為武
矦書明矣
米書
黃龍寺碑(宋相張商英撰)襄陽書一十幅内两卷佳
蔡襄元祐續帖凡九帖帖帖筆法不同
宋少卿弘道説甞見李德新所蔵碑本云書學之傳
蔡邕得之干神人邕傳女文姬文姬傳鍾繇繇傳衛
夫人夫人傳羲之羲之傳獻之獻之傳羊欣欣傳蕭
子雲子雲傳王僧䖍僧䖍傳智永智永傳智果智果
傳虞丗南丗南傳歐陽詢詢傳張長史(長/史)傳顔魯公
古今畫
閻立本畫古帝王一十四名
漢文昭帝　光武皇帝　魏文帝丕
蜀昭烈皇帝　呉孫權　晉武帝炎
陳宣帝　陳文帝　陳廢帝
後主叔寳　陳文帝　周武帝字文邕
隋文帝■■煬帝■■前宋楊褒家藏後入秘閣富
弼韓琦題識其後但文昭帝有解云漢文廟樂曰昭
德故曰昭文帝又云偽蜀李壽曽立號曰漢興廟謚
曰昭文此文昭又恐非也十四帝除漢文陳宣廢帝
後主煬帝餘皆衮冕若五方帝之儀其曹丕司馬炎
宇文邕容色皆嚴毅可畏其字文邕髯糢糊滿額两
顴上亦有長䰅下垂晉顧愷之青牛道士圖道士即封君達
畫洛神賦(後有梁普光間題跋􁍇本)
呉道子護法善神
閻立本阮孚䗶屐圗老子出関圖老子西昇經下虞
丗南楷書各叚事跡
王維山水圖輞川圖驪山圖韓幹出水馬
李昭訓崆峒山圖　李昭道避暑宫圖　戴松牛
李將軍鶻　唐人翦騌馬　貫休竹　韓幹正面馬
韋偃羣衛圖(後主収)唐人化行天竺　荆浩江村早行
韓幹四馬圖(七人解衣/下水)李昇水墨滕王閣圖合幅上畫人
物宴集甚盛
張萱界畫宫閤侍女圗及醉女圗(内有以紫色粉/塗面者)
韓幹三花御馬真　張萱號國夫人夜遊圖小李將
軍翠微宫圗合幅一幅畫騎者十四人步者二一幅
騎者十九人牧馬者十四人
唐將軍霸獵騎圗人物結束類開元𥘉羽林守捉衣
雜色錦𫀆褁方平巾帶長刄两鞬箭左手握弧右抽
矢于房驊騮馬豹韉紅錦襴胷鞅同勒有鑣朱絲絛
鞚馬迅疾殆逐獸然筆畫勁硬如鐡屈者御顯神品
上上
宋諸帝御容自宣祖至度宗凡十二帝内懐懿皇后
李氏用紫色粉自眉已下作两方葉塗其面頰直鼻
梁上下露真色一缐若紫沙羃者後見古今注魏文
帝宫人有巧笑者以妬錦絲作紫粉塗拂其面
宋郊天儀仗圗　衮冕圗　車輅圗
易元吉獐猿蓼花草䖝　楊棐象
黄筌援　李伯時水墨馬　羣馬圖
丘慶餘花禽鍾隱雙禽圗　黄筌碎全圗
崔白梅竹寒雀　李公年桃溪春色　艾宣竹鶴
胡瓌馬騎契丹人凡畫毛尾取狼毫䟽渲
張戡騉馬圗　崔殻江鴨　李伯時着色馬
郭忠恕避暑宫作界畫黃居采鹿
艾宣雞冠黃葵　杜鵑花圗　崔白秋溏戯鸭
郭忠恕界畫着色宫閣圗
李伯時着色夜遊宫圖嬪十人奄四人皆騎
徽宗臨張萱宫騎圖　李伯時淵明圗
李伯時蓮社圖　趙大年小景　郭忠恕飛仙圖
郭熈秋山圗
因念人與事機㑹合皆有數存其間九年春子一夕
夢謁平章公於府第之東堂酒數行發書一櫃示予
皆粉圖繪本金文玉牒今觀中秘所有璀璨溢目與
夢中所是畧同吁亦異哉傳曰嗜慾將至有開必先
信哉斯言也作書畫日録序
王晉卿煙江疊嶂圗并和坡詩
李伯時畫明皇乗三鬃赤驃後跋云昔李將軍思訓
畫明皇擁嬪御數十駒摘瓜伯時仍為山路小橋
(至元元年與翟處正觀子東平武濟之家)又觀東坡與蒲資政傳正書并
覔杮霜無核棗四帖後有張行簡堇師中元遺山跋
語
僧傳古坐龍至元元年宣慰張順齋爲春旱於范大
師觀迎此龍於嚴東平北宅毎旱張是圗輙雨此日
亦然龍蒼駝蹲坐火雲中頂與鱗甲間皆有緑髮世
所畫皆蝤蚓耳(宣和題妙)
趙邈搠噀墨虎至两目夾鏡睛隨人轉同史左丞觀
於田尚書和卿家已上二畫皆有詩大意古人欲以
一藝名丗者必精思入神極占今之變而後巳故能
洞逹天機氣隨物在至觀之者亦有感格相應之理
如摩詰苔磯静釣水閣閑棊令人不覺身在其間傳
古龍出兩應氣來噀墨虎睛逐人轉隣姬顰蹙馬踐
家具之變此長沙云精筆感人有如此者盖非虚談
也秋澗老人題
丁丑秋奉御脱烈傳
㫖本院定撰順徳資戒碑及普門塔碑銘
鹿庵曰老夫作資戒文乃令不肖撰塔銘惲謝不敏
先生曰但作吾深意存焉及畢聞奏頗称
㫖今日乃悟先生其誘掖成就後生如此
陳希夷甞有詩云我見世人忙箇箇忙如火忙者不
爲身爲身忙却可
商左山顔平原中興頌盖変玉筯大篆爲真楷耳
劉房山甞說海陵欲南征先以十八人服御與上一
同私行扺淮上以覘虚實號曰黒護衛前次相下宿
南郭逆旅張燈置酒聞有新進失職劉其姓者先在
邸中召與飲劉素善謳能詩即以歌侑觴辝氣慷慨
禮貌甚恭上喜甚遂詢其所以至此之意而黙識之
黎眀劉復持酒餞謝上旣乗以手札付劉曰府尹我
親知也可用此投獻取錢幾千緍劉依命謁府尹疑
通刺乆不報見左右遑遽具儀物授旨方悟疇昔爲
海陵云及還宫即特㫖起復劉爲京朝官後從南狩
同殁江上
至元十五年戊寅正月甲寅乙酉朔同李侍講徳新
應奉李謙陪百官就位望拜
行在所凡亡拜其侍儀司先一日於端門两闕間灰
界方所以板書百官號隨各司依品秩作等列班定
以次入宫行禮禮畢由左掖門出風埃大作所謂出
門塵漲如黃霧始覺身從天上歸曽有口號一絶隔
夜端門分板位平眀簮笏列鴛行紫雲低覆千官入
潤作金炉百和香
讀韓文孔幾墓銘孔世三十八字音作蘇合反王承
㫖慶八秩詩西菴云人材落落自天成千佛經中第
一名巳今貳膳常珍進但入朝行以杖行商左山云
藥褁封災隨臘去酒杯稱夀逐年新胡紫山云堅辭
不允老而傳􁝥杖恩光又十年勇折桓文匡政弊力
扶周孔上經筵又云塞破乾坤享重名玉堂東觀又
尊榮香山如礪瀘溝帶才與斯文作主盟
宋人畫瓊花圖花蘂團團作九葉如聚八仙花楊州
人説近歳其花巳枯朽矣
李玄暉所藏古端研其背刻云此硯色青紫而潤下
嵓石也先公得於山谷若文室中磨李庭珪墨試諸
葛氏筆丗間眞有楊州鶴也後題曰元暉山谷云虎
児筆力能扛鼎好着元暉継阿章米因以字之亦羲
之献之例也
祠堯舜禹於所都唐開元五年為始從禇無量請也
見無量傳
王黃華稱香品有蟠螭小月夜䆫幽几之辝公壽止
五十三官至承務郎翰林修撰
黄華論汴河前宋以洛河入汴爲京西漕路其後黄
河卧南洛水舊道断絶今汴河名存其實止是京索
須三水自滎澤南入汴河故道行流
徽宗臨張萱宫騎圖其侍從有挈金驝駝者盖唐制
宫人用金駝貯酒玉龜藏香
趙同簽説髙麗東北有弟五頭城其地有五城此盖
從南弟一城也
宋克温説今隂山古金山也古于闐今曰幹端古烏
孫今幹落絲潮海桁海薛良河今悉連哥囬鶻今外
五囬紇今囬囬不谷寒毗伽可汗身毒印都吐蕃土
波柘枝舞夲拓拔舞金人以名不佳改之
屈原湘中廟題曰清烈公
唐車服志帶鉈尾取順下之義魚袋取其清㓗魚目
不瞑勤而不懈也
契丹以其國産鑌鐡迺爲國號故女真称金以勝之
或謂以水生金非也髙麗蓋州盖葛牟城也明昌𥘉
易名曰辰州(鹿庵云)
有　㫖講䆒光禄寺職掌寺與卿漢官也應邵曰光
明禄爵勲功也言光禄典郎謁者虎賁羽林舉不失
徳賞不失勞故曰光禄勲郎中令㤗始置掌宫殿門
户及諸郎在殿中之侍衛者故曰郎中令漢因之不
改北齊隋唐止掌　許左丞作新定官制圗大抵以
唐爲則品從略與金同
杭州畫工潘氏冩真其法不用朽先草直以筆冩又
不粉背言形似易容色難
晦庵云周之肅拜今之長揖也
唐檢校名盖正官上加官
沅州安撫使郭彦髙大名人說廣中風土其地皆山
如水之波浪然盖古盤瓠國在夜郎西南數百里與
大理東境相接郭有詩地連两廣多蛇窟水隔三湘
絶鴈書
丁丑歳二月初黄河自陜州靈寳清澄至河南府或
云自潼関至三門集津壬子年拾遺丹丘千年一燒
黃河千年一清又曰聖人生鹿庵曽命擬中省賀表
天開昌運統一車書地應休禎河清陜洛恭惟
徳昭天漢恩溥淵泉覆露何止於中華洋溢逺沾於
方表以致潤􁁃九折鏡凈两涯自陜至巴㡬千里之
餘由乙踰丙殆三旬之乆鱗介之泳游可鑑山林之
形影皆分躍圖馬於龍宫未容專羙舞馮夷於鱗屋
時出効靈顧兹上瑞之方增特表
吾皇之至聖臣某等叨居華省幸覩榮光敢傾葵日
之誠用代辭人之頌遐荒嚮慕百川宗滄海而王寳
祚洪延万
夀等丹丘之固
正月上旬歌括甲子風災丙子旱戊子蝗䖝庚子叛
唯有壬子最豐穰正月上旬子細看竇先生云近歳
頗有應驗故録
聞捷鹿庵命擬中省賀表天網雖䟽曽恢恢而不失
罪人斯得迓穆穆以來平外侮旣消頌聲交作恭惟
仁含動植德嫓生成振長䇿而用三驅念天顯而惇
九族荐雷之震逺驚而邇懼大風之舉歌動而雲楊
側聞喜自於日邊豈止威加於海内臣某等職叨省
署阻奉
鸞輿仲目龍旂遥伸虎拜歸牧武成於周馬歌功羙
邁於唐鐃
六轡言還春動两都之和氣千官飲至懽騰
萬歳之霞觴
馮渭金詔赦■序有云霸陵森栢荒涼白露之中明
惠寢園寂寞蒼梧之逺又云荏苒十霜竟摧一戰■
東坡我有帖云外郡雖鹿俗然毎日惟早衙一時辰
許紛紛餘蕭然皆我有也内慰字不挑心冩宋人蕭
山則題云今專官横將肆咆哮于庭太守色羞對吏
民豈復有畫㦸清香意象耶然坡非置公事不問時
平事少耳爲頴州時乆雪一夕不寐欲造炊餅捄飢
人又發義倉數千石作院炭數万称酒務柴數十万
称濟之未必常蕭然也所謂皆我有者特不以外物
之有累我内樂之有而巳惟以逸處心以勞處事是
之爲能官
太常少卿宋弘道以先農燔肉来致適李應奉受益
携毛詩青蠅至甫田諸圖請跋其後有云觀其禽魚
草木車服籩豆之盛而經國備物之制令人相見三
代忠厚氣象如在其間親承其事孰謂丹青形似起
予至於斯邪
大都城隍廟設醮保祐青詞(代鹿庵作)
天鑒雖髙曾易顯思之命基圖寅紹敢忘奉若之誠
爰自君臨頗歴年所頋眇躬之上托致至理之惟艱
豈期外侮潜消復荷天休滋至嚴風朔雪大開一統
金穰玉燭屡致豐年而又雲静祁連春囬沙漢晝日
三平安之報霜風無偃薄之虞匪凉徳之能然皆神
靈之所祐乃即青陽之月恭修金録之科誥演琅凾
真臨玉境導含景蒼精之駕覆垂雲洪廕之仁監兹
報謝之䖍重以保持之福干戈止息永維四海之淸
邦國榮懷以尚一人之慶
新舡落至祭歳君文成舟委波謂之落至惟神灼知
一歳之事泛彼中河轉致厥載上下安輸非神曷頼
修端門前橋啓上告歳君地祇文應門將將前臨天
津玉輅所經虹梁必陳爰構爰締築之陾陾神維垂
祐迄于有成
五方帝祭文因方殊号尊以帝称殿臨五部有赫其
靈維橋之作鞭石駕梁所兾擁衛大來百祥
減江南冗貟　詔草
諭江淮軍民人等夫張官置吏本以爲民非擾民也
朕自混一江淮于今五年憂䘏元元之心不遑夙夜
期於撫定安集以承上天全付所覆之意比聞陳奏
不圖設立之際官冗人濫重致煩擾念之憫然罔副
朕志今者上自行省宣慰司下反緫府州縣等官酌
量輕重去處其一切冗濫凡有擾於民者盡行革去
爾其各安恒業永底尓生旣清舊染之風共樂惟新
之治其有作姦犯科似前不應者巳敕行御史臺紏
察中書省䆒治外咨尓黎庻體予至懐
誠諭官吏詔草
朕自統一南北巳來設置羣官小六畢備俾上下承
宣慰安元元而巳近縁冗濫省併一新自尔厥後各
搷攸司以興滯𥙷弊爲心以便國益民爲事務施實
惠母尚虚文夙夜在公尚期予治若有狃習故常■
殘蠧害者國有常刑朕其敢赦故兹詔示想冝知悉
唐申王六馬圗一曰奔虹赤二曰飛霞赭三日騰霜
白四曰凝露騘五曰決波騮六曰發電烏内奔虹赤
與決波騮綰結其尾絡首皆鞗衘皆有鑣撁籠者服
色皆以朱砂紅石緑粧染蘇門郭氏家藏
西溪折㩜銘直言骨鯁天威雷霆非頼此檻資斧曷
勝檻旣折矣從修不修佞臣見之面靦心羞檻謂直
臣可無結舌尔氣不撓吾寜惲折世多張禹代無朱
雲直欄横檻整整而陳噫
徐子方繭瓶詩一竅鬼工開混沌八蚕神繭墮扶桑

秋澗先生大全文集卷九十五
秋澗先生大全文集卷九十六
玉堂嘉話卷之四
榖梁子曰獨隂不生獨陽不生獨天不生陽也隂也
天也三者合然後生
天極謂南北極天之樞紐常不動處譬則車之軸也
河圖言崑崙者地之中也下有八柱互相牽制名山
大川孔穴相通素問曰天不足西北地不滿東南注
云中原地形西北髙東南下今百川滿湊東之滄海
則東西南北髙下可知或問邵子曰天何依乎曰依
乎地地何附曰附乎天天地何所依附曰自相依附
天依形地附氣其形也有涯其氣也無涯但天之形
圎如弹丸朝夜運轉其南北两端後高前下乃其樞
軸不動之處其運轉者亦無形質但如勁風旋之當
晝則自左旋而向右向夕則自前降而歸後當夜則
自右轉而後左將旦則自後升而趍前旋轉無窮升
降不息是爲天體而實非有體也地則氣之查滓聚
成形質者但以其束於勁風旋轉之中故得以兀然
浮空甚乆而不墜耳黄帝問於岐伯曰地有憑乎岐
伯曰大氣舉之亦謂此也曰九重則自地之外氣之
旋轉益逺益大益清剛䆒陽之數而至於九則極清
極剛則無復有涯矣豈有營度而造化之者先以斡
維繫於一處而後以軸加之以柱承之而後天地乃
定位矣
許魯齋云古人看漢書皆有傳授不然有難曉者豈
律暦天文之謂乎
鹿庵先生江南平告天地文伏以時逢䘮亂岳瀆分
疆運属休明乾坤一統睠靖康之餘孽據江表以偷
生依阻山谿動摇戈甲不修嵗幣乆虧事大之儀留
止行人永絶親隣之好既興師而問罪即列陳而長
駈戈舡浮鄂渚之波鐵馬渡松関之險方知力屈始
悔前非遂奉表以求哀願納地而入覲宋主某巳於
某月日来至闕下其江南郡縣人民巳委官撫治了
當是皆上帝垂祐靈祇降祥𣣔康功普𬒳於黔黎故
盛事施及於冲眇尚祈昭監永錫休嘉
告太廟文伏以踐祚守文雖奉巳成之業繼志述事
敢忘未集之勲眷靖康亡滅之餘擅呉㑹膏腴之壤
依憑江險壅隔皇風累興問罪之師猶守執迷之意
逮戈舡飛渡列明土崩始悟前非方圖改過遂稱臣
而奉表願納地以歸朝宋主某巳於某月日来至闕
下其江南郡縣人民巳委官撫治了當朔雪炎風盡
書軌混同之地商孫夏裔皆烝甞助祭之臣顧冲眇
以何功實祖宗之餘廕尚祈昭監永錫休嘉瀛國公
制辝
時逢屯否岳瀆分疆運值休明乾坤一統眷靖康之
餘裔擅呉㑹之奥區逺隔華風乆睽鄰好我國家誕
膺景命奄有多方炎風朔雪之郷盡修職貢若木虞
淵之地靡不來庭罄六合以混同豈一方而獨異用
慰徯蘇之望爰興問罪之師戈舡飛渡而天塹無憑
鐵馬長駈而松關失險末主趙某乃能察人心之向
背識天道之推移正大姦悞國之誅斥羣小浮海之
議决謀宫禁送欵軍門奉章奏以祈哀率親族而入
覲是用昭示大信度越彛章位諸台輔之尊爵以上
公之貴可開府儀同三司檢校司徒瀛國公主者施
行
凉威肅酒與甘張沙是燉煌瓜晉昌(徒單侍講括)
至元六年行用元寳鈔止七十餘萬錠予時為御史
曾照刷提舉司文按故知
至元七年天下軍民并折居緫二百三十二万户
天干地支天有五隂五陽為十幹地有六柔六剛為
十二支
九州地畝數後漢郡國志注九州之地凡二千四百
三十万八千二十四頃定墾者九百二十万八千二
十四頃不墾者一千五百万二千頃
哲宗孟后元祐七年太皇太后以六禮儀制聘入宫
　　　奉迎使　發䇿使　告期使
　　　納成使　納吉使　納采使
皆以僕射左右丞攝太尉使
六帖説白樂天作類書名六帖通典選舉門載唐制
開元中行課試之法帖經者所以習經掩其两端中
間微開一行裁𥿄爲帖凡帖三字隨時増損可否不
一或得四得五得六者為通此六帖之名所從起也
六帖云者取中帖之數以名其書期於必中選也
鹿庵命擬復立按察司手詔以一身之微惟萬事之
綂不遑夙夜常切憂勤顧七道之提刑擴六條而從
事近因省革偶值停閑然非違稽緩之愆縱令弗問
恐伺便譸張之者為害滋深仍轉側以詳思非監臨
而罔益據所在按察司照依巳降條畫依舊設立施
行於戯鷹隼當搏擊之任不與護恐爲反傷琴瑟旣
更張之餘識大軆乃為稱軄
樂天毎作歌詩成須令其家老嫗聽讀能通解其㫖
意辭爲之定軆此無他不過通俗近人情而已特表
而出之且為艱澁無謂之戒(西溪云)
減江南冗貟詔草諭江淮軍民等
夫張官置吏本以為民非擾民也
朕自混一江淮于今五年憂恤元元之心不遑夙夜
期於撫定安集以承上天全付所覆之意比聞陳奏
不圗設立之際官冗人濫重致煩擾念之憫然罔副
朕志今者上自行省宣慰司下及緫府州縣官酌量
輕重去處一切冗濫凡有擾於民者盡行革去尔其
各安恒業永底而生旣清舊染之風共樂惟新之治
其有作姧犯科佀前不應者已敕
行御史臺紏察
中書省究治外咨尔黎庶軆予至懷(出)
正大七年毫州節使趙庭王詔别有擢用其子贄時
爲省知除揉旣定省公問以召之之意贄曰以嫌疑
故特回避旣而公拜禮部尚書贄入賀
予嬰年見神川劉先生三蘇交讀不去手因問於先
大夫曰古人有言蘇文熟啖羊肉蘇女生啜菜羹豈
此之謂也
宋未下時江南謡云江南若破百鴈來過當時莫喻
其意及宋亡蓋知指丞相百顔也夫熒惑之精下散
而爲童謡不尓何先事如此
宋真宗東封升中圖嶽頂有五色雲山下環衛以甲
馬
金道陵元㑹圖及郊天儀仗圖郊天圓丘圖曽聞某
官說當時掌礼者房千里中外幾用人三万未知方
澤制度與此何若
唐張說家藏明皇開元𥘉東封圖(有說)
宋范石湖攬轡録記興陵見宋使儀衛戍子干入見
循東西御廊北行廊幾二百間廊分三節毎節一門
將至宫城廊即東轉又百許間其西亦然亦有三出
門中馳道甚闊两傍有溝上植栁廊脊皆以青琉璃
瓦覆宫闕門户即純用之北即端門十一間曰應天
之門下開五門两挾有樓如左右昇龍之制東西西
角樓端門内有左右翔龍門日華月華門前殿曰大
安殿使人自左掖門入北循大安殿東廊入敷德門
東北行直東有殿宇門曰東宫直北面南列三門中
曰書英是故夀康殿母后所居西曰㑹通門自會通
北入承明門又北則昭慶門東則集禧門尚書省在
門外東西則左右嘉㑹門二有樓即大安殿後門之
後至幕次黒布拂廬待班有頃入宣明門即常朝後
殿門也門内庭中列衞士二百許人貼金雙鳯幞頭
團花紅錦衫散手立入仁政隔門至仁政殿下團鳯
大花氊可半庭殿两傍有朶殿朶殿上两髙樓曰東
西上閤門两廊悉有簾幕中有甲士東西御廊循簷
各列甲士東立者紅茸甲金纒竿槍黃旗畫青龍西
立者碧茸甲金纏竿槍白旗畫黃龍至殿下皆然惟
立於門下者皂𫀆持弓矢殿两階雜列儀物幢節之
属如道家醮壇威儀之類使人由殿下東行上東階
却轉南繇露臺北行入殿閾謂之欄子金主幞頭紅
𫀆玉帶坐七寳榻皆有龍水大屏風四壁帟幕皆紅
繡龍拱斗皆有繡衣两楹間各有大出香金獅蠻地
鋪礼佛毯可一殿两傍玉帯金魚或金帯者十四五
人相對列立遥望前後殿屋崛起甚多制度不經工
巧無遺力煬王亮始營此都規摹出於孔彦舟投民
夫八十万兵夫四十萬作治數年死者不可勝計
和宋書皇云眷命　大䝉古國
皇帝致書于南宋皇帝爰自平金之後蜀漢荆揚挐
兵㡬三十年交聘非一卒無成約比者川蜀擣虗荆
湖批亢生靈有塗炭之苦戰士有暴露之勞朕甚憫
焉是以即位之始首議寢兵用示同仁以彰兼愛期
於休息元元馬天下共饗有生之樂而巳且南交廣
而西巴蜀北長江而東滄海分兵守險彼所恃以爲
國者也今戰艦万艘既渡江以扼海鐡騎千群復踰
廣而出蜀四塞無結草之禦六軍有破竹之威人所
共知不必徧舉於此時也非不能掎角長駈水陸並
進秋風虎旅指揮着浙江之潮春露䲔柸談笑挹呉
山之翠蓋以佳兵不祥素所不喜守位以仁今之本
心又况靖康南北釁端𥘉無盤錯大故非如女直西
夏惡積仇深而不可解者也徃者彼巳勝負之事徃
來曲直之辝各有攸當置而勿論自今作始咸取一
新故先之以信使申之以忱辝告寳位之𥘉登明朕
心之已定准親王上宰能報聘之一來則保國樂天
必仁智之两得苟盡事大之禮自有歳寒之盟若乃
憂大位之難継慮詭道之多方坐令失圗自甘絶弃
則請修浚城池増益戈甲以待秣馬利兵㑹當大舉
論天時則炎瘴一無畏憚論地險則江海皆所習知
必也窮兵極討一决存亡而後巳力之所至天其識
之禍自彼挑此無可慊在我者至誠可保在彼者聽
所擇焉母循前例止作虚文時薦清和善綏福履不
宣白庚申年四月七日開平府行
李翰林欽叔一日與杜仲良在茶肆中有司召公甚
急公曰無佗多是要撰文字渠留此勿去少當即來
已而果至曰爲戒論百官草詔適當茟者應奉程天
翼程𥘉入供職有猝不易稱者公遂立草五百餘字
允恊事冝甚称上意其辝曰朕新即大位肇親万機
國事寔爲未明政統猶懼多闕尚頼尔文武多士内
外庶寮上下同心始終戮力以副遺大投艱之託共
成興滯補廢之功然而養資考者毎務於因循啫閑
逸者或託於疾病因之積弊習以成風事至於斯朕
將何賴蓋甞深惟百姓勤勞之意尚能不忘累聖􁁃
養之仁服田力穡而以給租庸輓栗飛蒭而不憚征
繕况尔等世􁋊髙爵身享厚恩夫有國乃可以有家
而爲臣亦猶爲子未有國不安而家可保必湏臣竭
力而君以寕加之事属方殷時丁多故舊彊待平恢
復強敵期于削平正當經營之秋難行姑息之政朕
既夙宵軫念庻幾弘業以昭功尔其朝夕在公豈冝
翫歳而愒日夫湯刑以儆具位周典以正百官兹出
話言以爲明訓掌刑者有法可奉母使有冤抑之情
典選者有格可修毋妄求䟽駮之節錢糓當審知取
予母吝千出納之間臺諌當指陳是非毋渉于細碎
之事司農以敦本察吏不可苟且而曠聀司牧民以
扶弱抑強不可聚歛而營私計至于大而分閫小而
掌兵固當志殄㓂讎日闢土宇受朝廷之託必思報
國念功臣之後常恐辱先又豈可平居或冐于糗糧
臨事或生于畏懼視郡縣之官妄分于彼此後部伍
之卒不計于公私凡有我官所當共戒其敬遵于邦
憲務恪慎于官箴享冨貴于當年垂功名于身後且
賞罰期于信必而功罪貴乎正明兹誠前代之良規
亦我祖宗之巳事今當仰法要在决行於戯任賢使
能周室果聞乎興復綜名核實漢家遂至于肅清公
勤者賞不敢私弛慢者刑兹無赦各勤尔聀明聽朕
言故兹詔示想冝知悉
　　　　　　賜國用安鐵劵文
皇帝若白咨尔内族英烈戡難保節忠臣儀同三司
都元帥兼平章政兖王完顔用安大邦維屏古有格
言王府藏勳賞存舊典卿台階孕秀海岳儲靈天賦
忠貞性資明敏𥘉爲兒戯營壘巳成長學神機風雲
暗曉方將提挈義旅勤勞主家服金革以不辝冐矢
石而有勇頃遭逢於多壘偶䧟没於他邦而能臨事
見機去僞從正変疾風雨謀先鬼神一舉而患難殄
殱不時而州縣㫮復聽聞如此歎曯乆之朕方緫攬
英雄興建功業躰天地含弘之德厚君臣終始之恩
胙尔以諸王之封寵尔以上公之位氏族巳書于玉
牒勲業復紀於太常同三司之威儀建大將之旗皷
蓋欲宥及于十丗何嫌恩積于一門泰山黃河永及
尔裔皇天后土實聞斯言肆申白馬之盟庸示丹晝
之約嗚呼謂予不信鍳詩人曒日之辝弗與同心如
文公白水之誓尚奉非常之渥以保無疆之休此是
左丞李實之子介然所作時爲翰林修撰
鹿庵云丗稱米南宫者言禮部也自唐巳來見稱或
云指太常也米芾甞爲太常官
宋高宋善書學擇諸王命史彌逺教之視可者以繼
統孝宗其一也髙宗因出秘府蘭亭使之各書五百
本以試其能孝宗不旬日臨七百本以進
司馬公注古文孝經首章作仲尼閑居曾子待坐廣
揚名篇於故治可移於官後有閨門之内具禮矣乎
嚴父嚴兄之辝
續夷堅志載廣府某官苦蛇毒取雄黃貯紗囊中掛
四壁間既而承塵上日流黒汁視之有巨虵一衆虵
十數皆腐潰而死自是府舎清安絶無毒物蟠蟄
鹿庵云青詞主意不過謝罪攘災保佑平安而巳宋
史王安石傳論安石謂天變不足畏祖宗不足法人
言不足恤雖少正夘言偽而辯行僻而堅王莾以六
經文姦言不是過也
東坡論浩然之氣在身爲氣見於行事爲節合而言
之爲道故剛而不餒
歐陽公云韓愈不獲用於丗脩用於出而不盡
青陽夢炎説春秋書春王正月本無深意周雖建子
其紀年實用夏正觀豳國風爲可見矣只爲左氏書
周正月故後人說謂以夏時冠周月又謂公榖雖迂
逺義理最明左氏尚文辝却差了義理
許魯齋說班固作古今人表分九等恐昔人心術行
事不易知也如孔子称四科言語宰我子貢至哀公
問社食稲衣錦曰安皆爲失對称管仲之噐小哉而
曰如其仁如其仁伊尹謂不以尭舜之道事君治民
是賊君民也而佐湯伐桀其前後不同如此又云聞
獲玉山賊首害陳宣慰祐者斬楊州市予即曰君陳
為善之心不冝罹此今若是命也如果得其賊天理
為不泯矣魯齋為肯首
栁文五就桀賛序云伊尹聖人也不夏商乎心心乎
生民而巳曰孰能由吾言由吾言爲尭舜而吾生人
堯舜人矣退而思曰湯誠仁其功遲桀誠不仁朝吾
從而暮及於天下可也於是就桀至於卒不可乃相
湯伐桀俾湯爲尭舜而人爲堯舜之人吾所以見伊
尹急生人之大
唐會要貞觀十四年陜州刺史房仁𥙿奏臣所管界
内正月九日河變清者首尾三百余里京房云河水
清天下平宋少卿云所清處天地之氣上下澄徹故
清亦如霜降水潦収而清也弘道又説文與可送東
坡通判杭州詩云北客若來休問事西湖雖好莫吟
詩坡𥘉以爲常及遭事乃知與可爲知㡬
相如傳云倒景者謂人在天上下視日月故曰倒景
課税所立於
合罕皇帝即位之元年
諺云平生避車不逺一舎
李受益說宋人文廟位次列子思於孟子上
徳州城壁壍髙深城門内起直城前障掩蔽内外左
右慢道其尾相属俗傳云皆顔魯公制也
宋校正礼部韵說卄■字本音入今人作二十字用
卅　字本音鈒字今人亦作三十字用
近杭州遺火焼五萬餘家延及御史臺少府監燼焉
至秘書監救得免有人作賦一聮云公道不行臺遂
焚於御史斯文未喪省僅存於秘書
觀顔魯公忠義堂等帖偶悟公書勁面潤蓋筆善轉
面韻勝故也
何叅政繼先說大名宣極司叅議烏古論貞區處事
機甚有决斷時奉
朝旨死囚呈省待報其餘邊関雜犯皆從便處决時
圍李璮於濟南人心中外不安烏議一切重刑欲皆
戮之使由子明巳下皆以違制不從烏與左丞濶子
清謀曰璮賊未下魏爲西鄰不便冝從事無以震讋
衆庻竟戮之市人称臨事知權變云貞字正卿小字
四和馬前朝近侍局大使
晦翁明道論性説
生之謂性止生之謂也
天之付與萬物者謂之命物之禀受於天者謂之性
然天命流行必二氣五行交感凝聚然後能生物也
性命形而上者也氣則形而下者也形而上者一理
混然無有不善形而下者則紛紜雜糅善悪有所分
矣故人物既生則即此所禀以生之氣而天命之性
存焉此程子所以發明告子生之説而以性即氣氣
即性者言之也
皆水也止各自出
此又以水之清濁譬之水之清者性之善也流至海
而不汚者氣禀情明自㓜而善聖人陸之而全其天
者也流未逺而巳濁者氣禀偏駁之甚自糿而悪者
也流既逺而方濁濁者長而見異物而迁焉失其赤
子之心者也濁有多少氣之昏明纯驗有淺深不可
以濁者不爲水悪亦不可不謂之性也然則人雖爲
氣所昏流於不善而性未甞不在其中故人不可以
不加澄治之功惟能學以勝氣則知此性渾然初未
嘗壞所謂元初水也東城云昔之爲性論者孟子以
爲善而荀子以爲悪楊子以爲善悪混而韓愈氏又
取夫三子之説而折之以孔子之論離性以爲三品
曰中人可以上下而上智與下愚不移言孔子之所
謂中人可以上下而上智與下愚不移者是論其材
也而至於言性則未甞断其善悪曰性相近也習相
遠也而巳
晦翁象刑説周穆王五刑皆贖復舜之舊不察舜之
贖初不上及五刑而穆王之法亦必疑而後贖穆王
之事以予料之殆必由其廵遊無度財匱民勞至其
末年無可爲計乃特爲此一切權宜之術以自豐而
又託於輕刑之說以違道以干譽耳
鹿庵問惲匡衡爲相何如對曰學術有餘忠蹇不足
先生爲然
陳希夷甞有詩云我見世人忙箇箇忙如火忙者不
爲身爲身忙却可
觀蜀工孫知㣲人様渡海觀音像足前有謂小百花
者蓋作一大青荷葉上布散諸天花故云又觀馬雲
卿臨呉道子轉山北斗圖凡七人中有𬒳甲者又觀
周宣王宣榭敦考其欵文至至元戊寅二千年矣
顔魯公書岀師表後題乹元元年戊戍歳蒲州刺史
顔真卿奉勑書予以謂雖顔氏童僕尚不至此恐是
世俗好事者爲之
盧摯説甞聞諸先輩漢去三代㝡近髙祖有爲之主
不能革去秦弊復井田封建之制此㝡何之可責因
與論作文當於易中求難難中求易相鑑之作當以
蕭何爲首一日左丞姚公謂余不若自臯夔始而下
自無首尾爲間余詳思處變之極反經而不失其正
者莫伊周爲大故自阿衡爲首
宋賔客云河水清河隂精本濁而反清不惟異常亦
水氣之極盛也
李受益云祖宗次序自曽祖巳上爲五代祖増而上
之也
鹿庵云今之聲韻始自沈約及説今禮部韻如十灰
十三元音殊不恊何以知其自約始以文選前聲韻
不謹嚴乃知
鎮國寺栢上生芝
中宫有旨令院官䆒其祥以進因與李受益具事實
如左論衡云芝生於土土氣和故芝草生古瑞命記
王者慈仁則芝草生瑞應圖王者敬事耆老不失故
舊則芝草生酉陽雜爼云屋柱木生芝黃者爲喜陶
隱居云今世用芝此是樹木枝上所生状如木檽(音)
枹朴子云木芝者生於栢脂名曰未威喜夜視有光
本草經云霍山生赤芝名曰丹芝常山生黒芝曰天
芝㤗山生青芝曰龍芝華山生白芝曰玉芝嵩山生
黃芝曰金芝唐公逺靈芝經曰芝木之精也芝四季
皆生名曰春精夏精秋精冬精又曰青芝一枝應木
酒也宋敏求春明宫退朝録唐禮部郎中知省中詞
翰爲南宫舎人百日後必知制誥又載𥘉學記唐玄
宗爲諸王從學時命徐堅定撰雖名𥘉學終身觀之
可也
雪庵李禪師與余觀栁懸誠書何進滔碑李云桞書
法度最備予曰然然懸誠書令人易厭不若魯公筆
法愈觀而意無窮也桞窘於法度取媚於一時中枯
而無物顔意無窮蓋以忠義之氣中冠之故也雪庵
爲肯首劉太保常云中興頌雄偉如駈之一字若千
金駿馬倚丘山而立
歐率更三帖一姚將軍墓誌二化度寺碑三追贈隋
禪國公詔時貞觀五年也化度碑李百藥文率更規
模一岀黄庭至竒古處乃隷書一變尔李禪師説作
字有得筆意時有得布置時趙大中庸説甞見遺山
與張緯文相謔見碑文過俞曰遺山又貨了一平天
冠也
鹿庵説堇奉御近贈一歙硯殊發墨且増其色
馬雲漢説太庚麥無􁁬圎太謂之和尚麥
後宋宰相韓侂胄甞改諸州後園蓮沼爲放生池詞
臣髙文虎作記有云鳥獸魚鱉咸若湯王所以基商
後髙作主司出硬題困舉子一科生以髙用事惧作
一小詞嘲云髙文虎誇伶俐萬苦千辛作箇放生池
記從頭無一字説及朝廷只把托胄歸羙夏王道我
不是商王鳥獸魚鱉是你
劉元城與司馬先生論玄宗𥘉年焚珠玉於前殿時
有云焚之前殿蓋欲人知此好名之心也一日侈心
復囬其弊有甚於此者晚年果如其言司馬公云惜
乎史失其人姓名至今爲恨又云人君去賢任侫譬
如治病飲良薬可愈非良薬即死明知之只飲悪薬
既飲悪薬非至死不巳蓋玄宗暮年用相知林甫蕭
松之佞用之甚乆知張九龄韓休之賢退之甚速
張萱畫則天朝六蕃圖其布置取則天遊上苑詩意
明朝遊上苑火速報春知花湏連夜發不待晚風吹
及太宗朝蕃玉横軸文皇乗一花輿四近侍肩舁云
閻立本筆
有詔集百官問鈔輕物重事大學士王鹿庵對云物
貴則不足物賤則有餘要以節用而不妄費庶物貨
可平
宋少卿弘道說葬書分五姓九星又有棊旋正式風
水土丈二尺下爲土龍界又丈二尺下爲水龍界過
此則吉乂說唐太真改葬祖墓上有紫藤一株隂影
甚茂既伐去藤流赤津如血不數年劉氏滅之殆盡
因以徃嵗改葬
先妣夫人靳氏𥘉啓玄堂其棺蓋上露珠交布成文
如所結瓔珞然甚可觀也復有二黃蝶飛出其露華
移時方晞宋公云在葬書此子孫潤澤文華之兆别
有記以書其詳
慶壽長老滿公曽住㤗安天保寨聞土人說党竹溪
未第時家甚窘至令其子爲人牧猪燕城西南門曰
端禮有大定末劉無黨所撰左丞唐括安禮碑有云
尹大興時迎午休吏燕雀語堂下人不知有官府之
詞
康節與客遊嵩山中涂客指所憇樹問曰此何日枯
悴先生乆不對客疑焉曰非不荅吾有所俟也俄一
葉墜先生曰比吾二人還亡矣旣回樹巳爲人伐去
占法蓋取葉墮時刻而定其存亡者焉
鹿庵與顒軒論事顒軒曰天下事亦有不可以理槩
知者鹿庵大爲不然徒單公曰謂如大城南栁樹若
不親覩如何知東西幾行大小㡬株鹿庵爲默然一
座大笑
晦庵云張良曹參二人皆學黃老子房體用兼備曹
得其體而不得其用文云漢自武帝朝宰相但行文
書而已
秋澗先生大全文集卷九十六
秋澗先生大全文集卷九十七
玉堂嘉話卷之五
燕展築南城係金海陵天徳二年見蔡無可大覺寺
碑史記不載蕭何修未央宫事此非細事馬迁漢史
而不見書何謂
青居山古果州也
唐張嘉貞為相弟嘉祐官金吾將軍每上朝軒蓋騶
導盈閭巷時号所居為鳴珂里
源乾曜為相建言大臣子併求京軄俊乂率任外官
非平施之道臣二息俱任京官請出以𥙷外以示自
近始詔可又議者言執政與國同休戚不崇異無以
責成功上乃詔中書門下共食實户三百堂封自此
始
裴耀卿迁長安令舊有配户和市法人厭苦之裴一
切責豪門坐賈豫給以直僦欺之弊遂絶
李之儀端叔說遺教經係徐季海書李善尺牘東坡
所謂手簡三昧者也三昩者正定也
李屏山釋迦賛蓋出王勃成道記李但約散文而爲
韻語耳其達磨讃曰楖櫪者称杖也
遺山新渠記有云水至平而善利物今以至平而爲
不平不争而爲必争雖有万折必東之心終有七遇
皆北之勢
佛書曰獅子吼者言說法與無畏也四万八千言大
數也甞讀後宋布衣徐理所進律鑑書其序云律者
以實統虚者也何謂虚氣與聲也氣之在天地間或
聚或散聲之無色無形故氣成於管聲成於樂首取
司馬遷法度又説班固所作律志全取對韻説期於
必中選也
鹿庵命擬復立按察司手詔以一身之微惟万事之
統不皇夙夜常切憂勤顧七道之提刑擴六條而從
事近因省華偶值停閑然非違稽緩之愆縱令弗問
恐伺便譸張之者爲害滋深仍轉側以詳思非監臨
而罔益㨿所在按察司照依巳降條畫依舊設立施
行於戯鷹隼當摶擊之任不與護恐為返傷琴瑟旣
更張之餘識大躰乃為稱職(重出)
樂天毎作歌詩成須令其家老嫗聽讀能通解其旨
意詞為之定體此無他不過通俗近人情而巳特表
而出之且為艱澁無謂之戒(重)
西溪云正大七年亳州節使趙庭王詔别有擢用其
子贄時為省知除掾既定省公問以召之之意贄曰
以嫌疑故特回避而公拜禮部尚書入賀以成之
鹿庵先生説爲學務要精熟當鎔成汁㵼成錠團成
塊按成餅惲以謂作文字尤當如是又云東坡草字
爲冩時肘着紙上故筆轉處多不园草書體貴輕筆
當持重楷書筆貴精謹而體尚寛綽又説
顔子壽夭不當只去顔子身上論它自堯舜巳降皐
夔稷契周孔和氣所生者多矣至於顔子命數偶夭
亦不足怪譬如人家昆仲五人有三箇賢的必有两
箇不肖的
郭若思説天之分界南至臨邑郡北至鐡勒部日去
地八万里交趾國日中人影在南
王黄華西京留守廳題名記説起武靈王既破林胡
始城雲中秦紹漢襲其名不改元魏之興也爲京師
焉西際大河東連上谷南阨中山北控五原廣袤千
餘里䂓以為甸服逮遼徳于晉晉割山前代北十有
六州以賂之遼即魏之故基攷位為宫闕是曰西京
六典云父之姊妹其姪稱之曰女伯女叔
唐盧坦傳舊制官階勲俱三品始聴設㦸後雖轉四
品非貶削者㦸不奪自貞元已來京師立㦸者不十
八家
唐陸贄傳云人君徳合於天曰皇合於地曰帝合於
人曰王父天地以飬人治物得其冝者曰天子皆大
名也三代而上所稱象其德不敢有加焉至秦乃兼
曰皇帝流及後世皆称之君始有聖劉天元之號故
人主重輕不在称謂視其德何如尔
宋弘道説其舅劉景玄先生善記一日友人與逰市
取染工暦令讀數面試之一覽背誦不一字差义徒
單侍講與孟觧元駕之亦善誦記取新刋稼軒樂府
呉子音前序一閱即誦亦一字不遺詳定官張孝純
説一士人候某官疾既去遺一藁於坐視之蓋預作
祭文也一日又問一病友友曰且休放入待探懐無
祭文相見聞者大笑米先生端州斧柯山石説
端州石出髙要縣斧柯山山前臨大溪其絶頂匠者
於此鑿石歳乆乃成洞穴今已極深邃洞中常有水
至春冬水涸採石中隂黒無所覩但以手捫石隨大
小取之凡石理之精鹿即良工徃洞中上不能别至
於瑕玷璺脉須出洞乃可識故有累日月而不得一
佳者大抵以石中有眼者為最貴丗謂之鸜鵒眼蓋
石文精羙如木之有節也不知者反以爲石病吁可
痛哉凡取石有四曰上嵓下巖西坑後歴上岩之石
最精下岩次之惟上嵓之石乃有眼之羙者皆緑黄
二色相重多者自外至心凢八九重其狀皆圎以色
鮮羙重數而园正者為上其大者尤爲稀有絶大者
乃如弹丸有布列硯中或如北斗或如五星心房之
形者價不减數万其生於墨池之外謂之髙眼其内
者爲低眼曰髙眼者以其不為墨所漬掩常可覩於
前也無眼者雖資質甚羙不出千錢石之品有數種
其色正紫而微有青潤無芒叩之無聲此近水者也
其色微紫而不深重近日視之略似有芒叩之有聲
此嵓壁之石二者最爲發墨乃石至精者其次青紫
叄半或紫而近赤或青多紫少皆石之下也端人爲
硯凡色之不佳者須用佛桒花染漬之𥘉亦可愛經
水即如故又山有自然團子或云剖其璞而得焉謂
之子石又謂石之有金線者爲羙此正其病也端人
亦不取云准材之大者尤爲難得毎購求方六七寸
而亡病脉者固亦少矣比歳所貢方硯者五皆以及
爲凖然止於岩石之中品或眼工人輙鏨去之恐異
日復求不可必致也
太常新藥祭(時開邸嶺上)
祖宗於藩邸文其辝曰惟我
烈祖誕受　上帝之命肇造區夏
先皇帝嗣守大業卒其伐功圖惟奉荅神祐光昭前
烈而祀典闕如爰命多方旁求先王之樂八音遏逸
未潰于成今予小子肅將
天子之明命俾殿南服聞時周禮將具于我魯邦欽
命攸司是徴是舉匪攸敢私聞庻用畢我先志以對
天之休神其格思(翰林斈士徐威卿先生/辝也官至集賢院大斈士)
金登科記序道散而有六經六經散而有子史子史
之是非取證於六經六經之折中必本諸道道也者
適治之路天下之理具焉二帝三王所傳是巳三代
而上道見於事業而不在於文章三代而下道寓於
文章而不純於事業故郷舉里選取人之事業也射
䇿較藝取人之文章也两漢以經術取士六朝以薦
舉得人莫不稽舉於經傳子史焉隋合南北始有科
舉自是盛於唐増光於宋迄于金又合遼宋之法而
潤色之卒不以六藝爲致治之成法進士之目名以
鄉貢進士者本周之鄉舉之遺意也試之以賦義䇿
論者本漢射策之遺法也金天㑹改元始設科舉有
詞賦有經義有同進士有同三傳有同學䆒凡五等
詞賦於東西两京或蔚朔平顯等州或凉庭試試期
不限定月日試處亦不限定州府詞賦之𥘉以經傳
子史内出題次又令逐年改一經亦許注内出題以
書詩易禮春秋爲次盖循遼舊也至夫眷三年浙津
府試迨及海陵天德三年親試于上京貞元二年遷
都于燕自後止試於浙津府收遼宋之後正隆二年
以五經三史正文内出題明昌二年改今群經子史
内出題仍與本傳此詞賦之大略也經義之𥘉詔試
真定府所放號七十二賢搒迨及蔚州浙津今昜書
詩禮春秋專治一经内出題蓋循宋舊也天德三年
罷去經義及諸科止以詞賦取人明昌𥘉詔復興經
義此經義之大略也天眷二年令大河已南别開舉
埸謂之南選貞元二年迁都于燕遂合南北通試于
燕正隆二年令毎二年一次開闢立定程限月日更
不擇日以定為例府試𥘉分六路次九路後十路此
限定月日分格也天德二年詔舉人鄉府省御四試
中第明昌三年罷去御試止三試中第府試五人取
一名合試依大定間例不過五百人後以舉人漸多
㑹試四人取一名得者常不下八九百人御試取奏
㫖此限定塲數人數格也自天眷二年淅津放第於
廣陽門西一僧寺門上唱名至迁都后命宣陽門上
唱名後為定例此唱名之格也明昌𥘉五舉終埸人
直赴御試不中者别作恩榜賜同進士出身㑹元御
試不中者令傍末安揷府元𬒳黜者許来舉直赴部
𥘉貞祐三年終埸人年五十以上者便行該恩此該
恩之格也大定三年孟宗獻四元登第特受奉直大
夫第二第三人授儒林郎餘皆從仕郎後不得為例
明昌問以及第者多第一甲取五六人狀元授一十
一官第二第三人授九官餘皆受三官此授官之法
也進士第一任丞簿軍防判弟二任縣令此除受之
格也近披閱金國登科顯官陞相位及名卿士大夫
間見迭出代不乏人所以翼賛百平如大定明昌五
十餘載朝野閑暇時和歳豐則輔相佐佑所益居多
科舉亦無負於國家矣是知科舉豈徒習其言説誦
其句讀摛章繪句而巳哉篆刻雕蟲而巳哉固將率
性修道以人文化成天下上則安冨尊榮下則孝悌
忠信而建万丗之長䇿科舉之功不其大乎國家所
以稽古重道者以六經載道所以重科舉也後丗所
以重科舉者以維持六經能傳帝王之道也科舉之
功不其大乎庚子歳季秋朔日東原李丗弼序
唐人黃金臺詩燕昭北築黃金臺四方豪俊乗風來
秦家燒書殺儒客肘腋之間千里隔去年八月幽州
道昭王墓前哭秋草今年五月咸陽関秦家城外悲
河山河上関頭車馬路殘日青煙五陵樹徒單顒軒
云此詩議論深長甚可學也
皇甫湜編年紀傳論
古史編年至漢司馬迁始更其制而爲紀傳相承且
編年之作豈非以事繋日以日繫月以月繫時以時
繫年者哉司馬氏作紀以項羽承秦以吕后接之亦
以厯年不可中廢故也
均輸法起桒弘羊謂市井百貨皆輸官坊啇賈不復
貿昜
唐禮部貟外郎爲瑞錦窠貟外􁰽前有大石碎諸州
廢印於上又掌圖冩祥瑞令狐楚元和𥘉任此貟外
郎甞有詩曰移石幾囬𫾣廢印開箱何處送新圖是
也退朝録
䟽廣云賢而多財則損其志愚而多財則益其過且
冨者衆之怨也吾既亡以教子孫不𣣔益其過而生
怨待君子以誠治小人以術反是為不仁不智矣■
東銘佀乎兼愛其實理一而分殊
漢制州郡佐史自長史以下皆太守刺史自辟如杜
髙則楊震所辟李膺則胡廣所辟
唐制採訪節度官属自判官巳下得自辟舉未報則
称攝巳命則同正如杜甫則嚴武所辟韓愈則董晉
所辟
三司使謂鹽鐡度支置制條例司
歐叅政云天下之事惟宰相得行倠臺諌得言
漢時長安北七百里即匈奴之地
長城始築自趙簡子議者亘千里人治一歩役三十
秦制商鞅佐秦以爲地利不盡更以二百四十歩爲
畒百畒紿一夫又以秦地曠而人寡晉狹而人夥誘
三晉之人耕而優其田宅復及子孫使秦人應敵於
外非農與戰不得入官太率百人以五十爲農五十
人習戰故兵強國冨
漢故事漢興七年長樂宫成諸侯朝畢復置酒侍坐
殿上伏尊以卑次起上夀故事上燾四㑹曲注言但
有鍾皷無歌詩魏青龍二年以古置酒曲代四㑹曲
又易古詩爲羽觴行用爲上壽
古者司㑹今之尚書也周官司㑹以參互考日成以
月要考月成以歳㑹考歳成以周知四國之治以詔
王及冢宰廢置
笮復引一索其名爲笮人懸半空度彼絶壑此獨孤
及招北客辝也
天子之門以通十二子謂甲與子爲支干之首緫而
言之也六壬壬爲水其數皆六如六丙六丁之類
百六之會
章㑹統元漢以黄帝上元甲子爲首至太和元年所
積之數至百六十年爲一厄也(漢律厯志)
髙麗官制其品從論穿執傘有陪蓋為從傘也金國
𥘉問宋索金文玉冊宋曽冊爲東懷國温公通鑑無
髙祖廢孝恵留侯招四皓從太子事伊川易傳取之
者善其智而能諌以明納約之義温公去之者爲後
世慮逺矣去取之意两不相悖學者當黙識之
楊龜山云箕子疑亦可死而佯狂以避蓋以父師之
義死之則傷勇矣
老荘之學衡麓胡先生云老荘見周未文勝人皆從
事於儀物度數不復以誠信爲主故欲掃除弊迹以
趍乎本真而矯枉太過立言有失玄虚幽眇不切事
情遂使末流遺略禮法忽弃實徳浮游波蕩其爲丗
害更甚於文滅質
漢開西域三十六國後稍分至五十餘國皆在匃奴
之西烏孫國之南逺者万有二千餘里近者不下九
千餘里或問上蔡先生講論經典二三其説者當何
從謝荅曰用得即是驗之於心而安體之於身而■
行斯是矣如求之或過於幽深證之或出於穿■■
將破碎大體不見聖賢之用心冝無取焉
刘元城云説得一丈不如行取一尺
楊龜山語游執中云常以晝驗之於妻子以觀其行
之篤與否也夜考之於夢寐以卜其志之定與否也
伊川先生云讀書當平其心易其氣闕其疑則聖人
之意見矣
東坡先生云聖人之言當以數句成文而求其意若
學者率以一字爲断遇其不同則異說生焉
朱文公語學者觀書法云且當玩味大意就自已分
上着實體驗不須細碎計較一两字異同學問之道
無它求其放心而已
東坡論老荘之教君臣父子夫婦之間汎汎乎若萍
游於江湖而適所值者商鞅韓非得其所以輕天下
齊万物之術是以敢爲殘忍而無疑大抵於所厚者
薄則無所不薄理勢然也
陳履常云士大夫視天下不平之事不當懐不平之
意平居憤憤切齒扼腕誠非為已一旦當事而發之
如决江河其可禦耶必有過甚覆溺之至切爲陳子
之論有大學有所忿疐則不得其正之義要當豁廓
然大公物来而順應之
胡文定公曰有志於學者當以聖人爲則有志於天
下者當以宰相自期降此不足道矣
石徂徠曰士之積道德冨仁義於一身蓋假權位以
布諸行事利於天下也豈有屑屑然謀夫衣食者與
侯師聖曰事君者以行道為志非爲禄也然亦有時
而爲貧若專以禄為事則厮役之志也
胡衡麓曰士之噐大槩有三志於道德者功名不足
以累其心志於功名者冨貴不足累其心志於冨貴
者苟冨貴而巳則亦無所不至矣孔子所謂鄙夫之
事
横渠曰德未成而先以功業爲事是代大匠斲鮮不
傷手也尭夫詩曰慎勿輕言天下事伊周元不是庸
人
陳述古曰大丈夫當容人勿為人所容
伊川云别事人都強得惟識量不可強如鄧艾位三
公年七十處得甚好及因下蜀有功便動了謝安當
謝玄破符堅對客圍棊報至不喜及歸折屐齒強終
不得又云堯舜事業亦只如太虚中一點浮雲過目
胡文定公語楊訓曰人家切不要事事足意得常有
些不足處便好人家才事事足意便不恰好事出亦
體消長之理言也
青苗錢如今之預取麥錢也假如即目麥價一貫偕
與五百將來徴麥一石
助役錢國家遇有大役均取錢於民官為雇傭也唐
故事奉使四夷其印章曰大唐入某國之印見蜀王
建丗家
五代呉越貢賦朝廷遣使皆由淄莱泛海歳常漂没
其使
呉越王錢鏐甞游衣錦軍作還郷歌歌曰三節還鄉
兮挂錦衣父老遠來相追隨牛斗無孛人無欺呉越
一王駟馬歸
唐開元二年制選京官有才識者除都督刺史都督
刺史有政迹者除京官使出入常均永為恒式
漢制由郎官而出宰百里由郡守而入為三公
漢少府掌山海陂澤之稅以備天子私奉大司農掌
國貨以供軍國之用
漢制武帝北伐乃置萬騎太守而馬政兼於郡二千
　　　　　　　一五星行度並議前史之失以示髙
允　一年冬十月五星聚於東井此乃歴數
之　一史而不覺此繆浩曰所繆云何允曰按
星　金水二星常附日而行冬十月日旦在尾箕其
　　　申南而東井方出寅此二星何因背日而行
　　　欲神其事不復推之於理後歳餘浩謂允曰
　　　者本不經心及更考䆒果如君語以前三月
　　　井非十月也
　　　暦日詔云惟暦象日月星辰乃能成歳自侯
　　　采衛要欲同文(直學士髙鳴雄飛辝也/重/公太原人官至吏部尚書)
玊堂嘉話卷之中
玉堂嘉話卷之下
　　　魏景傳景字同叟淮南高郵之隠君子也身
　　骨如削石瞳子碧色有光嘗賣繒於市遇華
　　　從授錬丹鑄劒長生之術元翁名碧天其師
　　　蟾海蟾之師曰吕洞賔洞賔之師曰鐘離權
　　　景凢五世矣
　　云龍不識石人不識風鬼不識土魚不知水
　　先生云陽不冬藏春氣發而無力
　　十一年十二月十四日
　　　陽羅洑渡江明年十二月臨安降度宗二庶
　　　冝中文天祥两淮張丗傑擁入許浦江口時
　　　見因改號景炎凡十八月十六年為帥臣張
　　　　　　山口執文天祥至大都囚之
上屡欲赦出相之竟不從十九年十二月𥘉九日戮
扵燕南城柴市
錢譜劉更生傳舜父肓其毋常鬻薪以自給舜時糶
米返置錢扵米囊中以還其母則重華之丗錢巳行
矣此唐代錢之驗也賈逵注夏商金幣三䓁錢為下
䓁先儒所傳有錢明矣梁大司馬顧恊所撰錢譜序
云
漢尚書郎主作文書起草月賜赤管一雙
秋澗先生大全文集卷九十七
秋澗先生大全文集卷九十八
玉堂嘉話卷之六
野合女子七七四十九隂絶男子八八六十四陽絶
過此為婚為野合時叔梁紇過六十四娶顔氏少女
故曰野合
宋紹興中衍聖公渡江而東者孔玠也
𧖟為龍之精按馬質云禁原蠶注天文辰為馬蚕書
曰蚕為龍精月值大大則浴其種是蚕與馬同氣李
林甫月令釋曰先蚕天駟也先蚕之神或以為苑窳
婦人寓氏公主或以為黄帝或以為西陵氏或以為
天駟歷論不一然蚕其首馬首其性喜温惡濕其浴
火月而再養則傷馬此固與馬同出於天駟矣然天
駟可為蚕祖而非先蚕者也蚕婦人之事史記黄帝
娶西陵氏始蚕漢祝苑窳婦人寓氏公主比或有所
傳然其祭設壇或少牢或太牢或一獻或三獻禮必
皇后親享北齊使公卿祝之非也其曰龍精(見荀子賦蚕)
閑府儀同三司謂置府辟吏儀同三公也唐制
感生帝唐王仲丘傳引鄭玄注云天之五帝逓王王
者必感以興故夏之正月祭所生於郊以其祖配之
因以祈糓感帝之祝貞觀用之矣
廟制古者天子七廟自虞至周不易之制也七廟者
　廟前廟後寢漢自明帝詔遵儉約無起陵寢藏
　　　魏立二廟晋宋齊隋及唐皆同一廟而異
　　　　　　所以象生之有朝寢所以象生之有
寢也建之觀門之内不敢逺其親也位之觀門之左
不忍死其親也諸侯五廟謂二昭二穆與太祖之廟
五鄭氏曰太祖始封之君王者之後不爲始封之君
廟蓋諸侯不敢祖天子故王之子弟始爲諸侯不得
立出王之廟後丗子孫祖其始封者而其或有大功
德特命祀其祖先則立廟可也魯有姜嫄文王之廟
鄭祖厲王是也若王者之後始封之君非有功德不
可為祖則祖其先代之王也宋祖帝乙是也
大夫三廟王制大夫三廟一昭一穆與太祖之廟三
鄭氏曰太祖是别子始爵者雖非别子始爵者亦然
鄭志荅趙商謂王制商制故雖非諸侯之别子亦得
立太祖之廟周制别子爲太祖若非别子之後雖為
(又祭統曰昭穆者放以别父子逺/近長幼親䟽之序而無乱也)
藏主開元禮義鑑曰藏主合在何處按五經異議云
藏主於廟西壁中備水火之災必在西者長老之處
地道尊右鬼神幽隂也祭薦檀弓有薦新如朔奠(謂重/新物)
(為之/設奠)王制大夫士宗廟之祭有田則祭無田則薦祭二
以首月薦二以仲月士用特豚大夫用羔庻人春薦
韭夏薦麥秋薦黍冬薦稲韭以夘麥以魚黍以豚稻
以鴈髙堂隆曰天子諸侯月有祭事其孟月四時之
祭也大夫以上將之以羔或加犬而巳士以豚庻人
則唯其時冝魚鴈可也又薦新雖在廟皆不出神主
五禮精義曰但設神座
　陳氏曰人子之於親飲食與藥必先甞而後進四
時新物必先獻而後食寢廟之薦新亦推其子先
之禮以盡誠敬而巳
宋秦益公檜家廟制紹興中命立家廟於私第中門
之左一堂五室丗祖居中東二昭西二穆堂飾以黝
堊神板長一尺博四寸五分厚五寸八分大書某官
某夫人神坐貯以帛嚢藏以􁈍凾用神幄歳四享用
孟月柔日具三獻有司言時享用常噐常饌上倣政
和故事命制祭噐賜之
舞雩臺雩祭葢龍見建巳之月巳乃陽亢之時隂氣
難逹用女巫舞雩女隂也舞所以逹陽中之隂也又
吁􁒕而禱雨曰雩
社稷位社五土之神稷五榖之長首種先成故長蔡
邕曰其位在中門之右社主隂其遺故北向天子曰
大社諸侯爲百姓立社曰國社諸侯自爲立社曰侯
社大夫爲民族居百家以上共立一社曰里社各以
所冝本立而表之大社廣五文諸侯半之蓋方廣二
丈五也皆胃以黃土其主以石謂石土類也其位社
東而稷西王之祭也南面其服也絺冕其性黝其祭
血取其隂類其罇大罍其樂應鍾其舞帗舞其皷靈
皷凡皆因其物以致其義庻人蒙其社功故亦祭之
春有祈而秋有報也稷非土無以生土非稷無以見
生生之效以其同功均利養人故也地載萬物天垂
象取財於地取法於天是以尊天而親地故教報焉
家主中霤田主社示本也(陳氏禮書)
諸侯城郭之制典命云上公九命子男五命其國家
宫室車旗衣服禮儀皆以命數爲節
　國家國之所居謂城方也公之城方九里宫方九
　百歩侯伯之城方七里宫方七百歩子男之城方
　三里宫方三百歩
五土所宜鴻别子曰土地各以類生故山氣多男澤
氣多女障氣多喑風氣多聾林氣多癃木氣多傴岸
下氣多腫石氣多力險阻氣多癭暑氣多天寒氣多
壽谷氣多痺丘氣多狂衍氣多貪輕土多利重土多
遲清水音小濁水音大湍水人輕遲水人重堅土人
剛弱土人肥壚土人大沙土人細息土人羙耗土人
醜
七水所宜汾水濛濁而冝麻濟水通和而冝麥河水
中濁而宜菽維水輕利而冝禾渭水多力而冝黍漢
水重安而冝竹江水肥仁而冝稲平土之人慧而冝
五榖爾雅曰太平之人仁丹穴之人智太蒙之人信
倥侗之人武
釋菜鄭司農云古者士相見於君以雉爲贄見於師
以菜爲贄釋即舎也始入學必舎菜禮先師也菜蘋
藻之属蓋以伴宫有芹藻猶子事父母有堇荁也
姓族氏說
詩曰振振公姓振振公族書曰錫土姓左氏衆仲曰
天子建德因生以賜姓胙之土而命之氏諸侯以字
為氏因以為族官有丗功則有官族邑以如之周語
曰伯禹䟽川遵滯鍾水豐物皇天嘉之祚以天下賜
姓曰姒氏曰有夏(堯賜禹姓曰姒/封之有夏)謂其能以嘉利冨生物也
祚四岳國命為侯伯賜姓曰姜氏曰有吕謂其能為
禹股肱心膂以養物豐人也
姓非天子不可以賜而氏非諸侯不可以命姓所以
繫百姓之正統氏所以别子孫之旁出族則氏之所
聚而已占者或氏於國則齊魯秦呉是也氏於謚則
文武成宣是也氏於官則司馬司徒是也氏於爵則
王孫公孫氏於字則孟孫叔孫氏於居則東門北郭
氏於志則三烏五鹿氏於事則巫土匠陶是也盖别
姓則為氏即氏則有族族無不同氏氏有不同族故
八元八凱出於髙陽氏髙辛氏而謂之十六族是氏
有不同族也啇氏條氏徐氏之類謂之六族陶氏施
氏之類謂之七族宋氏華氏謂之戴族向氏謂之桓
族是族無不同氏也
贄禮帛有衣𬒳之仁皮有炳蔚之文故孤執之羔有
跪乳之禮有羣而不黨之義故卿執之進必以時行
必以序鴈也故大夫執之交有時别有倫𬒳文以相
質死分而不變者雉也故士執之可畜而不散迁者
鶩也故庻人執之可畜而不違時者鷄也故工商執
之
食邑説秦爵二十級惟徹侯乃得食縣其関内侯本
無食邑其加異者列之関内之邑食其祖税
漢𥘉士大夫以上皆令食邑食者除租毎户一歳更
輸錢二百貨殖傳所謂千户之君則二十萬是也
漢因郷評取士謂因人共推之也如公孫弘以充賦
萬石君以孝謹聞
漢𥘉入仕者不限年如劉向陳咸以八十爲郎劉辟
疆以八十爲衞尉公孫弘以八十爲相趙充國以七
十爲將軍貢禹八十迁御史大夫
漢集議漢置大夫專掌議論事苟疑似未央合中朝
之士雜議之自两府大臣以下至博士議郎皆得議
之不嫌於卑抗尊也如呼韓邪單于欵塞卒用郎中
侯應之䇿朱博得罪議獄者五十八人王嘉得罪議
者六十人故曰漢集議有公天下之心
漢封侯號有宰相封侯者公孫平津是也有婦人封
侯者蕭何夫人同封鄼侯樊噲妻吕湏封臨羗侯是
也以地名封者平陵冝春是也以功封者冠軍驃侯
是也以羙名封者傳望愽陸是也
太行山水皆洑流地中関中諸水皆行流地上
金銀魚袋唐髙宗給五品上隨身銀魚袋以防詔命
之詐出内必合之三品巳上金飾袋垂拱中都督刺
史始賜魚中宗景龍中令特進佩魚散官佩魚自此
始宋張師正倦游録云魚袋者取事君夙夜匪懈之
義以金爲飾亦身之華也上公桓圭侯信圭伯躬圭
鎮主冐圭
公謂二主之後及王之上公雙植謂之桓桓宫室之
象所以安其上也信當爲身與躬圭葢皆象以人形
為瑑但文有麁縟耳欲其慎行以保身也鎮圭尺二
寸天子守之鄭氏曰鎮安也所以安四方以四方鎮
山爲飾崇髙敦厚而萬物附焉者山也冐圭孔氏曰
冐以齊瑞信方四寸邪刻之然冐之以知諸侯之信
偽猶今之合符也
子榖璧　男蒲璧
榖所以養人蒲為席以安人璧皆徑五寸子男不執
圭者未成國也葢桓強立不撓而安上為任故公圭
瑑之身伸而躬屈伸者尊足以候外而蔽内屈者卑
足以長人故侯伯之圭瑑之子不足於長人而可以
飬人故璧瑑以縠男不足以養人而可以安人故璧
瑑以蒲圭者天之用璧者天之體盡其用者必盡其
體得其體未必盡其用此圭璧所以不仝也
王后駔琮(駔音組)
作方玉五寸上有鼻以組繋之因名焉蓋古者建國
王立朝后立市用以爲權也
牙璋中璋
典瑞曰牙璋起兵旅以治兵守鄭司農曰牙璋瑑以
爲牙牙齒兵象故以牙璋發兵又牙璋中璋皆有鉏
牙之飾賈公彦云軍多用牙璋軍少用中璋白虎通
曰璋位南方南方陽極而隂生兵亦隂也故以兵起
爲義如漢有銅虎符魏有兵符以發郡國兵豈牙中
之類歟
白琥
刻虎爲形者以形成於秋也虎禮西方之玉也以塩
爲虎形者亦示武之謂也
瑗説文曰瑗大孔璧也人君上除陛以相引
環玦
荀子曰絶人以玦反絶以環范寗釋榖梁曰君賜之
環則還賜之玦則往蓋環之爲物或施於佩或施之
於反絶佩環則不佩玦
六幣相合
行人合六幣圭以馬璋以皮璧以帛琮以錦琥以繡
璜以黼何也昔大王事秋人以皮幣継之以犬馬終
之以珠玉是珠玉重於犬馬犬馬重於皮幣則合圭
以馬合璋以皮宜矣繡黼皆隂功也繡則五色之全
黼則白黒而巳是繡備於黼也則合琥以繡合璜以
黼冝矣婚禮納徴以束帛饗○贈送者以束錦聘〇
禮享君夫人以束帛○覿以束錦○上大夫與下大
夫致賔介饔餼皆以束帛○賔介儐之以束錦○食
礼君侑幣小束帛○大夫相食以束錦是帛宜於錦
也則合壁以帛合琮以錦宜矣○圭東方也馬動物
也璋南方也皮文物故以文琥西方也萬寳之成莫
備於此故以繡璜北方也隂陽之辨莫斷於此故以
黼此六幣所以合之之意也○皮馬不上堂故圭璋
特逹於上然則璧琮琥璜皆非特逹者歟
伏日暦忌釋曰伏者何也金氣伏藏之日也四時代
謝皆以相生立春木代水水生木立夏火代木木生
火立冬水代金金生水至於立秋以金代火金畏於
火故至庚日必伏庚者金故也
臘日風俗通曰禮傳夏曰嘉平殷曰清祀周曰大蜡
漢改曰獵臈者臘也因臘取獸祭先祖也漢火行衰
於戌故曰臘也漢舊儀曰臘者報諸神鬼古聖賢有
功於民者禮記伊耆氏始爲蜡蜡者索也歳十二月
合聚萬物而索享之也周禮祭䄍則龡豳頌擊土皷
以息老物
　節有八節
　玉節玉節之制以玉爲之以命數爲大小守邦國者用之
　角節用犀角角在鼻上是角中之貴守都鄙者用
　　之
　虎節山多虎者用之謂晉國之類以金爲節鑄象
　　焉必自以其國所多者於以相别爲信
　人節平地多人者用謂衛國之類
　龍節澤多龍者用之謂鄭國之類皆以金爲之以
　　英蕩輔之英蕩畫凾也以竹爲之而有飾焉盛
　　節噐也輔之節者使不損也
　旌節道路用之道路謂郷遂大夫也
　符節都鄙用之都鄙謂公之子弟及卿大夫采地
　　之吏也
　管節以竹爲之析節竹爲符節全竹爲管節如今
　　之竹使符也其有商者通之以符節門関者與
　　市聮事節可同也康誥曰越小臣諸節春秋宋
　司馬握節以死司城效節於府人而去司馬牛
　致其邑與珪而適齊(珪守邑/土信符)則守節不特於邦國
　都鄙雖官府小臣亦有之矣
漢竹使符銅虎符各分其半右留京師左付郡守■
傳司関凡所逹貨賄者則以節傳出之如今移所過
文書凡通達於天下者必有節以傳輔之漢制門関
用傳作两行書繒帛上各持其一出入合之豈古之
遺制歟
秋磵先生大全文集卷九十八
秋澗先生大全文集卷九十九
玉堂嘉話卷之七
䘮服小記别子爲祖継别為宗継禰者為小宗有五
世而遷之宗宗其継髙祖者也是故祖迁于上宗昜
于下尊祖故敬宗敬宗所以尊祖禰也大傳曰别子
為祖継别爲宗継禰者爲小宗有百世不迁之宗有
五世則迁之宗百世不迁者别子之後也宗其継别
子之所自出者百世不迁者也宗其継髙祖者五世
則迁者也
　　　　　　　　　　　　　禰(継/禰)小宗小宗
　　　　　　　　　　　　禰(継/禰)小宗小宗小宗
　　　　　　　　　　　禰(継/禰)小宗小宗小宗
　　　　　　　　　禰(継/禰)小宗小宗小宗
(别子継别/爲祖爲宗)大宗大宗大宗大宗
　　　　　諸侯(継世/之君)君君君君君
陳氏禮書云公子不得禰先君故爲别子而継別者
族人宗之爲大宗遠雖至於絕属猶爲之服㐮三月
庶子不得祭祖故諸兄弟宗之為小宗以其服服之
大宗逺祖之正體則一而巳小宗髙祖之正軆其别
有四則継禰者兄弟宗之継祖者從兄弟宗之継曽
祖者從祖兄弟宗之継髙祖者從曽祖兄弟宗之四
世親盡属絶而不爲宗矣然言継别爲宗又言継别
子之所自出者言継禰爲小宗又言宗其継髙祖者
則継别子者子之子也继别子之所自出者即别子
也継禰者庻子之子継髙祖者五世之孫也継禰言
其始継高祖言其終継别言其宗継别子之所自出
言其祖經言継别子之所自出頴逹言别子之所由
出然則别子所由出即國吾也其可宗乎
壐衛宏漢書舊儀曰壐白玉蝺虎紐文曰皇帝行璽
天子信壐凡六又曰諸矦玉印黃金槖駞紐文亦曰
璽列矦黃金印龜紐文曰印丞相將軍黃金龜紐文
曰章中二千石銀印龜紐文曰章千石六百石四百
石銅印鼻紐文曰印孫堅得傳國璽方圍四寸上紐
盤五龍然則漢天子之璽其方不過四寸諸侯王巳
下其小可知
土牛制義
月令季冬命有司出土牛以送寒氣
　正義曰出猶作也丑爲牛牛可牽止也送猶畢也
其月建丑又土能尅氷特水之隂氣故時作土牛
　以畢送寒氣也土勝水故可以勝寒又且以升陽
　唐月令季冬出土牛以示農耕之早晚若立春在
　十二月望則䇿牛人近前示其農早立春在十二
　月晦及正月朔則策牛人當中示其農平立春近
　正月望則䇿牛近後示其農晩也後漢志季冬作
　土牛六頭於國都郡縣城外五地
其牛色以歳之幹色爲首甲乙木其色青丙丁大其
色赤戊已土其色黄庚辛金其色白壬癸水其色
　黒以支色爲身寅夘水其色青巳午火其色赤申
　酉金其色白亥子水其色黑辰戍丑未其色黄納
　音色爲腹若甲子乙丑金其色白丙寅丁夘火其
　色赤他皆倣此
　以立春日幹色爲角耳尾支色爲脛納音色爲蹄
　設令甲子歳甲爲干其色青則青爲牛首子爲文
　其色黒則黒爲身納音金其色白則白爲腹又若
　丙寅日立春丙爲干其色赤則赤爲角耳尾寅爲
　支其色青則青爲脛納音火其色赤赤爲蹄
九州釋義
兖州兖信也五行星流而爲兖
豫州豫舒也又序也言隂陽分布各得其序
荆州荆疆也陽盛物堅其氣急
冀州兾近也爾雅云河两間曰兾
青州元命苞曰虚危星精流而爲青
雍州雍壅也唐地紀曰雍兼得梁州之地西北位陽
　所不及隂氣雍遏故取名焉
益州益謂溢也
徐舒也　楊輕也
鍾山
　徐爰曰建康北十餘里有鍾山漢末金陵尉蔣子
　文討賊戰亡靈發于山因立蔣侯祠故丗號蔣山
　神
赤縣
　張衡靈憲圖曰崑崙東南有赤縣之州風雨有時
　寒暑有節苟非此土南則多暑北則多寒東則多
　隂故聖王不處焉史記鄒衍曰中國於天下八十
　　一分居其一分耳中國名赤縣赤縣内自有九州
　禹之叙九州是也不得爲州數中國外如赤縣州
　者又有九乃謂九州也有神海環之如一區中者
　乃爲一州也如是者九乃有大瀛海環其外天地
　之際焉
　三川河洛伊也
　司馬光言行録有司奏言日當食光言食不滿分或
　京師不見皆賀臣以爲日食四方見而京師獨不見
　天意人君爲隂邪所蔽天下皆知而朝廷獨不知其
　爲災當益皆不當賀詔從之後以為常
漢宫中有宣室武臺
　召文臣則於宣室召武臣則於武臺
春夏秋各釋義
禮鄉飲酒云春之為言蠢也産万物者聖也夏之
爲言假也養之長之假之仁也秋之為言愁也愁
之以時察守義者也冬之為言中也中者藏也天
地嚴凝之氣始於西南而盛於西北此天地尊嚴
之義氣也温厚之氣始於東北而盛於東南此天
地盛德之仁氣也
按地志今衛州城即殷牧野之地周武王伐紂築
也又云武王至於商郊牧野乃築此城
祭説唐韋彤議曰祭非外至生于心者也是故聖人
等牲牢布籩豆昆䖝草木可薦者莫不咸在所以享
宗廟交神明而全孝敬也
遺山嘗與張噥齋論文見有竊用前人辝意而復加
雌黃者遺山曰旣盗其物又傷事主可乎一坐爲絶
倒(噥即張緯文先生盖遺山戲語也嘗有詩/云因君寄謝噥齋老道我今年二十七)作論法鹿庵云語與義體
式一殷亦是冐原講證結但論入作獨句直下不佀
義两句扇對而入如麻先生漢書貫五經論㝡明白
得體
金清漳老人南宫人曽撰本縣二閬神廟碑遺山見
之謂進士張和之有讀得行之語
光武同馮異遇雨燎衣處在今南宫東北二十里馮
村
内外制翰林學士所撰者爲内制中書舎人定撰者
爲外制
金哀宗朝有親軍殺其子者法家断不至死上曰親
軍宿衛之人父子之間殘忍如此與常人不同竟坐
死論
徐大卿云詔命之體莫如两漢以其典實故也(餘則/何恤)又
大卿等論及子告母事孟德卿有荘公文姜之説徳
公主義重於母
李侍講説中和真人在
龍庭時以瞻對無時恒備物以充咀嚼時一士人同
在邸舎師毎與之分甘一日師復求之彼辭無有託
便族食焉師知之因曰沙漠之羊與中土桑用略同
肉充飢毛作氊皮為裘角為柸匜此人所共知不憶
近來羊尿又何以配餅食也聞者爲大笑彼徐悟其
方已甚有愧色
楊勸農春卿夜讀書有䑕出躍書机上忽投膏􁾔中
揚子取一方木覆之隨突以出環書冊走不輟作人
語曰油着油着揚笑起曰吾避汝燕城閣前晌午市
合更忙猝不能過即擎虚噐云油着油着人即開避
故䑕亦云云聞者為笑
徒單侍講説石丞相琚大定末致仕居郷中一日㑹
客間聞司録呵喝過門公即起立旣逺復位客曰丞
相何若此公曰參軍雖㣲國家命官也吾敢不敬衆
客爲嘆息(丞相字子羙中山人)
王西溪嘗云表章體目無居首之理故今之表式皆
以　帝㫖冠首
王西溪云元遺山録冊中云東平范尊師庵内見化
飯王先生說渠海州爲吏時歳貢糟薑糟蟹海棠出
州東入海八百里峡島島是龍宫地生海棠作矮樹
花色深紅大如茶盌面而百葉香韻殊絶開時可持
一月乆既衰不落而萎毎歳自島中移百本入海州
御園明年再移百本而以先所種者供衘毎花一金
籖牌記之脚花乃得入州官民家毎一花必三葉承
之重九開
鹿庵先生爲學士日命應奉編修軰取金實録内各
臣事蹟欲集爲長編俾士大夫家易於觀録或問其
去取法曰大抵人之功勞必須具載如西漢曹參樊
噲傳此其例也又曰西漢列傳是多少好墓誌碑銘
格様學之有餘師矣旣而侍講某多畧之其人勲効
鹿庵聞之曰某不觧此平日於書多謾讀過去了
秋澗先生大全文集卷九十九
秋磵先生大全文集卷壹伯
王堂嘉話卷之八
甲午九月望日東原五六友人㑹于孫侯小軒話及
前朝得失之漸坐客問云金有中原百有余年將耒
國史何如尓或曰自唐巳降五代相承宋受周禪雖
靖康間二帝蒙塵縁江湖以南趙氏不絶金於宋史
中亦猶劉石符姚一載記爾衆頗惑焉僕曰正閠之
論愚雖不敏試以本末言之夫耶律氏自唐以來世
爲名族延及唐末朱温篡唐四方幅裂遼太祖阿保
機乗時而起服髙麗諸國并燕雲巳北數千里改元
神冊與朱梁同年即位(元年/丁卯)在位十九年遼太宗嗣位
(諱徳先太/祖弟二子)改元天顯(元年丙戍典唐明宗/同年即位)十一年河東節度使石敬
瑭爲清㤗來伐遣使求救于遼奉表稱臣仍以父禮事
之遼太宗赴援以滅後唐石氏號晋晉以燕雲十六
州献于遼太宗歳貢帛三十萬疋天福七年晋髙祖
殂出帝嗣位大臣議奉表称臣告哀於遼景延廣請
致書稱孫而不稱臣與遼托衡太宗舉兵南下㑹同
九年入汴以出帝爲負義侯置於黄龍府石晋遂滅
大同元年太宗北還仍以蕭翰留守河南劉知逺在
河東乗間而發由太原入汴自尊爲帝及乎宋受周
禪有中原一百六十餘年遼爲北朝丗數如之雖遼
之封城𥚹於宋校其兵力而澶淵之戰宋幾不守因
而割地連和歳貢銀絹二十万两疋約爲兄弟仍以
世序昭穆降及晚年遼爲翁宋爲孫至天祚金朝太
祖舉兵西来平遼克宋奄有中原三分之二子孫帝
王坐受四方朝貢百有餘年今以劉石等比之予故
不可不辨夫劉淵石勤皆晋之臣庻叛乱國家以目
伐君縱能盗據一隅僣至姚泓終爲晉將劉𥙿所虜
斬于建康市返本還亢兹作載記理當然也夫完顔
氏丗爲君長保有肅愼至武元時而天下南北敵國
素非君臣若依席上所言金爲載記未審遼史復如
何亦方遼太祖神冊之際宋太祖未生遼祖比宋前
期五十餘年巳即帝位固難降就五十年之後包于
宋史爲載記其世數相懸名分顚倒断無此法旣遼
之丗紀宋不可兼其金有中原更難别議以公論處
之據五代相因除莊宗入汴復讎伐罪理勢可觀外
朱梁篡逆甚於窮新石晋囙遼有國終爲遼所虜劉
漢自立父子四年郭周廢湘隂公而立以五代之君
通作南史内朱梁名分猶恐未應遼自唐末保有北
方又非篡奪復承晉統加之丗數名位逺兼五季與
前宋相次而終言北史宋太祖受周禅平江南收西
川白溝迆南悉臣大宋傳至靖康當爲宋史金太祖
破遼克宋帝有中原百有余年當爲北史自建炎之
後中國非宋所有冝爲南宋史或曰歐陽宋之名臣
也定立五代不云南史當時想曽熟議如何今日復
有此論僕曰歐陽公作史之時遼方全盛豈不知梁
晉漢周授受之由故列五代者欲􁋊周禪以尊本朝
勢使而然至于作十國丗家獨称周漢之事可謂難
矣請事斯語厥有旨哉愚讀李屏山詠史詩詠五代
郭周云不負先君持節死舉朝唯有一韓通愚甞驚
哀此詩命意宋自建隆以來名臣士大夫論議篇章
不為不多未甞有此語非不能道也盖禘之説也故
列五代者良可知隋季文中子作元經至晋宋巳後
正統在中原而後大唐南北一統後至五代天下擾
擾無由再議降及今日時移事改商確前人隱約之
迹當從公論議者又曰金有中原虽百餘年宋自建
隆于今幾三百年况乎今年春正月攻䧟蔡城宋有
復讎之迹固可兼金愚日元魏齊梁丗數巳逺恐諸
公不以為然請以五代周漢之事方之漢隱帝乾祐
三年遇弑太后詔立帝弟武寕軍節度使嗣位(名贇河東/節度使劉)
(旻之/子)後雖廢爲湘隂公旻亦尋即皇帝位于晉陽終旻
之世猶称乾祐四帝二十九年至宋太祖興國四年
歸宋依今日所論旻係劉髙祖母弟在位四年其子
承鈞嗣位改元天㑹五年郭周巳絶(郭周三主九年東/漢四主二十九年)東漢
四主逺兼郭周郭亦不當称周固當為閏宋太祖不
曰受周禪傳至太宗方承東漢之後歐陽不合作五
代史合作四代史司馬光通鑑當列東漢為世紀歐
陽不冝作十國丗家嗚呼國家正閏固有定躰不圗
今日輕昜褒貶在周則為正在金則為閏天下公論
果如是乎况蔡城一事盖
大朝征伐之功是時宋之邊將專權率意自撤藩籬
快斯須之忿昧唇齒之理自謂愛巳而惡佗延引強
兵深入遵行覆轍(徽宗跨海助/金破遼之事)媒孽後禍取笑萬丗何復
讎之有也宋自靖康巳來称目姪走玉帛歳時朝貢
幾于百年豈期今日私論遽称尊大果使宋廟有靈
必可其議也泰和間南宋寒盟起無名之師侵漢唐
鄧宿泗章宗分遣應兵其淮漢川蜀之間大為所破
宋遣臣方信􁆐等卑辝告和請叔為伯進增歳幣獻
權臣之首(韓侂胄侯師且也繪其/容漆其首亟送幽都)至于闕下信孺■有古調一
篇子能草畧記之大朝君相仁且慈小麥未熟休王
師姦臣豈足贖民命既徃不咎來可追此詩書於上
源驛壁間舘伴使入朝題奏上頗哀怜是時中原連
年蝗旱五糓不登山東尤甚章庿自責之心深重形
于欹詠者頗多毎以偃兵為念故詔百官議曰朕聞
海陵有言我國家雖受四方朝貢宋猶假息江左亦
天下兩家邪故有親征之行去歳宋人兵起無名摇
蕩我邊鄙今巳敗衂哀懇告和朕思海陵之言冝如
何尔時臣下夲希上意故進言曰先于靖康間宋祚
巳㐮其游魂餘魄今雖據江左正猶昭烈之在蜀不
能紹漢氏之遺統大可見也和議乃定今日校之此
語乃當時継好息民之大畧非後丗正閏之定論或
曰何以知之曰夫昭烈之于漢雖云中山靖王之後
其族属䟽逺不能紀録丗數名位南宋髙宗乃徽宗
之子欽宗之弟歳月不易以即位奄有江南似與昭
烈頗異若以金史專依泰和朝議特承宋統或從今
日所論包爲載記二論俱非至公坐客又云遼之有
國僻居燕雲法度不一似難以元魏北齊爲比僕再
拜而言曰以此責之膚淺尤甚若以居中土者爲正
則劉石慕容符姚赫􁒬所得之土皆五帝三王之舊
都也若以有道者爲正符秦之量雄材英畧信任不
疑朱梁行事篡奪内亂不得其死二者方之統孰得
焉夫授受相承之理難以此責况乎㤗和𥘉朝廷先
有此論故選官置院剏脩遼史刑期榜狀元張檝預
焉後因南宋献馘告和臣下奏言靖康間宋祚巳絕
當承宋統上乃罷修遼史縁此中州士大夫間不知
遼金之興本末各異者向使㤗和間遼史蚤成天下
自有㝎論何待余言坐客愕然曰数百年隱顯之由
何其悉也問一得三寔岀望外幸謂言之僕因就毫
楮録狂斐以俟憙事者删之庶俻他日史官之採摭
云尔燕山脩端謹記
鹿菴云古詩句多平字不能得徤如杜詩古調一句
七字有至六字無平者律則當如樂律和應否則不
成音矣
　　　　紀行　張參議䊮卿
嵗丁未夏六月𥘉吉赴召北上發自鎮陽信宿過中
山時積隂不雨有頃開霽西望恒山之絶頂(所謂神/峯者)聳
㧞若青盖然自餘諸峯歴歴可数因顧謂同侣曰吾
軰此行其速返乎此退之衡山之祥也翌日出保塞
過徐河橋西望琅山森若劍㦸而葱翠可挹巳而由
良門㝎興抵涿郡東望樓桑蜀先主廟經良郷度瀘
溝橋以逹于燕居旬日而行北過双塔堡新店驛入
南口度居庸関出関之北口則西行經榆林驛雷家
店及扵懐来縣縣之東有橋中横木而上下皆石橋
之西有居人聚落而縣郭蕪没西過鷄鳴山之陽有
邸店曰平輿其巔建僧舍焉循山之西而北沿桑乾
河以上河有石橋由橋而西乃徳興府道也北過一
邸曰㝎防水經石梯子至宣徳州復西北行過沙嶺
子口及宣平縣驛出得勝口抵梔胡嶺下有驛曰孛
落自是以北諸驛皆蒙古部族所分主也毎驛各以
主者之名名之由嶺而上則東北行始見毳幕氊車
逐水草畜牧而巳非復中原之風土也尋過撫州惟
荒城在焉北入昌州居民僅百家中有廨舍乃國王
所建也亦有倉廩隷州之塩司州之東有塩池周廣
可百里土人謂之狗泊以其形以故也州之北行百
餘里有故壘隱然連亘山谷壘南有小廢城問之居
者云此前朝所築堡障也城有戍者之所居自堡障
行四驛始入沙陀際陀所及無塊石寸壤逺而望之
若岡陵丘阜然既至則皆積沙也所冝之木揄抑而
巳又皆樗散而樷生其水盡鹹鹵也凡經六驛而出
陀復西北行一驛過魚兒泊泊有二焉周廣百餘里
中有陸道逹于南北泊之東涯有公主離宫之外垣
高丈餘方廣二里許中建寝殿夾以二室背以龜軒
旁列兩廡前峙眺樓登之頗快目力宫之東有民匠
雜居稍成聚落中有一樓榜曰迎暉自泊之西北行
四驛有長城䫋址望之綿延不盡亦前朝所築之外
堡也自外堡行一十五驛抵一河深廣約什滹沱之
三北語云翕陸連漢言馿駒河也夾岸多叢栁其水
東注甚湍猛居人云中有魚長可二四尺春夏及秋
捕之皆不能得至冬可鑿冰而捕也瀕河之民雜以
蕃漢稍有屋室皆以土冐之亦頗有種藝麻麥而巳
河之北有大山曰窟速吾漢言黒山也自一舎外望
之黯然若有茂林者迫而視之皆蒼石也蓋常有隂
靄之氣覆其上焉自黒山之陽西南行九驛復臨一
河深廣加翕陸連三之一魚之大若水之捕法亦如
之其水始西流深急不可渉北語云渾獨刺漢言免
皃也遵河而西行一驛有契丹所築故城可方三里
背山面水自是水北流矣由故城西北行三驛過畢
里紇都乃弓匠積養之地又經一驛過大澤泊周廣
約六七十里水極澄澈北語謂吾悮竭腦児自泊之
南而西分道入和林城相去約百余里泊之正西有
小故城亦契丹所築也由城四望地甚平曠可百里
外皆有山山之隂多松林瀕水則青楊叢柳而巳中
即和林川也居人多事耕稼悉引水灌之間亦有𬞞
浦時孟秋下旬麻麥皆槁問之田者云巳三霜矣由
川之西北行一驛過馬頭山居者云上有大馬首故
名之自馬頭山之隂轉而復西南行過忽蘭赤斤乃
奉部曲民匠種蓻之所有水曰塌米河注之東北又
經一驛過石堠石堠在驛道旁髙五尺許下周四十
余歩正方而隅巍然特立于平地形甚竒峻遥望之
若大堠然由是名焉自堠之西南行三驛過一河曰
唐古以其源出于西夏故也其水亦東北流水之西
有峻嶺嶺之石皆鐡如也嶺隂多松林其陽帳殿在
焉乃避夏之所也迨中秋後始啓行東由驛道過石
堠子至忽蘭赤斤(山名以其形/似紅耳也)東北迤邐入陀山自是且
行且止行不過一舎止不過信宿所過無名山大川
不可殚紀至重九日
王師麾下㑹于大矛帳灑白馬湩脩時祀也其什噐
皆用禾樺不以金銀為飾尚質也十月中旬方至一
山崦間避冬林木甚盛水皆堅凝人競積薪儲水以
為禦寒之計其服非毳革則不可食則以羶肉為常
粒米爲珍比歳除日輙迁帳易地以為賀正之所日
大晏所部於帳前自
王以下皆衣純白裘三日後方詣大牙帳致賀礼也
正月晦復西南行二月中旬至忽蘭赤斤東行及馬
頭山而止趂春水飛放故也四月九日率麾下復㑹
于大牙帳洒白馬湩什噐亦如之毎歳惟重九四月
九凢致祭者再其餘節則否自是日始囬復由驛道
西南徃避夏所也大率遇夏則就髙寒之地至冬則
趍陽煖薪木易得之處以避之過以徃則今日行而
明日留逐水草便畜牧而巳此風土之所冝習俗之
大畧也僕自始至迨歸遊于
王庭者凡十閱月毎遇燕見必以礼接之至于供帳
衾褥衣服食飲藥餌無一不致其曲則
眷顧之誠可知矣自度衰朽不才其何以得此哉原
王之意出於好善忘勢爲吾夫子之道而設抑欲以
致天下之賢士也德輝何足以當之後必有賢于隗者
至焉因紀行李之夲末故備誌之戊申夏六月望日
太原張徳輝謹誌
　　商司業録到大常諸雜儀禮
文德殿宿齋儀注差官等
景靈宫行禮儀注差官等
太廟行禮儀注差官等
明堂大禮陞降玉輅儀注
明堂殿行禮儀注
明堂殿星啚
明堂大禮畢紫宸殿称賀儀注
明堂大禮畢登門肆赦儀注
明堂升陪事并禮饌差官等
明堂降御劄鏁院并奏告事
明堂大禮修築路道圗
明堂大禮笏記
明堂大禮排日祭祀
明堂降御劄修路教車按輅等年代月日
明堂大禮逐次䟎那更點
明堂大禮差五使等官年代例
明堂大禮緫差官
頭冠法服様
玉輅圖■■玉輅件叚尺寸(及太平車/尺寸等)
逍遥平輦圗(并尺寸等)
太常樂圗■■祭噐圗
黃麾大仗圗
明堂大禮文武官合着服色等
御龍直執從物圖
明堂大禮皷吹鷄唱警埸圖
明堂大禮樂章樂曲
明堂大禮合降指揮等
明堂大禮爲值雨降過生創指揮例
明堂大禮諸雜事例等
明堂大禮祗應并鋪分人數等
熈朝盛典詩
大安輦件叚
明堂大禮教象申請事節
　　　　計三十七冊曰明堂大禮
景定四年藍大正記
　　　　至元三十年三月二十九日商琥録
宣和鹵簿圖　祀圎丘圗■東封太山圗
　　　　監修國史例
忠齋劉承旨説宋朝監修國史宰相𥘉任者謂之開
局一月一至院謂之過局至元三十一年甲午七月
𥘉四日右丞相完澤受開府儀同三司監修國史右
丞相如故
　　　　竇儼水論
周丗宗南伐駐驛臨淮因覽唐貞元中泗州大水記
詔竇儼論其事儼献文其畧曰夫水沴所具厥有二
理一曰數二曰政天地有五德一曰潤二曰暵三曰
生四曰成五曰動五德者隂陽之使也隂陽者水火
之本也隂陽有常德故水火有常分竒偶収半盈虚
有凖謂之通正羡倍過亢極無不至謂之咎徴二者
大期率有常數除之主始於淵献水之行紀於九六
凡千有七百二十有八歳為浩浩之㑹當是時也隂
布固陽澍雨天下百水　注漲其通川岸不受餘則
旁呑原隰科坎平槩則漂墊方割雖尭舜在上臯夔
佑政亦不能弭其沴也過此以還則係於時政如其
后辟狂妄以自率權臣昧冐以下專政不明賢不章
則苦雨數至潦水積厚然隂陽之數也貞元壬申之
水匪數之期乃政之感也徳宗之在位也啓導邪政
狎暱小人裴延齡專利爲心隂潜引納陸贄有其位
弃其言由是明明上帝不駿其德乃降常雨害于粢
盛百川沸騰壞民廬舎固其冝也王者苟能修五政
崇五禮禮不瀆政不紊則五日一霏微十日一霡霂
十五日一滂沱謂之時雨所以正五運之制節占象
晷刻無有差爽則神農之丗其驗歟丗宗嘉之國初
迁禮部侍郞依前學士判太常如故是時祠祝樂章
宗廟謚号皆儼所定撰人服該博儼冲澹寛蕳好賢
樂善平居怡怡如也未甞失色於僮僕優游文翰凡
十數年著大周正樂三十卷詔藏於史閣其大周通
禮未及編纂㑹儼卒議者惜之
至元貞元年歳六月十三日宋太祖實録抄并校勘
無差時開眞定野河事甚不便
金史　王父康公定奪(此王狀元先生時爲丞旨學士)
　帝紀九
　　太祖　太宗
　　熙宗　海陵庻人
　　丗宗　章宗
　　衛紹王(實錄/闕)宣宗
　哀宗(實録/闕)
　志書七
　　天文(五行/附)地里(边境/附)
　　禮楽(郊祀/附)刑法
　　食貨(交鈔/附)百官(選㪯/附)
　　兵衛(世襲/附)
　列傳(舊實録三品巳上入傳今擬人物英偉/勲業可称不限品從)
　　忠義　隠逸(高士附)
　　儒行　文藝
　　列女　方技
　　逆臣(怱沙虎)諸王后妃開國功臣在先
　書示仲謀王相修史事宜急不宜緩多半採訪切
　恐老人漸無費用不可惜當置暦令一人􁒏掌(以丨/打丨)
元𥙿之蕭公弼奏用銀二千定今即編修書冩請
俸飲食𥿄劄費用若作■定撰三五百定都了■
採訪文字令言者旌賞隱者有罰仲謀所冝着心
編修且要二貟直須選擇■魏太𥘉■周幹臣(云云)
本把合用儒人兼管不冝用他色目如他日同修
編修人來房屋决少目今便合啇議起盖盖下房
屋都在文廟巳後也得用謂如仲謀兼編修徒单
雲甫受直學士兼同修李仁卿學士兼同修胡紹
開年小也冝喚去比至定俸且與批支若家小來
　更好都交文廟裏住史事早成其他不預史事者
　在於文廟自當退去此明年話也仲謀冝知之書
　冩典史雜使以後必湏用謂文字未集且定編修
　二人若踏逐書冩二名更佳雜使亦不可闕將来
院官不要人使喚　中統二年示
秋磵先生大全文集卷壹伯
秋磵先生大全文集後序
先考文定公人品髙古才氣英邁勤學好問敏於製
作下筆便欲追配古人騰芳百代務去陳言辝必巳
出以自得有用爲主精粹醇正非他人所可擬自其
弱冠巳甞請教於紫陽遺山鹿庵神川諸名公愛其
不凢提誨指授所得爲多及壯周旋於徒單侍講曹
南湖髙吏部郝陵川王西溪胡紫山之間天資既異
師問講習者又至継之以勤苦不輟致愽學能文之
譽聞於逺近其後五任風憲三入翰林遇事論列隨
時記載未甞一日停筆平生底緼雖畧施設然素抱
經綸心存致澤桑榆景迫有志未遂一留意於文字
間義理辝語愈通貫精熟矣故學者以正傳名家推
尊之旣捐館公孺編類遺藁爲一百卷字幾百萬咸
謂學有余而不盡其用者則其言必大傳於後奈家
貧無力不能刋播言之䀌傷若㷀㷀在疚恐一旦溘
先朝露目爲不瞑矣延祐已未歳冬季孫苛方任刑
曹郎官走書于家取其遺文云
朝廷公議
光祖資善府君平生著述先明正大関係政教甞蒙
乙覧致有弘益堂移江浙行省給公帑刋行以副中
外願見之心公孺聞之不勝欣躍因念韓文公爲唐
大儒學者仰之如山斗其文集自唐至宋歷二百年
之乆頼桞如京之賢方刻板本流傳於丗
先君去丗今纔十五寒暑特蒙
朝廷發揚如是實為希闊之遇于以見
聖朝崇儒右文之羙光賁千古矣延祐七年庚申正
月載生明男王公孺百拜叙書于后
秋澗先生大全文集後序
翰林承旨文定王公衛之名儒秋澗其號也從游遺
山鹿菴紫陽神川四先生之門講貫漸磨深造閫域
語性理則以周邵程朱為宗論文章則以韓桞歐蘇
為法才思泉湧下筆輙數千言星囬漢翻韶鳴鳯躍
千變萬狀可駭可愕文中巨擘也學古入官敡歷清
要内而金馬玉堂外而豸冠繡斧所至有令譽雖公
務填咽手不釋卷耽書嗜古天性然也公長子翰林
待制紹卿嘗集公平生所作分爲百卷題曰■秋澗
先生大全文集庋藏家塾以貽後人繼而有聞于
朝者取而寘之黄閣未幾􁆍發
江浙行省議鋟諸梓卷帙繁工費夥或者難之庚申
冬檄送本路俾㑹學廪之贏以給其用命出
省府奉行惟謹矧余與■文定居同鄉姓同氏視公
猶父行承乏嘉禾幸獲覩公之遺文又安敢不用情
耶迺命郡愽羅君應龍任其責學録余元第專董其
事仍委藺溪州判唐泳涯校正擇諸生中能書者重
為繕冩以授刋者工役甫見次第余適叨廣東憲節
之命秣馬就道遂書此以卑禾學刻之卷末云旹至
治改元重光作噩歲清和月古衛王秉彛謹序
秋澗先生大全文集卷第壹伯終
秋澗先生大全文集附録
制辭
　　　　授翰林修撰
王惲行已無忝博學能文顧超絶之逸材足鋪張於
偉績冝司綸命以賛皇猷可特授翰林修撰同知制
誥兼國史院編修官當振斯文以宣
朕命
　　　　封謚
制曰文章與時髙下陋乎宋而追乎唐人材隨世汚
隆尊其官而羙其謚僉謂賁戔之信度大兹渙號以
楊庭故翰林學士中奉大夫知制誥同修國史王惲
慱學修能雄文逸氣五持憲節誅鉏吏弊而翼植民
彛三入詞林敷潤
皇猷而表章
帝典進承華之昭鑑恢
儲聖之良規勸其遺書蓋抱經綸之志詢夫成績豈
徒黼黻之才惟治朝蓍蔡之是稽繄晚生斗山之所
仰式遄歸而請老遽興歎於云亡睠彼壽耆議斯節
惠於戯有斐君子何盛徳之可忘無競維人尚𥙿昆
之克紹肸蠁巳朕魂魄猶強可贈翰林學士承㫖資
善大夫追封太原郡謚文定主者
皇帝聖㫖裏中書省御史臺呈據監察御史呈切見
　故翰林學士秋澗王文定公文才愽雅識見老成
廼中州之名士也頃在翰林曁居臺察觀其因事
　匡時立言傳丗未甞不以致君澤民爲心端本澄
　源是務進呈承華事略蒙
𥙿宗皇帝嘉納俾諸
　皇孫傳勸弘益良多近日又蒙
聖上特命張司農等再行繪冩以賜
　東宫若非深有可取豈能如是哉即係
兩朝御覧珎重文集又有元貞守成事鑑中堂事記
烏臺筆𥙷玉堂嘉話并其餘雜著光明正大雅健
雄深皆出於仁義道徳之奥禆益政務百関風教
　足爲一代之偉觀故追贈■制詞有云觀其遺書
蓋抱經綸之志詢夫成迹豈徒黼黻之才惟
先朝蓍蔡之是稽繄後生斗山之所仰其子太常禮
儀院司直公孺編類成書計一百卷字幾百萬家
　貧不能播刋無以副中外願見之心翰林國史院
　已甞爲言未蒙定奪若依祕書少監楊桓六書統
郝奉使文集例具呈都省移咨江浙或江西行省
於學田子粒錢内刋行昭布諸路學校以示後進
　非惟儒風有所激勵實彰
聖朝崇儒之盛事也具呈照詳得此送據禮部呈照
到郝文忠公例著述陵川文集一十八冊三國志
　三十冊巳經具呈都省於江南行省所轄儒學錢
　粮多處就便刋行去訖本部議得翰林學士王秋
　澗文集合准監察御史所言比依郝文忠公例移
　咨江浙行省於儒學錢粮内就便刋行相應具呈
　照詳得此照得郝文忠公文集巳咨江西行省委
　官提調如法刋畢各印二十部裝褙完備咨來去
　訖今據見呈今將秋澗王文定公文集隨此發去
　都省合行移咨請照驗依上施行湏至咨者
　　　右　咨
　　　江浙行中書省
　　王翰林文集
　　年　月　日
諸賢慶壽哀挽詩(并序)
　　　　壽七十詩卷序
翰林學士知制誥同修國史秋澗王公自
文聲予方弱冠時人有持公詩文至東平者子讀之
以未及識面爲恨中統建元始遂願見未幾■被召
至京師時一款接情相好也旣而予求養　成
契闊至元十二年予應奉翰林文字復■嵗公入爲
待制玉堂多暇日得考古論文知其所未知聞其所
未聞爲樂可勝旣哉予賦分凉薄公尋又舎去出貳
提刑按察雖聲問數相及十五年間僅一再㑹晤迨
予移疾返鄊里而公膺
璽書之召予亦蒙誤
恩趣還寓舎頗相逺自非公集率不得相過■■用
惘然公長予六年今平頭七十神明不襄事理至精
熟下筆作文不减平昔至其論古今利害援引■據
有條不紊毎賔友期集未甞後約而至歩履輕便不
事杖䇿行且曵之而鏗然作聲院屬聞之知爲公■
矣少日多飲酒近歲浸復不喜遇良辰嘉㑹驩得意
適猶能滿引舉白至數杯不亂子賢孫孝以學問丗
其家晚景㤗然順適所欲夀祉方隆未有涯也予著
作公孺置酒爲具稱觴上慶諸公例作詩稱頌予謂
公孺言七秩之壽未足爲君家公賀也申公􁋊束帛
之招䘙武公作詩箴警之曰㑹當副士林之望是席
也㱠爲賛詠張本云元貞二年夏五月東平李謙序
詩
　　　　　　　　　　　　　閻承㫖
七十人生福壽隆耆英纔入畫圖中(耆英㑹七/十方入)静吟
秋澗雲泉緑安歩花磚暁日紅玉樹芝蘭方秀發詞
源筆力愈清雄鹿庵慎獨傳芳派㑹見遐齡繼兩公
　　　　　　　　　　　　　王瓠山
文衡始字文康公敬齋鹿庵聲望隆共城三王稍後
出秋澗早直蓬萊宫升華屢赴延英召下筆咸推言
語妙邊臣獎諭相臣麻百粤三韓同荅詔烏臺𥘉立
公選掄輟之持憲材益伸宗祐不嚴考工罪忠言亹
亹逹楓宸繡衣山東又河北民不媮浮吏姦戢累牋
進上青宫圖玉𥙿淵冲垂典則出處平生唯自足使
節何堪上閩蜀搜窮學海思遒贍練多世事機圎熟
天朝養賢恩禮殊中統而後元貞𥘉東門賜金開祖
幄西園束帛隨徴書重來地尊年未老積行弸中外
敷藻鈎深輯略手編研謹而月之仍細考共山不煩
頻勒移耆英今日非公誰九十司徒昔甞有康強七
十歸豈冝晚生幸際扶摇便前軰風流親接見中州
元氣三數公介壽同饗公堂燕
　　　　　　　　　　　　　楊損齋
方平家世有公賢三壽纔行七十年秋澗未容歸舊
隱瀛洲方且㑹群仙向來政事流遺愛此去文章論
正傳我幸巷南瞻巷北時時訪問得周旋
　　　　　　　　　　　　　陳北山
秋澗仙翁年七十五色筆頭百鈞力應龍淵潜忽天
飛白日湧雲轟靂靂湏臾雨止風亦霽萬頃淪漪舞
秋碧真書透𥿄錐畫沙行草入神綰驚蛇胷中政有
不平事搦管一掃無邊涯平生六籍不去手刋落枝
葉收菁華世無公是有公器跳出百家成一家癸巳
之秋皆赴召晚生何堪從諸老長楊館裏共瞻
天承明廬中同視草别公南去五閱春邇來拜公情
更親公雖引年乞謝事看公神觀老益振當年上壽
客滿座奉觴迭起爲公賀犀軸綺語光陸離𥿄尾挂
名惜欠我八十行及李東軒九十㑹到鹿菴年願從
期頥數滿千我亦預備長生篇
　　　　　　　　　　　　　王鹿泉
蚤歲聲華便軼群學擾不輟向來勤
兩宫垂顧逢千載三世讀書萃一門蘭省柏臺留讜
論玉堂金馬愌雄文平頭七十無多賀㑹見諸孫子
又孫
　　　　故翰林學士秋澗王公哀挽詩序
内翰秋澗公謝事之明年終命於家春秋七十八寔
大德甲辰六月辛丑也儼聞之悼心失圖彌日曩自
幼挹公盛名知衞有三王與吾魯有四傑並甞求其
所爲文諷誦之愛其氣格雄㧞不窘近世繩尺毎以
不獲樞衣趍隅一問津焉爲疇昔恨旣而公提憲山
東按部過鄆始遂一拜履絇輙辱折行軰以待聽其
論說古今文字淵淵浩浩有源有委如法家議獄絲
髮不少貸一歸公是而止使人胷中之滓都盡嚮來
瓣香於是爲贈爾後參商相望瞻拜弗獲徒有江空
歲年晚之歎壬辰同𬒳
召詣公車入見
世祖皇帝于上林苑癸巳又同拜
北扉之命甲午抑又同在史局纂修
世祖皇帝實録幸哉日得聆謦欬備准諾惠教弘多
尋儼移病歸及再入奉常公巳登七秩矣乃出諸名
勝賀章見示且命追𥙷前作爲賦七言長句公過爲
激賞辛丑拜章引年甚力朝議以公
三朝耆宿特
命進秩二品且授子公孺鄊郡府推以便養仍官孫
笴祕書郎以寵其歸
恩至渥也比哀問至京師縉紳之流皆失聲相謂曰
玉堂東觀寕復有此翁邪往住見諸哀誄是則哀生
文邪文生哀邪詞之有七哀八哀豈容巳邪一日公
孺走書需予引篇首儼以公宏才碩學揚歷清華殆
四十年其事業顯顯着人耳目之表庸何俟贅言哉
惟公嗜古力學凢所未見書訪求百至必手爲謄冩
老大尤篤視盛孝章爲無讓平生詩文幾四千篇雜
志緫八十卷方易簀始停筆其勤可謂至矣其振耀
來世宜矣嗚呼儼從大人先生游能幾時乙未紫山
胡公卒丙申苦齋雷公卒祗惟公一个焉今又卒嗟
後生小子於何考德問業焉少陵所謂長嘯宇宙間
髙才日凌替豈不重可哀邪廼擬楚騷之亂以抒余
哀其詞曰
太行壁天兮横亘坤維篤生偉人兮企其齊而鞭赤龍
兮駕白霓凌倒景兮㓕没其可追䟽决雲漢兮黼黻
明時渾渾灝灝兮孰闚端倪雄咮一鳴兮喑萬　溘
塵埃野馬之一瞬兮浩江河之獨馳嗟形蛻而神往
兮逝者如斯與造物者爲徒兮萬萬古猶一朞大冠
如箕兮珮玉陸離耿音容之在目兮眇一去而不復
來(叶)顧四方上下安所止兮雖巫陽九招竟奚爲諒
冥冥或昭昭兮知邪弗知哀鐸有詞兮尚以聲吾悲
　　　　　　　　　　　　　　陳儼歛祍端拜
學與天淵慱名隨事業新文章早無敵字畫晚逾神
冥躅追前哲遺芳澤後人獨憐秋澗月猶照玉堂春
　　　　　　　　　　　　　　劉敏中斂祍書
司馬凌雲氣逼真廣川精學道爲隣文章舘閣三朝
舊冨貴児孫八十春醴酒常存沾講舌
内帑特賜表詞臣歸來勘破浮生夢白玉樓成筆愈
神　劉愻頓首上
文章字畫世争傳四海飛聲自早年冠豸一方騘馬
使腰犀二品玉堂仙承家素學児孫貴謝事清朝壽
福全零落山丘懐謝傅西州門道獨澘然
　　　　　　　　　　　　　　王徳淵載拜
儒林冝有傳汗竹藹餘青筆陳如飛電詞源若建瓴
方登群玉府遽憶湧金亭欲扣平生學撞鍾愧寸莛
疇昔聞淇上三王藉有聲共推天下士獨擅斗南名
吾道光昭代斯文属老成玉堂佳話在一讀一傷情
中統文明治都司政事堂寵分鰲禁燭名重栢臺霜
空谷藏遺藁餘哀寄挽章鳳毛今有子染翰侍
君王　劉𢋫瓣香書上
嗟哉秋澗公立志恒矯矯文章尤苦心傑出千仭表
公之筮仕初庻務猶草草毎以正自期臨事無大小
閩中憲節回淇上風煙好徴書下九天鑾坡湏故老
一旦幡然歸群情惜其早餘慶及後裔心事粗能了
生平英靈氣因風人冥杳明月太行顛詩名同皎皎
　　　　　　　　　　　　　王約頓首
德業中朝望文章蓋代名誨人循善誘接物極推誠
春露傳家記洄溪别墅銘殁寕無少恨三世荷
恩榮　表弟韓從益再拜
縱横筆陣知無敵如將升壇拜韓白先登劘壘特勇
夫投石翹関乏風格黄金端可鑄鴟夷坐困強呉覇
全越文埸自有萬人英豈尚虚浮棄真實唐興継代
重詞科往往篇章見家集世衰䑕尾競喧啾天下幾
人能事畢王公才敵異徹侯悄焉夜壑藏虚舟倐焉
有力負之去不譲横槊劉并州勢如偃屋建瓴水熟
如平地馳輕輈味如調羮夏鼎臠温如器琢崑山璆
平生無意修邊幅丈室凝塵勝華屋詩腸耿耿少陵
心經笥便便孝先腹豸冠繡斧滌源清視草判花隨
意足南歸郷里未揮金寂寞荒阡竟埋玉獨存秋澗
大全文來者相傳誦芬馥　至大改元春三月望
日洛客暢師文再拜
束髪躭經晚益勤平生精力盡斯文
先朝十老今餘幾當代三王獨數君李賀屡煩韓愈
駕羊曇空阻謝安墳玉堂寥索人何在落日淇川滿
白雲　濟南張飬浩拜手
　　大元故翰林學士中奉大夫知　制誥同修
　　　國史贈學士承㫖資善大夫追封太原郡公
　　　謚文定王公神道碑銘(并序)
皇慶壬子歲
朝廷推恩舊學贈先考中奉府君翰林學士承㫖資
善大夫追封太原郡公謚文定先妣推氏追封太原
郡夫人眷恤隆渥上及二代明年春正月丙午焚黄
祭告寵賁松檟越王氏有煒是用追述　先公立身
行道致兹顯揚者敢昭告于神道先公諱惲字仲謀
世家于衛曾祖諱經隠居讀書郷黨化其徳謚文元
先生曽祖妣吕氏臨清大家祖父諱宇亡金衛州刑
曹孔目官精於文法官敦武校尉用公貴贈集賢侍
讀學士太中大夫追封太原郡侯謚敏懿祖妣孟氏
韓氏並追封太原郡夫人顯考諱天澤資剛明决科
律學魁多士亡金忠顯校尉户部王事中年折節讀
書務教子起宗所交皆海内名士易名文通先生用
公貴贈正奉大夫大司農卿追封太原郡公謚莊靖
顯妣靳氏追封太原郡夫人先公㓜有至性勤學好
問若飢渇然弱冠受教於鹿庵王公詩文字畫巳有
聲紫陽遺山一見爲指授所業期以國士楊西菴曹
南湖髙吏部徒單顒軒愛其材器折行軰與交極口
爲延譽中統建元左丞姚公宣慰東平辟充詳議官
尋𬒳中書召特授翰林修撰同知制誥兼修國史院
編修官制詞有行已無玷愽學能文顧超絶之逸才
足鋪張於偉績之㫖士論榮耀焉一時詔制辭命皆
出其手共稱敏瞻既而兼中書省左司都事建言曰
廟堂出治之源今機務草創當究其本末先後酌而
行之允焉遇事詳處得冝同列許其眀逹至元五年
肇立御史臺首拜監察御史獻書曰憲臺執法紏正
邪枉今無法可守取人無路冝講法制以立紀綱設
科舉以取人材體用旣明朝廷不勞而肅矣憲寮爲
首前後申明典制彈劾姦邪凢一百五十餘章竊直
敢言不畏強禦於政體多所裨益如劾劉都水怙勢
作姦䧟公儲四十萬石權貴爲側目九年陞授承直
郎平陽路緫管府判官晋大府也先是吏風盛民嚚
於訟公用誠敬待官長威嚴肅吏屬作勸諭文二一
則勉飭州縣革弊勤政一則諄告百姓務本畏法致
吏民感化奉約束惟謹歷二考如一日絳兵卒陳姓
者殺同産兄社獄因鬻緩逮繫者三百餘人延滯至
五年之乆逺近爲憤惋省檄鞠問廉得實跡一問即
服時晋絳乆旱是夕大雨霑足咸謂伸理冤抑所致
各路設辦課官例分門下平陽所轄院務幾百按籍
點差終任不易藩府採姑射山文石藉夫匠力闢山
蹊爲坦途者六十里西山伏利由之而出土人刻石
紀其事大起府學敦勉師生傳授暇率吏屬聽講風
俗爲一丕變又復囬車嶺孔子廟首陽山二賢祠修
建廨傳逓鋪以間計者千數増户餘三千
敕使過晉者以政績
上聞至蒙奉公勤政之諭十三年奉
命同陳節齋考試河南五路儒士語於陳曰吾道如
綫不冝用平時取法凢就試者皆以通文學第之十
四年授翰林待制奉訓大夫鹿菴大學方執文衡屢
稱其文章精妙眀年秋選授朝列大夫河北河南道
提刑按察副使改除燕南秩競移山東東西道先公
之任風憲甞諗僚屬監司職在繩愆紏繆肅清政務
惟自治而後可以治人又憲府非有錢榖詞訟之繁
特明大體布公道事當熟議極乎中正方可服衆惟
克已自勵故按治州郡褰帷具瞻有風動百城之目
部内府尹恃占名鷹房恣爲不法公納賄賂莫敢誰
何即按劾罪狀以聞蒙杖而黜焉憲臺徧諭諸道逺
近為肅然兾州監從人因造作掊衆利甚夥與監逸
去事白曰行司廵歷動經歲時俟獲而治則姦人得
計矣質其田宅償其民南宫弭筆者號尹庫因告訐
曽蒙賞賚沮嚇官府肆㓙侔利或言其擅殺耕牛歷
數奸惡痛校之而死萬口稱快又辨釋徳平民劉氏
疑獄一十八年除行臺治書侍御史下赴進承華事
略於
東宫廣孝立愛端本類二十篇採古儲貳善事前有
圗後断以已意蒙
𥙿皇徧覧稱善賜酒有極用心纂述之諭令諸
皇孫傳觀宫寮稱其弘益良多
聖上命近臣繪冩以賜
東宫二十二年奏充中書省左司郎中屢趣不應時
小臣盧以理財用事或問其故曰力小任重剥衆利
巳未見能乆者可近乎旣而果敗衆服其識先而有
守卄六年授少中大夫福建閩海道提刑按察使甌
閩僻在海隅歸附後官貪民殘奄爲盗區黜尤貪惡
者數十人乃上章彈劾行省官非其人冝選文武備
具有籌䇿大臣矯正枉濫肅清邊陲則民心服而㓂
盗息巨賊鍾眀亮嘯聚洪閩郊東繫則西逸西逐則
東奔彼此玩冦師老無功乃請立主帥專號令
朝廷允焉賊果潰㓕卄七年以疾得告北歸卄八年
朝廷以耆宿來徴明年二月謁見
丗祖皇帝於柳林行宫蒙慰諭义之継上萬言書條
陳時政一曰議憲章以一政體二曰定制度以抑奢
僣三曰節浮費以豐財用四曰慎名爵以攬威權五
曰重廉司以勵庻官六曰議保舉以覈名實七曰設
科舉以収人材八曰試吏貟以清政務九曰恤兵民
以固邦本十曰復常平以廣蓄積十一曰開屯田以
息逺餉十二曰息逺略以撫巳有十三曰感和氣以
銷水旱十四曰崇教化以厚風俗十五曰减行院以
一調遣十六日絶交貢以示曠度
上嘉納焉授翰林學士嘉議大夫與議政事凢預
庭議知無不言
成宗嗣位獻守成事鑑曰敬天法祖愛民恤兵凢十
五篇逐事直說本諸經㫖侍臣謂純正親切有魏文
貞司馬端明之風元貞改元加通議知制誥同修國
史纂修
丗祖實録作表進呈及封謚除拜大典冊皆經定撰
大徳元年進中奉明年戊戌春以
三朝舊臣賜楮幣萬緍其年七十請老不許五年再
上章懇請除公孺自祕著司刑鄊郡以便侍養仍官
孫笴祕書郎榮其歸方優游鄊里樂遂安閑不幸於
大德甲辰歲六月辛丑以疾薨於私第正寢之春露
堂享年七十有八越九月已酉葬河西里之先塋夫
人推氏祔焉送葬餘萬人及四方來弔祭者哭皆失
聲曰五百年那復生此公耶先妣共城人尚醫推公
季女資婉順事舅姑睦婣親以孝敬聞先公所得俸
給均之家人惟恐失所若稍越規矩即治之如法故
皆恱服而不敢犯女侍生二子善加撫育無異已出
内助力爲多先十八年卒生子公孺奉議大夫知頴
州事孫三笴朝列大夫中書刑部郎官次詵詵侃侃
尚㓜女孫二長適昭文館大學士耶律伯強子著作
郎楷次適寗氏子重孫五男漢璋德璋潤璋女二皆
幼庻子二公儀廕授承務郎同知磁州事公説衞輝
路儒學學正生子瑣住
先公資明敏正大材器英邁操行純古慱學有經濟
器業與人交樂易直諒不能詭隨與時俯仰常曰士
當行其所學明義逹道一以至誠將之窮逹得失有
不在巳者當官持重有體守正奉公表表欲見於丗
故所至有聲遇不平事及惡之可疾者憤然必窮治
廼巳官清要四十年自奉如寒士平生篤於禮義視
勢利蔑如藩國丗子且貴顯於朝招翰林諸公讌集
私覿禮衆議未一曰禮上國卿當下國君遂平揖而
巳省掾趙和之病疽迎毉救視没爲殯歛以行橐付
其家友人周曲山能官至廉卒無以葬營治至成禮
南官劉文卿善數學客死于衛旣周其䘮妻少嚢珎
具甚冨求一室相依以禮謝去其廉正類此少與西
溪春山友善時目曰淇上三王别號秋澗晚莭名德
俱重爲丗尊仰不穪姓字但曰秋澗公作爲文章不
蹈襲前人要自肺腹中流出平居談話無異於人及
操觚染翰經㫖之義理史傳之鋪陳子集之英華古
今體制間見疊岀雄深雅徤辝古而意不晦以自得
有用爲主冝乎綰持文柄獨歩一時字畫遒婉以魯
公爲正所書卷帖爲世珎玩樂教掖後進明義理工
文章必盡所得又善因材致篤故藉之多顯逹者自
少至老未甞一日不學易簀方停筆平昔著相鑑五
十卷汲郡志十五卷其承華事略守成事鑑中堂事
記烏臺筆𥙷玉堂嘉話賦頌詔誥表啓書䟽詩文碑
誌銘賛樂府號秋澗大全文集者一百卷延祐六年
蒙
朝廷公議爲之刋播焉冨哉言乎其勤篤至矣其振
耀後丗冝矣至於論列時務利害互明得失兼著忠
愛情切聞一事可行一士可用必爲建白雖未盡行
後竟如所言較其藴奥見諸行事者纔十之二三故
贈謚　制詞有觀其遺書蓋抱經綸之志詢夫成蹟
豈特黼黻之材惟治朝蓍蔡之是稽繄晚生山斗之
所仰蓋公論云敢用是爲銘辭曰
　　　士惟有立　德功與言
　　　能一於此　不朽者存
　　　顯允先公　睠兹克勤
　　　䇿勲學海　力振斯文
　　　擴我浩氣　塞乎乾坤
　　　手抉雲漢　大放辝源
　　　鴻文大冊　帝載昭宣
　　　人所共知　方駕昔賢
　　　　紹韓歐之宗派　得文章之正傳
　　　　臣時禆政　人有未知
　　　　志存經濟　惟日孜孜
　　　　拜章奏記　罔或少遺
　　　　有物禁訶　百纔幾施
　　　　時耶命耶　而止於斯
　　　　載瞻遺藁　爲世蓍龜
　　　　山斗聞望　後學仰規
　　　　内相羙謚　恤典恩推
　　　　見諸行事　功止一時
　　　　著書傳後　千古是希
　　　　孰得孰失　必能辨之
　　　　又何俟曠丗相感　則吾道爲庻幾
　　　　用是昭告　神寕無疑
　　　　大行峻極　清泉漣漪
　　　　淵峙無窮　永照豐碑
　　　　　　　　　嗣子公孺撰
