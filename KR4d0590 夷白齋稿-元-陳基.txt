#+TITLE: 夷白齋稿-元-陳基
#+DATE: 2016-06-11 12:25:17
#+SOURCE: github.com/kanripo/KR4d0590 master e399d682                

夷白齋藁目錄
　　　　　　　　　　　　　　　　　　臨海　陳　基　著
　　　　　　　　　　　　　　　　　　金華　戴　良　編
　　卷之一
　　　　賦
　　　　　别知賦送王子充
　　　　　蟬賦
　　　　樂府
　　　　　白鴈操
　　　　　鴻鵠操
　　　　　崇丘寄倪元鎮
　　　　　山髙寄陸玄素
　　　　　春草辭為延陵華彦清作
　　　　　鴈孤飛為徐夫人作
　　　　　慈烏曲為仲說作
　　　　　黄雀行
　　　　　鷄鳬行
　　　　　白頭公辭
　　　　　刈草行
　　　　　新城行
　　　　　見月行
　　　　　裁衣曲
　　　　　征夫歎
　　　　　征婦怨
　　　　　邉城曲
　　　卷之二
　　　　古詩四言
　　　　　九月夀沈毋也
　　　　　西村之墅羙徳方甫也
　　　　古詩五言
　　　　　秋懐七首
　　　　　讀國語二首
　　　　　詠史三首
　　　　　懐羙人次韻荅友人
　　　　　待王子充不至
　　　　　夏日喜友見訪
　　　　投贈同志
　　　　次韻吕彦真
　　　　分省與同幕諸君小集
　　　　梅南書隐為上虞俞氏賦
　　　　夏日齋居用蔡都事彦文韵
　　　　分省早集懐錢貟外蔡都事湯管勾
　　　　樓居
　　　　彦文點兵餘杭冨陽新城道上賦詩見示因次韵四首
　　　　分署望鳯凰山
　　　　次韵彦文古詩三首
　　　　　西齋對雨
　　　　　池上
　　　　　　對菊
　　　　　送卲同知分韵得来字
　　　　　次韻沈仲説荅蔣子中遺山水便面詩
　　　卷之三
　　　　古詩五言
　　　　　發吳門
　　　　　大江
　　　　　狼山
　　　　　通州
　　　　　如臯縣
　　　　　海安
　　　　　爛泥洪
　　　　　泰州
　　　　　上樂
　　　　　令丁鎮
　　　　　務子角
　　　　　髙郵
　　　　　寳應縣
　　　　　述老嫗語
　　　　　淮安
　　　　　九日從陳醫師所寓得甘井課童子分汲
　　　　　傷菊
　　　卷之四
　　　　古詩五言
　　　　　公退述懐
　　　　　成夫脩所居屋成赱筆戯贈
　　　　　次韻荅趙本初
　　　　　海安過牐得風出爛泥洪
　　　　　聽歌水調有感
　　　　　翠雨亭
　　　　　下塘道中
　　　　　　謝村
　　　　　　塘西
　　　　　　東阡
　　　　　　南潯
　　　　　　荷葉浦
　　　　　　　中塘道中
　　　　　　　　鳯口
　　　　　　　　東塘
　　　　　　　　大麻
　　　　　　　　􁀁家堰
　　　　　　　上塘道中
　　　　　　　　尹山
　　　　　　　　吳江
　　　　　　　　垂虹橋
　　　　　　　　平望
　　　　　　　　嘉禾
　　　　　　　　石門
　　　　　　崇徳
　　　　　　長安
　　　　　題蘇昌齡西澗詩意圖啚乃黄子乆所畫子乆自識
　　　　　　云華陽逋客作
　　　　　題黄侍講所著王友樵先生墓銘後
　　　卷之五
　　　　古詩七言
　　　　　椘州舊将謌
　　　　　東臯隠者詩為范思賢作
　　　　　次韻玉山倡和詩
　　　　　次韻垂虹橋泊舟倡和
　　　　　分題賦得太湖送鄭同夫
　　　　　送毛生歸越
　　　　　織錦篇
　　　　　青絲絡馬頭送李彦章
　　　　　送李景先録判
　　　　　送譲還吳
　　　　　謝從義叅軍自亰師還言中書危叅政見問且訝無
　　　　　　書囙述詩寄謝
　　　　　孟冬觀淮水
　　　　　鄭遂昌以趙魏公所題髙尚書畫遺沈東林要予賦
　　　　　　詩
　　　　　題五王㳺春圖
　　　　　題馬都事夀椿堂
　　　卷之六
　　　　古詩雜言
　　　　　沈孝子行送醫師沈伯新
　　　　　煑雪窩為玉山作
　　　　　我今有所思寄于山人
　　　　　空明山人謌
　　　　　烏夜啼引
　　　　　玊笙引
　　　　律詩五言
　　　　　興福院㑹秦文仲文學古二首
　　　　　送謝叅軍
　　　　　次韻荅髙元善
　　　　送鎦治中
　　　　癸丣二月十二日常熟阻雨寄吳門分省同官
　　　　琴川懐古
　　　　十六日開􁊁值北風大作復泊北門
　　　　二十一日渡江
　　　　三塔寺訪寛老
　　　　訪夲覺欲長老不遇時欲公在南堂退居
　　　　㽞别仲銘二首
　　　　送姪譲從軍武安二首
　　卷之七
　　　律詩七言
　　　　秋日雑興五首
　　　　　寄沈仲説二首
　　　　　次韻金上人見詒
　　　　　寄家兄敬徳
　　　　　次韻吕彦貞西園同㳺
　　　　　歸燕
　　　　　用秋日雜興作㳺仙詩五首
　　　　　寄玊山
　　　　　次韻鄭遂昌奉謁范魏公祠
　　　　　白芙蓉
　　　　　次韻錢伯行白芙蓉
　　　　　婁江即事二首
　　　　　次韻仲說喜陳叔方過東林隐居二首
　　　　　次韵鄭遂昌喜雪二首簡白野監司
　　　　　送曺宗爰
　　　　　次韻懐彦成
　　　　　次韻待琦上人不至
　　　　　次韻懐玉山
　　　　　陸氏别業
　　　　　寄仲說
　　　　　寄玉山二首
　　　　　水木清華亭小酌
　　　　　仲說㽞陳公原余往訪之
　　　　　㽞宿陳公原
　　　　　題陳公原仲說所居壁
　　　卷之八
　　　　律詩七言
　　　　　次韻鄭有道喜王季野府判南歸二首
　　　　　次韻伯行投贈存齋
　　　　　三用韻喜季野歸
　　　　　寄季野
　　　　　次韻劉徳方經歴
　　　　　送徐勉之慈湖書院山長
　　　　　送錢士能建昌知州
　　　　　送王夀翁歸閩
　　　　　次韵荅文仲二首
　　　　　婁江雜詩二首
　　　　與文學古秦文仲㳺至正觀
　　　　次韵荅文仲郭羲仲聮句見寄
　　　　次韵錢都事誠夫海上書事
　　　　送誠夫使吴門督漕事兼寄分院同幕諸公
　　　　春日邵氏園池
　　　　送胡宣使赴都進表
　　　　送髙𧺫文歸越兼簡陳伯昻王彦強二首
　　　　寄楊文舉經厯
　　　　寄頋仲贄
　　　　次韵謝捴管送梅州判還崐山
　　　　次韻謝侯寄梅州判
　　　　次韻謝侯書懐
　　　　十一月晦與同幙諸公登南髙峰因過湖上小集賦
　　　　　詩二首
　　　　正月五日省院諸公飲吴南城
　　　　泊舟垂虹橋訪南北兩山寺候蔡都彦文
　　　　次韻彦文寄謝省院諸公二首
　　　　次韻孟天偉郎中看潮十首
　　卷之九
　　　律詩七言
　　　　次韻髙元善郎中見寄律詩二首
　　　　元善嘗俾予記其所居松雲巢繼辱以詩為謝囙次
　　　　　韵荅之
　　　　舟中讀漢武帝紀
　　　　　次韻葉徳新江上觀兵
　　　　　三塔寺
　　　　　過夲覺寺懐欲了庵長老
　　　　　寄頋髙士
　　　　　寄鄭明徳
　　　　　過三塔灣㽞題
　　　　　再用韻荅鄭先生
　　　　　用韵荅沈仲說
　　　　　寄錢誠夫貟外
　　　　　寄蔡彦文都事
　　　　　九日
　　　　　九日簡同幙諸公兼寄吳中兄弟
　　　　　阻風仲舉舟中小酌
　　　　　墻角種菊三四夲頗可觀
　　　　　淮隂雜詩五首
　　　　　寄吳中分幙諸同志
　　　　　寒菊遍開可喜
　　　　　寄唐伯剛㫁事官
　　　　　寄陳庶子叅軍兼簡饒介之郎中
　　　　　寄謝從義叅軍兼簡唐伯剛㫁事
　　　　　寄周信夫王叔明二長史
　　　　　寄錢伯行檢校葉徳新長史
　　　　　寄沈逹卿陳子方二理問
　　　　　和周太常貢祕卿詩五首
　　卷之十
　　　律詩七言
　　　　送彌陁保丗衡聞人徳機二觧元赴省試
　　　　送丁太𥘉嘉徳常二貢士赴省試
　　　　送牛述善郎中還　朝
　　　　自淮安使江南舟次通州寄同幙諸公首
　　　　由通州渡江
　　　　福山港口待潮
　　　　癸丣二月十一日官軍彂吳門
　　　　二十日福山港寄省院諸友
　　　　舟中看虞山有感
　　　　二十二日狼山口觀兵
　　　　逰狼山寺三首
　　　　狼山港寄淮安分省同官
　　　　寄朱佑之經歴
　　　　寄張長年都事
　　　　二十六日自通州赴淮安
　　　　寄夏仲信太守韓璧翁經歴姚伯升照磨
　　　　髙郵湖夜行天明過寳應
　　　　二十九日至淮安城南十五里述懐
　　　　到南鎮寄分省同官
　　　　三月十五日由淮安使江南别同官
　　　　三月二十五日由吳門使杭
　　　　閏三月四日夏仲信太守邀㳺飛来峯和頋子經照
　　　　　磨韻二首
　　　　分省諸公邀西湖宴集
　　　　閏三月七日過三塔寺㽞别寛老
　　　　閏三月七日泊舟三塔寺新仲銘長老岀城相看
　　　　吴江
　　　　𥘉八日阻風宿吳江無礙寺
　　　　西寺送信元長老還吳興楊墳寺
　　　　次韻謝元懿移居見寄二首
　　卷之十一
　　　長律
　　　　送頋用之知階州
　　　　送謝叅軍十八韵
　　　　　安童右丞挽詩
　　　　　郜同知挽詩
　　　　聮句
　　　　　至正十一年正月一日遂昌鄭元祐龍門僧良琦臨
　　　　　　海陳基聮句送匡廬道士于彦成歸越兼簡蕭靖
　　　　　　復盧益倄
　　　　絶句
　　　　　髙郵湖
　　　　　次韻吳江道中
　　　　　次韻臨平道中
　　　　　題柯愽士畫竹
　　　　　題宋　陵梅竹圖
　　　　　題摩癢馬圖
　　　　　題寒林讀書圖
　　　　　題畫馬圖
　　　　　題倪元鎮畫
　　　　　次韻劉徳方經歴
　　　　　次韻送彦成玉山二首
　　　　　戯和玉山韻二首
　　　　　東林蘭若題謝仲和墨竹二首
　　　　絶句五言
　　　　　題蒲桞鸎鶺圖
　　　　　題畫山茶折枝
　　　　　題月季花折枝圖
　　　　　臨平
　　　　騷
　　　　　倬鶴文
　　　　　代弔岳飛文
　　　　　弔徐節孝先生文
　　　　　清暉樓辭
　　　　　歸鶴觧
　　　卷之十二
　　　　頌
　　　　　平江路逹魯花赤西夏六十公紀績碑頌
　　　　　海道都漕運萬戸府逹魯花赤脫囙公紀績頌
　　　　銘
　　　　　頥菴銛
　　　　　貞白室銘
　　　　　吳興沈仲說得蘇長史奮硯銘
　　　　　緩軒銘
　　　　箴
　　　　　潜心閣箴
　　　　賛
　　　　　劉文正公小像賛
　　　　　謝叅政小像賛
　　　　　蘇昌齡小像賛
　　　　　月上人畫像賛
　　　　雜著
　　　　　原器贈葉照磨徳新
　　　　　諭圃文　說舟贈謝從義
　　　　　諭童文　丁彦明字說　鶴瓢說
　　　卷之十三
　　　　序
　　　　　逰􁈇丘圖詩序
　　　　　玉山名勝集序
　　　　　送黄徳廣序
　　　　　送丁經歴序
　　　　　送劉志伊序
　　　　　横山紀行詩序
　　　　　送粹上人詩序
　　　卷之十四
　　　　序
　　　　　送鄭同夫歸豫章分題詩序
　　　　　趙泰州平反冤獄詩序
　　　　　送金西白上人逰方序
　　　　　浮青閣詩序
　　　　　送煜上人序
　　　　　陸仲洲字序
　　　　　徐公逺字序
　　　　　贈葛孟顒序
　　　卷之十五
　　　　序
　　　　　贈宋太醫序
　　　　　送王季境詩後序
　　　　　馬千户遺愛詩序
　　　　　乾坤草亭詩序
　　　　　江月樓詩序
　　　　　送强彦栗北上詩序
　　　　　送宋縣尹詩序
　　　卷之十六
　　　　序
　　　　　送張郎中詩序
　　　　　白羊山紀㳺詩序
　　　　　送卲知州序
　　　　　送徐仲剛詩序
　　　　　送郯九成詩序
　　　　　送涂叔良序
　　　　　贈盧仲章詩序
　　　卷之十七
　　　　序
　　　　　頋友文字序
　　　　　李僉事政蹟序
　　　　　雀衢州政蹟詩序
　　　　　送陳惟允序
　　　　　送李徳中序
　　　卷之十八
　　　　序
　　　　　送邹掾史還江西序
　　　　　送夲上人東歸序
　　　　　送張知事序
　　　　　友迂軒文集序
　　　　　奉親圖詩序
　　　　　贈曽彦魯序
　　　卷之十九
　　　　序
　　　　　送陳景𥘉序
　　　　　送哲上人序
　　　　　送陳希文北上序
　　　　朱氏格致餘論序
　　　　送韋道寧詩序
　　　　左丞潘公射吳江佛寺浮圖詩序
　　卷之二十
　　　序
　　　　陳惟寅字序
　　　　瞻雲軒詩序
　　　　送浦朝宗序
　　　　南臺御史大夫西夏永年公勲徳詩序
　　　　丁仲徳歸養詩序
　　卷之二十一
　　　序
　　　　送覺上人序
　　　　贈醫學提舉張性之序
　　　　送周信夫序
　　　　西湖書院書目序
　　　　弔徐節孝先生詩序
　　卷之二十二
　　　序
　　　　程禮部集序
　　　　孟待制文集序
　　　　金佗稡編序
　　　　飛雲樓詩并序
　　　　安素堂詩(并序)
　　　　　息耕亭詩(有序)
　　　　　送脫歡叅政詩(有序)
　　　卷之二十三
　　　　記
　　　　　雪屋記
　　　　　愛日堂記
　　　　　崑山州重建城隍廟記
　　　　　虚齋記
　　　　　思順堂記
　　　卷之二十四
　　　　記
　　　　　春暉樓記
　　　　　佩韋齋記
　　　　　存存齋記
　　　　　静逺齋記
　　　　　　梓軒記
　　　　　貞吉齋記
　　　卷之二十五
　　　　記
　　　　　蓬莱山房記
　　　　　緑筠樓記
　　　　　斡勒氏續祭田記
　　　　　　雅㑹堂東軒記
　　　　　　竹間居記
　　　　庸徳堂記
　　卷之二十六
　　　記
　　　　思善堂記
　　　　鍊雪軒記
　　　　本源禪院記
　　　　省委官河南杜君政蹟記
　　　　天恵賢首敎寺記
　　卷之二十七
　　　記
　　　　書紳齋記
　　　　水雲亭記
　　　　　　光福觀音顯應記
　　　　　　白雲牎記
　　　　　　虞麓精舎記
　　　卷之二十八
　　　　記
　　　　　　聽雪齋記
　　　　　風林亭記
　　　　　皥皥齋記
　　　　　種徳堂記
　　　　　同樂堂記
　　　卷之二十九
　　　　記
　　　　　三咲軒記
　　　　　憶親堂記
　　　　　清嘯軒記
　　　　　蠢菴記
　　　　　松泉亭後記
　　　卷之三十
　　　　記
　　　　　重脩三皇廟記
　　　　　杭州路重脩仁和縣記
　　　　　松雲巢記
　　　　　六桞荘記
　　　卷之三十一
　　　　記
　　　　　退思齋記
　　　　　志學齋記
　　　　　卧雲軒記
　　　　　深雪軒記
　　　卷之三十二
　　　　題䟦
　　　　　䟦陳汝資先生書其弟汝泉詩後
　　　　　䟦李伯時追彘圖
　　　　　䟦蘭亭序
　　　　　䟦同别峯講師所蔵蘇文忠公帖
　　　　　䟦饒參政草書後
　　　　䟦蘇文忠公自書前赤壁賦
　　　　書朱雲傳後
　　　　書趙冀公墨梅後
　　卷之三十三
　　　碑
　　　　精忠廟碑
　　　墓誌銘
　　　　陳隐君墓誌銘
　　　　䖏士袁君基誌銘
　　　　姪天騏壙銘
　　　墓表
　　　　秦君墓表
　　　卷之三十四
　　　　傳
　　　　　湯婆傳
　　　　　周䖏士傳
　　　　　史孝子傳
　　　　　沈毋傳
　　　　　樂間䖏士傳
　　　卷之三十五
　　　　祭文
　　　　　祭故平章榮禄張公文
　　　　　祭斡勒廉使文
　　　　　　　　右夷白齋藁合肆伯伍拾肆篇通奉大夫内史
　　　　　　臨海陳先生所著良既訪之先生盡得其藁而
　　　　　　編次之以為三十五卷而復序其篇目曰世道
　　　　　　有叔降風氣有盛衰而文運随之故自周衰聖
　　　　　　人之遺言既熄諸子雜家並𧺫而汩亂之漢興
　　　　　　董生司馬遷揚雄劉向之徒岀而斯文始近扵
　　　　　　古迨其後也曺劉沈謝之刻鏤王楊盧駱之纎
　　　　　　豔又靡然扵當時至唐之乆而昌黎韓子以道
　　　　　　徳仁義之言𧺫而麾之然後斯文㡬扵漢柰何
　　　　　　元氣僅還而剥䘮戕賊己浸滛扵五代之陋直
　　　　　　至宋之劉楊猶務抽青嫓白錯綺交繡以自衒
　　　　　　後七十餘年廬陵歐陽氏又𧺫而麾之而天下
　　　　　　文章復侔扵漢唐之盛未㡬歐志弗克遂伸學
　　　　　　者又習扵當時之所謂經義者分裂牽綴氣日
　　　　　　以卑而南渡之末卒至經學文藝判為專門士
　　　　　　風頺弊扵科舉之業而宋遂亡矣文運随時而
　　　　　　髙下㮣可見焉我
　　　　　　朝與地之廣曠古所未有學士大夫乗其雄渾
　　　　　　之氣以為文者固未易以一二數然自天暦以
　　　　　　来擅名扵海内惟蜀郡虞公豫章掲公金華栁
　　　　　　公黄公而已盖方是時
　　　　　　祖宗以深仁厚澤涵養天下垂五六十年而戴
　　　　　　白之老童児㓜穉相與鼓舞扵里巷之間晏然
　　　　　　無以異扵漢唐宋之盛時故一時作者率皆涵
　　　　　　淳茹和以鳴太平之盛治其摛辭則擬諸漢唐
　　　　　　說理則本諸宋氏而學問則優柔扵周之末衰
　　　　　　學者咸宗尚之並稱之曰虞掲栁黄而夲
　　　　　　朝之盛極矣繼是而𧺫以文名家者猶不下數
　　　　　　人如莆田陳公之俊邁則有得扵虞公新安程
　　　　　　公之古㓗則有得扵掲公臨川危公之浩愽則
　　　　　　又兼得夫四公之指授者郁郁彬彬何可及㢤
　　　　　　近年以来獨危公秉筆居中朝自餘數公常想
　　　　　　見其風采習聞其謦欬邈然其不可接者乆矣
　　　　　　扵是淪謝殆盡而得先生以紹其聲光先生黄
　　　　　　公之髙第弟子嘗負其所有􁂮濤江㳺呉中乆
　　　　　　之又自吳踰淮泝黄河而北逹于燕趙㽞輦轂
　　　　　　之下乆之于時雖未有所遇然自亰師及四方
　　　　　　之士不問識与不識見其文者莫不稱羙之不
　　　　　　置則其得之黄公者深矣豈惟黄公盖自虞掲
　　　　　　而下數公亦皆得而師友之故其為文雍容紆
　　　　　　餘如冠冕珮玉之周旋堂陛之上馳騁操縱如
　　　　　　風雲虵鳥之按行兵陣之間而音節曲折則与
　　　　　　向之數公如出一律也後由亰師還吳居無何
　　　　　　我
　　　　　　吳王聞其學即以樞府都事𧺫于家不數年間
　　　　　　遂以屢遷而長其省幕其後調太尉府叅軍由
　　　　　　叅軍陞内史迹愈顯而文愈工
　　　　　　國家之制作及四方之求之者皆随而應之盖
　　　　　　沛乎其無窮矣夫自周衰以来至于今㡬二千
　　　　　　載其􁂮世非不逺也厯年非不乆也能言之士
　　　　　　非不夥且衆也斯文能自振㧞以追扵古者惟
　　　　　　漠唐及宋及我
　　　　　　朝此四世而已而四世之中士之卓卓可稱者
　　　　　　又常不過數人焉何世之不數而人之難得若
　　　　　　是欤扵此有人焉能以卓卓可稱者自期待又
　　　　　　幸遭逢扵時而得大肆其所作世其可不為之
　　　　　　貴重之歟良扵先生之文讀之累月曽莫有所
　　　　　　去取扵其間雖片言半簡咸附而錄之者所以
　　　　　　眀先生扵一字畫之徽皆可為斯世之貴重也
　　　　　　先生為人温良慈恵其從政寛易愛人與人交
　　　　　　扵㤙意最篤雖遇臧獲亦未甞有遽色疾言平
　　　　　　居盖雍雍如也若先生豈所謂有徳有言者耶
　　　　　　夫誦其詩讀其書不知其人可乎故扵序先生
　　　　　　之文而併及其大要可紀者如此先生名基字
　　　　　　敬初夷白齋乃自其號也故以題其藁云至正
　　　　　　二十四秊歲在甲辰夏五朔同門生金華戴良
　　　　　　書
夷白齋藁目錄卷终
夷白齋藁卷之一
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　賦
　　　别知賦送王子充
紛吾好兹良友兮慮無逺之不求匪夫人之不衆兮羌獨愛子
之好脩廸仁義以為塗兮挟忠信以為輈朝縦鞚扵齊魯之郊
兮夕沿洄扵洙泗之流登泰華以望八荒兮薄青冥而上逰抉
雲漢而分天章兮将黼黻扵　皇猷􁈇豹怒而當關兮呌
帝閽而無由出國門而南鶩兮逝将返扵故丘曰　國家之耴
士兮盖亦有夫常度筞騄耳而駕輕車兮矧從容扵熟路秋風
𧺫而江水波兮歲月聿其云暮鴻羽用而為儀兮廓雲逵而軒
翥謇予生之孑孑兮何􁂮世之孔囏馳予椉扵九衢兮太行剨
其在前豈王良之不善御兮反予躬之㦯愆昔韓愈之魁傑兮
感二鳥扵潼関汨予黤黲而無類兮又何足以永歎属吾友之
逺别兮申一言以自朂倘夙好之不替兮尚候子扵空谷
　　　蟬賦
笠澤之野夏無鳴蟬嘉木欝其如雲衆鳥雑而争喧維嵗行之
在丣景風生扵樹顛劃抱葉以髙噪復慿虚而浩歎赫乎對趙
盾之日悽焉訴齊女之冤盖非金而非石亦非管而非弦變化
乗乎氣侯音奏發乎自然𥘉而聴之若流泉之含清風㵼疾瀬
而為湍徐而察之如靈絲之抽獨薾引餘緒之緜緜若乃微雨
乍止涼颷满園陽舒隂伏雲霽曰鮮擇脩幹以仰集盻柔柯而
延緣㦯嘒嘒而弥厲或琅琅而未闌暁咽碧梧之露夕唫琪樹
之烟興玊署之秋懐警金閨之晝眠韻欲㫁而復續喙蹔黙而
逾宣将自鳴其不平意有蓄而莫傳者乎盖萬物蠕動品異類
殊維尓蟬之為物何賦形之眇如始並育扵汙濁卒獨慕夫清
虚羌含氣而飲露曽不豐而不腴奚斧蟲之稔毒恒不利尓軀
豈文惡太著尓首綏飾兮物忌太㢘尓不黍食兮居忌太儉尓
不巢息兮衆忌太信尓守不忒兮性忌太潔尓蛻無跡兮嗟乎
尓有五徳又復善鳴激中林之逸響振寥廓之餘聲縱有惬扵
人耳寜無迕扵物情尓其謝髙枚扵靈囿託茂樹扵郊坰藉流
暉扵叢薄䕃清樾扵廣庭于以安貞而養素于以逺害而全生
然周詩詠其應時漢冠尚其能介集弁則前史徵祥偷安則昔
人垂戒盖進則揚扵聲眀退則㳺扵塵外雖隐見之有時亦趣
舎之無悔也
　樂府
　　　白鴈操
　　　　梁君出獵其臣公孫襲善其君之聴其言而作
有群白鴈王其戈諸蠢彼行者王其釋諸匪伊是釋惟王之徳
王徳伊何曰齊景公一言之善上格帝衷人獵得獸扵言何有
王獵得言王千萬年
　　　鴻鵠操
　　　　晉平公浮于西河感􁊁人固桒好士之言而作
鴻鵠于飛以翮非毳君子好士冝别其類鵠蜚冲天其有以夫
美㢤山河守以士夫孰謂彼夫言有旨夫
　　　崇丘寄倪元鎮
丘崇崇兮下有流水樹森森兮匪櫟伊梓彼檪孳兮且夀梓棄
為薪兮扵材何有造物孔仁兮将焉歸咎
　　　山髙寄陸玄素
謂山髙兮其上有天謂地厚兮其下有泉天不可叔兮地不可
極我思古人兮為之太息古之人兮謂誰山之中兮水之湄孤
舟兮容與俯狎歩兵兮仰拓鴟夷非夫人兮尓曷從之
　　　春草辭為延陵華彦清氏作
當軒不栽花只種忘憂草栽花恐傷春草根草色年年為親好
東方日出芳菲菲堂上阿㜷堂下児兒来為夀阿㜷喜何用逺
逰千萬里春草種易生春暉報難極不将春草報春暉且著春
衣舞春日舞春日樂無殃阿㜷夀與春日長教人愛殺雙胡蝶
歲歲飛来入畫堂
　　　㕐孤飛為徐夫人作
鴈孤飛在何所一在江之南一在河之滸江南一去不𣸪歸河
水悠悠自東注結髮從君作夫婦豈料孤飛失儔侣夫為忠臣
妾貞女忍昔聞之今自許我𣣔同歸泉下土翼下之雏誰與哺
日暮不離河之洲日出飛飛愛毛羽毛羽幸無矰繳傷翼下之
雏乃可防
　　　慈烏曲為沈仲說作
慈烏尾畢逋朝夕相呼浦尓雏今日慈烏一何樂飛向樹頭兼
屋角飛去飛来鳴且啄門前忽有吏手奉篚與筐中有兩東帛
爛爛生天光孫也出見吏再拜升毋堂祖母康强年九十受帛
拜天仰天立太平㤙澤髙年及歡樂盈門動郷邑慇懃裁剪製
為衣長短扵身無不冝毋著衣孫𧺫舞日日見烏来反哺萬嵗
千秋荷
明主
　　　黄雀行
黄雀何飛飛雄鳴呼雌野草低暮歸莫向空城栖空城挟彈多
小児朝飛莫傍東家屋東家鷙鳥食尓肉不信只看梁上燕昨
日飬雏今不見不信更看桒間雉綺翼離褷瓜中死東家公子
非少㤙彼鷙不仁誰敢嗔吁嗟尓生亦甚㣲彼鷙不仁謹避之
　　　鷄鳬行
鷄與鳬皆鷇育鳬愛水逰鷄愛陸鳬昔未辨雌與雄母不頋之
雞為伏雞渇不飲飢不啄以腹抱鳬誰敢觸鳬脫鷇雞鼓翼日
日庭中求黍稷啄啄呼鳬使之食鳬羽日䙰褷一朝下水不頋
雞雞在岸鳬在水賦性夲殊徒尓耳雞知為毋不知鳬恨不随
波共生死
　　　白頭公詞
杜陵三月春風暖燕語鶯啼雜弦管落花撩亂紫騮嘶平樂歸
来酒尊滿雨㯤風篁忽已秋幽鳥多情亦白頭不随翡翠樓中
宿却愛鴛鴦水上逰春去秋来不知老安樂即多憂患少綺窓
深䖏語言竒付與紛紛秦吉了
　　　刈草行
原上秋風吹百草半青半黄色枯槁城頭日出光杲杲腰鎌暁
踏城門道門頭草多露未晞尓鎌利鈍尓自知一人刈草一馬
肥馬不肥兮人受笞城中官廐三萬疋一疋日飱禾一石
　　　新城行
舊城城舊人民新新城城新無舊人舊城城外兵一觧新城城
中齊覆瓦萬瓦鱗鱗次第成将軍令巖鷄犬寜将軍愛民如愛
子百賈皆集新城市浙米淮塩兩相直椘人之弓椘人得何時
四海無荆棘北賈販南南販北
　　　見月行
在家見明月誰論圓與缺他郷見月明却驚虧又盈世間児女
不知愁夜夜月明同上樓那知此夕遥相望樓上徘徊不惆悵
人生願與月同圓不願别離年𣸪年此身捴為飢寒逼奔走東
西與南北它郷見月與家同慟哭亦無阮嗣宗
　　　裁衣曲
慇懃織紈綺寸寸成文理裁作逺人衣縫縫不敢遲裁衣不怕
剪刀寒寄逺唯憂行路難臨裁更憶身長短只恐逿城衣帶緩
銀燈照壁忽垂花萬一衣成人到家
　　　征夫歎
世上父毋心貴男不貴女生女不過嫁夫家生男可以當門户
東家有女不嫁夫夜夜織帛輸官租西家有男雖娶婦歲歲從
軍身荷殳有夫不若無夫樂無婦何如有歸惡却羡林間百鳥
飛雌雄相呼不蹔離
　　　征婦怨
征人娶征婦誓𣣔同甘苦征婦嫁征夫心期事舅姑舅姑在堂
夫逺戍𣣔寄征衣不知䖏裁衣不寄恐夫寒有婦容易無夫難
人生莫作征人婦夜夜裁衣淚如雨
　　　逿城曲
莫啔匣中鏡怕見頭上雪莫放弦上箭怕射邉城月边城月闕
還再圓頭上髮白何由玄君不見自古邉城有餘樂夜月聮詩
畫棊槊至令月照郾城頭相國㓛名齊斗牛

夷白齋藁巷之一
夷白齋藁卷之二
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　　古詩四言
　　　九月夀沈母也
十年九月廿有九日沈氏大母為歲九十歲事告成登黍與稷
孫進裳衣婦具酒食母衣維何
天子賜帛母食維何伊
帝之力母陞于堂朝日有光崇殽于爼實酒于觴孫拜𧺫舞婦
與在行酒旨殽嘉母樂且康中堂何有有絲有竹琴瑟管䈁繁
音妙曲間以金石鏘之佩玉黄苟鮐背維母是祝載彈載詠再
謌載弦母醉且飽母咲且言母曰孫孝母曰婦賢冝尓蠶于室
梧桐堕金井寒螿栖露叢離居在萬里一夕生秋風秋風忽巳
暮離居邈何䖏獨寐在重幃相從乃中路
秋夜何迢迢迢迢不能寐𧺫坐彈孤琴冩此千古意鳴鳯乆寂
寥猗蘭亦顦顇注聖既莫作後賢孰當繼獨憐商山翁去去𣸪
遐逝空谷亦何有紫芝聊可餌如何末路中亦堕㽞侯計羽翼
倘不成鴻鵠将垂趐苟可利生民寜辭蹔紆轡區區後世名扵
翁胡足記
秋水不可􁂮羙人安得從眷彼芙蓉花盈盈秋水中非無舟與
檝所畏蛟與龍臨流不能采零落委芳叢
群動夜已息秋聲適何從仰視天宇髙微雲浩無蹤眀月在庭
户河漢上横從既莫知所始何由䆒其終我獨弦我琴微風入
踈桐冩作清啇調感激意無竆
昨日苦炎暑端居厭煩渴手短河漢髙井深轆轤折此夕秋已
清一洗塵世熱紈扇委深笥輕羅换䟽葛天運無停機人生自
悲恱急景一以遷流芳遂衰歇洞庭生微波眀河湛𥘉月落葉
辭故枝驚鴻亦飄忽爲謝同心友胡爲乆離别
我有一樽酒獨飲不成歡豈無骨肉親悠悠隔河山亦有平生
友合併良獨難古人千載上世逺不能舉何如與明月徘徊松
桂間月既知愛我流輝照衰顔我亦知愛月託心同歲寒長碩
玉宇净河漢生微瀾四海仰餘照親友各平安夜夜見明月人
人無苦艱此月不可負此樽不可乾天地䓁􁃸旅流年劇驚湍
古人雖云逺其言若芝蘭舉觴以和之對月更盤桓
　　　讀國語二首
成周昔重幣欲以母權子用此實王府爲計無乃鄙塞川以爲
潢川竭潢亦毀至㦲單穆公論列一何偉當世不見用後王冝
鍳此厲王怒聞謗乃使衞巫監欲逞一已欲兾彼萬口箝防民
甚防川川壅冝蚤决民言苟不宣禍至無乃烈先王置謗木政
恐有闕遺瞽史與矇䏂賦誦左右規百工及庶人人賤言不廢
聖亦擇蒭蕘賢當受耆艾
　　　詠史三首
百金購馬首為計良已踈如何不嵗間一至三馬俱燕昭亦中
主謀國乃不愚一聽郭隗言虚心闡良圖黄金築髙䑓束帛走
中區瑶房間曲舘窈窕貯名姝五鼎列珎饌駟馬駕髙車今年
迎樂毅明年迓由余秦恃百二險六國日丘墟燕小獨後亡得
士諒非虚昔者智㐮子獨擅六晉強一舉㓕范氏再舉圍晋陽
韓魏為執轡意氣何揚揚以水灌人邑自負力莫當誰知躡踵
間身死國亦亡恃力不務徳覆㓕乃其常
吾憐晉陽圖沉竈且産鼃不沒僅三板民志卒無它乃知蘭絲
利不如保障多邯郸非不實民膏欝峩峩赱逺不趋近君子意
則那先王有所属尹鐸與民和智氏不好徳獨柰晉陽何
　　　懐羙人次韵荅友人
出門日𥘉昕入門日已隂懐彼千載人勞我一寸心歲月忽云
邁江湖一何深北度限太行南逰阻桂林既負慷慨懐肯羡詭
遇禽感此獨繭絲中有太古音冩作梁甫調歎息淚沾襟
　　　待王子充未至
屏跡去城闕幽栖向林阿永懐同心友褰衣𧺫婆娑憶昨走亰
邑弥年阻関河結客燕趙間頗𣸪許悲謌逸驥謝覊紲冥鴻辞
網羅所念聖哲逺中心良匪它夏屋廕嘉木芳池彂新荷湏君
此弭莭日夕共委他
　　　夏日喜友見訪
兀兀少寤語悠悠多逺懐歛迹􁂮僧夏凝神企心齋羙人忽至
止良友與之偕閴然類逃虚跫尓覯所諧跡迩志弥惬情敦禮
無乖衣褐貴懐璧屬辞慚類俳積雨霽𥘉夕清飈掃餘霾碩言
念幽獨日此憇髙􁜩
　　　投贈同志
仲夏暑氣溽平居愛髙明柰此西日炎四壁欝如蒸鳥雀亦苦
熱群飛繞簷楹念彼縞衣侣引吭一長鳴諒匪丘樊姿𬗟懐霄
漢情髙槐欝成幄稍稍清風生嘉卉亦自媚為我顏色頳攬物
感時序興言劇心旌羙人一水間累日廢逢迎投此以贈之聊
𣸪慰屏營
　　　次韻吕彦貞
衛國不好士養鶴皆乗軒夏禹后之聖匍匐拜昌言峨峩十二
樓上有孤鳯鶱覧徳一下之頋肯栖扵樊世無倜儻人嗟此復
誰論洪河西北来萬里日崩奔學海有源委黽勉冝自敦况有
典刑在共此北海尊
　　　分省興同幕諸君小集
日出詣公舘眷言𣣔何為名法非素習吏櫝漫紛披况當兵戈
際生民属瘡痍媿匪適時器徒蒙君子知今夕復何夕群彦辱
追随繫馬及亭午開軒納涼颸湏臾急雨至四座却蒲葵呼吸
異舒慘俛仰閱盈虧開尊酌芳酒聊此慰衰遲知已諒難酬厚
顔祗忸怩
　　　梅南書隐為上虞俞氏賦
草木本何心人情殊所託豈伊同臭味政尓髙風格眷彼東山
陲貞葩爛林壑攬此亦奚為幽棲逺城郭玉立衆芳先氣壓群
卉弱詒謀豈無意迓續斯有覺圖書日前陳琴瑟時間作窹寐
賢聖俱𧺫坐塵坌却故俗仰尭封名山餘禹鑿擬赴歲寒期莫
負東家約
　　　夏日齋居用蔡都事彦文韵
徽生一世間俛仰異今昨嘯傲羲軒際慷慨孫呉略趣舎雖㦯
殊浮湛得無怍含靈属顦顇畏途乃盤錯仰天河漢髙渉海蛟
黿惡三􁦭日蕭蕭五湖烟漠漠浩蕩魚鳥性偃蹇麒麟縛衆卉
萋更碧孤芳紛已落動植迭榮疩崇深互飛躍囬觀静中趣却
慕方外樂况非軒冕姿誤嬰葑菲託已與向平期終赴名山約
　　　分省早集懐錢貟外蔡都事湯𬋩勾
間歲􁂮戎旅終年廢丘壑一爲塵網嬰竟負烟霞約今晨適公
署時暑秋巳薄山翠落簷楹湖光映簾幙同袌二三侶分携異
今昨畏途属賢勞端居念離索蹉跎媿衰暮僶俛叅畫諾臨事
每參差憂時空謇誇覧此山水勝冩我情慮惡遲子早還歸開
樽共斟酌
　　　樓居
樓居属朱夏宴寢冝清晝㣲雨散空靄遥峰獻餘秀深巷頗紆
轍良朋亦時覯尚論黄虞前足以彂蒙陋何當稅塵鞅逺跡栖
雲岫爲謝荷鋤翁遲種南山豆
　　　彦文點兵餘杭冨陽新城道上賦詩見示因次其韵
　　　　四首
出門難行路四郊人跡䟽畏􁈇如畏賊飡米如飡珠驅車候眀
彂點兵歴邉隅誓将剪妖虜聞者喜𣸪歔誰能行伍間奮身先
萬夫使者有所適陸行復乗流迢迢餘杭道泛泛富陽舟盡瘁
乃明訓宴安匪良謀不貴徇名禄所期無悔尤自古君臣際同
樂必同憂天髙河漢秋月白風露涼引弓激長矢願言射天狼
仰視叱熒惑却立麾攙搶誓此七尺軀為彼百夫防孤忠一以
奮萬死庸何傷生人属塗炭群妖方弄兵大将肅旗鼓三軍嚴
視聽所重致天討慎勿妨農畊鯨鯢塗兩觀虎羆行四征弩力
平南服持之奉
聖明
　　　分署望鳯凰山
秋氣日以佳微雲不成雨青山天際来與我為賔主飛龍及舞
凰突兀在庭户湏臾霧靄収草樹粲堪數謇予麋鹿姿詎意嬰
圭組蹙縮匪天真驅駝漫塵土偶坐属無喧晴容湛空宇𣣔去
𣸪踟蹰此意當誰與
　　　次韵彦文古詩三首
　　　　西齋對雨
江雨水雲國隂晴無定期靡靡歲将晏悠悠夜何其驚飈一以
劲落葉漫紛披人情異舒慘物運互推移君子懐端居玄覧乆
忘疲客至即共飲酒行勿停巵奕勝不計速句巧寜厭遲霜橙
眩餘緑秋菊含晩姿豈不念儔侶日夕共委蛇所覬葆冲黙勿
𣸪費煩思
　　　　池上
空池納光景皎皎無緇𥻘性潔不容滓體虚能照人古人以水
鑑鑑心不遺身所以觧纓侶亦𣣔濯其塵纓觧復可結塵汙不
可親凝觀池上者當知清濁囙
　　　　對菊
我有舊㘽菊蕪穢北山隅朅来三十載誰𣸪護根株非但歲月
乆况兹川路殊憶昔少壮時親愛日歡娛每逢佳節至掇英汎
尊壷持觴送飛鳥飲畢卧蘧蒢今辰属遲暮目断歸雲孤終然
嗜真賞時復過君廬
　　　送邵同知分韵得来字
我折錢塘栁君上越王臺越臺今寂寞昔人安在㢤空餘鏡湖
水蕩漾小蓬莱千巖雨新霽萬壑净氛埃山色時時好荷花面
面開流芳殊未歇爛熳待君来
　　　次韵沈仲說荅蔣子中遺山水便面詩
端居宴脩景尚論天人際紈扇逺寄将咫尺山水麗岀入懐䄂
中盈盈落空翠樂此虞舜琴傲彼羲皇丗穆穆来清風妙與天
者契
夷白齋藁卷之二
夷白齋藁卷之三
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　　古詩五言
　　　彂吳門
少壮不觧武衰老却從軍将相北出師部伍各駿奔伐鼓震城
闕樹羽隐秋旻水師歘龍驤銕騎紛雲屯軍容亦已肅士氣悉
欲伸載詠東山什感激為逡廵頋余麋鹿姿辱叅羆虎群頺然
介胄間見此逢掖臣微禄不逮養匪材胡足珎驅馳寵辱途俯
仰媿　君親秋風吹海濤落木滿江津去去勿踟蹰浩謌天宇
新
　　　大江
夏后道九川江源𧺫西極想當䟽鑿際毫髮無遺力奔流赴東
海吐納潮與汐萬古天塹雄洶湧限南北時秋八月望烟霧四
開闢皓月麗中天華星列東壁俯撃亂流檝仰送搏風翮眼空
牛渚舟氣傲南樓席平生臨深戒所至每兢惕此夕獨踈狂四
頋無與敵風伯引輕帆百怪皆辟易前瞻狼五山亭亭倚秋碧
　　　狼山
狼山一何竒崛𧺫大江滸横截捍奔濤離列成四五人言秦皇
帝鞭石走中土意𣣔跨東溟候彼神僊侣此石乃其遺為山􁃽
狼頋斯事雖云誕傳說自前古我疑融結𥘉磅薄元氣聚地脉
引東南歘吸不可覩層顛屹浮屠下瞰呉岫雨行行入淮甸此
勝無與伍
　　　通州
渡江潮始平入港濤巳落泊舟狼山下逺望通州郭前行二舎
餘四野何漠漠近郭三五家慘澹帶藜藿到州日停午餘暑秋
更虐市井復喧囂民風雜南朔地雖江海裔俗有魚塩樂如何
墟里間生事𣸪蕭索原隰廢不治城邑斳可託良由兵興乆羽
檄日交錯水陸飛芻粟舟車互聮絡生者負戈矛死者棄溝壑
雖有老弱存不足躬錢鏄我軍寔
王師畊戰冝並作惟仁能養民惟善能去惡上官非不明下吏
㦯㒺覺每觀理亂原媿乏匡濟略撫事一興慨悲風􁑳寥廓
　　　如臯縣
曉行過如臯草露凄已白井邑無人烟原野有秋色緇褐兩三
人牢落徒四壁侣訝官軍至拱立衢路側伊昔淮海陬土俗勤
稼穡潟滷盡桒麻閭閻皆貨殖及兹值兵燹道路紛荆棘十室
九逃亡一頋三嘆息
王師重拯亂主将加隐惻戒吏剪蒿菜分曺理塩䇲眷眷恤瘡
痍遲遲歴阡陌上天合助順九土期載闢白首忝戎行臨風増
感激
　　　海安
淮海水為利轉運有常程積渠如積金守防如守城近聞渠堤
壊水决劇建瓴我軍頼神速􁜦力障頺傾舊防幸已復新備亦
冝興古人重舉衆日費千金并剋敵務囙糧足邉資力畊矧兹
淮甸間沃野冨吴荆草菜日加闢餽饟嵗弥増勿使土遺利坐
令儲偫贏東南力可舒根夲計非輕𣣔弘中興業新事力當行
陋儒無長筭觸物有深情冉冉趋畏塗戚戚慎宵证
　　　爛泥洪
猛虎尚可摶蛟龍亦易屠惟有爛泥洪蟁蝱天下無蟁觜甚蠍
螫蝱聲殷雷如壮士不敢觸觸者無完膚一齧使筋露載齧令
骨枯牛馬齧盡死矧兹甿者軀造物仁萬類稔此獨奚需得非
庶草蕃變化劇蚍蜉譬如蟣與虱所貴日􁅥梳否則必滋蔓蔓
草古難圗我𣣔訴真宰憤切擬􁀁胥
上帝必震怒下令致天誅蓐収将中軍風伯為前驅一鼓清八
極斯醜諒安逋尓蝱法必殱尓洪理難瀦聽甿秉耒耨庶草悉
誅鋤要令衆蜹都化為秔稻區作貢奉明祀庶足報錙銖
　　　泰州
吳陵古名邦利盡揚州域奮城雖丘墟新城如銕石昔為魚塩
聚今為用武國地經百戦餘士耻一夫敵征人還舊郷下馬問
親戚蹢躅慨蒿藜徘徊認阡陌桓桓霍将軍出入光百辟位重
言益卑㓛髙志彌抑誓𣣔報仇讎不肯懐第宅人羡過家榮驚
喜争太息白日照旌旗閭里有顔色皓首太玄經雖勤竟何益
　　　上樂
夕次泰州郭朝行上樂里宻雨灑兼葭秋風落菰米頣聞承平
際魚塩賤如水簫鼓樂叢祠謳謌動成市中原正格闘擊柝聞
四鄙官道日榛蕪生人䓁螻蟻依依烟際舟两两舟中子来注
賣魚蝦出入官軍裹生長離亂間不識紈與綺失喜見
王師𬒳服多華靡買物不論錢僕僕更拜𧺫何當罷戦伐萬國
収戎壘山河歸帶礪車書復文軌有地盡蚕桒無人不冠履腐
儒亦何需歸山守松梓撃壌盡餘年此樂無竆已
　　　令丁鎮
水路轉下樂逺赴令丁鎮落日淡平蕪荒村帶寒燐平時冨魚
稲稅薄民不困蓮芡亦時豐足以禦饑饉江湖歲或艱老弱行
蠢蠢相携􁂗淮食不得辞逺近四野今盡荒百畒無一墾鞠為
鳬鴈區無復限封畛師行輜重随士飽筋力奮經費固有常變
通亦冝論吾聞古賢将羊陸開吳晉食足邉備多髙標邈千仞
　　　務子角
頻嵗事行邁敢辞筋力衰官軍渡淮海父老迓旌旗騎士盡貙
􁈇舟師皆水犀踴躍趋敵埸謳謌雜華夷行行務子角所過悉
瘡痍草木未黄落風露已凄其僕夫跽謂我歲暮寒無衣故郷
日以逺道路日崎嶇我方戒徒侣師行有程期貴賤皆形役遑
敢恤其私頼有同𫀆彦議論各瓌竒有酒即共飲聊𣸪慰覉離
　　　髙郵
秦郵水為國層城髙欝欝三面阻重湖深湟中蕩潏常憐秦太
虚材兼文武術慷慨談孫吳議論每竒崛遨逰二蘇間文采尤
駿彂平生英邁風想像見彷彿頋余亦何知僶俛從戦伐歲晚
過其郷徘徊為終日憶昔元祐際中國乆寜謐二虜獨猖狂公
心常憤切中原属塗炭四野多白骨使公當此時豈惜焦毛髮
秋風次淮甸征騎四馳突九原不可作悲謌暮蕭瑟
　　　寳應縣
秋風日蕭颼百草各顦顇零露泣寒螿客子心𣣔碎寳應古名
邑丧亂生聚廢市井皆官軍道路盡蕭艾主将行邉鄙遺民望
旌斾共碩早休兵還郷供負米
　　　述老嫗語
歲暮􁂮淮海不辭行路難從軍豈不樂即事每長嘆老嫗八十
餘日晡未朝湌自云遭亂離零落途路間豈無子與孫充軍皆
不還男戦䧟賊壘孫存隔河山數月無消息安能頋飢寒語畢
雙淚垂使我心悲酸上天未悔祻豺􁈇方搆患近聞山東變世
路𣸪多端悠悠顛沛人何時即平安
　　　淮安
此邦惟椘州水陸居四逹囙淮以爲塹天險不可忽昔聞里中
人㓛盖天下傑能受市見辱羞與絳灌列常憐躡足際事與追
亡别赱鹿既已擒狡兔安足恤疾風吹空郊露下芳草歇行過
寄食地尚想還郷日王孫迹已陳漂母名未㓕遥望濟岱間風
塵正騷屑
　　　九日從陳醫師所寓得甘井課童子分汲
世亂逺爲客迢迢淮海濵空城百戦餘多非舊人民十井無一
甘憂心渇生塵蕭條值九日無酒亦無親偶過同宗友欵咲意
何真為我脩茗事芳㓗無與隣一啜喉吻潤再啜肺腑新三啜
衆體平四啜百慮伸連啜至五六髙談如有神吾宗和緩流豈
遇蘇耽倫得非上池水沾丐及時人呼童抱瓶盎赱汲勿辭勤
飢飡及渇飲它井棄勿論澤我枯槁容滋我衰病身沃我冰炭
腸餘潤及朋賔古人飲菊水其夀及千春今余遇菊日飲此樂
欣欣裁詩謝宗友勿以饕見嗔
　　　傷菊
終歲事行役所歴厭蒿蓬偶過衛子廬庭有幽菊叢淮海風日
髙秋葩粲黄中擺落凡近態綽有靖者風自負文人行肯為児
女容卓然揺落際見兹群卉雄是時嵗将晏不意有此逢繾綣
去復廽眷若情愛鍾衛子属它適我亦闕過從屋廬既易主庭
菊廢無蹤鞠為雞豕區腥穢産蛆蠱我聞長太息扼腕為忡忡
尓菊雖植物正色映霜空氣含逸世韵力著扶衰㓛託根君子
庭誓言期始終中道或改度殘賊遘貞㓙物理有屈伸世故無
终窮悲傷亦何益極目送飛鴻
夷白齋藁卷之三
夷白齋藁卷之四
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　　古詩五言
　　　公退述懐
鷄鳴戒徒御日入返柴荆素無希世心亦復勞其形間関用武
日百役有期程空言不足施退省汗沾纓中衢積塗潦滑滑不
堪行振轡筞羸馬一歩一凌兢入門無它慮偃卧就南榮永媿
逃名侣冥栖無所營
　　　成夫脩所居屋成赱筆戯贈
我昨戾東椘君方客中吴我至已授舘君来始營居我屋雖湫
隘可以置琴書並軒五六尺種菊三四株公退即就寝㦯擬陶
潜徒君居擇髙明塗塈加􁐣蒢背隂而面陽中宻而外䟽昔聞
真如室八寳羅明珠天女散妙花綽約麗且姝今𣣔人其人必
且廬其廬去草當去根愛屋庸愛烏我器若鉊刀僅堪一割需
君材如太阿可制千扵莬利鈍逈不侔趣舎冝爾殊雖居市􁇋
内各在東西隅朝㳺或同幙暮歸仍異塗終然念覉旅時𣸪枉
軒車摘我黄金英浮君白玉壷議輪天人際咲傲羲皇𥘉麯生
有妙理不飲𣸪何如
　　　次韵荅趙夲𥘉
肅肅霜露下蕭蕭鴻鴈征春從越城戍秋随淮甸行觧却紫霞
佩换得曼胡纓覬酬一飯㤙遑恤千載名新詩辱逺寄金石鏗
有聲𣣔報乏瑶玉臨風空𣸪情
　　　海安過牐得風出爛泥洪
舟過海安牐路轉爛泥洪水行九十里泱􁝏趋秦潼月黒星漢
髙四頋無人蹤縱有百丈彈不如數尺蓬是時天宇霽餘霞散
晴空篙師無它術仰面呼南風夜乆水鳥鳴岀沒西𣸪東其聲
類人嘔見者思挽弓吾聞亦駭異莫䆒吉與㓙得非卑濕區池
汙蚊蜹鍾暑夕噆人膚蜂蠇尚可容此鳥號蚊母吐蚊利扵蜂
往往陂澤内雌呼命其雄春氣一以和託巢蘆葦叢此鳥信可
憎彼蚊欣未逢所憂亡命徒手刄匿草中晝伏夜狙伺為毒甚
斯蟲我方事師旅禁暴哀人窮此軰倘不除癘民安有終所過
戒吏卒反覆開盲聾尓實備官守責在兵與農自古䖏邉圍盗
戢商乃通陽徳始彂生人事冝肅雍簡書雖有程我行憂慮從
歎息長路人何由辭轉蓬
　　　聽謌水調有感
江流清復清江草接江亭何人謌水調餘韵入青冥歌者不知
苦聽者有餘情坐令離别客白髮鏡中生
　　　翠雨亭
華構帶脩竹窃窕清湖潯時雨積空翠綺䟽生晝隂飛盖集芳
侣鳴珂雜春禽中有孤栖鳯懐㢤多好音
　　　下塘道中
　　　　謝村
舟行謝村路却訪義橋營妖骨埋荒草秋風洗𣸪腥青山不改
色紅樹逺含情當日聞風鶴俱疑是晉兵
　　　　塘西
牽舟復揺櫓日出還亭午風逓五林秋雲挟塘西雨盈盈採蓮
槳坎坎迎神鼓對此𣣔忘歸停撓更容與
　　　　東阡
喧呼東阡道蒼皇競明彂萬斧入中林千夫編鉅筏関山日顦
顇世路増騷屑此物諒何尤徒以材見伐
　　　　南潯
南潯古名鎮欝為商賈區今日㽞兵戍壁壘控江湖遥空含鴈
鶩秋波秀芙蕖此地為邉圉何方非畏塗
　　　　荷葉蒲
昔年荷葉浦椎剽伏蒲萑日夕相狙伺承平為禍患兹辰乃夷
坦悉歸畊釣間但聞明月夜時唱采菱還
　　　中塘道中
　　　　鳯口
溪塢晚含風山營夜依谷栖鳥息復驚歸雲㫁還續畫舸止宵
征連艫㗸尾宿戍鼓雜鳴笳秋聲一何肅
　　　　東塘
輕舟下溪口却轉東塘路鷄犬近相聞漁樵逺城戍雖經䘮亂
後漸有承平趣䖏䖏白蘋花家家紅槿樹
　　　　大麻
大小兩麻村中蔵萬家塢樹連超山雲草著髙亭雨地力本冝
農民風近知武欲問漢文翁何時復淳古
　　　　􁀁家堰
依依楊栁津靡靡􁀁家堰水岀鳯溪口山聳臨平面地經兵甲
餘人佀官軍徤往歲羽書頻今年魚米賤
　　　上塘道中
　　　　尹山
人傳周吉甫遺墓在勾吳蕭條入墟里泱􁝏帶烟蕪豈伊姬臣
裔散落䖏江湖負耒林丘下容非隐者徒
　　　　吳江
城邑帶秋水盈盈笠澤湄西風一夜𧺫鴻鴈盡南飛晋日東曺
掾唐朝左拾遺長揖謝軒冤悠悠千載期
　　　　垂虹橋
出郭雨如注入舟天𣣔低飛梁跨雲渚嵽嵲亘長霓三江風水
急五湖烟月迷夙昔鴟夷子扁舟此入齊
　　　　平望
下田不憂旱髙田正冝雨四野己足霖三吳復無暑盂酒及豚
蹄盤羞雜鷄黍擊鼓樂社翁燒燈御田祖
　　　　嘉禾
欝欝由拳縣亭亭檇李城秦漢相吞噬吳越競戈兵靡靡風露
夕離離禾黍生千載陸夫子遺書昭日星
　　　　石門
迢迢石門路冉冉烟村暮眇眇櫂謌聲泠泠不知䖏水宿信風
波宵征犯霜露自愧匪賢勞何由拯黎庶
　　　　崇徳
崇川據四衝城郭開莾蒼水陸飛蒭粟軒車逓英蕩民和州牧
賢雨足田苗長我欲艤芳舟相尋慰懐想
　　　　長安
上堰如上山下堰如下陵躋攀劇分寸傍徨加戦兢有形必有
役無寵亦無驚為謝津頭吏誰是魯連生
　　　題蘇昌齡西澗詩意啚圖乃黄子乆所畫子乆自識云
　　　華陽逋客作
逍遥西澗翁汗漫華陽客渇飲杖頭瓢醉卧溪畔石澄觀無聲
趣黙聽寜有跡舉目雲鳥飛側耳川流激人籟静踰聞天機動
弥寂冥搜属意匠繪冩遺刻畫此客不可作斯翁老無敵窹寐
西澗啚令人心莫􁃸
　　　題黄侍講所著王友樵先生墓銘後
隐君千載士太史百世師刻辭銘友樵其言玉無疵我觀讀騷
作古道殊未衰斯人不可見斯文其永垂

夷白齋藁卷之四
夷白齋藁卷之五
　　　　　　　　　　　　　　臨海　陳　基　著
　　　　　　　　　　　　　　金華戴　良　編
　　古詩七言
　　　椘州舊将謌
椘州舊将守椘城身與羣兇殊死争父母遭烹妻子戮终天之
恨何時平近從　王師却征椘歸尋父母身死所忍疼刺血漬
白骨髑髏無言淚如雨烹父之卒今尚存恐懼𣸪讎前自陳将
軍謝卒汝勿畏我志為國非為親群兇所重在其首汝輩區區
𣸪何有若令殱戮止渠魁親骨有知當速朽将軍将軍孝且忠
天地有盡悲無窮吾聞古有王陵母仗劒殺身成漢功
　　　東臯隐者詩為范思賢作
錢塘隐者東臯子讀書賣藥青門裏云是前朝防禦孫至今住
近蒲橋市蒲橋東頭楊栁青門前好山终日横承家善𧺫小児
疾好古不求當世名韓康之後誰流亞宋清巳矣無来者世上
如今市道人紛紛見彈思鴞炙眼明有此東臯生百年義重黄
金輕江湖放浪詩千首風月徘徊鶴一聲頋余亦是忘機客買
藥青門始相識為君長嘯上東臯極目千峰倚空碧
　　　次韵玉山倡和詩
東方日出浴咸池夸父追之死不歸彼仙之人列與荘寓言非
寓狂非狂維南有箕不簸揚此語在詩理不爽彼幻乃尓為譸
張鳯凰飄飄千仞翔蝨也蠢蠢獨䖏襠秋風八月霜露涼芙蓉
始花水滿塘美人贈我明月璫何以報之白玉觴舉觴不飲意
氣颺出門一咲江泱泱人言名教樂未央明哲所貴唯守常安
用筞勛封醉郷我聞夏殷時聖亦師務光宓子乃得友鳴琹不
下堂人生莫歎居無儔林宗乃為叔度㽞李膺亦𣸪同仙舟平
生癡絶頋虎頭我謌此曲君聽否為君更賦逍遥逰
　　　次韻垂虹橋泊舟倡和
何年伐石駕危橋鯨浪翻江白雨飄勢控三吳虹倒影氣吞七
澤水通潮重渊有怪犀難照蔓草無名火不焼伯國黄金開鑄
像王門白玉想為標㓛成海上身先退膾熟江東興可邀歲月
㡬何流水逝山川如舊古人遥鴻飛矰繳何由簒鶴去樊籠不
可招浩蕩扁舟歸鑑曲寂寥方丈佀中條越人尚以鷄為卜椘
俗相傳鵩類　自把文章論倚伏敢将交態較淳澆五湖烟景
随時異萬里風萍觸䖏漂却憶春暉樓上去為君裁取玉為簫
　　　分題賦得太湖送鄭同夫
朝飲太湖水暮詠太湖秋太湖三萬六千頃七十二峰居上頭
上禀咸池五車氣下浸日月涵斗牛䲭夷之舟從此逝㓛成身
退合天道聲名萬古齊伊周江東步兵輕冕旒長揖齊三歸故
丘蓴羔鱸膾何足道上與造物同遨逰唐家拾遺巢許流躬畊
湖上食杞菊不與濁世俱況浮三人之生不並世出䖏雖異心
則侔至今血食太湖上上下雲氣乗蒼虬今君遥别太湖渚鼓
枻三髙祠下路借得龍威一席風送君彭蠡湖頭去
　　　送毛生歸越
昔人受易田王孫孟喜梁丘同一門卓㦲古學貴師授愛尓毛
生敏而秀侍父居官千里餘從師問業三冬後越王臺上瞰滄
溟百川趋之终不盈毛生東歸䆒源委看見陽烏海底生
　　　織錦篇
絡緯秋啼金井根佳人當窓織鳯麟流雲拂拭春無痕頃刻化
作鴛鴦文銀漢含風星斗揺虚空迸出黄盤鵰為君裁作宫錦
𫀆奪得當年廬肇幖妾家夲住牽牛渚與君誤結同心縷人間
乃多離别苦夢落陽臺不成兩腸断無心為君織向君抛却支
機石何時頭戴蓮花巾相伴雙成禮白雲
　　　青絲絡馬頭送李彦章
青絲絡馬頭逰䆠古蘇州蘇州城東萬斛舟前年運粟直沽口
送别江亭折楊栁承㤙頭挿上陽花錫宴尊傾光禄酒江上今
年楊栁黄辟書千里有輝光勇騎閫外将軍馬飽食閩中荔子
漿閩中女児謌白苧把酒勸君為君舞将軍好文不好武自古
閩中稱樂土
　　　送李景先録判
閶門栁枝短君行不可緩贈君不折楊栁枝勸君飲此金屈巵
丈夫将身誓許國安用當謌傷别為青絲絡鞚黄金勒逰䆠鄱
陽山水國何䖏春風最憶君琵琶洲上䕷蕪碧
　　　送讓還吳
西風蕭蕭鴻鴈鳴行子悠悠随斾旌百年衣食仰奔赱四海甲
兵紛戦争猥将筆札事卿相叨備戎行陪俊英軍中草檄吾何
有馬上操觚汝所能人稱阿買八分好我愛永興戈法精吾女
咿嚘學言語汝児讀書知姓名中年竊禄正為此使有石田歸
力畊汝今還家我覉旅各勸加飡調寝興陞堂再拜謁從母児
妹踉蹌欣赱迎扁舟石湖上先隴霜露既降草木零丁寜為我
戒樵牧慎勿剪傷松栢青我𣣔還山結茅屋五岳逍遥期向平
乞身時宰苦未許南望白雲勞我情
　　　謝從義叅軍自亰師還言中書危參政見問且訝無書
　　　囙述詩寄謝
叅軍過我夷白菴爲言廊廟髙巗巗故人誰爲
國柱石臨川先生危大叅猥蒙問及且見訝十載尺書無一緘
憶昔相從客燕趙削去涯㟁無猜嫌辱陪五更佐三老勸講六
經陳二南御史不容丞相忌司隷側目宫臣䜛脫身黨籍赱吴
椘託跡丘園求孔聃孰令展禽三見黜自分嵇康七不堪平生
不觧帶刀劔晚歲強使聞韜鈐髀銷怕騎将軍馬面皱羞着從
事衫折衝師旅非夙習奔赱戎行真可慚危言重畏速官謗微
禄不逮供親甘慰情屢抱鞶絲女與
國未辦添丁男胡爲長年在道路席不暇暖突不黔㡬囬乞身
向藩省未許曝背歸茅簷终當投覈謝寮友徑去結屋依山嵐
鄙夫岀䖏盖如此為報先生聊口占先生事業則異是論道經
邦民具瞻早令四海偃兵甲盡遣百姓趋農蠶時和歲豐我所
願切成身退公當諳它年若訪赤松子一咲相逢掀紫髯
　　　孟冬觀淮水
孟冬日日東風狂長淮水與風争強層濤如山勢欲立怒潮􁃸
上相頡頏大舟亂流流轉急人馬螘集駭欲僵篙師捩抱誇好
手迎風簸浪抑且揚小舟徑渡矜勇捷翩如一葉凌空翔湏臾
掀舞浪花裹廽瀾百折争低昻我聞夏后分四瀆百川受軄皆
循良邇来洪河恣陸梁清濁混殽隳舊防昨者　王師搤淮口
坐制鯨鯢如犬羊天吴㒺象不敢動河失故道誰之殃漢武當
年塞瓠子勞民兆亂紛搶攘中原父子化魚鱉至今千里無畊
桒我欲愬
帝敕河伯便𣸪故道安天常清者自清濁者濁勿冐約束于明
章不然　帝怒速致討河伯戮死吁誰傷
　　　鄭遂昌以趙魏公所題髙尚書畫遺沈東林要予賦詩
髙侠髙侠畫無敵魏公之書何可得半幅冰紈不盈尺千年老
幹化虬龍氣挟太隂雷雨黒彼羙幽篁尤正直挺身故有千鈞
力赤松子孤竹君鄙夫與尓情最親逍遥嵗晚東林下杖筞相
從鄭子真
　　　題五王逰春圖
五王坊宅五雲中天仗時来駐六龍君王不廢家人禮兄弟惟
知友愛隆每日朝囬從飲愽今日胡為逺㳺樂曲江池上杜陵
南花氣醺人栁隂薄天子無為四海平棃園法曲教新聲救時
宰相寜憂此誤國奸邪計己萌當年若寳千秋鏡友愛如𥘉無
嬖倖只縁聲色觧移人萬里䝉塵蜀山永一幅丹青感慨多開
元事業竟如何自古宴安為鴆毒至今荆棘嘆銅駞
　　　題馬都事夀椿堂
堂前古椿樹問年不知數葉葉芘芝蘭枝枝承雨露椘南之種
昔同根淮海移㦳子𣸪孫共持春酒為親夀但碩親年如此椿
椿隂满地休教掃㽞與年年䕃萱草
夷白齋藁卷之五
夷白齋藁卷之六
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　　古詩雜言
　　　沈孝子行送醫師沈伯新
吳淞江来自天目山奔流倒海無時窮川原藪澤佀棊布鷄鳴
犬吠俗與太古同郡人沈孝子築室居其中辛勤自食己之力
仰事祖母年九十黄髮兒齒顔如童日出適田省畊作日入歸
家奉温凊一室之内慈孝敬愛宛有齊魯風暇日閉户讀書史
閨門上下皆肅雍省身齋戒喜且懼飲膳湯藥必先甞此心謂
可對昊穹至正十年夏六月祖母遘疾在床蓐涕泣側息憂忡
忡再拜躬迎伯新甫醫貴三世術乃攻伯也切脉不用藥急進
臘黍甘如餳以意取効超庸工𧺫居食飲𣸪如故妙術隂與孝
感通夀為五福首孝乃百行宗醫師掌百藥為人恤􁄺痌吾聞
孝子丗積徳慈愛固應天所鍾如何俞扁去己乆世上𣸪有太
倉公我謌孝子行送君勿怱怱但願人皆躋夀域樂有孝子心
融融嗚呼樂有孝子心融融
　　　煑雪窩為玉山作
草堂之仙人隐居玊山陲平生盗泉不肯飲惡木不肻栖􁂗山
為窩煑山雪雪勝玉泉茶勝芝煑以􁑚蠢彭亨之石鼎然以蹙
縮擁腫之樹枝恍聞松風洶湧岀澗壑化作雲氣爛熳干虹蜺
匡廬道士来㑹稽嬉咲怒罵皆成詩尋常一飲即一石蹋破甕
中天地皆醯鷄不厭陶家滋咮薄却愛玉川文字竒舉椀猛吸
如鯨鯢悠然相對孰賔主窩中自来無町畦乃知渾沌鑿不破
縱使先天之子亦莫窺端倪逍遥咲殺南華老夣與胡蝶随春
迷
　　　我今有所思寄于山人
我今有所思乃在越山陲越山遥遥青入海秦望特𧺫上與浮
雲齊客有匡廬虗白子昔如吳門歸㑹稽口誦黄庭經頭戴白
接䍦往来倐忽不可知上下風雨騎虹蜆仰叅赤松子俯接青
牛師左手揖廬敖古手招安期醉援北斗酌滄海長嘯濯足脫
巾掛在扶桒枝我嘗遇之玉山下要我八極同逰嬉塵縁未割
妻子累一去不得相追随天台僊人馬子徴陽明洞天曾見之
遺書逺報雪巢子烟波萬里来無時扁舟我𣣔東南歸鑑湖之
水清漣漪授予玊匱書茹子苗山芝逍遥廣莫超希夷翩然却
咲賀狂客為誰白首居鴻禧
　　　空眀山人謌
丹丘子空明生結髮為吏千公卿懸河之辨從𣸪衡法家之書
刑與名少年騎馬入公府白首㝷真歸赤城赤城僊人下青冥
手奉寳籙遥相迎虚皇勑住委羽洞服事劉郎為弟兄劉郎乗
風朝紫清雲為旗兮霓為旌盡㽞瓊田教種玊約以不死三千
齡三千齡在何許来往東吳𣸪西椘看成珠樹著三花笞鳯鞭
鸞却輕舉
　　　烏夜啼引
　　　　閩人王㽘為淮東元帥府奏差𬒳誣繫獄部使者使
　　　　泰州尹趙子威讞之平反其冤
烏夜啼在庭樹烏啼啞啞天欲曙阿児被誣身繫獄盡室煩冤
受茶毒烏啼胡為繞吾屋下堂喚婦𧺫聽烏忽喜淮南児有書
書中報道児罪說此樂欣欣天下無児歸拜母為母說泰州使
君當世傑執法霜臺舊司臬眀如青天皎如月冤獄平反觧縲
紲已死得生誣得雪海可枯山可裂使君之徳不可㓕烏啼愛
我庭樹枝我愛使君君不知使君歸朝奉
天子日日聽烏為君喜
　　　玉笙引
金華僊人周子竒能吹三十六琯之叅差䟽音間節傳自女媧
氏上引浮丘公下接王子晋来往伊水之濵雒水湄緱氏山頭
雜宫徴龍唫鳯噭能使鬼神上下莫得窺端倪昔年西王母翩
翩㑹瑶池親遣侍女董雙成學得妙曲崑丘歸至今縹渺十二
之玉城餘音長繞蟠桃琪樹枝請君休汗漫我欲與尓期若非
鈞天即洞庭仰叅軒轅帝俯友虞庭䕫後天而老不死長追随
周子竒此曲莫向人間吹
　　律詩五言
　　　興福院㑹秦文仲學古二首
蘭若臨江次層城壮海壖地通重譯貢門泊孝㢘船人事桒田
後春光榖雨前未忘栖遯跡来此𣣔逃禪
兵革艱虞際思君减帶圍折衝存爼豆賛畫忝樞機交義陳雷
古㓛名管晏微江城花爛熳莫惜典春衣
　　　送謝叅軍
叅軍趋府日父老借恂時重爲蒼生𧺫當酬國士知㓛名君不
沗筋力我将衰送别春城暮深杯莫厭持
　　　次韵荅髙元善
跡忝芙蓉幙心依虎豹関老驚詩鬢短貧覺酒尊慳特逹髙書
記清新庾子山多情憑塞鴈時寄一書還
　　　送鎦治中
椘楚平津彦翩翩千里駒𧺫家叅上郡振轡騁康衢别駕㤙非
沗巖君徳不孤青雲有知已寜許戀南湖
　　　癸丣二月十二日常熟阻雨寄吳門兮省同官
一棹琹川路頻年此徃還海風寒挟雨戍火夜連山澤國龍分
節邉城􁈇㩀関故人南省幕退食佩珊珊
　　　琴川懐古
揖譲思虞仲弦謌憶子㳺學文湏到魯議禮必宗周爼豆今如
此干戈苦未休慚非割鷄子安敢話屠牛
　　　十六日開船值北風大作𣸪泊北門
風急江難渡春寒雪更飄濟川雖有檝跨海恨無橋使節辞吳
近官軍去椘遥北門仍繫䌫山雨夜蕭
　　　二十一日渡江
渡江風日好掛席近扶桒萬古天為塹中流葦可航導川思夏
后跨海詫秦皇跋􁂮艱危地低頭媿孟光
　　　三塔寺訪寛老禅
人世難行路禪房獨掩扉鶴飛知客至雨歇見龍歸天地干戈
满江湖故舊稀愧非韓刺史臨别更㽞衣
　　　訪夲覺欲長老不遇時𣣔公在南堂退居
来訪南堂老扁舟興盡還耳聾猶說法地僻謾投閑掃竹逢春
雨開門見逺山題詩託端叟為報鬢毛班
　　　㽞别仲銘二首
南國新開士前身休上人賦詩追鮑謝揮翰擬梁陳雨歇水西
寺花飛刼外春相逢又相别離思满江津
方外碧雲句人間白雪謌江湖相見少塵世别離多水宿随鳬
鴈岩栖憶薜蘿何當謀一壑老我共婆娑
　　　送姪譲從軍武安
送尓徐州去秋風㡬日程水通彭子國山擁椘王城虎帳氍毹
暖犀船五兩輕從軍古云樂今我不勝情
世亂難為别他郷𣸪暮秋媿余叨入幕念尓獨登舟季子裘空
弊班生筆誤投恨無田二頃歸老石湖頭

夷白齋藁卷之六

夷白齋藳卷之七
　　　　　　　　　　　　　　臨海　陳　基　著
　　　　　　　　　　　　　　金華　戴良　編
　　律詩七言
　　　秋日雜興五首
彈鋏歸来歎薄逰西風吹老黒貂裘裁詩見慰慚錢𧺫掃榻相
延媿隠侯擬學䠂人歸種橘虚勞蜀客望牽牛五湖烟景依然
在還許扁舟伴白鷗
関山揺落鴈飛遲江漢飄零有所思倦客自憐蘇季子故人誰
問介之推露催絡緯窓間織風緝蠨蛸户外絲獨荷慈親念逰
子倚門日日數歸期
江頭乆客日思家坐覺徴霜上鬢華莭序又催秋後燕風光争
彂雨前花倦逰已夢荘生蝶不飲何憂廣客蛇怪底朝来衣䄂
薄一川白露下蒹葭
一夕西風木葉飛畫梁落月淡餘輝銀燈夜照還家夢金剪秋
裁寄逺衣霜信早随新鴈至素書深訝故人稀無囙為謝東曺
掾鱸熟􁃇香莫便歸
明河如練月娟娟坐對清光只自憐衣乆不知沾白露夢囬猶
記到鈞天汝南遺老推黄憲海内諸公憶鄭䖍萬里歸来無寸
𥙷論交慚愧到忘年
　　　寄沈仲說二首
欲采芵蓉寄所思秋江風露正離離每囙見月懷玄度可但看
詩說項斯溪上燕辝華屋早槎頭魚上碧波遅太平無事差科
了歸共原泉理釣絲
野人籬落並江濆竹裏流泉竹外雲好學槖駞惟種樹莫誇司
馬最能文小橋斜接漁樵路落日争呼㕐鶩群獨憶詠歸亭上
客乆㽞城府思紛紛
　　　次韵金上人見詒
屏迹吳淞江水頭勞君歲晚逺相求擬爲葛井三生夢更作曺
溪一宿㽞掛錫好依黄葉寺題詩曽到白蘋洲它年重約呉門
道杯度秋風不用舟
　　　寄家兄敬徳
庭闈一月違温凊兄弟終年歎别離落日有時成獨立秋江無
䖏不相思雲邊白鴈𥘉傳信籬下黄花預有期甚欲卜居依北
郭故人誰送草堂貲
　　　次韵吕彦貞
西池風日何瀟灑公子不来誰共逰樵䛴漁唱互断續山色湖
光相蕩浮經秋華屋辝飛燕隔水好花如莫愁腸断濯纓亭下
路籬傍猶繋散人舟
　　　歸燕
年年此日便知歸欲去仍依舊壘飛故國㝎知通碧海秋風應
不到烏衣吳宫避火驚前夢衛幕營巢悟昔非莫咲野人門巷
小杏花春雨得泥肥
　　　用秋日雜興韵作逰仙詩五首
飛佩飄飄入逺逰青藜為杖鹿為裘采芝謌逐秦遺老辟榖心
期漢列侯又見秋風歸乙鳥㡬看春雨戦蝸牛有時濯足溪頭
晚一曲滄浪不動鷗
幽泉怪石好栖遲鍾鼎無勞入夢思每把素書閑裏讀細将玄
牝静中推溪頭斫竹裁龍琯石上㘽松引兎絲去去盧敖同汗
漫十洲三島與君期
鵬鷃髙低各自飛龍泉何必吐光輝三林樹下曽湌玉千仞岡
頭好振衣抱犢書存人見少崐崘桃熟客偷稀仙家不是無樓
觀底事公孫不肯歸
中宫姹女最嬋娟何意東君不見憐貞潔正同秋後月澄清直
佀水中天每持玉節朝群帝自掃丹臺掲寸䖍臣妾自知無所
覬願君安夀樂千年
白雲深護地仙家千樹玗琪老歲華羽客穿林収桂實山童和
露采松花烟梳瑶草柔如髮石赱蒼藤曲佀蛇記得夜来歸路
險飜江風雨撼秋葭
　　　寄玉山
江上秋隂十日多思君不見柰愁何風髙澤國来鴻㕐雨入汀
洲落芰荷公子文章裁瑞錦羙人衣䄂剪輕羅畫船亦欲溪頭
去聽唱花問緩緩謌
　　　次韵鄭遂昌奉謁范魏公祠
皇皇卷服儼専祠生氣渾如未死時天下㓛名韓相並関西威
烈夏人知英雄未盡匡君筞父老頻瞻出牧旗昭代尚賢嚴祀
事詩人聊得薦江蘺
　　　白芙蓉
生嗔青女太精神玉立西風不受塵秋水洗粧朝白帝露盤和
淚泣銅人清涵漢武池中影淡寫崔徽鏡裏真腸断深宫舊時
伴年年相望越溪濵
　　　次韵錢伯行白芙蓉
帝子西逰太液池一杯秋露為君持空令越女羞容貌不與唐
昌共夲支婭姹最憐無語䖏風流全在半開時自移長信宫中
去學得班娘淡畫眉
　　　婁江即事二首簡郭義仲瞿恵夫秦文仲陸良貴蒹寄
　　　頋草堂
婁江江上樓居好滄海海頭城邑新蠻郎打鼓争𧺫柂鮫客捧
珠来售人風燈照人不數點霜月湧波才一輪人生㑹合豈易
得看劒引杯寜厭頻
秋風已過菊花期咲把婁東酒一巵徘徊月色樓中滿顛倒天
光水底移夢熟已知鼇背穏詩成偏憶虎頭癡明朝又鼓吳松
柂應采芙蓉寄所思
　　　次韻仲說喜陳叔方過東林隠居二首
州府尋常數往囬江湖相見重徘徊殺雞不為林宗至拜母曽
期范式来烏鳥暮栖池上樹児童晴掃竹間苔明朝又入城闉
去一幅蒲㠶帶雨開
空林風日變隂晴散筞相從欵欵行心戀白雲飛䖏近眼随孤
鳥沒邊明敢期諸葛隆中卧且學龐公壟上畊老覺丈人才力
徤浩謌一曲大江横
　　　次韻鄭遂昌喜雪二首簡白野監司
瓊霙著地不沾塵玉樹臨風欲照人千古賦髙梁苑調一枝梅
冠漢宮春占年已喜無時癘祈榖何湏拜水神却憶上畨裁詔
䖏瑶階飛絮白扵銀
澤國雲同氣若蒸賦成應不為憎蠅花間端木皆為瑞露滳金
盤欲化氷甲觀影搖鳷鵲樹銀床聲㫁轆轤繩懸知水部明扵
晝錯認瑤臺皓月叔
　　　送曹宗爰
愛此丹山五色毛綵衣初翦暎仙桃奉親喜有銀絲鱠贈别慚
無金錯刀洲渚春深生杜若江湖波暖漲蒲萄王褒擬奏賢臣
頌肯學山人索價髙
　　　次韵懐彦誠
沙棠為槳木蘭橈别後令人瘦沈腰采蕺蹔歸靈越去栽桃重
赴武陵邀醉乗蓮葉春波闊夢落􁐺花夜雨飄猶記共㳺鳴玉
洞滿山明月共吹簫
　　　次韻待琦上人不至
羡君方外得詩流杖錫相從海上㽞白鶴一聱寥廓曉滄波千
頃洞庭秋鹿門未遂龐公隐蓮社行尋慧逺㳺望望佳人期不
至碧雲迢遞迥添愁
　　　次韵懐玉山
滑滑春泥滿郡城出門騎馬不堪行未䏻學道從緱母且𣸪忘
憂對麯生流水小池垂釣影春風深巷賣花聲停雲賦罷心如
渇安得滄浪濯我纓
　　　陸氏别業
窈窕西池一徑通赤䦨如畫倚晴空風微燕雀飛塵外日净龜
魚在鏡中入谷謾夸盤往𣸪卜隣冝住瀼西東緑隂滿地新荷
彂猶勝開尊飲碧筩
　　　寄仲說
自昔龐公少入州偶囙人事亦綢􁁴慈烏舊止庭前樹拱木新
悲宰上秋雨露山空驚物候江湖風急滯書郵此心酷似長庚
月永夜相思爛不収
　　　寄玉山二首
我愛玉山佳樹林草堂終歲有餘隂巢安翡翠春雲暖窓護芭
蕉夜雨深寳篆焚香㽞睡鴨綵牋行墨寫来禽萬竿脩竹休教
洗日日平安報好音
碧梧翠竹日扶踈長夏髙堂可宴居霅上故人時載酒山隂道
士近無書蒼頭掃石安碁局稚子穿花奉板輿若見恵休煩問
訊碧雲詩句㝎何如
　　　水木清華亭小酌
栁隂門巷雨初晴蓮葉田田著䖏生濁酒且容嵇叔夜名謌不
數米嘉榮波紋瑩逐微風𧺫霞彩紅兼落日明水木清華賔主
勝莫孤詩社舊時盟
　　　仲說㽞陳公原余往訪之
孝子之廬何䖏覔陳公原上白雲深山林不受炎歊氣雨露能
生怵愓心流水到城無二里長松出屋揔千尋􁑯莪自昔多遺
恨三𣸪猶令淚滿襟
　　　㽞宿陳公原
五月城東訪隐淪衡門㽞榻與僧隣長林争宿此山鳥短棹獨
歸何䖏人松蘿繞屋月當户楊栁夾溪風滿津杖筞從今来往
熟草堂猿鶴未應嗔
　　　題陳公原仲說所居壁
忽憶羙人来碧山松桂滿林幽且閑論心合在羲軒上浪跡漫
居夷恵間夜雨思親雲氣白秋風泣血土華殷歲寒有約從諸
老采藥携棊日往還

夷白齋藁卷之七
夷白齋藁卷之八
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　　律詩七言
　　　次韵鄭有道喜王季野府判南歸二首
故人日下拜官歸河水南来佀帶圍筞馬逺㳺天府勝食魚偏
愛錦江肥蠶叢故國山猶在望帝荒祠鳥自飛萬里欲将慈母
線芙蓉城裏製春衣
海榴花放客南歸喬木叅雲揔十圍緑蟻奉親浮臘味黄羊充
饌割秋肥㤙承閩國榮三釡心切灤都望六飛錦里它年湏報
政中天風露􁉡朝衣
　　　次韵伯行投贈存齋
風捲浮雲雨㓕埃栁隂池舘白蓮開放舟有客尋源至問字何
人載酒来剡曲願從安道隐茂陵空歎長卿才角巾歲晚東林
下短策逍遙步𬗋苔
　　　三用韵喜季野歸
手攬繁弱接忘歸燕山射獵雪打圍駞鳴關口曉風急馬牧原
頭春草肥郷樹喜瞻親舎近蜀人争候使皇飛慷慨平生王子
贛奮身叱馭肯沾衣
　　　寄季野
積雨東臯如早秋公子不来令我愁題詩每憶許玄度賣藥敢
期韓伯休栁隂繫䌫水數尺竹裏讀書風滿樓長夏林塘何所
佀浣花溪上瀼西頭
　　　次韵劉徳方經歴
綺席無塵宴景光佳人宫様學時粧座傳白雪髙難和澗采香
芹净可湘綠水紅蓮新漕幕𬗋薇青瑣舊朝郎鳯凰城裏曽聮
騎一路看花到上陽
　　　送徐勉之慈湖書院山長
兩度秋風刷羽儀一官江海尚棲遲簿書舊屈諸侯掾經術今
為學者師天上文章囬北斗人間聲教極東夷慇懃束帶叔堂
日絶學慿将已易推
　　　送錢士能建昌知州
建昌使君能且賢青春結客五雲邊致身得近二千石事主巳
垂三十年天削匡廬開菡蓞月明彭蠡浸婵娟行春䖏䖏花如
錦𥜗袴謌中咽管弦
　　　送王夀翁歸閩
十日輕飈送海舟七閩南去近東甌掉頭欲學孔巢父飬子不
慚陳太丘蠣房石暖随時采崖蜜風酣帶露収故園歸老平生
願殊勝官封萬户侯
　　　次韵荅秦文仲二首
艤舟復向三江口載酒欣逢二仲来丘園束帛已加璧将相求
賢無棄才栁色緑欺頭上雪桃花紅映掌中杯也應别後無知
已從此柴門不浪開
婁江繋䌫巳十日故舊獨逢秦與文氣壓元龍餘子服賦髙司
馬九重聞西山拄笏聊容我東閤招賢欲待君觧却金貂換官
酒賞花時節正春分
　　　婁江雜詩二首
畫鷁東来肅斾旌郊原十日喜春晴彎弓看堕雲边翮騎馬同
登海上城欲向草莱詢隐徳每囙稼穡見民情自慚肉食還無
𥙷慟哭空悲漢賈生
百雉堅城鎮海頭霜風中夜肅貔貅乾坤浩蕩鯨波息井邑蒼
茫蜃氣浮民瘼東来皆可念妖氛西望未全収将軍莫負黄金
印一鼓歸封萬户侯
　　　與文學古秦文仲逰至正觀
西郭維舟水滿津從容鄭圃得尋真蓬莱路隔人間世桃李花
開刼後春風雨或聞蛟杼響弦謌曽與草堂隣交㳺不沗羊求
軰歲晚相期跡未泯
　　　次韵荅秦文仲郭羲仲聮句見寄
客路尋常江海上春光強半雨聲中習池無酒醉山簡蓮社有
心期逺公香燼旋温婆律火茶烟輕颺石楠風不囙二仲聯詩
至安得從容一咲同
　　　次韵錢都事誠夫海上書事
左掖郎官漢客卿樓船頻􁂮海濤平夢騎鸞鵠三山近膽落鯨
鯢一劒横南斗星移天使下東吳兵振島夷驚湏君早决平妖
筞仗節歸　朝奉
聖明
　　　送誠夫使吳門督漕事蒹寄分院同幕諸公
掛帆南斗略扶桒奉使寕辞道路長轉漕𣸪輸滄海粟勤王争
羡𬗋藢郎風生漢節蛟龍避花繞吴宫雨露香同幕故人如見
問為言相憶鬢毛蒼
　　　春日邵氏園池
寂寞園林帶夕暉昔年曽此戀芳菲栁塘水暖鴛鴦浴花徑風
酣蛱蝶飛蔓草拂衣人不翦畫梁無主燕空歸洛陽池舘関興
廢我欲春山賦采薇
　　　送胡宣使赴都進表
使者樓船上九天鯨波不動一㠶懸表章入奏三千里海宇中
興億萬年夏后山川仍職貢漢家勲業重安邊遥知此去多㤙
澤㡌壓宫花錫讌還
　　　送髙𧺫文歸越兼簡陳伯昻王彦強
昔年同客百花洲繡幕朱簾暎綺樓歲月㡬何成契闊兵戈相
見獨綢繆開樽坐對呉山雨掛席行歸禹穴秋最憶吾宗陳伯
子咲談真有晋風流
甫里祠前憶舊盟朝湌把菊暮􁃇羔忘形直到葛天氏共飲况
有申屠生古来結交貴知已亂後離别難為情西風又鼓濤江
柂王衍為君雙眼明
　　　寄楊文舉經歴
㑹稽從事獨逶迤拄笏西山秀入眉欲振家聲遵伯𧺫不将文
法泥宗師風塵此日淹騏驥霄漢它年見羽儀一曲桓伊江上
笛夜深應有老龍知
　　　寄頋仲贅
為問平生頋文學離居近日𣸪如何秋髙禹穴䆠情薄雨過越
山詩興多乆客念君髭未白從君老我鬢先皤鑑湖一曲元無
恙歲晚相期載酒過
　　　次韵謝捴管送梅州判還崑山
畫船檛鼓待潮囬山色㽞人不受催官酒醉淹羅䄂􁉡離筵愁
聽竹枝哀秋風老憶淮南桂暑雨晴収海上埃莫學君家子真
叟變稱名姓不歸来
　　　次韵謝侯寄梅州判
昔日吾宗陳太丘為言梅福政偏優(陳都事元禮嘗/權知崑山州事)魚塩争集
海市曉鷄犬不驚田社秋奕世羡君仍吏隠一㕓老我欲歸休
裁書更謝錢塘守佳句難将雜佩酬
　　　次韵謝侯書懐
使君五馬早承㤙𥜗袴聲傳逺近村可為長生居鄭圃每囙清
嘯過蘇門香凝燕寝秋将肅露浥銀床井不渾同樂堂中賔客
盛旋烹新茗當開尊
　　　十一月晦與同幕諸公登南髙峯囙過湖上小集二首
共上南屏第一層海風吹鬢雪鬅鬙山盤地脉来天目城抱江
流佀蔣陵近郭晝行多畏􁈇並湖寒盡未収冰倚闌閑說承平
事知是昆明刼外僧
落日湖頭艤畫船買魚沽酒不論錢共過天下登臨地却憶國
家全盛年縁水暎霞紅勝錦逺山凝黛澹如烟相携此夕干戈
際一聽笙謌一慨然
　　　正月五日省院諸公飲呉南城
每囙公事少從容今日傳杯興頗濃飲散城南催畫鷁夢囬江
上聽踈鐘長風萬里飄歸鴈疊浪千層駭蛰龍同幕故人期不
至曉山囬首欝巃嵸
　　　泊舟垂虹橋訪南北兩山寺候蔡都事彦文
泰伯城中不少㽞垂虹橋畔却維舟佛灯下照蛟龍宅蓮社平
分㕐鶩洲王事有程塵没馬僧心無垢月涵秋多情為待同袍
者遍倚䦨干不下樓
　　　次韵彦文寄謝省院諸公二首
西山雪後色愈妍拄笏相看每自憐豈有異才叅廟略謾陪時
俊列賔筵玉笙錦瑟㽞人醉翠葉銀花壓㡌偏却咲當年潘騎
省為誰雙鬢早皤然
此日東吳接勝逰風流欲與古人儔城南官酒春𥘉熟湖上魚
罾晚未収才媿機雲還入洛切髙絳灌重安劉謀叅帷幄輸公
軰巢父歸歟盍掉頭
　　　次韻孟天偉郎中看潮十首
海上初看一線低湏臾排突與山齊平吞百粤天為塹雄障全
吴石作堤浩浩鯨波流佀帶紛紛蝸角闘如鷄世間别有風濤
險莫向平途信杖藜
天風吹海恣崩奔一擲坤維势欲翻正尓断鼇安地軸可容持
鼓過雷門驚濤怒激英靈氣斜日潜銷壮士䰟却咲故都閑士
女治逰歸去近黄昏
江源来自歙山幽潮势慿陵江上頭𬗋盖黄旗収王氣素車白
馬踏清秋至今故老猶興慨自古忠臣不自謀渺渺雲邊孤鳥
沒豈知人世有㤙讎
八月十八怒潮生猛扵突騎白於繒風掀雲島神龍化雷吼天
門赤鯉騰樓船入海仙難問䲭革浮江史可徴揚旗勇踏濤頭
去除却吴児世不䏻
千古英雄恨未銷海風吹上浙江潮怒驅貔􁈇誰能敵雄壓鯤
鯢不敢驕踏浪掀旗空逺迓臨流捐𬒮若為招扁舟浩蕩身先
退輸與陶漁共采樵
雪湧潮頭萬疊多秋風奰贔吼靈鼉直疑碧海金鼇擲𣸪恐隂
山銕騎過勾踐㓛名今寂寞麻姑消息近如何慿君更闡神明
力翻却蓬莱弱水波
秋風釃酒待潮生渾似羅江吊屈平地下有靈驅海若人間無
主聽阿衡㤙讐莫辨君親分忠倿難逃今古評寂寞長洲赱麋
鹿不堪眀月櫂歌聲
千古東南詫海潮摩挲強弩未全銷氣乗日月分盈縮聲振山
河欲動揺擊楫中流謌慷慨倚䦨斜日鬢飄蕭錢塘官酒秋仍
緑更與靈胥酹一瓢
風𧺫城南思慘悽獨携長劒倚長堤未談秋水驚河伯先跨濤
江掣海鯢力障狂瀾扶砥柱手揮妖祲豁坤倪東流不盡凭䦨
意長咲歸来日已西
毎囙潮候卜災祥今歲潮頭百尺強千犀弩彂鯨鯢吼兩乳峯
開龍鳯翔乗槎直欲訪河鼔懸水不湏誇吕梁徙倚江亭吾已
老海風吹面髮蒼浪
夷白齋藁卷之八
夷白齋藁卷之九
　　　　　　　　　　　　　　臨海　陳　基　著
　　　　　　　　　　　　　　金華戴　良　編
　　律詩七言
　　　次韻髙元善郎中見寄律詩二首
憶昔同叅㕐鶩群每将騷雅佐人文詩成嶰谷鳴風竹琴罷瀟
湘夢水雲南浦離情波浩渺北山歸思日紛紜可憐滿地秋如
錦只有黄花好寄君
詩酒相從歲已賖幽居人擬地仙家別来九陌風塵外望㫁五
湖烟水涯書􁂗蜀牋文勝錦宴歸漢署㡌簮花它年或遂投竿
志著我穐江倚釣槎
　　　元善甞俾余記其所居松雲巢繼辱以詩為謝囙次韵
　　　荅之
蕭蕭素髮魯東家豈有文章競綵霞髙世羡君期太白寓言容
我詫南華神栖五老仙為侣夢繞三珠玉作葩為問松雲在何
許此中非近亦非賖
　　　舟中讀漢武帝紀
髙皇馬上争天下丞相飬民方致賢帝業不曽階尺土兒孫何
以筭緡錢長生始誤神僊術巫蠱終虧父子天可惜春秋二三
筞獨㽞龜鑑後人傳
　　　次韵葉徳新江上觀兵
一水朝宗控百川著鞭此日許誰先手麾貔虎風生海膽落鯨
鯢劒倚天潮汐怒随龍變化雲山髙作鳯飛騫元戎一鼓収南
服持奉吾
君億萬年
　　　三塔寺
江湖四月半隂雨山寺今朝方喜晴杖錫入城非避客琅玕繞
屋正啼鸎寳樹著花當座落蒼龍分水入厨清為㽞一榻雲深
䖏共話三生石上盟
　　　過夲覺寺懐欲了庵長老
三過堂前歲屢過阿師行道近如何僧中此日如公少方外向
来名軰多一室寳烟飄艾納六時花雨落芬陀寺門晝掩如廷
尉滿地松隂覆雀羅
　　　寄頋髙士
每憶吳門頋辟彊舊開池舘帶滄浪緑波芳草盟鷗鷺錦瑟玉
笙悲鳯凰座客詩成誰最好故人酒後我多狂扁舟来往鵷湖
上老倒猶䏻賦草堂
　　　寄鄭明徳
牢落乾坤獨鄭䖍丘園風雨故依然腹蔵元晏書千卷身受滕
君宅一􁇋雲卧蝶迷遺世夢林居鶴避煮茶烟楊雄自昔多竒
字老我猶乗載酒船
　　　過三塔湾㽞題
緑水灣頭維畫舫白雲堆裏訪禪林上方樓閣丹青古下界蛟
龍窟宅深五月鸎聲山寂寂一簾雨氣竹森森地靈不受昆眀
刼㽞得長松捴十尋
　　　再用韵荅鄭先生
錬石無心𥙷漏天幽栖環堵獨蕭然松蘿雨後生朝菌藜藿年
深沒故􁇋足濯滄浪池上水衣薫豕蝨竇中烟林居似厭城南
淺重擬歸乗谷口船
　　　用韵荅沈仲説
結客東吴憶盛年多君燕䖏毎超然千金昔棄朱公産一畞今
無許子􁇋濯足洞庭天拍水掛帆笠澤栁含烟相逢一咲榮枯
外猶勝虚乗訪戴船
　　　寄錢成夫貟外
千里從軍客䠂州故人吴下獨維舟関山别後郷書少淮海平
来相業優龍虎帳中勞逺望鳯凰池上莫多㽞平生愛殺韓司
馬老我何妨譲一頭
　　　寄蔡彦文都事
蔡子才多病亦多尺書千里慰蹉跎同逰蹔阻紅蓮幕相寄慚
無𬗋玉珂交義人人推管鮑新詩字字擬隂何淮南賔客如君
少未許淹㽞桂樹謌
　　　九日
百年鼎鼎成何事九日匆匆不在家莫遣秋風吹短㡌羞将白
髮對黄花詩囙排悶聊時賦酒為銷愁尔謾賖欲向䠂城髙䖏
望不堪離思滿天涯
　　　九日簡同幕諸公兼寄吳中兄弟
官舎蕭條淮水濵一樽九日謾相親那知黄菊籬邊客不咲𬗋
薇花下人秋鬢白嗔烏㡌側衰顔紅愛緑醅新中吳兄弟應相
憶悵倚秋風北望頻
　　　阻風仲舉舟中小酌
千里旌旗暎日紅一天秋雨忽𪷟濛郷書未有東南信客路不
堪西北風泛水芙蓉依繡幕背人鴻㕐避雕弓淮南酒薄猶堪
飲時𣸪相從共一中
　　　墻角種菊三四夲頗可觀
一官迢逓客天涯頗覺穐来興味佳有菊便同陶令宅無錢誰
咲杜陵家幽叢宻護霜前葉嫰蘂輕含雨後花頼有新詩相料
理淮南酒薄不堪賖
　　　淮隂雜詩五首
千里相逢淮海濵一枝誰寄嶺梅春老来易感山陽笛年少休
輕跨下人失侣㕐如秦逐客畏寒花似䠂遺民每過百戦瘡痍
地立馬西風為損神
疋馬淮隂秋𣸪冬每尋陳跡不匆匆下郷賔客貧無行南郭先
生老病聾漢室㓛髙羞絳灌射陽門貴擬騫弓至今七尺城東
墓一酌寒泉感慨中
落木蕭蕭鴈度河西風嫋嫋水増波甘羅營裏秋聲急韓信城
頭月色多淮市有魚聊可食䠂山無桂不湏謌古今無限関心
事付與當年春夢婆
江左妖氛掃未清山東豺虎又縦横欲令斥堠収烽火湏挽天
河洗甲兵老馬獨嘶時北望賔鴻相喚盡南征腐儒媿乏匡時
術搔首風前百感生
兵火燒殘百草根人烟無𣸪萬家村黄金莫鑄忠臣骨白馬空
招帝子䰟易水有情人巳逝睢陽無援事難論何當親斬樓蘭
首仗莭歸朝報
至尊
　　　寄吴中分幕諸同志
故人入幕蘇臺上老我從軍䠂澤隈江海十年同聽雨関山千
里獨持杯邊書到日多慿鴈驛使来時好寄梅慙愧𬗋薇花畔
侣却依南斗望三台
　　　寒菊遍開可喜
謾向隣翁覔菊栽晚花踈蘂一時開寒欺䠂澤三秋露暖透山
陽十月雷多事狂蜂忙采去惱人輕蝶競飛来蕭齋對此渾無
頼莫怪頻傾濁酒杯
　　　寄唐伯剛㫁事官
寒菊花開照眼新客窓風物未全貧旋賖陶令樽中酒敢比羲
皇世上人官事有程仍咲傲郷書無便任囙循故人十月錢塘
路誰謂城西探小春
　　　寄陳庶子叅軍兼簡饒介之郎中
䠂天漠漠水迢迢千里懐人不自聊帷幄喜聞延曲􁃸行間竊
恭事嫖姚江空不采芙蓉寄歲暮唯謌桂樹招華盖仙翁如見
問為言髀肉近都銷
　　　寄謝從義叅軍兼簡唐伯剛㫁事
江左風流謝使君賦詩渾似鮑叅軍一麾舊作錢塘守萬里新
空冀北群官栁枝枝垂䠂岸賔鴻箇箇入吳雲題書為報西樞
彦十月山陽尚有蚊
　　　寄周信夫王叔眀二長史
帷幄賢勞夙夜賔古今儒律兩彬彬漢庭重厚唯斯老江左寜
馨尚㡬人霜落吳門天接水雷鳴䠂澤雨連旬黄梁酒熟淮魚
白南國穐風不愛􁃇
　　　寄錢伯行檢校葉徳新掾史
少日錢君同汗漫中年葉掾共翶翔北窓坐傲羲皇世南省行
陪漢署郎笠澤芙蓉秋萬頃䠂天鴻鴈日千行㓜輿若許歸巖
壑便結茅齋野水傍
　　　寄沈逹卿陳子方二理問
二妙相看如弟兄白鷗波上忝同盟老来轉覺襟期好别後令
人鄙吝生萬里貔貅方北戍九秋鴻鴈盡南征洞庭橘熟香醪
嫰心渇應憐阮步兵
　　　和周太常寄貢祕卿詩五首
兩翁臺閣廽翔日千載文章全盛時太史世家羣彦服中郎筆
法九重知西清近識天顔喜南海遥分漢節持經幄論思深有
待未容采藥訪安期
二老故郷江漢東两家文獻夙相同吴関望闕聮歸轡閩海勤
王謝轉蓬禮秩漢郊脩雍畤道宗魯國仰亀蒙共将千古文章
印力障狂瀾洗陋風
世路閒関嘆百離斯文誰與挈綱維近聞東觀除書下未覺南
冠寵數卑政倚叔孫興禮譲終知汲黯繫安危漢廷獻納湏公
䓁一代儀刑奕世垂
詞源變化共神謀一洗人間蚍與蜉老来頗厭干戈盛此去㝎
分宵旰憂舘閣經傳劉向業関河人望李膺舟白首自慚無寸
𥙷謾随行伍事防秋
平生筆諌栁公權鶴髮還朝各皓然榱桷棟梁収恐後麒麟鸞
鳯覩争先太常議禮推王肅金匱紬書待馬遷慚愧當年秦逐
客只慿魂夢到鈞天

夷白齋藳卷之九
夷白齋藁卷之十
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　　律詩七言
　　　送彌陁保世衡聞人徳機二觧元赴省試
一舉収㓛古戦場計偕同上𬗋薇傍手攀明月分仙桂足躡青
雲見
玉皇髙第世推唐甲乙直言人比漢賢良明年晝錦歸来日一
色㤙袍雨露香
　　　送丁太𥘉嘉徳常二貢士赴省試
兩賢携手上南宫掛席関河得便風欲把妵名題甲乙湏将文
字决雌雄一經昔向江東學萬里今看兾北空遥想殿頭臚唱
畢五雲佳氣欝葱葱
　　　送牛述善郎中還　朝
萬栁亭邊酒一杯馬蹄踏雪上金臺
天門星應郎官至海岱春随使節囬宣室𣸪陪前席問上林曽
壓衆芳開諸公若話東南事䠂澤無冰有草莱一
　　　自淮安使江南舟次通州寄同幕諸公
頻年共入嫖姚幙此日先乗使者舟海色曉迎龍虎莭天光寒
動鷫鸘裘山川咫尺分呉䠂河漢尋常近斗牛南鎻堰頭官栁
樹春風相約繋驊騮
狼山山色碧崔嵬秋半從軍臘底囬夀酒欲歸吴下獻使星新
自䠂州来江城見月思聮句驛路逢春擬寄梅只待年頭便相
㑹賸拌懐抱為君開
　　　由通州渡江
白首輕抛種樹書謾陪帷幄強馳驅半竿紅日辞淮甸一席清
風上海虞欲向中流安砥柱恨無長劒斬鯨魚晚投言子祠前
路坐聽弦謌意有餘
　　　福山港口待潮
呉山如畫䠂江平消得孤㠶半日程潮落沙頭纔一尺舟停江
口復三更時清不識風波險世亂方知性命輕坐擁貂裘待明
彂臨流空愧魯連生
　　　癸卯二月十一日官軍彂呉門
去年移戍秋将半今歲渡江春正分晉國偏禆歸宿将漢庭旗
鼓属元勲戈船十萬盡犀弩銕騎三千皆虎賁却咲髙陽老狂
客謾慿口舌下齊軍
　　　二十日福山港寄省院諸友
漢将西征肅羽儀簡書日日有程期東溟潮上犀船彂南斗星
横虎莭移青入䠂封山點點白添吳鏡雪絲絲羙人宴罷芙蓉
署一色銀花翠壓枝
　　　舟中看虞山有感
一望虞山一悵然䠂公曽此将樓船閒関百戦捐軀地慷慨孤
忠罵冦年填海欲衘精衛石驅狼願假祖龍鞭至今父老猶垂
涙花落春城泣杜䳌
　　　二十二日狼山口觀兵
官軍野次狼山口銕騎犀船盡虎貙杼軸萬家供餽餉旌旗千
里亘江湖膝行擬伏諸侯将面縛行申兩觀誅淮海父兄争鼓
舞将軍恐是漢金吾
　　　逰狼山寺三首
天風吹上狼山頂看見扶桒日出𥘉淮海北来吞兩䠂江湖南
去控三吳珠宫貝闕馮夷宅古木蒼藤帝釋居為訪祖龍鞭石
䖏拇窠履迹㝎何如
鯨波渺渺四無涯閶闔天低手可排一塔倚空凌浩刼兩潮争
港撼層崖半晴半雨龍歸海衝暖衝寒鴈度淮安得乞身依佛
日遍尋靈迹訪齊諧
五峯相頋若枝撑力障狂瀾與海争下界人居龍伯國上方僧
住𣑽王城佛庖香訝山無蕨公膳腥嫌市有蟶王事匆匆騎馬
去落花啼鳥揔関情
　　　寄朱佑之經歴
老我思歸卧𬗋霞多君䏻賦吐天葩十年跡忝嫖姚幕千里身
輕博望槎䠂甸風髙塵沒馬蘇堤春暖栁蔵鴉何時共喚西湖
酒爛醉孤山䖏士家
　　　寄張長年都事
南省郎官也好竒文章欲以古為師獨来䠂澤從戎地長憶吴
門並馬時二月西湖春爛熳百年北海酒淋漓此心頗與君同
調一曲荷花歲晚期
　　　二十六日自通州赴淮安
海虞城外經旬泊狼五山前信宿㽞六計西来思撓䠂三軍左
袒願安劉龍光夜吐雌雄劒魚尾朝衘甲乙舟今白南風催掛
席浪花飛雪打船頭
　　　寄夏仲信太守韓壁翁經歴姚伯叔照磨
淮海從征道路長羙人千里遥相望無錢太守客盈座好事郎
官書滿床花氣曉迷三竺寺栁隂晴繋六橋航懸知小隊行春
䖏露􁉡馬蹄芳草香
　　　髙郵湖夜行天明過寳應
秦郵城外望安冝㠶飽風輕似馬馳三十六湖春欲暮一千餘
里客来時背人鴻鴈歸何急近海魚塩利不貲農事及時兵有
律便無神寳尓何疑
　　　二十九日至淮安城南十五里述懐
欲向江湖覔釣磯此心長與事相違添丁未辨盧仝計算老空
知伯玉非淮甸草肥宛地馬䠂州人著漢官衣将軍奏罷平西
捷還許山翁倒戴歸
　　　到南鎻寄分省同官
故人近在淮隂郡未見先馳尺素書知已毎漸齊鮑叔論文只
許漢相如便湏為我占烏鵲不用呼童烹鯉魚自咲近新頭盡
白強顔騎馬事穣苴
　　　三月十五日由淮安使江南别同官
三月淮南栁色深相看去住兩關心鸎囙求友聲逾切鴈為離
群思不禁芳草将春青䠂甸暮雲含雨碧呉岑遂初亦有平生
賦何事驅馳雪滿簮
　　　三月二十五日由呉門使抗
昔年戍浙今移䠂新歲趋吳𣸪使杭南北此身皆客計東西何
䖏是吾郷野花送别紛紛落官桞縈愁故故長謾道五湖春色
好為誰銷得鬢邊霜
　　　閏三月四日夏仲信太守邀逰飛来峯和頋子經照磨
　　　韵
千岩萬壑響奔雷分得西天小朶来雲氣滿林山韞玉松隂繞
寺榻生苔烟霞逺跡何當遂猿鶴㽞人未擬囬今日使君蘇白
軰醉歸城路近三台
飛盖今朝天笁寺泛舟昨日小蓬莱五馬旌斾三月暮四山烟
霧一時開蒼藤古木蔵靈鴛絶壑奔流吼怒雷使節行行趋兩
䠂碧雲逥首欝崔嵬
　　　分省諸公邀西湖宴集
湖上相逢宴屢開𬗋薇花下約同来水光醸緑凝謌䄂山色分
青入酒杯蛺蝶影随羅扇動琵琶聲逐畫船囬獨憐英骨埋芳
草南拱枝頭蜀鳥哀
　　　閏三月七日過三塔寺㽞别寛老
軺車来往每匆匆此夕相看一咲同軒外竹添千箇緑樹頭花
吐萬年紅茶烹日鑄龍分水榻近雲巢鶴語風梔子雨肥蕉葉
大恨無佳句續韓公
　　　閏三月七日泊舟三塔寺新仲銘長老出城相看
我愛水西新仲銘道空諸友說無生出城看客意最古把笔賦
詩才更清杜若洲邊春𣣔暮鴛鴦湖上雨初晴十載間闊重相
見深杯寕惜為君傾
　　　呉江
釣雪灘頭蹔艤舟晴虹千尺飲長流吐吞日月天無際出沒魚
龍地欲浮濟世誰當扶砥柱乞身吾盍老滄洲裁書為問天随
子𣏌菊荒来又㡬穐
　　　初八日阻風宿吳江無礙寺
龍伯㽞人蹔艤舟偶過西寺得詩流僧窓烟景五湖晚澤國雨
聲三月秋我欲棄官来釣雪誰䏻作賦共登樓此身何日都無
礙共向毗盧性海逰
　　　西寺送信道元長老還吳興楊墳寺
翔鳯山前水亂流垂虹亭畔月如鈎賦詩不數湯休軰入社獨
慙元亮儔夜雨西窓重剪燭春風南浦共維舟它年一榻封禺
下咲傲能容此客否
　　　次韵謝元懿移居後見寄
羡君早學公孫龍堅白囙時辨異同狡兎窟多寕逺害鷦鷯技
小不禁風山林夢寐随䴢鹿賔主情懷類駏蛩頼有平生周閣
老時時分禄餉而翁
手種新松引舊蘿人間得失䓁南柯粟儲已罄琴書在家具不
如車兩多短屐肯嫌苔徑滑髙軒時向席門過新詩恵我皆珠
玉報乏瓊瑶柰若何
夷白齋藁卷之十
夷白齋藁卷之十一
　　　　　　　　　　　　　　臨海　陳　基　著
　　　　　　　　　　　　　　金華　戴良　編
　　長律
　　　送頋用之知階州
磊落階州尹風流淮海人剖符新出牧觀國早充賔愷悌臨民
意賢勞報主身威儀何逮棣辞氣𣸪恂恂河水遙通漢天文逈
入秦度関鷄戒曉行路斗移春鸚鵡如人巧蒲萄勝酒醇王遵
方叱馭張翰肯思􁃇斧扆憂黎庶銓衡重守臣致身湏老錬報
政莫逡廵
　　　送謝叅軍十八韵
帷幄掄材日君侯許國年三呉脩職貢六合倚蕃宣絳灌功難
並龔黄政獨賢金湯新設險琴瑟重張弦借冦心離切安劉䇿
最全肻甘周顗泣勇著祖生鞭殺氣連區夏妖氛亘海壖丹心
期捧日赤手欲擎天緑愛蘇堤栁紅依庾幕蓮此行真特逹臨
别更㽞連夜蹙西湖席春廽震澤船輕風催觧䌫落日慘離筵
浩蕩十年客衰遲百慮牽眼青慚阮藉頭白事孫堅迹忝摳機
近㤙沾雨露偏委身同草莾報主乏埃㳙知已青雲上忘形太
古前願君容一壑随分老林泉
　　　安童右丞挽詩
我昔逰亰邑公方振羽儀諌垣推謇諤經幄重論思國器魁羣
彦風猷竦百司讜言從迕物直道不容私落落匡　君略桓桓
輔世姿太阿元自利白璧夲無疵河潰圗身禦嵩頺誓手支此
心叅日月沒齒却磷緇民亦多勞只天胡不愸遺扶顛摧柱石
謀　國毁蓍龜垂死猶憂主平生不負知頋兹忠孝訓與爾子
孫期謚法原終始㤙光邁䓁夷哀榮増感慨存沒繋安危墓木
秋應拱風塵日未衰傷心行道者和淚讀豊碑
　　　郜同知挽詩
循吏古稀有斯人今亦亡䰟應歸海岱身巳葬桐郷官近二千
石年㡬八十霜秋風悲拱木愛日在甘棠賔客羊求軰児孫王
謝郎史臣司衮鉞冝與彂幽光
　　聮句
　　　至正十一年正月一日遂昌鄭元祐龍門僧良琦臨海
　　　陳基聯句送匡廬道士于彦成歸越兼簡蕭靖復盧益
　　　脩
歲朝逢王春雨雪暗呉下行人當眀彂(祐)别𬒮慘莫把飄颻賀
監舟基蹀躞靈運馬山驛梅始繁琦溪船浪仍打行紓荘舄唫
(祐)去結逺公社禹穴紬奥編基蘭亭集群雅神運鶴􁐻朗風摽
鵞經冩(祐)雙鳬継遐躅千秋祝純嘏基信慿囬潮尾春融枯樟
骻(祐)越臺瞰蓬􁧤胥濤駕龕赭基白戦隠鞍甲緑醑酣􁐳斚祐
智嚢倒精悍詞鋒彂侈哆琦蕭臺多神仙盧敖夲静者道樞混
溟涬語穽脫謑髁祐但令冠峩峩肯羡綬若若滄海等稊米黄
金真土苴接䍦或露髮短褐不掩踝捷若矢離弦勇如金躍冶
青雲步伊始白雪和殊寡基土膏動句萌春情滿原野琦桂樹
謌詎已栁枝折難舎基别夢梁月堕清談松風灑琦蓬藋既可
居蘆菔自堪鮓基望望玉山阿来期卜燈灺祐
　　絶句
　　　髙郵湖
春深湖水漾汀洲耿七公祠在上頭蒲㠶十幅東風順眀日還
君到䠂州
　　　次韻吳江道中
兩䄂清風身欲飄杖藜随月步長橋仙人有約歸林屋共飲甘
泉聴玉簫
　　　次韵臨平道中
仗筞從軍事戰征簡書人畏漢章程去年此日山前路十萬妖
兵一皷平
　　　題柯博士畫竹
群玉仙人佩水蒼金莖分露服琳琅曽将天上昭華琯吹作飛
龍奉玉皇
　　　題宋　陵梅竹圖
自從廷論主和親毛頴陶泓入御頻數葉寒梢吹欲折争教扶
𧺫北枝春
　　　題摩癢馬圖
将軍日日過南山射虎原頭暮未還獨繫驊騮枯樹下秋風摩
癢箭瘢班
　　　題寒林讀書圖
側耳幽泉入窈㝠近人嘉樹欝空青掛冠擬事陶貞白學注神
農本草經
　　　題畫馬圗
殷郎妙冩三神駿髣髴一嘶風滿林如此權竒世常有可䏻當
價不論金
　　　題倪元鎮畫
西池亭舘帶芙蓉雲水蒼茫一萬重此日畫圖看不足滿簾秋
雨夢呉淞
　　　次韻劉徳方經厯
白露池塘點翠荷越羅衣䄂覺秋多棃園弟子今華髮唱得開
元供奉謌
　　　次韻送彦成玉山
石路穿雲海湧山朝来爽氣有無間獨憐禹穴清狂客買得扁
舟載酒還
著屐溪頭日日過驪駒謌断柰君何虎丘山下東流水争佀春
愁一半多
　　　戯和玉山韻
西子湖邊蘇小宅錦官城裏薛濤家来時荳蔲𥘉含蘂别後菖
蒲又著花
媿我風情如栁絮多君才思佀春江無端飬得秦吉了日日呼
人向碧窓
　　　東林蘭若題謝仲和墨竹
謝家公子晉風流寫竹渾如黄澹㳺道人相對東林下滿室清
飈生素秋
踈篁翆著滄洲雨老樹青含太古春想見觧衣盤薄䖏爲渠爛
熳寫天真
　　　題蒲栁鸎鶺圖
髙栁風葉繁短蒲春露薄爲問出谷心何如在原樂
　　　題畫山茶折枝
江梅與水仙難兄𣸪難弟一節傲冰霜無心媚桃李
　　　題月季花折枝啚
瑞葉時時緑靈葩月月紅天非私雨露人自競春功
　　　臨平
氛霧不見人晨曦忽生嶺倉卒過臨平舟眠猶未醒
　　騷
　　　悼鶴文(并序)
世稱浮丘伯善相鶴浮丘伯相鶴如伯樂之相馬所貴乎良馬
者不以其䏻千里乎而鶴固仙者之驥一舉而千里者也然世
無浮丘伯而鶴之䏻千里者豈少㢤彼羅而致之以充耳目之
翫者雖復寵之乗軒食以厚禄亦從耴其羽毛之貞白音聲之
髙逺舉止之馴雅非以其能千里也甚者鎩冲天之翮辱青雲
之姿傍徨蹙恧使與鷄鶩争稻稷競膻腥以支朝夕之困而燕
雀從旁鼓翼且得以俾倪而竊咲之矣是以神銷色沮敞惘低
摧秋髙露零引吭長嘆若将求哀扵人而卒無知其意者嗚呼
夫有仙驥之材千里之志縦世無浮丘伯亦豈無好事者如支
道林矜其懊惋飬其羽翼以遂其軒舉乎然而不少隐忍䘚以
憤懣失軄偃蹇無憀悒鞅不樂而化悲夫故余為文以悼之雖
不敢自附上皇樵人若乃繾綣悲傷愍其不幸則亦庶㡬勒銘
之遺意云尓其辞曰
吁嗟鶴兮孰使有千里之質而不翔寥廓乎彼夭鳥獲貰扵硩
蔟氏兮而尓鶴不逭夫矰繳乎汩鷄鶩使旅飲食兮孰若集華
池而逰于甸也指幽樊媟以萃止兮孰若挟飄風而薄雲漢也
浮丘邈其弗頋兮信斯生之不㳤彼支公或可幸而覬兮頋狷
焉不屑此汙瀆載營魄邅其道扵冥漠兮秉眀心逝将焉告山
川紆曲兮天地圜方尓神㳺兮紛翩翩乎帝郷濁世多患兮天
上差樂御飛仙而下上兮羗鳯蹌而龍躍嗟尔鶴兮孰從而訊
之生亦曷喜兮死亦曷悲茍庶乎其一致兮則余又奚愴怳而
歔欷
　　　代弔岳飛文
亘天地而長存兮惟孝與忠叅日月以齊明兮惟徳與㓛昔有
宋之多賢兮禮彬彬其在魯彼絳灌或弗喻乎文兮随與陸豈
良扵用武何夫子之英傑兮文與武其並施篤忠孝以為輿兮
載功徳以驅馳當建炎之播越兮遵典午之遺轍豈将相之無
其人兮夫子獨臨危而激烈友萇弘扵千載兮偕吳胥而上下
猗嫖姚豈獨方略兮矧孫吳又長扵用寡使君王而不忘嘗膽
兮則㓛業豈卑扵范蠡使左右而不信夫讒賊兮則斯讎豈容
湏㬰而緩死彼便巧固不足誅兮此廷臣豈皆不㳤壊長城曽
不少救兮棄神州逝将誰復嗚呼自古皆有死兮余獨扵夫子
而永傷谷可變而爲陵兮海可化而爲桒炳父子之昭昭兮盖
弥乆而有耿光弔遺墳扵西湖兮作新廟扵北山跽陳辭而敬
酹兮􁎢生氣之桓桓
　　　弔徐節孝先生文
歲行聿其将暮兮弭余節于淮之隂出郭門而望九原兮羌獨
慕夫子而悲唫吾嘗竊觀乎聖門兮毎服膺扵曽氏後若人盖
千載兮夫子實匑匑乎踐履嗟事親莫先養志兮夫子一何其
恂恂謂事死有甚事生兮夫子盖已質之扵鬼神充百行扵一
原兮其所養者正直炳文質之彬彬兮信有言者有徳昔有宋
之重熈兮曰惟以孝爲治聖人作而萬物覩兮鳯鳥豈得髙飛
而逺逝紛束帛又加璧兮眷側席扵丘園育菁莪沒齒郷校兮
禮彌至而道弥尊少余粤在束髮兮知嘉言之是服謂君子之
思孰先扵善兮斯奉盈而執玉歲冉冉其不與兮汩余未知所
之叱其馭扵九坂兮柰何不畏隕踣而顛躋奉遺軆而過夫子
之里兮懔淵深而冰薄反余躬其或庶㡬兮尚惓惓扵先覺率
寮友而拜遺墓兮羞秋菊而薦寒泉仰泰山而企喬岳兮誓有
永而無諼
　　　清暉樓辞(并序)
　　　　吳興沈仲説父學古有文事大毋無間言所居東林
　　　　有樓曰清暉金華王君子充記之以文予因推夲其
　　　　志而為之辞曰
東林兮北渚有樓兮式宴以䖏楶不雘兮丹不塗梠圜不過規
兮方以為榘環之兮樹竹繚之兮蘭杜白雲兮在上原泉兮在
下仰挟烟月兮俯臨風雨山之峯兮水之浦緑宛宛兮清暉暉
其承宇入事有親兮出㳺有所昬兮旦寒兮暑温清適兮時以
序原有秔兮隰有稌軒有􁈹兮肴有羜汲清流兮甘如乳搴幽
芳兮菲菲􁐂予鳴琴兮酌醑樂清暉兮受天之祐
　　　歸鶴觧(并序)
　　　　吳沈仲子以所畜雙鶴善鳴者遺其婣魯施氏至則
　　　　喑不類常時且相頋低徊若悵焉有懐奮之意魯施
　　　　氏閔之復以歸仲子則忻然鳴且舞不輟赤城山樵
　　　　見而感之乃為作歸鶴觧
客有羽衣玄裳過予而言曰吾胎化之属也家扵青田毓貞姿
扵浮曠挺孤摽扵飛翰囙金氣而乗火精兮禀陽徳而長年世
宗長扵羽族兮躬服馭扵神仙接帝子之蜺旍兮乗大夫之華
軒參鸞鵠扵阿閣兮簉鵷鷺扵九天挟浮雲而凌飛霞兮㳺清
都而朝上玄頋嘗脫飛弹扵桂陽撫故郷扵華表横江湖而徘
徊望青冥之縹緲渴想瑶池之泉飢憶璚田之草金風颯而知
秋玉露零而知曉感蕙帳之夜空悵昆丘之路杳羙荀瓌之純
孝樂蘇耽之好道託軒墀以並萃期歲寒以相保矧義侔金石
之固契恊芝蘭之深始不間扵青蠅兮終靡惑扵孔壬念懿親
扵疇昔脩雅好扵方今辱使者以将命遺公子以好音予自慚
扵徴羽彼過重扵兼金扵是影遲遲扵中路情慘慘扵故林曰
曈曈以乍晞雲屏屏而載隂意欲往而復止目反頋而哀唫眷
碧􁜲以嘿嘿盼翠竹以喑喑豈伊人之不㳤頋睽離之莫任幸
幡然而見惻獲遂予之𥘉碩覧歸塗而聮翩尋前盟以繾綣慕
求友之鸎鸎􁐂子飛之燕燕将翡翠以戯苕偕鳯鳥以翔甸豈
汩沒扵鷄羣終羽儀扵霄漢惟吾子之好脩秉中心之孔嘉假
清言以逹志庶察予之匪它諒去􁂗之不茍誓卒歲以婆娑予
方俛焉以荘聽客忽不知其所之但聞九臯之餘音如助予之
齎咨
夷白齋藁卷之十一
夷白齋藁卷之十二
　　　　　　　　　　　　　臨海　陳　基　著
　　　　　　　　　　　　　金華戴　良　編
　　頌
　　　平江路達魯花赤西夏六十公紀績碑頌
今天子御極之十有七年為至正六年　詔公卿輔弼之臣若
曰朕将以天下之治責成守令尓尚各舉所知以稱朕意扵是
皆拜手稽首曰幸甚臣䓁不佞敢不慎擇其人以無負
聖天子嘉恵元元之意乎既退咸以四方萬國至扵荒外守圡
之臣莫不各以其職宣布　上㤙時莭貢水土百物以供郊廟
社稷神眀之祀而平江為郡控帶䠂越所部四州二縣地方千
里海陸之産饒於古　國家所恃以為奉祀根夲所繫實異他
壤職師帥任保釐扵此者尤難其選居乆之有以西夏六十公
子約之賢爲言者宰相曰是故同知濠州有徳扵民者乎此長
者可以復眀詔矣即奏爲平江路達魯花赤時至正九年也公
方持江西部使者莭命下即由豫章趣吳郡長民者方臨人以
嚴而刀筆吏規規守文不知大体公因憮然歎曰此風其可長
乎不戢将敗吾政乃以旦日謁先聖先師飭學官増弟子貟禮
聘名師用月書季考之法程試之取其中式者𥙷郡曺吏尋飾
學宫墻廣倉庾以儲廪粟買學宫南廢囿作靈星門以正廟貌
公餘政隙輒呼吏属鴈行立從容爲言脩身理人之術出入經
史上下古今亹亹不倦日以爲常郡諸生化之争自激卬以眀
經取進士髙第者至是彬彬焉公方務與民興利除害㑹有
詔罷長生牛水深圍長蕩之属省憲遣官與公循行其地而崑
山嘉㝎瀕海事故之由病民者為尤甚公囙自念使民安其田
里而無愁歎之聲者二千石之事也今
聖天子下寛大之詔茍不以斯時悉除民所疾苦後悔将焉及
囙䟽其害力請而免之吳介居東南道路之咽喉有田者常賦
之外又以餘苗供郡城與吳江平望水陸驛傳勞来之需公曰
此非政之善者也乃以歲餘官糧變錢為子毋月耴其贏以次
責郡曺吏主其費號曰祇待民大稱便海運梗於盗行省諉公
按兵崐山之劉家港公身先士卒􁜦力海事春夏兩􁑀皆以時
逹亰師淮石冦竊彂攻䧟江東西郡縣浙右騷動省憲督吴郡
募民大興築城之役周餘四十里費且鉅萬然皆不仰之官属
方盛暑公不忍其重困語及輒泣下且時身出入版築間勞苦
之海盗復犯崐山公募民為兵選官吏之家居者分守郡城時
門之啓閉以備非常𥘉冦之入杭也行省徴冨民引兵入援公
曰蘇杭唇齒不應禍且及應之則民不堪命囙彂所募義兵五
百人赴之未㡬冦䧟常繼入湖烽燧漲空鉦鼓四起羽書告急
者相望資糧兵械什器之求絡驛道路人心恟恟公晝則関決
趣辨供億紛紜夜則申嚴約束以死自誓民頼以無恐居乆之
朝廷除行省臣不逺數千里率䝉古軍備禦吴郡巳而省臣調
他省江浙行中書囙􁘭公兼制軍事公鞠躬夙夜與士卒同勞
苦然不動聲色而賞罰號令視前十倍居民安業逺近稱之使
者間奉
詔募民輸粟佐江西軍視多寡𥙷官有差列郡承風應募比至
呉公懇懇爲使者言吳民困扵和糴百需米價踴貴斗至錢若
干緡小民艱食無頼方彂官倉振糶之實無以應募使者感公
言遂以所餘告身還　朝廷時論偉之先是搉酤官止收其
稅後公私讌賀更耴酒酤户吏徒並縁乗隙甚者至破民之産
公議立罷之征止常稅而已公學醇識正性尚寛和聴政決獄
務夲經義而叅之以章程秉志忠貞刻身㢘恕而将之以勤敏
起家諸生官至二千石而退然身若不勝衣始公之下車也士
仰其徳乆之吏服其能其能終也民安其業宰相奏公治行最
東南　詔嘉之特命増公秩復公位三年吴人室家相慶曰
聖天子以公保艾我百妵三載告終引例當代復
詔以公私我使吾入有父毋出有司命俯仰六載夷險一莭晏
然不與隣郡之民俱冐矢石殞鋒鏑膏血塗野草者
聖天子之賜也盍刻石載徳以昭示無極且公旦暮入叅廟廊
進陞䑓閣勲随位崇爵與徳稱其大書特書屢書不一書者太
史氏之聀也乃具状授余俾論著公治吴善政刻而頌之以無
忘
聖天子之賜公以成均上舎生釋褐授濠州同知調南平浦城
二縣長轉南陽府同知冨寜庫提舉尋改同知都漕運事由歸
徳知府拜監察御史又江西廉訪副使除今職云頌曰
明明天子子恵兆民孰宣　上恩曰在守臣芒芒彊理廣禹舊
蹟孰先農人布時黍稷濟濟在廷奉
詔拜手慎肅乃僚傍求逺取九州立牧施及八荒各聀方物時
莭来王睠兹吳㑹東南奥區厥土塗泥化為上腴豈伊人㓛勝
扵地力諄諄　徳音斯民之則孰将　明命往綏兹土抱其嬰
孩授之父母宰相薦公
天子曰冝彼誠長者朕用勿疑始而吳政逞以刑罰始而吳吏
拘以文法公寛理之訓之經義大者賔興小者試吏詵詵多士
更化翕然飾其儒宫以表化源公教既施民瘼斯究田疇淪胥
驛犒何有公承　寛詔上䟽貸租使者勞来責之吏胥海冦
梗漕公威却之船粟億萬往實亰師蠢尓妖冦蜂起蟻聚蔓㳂
江南屠州䧟府公城郡載髙其雉公厲郡兵載奮其士吳城匪
城公仁可慿吳兵匪兵公義可乗公哺我飢公拯我溺去其蟊
賊滋我稼穡羽撽交馳以急告公徴求調彂斯萬不同公曰䘏
㢤此皆王事敢不鞠躬夙興夜寐有卓治行上逹九重
天子曰都子懋乃功有臣若斯冝在左右重憂吳人失賢太守
詔増公秩　詔復公位以公私吳實
天子意公之為吏如漢龔黄公嬰其變彼適治康公之愛民如
鄭國僑始不忍欺終安其教公㽞拊我公勿去我公不我遺我
忍公舎公恵在人公勲在石
天子用公眎此成績
　　　海道都􁑀運萬户府達魯花赤脫囙公紀績頌
天下之本在亰師亰師所仰在海運海運所恃在舟楫舟楫之
利所以濟不通然振古以来有天下者未有道海為渠轉漕東
南億萬之粟灌注天府以備粢盛禄禀軍旅之儲如今日之盛
者也盖世祖皇帝閎規大略所以為
聖子神孫萬世無疆之計殆天授之非人力也一旦有司撫字
乖方鯨波鼓怒􁐂我糧道堅舟利楫蒼黄失錯鞠為灰燼扵斯
時也軍國大計茍非得人以濟之則
祖宗七八十年振古所未有之利将有臨流浩歎而巳頋何益
扵事㢤此海道都漕運萬户府達魯花赤脫囙公所冝大書特
書屢書不一書者也𥘉海道之失利也
聖天子圖新漕政而難其人廷議奏曰今樞宻院㫁事官臣脫
囙俶儻喜事忠謹絶人讀書知古今達事變曩執法御史府讜
論不囬天下偉之臣䓁敢昧死請以漕事属脫囙
詔曰可時至正十二年三月也先是每兩􁑀事竣􁑀民率以
􁑀隙備器械舟弊必先期𥙷製謹風信也自海道有變糧艘䧟
沒者叅半㑹公下車申嚴約束且迫􁑀期衆皆廪廪不知所為
公乃下令俾買吳䠂商船往来江湖之碩售者并日兼工益小
為大且戒曰事貴神速慮多決少兵家所忌此漕事吾以軍法
治之敢有不用命者乎兩􁑀頼之􁑅皆以時達直沽公用事精
勇類如此　上大恱　詔賜上尊酒副之束帛公曰此特
事之權爾非經乆利也易曰通其變使民不倦今漕民告病舟
楫不飭危道也變而通之其在斯乎乃移文平江嘉興湖州松
江諸路府選民力之勝任者𥙷充漕户是時鯨波告息新漕之
民利渉無虞囙為之用而軍國大計所謂萬世無疆者克復舊
常褒勸之禮視前有加而公之事集矣公雖任專海道然茍以
恵生民利　社稷者知無不為去歲秋吳民阻飢公彂漕帑糴
粟以振之今年春陽山愚民竊彂縦火剽掠鼔行趋郡西門公
身先有司從數騎出萬死不頋一生殺獲甚衆居民按堵省憲
聞之皆遣使来賀十五年八月
詔拜公為江浙行中書叅政事捴制軍民保釐東吳仍督漕運
事寵賚優渥昭懋績也漕民囙有作而言者曰公糴粟振民民
誦之以詩公殄賊安民民刻之以石公重興漕政恢復海道制
權冝如裴耀卿謀經乆如劉晏䖏身清潔仕不廢學如韓滉唐
有三人倚為鄼侯皆以􁑀運致位宰相公今之鄼侯也三人之
長公實兼之而頌聲不作非曠典歟且公居􁑀䑓則功在海運
位執政則志存藩省異日登台輔秉機要則又将以徳加天下
區區之頌扵公何有㢤雖然無言不詶無徳不報詩之善經也
乃礱徴文論著公􁑀政頌之公字眀善世為蒙古　部人頌曰
昔秦輓粟漕運乃興一石之利百斛費并漢唐治之陸運水行
負檐操舟乗湍跨陵(其一)或穿襃斜或歴底柱或鑿三門或役
女婦百險備更萬夫疾首庸錢千計得不盈鬴(其二)大㢤
皇元天闢漕渠匪陸以阻弗川以紆扵廓靈海括坤之區嘘噏
百源卑以自居(其三)維
皇道之濟險以徳海若駿奔馮夷􁜦力掖我靈䑼賛我文鷁一
波不興萬里斯息(其四)直沽之口析木之津糧艘㑹同伐鼓􁬋􁬋
六軍騰驩萬妵交欣飽我糗粻樂此冨殷(其五)大略宏規善建
不㧞詒謀無疆振古莫越孰揚鯨波百怪並彂(其六)燔我樓櫓
梗我糧道出沒濤風犯我城堡彼方雷咆此寜電掃孰乖拊循
致此俶擾(其七)既劫之舟又􁪁之粟上闕粢盛下虧禀禄軍無
見糧民食半菽憂貽　當宁議諏秉軸(其八)事有非常得人斯
濟孰實堪之惟脫囙氏昔居諌垣抗言不諱使長漕䑓庶展才
智(其九)君命既加公責斯厚金符虎莭銀章龜紐秩長萬
夫勢崇列守公辰在公公退及酉(其十)公行雷動公止山立公
令一申公事畢集以兵治􁑀以權濟急勇輸軍儲注實亰邑(其十一)
帝命偉之寵錫有加公曰斯權經乆則那法貴變通户别䓁荖
損上益下斥寡􁂗多其(十二)􁑀民核實舟楫利完春餽夏餉風往
浪旋轉粟如山弗危以顛佽飛在後陽侯在前(其十三)昔焉効􁃸
今則助順威徳所加載以眀信威徳伊何不驕不吝眀信伊何
克㢘克慎(其十四)
天子曰嘉事立㓛成授以執政叔諸外廷拜
命分曺督餉治兵公文且武公允且平率我漕事衛我蒼生(其十五)
公今在外保釐吳土邑有長城民有父母公行居中進位台輔
室有棟梁榖有甘雨(其十六)邑傳輿誦野播民謡或聞郷校或采
芻蕘謳謌㓛徳喜歎賢勞爰勒貞珉永繼風騷(其十七)
　　銘
　　　頥菴銘
山下有雷其象謂何曰維頥爾二陽四隂中虚外實下動上止
天地飬物洪纎動植莫之有紀財成輔相聖人之㓛亦正而巳
莫不飲食君子莭之其生也舒莫不言語君子慎之其徳不孤
上棟下宇動息莭宣式燕以居在已則𥙿及物斯溥惟聖之徒
茍舎其亀又拂厥經征言滋惑居則觀象動則玩占惟吉是適
勿朶爾頥寜捫尓舌貞㢤不忒我作銘詩敢告執事庶㡬無斁
　　　貞白室銘(并序)
昔江浙行中書叅知政事太原王公以忠貞清白勤勞　王家
其嗣季野用世家子入備宿衛未㡬以㤙授成都府判官需次
扵吳即笠澤别業治燕止之室髙為尺者九廣加髙之一尺環
室之内皆飾以楮西北南設小榻而以吉貝之精好者為簾扵
其東出入者由焉季野夙興冠衣謁家廟禮畢趣退而休扵斯
圖書琴筞惟意之所適而雅喜與搢紳章甫者商確今古詠謌
風雅曰以為常入其室者如在在積雪之中而幽懐静趣殆不
知有塵世也囙題其顔曰貞白属其友韋羌山人陳基為銘銘
曰其心貞其室白端厥居匪徒飾不緇磷視其跡勒斯銘永無
斁
　　　吳興沈仲說得蘇長史舊硯名滄浪池臨海陳基爲之銘
有蘇滄浪之硯泓乎池方以􁂗矩圎弗規潤爲文章炳其垂惟
說尚友不詭随尚寳用旃永弗墮
　　　緩軒銘(并序)
　　　　吳郡隐君子沈仲說甫以訥名齋既自爲之箴復以
　　　　緩名其軒属余爲之銘曰
古之君子夙夜孜孜居則三省行則再思下堂而傷足者數月
猶有憂色佩韋以自戒者百世而名不衰既恂恂乎捫舌之誨
復懔懔乎履冰之規勿行而使手足無措勿言而使駟馬莫追
故奔車之上無仲尼覆舟之下無伯夷我思古人勤謹是飭濟以
和緩剛柔兼克我行勿趋篤敬以為輿我言勿尤執禮以為樞
勿亟勿徐以道乎中庸之塗嗚呼非若人是朂而誰與
　　　箴
　　　　潜心閣箴(并序)
吳郡陸飬正扁其齋閣曰潜心徴言扵余囙誦所聞為箴以告
之曰物無二夲人無二心孩提之童純乎堯舜也兎罝武夫文
王莫欺逹巷黨人孔子莫違也飛㢘悪来非不足箕子比干非
有餘也道之則蒼舒庭堅反是則檮杌饕餮也君子潜心注行
前言善乎吾師不善吾戒也楊墨學仁義似是而實非老子言
道徳紅𬗋之亂朱也必出門使民如雍之事斯語參前倚衡如
師之書諸紳嗚呼敬之其殆庶㡬也
　　賛
　　　劉文正公小像賛(并序)
丗祖皇帝有帷幄之臣曰故太保劉文正公間關金季䖏君子
之所不得已則裂冠薙髪寄跡浮圖老子法中亦有所不頋一
旦乗風雲之㑹邅興王之運一言稱旨則不頋萬死一生以野
服冐艱險備頋問亦有所不避及大勲已集四海一家坐而論
道得君子之時則建國號㝎都邑頌章服立朝儀事無鉅細以
身任之亦有所不譲盖公之學内聖而外王公之道逃佛而歸
儒其事業則尊主而芘民也祖宗以馬上得天下而公首以詩
書基治道
國家以百戰㝎萬方而公獨以不殺啔
上衷中綂至元以来開國元老出䖏始終追配古人天下識與
不識皆曰王佐之材則公也雖欲謙退不居可乎自古王伯之
業有君而無臣固不可有臣而無君亦不可故非
世祖之雄畧英断不䏻以用公非公之應變博聞不足以佐
世祖噫古之所謂窮則獨善其身逹則兼善天下非公而誰歟
今淮南行中書省照磨曰惟敬者公之裔也以公小像示余余
作而歎曰九原可作吾從之矣乃載拜而賛曰
心晋道安迹唐李泌道該百氏而通學䆒天人而祕齊有夷吾
則稱伯漢有子房則成帝始逃佛老盖無為而無不為終佐唐
虞亦正其義不謀其利置之丘壑則赤松為朋巢由為徒居乎
廟堂則黄河如帶泰山如礪不知者求公圖畫之間其知者索
我形骸之外嗚呼盖未易以測其際也
　　　謝叅政小像賛
觀其容豈有憂扵斯世也察其心盖有求扵千載也其行也若
思其㳺也若有所之受君之赤子而乳哺之其樂也熈熈其䖏
若黙其出也惟道是適故論扵帷幄也弗忒其見善也如有所
弗及其好賢也如有所弗立故施扵廊廟也弗以緩而先急紹
乃烈祖友時卿輔左文右武以復王土人之望也如百榖之扵
甘雨嗚呼吾聞跡雖纓扵軒冕心不忘扵山林若人也斯可與
齊得䘮而同古今矣乎
　　　月上人畫像賛
以上人為天台氏耶則赤手搏空了無所著以上人為非天台
氏耶則開口說教無非糟粕當其雨華堂上聴赤髭大士授記
則百年老蜯出眀珠及白玉峯頭為一切衆生說法則萬古冰
輪湧寥廓此為伯眀月公之相豈可以世諦語言隃度耶
　　　蘇昌齡小像賛
以方寸之心而苞括宇宙以七尺之軀而馳騁古今聳聱名扵
廟朝之上匿光耀扵西澗之潯舎兾北空群之足而弗御棄鄧
林擎天之幹而弗尋豈伯樂之志而匠石之心也耶
　　雜著
　　　原器贈葉照磨徳新
天下之器有大小而其為制有程度宫室聱樂衣服舟車皆器
也先王之制宫室其用材也必使大者為柱小者為楔長者為
榱短者為楶為侏儒而後上棟下宇之器備至扵聱樂衣服舟
車之器亦莫不皆然否則琴瑟乖張柱楔異施布帛􁁴用水陸
易置以之居則不能除風雨調則不䏻和音吕服則不䏻禦寒
暑乗之則不䏻任重以逹諸天下而器非其器矣先王之制國
也亦然人之為人也不一其材而國之用材也不一其能視其
長短大小旁羅而並蓄之使職其職者各盡其力而責其成善
制國者也吾為天下誦斯言乆矣鄱陽葉君徳新結髮讀父兄
書既長以六藝百家自縁飾從東諸侯㳺為郡府史藉藉有聲
流軰間吾嘗聞其在甌越時佐郡理官治獄活不當死者數百
人甌越間人至今稱之及余以樞宻都事左右司貟外郎待罪
江浙行文武兩府而徳新由漕史辟掾行中書辱同在幕下徳
新出則操章程叅紀律從将相征討不廷雖犯霜露冐矢石不
避入則與郎吏百執事進退廟堂鞠躬盡疩務是是非非以忠
所事俯仰六七年如一日未甞以利害為趋舎余甞為之語曰
徳新有用之器也今年将相多其勞承制擢徳新行中書賔属
為照磨余又欣然謂僚友曰方面大臣夙興夜寢思欲與四方
士大夫共天下股肱之寄猶宫室之扵材木聱樂之扵琴瑟衣
服之扵布帛舟車之扵水陸不啻也徳新以其所抱負従容扵
其規矩尋尺抑揚輕重之中殆琴瑟之適耳柱楔之中度布帛
之便躰舟車之服習有素者乎充是以往䓁而上之盖無施而
不可也嗟乎使天下之制國者舉能使大小適度長短中程職
其職者各得盡其能則士之如徳新者不可勝用矣作原器至
正二十二年六月庚子臨海陳基𫐠
　　　諭圃文
永嘉余唐卿父寓扵越治圃號菜薖夷白子為著諭圃文俾執
事者歲時申圃政備菜薖氏掌故之一
菜薖氏之圃在越桐桂里歲仲春土膏脉起将有事焉先期具
畚鍤羞酒事明日盛服謁后土氏東嚮立召圃之老者拊茠具
告之若曰嗚呼若知菜之為用乎先王為耒耜教樹藝五榖五
𬞞實並殖焉太史公書稱千畒薑韭其人䓁封君龔遂令民種
䓗夲五十韭薤畦各一宋宇種菜品三十閔仲叔飯友無菜仲
叔固誠貞士㢤夫圃與農㓛角故歲無榖曰飢無菜曰饉甚矣
水旱蟲厲凡以賊吾圃者弗可以弗戒又曰若属老吾圃習圃
事勿恣捕兎敗吾瓜勿私利盗錢耗吾薑勿縦逸馬踐吾葵勿
茍媚馬齒苦苣辱吾嘉𬞞俾芹可以獻吾君菜可以享吾師韭
可以餉吾賔蘋蘩可以􁆪福扵我鬼神吾用有常慶若亦永與
有利又曰吾貴弗逮龔葛氏敢忘此味冨弗擬封君曷敢慢此
色貧弗譲仲叔氏之徒曷敢少斯圃然有圃貴有政無政則捕
兎弗禁暴扵水逸馬弗虞烈扵旱盗竊弗戢酷扵蟲癘馬齒之
害弗勝茂草歲不告饉而圃巳墟矣嗚呼禍福若是其昭昭也
吾申用顯告若尚慎聴毋忽往率乃属力圃事用底有秋以無
　　　諭童文(有序)
陳子之居有畜犬日走雞群衝冐馳突縦横自肆鷄不勝其横
則蒼黄鼓翼錯愕呌號若求哀扵人者陳子閔焉命童設閑以
衛之僮或懈則其横愈甚乃為文諭僮俾母忽以貽雞害其辞
曰　后皇育物莫靈者人惟人配天莫貴者仁人必有家家
必有畜彼畜焉依隷扵僮㒒惟犬司夜厥警有常惟鷄司晨厥
聲孔臧晝夜是需有如水火所貴相生不取相旤昔人有犬乳
而求食雞哺其児以朝以夕今我有雞三五為曺恃僮為命載
啄載遨僮食主禄當役主役惟是犬鷄豈有僮職犬夜而號人
誰爾憎雞旦而鳴人誰弗興雞或失旦其責斯厚犬而失盗其
罪孰宥今雞孔時人焉是頼犬而暴之僮忍弗戒惟犬與鷄固
皆人畜飲不同牢食不共粟昔更哺児今更相賊豈余匪徳抑
僮罔飭僮而弗恭鷄犬乃攻攻而弗禁咎則由僮僮軄不脩鷄
失其所主不率僮怨将誰䖏爾犬與鷄扵僮何有一安扵栖一
謹扵竇我非私鷄僮勿縦犬以是示諭僮敢不勉
　　　說舟贈謝從義
吳陵謝侯守杭之三年擢讃
太尉府為諮議叅軍其赴吴也臨海陳基合僚若千人耴杭湖
山之瓌麗與前代名蹤勝迹之可賦者分題迭詠餞侯扵舟囙
指舵而告之曰侯亦知舟之為用乎夫舟所以􁂮川而濟險者
也其所任亦重矣然必有所需而後可以致其用焉舟之所需
其類不一而曰楫曰檣曰颿皆有職扵舟者也舉是數者各職
其職矣然而不聽命扵舵則進而或却行而或掣未見其䏻濟
也夫舵者固舟之司命乎天下之渉海者必由江河彼瞿唐灔
澦龍門底柱其尤險者也雖有兼舟利楫而所需或勿備茍備
矣而操之或不得其要則亦不敢以言濟其或倖而濟焉非舟
之福也夫川有逺近而舟則有小有大舟之大者其任重川之
逺者其人衆彼吳越之人相救如左右手者操之得之要也舟
中之人皆敵國者不得其要而操之而移左置右又或不䏻無
偏重也盖操舟固難而無偏重者為尤難非惟古為然也今則
尤然也謝侯文武忠孝為
國股肱既以身先舟人鼓枻扵吳興停撓扵檇李矣及弭擢扵
錢唐夷猶扵藩方播循良以為風泳豈弟以為波而淪胥扵溝
壑者莫不待侯而后濟而侯盖未始有難色也今也輒師帥之
良任帷幄之崇又将身先舟人操江河司命之舵運吳越左右
之手救中流遇風之人以􁂮諸海舉焉而措之冝益無難者矣
盖任重而不偏則致逺也不泥雖或龍門在前灔澦在後然使
綏以将之翕而張之重以持之險而夷之未必非舟福也凡分
題賦詩以壮矦之行者皆同舟之人期必濟扵侯者也侯尚無
以不難為難也㢤至正二十一年二月丁酉郡東門舟中冩
　　　丁彦眀字說
淮南丁公彦明問其字之義扵余余為之說曰君明鑑鑑所以
辨妍媸也人情莫不喜妍而惡媸彼邹忌之羙不及徐公亦逺
矣然内而妻妾外而賔客或私焉或畏焉或有求焉􁑅莫敢為
質言者及窺鑑而視則其不及也瞭焉夫鑑𥘉何容其心㢤亦
無私無畏無所求而已前志有之以銅為鑑可正衣冠以古為
鑑可知興替以人為鑑可眀得失彼邹忌之鑑何鑑也曰人鑑
也何以知之盖事之有是非人之有善悪猶貌之有妍媸也彼
辨妍媸者必以鑑猶察是非擇善悪者必以理理者天之所以
予人人之所以為鑑也明者無所容心扵是是非非善善惡惡
之天也嚮使邹忌朝服而衣冠縁飾而自矜興焉而不窺鑑寝
焉而不自思則忌也将終身以羙驕天下而齊之君臣未可知
也及一旦窺鑑而妻妾賔客舉不足以蔽其天而齊國因庶㡬
矣燕趙韓魏聞之扵是相率朝齊而六國之臣皆自以其明不
如忌忌之鑑夫豈異扵人㢤亦不蔽其天者而已丁君結髮從
戎受之将相起家列校服勞王官而未嘗以材武器能自表襮
其鑑之得扵天者厚矣盍甞觀扵内外䟽戚亦有私已畏已有
求扵已者乎反而窺之亦無所容心扵其天者乎古之君子或
佩弦或佩韋或銘諸器物皆所以去其蔽扵人而充其得扵天
者也今也奉以周旋不假諸物而是是非非善善惡惡之天不
過囙其名字而充之不益親且切乎揚子雲有言晞驥之馬亦
驥之乗也晞顔之人亦顔之徒也彦明其尚睎㢤至正二十一
年五月甲子說
　　　鶴瓢說
瓢與鶴非同類也而鶴之稱烏乎始始乎形之肖尔瓢之種瓠
也而瓢之制烏乎始始乎始用瓢者尓均之為瓢也然使其種
大而實五石祗見其瓠落無所容未必其能用也惟其小也而
又肖夫鶴盖小者人之所易習鶴者人之所同愛以易習肖同
愛嗚呼吾知其弗棄矣吳門李士明得鶴瓢扵青城山道士道
士以瓢自随𥘉不虞其予士眀士眀之未始與道士接亦不虞
其得是瓢瓢乎果孰生尓孰肖尓而去􁂗亦孰主張尓乎吾聞
昔有辞天下而受瓢者夫以天下易一瓢其所耴亦廉矣然亦
不以有瓢為樂而卒棄之今士眀之得是瓢既服用之又圖其
状詠謌之不少置若将終身樂有是瓢者士眀之扵瓢誠厚矣
雖然蔵舟扵壑夜半有力負之而走士眀之弗棄瓢士眀之責
也士眀亦知自盡其責而已尓而其責有弗在士眀者亦不暇
扵瓢計也
夷白齋藁卷之十二
夷白齋藁卷之十三
　　　　　　　　　　　　　　臨海　陳　基　著
　　　　　　　　　　　　　　金華戴　良　編
　　序
　　　逰虎丘圖詩序
至正十年秋翰林待　制宣城貢公泰甫使江南眀年春使
還過吴而聞國子司業之命遂避傳舎寓白鶴之真館不終日
而吳之大夫君子脩容于下執事者冠盖相属于暮之春風日
柔暢相與登海湧峰頫劒池坐生公之䑓據小吳之軒覽長洲
之故苑撫姑蘇之䑓榭而瑶林綠甸川魚雲鳥之出沒飛動者
皆在欄楯之下扵是却匏竹進翰墨酣謌淋漓竟夕忘返公既
属睢陽朱澤民氏筆之為圖復用澤民壁間舊題五言四韵為
詩以倡之而苕溪郯九成沈自誠新安胡茂深赤城鄭䝉泉公
之壻張士恭甥阮文銳余伯氏敬徳咸属和焉揔凡若干首尋
以首簡授余曰子冝為序公以經濟之學為
天子頋問之臣雄文碩望師表儒林海内之士仰喬岳瞻景星
之曰乆矣吾黨徒用區區文藝乃得接餘論扵山水間不亦盛
乎且㑹合之不可常昔之人盖有當驩而悲者矣今環橋門而
望公者殆百榖之扵甘雨也吾徒未能脫鱗介生羽翰又安得
乆從公㳺乎雖然唐楊少尹之歸自　朝廷也好事者誇其
餞之盛謂其繪以為圖而當時君子又嘉其去就類漢兩䟽作
為文章榮耀千載今公之司業成均楊少尹之軄也而其功名
事業人且望其䓁兩䟽而上之則異日請老而歸也尚能從君
扵某丘某水以觀都門祖張之圖而為公賦之也至正十一年
夏四月朔旦序
　　　玉山名勝集序
中吳多宴㳺之勝而頋君仲瑛之玉山佳䖏其一也頋氏自辟
疆以来好治園池而仲瑛又以能詩好禮樂與四方賢士大夫
㳺其涼臺燠館華軒羙榭卉木秀而雲日幽皆足以彂人之才
趣故其大篇小章曰文曰詩閒見曽出而凡氣序之推遷品彚
之囬薄晴晦明之變幻叵測悉牢籠摹状扵更倡迭和之頃雖
復體製不同風格異致然皆如文繒貝錦各出機杼無不純麗
瑩縟酷令人愛仲瑛既㑹稡成卷名之曰玉山名勝集復徴余
文以為序夫世之寄情山水間者多矣然好事者扵昔人别墅
獨喜稱王氏之輞川杜氏之樊川豈非以當時物象見扵倡酬
者厯厯在人耳目乎然輞川賔客獨稱裴迪而樊上翁則不過
時召暱宻往逰而已今仲瑛以世族貴介雅有器局不屑扵進
取而力之所及獨喜與賢士大夫盡其驩而其操觚弄翰觴詠
扵此視樊上翁盖不多譲而賔客倡酬之盛較之輞川或者過
焉嗟乎後之視今亦猶今之視昔使異曰玉山之勝與兩川别
墅並存扵文字間則斯集也詎可少㢤扵是乎言
　　　送黄徳廣序
余與黄君徳廣同以東州之人逰中吳山水間吴之大澤曰具
區周逥五百里灝溔潢漾混無端倪而其山則洞庭夫椒靈巖
天平之屬髙卑俯仰為態不一而皆出沒掩暎乎其上朝光暮
景與雲物争變化盖東南之竒觀也吳為郡物盛人衆賦夥而
訟繁凡隷其土者率鞠躬盡瘁不遑夙　雖有好事者亦不能
輟餘晷而樂山水也四方之道吳者冠盖相屬然非北之燕薊
則南適閩越又孰能齎糗糧以事無益之逰乎故窮吳中山水
之勝自非卑閒無事如吾兩人則舉莫之能也余甞與徳廣汎
舟過梅里登海虞出三江之口頋瞻山川之蒼茫俯仰千載扵
湏臾而聖賢之遺跡厯厯可考也盖江湖之間厥土塗泥踵行
喙息之民罷耒耜而給饟餽恒弊弊以終日則吾兩人之適非
惟其賔客者不能雖其父兄子弟亦不暇以爲也人常苦扵貧
賤而吾乃以賤貧得自肆扵山水而徳廣固非乆貧且賤者也
今秊秋徳廣有力者爲之先将脫鱗介生羽翰去我而弗頋也
噫向也舉吳之人不得爲吾兩人之㳺今也非惟吾不能強徳
廣而㽞之徳廣雖欲爲吾㽞不可也然則出䖏離合非惟吾兩
人不能自知雖古之君子亦不能必也徳廣行矣余将入山益
深入林益宻他日徳廣以其抱負有所遇而㱕或者不忘而欲
求余扵藜藋之下則以是為之旌矣囙書以貺之
　　　送丁經歴序
吳在禹貢揚州之域其藪則具區土地塗泥而田則下下也吳
之土不如雍州之黄壤其田不及豫州之中上而其賦視梁州
乃在下之上者徒以人工脩之而其水淺土薄固自與中州大
不侔也庸詎知古今殊時風氣異冝塗泥之土貢倍扵黄壤下
下之田賦浮扵上上而人之工果足以勝地力㢤夫息人工以
飬人善為國者也窮地力以害人賊夫國者也吳之不愛其工
以奉上也乆矣而其害有若長蕩華蕩之屬積水為陂激風濤
黿鼉蛟螭率醜類居之卵育子孫以専其利使神農執未后稷
秉耜亦末如之何而有司什一之征歲有常筭驅民扵不測之
淵為之上者縮手弗顧而經歴丁君獨閔然思有以極之推是
心也其殆古之所謂遺愛乎𥘉君之至吳也民有謌者曰吳之
土兮淖而卑吳之田兮淪為湖陂我田于湖兮官剥我肌昔神
禹兮手駢足躓将以厚吾之生兮今反病之我欲上訴兮天不
可躋我欲淪死兮不忍子與妻吁嗟儂兮何以生為君聞之曰
有是㢤吾聞苛政猛扵虎此非虎之尤者乎夫使田野無愁歎
之聲二千石之軄也今吾来佐長吏布㤙澤而民困若是将何
以上報
天子乃獨䟽其事上之巳而　上詔郡國除民所疾苦而吾
獨賴君之言有所休息又歌曰原則有黍水則有魚昔云不足
今乃有餘隰則有秔水則有魴人言之臧我以為慶又胡可忘
扵是皆以君為長者而吳猶有泰伯仲雍之遺民焉扵君之代
而歸也書以志吳人之意至正十一年九月甲子
　　　送劉志伊序
山川之秀鍾扵物者為珠玉鍾於人者為文章然求玉者必扵崐
崘流沙萬里之外求珠者必扵南海蛟龍不測之淵不如是則
無以擇其精而致其多而文章在天地間尤難精而不易得者
也三代而降文章與時髙下而秦漢魏晋唐宋之文見扵文選
文粹文鑑者後人即其成書上下千數百年以觀其制作之變
而不知當時采摭之精有不易以歲月計也然則搜羅纂述以
為一代人文之乗而欲與前代之成書並存不癈而不之乎文
章之崐崘作者之南海求之而能盡大觀而無憾也難矣
國家以三光五嶽混一之氣涵煦六合而百年文物之盛著扵
文類者亦可以㮣見然夜光之璧照乗之珠縦不横委扵道亦
豈無待賈而未售者此冝春劉君志伊所以北赱亰師南浮江
淮上而　朝廷之著作下而山林之論述兼儲並錄日益月増
如猗頓之扵貨不埓富扵王公不已也噫志伊之用心亦勤巳
㢤然尚勿為鄭人買櫝而還珠亦勿為魏人之以玉為石而棄
之則所得誠精且多矣扵其歸也序以贈之
　　　横山紀行詩序
吳郡沈仲說甫由長洲先塋鼓拖而西出胥門過石湖省母夫
人之墓扵横山之陽道路所厯輙頋瞻哀慕而其低佪窹歎之
形諸言者皆成韵語時余辱與同載間亦有所賦其甥吕彦貞
悉手錄之揔若干首夫吟詠情性莫過於詩然三百篇皆夲性
情而尤感人者無如蓼莪盖父母之徳昊天罔極人子烝烝色
飬尚不足以報其萬一而况乎不得終飬者其心為何如此君
子所以三復流涕而不忍讀之也今仲說天性醇孝篤學好問
而又邅時太平克承世澤其視􁑯莪之時不侔矣然而既怙且
恃以鞠拊畜育者仲說皆蚤失之而其頋焉復焉腹焉者獨賴
祖母之存今亦已矣雖𣸪生事死葬無或遺憾而仲說豈忍一
日忘其親㢤是以頋冡舎扵長洲踐雨露扵横山仰天宇之澄
鮮撫原野之夷曠而風木寒泉之感見扵銜恤茹哀者雖欲不
為詩不可也嗚呼之為用在扵成孝敬厚人倫彼百鍜為字千
錬成句勤則勤矣扵情性何有㢤昔孫興公賦詩以伸罔極之
痛識者謂有􁑯莪之遺思焉而歐陽叔弼居憂君子盖有督其
作詩者余雖非識者仲說固興公之徒歟世有君子如蘇長公
則仲說賢扵叔弼矣余既囙彦貞所録用崔正言紀行詩軆編
彚之又喜仲說所作夲扵性情扵是乎書
　　　送粹上人詩序
粹上人由天台絶海泝江歴叅浙水西諸名山而雅喜與賢士
大夫逰聲稱藉甚余嘗見其風神秀朗如寒潭秋月進退作止
修整閒暇固已私竊異之矣久之将還山讀書宻邇親舎庶㡬
朝夕以報頋復之㤙其徒不能奪之也榗紳先生聞其行争為
謌詩以偉之以余辱与上人交俾為之序昔之知言君子謂浮
圖氏之書過扵荘墨申韓而與易論語合余甞竊疑之及觀其
大報㤙諸篇則其教人率先孝敬乃知世之論佛類以其恠幻
訑慢而其徒好略文字以為髙去孝敬以為逹者皆過也今上
人學禪而不略文字為釋而知孝且敬又将歸而益求其所以
與易論語合以充其大報㤙云者盖五常之道不二之法未始
不本扵人心茍䆒其歸雖同其中而異其外可也上人勉乎㢤
庸敢叙贈詩者之意書之首簡以授之

夷白齋藁卷之十三

夷白齋藁卷之十四
　　　　　　　　　　　　　　臨海　陳　基　著
　　　　　　　　　　　　　　金華戴良　編
　　序
　　　送鄭同夫歸豫章分題詩序
余辱與鄭文學同夫遇于吳之隐君子頋仲瑛氏所以仲瑛素
多賔客而同夫與余相值未暇問妵字邑里行李所從来輒舉
酒為壽獻酬雜遝亦不計年齒貌蒼老坐上坐飲酣鼓舞各以
所長自適扵是吳與郯九成沈自成龍門琦上人赤城金敬徳
錢塘俞在明皆以能詩為仲瑛文字友而九成素不善畫捉筆
作山水圖輒爛澷竒詭坐客嘖嘖称歎同夫首為賦詩仲瑛率
衆賔和之而敬徳𧺫行酒放謌作廬山髙亹亹有梁䠂間人氣
調同夫囙歡甚頋余曰吾自北方来行數千里親舊䟽數固自
有不同然飲酒之樂未有如今曰吾行且歸矣諸君能無乎余
然後乃知同夫為豫章人甞登清江范公蜀郡虞公酆城揭公
之門而余故人危君太樸掲君伯坊楊君季子邹君魯望張君
宣仲皆其友也嗟乎余恨不及識范虞二公而幸嘗獲接掲公
之下風而聴其餘論見其文章九原不可復作而其郷之士如
同夫者其文學才藝一何似公之甚也同夫歸矣太樸諸君子
皆以其父兄師友之學相繼登䑓閣頋余無似与仲瑛賔客咲
傲三江五湖之上以吳中山水分題得詩若干首為同夫贈余
辱為之序囙以謝不敏扵諸君云
　　　趙泰州平反冤獄詩序
至正十年二月泰州尹真㝎趙公子威平反王㽘冤獄事聞中
吳士大夫皆曰偉㢤趙使君真長者也囙相率著爲聲詩以羙
之揔凡若干首㽘故江浙行中書叅知政事浮光王公之子也
以才選爲淮東帥閫奏差叅政公當世名臣㽘以佳子弟給事
閫中雅爲長官所信重然性直不能容人之過人　有善亦未
始不以身下之㑹閫帥飲酒髙㑹膳夫有具茗飲弗謹者㽘以
軄督責之命杖之者廿膳夫歸越五日死疫揚州錄事判官有
與㽘有郄者欲因中傷之遂嗾膳夫妻訴㽘踼傷其夫右脇㽘
逮繫五毒備至不勝苦䠂遂誣服淮閫居南北之衝而㽘又名
家子以故人莫不知其冤者具獄上大府莫敢決乃更以属趙
公讞之始盡膳夫所以死状而謀中傷㽘及凡誣證者皆伏辜
扵是㽘之冤遂明白𥘉㽘之繫獄也士大夫皆曰叅政公平生
所至用法號平允其子不冝坐此使世無守法者則巳如有之
㽘其不死扵獄乎及其平反也則又皆曰㽘不死矣世復有守
法者矣扵是相賀曰趙使君一治泰州而法為之平使天下皆
如趙使君則人有冤死者乎趙使君真長者昔漢張釋之為廷
尉其言曰法者天子所與天下公共者也故在漢獨釋之號守
法不阿意天下至今稱之今公　召歸禁林人且望公顯用如
張廷尉廷尉天下之平也公其尚自愛乎吾聞召伯之教明扵
南國既去而人思之其詩曰蔽芾甘棠勿翦勿伐召伯所苃今
既望公為張廷尉又愛公如召伯何㢤盖多公守法不止扵活
一無罪㽘而吾愛公則因㽘而重有所感也然則咏謌之彂乎
情者其可巳乎是不可無以序作者之意扵是乎書
　　　送金西白上人逰方序
吳僧金西白上人幼為天台氏之學既研精祕義又紬繹孔氏
百家之書間弄翰為文章從容識軌轍及沉吟六義漱滌萬類
扵煙雲水月間復鏘應金石妙􁂮風旨今年秋将鼓柂松陵振
錫天笁絶濤江訪靈越過四明因度石橋探鴈蕩迤邐至金華
求大比丘䆒其所謂出世間法頋母氏年邁無他兄弟備飬霜
露載塗欲行復止母氏察知其衷則為之言曰吾聞親者遺軆
之所自岀也佛者慧命之所由存也奉遺軆以續慧命頋惟輕
重所在汝尚勿以吾私愛眷眷為也上人扵是問津扵江上丈
人歛裳于邁若矢斯激搢紳之老章甫之英自鄭有道而下爭
為詩文追貺之天台陳基復進而執上人之手語之曰浮屠氏
其道有三曰律曰教曰禪然皆以慈悲為宗孝敬為本上人先
䆒上乗後趋禪觀冝其曲意頋飬雅好懿徳在其法中可謂學
知次苐由相入空者矣世之號居名教者往往扵佛氏之言恠
駭舛􁃸及退而察之則所行有媿扵上人者多矣故予扵上人
之去就不能無所感也雖然昔有浮屠師嘗躬織蒲為屦鬻以
飬毋其徒至今髙之歲云暮矣白雲斯邈上人尚無忘織屨師
翩翩其来歸㢤至正十年八月甲辰序
　　　浮青閣詩序
越以山水名天下雲門又盡得越山水之勝而浮青之閣在焉
盖自晋唐歴宋以来桒門上首之居雲門者皆統合儒釋妙攝
空有樂与賢士大夫逰故其崇䑓廣厦金碧相錯縁崖架壑挟
雲月而臨風雨如千峯閣者往往而在尚可想見異時登覧吟
嘯之適遺音逸響猶隐隐林谷中斯閣之作扵時雖有不同然
自吳興趙公耴眀教大師嵩公之語為為書之扁蜀郡虞公為
文以記之賦詩以倡之繼而作者皆一時知名之士扵是所謂
浮青者遂與前代之名踪偉迹競爽千載可謂盛矣且秦望抜
起羣山四從髙卑俯仰之状窮竒極秀扵千岩萬壑之表每雨
止風收天澄日鮮而浮青之勝丹青意匠所不能彷彿者唯詩
人得之盖詩者所以模状物態陶冩性靈然非天機悟入神觀
夐絶搜抉幽閟与造物争巧者亦何足以語此㢤予嘗從吾郷
銒石庭上人獲見群公之作爛然如雲錦張鏗然如金石奏雜
然如衆籟鳴雖未獲登斯閣固巳飄飄然若薾飛霞陵顥氣而
㳺乎華嚴毗盧之境頋惟王謝之流風既逺支許之聲塵莫追
雖欲復從趙虞二公㳺亦不可得徒見其清標雅韻扵諸名勝
篇翰間重為興感而已上人俾予序之固辭弗獲乃為書其歎
慕之㮣而歸之上人綂合儒釋妙攝空有者也其以予言為何
如至正十年八月丁未序
　　　送煜上人序
古之為浮屠氏者以戒為墉以恵為户以法界為宇以性海為
郷以度門道品為族属菩薩大士為戚婣故求其法者不渉内
外不泥中間不以語言不以文字必心空諸漏法同夢幻無得
無證然後謂之觧脫予嘗竊觀自摩訶迦葉以佛所付心法相
授受而逹摩以天竺名王子獨得其宗當梁武甘心佛氏人莫
不以其造寺書經度僧為奉佛之至時逹摩甫至東土獨毅然
以其諸所有為特人天小果實無㓛徳得其傳者有五曰可曰
璨曰信曰忍曰能而能不出族姓不居華夏奮起井臼之中而
得佛衣扵五祖忍焉及其說法曺溪大闡宗旨為天人師唐武
后仄席嚮風敕書徴諭力辝不赴其視榮名為何如耶夫以逹
摩屣棄王官印契佛心能以疋夫頓超佛䖏一則面譏梁武而
空學顯一則身辞武后而宗風振卒使百世之下學佛者必以
曺溪為津梁嗚呼盛㢤後世為浮屠氏者以權勢為墉以苞苴
為戸以金碧為宇以貴富為郷尚言語者以謌罵佛祖為能攻
文字者以嘯弄雲月為事甚至弊弊焉奔赱扵利害得䘮之塗
而不知止使度門道品菩薩大士如果有知将怒而咎之之不
暇尚肻俯而以族属戚婣接之耶吾郷煜上人弱歲出家學其
學扵湖之道埸志甚銳及主蔵鑰扵杭之净慈遂為其徒所推
且善讀唐人詩時有所作粲然可觀今年秋過予吳門與之語
亹亹終曰予既嘉其逺去郷邑無父兄師友而能卓然自立如
此又懼其乆而或流扵令之所謂浮屠氏者故推原其祖以瀆
告之盖以吾同郷而私扵上人也然世豈無大比丘如曺溪者
上人試以吾言質之其以為然否乎
　　　陸仲淵字序
中吳多舊族其子孫克世積善之澤如甫里陸氏者代不乏人
余所與逰者曰仲淵其少也嘗及見吳興趙魏公公為大書仲
淵二字間以示余且曰願為之序盖仲淵名源源者水之夲而
淵者水之深也天下之水其源皆出扵西北其流皆趋扵東南
然西北之水莫大扵江河而東南之水莫深扵海方其濫觴扵
崐崘經始出扵岷山也盖可以徒􁂮及其衝底柱下龍門絶巴
梁轉巫峡率百川以委輸扵海然後浟湙㳽澷浺瀜滉瀁朝夕
汐與時消息暑不加盈寒不加縮天吳魍象介鯨水兕之属朋
從醜附竒詭變恠莫之端倪其有夲者若是乎人之扵積善也
亦然孝弟以導之忠順以浚㳟儉以将之醇謹以持之積之以
乆彂之以漸紆餘衍迤更數十百年而子孫猶襲衣冠躬禮譲
浸滛乎忠厚之波涵泳乎深淳之涯窮力質行有長者風吁善
之足以慿藉也如是夫仲淵之名若字其殆知夲也吾聞仲淵
上世皆享髙壽而仲淵年垂六十齒髮不少衰其所謂孝弟忠
順㳟儉醇謹盖出扵天性引而勿替殆将如河之衝底柱江之
轉巫峡其勢必委輸扵海而後已也傳曰三王祭川先河而後
海或源也㦯委也此之謂務夲為其後者使益勉焉則甫里之
澤其未艾乎庸不辝而為之序
　　　徐公逺字序
吳郡徐君孟逹命其子緬從余㳺緬𥘉名勉以與蕭梁時宰相
東海徐勉同名乃易為勔而宋倖臣朱勔雖非同姓而同郡又
易為緬盖其字公逺而緬之為言逺也扵是皆以為冝且請余
序其說吾聞司馬長卿慕藺相如之為人更名相如後世無㦯
非之者盖異姓而賢扵禮無所嫌也徐脩仁顯梁氏而勵志慎
行事君不阿意苟合身都宰輔為時宗臣而以清白遺其後其
視朱勔𧺫賤微徒以草木恠石媚人主鬻㤙毁法以固寵者萬
萬不侔矣是故易勉為勔者尊同姓也易勔為緬者别邪人也
昔之同姓也尚知尊而避其名則其扵親親可知矣昔之邪人
也尚知别而嫌其名則其扵自脩可知矣尊同姓仁也别邪人
知也惟仁也而後公無私惟知也而後眀而逺彼知能使後世
不敢名其名與夫不屑其名以為名者仁與不仁知與不知而
已矣緬乎其尚𢡟之
　　　贈葛孟顒序
㑹稽王仲麟氏讀法家書為吳属曺史嘗有疾求醫扵吳郡葛
氏扵是孟顒為診脉曰是謂内傷得之岀入飲食哀樂以藥治
之而瘉仲麟多其為乃徵文扵余曰詩云無言不讎無徳不報
幸吾子圖之乃為之言曰吾聞葛氏雖以醫名家而其上世夲
儒者人無貴賤賢愚皆敬而称之曰可乆者孟顒之父也可乆
甫誦詩書百家之言為文章竒偉博辨而卒歸之扵六藝然為
醫視古人無媿也孟顒以家庭習聞之素出而𧺫人之疾又復
有父風何葛氏之多賢也㢤昔者秦和論疾推本五色五味五
聲必原扵天其說與周禮合鄭子産博物君子也而論莭宣之
道又黙與和契吁醫豈易言㢤故必通詩書六藝百家之言如
可乆甫者而後可也然漢臨菑人陽慶不以禁方傳其子孫而
悉予太倉長淳于意今葛氏儒者而父子身方相授受而孟顒
起人之疾盖不止扵仲麟就吾所知而言則葛氏之賢豈不信
㢤余媿非博物君子願聞秦和之說與周禮合者而孟顒父子
豈余斳㢤姑因仲麟之請而為之序
夷白齋藁卷之十四
夷白齋藁卷之十五
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　　序
　　　贈宋太醫序
先王設醫師以待邦之有疾者其軄周官其書神農子儀其術
扁鵲倉公也吾觀扁鵲之治醫如良農之治稼無他亦去夫為
苗之害者而巳故醫之有藥石鍼砭毒熨也猶農之有耒耨錢
鎛耰耡也而其為人祛疾也猶農之禾去稂莠也稂莠之不去
雖有甘雨不得以為澤癘疾之不祛雖有梁肉不得以為味甚
矣㢤醫有類扵良農也雖然人情之所慎者藥石所懼者鍼砭
所不喜者毒熨非有甚弗獲巳孰肯以三者加扵父母所不忍
之身如宋君之扵吾兄㓜子之瘍也㢤盖父母之望子猶農夫
之望歲也父母不以梁肉而廢藥石良農不以甘雨而廢耰耡
今使吾家児秀如苗頴如榖而堅且好焉宋君之施亦侈矣詩
云無言不詶無徳不報若宋君者其可以已扵言乎不可已扵
言而言者詩人之意也宋君字伯亨吾兄則敬徳父云
　　　送王季境詩後序
昔江折行中書省叅知政事浮光王公紹隆閩國公世家群公
子皆温文醖藉李境尤特以精白柔毅俶儻有器識流聲扵人
今年春将北上亰師中吴大夫士非先公賔客之選則昆弟交
從之彦咸為詩為文以貺季境臨海陳基復　為之言曰先參
政以公輔魁宿之材遭
國家承平之運部符授鉞揚莭秉麾致位政府出入中外餘五
十年廩廪有君子風季境結髮侍公左右雅不喜弄絲竹􁐂紈
綺為華靡事朝夕之所薫蒸耳目之所漸漬皆勤王字民與社
稷同休戚之道夫千里之駒超乗之足生扵范鞅之廐長扵造
父之手既彂軔閫外復振䇿周行而伯樂之徒又持千金中九
衢以俟其售為國馬也無疑矣雖然所貴世家公子者以能纂
乃舊服如先叅政之扵閩國公叅政公之流風善政沒世不忘
太常冝有謚國史冝有傳神道冝有碑季境瑰瑋克肖人方慶
公有子則其所以為公不朽計者冝在斯行也基不倿敢以此
私扵季境亦庶㡬贈言之遺意云尓
　　　馬千户遺愛詩序
松陵扵和仲来致崇徳父兄之言曰前鎮守邳州萬户府左翼
千戸馬侯有徳扵吾州其去也樹豊碑記遺愛而嗟歎之不足
又形扵謌詩盖公好惡詩人之情也願為之序余雖不識馬侯
而崇徳之人為可信其意若曰馬侯在鎮兵不敢耴民草一束
粟一升戍卒不敢椎畊牛聚博徒縦私鹺徃来它營軍不敢無
故輒入境旗鼓壁壘百倍常時而為民病者息使商者安扵市
畊者安扵野皆侯之賜也侯亦務盡其職而已非欲使吾不忘
而吾不能不侯是思此詩之所以作也嗟夫馬侯職不過千夫長
食不過五品禄一鎮崇徳而徳之在人若此荀卿有言善附民者
乃善用兵者也使執干戈以衛社稷者皆如侯焉民有不附者乎侯
勲閥爵里與夫立官從事見扵碑者茲不著著其作詩之意囙
和仲以授崇徳之人為我謝曰大丈夫戮力取封侯多在軍旅間
吾聞志扵㓛名者富貴不足以動其心侯有文武才願自愛
　　　乾坤草亭詩序
余熟西昌鄭氏之賢乆矣今年春鼎夫由天台棄官與其從子
士亨過吳始相識鼎夫宦㳺四方聲稱藉甚薦紳大夫為文為
詩以述其乾坤草亭之勝鏗乎金石之奏粲乎黼繢之陳也以
余不佞俾為之序余嘗恠古今室屋之盛冝莫如金張衛霍而
有志之士恒獨慕夫南陽之草廬瀼西之草堂而乾坤草亭云
者盖草堂詩語也昔諸葛孔眀躬畊隆中自許不頋仲樂毅杜
子羙獨慨然以伊吕伯方之及其自比又直以為稷契盖二人
之用舎不同出䖏亦異然百世之下頌其詩讀其書而其忠君
愛國之心繾綣惻怛之意雖與日月争光可也然則南陽之廬
瀼西之堂風聲氣烈曠世相望不以其人乎鼎夫瓌瑋闊逹尚
志千古開口論當世利害爛焉如龍泉太阿人莫其鋒退而察
之未始不中肯綮也今引身髙蹈将歸草亭益乎子羙所以方
孔眀與其所以自謂而充其忠君愛國之心焉異日出䖏或者
不詭昔人則斯亭之在乾坤庸知不与南陽瀼西者相望乎囙
推夲其歸草亭之意為之序若夫締􁀌之儉檏花竹之敷秀見
扵詩若記者兹可以略云
　　　江月樓詩序
金山天下竒觀也浮圖寳坊特起大江之中而江月樓在焉樓
為龍江浩上人安禪之所而其扁則故江浙行中書叅知政事
浮光王公之所書且賦詩者也至正𥘉元寺菑而樓不能以獨
存上人歸自吳門實始重構規制之偉視昔有加而江左之峯
巒淮南之烟樹與夫海霞島霧風颿浪舶變化出沒扵飛簷曲
檻之外者盖無時而不可愛至扵江空月白以天為際一波不
興萬動俱滅而所謂天下之竒觀不越几席而盡得之則斯楼
也金山之最勝者乎曩歲集賢學士張掖劉公崇文少監鄱陽
周公代祀南鎮還過朱方而余辱與郡推官金華張君率性從
二公至其䖏覧山川之雄酌中􁫕之泉上下古今竟日而去未
㡬上人命善盡者繪樓為圖凡嗣王公而賦詩者咸以次録之
且以書抵吳門俾余為之序夫上人居光明之蔵㳺浩劫之始
湛乎太清與智同圓一碧萬頃與性同軆又豈世諦語言所能
擬議㢤然詩家者流詞源足以灌七澤筆力足以驅三江彂揮
造化之微凌厲鬼神之表而景外之景象外之象牢籠漱滌靡
有遺思然則世諦語言雖不足為上人道而意外之旨天機朗
詣非上人亦何足以知之頋余㳺乎方之内扵斯樓也未能盡
大觀又烏足以語江月乎然俯仰三數年張掖公以甘肅行中
書左丞出奠西土鄱陽方入踐䑓閣張君近擢官海虞而上人
亦去主名刹扵浙水東望関山之蕭條撫流光之徘徊而疇昔
之思寕無介然扵胸中乎是則不可以無言也扵是乎書
　　　送強彦栗北上詩序
至正十三年春
主上用宰相之請命省臣兼大農太府出泉幣開墾西山保㝎
河間檀順之田遣使諭江淮有能募農入畊者以多寡授官有
荖吳人強君強栗以故衣冠家畊學練川里中年盛有識量間
歲家燬扵盗刻苦奉父母自樹立為人喜事聞使者且至則欣
然曰此盛舉也吾欲㳺亰師乆矣今此其時乎乃白父母募良
農具名上使者即日取常熟州判官告身以歸遂戒行李率農
人偕使者北上祖道闔閭城外吴大夫士與彦栗逰者爭為歌
詩餞之夫士之出䖏用舎視時何如耳方今
聖天子紹隆丕基賢宰相捴文武大政前年治河決去年平徐
㓂四方萬國日􁂗厎寜今又除草莱辟田野崇本抑末敺㳺食
之民轉而歸之農使各自食其力變潟鹵為稲梁收干戈為耒
耜興富安長乆之利建萬世不㧞之業嗚呼盛㢤此有志之士
戮力就㓛名之秋也彦栗行矣
天子不吝爵以勸士宰相不斳財以劭農勞心者身榮勞力者
家給将見漳水之利不專扵鄴泾水之㓛不私扵雍倉廩實禮
義興而頌聲作矣事㓛告成明年彦栗自北方歸拜父母吳大
夫士舉酒相慶尚能為彦栗賦之
　　　送宋縣尹詩序
至正改元余客亰師清江宋君子與赴贑州從事
中朝能言之士上而公卿大夫下而布衣韋帶爭為詩文餞之子
與瓌竒博逹誦詩書六藝百家之言攻詞章有器識由成均上
舎生入藝文監為令史聲稱藉甚其出為郡從事也再遷而為
常山縣尹行次吳門吴門之能言者復争為謌詩餞之以余辱
有一日之雅俾為之序夫十數年間兩送子與赴官皆得操觚
弄翰為文詞以厠羣贈言之末余豈能言者㢤特以常山之得
賢令長甚扵贑州之得賢從事雖欲巳扵言不可也盖子與為
從事時枹鼓不驚田野無事官閑政暇得以詩酒從郡太守優
㳺山水之樂非若常山之民飢者待哺寒者待衣疾苦顛連噢
咻呻唫者之待拊摩煦嫗扵子與也嗟乎縣令與從事不侔今
曰與曩時亦異然不遇盤根錯莭無以别利器士大夫𧺫諸生
為縣令亦可以行其志矣子與瓌竒博逹而行之以豈弟将見
䖏縣令如從事視今日如曩時而常山之民猶赤子之得慈父
母矣政成民和吾恐
朝廷不以子與私常山而能言之士将不止為文詞送子與為
牧宰而巳余雖不敏尚能執筆厠群公以俟至正十三年三月
庚寅序
夷白齋藁卷之十五
夷白齋藁卷之十六
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　　序
　　　送張郎中詩序
户部郎中大名張君師允以銓選使江西也道過吳吴大夫士
之從户部君㳺者冠盖相望户部君皆折莭禮下之及其将西
行也大夫士之能言者各賦詩合古今軆凡若干首俾余為序
以送户部君禮也昔户部君以進士取科甲盖甞擐忠信之甲
胄執禮義之干櫓用其全鋒以與天下士决勝負矣其裒然而
舉首也雖有勇如賁育急與之角力不敢暇其入翰林為史官
由太常拜御史秉筆㝎襃貶執法論是非廪廪乎良史諍臣之
風雖劫之以衆沮之以兵弗變也及遷户部為尚書郎不逺數
千里使江西右持衡左執權以銓量行省之人物其輕重予奪
皆懸户部君之手是行也意其必乗堅車擁髙盖連駟結靷負
弩矢先驅以夸耀四方乃今屏徒從撤儀衛悛悛卑譲自視若
諸生日以禮接大夫士慇懃之歡惴惴焉惟恐失其心是懼夫
力能以布衣決髙科魁天下士秉茟為史官執法為諍臣而不
能以尚書郎
天子使者而失大夫士之心豈大夫士之力勇扵賁育其威加
扵兵衆㢤盖大夫士禮之所在也噫禮之可以為國也乆矣使
充不失大夫士之心舉而措之則操輕重以予奪天下之人物盖
恢恢乎其有餘也然士有不以予奪為輕重而以禮為去就者
豫章徐孺子其人也户部君行矣銓選事畢舎車而徒間行豫
章以觀孺子之遺風復有下榻如陳仲舉者乎詩云髙山仰止
景行行止户部君能以禮接大夫士則陳仲舉不得專羙千載
矣至正十三年三月甲午序
　　　白羊山紀逰詩序
勾吳沈髙士仲說澄靖寡欲誦詩書百家之言以孝義称扵鄉
居祖夫人憂廬扵墓側既終䘮隐居畊釣以山水自娛每衣鹿
裘著葛巾過天平謁范魏公祠徘徊不忍去間行其傍林塢得
地曰白羊山而樂之将結廬讀書以求其志乃三月既望携所
知䠂人朱安道舟行數十里至其䖏仰瞻天宇之髙俯覧時物
之暢詠泰伯之遺風望闔廬之故墟引茟賦詩捴凡若干首余
得而屢讀之既愛其舂容閑逺有髙世絶俗之思又念不得從
仲說䕃長松藉豊草歌考　之詩賦伐木之章以寄情烟雲水
石間然魏公之流澤未泯天平之白雲可攀他日命車白羊之
麓欵門䖏士之廬而某丘某水将因詩以索其勝則詩也不可
以無序扵是乎書
　　　送邵知州序
吳郡属部由縣而陞州者吳江其一也雖地方百里大抵具區
之濵重湖複陂浸淫湠漶引三江而歸之海水之所不及者然
後人得以樹藝其上故必謹堤防設機械率老弱疲䈥力弊弊
焉日與水争利幸天無淫雨歲之所入僅以輸租賦給徭役否
則溝塍畎澮淪為洪濤人困力殫而有司十一之征上下交病
矣其州治又居水陸之咽喉璽莭羽書㫄午絡繹防虞供億百
倍他州故任師帥扵此者視他州亦難其人必徳足以宣化教
才足以寄民社眀足以聴獄訟敏足以備軍儲而又濟之以㢘
行之以恕如前知州燕山邵侯而後可也𥘉侯之下車也當
國家責成守令之時侯首勸農桒均賦役勉學校蕳民訟以崇
本抑末為務設施次苐恪守章程及南北徴兵調彂無虚日侯
鞠躬夙夜弗遑唘䖏而民不廢畊桒官不闕餽餉使車驛傳擐
甲胄援枹鼓之属肩相磨而踵相接者不失勞来之禮噫侯可
謂克副責成之意矣三年政孚觧印綬戒車馬言還而
聖君賢相方綜核名實厲精為治若侯者疇庸考績将進而與
中朝公卿大夫接武周行以熈庶務皆分内事也此不敢為侯
道獨論次侯在官得賢師帥之職既以餞侯之行以慰州人之
思禮也
　　　送徐仲剛詩序
無錫兩君子其一曰徐君元度仕為王官居亰師有聲其一曰
倪君元鎮隐居著書求志不囬余皆辱皆辱交焉仲剛徐君之
子倪君之壻也徐君俶儻好義博雅有識度與名公鉅卿㳺許
與意氣有國士風倪君讀古人書忘渇飢為文章有魏晋間人
氣韻其髙不仕之莭雖漢東都士大夫弗過也兩人者所趋不
同要其帰皆激卬底厲不與流俗同乾沒然兩家是用日益貧
徐君以禄自飬倪君以書自娱其子弟各習知二父意仲剛獨
瓌竒敏給好禮而文居則從婦翁學為詩出則從父官于朝夫
生為名父之子長娶名父之女出䖏問學不離二父間仲剛之
得扵天者夥而决扵人者鮮如是㢤雖富貴利逹不足為仲剛
道然奉以周旋弗敢失墜此季文子所以為魯之賢大夫也仲
剛勉乎㢤凡與兩君子好者咸賦詩以贈仲剛属余為之序
　　　送郯九成詩序
至正十三年夏五月海漕彂吳門漕府史吳興郯君九成實賛
幕府吳之君子皆喜為詩以道其行且曰去年春海㓂犯崐山
􁐂餫饟慿陵作氣勢以抗􁃸官軍淮右狂孽蔓延江浙羽書徵
彂絡繹道路無虚日人心洶洶乆矣頼
天子神聖賢相枋國命貞忠㢘毅之臣捴漕事分遣将帥岀師
四討蚊蚋蟻蟲蠢尓無知者以次殱蕩海㓂聞風率醜類逃匿
傍徨蹙縮願宥罪自新用是人心之憂者更釋然以喜九成學
古通今器局閎博論議慷慨為詩章有作者風乃今職文書賛
海漕進無金革矢石之虞退無父兄妻子之憂左川后右海若
風恬浪平一日千里而億萬之粟上以祀天地宗廟百神下以
禄三公九卿百執事内以給宿衛外以足軍旅者不日逹亰師
春餫甫至夏餫踵来此　國家萬世無疆之福臣子戮力報
効之秋也
上尊之賜宮錦之榮視昔有加而九成仰則瞻都邑之雄俯則
覧山河之壮感　聖澤之汪􁏳侈文物之鋪張所謂詩章九成
之所長者将與　中朝能言之士嗟歎不足而詠謌之以極陳
所遭之盛異日南還觧行李出所有吾黨好事者将争先睹之
為快九成尚無以謙譲未遑為辝也
　　　送涂叔良序
豫章涂君叔良從其郷先生楊顯民氏學在亰師也客翰林待
制武威余公所而雅與新安程君以文善余雖不識顯民幸囙
程君而識武威公武威公視顯民雖出䖏不侔要與程君皆強
志篤行為文章不詭仁義叔良逰三君子間悛悛言行讀書作
古今軆詩不蹈常人軌轍及武威公出僉浙東憲事未㡬去官
居淮西余亦親老還江南叔良與程君㽞亰師京師之士非程
君行軰則與叔良年相埓率彬彬嚮用程君仕宦二十年業愈
精身愈困而志不少衰需次翰林為属官老且至矣叔良學顯
民氏學為武威公客又從程君居　輦下借勢王公鉅人希進
耴冝無難者獨辛苦顦顇由亰師行数千里過呉門将歸豫章
不果又復如亰師噫是固學古道者也吾聞古之道不足耴扵
今豈信然乎雖然深山之木鉅細林立匠石撡斧斤過之必取
其堅實羙澤適廊廟都邑之用者而木之堅實羙澤恒出扵風
霜摧枯拉毁之餘盖損者益之夲敗者成之基此造物者之所
以玉成萬物也士之覊窮憂患頓踣無憀所以動其心忍其性
庸鉅知非造物之意乎方今
聖君在上賢相在下左繩墨右規矩以待天下之人棟梁桷榱
各随其器而任使之岩穴之材如顯民者将不得自棄扵斧斤
之外則摧而愈堅枯而弥實拉毀而益羙且澤者為何如也然
則造物之所以為司縄墨軄規矩者之計乆矣庸囙叔良行以
此謝程君遂以為叔良贈云
　　　贈盧仲章詩序
天台盧仲章以能刻金石為印章知名大夫士間大夫士之樂
道仲章者咸寵之以詩仲章亦何能致多若是㢤夫工商梓匠
邦國之用器械之備飬生送終之不可以㦯闕者也必服牛馬
越川谷逹陵陸窮深致逺以交乎中國而後可以通有無利器
用而宫室具焉然商不得齒於大夫士工不得與扵衣冠之末
何㢤所業不同而所趋者異也今仲章之藝以為工乎則大夫
士之所齒以為商乎則衣冠之所樂道而與進之不服牛不駕
馬無陵陸之虞無川谷之險而亦以其藝交扵中國其為用雖
若無與扵飬生送終然大夫士之家不可以少焉噫仲章之藝
亦善矣古者諸侯謂之章大夫謂之印今者夫人而用之仲章
以其藝逰扵夫人之間而獨竊然從大夫士以求其言為務大
夫士固異扵夫人也㢤扵其有請扵予也書以贈之
夷白齋藁卷之十六
夷白齋藁卷之十七
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　　序
　　　頋友文字序
吳下縛茟生曰顧輔字友文其縛筆視近世吳興諸名家不多
譲間請余講其字而序之其名若字盖夲乎魯曽子所謂君子
以文㑹友以友輔仁之言也曽子之言尚矣余請􁂗生之業而
為之說可乎昔之善言書者盖以刀稍喻筆焉故揚子雲曰刀
不利筆不銛而獨加諸砥信乎刀不利雖有桓公之葱文王之
録太公之闕闔閭之干将莫耶曽不足以刜秋蓬剪腐卉尚奚
耴其㫁犀象屠蛟龍而鋒不剉乎筆不銛雖有文犀之植象齒
之管秋兎之翰豊狐之柱縁飾則不啻侈矣以之為書則偃仰
乖方向背離軆從横牽掣舉不適人意而書之道㡬息矣然則
砥削者固輔刀筆之羙器也士之為士也亦然不博之以文則
學無所殖不輔之以友則徳無從立故詩曰朋友攸攝攝以威
儀孔子曰朋友切切偲偲楊子曰朋友以磨之友也者其又士
之砥削乎甚矣㢤生之業克稱乎其字也是故非學不足以為
士非友不足以立徳非言不足以垂世非筆所傳者不博而筆
也者又士之所以羽之翼之左之右之以圖不朽者也噫生也
不徒名其名将思有以行其行不徒字其字将思有以事其事
不徒藝其藝将思有以試其試吾聞之有為者亦若是生之業
既切扵士之用生之字復切扵士之學則余以士勉生世之樂
与人為善者得無以為過乎昔者庖丁好道而進扵技今生之
業非直觧牛者比也又庸知其非好道者然則余勉之也非過
也
　　　李僉事政蹟序
至正十二年春朝鮮李公仲善以浙西道㢘訪僉事分憲吴下
督行省兵禦海㓂未㡬淮右妖㓂竊彂屠郡縣殺守宰攻䧟湖
㐮蔓延江東西羽書絡繹告急無虚日人心震懾吳為江表大
郡介居水陸之衝東濵鉅海南控甌粤西連荊䠂無髙山大谷
以為之阻東南所賦水土百物吳為特盛倉廩府庫之所儲偫
歲輸亰師以供天地神明之祀軍國之須與夫民人之所恃以
為存者當務之急宜莫如城而吳城故閎壮周餘四十里舊阯
僅存謀繕完之伇最鉅承平曰乆民習宴安不可與慮始議下
衆口交怨公乃因父老而諭之曰
國家以熈洽之仁汪濊之澤休飬生息尔父兄子弟乆矣一旦
盗𧺫倉猝淮䠂間環地數千里生民塗炭其故何㢤城郭廢而
兵革不戒也今吾受
天子命除民所疾苦目睹無城之害而不與尔父兄圖之有如
事不可測噬臍之咎将誰任之吾聞之備豫不虞政之善訓也
故曰有備無患今吾用尔力新尔城深尓池整齊守具豈惟倉
廪府庫是頼尓子子孫孫将永其利乃計城文尺視民貲多寡
募工分築有差民始翕然趋事施楨幹審榘度萬杵齊奮殷若
雷動公不憚暑暍親出入版築間勞撫士卒以恵濟威以勤率
惰鉅萬之費非常之㓛三月而畢公既率有司筮日告神又具
牛酒犒士卒謹成事禮也方是時㓂入杭繼入湖入常燒民廬
劫庫蔵縦兵剽掠烽燧四𧺫鉦鼔之聲接吳壤浙右騷動吳獨
以公故無恐公忠貞㢘㫁行事適機冝晝申嚴約束夜循行井
里㰱血誓衆務戮力以身徇國用命者賞無状者誅慷慨激昂
士氣大振吳民老弱相慶有謌者曰公城我城公厲我兵公用
法平又歌曰公保我妻帑公衛我室家公我父母報公何有君
子曰李公其古之遺愛乎何輿人誦之如子産也
天子聞之賜公爵優二等盖将囙是而大公之施始扵吳逹扵
天下而輿人之誦史且不勝書矣噫李公其誠古之遺愛乎乃
論次公政蹟為之序以慰吳人之意以傳之四方以侈公之恵
而樂為天下道也十三年春三月序
　　　崔衢州政蹟詩序
淮右妖㓂首難禍延江東西守吏號能執干戈衛社稷者衢有
崔侯焉𥘉賊䧟徽饒乗勝入衢之開化㩀縣治燒民廬放兵劫
以安邑父兄既刻石紀侯勲蹟復相謂曰侯始通守吳邦属四
方無事首興學校以教吾子弟歲旱則禱雨祈榖以活吾老弱
㓂至親擐甲胄冐矢石出萬死不頋一生以捍衛吾郷邑侯治
郡為賢牧守討賊為良将帥進不貪㓛退不頋私不毒無辜不
專威福折衝果毅而濟之以㢘平侯之徳非石不傳盖詩所以
羙盛徳謌休㓛而告来裔也嗟乎衢之父兄亦可謂善頌矣
國家承平日乆民不知兵一旦變𧺫不測所在肝腦塗地井邑
丘墟禍亦慘矣誠使撫字得人政平訟理則民入有父母出有
司命而金湯之固不在乎堅城深池而天下人安矣今衢有賢
侯誠冝　璽書褒勸増秩賜金以風天下然嗟嘆不足而詠
謌之其尔有待扵觀風之使乎吾聞賊在開化時獨不毀崔侯
之碑衢城火侯之苐獨無恙豈天之眷佑賢侯将使人感之如
􁍇使君而反風㓕火之異又将愛之如劉太守耶余不佞敢論
著作詩者之意為之序以遺衢父兄夫豈以侯之故㢤亦樂為
天下道也十三年八月既望序
　　　送陳惟允序
余友陳惟允世家閬州七世祖宋宣和間進士至朝散大夫居
南康遂為南康人其先君子天倪甫師事故内翰臨川吴文正
公誦詩書百家之言以隐徳終扵吳家徒四壁獨遺書數百卷
母夫人日夜督惟允與兄惟寅誦習之二子復以儒業其家從
容文藝出入綰紳大夫間而惟允尤善鼔琹擬古人摹冩山水
樹石為屏障瑰詭恠竒可喜今年春将去吳適金陵囙北上亰
師從四方名人魁士振纓儒林揚鑣藝苑以其所能自奮母兄
樂其志既束装筮日以戒其行尋以余同妵且雅知其兄弟賢
願貽一言以為别噫世之厭梁肉􁐂紈綺入則穹居廣厦岀則
連車列騎者果何如人㢤然不易世子孫或羸寒困餒為屠販
為奴隷甚至為溝中之瘠者又孰使之然㢤盖冨貴無常不足
恃也陳氏由閬州徙南康又由南康至吳門俛仰数世徒以朝
散府君遺澤綿綿延延至惟允兄弟孤犖貧窶亦甚矣然猶知
讀父書躬孝友悛悛信譲能詞章工文藝號佳子弟先民有言
損之而益敗之而成䖈之而樂此造物者之扵人所謂礪鏃而
栝其羽也今陳氏以孝友為鏃以文藝為羽以孤㷀為礪以貧
窶為括其材精其氣利其去而與英畯角伎能殆飬由基之扵
射彂則無不破的者惟允行㢤嗣先君子之業飬母夫人之志
迓續朝散府君之餘緒常所徃来者咸為詩以稱顯之矣余不
佞敢申以為序今年為至正十四年春二月甲午
　　　送李徳中序
國家歲漕東南之粟毎春夏由吳門抵直沽以億萬計今年夏
漕府史宣城李君徳中以次當行吴之君子與徳中善者咸送
之婁江之上且賦詩以華之盖徳中以江左衣冠家少從其郷
先生今兵部貢公伯仲逰且親精敏肅給刻已清謹事賢漕長
為僚吏有多士之譽斯行也當見兵部公為我謝曰
聖君賢相紹隆大業廓滄溟為餉道利舟揖為車馬其視秦之
飛芻輓粟漢之負檐千里唐之陸運水行率数十鍾而致一石
者其得失不啻千萬矣間者又大興農政遣使江淮募民入畊
大河之南遼水之東皆置庸田漕運司不使地有遺利民有餘
力㓛成事集将見中土之粟又百倍東南矣今歲遂省夏運若
干萬分饟淮䠂因時變通以便漕事此千載一時有志之士扵
是執文書賛幕府誓先士大夫戮力海道如徳中者兵部公頋
不喜歟况公以班馬之倫居列卿之位且世為太史氏感
明良之相逢覩庶政之畢舉宜與　中朝能言者並為文章
頌吾　君之徳羙吾　相之㓛鏗鍧炳耀垂示無極嗚呼休㢤
斯人臣之盛際也徳中行矣漕事告竣讌勞禮畢從兵部公優
㳺詠歎當筆授以歸遺東南人共謌之余不佞亦何幸竊覧焉
至正十四年五月朔旦
夷白齋藁卷之十七
夷白齋藁卷之十八
　　　　　　　　　　　　　　臨海　陳　基　著
　　　　　　　　　　　　　　金華戴　良　編
　　序
　　　送邹掾史還江西序
昔邹君弘道之先大父教授君以能詩知名故國子監丞莆田
陳公甞欲薦之詞林未果而教授君卒扵家余與教授君逰時
弘道方與其弟工文辞為舉子業未㡬余㳺北方弘道以賢能
書薦扵郷尋與計偕上春官與數十百人角勝負及
天子臨軒䇿士弘道遂以進士擢髙䓁得官歸江南余在亰師
亰師之人知余與教授君友莫不為余道弘道之賢而余故雅
知教授君平生冝有令孫如弘道者獨念教授君積徳誠使假
之以年則其見弘道褒然舉首扵數百人之中為
天子門生克有成立以為郷里榮頋非邹氏祖孫非常之慶耶
弘道之禄不逮大父矣然擢第為名進士居官為良有司辟行
省為材掾史凡所以為揚名顯親計者未始一日不奉以周旋
教授君雖死亦可以無憾矣今弘道為西省使者告糴扵吳呉
父母之邦也弘道不敢以使者自居獨身岀入民間與民為市
所糴雖不貲而人曽不知擾往往相謂曰鄒掾史不以官戾民
夫豈以郷里故耶彼以牓牒迫民以刑憲臨民且旦夕遣吏呌
囂墮突雖雞狗不得寜者此其以他使者待吳人固冝尓耶抑
和糴以備軍餉其事急其勢逼有不得不尔耶今掾史君為隣
省告糴父母之邦固自與他使者不侔然他使者亦以和平待
民以優賈誘民而民雖朘削亦将樂與為市夫以和糴為民而
使民不堪命亦豈使者之事也掾使君讀前史至唐元和以来
和糴之害甚扵稅賦恨不奮臂出其間與當時廷臣共諍之頋
肯以告糴譁然而駭以病其郷里父兄子弟耶掾史君公平㢘
恕使得行其志扵時則其張之翕之左之右之将無施不可告
糴特細事尔其使還江西也吴之善扵詩者咸賦之余辱與弘
道故故又為之序云至正十四年夏五月甲申
　　　送夲上人東歸序
余郷本上人立中為浮屠松江衣粗食糲䆒心禪理蚤夜刻身
甚力間出與大夫士揚㩁古文藝肆筆為詩章奕奕有竒氣遍
訪浙東西諸名山長老大浮屠莫不以禮引接之余聞上人之
賢有日矣今年上人来吳門始相見握手繾綣問郷曲里社孰
逺孰近孰䟽孰戚乃知其與余世有婣童稚時往来田間出入
桒梓未必不相識及各之四方所學異師所服異業所趋異塗
一旦卒然見面不相知名非假文字之慇懃語言之悃欵則余
与上人不㡬終身為胡越之人乎上人貌甚偉氣甚温志甚慤
開口論文字上下從横反覆空有卒弗畔乎理與之居同帝食
同鼎飲同器雖終身不厭余方資上人以逰乎方之外上人頋
以大母之䘮将東歸臨海省父母因奉襄葬事徴余言以為别
夫去閭巷逺親戚二十年服浮屠之服誦浮屠之言冝亦浮屠
而已矣今病心勞形不逺千里赱山川冐霜露辛苦蒲伏以庶
㡬其生敬死哀之心夫豈直以詩章自雄徒取如么弦孤韻瞥
入人耳之為貴㦲世盖有墨名而儒行者吾扵上人又何間焉
上人歸矣郷里之老者死壮長衰與上人逰者皆異時田間之
童稚桑梓之少年也然亦有邂逅不相識者乎上人以親而歸
余以親而㽞髙雲孤飛懐彼故岑此人情之所以不忘土也為
我謝昆弟曰　我廬舎藝我黍稷余将奉老母歸田里啜粟水
飲優逰卒歲以樂其志矣
　　　送張知事序
浙水西諸郡出稅賦奉　國家多寡固有差然近歲兵興資
糧兵械什器百物之需率耴之平江嘉興松江盖此二路一府
無平原大陸山林之阻非若錢唐吳興毗陵壌地與微饒義興
㓂􁏼兇㜸出沒之境相接溝塍甽澮井分碁置大川小源興三
江五湖相出入人居其土　歩非舟楫莫濟使車驛傳之塗往
来北南千里一軌四頋皆沙洲浦溆藿蒲菰葦鳬鷖鴈騖之區
烟波莾蒼舉目無際烏合蟻聚之徒相煽誘肆妖毒攻䧟城池
所在崩潰相望獨此二路一府以水為封域利城守不利野戦
僅以地勢得完然用是水陸之餫饟士卒之調彂器械百物之
徴求不責他郡而區區彈丸之地日給月供家罷户耗而與被
㓂之邦俱弊矣獨幸各得賢師帥拑循其父兄勉焉鞠躬竭力
公上松江眂二路又僻在泖陂並海之陬其地非川陸之咽喉
羽書　璽莭非有故不至其民勤扵農桒使歲無水旱螟􁓕之
之菑加以賢師帥字飬不苛則其俗號昜治大名張君師明由
博士弟子貟為侍儀司舎人再調而為其府知事師明讀書逹
古今識事變且刻身㢘謹與其從弟户部郎中師允俱有聲扵
時其以從事居幙府賛師帥布
聖天子㤙徳扵用兵伐叛之時使其民宴然益知尊其君親
其上雖有供億之虞而無枹鼔之警則師明之賢将與其師帥
並稱東南而融顯光大且權輿扵此矣扵其行呉之能詩者咸
賦之属序之至正十四年十月朔旦序
　　　友迂軒文集序
國家承平百年公卿大夫以文章政事𧺫成均者盖彬焉今都
水庸田使宣城貢公之為博士弟子貟也即學古工文詞同舎
諸生皆自以為不及方是時先集賢文靖公與　中朝學士先
生並以老成魁宿待　詔詞垣言道術則夲周公孔子孟軻
言文學則由賈誼董仲舒劉向司馬遷班固韓愈歐陽脩之倫
一時作者祖𫐠詩書憲章禮樂為聲詩則薦之郊廟為典䇿則
施之　朝廷皆博綜古今成一家言盖三光五嶽混一之氣至
是而極盛矣公以搢紳佳子弟岀入諸老先生閒折莭以纂言
脩業為務及觧褐授官遂供奉翰林累遷為翰林待　制國子
司業間以理官岀讞紹興路獄三年政號平允延祐以来諸老
先生稱有後者惟文靖而公遂以文章政事名天下矣及
皇上虚心儒學銳意中統至元之治宰相以公學問足以經緯
人文政事足以羽翼　王化乃擢公為吏部郎中尋拜監察御
史又由小宗伯轉兵部侍郎風猷氣望蔚然為儒林之冠而成
均得人殆不徒以文章鳴　國家之盛所謂文靖之後有人至
而益信矣且自古能言之士如賈誼之論治道董仲舒之䆒天
人劉向之明經術司馬遷班固之𫐠史韓愈之原道皆奥衍宏
深為一王泫然皆不得乆居朝著見諸事惟其所傳者獨空言
而巳惟歐陽氐以文章顯其詞令褒貶既敷之扵訓誥伸之扵
典謨導揚諷諭復著之扵雅頌奏之扵神眀而其聲光位势又
得與韓范冨諸公並稱為人傑今公以文章政事駸嚮用致位
通顯其言婉者冝頌穆如清風之中人也直者冝諍凛乎箴砭
之切軆也叙理亂則眀白而朗暢陳道義則委折而沖融大者
可以著詞令述褒貶小者可以廣導揚形諷諭盖将益使聲光
焜耀位勢隆重而文靖有後之言不獨信扵今傳之後世亦且
足以耴徵矣公之為都水使者至吳也基獲觀豫章塗貞叔良
所編友迂軒集若干卷因論次所知為序以質之扵當世知言
君子公名師泰字泰甫友迂軒其自號云至正十四年十月庚
子序
　　　奉親圖詩序
恱堂禪師顔公迎其母扵僅昌國之翁洲築室平江之崑山資
福寺西數百武備飬惟謹及為大浮屠領資福徒属晝夜演佛
事猶勤勤不懈母子禮母氏年八十餘童顔稚齒𧺫居飲食歩
履益康強公每侍側下氣愉色惟母意所欲盖公不以浮屠儉
其親親亦終身安其志欣然樂而忘郷里母氏以髙壽終公病
心戚容哀毀不能堪乃命善畫者畫其為飬如平生卷舒瞻省
以慰罔極噫此仁人之孝子之所以厚其親者公獨異浮屠㦲
浮屠書有孝子經言孝甚備彼以空虚為禪文字為教者扵孝
㦯不暇惟律以五戒為首猶有一舉足不敢忘父母之義故昔
之浮屠有棄住持獨身歸織屨飬母僧史書其事至今傳詠不
衰公氣岸魁壘應物機警日與其徒說出世間法而不徒以空
虚為事至扵飬生送終之責不以出世間而㦯慊焉則又若一
舉足不敢忘父母者世以釋子扵親二本豈其然㢤公逰乎方
之外而雅與搢紳大夫為文字交縉紳大夫樂為詩以稱道之
盖将貽後之續僧史者考焉余與公皆東州人故為之序至正
十四年九月既望序
　　　贈曽彦魯序
西夏長壽君景仁以湖廣行省理問所知事乗傳使吳適母夫
人病中滿黄彂外且劇景仁以為憂問醫扵庸田副使髙公公
以魯君彦魯薦彦魯診脉曰此得之脾冒濕熱投藥療之即瘉
景仁思欲以言侈其恵余雅知景仁事親孝而彦魯為大府史
以醫逰公卿間其𧺫人之疾如此皆可書乃為之言曰昔者先
王設醫師掌醫之政令凡邦之有疾病者造焉則使醫分而治
之歲終則稽其醫事以制其食而五味五榖五藥之齊存乎神
農子儀之術五氣五聲五色之審存乎扁鵲之伎而九竅九蔵
之候存乎秦和岐伯榆拊之数然自秦滅典籍而醫方亦與聖
人之經並廢至漢興廣開獻書之路使謁者陳農求遺書扵天
下作史者取以列諸藝文而與六經百家之書並傳扵後丗者皆
李柱國之所校也夫脈有經絡骨髄隂陽表裏之殊藥有五苦
六辛水火之濟而醫有箴石湯火酒醪之用囙脈以視病之淺
深在􁏄理者以湯熨之在血脉者以箴石攻之在腸胃者以酒
醪治之此皆神農子儀扁鵲秦和歧伯榆拊之倫𧺫度量立規
矩稱權衡案縄墨與天地叅爲生人萬世之計而漢淳于公張
長沙近世劉河間張易水李東垣之徒守之以爲律令者也故
醫之用藥猶吏之用法藥以去病法以除弊盖禮不足而後法
施猶飬不足而後藥用焉今彦魯之禄不制以醫事軄守不掌
扵醫師而邦之有疾者造之恐後不待歲終而其𧺫人之病如
𧺫景仁之母夫人者皆可稽也然䆒其業方以儒術縁飾吏事
而刑名法家之說習之如習神農子儀之書其執文牘佐郡長
吏除民所疾苦又若用湯火箴石之属以去癘疾也今書滿将
辟漕府史使由此而升則其登顯仕食厚禄如太倉令長沙守
者殆猶䇿國馬以適燕薊非一日千里不止也昔之論為國者
盖以醫取諭焉故余因景仁之意申而言之非敢為彦魯告告
其知彦魯者必以吾言為弗戾云
夷白齋藁卷之十八
夷白齋藁卷之十九
　　　　　　　　　　　　　　臨海　陳　基　著
　　　　　　　　　　　　　　金華　戴良　編
　　序
　　　送陳景𥘉序
君子之為僚吏得賢公卿而事之則政斯舉矣今海道都萬户
眀善公之政揔漕䑓也属海㓂之餘糧艘䧟沒者叅半漕民比
户告病公奉
聖天子命以漕事為已任甫下車問事緩急審次第而為之令
行禁止雷動山立東南列郡侯伯受牒聴令惟謹一時僚吏莫
不争自激昂願以材自效譬猶營壘士卒一經李光弼號令氣
色乃益精眀其轉旋闔闢之機所以為　國家軍儲深長計者
固皆出扵公之眀㫁而其從容賛相動適事冝非賢僚吏亦何
足以䖏公幙下此陳君景𥘉所以得事賢公卿之道景𥘉瑰瑋
闊逹雅有器局𧺫家憲曺由蘇杭二大府史遷漕府所至皆以
材能爲長吏所信任聲稱藉藉乆矣自　國家以海爲漕渠歲
轉東南之租賦毎以春夏由吳門趣直沽履洪濤如平地視萬
里猶咫尺上而佩金符綰紫綬而爲萬夫長下而職之書佐餽
饟而居幕府者皆安然囿扵
皇靈之内雖有深渉之勞而無不虞之變盖八十餘年扵此矣
及一旦鯨鯢悍然不安天常慿陵鼔舞風掀浪擲堅舟利楫糜
爛韲粉扵狼狽之頃董漕大臣素以豪傑自許者顛頓辟易蹙
縮而無所措其剉衂亦甚矣繼其後者徒手以承其弊春夏兩
漕亦欲以時逹亰師非有明断如公者紀綱乎其上賛襄得人
如景𥘉䓁周旋乎其下則洪濤萬里無胫而欲行無翼而欲飛
亦誠不易矣然則平居無事人材若無與扵世至扵倉卒之中
利害叵測然後得人則濟非人則否噫中流失舟一壷千金豈
虚語㢤今景𥘉書滿将調閫外之势眡漕䑓益崇使移事漕長
之道以事連率折衝畫諾㳺刄扵有餘之地則閭外之政亦斯
舉矣異日又移此以逰外廷升　中朝莫不皆然則享榮名躋
膴仕非景𥘉而誰欤扵其行也吳之大夫士咸賦以餞之属余
為之序
　　　送哲上人序
吳門哲上人事其師學出世間法居城東祚真蘭若自刻甚清
苦今年冬将挈缻錫之四方叅大浮屠以竟其學士大夫與上
人善者咸賦詩以餞之上人吳人也吳為沃壌其人喜事佛好
施予佛之徒往往飾宫廬崇塔廟有餘力輒買良田厚積蔵資
懋遷以為常産不朽計盖其習俗所尚非一日矣自兩淮用兵
資糧器械百物之需取扵吳者無慮十八九民力滋耗事佛庸
少懈而佛之徒亦方僕僕與其民奔赱有司出賦稅以給公上
閔閔焉惟恐不及是懼昔之所常産今適足以為患浮屠寳坊
魚鼔絶響平時累數百人為徒者至是皆相率引去祚真城東
小蘭若爾其師弟子頋優㳺無事俛焉夙夜惟知有出世間法
上人有将浩然四方從大浮屠逰視其去􁂗若無豪髮世累者
盖上人之師弟子不求多扵世彼為常産計者皆求多者也求
而不知止患孰甚焉今四方名山具存而其叢林凋落亦如吳
之所謂寳坊乎抑猶有異時規矩弗墜也然向之特盛者莫如
吴興錢唐吳門既爾錢唐亦從可知上人此行将何所適乎吾
聞浮屠氏之法無中邊無彼此求之者無逺無近混物我扵一
途䓁虚空為法界然後不舉足而四方見前此古之所謂逰乎
方之外者也上人不求多扵世斯行也将無入而不自得尚奚
以業林之規矩墜弗墜為㢤上人字古心其師則元明其號也
　　　送陳希文北上序
人之厭江湖者則思山林厭山林者則思城郭居城郭者則思
㳺乎通邑名都以日充其所見聞譬猶魚之䖏池沼則慕湖陂
䖏湖陂則慕江海䖏江海則又欲脫鱗鬛生羽翰絶雲蜺負青
冥以逹乎天地而止焉亰師士大夫之天池也士之生乎斯世
苟耳目聦眀心志卓犖手足無拳攣之疾肩背無傴僂之患賤
不至扵馬醫辱不至扵奴隷貧不屑為販賈工祝之事非詩書
之言不習非禮義之地不踐非逢掖之服不服非章甫之冠不
冠言可以信乎朋友貌可以接乎公卿大夫氣可以折衝乎尊
爼智可以效官使扵駿奔執事之間乃可汗漫扵江湖栖遟扵
山林浮湛扵城郭居卑而䖏汙局縮而偃蹇徒資於姍咲扵僕
妾甚無謂也故必扷泥塗擊奔飈左攀鱗右附翮翩翩焉揚揚
焉翺翔乎帝郷徘徊扵清都如吾友陳君希文者豈不卓然瑰
瑋之士㢤希文之志則壮矣頋余與希文生同妵居同里學同
業而年又差長疾不至扵拳攣而不得道希文以為先患不至
扵傴僂而不得從希文以為後賤有甚扵馬醫辱不翅扵奴隷
貧雖欲為賈販工祝而不可得徒亦服逢掖冠章甫居則誦詩
書行則稽禮義踽踽以自信倀倀而無徒其視希文去而折衝
乎尊爼希效扵駿奔執事者殆猶斥鷃皷翼蓬蒿之下而不知
九萬里鵬之一息也尚安敢語天池㢤余不能俛首帖耳以􁆪
倖天池之有力者徒因希文行書以為貺
　　　朱氏格致餘論序
余觀古人以方術相授受多不苟扁鵲古之良醫也遇長桒君
十餘年而始得其禁方長桒君豈古愛方者㢤徒欲授之得人
以活人爾昔宋氏渡江良醫之在中州者曰河間劉守真氏戴
人張子和氏真㝎李明之氏三家之學同出扵黃帝扁鵲而其
用則有攻𥙷之不同者盖所遇之時然也宋末江南之人惟羅
太無氏之傳得其宗太無逮事穆陵國亡退䖏民間未甞䡖以
醫語人而人亦卒未有能師之者烏傷儒者朱君彦脩飭身礪
行有古君子之風而尤好醫方術甞讀素問而歎曰此載道之
書也頋非儒者不能讀而醫固儒者之事也古之號為良醫者
皆有師今之為醫不必師徒守故方以倖人之不死者非醫之
罪也醫之無師乆矣嗚呼吾尚忍爲是㢤乃彂憤求師不逺千
里赱吳䠂不能得患至杭有言羅氏者君候之累數十徃不得
見君囙旦日徃立扵其門日且暮不少動羅察其意䔍始引見
之與語大說乃盡以三家之旨告之并授之書且曰熟此可以
活人矣君謝曰諾遂以書歸讀之反覆尋繹上逹扵靈樞太素
内外甲乙之書以及百家無不貫穿而得其精且微者積以歲
月然後出而視人之疾如是而生如是而死無不切中一時學
者故方之習亦因以丕變君遂以國醫名東南而三家之學不
專扵中州而君老矣門人徃徃請著書乃摭其歴試而驗者論
次而筆存之捴凡若干卷夫羅氏不輕以語人而君得之亦不
易冝其信之䔍用之精而爲書又足以傳諸其徒而㳤諸其人
君與羅氏視古人皆可以無愧矣余雖未及識君幸因其髙第
弟子趙君以徳而得見其書以徳俾為序乃述其授受淵源之
自使讀書知醫不可以無師而得師尤不昜云羅氏名知悌君
名震亨至正十五年正月甲子序
　　　送韋道寧詩序
韋君道寧世為中州衣冠家由浙西憲曺辟吏崐山常熟兩州
有能聲浙西部使者賢而薦之為福建奏差将行中吳大夫士
與道寕善者送之南門之外有酌道寧酒而為之言者曰道寕
起憲曺執文書事兩州長吏所食升斗禄耳而獨以潔㢘有吏
能為部使者所知盖道寕讀書通古今為詩文奕奕有風氣啜
菽飲水而牛羊之飬弗過焉其素所藴蓄者未昜以淺近闚也
福建古大閩地秦漢以来始列中國今天下一家四夷八蠻九
貊百粤皆隷軄方而福建扵閩為土中江浙行省所統大藩閩
特大以逺部使者職耳目任風紀扵此視他道尤重奏差古行
人之職也凡部使者有事扵行御史府及中䑓或四方各道奏
差悉主之非明憲度習文法善辞令飾威儀者不足以堪之道
寜起身憲曺則憲度明矣辟吏兩州則文法習矣讀書通古今
則辞令善矣而又将之以潔㢘本之以孝敬是行也吾見其出
入部使者從事間以事使行御史府中䑓四方各道其周旋有
禮進退有容應對從容中矩此皆其素所藴蓄者䓁而上之殆
無施不可夫豈惟行人而已乎閩雖逺且阻然號樂土道寜以
賢能見辟固不敢以逺自憚亦不徒以土爲樂盛年勤
王事脫身簿書從賢部使者爲僚從皆父母之所說者扵是華
其行者咸賦詩以贈之属余爲之序
　　　左丞潘公射吳江佛寺浮圖詩序
吳江華嚴寺有矢著浮圖鐡鏁上不至顛者若干尺世傳金人
渡江及宋人西出師元兵南征過此皆射焉歲乆矢弊寺僧更
設一矢以存故事上下二百餘年矣徃来觀者相指示然卒未
有復岀竒試抽矢以擬其後者今年夏中書右丞潘公将兵過
其下時夜漏下二刻月驂驂見浮圖上矢影公異之乃頋左右
取弓矢一彂正中其顛舉軍皆賀且曰公天威也好事者争爲
謌詩以壮之夫弧矢所以威天下然天下不患無良弧矢患無
善用弧矢者耳故無飛衛雖有燕角之弧朔蓬之簳不能以貫
懸蝨雖有蚡胡之笴肅慎之砮不能以穿楊葉射不足以中㦸
牙雖有烏號越棘象弭繡質将見蒼黃失錯蒲服剉衂且不暇
尚何威之有㢤吾故曰不患無良弧矢患無善用弧矢者耳今
公位兼将相勇冠三軍其視飛衛飬叔僅一藝尔将不足爲公
道然浮圖倚天聳若千仞雖素百彂百中苟非天晶日明将不
敢輒自岀竒與昔人争必中之鋒扵上下二百餘年之間乃今
按兵澤國彀弓持滿水光迷冥夜氣寥閴公獨賈勇萬夫控弦
一彂而能自决竒中使争快覩之人伏公為天威夫豈偶然也
㢤世無飛衛飬叔而公固善用弧矢者也昔南霽雲為睢陽乞
師賀蘭不從因彂憤射浮圖示必滅賀蘭天下至今義之今公
豈狃扵必中徒取以驚動一時資好事者為羙譚而巳亦示為
國家必誅無道而征不庭也冝好事者聞而壮之謂非公不足
以弧矢之利非弧矢不足以顯公之㓛公固不以㓛自居然天方
用弧矢以㝎四方飛衛飬叔既不可復作公其可不自愛乎雖
然士有以忠信為甲胄禮義為干櫓不操弓而隣國畏不挟矢
而天下威利倍扵弧矢㓛顯扵百彂百中此周公之所吐哺而
公所冝為
國逺謀者余不佞敢與國人稱願之而公尚無以謙讓未遑為
也至正十六年六月既望序
夷白齋藁卷之十九
夷白齋卷之二十
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　　序
　　　陳惟寅字序
豫章陳氏二丈夫子奉母夫人居呉門貧而善飬曰汝秩字惟
寅者其長也間謂余曰吾名與字夲乎虞書命伯夷作䄮宗之
言盖寅者敬也子幸為吾序之昔唐虞君臣告戒之際反覆丁
寧不越乎敬而已方其命九官也有司空而降凡二十有二人
其言敬者不一而足然至扵䄮宗則先之以夙夜惟寅申之以
直㢤惟清終之以欽㢤此三言者雖若專為伯夷而彂然推而
言之則自洒掃應對至扵窮理正心由修身齊家逹扵治國平
天下未有不以敬為夲者也經禮三百曲禮三千一言以蔽之
曰母不敬故居則如對越上帝出則如見大賔坐則如尸立則
如齋行則如執玉如奉盈無時而不敬也近之事親逺之事君
内之扵兄弟外之扵交友入之扵州里岀之扵蠻貊舎則善其
身用則顯其親無事而不敬也盖敬以直内則清明在躬伯夷
以之交神明禹以之宅百揆后稷以之播百榖契以之敷五教
臯陶以之明五刑䕫以之諧八音以至扵垂扵益扵龍莫不皆然
故曰敬也者君子所以成始成終也彼受玉不敬晋侯之所以
無後執幣不敬若敖氏之所以滅将事不敬郤氏之所以亡受
脤不敬成子之所以不反嗚呼敬㢤不可不務也惟寅年甚富
行甚方植志而不囬強學而有文扵其字非直羙稱謂而已盖
将奉以周旋焉故余申其義以告之詩云夙夜匪懈惟寅其尚
懋㦲
　　　瞻雲軒詩序
吳郡金伯祥氏家故士族而好施予其以善士稱扵郷沒而葬
吴江乆詠郷之韓墅者伯祥之先君子也其改葬吳縣横山之
吳巷村内翰金華先生黃公實志其墓焉伯祥居松江笠澤間
力田教子益務以善世其家家去韓墅財數百武然水淺土薄
四顧皆陂田塗潦沮汝㵕溢耒耜之涂牛羊之徑又出沒旁午
在五患之所必遷者也横山在太湖上與郡西南衆山相旁礡
距笠澤不下七十里然土益厚水益深草木益豊茂盖樂丘也
伯祥始不忍委其親扵五患之區遷而得善地終舎近􁂗逺又
非其所得已者毎歲時上塜㗸哀茹恤踐霜露撫松梓輒徘徊
不忍去嗟乎人子之扵親所謂不能自已者盖至此而後見焉
既結廬墓旁以備風雨又　即其南榮為軒曰瞻雲是雲也即
狄公登太行而望河陽之雲也河陽之雲親之所舎橫山之雲
親之所蔵古今殊時存沒異感然雲之所在親之所在也親之
所在雖亡猶存雖古猶今也彼觸石而𧺫膚寸而合不崇朝而
雨扵天下無它亦和氣之所積爾和氣之積在天為慶雲為甘
雨在人為忠臣為孝子唐有狄公猶天之有元氣也金氏世積
善曽大父甞舉進士金華先生曰引而勿替必有興者然則覧
是軒而賦詩者豈直山川草木一泉一石之勝而巳㦲力田足
以追飬教子足以厚本積之也乆彂之也漸先生之言其尚有
徴乎詩凡若干首為之序者韋羌山人陳基也
　　　送浦朝宗序
余甞讀太史公書見其傳仲尼弟子獨子㳺為吳人盖泰伯仲
雍未逃吴時吳為古要荒之地其俗盖可知矣及泰伯端委弁
冕而以禮治之其後延陵季子又承其流風譲國春秋時觀其
聘魯而聞樂審賢而知政魯衛齊晉之大夫盖未有或之先者
降至子㳺北逰洙泗比肩七十子之徒北面以事孔子而與卜
子夏同以文學得聖人之一軆則吳之多士其所由来者乆矣
吾聞之學莫乎近其人子㳺已矣其嘉言善行見扵聖門師友
之問荅千世之下四海之内凡讀其書者皆知有所興𧺫况生
乎其郷者乎况弦謌其文學以教其子弟者乎此浦君朝宗之
行君子所以樂為之道也夫子㳺之文學非今之所謂文學也
朝宗盖嘗觀其論子貢之門人而求其夲之則無之旨矣夲者
何聖賢大學之道所謂正心脩身推而至扵治國平天下者也
子㳺之郷實惟海虞仲雍之墓在焉朝宗今受文學精舎之聘
率其子弟出則從仲雍之遺民入則誦孔氏之遺書而觀其師
友之問荅先其小者近者而其大者逺者弗外焉則子㳺之文
學其庶㡬乎書曰惟斆學半朝宗其勉之
　　　南䑓御史大夫西夏永年公勲徳詩序
集慶古秣陵之地控扼險阻外連江淮内據湖海自昔三光五
嶽之氣瓜分幅裂而經營四方者未甞不恃此以為根夲
國家奄有六合方嶽所在維藩維翰而集慶尤為要㑹之地扵
是建行䑓置執法由御史大夫而下設官眂中䑓控制三省綱
紀十道責至重也自江淮盗𧺫兵連不觧資糧器械軍旅百需
悉仰東南而東南所頼以為長城之勢者行䑓爾行䑓之所倚
藉如衣之有領繼之有綱者御史大夫爾用是今江南䓁䖏行
御史大夫西夏永年公由淮南行中書平章蕳在
上衷特膺是命時至正十五年夏四月也甫下車凡前政之不
便扵民者悉更張之六月淮西㓂渡江攻䧟太平縦兵四劫潜
趣集慶攻南門属方盛暑官無見糧公晝夜申嚴約束躬擐甲
胄冐矢石誓戮力與城始終賊因逡廵蹙縮相率引去秋七月
賊復至又敗之九月賊大至圍城四面凡七日公身先士卒出
萬死不頋一生且戦且守賊鋒大剉先是淮西義兵元帥陳也
先率其徒渡江屯集慶城南之板橋行䑓用言者計命也先與
官軍並征太平已而我師失利也先䧟賊賊質其妻子使爲先
鋒務必取集慶也先素服公威信輸密欵願擒首賊以自効衆
皆疑其詐公獨决聴之無惑下俾官軍與也先表裏合攻遂生
擒偽元帥郭張二人及其餘偽官甚衆殺死者無算因乗勝逐
北皷行趣太平且旦暮克復而也先爲郷兵誤殺舉軍痛惜之
公命訪其屍收葬且錄其子弟贍其徒衆士氣復大振公沈黙
寡言寛厚有器識度量絶人年十五六時出入帷幄輒負公輔
之望二十有三出長饒州路恵政大著民至今頌之不衰敡厯
䑓省出臨方面遇大事决大謀雍容片言無不厭服其在行䑓
風厲各道屏除姦慝廪廪大人君子之風每軍中獻捷必面引
俘囚詳錄之無状者戮詿誤者縦之使復業民頼以全活者不
可勝計嗚呼　國家承平無事時公卿大臣無事可見一旦亡
命之徒盗弄庫兵掩我不備所至披靡而公以元勲世胄獨當
東南一面紀綱之寄蜂蟻小醜乗釁窺伺而能先之以威信申
之以持重隐然長城之勢自若也使秉國之鈞端捴庶政所謂
垂紳正笏不動聲氣而措天下扵泰山之安盖入則周公召公
出則方叔名虎非公其誰與歸東南大夫士嗟嘆不足而詠謌
之者在公特一事爾然舉一事而公經國大略可以類見此詩
之所以作也詩不可以無序扵是乎書至正十五年十二月甲
子謹序
　　　丁仲徳歸飬序
吴郡丁仲徳氏以儒術緣飾吏事甞㳺崐山幕府尋給事漕䑓
属僚之香糯所雖浮湛簿書而能随事委曲機括轉旋如駿馬
在前輕車在後而王良造父為之左右焉甞因漕事至集慶龍
灣鎮江寧國嘉興諸郡咸為文以旌其能用是合漕臺官属既
益賢仲徳且争欲食之以禄任之以事而仲徳辞弗􁂗㦯問之
仲徳曰吾母老矣使舎朝夕之飬以從公卿大夫求升斗之禄
頋不足以為吾親一日之膳耶夫禄者
聖世所以食賢材非徒以飬人之有親者也今吾賢不如古人
材不如今人而徒幸有老母苟焉不頋義而􁂗之夫食人之食
當事人之事苟食矣而㦯怠焉親之食其将吐之乎此吾之所
以安吾菽水之飬飬雖薄不猶愈扵吐之者乎君子聞之莫不
多仲徳之善飬而能言者皆喜為之賦詩吾聞猗頓之冨侯王
莫尚也至扵飬則不如曽子焉季子之禄動以萬鍾曽子委而
弗頋然後世未有以無禄議曽子者君子之飬苟以禄則五鼎
之味厚扵菽水曽氏之子其從季氏乆矣仲徳結髮㳺州縣出
入漕䑓又幸有知已欲食之以禄常人之情孰不藉此以為父
母驩仲徳獨計不出此而竊竊然以材不及為觧盖仲徳之飬
不在禄頋母志何如尔以志飬志此猗頓之所以不及曽子也
世盖有善學枊下恵者丁氏之子其殆庶㡬乎詩凡若干首繫
于左

夷白齋藁卷之二十
夷白齋藁卷之二十一
　　　　　　　　　　　　　　臨海　陳　基　著
　　　　　　　　　　　　　　金華　戴良　編
　　序
　　　送覺上人序
昔内翰袁文清公之歸老四明也章甫搢紳與夫佛老氏之徒
仰喬岳而瞻景星者慮無不登其門焉盖其學問之博洽議論
之源委文章之雄且深蔚然師表一世而吾郷覺上人宗聖實
與及門者也公既厭棄人間丗上人挈瓶錫西􁂮錢唐聞大浮
屠忻公咲隐倡道金陵因不逺数千里徃從之㳺方是時中朝
鉅人執法南行臺如濟南張公夢臣東平王公繼學並慕晋宋
王謝孫許習鑿齒之倫與支道林釋道安軰往来文采之相輝
聲詩之迭和亦一時儒釋流風之勝也㢤上人扵是獲望其精
光閒其餘論退而叅之以儒墨慱之以騷雅間以所長簸弄雲
月陶冩性靈徃徃為諸公所稱賞始侍故侍講金華先生黃公
扵錢唐㑹上人自金陵来觧行李出所作余從而諷詠之飄飄
然有凌虚御風之意余故以心敬而貌随之矣未㡬余從北方
囬寓吳門聞上人居錢唐佛寺衣麤食糲晝夜脩持甚力㦯長
跪頂佛竟夕不寐其刻苦猜嚴如此囬視向来罷精神雕琢世
諦語言為文詞将厭悔且不暇又安知世間所謂榮瘁寵辱為
何如事耶今年夏上人来自吴興年且六十矣與之坐道舊故
語離濶乃知其徒強上人主寺廣化山而非其志也頃之尋還
吴興徵言以為别自文清以来數十年間諸老淪謝殆盡而金
華先生亦不可復作矣其門人賔客散之四方兵後相見亦有
如吾兩人者乎上人始以文字為禅恱終以脩持為義諦又終
也不能不為其徒所強吾聞之安時䖏順古之所謂縣觧也上
人歸見吳興陸使君吳别駕為我謝曰治郡甚勞苦外過從欲
得詩僧齊已之流信道原覺宗聖其人也至正十八年夏五月
夷白道人陳基序
　　　贈醫學提舉張性之序
先王設醫師掌醫之政令與冢宰之属並隷天官歲終則稽其
醫事而以十全為上其責亦甚重矣漢興史官論次百家而李
柱國所校醫方事術亦得與六藝之文並守扵王官及宋蘇長
公軰論秦漢間得失引醫為諭而卒歸之扵清净天下至今誦
之近世河間劉氏戴人張氏東垣李氏二三子者作推明漢張
太守之學上逹扵淳于公秦越人而卒折之以黃帝岐伯之書
然其術不務為苟同盖時之先後㦯殊人之氣禀亦異治之之
法譬之兵焉曰攻曰守未昜以一律論也大江之南士以醫名
家者冝莫盛扵呉而劉李二三子者之傳亦莫盛扵今日余獨
恠夫公侯将相薦紳大夫與夫編户之氓無問智賢愚不肖凡
語醫必曰張君性之行省承制拜官又獨署性之提舉江浙醫
學俾掌醫政而守王官物議無不韙之者盖以性之之醫事稽
之則其收全功扵人者非一日矣今年夏行樞宻断事官淮南
唐侯伯剛病憤懣舌本強澁手足痺不仁㦯以為中風性之診
之曰此痰蓄扵中浸淫扵脉絡赱注扵四肢莭宣失度天和錯
繆故病蹷耳非中風也法當理氣氣理則升降條逹憤懣自平
如其言而愈盖性之用藥如唐侯之用法法貴乎防未然藥貴
乎治未病昔子産治鄭孔明治蜀寛猛嚴恕酌時之中以防範
庶民猶扁鵲之伎随俗為變以虞人之夭札也今性之治侯疾
亦猶侯不劲捍以徼一切之功不猗違以徇難犯之勢視民所
毒螫者謹除而去之噫性之固難能矣唐侯亦豈易為㢤盖論
病以及國原診而知政此醫之善物也序而傳之豈徒以溢羙
性之而巳盖将質之唐侯而與吾黨從政者揚搉焉此余之所
不敢以苟譲為也至正十八年七月丙辰序
　　　送周信夫序
太尉府妙蕳属僚淮南周君信夫由行樞宻断事官經厯進辟
掾史至正十八年八月二日也断事官夏侯仲信唐侯伯剛旦
日赱樞府揖吾黨而進之曰僕䓁辱待罪樞属頋所資以辰入
酉歸鄮鄮焉曰與攘臂乎桎梏枘鑿間求所以折其衷而不可
以斯湏㦯輒者周君也今引而叔諸三事之庭知人之眀則信
無遺鑑矣然吾獄有所可疑事有所未允是非　紛黒白混殽
将奚所諮决乎語未既臨海陳基與經歴髙君元善都事王君
敬甫謝之曰侯之言固當矣而㦯者猶有所未喻也夫操黜陟
以進退一世之人物者𥘉奚容其心㢤亦曰公而巳爾昔者信
夫甞以摳府掾與吾黨從事　平章榮禄公矣其䖏心也恕其
率已也嚴以鞠躬以趋事也整而暇其執筆以疇容議法賞必
公罰必當殆權之輕重度之扵長短而規矩之扵方圎也文深
而無害事脩而不伐正色而不可干以私及署經厯司畫諾俾
羽翼侯䓁不啻如左右手此
榮禄公之所属任而信夫之所奉以周旋者也今
太尉以武濟時以文經　國不愛玉帛與馬招来賢俊四方竒
俛之士聞風而至者相望也列辟庶僚乃有忠謹老成如信夫
者譬猶國馬之在范廐材木之産鄭林步驟中鸞和之音曲直
適鈎縄之数而不使之叅緑耳以騁康荘友豫章而薦宗廟不
㡬乎貴逺而賤迩徇其名不閱其實乎况馬蹄可以踐霜雪歲
寒然後知松栢此掾史之辟其属任有重扵經歴者故不暇為
侯䓁計也夫物理有輕重人事有長短應務有方圓執權度規
矩之中而将之以嚴恕申之以整暇信夫其有彼此之間㢤泰
之𥘉九㧞茅茹以其彚征吉伯樂在前侯䓁不能狎信夫而㽞
之矣匠石在後信夫行有待扵諸公也侯曰子之言辯矣冝述
以為序扵是乎書
　　　西湖書院書目序
杭西湖書院宋季太學故阯也宋渡江時典章文物悉􁐂汴亰
之舊既巳裒集經史百氏為庫聚之于學又設官掌之今書庫
板帙是也徳祐内附學廢今為肅政廉訪司治所至元二十八
年故翰林學士承旨東平徐公持浙西行部使者節即治所西
偏為書院祀先聖先師及唐白居易宋蘇軾林逋為三賢後為
講堂旁設東西序為齋以䖏師弟子貟又後為尊經閣閣之北
為書庫實始収拾宋學舊板設司書掌之宋御書石經孔門七
十二子畫像石刻咸在焉書院有田歲收其入以供二丁廩膳
及書庫之用事逹中書卑以今額且署山長司存與他學官埓
扵是西湖之有書院書院之有書庫實昉自徐公此其大較也
由至元迄今嗣持部使者莭扵此者春秋朔望𫐠徐公故事未
之或改也獨書庫歲乆屋弊板闕或有所未暇抗民好事者間
以私力𥙷治之而事尋中止至正十七年九月尊經閤壊書庫
亦傾圯今江浙行中書平章政事兼同知行樞宻院事吳陵張
公甞力而新之頋書板散失埋沒所得瓦礫中者徃徃刓毀蠧
剥至正二十一年公命釐𥙷之俾左右司貟外郎陳基錢用壬
率其事尤工扵是年十月一日所重刋經史子集欠闕以板計
者七千八百九十有三以字計者三百四十三萬六千三百五
十有二所繕𥙷各書損裂澷滅以板計者一千六百七十有一
以字計者二十萬一千一百六十有二用粟以石計者一千三
百有竒木以株計者九百三十書手刋工以人計者九十有二
對讀校正則餘姚州判官宇文桂山長沈𥙿廣徳路學正馬盛
紹興路蘭亭書院山長凌雲翰布衣張庸齋長宋良陳景賢也
明年七月二十三日訖工飾司書秋徳桂杭府史周羽以次編
類􁌛之經閣書庫秩如也先是庫屋洎書架皆朽敗至有取而
為薪者今悉告完既竣事公俾為書目且序其首并刻之庫中
夫經史所載皆厯古聖賢建中立極脩己治人之迹後之為天
下國家者必扵是乎取法焉傳曰文武之道布在方冊不可誣
也下至百氏所述必有禆世教然後興聖經賢傳並存不朽秦
漠而降迄唐至于五季上下千數百年治通有得失享國有短
長君子皆以為繫乎書籍之存亡豈欺也㢤宋三百年大儒彬
彬軰出務因先王之跡推而明之其道大著中更靖康之變凡
詩書禮樂百王相沼以為軌範者随宋播越㽞落東南國初收
拾散亡僅存十一扵千百斯文之緒不絶如綫西湖書院　庫
其一也承平以来士大夫家誦而人習之非一朝夕矣海内兵
興四方騷動天下簡冊所在㦯存㦯亡盖未可知也杭以崎嶇
百戦之餘而宋學舊板卒頼公不亡基䓁不佞亦辱與　事者
手訂而目讐之惟謹可謂幸矣嗟乎徐公收拾扵北南寧一之
時今公繕完扵兵革搶攘之際天之未丧斯文也或尚在　乎
序而傳之以告来者不敢讓也至正二十二年八月丙子序
　　　弔徐莭孝先生序
至正二十二年歲壬寅臨海陳基辱與桐川錢用壬俱以　右
司貟外郎待罪江浙行中書秋九月同叅平章吳陵公軍事扵
淮陰冬十月十五日同率僚友出郡東門行三数里謁古　儒
先生莭孝徐公之墓偕行者江浙行樞宻院㫁事官秦都　元
輔行摳宻都事淮南湯鼎江浙行中書通事西夏王相嘉世禮
掾史吴陵楊揖洎淮南行中書照磨惟揚劉惟敬實在焉　城
事甫觧嚴積雨乍霽霜氣始肅周視原野皆遺燹廢壘異　農
村漁市樵蹊牧徑與販夫賈竪相徃来通有無貿易者四　皆
是也今鞠為丘墟平䠂　望坡陀𧺫伏皆殘阡敗冢狐兔岀没
無禁古今陵谷變遷不知更㡬亂離其生食厚封都顯爵建旄
樹纛以貴冨誇當時没以侯王公卿禮葬者不知㡬人矣百世
之下頋獨求前代一老儒先生丘墓所在匍匐載拜奉牲酒薦
享如弟子北面事其師然恐後荒榛莾蒼間㫁刻将仆相與赱
其下藉草跪誦三復欷歔不能休至有感慨泣下者日且暮各
上馬歸明日相見猶歎慕不輒口好事者形扵詠歌得詩若干
首属基為之序
夷白齋藁卷之二十一
夷白齋藁卷之二十二
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　序
　　　程禮部集序
文豈易言也㢤　國家混一百年能言之士莫不各以其所長
馳騁上下以鳴太平之盛求其雄深奥衍跌宕離倫施之訓謩
薦之聲詩自出機杼與漢西京唐元和宋慶暦以来諸作者争
衡千數百載而天下聲文為之丕變則蜀郡虞公豈非偉然命
世君子㢤當是時豫章掲公亦以其峻潔之詞更相振耀海内
争師宗之並稱曰虞掲而文章之盛極矣至元重紀元之𥘉余
至亰師虞公已退居田里乆矣幸辱拜掲公而與其賔客者㳺
故禮部貟外郎新安程君則虞公之所雅敬而掲公所尤畏厚
者也君盛年時挟所有客亰師介然自持不苟務造請居窮守
約人所不能堪而未甞一日不鑚研六藝紬繹百家漱滌刮磨
與古為徒盖性能而好之之䔍如此非直事剽竊衒華藻以馳
騖聲勢而巳撡筆入舘閣得官殊不以崇􁃠利鈍為意故仕而
貧益甚至語文章則二公賔客槩莫能與之争鋒余甞評其文
如泰山之松氣凌青雲天風夜驚萬籟並作側耳而聴猶季札
適魯而聞雅奏莆田陳公衆仲以文章名家亦以吾言為然使
鳴太平以盡其所長盖百鳥之孤鳯也然寒飢困頓三十年守
常調如一日而介然不苟之風與詞俱厲不少衰年踰六十甫
入直翰林尋教國子拜南行䑓監察御史擢禮部為尚書郎方
將頡兩制大其聲音以鳴其所未鳴者而君老矣間奉使江南
欲觧圭紱還
朝廷求先人墓廬爲首丘計而道梗不能歸竟客死錢唐之西
山之僧舎余赱吊其䘮且臨壙哭之曰天能窮其身而不能使
其文不工能使其道不大行扵丗而不能使其文不傳嗚呼悲
矣先二十年余哭莆田扵亰師今君之沒又哭之斯文之緒豈
遂終絶也㢤門人張吳同里且親收拾遺藁㑹粹爲三十八卷
與同門臨安胡世顯校正刻之以余辱有忘年之好属爲之序
君名文字以文自號黟南生云至正二十二年十一月丁未序
　　　孟待制文集序
國朝之文凡三變中綂至元以来風氣開闢車書混同搢紳作
者與時更始其文如雲行雨施􁋏霈萬物充然其有餘也延祐
𥘉繼體之君虚己右文學士大夫涵煦乎承平鼓舞乎雍熈誓
以所長與世馳騁黼黻帝載鋪張人文號極古今之盛然厲金
石以激和平之音肆雕鐫以篆忠厚之璞而峭刻森嚴殆未昜
以淺近闚也天暦之際作者中興上探詩書禮樂之源下泳秦
漢唐宋之瀾擺落凡近憲章徃哲緝熈皇墳光並日月登謌清
廟氣陵騷雅由是和平之音大振忠厚之璞復還其用力也如
藺相如抗身秦廷全璧歸趙嗚呼其難矣㦲今翰林待制孟君
砥礪成均激昻俊造扵斯時也固已步趋延祐之轍而先後之
矣乃敡厯省䑓左章右程問其職則𥙷闕而拾遺也詢其業則
稽古而立言也人方汲汲我獨熈熙衆皆碌碌我則舒舒扵是
又奉其所謂忠厚和平者綢􁁴扵詩書周旋扵禮樂浸淫扵秦
漢優柔扵宋唐身勤而詞愈脩跡顯而業益專髪種種而志彌厲
雖劫以兵衆不變也其用心亦精矣文章與時升降故氣勝則
野詞勝則巧要非人之所能為也天也今孟君之文棄峭刻而
就和平却雕鐫而趋忠厚毅然扵三變之後操不野之音寳不
朽之璞若固有之充是道也吾知其全璧而歸無憾矣詩文揔
若千首釐為若干卷序而存之以伺知者君名昉字天暐西人
也至正十二年十一月已未序
　　　金佗粹編序
宋髙宗承祖宗之緒雖間関播越退保江南然與漢光武不階
尺土者異矣而靖康之敵又非新室赤眉之北南渡将相肺腑
爪牙之臣亦非若曩時馮異仗劒而崛起者加以重熈累洽仁
漸摩浸漬淪膚浃髄垂二百年一旦兩宫蒙塵宗社為墟中原
父老日夜欷歔思宋不减三輔然光武弟徒歩南陽左祖一呼
盡𣸪髙皇帝舊物其故何㢤盖光武知人眀見萬里髙宗舉國
聴扵權臣故囬溪之敗馮異之罪小朱仙鎮之捷岳飛之㓛大
光武不以一挫之失忘逺圖故異卒以再造之㓛興漢室髙宗
不能因戦勝之鋒用岳飛而狥主和之議任秦檜故以恢復自
任者適足以媒忌嫉之口以忠貞許國者卒無以逃鍜錬之禍
夫所貴乎中興之主者不以其能雪父兄之恥光武考之烈乎
今舉垂成之業而棄之使馮異君臣專羙扵千載岳飛父子㗸
冤扵地下此孝子忠臣所以讀金佗粹編者未甞不為髙宗惜
也飛父子沒餘二十年孝宗受禪其孫珂實始以籲天辨誣錄
詣闕訴上由是詔賜墳廟復爵位頒封謚禄遺孤時髙宗為太
上皇猶及見之吾意其北望舊亰必恨不誅秦檜以謝天下嗚
呼巳無及矣編捴若干卷今江浙行中書平章政事兼同知行
樞宻院事吴陵張公命㫁事官經厯吴郡朱元佑重刻且曰西
湖書院岳氏故第也冝序而蔵諸至正二十三年三月甲子左
右司郎中臨海陳基序
　　　飛雲樓詩并序
浮光王君季野由其先公叅政　賜苐吴門群公子㓜學長娶
不出呉境而季野别業扵是有在笠澤者矣㕘政公䆠業焜燿
事親尤盡孝季野盖酷似之故㳺釣所至輒不忘其親此飛雲
之楼所以作也予家天台少以賤貧赱四方每東望白雲輒興
狄公太行之思甞竊歎曰狄公社稷臣也吾何為者乃妄自擬
狄公尋復自念古今賢不肖窮逹雖殊然人子之扵親寧有二
致耶乃奉母来吳名其室曰白雲山房季野翩翩貴介頋能折
莭好學日與布衣韋帶之士㳺雖以予之無似既辱与之交又
數要予登其楼以共適其適江湖際天上下一色相與
上地變扵下人變扵中甚矣㢤素之不可以不安也方今
聖神御天賢智在位五典從而百揆叙三光明而九土平君子
扵是退而歸曽閔事親之孝服冀缺夫婦之敬䔍夷齊兄弟之
譲尚孔子子産叔牙夷吾朋友之風熈熙焉施施焉安其素扵
其中田之廬如金君伯祥者亦可謂太平之幸民矣易曰父父
子子兄兄弟弟夫夫婦婦而家道正又曰君子思不出其位其
其不謂是歟天台陳基升其堂而樂之乃作詩曰　莫髙者天
日月麗焉莫厚者地河岳位焉俯仰兩間惟人實叅之厥有恒
徳是以為秉彜君子允蹈斯曰安素以家則正以國則衮爰治
我廬爰闢我室以敦我宗姓以樂我婣戚爰樹我桒爰藝我稷
以製我衣褐以為我酒食天之與我惟曰有常分聖亦有言遯
世而無悶匪髙曷以覆匪厚曷以載庶㡬夙夜永底無悔
　　　息畊亭詩有序
余讀豫章鄭士亨氏息畊亭記見君子有髙丗之志焉士亨䔍
學力行為文章一夲扵古使出而鳴　國家之盛則其志之所
存豈徒言㢤今退而畊扵野艾蓬蒿斬藜藿為亭以息其勞朝
則服田事夕則誦詩書六藝之文以求周公孔子之道而其自
附古人猶有取扵擊壌翁嘻翁固髙丗之士也㢤吾聞后稷之
治穡茀豊草薙稂莠去蟊賊然後苗之彂者堅秀者好而秋之
穫冨焉士之扵道也亦然斥申韓茀豊草也距楊墨薙稂莠也
排佛老去蟊賊也扵是禮以畊之義以種之而人情之田斯闢
矣士亨之治穡不戾扵后稷則其扵道也固擊壤翁之道矣余
未能士亨以䆒其說扵其歸也賦息畊亭詩詩曰我畊扵野穮
之蓘之我田既臧我苗日滋尔狼尔莠尓螟尔􁓕不務去之為
苗之賊我田既登我稷惟馨維春維秋以甞以烝維我百榖匪
種曷獲維我百骸匪勤曷息勤之以時息之以所式謌我詩以
御田祖
　　　送脫歡叅政詩有序
叅政元鼎公以勲閥世胄折莭講學江漢間與寒畯韋布之士
角藝有司擢髙苐為天子門生欝然以文學政事名當世由州
縣厯郎署積官位執政皆在江西省用兵以来親與士大夫同
勞苦凡十閱寒暑文武忠孝精敏絶人至正壬寅冬十一月入
亰師道由淮䠂獲納交下執事終日論談非古今理亂則政事
得失温乎其容藹乎其言浩乎其有源委也基㳺四方且老矣
辱知公卿亦不為少獨恨見公之晚山東羣盗告平公買馬束
􁛑治行甚遽基惜其去不敢㽞因賦詩以泄其思詩曰
相見各云遟相别何太遽依依淮陰郭望望山東路山東路已
平萬里接神亰衣冠朝鳯闕鴈行皆弟兄故舊驚還喜華髪今
如此㽞得寸心丹歸来奉
天子
夷白齋藁卷之二十二

夷白齋藁卷之二十三
　　　　　　　　　　　　　　臨海　陳　基　著
　　　　　　　　　　　　　　金華戴　良　編
　　記
　　　雪屋記
顧君進道寓書笠澤之上而謂予曰吾幸以太平之民獲扵畊
釣之餘從事某丘某水之樂而其所謂水竹禽魚凡以資耳目
之玩者子嘗執筆而賦之矣今吾即所居東偏闢室曰雪屋杗
楶不斵尚樸也丹雘不施尚質也覆而為宇環而為堵䟽而為
牖宻而為奥皆飾以堊者尚素也入吾屋者晃然如積雪之爛
扵目焉囙以為名者尚白也然未有為之記者敢復以煩執事
者可乎夫雪之時義亦逺矣詩詠之春秋書之風人賦之慮無
不極其旨而予也又何以加焉頋惟進道實吴鉅族環溪而居
甲第相望故家喬木之下孰不以華靡事歸之而其寒暑昏旦
所恃以為蔵脩㳺息者曽不以雕斵丹臒為羙而上棟下宇專
勝扵桐軒藥砌緑隂翠而之中者不過曰樸曰質曰素曰白而
巳至比物興諭又獨有取扵玄冬之雪吁何所尚與人異㢤况
鳴玉紆朱乗堅筞駿上可以狎聲势扵王公下可以振光耀扵
閭黨進道皆不屑為之而退焉一室偃蹇肥遯章甫逢掖之與
俱雅曲素琴之是適其貞風靖操殆将蟬蛻溷濁而與詩之所
詠春秋之所書風人之所賦者歸㓗扵歲寒而後已其視同流
合汙檏遬淟涊而不知反其𥘉服者若将凂焉又詎可以同時
而語㢤此其所謂雪屋庶㡬進道之志也吾聞有道者之端居
也無所待扵外而虚室生白焉進道盖甞與有道者㳺尚何以
予言爲㢤請以是爲記
　　　愛曰堂記
松陵扵和仲躬畊以飬其父母予友錢君伯行題其所居曰愛
曰堂且徴予文以記之昔者揚雄氏有言事父母自知不足者
其舜乎不可得而乆者事親之謂也故孝子愛曰羙㢤乎何其
言之不詭扵聖人也夫天下孰有親扵父母而戚扵人子者乎
然父毋之年有喜有懼而人子之心則有幸有不幸焉故曽子
之善飬志者能知其不可復者而先施也季路之興感扵風木
者欲致飬而親不待也與其冨貴而不待孰若貧賤而先施此
孝子之心所以不能自己也盖注而復来者日也衰而不可復
盛者人也往而復来者無紀極衰而不可復盛者猶湏臾知此
則百歲之中無非可愛之曰一曰之内無非致愛之時是心也
夫人有之聖人獨先得其所同然耳彼具聖人所同然之心而
弗知踐焉不有其身者也不有其身者自暴自棄者也今既不
甘扵自暴亦不安扵自棄而又遭世承平安居畎畞出不驅馳
扵王事入遂承顔扵朝夕上棟下宇俯仰具慶而温凊滫瀡之
職無慊焉昔之仁人孝子克全斯樂者盖鮮矣和仲抑何其幸
歟然天下之幸不可以乆居人子之心不可以不懼知懼然後
知愛然後知不足此揚雄氏所以善原聖人之心而錢君又善
私㳤楊氏而錫類扵和仲也吾聞顔淵之孝精於猗頓含菽緼
絮美扵紆朱懐金和仲其尚勉㢤至正十年夏五月戊午
　　　崑山州重建城隍廟記
江南既入軄方而崑山寔呉壮邑元貞初縣陞為州皇慶中徙
治太倉而城隍之神寓祠扵興徳廟延祐丙辰夏旱判官馬祥
禱雨輒應乃改祠于海寜寺經蔵殿泰㝎甲子逹魯花赤道僧
實始建廟然亦草創而已至正丁丑史侯元章来為是州首恤
民隐均賦役嚴教條朞月之間威肅恵鬯凡前政號為難理者
侯皆優為之而崑山之治遂為江南州牧稱首扵是大新孔子
廟脩州治増剏常平際㽞之倉皆不勞而事集乃相神宇爰圖
改作而州人顧瑛以故衣冠家畊隐界溪之陽人以長者稱之
聞侯之意則欣然以廟事為已任盖前十年時瑛嘗夢與神接
神語若曰歲在攝提龍御扵斗必有良牧式康式阜吾宫當犬
汝其左右汝尚識旃及是適符所夢然則廢興之故神者固己
㝎之乆矣先是州治之前無正路侯至始除地為平橋以通車
馬之往来而廟故在州之東南地既湫隘制亦簡陋乃更擇地
西南卜曰以遷焉度材庀工經始扵至正十年　月　落成
扵　月　前為正殿後為神寝棟宇穹如門廡翼如昔所未
備令皆完羙神明之居扵斯為稱　為屋若干楹而所費一出
扵瑛焉州人士因争持牲酒来享且曰吾州非惟生齒之衆貢
賦之夥甲扵郡而地瀕大海風檣浪舶出没島夷卉服之境朝
彂而夕至盖要􁀤之地也今天幸恵賢侠既飾署居以衛我復
興學校以教我蓄義粟以活我吾方恃侯以為金城湯池而侯
頋以金湯之固神而明之式佑民社垂休無窮郷之善士又能
聞義而𧺫趋事如歸是使吾父兄子弟世世依神以徼福者皆
侯之賜也乃相與伐石来求文以為記予聞城隍之神肇自吳
越其来乆矣崑山由縣陞州且從治要害地神之為祠冝不可
緩然上下數十年而始大扵今豈所謂廢興之故神者㝎之已
乆而史侯之賢不獨生民是依而神者亦從有賴乎史侯為州
設施次第要為審所重輕者然廟為伇最鉅而瑛也獨奮不煩
有司而成之速工之羙若此盖上以善勸下下以善應上感孚
之理固自有不可遏也史侯善政可書者不一其不繋扵廟者
兹得以略云是歲庚寅　月　記
　　　虚齋記
有為黄老之學曰虚齋者莫知其為何許人也或見而難之者
曰夫積氣為天風雨霜露寒暑皆天也積塊為地山川丘陵草
木皆地也人具百骸九竅以屈伸呼吸乎兩間殆與積塊者同
類耳果何獨以為虚乎虚齋曰嘻若何言之悖乎夫人囿形扵
兩間固無異扵山川丘陵草木也其所以屈焉伸焉呼焉吸焉
扵其中而能与造物者超鴻濛混希夷㳺扵太無之家而周流
扵風雨霜露寒暑之表者盖必有神而眀之者矣神而明之者
何虚以待物者也故曰唯道集虚此吾所以齋其心乎此吾所
以一厥志聽止扵耳心止扵符乎此吾所以虚室生白其猶日
月星宿之有光耀扵積氣之中者乎是道也顔氏之子得扵仲
尼者也荘周氏所以浮㳺乎人間世者也若何言之悖乎客唯
而退虚齋子亦儵焉不知其所在㦯云匡廬道士有曰于太虚
者世傳以為異時将家子好侠任氣有口辯能文章扵書無所
不讀自以為才髙不為世用遂著道士服為黃冠師注来呉越
最為玉山隐君所知吁此豈即其人非耶予聞其言之合扵道
也故錄以記
　　　思順堂記
吳郡袁氏居長洲之蛟龍浦者世為衣冠之族與吾友者曰可
立實能以勤儉好學自振先人之廬悉以讓其昆弟而自卜築
吳江之同里奉母氏居焉既名其堂曰思順又属予彂其義以
記之昔者聖人繫易至大有之上九曰天之所助者順也人之
所助者信也履信思乎順又以尚賢也是以自天祐之吉無不
利也盖上九䖏大有之極而能下從六五君子象之則克以盈
滿為戒謙退自将况天之所助恒在扵崇善而崇善之至又莫
大扵尚賢乎且君子居大有之時固當用其剛眀之徳岀時遏
惡揚善代天工飬庶類然非大車以載如九二公用享扵天子
如九三匪其彭如九四厥孚交如如六五則不若𥘉九之無交
害上九之自天祐也今可立以頴㧞之姿駿彂之氣使其明目
張膽髙視闊歩如名駒利器得以折衝馳騁扵大有為之世則
其材足以任重忠足以守莭謙足以制盛孚足以交上下昔人
所以駕輕車就熟路遇盤根錯莭而鋒不少剉者非若人之徒
歟乃今逺去江湖卜居清曠蓄書数千卷樂與賢大夫士攷論
前言徃行以飬親教子為務察其心之所思殆将仰獲助扵天
跡其身之所履又将俯獲助於人斯堂也盖所謂固忠厚以為
基闢仁義為戸樹禮譲以為墉廣孝敬以為奥守之以恭儉恃
之以悠乆而積善之慶庶㡬日與父父子子兄兄弟弟夫夫婦
婦周旋扵壼閾之中而天者且弗能以奪之而况扵人乎然有
大者不可以盈故受之以謙今可立既克以大有而作室其子
復知以謙為肯構則思順之澤如水之有源其来也孰得而禦
之乎詩曰樂只君子保艾爾後又曰子子孫孫勿替引之是為
記
夷白齋藁卷之二十三
夷白齋藁卷之二十四
　　　　　　　　　　　　　　臨海　陳　基　著
　　　　　　　　　　　　　　金華戴　良　編
　　記
　　　春暉楼記
呉郡崑山之界溪有園池曰玉山佳䖏隐君子頋仲英甫之别
業也山之西為草堂堂之北為春草池跨池為屋以蔵法書名
畫如昔人之舫齋者舫上構重屋曰春暉楼与所謂湖光山色
者相值仲英曰率其子若孫為壽扵其親畢輒與賔客者沉吟
六義為詩以適登臨之趣甞誦唐貞曜先生孟郊氏㳺子吟而
有感焉既以春暉名楼且徴予文以為記嗟乎世之難遇者太
平人之至樂者具慶故風人之歎恒不足扵所遭而天下之情
莫不願扵逮飬彼重堂層軒廽廓複舘与夫珎禽異卉世之好
事者皆可以力致至扵俛仰四世具慶一門行無覉旅之思居
有園池之勝盡天下逮飬之樂無風人不足之歎此盖非人之
所能必者雖萬乗之卿相不可強而致也然則太平之士如仲
瑛者亦可謂樂其心不違其志矣而登臨容與頋猶有感扵春
暉豈所謂愛日之心自知不足者乎然是楼也廣不四楹髙不
十仞近則綽阜之坡陀馬鞌之崷崪逺則海虞之綿延揚城之
鉅浸與夫洞庭陽山朝光暮景出沒變化凡為其賔客者皆執
筆而賦之矣余獨推夲名楼之義而為之記云至正十年十一
月甲子也
　　　佩韋齋記
呉興郯九成氏以瓌瑋博辯㳺公卿間而其為詩清峻粹宻有
作者之遺音焉甞自以狷急思所以懲艾而庶㡬夫書紳之義
者其要莫如緩乃即所居闢室為齋曰佩韋盖尚志西門氏范
莱蕪之所以垂休千載者也以予辱有一日之雅俾為文以記
之余聞之目短扵自見故觀面者必以鏡智短扵自知故正己
必以道人受天地之中以生性固無不善也然古之君子必佩
玉器物必有銘亦以氣禀之㦯拘而所以謹其非辟之入者必
託物以為儆也然則西門氏之扵佩韋其猶正鬚髮者之扵鏡
乎抑柔不茹剛不吐仲山甫之見稱扵尹吉甫而寛猛相濟孔
子之所以善鄭子産者也君子亦中庸而己特逺云乎㢤况思
無邪者詩之善經也温柔敦厚詩之善教也九成盖甞優柔詠
歎而有得夫六義之旨冝邇之事父逺之事君無適而不得性
情之正而託物為鑑頋猶有待扵韋則其所以窮窮乎擇地而
趋而敬以為輿恂恂乎捫舌之規而禮以為樞其扵言行悔尤
何如㢤嗚呼西門氏之為莫欺范莱蕪之貞莭絶俗固百世之
賢大夫君子也前志有之以長續短以有餘𥙷不足九成以之
因書以為佩韋齋記
　　　存存齋記
沈君仲説隐居扵吳㑹畊學扵笠澤廬於陳公之原而皆名其
室曰存存齋盖取易大傳之語而陳公原之廬樸而不陋簡而
有容甍不加雕椽不加斵而室之制具焉盖沈氏世有詩書之
澤而其先隴所在土厚水深松柏薈蔚斯齋也在墓之左環以
流水繚以林薄遥岑緑野星拱繍錯而歲時霜露之感油然扵
寒泉風木間仲說曰子盍為吾記之盖余辱以賔友之末甞执
巵酒為祖夫人壽及夫人年终九袠仲說持承重之䘮扵此又
甞即其䖏而吊焉俯仰生事死葬之際敬飬至而哀禮盡仲說
所以培其夲而濬其源者非一日矣且成性存存道義之門聖
人讃易之辭釋之者曰知禮存性而道義出盖學以知之知也
孝以履之禮也性由此存道由此出而行之皆適扵冝吾㮣於
仲說事親之始終見之則扵斯齋也可無言乎噫以簡樸之室
廬居深厚之水土仲說所以永孝思也以存存之聖謨承詩書
之世澤仲説所以垂後昆也後之人第毋以華易樸以繁易簡
則沈氏之興未艾矣是為記至正十一年秋七月癸酉
　　　静逺齋記
吳郡于正夫少喜醫方術其壮也遂以醫名家搢紳大夫樂其
慎扵術也題其居曰静逺齋人囙以静逺稱之成都府判官浮
光王季野甫由其先公叅政賜第扵吳因家吴中尤折莭与正
夫㳺且属余為文以彂明静逺之義而記之夫所謂非寧静無
以致逺諸葛武侯戒其子以脩身飬徳成學廣才者也百世之
下讀其書者至取其言以為學者之標的吁豈欺也㢤正夫醫
家者流其為務非必脩身飬徳成學廣才而名其齋者頋有耴
扵静逺之旨豈有說乎盖聖人立醫師掌醫之政令而與天官
冡宰並列扵周禮其事則出扵宓羲神農黄帝其書則存扵太
素靈樞皆聖人仁民愛物之心所寓也夫以五味五榖五藥飬
其病以五氣五聲五色眡其生死兩之以九竅之變參之以九
蔵之動此豈慆慢險躁者之所能彷彿㢤故必静以致之精以
研之而後深且逺者可庶㡬也吾聞上醫醫國其次醫人又聞
逹則為良相不達則為良醫三代而降以良相而醫國者武侯
也以良醫而醫人者扁鵲也武侯以道静以脩身扁鵲以術随
俗為變昔者庖丁好道而進扵技使正夫之扵術亦猶庖丁之
治牛則其去道且不逺而扁鵲乎何有囙書以為静逺齋記
　　　梓軒記
吳郡徐君孟逹東埜之南榮有樹曰梓因名其軒曰梓軒昔孟
達之先外舅陸君静逺以儒起家為徽州路學教授東埜乃其
釣㳺之䖏也是樹也余盖見其手植俯仰二十餘年其拱把者
忽欝然數十尺矣夫梓殷人上之詩人詠之周書以之命萹周
禮以之命工夫豈以其為木之長其材貞其質實而不剥乎是
故為棟梁則可以营都邑建眀堂為琴瑟則可以奏韶武薦郊
廟然非遇夫良工則亦操斧過之而弗頋耳吁梓之時用亦大
矣且始也吾與公㳺而見其萌今也吾與其子若壻逰而見其
長使雨露之飬克遂乎其天培植之㓛不戾乎其性則其堅宻
羙澤益壽且孳世有經國如梓材辨器如梓人則其貞且不剥
者或者不與樗櫟同棄扵操斧之手亦未可知然棄与不棄物
之幸不幸存焉吾獨愛其春而榮夏而茂秋而落冬而實而吾
與二三子鳴琴讀書扵此庶㡬充然若有得扵生物之妙者則
前人之封殖以庇其夲根豈直所謂無忘角弓而巳㢤詩云維
枽與梓必㳟敬止囙為乏記使二三子知其植之之自至正十
一年冬十月也
　　　貞吉齋記
吾友陸飬正飾宴休之䖏扵寝室之側西東為户北南為牖中
設匡牀而屏其東琴書圖畫筆牀茶竈古玩好之属叅差離列
而嘉木之植曰橙曰石楠敷榮恱茂無不可愛盖室雖不廣而
其資以為蔵脩㳺息者慮無不備以余辱有一日之雅俾審其
其義而扁之余以為飬正之名若字皆岀扵易象之頥是齋也
冝扁曰貞吉飬正曰善囙請余記之夫易之言貞吉盖不止扵
頥然盈天地之間凡有血氣者莫不有待扵飬而聖人實財成
輔相而左右之故頥之道在扵莭飲食慎言語盖飲食以飬體
言語以飬徳其事至近而所係甚大君子之所以莭且慎者欲
其所飬皆適扵正己者正則及扵物者無不正矣此頥之貞吉
所以為可尚也且物畜然後可飬故受之以頥今飬正之所恃
以為飲食男女百物之需者皆前人之所畜也前人之所以遺
飬正豈徒充口體恱耳目宴安其起居而巳㢤飬正扵此誠能
弹琴讀書詠歌古人以師其行義左圖右史想像古人以法其
威儀而其動息莭宣無適不由扵正則所謂貞吉者将日周旋
扵飲食男女言語動作之間而前人之所遺引而勿替而其所
以自飬者又可推以及人矣夫吉者何福也劉子曰能者飬之
以福飬正其尚勉之若夫推明震下艮上之義以告之則余既
為序矣兹不復云至正十一年十一月甲子記
夷白齋藁卷之二十四
夷白齋藁卷之二十五
　　　　　　　　　　　　　　臨海　陳　基　著
　　　　　　　　　　　　　　金華戴良　編
　　記
　　　蓬莱山房記
余嘗登越之蓬莱閣誦唐人倡和詩頋瞻踟蹰俯仰千載而其
山川之清羙風氣之淳古猶有勾踐之遺民焉盖其服田扵野
采樵於山脩禊扵水濵放舟扵湖上渇飲而飢食優㳺以卒歲
雖海中之神山不能過也而其邦之人朱子安氏頋挈妻子挟
方術賣藥於呉㑹一室之内左靈樞右太素匡床曲几琴瑟在
焉入其室者殆不知在闤闠中囙扁之曰蓬莱山房盖不忘其
土者人之情也然古之良醫或在齊在趙或在周在秦亦曷嘗
一曰安乎其土㢤子安之去越居吳亦将随俗為變而其家多
禁方錬金石草木為丹劑足以起人之疾却人之老或謂其嘗
遇道者授以幽經祕録不死之藥盖亦不可知也雖然吾聞黄
帝侯神之舘實在越上徐市之流徒駕楼船望弱水俳佪而忘
返而不知有道之士乗雲氣御飄風往来扵人間世乆矣子安
誠幸遇之而得夫秦漢所不見之書方士所莫致之藥亦豈其
所得私㢤盍亦獻之
天子使斯人胥躋仁壽之域享無為之治而退然一室若将逃
名如韓伯休者又非余之所敢知也始為記其山房以質之扵
有道者云
　　　緑筠樓記
浮屠景蒙師即松江南禪寺所居為樓扁曰緑筠介余友頼善
卿氏徴文以為記夫筠者何鄭司農曰竹之青皮也然扵潜僧
以緑筠命軒蘇長公為之賦詩景蒙之名樓其亦有所本乎昔
者九方臯之相馬也以牡為牝以驪為黄盖得其精者忘其麄
在内者忘其外識者以其有天機焉然則以筠為緑其殆真知
竹者乎然此亦自夫有竹者而言之尓自夫未始有竹者而言
則物我未形境智俱㓕青且不有而况扵緑乎昔之上人盖有
不起宴坐而㳺扵物之終始者而楼宴坐之䖏也景蒙即毗盧
之境闢靈照之户豈徒追逐雲月嘯弄風日自以為髙世而巳
㢤亦必天機悟入上下始終自有竹而至扵未始有竹而後昔
人可庶㡬也此盖蘇長公引而不彂扵潛僧之所未聞者輒敢
囙善卿以為景蒙告佛之徒有香嚴師者真知竹者也請以吾
言質之至正十二年歲直壬辰三月甲子記
　　　斡勒氏續祭田記
河南斡勒氏自太中公宦居浙東西而其子故湖州路學儒學
教授君博雅好禮克世其家其卒扵越之蕭山也夫人皇甫氏
與其子溥洀沂潚卜地錢唐大慈山之原葬焉既奉㐮大事遺
業悉均之諸子而以田若干畞在蕭山者為墓廬祭祀百事之
需前經筵撿討豫章鄒君魯望實為之記而公賦有常歲用不
足凡冡舍祭器壌樹神道碑碣所冝有之属用皆闕如夫人念
諸子從宦北南而大慈之原不有以増緝防範之懼乆益廢乃
以其田若干畞所資以自老者期扵終飬并歸祭田以圖永乆
飭子孫母毫髮敢漁取或私相質鬻廢墜墳墓餒厥祖禰以蹈
不肖之辜囙命其子来取文為續祭田記歸而刻諸余聞之禮
曰有田禄者先為祭服斡勒氏肅慎右族世階膴仕而教授君
又名知禮者則其有祭田冝矣而追飬厚本謹封樹備不虞人
子之事也夫人頋先諸子推其所在巳為其所得為異日使大
慈松楸不鞠為蒭牧之區斡勒氏不為若敖氏之鬼若夫人者
其殆禮之所謂慮事不可以不預者乎為厥子孫歲時来歸怵
惕霜露比時具物扵禮不可以不備則田冝益治祀冝豐土冝
益厚樹冝益茂而凡夫人所以圖永乆者勿替引之而教授君
之澤未艾矣彼思以其木為材以其榛棘為薪者且貽譏扵君
子而况祭田乎此冝馬醫夏畦之子所不忍為者固無庸為知
禮子孫告也是為記
　　　雅㑹堂東軒記
雅㑹堂者徐孟逹甫宴好賔客之所而其東軒則余之所寓也
余辱與孟逹㳺而其子緬以余有一日之長執弟子禮從余正
句讀訓故以求夫詩書禮樂之說夫居髙則軆夷則神鬯神鬯
則所業也勤故即雅㑹而弦且謌者孟逹将以責勤其子也由
是撤匏竹薦几格經史百氏㫄午聮絡朝夕相與紬繹磨礱扵
其中然有不督而自勤者豈居之移氣遽如是㢤盖栁子所謂
交相賛者固不得專羙戴氏時歲之秋風日始癘環視堂下水
潦之盛者日以縮卉木之華者日以實而余與緬仰則觀夫陰
陽之運化俯則䆒夫物理之盈虚而風雨霜露之教昭昭也盖
道之大原岀扵天而聖人純乎天者也今余與緬入則求之扵
詩書禮樂出則見之扵風雨霜露天也聖人也豈欺我㦲且人
莫不知教其子也而其教皆始扵句讀訓詁然而止扵句讀訓
詁而已者非余之所聞也令余之所與語緬者豈徒私扵緬㢤
亦囙以自朂云尓遂書扵壁以為雅㑹堂東軒記至正十二年
八月甲子記
　　　竹間居記
余聞吳興張濟和氏家多羙竹其里人沈君自誠余友也間以
趙侯仲穆所為書竹間居三篆字示余且俾為之記余扵張氏
雖未有一日之雅然其居吴興山水之國而嗜竹則其為人可
知矣夫竹之時用亦逺矣昔揚州之産曰篠簜曰􁄸簵而其為
貢視瑶琨齒革織貝璣組與夫三品之金九江之龜盖侔重焉
秦漢間有竹竿萬箇者可比千乗之家而其利與酤釀醯醤牛
羊榖帛文采狐貉金錢䓁盖鏃焉而矢可以征不庭篾焉而席
可以展孝敬穴焉而管可以和人神而其下為筒為竿為椽為
藩者雖不一而足要其歸均之為用也後世好事者㽞連光景
嘯弄風日或構亭山阿㦯築舘水裔徃徃以有竹為清無竹為
俗雖其取舎与彼㦯殊然亦未足以言真嗜竹也今張氏之扵
竹不苟焉規利以埒冨千乗而其足以効貢如瑶琨如齒革如
織貝如璣組如亀如金者亦非翦焉自棄鞠為榛翳之區盖有
為矢為席為管之具而事有不屑焉則亦将全竹之天而與造
物者㳺扵筒竿椽藩之外而樹徳則視其夲執禮則視其筠礪
行則視其莭較其所獲奚啻十百扵酤釀牛羊榖帛金錢之属
也㢤吾聞之君子比徳扵竹若張氏者其殆真知嗜竹也夫遂
為之記囙自誠而俾之至正十二年歲壬辰八月甲子記
　　　庸徳堂記
松陵鄒仲彬氏䔍實人也嘗以所居之堂請名扵余余名之曰
庸徳堂又求余申其義而記之余不得辞也昔者子思子記夫
子之言有曰庸徳之行釋之曰庸平常也人之庸徳見扵事父
事君兄交友者夫人能之也而夫子自謂未能者謂夫未能盡
為子為臣為弟為友之道而責人以孝以忠以弟以信此聖人
之所未能也古之善事君父者莫如舜善言事兄者莫如平仲
善交朋友者莫如子輿然亦非有毫髮加扵職分之内而其安
而行之為聖人勉而行之為賢人亦愚夫愚婦之所能知能行
者也彼以平常為不足務而更為險僻之行自以為雄桀如尹
諧潘正華士鄧析少正夘之徒亦終為成湯文王太公子産孔
子之所僇而已不亦惑之甚歟仲彬扵此誠能循循乎平常之
塗惴惴乎險僻之徑悛悛乎軄分慥慥乎言行恒自厚扵已毋
求多扵人則吾又将見其不止扵䔍實之人而已傳曰甘受和
白受采忠信之人可以學禮是為記

夷白齋藁卷之二十五
夷白齋藁卷之二十六
　　　　　　　　　　　　　　臨海　陳　基　著
　　　　　　　　　　　　　　金華戴良　編
　　記
　　　思善堂記
勾吳張熈載氏力田事親扵松陵同里有郷黨薦紳之譽嘗讀
書至公父文伯之母所謂民勞則思思則善心生而歎曰羙㢤
乎其言之也孔子之使弟子志之其有以夫乃即所居扁曰思
善堂且謂余曰願為之記夫人位乎兩間所謂善者與生俱生
也然中人以下㦯不能不淪胥委靡而為其土所遷故心之善
惡生扵民之勞逸民之勞逸原扵土之沃瘠是以䠂有桂林之
饒江湖之利其民侈靡而不務夲趙有邯鄲之冨四通之衢其
民矜飾而喜逐末唐獨以土瘠民貧其人皆勤儉而質朴憂深
而思逺故聖王之用民也有貴乎瘠土焉勾呉今之䠂趙也陸
海之産夥扵桂林𢡟遷之貨盛扵邯鄲其土盖可知矣而褐衣
皮冠唅菽飲水之民若熈載者頋諰諰焉曰以孝弟力田為務
若将自食其力如蟋蜶詩人之所賦者噫豈聞陶唐氏二遺風
而興起乎盖不淪胥扵其土而能蚤夜乎其思此中人之所難
而君子之所與也使勉焉弗畫循之有序則近之事親逺之事
君無適而不與善者周旋扵洞洞屬屬之間而薦紳之譽将不
止扵郷黨矣易曰素履徃無咎熈載其尚念之至正十二年冬
十月甲子記
　　　鋉雪軒記
人恃五榖以生而世之嗜茶如五榖者豈以其能蠲昬滯釋煩
壅亦飬生者之助乎昔陸羽既著茶經張又新之徒復祖述羽
論水之品第有二十而雪水則其殿也吳郡囙了堂上人少㳺
四方學出世聞法而嗜茶則不啻如羽焉既歸老其郷而其郷
之水冝茶且麗又新所記有若虎丘松江者殆與南零恵山相
伯仲上人頋舎不耴而獨竊竊焉有事扵品苐之殿者以自名
其軒曰錬雪且上人嗜茶如五榖盖不可一日輟者也然猶必
待有雪而後錬之豈命軒之意乎盖嘗從上人而論茶矣井焉
而新薪焉而火活始也爽朗乎若晴空之行浮雲終也輕盈乎
如白花之耀陽春或薄者為沫厚者為餑紛綸汹歘與雪同物
故茶之蠲煩釋滯猶雪之陵弭毒害也煩滯釋而後五榖之㓛
全猶毒害弭而後萬物之天遂也故不必虎丘松江而水之品
存斯善乎水者也不待涸隂沍寒而雪之用足斯善乎雪者也
而其所以䟽靈源溉舌本浸淫乎禪恱之味䇿勲乎飬生之外
斯善助五榖者也正使世復有羽将旨焉而心味之不暇尚奚
品苐之殿云乎㢤然此亦自有色香味者而言之尔當其未始
有色香味也真妄冥合名實交丧果孰為雪孰為非雪乎故即
是軒而觀謂上人所錬為雪固不可謂之非雪亦不可意頋安
得六根互用舌頭具眼者與上人言之至正十二年十二月廿
有一日韋羌山人
　　　夲源禪院記
距黄巖州治之南五里有山曰龜山延祐間大比丘無住禪師
㝎公居之州人李竹心氏黄克仁氏許野夫氏孟寂菴氏皆慕
師之風往来精舎為方外逰至順二年辛未枽門契如知師雅
有延待十方雲水之意爰即舊圖新得地南隴之半而遷焉州
之信女金氏周氏徐氏黄氏施錢刻木肖圓通大士象荘嚴崇
奉蔚為寳坊今所謂本源禅院世以甲乙守之者也師慮衆集
而食不繼則事墮群居而律不嚴則業堕既買田若干畞擇其
徒㢘畏通練者主其入又歲推一人為衆所服者居首座凡禪
誦動作威儀之則一遵百丈清規而九旬之夏脩持惟謹盖師
族居州之西橋髙曽祖皆以貴胄從學考亭朱子且􁇢而師也
生禀㳤靈㓜篤慈忍少長事祖及父兄孝且㳟旣終飬輒蟬蛻
萬縁謁方山寳公扵杭之南屏願以𥘉服而師事焉山器而度
之時年二十有八具戒首謁無涯際公扵婺之智者一言懸觧
頓造玄関繼見鐵山璚公而歸老是山足不越閫者垂三十載
以至正元年辛巳八月二十四日委化闍維之日珠圜玉潤名
曰舎利者無筭遂建塔山之西麓春秋七十有三夏臈四十五
後八年己丑師之上首弟子一恒不逺千里介其從文煥以院
之始末師之出䖏大梁徵文為記勒諸貞石以昭示方来按龜
山即委羽山俗所謂俱依山者也道家者流號為天下第二洞
天云有真人嘗輕舉扵此今師以世家舊族即有入空懐寳厥
躬退蔵扵蜜始也捋以滅迹韜光終也遂以順縁闡化扵是崇
基易構宅勝面陽佛燈照大有之天梵宇廓空明之境凡挈瓶
錫背笈篋由天台鴈蕩而来者至是如歸人謂俱依之兆職此
可徴吁夫豈偶然而巳㢤為其後者服師之服居師之居尚知
培夲濬源蹈䂓迪矩使無上福田利益羣品則甲乙之傳其未
艾乎庸囙恒之請而為之書若夫工之鉅細費之多寡其末也
茲可以略云是歲七月既望
　　　省委官河南杜君政蹪記
至正十二年壬辰春海㓂􁐂漕運汝㓂䧟湖㐮蔓延江東西江
浙行中書省出師捕禦選材略素著者備瀕海要害地嘉興為
郡負海控江左拱錢唐右連吴㑹而其地若海塩舊邑澉浦黄
灣境接島夷商通卉服大艘鉅舶與醜類鯨鯢相出沒有司防
禦雖不敢懈尚慮勢庳事緩思得勇果有器局者捴之而行省
難其人河南杜君由吉安路緫管府知事寓杭慷慨論海事其
言剴切行省聞之大說遂命君乗傳涖澉浦往来黃灣䓁地以
警非常凡以海為事者皆隷焉君入郡擇能吏自随甫至首誅
兇殘無頼素為民患者海昌群盗怙终捻悪已乆至是亦殄㓕
逺近聞夙莫不慴伏平章㝎㝎公多其為勞以名酒錫以束帛
金帶君念習海之民貧不安業則易變今欲弭盗而不知息民
知息民而不知减塩筴之正薄商旅之稅猶治疦而不察其端
雖有善藥無如之何也乃條其事以聞行省從之未㡬㓂入杭
湖常三路相繼失守浙右騷動㓂退生民塗炭者十八九君所
涖之地綿亘三百里獨晏然無恐民父兄相語曰生我者父母
衛我者杜君也君曽大父元帥公䇿勛先朝開閫河南河北大
父嘉議公湖南宣慰使司同知元帥府事父儒林公河南行中
書省左右司貟外郎剖符授鉞奕世載徳君伯仲鳴玉曵紱後
先踵武今君扵此特以行省之命折衝一時保釐一境而能恪
㳟給興利除害使民不忘若是有如執干戈以衛社稷俾克配
其前人則其大書特書屡書不一書者豈不卓然偉丈夫㢤故
既述民父兄之意又推夲君先世大略并勒之石庶上之人欲
知君者扵此有徴焉君名　字　云　十三年癸巳　月
　日記
　　　天恵賢首教寺記
吳門天恵賢首教寺郡沙門如山安公之所建也公世居松陵
家本士族父吴伯熈甫隐居奉佛毋王氏崇信惟謹及公之生
母感異夢爰在稺歲性禀殊倫少長出則服膺世典入則䔍意
真乗父母察其不群聴以出家博訪名師不計寒暑徧探祕義
尤嗜華嚴理暢心融殆若天授間讀大報㤙䓁篇而嘆曰吾佛
所說廣大悉備眷求其端實在孝敬扵是食粗衣菲而心專扵
色飬錙積寸累而志扵報本既由儉勤得致饒益則以其贏購
地扵郡城之東廣袤若干歩度材庀工作菴以居日益月増廓
而為寺經始扵　年　月落成扵　年　月門闥閎
麗殿寝邃深講堂言言東西有序以至栖經之閣選物之場方
丈之室與凡齋庖庫庾其法所冝有者靡不備完公扵此身先
戒律率徒閲蔵經梵並宣雜華芬郁荘嚴殊勝士民具瞻前僉
行宣政院事　張公嘉乃休績為請扵　帝師寵錫今名俾
為十方禮聘清涼䟽主之嫡傳者開山演教既竣事尋以寺之
顛末徵文以為記世言浮圖氏善以小致大以難致易盖用力
勤者其㓛博刻意專者其効速矧其心懷頋復嗇巳厚親肇開
圎頓之門永表追逺之地迓續華嚴之奥學紹隆賢首之正宗
且未始持簿赱民間資銖黍之助扵人若安公者非用力勤而
刻意專者乎為其徒而居其居者皆知以弘道報夲為務囙其
所以成嗣而繕葺之則無福田仰以衍　無彊之丕祚俯以荅
罔極之私㤙而吴門之有天恵天恵之宗賢首将與東南列刹
競爽無窮所謂㓛之博者日以興効之速者日以固此盖公之
志而余之所樂道也故為之書使勒貞石云至正十二年
月　日記
夷白齋藁卷之二十六
夷白齋藁卷之二十七
　　　　　　　　　　　　　　臨海　陳　基　著
　　　　　　　　　　　　　　金華戴　良　編
　　記
　　　書紳齋記
中吳衣冠之族曰海虞徐氏其入仕　中朝出任牧伯者曰故
益陽知州子孫多好學從余㳺者曰𬗟緬之父曰孟逹甫居松
陵笠澤間蓄書數千卷教其子𬗟恪承父志匠厲激卬號佳子
弟請余扁其讀書之舎且求文以記之余既扁之曰書紳齋又
從而為之記曰昔者七十子之徒學於孔子孔子教之以六藝
而六藝之文見扵經傳者無慮千萬數然䆒其歸卒不過於謹
言行而已顓孫氏居七十子之中盖巳身通六藝而孔子荅其
問行也始之以言忠信申之以行篤敬終之以立則見其參於
前在輿則見其倚扵衡噫此數言者豈直顓孫氏所冝書諸紳
㢤凡為人子為人臣為人兄弟朋友者舉冝書之盖仰之如日
星循之如榘彠銘之如几杖戒之如槃杅動勤焉勉勉焉不可
以斯湏離者也聖人既沒忠信之路塞於楊墨篤敬之塗蔽扵
佛老百家之說叅前倚衡之昭然者隐扵詞章訓詁之習盖千
有餘年矣濂雒考亭羣夫子者作實始紹隆騶孟氏一髮千鈞
之緒使塞者闢蔽者顯隐者著而荀卿氏楊雄氏韓愈氏之属
扶持排斥而㓛未集者至是而後集盖建諸天地而不悖質諸
鬼神而無疑百世以俟聖人而不惑者也今吾與𬗟朝而學夕
而思仰照扵日星審度扵榘彠擇路扵忠信問塗扵篤敬入求
以事親出求以事君内求以仁兄弟外求以交朋友近求以行
州里遠求以行蠻貊者皆書紳君子叅扵前倚扵衡者也𬗟尚
念之讀笠澤所蓄之書昌海虞所居之族嗣益陽所遺之業亦
在於言行之間而巳矣乃誦所聞以告之囙書以為記亦将以
自朂云緬字公逺余則韋羗山人陳基也至正十五年十一月
甲子記
　　　水雲亭記
都水庸田使西夏楊公雙泉涖官吳門寓茅有池焉池上為亭
雕甍錯栱締構偉麗中設匡牀左右圖書筆硯叅置嘉華羙竹
香草之属冬則撤南户斵木為䟽承以素楮水光雲影顛倒几
席頋而樂之囙名其亭曰水雲今江浙行中書平章康里眀徳
公實手題其扁公既刻置亭中復俾其客臨海陳基為文以記
之夫水光俳佪雲影下上君子觀乎朱子方塘之詩有以見夫
心之體焉是心也人皆有之朱子獨先得其所同然者爾故昔
之觀扵川上者曰悠然而虚者與神謀淵然而静者與心謀今
公退扵休沐逍遥斯亭讀古人之書求古人之心廓乎有容湛
焉不昧萬物交乎前吾不随以遷衆慾誘乎外吾不從以化舉
天下之物孰足以諭之其惟水與雲乎盖水以清為軆雲以潔
為質清者不瀆潔者不汙君子思所以神眀其徳而與昔之賦
方塘觀川上者夷猶容與同㳺乎顥氣之始必於此焉觀之可
也公名亭之義亦逺矣雖然水不徒清所貴　乎利世也雲不
徒潔所貴乎澤物也今公以耳目近臣權衡水政財成北利輔
相歲㓛始扵江湖達扵四海譬猶泰山之雲起扵觸石合扵膚
寸及其從龍鼔風雷周八極為雨以潤澤天下則其為利也斯
溥矣詩云維其有之是以似之遂書以為記至正十四年夏四
月戊戍記
　　　光福觀音顯應記
吳郡城西六十里光福寺銅像觀音以宋康㝎元年六月廿三
日示現故吳人囙以是日為觀音初度焉故事凡雨暘祈祀必
迎入郡城去年秋苦雨都水庸田使西夏文書訥平江路達魯
花赤西夏六十捴管大名髙履迎寓卧佛寺設齋蕆事靈貺昭
灼是歲號大有年既繪像刻諸石又蠲寺之雜役且勒文以記
之今年春雨滋甚迎禱輒應夏淫雨継至農人告病復以六月
戊戍迎銅像百官有司岀郡西門稽首賔迓冐暑徒行即承天
寺止焉越十三日癸丑適為示現之辰江浙行中書右丞西域
買术丁都水庸田使文書訥海道都漕運萬户燕山脫因平江
路逹魯花赤六十捴管髙履岀俸金大集緇流作諸佛寺文書
訥拜淮南行省叅知政事将行㝷製法衣傳之玉環以衣之監
脩　國史椽淮南施允恭時以使事在吳暏兹殊勝謹奉母命
捐俸度工以黃金飾全像慈相端嚴寳冠有煒行殿内外備極
瑰麗四衆圍繞天人具瞻香華紛郁幢旛旖旎鈘螺鼔鍾鏗鍧
震動如是三旬有二日而放大光眀者二六月庚子七月戊申
也隂霾屏除陽徳焜耀全吳之壤懽聲並作有年之慶復兆扵
茲七月辛亥自城還光福百官有司寅餞如初禮道路之人目
撃儀容莫不改觀昜視蒲伏讃歎以為希有允恭復俾善畫者
冩銅像勒之羙石以章顯應之實古者水旱之祭曰雩禜或城
門㦯山川㦯岳鎮㦯海瀆或社稷郡縣則祭其界内所得祭者
焉及佛氏以圓通威力方便慈悲利益群品在吳則銅像盖自
前代以来碑刻所載歴歴可攷以今觀之其蹟尤著冝吳人事
銅像如事山川岳鎮海瀆社稷而禮有加焉為民上者從其俗
而嚴其事盖無所祈榖實弭疵癘致豐穰以為
聖天子養　元元無疆惟休之計也是不可以無紀銅像示現
之顛末見扵舊刻者茲不復云至正十四年歲甲午秋七月
　　　白雲窓記
鄱陽章君彦復以漕府史就養吳中即所居慶壽堂西偏之室
掲故吳興趙魏公所書白雲二字扵窓間囙名其室曰白雲窓
彦復博雅好脩每讀書至堯舜之孝弟夫子之忠恕與夫趙少
師司馬公之格言未嘗不反覆致思至大書扵壁以備瞻省平
居無所嗜獨喜畫草木花實𬞞茹之属每畫尋自賦詩信筆輒
有趣好事者多傳以為玩性廓落喜與朋友討論前言徃行意
氣㫪容與物無迕用是搢紳大夫樂與之㳺其能言者皆為之
賦白雲窓詩而未有為之記者間謂余曰吾先大父由曺之䠂
丘避河決徙鄱陽囙家焉先府君青陽縣尹既捐舘舎踐霜露
濡衘恤罔極獨賴母夫人康強頋禄薄未足以備甘膬然飲水
啜菽粗盡其歡猶愈扵先府君之不待扵今者此名窓之義子
幸為吾記之昔者狄公登太行而望河陽也盖猶有詩人陟阽
之思焉然後世之凡思其親者必託雲以為諭雖以余之不敏
亦以白雲名其山房雲何與扵人之親㢤使吾扵親朝而岀暮
而歸口焉而滋味適軆焉而輕暖𥙿𧺫居焉而温凊節色焉而
愉容焉而婉烝烝焉無㦯違扵志則雲也果何與乎親及一旦
南赱越西適䠂北首燕趙舉目千里孰為親舎於斯時也頋瞻
山河俳佪而不忍去者獨見夫雲而巳彦復盖嘗以公事驅馳
扵䠂越燕趙之郊乎自其大父南遷而先人之廬不在䠂丘先
府君捐舘而慈親之舎不在鄱陽當其匹馬之踟蹰山川之蕭
條仰瞻飛雲反頋左右吾知其望吳門猶狄公之望河陽也雲
乎果無與扵親乎且狄公之忠義昭乎日月㓛烈著乎社稷徳
澤周乎四海百世之下有志之士聞其風而興𧺫者盖将勉焉
以晞其萬一今彦復服膺前言而知夲乎孝弟篤躬往行而知
由乎忠恕其於狄公盖所謂聞其風而興𧺫者也然余未足以
言之姑即其名窓余所以名山房者申其義以為之記云
　　　虞麓精舎記
常熟實孔子髙第弟子言偃氏子㳺之郷而海虞則吳之名山
仲雍之墓與世傳太公望之石室在焉州人徐君公懋世居山
之麓其先大父益陽府君𧺫家儒林歴官中外而虞山之族日
繁以昌公懋嘗介其從弟公逺以虞麓精舎圖示余且曰願有
記也余辱交府君父子最宻雅知公懋賢其讀書精舎工文辭
以舉進士為業有日矣余聞之君子居必擇郷逰必就士昔者
七十子事夫子扵洙泗其擇郷且就士亦至矣然夫子沒弟子
各以所學為諸侯師而西河之民至有疑子夏扵夫子者而其
學遂流而為荘周氏之徒子㳺特𧺫吳中北學扵中國卒以文
學得聖人之一軆百世之下觀其服膺夫子之言則曰君子學
道則愛人小人學道則昜使也其耴人則澹臺氏也其為邑雖
武城之小必教以禮樂也攷其言簡昜者宏以逹䟽通者髙以
暢䆒其為人則所謂敏扵聞道而學之得其精華者豈欺我㢤
今公懋生乎文學之里則郷不待擇也尚志澹臺氏之流則士
不待就也入乎耳武城之聲洋洋也著乎心洙泗之言鑿鑿也
布乎四軆西河之人弗疑也形乎動静荘周氏之徒不能蠱而
惑之也夫為名族之人居名山之麓飲名山之水而能使國人
稱而願之曰子㳺之郷有學府君之後有人嗚呼豈不賢㢤彼
文辞之工否進士之利不利抑末也不足為公懋道道其擇郷
就士之說囙公逺以復之余不敏他日問津川上命駕虞麓覧
仲雍之流風攷太公之遺跡徘徊言氏之郷以訪其故宅囙假
宿精舎尚能為公懋更僕論之
夷白齋藁卷之二十七
夷白齋藁卷之二十八
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　　記
　　　聴雪齋記
西夏鄔宻公寓第在吳門天宫里其東偏有屋六楹樸而不陋
公即南榮為小齋西為壁北為户䟽其東南以楮承之中無長
物左右琴書晏如也歲方冬公端居肅容虚心無為與造物者
㳺俄聞中庭桂樹間索索然有聲𧺫而視之則積雪在地皜然
矣公囙援琴鼓之客有候公扵門者公揖使坐且謂之曰客亦
知好此乎客曰僕東海之鄙人也何足以知之雖然公所鼓白
雪之曲也僕不敏請為公和之客逡巡􁂗席囙謌曰白雪兮交
下羙人兮獨䖏歲晏兮何所娛撫陽春兮容與陽春兮遟遲白
雪兮飛飛彼羙人兮勞我思巾余車兮往從之端余居兮正余
襟若有聞兮青桂林桂樹兮後凋撫白雪兮逍遥時至正十四
年十二月也
　　　風林亭記
延陵徐君元度𧺫家儒林為時名卿擢司農為都事身顯而家
益貧其嗣子仲剛勉焉能以幹蠱克家自奮田疇之荒者治之
室屋之敗者葺之問又属余為文以記其無錫里苐之風林亭
余不得辞也無錫為州在東南山水間物崖之夥最扵他壌百
里之内第宅園池甲乙相望譬諸木焉斧斤弗侵而牛羊之牧
罕至深仁厚澤休養生息扵承平之曰乆矣及貪冐之蠹萌扵
中掊刻之􁆂攻扵外加以武断之斧斤蹂以椎剽之牛羊而百
年之植夲深而末茂者殆将翦而棄之卒未知所以扶持之者
斯亭也都事君之所釣逰而其風林之薈蔚水木之清華則所
謂異時承平之植也都事君以官為家出入中外垂二十年其
間田園第宅百里相望庻㡬萬一不鞠為斧斤牛羊之墟者㡬
何人㢤都事君以此計彼孰得孰失固巳較然不置毫髮芥蔕
於胸臆間矣庸詎知貴介子弟有能卓然自振不與流俗淪胥
扵委靡之中治田葺屋式克負荷而其餘力又足以洒掃園池
以待都事君之老如仲剛者乎昔唐韋應物百世之士也入則
應制叅扈從出則揚節為刺史秩比漢二千石亦可謂顯矣然
毎休沭㦯不知所扵歸退與諸生假寓僧廬單衾陶器悠然自
適而所謂共愛風滿林云者乃其居善福精舎時詩語也今都
事君為
天子職文書賛大農䓁而上之則於韋侯也何有異日倦逰請
老觧章綬還朝廷角巾南邁旦暮從賔客子弟攬清風扵家林
觀生意之流動而承平百年休養生息之僅存扵牛羊斧斤之
餘者某丘某水尚幸無恙此則君之所有而韋侯之所無也余
雖未獲登斯亭然嘗辱與都事君逰既喜君之有子又慶其将
有以歸老也故為之記使刻之亭中以伺焉
　　　皥皥齋記
余友陳季周氏嘗謂余曰吾生扵泰伯仲雍之郷而讀周公孔
子騶孟氏之書盖士之為學亦貴王賤覇而已囙自題其所居
之齋曰皥皥齋旌吾志也子幸為吾記之昔者泰伯仲雍適吳
吴民義而從之斯民也盖殺之而不怨利之而不庸日遷善而
不知為之之民也及文武成康之徳洽乎四海周公孔子之教
後先繼作而吳之君子至有北學扵中國而得聖人之一體者
余嘗浮三江道五湖登夫椒望洞庭訪三譲之祠弔虞山之墓
意畔田鑿井擊壤而䛴　帝力者盖猶有先王之遺民焉嘗試
問之而未之見也今蓽門圭竇唅菽緼絮之民乃有絃謌周公
詠歎孔子充然若有所得而不知其所以然而然如季周者斯
非遺民之俊秀者乎余乃今失之扵彼而得之扵此矣盖君子
所過者神上下與天地同流故舜畊歴山而田者譲畔陶河濵
而器不苦窳孔子之立之斯立道之斯行綏之斯来動之斯和
皆莫知所以為之者也吳為泰伯端委治禮之國則其所過而
化所存而神者冝何如㦲噫孔子旣没百有餘歲而騶孟氏作
貴王賤覇之學幸而復明不幸而不得致齊梁之君為湯武變
驩虞之民為皥皥然百世之下有志之士讀其書而論其世者
尚知舎驩虞而趨皥皥則其過化存神之見扵詞氣間者不徒
為空言而已矣方今
聖神在上堯父舜子而周孔其臣舉一世而甄陶之而詩書六
藝之化彬彬也季周以泰伯仲雍遺民之秀讀周公之書誦孔
子之言而學騶孟氏之學豈直以其皥皥者自得而已亦将褒
然舉首思以貴王賤覇之說獻之
天子而與斯民同皥皥也此騶孟氏憂世之心而有志之士所
冝勉焉者故為之記使書于齋之壁以為季周告云
　　　種徳堂記
君子之種徳猶農夫之種榖視地肥磽而糞之時其蚤晚而藝
耨之凡豐草稂莠螟􁈰賊蝝之為苗害者必謹耰耡錢鏄祈禳
而務去之人徒見其秋而穫冬而蔵養老而長㓜渇飲而飢食
生生而不匱而不知其終歲之勤曽不以水旱凶菑而輟其来
耜也故曰居一歲種之以榖十歲樹之以木百歲来之以徳盖
人非榖無以為食非木無以備器用非徳無以遺子孫故種徳
非君子不能而君子有貴有賤有顯有隐其跡雖不同而其所
以遺子孫則一而巳𥘉
世祖皇帝以好生之徳涵煦六合時則用帷幄儒臣而㕘以黄
帝雷公之術施鑱石鍼刺以濟人之夭死天下號為神人者故
内翰廣平竇文正公其人也㳺其門者曰金華王鏡潭氏小心
謹畏十有六年而始得傳其術及其倦逰歸江南銳意以活人
為事囙即蘭臯舊隐扁其堂曰種徳雖浮湛里閈不事造請然
人以疾求之者日衆間近之旁郡㦯逺則過浙水西户外之屨
所至輒無所容竇氏之學遂大行東南不問貴賤皆曰王鏡潭
今之竇公也盖鏡潭之業既精而䖏心尤不苟惟精也故能活
人惟不苟也故以徳自許余雖不及識鏡潭幸嘗辱與其子珎
國瑞逰見其按滎腧辨脉絡引鍼􁃚艾以療人之疾往往萎者
𧺫僂者伸噢咻呻吟者更釋焉以㤗猶農之茀豊草薙稂莠祛
蟊賊除螣蝝而嘉榖之頴者實堅者好焉然後知鏡潭之後有
人而竇氏之傳未艾也且竇公以術而顯鏡潭以術而隐其活
人雖巳衆然身不都好爵口不享厚禄出不乗髙車居不御華
卷其所以遺子孫者安在君子曰厚施而不食其報必有興者
嗚呼王氏其可量㢤國瑞俾余爲之記乃推夲其先世之所以
遺子孫者𣸪之詩云子子孫孫勿替引之敢申以爲國瑞告云
　　　同樂堂記
吳陵謝侯從義由檇李移守錢塘假老氏開元宫東偏之廬以
寓焉且題其顔曰同樂堂徴余文以記之昔者孟子囙齊宣王
之好樂謂樂無古今之殊而民則有欣戚之異者由與民同樂
不同樂故也余則以為孟子之言不獨謂樂也謂凡踵行喙息
之民莫不皆有飲食男女聲色之欲使為之上者皆能與之同
焉則民亦将以其所欲同扵上矣苟顓一己之奉而視民之休
戚不啻如越人視秦人之肥瘠則亦将以秦越人視其上此三
代之民所以至戦國時不以三代之君親其上者由其不以三
代之民畜其下也三代而降南靣之君慨然知誦孟子之遺書
務懲戦國之覆轍而𣣔以三代之民畜其民者漢宣帝其君也
其言曰庻民所以安其田里而無歎息愁恨之心政平訟理也
與我共此者其惟良二千石乎嗚呼民無歎息愁恨之心則樂
矣然亦非必寒而衣之飢而食之勞而佚之也亦平其政使遂
其性理其訟勿戾其生而止爾苟政之不平訟之不理則民不
堪命雖日奏韶濩而舞干羽適足以滋其疾首而蹙頞尔尚何
同樂之有㢤漢宣承武帝之後海内虚耗獨能先民之憂後巳
之奉謂守令為吏民之夲囙乆任而責成之卒用是以致中興
之盛焉然當是時號稱良吏如朱邑龔遂之流所謂與帝共此
者也亦不過躬行儉約使民安土樂業而已今天下兵興生民
罷弊其閔閔焉望治之心猶農夫之望歲也錢塘為東南一都
㑹由吳越錢氏及宋三百年以至
國家混一以来休養生息非一朝夕其屋邑市井之蕃珠玉綺
繍之冨侯固不得而見之矣而資梁屝屨兵械什器百物之需
則未有甚扵斯時者也侯寅而入酉而歸食不暇甘扵其口寝
不遑安扵其席亦可謂勤且疩矣然上也日以漢宣之業望其
君下也不敢以秦越之人視其民而中也則諰諰焉以昔之良
吏責其身使左而右之張而翕之勿替而引之則政平訟理其
效可變歎息為謳謌易愁恨為鼓舞亦在扵上之人責成何如
爾夫使中興之業不顓扵漢良吏之盛無愧扵朱邑龔遂之流
未必不由生民樂業致也侯尚勉乎㢤囙為記其名堂之義使
凡㳺扵斯讌扵斯者知侯之志盖有在云侯刻躬儉約忠厚信
讓盖詩之所謂豈弟君子也至正二十年夏五月戊子臨海陳
基記
夷白齋藁卷之二十八
夷白齋藁卷之二十九
　　　　　　　　　　　　　　臨海　陳　基　著
　　　　　　　　　　　　　　金華戴　良　編
　　記
　　　三咲軒記
夷白子寓杭觀橋之觀巷屋弊瓦腐夜雨或暴至張盖就寝亦
不頋嘗自扁其東偏之室曰三咲軒左右或􁁣之夷白子曰余
娶婦二十載未有胤嗣令年四十有七老且至矣方更得女此
一可咲也承平盛年余嘗三至亰師覬得微禄以為親養間用
薦者入　朝同進見忌尋引避還江南令親沒巳乆齒髮變衰
自以為無𣸪有用扵世矣属南北用兵乃始叨塵仕版此二可
咲也平居讀書至申韓衛鞅之用法輒嘻然曰是何不如周公
之平易也見人攘臂談孫吳辯論鋒出甚可喜而自幸其不能
今忝備官使辱㳺樞幙朝夕從事乃不離二者之間此三可咲
也左右曰夫憂莫憂扵無子喜莫喜扵得禄榮莫榮扵䖏機要
此人之情也今子中年得禄雖不逮養然幸居機要固可以驩
然自咲矣若夫乆娶無子老更得女親戚故舊無不為子憂者
今也頋亦自喜而咲無乃與人異情乎㢤夷白子曰汝以為喜
者吾以為懼汝以為榮者吾以為恐汝以為憂者吾則以為不
必憂吾自謂同扵人者莫己若而汝獨以為異此其所以為可
咲也汝亦嘗聞東門吳之䘮子乎東門吳有子而䘮與無子同
今吾得女孰與䘮子故不必憂夫爵以待賢禄以勸㓛機要所
以䖏文武非常之士今不賢而都好爵倖而貴者也無㓛而享
厚禄苟而冨者也無文武非常之材而䖏機要不知耻者也况
非素習而任其事為濫官非所能而居其軄為竊位不逮親而
飬妻子為蠧
國令吾一舉而犯不韙者六惴惴焉若縁顛崖墜深谷石𣣔堕
而壓之者汝以為榮且喜焉此又可咲之尤者也左右曰無子
不憂亦有師乎曰有吾師東門吳也得禄而返懼䖏機要而加
恐亦有師乎曰有昔向子平讀易損卦而知冨不如貧貴不如
賤此吾師也吾将從若人者朝㳺名山暮栖五岳榮辱不足以
累其身喜懼不足以屑其意汝以為何如左右曰善夷白子曰
若是則可以索我扵三咲之外矣囙録其言書扵壁伺大方之
家决焉時至正二十年夏五月也
　　　憶親堂記
江浙行中書省左右司郎中淮南夏君仲信扁其所寓之室曰
憶親堂間謂余曰吾少也孤毋夫人不以為不肖俾奉先君子
遺軆夙夜不敢遑寜用克底于成人及備官外朝仕有禄秩而
先君子不待矣頃歲辱以樞属㫁事官分治吳下用是由秦郵
里苐不逺千里迎毋夫人来江南竊自念禄既不逮先君子矣
而朝夕之養幸母夫人壽康又得就官不敢不竭力以庻㡬無
沗扵　君之賜乎未㡬行省命下又自以為由蘇至杭僅三百
里囙扶持而行其視秦郵冝益冊難者及致請而母夫人乃不
樂去吳吾既莫之敢強而官守有常又不得以時歸覲扵是㝎
省之禮滫瀡之奉乃反不逮吳下時此堂之所以命名也夫秦
郵吾母夫人之邦也蘇與杭吾官所也由秦郵至吳千里而逺
由蘇至杭三百里而近吾母寜樂去秦郵而不樂去吳而吾又
不能強焉吾豈固以吳為吾土㢤亦重違毋志爾子幸為吾記
之古之君子善養親者莫如曽子而其憶親也莫如狄公然曽
子嘗南逰而仕扵䠂矣而其親固未甞去魯也狄公嘗囙使而
登太行矣而其親固未嘗去河陽也然後世言養志者必曰曽
子而狄公之扵曽子盖異世而同心者也方白雲孤飛眷戀不
巳此其心頋安忍一日去其親乎及公勲業冠唐中興有識之
士固已扵其登太行之時見之矣仲信俶儻瓌琦臨義有勇其
䆠㳺蘇杭敡厯樞省殆曽子之仕䠂狄公之事唐也嗟乎事親
得如二子亦可矣然曽子不強其親以去魯狄公不強其親以
去河陽今仲信之親不樂去呉門頋安得而強之乎惟其不敢
強扵其親故移以事君也順移以事
君也順故資以飬親也安苟安矣則今日之呉門即異時之河
陽也尚奚以吾土非吾土為㢤然則親之逮不逮天也居之近
不近時也不可得而強者安時以適志也曽子我師也狄公豈
欺也㢤庸以是復仲信囙書以爲記至正二十年夏五月戊申
　　　清嘯軒記
河東唐君伯剛少從郷先生令内翰張公受業愽雅好古論議
恢逹有魏晉間人風氣嘗至亰師以能詩知名性樂昜不喜事
邉幅或勸之仕不應遂長嘯賦歸與畸人静者畊田讀書從子
弟射獵逐麋鹿以卒歲意有所感輒　然以嘯自適属南北用
兵将相承制以人材爲己任伯剛遂不得以不仕自髙既巳進
位機近猶復不廢清嘯故所至率以命軒間謂余曰願有記也
夫嘯非君子之所得已昔阮籍終身嘯而不厭盖籍負曠世不
覊之材懐瓌傑宏放之器方其慟哭扵窮途長歎扵廣武作詩
八十餘篇以詠所懐籍之嘯𥘉未嘗忘乎世也及至蘇門與隐
者孫登長嘨相和遂歸而著大人先生論然後籍之嘯始與世
非籍之志也嘯豈籍之所得己㢤或曰籍好老荘者也故以嘯
自得豈信然欤初伯剛由亰師賦歸畊田射獵亦欲以清嘯自
終矣庸詎知以人材為任者乃不容其自附扵阮藉之流乎及
當塗掌事得君子之時亦可以不必嘯矣然每休沭輒與嚮之
畸人静者或投壼或撫琴或玩弄商彜周鼎古法書名畫嘯詠
終日人謂伯剛退不溺意扵丘壑進不嬰情扵軒冕其嘯也非
得巳亦非不得巳伯剛以嘯自得非附籍而後嘯也苟得嘯之
道矣雖不附籍猶嘯伯剛自䖏其殆不夷不恵之間非耶古今
人雖不同又庸知静者之徒無大人先生如蘇門隐者乎頋余
何足以見之姑為記其不夷不恵之說書之軒中與世之知嘯
者商略云至正二十年閏月甲子記
　　　蠢菴記
客有問蠢庵主者曰子之名庵亦有所本乎曰無有吾之生也
與物之蠢動者同其天耳方其孩提也雷霆震而弗恐虎兕駭
而弗懼鐘磬管籥聲之和也聴之如弗聞膏梁膾炙食之珎也
享之如無味黼黻絺繡色之麗且文也視之如弗見斯蠢耶非
耶而吾不自知也及其長也教之以六藝習之以詩書陶之以
禮樂威之以刑辟扵是存與亡相仍得與失相尋是與非相形
情與慾相生行必擇利害動必慮吉㓙言必徴善惡事必逺嫌
疑然後聞雷而知恐見虎而知懼耳非五音不聽口非五味不
享目非五色不視而蠢之天鑿矣昔老子之徒黜聦眀去徤羡
非禮學薄仁義鴻飛扵青冥蟬蛻扵穢濁以冨貴爲機穽爵禄
爲衘勒車服圭組爲桎梏若将溷己而弗之頋者盖欲不彫不
鑿以全其天也今考存亡扵詩書稽得失扵六藝酌是非扵禮
樂虞情慾扵刑辟擇利害扵機穽慮吉㓙扵衘勒徴善惡逺嫌
疑扵桎梏由是奔尺寸赱絲毫如蟻之附腥羶蛾之投爝火或
突梯或鴟夷或如脂或如韋或睢睢㦯盱盱入則廣厦而居出
則列駟而馳所至則舎者避席焬者避竈而弗恐弗懼弗聞弗
視無味之天至是盖不一鑿而止矣夫儵與忽一鑿而渾沌死
今既鑿之又鑿之不一鑿之雖欲不亡得乎此其所以名菴吾
不知其所夲客曰子以詩書六藝鑿子之天猶華子以魯儒生
之治其忘疾乃更操戈而逐之也使詩書六藝而可逐也則子
又将操戈以從其後矣雖然菴也者古之所謂籧廬今之所謂
􁃸旅也人皆可以託宿而去豈子之所得私㢤故愚如顔子淵
魯如曽子輿拙如周茂叔亦未嘗不以六藝爲户禮樂爲序詩
書為府刑辟為輔也若夫䖏冨貴而不事突梯踐爵禄而不務
鴟夷乗車𬒳服而不睢不盱執玉紆組而不脂不韋固未嘗不
蟬而蛻不鴻而飛此不夷不恵楊子雲之謂可否之間其殆庶
㡬者也由是而觀則子之天鑿耶未嘗鑿耶亡耶未嘗亡耶夫
置是菴扵可否之間昔舎者避席煬者避竈今則與之争席矣
則未始鑿亦未始亡也子以為不知所夲豈欺也㢤豈欺也㢤
或曰菴在具區松江之上去魯數千里而與泰伯仲雍所逃荆
蠻之地相近至者朱妵或曰陶朱公之後也客則韋羌山人夷
白子云是歲上章困敦閏月甲子記
　　　松泉亭後記
𥘉周君徳新之居淮西也曰與搢紳子弟讀書彈琴扵松泉之
間自以為天下之樂無以加扵此矣及岀㳺四方而金陵錢唐
武夷天台皆以山水之勝名天下慮無不窮深極幽以肆其所
歴而松泉所見亦巳廣矣然未嘗不觧鞍徘徊停筞踟蹰終曰
不能去巳而擢官省垣從事機幄朝夕所與将相公卿上下以
周旋者皆軍國生民之務也自是率居無寜歲出無常所然松
泉之勝則未嘗不往来扵懐故所至輒以命亭御史孟侯既為
文以記之矣間又謂余曰不可以無言也昔人有隠扵逍遥谷
者天子問以所湏曰茂松清泉臣所湏也夫既巳隠矣而所湏
猶有待扵松泉而松泉也固隐者之所得私乎徳新在淮西時
以所居松果不足以盡大觀故去而㳺扵天下山水之邦以極
其勝今既出而仕矣其所待以適其適者冝若與隠者異湏然
所寓猶以松泉命亭而人或弗諭也余則為之觧曰茂松清泉
世之所賤軒裳圭組人之所貴昔天子問隐者以所湏盖欲以
所貴易所賤也而隐者不屑焉今徳新既已有其所貴而猶不
忘其所賤雖所䖏與隐者異湏而所樂與隐者同趣此惟逰扵
物之外者為能然也方天下多故淮西最先𬒳兵而松泉之廬
得無已鞠為榛莾狐兎之墟否乎而嚮之所謂山水之勝如金
陵武夷天台者又舉目有風烟之異雖欲如曩時窮深極幽以
肆其所厯不可復得而東南都㑹莫盛扵錢塘然山川人民僅
存扵百戦之餘者盖亦顦顇無聊乆矣此徳新所以不得以其
胸中所素抱負者自髙扵軒裳圭組之外而其入則賛廟謩出
則叅機畫鞠躬夙夜弗遑寝䖏者其志盖将左右公卿将相披
荆棘剗榛莾逐狐兎而殱之天其或者復使斯民有所休息則
山水之勝庻㡬復可以觧鞍停筞窮其深而極其幽然後脫軒
裳觧圭組還之
朝廷乞身歸老而茂松清泉隠者不得私也嗚呼天下之樂復
有加扵此者乎然非逰扵物之外者不能知也故余申其說為
後記書之亭中以伺且以釋或者之弗諭云至正二十年六月
乙巳記
夷白齋藁卷之二十九
夷白齋藁卷之三十
　　　　　　　　　　　　　　臨海　陳　基　著
　　　　　　　　　　　　　　金華戴　良　編
　　記
　　　重脩三皇廟記
自國都至扵郡縣前代所通祀者社稷孔子而巳其祀伏羲神
農黄帝為三皇建廟立師壹倣儒學祭用春秋之季月而以醫
者主之則
國朝之制也平江為東南甲郡廟之𥘉剏頋不足以稱神眀之
居大徳辛丑郡侯岳烈始即吳縣故阯遷而大之至順􁅪未郡
推官李君徳真至正丁亥郡守蕭君義更相繕葺而廟與學遂
為他郡之冠至正戊戍今江浙行中書省左右司郎中吳陵周
侯仁實守吳郡吏肅民勸為時良牧而尤以興學報夲為先務
醫學教授郡人林君以義奉以周旋将事惟謹几祭祀之品物
師徒之廩稍與夫金帛之岀納周侯責成乎其上林君克任乎
其下而銖黍之積絲寸之累幸粗有嬴則又諰諰然圖所以興
其廢而𥙷其弊由丁亥至今蕭李二君之所經營塗塈中之而
為殿堂旁之而為兩廡為先賢祠為齋舎為庖湢前之而為三
門為靈星之門為宫墻為井亭覆者腐柱者蠧而甃者亦䟽以
缺矣由是脩其大不遺乎其細治其内必務乎其外其為役也
靈星之門為最鉅門舊以木為之今則易之以石閎偉尊嚴人
用改觀而神眀之居至是而益稱矣庀工扵二十年庚子四月
戊子告成扵八月戊申事既就竣學之人相與伐石来徴文以
為記昔者孔子刪書㫁自唐虞以下及繫周易則歴序庖犠神
農黄帝而太史公所紀三皇氏見扵史記與今之所祀者不同
然自書契以来所謂上古聖神継天立極開物成務復有盛扵
繫辞之所稱者乎國家損益百王修崇祀典而醫家者流囙得
奉牲幣粢盛籩豆百物之儀與郡邑守長駿奔升降薦獻廟廷
如博士諸生之事先聖先師者始扵國都逹扵天下而周侯職
長承宣林君事顓醫教能以其力之所及為其所得為而人存
政舉足以迓續前猷風勵来哲若此是皆有可書者用不辞而
為之記俾歸而刻之
　　　杭州路重脩仁和縣記
杭属縣附郭者二仁和與錢塘也仁和在吳越時為錢江縣宋
興國𥘉始易今名縣故在餘杭門之内紹興間縣令孫廷直嘗
徙治招賢坊其遷麗大府之南左偏而與錢唐縣四隅録事司
並列為東西序則
皇朝大徳之際也至元仍紀元之五年己丣縣逹魯花赤宻児
可馬嘗因其舊而繕完之距令盖二十餘年矣上棟下宇内垣
外墉騫撓陊剥凛乎其将壓而卒未有剔其蠹而支其傾者至
正二十年庚子捴管吳陵謝侯莭脩舉庶政務以先後為次苐
環視列𪠘所冝振而新之者殆莫斯為甚爰命度材賦㓛而逹
魯花赤北庭伯嘉訥侯韙之同知捴管府事邵君勝祖治中劉
君克忠同力而賛之中為治事之㕔㫄為兩廡右為架閣庫前
為縣門屋以間計者二十有三其増創則退食之堂居㕔之後
幕賔之舎居㕔之左屋以間計者九傳階為䦨楯周扵外者為
之墉以丈計者一百五十有竒椅榻之具皿器之需與凡所冝
有者莫不畢備是役也經始扵閏月丙寅告成扵九月庚申工
以日計者一百一十有五用錢以緡計者若干董其事者主簿
王欽謁文以爲記者縣逹魯花赤長安尹髙搏也杭爲東南㑹
府省憲百執事實涖焉承平以来聀守令而司民社者非無器
望材能之選也然往往鞠躬扵簿書駿奔扵期㑹攘臂扵賦歛
獄訟紏紛之末而弊弊焉覬歲月以俟踐更者相望也由是視
公宇不啻如傳舎尚遑䘏其危且壓㢤乃今公不重費民不勤
勞而植撓扶騫剔蠧而支傾者頋有待扵兵革荐興之際盖往
者之所忽来者之所戒政之善訓也侯既不以傳舎視官府矣
居其居而職其職者苐毋以踐更玩吏民則仁和其庻㡬乎書
以卑之俾刻諸石嗣而葺之者尚有考云
　　松雲巢記
松可巢乎曰可上古未有宫室民居橧巢之上則松可巢也雲
可巢乎曰可昔李白樂廬山五老之勝嘗賦詩曰吾将此地巢
雲松則松與雲皆可巢也夫巢扵未有宫室之世則有巢氏之
民皆是矣後世既易之以宫室而其人復有巢者乎堯之時有
巢父焉堯之野無遺賢彼父者惡得而巢乎盖上有堯為之君
下有舜咎繇為之臣父雖賢列之百執事亦八元八愷之倫爾
矧其時己治其民已安如父者非不得己而後巢者也以堯之
世為可巢而巢焉斯其所以為善也若白者又惡乎而巢耶尚
論其世則白去父逺矣夷考其人則亦百世之士也使白居百
執事之間則黼蔽人文弥綸帝載雖未足以致其君扵唐虞然
傳之後世亦豈易以淺近窺㢤惟其一遇時君遂擯不用扵是
與賀知章司馬子微之属汗澷扵江湖神逰乎八極此其得已
非得已盖可知矣然五老松雲一經品題千載之下膾炙人口
是以世之瓌瑋闊逹閎曠而不覊者每誦其詩若見其人雖復
跡顯勢崇而蟬蛻汙濁之心未嘗不與造物者㳺扵有巢氏之
始就余所知而言如髙侯元善敡歴樞省其跡顯矣名利勲賢
其勢崇矣然室居委巷而不以為隘地逼郛鄙而不以為陋方
構亭鑿池環藝花竹且自題曰松雲之巢每退自休沭輒弹琴
賦詩徜徉乎其中而禽魚下上光景岀沒不越户庭而城市山
林翛然異觀侯将自附扵李白歟則率百執事之賢日㳺廊廟
之上其岀䖏與白異矣将自託扵巢父之流歟則飲食𧺫㞐未
或一日而去宫室也然則巢惡乎而在盖侯之巢不松而髙不
雲而深不上古而安不五老而勝而亦未始不偃仰扵松雲逍
遥扵上古而超然扵五老也盖居廊廟之崇而志在林壑䖏宫
室之奥而情寄物表故以侯為附李白者固失之矣以侯為託
巢父者亦未為得也余将杖䇿以從侯扵不夷不恵之間侯其
許之乎侯應曰諾因書以為記矦燕人也今為淮南行中書左
右司郎中余則韋羌山人陳基云
　　　六柳荘記
昔者陶靖節旣已不屑為縣令浩然賦歸與造物者㳺扵羲皇
之上矣其視世之軒裳圭組聲色子女與夫宫室狗馬之奉不
啻如腥羶穢腐蟬蛻而去之唯恐其㦯染已也然而猶以五柳
自號彼五柳者亦何與乎靖節重輕㦲近世徐節孝以至行髙
天下所居有二栁因自比靖節而流風遺韵至今不衰檇李沈
君逹卿𧺫家儒林踐􁧑臺省由丞相掾再遷拜南行臺監察御
史尋軄法行中書為理官其出䖏與靖節異矣所居有六栁亦
遂以名其廬曰六栁荘其扵靖節亦豈聞其風而興𧺫者乎逹
卿由布衣㧞畎畒靖莭以世胄樹風烈莭孝以至行立師道皆
人所難能者逹卿為親而仕且三十寒暑矣其識量髙明論議
倜儻盖古之遺直也今以三尺為己任出入廟堂廷争曲直面
折是非務必當而後己其為事盖亦人所不易者而逰卿䖏之
如公輸引繩動中程度然退則蕭然一室左琴右書間與賔友
引觴酣嬉上下古今而言不及世事扵是六栁者亦遂将與二
栁相望扵五栁間由是而觀雖子其同而黜其異可也且靖節
百世之士也世不得而用之莭孝獨行之士也世莫得而遺焉
逹卿用世之士也頋所用何如爾古今人不必同不必不同要
其歸卒無不同者君子亦同其心而巳矣逹卿殆所謂善學栁
下恵者非耶或曰莭孝之栁捐扵靖莭者三逹卿之栁多扵節
孝者四其不同較然矣而子獨以為同何也嗟乎栁豈以多少
為㢤頋所以相望扵栁之外者非或者所知也逹卿曰善遂記
之
夷白齋藁卷之三十
夷白齋藁卷之三十一
　　　　　　　　　　　　　　臨海　陳　基　著
　　　　　　　　　　　　　　金華戴　良　編
　　記
　　　退思齋記
㑹稽蔡君彦文由諸生𧺫憲曺歴郡漕史辟掾行中書擢江浙
行樞宻府為都事所至以材諝賢勞著稱盖三十餘寒暑矣今
年踰五十經儒緯律師古不少懈敏事力行未嘗擇利害及退
而思則又未嘗不拊躬自訟者其自刻勤篤㮣如此嘗讀書至
晉士貞子所稱荀林父之事君也進思盡忠退思𥙷過囙歎曰
此春秋之賢大夫所以為社稷之衛者乎吾雖無能為役嘗受
教扵君子矣乃自題其蔵脩逰息之䖏曰退思齋以余辱有一
日之雅俾申其說而記之夫士之為士也孰有大扵事君者乎
其所思也孰有先扵君之事乎思者何思所以獻其可而替其
否也君好賢吾思進之惟恐其或不先也君好佞吾思逺之惟
恐其或後也君惡諌吾思犯之惟恐其或隠也君喜䜛吾思去
之惟恐其或弗亟也充此類也亦可謂盡忠矣扵是退而思曰
吾所進果眀且哲乎吾所逺果便且巧乎吾所犯果直道而所
去果變白為黒易是為非者乎吾𥙷過也類此其殆庶㡬矣又
退而思曰吾責難扵君者欲其盡君道也吾盍盡其道乎君有
闕吾思盡其忠矣吾有闕将孰盡乎吾師古人焉爾此彦文之
扵林父所以善師古也善師古者無它亦拊躬自訟而巳然余
聞之賢不肖異思彼思招人之過以為直利口捷給以為辯從
㬰比周視喜怒為毀譽以為智此所謂小忠大忠之賊也林父
疾之如仇讎賤之如禽犢惡之如鬼蜮如虺蜴者也彦文之所
以勉其在此而慎其在彼朝焉而兢夕焉而惕閔閔焉不遑啓
䖏者盖将奉以周旋盡忠
社稷師古之力也詩云髙山仰止景行行止書以為記非徒以
私彦文也亦将以自朂云爾至正二十年五月甲子記
　　　志學齋記
士之志學猶農夫之志于畊焉易其田疇脩其彊畔先之以耒
耜申之以耰耡而叅之以錢鏄時其農祥晨正以樹藝之凡庶
草惡莠非其種與夫百螣之為苗􁆂者耘耔之茠刺之勿使滋
且息焉然後榖之庭者碩堅者好而烝嘗薦饗衣食之源不匱
詩云曽孫不怒農夫克敏甚矣學之有類乎畊也古之聖人無
不學堯學乎尹夀舜學乎務成跗文王學乎師尚父武王學乎
郭叔孔子之學無常師然要其歸則祖述堯舜憲章文武也唐
虞以降聖人有其徳無其位言焉而為天下法者其孔子乎故
士弗學則已學則必學孔子焉學孔子者無它亦猶農夫之師
后稷而已故曰積耨耕為農夫積禮義為君子孔子三十而立
四十而不惑五十而知天命六十而耳順七十而從心所欲不
踰矩皆由十五志學以積之彼學奕秋之為數者亦必專心致
志而後得焉今吾為孔子之徒誦孔子之言豈訓詁而已㢤文
詞而巳㢤博聞強記夸多闘靡而已㢤由洒掃應對積而至扵
窮理正心始以成己終以成物此孔子之所以詒謀千載者也
傳曰人一能之己百之人十能之己千之雖愚必眀雖柔必強
甚矣學之有類乎畊也行中書掾古滕卜君師顔以志學名齋
雖鞠躬
王事戮力戎行而蔵焉脩焉逰焉息焉之志未始不閔閔焉如
農夫之望歲師顔之志亦尚矣夫人情為田禮以耕之義以種
之講學以耨之而異端百家之說為我庻草惡莠百螣者又耘
耔之茠刺之惴惴焉惟恐其滋且息焉歲云秋矣庭者碩矣堅
者好矣孔子之所謂立立此者也所謂不惑不惑此者也知天
命知此者也耳順順此者也從心所欲從此者也始無扞格不
勝之憂卒兑過時難成之患近不汨沒扵㓛利逺不躐䓁乎空
虚窮則遯世而無悶逹則化民而成俗此學之所積如衣食之
源生生而不匱甚矣學之有類扵耕也師顔扵此奉以周旋盖
将積之以化民成俗者也書以遺之以勸同志尚安以舎己之
田耘人之田㢤
　　　卧雲軒記
行中書右丞吳陵王公即居苐東偏築室若干楹壘石為小山
引水為池沼藥畦花逕紆餘委折朝光暮景與雲日争變化間
與所知角巾逍遥引觴淋漓酣謌夷猶浩然有脫屣軒裳蟬蛻
冨貴之意嘗自誦曰世無赤松子則范少伯張子房何如人也
囙自題其顔曰卧雲軒黄鶴山人最善畫凡卉木烟霞山光水
色可以状夫軒之勝者慮無不曲盡其態士大夫因相與傳玩
之且曰王公古之人傑也曩在畎畞已有憂天下之心今以内
聖外王之學尊主芘民之道出将入相為時宗臣盖布衣之極
矣扵是一丘一壑以卧雲自髙不亦冝乎又曰夫雲随時而隐
見囙人而卷舒者也故在泰山則觸石而𧺫膚寸而合不崇朝
而雨扵天下在赤松則御之以上下為雨師以事神農在少伯
子房則乗之以從勾踐髙祖談王伯為萬乗師由神農至今不
知綿歴㦲千百載矣黃帝氏嘗以紀官保章氏嘗以占歲漢世
祖氏嘗以命臺今公所䖏則少伯之位所行則子房之道所掌
則黄帝氏之官所致以為豊穰則保章氏之歲所䇿勲以圖不
朽則世祖氏之臺也由是而觀赤松不可及矣然為雨師以福
四海是未嘗忘乎斯世也少伯子房冝無所可否矣然三致千
金之産是貨殖之流公之所不屑焉者也若夫閉門辟榖若無
意乎世間之事矣然卒以計㝎太子安劉氏此社稷之臣公之
所欣欣慕焉者也彼南陽東山之徒識者不以其堅卧為髙而
以其復𧺫為賢九原可作公其與之乎吾聞之古之君子動不
違乎時静不外乎物故散之則弥綸覆六合雲之跡也歛之則
消液入無形雲之心也迹可畫也而况可言乎雖然姑為記之
以待忘言者至正二十三年歲癸卯四月乙巳臨海陳基記
　　　深雪軒記
浮屠師金上人主嘉禾之天寧寺作室扵方丈而堊之因名曰
深雪軒或者議焉曰深雪云者唐詩人之語也上人㳺戯翰墨
簸弄萬物以陶冩其性靈其扵詩人所謂前村深雪者斡泰和
扵歲寒運天機扵言表盖必黙有以㑹扵其心者矣非徒堊其
室之謂也又曰上人禪者也禪之祖有侍立少林而積雪至膝
者上人宴坐斯軒澄觀物𥘉豈欲神而明之而與其祖者相忘
扵無色無聲無垢之天乎或又曰詩人之所謂託乎物者也禪
者之所立外乎物者也今上人之名軒其託物乎則上人外物
乆矣其外物乎則所謂黙㑹扵前村相忘扵少林者皆未易以
淺近窺也由是而觀雪一而已而有詩人禪者之意上人合以
名其軒盖非得巳也而或者議焉又豈得巳乎嗚呼以不得巳
之言議不得巳之名名可議也而非名者意在言表無色無聲
無垢不可得而議也然則議其可名者而其不可名者它日更
僕而議之可乎上人曰唯唯囙為記㦯者之言書之軒中以伺
上人字西白吳郡人為之記者夷白居士臨海陳基也至正二
十三年四月既望記
夷白齋藁卷之三十一
夷白齋藁卷之三十二
　　　　　　　　　　　　　　臨海　陳　基　著
　　　　　　　　　　　　　　金華戴　良　編
　　題䟦
　　　䟦陳汝資先生書其弟汝泉詩後
余年二十許時及識四明陳先生汝泉翁翁時年巳五十餘矣
越二十有七年從其嗣子桱獲觀翁兄教授君所書翁十八歲
時侍其先公祕監府君中秋飲酒所賦五言三韵七篇盖翁以
學問文章世其家業而老蒼峻潔之氣巳見扵少年如此夫以
祕監公為之父教授君為之兄詩章翰墨輝暎扵玉昆金友間
而故家文獻隠然未泯扵此盖亦有可徴者矣嗚呼翁今不可
復作而嗣子桎伯仲又能以家學為已任引而勿替君子之澤
其未艾乎至正二十年九月甲子臨海陳基識
　　　䟦李伯時追彘圖
蘇長公謂有唐之盛文至扵韓愈詩至扵杜甫書至扵顔真卿
畫至扵吳道元天下之能事畢矣識者以為知言宋三百年文
章大手筆如歐陽公諸君子不待言矣至扵書畫名品如李伯
時軰盖亦極天下之能者今觀蔡君彦文所蔵追彘圖人馬態
度極唐人以来畨騎之妙冝其為世所寳玩也至正二十一年
五月甲子䟦
　　　䟦蘭亭序
蘭亭㝎武舊刻承平時亦不多見此本故内翰王公以為趙公
閭閒家故物由趙公至今不知更變㡬故矣况趙公之前又所
不論耶世傳墨寳所在若有神物訶護之然亦不可以其為迂
而不信也蘭亭序既殉葬昭陵天下遂以㝎武夲為書法之宗
此夲雖字盡差肥然書家者流觀其位置猶可遡流求源而永
和之遺風餘韵隐然可見未可以群議紛紛而遽有所優劣也
　　　䟦同别峯講師所蔵蘇文忠公帖
蘇長公文章氣節為天下萬世所宗雖尋常往復尺素中而忠
君愛國之心未嘗不惓惓也别峯上人逰乎方之外視公遺壘
不啻法寳亦可尚㦲
　　　跋蘇文忠公自書前赤壁賦
余偶過東武山與寳林師語已覺精神蕭散師又岀蘇長公自
書前赤壁賦對山展玩無異汎舟從公之快此亦一時之竒遇
也
　　　䟦饒叅政草書後
余嘗怪古人評書而草獨以聖名夫書而至扵聖亦精矣然夷
考其人皆有超世絶俗之才不得盡用扵世故扵是焉彂之昔
韓文公論書至與堯舜禹湯治天下並稱有以㢤臨川饒公介
之學問器識卓然為士大夫翹䠂而其嚮用扵世盖所謂鷙鳥
舉而風迫之也書特其餘事耳然近来所書尤瓌詭逸群可喜
公豈欲以書擅當世㢤然觀其勢殆不至扵聖不止也
　　　書朱雲傳後
漢成帝舉天下以聽大将軍王鳯而内寵趙氏史稱其容受直
辞豈以其不殺朱雲而云尔乎然劉輔以諌立趙后論為鬼薪
王章奏王鳯不忠而抵極刑朱雲獨以廷辱張禹而得不死盖
趙氏内嬖也王鳯外戚也張禹師傅也師傳視内嬖外戚其情
孰親孰䟽則三人之得罪可從知矣當劉輔之繫祕獄也帝之
怒豈􁅪慶忌䓁所能觧㢤然輔所以得减死一䓁者徒以立趙
氏非元后意尔及遣㝎陶共王歸國實鳯以計推逺之王章不
忍以帝兄弟之親而爲鳯所間乃上奏皆切中鳯罪上亦一時
感悟然㝎陶王之势不如鳯加以太后一不食雖百王章鳯無
憂矣此鳯之所以偃然居位而章不免扵􁜦也朱雲見劉輔王
章皆以言坐張禹以帝師傅與鳯並領尚書略無㡬微匡救意
乃彂憤上書願賜尚方斬馬劒㫁佞臣一人以厲其餘其言斥
禹不及鳯而所謂臣下得從龍逄比干逰扵地下足矣未知聖
朝何如又足以感動上心故􁅪慶忌一叩頭雖攀折殿檻有所
不問然則所言親者罪重䟽者罪輕向使雲一言斥鳯則斬馬
之剱反以加雲雖欲居鄠田乗牛車從諸生不可得而謂成帝
容受直辞可乎嗚呼成帝在位直臣亦不爲少然自劉輔得罪
而嗣子不立王章冤死而權移外家雖有不易折檻以旌直臣
之言亦善善而不能用惡惡而不能去漢欲不亡得乎當是時
朱雲不以諌顯名平陵一匹夫耳雲既以諌顯則華隂守丞嘉
雖以薦雲坐罪無憾噫若雲者亦誠忠匹丈夫也㢤
　　　書趙冀公墨梅後
右故宋趙冀公墨梅石刻在中吳虎丘寺此乃夲監郡西夏六
十公子約所蔵以為珎玩者也余嘗觀其新英静秀有冀公少
年機警之風其盤根錯節似與金人戦髙頭而横斜勁㧞之势
又佀帥突騎應䇿奮擊金人呼聲撼山谷之時其寒梢挺特有
直而不屈之態彷彿論李全必叛義形扵色而請兵討賊以安
朝廷之氣雖有賁育不能奪也至扵風霜揺落之餘而貞色凛
然氣壓群木又儼若筋力既老而衛國之志不衰嗚呼壮㢤公
之大節如此亦可謂社稷之臣矣宋自端平以来捍禦淮蜀兩
邉非其材館賔客即其偏禆将校當時倚之如長城有以夫惜
其兩叅政府而不得安扵朝廷一命右相而不得宅乎百揆而
雄材大略一以見之武㓛是猶梅之不得盡其和羔之用而樝
梨橘柚之属反得効其滋味扵爼豆聞此豪傑之士所以不能
無遺憾也公在淳祐間上䟽論天下事莫先用人用人莫先牧
養莫先寛厚今監郡公以寛厚之政治呉吴人恃之如金城湯
池使其居
朝廷賛百揆遭冀公所不得之時行今日所欲行之志䓁而上
之則扵公乎何有且冀公之聲名不待盡而傳監郡公之玩賞
不待梅而勝然觀其畫而思其人囙其玩而知其志則斯卷也
豈可少㢤

夷白齋藁卷之三十二
夷白齋藁卷之三十三
　　　　　　　　　　　　　　臨海　陳　基　著
　　　　　　　　　　　　　　金華戴　良　編
　　碑
　　　精忠廟碑
自古将相㓛臣身任社稷安危而存沒始終之際廩然有君子
風百世之下至以其墳廟廢興觀時政之得失如故宋太師忠
武岳鄂王者豈非以其人死而不朽而人心天理固自不可泯
㢤𥘉王之没也盖二十有一年孝宗嗣位實始以禮葬王父子
扵杭錢唐縣西湖之北山王之孫制帥甫尚書珂相繼請扵朝
賜㓛徳寺曰褒忠衍福且剏祠墓側賜額曰精忠尋置田若干
畞蘇之崑山以奉烝嘗咸淳戊辰四世孫運幹通復置吳興田
若干畞命僧甲乙主之運去物改寺　廟亦廢大徳卒丑子孫
之在江州義興者相與裒財率力繕葺復完乆之䟽属有為浮
圖氏者盡翦棄前人所封殖而歲時所恃以追養厚本者至是
復委地矣泰㝎改元寺主僧可觀獨以祠事不復為已憂朝夕
扶服赱公卿士庶間盖十有三年為至元仍紀元之六年庚辰
郡經歴李全𥘉嘉其義募郡人力而新之盖亦勤矣至正十九
年己亥十二月妖㓂犯杭先是行省左丞相逹實帖木児公與
太尉吳陵張公　以兵属本省平章政事兼同知行樞宻事
張公　鎮杭由冬及春㓂百方攻城不利乃縦兵四掠燒民
廬彂冡墓三月􁅪丑大戦數合是夕㓂潰斬首數千級生擒者
以萬計㓂平吳陵公命即故阯作新廟經始扵　月　日
落成扵　月　日　中為正寝凝土為王像而配享者子則
宋忠州防禦使繼忠侯雲将則宋閬州觀察使文烈張憲而下
各就序前闢廟門東西為兩廡後為燕寝則祀王父母洎夫人
餘四子武略郎雷中大夫霖朝奉郎震脩武郎霆女與諸孫咸
仕焉閎邃靚嚴視前有加而栖僧之廬候賔之舘昔之所嘗有
者今無不備仍命僧甲乙守之而蘇湖之田則俾郡守謝莭量
其出納著成䂓刻之碑隂毋令擅有侵耗焉甫竣事平章公率
僚佐致祭廟廷且曰世以鄂王㓛名位望與張魏公浚䓁並為
中興名将至論文武仁智用兵如神慨然以恢復之㓛自任忠
義之言流出肺腑則諧葛武侯以来不多見也當其長驅中原
轉戦千里此其心豈忍斯湏忘君父之辱㢤使天而克終其志
則祖豫州不足多道而秦檜乃忍使其自壊萬里長城如劉宋
之殺檀道濟扵是兩宫䰟魄卒從晉懐敏扵地下而神州宗社
鞠為丘墟此誰之罪歟我國家恩覃異代王父子以至部将既
巳䟽封列爵光賁泉壌而太史氏又論次其行事列而為傳矣
獨其忠貫日月勲重丘山始終大節事関世教在祭法所當尸
而祝之社而稷之者盖闕如也乃上䟽
朝廷請與山川群望歴代賢聖忠烈之在祀典者並著令甲所
以照往烈勸方来禮也公俾書廟廢興歲月扵石基不敢辞乃
作詩併刻之其詞曰
昔宋中葉國步危宗廟共守九鼎移兩宫蒙塵四海悲王獨自
誓扶𧺫之河潰華坼徒手支長驅中原屢搴旗敵氣巳奪赱且
罷讎執耻雪復舊畿忠孝要與靈胥期䜛臣居中肆罔欺勲業
垂成俄復墮長城自壊大厦欹耿耿忠誠天地知西湖之曲北
山陲鬼神護此南拱枝爰作新廟倚翠微子祔而食将校随白
蘋為羞雜江蘺吳田有稷牲膾肥擊鼔考石吹叅差王乗雲車
駕文螭左右列祖參兩儀麾叱靈霳命雨師福澤下土年榖滋
鈞天無䜛究厥施盍配羣望歆無違
　　墓誌銘
　　　陳隐君墓誌銘
隠君諱謙字子平妵陳氏吳人也甫児時即知事父母三十始
受室悛悛色養退則率諸生講說周孔孟荀壹是以脩身事親
為務年踰五十父母尚無恙父疾革思鱖隐君進鱖父沒遂終
身不忍食鱖事兄訓謹甚訓字師敬為吏不務苟同在兩浙醝
臺時嘗粥所乗馬書畫器物属錢所知贏什一自給所知死妻
操錢子母歸師敬師敬謝曰生享其利死餒其孤此市道吾弗
為乃悉以錢丐之及書滿徒步歸吳下則甚窶隐君曰吾兄能
若是復何憂乃力苦周旋惟兄所欲爲人謂師敬爲吏㢘君實
有以左右之亰口孫子翼與隐君爲忘年交貧有女不能嫁隐
君許助之後十餘年孫病篤隐君曰吾死欲見孫君地下即持
貲赱亰口爲畢嫁事𥘉隠君事林䖏士寛寛強隐君以業試有
司隐君勉就塲屋属吏卒搜撿懐挟者待士甚無状囙歎曰道
䘮至此尚可以徼倖失得爲㢤即罷歸盡棄舉子習折莭屏除
世好潜心六藝㫄攬百家而卒守之以約嘗從師敬北客揚潤
南寓杭累數歲不與人事接獨日從搢紳髙世之士揚確論議
爲文章馳騁上下尤善古賦及古今軆詩詭麗春容詞辯鋒出
不少譲故内翰蜀郡虞公金華黄公今晉寕張公與諸老之在
朝者交口論薦隐君冝在著廷與鳴太平之盛隠君力謝乃心
行省承
制署師敬由掾史陞照磨佐分省軍事扵常之無錫間謁告歸
里第㑹郡事蹙語妻曰吾分必死矣謂隐君汝無官守冝自為
計隠君曰兄在吾何所之有頃兵突至迫師敬隠君以身翼蔽
之兵怒斥引出隐君復求入見師敬已殪即匍匐伏屍哭甚哀
遂并遇害師敬妻王氏與老奴王乙亦自經死旦日門人范文
絅訪其隣知隐君兄弟皆死状囙泣求屍所得之篠橋下水中
猶兄弟相倚立故人成元章白其事幙府為具棺歛且求其子
詒属陳氏扵是隐君年六十七矣文絅奉二君葬吳縣天平山
先隴側實至正丙申二月癸亥也隐君娶頋氏亦篤婦道先卒
生子一詒女二長適范伯暠次適阮文通隐君所著述甚冨兵
後散亡獨所著周昜觧詁及古今雜詩二十四首得之灰燼中
不燬越七年詒奉文絅状来請銘基哭曰隐君兄弟存時時人
為之語曰陳氏之子一儒一吏孝友豈弟今不幸俱遇兵死豈
善不足恃㢤且人孰不死而人獨哀隐君者哀其義不苟生死
不求幸而免也嗚呼隐君之志亦烈矣乃論次其言行為銘銘
曰
其學也匪榖其集也擇木載翔載伏而巢以義覆孰仁其雏猗
徳不孤我作銘詩以敦薄夫不亦悲夫
　　　䖏士袁君墓誌銘
䖏士諱徳昌字子潤妵袁氏其先汴人宋𥘉以進士𧺫家曰仲
賢仲賢之後有提點亰西刑獄者扵䖏士為六世祖建炎間渡
江居吳今長洲之蛟龍浦有東袁有西袁盖以其所居别之東
袁有静春先生博學好著書家居不言禄實䖏士之諸父䖏士
則所謂西袁者也曽大父諱邁大父諱義父諱英彂䖏士身長
七尺状貌甚偉天性醇厚讀書務眀大義縱觀前史知古今理
亂人物賢愚遭時治平雅意肥遯世居沃壌深病流俗侈靡之
習嘗曰吾家夲儒業賴祖宗餘澤有屋可以蔽風雨薄田可以
供祭祀遺書可以教子孫浮湛郷里偃仰卒歲不啻足矣獨念
先大父好施予今力雖不及幸歲無水旱螟螣公上之湏粗畢
追飬之禮不闕子弟之教不廢尚能莭衣食為親朋一日之懽
每歲時伏臈斗酒相勞雖無兼珎之膳殺雞飯黍亦足以娛親
属有不能自振者周之無吝色嘉時吉日則與所知放舟吳淞
甫間尋前代名賢遺迹逍遥容與有曠世相感之意嘗誦仲長
綂樂志論而歎曰人生行樂耳縦冨貴何為㢤至正六年卒扵
家得年五十有五以九年葬吳縣胥臺郷穹隆山職塢之原娶
朱氏子男三人曰禮曰信曰良女二人適葛大𥙿朱珎孫男五
人稷穆穰稚种女三人仲子信好學而尚文雅䖏士既葬之明
年信奉清江李衍之状来乞銘南渡以来中故家如袁氏者固
不少然求其䖏身脩徳苟可以及其親属朋友者掇口軆之養
為之恐後用此終其身如䖏士者盖将以是遺其子孫也夫嗚
呼是冝􁧃銘曰
維逢也時有藴弗施維蔵也固有蔚斯樹維銘也弗忘有後斯
永慶
　　　姪天騏壙銘
天麒陳氏子年十九其父伯淳命至杭見其族伯父基時同来
者叔姪九人㽞而不歸者五人天麒最少而知務學問基扵伯
淳同髙祖而天麒之祖諱屺為人信厚以言行重州里天麒兄
弟三人天麒寔嫡且長其来杭也基擇師俾習舉子業未㡬基
使吳門属天麒受詩扵㑹稽趙夲𥘉俄得軟脚疾即卧不能行
金華醫者趙以徳侯之曰此痿痺少年得老疾雖多投藥無益
冝耴􁮇薟草九蒸暴為丸服之藥未成而疾告革基使還急召
醫治之百方不能得竟死即寓舎買棺歛属時用兵又暑熾甚
用是不免扵水火函骨寄慈濟僧廬尋葬杭北山岳武穆王墓
傍若干步扵是年二十矣死以至正二十二年六月二十一日
葬以明年　月　日銘曰芝蘭斯植霜露委之璞玉甚羙伊
孰燬之生非不㳤命有短脩葬近忠烈庶亦無尤嗚呼哀㢤
　　墓表
　　　秦君墓表
淮南秦君沒葬崐山恵安郷南岡之原門人私謚曰孝友先生
監察御史張君士堅題其墓曰孝友先生之墓君諱玉字徳卿
其先塩城人四世祖統制府君慶扈宋南渡囙家崇明東沙曽
大父棟大父梁㳺太學為上舎生父庚咸淳末試通州第一入
國朝徙居崐山之太倉遂隐不仕君八歲孤即知家世夲末既
長浸淫經史百氏獨不喜為舉子業家居講授二十年事母兄
盡子弟道母頋氏終未葬比卒哭里中遺火逼君廬君伏柩號
絶火為自㓕族有據其田者君弗與較更歸之劵嘗道得遺金
亟訪還其主僕間執盗之竊布帛者君縦之使去扵是皆伏君
為長者所論著有詩繤例大學中庸標說雜録澷藁若干卷州
部使者察君卓行将䟽上褒旌論薦之君意不屑也至正四年
三月二十有四日卒扵家年五十有三配顔氏子男二人曰約
有文學曰璧先卒女二人長適厶次先卒秦氏自統制府君而
降皆能世其學君雖晦弗售然卒以孝友為郷先生亦無憾矣
余雖不及識君辱與其子約逰約泣謂余曰先君子之墓未有
表表先君子墓者莫子爲冝遂爲之書以告其後人云
夷白齋藁卷之三十三

夷白齋藁卷之三十四
　　　　　　　　　　　　　　臨海　陳　基　著
　　　　　　　　　　　　　　金華　戴良　編
　　傳
　　　湯婆傳
湯婆者臨賀人也其先妵錫氏世傳當殷時嘗媵有莘氏與伊
尹鼎爼同事湯囙更以湯為氏周成王時太公立九府圜法其
族有配金父之長男為適婦者嘗得異術扵上清童子夫婦俱
衣五銖服以通扵神眀最為世所貴後漢有錫光者盖其苗裔
也子孫生産桂陽山谷間往往出而効用扵世日煆月煉大小
方圜惟人意所欲以故皆器重之獨􁐂婆之業者不問貴賤至
今猶妵湯或曰上世以湯泉郡為其湯沐邑故以地為氏然不
可考婆銀色而鉛質皤腹縮項軆肥白如瓠􁱓澹泊不嗜黍稷
五味每祈寒獨好飲熱水飲畢即屏氣黙黙擁𬒳就床蓐鰥寡
老人見其温燠寡言率喜親習之最善煦嫗人足足抵之盎然
如春故又號之曰脚婆云旦日開喙倒腹罄所有為人傾寫輒
見肺腑無隐惟不喜近年少人雅有度量絶口不言人過歲且
夏竹夫人擅寵輒虚心退避廢䖏静室無㡬微不滿意或有叩
之者婆曰吾誓與人共歲寒彼以涼徳側媚一時縦得幸如晚
莭何卒不與之較其不忮有容類如此　賛曰湯氏之先昉見
扵殷周之際尚矣婆禀中和之徳潔已事人能視時為進退世
態炎涼不一動其心殆所謂厚施不食其報者非耶其視鴟夷
徒用區區酒徳見稱扵楊子雲氏有間矣
　　　周䖏士傳
周䖏士名允成字允叔吳人也元貞𥘉從其父逰武林寓公毛
宣慰素軒見而器重之延爲其子師嘗讀法家書慨然有用世
志以夙病足不良扵行遂浮湛里閈晚復好佛老氏之說日與
郷社耆年者㳺人因以静樂䖏士稱之吳中子弟以律學受指
畫者皆傳以古義其或舞知爲深文見利乾沒不頋事是非䧟
人扵不測者則必痛絶之子弟改乃許雅重然諾爲人謀必忠
最喜揚人之善不善亦不能茍容郷人有爲不韙者必相戒曰
慎勿使周䖏士知也諸有争訟曲直就䖏士質之必極陳利害
以諭之往往有感窹者故其居雖湫隘户外之屨恒滿焉䖏士
蚤孤家素貧常所往来者有所饋遺亦視義而後受獨喜赴人
之急頋已力不逮則以告郷之好義者然未始以一毫私已事
干人人用是益多之咸相謂曰周䖏士無儋石之儲而有髙世
之行奉母氏八十餘而終無間言孝也事寡嫂三十餘年有禮
弟子也送兄姊妹若干䘮義也撫兄子如己子慈也今年愈髙
家愈貧身後之責獨不在吾黨乎乃争以錢買地長洲豫營夀
蔵䖏士聞之頋謂子壻曰諸君子以吾為贅世翁耶生且不知
吾之有我死又遑恤其它然業己辱諸君子髙義乃以勝曰持
酒共飲其上歗謌竟日人又咸服其逹云
賛曰太史公云法家嚴而少㤙周䖏士法家者流頋廩廩有長
者風士固有墨名而儒行者其䖏士之謂欤
　　史孝子傳
史孝子者名𢡟祖字時可鄞人也宋丞相忠㝎越王諱　七世
孫朝請郎知賀州諱齊卿之曽孫脩職郎紹興府新昌縣主薄
諱賀孫之孫主簿生五子而𢡟祖則其次子公麟之子也公麟
娶越餘姚趙氏乆無子囙禱焉已而有娠生懋祖甫三歲而趙
氏卒未㡬父亦卒祖庶母莫氏与兩叔公燾公秀及懋祖二妹
獨存𥘉主簿有田八千畞為錢唐浮屠所侵主簿與公麟相繼
訴官不能直家用益落至莫氏復携公燾公秀與𢡟祖二妹訴
江浙行中書益僒不能歸乃棄懋祖及二妹扵人懋祖再轉為
時貴家奴方髫穉即能知其世家而痛其孤窮少長服勤所事
惟謹歲往来朔漠備嘗劳苦時貴亦用是善遇之每獨思其親
輒嗚咽泣下至夜率淚漬其枕如是者十有七年時貴以罪廢
懋祖因得放還江南莫氏洎公燾公秀尚無恙家徒四壁势不
自存懋祖盡鬻衣装竭力為養父骨殯僧廬四十年至是始買
山營葬葬之曰泣血如𥘉䘮莫氏俄傷足病卧床蓐晝夜呻唫
不絶聲懋祖扶持醫療數月乃瘉尋又仆于火體糜潰者殆半
復侍療如𥘉踰半載而瘥莫氏因歔欷感歎且曰吾媿弗能撫
若之㓜庸詎知垂老頋得若力乎懋祖聞之孝敬愈䔍懋祖自
念賴祖父之靈復見郷里親戚而所恃以奉烝嘗者惟田爾田
不復祖父之志未信也乃奮力與浮屠争扵官史氏素畏憚浮
屠之勢無敢助懋祖者㑹捴管范公察其實悉㫁歸之懋祖得
田即以班諸叔弟其有失身為浮屠氏者命反𥘉服擇良家子
配之公燾公秀莫氏物故獨身任其責䘮祭各盡禮閨門雍睦
子亦克肖云
賛曰至元間金華人俞器之年十六𬒳兵虜至北方公卿大夫
哀其儒家子及長用薦者得官越十有九年歸為諸暨州判官
至家則親戚無在者内翰黄公為布衣時實為之傳史懋祖以
忠㝎越王之後焭焭孤穉轉為人奴其隐忍困窮有甚扵器之
者其歸雖不能得官然及事其祖庶母二叔買山葬其父以孝
子稱嗟乎陵谷變遷世家子孫困踣流落者何限其能生還故
郷振復先業如懋祖者盖求十一扵千百也君子曰人不􁂮難
則智不眀吾扵史懋祖俞器之尤信
　　　沈母傳
沈母姓徐氏名㳤清字貞子世為湖州武康下渚里人至元間
父昌徙城迎春里生貞子少長躬織紝組繡以事父母父母篤
愛之許納同郡烏程沈氏子文名之為婿未㡬母閔疾貞子竊
聞有言婚者即詣父泣曰不幸母病為大人憂有如不可諱罔
極之痛也且婚􁇢不備貞女不行彼世俗鄙薄茍然而已者尚
忍為之乎及母沒號慟㡬絶既免䘮乃成婚逾年父遘疾貞子
方産亟超視毉膳藥必嘗而後進如是者弥月父竟不𧺫哀慕
隕絶曰就羸篤猶哭不輟聲姑嘗有疾剔股肉食之乃瘉夫䘮
明朝夕涕泣竭力治療不能􁏺乃自綜理其家事夫教子内外
無間言子明逺服母訓受業郷先生所從㳺皆瓌瑋之士過明
逺必請拜其母貞子不計家有無輒為酒俾盡懽乃已明逺篤
學蔚然以文藝稱人謂沈氏有子云
論曰昔晋汝南李氏從父兄謂事貴族為門户計其後以子周
顗䓁貴克成其志今貞子扵母病之際毅然自持者徒以禮耳
非欲為門户計也然卒教其子以儒為業又庸知興沈氏者非
貞子乎
　　　樂閒䖏士傳
樂閒䖏士吳人也妵陸氏盖唐甫里先之後恂恂寡言平居不
見喜怒少年時與其兄俱讀法家書見其言慘礉少􁅿甞太息
曰士不冨貴則貧賤而已何乃自從刀筆吏㳺乎且深文巧詆
以䧟人不測吾不忍為也遂去與兄居里巷間絶口不言爵祿
以樂間自號中歲厭居市㕓謂妻子曰吾家有耒耜經甫先生
所以遺子孫者畚鍤茠刺固吾事也吾将躬畊笠澤往来江湖
復散人故事以終吾志矣即束書載家具竟往不返間著鹿皮
冠衣褐衣從畸人逸士扁舟夷猶翛然有世外風或謂䖏士曰
天軄覆地軄載日月職晝夜人居兩間朝作夕休㓜學壮仕斯
軄也彼以名器不可多耴則假道扵仁託宿扵義以逰扵逍遥
之墟食扵苟簡之田斯不有其軄者也仁義固先王之籧廬乎
䖏士以間為樂其逍遥之徒耶抑茍簡之流耶䖏士曰吾朝作
夕休無異衆人吾學不敢後吾仕則有命焉吾仰則天之覆俯
則地之載吾畫夜則日月之明吾仁則願求之義則願由之吾
所不茍耴者與噐而已爾閒者吾之所有吾安其有而樂之其
軄也逍遥茍簡非吾所敢知夷白子聞之曰隠者也
夷白齋藁卷之三十四
夷白齋藁卷之三十五
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　　祭文
　　　祭故平章榮禄張公文
嗚呼謂天無為而生公耶則公之噐量超乎䓁夷謂天有為而
生公耶則公之志業不冝遽止扵斯夫力足以任天下之重而
明足以燭事理之微竒謀足以坐制千里之敵而英略足以立
决兩陣之機卑譲足以延攬四方之俊而威武足以雄驅百勝
之師㤙信足以得三軍之死力而仁勇足以拯萬妵之顛危而
天不假年痛罹此極使千尋之木弗能扶大厦之傾萬斛之舟
弗克濟蒼生之溺此天者之所以不可必而君子之所以長吁
而太息鸞鳯豈不祥扵梟獍麒麟豈不仁扵虎狼蛟龍豈不神
扵螻蟻稂莠豈足侔扵稲梁今妖鳥得以賊祥禽醜􁆂得以辱
仁類蠕動得以制介族之長惡草得以為良苗之害豈天未厭
亂而仁者不必夀耶抑民之無禄而淪胥以死者不必救耶何
公之不幸一至扵此而天之蒼蒼竟孰尸其咎耶然公能以貴
下賤而不能屈身以從賊能以仁伐不仁而不能臨難而辱
國能厲聲罵賊而不能與之俱生能視死如歸而不能食不義
之食盖公之生也民有父母
國有股肱公之死也豪傑失倚賴君子失依慿獨忠肝義膽通
神明而貫金石英聲盛烈掀天地而震雷霆上可以争光扵曰
月下可以垂休扵汗青此所謂沒而不朽者在公可以無憾矣
然復讎之義不舉則終天之恨不平四郊之冦壘不除則九泉
之精爽不寜某䓁之所以尤痛哭流涕而不能自已者以首見
招扵舘下繼辱薦扵朝廷義雖均扵僚佐㤙難忘扵死生既不
能漆身吞炭報知扵國士又不能奮推操匕以効死扵賊庭惟
鞠躬盡瘁恪勤扵王事夙興夜寐勉強以力行臨風一奠盖上
為軍
國慟而下以哭吾黨之情
　　　祭斡勒㢘使文
嗚呼哀㢤公止斯耶豈天惡正直神好詭随耶讜言無避者恒
不利扵世而秉心忠亮者不必期頥耶将蒼蒼者不足信而吉
㓙禍福𥘉莫知其所尸耶公之剛膓疾惡得扵天者獨厚及以
言得罪戾扵人者又何其顛且危耶如使正色以立朝眀目而
張膽則英風偉烈夫豈𥙷其闕而拾其遺耶及權倖誤
國是非乃明而天不假年果孰嗇其施耶豈謇謇匪躬者道不
昌皎皎不汚者數必竒耶凡有識之士莫不聞風而扼腕况某
也辱知扵公又特殊扵䓁夷耶託交二十餘契闊三千餘里始
終䟽數如一朝夕豈非生同年學同業而道同師耶持莭南来
庶㡬相見以慰離索又豈非以一葦可杭在浙水之東西耶豈
期一疾不𧺫遽罹此極而終天永訣孰謂魂氣無所不之耶夫
忠義足以正風紀氣節足以厲㢘隅此所謂沒而不朽者将百
世以為期耶頋親老子㓜而琴亡人逝然質之天道則仁者有
後固不可得而欺耶某也義當匍匐撫棺就次以哭知已之私
念竊忝王官駿奔戎旅所不能自致者死者豈必無知耶衘哀
致誠往伸一奠天乎痛㢤孰使泣涕之漣洏耶尚饗
夷白齋槀拾遺
　　　故徐君孟逹壙銘
吴人徐君孟逹諱元震世居常熟之虞山考諱敬故益陽知州
妣虞氏封東海郡君初益陽府君之官于　朝也君以俊造㳺
成均為博士弟子員精敏竒偉最為府君所鍾愛故徽州路儒
學教授甫里陸公徳元時客京師嘗見而奇之元統𥘉府君出
知眀之昌國州需次里中君以佳子弟出入府君左右進止不
凡教授公見而喜曰此子真千里駒也吾屬意久矣遂贅以為
壻陸氏家素醇儉教授公尤慎重務以詩書承家君既贅事教
授公如事府君先意承顔委曲備至且以時莭省府君扵昌國
尋遭郡君之喪哀毀盡禮居乆之教授公捐館君獨以身任遺
孤之責􁀇抱扶持俾娶且有子而陸氏之業因賴以弗墜人謂
教授公有後君之力也及府君以疾終益陽君迎柩歸常熟之
先壟親戚賔友送車雲集凡塟祭百需視力所得為而哀禮兼
盡君俶儻有卓識雅重然諾樂赴人之急遇事立決㡬警絶人
而以仁厚将之雖委身閭里不屑仕進而其英風駿望偉然於
搢紳公卿間與人交不以䟽數為厚薄臨財不苟惟義之所在
方復營别業扵松江笠澤之上聚書教子歲時伏臘幸粗有餘
将与所知優㳺卒歲俄一疾不𧺫遂以至正十五年七月七日
卒扵家得年四十有七妻名仲端有婦徳子男二人長曰𬗟湜
毅好學次曰朂幼而克肖女一人適同郡曺玄越七日丁酉𬗟
奉柩葬扵吴縣靈巗郷陳灣東横山之原嗚呼君託人之孤急
人之急刻身謹行始終無怍而天不假年夀不稱徳此君子之
所以哭之之慟也臨海陳基辱知君特厚義當銘其壙銘曰
維孟達父世呉人有寸弗施善其身託人遺孤力千鈞之死無
怍勒貞珉有孔勿替在後昆
　跋
　四庫著錄夷白齋藁三十五卷外集一卷此爲戴良原編卷數
　相同稿本藏葉林宗家錢遵王嘗見之曾從其摹寫一本事詳
　讀書敏求記此出明人手鈔爲延令季氏藏書黃刻季氏書目
　所載元鈔五本是也今歸常熟瞿氏鐵琴銅劍樓按四庫總目
　載朱存理樓居雜著跋文稱得是稿鈔本於王東郭家臨寫一
　部計二百九十六番是本葉數正同又跋拾遺一篇稱尙寶李
　公前修郡乘時先得海虞人家本一册復有遺文三十五篇予
　悉錄之今得王氏本相校異同於海虞本錄出爲拾遺一卷是
　本外集有序十三記十書一題跋九傳一哀辭一凡三十五篇
　當卽朱氏所見然尙有詩一百十七首則朱跋未之及也明弘
　治張習刊本跋云敬初有文集名夷白者三十四卷留吳下士
　大夫家祕不傳習慕先生嘗抄數篇於卷册間邇聆一士有而
　靳不肯假用購之猶逸其半聞陳思耘得先生手筆數十篇又
　於友處借百篇倂爲十二卷躬錄諸梓是張氏未見戴良原編
　其書由多方採集而成故編次不同篇數亦有出入是本較張
　刻增詩五十二首文三十五首(各於目錄本題下加一小圈爲識狼山/港寄淮安分省同官一首有目無詩)
　亦有張刻有而是本闕者詩九十八首(樂府九五古十九七古八五/律三七律十六排律一五絕)
(十三七絕/二十九)文二十三首(贊一雜著四序十一/記四墓誌銘二傳一)今摘爲補遺並吳人尤義
　所撰陳基傳附印於後鈔本中本源禪院記五言律八里莊寄
　吳中兄弟洛口二首七言律題陸氏別業一首絕句倦繡圖一
　首與張本異同甚多頗疑張氏所見與寫本不同出一源寫本
　故有校訂多與張本相合茲復對勘一過摭其遺漏者若干條
　並錄校記附後此集庶可稱善矣敬初別有夷白齋尺牘見海
虞藝文目詢之虞邑友人云已不傳特附識之民國紀元二十
五年二月崑山胡文楷
夷白齋藁外集目錄
　　　　　　　　　　　　　　　　　臨海　陳　基　著
　　　　　　　　　　　　　　　　　金華　戴　良　編
　　古詩四言
　　　　題朱買臣負薪讀書圖
　　古詩五言
　　　　妾薄命
　　　　春曰江上
　　　　彂大都
　　　　涿州
　　　　任丘
　　　　献州
　　　　阜城
　　　　凌州
　　　　荏平
　　　　榖城山
　　　　舊縣
　　　　汶上
　　　　施家荘
　　　　徐州
　　　　益都子
　　　　龍橋婦
　　　　分韻得老字
　　　　送王本𥘉縣尹兼簡本中知州
　　　　清樾堂詩為沈君仲說賦
　　　　釣月軒
　　　　東原行
　　　古詩七言
　　　　題趙千里江山秋晚圖
　　　　七月望曰值雨宿窖中
　　　　贈黄瑞卿詩(并序)
　　　　潼関
　　　　送陳仲寳還江州
　　　　題畵二首
　　　　南歸道中作
　　　律詩五言
　　　　八里荘寄吳中兄弟
　　　　㝎陶
　　　　夏夜懐李尚志
　　　　土壕
　　　　題閿郷驛用故翰林宋顯夫先生韻二首
　　　　函関三首
　　　　永昌陵
　　　　􁈇牢関
　　　　江二首
　　　　乆雨二首
　　　　晴
　　　　金山寺
　　　　又雨
　　　　安國寺
　　　　㝎陶
　　　　晴
　　　　洛口
　　　　白楊河
　　　　崔鎮
　　　　次韻荅陸養正
　　　律詩七言
　　　　題陸氏别業
　　　　題龍門山圖
　　　　至正丁亥四月廿三日允常御史有事扵先塋甫竣事
　　　　　而甘雨作人以為孝感所致皆為賦詩而属予為之
　　　　倡
　　　　丁亥歲河南自正月至七月無雨流民相属扵道哭聲
　　　　　滿野不忍聞
　　　　興慶池
　　　　陳㽞
　　　　睢州雪中用允常御史韵
　　　　徐州
　　　　至曰淮隂道上
　　　　瓜州題江風山月亭
　　　　送琳上人歸南岳
　　　　江上客舎
　　　　江上對雨寄鄭山人
　　　　江邊
　　　　聞道
　　　　送人之南
　　　　江月樓
　　　　寄了即休長老
　　　　五月五日淮隂
　　　　舟中
　　　　河陰
　　　　􁈇牢開
　　　　洛口
　　　　法王寺
　　　　崇福宫
　　　　承天宫
　　　　轘轅
　　　　嵩髙
　　　　次韻鋼字為拜太古運使賦
　　　　次韻酬鄭彦章運使
　　　　東平道上
　　　　濟州
　　　　彭城
　　　　吕梁
　　　　邳州
　　　　淮隂侯廟
　　　過楊子江憶亰師故人
　　草堂
　　　碧梧翠竹堂
　　　漁荘
　　　次韻荅陸養正
　　　㽞别錢伯行
　　　㽞别陸養正
　　　送干子都赴陕州同知
　　長律
　　　上西臺大夫韓公二十韻
　　　江亭
　　　送錢伯舉錄判衢州
　　　絶句
　　　　題水殿納涼圖
　　　　戯嬰圖
　　　　蜀葵花圖
　　　　鷄冠花圖
　　　　桃花翡翠圖
　　　　倦繡圖
　　　　竹雀圖
　　　　􁑯花雪姑圖
　　　　田横墓
　　　　中牟
　　　　杞縣
　　　序
　　　　玉山草堂分韻詩序
　　　　尊賢堂分韻賦詩序
　　　　送長洲縣遷家訥縣丞代歸詩序
　　　　送施掾史詩序
　　　　送髙進道序
　　　　雙蹊詩序
　　　　送髙孟賔歸永嘉後序
　　　　送申屠彦徳序
　　　　送鄭君舉㳺金陵序
　　　　送葛子充序
　　　　嚴氏逰靈巖圖詩序
　　　　送趙平甫序
　　　　送李崇道詩序
　　　記
　　　　萬壑松濤軒記
　　　　綠隂亭記
　　　　聽雪齋記
　　　　志静齋記
　　　　悠然亭記
　　　　嘉樹軒記
　　　　范氏復祖塋記
　　　　崇勲堂記
　　　　桃源小隐記
　　　知還亭記
　　書
　　　與沈存齋書
　　題䟦
　　　書石抹氏家譜後
　　　書故御史鄭公從之嵩山五詩後
　　　書中書除目　御書𣪚官後
　　　書太古字說後
　　　䟦學齋侍御張掖劉公洛陽懐古詩
　　　䟦張彦輔畫拂郎馬圖
　　　䟦西園雅集圖
　　　䟦康里承旨遺墨
夷白齋藁外集
　　　　　　　　　　　　　　臨海　陳　基　著
　　　　　　　　　　　　　　金華　戴　良　編
　　古詩四言
　　　題朱買臣負薪讀書圖
我樵于山我負于路讀書自娛匪􁆭伊暮靡咈尔心重失我度
我印既纍我綬斯若尓毋我尤我不尓怍彼羙宋女亦遼以邈
　　古詩五言
　　　妾薄命
妾本良家女錢塘江上居生来不出户只學繡羅𥜗父母偏愛
惜無異掌中珠十八許隣里二十㑹葭莩低頭奉箕箒和顔事
舅姑誰知輕薄婿零落在中途結髮願偕老寜不共馳驅昔如
梁上燕託身君子廬今如水上萍飄泊任江湖自嗟妾命薄忍
死亦湏臾生女為人婦願嫁得其夫嫁夫一失所不如棄路隅
　　　春曰江上
海宇属清宴乾坤大無垠慿髙騁遐觀臨流滌煩塵雲曰湛初
霽山水蕩餘春陽徳舒柔和品彚競妍新矯矯雲端翮洋洋藻
中鱗感彼翔泳適窹兹涵煦均良時不再得芳年難重臻願言
乗清飈邈㢤霄漢津
　　　彂大都
結髮事書史及壮服冠裳逺逰至亰師永言觀國光叨逢堯舜
時㧞擢登眀堂佩以眀月珠𬒳之雲錦章驅車未及門平地生
太行丈夫慕前脩出䖏豈有常但念平生友惜别衢路旁惟願
各弩力矯首永相望
　　　涿州
仲冬過漁陽風日正淒厲嗟此豪侠窟自古稱壮麗煌煌神堯
業𧺫自艱難際柰何至中葉四海皆鼎沸良由開元主養􁈇以
自噬惜㢤曲江公忠言諒何濟居人一何幸属此承平世耕牧
畿甸門聖澤湛汪􁏳連山接神臯旭日生爽氣獨憐去國人南
征從此逝
　　　任丘
迢迢去亰國行行適任丘城郭何蕭條関山良阻脩日入就􁃸
旅燈火稍綢􁁴薄酒不堪飲何以銷我憂冥冥天際鴻汎汎波
上鷗往者固莫追来者當自謀
　　　獻州
驅車官道傍四野積隂沍中路忽改轍前行屢囬頋遥瞻獻州
城未至日己暮﨑嶇丘隴間足趼不容錯湏臾近烟火謂可慰
情慮不覩主人面返遭邑犬怒僕夫亦己疲黽俛羞草具飢来
罄一飡已飽復何慕
　　　阜城
憶昔曰下歸己甘栖遯迹胡為負𥘉志三歲四行役我馬不及
秣我僕不遑息荏苒歲月暮展轉憂患逼朝行過阜城原野霜
露白一身如鴻毛苦厭天地窄
　　　凌州
曉出凌州南晝行泥淖中一步一踟蹰四頋心忡忡牽車者誰
子自言業為農頻歲值大水田廬為之空家有白髮親曰食憂
不充辛苦事商旅庶以供飱饔維人生兩間所貴親愛鍾貧賤
茍知養奚必禄位豐文夫畏天命敢不哀人窮生世苦不偶何
由恤􁒓痌
　　　荏平
客行荏平道日出天皎皎泰山何巖巖雲開豁穹昊生逢全盛
時悲謌出燕趙䟦渉雖苦辛愛此風日好関河路緜緜江湖雲
眇眇歎息梁父吟慷慨令人老
　　　榖城山
晨興發東阿薄暮至榖城黄石去已乆茲山尚峥嶸伊昔秦漢
際豪傑紛從横卓㢤張㽞侯視秦如孩嬰奮椎博浪沙賁育莫
敢争頋獨取公履俛焉若諸生授書何必多怳愡通神眀卒為
帝者師㓛成遂遺榮飄飄逺㳺子天寒獨遐征徘徊撫松柏俯
仰有餘情
　　　舊縣
披衣聽鷄鳴膏車待眀彂蕭條古東阿遺堞帶殘月䊸餘入空
谷躑躅尋舊轍前瞻閴無人四頋皆積雪悲風泱􁝏至僕夫慘
不恱驅馳二十里晴旭生木末稍欣山色佳緩轡行復輟我生
一何愚奔赱恒挈挈賦命與仇謀艱險難備說蹉跎三十餘益
歎身世拙豈無浮海志實恐甘旨闕𬗟懐古聖賢感激膓内熱
　　　汶上
我行汶水上觧纓濯煩塵閔子安在㢤流波尚潾潾子昔當衰
世不肻從陪臣我今遭盛時言歸事吾親泰山雖云髙希之在
其人恭惟無間言敢不書諸紳
　　　施家荘
陸行已兼旬歲暮誠勞苦積雪兼層冰跬步憂齟齬暝投施家
荘居民喜相語累曰隂沍消舟行了無阻勇辞所乗車側耳聽
柔櫓櫂謌雜吳謳頗𣸪慰覉旅人言前年夏洪河走平䠂漕渠
當其衝澷漶不可禦民廬悉漂沉桒田眇何許所以亡命徒潜
蹤匿蘆渚乗間作盗賊往往遭殺虜我方為飢驅願言適樂土
中原不稼穡去去復何所
　　　徐州
一昨始入舟遙望徐州郭水行已信宿甫至城下泊洪濤蹴長
空驚風怒相薄乾坤無端倪雲水互叅錯𥘉疑鯨鯢闘復恐蛟
鼉躍篙師為蒼黄客子俱駭愕傷㢤䠂君臣伯圖已寂寞空餘
蘇公樓突兀倚寥廓徐人昔恃公安若山與岳文章與元氣萬
古相磅礴大河失故道崩奔勢逾虐生人化魚鼈中州廢畊鑿
安得不世才為　君拯民瘼九原何茫茫可愛不可作
　　　益都子
倀倀益都子牽車渡河水河水結成冰亂石森齒齒父後子居
前父輊子輒軒寒風切肌骨手足為拘攣躋攀上平路不敢復
囬頋未憂子力疲當念父辛苦
　　　龍橋婦
婉孌龍橋婦空閨何惻惻夫婿弱冠餘南征死鋒鏑但見隣人
歸不知夫蹤跡委身奉舅姑誓志如金石朝采陌上桒暮向窓
間織織成錦囬文無䖏寄消息織成雙鴛鴦無復合歡夕何如
織縑素裁剪信刀尺為舅作衣裳為姑為飲食
　　　分韵得老字
華軒列綺席嘉樹䕃芳草愛此時雨歇綠隂浄如掃君子謝軒
冕逍遥遂幽討有瑟復有琴自鼔還自考逹㢤松雲翁狂謌不
知老
　　　送王本𥘉縣尹兼簡本中知州
憶昔至正初北㳺客亰師辱交伯仲間日夕相追随磊落青雲
器聮翩丹鳯姿愧無髙山調酬君白雪辭俯仰八九載南歸滄
海涯竊聞霜臺上風猷肅綱維允矣伯氏賢克當眀主知仲氏
貳安陸重為人所推中朝名公後復始非君誰前年復至亰伯
也官扵磁治州如室家拊民若嬰児靈草毓三秀瑞麦生兩岐
伯也置不言獨詠豐年詩凛凛君子風不啻先公為政成報
天子寵錫有光輝人言古循吏龍黄邈難追孰知忠厚化昔聞
今見之仲也復為邑鄆城欝巍巍朝廷重守宰簡書有程期一
門双南金共下白玉墀又如兩騏驥為　主効驅馳河水昔横
溢生人四流移乗間為冦􁏼觸罪姦有司坐令齊魯俗化為蠻
與夷今君寄民社所念當在茲願試父兄術為民療蒼痍君服
亦已華君佩何陸離朝彂江之滸暮宿河之湄行當見伯氏為
我道睽違
　　　清樾堂詩為沈仲說賦
君子締新構樂此静者心徳陽一以亨衆木欝成隂攬物感流
景當軒理鳴琴永懐烏鳥情肻為逰子吟囬飈薄煩暑靈雨洒
中林為君賦行葦願言酬徳音(時仲說祖夫人年九十𬒳/賜帛之㤙故末章及之)
　　　釣月軒
開門得新月褰衣􁂮芳沚我意不在魚投竿聊尓耳素娥一何
好姢姢暎秋水重惜此流輝徘徊殊未已
　　　東原行
天寒曰晷促車行何轆轆大車利宵征小車冝早宿使君徒從
多使君號今肅何如原野間年豐秋有粟
　　古詩七言
　　　題趙千里江山秋晚圖
秋山遥遥秋水闊秋風冉冉生蘋末夕陽逺樹集歸鴉慘澹人
家帶林樾我聞趙家父子工丹青劃然見此心目俱開眀人間
何䖏有此境無乃瀟湘與洞庭白波青嶂天冥冥熟視彷彿聞
秋聲依微暝色生浦溆又佀滄浪謌濯纓東呉陸君好竒古何
從得此歸嚢禇我亦從之時一睹為君題詩三太息良工良工
心獨苦
　　　七月望日值雨宿窖中
西逰復入河東路複巘重岡愁屢度﨑嶇五里不到河忽雷椎
山雨如注湏臾百水争怒流澒洞忽若龍騰湫熊羆遁蔵􁈇豹
伏魑魅亂呌狐狸愁我馬在前僕在後我行一步一囬首隂風
吹人股為慄破㡌籠頭衣露肘疾呼東来皓首翁問勞慰我心
忡忡相延入谷己暝黒下馬共栖營窟中不知今夕復何夕俯
仰人間長太息勞生何必為形役歸有衡門且容膝
　　　贈黄瑞卿詩(并序)
　　　　禄命有書尚矣唐太常博士嘗刋㝎而叙之然論長
　　　　平坑卒南陽貴士則深黜其三刑六合之非至昌黎
　　　　韓子扵李虚中則盛稱其以人始生年月所直日辰
　　　　推其貴賤夀夭百不失一然則果何如㢤盖博士之
　　　論夫子罕言命之意也韓子之說則不知命無以為
　　　　君子之意也然五行之變化支干之相生孰為勝衰
　　　　孰為休咎苟能精之則其理有足徴者雖所罕言而
　　　　亦詎可不知也㢤松陵黄瑞卿以祿命之術㳺江湖
　　　　間予既贈之以詩又推夲其說扵其左其詩曰
客有談天姓黄氏沛若銀河瀉秋水五星歴歴方寸間指掌人
生䆒終始曽将異術千王公一過兾北凡馬空識人湏識貧賤
中豈以世態論窮通九重方貴凌雲賦我獨胡為守環堵便将
出䖏問黄生不用長安尋季主
　　　潼関
河渾渾関崿崿太古己来神禹鑿前車未行後車却去馬一鳴
来馬愕自從􁈇視繼龍興周道不復如䂡平至今惟有秦川路
千里秋風落葉聲
　　　送陳仲寳還江州
陳君五十頭未白邂逅都門始相識陸乗車馬水乗船䟦􁂮山
川共南適苦甘飢飽朝暮同語黙寝興情性通萬里相将弥兩
故郷西㳺我昔驅羊腸披圗萬里心茫茫人生出䖏古莫必憂
樂相乗寕有常君不見重耳當年伯業昌險阻艱難曽備嘗文
夫有事在四方蓬矢桒弧那可忘
連山髙髙上無極仰視青天不盈尺俯覧可以窮九域我疑山
靈應上訴帝遣夸娥運神力又疑蓬莱脫左股萬里飛来倚空
碧乾坤一色雲冥冥急霰始集雪又零依依度橋者誰子隐隐
操舟如送迎萬壑千巖深且窈兩兩相将事幽討若非淮南訪
八公㝎是匡廬尋五老意匠經營妙入神披圖爛熳皆天真人
間何䖏有此境我欲從之一問津
　　律詩五言
　　　八里荘寄呉中兄弟
晚泊清淮口臨風一振衣長河吞鉅海平楚沒斜暉未覺鯨波
險唯憂羽檄飛故園兄與弟歡樂我多違
　　　㝎陶
世路仍多患斯人劇倒懸虚移河内粟實苦汶陽田
聖主憂民曰諸公奉使年萬方心佀渇雨露尚中天
　　　夏夜懐李尚志
蟋蟀己在壁煩暑猶未歇離居感時序憂端難㫁絶綠樹含微
風明河湛𥘉月念子行末歸徘徊至明發
　　　土濠
夕憇土壕村主人顔色温子孫供洒掃兄弟具盤飱故國甘棠
在名家棣蕚序相傳唯孝悌珎重乆弥敦
　　　題閿郷驛用故翰林宋顯夫先生韵二首
匹馬秦川道西㳺柰逺何客星秋入斗候舘夜臨河地勢関頭
險秋光嶽面多永懐楊太尉清白志難磨
為問西来使長安去㡬何檄書飛𤏡道征戍動交河鸚鵡承㤙
舊莆萄入貢多平生二鳥賦感慨未能磨
　　　函関三首
水宿煩津吏山行信舘人度関車躑躅入谷馬逡廵石戴泥中
轍風驚塞外塵憂時非肉食華髮為誰新
萬里西㳺客歸期趂早鴻澗泉明曉練山果落秋紅鳥度烟嵐
外人行泥淖中前途逢驛使立馬問關東
稍稍聞人語遲遲進馬蹄雨深分陕路雲隔度関雞間道曽歸
壁交情獨戀綈蕭條王伯略惆悵入詩題
　　　永昌陵
洛水南来近嵩髙北望遥墓無羣木拱山罷百靈朝玉碗人間
出金鐙地下銷夕陽扵越路烟草更蕭蕭
　　　􁈇牢關
匹馬東歸客﨑嶇過􁈇牢地分周鄭險天入宋梁髙俯視泥無
轍前驅牽載膏慇懃關下吏相送出城臯
　　　江二首
澤國長雲雨春山半有無江源𧺫巴蜀地勢控荆吳客舎依鮫
舘蠻商雜賈胡眀時方利􁂮吾道未乗桴
江漢思神禹乾坤仰帝堯信知滄海大能受百川朝萬國車書
廣三吳地利饒獨憐南浦鴈箇箇上雲霄
　　　乆雨二首
自從甲子雨不見有晴時南國皆雲氣陽臺眇夢思蛟龍争窟
宅鳥雀戀藩籬去去扶搖上飛騰有所之
乆雨妨農事那堪夜復晨雲浮滄海曰花誤洞庭春行路悲㳺
子匡時仰大臣未甘栖遯跡霄漢有通津
　　　晴
雨後江逾綠春深天尚寒晴光分浦溆曉色變峯巒海内長為
客天涯獨倚䦨封書寄鴻鴈聊以報平安
　　　金山寺
突兀金山寺蕭條古佛居雲堂依水府花雨散空虚方丈諸天
外浮屠浩刼餘十年㳺此地今日重躊躇
　　　又雨
春草碧芸芸春江日易曛鮫人長織杼神女又行雲風水随鷗
宿烟沙與鴈分逺逰頭欲白慚愧卓文君
　　　安國寺
古寺依脩竹春池帶綠蒲世塵無䖏著僧迹與雲孤日暖烏争
樹風輕燕引雏乆知方外樂来此一踟蹰
　　　㝎陶
今日南風正揚帆過㝎陶郊原連薺麦井邑帶波濤衆鳥晴争
宿孤舟晚更操裁詩聊自慰不必問香醪
　　　晴
風雨夜来急波濤今復平路從関下險山向洛中眀歲稔征徭
薄時平去就輕愧無封禪䇿聊欲頌河清
　　　洛口
不學尸郷隐重為宛洛逰波光依岸轉㠶影帶雲収豈有相如
賦空餘季子裘青雲有知己意氣若為酬
　　　白揚河
晚泊白楊河堅冰柰尓何畏途愁落景歸夢隅滄波古渡淮人
語商船䠂客謌晨興羞攬鏡白髮近来多
　　　崔鎮
草草趍崔鎮悠悠憶帝郷星辰依魏闕風土入淮陽逐客行無
馬居人飯有魴年華催獻歲歸得拜髙堂
　　　次韵荅陸養正
之子過從乆情親若輔車衣冠雖混俗詩禮貴承家舟泊松江
雨門連笠澤霞十年来往地俯仰一興嗟
　　律詩七言
　　　題陸氏别業
夹溪揚柳恣欹斜流水春来淺帶沙韋曲桒麻如杜曲魏家池
舘接姚家髙低亂舞風前蝶紅白争開而後花安得草堂江上
住爛題新句送年華
　　　題龍門山圖
曽過龍門山下寺畫圖渾佀昔年㳺秋聲夜動千尋木雲氣時
騰百文湫魏國祠前烟草綠逺公巖畔石泉流隐君最有登臨
趣拄枤相期到上頭
　　　至正丁亥四月廿三日允常御史有事扵先塋甫竣事
　　　而甘雨作人以為孝感所致皆為賦詩而属予為之倡
佳城窈窕白雲中華表前瞻一徑通千載有㓛歸紀信九原無
計𧺫文翁龍門春湧桃花浪洛浦秋含麦秀風近日繡衣来拜
掃孝思欣至雨𪷟𪷟
　　　丁亥歲河南自正月至七月無雨流民相属扵道哭聲
　　　滿野不忍聞
慟哭秋原何䖏人哭聲直上澈蒼旻謀生不及官倉䑕轉死終
為客路塵憔悴㡬家猶貢蜜蒼皇諸硐又争銀綠衣陳事無年
少徒尓區區索鬼神
阿㜷抱子婦将車骨肉誰甘棄道途使有賈生應慟哭惜無鄭
侠為傳圖身抛田里魂俱䘮目㫁関山淚巳枯自咲腐儒難用
世謾将餘論擬潜夫
　　　興慶池
層城佳氣日髙浮花蕚樓臺在上頭鶴駕六盤猶避暑龍池九
月未知秋青山排闥當窓見金水飄香入地流麋鹿不收瑶草
碧太平㤙澤滿秦州
　　　陳㽞
人物東都迹已陳行過古邑為逡廵石經毎愛中郎字墊角猶
傳䖏士巾曠世逸才名在耳百年眀哲道全身飄零咲我成何
事慚愧九原泉下人
　　　睢州雪中用允常御史韵
隐隐髙城下五更飄飄墜雪細聞聲花開草木春輸巧光粲樓
䑓月譲眀太史豫占年糓瑞先農應報歲㓛成誰知萬里関山
外親伴觀風使者行
　　　徐州
日上彭城獨倚樓関河迢　水空流不囙躍馬江東去安得歌
風沛上逰草帶虞姬亡日淚山餘亞父病時愁如何舞罷鴻門
劒不向咸陽一少㽞
　　　至日淮隂道上
年年至日在庭闈令歲飄零獨未歸雲物不殊郷國異江山雖
好故人稀檄飛河隴仍防冦兵振衡陽未觧圍憂國腐儒頭欲
白倚䦨無語立斜暉
　　　瓜州題江風山月亭
結屋髙臨揚子津江風山月坐相親魚龍未啓烟波蟄鴻鴈先
驚関塞春有客貢琛来海島何人掛席上峨岷江心五夜鐘聲
動喚起扶桒曰一輪
　　　送琳上人歸南岳
髙人二月歸南岳共向東風折栁枝萬里故山飛錫近一江春
水渡杯遲碧雲不賦湯休句班竹應過帝子祠尚恐諸方叅未
遍葛洪川上重為期
　　　江上客舎
曉来江上雨濛𪷟烟火蕭條客舎中風急最憐巢幕燕春寒猶
滯寄書鴻紛紛洲渚魚塩聚厯厯東南貢賦通萬里乾坤一覉
旅濁醪今夕與誰同
　　　江上對雨寄鄭山人
蕭蕭風雨動經旬二月江城未見春鴻㕐不傳天末信烟波愁
絶渡頭人誰家揚栁啼黄鳥何䖏汀洲采白蘋慚愧江南庾開
府暮年詞賦轉清新
　　　江邊
二月東風鸎喚人踏青逰女滿江濵栁迷楊子津頭路山掩潤
州城裏春望㫁碧雲情縹緲謌殘綠水意逡廵無由一向江南
去相伴汀洲采白蘋
　　　聞道
聞道出師湘水頭東南賔主盛才猷勿今下失蒼生望實恐上
貽黄屋憂雨裛漢旌休澷濕瘴深蠻硐未全收致身報主男児
事莫信平生馬少㳺
　　　送人之南
江南春水浴飛鳬柳葉半青楊葉踈送客又逄巫峡雨移家莫
就武昌魚鷓鴣啼䖏難行路鴻㕐歸時好寄書若過長沙逢賈
傳慿君為我問何如
　　　江月樓
中天樓閣欝嵯峨良夜其如水月何雪浪逺從三峡至露華偏
傍九霄多道人宴坐脩禪觀㳺子登臨聽掉謌曽是水晶宫裏
客倚䦨来此重婆娑
　　　寄了即休長老
躭躭浮玉倚滄洲八十髙人在上頭不向終南通捷徑要将砥
柱鎮中流世間豈識維摩病方外真從慧逺逰明日怱怱過江
去尺書聊以寄綢􁁴
　　　五月五日淮隂
五月五日淮陰郡半雨半晴城上樓菖蒲汎酒吾無分楊柳繋
船君且㽞西日照人生别思南風吹笛帶邊愁眀朝又上洪河
去欲采芙蓉不自由
　　　舟中
束書又入李膺舟共遡黄河最上流自咲乆為吳下客誰期重
向洛陽㳺関山雨足天無暑原野風髙麦有秋永夜雲霄看不
厭相從還欲問牽牛
五月平原百草香泊舟髙㟁己斜陽河流浩蕩来西極山勢逶
迤接太行墅老張燈風雨夕商童吹笛水雲涼共憐此地頻来
徃把酒髙謌一慨慷
　　　河隂
蕭條城郭河陰縣泝水乗船佀汎槎峭壁有人居洞穴平川無
土種桒麻滿天急雨寒欺客捲地長風夜赱沙囬首太行山下
路豈無騏驥困塩車
昨夜関河風雨横今朝涼思颯成秋沙頭浪湧千堆雪山頂人
牽百丈舟願與王遵同叱馭不随庾亮謾登樓君看平地風波
惡積石猶應是稳流
　　　虎牢関
連山囬抱欝嶔崟百戦英雄不可尋西極河流行地逺中州風
氣入関深逢時豈乏㽞侯䇿事主難忘紀信心千載虎牢形勝
地慿髙囬首一長吟
　　　洛口
今朝掇棹清河口却上髙丘望孟津多情芳草佀南國滿目好
山如故人文媿陸機還入洛才非范叔澷㳺秦䄂中獨有河清
頌莫惜吹嘘上紫宸
　　　法王寺
白雲相送度髙岡行盡松聲到上方山掩地靈秋寂寂天開嶽
色曉蒼蒼石根藥采菖蒲秀林下經翻貝葉香乞取龍溪泉一
勺仰崧堂上禮空王
　　　崇福宫
西風吹老碧天秋𣪚筞尋真䖏䖏㳺太室山前逢􁫅母少姨峯
下候浮丘穿林雲逐丹光𧺫出洞泉和藥氣流白髮祠官談往
事夕陽西玄水悠悠
　　　承天宮
四面雲開翡翠屏路随飛鳥入青冥巢由隐去山増秀申甫生
時岳降靈露采松花秋作醸風翻蘂笈夜談經何當結屋蒼厓
曲手種菖蒲九節青
　　　轘轅
逺逰重到洛陽城又向登封道上行路入轘轅秋更險雲収太
室雨初晴千重灌木澷山碧百道飛泉繞澗鳴欲訪巢由渺何
許空餘潁水照人清
　　　嵩髙
厚徳巍巍鎮土中一元磅礴氣鴻𪷟靈雲作雨秋歸硐列嶂朝
真曉暎空利澤四時周品物精英千古㣧貞忠重尋漢武登封
䖏御道西風有路通
　　　次韻鋼字為拜太古運使賦
平生貞義結中膓力剸蛟犀始見鋼水部分曺仍按節尚書入
奏擬懐香蹔垂鴻鵠青冥趐不負蒹葭白露霜咫尺星辰催聽
履肯教供奉殿西廊
　　　次韵酬鄭彦章運使
使君擬卜水南居負郭良田二頃餘但使有溪堪種竹不愁無
地可蔵書衣冠洛社期諸老祖帳都門憶二踈頭戴角巾収芋
栗秋風吾亦愛吾廬
　　　東平道上
客客東平聽曉鐘出門殘月尚朦朧一輪紅日生滄海萬丈丹
霄聳岱宗不為山靈廽俗駕敢從漁父問形容何當結屋岩岩
下學種徂徕百尺松
　　　濟州
蕭蕭僕馬别神州俯仰乾坤一弊裘慷慨不為投筆計飄零空
作曳𥚑逰雲飛故國無来鴈冰觧長河有去舟此日山東無李
白不妨携酒獨登樓
　　　彭城
関山歲晚日隂隂獨上彭城思不禁河水東来非禹蹟民風南
去雜淮隂英雄己堕陳平計志士長憐亞父心自古人臣難去
就悲謌一曲倚嶔崟
　　　吕梁
扁舟又向吕梁歸浩蕩中流看翠微濁浪滿河冰亂赱黄雲垂
地雪交飛奉身誤叱王遵馭渉世頻沾阮籍衣日暮不湏吹短
笛沙鷗猶恐未忘機
　　　邳州
邳州城下片㠶収滿眼山川生古愁人間客子復来此圯上老
翁何䖏㳺青冥無路逐黄鵠滄海有波随白鷗浩謌撃檝江南
去孰謂赤松非我儔
　　　淮陰侯廟
慷慨論兵笑沐猴盡将生死付鄼侯手提漢鼎歸真主眼見黄
旗出偽㳺此日王孫空故國何年漂母葬荒丘英雄自古多遺
恨腸㫁秋風䠂水流
　　　過揚子江憶亰師故人
一别神亰歲己䦨故人廽首路澷澷淮南羙酒誰同飲江左青
山獨自看滿地波濤紅閃日中天樓閣翠生寒吳関入望庭闈
近欲問飛仙借羽翰
　　　草堂
隠君家住玉山阿新築茅堂接薜蘿翡翠飛来春雨歇麝香眠
䖏落花多竹枝已聽巴人調桂樹仍聞䠂客謌眀日扁舟入州
府不堪離思隔蒼波
　　　碧梧翠竹堂
玉山窈窕地仙居翠竹叅差間碧梧夜静簾櫳人度曲春深庭
院鳯将雏瑶華散席侵棋局瓊露分香落酒壷見說秋来更瀟
洒四􁐺虚籟雜笙竽
　　　漁荘
何䖏林塘好卜隣清江繞屋净無塵㝎巢新燕渾如客汎渚輕
鷗不避人揚栁飛花香作雪鱸魚上釣句扵銀春風無限滄浪
意欲向汀洲賦采蘋
　　　次韻荅陸養正
幽居瀟洒傍溪湄雅好惟収魏晋碑千樹好花閑對酒一簾春
雨細論詩耽書尓欲師玄晏皷棹吾将學子皮滿地綠陰春寂
寂永謌伐木眇予思
　　　㽞别錢伯行
落花時節下江潯掃榻相延竹滿林盡日雄談驚四座百年髙
義重千金掛㠶南浦春風𧺫剪燭西窓夜雨深别後相思隔城
市五湖烟樹碧森森
　　　㽞别陸養正
我愛陸郎才思清新詩落筆使人驚不材􁁴忝為師友髙義多
慚若弟兄江上烟波催去鷁雨餘春樹亂啼鸎㝎知眀日空齋
裏坐對停雲憶士衡
　　　送干子都赴陕州同知
公子承家列俊髦尚書奉　國著賢勞棠餘分陕千年樹水
落洪河萬里濤地勢下窺崤澠固天文西入斗牛髙関東故舊
如相問委羽山深學種桃
　　　南歸道中作
陸乗車水乗舟関河何緜緜波浪復悠悠車行阻雪舟阻冰陸
憂豺狼水鯢鯨我生不學馮河術柰何欲與重險争朝辞舟暮
騎馬鶺鴒相呼在原野白魚可烹雀可炙諼草羅生滿堂下
　　長律
　　　上西臺大夫韓公二十韻
昭代推賢佐眀公最絶倫異材鍾海岳間氣毓星辰世濟忠貞
羙身膺寵數頻棟梁元有噐社稷豈無臣暫出司天憲遄歸秉
國鈞鋒車朝象闕玉漏下鷄晨膚寸雲初𧺫茫洋氣已匀風霜
成雨露秋日變陽春出入方周召㓛名邁甫申廟謨惟宻勿王
業在經綸近㧞嚢中頴旁羅席上珎但令材並入行見俗還淳
葑菲秋仍綠菁莪晚更新髙明誠樂育幽側㑹求伸上客争趋
薊鯫生獨過秦朅来瞻泰華直欲小峨岷江漢成漂泊丘園愧
隐淪新豐徒有酒亰洛澷多塵五鳯深黄閣三台亞紫宸扶搖
難自致搔首望髙旻
　　　江亭
江水出峨岷江亭俯要津諸侯皆軄貢百粤漫風塵㤙詔傳中
使遐方倚外臣出師勞上将入幕冨嘉賔聞道元戎死頻傷義
士神三軍冝雪耻百戦莫憂身巫峡長多雨瀟湘己暮春鼎魚
何足制奏凱勿逡廵
　　　送錢伯舉錄判衢州
客舍依慈母多君若弟兄庭闈交㝎省閭巷遁逢迎夜雨敦朋
好春風動䆠情金樽深綺席玉漏下層城吏隐當平世㓛曺足
令名不徒拓爽氣直欲樹風聲滄海鯤鵬化朝陽鳯鳥鳴明時
湏弩力應不負平生
　　絶句
　　　題水殿納涼圖
白苧衣裳懶自裁手揺羅扇此徘徊水晶宫殿涼風少欲勸君
王築露臺
　　　戯嬰圖
懐抱提携咲語温好花折得帶晴暾后妃别有房中樂冝尓螽
斯樂子孫
　　　蜀葵花圗
水晶宫裏是仙郷新製黄裳怯嫰涼獨倚西風無與語漫将心
事訴朝陽
　　　題鷄冠花圗
綠陰亭下露華晞一色猩紅暎舞衣疑是仙家丹熟後靈鷄服
得也能飛
　　　桃花翡翠圖
落花庭院堕㳺絲春在小桃人未知翡翠飛来成乆立太平風
景日遲遲
　　　倦繍圖
宫門深鎻晝偏長懶把春雲繡作裳恨不将身化胡蝶長随飛
絮近君王
　　　蓼花雪姑圖
紅蓼花開水滿洲西風吹夢捴成秋㗸泥不及三春燕兩兩巢
君翡翠樓
　　　田横墓
一門兄弟王齊中耻與羣臣事沛公五百餘人同日死也勝疋
馬向江東
　　　中牟
客路茫茫曰易晡白沙衰草下飢烏為詢今日中牟令曽有飛
蝗入境無
　　　𣏌縣
杞縣南来麦未青馬蹄無柰曉凌兢問君今日寒多少雨過園
林盡木冰
　　　竹雀圖
兩兩野田雀雄鳴頋其雌青春風日好来哺竹間児
　　序
　　　玉山草堂分韻詩序
予與玉山隐君别四三年聞其與㑹稽揚銕厓遂昌鄭有道匡
廬于鍊師苕溪郯九成吳僧琦元璞曰有詩酒之娱而其更倡
迭和之見扵篇什者往往傳誦扵人而予也以汗漫之役遡河
洛上嵩華厯関陕北逰而客亰師度居庸計其所䟦􁂮不啻萬
餘里方挈挈焉觸寒暑犯霜露之不暇又何由持杯酒濡翰墨
詠謌揮灑以厠諸君子之列耶今年孟春予還自北方隐君首
以書見拓過草堂爲旬日之㽞扵是銕厓去講春秋扵松江泖
澤之上有道隐居吳城天宫里元璞亦歸天平山之龍門而九
成則出入漕臺執文牘以理公家之事朝夕與予爲侶者主則
隐君客則練師也予竊念三數年来馳驅辛苦幸而来歸而隐
君能以水竹琴書相慰藉而諸君子者乃復出䖏不齊不能復
如疇昔雅集之盛方俛仰窹歎慨然興懐而豫章熊松雲婁江
陸良貴適至隐君乃列綺席設芳爼扵碧梧翠竹間相與投壺
雅謌飲酒甚歡且即席賦詩而以碧梧棲老鳯凰枝爲韻予探
得老字餘則各有所属詩皆輒成獨松雲子飲酣長嘯上馬馳
去得棲字不賦云
　　　尊賢堂分韻賦詩序
玉山髙士世爲中吳鉅族居崑山界溪之陽其先君子好道家
清净之說嘗以所居爲真舘髙士嗣葺之年未及老輒委家事
扵其子退治一室環以水竹中蓄琴書圖畫古玩器之属而扁
曰尊賢堂逍遥宴䖏意泊如也髙士少負竒才既不屑扵用世
及耴黄帝老子之書讀之而奉釋氏不殺生之戒惟謹每遇生
辰輒不茹葷不飲酒杜門謝客焚香清坐歲以為常今年孟春
予過其䖏適值其謝客之日髙士以予辱有雅故且婣故獲與
觀其長㓜登降儀容之盛盖髙士之子仲瑛晉道皆能文而好
禮而其孫元臣則又予友于君彦誠之髙弟弟子也相與舉酒
称慶禮畢有頃姆抱三歲子奉巵酒跪進髙士前芝蘭玉雪未
足以論其秀盖髙士之曽孫也扵是髙士命左右實爼豆潔罍
斝相與為文字飲髙士既歡甚而其子若孫班班就序長者舉
觥少者𧺫舞髙士亦忘其為尊且老談咲之不足則彂為謳謌
至夜分乃巳扵是仲瑛請分韵賦詩以紀其事予竊以為髙士
享有五福樂及曽孫頋不為其所得為而乃味道徳之腴樂仁
者之静寳之以儉行之以慈而仲瑛昆季又能躬行孝弟以志
為養則其度越流俗豈不萬萬㢤囙以洪範所謂夀福康寜攸
好徳為韻予得康字既為之詩又為之序云
　　　送長洲縣遷家訥縣丞代歸詩序
夫襃衣峩冠乗堅䇿肥馳鶩仕䆠之林而有貴夫世之佳公子
者盖以其習聞扵家庭者非忠扵其君則孝扵其親也非弟扵
其長則信扵其友也其周旋扵朝夕則威儀之度進退之容射
御之文應對之節又皆可以涖官而臨民之人也使之出而從
改殆猶駕熟路之車騁康衢之駿而予也又扵長洲丞西夏遷
嘉訥君見之盖君之上世鳴玉紆組垂休邁烈代不乏人而君
用其先大夫之澤效官倉庾而来也始則人敬之終則人愛之
去則人思之胡為其能尓㢤盖長洲為邑麗扵大府賦夥而訟
煩丞之為職所以貳令位髙而勢偪前人之䖏扵是者鮮不以
難而君也佐煩夥之邑不急以盩民不緩以敗事居勢偪之位
不嫚以長傲不阿以耴辱三年之間不強民以敬而民敬不徼
民以愛而民愛不要民以思而民思嘻善之足以動物也若是
乎君頋不以習聞扵家庭者為已足周旋扵朝夕者為已至而
諰諰焉若将益充其所以孝所以忠與夫弟且信者盖将以雲
漢為康衢朝廷為熟路而其所謂不負丞者盖未足為君頌也
然詩者所以宣有徳序者所以彂其趣吳之大夫士扵君亦厚
矣故予不敢譲而為之書
　　　送施掾史詩序
國家世臣賞田多在吳歲有廩人之事則遣使督之至正十二
年丞相府選監脩　國史府掾史淮南施君克譲乗傳至吳
謹其事也既竣事明年春戒遷薦紳大夫咸賦詩以羙之其意
若曰丞相勲足以輔成王業㓛足以保衛社稷力足以制法成
治而智足以尅敵出竒既登名太常則賞田之法冝有加無征
此　國家所以勸大臣丞相所以奉祭祀者也其使人扵此豈
直責以廩人之事而己㢤亦将囙此以視年之豐㓙人之休戚
益思𢡟厥㓛以垂休無窮也然則羙克譲者非私克譲也羙丞
相之善使人也丞相使人不直責以廩人之事而事集此克譲
所以為賢乎方今丞相枋國立賢無方薄海内外士之負才實
者並升　中朝盖彬彬焉克譲年盛志銳而材又最良其從
事相府也盖所謂生扵伯樂之廐長扵匠石之園矣其進而顯
融也殆鷙鳥舉而風迫之矣它日乗堅筞駿鳴珂曵紱復以使
事南還薦紳之在吳者尚能執巵酒為克譲歡以慶丞相之得
士也十三年癸巳三月既望序
　　　送髙進道序
聊城髙君晉道侍其先大夫貟外公寓吳最乆公中朝宿望風
裁峻整居家尤儼肅晉道兄弟侍立終日非有故不輒去左右
當是時搢紳先生謝官扵　朝而休老扵吳者相望然皆推
公為前軰無日不相過從部使者及四方䆠㳺之士道經吳率
就造見户屨至不可容扵是進道兄弟雍容扵揖譲尊爼間動
以矩度而進道又特以博古好學雅為諸公所知間欲屈置掾
曺辝弗就及公捐舘一時諸老亦相繼淪謝其子弟往往通顯
莫不交薦進道進道方僦居水竹間環堵蕭然貧窶日甚人以
為難而進道弹琴誦書自若也今年夏廣西部使者不逺數千
里移書采吳辟進道為書吏扵是常所往来者相與具車馬勸
進道行而進道慨然若有不屑焉者乃相與言曰先大夫以閎
毅正直之材有志當世不幸廢扵疾及門之士資話言而往猶
足以濟時善俗况進道以克肖之子朝夕奉先訓而周旋者乎
然隐居不仕豈先大夫所以有志扵當世之意乎且經邦之道
莫先扵風紀而風紀之要莫難扵得人今
聖天子得賢部使者扵廣西部使者又得賢寮吏扵幕下進道
行矣推事親之道以事君推脩身之道以治人将見進道無負
扵部使者而部使者無負扵
聖天子矣扵是勸進道行者咸賦詩以華之而属天台陳基為
之序
　　　雙谿詩序
予郷去城百五十里而逺大率深山長谷土田之利薄歲所入
自供公上之外僅足以給衣食以故民無嬴餘而得盡力扵畎
畞暇日郷之老者率其子弟相與誦詩讀書而其人皆知講說
周公孔子以相尚予生九年而孤又九年出逰四方不得安扵
田里以朝夕承教及粗有知而歸先生長者多己謝世其遺風
餘韵幸而可見者尚頼其詩之存盖予扵雙谿而有得焉予既
手錄其詩乃從而歎曰嗟乎古者天子之廵狩也盖太師陳詩
以觀民風焉是以孔子刪詩凡行役之大夫放逐之臣子閭巷
婦女蒭蕘遺逸之辝悉耴而列諸國風者将使人囙其情性本
其風土而觀其習俗之羙惡政事之得失也周衰聖人不作采
詩之官廢作者始自成家家自為法辭愈工而氣愈蹙世愈降
而情愈偽尚何俗之可觀政之可考㢤故予歴觀近世之詩重
有感扵吾郷諸老雙溪之作者盖以其彂扵喜怒哀樂之正本
乎習俗風土之羙謌詠周公孔子之言以教其子弟親其親而
長其長樂其樂而事其事遡而求之古詩之源可見也予以不
得親登其門為憾又惜采詩之官未設序而蔵之以俟知者
　　　送髙孟賔歸永嘉後序
古者男子有所事也其所事在扵天地四方故其生也桒弧蓬
矢以射天地四方者志其所有事也是故成童而教先㓜儀而
後六藝既冠而成人則責以男子之事故三十則理男事焉男
事理則可以出而行其志故四十始仕則方物出謀彂慮五十
則服官政七十則致仕焉然則人之生也無一日不教其長也
所一日而不學及其措諸事也亦無一日而非其所教所學者
是故近而君臣父子夫婦昆弟朋友之所以為懿詩書禮樂之
所以為教逺而天地日月星辰之所以運行風雨霜露隂陽寒
暑之所以變化江海河嶽之所以為大皆其躬行實履深眀熟
察而非有待扵外者也故曰叅其化扵天地而無悖行其道扵
四方而無惑男子之始終其所事不既備矣乎今之人則不然
其所謂㓜儀父兄不必知也所謂六藝先師宿儒不必能也而
况扵其所事乎况扵無悖無惑乎嗚呼教之不行學之不講亦
已乆矣士之生扵斯世茍有志扵天地四方以求其所事其可
不自力乎是故弗教則已茍教焉非古之所教弗教也弗學則
已茍學焉非古之所學弗學也茍教矣學矣而猶有所未自信
者則出而㳺扵通都大邑天下人物之所㑹交扵豪傑卓絶之
士以増益其所未至者焉然後求其所事扵天地求其所事扵
四方其庶㡬不悖不惑乎余嘗有志扵是矣而未能致其力吾
友永嘉髙君則誠博學而強志其弟孟賔哷東歸海上盖所謂
歸而求之有餘師者其行也故以是諗之孟賔之得扵其兄者
亦有以教我乎因書于末簡以致予私焉
　　　送申屠彦徳序
秘書少監金華黄先生之䆠㳺浙東西也四方學者各以本經
来受業㑹稽申屠彦徳則以春秋之學爲髙苐基登先生之門
也後先生稱彦徳不置而基固願與之㳺已及来呉門訪故鍳
書博士柯公敬仲而彦徳客扵其所始相識扵是脩同門之好
甚懽也方是時士罷科舉之習一時作者以古雅相尚而彦徳
詩文一出争相傳誦然日不廢三傳及諸儒所爲說以研精聖
人筆削之㫖及賔興之制復行彦徳挟所有以往每方出塲屋
同軰各以其文相示莫不推服彦徳而有司者頋屈之扵次搒
僅以㤙例署爲歙縣教諭夫士之爲學亦正義不謀利明道不
計㓛而已故其得所願扵時則進而行其志其未得所願也則
退而求諸已茍去而奉籩豆玉帛周旋聖人之庭深衣大帶率
諸生誦其詩讀其書扵朱夫子之里則又君子之所不譲也且
基嘗㳺歙矣歙之為邦在萬山中水清而駚故家遺俗喬木相
望文獻有足徴者而其人扵當世儒宗尤深慕金華先生之文
足以彂眀朱夫子之道故以予之愚亦幸囙先生而不見鄙夷
扵歙而况彦徳乎頋以朝夕之養不能一日舎去以從彦徳扵
歙而脩基之所不逮也扵其行輒序以送之且以謝不敏扵歙
之大夫士云
　　　送鄭君舉㳺金陵序
昔六朝之都金陵也皆南北分裂之餘士生其間盖欲為司馬
子長萬里之㳺而不可得庸詎知千數百年之後天下混一車
書大同有如今日者而能文好㳺之士過其故都徘徊躑躅以
吊其殘烟衰草之墟乎然秋髙氣清登石城而望長江西来朝
宗于海而湘潭巴蜀之山雲影出沒至扵淮南草樹青青如薺
秦淮晴波縈縈如帶猶足以想見昔時龍蟠虎踞之勝固一時
之壮㢤况大江而南物盛人衆
天子命執法大臣臨而治之以至繡衣峨豸之英皆極一時之
選實東南人物之之都㑹也而其所軄又以進賢退不肖為務
是以山林之士有志當世者莫不願與之交此永嘉鄭君舉所
以㳺金陵也吾聞王良善御馬者也然非千里之馬雖良亦無
所用其御矣今有千里之馬扵此良其舎之㢤雖然㳺金陵者
衆矣固有登髙覧古慷慨悲謌隐扵桑樞甕牖以樂周公孔子
之道有欲御之而不可得者君舉試一訪焉它日歸而為予道
也
　　　送葛子充序
金華周君子有宦㳺呉郡俄病暍而舌黒醫者以為不治其友
龍君師徳更迎予里人葛君子充視之則曰此在醫書頋諸公
不察耳以法治之随愈子有既深徳子充囙俾予序以送之夫
醫固儒者之事乎素問内經雖不能必其出扵黄帝岐伯之手
然五臓百骸脉絡血氣之在人身而與天地隂陽五行寒暑相
為禪續消息其言至精而理至宻盖去􁱓命為不逺也秦和扁
鵲倉公華他之書雖不盡見然張長沙論述扵其前劉河間張
宛丘李東垣彂明扵其後此四君子者皆以博學審問之㓛而
造夫神聖工巧之域天下之能事畢矣故為醫者不讀劉張諸
子之書則何以推明長沙之論不明長沙之論則何以求素問
内經之㫖素問内經之不察則夫所謂五臓百骸脉絡血氣與
夫天地隂陽五行寒暑相與禪續而消息焉者何從測其微而
探其頥㢤吁為是術者亦不易矣世之庸工俗師自號以醫専
門者不過以舊時亰局古方相授受而已求其如子充者豈易
得㢤盖子充之醫本扵素問内經上下扵四三君子之書豪分
縷析以明夫天地隂陽五行寒暑之襌續而察夫五臓百骸血
氣之消息其用心亦精矣猶以為未足則遍㳺四方博求名士
相與講磨其所未至故其診脉䖏方譬之養由基之扵射不彂
則已發則無不破的焉此周君子有所以深徳子充也夫雖然
吾聞子充之治醫始以事親而終以濟人固未始一日而非儒
者之事也然其活人亦衆矣何獨子有徳之之深乎夫貪㓛責
報與夫背㤙而反讎焉者固無大相逺然以醫自専而終至扵
殺人者聞子充之風亦可以少媿矣予既重周請又嘉子充之
醫本扵儒者扵是乎書
　　　嚴氏㳺靈巖圖詩序
中呉以水為國而靈巖獨髙出雲漢之表珠宫紺闕浮屠氏實
有之然琴䑓硯池􁣎廊香徑所以資耳目之勝者尚厯厯呉宫
之舊慿髙而望則姑蘇之麋鹿長洲之烟草逺在指頋中而天
平之朝嵐暮靄太湖之風㠶浪舸變化而出沒者又近在履舄
之下盖東南之偉觀也歲二月嚴君景安與其族人子弟汎舟
海上西行百餘里侍其季父来㳺時雨既降草木暢逹長㓜提
携相與攀髙雲蔭宻樹而懽忻愛洽之情油然扵山水間則斯
㳺也又非唯以窮耳目之勝而已冝其賔客觀感一時之趣從
旁執筆畫以為圖而能詩者又從而賦之也盖景安仁而好禮
尤厚扵族人想其歲時蜡社宴集扵家披是圖而翫則所謂珠
宫紺闕太湖天平或髙出雲漢之表或俯視履舃之下者皆可
坐而致之扵是慨時序之代謝追登臨扵往昔而愛洽懽忻彂
扵其情者如水之増不能自己則凡覧之者皆将為之賦詩而
况扵其賔客者㢤基越絶之鄙人也奔走千里弗克盡其懽忻
愛洽扵親戚者亦多矣故尤不能不申一言以致其歎慕之私
焉至正六年龍集丙戌五月既望陳基序
　　　送趙平甫序
州與縣均之為民父母也然昔為縣而今或以州陞之則其势
既隆而其責加厚故由大府史而賔扵州者恒什百扵縣之典
史扵是有假典史之選而賔扵縣由縣而𣸪陞扵州者焉夫自
大府積勞而賔扵縣又自縣積勞而賔扵州之人也佐其長吏
䖏既隆之势任加厚之責盖不難矣然而老扵刀筆者或髙下
其三尺使民不得通其情迫扵衰耄者惟知避害而趋利不復
頋事之得失有能恵然以民之休戚為己任使其長吏不失譽
扵上而其民無怨讟扵下則人之賢不肖何如㢤呉興趙君平
甫試吏其郷厯蘇杭府史為杭錄事司及眀象山縣典史今以
都目選賔于越之諸暨州夫給事扵三大府更一司一縣悉著
賢能聲今去而之山水之邦佐其賢良之長而治夫淳羙之俗
攄其應劇之才而施之以間暇将見其賢聲大行扵越而流扵
東南其可書者當不止扵一司一縣而已彼拘扵刀筆牽扵利
害者又豈同曰而語㢤扵其行吳士善詩者咸謌以餞属予為
之序
　　　送李崇道詩序
予客洛陽識李君崇道扵御史斡勒君允常座中見其風神秀
整舉止不凡意其為貴㳺公子也退而察其所軄乃知其為儒
家子用父廕而為河南司獄且三年扵此矣予固益器重之盖
河南居土中而其民號為近古然自饑饉荐臻始有失業而麗
扵法者兼旁近山谷産物為白金亡命之徒相聚而冶扵其上
歲不下數萬人往往囙利而競輒白晝相賊甚至血流洛水盡
赤然則司獄扵此自非老扵事者鮮不以為難矣今李君徒以
一介儒生而年又甚少頋乃䖏之以間暇不啻㳺刃扵有餘之
地者亦必有其道矣予嘗見洛人謂君㢘而不矯恵而不近名
民之逮繫者率哀矜而善䖏之疾與之藥飢與之食寒暑為之
備多出私橐乆而不倦恒誦儒先君子茍存心扵濟物之言以
自勉且曰氓之獲戾而至扵斯彼固不幸也亦豈有司者之幸
㢤吾今奉吾公而巳又遑恤其它嗚呼其所以為吾李君乎未
㡬以秩滿将謁選天官洛人以其必顯融扵時也咸賦詩以贈
属予為之序
　　記
　　　萬壑松濤軒記
郜君彦清䆠㳺東南樂呉興山水之勝卜築弁山之陽而名其
宴休讀書䖏曰萬壑松濤夫天地之氣噫而為風其始也彂扵
太虚終也周扵六合而其嘘吸扵衆竅也盖吹萬不同然而霜
露既降溪谷蕭條其欝然森茂挺然髙出雲漢之表者殆莫與
松為伍扵是湱乎其相激沛乎其莫之遏渢渢乎耾耾乎如百
水之源崩迸洶歘奔流而入巫峽轉瞿唐下江漢浩乎其莫知
所極也扵斯時也吾知彦清仰而聽俯而視庶㡬與南郭子綦
隐几而㳺扵灝氣之初将嗒焉不知孰為松孰為吾而予也又
何足以知之㢤雖然夫鼓元氣而成萬彚者果孰為之機括乎
故張之則溢萬壑而不以為有餘翕之則不盈一掬而不以為
不足然要其歸則未始張未始翕而亦未始不張且翕也今彦
清以英邁之氣勇往之姿出而周旋乎世故酬酢乎萬變盖不
離扵物而亦不撓扵物也及其退扵休沭茲焉逍遥澹乎其相
忘泊乎其無為其殆有合扵此者是則不可以無記也若夫風
土之夷曠烟雲之吐納與夫嘉花羙竹芬敷恱茂以冝扵四時
者它曰從彦清㳺尚能為之賦云
　　　綠隂亭記
綠隂亭者界溪頋君進道宴㳺之亭也晋道中吳故衣冠之族
好學嗜静而不屑扵禄仕其所居雖逺去城邑而無髙山深林
之阻扵是引水以為池聚石以為山嘉木羙竹之植既扶䟽而
䓗蒨竒花異卉之茂又數秀而靚深扵是不出户庭而得園池
之勝者惟斯亭為然盖寒暑之時不同昏旦之氣亦異攬清輝
而撫流芳扵此者固随物而寓懐即景以成趣然而春夏之交
時雨霽而風曰好芳草净而林館䆳則緑隂之勝又為斯亭之
最焉冝晋道角巾藜杖曰與二三友生逍遥扵此或彈琴或吹
簫或飲酒或賦詩而凡世間之所謂榮辱得失不少置毫髮扵
胸中也夫景勝則神超神超則理融晉道盖嘗學道而造扵此
乎使晉道而果造扵此則其充然自得扵禽飛魚泳之際者殆
與造物生生之妙流行扵無窮盖無時不在緣隂間也豈特春
夏之交而已㢤雖然陽徳方亨草木咸若晉道得以仰事俯育
之餘優㳺無事為亭以㽞連其光景扵故園喬木之下者亦知
其所自乎然則晉道之以綠隂為樂而吾黨又能執筆以陶冩
其所以為樂者皆幸生太平之時也是不可以無述囙書以為
記
　　　聽雪齋記
顧君仲瑛飾蔵脩之室扵所居小東山之左亰兆杜徴君用􁑗
古題其顔曰聽雪齋間徴記扵予予惟天地之氣舒而為陽慘
而為隂潤而為雨露凝而為霜雪而其所以舒所以慘而凝且
潤者亦何與扵人而夫人之情見雨露之濡則神夷覩霜雪之
嚴則神肅此必有為之真宰扵其間者矣且歲聿云暮雨霰交
集君子扵此冝感時序之代謝慨物候之變遷退而居重幄􁐂
兼裘徴纎謌選妙舞厲金石之響諧絲竹之音以樂其樂今也
則不然歛容以䖏其獨潜聡以察其微超超然若逃乎虚空薄
冨貴而樂枯橋者夫豈所謂瀌瀌奕奕霏霏脉脉颺霙而屑玉
縁甍而入隙者果足以恱其耳而懌其心乎盖歲㓛既成嘉瑞
時應出無覉旅跋􁂮之役入有琴書詠謌之娛而又仰足以致
其養俯足以盡其育盖𥙿扵己者不役扵物足扵内者無待扵
外扵是施施焉衎衎焉與葛天氏之民並㳺扵熈洽之世嗚呼
居太平之時聽豐歲之雪其得扵天者亦厚矣冝其不以人之
所樂者以為樂而以己之所適者以自適然則非仲瑛亦何足
以與扵此㢤雖然吾聞井龜不可語海夏蟲不可以語冰盖拘
扵虚者猶篤扵時也今仲瑛䖏𥙿而不嗇居盈而不矜持虚以
守寔主静以制動盖庶㡬扵不溺此不泥彼而能與物推移者
故予樂為之道也是為記
　　　志静齋記
亰兆杜徴君嘗過㑹稽朱子安氏扵吳門而題其所居之室曰
志静齋客有見而疑之以為子安方與吳人雜䖏扵賈區中其
丹樓畫閣鱗次而櫛比眀珠文貝誇多而闘靡者非金張之家
則陶朱之里也加以車服軒冕之旁午歌姬舞女之雜遝子安
扵此冝朝夕弊弊焉疲精神役心思競得失較銖黍之不暇而
其心之所之頋不在扵彼而在扵此吁此烏足以知子安㢤夫
逃乎空虚形槁木而心死灰者舎動以求静者也應事物而接
人情迹闤闠而心山林者主静以制動者也舎動以求静者其
㓛足以善其身主静以制動者其効足以及扵物子安盖嘗求
隂陽五行扵黄帝岐伯之書徴工巧聖神扵秦和越人之術其
用将以善身乎抑以及物乎夫及乎物者不物扵物者也不物
扵物者非志扵静者不能也况子安之左琴右書何慊扵金張
茟床茶竈何羡扵陶朱法書名畫之卷舒何慕扵軒冕商彛周
鼎之離列何事扵謌舞則其不容一物扵常惺惺之際者其亦
主扵一而無它適焉爾予懼疑者之終不釋也故為之記使書
扵徴君所題之左以示焉
　　　悠然亭記
毗陵錢君士元博雅好古世居馬跡山之内閭其地濵太湖而
與夫椒之山相望士元既樂與其親戚賔友者㳺則作亭其間
而以悠然名之故浙東元帥白野公兼善寔為之篆燕人昔正
卿氏士元之婣而白野公之客也每過士元飲酒亭上仰見其
扁則思白野公焉余雖未識士元而白野公之遇余猶正卿也
間属以記余弗敢辝夫士元之生後靖節千歲而近其居去靖
節千里之逺而名亭獨耴其詩之語景而慕之不以其人乎斯
亭也近俯太湖之蒼茫逺覧夫椒之嵯峨飛鳥往還與山氣相
囬薄悠然之頃宛有真趣此靖節所謂欲辯己忘言者也盖象
外之象景外之景自然無名太虚無迹言之不足以盡其意黙
之則足以全其天噫靖節其殆天㳺者非耶余扵白野公無能
為役而正卿頋欲為士元推靖節之忘言者而為之記豈忘言
之中猶有可言者乎吾聞之能言者固難而忘言者為尤難惟
其忘言也而後得其趣之真得其趣矣而猶不能已扵言盖終
身不言而未嘗不言固荘周氏之所謂和以天倪而非余之所
敢知也雖然白野公已矣吾将從正卿舎斯亭賦靖節飲酒詩
以酒觴士元相與乗和平之氣逰無何有之郷而後忘言之境
可庶㡬也正卿曰善因書以為悠然亭記至正十三秊秋八月
辛丑記
　　　嘉樹軒記
山隂朱君子安所居之庭有嘉樹焉天台陳基見而羙之子安
曰子亦知夫樹乎方其産扵山林也莫不萌扵尺寸而至千尋
為匠氏所知則耴而用之為明堂為宗廟不為匠氏所知則老
扵丘壑而已或者又厄扵山石困扵巖穴蹙縮擁腫卷曲偪仄
而不得遂其性否則病扵戕賊欲効其用如柤棃橘柚漆桂而
不可得均之為樹也而有幸不幸焉今斯樹之植扵庭雖未必
其為匠氏所耴然亦逃扵擁腫蹙蹜偪仄卷曲與夫戕賊之患
而愛護之㓛均扵造物溉灌之勤饒扵雨露縦未能上直霄漢
蔽虧日月然視老扵丘壑者亦或有間矣基聞其言而感之盖
士之晦扵空谷有乗風雲之㑹佐時龍之運巍然而立扵廊廟
者有徳行以培其本禮樂以逹其枝而光華潤澤又彂而為文
章之盛然不獲推之扵時以致其所以扶顛而持危者有不材
而克終其天年如商丘之木有以材為患中道而夭扵斧斤如
宋􁉥氏之楸者此其幸不幸視彼何如㢤今也託根扵君子之
庭始不厄扵山石終靡困扵巖穴養之以深仁而不徒為商丘
之夀沃之以厚澤而不忍為宋荆氏之夭庸知其異日不千尋
乎又庸知其不為匠氏所耴乎然則産扵山林而有幸不幸者
在扵樹之遇弗遇也託扵君子之庭而有耴不耴者在扵人之
養弗養也吾知養而已又遑恤其耴不耴乎子安曰旨㢤使吾
囙彼而有得扵此者子之言也夫乃謝曰敢不封植此樹以無
忘角弓囙書以為記
　　　范氏復祖塋記
故宋贈太師魏國范文正公以上三世墳墓在吳門之天平山
至公之薨始葬洛陽萬安山母氏謝夫人之兆其子監簿忠宣
㳟獻侍郎以下三世皆祔焉中更靖康之亂子孫之在呉者弗
獲以時展墓唯頋瞻山河北嚮流涕而已我
世祖皇帝混一四海　列聖相承誕敷文徳而尤惓惓焉致
意扵古今忠臣烈士有㓛扵名教者故公克與天下之名山大川
前代之聖帝眀王並登祀典每歲仲丁有司祗奉中牢致祭惟
謹可謂盛矣然亦不過即天平之白雲以寓其髙山仰止之意
而萬安之原至大中八世孫國俊僅一至其䖏同知徐君景孺
為復侵地亦存什一扵千百自是又三十九年為至正七年國
俊從弟将仕佐郎文英謂其子崑山州教授廷方曰嗚呼自陵
谷變遷以来故家喬木零落殆盡吾子孫幸生
聖明以孝治天下之時慿藉餘澤食有義田居有義宅教有義
塾凡飬生送死可以無憾而祖宗二三百年之丘隴所恃以爲
蔵者鞠爲芻牧之區徐君所封亦已侵削尚安在其爲子孫㢤
洛陽土風號爲近古豪民無知可以徳化不可以力勝吾聞御
史斡勒君允常居里第曰以吾先文正公濟貧活族之仁自勉
而僉事李君公平分憲扵洛又嘗執筆而爲公之傳者誠以状
白之必有以矜吾之志也廷方即曰具資糧屝屨不逺數千里
致其父之命扵是李君首出俸金爲之倡斡勒君率郷黨與同
知郭君文鼐判官董君鉉奉牲幣爲文以祭扵墓下所謂豪民
之無知者觀感而化卒復徐君所封之舊而其地以畞計者若
干焉既繚以周垣益之壤樹又築室六楹使其甥趙氏廬其上
甫竣事以基嘗與觀籩豆玉帛之盛俾書之扵石竊惟文正公
以間生之氣王佐之才致位将相爲宋宗臣百世之下誦其詩
讀其書者可以立忠信而尊君父興王道而致太平故其少而
肄業長而從政所至之地遺愛不忘率繪象以為祠刻銘以頌
徳頋是窀是穸在其父子平生官居衣冠禮樂之郷而使斧斤
耒耜日相尋扵其中豈
國家所以尸而祝之以待先賢之意乎繼自今兹為子孫者如
文英之不忘其本䖏里閈者如斡勒君之雅尚古道居風紀者
如李君之知所勸相為有司者如郭君董君之克恭所事則萬
安之松楸将人人為之封殖益乆而不廢尚何斧斤耒耜之患
乎㢤公父子世濟忠直太史有傳神道有碑家乗有載兹不敢
以瀆書書其復塋歲月以為方来告云是歲丁亥十月丙子記
　　　崇勲堂記
遼之右族歴金入　國朝惟石抹氏之後為最盛支分蔓衍散
䖏北南若河南都府所属千夫長元善君者其一也君上世佐
太祖皇帝𧺫翔方儁㓛偉㓛不可殫紀逮
世祖皇帝平壹海内爰命武臣分鎮天下要害䖏頋惟河南地
大以逺且㩀四方之中昔人所恃以為金城湯池者雖皆鞠為
草莾然表裏山河自若也故既立萬夫長俾元勲揔蒙古軍世
守之又以􁈇符金章軄長千夫授君上世其責任不亦隆且重
乎此其先大父所以即所居之堂而名曰崇勲也今年夏五月
予與御史斡勒公允常過君扵洛水之南遥望喬木叅天穹墉
傑屋巋焉其中及至君衣䟽布出肅客無毫髮貴介習扵是方
居先夫人之憂而先大夫即世乆矣暨升其堂見垂白之親坐
堂上則君之祖夫人也囙相率舉酒為夀有頃君之女出拜客
禮畢退立太夫人之側婉婉有度又頃之姆抱㓜子甫三歲秀
眉廣䫙䠂楚不凡則君之子也坐㝎太夫人從容間勞悃悃欵
欵精神氣貌如五十許人時已年八十有六矣樽豆既設君周
旋降登上奉太夫人下接賔客而懽忻愛洽之情藹然扵威儀
動作間雖素韋布之士有所不及也世言三代為将道家所忌
然鄧禹将百萬之衆未嘗妄殺一人自謂後世必有興者自是
累世寵貴卒如其言方　國家經營四方神武不殺君上世
以忠事　君克有樹立升平既乆子孫祗承世祿以孝事親
上棟下宇俯仰無怍引而弗替崇勲之澤未艾也彼若考作室
既底法厥子乃弗肻堂矧肻構者亦可以知所愧矣至正七年
五月甲子陳基記
　　　桃源小隐記
界溪距吳城之東五十里其水深厚其土肥衍民有畊扵其上
者自號界溪生人亦從而稱之而不及其姓嘗讀晋人所記桃
花源而慕之且曰安得若人者與之逰乎扵是環其廬皆種桃
而扁曰桃源小隐客有過而為之賦者曰仲春之月桃始敷風
曰晴羙其蒸如霞既穠且郁天彂其葩灼灼麗姝爛雲錦以為
居此豈避秦之子而彼羙人者得以挹其芳而翫其華耶生乃
止客耴酒劇飲曰且暮俱藉草卧花下湏臾月白風露在草樹
間夜氣􁐂人生囙蹔𧺫有頃復覔頋客而客忽不見潦水時至
生往率農人田扵其野至暮而歸則聞有鼓枻夷猶扵烟波莾
蒼外者生乃謌陶淵明詩以和之然其人卒不可得而見或謂
向者之客盖仙云嗚呼若生者亦豈仙之徒與生又好經史百
氏與夫法書名畫古玩器之属左右離列日與其友徜徉其中
雖復昏旦異氣寒暑殊時而水木禽魚之趣無時而不寓扵目
意有所適則彂為詩詞間有傳扵人者又若以幸生太平無事
時粗以衣食有餘相與共樂扵此者皆上之所賜然終莫知其
為何如人也赤城樵者聞扵虚白子故述而記之
　　　知還亭記
西夏吉祥文卿謝官茶陵居洛陽里第扁其燕休之亭曰知還
盖耴晉陶靖節之言也翰林待制大梁吳公以小篆題其㮄求
予文以記之夫以靖節之脫頴不覊博學厲操使出而致用則
其效可以返淳風於千古振大雅扵末俗所謂羲皇之上者不
止北窓之下矣不幸而遇衰世仕不足以屑其意則寕浮㳺塵
埃之外以庶㡬夫不逺復之義夫豈其獲已㢤今文卿生靖節
所不可得之時而又器局過人鳴珂曳組世有膴仕頋不乗清
飈慿灝氣去而叅鵷鴻扵九重友鸞鳯扵阿閣而乃遺榮髙蹈
浩然賦歸左右琴書沾沾自適是盖學靖節而過焉者固非流
俗徇禄忘返者所可同曰而語也雖然方今
聖明在上求賢如不及非若彼時有一靖節而不為用是以山
林有志之士莫不以㓛名自奮思有所樹立矧文卿家世顯融
年甫強仕固冝以退為進不冝遽自棄也若夫優㢤㳺㢤聊以
卒歲庸伺它日奚晚乎囙書以為記至正七年六月翔旦
　　書
　　　與沈存齋書
昔者魏公子無忌食客三千人名冠諸侯及其為趙赴秦軍也
無一人為公子畫筞而謀却秦以存趙者獨夷門監者侯生生固
不受公子財者也嚴仲子以諸侯之卿相不逺千里奉百金為
軹深井里人聶政之母夀政不肻受趙亡四十萬之衆不能觧
邯郸之圍魯仲連以東海布衣掉三寸舌與魏将軍新垣衍極
言帝秦之害秦軍聞之為却五十里平原君奉千金為夀不受
而去嗚呼三子者玄以謀或以勇或以口辯較其所為雖或未
合扵大義然其奮不頋死生為人排患觧紛報仇讎使天下後
世想慕其為人欣欣然願為執鞭而不可得者徒以不受人之
財與金耳某也身䖏布衣之賤迹過抱関之陋困亦甚矣然幸
不鼓刀市井為狗屠得以句讀訓故為人童子師旦夕備甘膬
養老母不啻足矣頋以年兼喜懼人子之心有不忍言者間託
友人某買山擬預營夀蔵不自意聞之執事執事不謀親友遂
探私帑得錢若干緡介朱君犯炎暑冐風雨西赱横山購得之
執事之義髙矣執事周人之急類此亦多矣執事讀古人書豈
聞魏公子之風而興𧺫乎然執事寡嗜欲薄冨貴樂恬静方将
棄田宅挈妻子入山林躬畊采藥蟬蛻穢濁以浮㳺塵埃之外
使世復有侯生者流執事将無所用之然吾觀執事必不屑以
魏公子軰自期而某亦豈敢妄以侯生之流自待㢤然侯生不
以監門困故而受財魯連不以却秦有㓛而受金彼固皆天下
之士也而某何敢望焉若夫聶政市販因汙之人耳卒不以母
故而受人之金某自揔角從父師誦詩書習聞前言往行粗知
貴義賤利之說執事扵某非有葭莩之親某扵執事非有纎芥
之勞徒以家貧母老念先事為備遂辱執事遺以山山之直雖
不及百金然人有徳扵其親則扵金何有向也知貴義而賤利
今也利執事之山而受之執事不暇頋傷恵而與某某又不暇
䘏傷㢘而耴之執事且傷㢘之事市販之人不肻為執事師古
人學古道豈冝以某之故而受傷恵之名乎執事視財甚輕視
義甚重然吾聞之義莫大扵愛人執事愛人以徳而使某蹈傷
㢘之非而爲軹井深里人所咲亦豈執事意乎今以山錢若干
并㩀文納上執事幸聽其言察其心歸其錢扵私帑然後乞以
㩀文見與則執事之賜厚矣否則并其文不敢望懇懇之私惟
執事悉焉
　　題䟦
　　　書石抺氏家譜後
昔金源氏代遼有國嘗易其貴族之姓𫐠律爲石抺氏其子孫
筞勛天朝散䖏四方率以武㓛顯若今雲南元帥存道公及平
江萬户伯璣公是已然存道公盖嘗持文衡扵四川行省及其
請于　朝而復妵也故國子監丞莆田陳公衆仲序之甚詳
今伯璣之妵雖未及復然其譜而存之豈亦有所待也夫凡其
世次之隆勲代之盛諸公論之備矣予獨推本而言之者蓋亦
表其妵之所自云耳
　　　書故御史鄭公從之嵩山五詩後
右嵩山五詩故監察御史洛陽鄭公從之棄官學道之時手書
其所作也昔漢梅子真為南昌尉數上書譏刺權奸不見納遂
棄妻子去九江時人傳以為僊公當至元全盛時非若西都之
季而時相用事非有元始顓政之大惡其為御史又非南昌尉
所可同日而語頋以直道見㡬輒亦棄妻子著道士服為黄冠
師終其身不還郷里其去就之際視子真有甚焉者然子真之
議論風旨見扵漢書班班可考千載之下尚想見其為人今公
之所建明未知太史氏悉得書之與否尚幸其蟬蛻穢濁髙世
絶人之槩見扵詩者直與嵩髙之氣相盤薄世之側媚耴容持
祿固位者聞公之風亦可以少媿矣雖然子真去後人或見其
變妵名為吳市門卒者庸知公不與司馬子㣲之流注来人間
乎頋安得而見之也
　　　書中書除目　御書𣪚官後
右中書除目凡六人所賜𣪚官寔
仁宗皇帝親御翰墨為之書而故蔡國文憲公臣郭貫時由治
書侍御史遷禮部尚書以從五品秩超授嘉議大夫而居其首
一時氣象見扵雲章奎畫藹然虞庭命官之意儒臣之寵未有
盛扵此者盖
國家以神武不殺奄有四海而典章文物至
仁皇而大備鴻儒碩彦遭際　聖明並列庶位而臣貫尤以
文學老成蒙𬒳優擢如此書曰知人則哲能官人又曰夙夜惟
寅直㢤惟清然則非
仁皇之聡明睿智弗能以知臣貫非臣貫之寅亮直清不足以
堪　上命故其厯事　三朝致位廊廟卒為名臣豈非簡
注有素而自積者厚乎嗚呼鼎湖之龍既逺九原亦不可作抱
遺弓而悲風木者尚知以孝為忠思所以引而弗替㢤至正七
年十月庚辰布衣臣陳基拜手稽首謹識
　　　書太古字說後
河東運使髙昌拜住公字太古中朝諸名公為文為銘為詩以
彂明其義無餘藴矣復俾基一言以申其說基聞公曽大父鞏
昌王大父安懿王咸以純一無偽之徳歴事累朝卒致端拱之
治至公之父平章公季父御史大夫祗遹先猷為世大臣而公
又克承世澤致位通顯其在中臺為良御史行部為賢使者庸
田司復著能聲而任鹺臺也又一時之慎選然則所以紹其家
業者亦豈外扵純一無偽純一無偽者何太古之道也夫名者
實之賔而字所以敬名也公方嚮用扵時所以奮庸熈帝之載
以光扵前人則扵敬名以稱夫寔乎何有公尚勉之㢤
　　　䟦學齋侍御張掖劉公洛陽懐古詩
右洛陽懐古詩一首西臺侍御張掖劉公之所賤也公以學問
政事方用扵時而其為詩清新雅麗有則至以周公卲子對言
則先儒之微意而公之學有所本也刻而傳之豈惟洛陽之盛
事而巳㢤
　　　䟦張彦輔畫拂郎馬圖
至正壬午予客亰師而拂郎之馬適至其龍鬃鳯臆磊落而神
駿者既入天廐備法駕而其繪以為啚傳諸好事者則永嘉周
冰壷道士張彦輔並以待詔尚方名重一時然氷壷所作識者
固自有㝎論至扵彦輔以其觧衣盤礴之餘自出新意不受覉
紲故其超逸之勢見扵毫楮間者往往尤為人所愛重而四方
萬里亦識九重之天馬矣此卷乃其最得意者俯仰八九年復
扵頋仲瑛氏䖏見之追懐疇昔重為増慨韓文公有云千里馬
常有伯樂不常有吁世豈惟無伯樂㢤雖欲求如彦輔之圖冩
俊骨亦不可復得仲瑛其可不寳而玩之乎
　　　䟦西園雅集啚
故宋駙馬都尉王公晉卿西園之集亦盛矣盖非駙馬之賢不
足以致諸老非諸老不足以成西園之勝然則戚畹之貴不足
為駙馬榮而其名垂不朽者政以其能文好士耳吁自昔王公
大臣孰無園池水竹之樂百世之下能使人臨文興慨甚謂世
道之盛衰人物之消長扵是乎在則夫斯圖之見重扵世又豈
惟以西園而巳㢤
　　　䟦康里承旨遺墨
古故翰林學士承旨康里公遺墨四帖其後兩帖乃公在
宣文閣時所書以遺基而基轉以予頋君仲瑛者今年孟春過
玉山草堂仲瑛出以見示伏而玩之恍如見公與王右軍父子
翺翔扵天門鳯閣之上而蛟龍鸞鵠為之先後也九原不可復
作尚幸數從仲瑛㳺時一披展俯仰今昔得不重為増慨乎
　　　䟦貫酸齋書歸去来辭
酸齋公如冥鴻逸驥不受矰􁁂覊靮而其蟬蛻穢濁逍遥放浪
而興造物者㳺近世蓋未有能及之者其自謂平曰不冩古今
人詩章而獨慕陶靖節之為人而書其歸去来辭觀者殆不可
以尋常筆墨蹊徑求之也至正十年五月二日臨海陳基識
　　傳
　　　傳道人傳
傳道人者名道清字隱陽燕人也嘗以皂􁑗給事中書刑部積
勞當食九品祿㑹河南有以詿誤徴繋請室者若干人道人獨
哀其非辜每加存恤未㡬　詔赦出之尋許令還官扵是皆私
徳道人而道人亦雅知河南風土之勝又幸有東道主乃謀扵
父兄妻子不逺千里謁告往訪之既至争迓之于門相與道舊
故甚懽又将有以厚餽之居無何偶行關陕間值黄冠師而與
之語囙請寓宿師與之端坐竟夕不寐俄黙然若有㑹扵其心
者乃賦五字詩二首語皆超悟所謂黄冠師不知其爲何如人
也旦日遂易𥘉服還謝舎主人悉辝其所餽不受且曰吾平生
雖未始讀書然亦嘗聞漢之絳侯矣勇足以将百萬之軍而怯
不堪一獄吏榮為萬乗之卿相而辱不迨一匹夫此無它知進
不知退也子䓁固非絳侯之倫然不幸而逮捕則無以異使吾
以嚮之侵辱絳侯者以侵辱子獨不得千金歸遺父兄妻子乎
頋義有所不忍也吾聞古之有道者祿以萬鍾位之上卿而不
頋今吾徒用一皂􁑗舎去繩墨質鈇之役而以虚無為本清净
為宗其自視雖不敢遽與古之有道者齒然去就輕重孰與勇
怯榮辱相尋扵死生得䘮而不知者嗚呼吾尚安用君之所餽
為㢤乃去入嵩山受隂符道徳南華諸書扵陳錬師居八年不
與父兄妻子音問相接父兄妻子亦莫知其所在也洛陽之三
井洞實故劉尊師錬丹䖏道人輒囙故阯築環堵坐其中率百
餘日不出好事者或往候之亦不與之語獨見御史斡勒公允
常環偉特逹器識絶人心竊慕焉而公亦喜其不務為詭異之
行誕㓜之言以驚世駭俗囙折節與之交公甞語之曰吾非好
為是驅馳也徒以君親之㤙未報耳他日倘遂吾初心則葛巾
杖屨相從扵山顛水澨不難矣道人方闢真舘扵洛城之東則
欣然曰大夫進足以為邦家之光退不失扵泉石之榮故曰㓛
成名遂身退天之道後三十年當候公扵此矣時予客公所因
與道人善見其語黙止作無異庸衆人然不飲酒不茹葷而神
全氣澤其中之所存盖有異扵人者故予樂為之道也
賛曰昔金源氏之時有徤卒曰颵腿王者𥘉不識字一旦舉筆
成章時人以為得道稱之曰王先生平章趙公間間名重當世
尤雅敬之今道人之出䖏大畧與先生相近而御史公之學問
政事与夫㓛名未艾視趙公且将無媿然急流勇退之志㢤者
過焉故予並著于篇以伺云
　　哀辭
　　　葉孝墅哀辭並序
葉孝墅世居天台少孤雅志好學既冠㳺亰師見項君子虚子
虚與葉氏世有婣好而孝墅執子弟之禮惟謹相與甚懽子虚
儒者而隐扵黄老以醫名亰師亰師之人無貴賤賢愚皆趋之
孝墅與之周旋應接竟曰不倦而能安澹泊服勤苦聲色勢利
服玩宴樂舉無所嗜獨尚儒術善楷書好醫藥錬金石草木為
丹劑號能精絶不輕售人子虚甚器重之孝墅既早失父母幸
有兄弟然皆未有子去年兄若弟不逾月俱䘮訃至孝墅哀慟
歐血仆地頃之復蘇然竟以是弗𧺫子虚亦固知其不可救而
生之之心未已尚恐已見或弗及欲致它醫孝墅曰使世無良
醫則巳如有之豈復有賢扵秦醫緩者耶然膏肓之疾雖緩有
所不能為公今之緩也吾之疾公莫之為况它醫耶夫人窮則
號父母吾今無父母矣公獨非吾父母頋力有不可為者豈非
天耶獨念吾兄弟無後吾死亦無後吾宗亦何至是耶雖然是
亦天耳吾之命信懸扵天矣尚何言耶尚何言耶嗚呼何其言
之悲乎始余居里巷時聞葉氏世有令徳及與孝墅友又信其
為佳子弟俱㽞亰師見其趣舎之不苟言行之有制未甞不與
子虚稱之而人亦莫不稱之也意其必有所樹立克享前人之
徳乃今不幸而兄弟相繼以死夫有佳子弟如孝墅而弗克夀
世有令徳如葉氏而弗克有後此天者之所以不可必而君子
之所哀也故為作哀辭世之知孝墅者固已同予哀矣其不知
者尚囙辭以見之其辭曰
爾車非不利兮又循循其擇路既膏舝又挟輈兮馬􁑂首其欲
鶩鼂出門以就軌兮夕亡輻而失馭何殃慶之不以其類兮俾
若人而弗祚生何恃而何怙兮死曷往而曷歸尚魂氣之流通
兮覧舊丘而下之哀若人而不可復見兮耿予懐而増悲
夷白齋藁外集卷終
　夷白齋稿𥙷遺目錄
　　　樂府
　　　　　詠歸操
　　　　　玉山辭為頋仲瑛作
　　　　　望仙詞為陸叔陽道士作
　　　　　呉儂謡
　　　　　逺歸曲
　　　　　離倫婦
　　　　　群珠碎傷呉帥潘元紹衆妾作
　　　　　俠客行
　　　　　從軍行
　　　古詩五言
　　　　京回徐翁招飲園亭
　　　　秋曰鄭明徳林居
　　　　分題劍池送夏副樞
　　　　分得萬字送王副樞
　　　　送髙郵縣尹何士敬
　　　　送謝元功
　　　　訪北寺無言講主
　　　　小丹丘對雨懐元功大掾玄懿大魁
　　　　興懐寄元善經歴敬甫郡司
　　　　與戴叔能㳺寳積山寺宿西方丈
　　　　次韻張士行陳庻子天平山中三題
　　　　詠楊山人號山隣
　　　　別周文逹錄判
　　　　竹里子
　　　　伍大夫祠官祭作
　　　　九月十二日感懐示姪麟
　　　　柳胥
　　　古詩七言
　　　　送髙元善太守赴任杭州
　　　　宋劉凝之騎牛圖
　　　　虞克用山居圖
　　　　西老園圖
　　　　本長老秋山圖
　　　　詩巢
　　　　提兵餘杭作
　　　　桂珠謡
　　　律詩五言
　　　　送梅同知任杭
　　　　和庻子學士靈巗山即事二首
　　　律詩七言
　　　　次韻懐華㓜武
　　　　送馬易之代祀海岳
　　　　次韻謝叅政送錢㕘軍
　　　　秋日與張士行㳺虎丘
　　　　送劉郎中
　　　　山中與戴叔能對榻
　　　　登呉横山望東洞庭
　　　　登楞伽
　　　　石湖上觀音巖
　　　　石湖與戴叔能同舟懐雪坡大叅
　　　　至正乙已四月廿七日與家兄上冡石湖洎逰諸山二首
　　　　舟中與家兄叙別
　　　　聞庻子遷城居
　　　　送嘉定偰知州
　　　　歸呉送信道元還呉興楊墳寺
　　　長律
　　　　春日泛石湖
　　　絶句
　　　　　古意
　　　　　採桒女
　　　　　天屏山龍門
　　　　　靈巖山琴䑓
　　　　　支硎山寒泉
　　　　　花鹿山石屋
　　　　　夾浦
　　　　　石塘
　　　　　石門
　　　　　画
　　　　　江邊梅
　　　　　陳惟允畫
　　　　夢醒
　　　　渡江
　　　　過石湖
　　　　登楞伽
　　　　五月調兵赴杭嘉等䖏四首
　　　　雞冠
　　　　次韻虞隱君堪潘閫掾糓雨中見寄十絶
　　　　謝沈仲說送酒次費圜韻
　　　　送江西丁省郎赴京奏捷
　　　　本長老紅蕉圖
　　　　劉司馬山居
　　　　至正乙未志異九月十日也
　　　　由范荘過天平
　　　　至南峰放鶴亭
　　　　予卧病呉中家兄命從子慶来省巳因㱕賦此送之
　　　　憶横山親墓石湖僧舎二首
　　　賛
　　　　戴九靈先生像賛
　　　雜著
　　　　郷飲田
　　　　刑平編志
　　　　頌沈蘇州
　　　　評華莭婦
　　　序
　　　　通鑑續編序
　　　　送張州尹序
　　　　送虞勝伯序
　　　　送劉廷傑序
　　　　和靖先生年譜序
　　　　送鎦治中詩序
　　　　贈盛㫁事詩序
　　　　送邵同知序
　　　　送湯都事序
　　　　送張徳常序
　　　　送禇士文序
　　　記
　　　　呉縣脩學記
　　　　常熟州脩學記
　　　　　守約齋記
　　　　　小丹丘記
　　　墓志銘
　　　　鄭國公并夫人合葬墓志銘
　　　　　王處士墓志銘
　　　傳
　　　　　傅古民傳
　夷白齋稿𥙷遺目錄
附錄
　　　陳基傳　呉人尤義撰
陳基字敬初台之臨海人父祥多聞好學而尤善老子清净之
說平居常黄冠鹿裘與方士㳺没時基年甫九歳越五年母夫
人姜氏即命與兄聚從師扵杭又四年從金華黄文獻公溍受
業至正仍紀元之元年從文獻㳺京師授經筵檢討其徒有為
御史者以言責􁦽扵基謂並后為致亂之本囙草諌章力陳其
失兾君覺悟以正始也而上方溺愛詰知其由欲寘基扵罪怒
且不可測遂引避南歸于郷奉母夫人西至呉教授諸生備養
惟謹為詞必務上法三代下軼漢唐東南聲文為之丕變逺近
學者争師之户外之屨恒滿属南州用兵朝廷開行樞宻府鎮
撫南服起基為都事轉江浙行中書省貟外郎俄陞郎中時平
章張士信統兵鎮杭基以本職參佐道之以正杭有岳飛墳蕪
穢弗㳟乆矣基追慕興慨以状請于朝俾與厯代忠臣並列春
秋致祭尋自為文刻石墓上以表其功西湖書院舊有經史書
板兵後零落無㡬即白平章出官錢若干補綴成帙夫以天理
民彛泯亂之秋干戈相尋日不暇給基乃賛佐餘力為其所得
為使聖經賢傳復明扵當時崇徳報功無媿扵徃昔雖武夫悍
卒聞下風而望餘光亦知有所興起擴而充之是大有功扵名
教也未㡬由杭来呉叅太尉軍府事及太尉自王扵呉群下同
聲賀之而基獨諌止太尉欲殺之不果巳而超授内史遷學士
院學士階通奉大夫覃恩二代凡飛書走檄碑銘傳記多出扵
其手基毎以為憂而未敢以為榮也今　國家命将平呉臣多
見誅戮而晏然無恐朝論多基之能尋名入預修元史書成
賜金而還洪武三年十月壬午以疾䘚扵常熟縣河陽里之寓
舎得年五十有七娶王氏先四年卒無子以弟之子訥為後女
四人長適呉昱次車允次幼皆庻出基平居慎重寡黙與物無
競家人㒒􁑗未甞見其疾言遽色宗族故舊自浙東来依率飬
育奨勸俾各有成士有才可用必引而進之有䘮不能舉者為
買棺歛㤙意過扵平生方太尉僚屬強占民廬基獨以巳俸買
宅天心里即舊屋數楹稍加塗塈環藝花卉之属號小丹丘休
沐之暇輒與客尚羊其中啜茗清吟議論古今出入經史百氏
危坐終日歳時有事扵祖禰始殺牲以展其孝敬𥘉非薄扵友
也呉國将亡食肉者咸惴焉恐蹈鼎鑊君子謂基宜保終吉巳
而果然噫父母全而生之子全而歸之若基者其亦可謂克全
而無憾者今蔵于家有夷白齋稿二十卷觀其文雄而氣髙可
　以黼黻皇猷敷陳帝業而乃使㽞滯江湖之上驅馳戎馬之間
　竟賫志以没兹其可惜也夫
夷白齋稿𥙷遺
　　樂府
　　　詠歸操
　呉人沈仲說搆亭曰詠歸每服田之暇輒絃歌其中盖将有
　感扵曽點氏之言意也為一闋俾絃而歌以自適云
我朝于田我暮于室曷以自娯有琴有瑟我服惟春我樂惟親
我欲浴乎沂濆匪舟兮孰先我津我欲風乎舞雩匪若人兮孰
為我徒我葺我廬我讀我書我啜有菽我饌有𬞞我非悦此新
搆我詠歸兮匪夕伊晝我非愛彼流水吾褰衣兮欲沿其沚聖
如可作兮吾從夫子
　　　玉山辭為頋仲瑛作
山嵁嵁兮磅礴太古木葱葱兮雲英英而欲雨日朝出兮在户
先輝輝兮水流其下匪君子兮夫誰與處采我蘭兮為佩褰我
荷兮為盖從子于山兮聊逍遥以䘚歳
　　　望仙詞為陸叔陽道士作
木蕭蕭兮中洲雲慘慘兮山幽仙之人兮其耒逰卑真詮兮慰
所求翩然駕鶴兮不可以乆㽞倚天風兮特悵望以夷猶
　　　呉儂謡
　至正十四年呉歳饑秋七月海道都漕運萬户府逹魯花赤
　明善公為糴米賑之呉民感徳歌是以頌
城上日出行且趨呉民負米懽且呼漕府君侯長萬夫糴米食
儂如哺雛君侯運粟輸京都都人食稅復衣租又以餘力甦焦
枯連年和糴喧九衢呉儂有粟不得餔遂令斗米如斗珠不貴
楮幣貴青蚨郷村白屋多逃逋尫羸操瓢行塞途㣲矦哀儂釡
生魚嗷嗷枵腹多作莩昨日児飢泣嗚嗚今日飰飽走匍匍君
侯長漕非剖符不忍赤子坐艱虞使君㱕朝掌訏謨濟世昇平
樂有餘天下米賤酒可沽上及父母下妻孥　天子行當錫鋒
車君侯幸勿遲其驅
　　　逺歸曲
陸乗車水乗舟関河何綿綿波浪復悠悠車行阻雪舟阻氷陸
憂豺狼水鯢鯨我生不學慿河術柰何欲與重險争朝辤舟暮
辤馬鶺鴒相呼在原野白魚可烹雀可炙諼草羅生滿堂下
　　　離倫婦有婦見夫乆貧辤去後夫至顯宦感而作
我弗干人兮我讀我書日不能具餐兮又無完𥜗雖云至貧兮
匪謂之病何以自腴兮惟道之為信爾婦誠愚兮不見燕燕之于
飛胡違乎大倫兮乃甘學買臣之妻我一日官榮兮印綬赫若
爾母我尤兮我不爾怍吁嗟宋女兮何遼以邈
　　　群珠碎傷呉帥潘元紹衆妾作
潘七妾皆青年絶色善纂組歌詞因潘出軍恐致疑皆自經
繡紋刺綺春纎長蘭膏􁶽鬂瓊肌香芳年艶質媚花月三三兩
兩紅鴛鴦翠靴踏雲雲帖妥海棠露濕胭脂朶冶情紛作蝶戀
春新曲從翻玉連瑣畫堂銀燭天沉沉揚眉一咲輕千金明珠
買得緑珠心欲揮魚膓掃妖彗主君勿疑心似醉一宵痛擊群
珠碎門前䥫騎嘶寒風竒勲觧使歸元戎
　　　俠客行
俠客双鹿盧鵜膏淬銛鍔試舞出嚴城群寇膽盡落
　　　從軍行
関河鼎沸慘民生志士麄豪氣不平誓掃攙搶安郡邑長驅鐡
騎事􁑖征
　　古詩五言
　　　京回徐翁招飲園亭
初歸自神京歴碌辭逺道適過故人居嘉樹䕃芳草􁆰此時雨
歇綠隂净如掃君子謝軒冕泉石遂幽討清吟對琴尊暢飲還
自考逹㢤松雲翁逍遥詎知老
　　　秋日鄭明徳林居
疋馬走城市不知秋巳深晨興訪南郭落葉滿空林窈窕藜藿
逕蕭條松桂林相逢遂忘返白雪有餘音
　　　分題劍池送夏副樞
　劍斮山石石㫁餘劍痕靈池洩海眼絶壁㧞天根鹿盧卷晴
　　若崑崙翻積厚早弥冽汲深夕不渾上馴伏丘乕下飲垂
澗猿君行心不渝瑩澈鑑兹源
　　　分得萬字送王副樞
匠石收棟梁所貴得楨榦君侯廊廟具㧞一勝千萬夙膺國士
知　食郎官飯真純謝彫琢俶儻去崕㟁宥宻佇勲賢行㢤慰
宵旰
　　　送髙郵縣尹何士敬
　　　淮海作邑還故郷故郷百戰餘四野草茫茫我甞過維舟
　　　湖傍充膓拾生藜𬒳体無完裳日求魚蝦利夜依蘆葦
　　目非人形見此心孔傷非無親戚人遭兵盡逃亡貴者為
　　乗車事侯五賤者􁑗殘䘚負戈服戎行貴賤各有役衣食
　　刀窮老不休息遑恤懐舊疆近䝉新有司督課劇驅羊吾
　　　餘脫身向乕狼骨肉雄僅存魂魄尚驚惶所覬在矜閔
　　　　憲章今君尹兹邑錦衣晝生光撫摩宜有術字育豈無
　　　　創痍軰大小安農桒未春給牛種先秋謹堤防寛猛務
　　　緩急斯允臧勿令厭鄊里勿令輕善良坐収平易功令聞
　　　堂秋風吹江漢呉楚渺相望丈夫貴樹立䟦渉諒何妨
　　　送謝元功(有引)
　　予與桐川錢君成夫同在江浙分省幙君與予言浙東西所
　　交之賢必首及謝元功今年予自淮南使呉越過杭詢元功
　　巳為故祕書卿宣城貢公寓苐之在海寕者因公𥘉捐舘有
　　師弟之義為經紀其喪也悵怏不及相見比予還呉門元功
　　不逺數百里訪予扵旅寓手錄其為詩文示讀乃知君之言
　　可信予㳺四方所相知而好者貢公所與同幕而相得者錢
　　君今公巳矣錢君又在淮楚江湖寂寞之濵方以契元功為
　喜兹又告別不能留而巳夫情也賦以送之故覼縷云
士生穹壌間所需莫如友予與錢貢㳺紅顔今白首貢公青雲
器聲價齊北斗平生經濟畧棄置十八九緘封天人榮遺言殆
芻狗錢君廊廟姿不在宣城後髙科𥘉拾芥大雅超擊缶吐氣
騰虹霓落筆粲瓊玖連年辱同事南北共奔赱情深肺腑親勢
劇左右手謝于兩卿間氣誼無薄厚生者各異縣死者未丘首
求我衰老際驩甚忘新乆纍然大布衣言若不出口坐論當世
事徃徃辰及酉哆若囊出物鉅細無不有䄂中文一編渾淪却
雕鏤置之几席間光彩生甕牖前徴桐川言可以慰衰朽今晨
忽告別䌫觧呉門柳将行謁上相慷慨攄抱負移書分省垣誰
能甘畎畝我病弗克餞話酌河梁酒黽勉納鄙詞中悁聊為剖
　　　訪北寺無言講主
秋風日蕭爽散䇿入空林有竹心巳清無言意彌深雜花不容
把踈磬有餘音逍遥毗盧境落景駐遥岑
　　　小丹丘對雨懐元功大掾玄懿大魁
江湖秋巳深城郭氣弥欎晨興獨延佇雲容四郊宻急雨洒空
際長風恣飄忽爽氣浮四簷秋聲肅群物黄葵神獨王時菊情
更逸物理有虧盈人情互信屈二子殊未来興懐詎云畢
　　　興懐寄元善經歴敬甫郡司
晨興寓公舘獨居無與儔撫事感時邁懐人慨川流髙子瓌偉
器倜儻富材猷王君卓越姿精白動王侯兩兩瑛璚瑶一一珊
瑚鈎持以奉君子永言無悔尤使莭感于邁邊城肅豼貅多病
去請告却掃謝鳴騶獨慙樗散質黽勉副咨諏昔為倚玉葭今
為無匹儔踽踽孰余侣倀倀良自羞仲夏積霪潦凉飈颯驚秋
征斾行復還采薪亦巳􁏺既為卿相知寕忌社稷憂按牘紛鞅
掌吏卒日呀咻遟君同料理肅駕勿遲㽞
　　　與戴叔能㳺寳積山寺宿西方丈
上冢桃塢原尋僧寳華麓舟泛石湖清茗煮韽泉綠山空木巳
落天髙氣弥肅松月有餘輝共向西巖宿
　　　次韻張士行陳庻子天平山中三題
山居有餘樂縦逰良不孤生多濟勝具豈辤足力劬䖏䖏青蓮
座人人僧寳珠雨花無宿蒂玉樹盡新株品題經閣老人境兩
俱殊勞生局形跡矯首謾踟蹰　昭明寺
我覧天池作名篇如刻珉蹇予亦何為未甞造其濵清時入朗
詠洒然清我神何當託髙翮去訪觧空人　天池
田家近芒種客至巳黄昏開門列芳席稍稍羅盤飧忠厚有餘
訓詩書彌所敦琴詠衡門下聊復却塵煩　范荘
　　　詠楊山人號山隣
城市恒苦隘入山卜佳隣不求言語好自愛風土淳與山日相
親便是擇里仁知翁折行軰近得離世人自云䘮亂乆俱非太
平民所願休兵甲畊鑿不辤貧
　　　別周文逹錄判
　僕本匪才承乏江浙樞府都事今杭錄事判官周文逹以簿
　書從事幙下将十稔為至正乙巳僕奉丞相命校藝秋闈而
　文逹寔給事焉事竣将還呉門文逹惓惓焉兾一言為別因
　賦古選四韻塞其意云
黄葉滿洲渚秋風生薄寒今夕復何夕弭棹浙江干頋我今皓
首羡子尚紅顔戀戀綈袍意臨分重倚䦨
　　　竹里子
猗歟竹里子㡬世家擕李晝永竹成林林深净無滓清風日蕭
森鳴鸞多好音平安有消息歳寒同此心
　　　伍大夫祠官祭作
惟孝可報親惟忠可匡君忠孝在天地千古猶生存故國有遺
廟血食吾呉民椒漿肅致奠恍覩貞烈魂
　　　九月十二日感懐示姪麟
流光巳深秋重陽過三日衡門寡儔侶獨坐誰與適豈無妻與
妾亦復少顔色頼有阿咸賢相知共休戚
　　　柳胥
水墅何為名緑楊遶堤滸哀㢤伍大夫忠魂吊無所空遺江上
潮懣氣作吞吐回望闔閭城蒼茫隔烟霧
　　古詩七言
　　　送髙元善太守卦任杭州
髙侯別我錢唐去雨暗江城秋欲暮憶從傾盖楚公門握手論
交如有素羡君家世為牧守出典方州人􁆰慕楚公賔客君最
先日把詩書佐神武折衡師旅文字間飲馬長江竟飛渡戲下
三軍皆乕勇幕中一掾驚鸞翥開口瀾翻說劉項抵掌縦横論
遷固我時落魄大布衣公亦招徕俾馳騖西樞上馬常並轡南
省聞雞復聮歩我曽記侯松雲巢侯亦醉我芙蓉署交情過辱
如兄弟話別愁聞戒徒御南風九月無秋聲積雨三呉靄氛霧
侯乘髙車駕五馬方靣公卿加禮數錢唐兵革嗟屢經民社誅
求尚無度省中郎署盡知巳左右樞機當要路雖云勢分有上
下若語同寅實親故古来太守二千石今則藩翰深倚注東南
所重在保障繭絲區區何足務曲令市井復承平莫遣湖山廢
逰豫為謝分垣馬左司使便無令惜書䟽
　　　宋劉凝之騎牛圖
穎川劉翁厭騎馬去作匡廬牧牛者手招五老日㗸山脚踏烏
犍泥没踝天聖君臣仁且賢翁獨胡為甘棄捐致君堯舜荷時
傑尚友巢許安吾天翁朝出逰歸巳暮醉挿山花向何䖏柳隂
殘照尚分明安用蒼頭導前路蒼頭引牛翁不知牛亦無心隨
所之醒時不記醉㱕路翁心自信無他岐當時好事圖踪跡千
載流傳増歎息如今馬上看青山不似騎牛有顔色
　　　虞克用山居圖(克用一字勝伯雍公之玄孫斈士之從姪也)
玉堂仙人虞學士家住青城洞天裏一隨雲霧起從龍遂掌絲
綸佐天子五色製成雲錦章黼黻王度　虞唐自騎黄鵠㱕帝
　郷蜺旌羽盖叅翺翔空留舊宅青城下草木猶含雨露香諸孫
　乆作東呉客每憶青城歸未得故人焦粲妙丹青為寫山居張
　素璧學士今陪石與丁徃来多在芙蓉城五嶽文人時送迎他
　年或復㳺人世應與諸孫宴㡢亭
　　　　西老園圖
　神仙中人世稀有少小結交今白首昔年同謁西王母飲以不
　死長生酒酒醉只嫌穹壌窄翻身少試經綸手却尋女媧𥙷天
　䖏弥縫罅隙填諸漏紛紛濁世混臧否豈　耰鋤與箕帚酒醒
　一咲忘妍醜天地為家日月牖我昔住近空明天紅塵失脚五
　十年與君道學無始先謾取蓮花作酒船蕋珠官中鶴息仙結
　習同探玄中玄相從宴坐西老園脫離世故追羲軒
　　　　本長老秋山圖
青山青入空紅樹照山紅白雲掩冉青蓮官得非天台華頂峰
太古削出金芙蓉上人深居山㡬重足跡不與人間通迩来流
漫天南東與世髙談臨濟宗時時飛錫洞庭野或東或西無定
蹝我欲從之渺何許昨日寄書索吾語披圖恍欲凌風雨上人
無心我無句有山便與山作主無山亦可隨方住吾為上人作
是觀物我相忘吾與汝
　　　詩巢
杜侯嗜詩乆成癖所得名萹如拱璧起居飲食與詩俱自以詩
巢號居室我聞上世皆巣居未有詩書誰與娯耕田鑿井無知
識渇則飲兮飢則食杜侯仕宦㳺廟廊出有車馬居髙堂何用
取巣之偪側無乃嗜詩如稲梁古詩三百淳且古上述陶唐訖
神禹後来作者非不多律以康衢無足取杜矦所尚今非古大
義人人存肺腑苟能以古律今人孰謂塗人異堯禹杜矦杜矦
爾誠賢坐我與侯聴取無臭無聲萹
　　　提兵餘杭作
黄埃漲天𪷟曜靈夜吠天犬如雷聲掃空攙搶五百丈四海鼎
沸何由平孫呉穣苴早昧學忍擲宣毫事横槊本憐墊溺垂手
援危事那堪務掎角勉呼卒旅結陣行什什伍伍分干旌雖云
兵者古凶器詎敢黷武窮蒼生鳥翔蛇蟠紛起陸御枚火攻機
貴速勦除魁醜一鼓桴立决雌雄奚待卜夥㢤萬命繇元戎長
驅凱旋非是功要令郡邑緫寕謐辟糓自甘從赤松
　　　桂珠謡(一名桫欏子至正壬辰九月望夜半從空堕下)
廣寒宫前秋色老桫欏子結虬枝杪剛風吹顫玉蟾　丹桂經
霜香似掃雪㕙提杵𫾣丁東驚落蠙璣銀闕空羿妃孀居不遑
惜蚌胎撒下塵寰中五絲可穿雲纚纚顆顆圎明蕩秋水若逢
湘女採蘭逰定向波心綴成珮月光如練鋪晴霄世人拾玩英
瓊瑶樹根呉質睡未醒粉霞綬冷花飄遥
　　律詩五言
　　　送梅同知任杭
籍甚梅通守才名属盛年官聮唐刺史家世漢神仙郡有湖山
勝身承雨露偏新吟與遺􁆰到䖏共流傳
　　　和庻子學士靈巗山即事二首
髙山凌絶頂習静借僧房湖繞涵空閣雲埋響􁣎廊數朝人跡
㫁千載伯圖荒吊古并書景吟詩送夕陽
雲山静飬痾禅榻倚松蘿毎見青猊座無聞白苧歌琴䑓惟鳥
哢　劇浩波
　　律詩七言
　　　次韻懐華㓜武
滑滑春泥滿郡城出門騎馬不堪行未能學道從緱母且復忘
憂對麯生流水小池垂釣影春風深巷賣花聲停雲賦罷心如
渇安得滄浪濯我纓
　　　送馬易之代祀海岳
老矣文園馬長卿九重天上直承明長門賦罷黄金賤宣室㱕
来白髮生海岳祝釐紆使節江湖懐友劇心旌十年一見非今
雨買得鱸魚為子烹
　　　次韻謝叅政送錢㕘軍
淮南不為桂枝㽞老我曽同李郭舟漢将又開新幙府桐川寕
憶舊莵裘功名同倚匡衡切詞賦深知庾信愁一片孤雲是親
舎定依楚尾望呉頭
　　　秋日與張士行㳺虎丘
十五年前此地㳺化人城闕俯滄洲靈池有眼還通海頑石無
心亦點頭故國山川呉伯業名家䑓沼晋風流明朝又上涵空
閣一攬江湖萬里秋
　　　送劉郎中
呉下衣冠盡楚材隴西勲業冠雲䑓郎官幕府芙蓉秀覇主江
山錦綉𨳩地勢東南吞百粤天威咫尺近三台從容延閣論思
舊早晚鋒車趣召来
　　　山中與戴叔能對榻(楞伽石湖上也)
六朝古寺白雲封黄葉堆門路㡬重下界烟雲秋一棹上方鐘
鼓月千峰道人語黙天機熟詞客從横賦茟雄老我平生貪佛
日一龕蕭洒慕何顒
　　　登呉横山望東洞庭
一上尭峯望洞庭東山咫尺勢堪凌橘林霜老金千顆紺闕雲
蔵翠㡬層吊古獨耒尋晋宋酌泉誰與別淄澠戴顒自是忘機
者相約同叅大小乗
　　　登楞伽
千尺懸厓手自攀上方塔廟倚孱顔村村黄葉寺邊寺䖏䖏白
雲山外山車馬趨城塵泱漭烟霞鋪地錦斕斒東南勝槩秋如
畫賸得山翁倒載還
　　　石湖上觀音巖
𥙷陀山枕海波寛古洞誰移此地安巖下碧潭長浸月雲根瑶
草不知寒棲篁鸚鵡呼人語伏磵蜿蜒聴法蟠嵲屼石橋方廣
路也湏一度恣盤桓
　　　石湖與戴叔能同舟懐雪坡大叅
乗時祭掃匪㳺盤故舊相携盡楚冠兵革戦争雖未息湖山陶
㕐有餘歡輞川賔客惟裴迪江左功名獨謝安想見鳯皇池上
路秋風吹珮玉珊珊
　　　至正乙已四月廿七日與家兄上冡石湖洎逰諸山
石湖觧䌫日髙㫪同上靈巗㝡上峰紺闕下臨波萬頃琴䑓髙
入翠千重客因弔古頻登閣僧為迎官誤擊鐘一碧五湖如鏡
净扁舟㱕計不難從　右登靈巗
古木蒼藤開寺門清泉白石駐華軒丹青不改天平廟閥閱猶
知慶暦尊四靣峯巒旗鼔列一村桒柘子孫蕃皇皇卷服餘生
氣再拜令人愧後昆　右天平謁范祠
　　　舟中與家兄叙別
經年兄弟隔呉淞一日相思意萬重上冡石湖欣共載尋僧山
寺復相從新墳已洒春前涙舊物猶餘刼後松公事相牽又離
别江湖何䖏採芙蓉
　　　聞庻子遷城居
二老相看如弟兄十年事主况同盟不誇跡黍金閨近最喜班
聮玉署清焚却銀魚當遂隱騎㱕白鹿有餘荣鑑湖一曲他年
事期看荷花靣面生
　　　送嘉定偰知州
偰家公子狐白裘两度出為江海州誅求不廢農桒業撫字曽
分社稷憂公勤守職古能吏清白傳家漢列侯老我叨居玉堂
署送君欲泛練川舟
　　　歸呉送信道元還呉興楊墳寺
千里歸来滿靣塵垂虹亭下覔閒人自慙元亮為官懶却喜湯
休淂句新夜雨西窓談舊約春風南浦問通津他年翔鳳山居
裏㝎借禅床寄幻身
　　長律
　　　春日泛石湖
木蘭人稳載出郭蕩鷗沙碧浪重湖滿青山疊岸賖望帘懐竹
葉舉槳撥桃花落絮魚吹逺㳺絲燕拂斜蘋香含宿雨杏艶奪
朝霞恰恰聞鶯侣纎纎透荻芽東風騁吟興聊尔荅年華
　　絶句
　　　古意
折栁繋離舟栁短舟難繫頼有枝上花風吹送君去
　　　採桒女
採桑葉盈筐蠶飢㱕恐晚鴛機羅錦𥜗生世不經眼
　　　天屏山龍門
兩崖竪棖臬峭若鬼斧鑿神魚此飛過蜿蜒露頭角
　　　靈巖山琴䑓
峯頂鼔絲桐韻雑松風瀉至今千載餘猶有烏啼夜
　　　支硎山寒泉
一派銀潢流浸濕雲根冷風逆皺文漪瀉下青天影
　　　花鹿山石屋
山骨作棟梁莓苔畫青綠八窓夜不扃借與白雲宿
　　　夾浦
松江頭起䖏笠澤波相連自昔輿梁圯誰来一濟川
　　　石塘
湖波渺無極鯨背跨長虹不假秦鞭力終成抵障功
　　　石門
千室縁隄次邪嬴聚石門青帘招逺睇繋棹緑楊根
　　　画
逺峰隔塵喧閑花淡心素翛然竹數竿引凉娯晝坐
　　　江邉梅
裏心抱貞素江雪立挺挺無從寄逺人照水澹寒影
　　　陳惟允畫
逺別匡廬雲雅冝事耕耘農隙坐樹底讀書疑似君
　　　夢醒
夣醒西齋暁懐人正寂寥不堪窓外雨滴滴在芭蕉
　　　渡江
千里長風萬斛舟颿飛天塹浪花秋中原烽燧消耒未擊楫空
慙祖豫州
　　　過石湖
千頃㣲茫一棹秋白鷗樷裡謾夷猶蒹葭兩岸山如許何䖏堪
尋范蠡舟
　　　登楞伽
慿舁登登紫翠巔此身髙出萬家烟群峰陡立湖波上玉井明
開太華蓮
　　　五月調兵赴杭嘉等䖏
五月農家正力耕不堪田䑕食苗萌羽書昨報轅門急情感元
戎合調兵
　肅肅兵行餉糗儲可容野掠不寕居拯民水火湏當亟要息風
　塵大憝除
　令符五月領三軍拂拂南薫觧垢氛從此蚩尤旗盡捲炎荒一
　掃犬羊群
　暑炎南國熱如湯鎧甲師徒整伍行盻及凱還抛重負呉山結
　屋卧方床
　　　　雞冠
　不是長安闘血鮮猩紅露洗暮秋前司晨不觧惟呈色空戴峩
　然古進賢
　　　　次韻虞隱君堪潘閫掾糓雨中見寄十絶
　虞卿潘令緫能文契結情親若弟昆昨日雨中能過我憶君無
　語到黄昬
呉箋新製玉鸞紋衝雨殷勤寄蓽門燕子不来人獨立自拈湘
管認啼㾗
東風吹雨冷蕭齋數日泥深無賣柴何必民心怨枯槁九重膏
澤降天街
柳條綠妥水平堤茅屋隂隂濕燕泥自料封侯巳無分煙蓑雨
笠合幽棲
鏡中短髮日毿毿情緒如絲未吐蠶杳杳旌旗愁欲破兩年有
警在淮南
􁅊事東皇苦恡晴眼中春色可憐生夜来一覺羅浮夢翠羽梅
梢故故鳴
東家結屋朝築基西家織錦夜鳴機人生活計不可缺我獨纍
纍無所歸
我家舊在赤城傍數畝山田一草堂記得雪中隨射獵弋鳬掩
兎過崇岡
曽隨射獵過崇岡薄暮歸来煮酒香豈料青山不相識草堂烟
㓕石田荒
春水漪漪漾麹塵春郊花柳織成茵明朝寒食清明近愧我東
西南北人
　　　謝沈仲說送酒次費圜韻
雙榼青衣饋合􁁅羅浮春色照杯柈梅花窓下東風別今夜吹
人不敢寒
　　　送江西丁省郎赴京奏捷
西省郎官定百蠻黄苑瘴裡喜生還盡平南海鯨鯢窟㱕奏中
天虎豹関
　　　　本長老紅蕉圖
　霞絢酣紅勝海榴層層蓮瓣出重樓道人色相皆成幻翠葉從
　渠不柰秋
　　　　劉司馬山居
　機雲入洛名為累賈誼浮湘志莫酬何似當年陶靖莭一官彭
　澤便㱕休
　　　　至正乙未志異九月十日也
　日光畫晦黒雲堆甲騎虗空似徃回又有流星西北堕大如盤
　磬響如雷
　　　　由范荘過天平
　范家門巷緑隂濃棟樹花飄㡬信風自咲㣲官苦覊縛看山惟
　獨後諸公
　　　至南峰放鶴亭
天峯紫翠列天屏石逕苔花汚屐青為念仙禽覊不得縦他飛
去剰孤亭
　　　予卧病呉中家兄命從子慶来省巳因㱕賦此送之
猶子吾家千里駒窮冬問疾到中呉明朝又鼔松江舵離思紛
紛滿五湖
汝叔今年五十強姪児十九氣方剛經書自是傳家事要見丹
山出鳳皇(至正甲辰)
　　　憶横山親墓石湖僧舎
親葵呉山歳巳深秋霜春露毎驚心青青長養松杉樹牧子樵
童幸莫侵
山護招提紫翠連湖光一鏡到門前白頭便盍抛塵鞅来向禅
房借榻眠
　　賛
　　　戴九靈先生像賛
仁義為飾身之具忠信為奉國之資飫乎詩書其旨也永發乎
文章其聲也希天将以其藴至和之粹則必擁腫其本而卷曲
其枝陶當世之懿則必翔而後集覧徳輝而下之若人也盖将
視時為去就而以道為樞機者欤
　　雑著
　　　郷飲田
先王之道見扵記禮家書盖其跡爾鄊飲酒其一也三代以降
好名之君不求其本竊竊然徒舉其迹而行之世之知禮者固
巳執筆而議其後矣宋三百年文治之盛盖彬彬焉君子猶以
為未能復古其流風遺俗之見扵郷者盖猶足徴如四明飲酒
有田是也及運去物改禮壊樂崩為民上者徴求而已耳召發
而巳耳関决趣辦而巳尓至扵郷飲禮類以為老生之常談時
政之不足務而郷飲之田寕兼併扵浮屠氏之手而弗顧好禮
者雖欲復覩先王之迹而不可得庸詎知蔡君彦文起家郡吏
乃能毅然以禮為已任而浮屠氏亦不得不以田来㱕禮之可
以服人也如是㢤田既㱕矣又庸知後之君子不因是而復覩
先王之跡也㢤然則　君之扵禮盖義形扵色者也䓁而上之
使得為其所得為凡禮之所在其有不毅然者乎故余扵是田
重有感扵先王之蹟
　　　刑平編志
予觀刑平一編見君子有憂世之志焉盖刑者民之司命祖宗
之所哀矜而惻怛者也承乎之日有司務守文墨奸吏因縁為
市率舞智飾巧以徼一切之利由是曲直混殽是非紕謬而獄
市日益以煩司隷不必問御史不必言而薦紳先生顧諰諰焉
操董狐之筆㫁士師之案信已枉罰餘辜毅然以懲徃勸来為
已任如故學士承旨長沙歐陽公侍講學士豫章掲公其扵斯
世一何憂之至耶天暦中詔修經世大典而歐陽公以藝文少
監掲公以奎章閣授經郎寔預執筆属在秋官因攟摭國𥘉以
来記載若令申諸書及文武百司吏牘之可徴者作憲典廿有
二篇上稽唐律旁引百家而卒折之以經義炳如也方是時執
翰劄以從者皆天下文學之選而今禮部貟外郎新安程君尤
雅為二公所器重諸所論著悉與聞而掦㩁焉二公既没君乃
手輯遺稿廿有五章并五刑獄空等論六章為一卷題曰刑平
尋自為之引杭郡守呉陵謝侯請刻置西湖書院属予序之三
代而降言治者無如漢唐或大綱舉或萬目張要其㱕皆以經
術㕘律令也文影之間貞觀之日㡬致刑措盖亦盛矣今二公
之脩憲典折衷衆議一本諸經務以是是非非公天下其憂世
之志殆欲使吾君為堯舜由此推之則刑措之效豈直漢唐而
巳㢤然則二公之志非是編不著是編也非程君不存刻而傅
之則謝侯又将樂與天下共之是固皆有憂扵斯世者若夫二
公論著之旨與刑平　之說見扵程君所自引兹不著著君
子憂世之志與侯刻梓歳月傳之學官則予不敢多譲扵是書
　　　頌沈蘇州
泰山喬柯遇般郢則　堂而建都邑冀北良乗遭方歅則追
飈風而躡浮雲之人也冠以蠏豸而不能信其骨鯁委之銅虎
而未能攄其拊循是猶松之遇般郢馬之遭方歅也然二千石
不足以大其設施三尺法不足以騁其精神必也任重之器為
棟梁扵大厦致逺之姿豈可服塩車而居後塵耶
　　　評華莭婦
守莭難扵死莭良以守者身未亡而心先亡與其殞身扵頃刻
未若死心扵悠乆故曰慷慨殺身易也華婦陳守莭青年以抵
老其艱􁅪無頼亦備甞矣蘇属國北海十九稔文丞相兵馬司
五祀同一死其心者傳云忠臣烈女不二天庸併論之
　　序
　　　通鑑續編序
宋司馬文正公編次資治通鑑㫁自周威烈王訖于五代其㫖
㣲矣考亭朱夫子因通鑑舊文別定義例為綱目以正百王之
大統由是千三百六十二年理亂廢興之迹世儒所甞論議而
不能無異者至是而後有以折其衷此著作之事學者所冝世
守而勿失者也近世東陽金先生病劉氏外紀之不本扵經而
是非或繆扵聖人乃􁘩摭通鑑以前由威烈王上至唐堯者篡
為前編出入經史百氏而一以尚書為主其事著矣若夫盤古
以下逮于髙􁅪述作之家類為世逺而難言然百家所記豈無
近理而可徴者自五代而降宋三百年度越漢唐而其世運有
盛衰夷夏有消長帝王将相禮樂刑政有得有失此後之君子
所宜執筆而為之論著者也然非貫穿古今不足以渉群籍之
涯非捴括機要不足以綜萬事之統非深造義理之㣲不足以
識是非之正此吾友陳君子經續編之作所以為不苟也盖子
經之先大父祕監公以宋遺老隱居四明山中甞推宗綱目著
書以紀歴代之統其先君子教授表章家學訓釋惟謹子孫束
髮受是書即知先志所屬甞甲以為圖傳諸同志且敷為筆記
一百卷蔵于家矣今又上論盤古逮于髙􁅪下據三史㑹于有
宋或近理而有徴或損繁以致約前乎唐堯者既有以𥙷其未
俻後乎五代者又有以嗣其方来北事扵通鑑較義扵綱目斟
酌前編而不必苟同至扵尊正統以定萬世之大分則考亭夫
子之特筆秘監府君之遺意子經父子世守而㒺敢失焉者其
考覈之精取舍之審固非區區謏聞者所能盡識然舉其一而
其餘者可以類見昔司馬遷論太史公所次舊聞成一家言後
世稱為良史子經此萹豈非師古人而明先志乎傅之學者當
為前編並存然則序而歸之以伺知者余固不得以苟譲為也
　　　送張州尹序
常熟言子㳺氏之郷也子㳺當春秋之季列國争衡而其為武
城宰獨尊信孔子之言弦歌禮樂以教之及漢興収秦民扵百
戰之餘而相國曹叅獨師事蓋公用其清静之說以治齊而齊
大治夫清静之說與君子之道不同然馴而致之亦足以勝殘
去殺與民休戚則夫學子㳺之學仕子㳺之郷而所以迓續愛
人之休烈扵變易使之淳風顧不益簡且易乎然百戰之鋒或
不戢扵秦漢争衡乏勢或不殺於列國扵斯時也欲治之以清
静而不先教之以禮樂乎則機軸其空瘡痍未復故今日之務
莫要扵教民莫艱扵拯民苟非仁足以周撫字智足以遏強禦
才足以綜繁劇㢘足以律頑貪而又将之以老成強之以精力
如保定張侯庸道者亦烏足以守北門之鏁鑰奠水陸之咽喉
卵翼生民股肱藩省也㢤今日用侯與侯之為今日用殆非徇
其名而巳盖将有以収其實也吾聞之十室之邑必有忠信常
熟為呉大州薦紳之徒豈無忠信非公事不至尹之室如澹䑓
子羽者乎斯行也吾知不待蓋公而州治矣申公有云為治不
至多言顧力行何如耳矦尚勉乎㢤
　　　送虞勝伯序
故宋太師虞雍公以雄姿偉略佐宋中興出入将相垂三十年
其經國大業之著扵章䟽忠貞氣節之形扵奏對太史氏所錄
盖班班焉有志之士聞其風者猶足以興起而况覩其全書者
乎其書舊刻蜀中巳而燬于兵四世孫寳慶通判将復刻之湖
南弗果五世孫叅政當國𥘉尤䔍意扵此㑹故人眉州史孝祥
守興化聞黄伯固家實有之求之不能得至六世孫學士遭逢
盛際復以文章致位通顯其侍書奎章閣時甞属閩校官謝中
物色之中至閩適閩武官有購得之者将資以見學士未㡬學
士歸田里尋捐舘舎自是書之存亡無復以為意者矣與予友
者曰堪字勝伯扵公為八世孫一介布衣困窶無聊自其以上
居呉呉子弟之與儕軰者徃徃厭棄筆硯不屑事父兄故習自
負以班仲叔者無慮十六七否則亦竊自縁飾為公孫子不成
其敝猶足以舞文巧詆與郷里少年争長雄勝伯之計顧不出
此獨折節以紹隆家學經紀遺書為巳任間聞松江俞子中為
呉理官時得其書扵魯人賈景荘氏将親徃求之斯行也天或
未喪扵斯文乎必有以遂其賢子孫之所求矣吾聞之君子之
澤五世而斬勝伯去公八世矣斯文也猶将頼之以弗墜韓愈
氏有言莫為之後雖盛而不傳勝伯所謂善為人後者非耶扵
其行呉之能言者率為詩以相之属予序之
　　　送劉廷傑序
嘉興判官劉君廷傑将之官與之㳺者咸賦詩以餞余因酌之
酒而為之言曰里人有生子而甚愛之者求善嫗字之而得隣
婦焉婦以身任愛子之託扵人凡子之飽飢燠寒喜戚咲啼一
是以其父母之心為心子有不獲其所欲而癢痾痛疾或從而
萌焉則其責悉歸扵婦而婦盖不得以隣自狎而或敢少措㡬
㣲不滿之辭扵其間㢤是婦也不過受傭扵人傭直滿則復去
為隣非若士大夫委質為臣属則終身焉如女子之事其夫然
者則夫受民社之寄扵時而民之飽飢燠寒喜戚笑啼視隣婦
之字夫人之愛子者為何如㢤盖一郡之責在於長吏苟得其
人則或無所事乎其佐苟用其人而未得則為之佐者可不慎
選乎此廷傑之行所以為不苟也廷傑世為肅慎氏少宿衛鎮
　南王藩邸今從平章政事呉陵公出入文武兩府以材能為公
　所器重凡将相公卿四方聘問之使之徃来與夫薦紳士夫之
　脩容扵公之門者必廷傑乎将命或進或退或先或後得其宜
　則尊卑有序緩急稱情而輕重無或乖乎分不得其宜則禮失
　其序事戾乎情而言與分乖故非習於禮練於事逹乎分者莫
　克為之今廷傑扵此盖恢恢乎有餘也然則舉是措之扵郡其
　復有出扵尊卑緩急輕重之外者乎矧嘉興之民飢者待哺寒
　者待衣戚而啼人或莫知其所䘏喜而笑人或莫知其所勸日
　夜喁喁焉開口以望慈父母求善嫗以字之也乆矣廷傑行㢤
　吾知不待長吏而東南郡佐以治行稱者必廷傑也今之從政
　而以隣自狎者皆是尚烏足為廷傑告云詩凡若干首繫于下
　方至正庚子九月壬辰序
　　　　和靖先生年譜序
　故宋侍講尹和靖先生甞寓平江虎丘之西庵後人因築祠祀
　之國𥘉祠廢有司遷麗郡城尋請署額為書院因名曰和靖且
　置師弟子貟以先生之道教之而先生之道見於門人祁君寛
　所記語錄若干卷前山長沈維時既巳刻之書院矣其出處始
　終言行本末著扵黄君士毅所纂年譜頋未之刻焉今山長葉
　顒實始出俸廪為之倡而儒士陸寕因率同志若干人裒錢以
　相之用是譜與語錄並傳而先生之道益著矣初先生棄舉子
　之業而從程叔子也豈非𣣔聞聖賢之道乎及遭難靖康脫身
　劉豫間関百罹誓死不屈當是時也知不辱師門而已焉太師
　張公浚趙公鼎之倫交口論薦不絶扵朝玄纁束帛之使趣召
　赴闕者相属扵道盖非先生之志也及屢召屢辤䘚辤弗獲遂
以布衣入侍經帷為帝者師其勸講也每齋宿而後進深覬所
言悟主以利天下此則師門之志而先生奉以周旋盖所謂不
失其正者也然張趙二公去位秦檜以議和竊柄而君子小人
遂與夷夏同盛衰而宋之為宋盖可知巳先生獨毅然不顧上
䟽切諌且移書責檜皆不報此其自任以天下之重何如也而
道之不行盖非先生之不幸也扵戲先生之道不必行扵秦檜
先生之譜不必不傳扵後世盖譜傳則道傳秦氏之子其如天
下後世㢤先生家世爵里與師友授受之懿在列傳墓誌伊洛
淵源語錄皆可考是譜也盖攟摭諸書叅以已聞而先後次苐
之俾百世之下誦其詩而讀其書者觀乎此亦可以由階及户
而窺其奥矣維時顒皆郷貢進士云至正􁅪丑二月癸未序
　　　送鎦治中詩序
自兵興以耒所在文武百司知守章程䘏民隱夫田婦桒不廢
生聚者呉越數郡而已彼城邑丘墟蒿莱蔽野豺狼虎貙之属
呼曹命群以荐食生人者又何其烈也将相公卿日夜身先士
旅沐雨櫛風以與此類﨑嶇百戦者夫豈為室家計㢤列郡長
佐所與周旋駿奔視百戦雖不同然附摩有重輕設施有緩急
非素與國家同休戚謹法度而識情偽者則或未足以勝其任
也姑以杭秀二郡言之呉陵謝矦豈弟温文有良吏之風故俾
守杭以股肱藩國而京口鎦君出儒入墨機辯䟽通故俾為治
中以副之而杭以治秀之為郡在蘇杭之間負海控江出其租
庸以佐軍國盖重地也僉謂永嘉陳君師古􁆰人䔍信不回委
以民社宜無與譲遂由行中書貟外郎擢同知都事又以鎦君
為賢俾去杭與共治焉夫豈故為是紛更也㢤亦以父兄子弟
夫婦長㓜安生聚力田桒務其什一以供公上恢復之基庻㡬
在此戦之力也然戦可以捍患不可以致治任致治者其惟大
夫士乎彼驅民扵豺狼虎貙之口者其不仁亦甚矣今欲反其
不仁而治之無他亦在扵輕重緩急之間而已鐂君甞協恭所
以與謝侯収治効扵杭其扵緩急輕重盖習聞而身試焉者今
去而之秀使協恭陳君其無異謝矦則治秀如治杭無二道也
謝矦方入叅帷幄與公卿将相左權衡右規矩以激昻文武百
司之執事鎦君敡歴二郡有如疇庸考績宜不在他有司之後
况以武捍患以文致治譬猶使舟人操舟車人御車苟各務盡
其所長則未有一日而不千里者也鎦君勉乎㢤與君善者咸
分題賦詩以華之余不佞故為之序(至正辛丑二月丁酉)
　　　贈盛㫁事詩序
余辱以末僚承乏呉陵公幕下其所以比肩而從事者行中書
省貟外郎桐川錢君行樞宻院都事秦郵盛君㑹稽蔡君也三
四人者生不同里閈業不共師友喜怒􁆰憎不均嗜欲一旦共
官守服官政論議趨舎舉措謀為亦何有扵世㢤頋不苟同以
徇勢不求異以徼名譬之五音必調以琴瑟則怗懘消而和平
作矣盖天下之事是是而非非固無所容其心也公方合四方
俊英瓌傑之士率貙乕驃悍梟雄之将苦心勞思誓先天下為
社稷生民削除􁧻孽非細務也吾等出焉不能擐甲胄操干櫓
與猛士銳䘚争一决之鋒扵疆圉間入焉不能興利除害進賢
退不肖效㣲勞扵廊廟之上又可不協恭盡力去嫌逺疑黜比
暱布公道庻㡬禆𥙷絲毫扵幕下乎盖公之奉國與吾等事公
以勢分言則子弟之扵父兄也以休戚言則心腹肘腋衆竅百
骸無一非要害者此吾三四人所素同心榮瘁死生以之自信
不疑非一朝夕矣黽俛鞠躬夜以継旦然而不敢自必其或濟
否也今年秋盛兄由都事擢断事官仍以職事􁑗杭分樞府實
公所論也盖國之大事在兵兵之大紀在法法之得失在人苟
得人矣則綱而理之其要舉扵上張而翕之其事存於下然属
任之顓責成之厚非素清謹明恕守正不囘如君者亦或未足
以堪其命也由是而言則銓量予奪或輕或重視幕府為何如
㢤雖然凡文武百度鉅細緩急幕府莫不預聞而畫諾焉今君
所職固前日相與協恭盡力所謂以琴瑟調五音消其怗懘底
扵和平者也彼同舟遇風呉越相救况子弟之事父兄肘腋之
衛腹心在吾等實不啻乎推是道也雖不敢必其或濟與否然
無所容心扵是是非非在此而不在彼吾等與君尚敢不益務
　自勉乎㢤同幕之士用韓詩分韻賦五言六韻為君贈而錢君
　倡之臨海陳基序之至正􁅪丑七月甲子也　詩曰　銀鞍白
　玉珂絲鞚黄金絡同趍紫薇署共入紅蓮幕衆馬敢睎驥累鷙
　不如鶚一舉空冀群再舉翀寥廓天髙霜力劲日净秋容薄君
　家漢廷尉朂㢤諒無怍
　　　　送邵同知序
　越在禹貢掦州之域距杭裁百里前代士大夫厭居侍從者多
　求𥙷外服而好事者又多喜杭越山川風物之勝其能言者又
　各為詩文誇羙之如唐元白諸公是也國家承平百年尤慎守
　倅之選然士大夫求𥙷外者或多喜請越至語杭則或有難色
　盖杭在東南號為一都㑹天下所謂聲色伎巧竒珍綺麗之物
　可以娯耳目適口體者舉集其市然物盛人衆奸偽亦滋出股
肱近臣或枋政藩輔或持部使者節威行福隨聲与勢角守倅
吏民之本也今進則承風旨徇要束退則具文書備稽考又退
則送徃劳来或恕失一醉飽之􁁅扵人是務士大夫起布衣至
守倅亦榮矣然時異事殊慎黜陟者固莫嚴扵守倅爲守倅者
槩莫難扵杭杭豈遽不如越㢤勢有使之然者則其流風不得
不與之俱靡爾及四方有變杭亦荐遭兵燹向之所謂耳目口
體之奉舉集其市者至此亦澌盡扵是而愛吏民之寄眎承平
無事時宜益難矣淮南邵君師賢由治中進同知郡事其閔閔
焉日與執事最下者協恭守長拊摩瘡痍内則實儲偫餽邊
外則繕城壘戒非常供億紏紛以夜継旦殆四閱寒暑矣然而
未始有難色者盖方靣将相以生人欣戚爲己任其率下也不
務苟承風旨具文書賔客徃耒亦不敢屑屑焉責醉飽之􁁅扵
有司其鞠躬盡瘁者惟民所好悪時其緩急而先後之此今日
之務将相之所責成而師之所不敢不勉也師賢亦何容其心
㢤亦盡其在已者而巳爾今年春将相多其能復舉之倅越越
與杭雖皆楊州之域相去僅百里然其人有老死不識聲􁀁伎
巧珍綺靡麗者尤其賢者服詩書賤者力田畒老老而長長百世不
能易也扵戲越其猶有先王之遺風乎故承平以来越㝡號易
治任寄守倅者亦㝡號得人今越與杭民力俱澌盡然為之上
者信能因其俗而以義使之則易治之風越猶有不待甞而後
勸者師賢勉乎㢤扵其行為賦詩送之而書以為序
　　　送湯都事序
呉與越唇齒之國也承平無事時脩二千石職貢而已一旦群
醜怙終所至騷動呉獨不愛三江五湖之利結驩四方豪雋折
莭與士大夫同勞苦戮力方面股肱天下頼之越以勾踐遺民
日夜𬒳堅執銳與猛士勁䘚争先赴死以捍禦浙水東上流逋
誅之敵如浙西有警輒提枹鼓走聴約束雖蹈水火弗頋也越
中或有緩急則䥫騎戈船水陸赴援恐後盖天下以呉為股肱
呉以越為唇齒越以将為司命而幙府又将之肘腋心膂也然
為越選重将易為将求賢佐難盖舉古者或迂扵事守文者或
繆扵情知常者未必知變善㫁者不必善謀兼是數者之長而
又俶儻知大体敡歷樞省受知公卿而不矜為苟同者其惟行
樞宻都事湯君乎君字仲舉淮南人昔為行省属椽時㑹越有
變甞攘臂起行問出萬死不顧一生倉卒决利害以定之今也
從容赴越将任肘腋心膂之寄扵幙府視昔倉卒定變之時事
勢不同然使主将総大綱湯君理百度言聴計納克盡所長将
事或曰州視縣雖巳崇然同知為貳職縣視州雖益卑然尹為
長吏尹之職固顓矣然自辰及酉弊弊焉率以事􁑗大府雖飢
渇不暇飲食乆之僅得以最考称扵時由是言之為尹孰與佐
州為貳職亦較然明矣夫鞠躬州縣與偃蹇布衣出處固大不
侔矣然使事親讀書無或慊扵心又庸知造物者非所以玉成
之也㢤又曰夫祿所貴子逮養者以其能推以及民也徳常為
縣治行可稱其殆知所推乎自兵興以来芻粮器械水陸戦攻
之具取給扵州者不一而足而奸吏並縁為市又貿貿焉日夜
侵牟朘剥乎其間田里之民噢咻呻吟而䘚未知所休息者由
上之人不知所以推之之道也徳常既知推之扵縣矣則夫舉
而錯之扵州譬之醫者之用藥取其巳驗之方而試之則必未
有痿而不起傴而不信者也徳常勉乎㢤吾恐是州同知之席
不暇暖而有司者将不得以尋常繩尺較歳月扵徳常矣予与
徳常善故扵其行以或者之言告之然不以頌而以規者盖知
之深所以望之厚也
　　送禇士文序
始予未識禇士文氏見其手書宋真文忠公所撰居官四箴筆
力峻整私竊􁆰重之及與士文友又知其言行文學皆不苟也
篆隷扵書爲最古習之者必其人之師古者也濮陽呉孟思師
故吾衍子行子行之書號師古孟思學之終身不變士文之書
扵孟思不少譲孟思巳矣今之所謂師古者非士文其誰歟余
生也後不及見子行幸甞與孟思善孟思以書知名貧約自将
平居鄉里獨喜赴人之急世之知孟思者獨其書而已至其爲
人知者或鮮也孟思沒吾乃今得士文焉士文扵書取法秦相
斯漢中郎邕唐令陽冰諸家罷精神二十年為人書古今文章
刻金石徃徃傳諸好事者夫篆􁑗書之不絶如綫士文師古獨
不懈嗟乎慕古人而不巳見有師古人者如見古人焉此余之
所以愛重士文者乎士文以書㳺公卿大夫間公卿大夫之為
詩為文稱道其為人者口相属聲相和也然則世之不知士文
者盖鮮矣余雖不足以知士文然方資士文以師古而士文持
州判官牒将赴官海寕而余不得㽞也士文甞以蔡氏書融㑹
成章所謂舉子業試有司不利間用薦者授鄱陽邑丞尋以材
略佐軍中朝廷錄其勞授之今職士文之行也謂余曰吾方
有吏責扵時子幸愛厚我獨無一言以辱私我乎余應曰諾盖
余與士文皆師古者而士文之書獨為著稱夫文忠公百世之
師也而士文又雅好書其箴其言曰㢘曰仁曰公曰勤此四三
言者實律已撫民存心莅事者之規矩權衡也士文書其辭則
必師其心師其心者善師古者也以此為吏不既茂矣乎與士
文交徃者率賦詩以贈余因為之序
　　記
　　　呉縣脩學記
平江属縣麗郡城者二縣皆有學而今三皇廟實宋景祐間呉
縣與學官舊址也其徙今郡城西賔興坊廟序齋庖凡四十餘
楹則紹定初縣令趙善翰實改卜焉淳祐之際縣令趙汝趾更
繕完之　國朝混一郡縣通祀孔子而呉縣學至正七年逹魯
花赤馬祖憲甞一修葺十九年縣尹張經斵石作櫺星門甚偉
而廟學更十餘寒暑摧圯就壓槩未遑有植其仆而剔其螙者
兹縣尹楊侯由行中書掾史以闓敏亮達膺是選甫下車即謁
先聖先師環視内外慨然以振興為巳任頋教官方虗席而學
廪告乏且乆適郷貢進士呉興莫孜客呉郡侯雅知其賢因折
節以學事委之遭時多故民罷扵力役侯徒手扵百廢之餘計
未知所出間謂孜曰呉民雖困顇苟以義勸之冝無不用命者
賢父兄察侯意所属咸奮曰吾侯為政殆知所謂後先緩急者
乎夫禮義之可以為國也乆矣矦今不鄙夷呉民而欲以禮義
畜之甚盛舉也故宋太師魏國文正公九世孫范廷珎等率緡
錢合五千有竒為脩學費未㡬縣之浮屠氏靈巖寺住持　標
䓁謂其徒曰吾與儒者雖異師然衣且食焉日與編户之甿俱
以什一之賦徭于縣幸天恵賢侯非唯編户者有頼吾徒亦竊
有休利焉彼編户者不敢自愛其力以佐矦興學吾䓁獨敢私
愛其力乎亦相勉以貲若干緡来助侯曰吾事其殆庻㡬矣乃
擇縣曽勤練有幹局者司其出納侯辰入暑縣事退輒至學親
較百工惰勤以程督之中為大成殿後為明倫堂傍為两廡為
齋廬規制大略悉遵紹定之舊而以堅撤腐以直支傾材必貞
工必良視馬侯所脩或有間矣其周之而為官墻履之而為階
戺缺者𥙷之漏者覆之隉阢者填之使安夷之使平其丹堊之
澷漶者飾而新之两序從祀先賢像剥落而􁓶昧者更繪而神
明之扵是上棟下宇内垣外墉奠者益崇以嚴弊者益完以好
入其廟儼乎其有臨也升其堂肅乎其有容也師生教飬秩乎
其有序也經始至正甲辰蜡月壬寅訖扵明年如月甲子既竣
事侯率僚佐行釋奠禮退集師弟子貟講六藝之文因歎曰吴
為縣地方百里學官與縣治俱麗郡城而境内之人散䖏山澤
有不得朝夕肄業於學者亦多矣乃呼其父兄而告之若曰吾
欲俾若里有社社有學學有師以教若子弟可乎皆應曰諾居
無何百里之内孩頌相聞口誦詩書而身踐儒行者相属於道
隣州呉江之民曰奚士龍聞而慕之割私田九十畝有竒来㱕
以繼廩稍于學侯亦弗之拒也訓導鄧徳基黄本䟽其事請書
于石吾聞學校廢興視守令之賢否此古今確論也承平以来
為守若令者不駿奔扵期㑹則攘臂扵賦歛鞠躬扵簿書盖八
十年扵此矣其不以文具視學校者㡬何人㢤及天下有變向
之所謂駿奔攘臂且鞠躬焉者䘚莫知所以救之楊侯起家為
材掾一命縣長吏當百戦創痍之際視承平所不暇者若可以
少緩而侯頋汲汲焉束帶詣學正色一呼應者如響而異端之徒
隣州之民不謀而至者恐後禮義之足以感人也盖若是方是
時郡守馬君以師帥之軄綱理乎其上楊矦以縣大夫与丞鄭
翀簿王造典史舒昉劉惟志勸相乎其下上下一徳求學校之
無興不可也使凡職守令者皆知不以文具待學校而長民者
必以禮義先天下而天下有不足平者矣楊矦爲縣未朞月而
善政類此者不一而足以不繫扵學故不書侯名彛字好徳鄱
陽人董是役者縣曹史李質沈瑞學吏樊龍也(至正二十四年五月/辛巳言巳)
　　　常熟州脩學記
常熟儒學宋端平𥘉縣令王爚實重脩距今若干歳而常熟陞
縣爲州又若干年矣至元皇慶間州人楊麟楊鳯曹南金再力
新之自是又若干年至正庚子教授天台陳聚以教養餘力莭
縮衆費即其弊螙者而繕且葺焉越二年今守禦元帥兼知州
事海陽盧侯視事之日即謁先聖先師環睹廟學思有以振其
廢墜方是時兵興民困侯知其不堪命乃呼麾下而謂之曰吾
　與若属扞兹土方面将相不以吾為不省辱委之民社而民社
　所先者曰學校吾将用若属力斯事其無乃以吾為厲巳乎皆
　曰斯盛舉也敢不唯命扵是輸財運甓執斧操墁者奔走後先
　惟侯所欲為凡前人之所巳葺而不能不圯缺與未及修而在
　所不容巳者冝其緩急而次苐之内而禮殿論堂傍而兩廡齋
　舎外而櫺星學㦸門與夫丹陽公洎后土氏之有祠采芹之有
　亭小大畢舉該費錢如干緡皆捐巳俸與學官無所與庀役如
　干工悉給軍伍而民不知擾工既訖功侯率同僚以時奠謁享
　獻有容師弟子貟教飬有所士民具瞻咸曰始侯為州将首繕
　州城以衛吾父兄令領邦伯又飾儒宫以教吾子弟侯有徳扵
　吾州甚厚盍有紀述以圗不朽乎乃伐石来徴文為記竊甞觀
　春秋之法常事不書非常事而後大書特書屢書不一書之常
熟在古爲要荒之地在春秋爲丹陽公言偃子㳺之郷在今爲
呉甸名邑凡郡縣通禮孔子而常熟由宋端平迄今廟學亦㡬
偐矣然承平之日海内晏安民無戦闘之虞邑無桴鼓之警搢
紳君子仕文學之里役易使之民其視今日爲何如及天下兵
興所在城邑爲墟生民淪胥水火其幸而免者不鞠爲魚肉足
矣尚遑恤夫學校之廢興也㢤矦起家武弁身擐甲胄手執干
戈戮力與仇讐戦甃完城堡爲國藩屏此其職也至扵學校承
平大夫尚或有所不暇而矦扵多事之秋乃能不煩學官不勤
民力親率師徒致力扵此而完且速若是是非所當書者乎吾
聞州之民有利學田而奪之者聞侯之風其必有興感者焉夫
正其經界謹其出納使祭祀以時教飬有方此矦有繫扵學者
謹述之以示也他羙政亦夥當委之載茟者兹不悉云
　　　守約齋記
聖人之道髙矣逺矣七十子之徒學焉而僅得其一體曾氏之
子專用心扵内觀其言行之存扵問荅者殆以守約爲本乎守
約云者反而求諸巳之謂也夫爲學而不知反而求之其不務
爲空虚髙逺者㡬希太尉府掾史淮南姚君伯升以守約名其
居南行䑓治書侍御史周公伯温既爲篆其顔以余辱有一日
之雅又俾文申其義予以爲聖人之道如天之髙也如日月之
逺也三千之徒莫不峩冠裒衣濟焉将焉以並㳺乎申夭之際
日夜俛焉孜卒不過各得其一躰而曾氏之子在三千之徒獨
以魯稱頋知以約自守悛焉以夜繼旦不敢少有騖髙忽近之
心故一貫之㫖卒用是而心領神㑹扵一唯之頃然則守約云
者曽氏之子所以學聖人之律令歟始吾辱與伯升㳺迨今且
十閱寒暑矣而其容貌之魁偉望之者知其為逺大君子也乆
而與之䖏則持心也謹而恪操已也卑而譲出詞也謙而退修
已也果而銳其反而求之扵巳也益䔍施之於事也益謙舉而
措之扵物也益恕所謂君子篤已之學或其庻矣乎嗚呼聖人
不復作矣士生乎百世之下欲求聖人扵百世之上舍曽氏之
子吾無望焉然欲學曽氏之學者盍以守約為權衡姑用為記
　　　小丹丘記
予五世祖由永嘉徙台之臨海距城百里而逺臨海之山大率
自天台支分綿綿延延若萬馬東奔而飲于海予家實在焉予
蚤孤不逮事先君子甫児時即有四方之役道過天台不復能
記憶少長閱天下圖經所載始知天台為名山而予家去山之
逺近了不能隃度也豈惟山㢤宗族婣黨親䟽穉耊要亦不能
　盡悉郷人有自東而西㳺偶與之接者聲相劳苦乃或始知其
　䟽戚逺近否則不相知者十七八予少以貧賤役四方乆居于
　呉婚娶于呉育子女于呉衣帛食稲于呉母没葬于呉之壌㒒
　妾厮飬皆呉人盡室皆呉語而予獨操越音于其間予所䖏亦
　豈得巳乎㢤覉旅四方食飲服御與呉人異者或鮮矣四方之
　人遂皆以呉人目之而予老且仕不出呉境吾自視亦呉人而
　已乎今年春予於所居西偏治廢圃可半畝即其中陋屋三數
　椽稍治葺之因扁曰小丹丘昔晋孫興公賦天台有曰仍羽人
　扵丹丘後之人遂以丹丘為天台之別稱予今扁之盖猶有昔
　人不忘其土之意乎予生於台台之戚婣少長不必親也予長
　於四方而呉之家室子女不必䟽也而治圃也何以丹丘為㢤
　且予五世祖家臨海而五世之上不必知也予今居呉而後扵
予者亦不必其知也凡人五世而親盡親盡則塗人而巳自予
以徃未能為塗人則或猶用知者故予扵圃焉發之予扵圃不
遑締搆之事屋上棟下宇皆仍舊稍加塗墍者予所能也江湖
好事者或持梧桐篠簜橘柚芭蕉薝蔔萱蘭之属耒則雜藝扵
圃客自淮海遺以兩鶴甚潔白可翫同門友起居郎金華戴叔
能善為古文詞予求為之記而又自志云云者恐人不知予非
呉人而後之人不知吾為台之人故詞繁而不暇畧爾
　　墓志銘
　　　鄭國公并夫人合葬墓志銘
公諱懋字徳懋宋末避難通州因占籍焉父道榮贈㕘知政事
榮陽郡公母王氏榮陽郡夫人公少負氣豪宕以信義稱扵人
妻夫人戴諱妙寕嚴重寡言執蠶織麻枲以奉祭祀賔客號盡
婦道今呉王居郷時公常從之㳺夫人間竊視知其非凡謂其
子元明曰此人豪也盍謹事之且為次子元紹求昏至正癸巳
王舉義兵江淮間公首率元明䓁居麾下夫人内則綜家事給
餉餽親製戦士之服窮晝夜不倦外則撫士䘚如已子人皆樂
為之用今江浙左丞吕公珍来自興化夫人見其俶儻因為公
言公與語大恱即分授以兵使事楚國公俾居左右而属任之
無何公以疾卒秦郵之東郭年六十有四元明以兵事嚴藁葬
海陵之茅山及師渡江元明䓁奉夫人居吳時年㡬六十祁寒
盛暑織絍不廢雖貴且富服御飲食如平時獨好施予鄰里有
不給者賑之恐後呼元明䓁誨之曰若等由布衣起畎畝遭遇
非常克有今日吾聞之大丈夫所自許者忠與義耳尒苐盡力
事上母曠乃職貽吾憂以至正甲辰正月得疾元明元紹朝夕
侍湯藥弗違左右夫人力疾語之曰我疾殆無他若䓁受重寄
勿以我故怠乃事也乙巳八月有司論功封爵公贈榮禄大夫
淮南行中書省右丞追封鄭國公夫人封鄭國太夫人命下病
已亟即呼元明䓁曰妻祔于夫禮也若父權厝淺土其将有待
乎今仕于吳若䓁親則胏附任則股肱義不可去墓在泰非吾
所以即安也我死必與若父合葬于吳此吾志也是年十月廿
五日卒于正寝享年六十有六子男十人長元明榮禄大夫江
浙等䖏行中書省右丞兼同知樞宻院事次元紹昭勇将軍江
浙行樞宻院判官餘皆先卒孫男十三人女六人元明䓁告遷
公柩遵治命也𥘉夫人之䘚也基赱弔焉右丞與院判奉其客
樞密都事㑹稽姜漸之状泣拜而言曰元明之先實宋魏王廷
羙十世孫宋亡避地通州當是時先祖年甫十三匿姓潘氏所
因以為嗣戴亦宋宗室外孫元明䓁遭時多故未遑請於上復
姓氏今不幸先夫人奄棄諸孤雖纍然齊絰不敢忍死去苫塊
然合塟之命不敢忘也今謹奉先公之柩至矣卜以是年十一
月甲申合葬于長洲縣習義郷上苧之原幸吾子哀而銘之基
觀自古豪傑舉事率不階尺土而妻勉其夫父勸其子䘚以義
氣相許與成大業兹因公夫婦父子而觀今之世豈偶然㢤乃
按状為銘曰　奕宋胄匿姓民間低佪草野備甞艱艱提擕二
季擇主而從曰有内助克昌厥宗子服戎行母躬蠶織以給餽
餉以供矢石有来孔武眎如已子曰惟二季無間兄弟天啓吳
邦臣忠母貞生膺顯爵殁垂令名我作銘詩以告来裔上苧之
原有崇弗替
　　　王處士墓志銘
至正二十六年歳次丙午六月庚辰王處士卒于盤門之寓廬
基蒲服赱就位哭弔王遣内史諮議某元禮典喪事越六日元
禮以状授予為銘維夏五䖏士寝疾王命基走其門問状時處
士巳不能言顧侍旁老婢使億度欲言之意若曰臣幸老王土
死無憾矣基以其言復王哀之即命善醫候疾今不幸由是不
起而基官太史銘固其職不敢辤乃序而銘之處士諱鑑字明
卿姓王氏世為真定晉州之安平人曽祖用祖彬考瑁台州寕
海丞妣畢氏䖏士少侍父官江南遂隱居呉門娶李氏子男一
人曰淳先廿五年䘚故今無子䖏士病且革以畢夫人弟之孫
為後名継善扵是䖏士年七十有三矣王命有司買地呉縣靈
巖郷穔山之原葬之時七月丁酉也初江南内附中原士大夫
多不樂仕南方寕海府君以将仕郎任吉安路安逺縣丞獨歎
曰臣子豈可以卑小官憚逺渉而使逺人不䝉朝廷之恵乎即
馳至縣縣入争裒金銀以獻府君謝不受召其人慰遣之三年
遷平江吳縣尹以善理民著稱未㡬㑹京部以前除州縣官多
躐䓁著令咸降二䓁府君巳受七品秩因改授将仕佐郎徽州
路休寕縣主簿遭母喪時丁憂未著令君曰吾扵母而不盡吾
情何以教民乎即觧官持服去服闋轉登仕郎台州寕海縣丞
治行如在呉縣時府君年未五十即謝事居呉時天下承平南
服無事四方衣冠皆樂居吳中䖏士日侍府君左右入則躬定
省職温清出則從搢紳諸老講經義為文詞俊邁機警為同軰
所推服及基㳺吳時䖏士年已五十餘議論風采髙明倜儻朋
友過門無少長皆樂與傾盡家貧無甔石之儲應門獨一老婢
客至輒扣鄰家門問酒酒至輒對客劇飲酒盡再謀雅善談論
然不及時事亦未始以一毫私已事干人如此者終其身處士
少與弟鈞同學扵燕至順改元鈞舉進士及第終沈丘縣尹府
君以鈞貴追贈從仕郎真定路安平縣尹妣畢氏封宜人處士
遯跡江湖隱徳弥耀中外論薦前後章皆不報処士平生博學
為文章多不留稿特􁆰唐人近體詩時有所賦詠皆平實沉毅
如其為人晚年貧益甚莭益堅閉門獨居足跡不出門者二十
年晏如也王初入吳獨求處士之廬而訪之䖏士與言皆仁義
為得民心之本甚嘉納焉甞語人曰王處士吾友也故其䘚之
日用深悼之且曰王處士以節義髙天下然貧無以為喪凡送
葬䘏家有司悉任之嗚呼此䖏士之所以髙天下也是宜銘曰
鳴呼處士受材孔良出言允臧遇興廟廊而不膺棟梁懐璧而
蔵嗚呼其可傷
　　　傳
　　　　傳古民傳
　傅古民者金華人也善方數尤邃鍼術里中長者如故侍講黄
　公最慎許可頋折節與古民善在朝與公卿言輒稱道古民古
　民亦雅欲逰京師行至毘陵㑹公請老㱕江南古民亦弗果行
　遂以醫知名蘇常間倫軰因徃徃推重古民遇竒疾必引與㕘决
　每議論出入靈樞太素言無所譲人用益多之初古民至㑹稽
　見老翁病僂伏行市中甚苦群児聚觀狎咲之古民惻然曰此
　所謂戚施不能仰者也頋蒼頭耴鍼砭視其俞刺之有頃翁徐
　起信背掉臂挺然以去若無所甚苦者時宣城貢公泰甫爲郡
　理官聞而異之已而貢女之子病風搦亟迎視之古民曰此客
　熱干正氣法當􁃚以散之用其言而愈去年冬予婦有疾候古
民胗之曰此胃口蓄熱故病脾痛善嘔而食不下噎炙中脘砭
上脘尋交􁃚以𥙷瀉之時方雨雪或難之古民曰此拘士之論
逹者不耴也由是病旋已古民療疾多竒驗類此古民性簡直
不苟合至用其術鮮或能過之也
夷白子曰宋南渡時金華傅氏聚族數百口緦服同㸑世稱為
義門國初有以嵊縣尹致仕與里人王鏡潭俱淂鍼法扵故
竇文正公者盖古民之先大父也王氏有子亦克世其業然論
五診乃適度量規矩權衡繩墨以別百病傅氏尤有所授云
夷白齋稿𥙷遺
　　夷白齋藁校勘記
　　　卷次　葉次　行次　本書　張刻本
　　　日錄　二二　後三　繼是而起　起作後
　　　　　　　　　　　　　後六　四公之指授者　者下有耶字
　　　　　　　　　　　　　後十一　泝黃河而北　無黃字
　　　　　　　　二三　前四　雍容紆餘　餘作徐
　　　　　　　　　　　　　前六　如出一　律　律下有雜乎並奏四
　　　　　　　　　　　　　　　　　　　　　　　　　　　　　　　　　　字
　　　　　　　　　　　　　前(六至八)居無何我吳王聞　適値兵興藩翰不次
　　　　　　　　　　　　　　　　　　　其學　用賢
　　　　　　　　　　　　　前(八/九)不數年間遂以屢　後又用之省幙用之
　　　　　　　　　　　　　　　　　　　遷而長其省幕其　公府
　　　　　　　　　　　　　　　　　　後調太尉府叅軍
　　　　　　　　　　　前十一　國家之制作及四　人之求之者
　　　　　　　　　　　　　　　　　　方之求之者
　　　　　　　　　　　前十二　蓋沛乎其無窮矣　沛作粲　無窮作可
　　　　　　　　　　　　　　　　　　　　　　　　　　　　　　　觀
　　　　　　　　　　　後八　貴重之歟　無之字
　　　　　　　　　　　後十二　恩意最篤　最作尤
　　　　　　二四　前四　故以題其藁云　藁作集
　　　一　一　前七　齊魯之郊　齊作鄒
　　　　　　　　　　　前十　出國門而南鶩兮　鶩作騖
　　　　　　　　　　　後七　維歲行之在丣　丣作未
　　　　　　　二　前四　恆不利爾軀　利下有於字
　　　　　　　　　　　　　　　前十一　蓋進則揚於聲明　聲作高
　　　　　　　　　　　　　　　後八　船人　船作舟
　　　　　　　　　　　　　　　後九　其有以夫　以作似
　　　　　　　　　　　　　　　後十一　崇丘寄倪元鎭　丘下有操字
　　　　　　　　　三　前二　山高寄陸玄素　高下有曲字
　　　　　　　　　　　　　　　前五　爾曷從之　之作思
　　　　　　　　　　　　　　　前九　且著春衣　春作斑
　　　　　　　　　　　　　　　前十　樂無殃　無殃作未央
　　　　　　　　　四　前五　綺翼離褷　褷作披
　　　　　　　　　　　　　　　後七　原上秋風吹百草　秋作春
　　　　　　　　　五　前二　北賈販南　賈作商
　　　　二　一　前十一　黃苟鮐背　苟作耉
　　　　　　　　　　　　　　　　後一　式如母之年　無之字
　　　　　　　　　　　　　　　　後四　以仁我賓侶　侶下空一格
　　　　　　　　　　　　　　　　後六　以　我厘麰　作蕺　麰下空一
　　　　　　　　　　　　　　　　　　　　　　　　　　　　　　　　　　　　　　　　　　　　　格
　　　　　　　　　　　　　　　　後十　俛仰金復茲　金作念(似當作今)
　　　　　　　　　　二　前三　迢迢不能寐　迢迢作搖搖
　　　　　　　　　　　　　　　　前十一　我獨弦我琴　弦作彈
　　　　　　　　　　　　　　　　後一　昨日苦炎暑　苦作値
　　　　　　　　　　　　　　　　後四　爲謝同心友　友作人
　　　　　　　　　　三　後二　吾憐晉陽圖　圖作圍
　　　　　　　　　　四　前一　日夕共委他　他作蛇
　　　　　　　　　　　　　　　　前二　夏日喜友見訪　友作鄭明德三字
　　　　　　　　　　　　　後七　况當兵戈際　兵作干
　　　　　　　　　　　　　　後十　芳酒　酒作醑
　　　　　　　　五　前八　含靈屬顦顇　屬作致
　　　　　　　　　　　　　　前九　涉海蛟黿惡　黿作􁎲
　　　　　　　　六　前七　弩力平南服　弩作努
　　　　　　　　　　　　　　前十二　謇予麋鹿姿　謇作蹇
　　　　　　　　　　　　　　後一　驅駝漫塵土　駝作馳
　　　　　　　　　　　　　　　　　　　　　晴容湛空宇　晴作喑
　　　三　二　後九　勿使土遺利　利作物
　　　　　　　　三　前二　載齧令骨枯　齧作咂
　　　　　　　　　　　　　　前六　下令致天誅　致作行
　　　　　　　　　　　　　　後四　密雨灑兼葭　兼作蒹
　　　　　　　　四　前十二　三面阻重湖　三作二
　　　　　　　　　　　　後一　材兼文武術　材作才
　　　　　　　　五　前十一　十井無一甘　十作千
　　　　　　　　　　　　前十二　蕭條値九日　九日作重九
　　　　　　　　　　　　後九　綽有靖者風　靖作靜
　　　四　二　前二　縱有百丈彈　丈作尺
　　　　　　　　　　　　　　　　　　　不如數尺蓬　蓬作篷
　　　　　　　　三　前十二　山營夜依谷　山作小
　　　　　　　　四　後七　軒車遞英蕩　英作泱
　　　　　　　　五　前三　人籟靜踰聞　人作天
　　　五　一　後(四/五)百年義重黃金輕　黃金作金爲
　　　　　　　　二　後三　聲名萬古齊伊周　齊作跟
　　　　　　　　　　　　　　　　　　　　後五　躬畊湖上　湖上作甫里
　　　　　　　　　　　　三　前四　人間乃多離別苦　乃作恠
　　　　　　　　　　　　　　　　　　　　後一　閶門柳枝短　枝作尙
　　　　　　　　　　　　　　　　　　　　後四　送讓還吳　送下有姪字
　　　　　　　　　　　　四　前五　削去涯岸無猜嫌　涯作崖
　　　　　六　一　前六　天目山　山作峯
　　　　　　　　　　　　二　前七　醉援北斗　援作扳
　　　　　　　　　　　　　　　　　　　　後一　空明山人謌　山作道
　　　　　　　　　　　　　　　　　　　　後五　盡留瓊田　留作畊
　　　　　　　　　　　三　前十一　縹渺十二之玉城　之玉作樓五
　　　　　　　　　　　　　　　　　　　　後三　秦文仲學古　仲下有文字
　　　　　　　　　　　　四　前二　送鎦治中　治作子
　　　　　　　　　　　　　前十　慚非割鷄子　子作者
　　　　　　　　　　　　　後八　訪本覺欲長老　無欲字
　　　　　　　　　　　　　後十　鬢毛班　班作斑
　　　七　一　後五　鱸熟蓴香　熟作美
　　　　　　　　三　後五　生氣渾如未死時　未死作有宋
　　　　　　　　　　　　　後六　頻瞻出牧旗　牧作守
　　　　　　　　　　　　　後八　白芙蓉　蓉下有次錢伯行韻
　　　　　　　　　　　　　　　　　　　　　　　　　　　　　　　　　　　　　五字(下一首不另列題)
　　　　　　　　四　前七　風燈照人不數點　人作岸
　　　　　　　　　　　　　前十二　次韻仲說　韻下有沈字
　　　　　　　　五　前六　次韵懷彥誠　懷下有于字
　　　　　　　　　　　　　前十一　杖錫相從海上留　海上作湖海
　　　　　　　　　　六　前九　水木淸華亭　水木淸華作華氏栖
　　　　　　　　　　　　　　　　　　　　　　　　　　　　　　　　　　　　　　　　　　碧
　　　　　　　　　　　　　　　　後一　仲說留陳公原　原下有別業二字
　　　　　　　　　　　　　　　　後十二　携棊　棊作琴
　　　　八　二　後四　荅秦文仲　仲下有文學古三字
　　　　　　　　　三　前九　跡未泯　泯作塵
　　　　　　　　　　四　前三　送胡宣使　使下有布字
　　　　　　　　　　　　　　　　前八　昔年同客　客作醉
　　　　　　　　　五　後二　却憶國家　國作官
　　　　　　　　　　　　　　　　後五　飮吳南城　飮下有餞字
　　　　　　　　　　　　　　　　後六　催畫鷁　鷁作舫
　　　　　　　　　　六　後十二　秋風　贔　贔作贔屭
　　　九　一　前八　可憐滿地秋如錦　錦作畫
(一/二<折 t="33"/>後十二/前一)持奉吾君　吾君作君王
　　　　　　　　二　前十一　錦瑟玉笙　玉作瑤
　　　　　　　　　　　　　前十二　悲鳳凰　悲作協
　　　　　　　　三　前十二　交義　義作誼
　　　　　　　　　　　　　後九　秋風　秋作西
　　　　　　　　四　前十　毎尋陳跡不匆匆　不作故
　　　　　　　　　　　　　後九　歸朝　歸作還
　　　　　　　　　　　　　後十一　寄吳中分幕諸同　諸同志作張思廉陳
　　　　　　　　　　　　　　　　　　　　　志　惟允諸友
　　　　　　　　　　　　　後十二　江海　江作湖
　　　　　　　　五　前八　風物　物作景
　　　　　　　　　　　　　　　　　　　　樽中酒　酒作物
　　　　　　　　　　　　　前十　誰謂城西探小春　謂作共
　　　　　　　　六　前六　洞庭橘熟香醪嫩　嫩作美
　　　　　　　　　　　　　後五　此去定分宵旰憂　定作應
　　　十　一　後七　頻年　頻作昔
　　　　　　　　　　　　　後十　狼山　狼作淮
　　　　　　　　二　後一　福山港寄省院諸　院下有張思廉陳惟
　　　　　　　　　　　　　　　　　　　　友　允六字
　　　　　　　　五　前四　五馬旌斾三月暮　暮作盡
　　　　　　　　　　　　　後一　茶烹日鑄龍分水　日鑄作石鼎
　　　　　　　　　　　　　　　　　　　　鶴語風　語作唳
　　　　　　　　　　　　　後五　十載　載作年
　　　　　　　　　　　　　後六　深杯寧惜爲君傾　寧惜深杯一醉傾
　　　十一　一　後五　浩蕩十年客　客作過
　　　　　　　　二　前一　垂死猶憂主　死作殁
　　　　　　　　　　　　　前九　兼簡蕭靖　靖作靜
　　　　　　　　　　　　　前十二　別袂慘莫把　莫作難
　　　　　　　　四　後十　爲問出谷心　心作嬌
　　　　　　　　八　前五　美荀瓌之純孝　瓌作環(疑瓌之誤)
　　　　　　　　　　　　　前十　目反顧　目作睛
　　　　　　　　　　　　　前十一　眄翠竹以喑喑　眄作倚
　　　　　　　　　　　　　　　　　　　　顧睽離之莫任　顧作奈
　　　十二　二　前五　郡城　城作邑
　　　　　　　　三　前十一　入叅廟廊　廟廊二字乙轉
　　　　　　　　　四　前二　飾其儒宮　飾作飭　宮作官
　　　　　　　　　　五　後十二　處身淸潔　潔作儉
　　　　　　　　　　六　前五　□部人　空格作左字
　　　　　　　　　　　　　　　　前十二　糧艘會同　同作萃
　　　　　　　　　　七　後十二　陳基爲銘銘曰　不重銘字
　　　　　　　　　　十一　前八　是是非非　是下有而字
　　　　　　　　　　　　　　　　後十一　羞酒事　事作殽
　　　　　　　　　　十二　前七　吾用有常慶　慶作度
　　　　　　　　　　十五　前十　初不虞其予士明　虞作意　予作與
　　　　　　　　　　　　　　　　前十一　瓢乎果孰生爾　重瓢乎二字
　　　　十三　二　前七　晴晦明之變幻　晴下有雨字
　　　　　　　　　　　　　　　　後八　灝溔潢漾　溔作瀚
　　　　　　五　前三　魏人之以玉爲石　無之字　玉下有而
　　　　　　　　　　　　　　　　　　　　　　　　　　　　　字
　　十四　一　前九　龍門琦上人　琦上人作釋良琦
　　　　　　　　　　後七　其文學才蓺　學作章
　　　　　　　　　　後十二　泰州尹　尹作守
　　　　　　三　前一　間弄翰　翰下有墨字
　　　　　　　　　　前五　母氏察知其衷　無氏字
　　　　　　五　後十二　而子孫猶襲衣冠　無而字
　　十五　二　後八　民有不附者乎　民下有其字
　　　　　　　　　　後十一　願自愛　愛下有以凝功名之
　　　　　　　　　　　　　　　　　　　　　　　　　　　　　大於今日也序以俟
　　　　　　　　　　　　　　　　　　　　　　　　　　　　　之十四字
　　　　　　　四　後六　檀順之田　檀作澶
　　　　　　　　　　　　　　　　　　募農入畊者　入作人
　　　十六　二　前六　廬於墓側　無側字
　　　　　　　　　　　　　　　　　　隱居畊釣以山水　隱居畊釣以作志於
　　　　　　　　　　　　　　　　　　自娛　隱約以畊釣
　　　　　　　　　　　　前八　以求其志　以下有益字
　　　　　　　　　　　　前十二　歌考槃之詩　詩作什
　　　　　　　　　　　　後七　弊弊焉　弊上有貿貿二字
　　　　　　　　　　　　後九　人困力殫　殫作癉
　　　　　　　　　　　　後十　又居水陸之咽喉　咽喉作喉襟
　　　　　　　三　後三　忘渴飢　渴飢二字乙轉
　　　　　　　四　後六　尙無以　尙作幸
　　　　　　　　　　五　後一　岩穴之材如顯民　無岩穴之三字
　　　　　　　　　　　　　　　　　　　　　　　　　　者
　　　　　　　　　　　　　　　　　後三　庸因叔良行　無庸字
　　　　　　　　　　六　前四　而獨竊竊然　不重竊字
　　　　十七　二　前四　分憲吳下　下作中
　　　　　　　　　　　　　　　　　後二　淮楚間環地數千　無環地二字
　　　　　　　　　　　　　　　　　　　　　　　　　里
　　　　　　　　　　三　後十一　鼓行過富樓　富作當
　　　　　　　　　　四　前十二　衢城火　城下有不戒於三字
　　　　　　　　　　　　　　　　　後八　復以儒業其家　其作鳴
　　　　　　　　　　　　　　　　　後十　可喜　喜下有可愕二字
　　　　　　　　　　　　　　　　　後(十一/十二)母兄樂其志　母上有若字兄上有
　　　　　　　　　　　　　　　　　　　　　　　　　　　　　　　與字樂上有胥字
　　　　　　　五　前五　至惟允兄弟　至作迨
　　　　　　　　　　　前九　英畯　畯作俊
　　　十八　一　後一　褒然舉首　褒作襃(疑襃之誤)
　　　　　　　　　　　後五　教授君雖死　死作逝
　　　　　　　　　　　後七　而人曾不知擾　而作四
　　　　　　　　　　　後(九/十)抑和糴以備軍餉　無此十九字
　　　　　　　　　　　　　　　　　其事急其勢逼有
　　　　　　　　　　　　　　　　　　不得不爾耶
　　　　　　　二　後十一　老者死　死作逝
　　　　　　　三　前七　與徽饒義興　饒義興作宣廣德
　　　　　　　　　　　後四　又僻在泖陂　泖作陀
　　　　　　　　　　　　　　　　　非川陸之咽喉　川作水
　　　　　　　　　　　後八　戶部郞中師允　允作光
　　　　　　　　　　　後十二　而融顯光大　融顯二字乙轉
　　　　　　　　　　　　　　　　　咸賦　無咸字
　　　　　　　五　前三　亦且足以取徵矣　無且字
　　　　　　　　　　　前九　悅堂禪師顏公　無禪師二字
　　　　　　　　　　　後三　其爲養如平生　平作事
　　　十九　五　後十　爲僚從　從作屬
　　　　　　　　　　　後十一　屬余爲之序　屬作授
　　　　　　　六　前八　故無飛衞　衞下有養叔二字
　　　　　　　　　　　　　　　　　雖有燕角之弧朔　弧朔蓬作弓荆柘
　　　　　　　　　　　　　　　　　蓬之簳
　　　二十　一　前六　豫章陳氏　豫章作南康
　　　　　　　二　前十一　無松梓　梓作柏
　　　　　　　四　前一　至正十五年夏四　十五年夏四月作乙
　　　　　　　　　　　　　　　　　　　月也　未夏五
　　　　　　　　　　　　前五　賊復至　無賊字
　　　　　　　　　　　　　　　　　　　賊大至　賊作寇
　　　　　　　　　　　　前十　衆皆疑其詐　無皆字
　　　　　　　　　　　　　　　　　　　公獨決聽之　決作采
　　　　　　　　　　　　後一　公命訪其屍　無命字
　　　　　　　　　　　　後八　盜弄庫兵掩我不　盜弄庫兵掩作僣弄
　　　　　　　　　　　　　　　　　　　備　神器撓
　　　　　　　　　　　　後十一　不動聲氣　氣作色
　　　　　　　五　前十　求升斗之祿　祿作粟
　　　　　　　　　　　　前十二　聖世所以食賢材　聖世作朝廷
　　　二一　一　前十　忻公咲隱　忻作訢
　　　　　　　二　前三　治郡甚勞苦外過　外過從作盍往散適
　　　　　　　　　　　　　　　　　　從
　　　　　　　　　　　　後八　性之診之曰　性上有請字
　　　　　　　　　　　　後十　故病蹷耳　蹷作厥
　　　　　　　三　前二　侯不勁捍　捍作悍
　　　　　　　四　前一　鄭林　鄭作鄧
　　　　　　　　　　　　　　　　　　步驟中鸞和之音　鸞和二字乙轉
　　　　　　　　　　　　前七　信夫而留之　夫下有顧字
　　　　　　　　　　　　後七　畀以今額　畀作俾
　　　　　　　　　　　　後十一　兼同知　無兼字
　　　　　　　五　後八　惟人實叅之　無惟字
　　　　　　　　　　　　後九　是以爲秉彝　無以字
　　　　　　　六　後五　參政元鼎公　鼎下有脫歡二字
　　　　　　　　　　　　後七　親與士大夫　大夫作卒
　　　　　　　　　　　　後九　道由淮楚　由作經
　　二三　二　後(八/九)精於猗頓含菽縕　親而親之安其孝也
　　　　　　　　　　　　　　　　　　絮美於紆朱懷金　飮水甘於列鼎縕袍
　　　　　　　　　　　　　　　　　　　　　　　　　　　　　　　　　華於佩玉
　　　　　　　三　前五　剏常平際留之倉　際作濟
　　　　　　　　　　　　前十二　至正十年□月□　空格作蜡朏二字
　　　　　　　　　　　　後一　落成於□月□□　於下有明年如三字
　　　　　　　　　　　　　　　　　　　　　　　　　　　　　　　　　　　　月下有望字
　　　　　　　　　　　　　後十　徙治要害地　害下有之字
　　　　　　　　　　　　　後十二　而神者　無者字
　　　　　　　　四　前四　庚寅□月□　空格作暢朒二字
　　　　　　　　　　　　　後二　心止於符乎　符作無
　　　　　　　　五　後九　孰得而禦之乎　無乎字
　　　二四　二　前四　故正己必以道　己下有者字
　　　　　　　　　　　　　前七　西門氏之於佩韋　氏之於作萊蕪之
　　　　　　　　　　　　　前十一　宜邇之事父　宜下有乎字
　　　　　　　　　　　　　後三　以有餘補不足　足下有依乎中庸而
　　　　　　　　　　　　　　　　　　　　　　　　　　　　　　　　　　　　已六字
　　　　　　　　三　後七　太素靈樞　樞下有內經二字
　　　　　　　　四　前四　東埜之南榮　東上有於字
　　　　　　　　　　　　　　　　　　　　　因名其軒　軒作居
　　　　　　　　　　　　　前六　乃其釣游之處也　無之字
　　　　　　　　　　　　　後六　知其植之之自　自下有爾字
　　　二五　一　前九　顧挈妻子　顧作爰
　　　　　　　　　　　　　前十　一室之內　一上有其字
　　　　　　　　　　　　　後至　不死之藥　死作老
　　　　　　　　　　　　　後五　而不知　而作殊
　　　　　　　　　　　　　　後(九/十)以質之於有道者　無於字　云下有至
　　　　　　　　　　　　　　　　　　　　　云　正壬辰玄月甲子八
　　　　　　　　　　　　　　　　　　　　　　　　　　　　　　　　　　　　　字
　　　　　　　　二　前十一　以爲景蒙吿佛之　吿下有也學二字
　　　　　　　　　　　　　　　　　　徒
　　　　　　　　　　　　　　　　　　有香嚴師者真知　師者下有在松江殆
　　　　　　　　　　　　　　　　　　竹者也　四字
　　　　　　　三　前四　歲時來歸　歸作登
　　　　　　　　　　　　後一　居高則體夷則神　當重體夷二字
　　　　　　　　　　　　　　　　　　鬯
　　　　　　　四　前四　余於張氏　張氏作濟和
　　　　　　　　　　　　前五　吳興山水之國　吳興作江南　國作
　　　　　　　　　　　　　　　　　　　　　　　　　　　　　　　　　奥
　　　　　　　　　　　　前十　可以和人神　人神二字乙轉
　　　　　　　　　　　　後一　今張氏之於竹　張氏作濟和
　　　二六　一　後九　其尙念之　之下有哉字
　　　　　　二　後二　而心味之不暇　重之字
　　　　　　　　　　後九　距黃巖州治之南　無之字
　　　　　　　　　　　　　　　　有山曰龜山　無山曰二字
　　　　　　　　　　後(九/十)禪師定公　定禪師
　　　　　　　　　　後(十/十一)州人李竹心氏黃　無此三十一字
　　　　　　　　　　　　　　　　克仁氏許野夫氏
　　　　　　　　　　　　　　　　孟寂菴氏皆慕師
　　　　　　　　　　　　　　　　之風往來精舍爲
　　　　　　　　　　　　　　　　方外遊
　　　　　　　　　　後十一　至順二年辛未　無二年二字
　　　　　　　　　　　　　　　　桑門契如　如作山
　　　　　　三　前一　州之信女金氏周　州信女金周
　　　　　　　　　　　　　　　　氏徐氏黃氏
　　　　　　　　　　　前二　世以甲乙守之　無此六字
　　　　　　　　　　　前三　而律不嚴　律作傳
　　　　　　　　　　　前六　以貴胄從學考亭　業儒出仕
　　　　　　　　　　　　　　　　朱子且姻
　　　　　　　　　　　　　　　　　而師也生稟淑靈　無也稟二字
　　　　　　　　　　　前七　幼篤慈忍少長事　事親克孝
　　　　　　　　　　　　　　　　祖及父兄孝且恭
　　　　　　　　　　　前八　於杭之南屛願以　無此十四字
　　　　　　　　　　　　　　　　　初服而師事焉山
　　　　　　　　　　　前九　年二十有八　有作又
　　　　　　　　　　　　　　　　　具戒　具領戒言
　　　　　　　　　　　　　　　　首謁無涯際公　首作次
　　　　　　　　　　　　　　　　於婺之智者　無此五字
　　　　　　　　　　　　　　　　　一言懸解　言作語
　　　　　　　　　　　前十　繼見鐵山璚公　繼作更
　　　　　　　　　　　前十一　以至正元年辛巳　正作元　無辛巳二
　　　　　　　　　　　　　　　　　　　　　　　　　　　　　字
　　　　　　　　　　　　　　　　八月二十四日委　二十作廿　委化作
　　　　　　　　　　　　　　　　化　示寂
　　　　　　　　　　　　　　　　珠圜玉潤　潤作潔
　　　　　　　　　　　前十二　遂建塔山之西麓　塔下有於字
　　　　　　　　　　　　　　　　夏臈　夏作僧
　　　　　　　　　　　後一　己丑師之上首弟　無己丑師之上首六
　　　　　　　　　　　　　　　　子一恆　字　弟子作其徒
　　　　　　　　　　　　　　　　不遠千里　無此四字
　　　　　　　　　　　後二　出處大槩　無大槩二字
　　　　　　　　　　　　　　　　徵文爲記　爲記作記之
　　　　　　　　　　　　　　　　勒諸貞石以昭示　無此九字
　　　　　　　　　　　　　　　　方來
　　　　　　　　　　　後四　云有真人　云作古
　　　　　　　　　　　　　　　　世家舊族　舊作右
　　　　　　　　　　　　　　　　卽有入空懷寶　無卽字　懷作探
　　　　　　　　　　　後(四/五)厥躬退藏於蜜　無厥躬二字　蜜作
　　　　　　　　　　　　　　　　　　　　　　　　　　　　　密下有之志二字
　　　　　　　　　　　後七　由天台鴈蕩　無此五字
　　　　　　　　　　　　　　　　　職此可徵　職作觀
　　　　　　　　　　　後八　吁夫豈偶然而已　無吁夫而已四字
　　　　　　　　　　　　　　　　　哉
　　　　　　　　　　　　　　　　　服師之服居師之　無此八字
　　　　　　　　　　　　　　　　居
　　　　　　　　　　　　　　　　　甲乙之傳　乙作剎
　　　　　　　　　　　後十　因恆之請而爲之　無因恆之請而五字
　　　　　　　　　　　　　　　　　書
　　　　　　　　　　　　　　　　　其末也　其作抑
　　　　　　　　　　　後十一　是歲七月旣望　無此六字
　　　　　　　四　前三　舊邑澉浦　舊作屬
　　　　　　　　　　　前四　有司防禦　防作備
　　　　　　　　　　　　前五　勇果　果作智
　　　　　　　　　　　　　前九　怙終稔惡　終作强
　　　　　　　　　　　　前十二　鹽筴之正　正作征
　　　　　　　　　　　　後十　幷勒之石　之作諸
　　　二七　一　前八　厎厲激卬　厎厲作砥礪
　　　　　　　　　　　　　前九　讀書之舍　舍作齋
　　　　　　　　　　　　　　　　　　　書紳齋　無齋字
　　　　　　　　　　　　　後四　循之如榘彠　榘彠作矩矱
　　　　　　　　　　　　　後十一　審度於榘彠　榘彠作矩矱
　　　　　　　　二　前一　以行蠻貊者　無者字
　　　　　　　　　　　　　　　　　　　　皆書紳　書下有諸字
　　　　　　　　　　　　　前三　在於言行之間而　無矣字
　　　　　　　　　　　　　　　　　　　　已矣
　　　　　　　　三　前十二　作諸佛寺　寺作事
　　　　　　　　　　　　　後一　文書訥拜淮南行　訥下有適字
　　　　　　　　　　　　　　　　　　　　省
　　　　　　　　　　　　　後九　寫銅像　銅作斯
　　　　　　　　　　　　　　　　　　　　古者　古上有嘗考二字
　　　　　　　　四　前三　蓋無所祈穀實　所作非
　　　　　　　　　　　　　前三　聖天子養　天作世
　　　　　　　　五　後一　公懋賢　懋下有之字
　　　二八　一　前八　歲方冬　方下有隆字
　　　　　　　　　　　　　後八　室屋之敗者　屋作廬
　　　　　　　　　　　　　後十二　掊刻之􁆂　􁆂作孽
　　　　　　　　　　　　　　　　　加以武斷之斧斤　武斷作戕斵
　　　　　　　二　後十　皡皡齋　無齋字
　　　　　　　　　　　　　　　　　子幸爲吾記之　無幸字
　　　　　　　三　後八　以爲季周吿云　云下有至正庚子辜
　　　　　　　　　　　　　　　　　　　　　　　　　　　　　　　月朔七字
　　　　　　　　　　　後十一　螟􁈰賊蝝　􁈰作蟊
　　　　　　　四　前一　終歲之勤　勤作功
　　　　　　　　　　　前七　夭死　死作閼
　　　　　　　　　　　後三　滎腧　滎作榮
　　　　　　　　　　　後五　穎者實堅者好焉　者作而實二字
　　　二九　二　前九　三咲之外矣　無矣字
　　　　　　　　　　　後三　分治吳下　下作中
　　　　　　　　　　　　後九　不逮吳下時　無下字
　　　　　　　　　　　　後十二　幸爲吾記之　無吾字
　　　　　　　三　前五　唐中興　唐下有室字
　　　　　　　四　前九　猶嘯　猶作亦　嘯下有嘯
　　　　　　　　　　　　　　　　　　　　　　　　　　　　　　　　　乎嘯乎四字
　　　　　　　　　　　　　　　　　　伯剛自處　剛下有所字
　　　　　　　　　　　　後十一　非禮學　學作樂
　　　　　　　六　前十一　余則爲之　無則字
　　　　　　　　　　　　後一　旣已有其所貴　無已其二字
　　　　　　　　　　　　後二　而猶不忘其所賤　無所字
　　　　　　　　　　　　後七　僅存於百戰之餘　無者字
　　　　　　　　　　　　　　　　　　　者
　　　　　　　　　　　　　後八　所素抱負者　無所字
　　　三十　一　前十一　李君德真　無君字
　　　　　　　　　　　　　　　　　一　戊申　戊作庚
　　　　　　　　五　前十　亦同其心而已矣　無矣字
　　　三一　二　前五　自勗云爾　無爾字
　　　　　　　　　　　　　前九　爲苗􁆂者　􁆂作􁆂
　　　　　　　　四　後六　積雪至膝　膝作腰
　　　三三　一　後一　寺□廟亦廢　寺下不空格
　　　　　　　　　　　　　後六　至正　正作元
　　　　　　　　　　　　　後八　張公□□　空格作某
　　　　　　　　　　　　　後九　張公□□鎭杭　空格作士德
　　　　　　　　二　前一　文烈　烈下有伯字
　　　　　　　　　　　　　　　　　　後一　王父子　王上有於字
　　　　　　　　　　　　　　　　　　後四　尸而祝之　無之字
　　　　　　　　　　　　　　　　　　後五　歷代賢聖　賢聖二字乙轉
　　　　　　　　　　　　　　　　　　後七　倂刻之　之下有俟祭歌以侑
　　　　　　　　　　　　　　　　　　　　　　　　　　　　　　　　　　　　　　　　　　　　　　　　爵六字
　　　　　　　　　　　　三　前三　究厥施　究作寵
　　　　　　　　　　　　　　　　　　後九　尤善古賦　善作喜
　　　　　　　　　　　　五　前十二　適葛大裕　無大字
　　　　　　　　　　　　　　　　　　後一　稷穆穰稚种　無稷字　穆下有秩
　　　　　　　　　　　　　　　　　　　　　　　　　　　　　　　　　　　　　　　　　　　　　　　　字
　　　　　　　　　　　　　　　　　　後二　來乞銘　乞下有予字
　　　　　　　　　　　　　　　　　　後八　姪天騏壙銘　騏作麒　壙下有志
　　　　　　　　　　　　　　　　　　　　　　　　　　　　　　字
　　　　　　六　前七　明年□月□日　空格作八三兩字
　　　　　　　　　　　　　　　　　委之　委作萎
　　　　　　七　前一　表先君子墓者　表之者欲表先德
　　三四　一　前十一　大小方圜　圜作圓
　　　　　　二　前十　亦視義而後受　視作相
　　　　　　　　　　　後二　撫兄子　子下有弟子二字
　　　　　　三　前十　四十年　四作三
　　　　　　五　後一　所不苟取者　取作玩
　　三五　一　後六　臨難而辱國　而作以
　　　　　　三　前二　徐君孟達壙銘　無君字　壙下有志
　　　　　　　　　　　　　　　　　　　　　　　　　　　　　　字
　　外集　一　前九　妾薄命　薄命妾
　　　　　　　　　　前十一　十八許隣里　八作六
　　　　　　　　　　　　　　　　二十會葭莩　二十作十八
　　　　　　　　　　後四　乾坤大無垠　大作浩
　　　　　　　　　　　　　　　　憑高騁遐觀　遐作遊
　　　　　　　　　　後(十一/十二)惟願各弩力　願作思　弩作努
　　　　　　二　前三　奈何至中葉　至中葉作中葉來
　　　　　　　　　　前九　薄酒不堪飲　不堪飮作難過唇
　　　　　　　　　　　　　　　　何以銷我憂　我作羈
　　　　　　　　　　後二　不覩主人面　逆旅未覿面
　　　　　　　　　　　　　　　　返遭邑犬怒　獰厖忽噑怒
　　　　　　　　　　　　　　　　僕夫亦已疲　疲作痡
　　　　　　　　　　　後三　已飽復何慕　已作旣　何作奚
　　　　　　　　　　　後七　苦厭天地窄　天地作覆載
　　　　　　　　　　　後十　頻歲値大水　大水作天潦
　　　　　　　三　前(二/三)荏平　荏作茌
　　　　　　　　　　　前七　薄暮至穀城　至作抵
　　　　　　　　　　　　　　　　　黃石去已久　去作翁　久作邁
　　　　　　　　　　　前八　從横　從作縱
　　　　　　　　　　　　　　　　　卓哉張留侯　留侯作公子
　　　　　　　　　　　　　　　　　視秦如孩嬰　秦作嬴
　　　　　　　　　　　前九　莫敢爭　爭作攖
　　　　　　　　　　　　　　　　　取公履　公作翁
　　　　　　　　　　　前十　徘徊撫松柏　徘徊撫作延竚對
　　　　　　　　　　　　　　　　後一　紆餘　餘作徐
　　　　　　　　　　　　　　　　後三　晴旭生木末　生作吐
　　　　　　　　　　四　前二　桑田眇何許　眇作渺
　　　　　　　　　　　　　　　　前三　乘間作盜賊　盜賊作鼠狗
　　　　　　　　　　　　　　　　前六　一昨始入舟　昨始離夾溝
　　　　　　　　　　　　　　　　前九　文章與元氣　與作卽
　　　　　　　　　　　　　　　　後二　躋攀上平路　平作車
　　　　　　　　　　　　　　　　後六　誓志如金石　如作類
　　　　　　　　　　　　　　　　後八　爲舅作衣裳　作作製
　　　　　　　　　　五　前六　靈草毓三秀　草作芝
　　　　　　　　　　　　　　　　前九　仲也復爲邑　復爲作陞宰
　　　　　　　　　　　　　　　　前十　共下白玉墀　下作拜
　　　　　　　　　　　　　　　　　　　河水昔橫溢　昔作近
　　　　　　　　　　　　前(十一/十二)坐令齊魯俗化爲　無此十字
　　　　　　　　　　　　　　　　　　　蠻與夷
　　　　　　　　　　　　後九　素娥一何好　好作情
　　　　　　　　六　前五　人間何處有此境　處作得
　　　　　　　　　　　　前六　依微　依作希
　　　　　　　　　　　　　　　　　　　又似滄浪謌濯纓　又似作似覺
　　　　　　　　　　　　前(十/十一)忽雷椎山雨如注　忽雷椎山作倐遇雷
　　　　　　　　　　　　　　　　　　　　　　　　　　　　　　　　　轟
　　　　　　　　　　　　前十一　百水　水作川
　　　　　　　　　　　　　　　　　　　澒洞忽若　忽作湧
　　　　　　　　　　　　後三　歸有衡門　衡門作茅衡
　　　　　　　　　　　　　後四　贈黃瑞卿詩　贈下有談星二字
　　　　　　　　　　　　　後五　祿命至其詩曰　此一　百七十八字全
　　　　　　　　　　　　　　　　　　　　　　　　　　　　　　　　　　　　闕
　　　　　　　　七　前十　送陳仲寶還江州　寶作資　江州作九
　　　　　　　　　　　　　　　　　　　　　　　　　　　　　　　　　　　　江
　　　　　　　　　　　　　後一　君住西江　住作往
　　　　　　　　　　　　　後五　喜不忘　不作勿
　　　　　　　　　　　　　後六　何處又相逢　又作更
　　　　　　　　　　　　　後八　題畫　雪山旅行圖
　　　　　　　　八　前四　連山高高上　上作聳
　　　　　　　　　　　　　前十二　淮口　淮作河
　　　　　　　　　　　　　　　　　　　　臨風一振衣　一振衣作看雁行
　　　　　　　　　　　　　　　長河吞鉅海　長淮奔海急
　　　　　　　　　　　　　　　平楚沒斜暉　沒斜暉作入吳長
(前十二/後一)未覺鯨波險唯憂　羽檄勞傳馹兵塵近
　　　　　　　　　　　　　　　羽檄飛故園兄與　故鄕吳中吾同氣可
　　　　　　　　　　　　　　　弟歡樂我多違　得慰高堂
　　　　　　　　　後四　聖主憂民日　聖主作當宁
　　　　　　　　　　　　　　　諸公奉使年　諸公作奇才
　　　　　　　　　　　　　　　雨露尙中天　尙作墜
　　　　　　　　　後十　彌重久彌敦　久彌作古風
　　　　　　九　前五　度關車躑躅　躑躅作響復
　　　　　　　　　　　　　　　入谷馬逡巡　逡巡作嘶頻
　　　　　　　　　前九　間道曾歸璧　間道作雄辯
　　　　　　十　前一　雲浮滄海日　浮滄海作藏一天
　　　　　　　　　　　　　　　花誤洞庭春　洞庭作萬家
　　　　　　　　　前四　晴光分浦溆　分浦溆作轉蒲柳
　　　　　　　　　　前五　封書寄鴻鴈　封書寄鴻作投緘托
　　　　　　　　　　　　　　　　　　　　　　　　　　　歸
　　　　　　　　　　　　　　　聊以報平安　聊以作因爾
　　　　　　　　　後十　重爲宛洛遊　宛洛作洛下
　　　　　　　　　後(七/十一)波光依岸轉帆影　京遷周代卜書敍禹
　　　　　　　　　　　　　　　帶雲收豈有相如　王疇豪傑維今盛衣
　　　　　　　　　　　　　　　賦空餘季子裘靑　冠自古稠水南人未
　　　　　　　　　　　　　　　雲有知己意氣若　出吾與爾同謀
　　　　　　　　　　　　　　　爲酬
　　　　　　　十一　前四　草草趍崔鎭　崔鎭作前集
　　　　　　　　　　　　　　　　　悠悠憶帝鄕　憶帝作望故
　　　　　　　　　　　　　　　　　星辰依魏闕　依作辭
　　　　　　　　　　　前(四/五)逐客行無馬　行作歸　馬作鷁
　　　　　　　　　　　前五　居人飯有魴　飯作饌
　　　　　　　　　　　前十　題陸氏別業　題陸氏作陸志寧
　　　　　　　　　　　前十一　夾溪楊柳恣欹斜　夾溪作烟緜　恣欹
　　　　　　　　　　　　　　　　　　　　　　　　　　　　　　作夾溪
　　　　　　　　　　　　　　　　　淺帶沙　淺帶二字乙轉
　　　　　　　　　　　前十二　高低亂舞風前蝶　棊驚鶴夢彫闌雨
　　　　　　　　　　　　　　　　　紅白爭開雨後花　酒賞鶯喉碧砌花
　　　　　　　　　　　　　　　　　安得草堂江上住　安得移家作鄰住
　　　　　　　　　　　　　　　後一　爛題新句　爛作漫
　　　　　　　　　　十二　後二　慚愧九原泉下人　九原泉作當年地
　　　　　　　　　　　　　　　後十二　在庭闈　在作叙
　　　　　　　　　　十三　前一　腐儒頭欲白　欲作已
　　　　　　　　　　　　　　　前二　倚闌無語立斜暉　闌作篷　立作送
　　　　　　　　　　十四　後九　洛陽游　陽作中
　　　　　　　　　　十七　前(三/四)此日山東無李白　李白山東舊吟處
　　　　　　　　　　十九　前十一　明公最絕倫　最作號
　　　　　　　　　　　　　　　後五　丘園愧隱淪　愧作悅
　　　　　　　　　　　　　　　後七　搔首望高旻　搔作翹
　　　　　　　　　　　　　　　後十　聞道元戎死　戎死作勳殞
　　　　　　　　　　　　　　　後十一　瀟湘　瀟作沅
　　　　　　　　二十　前五　弩力　弩作努
　　　　　　　　　　　　前八　手搖羅扇此徘徊　羅作團　此徘徊作
　　　　　　　　　　　　　　　　　　　　　　　　　　　　　　　　月輪開
　　　　　　　　　　　　前十一　好花折得　得作弄
　　　　　　　　　　　　後二　黃裳　裳作衣
　　　　　　　　　　　　後十一　宮門深鎖晝偏長　宮門深鎖四字乙轉
　　　　　　　　　　　　　　　　　　　　　　　　　　　　　　　　偏作倍
　　　　　　　　　　　　　　　　　　懶把春雲繡作裳　懶把春雲作春雲懶
　　　　　　　　　　　　　　　　　　　　　　　　　　　　　　　　刺　作作衣
　　　　　　　　　　　　　　　　　　恨不將身化胡蝶　不將身化作身不化
　　　　　　　　　　　　　　　　　　　　　　　　　　　　　　　　花
　　　　　　　　　　　　後(十一/十二)長隨飛絮近君王　長隨飛絮作飛逐東
　　　　　　　　　　　　　　　　　　　　　　　　　　　　　　　　　　　　　　　　風　君王作御床
　　　　　　　　　二一　前三　巢君　君作居
　　　　　　　　　　　　　　　前五　五百餘人同日死　餘人作賢才　日死
　　　　　　　　　　　　　　　　　　　　　　　　　　　　　　　　　　　　　　　　作死義
　　　　　　　　　　　　　　前十二　盡木冰　盡木二字乙轉
　　　　　　　　　三一　後八　周於六合　周作囿
　　　　　　　　　　　　　　　　　　　　　　蓋吹萬不同　蓋吹萬作爲聲有萬
　　　　　　　　　　　　　　　　　　　　　　　　　　　　　　　　　　　　　　　　之五字
　　　　　　　　　三二　前六　茲焉逍遙　茲作於
　　　　　　　　　　　　　　前八　悅茂　悅作暢
　　　　　　　　　三三　前四　聽雪齋記　齋作軒
　　　　　　　　　　　　　　前五　飾藏脩之室　飾下有其字
　　　　　　　　　　　　前六　曰聽雪齋　無齋字
　　　　　　　　　　　　前(七/八)凝且潤者　凝潤二字乙轉
　　　　　　　　　　　　前十二　潜聰　聰作聞
　　　　　　　　　　　　後八　蓋拘於虛者　拘作泊
　　　　　　　　　　　　後九　處裕而不嗇　嗇作奢
　　　　　　　　三四　後六　內閭　閭作門
　　　　　　　　　　　　後七　旣樂與其親戚賓　無戚賓者三字
　　　　　　　　　　　　　　　　　　　友者游
　　　　　　　　　　　　後八　而以悠然名之故　無此二十三字
　　　　　　　　　　　　　　　　　　　浙東元帥白野公
　　　　　　　　　　　　　　　　　　　兼善寔爲之篆燕
　　　　　　　　　　　　　　　　　　　人昔
　　　　　　　　　　　　　　　　　正卿氏　正上有張字
　　　　　　　　　　　後九　飮酒亭上　觴咏是亭
　　　　　　　　　　　後十　遇余　遇作過
　　　　　　　　　　　後十一　余弗敢辭　敢作遑
　　　　　　　　　　　後十二　千里之遠　之作而
　　　　　　　三五　前一　夫椒之嵯峨　峨下有迴波蕩漾與
　　　　　　　　　　　　　　　　　　　　　　　　　　　　　　　天光互吞吐十字
　　　　　　　　　　　前四　則足以全其天　則足作反有
　　　　　　　　　　　　　　　　　噫靖節其殆天游　無噫字
　　　　　　　　　　　　　　　　　　者
　　　　　　　　　　　後十　巍然而立於廊廟　無而字
　　　　　　　三六　前一　推之於時　推作措
　　　　　　　　　　　　　　　前八　吾知養而已　養下有之字
　　　　　　　　　　　　　　　前十二　三世墳墓　曾祖禰三世墓
　　　　　　　　　　　　　　　後一　母氏謝夫人之兆　母氏作其母　兆作
　　　　　　　　　　　　　　　　　　　　　　　　　　　　　　　　　　　　　　　　　墓
　　　　　　　　　　　　　　　後三　弗獲以時展墓　獲作克　墓作省
　　　　　　　　　　　　　　　後四　世祖皇帝　無皇帝二字
　　　　　　　　　　　　　　　後五　克與　克作獲
　　　　　　　　　　　　　　　後六　毎歲仲丁　春秋二仲
　　　　　　　　　　　　　　　後七　可謂盛矣　無此四字
　　　　　　　　　　三七　前四　斡勒君允常居里　允作名　第作閈
　　　　　　　　　　　　　　　　　　　　　　　第
　　　　　　　　　　　　　　　　　　　　　　　先文正公　無文正二字
　　　　　　　　　　　　前六　卽日具資糧　無日字
　　　　　　　　　　　　後二　以爲祠　爲作立
　　　　　　　　　　　　後三　顧是窀是穸　無下是字
　　　　　　　　　　　　　　　　　　平生官居　無平生二字官作宦
　　　　　　　　　　　　　　　　　　而使斧斤耒耜　使作俾
　　　　　　　　　　　　後五　以待先賢之意乎　無乎字
　　　　　　　　　　　　　　　　　　繼自今茲　茲作始
　　　　　　　　　　　　後六　處里閈者　閈作黨
　　　　　　　　　　　　後八　封殖　殖作植
　　　　　　　　　　　　後(八/九)患乎哉　患乎作足患
　　　　　　　　　　　　後十　以爲方來吿云　無以字
