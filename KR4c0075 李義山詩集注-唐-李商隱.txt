#+TITLE: 李義山詩集注-唐-李商隱
#+DATE: 2018-05-12 10:19:05
#+SOURCE: github.com/kanripo/KR4c0075 master 942003d8                
欽定四庫全書　　　　　集部二
　李義山詩集注　　　　　别集類一(唐/)
　　提要
　　　　(臣/)等謹案李義山詩集注三巻
　　　國朝朱鶴齡注鶴齡字長孺吳江人李商隠詩
　　　　舊無注本故元好問論詩絶句有詩家總愛
　　　　西崑好只恨無人作鄭箋之語明末釋道源
　　　　始為作注王士禎論詩絶句所謂獺祭曾驚
　　　　博奥殫一篇錦瑟解人難千秋毛鄭功臣在
　　　　尚有彌天釋道安者即為道源是注作也然
　　　　其書徴引雖繁實冗雜寡要多不得古人之
　　　　意鶴齡刪取其什一補輯其什九以成此注
　　　　一掃諸家穿鑿附㑹之說繁簡頗為得當故
　　　　後來注商隠集者如程夢星姚培謙諸家大
　　　　抵以鶴齡為藍本惟商隠以婚於王茂元之
　　　　故為令狐綯所擠淪落終身特文士輕于去
　　　　就苟且目前之常態鶴齡必以為茂元黨李
　　　　徳裕綯父子黨牛僧孺商隠之從茂元為擇
　　　　木之智渙丘之公然則令狐楚方盛之時何
　　　　以從之受學令狐綯見讐之後何以又屢啟
　　　　陳情新舊唐書班班具在鶴齡所論未免為
　　　　回護之詞至謂其詩寄托深㣲多寓忠憤不
　　　　同於温庭筠段成式綺靡香艷之詞則所見
　　　　特深為從來論者所未及所作年譜排比時
　　　　事與其詩互相㕘證亦頗有條理惟于乙卯
　　　　年有感二首詠文宗甘露之變者引錢龍惕
　　　　箋以李訓鄭注為奉天討死國難則觸于明
　　　　末黨禍有激而言與詩中如何夲初輩自取
　　　　屈氂誅臨危對盧植始悔用龎萌諸句顯相
　　　　背觸殊失商隠之本旨又重有感一首所謂
　　　　竇融表已來闗右陶侃軍宜次石頭者竟以
　　　　稱兵犯闕望劉從諫所見至為乖刺鶴齡又
　　　　引龍惕之語附和其說不加駁正亦未免昧
　　　　于事理然如據房中曲定錦瑟為悼亡于無
　　　　題諸作注家所呶呶而爭者亦闕所不知不
　　　　主曲說其摧陷廓清之功固超出諸家之上
　　　　矣乾隆四十五年正月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
原序
申酉之嵗予箋注杜工部詩于紅豆山莊既卒業有友
人謂予曰玉溪生詩沈博絶麗王介甫稱為善學老杜
惜從前未有為之注者元遺山云詩家総愛西崑好只
恨無人作鄭箋子何不併成之以嘉恵来學予因繙覈
新舊唐書本傳以及箋啓序状諸作所載于英華文粹
者反復参考乃喟然嘆曰嗟乎義山葢負才傲兀抑塞
于鈎黨之禍而傳所云放利偷合詭薄無行者非其實
也夫令狐綯之惡義山以其就王茂元鄭亞之辟也其
惡茂元鄭亞以其為賛皇所善也賛皇入相薦自晋公
功流社稷史家之論每曲牛而直李茂元諸人皆一時
翹楚綯安得以私恩之故牢籠義山使終身不為之用
乎綯特以仇怨賛皇惡及其黨因併惡其黨賛皇之黨
者非真有憾于義山也太牢與正士為讐綯父楚比太
牢而深結李宗閔楊嗣復綯之繼父深險尤甚㑹昌中
賛皇擢綯臺閣一旦失勢綯與不逞之徒竭力排陷之
此其人可附離為死黨乎義山之就王鄭未必非擇木
之智渙邱之公此而目為放利偷合詭薄無行則必将
朋比奸邪擅朝亂政如八關十六子之所為而後謂之
非偷合非無行乎且吾觀其活獄𢎞農則忤廉察題詩
九日則忤政府于劉蕡之斥則抱痛巫咸于乙卯之變
則銜寃晋石太和東討懐積骸成莽之悲黨項興師有
窮兵禍胎之戒以至漢宫瑶池華清馬嵬諸作無非諷
方士為不經警色荒之覆國此其指事懐忠鬱紆激切
直可與曲江老人相視而笑㫁不得以放利偷合詭薄
無行嗤摘之者也或曰義山之詩半及閨闥讀者與玉
䑓香奩例稱􁊬公以為善學老杜何居予曰男女之情
通于君臣朋友國風之螓首蛾眉雲髪瓠齒其辭甚䙝
聖人頋有取焉離騷托芳草以怨王孫借美人以喻君
子遂為漢魏六朝樂府之祖古人之不得志于君臣朋
友者往往寄遥情于婉孌結深怨于蹇修以序其忠憤
無聊纒綿宕往之致唐至太和以後閹人暴横黨禍蔓
延義山阨塞當塗沈淪記室其身危則顯言不可而曲
言之其思苦則荘語不可而謾語之計莫若瑶䑓璚宇
歌筵舞榭之間言之可無罪而聞之足以動其梓州吟
云楚雨含情俱有託早巳自下箋觧矣吾故曰義山之
詩乃風人之緒音屈宋之遺響葢得子美之深而變出
之者也豈徒以徴事奥博擷采妍華與飛卿柯古争覇
一時哉學者不察本末類以才人浪子目義山即愛其
詩者亦不過以為帷房暱媟之詞而巳此不能論世知
人之故也予故博考時事推求至隠因箋成而發之以
復于友人且以為世之讀義山集者告焉順治巳亥二
月朔朱鶴齡書于猗蘭堂
欽定四庫全書
　李義山詩集注巻一上
　　　　　　　　　　　　　吳江朱鶴齡撰
　　　錦瑟
錦瑟無端五十絃(周禮樂器圖雅瑟二十三絃頌瑟二/十五絃飾以寳玉者曰寳瑟繪文如)
(錦曰錦瑟漢書郊祀志秦帝使素女鼔五十絃瑟悲帝/禁不止故破其瑟為二十五絃或曰吕氏春秋云朱襄)
(氏作五絃瑟以采隂氣以定羣生瞽叟乃拌五/五絃之瑟命之曰大章舜立乃益八絃以為二)　　　(絃為十/十三絃)
(之瑟此詩五十絃當倒其文為十五絃與下思華年相/應一云五十疑作廿五正用素女事廿人汁切音入古)
(人書二十字多併省為廿顔之推稽聖/賦中山何夥有子百廿但詩家罕用)一絃一柱思華
年莊生曉夢迷蝴蝶(莊子昔者莊周夢為/蝴蝶栩栩然蝶也)望帝春心託
杜鵑(水經注來敏本蜀論望帝者杜宇也從天下女子/朱利自江源出為宇妻遂王於蜀號曰望帝蜀王)
(本紀望帝使鼈靈治水與其妻通慚愧且以徳薄不及/鼈靈乃委國授之望帝去時子規方鳴故蜀人悲子規)
(鳴而思望帝成都紀望帝死其/魂化為鳥名曰杜鵑亦曰子規)滄海月明珠有淚(文選/注月)
(滿則珠全月虧則珠闕郭憲别國洞㝠記珠勒國在日/南其人乗象入海底取寳宿於鮫人之宫得淚珠則鮫)
(人所泣之珠也亦曰泣珠博物志南海外有/鮫人水居如魚不廢績織其眼泣則能出珠)藍田日暖
玉生烟(長安志藍田山在長安縣東南三十里其山産/玉亦名玉山困學紀聞司空表聖云戴容州叔)
(倫謂詩之景如藍田日暖良玉生烟可望而不可/置於眉睫之間也李義山玉生烟之句葢本於此)此情
可待成追憶只是當時已惘然
　(按義山房中曲歸來巳不見錦瑟長於人此詩寓意/略同是以錦瑟起興非専賦錦瑟也緗素雜記引東)
　(坡適怨清和之說吾謂不然恐是偽託耳劉貢父詩/話云錦瑟當時貴人愛姬之名或遂實以令狐楚青)
　(衣說尤誣妄/當亟正之)
　　　重過聖女祠(水經注武都秦岡山懸崖之側列/壁之上有神像狀婦人之容其形)
　　　(上赤下白世名之曰聖女神福應愆違/方俗是禱按武都今漢中府略陽縣地)
白石巖扉碧蘚滋上清淪謫得歸遲(靈寳本元經四人/天外曰三清境玉)
(清太清上清亦名三天太真經三清之間各有正位聖/登玉清真登上清仙登太清釋道源注上清蘂珠宫大)
(道玉宸/君居之)一春夢雨常飄瓦(夢雨用巫山神女事九/歌東風飄兮神靈雨)盡日
靈風不滿旗(陶貞白真誥英王夫人歌阿母延軒觀朗/肅躡靈風道源注雲笈七籖靈風揚音緑)
(霞吐/津)蕚緑華來無定所(真誥萼緑華者自云是南山人/女子年可二十許上下青衣顔)
(色絶整以晉穆帝昇平三年十一月夜降於羊權家自/此往來一月之中輙六過其家授權尸解藥亦隠景化)
(形而/去)杜蘭香去未移時(墉城仙録杜蘭香者有漁父於/湘江之岸見啼聲四顧無人惟)
(一二嵗女子漁父憐而舉之十餘嵗天姿竒偉靈顔姝/瑩天人也忽有青童自空下集其家携女去臨升天謂)
(漁父曰我仙女也有過謫人間今去矣其後降於洞庭/包山張碩家搜神記漢時有杜蘭香者自稱南康人氏)
(以建業四年春數詣張碩言本為君作妻情無曠/逺以年命未合其小乖太嵗東方卯當還求君)玉郎
㑹此通仙籍(真誥北元中𤣥道君太保玉郎李靈飛之/小妺道源注雲笈七籖登命九天司命侍)
(仙玉郎開紫陽玉笈雲錦/之囊出九天生神玉章)憶向天階問紫芝(茅君内傳/句曲山有)
(神芝五種其三色紫形如葵葉光/明洞徹服之拜為太清龍虎仙君)
　　　寄羅劭興(一作/輿)
棠棣黄花發(棠棣疑即唐棣本/草不言花黄候考)㤀憂碧葉齊(博物志合/歡蠲忿萱)
(草忘/憂)人閒微病酒燕重逺兼泥混沌何由鑿(莊子鑿七/日而混沌)
(死/)青㝠未有梯(楚詞據青冥而攄虹兮注青/㝠雲也謝朓詩共登青雲梯)高陽舊徒
侶(史記酈生叱使者曰入/言沛公吾高陽酒徒也)時復一相攜
　　　令狐舍人說昨夜西掖翫月因戲贈(唐書令狐/綯字子直)
　　　(楚之子大中三年拜中書舍人襲封平陽男初/學記中書省在右因謂中書為右曹又稱西掖)
昨夜玉輪明(一作門誤○李賀詩/玉輪軋露濕團光)傳聞近太清(世說㑹/稽王道)
(子齋中夜坐於時天月明浄都無纎翳歎以為佳謝景/重曰意謂不如㣲雲㸃綴王因戲謝曰卿居心不浄乃)
(復强欲滓/穢太清耶)凉波衝碧瓦(漢郊祀志月穆穆以金波/劉騊駼詩縹碧以為瓦)曉暈
落金莖(廣韻暈日月旁氣也漢武故事帝作金莖擎玉/杯承雲表露和玉屑服之以求仙西都賦擢雙)
(立之金莖注/金莖銅柱也)露索秦宫井(廣韻綆井索古樂府桃生露/井上曹植述行賦濯予身於)
(秦/井)風絃漢殿筝(杜甫詩風筝吹玉柱丹鉛録古人殿閣/簷稜間有風琴風筝皆因風動成音自)
(叶宫/商)幾時緜竹頌擬薦子虚名(漢書緜竹縣屬廣漢郡/蔡夢弼杜注綿竹產漢)
(州綿竹縣之紫岩山揚雄甘泉賦序孝成帝時客有薦/雄文似相如者翰注雄嘗作綿竹頌成帝時直宿郎楊)
(莊誦此文帝曰似相如之文莊曰非也此臣邑人揚子/雲帝即召見拜黄門侍郎按子雲答劉歆書云先作縣)
(邸銘王佴頌階闥銘及成都四隅銘蜀人楊莊為郎誦/之於成帝帝以為似相如後又作繡補靈節龍骨之銘)
(詩三章成帝好之遂得盡意不及緜竹頌翰注云云不/知何本五臣注極為東坡所譏然間有可采者如此事)
(義山亦引/用之矣)
　　　崔處士
真人塞其内夫子入於機(莊子萬物出/乎機入乎機)未肯投竿起惟
歡負米歸(家語昔者由也/為親百里負米)雪中東郭履(史記東郭先生/行雪中履有上)
(無下足/盡踐地)堂上老萊衣(列士傳老萊子行年七十作/嬰兒娯親著五采斒斕衣)讀遍
先賢傳如君事者稀
　　　自喜
自喜蝸牛舍(古今汪蝸牛陵螺也野人為圓舍如其殻/曰蝸舍魏志焦先自作一蝸牛廬浄掃其)
(中/)兼容燕子巢緑筠遺粉籜(韻㑹筠竹青皮白居/易詩筠粉汙新衣)紅藥
綻香苞(謝朓詩紅/藥當階翻)虎過遙知穽魚來且佐庖慢行成酩
酊鄰壁有松醪(本草松葉松節松膠皆可為酒/能已疾裴硎傳奇酒名松醪春)
　　　題僧壁
捨生求道有前蹤乞腦剜身結願重(道源注知𤣥三昩/懴捨頭目髓腦如)
(棄涕唾報恩經有婆羅門往乞其頭王許之婆羅門尋/斷王頭持還本國又轉輪聖王為求佛法有一婆羅門)
(言若能就王身上剜作千瘡灌滿膏油安/施燈炷然以供養者我當為汝解說佛法)大去便應欺
粟顆(陳啟源曰佛偈一粒粟/中藏世界即此句義)小來兼可隠針鋒(道源注/維摩經)
(如持一針鋒舉一棗葉而無所/嬈涅槃經尖頭針鋒受無量衆)蚌胎未(一作/永)滿思新桂
(吕氏春秋月望則蚌蛤實羣隂盈月晦則蚌蛤虛羣隂/缺吳都賦蚌蛤珠胎與月虧全虞喜安天論俗傳月中)
(有仙人桂樹今視其初生見仙人之足漸/巳成形桂樹後生李賀詩新桂如蛾眉)琥珀初成憶
舊松(陳藏器本草舊說松脂入地千年化為琥珀今燒/之亦作松氣○按新桂舊松即未來過去之喻)
若信貝多真實語(酉陽雜俎貝多出摩伽陀國西土用/以寫經長六七丈經冬不凋齊民要)
(術嵩山記云嵩高寺中忽有思維樹即貝多也一年三/花翻譯名義集貝多形如北方㯶櫚直而且高長八九)
(十尺花如黄米子西域記云南印建那補羅國北不逺/有多羅樹林三十餘里其葉長廣其色光潤諸國書寫)
(無不採用般若經如/來是真語者實語者)三生同聽一樓鐘(道源註過未/現為三生)
　　　霜月
初聞征雁已無蟬百尺樓高水接天青女素娥俱耐(文/苑)
(英華/作柰)冷(淮南子秋三月青女乃出以降霜雪高誘注青/女青腰玉女主霜雪也謝莊月賦集素娥於后)
(庭注嫦娥竊藥奔月/月色白故曰素娥)月中霜裏鬬嬋娟
　　　異俗二首(原注時從事嶺南○本傳給事中鄭/亞廉察桂州請為觀察判官檢校水)
　　　(部員/外郎)
鬼瘧朝朝避(後漢書禮儀志注顓頊氏有三子生而亡去/為疫鬼一居江水為瘧鬼賓退録高力士)
(流巫州李輔國授謫制力士方逃瘧/功臣閣下則避瘧之說自唐巳然)春寒夜夜添未驚
雷破柱(世說夏侯太初嘗倚柱作書時大/雨霹靂破柱衣服焦燃神色無變)不報水齊簷
虎箭侵膚毒(桂海虞衡志蠻箭以毒藥濡箭/鋒中者立死藥以蛇毒草為之)魚鈎刺骨
銛(嶺表志鱷魚大如船牙如鋸齒尾/有三鈎極利遇鹿豕即以尾㦸之)鳥言成諜訴(一作/詐)
(韓愈文小吏十餘家皆鳥言夷面北山移/文牒訴倥偬裝其懐注牒文牒也訴告也)多是恨彤幨
(一作襜○周禮巾車有容葢鄭司農云容謂幨車山東/謂之裳幃以幃障車旁如裳為容飾其上有葢四旁垂)
(而下謂之幨職原皂/葢分輝彤幨昭彩)
户盡懸秦網(地理志桂林郡本秦置網/罟之利開於秦故曰秦網)家多事越巫(漢/郊)
(祀志命越巫立越祝祠安臺無/壇亦祠天神帝百鬼而以雞卜)未曾容獺祭(月令孟春/之月獺祭)
(魚然後虞/人入澤梁)只是縱猪都(酉陽雜爼伍相奴或擾人許於/伍相廟多已舊說一姓姚二姓)
(王三姓汪昔值洪水食都樹皮餓死化為鳥都皮骨為/猪都婦女為人都在樹根居者名猪都在樹半可攀及)
(者名人都在樹尾者名鳥都南中多食/其巢味如木芝窠表可為履􁟋治脚氣)點對連鰲餌(列/子)
(龍伯之國有大人/一釣而連六鰲)搜求縛虎符(抱朴子道士趙昞能禁/虎虎伏地低頭閉目便)
(可執縛真誥道家有制虎豹/符南中多虎故求符禁之)賈生兼事鬼(漢賈誼傳上/方受釐坐宣)
(室因感鬼神事問以鬼神/之本誼具道所以然之故)不信有洪爐(莊子今一以天/地為大爐賈誼)
(鵬鳥賦天地為爐兮造化/為工杜甫詩汨沒聴洪爐)
　　　歸墅(按詩有踰南極之/句時必歸自桂林)
行李踰南極旬時到舊鄉楚芝應徧紫(十道志商洛山/在商州東南九)
(十里亦名楚山高士傳四皓避秦入/商洛山作歌曰煜煜紫芝可以療饑)鄧橘未全黄(唐書/地理)
(志鄧州南陽郡屬山南東道王維詩/商山包楚鄧張衡南都賦穰橙鄧橘)渠濁村舂急(杜甫/詩村)
(舂雨/外急)旗高社酒香(廣韻青帘謂之酒旗張載酒賦擬酒/旗於𤣥象白居易詩青旗沽酒趁梨)
(花/)故山歸夢喜先入讀書堂
　　　商於(唐書商州上洛郡屬/闗内道即古商於地)
商於朝雨霽歸路有秋光背塢猿收果投巖麝退香(埤/雅)
(麝絶愛其香為人追逐即/自投高巖舉爪剔出其香)建瓴真得勢(漢書高帝紀下/兵於諸侯譬猶)
(居高屋之上/建瓴水也)横㦸豈能當割地張儀詐(史記張儀說楚/能閉闗絶齊請)
(獻商於之地六百里楚/果絶齊求地儀與六里)謀身綺季長(三輔舊事漢惠帝/為四皓立碑一曰)
(園公二曰綺里季三曰/夏黄公四曰甪里先生)清渠州外月黄葉廟前霜今日
看雲意依依入帝鄉
　　　和孫朴韋蟾孔雀詠(唐詩紀事韋蟾字隠珪下/杜人表微之子大中七年)
　　　(進士為徐商掌書記咸通末官尚書左丞○按/義山樊南乙集序云大中二年自桂府歸為盩)
　　　(厔尉與孫朴韋蟾同/官詩當作於是時)
此去三梁逺(三梁在桂管本集為鄭亞桂州/謝上表三梁路阻九嶠山遙)今來萬里
攜西施因網得(西谿叢語吳越春秋云呉亡西子被殺/杜牧之詩西子下姑蘇一舸逐鴟夷後)
(人遂云范蠡将西子去嘗疑之别無所據楊慎曰修文/御覧引呉越春秋逸篇云呉亡後越浮西施於江令隨)
(鴟夷以終浮沈也反言耳隨鴟夷者子胥譛死盛以鴟/夷西施有功焉今沈之江所以報子胥之忠○按西施)
(沈江事容有之但此云西施因網得他詩又云莫将越/客千絲網網得西施别贈人皆言初得西施非呉亡後)
(事也其故實未詳疑/出小說家今逸之耳)秦客被花迷(秦客未詳集内贈人/詩豈知一夜秦樓客)
(偷看吳宫苑内/花疑即此秦客)可在青鸚鵡(山海經黄山有鳥焉青羽/赤喙人舌能言名曰鸚鵡)
(南方異物志鸚鵡有三種一種青大如鳥鶹一種白/大如鴟鴞一種五色大於青者交州巴南盡有之)非
闗碧野雞(漢郊祀志秦文公獲若石於陳倉北坂城祠/之其神從東方來若雄雉其聲殷殷云野雞)
(皆鳴又云宣帝時或言金馬碧雞之神可醮祭而致於/是遣王褒持節求焉○言孔雀如青鸚鵡之可玩非若)
(碧野雞之形/聲恍惚也)約眉憐翠羽(登徒子好色/賦眉如翠羽)刮目(一作/膜)想金
箆(湼槃經有肓人詣良醫/醫即以金鎞刮其眼膜)瘴氣籠飛逺蠻花向坐低(續/漢)
(書西南夷曰滇池出孔雀是從蠻瘴中來也稗雅博物/志云孔雀尾多變色有金翠始春而生三四月後復凋)
(與花蕚相榮衰杜甫/詩翠尾金花不辭辱)輕於趙皇后(西京雜記趙后體輕/腰弱善行步進退白)
(帖飛燕體輕/能為掌上舞)貴極楚懸黎(戰國䇿梁有懸/黎楚有和璞)都䕶矜羅幕
(杜氏通典漢置西域都䕶唐永徽中始於/邊方置安東安西安南安北四大都䕶府)佳人炫繡袿
(音圭○釋名婦人上服曰袿廣/雅長襦也沈約詩先表繡袿香)屏風臨燭釦(說文釦金/飾器口)
捍撥倚香臍(樂府雜録琵琶以蛇皮為槽厚二寸餘鱗/介亦具以楸木為面其捍撥以象牙為之)
(海録碎事金捍撥在琵琶面上當絃或以金塗/為飾所以捍䕶其撥也説文麝如小麋臍有香)舊思牽
雲葉(陸機雲賦金柯分玉葉散/梁簡文帝詩雲開瑪瑙葉)新愁待雪泥(盧綸送張/少府詩判)
(詞花落紙擁/吏雪成泥)愛堪通夢寐畫得不端倪地錦排蒼雁(鄭/嵎)
(津陽門詩錦鳬繡雁相追隨注/温泉湯中縫綴錦繡為鳬雁)簾釘鏤白犀(李賀詩玳/瑁釘簾薄)
(東觀漢記章帝元和元年日南獻白/雉白犀廣志犀角之好者稱雞昩白)曙霞星斗外凉月
露盤西(三輔故事武帝於建章宫立銅柱/高二十丈上有仙人掌承露盤)妬好休誇舞
(紀聞孔雀自喜其尾而甚妬遇婦人童子好衣服/必逐而啄之聞管絃笙歌必舒張翅尾盼睇而舞)經寒
且少啼(顧有孝曰北地多寒戒之以少啼/即子美花鴨詩作意莫先鳴意也)紅樓三十級
(酉陽雜俎長樂坊安國寺紅樓睿宗在藩時舞榭也李/白詩紫殿紅樓覺春好王建宫詞禁寺紅樓内裏通)
穏穏上丹梯(謝靈運詩躧步凌丹梯注丹梯/陛階也○後四語全是寓意)
　　　人欲
人欲天從竟不疑莫言圓葢便無私(劉氏正歴問黄帝/為葢天以天象葢)
(宋玉大言賦方地/為車圓天為葢)秦中久巳烏頭白(藝文類聚燕丹子/曰秦止燕太子丹)
(為質曰烏頭白乃可歸/丹仰天嘆烏即白頭)却是君王未備知
　　　華山題王母祠
蓮華峯下鎖雕梁(華山記山巔有池生千葉/蓮花服之羽化因名華山)此去瑤池
地共長(穆天子傳天子觴/王母於瑤池之上)好為麻姑到東海勸栽黄竹
莫栽桑(神仙傳麻姑謂王方平曰接侍以來見東海三/變為桑田向到蓬萊水淺於往時略半也豈將)
(復還為陸陵乎方平笑曰聖人皆言海中行復揚塵也/穆天子傳天子遊黄臺之丘獵於苹澤有隂雨天子乃)
(休日中大寒北風雨雪有凍人天子作/詩三章以哀之曰我徂黄竹負□寒)
　　　華清宫(唐書天寳六載改驪山温泉宮曰/華清宫治湯為池環山列宫殿)
華清恩幸古無倫(唐書太真得幸進冊貴妃三姊皆美/帝呼為姨帝幸華清貴妃與三夫人)
(皆從遺簮墮舄瑟瑟璣琲/狼籍於道香聞數十里)猶恐蛾眉不勝人未免被他
褒女(一作/氏)笑只教天子暫䝉塵(言褒姒能滅周而𤣥宗/不久便歸國是貴妃之)
(傾城猶在褒氏下也二語/深著色荒之戒意最警䇿)
　　　楚澤
夕陽歸路後霜野物聲乾集鳥翻漁艇殘虹(一作/紅)拂馬
鞍劉楨元抱病(劉楨詩余嬰沈痼/疾竄身清漳濱)虞寄數辭官(南史虞/寄字次)
(安性冲静有栖遁志大同中閉門稱疾惟以書籍自娯/陳寳應既擒文帝敕章昭達發遣還朝衡陽王出閣手)
(敕用為掌書記後除東中郎建安王諮議加昭戎將軍/寄辭以疾王於是命長停公事其有疑議就以決之)
白袷經年巻(說文袷夾衣無絮亦作裌真誥許長史著/葛帴單衣白袷李賀詩白袷王郎寄桃葉)
西來及(一作/又)早寒
　　　蟬
本以高難飽徒勞恨費聲五更疎欲斷一樹碧無情薄
宦梗猶汎故園蕪已平煩君最相警我亦舉家清
　　　江亭散席循栁路吟歸官舍
春詠敢輕裁銜辭入半杯巳遭江映栁更被雪藏梅寡
和真徒爾殷憂動即來從詩得何報惟感(一作/看)二毛催
　　　潭州(唐書潭州長沙郡屬江南西道元和郡國/志隋平陳改湘州曰潭州取昭潭為名)
潭州官舍暮樓空今古無端入望中湘淚淺深滋竹色
(博物志舜二妃曰湘夫人舜/崩二妃啼以淚揮竹竹盡斑)楚歌重疊怨蘭叢(楚詞九/歌稱澧)
(蘭秋蘭者不一故/曰重疊怨蘭叢)陶公戰艦空灘雨(晉陶侃傳劉𢎞為/荆州刺史以侃為)
(江夏太守又加督䕶使與諸軍并力拒陳恢侃乃以運/船為戰艦所向必破後討杜弢進克長沙封長沙郡公)
賈傅承塵破廟風(西京雜記賈誼在長沙鵩鳥集其承/塵俗以鵬鳥至人家主人死誼作鵩)
(鳥賦釋名承塵施於上以承塵土也寰宇記賈誼廟/在長沙縣南六十里廟即誼宅宅中有井上圓下方)目
斷故園人不至松醪一醉與誰同
　　　贈劉司户(蕡○唐書劉蕡字去華昌平人太和/二年䇿試賢良蕡切論黄門太横将)
　　　(危宗社考官不敢留蕡在籍中人讀其文至有/相對垂泣者令狐楚在興元牛僧孺在襄陽皆)
　　　(辟為從事中人嫉之/誣以罪貶栁州司戸)
江風吹浪動雲根(張協詩雲根臨八極注雲根/石也雲觸石而生故曰雲根)重碇危
檣白日昏(韻會碇/鎮舟石)已斷燕鴻初起勢更驚騷客後歸魂
漢廷急詔(一作/召)誰先入楚路高歌自欲翻萬里相逢歡
復泣鳳巢西隔九重門(帝王世紀黄帝時鳳凰止帝東/園或巢於阿閣九辨君之門兮)
(九重道源曰東坡詩九/重新掃舊巢痕本此)
　　　哭劉司户二首(蕡卒於/貶所)
離居星嵗易失望死生分酒甕凝餘桂(楚詞奠桂/酒兮椒漿)書籖
冷舊芸(杜甫詩書籖映夕曛魚豢魏略芸/香辟紙魚蠧故藏書臺曰芸臺)江風吹鴈急
山木帶蟬曛一呌千迴首天高不為聞
有美扶皇運無誰薦直言已為秦逐客復作楚寃魂(謂/屈)
(原杜甫詩應共寃/魂語投詩贈汨羅)湓浦應分派(廬山記江州有青盆山/故其城曰湓城浦曰湓)
(浦一統志湓浦在今九江府/城西江賦流九派乎潯陽)荆江有㑹源并將添恨淚
一灑問乾坤
　　　悼傷後赴東蜀辟至散闗遇雪(本傳栁仲郢鎮/東川辟為節度)
　　　(判官檢校工部郎中方輿勝覧大散闗在梁泉/縣為秦蜀要路通志在鳳翔府寳雞縣城南通)
　　　(褒斜大路/屬漢中府)
劍外從軍逺(劍外劍閣之外也杜甫/詩草木變衰行劍外)無家與寄衣散闗
三尺雪回夢舊鴛機
　　　樂遊原(兩京新記漢宣帝樂遊廟一名樂遊/苑亦名樂遊原基地最高四望寛敞)
向晩意不適驅車登古原夕陽無限好只是近黄昏
　　　北齊二首
一笑相傾國便亡何勞荆棘始堪(一作/悲)傷(吳越春秋夫/差聽讒子胥)
(垂涕曰以曲為直舍讒攻忠将/㓕吳國城郭丘墟殿生荆棘)小憐玉體横陳夜(北齊/書後)
(主馮淑妃名小憐大穆后從婢也穆后愛衰以五月五/日進之號曰續命慧黠能彈琵琶工歌舞後主惑之願)
(得生死一處宋玉諷賦主人之女為臣歌曰内怵惕兮/徂玉牀横自陳兮君之旁釋德洪楞嚴合論引司馬相)
(如好色賦曰花容自獻玉體/横陳今此賦不傳或出假託)已報周師入晉陽(北齊書/武平七)
(年十二月周武帝來救晉州齊師大敗帝棄軍先還留/安德王延宗等守晉陽帝走入鄴辛酉延宗與周師戰)
(大敗為周/師所虜)
巧笑知堪敵萬幾傾城最在著戎衣晉陽巳陷休回顧
更請君王獵一圍(北齊書周師取平陽帝獵於二堆晉/州告急帝将還淑妃請更殺一圍從)
(之/)
　　　街西池館(杜牧有街西詩鼓吹注長安領街西/五十四坊及西市多王公貴戚之家)
白閣他年别(通志紫閣白閣黄閣三峯俱在圭峯東紫/閣旭日射之爛然而紫白閣隂森積雪不)
(融黄閣不知所謂三峯相去不甚逺/杜甫詩錯磨終南翠顛倒白閣影)朱門此夜過(晉書/麴游)
(歌南開朱門/北望青樓)疎簾留月魄珍簟接煙波太守三刀夢(晉/書)
(王濬夢懸三刀於梁上須㬰又益一刀李毅曰三/刀為州又益者明府其臨益州乎果遷益州刺史)將軍
一箭歌(唐詩紀事楊巨源詩三刀夢益州一箭取遼城/由是知名此詩三刀一箭即用巨源語但下事)
(未/詳)國租容客旅香熟玉山禾(張協七命瓊山之禾善曰/瓊山即崑崙山山海經崑)
(崙之上有木禾長五尋大/五圍鮑炤詩逺食玉山禾)
　　　南朝
𤣥武湖中玉漏催(宋書元嘉二十三年築北隄立𤣥武/湖於樂遊苑北建康實録吳開城北)
(渠引後河水流入新宫又名練湖徐爰釋文曰本桑泊/晉大興三年始創北海築長隄以壅北山之水東自覆)
(舟山西至宣武城六里餘宋元嘉中有黑龍見因改𤣥/武湖張衡渾天制以玉虬吐漏水入兩壺李蘭刻漏賦)
(以玉壺玉管流珠/馬上奔馳行漏)雞鳴埭口繡襦迴(南史齊武帝數幸/琅琊城宫人常從)
(早發至湖北埭雞始鳴故呼為雞鳴/埭一統志在晉溪西南潮溝之上)誰言瓊樹朝朝見
(陳書後主製新曲有玉樹後庭花臨江樂等其略云璧/月夜夜滿瓊樹朝朝新大抵美張貴妃孔貴嬪之容色)
(二句乃江/總詞也)不及金蓮步步來(齊書東昏侯鑿金為蓮花/貼地令潘妃行其上曰此)
(步步生/蓮花也)敵國軍營漂木柹(隋書文帝将伐陳命大作戰/船或請宻之文帝使投柹於)
(江曰若彼能/改吾又何求)前朝神廟鎖烟煤(陳書後主於郭内大皇/佛寺起七層塔未畢火)
(從中起飛至石/頭燒死者甚衆)滿宫學士皆顔(一作/蓮)色(陳書後主起臨/春結綺望仙等)
(閣珠簾寳帳服玩瑰麗近古未有上自居臨春張貴妃/居結綺孔龔二貴嬪居望仙複道往來以宫人袁大捨)
(等為女/學士)江令當年只費才(陳書江總字總持後主授尚/書令總為宰輔不親政務侍)
(宴後庭謂之狎客與諸嬪妃及女學/士共賦詩采其尤豔麗者被以新聲)
　　　復京(唐書徳宗建中四年十月涇原卒擁朱泚/叛上如奉天興元元年二月如梁州五月)
　　　(戊戌李晟收復京城七/月壬子上至自興元)
虜騎胡兵一戰摧萬靈回首賀軒臺(藝文類聚山海經/曰西王母之山有)
(軒轅臺射者不敢西向梁元帝臨/終詩寂寥千載後誰畏軒轅臺)天教李令心如日(唐/書)
(興元元年六月加李晟司/徒兼中書令實封一千户)可要昭陵石馬來(唐書京兆/府醴泉縣)
(有九嵕山太宗昭陵在西北六十里唐㑹要上欲闡揚/先帝徽烈乃刻石為嘗所乘破敵馬六匹於昭陵闕下)
(安禄山事蹟潼闗之戰我軍既敗賊将崔乾祐領白旗/引左右馳突又見黄旗軍數百隊官軍潜謂是賊不敢)
(逼之須㬰見與乾祐闘黄旗軍不勝退而又戰者不/一俄不知所在後昭陵奏是日靈宫前石人馬汗流)
　　　渾河中(唐書渾瑊本鐵勒九姓之渾部也與李/晟同平朱泚德宗還宫以瑊為河中尹)
　　　(晉絳節度使河中同陜虢等州及管内行/營副元帥封咸寧郡王貞元十五年薨)
九廟無塵八馬回(八馬八/駿也)奉天城壘長春苔(唐書奉天/縣屬京兆)
(府文明元年/分醴泉置)咸陽原上英雄骨半向君家養馬來(漢書/金日)
(磾以父不降見殺與母閼氏弟倫俱沒入官輸黄門養/馬後以討莽何羅功封秺侯按舊唐書瑊忠勤謹慎功)
(髙不伐時論方之金/日磾故末語云然)
　　　鄠杜馬上念漢書(一云五陵懐古○漢書宣帝/尤樂鄠杜之間注杜屬京兆)
　　　(鄠屬/扶風)
世上蒼龍種人間武帝孫小來惟射獵興罷得乾坤(漢/書)
(宣帝武帝曽孫戾太子孫也高材好學然亦喜游俠鬬/雞走狗上下諸陵周徧三輔昌邑王廢霍光與諸大臣)
(迎即皇/帝位)渭水天開苑(三輔黄圗漢有三十六苑羽獵賦/序武帝廣開上林北繞黄山濱渭)
(而/東)咸陽地獻原(長安志長安萬年二縣之外有畢原白/鹿原少陵原高陽原細栁原呉融詩咸)
(陽一火/便成原)英靈殊未已丁傅漸華軒(漢書哀帝時帝舅丁/明封陽安侯皇后父)
(傅晏封孔鄉侯説/文軒曲輈轓車也)
　　　栁
動春何限葉撼曉幾多枝解有相思苦(道源注梁劉邈/折楊栁詩春來)
(誰不思相/思君自知)應無不舞時絮飛藏皓蝶帶弱露黄鸝傾國
宜通體(北史栁昻傳楊素嘗於朝堂見昻子調/因獨言曰栁條通體弱獨搖不須風)誰來(英/華)
(作/家)獨賞眉(梁元帝詩栁葉生眉上唐/太宗栁詩半翠幾眉開)
　　　巴江栁(三巴記閬白二水南流自漢中經始寧/城下入涪陵曲折三回如巴字曰巴江)
　　　(經峻峽中/謂之巴峽)
巴江可惜栁栁色緑侵江好向金鑾殿(兩京記大明宫/紫宸殿北曰蓬)
(萊殿西龍首山支龎起平地上有殿名金鑾殿殿旁坡/名金鑾坡五代㑹要殿因金鑾坡以為名與翰林院相)
(對/)移隂入綺窗
　　　咸陽
咸陽宫闕鬱嵯峨六國樓臺豔綺羅(史記始皇每破諸/侯冩放其宫室作)
(之咸陽北阪上殿屋複道周閣/相通所得美人鐘鼓以充入之)自是當時天(一作/秦非)帝醉
(西京賦昔者大帝恱秦繆公而覲之饗以鈞天廣樂帝/有醉焉乃為金䇿錫用此土而翦諸鶉首薛綜曰大帝)
(天也虞喜志林諺曰天帝醉秦暴金誤隕石墜謂/秦繆公夢天帝奏鈞天樂時有此諺事詳史記)不闗
秦(一作/天非)地有山河(言暴秦之兼并六國實天帝畀/之非以其地有山河之固也)
　　　同崔八詣藥山訪融禪師(道源注稽古略藥山/在澧州惟儼禪師為)
　　　(初祖太和六年入寂/融禪師或其後也)
共受征南不次恩(杜氏通典征南将軍漢光武/建武二年置以馮異為之)報恩惟
是有忘言巖花澗草西林路(高僧傳沙門慧永居在西/林與慧逺同門遊好遂邀)
(同止刺史桓伊以學徒/日衆更為逺建東林事)未見高僧只見猿
　　　聞著明凶問哭寄飛卿(舊唐書温庭筠字飛卿/大中初應進士累年不)
　　　(第徐商鎮襄陽往依之署為/巡官咸通初遷隋縣令卒)
昔歎讒銷骨今傷淚滿膺空餘雙玉劒(曹植七啟步光/之劍錯以荆山)
(之玉盧思道詩犀渠玉劍良/家子劍有雌雄故言雙也)無復一壺冰(鮑炤詩清/如玉壺冰)江
勢翻銀礫(一作漢○說文礫小石也梁/簡文帝雪詩晩霰飛銀礫)天文露玉繩(春/秋)
(元命苞玉衡北/兩星為玉繩)何因攜庾信同去哭徐陵
　　　聽鼓
城頭疊鼔聲(衛公兵法鼓三百三十三槌為一/通鼔止角動吹十二聲為一疊)城下暮
江清欲問漁陽摻(七勘/切)時無禰正平(後漢書禰衡字正/平善擊鼓曹操召)
(為鼓吏著岑牟單絞之衣為漁陽摻撾容/熊有異音節悲壯徐鍇曰摻三撾鼓也)
　　　送崔珏往西川(唐書藝文志崔珏字夢/之大中進士有詩一巻)
年少因何有旅愁欲為東下更西遊一條雪浪吼巫峽
(徐凝瀑布詩一/條界破青山色)千里火雲燒益州(盧思道納凉賦/火雲赫而四舉)卜肆
至今多寂寞(高士傳嚴君平賣卜成都市中日閱數人/得百錢足自養則閉肆下簾而講老子)
酒壚從古擅風流(史記相如與文君俱之臨/卭買酒舍令文君當壚)浣花牋紙
桃花色(寰宇記浣花溪在成都西郭外屬犀浦縣地名/百花潭大厯中崔寧鎮蜀其夫人任氏本浣花)
(溪人後薛濤家其旁以潭水造紙為十色牋資暇録元/和初薛濤尚松花牋而好製小詩惜其幅大乃命匠狹)
(小為之蜀中才子以為便後減/諸牋亦如是特名曰薛濤牋)好好題詩咏玉鈎(招魂/砥室)
(翠翹挂曲瓊些王逸注挂懸也曲/瓊玉鈎也雕飾玉鈎以懸衣服)
　　　代贈
楊栁路盡處芙蓉湖上頭雖同錦步障(晉書石崇與王/愷奢靡相尚愷)
(作紫絲步障四十里崇以錦步障五十里敵之拾/遺記石虎為浴室列鳳文錦步障縈蔽於浴所)獨映
(一作/應)鈿箜篌(風俗通箜篌一名坎侯漢武帝令樂人侯/調作坎侯言其坎坎應節侯以姓冠章也)
(或曰箜篌取其空中/以鈿飾之曰鈿箜篌)鴛鴦可羨頭俱白飛去飛來煙雨
秋
　　　桂林(山海經桂林八樹在賁隅東注八桂成林/言其大也舊唐書江源多桂不生雜木故)
　　　(秦時立為桂林郡武徳四年置桂州總/管府後置桂管經畧觀察使治桂州)
城窄山將壓(栁宗元記桂州多靈山/發地峭竪林立四野)江寛地共浮(方輿/勝覧)
(桂州冇湘灕二/江荔江陽江)東南通絶域(方輿勝覧桂州東/接諸溪南浮瓊崖)西北有
高樓(桂海虞衡志靈川興安之間有嚴闗朔雪至此輙/止大盛則度闗至桂州城下不復南矣北城舊有)
(樓曰雪觀所/以夸南州也)神䕶青楓岸(道源注南方草木狀五嶺之/間多楓木嵗久則生瘤癭一)
(夕遇暴雷驟雨其樹贅暗長三五尺謂之楓人越巫取/之作術有通神之驗取之不以法則能飛去述異記南)
(中有楓子鬼楓木之老/者人形亦呼為靈楓焉)龍移白石湫(一統志白石湫在/桂林府城北七十)
(里俗名/白石潭)殊鄉竟何禱簫鼓不曽休(宋李彦弼八桂堂記/民俗篤信隂陽多尚)
(巫卜病不/求醫藥)
　　　夜雨寄北
君問歸期未有期巴山夜雨漲秋池何當共剪西牕燭
却話巴山夜雨時
　　　陳後宫
茂苑城如畫(呉都賦帶長洲之茂苑虞世南詩高臺臨/茂苑按茂苑非必呉地始可稱南史宋有)
(樂遊苑齊起新林芳樂等苑皆在臺城内所謂茂苑城/如畫也若呉地記之茂苑其名立於貞觀中有引此者)
(非/是)閶門瓦欲流(宋書元嘉十二年新/作閶闔廣莫二門)還依水光殿更起
月華樓(陳書後主盛修宫室無時/休止稅江稅市徵取百端)侵夜鸞開鏡(范泰鸞/鳥詩序)
(昔罽賓王結罝峻卯之山獲一鸞鳥王甚愛之三年不/鳴其夫人曰嘗聞鳥見其類而後鳴何不懸鏡以映之)
(王從其言鸞睹影悲/鳴冲霄一奮而絶)迎冬雉獻裘(晉咸寧起居注太醫/司馬程據上雉頭裘)
(一領詔於/殿前焚之)從臣皆半醉天子正無愁(北齊書後主好彈/琵琶自為無愁之)
(曲民間謂之/無愁天子)
　　　屬疾
許靖猶覊宦(蜀志許靖字文休避難走交州與相隨中/外同其饑寒後因劉璋招入蜀先主即尊)
(號以靖/為司徒)安仁復悼亡(潘岳集有悼/亡詩二首)兹辰聊屬疾何日免
殊方秋蝶無端麗寒花只暫(一作/更不)香多情真命薄容易
即迴腸
　　　石橊
橊枝婀娜榴實繁橊膜輕明橊子鮮可羡瑤池碧桃樹
(道源注尹喜内傳喜從老子西/遊省太真王母共食碧桃紫梨)碧桃(一作/眉)紅頰一千年
　　　明日
天上參旗過(史天官書參為白虎其西有句曲九星一/曰天旗正義曰參旗九星在參西天旗也)
(過即所/謂參横)人間燭燄銷誰言整雙履便是隔三橋(三橋三/渭橋也)
(三輔黄圗渭水貫都以象天漢横橋南渡以法牽牛史/記索隠今渭橋有三所一在城西北咸陽路曰西渭橋)
(一在東北高陵邑曰東渭橋其中渭橋在古城之/北唐書德宗至自興元李晟戎服謁見於三橋)知處
黄金鏁(鏁門/鏁也)曾來(一作/求)碧綺寮(魏都賦皎日籠光/於綺寮注寮窻也)凭欄
明日意池濶雨蕭蕭
　　　飲席戲贈同舍
洞中屐響省分攜(長安志蓮花洞在神禾原鄭駙馬潜/曜所居子美有鄭駙馬宅宴洞中詩)
不是花迷客自迷珠樹重行(音/杭)憐翡翠(山海經三珠樹/在厭火國北生)
(赤水上樹如栢葉皆為珠爾雅/翠鷸也說文翡赤雀翠青雀)玉樓雙舞羡鵾雞(十洲/記崑)
(崙山有天墉城四方千里城上安金臺五所玉樓十/二楚詞注鵾鷄似鶴黄白色杜甫詩沙僻舞鵾雞)蘭
迴舊蘂縁屛(一作/屛縁)緑椒綴新香和壁泥(西京雜記温室/以椒塗壁世說)
(石崇以椒/為泥塗室)唱盡陽闗(一作闗/山非)無限疊(東坡志林舊傳陽/闗三疊然今世歌)
(者每句再疊而巳若通一首言之又是四疊皆非是或/毎句三唱以應三疊之說則叢然無復節奏余在密州)
(有文勛長官以事至自云得古本陽闗其聲宛轉凄斷/及在黄州偶讀樂天對酒詩云聴唱陽闗第四聲自注)
(云第四聲勸君更盡一杯酒以此驗之若一句再疊/則此句為第五聲餘為第四聲是首句不疊審矣)半
杯松葉凍頗黎(道源注本草松葉六十觔細剉㕮咀水/四石煮取四斗九升以釀五斗米如常)
(法煮松葉汁浸米并饙飯泥釀封頭七日發飲之得此/酒力者甚衆韻㑹玻瓈寳玉名本草作頗黎云西國寳)
(或云是水玉千嵗冰為之樂史太白集序白進清平調/詞三章太真妃持頗黎七寳杯酌西凉蒲萄酒笑領歌)
(意/)
　　　西溪
近郭西溪好誰堪共酒壺苦吟防栁惲(梁書栁惲字文/畼河東解人少)
(工篇什為詩曰亭臯木葉下隴首秋雲飛瑯琊/王融書之齋壁入梁為秘書監終呉興太守)多淚怯
楊朱(淮南子楊朱見岐路而哭/之為其可以南可以北)野鶴隨君子(抱朴子周/穆王南征)
(一軍盡化君子為/猿鶴小人為沙蟲)寒松揖大夫(漢官儀秦始皇上封泰/山風雨暴至休於松下)
(因封其樹為五大夫漢書/注五大夫秦第九爵名)天涯常病意岑寂勝歡娛
　　　憶梅
定定住(一作/任)天涯依依向物華寒梅最堪恨常作去年
花
　　　贈栁
章臺從掩映(漢書張敞為京兆尹時罷朝㑹/走馬章臺街唐人詩有章臺栁)郢路更叅
差(史記注楚都于郢今江陵縣北紀南城是至平王更/城郢在江陵東北故郢城是世說桓温自江陵北征)
(經金城見少為瑯琊時所種栁皆巳/十圍慨然嘆曰木猶如此人何以堪)見說風流極(南史/劉悛)
(之為益州刺史獻蜀栁數株枝條狀如絲縷武帝植于/靈和殿前嘗賞玩咨嗟曰此楊栁風流可愛似張緒當)
(年/)來當婀娜時(魏文帝栁賦柔/條婀娜而蛇伸)橋迴行(音/杭)欲斷隄逺意
相隨忍放花如雪(晉伍輯之栁賦/揚零花而雪飛)青樓撲酒旗(齊書武/帝興光)
(樓上施青漆謂之青樓白居易/楊栁枝詞紅板江橋青酒旗)
　　　謔栁
巳帶黄金縷(劉禹錫楊栁枝詞/千條金縷萬條絲)仍飛白玉花長時須拂
馬密處少藏鴉眉細從他歛(栁眉注/見前)腰輕莫自斜(杜甫/詩隔)
(户楊栁弱嫋嫋恰/似十五女兒腰)玳梁誰道好偏擬映盧家(沈佺期古/意盧家少)
(婦欝金堂海燕/雙棲玳瑁梁)
　　　北禽
為戀巴江好無辭瘴霧蒸縱能朝杜宇可得值(治去/聲)蒼
鷹石小虚填海(山海經赤帝之女名女娃遊于東海溺/而不返化為精衛鳥常取西山木石以)
(填東/海)蘆銛未破矰(淮南子雁銜蘆/而飛以避矰繳)知來有乾鵲(埤雅鵲/取木杪)
(枝不取墮地枝名乾鵲淮南子乾/鵲知來而不知往此修短之分也)何不向雕陵(莊子莊/周遊雕)
(陵之樊睹一異鵲自南來翼廣七尺目大運/寸感周之顙而集于栗林周執彈而留之)
　　　初起
想像咸池日欲光(淮南子日出于/暘谷浴于咸池)五更鐘後更迴腸三
年苦霧巴江水不為離人照屋梁(神女賦耀乎如白/日初出照屋梁)
　　　楚宫(風賦楚襄王遊/于蘭臺之宫)
複壁交青瑣(漢書注青瑣户邊刻/為連瑣文以青塗之)重簾挂紫繩如何一
柱觀(渚宫故事宋臨川王義慶鎮江陵于羅公洲立觀/甚大而惟一柱一統志一柱觀在松滋縣東丘家)
(湖/中)不礙九枝燈(西京雜記漢高祖入咸陽有青玉五枝/燈漢武内傳七月七日王母至帝掃除)
(宫内然九光之燈王筠/燈檠詩百花曜九枝)扇薄常規月(班婕妤怨歌行裁/為合歡扇團團似)
(明月梁簡文帝/詩青山銜月規)釵斜只鏤氷(鹽鐵論如畫脂鏤冰費日/損功道源注刻水玉作釵)
(如鏤冰然李賀詩/寒鬢釵斜玉燕光)歌成猶未唱秦火入夷陵(史記秦昭/襄二十一)
(年白起伐楚拔郢燒夷陵唐/書峽州夷陵郡屬山南東道)
　　　栁
栁映江潭底有情望中頻遣客心驚巴雷隠隠千山外
更作章臺走馬聲
　　　石城
石城誇窈窕(樂府莫愁樂莫愁在何處莫愁石城西唐/書樂志石城在竟陵有女子名莫愁善歌)
(謠/)花縣更風流(白帖潘岳為河陽令遍樹桃李庾信枯/樹賦若非金谷滿園樹定是河陽一縣)
(花/)簟氷(卑病切一/作水非)將飄枕(唐韋思謙傳涕泗氷鬚氷謂/涕著鬚而凝也讀去聲包佶)
(詩曉潄瓊/漿氷齒寒)簾烘不隠鈎(蕭詮詩珠簾/半上珊瑚鈎)玉童收夜鑰(李白/詩雙)
(鬟白/玉童)金狄守更籌(陸倕新漏刻銘銅史司刻金徒抱箭/注張衡渾儀制鑄金人居壺之左金)
(胥徒居壺之右以左手把箭右手指刻别天時早晩西/京賦列坐金狄善曰金狄金人也道源注籌即漏箭也)
(王褒洛都賦挈壺司刻漏樽/㵼流指日命分應則唱籌)共笑鴛鴦綺(古詩客從逺/方來遺我一)
(端綺文彩雙鴛/鴦裁為合歡被)鴛鴦兩白頭
　　　韓碑
元和天子神武姿彼何人哉軒與羲誓將上雪列聖耻
坐法宫中朝四夷淮西有賊五十載(按史肅宗寳應初/以李忠臣鎮蔡州)
(大厯末為軍中所逐歴李希烈陳仙奇吳/少誠呉少陽元濟據有淮西凡五十餘年)封狼生貙(音/區)
貙生羆(思𤣥賦射嶓冡之封狼注封大也說文貙似狸/能捕獸一云虎五指為貙爾雅羆如熊黄白文)
(栁宗元羆說鹿畏/貙貙畏虎虎畏羆)不據山河據平地長戈利矛日可麾
(舊唐書呉少誠阻兵三十餘年王師未嘗及其城下嘗/走韓全義敗于頔驕悍無所顧忌又恃陂浸阻迴故以)
(天下兵環攻三年/所得者一縣而已)帝得聖相相曰度(原注晏子春秋仲/尼聖相也○唐書)
(元和十年六月上召裴度入/對拜中書侍郎同平章事)賊斫不死神扶持(李師道/遣客殺)
(武元衡撃裴度傷首墮/溝中度氊㡌厚得不死)腰懸相印作都統(元和十二年/七月度請自)
(往督戰上恱以度充淮/西宣慰招討處置使)隂風慘澹天王旗愬武古通作
牙爪(元和十一年十二月李愬為唐鄧隋節度使十年/九月韓𢎞為淮西都統𢎞請使子公武以兵萬三)
(千㑹蔡下十一年李道古為鄂岳觀察使十年二月李/文通為夀州團練使碑文光顔重𦙍公武合攻其北道)
(古攻其東南文通/戰其東愬入其西)儀曹外郎載筆隨(舊唐書以司勛員/外郎李正封都官)
(員外郎馮宿禮部員外郎李/宗閔皆兼侍御從度出征)行軍司馬智且勇(度奏右/庶子韓)
(愈兼御史中丞充/彰義軍行軍司馬)十四萬衆猶虎貔入蔡縛賊獻太廟
(十二年十月己夘李愬執呉元濟送長安帝/御興安門受俘以元濟獻廟社徇于市斬之)功無與讓
恩不訾(度策勛進金紫光禄大夫/上柱國封晉國公户三千)帝曰汝度功第一汝
從事愈宜為辭(舊書韓愈傳淮蔡平十二月隨度還朝/以功授刑部侍郎仍詔撰平淮西碑)
愈拜稽首蹈且舞金石刻畫臣能為古者世稱大手筆
此事不繋于職司當仁自古有不讓言訖屢頷天子頤
公退齋戒坐小閤濡染大筆何淋漓點竄堯典舜典字
塗改清廟生民詩文成破體書在紙(道源注破體破/當時為文之體)清
晨再拜鋪丹墀表曰臣愈昩死上詠神聖功書之碑碑
高三(一作/二)丈字如斗(一作/手)負以靈鼇蟠以螭句奇語重
喻者少讒之天子言其私長繩百尺拽碑倒麄砂大石
相磨治(舊書韓愈傳碑辭多叙裴度事時入蔡擒呉元/濟李愬功第一愬不平之愬妻唐安公主女也)
(出入禁中因訴碑辭不實詔令磨去愈/文命翰林學士段文昌重撰文勒石)公之斯文若元
氣先時已入人肝脾湯盤孔鼎有述作今無其器存其
辭嗚呼聖皇及聖相相與烜赫流淳熈公之斯文不示
後曷與三五相攀追願書萬本誦萬遍口角流沫右手
胝傳之七十有二代(史記古者封太山禪/梁父者七十二家)以為封禪玉
檢明堂基(封禪儀玉牒長一尺三寸廣厚五寸玉檢如/之厚減三寸其印齒如璽纚以金繩五周)
　　　令狐八拾遺(綯/)見招送裴十四歸華州(唐書令/狐綯傳)
　　　(太和四年登進士第開成初為左拾/遺地理志華州華隂郡屬闗内道)
二十中郎未足希(一作稀○晉書謝萬弱冠辟撫軍從/事中郎世説謝中郎萬是王藍田女)
(壻/)驪駒先自有光輝(古樂府何以識夫/壻白馬從驪駒)蘭亭讌罷方回
去(海録山隂縣西南二十里有蘭渚渚有亭曰蘭亭羲/之舊迹何延之蘭亭記永和九年三月三日瑯琊王)
(羲之與太原孫統孫綽廣漢王彬之陳郡謝安高平郄/曇太原王藴釋支遁并其子凝之徽之操之等四十有)
(二人㑹于㑹稽山隂之蘭亭修祓禊之禮晉書/郄愔字方回鍳之子官㑹稽内史加鎮軍都督)雪夜詩
成道韞歸(晉書王凝之妻謝氏字道韞安西将軍奕之/女也嘗内集俄而雪驟下叔父安曰何所似)
(也安兄子朗曰撒鹽空中差可擬道韞曰未若栁絮因/風起○按郄愔不與蘭亭四十二人之數晉書王羲之)
(娶郄鍳女愔又羲之姊夫裴十四必令狐/氏之壻時攜内歸華州故有此二語耳)漢苑風烟吹
客夢雲臺洞穴接郊扉(華山志嶽東北有雲臺峰其山/兩峰峥嶸四面懸絶上冠景雲)
(下通地脉嶷然獨秀有若雲臺下有穴昔有人/入此穴出東方山行云經黄河底上聞流水聲)嗟予久
抱臨卭渇(西京雜記相如/素有消渴疾)便欲因君問釣磯
　　　離思
氣盡前溪舞(寰宇記前溪在烏程縣南東入太湖謂之/風渚夾溪悉生箭箬晉車騎将軍沈玩家)
(于此樂府有前溪曲玩所/制樂府解題前溪舞曲也)心酸子夜歌(唐書樂志子夜/歌者晉曲也晉)
(有女子名子夜造此歌聲過哀苦樂府解題後人更為/四時行樂之詞謂之子夜四時歌又有大子夜歌子夜)
(警歌子/夜變歌)峽雲尋不得溝水欲如何(文君白頭吟今日斗/酒㑹明旦溝水頭蹀)
(躞御溝上溝/水東西流)朔雁傳書絶(漢書蘇武傳天子射上林中得/雁足有繋帛書言武等在某)
(澤/中)湘篁染淚多(注見/前)無由見顔色還自託微波(洛神賦/托微波)
(而通/辭)
　　　宿駱氏亭寄懐崔雍崔衮(唐年補録長慶元年/二月王庭湊使河陽)
　　　(回及沇水酒困寢于道有濟源駱山人熟視之/曰貴當列土在今年秋既歸遇田𢎞正之難軍)
　　　(士擁為畱後訪駱山人待以凾丈之禮乃別搆/一亭去則懸榻號駱氏亭又唐語林駱浚者度)
　　　(支司書手李吉甫擢用之後典名郡有令名於/春明門外築臺榭食客皆名人盧申州題詩云)
　　　(地甃如拳石谿横似葉舟即駱氏池館也此詩/駱氏亭未知在何地唐書崔雍字順中戎之子)
　　　(由起居郎出為和州刺史龎勛刼烏江雍遣人/持牛酒勞之密表其狀民不知訴諸朝宰相路)
　　　(嵓傅其罪賜死衮字炳章/雍之弟見集内安平公詩)
竹塢無塵水檻清相思迢遞隔重城秋隂不散霜飛晩
留得枯荷聽雨聲
　　　風雨
凄凉寳劒篇(唐書武后索郭元振/所為文章上寳劒篇)覊泊欲窮年黄葉仍
風雨青樓自管絃新知遭薄俗舊好隔良縁心斷新豐
酒銷愁斗幾千(王維詩新豐/美酒斗十千)
　　　夢澤(雲夢楚二澤名漢陽圗經/雲在江之北夢在江之南)
夢澤悲風動白茅楚王葬盡滿城嬌未知歌舞能多少
虚減宫㕑為細腰(墨子楚靈王好細腰其臣皆三飯為/節後漢馬廖傳楚王好細腰宫中多)
(餓/死)
　　　贈歌妓二首
水精如意玉連環(拾遺記吳孫和嘗於月下舞水精如/意誤傷鄧夫人頰戰國䇿始皇遺齊)
(襄王后玉連環/后引椎破之)下蔡城危莫破顔(登徒子好色賦嫣然/一笑惑陽城迷下蔡)
(注陽城下蔡二縣名水經注蔡城/公自新蔡遷于州來謂之下蔡)紅綻櫻桃含白雪斷
腸聲裏唱陽闗
白日相思可(一作/不)奈何嚴城清夜斷經過只知解道春
來瘦不道春來獨自多
　　　謝書
微意何曾有一毫空攜筆硯奉龍韜(太公六韜/一曰龍韜)自䝉半
夜傳衣後(李舟能大師傳五祖𢎞忍告之曰汝縁在南/方宜往教授持此袈裟以為法信一夕南逝)
(公滅度後諸弟子求衣不獲始相謂曰此非盧行者所/得耶使人追之巳去寳林傳能大師傳法衣處在曹溪)
(寳林/寺)不羡王祥得佩刀(晉書呂䖍有佩刀工相之曰當/為三公䖍以贈别駕王祥祥果)
(為太/傅)
　　　寄令狐學士(令狐綯傳大中二年召拜考功/郎中尋知制誥充翰林學士)
秘殿崔嵬拂彩霓曹司今在殿東西賡歌太液翻黄鵠
(西京雜記始元元年黄鵠下大液/池帝為歌曰黄鵠飛兮下建章)從獵陳倉獲碧鷄(唐/書)
(鳳翔府寳雞縣本陳倉至德二載更名晉太康地志秦/文公時陳倉人獵得獸如彘不知名牽以獻之逢二童)
(子童子曰此名為媦常在地中食死人腦即欲殺之拍/捶其首媦亦語曰二童名陳寳得雄者王得雌者霸陳)
(倉人乃逐之化為雌雉上陳倉北阪為石秦祀之水經/注昔秦文公感伯王之言遊獵陳倉遇之于此阪得若)
(石焉其色如肝歸而/寳祠之故曰陳寳)曉飲豈知金掌迥(三輔舊事仙人/掌在甘泉宫長)
(安志仙人掌大/十圍以銅為之)夜吟應訝玉繩低(謝朓詩玉/繩低建章)鈞天雖許
人間聽(史記趙簡子疾寤語大夫曰吾之帝所甚樂與/百神遊于鈞天廣樂九奏萬舞不類三代之樂)
(其聲動/人心)閶闔門多夢自迷
　　　酬令狐郎中見寄
望郎臨古郡(魏書孝文曰吏部郎必使才望兼允者/本集為鄭亞謝上表極望郎于南省)佳
句灑丹青應自丘遲宅(梁書丘遲字希範呉興人丘靈/鞠之子八嵗能屬文累官中書)
(郎遷司徒從/事中郎卒)仍過栁惲汀(白居易記湖州城東南二百/步抵霅溪溪連汀洲洲一名)
(白蘋梁呉興太守栁惲于此賦詩云汀洲採白蘋因以/名洲也○按丘遲宅栁惲汀皆在苕霅間此必令狐綯)
(官湖洲時有詩寄義山而以此酬之也唐史開/成中綯累遷庫部户部員外郎出為湖州刺史)封來江
𣺌𣺌信去雨㝠㝠句曲聞仙訣(真誥勾曲洞天東通林/屋北通岱宗西通峩嵋)
(南通羅浮南史陶𢎞景止于句容之勾曲山此山下是/第八洞宫名金陵華陽之天周迴一百五十里乃于山)
(中立館自號華陽陶隠居徧遊名山訪求仙藥既得神/符秘訣以為神丹可成而苦無藥物帝給黄金朱砂曽)
(青雄黄等復合飛丹/色如霜雪服之體輕)臨川得佛經(宋書謝靈運傳帝不/欲復使東歸以為臨)
(川内史廬山記靈運一見逺公肅然心/服乃即寺翻湼槃經名其臺曰翻經臺)朝吟搘客枕夜
讀潄僧瓶不見銜蘆雁空流腐草螢(月令腐草/化為螢)土宜悲
坎井(坎井/見易)天怒識雷霆(呉武陵與孟簡書霆砰/電射天怒也不能終朝)象卉分
疆近(海録鳥荒象卉/尋隔于皇風)蛟涎浸岸腥(北夢瑣言蛟形如馬/蟥涎沫腥粘掉尾纒)
(人而噬/其血)補羸貪紫桂(道源注拾遺記闇河之北有紫桂/成林羣仙餌焉韓終採藥詩闇河)
(之桂實大如棗得/而食之後天而老)負氣託青萍(陳琳荅曹植牋君侯秉/青萍干将之器注青萍)
(劒/名)萬里懸離抱危於訟閣(一作/閤)鈴(鈴閣風搖離緒如之/○句曲以下皆自序)
(時義山覊宦桂管故/有象卉蛟涎等句)
　　　七月二十八日夜與王鄭二秀才聽雨夢後作
初夢龍宫寳燄然瑞霞明麗滿晴天旋成醉倚蓬萊樹
有箇仙人拍我肩(郭璞詩右/拍洪崖肩)少頃逺聞吹細管(一作/笛)聞
聲不見隔飛烟逡巡又過瀟湘雨雨打(都領切又/都歴切)湘靈
五十絃(楚詞使湘/靈鼓瑟兮)瞥見馮夷殊悵望(山海經冰夷人面/乘兩龍注氷夷馮)
(夷也搜神記馮夷潼鄉隄首人/八月上庚日死上帝署為河伯)鮫綃休賣海為田(博物/志鮫)
(人水居如魚不廢織績時出/人家賣綃說文銷生絲繒也)亦逢毛女無憀(音/聊)極(列仙/傳毛)
(女字玉姜在華隂山中形體生毛自言始皇宫人也秦/亡入山道士教食松葉遂不饑寒韻㑹憀悲恨也按唐)
(人用無憀皆與無聊同通鑑/注無憀無聊賴也其義未詳)龍伯擎將華嶽蓮(河圖玉/版崑崙)
(以北九萬里龍伯國人/長三十丈萬八千嵗)恍惚無倪明又暗低迷不巳斷
還連覺來正是平階雨獨(一作/未)背寒燈枕手眠
　　　寄令狐郎中
嵩雲秦樹久離居雙鯉迢迢一紙書(古詩客從逺方來/遺我雙鯉魚呼兒)
(烹鯉魚中/有尺素書)休問梁園舊賓客茂陵秋雨病相如(史記司/馬相如)
(客遊梁梁孝王令與諸生同舍/後為孝文園令病免家居茂陵)
　　　漫成三首
不妨何范盡詩家(南史何遜字仲言八嵗能賦詩弱冠/舉秀才范雲見其對䇿大相稱賞結)
(為忘/年友)未解當年重物華逺把龍山千里雪(鮑照詩胡風/吹朔雪千里)
(度龍山注龍/山在雲中)將來擬並洛陽花(何遜集范廣州宅聫句/洛陽城東西却作今年)
(别昔去雪如花今來花似雪范/廣州即雲也雲嘗遷廣州刺史)
沈約憐何遜(南史沈約嘗謂遜曰吾毎讀/卿詩一日三復猶不能巳)延年毁謝莊
(南史謝莊字希逸七嵗能屬文孝武嘗問顔延之曰謝/希逸月賦何如答曰美則美矣但莊始知隔千里兮共)
(明月帝召莊以延之語語之莊應聲曰延之作秋/胡詩始知生為久離別沒為長不歸帝撫掌竟日)清新
俱有得名譽底相傷
霧夕詠芙蕖何郎得意初(何遜集看伏郎新婚詩霧夕/蓮出水霞朝日照梁何如花)
(燭夜輕扇/掩紅粧)此時誰最賞沈范兩尚書(沈約領中書令遷/尚書令范雲領太)
(子中庶子遷尚書右僕射/杜甫詩沈范早知何水部)
　　　無題(一云/陽城)
白道縈迴入暮霞(李白詩日日采蘼/蕪上山成白道)斑騅嘶斷七香車
(斑騅注别見魏武帝與楊彪書今贈足下畫輪/四望通幰七香車二乘樂府青牛白馬七香車)春風自
共何人笑枉破陽城(一作洛/陽非)十萬家
　　　槿花二首(說文舜木槿也朝華暮/落廣志日及木槿也)
燕體傷風力雞香積露文(雞香雞舌香也夢溪筆談按/齊民要術云雞舌香世以其)
(似丁子故一名丁子香即今丁香是也/○燕體比其條之輕雞香比其色之豔)殷(烏閑/切)鮮一相
雜(廣韻殷赤黒色羅浮山記木槿/一名赤槿花甚丹四時敷榮)啼笑兩難分(江摠木/槿賦啼)
(籹梁冀婦紅籹蕩子家若/持花並笑宜笑不勝花)月裏寧無姊(春秋感精符人/君父天母弟兄)
(日姊月宋均注兄日/于東郊姊月于西郊)雲中亦有君(九歌有/雲中君)三清與仙島
(三清注見前仙/島蓬萊三山也)何事亦離羣(言雲月之質宜在三清仙/島之間何為亦離羣在此)
(耶/)
珠館薰燃久(楚詞紫貝闕兮珠宫或曰江賦鮫人/搆館于懸流鮫人能泣珠故曰珠館)玉房
梳掃餘(漢郊祀歌神之出排玉房晉庾闡遊仙詩玉房/石㯓磊砢白居易詩蟬髩加意梳蛾眉用心掃)
(又三夢記唐末宫中髻為鬧掃籹猶盤/鴉墮馬之類唐人詩還梳鬧掃學宫籹)燒蘭才作燭(招/魂)
(蘭膏明燭逸曰/以蘭香練膏也)襞錦不成書(晉書竇滔妻蘇若蘭織錦/為迴文璇璣圖詩以贈滔)
(辭甚/悽惋)本以亭亭逺翻嫌脈脈疎(爾雅脈相視也古/詩脈脈不得語)迴頭
問殘照殘照更空虛
　　　哭劉蕡
上帝深宫(一作/居)閉九閽巫咸不下問銜寃(初學記世本/曰巫咸作筮)
(○按招魂帝告巫陽云云乃下招曰王逸注巫陽受/天帝之命因下招屈原之魂此詩巫咸恐當作巫陽)廣
陵别後春濤隔湓浦書來秋雨翻只有安仁能作誄(潘/岳)
(傳岳詞藻絶麗尤善為哀誄之文/集有夏侯常侍及馮汧督諸誄)何曽宋玉解招魂(招/魂)
(注宋玉憐屈原魂魄放/佚厥命将落故作招魂)平生風義兼師友不敢同君哭
寢門(檀弓孔子曰師吾哭諸寢/朋友吾哭諸寢門之外)
　　　杜司勳(舊唐書杜牧字牧之太和二年擢進士/第累官膳部比部員外郎出牧黄池睦)
　　　(三郡遷司勲員外郎史館修撰又授湖州/刺史遷中書舍人卒有集二十巻行于世)
高樓風雨感斯文短翼差池不及羣刻意傷春復傷别
人間惟有杜司勲(杜牧惜春詩春半年巳除其餘强為/有即此醉殘花便同嘗臘酒悵望送)
(春杯殷勤掃花帚誰為駐東流年年常在手又贈别詩/二首娉娉裊裊十三餘荳蔻梢頭二月初春風十里揚)
(州路巻上珠簾總不如多情却似總無情惟覺罇/前笑不成蠟燭有心還惜别替人垂泪到天明)
　　　荆門西下(盛𢎞之荆州記郡西泝江六十里南/岸有山曰荆門水經注荆門在南上)
　　　(合下開/狀似門)
一夕南風一葉危荆雲(疑作/門)迴望夏雲時人生豈得輕
離别天意何曽忌嶮巇骨肉書題安絶徼蕙蘭蹊徑失
佳期洞庭湖濶蛟龍惡却羡陽朱泣路歧
　　　碧瓦
碧瓦銜珠樹(碧瓦珠樹/注俱見前)紅輪(一作/綸)結綺寮(按沈約詩畫/扇迎初暑紅)
(輪映早寒庾肩吾詩粉白映輪紅庾信詩紅輪帔角斜/紅輪不知是何物楊用修云想是婦女所執如暖扇之)
(類又唐太宗白日半西山詩紅輪不/暫駐此則謂紅日也綺寮注見前)無雙漢殿鬢(太平/御覧)
(史記曰衛皇后字子夫與武帝傳衣得幸頭解上/見其髮鬢恱之因立為后按今本史記無此語)第一楚
宫腰(細腰注/見前)霧唾香難盡珠啼冷易銷歌從雍門學(列/子)
(韓娥東之齊遺糧過雍門鬻歌假食而去餘響遶/梁三日不絶雍門人至今善歌效娥之遺聲也)酒是
蜀城燒(蕭子顯詩朝酤成都酒暮數河間/錢唐國史補酒則劍南之燒春)栁暗將翻巷
荷欹正抱橋鈿轅開道入(搜神記杜蘭香數詣張碩有/婢子二人大者萱支小者松)
(支鈿車青牛上飲食皆備白/居易詩曲江碾草鈿車行)金管隔隣調(沈約詩金琯/玉柱響洞房)
(李白詩玉簫/金管坐兩頭)夢到飛魂急書成即席遙(一作/招)河流衝柱
(一作/樹)轉(書傳河水分流包山而過山/見水中如柱然故曰砥柱)海沫近槎飄(博物/志有)
(人居海上年年八月/見浮槎去來不失期)吳市蟕(一作/蠀)蠵(一作跠海/録作蠀蛦)甲(道源/注嶺)
(表録異蟕蠵俗謂之兹夷乃山龜之巨者潮循人採之/取殻以貨要全其殻須以木楔出肉龜吼如牛聲響山)
(谷廣州有巧匠取其甲黄明無日脚者煮而拍之陷黒/玳瑁花以為梳箆杯器之屬狀甚明媚注甲上有散黒)
(暈為日脚稗雅蠀蛦謂之蟦自闗而東謂之蝤螬舊曰/蠐螬化為復肓轉而為蟬類呉女以蟬蛻和鳳仙搗之)
(染指甲極紅媚可愛魚𤣥機詩偏憐愛數螆蛦掌每憶/光抽玳瑁簮愚按蟕蠵大龜其甲即玳瑁之類故吳市)
(有之作蠀/蛦非是)巴賨翡翠翹(說文賨南蠻賦晉書食貨志巴/人輸賨布户一匹晉中興書巴)
(人謂賦為賨因名巴賨招魂砥室翠翹絓曲瓊些注/翠鳥名翹羽也炙轂子高髻名鳳髻上有珠翠翹)他
時未知意重叠贈嬌饒(一作/嬈)
　　　蜨
葉葉復翻翻斜橋對側門蘆花惟有白栁絮(一作/葉)可能
温西子尋遺殿昭君覔故村(方輿勝覧歸州東北/四十里有昭君村)年年
芳物盡來别敗蘭蓀
　　　蠅蜨雞麝鸞鳳等成篇
韓蜨翻羅幕(彤管新編韓慿為宋康王舍人妻何氏美/王欲之捕舍人築青陵臺何氏作烏鵲歌)
(以見志遂自縊死韓亦死列異傳宋康王埋韓慿夫妻/宿昔文梓生有鴛鴦雌雄各一恒棲樹上音聲感人或)
(云化為/蝴蝶)曹蠅拂綺窓(呉録曹不興畫屏誤筆㸃汚因就/改為蠅孫權謂是真以手彈之)
鬬雞迴玉勒(說文勒馬頭絡銜也/有銜曰勒無銜曰羈)融麝暖金釭(博雅釭/車軸中)
(銕漢書趙昭儀居昭陽舍壁帶往往為黄金釭注壁帶/壁之横木露出如帶者以金為釭若車釭之形西都賦)
(金釭銜壁是為列錢又說文俗謂燈為釭江淹賦/冬釭凝兮夜何長李白夜坐吟金釭清凝照悲啼)瑇(玳/同)
瑁明書閣琉璃冰(去/聲)酒缸畫樓多有主鸞鳳各雙雙
　　　韓翃舍人即事(唐書韓栩字君平南陽人侯希/逸表佐淄青幕府李勉在宣武)
　　　(復辟之俄以駕部郎中/知制誥終中書舍人)
萱草含丹粉荷花抱緑房(魯靈光殿賦圓淵方井反植/荷蕖緑房紫菂窋䆛垂珠銑)
(曰緑房/蓮子也)鳥應悲蜀帝(註見/前)蟬是怨齊王(古今注牛亨問/董仲舒曰蟬名)
(齊女何也對曰昔齊王之后怨王而死屍變/為蟬登庭樹嘒唳而鳴王悔恨之故名齊女)通内藏珠
府(録異記江州南七里店有藏珠石梁四/公記東海龍王第七女掌龍王珠藏)應官解玉坊
(通志解玉溪在成都華陽縣大慈寺南唐韋臯所鑿用/其砂解玉則易為功○言其通内則藏珠之府也應官)
(則解玉之坊也因韓官中書/舍人故云然未必用故實)橋南荀令過十里送衣香
(習鑿齒襄陽記劉季和性愛香謂張坦曰荀令君至人/家坐幙三日香氣不歇為我何如坦曰醜婦效顰見者)
(必走也晉荀朂為/尚書令故云令君)
　　　公子
一盞新羅酒(通典新羅國其先本辰韓種在百濟國東/南五百餘里按五代唐時新羅國併于高)
(麗通考云高麗土無秫以/秔為酒新羅酒當即此也)凌晨(英華/作霜)恐易消歸應衝鼓
半去不待笙調歌好惟愁和香濃(英華/作多)豈惜飄春塲鋪
艾帳(鮑照雉朝飛專塲挾雌恃强力道源注艾帳雉翳/也李賀艾如張艾葉緑花誰剪刻中藏禍機不可)
(測/)下馬雉媒嬌(射雉賦注媒者少養雉子/長而狎人能招引野雞)
　　　子初全溪作
全溪不可到況復盡餘醅漢苑生春水昆池換刼灰(曹/毘)
(志怪漢武鑿昆明池極深悉見灰墨無復土以問東方/朔朔曰試問西域胡至明帝時外國道人入􁆍時有憶)
(朔言問之胡人曰經云天地大/刼将盡則刼燒此刼燒之餘)戰蒲知雁唼皺月覺魚
來清興恭聞命言詩未敢迴
　　　楊本勝說於長安見小男阿衮(本集樊南乙集/序大中七年十)
　　　(一月𢎞農楊本勝始來軍中懇/索所有四六時義山在東川)
聞君來日下(世說舉頭見日不見長/安杜甫詩願托長安曰)見我最嬌兒漸大
啼應數長貧學恐遲寄人龍種瘦(按崔珏哭義山詩云/成紀星郎字義山可)
(證義山乃隴西成紀李氏義山詩亦云我系本王孫此/故稱龍種新書或云英國公世勣之後考英公孫敬業)
(則天時起義事敗被誅復姓/徐氏新史所云不足信也)失母鳳雛癡語罷休邊角
青燈兩髩絲
　　　西溪
悵望西溪水潺湲奈爾何不驚春物少只覺夕陽多色
染妖韶(一作/嬈)栁光含窈窕蘿人間從到海天上莫為河
(詩箋天河水氣也從到海以其有朝/宗之義莫為河以其隔牛女之㑹合)鳳女彈瑤瑟(列仙/傳弄)
(玉隨鳳皇飛去故秦作鳳/女祠于雍宫世有簫聲)龍孫撼玉珂(道源注龍孫龍/駒也本草珂貝)
(類皮黄黒而骨白/可為馬飾生南海)京華他夜夢好好寄雲波
　(義山謝河東公和詩啟某前因假日出次西溪既惜/斜陽聊裁短什葢以徘徊勝境顧慕佳辰為芳草以)
　(怨王孫借美人以喻君子思将玳瑁為逸少裝書願/把珊瑚與徐陵架筆斐然而作曽無足觀不知誰何)
　(仰達尊重果煩屬和彌復兢惶所云和詩即和此詩/也河東公者栁仲郢也義山為仲郢判官集内西溪)
　(詩頗多皆作于東川有引放翁筆/記華州鄭縣之西溪亭者謬也)
　　　栁下暗記
無柰巴南栁(枯樹賦昔年楊/栁依依漢南)千條傍吹臺(陳留風俗傳/縣有倉頡師)
(曠城上有列仙之吹臺梁王増築以為吹/臺元和郡國志吹臺在開封縣東南六里)更將黄映白
擬作杏花媒
　　　妓席
樂府聞桃葉(古今樂録桃葉歌晉王子敬所作也桃葉/子敬妾縁于篤愛所以歌之樂府集桃葉)
(王獻之妾妹曰桃根/今秦淮口有桃葉渡)人前道得無勸君書小字慎莫喚
官奴(海録右軍書樂毅論與子敬論後題云書賜/官奴官奴子敬小字也按右軍有官奴帖)
　　　少年
外戚平𦍑第一功生年二十有重封(東觀漢記馬防援/之子也兄弟三人)
(各六千户防為穎陽侯特以前參醫藥勤勞綏定西羌/以襄城羮亭一千二百戸増防防身帶三綬寵貴至盛)
直登宣室螭頭上(漢書注宣室未央前殿正室又曰丹/墀上之階曰螭頭唐㑹要唐左右二)
(史分立殿下直第二/螭首坳處號曰螭頭)横過甘泉豹尾中(闗輔記甘泉宫/一曰雲陽宫一)
(曰林光宫在今池陽縣西甘泉山本秦造漢武建元中/増廣之周十九里去長安三百里望見長安城揚雄傳)
(每上甘泉常法從在屬車間豹尾中服/䖍曰大駕八十一乘最後一乘懸豹尾)别館覺來雲雨
夢後門歸去蕙蘭叢㶚陵夜獵隨田竇(漢書文帝𦵏㶚/陵注在長安東)
(南武安侯田蚡魏/其侯竇嬰皆外戚)不識寒郊自轉蓬
　　　無題
近知名阿侯(樂府河中之水水東流洛陽女兒名莫/愁十五嫁為盧家婦十六生兒字阿侯)住
處小江流腰細不勝舞眉長惟是愁(後漢志元嘉中京/都婦女作愁眉所)
(謂愁眉者細而曲折古今/注梁冀改驚翠為愁眉)黄金堪作屋何不作重樓
　　　𤣥微先生
仙翁無定數時入一壺藏(後漢方術傳費長房為市吏/有賣藥老翁懸一壺于肆頭)
(及市罷輙/跳入壺中)夜夜桂露濕村村桃水香醉中抛浩刼(度人/經惟)
(有元始浩刼之家部制我界廣異/記儒謂之世釋謂之刼道謂之塵)宿處起神光(漢禮樂/志用事)
(甘泉圜丘昏祠至明夜/常有神光集于祠壇)藥裹丹山鳳(杜甫詩藥裹闗心/詩總廢漢武内傳)
(仙藥有䝉山/白鳳之脯)碁函白石郎(道源注碁函碁筒也樂府白/石郎曲積石如玉列松如翠)
(郎豔獨絶世無其二李賀詩沙浦走魚白石郎愚按列/仙傳白石生常煮白石為糧因號白石山居又述異記)
(晉王質入山見二童子石室中圍碁坐觀/之及起斧柯已爛矣此句似合用二事)㺯河移砥柱
(西京雜記鞠道龍說淮南王方/士能畫地為江河砥柱注見前)呑日倚扶桑(真誥欲得/延年日出)
(二丈正面向之口吐死氣鼻噏日精又曰太虛真人以/月五日夜半時存日象在心中日從口入使照一心之)
(内十洲記扶桑在碧海中樹長數千里一/千餘圍兩兩同根更相依倚故曰扶桑)龍竹裁輕䇿
(後漢方術傳壺公以竹杖與長房曰乘此任所之長房/乘杖須㬰來歸投杖葛陂中視之則龍也王績詩鴨桃)
(聞巳種龍/竹未經騎)鮫綃(一作/絲)熨下裳(鮫綃注見前韻㑹熨火展/布南史何敬容衣裳不整)
(伏床/熨之)樹栽嗤漢帝(漢武故事王母以桃食帝帝留核欲/種之王母笑曰此桃三千年一著子)
(非下土/所植也)橋板笑秦王(三齊略記始皇作石橋欲過海看/日出處有神人驅石下海石去不)
(速神輙鞭之/石皆流血)徑欲隨闗令龍沙萬里强(列仙傳老子西/遊闗令尹喜知)
(真人當過物色而得之與老子俱至流沙之西服巨勝/實莫知所終漢班超傳贊咫尺龍沙注龍沙沙漠也)
　　　藥轉(神仙傳藥之上者有九轉還丹太乙/金液僧中寤詩爐燒九轉藥新成)
鬱金堂北畫樓東(說文鬱金香草也魏略大秦國出鬰/金樂府盧家蘭室桂為梁中有欎金)
(蘇合香沈佺期詩盧家少婦欎金堂文昌雜録唐宫中/每行幸即以欎金布地欎金堂或以欎金然于堂中也)
(庾信詩云然/香欎金屋)換骨神方上藥通(漢武内傳王母謂帝曰/子但愛精握固閉氣呑)
(液一年易氣二年易脈三年易精四年易肉五年易髓六年/易筋七年易骨八年易髮九年易形杜甫詩相哀骨可換文)
(選注養生經上藥養命五石練形六芝/延年中藥養性合歡蠲忿萱草忘憂)露氣暗連青桂
苑(嵇含南方草木狀桂出合浦生必以高山之巔冬夏/長青林無雜樹洞㝠記西王母駕𤣥鸞之與至壇所)
(四面列軟條青桂風/至自拂堦上游塵)風聲偏獵紫蘭叢(楚詞秋蘭兮青/青緑葉兮紫莖)
(劉次莊樂府集今沅澧所生花在春則/黄在秋則紫然春黄不如秋紫之芬馥)長籌未必輸孫
皓(道源注長籌厠籌也法苑珠林呉時于建業後園平/地獲金像一軀孫皓素未有信置于厠處令執厠籌)
(至四月八日浴佛時遂尿頭上尋即通腫隂處尤劇痛/楚號呌忍不可禁太史占曰犯大神聖所致宫内伎女)
(有信佛者曰佛為大神陛下前穢之今急可請邪皓信/之伏枕皈依懴謝尤懇有頃以香湯洗像慙悔殷勤隠)
(痛漸/愈)香棗何勞問石崇(道源注白帖石崇厠中嘗令婢/數十人曳羅縠置漆箱中盛乾)
(棗奉以塞鼻大将軍王敦至取箱棗食羣婢笑之愚按/世說石崇厠嘗有十餘婢侍列皆麗服藻飾置甲煎粉)
(沈香汁之屬又與新衣著令出客多羞不能如厠王敦/往脫故衣著新衣神色傲然羣婢相謂曰此客必能作)
(賊又曰王敦初尚舞陽公主如厠見漆箱盛乾棗本以/塞鼻王謂厠上亦下果食遂至盡羣婢莫不掩口白帖)
(合之為一義山詩亦如/此用豈别有所據耶)憶事懐人兼得句翠衾歸卧繡
簾中
　　　岳陽樓(方輿勝覧岳陽樓在岳州郡/治西南西面洞庭左顧君山)
欲為平生一散愁洞庭湖上岳陽樓可憐萬里堪乘興
枉是蛟龍解覆舟
　　　岳陽樓
漢水方城帶百蠻四隣誰道亂周班如何一夢高唐雨
(高唐賦序昔者先王嘗遊高唐夢見一婦/人曰妾巫山之女也旦為朝雲暮為行雨)自此無心入
武闗(武闗秦刼楚懐王處漢書注武闗秦南關/通咸陽一統志在商縣東一百八十里)
　　　寄成都高苗二從事
家近紅蕖曲水濱全家羅襪起秋塵(南都賦羅襪躡蹀/而容與洛神賦凌)
(波微步羅/襪生塵)莫將越客千絲網網得西施别贈人
　　　越燕二首(酉陽雜爼紫胸輕小者是越燕胸斑/黒聲大者是胡燕格物總論胡燕作)
　　　(巢喜長越燕/作巢如椀)
上國社方見(文昌雜録燕以春社/來秋社去謂之社燕)此鄉秋不歸為矜皇
后舞(注見/前)猶著羽人衣(拾遺記周昭王晝而假寐有/人衣服皆羽毛因名羽人)拂
水斜紋亂銜花片影微盧家文杏好(盧家注見前長門/賦飾文杏以為梁)
試近莫愁飛(容齋隨筆莫愁郢州石城人莫愁樂所云/莫愁石城西是也梁武河中之水歌洛陽)
(女兒名莫愁者洛陽人也近世周美成西湖一闋專詠/金陵有莫愁艇子曾繋之語豈非誤指石頭城為石城)
(乎梅鼎祚曰金陵莫愁湖以石城誤名耳非誤始周/也○道源曰本朝袁海叟白燕詩似從此詩翻出)
將泥紅蓼岸(說文蓼辛菜薔簴也爾雅翼蓼有紫赤青/等種最大者名籠有花白居易詩水蓼冷)
(花紅/簇簇)得草緑楊村命侶添新意安巢復舊痕去應逢阿
母(原注樂府詩東飛伯勞西飛燕黄姑/阿母時相見按今本作黄姑織女)來莫害王孫(漢/書)
(成帝時童謠云/燕飛來啄王孫)記取丹山鳳(山海經丹穴之山有鳥/名曰鳳皇自歌自舞)今
為百鳥尊(韋應物詩鳳皇/五色百鳥尊)
　　　杜(一作/辟非)工部蜀中離席(此擬杜工/部體也)
人生何處不離羣世路干戈惜暫分雪嶺未歸天外使
(元和郡國志雪山在松州嘉城縣/東八十里春夏常有積雪故名)松州猶駐殿前軍(唐/書)
(松州交川郡屬劍南道取界内甘松嶺為名又曰廣德/元年魚朝恩以神策軍歸禁中永泰元年又以神策屯)
(苑中自是勢居北軍/右數出征伐有功)座中醉客延醒客江上晴雲雜雨
雲美酒成都堪送老當壚仍是卓文君(唐語林蜀之士/子莫不沽酒藜)
(相如滌器之風陳㑹郎中家/以當壚為業元和元年及第)
　　　隋宫
紫泉宫殿鎖烟霞(上林賦左蒼梧右西極丹水更其南/紫淵徑其北文穎曰西河穀羅縣有)
(紫澤長安為在北按唐/人避高祖諱故淵作泉)欲取蕪城作帝家(鮑照蕪城賦/注宋孝武時)
(照為臨海王子瑱參軍隨至廣陵子瑱叛逆照見廣陵/故城荒蕪乃漢呉王濞所都照以子瑱事同于濞遂為)
(賦以諷之隋書大業元年發民十萬開䢴/溝入江自長安至江都置離宫四十餘所)玉璽不縁歸
日角(冊府元龜大宗為秦王于宫西造宅初成高祖送/玉璽以至于帝所東觀漢記光武隆準日角鄭𤣥)
(尚書中侯注日角謂庭中骨起狀如日舊唐書太/宗年四嵗有書生相之曰龍鳳之姿天日之表)錦帆
應是到天涯(開河記煬帝御龍舟幸江都軸轤相繼自/大堤至淮口聫綿不絶錦帆過處香聞十)
(里○言神器若不歸太宗則/帝之佚遊應不止江都而巳)于今腐草無螢火(隋書大/業末天)
(下巳盜起帝于景華宫徵求螢火/數斛夜出遊山放之光照山谷)終古垂楊有暮鴉(隋/書)
(煬帝自板渚引河作街道植以/楊栁名曰隋隄一千三百里)地下若逢陳後主豈宜
重問後庭花(隋遺録煬帝在江都昏湎滋深嘗遊呉公/宅雞□恍愡與陳後主相遇尚喚帝為殿)
(下後主舞女數十中一人迥美帝屢目之後主云即麗/華也乃以海蠡酌紅粱新醖勸帝帝飲之甚歡因請麗)
(華舞玉樹後庭花麗華徐起終一曲後主問帝/蕭妃何如此人帝曰春蘭秋菊各一時之秀也)
　　　二月二日
二月二日江上行東風日暖聞吹笙花鬚栁眼各無賴
(杜甫詩隨意數花鬚白居易/楊栁枝花含濃露如啼眼)紫蝶黄蜂俱有情萬里憶
歸元亮井(陶潜歸園田詩井竈/有遺處桑竹殘朽株)三年從事亞夫營(漢書/注長)
(安有細栁聚周亞夫屯兵處張楫曰在昆明池南今栁/市是也元和郡國志京師萬年縣東北三十里有細栁)
(營/)新灘(一作/春)莫悟(一作/訝)遊人意更作風簷夜雨(一作/雨夜)聲
　　　籌筆驛(方輿勝覧籌筆驛在綿州綿谷縣北九/十九里蜀諸葛武侯出師嘗駐軍籌畫)
　　　(于此杜牧詩永安宫受詔籌筆驛/沈思畫地乾坤在濡毫勝負知)
猿(一作/魚)鳥猶疑畏簡書風雲常為䕶儲胥(長楊賦木擁/槍纍以為儲)
(胥注木擁柵其外又以竹槍纍為外儲○范/元實詩眼簡書軍中約束儲胥軍中藩籬也)徒令上將
揮神筆終見降王走傳車(蜀志鄧艾破蜀後主衘/璧輿櫬降遂送洛陽)管樂
有才終不忝闗張無命欲(一作/復)何如他年錦里經祠廟
(寰宇記諸葛武侯祠在先/主廟西府城西有故宅)梁文吟成恨有餘(盛𢎞之荆/州記鄧城)
(西七里有獨樂山諸葛/亮嘗登此作梁父吟)
　　　屏風
六曲連環接翠帷(唐書憲宗著書十四篇號前代君臣/事跡書冩于六曲屏風李賀屏風曲)
(團迴六曲/抱膏蘭)高樓半夜酒醒時掩燈遮霧密如此(李尢屏/風銘壅)
(閼風邪霧/露是抗)雨落月明俱不知
　　　春日
欲入盧家白玉堂(古樂府黄金為君/門白玉為君堂)新春催破舞衣裳
蝶銜(一作/含)紅蘂蜂銜粉共助青樓一日忙
　　　武侯廟古栢(成都記武侯廟前有雙大柏古峭/可愛人云諸葛手植杜甫詩丞相)
　　　(祠堂何處尋錦/官城外柏森森)
蜀相階前柏龍蛇捧閟宫(杜甫古柏行先/主武侯同閟宫)隂成外江畔
(方輿勝覧水自渝上合州至綿州者謂/之内江自渝上戎瀘至蜀者謂之外江)老向惠陵東(蜀/志)
(昭烈帝𦵏惠陵陸游筆記予在成都屢至昭/烈惠陵此柏在陵旁廟中忠武侯室之南)大樹思馮
異甘棠憶召公葉凋湘燕雨(湘中記零陵有石燕遇風/雨則飛舞如燕止則為石)
枝拆(一作/坼)海鵬風(見莊/子)玉壘經綸逺(蜀都賦注玉壘山/名湔水出焉在成)
(都西北寰宇記在茂州汶/川縣北三里汶水所經)金刀歴數終(王莽傳劉之為/字卯金刀也)
誰將出師表一為問昭融(道源注昭融天也杜/甫詩契合動昭融)
　　　風
撩釵盤孔雀惱帶拂鴛鴦羅薦誰教近(漢武内傳帝以/紫羅薦地燔百)
(和之香以/待王母)齋時鎖洞房
　　　即日
一嵗林花即日休江間(一作/門)亭下悵淹留重吟細把真
無奈已落猶開未放愁山色正來銜小苑春隂只欲傍
髙樓金鞍忽散銀壺漏(一作/滴)更醉誰家白玉鈎(丁仙芝/詩簾垂)
(白玉/鈎)
　
　
　
　
　
　
　
　
　
　李義山詩集注巻一上
欽定四庫全書
　李義山詩集注巻一下
　　　　　　　　　　　　　吳江朱鶴齡撰
　　　九成宫(唐書九成宮在鳳翔麟遊縣西五里本/隋仁夀宫貞觀間修之以避暑因更名)
　　　(焉/)
十二層城閬苑西(按十洲記水經注俱言崑崙天墉城/有金䑓五所玉樓十二郊祀志亦言)
(五城十二樓義山詩每用十二城未詳所本西王母傳/王母所居在崑崙之圃閬風之苑十洲記崑崙山有三)
(角其一角正北/名曰閬風巔)平時避暑拂虹霓(西都賦虹霓/回帶于棼楣)雲隨夏
后雙龍尾(山海經太欒之野夏后啟于此舞九代馬乘/兩龍博物志夏德之盛二龍降之禹使范成)
(光御之行域/外既周而還)風逐周王八駿(二作/馬)蹄(穆天子傳八駿之/乘曰赤驥盜驪白)
(義踰輪山子渠黄驊騮騄耳王融曲水詩序夏后/兩龍載驅璿臺之上穆滿八駿如舞瑤池之隂)吳岳
曉光連翠巘(周禮雍州鎮曰嶽山注吳岳也漢志吳山/在汧縣西秦都咸陽以為西岳元和郡國)
(志吳岳在汧陽/縣西南五十里)甘泉晚景上丹梯(甘泉注/見前)荔枝盧橘沾
恩幸(上林賦盧橘夏熟善曰盧黒也張勃呉録朱光為/建安太守有橘冬月樹上覆裹之至明年春夏色)
(變青黒味絶美上林賦所云殆近是乎海録花木志給/客橙出蜀土若柚而香冬夏花實相繼或如彈圓或如)
(拳通嵗食之名盧橘郝天挺注荔枝/盧橘皆當夏而熟故貢于九成宫)鸞鵲天書濕紫泥
(杜甫詩紫誥鸞迴紙漢舊儀天子信璽六皆以武都紫/泥封之青囊白素裹兩端無縫西京雜記漢以武都紫)
(泥為璽室加/緑綈其上)
　　　少將
族亞齊安陸(蕭子顯齊書安陸昭王緬字景乘宣皇帝/之孫也太祖受禪封安陸侯累遷雍州刺)
(史加都督永明/九年薨贈司徒)風高漢武威(漢書武威郡故匈奴休屠/王地武帝太祖四年開道)
(源注神仙感應録漢武威太守劉子南從道士尹公授/務成子螢火九佩之隠形辟疫鬼及五兵白刃盜賊凶)
(害永平間與虜戰矢下如雨未至子南馬數尺輙墮/地終不能傷劉禹錫詩不逐張公子應隨劉武威)烟
波别墅醉花月後門歸青海聞傳箭(十三洲記允吾縣/西有卑禾羌海代)
(謂之青海杜甫/詩青海休傳箭)天山報合圍(史記索隠祁連山一曰天/山亦曰白山在張掖酒泉)
(二郡界唐書西州/交河郡有天山)一朝攜劍起上馬即如飛
　　　詠史
歴覽前賢國與家成由勤儉破由奢何須琥珀方為枕
(西京雜記趙飛燕為皇后其女弟在昭陽殿上襚三十/五條中有琥珀枕龜文枕宋書武帝時寧州嘗獻琥珀)
(枕光色甚麗/價盈百金)豈得真(一作/待珍)珠始是車(史記梁惠王謂齊/宣王曰寡人國小)
(尚有徑寸之珠炤車前後各十二乗者/十枚華覈騧馬賦鞍罽緝裘珠輪玉光)運去不逢青海
馬(隋書吐谷渾青海中有小山其俗至冬輙放牝馬于/其上言得龍種有波斯草馬放入海因生驄駒日行)
(千里故時稱/青海驄馬)力窮難拔蜀山蛇(蜀王本紀蜀五丁力士/能徙山秦獻美女于蜀)
(王蜀王遣五丁迎之還至梓潼見一大蛇入/山穴中五丁共引蛇山崩五丁皆化為石)幾人曾預
南薰曲終古蒼梧哭翠華(上林賦建翠華之旗/以翠羽為旗上葆也)
　　　贈白道者(一作詠史/第二首誤)
十二樓前再拜辭靈風正滿碧桃枝壺中若是有天地
又向壺中傷别離
　　　無題二首
昨夜星辰昨夜風畫樓(一作/堂)西畔桂堂東身無彩鳳雙
飛翼心有靈犀一㸃通(南州異物志犀有神異表靈以/角抱朴子通天犀角有白理如)
(線置犀粟中雞見輙驚南人呼為駭雞犀漢西域傳/通犀翠羽之珍如淳曰通犀謂中央色白通兩頭)隔
座送鈎春酒暖(道源注漢武故事鈎弋夫人少時手拳/帝披其手得一玉鈎手得展故因為藏)
(鈎之戲後人效之别有酒鈎當飲者以鈎/引盃白居易詩酒鈎送盞推蓮子是也)分曹射覆蠟
燈紅(漢東方朔傳上嘗使諸數家射覆置守宫盂下射/之注于覆器之下置諸物令暗射之故云射覆)
嗟余聽鼓應官去走馬蘭臺類斷(一作/轉)蓬(唐六典漢御/史中丞掌蘭)
(臺秘書圗籍故歴代建臺省秘書與御史為隣杜氏通/典御史大夫所居之署謂之憲臺後漢以來亦謂之蘭)
(臺寺按義山釋褐秘書省挍書郎王茂元/辟為掌書記得侍御史故此用蘭臺事)
聞道閶門蕚緑華(注見/前)昔年相望抵(一作/尚)天涯豈知一
夜秦樓客(列仙傳用秦樓客/蕭史事注别見)偷看呉王苑内花
　　　漢宫詞
青雀西飛竟未迴(道源注漢武故事七月七日上于承/華殿齋忽青鳥從西來上問東方朔)
(朔曰西王母欲來有頃王母至洞㝠記東方朔/望見巨靈目之化青雀飛去帝乃起青雀臺)君王長
在集靈臺(三輔黄圖集靈臺在/華隂縣界武帝所造)侍臣最有相如渇不賜
金莖露一杯(金莖露/注見前)
　(按史憲宗服金丹暴崩穆宗武宗復循其/轍義山此作深有託諷與後瑤池詩同㫖)
　　　無題四首
來是空言去絶踪月斜樓上五更鐘夢為逺别啼難喚
書被催成墨未濃蠟照半籠金翡翠(江淹翡翠賦糅紫/金而為色劉遵詩)
(金屏障/翡翠)麝熏微度繡芙蓉(崔顥盧姬詩水/晶簾箔繡芙蓉)劉郎巳恨蓬
山逺(李賀金人辭漢歌/茂陵劉郎秋風客)更隔蓬山一萬重
颯颯東風細雨來芙蓉塘外有輕雷金蟾齧鏁燒香入
(道源注蟾善閉氣/古人用以飾鏁)玉虎牽絲汲井迴(按玉虎是井欄之/飾或以施汲器者)
(老杜銅瓶詩蛟龍半缺落猶得折黄金舊注云蛟龍刻/鑄瓶上玉虎亦此類耳絲井索也庾丹詩銀牀素絲綆)
賈氏窺簾韓掾少(世說韓受美姿容賈充辟以為掾賈/女于青瑣中見夀悅之與之通充見)
(女盛自拂拭又聞夀有異香之氣是外國所貢一著人/衣歴月不歇充疑夀與女通取左右婢拷問之婢以狀)
(言充秘之/以女妻夀)宓妃留枕魏王才(洛神賦序黄初三年予朝/京師還濟洛川古人有言)
(斯水之神名曰宓妃善曰宓妃宓犧氏之女溺洛水為/神又曰魏東阿王求甄逸女不遂太祖回與五官中郎)
(将植殊不平黄初中入朝帝示甄后玉鏤金帶枕植見/之不覺泣時巳為郭后讒死帝意尋悟因令太子留宴)
(仍以枕賚植植還度轘轅将息洛水上忽見女子來自/言我本託心君王其心不遂此枕是我嫁時物前與五)
(官中郎将今與君王遂用薦枕席歡情交集又云豈不/欲常見但為郭后以穅塞口今披髮掩面羞将此形貌)
(重睹君王耳言訖不復見所在王悲喜不自勝遂作感/甄賦後明帝見之改為洛神賦元稹詩班女恩移趙思)
(王賦/感甄)春心莫共花争發一寸相思一寸灰
　(窺簾留枕春心之搖蕩極矣迨乎香銷夢斷絲盡淚/乾情燄熾然終歸灰滅不至此不知有情之皆幻也)
　(樂天和微之夢遊詩序謂曲盡其妄周知其非然後/返乎真歸乎實義山詩即此義不得但以豔語目之)
含情春晼(紂逸/切)晩(楚詞白日晼/晩其将入兮)暫見夜闌干(古樂府月/沒参横北)
(斗闌干闌/干横斜貌)樓響將登怯簾烘欲過難多羞釵上燕(洞㝠/記元)
(鼎元年起招靈閣有神女留一玉釵帝以賜趙婕妤元/鳳中宫人謀欲碎之視釵匣惟見白燕升天宫人因作)
(玉燕/釵)真愧鏡中鸞(注見/前)歸去横塘晩華星送寳鞍(魏文/帝詩)
(華星出/雲間)
何處哀筝隨急管櫻花永巷垂楊岸東家老女嫁不售
(樂府捉搦歌老/女不嫁只生口)白日當天三月半溧陽公主年十四(梁/書)
(溧陽公主簡文帝女也年十四有美色侯景納而嬖之/大寳元年三月請簡文褉飲于樂遊苑上還宫景與公)
(主共據御/牀南面坐)清明暖後同墻看歸來展轉到五更梁間燕
子聞長嘆
　　　赴職梓潼留别畏之員外同年(唐書梓州梓潼/郡屬劍南道乾)
　　　(元後分東西川梓為東川節度治所時義山為/梓州節度判官畏之韓瞻也唐詩紀事韓偓父)
　　　(瞻開成二年/李義山同年)
佳兆聨翩遇鳳凰(左傳懿氏卜妻敬仲其妻占之/曰吉是謂鳳皇于飛和鳴鏘鏘)雕文
羽帳紫金牀(江總詩新人羽帳挂流蘇洞㝠/記上起神明臺有金牀象席)桂花香處
同高第柿葉翻時獨悼亡烏鵲失棲長不定鴛鴦何事
自相將京華庸蜀三千里送到咸陽見夕陽(時韓留/京師)
　　　桂林路(一作/道)中作
地暖無秋色江晴有暮暉空餘蟬嘒嘒猶向客依依村
小犬相䕶沙平僧獨歸欲成西北望又見鷓鴣飛(禽經/子規)
(啼必北向鷓/鴣飛必南翔)
　　　無題
照梁初有情出水舊知名(何遜詩霧夕蓮出/水霞朝日照梁)裙衩(楚懈/切)
芙蓉小(釋名裙下裳也婦人蔽膝曰/香衩楚詞集芙蓉以為裳)釵茸翡翠輕(宋玉/諷賦)
(以其翡翠之/釵挂臣冠纓)錦長書鄭重眉細恨分明莫近彈碁局中
心最不平(後漢梁冀傳注萟經曰彈碁兩人對局白黒/碁各六後先列碁相當更相彈也其局以石)
(為之魏丁廙彈碁賦文石為局金碧齊精隆中夷外緻/理肌平古今詩話彈碁局方五尺中心高如葢其顛為)
(小壺四角微起義山詩莫近彈碁局中心最不平謂其/中尊也樂天詩彈碁局上事最妙是長斜謂持角長斜)
(一發過半局詣中具有此法栁子厚序用/二十四碁者即此戲也今人罕為之矣)
　　　蝶三首
初來小苑中稍與瑣闈通逺恐芳塵斷(拾遺記石虎太/極殿樓高四十)
(丈舂雜寳異香為屑使數百人于樓上吹散/之名曰芳塵臺庾闡揚都賦結芳塵于綺疎)輕憂豔雪
融(韋應物詩豔/雪凌空散)只知防皓(一作/灝)露不覺逆尖風迴首雙
飛燕乘時入綺櫳
長眉畫了繡簾開碧玉行收白玉臺(樂府有情人碧玉/歌一云碧玉宋汝)
(南王妾梁簡文帝對燭賦碧玉/舞罷羅衣單玉鏡臺注别見)為問翠釵釵上鳳(拾遺/記石)
(崇愛婢翾風縈/金為鳳冠之釵)不知香頸為誰迴
夀陽公主嫁時粧(雜五行書宋武帝女夀陽公主人日/卧于含章殿檐下梅花落公主額上)
(自後有/梅花粧)八字宫眉捧額黄(海録唐明皇令畫工畫十眉/圖一曰鴛鴦眉又名八字眉)
(張蕭逺詩玉指休勻八字眉梁簡文帝詩同安鬟裏撥/異作額間黄庾信詩額角輕黄細安楊慎曰温飛卿詩)
(豹尾車前趙飛燕栁風吹散蛾間黄王荆公詩亦云/漢宫嬌額半塗黄其制巳起于漢特未見所出耳)見
我佯羞頻照影不知身屬冶遊郎
　　　無題二首
八歲偷照鏡長眉已能畫十歲去踏青芙蓉作裙衩十
二學彈筝銀甲不曾卸(杜甫詩銀甲彈筝用按銀甲繋/爪之類萟林伐山妓女以鹿角)
(琢為爪以彈/筝曰繋爪)十四藏六親懸知猶未嫁十五泣春風背
面鞦韆下(荆楚嵗時記春節懸長繩于高木女子袨服/立其上推引之名曰打鞦韆漢武帝千秋節)
(日以之戲/于後庭)
幽人不倦賞秋暑貴招邀竹碧轉悵望池清尤寂寥露
花終裛濕風蝶强嬌饒此地如攜手兼君不自聊
　　　王十二兄與畏之員外相訪見招小飲時予以
　　　悼亡日近不去因寄(按王十二必茂元之子義/山娶茂元女故詩有謝傅)
　　　(門庭舊末行之句通玩前赴職㳯潼留别畏之/員外詩及後韓同年新居餞西迎家室詩葢畏)
　　　(之與義山為僚壻此云悼亡/日近疑所悼即茂元女也)
謝傅門庭舊末行(晉書謝安薨贈太傅諡曰文靖世說/謝道韞曰一門叔父則有阿大中郎)
(杜甫詩謝/瞻不逺逺)今朝歌管屬檀郎(李賀詩檀郎謝女眠何處/或曰檀奴潘安仁小字後)
(人因號/曰檀郎)更無人處簾垂地欲拂塵時簟竟牀(潘岳悼亡/詩長簟竟)
(牀/空)嵇氏㓜男猶可憫(晉書嵇紹字延祖/康之子十歲而孤)左家嬌女豈能
忘(左思嬌女詩左家有嬌女皎皎頗/白晳小字為織素口齒自清歴)秋(一作/愁)霖腹疾俱
難遣萬里西風夜正長
　　　隋宫(一云/隋堤)
乘興南遊不戒嚴九重誰省諫書函(隋書大業十二年/幸江都奉信郎崔)
(民象表諫上大怒/先解其頥乃斬之)春風舉國裁宫錦半作障泥半作帆
(道源注障泥以披馬鞍旁者西京雜記武帝時貳師得/天馬以緑地五色錦為蔽泥晉書王濟所乘馬不肯渡)
(水曰馬必是惜/障泥解之乃渡)
　　　落花
高閣客竟去小園花亂飛參差連曲陌迢遞送斜暉腸
斷未忍掃眼穿仍欲歸(一作/稀)芳心向春盡所得是沾衣
(謝朓詩鄉/淚盡沾衣)
　　　月(文苑英華/作秋月)
池上與橋邊(一作樓上/與池邊)難忘復可憐簾開最明夜簟巻
已凉天流處水花急吐時雲葉鮮姮(一作/嫦)娥無粉黛只
是逞嬋娟
　　　贈宗魯笻竹杖
大夏資輕䇿(漢書張騫至大夏見笻竹杖/問之云賈人市之身毒國)全溪問所思
静憐穿樹逺滑想過苔遲鶴怨朝還望(北山移文蕙帳/空兮夜鶴怨)
僧閑暮有期風流真底事常欲傍清羸
　　　垂栁
娉婷小苑中婀娜曲池東朝佩皆垂地仙衣盡帶風七
賢寧占竹(晉書阮籍嵇康向濤向秀劉/伶王戎阮咸共為竹林之遊)三品且饒松(白/居)
(易詩九龍潭月落杯/酒三品松風飄管絃)腸斷靈和殿(宋武帝植蜀栁于/靈和殿前詳前注)先
皇玉座空(江淹詩玉/座猶寂寞)
　　　曲池
日下繁香不自持月中流豔與誰期迎憂急鼓疎鐘斷
分隔休燈滅燭時(淳于髠傳堂上燭滅/主人留髠而送客)張葢欲判(拚/同)江
灧灧(搜神記趙昞嘗臨水求渡船人不許昞/乃張帷葢坐其中長嘯呼風亂流而渡)迴頭更望
栁絲絲從來此地黄昏散未信河梁是别離(李陵别蘇/武詩攜手)
(上河/梁)
　　　代應二首
溝水分流西復東(注見/前)九秋霜月五更風離鸞别鳳今
何在(西京雜記慶安世年十五為成帝侍中善鼓琴能/為雙鳳離鸞曲陶潜詩上絃驚别鶴下絃操孤鸞)
十二玉樓空更空
昨夜雙鈎敗(周處風土記義陽臘日飲祭之後叟嫗兒/童為藏鈎之戲分為二曹以挍勝負庾闡)
(賦歎近夜之藏鈎/賞一時之戲望)今朝百草輸(初學記荆楚嵗時記五/月五日四民並踏百草)
(今人又有鬬/百草之戲)闗西狂小吏惟喝遶牀盧(晉書劉毅于東/堂聚樗蒱大擲)
(餘人並黒犢以還惟劉裕及毅在後毅次擲得雉大喜/遶牀叫曰非不能盧不事此耳裕因援五木久之曰老)
(兄試為卿答既而四木俱黒一子/轉躍未定裕厲聲喝之即成盧)
　　　席上作(原注予為桂州從事故府鄭公出家妓/令賦高唐詩一本題作席上贈人注云)
　　　(故桂林滎陽公席上出家妓○鄭/公鄭亞也注見迎弔桂府常侍詩)
淡雲輕雨拂高唐玉殿秋來夜正長料得也應憐宋玉
一生惟事楚襄王(一云淡烟微雨恣高唐一曲清塵遶/畫梁料得也應憐宋玉只因無奈楚)
(襄/王)
　　　訪隠者不遇成二絶
秋水悠悠浸墅(一作/野)扉夢中來數覺來稀𤣥蟬去(一作/脫)
盡葉黄落(杜甫詩𤣥/蟬無停號)一樹冬青人未歸
城郭休過識者稀哀猿啼處有柴扉滄江白日樵漁路
日暮歸來雨滿衣
　　　破鏡
玉匣清光不復持菱花散亂月輪虧(飛燕外傳飛燕始/加大號婕妤奏上)
(三十六物以賀有七尺菱花鏡一奩庾信鏡賦臨水則/池中月出照日則壁上菱生駱賓王詩粧鏡菱花暗愁)
(眉栁/葉顰)秦臺一照山雞後(西京雜記高祖初入咸陽宫有/方鏡廣四尺高五尺九寸表裏)
(洞明人直來照之影則倒見以手掩心即見腸胃五臟/杜甫詩秦臺鏡欲臨異苑山雞愛其毛羽映水則舞魏)
(武時南方獻之公子倉舒令置大鏡/其前雞鑑形而舞不知止遂乏死)便是孤鸞罷舞時
(注見/前)
　　　無題
紫府仙人號寳燈(抱朴子項曼都言到天上先過紫府/金牀玉几晃晃昱昱道源注佛有寳)
(燈之名神仙無此號然/佛亦稱金仙故可通用)雲漿未飲結成冰(庾信温湯碑/序其色變者)
(流為五雲之漿其味/美者結為三危之露)如何雪月交光夜更在瑤臺十二
層(離騷望瑤臺之偃蹇兮拾遺記崑崙山傍/有瑤臺十二各廣千步皆五色玉為臺基)
　　　贈庾十二朱版(原注時庾在翰林○舊唐書大/中三年九月以起居郎庾道蔚)
　　　(充翰林學士/疑即此人也)
固漆投膠不可開(古詩以膠投漆/中誰能别離此)贈君珍重抵瓊瑰君
王曉坐金鑾殿只待相如草詔來
　　　李花
李徑獨來數愁情相與懸自明無月夜强笑欲風天減
粉與園籜分香沾(一作/活)渚蓮(道源注李開不與蓮同/時此只彷彿其色耳)徐
妃久巳嫁(南史元帝徐妃諱昭佩天監十六年十二月/拜湘東王妃與瑤光寺智逺道人及帝左右)
(暨季江淫通帝逼令自殺初妃嫁夕車至西州夕風大/起發屋折木無何雪霰交下帷簾皆白帝以為不祥後)
(果不終/婦道)猶自玉為鈿
　　　栁
曾逐東風拂舞筵樂遊春苑斷腸天如何肯到清秋日
已帶斜陽又帶蟬
　(楊慎曰形容先/榮後悴之意)
　　　三月十日流杯亭(方輿勝覧巴州西龕寺唐乾/元間嚴鄭公武所剏其水曲)
　　　(折可以流觴一統志流/觴亭在巴縣西龕山上)
身屬中軍少得歸木蘭花盡失春期(本草木蘭大樹皮/似桂而香花粉紅)
(色二三月間開述異記木蘭川在潯陽江中多木蘭吳/王闔閭植此搆宫殿又七里洲中魯班刻木蘭為舟至)
(今/在)偷隨栁絮到城外行過水西聞子規
　　　過招國李家南園二首(招國里在京師白居易/傳自皇子陂歸招國里)
潘岳無妻客為愁新人來坐舊粧樓春風猶自疑聫句
雪絮相如飛不休(用謝道/韞事)
長亭歲盡雪如波(哀江南賦十里/五里長亭短亭)此去秦闗路幾多惟
有夢中相近分卧來無睡欲如何
　　　留贈畏之(原注時将赴職梓潼遇韓朝迴三首/○第二首絶句唐人選入才調集注)
　　　(云遇韓/朝迴)
清時無事奏明光(漢官儀尚書郎直宿建禮門奏事明/光殿三秦記未央宫漸臺西有桂宫)
(中有明光殿珠璣為簾/箔金戺玉階晝夜光明)不遣當闗報早霜(東觀漢記汝/郁載病徵詣)
(公車臺遣兩當闗扶入拜郎中絶/交書卧喜晩起而當闗呼之不置)中禁詞臣尋引領(杜/甫)
(詩詔許/辭中禁)左川歸客自迴腸(左川即/東川)郎君下筆驚鸚鵡(後/漢)
(禰衡傳黄祖大㑹賓客人有獻鸚鵡者衡攬筆作賦文/無加㸃辭采甚麗按此語謂韓瞻子偓也偓小字冬郎)
(嘗即席為詩/一座盡驚)侍女吹笙㺯鳳凰(漢武内傳王母命侍女/董雙成吹雲和之笙)
空寄(一云當/作記)大羅天上事(雲笈七籖最上一天名曰大/羅在𤣥都玉京之上合三十)
(六天總是三尊所統故經云三界之上眇眇大羅/萟林伐山世傳大羅天放榜于蘃珠宫故稱蘂榜)衆仙
同日詠霓裳(異聞録開元六年八月望上與申天師洪/都客作術夜遊月宫榜曰清虚廣寒之府)
(少前見素娥十餘人乘鸞舞于廣庭桂樹之下音樂清/麗遂歸製霓裳羽衣之曲津陽門詩注葉法善嘗引上)
(入月宫聞仙樂及歸但記其半遂于笛中寫之㑹西凉/節度使楊敬述進婆羅門曲聲調相符遂以月中所聞)
(為散序敬述所進為腔名霓裳羽衣也蔡寛夫詩話唐/開成初尉遲璋嘗倣古作霓裳羽衣曲以獻詔以曲名)
(賜貢院為題是歲榜首李肱所試詩即此題也此曲世/無譜好事者每惜之○或云義山與畏之疑皆李肱榜)
(進士故有末句其年髙鍇權知貢舉按新舊書皆云義/山開成二年進士集中有李肱畫公詩亦不云同年)
待得郎來月巳低寒暄不道醉如泥(後漢周澤傳一/日不齋醉如泥)五
更又欲向何處騎馬出門烏夜啼
户外重隂黯不開含羞迎夜復臨臺瀟湘浪上有烟景
安得好風吹汝來
　　　為有
為有雲屏無限嬌(西京雜記趙飛燕為皇后女弟/昭儀遺雲母屏風琉璃屏風)鳳城
寒盡怕春宵(梁戴暠詩丹鳳俯臨城趙次公杜注秦繆/公女吹簫鳳降其城因號丹鳳城其後言)
(京都之盛/曰鳳城)無端嫁得金龜壻(唐書天授二年改佩魚皆/為龜三品以上龜袋飾以)
(金/)辜負香衾事早朝
　　　無題
相見時難别亦難東風無力百花殘春蠶到死絲方盡
蠟炬成灰淚始乾(庾信對燭賦銅荷承/淚蠟鐵鋏染浮烟)曉鏡但愁雲鬢
改夜吟應覺月光寒蓬山此去無多路青鳥殷勤為探
看
　　　碧城三首
碧城十二曲闌干(道源注太平御覧元始天/尊居紫雲之閣碧霞為城)犀辟塵埃
玉辟寒(道源注南越志高州巨海有大犀出入有光其/角開水辟塵嶺表録異辟塵犀婦人為簮梳塵)
(不著髮天寳遺事寧王有暖玉盃㑹昌年間扶餘國/貢火玉三斗色赤光照十步寘之室中不復挾纊)閬
苑有書多附鶴(道源注錦帶仙家以鶴傳書白雲傳信/褚載詩惟教鶴探丹丘信不遣人窺太)
(乙/爐)女牀(一作/墻非)無樹不棲鸞(山海經女牀之山有鳥焉其/狀如翟五彩文名曰鸞鳥見)
(則天下安寧東京/賦鳴女牀之鸞鳥)星沈海底當窓見雨過河源隔座看
若是曉珠明又定(飛燕外傳真臘夷獻萬年蛤不夜珠/光彩皆若月照人無妍醜皆美豔帝)
(以蛤賜后以珠賜婕妤后以蛤裝成五色金霞帳中常/若滿月久之帝謂婕妤曰吾晝視后不若夜視之美每)
(旦令人忽忽如失婕妤聞之即/以珠號枕前不夜珠為后夀)一生長對水晶盤(太真/外傳)
(成帝穫飛燕身輕欲不勝風恐其飄翥/帝為造水晶盤令宫人掌之而歌舞)
對影聞聲巳可憐玉池荷葉正田田(沈約東武吟誓辭/金門寵去飲玉池)
(流古詩江南可採/蓮蓮葉何田田)不逢蕭史休回首(列仙傳秦穆公以/女弄王妻蕭史日)
(于樓上吹/簫作鳳鳴)莫見洪崖又拍肩(神仙傳衛叔卿與數人博/其子問向與博者為誰叔)
(卿曰是洪崖先生郭璞/遊仙詩古拍洪崖肩)紫鳳放嬌含楚佩(禽經鸑鷟鳳/之屬也五色)
(而多紫楚詞離騷紉秋蘭以/為佩又云折瓊枝以繼佩)赤鱗狂舞撥湘絃(别賦聳/淵魚之)
(赤鱗道源曰此句暗用/瓠巴鼓瑟遊魚出聽語)鄂君悵望舟中夜繡被焚香獨
自眠(說苑鄂君乘青翰之舟張翠羽之葢越人擁楫而/歌曰山有木兮木有枝心恱君兮君不知于是鄂)
(君揄袂而擁之/舉繡被而覆之)
七夕來時先有期(漢武内傳帝閒居承華殿忽見一女/子美麗非常曰我墉宫玉女王子登)
(也七月七日王母暫來帝下席跪諾于是登延靈之/臺盛齋存道以候之至七月七日二更後王母果至)洞
房簾箔至今垂玉輪顧兔初生魄(玉輪注見前天問夜/光何徳死而又育厥)
(利維何而顧兔在腹王逸注言月中有兔何所貪利居/月之腹而顧望乎書惟三月哉生魄傳始生魄月十六)
(日明消而魄生漢志/死魄朔也生魄望也)鐵網珊瑚未有枝(本草珊瑚似玉/紅潤生海底盤)
(石上一嵗黄三嵗赤海人先作銕網沈水/底貫中而生絞網出之失時不取則腐)撿與神方教
駐景(音影○漢武内傳上元夫人命侍女紀離容徑到/扶廣山𠡠青真小童出六甲左右靈飛致神之方)
(十二事以授劉徹乃告帝曰夫五帝者方面之天精六/甲六位之通靈佩而尊之可致長生王母因授以五岳)
(真形圗帝拜受俱畢王母與夫人同乘/而去集仙録舜以駐景靈丸授王玅想)收將鳳紙寫相
思(漢武内傳王母遣侍女郭密香與上元夫人相問云/王九光之母敬謝但不相見四千餘年矣夫事勞我)
(致以愆面劉徹好道恐非仙才夫人可暫來否若能屈/駕當停相須上元夫人遣一侍女答問云阿環再拜上)
(問起/居)武皇内傳分明在莫道人間總不知
　　　對雪二首(原註時/欲之東)
寒氣先侵玉女扉(魯靈光殿賦玉女窺窓而下視/哀江南賦倚弓于玉女窓扉)清光
旋透省郎闈(白帖諸曹郎署曰粉署劉孝綽對/雪詩浮光亂粉壁積照朗彤闈)梅花大
庾嶺頭發(舊唐書東嶠縣即大庾嶺屬韶州一名/梅嶺白帖大庾嶺上梅南枝落北枝開)栁絮
章臺街裏飛(注見/前)欲舞定隨曹植馬(洛神賦車/殆馬煩)有情應
濕謝莊衣(宋書符瑞志大明五年正月戊午元日花雪/降殿庭時右衛将軍謝莊下殿雪集衣還白)
(上以為瑞于是公/卿并作花雪詩)龍山萬里無多逺留待行人二月歸
旋撲珠簾過粉墻輕於栁絮重於霜已隨江令誇瓊樹
(注見/前)又入盧家妒玉堂(注見/前)侵夜可能争桂魄(唐太宗/望月詩)
(魄滿桂/枝圓)忍寒應欲試梅粧(注見/前)闗河凍合東西路腸斷
斑騅送陸郎(說文騅馬蒼黒雜色一曰蒼白色陳樂府/明下童曲陳孔驕赭白陸郎乘斑騅按陳)
(孔謂陳暄孔範陸謂陸瑜皆後主狎客李賀詩/陸郎去兮乘斑騅又牽雲曳雪留陸郎皆用此)
　　　蜂
小苑華池爛熳通後門前檻思無窮宓妃腰細纔勝露
(洛神賦腰如約/素宓妃即洛神)趙后身輕欲倚風(飛燕外傳帝臨太液/池后歌歸風送逺之)
(曲帝以文犀簮擊玉甌酒酣風起后揚袖曰仙乎仙乎/去故而就新乎帝令馮無方持后裾風止裾為之縐他)
(日宫姝或襞裙為縐號留仙裾拾遺記每輕風/至飛燕殆欲隨風入水帝以翠纓結飛燕之裾)紅壁寂
寥崖蜜盡(本草石蜜石又名崖蜜人以長竿刺出多/者至三四    味醶色緑比他蜜尤勝)碧簾
迢遞霧巢空青陵粉蝶休離恨(青陵蝶/注見前)長定相逢二月
中(古樂府蛺蝶行蛺蝶之遨戲東園奈/何卒逢三月養子燕接我苜蓿間)
　　　公子
外戚封侯自有恩平明通籍九華門(西京雜記漢掖庭/有雲光殿九華殿)
(洛陽宫殿簿/魏有九華殿)金唐公主年應小(金唐公/主未詳)二十君王未許
婚
　　　賦得雞
稻粱猶足活諸雛妒敵專塲好自娛(韓詩外傳雞有五/德敵在前敢鬬者)
(勇也曹植鬬雞詩願䝉/狸膏助常得擅此塲)可要五更驚曉夢不辭風雪為
陽烏(張衡靈憲日陽精之宗積而成烏烏/有三趾蜀都賦陽烏迴翼于高標)
　　　明神
明神司過豈令寃暗室由來有禍門莫為無人欺一物
他時須慮石能言(左傳石言/于晉魏榆)
　(錢龍惕箋此詩為甘露之變作也當時事起倉卒王/涯賈餗等實不與聞仇士良執而訊之五毒俱備涯)
　(等誣伏遂族誅之一時不以為寃實以涯等執政時/招權僣侈結怨于民故曰明神司過決無寃濫暗室)
　(禍門自招之也然涯等國之大臣一旦以無辜之事/駢首就戮專殺者自謂舉世無人一物可欺抑知其)
　(取精多而用物𢎞憑石而言得無慮乎訓注之咆虓/于中國也士大夫咸怨忿之及其敗也又以畏中官)
　(之勢未有言其寃者豈惟不寃之又從而快之如杜/牧之詩曰元禮去從緱氏學江充來上犬臺宫又曰)
　(其冬三凶敗渙汗開湯罟他可知矣獨義山于此事/抑揚反覆致其不平之意以示誅戮不出于文宗其)
　(人雖惡猶然寃也況履霜堅氷其漸可無深戒哉然/猶不敢顯言特于是詩微寓其意可見當時奄人暴)
　(横士林脅息/如此悲夫)
　　　辛未七夕
恐是仙家好别離故教迢遞作佳期由來碧落銀河畔
(道源注度人經昔于始青天中碧落空歌注東方第一/天有碧霞遍滿是名碧落白帖天河謂之銀漢亦曰銀)
(河/)可要金風玉露時(李密詩金風蕩初/節玉露凋晩林)清漏漸移相望
久微雲未接過來遲豈能無意酬烏鵲(淮南子烏鵲填/河成橋而渡織)
(女/)惟與蜘蛛乞巧絲(荆楚嵗時記七夕人家婦女結采/縷穿七孔針陳𤓰果于庭中以乞)
(巧有蟢子網於𤓰/上者則以為得巧)
　　　壬申七夕
已駕七香車(七香車注見前何遜七夕詩/仙車駐七襄鳳駕出天潢)心心待曉霞
風輕惟響珮日薄不嫣花桂嫩傳香逺(謂月中/桂樹)榆高送
影斜(古詩天上何所/有歴歴種白榆)成都過卜肆曾妒識靈槎(博物志/舊說天)
(河與海通有人居海上年年八月見浮槎去來不失期/多齎糧乘槎而往十餘日至一處遙望宫中多織婦一)
(丈夫牽牛渚次飲之其人還至蜀問嚴君平曰某年某/月有客星犯牽牛宿計年月正此人到天河時也杜甫)
(詩滄海/有靈槎)
　　　壬申閏秋題贈烏鵲(通鑑日録宣宗大中六年/閏七月乙未朔八月一日)
　　　(甲子/秋分)
繞樹無依月正高(魏武樂府月明星稀烏鵲/南飛繞樹三匝無枝可依)鄴城新淚
濺雲袍(魏武都鄴唐書相州鄴郡屬/河北道乾元二年改為鄴城)幾年始得逢秋閏
兩度填河莫告勞
　　　端居
逺書歸夢兩悠悠只有空牀敵素秋(梁元帝纂要秋曰/白藏亦曰素秋)
堦下青苔與紅樹雨中寥落月中愁
　　　夜半
三更三㸃萬家眠露欲為霜月墮烟鬬䑕上堂蝙蝠出
玉琴時動倚窓絃(嵇康琴賦徽以荆山之/玉杜甫詩收書動玉琴)
　　　玉山
玉山高與閬風齊(穆天子傳天子北征東還至/于羣玉之山閬風巔注見前)玉水清
流不貯泥(尸子凡水方折者有玉圓折者有珠清水/有黄金龍淵有玉英沈約詩玉水記方流)何
處更求回日馭此中兼有上天梯珠容百斛龍休睡(莊/子)
(千金之珠必在九重之淵驪龍/頷下能得珠者必遭其睡也)桐拂千尋鳳要棲(詩疏/鳳皇)
(非梧桐/不棲)聞道神仙有才子赤簫吹罷好相攜(三十國春/秋凉州胡)
(安盜發晉文王張駿/墓得赤玉簫紫玉笛)
　　　張惡子廟(北夢瑣言梓潼縣張惡子神乃五丁/拔蛇之所也或云巂州張生所養之)
　　　(蛇因而立祠時人謂為張惡子其神甚靈方輿/勝覧張惡子廟即梓潼廟在梓潼縣北八里七)
　　　(曲山按圖志神姓張諱亞子其先越巂人也因/報母仇遂陷縣邑徙居是山其墓在隆慶府梓)
　　　(潼縣東/二十里)
下馬捧椒漿(楚詞奠桂/酒兮椒漿)迎神白玉堂(樂府白玉/為君堂)如何鐵
如意獨自與姚萇(道源注梓潼七十五化云建興末作/儒士稱謝艾為張軌主簿張重華嗣)
(位石季龍使将麻秋侵冦命艾以千人擊之秋單騎宵/遁繼而往闗中與姚萇為友然厭處凡世思歸蜀峰約)
(萇曰苟富貴無相忘後萇以龍驤将軍使蜀至鳳山訪/予予禮待之假以鐵如意祝之曰麾之可致兵萇疑予)
(予為之一麾戈盾戎馬萬餘列之平坡今試兵埧是也/後萇以苻堅死即帝位因號秦焉即其地祝之廟先號)
(九曲葢梓潼來朝九折而去後號七曲迨至/隋唐其靈尤著加封至八字王廟號靈應云)
　　　雨
摵摵度𤓰園(盧諶詩摵/摵芳葉零)依依傍竹軒秋池不自冷風葉
共成喧窓迥有時見簷高相續翻侵宵送書雁應為稻
粱恩(廣絶交論分/雁鶩之稻粱)
　　　菊
暗暗淡淡紫融融冶冶黄陶令籬邊色(陶潜詩采/菊東籬下)羅含
宅裏香(晉羅含傳含致仕還家堦庭/忽蘭菊叢生以為徳行之感)幾時禁重露實是
怯殘(英華/作斜)陽願汎金鸚鵡(道源注嶺表録異鸚鵡螺旋/尖處屈而朱如鸚鵡觜故以)
(名殻裝為酒盃竒而可玩亦有範金為其/形者梁簡文帝書車渠屢酌鸚鵡驟傾)升君白玉堂
　　　牡丹
錦幃(英華/作帷)初巻衛夫人(原注典略云夫子見/南子在錦幃之中)繡被猶堆
越鄂君(注見/前)垂手亂翻雕玉佩(樂府解題大垂手小垂/手皆言舞而垂手也書)
(顧命雕玉仍几/注雕刻鏤也)招(當作/折)腰争舞(英華作細/腰頻換)欎金裙(西京/雜記)
(戚夫人能作翹袖折腰之舞歌出塞入塞/望歸之曲王僧逹詩縷金羅袖欝金裙)石家蠟燭何
曾剪(世說王愷以􁏩糒澳/釡石崇以蠟燭代薪)荀令香爐可待熏(荀令香法/見前劉向)
(有熏/爐銘)我是夢中傳彩筆(南史江淹嘗夢一丈夫自稱郭/璞謂淹曰吾有筆在卿處多年)
(可見還淹乃探懐中得五色筆/一以授之爾後為詩絶無妙句)欲書花葉(英華/作片)寄朝雲
(朝雲用/神女事)
　　　北樓
春物豈相干人生只强歡花猶曾斂夕酒竟不知寒異
域東風濕中華上象寛此樓堪北望輕命倚(英華/作俯)危欄
　　　擬沈下賢(唐詩紀事沈亞之字下賢呉興人登/進士第太和初李同捷反授柏耆行)
　　　(營計㑹使亞之以殿中侍御史為判官諭㫖耆/誅同捷諸将嫉其功譛之耆貶循州司户參軍)
　　　(亞之貶南康/尉有集九巻)
千二百輕鸞春衫瘦著寛倚風行稍(上/聲)急含雪語應寒
帶火遺金斗(道源注金斗熨斗也隋書李穆奉熨斗于/高祖曰願以此熨安天下梁簡文帝詩熨)
(斗金/塗色)兼珠碎玉盤(白居易詩大珠/小珠落玉盤)河陽看花過曾不問
潘安
　　　蝶
飛來繡户隂穿過畫樓深重傅秦臺粉(古今注蕭史與/秦穆公鍊飛雪)
(丹第一轉與弄玉塗之今水銀/膩粉是也道書蝶交則粉退)輕塗漢殿金(漢書趙昭/儀居昭陽)
(舍殿上髹漆切皆銅沓冒黄金塗注切/門限也杳冒其頭也塗以金塗銅上也)相兼惟栁絮所
得是花心可要凌孤客邀為子夜吟(子夜注/見前)
　　　飲席代官妓贈兩從事
新人橋上著春衫舊主江邊側帽簷(原注隋獨孤信舉/止風流曽風吹帽)
(簷側觀/者塞路)願得化為紅綬帶(說文綬韍維也紅綬即朱紱/白居易詩鶻銜紅綬遶身飛)
許教雙鳳一時銜
　　　代魏宫私贈(原注黄初三年巳隔存沒追代其/意何必同時亦廣子夜呉歌之流)
來時西館阻佳期(魏志陳思王傳黄初二年植貶爵安/鄉侯改封鄄城侯四年來朝帝責之)
(置西館未許/朝上責躬詩)去後漳河隔夢思(水經注魏武引漳流自/城西東入逕銅雀臺下)
知有宓妃無限意春松秋菊可同時(洛神賦榮曜秋/菊華茂春松)
　　　代元城吳令暗為答(魏志呉質字季重濟隂人/以文才為文帝所善出為)
　　　(朝歌長遷元/城令封列侯)
背闕歸藩路欲分(洛神賦背伊闕越轘轅又/曰余從京師言歸東藩)水邊風日
半西曛(洛神賦日既西/傾車殆馬煩)荆王枕上原無夢莫枉陽臺一
片雲(寰宇記巫山縣西有陽臺古城即襄王所遊之地/亦曰陽雲臺高一百二十丈南枕長江西谿叢語)
(楚襄王與宋玉遊高唐之上見雲氣之異問宋玉玉曰/昔先王夢遊高唐與神女遇玉為高堂賦先王謂懐王)
(也玉是夜夢見神女寤而白王王使為神女賦後人遂/言襄王夢神女非也愚按宋玉作賦本假夢為詞即懐)
(王亦豈真有夢乎西谿此辨尚是囈語○此/詩為洛神辨誣明思王感甄之說未足深信)
　　　牡丹
壓逕復縁溝當窓又映樓終銷一國破(比其豔于佳/人之傾國)不
啻萬金求(唐國史補長安貴游尚牡丹每春暮/馬若狂人種以求利一本有數萬者)車鸞鳳
戲三島(史封禪書海中有三神/山曰蓬萊方丈瀛洲)神仙居十洲(十洲記四/方巨海之)
(中有祖洲瀛洲元洲炎洲長洲/充洲鳳麟洲聚窟洲流洲生洲)應憐萱草淡却得號忘
憂
　　　百果嘲櫻桃
珠實雖先熟瓊莩縱早開(漢書葭莩注葭蘆也莩/其筒中白皮至薄者)流鸎
猶故在争得諱含來(吕氏春秋仲夏之月羞含桃注含/桃櫻桃也鸎鳥所含食故曰含桃)
　　　櫻桃答
衆果莫相誚天生名品高何因古樂府惟有鄭櫻桃(樂/府)
(集石季龍寵惑優僮鄭櫻桃而殺郭氏㬰納清河崔氏/櫻桃又譛而殺之櫻桃美麗擅寵宫掖樂府由是有鄭)
(櫻桃歌十六國春秋石虎鄭后名/櫻桃晉冗從僕射鄭世達家妓也)
　　　曉坐(一云/後閤)
後閤(一作/閣)罷朝眠前墀思黯然梅應未假雪栁自不勝
烟淚續淺深綆(廣韻綆/井索)腸危高下絃(道源注絃急則絶/以比愁腸易斷)
紅顔無定所得失在當年
　　　詠史
北湖南埭水漫漫(北湖即𤣥武湖注見前道源注金陵/志南埭上水閘也王荆公贈段約之)
(詩聞君更欲通南/埭非雞鳴埭也)一片降旗百尺竿(劉禹錫金陵懐古/詩一片降旗出石)
(頭/)三百年間同曉夢鍾山何處有龍盤(徐爰釋問建康/東北十里有鍾)
(山舊名金山後更號蔣山諸葛/亮以為鍾山龍盤即蔣山也)
　　　一片
　一片非烟隔九枝(孫氏瑞應圖非氣非烟五色絪/緼謂之慶雲九枝燈注見前)蓬巒
仙仗儼雲旗天泉水暖龍吟細(齊地記齊有天齊泉漢/書注臨菑城南有天齊)
(水五泉/並出)露畹春多鳳舞遲(離騷既滋蘭之九畹/兮注十二畝為畹)榆莢散
來星斗轉(春秋運斗樞玉衡星散為/榆元命苞三月榆莢落)桂花尋去月輪移
人間桑海朝朝變莫遣佳期更後期
　　　日射
日射紗窓風撼扉香羅掩手春事違迴廊四合掩寂寞
碧鸚鵡對紅薔薇(碧鸚鵡即青鸚/鵡也注見前)
　　　題鵝
眠沙卧水自成羣曲岸殘陽極浦雲那解將心憐孔翠
(一作雀○孔翠孔雀翡翠也杜/甫詩孔翠望赤霄秋思雕籠養)羈雌長共故雄分(謝靈/運詩)
(羈雌戀舊侶魯陶嬰黄鵠歌夜半悲鳴兮想其故雄/○言孔翠之羈孤不若鵞羣有眠沙卧木之適也)
　　　華清宫(注見/前)
朝元閣迥羽衣新(道源注雍録朝元閣在驪山天寳七/載𤣥元皇帝見于朝元閣改名降聖)
(閣太真外傳天寳四載七月于鳳凰園冊太真宫女道/士楊氏為貴妃半后服用進見之日奏霓裳羽衣曲)
首按昭陽第一人(漢書飛燕立為皇后寵少衰女弟絶/幸為昭儀居昭陽舍李白詩宫中誰)
(第一飛燕/在昭陽)當日不來高處舞可能天下有胡塵
　　　梓潼望長卿山至巴西復懐譙秀(道源注方輿/勝覧長卿山)
　　　(在梓潼縣治西南舊名神山唐明皇幸蜀見山/有司馬相如讀書之窟因改名長卿山譙周巴)
　　　(記劉璋分巴以永寧為巴東郡墊江為巴郡閬/中為巴西郡是謂三巴孫盛晉陽秋譙秀字元)
　　　(彥巴西人譙周孫李雄盜蜀安車徵/秀不應桓温平蜀返役上表薦之)
梓潼不見馬相如更欲南行問酒壚行到巴西覓譙秀
巴西惟是有寒蕪
　　　齊宫詞
永夀兵來夜不扃(齊書廢帝寳巻别為潘妃起神仙永/壽玉夀三殿皆帀飾以金璧蕭衍兵)
(入建康王珍國張稷引兵入殿御刀豐勇之為内應寶/巻方在含德殿作笙歌兵入斬之稷召僕射王亮等令)
(百僚署牋以黄油裹寳巻首/遣博士范雲等送詣石頭)金蓮無復印中庭(金蓮注/見前)
梁臺歌管三更罷(按晉成帝七年作新宫輿地圗云即/臺城也容齋隨筆晉宋後謂朝廷禁)
(省為臺故稱/禁城為臺城)猶自風搖九子鈴(西京雜記昭陽殿上設/九金龍皆銜九子金鈴)
(每好風日幡眊光影照耀一殿鈴鑷之聲驚動左右齊/書莊嚴寺有玉九子鈴外國寺佛面有光相禪靈寺墖)
(諸寳珥皆剥取/以施潘妃殿飾)
　　　十一月中旬至扶風界見梅花(唐書鳳翔府扶/風郡屬闗内道)
　　　(至德二載/號西京)
匝(一作/雨)路亭亭艷非時裛裛香素娥惟與月青女不饒
霜贈逺虚盈手(說苑越使諸發執一枝梅遺梁王荆州/記陸凱自江南寄梅花一枝詣長安與)
(范煜贈/詩云云)傷離適斷腸為誰成早秀不待作年芳
　　　青陵臺(詳前注一統志臺在/開封府封丘縣界)
青陵臺畔日光斜萬古貞(英華/作春)魂倚暮霞莫訝(英華/作許)韓
慿為蛺蝶(注見/前)等閒飛上别枝花
　　　東還
自有仙才自不知十年長夢採華芝(抱朴子華芝赤葢/白莖上有兩葉三)
(實服之可/以長生)秋風動地黄雲暮歸去嵩陽尋舊師(唐書河/南登封)
(縣神龍元年改曰嵩陽嵩/山有中岳祠有嵩陽宫)
　　　酬崔八早梅有贈兼示之作
知訪寒梅過野塘久留金勒為迴腸謝郎衣袖初翻雪
(謝莊衣見前又謝惠/連雪賦紈袖慙冶)荀令薰爐更換香何處拂胸資蝶
粉幾時塗額藉蜂黄(注見/前)維摩一室雖多病亦要(英華/作要)
(舞/)天花作道塲(英華本原注時余在惠祥上人講下故/崔落句有梵王宫地羅含宅頼許時時)
(聽法來○維摩經長者維摩詰以其方便現身有疾因/以身疾廣為說法佛告文殊師利汝詣維摩詰問疾時)
(維摩詰室有一天女見諸大人聞所說法便現/其身即以天花散諸菩薩大弟子上而為供養)
　　　春風
春風雖自好春物太昌昌若教春有意惟遣一枝芳我
意殊春意先春巳斷腸
　　　蜀桐
玉壘高桐(一作/梧)拂玉繩上含非(一作/霏)霧下含冰(潘岳賦/天霏霏)
(以垂/霧)枉教紫鳳無棲處斵作秋琴彈壞(英華同/一作廣)陵(琴操/十二)
(曲曰壊陵伯牙所作壊一作懐/應璩與劉劭書聽廣陵之清散)
　　　蜀桐
通靈夜醮達清晨(王褒雲陽記鈎弋夫人從至甘泉而/卒既殯尸香聞十里帝哀悼乃起通)
(靈臺於甘泉宫有一/青鳥集其上往來)承露盤晞甲帳春(漢武故事上以/琉璃珠玉明月)
(夜光雜錯天下珍寳為甲帳其/次為乙帳甲以居神乙以自居)王母不來方朔去更須
重見李夫人(漢書李夫人早卒帝思念不已方士齊人/李少翁言能致其神乃夜張燈燭設帷帳)
(陳酒肉而令帝居他帳望見好女如李夫人之/貌還幄坐而步又不得就視帝益相思悲感)
　　　判春
　一桃復一李井上占年芳(古樂府桃生露井上李樹生/道旁江總李花詩當知露井)
(上復與/夭桃隣)笑處如臨鏡窺時不隠墻(登徒子好色賦此女/子登墻窺臣三年)
敢言西子短誰覺宓妃長(神女賦穠不/短纎不長)珠玉終相類同
名作夜光(搜神記隋珠盈徑寸夜有光明可以燭室十/洲記周穆王時西湖獻玉杯是百玉之精明)
(夜照/夕)
　　　促漏
促漏遥鐘動静聞報章重叠杳(一作/字)難分(唐書内官有/掌書二人掌)
(符契經籍宣傳啓奏杜甫/詩宫女開函近御筵是也)舞鸞鏡匣收殘黛(通俗文染/青石謂之)
(點/黛)睡鴨香爐換夕熏(李賀詩深/幃金鴨冷)歸去定(一作/豈)知還向月
(淮南子羿請不死之藥于西王母姮娥竊之奔月注姮/娥羿妻也服藥得仙奔入月中為月精江總經故妃殿)
(詩若令歸就月/照見不須疑)夢來何處更為雲南塘漸暖蒲堪結(樂/府)
(西州曲採蓮南塘秋李賀樂詞官/街栁帶不堪折早晩菖蒲勝綰結)兩兩鴛鴦䕶水紋(道/源)
(注言縱如姮娥入月終是獨居神女為雲/徒成幻夢豈若南塘之鴛鴦長匹不離哉)
　(高􁇵曰此詩擬/深宫怨女而作)
　　　江東
驚魚撥(方割/切)刺(力達/切)燕翩翾(謝靈運賦魚水深而撥刺/杜甫詩船尾跳魚撥刺鳴)
(鷦鷯賦肓翩/翾之陋體兮)獨自江東上釣船今日春光太漂蕩謝家
輕絮沈郎錢(謝絮注見前晉食貨志呉興沈充鑄小錢/謂之沈郎錢此以比榆莢也漢有小錢名)
(榆莢錢李賀詩榆莢相催/不知數沈郎青錢夾城路)
　　　讀任彥昇碑(南史任昉字彦昇樂安博昌人雅/善屬文尤長載筆入梁歴官御史)
　　　(中丞出為新/安太守卒)
任昉當年有美名可憐才調最縱横梁臺初建應惆悵
不得蕭公作騎兵(梁書武帝與昉遇竟陵王西邸從容/謂昉曰我登三府當以卿為記室昉)
(亦戲帝曰我若登三事當/以卿為騎兵以帝善射也)
　　　荷花
都無色可並不奈此香何瑤席乘凉設(楚詞瑤席/分玉瑱)金羈
落晚(英華/作曉)過(曹植樂府白/馬飾金羈)迴(英華/作覆)衾燈照綺(雪賦援綺/衾兮坐芳)
(縟/)渡襪水沾羅(注見/前)預想前秋(英華作/愁前)别離居夢櫂歌
(漢武帝秋風辭簫/鼓鳴兮發擢歌)
　　　五松驛(按白氏長慶集有望秦赴/五松驛詩此驛在長安東)
獨下長亭念過秦(賈誼有/過秦論)五松不見見輿薪只應既斬
斯髙後尋被樵人用斧斤
　　　灞岸
山東今歲點行頻(杜甫詩行人/但云㸃行頻)幾處寃魂哭虜塵灞水
橋邊倚華表(三輔黄圗霸橋在長安東灞水上說文亭/郵表徐曰表雙立為桓今郵亭立木交于)
(其端或謂之華表按橋柱亦曰華表/杜甫橋成詩天寒白鶴歸華表是也)平時二月有東巡
　　　送臻師二首
昔去靈山非拂席(水經注靈鷲山胡語云耆闍崫山山/是青石逺望似鷲鳥形故曰靈鷲法)
(顯親宿其山誦首楞嚴香花供養道源注法華釋注靈/山靈鷲山也又名狼跡山前佛今佛皆居此地既是靈)
(聖所居故呼為靈山法華經爾時世尊告舍利佛汝今/諦聽吾當為汝分别解說爾時㑹中有比丘比丘尼優)
(婆塞優婆夷五千人等即從座起禮佛而退所以者何/此輩罪根深重及増上慢未得為得未證為證有如此)
(失是以不住/拂席而起)今來滄海欲求珠(譬喻經王舍國人欲作/寺錢不足入海得名寳)
(珠杜甫詩僧寳/人人滄海珠)楞伽頂上清凉地(翻譯名義集西域記/云僧伽羅國東南隅)
(有䮚迦山嵒谷幽峻神鬼遊舍昔佛于此說䮚迦經書/曰楞伽訛也道源注閣筆記梵云楞伽此云不可往惟)
(神通者能至其上峯頂有/夜义城佛于此說楞伽經)善眼仙人憶我無(楞伽經大/慧菩薩白)
(佛言世尊于大衆中唱如是言我是過去一切佛及種/種受生爾時作曼陀轉輪聖王六牙大象及鸚鵡鳥釋)
(提桓因善眼仙人如是等百千生經/說道源注善眼仙人以比臻師也)
苦海迷途去未因(楞嚴經引諸沈冥出於苦海莊子七/聖皆迷無所問途去未因過去未來)
(之/因)東方過此幾微塵(法華經假使有人磨以為墨過于/東方千國土乃下一㸃大如微塵)
(又過千國土復下一㸃如是展轉盡/地種墨是諸佛土若算師知其數否)何當百億蓮花上
一一蓮花見佛身(傳燈録釋迦佛生刹利王家放大智/光明照十方世界涌金蓮花梵網經)
(一華百億國一國一釋迦/各坐菩提樹一時成佛道)
　　　七夕
鸞扇斜分鳳幄開(庾信詩思為鸞翼/扇願備明光宫)星橋横過鵲飛迴
争將世上無期别換得年年一度來
　　　謝先輩防記念拙詩甚多異日偶有此寄(國史/補互)
　　　(相推敬謂/之先輩)
曉用雲添句寒將雪命篇良辰多自感作者豈皆(一作/徒)
然熟寢初同鶴含嘶欲並蟬(梁褚雲蟬詩/天寒響屢嘶)題時長不展
得處定應偏南浦無窮樹(楚詞送美/人兮南浦)西樓不住烟(鮑照/詩始)
(出西/南樓)改成人寂寂寄與路綿綿星勢寒垂地(栁子原集/序粲然如)
(繁星麗天而/芒寒色正)河聲曉上天夫君自有恨(楚詞望夫/君兮歸來)聊借
此中傳
　　　馬嵬二首(通志馬嵬坡在西安府/興平縣西二十五里)
冀馬燕犀動地來(左傳冀之北土馬之所生燕犀燕地/之犀甲也鄭𤣥周禮注燕近强胡習)
(于甲胄或曰謂弓也列子燕角之弧朔蓬之幹郭璞毛/詩拾遺今西方有以犀角及鹿角為弓者長恨歌漁陽)
(鞞鼔動/地來)自埋紅粉自成灰(國史補𤣥宗幸蜀至馬嵬驛/縊貴妃于佛堂梨樹之前太)
(真外傳妃死瘞于西郭之外一/里許道北坎下時年三十八嵗)君王若道能(英華/作堪)傾國
玉輦何由過馬嵬
海外徒聞更九州(原注鄒衍云九州/之外復有九州)他生未卜(英華/作決)此
生休(長恨傳𤣥宗命方士致貴妃之神旁求四虚上下/跨蓬壺見最髙仙山上多樓閣署曰玉妃太真院)
(玉妃出揖方士問天寳十四載以還事言訖憫然取金/釵鈿合各折其半授使者還獻上皇将行乞當時一事)
(不聞于他人者為驗玉妃曰昔天寳十年秋七月牽牛/織女相見之夕時夜始半獨侍上上慿肩而立因仰天)
(感牛女事密相誓願世世為夫婦執手各嗚咽此獨君/王知之耳方士還奏上皇嗟悼久之此詩起二語正指)
(其事言夫婦之願他生未卜而此生先/休徒髣髴其神于海外耳能無悲乎)空聞虎旅傳宵
柝(西京賦陳虎/旅于飛亷)無復雞人報曉籌(周禮雞人夜呼旦以/班百官漢官儀宫中)
(不得畜雞衛士候于朱雀門外傳雞唱王維詩絳幘雞/人報曉籌○按仙傳拾遺云𤣥宗屬念貴妃往往廢寢)
(則虎旅雞人/皆増感愴矣)此日六軍同駐馬(舊書肅宗紀楊國忠諷/𤣥宗幸蜀至馬嵬頓六)
(軍不進大将軍陳𤣥禮請誅楊氏於是誅國忠賜貴/妃自盡長恨歌六軍不發可奈何宛轉蛾眉馬前死)當
時七夕笑牽牛(見/上)如何四紀為天子(𤣥宗紀詔曰聿來/四紀人亦小康)
不及盧家有莫愁
　　　可歎
幸㑹東城宴未迴年華憂共水相催梁家宅裏秦宫入
(梁冀傳冀愛監奴秦宫官至太倉令得出入妻/孫夀所夀見宫輙屏御者託以言事因與私焉)趙后樓
中赤鳳來(飛燕外傳后所通宫奴燕赤鳳雄健能超觀/閣兼通昭儀赤鳳始出少嬪館后適來幸是)
(日連臂蹋地/歌赤鳳来曲)氷簟且眠金鏤枕(杜甫詩恩分夏簟氷洛/神賦注東阿王入朝帝)
(示甄后玉/鏤金帶枕)瓊筵不醉玉交盃(李白序開瓊/筵以坐花)宓妃愁坐芝
田館(拾遺記崑崙山第九層山形漸狹小下有芝田蕙/圃皆數百頃羣仙種耨焉洛神賦秣駟乎芝田)
用盡陳王八斗才(陳思王謝靈運曰天下才共一石曹/子建獨得八斗自古及今共用一斗)
(竒才博識/安可繼也)
　(秦宫赤鳳以刺當時之事也陳思之于/宓妃情通而不及亂作者殆以自況歟)
　　　望喜驛别嘉陵江水二絶(寰宇記嘉陵水一名/西漢水又名閬中水)
　　　(周地圗云水源出秦/州嘉陵因名嘉陵江)
嘉陵江水此東流望喜樓中憶閬州若到閬中還赴海
閬中應更有高樓
千里嘉陵江水色含烟帶月碧於藍今朝相送東流後
猶自驅車更向南
　　　别薛嵒賓
曙爽行將拂晨清坐欲凌别離真不那(奴臥/切)風物正相
仍漫水任(英華/作清)誰照衰花淺自矜還將兩袖淚同向一
窓燈桂樹乖真隠(淮南王招隠桂樹/叢生兮山之幽)芸香是小懲(二語/義山)
(自謂也義山釋褐秘書省枝書郎/旋調補𢎞農尉故有芸香之句)清規無以況且用玉
壺氷
　　　富平少侯
七國三邊未到憂(七國謂漢景時七國隋/明餘慶詩三邊烽亂驚)十三身襲富
平侯(漢書張安世封富平侯子延夀嗣延夀卒子放嗣/放敬武公主所生娶皇后弟平恩侯許嘉女與上)
(臥起寵/愛殊絶)不收金彈抛林外(西京雜記韓嫣以金為彈丸/一日失數十每出兒童隨之)
(長安語曰苦/饑寒逐彈丸)却惜銀牀在井頭(樂府淮南篇後園鑿井/銀作牀金瓶素綆汲寒)
(漿吳曽漫録山海經崑崙墟九井以玉為檻銀牀者以/銀作欄猶所云玉檻耳名義考銀牀非井欄乃轆轤架)
(也廣韻轆轤圓/轉木用以汲水)綵樹轉燈珠錯落(開元遺事韓國夫人/上元夜然百枝燈樹)
(高八十餘尺𥪡之/高山百里皆見)繡檀迴枕玉雕鎪(拾遺記魏明帝檢/寳庫中得一玉虎)
(頭枕單池國所獻其頷下有篆書云帝辛之枕嘗與妲/已同枕之是殷時遺物也語林王武子從荆州來敦欲)
(殺之平子恒持玉枕以自防古詩玉枕/龍鬚席郎眠何處牀魏都賦木無雕鎪)當闗不報侵晨
客(當闗注/見前)新得佳人字莫愁
　　　腸
有懐非惜恨不奈寸腸何即席迴彌久前時斷固多熱
應翻急燒(去/聲)冷欲徹微波隔樹澌澌雨通池點點荷倦
程山向背(湘中記衡山如陣雲/九向九背乃復不見)望國闕嵯峨故念飛書
及新懽借夢過染筠休伴淚(用湘/妃事)繞雪莫追歌(鮑照詩/蜀琴抽)
(白雪郢曲繞陽春杜/甫詩朱絃繞白雪)擬問陽臺事年深楚語訛
　　　贈宇文中丞(舊唐書太和六年八月以御史中/丞宇文鼎為户部侍郎判度支)
欲構中天正急材(列子西極化人見周穆王王為改築/宫室其高千仞臨終南之上名曰中)
(天之/臺)自縁烟水戀平臺(漢書梁孝王治複道自宫連屬/于平臺三十餘里注平臺在大)
(梁東/北)人間只有嵇延祖最望山公啟事來(原注公感歎/亡友張君故)
(有此句○晉書嵇紹傳紹字延祖康之子以父得罪靖/居私門山濤領選啟武帝請為秘書郎帝謂濤曰如卿)
(所言乃堪為丞何但郎也山濤傳所奏/甄拔人物各為題目時稱山公啟事)
　　　曉起
擬杯當曉起呵鏡可微寒隔箔山櫻熟褰帷桂燭殘(庾/信)
(對燭賦刺取/燈花持桂燭)書長為報晚夢好更尋難影響輸雙蝶偏
過舊畹蘭
　　　閨情
紅露花房白蜜脾(鄭谷蝶詩微雨宿花房王元之蜂記/蜂釀蜜如脾謂之蜜脾本草蠟是蜜)
(脾底/也)黄蜂紫蝶兩參差春窓一覺(古效/切)風流夢却是同
袍不得知
　　　月夕
草下隂蟲葉上霜朱欄迢遞壓湖光兎寒蟾冷桂花白
此夜姮娥應斷腸
　　　杏花
上國昔相值(秦中記唐人舉進士/㑹杏園謂之探花宴)亭亭如欲言異鄉今
暫賞眽眽豈無恩援(去/聲)少風多力(謝靈運集有田南樹/園激流植援詩注援)
(衛/也)墻高月有㾗為含無限意遂對(英華/作到)不勝繁仙子玉
京路(靈樞金景内經下離塵境上界玉京元君注玉京/者無為之天也玉京之下乃崑崙北都太霄隠書)
(無上大道君治無極大羅天中/玉京之上七寳𤣥臺金牀玉几)主(一作/佳)人金谷園(水經/注金)
(谷水出河南太白原東南流歴/金谷謂之金谷水經石崇故居)幾時辭碧落(注見/前)誰伴
過黄昏鏡拂鉛華膩(洛神賦鉛華不御善曰/博物志燒鉛成胡粉)爐藏桂燼
温(拾遺記王母取緑桂之膏然/以照夜張協詩尺燼重尋桂)終應催竹葉(張衡七辨/𤣥酒白醴)
(蒲萄竹葉張華輕薄篇蒼/梧竹葉清宜城九醖酒)先擬詠桃根(王獻之桃葉歌/桃樹連桃根)
莫學啼成血(禽經子規夜啼/達旦血漬草木)從教夢寄魂吳王採香徑
(方輿勝覧姑蘇靈嵒/山有西施採香徑)失路入烟村
　(此詩因杏花而寓失路/之感玩首末語可見)
　　　燈
皎潔終無倦煎熬亦自求(阮籍詩膏/火自煎熬)花時隨酒逺雨後
背牕休冷暗黄茅驛暄明紫桂樓(鮑昭詩鳳樓十二/重桂樹玉盤龍)錦
囊名畫揜玉局敗碁收何處無佳夢誰人不隠憂(詩耿/耿不)
(寐如有/隠憂)影隨簾押轉(漢武故事上起神屋以白珠為簾/箔玳瑁押之象牙為篾蕭貫曉寒)
(歌海牛押/簾風不入)光信簟文流(梁簡文帝詩簟文生/玉腕香汗浸紅紗)客自勝潘
岳儂今定莫愁固應留半燄迴照下幃羞(陳啟源曰梁/紀少瑜燈詩)
(惟餘一兩燄纔得解/羅衣結語從此化出)
　　　清河
舟小迴仍數樓危凭亦頻燕來從及社蝶舞太侵晨絳
雪除煩後(一作俊○漢武内傳/上藥有𤣥霜絳雪)霜梅取味新年華無一
事只是自傷春
　　　韈
嘗聞宓妃襪渡水欲生塵好借嫦娥著清秋踏月輪
　　　追代盧家人嘲堂内
道却横波字(傅毅舞賦目/流睇而横波)人前莫謾羞只應同楚水長
短入淮流(道源注横波同楚水謂其情之長也以淮/代懐乃隠語如古樂府石闕銜碑之類)
　　　代應
本來銀漢是紅墻隔得盧家白玉堂誰與王昌報消息
(襄陽耆舊傳王昌字公伯為東平相散/騎常侍早卒婦任城王曹子文女也)盡知三十六鴛
鴦(道源注古樂府入門時左顧但見雙鴛鴦鴛鴦/七十二羅列自成行此云三十六純舉雌言之)
　　　離亭賦得折楊栁二首
暫慿樽酒送無憀莫損愁眉與細腰人世死前惟有别
春風争擬惜長條
含烟惹霧每依依萬緒千條拂落暉為報行人休盡折
半留相送半迎歸
　　　寄永道士
共上雲山獨下遲陽臺白道細如詩(真誥王屋山仙之/别天謂陽臺也始)
(得道者皆詣陽臺/是清虚之宫也)君今併倚三珠樹(注見/前)不記(一作/計)人
間落葉時
　　　華州周大夫宴席(西銓○舊唐書周墀字德升/長慶二年擢進士第開成四)
　　　(年正拜中書舍人武宗即位出為華州刺史鎮/國軍潼闗防禦等使海録唐制吏部三銓尚書)
　　　(中銓兩侍郎/分東西兩銓)
郡齋何用酒如泉(裴秀詩有肉如/丘有酒如泉)飲德先時巳醉眠若
共門人推禮分戴崇争得及彭宣(漢書張禹弟子尤著/者淮陽彭宣沛郡戴)
(崇宣為人恭儉有法度而崇愷悌多智禹心親愛崇敬/宣而疎之崇每候禹禹将入後堂餘食婦女相對優人)
(管絃鏗鏘極樂昏夜乃罷而宣之來也禹見之于便坐/講論經義日晏賜食不過一肉巵酒相對未嘗得至後)
(堂及兩人皆聞/知各自得也)
　　　荆山(唐書虢州湖城縣有覆釡山一名荆山寰/宇記荆山在鼎湖縣南出美玉即黄帝鑄)
　　　(鼎之所一統志在陜州闦鄉縣南二十五/里○此詩一統志收入富平荆山非是)
壓河連華勢孱顔(相如大人賦放散畔岸/驤以孱顔注不齊貌)鳥沒雲歸一
望間楊僕移闗三百里(漢書元鼎三年冬徙函谷闗于/新安應劭曰時樓船将軍楊僕)
(數有大功耻為闗外民上書乞徙東闗以家財給用/武帝意亦好廣濶于是徙闗新安去𢎞農三百里)可
能全是為荆山
　　　次陜州先寄源從事(唐書陕州陜郡本/𢎞農郡屬河南道)
離思羈愁日欲晡東周西雍(上/聲)此分途迴鑾佛寺高多
少(唐書代宗廣德元年十月吐蕃入冦/奉天上出幸陜州十二月上還京)望盡黄河一曲
無(物理論河百里一小曲千里一/大曲一直一曲九曲以達於海)
　　　過鄭廣文舊居(唐書𤣥宗愛鄭䖍才更置廣文/館以䖍為博士長安志韓莊在)
　　　(韋曲之東退之與孟郊賦詩又送其子讀/書處鄭莊又在其東南鄭十八䖍之居也)
宋玉平生恨有餘逺循三楚弔三閭(離騷序屈原與楚/同姓仕于懐王為)
(三閭大夫三閭之職掌/王族三姓曰昭屈景)可憐留著臨江宅異代應教庾
信居(西谿叢語唐余知古渚宫故事曰庾信因侯景亂/自建康遁歸江陵居宋玉故宅宅在城北三里故)
(哀江南賦云誅茅宋玉之宅穿徑臨江之府老杜云㑹/聞宋玉宅每欲到荆州李義山亦云可憐留著臨冮宅)
(異代應教庾信居是也然子美移居夔州八宅詩云宋/玉歸州宅雲通白帝城又有江山故宅空文藻之句葢)
(歸州亦有/宋玉宅也)
　　　東下三旬苦于風土馬上戲作
路遶函闗東復東(水經注潼闗歴北出東崤通謂之函/谷闗䆳岸天高空谷幽深澗道之峽)
(車不/容軌)身騎征馬逐驚蓬天池遼濶誰相待日日虚乘九
萬風(天池九萬/風見莊子)
　　　莫愁
雪中梅下與誰期梅雪相兼一萬枝若是石城無艇子
莫愁還自有愁時(樂府莫愁在何處莫愁石城/西艇子打兩槳催送莫愁來)
　　　夢令狐學士
山驛荒凉白竹扉殘燈向曉夢清暉右銀臺路雪三尺
(李肇翰林志翰林院在銀臺門北麟徳殿西廂重廊之/後學士院在翰林之南别戸東向引鈴門外雖宣事不)
(敢入又曰學士毎下直出門相謔謂之/小三昩出銀臺門乘馬謂之大三昩)鳳詔裁成當直
歸(鄴中記石虎詔書以五色紙銜木鳳皇口中飛下端/門令狐綯傳綯為翰林承㫖夜對禁中燭盡帝以乘)
(輿金蓮華炬送還院吏望見/以為天子來及綯至皆驚)
　　　涉洛川
通谷陽林不見人(洛陽記城南五十里有大谷舊名通/谷洛神賦經通谷凌景山又曰容與)
(于楊林流眄乎洛川善曰楊林/地名多生楊因名五臣本作陽)我來遺恨古時春宓妃
漫結無窮恨(洛神賦恨人神之道/殊怨盛年之莫當)不為君王殺灌均(原/注)
(灌均陳王典籖譛諸王于文帝者○魏志植與諸侯並/就國黄初二年監國謁者灌均希㫖奏植醉酒悖慢刼)
(脅使者有司請治罪帝/以太后故貶爵安鄉侯)
　　　有感
中路因循我所長古來才命兩相妨勸君莫强安蛇足
一醆芳醪不得嘗(戰國䇿有祠者賜其舍人酒一巵舍/人相謂曰數人飲之不足一人飲之)
(有餘請畫地為蛇蛇先成者飲酒一人蛇先成乃左手/持酒右手畫地曰吾能為之足未成一人蛇成奪其巵)
(曰蛇故無足子安能為遂/飲酒為蛇足者終亡其酒)
　　　宫妓(宫妓内妓也教坊記西京右教坊在光宅/坊左教坊在延政坊右多善歌左多工舞)
　　　(妓女入宜春院謂之内人/亦曰前頭人嘗在上前也)
珠箔輕明拂玉墀(三秦記明光殿皆金玉/珠璣為簾箔晝夜光明)披香新殿鬬
腰支(三輔黄圗武帝時後宫八區中有披香殿雍録唐/慶善宫有披香殿王諲詩披香殿裏薦蛾眉梁邵)
(陵王詩軟/媚著腰支)不須看盡魚龍戲(漢書武帝作魚龍角抵之/戲師古曰魚龍者為舍利)
(之獸先戲于庭極畢乃入殿前激水化成比目魚跳躍/潄水作霧障日化成黄龍長八丈出水敖戲于庭炫燿)
(日光西京賦海鱗變/而成龍即為此色也)終遣君王怒偃師(列子周穆王西/巡狩道有獻工)
(人名偃師偃師所造能倡者輙步俯仰顉其頤則歌合/律捧其手則舞應節千變萬化惟意所適王以為實人)
(技將終瞬其目而招王之左右侍妾王大怒欲誅偃師/偃師立剖散倡者以示王内外肝膽支節等皆假物也)
　　　栁
為有橋邊拂面香(李白詩風吹/栁花滿店香)何曾自敢占流光後庭
玉樹承恩澤不信年華有斷腸
　　　寄在朝鄭曹獨孤李四同年
昔歳陪遊舊跡多風光今日兩蹉跎不因醉本蘭亭在
兼忘(去/聲)當年舊永和(道源注法書要録永和九年王右/軍與親友四十二人修禊於蘭亭)
(揮毫製序興樂而書遒媚勁健謂有神助醒後日再書/數十百紙終不能及右軍自珍愛之秘藏於家七傳而)
(至智永子徽之派也舍俗為僧居越之永欣寺後授弟/子辨才人所罕見唐太宗遣御史蕭翼以計賺取太宗)
(不豫命太宗以此本從塟昭陵愚按南部新書云蘭亭/序武徳四年歐陽詢就越詐求之始入秦王府麻道嵩)
(奉教搨兩本一送辨才一王自收貞觀十/三年褚遂良請入昭陵其説與此不同)
　
　
　
　
　
　
　李義山詩集注巻一下
欽定四庫全書
　李義山詩集注巻二上
　　　　　　　　　　　　　呉江朱鶴齡撰
　　　南朝
地險悠悠天險長金陵王氣應瑶光(春秋運斗樞北斗/七星第一天樞第)
(二璇第三機第四權第五衡第六開陽第七揺光江/淹詩瑶光正神縣南朝為正朔所歸故曰應瑶光也)休
誇此地分天下只得徐妃半面粧(南史徐妃諱昭佩無/容質不見禮帝二三)
(年一入房妃以帝眇一目毎知帝將至/必為半面粧以俟帝見則大怒而出)
　　　題漢祖廟
乗運應須宅八荒男兒安在戀池隍君王自起新豐後
(漢書京兆新豐秦曰驪邑髙祖七年置三輔舊事太上/皇不樂闗中思慕鄉邑髙祖徙豐沛酤酒煮餅商人立)
(為新/豐)項羽何曽在故鄉(項羽傳富貴不歸/故鄉如衣繡夜行)
　　　韓冬郎即席為詩相送一座盡驚他日余方追
　　　吟連宵侍坐徘徊久之句有老成之風因成二
　　　絶寄酬兼呈畏之員外(南部新書冬郎韓偓小/字父瞻字畏之義山同)
　　　(年/)
十嵗裁詩走馬成冷灰殘燭動離情桐花萬里丹山路
(張正見詩丹山下威鳳來集帝/梧桐薛道衡詩集鳳桐花散)雛鳳清於老鳳聲
劒棧風檣各苦辛(劒棧謂劒/閣棧道)别時氷雪到時春為憑何
遜休聫句(何遜嘗于范/廣州宅聫句)瘦盡東陽姓沈人(原注沈東陽/約嘗謂何遜)
(曰吾每讀卿詩一日三復終未能到/余雖無東陽之才而有東陽之瘦矣)
　　　評事翁寄賜餳粥走筆為答
粥香餳白杏花天(玉燭寶典寒食節今人悉為大麥粥/硏杏仁為酪引餳沃之孫楚祭子推)
(文云黍飯一盤醴/酪二盂是其事也)省對流鸎坐綺筵今日寄來春已老
鳳樓迢逓憶鞦韆
　　　東阿王(魏志明帝太和二年植復/還雍丘三年徙封東阿)
國事分明屬灌均(注見/上巻)西陵魂斷夜來人(鄴中故事魏/武帝遺命諸)
(子曰吾死之後𦵏于鄴之西崗媫妤美人皆著銅雀臺/上施六尺牀下繐帳朝脯上酒脯粻􁱋之屬每月朔十)
(五輒向帳前作伎樂汝等/時登㙜望吾西陵墓田)君王不得為天子(魏志植既/以才見異)
(丁儀丁廙楊修等為之羽翼太祖狐疑幾為太子者數/矣而植任性而行不自雕厲文帝御之以術矯情自飾)
(宫人左右並為/之説遂定為嗣)半為當時賦洛神(注見/上巻)
　　　聖女祠(注見/上巻)
松篁臺殿蕙香幃(英華作/花闈)龍䕶瑶忩鳳掩扉無質易迷
三里霧(謝承後漢書張楷有道術居華山谷中能/為五里霧時闗西人裴優亦能作三里霧)不寒
長著五(一作/六)銖衣(博異志貞觀中岑文本于山亭避暑/有叩門云上清童子文本問曰衣服)
(皆輕細何土所出對曰此上清五銖服又問曰比聞六/銖者天人衣何五銖之異對曰尤細者則五銖也出門)
(忽不見惟得/古錢一枚)人間定有崔羅什(道源注酉陽雜爼長白/山有夫人墓魏孝昭之)
(世清河崔羅什被徴夜過此忽見朱門粉壁一青衣出/遇什曰女郎須見崔郎什恍然下馬入兩重門青衣引)
(前曰女郎乃平陵劉府君之妻侍中呉質之女府君先/行故欲相見什遂前入就牀坐其女在户東立與什叙)
(温凉女曰比見崔郎息駕庭樹嘉君吟嘯故欲一叙玉/顔什與論漢魏時事悉與魏史符合什曰貴夫劉氏願)
(告其名女曰狂夫劉孔才之第二子名瑶字仲璋比有/罪被攝乃去不返什下牀辭出女曰從此十年當更相)
(逢什留玳瑁簪女以指上玉環贈什什上馬行數十步/回顧乃一大冡後十年什在園中食杏忽云報女郎信)
(俄即去食一/杏未盡而卒)天上應無劉武威(注見/上巻)寄問釵頭雙白燕
(注見/上巻)每朝珠館幾時歸
　　　獨居有懷
麝重愁風逼羅疎畏月侵怨魂迷恐斷嬌喘細疑沉數
急芙蓉帶(梁元帝烏棲曲芙/蓉為帶石榴裙)頻抽翡翠簪(後漢輿服志/太皇太后皇)
(太后入廟簪以玳瑁為擿長一尺端為花勝上為鳳雀/以翡翠為毛羽梁費㫤詩日照茱萸領風揺翡翠簪)
柔情終不遠遥妬已先深浦冷鴛鴦去園空蛺蝶尋蠟
花長逓淚箏柱鎮移心(傅𤣥箏賦序絃柱十二擬十二/月梁王臺卿詠箏詩促調移輕)
(柱顧野王箏賦既留心/于别鶴亦含情于採蓮)覓使嵩雲暮(道源注漢武内傳/武帝夜夢與李少)
(君俱上嵩髙山半道有錦衣使者乗龍持節從雲中下/言太乙君召覺即告近臣曰如朕夢少君將舎朕去矣)
廻頭㶚岸隂(王粲詩南登㶚陵/岸囘首望長安)只聞凉葉院露井近寒
砧
　　　過景陵(唐書憲宗服方士柳泌金丹毒發多躁/怒元和十五年正月暴崩謚曰聖神章)
　　　(武孝皇帝𦵏景陵/在蒲城縣金幟山)
武皇精魄久仙昇帳殿凄凉烟霧凝(梁庾肩吾詩廻川/入帳殿唐六典凡)
(大駕行幸設三部帳幕帳/皆烏氊為表朱綾為覆)俱是蒼生留不得鼎湖何異
魏西陵(漢書黄帝鑄鼎荆山之下有龍垂胡䫇下迎黄/帝騎龍上天後世名其地名鼎湖西陵注見前)
　　　臨發崇讓宅紫薇(宣室志崇讓里在東都西谿/叢語洛陽崇讓坊有河陽節)
　　　(度使王茂元宅義/山乃茂元之壻)
一樹濃姿獨看來秋庭暮雨類輕埃不先揺落應為有
已欲别離休更開桃綬含情依露井(應劭漢官儀二千/石綬青地桃花縹)
(三采張正見詩竹葉當爐滿桃/花帶綬輕古樂府桃生露井上)柳綿相憶隔章臺(陳祖/孫登)
(詠柳詩飛/綿亂上空)天涯地角同榮謝豈要移根上苑栽(西京雜/記初修)
(上林苑羣臣逺方各獻名/果異卉三千餘種植其中)
　　　及第東歸次㶚上却寄同年
芳桂當年各一枝(晉郄詵傳臣對策為天下第/一猶桂林一枝崑山片玉)行期未
分壓春期江魚朔雁長相憶秦樹嵩雲自不知下苑經
過勞想像(漢書注宜春下苑即今京城東南隅曲/江池是寰宇記本屬下杜故云下苑)東門
送(英華/作追)餞又差池(水經注長安城東出北頭第一門曰/宣平門亦曰東城門其郭門亦曰東)
(都/門)㶚陵柳色無離恨(三輔黄圖文帝㶚陵在長安城東/七十里㶚橋跨水作橋漢人送客)
(至此橋折/柳贈别)莫枉(一作/把)長條贈所思
　　　野菊(此詩又見孫逖集題/作咏樓前海石榴)
苦竹園南椒塢邊(齊民要術竹之醜者有四/曰青苦白苦紫苦黄苦)微香冉冉
淚涓涓已悲節物同寒雁忍委芳心與暮蟬細路獨來
當此夕清樽相伴省他年紫雲(一作/微)新苑移花處不取
霜栽近御筵
　　　板橋曉别
廻望髙城落曉河長亭忩户壓微波水仙欲上鯉魚去
(列仙傳琴髙趙人也行涓彭之術浮遊冀州涿郡間二/百餘年後入涿水中取龍子與諸弟子期曰明日皆潔)
(齋候于水旁果乗赤鯉/來留月餘復入水去)一夜芙蓉紅淚多(拾遺記薛靈/芸别父母以)
(玉唾壺承淚/皆為紅色)
　　　過伊僕射舊宅(唐書伊慎兖州人善騎射大厯/間以軍功封南兖郡王厯官檢)
　　　(校尚書右僕射兼右衛上將/軍元和六年卒贈太子太保)
朱邸方酬力戰功(玉海郡國朝宿之舎在京者謂之邸/朱邸邸有朱户也謝朓辭隋王牋朱)
(邸方開効蓬/心于秋實)華筵俄歎逝波窮廻廊簷斷燕飛去(英華/作出)
小閣(一作/閤)塵凝人語空幽淚(英華/作砌)欲乾殘菊露餘香猶
入敗荷風何能更涉瀧(閭江/切)江去(水經注瀧水又南出/峽謂之瀧口又南逕)
(曲江縣東一統志/在韶州府樂昌縣)獨立寒流(英華/作沙)弔楚宫(按楚宫在荆/南疑此詩乃)
(自桂林奉使江陵/時作故有末二句)
　　　闗門柳
永定河邊一行柳依依長發故年春東來西去人情薄
不為清隂減路塵
　　　酬别令狐(英華有/八字)補闕(令狐綯傳開成初為左/拾遺二年丁父喪服闋)
　　　(授本官尋改左/補闕史館修撰)
惜别夏仍半囘途秋已期那修直諫草更賦贈行詩錦
段知無報(張衡四愁詩美人贈我錦/繡段何以報之青玉案)青萍肯見疑(青萍/注見)
(上巻○言已雖無報令/狐必無按劍之疑也)人(一作/吾)生有通塞公等繫安危
警露鶴辭侣(稗雅鶴性警八月白露降流于/草上㸃滴有聲則髙鳴相警)吸風蟬抱
枝(温嶠蟬賦饑噏/晨風渴飲清露)彈冠如不問(漢書王陽在/位貢禹彈冠)又到掃門
時(史記魏勃欲見齊相曹參家貧無以自通早/夜掃齊相舎人門舎人見之參拜為内史)
　　　銀河吹笙
悵望銀河吹玉笙樓寒院冷接平明重衾幽夢他年斷
别樹羈雌昨夜驚月榭故香因雨發風簾殘燭隔霜清
不須浪作緱山意(列仙傳王子晉善吹笙七月七日乗/白鶴于緱氏山頭舉手謝時人而去)
湘瑟秦簫自有情
　　　與同年李定言曲水閒話戲作
海燕參差溝水流同君身世屬離憂相攜花下非秦贅
(賈誼傳秦人家貧子壯則出贅師古曰/言其不出妻家如人身之有贅疣也)對泣春天(一作/風前)
類楚囚(左傳晉侯問曰南冠而縶者誰也有司曰鄭人/所獻楚囚也王導傳何至作楚囚相對泣耶)
碧草暗侵穿苑路珠簾不捲枕(去/聲)江樓莫驚(一作/經)五勝
埋香骨(漢律厯志秦推五勝自以為獲水徳注五行相/勝秦以周為火用水勝之按秦本紀二世𦵏始)
(皇驪山後宫無子者皆/令從死故云埋香骨)地下傷春亦白頭
　　　彭城(當作/陽)公薨後贈杜二十七勝李十七潘(文/集)
　　　(作/藩)二君並與愚同出故尚書安平公門下(舊唐/書令)
　　　(狐楚傳元和十四年楚拜同平章事太和中厯/任宣武天平河東節度使七年入為吏部尚書)
　　　(九年十月守尚書左僕射進封彭陽郡開國公/開成元年四月出為興元尹充山南西道節度)
　　　(使二年十一月卒于鎮新書杜勝宰相黄裳之/子寶厯初擢進士第宣宗大中朝拜給事中遷)
　　　(户部侍郎判度支欲倚為宰相及蕭鄴罷為中/人沮毁更用蔣伸以勝檢校禮部尚書出為天)
　　　(平節度使不得意卒李潘未詳舊書崔戎字可/大裴度領太原戎為參謀遷劍南東西川宣慰)
　　　(使還拜給事中改華州刺史遷兖海沂密都團/練觀察使太和八年五月卒贈禮部尚書世系)
　　　(表戎封安平縣公本集有為安平/公兖州奏杜勝李藩等充判官狀)
梁山兖水約從公(唐書漢中郡屬山南西道本梁州漢/川郡天寶元年改漢中兖州魯郡屬)
(河南道梁山謂彭/陽兖水謂安平也)兩地參差一旦空謝墅庾村相弔後
(謝安傳苻堅冦淮淝安命駕出/與𤣥圍棊賭别墅庾村未詳)自令岐路各西東
　(錢龍惕箋杜李二君既同出安平之門又同為彭陽/從事故二公沒而贈之以詩也詩中並感二公故有)
　(梁山兖水謝/墅庾村之目)
　　　聞歌
歛笑凝眸意欲歌髙雲不動碧嵯峩(髙雲不動用秦/青響遏行雲事)銅
臺罷望歸何處(魏武西陵/事見前)玉輦忘還事幾多(拾遺記穆/王御黄金)
(碧玉之輦跡轂遍于四海西王母/乗翠鳳之輦而來與穆王歡歌)青冡路邊南雁盡(歸/州)
(圖經胡地多白草昭君冡獨青鄉人思之為立/廟香溪一統志昭君墓在古豐州西六十里)細腰宫
裏北人過(細腰注見上巻杜牧/詩細腰宫裏露桃新)此聲腸斷非今日香灺
(斜上/聲)燈光奈爾何(説文灺燭燼也世説桓/子埜聞清歌輒喚奈何)
　　　贈華陽宋真人兼寄清都劉先生(句容句曲山/名曰華陽之)
　　　(天詳上巻列子清都紫微/鈞天廣樂上帝之所居)
淪謫千年别帝宸至今猶謝(英華/作識)蕋珠人(道源注黄庭/内景經太上)
(大道玉宸君閒居蕋珠作七言秘要經仙宫中/有寥陽之殿蕋珠之闕李白詩傳詩蕋珠宫)但驚茅
許同仙籍(英華作多𤣥分○洞仙傳茅濛字初成咸陽/南闗人即東卿司命君盈之髙祖也師北郭)
(鬼谷先生受長生之術入華山修道白日升天集仙傳/大茅君盈南至句曲之山南岳真人赤君西城王君及)
(諸青童並從王母降于盈室天皇大帝命五帝君賜以/紫玉之板黄金刻書九錫之文拜盈為東岳上卿司命)
(真君太元真人王母命上元夫人授盈之二弟茅固茅/衷太霄隱書丹景道精等四部寶經命侍女張靈子執)
(交信之盟以授于盈固及衷事訖升天而去十二真君/傳許遜字敬之祖琰父肅世慕至道師大洞君呉猛傳)
(三清法要太康二年八月一日于洪州西山抜宅上升/晉尚書郎邁散騎常侍䕶軍長史穆皆遜之族子後俱)
(得道晉書許邁字叔𤣥丹陽句容人志求仙道立精舎/于餘杭懸霤山往來茅山洞室父母既終乃遣婦孫氏)
(還家徧/遊名山)不道(英華/作記)劉盧是世親(劉盧劉琨盧諶也文選/琨答諶詩郁穆舊恩嬿)
(婉新婚善曰臧榮緒晉書琨妻即諶之從母諶贈琨/詩申以婚姻著以累世向曰婚姻謂諶妹嫁琨弟)玉
撿賜書迷鳳篆(英華作籙○漢書注封禪有金泥玉撿/謂以玉為撿束也御覽三元玉撿經三)
(𤣥臺玉檢紫文九天真書在其内真誥二侍女持錦囊/囊盛書十許巻以白玉檢緘囊口古今篆𨽻文體鳳篆)
(白帝朱宣氏有鳳鳥之瑞文字取以為象三/洞經道家字曰雲篆曰天書曰龍章曰鳳文)金華歸駕
冷龍鱗(神仙傳皇初平丹溪人年十五家使牧羊有道/士見其良謹將至金華山石室中四十餘年兄)
(初起尋索不得後見一道士求得之問羊何在曰近在/山東初起往視但見白石初平叱曰羊起于是白石皆)
(變為羊初起便棄妻子就初平學修功徳二十七年忽/見虎駕龍車二人執節下庭中顧謂友曰此迎我也道)
(士即鄧/紫陽)不因杖屨逢周史(神仙傳老子姓李名耳字伯/陽楚國苦縣賴鄉人周文王)
(時為守藏史至武/王時為柱下史)徐甲何曽有此身(神仙傳徐甲御老/子青牛出闗西昇)
(中路乞顧直求去老子曰汝年不長吾以長生符與汝/吞之故能至此汝欲去耶甲不悟必欲求去老子以水)
(噀之便成白骨一具衆為甲哀求老子復/以水噀之甲復形如故遂隨老子仙去)
　　　楚宫二首
十二峰前落照微(天中記巫山十二峰曰望霞曰翠屏/曰朝雲曰松巒曰集仙曰聚鶴曰淨)
(壇曰上昇曰起雲曰/飛龍曰登龍曰聖泉)髙唐(一作/堂)宫暗坐迷歸朝雲暮雨
長相接猶自君王恨見稀
月姊曽逢下彩蟾(月姊注/見上巻)傾城消息隔重簾已聞佩響
知腰細更辨絃聲覺指纎暮雨自歸山悄悄秋河不動
夜厭厭王昌且在牆東住(王昌注見上巻樂府人生富/貴何所望恨不早嫁東家王)
未必金堂得免嫌(後漢桓帝時童謡曰以錢為室金為/堂陳啟源曰東家王為盧莫愁咏也)
　　　和友人戲贈二首(英華作和令/狐八戲題)
東望花樓㑹(英華/作事)不同西來雙燕信休通(道源注開元/遺事長安郭)
(紹蘭嫁任宗宗為商于湘中數年音問不達紹蘭語梁/間雙燕欲憑寄書于壻燕子飛鳴似有所諾遂飛泊膝)
(上蘭乃吟詩曰我壻去重湖臨忩泣血書殷勤憑燕/翼寄與薄情夫任宗得書感泣而歸張説𫝊其事)仙
人掌冷三霄露(仙掌注見上巻道源注/三霄神霄玉霄太霄也)玉女忩虛五夜
風(漢郊祀志鄠縣有仙人玉女祠魯靈光殿賦神仙嶽/嶽于棟間玉女闚忩而下視衛宏漢舊儀中黄門持)
(五夜五夜者甲夜乙/夜丙夜丁夜戊夜)翠袖自隨囘雪轉(杜甫詩天寒翠/袖薄洛神賦飄)
(飄兮若流/風之廻雪)燭房尋類外庭空(謝莊月賦去/燭房即月殿)殷勤莫使清
香透牢合金魚鏁桂叢(金魚魚鑰也梁簡文帝詩夕門/揜魚鑰芝田録門鑰必以魚取)
(其不瞑目/守夜之義)
迢逓青門有幾闗柳梢樓角見南山明珠可貫須為佩
白璧堪裁且作環子夜休(一作/欲)歌團扇揜(子夜注見上/巻樂府有白)
(團扇/歌)新正未破剪刀閒(荆楚嵗時記正月七日剪綵為/人或鏤金箔為人帖屏風上亦)
(戴之頭鬢像人入新年形容改新○新正未破言未入/正月也用字本沈佺期詩别離頻破月又杜詩二月已)
(破一/月來)猿啼鶴怨(英華/作望)終年事未抵熏爐(英華作/爐香)一夕間
(道源注言終嵗相/思不如一夕佳㑹)
　　　題二首後重有戲贈任秀才
一丈紅薔擁翠筠羅忩不識繞街塵峽中尋覓長逢雨
月裏依稀更有人虚為錯刀留逺客(漢書王莽更造錯/刀以黄金錯其文)
(曰一刀直五千四愁/詩美人贈我金錯刀)枉縁書札損文鱗遥知小閣還斜
照羡殺烏龍臥錦茵(搜神後記㑹稽句章民張然滯役/在都養一狗甚快名曰烏龍後其)
(婦與奴私通遂謀殺然然拍膝大呼曰烏龍與手狗應/聲傷奴奴失刀杖然因殺奴以婦付縣殺之白居易詩)
(烏龍臥不驚/青鳥飛相逐)
　　　有感二首(原注乙卯年有感丙辰年詩成○唐/書文宗以宦者權寵太盛繼為禍胎)
　　　(元和末弑逆之徒尚在左右思欲芟除本根以/雪讐耻李訓既因鄭注得幸上密以誠告之擢)
　　　(為禮部侍郎同平章事訓既秉權衡即謀誅内/豎以注為鳳翔節度使先之鎮又以郭行餘鎮)
　　　(邠寕王璠鎮太原未赴鎮間廣令召募豪傑太/和九年乙卯十一月二十一日上御紫宸班定)
　　　(金吾街使韓約不報平安奏曰金吾左仗院石/榴開夜來有甘露臣已進狀訖乃舞蹈再拜宰)
　　　(相百官稱賀李訓請上親幸左仗觀之班退上/乗軟輿出紫宸門升含元殿令宰相兩省官先)
　　　(往視既還曰臣等恐非真甘露不敢輕言上曰/韓約妄耶命左右中尉仇士良魚志𢎞帥諸内)
　　　(臣往視既去訓召王璠郭行餘曰來受勅㫖璠/恐悚不能前行餘獨拜殿下時兩鎮官健皆執)
　　　(兵在丹鳳門外訓已令召之惟璠從兵入邠寕/兵竟不至士良等至左仗聞幕下有兵聲驚恐)
　　　(走出閽者欲扄鎖之為士良所叱闗不得上士/良等回奏曰事急矣請陛下入内即舉軟輿迎)
　　　(帝訓呼金吾衛士曰來上殿䕶乗輿者人賞百/千内宫决殿後罘罳舉輿疾趨訓攀呼曰陛下)
　　　(不得入内金吾兵已登殿京兆尹羅立言中丞/李孝本率臺府從人四百餘人上殿縱擊内官)
　　　(死傷者數十人乗輿入宣政門訓攀呼益急宦/者郄志榮奮拳擊其胸訓仆地乗輿既入門即)
　　　(闔須臾内官率禁兵五百人露刃出東閤門遇/人即殺訓璠行餘約立言孝本及宰相王涯賈)
　　　(餗舒元輿等皆族誅注為/鳳翔監軍所殺傳首京師)
九服歸元化(周禮有九服侯甸男/采衛蠻夷鎮藩也)三靈叶睿圖(典引荅/三靈之)
(繁祉注天/地人也)如何本初軰(後漢袁紹傳中常侍段珪等殺/何進刼帝及陳留王走小平津)
(紹勒兵捕諸閹人無少長皆殺之死者/二千餘人急追珪等珪等悉赴水死)自取屈氂誅(漢/書)
(劉屈氂中山靖王子也征和二年為左丞相郭穰告與/貳師共禱祠欲令昌邑王為帝有詔載屈氂厨車以狥)
(腰斬/東市)有甚當車泣(魏志嘉平六年景王廢帝遣使者授/齊王印綬當出就西宫帝受命遂載)
(王車與太后别垂涕始從太后殿南出羣臣/送者數千人司馬孚悲不自勝餘多流涕)因勞下殿
趨(梁武本紀大通中諺曰熒/惑入南斗天子下殿走)何成奏雲物(左傳分至啓/閉必書雲物)
(此謂金吾街使/奏石榴甘露)直是滅雈苻(左傳鄭國多盗聚人于雈/苻之澤子太叔興兵攻之)
證逮符書密辭連性命俱(舊唐書李訓事敗王涯等蒼/皇步出為禁兵所擒并其家)
(屬奴婢皆繫獄仇士良鞫涯反狀涯實不知其故械縳/既急榜笞極酷乃令手書反狀自誣與訓同謀獄具腰)
(斬/)竟縁尊漢相(漢書王商容貌過人單于大/畏之天子曰此真漢相矣)不早辨胡
雛(晉書石勒年十四倚嘯上東門王衍顧謂左右曰向/者胡雛吾觀其聲視有異志恐將為天下患遣使收)
(之㑹勒/已去)鬼籙分朝部(魏文帝與呉質書親/故姓名多為鬼籙)軍烽照上都
(唐書至徳元載/號西京曰上都)敢云堪慟哭未免怨洪爐(洪爐注/見上巻)
丹陛猶敷奏彤庭歘戰爭臨危對盧植(原注是晚獨召/故相彭陽公○)
(後漢書大將軍何進謀誅宦官乃召董卓以懼太后植/知卓凶悍難制必生後患固止之進不從及卓至果陵)
(虐朝廷議欲廢立羣臣無敢言植獨抗議不同卓怒罷/㑹舊唐書訓亂之夜文宗召右僕射鄭覃與令狐楚宿)
(禁中商/量制勑)始悔用龎萌(後漢書平敵將軍龎萌為人遜順/帝信愛之使與葢延共擊董憲詔)
(書獨下延而不及萌萌疑遂反帝大怒自將討之與/諸將書曰吾嘗以萌為社稷臣將軍得無笑其言乎)御
仗收前殿(一作/隊)兵徒劇背城蒼黄五色棒(魏志太祖除/洛陽尉造五)
(色棒各十餘枚懸左右犯禁者/不避豪强棒殺之京師歛跡)掩遏一陽生(甘露事在/十一月正)
(冬至/時)古有清君側今非乏老成素心雖未易此舉太無
名誰瞑銜寃目寧吞欲絶聲近聞開夀讌不廢用咸英
(樂緯黄帝樂曰咸池帝嚳樂曰六英道源曰舊書開成/元年上元賜百寮曲江亭宴令狐楚以新誅大臣不宜)
(賞宴獨稱疾不赴時論美/之此詩結句葢有譏也)
　(錢龍惕箋甘露之變從古所未有也閹豎横行南司/塗炭當時士大夫深疾訓注之奸邪反若假手宦寺)
　(殱除大憝者一時如鄭覃李石以不忤中人而命相/矣李徳裕李宗閔以訓注所逐而量移矣令狐楚號)
　(為仇士良所不悦而上問王涯手書反狀則應曰然/矣節度使兵仗參辭則乞停罷矣汲汲然惟恐得罪)
　(宦官以取禍後世不咎文宗之不密失臣則恨訓注/之狂躁誤國而當日情勢未有寃論之者可異也自)
　(古以來宦官盗竊國柄莫横于漢之十常侍故何進/等謀誅之不勝反為所殺然進之謀進始之非命于)
　(靈帝也訓内與文宗謀而外連藩鎮以誅宫奴謂之/奉天討可也詭言甘露衷甲帷幄謂之謀勇可也事)
　(已敗裂猶攀呼乗輿投身虎口謂之死事可也迨奄/人得志身分族滅此時文宗稍欲救之則有閻樂望)
　(夷之禍天道至此不可問矣何獨區區罪訓也使非/平日傾險君子猶將與之不成之責何乃甚乎其時)
　(設國有重臣不畏强禦倡言訓等之無辜士良諸凶/猶未必刃加其頸也乃箝口不言而請王涯三相罪)
　(名僅僅出于劉從諫亦可耻矣義山詩云古有清君/側今非乏老成素心雖未易此舉太無名誰暝銜寃)
　(目寜吞欲絶聲其感憤激烈有/不同於衆論者予故表而出之)
　　　重有感
玉帳牙旗得上遊(抱朴子外篇兵在太乙玉帳之中不/可攻也唐萟文志兵家有玉帳經一)
(巻張淏雲谷雜記按袁卓遁甲專征賦或倚直使之遊/宫或居貴神之玉帳葢玉帳乃兵家厭勝之方位主將)
(于其方置軍帳則堅不可犯猶玉帳然其法出于黄帝/遁甲以月建前三位取之東京賦牙旗繽紛薛綜曰牙)
(旗者將軍之旌古者天子出建大牙旗竿上以象牙飾/之南部新書詩祁父予王之爪牙祈父司馬象獸以爪)
(牙為衛故軍前大旗謂之牙旗出師則有建牙禡牙軍/中聴號令必立牙旗之下與府朝無異近俗尚武通呼)
(公府門為牙門/字訛轉為衙)安危須共主君憂竇融表已來闗右(後/漢)
(書竇融為衆所推行河西大將軍事遥聞光武即位/心欲東向遣長史劉鈞奉書獻馬帝授融為凉州牧)陶
侃軍宜次石頭(晉書蘇峻作逆温嶠要陶侃同赴朝廷/因推為盟主侃戎服登舟直指石頭)
豈有蛟龍愁(一作曽/一作長)失水更無鷹隼與髙秋晝號夜哭
兼幽顯早晚星闗雪涕收(道源注天官書兩河天闕間/為闗梁索隱曰宋均云兩河)
(六星知逆邪言闗梁之限知邪偽也正義曰/闕丘二星在河南金火守之主兵戰闕下)
　(錢龍惕箋太和九年十月以前廣州節度使王茂元/為涇原節度使逾月李訓事作茂元在涇原故曰得)
　(上游也昭義節度使劉從諫三上疏問王涯等罪名/仇士良聞之惕懼故曰竇融表已來闗右也初獲鄭)
　(注京師戒嚴涇原鄜坊節度使王茂元蕭𢎞皆勒兵/備非常故曰陶侃軍宜次石頭也士良輩知事連天)
　(子相與怨憤帝懼偽不語宦人得肆志殺戮則蛟龍/而失水矣曰豈有者諱之也涯等既死舉朝脅息諸)
　(藩鎮亦皆觀望不前誰為髙秋之鷹隼快意于一擊/乎曰更無者傷之亦望之也至于晝號夜哭雪涕星)
　(闗而感之者/益深悲夫)
　　　夀安公主出降(舊唐書開成二年六月丁酉以/成徳軍節度使王元逵為駙馬)
　　　(都尉尚夀安公主新書鎮冀自李惟岳以來拒/天子命至王庭湊恣凶悖不臣不仁雖夷狄不)
　　　(若也庭湊死其次子元逵襲節度識禮法嵗時/貢獻如職帝悦之詔尚綘王悟女夀安公主元)
　　　(逵遣人納聘闕下進千盤食良馬/主粧澤奩具奴婢議者嘉其恭)
溈水聞貞(一作/真)媛(書釐降二/女于溈汭)常山索鋭師(唐書鎮州常/山郡屬河北)
(道本恒州恒山郡成/徳節度使治恒州)昔憂迷帝力今分送王姬事等和
强虜恩殊睦本枝四郊多壘在此禮恐無時
　　　夕陽樓(原注在滎陽今遂寧簫侍郎牧滎陽日/作○按蕭侍郎蕭澣也舊唐書太和七)
　　　(年三月以給事中/蕭澣為鄭州刺史)
花明柳暗繞天愁上盡重城更上樓欲問孤鴻向何處
不知身世自悠悠
　　　春雨
悵臥新春白祫衣白門寥落意多違紅樓隔雨相望冷
珠箔飄燈獨自歸逺路應悲春晼晚殘宵猶得夢依稀
玉璫緘札何由達(風俗通耳珠曰璫張正見詩誰論/白玉璫玉璫緘札猶今所云侑緘)萬
里雲羅一雁飛
　　　中元作
絳節飄颻宫(一作/空)國來(梁邵陵王祀魯山神文絳節陳/竿滿堂繁㑹杜甫詩上帝髙居)
(絳節/朝)中元朝拜上清廻(道經七月十五中元之日地官/挍勾搜選人間分别善惡諸天)
(聖衆普/詣宫中)羊權須(一作/雖)得金條脱(真誥蕚緑華以晉升平/二年十一月十日夜降)
(羊權家權字道學簡文帝黄門郎羊欣祖也緑華贈/以詩一篇并致火澣布手巾一條金玉跳脱各一枚)温
嶠終虚玉鏡臺(世説温嶠從姑劉氏女美托嶠覓壻嶠/密有自婚意答曰佳壻難得但得如嶠)
(比何如姑曰何敢希汝比也後少日嶠報云已覓得壻/處因下玉鏡臺一枚姑大喜既婚交禮女大笑曰我固)
(疑是老奴玉鏡臺嶠為劉/越石長史北征劉聰所得)曽省驚眠聞雨過不知迷路
為花開有娀未抵瀛洲逺(離騷望瑶臺之偃蹇兮見有/娀之佚女吕氏春秋有娀氏)
(有二佚女為九層/臺飲食必以鼓)青雀如何鴆鳥媒(青雀注見上巻離/騷吾令鴆為媒兮)
(鴆告予以不好注鴆惡鳥/也有毒殺人以喻讒賊)
　　　鴛鴦
雌去雄飛萬里天雲羅滿眼淚澘然不須長結風波願
鎖向金籠始兩全
　　　楚宫
湘波如淚色漻漻(水經湘水出零陵始安縣陽朔山東/北過酃縣西又北至巴江山入于江)
(説文漻清深也/莊子漻乎其清)楚厲(一作禲/古通)迷魂逐恨遥(禮祭統七祀/曰泰厲疏泰)
(厲古帝王無後者此鬼無/所依好為民作禍故祀之)楓樹夜猿愁自斷(招魂湛湛/江水兮上)
(有楓目極千/里兮傷春心)女蘿山鬼語相邀(楚詞山鬼若有人兮山/之阿被薛荔兮帶女蘿)
空歸腐敗猶難復更困腥臊豈易招(屈原自況𦵏于魚/腹故曰困腥臊)
但使故鄉三户在(項羽傳楚雖三/户亡秦必楚)綵絲誰惜懼長蛟(續/齊)
(諧記屈原五月五日投汨羅死楚人每至此日竹筒貯/米投水祭之漢建武中長沙歐囘白日忽見一人自云)
(三閭大夫謂囘曰聞君當見祭甚善但常年所遺並為/蛟龍所竊今若有惠可以楝樹葉塞其上以五色絲縛)
(之此二物蛟龍所憚囘依其言世人作/粽并帶五色絲及楝葉皆汨羅遺風也)
　　　妓席暗記送同年獨孤雲之武昌
疊嶂千重呌恨猿長江萬里洗離魂武昌若有山頭石
為拂蒼苔檢涙㾗
　　　宿晉昌亭聞驚禽(長安圖自京城啓夏門北入/東街第二坊曰進昌坊進亦)
　　　(作晉朱泚傳姚令言/迎泚于晉昌里第)
羈緒鰥鰥夜景清(釋名愁悒不能/寐目常鰥鰥然)髙忩不掩見驚禽飛
(英華/作行)來曲渚烟方合過盡南塘樹更深胡馬嘶和榆塞
笛(漢書衛青西定河南地按榆溪/舊塞注長榆塞名或謂之榆中)楚猿吟雜橘村砧(水/經)
(注湘水又北逕南津城西對橘/洲又龍陽有泛洲李衡植橘處)失羣掛木知何限遠隔
天涯共此心
　　　深宫
金殿銷香(鼔吹作/香銷)閉綺櫳(一作/籠)玉壺𫝊㸃(一作/響)咽銅龍
(殷䕫漏刻法為器三重圓皆徑尺/于器下為金龍口吐漏水轉注)狂颷不惜蘿隂薄清
露偏知桂葉濃斑竹嶺邊無限泪景陽宫裏及時鐘(南/史)
(齊武帝以内深隠不聞端門鼓漏置鐘景陽樓上應五/鼔及三鼓宫人聞聲早起粧飾李賀詩今朝畫眉早不)
(待景/陽鐘)豈知為雨為雲處(鼓吹/作意)只有髙唐十二峰
　　　明禪師院酬從兄見寄
貞吝嫌茲世(貞吝/見易)㑹心馳本原人非四禪縳(大寶積經/菩薩至于)
(空處修習四禪阿毘曇經自初禪至四禪立為四地/沈約詩四禪隱嵒曲維摩經貪著禪味是菩薩縳)地
絶一塵喧霜露欹髙木星河壓(一作/墮)故園斯遊儻為勝
九折幸廻軒(漢書王陽為益州刺史行部至卭崍九折/坂嘆曰奈何以先人遺體乗此險乎遂以)
(病/歸)
　　　寄裴衡
别地蕭條極如何更獨來秋應為黄葉雨不厭青苔沈
約只能瘦(沈約與徐勉書百日數旬革帶常/應移孔以手握臂卒計月小半分)潘仁豈是
才(晉書潘岳少/以才頴見稱)離情堪底寄惟有冷於灰
　　　即日
小苑試春衣髙樓倚暮暉夭桃惟是笑舞蝶不空飛赤
嶺久無耗(唐書鄯州鄯城縣有天威軍故石堡城天寶/八載更名又西二十里至赤嶺其西吐蕃有)
(開元中/分界碑)鴻門猶合圍(漢書志鴻門在新豐東十七里舊/大道北下坂口名項羽屯兵處)
幾家縁錦字含淚坐鴛機
　　　淮陽路(漢書淮陽國髙帝十一年置明帝改/為陳國唐書陳州淮陽郡屬河南道)
荒村倚廢營投宿旅魂驚斷雁髙仍急寒溪曉更清昔
年嘗聚盗此日頗分兵猜貳誰先致三朝事始平(按地/志陳)
(州與蔡州接壤呉少誠據蔡傳至/元濟厯徳順憲三朝始討平之)
　　　崇讓宅東亭醉後沔然有作
曲岸風雷罷東亭霽日凉新秋仍酒困(一作/困病)幽興暫江
鄉揺落真何遽交親或未忘一帆彭蠡月數雁塞門霜
俗態雖多累仙標發近狂聲名佳句在身世玉琴張萬
古山空碧無人鬢免黄驊騮憂老大鶗鴂妬芬芳(説文/鶗鴂)
(春分鳴則衆芳生秋分鳴則衆芳歇楚/詞怨鶗鴂之先鳴兮使衆草為之不芳)密竹沈虚籟(按/韋)
(氏述征記崇讓坊出大竹及桃故此有密竹之句/又七月二十九日崇讓宅宴詩風過寒塘萬竹悲)孤蓮
泊晚香如何此幽勝淹臥劇清漳(注見/上巻)
　　　晚晴
深居俯夾城春去夏猶清天意憐幽草人間重晚晴併
添髙閣迥微注小忩明越鳥巢乾後歸飛體更輕
　　　迎寄韓魯州(瞻/)同年
積雨晚騷騷相思正鬱陶不知人萬里時有燕雙髙冦
盗纒三輔(原注時興元賊起三川兵出○按興元為山/南西道治所通鑑大中五年十月蓬果羣盗)
(依阻雞山冦掠三川果州刺史王贄𢎞討平/之胡三省注東西川及山南西道謂之三川)莓苔滑百
牢(圖經百牢闗故基在今興元西縣兩壁山相對六十/里不斷漢江水流其間乃入金牛益昌路也寰宇記)
(在漢中郡西縣西南隋開皇中置以入/蜀路險號曰百牢闗一云置在百牢谷)聖朝推衛霍(一/作)
(索○晉書尚書令衛瓘與尚書郎索/靖俱善草書時人號為一臺二妙)歸日動仙曹(白帖/諸曹)
(郎稱為仙郎/故曰仙曹)
　　　武夷山(方輿勝覽武夷山道書謂第十六洞天/舊有神降此自稱武夷君又列仙傳云)
　　　(籛鏗鍊丹之所也鏗二子長曰武次曰夷因以/名山朱文公序曰武夷之名著于漢世祀以乾)
　　　(魚不知果何神也一統志山/在建寕府崇安縣南三十里)
只得流霞酒一杯(抱朴子項曼卿修道山中自言至天/上遊紫府遇仙人與流霞一盃飲之)
(輒不/饑渴)空中簫鼓幾(一作/當)時廻武夷洞裏生毛竹(方輿勝/覽毛竹)
(洞在西溪上流去武夷山百餘里徧/生毛竹每節出一幹其巨細與根等)老盡曽孫更不來
(陸羽武夷山記武夷君於八月十五日山上置幔亭化/虹橋通上下大㑹鄉人宴飲曰汝等皆吾之曽孫也)
　　　一片
一片瓊英價動天(詩尚之以瓊英乎而説文瓊/赤玉禮記玉氣若白虹天也)連城十
二(當作/五)昔虚傳(史記趙得楚和氏璧秦/王請以十五城易之)良工巧費真為
累楮葉成來不直錢(韓非子宋人刻玉為楮葉三年而/成雜之楮葉不辨列子曰使天地)
(三年而成一葉物/之有葉者鮮矣)
　　　寄成都髙苗二從事(原注時二公從/事商隱座主所)
紅蓮幕下紫棃新(南史王儉用庾杲之為衛將軍蕭勔/與儉書曰庾景行泛緑水依芙蓉何)
(其麗也時人以儉府為蓮花池蜀都賦紫梨津潤楊慎/曰紫梨選注不言其狀按蜀有梨樹花以秋日其花紅)
(色唐李遵有進/紫梨表可証)命斷湘南病渴人(義山時/在桂管)今日問君能
寄否二江風水接天津(水經注成都縣有二江雙流郡/下故揚子雲蜀都賦兩江珥其)
(前也華陽國志李冰為蜀守壅江作堋穿郫江撿江别/支流雙過郡下以行舟船溉田萬頃寰宇記今謂外江)
(内江爾雅注箕斗/之間天漢之津梁)
　　　鄭州獻從叔舎人褎(㑹昌中討劉稹褎為鄭州/刺史本集有為舎人絳郡)
　　　(公上李相公/諸啓可證)
蓬島烟霞閬苑鐘三官箋奏附金龍(真誥有上聖之徳/命終受三官書為)
(地下主者一千年乃轉三官之五帝又曰二天宫立一/官六天凡立為三官三官如今刑名之職主諸考謫常)
(以真仙司命兼總御之注消魔經云岱宗又有左火官/右水官及女官亦名三官並主考罰又曰受用金龍玉)
(魚此不可闕道源注東齋記道家有金龍玉簡學士院/撰文具一嵗中齋醮投于名山洞府金龍以銅製玉簡)
(以階石/製之)茅君奕世仙曹貴(茅濛茅盈茅固/茅衷事見前)許掾全家道
氣濃(道源注神仙傳許翽字道翔小名玉斧郡舉上計/掾主簿父穆長史為上清佐卿掾居方隅山洞石)
(壇上焚香禮拜因而不起明旦視之如生真誥/曰從張鎮南受衣解法又許遜許邁事見前)絳簡尚
參黄紙案(道源註絳簡即赤章也凡仙經朱書亦曰絳/簡沈約與陶𢎞景書方當名書絳簡身遊𤣥)
(闕馮鑑續事始貞觀十年詔用黄麻紙寫詔勅文髙宗/上元二年勅曰制勅施行既為永式比用白紙各有蟲)
(蠧自今尚書頒下諸/州縣並用黄麻紙)丹爐猶用紫泥封(真誥紫微夫人/詩慶雲纒丹爐)
(王績遊北山賦拭丹爐而調石髓紫泥注見/上巻○唐制舎人掌絲綸故用黄紙紫泥事)不知他日
華陽洞(注見/上巻)許上經樓第幾重(道源注神仙感遇傳陶/貞白就興世館孫先生)
(咨禀經法行道要拜表解職入茅山登嵒告靜自稱華/陽隱居書疏亦以此代名然勅命餉賚常為煩劇乃造)
(三層樓棲止身居其上弟子居中/接賔于其下令一小豎傳授而已)
　　　西南行却寄相送者
百里隂雲覆雪泥行人只在雪雲西明朝驚破還鄉夢
定是陳倉碧野鷄(注見/上巻)
　　　四皓廟(道源注廟在/商縣商雒山)
羽翼殊勲棄若遺(羽翼語/見漢書)皇天有運我無時廟前便接
山門路不長青松長紫芝
　　　題白石蓮花寄楚公(道源注續髙僧傳楚南閩/人也俗姓張氏投開元寺)
　　　(曇藹師落髮後謁黄檗山禪師問答雖多機宜/頓了武宗廢教深竄山谷大中間裴公休出撫)
　　　(宛陵請黄檗出山南隨侍焉昭宗聞其道化賜/鹿皮衣五事卒年七十著般若經品頌偈一巻)
　　　(破邪論一/巻行于世)
白石蓮花誰所共六時長捧佛前燈(道源注鑿白石為/蓮花臺捧燈佛前)
空庭苔蘚饒霜露時夢西山老病僧大海龍宫無限地
(法華經文殊師利坐千葉蓮花從大海娑/竭羅龍宫自然涌出住虛空中詣靈鷲山)諸天雁塔幾
多層(道源注佛書有三界諸天自欲界以上皆曰諸天/西域記昔有比丘見羣雁飛翔思曰若得此雁可)
(充飲食忽有一雁投下自殞佛謂比丘/曰此雁王也不可食之乃瘞而立墖)漫誇鶖子真羅
漢(道源注法華經舍利弗此云鶖子連母為名以其取/湼槃一日之價故不知有上乗亦非真阿羅漢佛為)
(授記乃知真是/佛子得佛法分)不㑹牛車是上乗(法華經長者以牛車/羊車鹿車立門外引)
(諸子出離火宅釋迦成道記注羊車喻聲聞乗鹿車喻/縁覺乗牛車喻菩薩乗俱以運載為義前二乗方便施)
(設惟大白牛車是實引重致逺不遺一物傳燈/録若頓悟自心即佛依此而修者是上乗禪)
　　　安定城樓(唐書涇州保定郡屬闗内道本安定/郡至徳元載更名○按史太和九年)
　　　(十月王茂元為涇原節度使/義山時往來其幕故有是詩)
迢遞髙城百尺樓緑楊枝外(一作/上)盡汀洲賈生年少虛
垂泪(一作/涕)王粲春來更逺遊(魏志王粲字仲宣山陽髙/平人獻帝西遷徙居長安)
(後之荆州/依劉表)永憶江湖歸白髪欲廻天地入扁舟不知腐
䑕成滋味猜意鴛雛竟未休(莊子鴟得腐䑕鵷雛/過之仰而視之曰嚇)
　　　隋宫守嵗
消息東郊木帝廻(月令立春之日親率公卿諸侯大夫/以迎春于東郊又曰孟春之月其帝)
(太皥注太皥/以木徳王)宫中行樂有新梅沈香甲煎(去/聲)為庭燎(法/苑)
(珠林廣志甲香出南方范曄和香方曰甲前煎棧香是/也紀聞貞觀初天下乂安時屬除夜太宗延蕭后同觀)
(燈問曰隋主如何后曰隋主每除夜殿前諸院設火山/數十盡沉香木根每一山焚沉香數車火光暗則以甲)
(煎沃之燄起數丈香聞數里一夜之/間用沉香二百餘乗甲煎過二百石)玉液瓊蘇作夀杯
(山海經峚山丹水出焉其中多白玉是有玉膏黄帝是/食是饗漢武内傳上藥有風實雲子玉液金漿陶潛詩)
(白玉煉素液南岳夫人傳/設瓊酥緑酒金觴四奏)遥望露盤疑是月逺聞鼉鼓
欲驚雷(李斯書樹靈鼉之鼓/注以鼉皮為鼓也)昭陽第一傾城客不踏金
蓮不肯來
　　　利州江潭作(原注感孕金輪所○唐書利州義/成郡屬山南西道按武后自冊為)
　　　(金輪皇帝父士彠為利州都督生后袁天/綱見之大驚曰當為天下主也見譚賔録)
神劒飛來不易銷(道源注用延/平劒化龍事)碧潭珍重駐蘭橈自攜
明月移燈疾欲就行雲散錦遥河伯軒忩通貝闕(楚詞/紫貝)
(闕兮/珠宫)水宫帷箔巻氷綃(用鮫人/織綃事)此時燕脯無人寄(梁四/公記)
(杰公使羅子春賚燒燕五百枚入洞穴至龍宫以獻龍/女龍女食之大嘉子春乗龍載珠還國道源注南部新)
(書龍嗜燒燕肉食/燕肉人不可渡海)雨滿空城蕙葉雕
　　　即目(一作/日)
地寛人已迥人更迥於樓細意經(一作抽/意輕)春物傷酲屬
暮愁望賒殊易斷恨久欲難收大埶(勢/同)真無利多(一作/名非)
情豈自由空園兼樹廢敗港擁花流書去青楓驛(方輿/勝覽)
(青楓浦在潭州瀏陽/縣杜甫有青楓驛詩)鴻歸杜若洲(楚詞採芳/洲兮杜若)單棲應分
定辭疾索誰憂更替林鵶恨驚頻去不休
　　　相思(一作相/思樹上)
相思樹上合歡枝(搜神記宋康王舎人韓憑娶妻何氏/美王奪之憑怨自殺何氏乃隂腐其)
(衣從王登臺遂投臺左右攬其衣不得而死遺書于帶/曰願得與憑合𦵏王弗聴使里人埋之冡相望也宿昔)
(之間有梓生于二冡旬日盈抱屈體相就根交于下枝/錯于上又有鴛鴦雌雄各一恒棲樹上交頸悲鳴宋人)
(哀之號其木/曰相思樹)紫鳳青鸞共羽儀腸斷秦臺吹管客(列仙/傳蕭)
(史者秦穆公時人善吹簫能致孔雀白鶴穆公女㺯玉/好之公妻焉鳳止其屋為作鳳臺博雅簫大者二十四)
(管無底小者/十六管有底)日西春盡到來遲
　　　茂陵(漢書武帝𦵏茂陵注/在長安西北八十里)
漢家天馬出蒲梢(史記武帝伐大宛得千里/馬名曰蒲梢作天馬之歌)苜蓿榴花
遍近郊(漢書大宛馬嗜苜蓿上遣使者持千金請宛馬/采苜蓿歸種之離宮爾雅翼苜蓿似灰藋秋後)
(結實黒房纍纍如穄米可為飯亦可釀酒陸機與/弟書張蹇為漢使西域十八年得塗林安石榴)内苑
只知含(一作/銜)鳳觜(十洲記仙家煮鳳喙麟角作膠名為/續絃膠能連屬弓弩斷絃仙傳拾遺)
(武帝幸華林苑射虎兕弩絃斷以/靈膠續之武士數人對引不脱)屬車無復挿雞翹(後/漢)
(輿服志大駕屬車八十一乗法駕屬車三十六乗/蔡邕獨斷鸞旗編羽毛列繫幢旁民或謂之雞翹)玉桃
偷得憐方朔(西王母傳王母七夕降武帝宫中命侍女/取桃玉盤盛七枚四以與帝三自食之漢)
(武故事東郡獻短人曰巨靈指東方朔謂上曰王母種/桃三千年一著子此兒不良三過偷之矣楊慎曰本是)
(瑶池宴罷留王母俗作玉桃偷得憐方朔直似小兒語/耳愚按漢武内傳王母降承華之宫嚴車欲去帝叩頭)
(殷勤乃留若瑶池西宴自是穆王事如何可合徧/撿宋本俱無之不可以語出用修而不覈其實)金屋
修(一作/粧)成貯阿嬌(漢武故事帝為膠東王時長公主問/曰兒欲得婦否曰欲得指女阿嬌好)
(否笑曰若得阿嬌/當以金屋貯之)誰料蘇卿老歸國(漢書蘇武字子卿/武帝天漢元年使)
(匈奴至昭帝始元六年還始以强壯/出及還鬢髪盡白帝以武為典屬國)茂陵松柏雨蕭蕭
　(按史武宗好遊獵及武戲親受道士趙歸真法/籙又深寵王才人欲立為后此詩全是託諷)
　　　鏡檻
鏡檻芙蓉入(鏡檻水檻也水光如鏡故曰鏡檻或曰北/齊後主于宫中起鏡殿寶殿又髙宗時武)
(后作鏡殿四壁皆安鏡為白畫秘/戲之須鏡檻當是鏡殿中欄檻耳)香臺翡翠過(拾遺記/石虎舂)
(雜寶異香為屑使數百人于/樓上吹散之名曰芳塵臺)撥弦驚火鳳(春秋元命苞/火離為鳳唐)
(㑹要貞觀中有裴神符者玅解琵琶作勝蠻/奴火鳳傾盃樂三曲聲度清美太宗深愛之)交扇拂天
鵞(道源注通志漢陽府産/天鵞以天鵞羽為扇也)隱忍陽城笑(注見/上巻)喧傳郢市
歌(郢歌注/别見)仙眉瓊作葉佛髻鈿為螺(楞嚴經世尊從肉/髻中涌出百寶光)
(法苑珠林如來申髪以尺量長一丈三尺五寸放已右/旋還成蠡文蠡即螺王勃釋迦像碑髻銜龍髪頂秀螺)
(紋/)五里無因霧(仙傳拾遺張楷好道術居華山谷中能/為五里霧學其術者填門如市故曰霧)
(市/)三秋只見河(天河/也)月中供藥剰(用姮娥竊藥奔月事/見上巻樂府白兔長)
(跪𢷬蝦蟇丸奉/上陛下一玉柈)海上得綃多(北夢瑣言唐朱建章為幽/州司馬往渤海遇水仙遺)
(以鮫綃軸之如箸夏/天展之一室凜然)玉集胡沙割(爾雅翼鮫今之沙魚/大而長喙如鋸者名)
(胡沙小而麄者名白沙説文鮫魚皮可飾/刀孔叢子秦王得西戎利刀割玉如割木)犀留聖水磨
(抱朴子通天犀能殺毒水經注聖水出上谷郡西南聖/水谷舊唐書寶厯二年亳州言出聖水飲之者愈疾)
斜門穿戲蝶小閣鎖飛蛾騎襜(昌艷/切)侵韀(將先/切)卷(韻㑹/説文)
(襜衣蔽前又襜褕謂帷襜以蔽前後一曰禪襦郭璞云/今之蔽膝也韀馬鞁具通作帴晉張方傳亂軍入宫割)
(流蘇武帳/以為馬帴)車帷約幰鈋(吾禾切○道源注蒼頡篇帛張/車上曰幰龍龕手鏡鈋去角也)
(刓方為/圓也)傳書兩行雁取酒一封駞(漢書大月氏國出一/封槖駞注脊上有一)
(封髙也如封土/然今俗呼為犎)橋迥凉風壓溝横(一作/斜)夕照和待烏燕
太子(注見/上巻)駐馬魏東阿(洛神賦税駕乎蘅/臯秣駟乎芝田)想像鋪芳褥
依稀解醉羅散時簾隔露臥後幕生波梯穩從攀桂(酉/陽)
(雜爼月中有/桂髙五百丈)弓調任射莎(道源注北史後周豆盧/寧懸莎草去百步射之)豈能
抛斷夢聽鼓事朝珂
　　　送鄭大台文南覲(舊唐書鄭畋字台文年十八/登進士第以書判授渭南尉)
　　　(直史館未行父亞出為桂管都防禦經略使畋/隨侍左右按北夢瑣言載畋生于桂州小字桂)
　　　(兒時監軍西門思恭詔徴赴闕亞餞于北郊/以畋托之考舊史及義山此詩乃知其謬)
黎辟(當作/壁)灘聲五月寒(宋之問下桂江縣黎壁詩吼沬/跳急浪合流環峻灘道源注夷)
(白堂便覽南雄府保昌/縣有九灘黎壁乃其二)南風無處附平安君懷一匹胡
威絹(晉陽秋胡威少有志尚厲操清白父質為荆州威/自京都省之告歸質賜絹一匹威跪曰大人清髙)
(不審于何得此絹質曰是我/俸禄之餘故以為汝糧耳)爭拭酬恩淚得乾
　　　風
迥拂來鴻急(沈約詠風送/歸鴻于碣石)斜催别燕髙(庾肩吾風詩/湘川燕起餘)已
寒休慘淡更逺尚呼號楚色分鹵塞(荆州記郡西沂江/六十里南岸有山)
(名荆門北岸有山名/虎牙二山楚西塞)夷音接下牢(元和郡國志下牢鎮/在夷陵縣西二十八)
(里隋于此置峽州貞觀九年/移于步闡壘其舊城因置鎮)歸舟天外有一為戒波濤
　　　洞庭魚
洞庭魚可拾不假更垂􁊥閙若雨前蟻多於秋後蠅豈
思鱗作簟(杜陽雜編咸通末上迎佛/骨入内道塲設龍鱗之席)仍計腹為燈(史記/始皇)
(冡中以人/魚膏為燈)浩蕩天池路翺翔欲化鵬(見莊/子)
　　　天涯
春日在天涯天涯日又斜鶯啼如有淚為溼最髙花
　　喜舎弟羲叟及第上禮部魏公(本集樊南甲集/序仲弟聖僕羲)
　　(叟特善古文舉㑹昌中進士為第一舊唐書大/中元年二月禮部侍郎魏扶奏臣所放進士三)
　　(十三人其封彦卿等三人以父兄見居重位不/令中選詔翰林學士韋琮重考覆唐詩紀事大)
　　(中初扶知禮闈入貢院題詩云梧桐葉落滿庭/隂銷閉朱門試院深曽是當年辛苦地不將今)
　　(日負前心榜出無名子削為五言詩以譏之李/羲叟義山弟也是嵗登第義山因上魏公詩云)
　　(云/)
國以斯文重公仍内署(一作/相)來風標森太華(山海經太/華之山削)
(成而四方/髙五千仞)星象逼中台(漢書上台司命為太尉中台司/中為司徒下台司禄為司空)
朝滿遷鸎侣(劉賔客嘉話録今謂登第為遷鸎葢本毛/詩伐木丁丁鳥鳴嚶嚶出自幽谷遷于喬)
(木然並無鸎字頃試早鸎求友及鸎出谷詩别無證據/豈非誤歟愚按唐人陽楨詩軒樹已遷鸎蘇味道詩遷)
(鸎遠聽聞後來/遂承襲用之)門多吐鳳才(西京雜記揚雄著太𤣥經/夢吐白鳳皇集于𤣥上頃)
(而/滅)寧同魯司冦惟(紀事/作只)鑄一顔囘(揚子或曰人可鑄歟/曰孔子鑄顔囘矣)
　　　哀箏
延頸全同鶴柔腸素怯猿(格物論猿性急而腸狹/哀鳴則腸俱斷而死)湘波
無限泪蜀魄有餘寃輕幰長無道(籍田賦微風/生于輕幰兮)哀箏不
出門何由問香炷翠幕自黄昏
　　　自南山北歸經分水嶺(南山終南山也水經注/漢中記曰嶓冡以東水)
　　　(皆東流嶓冡以西水皆西流故俗以嶓冡為分/水嶺通志分水嶺在漢中府略陽縣東南八十)
　　　(里嶺下水/分東西流)
水急愁無地山深故有雲那通極目望又作斷腸分(一/作)
(聲/誤)鄭驛來雖及(漢書鄭當時嘗置驛馬長安/諸郊請謝賔客夜以繼日)燕臺哭不
聞(寰宇記燕昭王金臺在易州易縣東南三十里又有/西金臺俗呼此為東金臺又有小金臺在縣東南十)
(五里即郭隗臺也哭不/聞言死者不聞其哭)猶餘遺意在許刻鎮南勲(晉書/杜預)
(為鎮南將軍都督荆州諸軍事預平呉後刻二碑紀績/一立萬山之上一沉萬山下潭中曰焉知此後不為陵)
(谷/乎)
　(按史開成初令狐楚為山南節度使卒于鎮山南治/漢中題云北歸分水嶺而詩有燕臺哭不聞之句知)
　(必為令狐楚作也義山嘗為楚撰誌文故末曰許刻/鎮南勲史云楚沒前一日自草遺表召從事李商隱)
　(助成之可證彭陽沒/時義山正在其幕也)
　　　舊頓(増韻頓宿食處也天子行幸住宿處亦曰/頓唐書禄山反帝西出令御史大夫魏方)
　　　(進為置/頓使)
東人望幸久咨嗟四海於今是一家猶鎖平時舊行殿
盡無宫户有宮鴉(一作宫花/一作飛鴉)
　　　代董秀才却扇(通鑑中宗戲竇從一以老乳母/王氏嫁之令從一誦却扇詩數)
　　　(首注唐人成昏之夕/有催粧詩却扇詩)
莫將畫扇出帷來遮掩春山滯上才(何遊看新婦詩如/何花燭夜輕扇掩)
(紅/粧)若道團圓似明月(注見/上巻)此中須放桂花開
　　　有感
非闗宋玉有微辭(宋玉好色賦登徒子短宋玉曰/玉為人體貌閒麗口多微辭)却是
襄王夢覺遲一自髙唐賦成後楚天雲雨盡堪疑
　　　驪山有感
驪岫飛泉泛暖香(寰宇記驪山在昭應縣東南二/里即藍田山也温湯在山下)九龍
呵䕶玉蓮房(唐實録𤣥宗生日源乾曜張説上表曰陛/下二氣含神九龍浴聖按驪山温湯東有)
(龍湫杜甫詩初聞龍用壯劈石摧林丘中夜窟宅改移/因風雨秋是也津陽門詩注驪山華清宫内除供奉兩)
(湯外更有湯十六所長湯每賜諸嬪御其修廣與諸湯/不侔甃以文瑶密石中央有玉蓮花捧湯泉噴以成池)
(又縫綴錦繡為鳬雁寘于水中上時汎鈒鏤小舟以嬉/遊焉明皇雜録上于華清宫新廣一湯制度𢎞麗安禄)
(山以白玉石為魚龍鳬雁仍為石梁及石蓮花以獻雕/鐫巧妙殆非人工上大悦命陳于湯中仍以石梁横亘)
(湯上而蓮花/纔出水際)平明每幸長生殿(長安志天寶六載改温/泉為華清宫殿曰九龍)
(以待上浴曰飛霜以奉御寢曰長生以備齋祀其他樓/觀殿閣不可勝紀長恨歌七月七日長生殿夜半無人)
(私語/時)不從金輿惟夀王(恨賦喪金輿及玉乗唐書夀王/瑁母武惠妃頻字不育及瑁生)
(寕王請養邸中名為已子故封比諸王最厚又曰惠妃/薨後宫無當意者或言夀王妃楊氏之美上見而悦之)
(乃令妃自以已意乞為女官號太真更為夀王娶郎將/韋昭訓女潛納太真于宫中不朞嵗寵遇如惠妃○末)
(語與薛王沉醉/夀王醒同意)
　　　别智𤣥法師(道源注智𤣥當作知𤣥佛祖通紀/太和元年詔沙門知𤣥入殿問道)
　　　(賜號悟達國師𤣥五嵗能吟詩出家為沙彌十/四講經李商隱贈以詩云十四沙彌解講經似)
　　　(師年紀止攜缾沙彌説法沙門聽不在年髙在/性靈佛祖通載文宗癸丑十月帝召法師知𤣥)
　　　(與道士于麟徳殿論道稽古略匡宗大徳諱知/𤣥姓陳氏咸通四年制署號悟達國師總教門)
　　　(事帝幸安國寺賜師沉香寶座僖宗中和二年/幸蜀召師赴行在後辭還九龍山師三學洞貫)
　　　(名葢一時世/稱陳菩薩)
雲鬢無端怨别離十年移易住山期東西南北皆垂淚
却是楊朱真本師
　　　贈孫綺新及第
長樂遥聽上苑鐘(漢書髙祖五年後九月徙諸侯于闗/中治長樂宫漢舊儀上林苑離宫七)
(十所皆容千乗萬騎西京賦上林禁/苑跨谷彌阜東至鼎湖斜界細柳)綵衣稱慶桂香濃
陸機始擬誇文賦(臧榮緒晉書陸機妙解情理心識文/體故作文賦杜甫詩陸機二十作文)
(賦/)不覺雲間有士龍(世説陸雲與荀隱㑹于張華/坐雲抗手曰雲間陸士龍)
　　　代秘書贈𢎞文館諸校書(唐六典秘書省監一/人少監二人丞一人)
　　　(秘書郎四人武徳初置修文館武/徳末改為𢎞文館校書郎二人)
清切曹司近玉除比來秋興復何如崇文館裏丹(一作/飛)
霜後(杜氏通典唐置崇賢館屬左春坊後避皇太/子諱改為崇文館其學士例與𢎞文館同)無限
紅梨憶校書
　　　亂石
虎踞龍蹲縱復横星光漸减雨㾗生不須併礙東西路
哭殺厨頭阮步兵(晉書阮籍聞步兵厨人善釀有貯酒/三百斛乃求為步兵校尉○末二語)
(途窮/之悲)
　　　日日(一云/春日)
日日春光鬬日光山城斜路杏花香幾時心緒渾無事
得及游絲百尺長
　　　過楚宫
巫峽迢迢舊楚宫至今雲雨暗丹楓微生盡戀人間樂
只有襄王憶夢中
　　　龍池
龍池賜酒敞雲屏(雍録明皇為諸王時故宅在京城東/南角隆慶坊宅有井井溢成池中宗)
(時數有雲龍之祥後引龍首堰水注池池面益廣/即龍池也開元二年七月以宅為宫是為興慶宫)羯鼓
聲髙衆樂停(南卓羯鼓録羯鼔出外夷以戎羯之鼔故/曰羯鼓其聲促急破空透逺特異衆樂明)
(皇極愛之嘗聴琴未終遽止之曰/速令花奴持羯鼓來為我解穢)夜半宴歸宫漏永薛
王沉醉夀王醒(容齋續筆唐岐薛諸王俱薨于開元中/而太真以天寶二載方入宫此篇與元)
(稹連昌宫詞百官隊仗避岐薛俱失之愚按史云睿宗/六年王徳妃生業初王趙降封中山王進王薛開元二)
(十二年薨子琄嗣此詩與微之詞豈俱指嗣/王哉昔之作者微文刺譏不必一一核實)
　　　淚
永巷長年怨綺羅離情終日思風波湘江竹上㾗無限
峴首碑前灑幾多(晉書羊祐卒百姓于峴山/建碑望其碑者莫不流涕)人去紫臺
秋入塞(恨賦紫臺稍逺闗山無極注紫臺猶紫/宫也杜甫詠明妃詩一去紫臺連朔漠)兵殘楚
帳夜聞歌(漢書項羽夜聞漢軍皆楚歌乃驚/起飲帳中悲歌慷慨泣下數行)朝來㶚水
橋邊問(㶚橋注/見前)未抵青袍送玉珂(古詩青袍/似春草)
　　　十字水期韋潘侍御同年不至時韋寓居水次
　　　故郭汾寧(一作/陽)宅(道源注王廷珪詩十字水中/分島嶼數重花外見樓臺)
伊水濺濺相背流(水經伊水出南陽縣蔓渠/山東北至洛陽縣南入洛)朱欄畫閣
幾人遊漆燈夜照真無數(李賀詩鬼燈/如漆照松花)蠟炬晨炊竟未
休(晉書石崇/以蠟代薪)顧我有懷同大夢期君不至更沉憂西園
碧樹今誰主(曹植詩清夜遊西園燕城/賦旋淵碧樹注玉樹也)與近髙忩臥聽
秋
　　　流鸎
流鸎漂蕩復參差渡陌臨流不自持巧囀豈能無本意
良辰未必有佳期風朝露夜隂晴裏萬户千門開閉時
曽苦傷春不忍(一作/思)聽鳳城何處有花枝
　　　出闗宿盤豆館對叢蘆有感(闗潼闗也道源注/甘棠志盤豆館在)
　　　(湖城縣西二十里昔漢武帝過/此父老以牙豆盤獻因名焉)
蘆葉梢梢夏景深郵亭蹔欲灑塵襟昔年曽是江南客
此日初為闗外心思子臺邊風自急(漢戾太子傳上憐/太子無辜乃作思)
(子宫為歸來望思之臺于湖師/古曰臺在今湖城縣西閿鄉東)玉孃湖上月應沉(玉孃/湖無)
(考或曰嵩山記登封縣有玉女臺漢武帝/見二玉女于此因名玉娘湖或在其側)清聲不逺行
人去一世荒城伴夜砧
　　　和韓録事送宫人入道(張籍王建戴叔倫元/稹于鵠項斯皆有作)
星使追還不自由(後漢李郃傳和帝遣使者二人到益/部郃曰有二使星入蜀分埜晉天文)
(志流星/天使也)雙童捧上緑瓊輈(詩詁車前横木上勾/衡者謂之輈亦曰轅)九枝燈
下朝金殿(九枝燈注見上巻道源注金根/經黄金紫殿青要帝君居之)三素雲中侍
玉樓(真誥真人行則扶華晨葢乗三素之雲萟苑雌黄/修真入道秘言立春日清朝北望有紫緑白雲為)
(三元君三素飛雲也三元君是日乗八輪之輿上/詣天帝唐試進士以立春日望三素雲飛出此)鳳女
顛狂成久别月娥孀獨好同遊(月娥謂月/中姮娥)當時若愛韓
公子(韓公子未詳或曰韓非為韓/之諸公子借以况韓録事也)埋骨成灰恨未休
　　　即目(一作/日)
小鼎煎茶面曲池白鬚道士竹間棋何人書破蒲葵扇
(廣雅栟櫚㯶也玉篇一名蒲葵晉陽秋謝安鄉人有罷/中宿縣詣安安問歸資答曰惟有五萬蒲葵扇又以非)
(時安乃取其中者執之士庶競慕價十倍又曰王羲之/見老姥持十許六角扇賣之因書其扇各五字老姥初)
(有愠色羲之謂曰但云王右軍/書字索百錢姥從之人競買之)記著南塘移樹時
　李義山詩集注巻二上
欽定四庫全書
　李義山詩集注巻二下
　　　　　　　　　　　　　呉江朱鶴齡撰
　　　聖女祠(注見/上巻)
杳藹(一作/靄)逢仙跡蒼茫滯客途何年歸碧落此路向皇
都消息期青雀(注見/上巻)逢迎異紫姑(荆楚嵗時記正月望/日其夕迎紫姑神以)
(卜異苑紫姑本人家妾為大婦所逐正月十五日感激/而死故世人作其形于厠以迎之卜云子胥不在曹夫)
(已行小姑可出子/胥婿也曹夫姑也)腸廻楚國夢(用神/女事)心斷漢宫巫(漢郊/祀志)
(上郡有巫病而鬼神下/之上召置祠之甘泉)從騎裁寒竹(用費長房騎竹/杖事見上巻)行
車䕃白榆(古詩天上何所/有厯厯種白榆)星娥一去後(星娥謂/織女)月姊更
來無(月姊注/見上巻)寡鵠(英華作鶴鵠/鶴古通用)迷蒼壑(列女傳陶嬰夫/死守義作歌曰)
(悲夫黄鵠之早/歌兮七年不雙)羈凰怨翠梧(瑞應圖雄曰鳳雌曰/凰羈凰即覊雌也)惟應
碧桃下方朔是狂夫(東方朔偷/桃事見前)
　　　七月二十九日崇讓宅讌作
露如微霰下前池月(西谿叢/語作風)過廻塘萬竹悲浮世本來
多聚散紅蕖何事亦離披悠揚歸夢惟燈見濩落生涯
獨酒知豈到白頭長只爾嵩陽松雪有心期
　　　贈從兄閬之
悵望人間萬事違私書幽夢約忘機荻花村裏魚標在
(道源注魚標以白水板為之挿于水際/投餌其下魚爭聚焉漁人以籠罩罩之)石蘚庭中鹿跡
微幽徑定擕僧共入寒塘好與月相依城中猘(吉器/切)犬
憎蘭佩(左傳國狗之瘈無不噬也杜預註瘈狂犬也今/名猘犬李賀詩嗾犬唁唁相索索䑛掌偏宜佩)
(蘭/客)莫損幽芳久不歸
　　　呉宫
龍檻沈沈水殿清禁門深揜斷人聲呉王宴罷滿宫醉
日暮水漂花出城
　　　常娥
雲母屏風燭影深(雲母屏注/見上巻)長河漸落曉星沉常娥應
悔偷靈藥碧海青天夜夜心
　　　殘花
殘花啼露莫留春尖髪誰非怨别人若但揜闗勞獨夢
寶釵何日不生塵
　　　天津西望(元和郡國志天津橋在河南縣北四/里隋大業元年造用大船連以銕鎖)
　　　(南北夾起四樓唐貞觀中/更令石工絫方石為脚)
虜馬崩騰忽一狂翠華無不到東方天津西望腸真斷
滿眼秋波出苑墻
　　　西亭
此夜西亭月正圓疎簾相伴宿風烟梧桐莫更翻清露
孤鶴從來不得眠
　　　憶住(一作/匡)一師
無事經年别逺公(髙僧傳慧逺本姓賈氏雁門樓煩人/因秦亂來遊于晉居廬阜三十餘年)
(化兼/道俗)帝城鐘曉憶西峰爐烟消盡寒燈晦童子開門雪
滿松
　　　昨夜
不辭鶗鴂妬年芳但惜流塵暗燭房(劉鑠詩堂/上流塵生)昨夜西
池凉露滿桂花吹斷月中香
　　　海客
海客乗槎上紫氛(劉楨詩奮/翅凌紫氛)星娥罷織一相聞只應不
憚牽牛妬聊用支機石贈君(集林昔有人尋河源見婦/人浣紗問之曰此天河也)
(乃與一石而歸問嚴君平/君平曰此織女支機之石)
　　　初食笋呈座中
嫩籜香苞初出林於陵論價重如金(齊乗於陵在長山/縣二十五里即陳)
(仲子/所居)皇都陸海應無數(漢書秦地有鄠杜竹/林南山檀妬號陸海)忍剪凌雲
一寸(一作/片)心
　　　早起
風露澹清晨簾間獨起人鸎花啼又笑畢竟是誰春
　　　寄蜀客
君到臨卭問酒壚近來還有長卿無金徽却是無情物
不許文君憶故夫
　　　行至金牛驛寄興元渤海尚書(元和郡國志梁/州金牛縣武徳)
　　　(二年置取五丁力士石牛出金為名唐書興元/元年升漢中郡為興元府山南西道治焉渤海)
　　　(尚書以義山所作狀考之乃髙元裕也元裕㑹/昌中為京兆尹大中初為刑部尚書但新舊史)
　　　(本傳及除官制辭並云出為山南東道節度使/非興元也豈元裕自山南西道改東道而史失)
　　　(書乎俟/再詳)
樓上春雲水底天五雲章色破巴牋(道源注唐書韋陟/使侍妾掌五采箋)
(裁答授意陟惟署名自謂所書陟/字若五朶雲杜甫詩巴牋染翰光)諸生個個王恭柳(晉/書)
(王恭美姿儀人目之/曰濯濯如春月柳)從事人人庾杲蓮(注見/前)六曲屏風
江雨急(六曲屏注/見上巻)九枝燈檠(去/聲)夜珠圓(王筠燈檠詩/百花曜九枝)深
慚走馬金牛路驟和陳王白玉篇(白玉篇今子建/集不載疑逸)
　　　深樹見一顆櫻桃尚在
髙桃留晚實尋得小庭南矮墮緑雲髻(古今注墮馬髻/今無復作者倭)
(堕髻一云墮馬之餘形/也古樂府頭上倭墮髻)欹危紅玉簪惜堪充鳳食痛已
被鸎含(注見/上巻)越鳥誇香荔齊名亦未甘
　　　細雨
帷飄白玉堂簟巻碧牙牀楚女當時意蕭蕭髪彩(一作/影)
凉
　　　歌舞
遏雲歌響清(列子薛譚學謳于秦青一日辭歸青餞/于郊衢撫節悲歌聲振林木響遏行雲)廻
雪舞腰輕(廻雪注/見前)只要君流盻君傾國自傾
　　　海上
石橋東望海連天(始皇石橋/事見上巻)徐福空來不得仙(仙傳拾/遺徐福)
(字君房秦始皇時聞東海中祖洲上有不死之草生瓊/田中一名養神芝始皇乃遣福及童男女各三千人乗)
(樓船入海尋/祖洲不返)直遣麻姑與搔背(列仙傳麻姑降蔡經家/經見麻姑手似鳥爪心)
(言背大癢時得此爪以爬背當佳也王方平知經心言/使人牽經鞭之曰麻姑神人也汝何忽謂其爪可爬背)
(乎但見鞭著經背亦不見有人持鞭/者方平告經曰吾鞭不可妄得也)可能留命待桑田
(桑田注/見上巻)
　　　魏侯第東北樓堂郢叔言别聊用書所見成篇
暗樓連夜閣不擬為黄昏未必斷别淚何曽妨夢魂疑
穿花逶迤(叶上聲○説文/逶迤衺去貌)漸近火温黁(奴昆切○皮日/休桃花賦或温)
(黁而可薰或/矮媠而莫持)海底翻無水仙家却有邨鎖香金屈戍(道/源)
(注梁簡文詩織成屏風金屈戍李賀詩屈戍銅鋪銷阿/甄輟耕録今人家忩户設鉸名曰環鈕即古金鋪之遺)
(意北方謂/之屈戍)帶酒玉崑崙(摭異記物之異者有龍腦香崑/崙子記事珠宇文卓方執崑崙)
(玉盞聽左丞檀超髙談不覺墮地按唐人小説多/名奴子為崑崙玉崑崙乃玉刻人形作器玩耳)羽白
風交扇冰清月映(一作/印)盆舊歡塵自積新嵗電猶奔霞
綺空留段(謝眺詩餘/霞散成綺)雲峰不帶根(雲根注/見上巻)念君千里舸
江草漏燈㾗
　　　白雲夫舊居
平生誤識白雲夫再到仙簷憶酒壚牆外萬株人絶跡
夕陽惟照欲棲烏
　　　同學彭道士參寥
莫羡仙家有上真(真誥列羽/服之上真)仙家暫謫亦千春月中桂
樹髙多少試問西河斫樹人(酉陽雜爼月中桂髙五百/丈下有一人常研之樹創)
(隨合人姓呉名剛西河/人學仙有過謫令伐樹)
　　　到秋
扇風淅􁐍簟流離(一作灕○簟竹席流離簟文也魯靈/光殿賦流離爛漫濟曰皆光色貌)
萬里南雲滯所思(陸機賦指南/雲以寄欽)守到清秋還寂寞葉丹
苔碧閉門時
　　　華師
孤鶴不睡雲無心衲衣笻杖來西林(西林注/見上巻)院門晝鎖
廻廊靜秋日當堦柿葉隂
　　　華嶽下題西王母廟
神仙有分豈闗情八馬虚隨落日行(謂穆王/八駿)莫恨名姬
中夜沒(穆天子傳天子遊于河濟盛君獻女王為盛姬/築臺砌之以玉天子西征至𤣥池之上乃奏樂)
(三日終是日樂池盛姬亡天子嬪姬于榖丘之廟𦵏于/樂池之南郡國志濮州璧玉臺穆天子為盛姬所造也)
(今旁地猶多珉石白居易李夫人詩君/不見穆王三日哭重璧臺前傷盛姬)君王猶自不長
生
　(按唐書武宗王才人善歌舞狀纎頎頗類帝每畋苑/中才人必從袍而騎佼服光侈觀者莫知孰為帝也)
　(帝惑方士説欲餌藥長生後寖不豫才人獨憂之及/大漸才人悉取所常貯散遺宫中審帝已崩即日經)
　(幄下義山此詩豈/有感其事而發歟)
　　　過華清内廐門
華清别館閉黄昏碧草悠悠内廐門自是明時不巡幸
至今青海有龍孫(青海馬龍種/也注詳上巻)
　　　樂遊原(注見/上巻)
萬樹鳴蟬隔岸虹樂遊原上有西風羲和自趁(一作/是)虞
泉宿(廣雅日御曰羲和淮南子/日薄于虞泉是謂黄昏)不放斜陽更向東
　　　贈荷花
世間花葉不相倫花入金盆葉作塵惟有緑荷紅菡萏
巻舒開合任天真此荷此葉常相映翠减紅衰愁殺人
　　　丹丘(楚詞仍羽人于丹丘兮留不死之舊鄉拾/遺記丹丘千年一燒至聖之君以為大瑞)
青女丁寧結夜霜羲和辛苦送朝陽丹丘萬里無消息
幾對梧桐憶鳳凰
　　　房君珊瑚散(道源注陳藏器本草珊瑚生石嵓/下刺刻之汁流如血以金投之為)
　　　(丸名金漿以玉投之為玉髓久服長生篋中方/治七八歳小兒眼有麩翳未堅不可妄傅藥宜)
　　　(㸃珊瑚散細研如粉每/日少少㸃之三日立愈)
不見姮(一作/常)娥影清秋守月輪月中閑杵臼桂子搗成
塵(南部新書杭州靈隱山多桂寺僧云是/月中種也至今中秋夜往往有子墜)
　　　小桃園
竟日小桃園休寒亦未暄坐鸎當酒重送客出墻繁啼
久艶粉薄舞多香雪翻猶憐未圓月先出照黄昏
　　　嘲櫻桃
朱實鳥含盡青樓人未歸南園無限樹獨自葉如幃(陸/機)
(詩密葉/成翠幄)
　　　和張秀才落花有感
晴暖感餘芳紅苞雜絳房落時猶自舞掃後更聞香夢
罷收羅薦(羅薦注/見上巻)仙歸勅玉箱(漢武内傳武帝𦵏茂陵/冡中先有一玉箱一玉)
(杖是西胡康渠王所獻真誥侍女皆/青綾衣捧赤玉箱二枚青帶束絡之)廻腸九(一作/久非)廻後
猶有剰廻腸
　　　代越公房妓嘲徐公主(古今詩話陳太子舎人/徐徳言尚樂昌公主陳)
　　　(政衰徳言謂主曰以君之才容國亡必入豪家/倘情縁未斷猶期再見乃破一鏡人執其半約)
　　　(他日以正月望日賣于都市及陳亡主果歸楊/素徳言訪于都市有蒼頭賣半鏡者大髙其價)
　　　(徳言引至旅邸言其故出半鏡以合之仍題詩/曰鏡與人俱去鏡歸人未歸無復姮娥影空留)
　　　(明月輝主得詩悲泣不食素知之召徳言至還/其妻因命主賦詩口占曰今日何遷次新官對)
　　　(舊官笑啼俱不/敢方信作人難)
笑啼俱不敢幾欲是吞聲遽遣離琴怨都由半鏡明應
防啼與笑微露淺深情
　　　代貴公主
芳條得意紅飄落忽西東分逐春風去風廻得故叢明
朝金井(一作/含新)露始看憶春風
　　　鳳
萬里峰巒歸路迷未判(拚/同)容彩借山雞(南越志曽城縣/多鵕䴊鵕䴊山)
(雞也光色鮮明五彩炫燿/○言彩鳳非山雞之比)新春定有將雛樂(晉書樂志/呉歌雜曲)
(一曰鳳/將雛)阿閣華池兩處棲(帝王世紀黄帝時鳳皇巢于/阿閣韓詩外傳齊景公出弋)
(昭華/之池)
　　　昭肅皇帝挽歌辭三首(唐書武宗㑹昌六年崩/謚至道昭肅孝皇帝𦵏)
　　　(端/陵)
九縣懷雄武(後漢書九/縣飈囘)三靈仰睿文(三靈注/見前)周王傳叔
父(唐書武宗諱瀍始封潁王開成五年/立為皇太弟廢太子成美為陳王)漢后重神君(漢/郊)
(祀志上求神君舎之上林中􁀙氏館神君者長陵女子/以乳死見神于先後宛若宛若祠之其室及上即位置)
(祠内中聞其言不見其人云按通鑑㑹昌三年築望/仙觀于禁中五年又築望仙臺于南郊故用此事)玉
律朝驚露(後漢律厯志候氣之法殿中用玉律/十二惟二至乃候靈臺用竹律六寸)金莖夜
切雲(金莖注見上巻楚/詞冠切雲之崔嵬)笳簫凄欲斷無復咏横汾(漢武/秋風)
(詞泛樓船兮濟汾河/横中流兮揚素波)
玉塞驚宵析(出塞從玉門闗故曰玉塞王勃賦金山之/㫁鶴玉塞之驚鴻唐書㑹昌三年正月河)
(東節度使劉沔大破囘鶻于殺胡/山迎太和公主以歸故曰驚宵析)金橋罷舉烽(按此語/謂平劉)
(稹之叛義山李衛公集序天井雄闗金橋故地跨揺河/北倚脅山東適有軍書果聞戎㨗可證金橋在上黨呉)
(融有金橋感事詩即此地也/鼔吹注乃云洛陽橋名大誤)始巢阿閣鳳旋駕鼎湖龍
(鼎湖龍/注見前)門咽通神鼓(樂志凡天神之類皆以雷鼓地祗/之類皆以靈鼔人鬼之類皆以路)
(鼓/)樓凝警夜鐘(用景陽/鐘事)小臣觀吉從猶誤欲東封(陳後/主詩)
(願上東/封書)
莫驗昭華琯(一作管○尚書大傳堯致舜天下贈以昭/華之玉西京雜記髙祖初入咸陽宫周行)
(府庫有玉笛長二尺三寸二十六孔吹之則見車/馬山林隱鱗相次吹息亦不復見銘曰昭華之琯)虚傳
甲帳神(甲帳注/見上巻)海迷求藥使(史記始皇使徐市等入海/求諸仙人及不死之藥漢)
(書武帝遣方士入海求蓬萊安期生/之屬而事化丹砂諸藥齊為黄金)雪隔獻桃人(拾遺/記西)
(王母進穆王嵰州甜雪嵰州去玉/門二千里地多寒雪獻桃注見前)桂寢青雲斷(漢書上/令長安)
(作飛亷桂館使公孫卿/持節設具而候神人)松扉白露新(符子堯曰余坐華/殿之上森然而松)
(生于楝立櫺扉之内/霏然而雲生于牖)萬方同象鳥(帝王世紀舜𦵏蒼梧/下有羣象嘗為之耕)
(水經注禹崩于會稽因𦵏之有鳥/來為之耘春抜其根秋啄其穢)舉慟滿(一作/淨)秋塵
　　　梓州罷吟寄同舎
不揀花朝與雪朝五年從事霍嫖姚(漢書霍去病為嫖/姚校尉按師古音)
(嫖頻妙反姚羊召反服/䖍音飄揺後人多從之)君縁接座交珠履(史記楚春申/君上客三千)
(人皆躡/珠履)我為分行近翠翹(翠翹注/見上巻)楚雨含情皆有託漳
濵臥病竟無憀長吟逺下燕臺去惟有衣香染未銷
　　　無題二首
鳳尾香羅薄幾重碧文圓頂夜深縫扇裁月魄羞難掩
(班媫妤詩裁為合歡扇團團似明月樂/府團扇郎歌憔悴無復理羞與郎相見)車走雷聲語未
通(長門賦雷隱隱而響/起兮聲象君之車音)曽是寂寥金燼暗(徐彦伯詩玉/盤紅淚滴金)
(燼彩/光圓)斷無消息石榴紅(道源注梁元帝烏棲/曲芙蓉為帶石榴裙)斑騅只繫
垂楊岸(斑騅注/見上巻)何處西南任好風
重幃深下莫愁堂臥後清宵細細長神女生涯原是夢
小姑居處本無郎(原注古詩有小姑無郎之句○古樂/府青溪小姑曲開門白水側近橋梁)
(小姑所居獨處無郎呉均續齊諧記會稽趙文韶宋元/嘉為東宫扶侍廨在青溪中橋秋夜步月忽有青衣詣)
(門相問須臾女郎至年可十八九許容色絶妙顧青衣/取箜篌鼔之留連宴寢將旦别去以金簪遺文韶明日)
(于青溪廟中得之乃知昨所見青溪神女也劉敬叔異/苑青溪小姑蔣子文第三妹也楊烱少姨廟碑虞帝二)
(妃湘水之波瀾未歇蔣侯/三妹青溪之軌跡可尋)風波不信菱枝弱月露誰教
桂葉香直道相思了無益未妨惆悵是清狂
　　　病中早訪招國李十將軍遇挈家遊曲江
十頃平波溢岸清病來惟夢此中行相如未是真消渴
猶放沱江過錦城(漢書沱水在蜀郡郫縣西東入大/江其一在汶江縣西南東入江)
　　　昨日
昨日紫姑神去也(注見/前)今朝青鳥使來賖(注見/上巻)未容言
語還分散少得團圓足怨嗟二八月輪蟾影破(鮑照玩/月詩三)
(五二八時千/里與君同)十三絃柱雁行斜(急就篇注箏瑟類也本/十二絃今則十三通典)
(絃柱擬十二月/十三則閏月也)平明鐘後更何事笑倚墻邊(一作/匡)梅樹
花
　　　櫻桃花下
流鸎舞蝶兩相欺不取花芳正結時他日未開今日謝
嘉辰長短是參差
　　　故驛迎弔故桂府常侍有感(按舊唐書大中元/年二月以給事中)
　　　(鄭亞為御史中丞桂管防禦觀察使二年正月/以李徳裕坐累責授循州刺史未幾卒此云常)
　　　(侍或後/來贈官)
饑烏翻樹晚雞啼泣過秋原沒馬泥二紀征南恩與舊
此時丹旐玉山西(丹旐銘旌也王褒送𦵏詩丹旐書/空位玉山即藍田山注見上巻)
　　　槿花
風露凄凄秋景繁可憐榮落在朝昏未央宫裏三千女
(漢武故事上起光明宫發燕趙美女三千/人充之建章未央長樂三宫皆輦道相屬)但保紅顔莫
保恩
　　　暮秋獨遊曲江
荷葉生時春恨生(一作/起)荷葉枯時秋恨成深知身在情
長在悵望江頭江水聲
　　　任𢎞農尉獻州刺史乞假還京(唐書𢎞農縣屬/虢州貞觀八年)
　　　(徙州治𢎞農本傳調補𢎞農尉以活獄忤/觀察使孫簡將罷去此詩當在是時作)
黄昏封印㸃刑徒愧負荆山入座隅(按地志荆山非一/處此乃𢎞農郡之)
(荆山也注/詳上巻)却羡卞和雙刖足(因荆山而用卞和事其實/卞和泣玉乃楚之荆山古)
(人用事/不甚泥)一生無復沒階趨
　　　贈勾芒神(月令注少皥氏子重為木官曰/勾芒疏云木初生而有芒角也)
佳期不定春期賖春物夭閼興咨嗟願得勾芒索青女
不教容易損年華
　　　無愁果有愁曲北齊歌(無愁注見上巻/曲名縁起未詳)
東有青龍西白虎(禮記行前朱雀而後𤣥/武左青龍而右白虎)中含福星包
世度(道源注雲笈七籖包/括世度璇璣照明)玉壺渭水笑清潭(渭水本清/玉壺納之)
鑿天不到牽牛處(開鑿天荒無所不/至特不及河漢耳)騏驎(一作/麒麟)踏雲天
馬獰(山海經馬成之山有獸焉狀如白/犬而黒頭見人則飛名曰天馬)牛山撼碎珊瑚
聲(括地志牛山在臨淄縣南十里即齊景公所遊/僧齊已詩昔年曽夢涉蓬瀛惟聞撼動珊瑚聲)秋娥
㸃滴不成淚十二玉樓無故釘(按史齊文宣造三臺窮/極靡侈故以十二玉樓)
(擬/之)推烟唾月抛千里十番(去/聲)紅桐一行(音/杭)死(道源注酉/陽雜爼南)
(中桐花有/深紅色者)白楊别屋鬼迷人(陳藏器本草白楊北土極/多人種墟墓間樹大皮白)
空留暗記如蠶紙(道源注何延之蘭亭記羲之遊山隂/蘭亭修禊揮毫製序興樂而書用蠶)
(繭紙鼠鬚筆遒媚/勁健絶代更無)日暮西風牽短絲(短絲鬢絲也李賀/詩寒緑幽風生短)
(絲/)血凝血散今誰是(推烟唾月以下言人已離物已死/蕭蕭白楊徒記其人于蠶紙耳血)
(凝血散生死相乗/是果不能無愁也)
　(義山集中此等/詩全學李長吉)
　　　房中曲
薔薇泣幽素(劉子春花含日似/笑秋露泫葉如泣)翠帶花錢小嬌郎癡若
雲抱日西簾曉枕是龍宫石(玉堂閒話息壤記云禹堙/洪水至荆州見有海眼氾)
(溢無垠禹乃鐫石造龍之宫/室寘于穴中以塞其水脈)割得秋波色(李賀詩一雙/瞳人剪秋水)
玉簟失柔膚(李白詩拂/拭青玉簟)但見䝉羅碧(䝉羅是䝉彼縐絺/之䝉祖詠詩碧羅)
(䝉天/閣)憶得前年春未語含悲辛歸來已不見錦瑟長於
人今日澗底松明日山頭檗(説文檗黄木也味苦古樂/府黄檗向春生苦心隨日)
(長又曰髙山種芙/蓉復經黄檗塢)愁到天池(一作/地)翻相看不相識
　　　齊梁晴雲(道源注效齊梁/體賦晴雲也)
緩逐烟波起如妬柳緜飄故臨飛閣度欲入迥陂銷縈
歌憐畫扇敞景弄柔條更奈(一作/耐)天南位牛渚宿殘宵
(牛渚牽/牛渚也)
　　　效徐陵體贈更衣
密帳真(一作/珍)珠絡(道源注杜陽雜編同昌公主堂中設/連珠之帳外國傳斯條國王作白珠)
(交結/帳)温幃翡翠裝(招魂翡幃翠/幬飾髙堂些)楚腰知便寵宫眉正鬭
强結帶懸梔子(本草梔子花六出甚芬香俗説即西域/薝蔔花也梁徐悱妻劉氏詩同心何處)
(恨梔子/最闗人)繡領刺鴛鴦(漢書廣川王厺姬為厺刺方領繡/晉灼曰今之婦人直領也繡為方)
(領上刺作黼黻文費㫤/𢷬衣詩方繡領間斜)輕寒衣省夜金斗熨沉香
　　　又效江南曲(古今樂録梁武帝改西曲製江/南上雲樂十四曲江南弄七曲)
郎船安兩槳(樂府莫愁樂/艇子打兩槳)儂舸動雙橈(方言南楚江湖/船大謂之舸楫)
(謂之/撓)掃黛開宫額(飛燕外傳為薄眉號逺山黛烟花/記煬帝日給宫人螺子黛五斛)裁
裙約楚腰乖期方積思臨酒欲拌(拚/同)嬌莫以採菱唱(一/作)
(曲○江南弄七/曲五曰採菱)欲羡秦臺簫
　　　月夜重寄宋華陽姊妹
偷桃竊藥事難兼(偷桃方朔事竊藥/嫦娥事俱見上巻)十二城中鎖彩蟾
應共三英同夜賞(王勃啓葉□三英/尚隔黄衣之夢)玉樓仍是水精簾
(宋之問明河篇水/精簾外轉逶迤)
　　　訪人不遇留别館
卿卿不惜鎖忩春(世説王安豐婦常卿安豐/曰憐卿愛卿是以卿卿)去作長楸
走馬身(曹植詩走/馬長楸間)閒倚繡簾吹柳絮日髙深院斷無人
　　　雨中長樂水館送趙十五滂不及
碧雲東去雨雲西苑路髙髙驛路低秋水緑蕪終盡分
夫君太騁錦障泥(錦障泥注/見上巻)
　　　汴上送李郢之蘇州(唐書李郢字楚望大中進/士第為侍御史九國志郢)
　　　(長安人唐末避亂/嶺表有集一巻)
人髙詩苦滯夷門(史記侯嬴年七十家/貧為大梁夷門監)萬里梁王有舊
園(西京雜記梁孝王好宫室苑囿之樂/築兔園園有雁池池間有鶴洲鳬渚)烟幌自應憐白
紵(一作苧○宋書樂志白苧舞詞有巾袍之言紵本呉/地所出宜是呉舞也唐六典江南道常湖等州貢白)
(紵/)月樓誰伴詠黄昏露桃塗頰依苔井(北史盧士深妻/崔氏有才學春)
(日以桃花靧兒面作靧面辭梁/簡文帝桃花詩飛花入露井)風柳誇腰住水村(柳腰/注見)
(上/巻)蘇小小墳今在否(樂府廣題蘇小小錢塘名娼也南/齊時人呉地記嘉興縣前有晉妓)
(蘇小小墓按唐志嘉興/縣屬蘇州此故及之)紫蘭香徑與招魂
　　　贈鄭讜處士
浪跡江湖白髪新浮雲一片是吾身(維摩經是身如/浮雲須臾變滅)寒
歸山觀隨碁(一作/棊)局暖入汀洲逐釣輪(一作綸○江賦/或揮輪于懸碕)
(善曰輪/釣輪也)越桂留烹張翰鱠(南越有桂林故曰越桂吕氏/春秋和之美者陽樸之薑招)
(揺之桂越駱之菌晉書張翰見秋風/起思呉中蓴羮鱸魚鱠遂命駕而歸)蜀薑供煮陸機蓴
(道源注搜神記左慈少有神道嘗在曹公座公曰今日/髙㑹所少者松江鱸魚為鱠慈求銅盤貯水釣于盤中)
(引一鱸魚出公曰今既得鱸恨無蜀中薑耳慈曰亦可/得也公恐其近路買因曰吾有使至蜀買錦可勅使増)
(市二端須臾還得生薑歳餘使還果増二端問之曰某/月某日見人于肆下以公勅故増耳世説陸機詣王武)
(子武子前置數斛羊酪指以示陸曰卿江東/何以敵此陸曰有千里蓴羮但未下鹽豉耳)相逢一笑
憐疎放他日扁舟有故人
　　　復至裴明府所居
伊人卜築自幽深桂巷杉籬不可尋柱上雕蟲對書字
(揚子雕蟲篆刻壯夫不為説文序六曰鳥/蟲書所以書旛信也白帖蟲書即蝌蚪書)槽中秣馬仰
聽琴(荀子伯牙鼔琴/而六馬仰秣)求之流輩豈易得行矣闗山方獨
吟賖取松醪一斗酒與君相伴灑煩襟
　　　覽古
莫恃金湯忽太平草間霜露古今情空糊(一作/存)赬壤真
何益(蕪城賦糊赬壤以飛文注糊粘也赬/壤赤土也以粘和之飾壁故曰飛文)欲舉黄旗竟
未成(呉志孫權傳陳紀曰舊説黄旗紫葢運在東南哀/江南賦昔之虎踞龍蟠加以黄旗紫氣莫不隨狐)
(兔而窟穴與/風塵而殄瘁)長樂瓦飛隨水逝(道源注南史宋廢帝景/和元年以東府城為未)
(央宫以石頭/城為長樂宫)景陽鐘墮失天明(景陽鐘/見前)廻頭一弔箕山
客始信逃堯不為名
　　　子初郊墅
看山對酒君思我聽鼓離城我訪君臘雪已添墻下水
齋鐘不散檻前雲隂移竹柏濃還淡歌雜漁樵斷更聞
亦擬村南買烟舎子孫相約事耕耘
　　　漢南書事(通鑑大中三年二月吐蕃秦原安樂/三州及石門等七闗來降詔涇原靈)
　　　(武鳳翔邠寕振武皆出兵應援又募百姓墾闢/三州七闗土田將吏營田者官給牛及種糧其)
　　　(山南劒南沒蕃州縣亦令收復四年秋八月發/諸道兵討黨項連年無功戍饋不已上頗厭用)
　　　(兵此詩乃作/于其時也)
西師萬衆幾時廻哀痛天書近已裁文吏何曽重刀筆
(漢書贊蕭何曹參/皆起秦刀筆吏)將軍猶自舞輪臺(漢西域傳自燉煌/西至鹽澤往往起)
(亭而輪臺渠犁皆有田卒數百人置使者校尉領䕶以/給使外國者輪臺在車師國西北千餘里渠犁在輪臺)
(東/北)幾時拓土成王道從古窮兵是禍胎陛下好生千萬
夀(樂府射烏辭陛下夀/萬年臣為二千石)玉樓長御白雲杯
　　　當句有對
密邇(一作/爾)平陽接上蘭(道源注三輔黄圖有平陽封宫/又漢書平陽侯曹夀尚帝姊號)
(平陽主李適詩歌舞平陽第園亭沁水林西京賦正壘/壁乎上蘭師古曰上蘭觀名在上林中徐陵詩欲知迷)
(下蔡先將/過上蘭)秦樓鴛瓦漢宫盤(鄴中記鄴都銅雀臺皆鴛/鴦瓦梁昭明太子詩日麗)
(鴛鴦/瓦)池光不定花光亂日氣初涵露氣乾但覺游蜂饒
舞蝶豈知孤鳳憶離鸞三星自轉三山逺(詩三星在天/注心星也昏)
(見東方三神/山在海上)紫府程遥碧落寛(紫府碧落注/俱見上巻)
　　　井絡
井絡天彭一掌中(河圖括地象岷山之精上為井絡帝/以建昌神以㑹福水經注李氷為蜀)
(守見氐道縣有天彭山兩峯相對其/形如闕謂之天彭門亦曰天彭闕)漫誇天設劒為峰
(舊唐書劒州劒門縣界大劒山即梁山也其北三十里/有小劒山元和郡國志其山峭壁千丈下瞰絶𡼏作飛)
(閣以通/行旅)陣圖東聚燕(當作/䕫)江口(晉書初諸葛亮造八陣/圖于魚復平沙上纍石)
(為八行相去二文桓温見之曰此常山蛇勢也荆州圖/副永安宫南一里渚下平磧上有孔明八陣圖聚細石)
(為之各髙五丈廣十圍厯然碁布縱横相當中間相去/九尺正中間南北巷悉方廣五尺凡六十四聚或為人)
(散亂及為夏水所沒冬時水退依然如故寰宇記八陣/圖有奉節縣西南七里燕江無考必䕫字之訛㸃畫相)
(近/耳)邊柝西懸雪嶺松(雪嶺注/見上巻)堪歎(一作/笑)故君成杜宇(注/見)
(上/巻)可能先主是真龍(呉志周瑜曰劉備非久為人用者/恐蛟龍得雲雨終非池中物也)
將來為報姦雄輩莫向金牛訪舊蹤(十三州志秦惠王/未知蜀道乃刻石)
(五頭置金于尾下言此天牛能糞金蜀人信之令五丁/共引牛成道致之成都秦因使張儀伐之通志金牛峽)
(在漢中府沔縣/西一百七十里)
　　　寫意
燕雁迢迢隔上林髙秋望斷正長吟人間路有潼江險
(水經注馳水出五婦候亦曰潼水南逕梓潼縣自縣西/逕涪城東又南入涪水元和郡國志梓州射洪縣有梓)
(潼水與涪/江合流)天外山惟玉壘深(玉壘注/見上巻)日向花間留返照
雲從城上結層隂三年已制思鄉淚更入新年恐不禁
　　　隨師東(通鑑太和元年李同㨗盗據滄景詔烏/重𦙍王智興康志睦史憲誠李載義李)
　　　(聽張璠各率本道兵討之二年九月命諸軍進/討王庭湊十月憲誠及同㨗戰于平原屢敗之)
　　　(載義又敗之于長蘆柳公濟敗庭湊于新樂又/敗之于博野劉從諫又敗之于昭慶時諸軍討)
　　　(同㨗久未成功每有小勝則虚張首虜以邀厚/賞朝廷竭力奉之饋運不給滄州喪亂之後骸)
　　　(骨蔽地城空野曠户口什無/三四詳詩中語正此時事也)
東征日調萬黄金幾竭中原買鬭心軍令未聞誅馬謖
(蜀志建興六年諸葛亮出軍向祁山抜馬謖統大衆在/前與魏將張郃戰于街亭為郃所破亮退軍還漢中謖)
(下獄/死)㨗書惟是報孫歆(原注平呉之役上言得歆首呉/平歆尚在○王隱晉書杜預伐)
(呉軍入樂鄉至都督孫歆帳下生將歆詣預/王叡先列得歆頭而預生送歆洛中大笑)但須鸑鷟
巢阿閣豈假鴟鴞在泮林(詩翩彼飛鴞/集于泮林)可惜前朝𤣥莵
郡(漢書武帝元封四年以朝鮮地置樂浪𤣥莵/真番臨屯四郡昭帝罷真番築遼東𤣥莵城)積骸成
莽陣雲深(按隋焬帝大業中頻年用兵髙/麗末二語葢舉往事以諷也)
　　　宋玉
何事荆臺百萬家(家語楚王將遊荆臺司馬子期諫方/輿勝覽荆臺在監利縣西三十里土)
(洲之/南)惟教宋玉擅才華楚辭已不饒唐勒風賦何曽讓
景差(宋玉諷賦楚襄王時宋玉休歸唐勒讒之于王又/風賦楚襄王遊于蘭臺之宫宋玉景差侍道源注)
(荆楚故事襄王與唐勒景差宋玉遊雲夢之臺王令各/賦大言唐勒景差賦不如王意宋玉賦曰方地為輿圓)
(天為葢彎弓掛扶桑長劒倚天/外王于是喜賜以雲夢之田)落日渚宫供觀閣(左傳/王使)
(子西為商公沿漢沂江將入郢王在渚宫注小洲曰渚/郡縣志渚宫楚別宫也一統志在江陵故城東南梁元)
(帝即位渚/宫即此)開年雲夢送烟花(沈約與徐勉書開/年以來病増慮切)可憐庾
信尋荒徑猶得三朝託後車(渚宫故事庾信因侯景之/亂自建康遁歸江陵居宋)
(玉故宅北史信先事梁簡文帝後奔江陵元帝除御史/中丞聘西魏遂留長安累遷儀同三司周孝閔帝踐阼)
(遷驃騎大將軍三/朝謂梁魏周也)
　　　韓同年新居餞韓西迎家室戲贈(韓同年即/韓畏之)
籍籍西征萬户侯新縁貴壻起朱樓一名我漫居先甲
(易先甲三日唐書諸進士試時務䇿/五條帖一大經經策全得者為甲第)千騎君翻在上頭
(樂府東方千餘/騎夫壻居上頭)雲路招邀廻綵鳳天河迢逓笑牽牛南
朝禁臠無人近(晉書孝武帝為晉陵公主求壻謂王珣/曰如謝混便足袁崧欲以女妻混珣曰)
(卿莫近禁臠元帝初渡江公私交窘得㹠以/為美項上一臠尤佳輒以薦帝呼為禁臠)瘦盡瓊枝
(或云/肢)詠(一作/有)四愁(離騷折瓊枝以繼/佩張衡有四愁詩)
　　　奉和太原公送前楊秀才戴兼招楊正字戎(太/原)
　　　(公王茂元也唐六典正字/掌校讐典籍刋正文字)
潼闗地接古𢎞農(雍録潼闗在華州華隂縣東北二十/九里闗西一里有潼水因名漢書𢎞)
(農郡武帝元/鼎四年置)萬里髙飛雁與鴻(二楊必兄/弟故云)桂樹一枝當
白日(此語/送戴)芸香三代繼清風(此語/招戎)仙舟尚惜乖雙美(後/漢)
(書李膺與郭泰同舟而/濟衆賔望之以為神仙)綵服何由得盡同誰憚士龍多
笑疾美髭終類晉司空(晉書呉平二陸入洛機初詣張/華華問雲何在機曰雲有笑疾)
(未敢自見俄而雲至華為人多姿制又好帛纒鬚雲/見而大笑不能自已華封廣武侯進中書監拜司空)
　　　池邊
玉管葭灰細細吹(後漢書候氣之法竹為管葭莩為灰/為室三重布緹縵木為案内庳外髙)
(加律其上以葭莩灰抑其内端按厯/候之氣至灰飛殿中用玉律十二)流鸎上下燕參差
日西千遶池邊樹憶把枯條撼雪時
　　　賈生
宣室求賢訪逐臣賈生才調更無倫可憐夜半虚前席
不問蒼生問鬼神
　　　送王十三校書分司
多少分曹掌秘文洛陽花雪夢隨君定知何遜縁聫句
每到城東憶范雲(何范聫句/注見上巻)
　　　寄惱韓同年時韓住蕭洞二首
簾外辛夷定已開(本草辛夷花正二月間開初發如筆/北人呼為木筆其花最早南人呼為)
(迎/春)開時莫放艶陽囘年華若到經風雨便是胡僧話劫
灰(注見/上巻)
龍山晴雪鳳樓霞洞裏迷人有幾家我為傷春心自醉
不勞君勸石榴花(扶南傳頓遜國有安石榴取其汁停/杯中數日成美酒梁簡文帝詩蠡杯)
(石榴/酒)
　　　謁山
從來繫日乏長蠅(李白詩安得/長繩繫白日)水去雲廻恨不勝欲就
麻姑買滄海(麻姑注/見上巻)一杯春露冷如冰
　　　鈞天
上帝鈞天㑹衆靈昔人因夢到青𡨕(用趙簡子/事見上巻)伶倫吹
裂孤生竹(周禮孤竹之管注孤竹竹特生者/古詩冉冉孤生竹結根太山阿)却為知音
不得聽
　　　失猿
祝融南去萬重雲(長沙記衡山七十二峯最大者五芙/蓉紫葢石廩天柱祝融而祝融為最)
(髙/)清嘯無因更一聞莫遣碧江通箭道不教腸斷憶同
羣
　　　戲題友人壁
花逕逶迤柳巷深小闌亭午囀春禽相如解作長門賦
却用文君取酒金(長門賦序武帝陳皇后得幸頗妬别/居長門宫愁悶悲思聞司馬相如工)
(為文奉黄金百斤為相如文君取酒/相如為文以悟主上皇后復得幸)
　　　假日(楚詞聊假日/日以媮樂兮)
素琴絃斷酒缾空倚坐欹眠日已中誰向劉靈(一作/伶)天
幕内(劉伶酒徳頌幕天/席地縱意所如)更當陶令北忩風(陶潛傳夏日/髙臥北忩之)
(下清風颯至自/謂羲皇上人)
　　　寄逺
姮(一作/常)娥𢷬藥無時已玉女投壺未肯休(神異經東王/公與玉女投)
(壺梟而脱誤不接者天為/之笑開口流光今電是也)何日桑田俱變了不教伊水
向東流
　　　王昭君
毛延夀畫欲通神忍為黄金不顧人(西京雜記元帝時/後宫既多使畫工)
(圖形按圖召幸之宫人多賂畫工獨昭君不肯匈奴來/朝求美人為閼氏上以昭君行召見貌為後宫第一帝)
(悔之而名籍已去不復更人乃窮/按其事畫工毛延夀等同日棄市)馬上琵琶行萬里(石/崇)
(明君詞序昔公主嫁烏孫令琵琶馬上作/樂以慰其道路之思其送明君亦必爾也)漢宫長有隔
生(一作/山)春
　　　舊將軍
雲臺髙議正紛紛(後漢書顯宗圖畫建武中二十八將/于南宫雲臺江淹賦髙議雲臺之上)
誰定當時蕩冦勲日暮㶚陵原上獵李將軍是故將軍
(漢書李廣屏居藍田南山射獵嘗夜從人田間飲還至/亭㶚陵尉醉呵止廣廣騎曰故李將軍尉曰今將軍尚)
(不得夜行/何故也)
　　　曼倩辭(漢書東方朔字曼/倩平原猒次人)
十八年來墮世間(東方朔别傳朔謂同舎郎曰天下人/無能知朔知朔者惟太王公耳朔卒)
(後武帝召太王公問之曰爾知東方朔乎公曰不知公/何所能曰頗善星厯帝問諸星具在否曰具在獨不見)
(嵗星十八年今復見耳帝嘆曰東方朔在/朕旁十八年而不知是嵗星哉慘然不樂)瑶池歸夢碧
桃間如何漢殿穿針夜(穿針事/見上巻)又向忩中(一作/前)覻阿環
(博物志七月七日夜七刻王母降于九華殿王母索七/桃以五枚與帝母食二枚惟母與帝對坐其從者皆不)
(得進時東方朔竊從殿南廂朱鳥牖中窺母母顧之謂/帝曰此窺牖小兒嘗三來盗我桃漢武内傳七月七日)
(西王母降于宫中遣侍女郭密香與上元夫/人相問須臾上元夫人遣問云阿環再拜)
　　　所居
忩下尋書細溪邊坐石平水風醒酒病霜日曝衣輕雞
黍隨人設蒲魚得地生前賢無不(一作/不無)謂容易即遺名
　　　髙松
髙松出衆木伴我向天涯客散初晴候僧來不語時有
風傳雅韻無雪試幽姿上藥終相待他年訪伏龜(嵩山/記嵩)
(髙山有大松樹或百嵗或千歳其精/變為青牛為伏龜採食其實得長年)
　　　訪秋
酒薄吹還醒樓危望已窮江臯當落日帆席見歸風烟
帶龍潭白霞分鳥道紅殷勤報秋意只是有丹楓
　　　昭州(唐書昭州平樂/郡屬嶺南道)
桂水春猶早(楚詞桂水兮潺湲水經注桂水出桂陽縣/北界山北逕南平縣而東北流右㑹鍾水)
(故應劭曰桂水出/桂陽東北入湘)昭川(英華/作州)日正西(通志昭潭在平樂/府城東二里下有)
(十六/灘)虎當官道(英華/作路)鬬猿上驛樓啼繩爛金沙井(道源/注方)
(輿勝覽金沙井/在平樂府治東)松乾乳洞梯(方輿勝覽乳洞在興安縣/西南洞有三上曰飛霞中)
(曰駐雲下曰噴雷下洞泉流石壁間田壟溝塍如鑿中/洞有三石柱及石室石牀左盤至上洞行八十步得平)
(地有五色石横亘其上然平樂恭城皆/出鍾乳葢洞亦非一大率昭潭多有之)鄉音殊(英華/作吁)可
駭仍有醉如泥
　　　哭劉司户蕡(注見/上巻)
路有論寃謫言皆在中(張仲/切)興空聞遷賈誼不待相孫
𢎞(漢書公孫𢎞對賢良策武帝/擢第一後為相封平津侯)江濶惟廻首天髙但撫
膺去年相送地春雪滿黄陵(水經注湖水西流逕二妃/廟南世謂之黄陵廟方輿)
(勝覽廟在潭州湘/隂縣北九十里)
　　　裴明府居止
愛君茅屋下向晚水溶溶試墨書新竹張琴和古松坐
來聞好鳥歸去度疎鐘明日還相見橋南貰酒醲
　　　陸發荆南始至商洛
昔去真無奈(一作/素非)今還豈自知青辭木奴橘(水經注龍/陽縣氾洲)
(長二十里呉丹陽太守李衡植橘于其上臨死勅/其子曰吾汜洲木奴千頭不責衣食有絹千匹)紫見
地仙芝(道源注酉陽雜爼凡學道三十年不倦天/下金翅鳥銜芝至羅門山生石芝得地仙)四海
秋風濶千嵓暮景遲向來憂際㑹猶有五湖期
　　　陳後宫
𤣥武開(一作/闗非)新苑(𤣥武湖注/見上巻)龍舟讌幸頻渚蓮參法駕
(應劭漢官儀天子法/駕所乗曰金根車)沙鳥犯勾陳(星經勾陳六星為六/宫亦主六軍晉天文)
(志勾陳六星在紫宫中勾陳/後宫也王者法勾陳設環列)夀獻金莖露歌翻玉樹塵
(陳書後主作新曲/有玉樹後庭花)夜來江令醉别詔宿臨春(臨春閣注/見上巻)
　　　樂遊原
春夢亂不記春原登已重青門㺯烟柳(三輔黄圖長安/城東出南頭第)
(一門曰覇城/門或曰青門)紫閣舞雲松(張禮遊城南記圭峯紫閣在/終南山四皓祠之西圭峯下)
(有草堂寺紫閣/之隂即渼陂)拂硯輕冰散開樽緑酎(音宙一/作酒)濃無悰
託詩遣吟罷更無悰(漢書廣陵王歌曰出入無/悰為樂亟韋昭曰悰樂也)
　　　贈子直花下(唐書令狐/綯字子直)
池光忽隱墻花氣亂侵房屏縁(倪甸/切)蝶留粉忩油蜂印
黄官書惟小吏(唐書諸部郎有/令史書令史)侍史從清郎(杜氏通典/漢尚書郎)
(給侍史一人/女侍史二人)並馬更吟去尋思有底忙
　　　小園獨酌
柳帶誰能結花房未肯開空餘雙蝶舞竟絶一人來半
展龍鬚席(山海經賈超之山其草多龍修郭璞曰龍鬚/也生石穴中而倒垂可以為席鄭緝之東陽)
(記仙姥嵓下不生蔓草盡出龍鬚/唐書秦州丹州俱土貢龍鬚席)輕斟瑪(一作/馬)瑙杯(洛/陽)
(伽藍記元琛酒/器有瑪瑙盌)年年春不定虚信嵗前梅
　　　思歸
固有樓堪倚能無酒可傾嶺雲春沮洳江月夜晴明魚
亂書何託猿哀夢易驚舊居連上苑時節正遷鸎
　　　獻寄舊府開封公(按開封公即令狐楚也楚/鎮汴州義山從為巡官)
幕府三年逺春秋一字褒書論秦逐客(時義山/尚未第)賦續楚
離騷地理(一作/里)南溟濶天文北極髙酬恩撫身世未覺
勝鴻毛
　　　向晩
當風横去幰臨水巻空帷北土鞦韆罷(古今藝術圖鞦/韆繩戲北方山)
(戎以習/輕趫)南朝祓禊歸花情羞脈脈柳意悵微微莫嘆佳
期晚佳期自古稀
　　　春游
橋峻斑騅疾川長白鳥髙烟輕惟潤柳風濫欲吹桃徙
倚三層閣摩挲七(一作/八)寶刀(古瑯琊王歌詞新買五尺/刀懸著中梁柱一日三摩)
(挲劇于/十五女)庾郎年最少青草妬春袍(古詩青袍/似春草)
　　　離席
出宿金樽掩從公玉帳新依依向餘照遠遠隔芳塵(芳/塵)
(注見/上巻)細草翻驚雁殘花伴醉人楊朱不用勸只是更沾
巾
　　　俳諧(杜詩有/俳諧體)
短顧何由遂遲光且莫驚鸎能歌子夜(子夜注/見上巻)蝶解舞
宫城(道源注唐六典都城三重外一重名京/城内一重名重城又内一重名宫城)柳訝眉雙
淺桃猜粉太輕年華有情狀吾豈怯生平(一作吾敢/恡平生)
　　　細雨
蕭灑傍廻汀依微過短亭氣凉先動竹㸃細未開萍稍
促髙髙燕微疎的的螢故園烟草色仍近五門青(鄭𤣥/禮記)
(注天子五門臯/雉庫應路也)
　　　商於新開路(唐書商州上洛郡貞元七年刺史/李西華自藍田至内鄉開新道七)
　　　(百餘里廻山取塗人/不病涉行旅便之)
六百商於路(注見/上巻)﨑嶇古共聞蜂房春欲暮虎穽日初
曛路向泉間辨人從樹杪分更誰開㨗徑速擬上青雲
　　　題鄭大有隱居
結構何峰是喧閒此地分石梁髙㵼月樵路細侵雲偃
臥蛟螭室希夷鳥獸羣近知西嶺上玉管有時聞(原注/君居)
(近子晉憇鶴臺○子晉/好吹笙玉管玉笙也)
　　　夜飲
卜夜容衰鬢開筵屬異方燭分歌扇泪雨送酒船香(大/業)
(拾遺作小舸子長八尺七艘木人長二尺許乗船行酒/每一船一人檠酒杯一人捧酒鉢一人撐船二人盪槳)
(遶曲水池隨岸而行疾于水飾水飾遶池一匝酒船得/三遍每到坐客處即停住擎酒木人于船頭伸手酒客)
(取酒飲訖還杯木人受杯廻向捧酒鉢人取杓斟酒/滿杯船依式自行李白詩嵇山無賀老却放酒船囘)江
海三年客乾坤百戰塲誰能辭酩酊淹臥劇清漳
　　　江上
萬里風來地清江北望樓雲通梁苑路月帶楚城秋刺
字從漫滅(典略禰衡自荆州北遊許都/書一刺懷之漫滅無所適)歸途尚阻修前
程更烟水吾道豈淹留
　　　凉思
客去波平檻蟬休露滿枝永懷當此節倚立自移時北
斗兼春逺南陵寓使遲(舊唐書梁置南陵縣武徳/七年屬池州後屬宣州)天涯
占夢數疑誤有新知
　　　鸞鳳
舊鏡鸞何處衰桐鳳不棲金錢饒孔雀(道源注南州異/物志孔雀自背)
(及尾皆作/圓文五色)錦段落山雞(山雞注/見前)王子調清管天人降紫
泥豈無雲路分相望不應迷
　　　李衛公(唐書劉稹平徳裕以功兼守太尉進封/衛國公大中初厯貶崖州司户卒○按)
　　　(詩有木棉鷓鴣語葢衛/公投竄南荒時作也)
絳紗弟子音塵絶(後漢書馬融嘗坐髙堂施絳/紗帳前授生徒後列女樂)鸞鏡佳
人舊㑹稀今日致身歌舞地木棉花暖鷓鴣飛(呉録交/阯有木)
(棉樹髙大實如酒杯中有棉如絮可作布名曰緤一名/毛布羅浮山記木棉正月開花大如芙蓉花落結子楊)
(慎曰即今班枝/花鷓鴣注見前)
　　　韋蟾(見上/巻)
謝家離别正凄凉少傅臨岐賭佩囊(晉書謝𤣥少好佩/紫羅香囊叔父安)
(患之而不欲傷其意因戲/賭取而焚之于此遂止)却憶短亭廻首處夜來烟雨
滿池塘
　　　自貺
陶令棄官後仰眠書屋中誰將五斗米擬換北忩風
　　　蝶
孤蝶小徘徊翩翾粉翅開併應傷皎潔頻近雪中來
　　　夜意
簾垂幕半捲枕冷被仍香如何為相憶魂夢過瀟湘
　　　因書
絶徼南通棧孤城北枕(去/聲)江猿聲連月檻鳥影落天忩
(魯靈光殿賦爾乃懸棟結阿天/忩綺疎張載注天忩髙忩也)海(一作/錦)石分棊子(道源/注杜)
(陽雜編日本東三萬里有集真島島上有凝霞臺臺上/有手談池池中出玉碁子不由製度自然黒白分明冬)
(温夏冷謂之冷暖玉更産楸玉狀/如楸木琢之為碁局光潔可鑑)郫筒當酒缸(華陽風/俗録郫)
(縣有郫筒池池旁有大竹郫人刳其節傾春釀于筒苞/以藕絲蔽以蕉葉信宿香聞于林外然後斷之以獻俗)
(號郫/筒酒)生歸話辛苦别夜對凝釭
　　　奉寄安國大師兼簡子䝉(道源注佛祖通載安/國寺賜紫大達法師)
　　　(端甫為左街僧録内供奉裴休撰碑今𤣥秘塔/碑是也愚按安國大師即前知𤣥法師也髙僧)
　　　(傳云知𤣥與弟子僧録僧徹住上都大安國寺/號安國大師又按元氏長慶集有寄盧評事子)
　　　(䝉作疑即/此子䝉)
憶奉蓮花座(文殊傳世尊之座髙七/尺名曰七寶蓮花臺)兼聞貝葉經(注見/上巻)
巖光分蠟屐(晉書阮孚好蠟屐嘆曰/未知一生當著幾兩屐)澗響入銅缾(道源/注寄)
(歸𫝊軍持有二若甆瓦者/是淨用若銅錫者是觸用)日下徒推鶴(晉書陸雲與荀/隱素未相識嘗)
(㑹張華座雲抗手曰雲間陸士龍/隱曰日下荀鳴鶴鳴鶴隱字也)天涯正對螢(晉書車/𦙍家貧)
(不嘗得油夏月則以練囊盛數/十螢火照書讀以夜繼日焉)魚山羡曹植(通典濟州/東阿有魚)
(山一名吾山瓠子歌吾山平兮鉅野溢是也異苑陳思/王植嘗登魚山忽聞嵒岫裏有誦經聲清遒深亮逺谷)
(流響不覺歛襟祗敬便效而則之今梵唱皆植依擬所/造慧皎唱導序陳思王深愛聲律屬意經音既通般若)
(之瑞響又感魚山之神製傳聲/則三千有餘在契則四十有二)眷屬有文星(晉天文志/文昌六星)
(在北斗魁前道源注子䝉必安/國俗家眷屬故以曹植擬之)
　　　閒遊
危亭題竹粉曲沼喚荷花數日同攜酒平明不在家尋
幽殊未極得句總(一作/己)堪誇强下西樓去西樓倚暮霞
　　　縣中惱飲席
晚醉題詩贈物華罷吟還醉忘歸家若無江氏五色筆
爭奈河陽一縣花
　　　題李上謩壁
舊著思𤣥賦(文選注張衡為侍中諸常侍皆惡直/醜正危衡故作思𤣥賦以非時俗)新編
雜擬詩(文選有/雜擬詩)江庭猶近别山舎得幽期嫩割周顒韭
(南史文惠太子問周顒菜食何味/最勝顒曰春初早韭秋末晚菘)肥烹鮑照葵(道源注/鮑照園)
(葵賦乃羮乃㵸堆鼎盈/筐甘㫖蒨脆柔滑芬芳)飽聞南燭(一作/蜀)酒(本草南燭草/木葉煮汁浸)
(米蒸作飯謂之青飢或/云亦可釀酒飲之延年)仍及撥醅時(韻㑹醅酒未熟者/庾信春賦石榴聊)
(汎蒲萄/醱醅)
　　　江村題壁
沙岸竹森森維艄聽越禽數家同老夀一徑自隂深喜
客嘗留橘應官説採金傾壺真得地愛日靜霜砧
　　　即日(一作/目)
桂林聞舊説曽不異炎方(原注宋考功有/小長安之句)山響匡牀語
(莊子麗姬與王/同筐牀食芻豢)花飄度臘香幾時逢雁足著處斷猿腸
獨撫青青桂臨城憶雪霜
　　　漫成五章
沈宋裁辭矜變律(唐書建安後訖江左詩格屢變至沈/約庾信以音韻相婉附屬對精密及)
(宋之問沈佺/期又加靡麗)王楊落筆得良朋(王勃楊烱盧照隣駱賔/王皆以文章齊名時號)
(四傑烱嘗曰吾愧/在盧前恥居王後)當時自謂宗師妙今日惟觀對屬能
李杜操持事略齊三才萬象共端倪集仙殿與金鑾殿
(唐六典開元十三年召學士張説等宴于集仙殿改名/集賢殿唐書杜甫傳天寶中進三大禮賦上竒之命待)
(制集賢院召試文章李白傳賀知章言于𤣥宗召/見金鑾殿論當世事奏頌一篇帝賜食親為調羮)可是
蒼蠅惑曙雞(詩匪雞則鳴蒼蠅之聲○李沮于貴妃/杜抑于時相是皆以蒼蠅惑曙雞也)
生兒古有孫征虜(孫權傳曹公曰生子當如孫仲謀劉/景升兒子㹠犬耳曹公表權為討虜)
(將/軍)嫁女今(一作/全)無王右軍(晉書郄鑒使門生求壻于王/導導令就東廂徧觀子弟王)
(氏諸少咸自矜持惟羲之在東牀坦腹臥/若不聞鑒曰正此佳壻耶遂以女妻之)借問琴書終
一世何如旗葢仰三分(孫權傳黄旗紫/葢運在東南)
代北偏師銜使節闗中禆將建行臺不妨常日饒輕薄
且喜臨戎用草萊
郭令素心非黷武(郭子儀傳乾元/元年進中書令)韓公本意在和戎(張/仁)
(愿傳神龍中為朔方總管築三受/降城于河北景龍二年封韓國公)兩都耆舊皆垂淚臨
老中原見朔風
　　　射魚曲(始皇本紀徐市等入海求神仙數嵗不/得乃詐曰蓬萊藥可得然常為大鮫魚)
　　　(所苦故不得至願請善射與俱見則以連弩射/之自瑯琊北至榮成山弗見至之罘見巨魚射)
　　　(殺一魚遂並海西/至平原津而病)
思牢弩箭磨青石(異物志南方思牢國産竹可礪指甲/即今􁉨簩竹也韻㑹此竹皮利可為)
(刀嶺表録異皮上有麄澁文以為錯子錯甲利勝于銕/若鈍以酸漿洗之楊慎曰今東廣新州有此種字又作)
(澁勒老學庵筆記云澁勒竹名竹膚有芒可剉爪是也/魏志挹婁在扶餘東北千餘里弓長四尺如弩括長八)
(寸青石為鏃唐書黒水靺鞨居肅慎地亦曰挹婁/人勁健善步戰其矢石鏃長二寸葢楛弩遺法)繡額
蠻渠三虎力(繡額猶云雕題蠻渠南/蠻渠魁也詩有力如虎)尋潮背日伺泅鱗
貝闕夜移鯨失色(貝闕注見前夜移/失色懼為所射也)纎纎粉簳(笴/同)馨香
餌緑鴨廻塘養龍水(唐書髙麗國有馬訾水出靺鞨之/白山色若鴨頭號鴨緑水遁甲開)
(山圖絳北有神龍池帝王厯代養龍之處○言大魚/不可得見于是懸餌箭竹以求之鴨緑養龍之水焉)含
冰漢語逺於天何由廻作金盤死(二語未詳或曰漢武/射蛟因于禮祠與始)
(皇射魚總之求長生耳宜乎含冰漢語逺在天上/何為金盤承露卒不免于死乎此詩亦諷求仙)
　　　日髙
鍍鐶故錦縻輕拖(一作袘唐左切○廣韻鐶指鐶也以/金鍍之曰鍍鐶真誥欲聞起居金為)
(盟書注謂受此宜用金鐶二雙黄庭經黄庭為不死之/道受者盟以𤣥雲之錦九十尺韻㑹縻繫也袘衣裾也)
玉􁫁(一作/筏非)不動便門鎖(道源注黄庭内景經玉􁫁金鑰/長完堅注道經云善閉者無闗)
(揵不可開按􁫁字字/書不載或謂即匙也)水精眠夢是何人(水精眠夢謂眠/夢于水精宫也)
欄藥日髙紅髲􁬧(欄藥即藥欄説文髲鬄也按􁬧字字/書亦不載甘泉賦崇丘陵之駊騀兮)
(注駊騀髙大貌/髲􁬧當亦此意)飛香上雲春訢天(一作/哀)雲梯十二門九
闗(一作開○招魂君無上天/些虎豹九闗啄害下人些)輕身滅影何可望粉蛾帖
死屏風上(言雲天之髙門闗之邃非輕身滅影者/不能到徒如粉蛾之帖死于屏風耳)
　　　宫中曲
雲母濾(吕據/切)宫月(宫月逗出雲母/忩如濾漉然)夜夜白於水賺得羊
車來(晉書武帝掖庭殆將萬人並寵者甚衆常乗羊車/恣其所適宫人取竹葉挿户以鹽汁灑地引帝車)
(又南史潘/淑妃事同)低扇遮黄子(南都賦中黄㲄玉善引博物志/石中黄子黄石脂也額黄想用)
(之故曰/遮黄子)水精不覺冷自刻鴛鴦翅蠶縷茜(音/倩)香濃正朝
纒左臂(説文茜茅蒐也可染絳色道源注/茜草染絳絲如長命縷以繫臂也)巴牋兩三幅
滿寫承恩字欲得識青天昨夜蒼龍是(漢書薄姬曰昨/夜夢蒼龍據妾)
(胸上曰此貴徴也吾為汝/成之遂幸有身生文帝)
　　　海上謡
桂水寒於江玉兔秋冷咽(傅𤣥擬天問月中/何有玉兔𢷬藥)海底覓仙
人(漢郊祀志自威宣燕昭使人入海求蓬萊方丈瀛洲/諸仙人及不死之藥皆在焉未至望之如雲及到三)
(神山反/居水下)香桃如瘦骨紫鸞不肯舞滿翅蓬山雪借得龍
堂寛(楚詞魚鱗/屋兮龍堂)曉出揲雲髪(道源注揲集韻作抴説/文閲持也詩鬒髪如雲)劉
郎舊香炷(漢武内傳七月七日燔/百和之香以待王母)立見茂陵樹(武帝𦵏/茂陵言)
(其死/之速)雲孫帖帖臥秋烟(爾雅昆孫之子為仍/孫仍孫之子為雲孫)上元細字
如蠶眠(漢武内傳帝以上元夫人所授五真圖靈光經/六甲靈飛十二事自撰集為一巻及諸經圖皆)
(奉以黄金之箱封以白玉之函珊瑚為軸紫錦為囊安/著柏梁臺上數自齋潔朝拜焚香洒掃然後乃執省焉)
(海録碎事書斷魯秋胡翫蠶作蠶書宋之問詩宛轉/結蠶書○言武帝雲孫皆盡此上元蠶書亦安在哉)
　　　李夫人三首
一帶不結心(梁武帝詩腰間雙/綺帶夢為同心結)兩股方安髻慚愧白茅
人(漢書武帝拜欒大為五利將軍又刻玉印曰/天道將軍使衣羽衣立白茅上以示弗臣也)月沒教
星替(按史云李夫人卒齊人少翁以方致夫人天子自/帷中望見焉乃拜翁為文成將軍夫文成能致夫)
(人之神尚以偽書見殺今復尊信五利/是月沒而以星替之也此語驟讀不解)
剰結茱萸枝多擘秋蓮的(爾雅荷芙蕖其實蓮其根藕/其中的詩義疏青皮裏白子)
(為/的)獨自有波光(招魂娭光眇/視目曽波些)綵囊盛不得(華山記鄧紹/八月旦入華)
(山見童子執百綵囊盛柏葉上露如珠滿囊紹問之答/曰赤松先生取以明目又述征記八月一日作五明囊)
(盛取百草頭/露洗眼眼明)
蠻絲繫條脱(殷芸小説金條脱為臂飾即今釧也眞誥/安妃有斵粟金跳脱又蕚緑華贈羊權金)
(玉跳脱/各一)妍眼和香屑(香屑百和香屑也費㫤詩/衣薰百和屑鬢挿九枝花)夀宫不
惜鑄南人(漢郊祀志上起幸甘泉病良己大赦置夀宫/神君注夀宫奉神之宫也李夫人傳夫人少)
(而早卒上憐憫焉圖畫其形于甘泉宮鑄南/人無解或南金之訛言不惜以金鑄其像也)柔腸早被
秋眸割(白居易詩雙眸剪/秋水十指剥春葱)清澄有餘幽素香鰥魚渴鳳
真珠房(釋名愁悒不能寐目常鰥/鰥然字從魚魚目恒不寐)不知瘦骨類氷井更
許夜簾通曉霜(謂使方士/夜致其神)土花漠漠(一作/漠碧)雲茫茫黄河
欲盡天蒼蒼(一作/蒼黄)
　　　景陽宫井雙桐(南史隋軍克臺城張貴妃與後/主俱入井隋軍出之晉王廣命)
　　　(斬之于青溪金陵志景陽井在臺城内陳後主/與張麗華孔貴嬪投其中以避隋兵舊傳欄有)
　　　(石脈以帛拭之作臙脂㾗名臙脂井一名辱井/在法華寺魏文帝詩雙桐生空井枝葉自相加)
秋港菱花乾(菱花鏡注/見上巻)玉盤明月蝕(李白詩小時不識/月呼作白玉盤)
血滲兩枯心情多去未得徒經白門伴(宋書建康宣陽/門謂之白門文)
(帝以白門為/不祥諱之)不見丹山客(丹山客鳳也言桐/枯而鳳亦不來)未待刻作
人(漢書武帝以江充治巫蠱遂/掘蠱于太子宫得桐木人)愁多有魂魄誰將玉盤
與不死翻相誤天更濶於江孫枝覓郎主(道源注風俗/通梧桐生嶧)
(陽山嵒石上採東南孫枝為琴聲甚雅祖台之志怪騫/保至壇丘塢上北樓宿暮鼓二中有人著黄練單衣白)
(袷將人持炬火上樓保懼止壁中須臾有二婢迎一女/子上與白袷人入帳中宿未明白袷人輒先去如是四)
(五宿後向晨白袷人纔去保因入帳中持女子問向去/者誰答曰桐郎即道東廟樹是至暮鼓二中桐郎來保)
(乃斫取之縳著樓柱明日視之形如人長三尺餘檻送/詣丞相渡江未半風浪起桐郎得投入水風浪乃息)
昔妬隣宫槐(爾雅守宫槐葉晝聶宵炕注槐葉晝日聶/合而夜炕布者名曰守宫槐王筠寓直詩)
(霜被守宫槐/風驚䕶門草)道類雙眉歛今日繁紅櫻(一作/桃)抛人占長
簟翠襦不禁綻留淚啼天眼寒灰劫盡問方知石羊不
去誰相絆(一作伴○列仙傳修羊公化石羊漢景帝置/之靈臺上後去不知所在○言此桐生于宫)
(井故隣宫之槐猶以類顰眉也而妬之今惟見紅櫻之/繁任人攜簟其下焉當日深宫之綻衣啼淚者竟安往)
(哉灰劫之餘石羊誰絆亦可/以極今古興亡之痛也已)
　　　秋日晚思
桐槿日零落雨餘方寂寥枕寒莊蝶去忩冷𦙍螢銷取
適琴將酒忘名牧與樵平生有遊舊一一在烟宵
　　　春宵自遣
地勝遺塵事身閒念嵗華晚晴風過竹深夜月當花石
亂知泉咽苔荒任逕斜陶然恃琴酒忘却在山家
　　　七夕偶題
寶婺揺珠珮(寶婺婺女星也左傳注婺女為已嫁之女/織女為處女徐陵玉臺新詠序金星與婺)
(女爭/華)常娥照玉輪靈歸天上匹(謝惠連牛女詩/雲漢有靈匹)巧遺世
間人(用乞/巧事)花果香千户笙竽濫(一作/溢)四隣明朝曬犢鼻
方信阮家(一作/郎)貧(竹林七賢論阮咸好酒而貧舊俗七/月七日曬衣諸阮庭中爛然莫非綈)
(錦咸乃竪長竿以大布犢鼻褌曝/于庭中曰未能免俗聊復爾爾)
　　　靈仙閣晚眺寄鄆州韋評事(靈仙閣無考按詩/有華蓮荆玉周道)
　　　(漢闗等句閣必在陜州境也/唐書鄆州東平郡屬河南道)
愚公方住谷(水經注時水又北逕杜山北有愚公谷齊/桓公時公隱于谿隣人有認其駒者公以)
(與之故謂愚公寰宇記愚公/谷在臨淄縣西二十五里)仁者本依山共誓林泉志
胡為樽爼間(晏子春秋不出樽爼之間而/折衝千里之外晏子是也)華蓮開菡蓞
荆玉刻孱顔(注見/上巻)爽氣臨周道嵐光入(一作/出)漢闗滿壺
從蟻泛(爾雅酒有泛齊浮/蟻在上洗洗然)髙閣已苔斑想就安車召(漢/書)
(武帝以安車/蒲輪召申公)寧期負矢還(漢書相如為中郎將建節使/蜀太守以下郊迎縣令負弩)
(矢先/驅)潘遊全璧散(晉書潘岳與夏侯湛並美姿容/行止同輿接茵京師謂之連璧)郭去
半舟閒(郭泰事/見前)定笑幽人跡鴻軒不可攀(五君詠交吕/既鴻軒攀嵇)
(亦鳳/舉)
　　　幽居冬暮
羽翼摧殘日郊園寂寞時曉雞驚樹雪寒鶩守氷池急
景忽云暮頺年寖已衰如何匡國分不與夙心期
　　　過姚孝子廬偶書
拱木臨周道荒廬積古苔魚因感姜出(華陽國志姜詩/事母至孝妻龎)
(氏奉順尤篤姑嗜魚鱠又不能獨食夫婦嘗力作供鱠/呼隣母共之舎側忽有涌泉毎旦輒出雙鯉魚常以供)
(母/膳)鶴為弔陶來(晉書陶侃丁母艱在墓下忽有二客來/弔不哭而退儀服鮮潔知非常人隨而)
(看之但見雙/鶴飛而冲天)兩鬢蓬常亂雙眸血不開聖朝敦爾類非
獨路人哀
　　　賦得月照冰池
皓月方離海堅冰正滿池金波雙激射(金波注/見上巻)璧彩兩
參差(尚書中候甲子冬/至日月如懸璧)影占徘徊處(曹植詩明月炤髙/樓流光正徘徊)
光含的皪時(上林賦的/皪江靡)髙低連素色上下接清規(梁簡/文帝)
(詩青山/銜月規)顧兔飛難定(顧兔注/見上巻)潛魚躍未期(易卦通驗大/雪魚負冰鄭)
(𤣥注負冰/上近冰也)鵲驚俱欲遶(魏武短歌月明星稀烏鵲/南飛遶樹三匝無枝可依)狐聽
始無疑(郭縁生述征記河冰始合要須狐行云/此物善聽聽冰下無水聲然後過河)似鏡將
盈手(枚乗月賦蔽修堞而如鏡陸機詩安寢北堂/上明月入我牖照之有餘輝攬之不盈手)如霜
恐透肌(李白詩牀前明月/光疑是地上霜)獨憐遊翫意達曉不知疲
　　　永樂縣所居一草一木無非自栽今春悉已芳
　　　茂因書即事一章(唐書永樂縣屬河/中府武徳元年置)
手種悲陳事心期玩物華柳飛彭澤雪桃散武陵霞枳
嫩棲鸞葉(後漢仇覽傳枳/棘非鸞鳳所棲)桐香待鳳花(桐花注/見前)綬藤縈
弱蔓(王維詩印/綬隔垂藤)袍草展新芽(袍草注/見前)學植功雖倍成蹊
跡尚賖(史記桃李不/言下自成蹊)芳年誰共玩終老邵平𤓰(漢書邵/平秦東)
(陵侯漢為布衣/種𤓰長安城東)
　　　南潭上亭讌集以疾後至因而抒情
馬卿聊應召謝傅巳登山歌發百花外樂調深竹間鷁
舟縈逺岸(淮南子龍/舟鷁首)魚鑰啓重闗(魚鑰注/見前)鸎蝶如相引
烟蘿不暇攀佳人啓玉齒(昭明太子七契/啓玉齒而安歌)上客頷朱顔
(招魂美人既/醉朱顔酡些)肯念沈痾士俱期倒載還(晉山簡傳兒童/歌云日夕倒載)
(歸酩酊/無所知)
　　　寒食行次冷泉驛
驛途仍近節旅宿倍思家獨夜三更月空庭一樹花介
山當驛秀(水經注袁崧郡國志曰介休縣有介山有綿/上聚有之推廟寰宇記介山在汾州靈石縣)
(東三十里昔介子/推隱于此因名)汾水遶闗斜(水經汾水出太原汾陽/縣北管涔山南至汾隂)
(縣北西注于河唐書汾/州靈石縣有隂地闗)自怯春寒苦那堪禁火賖(琴操/晉文)
(公出亡子綏割股以啖之文公復國忘其賞子綏作龍/蛇之歌而隱文公求之不出乃燔左右木子綏抱木而)
(死文公哀之令人是日/不得舉火即寒食節也)
　　　寄華嶽孫逸(一作/山)人
靈嶽幾千仞老松逾百尋攀崖仍躡壁噉葉復眠隂海
上呼三島(一作/鳥)齋中戲五禽(魏方伎傳華陀曉養性術/名五禽之戲謂虎鹿熊猿)
(鳥也體中不快起作一禽之/戲薛道衡詩盤跚五禽戲)唯應逢阮籍長嘯作鸞音
(晉書阮籍嘗于蘇門山遇孫登與商略終古及棲神導/氣之術登皆不應籍因長嘯而退至半嶺聞有聲若鸞)
(鳳之音響動嵓/谷乃登之嘯也)
　　　戲題贈稷山驛吏王全(原注全為驛吏五十六/年人稱有道術往來多)
　　　(贈詩章○唐書稷山縣屬絳/州縣在州城西五十五里)
絳臺驛吏老風塵耽酒成仙幾十春過客不勞詢甲子
惟書亥字與時人(左傳晉悼夫人食輿人之城杞者絳/縣人或年長矣無子而往與于食使)
(之年曰臣生之嵗正月甲子朔四百有四十五甲子矣/其季于今三之一也吏走問諸朝師曠曰七十三年矣)
(史趙曰亥有二首六身下二如身是其目數也士文伯/曰然則二萬六千六百有六旬也趙孟石之而謝過焉)
　　　和韋潘前輩七月十二日夜泊池州城下先寄
　　　上李使君(舊唐書池州屬江南西道本隋宣/城郡之秋浦縣武徳四年置池州)
桂含爽氣三秋首蓂吐中旬二(一作/三誤)葉新(帝王世紀堯/時蓂莢每月)
(朔生一莢月半生十五莢望後日落一/莢月小盡則一莢不落觀之以知晦朔)正是澄江如練
處𤣥暉應喜見詩人(謝朓晚登三山詩餘霞散成綺澄/江淨如練李白詩解道澄江淨如)
(練令人長憶謝𤣥暉按𤣥暉嘗為宣城/内史池州本宣城郡地故末二語云然)
　　　花下醉
尋芳不覺醉流霞倚樹沈眠日已斜客散酒醒深夜後
更持紅燭賞殘花
　　　所居永樂縣久旱縣宰祈禱得雨因賦詩
甘(一作/井)膏滴滴是精誠晝夜如絲一尺盈(張協詩密/雨如散絲)秪
怪閭閻喧鼓吹邑人同報束長生(道源注晉書束晳太/康中郡大旱晳為邑)
(人請雨三日而雨注衆以晳誠感為作歌曰束先生通/神明請天三日甘雨零我黍以育我稷以生何以疇之)
(報束/長生)
　
　
　
　
　
　
　
　
　
　
　
　李義山詩集注巻二下
欽定四庫全書
　李義山詩集注巻三上
　　　　　　　　　　　　　呉江朱鶴齡撰
　　　正月十五夜聞京有燈恨不得觀
月色燈光滿帝都香車寳輦隘通衢身閑不睹中興盛
羞逐鄉人賽紫姑(注見/中巻)
　　　贈趙協律晳(唐六典隋太常協律郎二人皇朝/因之舊唐書王質傳質在宣城辟)
　　　(崔珦劉蕡裴夷直趙晳為從事皆一代名流本/集有為安平公兗州奏趙晳充觀察判官狀)
俱識孫公與謝公(晉書孫綽字興公博學善屬文除著/作佐郎襲爵長樂侯謝公謝安也)
二年歌哭處還(一作/皆)同已叨鄒馬聲華末(鄒陽司馬相/如俱為梁孝)
(王賔/客)更共劉盧族望通(原注愚與趙俱出今吏部相公/門下又同為故尚書安平公所)
(知復皆是安平公表/姪○劉盧注見中巻)南省恩深賔館在(陸游筆記唐人/本以尚書省在)
(大明宫之南/故謂之南省)東山事往妓樓空(謝安傳安常住臨安山/中每遊賞必以妓女從)
不堪歲暮相逢地我欲西征君又東
　(錢龍惕箋太和七年令狐楚入為吏部尚書仍檢校/右僕射故詩注稱吏部相公也孫公謝公指安平與)
　(彭陽也義山樊南甲集序云樊南生十六能置才論/聖論以古文出公卿間為鄆相國華太守所憐鄆相)
　(國即彭陽華太守即安平也歲暮相逢河梁送/别追感賔館妓樓之事詩所以黯然而作也)
　　　搖落
搖落傷年日羇留念逺心水亭吟斷續月幌夢飛沉古
木含風久疎螢怯露深人閑始遥夜(楚詞靚杪/秋之遙夜)地迥更
清砧結愛曾傷晚端憂復至今(謝莊月賦/端憂多暇)未諳滄海路
何處玉山岑灘激黄牛暮(水經江水又東逕黄牛山注/下有灘名曰黄牛灘南岸重)
(嶺叠起最外髙崖間有石如人負刀牽牛人黑牛黄成/就分明行者謡曰朝發黄牛暮宿黄牛言水路紆深迴)
(望如一矣宜都記自黄牛灘東/入西陵界至峽口一百餘里)雲屯(音/諄)白帝隂(郡國志/公孫述)
(據蜀自稱白帝號/魚復為白帝城)遙知霑灑意不减欲分襟(杜甫詩不/堪垂老髩)
(還對欲/分襟)
　　　滯雨
滯雨長安夜殘燈獨客愁故鄉雲水地歸夢不宜秋
　　　偶題二首
小亭閒眠微醉消山榴海柏枝相交水文簟上琥珀枕
(東宫舊事有烏韜赤花雙/文簟琥珀枕注見上巻)傍有墮釵雙翠翹(七啟揚翠/羽之雙翹)
清月依微香露輕曲房小院多逄迎春叢定是饒棲鳥
(一作/夜)飲罷莫持紅燭行
　　　月
過水穿樓觸處明藏人帶樹逺含清初生欲缺虚惆悵
未必圓時即有情
　　　夜冷
樹遶池寛月影多村砧塢笛隔風蘿西亭翠被餘香薄
(左傳楚子翠被豹舄招/魂翡翠珠被爛齊光些)一夜將愁向敗荷
　　　正月崇讓宅
宻鎖重闗掩綠苔廊深閣迥此徘徊先知風起月含暈
(廣韻暈日月旁氣月暈則多/風王褒闗山月風多暈更生)尚自露寒花未開蝙拂簾
旌終展轉(道源注南史栁世隆命典/籖李黨取筆題簾箔旌)䑕翻牕網小驚猜
(招魂網户朱綴銑曰織網於户上以朱綴之程大昌曰/網户刻為連文遞相綴屬其形如網後世遂有直織絲)
(網張之簷窻以䕶鳥雀者元微/之詩網索西臨太液池是也)背燈獨共(一作/立)餘香語
不覺猶歌起夜(一作/夜起)來(栁惲起夜來曲颯颯/秋桂響悲君起夜來)
　　　城外
露寒風定不無情臨水當山又隔城未必明時勝蜯蛤
一生長共月虧盈(吕氏春秋月望則蜯蛤實羣/隂盈月晦則蜯蛤虚羣隂缺)
　　　撰彭陽公誌文畢有感(舊唐書令狐楚臨沒謂/其子曰吾生無益於人)
　　　(勿請謚號葬日勿請鼓吹誌銘但志/宗門秉筆者無擇髙位卒年七十二)
延陵留表墓(道源注方輿勝覽延陵季子墓在晉陵縣/北七十里申浦之西孔子常題曰嗚呼有)
(吳延陵季子之墓舊石湮滅/唐𤣥宗命殷仲容摹以𫝊)峴首送沈碑(注見/中巻)敢伐不
加㸃(用襧衡賦鸚/鵡事見上巻)猶當無愧辭(後漢書郭泰卒刻石立/碑蔡邕為文謂盧植曰)
(吾為碑銘多矣皆冇慚/徳惟郭有道無愧色耳)百生終莫報九死諒難追待得
生金後(道源注王隠晉書永嘉初陳國項縣賈逵石碑/中生金人鑿取賣賣巳復生此江東之瑞也庾)
(信碑文刺史賈逵之碑既生金/粟將軍衛青之墓方留石麟)川原亦幾移
　　　北青蘿
殘陽西入崦(於撿切○山海經崦嵫/山下有虞泉日所入)茅屋訪孤僧落葉
人何在寒雲路幾層獨敲初夜磬閑倚一枝藤世界微
塵裏吾寧愛與憎
　　　戲贈張書記
别館君孤枕空庭我閉闗池光不受月野氣欲沈山星
漢秋方㑹闗河夢幾還危絃傷逺道明鏡惜紅顔古木
含風久平蕪盡日閑心知兩愁絶不斷若尋環
　　　幽人
丹竈三年火(别賦守丹/竈而不顧)蒼崖萬歲藤樵歸説逢虎碁罷
正留僧星斗同秦分(晉天文志自井十六度至栁/八度為鶉首之次秦分野)人煙
接漢陵(漢帝十一/陵在長安)東流清渭苦不盡照衰興
　　　念逺
日月淹秦甸江湖動越吟(史記越人莊舄仕楚為執珪/有頃而病楚王曰舄今富貴)
(矣亦思越否使人往聽之猶尚/越聲也登樓賦莊舄顯而越吟)蒼桐(一作/梧)應露下白閣
自雲深(白閣注/見上巻)皎皎非鸞扇(鸞扇注/見上巻)翹翹失鳳簮(後漢/輿服)
(志太皇太后皇太后簮以玳瑁為擿長一/尺端為花勝上為鳯爵以翡翠為羽毛)牀空鄂君被
(注見/上巻)杵冷女嬃砧(離騷女嬃之嬋媛兮注女嬃屈原之/姊也楚謂姝為嬃水經注柹歸縣北)
(有屈原宅宅東北六十里/有女嬃廟擣衣石猶存)北思驚沙雁南情屬海禽闗
山巳搖落天地共登臨
　　　過故崔兖海宅與崔明秀才話舊因寄舊僚杜
　　　趙李三掾(崔兖海崔戎也杜趙李三掾即/杜勝趙晳李潘也注俱見前)
絳帳恩(一作/思)如昨(絳帳馬融/事見中巻)烏衣事莫尋(世説王公曰/元規欲來吾)
(角巾徑還烏衣方輿勝覽烏衣巷在秦/淮南去朱雀橋不逺王謝子弟所居)諸生空㑹葬(後/漢)
(書郭泰卒四方之士/千餘人皆來㑹葬)舊掾已華簮共入留賔驛(注見/中巻)俱
分市駿金(戰國䇿涓人為君求千里/馬馬已死買其骨五百金)莫慿無鬼論(幽冥/錄阮)
(瞻素秉無鬼論有一鬼通姓名作客詣之客甚有才情/末及鬼神事反覆甚苦客作色曰鬼神古今聖賢所共)
(傳君何獨謂無即變為鬼/形須臾便滅阮年餘病死)終負託孤心
　　　微雨
初隨林靄動稍共夜凉分窻迥(一作/過)侵燈冷庭虚近水
聞
　　　南山趙行軍新詩盛稱游讌之洽因寄一絶(南/山)
　　　(終南山也唐書節度/使冇行軍司馬一人)
蓮幕遙臨黑水津(水經漢水又東黑水注之注水出北/山南流入漢諸葛亮牋云朝發南鄭)
(暮宿黒水/指是水也)􁃅鞬無事但尋春(説文􁃅鞬所以戢弓矢/也増韻􁃅箭器鞬弓衣)梁
王司馬非孫武且免宫中斬美人(史記孫武子以兵法/見呉王王曰可試以)
(婦人乎曰可於是出宫中美人百八十人孫子分為二/隊以王寵姬二人為隊長即三令五申以鼔之右婦人)
(大笑復三令五申鼔之左婦人復大笑遂斬隊長二人/用其次為隊長於是復鼔之皆中規矩繩墨無敢出聲)
　　　曲江(司馬相如哀二世賦臨曲江之隑洲注曲/江在杜陵西北五里康駢劇談錄曲江開)
　　　(元中疏鑿為勝境其南有紫雲樓芙蓉苑其西/有杏園慈恩寺花卉環周烟水明媚都人遊賞)
　　　(盛於中和/上己之節)
望斷平時翠輦過空聞子夜鬼悲歌(道源注晉書孝武/太元中瑯琊王軻)
(之家有鬼/歌子夜)金輿不返傾城色玉殿猶分下苑波(下苑注/見中巻)
死憶華亭聞唳鶴(晉書宦人孟玖譖陸機於成都王穎/機被收嘆曰華亭鶴唳可得聞乎)
老憂王室泣銅駝(晉書索靖知天下將亂指宫門/銅駝曰㑹見汝在荆棘中耳)天荒
地變心雖折若比陽(疑作/傷)春意未多
　(舊唐書太和九年十月鄭注言秦中有災宜興土工/猒之乃濬昆明曲江二池上好為詩每誦杜甫曲江)
　(行云江頭宫殿鎖千門細栁新蒲為誰綠知天寳巳/前曲江四岸皆冇行宫臺殿百司廨署思復升平故)
　(事乃搆紫雲樓彩雲亭内出書額左軍中尉仇士良/以百戲於銀臺門迎之壬午賜羣臣宴於曲江亭十)
　(一月有甘露之變流血塗地京師大駭十二月甲申/勅罷修曲江亭館此詩前四句追感𤣥宗與貴妃臨)
　(幸時事後四句則言王涯等被禍憂/在王室而不勝天荒地變之悲也)
　　　景陽井(注見/中巻)
景陽宫井剩堪悲不盡龍鸞誓死期腸斷呉王宫外水
濁泥猶得葬西施(隋書髙熲先入建康晉王廣使馳詣/熲令留張麗華熲曰昔太公䝉面以)
(斬妲已今豈可留麗華乃斬之於青溪○楊慎曰墨子/云西施之沈其美也葢勾踐平吳後沈之於江杜牧所)
(謂逐䲭夷者安知不謂子胥乎皮日休館娃宫懷古詩/響屧廊中金玉步採香徑裏綺羅身不知水葬歸何處)
(溪月灣灣欲効顰李義山/景陽井一首亦叶此意)
　　　故番禺侯以贓罪致不辜事覺母者他日過其
　　　門(舊唐書廣州南海縣即/漢番禺地有番山禺山)
飲鴆非君命兹身亦厚亡江陵從種橘(襄陽耆舊傳吳/丹陽太守李衡)
(每欲治家事妻輒不聽後宻遣人往武陵龍陽泛洲/上作宅種甘橘千株衡亡後甘橘成歲得絹數千匹)交
廣合投香(晉書吳隠之隆安中為廣州刺史歸自番禺/其妻劉氏齎沈香一觔隠之見之遂投於湖)
(亭之水寰宇記取投石門内水中/後人謂之沈香浦亦謂之投香浦)不見千金子空餘數
仞墻殺人須顯戮誰舉漢三章
　　　咏雲
捧月三更斷藏星七夕明纔開飄迥路旋見隔重城潭
暮隨龍起河秋壓雁聲只應惟宋玉知是楚神名
　　　夜出西溪(西溪注/見上巻)
東府憂春盡(山謙之丹陽記東府城地晉簡文為㑹稽/王時第也東則丞相㑹稽王道子府道子)
(領揚州故/俗稱東府)西溪許日曛月澄新漲水星見欲銷雲栁好
休傷别松髙莫出羣軍書雖倚馬(晉書桓温北征鮮卑/喚袁虎倚馬前作露)
(布文手/不輟筆)猶未當能文(時義山在河東/公幕府故云然)
　　　效長吉
長長漢殿眉(後漢馬廖疏長安語曰城/中好廣眉四方且半額)窄窄楚宫衣(庾/肩)
(吾詩細腰/宜窄衣)鏡好鸞空舞簾疎燕誤飛君王不可問昨夜
約黄歸(黄額黄也梁簡文帝詩約/黄能效月裁金巧作星)
　　　栁
江南江北雪初消漠漠輕黄惹嫩條灞岸已攀行客手
楚宫先騁舞姬腰清明帶雨臨官道晚日含風拂野橋
如線如絲正牽恨(南史劉悛之獻蜀栁數/株枝條甚長狀如絲縷)王孫歸路一
何遙
　　　九月於東逢雪(於東商/於東也)
舉家忻共報秋雪墮前峯嶺外他年憶於東此日逢粒
輕還自亂花薄未成重豈是驚離鬢應來洗病容
　　　四皓廟
本為留侯慕赤松漢庭方識紫芝翁蕭何只解追韓信
豈得虛當第一功
　　　送阿龜歸華
草堂歸意背烟蘿黄綬垂腰不奈何(道源注初學記四/百三百二百石皆)
(黄綬一采純黄圭長丈五尺六十首/漢官儀云黄綬緣八十首長丈七尺)因汝華陽求藥物
碧松根下茯苓多(别錄茯苓生大松下二月八月採隂/乾唐本草茯苓第一出華山形極麄)
(大雍州南山亦/有不如華山)
　　　九日
曾共山翁把酒時(一作巵○山翁山/簡也以比彭陽公)霜天白菊繞堦墀
十年泉下無人問(一作/消息)九日樽前有所思不學漢臣栽
苜蓿(漢書大宛馬嗜苜蓿上/遣使者採歸種之離宫)空教楚客詠江蘺(説文江/蘺蘼蕪)
(博物志芎藭苗曰江蘺根曰蘼蕪楚詞/覽椒蘭其若兹兮又况揭車與江蘺)郎君官貴施行
馬(周禮設梐枑再重注梐枑行馬也或曰行馬遶舍交/木以禦衆漢官儀光祿勲門外特施行馬以旌别之)
(後世人臣得/用行馬始此)東閣(一作/閤)無因再得窺(漢書公孫𢎞開/東閣以延賢人)
　(北夢瑣言李商隠員外依彭陽令狐楚以箋奏受知/相國既沒子綯繼有幸平之拜疎隴西未常展分重)
　(陽日義山詣宅於㕔事上留題云云綯覩之慙悵乃/扃閉此㕔終身不處唐詩紀事綯惡商隠從鄭亞之)
　(辟疎之重陽日商隠留詩於其㕔事云云綯乃補太/學博士苕溪漁隠曰唐史義山從王茂元辟其子綯)
　(以為忘家恩放利偷合謝不通綯當國商隠歸窮綯/憾不置則義山此詩必此時作也但綯父名楚商隠)
　(又受知於楚詩中楚客之語更不避其家諱何耶錢/龍惕箋文宗時李宗閔牛僧孺令狐楚與李徳裕大)
　(相仇怨徳裕相武宗五年雖未嘗忘情於大牢然救/楊嗣復李玨之死猶有大臣之度大中初立賛皇萌)
　(驂乘之禍令狐綯當國舉賛皇之客誅剪無孑遺矣/義山自開成登第後累辟王茂元鄭亞盧𢎞正府三)
　(人皆太尉委用故綯尤深惡之十年秉/政抑之終於使府綯真險刻寡恩哉)
　　　僧院牡丹
葉薄風才倚枝輕霧不勝開先如避客色淺為依僧粉
壁正蕩水緗幃初巻燈(韻㑹緗淺黄色○道源注/蕩水言花影巻燈言花光)傾城
惟待笑要裂幾多繒(帝王世紀妺喜好聞裂繒之/聲桀為發繒裂之以適其意)
　　　贈司勲杜十三員外(注見/上巻)
杜牧司勲字牧之清秋一首杜秋(一作/陵誤)詩(杜牧杜秋傳/杜秋金陵女)
(也年十五為李錡妾錡叛滅入宫有寵於景陵穆宗即/位命秋為皇子傳姆皇子壯封漳王鄭注用事誣丞相)
(欲去巳者指王為根王被罪廢削秋因賜歸故里予過/金陵感其窮且老為之賦詩云云西谿叢語新書李徳)
(裕傳漳王養母杜仲陽歸浙西有詔在/所存問南部新書云杜仲陽即杜秋也)前身應是梁江
總名總還曾字總持(南史江總字總持篤學有文辭仕/梁為尚書僕射入陳厯官尚書令)
(陳亡入隋/拜上開府)心鐵已從干鏌利(魏志注魏武令曰長史王/必忠能勤事心如鐡石吳)
(越春秋闔閭使歐冶子/造二劒一干將一鏌鎁)鬢絲休嘆雪霜垂(杜牧詩今日/鬢絲禪榻畔)
(茶烟輕颺落花風○按牧之杜秋娘詩乃自寓天/涯遲暮之感耳故此詩有鬢絲休嘆雪霜垂之句)漢江
逺弔西江水羊祜韋丹盡有碑(原注時杜奉詔撰韋碑/○晉書羊祜都督荆州)
(甚得江漢之心卒時年五十八百姓於峴山建碑立廟/其上望其碑者莫不流涕杜預名之曰墮淚碑通鑑大)
(中三年正月上與宰相論元和循吏孰為第一周墀曰/臣嘗守土江西聞觀察使韋丹功徳被於八州沒四十)
(年老稚歌思如丹尚存乙亥詔史/館修撰杜牧撰丹遺愛碑以記之)
　　　髙花
花將人共笑籬外露繁枝宋玉臨江宅(注見/上巻)墻低不礙
(一作/擬)窺(登徒子好色賦此女登/墻窺臣三年至今未許)
　　　嘲桃
無賴夭桃面平明露井東春風為開了却擬笑春風
　　　送豐都李尉(唐書豐都縣屬忠州/義寧二年析臨江置)
萬古商於地慿君泣路岐固難尋綺季可得信張儀雨
氣燕先覺葉隂蟬遽知望鄉尤忌晚山晚更參差
　　　天平公座中呈令狐令公時蔡京在坐京曾為
　　　僧徒故有第五句(唐書方鎮表元和十五年賜/鄆曹濮節度使號天平軍節)
　　　(度使唐詩紀事邕州蔡大夫京者故令狐文公/楚鎮滑臺日於僧中見之曰此童眉目疎秀進)
　　　(退不懾可以勸學乎師從之乃得陪學於相國/子弟後以進士舉上第尋人學究登科作尉畿)
　　　(服為御史覈獄淮南李相紳憂悸而卒頗傳繡/衣之稱謫居澧州稍遷撫州刺史後假節邕交)
　　　(沒而藁殯其地舊唐書大中三年二月貶殿中/侍御史蔡京為澧州司馬通鑑咸通三年京以)
　　　(左庶子為嶺南西道/節度使後賜自盡)
罷執霓旌上醮壇(髙唐賦霓為旌翠為/益西都賦虹旃霓旌)慢粧嬌樹水晶
盤(水晶盤注/見上巻)更深欲訴蛾眉歛衣薄臨醒玉艷寒(座中/必冇)
(官妓/故云)白足禪僧思敗道(法苑珠林魏太武時沙門曇始/甚有神異足不躡履跣行泥穢)
(中奮足便浄色白如面/俗號曰白足阿練也)青袍御史擬休官(杜甫詩膏/袍也自公)雖
然同是將軍客(將軍謂/天平公)不敢公然子細看
　(唐詩紀事令狐文公在天平後堂宴樂蔡京時在坐/故義山詩云云愚按天平公未知為誰若果是楚不)
　(應下又出令狐公雖令狐父子先後為中書門下平/章事皆可稱令公然以此詩五六語証之知必為綯)
　(而非楚也白足禪僧擬蔡京青袍御史必義山自謂/義山以㑹昌三年應王茂元之辟始授御史去楚沒)
　(時久矣史稱綯排笮義山謝不與通以九日一詩驗/之良信然集中酬寄令狐之作不下數首皆在就辟)
　(茂元之後何歟此詩又於天平坐中㑹飲可証綯雖/心憾義山未嘗顯與之絶也九日題詩自是文人恃)
　(才本色而綯之城府/奸深亦於此見之矣)
　　　江上憶嚴五廣休(一本入/集外詩)
征南幕下帶長刀夢筆深藏五色毫(一作/豪)逢著澄江不
敢詠鎮西留與謝功曹(謝朓詩澄江浄如練南史朓為/齊隨王子隆鎮西功曹除新安)
(王中軍/記室)
　　　餞席重送從叔余之梓州
莫歎萬重山君還我未還武闗猶悵望何况百牢闗(注/見)
(中/巻)
　　　訪隠
路到層峯斷門依老樹開月從平楚轉(謝朓詩平楚正/蒼然注平楚叢)
(木廣/達也)泉自上方來(維摩經汝往上方界分/度四十二恒河沙佛土)薤白羅朝饌
(潘岳閑居賦綠葵含露白薤負霜唐本/草薤是韭類有赤白二種白者補而美)松黄暖夜盃(本/草)
(松花曰松黄裴硎/傳竒酒冇松醪春)相留笑孫綽空解賦天台(文選注孫/綽聞天台)
(山神秀可以長往因/使圖其狀遥為之賦)
　　　寓興
薄宦仍多病從知竟逺遊談諧叨客禮休澣接㝠搜(休/澣)
(即休沐鮑照詩休澣自公/日天台賦序逺寄㝠搜)樹好頻移榻雲竒不下樓豈
闗無景物自是有鄉愁
　　　東南
東南一望日中烏欲逐羲和厺得無且向秦樓棠樹下
每朝先覔照羅敷(樂府陌上桑日出東南隅照我秦/氏樓秦氏有好女自名為羅敷)
　　　歸來
舊隠無何别歸來始更悲難尋白道士不見惠禪師(按/集)
(内有贈白道者絶句一首此詩白道士即其人也又李/洞有贈三恵師詩韓退之有送惠上人詩亦與義山同)
(時人有引晉釋白/逺及惠逺者非是)草徑蟲鳴急沙渠水下遲却將波浪
眼清曉對紅梨
　　　子直晉昌李花(長安志酉陽雜俎載令狐宅在/開化坊牡丹最盛而李商隠詩)
　　　(多言晉昌里第未詳按令狐綯字子/直以此詩考之晉昌乃綯之居也)
吳館何時熨(吳越春秋闔閭城西/硯石山上有館娃宫)秦臺幾夜熏(鳯臺事/見中巻)
綃輕誰解巻香異自先聞月裏誰無姊雲中亦有君(注/俱)
(見上/巻)罇前見飄蕩愁極客襟分
　　　河清與趙氏昆季讌集得擬杜工部(舊唐書河/清縣屬河)
　　　(南府咸亨四年置大基/縣先天元年改為河清)
勝槩殊江右佳名逼渭川虹收青嶂雨鳥沒夕陽天客
鬢行如此滄波坐渺然此中真得地漂蕩釣魚船
　　　寓目
園桂懸心碧池蓮飫眼紅(道源注廣韻飫飽也猒/也佛書眼以色為食)此生
真逺客幾别即衰翁小幌風烟入髙窻霧雨通新知他
日好錦瑟傍朱櫳
　　　題道静院院在中條山故王顔中丞所置虢州
　　　刺史捨官居此今寫真存焉(宣室志河中永樂/縣道静院居蒲中)
　　　(之勝境文宗時道士鄧太𤣥煉丹於此括地志/蒲州河東縣雷首山一名中條山亦名首陽山)
紫府丹成化鶴羣(紫府注見上巻神仙傳蘓仙公耽升/雲而厺後化白鶴止郡城東北樓又)
(丁令威亦化白鶴/集遼東華表柱)青松手植變龍文(抱朴子松樹之三/千歲者其皮中有)
(聚脂狀如龍形王維/詩種松皆作老龍鱗)壺中别有仙家日(壺公事/見上巻)嶺上猶
多隠士雲(陶𢎞景答詔詩山中/何所有嶺上多白雲)獨坐遺芳成故事褰帷
舊貎似元君(老子内傳受元君神圖寳章變化之方及/還丹伏火水汞液金之術真誥常月月朝)
(太素三元君常建詩夢/寐升九崖杳靄逢元君)自憐築室靈山下徒望朝嵐與
夕曛
　　　賦得桃李無言
夭桃花正發穠李蕊方繁應候非争艷成蹊不在言(史/記)
(桃李不言/下自成蹊)静中霞暗吐香處雪潛翻得意揺風態含情
泣露痕(李賀詩芙蓉/泣露香蘭笑)芬芳光上苑寂黙委中園赤白徒
自許幽芳誰與論
　　　登霍山驛樓(唐書義寧元年以霍邑趙城汾/西靈石置霍山郡有霍山祠)
廟列前峯迥(水經注河東霍太山有嶽廟甚靈/鳥雀不棲其林猛虎常守其庭)樓開四
望窮嶺鼷嵐色外(説文鼷小䑕也爾雅有/螫毒者或謂之甘口䑕)陂雁夕陽中
弱栁千條露衰荷一面(一作/向非)風壺闗有狂孽(漢書上黨/郡冇壺口)
(闗有壺闗縣應劭曰黎侯國也寰宇記壺闗在潞/州城東二十五里因山似壺故名狂孽謂劉稹)速繼
老生功(唐書髙祖兵發太原次靈石縣隋將宋老生屯/霍邑以拒義師太宗與段志𤣥自南原引兵馳)
(下衝老生陣出其背老生兵敗/投塹劉𢎞基就斬之遂取霍邑)
　　　寄和水部馬郎中題興徳驛(原注時昭/義巳平)
仙郎倦厺心鄭驛蹔登臨水色瀟湘濶沙程朔漠深鷁
舟時往復鷗鳥恣浮沈更想逢歸馬悠悠嶽樹隂
　　　題小松(一作/柏)
憐君孤秀植庭中細葉輕隂滿座風桃李盛時雖寂寞
雪霜多後始青葱一年幾變(一作/度)枯榮事百尺方資柱
石功為謝西園車馬客(西園注/見中巻)定悲搖落盡成空
　　　行次昭應縣道上送户部李郎中充昭義攻討
　　　(唐書地理志天寳二年分新豐萬年置㑹昌縣/七載省新豐改㑹昌為昭應治温泉宫之西北)
　　　(方鎮表大厯元年相衛六州節度賜號昭義軍/節度建中元年昭義節度兼領澤潞二州徙治)
　　　(潞州劉稹傳㑹昌三年昭義節度使劉從諫卒/子稹拒命自為留後詔以成徳王元逵魏博何)
　　　(𢎞敬為招討使與河東劉沔河陽王茂元/合兵討之四年七月郭誼斬稹傳首京師)
將軍大斾掃狂童(左傳祁瞞亡大斾之左旃唐/書李徳裕曰劉稹騃孺子耳)詔選名
賢賛武功暫逐虎牙臨故絳(漢匈奴傳本始二年遣雲/中太守田順為虎牙將軍)
(出五原左傳晉人謀去故絳一統志絳/州春秋時屬晉即故絳與新田之地)逺含雞舌過新
豐(漢官儀尚書郎懷香握蘭含/雞舌奏事新豐注見中巻)魚遊沸鼎知無日(丘遲/與陳)
(伯之書將軍魚/遊於沸鼎之中)鳥覆危巢豈待風早勒勲庸燕石上(後/漢)
(書竇憲登燕然山/命班固勒石紀功)佇光綸綍漢廷中
　　　水齋
多病欣依有道邦南塘晏起想秋江巻簾飛燕還拂水
開户暗蟲猶打窻更閲前題(一作/頭非)已披巻仍斟昨夜未
開缸誰人為報故交道莫惜鯉魚時一雙
　　　奉同諸公題河中任中丞新創河亭四韻之作
　　　(唐書河中府河東郡/本蒲州屬河東道)
萬里誰能訪十洲新亭雲搆壓中流河鮫縱翫難為室
海蜃遥驚恥化樓(史天官書海旁/蜃氣象樓臺)左右名山窮逺目東
西大道鎖輕舟獨留巧思傳千古長與蒲津作勝遊(唐/書)
(河中府河西縣有蒲津闗開元十二年鑄八牛牛/有一人䇿之牛下有山皆鐵柱夾岸以維浮梁)
　　　過故府中武威公交城舊莊感事(舊唐書交城/縣屬太原府)
　　　(隋分晉陽縣置取縣西北古交城為名武威公/王茂元也本集偶成轉韻詩武威將軍使中俠)
信陵亭館接郊畿(一統志信陵亭在開封府城内相國/寺前本魏公子無忌勝遊之地舊有)
(亭按茂元乃鄜坊節度使/王栖曜子故以信陵擬之)幽象遥通晉水祠(道源注水/經注晉水)
(有唐叔虞祠側有凉堂雜樹交䕃希見曦景羈遊宦/子莫不尋梁契集用相娛慰晉川之中最為勝處)日
落高門喧燕雀風飄大樹撼(一作/感)熊羆(稗雅熊好舉木/引氣爾雅注羆)
(猛憨多力/能拔樹木)新蒲似筆思投日(後漢書班超為官傭書久/勞苦投筆歎曰大丈夫當)
(立功異域安能/久事筆硯乎)芳草如茵憶吐時(謝萬春遊賦草靡靡/以成茵漢書丙吉馭)
(吏嗜酒醉嘔丞相車上西曹吏白欲/斥之吉曰此不過汚丞相車茵耳)山下祗(音支一/作只)今
黄絹字(魏畧邯鄲淳作曹娥碑蔡邕題其後曰黄絹㓜/婦外甥韲臼楊修讀之即解曹操行三十里乃)
(悟曰黄絹色絲絶字也㓜婦少女妙字也外孫女子/好字也韲臼受辛器辭字也言絶妙好辭與修合)淚
痕猶墮六州兒(用墮淚碑事按茂元開成中授忠武軍/節度㑹昌中授河陽軍節度舊書地理)
(志忠武軍管許陳蔡三州河陽/軍管孟懷衛三州故曰六州)
　　　贈田叟
荷蓧衰翁似有情相逢攜手遶村行燒畬曉映逺山色
(韻㑹畬火種田也杜/甫詩燒畬度地偏)伐樹暝傳深谷聲鷗鳥忘機翻浹
洽(列子海上有人每旦從鷗鳥遊鷗之從者百數其父/令取來鷗鳥舞而不下本集太倉箴海翁忘機鷗故)
(不/飛)交親得路昩平生撫躬道直誠感激在野無賢心自
驚
　　　贈别前蔚州契苾使君(原注使君逺祖國初功/臣也○唐書蔚州興唐)
　　　(郡屬河東道隋雁門郡之靈丘上谷郡之飛狐/縣地武徳六年置蔚州又曰契苾何力其先鐵)
　　　(勒别部之酋長貞觀六年隨其母率衆千餘/家詣沙州奉表内附後以軍功封凉國公)
何年部落到隂陵(按史記顓頊任地北至幽陵南至交/趾隂陵疑即幽陵唐書貞觀二十年)
(鐵勒九姓大酋領率衆降分置瀚/海燕然金微幽陵等九都督府)奕(一作/三)世勤王國史
稱(唐書何力三子明光貞明襲爵凉國/公光右豹韜衛將軍貞司膳少卿)夜掩牙旗千帳
雪(牙旗注/見中巻)朝飛羽騎一河氷(謝靈運征賦序羽/騎盈途飛旍蔽日)蕃兒襁
負來青塜(青塚注/見中巻)狄女壺漿出白登(漢書注白登在平/城東南十餘里括)
(地志朔州定襄縣本漢平城縣東/北三十里有白登山山上有臺)日晚鸊鵜泉畔獵(唐/書)
(西受降城北三百里有鸊鵜泉寰宇/記鸊鵜泉在豐州北胡人飲馬於此)路人遥識(一作/認)郅
都鷹(漢書郅都行法不避貴戚號曰蒼鷹景帝/拜為雁門太守匈奴竟都死不近雁門)
　　　和人題真娘墓(原注真娘吳中樂妓/墓在虎丘山下寺中)
虎丘山下劒池邊(吳越春秋闔閭死葬於國西北名曰/虎丘方輿勝覽劒池在虎丘寺磐郢)
(魚腸之劒在/焉故曰劒池)長遣遊人嘆逝川罥樹斷絲悲舞席出雲
清梵想歌筵栁眉空吐效顰葉(莊子西子病心而矉/其里醜人見而效之)榆
莢還飛買笑錢(鮑照詩千金/顧笑買芳年)一自香魂招不得祗應江
上獨嬋娟
　　　人日即事(董勛答問正月/七日為人日)
文王喻復今朝是(易七日/來復)子晉吹笙此日同(列仙傳王/子晉七月)
(七日乗白鶴/駐緱氏山頭)舜格有苗旬太逺(書七旬/有苗格)周稱流火月難
窮(詩七月/流火)鏤金作勝傳荆俗翦綵為人起晉風(荆楚歲/時記人)
(日翦綵為人或鏤金箔帖屏風上亦戴之頭髻賈充典/戒人日造華勝相遺又劉臻妻陳氏進見儀曰人日上)
(人勝/於人)獨想道衡詩思苦離家恨得二年中(薛道衡人日/思歸詩入春)
(才七日離家巳二年人/歸落雁後思發在花前)
　　　春日寄懷
世間榮落重逡巡我獨丘園坐四春縱使有花兼有月
可堪無酒又無人青袍似草年年定白髮如絲日日新
欲逐風波千萬里未知何路到龍津(道源注任昉知己/賦過龍津而一息)
(望鳳條/而再翔)
　　　和劉評事永樂閑居見寄
白社幽閑君暫居(晉書董京與隴西計吏俱至/洛陽逍遙吟詠常宿白社中)青雲器
業我全疎(五君詠仲/容青雲器)看封諫草歸鸞掖(掖殿旁小門也/楊汝士詩文章)
(舊價留/鸞掖)尚賁衡門待鶴書(北山移文鶴書赴隴善注蕭/子良古今篆𨽻文體曰鶴頭)
(書與偃波書俱詔版所用在漢謂/之尺一簡彷彿鵠頭故有其稱)蓮聳碧峯闗路近(謂/蓮)
(花/峯)荷翻翠扇水堂虚自探典籍忘名利欹枕時驚落蠧
魚
　　　和馬郎中移白菊見示
陶詩只採黄金實(玉函方甘菊九月上/寅日採名曰金精)郢曲新傳白雪
英(宋玉對楚王問客有歌於郢中者曰下里巴人屬而/和者數千人為陽春白雪國中和者不過數人謝希)
(送琴論白雪師曠/所作商調曲也)素色不同籬下發繁花疑自月中生
浮杯小摘開雲母(謝靈運永嘉記百卉正/發時聊以小摘供日)帶露全移綴
水精偏稱含香五字客(郭頌魏晉世語司馬景王命中/書郎虞松作表再呈不可意令)
(松更定之經時竭思不能改中書郎鍾㑹取草視為定/五字松悦服以呈景王王曰不當爾耶松曰鍾㑹也王)
(曰如此可大用沈佺/期詩五字擢英才)從兹得地始芳榮
　　　喜聞太原同院崔侍御臺拜兼寄在臺三二同
　　　年之什
鵬魚何事遇屯同雲水升沉一㑹中劉放未歸雞樹老
(魏志劉放字子棄涿郡人説王松附太祖以放參司空/軍事後與孫資久典機任夏侯獻曹肇心不平殿中有)
(雞棲樹二人相謂曰此亦久矣其能復幾放資懼隂圖/間之薦曹爽為大將軍獻肇皆免急就篇注皂莢樹一)
(名雞/棲)鄒陽新去兎園空(雪賦梁王不悦遊於兎園乃置/㫖酒命賔友召鄒生延枚叟)
寂寥我對先生栁(陶潛集有五/栁先生傳)赫奕君乘御史驄(後漢/書桓)
(典拜侍御史常乗驄馬京師/語曰行行且止避驄馬御史)若向南臺見鶯友(通典御/史臺亦)
(謂之蘭臺寺梁及後魏北齊或謂之南臺魏制有公事/百官朝㑹名簿自尚書令僕以下悉送南臺鶯友和樂)
(之友注/見中巻)為傳垂翅度春風(馮異傳始雖垂翅回/谿終能奮翼澠池)
　　　喜雪
朔雪自龍沙(注見/上巻)呈祥勢可嘉(雪賦盈尺則/呈瑞於豐年)有田皆種
玉(注見/上巻)無樹不開花班扇慵裁素(班婕妤怨歌行新製/齊紈扇皎潔如霜雪)
曹衣詎比麻(曹風麻/衣如雪)鵝歸逸少宅(法書要錄王羲之性/好鵞山隂曇􁠸村有)
(道士養好者十餘王往求市易道士言府君若能自屈/書道徳經兩章便合羣以奉王住半日為寫畢籠鵝以)
(歸白居易詩雪/似鵝毛飛散亂)鶴滿令威家(搜神後記丁令威本遼東/人後化白鶴歸集城門華)
(表柱空中言曰有鳥有鳥丁令威去家千年今始歸謝/惠連雪賦皓鶴奪鮮白居易雪詩舞鶴庭前毛稍定)
寂寞門扉掩(錄異傳漢時大雪積地大餘洛陽令身出/按行至袁安門無有路謂安巳死除雪入)
(户見安僵卧問何以不出/曰大雪人皆餓不宜干人)依稀履跡斜(用東郭先生/事見上巻)人
疑遊麫市(束晳賦重羅之麫塵飛雪白張説對雪詩積/如沙照月散似麫從風白居易雪詩北市風)
(生飄散麫東樓/日出照凝酥)馬似困鹽車(戰國䇿驥服鹽車而上大/行梁簡文帝雪詩鹽飛亂)
(蝶/舞)洛水妃虛妬(洛神賦飄飄兮/若流風之迴雪)姑山客漫誇(莊子藐姑/射之山有)
(神人焉肌/膚若氷雪)聯辭雖許謝(用謝道韞/事見上巻)和曲本慚巴(注見前/琴賦紹)
(陵陽度巴人/注皆琴曲)粉署闈全隔(漢官儀省中皆胡/粉塗壁故曰粉署)霜臺路正
賖(通典御史為風霜/之任故曰霜臺)此時傾賀酒相望在京華
　　　栁枝五首(有序/)
栁枝洛中里娘也父饒好賈風波死湖上其母不念他
兒子獨念栁枝生十七年塗粧綰髻未嘗竟巳復起去
吹葉嚼蕋調絲㩎(音/業)管(説文㩎一指按也/南都賦彈琴㩎籥)作天海風濤
之曲幽憶怨斷之音居其傍與其家接故往來者聞十
年尚相與疑其醉眠夢(一本有/物字)斷不娉余從昆讓山與
栁枝居為近他日春曾隂讓山下馬栁枝南栁下詠紫
燕臺詩栁枝驚問誰人有此誰人為是讓山謂曰此吾
里中少年叔耳栁枝手斷長帶結讓山為贈叔乞詩明
日余比馬出其巷栁枝了鬟畢粧(陳啟源曰了鬟謂頭/上梳雙髻未適人之)
(粧也辛延年詠胡姬兩鬟何窈窕正指十/五歲時劉禹錫詩云花面了頭十三四)抱立扇下風
鄣一袖指曰若叔是(句/)後三日隣當去濺(音/箋)裙水上(北/史)
(竇泰母夢風雷有娠期而不産甚懼有巫者曰度河湔/裙産子必易便向水所忽見一人曰當生貴子可徙而)
(南母從之俄而生泰及長為御史中尉玉燭/寳典元日至晦日並為酺食士女湔裙度厄)以博香山
待與郎俱過余諾之㑹所友有偕當詣京師者戲盜余
卧裝以先不果留雪中讓山至且曰為東諸侯取去矣
明年讓山復東相背於戲上(史記索隠戲上在新豐縣/東二十里戲亭北孟康曰)
(水名/也)因寓詩以墨其故處云
花房與蜜脾(注見/上巻)蜂雄蛺蝶雌同時不同類那復更相
思
本是丁香樹春條結始生(本草丁香出交廣木類桂髙/丈餘葉似櫟陵冬不凋花圓)
(細黄色其子出枝蕋上如丁子中有麄大如山茱萸者/謂之母丁香按陳藏器云丁香擊之則順理而解為兩)
(向杜詩丁香體柔弱亂結/枝猶墊葢其合則為結也)玉作彈碁局中心亦不平(注/見)
(上/巻)
嘉𤓰引蔓長碧玉氷(去/聲)寒漿東陵雖五色(阮籍詩昔聞/東陵𤓰近在)
(青門外連畛距阡陌子母相鈎/帶五色曜朝日嘉賔四面㑹)不忍值(治去/聲)牙香
栁枝井上蟠(言種非/其所)蓮葉浦中乾錦鱗與繡羽(鮑照芙/蓉賦戲)
(錦鱗而夕映曜/繡羽以晨過)水陸有傷殘
畫屏繡步障物物自成雙如何湖上望只是見鴛鴦
　　　燕臺四首
風光冉冉東西陌幾日嬌魂尋不得蜜房羽客類芳心
(蜜房蜂房也郭璞蜂/賦亦託名於羽族)冶葉倡條徧相識(花叢無/所不入)暖藹輝
遲桃樹西髙鬟立共(一作/共立)桃鬟齊雄龍雌鳯杳何許絮
亂絲繁天亦迷(春心如絮亂絲繁天/若有情亦當迷矣)醉起微陽若初曙
(微陽夕/陽也)映簾夢斷聞殘語愁將鐵網罥珊瑚(注見/上巻)海濶
天翻迷處所(髙唐賦雲/無處所)衣帶無情有寛窄春烟自碧秋
霜白研丹擘石天不知(吕氏春秋石可破也而不可/奪堅丹可磨也而不可奪赤)願
得天牢鎖寃魄(道源注漢書戴匡六星六曰司災在魁/中貴人之牢孟康曰貴人牢曰天理即)
(天牢也情不得/伸故曰寃魄)夾羅委篋單綃起香肌(一作/眠)冷襯琤琤
珮今日東風自不勝化作幽光入西海(寃魄鎖天牢幽/光入西海皆所)
(謂幽憶怨/斷之音也)
　　　　右春
前閣雨簾愁不巻後堂芳樹隂隂見石城景物類黄泉
(石城注見上巻宋玉諷賦君不御/兮妾誰怨死日將至兮下黄泉)夜半行郎空柘彈(文/選)
(注古史考云柘樹枝長而勁烏集之將飛柘起彈烏烏/乃呼號因名烏號弓道源注南部烟花記陳宫人喜于)
(春林放/柘彈)綾扇喚風閶闔天(漢書注閶/闔天門也)輕帷翠幕波淵旋
(道源注帷幕風動/如旋波之有文)蜀魂(一作/魄)寂寞有伴未(蜀都賦鳥生/杜宇之魄)
幾夜瘴花開木棉(木棉注/見中巻)桂宫留影光難取(桂宫謂/月宫)嫣
薰蘭破輕輕語(洛神賦含辭未/吐氣若幽蘭)直教銀漢墮懐中未遣
星妃鎮來去(星妃謂織女/説文妃匹也)濁水清波何異源濟河水清
黄河渾安得薄霧起緗裙(梁范静妻沈氏竹火籠詩/氤氲擁翠被出入隨緗裙)手
接雲軿呼太君(真誥駕風騁雲軿道源注道書/有太極道君太虛上真元君)
　　　　右夏
月浪衝(一作/衡)天天宇濕凉蟾落盡疎星入雲屏不動掩
孤嚬西樓一夜風筝急(風筝注/見上巻)欲織(一作/識)相思花寄逺
終日相思却相怨但聞北斗聲迴環(杜甫詩七星在北/户河漢聲西流)
不見長河水清淺(古詩河漢/清且淺)金魚鎖斷紅桂春(道源注/金魚即)
(魚鑰也一品集平泉/莊冇剡溪之紅桂)古時塵滿鴛鴦茵(茵褥也西京雜/記飛燕為皇后)
(其女弟上/遺鴛鴦褥)堪悲小苑作長道(南史文惠太子/求東田起小苑)玉樹未憐
亡國人(用陳後主/事見上巻)瑶琴(一作/瑟)愔愔藏楚弄(稽康琴賦亂/曰愔愔琴徳)
(不可測兮藝文類聚後漢蔡邕好琴道每一曲製一/弄琴厯曰琴曲有蔡氏五弄又有九引九曰楚引)越
羅冷薄金泥重(錦裙記惆悵/金泥簇蝶裙)簾鈎鸚鵡夜驚霜喚起南
雲繞雲夢(陸機賦指南雲以寄欽髙唐賦序昔者楚/襄王與宋玉遊于雲夢之臺望髙唐之觀)雙
璫丁丁聯尺素(即前詩玉/璫緘札)内記湘川相識處歌唇一世
銜雨看可惜馨香手中故
　　　　右秋
天東日出天西下雌鳳孤飛女龍寡(通卦驗鳯仁鳥也/雄曰鳯雌曰凰左)
(傳帝賜夏孔甲乘龍河漢各二有雌雄法苑珠林梁釋/法聰臨泉有雌龍雄龍各就手取食此云女龍即雌龍)
(也/)青溪白石不相望(陳啟源曰按古今樂録云神弦歌/十一曲五曰白石郎六曰清溪小)
(姑青溪白石正指此也搜神後記云沙門曇遂入青/溪夢一婦人曰我是青溪廟中姑不相望言杳隔也)堂
中逺甚蒼梧野(謝朓詩雲/去蒼梧野)凍壁霜華交隠起芳根中斷
香心死浪乘畫舸憶蟾蜍月娥未必嬋娟子(月娥謂月/中常娥)
楚管蠻絃愁一槩空城舞罷腰支在當時歡向掌中銷
桃葉桃根雙姊妺(注見/上巻)破鬟矮(一作/委)墮凌朝寒(矮墮注/見中巻)
白玉燕釵黄金蟬(玉燕釵注見上巻黄金蟬亦/首飾韓偓詩醉後金蟬重)風車雨
馬不持去蠟燭啼紅怨天曙
　　　　右冬
　　　河内詩二首
鼉鼓沈沈虬水咽(孫綽刻漏銘靈虬/吐注隂蟲承瀉)秦絲不上蠻絃絶
(秦絲秦筝也通典秦䝉恬始作筝/曹植詩秦筝發西氣齊瑟揚東謳)常娥衣薄不禁寒(杜/甫)
(詩斟酌常娥寡/天寒奈九秋)蟾蜍夜艷秋河月碧城冷落空䝉(一作/濛)
烟(碧城注/見上巻)簾輕幙重金鈎欄(古今注漢顧成廟槐樹悉/設扶老鈎欄李賀詩啼鴣)
(弔月鈎/欄下)靈香不下兩皇子(道源注真誥周靈王有子三/十八人子晉太子也是為王)
(子喬靈王第三女名觀靈字衆愛于子喬為别生妺受/子喬飛解脱網之道又有妹觀香成道受書為紫清宫)
(内侍妃領東宫中候真夫人子喬兄弟得道/者七人其眉夀是觀香之同生兄亦得道)孤星直上
相風竿(晉令車駕出入相風前引先賢傳太僕寺丞髙/岱立一竹竿于前庭其上有樞機標以雞尾相)
(風色以驗吉凶傅𤣥相風賦棲神/烏于竿首孫楚賦建殊才于辰極)八桂林邊九芝草(八/桂)
(注見上巻漢舊儀元豐六年甘泉宫産芝九/莖金色綠葉朱實夜有光乃作芝房之歌)短襟小鬢
相逢道入門暗數一千春願去閏年留月小梔子交加
香蓼(音/了)繁停辛佇苦留待君(本草梔子味辛蓼味苦○/仙家相逢以千歲為期惟)
(留待之切故欲去/閏年而留月小也)
　　　　右一曲樓上
閶門日下吳歌逺(通典吳歌雜曲並出江東晉宋以來/稍有増廣梁内人王金珠善歌吳聲)
(西/曲)陂路綠菱香滿滿後溪暗起鯉魚風(提要録鯉魚風/九月風也梁簡)
(文帝詩燈生陽燧火塵散鯉魚/風李賀詩鯉魚風起芙蓉老)船旗閃斷芙蓉幹輕(一/作)
(傾/)身奉君畏身輕(道源注拾遺記飛燕毎輕風/至殆欲隨風入水暗用此事)雙橈兩
漿樽酒清莫因風雨罷團扇此曲斷腸惟北聲(古今樂/錄團扇)
(郎歌者晉中書令王珉好捉白團扇與嫂婢謝芳姿有/情好嫂捶撻婢過苦王東亭聞而止之芳姿素善歌嫂)
(令歌一曲當赦之芳姿應聲而歌白團扇辛苦五流連/是郎眼所見珉聞更問汝歌何道芳姿即改歌云白團)
(扇顦悴非昔容羞與郎相見後人因而歌焉吕氏春秋/有娀氏二佚女帝令燕遺二卵北飛不返二女作歌始)
(為北音文心雕龍塗山歌于候人始/為南音有娀謡乎飛燕始為北聲)低樓小徑城南道
猶自金鞍對芳草
　　　　右一曲湖中
　　　贈送前劉五經映三十四韻
建國宜師古興邦屬上庠從來以儒戲(家語哀公曰終/沒吾世弗敢以)
(儒為/戲矣)安得振朝綱叔世何多難兹基遂巳亡泣麟猶委
吏歌鳯更佯狂屋壁餘無幾焚坑逮可傷挾書秦二世
(漢書惠帝四年除挾書律張/晏曰秦律敢有挾書者族)壞宅漢諸王(漢書魯共王/壞孔子舊宅)
(以廣其居聞鐘磬琴瑟之聲遂不/敢復壞于其壁中得古文經傳)草草臨盟誓區區務
富强微茫金馬署(後漢馬援傳武帝時善相馬者東門/京鑄作銅馬法獻之詔立馬于魯班)
(門外更名魯班門曰金馬門漢書/東方朔公孫𢎞皆待詔金馬門)狼籍鬭雞場(漢書宣/帝少喜)
(游俠鬭雞走馬上/下諸陵周徧三輔)盡欲心無竅(莊子儵與忽謀報混沌/之徳曰人皆有七竅此)
(獨無/有)皆如面正墻驚疑豹文䑕(爾雅注鼮䑕文采如豹/漢武時得此鼠終軍知)
(之賜帛百匹又摯虞三/輔决錄載竇攸事亦同)貪竊虎皮羊(楊子羊質而虎皮/見草而悦見狼而)
(戰/)南渡宜終否(南渡謂晉/元帝渡江)西遷冀小康(西遷謂陳/後主歸隋)策非
方正士貢絶孝廉郎海鳥悲鐘鼓(莊子昔者海鳥止于/魯郊魯侯御而觴之)
(于廟奏九韶以為樂具太牢以為膳鳥乃眩視憂/悲三日而死江淹詩咸池饗爰居鐘鼓或愁辛)狙公
畏服裳(廣雅猴一名狙莊子狙公賦芧曰朝三而暮四/衆狙皆怒然則朝四而暮三衆狙皆喜又曰猿)
(狙而衣以周公之服彼必/齕嚙挽裂盡去而後嗛)多岐空擾擾(列子大道以多/岐亡羊學以多)
(方喪/生)幽室竟倀倀(禮記瞽者無相倀倀乎其何之/終夜有求于幽室非燭何見)凝邈
(音/莫)為時範虛空作士常(凝邈虚空葢指何平/叔王夷甫諸人也)何由羞五
霸直自呰(訾/同)三皇(説文呰訶也曹植書田巴毁/五帝罪三王呰五伯于稷下)别𣲖驅
楊墨他鑣並老莊詩書資破冡(莊子儒以/詩禮發冡)法制困探囊
(莊子將為胠篋探囊發匱之盜/而為守備則必攝緘縢固扄鑰)周禮仍存魯隋師果禪
唐鼎新麾一舉(書右秉白/旄以麾)革故法三章星宿森文雅風
雷起退藏縲囚為學切(漢書夏侯勝黄霸皆下廷尉繋/獄當死霸因從勝受尚書獄中)
(再踰冬積/三歲乃出)掌故受經忙(史記晁錯以文學為太常掌故/文帝時天下無治尚書者帝遣)
(錯受尚書伏生所還以尚/書稱説詔以為太子舍人)夫子時之彦先生跡未荒褐
衣終不召白首興難忘感激殊非聖(後漢書桓譚極言/䜟之非經帝大怒)
(曰桓譚非聖無法將/下斬之良久得解)棲遲到異粻(禮記五十異/粻注粻糧也)片辭褒
有徳一字貶無良燕地尊鄒衍(史記鄒衍如燕燕昭王/擁篲先驅列弟子之坐)
(受業/焉)西河重卜商(子夏居西河教/授為魏文侯師)式閭真道在擁篲信
謙光(原注外舅太原公亦受經于/公也○按外舅謂王茂元)獲預青衿列叨來絳
帳旁雖從各言志還要大為防(禮記大為之/防民猶踰之)勿謂孤寒
棄深憂訐直妨叔孫讒易得(見論/語)盜跖暴難當(詳莊子/盜跖篇)
雁下秦雲黑蟬休隴葉黄莫踰(一作/渝)巾屨念容許後升
堂
　　　哭遂州蕭侍郎二十四韻(唐書遂州遂寧郡屬/山南東道舊書太和)
　　　(九年六月京兆尹楊虞卿坐妖言得罪人皆以/為寃誣宰相李宗閔于上前極言論列上怒數)
　　　(宗閔之罪叱出之貶明州刺史再貶䖍州長史/貶吏部侍郎李漢為邠州刺史刑部侍郎蕭澣)
　　　(為遂州刺史/澣通鑑作瀚)
遙作時多難先令禍有源初驚逐客議旋駭黨人寃宻
侍榮方入司刑望愈尊(唐六典龍朔三年改刑/部尚書為司刑太常伯)皆因優
詔用實有諫書存苦霧三辰沒窮隂四塞昏虎威狐更
假(戰國䇿虎得狐狐曰無啖我天帝令我長百獸我為/子先行子隨我後百獸見我能無走乎虎隨狐而行)
(百獸皆走虎不知百獸/畏巳反以為畏狐也)隼擊鳥踰喧(月令立秋日/鷹隼始擊)徒欲
心存闕(文子身在江海之/上心在魏闕之下)終遭耳屬垣(詩耳屬/于垣)遺音和
蜀魄易簀對巴猿有女悲初寡無男泣過門(原注公止/裴氏一女)
(結褵之明年/人喪良人)朝争屈原草(史記屈原為楚懐王左徒王/甚任之上官大夫與同列争)
(寵而心害其能王使原造為憲令原屬草藁/未定上官大夫見而欲奪之原不與因讒之)廟餒莫(一/作)
(若/)敖魂(左傳若敖氏之/鬼不其餒而)迥閣傷神峻長江極望翻青雲
寧寄意白骨始霑恩早歲思東閤為邦屬故園(原注余/初謁于)
(鄭舍○按舊唐書太和七年蕭澣為鄭/州刺史義山有居在鄭州故曰故園)登舟慚郭泰解
榻愧陳蕃分以忘年契情猶錫類敦公先真帝子(蕭氏/乃蕭)
(梁之/後)我系本王孫(注見/上巻)嘯傲張髙蓋從容接短轅秋吟
小山桂(文選注淮南王安好士八公之徒分造詩賦或/稱大山小山猶詩有大雅小雅也招隠士桂樹)
(叢生兮/山之幽)春醉後堂萱自歎離通籍(漢紀注籍者為二尺/竹牒記其年及名字)
(物色懸之宫門/相應乃得入也)何嘗忘(去/聲)呌閽(甘泉賦選巫/威兮呌帝閽)不成穿壙
入(史記田横與二客乗傳詣洛陽未至三十里/自殺以王禮葬二客穿塚旁皆自刎下從之)終(一作/然)
擬上書論多士還魚貫云誰正駿奔暫能誅儵忽(莊子/南海)
(之帝曰儵北/海之帝曰忽)長與問乾坤蟻漏三泉路(三輔故事始皇/葬驪山起墳髙)
(五十丈下周三/泉周迴七百步)螿啼百草根(玉篇螿/寒蟬屬)始知同泰講(梁書/武帝)
(聽覽餘閒即于同泰寺講説湼槃大品浄名/三慧諸經名僧碩學四部聽衆常萬餘人)徼福是虛
言
　(錢龍惕箋澣坐宗閔虞卿牽累本當時黨魁故曰初/驚逐客議旋駭黨人寃也時李訓鄭注竊弄威權凡)
　(不附己者目為宗閔徳裕黨貶逐無虛日中外震駭/連月隂晦人情不安故曰苦霧三辰沒窮隂四塞昏)
　(虎威狐更假隼擊鳥逾喧也澣沒于遂寧故曰遺音/和蜀魄易簀對巴猿也訓注誅後文宗始大赦量移)
　(貶謫諸臣故曰青雲寧寄意白骨始霑恩也義山至/開成二年始登第故曰自嘆離通籍何嘗忘呌閽也)
　(因澣為梁武後裔故引同泰徼/福之事以為虛語傷之之深也)
　　　送千牛李將軍赴闕五十韻(通典千牛刀名後/魏有千牛備身掌)
　　　(執御刀因以名職顯慶五年置左右千牛府後/改為衛置大將軍一人將軍各一人以副之○)
　　　(詳詩語李千牛/乃李晟之孫)
照席瓊枝秀(離騷折瓊/枝而繼佩)當年紫綬榮(漢官儀公侯皆紫/綬傳龜舊唐書輿)
(服志侍中中書令加貂蟬佩紫綬按興/元元年李晟加中書令故云紫綬榮)班資古直閣(一/作)
(閤○通典梁天監六年置左右驍騎領/朱衣直閣給儀從隋置備身府即其職)勲伐舊西京在
昔王綱紊因誰國步清如無一戰霸(左傳一/戰而霸)安有大横
庚(漢文帝本紀大臣使人迎代王王卜之兆得大横占/曰大横庚庚予為天王注龜曰兆筮曰卦卜以荆灼)
(龜文正横也/庚庚横貌)内豎依慿切凶門責望輕(淮南子大將受/命已則設明衣)
(翦指爪鑿/凶門而出)中台終惡直上將更要盟(按唐書代宗時宦/官程元振譛殺來)
(瑱河北叛鎮率以藉口所謂内豎依慿切也諸節度使/各置監軍兵柄不一所謂凶門責望輕也宰相張鎰忠)
(直為徳宗所重盧把忌之出之于鳳翔所謂中台終惡/直也朱滔拒命賜爵通義王冀以安之滔反謀益急所)
(謂上將更/要盟也)丹陛祥烟滅皇闈殺氣横喧闐衆狙怒(注見/前)
容易八蠻驚檮杌寛之久防風戮不行(家語禹致羣臣/于㑹稽防風氏)
(後至戮而殺/之其骨專車)素來矜異類此去豈親征捨魯真非䇿(禮/記)
(我舍魯/奚適矣)居邠未有名(居邠見孟子○通鑑大厯中朱泚/入朝留京師建中元年令鎮鳳翔)
(三年朱滔以蠟書約泚同反馬燧獲之以聞上召泚慰/勉之賜予甚厚泚怏怏思亂舊唐書建中四年十月丙)
(午詔涇原節度使姚令言率兵救哥舒曜涇原軍出京/城至滻水倒戈謀叛令言不能禁上令載繒綵二車遣)
(晉王往慰諭之亂兵已陣于丹鳳闕下促神䇿軍拒之/無一人至者上乃與太子諸王妃主百餘人出苑北門)
(其夕至咸陽飯數七而過令言率/亂兵奉朱泚為主戊申上至奉天)曾無力牧御(聖賢羣/輔錄風)
(后受金法力墨受凖尺宋均曰力墨或作力牧黄帝/輔之二帝王世紀黄帝得風后于海隅力牧于大澤)
寧待雨師迎(風俗通𤣥㝠雨師也廣雅雨師曰屏翳韓/非子昔者黄帝合鬼神于泰山之上風伯)
(進掃雨/師灑道)火箭侵乘石(尸子昔者武王崩成王少周公旦/踐東宫履乗石祀明堂假為天子)
(七年注乗石王所/登上車之石也)雲橋逼禁營(雲橋即/雲梯)何時絶刁斗不
夜見欃槍(爾雅彗星為欃槍注亦謂之孛天/文錄偏指曰彗芒氣四出曰孛)屢(浪遇/切)亦
聞投䑕(漢書投/䑕忌器)誰其敢射鯨(舊唐書泚自將侵逼奉天/軍勢頗盛于奉天東三里)
(下營大修攻具十一月乙亥杜希全與賊戰于漠谷官/軍不利賊攻城益急矢石雨下人心危懼戊子賊造雲)
(橋攻城東北隅兵仗不能及城中震恐相顧/失色渾瑊預為地道命縱火焚之賊乃退)世情休念
亂物議笑輕生大鹵思龍躍(説文鹵西方鹹地也左傳/晉荀吳敗狄于大鹵注大)
(鹵太原晉陽地一行并州起義堂頌我髙祖龍躍晉水/鳯翔太原冊府元龜太宗生時有二龍戲于門外井中)
(經三日乃/冲天而去)蒼梧失象耕(象耕注/見中巻)靈衣沾愧汗(楚詞靈衣/兮披披)
儀馬困隂兵(道源注儀馬廟中木馬也甘澤謡許雲封/因乗儀馬入長安○按髙宗葬乾陵在奉)
(天縣舊唐書朱泚據乾陵作樂下瞰城中辭多侮慢通/鑑自賦攻城斬乾陵松柏以夜繼晝泚移帳于乾陵下)
(視城中動静皆見之蒼梧失象耕言賊驚陵寢也靈衣/儀馬皆陵廟中物困隂兵似暗用昭陵石馬汗流事)
别館蘭薰酷深宫蠟燄明(舊唐書姚令言迎泚于晉昌/里第泚乗馬擁從北向燭炬)
(星羅觀者萬計明日入/居含元殿徙居白華殿)黄山遮舞態(漢書武帝微行北/至池陽西至黄山)
(晉灼曰黄山宫名在槐里長安志右/扶風槐里縣有黄山宫惠帝三年起)黑水斷歌聲(禹貢/黑水)
(西河惟/雍州)縱未移周鼎何辭免趙坑(史記武安君白起大/破趙于長平坑降卒)
(四十/餘萬)空拳(當作/弮)轉鬬地(司馬遷書李陵提步卒不滿五/千轉鬬千里矢盡道窮張空弮)
(冐白刃北向争死/敵注弮弩弓也)數板不沈城(史記智伯與韓魏攻趙/晉陽引汾水灌之城不)
(浸者三板○通鑑賊并兵攻城東北隅賊巳有登城者/上與渾瑊對泣時士卒凍餒又無甲胄瑊激以忠義力)
(戰敗之入夜泚復來攻/城矢及御前三步而墜)且欲慿神算無因計力争幽囚
蘓武節(事見漢書○通鑑大理卿蔣沇詣行/在為賊所得沇絶食稱病潛竄得免)棄市仲由
纓(事見史記○通鑑司農卿段秀實與劉海賔何明禮/岐靈岳宻謀誅泚泚召秀實等議稱帝事秀實勃然)
(起奪源休象笏唾泚面大罵因以笏撃之纔中/其額濺血滿地賊衆争前殺之海賔等相次死)下殿言
終驗(下殿注/見中巻)增埤事早萌(原注先時桑道茂請修奉天/城○通鑑建中元年六月術)
(士桑道茂言陛下不出數年暫有離宫之厄臣望奉天/有天子氣宜髙大其城以備非常辛丑命築奉天城)
蒸雞殊减饍(左傳公饍日雙雞饔人竊更之以鶩御者/知之去其肉而以其泊饋注洎肉汁也饔)
(人御者欲使諸大夫怨慶氏/减其饍葢盧蒲癸王何之謀)屑麴異和羮(晉愍帝紀永/嘉四年冬十)
(月京師饑甚米斗金二兩人相食死者大半太倉有麴/數千餅麴允屑為粥以供帝○唐書奉天圍久食且盡)
(以蘆秣帝馬大官糲米止二斛圍解父老争上壺飱餅/餌通鑑時供御止有糲米二斛毎伺賊休息夜縋人于)
(城外采蕪菁/根而進之)否極時還泰屯餘運果亨流離幾南度倉
卒得西平(唐書李懷光與朱泚通謀興元元年二月上/南幸梁州是年八月李晟改封西平郡王)
神鬼收昏黑姦兇首(去/聲)滿盈官非督䕶貴(通典漢置西/域都䕶晉宋)
(以後有督䕶之官亦其任也齊書廣州西/南有二江川源深逺別置督䕶專征討之)師以丈人貞
(見/易)覆載還髙下寒暄急改更馬前烹莽卓壇上揖韓彭
(舊唐書神䇿將李晟自定州率師赴難軍于渭橋興元/元年五月移軍光泰門外賊來薄我軍奮撃大破之追)
(撃至白華門朱泚姚令言率衆遁去晟收復京城渾瑊/戴休顔韓遊瓌亦破賊于咸陽泚走至彭原西城屯韓)
(旻斬之傳首行在姚令言投涇州/源休李子平走鳯翔尋並斬獲)扈蹕三才正回軍六
合晴(舊唐書七月壬午車駕至自興元渾瑊韓遊瓌以/其衆扈從李晟駱元光尚可孤以其衆奉迎步騎)
(十餘萬旌/旗數十里)此時惟短劒仍世盡雙旌(唐書節度使賜雙/旌雙節行則建節)
(樹六纛按晟子愿愬/聽憲皆為節度使)顧我由羣從(唐書元和四年詔以/晟配饗徳宗廟廷其)
(家編附屬籍義山本/宗室故云猶羣從)逢君嘆老成慶流歸嫡長(舊唐書/晟十五)
(子長子侗無祿早世此云/嫡長豈千牛乃侗之子歟)貽厥在名卿(詩貽厥/孫謀)隼撃須
當要鵬摶莫問程趨朝排玉座出位泣金莖幸藉梁園
賦(注見/前)叨䝉許氏評(後漢書許劭論鄉黨人物每月/朔輙更品題故汝南有月旦評)中
郎推貴婿(道源注世説謝中郎/萬是王藍田女婿)定逺重時英(後漢書班/超封定逺)
(侯/)政已標三尚(三尚未詳或曰即夏/尚忠商尚質周尚文)人今佇一鳴(淳于/髠傳)
(此鳥不鳴則/巳一鳴驚人)長刀懸月魄(古樂府何當大刀頭破鏡飛/上天吳競解題大刀頭刀頭)
(有環問夫何時當還也破鐃/飛上天言月半缺當還也)快馬駭星精(天文志房為/天府曰天駟)
(其隂右驂白帖/馬為房星之精)披豁慚深眷暌離動素誠蕙留春晼晚
松待歲峥嶸(鮑照賦歲峥/嶸而催暮)異縣期迴雁(古樂府他鄉復/異縣迴雁謂雁)
(書/)登時已飯鯖(字林鯖雜肴也道源注西京雜記婁君/卿厯遊五侯之門每旦五侯遺餉之君)
(卿合為鯖世/傳五侯鯖)去程風刺(七跡/切)刺别夜漏丁丁庾信生多
感楊朱死有情絃危中婦瑟(古樂府大婦織綺羅中婦/織流黄小婦無所為挾瑟)
(上髙/堂)甲冷想夫筝(杜甫詩銀甲彈筝用道源注唐樂府/有相府蓮後語訛為想夫憐樂苑曰)
(想夫憐羽/調曲也)㑹與(去/聲)秦樓鳯俱聽漢苑鸎洛川迷曲沼烟
月兩心傾
　　　詠懷寄秘閣舊僚二十六韻(魏畧蘭臺為外臺/秘書為内閣○義)
　　　(山釋褐秘書省挍/書郎故有舊僚)
年鬢日堪悲衡茅益自嗤攻文枯若木(郭象莊子注與/枯木同其不華)
處世鈍如鎚(晉書祖約謂梅陶鍾雅曰君汝頴/之士利如椎我幽冀之士鈍如鎚)敢忘(去/聲)
垂堂戒(漢書千金之/子坐不垂堂)寧將暗室欺(梁簡文帝紀不欺/暗室豈况三光)懸
頭曾苦學(楚國先賢傳孫敬在太學編栁/為簡以寫經睡則懸頭于梁)折臂反成醫
(左傳三折肱知為良醫楚詞九/折臂而成醫兮吾今而知其然)僕御嫌夫懦(乳兖切○/韻㑹漢書)
(公卿選愞劣/弱也或作懦)孩童笑叔癡(晉書王湛初有隠徳皆以為/癡兄子濟輕之嘗詣湛湛談)
(易𤣥理微妙嘆曰家有名士三十年而不知/武帝見濟曰卿家癡叔死未曰臣叔殊不癡)小男方嗜
栗(陶潛責子詩通子垂/九齡但覔梨與栗)㓜女漫憂葵(列女傳魯漆室女/倚柱而嘯隣婦曰)
(欲嫁乎曰我憂魯君老太子少也婦曰此魯大夫之憂/女曰昔晉客舍我家繋馬于園馬佚踐我園葵使我終)
(歲不厭/葵味)遇炙(一作/䏑)誰先噉(語林王右軍年十一周顗異/之時絶重牛心炙座客來未)
(噉先割啖右/軍乃知名)逢韲即便(一作/更)吹(楚詞懲于羮者吹韲王/逸注言人歠羮而熱中)
(心懲之見韲/即恐而吹也)官銜同畫餅(道源注魏志名士如/畫地為餅不可啖食)面貌乏
凝脂(世説王右軍見杜𢎞治嘆曰面/如凝脂眼如㸃漆此神仙中人)典籍將蠡測(東方/朔傳)
(以蠡測海張/晏曰瓠瓢也)文章若管窺(王獻之傳此郎亦管/中窺豹時見一斑)圖形翻
類狗(馬援傳畫虎不/成反類狗也)入夢肯非羆(六韜文王將田卜曰/所獲非龍非彲非虎)
(非羆乃伯王之輔/果遇太公于渭陽)自哂成書簏(晉書傅迪廣讀書而不/解其義劉栁惟讀老子)
(而巳迪每輕栁栁曰卿讀書雖多而無所解可謂/書簏矣唐書李善淹貫古今不能屬辭號為書簏)終當
咒酒巵(晉書劉伶求酒于妻妻諫曰非養生之道宜斷/之伶曰善當祝鬼神自誓耳卿可致酒五斗吾)
(當斷之妻如其言伶祝曰天生劉伶以酒為名一飲一/石五斗解酲婦人之言慎不可聽于是飲酒御肉塊然)
(復醉韻㑹/祝或作呪)懶霑襟上血(琴操卞和抱玉而哭晝/夜不止涕盡繼之以血)羞鑷鏡
中絲(齊書髙帝曰豈有為人/作曾祖而鑷白髮者乎)槖籥言方喻(老子天地之/間其猶槖籥)
(乎虛而不屈/動而愈出)樗蒱齒詎知(馬融樗蒱賦排五木散九齒/葛洪别傳洪少好讀書至不)
(知基局幾道不/識樗蒱幾齒)事神徒惕慮佞佛愧虚辭(晉書何充與/弟凖俱崇信)
(釋氏謝萬譏之/云二何佞佛)曲藝垂麟角(北史文苑傳學者如牛毛/成者如麟角駱賔王啟業)
(成麟角引茅/茹而彈冠)浮名狀虎皮(注見/前)乘軒寧見寵(左傳衛懿/公好鶴鶴)
(有乗軒者注/軒大夫車也)巢幕更逢危(左傳夫子之在此也猶燕之/巢于幕上西征賦危素卵之)
(絫殻甚𤣥/燕之巢幕)禮俗拘稽喜(晉書阮藉見禮俗之士以白眼/對之稽喜來弔藉作白眼喜不)
(懌而/退)侯王忻戴逵(晉書戴逵字安道性髙潔以禮度自/處累徴為散騎常侍不至太元二十)
(年太子太傅㑹稽王道子少傅王雅詹事王珣上疏曰/逵執操貞厲含味獨遊年在耆老清風彌劭東宫虛徳)
(式延事外宜加旌命/以參僚侍㑹病卒)途窮方結舌静勝但搘(支/通)頥(王維/詩支)
(頥問/樵客)糲食空彈劒(孟嘗君傳馮驩蒯緱彈劒而/歌曰長鋏歸來乎食無魚)亨衢詎
置錐(莊子堯舜有天下/子孫無置錐之地)柏臺成口號(三輔黄圖武帝元/鼎二年春起柏梁)
(臺帝嘗置酒于其上詔羣臣二/千石能為七言詩者乃得上坐)芸閣暫肩隨(秘閣掌秘/書圖籍故)
(稱芸閣禮記五年/以長則肩隨之)悔逐遷鸎伴誰觀擇虱時(晉書王導/在揚州辟)
(顧和為從事月旦當朝未入停車門/外周顗遇之和方擇虱夷然不動)甕間眠太率(晉書/畢卓)
(為吏部郎比舍郎酒熟卓夜至其甕/間盜飲之醉卧其下為掌酒者所縳)牀下隠何卑(道源/注唐)
(書王維私邀孟浩然入内署/俄而𤣥宗至浩然匿牀下)奮跡登𢎞閣(一作閤○公/孫𢎞東閤見)
(前/)摧心對董帷(漢書董仲舒為博士下帷講/誦弟子轉相授業莫見其面)校讐如有
暇松竹一相思
　　　戊辰㑹静中出貽同志二十韻
大道諒無外㑹越自登真丹元子何索(黄庭經心神/丹元字守靈)在
巳莫問隣(道源注内景經真/人在巳莫問隣)蒨璨玉琳華(黄庭經赤珠/靈裙華蒨璨)
(真誥上元夫人腰垂鳯文琳/華之綬執流黄揮精之劒)翺翔九真君(太上正法經/九真者九天)
(之隂氣凝而成也神仙傳得仙者/有九品第一上仙號九天真王)戲擲萬里火(神仙感/遇傳𤣥)
(宗與張果葉法善棊召羅公逺齒坐劍南有果初進名/為日熟子張葉以術取毎過午必至其日繼夜都不到)
(相顧曰莫是羅君否時天寒圍爐公逺笑于火中樹一/筯及此除之遂至葉詰使者云欲到京熖火亘天無路)
(可過值火歇方得度道源注/度人經擲火萬里流金八衝)聊召六甲旬(漢武内傳上/元夫人授帝)
(六甲左右靈飛之符可以召山靈朝地神真誥仙道有/素奏丹符以召六甲西谿叢語古以甲子數日故謂之)
(旬如今隂陽家所云甲/子旬中甲午旬中之類)瑤簡被靈誥(瑤簡玉簡也太上/八素經司命著籍)
(玉簡丹書沈約華山館營功徳詩玉簡黄/金編真誥許長史云欽願崇榮欣想靈誥)持符開(一作/闗)
七門(黄庭經負甲持符開七門註謂七/竅雲笈七籖五色煥燿昇入七門)金鈴攝羣魔(真/誥)
(老君佩神虎之符帶流金之鈴/雲笈七籖左佩玉瑞右腰金鈴)絳節何兟(音/精)兟(絳節注/見中巻)
(説文兟進也○夫子/廟堂碑兟兟讓席)吟弄東海若(楚詞令海若/兮舞馮夷)笑倚扶
桑春三山誠迥(一作/迴)視九州揚一塵(海外更有九州/揚塵用麻姑語)我
本𤣥元胄(一作𦙍○封演見聞記國朝以李氏出自老/君故崇道教髙宗乾封元年還自岱岳過真)
(源詣老君廟追/尊為𤣥元皇帝)稟華由上津(韻㑹津氣液也曹毘詩體/錬五靈妙氣含雲露津)
中迷鬼道樂(佛經六道/中有鬼道)沈為下土民(漢武内傳帝下席/叩頭曰徹下土濁)
(民/)託質屬太隂鍊形復為人(神仙傳仙家有太隂鍊形/之法能令日中無影集仙)
(錄七魄營侍三魂守宅者或三十年三十年十年三年/當血肉再生復質成形必勝于未死之容此名錬形太)
(隂易貌三/官之仙也)誓將覆(芳六/切)宫(一作/官)澤安此真與神(道源注/覆還也)
(還元辰本宫之澤/以安此真神也)龜山有慰薦(集仙傳西王母者九靈/太妙龜山金母也天上)
(天下三界十方女子之登仙者咸𨽻/焉所居宫闕在龜山春山西那之都)南真為彌綸(南岳/魏夫)
(人傳夫人北詣上清宫玉闕之下諸真君授夫人玉札/金文位為紫虚元君領上真司命南岳夫人比秩仙公)
(陶貞白真誥所呼/南真即夫人也)玉管㑹𤣥圃(大戴禮舜時西王母獻/白玉管十洲記崑崙山)
(三角其一角正/西曰𤣥圃臺)火棗承天姻(真誥紫微王夫人謂許長/史曰交梨火棗騰飛之藥)
(不比于金丹也君心中荆棘相雜是以二樹不見酉陽/雜俎祁連山上冇仙樹其實如棗以竹刀剖則苦以木)
(刀剖則酸以蘆刀剖則辛以金刀/剖則甘或曰此即仙經所謂火棗)科車遏故氣(道源注/王母傳)
(科車天馬霓旌羽幢千乘萬騎光耀宫闕雲笈七籖存/日如雞子在泥丸中畢乃吐出一氣存氣為黑色名之)
(尸氣次吐二氣為日色名之故氣次吐三氣存氣為蒼/色名之死氣真誥人卧室宇當令潔盛則受靈氣否則)
(受故氣注謂塵/濁不正之氣)侍香傳靈氛(一作芬○真誥仙官有侍/香之職説文氛祥氣也)
飄颻被青霓(司馬彪詩上凌青雲霓李賀/綠封章事青霓叩額呼宫神)婀娜佩紫紋
(真誥仙道十七條在靈書紫文中並/琅玕藥之所變化也紫紋疑作文)林洞何其微下仙
不與羣(道書有上仙/中仙下仙)丹泥因未控(抱朴子李公丹法用/真丹及五石之水各)
(一升和合如泥上清經真丹秘訣先以黄丹三五斤漸/築令實約厚五寸更下丹輕築都大令實取鼎為度不)
(計斤數然後以六一泥泥鼎丹房須知藥泥十四日黄/土蚌粉石灰赤石脂食鹽六味各一兩為末水調用之)
(名六/一泥)萬劫猶逡巡荆蕪既以薙舟(一作/丹誤)壑永無湮(一作/因○)
(莊子藏舟于壑夜半有力者負之而趨○言人心稠濁/如荆榛之蕪穢能剪薙之斯清浄可守永無壑舟之移)
(矣/)相期保妙命(真誥有保命君雲笈七/籖太乙保命固神定生)騰景侍帝宸(道/源)
(注真誥侍帝宸有八人如世之侍中王子喬郭/世幹皆為之雲林右英王夫人詩相携侍帝宸)
　　　和鄭愚贈汝陽王孫家筝妓二十韻(北夢瑣言/鄭愚廣州)
　　　(人擢進士第敡厯清要舊唐書咸通三年充嶺/南西道節度使唐書讓皇帝子璡開元中封汝)
　　　(陽/王)
氷(一作/水)霧怨何窮秦絲嬌未巳(秦絲注/見前)寒空烟霞髙白
日一萬里碧嶂愁不行濃翠遙相倚茜袖捧瓊姿皎日
丹霞起(四句言筝/妓之麗)孤猿耿幽寂西風吹白芷(九歌辛夷/楣兮葯房)
(注葯白/芷也)回首蒼梧深女蘿閉山鬼(九歌山鬼被薜荔兮/帶女蘿杜甫詩山鬼)
(閉門中○四句/言筝聲之哀)荒郊白鱗斷(魚書/難寄)别浦晴霞委長彴(職/畧)
(切/)壓河心(説文彴水上横/木所以渡者)白道連地尾(地尾地盡處○/四句言所思之)
(人不/可即)秦人昔富家(一作/責)綠窻聞妙㫖鴻驚雁背飛象牀
殊故里因令五十絲中道分宫徵(集韻秦人薄義有父/子争瑟者各入其半)
(故當時名為筝/古以竹為之)斗粟配新聲(漢書淮南王長死民作歌/曰一尺布尚可縫一斗粟)
(尚可舂兄弟/二人不相容)娣姪徒纎指(説文娣女弟也又娣姒妯娌/也姪兄之女也○按筝本父)
(子争瑟而起此詩上云鴻驚雁背飛下云斗/粟配新聲似作兄弟事用豈所傳有不同耶)風流大堤
上(清商曲襄陽樂朝發襄陽城莫至/大堤宿大堤諸女兒花艷驚郎目)悵望白門裏(白門/注見)
(中/巻)蠧粉實雌絃(説文蠧水中蟲也又衣書中蟲俗呼蠧/魚其粉鱗手觸則落碎之如銀漢書黄)
(帝制十二筩其雄鳴為六雌/鳴亦六○此句之義未詳)燈光冷如水羌管促蠻柱
(羌管笛也馬融長笛賦近世雙笛從羌起按晉書桓/伊令奴吹笛伊撫筝而歌怨詩促蠻柱竹與絲合也)從
醉吳宫耳滿内不掃眉君王對西子(道源注西子擅寵/故宫内不復掃眉)
(言筝妓/同之)初花慘朝露冷臂凄愁髓一曲送連錢(横吹曲/紫騮馬)
(長安美少年金絡飾連錢爾雅青驪驎/曰驒注色斑駁如魚鱗今連錢驄也)逺别長於死(言/彈)
(入送逺别離之/曲益増慘凄)玉砌衘紅蘭粧窻結碧綺九門十二闗
清晨禁桃李(道源注言筝妓所處華/邃桃李之容不可得窺)
　　　四年冬以退居蒲之永樂渇然有農夫望歲之
　　　志遂作憶雪又作殘雪詩各一百言以寄情於
　　　游舊
　　　　憶雪
愛景人方樂同雲候稍愆徒聞周雅什(小雅南山上天/同雲雨雪其雰)
願賦朔風篇(衛風北風其凉雨雪其滂雪賦/詠南山于周雅歌北風于衛詩)欲俟千箱
慶須資六出妍(韓詩外傳草木花多/五出雪花獨六出)詠留飛絮後(注見/上巻)
歌唱落梅前(梁簡文帝雪朝/詩落梅飛四注)庭樹思瓊蕊粧樓認粉綿
瑞邀盈尺日(雪賦盈尺則/呈瑞于豐年)豐待兩岐年(後漢書張堪為/漁陽太守百姓)
(歌曰桑無附枝麥秀兩岐詩傳豐年之/冬必冇積雪汜勝之書雪是五榖精)預約延枚酒(用/兎)
(園事/見前)虛乗訪戴船(語林王子猷雪夜訪戴安道時戴在/剡溪便乘輕船就之既造門不前便)
(返人問其故曰吾本乗興/而行興盡而返何必見戴)映書孤志業(談藪齊太原孫/伯翳家貧常映)
(雪讀書與王亮/范雲為莫逆交)披氅阻神仙(晉書王恭乗髙輿披鶴氅/裘涉雪而行孟㫤嘆曰真)
(神仙中/人也)幾向霜階步頻將月幌褰玉京應已足白屋但
顒然
　　　　殘雪
旭日開晴色寒空失素塵(何遜雪詩時逐微/風起誰言非玉塵)遶墻全剝
粉傍井漸消銀刻獸摧鹽虎(左傳王使周公閲來聘享/有昌歜白黑形鹽辭曰國)
(君文足昭也武可畏也/則有鹽虎形以獻功)為山倒玉人(世説嵇叔夜醉/如玉山之將頺)珠
還猶照魏(用照乘珠/事見上巻)璧碎尚留秦(史記秦王得趙璧無/意償城藺相如前曰)
(璧有瑕請指示王因持璧却立曰/王必欲急臣臣頭與璧俱碎矣)落日驚侵晝餘光悞
惜春簷氷滴鵞管(李賀詩王子/吹笙鵞管長)屋瓦鏤魚鱗(庾信賦秦/王餘石仍)
(為雁齒之階漢后舊/陶即用魚鱗之瓦)嶺霽嵐光坼松暄翠粒新(顧愔新/羅國記)
(松樹大連抱有五粒子形如桃仁而稍小皮硬浸酒療/風酉陽雜俎松凡言兩粒五粒粒當言鬛五粒松皮不)
(鱗李賀有五/粒小松歌)擁林愁拂盡著砌恐行頻焦寢忻無患(髙/士)
(傳焦光野火燒廬因露寢遭大雪/光袒卧不移人以為死就視如故)梁園去有因(雪霽/故去)莫
能知帝力空此荷平均
　　　大鹵平後移家到永樂縣居書懷十韻寄劉韋
　　　二前輩二公嘗於此縣寄居(大鹵注見前唐書/㑹昌四年正月河)
　　　(東都將楊弁逐節度使李石據軍府應劉/稹三月李義忠克太原生擒弁盡誅亂卒)
驅馬遶河干家山照露寒(上林賦過鳷鵲望露寒注觀/名在雲陽甘泉宫接太原唐)
(北都故/得用之)依然五栁在况值百花殘昔去驚投筆今來分
挂冠(漢書逢萌解冠挂東都城門/梁書陶𢎞景挂冠神武門)不憂懸磬乏(國語室/如懸磬)
乍喜覆盂安(東方朔傳連四海之/外以為席安于覆盂)甑破寧迴顧(後漢書/孟敏荷)
(甑堕地不顧而去郭泰問其/故曰甑已破矣視之何益)舟沈豈暇看(豫章記聶友/夜射白鹿尋)
(踪不見乃見箭著一梓樹伐之取二板為牂牁後友船/行遇風作皆沒惟友船獨全尋看乃向梓板夾扶其船)
脱身離虎口(莊子料虎頭編虎/須幾不免虎口哉)移疾就猪肝(後漢書大/原閔仲叔)
(徵博士不至客居安邑老病家貧不能肉日買猪肝一/片安邑令聞之勅吏常給仲叔曰豈可以口腹累安邑)
(遂/去)鬢入新年白顔無舊日丹自悲秋穫少誰懼夏畦難
逸志忘鴻鵠(陳涉傳燕雀安/知鴻鵠之志哉)清香披蕙蘭還持一杯酒
坐想二公懽
　
　
　
　
　
　
　
　
　李義山詩集注巻三上
欽定四庫全書
　李義山詩集注巻三下
　　　　　　　　　　　　　呉江朱鶴齡撰
　　　河陽詩
黄河搖溶(一作/落)天上來王樓影近中天臺(玉樓中天臺/注俱見上巻)
龍頭瀉酒客壽杯(道源注酒器刻作龍形廣州有/龍鐺李賀詩龍頭瀉酒邀酒星)主人
淺笑紅玫瑰(子虚賦其石則赤王玫瑰/晉灼曰玫瑰火齊珠也)梓澤東來七十
里(戴延之西征記梓澤去洛陽六十里梓澤金/谷也中朝賢逹所集賦詩猶存是石崇居處)長溝複
塹埋雲子(此雲子似謂如雲之女/子與杜詩所用不同)可惜秋眸一臠光(秋/眸)
(注見/中巻)漢陵走馬黄塵起南浦老魚腥古涎真珠宻字芙
蓉篇(二句暗用雙/魚寄書事)湘中寄到夢不到衰容自去抛凉天
憶得蛟(當作/鮫)絲裁小卓(一作/棹非)蛺蝶飛迴大棉薄綠繡笙
囊不見人一口紅霞夜深嚼幽蘭泣露新香死畫圖淺
縹松溪水(淺縹畫/圖之色)楚絲微覺竹枝髙(楚絲猶云楚弄劉/禹錫竹枝詞序建)
(平里中兒聯歌竹枝吹短笛擊鼓以赴節/歌者揚袂雜舞含思宛轉有淇澳之豔音)半曲新辭寫
綿紙巴陵夜市紅守宫後房㸃臂斑斑紅(李賀詩花房/夜擣紅守宫)
(漢書守宫蟲名術家云以器養之食以丹砂滿七斤擣/治萬杵以㸃女人體終身不滅若有房室之事即脱言)
(可防閑滛逸故謂之守宫道源注石龍子即守宫也圖/經云長者一尺今出山南襄州安州申州以三月四月)
(八月採去腹中物火乾之按詩/云巴陵巴陵正屬山南道也)堤南渇雁自飛久蘆花
一夜吹西風曉簾串斷蜻蜓翼羅屏但有空青色玉灣
不釣三千年(玉灣猶云/玉川玉溪)蓮房暗被蛟龍惜濕銀注鏡井
口平(鏡如井/口之平)鸞釵映月寒錚錚(道源注杜陽雜編唐同/昌公主有九鸞之釵)
不知桂樹在何處(謂月中/桂樹)仙人不下雙金莖(金莖見/上巻)百
尺相風挿重屋(相風注/見前)側近嫣紅伴柔綠百勞不識對
月郎(爾雅鵙伯勞也通卦/驗伯勞性好單棲)湘竹千條為一束(言泪痕/之多)
　　　自桂林奉使江陵途中感懷寄獻尚書(時義山/為桂府)
　　　(觀察判官此詩乃寄鄭亞者但/二史俱不云亞兼尚書疑有誤)
下客依蓮幙明公念竹林(原注公與江陵相國韶叙叔/侄按唐書宰相表無名韶者)
(此注疑亦誤○竹林七/賢阮籍阮咸為叔侄)縱然膺使命何以奉徽音投刺
雖傷晚酬恩豈在今迎來新瑣闥(范雲詩攝/官青瑣闥)從到碧瑤
岑水勢初知海(桂林郡/濵海)天文始識參(杜甫詩天/横醉後參)固慚非
賈誼惟恐後陳琳(陳琳為曹/操管記室)前席驚虚辱華樽許細斟
尚憐秦痔苦(莊子秦王召醫破癰潰痤者得車一乗/䑛痔者得車五乗所治愈下得車愈多)不
遣楚醪沈(張協七命簞醪投川可使三軍告㨗注楚與/晉戰或進王一簞酒王欲與軍士共之則少)
(而不徧乃傾酒于水令衆迎流而/飲之士卒皆感惠盡力遂大㨗)既載從戎筆仍披選
勝襟瀧通伏波柱(瀧水注見中巻後漢書馬援為伏波/將軍征交阯立銅柱為漢之極界投)
(荒雜錄愛州九真郡有/銅柱馬援以表封疆)簾對有虞琴(禮記舜彈五絃之/琴以歌南風之詩)
宅與嚴城接門藏别岫深閣凉松冉冉堂静桂森森社
内容周續(釋氏通鑑惠逺居廬山三十年社衆數千著/者十八人髙僧傳彭城劉遺民豫章雷次宗)
(雁門周續之新蔡畢頴之南陽宗炳張/萊民張季碩等並棄世遺榮依逺居止)鄉中保展禽(家/語)
(魯人有獨處室者隣之嫠婦室壞趨而託焉魯人閉户/不納婦曰子何不如栁下惠然嫗不逮門之女魯人曰)
(栁下惠則可/我固不可)白衣居士訪(佛書維摩詰世/號白衣居士)烏帽逸人尋
(陳周𢎞正有謝勅賚烏紗㡌啟唐書隋貴/臣多服烏紗㡌後漸廢貴賤通服折上巾)佞佛將成傳
耽書或類滛(南史劉峻苦所見不博聞有異書/必往祈借清河崔慰祖謂之書滛)長懷五
羖贖(史記百里奚亡秦走宛楚鄙人執/之繆公聞其賢以五羖羊皮贖之)終著九州箴(左/傳)
(虞人之箴曰芒芒禹跡畫為九州/揚雄傳箴莫善于虞箴作州箴)良訊封鴛綺(注見/上巻)餘
光借玳簮(史記趙平原君使人于楚欲誇楚為玳/瑁簮王筠詩徒歌鹿盧劍空貽玳瑁簮)張衡
愁浩浩(四愁詩序張衡出為河間相時天/下漸弊鬰鬰不得志為四愁詩)沈約瘦愔愔
(注見/中巻)蘆白疑粘鬢楓丹欲照心歸期無雁報旅抱有猿
侵短日安能駐低雲只有隂亂鴉衝㬠(俗晒/字)網寒女簇
遙砧東道違寧久(左傳若舍鄭/以為東道主)西園望不禁(西園見/上巻)江
生(一作/山誤)魂黯黯(江淹别賦黯然銷/魂者惟别而已矣)泉客淚涔涔(述異記/鮫人即)
(泉先也又名泉客呉都賦泉室/潜織而巻綃淵客慷慨而泣珠)逸翰應藏法髙辭肯浪
吟數(音/朔)須傳庾翼(晉書王羲之書初不勝庾翼郄愔及/暮年方妙嘗以草書答庾亮而翼深)
(歎服因與羲之書云吾昔有伯英章草十紙過江狼狽/遂乃亡失忽見足下答家兄書煥若神明頓還舊觀)
莫獨與盧諶(晉書劉琨為段匹磾所拘為五言詩贈其/别駕盧諶琨詩託意非常攄暢幽憤逺想)
(張陳感鴻門白登之事用以激諶諶/以常詞酬和殊乖琨心重以詩贈之)假寐慿書簏哀吟
叩劒鐔(音尋○説文鐔劍鼻也/漢書注劍口旁横出者)未嘗貪偃息那復議登
臨彼美迴清鏡其誰受曲針(虞翻與客書琥珀不取/腐芥磁石不受曲針)人
皆向燕路無乃費黄金
　　　送從翁從東川𢎞農尚書幕(舊唐書開成元年/楊汝士轉兵部侍)
　　　(郎其年十二月檢校禮部尚書梓州刺史/劍南東川節度使四年入為吏部侍郎)
大鎮初更帥嘉賔素見邀使車無逺近歸路更(一作/便)烟
霄穏放驊騮步髙安翡翠巢(杜甫詩江上/小堂巢翡翠)御(一作/愈)風知
有在(莊子列子/御風而行)去國肯無聊早沗諸孫末俱從小隠招
心懸紫雲閣(秋興賦序髙閣/連雲陽景罕曜)夢斷赤城標(㑹稽記天台/赤城山土色)
(皆赤巖岫連沓狀若雲霞/天台賦赤城霞起而建標)素女悲清瑟(漢書黄帝使素/女鼓五十絃瑟)
(悲帝禁不止故/破為二十五絃)秦娥弄玉(一作/碧)簫(用弄/玉事)山連𤣥圃近水
接絳河遙(白帖天河謂之/銀河亦曰絳河)豈意聞周鐸翻然慕舜韶皆
辭喬木去逺逐斷蓬飄薄俗誰其激斯民已甚恌鸞皇
期一舉燕雀不相饒敢共頺波逺(莊子因以為弚靡因/以為波流弚即頺也)
(郭注變化頺靡世事波/流李白詩楊馬激頺波)因之内火燒(白居易詩悲火燒/心曲孟郊詩悔至)
(心自/燒)是非過别夢時節慘驚飈末至誰能賦(雪賦相如/末至居客)
(之/右)中乾欲病痟(左傳外强中乾韻㑹痟/渇疾相如痟渇通作消)屢曾紆錦繡(謂/贈)
(詩/)勉欲報瓊瑤我恐霜侵鬢君先綬挂腰甘心與陳阮
(陳琳/阮瑀)揮手謝松喬(赤松子王子喬西京/賦美往昔之松喬)錦里差隣接(益/州)
(記張儀築益州城城/故錦澗也號錦里)雲臺閉寂寥(蔡質漢儀尚書郎入/直雲臺時從翁必以)
(郎官參幕/府故云)一川虚月魄萬崦自芝苗瘴雨瀧間急(説文/瀧奔)
(湍也俗謂水/湍峻者為瀧)離魂峽外銷非闗無燭夜其奈落花朝幾
處逢鳴佩何筵不翠翹蠻童騎象舞江市賣鮫綃南詔
知非敵(唐書南詔本哀牢夷後烏蠻别種也居永昌姚/州之間鐵橋之南西北與吐蕃接天寳後臣吐)
(蕃/)西山亦屢驕(西山即岷山李宗諤圖經岷山巉絶崛/立實捍阻羌夷全蜀倚為巨屏唐自肅)
(代後西山三/城屢䧟吐蕃)勿貪佳麗地不為聖明朝少减東城飲時
看北斗杓(三輔黄圖惠帝更築長安城城南為南斗形/城北為北斗形至今人稱漢舊京為斗城杜)
(甫詩秦城/近斗杓)莫因乖别久遂逐歲寒凋盛幕開髙宴將軍
問故僚為言公玉季早日棄漁樵(末二語義山自謂/也公玉季未詳)
　　　李肱所遺畫松詩書兩紙得四十韻(雲溪友議/開成元年)
　　　(秋髙鍇司貢籍李肱榜元及第/肱乃宗室官止于岳齊二牧)
萬草已凉露開圖披古松青山徧滄(一作/徧蒼)海此樹生何
峯孤根邈無倚直立撐鴻濛(莊子雲將東遊適遭/鴻濛注鴻濛氣也)端如
君子身挺若壯士胸樛枝勢夭矯忽欲蟠挐空又如驚
螭走黙與奔雲逢孫枝擢細葉旖旎狐裘茸(楚詞紛旖/旎乎都房)
(左傳狐/裘龎茸)鄒顛蓐髮軟(説文顛頂也蓐陳草復生又/薦也○此句難解疑有訛)麗(如/字)
姬眉黛濃(莊子毛嬙麗姬/人之所美也)視久眩目睛倐忽變輝容竦
削正稠直婀娜旋敷(一作/數)峯又如洞房冷翠被張穹籠
亦若暨羅女(道源注暨羅女西子也方輿勝/覽苧羅山在諸暨縣南五里)平旦粧顔
容細疑襲氣母(莊子伏戲氏得/之以襲氣母)猛若争神功燕雀固寂
寂霧露常衝衝香(一作/重)蘭愧傷暮碧竹慚空中可集呈
瑞鳯(謝朓髙松賦集/五鳯之光景)堪藏行雨龍(酉陽雜俎不空三藏/塔前多老松歲旱時)
(官伐其枝為龍骨以祈雨葢/三藏役龍以其樹必有靈也)淮山桂偃蹇(注見/前)蜀郡桑
重童(蜀志先主舍東南角籬上有桑樹/髙五丈餘遙望童童如小車葢)枝條(一作/修)亮眇
脆靈氣何由同昔聞咸陽帝(謂秦/始皇)近説嵇山儂(未詳道/源注晉)
(法潛隠㑹稽剡山或問其勝/㕛為誰指松曰此蒼髯叟也)或著仙(一作/佳)人號(似指赤/松子)
或以大夫封(注見/上巻)終南與清(一作/青)都烟雨遙相通安知
夜夜意不起西南風美人昔清興重之猶月鐘(集仙錄/女仙魯)
(妙興居山有鐘一口/形如偃月神人所送)寳笥十八九香緹千萬重(韻㑹緹/帛丹黄)
(色/)一旦鬼瞰室稠叠張羉罿(音鸞童○韻㑹羉彘/網也罿捕鳥網也)赤羽
中要害(家語赤/羽若日)是非皆怱怱生如碧海月死踐霜郊蓬
平生握中玩散失隨奴童我聞照妖鏡(一作照妖鑑國/博物志身毒)
(鏡如八銖錢舊傳此鏡照/見妖魅佩之為天神所福)及與神劒鋒(水經注劉曜隠/居管涔山夜中)
(怱有二童子入跪曰管涔王獻劒一口背有銘曰/神劒服御除衆毒曜遂服之劒隨時變為五色)寓身
㑹有地不為凡物䝉伊人秉兹圖顧盼擇所從而我何
為者開顔捧靈蹤(美人至此言畫松初見重于貴室及/身名敗後流落奴童然此如寳鏡神)
(劒終非凡物乃今遂以遺我能無興亡之感乎按舊唐/書王涯傳涯家法書名畫皆原為垣竅藏之複壁既誅)
(人破垣取之或剔取函奩金寳之飾與其玉軸/而棄之觀此詩云云豈畫松即涯所藏者歟)報以漆
鳴琴(鮑令暉詩客從逺/方來贈我漆鳴琴)懸之真珠櫳(説文櫳房室之/疏徐曰窻也)是
時方暑夏座内若嚴冬憶昔謝四騎(按通典唐武徳七/年改上大都督為)
(驍騎尉大都督為飛騎尉帥都督為雲騎尉都督為武/騎尉後置節度使即都督之任義山嘗為節度巡官此)
(云謝四騎言/辭去使府耳)學仙玉陽東(張籍送胡鍊師歸王屋山詩/玉陽峯下學長生通志東玉)
(陽山在懷慶府濟源縣西三十里唐睿宗女玉/真公主修道于此有西玉陽山亦其棲息之所)千株盡
若此路入瓊瑤宫口詠𤣥雲歌(道源注漢武内傳西王/母命侍女安法嬰歌𤣥)
(雲之/曲)手把金芙蓉(杜陽雜編滄州有金蓮花研之如泥/以間彩繪光輝煥爛與真金無異)
濃藹深霓袖色映琅玕中(爾雅崑崙之墟/有璆琳琅玕焉)悲哉墮世網
去之若遺弓(吕氏春秋楚人亡烏號之弓左右請求/之王曰楚人亡之楚人得之何求也)形
魄天壇上海日髙曈曈(一統志天壇山在濟源縣西一/百二十里王屋山兆其東曰日)
(精西曰月華絶頂有石/壇名清虚小有洞天)終騎紫鸞歸持寄扶桑翁(十洲/記扶)
(桑在碧海中大真東王君所治處○/言此松終當假翼鸞鳥為仙家之玩)
　　　戲題樞言草閣三十二韻
君家在河北我家在山西(義山嘗寄/居太原)百歲本無業隂隂
仙李枝(神仙傳老子生而能言指李/樹為姓杜甫詩仙李蟠根大)尚書文與武戰罷
幕府開(尚書謂王茂元舊唐書太和中茂元檢校工部/尚書鎮嶺南㑹昌中為河陽節度使河北諸軍)
(討劉稹茂元亦/以本軍屯天井)君從渭南至我自仙遊來(唐書渭南縣/屬京兆府在)
(華州西五十里仙遊縣屬清源郡又長安志盩厔/縣有仙遊澤復有仙遊宫圖經云隋文帝避暑處)平昔
苦南北動成雲雨乖(顔延之詩朋/好雲雨乖)逮今兩攜手對若牀
下鞵(一作/鞋)夜歸碣石館(史記鄒衍如燕昭王築碣石宫/身往師之正義宫在幽州薊縣)
(西三/十里)朝上黄金臺(注見中巻○/言其在幕府)我有苦寒調(魏文帝樂/府有苦寒)
(行/)君抱陽春才(梁元帝纂要白雪/陽春皆古歌曲名)年顔各少壯髮綠齒
尚齊我雖不能飲君時醉如泥政静籌畫簡退食多相
攜掃掠走馬路整頓射雉翳(射雉賦爾乃搫揚拄翳/注翳者所以隠射也)春
風二三月栁宻鸎正啼清河在門外上與浮雲齊欹冠
調玉琴彈作松風哀(道源注樂府河間新弄/二十一章有風入松)又彈明君
怨(琴操昭君在匈奴恨帝始不見遇/作怨思之歌後人名為昭君怨)一去怨不迴感激
坐者泣起視雁行低翻憂龍山雪(注見/上巻)却雜胡沙飛仲
容銅琵琶項直聲凄凄(晉書阮咸字仲容國史纂異元/行冲為太常少卿時有于古墓)
(中得銅物似琵琶而身正圓莫有識者元視之曰阮咸/所造樂也命匠人改以木其聲清雅今呼為阮咸是也)
上貼金捍撥(金捍撥注/見上巻)畫為承(一作/水誤)露雞(江表傳南郡/獻長鳴承露)
(雞/)君時卧掁觸(廣韻掁觸也南人以觸物為掁/謝惠連祭古冡文以物掁撥之)勸客白
玉盃苦云年光疾不飲將安歸我賞此言是因循未能
諧君言中聖人(魏畧徐邈為尚書郎時禁酒邈私/飲沈酣趙逹問以曹事曰中聖人)坐卧
莫我違榆莢亂不整楊花飛相隨上有白日照下有東
風吹青樓有美人顔色如玫瑰歌聲入青雲所痛無良
媒少年苦不久顧慕良難哉徒令真珠肶(音皮一作䏶/皮上聲○説)
(文膍牛百葉也韻㑹一曰五/臟總名集韻或作肶通作脾)裛入珊瑚腮(俗顋字○江/總詩盈盈扇)
(掩珊/瑚脣)君今且少安聽我苦吟詩古詩何人作老大徒傷
悲
　　　偶成轉韻七十二句贈四同舍
沛國東風吹大澤(後漢書沛國故秦泗/水郡髙帝改沛郡)蒲青栁碧春一
色我來不見隆凖人(漢書髙祖為人/隆準而龍顔)瀝酒空餘廟中客
(沛郡有/髙祖廟)征東同舍鴛與鸞酒酣勸我懸征鞍藍山寳肆
不可入(藍田山注/見首巻)玉中(一作/山)仍是青琅玕(本草琅玕一/名青珠蜀都)
(賦所云青珠黄環也蘓恭曰琅玕有數種以青者/為勝火齊寳也出巂州以西烏白蠻中及于闐國)武威
將軍使中俠(謂王茂元舊唐書本傳茂/元雖讀書為儒本將家子)少年箭道驚楊
葉(戰國䇿養由基去楊葉/百步射之百發百中)戰功髙後數文章憐我秋齋
夢蝴蝶(本傳茂元愛其/才以女妻之)詰旦九門傳奏章髙車大馬來
煌煌路逢鄒枚不暇揖臘月大雪過大梁(漢書陳留郡/浚儀縣故大)
(梁/)憶昔公為㑹昌宰(唐書天寳二載分新豐萬年置㑹/昌縣七載省新豐改㑹昌為昭應)
(縣○據此語盧𢎞正嘗/為㑹昌令二史俱失書)我時入謁虚懷待衆中賞我賦
髙唐(髙唐詩/見上巻)迴看屈宋由(猶/通)年輩公事武皇為鐵冠(通/典)
(侍御史一名柱後史謂冠以鐵為柱唐書盧𢎞正初佐/劉悟府累擢監察御史沈傳師表為江西團練副使入)
(為侍/御史)厯㕔請我相所難我時顦顇在書閣卧枕芸香春
夜闌(本集樊南甲集序兩為/秘省房中官恣展古籍)明年赴辟下昭桂(唐書昭/州平樂)
(郡桂州始安郡俱屬嶺南道鄭/亞觀察桂管辟義山為判官)東郊慟哭辭兄弟韓公
堆上跋馬時(道源注長安志韓公堆驛名在藍田縣南/二十五里又有桓公堆亦曰韓公堆也)
迴望秦川樹如薺(梁戴暠詩長/安樹如薺)依稀南指陽臺雲(陽臺/注見)
(上/巻)鯉(一作/紅)魚食鈎猿失羣湘妃廟下(一作/中)已春(一作/春江)盡
(方輿勝覽黄陵廟在/湘隂縣北四十里)虞帝城前初日曛(虞舜廟/在長沙)謝遊橋
上澄江館(按謝朓集有忝役湘州與吏民别/詩謝遊橋澄江館必亦在長沙也)下望山城
如一彈鷓鴣聲苦曉驚眠朱槿花嬌晚相伴(朱槿注/見上巻)頃
之失職辭南風破帆壞槳荆江中(義山自桂林奉使/至江陵因歸朝)斬
蛟斷(一作/破)璧不無意(博物志澹臺子羽濟河齎千金之/璧陽侯波起兩蛟夾船子羽左操)
(璧右操劍擊蛟皆死既渡以璧投于/河河伯躍而歸之子羽毁璧而去)平生自許非忩忩
歸來寂寞靈臺下(通志靈臺在鄠縣東三輔决錄第五/頡倫之小子洛陽無故人鄉里無田)
(宅寄止靈臺中或十日不炊/崔峒詩靈臺暮宿意多違)著破藍衫出無馬天官補
吏府中趨(古樂府冉冉府中趨/義山歸朝選盩厔尉)玉骨瘦來無一把手封
狴牢屯制囚直㕔印鎖黄昏愁平明赤帖使修表(本傳/京兆)
(尹盧𢎞正奏署掾曹令典章奏按𢎞正/傳不言嘗為京兆尹必史誤辨詳詩譜)上賀嫖姚收賊
州(舊唐書大中三年正月吐蕃宰相論恐熱以秦原安/樂三州及石門等七闗軍民歸國詔靈武節度使朱)
(叔明邠寧節度使張景緒等各出兵應接/十二月以河湟收復追冊順宗憲宗廟號)舊山萬仞青
霞外望見扶桑出東海愛君憂國去未能白道青松了
然在此時聞有燕昭臺挺身東望心眼開且吟王粲從
軍樂不賦淵明歸去來(通鑑大中三年五月寧武軍亂/逐其節度李廓詔以𢎞正代之)
(時義山從/為掌書記)彭門十萬皆雄勇首戴公恩若山重(舊唐書/徐方自)
(王智興之後軍士驕怠有銀刀都尤甚前後屢逐主帥/𢎞正在鎮期年去其首惡喻之忠義訖于受代軍旅無)
(譁/)廷評日下握靈蛇(曹植書人人自謂握靈蛇之珠傅/𤣥靈蛇銘嘉兹靈蛇斷而能續飛)
(不須翼行不假足進/此明珠預身龍族)書記眠時吞綵鳯(廷評書記/皆幕府官)之子
夫君鄭與裴何甥(一作/生)謝舅當世才青袍白簡風流極
碧沼紅蓮傾倒開我生麤疎不足數梁父哀吟鴝鵒舞
(道源注晉書王導補謝尚為掾導謂之曰聞君能作鴝/鵒舞一座傾想尚更著衣幘而舞令座下擊節為應旁)
(若無/人)横行濶視倚公憐狂來筆力如牛弩(志林云鍾繇/弟子宋翼毎)
(作一戈如干鈞弩/又漢軍有八牛弩)借酒祝公千萬年吾徒禮分常周旋
收旗卧鼓相天子相門出相光青史(漢書相門出/相將門出將)
　(義山生平游厯/畧見于此篇)
　　　五言述徳抒情詩一首四十韻獻上杜七兄僕
　　　射相公(舊唐書杜悰字永裕式方子尚憲宗女/岐陽公主㑹昌四年七月拜中書侍郎)
　　　(同中書門下平章/事尋加左僕射)
帝作黄金闕(漢郊祀志三神山在海中黄金銀為宫闕/神異經西北荒中有二金闕髙百文中有)
(金階西北入兩/闕中名天門)仙開白玉京(注見/上巻)有人扶太極惟嶽降
元精(漢郎闓傳元精/所生王之佐臣)耿賈官勲大(後漢書耿弇封好畤/侯賈復封膠東侯並)
(圖像南/宫雲臺)荀陳地望清(後漢書荀淑為朗陵相陳寔為太/丘長皆以徳行稱世説正始中人)
(士比論以五/荀方五陳)旂常懸祖徳(唐書悰祖佑相徳順憲/三宗拜司徒封岐國公)甲令
著嘉聲(漢紀注令有先後故/有令甲令乙令丙)經出宣尼壁(注見/前)書留晏
子楹(道源注晏子春秋晏子將死鑿楹納書謂妻曰子/壯而視之及子壯發書書曰布帛不可窮窮不可)
(服事不可窮/窮不可壯)武鄉傳陣法(蜀志建興三年封諸葛亮為/武鄉侯亮推演兵法作八陣)
(圖/)踐土主文盟(通志榮澤縣故城西北有踐/土臺即晉文公盟諸侯處)自昔流王
澤由來仗國楨九河分合沓(書傳河水分為九道在/兖州界平原以北是)一
柱忽峥嶸(一柱砥/柱也)得主勞三顧驚人肯再鳴碧虚天共
轉黄道日同行(漢書日有中道中道者黄道一曰光道/晉書黄道日之所行也半在赤道外半)
(在赤/道内)後飲曹參酒(曹參傳來者皆欲有/言參輒飲以醇酒)先和傅説羮(見/説)
(命/)即時賢路闢此夜泰階平願保無疆福將圖不朽名
率身期濟世叩額慮興兵感念殽屍露(見左/傳)咨嗟趙卒
坑(注見/前)儻令安隠忍何以賛貞明惡草雖當路寒松實
挺生人言真可畏公意本無争(錢龍惕箋舊唐書大中/三年九月西川節度使)
(杜悰收復維州維州古西戎地南界江陽岷山連嶺而/西不知其極北望隴山積雪如玉東望成都如在井底)
(其州在岷山之孤峯三面臨江天寳後河隴繼䧟惟此/州在焉吐蕃利其險要二十年間設計得之遂據其城)
(號曰無憂城先是李徳裕鎮西川吐蕃首領悉怛謀以/城來降徳裕奏之執政者與徳裕不協遽勒還其城至)
(是收復之亦不因兵刃乃人情所歸也按維州之争事/在太和五年㑹昌中徳裕復相嘗追論之悉怛謀己贈)
(官矣大中繼立僧孺黨曰敏中令狐綯等共排徳裕逐/之時悰有收復維州之功當非執政所喜故詩云惡草)
(雖當路寒松實挺生人言真可畏公意本無争惡草指/敏中諸人也悉怛謀之勒歸也吐蕃戮之漢界之上三)
(百餘人寃呌呼天擲其嬰孩承以搶槊此實以僧孺鈎/黨殺降故詩云感激殽屍露咨嗟趙卒坑倘令安隠忍)
(何以賛/貞明也)故事留臺閣(蜀志陳夀與荀朂等定故蜀丞/相諸葛亮故事二十四篇以進)前
驅且斾旌芙蓉王儉府楊栁亞夫營(注俱見/上巻)清嘯頻疎
俗髙談屢析酲(風賦清清冷/冷愈病析酲)過庭多令子(唐書悰子裔/休述休儒休)
乞(音/氣)墅有名甥(晉書謝安與𤣥圍棊賭别墅𤣥懼不勝/安顧甥羊曇曰以乞汝廣韻乞與人物)
(也/)南詔應聞命西山莫敢驚寄辭收的博(唐書韋臯命/將出西山靈)
(闗被峨和通鶴定廉城踰的博嶺遂/圍維州杜甫詩已收的博雲間戍)端坐掃攙槍(錢龍/惕箋)
(李衛公奏維州事曰此地内附可减八處鎮兵坐收千/里舊地臣見莫大之利乃為恢復之基况臣未嘗用兵)
(攻取自感化來降悰之/收維州可比衛公也)雅宴初無倦長歌底有情檻危
春水暖樓迥雪峯晴移席牽緗(一作/湘)蔓迴橈撲絳英誰
知杜武庫(王隠晉書杜預為尚書損益萬幾不/可勝數號曰杜武庫言其無所不有)只見謝
宣城(齊書謝朓轉中書/郎出為宣城太守)有客趨髙義(以下/自序)於今滯下卿
登門慚後至置驛恐虚迎自是依劉表(注見/中巻)安能比老
彭雕龍心已切(史記談天衍雕龍奭注騶奭修衍之文/飾若雕鏤龍文故曰雕龍魏劉勰撰文)
(心雕/龍)畫虎意何成豈有(一作/省)曾黔突(韓子墨突不得黔/突竈突囱也黔黒)
(也/)徒勞不倚衡乗時乖巧宦占象合艱貞(占象言/占易象)廢忘
(去/聲)淹中學(昭明集序淹中稷下/之生金馬石渠之士)遲迴谷口耕(楊子法言/谷口鄭子)
(真耕于嵓石之下名震京師雍/錄谷口在雲陽縣西四十里)悼傷潘岳重(岳有悼/亡詩)樹
立馬遷輕(司馬遷傳特以為智窮罪極不能自免卒就/死耳何則素所自樹立使然也人固有一死)
(或重于太山/或輕于鴻毛)隴鳥悲丹觜(襧衡鸚鵡賦命虞人于隴坻/又曰紺趾丹觜綠衣翠衿)
湘蘭怨紫莖(楚詞秋蘭兮青/青綠葉兮紫莖)歸期過舊歲旅夢遶殘更
弱植叨華族衰門倚外兄(白帖舅之子為内兄/弟姑之子為外兄弟)欲陳勞
者曲(謝混詩信此勞者歌善曰韓詩伐木廢朋友之道/缺勞者歌其事詩人伐木自苦其事故以為文)
未唱淚先横
　(此詩乃杜悰再鎮西川義山居東川/幕府所上言外有覬其薦逹之意)
　　　今月二日不自量度輒以詩一首四十韻干凟
　　　尊嚴伏䝉仁恩俯賜披覽奬踰其實情溢於辭
　　　顧惟疎蕪曷用酬戴輒復五言四十韻詩獻上
　　　亦詩人詠嘆不足之義也
家擅無雙譽(後漢黄香傳天下/無雙江夏黄童)朝居第一功(蕭何傳君/位為相國)
(功第一不/可復加)四時當首夏(陶潛詩首/夏猶清和)八節應條風(易緯立/春條風)
(至東北/風也)滌濯臨清濟巉巖倚碧嵩鮑壺氷皎潔(鮑照詩/清如玉)
(壺/氷)王佩玉丁東(原注摯虞决錄要注曰漢末絶無玉佩/侍中王粲識舊佩始復作之今玉佩受)
(法于粲也○韻府丁/當佩聲或謂丁東)處劇張京兆(漢書張敞拜膠東相/自謂治劇郡非賞罰)
(無以勸善懲惡後守京兆/尹枹鼓希鳴市無偷盜)通經戴侍中(後漢書戴慿舉/明經㣲試博士)
(後拜侍中正旦朝賀帝令羣臣能説經者更相詰難不/通輒奪其席以益通者慿重坐五十餘席京師語曰解)
(經不窮/戴侍中)將星臨迥夜(漢書五帝坐後聚十五星曰/哀烏郎位旁一大星將位也)卿月
麗層穹(洪範卿士惟月杜/甫詩卿月升金掌)下令銷秦盜(左傳士㑹為將/軍于是晉盗奔)
(秦/)髙談破宋聾(左傳申舟以孟諸之役惡宋曰鄭昭宋/聾注昭明也聾暗也○舊唐書太和六)
(年悰為京兆尹七年出為鳯翔隴右節度使八年授忠/武軍節度使陳許蔡觀察等使京兆鳯翔秦地也陳許)
(宋地/也)含霜太山竹(竹譜魯郡鄒山有篠形色不殊/質特堅潤宜為笙管諸方莫及)拂霧
嶧陽桐(禹貢嶧陽孤桐注嶧山在鄒/縣北桐以向日孤生為良)樂道乾知退當官
蹇匪躬(乾蹇/見易)服箱青海馬(説文大車兩較之内謂/之箱青海馬注見上巻)入兆
渭川熊(注見/前)固是符真宰(老子有真宰/足以制萬物)徒勞讓化工鳯
池春㶑灧(晉書荀朂從中書監遷尚書令/人賀之曰奪我鳯皇池何賀耶)雞樹曉曈曨
(雞棲樹注見前○唐書㑹昌四/年悰拜同中書門下平章事)願守三章約還期(一作/期嘗)
九譯通薰琴調大舜寳瑟和神農(補史記三皇本紀神/農氏作五弦之瑟按)
(五弦十五弦小瑟也二十五/弦中瑟也五十弦大瑟也)慷慨資元老周旋值(一作/直)
狡童仲尼羞問陣魏絳喜和戎(見左/傳)欵欵將除蠧孜孜
欲逹聰所求因渭濁安肯與雷同(周旋值狡童言在朝/周旋值有劉稹之叛)
(悰之罷相二史不詳其故通鑑云悰以餽運不繼請赦/郭誼帝俛首不言仲尼羞問陣魏綘喜和戎蓋徵言罷)
(相之由也時李徳裕力賛用兵此/云安肯與雷同意必與徳裕不協)物議將調鼎君恩忽
賜弓開吳相上下全蜀占西東(唐書劉稹平悰進左僕/射兼門下侍郎未幾以)
(本官罷出為劍南東/川節度使徙西川)鋭卒魚懸餌(黄石公芳餌之/下必有懸魚)豪胥
鳥在籠(杜甫詩直/作鳥窺籠)疲民呼杜母(後漢書杜詩為南陽太/守時人方于召信臣故)
(為之語曰前有/召父後有杜母)隣國仰羊公(晉書羊祐鎮襄陽務修徳/信以懷吳人吳邊人皆悦)
(服/)置驛推東道安禪合北宗(傳燈錄神秀嗣五祖法住/荆州當陽山號北宗時曹)
(溪為/南宗)嘉賔増重價上士悟真空(道源注佛號無上士僧/稱上士人法兩空曰真)
(空即般/若智也)扇舉遮王導(世説西風塵起王導舉/扇自蔽曰元規塵汚人)樽開見孔
融(張璠漢紀孔融拜大中大夫毎嘆曰/坐上客嘗滿樽中酒不空吾無憂矣)烟飛愁舞罷塵
定(一作/起)惜歌終(劉向别錄善謳歌者魯人/虞公發聲清哀能動梁塵)岸栁兼池綠
園花映燭紅未曾周顗醉(世説周伯仁過江積年大飲/酒嘗經三日不醒時人謂之)
(三日/僕射)轉覺季心恭(漢書季布弟季心氣葢闗中遇人恭/謹舊唐書悰無他才常延接寒素)
繋滯喧人望便蕃屬聖衷天書何日降庭燎幾時烘(庭/燎)
(見/詩)早歲乖投刺(以下/自叙)今晨幸發䝉逺途哀跛鼈(孫卿子/跬步不)
(休跛鼈/千里)薄藝奬雕蟲(揚子或問吾子少好賦曰然童子/雕蟲篆刻俄而曰壯夫不為也)
故事曾尊隗(郭/隗)前修有薦雄(揚/雄)終須煩刻畫聊擬更磨
礲蠻嶺晴留雪巴江晚帶楓(時義山/在東川)營巢憐越燕裂帛
待燕鴻(用蘓/武事)自苦誠先檗長飄不後蓬容華雖少健思
緒即悲翁感激淮山館(神仙傳淮南王好神仙有八/公詣門王迎之登思仙之臺)優
游碣石宫(注見/前)待公三入相丕祚始無窮(悰後至咸通/初復入相)
　　　驕兒詩
衮師我驕兒美秀乃無匹文葆未周晬(祖對切○史記/公孫杵臼程嬰)
(謀取他人嬰兒負之衣以/文葆韻㑹晬子生一歲也)固已知六七四歲知名姓眼
不視梨栗(陶潛責子詩雍端年十三不識六/與七通子垂九齡但覔梨與栗)交朋頗窺
觀謂是丹穴物前朝尚器(氣作/)貌流品方第一不然神
仙姿不爾燕鶴骨(燕頷鶴步皆/貴人風骨)安得此相謂欲慰衰朽
質青春妍和月朋(一作/明非)戲渾甥侄繞堂復穿林沸若(一/作)
(石/)金鼎溢門有長者來造次請先出客前問所須含意
不吐實歸來學客面䦱(羽委/切)敗秉爺笏(説文䦱闢門世/國語䦱門而為)
(之言道源注䦱敗者敗其門/而入秉爺笏以學客面也)或謔張飛胡(胡多/髯也)或笑鄧
艾吃(世説登艾口/吃語稱艾艾)豪鷹毛崱(化力/切)屴(良直切○杜甫詩/代北有豪鷹魯靈)
(光殿賦崱/屴嵫釐)猛馬氣佶傈(杜甫朝獻太清宫/賦張猛馬出騰虬)截得青篔簹
(異物志篔簹竹生水邊長數丈圍一尺五六/寸一節相去六七尺或一丈廬陵界有之)騎走恣唐
突(以竹為馬也杜氏幽求子年五歲/有鳩車之樂七歲有竹馬之樂)忽復學參軍按聲
喚蒼鶻(樂府雜錄開元中優人黄旛綽張野狐弄參軍/始自漢館陶令石耽西谿叢語吳史曰徐知訓)
(怙威驕滛調謔嘗登樓狎戲荷衣木簡自號參軍令王/髽髻鶉衣為蒼頭以從五代史吳世家云知訓為參軍)
(隆演鶉衣髽髻為蒼鶻前云蒼頭非也太和正音云副/末古謂蒼鶻故可朴靘靘謂狐也如鶻之可擊狐故副)
(末執磕𤓰以朴靘也傅粉黑者謂之靘獻笑/供謟者也古為參軍書語稱狐為田參軍)又復紗燈
旁稽首禮夜佛仰鞭罥蛛網俯首飲花蜜欲争蛺蝶輕
未謝栁絮疾階前逢阿姊六甲頗輸失(六甲注/見前)凝走弄
香奩拔脱金屈戍(注見/中巻)抱持多反側威怒不可律曲躬
牽牕網衉唾拭琴漆有時看臨書挺立不動膝古錦請
裁衣玉軸亦欲乞請爺書春勝春勝宜春日(道源注春/勝春旛也)
(書春帖于/上以迎新)芭蕉斜巻箋辛夷低過筆(辛夷一名木/筆注見前)爺昔
好讀書懇苦自著述顦顇欲四十無肉畏蚤虱兒慎勿
學爺讀書求甲乙(海錄晉武帝分秘書為甲乙丙/丁四部秘書郎四人各掌其一)穰苴
司馬法(史記齊威王追論古司馬兵法附/穰苴于其中號曰司馬穰苴兵法)張良黄石術
(張良傳黄石公出一/編書乃太公兵法)便為帝王師不假(一作/暇)更纎悉况
今西與北羌戎正狂悖誅赦兩未成將養如痼疾兒當
速成大探雛入虎穴當為萬户侯勿守一經帙(一作/袠)
　　　行次西郊作一百韻
蛇年建午月(開成二/年丁已)我自梁還秦(梁州漢/中郡)南下大散闗
(一作嶺○太散闗注見上巻地理/志大散水源在鳯縣東界大散嶺)北濟渭之濵(通志渭/河在寳)
(雞縣/治南)草木半舒坼不類氷雪晨又若夏苦熱燋巻無芳
津髙田長檞(佳買/切)櫪(玉篇檞松椾木也/韻㑹櫪㯕木名)下田長荆榛農
具棄道旁饑牛死空墩依依過村落十室無一存存者
皆面啼無衣可迎賔始若畏人問及門還具陳右輔田
疇薄(鳯翔府漢扶風/郡地為右輔)斯民常苦貧伊昔稱樂土所賴牧
伯仁官清若氷玉吏善如六親生兒不逺征生女事四
隣濁酒盈瓦缶爛榖堆荆囷健兒庇旁婦(漢書元后父/禁好酒色多)
(娶旁/妻)衰翁䑛童孫况自貞觀後命官多儒臣例以賢牧
伯徵入司陶鈞降及開元中姦邪撓經綸晉公忌此事
多錄邊將勲因令猛毅輩雜牧昇平民(唐書開元二十/五年上以幾致)
(刑措推功大臣封李林甫為晉國公林甫疾儒臣以戰/功進尊寵間巳乃請上專用蕃將因以安思順代己領)
(節度而擢安祿山髙仙芝等為大將林甫利其虜也/無入相之資故祿山得專三道勁兵處十四年不徙)中
原遂多故除授非至尊或出倖臣輩或由帝戚恩中原
困屠解(言視民如牛/狗屠之解之)奴𨽻厭肥豚皇子棄不乳(林甫讒/殺太子)
(瑛鄂王瑤/光王琚)椒房抱羌渾(安祿山事跡祿山生日後三日/𤣥宗召祿山入内貴妃以錦繡)
(綳縳祿山令内人以綵輿舁之𤣥宗就觀大悦因賜貴/妃三日洗兒金銀錢自是宫中皆呼祿山為祿兒不禁)
(出入按羌渾趂韻祿山實/西北種落非羌渾種也)重賜竭中國强兵臨北邊控
弦二十萬長臂皆如猿皇都三千里來往同彫鳶五里
一換馬(唐書祿山晚益肥每馳驛入朝半道/必易馬號大夫換馬臺不爾馬輒仆)十里一開
筵指顧動白日煖熱迴蒼旻公卿辱嘲叱唾棄如糞丸
(格物總論蜣螂噉糞/能以土包糞轉成丸)大朝㑹萬方天子正臨軒綵旂轉
初旭玉座當祥烟金障既特設珠簾亦髙褰捋須蹇不
顧坐在御榻前(唐書帝登勤政樓幄坐之左張金雞大/障前置特榻詔祿山坐褰其幄以示尊)
(寵太子諫曰陛下寵祿山太過必驕帝曰胡有異相吾/欲厭之道源注蹇不顧言祿山于御座前捋須偃蹇無)
(所顧/忌也)忤者死艱屨(艱屨未詳或曰釋名艱根也如/物根也艱屨言脚根下之屨)附之
升頂顛華侈矜遞衒(唐書帝為祿山起第京師服/御華僣以金銀為篣篚笊籬)豪俊
相併吞(祿山得阿布思衆兵雄/天下又奪張文儼馬牧)因失生惠養漸見徵求
頻奚冦西(當作/東)北來揮霍如天翻(安祿山事跡祿山養/同羅奚契丹八千餘)
(名曳落河又畜單于䕶真大馬習戰鬭者/數萬匹天寳十四載十一月九日起兵反)是時正忘戰
重兵多在邊列城遶長河平明挿旗旛(舊唐書祿山以/諸蕃馬步十五)
(萬夜半行平明食日行/六十里十二月渡河)但聞虜騎入不見漢兵屯大婦
抱兒哭小婦攀車轓(漢書注轓/車蔽也)生小太平年不識夜閉
門少壯盡㸃行疲老守空村生分作死誓揮淚連秋雲
廷臣例麞怯(韻㑹麞性善驚故/從章章者慞惶也)諸軍如羸奔(説文繫傳/六畜多瘦)
(惟羊/則羸)為賊掃上陽(唐書東都上陽宫在禁苑之東東接/皇城之西南隅上元中置髙宗之季)
(常居以/聽政)捉人送潼闗玉輦望南斗(𤣥宗/幸蜀)未知何日旋誠
知開闢久遘此雲雷屯(音/諄)送者問鼎大存者要髙官搶
攘互間諜孰辨梟與鸞千馬無返轡萬車無還轅城空
䑕雀死人去豺狼喧南資竭呉越西費失河源(唐書祿/山反胡)
(虜蠺食鳯翔以西邠州以北皆為左袵/至廣徳間吐蕃盡取河西隴右之地)因令左(一作/右)藏
庫(道源注晉書有左右藏右納左給通鑑𤣥宗/出延秋門細民争入宫禁焚左藏大盈庫)摧毁惟
空垣如人當一身有左無右邊筋體半痿痺肘腋生臊
膻列聖䝉此恥含懷不能宣謀臣拱手立相戒無敢先
萬國困杼軸内庫無金錢健兒立霜雪腹歉衣裳單饋
餉多過時髙估銅與鉊(唐書徳宗時江淮多鉊錫錢以/銅盪外不盈斤兩銷千錢為銅)
(六/斤)山東望河北㸑烟猶相聯朝廷不暇給辛苦無半年
行人㩁行資居者税屋椽(唐書徳宗建中三年搜括富/商錢増兩税鹽㩁錢又于諸)
(道津要置吏税商貨每貫税二十丈竹木茶漆皆什税/一四年税間架錢每屋兩架為間上者税錢二千中税)
(千下税/五百)中間遂作梗狼籍用戈鋌(謂河北諸鎮朱滔田/悦王武俊以及朱泚)
(李懷光李納李希/烈等相繼叛亂)臨門送節制(節旌節制/制書也)以錫通天班
破者以族滅存者尚遷延禮數異君父羈縻如羌零(音/憐)
(一作連○羌戎西戎也先零西/羌名趙充國傳先零首為畔逆)直求輸赤誠所望大體
全巍巍政事堂宰相厭八珍敢問下執事今誰掌其權
瘡疽幾十載不敢扶其根國蹙賦更重人稀役彌繁近
年牛醫兒(一作/師)城社更扳援盲目把大斾處此京西藩
樂禍忘怨敵樹黨多狂狷生為人所憚死非人所憐快
刀斷其頭列若猪羊懸(舊唐書鄭注始以藥術遊長安/本姓魚兼冐鄭氏時號魚鄭兩)
(目不能逺視自言有金丹之術可去痿弱重膇元和末/依李愬為愬煮黄金餌之得效王守澄總樞宻薦于丈)
(宗深寵異之注天資狂妄日聚京師輕薄子弟方鎮將/吏以招權利生平恩讐絲毫必報心所惡者目為李宗)
(閔李徳裕之黨朝士相繼斥逐班列為空太和九年與/李訓謀誅宦官訓出注為鳯翔節度使欲中外合勢事)
(敗注自鳯翔率親兵五百餘人赴闕監軍使張仲清誘/而斬之傳首京師家屬屠㓕靡有孑遺新書梟注首光)
(宅坊三/日瘞之)鳯翔三百里兵馬如黄巾(後漢書張角聚人三/十六萬皆著黄巾謂)
(之黄/巾賊)夜半軍牒來屯兵萬五千鄉里駭供億老少相扳
牽兒孫生未孩棄之無慘顔不復議所適但求死山間
爾來又三歲甘澤不及春盜賊亭午起問誰多窮民節
使殺亭吏捕之恐無因咫尺不相見旱久多黄塵(唐書/開成)
(二年四月乙夘以旱避正殿舊書/七月乙亥以久旱徙市閉坊門)官健腰佩弓(一作/刀)自
言為官巡常恐值荒迥此輩還射人愧客問本末願客
無因循郿塢抵陳倉(通志董卓郿塢在郿縣東北/一十六里陳倉注見上巻)此地
忌黄昏我聽此言罷寃憤如相焚昔聞舉一㑹(士㑹/也)羣
盜為之奔又聞理與亂在(一作繫/下同)人不在天我願為此
事君前剖心肝叩頭出鮮血滂沱汚紫宸九重黯已隔
涕泗空沾唇使(一云/史)典作尚書(唐書都督府州/各有史冇典獄)厮養為
將軍慎勿道此言此言未忍聞
　　　井泥四十韻
皇都依仁里(在東都白氏長慶集有/宿崔十八依仁新亭詩)西北有髙齋昨日
主人氏治井堂西陲工人三五輩輦出土與泥(乾曰土/濕曰泥)
到水不數尺積共庭樹齊他日井甃畢(甃修/井也)用土益作
堤曲隨林掩映繚以池周迴下去㝠(一作/寂)寞穴上承雨
露滋寄辭别地脈因(一作/固)言謝泉扉昇騰不自意疇昔
忽已乖(一作/垂)伊余掉行鞅行行來自西一日下馬到此
時芳草萋四面多好樹旦暮雲霞姿晚落花滿地幽鳥
鳴何枝蘿幄既已薦(杜甫詩髙/蘿成帷幄)山樽亦可開待得孤月
上如與佳人來因兹感物理惻愴平生懷茫茫此羣品
不定輪與蹄喜得舜可禪不以瞽瞍疑禹竟代舜立其
父吁咈哉嬴氏并六合所來因不韋漢祖把左契(老子/聖人)
(執左契而不責/于人注契劵也)自言一布衣當塗佩國璽(魏志白馬令/李雲上言許)
(昌氣見于當塗髙當塗髙者當昌于許當塗髙魏也/象魏兩觀闕是也文帝受禪漢獻帝遣使者送璽綬)本
乃黄門攜(陳琳為袁紹檄司空曹操祖父中常侍騰父/嵩乞匄攜養因贓假位魏志注曹瞞傳郭頒)
(世語並云嵩/夏侯氏之子)長㦸亂中原何妨起戎氐(晉十六國/前秦為氐)不獨
帝王耳臣下亦如斯伊尹佐興王不藉漢父資(漢父/未詳)磻
溪老釣叟坐為周之師(尚書大傳文王至磻溪見吕望/拜之答曰望釣得玉璜刻曰周)
(受命吕佐之十道/志櫟陽有釣璜浦)屠狗與販繒(屠狗樊噲/販繒灌嬰)突起定傾危
長沙啟封土豈是出程姬(漢書長沙定王發母唐姬故/程姬侍者帝召程姬程姬有)
(所避飾侍者唐兒使夜進上醉/不知以為程姬而幸之遂有身)帝問主人翁有自賣(一/作)
(夐/)珠兒(漢書竇太主寡居年五十餘矣近幸董偃始偃/與母以賣珠為事年十三隨母出入主家左右)
(言其佼好主召見曰吾為母養之年十八而冠出則執/轡入則侍内主請上幸山林坐未定上曰願謁主人翁)
(主自引董君叩頭謝時董/君見尊不名稱為主人翁)武昌昔男子老苦為人妻(道/源)
(注搜神記哀帝時豫章有男子化/為女子嫁為人婦武昌則未詳)蜀王有遺魄今在林
中啼(杜宇注/見中巻)淮南雞䑛藥翻向雲中飛(神仙傳八公與/安白日升天餘)
(藥器置在中庭雞犬䑛啄之盡得/升天故雞鳴天上犬吠雲中也)大鈞運羣有(鵬賦大/鈞播物)
難以一理推顧(一作/願)於冥冥内為問秉者誰我恐更萬
世此事愈云為猛虎與雙翅更以角副之(虎翅猶云虎/翼揚子或問)
(酷吏揚子曰虎哉/虎哉角而翼者也)鳯凰不五色聯翼上雞栖(詩雞栖于/塒後漢書)
(諺曰車如雞/栖馬如狗)我欲秉鈞者朅來與我偕浮雲不相顧寥
泬誰為梯(廣韻寥/泬空貌)悒怏夜將(一作/參)半但歌井中泥
　(易云井況不食故此詩以井泥起興深刺世之沈洿/下才而倖居髙位者舜禹以下雜言古今升沈變態)
　(難以理斷猛虎角翼小人乘權鳯皇雞栖君子失位/所以三嘆于浮雲之不可梯也此詩與前詩史典作)
　(尚書厮養為將軍/同意必有所指)
新添集外詩
　　　夜思
銀箭耿寒漏金釭凝夜光綵鸞空自舞别雁不相將寄
恨一尺素含情雙玉璫㑹前猶月在去後始宵長往事
經春物前期託報章永令虚粲枕(詩角枕/粲兮)長不揜蘭房
(阮籍詩萱/草樹蘭房)覺動迎猜影疑來浪認香鶴應聞露警蜂亦
為花忙古有陽臺夢今多下蔡倡(下蔡注/見上巻)何為薄氷雪
消瘦滯非鄉
　　　思賢頓(即望賢宫也舊唐書天寳十五載六月/乙未上至咸陽望賢驛置頓官吏駭散)
　　　(無復儲供上憇于宫門之樹下津/陽門詩注望賢宫在咸陽東數里)
内殿張絃管中原絶鼓鼙舞成青海馬(唐書樂志𤣥宗/嘗以馬百疋盛)
(飾分左右施三重榻舞傾杯樂數/十曲每千秋節舞于勤政樓下)鬬殺汝南雞(漢舊儀/汝南出)
(長鳴雞古雞鳴歌東方欲明星爛爛汝南晨雞登壇喚/陳鴻祖東城父老傳𤣥宗樂民間清明鬬雞戲立雞坊)
(于兩宫間索長安雄雞金毫銕距髙冠昻尾千數/養于雞坊選六軍小兒五百人使馴擾教飼之)不見
華胥夢(列子黄帝晝寢而夢遊華胥華胥國人入水不/濡入火不熱乘空如履實寢虚如處林帝既寤)
(怡然自得又二十八年天/下大治幾如華胥國矣)空聞下蔡迷宸襟他日淚薄
暮望賢西
　　　無題(按詩中益徳阿童皆用巴/閬事恐是在東川時作)
萬里風波一葉舟憶歸初罷更夷猶(楚詞君不行兮/夷猶注猶豫也)碧
江地沒元相引黄鶴沙邊亦少留益徳寃魂終報主(蜀/志)
(張飛字益徳先主伐吳飛當率兵萬人自閬中㑹江州/臨發其帳下將張逹范彊殺飛持其首順流而奔孫權)
阿童髙義鎮横秋(晉五行志孫皓天紀中童謠曰阿童/復阿童銜刀遊渡江不畏岸上虎但)
(畏水中龍武帝聞之加王濬龍驤將軍及征吳江西衆/軍無過者而濬先定秣陵濬小字阿童故帝因謠言用)
(之王濬傳濬除巴郡太守巴人生子皆不舉濬嚴其科/條寛其徭役所活數千人及後伐吳所活者皆堪供軍)
(其父母戒之曰王府/君生爾爾必死之)人生豈得長無謂懷古思鄉共白
頭
　　　有懷在蒙飛卿
薄宦頻移疾當年久索居哀同庾開府瘦極沈尚書城
綠新隂逺江清返照虚所思惟翰墨從古待雙魚
　　　春深脱衣
睥睨江鴉集(釋名城上垣/謂之睥睨)堂皇海燕過(漢胡廣傳列坐/堂皇上注堂無)
(四壁/曰皇)减衣憐蕙若(本草杜若一名/杜蘅香草也)展帳動烟波日烈憂
花甚風長奈栁何陳遵容易學身世醉時多(漢書陳遵/字孟公嗜)
(酒每大飲賔客滿堂輒取客車/轄投井中雖有急終不得去)
　　　懷求古翁
何時粉署仙傲兀逐戎旃(陶潛詩兀傲差若頴謝/朓辭隋王牋契濶戎旃)闗塞
猶傳箭江湖莫繋船欲收棊子醉竟把釣車眠(元結詩/醉裏長)
(歌揮/釣車)謝脁真堪憶多才不忌前
　　　五月十五夜憶往歲秋與徹師同宿(按徹師乃/知𤣥法師)
　　　(弟子僧徹見髙僧/傳非越州靈徹也)
紫閣相逢處(紫閣注/見中巻)丹巖議宿時墮蟬翻敗葉棲鳥定
寒枝萬里飄流逺三年問訊遲(法華經諸佛皆遣侍/者問訊釋迦牟尼佛)炎
方憶初地(楞嚴經於大菩提善得通逹覺通如/來盡佛境界名歡喜地即初地也)頻夢碧
琉璃(觀經下有金剛七寳金幢擎琉璃地琉璃地上以/黄金繩雜厠間錯道源注臨濟曰龍生金鳯子衝)
(破碧/琉璃)
　　　城上
有客虚投筆無憀獨上城沙禽失侣逺江樹著隂輕邊
遽(一作伐/必非)稽天討(説文遽傳也徐曰傳驛/車左傳子産乘遽而至)軍須竭地征
賈生游刃極作賦又論兵(賈誼傳屠牛坦一朝解十二/牛而芒刃不頓所排擊剝割)
(皆中理解也誼作弔屈原賦鵬賦又/欲施五餌三表以繋單于是論兵也)
　　　如有
如有瑶臺客(瑶臺注/見上巻)相難復索歸芭蕉開綠扇菡萏薦
紅衣浦外傳光逺烟中結響微良宵一寸熖(一作/艷)回首
是重幃
　　　朱槿花二首
蓮後紅何患梅先白莫誇纔飛建章火(漢書太初元年/柏梁殿災越巫)
(勇之曰越俗有火災復起屋必以大用勝服之于是作/建章宫西京賦柏梁既災越巫陳方建章是經用厭火)
(祥/)又落赤城霞(赤城霞/注見前)不巻錦步障(注見/上巻)未登油壁車
(樂府蘓小小歌妾乘/油壁車郎騎青驄馬)日西相對罷休澣向天涯
西北朝天路登臨思上才城閒烟草徧邨暗雨雲迴人
豈無端别猿應有意哀征南予更逺吟斷望鄉臺(成都/記望)
(鄉臺隋蜀王秀所築寰宇記益州記云昇仙亭/夾路有二臺一名望鄉臺在成都縣北九里)
　　　寓懷
綵鸞餐顥氣(西都賦鮮顥/氣之清英)威鳯入卿雲(漢書注威鳯鳯/之有威儀者)
長養三清境(三清注/見上巻)追隨五帝君(漢郊祀志秦襄公作/西畤祠白帝宣公作)
(宻畤祠青帝靈公作上畤祠黄帝下畤祠炎帝髙祖問/天有五帝而四何也莫知其説髙祖曰是待我而具五)
(也乃立黑帝/祠名曰北畤)烟波遺汲汲矰繳任云云(増韻云云衆語/也汲黯傳我欲)
(云云注猶言/如此如此也)下界圍黄道前程合紫氛(劉楨詩奮/翅凌紫氛)金書
惟是見(集仙傳大茅君南至句曲山天/帝賜以黄金刻書九錫之文)玉管不勝聞(玉/管)
(注見/前)草為迴生種(道源注博物志禹戮房風房風二臣/恐以刃自貫其心而死禹哀之乃拔)
(其刃療以不死之草述異記漢武時日支國獻/活人草三莖有人死者將草覆面即活之矣)香緣却
死熏(述異記聚窟洲有返魂樹伐其根心于玉釡中煑/取汁又熬之令可丸名曰驚精香又名震靈丸或)
(名返生香或名却死/香尸在地聞氣即活)海明三島見天迥九江分褰(當作/鶱)
樹無勞援(道源注雲笈七籖月中樹名騫樹一名藥王/凡有八樹在月中也空洞靈章經紫薇煥七)
(臺騫樹/秀玉霞)神禾豈用耘(真誥酆都山稻名重思米如石榴/子粒異大色味如菱亦以上獻仙)
(官杜瓊作重思賦曰神禾/鬱乎浩京巨穗横我𤣥臺)鬬龍風結陣惱鶴露成文漢
嶺(一作/殿)霜何早秦宫日易曛星機抛宻緒(道源注張衡/周天大象賦)
(疇遂睇于漢陽乃攸窺于/織女引寳毓囿搖機弄杼)月杵散靈氛(重押一作氲或/云當作芬○傅)
(𤣥擬天問月中何有白兎擣藥月杵擣/藥杵也馮衍顯志賦揚屈原之靈芬)陽鳥西南下(禹/貢)
(注陽鳥隨陽/之鳥鴻雁屬)相思不及羣
　　　木蘭
三月二十二木蘭開坼初初當新病酒復自久離居愁
絶更傾國驚新聞逺書紫絲何日障(晉書王愷作紫絲/布步障四十里)
油壁幾時車(注見/前)弄粉知傷重調紅或有餘波痕空映
襪(洛神賦凌波微/步羅襪生塵)烟態不勝裾(洛神賦曵霧/綃之輕裾)桂嶺含芳
逺蓮塘屬意疎瑤姬與神女(山海經姑瑤之山帝女死/焉化為瑤草服者媚于人)
(集仙傳靈華夫人名瑤姬王母第二十三女/嘗遊東海過巫山授禹上清寳文理水之䇿)長短定何
如(神女賦穠不短纎不長登徒子好色賦臣東/家之女増之一分則太長减之一分則太短)
　　　細雨成詠獻尚書河東公
灑砌聽來響巻簾看已迷江間風暫定雲外日應西稍
稍落蝶粉班班融燕泥颭萍初過沼重栁更縁堤必擬
和殘漏寧無晦暝鼙半將花漠漠全共草萋萋猿别方
長嘯烏驚始獨棲府公能八詠(金華志齊隆昌元年沈/約出為東陽太守作八)
(詩題于𤣥暢樓後/人更為八詠樓)聊且續新題
　　　病中聞河東公樂營置酒口占寄上
聞駐行春斾(後漢書謝夷吾為鉅鹿太/守行春乘柴車從雨吏)中途賞物華緣
憂武昌栁(晉書陶侃領江州刺史鎮武昌嘗課諸營種/栁都尉夏施夜盜拔郡西門栁為己所種侃)
(駐車施門詰/之施怖謝罪)遂憶洛陽花(何遜詩洛陽城東西却作經/年别昔去雪如花今來花似)
(雪/)嵇鶴元無對(晉書嵇紹始入洛或謂王戎曰昨于稠/人中見嵇紹昻昻然如野鶴之在雞羣)
荀龍不在誇(後漢書荀淑子八人並有才名時謂八龍/世説陳太丘詣荀朗陵既至荀使叔慈應)
(門慈明行酒餘六龍下食按此以况栁仲/郢諸子也仲郢子珪璧玭舊唐書皆有傳)只將滄海月
長壓赤城霞興欲傾燕館(燕館即/碣石宫)歡終(一作/於)到習家(襄/陽)
(記峴山南習郁有大魚池山簡/鎮襄陽每臨此池輒大醉而歸)風長應側㡌(用獨孤信/事見上巻)
路隘豈容車(原注樂府相逢狹/路間路隘不容車)樓迥波窺錦窻虚日弄
紗鎖門金了鳥(金了鳥/未詳)展障玉鴉义(障屏障也玉/鴉又謂畫又)舞妙
從兼楚(漢書髙祖令戚夫/人楚舞自為楚歌)歌能莫雜巴(注見/前)必投潘岳
果(晉書潘岳美姿儀少時出洛陽道/婦人遇之者投之以果滿車而歸)誰摻(七勘/切)襧衡撾
(注見/上巻)刻燭當時沗(南史蕭文琰丘令楷江拱並以文稱/竟陵王夜集賦詩為四韻刻燭一寸)
傳杯此夕賖可憐漳浦卧愁緒亂如麻
　　　回中牡丹為雨所敗二首(漢書元封四年行幸/雍通回中道遂出蕭)
　　　(闗應劭曰回中在安定平髙有險阻其中有宫/元和郡國志秦回中宫在鳯翔府天興縣西一)
　　　(統志在隴州西/北一百十里)
下苑他年未可追(下苑注/見中巻)西州今日忽相期(安定謂之/西州後漢)
(書皇甫規安定人自以西/州豪傑恥不與黨人之數)水亭暮雨寒猶在羅薦春香
暖不知舞蝶殷勤收落蘂佳(一作/有非)人惆悵卧遙帷章臺
街裏芳菲伴且問宫腰損幾枝
浪笑榴花不及春(道源注舊唐書孔紹安仕隋髙祖受/禪自洛陽間行來奔拜内史舍人時)
(夏侯端先紹安歸朝受秘書監紹安因侍宴應制咏石/榴云可惜庭中樹移根逐漢臣秪為來朝晚開花不及)
(春/)先期零落更愁人玉盤迸淚傷心數(色角/切)錦瑟驚絃
破夢頻萬里重隂非舊圃一年生意屬流塵前溪舞罷
君迴顧(前溪注/見上巻)併覺今朝粉態新
　　　擬意
悵望逢張女(潘岳笙賦輟張女之哀彈/呉均詩掩抑摧藏張女彈)遲迴送阿侯(阿/侯)
(注見/上巻)空看小垂手(垂手注見上巻吳/均詩且復小垂手)忍問大刀頭(樂府/何當)
(大刀頭呉競解題/刀頭有環環還也)妙選茱萸帳(梁簡文帝燭賦茱萸幔/裏鋪錦筵張正見艷歌)
(并捲茱萸帳/争移翡翠牀)平居翡翠樓(崔湜詩草綠鴛鴦/殿花明翡翠樓)雲屏(一作/衣)
不取暖(語林滿奮體羸畏風侍坐武帝屢顧雲母/幌帝笑之奮曰北窻琉璃屏風似宻實疎)月扇
未遮羞(月扇注/見上巻)上掌真何有(上掌用飛燕事又南史羊/侃舞人張静婉腰圍一尺)
(六寸能/掌上舞)傾城豈自由楚妃交薦枕(樂府雜錄張永元嘉/技錄有吟歎四曲一)
(曰楚妃嘆髙唐賦聞/君遊髙唐願薦枕席)漢后共藏􁭤(一作鈎○辛氏三秦/記昭帝母鈎弋夫人)
(手拳而冇國色武帝寵之/世人藏鈎之戲法此也)夫向羊車覔(羊車注/見中巻)男從鳯
穴求(杜甫詩二/毛生鳯穴)書成袚褉帖(即右軍蘭亭/帖注見上巻)唱殺畔牢愁
(漢書揚雄作廣騷又旁惜誦至懐沙一巻名曰畔/牢愁注畔離也牢聊也與君相離愁而無聊也)夜杵
鳴江練(夜杵擣/衣杵也)春刀解若(一作/石)榴(廣雅若榴/石榴也)象牀穿幰
網(幰網言牀幔/為網户紋)犀帖釘窻油(道源注集韻帖牀前帷也/以薄犀為帖釘于窻櫳)
仁壽遺明鏡(道源注陸機與弟雲書洛陽仁壽殿前有/大方鏡髙五尺餘廣三尺二寸暗著庭中)
(向之便寫/人形體)陳倉拂綵毬(武平一詩令節重遨遊分鑣戲/綵毬按打毬即蹴鞠本寒食事)
(又唐時清明有鬬雞之戲/陳倉乃暗用寳雞事也)真防舞如意(拾遺記孫和悦/鄧夫人嘗著膝)
(上和月下舞水精/如意誤傷夫人頰)佯葢卧箜篌(道源注洛陽伽藍記魏/髙陽王雍美人徐月華)
(能彈卧箜篌為明妃出塞之曲後為將軍原士康/側室徐鼓箜篌而歌其聲入雲行者俄而成市)濯錦
桃花水(張正見詩影間蓮花出光涵濯/錦流漾色隨桃水飄香入桂舟)濺裙杜若洲(濺/裙)
(注見前楚詞採芳洲兮/杜若將以遺兮下女)魚兒懸寳劒(唐書車服志一品/至六品以玉金飾)
(劒給隨/身魚)燕子合金甌(西京雜記漢元后在家嘗有白燕/銜石大如指墮后績筐中后取之)
(石自剖為二其中有文曰母天后地乃/合之遂復還合及為后嘗置璽笥中)銀箭催搖落華
筵慘去留幾時銷薄怒(神女賦頩薄/怒以自持兮)從此抱離憂帆落
啼猿峽樽開畫鷁舟急絃腸對斷(道源注李季蘭詩彈/得相思曲絃腸一時)
(斷/)翦蠟淚争流(蠟泪注/見上巻)璧馬誰能帶(甘泉賦璧馬犀之/璘㻞注作馬及犀)
(牛為璧/飾也)金蟲不復收(吳均古意蓮花銜青雀寳粟鈿金/蟲李賀詩坡陀簪碧鳯腰裊帶金)
(蟲或曰金/蟲簪飾也)銀河撲醉眼珠串咽歌喉(白居易詩何郎小/妓歌喉好嚴老呼)
(為一串珠自注嚴尚書與于/駙馬詩云莫損歌喉一串珠)去夢隨川后(洛神賦于是/屏翳收風川)
(后静波注川/后河伯也)來風貯石郵(樂府丁都䕶歌願作石尤風/四面斷行旅容齋隨筆石郵)
(打頭逆風也唐人詩多用/之郵與尢同詩不知其郵)蘭叢銜露重榆莢㸃星稠(注/見)
(上/巻)解佩無遺迹(列仙傳江妃二女出遊漢江湄逢鄭交/甫挑之不知其神人也女遂解佩與之)
(交甫悦受佩而去數十/歩空懐無佩女亦不見)凌波有舊遊(洛神賦凌/波㣲步)曾來十
九首私䜟詠牽牛(道源注古詩十九首其九首云迢迢/牽牛星皎皎河漢女洛神賦詠牽牛)
(之獨/處)
　　　謝往桂林至彤庭竊詠(西都賦玉堦彤/庭注帝居也)
辰象森羅正勾陳翊衛寛(勾陳注/見中巻)魚龍排百戲(漢武帝/為魚龍)
(曼延之戲/詳上巻)劒佩儼千官城禁將開晚宫深欲曙難月輪
移枍(烏詣/切)詣(闗中記建章宫中有馺娑駘盪枍詣承光/四殿三輔黄圖枍詣木名宫中美木茂盛)
(也/)仙路下欄干共賀髙禖應(月令仲春𤣥鳥至日天子/以太牢祠于髙禖注求子)
(之/祭)將陳壽酒歡金星壓芒角(天官占太白者西方金之/精白帝之子徑一百里角)
(搖則兵起史記/注角芒角也)銀漢轉波瀾王母來空濶(王母降漢/宫詳上巻)羲
和上屈盤(李賀詩金窠/篆字紅屈盤)鳯皇傳詔㫖(用木鳯/􁋚書事)獬廌(俗作/豸)
冠朝端(唐書法冠者御史大夫中丞/御史之服也一名獬廌冠)造化中台座威風
上將壇甘泉猶望幸早晚冠呼韓(漢書宣帝紀行幸甘/泉郊泰畤匈奴呼韓)
(邪單于稽侯㹪來朝賛謁稱藩臣而不名匃奴傳單/于朝天子于甘泉宫漢寵以殊禮位在諸侯王上)
　　　燒香曲
鈿雲蟠蟠牙比魚孔雀翅尾蛟龍鬚(王琰㝠祥記費崇/先嘗以雀尾香爐)
(置䣛前齊劉繪詠博山爐詩/下刻蟠龍勢矯首半銜蓮)漳宫舊様博山鑪(道源注/西京雜)
(記丁諼作九層博山香爐鏤以竒禽怪獸自然能動鄴/中記石季龍冬月為複帳四角安純金銀鑿鏤香爐)
楚嬌捧笑開芙蕖八蠶繭綿分小炷(呉都賦鄉貢八蠺/之綿善曰劉欣期)
(交州記蠶一歲八育出日南漢俞益期牋日南蠶八熟/繭軟而薄又永嘉記永嘉有八輩蠶蚖珍蠶三月績柘)
(蠶四月初績蚖蠶四月末績愛珍五月績愛蠶六月末/績寒珍七月末績四出蠶九月初績寒蠶十月績凡蠶)
(再熟者謂之珍道源注以八蠶/綿繩分炷爐火取其易然也)獸燄微紅隔雲母(晉朝/雜記)
(洛下少炭羊琇擣小炭為屑/以物和之作獸形用以温酒)白天月澤寒未氷金虎含
秋向東吐(陸機詩望舒離金虎善曰漢書西方金也尚/書考靈曜西方秋虎孔傳昴白虎中星然西)
(方七宿畢昴之屬俱白虎也○/言爐烟之暖金虎亦回其秋令)玉珮呵光銅照昏(銅照/謂鏡)
(也/)簾波日暮衝(一作/依)斜門(道源注西京雜記漢陵寢皆/以竹為簾簾皆水文及龍鳯)
(之像簾波水文也或曰香烟/拂簾如波斜門宫中角門也)西來欲上茂陵樹柏梁已
失栽桃魂(王母傳帝食桃輒收其核母問帝帝曰欲/種之母曰中夏地薄種之不生帝乃止)露
庭月井大紅氣(道源注殿前廣庭曰露庭/四周有屋中空曰月井)輕衫薄細當
君意蜀殿瓊人伴夜深(拾遺記蜀先主甘后玉質柔肌/先主置于白綃帳中如月下聚)
(雪河南獻玉人置后側晝則講説軍謀夕則擁后而玩/玉人后與玉人潔白齊潤寵者非惟妬后亦妬玉人也)
金鑾(一作/鸞)不問殘燈事何當巧吹君懐度襟灰為土填
清露
　　　送從翁東川𢎞農尚書幕(按此題重見又全詩/都咏祿山亂後事與)
　　　(題無干必有脱誤○詩内有錦/水湔雲浪之句當是作于成都)
昔帝迴冲眷維皇惻上仁三靈迷赤氣(皇覽蚩尤冡在/東郡夀張縣闞)
(鄉城中髙七丈民嘗十月祀之有/赤氣出如一匹絳名為蚩尤旗)萬彚呌蒼旻(爾雅春/為蒼天)
(秋為/旻天)刋木方隆禹(禹貢隨/山刋木)陞陑始創殷(書序伊尹相湯/伐桀升自陑遂)
(與桀戰于鳴條注/陑在河南之曲)夏臺曾圮閉(史記桀囚/湯于夏臺)汜水敢逡巡
(漢書漢王即皇帝位于汜/水之陽張晏曰在濟隂界)拯溺休規步(文選注蘓子日/行務應規步慮)
(投/矩)防虞要徙薪(漢書曲突徙/薪無恩澤)蒸黎今得請宇宙昨還淳
纉祖功宜急貽孫計甚勤降災雖代有稔惡不無因宫
掖方為蠱(以下言𤣥宗/幸蜀本末)邊隅忽遘迎獻書秦逐客間諜
漢名臣(謂陳平也○二/語未詳何指)北伐將誰使南征决此辰(謂𤣥/宗幸)
(蜀/)中原重板蕩𤣥象失鈎陳詰旦違清道銜枚别紫宸
兹行殊厭勝(漢匈奴傳上以/太歲厭勝所在)故老遂分新(唐書上將發/馬嵬父老遮)
(道請留上按轡久之命太子于後宣慰父老父老因曰/至尊既不肯留某等願率子弟從殿下東破賊取長安)
去異封於鞏(史記周考王封其弟桓公于河南至/孫惠公封少子于鞏號東周惠公)來寧
避處豳永嘉幾失墜(晉書懷帝永嘉五/年為漢劉聰所執)宣政遽酸辛(春/明)
(退朝錄唐制日御宣政殿五代史宣政前/殿也謂之衙衙有仗紫宸便殿也謂之閤)元子當傳啟
皇孫合授詢(漢書宣帝武帝曾孫名病巳霍光與諸大/臣迎立之後更名詢○元子謂肅宗皇孫)
(謂代/宗也)時非三揖讓表請再陶鈞(肅宗迎上皇歸/京師再表始允)舊好盟
還在(謂修好回紇/借兵討賊)中樞䇿屢遵(唐自李輔國以後宦官/多典兵為樞宻使○以)
(下又似雜言/肅代時事)蒼黄傳國璽違逺屬車塵雛虎如慿怒(左/傳)
(今君奮焉/震電慿怒)漦龍性漫馴(史記昔夏后氏之衰有二神龍/止于帝庭而言曰余褒之二君)
(也夏帝卜殺與去之與止之莫吉卜請其漦而藏之乃/吉于是龍亡而漦在自夏至殷至周莫敢發至厲王發)
(之漦流于庭後宫童妾遭之而孕生子弃之有賣/檿弧箕服者逃于道見而收之奔于褒是為褒姒)封崇
自何等流落乃斯民逗撓官軍亂優容敗將頻早朝披
草莽夜縋(直類/切)逹絲綸(夜縋縋城/而出也)忘戰追無及長驅氣
益振婦言終未易(似指肅宗/張皇后)廟算况非神日馭難淹蜀
星旄要定秦(甘泉賦流星/旄而電燭)人心誠未去天道亦無親錦
水湔雲浪(華陽國志錦江織錦濯其/中則鮮明他江則不好)黄山掃地春(黄山/注見)
(前/)斯文虚夢鳥(道源注幽明錄桂陽羅君章不屬意學/問常晝寢夢得一鳥五色雜耀不似人)
(間物夢中因取吞之遂勤學讀/九經以清才稱○以下自序)吾道欲悲麟斷續殊鄉
淚存亡滿席珍(禮記儒有席上/之珍以待聘)魂銷季羔竇(家語蒯聵/之亂季羔)
(逃之走郭門門者謂曰彼有缺羔曰君/子不踰又曰彼有竇羔曰君子不竇)衣化子張紳建
議庸何所通班昔濫臻浮生見開泰獨得詠汀蘋(栁惲/詩汀)
(洲採/白蘋)
　　　晉昌晚歸馬上贈
勇多侵路去恨有礙燈還嗅自微微白(楞嚴經觀鼻中/氣出入如烟烟)
(相漸銷鼻/息成白)看成㳫㳫殷(烏閑/切)坐來疑(一作/疑忘)物外歸去有
簾間君問傷春句千辭不可刪
　　　哭䖍州楊侍郎虞卿(唐書楊虞卿字師臯太和/中牛僧孺李宗閔輔政引)
　　　(為給事中七年宗閔罷李徳裕知政事出為常/州刺史八年宗閔復入相召為工部侍郎九年)
　　　(拜京兆尹其年六月京師訛言鄭注為上合金/丹須小兒心肝民間相告語扃鎖小兒甚宻街)
　　　(肆汹汹上聞之不悦注頗不自安而雅與虞卿/有怨因約李訓奏曰語出虞卿家御史大夫李)
　　　(固言素嫉虞卿朋比因傳左端倪上大怒收虞/卿下獄于是子弟八人皆自繋撾鼓訴寃詔虞)
　　　(卿還私第翌日貶䖍州司/馬再貶司户卒于貶所)
漢網疎仍漏(老子天網恢/恢疎而不漏)齊民困未蘓如何大丞相翻
作弛刑徒(漢書西羌反發三輔中都官徒弛刑注弛釋/也若今徒解鉗􁚫赭衣置任輸作也○二語)
(謂宗/閔)中憲方外易(史記商鞅多左建外易索隠左建謂/左道建立威權也外易在外革易君)
(命○此語/謂固言)尹京終就拘(謂虞/卿)本矜能弭謗先議取非辜
(二語謂/鄭注)巧有凝脂宻(鹽鐵論昔秦法繁于/秋荼而宻于凝脂)功無一柱扶
深知獄吏貴(周勃傳吾常將百萬/軍安知獄吏之貴也)幾迫季冬誅(司馬遷/書今少)
(卿抱不測之罪涉旬月迫/季冬注迫季冬言將刑也)呌帝青天濶(甘泉賦選巫/咸兮呌帝閽)辭
家白日晡流亡誠不弔(左傳哀公誄孔子曰昊/天不弔不憖遺一老)神理若
為誣在昔恩知沗諸生禮秩殊入韓非劍客(史記嚴仲/子與韓相)
(俠累有郄告聶政政仗劍/至韓直入上階刺殺俠累)過趙受鉗奴(史記豫讓事智/伯甚尊寵之趙)
(襄子滅智伯讓乃變姓名為刑人入宫塗厠中欲刺襄/子鉗奴刑人也漢書季布匿濮陽周氏周氏乃髠鉗布)
(置廣栁車中○言念其恩/知欲報以聶政豫讓之事)楚水招魂逺邙山卜宅孤(十/道)
(志邙山在洛陽北十里楊佺期洛/城記邙山古今東洛九原之地也)甘心親垤蟻(説文垤/蟻封也)
(嶺南異物志蟻封者/蟻子聚土為臺也)旋踵戮城狐(原注是冬舒李伏易/○晉謝鯤傳劉隗誠)
(始禍然城狐社䑕通鑑秋七月李訓召舒元輿為右司/郎中兼侍御史知雜鞫楊虞卿獄九月元輿訓並同平)
(章事十月有甘露之/變元輿訓俱族誅)隂隲今如此天災未可無莫慿牲
玉請(詩靡神不舉靡愛斯牲/圭璧既卒寧莫我聽)便望救焦枯(唐書開成二/年旱自四月)
(至七月/不雨)
　　　寄太原盧司空三十韻(唐書盧鈞字子和系出/范陽徙京兆藍田舉進)
　　　(士第太和中累遷給事中開成元年冬擢嶺南/節度使時稱廉潔㑹昌初遷山南東道節度使)
　　　(四年誅劉稹以鈞領昭義節度使檢校兵部尚/書宣宗即位改吏部尚書授宣武節度使加檢)
　　　(校司空四年入為太子太師六年充太原尹北/都留守河東節度使九年召為左僕射十一年)
　　　(九月拜同平章事充山南西道節度/使懿宗初以太保致仕卒年八十七)
隋艦臨淮甸(隋書大業二年八月帝幸/江都舳艫相接二百里)唐旗出井陘(唐/書)
(井陘縣屬鎮州又獲鹿縣有故井陘闗一名土門闗括/地志井陘故闗在并州石艾縣陘東十八里即井陘口)
(也栁芳唐厯大業十三年髙祖為太/原留守起義兵明年四月受隋禪)斷鰲搘四柱(列子/斷鰲)
(足以立/四極)卓馬濟三靈(道源注卓馬猶云立馬/也真誥卓靈虚之駿)祖業隆盤
古孫謀復大庭(莊子昔容成氏大庭氏結繩而用之若/此時則至治也古史考大庭氏姜姓以)
(火徳王號/曰炎帝)從來師俊傑可以煥丹青(漢蘓武傳竹帛所/載丹青所畫何以)
(過子/卿)舊族開東岳(唐書世系表盧氏出自姜姓食采于/盧濟北盧縣是也其後因以為氏)
雄圖奮北溟(莊子北溟有/魚其名為鯤)邪同獬廌觸(唐書鈞遷監察/御史争宋申錫)
(知/名)樂伴鳯凰聽(漢律厯志黄帝取竹嶰谷制十二筩/以聽鳯鳴其雄鳴為六雌鳴亦六)酣
戰仍揮日(淮南子魯陽公與韓酣戰/日暮援戈麾之日反三舎)降妖亦鬬霆(北齊/書神)
(武嘗閲馬于北牧道逄暴雨大雷電震地前有浮圖一/所神武令薛孤延視之孤延乃馳馬按矟直前未至三)
(十歩震燒浮圖孤延唱殺繞浮圖走火遂滅孤延還眉/鬚及馬鬉尾皆焦神武嘆其勇决曰薛孤延乃能與霹)
(靂/鬬)將軍功不伐叔舅徳惟馨(禮記天子同姓謂之叔父/異姓謂之叔舅白帖長曰)
(伯舅少/曰叔舅)雞塞誰生事(後漢書竇憲將萬/騎出朔方雞鹿塞)狼烟不暫停(酉/陽)
(雜俎狼糞烟直/上𤇺火用之)擬填滄海鳥(用精衛事/見上巻)敢競太陽螢(道/源)
(注易畧例螢燐/争燿于太陽)内草纔傳詔前茅巳勒銘(左傳前茅慮/無注軍行前)
(有斥堠蹹伏備慮有無茅明也或曰/時楚以茅為旌識勒銘用班固事)那勞出師表盡入
大荒經(山海經有大荒/東西南北中經)徳水縈長帶(漢郊祀志秦文公/獲黑龍此水徳之)
(瑞于是更名河曰徳/水功臣表黄河如帶)隂山繞畫屏(秦本紀西北斥逐匈/奴自榆中並河以東)
(屬之隂山徐廣曰隂山在五原/北通典隂山唐為安北都䕶府)秪憂非綮肯未覺有膻
腥保佐資冲漠扶持在杳㝠乃心防暗室華髮稱明廷
(唐書鈞宿齒數外遷/而後來者多至宰相)按甲神初静揮戈思欲醒羲之當
妙選(原注小弟羲叟/早䝉眷以嘉姻)孝若近歸寧(原注三十五丈明府/髙科來歸膝下○晉)
(書夏侯湛字孝若官散騎常侍卒潘岳/稱其文非徒温雅乃别是孝弟之性)月色來侵幌詩
成有轉櫺(櫺窻/櫺也)羅含黄菊宅栁惲白蘋汀(注俱見/上巻)神物
龜酬孔(㑹稽後賢傳孔愉字敬康嘗至呉興縣餘干亭/見人籠龜于路愉求買放之溪中龜行至水反)
(顧愉及封此亭侯鑄印龜首迴屈三鑄不正有似昔龜/之顧愉悟乃取而佩焉唐書太和四年鈞封范陽郡開)
(國/公)僊才鶴姓丁(丁令威事見上巻尚書故實盧元公鈞/奉道暇日與賔友話言必及神仙之事)
西山童子藥(魏文帝詩西山一何髙髙髙殊無極上有/兩仙童不飲亦不食與我一丸藥光曜有)
(五色服藥四五日身輕生羽翼道源注拾遺記相州棲/霞谷昔有橋順二子于此得仙服飛龍一丸十年不饑)
(故魏文帝/詩云云)南極老人星(隋天文志老人一星在弧南一/曰南極常以秋分之旦見于丙)
(春分之夕沒于丁/見則治平主壽昌)自頃徒窺管(注見/前)於今愧挈瓶(左傳/雖有)
(挈瓶之智守不假器/注挈瓶汲者喻小智)何由叨末席還得叩𤣥扃莊叟虚
悲雁(莊子莊子舍于故人之家故人喜令豎子殺一雁/而烹之豎子曰其一能鳴其一不能鳴請奚殺主)
(人曰殺不/能鳴者)終童漫識鼮(注見/前)幕中雖䇿畫劍外且伶俜
(一作/聘)俁俁行忘止(詩碩人/俁俁)鰥鰥卧不瞑身應瘠於魯(道/源)
(注左傳何必/齊魯以肥杞)淚欲溢為滎(禹貢導沇水東流為/濟入于河溢為滎)禹貢思
金鼎(左傳夏之方有徳也/貢金九牧鑄鼎象物)堯圖憶土鉶(史記堯舜飯土/簋啜土硎注瓦)
(器/也)公乎來入相王欲駕云亭(史記黄帝封太山禪亭/亭顓頊封太山禪云云)
　(錢龍惕箋鈞為北都留守義山時在東川作此寄之/隋艦臨淮甸以下因太原為髙祖興王之地故特述)
　(之美其功著丹靑而承家世之盛也酣戰仍揮日以/下序其為鎮將之功也武宗討劉稹以鈞寛厚得衆)
　(詔節度昭義軍令乗驛往鈞次髙平稹將白惟信獻/欵俄而遣潞卒戍代北卒飲醉為亂鈞選牙兵盡斬)
　(之于太平驛及鎮河東奏韋宙為副使禁唐民侵掠/虜境雜虜遂安那勞出師表盡入大荒經葢以諸葛)
　(比之也羲之當妙選以下叙姻婭之誼以及寄詩之/情也鈞别墅在城南晚歲被召謝病遨遊故有黄菊)
　(白蘋之句其再為司空年逾大耋故有西山南極之/祝也鈞累朝耆碩公望所歸故終願其入相而告成)
　(功于封/禪也)
　　　安平公詩(原注故贈尚書諱氏/○崔戎也注見中巻)
丈人博陵王名家(舊唐書戎髙伯祖𤣥暐神/龍初有大功封博陵郡王)憐我總角
稱才華華州留語曉至暮(戎拜給事中駁奏為當時所/稱太和七年七月改華州刺)
(史/)髙聲喝吏放兩衙明朝騎馬出城外送我習業南山
阿仲子延(一作/廷)岳年十六(延岳或云崔雍也/按唐書雍字順中)面如白玉
欹烏紗其弟炳章猶兩丱(炳章崔/衮也)瑤林瓊樹含竒花陳
留阮家諸姪秀(一作璠璵並列諸姓秀○晉書阮籍陳/留尉氏人也父瑀魏丞相掾子渾侄咸)
(咸子瞻瞻弟孚咸從子修孚族弟放放弟裕皆/知名唐書世系表戎姪有庾序福裕原朗諸人)邐迤出
拜何駢羅府中從事杜與李(杜勝李潘/見中巻)麟角虎翅相過
摩(麟角虎翅/注俱見前)清詞孤韻有歌響擊觸鐘磬鳴環珂三月
石堤凍銷釋東風開花滿陽坡(陽坡坡之向日者杜/甫詩陽坡可種𤓰)時
禽得伴戲新木其聲尖咽如鳴梭公時載酒領從事踴
躍鞍馬來相過仰看樓殿撮清漢坐視世界如恒沙(水/經)
(注康泰扶南傳曰恒水之源出崑崙山中有五大源諸/水分流皆由此枝扈大江出山西北流東南注大海枝)
(扈黎即恒水也故西域志有恒曲之目楞嚴經恒河從/阿耨逹池師子口流出周圍四十里其中沙細如麫亦)
(云金沙河也維摩經取三千大千世界如/陶家輪著右掌中擲過恒沙世界之外)面熱脚掉互
登陟青雲表柱白雲崖一百八句在貝葉(道源注楞伽/經有不生句)
(生句等一百八句佛言大慧是百八句先佛所説/汝及諸菩薩摩訶薩應當修學貝葉注見上巻)三十
三天長雨花(道源注三十三天欲天也天主曰忉利居/須彌山頂四方各八獨帝釋忉利居中楞)
(嚴經世尊座天雨百寳蓮/花青黄赤白間雜紛糅)長者子來輒獻蓋(道源注維/摩經毘耶)
(離城有長者子名曰寳積與五百長者子俱持七寳蓋/來詣佛所佛之威力令諸寳蓋合成一蓋徧覆三千大)
(千世界而此世界廣/長之相悉于中現)辟支佛去空留鞾(道源注釋氏要/覽辟支梵云辟)
(勒支底迦唐言獨行此有二謂部行麟喻也水經注于/闐國城一十五里有利刹寺中有石鞾石上有足跡彼)
(俗言是辟支佛跡酉陽雜俎于闐國賛/摩寺有辟支佛鞾非皮非綵歲久不爛)公時受詔鎮東
魯(舊唐書太和八年三月丙子戎遷兖海沂宻都團/練觀察等使華民戀惜遮道至有解靴斷鐙者)遣
我草詔(疑作/奏)隨車牙(道源注建牙旗于/車前故曰車牙)顧我下筆即千
字疑我讀書傾五車(莊子惠子多/方其書五車)嗚嘑(呼/同)大賢苦不壽
時世方士無靈砂(本草有太清/服鍊靈砂法)五月至止六月病遽頺
泰山驚逝波(舊唐書戌理兖一年太和八年五月卒新/書年五十五按舊紀戎以八年六月卒與)
(此詩合/本傳誤)明年徒步弔京國宅破子毁哀如何(子毁是哀/毁之毁有)
(謂戎子雍賜死宣州者非/也雍賜死在咸通九年)西風衝户捲素帳隟光斜照
舊燕窠古人常歎知已少况我淪賤艱虞多如公之徳
世一二豈得無涙如黄河(世説顧長康哭桓宣武聲如/震雷破山泪如傾河注海)
瀝膽咒願天有眼(楞嚴經時心懷/歡喜謂得天眼)君子之澤方滂沱
　　　赤壁(此詩見杜牧集○/以下四首一本闕)
折㦸沉沙鐵未銷自將磨洗認前朝東風不與周郎便
銅雀春深鎖二喬
　　　垂栁
垂栁碧鬅(一作/髯)茸樓昏雨帶容思量成夜夢束久廢春
慵梳洗慿張敞(注見/上巻)乘騎笑稚恭(晉書庾翼字稚恭世/説庾小征西嘗出未)
(還婦母阮與女上安陵城樓俄頃翼歸阮語女聞庾郎/能騎我何由得見婦告翼翼便于道盤馬始兩轉墜馬)
(墮地意/氣自若)碧虚隨輔笠紅燭近髙舂(淮南子日至于虞淵/是謂髙舂至于連石)
(是謂/下舂)怨目明秋水(即秋眸也/見中巻)愁眉淡逺峯(西京雜記文/君姣好眉色)
(如望逺山臉/際常若芙蓉)小闌花盡蝶静院醉醒(疑作/聞)蛩舊作琴臺
鳯(益部耆舊傳相如宅在少城中笮橋下百許步有琴/臺在馬相如琴歌鳯兮鳯兮歸故鄉遨遊四海求其)
(皇/)今為藥店龍(樂府獨曲歌自從别郎後卧宿頭不舉/飛龍落藥店骨出則為汝李賀詩骨出)
(似飛/龍)寳奩抛擲久一任景陽鐘(注見/上巻)
　　　清夜怨
含淚坐春宵聞君欲度遼綠池荷葉嫩紅砌杏花嬌曙
月當窻滿征雲出塞遙畫樓終日閉清管為誰調
　　　定子(此詩亦見杜牧外集題作隋/苑注一云定子牛相小青)
檀槽一抹廣陵春(譚賔錄開元中有中官使蜀回得琵/琶以獻其槽邏皆桫檀為之温潤如)
(玉光耀可鑒楊妃每抱是奏于梨園音韻凄清飃如雲/外虢國以下競為貴妃琵琶弟子毎受曲畢皆廣有進)
(獻/)定子初開睡臉新郤笑喫虚隋煬(去聲韻㑹/收漾韻)帝(西谿/叢語)
(北里志劉泰娘門冇樗樹贈詩云尋常凡木最輕樗今/日尋樗桂不如漢髙新破咸陽後莫使奔波遂喫虚)
破家亡國為何人
　
　
　李義山詩集注巻三下
欽定四庫全書
　李義山詩集注附錄
　　舊唐書文苑傳
李商隠字義山懐州河内人(新書或言英國公世勣之/裔孫按義山乃宗室辨詳)
(詩集/注)曽祖叔恒位終安陽令祖俌位終邢州録事参軍
父嗣令狐楚鎮河陽以所業文干之年纔及弱冠楚以
其少俊深禮之令與諸子逰楚鎮天平汴州從為廵官
嵗給資装令随計上都開成二年方登進士第(新書開/成二年)
(髙鍇知貢舉令狐綯雅善/鍇奨譽甚力故擢進士第)釋褐秘書省校書郎調補𢎞
農尉(新書以活獄忤觀察使孫簡将/罷去㑹姚合代簡諭使還官)㑹昌二年又以書
判㧞萃王茂元鎮河陽辟為掌書記茂元愛其才以子
妻之茂元雖讀書為儒然本将家子李徳裕素厚遇之
時徳裕秉政用為河陽帥徳裕與李宗閔楊嗣復令狐
楚大相讐怨商隠既為茂元従事宗閔等大薄之(新書/茂元)
(善徳裕牛李黨人嗤謫啇隠/以為詭薄無行共排笮之)時令狐楚巳卒子綯為員
外郎以商隠背恩尤惡其無行俄而茂元卒来逰京師
久之不調㑹給事中鄭亞亷察桂州請為觀察判官撿
挍水部員外郎大中初白敏中秉政令狐綯在内署共
排李徳裕逐之亞坐德裕黨亦貶循州刺史商隠随亞
在嶺表累載三年入朝(新書亞謫循州商隠従之凡三/年乃歸亞亦徳裕所善綯以為)
(忘家恩放利偷合謝不通按義山在嶺表不一年史/文誤也又史云謝不通而随亞後與綯酬和詩頗多)京
兆尹盧宏正(按宏正是時不為/京兆尹史亦誤)奏署掾曺令典牋奏眀
年令狐綯作相商隠屢啓陳情綯不之省(新書綯當國/商隠歸窮自)
(觧綯憾/不置)宏正鎮徐州又從為掌書記府罷入朝復以文
章干綯乃補太學博士㑹河南尹栁仲郢鎮東蜀辟為
節度判官撿挍工部郎中(新書作工/部員外郎)大中末仲郢坐專
殺左遷商隠廢罷還鄭州未㡬病卒(新書仲郢辟判官/府罷客榮陽卒)
商隠能為古文不喜偶對從事令狐楚幕楚能章奏遂
以其道授商隠自是始為今體章奏(新書商隠初為文/瑰邁竒古楚工章)
(奏因授其學商隠儷/偶長短而繁縟過之)博學强記下茟不能自休尤善為
誄奠之辭與太原温庭筠南郡段成式齊名時號三十
六體文思清麗視庭筠過之而俱無特操恃才詭激為
當塗者所薄名宦不進坎壈終身弟羲叟亦以進士擢
第累為賔佐商隠有表状集四十巻(新書藝文志李商/隠樊南甲集二十)
(巻乙集二十巻玉溪生詩三巻又賦一巻文一巻宋史/藝文志李商隠文集八巻四六甲乙集四十巻别集二)
(十巻詩/集三巻)
　附錄諸家詩評
　　陸魯望集一則
吾聞淫畋漁者謂之暴天物天物且不可暴又可抉摘
刻削露其情状乎使自萌卵至于槁死不能隠伏天能
不致罰耶長吉夭東野窮玉溪生官不挂朝籍而死正
坐是哉正坐是哉
　　古今詩話一則
楊大年(億/)錢文僖(惟/演)晏元獻(殊/)劉子儀(筠/)為詩皆宗義
山號西崑體後進效之多竊取義山詩句嘗内宴優人
有為義山者衣服敗裂告人曰吾為諸館職撏撦至此
聞者大噱
　　蔡寛夫詩話二則
白樂天晚年極喜義山詩云我死得為爾子足矣義山
生子遂以白老名之既長略無文性温庭筠嘗戲之曰
以爾為樂天後身不亦沗乎然義山有衮師我嬌兒美
秀乃無匹之句不知詩之所稱即此二子否乎不然後
何其無聞也
王荆公晩年亦喜義山詩以為唐人知學老杜而得其
籓籬惟義山一人而巳每誦其雪嶺未歸天外使松州
猶駐殿前軍永憶江湖歸白髮欲迴天地入扁舟與池
光不受月暮氣欲沈山江海三年客乾坤一戰塲之類
雖老杜無以過也
　　石林詩話一則
歐陽公詩始矯崑體専以氣格為主故其詩多平易疎
暢
　　楊文公談苑二則
義山為文多簡閱書册左右鱗次號獺祭魚
予知制誥日與余恕同考試因出義山詩共讀酷愛一
絶云珠箔輕明覆玉墀披香新殿鬪腰支不湏看盡魚
龍戲終遣君王怒偃師嘆古人措詞寓意如此深妙令
人感慨不巳
　　唐詩紀事一則
鹿門先生唐彦謙為詩酷慕玉溪生得其清峭感愴葢
其一體也然警絶之句亦多有
　　緗素雜記一則
義山錦瑟詩山谷讀之殊不曉其意後以問東坡坡曰
此出古今樂志錦瑟之為器也其絃五十其柱如之其
聲也適怨清和以中間四句配之一萹之中曲盡其意
(劉貢父詩話錦瑟當時貴人愛姬/之名唐詩紀事錦瑟令狐楚青衣)
　　范元實詩眼二則
文章貴衆中傑出同賦一事工拙易見予行蜀道過籌
筆驛如石曼卿詩意中流水逺愁外舊山青有山水處
便可用不必籌茟驛也殷潜之與小杜詩甚健麗亦無
髙意惟義山詩云猿鳥猶疑畏簡書風雲長為䕶儲胥
簡書軍中法令約束言號令嚴眀雖千百年之後猿鳥
猶畏之也儲胥軍中籓籬言忠義貫神眀風雲猶為䕶
其壁壘也誦此二語使人凛然復見孔眀風烈至于管
樂有才終不沗關張無命復何如属對親切又有議論
他人不及也馬嵬驛唐詩尤多如劉夢得緑野扶風道
一篇人頗誦之其淺近乃兒童所能義山云海外徒聞
更九州他生未卜此生休語極親切髙雅故不用堕泪
愁怨等字而聞者為之深悲空聞虎旅鳴宵柝無復雞
人報曉籌如親扈眀皇寫出當時物色此日六軍同駐
馬他時七夕笑牽牛益竒義山詩世人但知其巧麗與
温庭筠齊名葢俗學止得其皮膚其髙情逺意皆不識
也
予舊日常愛劉夢得先主廟詩山谷使予讀義山漢宣
帝詩然後知夢得之淺近(漢宣帝詩即鄠杜/馬上念漢書作也)
　　呂大有詩話一則
義山詩一春夢雨常飄瓦盡日靈風不滿旗東坡公極
愛此聨以為有不盡之味
　　西谿叢語二則
李商隠有當句對詩宻邇平陽接上蘭秦楼鴛瓦漢宫
盤池光不定花光亂日氣初涵露氣乾亦有當句對而
兩句不對者如陸龜䝉詩云但說潄流并枕石不辭蟬
腹與龜膓
唐末館閣諸公泛舟以木蘭為題忽一貧士登舟作詩
云洞庭春水緑于雲日日征帆送逺征曽向木蘭洲上
過不知元是此花身諸公大驚物色之乃義山之魄時
義山下世久矣又嵐齋集載此乃陸龜䝉于蘓守張搏
坐中賦木蘭堂詩未知孰是
　　北夢瑣言一則
李商隠員外依彭陽令狐楚以箋奏受知相國既歿彭
陽之子綯繼有韋平之拜疎隴西未常展分重陽日義
山詣宅于㕔事上題詩曰曽共山翁把酒時霜天白菊
繞堦墀十年泉下無消息九日樽前有所思不學漢臣
栽苜蓿空教楚客咏江蘺郎君官貴施行馬東閣何因
再得窺綯覩之慙悵而巳乃扃閉此㕔終身不處(唐詩/紀事)
(所載其說/與此小異)
　　三山老人語録一則
義山雜纂以對花啜茶謂之殺風景故荆公寄茶與平
甫詩有金谷花開莫漫煎之句
　　鶴林玉露一則
眀皇納太真宫中與衞宣公納伋妻無異白樂天長恨
歌云楊家有女初長成養在深閨人不識天生麗質難
自棄一朝選在君王側此為尊者諱也近時楊誠齋題
武恵妃傳云桂折秋風露折蘭千花無朶可天顔夀王
不忍金閨冷獨獻君王一玉環詞雖工而意未婉惟李
商隠云龍池賜酒敞雲屏羯鼓聲髙衆樂停半夜宴歸
宫漏永薛王沈醉夀王醒其詞微而顯得風人之體








　
　
　
　
　
　
　
　
　
　
　
　
　
　
　
　李義山詩集注附錄
