#+TITLE: 鮚埼亭詩集-淸-
#+DATE: 2018-05-12 10:20:35
#+SOURCE: github.com/kanripo/KR4f0055 master eb169ccd                
結埼亭詩集目錄
　卷一
　　祥琴集　句餘唱和集
　卷二
　　虬骨集　杪秋江行集
卷三
　　七峯草堂唱和集　五甲集
　卷四
　　抄詩集　百五春光集
卷五
　　吳船集　韓江唱和苐二集
　卷六
　　偸兒棄餘集
　卷七
　　漫興初集　漫興二集
　卷八
　　望歲集　采蕺齊集　西笑集
　卷九
　　雙韮山房夏課　帖經餘事集　病月集
　卷十　度嶺集
鮚埼亭詩集第一卷
　甬上全祖望紹衣著
　　攝山懐古(以下祥琹集)
徴君淡蕩人弓車詎可招笑視蕭老公慁我空嘵嘵
百年御碑自孱主亦復不足揚孤標至今㕠老鶴猶
從白雲巢(右明徴君)
騎省好兄弟澄心堂上㕠尊宿朝朝下直㱕對床好
句更相屬降王既踉蹌遺臣亦摧辱可憐亡國痛盡
在江南録一麾西邠去苦寒入腹誰相禦衣褐亦何
妨江左華風良貴倨㱕䰟返故山夜猿哭澘澘吁嗟
乎十郎茶肆俱榛菅(右徐騎省)
孤忠有佳兒羽林生光輝試看蔣陵下周粟生尚希
更爱詩思工如鴻冥冥飛中山孫子亦式微白門世
臣張錦衣(右張指揮)
　　定林寺
蕭䟽㝎林寺傳是舒王址暮年一壑中空書福建子
尭舜君民志未伸耿耿可鍳諸鬼神擬之王盧豈其
倫泥古信匪人遂以醸祸根是則殊可嗔坡陀羸馬
哦詩䖏白寉紅寉都飛去空餘百尺松我疑猶是元
豐樹
　　白下投止承恩寺見壁上蕺山先生題字知為
　　　其舊寓也正襟覧之
草莽孤臣劇可憐(先生乙酉封/事所自称)僧寮一榻坐凄然中
樞學禁方封進淮帥弹章又至前空有精誠感刺客
誰将血淚逹穹天百年末學重過此肅拜如聞謦欬
傳
　　過石齋先生正命處詩以弔之
漳海精忠薄九霄我来三吊大中橋降臣䝉面終無
頼義士同心不可撓閩嶠山川増卓犖孝陵風雨已
蕭寥(絶命詩/中語)洞璣絶學誰窺見天挺應推百世豪
　　從朝天宫謁孝陵(世傳髙皇龍蜕在/是宫不在陵也)
鍾阜衣冠是與非朝天弓劒更傳疑難尋玉匣珠𥜗
地但見神功聖徳碑開國諒無慙漢祖嗣孫底是學
曹丕當年可笑山陵使亂命何人為弼違
　　秦淮河房追懐復社諸公
横議多縁世道衰黨人亦自蹈危菑賔寮艶説四公
子􁁬角猶傳三茂材(耕岩次尾/崑銅也)厯詆太牢原過激得
沉白馬有餘哀秦淮水畔行逰地嗚咽寒潮帶雨来
　　報恩寺
為報髙皇罔極㤙漫言當璧眷先殷育王豈有除奸
助道衍終成佐命勛十族固應勤懴禮三征終莫觧
塵氛碽妃别抱無窮恨尊號曽無配享文
　　笪橋有百歲老人爲予指海岸先生正命䖏
倔强儀曹一散郎不随崩角拜名王南天半壁􁦵孤
掌西竺三忠共耿光(謂蔡忠襄公暨金公正希/皆先生禅友而先後正命)先世
淵源餘舊墨吾鄉爼豆志甘棠(先生尝爲吾鄉莭/推于先世最厚)金
剛西目應長在鍾阜神靈助激昻
　　燕子磯蘭若尋蒼翁題字
江東王氣已全枯豈有重㒷赤伏符半夜秋風出靈
谷千船軍火竄焦湖孤生逐日空三足碧血沉淵尚
一壺此日弥甥輯遺事可憐題字竟模糊
　　舊院
澹心居士真耆舊頭白􁎾觚話板橋豈以平康忘廂
社正從子夜哭宗祧(唐天祐中進士逰平康詩有云/博取嫦娥扳取桂便随陵谷一)
(時迂論者以/爲無復人心)葛姫大節成鵉鳯頓老㳺魂寄黍苗名
士美人㕠寂寞荒江斜日逐漁樵
　　循城而行偶話樞曹錢丈事
崑山寓客小籛君忠介家風搃不羣踴躍耒尋殘石
碣佯狂死報躄将軍(謂甘/輝)婺垣有婦成㕠節桑海何
人録舊聞爲對故城生感㮣冲天一鳯溯竒勛
　　坊中買千頃楼舊書
風流比部住籬門六萬牙籖四庫分曽與淡園称繼
霸至今藜閣藉䧺文(明史藝文志/稿出俞邰手)故雍殘刻成飛絮
徴士遺鈐亦断紋誰道卿雲長擁濩(震川/語也)由来過眼
盡浮雲
　　阮懐寧居(今為揚商寓所)
圓海居停尚有存當年道路目凶門蝗男録就誅餘
孽燕子箋成上至尊東澗老来重納拜(幸存録謂錢/尚書以門生)
(礼見圓海今本/多删去此語)崑銅痛定亦招魂今逢潦盡潭清日
敗瓦殘扉落月昏
　　臨川先生主試江南中途得疾入闈少愈而幷
　　　日閱文失于調攝未及畢事神明頓索不可
　　　収矣予渡江視之先生以三年别緒絮語諄
　　　諄莫非關注深切之言而瞀亂無復詮决為
　　　之悽愴先生素康强不料其至此也舟中得
　　　詩三首
滿眼秋光喚奈何天根一夜涸洪河據鞍馬上䧺心
在曵足壺頭恨事多猶為吴儂慰蕉萃誰知老子已
婆娑萬夫禀植今如此(阮亭主公尝称先生以萬/夫之禀見分甘餘話中)始
信人生易折磨
追思適館賦緇衣倒庋傾筐世所稀互舉遺經攻墨
守每論佳士致神飛参差苫塊三年别潦倒春明昨
夢違天為一陽扶碩果肯敎黄葉共摧䬠(副主考官/金君徳英)
(為予言先生途中/旦旦念予不置)
卄年前度幾掄才桃李都㱕帳下栽具眼不愁方叔
屈雄文争望兖公耒神龍際會真難得老鳯菁華忽
驟衰那得重占七日復元神為挕舊丹胎
　　臨川先生病中猶古人出處之義漫呈絶句五
　　　首兼東胡撫軍復齋
宗臣綘灌正隆隆况復肩随鄧侍中何不洛陽髙卧
去漫勞鵩鳥度湘東
申轅報罷董生黜更復誰同汲直羣自分不求五鼎
食何妨平揖大将軍
茂陵男子家風在肯向扶風作詭随亦會遭逢有天
幸不然那得遽伸眉
誰言王掾是癡生直把桓温喚老兵不見郗郎空入
幕老投臨海一荒城
生平生笑陶彭泽豈有牽絲百里才秫未成醪身早
去先幾何待督郵来
　　敬亭沈耕岩先生卒後七十年而未塟予将謀
　　　之臨川閣學檄下有司助之而臨川病甚弗
　　　能及也爲之慨於
嵯峨烈廟故徵君潦倒南都一黨人猶喜清流完白
首竟無坏土貯青燐枯心早已填窮海殘骨還堪贖
百身五角六張多厄運敬亭草木亦傷神
　　再送臨川先生于揚関神氣困悴益甚然臨别
　　猶推蓬窗呼予者三良可倀也
天氣是爲魂地氣是爲魄斯人所濩持仗此㕠丸力
石亦有時剥金亦有時消何况七尺身百憂所感撓
所貴學道人神明長㫪融諸艱不能折垂老或愈充
堂堂人中乕夢周志未衰顛毛雖種種猶思奮驚雷
誰知驥且老漸㸔魚已頳乃縁小違沴遂致大摧零
北闕何迢迢西風正發發登車三囬首屏營不可别
永懐姑射神尸居飬天和尊生良有術身孰與世多
(四句用止郷/寄同父語)
　　嶰谷招同復齋孺廬洴江南軒登平山堂
地以歐劉重情縁僑札􁆖風流推夙老濩落感同羣
(謂南/軒)楊枊春風杳芙蓉夕照曛一堂賓主勝三沐誦
䧺文(是日讀孺廬題/嶰谷燕堂小記)
姿地原無軰家風好共夸(孺庐三/郎霽山)石蓮花接葉(萬光/禄思)
(嘿講/易地)玉茗樹駢葩(孺廬言其家/園玉茗之盛)良會思前哲髙才賦
落霞吾衰期掉首㱕理舊漁槎
　　朱上舍自天讀予悼耕岩未葬詩而蹙然請以
　　　明年任之喜而有作
徵君未死日破戒受兼金為塟鍾山骨餘投瀬水陰
(耕宕不受逹人之餽以塟故人乃收一今百/金用其半而所餘者投之蕪湖水中)清芬猶
未冺髙誼更誰尋一諸来孤鳯微生慰素心
　　孺廬編修再次前䪨二首索和
天上玉堂夢羇愁五載殷相逢大江北重與話離羣
老屋連甍住醇醪永夕醺士安如見外誰復定吾文
(孺廬許為/予序拙集)
探得遺經緒寧将曹李夸祗應憐末學亦復媿繁葩
元氣収秋實榮光爛早霞一壺囬逝水津逮有星槎
(座中語及江都/世擅文選之學)
　　牧齋本與茶村相契及國𥘉竟陵譚侍講主試
　　　江寧致敬于茶村如燕太子所以事荆卿者
　　　茶村叩之則長跪流涕曰欲先生為吾家報
　　　世仇也茶村嘿然是日餞别侍講詩有云海
　　内于今枉可憐江南遍唱李龜年指牧齋也
　　　而是後撡戈于𥘉有學集者實由之始矣唐
　　　丈南軒語及因紀以詩
門户紛綸祸未休可憐文字亦戈矛當年宿老先挑
釁易世兒曺継復仇彼我相觀均一笑古今岐視實
同邱湏知根柢皆䟽薄誰是江河萬古流(牧齋與伯/敬以同年)
(有/隙)
　　苕上蓮花荘泊舟因訪清容軒故址
宗姓真磷角公孫亦鳯毛相尋白蘋渚握手話風騷
我亦勾餘客清才媿二豪一枝何䖏是七觀已蕭寥
　　小山堂賦荔枝酒
一甕離支酒迢迢自粤中誰憐成粹白幾費擘輕紅
味以淡弥㫖香縁清若空(清若空禾/中酒名也)乍疑錯着水(坡/公)
(称羅家白/為錯着水)牽率譜詩筒
聞道三年後芳膏変墨香風塵感緇素物態反蒼黄
守白應難乆通元别有方勞君且封閉莫漫倒樽尝
　　胡京兆鹿亭製墨最精近日散亾殆盡鈍軒貽
　　　予一丸因賦二律
敬義堂中五鬛精取材百和莫能京望雲夣入黄山
近染翰香同赤水清(京兆歙人/而居勤)栢府嚴霜留點􁈍蕉
窗寒露彂光瑩昔賢撰搆誰䏻継磨墨磨人媿後生
餘事猶能擅墨精画眉雅韵重神京五雲筆扎絞而
婉十笏齋房明且清清閟誰人長䕶惜寒􁁬竟夜尚
昭瑩曜曜查浦題楹字猶共芳烟百媚生(查浦學士/為京兆作)
(墨桃/符)
　　蘅圃先生齋中研皆有班次其第一研今㱕趙
　　　六意林索詩為銘
蘅圃先生苐一研手校春秋唐三傳餘閑或點玉田
詞經術文章双著案意林洋州之文孫其談春秋醇
乎醇偶成小令亦清妙謝山慶尔研淂人
　　吾鄉自鹿亭京兆後張大令蕚山李太學東門
　　　製墨皆良品也而今多不可問賦之以為墨
　　　苑中留故事焉
當年共門黒松精方卲諸公不足京睂閣老人賦三
絶蝸廬跛叟擅双清魂㱕碧落還同譜力與青瓊共
比瑩過眼雲烟紛感㮣摩挲故物話三生
　　陳丈南皐以興化鄭居仲所著諸種見示追憶
　　　去年里中有為㒷化守者予貽書令其訪居
　　　仲遺書杳然無耗詩以傅笑
夹漈好孫子平生喜著書桑田志乕豹漳海紀䖝魚
(居仲遂志録予曽見之/乕豹謂鄭芝乕芝豹也)以此消春晝兼之慰索居沈
周是何物俗吏足軒渠(昔蘓州守有問吏人/者曰沈周是何物)
　　海若累許惠漳茶未見踐約是日見其齋中已
　　　放徑取其佳者以㱕詩以释言
殷紅粹白成連理天巧人功各到頭宿諾未應長見
欵責言亦復更誰尤曺柯返地知何術椘客忘弓且
莫愁從此漳茶添典故巧偷豪奪縂風流
　　方侍郎南靈臯得請南㱕
正色立朝原不易乞休得請更何求早知積悃終難
遂從此餘生且自由碩果固應邀濩惜晨星誰為觧
勾留㱕家葺得平生業儒苑文林志可酧
　　梅兩弥旬奴子以絶糧告
連綿瓜蔓水漏天阻歩屧尭韭尚滿厨禹糧不継饁
闌風日怒號薄寒中白祫湖光緑盈盈弥望生杏菨
呼童具塩豉芼之堪共呫平生耻温飽此報亦足愜
室中呼菜婦為我理殘篋微吟乞食詩再臨乞未帖
　　同館出為外吏者率以書訴困悴戯荅三絶
諸公强半猒承明潘陸風流亦可称何事五窮終未
送依然冷况一條氷
疎狂容易犯科曺幕府誰能恕折腰莫咲淮王昧称
謂從前地望本清髙
清虚只合謫蓬莱豈有揚州寉信来若使脂膏良可
覬阿儂捧􁚠也顔開
　　哭萬編修丈九沙
日昨吴回厄非関隱慝招痛心遂莫挽老淚竟難消
宿德嗟淪䘮知音嘆寂寥秦亭古梅下風雨泣蕭蕭
(去年九沙家大火盡焚其尊人充宗先生經學未刋/之書九沙援夷伯庿震故事以為已咎朝夕涕洟遂)
(以不起亦/可傷止)
　　題栁堂姫人劉氏王香圖(劉氏崑白/名璧閩人)
深栁堂中彦蕭䟽最絶塵苦心啖薇蕨髙致擬松篔
一束䑕湏筆数枝閩嶠春王香不着地郎主亦傷神
　訪南谿入􁈠浦生雨即賦南谿家園(以下句餘/唱和集)
　　書帶草堂(故都督施公/二華題額)
吾家先宫詹湖上集群公峩峩施都督裘帶泰芳踪
将軍不好武雅歌酧詩筒書法猶入神滇海紅雲紅
(都督為沐黔公題/紅雲二字最馳名)佳莭殉亳社良不負阿翁可憐故
里第書画隨飄蓬猶餘殘竹林髣髴遡清風(都督有/竹中精)
(舍清風閣在湖/東今已累易主)所幸佳宅相尚貯墨妙濃階前老書
帶葱翠一百弓于今已三世春秋享祀豐吁嗟此書
帶故國遺臣封莫視作小草行與喬木同
　　二老閣
奎􁁬萃黄竹䔍生有魁儒一陽在黍谷出自九死餘
膺滂陪黨籍文陸共簡書晚㱕㕠瀑院殘經理蠧魚
招邀遍江東􁈠浦尤其渠秦川故觀察同聲和于于
扁舟時過從素心不可渝江村擬漢陰龎馬足並驅
髙州紹墜緒報本時瞿瞿有子承先志傑閣凌太虚
春秋仲丁日少牢荐香醑百年嘘薪火二老降履絇
試㸔午夜分五緯臨前除
　　半生亭
嶧陽孤根桐垂老枯其半生意猶融融清音不可亂
吾懐寒村老彩毫凌霄漢逺承蕺山傳先登南雷㟁
髙凉投紱㱕一臂忽以絆蟹螯尚可持所失啣杯便
閑情冩雲烟左筆資清翫益復自欿然望道如未見
(髙州臨終自/謂全無是處)斯人不可作舊徳傷汗漫江潮滚滚流
斜陽入絳幔剰餘東天竺繞亭白華粲
　　石叟居
石窗通萬山石楼臨絶谷其北爲翠碣石叟所小築
石叟有硯山朝朝冩蛾緑何湏千峯秀只此一奉足
五馬扺髙州旁午逢寒玉嫣然一咲粲會逢我所欲
陸郎欎林船多載不爲黷又况叟不多三五孤峯矗
遂成小洞天㣲雲淡枯木仰看大者宫俛臨獨者蜀
班班髙丽盆凝乳堪果腹石存即叟存下拜不嫌数
　　大椿堂
南谿侍半翁手種靈椿樹意美足垂芳心閑因得句
(即用髙州/題楹語)綿綿不朽人令徳永終譽形逝神長留奚
止八千度年来愈穹窿弥天飽霜露千枝蜜色蘐池
塘彂香霧椿以懐嚴君蘐以䔍慈祐更有萬歲藤相
依如蔦莬(椿樹下有藤/縁之而上)夜月度廊腰交柯相囬互南
谿亦老矣不杖猶飛歩吾疑此夀藤即以綏遐祚風
雨共晨昏為君慰孺慕
　　西江書屋
浙東藏書家首推天一閣其後淡生堂牙籖最審榷
于今有􁈠浦善在精且博我觀古著録諸家亦棼錯
藏書不擇書糠粃混精鑿藏書不讀書庋置憐寂寞
讀之或不善䘮志空作惡南谿真書倉萬選錢在索
収拾南雷書門墻幸有託反疑過髙妙一切棄糟粕
我生苦謏聞漁獵久荒落何時得假舘疑義相弹搏
直􁒻西江波以濟枯魚涸
　　一隅閣
南谿志逰山五嶽造其四聊復留有餘衡陽未之至
㱕來猒華堂一隅成小憩壺公以壺栖巢父以巢置
人生苦局齪耳目限于地莫夸雲夣寛適増夜郎媿
南谿具神勇􁁬屫百两敝退之所回車㳺行心不悸
壮觀厯天涯老倍添竒氣小閣低于艇此中正無際
我來阻滛雨登閣消清秘遥望五嶽雲茫茫生遐跂
　　雪嶠和尚㕠瓣香行(雪嶠弟子極盛而傳香者/一為黄公端伯一為徐公)
(啟􁱝並/死國难)
南湖侍御之諸孫偶然堕落浮屠門雖然堕落浮屠
門依舊忠孝光大倫請看龍象紛蹴踏座下何止三
千人上瓣香終莫有分以待海岸居士大善根輾然
一晤傳秘薪比之妙喜得横浦峨睂天半倍覺軍持
尊敬致一瓣香上紹龍池君是誰足称後来秀莫令
海岸孤另傷寡群里中徐郎其殆庻顛狂之中藴道
真俯視餘子陸陸如秋蚊再寄一瓣香以接西江雲
忽然不周山崩天柱折恒河之沙亦狂奔海㟁一瓣
香金剛洗出刀山痕南都半壁足慰鍾山魂徐郎一
瓣香鶡冠闖入蒼頭軍會稽甲盾足陪胥江神重泉
相逢㝎一笑徑山双虹貫日輪
　　複壁篇(為劉乙然妻周氏作)
平山堂上大雲飛廣陵城中命如雞梅花嶺頭塟遺
衣甬江劉生廣陵客中夜匆匆築複壁呼我郷里且
避迹嗟㢤妾身願先死忍聼隔墻掠夫子暗中投繯
不可止暗中有鬼反勾留天乎留我将遭尤此身可
死不可羞試看洶洶百軰至聊尔複壁那足恃蘭摧
玉碎頃刻事明晨穿壁出堂堂呼我爱女先上梁東
西两頭死相望湏臾鐵馬又周遭果然破柱索逋逃
芳魂已過廿四橋尔時鄉衮誰幷命通守王郎周大
令居然巾幗髙名並梅花嶺頭老督師夜謁孝陵前
致詞乞得旌書表素絲我更為添黄絹詩
　　羊山吟(為蒼水尚書作也昌國大洋有羊山多/羊然不可烹盖神物也尚書泊軍山下)
(軍士不知而烹之未熟而風濤大起軍士溺/者無算義陽王豫其禍今世人謂以羊府君)
(廟得名羊/山者謬)
殽函失鹿鹿有㱕芒碭斬蛇蛇弗違赤烏白魚㱕新
命陳倉䧺雌寶雞㕠㕠飛孤臣徒搏雕乕将何為尔
羊来思角戢戢馴擾直似鷗忘機鵶兒軍士偶不成
誰知忽震天狼威鞭龍龍髯堕駕鼉鼉梁疲騎鯨鯨
尾赤跨鰲鰲背危神鰌出沒封豕随水犀八萬聲如
雷􁈠乎鵞乎一網盡尔羊助天為虐是耶非孤臣獨
抱啼鵑悲吁嗟乎孤臣獨抱啼鵑悲
　　鷗波道人漢書嘆(牧齋宋本漢書有鷗波道人/小影在其上後以兼金㱕吾)
(鄞之謝氏鄮山徵士作記謂道人/不應以元装加之漢書盖有所諷)
綘雲楼中十萬卷鷗波道人漢書最珍竒晚以兼金
㱕甬上擬之江南國主揮淚别故姫(即錢氏跋尾中/語見有學集)
周郎展卷三嗟咨漢書卷首何無漢官儀周郎斯言
豈獨悼鷗波身世百感葢紛披一㱕海虞再甬上名
節逓降難言之平康故院争栁妓(謝典錢争栁/妓幾于􁎾刀)晚来
賣國同符契不獨衣冠慙司隷周郎揜卷刲羊祭何
不𥙷冩平陵之歌吊翟義(此書後㱕張坦公侍郎/以貢内府不可復見矣)
　　阿育王山晋松歌
五馬浮渡江一馬化為龍遺鱗夜堕浙河東遂成阿
育王山之老松風饕雪酷一千七百載取精醖靈良
已濃忽然寒􁁬發古幹猶疑典午刼火青熊熊桃源
桃不見栗里栗已空蘭亭之蘭成荒樷誰似兹松長
葱葱何人附會梵力䧺謂是劉郎舍利著芳蹤應笑
劉郎故物迁播如轉蓬而今雁鼎祗合謾村童巋然
老松乃神物豈關八萬四千塔影所昭融梨洲老人
夸智果倘校資格那得同諸君且和我乂手松下哦
長風八又未竟驚濤出松花散落光蔚蔚想為詩人
曜渴筆我詩便與老松㕠􁂪兀
　　東鈍軒
蓬廬墓版出梨洲名徳由来甲甬勾誰與使君振清
白應憐公子最風流滇黔秦椘題名徧水墨烟雲秃
筆収祗有一端成缺憾醉鄉茅土不封侯
　　㕠湖竹枝詞
儂家日月湖邉住題過楊枝又橘枝慙愧慶豐新楽
府誰教傳遍冶春詞(宋慶豐楼在/官酒務中)
廣生堤放唱谿娃大阪秧田曲子嘉驀地清風吹别
譜一聲聲是浪淘沙(西湖曲皆/淘沙户)
春晚洋山魚計盈滿湖小種亦神清郎船夜旁竹洲
宿天半天封塔火明(洋山魚期至湖上/亦有小種名銀鍼)
聖功寺北報鯨鐘西岸蝉連四佛宫郎若更尋雲宝
去禁聲維術尚居東(四佛宫謂聖功寺能仁/觀音寺感聖寺崇教寺)
楊家孤子女兒裴碧海青天怨未降閑向壳公乞神
䜟長明燈下荐爺娘(亮公唐開元/五䑓寺僧也)
𥘉元夾岸丽人行莫是袁家女飯僧若到更深休恋
恋湖心怕過牡丹燈(湖心寺舊為袁/宗正公女道塲)
長日划船爛綺霞鍾家渡過又黄家郎今底事浪逰
去待放菖蒲九節花(南湖為鍾黄二家競渡之地/而西湖産菖蒲見張白齋詩)
東楼萬卷架渠渠知是楼三學士書郎若不辭勤汲
古一瓻妾碩供㕠魚(樓宣献公當時称為楼三學士/其東樓書史最富汲古堂則王)
(厚齋書庫也㕠/魚甬上名酒)
　　再叠㕠湖竹枝詞
㕠湖清景是神臯緑野芳塘繞七橋何處登臨都在
望舒官人巷露䑓髙(舒官人卷即嬾/堂中有露䑓)
廣陵王庿欎葱蓯中有水仙嬌女宫不道仙郎猶薄
幸糟糠棄去别乗龍(予尝謂廣靈王靈跡/之誕此詩可悟其一)
東藩驛舘近儂家白雪青唇唱和佳便扇東人新摺
扇捧花橋上去看花(宋高丽驛舘今宝奎庿是也白/雪青唇驛中唱和詩見曲洧紀)
(聞捧花橋/在南湖)
異姓王開千歩廊大觀文府霸湖光何来梧竹清風
别碧沚深居十二郎(能仁觀音寺㱕史/術王称大觀文府)
萬金楼逈薬籠多聞道王仙載酒過那得乞来郎服
食玉醅長濩玉顔酡(萬金樓為馮氏施葯之地王仙/謂王可交玉醅甬上進貢之酒)
新紗織就過吴綾緩帶橋東百練輕尚有弓衣為郎
貯烏絲且待櫂歌成(南湖有織紗巷吴綾則唐宋/貢物也緩帶橋東為練帛地)
天王天女影濃􁅔問疾維摩壁上粘再向挽花西滙
過湧波穿石有神髯(開元寺有壁肖天王天女及維/摩問疾状國寧寺僧某善画龍)
(有湧波穿/石諸勝)
滄洲閣外水茫茫玉筯魚羮足侑觴儂便作歌誰與
和空教吴語獨清狂(滄洲閣在夀聖院玉筯乃小魚/而味甚美故感化志亦載之)
鮚埼亭詩集第二卷
　甬上全祖望紹衣著
　　同人以予今年四十生辰共謀称祝予謂古無
　　　慶年之禮况荼苦餘生乎詩以謝之(以下虬/骨集)
禮經從未著生辰况我連年憂患頻種種二毛傷老
大匆匆轉眼失青春影堂莫断闌干淚丙舍長憐孤
另身却笑故人偏好事欲将宏奬散酸辛(南臯詩来/盛有過情)
(之/語)
宜臼悲吟愬我辰三閭哀怨志庚寅祗應孤孽充談
助那得觥籌遍世人(此頋徵君亭/林之言也)聊葺舊聞夸梓里
(時方訂正/勾餘土音)敢将塵夣溯　楓宸加年倘遂平生碩
學易從今庻有因
　　用前韵懐石林
黍谷新傳觧凍辰何堪萬里泣纍臣望雲代作臯陶
祭緩頬誰為慈母陳料得真鋼無變色空教夜雨獨
傷神洞庭春水新生漲耿耿楓林入夣頻
　　寒食前十日展謁先司空公墓夜宿山荘
青天白日先臣莭長水髙山故國㤙(太倉王文肅公/題司空墓柱句)
(也)猶有賜田環丙舍敢捋薄植玷清門虚堂幾憶瞻
雲淚老樹深棲㱕寉魂(瞻雲㱕寉/皆荘名)永夕豈徒霜露感
蟂磯手泽至今存(公題蟂磯神祠四大字先和/州公于萬厯中官江上奉埽)
三先生昔著書地(習菴厚齋東彂也公尝欲搆三/先生書院為講學之地而不果)合
以前光接後輝春木年年芚古幹孫枝葉葉溯遺徽
千秋尚有宫墻在一綫逺憂薪大微暮雨空𪷟寒食
罷茫茫百感集柴扉
五雲佳氣䕶重臯八葉清班世所豪積雨蒼苔生石
馬及時春酒韭荐香羔螭趺文字南金重(謂申文定/公所撰墓)
(碑)箕尾英靈北斗髙午夜輕寒振衣起竚看天半䧏
神旄
　　明司天湯若望日晷歌(得之南/雷黄氏)
測天量日真古學九章五曹逺可尋姬公商髙志成
法墜緒茫茫胡陸沉自從鮮于洛下後累朝聚訟成商
参春秋三十六日食衛朴沈括謬扯撏豈期礼失求
之野歐羅巴洲有遺音明𥘉兼採三厯說䟽通早已
開蹄涔(謂中原泰西/回紀三厯)吾聞五洲之說頗荒誕芋區瓜
疇界莫侵亞細亞洲居第一神州赤縣細弗任淵原
将無出騶衍存而不論戒狂淫何物邪酥老教長西
行夸大傳天心觀光厥有大里利龎熊畢艾龍鄧俱
同岑九萬里餘来上國星官角藝俯首空沉吟㤗西
絶學乃驟貴輸與直上靈䑓㒺不欽就中大臣徐與
李心醉謂足空古今司天大監湯匭使(若望以通政/使掌監事)
日晷精妙冺差参想當制器尚象時不傳秘術宝南
金天子臨軒百僚集敬授特勑夸思深為憶利生𥘉
戾止一枝托跡擬微禽香山旅舍聼夜雨北平墓樹
泣秋霖如何所學頓昌大不胫而走且駸駸誰識周
髀舊經在蛛絲馬綫待神鍼汶陽之田本吾土廣陵
之散非亾琹坐教唐子竄大宗重黎有知㝎弗歆峩
我南雷子黄子九流兼綜振百瘖古松流水筭􁎐􁎐
乃悟北鮓即南䰼可惜唐邢諸先軰扶中抑西力不
禁容圓測圓割圓厯厯在底湏三角八線矩度别自
卑釡􁃿貫穿㣲言得縁起有如皎日出層隂吴王梅
氏嗣之岀廓清之功良有壬始知中原才不乏爝火
之光都㱕我照臨昨過南雷搜故物片石督見委書
林依然二十八宿捫可拾四㳺九道昭森森大荒有
此亦竒兒摩挲置我堂之襟(吴志伊王寅旭梅㝎九/皆與先生言厯相合)
　　杭堇浦編修以言獲譴詩以訊之
南人作宰相􁵊世三陸公繼以鍾張姜勛徳各可宗
必欲擯南人王㓂良未通(王魏公冦萊公力持北局/不過以王欽若丁謂為南)
(人而扼之耳其人良可扼其説則朱公也攷南人為/宰相自唐之陸元方父子及宣公最為南相生色而)
(並以南人作相者曰鍾紹京張曲江姜公輔皆名臣/即宋後來之杜祁公李忠㝎公非南人耶然則今之)
(持南局者亦/猶此失矣)後来地氣易逵路多南鴻遂欲擯北人
其說将無同有明昔中葉左袒亦成風王彭暨謝焦
邪正不相䝉南北互用舍褒譏宜折衷(彭時以王翺/左祖北人而)
(調劑之斯為大臣秉公之/道若焦芳則真小人也)川岳應苞苻剛柔各有鍾
代馬與越禽應運迭污隆乃若宗國胄多以喬木䧺
翼則幸附鳯鱗則幸攀龍日月之所近風雲于焉從
不見豐沛人屠販咸奮庸　至尊御皇極􁀊衡㱕
大中賞部何所樹我見何所容吾友杭編修古今羅
心胸經術經世務綽有賈董風彂言一不中愆尤集
厥躬惜㢤朝陽鳯而不叶絲桐
　　今年春雨極多而吾鄕水無儲蓄四月中洩錢
　　　湖以種稲數日又竭有感而作
七鄉早洩錢湖水三日俄成涸轍魚天帝似應憐瘠
土杞人空自念農書誰家閉糴思安枕有吏催科尚
滿車自古勤民在溝洫長官何以奠勾餘
宣房沛泽未全消蒿目流民嘆不毛萬户盡資農部
食諸君誰念　聖躬勞猶傳淮泗河防亟又報荆
吴米價髙天末逐臣如鷃䑕驚心先在甬江臯
澄湖舊足三河注嘉泽誰将片石磨憶昔置田驅積
菶于今摶土閼洪波饑金穰木原難料堰廢堤荒
可奈何夜向重霄覘月暈神膏那淂驟滂沱
　　予以乙夘為重四之集于京師次年置閏適在
　　　四月因與李侍郎穆堂萬翰林孺廬作閏重
　　　四詩去年為重四之集于甬上今年置閏復
　　　在四月感嘆逝波率尔有作
一章一蔀匆匆過又報㱕竒四月来嘉會莫寒前度
約芳樽重為閏餘開欲消夏日詩千首為入楓林夣
幾回屈指九年逢再扐誰将霜鬂促吾衰
侍郎沉疾先投芾太史龍鍾累乞休料得隻輪傷寂
寞共誰展日溯風流分襟已自如萍梗積閏何縁又
麦秋我欲從今歩長厯幾時蓂莢報三周
　　虞美人詞
鴻溝既割㱕太公旋復背之非英雄美人臨死何從
容有此差足慰重瞳英布周殷媿入地蒙面何以見
江東芳䰟至今舞春風其與項荘㧞劍之意将無同
啼鵑集之血淚紅吁嗟乎野雞難復位宫闈生玷辟
陽死赤眉劉季椘歌空自悲美人泉下目未瞑為告
憤王應齒冷青燐婆娑牞清影
　　即事
手剪共兠報　至尊柏䑓風㮣更誰倫多言畢竟
能招咎不宻由來便失身圜土剛腸非所耐重泉碧
血有餘辛故人一慟君知否天末荒江野祭辰
聖世風霆亦易過竚看轉眼降陽和朝端正聼金雞
唱獄吏先傳蒿里歌夢繞黄沙共於咽魂留白簡尚
嵯峨遺言祗為　君恩重結草重来抗佞鮀
聞道靈輀出大都素車猶頼有生徒㱕魂無復家門
計髙誼應勞賢哲扶史筆君當書獨行束芻我尚媿
遺孤㴞滔東下洪河濁此是中流不墜壺
　　種蘭
儂家舊住蘭亭下種蕺間来便采蕪淑徳應為王者
佩幽香肎藉女兒扶從来附熱能招忒莫以當門遽
見鋤三復南陔束晢句白華莫逮倍愁予
　　五月十三日舉一子
先公七秩後旦旦望抱孫蘭芽不我茁何以慰暝魂
三復栁州語每祭為聲吞晨起聞喤喤亟向先廟
陳澘然轉岀涕已不逮吾親
释子語輪回聞之輒加嗔有客妄附會謂我具宿根
琅江老督相于我乃前身一笑妄應之燕說漫云云
昨聞正氣堂豫告将雏辰在我終弗信傳之頗驚人
聊以充談助用語湯餅賔(正氣即琅/江堂名)
時過而後學辛苦且難成古人重胎教所以豫兢兢
兒今已堕地知覺漸以萌荆妻其慎諸䝉飬在穉齡
　　戯題玉枕蘭亭後
昭陵石馬汗蕭寥無復黄旗呵濩劳輸與乾陵翻徤
甚風風雨雨打温韜
　　兒末浃月而病醫家言其體氣甚孱漫作以觧
　　　婦憂
昔我堕地時百疾相纏樛或言此蒲栁諒㢤難望秋
北堂長涕泗夢寐含焦愁年来成鮮民孤生委道周
饑亦莫我飯寒亦莫我裘蓬飄而梗逝莫拒亦莫留
酒醒夢断四十秋病骨不病骨愈虬(用坡/公語)乃知漸老
大未必長脆柔所恨春暉不可留骨則已虬心弗酧
兒今㝎似我清弱亦有由風霜所未厯有如草木勾
善為加調濩以待元氣周切莫呼巫現邪術最謬悠
他年阿翁老扶鳩看兒虬骨進晨羞
　　甘谷約以七月𥘉二日過我届期不至訊之則
　　　曰以租船将到也詩以諧之
魏其夜治具苗藿亦殷然豈有催租客能回訪戴船
秋雲暗荒􁢤潦水淡遥天為想蝸庐下連甍三百􁎠
(蝸庐甘谷/齋名也)
浃歲吾門巷無君曵履聲既駈㕠䜿去合作四窗行
来日湏憐少秋光正放清人生幾两屐一切且忘情
(時甘谷久病𥘉愈而/又有逰剡原之約)
　　𥘉八日甘谷招飲題其小照五卷
有詩已成冡殉以所断髭消磨厯半世坐失鬑鬑姿
(撚髭/圖)
君今杖之始熒熒藜火青更閱五十載撒手便空行
(杖家/圖)
梧月窺枕畔松風入枕中莫嫌長惺惺一夢到空同
(松梧髙/枕圖)
秋風蘓病骨爽氣来西山豁然方寸中孤寉同髙閑
(秋爽/圖)
杲堂一瓣香頼君再峥嶸從今嘘火力便作長明燈
(燃香/圖)
　　十六日甘谷以所藏囊雲先生雲樹贈我謝
　　　以七律
桑田已自無喬木盤谷猶餘未刼灰(小盤谷囊/雲所居也)流轉
應憐成断梗離竒誰忍委荒萊生前不為軍持縛身
後寧同玉樹哀何以報君青玉案晨烹㕠韭荐清醅
　　甘谷以七月二十七日始出門過予是日予齋
　　　中秋蕙忽放蕊一枝即去年甘谷所移置也
　　　秋蕙之放率在重九以後今先期早發又適
　　　當甘谷病後出門之日其為瑞審矣即席呼
　　画師繪圖得七律三章
昨年秋蕙到吾家為尔沉疴嬾放花隔歲晴光臨黍
各一枝瘦影度蘭芽草知念舊芳先茁人亦乗時飯
有加聼履渾忘吾倒屣迎門紫氣濩河車
展七曽聞乞巧賖應憐鹿鹿度年華(去年是日予作/辰重七之會時)
(甘谷/已病)重陳舊雨渾如夣細看新莖未及瓜天教國香
呈瑞種我矜地主有靈葩從今画院添佳話鄭趙風
流未足夸(謂所南/子固)
南臯老態最清嘉望眼空穿帶水涯輸與孤根成獨
賞翻疑當户或周遮同岑竚待寒香至接葉誰将良
晤差永日呼童聼剥啄两人脉脉盼殘霞(是日遲南/皐不至)
　　廿九日甘谷再過我限蟹字
秋風蕩荷衣襟䄂共清灑李郎清冷冷頋盻生神彩
病魔已献俘詩魔重奏凱漸聞曲江濤應汛彂瀛海
䄂中有新文與之俱澎湃(是日甘谷出/所作詩序)甕斟香荔酒
􁆭登新稲蟹庭前金粟堆微香放蓓蕾吾無隠乎尔
此意問真宰薄醉送君㱕餘清落暮靄
　　八月𥘉二日南皐病愈胡四君山招同鈍軒甘
　　　谷看桂限韵
五嶽昨溘逝宿徳悵其亡凄凉魚子蘭有淚濕蒼茫
(義門最/爱粟蘭)勾餘老耆宿誰為鲁靈光巋然南臯子忽告
病匡牀慗遺㢙一老何堪三尸戕晨起聞西隣置酒
酹天香天香老愈健金粟彂寒􁁬㫪容飽春露磅礴
凌秋霜人生但如此百歲長昻藏俄傳曵杖聲矍鑠
猶故常須眉稍清瘦神爽倍飛揚讀我南雷碑意氣
不可當(是日予重改/㝎梨洲墓文)西瞻長庚星熒熒照此堂莫聼
山陽笛且罄嗑嗑觴
　　予約同人每歲爲蒼水先生設祭今年将有渡
　　　江之行先期舉之(𥘉七日)
此行㝎自過南屏爲道寒山片石成(時新爲公/撰墓碑)故社
莫虚黄犢唱同人豫擬白鳩聲神傷土室袁閎泪(謂/先)
(儀部也以公親家共事其/後肓瘖者二十年得免)腸断䃃州杜滸兵(謂先侍/御也蚤)
(公死/一年)香火敢忘先子命(先王父贈公遺命/以公祀事爲属)殷勤雞黍
展微忱
　　桂事已闌而㕠桐齋三本獨未放海若置酒催
　　　之兼爲予話别限韵
送别易消魂催花在鼓氣莫唱陽関聲且冩小山意
小山用招隐笑我理征屐老兔駐西天老蟾臨無地
老香隱雲中下界空遐企羯鼓響鼕鼕王母驚午睡
嗟我亦恋家欲行頻留滯倘来遍地金参以粟􁈊比
便擬老此齋長作灌花吏一酹甕花間㕠羽傳急逓
　　十四日同人聚飲寳墨齋時予家秋蕙大放同
　　　人先過賞之即賦
翁洲萬夀香實始見圖經剡原與天門嗣出放晚馨
吾鄞太白産尤足彂地靈西風吹故畹寒露長新茎
耻爲重也肥堪擬夷之清何期五沃土遇此太痩生
老寉􁒭不支凍蛟怯难勝亭亭疎影上冉冉芳膏升
態以羸愈媚神縁癯更凝男子諒难種幽人長利貞
閩蘭雖競秀終自乏娉婷弩張趙十使劒舞黄八兄
就中稍嬌艶魚魫雜金稜白羊乃秋葩風格亦平平
持以較此君俯首莫敢京嗟我亦秋客紉佩多深情
載哦晦翁詩對之百感横仗君為書帶腰圍束不盈
仗君為硯漿池塘水不澄且醉胡郎酒花下共沉冥
　　甘谷累約宿予家而終不踐諾葢為閨閣所阻
　　　也是晚予令僕夫匿其肩輿以困之甘谷大
　　　窘徘徊予門首二鼓卒去
如此双湖明月暉候䖝亦觧唱無㱕孟公有例呼投
轄道韞遥知恨倚扉息壌竟辜雞黍約空庭漸怯芰
荷衣明朝凖擬師髙季括􁢡留君悕不悕
　　胡生西圃以中秋日招同人是晨予齋中芙容
　　　已放一枝即造韵索和
東鄰肅嘉客夙起羅芳樽我亦戒旦㒷晨熹正候門
圓月㱕西谷薄寒襲吟魂三杯清人芽一筒金絲薫
忽然叢薄裏綘紗乗朝雲嫣然向我笑中有白露痕
夘酒似已醉迎風帶微醺我攷史月表(花家有瓶/史月表)尚
疑未及辰先期引黄菊排日伴幽蓀東隣滿甕酒将
無特為君我心對花醉不湏十洲春
　　席間再叠前韵
道南歩兵舍道北仲客樽其旁為壑谷三􁢤参一門
两家萬花枝各各通精魂隔墻花氣度酒氣互陶薰
拒霜有神光直射虬峡雲(虬峡胡氏齋/中小山之名)阿誰如康楽
𥘉日染墨痕老我且泥飲夕照同沈醺西崦日以去
皓魄告良辰更有月中桂訪我盎中蓀便作藏花令
花王為令君渾忘秋可悲醉舞緑蟻春
　　甘谷促予出行者数矣中秋後数日過予見芙
　　　蓉盛放又有且待之說答以五古兼索南皐
　　　同作
李郎良愛我速行更留行留行惜将離稍展信宿誠
速行肹當㱕早涖嵗寒盟两意渾難㝎其寔還相成
廿年已􁒭逰欲乞扮社靈刲羊祭大隐爲我辭塵纓
便向芙容浦篤老絶送迎青山肯破例何難飬伯齡
(玉川詩云伯齡不/厭山山不飬伯齡)事不如人意又復擔双簦双簦觧
念我十歩九屏營似君真清福古歡杜柴荆乃憐征
夫困魂夣輾轉縈逰人縱觧維亦爲尔怦怦况有竹
湖叟(南/皐)關注均不輕松梧閣下夢長共楓林青
　　巾子山歌吊宋故太傅樞使越國張公祠
　　　太傅磔降臣卞彪于是山始浮海入甌閩故
　　　是山有太傅祠厓山三大忠臣祠反出吾鄉
　　　之後然吾鄉成化以前志乗不載此祠葢袁
　　　清容之父為元降臣清容作慶元路志不載
　　　其後諸志因失之至張東沙寧波府志始𥙷
　　　入今祠已圮矣予擬重建先約南皐鈍軒甘
　　　各共吊以詩
羅刹江頭湖不至范文乕入臨安市范陽将軍氣如
虹背城請戦邅乖刺臣妾僉名謝道清(太皇/太后)誰忍連
署迎北使(家参政/鉉翁)慶元都府亦碓藩孟傳昌元那足
恃(慶元制置大使趙孟傳與寓/公謝昌元迎降上四明圖籍)空餘巾于山頭一片
石聊駐殘軍麾赤幟嗟㢤天之所廢莫能㒷摶土逐
日成何事只有孤忠一腔血天亦無能奪我志誰家
么麽卞䜿子甘言来說蛟関澨将軍錯認作從王不
惜庖丁陳膾胾牡礪滩頭白浪髙金鰲背上哀雲漬
酒闌方為哭神州投𬒮而嗔驚犀兕尔舌尚存真維
厲尔肉不食應投卑此是刀山大道塲尔戴尔頭昩
趋避尔時海上正揚波鼉鼓逢逢起雲際長鯨怒目
献長矛神龍鼓鬐効神匕劒光磨糊刃痕拂戾雞山
之雞爭哀鳴乕山之虎群忿詈将軍笑撫䜿子尸所
恨尔帥逺莫致(謂石/國英)俄傳除地乃更飲諸公為我同
心濟國家運祚正靈長一汴二杭猶未替况有文陳
两相公大殾卭須扶正義茫茫溟海落日暉斜重為
此牛此酒出頭地揚㠶而前即東甌葱葱天水双龍
有佳氣
　　夾竹桃花盛放詩以志别
異㢤嵗寒姿乃與羣芳叶一変入梅岑疎影香獵獵
再変入蘭畹有膏清足挹三変入桃林猩猩紅一捻
合之如互體雜物乃相挕分之如两象同徳自相接
天巧過寄生人功薄移貼因思草木性足入京焦箧
遂以夭夭花附兹猗猗葉幾疑美人虹堕落君子牒
畢竟歲寒姿不随春偞偞彼實則已殽此箭乃稠叠
貞心拒嚴霜芳影拆秀荚方酹花間鴟已催江上屧
惆悵别此君劉郎長不惬
　　舟次半浦再哭五嶽㳺人兼東两嗣君(以下杪秋/江行/集)
薤露凄凉江上来夀寕堂下幾徘徊大椿倏已随朝
露(㳺人逝後西園大椿忽折/予嘗著其事于哀詞中)帶草依然染緑苔為幸
荆花重合秀不教菌蠧淂成災夜䑓此足怡先志純
孝原非僅致哀(時有間两君兄弟之好/者其事敗露故及之)
　　五嶽逰人欲刋予所作梨洲先生墓碑未及而
　　　卒臨之成先志鳩工詩以美之
此志髙州恨未成尊公諥委最傷情墓門長作嗚呼
字宰木誰傳慟哭聲再世證人寕墜地百年報本克
尋盟秪愁東國人倫重慙愧中郎任丽牲
　　蜀山渡口守潮
停撓蜀山頭夢入蜀岡尾浙東之淮東行役于焉始
蜀道邈三峨迢迢六千里蚕樷與魚鳬寥天阻南紀
豈有風馬牛而忽通神髄命名自獨峯附會真無理
(凡山以蜀名者皆本尔雅獨山之/義而必以爲地脉通蜀皆謬語也)吁嗟蜀道難不獨
三峨裏何如卧蜀山飽㸔江霞綺
　　九靈山房
吾懐九靈翁大莭如孤鵉浮海未得遂輾轉九洞天
如何変姓名尚爲弋者弹(九靈变姓名曰方雲林/自作祭文見文集中)髙
皇不䏻屈餘生終自殘未聞翹車士乃以牢獄填諸
公不强諌史册足長嘆黄竹夜淚落白龍亦神寒至
今永楽寺悽悵雲林烟(永楽寺爲九靈寓有黄/竹浦白龍堆夹其地)嵯峨
君臣義不以夷夏迁髙皇提日月赤手洗幽燕九靈
所遭遇尚與余蔡懸疑或可無死巽辭得生逺不見
東維子平定巾欒欒暫下讀書䑓卒返三􁇣間重淵
見李黼完莭要無愆而士各有志不忘丧其元(楊戴/一死)
(一生楊之所以得放還者由于四方平㝎巾/一語淂當帝意然戴之崛强則過之矣)髙皇亦
色動晨星黯長干㴞㴞江河下大莭良所難為我寓
公重山房永勿諼
　　返棹慈湖先生墓下守潮
晨起望早潮茫茫霧如海黑雲遍蘆中朝爽失真宰
四明北諸峯翠碣擅晴靄胡忽眩我睛三嘆生感慨
誰謂平旦氣㝎足見精采長夜亦梏亾疇為洗荒穢
竚需旭日光祛兹周遭累靈䑓頓瞿然石窗共瀟洒
　　姚江以詩招嚴子陵魂
先生降生處岩壑良峥嵘一朝桐庐去老死應客星
化安瀑泉好神茭和仙菁(茭湖之茭菁江之菁/昔人以為神仙所食)縱
或不思蜀福地寕忘情我思築㕠䑓東西招精英魂
盍㱕乎来一曲江峯青
　　意林問予甬上膏蟹入暮春何以遽殞戯荅
膏蟹之夙世殆是漢侏儒年年上已後鼓脹斃海隅
但得以飽死臣朔所不如謝山先生長清臞力與臣
朔足並驅近来更失太官粟又復恥曵諸侯𥚑撫兹
蟹一笑何恃濟饑軀祗應學蜑户醤汝爲冬儲封以謝
山雲日下酒一棜
　　吴敦復之京師得其尊公繡谷手校宋槧許郢
　　　州集以㱕同樊榭谷林作
當年繡谷翁詩思凌風騷瓶花作法供酒器分郎曺
時呼珠盤客閑染猩猩豪我耒玲瓏簾如過丁夘橋
渾疑許郢州前身或可招聚書逾萬卷露纂兼霜抄
老眼細審㝎校讐徹寒宵鈐以凍乳印不翅青瓊瑶
一瓻借復還户外屨則殽忽失郢州本極望心忉忉
餘皇已佚去長鬣不可邀魚腸已飛去歐冶空自勞
妖徴辰已夢其歲在元枵身騎白雀去書與白雲韜
私心窃耿耿舊雨憂蕭寥佳郎真健者不媿乕子驍
坐笑奢産括願學固紹彪十年廣故業挿架増岧嶤
餘事作小詩秀色映蘭苕昨歲逰燕市軟紅厭塵囂
何來青氊故得之非意遭乍見足狂喜掩卷遂號咷
一巵望影堂手泽荐薌羔再爵酹郢州荒雲天末澆
摩挲甲乙部追遡墨痕遥吁嗟斯世間聚散如蓬飄
不見東澗叟綘雲與天髙百卷舊漢書臨别何嗷嗷
晚年復遇之昭慶老僧寮刲羊祭松雪清泪如河㴞
一去不復返拂水亦魂消有子乃不死先徳完球刀
酉陽諸清閟重光燭神霄
　　題瓶花齋酒器譜(器凡一百/有八種)
醸玉孰與野王䧺七十二城盡附庸滿樹相思秋色
好漏巵三十六玲瓏(萬丈/九沙尝為予言繡各一/百八種酒器惟長洲頋丈侠君)
(飲其大者三十六種是日齋/中紅豆一株其数適與相符)
一百五日至七日莫㝎梨花暮兩期日飲無何猶不
盡一巵留供借書瓻
福地星羅接洞天終朝泥飲即逰仙為笑南華趙仲
子魂驚棧閣與雲連(意林真小户其題是譜有/如上南陵百八盤之句)
　　題趙松雪賣桑買山卷子後
王國黍離且漫傷宗臣家事在園桑未知亳社輸人
價孰與殘山估值昻
　　題管夫人漁父詞卷子後
悔逐王孫到上都苕娘清夣日蕭疎當年白馬朝周
日曽否牽衣勸遂𥘉
　　李易安蘭亭嘆
　　　前有龍眠所作右軍小影毫髪無損易安流
　　　寓奉化遂㱕史氏宋亡流轉入燕是吾鄉蘭
　　　亭掌故也京邸曽見之于宗室貝子齋中谷
　　　林勸予以詩紀之
金童玉女天下希一編金石互籖題后山之甥文叔
女珊瑚筆架双双齊析疑如占䇿射覆賞心或傾茶
沾衣(見金石/録序)宣和書畫遭浩刼宰相家珍何所依蘭
摧芝焚亦天孽孤鵉飄泊剡原栖剡原山光雖然好
孰為夫人慰累唏箧中何物甲萬卷内史稧帖良絶
竒六詔祠宫香火近展卷荐以秋江蘺(奉化六詔山/中有右軍祠)
桑榆晚節嫁狙獪此物幸未玷塵翳風流雲麓諸公
子力與淄州足並馳(史丞相子雲麓/兄弟亦精書画)天水俄随白雁
碧穆陵十集亦披離雲烟過眼聊一嘆祗有剡原草
色長凄迷
　　閻妃嘆(鄞人/也)
閻妃有遺像傳在靈隐宫當年三天竺未足擬冶容
冶容今何在遂仗禅力封冬青蕉萃靈禽泣穆陵頭顱
成轉蓬水晶足踏竟安往佳人冡草尚葱蘢我来懐
鄉里香火情忡忡為呼蕭九娘膜拜禮遠峰
　　夜與谷林坐天目山房㸔月談及倪文正公築
　　　露䑓以種竹及以徽墨塗壁各林欣然思效
　　　之率尔有作
衣雲閣外萬竿竹絶地累土髙十尋尚書于此著兒
易黄芽竸茁蒼精吟夢呑三爻美東箭老人猶自有
童心童心太古􁅟又􁅟(兒易序中引太/􁅟童烏為説)黝墨餘波四
壁淋坐教三天都中賢太守兼車十笏貢南金歙谿
石液愁竭澤黄山松鬣嗟焚林方程夜共山鬼泣風
篁颯颯為之傳哀音通人好事成竒癖而今但有荒
邱岑竹耶墨耶双消沉我過始寕淚滿襟昨宵山房
看新月庖羲一丸正在参危坡絶頂更如砥古墻八
面都成陰龍飛鳯舞逺峯至蒼茫茸薄傳寒砧酒闌
為話平泉舊主人不覺懐古深頓擬髙置此君座空
中卧聼磨戞球琅琳研田殘膏足挹注黑雲垂天清
不淫更湏我撰火招詞追招尚書聼素琴祗憂天目
天光遮不見老蟾漆黑空蕭森
　　漳浦黄忠烈公夫人蔡氏冩生畫卷詩(有序)
　　　石齋先生在獄中冩孝經孝百卷蔡夫人冩
　　　心經百卷以配之取置石齋書中不能别也
　　　石齋之書幾于不鈎之鋼大類其人不料夫
　　　人以閨閣似之及觀石齋乙酉䝉難夫人勵
　　　以致命遂志之莭則夫人不鈎之鋼居然石
　　　齋宜其書之相肖也乃夫人之書則然矣而
　　　画則反是一花一葉蓬蓬然氣韵生動又何
　　　其嫵媚也因是思石齋家庭之際其風流逺
　　　矣然諦觀夫人題語一花一葉忠孝亷節之
　　　㫖無不在焉斯其所以為石齋家庭之風流
　　　也山谷曰士必臨大莭而不可奪然後謂之
　　　不俗石齋之謂耶蔡夫人之謂耶往者同
　　　舘前軰蔡文勤公梁村書甚工葢夫人之羣
　　　姓故其書由夫人以摹石齋予尝叩以夫人
　　　之画而未得仁和小山堂趙氏有葉子一册
　　　其末題曰石道人命蔡氏石潤冩雜花凡十
　　　種時崇禎丙子鈐以玉卿私印夫人之字也
　　　石耕則石齋先生之章也自丙子以往石斋
　　　洊遭困阨逮于江戍于粤賜環未久國歩已
　　　去夫人所題多有豫兆之者嗚呼豈偶然哉
　　　予乃肅拜紀之而各綴以詞以擬橘頌之意
　　　其詞曰
有美漳茶秋色平分如荼如火突過滇雲蜑風蛮雨
豈花所欣何以不凋倍吐清芬他年桑海諸公紛綸
歲寒劲節同此精魂白羽赤羽挹注鮮新誰為之䜟
曰惟夫人
　　右漳茶兼紅白二色者閩人呼曰平分秋色夫
　　人題其上曰蜑風蛮雨挹注鮮新
巋巋石翁霜松雪栢冶春之姿非我阡陌大滌洞天
時雨沾益雖復桃李亦生骨力書帶環之𢡟昭明徳
不言成蹊同岑一脉函杖之陰女貞所宅接葉交
柯寒􁁬正色
　　右千葉緋桃題曰不言成蹊非由色媚
翻翻紅藥以殿㱕春欲留無計當階廵循丈夫堕地
桑􁀦有聞離憂亦楽莫頋消魂嗤彼鄭風溱洧滛奔
乃以狎昵而穢花神何以洗之銅山寒雲閨房之戀
非我思存(銅山石/齋所居)
　　右芍藥題曰折花贈行黯然消魂
赤符已熄九鼎一絲孔明蔓菁姜郎継之小草難㣲
大厦所支漢中軍容細栁垂垂倘復國仇我固當㱕
馬兒雖譎亦懾䧺姿成敗論人百口紛滋可憐閩嶠
扁擔成師(石齋岀兵于閩/以扁擔充軍械)
　　右遠志當㱕題曰蜀相軍容小草見之
䟽食菜羹清絶黄郎不知肉味聞之庿堂(用思陵所/賜御翰)
赤帝継粟十囷成倉其種維何是曰米囊晚棄米囊
其氣愈昌浃旬不死孝陵饋漿(用石齋/絶命詞)夫人稽首奎
墨之旁為公撫孤􁅳饜糟糠
　　右鸎粟題曰對此米囊可以樂飢
在昔忠烈就養無方輸心鄭　以文相臧黨人障天
䝉謗堪傷惟墨衰子坐政事堂孤臣逺戍望雲旁皇
書一百􁚗皆十八章閨中先見我心所降睠為北堂
勿之洛陽
　　右冝男洛陽題曰睠焉北堂勿之洛陽
清漳降神有石壁立疾風迅雷孤根不赧乃有寒鐡
與相嘘吸太古之心一氣足挹拔出衆芳妙香熠熠
薔薇晚卧對之雨泣石丈欣然晨昏長揖為惜濓溪
所見未及
　　右鐵絲蓮題曰小草鐵骨亭亭自立
湘江蘭秀武陵桃熟種志􁅟都香傳幽谷易称辨物
盖以類族何耒金絲采之盈匊附以紫蘿亦幾一束
雖襲其名實殊其目屈原已死陶潜不復女史記之
以防混濁
　　右金絲桃紫蘿蘭題曰湘江武陵或滋他族
海棠乗秋芳心婉孌薄醉未醒自傷嵗晏睠懐于役
閨中哽咽清淚所沾血痕如濺此腸幾何九回未断
俯首沉吟落花片片况我君子排陵霜霰危㢤人鮓
此腸戦戦
　　右秋海棠題曰君子于役閨中腸断
三皇之世四時皆春手握皇極以運元神輓季以来
漓而不淳玉樹凋傷滿目荆榛汲汲石翁弥縫使淳
元會運世洞璣所甄阿誰連枝陽九不焚两族並芳
曰惟夫人
　　右紅白長春題曰两族並芳四時皆春
　　　詩十章章八句韵其中或不盡為画彂但就
　　　夫人之意参會石齋先生之生平而申之以
　　　論其世可也乾隆癸亥重九後七日
　　意林購得先非堂侍御與馮元陵太史手札一
　　　卷見贈賦謝
先人風格如同甫結契元陵擬稼軒長吉詩篇多刼
火子雲茟札亦清言廢㒷棖觸恨千古聚散魂消書
十翻多謝小山施墨妙衰門寵荷百璵璠
　　胡都督宗武字憲伯杭人故張尚書部将也江
　　　督郎公曽招之入幕固辭而止予至杭其子
　　　來見叩以其詳不能了了但言尝與田䧺大
　　　戦鄞之太白山下亦失其年矣
填海録已失誰憐蘓宝章(蘓刘義之子曰蘓/宝章見黄晉卿集)清関橋
下水(清關太白山/下隘口也)碧血尚茫茫
　　方丈靈皐至杭有人見之靈隱山中予遣使遍
　　　覔其寓而不可淂
㸔山良自好避客一何深紅葉斜陽路茫茫亂我心
　　與杭二堇浦話
故我久荒落夫君亦濶踈清狂翻長進且共卧菰蘆
鮚埼亭詩集第三卷
　甬上全祖望紹衣著
　　吴江道中問吾友沈彤徴士消息知其近箋五
　　　運六氣䓁篇向未審其精于此也予年耒病
　　　甚寄詩為訊因乞為予治之(以下七峯草/堂唱和集)
屯訝仲翔骨剛憐叔夜腸是誰知肺腑何以療膏肓
之子通元化談經配太倉豈容任肥瘠秦越两相忘
觀潮曲江上吴越事堪傷讀檄鄴都下袁曺跡已荒
肱從三折熟艾未七年藏痼疾愁難治􁦵君一倒倉
聞道軒農際諸公遍廟堂功原参六相道足輔諸皇
世晚民生薄書成藝術良最憐此七尺我軰搃茫茫
　　哭恵學士丈半農
戊子三前軰先生晚得從(謂李閣學穆堂謝副使石/林及先生也戊于三觧頭)
(之名聞/于天下)清談真似寉重聼有如龍百粤懐文教千秋
重礼宗(先生所著/礼說最佳)憐予去國日握手泪淙淙
　　漢竟寧首山宫銅雁足鐙歌為馬半查
壽寕堂中雁足鐙依稀題字漢竟寕誰其造者紛列名
稽百官志官可徵永始賈慶舊有称惜㢤未及同岑
登又復沈埋六百齡漸磐遵陸雖不勝猶帶首山雲
空青當年茂陵慕軒后脫屣妻子思飛行八神五帝
各致祭直自蒲隰連蓬瀛厯昭及宣莫敢替晋巫領
之荐明馨橋山龍髯渺莫乗溯以雁足杳冥冥竚望
烏號下太清赤符之火天不夜鶉鳥有咮噦中星鳯
膏燭與魚膏并夜深軒后耒陟降鉅鹿神人導前旌
徃賚天子且長生誰知紀年䜟已成嗣皇燕尾啄傾
城新都臣君奏蛙聲可憐鴈足趼弗撑疇為髙廟嘘
炎精何况首山之荒庭刼灰已盡邀呵濩飛落淮南
㕠翮零山舘書籖侔七畧太乙藜照来五更古銅潜
彂光熒熒哦詩弗類齋宫銘笑指雪泥瓜印横
　　明洪熈古刺水歌為馬嶰谷
　　　古刺為西南極遠蠻部西與緬甸隣見明史
　　　八百媳婦傳南與佛郎機隣見𬗟甸傳明永
　　　楽三年遣給事中周譲與中官楊瑄招之入
　　　貢置宣慰司二曰大古刺曰底馬撒長官司
　　　五曰小古刺曰茶山曰孟倫曰底板曰八家
　　　塔見周譲傳然置司之次年大古刺已幷孟
　　　倫底扳八家塔三部矣(亦見周/譲傳)野獲編云洪
　　　熈元年底馬撒宣慰司攝大古刺司事尝入
　　　貢明史干厓傳又云永楽五年設古刺驿隷
　　　干厓則又與干厓接境也終明之世得見于
　　　土司傳者祗茶山長官司無恙而孟倫見幷
　　　于南甸若大小古刺則属𬗟甸緬甸傳云緬
　　　酋莽紀歲死其子瑞體逃匿洞吾洞吾之南
　　　有古刺濱海割馬革地與瑞體瑞體乃舉衆
　　　盡奪古刺之地是也滇𬗟録云晋王李定國
　　　尝乞師于古刺則又復國矣野穫編云古刺
　　　水為龍涎之亞在蘓合薔薇之上宫中極重
　　　之予攷之左侍郎詩則其水可飲盖取以和
　　　酒最香冽不僅薰沭之用也若北平别有古
　　　辣乃地名其泉煎之足為折傷刀兵之藥
　　　此與西南夷所貢各殊左詩引玉泉蘆溝之
　　　水以為縁𧺫似誤合二水為一不知北平之
　　　水不可飲亦不任薰沐也
文皇髙飛上帝畿通道八蠻人九夷厯大古刺小古
刺西南逺赴風敎齊五長官司两宣慰周夕郎功著
驿鞮滇王何䖏北漢大五千里外増藩籬梁州地靈
最崛竒禹貢二川所分釐南金沙會岷江出北金沙
引黒水馳桑經􁊓注媿未盡大荒為待博物稽此其
大者配九山更有餘润成土宜難河之水清漣漪(大/古)
(刺有南/難河)諸峒異香怪陸離龍腦雞舌并麝臍蘓合兼
車如江麋烟煴百和醇且㫖芳馨一直沁心脾貢之
天子入内府浴罷一杯便啜醨(見唐氏天/啟宫詞)縣官元氣
正旁魄神膏醍醐過五齊洞天三十六宫天漿飫福
地七十二府地泽怡以通神明䟽渣滓醸出乾端與
坤倪濃于崖蜜甜于飴犁庭三出威絶域此水曽偕
玉食擕貯之銅瓶志銖两歲月進奉均留題太素色
映黄琉璃襲以古刺錦襹褷守成令辟首仁庿六服
歲見無差池摩挲署書攷時代猶識紀元在洪熈在
昔西南記職貢昆明有露曰薔薇妙香尚出此水下
妃子千羣灑裏衣遐方異物雖不貴要亦王會所會
㱕聖心誠如􁅟酒淡萬國争飲醴泉嬉土官無幷不
可詰𬗟旬干厓世覊縻我撫此水三太息考證遥遥
拾墜遺接境已亡底馬撒近界但聞佛郎機榖洛門
餘淮汝竭九庿黄流涸轍悲莱陽侍郎坐圜扉誰投
一盎慰朝饑引領長陵不下咽哀吟清淚紛淋漓(見/左)
(侍郎/詩)可憐﨑嶇皭火投南徼諸公中泥中露歌式㣲
折足生還鄧都督曽記包胥九頓儀(鄧/詔)棄餘流落㱕
好事足𥙷故宫文献資三百年来廃㒷感擬之渭流
漲水脂
　　七峯草堂移梅歌
大江以北少梅花相傳降作杏六命我疑陶山語未
然難縁橘户為左証稜稜百花頭上姿肯逐黄塵易
素性迁之無道種無術坐教嘉植困㱥　馬郎兄弟
双玉雪魂與梅花同清净有荘明瑟如籃田有客㸔
花滿蔣􁢤暗香入夣意無厭覔遍古歡窮絶嶝秦淮
大有槎牙種十里江行足吟㒷園官小試移山手飛
度七峯疑不胫寂寥小雪霜葉凋峥嶸幾點春牙劲
新寒未消九九期徵風已動畨畨勝鄉心猶為石頭
懸覊貫已随瓜步更花王之富数花對恰與今年梧
葉称(所移共/十三本)昨聞連舟度東關榷吏驚迓紛相遉好
事敢辭花稅哆佳話應爲官閣詠招邀更喜值同聲
叩鉢齊催詩思競我家勾餘東復東宝岩千樹蒼雲
映當㱕棖觸鷦鷯枝叉手樽前醉眼瞪
　　藤花菴聼松聲分韵
驚濤何䖏耒萬籟正蕭瑟孤嘯薄穹天空行穿緹室
詩魂古澗清客思寒山冽開户更噌吰西崦晦落日
　　姜白石詩詞全集刻成即效白石體落之
巨區水茫茫天目山蒼蒼中有白石仙老筆生寒芒
寒􁁬久晦塞問年過五百鑄金酹南村紅梨生玉色
(是本岀陶/南村手鈔)
　　半查索賦烘梅詩
山中方傲雪日下已催香我爱氷心凍誰夸陽燧良
春應随臘轉人更較天忙從此唐花墅迎暄次第芳
　　寒竹
消夏亦神清凌冬更有情凍雲添碧色白雪冩疎聲
落落青瑶屑臞臞太瘦生黄公壚下客歲晚莫寒盟
　　揚州石刻文信公畫像歌
　　　正徳十年夀光劉侍御徴甫所勒其序云
　　　得之揚州文江公苗裔也乾隆八年揚人陸
　　　君鍾輝乞予作歌
西湖天水晝冥冥白雁飛過無堅城廬陵相公脫乕
口来向淮南誰集兵可憐吴㑹少净土剰餘揚州真
州孤柱撑李公苗公双忠貞揮戈欲挽虞淵旌相公
此来會逢適合從或可緩頬成两淮全力足恢復所
仗元老為主盟此䇿果成事难料三宫未必向北平
豈知反間忽横生李公既心動苗公空泪零相公变
作劉洙行参從寥寥杜天卿天教孤臣不遽死蘆中
丈人艤舟迎将無岷江之神靈神靈幸脫相公死两
淮從此莫扶傾李公􁢡血碧苗公寨火青夏貴老奴
竟輸誠神傷間関出百死再入甌閩開行勞空坑戦
敗五坡縶燕市三年目未瞑魂随陽鳥返沙汀李公
苗公迓九京一慟褰裳朝穆陵百年潦盡寒潭清厓
山哀歌滿祠亭淮南俎豆亦争馨夀光柱史扶世教
繪圖勒石昭精英孫枝一葉尚足徴㝎是恵州太守
老雲礽相公自具大光明那湏異人傳慧燈不是神
夢告髮䋲至今湏睂還峥嵘我歌足當廟碑銘
　　明杏園雅集圖(今㱕嶰谷)
　　　是圖為楊文貞公楊文敏公楊文㝎公東王
　　　西王李公時勉周公叔錢公習禮及陳循冩
　　　此圖者錦衣千户謝某也
有明開國後宣庿始陽春舂容太平楽元氣洽八垠
廟堂多唱和禁網無邅屯三楊最鎮静鼎足調大鈞
二王長六官耆徳尤嶙峋忠文真神師正學長成均
吉水負史才宋金細討論有如阿閣鳯和聲清不渾
薰風濩玉燭祥光生五雲試讀杏園詩丰采想垂紳
燕閑冩清娱亦復念斯民囬憶錢侍郎旁皇靖難辰
滿朝重足立誰人不杜門遭逢黨禁觧白髪光絲綸
諸公韩富流社稷之寳臣牽連及詞苑同爲東閣賔
泰階徳星聚餘事光斯文其時已易世履霜占𥘉坤
宣仁将謝政潜伏有寺人老成継淪丧杏園俱蒙氛
乃知日中昃消息如轉輪彼㢤其㤗和(陳/循)叨玷舊徳
羣一幅好東絹莫逃忠佞魂翻羡錦衣子亦以驥尾
存
　　吴越武肅王校射圖歌(仇實文作/馬嶰谷藏)
是誰頋盻生風雲羅刹江頭乕帳屯吴山草木助兵
氣射侯齊画天吴魂江頭天吴久作悪前胥後種不
可度白蓮花仙真英䧺力術民生氣磅礴三千弩下
衣錦兵先以射法試先聲誰穿七札誰貫木巧力惨
淡齊經營古人神功亦勞止落日之弓救月矢三礼
射經不盡傳五行六甲參巫史洸洸大纛導九斿帳
前参佐俱名流旗鼓應㱕頋全武鐃歌豫命皮日休
技成不湏佽飛手山塲大閱光牛斗淮南黑雲晋鵶
兒若遇我軍都俛首果然一戦百川東朝潮夕汐避
䧺風九龍其遁三犀立緩緩㱕来勞酒濃披圖論世
有餘恨如此精兵用未盡宣武鎮中封豕驕河東摩
下老羆困幕中扶義有羅君大聲草􁚠凌秋旻白蓮
花仙戀衣錦祗退天吴不進軍
　　明陳待詔老蓮畫
　　　卷首題曰丁君梅孫以酒資為予致妓乞畫
　　　予即令以資改塟文長先生而画此貽之其
　　　画為枯木附以水仙嗚呼老蓮好色之徒然
　　　其實有大莭試觀此卷古人㢤嶰谷乞予作
　　　歌
白門待詔真奡兀此頭可断腕不屈名王為喚美人
來一笑揮毫怪咄咄酒闌午夜夢魂醒翩然而逝疑
飛越誰言此老空清狂箇中心事良勃窣(見本/傳)故都
已哭鍾山陵故鄉重弔青藤碣板橋花栁逐逝波剡
谿松楸傷野窟蕭疏為冩歲寒姿春花傍得冬株茁
招魂一曲萬古愁中有畸人不朽骨
　　銅製如来䧏生像歌(揚人程/氏所藏)
何物老嫗如逹生可兒可兒此寕馨五百道乳一吸
傾軒然七歩意飛腾方輿員葢良浩蕩豈有黄口思
横行文武成康縱不作異說未必遽勃㒷西竺家免
妄自大乃以早岀思凴陵恒星如雨隕不見尚嫌其
晚紛紜争孔子吾師之髙弟其言固自有明徴誰人
巧倣金塗塔相輪峩峩銅緑明摩挲題字半漫漶妙
製㝎非凡手成白石不作周郎死才薄有媿哦詩聲
夜深且桃長明燈詩成共啖山芋羹
　　左寕南像(即牧齋所題卷今/㱕江都李氏)
平賊将軍賊未平擁兵坐殺楊武陵集師竟負侯㱕
徳賜玉賜蠎空充盈可憐状貌良魁傑咳唾猶能震
雷霆謂應談笑除殘竟誰道迁延醸禍成晋陽甲豈
人臣事黨人曲說吾勿聼一敗頓隕狼伉魄百
年猶傳乕踞形只有白頭栁敬亭𥿄背猶聞抵掌聲
區區不負寕南意惜未移贈寧南報有明
　　逰故水部鄭君休園用嶰谷舊韵
閣道空中度山蹊洞外深樹穿危石製水㝎白雲臨
蕭瑟寒冬状清流舊雨吟杉関埋碧久何䖏覔遺簮
(謂故侍御天玉/先生水部兄也)
為問符卿墅荒荒落日昏名花天上去喬木道南存
(謂尚宝超/宗影園)塵夣消江市林巒近野村風髙雲倍逈詩
思滿籬門
　　斑竹園
小朝廷已墜南躔一夢三生空自憐(太夫人夢文/丞相生公)塩
豉神傷除夕酒牙齋魂怯四更天幕中英雋都南八
身後聲靈重項燕斑竹亦應同堕淚不湏梅嶺泣荒
阡
靖公忠烈更誰京可惜荒朝厄運并若以苦心原督
相肯将宿忿棄㒷平(此梅村祭酒之言也/最爲平允故全用之)板磯空自
勞埋血東壩何縁得背城(南都䧟後靖公議/欲開東壩以入浙)只有西
冷都督好素車白馬伴神旌
尚書舊徳重庭槐不碩生從禇彦囬况有同心前茂
宰相期共殉大行䑓故鄉喬木齊生色覆幕孤禽並
隕胎一卷青燐紛涕泗我思合傳志三哀(王監軍纉/爵周江都)
(志畏應参軍近/吉皆吾鄉人)
　　法雲寺銀杏
　　　謝文靖所植㕠檜亾于宋建炎之難而銀杏
　　　甚古其亦宋物與自来吊兹寺者不過美文
　　　靖之名徳而已予所惜者是時中原大亂進
　　　取甚易而文靖此来以𬒳讒出不克有功為
　　　可恨乃古人所未及也適賦銀杏因及此意
　　　即用劉連州詠檜韵
太傅堂前樾䕃竒遥臨江樹影參差飛柯未展長驅
志老幹猶疑左次旗魂逐八公山上艸恨留召伯埭
前枝佛燈黯淡留餘侗不異桓伊奏笛時
　　讀宋陳丞相宜中占城道上詩(末有異日北㷌/之語謂之澘然)
當時大有吴門客目断天南奉使槎(謂鄭/所南)厓海黒風
吹夢散冬青到底不開花(用謝皐/羽詩)
　　題晁无咎芳儀曲後
淝上英雄事已遥永寧宫春乆蕭寥小周后正號咷
甚又報王姫入大遼
　　過蕃釐觀坐冬青樹下得一律
宋人真不道拜杖到瓊花詎敢懟君父居然殉國家
李姜同血淚章蔡已䖝沙只有冬青樹長榮度歲華
(今觀中植冬青一/本于花之故址)
　　明洪武欽㝎五權歌爲嶰谷兄弟作
遐稽古哲王所先在算命曰律度量衡以持威斗柄
審數物不淆審物施悉称三時按其程八莭諧厥令
春半禾𥘉生忽微未足訂夏至禾見秒晷景中天映
秋半秒告成平凖可諦㝎積秒得分分淂銖因而重
之以次竟左旋為規右旋矩攝盡竒零無滯剰(以上/皆用)
(漢志/說文)羊山黍適均崑山竹最勝蒼蒼太古銅雅肖君
子行関石叶元聲䧺雌互酬應六燕兼五雀即以通
物性後王治術疎有慙作者聖秦權與漢權盈縮多
累更逓傳至唐宋所懸或逕廷延祐有圜環經世典
堪証(延祐所頒官/權予曽見之)雖然精意媿古𥘉要為列朝資考
鏡猗與明高皇雄才难縷罄當年諸羣䧺剪除豈易
逞重輕各有差浪舉即為病急權武昌軍逺通察罕
聘回轡掃淮張長駈下幽幷揆時度勢良已難成功
豈曰由僥倖所惜三相公秉均稍傷佞猶喜去邪决
揆席弗終横南天奠鐘鼎奉常陳笙磬太宰平銓司
大農訓市正鴻臚與大行法守均以靖(古權掌于鴻/臚而職于大)
(行)冬官下百工四方歌無竸茫茫易代来宗器傷孤
另何来御府鍾忽供詞流咏莫道此瑣瑣事曽関七
政不見璿與璣猶委蔣山􁢤吾儕多好事感物成漫
㒷論易誰傳得一斤窃恐巵言自道聼(本程/子)論文空
思扛千鈞窃恐别裁為世憎為君作放歌吾徵在史
乗
　　韓溝吴王廟三首
黄池鑄錯恨何追剰水長増廟貌悲莫向江祠逢伍
員誰招廊􁮑配西施(江都舊有江祠以子胥配見/水經注今配王者為西施)觀
光自是先王志負徳終縁夏肄虧聞道神旌午夜動
依然荼火望離離
四瀆于今盡貫穿巨靈輸尔鑿南天水犀一鼓争安
牐甲盾齊聲共執鞭列宿女牛􁁬角動三洲啇魯板
隄連嵯峨宸宇酧勤事好為淮東慎莭宣
江干相樹欎平岡左頋長洲帶水杭漫以决排譌禹
甸(孟子所云排淮注江不合禹/貢盖據吴王所開水道也)竸傳英爽遍隋塘百
牢猶共王餘薦一飯休教籠稻荒不爱勾東受揚子
䧺心北向尚蒼茫
　　揚州城北建隆寺宋太祖征李重進駐蹕地也
　　　樊榭用沈傳師嶽麓寺韵同作
廣陵事变不可論青燐黄霧時迸奔法雲山光俱故
壘佛火黯淡难称尊夹馬新人膺新命威斗欲振河
山昬天生聖人大一統有如嗇夫芟莠根柴家孱王
屏翰寡所仗𢡟親為籬樊當年連轡来下蔡滁陽夀
陽並軒軒(征李景/時事)諸公半随廟社轉彂蒙振落随風
翻殿前統制旋裂眦上黨莭度継隕元孤臣坐握重
城重重泉何以朝陵園六龍北下如山􁭘萬騎動地
雲列屯湏臾窮城甘鼎沸赤暈如電照寺門廣陵城
開傳厥角誰為故使掃血痕八百年来梵磬冷令我
吊古淚滿樽
　　昨和樊榭建隆寺作而韻未次也樊榭必欲予
　　　另作復得一首
韓先李後且弗論駢首共障狂潤奔沙塲猶道天子
寨塔影長隣太傅園莫夸新朝鐃吹盛未若平陵哀
唱尊追憶迎鑾幾百戦始牧天塹作江樊黑王肯為
黄𫀆屈臨風一慟白日昬鐡劵莫移精術志尝墉逺
致羆乕屯大府都􁰽俄頃盡峩峩行幄光空門草詔
㝎湏陶學士䄂中宿搆無墨痕豈知孤臣耿耿魄化
為鄧林枯杖根幕下殉身誰義烈枉殺酒吏開朋樽
(事見南/竒新書)朋樽散盡沙䖝化江濤浩浩刼火飜元之片
石不可見禅枝老矣垂前軒庚申相公亦仙李轉盻
重圍又抗元
　　三用前韵
唐六臣傳不堪論周三臣傳殊足尊建隆録古推史
茟建隆寺古光山門五朝平治数周室公也喬木原
同根世宗深仁浃人髄少帝亦未彰童昬如何天命
忽以去反戈憤彼陳橋屯苻張䝉靣豫勛舊秬鬯應
為羞彛樽江南國主乏逺慮梯衝鼓角任所奔餘燼
甘随殘運畢新皇亦爲漬淚痕我思其時長圍喧官
家親督臨戎軒塔大潜随礟火動戦鼓直教魚鼓飜
功成國殤資冥福貞覩故亊慰元元(時詔用貞觀憫/忠寺例以卹國)
(塲王學士元/之撰碑文)而今殿瓦盡頺落但見野僧鋤菜園斜
陽慘淡無顔色飢䑕横穿樊圃樊
　　嶰谷齋壁懸范文穆公重復灕山水月洞銘拓
　　　本同人共題其後
山館寳刻多四壁足清供瞥見石湖文雅爲灕山重
緩帶思髙軒驂鵉溯逸鞚刀兵泯憂虞水月互生動
湍流石闕通圓魄天門羾赤鯉逰碧霄古蟾堕深洞
虹梁似􁂼篷引我卧逰夣阿誰来傖艾易名竟妄貢
(時有土人易/洞名曰朝陽)攷證有詞人次山足伯仲同来亦文䧺
艾軒洵老鳯肇錫取舊聞穆清如古頌想見揮茟
時雲壑紛横縱妙搨何蒼蒼鍳題良友共桂林渺何
處遥天落霜淞
　　浮山謁大禹王廟觀山海經塑像
四凟岷峩逺三條淮海尊塗泥從此奠地肺到今存
南戒星光駛中冷雲氣屯千秋䖍肸蠁双壁足撫捫
舊鼎嗟安在遺經孰與論探丸搜变態傅采溯精魂
草昧洵多怪支離半不根州師遍巢窟蹄跡滿乾坤
姒后良無匹靈踪亦倍繁功涵真宰運事為譎觚援
息石先重統吴刀幾僨轅巫峯資犢步嵩闕悵熊蹯
犬導岩関路龜浮洛水源嶽圖神所閟啓筮史誰繙
似此荒唐蹟應非馴雅言祗縁六合大莫罄百蟲蕃
陰火偏宜凍湯泉獨自温絪緼悟化物固陋笑吾昬
章亥俱寮属重黎本弟昆魚龍登玉版人鬼列河門
地蓄餘粮飼庭連艮背蟠方知劉累術僅覬費侯藩
各各陳廊廡紛紛露㓵垠如聞九歌曲為頌八年㤙
商魯溝空鑿平成爱勿諼有岡通井絡世祀在江原
明徳髙無厚荒阡子若孫故鄉隣窆穴比戶荐芳蓀
夜雨梅梁動春耕术野喧何當徴掌故㱕塑夏湖園
　　樊榭賦菽乳詩五章索和
寒山瀟洒姿鼎食厭名鯖偶談蔬荀味曽作菽乳評賜
勑兼拜表鴻茟震鯨鏗乃知此㣲物豪門亦致精更
聞有綿津兼珍都合并旁搜山與海㱕之明且澄和
以菽少許頓覺乳怒頩薈萃萬菁華餘􁐍紛難盛滯
遺利寡婦尚足充妙烹茲乃郇公製莫以腐子名花
乳凍雲版鍾乳白石生曽聞玉食譜日随太官行
吾儕種一頃長哦豆田清秋風吹客夣時物到蕪城
車螯正盈市下之亦嫣嫇若以校寒山用物則已贏
牛菽過所望連吟有同聲食經鬥物力暴殄非所营
(原倡搜索已盡獨来及陳木叔宗伯故事而漫/堂太宰菽乳新方乃紀載所未及也故志之)
　　即事(以下五/甲集)
十旬猶見彗浹月累驚雷更訝風偏烈休言雹不災
天心方告警　帝徳㝎無猜辛苦陳丞相封章出
上台
　　白山茶
坡公落落慎称許㣲笑茶仙染紅雨花王中夜洗素
肌飛向麻源陪玉女􁦵誰茟力最峥嶸亦有涪翁賦
茟巨争光日月且皎然淮南瓊花敢並語弥天氷雪
浸肺腸一笑力足緇塵拒賞心更復遇南豐從此聲
名拔儔侶諸公仙去六百年寂寥花事成漫與玉
醅醉罷孹玉箋一片寒􁁬成玉乳
　醉山茶(粹白中含粉紅/世所称東方曉)
茶翁夘飲醉未醒扶桑旭日光熒熒熹㣲踈影沁枝
上一點晨星東啟明主人夙起䦱户出醨耶糟耶两
忘情朦瞳亦若困宿酲但見曉妆天際横
　　𠢐面嬌山茶
何䖏裝成𠢐面嬌蜑風蛮雨助妖嬈大唐公主能隨
俗添得春愁不可消
　　紫山茶
曼陀方外花于法應衣紫署名曰都勝力與牡丹齒
暮山烟光凝悠然見天咫
　　昭兒周晬戯示荆婦
東隣有老翁及見我周晬蹉跎四十年頒白猶蕉萃
老大百無成僅為兒緩帶每歲春復秋白駒少停轡
莫道此􁀾􁀾齊户可坐待先人世徳賖七葉清班貴
碩兒善束修亦不在禄位我性最慈良兒性頗卞厲
我性素紆徐免性頗往遂凉徳我己慙少儀能弗惴
佳莭近天中百昌正致媚回首免軒然且弄蒲與艾
　　題前漢王章傳後
漫載牛衣刺刺詞男兒報國㝎忘私班生長託将軍
幕亦有陳尸獄户時
　　同人集蝸廬坐桐花下主人方選㝎族祖戒菴
　　　先生詩即賦得集中梧宻晝常陰之句并用
　　　其韻
何處桐花鳯和鳴遍此林耳根分正閏胸次失晴陰
消暑􁦵詩話招凉見道心主人蕭散甚瞑據一瓢吟
一片蔚藍色周遮百尺林薰風憐嫩碧大火避濃陰
前軰焦琹調吾儕古井心請看花屑屑好供落英吟
故國啼鵑淚依然滿舊林繙書長惻惻布席縂陰隂
日漏中天影詩傳未死心表章良不易即景足清吟
　　姚江贈同年施明府蘗齋(施為愚山先生曽/孫由廣東新會来)
與君惜别且八年一旦牽絲蕙江滸千里棠陰東粤
移令我豁然消煩暑浙東列城雖𥚹小風俗由来擬
鄒魯姚州更鍾光嶽靈嵯峨三儒踵接武燭湖先生
楊袁流本心之傳開系譜光光文成真天人拈出斗
杓掃榛蕪梨洲克紹蕺山緒九流百家互參伍此外
人物尚如林前光後輝難悉数吏斯邦者豈偶然漫
容俗物恣莽鹵適從何来得有君經術世務妙茹吐
君家世徳重宛陵舊與浙學同門户我生瓣香愚山
集碩爲執鞭慙惰窳當年大用雖未竟至今遣爱苗
江椘彂抒固應在後人此日牛刀寧小𥙷昨過衙齋
窺挿架萬軸牙籖羣玉府公餘正不廢討論仕學何
曽相齟齬更聞下車麾双旌先賢祠下首吊古愾然
嘆息文成後欲爲重光舊樽俎祗愁此意知者誰聞
殾或驚塗毒鼓祝君政成廣所部波餘倘得遍吾土
　　蘗齋来鄞謁監司飯予双韭山房惓惓萬八先
　　　生遺書可感也
揚䧺已老死誰爲問遺經石箧漸以散藜光猶然青
故人扶大雅古誼照晨星一甕玉醅酒殘編細細拎
　　蘗齋捐俸爲梨洲先生贖祀田
再世東林两大賢墓田不保亦堪憐令君清况塵生
釡甫下車来失俸錢
　　沈篙師編修不見十年遇之杭西湖上喜而有作
與君一分手忽忽白駒過舊學知加邃顛毛亦並多
相逢真意外率尔共商歌且向湖干去臨風醉芰荷
　　堇浦移居吴山之麓索詩爲贈
舊属都宫地新称髙士坊幽居忘出䖏遺事感興亾
山上炎雲紫牀頭夜雨凉明朝登絶頂一覧盡錢唐
鮚埼亭詩集第四卷
　甬上全祖望紹衣著
　　題杲堂内稿後時其仲孫世法方擬開雕(以下抄/詩/集)
碧血恨猶舊蒼宫怨未荒百年埋井渫此日朗星􁁬
軼事徴山海廋詞託漢唐重泉應一笑魂魄慶重光
　　題李丈昭武殘集後
　　　甘谷向予索昭武先生遺文當年此老大有
　　　西䑓冬青之作而今散佚殆盡予就其家求
　　　得殘集選得三百篇與之亦足見其大莭矣
　　　題五律一首索和
讀盡梅邊稿無如生祭文豪􁁬要足重流落又何云
繾綣鮫人泪蕭寥鯷壑雲苦心有羣從聊以慰殷殷
　　中秋前一日得林評亊荔堂朋鶴草堂集正氣
　　　録二書狂喜從湖上戴月㱕得詩一首
晞髮先生慟哭餘白雲源下殉其書應憐許劒荒亭
路誰人爲我彂此儲所南先生閉枯函塵䝉眢井亦
已厭四百年来墳土岀又復令我疑信参諸公之作
竟沈埋長虹不克振死灰空令壮士中夜舞獨自蒼
茫賦大哀荔堂老子古人徒曽向鄧林追陽烏晚年
日莫尚伏櫪裂竹如意碎唾壺我尝求之二十年魂
祈夢祝有無間故人出之持示我寒芒五緯生蒼烟
喜而不寐急挑燈明月耿耿窺疎櫺騎龍𬒳髪倘臨
我一曲椘詞些酹青㝠(評事族孫/貽予此書)
　　哭姚江邵徴士昻霄
三黄淪丧後姚水久蕭寥絶學不終替夫君胡早凋
古松餘歴筭白眼罵文妖十載别離恨芳魂何䖏招
　　秋日之浮石周氏訪立之韞公殷靖諸先生遺
　　　文多散佚者其殘断萹帙後人又閟之不肯
　　　畫出即賦乂律四首曉之
志士雄文重两朝睠懐舊徳我心勞鸎湖遺献光前
史彭澤哀音祖屈騷奕葉未消埋井鐵熈時不諱背
陽桃故家尚有賢孫子莫使青箱緘固牢
三和尚暨两監軍(謂通城思南順/徳及立之石公)故國遺民最佚羣
並有清吟成変徴祗愁閟箧冺前聞百年星火㱕喬
木一卷霜聲徹暮雲(立之與順徳/合刻霜聲集)笑我癡心長繾綣
挑燈絮索不嫌頻
華貫追思先秩宗两家倡和最㫪客(先侍郎與文穆/公同為湖社盟)
(主先舍人與/光禄嗣之)朅来並罹桑田痛此日重尋錦里踪埋
碧㝎憐十世厄殺青誰彂舊時封南湖詩老遭牵帥
慷慨同聼午夜鐘(謂緘/翁)
一棹匆匆出郭來尚餘殘菊傍籬開滿湖秋色排三
􁢤十里西風動八哀洛社耆英多聚散浦江人物幾
㒷衰隔隣歌吹喧清夢我獨長吟酹玉醅
　　南皐見予甬上耆舊集中所録錢侍御帝里篇
　　　而嘆賞不置即和其作
琅琦江上無寸土重趼㱕来淚如雨側身且作蘆中
行冥飛頻為弋者驚頭顱出自鮫人室剰餘一絲不
我絶莫道我身鴻毛輕䧺虹光照枯燐青揚雄符命
那可讀髙廟聞之鬼夜哭不見茂陵秋芒芒夜聞馬
嘶何處望嗟哉我家故栗里回首徒傷急景駛袖中
尚有一卷書我兄幕府之留餘十年以来長箝口明
夷于股更于肘祗應投之九天門天門詄蕩白日昏
與人家國良多事一夣栩栩還𧺫𧺫是誰讀之叩鉢
催染豪重吹九死灰謝翺方鳯良俊物嘔岀當年朱
鳥血
　　芍庭為予至青山求元人葉編修家秉抄其遺
　　　文㱕而乏舟部帙甚巨芍庭負之行東錢湖
　　　上四十里始至亦韵事也贈以七古
芍庭嗜學老愈勤露抄霜纂志昕昏為我四友䟽附
人貧而其氣倍嶙峋昨我搜羅遍里社殘編叢說證
榆枌青山葉氏本清門樗寮墨跡四壁存翰林功名
在姚水三犀双鵠称神君道園鴻茟壯墓上雲林行
卷留水濱五百年来大掌故潜伏令我魂夣殷芍庭
曰諾吾其往尚其劳我金波樽是日前行抵湖曲笑
我眼穿落日曛豈知㱕束乏舟楫背負巨册喘呼吸
計程重趼里四十滿䄂青山嵐影濕我魚杖頭僅茶
供反叨乹魚緑雪􁢖以此下書足雒誦(芍庭以魚/菜貽我)
　　度歲困甚而老友陳南皐之困更甚于予欲拯
　　　之而不克為之一嘆
孤負諸公緩急需而今我亦嘆枯魚龍川從此成狼
疾空自卬須望駏虚
　　探梅
花信苐一畨猶為寒谷閉花王望眼穿夜夜傳急逓
其奈浃旬来積雪長蕉萃水仙困層氷山茶忽中滯
古梅最峥嵘亦復需左次但見彼唐花鴈夲夸明媚
吁嗟造物手别自操神秘其醖醸有時其發抒有會
風雨所淹留未必無深意躁心吾無容俟命在居易
連朝多春色向榮枝如醉諸公来蕭齋一鼓助作氣
叩鉢有新詩天公亦所契李郎方刻期同整寶岩屐
一卷寒香吟我為發沉曀(謂寒香道/人戴芚翁)吹醒山中魂来
迓隴頭使
　　仲春仲丁之半浦陪祭梨洲先生
黄竹門墻尺五天瓣香此日尚依然千秋兀自綿薪
大三􁢤勞君盼渡船(主人正在岸/上迓予舟)酌酒消寒欣永日
挑燈講學憶當年宋元儒案多宗㫖肯令遺書歎失
傳(時臨之属予續成/先生宋元學案)
　　甘谷以重三日過我亭午不能作一飯内子以
　　　糕進漫賦一律索笑
先生失徳㝎難言瑣瑣乾餱已召愆斗酒隻雞良不易
葱湯麦飯亦蕭然空教日影匆匆度剰得花容欵欵
妍底事重三作重九題糕忽上買餳箋
　　送錢二池之黄蘗山(用前韻)
太保當年戀净土古田一區避風雨至今猶傳神旗
行山中父老習不驚東村有子埋土室杜鵑之淚何
時絶夜夜魂浮一葉輕来往幾度榕江青塟錄一編
那忍讀歲歲山僧墓下哭凄風凉月両茫茫豈不懐
㱕非所望孤兒今年辤故里海風送楫如電駛苐二
碑成擬大書彂揚潜徳無剰餘此行佳話落人口豈
以窮愁成掣肘白頭纔得展墓門一慟仰視箕横昏
而今始畢孤兒事重泉聞之一笑起江頭潮落風信
催寒食家家飛𥿄灰精誠呵䕶有神物老蛟為君助
泣血
　　薄暮過愚亭見其少子五郎讀罷灌園甚有古
　　　意為賦吴體二律
郎君說經長兀兀聊尔荷鋤道則通采蘭佳句本束
氏剥棗新說嗤荆公夏荁冬葵在曲礼早菘晚韭饒
清風阿翁有子致足樂切莫落箕荒厥功
髙門羣從半紈袴那得清况供清吟種槖駞樹悟王
道賣青門瓜識天心誰言孺仲兒寒素為笑南郡家
慆滛春園春草多生意與尔觀物一披襟
　　甘谷約以元已啖江鰩不料今年入市甚稀乃
　　　以寒具作供寒具故其家所擅長也坐客或
　　　曰惜不以江鰩下寒具斯為双絶或曰江鰩亦
　　　浪得名耳予為一笑紀之以詩
鮚埼亭下春光晚坐嘆江鰩已過時唐突誰人同合
氏品題終應比離枝熊魚未必能兼得茗酪何縁得
擅訾若使明朝慰食指彂風動氣我安辤
　　董遜齋招集同人賞可亭牡丹先過令兄楽窠
　　　齋頭看雪毬席上予誦髙武部宫山賦林太
　　　常繭菴宅牡丹詩即用其韻同人相率和之
(時同作者為南皐陳汝登映泉董元聪芍庭/錢中盛愚亭董宖甘各李世法君山胡銘嶧)
(遜斋董敏暨愚亭之次子秉緼少/子秉純而愚亭復繪圖以紀其事)
留𥙷堂前句宫山最有聞(留𥙷太常堂名是集荔堂/不巖霜皐廃翁杲堂季野)
(皆有詩而宫/山為苐一)花分都勝種香染細湖雲心曲先民古
風光汐社醺到今傳盛事可許續遺文
此日陽春好異乎彼一時花王添羽衛毬鞠有軍儀
世值清平運人傳燕楽詩祗應文字飲確闘試偏師
可亭饒木石落落水雲流大有洛陽勝兼為道北逰
清吟成白雪吾道在滄洲花蕚方爭秀連枝共唱酬
十日春将去斗杓不復東淋漓杜鵑兩泛濫菜花風前
軰忽焉没吾儕誰與同奪標驚健手妬殺白頭公(是/日)
(南皐觴/政累勝)
　　古井嘆為程尚書配金夫人作(女瓊)
尚書大儒子不死非所期尚書且不死而反得之妻
妻挈女俱死古井生香泥長虹夜半覆古井光與余
闕李黼祠堂齊吁嗟乎尚書不死非所期尚書究竟
死東市發嘆噫失身早不决應悔負扊扅國史既舛
謬地志復漏遺我歌古井神凄迷(明史作尚書傳謂/其病卒謬也尚書)
(以不良死見閑中今古録至夫/人殉國府志闕然盖為可嘆)
　　晦木先生集藏半浦鄭氏予欲録其詩入甬上
　　　寓公集而求之書閣未得雨窓寂坐大覺無
　　　頼率賦長句索主人和之
鷓鴣山人金石心鷓鴣山人氷蘗吟九十年前甬江
上曽頋日影弹清琴廣陵散幸不終絶殘喘踉蹌乕
口尋憂患以来饒著述三易六書何森森化安哀瀑
存聲響猶疑劒出重泉深妄人之口不足信附會謬
語誣曠林誰言奇哥行不得我應一洗萁荳音朅来
江村索遺集二老閣前寒芒臨白雲千重封四庫但
聞驟雨聲滛淫登楼乂手空咄咄書帶蕭寥苦霧侵
　　宣城卭在大師以亾國後来姚江披緇予求其
　　　蟄茶經十年未得施蘗齋令姚江因属其訪
　　　之
竹橋老浮屠系出姑山胄耕岩佳子弟裘冶良不疚
生天義熈前成佛咸淳後哀音和鷓鴣双双称詩瘦
(晦/木)時或過吾鄉九老相觧后亦或駐寶峯一曲清
商奏沈埋六十年舊井荒泥厚料得九地中尚作老
蛟吼尔家尊先公(愚/山)宛雅搜羅舊尔今有續編即以
當肯搆願言亟旁求用𥙷谷音漏東睇白龍堆離離
蔓草茂
　　哭鄭侍講丈筠各
廿載忘年友相知此寸心談經多妙契覔句有清吟
自我成萍梗勞君念竹林茫茫天壌大落落幾知音
　　谷林兄弟来索洛伽蓮種予以去年仲冬遣人
　　　致之深以苦寒為慮意其未必得活也今年
　　　谷林兄弟以詩耒告花放喜而有作
泊花池上妙蓮開可憶明山辛苦来健歩踰江踰海
去孤根和雪和氷栽波澄猶帶秋潮色薏苦還存西
竺胎似此䇿勛宜十賚問君何以報花媒
　　張靚淵示所藏李樛仙觀察故扇其陽為倪文
　　　正公書其隂為張遺民画文正書固足重而
　　　遺民画亦罕矣靚淵索賦七古燈下率茟應
　　　之
翰林尚書李公子廿載愚公為國死元公之後有貞
臣碧血淋漓光世史(即用髙辰四/哭觀察句)米家船散故物空
腰扇蕭寥出塵滓清河舫中多貯藏籖軸紛綸難屈
指雨窓為我資古歡亳社刼灰宛在此峩峩始寧撥
鐙書寒芒尚共衣雲紫(文正閣/名衣雲)當年椽茟􁅟又􁅟童
烏妙悟在免齒(文正著/兒易)三爻吞罷論三案鵂鶹胆落
不可止餘事風流寄六書亦復崛竒難意擬何来更
有張三画秋甫真傳風雪裡亾國之䜟在命名陵冬
之莭善傳髄摩挲私印亦自佳不敎聖思獨擅美(是/時)
(私印推錦衣/聖思與遺民)可惜三絶盡無存殘山剰水僅尔尔(予/求)
(遺民詩/不可得)從来書画重以人苟非其人適堪鄙此書既
属鲁公徒此画還應所南比又况樛仙手澤餘如彼
岑鼎連其趾同心臭味託蘭蓀故國雲烟重桑梓主
人寶之揚清風庾元規塵隔千里(先贈公尝諧遺民/曰君生徳祐以前)
(而早署道民其為不祥孰甚坐/令我軰同此荼苦滿座大笑)
　　送錢二池之黄蘗
漫山黄蘗䕶忠魂料得􁅟宫亦倚門屈指甬江秋漲
動吾兒此日發江村
　　星齋遠我出山且盛夸我用世之才以相歆動
　　　其意為我貧也率賦荅之
故人睠念蕭寥况珍重双魚勸盍簮屯女豈應重䇿
馬䝉夫未必竟多金寸長尺短誰相諒北馬南轅我
弗任不道廿年叨雅素尚将茅束誘春心
諸公衮衮天衢上容我山茨一古愚耻學狂生相嫚
罵羞從涸轍乞呴嚅佐王經術㱕農圃逐世聲名厭
頋厨苦不自知吾豈敢敢将一擲試微軀
三旬九食古人事此是儒生分所甘淡與泊遭良有
會我因吾䘮不湏參問妻能叶㱕田楽頋子寧為厯
齒慚一曲商歌孤唱罷猶堪援茟奏餘酣
　　題黄澤望縮齋集後
竹浦悲風暗藤龕落日殘一腔猶血熱萬古總神寒
人近伯夷隘詩非東野酸可憐精術恨莫作劫灰看
木杪屋顛裏心知諒有誰䑕繙蠧蝕後物色更堪悲
莫悼天年天長教詩卷垂三黄真鼎足未許里兒窺
(時有妄議先/生髙下者)
國運方衰日家傳極盛年闔門真克世复手莫回天
病草還歌鳯吟成定化鵑蓬莱清淺後幸得彂遺編
　　題鈍軒墨牡丹
澹老好孫子風流尚未闌焉支已洗盡雲氣渾髙寒
為贈尔别字廣川小牡丹(澹子先軰在㐮鄧/間有董牡丹之名)
　　哭唐著作丈赤子
鳯泊鵉飄後行踪類賈胡浮生長偃仰百事搃荒蕪
老竟成覊鬼居空卜左徒故人寝門哭能到夜䑓無
　　客自江上來者為予言臨川先生心疾如故健
　　　忘更甚獨有昕夕不置者予之近况也因與
　　　蘗齋共為憮然
當年接席談經地廿載升沉恨有餘祗為嗜痂成痼
疾不湏入夢動欷歔衰殘空寄相思子零落誰成未
竟書此意旁人猶感歎我心戚戚更何如
　　除夕淂徐丈霜皋别集二册挑燈守歳選取五
　　　十餘首即題卷後
一卷来從氷雪餘不随人代共迁除宵分浮白憂瓶
罄豫借屠蘓酒一棜
苦莭應無媿華王寉山老友足相當祗愁金石心期
秘未盡江村淚萬行(全集疑尚/未盡于此)
張生索我購詩錢阿堵蕭寥竟歉然似此追呼亦佳
話冬心淡蕩送殘年(張生之祐/挟此有求)
　　李氏笑讀居題額乃江夏賀文忠公隷茟也甘
　　　谷搨之見貽敬賦五古以當跋尾
峩一江夏公所學醇乎醇一念不妄起穆然見天真
厯官登四輔清苦偃蓬門阿誰庸妄流但以佛子論
遭逢陽九灾左席需絲綸大厦已不支隻手難救焚
痛哭辤班出老臣早致身江外妖氛滿江頭苦霧屯
浮尸蔽江下孰與公骨尊合門從公殱尤足妥公魂
思宗五十相厯厯可指陳哀㦲孫文忠早䘮一个臣
南天繼有公並先鼎湖淪于今已百年墨妙猶清芬
公書雖末技要復雅以馴砌里老儀部舊為東閣賔
晚節亦無沗一慟随靈均我逰笑讀居冉冉三十春
毎見必肅拜謂足百世珍頺然老屋中正氣長烟煴
　　張二靚淵讀予所續甬上耆舊詩而曰諸公原
　　　集雖付之一炬可矣予皇恐未敢當也
百家雜碎原應火老眼摩挲幸未花傳冩莫教牧吏
漏别裁只合老辛夸(用荆公選唐詩及/遺山選金詩事)桑田軼事紛
綸出枌社遺文子細查所愳拾殘猶有待敢言一攬
盡天葩
　　擬作雲湖看梅之逰者再而春事尚寂然葢二
　　　月之望矣亦自耒所希有也
春為寒添閏梅縁雪放遲東風無氣力何以慰輈飢
葭黍滯生意桑榆感歳時隴頭如有信引領然佳期
　　甬上耆舊諸公詩集摭拾畧具獨王丈麟友以
　　　流寓江都求之未得因以長句奉託嶰谷諸
　　　君
四明瀟洒王公子野死雷塘亦可憐宗國神傷苗禝
句門生腸断蓼莪篇殘山剰水真無頼破帽青衫孰
與傳安得清江杜清碧為予驀地彂遺編
　　長汀舟行𥘉見梅花
纔報寒梅放相逢剡水沱美人已晼晚孤格倍嵯峨
槁木乗風動黄鸝着意歌東皇如告我不用嘆蹉跎
　　題唐明皇與楊妃並笛圖(不知何人所作其上/有楊東維詩最工玉)
(笥而下/不及也)
開元天子愛長嘯旦旦寧王来應詔晚来花蕚漸雕
殘醉擁美人為同調抱遺老子才茟竒玉笥諸生逺
莫幾頺唐老茟三四行當年魂魄猶依稀我欲更􁦝
好東絹旁冩小臣元鲁縣微吟一曲于蒍于喚醒華
清春夣􁒭
　　㢲亭以家藏進賢傳文烈公遺箑見示并索題
　　　句
龎里先生守撫州進賢相公當詞頭泥金一箑易代
留墨玅蕭散如銀勾我聞相公雅風流明童百軰恣
冶逰中書退食五紽裘十萬俸錢散不留豪士未必
皆清脩以此枋政宜招尤一死乃克光斗牛南冠縶
䖏土一坏熱血迸穿重泉幽至今天陰鬼啾啾上與
廬陵少保侔東隅之失西崦収掩卷我亦淚盈眸噫
嘻吁十五完人墨跡何䖏求相公其一足千秋巽亭
嗜古誰與儔宝之宗器如琳球
　　寶巖看梅同靚淵(以下百五/春光集)
薄暮抵山麓杳然探深冥所困在曲磴所通在神明
暗香空中来鼻觀早冷冷秉燭諦視之鹿角交枝横
㣲茫陰雲裡下有寒谷氷于焉騐夜氣孰與旦畫清
山僧出肃客漏下已二更孤月尚未上荒雞尚未鳴
獨有梅花魂随我入前楹觧衣慰窘步屐齒俱含馨
座有軟脚酒足以發詩情山神夜傳語詰旦戒早晴
在昔寒香翁大莭昭滄溟故國之喬木有光先中丞
嚙㰖看梅花用晦畢餘生可憐駱義烏垂死莫知名
我為闡潜徳遂足昞日星惜㦲竿木吟竟同落花零
(寒香道人乃中丞戴公裔披緇後莫有知/其名者予/讀其嚙攬㸔梅諸集乃得其大莭惜尚/有/竿木諸)
(集竟無/傳者)
侵曉山雨過漸見東熒熒諸公俱熟睡而我已獨醒
熹㣲看南枝嫩濕增娉婷披衣出上方曵笻尋古亭
荼甘不可作寒碧委蔓荆廃翁亦仙去梅花失主盟
(寒碧亭為宋儒荼甘髙公元之逰息之地故荼甘像/供寺中今已亡矣廃翁為荼甘後人尝自號寒碧亭)
(長)
倒影浸谿碧古心與天青間以虬松枝怒濤時崩騰
誰其音嘹喨遥知是倉庚今年春事苦花信以晚成
黄鐘踰九九薄寒尚未盈豈知萬香雪從此軒豁呈
大䧺與河渚梅花夙擅称鄧尉亦其亜籃輿吾並經
東渡数雲湖累為魂夣縈兹山尤宻迩洞天列户扃
其南富橙橘不下双洞庭秋晚倘再来飽看黄雲平
西村諸宿老好句留餘鏗将無即梅花瑰此宰官靈
平生論詩法雅不喜竟陵獨爱此一卷莫以椘語聴
(謂正菴曉山殷靖/看梅山中之作)我詩慙髙寄薄奏下里聲㱕舟按
玉笛晚霞滿江城
　　海若招賞其家園梅花即和予寳岩詩韵再索
　　　同作
自我西郊㱕昕夕苦晦㝠少霽逢佳招梅花亦眼明
主人玉雪腸與花共空冷讀我逰録罷賞我硬語横
沽酒出上庫乂魚自曽氷一笑問此間孰與山花清
一番又一畨花事如踐更詩人坐此忙往復相和鳴
栩栩羅浮夣不逺在階楹底湏蠟五两跋履求遥馨
况君有家山蛾緑堪移情双双對梅花卧逰無隂晴
山梅如野鶩每以蕭散稱園梅如家雞易為物色經
詩人两不厭東鶩還西縈所慙思力蹇莫窺昔賢扃
孤山一字妙直掩江郎庭㣲吟尚未竟暮雲與花平
連朝荔子蜻乗潮上南溟雄視江鰩柱風味夸膳丞
梅花校資格本不同時生乃以遲暮故而得通姓名
相逢成粲者鼎足称三星我亦遂傾尊肯復遺竒零
花寒香更古客醉眼各青醉影同横斜寒光愈騫騰
吟罷再呼酒一巵酹長庚大造有清氣梅花所以成
詩人分其半誰歉復誰盈何不竟化身并作一體呈
朱鳥天中来有光何昭熒莫随流鶯醉媿彼古梅醒
一醒一醉間頋盻良娉婷春光漸可溯夕陽滿都亭
吾儕亦惱亂何以偃柴荆醉即瞑花下醒即尋詩盟
李郎和我句清妙如隂鏗險韻枯絶䖏梅花黙效靈
我鼓已衰竭幾将䧟隂陵梅花如有知亦恐攅睂聼
座中張公子五言擅希聲願君再挑戦莫令􁦵長城
(謂烟/嶼)
　　重三日偶然作
東風靳放青宿草不可踏蒼龍為之怒連朝呼折荚
夜聞萬蟄蟲蠕蠕更霅霅所憂玉蘭花魂散难為攝
江干士女殷索莫阻歩􁮑苔痕上緑階墨雲染白帢
天方啟閏餘客無怨沾濕且待含桃登重理永和帖
　　展重三日從先公墓下㱕道出仲夏李花盛開
省墓餕已畢放棹沿流泉聊以𥙷上已兼之訪隱仙
(岩/名)何来瑶光星散落億萬千朗然自髙潔白雲巢其
顛桃花如妖女特以濃見憐李花如静女乃以淡更
妍是中分雅俗不為肉眼傳溯昔長谿屐蹉跎且廿
年故人化異物春露委荒阡(義門尝約為長谿/音李之逰而不果)浩歌
感禊事碧水生寒烟
　　安晩鄭忠定王集世不可得仁和趙氏近購其
　　　詩七卷陳觧元坊本也喜而抄之
梦谿師相本清才可惜端平晚莭乖縱使勛名慙涑
水肯敎薪火墜迂齋(西山以司馬文正推安/晚宜其為東彂所誚)梅花詩
思猶餘墨槐木園林已伐柴(安晚墨字韵梅花詩累/叠最工其先世称槐木)
(鄭/氏)便擬醸成安晚醁借来還往一瓻皆(鄭氏酒名/安晚醁)
　　鷺滿侍御服闋還　朝集餞分韵
藤隂對酒夕陽低南浦離襟珍重題魏闕江湖紛聚
散沙䖝猿寉各東西花迎榖雨匆匆放馬恋湖光故
故嘶努力匡時公䓁在漫郎只合醉如泥
　　杭二堇浦以閏重三日為禊事之會于湖上太
　　　守鄂鈍夫而下至者四十二人葢自劉仁本
　　　續行此舉于姚江在元至正中今四百餘年
　　　矣
運邁永和一洗塵圠春以閏長蓴因雨茁睠我朋好
理我茟札我醒而狂莫投我轄
今日良宴會群彦相景從𬗟懐洛水跡却聼南屏鐘
曠懐寄我真鴻去忘前蹤燕時無不祥流泉清溶溶
　　風日初晴薄逰湖上聖因寺中花墅乆閉沙弥
　　　以予至啟之屏營良乆
幾憶當年鳯輦来重湖簫鼓徹層䑓橋山弓劒都仙
去寂寞薔薇一樹開
　　題文待詔風木圖
　　　待詔爲其先人温州小祥後作也其題句云
　　　肝腸屠裂恨終天已抱深悲過一年門户漸
　　　乖非復舊兒身善病只如前春風手泽庭前
　　　樹亱雨精魂陌上阡做上清明寒食節又垂
　　　双淚看新烟詞㫖悽愴今㱕抗人趙君谷林
　　　兄弟以懸其先人遺挂之菴各和待詔原韵
　　　予亦有作
春暉莫駐奈何天幾憶衡山泣血年妙墨飄零易代
後白雲飛送二林前報恩應待崇公表極目長懐越
水阡最爱園中好樷木清風時為拂爐烟
我亦深嗟不造天鮮民負疚自年年朅来水閣山窗
下慙對慈烏孝鯉前剰有遺容傳舊徳更無好梦到
新阡披图讀罷空三嘆一片蒼凉木末烟
　　題宋楼椘公墨荘太室二十四峯詩卷後
一聲雷碾青山過萬􁂼風驅白雨耒珎重參寥舊吟
卷不随汴洛共飛灰(墨荘嵩少諸詩皆参寥所書也/首二句即墨荘與参寥山中喜)
(雨/詩)
　　臨平謁申包胥庿
聘節當時過祠宫奕世傳應從沼吴日重溯哭秦年
事擬巫臣後功居范蠡前遠交真上䇿秘計失遺編
報復亦何㝎仇讎竟忽焉先王吐積憤膚使壮㱕旜
望裡皐亭樹空中寶鼎烟隔江越絶近千里郢都懸
驃騎疑封爵塩官接庿堧㒷亾已百幻㤙怨合平捐
若遇乗潮客休題鞭墓愆我来𥘉夏莭新麦荐神絃
　　臨平弔故陳將軍萬良
蒼頭特起誓平吴囬首江東望眼枯痛哭浴龍祠下
寨凄風碧血两糢糊
　　苕上訪蘗齋
風送故人至花添新雨凉山青客吏傲牘簡為蚕忙
麯部隣烏氏宗傳本鄭鄉如何未黔突借㓂又皇皇
(蘗斋先世本是吴㒷是日/適天部又有推陞之信)
朞月姚江令辛勤為疲民此来暫安隐依舊是清貧
束帶原非志承歡且屈身白華真皜皜為爱滿陔春
夙有抄書約愆期竊自慙欲留嗟趙弱無厭笑虞貪
一諾㝎難負傾筐故所甘秪愁挟質意脅我又何堪
(蘗斋借書于堇浦與予而/不継乃留前所借以為質)
　　蘗齋出示愚山先生秋林讀易卷子敬題
敬亭山色九秋寒中有仙人獨弄丸一代風流零落
盡剰餘無恙舊林巒
　　追哭林晴江太常
　　　晴江敦䔍古道不類吴淞間人其官翰林授
　　　經和碩怡親王邸中予不甚往還也晴江對
　　　客過情見許之詞有為予皇恐不敢受者然
　　　予尚未之敢信及陶四穉中使蜀晴江送以
　　　詩陳義慷慨直指近耒撫臣厲政言之凛然
　　　予始驚服以為此今日舘閣中朝陽之鳯而
　　　同人無甚知之者予去官晴江謂穉中曰謝
　　　山竟出國門令人不可為懐聞者感嘆日耒
　　　晴江漸致通顯官之列卿此足為槐棘間称
　　　慶而遽以隕落可悲也予病中忽忽期年後
　　　始哭之負故人矣
感君意氣最真醇不獨交情泣鬼神直道抗言當世
弊孤根耻傍要人津談禅王縉應揮座頋曲周瑜肯
共茵一出修門成死别荒荒長恨竟誰陳
鮚埼亭詩集第五卷
　甬上全祖望紹衣著
　　舟中與施生話海昌前軰事因及姚昞菴職方
　　　本末并詢其遺文施生對以里中從無知者
　　　因嘆桑海豪桀淪埋無限當亟為求之即賦
　　　古詩(以下吴/船集)
東江建行營昞菴勷旌纛暨其乗槎逰昞菴捍圉牧
沉䁀不可扶㫁絲不可續凄凉黄蘗山昞菴棄𥘉服
故人唐鲁公六棺淺土暴重趼謀一坏事在琅江録
試讀卜葬詩可以當野哭㱕来訪故婦已逐野鴛宿
遂老死空門碧血瘞深谷斯人竟冺冺後死能無嘁
世鮮吴立夫誰發遺民躅今君多讀書舊聞且滿簏
試為訪遺文如聼漸離筑昞菴重泉下㝎亦一張目
　　湯千户歌
　　　丙戌海昌之師姜指揮以所部應俞監軍事
　　　潰死之此見于諸家野史所紀尚有湯千户
　　　者其死最烈今海昌里巷中以為神多祠禱
　　　之而惜其名之不傳也施生請予紀以詩
生為上柱國死為閻羅王成為佐命勛敗為故國殤
其名字可冺其英爽不亡吁嗟乎此間鄉　晚郎當
杭靄山前逰魂傷入関不敢見毅皇千户神雖小蔚
為里社光羅刹江頭猶堂堂
　　追哭陶穉中太常
五湖音問久寥寥渴欲相逢話久要一夜怪風吹夢
冷廿年舊雨泣魂消直言去國良無媿醇酒傷生豈
所料從此故人狂簡性更誰散髪共招邀(穆堂先生/尝曰謝山)
(之䟽放極矣而穉中又過之然予尝謂穉中若與時/俯仰固不至左迁即左迁亦尚可回翔光禄鴻臚之)
(間以求再托而稺中飄然帰田竟以貧死是則其不/可及者時穆堂已病予見之白下歎曰穉中乃能如)
(此)
　　題水木明瑟園
芳園好亭榭賦自小長蘆雲氣接林屋天光通射湖
掃除金粉澤想見大痴图謝豹花𥘉放嬌紅媚酒罏
　　過澗上徐髙士昭法艸堂
為問徐髙士流傳尚有居蕨薇長遍野画卷更誰儲
大雅消沉後殘山涕泗餘曽聞湯憲使徒歩此躊躇
　　弔念祖䑓
一卷酸心錄書亾堂亦迁(寉澗先生著酸心録二十/卷志前代事為盗所去)
事曽聞舊史地應溯平泉怪石枯藤繞荒塘乱藻纏
百年遺献盡相對足凄然
此間两仲子俱不媿先人死去猶埋血生存肯折巾
流泉共於咽喬木亦酸辛所喜清門裔貞心尚食貧
(文公次子應/符𬒳逮于此)
最憐生壙碣有婦隔幽墟未忍恝吾母何尝忘故廬
山携敬亭色箧秘石梁書舊燕還無恙巢㾗半已除
　　果堂挈其從子再過予舟中僕夫失足幾堕水
急雨飛湍裡勞君滑滑来猶携木瀆霧兼致竹林材
莫使蛟龍淂幾為蛩蟨哀驚魂重絶倒破例一詼咍
(果堂自言生平不作誹/語今日見君乃一盡之)
　　題文先生啟美手蹟後
舍人稱汛爱偶尔狎懐寕亦有番江彦同調焦尾聲
(謂鄺湛若也啟美與湛若皆以/聲伎交圓海而故美尤狎之)抗詞漳海獄泣血下
江兵到底岐緇素何曽混渭泾
　　南枝先生賣字歌
始㒷之錢江州酒彭泽當年亦姑受秦餘山人更絶
竒一粟寸絲都不苟商邱開府真雅人兼金治檟意
良厚豈期遺戒有前知肯令幽宫翻失守生平賣画
聊易米今日雲烟已烏有滸関何䖏耒寓公数載積
錢賣字乆老生貯此不時需原為山人謀身後同此
非力不食心画耶字耶特轉手開府雖非盗跖金未
若清風来好友山人葬罷寓公㱕依舊深藏餓隷手
　　蘓人造為所南心史舊本索髙價不一而足然
　　　即係舊本亦属海塩姚叔祥之茟並非所南
　　　故物也閻丈百詩盖尝辨之而吾友厲二徴
　　　士獨以為真則嗜竒之過矣是用作歌以曉
　　　蘓人兼寄徵士
鄭君眢井物出之四百年一朝承天寺觀者何喧闐
詡為神濩持用以抒沈冤誰知考張霸近搆自塩官
其妄且無論其妖則信然無端作此偽似亦得氣先
何異天津橋忽為聞杜鵑當時數巨公大半殉𤇺烟
玉笥與虞孫足並文陸傳降而亭林徒亦與鄭比肩
遂不復致疑百口聲相沿論世適相肖論人適相班
志氣所感召誣謾皆機関迩耒書估船益復造舊箋
装潢審行墨動索十萬錢不足供一笑誰攷潜邱編
我昔在三舘曽見錦綫篇欲抄竟未果至今魂夢纒
何時得此集侑以所画蘭緘之示諸子斯價直琅玕
(所南錦綫集予于/永楽大典中見之)
　　泊舟吴門訪得姜貞文先生遺集其孫本渭即
　　　属予編次因寄聲谷林父子
此行無足供清娱喜購梁鴻殉葬書小艇孤燈排月
表墨痕猶和泪痕儲
敬亭遺稿得連珠殘瀋蒼凉張杜余他日東㱕足飽
㸔一瓻還侑百璠璵(舊載穉㳟茶/村澹心三序)
　　次山侍御以病謝客小詩奉呈
講堂細讀倉公傳弟子愁吟芣苢詩有客到門還㒷
盡屏营斜日下山時
　　江左大吏新得請為故檢討楊公維斗立祠蘆
　　　墟此盛舉也喜而有作
勑下泗州寺旌忠恩命殊喜看滅頂地重作丽牲區
古柏重生䕃(古柏楊/氏堂名)荒蘆尚有墟獨憐卧子軰何日
共芳醹
　　果堂問予近日所著何書予無以荅也乃索近
　　　所詩而去
星霜催短鬂未有一書成慙媿不鳴鳥空憐太瘦生
健忘将輟業有感但言情輸尔觥觥響重茵獨擅名
　　閏後入夏浃月猶見紅薬
春夢尚當階不随餘分去此番花信風難挽驪駒駐
我唱無庸㱕嬌紅且小住
　　以書属太倉州牧求宋丈菊齋春秋及遺集
崇沙宋公古君子一言一動㱕正始病狂豈果是真
狂只求牡蠣滩頭死六年窮島血淚枯求死不死為
保孤鯢淵相國藐一綫百死不死逃囚俘藐孤既色
且賣薬不死刀鋩死窮約尊攘之辨何皇皇耻道苻
秦王景畧使君新命牧名州圖經舊徳應旁搜崇沙
潮汐鯉魚便莫令阿儂穿双眸
　　題楊商賢手蹟後
　　　商賢為副都維垣之子嘗避地至吾甬上予
　　　少時頻見故家中有其唱和詩然以其為副
　　　都子不甚留意也及讀愚山先生所作墓志
　　　而後知其人盖邢居實趙徳夫之流不以家
　　　世累其賢者乃自悔前此不収拾其詩去年
　　　録甬上耆舊頗及寓公而商賢詩已散亡不
　　　可得矣今年于吴中書肆見其手札為題詩
　　　于後以志吾過商賢名彭齡甞與金忠烈公
　　　鉉同講學後卜居舊都桃葉渡
中丞一死事難詳𥙷過還資雏鳯良桃葉渡頭長恨
在清流洗出碧梧香(副都之死不覈梨洲先生辨/之然商賢之志莭固可哀也)
　　前大理雍公熙日字辰生一字耐广徽人而居
　　　蘓最為萊陽二姜死友貞毅避地浙東辰生
　　　同之貞文勤王西陵辰生同之及貞毅兄弟
　　　北㱕省覲託妻子于其家其卒也諸遺民上
　　　私謚焉辰生嘗至甬上予向蘓人訪之罕有
　　　知其姓氏者姜氏後人雖知之而亦無從求
　　　其遺文矣
百年尚未有篁墩誰索黄山故老魂猶仗敬亭兄弟
力得從䝖貉口中存
　　吴市見白杜鵑花
望帝已去國羞陳故赤符嫣然擁白帢瀟洒出江湖
　　謁湯文正公祠
經術原經世如公曠代希百泉承學統中岳有光輝
建節甫数載移風已庻幾伯淳施未竟吾道豈終非
屈指諸前軰終無苐二人尚存吴苑祀未荐頖宫茵
道以躬行重人從述作論甘棠猶百世盥手酹青蘋
(近日方侍郎靈皐請公從祀/礼臣以公少著書遂格其請)
　　滄浪亭
一𤱔行吟地風流尚未寒棄材良可惜召謗不無端
放浪需山水摧殘感鳯鵉漫堂今亦少誰足供清歡
　　沈寳研以其子不肯習舉為虞詩以觧之
此是朝陽鳯今從何䖏来他年學成後一决震風雷
老子真多事郎君慎别裁荒田埋八識從此障雲開
　　題姜如農侍郎荷戈圖
七尺疑金鑄湏眉尚儼然茫茫亡國戚忽忽荷戈年
甬上曽弭節先人辱贈箋一軍驚失守連趼各殊天
珍重山居誓蒼凉野哭篇哲晜棠䕃在賜庿海隅懸
餺飥詩無敵蟛蜞話足傳(先生至吾郷見鮚埼/諸海錯遲疑不下箸)㱕東
聊堕馬哭弟幾摧絃族未零王葛居胡變海田清髙
肅遺像感㮣望遥阡式里重思舊披圖願執鞭可憐
廿四氣早已化雲烟
　　題靈岩儲公騎牛圖
三月十九是何日騎牛野哭荒山顛乃公耿耿攀龍
意廋語登堂孰與傳(儲公尝登座説法忽問曰今日/山河大地更是幾畨皆愕然不)
(能對儲公/澘然而下)
南州髙士清不染獨許乃公餽蕨薇居易斋前蒿􁢤
熟牯牛還往搃如飛(謂俟/齋)
　　柬陳觀察賡齋
副使左迁後幽居楽有餘到門無雜客挿架擁多書
白髪親能養黄金笥已虚諸公方逐逐歌吹滿吴艅
　　舟中編次南雷宋儒學案序目
関洛源流在樷殘細討論茫茫溯薪大渺渺見精魂
世盡原伯魯吾慙禇少孫𥙷亾難兀兀誰與識天根
　　故太僕陳皇士木瀆别業(今㱕桐/郷汪氏)
太僕園如昔于今幾歲寒抄詩禆國史選佛挂儒冠
(太僕有啓禎詩選又尝賦歲寒詩和/者遍海内今園傍尼菴其香火也)梧竹留餘䕃池
䑓溯古歡靈岩在何䖏清籟出雲端
　　題秦餘山人畫芝卷
莫憂净土稀尚有吾廬在采采神芝生附以石磊磊
画蘭不画地翻笑所南隘(即用山/人語)
　　家居十載故人誚譲蝟集獨彭侍郎芝庭曰吾
　　　觀同館諸公蕉萃已極安得如謝山之㫪容
　　　自便不禁有感于其言
鮚埼亭下對蒼蒹讀易忙時且下簾敢道玉堂天上
客不如渔父泽中黔八磚茟札誰䧺長一研菑畬我
薄饜秪爲向來無遠志守雌守黒更何嫌
　　道南祠下雜作
梁谿泚泚恵泉清流出龜山木鐸聲怪殺荆舒猶未
盡至今茅葦竊科名
揚門學派盈天下我爱堂堂喻子才一語六龍安隱
渡豐公手掖魏公囬(喻公晚自嚴/陵寓梁谿)
文簡文孫木石賢文章載道亦巍然如何史祸消沉
後流落豪􁁬總不傳
河津尚自費鍼砭此義秋霜夏日嚴不愧两公惟吏
部到頭一死比飴甜(蕺山與髙/忠憲公也)
老成逝後失儀刑二曲西來更講經誰復風流如駱
守匡時要務據觚聼
　　有懐少保吴公穉山時行篋中適携少保海外
　　　遺詩
老臣乆仗波爲國厲鬼還教火浣衣尚有指南殘集
在詩魂環繞故宫飛
　　譚家洲
爲吊木城跡猶餘鐡鎖箝南風三日利白下百城嚴
天定人難奮時平兵不占躄郎亦健者竟逐殺星殱
(時以殺星/陳破京口)
　　追哭謝古梅閣學
(故尚書睢州湯文正公官江西時以親老謀/所以㷌養者時例有兄弟者不得㱕飬而外)
(官賜告非特荐則終身不淂起文正故有異母/弟大/吏以是遲疑今以推宜請文正曰有弟)
(而云無弟是非所以爱吾父也且欺吾君遂/以病告竟致其事時年三十有三其後卒以)
(荐起古梅官編修時謀㱕飬私自念曰今之/得請者皆名終飬是待親之終也其詞不順)
(亦以病吉居家一十六年予謂古梅此一莭/足返配文正凡為人臣人子者當以為法及)
(古梅除服驟起不二年至閣學且将大用矣/遽以病卒予與古梅未尝相識每從臨川先)
(生及吾友杭編修堇浦得聞其賢古梅出山/予已罷官㱕矣已而洊丁先公先太孺人之)
(艰予婦尚留滯京師不能奔丧古梅親至邸吊/唁慰問且謂人曰此来不得見謝山乃/一恨)
(事予婦㱕具述之予方擬致書謝之不料其/死之遽也古梅雖驟官至二品嵗月淺未淂)
(有所彂抒尤可惋惜時予方廢業未得/為詩挽之又六年迫理其言不禁腹痛)
通夢神交二十年茫茫一旦隔重泉鮮民未觧皐魚
恨遠道俄傳鵩鳥篇賫志竟㱕春夢裡断魂遥哭埜
棠前閩書他日傳醇行粹白如君孰閒然
　　辛浦以入覲㱕先過京口一日不得相見
馬尋舊路君行速風滯征㠶我到遲相遇甚艱相念
苦新詩幾許橐中携
　　得衡陽謝令札請改南逰之棹于明年
未有昌黎銳猶然阻望雲夢随彭蠡鳥先謁洞庭君
　　感懐(以下韩江唱/和第二集)
古人觀世道首重在人心天地縱多故此志終昭森
其或不然者天地且胥沉是以子孟子苦口距詖滛
斯人方寸地治乱所侵尋奚止中流壺區區千黄金
自從炎漢後二千年于今人心雖日替猶仗一綫任
有時見皎日一啓昏霾陰有時遇震雷一彂啞鐘瘖
支架此大造廓清良有壬胡為邇日来澆薄不可禁
凌夷成痼疾沉綿日以深漸且入膏肓醫和無能鍼
四民縱殷阜亦復非好音而况日局促㳺魚在沸鬵
普天苦人滿衣食难為周農也頗力耕所苦乏田疇
再易三易地髙價十倍求商也更大耗子母不見酧
架虚以欺人强半成漏舟桓桓者兵耶簡練尤繆悠
其寔乃市人何以称好仇更有諸勳術生歯日以稠
不耕而不織糜餉坐若流勢且蔑可繼道在豫爲謀
空教
聖天子玉燭親綱繆諸公稱股肱而徒安苟偷足食
與足兵果何道之由
文章雖小道元氣所節宣三才有橐鑰冥冥嘘其間
随運爲降升良亦非苟然列朝諸著述大概畧可言
有人一振之旋轉盖如環而今胡日下東流勢不還
强者成梟狐弱者成寒蝉天地失正聲莫遏羣兒喧
其在洪範中咎徵豈無端杞人窃搔首作詩志憂患
　　韩江詩社浙中四寓公豫焉樊榭堇浦薏田與
　　　予也然前後多参錯予不到韩江二年矣今
　　　夏之𥘉舘于嶰谷畬經堂中同人喜予之至
　　　而惜三子之不偕即席奉荅
昔我耒是間行菴方經始倥偬渡江㱕魂夣幾勞止
迢遥双鯉魚莫罄論詩㫖轉瞬三夏間相逢互歡喜
重耒訝新􁢤舊雨迷故履東西萬篔簹各各長孫子
閣中古先生㣲笑一弹指倒屣増濶悰披襟消塵滓
今年溽暑早火雲迅于矢爱兹别有天薰風環圖史
諸公氷雪腸吐句清髪齒而我已才盡坐笑彭亨豕
遥􁒻浙河中水雲正清泚故人夫如何梁月共徙倚
　　復齋撫軍卧病予至扶掖出見為之悵然
當年開府鎮呼韓頋盻能教敵胆寒幾度風饕兼雪
酷三彭䜿子得摧殘
當年上殿荐甘盤夹日功成奏治安今日江湖茅屋
裡瓜棚豆畤病中看
一飯三遺亦可嘆誰教報國夢魂闌祗應漫㒷消岑
寂閑對揚枝㺯薬丸
　　半查有子五嵗能誦唐宋人詩琅琅可聼
此是君家事垂髫巳足徵他年吟社裡拭目鳯雏登
姿地白眉秀薪傳絳帳承祗愁丈丈句幾許費糾繩
　　客有詢及故相陽城公遺事者荅以七言
相君勛業應誰同曰杜祁公文潞公断断休休元老
度渾渾穆穆徳人風乞身豈為蓴鱸恋上殿長懐布
粟恫此事誰人成𥙷状莫教綸閣冺孤忠
　　薏田問予東武四先厯顛末以詩代札
鷺島波濤裡曽頒此一編白頭餘二相墨制志殘年
(謂路公振飛/曽公櫻也)五指难傳信長垣竸着鞭(時海上/有二翔)我尤
憐亞子壮志亦軒然
　　題方浮山先生画
白石不可爛殘山尚自開携㱕嶺嶠色都作画師材
蕭散通神悟嵯峩鎮刼灰西崦話遺事蝉脫有餘哀
　　􁵊堂為予言其同里故吏部張君忠震之賢予
　　　素未識吏部不料其植節如是也
殿上更無胡侍講天边遍唱李龜年婁江江水應貽
穢猶喜双清挽逝川
　　消夏什器偶賦同嶰谷兄弟
􁒭倚藤昧去新傳旊氏工象形疑有底托體爱虚中
瞑據増安隱清吟退藴隆匏尊暨瓦缶伴汝共薰風
　　右磁隱囊
此君真不俗衣被足神清牽率耐寒友支離觸暑行
結束金瑣碎掄岀玉琮琤我欲鎸詩句應加汗簡名
　　右竹衫
大龍来下界忽阻松毛隂凉氣度香氣古心清热心
雨餘添鬣翠風至應涛吟祗恨宵分後明蟾不可尋
　　古松篷
橐䈁生噫氣能教滿座凉吹嘘奪真宰旋轉在中央
天上南箕怨人間造父良願言推此術觧愠遍窮鄊
　　右風車
矢口能呼雨摧翎尚致風鄭儋應一笑麾陳薄凉中
尚帶浴江色休忘扑火功青衣遭毒手髙舉愧孤鴻
　　右鸛毛扇
　　雨中聞蝉
簷霤忽暫住好風来前楹郭公正霑醉齊女俄長鳴
聲含嘉泽潤律中小素倩連朝炎雲觧乍疑秋思盈
木杪紛颯颯耳根空冷冷㣲禽亦自得哀怨㱕和平
　　南圻訂爲環漢艸堂㸔荷之行甫至程氏篠園
　　　雨甚即坐其亭上㸔荷東諸子之先至環溪
　　　者
甚雨阻前路况已有荷花兼両空延竚得半亦自嘉
妙香出水面清籟浮林椏且作碧筒飲渺矣溪上槎
　　飯後雨霽後至環溪
夕陽念雅集洗出空明天竟遂合并期判圭成天圎
把酒酹芳塘同氣偶殊阡一笑看新水應月生寒烟
　　次日自環溪入城又雨復坐篠園過午聨句再
　　　柬諸子之先㱕者
暑雨将雲変態多(竹町/陳章)衝泥得得此經過花因信宿
分榮落(謝山全/祖望)人亦更番互啸歌空檻坐耒移酒榼
(玉井/閔華)小舟撑出晒渔簔烟波别後應相憶(南圻陸/鍾輝)祗
恐塵埃負薜蘿(竹町)
　　哭萬學士孺廬
一代儒林望　三朝侍從臣半生長濩落垂老搃
邅屯蓮洞宗傳舊槐堂學録新中爻箋秘宻五字彂
清真寂寞柯亭長蒼凉藜火神孔融纔結契王翰竟
爲隣分以忘年畧交縁講道親關情在性命餘事及
昏姻各有終天恨争憐同患身重江隔雲樹列宿阻
参辰放棹毗陵口聨床䢴水濵所聞加邃宻相惜爲
沉淪我已甘鋤菜君還嘆積薪稍傳鵉翮展未遂驥
塗伸存問空千里暌離又幾春此情長不替再晤更
無因星隕蓬山暗妖驚鵩鳥呻斯文正零落後軰妄
紛綸敬礼今誰託靈光忽以冺垂纓識元冕䰟夣㝎
逡廵
　　東城作小秦淮道古詩來索佚事荅以五絶
蜀岡一帶紛坏土中有陳公窆石銘試向白楊林下
聼猶闻瞋目詈三經(陳了/翁墓)
仲郎逰冶亦㣲疵天語皇皇責降詞聞道年来崇洛
學風流口過莫爲之(謂仲/浮山)
檗菴博物良無匹手記僧騰客事来誰教東行尋含
利至今入㝎未曽囬(謂李/徳邵)
絶學空傳秦曉山弄丸貫穿古今間可憐直自西周
後男女交親未轉環
時會堂前茶話遥甘棠埭上長蓬蒿而今誰肯揚州
死禅智山光總寂寥
　　題宋徽宗摹張蘐搗練圖(上有金章宗玺/今藏江都陸氏)
道君皇帝摹搗練力為張䕶開生靣秋風逺􁒻白帝
城奎章忽出宣和殿風流天子爱間情野杵村砧都
不賤完顔國主亦俊人宅相流傳習未変明昌御宝
何皇皇瘦金題字猶完善吁嗟乎天水碧太師青均
此搗練之聲所醸成一絇之絡四維傾令我手披東
絹不勝情
　　題張琳前軰萬梅圖(上有王靖逺/詩今藏馬氏)
枝南枝北無美枝想見下茟淋漓時花光醉倒王靖
逺茟力俯視楊𥙷之寒碧亭前風信動龍城夣中美
人思四明画史増遺佚題詩為報邱郎知(張廣文之/繪事吾鄉)
(後軰莫有知者邱玉/册四明画史亦失之)
　　嶰谷捛集行菴見黄葉滿庭偶然有作
我亦同黄落何堪置此間天心醸風雪客况阻河山
瑟瑟瓦溝掩蕭蕭庭院閒亂雲封貯䖏棖觸感哀孱
　　小玲瓏舘主人為予置裘賦謝
幸托春風裡原同挟纊多因之長繾綣不覺乆婆娑
轉眼消寒集驚心卒歲歌故人能念我日飲且無何
　　􁵊堂宫允㱕吴淞
又復分襟去相逢曽幾時㱕鴻驚旅夣小雪感離思
楓葉丹砂色鱸魚白玉脂故鄊多歡趣寄我到家詩
　　嘯齋招集同人賦寒色
髙穹都縮瑟不獨我蕭然元酒淡無力孤雲闇自憐
箇中參太古象外識枯禅安得騶生律晴光忽滿前
　茶塢以于酒餽嶰谷同人集賦
有客從吴苑提醪到廣陵名夸京口重色帶漫塘澄
駟馬猶連姓頭鵞並擅称古香傳吏部清徳􁒻中丞
(謂玉立九瀛二先生也/玉立尚有鵞炙法最佳)桑海紛多感悲歌㝎不勝而
今成往事聊尔集吟朋入務嚴流品分曺記献徴夷
然笑苦露何以署清渑氣禀金沙冽泉從地肺蒸杪
冬香雪貴(相傳是酒以雪/水和泉水為之)故國舊聞増卧甕君休捉
哺糟我尚能東南無此醸滄酒或同登
　　題薏田夜雨圖
君家群季後人多玉折蘭摧喚奈何我更披圖増一
慟藝香山下吊棺和(謂王/立甫)
　　周忠介公墨城詩為沈寳研作
此研猶餘碧血㾗蓼州手泽重瑶琨乕疁地脉紛横
從胥浦潮聲共吐呑黨部已随城社化墨池剰有水
雲存風流更憶寒山叟一卷長箋應細論(研為寒山/所用後以)
(贈忠/介)
　　宣窰脂粉合子(姜寉澗家物也余板橋陳迦陵/毛西河俱有長歌然舊呼為箱)
(則未覈予視之乃合/也今㱕相鄊汪氏)
宣箋細冩故宫詞更爇宣罏炙手時珍重西江新合
子六宫争㨂貯焉支
太平天子富共球陶正承㤙供奉周汝㝎官竒齋下
拜殘膏曽漲潞河流
姜郎瀟洒佳公子蓆帽行吟感慨深間對緑窓陳素
素一編題識幾酸心(陳素素寉澗姬人也/酸心錄多其手抄)
　　峚山宫允觧后吴中退謂茶塢曰此公豈能長
　　　置邱壑中者笑而答之
故人相逢木瀆上陽春滿座忘窮冬白華堪羡循陔
楽綘帳且作傳經宗乆矣心情諧猿寉是誰骨相苻
䕫龍升沉枯菀莫湏問相於泥飲傾新醲
　　瓶花齋早集啖臘八粥同周京穆門金志章江
　　　聲厲鶚樊榭丁敬鈍丁梁啓心蔎林杭世駭
　　　堇浦吴城甌亭聨句
歲序何匆匆(穆/門)弹指忽届臘撫管灰再飛(江/聲)捫天星
一匝其月著漢家(樊/榭)其日重梵夾浴佛東京遺(鈍/丁)消
寒我軰法吟社邀襼聨(蔎/林)山館喜簮盍但期一飽佳
(堇/浦)况復七寳雜果兼檜殻膚(謝/山)米零龠勺合释之復
糅之(甌/亭)載剥還載搯濾泉宜斧氷(穆/門)升馨應焚蒳漸
㸔粳粒遒(江/聲)莫教火力乏汩汩乳泛甌(樊/榭)溶溶醅㵼
榼醍醐倐以成(鈍/丁)和齊罔不洽宿辨勝咄嗟(蔎/林)群起
占噬嗑坐擬集檀林(堇/浦)圍如礼花塔不待木魚呼(謝/山)
争訝水鳬喋流散􁇨凝脂(甌/亭)磊塊利用梜侑以新笋
牙(穆/門)下以乾豆荚口香聞諸天(江/聲)腹果傲古衲時方
雞三號(樊/榭)晨光漏簾押長明燈未燼(鈍/丁)盈厨忙僕妾
熒熒玉井光(蔎/林)中天何歕欱利益瞿曇云(堇/浦)家風宗
靖荅缹詳放翁詩(謝/山)膏志吴郎剳新交四九辰(甌/亭)山
茶放紅恰有客重江来(穆/門)将鼓東㱕楫蕭瑟度歲資(江/聲)
清新紀逰箧斯人依食住(樊/榭)多苦理生陿鲁公半月
困(鈍/丁)猶傳乞米帖我軰叨豐年(蔎/林)文史佐歡狎歲事
舉上寅(􁄘/浦)朋箋搜某甲流連及曛黄(謝/山)暮鼓聲䶀䶀
相期更卜夜(甌/亭)净糜継絳蠟(穆/門)
鮚埼亭詩集卷苐六
　甬上全祖望紹衣著
　　萊陽姜忠肅公祠神絃曲(有序/以下/偷兒棄餘集)
(祠在象山𥘉忠肅死莭其次公貞毅先生以建言攖烈帝怒/不予䘏南渡始有贈謚祠祭而山左道梗赧王亦遽亡東江)
(之役長公如圃先生方知象山扵是監國遣大理評事王公/石雁即縣建祠致祭并祔其一子三婦一女之同死者貞毅)
(貞文之至吾鄉盖以此也不旋踵而甬勾又内附萇宏之血/未消尹鐸之城已墮百年以来祠為廣文博士庽舍海隅僻)
(陋幾莫知忠肅為何如人也近有姜生炳瘴者象山後起之/秀来問余曰忠肅何以得祠象山予以顛末告之生乃拂拭)
(其栗主且言扵廣文分學田以修祀事并将新其祠宇可謂/匡扶丗教者也予既銘其麗牲之石復譜神絃以貽之)
神之降兮海東羽旗飄颻兮光曈曈誰使神無家兮
良可恫白版帝子兮憐孤忠招逰魂兮為寄公有兒
墨衰兮正從戎保兹香火号頼兹提封神其来兮駐
我蒼宫
神之来兮海右謝嘉命兮稽首天使拜前兮賔僚拜
後可憐薄命兮殊恩難久五日京兆兮西陵失守六
宫野哭兮孤臣何有嗟甲乙之客兮誰某蒿莱長兮
孤兔赱
神之来兮不㱕謂是吾王之賜兮百世其依典禮皇
皇兮詎賦式微朝逰石浦兮墓宿天門之陲佳兒佳
婦兮追随時有發鳩兮薦以蕨薇吴門雖廟祀兮非
神所棲
神之居兮寂莫乃有好事兮出空谷訪舊聞兮補殘
録謂國雖亡兮禮可續明祀淪胥兮斯文之辱上下
旁皇兮遇之㝠漠埜田雖瘠兮意不薄春有蘭兮秋
有菊送明粢兮醸新醁甘棠已枯兮重濯濯以敎忠
兮礪俗神其歆之兮不湏巫祝
　　故光禄陳公士京遺集予求之二十年矣今春
　　　人日忽得其手稿喜而有作
逋叟風髙漢管寕半生心跡付滄溟海年竟向鮫宫
盡喟寓時呼蜑户聼(海年喟寓/即公集名)故國到今傳義士遺
文不沒有神靈昨挑七種新芽菜把酒長吟酹一瓶
　　樊榭以湖上春水船詩索和
消受春風何䖏佳澄湖一葉足浮家薄寒因為添㣲
雨新漲多縁瀦落花逰女爱歌将進酒詞人遍唱浪
淘沙嘉名肇錫從詩老不繋園吟好共夸
　　小寒食日仝人泛舟湖上和楊東維花逰曲
新緑毶毯陰濛濛明朝知有清明風扁舟􁢤到重湖
裡南屏山色碧于水當壚少婦笑倚門春愁飛上蛱
蝶裙頋謂逰人試緩歩前頭便是蒼公墓冬青花信
杳不來願君酹之酒一杯酒酣長嘯傾墨椀詩成低
唱叶檀扳東䑓之東西䑓西聊借花逰漫興題春光
合為詞人使轉眼花期過廿四多情少婦乞短箋借
問即席成幾篇
　　和樊榭城北菜花詩
城北来看宿雨痕埜𬞞香氣正氤氲幾番花信寕遺
汝一片春心别有群誰為點酥和碧水遥疑捧日湧
祥雲退紅沉紫都零落輸與園官擅至文
　　繡谷山房藤花下小集分韵
東風吹遍扶留枝詩人豫擬餞春詞玲瓏簾下思手
澤角弓封殖何繁滋渾訝軒后蒼龍蜿蜒去胡髯忽
自空中垂斜穿倒掛不可數化作餘霞千仭輝一庭
新緑萬纓絡䧺虹雌蜺交蔽虧上有逰蜂浪蝶探香
窟下有落英片片投酒巵主人笑斟琥珀髄謂詩不
咸客無㱕我詩草草多率筆安淂横空硬盤與花争
崛竒
　　鈍夫觀察廵視浙東海隄次日為元已屏去車
　　　從修禊蘭亭真韻事也寄以二律
㕠旌蕭洒度東州令莭閑為蘭上逰勾踐社荒小草
在永和春老羽觴留山僧能指冬青穴河女猶傳夏
統舟記得明湖修閏事曽陪髙座比羊劉(謂去年南/屏之集)
萬壑春流迓使君湘湖蓴菜碧干雲一帆已畫濤江
勝十集還摹禊帖文髙致詎慚王内史同行惜少鮑
參軍(時海防通守鮑辛甫/以目青不豫為悵)此逰㝎有詩成録越絶新
編續舊聞
　　題蘗齋逰金鵝山㸔桃花遇雪圖時有遷牧禹
　　　州之命
金鵝山裡如天台紅雨夾岫連岩開令君援琴奏白
雪一霎中天應召來波下花光争灔灔樹頭絲髩翻
漼濯焉支縞素互生動春姿巧惜冬心培令君含笑
呼新醅山靈為我潤芒鞋河陽正惜潘郎去􁅟都尚
盼劉郎回我亦披圖長戀戀身未入山神與偕
　　夜讀漢書
英英漢武皇強仁更慕義六經置學官公車招俊乂
其如内多欲色取少真意天門髙岧嶤浮雲更迭蔽
将謂下界臣窺伺良不易誰知汲内史一言洞肝肺
於赫田武安滛惑亦以㑀覣其且蔑如寕復有倫軰
靡然争滕席将以邀盼睐盼睐亦難邀聊以免罪戾
吁嗟羞悪心于人豈不大所以灌仲孺裂脰更不悔
娬媚公孫子曲學善阿世及其誅郭觧居然持斷制
直教大将軍俛首屈正議仝時奸宄徒聞聲群丧氣
一事足表章未可言尸位茫茫論世餘公孫尚难豉
粵若建武𥘉生材亦已多乾綱正獨運十九遭坎軻
忽焉文武盡是誰潜折磨折磨固不恨其如國脉何
爱老與爱少志士恥揣摩可惜馮郎中白首竟蹉跎
　　家訊至知昭兒已就塾
遥聞兒請業梨栗非所戀先人裘冶傳危繫斯一綫
勿讀無益書貽笑賤儒賤
阿翁讀半世無救寒與飢里中新秦兒誹誚固其宜
豈知君子節不以集枯移平生所願學豈不在昌黎
獨于訓子詩不為兒誦之遐㢤善努力固窮以為期
從来名父子強半成碌碌汝父負虚聲撫躬慚凉薄
幹蠱在兒郎類我則已辱
　　胥江夜泊有感淮張舊事
中山礟火下㐮陽王蔡諸児尚處堂一夜玉峯収霸
氣隔江鹵海堕凶芒幅巾不為興朝屈銀椅終随爱
弟戕始悔連雞無逺畧上流失計聼陳亡(中山王以/㐮陽礟破)
(吴/軍)
且莫論人成敗中鄭君終不負重瞳是誰浮海祈王
帥有客臨江吊椘公(謂九靈/夷白也)應怪荒朝偏得士翻嫌
新主未憐忠更闻一掌柯陳地三百年耒道未通(友/諒)
(之暴/有累世/効忠者異矣)
君王百戦㝎姑蘓逆命原非黔首辜不為一方紓積
困更讎遺孽有加租序書何必煩多誥筮易先聞罪
後夫近日累傳寛大詔三呉始得免流逋(予尝謂明/祖之虐民)
(于吴為/最甚)
　　以十洲春餽茶塢(酒名宋時甬上尝以入貢今/其法尚存于/谿畧與潯酒)
(伯/仲)
十洲春色好冲淡在神明坐笑濁醪濁来投清聖清
翩翩六從事遠到闔廬城風俗㱕來後陶然移我情
　　信宿水木明瑟園柬茶塢
湜湜上沙水靄靄靈巖雲雲從西山下水自東江分
積翠望中落妙香空際聞以野乃更秀以淡乃更文
婵娟遺世立脂粉不足群賦才輸醧舫跋語推義門
諸公不可作空餘醉墨痕而我但搓手蒼然對晚醺
介翁昔經始一榻來松陵太湖感落日是亦百六徵
草堂成汐社髙節凛明水故園難改姓空亭未易名
主人蕭洒姿足以嗣典型流泉不改碧喬木有餘清
春来舊燕子繞梁還屏營可憐澗上居弥望已蒿艿
(吴江徐髙士介白築此園髙士尝賦太湖落日見賞/于卧子先生今園中有介白亭不忘所自也隔岸為)
(昭法澗上艸堂/僅餘數椽)
清才如吾子蕭散絶風塵生世偶不偶抱山作詩人
聊復與我曹泥飲消昕昏泥飲亦自佳麯部無垢氛
五湖好池館足餉上皇民嗟我尚鹿鹿衣食困蹄輪
何時得息機葆兹淡蕩魂願為君灌園研北老耕耘
　　水木明瑟園阻㱕
昨困矣蒸甚鳴鳩喚奈何中宵喧旅夢驚浪出林阿
乍息怦怦累如傳踏踏歌曉来看池水新漲半篙多
豈是山靈意勾留逰子鞿雨呼公莫渡風唱客無㱕
花信行将盡濤聲不可磯浮屠休見誚三宿戒多違
主人應念我帶水隔遥村不惜淹三􁢤其誰共一尊
空庭聞鳥語清思落苔痕明日應相見新詩好共論
　　水木明瑟園古藤歌
昔我逰京華及見三古藤其一尚書省猶傳文定舊
都廳俄而吴囬降譆譆岀岀寒灰零其一海波街尚
署金風老子名俄而富媪震横裂活埋㱕杳冥其一
合肥邸五傳槐棘相因仍臨川侍郎下我榻喁喁于
于和詩百軰贏(湘北相公邸第以師生相授受長洲/韩尚書嘉善曺侍郎韩城張尚書以)
(至臨川先生皆官至九到称盛事甲寅/乙夘間予假館焉同人咏古藤幾百家)十年落拓湖
海上春明存殁百感増驚見天平谷口㕠崢嵘古根
詰屈穿山岀醖釀洞庭七十二峯之精靈踞地先成
偃卧形老羆當道群貉屏欲上不上意磅礴忽然蹶
起勢騫騰百轉千蟠故作態低頭下瞰紛長纓其心
時復吐雲氣其幹将無聞銅腥其杪迎風舞拂拂大
垂小垂都瓏玲就中倐生数直幹岸然如絃復
如䋲空所依旁冉冉升此尤怪絶得未曽浙中繡各
亭前一本差相亞細校猶疑殊尹邢主人選佳木挿
架三十楹蜿蜒循蒿􁢤亦以曲折成入門未窺諸塢
緑蔽天已見十丈青頻年三過此所惜未與花期丁
是藤不花亦復佳磥砢髙節誰抗衡老我感舊空怔
營
　　法螺菴采蓴柬茶塢
在昔黄夫子未甞吴下蓴誰知千里種留得五湖春
有客来堇國前身亦晋人偶過蘭若裡一咲擷芳津
(澤望先生尝疑近日吴下蓴菜無聞謂其種/已絶不知尚有存者但校浙中稍晚出耳)
　　果堂篹吴江縣志索予所作蘓寅侯傳因需其
　　　潤筆以戯之
辛苦蘓儀部埋魂天盡頭雪交亭下淚長共怒濤浮
吾友揚秋筆圖經仗闡幽講堂一束脯餉我亦風流
　　奴子胠篋而逋得三絶
餓狼鳴我前飢豹鳴我後果然楊叛兒一朝脱兔走
𥘉筮丧僮僕再筮䘮資斧剰餘笥中作斯人棄如土
遲我渡江返黄金或稍充癡奴如鷃䑕此去太匆匆
　　酒耘先生令譜元人竇革所作予從永楽大典
　　　抄之所載唐人令今無能行之者
事始原觴政于今盡失傳如何宰天下强欲祖周官
　　午日秦淮燈船
故國百年消皭火逰人連櫂賞清時曲廊髙閣還無
恙不見當年丁繼之
　　觀音門夜眺
覆洲喧鳥遍平沙尚有鰣魚上酒家畢竟江南風景
好渡淮無復此清嘉(梅朗三曰選詩喧鳥覆春洲吾/于燕子磯晚泊見之烹魚一醉)
(致足/楽也)
　　湄園謁方丈望谿
平原放生址禽鳥猶清遐小山生白雲寒泉流紫霞
毶毶髙柳䕃熠熠新葵花侍郎此著書門外絶軒車
荆公論中壘强聒良苦多杜門謝世事聊足養天和
寂莫兹一區遺經供研摩猶餘韋孟夢㝎不召風波
叢残古六藝千秋雲霧深束髪事討論篤老猶沈吟
揖譲昔人間曠然抉其心此外可勿問郢書任如林
廿年荷陶鑄十年惜别離六年遭荼苦餘生患阻饑
以此成慚負著書杳無期猶喜素絲在未爲緇所移
(侍郎今年八十方七治儀礼自言加我数年當/更有進䖏且戒予不當為汗漫之逰坐消日力)
　　湛園先生為睢州湯文正公發義憤事予已載
　　　于其行状中望谿侍郎偶及之予謂如彼人
　　　者猶属天良之不盡澌滅者也侍郎笑而然
　　　之
一言惱殺沈梔林尚見斯人未死心若使怡然甘笑
罵将無放膽混人禽(梔林沈維/祖字也)
　　晤寳應王太守孟亭扵白門因乞其購梁公狄
　　　先生兄弟遺集
葭湖有寄公鷦林好兄弟我求五噫文廿年縈夢寐
莫道羊叔子不如銅雀妓
　　題明太祖紀後(是日以阻風因逰/孝陵㱕而賦此)
恩威轉盻太無常幸保功名僅六王朝士空曹登黨
業書生環𬒮珣文章薇垣殺氣連天動竺國慈雲掃
地亾開國規模寕有此頖宫亞聖亦倉皇(太祖刑僇/之惨髙洋)
(不是過也継以成祖國脉耗甚矣幸而濟以仁宣/之寛大故得永世耳乃知壽國之功在嗣王也)
曲䑓浪說重經師手著宸奎錄孝慈並后已先陵冢
嫡奪宗何怪啟駢枝前星頻震終淪落巖塞輕封半
險危始信睢麟精意失不徒官禮致乖漓(此論為前/人所未發)
(然有至/理存焉)
漫傳誠意撤胡床草牀君臣未可忘此事終應輸漢
祖濠梁何䖏吊韩王(太祖以事韩為諱見于劉辰國/𥘉事蹟後人謬言文成撤牀皆)
(不攷然殺之無乃已甚/其實留之亦不害也)
誰是條侯可授遺滿朝勛輔盡陵夷天台學士真儒
者不救皇孫一炬危
江東秪合供偏安河北綿延控阨難聞遣車徒卜函
谷悔敎弓劍瘞長干具官空擬神京舊亾國重増青
蓋歎盛世扵今隆継絶肯容樵牧妄摧殘
　　江聲觀察見過
羡爾清􁁺甚蕭然似布衣偶然談世事依舊掩柴扉
祗爱㣲唫好深憂進奉非家山新著録媿我見聞希
(江聲方輯鳯山小/志旁徵文献甚博)
　　題唐山夫人房中楽後(元城劉忠定公極称夫/人楽章之工而惜后妃)
(傳中之見遺予謂夫人之詩足不/朽矣亦何必厠之娥姁之末也)
縣官粗觧風雲曲豈有媕通群雅才一自朱弦三歎
後椘歌巴唱盡輿臺
當年随陸皆文士握管曽無鼓吹音笑倒叔孫諸弟
子濫将綿蕝聼清吟
舊逰尚應酧王負神鍳還當貴許侯開國英竒㱕女
子更添彤管擅風流
野雞人彘正紛争楽府誰傳淑媛名莫侍衣冠遊渭
北凄凉永巷和㫪聲
　　謁禇文忠公祠和蔎林
故居尚表忠清里舊恨休歌娬媚娘天子一朝忘顧
命孤臣萬里殉炎荒浪聞莭恵名曽易直到咸通塟
可傷(唐會要載公賜謚而史失之/其㱕塟事亦僅見唐彦謙集)三復梁郎祠下句
我来欽衽媿顔行(蔎林原唱有曰佳兒佳婦言猶/在元舅元勛事縂虚可謂絶對)
　　得穆堂先生信
年来喜報沉疴減近履皆傳眠食安荆國文章猶有
託槐堂薪火未曽寒雅知自任非遺世誰道佯狂為
棄官窃恐夢爭到王室依然崛强似神完(望谿侍郎/頗疑先生)
(以乞休故託病不知先/生用世之心尚惓惓也)
　　泊花池上尋荷
故人道山去雞犬都仙逰荷花亦蕭索但有青魚留
八公長躑躅斜日落西州
　　題史閣部傳後
當時若聼諸生䇿又費天兵再下車社稷終輸民命
重江淮千里免為魚(礼賢舘徵士有献䇿者欲决髙/沙湖水以當背城之借閣部不)
(可真大有功于江淮/也而閣部傳中失之)
　　聞道
聞道中書令親防瓠子河度支良不惜䟽導竟如何
濁浪南来促危堤郭上過朝朝卜秋汛莫笑杞憂多
欲與水争地由耒亦大难移民無上䇿沸鼎有狂湍
國仗魚塩重人愁井里殘誰其刑白馬拜表訴重壇
先漢王延世前明潘季馴庿廷方側席海宇豈無人
四瀆何當合長淮未可湮天心憐赤子早為降庚辰
　　篙師編修近忽佞佛至誠且篤貽六絶句以諧
　　　之想發一軒渠也
又𬒳旁門去一䧺居然提唱震宗風直探秘宻天花
藏不信温公與蜀公
先生經術更無儕不是元城即了齊莫似屏山鼓狂
舌生姜樹上妄安排(屏山謂/李純甫)
打鐘掃地差堪信割水吹光恐未然我是鈍根無宿
果輸君獨上竺西天
隔隣老卒詼諧惡一卷楞嚴拱讀勤試向雞鳴參要
義東方晴色㝎氤氤(范東叔告/葉正則語)
勾甬禅枝遍四方宻公香火尚堂堂明年可整東逰
屐牙笏宫𫀆拜育王
詩人學佛最相宜切玉刀成㳺刄嬉從此相逢湏退
含速营藕孔去登陴(禅是詩人切玉/刀遺山句也)
　　聖因寺
在昔　仁皇帝頻年幸聖湖山川荷明徳花鳥献
靈苻黄屋神猶降蒼生望未孤白頭諸父老試習舊
嵩呼
　　谷林為梅里祁氏彌甥每見夷度先生諸藏書
　　　尤寳爱不惜重價購之尝索予所有范正献
　　　公集孫學士春秋觧方淙山易至再四以其
　　　皆淡生堂物也予靳之未致谷林下世予始
　　　悔之乃以付東潜使供之殯前而告之
東白先生親迎時東書堂前賦結䄜太君觧頌青箱
本郎婿能歌黄絹辭爾時諸祁已衰落殘籖剰帙紛
嗟咨中丞止水血久化公子逐日魂無㱕零落都縁
侫佛叟屏當猶飽估書児(梨洲先生曰祁氏藏書自/孝超學佛一切視爲土苴)
(多半爲雲門沙/弥持去賣錢)轉盻曠園竟榛莽先生􁦵吊泪如絲
風流宅相真健者代㒷蔚爲諸侯師小山挿架十萬
卷以視外家有過之凱風寒泉孝子慕青氊故物先
君思每逢淡生舊手泽購之不翅珊瑚枝擬将一卷
别著録属予爲序陳慈幃白華之飬在帶艸一笑何
必斑襴衣更有王郎劈窠宇東書堂前厯刼遺(王百/榖書)
(曠亭二大字谷/林以置園中)旁搜未竟騎寉去令我愁過泊花池
徐君所志在挂劒孺子不湏陳隻雞郎君試置两楹
上定有中宵降植藜
　　東潜論水心先生多所不滿予謂是宋史之誤
　　　也當以其開禧上殿劄子正之
水心大功在王室左右餘干成夹日同心但有一平
陽幸挽宗祊免瓦製(平陽謂徐忠/文公子宣)論賞超然謝殊迁
𬒳錮怡然甘三黜斯人斯學真有用豈獨文章称卓
絶開禧晚用詎苟同力陳疲兵莫䡖率浪試曽聞笑
魏公䡖言幾自憐龍窟且营堡塢壮金湯更緩征求
到蚌鮚為不可勝待可勝報讐有道戦有術固辭草
詔感慨多乃有痴人如易祓(水心辞草詔山齋勸之/盖不知其意不欲用兵)
也俄而淮漢果土崩救敗終湏劳一出斫营小試在
沿江竟退封狐淂安集朝局再更論再翻营营者流
妄周内及之由竇幸逃誅孝友摩碑偶見脫改頭換
面紛重来掊撃正人咨唐突(許及之即由竇尚書也/雷孝友玄陳自強碑見)
(其敗而摩之斯二人者論/水心耳其言寕足信乎)陋㢤宋史何冥蒙緇素糊
塗不可詰誰人榷史洞觀火一為前賢洗誣屈永嘉
世嫡在君家南塘經術紫芝筆但莫放言貶曽孟斯
案還湏重審覈(水心說學多伟論但貶曽/子孟子則真賢知之過矣)
　　夜坐
會有西風作行㸔萬籟清何湏怨寒暑一笑任虚盈
歲序白駒過道心孤月明髙梧多夜色沈冥羡荘生
　　始寕陳憲使明時奉使交州携其牡丹以㱕至
　　　今猶盛甌亭爲之索賦
海桑社柏幾推遷尚有名花域外傳萬里軺車思舊
徳暮春風信動南天居隣媯氏耕畬野事憶郕王剪
伐年珍重故家光故國不随姚靳委荒煙
　　讀史小詠
方寸匆匆亂㱕曹自不禁晚爲中執法無乃負𥘉心
　　　右徐庻
禮稱三不吊畏最笑人庸周家賢宰相後死媿韩通
　　　右李榖
𥙷史亭中客空山夜哭時如何撰碑事千古有㣲詞
(按𥙿之為崔立撰碑事本傳不載别見/王滹南傳中予讀陵川郝氏集而惜之)
　　　右元好問
　　長白詩人馬大鉢有讀淵明集句曰義熙尚有
　　　関心事豈便羲皇以上人堇浦最喜誦之果
　　　雋語也予為反其言以成其意
感時已嘆黄農没遺世羞為漢魏音不是羲皇真種
子義熈誰復更關心
　　寄懐茶塢
義公始終髙弟穉季生死故人結客已嗟金盡含杯
不道家貧(義公謂義門學士/穉季謂穉中太常)
剛腸大類中散綺語又肖西崑賢者固不可測悠悠
此意难論
　　篔亭憲使海昌署齋池舘雜咏
其北有濃隂其南有㣲吟主人無俗韵此君亦虚心
　　　右竹南詩屋
海波喜寕静使君合髙閑時聞桃花氣生香研席間
　　　右晏閑亭
漫天下飛白落地都㣲茫三春午睡醒詩思同清揚
　　　右絮影軒
東西更南北妙蓮葉茸茸逰魚楽莫楽濠上正空𪷟
　　　右魚戯闌
吴淞若可招淂半亦已饒所愁夜半去隄揵得無勞
　　　右剪淞堰
　　題天池風雨㱕荘圖
濃雲如墨瞑㱕途風雨漫天一老夫青藤居士正沈
醉秃筆與之俱糢糊
　　花間偶成
每于極盛湏防厄㸔到将殘倍有情慙媿斯人長寂
莫不華不實度虚生
　　秋賦
新傳挟書律辱過溺巾時不道諸才彦終無蕭望之
　　夢中有客口占二句贈予醒而續之
四窓五奥諸仙宅双韭三菁大薬材我是玉皇香案
吏生天早已住蓬萊
　　中秋前一夕蔎林招登吴山不果移尊篁菴
天氣頗未佳諸君将安之老夫蘭若好三􁢤待新詩
淮南叢桂下招隱是吾心有客咏逺志愁聞亱寉吟
(謂樊/榭)
明月微𪷟下清酤曷再陳匆匆㱕棹急㝎為捧心人
(謂堇/浦)
王生邅虐謔下箸幾遲囬虎既帥以聼恣君一飽来
(謂茨/簷)
　　同人登吴山延慶道院㸔月分韵淂天字
日昨中秋月黯然新晴喜上吴山顛左江右湖新漲
緑山色與之俱洄沿傑閣凌虚挹西爽候䖝草際鳴
戔戔斜陽欲落未肯落一角猶挂前簷前忽然飛玄
不知䖏清輝續照生寒烟寒烟和月堕入水精廬倒
影迷地天此時老子㒷不淺直欲凌風恣孤騫劃然
長嘯聲所到留遺猶堪五百年人生陸陸塵霧裡安
得歡會永蝉連良朋夜夜共樽酒月亦無復闕與圓
　　蔎林勸予移居于杭雪舫蘗齋二使君亦云然
　　　而甌亭和之獨堇浦有以知予之難于遷也
此間良足楽思蜀還瞿然既恋善和書亦念原氏阡
以兹幾躊踷孤負卜居萹我家舊吟社近在孤山前
連劉諸髙士清風㝎有傳重荷諸君意為續城東縁
(先泉翁結孤山/社寓居城東)他時倘幾幸得買陽羡田不妨一歲
中来往三江間所憂二使君遠飛不我延
　　秋晴集聖因寺分韵
秋老湖光好細參過時衰柳尚毶毶暗雲與日争髙
潔新水連天共蔚藍遶寺逰船逐㱕鳥一林凉氣下
空潭秪愁饞口哆張甚蔬笋雖精未飽酣(謂王/瞿)
　　䕶林栁漁甌亭竹田小集篁菴分韵
客與秋俱老花偏晚放春凉風排旅闥爽氣集詩人
何䖏聞長笛齊来蟄角巾嘉名重九近白社有間民
　　白海棠
嫣紅尚愁人何堪更縞素日暮嘿垂頭貞心畏行露
　　重九雨止然晴色未老不敢入山因共同人閑
　　　逰城東諸蘭若用米元章九日韵
疑雨疑睛未定天幾人吟眺罷觥船偶尋緑水来城
角但見蒼苔繞佛前此日清逰真寂莫他時詩句定
流傳木穉花落黄花早幽㒷飜縁淂地偏
　　味秋芍藥同蔎林(花譜以秋牡丹目之洞庭山/中花工為之改名盖以其為)
(草本/故也)
小草休夸帶與鞓秋花尚冐殿春名輕盈㝎入揚州
夢蕭瑟終舍椘客情暮靄凝時山共翠濁醪香䖏客
同頳老夫正有将離賦對尔能無百感生
　　莓厓周都御史先司空公石友也其從孫副使
　　　汝觀先宗伯公姻家也今其後人已盡偶與
　　　穆門徵君詢其世次則莓厓之裔迁杭四世
　　　矣為之驚喜因勸其東㱕展墓以存故鄉之
　　　遺
城南韋杜舊通家喬木消湛亦可嗟尚識中丞埋玉
地石人横裂石碑斜
　　東潜以予脩學案購得直閣㳺公景叔墓志見
　　　示張公芸叟之文邵公䶵之書章公粢之篆
　　　而安民所鐫也題詩于後
關陕淪亡後横渠學統湮吕蘓僅著録潘薛更誰陳
石墨何從購遺文大可珍卲公亦五鬼鴻筆壮安民
　　讀方子留詩
不波航口水茫茫東丹山頭雲漠漠百年哀怨未消
殘一卷遺音疑可作布衣何事與國家志士不忘在
溝壑平生許劔爱勾餘墓樹西靡應如昨我歌大招
詞足感横江寉所惜夜悲歌十九已淪落
　　南湖觀張功父像
張郎真将種不獨数詩宗一掷事幸濟終身願未從
象䑓消壯志蕭寺無遺容寂莫南湖上風流宛可逢
　　觀潮同鈍軒
揚波相國伍重水大夫文白馬新来者遥知頋令君
(見董户部/徳偁集)
　　前過京口銀山得詩二句而未就乃續成之
庿中雷震蘄王鼓岸口灰飛老兀魂聞道金山但坐
嘨曽無風寉共追犇(以銀山為金山近日/閻百詩始辨正之)
鮚埼亭詩集第七卷
　甬上全祖望紹衣著
　　葉子詩三十六韻
葉子始何年始自唐中葉姓徴北里人藝登南部笈
器以投瓊為制與選格叶後主暨思公位置各妥貼
鄱陽馬竹村著録時代接降而至殘明新箋變摺叠
區分署誰某半出江湖使三十六英雄曩者擬荆聶
自經稽仲招㳺魂都𬒳攝何人慕流風借以資漁獵
我生于此道茫未窺藩堞但從壁上觀心訝且目
如何不終朝轉戦累百合正位首分班計獲必数荚
禽縱或異宜前郤或逓躡盪鋒或争衡薄險或見􁭘
責償或示懲連衡或用夹或交綏而回或設穽以敜
或利在壮往或戒在陵躐或黠見隔垣或昧迷目睫
忽然六緋臨亦象擲梟㨗得丧固無常吉凶難豫揲
要湏乞井公多儲質錢帖我讀五行志妖徴漏史牒
神廟之末齡女郎偶日涉其名祖金龍其戯止妓妾
相傳有馮生濫觴啟其䈎波靡當思宗荐紳爭拈掫
荆谿最所耽藉以了相業四友暨十亂當年尤欵洽
(見吴農祥嘯叟/集謂馮猶龍也)直廬正沈昏廟社已血喋馬阮竟乗
時江南禍淪浃搶滿語不祥順風兆竟恊是箋竟成
䜟卒兆渡江檝垂末産吉翔滇王復邅䠟禮經馬從
馬乃為此軰狎楊郎序早徴杲老傳足懾小技關㒷
亡感懷幾心慴諸君方確闘莫笑吾唊唊他年圖譜
中㝎堪𥙷故箧
　　對菊食蟹三十二韵
東籬逕乍開東海物惟錯霜螯碩且肥霜花寒不削
其字曰延年其族曰郭索晚禾入椵新宿土貯盆昨
風吹老艾飜潮退凉蒲縛應月脂滿匡留春葉遶脚
夏正紀最先周易象非鑿䧺雌視臍分濃淡列種各
古心静可親堅甲利用斫吾友多閒居新冬感寂莫
挿之既滿頭臛之在取臒于為供㣲吟相扵成大嚼
恵分京兆貽莎自天随柞九日雖過時泥飲亦足楽
畢公真老饕陶令雅清約南山望遥遥左手持矍矍
莫用何生糖或入桐君藥問性兼甘辛流膏參丹雘
凉宜調薑下香堪和茗瀹荐枕良所欣為胥俱不惡
一朝兼二妙詩思紛旁魄羞道涉江枝詎数披綿雀
餘事及古方致用更廣博所訝􁈍可投猶喜潭弗涸
治墻術莫諳召鼠事近謔蔡謨尚諦參葛洪休臆度
以菊洗蟹腥以蟹為菊醵采芳思幽貞撫形發嗢噱
四畧踈寮遺二經簟谿作掌故出吾鄉文献未荒落
黄髪我自憐桀歩誰相攫吟罷偕厲生且跨掦州鶴
(是日與樊榭同/為/江之行)
　　月夜唐棲舟中和樊榭韵
霜花霜葉環江城夜明如晝送我行生民水旱大可
念故人出䖏尤関情(時樊榭将謁選/予力止之未得)三千卷書􁭘艙
重五十里水聼櫓清東方漸白殘夢醒荒雞似為客
子迎
　　溪行欲與樊榭逰烏鎮東西二寺不果
緩棹出烏鎮遥山入望希清流染晴色穉麦幻春暉
河女留魚賤僧寮訪古违五湖堪極目浩蕩白鷗飛
　　吴江過接待寺和樊榭
拂天喬木古有客訪三乗帯霧過枯澗叩門多逺僧
鷗分午餘飯雲護宋時燈此去臞菴近居人識未曽
　　茶塢約與予同渡江訪嶰谷中途聞其為蔣山
　　　之行且将東下由洞庭七十二峯至西湖于
　　　是茶塢停橈吴市以待之而予先發訪半查
五岳𥘉心未易酹江東岩壑且清逰人生能著幾两
屐此楽堪輕萬户侯莫御孤鴻迫後乗還尋一鳯到
西頭𥘉冬天氣𥘉春似到䖏題詩㝎滿郵
　　沈君飲谷有一研作蓮花相其北波濤甚雄湧
　　　上題𣑽宇故倪髙士物後㱕文待詔者而莫
　　　知摹本所自出予謂此滃洲洛伽山景物也
　　　因名之曰小白華研而系以詩
寳陀十丈妙蓮花花外洪濤湧海霞人向蛟宫參瑞
相君從鳯咮據清華風流知自停雲舘津逮湏􁦵犯
斗查肇錫嘉名今日始東林東老亦堪夸
　　恵泉泉之良也恵泉釀酒酒家之重䑓也漫吟
　　　一絶以為恵泉觧嘲
是誰招麯氏重為此泉羞出山原已濁何况過糟邱
　　張文貞公青山荘
相公投老地魂魄恋平泉昔我經過日猶當克世年
曲池原不改髙閣故依然獨有巢中燕驚心夜未眠
　　吕城
半枯不枯著色樹欲凍未凍借春天寂寥小雪昨夜
過一甕苦露孤舟前
　　暁渡掦子
厯乱紅船西復東江豚挟浪舞空中人間如此風濤
盛一葦金山豈挂胸
　　明梁谿邵文荘公温研歌
道南薪大長熊熊魁儒研席生春風鄒胡王尤世所
宗清泉流出墨滀濃厯三百年誰嗣蹤曰故尚書二
泉翁士夫道學罔朦朧以日格子震群䝉重光丽澤
大有功黍谷一夜􁅟雲封講堂清供出三冬巧裁紫
玉架青銅坎離互宅凍可融不湏吹律聼黄鐘緹室
居然元氣充将無橐籥本參同墨林安郎藝事工風
流舊著弘正中勒名銘尾志所從東林茂草今茸茸
頋髙錢華不可逢寒灰孰然涸孰通飄零故物如轉
蓬撫兹遺器冝敬恭(願爲真士夫莫爲偽道學文荘/訓學者語也研爲安國所製)
　　詰士聞予将至揚留所購滄酒見待
十年不接麻姑釀横海春光夢寐餘好事更誰千里
致多情爲我一尊儲舊聞幾憶長洲老絶品宜魁曲
洧書正值江村黄葉滿旅人乗醉滌塵𥚑(慕廬先生/論酒遍天)
(下每以滄/爲苐一)
　　嶰谷生辰爲其先太㳟人下世之日每歳必哭
　　　墓下今年六十薏田約同人以詩慰之
祝歳原非礼兼之抱恨多寒泉彫齒髪老淚寄蒿莪
子卯猶爲忌庚寅更若何我辰亦荼苦於邑不成歌
　　明髙邑趙忠毅公鐵如意歌
不如意事常八九安得䄂鐵長在手黒雲蔽天夜沉
沉神龍孤嘯怒蛟吼髙邑先生望斗杓熹廟之𥘉
長六曹四㐫縮頸甘鼠伏同心同徳憲府髙其奈鴟
鴞在宫府翼以乾児稱五乕可憐詔獄産神芝坐視
清流色慘沮鄭革空劳厲刃湏朱游那得賜劒誅酒
酣一擊唾壺裂大尉之笏同唏嘘彼丧心者喬氏子
國狗之瘈顙不泚玦未及玦環未環老臣竟以荷殳
死潦水既盡見清潭忠魂箕尾分左驂寒􁁬正色足
千古一枝手澤落江南我猶記讀先生集洪河千頃
波起立是物曽陪函丈間昕夕或歌還或泣嶰谷山
房清玩多重陳舊史同摩挲茂陵玉盌人間出未若
孤忠故物長嵯峨
　　聞嶰谷已至吴門
昨報元裳寉随君下洞庭新詩知不少舊屐半曽經
黄爵松陵出鱸魚木瀆拎江濵應念我遥指数峯青
　　南圻逰挕山得宋儒㳺文清公嘿齊題名于苔
　　　蘚中洗而搨之
乾淳薪火紹湖湘白下登楼有漫塘多少遺書都泯
滅誰尋心畫到荒岡(嘿齋從宣公于長沙及/官秣陵得漫塘為髙弟)
　　宣窰蟋蟀筒為半查
豳詩牀下物一旦陶穴居器傳明𥘉葉古色猶斑如
此非堯遺風我為思瞿
闘蛬里巷戯濫觴自闘雞乃勞好事子為之謀幽栖
其嘿足以容丈人悟息機
當年老甄官薄物不枯窳呵䕶到㣲䖝珍重叨藏弆
鷦鷯見之嘆予獨憂風雨
　　鳩研(亦飲谷物前在吴門/許為作詩今寄之)
祝鳩以教教孝尸鳩以教慈夫君菑學苑不徒經師
兼人師降而餘事乃文詞
　　􁉯研
右軍籠鵞㱕化作印泥石夫君閒試畫沙文我當為
鸛助軍力
　　吴興趙文敏公畨馬軸子(丹陽李/氏所藏)
當年十國覲東都王㑹曽僡天馬圖竟聼　楼醸封
豕馴敎南燼困䧺狐角􁛀忽為新朝出振鷺誰憐舊
社蕪愁絶淮東老龔勝揮豪兒背泪先枯
　　寄張靚渊于京師
三餘草堂清離離挿架萬卷足自怡老生抄詩未卒
業寄君當㱕莫濡遲東華軟塵十丈餘何王之門堪
曵𥚑草堂夜寉怨蕙帳北風其凉盻南車(予續選甬/上耆舊詩)
(多淂靚渊之力未及成/編而靚渊匆匆北行)
　　唐里陳疇種蔬卷(其氣韵葢元人/也而画苑失之)
野革埸藿上生綃浥露凝霜品目殽我亦披圖思土
物山中赤堇水中茭
　　弹指閣小集胡都御史復齋喜予之至而念嶰
　　　谷逰洞庭未㱕各賦七言
芒鞋猶帯石窓雲隔歲離悰話倍殷蛩蟨心原千里
合馬牛風訝隔江分南州榻在還重止北海樽開正
晚曛此夕漁陽山下客題襟誰與共論文
　　寕守杜君過掦来詢里社近状
勾餘一片土疇昔最清嘉接葉詩書澤連甍公相家
鮫人富蜃蛤里井擅桑麻七觀遺文在其言未是夸
到今無恙者猶喜有山川𣑽宇矜三佛仙經重九天過
雲仍冉冉飛瀑故濺濺楽事輸猿隺居然太古年
憲敏遺編重文元教術深古窰宗正宅困學尚書林
帖括抛天爵科名錮道心而今并䔥索蕉萃幾華簮
元氣胡為耗潜消市舶中頻年添客户百貨釀滛風
物以通商貴民因逐末窮更堪加稅吏悉索繭絲空
甚矣衣冠蹇長聞胥隷尊乕狼多奥窟雀鼠有旁門
士氣何由振官方未可論剪鉏非易事　以剷深根
大府行䑓建諸軍紛錯居所虞啟奸宄其患𬒳鄉閭
庚癸如聞警􁀆苻豈可除感懐在近事城火與池魚
江湖分表裏隄􁇚恵民多黄鵠謡應念犀牛石未磨
間情及洲島餘事足弦歌一自履齋後時亭誰復過
舊聞胡副憲雅道使君才三輔邀殊擢江東怨暮来
班荆值歲晏拭目盻春回我亦遄㱕近相期探早梅
(太守為吾友胡撫/軍復齋中表侄)
　　董生秉純吉夕貽書求詩
逺聞奠雁結縭日大好小春紅葉天佳兒佳婦㝎難
得正身正家豈偶然關雎已識譣詖累弋雁還期警
戒先孝弟栁家稱醯醤不湏艷道玉䑓篇
　　連夜不能成寐竹町以為虐用其心之過當静
　　　攝以治之予是其言而未能從也
故人憐困悴宻授試心齋莫以咸脢感而令艮背乖
槁梧良可羡野馬未能諧昨夜鯨鐘動瞿然繫我懐
　　洴江編修以病後謝客浃旬不赴詩集然窃聞
　　　其有納姬之喜非疾也
誰傳玉臂貫銅青閑侍維摩夜講經莫向劉楨長作
誑湏防排闥到中庭
　　畬經堂坐夜念嶰谷
黄葉且落盡主人尚未還昨傳　㱕信己道發寒山
連宵好月色冷冷屋梁間
　　或勸予乞靈于醇酒以求寐亦不騐
六鑿紛綸動春今非我春縱然沉醉後猶是獨醒人
夜雨䔥蕭下孤鐙耿耿陳杜康新丧職無力濟枯津
　　題顔公茅山玄靖先生碣後(臨潼張喆士所藏)
江都老道士姓字佚圖經一卷太師碣千年勾曲銘
髙文寵地肺結習在仙靈辛苦霅溪客長留墨妙馨
(碑己仆苕人沈/君扶而出之)
　　嶰谷至自吴下同人集于晚青軒時予将㱕
一卷東逰草萹萹縂絶塵尚含楓葉冷己見豆花春
合并良非易離愁又轉新人生如泛梗得酒且逡廵
(君語予天池山下/豆花己放異事也)
　　半查子振伯入塾
類我類我阿翁祝可兒可児執友期叢書楼中萬籖
軸供餋崑山玉一枝
　　南圻餽薬
拜受百九薬于焉清􁂌心感君視和齊恵我過南金
下以中冷水侑之緑綺琹
　　方丈望谿尝言以萬八徵君之學而惜不淂如
　　　梅勿菴受日月之光以顯于時予謂是不知
　　　萬氏之心者矣因表而出之以論其世
四明上溯滁陽胄風乕雲龍三百年一出祗縁為庀
史終身安敢望朝天誰将客婦行吟苦漫作枯魚望
澤憐試讀秣陵遺事句杜鵑心跡尚昭然(崑山京江/兩相公荐)
(䟽己具先生/以死力辞)
　　陳仲醇小象李是菴所繍也為半查賦
是菴圖繪好繍絲乃更精恍然三江上見兹老鯫生
槁項一布衣不脛馳髙名萬古黄漳海嚴事與心傾
得此㝎非易乃公未可輕翻多所著書身後受詈聲
馬郎真好事髙閣懐孤清風流感妙黹珍重為多情
閑将玉露酒相對酹南榮一枝早梅花潔供在膽瓶
　　次風學士去年索詩未及致也客中寄之
十年相逢一握手蕪城惜别援清琴日飲醇酒諒無
益獨抱遺經空有心應憐崛强還猶昔不道沉吟直
到今聞說承明邀盻睐匡時何以溉魚鬵
　　偶與南漪語及科舉之害
百世遺經重誰人敢代言妄思作囈語何以溯渊源
蹇淺精神敝揣摹心術諼活埋天下士昏墊不堪援
　　薏田扶疾渡江訂予同行予疾更憊弗能也薏
　　　田既發雨大作
漫天風雨客心寒此日念君行路難酒醒夢闌聞獨
雁孤燈花落五更殘
　　除夕梅圃以吴于蕃管聖一二丈殘集至挑燈
　　　讀之為補入耆舊録
萬歳名何寂寞一片心未瞑目幸得之是亦足歳寒
人挑蕡燭
　　戊辰元夕芍庭以其世父忠介公生辰為蒼水
　　　先生祭即用蒼水過忠介琅江殯宫韵
浃旬春色碧于油崧嶽神靈在上頭丞相尚傳弧矢
怒中樞誰冩蕨薇愁氷槎客散重脩杞芍沚堂髙續
紀逰落落通家幾子弟隻雞猶克溯弓裘
故國當年事未灰五千甲盾傍江開卧龍伏鳯成群
出鯷壑蛟宫取次陪一自遺民湛絶島更無過客上
西䑓琅江死别吞聲後重見南屏白馬来
　　董四梅圃冩入山圖索賦
世路日局促志士思山居曵杖入深林良足恣所如
四窓九洞天列仙所卜廬塵氛飛不到清景楽有餘
二十里過雲南北互縈紆我亦深神往逝将與之俱
所愁經世志何當竟逃虚感之不成寐披圖重踟蹰
　元已前一日之行省甫出城十里風雷大作泊
　　　髙橋再宿始行
天豈有不祥動威加祓除下土蟣蝨臣一葉阻沮如
前村杏花好堕地嗟淪胥聊復烹江鰩為酹劉相如
　　山陰求韓蕺山家傳不得
魏王好孫枝葉葉長儒林如何喬木盡世本都消湛
猶餘帯草緑喟然傷我心
　　寒食日至行省過蔎林為予盛言甘墩看桃之
　　　楽而惜予至之晚因讀其紀逰詩
我家細湖上桃根夹岸栽日昨觧維時正及滿堤開
一為飢火驅勝逰動輙乖嬌免惜我别花下幾徘徊
連朝惡風雨萬紅縂塵埋故人喜我至軟脚斟新醅
方知是寒食禁烟凍厨齋為言甘墩逰惜未吾子偕
有詩宛如花春思與墨諧人生曽幾何陸陸困黄埃
明朝㝎晴霽新詩尚可懐且共扁舟去扶醉六橋来
　　樊榭有南屏燒笋之約曰雖雨無阻喆旦竟雨
　　　予弗能赴也
及時燒笋正不俗况有花豬恣大嚼此楽固應天所
妬黒雲沈沈来作惡老人即次悵䔥寥呼童買笋且
永朝出山入市風格減冐雨莫􁁣諸公勞生平雅志
慕幽討其奈陰晴称心少山靈㝎笑人無勇此間清
供雨亦好
　　雨霽同人集南屏𥙷燒笋之約分韵賦湖中新
　　　緑
誰洗繁穠净晴光放滿山三春無此日積翠乍開顔
天入重湖碧人依净域閑時聞黄鳥唱深䖏度緡蛮
　　鹿田太守問予不出之意何其决也笑而答之
埜人家住鄞江上但見山清而水寒一行作吏少佳
趣十年讀書多古歡也識敵貧如敵冦其奈爱睡不
爱官况復頭顱早頒白那堪逐隊争金幱
　　健忘日甚東東潜
有書不借乃一痴借書不還亦一癡誰翻千古癡人案
此言吾得之劉祁老生疇曩頗強記十行並下無留
遺君家牙籖三萬軸更還迭借奚童疲此中楽䖏真
不少飢可忘食寒忘衣秦大年来乱穿穴譆譆出出
逰心脾誰其爲我營複壁留此焚餘存幾希與君曽
笑西人妄玄珠腦後珍重携豈期未老遽衰索収視
返聼恐已遲㝠心從此竟坐忘還耶借耶都支離
　　東幸詩
七百餘年玉撿出五十八盤石磴䧺太皥連朝召雲
雨恭迎　翠輦入神宫(撫臣搓山開道得宋/真宗時玉撿進呈)
帝出乎震長六索人生乎寅昭三㣲　先皇奎墨
映星斗元氣淋漓露未晞(出震生寅/聖祖/題泰山詞中語也)
梁父亢父貢方物日主月主朝明堂一逰一豫膏澤
沛大東小東勞可忘
和風旭日䕶慈寕夹道春暉効百靈七十二君圖籙
盡更添　嫄姒寵山􁏫
䓤葱佳氣集聖林蓍莖楷幹長十尋四氏諸生齊入
覲是誰来献孔融琴(甲子/仁皇東廵衍聖公進/孔融琴右軍楽毅論墨跡唐搨)
(聖教序文同/墨竹及周簋)
周廬如􁈊次青齊華盖連天日觀低不道　帝車
東指近相星翻落浙江西(時二相讞/獄于浙)
大明湖頭黄幄駐飛瀑泉邉朱芾来海右驚傳浴龍
地當年邉叟讀書䑓
直沽春色浩無涯􁑺楫呼嵩次苐排一路牙檣飄錦
䌫不湏六月過長淮
　　樊榭北行
尔才豈百里何事爱弹冠魚釡良非易繭絲亦大难
瘦腰甘屈莭薄禄望承歡倘有清吟㒷休從簿牘闌
　　苦雨詩
春水緜連不可住轉眼驕陽㝎足虞斯人困悴無生
趣六龍聞向東方駐我欲陳詞到日御急鞭義和殺
雨勢嗟㢤二麥三蠶半天瘀
　　浙東使至為言渡江即苦無雨不知西渡之滛
　　　溢如此也
浙西苦潦水浙東苦旱乾水甚渰麥死旱甚種禾艱
三江一葦地頓尓戴各天老生長咄咄非為一身饑
與寒
　　㑹葬谷林
故人投骨南山隈風篁颯颯傷我懐當年蠟屐同逰
地一慟今随白馬来卜隣喜得近詩材勾曲山人齒
髪偕懸知朗月明星夜連臂清歌接劵䑓
　　偶成
紅藥當階百媚生幽窓相對共神清平頭奴子忽趋
告故撫銀鐺𬒳逮行
　　端年前一日逰北山䕶林䖏泉甌亭竹田分韵
頻泛晴湖棹南山又北山天中思益智人外足消閑
灌木連雲緑殘陽逐水彎支公聞客至一笑啟禅關
　　瞿将軍行(瞿天葵應天人起自卒伍為都司状/貌甚伟史閣部所拔也乱後守閣部)
(之閽以/終其身)
掦州閣部死乏嗣中權都督紹絶祀蒼顔黄髪太夫
人秣陵僑寓邀廪賜桓桓更有瞿将軍魁岸曽蒙特
逹恩弯弓未殉沙埸血倚劒時傷國士魂梅花嶺下
故人散寒食年年澆麥飯鷦鷯恥向别枝栖依舊長
刀守舊聞吁嗟乎庿社重門主管誰蒿萊狐兎紛可
悲疇昔邊関一老羆今抛鎖鑰竟如遺天為孤忠留
户牖幕府殘年衛大母乕頭猿臂故依然精衛心期
終不負中權都督亦萧寥相與擊竹歌椘騷孝陵松
栢森森動時有朱鳥門前巢當年上将推劉乙駢首
不辭肝腦裂死生異跡寜異心誰采舊聞禆史闕(中/權)
(謂史徳/威也)
　　都城正陽門西大士祠予向尝逰烏近乃知為
　　　故明洪督師祠也
當年諭祭十三壇東向招魂淚未乾歲晚遼陽訝㱕
寉湏睂猶是髪膚殘
松杏淪亡罪豈輕纍臣分應死危城偷生視息非無
為欲報吾皇香火情
頭顱業已付歐刀誰料風雲自此邀十月功宗酹元
老叢祠只合化僧寮
　　杜守調任越中
之官㢙半載涖政未三旬　天子眷龔遂吾儕恋
冦恂扁舟四窓下薄餞十洲春猶喜提封近甘棠接
比隣
歲歲聞移莭飜添亷吏貧心原清似水甑且冷生塵
誰道二千石曽無三百園看君洗手去寕怪典衣頻
山水推于越䧺藩重守臣耕漁舜江舊弓劒禹陵陳
丕振王劉学羞称種蠡仁間情消退食河女献絲蓴
十年鉏菜老長𬒳長官嗔一自㕠旌至周諮百事勤
風髙孺子榻花識白衣人何日邀琴隺重臨故部民
　　㱕家見齋前竹實有作
鳴鳥諒不聞竹寔胡為者主人媿弗堪聊復采盈把
平生藜莧腸一飽百憂舍㱕装乏鞠藭隔宿儲亦寡
何期邀此君餉我以大雅或曰歲且侵飛鴻行遍埜
憂心夫如何徘徊桐陰下
　　蒼水先生墓道漸湮道士吴乾陽謀修復之和
　　　鈍軒韻
一區發鳩巢千年夸父宅豈期世外人而念此窀夕
在昔正氣歌三分席自擇紀朱張萬沈相與成勝跡
峩峩南雷銘光炤長虹白久久未開雕貞珉眠荒陌
我續苐二碑遺事吐格格一從小跛亡莫問南屏魄
何家新貴塋祁連肖層碧應憐寒谷中隻輪獨運䇿
編詩録許劒諒屬我之責(紀九峯朱穆生兄弟張又/嘉萬充宗父子沈横書吕)
(東荘浮/屠超遯)
我聞形家言兹邱真吉宅渺渺流泉流藹藹夕陽夕
天定妥孤忠楊厲不及擇他年萬香火鄂于共靈跡
冬青花未開我亦己頒白中爲鼯鼪居旁爲狐兎陌
翩翩有羽衣髙情見風格朽骨尚関心何况此毅魄
(吴君方埋枯/骼于南屏)當年雪竇翁兹山先埋碧丸土不可尋
誰爲問故䇿行當更訪求與君共此責(謂魏山/人耕也)
　㕠韭山房夜話示董生秉緼秉純兄弟
少而學道老無成忽忽浮湛度我生豈有朝簮還入
夢每于時事尚関情笑看㕠髩知黄落渇願諸公奏
治平太白乍傳臨井紐不禁中夜倚柴荆
　　買舟渡江
何日勞人許息機水雲深䖏結柴扉閑栽赤堇青櫺
遍醉啖黄魚白蟹肥户給不妨扶杖過花開都揷滿
頭㱕臯䕫事業知難就此楽誰教天亦违
　　不寐苦熱
赤龍竟夜炙南天我最熏心不可眠無奈蝇蚊百軰
至試為鵉鳯一聲傳炎雲直欲枯星野古井徐容試
冽泉太息斯民困飢大縱臨枕簟亦焦然
　　南鎮命祀
日觀峯連越觀峰東廵秩祀應相從書開宛委山頭
秘雲發陽明洞口封楽府并陳小海曲湖波不闘大
梅龍使臣更有㳟祈事早望西成慰罷農
　　若耶谿竹枝詞
上山試采蕺山蕺下山試種蘭亭蘭勾踐霸材淪落
盡西施手澤未曽乾
鴨脚蓴生春水緑鹿角芰出秋波清任敎木石心腸
硬未免低囬移我情
白楊梅熟甘于蜜郎若啖時莫傾筐炎精嘘出鼻端
火失却鏡湖五月凉
雲門寺前萬壑流褰裳為放木蘭舟試㸔臨風傾城
笑如何㢙直三年留
塗脂抹粉失真色淡埽蛾眉賦冶春社前日鑄𥘉茶
出手製雲牙一百斤
朝過梅墅暮楊塴到䖏花船有笛聲誰道風流傷盛
徳只愁無價覔梁生(謂梁/小碧)
殘山剰水陳老蓮祗為紅裙著墨鮮故居青藤已半
死尚有焉支生墓前
　　道墟舟中望偁山
越州之水如鏡清宵分偶為道墟行中田厯乱飛流
螢不聞人聲聞蛙聲新芙蕖葉大于盖扣舷而歌何
冷冷舟人遥指偁山近喬木十丈參蒼㝠侍郎講堂
髙尺五(少宰格/菴先生)重席曽傳念䑓經星移物換此事輟
異軍化為蒼頭营火攻都督亦健者(少宰族子欽臣/字朝憲死于戊)
(子)愚公那得與山争沙䖝猿寉共一歎不知幾度驚
山靈侍郎飄然蜚遯去首陽故址傷我情年来四海
為家乆髙陵宿莽連雲平但見称心寺宇遥突兀暮
鐘徐動梵火明何来寒芒赤于電将無大金夫人之
神燈(即朝憲夫人也/詳余若水傳)
　　東浦舟中
平生慕賀監老欲住山陰髙尚夫何有清狂或嗣音
曾聞曲水地向是少師林故物祊田在幾時遂此心
(先少師公甞以蘭亭為别業/見剡源集然非今之蘭亭也)
　　曹娥厢碑
云何黄絹碑重書自元度翻為孝娥羞江潮洗不去
片石豈宿縁蔡氏多掌故
　　秋塍䖏泉以予至各有宿留之約予謝未能也
白髪青衫有素心相逢一笑共披襟浙東耆舊晨星
少吾軰交情碧海深正欲對牀消昨夢其如畏暑廢
清唫諸公及早成蓮社待我重来話竹林(時䖏泉欲/舉詩集)
　　重定黄氏留書
證人一瓣遺香在複壁殘書幸出時如此經綸邅世
厄奈何心事付天知猶聞老眼盻大壮豈料餘生終
明夷疇昔薪傳貽甬上而今髙弟亦陵遲
　　大蘭湯使君山行
官重三都尉人行九洞天太平無伏莽仙吏賦㳺仙
(大蘭為四明二百八十峯要害/地故防府實兼轄寕紹台之境)
　　同年姚君述祖出示家傳因属重撰墓碑
峩峩少保昔專征坐啸能招横海鯨仗劔近臨歐冶
地受降逺度荷蘭城劳臣報國天誰障功狗攘封衆
未平勛冊到今留秘箧文孫何以振家聲(少保招来/之績實在)
(施将軍之上後竟為所掩是非予/一家之私言閩人皆言之)
七鯤身畔紀穹碑楊傼楼船未足推樵牧不貽賜姓
媿干旌頻為幼安馳孫枝如尔真梧竹先烈㱕天壮
尾箕試向石渠諮信史平淮莫用叚家詞(故太僕斯/菴沈公居)
(䑓二十餘年少保欲送之㱕/甬上而不果後竟卒于䑓)
曽聞跋扈少年塲家具曽無擔石藏􁅟霧一朝傳豹
變炎雲萬里破龍荒澎湖毒浪先㱕命越絶神山並
有光為卜髙門終復始請看喬木蔚生香
　　逰天章寺遇王布衣自言脩竹先生之後
犬年羊月吁可愳穆陵頭顱飛上樹尔祖挟客居山
中老淚汎瀾不可住山南七載幾危疑竺西双匣誰
呵䕶豈意斯地有神靈鳯穴于焉成權厝連𬒮閩甌
数白衣哭罷揮豪賦長句尔今拓落一布衣又視蓬
莱淺幾度雖然燕子己他飛尚有鵑鶵守未去獨恨
𣑽屋潭潭金粟荒蘭亭真帖莫知䖏
鮚埼亭詩集第八卷
　甬上全祖望紹裔著
　　望谿侍郎以舊冬辱寄文抄兼令覆審未及復
　　　也度夏于越乃條上数𥿄附之以詩(以下望/歲集)
一編幾洛誦髙蹈更誰京經術老逾䔍文詞明且清
低頭拜腐史放眼笑班生尚有葑菲采他山礪錯情
(侍郎不喜班史及栁儀曹集聞者多以為過當至以/馬迂為聞道亦似浮于其分而侍郎守之弥堅莫能)
(奪)
謬種横流甚何時淂廓如試鳴塗毒鼓更指越裳車
斗柄依然掲榛蕪定可除群免愚不揣毒霧尚狂嘘
昔年萬夫子一見輒知音我亦四明客同懐千載心
蹉跎憐病驥䔥瑟嘆焦琴湜籍方僵走何能効砭鍼
(吾鄉萬/先生季野首識侍郎于少/年勸以從事經學勿為無益之文)
　　寄訊故撫軍常履坦時方遲秋于西曹
當君開府日我最罕經過為避猪肝累兼之箕口多
髙牙今已矣舊雨近如何剰有山中客神傷春夢婆
(撫軍待予甚厚浙東属吏因爭下石撫軍不/之信尝私以告草堂通守鮑辛甫令予知之)
浙水膏腴地頻驚貫索臨方知難寡遇恨不早投簮
𬒳謫應蒙垢􁄻戈亦負心請看掃門者告宻去如林
(撫軍為故吏所告雖不盡誣亦不/盡寔至反噬之風似亦不可漸長)
聖主㤙如海容當宥纍臣他年終結草此日望生春
幸或充城旦寕辭贖鬼薪金雞如有唱白髮拜深仁
　　雪舫分司同年獄中有詩成集其送萬生幼楊
　　　還甬上寄懐甚殷未及荅也至杭荅以三首
　　　即送之東行
萬氏吾通家襟襼十世遥其暨九沙翁尤称忘年交
道山騎鶴去零落嗟小橋周郎真健者詩格如青瑶
翩翩衡嶽秀来㸔浙江潮坦腹如佳婿分符得劇曹
西華正苦貧藉以資蘭膏才大應淂屯一跌遂瓢摇
夷羊既觸藩旅鳥旋焚巢反噬一何毒捫心非所招
菰蘆幾故人聞之共魂消之子乃間暇旦旦拈詩瓢
縦復慙栁下不肯祭臯陶　然笑髯翁湯火浪悲號
五月萬生㱕来訪蔣逕蒿為言對薄者相念每連宵
我方愧槖饘何以報木桃感之不成寐中夜空蕭騷
𥘉秋我渡江與君重相見痛㝎幾低回噩夢寕湏唁
投杼應遭疑祝網終䝉眷竟逃人鮓甕且挽沙埸絭
披讀近日詩一過一稱善渾忘左徒憂不作宵雅怨
更喜有哲昆在原逺急難詩力雅相當强兵送挑戦
豈期對床約飄泊在狴犴采采蠲忿花連枝何婉孌
乃知真性情多得之憂患我亦罷欎陶重理舊詩研
關東沙磧地從軍定可矜雖然困逺役所喜在更
生况復近豐鎬咫尺瞻舊京邉塞互蟠結山川有神
靈尤聞富物産碩大不可名寒則擁狼裘飢則啖駝
羮渇即飲凉酪暑即踏層氷逐臣省愆暇足以發詩
情故人謝侍御荷殳曽此行貽我書一編他年𥙷圖
經(石/林)儒者所流寓文獻于焉徴窮荒列戍卒撫循責
匪輕但能卹薪椘即以報　聖明賜環諒不逺著
録尚早成
　　病中突接辛浦通守弥留之書為之一慟(来書/此畨)
(一病竟入膏肓從此長辞左右化為異物非/所料也畢生偃蹇無可紀録惟􁎾履粗堪自)
(信吟咏聊以自娱寂莫身後幸惟/先生自頼伏枕哀鳴泫然絶筆)
䰟㫁何能哭寝門開緘未竟已聲吞孤燈仗雨㕠凄
絶細㸔糢糊病墨痕
悲秋我已化龍鐘眠食支離百感攻不料為君添涕
泪夜忩於邑和寒蛬
氷霜莭撡千夫特玉雪才華萬首盈二語早堪作自
志了然撒手盡生平
卄載交情憺暮雲豫州知我最殷殷東平墓樹休西
靡已撰穿中石柱文
　　訪秋分得玉谿詩中吹字韵
吾意正䔥瑟况逢秋半時誰家臨水䖏㝎有拒霜枝
日落烟光淡風凉衣帯吹東城多埜色病叟亦忘疲
　　啖蟹又病
儂家東海上束髪饜霜螯一旦能為厲從今慎所邅
不関尔雅咎還戒畢公饕誰說飛仙秘長生漆漫劳
　　中秋約與蔎林為小集雨甚不果辱有酒饌之
　　　貽賦謝
積雨阻良覿多情有故人挑燈招晦魄叩户到兼珍
夙觧觀頥繇新知動指因差堪傲杜老杯炙愬酸辛
　　題寜人先生神道表後
志在規恢四十年老投華下聼啼鵑可憐間卻支天
手餘技猶能試計然
岱恒嵩華行踪遍耻以浮言當說鈴問誰同此佐王
畧除是剡中黄負苓(先生尝曰待訪録與日/知録其中同者十之七)
吴下風流脆薄多先生天卑自嵯峨蒺黎烝好黃精
熟便唱休糧秘藏歌
貞孝墳前四柿樹寒芒終夜燭南州直待魂㱕臯復
後攀𥚑重與慟宗周(先生有貞孝/墳前四柿詩)
庾郎䝉面賦江南柱國家奴更負慙一洒諸公入関
辱峨嵋六月雪生馣
　　樊榭至津門而㱕
慈親年八十捧檄已非時大有陟陔楽長吟投芾詩
悲秋笠澤鱠招隱小山枝㒷盡翩然返從今保素絲
　　将赴蕺山講席抗之同社諸君集餞南香草堂
　　　得東字(以下乗/蕺齋集)
安陽世學山齋重五百年餘属起東試向清江覔寒
火更參新㑹溯流風日来帖括司儒苑誰是真師震
瞽䝉珍重諸公尊酒别何時蘭上共詩筒(韓貰道父/子五世講)
(學山中清江劉子澄髙弟也而/近人無知者專属之念䑓先生)
　　蕺山瞻雲楼上有大士焉駴而去之
東西隣比紛禅榻又復巍然踞此牀不讀佛書良寡
陋若行卿法恐荒唐學儒自笑生天晚禦侮爭傳碎
鉢忙安得證人昌墜緒海門弟子息狓猖
　　卧龍山與蕺山一東一西稱越城八山之最府
　　　署在卧龍書院在蕺偶東𥙷堂
卧龍山色化興龍領䄂千巖棠蔭濃我亦寒氊飫西
爽與君分據一竒峯(聖祖南廵敕/改卧龍為㒷龍)
　　大士既去因迎子劉子小影供之
已知非俗族淂驅除陟降英靈喜廓如敢道登堂許
私淑修吾書更護吾車
　　釋奠子劉子祠下前此未有之禮也
尚有講堂在依然帯草滋是誰通小學未易謁先师
木末花開日江頭稻熟時破荒陳爼豆蘋藻一歆之
(子劉子有/古小學記)
　　故太守湯公䔍齋有大功于越中而專祠已圮
　　　今祀于書院中同𥙷堂賦
經術經世務方可見施行在昔胡安定治事標齋名
湯公涖于越如梁西門豹秦李氷城西三江口洪流
時震驚朝潮夕汐恣􁦵陵菑畬耕穫歲不寕五馬翩
然来下車蒿㕠睛俯察地理仰天星妖鰌絶命狂瀾
清東眺有他山梅龍或與京斯民左饘右粥到今豐
盈三百年來祠宫傾聊從講舍荐明馨黄蕉丹荔依
諸生諸生讀書貴有用豈徒呫畢夸精能天何以平
地何以成六府七政資請明我詩譜神絃雅歌諒為
神所聼
　　偶見子劉子私印曰蕺山長摩挲乆之
當年嚁嚁蕺山長提唱三関曽幾時正學于今成絶
學經師未易况人師先生定嘆薪将盡後死慙称文
在兹手澤尚傳私印舊應同礼器鎮山祠
　　朱綿之觧吟軒當蕺山之左念䑓先生主講地
　　　也今為比邱所居
百年帯草化茅谿長夜孤燈對老尼到底寒芒猶未
冺奎文時照佛幢西
　　𥙷堂謁六陵𥙷祀謝臯羽王修竹鄭樸翁於唐
　　　林之次予告心尚有羅陵使不可遺也
啄粟靈禽志尾年中涓大節獨無傳願君分取冬青
泪幷吊同聲一杜鵑
　　訪購子劉子亡書
奠夫不作无休死試問遺書半不存倘許鑿楹無恙
在㝎留貞孝涕洟痕(公子貞孝先生伯䋲山居/手緝畢生今僅存十之五)
　　逰大善寺(寺乃蕺山先生最𥘉講學之地寺僧/甚賢先生家無未歳從之貸有如寄)
(每逾年予直則次年之貸又積矣如是者二/十年及累官至太僕始有田二十𤱔得免貸)
(予謂是僧能使先生典相緩急如是其乆非/聊尔之堂頭也而惜乎其名不傳乃紀以詩)
苦節嚴夷跖孤貞覈謝陶懸知老僧廪芝蕙共清髙
(事見先/生年譜)成佛未爲貴知儒㝎足豪我来尋塔志莽莽
但蓬蒿
　　敬題念䑓先生手書(先生官司空時墨蹟也以/當暑湏借金爲塾師製紵)
(衣告/其家)
少師希聖學不㢙在安貧一節見全體清風識古人
尚傳手澤舊足爲講堂珍我亦鶉衣客門墻倘不嗔
　　始寕倪文正公新祠神絃曲
舜江兮湯湯夏湖兮茫茫太保陟降兮自帝之旁衣
雲閣圮兮茂草荒太保東㱕兮思故鄉百年恩命兮
堂堂墜典𥘉昭兮曰使君之藏三菁山髙兮夜有寒
􁁬
請堂兮峩峩諸生連𬒮兮鼓箧而歌誦兒易兮聲牙
多掦烏莫遇兮奈之何我欲畢業兮髩己皤前瞻金
罍兮五行星羅參同橐籥兮地靈不磨太保揖讓其
間兮臯比時過擷蘋藻兮奠清波佑啓經林兮産菁
莪(祠在始寕/書院中)
唏鵑破涕兮一笑太保既醉兮祝宗致告豈弟使君
兮神所勞亶有功兮名教諸生讀書兮惟忠與孝枌
榆兮有曜太保行兮神旌夹道誰礬黄絹兮題墨妙
　　石家池當蕺山之右亦念䑓先生主講地也暇
　　　日過之有作
子劉于之研池至今其水清漣漪東望采蕺齋寒雲
猶栖依當年一壺砥中流殷勤浥注忘其疲是誰先
登誰未濟衣帯之近通聖涯漫天警黨祸託孤之行
亦殆而敬伯真健者古誼直與王成朱震堪並馳矻
矻服勤尤所希幸逃宫隣厄卒罹桑田菑清流不捄
狂瀾危髙弟已先哲人萎年来春木歲歲芚其人如
存道莫躋不若鷗鳬俯仰自得逰化機(敬伯陳堯年/字也首事念)
(䑓于講堂黨祸時念䑓託孤于堯年弟子中以尭年/與朱昌祚為最宻昌祚即觧吟軒主也皆先卒)
　　聞𥙷堂逰寓山因祭祁忠敏公
落日曠園冷寒芒止水尊百年傳勝地五馬式清門
尚有藏書架為尋理碧痕我尤念公子誰酹未招魂
　　姚江吕漢㦂先生叔倫漳海黄公髙弟也求其
　　　遺文五年而未得里人亦無知之者
漳海正命後大滌山房空髙深太傅之後有賢者獨
抱遺經不絶吟誰其為老伴何子称同心(餘杭何先/生義兆)
我曹逰洞霄猶見帯草環帷林吁嗟杞宋文献日消
沉
　　過戴髙士南枝宅
南枝先生蕉萃後誰為列名汐社中題詩桐江祭嚴
子賣字滸関葬徐公固知正氣返天上長共殘山表
越東學録㝎慙吾罣漏偶来三􁢤吊蒿蓬(稼堂所作/先生傳本)
(末不甚詳予擬捜其遺事另為一通而未成先生亦/尝從事念䑓傾議劉祠配享弟子偶失之當𥙷入)
　　聞故甘撫胡復齋之赴
老友日淪丧凋年涕淚多蜀岡應罷社椘些不成歌
(復齋本武陵/人僑江都)舊徳　先朝重餘生衰病過昨冬臨
别語魂断我如何(時己在病榻握予手嘆/曰明年此際恐不再見)
累葉清華胄兼之幹濟才所因非有染驟貴竟爲災
帝徳弘三宥朋悰感八哀故人隔江介絮酒待春来
(時予将至吴門欲渡/江一哭之而不克)
辱有忘年契登壇共說詩最憐拓落者閑却
聖明時(復齋每誦此句/以惜予故用之)随㑹不可作虞翻誰見知寂
寥身後事剰得幾楊枝
　　故理刑陳公卧子有大功扵吾甌粤而祀典未
　　　備以嫌忌也秋塍偶商及之予請援太守湯
　　　公之例祠之書院中
東陽許都難幾社典之相始終不有賢司李漫天祸
且遍浙東功成辭賞去欲以此意謝闇公孤忠踐妖
夣二千年上感殷通竟殉華亭寉上覲思陵攀堕弓
可憐故部民尚撫甘棠生餘恫何地荐谿毛春猿秋
寉飛吟中　聖朝己不諱亡國之恨如氷融蕺山
有精舍聊分一座志報功請㸔五犀石太守祠祀将
無同長哦禊水詩定有靈旂颯颯来吴淞
　　頴谷索題米海嶽五星研三年矣今臘過吴重
　　　出研觀之奉呈七言
當年慶厯瑞同宫関洛先登道㟁通餘事搃超百代
上寒芒又落五州中研山未冺蟾蜍淚墨苑長憐鸜
鵒工尔亦少㣲垣裏客風流遥繼石田翁(其盖有石/翁銘詞)
　　題楳荘拾得研趙寒山物也亦為穎谷
寒山一片石孤格挂晴霓想其箋說文曽共陪青藜
可惜多謬誤願君滌研細論之
　　又題頴谷青牛研
老子樹下骨紫氣長盎然誰謂尔無牛代耕歲十千
　　讀陶公飲酒詩(以下西/笑集)
道䘮向千載有志即己難昔我亦不惡忽忽成永歎
問津遍六籍弥縫無一完還持此耿耿以告諸少年
勁風無荣木皇皇求孤松此蔭殊未易託身将安從
何當化孤松以待彼飛鴻
者林好托庇誰謂獨見竒不見今之人愈獨且愈嗤
嗟我思尚同但未諳汨泥
飢来駈我行諒㢤非乆計東籬念旅人為之减佳氣
喟然感飄蓬孤舟長不繫
倘保此枯槁身後諒良称心所憂終不免一跌污塵
襟息機竟何時聊為商聲吟
壮節思長公髙風爱仲理古人豈可希窃向往之耳
是誰紛狐疑誚我空凍餒晨雞未肯鳴尚亦守所耻
　　郝仲輿九經稿今藏吾鄉張氏
湘東老子傳故𥿄塗乙長留妙墨香想當講堂孤坐
日膏肓廃疾細商量于今述朱遍天下經師心氣閼
不掦誰知瑣瑣黄門筆尚落鄞江蠧䑕旁(京山讀史/漢諸種皆)
(曰瑣/瑣)
　　宜田欲開雕蕺山先生遺書属予讎正而予已
　　　辭講席因以書㱕之劉氏并東𥙷堂
當年伊洛発遺書鄭重張朱校勘餘束髪有心傳墜
緒白頭把卷竟踟蹰
少師香火最嬰　三月俄慙輟講行祗為白駒蕉萃
甚埸苗别自費經营
　　過桐齋弔廃翁鼓峯隱學三先生
證人裘冶到東勾磊落三君最上頭九死尚傳絶學
重不徒甲子義熙留(三先生首招南雷爲講學之侶/是齋其所倡也甬上後起之盛)
(寔自三先/生導之)
　　同谷覔深寕先生墓不得
逝者如可作先生吾所㱕空吟遂𥘉賦莫覔浚儀碑
荒山斜日杜鵑飛
　　佛隴題髙夫人墓(即在佛隴菴旁桂林留守/瞿夫人尝訪夫人来此菴)
岩彊百戦已成灰有子焦原接跡来合與夫人人外
去禅花歲歲墓門開
　　寒食㣲雨欲展先宗伯公墓不果
東風打梨花病夫意瑟瑟西山隔重湖徘徊前復輟
横塘鼓吹喧知是諸郎船
　　邸抄
士苦不通今何以知世務士或過通今行且敗吾素
五夜秉蘭膏徘徊讀邸抄
　　江鰩
此郎風味擅江碕珍重春深上市遲誰敎先期百軰
至青螺白蜆縂肩随
　　信宿姚江舟中偶作三哀詩(張先生客卿蘓先生存/卲先生方得魯/也張)
(本鄞廣文丙戌後隐雪竇邵亦隱雪竇最久/而蘓曾入鄞參宻老皆于吾郷為寓公嗚呼)
(三先生之大莭予豈以寓公故私之/而所歎者姚人或反莫之知也)
天上客星人經師湖學風規差似之冷官蒿目際陽
九赤手安得匡危時恢復人心苐一檄傳者窃笑聞
者嘻豈知天地遽崩裂竟坐此故成陵夷乃信岩彊
在方寸不恃髙城與深池差喜臣心尚無恙未湏討
貳勤濟師妙髙䑓上乾净土殘山足與寸心依吁嗟
世道日淪䧟莫卜此心来復期大招廣招不可返茫
茫憂患何人知臨風遥遡足三歎重泉應與我同唏
海門弟子誰先傳石梁鏗鏗儒而禅有客從之得妙
諦亂後靈光尚巋然四明山中茅一把醒即讀書􁒭
即眠腥風血瀑遍下界而我神逰炎黄間偶然小詩
鳴自淂擺脱籬落追天鳶律以學統或未粹要其風
格良孤騫百年浙學乆墜地石梁薪火亦荒煙樵牧
安能認帯草蘓園寂寂無故氊(太冲先生不甚可存/方之學謂與史子虚)
(沈求如一例而澤望先生極稱之予謂存/方風格自是義熈以前人物未易及也)
東陵一生真狷者苦節凛冽吐寒􁁬祥麟降生偏不
偶天實厄之當滄桑桃源何䖏避何所一洗頭顱㱕
竺王豈以軍持謝世事翻從魚鼓擔綱常可憐潭上
一𤱔居欲扶九鼎則已狂十年雪竇混姓氏晚竄福
巖竟淪亡慈雲不足消冤怨祈死得死何堂堂曰故
遺民非衲子死返𥘉服朝毅皇謝翺方鳯不終冺山
水爲之留耿光三哀賦罷山鬼嘨春潮夜漲天蒼蒼
　　寄懐穆堂閣學
三朝遺舊徳一病竟侵尋孤負佐王畧空餘衛道心
息機消噩夢觀物寄清吟何日浮彭蠡重陳昔與今
孺廬仙去後歡㑹孰追尋試挂徐公劒應傷向子心
暮雲己索莫新雨費沈吟脉脉瓣香在相要亘古今
冉冉蹉跎老王黄緒莫尋己知隣暮氣所愧負𥘉心
懐舊紛多感憂時亦輟吟自從䢴上别荒落到于今
(先生謬許予為深寕東發以後一人慙媿属/望之殷今未五十而衰永懐知己不禁憮然)
　　二西詩
三危舊是中原地分比苗民尚有存其在五燈亦無
頼偏于諸部獨称尊誨滛㝎足招天譴闡化空教種
祸根安淂掃除群孽净不教西土惑㳺魂
　　　右烏斯藏
五洲海外無稽語竒技今為上國収别抱心情圖狡
逞妄将教術醸横流天官浪詡龎熊厯地險深貽閩
粤憂夙有哲人陳曲突諸公幸早杜陰謀
　　　右歐羅巴
　　即事
中天玉燭正當陽聞道番酋悔陸梁湏信止戈方是
武不関辟土始為彊黒頭上相脂車返白髪元戎看
劒長此日西垂多楽事羌髳無復有塵掦
　　夜讀石齋先生駢枝集
先生經術粹無疵少作流傳玩世詞我讀洞璣希領
會挑燈聊尔擬駢技
　　太白山中弔二公子(西炤為故尚書龍泉郭忠/烈公維經子可立為故侍)
(郎休寕金文毅公聲子今寺中無復有知/此二師者矣予仍称之為公子存其真也)
謂彼二少年顛末宜致詳眉間有兵氣頰上尤凌霜
扣之堅不語乃相與連牀中宵竟餂得一慟血元黄
請㸔新祴衣猶隱舊劒鋩山靈大歡喜呵䕶有仁王
(二公子執㸑且数年都御史髙公/元若来寺中物色得之一院皆驚)
宻公髙弟子少亦不碌碌所以兹山中接踵来耆宿
記得甲申年曽賦新蒲緑一朝荷徴書夜猿厭空谷
欲称大薙師新著新朝天録痛絶諸葛兒随車遭廹
促白圭險𬒳污素絲危見辱髙厚所照臨誓难負幽
獨幸得脫身還有泪己萬斛終身西向戒豈以長齋
贖空門亦易腥殆㢤此孤躅方歎中司言前知良以
卓(髙公贈西炤詩曰應歎空門裡/腥塵亦易干至是幾為詩䜟)
吁嗟桑海間志士競沈冥荒山萬招提殊不少駱丞
年運與俱往誰為留名称我来過鳯谿雲外聞蘭馨
将無二公子魂魄所式􁦵獨憐采風者谷音乆飄零
我詩雖不工聊足𥙷献徵擊碎竹如意空中聲登登
(時道忞之從不欲随行者二公子之/外尚有沙門雪槱名真樸亦髙莭)
　　江行遇風舍舟而陸
一壺空自貯未敢試中流豈曰掉頭恝将貽沒頂羞
天方寵箕伯吾欲愬靈修祗有江豚軰乗潮舞石尤
滄浪今絶險濯足亦驚心忠信难為力傾危未可任
有生随厲掲無術善浮湛老我青鞋便㱕途緩緩吟
　　薄暮㢲亭見過
相逢新緑下瞑色滿湖濆漁火参差出天星旁午分
故人偶逰息而我正㣲醺何處鯨鐘動南籃夜講􁆖
　　過潘石枰故勺園
一卷覔瓢餘井泥傷廃墅殘春弔落花無復詩人至
　　碣石行
(故都御史華亭徐公孚逺乗桴廿年從亡道/梗由安南入覲安南要以臣礼不屈而㱕所)
(傳交行集者也㱕而同延平入䑓延平亾䑓/軍漸削乃復入中土栖遑無所就至碣石依)
(宫保縂戎吴君六竒竟以完髪終其野死為/可悲其得保顛毛則亦僅有之亊也吾獨壮)
(吴君之出自賤微自草窃而能為天下留貞/臣之命使得以無恙威儀入地是亦絶世之)
(竒矣世人但舉查職方一亊以為佳話豈足/以盡之㢤宜其克享功名殁邀順恪之謚也)
(若田間先生謂徐公㱕自交趾即留碣石/則譌矣抑國史吴君傳中亦應大書者也)
孑遺孤臣頭雪白不死東寕死碣石吾戴吾頭吾知
免一枝幸藉将軍力冥鴻何䖏覔安宅老羆帳中堪
避弋䲭鴞不敢加弹射幾社故人最生色夏公感嘆
何公喜更有陳公同太息相與驚魂且動魄謂斯人
者從何来古心所照天地碧碣石風雷生畫㦸誰知
中有栁車客海王為之司眠食朝㸔掦潮夕重汐在
昔韓王亦無軰竟賣鍾離足長喟
　　諧烟嶼
先生髙卧讀書䑓㡌有塵封屐有苔不是吠厖紛惱
亂䓁閑安得過墻来
　　乆不登天一閣偶過有感
厯年二百無書恙天下儲藏獨此家為爱墨香長繞
屋祗憐帯草未開花一瓻追溯風流舊十載重驚霜
髩加老我尚知孤竹路誰来津逮共乗槎
　　臨挂伯錦㱕曲(事見所/知録)
臨桂相公何精忠側身蛮瘴矢匪躬漢家九鼎自岌
岌孤臣浩氣自熊熊殘彊累蹶亦累振其奈天廃無
成功幸逃九死竟一死誰知都在前㝎中真人珍重
説錦衣翻成馬革亦己竒應思此言有精義堪嘆世
人知者希真人㝎是赤松儕不逢赤劉盛偏逢赤劉
衰秘記空陳赤伏災赤伏雖遘災其在相公不為災
堂堂錦衣神㱕来正命而終天所諧相公竟錦㱕從
者為阿誰副樞張公緩帶陪大将焦公靺　随緋𫀆
公子参旌麾箕尾光照虞山垂改冠易服誰氏子褐
寛博者視有泚乃知錦衣不在此我讀浩氣吟指南
而後有遺音真人宻授獨未及幾令佚事憂消沉将
無貞臣不語怪恥逐啼鵑返故林試歌錦㱕曲懸知
陟降神所臨赤松仙人諒不死苕霅之間光尚紫何
當尋之話舊史
　　鈍軒謂瓜子蛤未有賦者因同作
海王副瓜遺其仁飛入新蒲得化身紅薬風翻𥘉上
市黄梅雨過尤宜人芳鮮聊爲薄醉下大嚼未堪老
饕陳不知許事且作逹掌故長貽合氏珍
鮚埼亭詩集第九卷
　甬上全祖望紹衣著
　　五令君詩(以下双韭/山房夏課)
(乙丙之間甬勾百六生民莫保殘喘猶幸五/令君者皆仁人也五令君曰職方兼知鄞縣)
(濟人秋水袁侯州佐曰兵科兼知慈谿縣揚/人螺山王侯玉藻曰職方兼知㝎海縣南陵)
(弋江朱侯𢡟華曰御史兼知奉化縣吴人虚/谷顧侯之後曰職方兼知象山縣萊人如圃)
(姜侯圻王朱顧皆甲申以前所授官圖經尚/存其姓氏袁姜則出東江之版授遂無知之)
(者是豈部民之所可恝/然己耶乃各繫以詩)
二靈雲蒼蒼嘉澤祀皇皇至今錢湖葑居然召伯棠
(詳見曽大父太常公/乙丙之際存湖録)
大義絶賊臣私恩寕足紀斯意關綱常保障其細耳
(螺山拒其房師之從逆者當時甲乙科中人多以為/非不知君臣分義先于師生是乃所以扶持正氣也)
朱侯真幹才坐嘨鎮海澨笑謂王武寕髙牙空虎視
瓜里仗聲援同仇首剡源﨑嶇嶺嶠魂未忘兹弹丸
(虚谷從亡入閩閩亡/入粤間関盡瘁而死)
姜郎忠臣児一官竟賫志我作先祠銘尚亦光義幟
(予方為其先忠/肅公祠堂碑銘)
　　㢲亭約為蜜岩一帯之遊予謝未能也是日偶
　　　和故太常荘公九月二日詩
亳社當年萬古愁城門軍散弔延秋灰心已分孤臣
死續命還因宗國留不道㣲行邅婦口㝎傷多事戴
吾頭明朝正有溪船約腸断休為二皎逰
　　偃月堤夜泛
大火蒸雲苦晚潮浴月凉慶豐楼上酒同發妙蓮香
賀監㝎不死時亭豈可荒南烏正三匝一曲思蒼茫
　　再和漢曉太常詩
空山循髪訴牢愁為道秋今非我秋夏肄更誰完百
粤周遺枉自愧双留不堪東望長垂翼祗合西㱕亟
掉頭三復林生大還句居然騷些共神逰
　　暑甚不寐
夜色渺無際廓然清我心夜香一枝放翻嫌昵我襟
夜氣滿太虚間誦香谿箴
　　三和漢曉太常詩
茫茫望帝結春愁百鳥分愁直到秋試㸔沙䖝祈速
死誰言山鷓肯遲留赤符那得㒷鯨背白版虚傳瑞
鯉頭剰有流貽巾國語詩人摭拾供清㳺
　　諸子追和荘太常詩成卷為題其後
諸子清才善寫愁吟成老氣各横秋三閭竟尔乗虬
去一嫗叨縁附驥留在昔人争憂裂幘于今吾極爱
科頭剰餘脉脉昭忠志白露蒼葭好溯㳺
　　七夕前七日作
天公幾日秋晋鄭頭畢白候䖝獨欣然争鳴滿四壁
我亦無如何一夜吹長笛
大塊感噫氣於以成商聲是噫從何来牛郎訴不平
乃知一物閼足以優清寕
衰病正連緜撫時増䔥瑟前有一樽酒不醒積毀骨
連朝風雨多芭蕉益愁絶
　　楊氏翛園
太僕佳公子風流别墅開神鴉猶䕶樹􁁣石已為灰
(楊園中花神祠今/為里社香火極盛)地踞㕠湖勝人称一代才誰傳猘
免語吟眺幾徘回(嘉則先生/呼伯翼/為猘免难與争鋒)
　　沈氏暢園
尚寳好兄弟超然謝黨論嘉名分禊帖小築傍空門
(文恭諸子當天啟時俱能自㧞于浙人衣鉢之外不/求進取其放懷詩酒亦可尚也園中題署皆取禊帖)
(中/語)尚有懐寕墨能汚貞士魂風騷今雨散蔓草滿城
根(阮尚書大鍼與文舍人啟美尝偕寓兹園唱和阮/文臭味不同而以絲竹之好相連綴詳見暢園志)
(中)
　　陸氏意園
在昔浚儀長幽居肖輞川花連堤上錦雲接洞中天
(南岸為先宗伯桃花堤西岸/即史文惠王之真隱洞天也)鳩據因多难鴻冥遂杳
然我来覔陳迹重說義熈年(武城以國难故播迂不/返是園遂為降臣所有)
　　七夕鈍軒集同人祭蒼翁于隱學山房
今夕是何夕良辰好祭忠秋江潮汐壮銀漢女牛通
耿耿扶韩志堂堂磔卞功我歌降神曲天半吐長虹
(蒼翁正命之辰重九前二日也同/人聚散無常故不能盡同此日)
為嘆五君子天中畢命時共姜宣母敎樞使有孫枝
姻婭清門重賔寮合食宜多情仗群從聊以慰陵夷
(是日配食為若思先生共姜若思母周太安人/也大莭詳予所作傳􁈯婭即見蒼水哭若思詩)
正翁洵舊徳屝屨幾傾家掉首辭塵刼低眉誦法華
薇應清似粟梅亦大于瓜此日陪靈馭寕慙傳望槎
(鈍軒曽祖正先大行晚受戒于大梅法幢禅師與桐/城方子留軰並称上座是日别設伊蒲食以配之)
招魂如可作移榜不湏嫌故國無星大伊人在水蒹
欲推瓣香力遍為國殤拈竚待礼成日新題楽府塩
(時予方議合祭甲乙以/後二十八忠未之立祠)
　　寳墨齋㸔蕙
臭以同心合香叨東壁分秋来倍爽潔病後易沈醺
倘許幽人佩休令王者聞為君鼓一曲珍重十年薰
(君山謝選部之/籍己十五年)
　　萬竹山中訪故少參夢章羅公避地寓
剡源清絶䖏傳是使君居辛苦畫江後章皇蹈海餘
周黎猶𬒳蔭蜀道竟何如合有甘棠祀同招海岸車
(吾鄉莭推之應祀者海岸黄忠潔公而少參之有功/于東江生死雖異其忠一也萬履安云少參丙戍後)
(衣冠不改尚能為諸遺民之寄居剡中者所杖庇尤/不可及海岸大莭登于明史至少參則冺然矣為之)
(三/嘆)
　　鈍軒索題小照
風流公子重清門衫䄂都成書畫痕莫以華顛嘆遲
暮依然慘緑暎朝暾
飄蓬我亦媿前盟那得丹砂一昔成只有飛掦心氣
在披圖約畧見平生
　　偶示諸生
十年未淂去矜心把卷誰為上蔡箴亦有差強人意
䖏硜硜不作導䛕音
沈郎曽有膏肓語為讀君詩長傲多幾度沉吟难自
克江河滿目正頺波(吴江沈果堂徴士謂予讀鮚埼/亭集能令人敖然亦能令人壮)
(得失相半予/甚佩其言)
拓落泥塗我自甘斯民蕉萃是誰慙群公㝎有經綸
在可許低頭子細参
　　榆林村中吊戴帥𥘉
剡源老子師傳盛曽從㢲齋復厚齋洞天福地醸清
氣殘山剰水傷老懷盛淳百年遺民貴至元一出晚
節乖而今文統将誰寄紅樹黄泥漫滿崕(帥𥘉祗得/為文學今)
(圖經承李氏宋遺民廣録之誤改/入隱逸甚不合當以舊志為是)
　　新得袁伯長學士研試茟賦之兼示配京冲一
　　　両茂才
珍重清容研留連延祐餘曽調静寄墨及侍友恭書
樞使門􁏫古南湖池榭虚一區今属我奚翅百璠璵
此地溯文献陽源最長䧺史存梅磵窖經發竹林筒
呵䕶欣無恙煙雲尚不窮故應靈淑氣長吐石田中
聞昔新河啟髙才遂挺生天心愍磽确地肺應文明
日送花磚丽山披石質瑩猶從傳頻扈從槖研度開
平(相傳端平以後堪輿家言慶元城西若開/新河一道當生大文人及河開清客生)
前軰淵原盡誰其足嗣音菑畬如不怠阡陌豈难㝷
忽忽中哀恨茫茫後死心同疇期二妙一振式㣲吟
　　配京贈研先以長句一首未之和也翌日更荅
　　　之
我欲銘研幾踟蹰前光後輝媿弗如安得好句鳴瓊
琚緑髩盧郎才思䧺滌研題詩雲蓬蓬我則奚堪徒
怔忪由来文章千古事清容町畦豈易至聞道登壇
奪纛年研溪夜夜孕青蓮大兒奎章虞道園小免中
司馬石田鷗波王孫僅随肩左右先後研席間此後
拓落向阿誰蓬飄梗泛定堪悲清容魂魄亦安㱕我
今冉冉益荒學合六州鐵不鑄錯研中光氣方氤氲
但當為君拂拭勤代興之語惡敢聞
　　配京和賦伯長學士研詩因借抄其集
斯文應有寄我老已将休為撫遺編在寕徒一研留
膏肓咸五失師友重千秋此意沉吟乆無為石丈羞
六詔山深䖏王郎故物存誰披祓水帖又遇越公孫
十笏精靈聚中原文献尊需君學成日重酹片雲根
(剡源第一曲曰六詔有王右軍研見/舊志而學士集中評禊帖最為精審)
　　老友董映泉挽詩
與君共和太常詩争羡峥嶸老鶴姿危腦忽傳妖夢
踐匆匆又作挽君詞
清門兄弟俱僑札醇徳終當数長公最是断腸身後
事堕樵遺秉亦成空
老去精思審六書直探皇極鋭何如而今撒手空行
去脉望翩然返太虚(君老而好學欲從予謫求祝氏/皇極数學因探聲韵諸圖之藴)
(予逡廵末果/而君逝矣)
　　灌浦鄭氏秋丁祭黄子
黄于澤五世于今己一絲閣下木樨花秋来放幾枝
嗟我㢙私淑未淂揖譲于其時
　　張二茂材炳和予清容研詩荅之
念尔通家秀孤吟秋樹根風流亦猶庻心事向誰論
近状蕪田困先疇黄石存還期崇耿介特逹重清門
　　蕺山諸生来訊(以下帖經/餘事集)
臯比未煖匆匆去慙愧猶縈去後思舊學商量無别
語莫将輕俊玷清姿
多師未必真求益不若㱕求自有餘試到十年飬氣
後更參斯語㝎何如
　　田弘遇謁曲阜挟妓楊宛以行其碑今尚存末
　　　有宛詩駴而志之
田郎寵靈仗一女乃敢呵詈及盈廷其時盈廷或可
詈不知田郎何所能(碑文盛指百官之庸/科舉取士之誤國)循碑雒誦
得妓句自古妄人得未曽九原如過孔中丞一殛㝎
洗林庿腥
　　瓶花齋雨集天台寺僧適以鹿銜草至甌亭索
　　　賦分䪨
小草曰吴風其来自洞天逐逐千年鹿見之口流涎
藉以金庭茅沃以桐柏泉一莖足療飢十莖足忘寒
乆久遂跨鹿御風逰層元寺僧日拾之珍重禅枝前
時從綺霞中一接紫柏烟道力兼佛力妙合弥神完
詞客一見喜擬取投觥船向我徴掌故欲𥙷桐君萹
鴉銜足消毒蛇銜足摧堅龍銜足導氣功效各有傳
惟羣動有鹿亦最夸長年其類為群麋嗜好伯仲間
觧角候雖别口澤頗同然我聞其賦材上禀鶉鳥躔
陽氷暨隂大道在互莭宣謂宜参二冬和齊乃無愆
或者妄觧之貽誤不可言(草性温頋或誤/以為凉則謬甚)願君更致
詳折衷訪臞仙吾衰已冉冉百憂感纒綿鹿亭大小
韭力不振積孱何當度閬風長嘯棄塵縁今夕且聼
雨蕉窓漏濺濺
　　煨芋分韵
蹲鴟真清供殊校晩肉潔其魁大于瓜其子員于栗
爱其秉素心兼足飽餓餮上之應昴星下或謡鴻隙
菒以百斛充梠以三年黜亦何足駴人許氏言未覈
客舍腥　希齋厨宿大活燔之通中堅蒸之消内熱
寒烟映暮山元氣滿净室審候宜紆徐導和防菀結
意味既䟽通皮毛斯觧脫名理悟空靈禅力騐充實
其在伊蒲中埜趣足怡悅切莫似馮郎使與蘿蔔
已公傍晚来(大恒/和尚)相對正蕭瑟詞客更聨翩聼雨聲
不絶荐盤何累累下手争勃勃魚鼓正沈沈先取祭
老佛試參水晶塩双清有如雪但覺道腴盈更無塵
思汨斯人苦章皇大半為餔啜安得擅一區阻飢不
足怵便旁瓦罏灰撥之消寒冽此意足沈唫簷霤響
瑶屑阿誰習老饞杯炙耽殘䙝攅眉乞破戒失望竟
咄咄(茨/檐)而我但催詩白戦亦竒崛
　　大恒招集南屏分韵
試㸔南山色連朝倍老蒼青霜封曲磴黄葉下空廊
旅客㳺方􁒭寒䖝蟄漸忙昨聞開酒戒来過逺公房
(是日大恒為/子破戒置酒)
　　題陳秋濤相國墨蹟
公昔張空拳思以振赤符赤符䜟不騐滄海為之枯
天廢誰能㒷志士枉受屠唯是桂林燼仗此稍支吾
畢竟延一綫東僵西則蘓連衡張陳霍旁暨韩麥徒
(張公家玉陳公邦彦霍公/師連韓公如璜麥公而炫)以致恵國公翻然成改圖
孤忠天所鍳䜟亦未盡誣(卷中詩云世事予多䜟浮/生亦有天當是公甲申後)
(作)南極竟渾一百年拱車書尚有妙墨寶流落漸江
隅寒芒而正色英爽與之俱番禺耆老盡文献誰爲
儲秋痕随秋去剰此灰刼餘(相國所作/詩名秋痕)連呼玉畫又
収之緘中厨
　　望谿侍郎輓詩
前年我過湄園中先生留我間經筒七治儀禮老未
竟上糾康成下繼公惜我投閒空咄咄戒我浪逰徒
匆匆速我著書漫忽忽倚杖而嘆神熊熊東西宿老
淪落盡巋然靈光世所宗其秋示我新雕集寄聲他
山錯可攻長箋亦聊貢一得謂以寸莛叩巨鐘謙光
一一盡刋削再索直言資折衷三江迢迢未盡逹豈
期妖夢告蛇龍(昨秋予以先生集中商榷如干條託/朴山先生寄之不料其不達擬再寄)
(不/果)遺世行世僅十五尚有秘箧干長虹由来舊徳為
時重雖復不用亦有功試㸔浮玉山頭色一夜愁雲
冥濛𪷟江東有客近悔過欲齎絮酒哭幽宫尉它拜
表去黄屋孰與漢大敢怙終我詩寄聲到蒿里先生
一笑降虚空(堇浦向不見得于先生頗􁄻異議及聞/赴嘆曰吾方欲之秣陵一拜床下不料)
(願竟不遂長負此愧乃/以文哭之自道疇昔)
　　題張艾亟齋手校漢􁒐釋源後贈施六上含北
　　　亭
讀書識字今可希施郎死死忘其疲六藝妙䖏足不
朽上函雅故通精㣲符山堂中大布衣渺然古心追
籀斯七載寒窓校漢隷欲以赤手報娄機卯栁桃菜
紛謬誤我昔泛覧多闕疑二首六身豈易曉一束二
縫亦难稽五日之門厯所誚三豕之渡史莫釐馬尾
乕穴充談助落筆茫茫空累唏吁嗟小學已廃絶我
亦有目如霧迷昔者㐮陽近臨川署名猶為世所譏
(亟齋謂米顛錯冩芾字而北亭亦/笑臨川先生名不當用俗體紱字)施即何䖏淂此本
老眼恍然逢珠璣符山遺書己四散淮浦帶草空離
離神呵鬼䕶幸存此一朝靈物淂所㱕巧偷豪奪世
不少尚其宝之防速飛(北亭以予之爱之也乃以贈/予即為其尊先人墓銘潤筆)
(予詩遂/成佳話)
　　長至日展蒼公墓同江聲用離合格
九沙仙去後瓣香過者希觀察真多情偕我踏山蹊
(謝山致/江聲)今日正南至一陽氣霏霏太史多雅懐来㸔
朱鳥飛(江聲荅/謝山)墓前磷辟邪亦是故國儀一枝借孤
忠星大以為依(謝/山)承聞豐狐筆已草黄絹碑明年速
上石長作山中輝(江/聲)
　　病中三首
疇昔負壮志寕當遽就衰二毛嗟早見一病盼春回
(自舊年沈疾後/蕉萃遂不可振)哀楽偏多感升沈不待推尸居慕姑
射何以絶塵埃(用止齋/先生語)
聞道長安信徵書下石渠遺經増氣色左席寵師儒
一洗專門陋寕愁六藝蕪膏肓吾自媿廃疾不堪扶
(時有致諸公見推之/意者即以此詩荅之)
到䖏山陽笛凄然感客心此生豈金石幾度悵人琹
試問歲寒客誰投空谷音便教長老健頋影已䔥森
　　鈍　為俞四蜚聲画雪中髙士圖索題
髙士爱冬不爱春落落冬心冷愈醇坐笑春風野馬
塵自冬發春乃長新千山萬逕踪跡絶氷甌清絶見
天根寒厓之黍抱凍蹲中有鴻𪷟木介痕百昌不復
能氤氲誰知老子心脾愈净骨愈尊是誰滕六誰葛
三造化小兒遣来伴吟魂山鬼颯颯噤不語但見峥
嵘鹿角横黄昏暗香踈影自怡悦忽然老雀一聲戞
然下天門力能通乾而流坤萬籟盡冺我獨存底問
北枝為弟南枝昆冬耶春耶一笑㱕混敦
　　即事
神州舊說江南好十載顒顒望幸􁆖一自中天消息
降山増金碧水增雲
　　庚午歲朝
吠日吠雪犬譁然嘷南嘷北客不前老夫所憂在無
年稚児不觧事應門索紅箋
　　逸田以人日祭蒼翁淂三絶句
春来猶自怯霜風人日題詩酹信公畢竟􁂝蘭家法
在細挑七種菜叢叢
最憐民部㳺仙日正是元樞授命年地下双双埋碧
血人間久久發陳編
華屋山邱一望中誰来城北吊遺忠張徐楊葉都零
落剰有平陵松柏桐(張遺民徐石耕楊竹𤱔葉天益/皆居城北附近尚書里第今其)
(後人俱/亡矣)
　　配京書齋故寒厓先生居也不可無詩
聞君㷊膏地舊是寒厓廬将無承塵上或有戊子紀
事書吁嗟小江一坏土嘿農諸公陟降俱
　　偶然作
返葬師臣苦猶疑未乞休将無恋香火朽骨尚依周
疏傅真髙蹈㤙榮擅始終由来能審分不敢望功宗
弓劔今蕉萃還為國骵憐橋山遥在望回首一􁉓然
　　病甚有作
老夫春病太咄咄無䖏告訴但支離偶然欠申不自
覺盲風間道窺心脾
昨宵舌本赤熛怒流血驚怖双牙関或者渙去愓亦出
天心俯憐賀若頑(舌間無/故湧血)
昔人欲心如槁木今我已槁乃愈危乍疑方寸已皸
裂安得膚寸春雲垂(心氣忽忽告/畫異事也)
仲翔骨節原生硬病裡猶添觸迕多幸未折腰已若
此倘敎束帯更如何
湘東一目已郎當何堪更晦半面粧從今合眼亦自
好更莫奪我靈府光
三千丈髪且半白忽然作椘难按摩絲絲細擢罪其
悉一握任尓棼婆娑(髪痛/甚怪)
世間萬事我何豫其奈百感偏嬰心此病天痼不可
療扁佗束手空沉吟(亾友姚薏田尝言予病在不善/持志理㑹古人事不了又理㑹)
(今人事安/淂不病)
諸生未了傳經業幾許関情在替人莫似老夫中暴
棄桑榆潦倒媿先民
　　配京借抄東發史稿列傳十萹予家所㢙有也
抱遺老子趋庭日賣馬曽聞購日抄一卷遺文參宋
史問君何以報瓊瑶
　　徐錦衣花乳石印譜
弯弓沒石志未遂揮刀切玉藝亦竒此是萇弘未埋
血雪泥紅爪尚離離
　　明宗室隱頭陀冩文信公像故民部董次公先
　　生物也
南嶽諸劉嘆道窮重摹王燭感孤忠懸知燕市光明
相跨隺東来聼匪風(次公有匪/風集詩)
　　八赤舟中東薌林(以下病/月集)
天子親㦲錫類詩華堂爭誦錦㱕時椎牛我自知難
逮只合空江理釣絲
木雁邅逢豈可班羞居材與不材間故人為我関
情䖏莫學瓊山強㝎山
鮚埼亭下户長扃未死心猶在六經但使稍能窺墜
緒餘生不敢嘆沉冥
駒隙难将歲序留相看霜髩各盈頭益公為待明農
日重約誠齋共唱酧
　　鉏經圖為藻川作
吾友子張子新成豳頌箋菑畬識元化箕豆戒蕪田負
郭無多産逢秋别有年他時我止宿雞黍足欣然
　　慶湖課耕圖為秋塍
朝過梅墅午麻谿别製秧歌𬒳耦犁我亦来分餘餕
好湯公祠下啖豚蹄
　　蓮宇先生再入政府
清徳人無間孤根　帝所知重膺左席召不待大
廷推民力方憂敝天災孰與支望公調玊燭晚節在
斯時
　　雨中江聲蔎林堇浦竹田雪舫雲亭過飲篁菴
叢桂香随暮雨沉旅人獨坐正䔥森相逢舊雨皆華
髪並奏清商冩素心米價未平愁歲歉江潮大上識
秋深精籃喜與塵氛隔且擘鱸魚供醉吟
　　嶰谷北行同人分賦行装予得油衣
客裡難教用瓦精偏逢雨雪送長征襟分薜荔墻頭
色䄂作芭蕉窓外聲渇日若升應棄置漏天未塞足
孤行故人此日齊東道愁聼簷花落五更
　　穆堂先生下世欲作挽章不能盡所欲言援筆
　　　輙泫然而止冉冉一載䢴上寓中得三首亦
　　　竟未足抒予痛也
坡潁好兄弟終身酹兖公後来陳正字沒齒感南豐
薄植寕堪比深㤙實所同重江素車隔何日拜元宫
我有籲天語蒼蒼逺不聞終難遺一老殆欲丧斯文
大鳥臨江介妖星入椘分最憐用世志百折尚􁆖􁆖
淮上分襟後長愁十載多心期已孤負音問亦蹉跎
絶學知难紹雄文㝎不磨墓門雖寂寂正氣表山河
　　著老書屋分賦梅事予得吟梅
徙倚南枝下霜髭断幾莖有香慰幽獨無句冩孤清
雪醸髙寒景山深太古情㣲吟猶未竟天上己参横
鮚埼亭詩集第十卷
　甬上全祖望紹衣著
　　東粤制撫以天章精舍山長相邀辭謝不得齒
　　　髪日衰乃為五千里之行非予志也(以下度/嶺集)
忽忽暮春日茫茫五嶠行􁏫前書帯草逺别最関情
(張生瑶暉頗/不欲予逺行)
此去特謀食投荒作遠逰觧嘲姑漫語好為訪羅浮
衰病畏行役屏營足不前杭生真邁往先我已掦鞭
(時堇浦有粤秀/山長之騁先行)
　　嚴灘
在昔紫薇翁說詩白雲原紫薇已仙去白雲滿江村
荒江撫木末尚有魯公魂我亦酹巵酒一吊謝生墳
　　豫章小泊欲過哭孺廬學士墓下不得
弭節望東埂西州涕泗多素車吾有負元冕或来過
莫報恩如海應憐髩亦皤匆匆感隣笛落月滿江沱
(東埂學士/村居所在)
　　吉水道中
泝江西上去極目路漫漫岸泊山根稳天浮水面寛
荒凉知瘠土蹭蹬識驚灘况復石尤阻弥愁行路難
　　贑関
疇昔憐楊萬空将螳臂殘功應侔墨翟志未遂田單
往事魚羊刼遺民心膽寒沙塲百戦地試上榷関看
　　大庾
此地亦絶陰開荒頼始㒷古梅却不喜行李破荒塍
　　紅楳驛
吴公持節真潇洒手種南枝萬五千何物督郵堪領
受故應泥首酹梅鋗
閩中艷說楓亭好未若䑓関清復清敢以風塵輕下
吏美人髙士共通靈(楓亭驛/産茘)
楳花北去多為杏誰道南轅亦有然聞道瓊䑓還六
出稽含状裏未詳箋
　　海珠寺
落落三浮石相望鼎峙尊由来兮地肺何䖏泝雲根
日䕶朝䑓影潮喧估客樽寺前古榕樹消暑足昕昬
(三浮石謂靈洲/海珠浮丘也)
菊坡不可見碩得見文谿又復五百載吾将誰與齊
孫枝遍嶺嶠栗主傍招提尚有殘編在寒芒映彩霓
(寺有李公/昂英祠)
聞道炎㒷日軍烽門此間攙槍駴佛大矢石躙禅関
小鳥難填海愚公浪徙山三忠當勝國亦復踵殷頑
　　梅園小集
由来百粤士多艷說梅侯䑓嶺南枝放珠江遺爱留
尚餘湯沐在正旁水雲幽此地䔥閑甚披襟散百憂
　　天章精舍釋奠禮成示諸生
魁儒疇昔降神時紫水黄雲天命之世逺山川長寂
寂投壺誰唱代㒷詩(雲水爲白/沙之瑞)
瓌竒多學数瓊䑓底事三原忽見猜力毁石翁尤可
詫瓣香姑舍莫相推(時多以瓊山不/豫祠中爲疑)
泰泉髙弟称盧子尚有遺書厯刼存􁁣殺圖經遂滅
沒我来重爲荐芳蓀(盧太守冠巖所著献子偶存深/造自得之言南海志乗竟無爲)
(立傳者予始/表而出之)
清瀾雅自居朱學學蔀成編世所傳此是當年執政
意真儒㝎論豈其然(泰泉不喜陳王之學出于意見/不合清瀾則投政府之所悪而)
(攻之/醜矣)
江洲極口排貞復不以枌榆事黨同方信石翁真世
嫡肯将葱嶺玷宗風
由来報本重先河此席功應首見羅曽以講堂争去
就䔥寥香火竟如何(端州精舍始于李公分守嶺西/所作其後以督府􁆖正茂不喜)
(講學拂衣去官今粤人無知之者予近討論先師但/列粤中諸儒而未及于涖斯土者然見羅断不可恝)
(然也當/𥙷行之)
　　九日諸生請予登髙於㝎山予病未能也梁新
　　　謝天申黄文各有長句一首予亦同賦
秋来蕉萃􁒭題糕諸子行吟㒷各豪五嶺炎風宜落
㡌八能清韵在登髙東籬何䖏尋黄菊左手相看握
巨螯我亦掞天阁上望七星嵐翠自周邅
　　送耜堂掌敎新㑹
沂水春風自在天白沙宻授更誰傳張林湛李都零
落木鐸消沉三百年
年来絶學已榛蕪大雅危輪好共扶目送君舟自厓
返端溪凉月夜牀孤
木蘭花下共論文曽為諸生討論殷此去正逢冬日
好霜橙露菊荐黄雲
越公墓下信公祠填海遺編試問之凄絶鷓鴣清夜
泪一樽為我酹南枝
江東粤秀講堂開㝎有䧺文足起衰不道一時齊度
嶺浙宗和㑹廣宗来(陽明甘泉同講/學時称為二宗)
蓬莱香吏正鳴琹主客遭逢定賞心倘有唱酬成别
集老夫乗㒷便相尋(謂張/惕菴)
　　逰光孝寺
仲翔負直節垂老乃投荒飢啖茘支實渇飲訶子湯
未知粤後進阿誰為登堂至今寓寮畔書帶尚成行
我亦骯髒人南来漫鼓箧浮屠不知儒但礼六祖塔
　　粤中之梅祖䑓嶺而宗浮山然其餘郡國頗稀
　　　少予至端谿因憶海目詩中言官棠山中多
　　　古梅官棠海目之别墅也今未知存否乃語
　　　諸生訪之
嶺外梅花自古傳而今花事竟䔥然毎當雪白風寒
日孤負参橫月落天聞道官棠多佳植舊知詩老有
流泉何當蠟屐同探去倘結瑶華歲晚縁(即用江洲/先生詩)
　　有以魚涷柑来餽者粤無柑實即橘也而冐以
　　　為柑指其小者為橘詩以正之
千頭不下洞庭甘魚涷尤于霜後酣粤客未通韩氏
録錯将朱橘喚黄柑(宋韓彦直/有橘録)
　　病甚偶然口授侍者
春来蕉萃木蘭花槁盡三冬金粟芽即此便同官含
鵩先期早為報長沙(予忩前有木蘭花一樹甚/爱之新歲将放花忽槁)
誰言献歲已兼旬不見南中草木春天亦與吾共䔥
瑟蛮風蜑雨幾酸辛
　　示諸生
辛苦諸都講朝朝問起居稽疑頻筮易侍薬罷觀書
共學情原摯當㱕恨有餘服勤真古誼惆悵别征車
自我開堂後相依未一年所懐多不盡有待或徐宣
遂尔匆匆去誰将耿耿傳諸君能自淂定不藉言詮
雅憐維縶意决去㝎非情其奈多憂患難爲乆合并
相孚在志氣不隔有神明他日學成後扁舟慰老生
　　㳺寳月壇
喬木蒼然古猶疑孝粛遺遥青接員屋新緑滿清池
天曠㝎無暑地偏足自怡老夫輿疾過聊以慰支離
　　登閱江楼
端州城市裡偪側不成歡突兀楼䑓起蒼茫眼界寛
江天落襟䄂烟雨幻林巒尚有大函碣摩挲蘚石看
　　七星巖
天帝當年啟大樽七星羅列似兒孫洞門尚有歌鐘
在石室将無秘籙存自昔湖山烟水濶于今阡陌草
莱㷊何當反復謡黄鵠用㵼灕江春漲痕(渭􁐍湖也/說見屈氏)
(新/語)
白石伊誰巧琢成離青變幻有神明乳泉上接天漿落
斗枋遥疑石笋擎山鬼空中驚爆竹詩人傍午作題
名老夫蹇足徒惆悵病後探幽不勝情
　　堇浦渡江來視疾
蕭晨病榻意凄然剥啄驚来吾友船春雨奄奄生趣
盡相看同喚奈何天
白髮猶然動殺機中央四角校盈虧先生正恐心兵
門馮軾休輕用指麾
　　新㑹張明府惕菴以予将去粤有諸生無福之
　　　嘆予皇恐不敢當也
㤗山不作文昭逝方信人師絶世無自分衰殘天所
廃散耽棧豆誤生徒
孤負賢侯属望奢幾時帶草盡開花鯫生量力知無
𥙷只合㷊香祀白沙(院中舊無先賢栗主予始創/祀白沙先生以下二十一人)
一年鼓動終無術因病逃閑亦見機誰變秀才為學
究此中罪責有攸㱕
梁父主生亢父死㤗山秘册㝎难詳故人爱我将無
過欲卜天心恐渺茫(時君謂予必不死以/所藴未畫暴于世也)
　　肇慶訪故宫
當年草草搆荒朝五乕猶然鬥口囂一夜桂花零落
盡沙䖝猿寉總魂消
辛苦何来笑澹翁徧行堂集玷宗風丹霞精舍成年
譜又在平南珠履中(丹霞精含在南䧺予尝謂澹㱕/在五乕中本非端士不待為平)
(南作年譜而始/一敗塗地也)
　　天湖慶雲寺
　　　天湖本名頂湖相傳有湖在山頂今山頂無
　　　湖但平地耳或者海桑之變耶翁山則以瀑
　　　潭為湖亦近之村夫子不知乃以為鼎湖而
　　　引黄帝弓劔之跡以附㑹之妄矣予病後将
　　　去粤諸生請入山因再宿漫成古詩三十二
　　　韵
明鏡本無臺菩提本無樹天湖本無湖莫問濫觴䖏
放舟羚羊峽取道大蕉園遥青四十里知是白雲源
路曲捨宅曹洞擬羊腸林深怖虎穴因縁古佛慈膜
拜不脛集梁郎既捨宅曹洞遂傳衣一自棲壑來弓
冶盛軍持山花不識名各各吐香氣山鳥啼其間盎
然感春意從行二三子㨗足善探竒而我已頺然扶
掖仗闍黎努力躋絶頂端州如弹子一葦灕江流渺
然溝澮耳俯睇七星岩蒲伏来朝宗或曰彼􁐍湖原
與天湖通天湖今已平􁐍湖漸亦閉伏見均有時開
塞㝎一氣更陟大龍湫飛瀑滿空山清入人心脾寒
動人髩鬟其餘諸小潭環拱尚八九或曰是皆湖未
知果然否山僧爱敬客啜我白雲茶肺腑滌塵氛齒
頰吐香花坐乆移我情疑與下界隔轉嫌嵐氣濃鷓
鴣催㱕客阿誰不學者妄託軒轅遺謂是攀髯跡
謬語真無稽老夫病愁餘百事己心死一榻借諸天
五言授侍史未能冩清勝聊以正圖經他日討文献
譌謬庻有徴(向来有山志然/謭劣殊不足觀)
　　天湖石船歌(髙州石船舊見屈氏新語是山則/未之聞也事見登封景氏崧䑓集)
天湖有石船夜半誰負去将無天湖涸石船因失據
飛行同怪山長逝不知䖏我作大招詞欲以返徒御
湖通船亦㱕我便浮家此中住
　　天湖杜鵑花盛開
殷紅長明燈化作杜鵑血方知長至後己踰百七日
故鄉石窓下五色正葱蔚
　　天湖之稱不知所出近從獨漉詩方知以桂王
　　　得名也
當日小朝廷湖山别署名尚傳亾國痛敢為望藍榮
浩刼幸垂盡慈雲慶永清遺民詩史在莫罄籲天情
　　萬年果
天湖萬年果稽含状未具相傳石洞生或有石髄注
我昨来山中偶拈澄谿句乞靈古先生詰朝倘有遇
　　白沙岡訪桄榔亭(今髙要人所/呼為龟峯者)
習之昔南邁言登茲山阿故人題名在感舊幾婆婆
今我亦来過望雲感覉寓為尋桄榔亭不見桄榔樹
　　研谿
昔人研材是䖏有其後僅称端與歙端既盛行歙亦
衰羚羊日苦錐鑿及年来端産亦告盡竭澤而漁苦
不給厲階徒為有司梗生者不敷采者急石工因之
競售欺冬花無瓤青花澁孤冢誰招常侍魂清風
莫溯包老笈有司之困縱莫憐亦應稍為地脉攝是
誰為我告　天子封山罷貢足安緝鸜鵒夜眠睫
不驚水雲重吐新蕉葉
　　甘竹灘鰣魚歌示梁新謝天申黄文
我聞甘竹滩在昔本盗巢三忠窃因之思以延小朝
其時　尾愁探丸驚周邅清流無恬鱗時物避腥濤
太平踰百年滄波亦逍遥何况彼􁀆苻有不化楽郊
牧人夣繁殖笙詩奏豐饒相望海目山比屋皆漁舠
下滩與上滩肥瘠各分曺誰言風物異頗不下金焦
(大江以南金山之鰣為最錢江次/之粤中以甘竹為最海目次之)罛師乗急艇来逐
九江潮為我細指語其口中櫻桃粉頰斯已劣鐵頰
不待嘲其要在䕶鱗比之珍青瑶三眠楊栁枝穿以
入吾庖烹之宜苦笋下之宜新醪膾之尤絶佳蝉翼
輕雲飄乃知四腮鱸未若兹堪豪(粤鰣終不如吴鰣/惟膾之獨擅風味)
(他方不/逮也)老夫乆病憊染指破寂寥以侑益智粽爱其
多芳膏諸生正格物登堂紛諏咨是魚名氏多五雅
未盡釐在古本曰鯦周公曽記之在今或曰鰽集韵
足𥙷遺唯鰽至以春而鰣與夏期一物分二候變化
成差池别字曰當沍郭公箋可稽又或但曰鰣偏旁
亦依希鄞人呼曰箭方言更詭竒在粤曰三鯠其通
為三鯬是亦見舊經埤蒼誤為魾(鯠鯬二字音之通/也見尔雅郭氏曰)
(未詳而埤蒼誤以為魾今粤諺曰三鯬不過/銅鼔滩乃知鯬即鰣也是足𥙷尔雅注疏)自此更
逆流不越銅鼓西老夫一笑粲洽聞良足資惟是審
名物奚事細碎為由来磊落人屑屑非所宜泝儂年
少時䖝魚亦紛披近欲比羅碩逺将跨陸璣年来百
不能冥心已嫌遲但當食蛤蜊餘事安所知遥望甘
竹滩罨網掛晴霓(甘竹滩豪余龍尝受陳張/諸公之爵/國𥘉𬒳勦)
　　羚羊峡
萬壑自西来奔騰不可廻中流成阨塞傑閣起崔嵬
(謂閱/江楼)思婦牢愁寄(謂望/夫石)勞臣棨㦸開羚羊窺塔火掛
角到林隈
　　　川訪海目先生故居
江洲好兄弟宫相以詩鳴(侍郎江洲先生/講明白沙之學)為過　川
宅水雲明且清風騷今道䘮池樹亦塵冥太息斯人
逝誰為發地靈(粤中詩人如五家三家多出東卅/其自端而西唯海目父子一門)
　　嘉魚
嶠南雖澤國頗苦食無魚入市盡凡品荐盤乏芳腴
丙穴有佳種賦材良獨殊夷然惡溷濁而獨耽清虚
元霧供茹吐青苔飽有餘炎天偶見雪尤属性所娱
置身逺潮汐因之謝泥淤是在髙士中井丹足显駈
𥘉冬木葉脱灕江氣䔥踈十里小湘峽夾岸皆􁊥罟
蜀魚乗春出以待漲水瀦粤魚乃冬㳺以待潦水枯
吾獨憐是魚待時始一出一出遽危身豫且同刳裂
何不老石潭誰得窮其窟行矣尚逺㱕見幾莫終日
　　馮生元才家順德屬之訪李抱真先生画猫然
　　　殊恐其难得也
李公學道人閑情作畫師相傳小廬山沙翁曽賞
之吾家繙薑䑕四出不敢支乞靈得一卷潜伏倘有
時購之不敢用吴塩李公之画直百縑(吴中以/塩易貓)
　　増城茘子
新州香茘已堪推掛緑東来更絶佳况有嘉名以又
重當年曽入尚書懐(以甘泉翁故有/尚書懐之名)
　　牂柯江上偶然作
牂柯怒濤亘萬里束江亭口不可磯桃花新漲忽山
立一點塔火遥熹微
春来佳絶木棉花夾岸􁆖紅萬本賖此是承平好燈
火誰将烽燧向人誇(木棉花是烽/樹尉它語也)
古榕髙與碧霄参正以中虚内美含長爲不材䝉訕
誚就中誰識有伽㑲(伽㑲往往/産榕樹中)
萬山深䖏鬼神􁦵夜半風来楓樹鳴驀地一天雷電
降楓人束帯更垂纓
陸郎湯沐留南嶠帯礪丹書澤未沾天以陸谿長賜
姓不敎鍾室起猜嫌(錦石山/有陸谿)
水枝啖罷又山枝九夏輕紅劈茘時更浥天漿和脂
水女郎玉面彂華滋
玉欄金井良無軰只恐炎天火易驕莫道黄皮是凡
果為郎消熱長神膏(黄皮可以解/荔支之熱)
生成大化㝎難参物産由来未易諳不料赤龍都㑹
地茘奴反以背陽甘(荔以向日者/佳龍眼反是)
山栽龍目水龍鬚别有屠龍絶伎殊抉取靈眸供大
嚼攀髯一夢已遽蘧(髙要金渡村/有龍鬚席)
女青百尺經冬茂貞婦門前合取栽亦有男青人不
識此花或為義夫開
東三峡更西三峽最爱靈山寺水清活火寒流烹諌
果侍郎夢醒觧餘酲
陳村水比鏡湖清豆酒新陶一百瓶只恐南中灰力
健願郎飲少為尊生
連朝夏課莫湏増可怕炎威易欎蒸何物為郎助清
㒷夜来新製素馨燈
思夫村裏愁雲生望夫山下哀泪盈未若閬風岩獨
好鴛央㕠㕠共目成(岩有夗/央石)
西樵山中茶事好最爱茶娘淑且閑秋胡問道嘿不
答時有瀑泉掛髩鬟
端州白石净于玉端州錦石爛如雲黄岡十里皆石
户女郎亦參追琢勛
鮚琦亭下是儂家雪後沙螺舊所夸度嶺相逢重道
故南烹此足擅清華
農家旱潦最関情共卜田雞上已鳴莫似翁山呼作
蛤介䖝将與蠃䖝争
莫采廣寕員嶺笋迷人九十九條坑若許長年啖玉
版終迷亦足老吾生(粤之笋多苦者/二句乃粤諺也)
七星岩裏花蝙蝠五色迷人双目晴不减羅淳大蝴
蝶仙風習習更通靈
杪春鰽白化為鰣正逐刀魚上市時試向漁家一问
訊家家藿葉膾薑絲(鰣魚之在粤者多以/鰽魚化而随鱭魚出)
極林村裏貢香柑道是如来信手拈莫訝柔荑竟拳
曲前身鈎弋不湏占
西江前去路屯邅孤客行旌未易前郎到夜深湏警
醒戒心尤在夢香船(夢香以破布/葉之薬觧之)
春日春閨楽不支姊魚妹蜆競芳姿謂郎何亊催妝
急且賦糖梅糖㰖詩(粤婦以糖梅為于/㱕之贄次之糖㰖)
　　江門謁陳文恭公祠因訪文恭服玩遺器各賦一
　　　首
碧玉老人太古心碧玉老人太古音老人去我三百
載許我登堂撫石琴(碧玉文/恭楼名)
　　　右石琹
玉䑓巾製已無存湛子猶傳葵笠尊有客切雲冠奡
兀白頭訪古到江門
　　　右玉䑓巾文恭詩曰唯有白頭谿裡影至今
　　　猶戴玉䑓巾是也甘泉以葵笠授弼唐為傳
　　　衣即所云心性冠是也
石翁曽繍自然裳付授甘泉永勿忘我亦荷衣更芰
製摩挲襟襼浥餘芳
　　　右自然裳
圭峯石上三茅君曽為講堂供奉􁆖今日陽春私淑
者何當分䇿管城勛
　　　右茅筆
蘭橈桂楫亦已逺玉色金聲倘可從如聞先生扣舷
和春水汨汩雲淙淙
　　　右光風艇文㳟及門伍君光宇所作也
　　寶查村蕉布歌
　　　唐志端潮皆以入貢今端惟寳查廣利二村
　　　有之
珠娘怨甘蕉長作風雨聲繅以緯黄絲天孫見未曽
當年貢天府舊史最有名近日尤矜貴市司罕所登
由来纎纎手經年始織成但以私其夫膚清更神清
客從寳查来貽贈忽数㝷用之作凉幬不翅貴南金
儂衾如蕉葉儂便作蕉心展轉相什襲炎威逺不侵
中夜夢殘時簷溜滴有殽喚醒帳中魂與之共清吟
　　慈元陵
髙曺向孟均賢后尚有芳魂殉落暉一洗簽名臣妾
愧虞渊双抱二王㱕
　　題故都督傳示容生
戊子翻城事可哀最憐故督是奴才已成負國誰辞
咎浪欲㱕朝竟致災豈有遺民俱不攷妄将大莭漫
相推桂林殘史猶堪証曽受襄平封册来
　　艇子冶春詞
尉它魋結亦風流曽作重三祓水㳺歌舞岡頭蘭芍
盡鷓鴣獨自唱荒陬
秦女南来萬五千武王竒䇿亦竒緣至今越女多秦
種可有鳴嗚舊曲傳
誰製花枝鞶鑑銘回環宛轉似天成由来嶠外閨人
巧猺女都能觧四聲
番山剗去禺山削南漢荒唐不待論只合三春明月
夜花田花下弔花魂
聞道西江女土司兵符親報擅竒姿滿堂記室承顔
色獨爱東州海雪詩
吴淞女子思報國優乱南中竟數年多少降臣蒙面
死不如桑濮一婵娟(謂李成棟/之姫也)
　　丁敬求予搨光孝寺千佛塔記詩以答之
訶林癡絶降王塔宦者名連髠者傳寒鐵千秋遭穢
筆不湏更玷蜜香箋
　　張新㑹恵葵扇
江門葵田遍阡陌員葉扶疏幾四尺長夏能嘘長餋
風凉不傷人在温克江門工師剪裁精祓暴兼資水
火力居然大雅成柔嘉蠲煩觧躁有令徳由来葵産
異百材入火不焦最䧺特天蚕之絲紉以精棕竹之
枝恵且直青銅為扣玉為板鸛耶鵞耶都减色南方
赤帝赤慓怒一遇此君都氷釋此物流遺自幾時相
傳典午陪巾幘物經王謝縂風流况在炎洲尤任職
老夫久病熱惱侵安得卧氷揮素琹江門使君爱我
深貺以双扇清塵襟願君推此甘棠陰陰火陽氷互
酌斟大洗愆伏慰我心
　　濠畔偶成
此中舊是小秦淮油壁香車䖏䖏排客自十三行口
至㝎情先下寳珠釵
郎君各各擅春濃欲卜良縁安所従試祝堂前金孔
雀但教命中即乗龍
波羅江上浣輕紗更有波羅新様麻携手波羅庿下
去波羅蜜己大于瓜
夜来香以夜来甜郎若夜来香更添只恐不来孤負
甚望穿花影動前簷
栁因顧媚與王微舊院遺民世所希天末朱楼安遠
嶠板橋誰為志芳菲
