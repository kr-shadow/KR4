#+TITLE: 唐詩紀事-宋-計有功
#+DATE: 2016-06-11 12:26:38
#+SOURCE: github.com/kanripo/KR4i0025 master 59c9a8c0                
重刻唐詩紀事序
　明中憲大夫浙江提刑按察副使敕理學政汾陽孔天胤汝錫甫譔
唐詩紀事若干卷舊叙是臨卭灌園居士計敏夫
字有功所集而爲懷安假守王禧字慶長鋟置郡
齋時記嘉定甲申年代既逺印板磨滅或無再刻
之者故其書罕存即有傳者但鈔本爾嗜文之士
意恒闕如也嘉靖乙巳錢塘洪子美氏釋宫寀玉
絳之班理家園竹素之業得笥蔵懷安𥘉本遂爲
雕繕久之成書余覽而嘉之且善其紀事之意叙
日夫詩以道情疇弗恒言之哉然而必有事焉則
情之所繇起也辭之有爲綜也故觀于其詩者得
事則可以識情得情則可以逹辭譬諸水木事其
源委本末乎辭其津渉林叢乎情其爲流爲鬯者
乎是故可以觀巳故君子曰在事爲詩又曰國史
明乎得失之迹夫謂詩爲事以史爲詩其義幠哉
然自性情之說拘而狂簡或遂畧于事則猶不窮
水木而徒迷　乎津渉蔽虧乎林叢其于流鬯益
巳踈矣故孔父言知在于格物孟子誦詩必論其
世且如虞有卿雲之歌弗稽大傳曷知其爲禪夏
漢盛五篇之詩非考兩都又焉得其鴻典也故善
學者大通而無閡不善學者小見而多離詩從删
後豈展無之顧大雅雖闕然歌詠之事可考而繹
焉唐俗尚詩號專盛至其摛藻命章逐境紆翰皆
情感事而發杼辭縁情而綺麗即情事之合一詎
觀覽之可偏宋興理學儒者徧鄙薄詞華覆又推
杜甫等而以格調聲律爲品裁然但言理而不及
事豈與古人說詩之旨同哉今高材㓛慕其成說
競依憑其籬下掇拾其緒餘及博討唐篇如窮水
木或不喻其時代與人物是旣不曉事又安識所
謂道情者與夫所謂聲調者亦窽言也巳然則紀
事一書其藝流之源委文苑之本末利渉之方航
發蒙之朗若者矣甞觀集唐詩者奚啻什數集紀
事如有功者少刻唐詩者奚啻伯數刻紀事如子
美者少予故嘉善作此叙詞詩三百篇毛傳蓋其
紀事今爲考亭所絀然欲究遺經當必攷之子美
名楩歷詹事府主簿
唐詩紀事序
唐人以詩名家姓氏着于後世殆不滿百其餘僅有
聞焉一時名軰㓕没失傳蓋不可勝數敏夫閑居尋
訪三百年間文集雜說傳記遺史碑誌石刻下至一
聮一句傳誦口耳悉搜採繕録間捧䆠牃周逰四方
名山勝地殘篇遺墨未甞棄去老矣無所用心取自
唐𥘉首尾編次姓氏可近紀一千一百五十家篇什
之外其人可考即略紀大節庻讀其詩知其人所恨
家貧缺簡籍地僻罕聞見聊據所得先成八十一卷
目曰唐詩紀事云灌園居士臨邛計敏夫有功叙
　慶元辛酉禧從大諌傅公㳺于凌雲邂逅灌園季
　子次陽緫幹盖禧戊午類試坐主也因得是書立
　命數十吏傳録其間不能無魯魚亥豕之誤繙閱
　累年手自讎校十是正其七八餘則傳疑不敢妄
　加損也夫文章與時高下而詩發於情帝王盛時
　採之以觀民風在治忽春秋之時趙孟請賦詩以
　觀鄭七子之志季札請觀樂以知列國之風世之
　君子欲觀唐三百年文章人物風俗之汚隆邪正
　則是書不爲無助乃鋟之懷安郡齋與世共之嘉
　定甲申懷安假守王禧慶長書
唐詩紀事摽目
　第一卷
　　太宗　高宗　中宗
　第二卷
　　朙皇　德宗　文宗
　　宣宗　昭宗
　第三卷
　　武后　徐賢妃　上官昭容
　　越王貞　韓王元嘉　孔紹安
　　鄭世翼　董思㳟　沈叔安
　　陸敬　袁助　牛鳯及
　　朱子奢　庾抱　張文恭
　　陳叔逹　薛收
　第四卷
　　王珪　禇亮　虞世南
　　蔡允㳟　許敬宗　劉孝孫
　　魏徴　楊師道　岑文本
　　李伯藥　來濟　長孫無忌
　　杜正倫　馬周　李義府
　　陳子良　杜之松　崔善爲
　　王績
　第五卷
　　蕭德言　顔師古　杜淹
　　裴守眞　胡元範　元萬頃
　　李敬玄　張文琮　薛元超
　　鄭蜀賔　王德眞　楊思玄
　　鄭義眞　作珩　蕭翼
　　張執恭　鄭軌　王勣
　　竇咸
　第六卷
　　上官儀　郭正一　喬知之
　　喬侃　貟半千　任希古
　　蘇味道　杜審言　郭利正
　　吳少㣲　冨嘉謨　李福業
　　王適　李崇嗣
　第七卷
　　高正臣　崔知賢　韓仲宣
　　周彦昭　高球　弓嗣𥘉
　　高瑾　王茂時　徐晧
　　長孫貞隱　高紹　郎餘令
　　陳嘉言　周彦暉　高嶠
　　周思鈞　劉友贒　于季子
　　東方虬　駱賔王　盧照隣
　　王勃　楊烱　田遊巖
　第八卷
　　陳子昻　邵大震　李日知
　　李景伯　劉禕之　王無競
　　袁恕巳　郭元震　崔融
　　張昌齡
　第九卷
　　李適　張鍚　徐彦伯
　　宗楚客　韋承慶　蕭至忠
　　李逈秀　劉憲　崔湜
　　岑羲
　第十卷
　　趙彦昭　崔日用　李乂
　　盧藏用　馬懷素　薛稷
　　劉元濟　李元紘　李嶠
　　蘇瓌　蘇頲
　第十一卷
　　韋嗣立　趙彦伯　閻朝隱
　　鄭愔　沈佺期　宋之問
　　徐堅　盧懷慎　武平一
　　李行言　韋元旦
　第十二卷
　　畢乾㤗　辛替否　王景
　　韋安石　竇希玠　李咸
　　陸景𥘉　鄭南金　于經野
　　解琬　麴瞻　樊忱
　　孫佺　李從遠　周利用
　　楊廉　張景源　李恒
　第十三卷
　　崔液　張元一　劉希夷
　　鄭遂𥘉　王熊　房融
　　張敬忠　崔珪　沈祖僊
　　盧崇道　徐安期　張紘
　　薛曜　袁暉　李休烈
　　邵士彦　吳大江　劉幽求
　　賈曽　楊齊哲　魏元忠
　　李夔　司馬承禎
　第十四卷
　　張說　宋璟　王丘
　　崔翹　王灮庭　席豫
　　梁昇卿　源乾曜　張嘉正
　　盧從愿　韓休　徐知仁
　　崔禹鍚　裴漼　韋玩
　　程行諶　李暠　蕭嵩
　　劉昇　裴灮庭　宇文融
　　崔沔　崔尚　陸堅
　　崔㤗之　崔日和　魏奉古
　第十五卷
　　王灣　魏知古　許景先
　　姚崇　姜皎　姜晞
　　王岳靈　楊顔　鄭繇
　　張諤　趙仁奬　張暈
　　金昌緒　蘇晉　張九齡
　　崔國輔
　第十六卷
　　王維　王縉　裴迪
　　崔興宗
　第十七卷
　　賀知章　賀蘭進明　李邕
　　隂行光　李伯魚　趙冬曦
　　尹􁒱　崔成甫　李昻
　　殷遥　徐延壽　苑咸
　　丘爲
　第十八卷
　　杜甫　李白
　第十九卷
　　崔宗之　敬括　房琯
　　蘇源明
　第二十卷
　　鄭虔　嚴武　史俊
　　李適之　祖詠　李傾
　　綦母濳　趙謙光　李元操
　　薛令之　張諲　陶翰
　　顔舒　王琚　王熊
　　薛維翰　崔亘　朱琳
　　王泠然　萬楚　胡皓
　　袁瓘　柳識　高力士
　　高霽　息夫牧　崔曙
　第二十一卷
　　蕭頴士　李華　崔顥
　　李嘉祐　王翰
　第二十二卷
　　任華　鄒象先　賈至
　　違述　裴輝卿　解彦融
　　儲光羲　孫翃　梁知微
　　沈千運　魏萬　元結
　　萬齊融　張均　李嶷
　　宋鼎　崔頌
　第二十三卷
　　司馬退之　吳筠　蘇廣文
　　尉遲厈　王諲　陳希烈
　　高適　張彪　張子容
　　李之芳　崔或　孟浩然
　　岑參
　第二十四卷
　　元傑　韋迢　孟彦深
　　郭受　陶現　張偁
　　王昌齡　周萬　包融
　　顔眞卿　丁仙芝　李清
　　韓滉　齊澣　顧朝陽
　　韋建
　第二十五卷
　　徐安貞　崔惠童　崔敏童
　　劉晏　劉灣　薛據
　　劉眘虛　張廵　張繼
　　張渭　梁肅　柳渾
　　孟雲卿
　第二十六卷
　　盧象　閻防　王季友
　　楊賁　張陵　王之渙
　　李陽氷　蘇渙　劉長卿
　　章八元　李穆　韋應物
　　朱放　孫逖　李紓
　　畢耀
　第二十七卷
　　于逖　姚係　趙微明
　　李泌　禇朝陽　蕭昕
　　張朝　暢當　暢諸
　　獨孤及　皇甫冉　皇甫曾
　　李㓜卿　趙驊　賈邕
　　劉丹　張孫鑄　房白
　　元晟　劉太冲　姚發
　　鄭愕　殷小野　鄔載
　第二十八卷
　　張濯　孫叔向　朱長文
　　胡令能　鄭丹　李希仲
　　杜誦　鄭鍚　古之奇
　　秦系　令孤峘　楊凌
　　劉太眞　顧况　薛業
　　劉希戩　朱綘　元􁎢
　　楊志堅　劉方平　李揆
　　戎昱
　第二十九卷
　　常衮　張衆甫　田澄
　　柳彬　李彦郴　薛白
　　元載　張元宗　楊郇伯
　　高拯　梁鍠　劉長川
　　姚倫　孫處立　劉復
　　朱彬　載叔倫　于鵠
　　王季文
　第三十卷
　　李益　杜羔　耿偉
　　盧綸　韓翃　錢起
　　司空曙　苖發　崔
　　李端　冷朝陽
　第三十一卷
　　竇叔向　竇常　竇牟
　　竇群　竇庠　竇鞏
　　常建　李約　柳中庸
　　郭鄖　韋處厚　權德輿
　　張薦　楊於陵　許孟容
　　崔邠　馮伉　潘孟陽
　　武少儀　鄭常　鄭䡩
　　韓濬　王濯　張莒
　　張叔良
　第三十二卷
　　崔琮　李竦　裴逹
　　干尹躬　顔　葉季長
　　陳通方　嚴公弼　嚴公貺
　　王表　陸贄　楊炎
　　元季川　蔣渙　包何
　　劉商　陸海
　第三十三卷
　　李吉　武元衡　鄭絪
　　獨孤授　李季何　李應
　　盧拱　李觀　裴度
　　韋同則　陳恱
　第三十四卷
　　韓愈　張藉　史延
　　丁澤　樊宗師　李道昌
　第三十五卷
　　陸暢　崔元翰　張建封
　　皇甫湜　李翶　麴信陵
　　孟郊　盧仝　劉义
　　楊巨源　陳羽　王履正
　　彭伉　辛引智　歐陽詹
　　焦郁　袁高
　第三十六卷
　　黎逢　閻濟美　裴交㤗
　　劉皂　崔玄亮　牛僧孺
　　李紳　沈傳師　盧群
　　劉禹鍚　封孟紳
　第三十七卷
　　元稹
　第三十八卷
　　白居易
　第三十九卷
　　白居易　陳潤　韋式
　第四十卷
　　范傳正　薛存誠　賈島
　　馬異　張登　包佶
　　長孫輔左　李正封　崔護
　　張又新　陸復禮　柳公權
　　陸鴻漸　王季則　王公亮
　　徐收　陳存
　第四十一卷
　　白行簡　章孝摽　施肩吾
　　鮑溶　孟簡　李程
　　張蕭逺　許康佐　許堯佐
　　張南史　徐凝　朱畫
　　侯喜　蔣防
　第四十二卷
　　王涯　令孤楚　張仲素
　第四十三卷
　　竇叅　郎士元　于良史
　　舒元輿　李諒　李賀
　　吕温　吕恭　段洪古
　　何元上　羊士諤　馮宿
　　柳宗元　吳武陵　邵真
　　崔􁊅　衛象　李宣遠
　　熊孺　崔立之　鄭遵
　　韋紓
　第四十四卷
　　王建
　第四十五卷
　　朱灣　王良㑹　柳公綽
　　張正一　徐放　崔備
　　蘇郁　明幽貞　張儼
　　杜頠　韋丹　鄭俞
　　杜元頴　吳丹　鄭餘慶
　　趙宗儒　周引亮　王播
　　周厈物　許玫　張碧
　第四十六卷
　　劉言史　劉猛　李餘
　　李渉　劉昭禹　孫昌㣧
　　嚴休復　朱慶餘　劉軻
　　獨孤鉉　張燦　楊虞卿
　　楊汝士　張志和
　第四十七卷
　　謝良輔　鮑防　杜弈
　　丘丹　嚴維　鄭㮣
　　陳元𥘉　吕渭　范燈
　　樊珣　劉蕃　賈弇
　　沈仲昌　李祐　李播
　　蕭靜　崔子向　李逢吉
　　楊乗
　第四十八卷
　　李泌　韋皐　李德𥙿
　　鄭還古　裴航　裴休
　　吕群　徐商　韋渠牟
　　陸長源　盧宗回　劉闢
　　薛宜僚　陸希聲　崔季卿
　　皇甫徹
　第四十九卷
　　胡果　吉旼　劉眞
　　鄭據　盧貞　張渾
　　白居易(丸老)項斯　龎藴
　　蔡京　滕邁　郭周藩
　　殷潜之　裴思謙　何扶
　　鄭澣　廖有方　薛書記
　　賈躭　盧眞　姚合
　第五十卷
　　封敖　鄭薫　王幹
　　宋雍　李摯　韋澳
　　叚文昌　姚向　温㑹
　　李敬伯　姚康　張元正
　　楊嗣復　炙轂子　楊􁉤
　　劉郇伯　王觀　陳上美
　　侯洌　崔樞　陳彦博
　　郭良驥　崔嘏　李景遜
　　康球
　第五十一卷
　　白敏中　魏扶　馬桓
　　崔鉉　殷堯藩　沈亞之
　　裴夷直　楊敬之　房千里
　　厲元　喻鳬　楊衡
　　符載　王彦威　繁知一
　　楊洵美
　第五十二卷
　　雍𥙿之　裴潾　皇甫
　　李肱　徐凝　張祐
　　崔涯　盧儲　趙璜
　　柴䕫　王繼勲　夏鴻
　　曹汾　楊鴻　易重
　第五十三卷
　　喬琳　土鋋　于興宗
　　李朋　楊牢　李汶儒
　　薛蒙　李鄴　于瓌
　　王嚴　劉騤　李渥
　　劉璐　盧侑　李續
　　盧求　田章　高璩
　　牛㣲　蕭祐　魏謩
　　陸肱　李商隱　劉得仁
　第五十四卷
　　韋表微　羅弘信　高崇文
　　王智興　劉綺莊　馬戴
　　孟遲　南卓　鄭顥
　　李群玉　温庭筠　周繇
　第五十五卷
　　周墀　王起　盧肈
　　丁陵　姚鵠　高退之
　　孟球　劉耕　裴翻
　　樊驤　崔軒　蒯希逸
　　林滋　李宜古　黄頗
　　張道符　丘上卿　石貫
　　李潜　孟宁　唐思言
　　左安　王甚夷　金厚載
　第五十六卷
　　鄭略　李彚征　劉威
　　崔郊　譚銖　郭夔
　　來鵬　來鵠　鄭洪業
　　杜牧　許渾　童翰卿
　　雍陶　周元範　李元範
　　李逺　朱可名　趙嘏
　　祝元􁊅　韋承貽　鄭史
　　韋楚老
　第五十七卷　叚成式
　第五十八卷
　　温庭皓　韋蟾　李敬方
　　李溟　李郢　韓宗
　　劉滄　柳棠　賀蘭朋古
　　崔玨　李洞　長孫翶
　　崔櫓　曹唐　于武陵
　　崔緫　劉魯風　盧尚卿
　第五十九卷
　　薛瑩　禇載　汪遵
　　蕭遇　盧渥　李訥
　　崔元範　楊知至　封彦卿
　　盧鄴　高湘　盧溵
　　滕倪　林傑　李明逺
　　李章武　郭圓　薛逢
　　張洪靖　韓察　崔恭
　　崔文信　陸纒　胡証
　　高銖　張賈
　第六十卷
　　李節　費冠卿　劉虗白
　　蕭建　袁不約　孫緯
　　周祚　崔澹　盧頻
　　李郭　李頻　賈馳
　　薛能　曹鄴　裴􁌎餘
　　陳陶
　第六十一卷
　　聶夷中　劉象　紀唐夫
　　羅紹威　鄭仁表　張林
　　李搏　裴廷𥙿　高蟾
　　朱邕　崔塗　孫郃
　　鄭凖　章碣　于潰
　第六十二卷
　　鄭嵎
　第六十三卷
　　方干　劉駕　王駕
　　衛凖　詹雄　顧非熊
　　司空圖　秦韜玉　潘成
　　胡駢　高駢　潘緯
　　武瓘　于鄴　路德延
　　翁承賛　韓垂
　第六十四卷
　　顔萱　李　司馬都
　　鄭壁　崔璞　魏朴　陸龜蒙
　　張賁　皮日休　崔璐
　　任蕃　盧休　劉畋
　第六十五卷
　　袁郊　盧延讓　裴說
　　張爲　韓偓　曹松
　　杜荀鶴　孫棨　王鐸
　　鄭􁦌　胡玢　楊淑
　　平曾　繆島雲
　第六十六卷
　　馮㳙　盧嗣立　李質
　　姚巖傑　王璘　嚴廊
　　陳摽　崔安潜　盧發
　　錢珝　盧駢　嚴憚
　　王渙　張署　翁綬
　　載司顔　孫定　趙收
　　盧汪　鄭愚　王鐐
　　陳淑
　第六十七卷
　　李嶸　袁皓　歐陽澥
　　徐振　李濤　王貞白
　　王祝　劉谷　李昌鄴
　　王滌　王碩　陸貞洞
　　李縞　高衢　張綺
　　韋氷　薛昭緯　鄭合敬
　　許晝　程賀　裴鉶
　　張孜　顧雲　李昭象
　第六十八卷
　　楊文圭　唐彦謙　裴澈
　　盧携　韋荘　吳融
　　公乗億　羅鄴　羅衮
　第六十九卷
　　羅虬　羅隱　陸扆
　第七十卷
　　許棠　張喬　劇燕
　　任燾　張蠙　鄭谷
　　湯憲　李昌符　王轂
　　李山甫　伊璠　鍾離權
　第七十一卷
　　張道古　許鼎　李京
　　胡曾　伍唐珪　韓定辝
　　　貽恭　狄歸昌　李極
　　高越　許郴　孫蜀
　　牛嶠　崔庸　同谷子
　　陳詠　李旭　沈彬
　　同朴　孫魴　王易簡
　　范攄之也　鄭雲叟　謝太虗
　　李嶼　江爲
　第七十二卷
　　僧法宣　僧中窹　僧子蘭
　　僧靈澈　僧靈一　僧清江
　　僧廣宣
　第七十三卷
　　僧法振　常雅　隱丘
　　僧法照　僧泠然　金地藏
　　僧皎然　護國　含㬢
　第七十四卷
　　僧文秀　僧尚能　僧棲白
　　僧無可　僧神頴　僧懷濬
　　應物　可朋　雲表
　第七十五卷
　　僧虛中　僧貫休　僧齊巳
　　殷七七　許碏　許宣平
　　裴修然
　第七十六卷
　　僧太易　惟審　滄浩
　　僧良乂　僧志定　栖蟾
　　曇翼　清塞　無悶
　　僧文益　僧修睦　景雲
　第七十七卷
　　僧栖一　僧可止　僧卿雲
　　僧處默　僧澹交　僧若虗
　　僧巒　僧曇域　僧懷楚
　　僧懷浦　僧慕幽　尚顔
　　僧善生
　第七十八卷
　　開元宫人　楊氏子　薛彦輔母
　　崔氏　劉氏　愼氏
　　薛媛　李季蘭　侯氏
　　如意中女子　裴柔之　魚玄機
　　僖宗宫人　張建封妓　宫女
　　女道士元淳
　第七十九卷
　　張夫人　崔仲容　女郎張琰
　　女郎崔公逹　女郎宋若昭　女郎宋若荀
　　女郎田蛾　女郎劉雲　薛濤
　　女郎葛鵶兒　女郎張文姬　鮑君徽
　　女郎張窈窕　倡妓常皓　女郎蔣藴
　　女郎劉媛　廉氏　彭伉妻
　　程長文　尼海印　孫氏
　　鸎鸎　非㷑　徐月英
　第八十卷
　　河北人　不知名　僕
　　新羅主　楊彦鯤　不知名
　　權龍褒
　第八十一卷
　　毛仙翁
唐詩紀事巻第一　錢塘　洪楩　校
　　太宗　高宗　中宗
帝京篇序云余以萬機之暇遊息藝文觀列代之皇
王考當時之行事軒昊舜禹之上信無間然矣至於
秦皇周穆漢武魏明峻宇雕墻窮侈極麗征税殫於
宇宙轍跡徧於天下九域無以稱其求江海不能贍
其欲覆亡㒹沛不亦宜乎余追蹤百王之末馳心千
載之下慷慨懐古想彼哲人庻以堯舜之風蕩秦漢
之弊用咸英之曲變爛漫之音求之人情不爲難矣
故觀文教於六經閲武功於七德臺榭取其避燥濕
金石尚其諧人神皆節之於中和不係之於淫放故
溝洫可恱何必江海之濵乎麟閣可翫何必山陵之
間乎忠良可接何必海上神仙乎豐鎬可游何必瑶
池之上乎釋實求華以人從欲亂於大道君子耻之
故述帝京篇以明雅志云爾
秦川惟帝宅凾谷壯皇居綺殿千尋起離宫百雉餘
連甍遥接漢飛觀逈凌虚雲日隱層闕風煙出綺䟽(一/其)
巖廊罷機務崇文聊駐輦玉匣啓龍圖金繩披鳳篆
韋編斷仍續縹帙舒還卷對此乃淹留欹案觀墳典(二/其)
移歩出詞林停輿欣載宴琱弓冩明月駿馬疑流電
驚鴈落虚弦啼猿悲急箭閲賞誠多矣於兹乃忘倦(三/其)
鳴笳臨樂舘眺聽歡芳節急管韻朱絃長歌凝白雪
威鳳肅來下玄鶴分成列去兹鄭衛聲雅音方可恱(四/其)
芳辰追逸趣禁苑信多竒橋形通漢上峰勢接雲危
煙霞交隱映花鳥自參差何如肆轍跡萬里賞瑶池(五/其)
飛盖去芳園蘭橈遊翠渚萍間日彩亂荷處香風舉
桂楫滿中川絃歌振長嶼豈獨汾河曲方爲歡宴所(六/其)
日落䨇闕昏廻輿九重暮長煙散初碧皎月澄輕素
褰幌翫琴書開軒引雲霧銀漢耿層閣清風揺玉樹(七/其)
歡樂難再遇芳晨良可惜玉酒溢雲罍蘭肴陳綺席
千鐘合堯禹百獸諧金石得志重寸隂忘懐輕尺璧(八/其)
建章歡賞夕二八盡妖妍羅綺昭陽殿芬芳玳瑁筵珮
移星正動扇掩月初圎無勞上玄圃即此對神仙(九/其)
以兹逰觀極悠然獨長想披卷覽前蹤撫躬尋既徃
望古茅茨約曠今蘭殿廣入道慮高危虚心誡盈蕩
奉天竭誠敬臨民思惠養納善察忠諫明科慎刑賞
六五誠難繼四三非易仰庻待淳化敷方嗣云亭響(十/其)
帝製帝京篇命李百藥並作既上詔曰卿何身老而
才之壯齒宿而意之新乎
正月臨朝云條風開獻節灰律動初陽百蠻奉遐書
萬國朝未央雖無舜禹跡幸欣天地康車軌同八表
書文混四方赫奕儼冠盖紛綸盛服章羽旌飛馳道
鐘鼓震脩廊組練暉霞色霜㦸照朝灮晨宵懐至理
終愧撫遐荒
秋日垂清光賜房元齡詩曰秋露凝高堂朝光上翠
微參差麗䨇闕照耀滿重闈仙馭隨輪轉靈烏帶影
飛臨波無定彩入隙有圓暉還當葵藿志傾葉自相依
賦得白日傍西山詩曰紅輪不暫駐烏飛豈復停岑
霞漸漸落溪隂寸寸生藿葉隨光轉葵心逐照傾晚
煙含樹色棲鳥雜流聲
賦得花庭霧詩云蘭氣巳薰宫新蘂半粧叢色含輕
重霧香引去來風拂樹濃舒碧蘩花薄蔽紅還當雜
行雨髣髴隱遥空
詠小山詩云近谷文縈蘂遥峰對出蓮徑細無全磴
松小未含煙
弱柳鳴秋蟬詩云散影玉階柳含翠隱鳴蟬微形藏
葉裡亂響出風前
早鴈出雲鳴詩云初秋玉露清早鴈出雲鳴隔雲時
亂影因風乍含聲
秋日翠微宫詩曰秋光凝翠嶺凉吹肅離宫荷踈一
蓋缺樹冷半帷空側陣移鴻影圓花釘菊叢攄懐俗
塵外高眺白雲中
春日望海詩云披襟眺滄海慿軾翫春芳積流横地
軸䟽派引天潢仙氣凝三嶺和風散八荒拂曉雲布
色穿浪日舒光照㟁花分彩迷雲鴈斷行懐卑運深
廣持滿守靈長有形非易測無源詎可量洪濤經變
野翠島屢成桒之罘思漢帝碣石想秦皇霓裳非本
意端拱且圖王
召侍臣賜宴守歳云四時運灰琯一夕變冬春送寒
餘雪盡迎歳早梅新
洛水云春蒐馳駿骨緫轡俯長河霞處流縈錦風前
漾卷羅水花飜照樹隄蘭倒挿波豈必汾隂曲秋雲
發棹歌
冬日臨昆明池詩云石鯨分玉溜刼燼隱平沙柳影
水無葉梅心凍有花寒野凝朝露霜天散夕霞歡情
猶未極落景遽西斜
賦得浮橋詩云岸曲非千里橋斜異九星暫低逢輦
度還高值浪驚水搖文鷁動纜轉錦花縈逺近隨輪
影輕重應人行
入潼闗詩云崤函稱地險襟帯壯兩京霜峰直臨道
氷河曲遶城古木參差影寒猿斷續聲冠蓋徃來合
風塵朝夕驚高談先馬渡偽曉預鷄鳴弃繻懐遠志
封泥負壯情别有真人氣安知名不名
春日玄武門宴群臣詩云韶光開令序淑氣動芳年
駐輦華林側高宴栢梁前紫庭文珮滿丹墀衮紱連
九夷簉瑶席五狄列瓊筵娱賔歌湛露廣樂奏鈞天
盈樽浮緑醑雅曲韻朱絃粤余君萬國還慙撫八埏
庻㡬保正固虚巳厲求賢
又置酒坐飛閣詩云高軒臨碧渚飛簷逈駕空餘花
攅漏檻殘柳散雕櫳㟁菊初含蘂園梨始帶紅却慮
崐山暗不共盡杯中
冬宵各爲四韻詩云雕宫靜龍漏綺閣宴公侯珠簾
燭𦦨動繡柱月光浮塵起將歌發風停與管遒瑣池
任多士端扆竟何憂
尚書詩云崇文時駐歩東觀還停輦輟膳玩三墳輝
燈披五典寒心覩肉林飛目㸔沉湎縱情昬主多克
巳　明君鮮㓕身資累惡成名猶積善既承百王末
戰兢隨歳轉
詠司馬彪續漢志詩云二儀初創象三才乃分位非
惟樹司牧固亦垂文字綿代更膺期芳圖無輟記炎
漢承君道英謨纂神噐濳龍既可躍術兎奚難致前
史殫妙詞後昆沉雅思書言揚盛跡補闕興洪志川
谷猶舊涂郡國開新意梅山未覺杇榖水誰云異車
服隨名表文物因時置鳳㦸翼康衢鑾輿揔柔轡清
濁必能澄洪纎幸無棄觀儀不失序遵禮方由事政
宣竹律和時平玉條備文囿雕竒彩藝門藴深致雲
飛星共流風揚月兼至類禋遵令典壇壝資良地五
勝竟無違百司誠有庇我皇承暇景談叢引衆祕討
論窮義府㸔覈披經笥大辯良難仰小學終先匱聞
道諒知榮含毫孰忘愧
出獵詩云楚王雲夢澤漢帝長揚宫若時因農暇閲
武出轘嵩三駈陳銳卒七萃列材雄寒野霜氛白平
原燒火紅琱戈夏服箭羽騎綠沉弓佈獸潜幽壑驚
禽散翠空長煙晦落景灌木偃嚴風所爲除民瘼非
是恱林叢
冬狩詩云烈烈寒風起慘慘飛雲浮霜濃凝廣隰氷
厚結清流金鞍多上苑玉勒騁平疇旌旗四望吞罝羅
一靣求楚踣争兕殪秦亡觧鹿愁獸忙投宻樹鴻驚
起礫洲騎歛原塵静戈廻嶺日收心非洛汭逸意在
渭濵㳺禽荒非所樂撫轡更招憂
李詩云玉衡流桂圃成蹊正可尋鸚啼緑葉外蝶戯
晩花心麗景光朝彩輕煙散夕隂暫頼暉章側還眺
靈山林
賦得櫻桃詩春爲韻云華林滿芳景洛陽徧陽春朱
顔含逺日翠色影長津喬柯轉嬌鳥低枝映美人昔
作園中實今來席上珍
春池柳詩年柳變池臺隋堤曲直廻逐浪絲隂去迎
風帯影來踈枝一鳥哢半翠㡬眉開瑩雪臨春㟁參
差間早梅
臨池柳詩云岸曲絲隂聚波移帯影踈還將眉裡翠
來就鏡中舒
竹詩云貞條彰曲砌翠葉負寒霜拂牖分寒影臨池
待鳳翔
詠飮馬詩云駿骨飲長涇奔流灑絡纓細紋連噴聚
亂荇遶蹄縈水光鞍上側馬影溜中横飜似天池裏
騰波龍種生
帝甞作宫體詩使虞世南賡和世南曰聖作誠工然
體非雅正上有所好下必有甚臣恐此詩一傳天下
風靡不敢奉詔帝曰朕試卿尔後帝爲詩一篇述古
興亡既而嘆曰鍾子期死伯牙不復皷琴朕此詩何
所示耶敕禇遂良即世南靈坐焚之
正觀六年九月帝幸慶善宫帝生時故宅也因與貴
臣宴賦詩起居郎請平宫商被之管絃命曰功成慶
善樂使童子八佾爲九功之舞大宴㑹與破陣舞偕
奏於庭
正觀二十年秋帝幸靈州破薛延陁時廻紇諸部遣
使入貢乞置官司上爲詩序其事曰雪耻酬百王除
㓙報千古公卿請勒石於靈州從之
　　　高宗
九月九日云端居臨玉扆初律啓金商鳳闕澄秋色
龍闈引夕凉野静山氣歛林踈風露長砌蘭虧半影
巖桂發全香滿蓋荷彫翠圓花菊散黄揮鞭争電烈
飛羽亂星光栁空穿石碎弓虚側月張怯猿啼落岫
驚鴈斷分行斜輪低夕影歸斾擁通莊
七夕宴玄圃云羽蓋飛天漢鳳駕越層巒俱歎三秋
阻共叙一宵歡璜虧夜月落靨碎曉星殘誰能重操
杼纎手濯清瀾
又云霓裳轉雲路鳳駕儼天潢虧星凋夜靨殘月落
朝璜促歎今夕促長離别後長輕梭聊駐織掩淚獨
悲傷
過温湯詩温渚停仙蹕豐郊駐曉旌路曲回輪影巖
虚傳漏聲暖溜驚湍駛寒空碧霧輕林黄踈葉下野
白曙霜明眺聽良無巳煙霞斷續生
太子納妃太平公主出降詩云龍樓光曙景魯館啓
朝扉艷日濃粧影低星降婺輝玉庭浮瑞色銀牓藻
祥徽雲轉花縈蓋霞飄葉綴旗
雕軒回翠陌寳駕歸丹殿鳴珠珮曉衣鏤璧輪初扇
華冠列綺筵蘭醑申芳宴環階鳳樂陳玳席珍羞薦
蝶舞䄂香新歌分落素塵歡凝歡懿戚慶叶慶初姻
暑闌炎氣息凉早吹踈蘋方期六合㤗共賞萬年春
太平公主武后所生后愛之傾諸女帝擇薛紹尚之
假萬年縣爲婚館門隘不能容翟車有司毁垣以入
自興安門設燎相屬道樾爲枯當時群臣劉禕之詩
云夢梓光青陛穠桃藹紫宫元萬頃云离元應春夕
帝子降秋期任奉古云帝子升青陛王姬降紫宸郭
正一云桂宫初服冕蘭掖早升笄皆納妃出降之意也
　　　中宗
立春日游苑迎春云神臯福地三秦邑玉臺金闕九
仙家寒氷猶戀甘泉樹淑景催臨建始花綵蝶黄鶯
未歌舞梅香柳色巳矜誇迎春正啓流霞席蹔囑曦
輪勿遽斜
九月九日幸臨渭亭登高作云九日正乗秋三杯興
巳周泛桂迎罇滿吹花向酒浮長房茰早熟彭澤菊
初収何藉龍沙上方得恣淹留(字/得秋)時景龍三年也
御製序云陶潜盈把既浮九醖之觀畢卓持螯湏盡
一生之興人題四韻同賦五言其最後成罰之引滿
韋安石得枝字云金風飄菊蘂玉露泫茰枝
蘇瓌得暉字云恩深荅効淺留醉奉宸暉
李嶠得歡字云令節三秋晚重陽九日歡
蕭至忠得餘字云寵極茰房遍恩深菊酎餘
竇希玠得明字云九晨陪聖膳萬歲奉承明
韋嗣立得深字云願陪歡樂事長與歲時深
李逈秀得風字云霽雲開晚日仙藻麗秋風
趙彦伯得花字云簮挂丹茰蘂杯􁁃紫菊花
楊廉得亭字云逺日瞰秦埛重陽坐灞亭
岑羲得涘字云爰豫矚秦埛昇高臨灞涘
盧藏用得開字云茰依珮裏發菊向酒邊開
李咸得直字云菊黄迎酒泛松翠凌霜直
閻朝隱得筵字云簮紱趨皇極笙歌接御筵
沈佺期得長字云臣歡重九慶日月奉天長
薛稷得曆字云願陪九九辰長奉千千曆
蘇頲得時字云年數登高日延齡命賞時
李乂得濃字云捧篋茰香遍稱觴菊氣濃
馬懐素得酒字云蘭將葉布席菊用香浮酒
陸景初得臣字云登高識漢苑問道侍軒臣
韋元旦得月字云雲物開千里天行乗九月
李適得高字云禁苑秋光入宸遊霽色高
鄭南金得日字云風起韻虞絃雲開吐堯日
于經野得樽字云桂筵羅玉俎菊醴溢芳樽
盧懐慎得還字云鶴似聞琴至人疑宴鎬還
是宴也韋安石蘇瓌詩先成于經野盧懐慎最後成
罰酒
幸秦始皇陵賦詩云眷言君失德驪邑想秦餘政煩
方攺篆愚俗乃焚書阿房乆已㓕閣道遂成墟欲厭
東南氣飜傷掩鮑車
十月帝誕辰内殿宴群臣聮句云潤色鴻業寄賢才
(帝云)叨居右弼貴鹽梅(李嶠)運籌帷幄荷時來(客/宗楚)
職掌圖籍濫蓬萊(劉憲)兩司謬沗謝鍾裴(崔湜)禮樂
銓管効塵埃(鄭愔)陳師振旅青九垓(昭/趙彦)忻承顧問
侍天杯(李適)衘恩獻壽栢梁臺(蘇頲)黄縑青簡奉康
哉(用/盧蔵)鯫生侍從忝王枚(李乂)右掖司言實不才(懐/馬)
(素)宗伯秩禮天地開(薛稷)帝歌難續仰昭回(問/朱之)微
臣捧日變寒灰遠慙班左愧遊陪(上官/婕妤)帝謂侍臣曰
今天下無事朝野多歡欲與卿等詞人時賦詩宴樂
可識朕意不湏惜醉大學士李嶠宗楚客等跪奏曰
臣等多幸同遇昌期謬以不才䇿名文館思勵駑杇
庻禆河嶽既陪天歡不敢不醉此後每遊別殿幸離
宫駐蹕芳苑鳴笳仙禁或戚里宸筵王門巹席無不
畢從
長寧公主韋庻人所生下嫁楊慎交制曰駙馬都尉
楊慎交分榮戚里藉寵公門恭肅著於立身恪勤効
於從政鳳凰樓上宛符琴瑟之歡烏鵲橋前載恊松
蘿之契冝分覃茅土式廣山河造第東都府財㡬竭
又取西京高士廉第左金吾衛廢營合爲宅作三重
樓築山浚池帝及后數臨幸置酒賦詩群臣属和故
李嶠長寧公主東荘侍宴詩其末云承恩咸巳醉戀
賞未還鑣崔湜云席臨天女貴杯接近臣歡李適云
願奉瑶池駕千春侍德音李乂云地出東郊廻日馭
城臨南斗度雲車徐元伯云鳳扆憐簫曲鸞閨念掌
珍
公主之生也帝誕日而公主滿月李嶠詩云神龍見
象日仙鳳養雛年大寳來天正明珠對月圓祚延金
篋裏歌奏玉箱前今日冝孫慶還叅祝聖篇
登驪山高頂詩云四郊秦漢國八水帝王都閶闔雄
里閈城闕壯規模貫渭稱天邑含𡵨實奥區金門披
玉館因此識黄圖帝自題序末云人題四韻後罰三
盃日暮成者五六人餘皆罰酒
劉憲詩云驪阜鎮皇都鑾遊眺八區原隰旌門裏風
雲扆坐隅直城如斗柄官樹似星榆從臣詞賦末濫
得上天衢
蘇頲云仙蹕御層氛高高積翠分巖聲中谷應天語
半空聞豊樹連黄道秦關入紫雲聖圖恢㝢縣歌賦
小横汾
武平一云鑾輿上碧天翠帟拖晴煙絶崿紆仙逕層
巗敞御筵雲披丹鳳闕日下黑龍川更覩南薰奏流
聲入管絃
景龍四年正月五日移仗蓬萊宫御大明殿㑹吐蕃
騎馬之戯因重爲栢梁體連句
帝曰大明御㝢臨萬方(曰/皇后)顧慙内政翊陶唐(公主曰/長寧)
鸞鳴鳳舞向平陽(主曰/安樂公)秦樓魯館沭恩光(主曰/太平公)
無心爲子輙求郎(茂曰/温王重)雄才七歩謝陳王(官曰/昭容上)
當熊讓輦愧前芳(崔湜曰/吏部侍郎)再司銓管恩可忘(郎鄭/著作)
(曰/愔)文江學海恩濟航(武平一曰/考功員外郎)萬邦考績臣所詳
(朝隱曰/著作郎)著作不休出中膓時上疑御史大夫竇從
一將作大匠宗晉卿素不属文未即令續二人固請
許之從一曰權豪屏跡肅嚴霜晉卿曰鑄鼎開嶽造
明堂此外遺忘時吐蕃舍人明􁀒獵請令授筆與之
曰玉醴由來獻壽觴上大恱賜與衣服
唐詩紀事卷第一
唐詩紀事卷第二
　眀皇　德宗　文宗　宣宗
　昭宗
軒遊宫十五夜云行邁離秦國廵方赴洛師路逢三
五夜春色暗中期關外長河轉宫中淑氣遲歌鐘對
明月不减舊遊時
初入秦川路逢寒食詩云洛川芳樹映天津㶚㟁垂
楊窣地新冝爲經過行處樂不知虚度兩京春去年
有閏今春早曙色和風着花草可憐寒食與清明光
輝併在長安道自從關路入秦川爭到何人不戯鞭
公子途中方蹴踘佳人馬上戯鞦韆渭水長橋今欲
渡怱怱漸見新豐樹　遠㸔驪岫入雲霄預想陽(起/池)
煙霧煙霧氛氲水殿開蹔拂香輪歸去來今歲清明
行巳晚明年寒食更相陪
早渡蒲闗云鐘皷嚴更曙山河野望通鳴鸞下蒲坂
飛斾入秦中地險闗逾壯天平鎮尚雄春深津樹合
月落戍樓空馬色分朝景鷄聲逐曉風所希常道㤗
非復俟繻同
帝幸蜀西至劒門題詩曰劒閣撗雲峻鑾輿出狩回
翠屏千仞合丹嶂五丁開灌木縈旗轉仙雲拂馬來
乗時方在德嗟爾勒銘材至德二年普安郡守賈深
勒石
開元間河南叅軍鄭銑朱陽丞郭仙舟投匭獻詩敕
曰觀其文理乃崇道法至於今時不切事情冝各從
所好並罷官度爲道士
裴寛除太原尹帝賦詩餞之曰德比岱雲布心如晉
水清
早登太行山中言志云清蹕渡河陽凝笳上太行火
龍明鳥道鐡騎遶羊膓白露霾隂壑丹霞助曉灮澗
泉含宿凍山草帯餘霜野老茅爲室樵人薜作裳宣
風問耆艾敦俗勸耕桑凉德慙先哲徽猷慕昔皇不
因今展義何必冐垂裳
帝廵省塗次上黨舊宫賦詩序曰朕昔在初九佐貳
此州未遇扶揺之力空俟海沂之詠洎大横入兆出
處斯易一揮寳劎遽履瑶圖承曆數而順謳謡着天
衣而御區夏嗟乎向時沈黙駕四馬而朝京師今日
逍遥乗六龍而問風俗爰因廵省途次舊居山川宛
然人事無間忽其昇華周遊館宇觸目依然雖迹異
漢皇而地如豐邑擊筑慷慨酌杯留連空想大風題
兹短什詩云
三千初擊浪九萬欲搏空天地猶驚否隂陽始遇䝉
存貞斯歷試佐貳佇昭融多謝時康理良慙寳劒功
長懐問鼎氣夙負㧞山雄不學劉崐舞先歌漢祖風
英髦既包括豪傑自牢籠人事一朝異謳謡四海同
如何昔朱邸今此作離宫鴈沼澄瀾翠猿嵓落照紅
小山秋桂馥長坂舊蘭藂即是淹留處乗歡樂未窮
荅張説出雀䑕谷云雷出膺乾象風行順國人川途
猶在晉車馬漸歸秦背陜闗山險横汾皷吹頻草依
陽谷變花待北嵓春聞有鵷鸞客清詞雅調新求音
思欲報心迹竟難陳
送張說廵邊云端拱復垂裳長懐御遠方股肱申教
義戈劒静要荒命將綏邊服雄圖出廟堂三台入武
帳八座起文昌寳胄匡韓主華宗輔漢王茂先慙博
物平子謝文章盡節恢時佐輸誠禦㓂場三軍臨朔
野駟馬即戎行皷吹威夷狄旌軒溢洛陽雲臺先著
美今日更貽芳
送張説集賢上學士云廣學開書殿崇儒引席珍集
賢招衮職論道命台臣禮樂㳂今古文章革舊新獻
酬罇俎列賔主位班陳節變雲初夏時移氣尚春所
希光史䇿千載仰兹晨
左丞相説右丞相璟太子少傳乾曜同上官命讌東
堂賜詩云赤帝收三傑黄軒舉二臣由來丞相重分
掌國之鈞我有握中璧䨇飛席上珍子房推要道仲
子訝風神復輟台衡老將爲調䕶人鵷鸞同拜日車
騎擁行塵樂聚南宫宴觴連北斗醇俾子成百揆垂
拱問彛倫
同二相已下群臣宴樂遊園賜詩云撰日嵓廊暖需
雲宴樂初萬方朝玉帛千品㑹簮𥚑地入南山遠城
分北斗餘林塘垂柳宻原隰野花踈帟幕㸔逾暗歌
鐘聽自虛興闌歸騎轉還奏弼違書二相謂張宋也
千秋莭賜群臣鏡詩云臺上氷花澈䆫中月影臨更
衘長壽帯留意感人深是日賜宴詩云月衘花綬鏡
露綴綵絲囊張説應制云珠囊含瑞露金鏡抱僊輪
開元十六年帝自擇廷臣爲諸州刺史許景先治虢
州源灮裕鄭州冦泚宋州鄭温琦邠州袁仁恭杭州
崔志廉襄州李昇期邢州鄭放定州蔣挺湖州裴觀
滄州崔誠遂州凡十一人行詔宰相諸王御史以上
祖道洛濵盛具奏太常樂帛舫水嬉命高力士賜詩
令題座右帝親書且給筆𥿄令自賦賚絹三千遣之
帝詩云
眷言思共理鑑寢想惟良猗歟此推擇聲績著周行
賢能既俟進黎獻實佇康視人當如子愛人亦如傷
講學試誦論阡陌勸耕桑虚譽不可飾清知不可忘求
名迹易見安直德自彰獄訟必以情教民貴有常恤
惸且存老撫弱復綏强勉哉各祗命知予眷萬方
帝爲趙法師別造精院過院賦詩并序云秋九月聽
政觀風存乎遊息退朝之後歷西上陽入清虚院則
法師所居之地也法師得玄元之法養浩然之氣故
法此僊家特建真宇紫房對聳緑竹羅生既親重其
人每經過其地以怡神洗雪進德脩業何必齋心累
月逺在順風因而賦詩用適真意云尔詩云
宗師心物外爲道運虚舟不戀巗泉賞來從宫禁遊
探玄知㡬歲習静更冝秋煙樹辨朝色風湍聞夜流
坐朝繁聽覧尋勝在清幽欲廣無爲化因兹庶可求
又送趙法師還蜀因名山奠簡詩云道家奠靈簡自
昔仰神仙真子今將命蒼生福可傳江山尋故國城
郭信依然二室遥相望雲廻洞裏天(蜀州新津縣也/法師觀宇在今)
天寳十六年又送忠州太守康昭逺等詩云端拱臨
中樞𬗟懐共予理不惟臺閣英孰振循良美分符侯
甸内拜首明庭裏誓節期飲氷調人方導水嘉聲馳
九牧惠化灮千祀時雨侔昔賢芳猷貫前史佇爾頌
中和吾將令卿士
　　德宗
元日退朝觀軍仗歸營云獻歲視元朔萬方咸在庭
端旒揖群后廻輦閲師貞綵仗宿華殿退朝歸禁營
分行左右出轉斾風雲生歷歷趨複道容容映層城
勇餘矜捷技令肅無喧聲眷此戎旅節載嘉良工誠
順時傾宴賞亦以助文經
中和節日宴百寮賜詩云韶華啓仲序初吉諧良辰
肇兹中和節式慶天地春歡酣朝野同生德區宇均
雲開灑膏露草䟽芳河津歲華方載陽東作方肆勤
慙非薰風唱曷用慰吾人
中和節賜百官讌集因示所懐云至化常在宥保和
兹息人推誠撫諸夏與物長爲春仲月風景暖禁城
花栁新芳時恊金奏錫燕周群臣絲竹豈云樂忠賢
唯所親庻洽朝野意曠然天下均
帝移晦日爲中和節故吕渭詩云皇心不向晦攺節
號中和淑氣同風景佳名自詠歌湔裙移舊俗賜尺
下新科曆象千年正酺醵四海多正元八年試宏詞
詩以中和節應詔
重陽日即事云令節曉澄霽四郊煙靄空天青白露
㓗菊散黄金叢寡德荷天貺順時休百工豈懐歌鐘
樂思爲君臣同至化在亭育相成資始終未知康衢
詠所仰惟年豐
豐年多慶九日示懐云爽氣肅時令早衣聞朔鴻重
陽有佳節具物欣年豐皎潔暮潭色芬敷新菊叢芳
罇滿衢室繁吹凝煙空惠合信吾道保和惟爾同推
誠至玄化天下期爲公
九日絶句云禁苑秋來爽氣多昆明風動起滄波中
流簫皷誠堪賞詎假横汾發棹歌
重陽中外同懽餘字韻群臣亦以其韻奉和故權德
輿云宸衷在化成藻思煥瓊琚微臣侍竊抃豈足歌
唐虞
又重陽即事豐年多慶二詩以同字韻亦依以奉和
故德輿前章云天道灮下濟睿詞敷大中後章云澤
均行葦厚年慶華黍豐武元衡前章云重陽德澤振
萬國歡娱同後章云賡歌禹功盛擊壤堯年豐九奏
碧霄裏千官皇澤中
重陽日中外同歡以詩言志因示群官云爽節在重
九物華新雨餘清秋黄葉下菊散金潭初萬實行就
稔百工欣所如歡心暢遐邇殊俗同車書至化自敦
睦佳辰冝宴胥鏘鏘間絲竹濟濟羅簮𥚑此樂匪足
躭此誠期永孚
七月十五日題章敬寺云招提邇皇邑複道連重城
法筵會早秋駕言訪禪扄嘗聞大仙教清浄宗無生
七物匪吾寳萬行先求成名相既䨇寂繁華奚所榮
金風扇㣲凉逺煙凝翠晶松院静苔色竹房深磬聲
境幽真慮恬道勝外物輕意適本非説含毫空復情
(七年/正元)
正元五年初置中和節帝製詩冩本賜戴叔倫於容
州詩云東風變梅柳萬彚生春灮中和紀月令方與
天地長耽樂豈予尚懿兹時景良庶遂亭育恩同致
寰海康君臣永終始交㤗符隂陽曲沼水新碧華林
桃稍芳勝賞信多歡戒之在無荒
送徐州張建封還鎭云牧守寄所重才賢生爲時宣
風自淮甸授鉞膺藩維入覲展遐戀臨軒慰來思忠
誠在方寸感激陳情詞報國爾所尚恤人予是資歡
宴不盡懷車馬當還期糓雨將應候行春猶未遲勿
以千里遥而云無巳知(獨建封獲賜詩/正元後藩帥入朝)
帝善爲文尤長於篇什每與學士言詩於浴堂殿夜
分不寐正元中昭義節度李抱真薦貝州宋庭芬之
女若昭召入禁中試文帝咨美帝每與侍臣賡和若
昭姊若莘等五人皆預呼學士
正元四年九月賜宴曲江亭帝爲詩序曰朕在位僅
將十載實頼忠賢左右克致小康是以擇三令節錫
兹宴賞俾大夫卿士得同歡洽也夫共其戚者同其
休有其初者貴其終咨爾群寮順朕不暇樂而能節
職思其憂咸若時則庻乎理矣因重陽之㑹聊示所
懐詩云
早衣對庭燎躬化勤意誠時此萬機暇適與佳節并
曲池潔寒流芳菊舒金英乾坤爽氣澄臺殿秋光清
朝野慶年豐高㑹多歡聲求懐無荒誡良事同期情
因詔曰卿等重陽㑹宴朕想歡洽欣慰良多情發于
中因製詩序令賜卿等一本可中書門下簡定文詞
士三五十人應制同用清字明日内於延英門進來
宰臣李泌等雖奉詔簡擇難於取捨由是百寮皆和
上自考其詩以劉太真及李紓等四人爲上等鮑防
于邵等四人爲次等張蒙殷亮等二十三人爲下等
而李晟馬燧李泌三宰相之詩不加考第
帝章敬寺詩松院浄苔色竹房深磬聲時人傳誦帝
晩年工詩句臣下莫及每御製奉和退而笑曰排工
俗有投石之戲兩頭置摽號曰排公以中不中爲勝
負也杜太保在淮南進崔叔靖詩一百萹帝曰此惡
詩何用進時云奉勑惡詩
韋綬以内相感心疾罷還第帝九日作黄菊歌顧左
右曰安可不示韋綬遣使持徃綬遽奉和附使進帝
曰爲文不巳豈頥養耶敕曰自今勿復爾
　　文宗
上元日詩云上元高㑹集群仙心齋何事欲祈年丹
誠儻徹玉帝座且共吾人慶大田
又云蓂生三五葉初齊上元羽客出桃蹊不愛仙家
登真訣願䝉四海福黔黎
裴度拜中書令以疾未任朝謝上巳曲江賜宴群臣
賦詩帝遣中使賜度詩曰注想待元老識君恨不早
我家柱石衰憂來學丘禱仍賜御扎曰朕詩集中欲
得見卿唱和詩故令示此卿疾未差可異日進來御
扎及門而度薨
常謂左右曰若不甲夜視事乙夜觀書則何以爲人
君耶每試進士多自出題目及所司進所試披覧吟
詠終日忘倦常延學士於内庭討論經義較量古今
令宫女以下侍茶湯飲饌李訓講周易時方盛夏遂
命取水玉腰帶辟著犀如意以賜訓曰如意足以與
卿爲談柄也讀高郢無聲樂賦白居易求玄珠賦謂
之玄祖
帝聽政暇慱覧群書一日延英顧問宰臣詩云􁇔􁇔
鹿鳴食野之苹苹是何草時宰相揚珏楊嗣復陳夷
行相顧未對珏曰臣按爾雅苹是籟蕭上曰朕㸔毛
詩䟽葉圓而花白藂生野中似非藾蕭
又一日問宰臣古詩云輕衫襯跳脱(是何/跳脱)物宰臣未
對上曰即今之腕釧也真誥言安妃有斵粟金跳脱
是臂飾
帝好五言自制品格多同肅代而古調清峻嘗欲置
詩博士貞穆李公曰陛下逺慕堯舜而置詩博士况
詩人多輕昧於識理今翰林學士皆能文詞而古今
篇什足可怡悅聖情帝乃止(珏也/李公)
甘露事後帝不樂徃徃瞠目獨語云須殺此軰令我
君臣間絶後賦詩曰輦路生春草上林花滿枝憑高
無限意無復侍臣知翌日觀牡丹誦賦吟罷始憶舒
元輿之詞歎息泣下因命作樂聊自適宫人沈翹翹
者歌河滿子有浮雲蔽白日之句其聲宛轉上因欷
歔問曰汝知之耶此文選古詩第一首蓋忠臣爲姦
邪所蔽也乃賜金臂環問其從來則呉元濟女也自
䧟掖廷易姓沈氏配樂籍又奏曰妾本藝方響廼白
玉也搥則響犀爲之願賜臣妾帝命賜之既至命奏
凉州之曲音韻清越聽者無不凄然嘗詔開元霓裳
羽衣舞參以雲韶肄于廷太常少卿馮定部諸工立
簴間端凝若植問李珏珏以定對帝喜曰豈非能古
章句者邪親誦定送客西江詩召升殿賜禁中瑞錦
詔悉所著以上嘗與宰相論詩之工拙鄭覃曰詩之
工者無若三百篇皆國人作之以剌美時政王者采
之以觀風俗耳不聞王者爲詩也後代辭人之詩華
而不實無補於事陳後主隋煬帝皆工於詩不免亡
國陛下何取焉覃篤於經術上甚重之
常吟杜甫曲江篇云江頭宫殿鎻千門細栁新蒲爲
誰緑乃知天寳以前樓臺之盛鄭注乃命神䇿軍淘
曲江昆明二池許公卿立亭館兩軍造紫雲樓彩霞
亭内出樓額賜之
　　宣宗
宣宗十二年前進士陳玩等三人應博學宏辭選所
司考定名第及詩賦論進訖上於延英殿詔中書舍
人李藩等對上曰凡考試之中重用字如何中書對
曰賦即偏枯駮雜論即褒貶是非詩即緣題落韻(如/只)
(封中白雲起是也/白雲起封中詩云)其間重用文字乃是庶㡬亦非常
有例也又曰孰詩重用字對曰錢起湘靈皷瑟詩有
二不字上曰善撫雲和瑟常聞帝子靈馮夷空自舞
楚客不堪聽逸韻諧金石清音發杳冥蒼梧來怨慕
白芷動芳馨流水傳湘浦悲風過洞庭曲終人不見
江上數峰青
上覧錢公此年宏詞詩曰且一重用文字此詩似不
及起起則今之恊律文字也合於匏革宫商即變鄭
衛之奏雖謝眺云洞庭張樂夜瀟湘帝子遊雲去蒼
梧野水還江漢流未若此皷瑟一篇摛藻妍華無以
加其前進士宏詞詩重字者登科更待明年考校起
詩便付吏選
帝好進士及第每對朝臣問及第茍有科名對者必
大喜便問所試詩賦題目并主司姓名或佳人物偶
不中第必歎惜移時甞於内自題鄉貢進士李道龍
白居易之死帝以詩弔之曰綴玉聮珠六十年誰教
冥路作詩仙浮雲不繫名居易造化無爲字樂天童
子解吟長恨曲胡兒能唱琵琶篇文章巳滿行人耳
一度思卿一愴然帝製秦邊陲曲其詞云海岳咸通
及帝垂拱而年號咸通焉庶子裴惲進詩賀聖政有
太康字帝怒曰太康失邦乃以比我戸部韋澳奏云
晉平呉冦攺號太康雖有失邦之言乃見歸美之文
上曰天子大湏博覧不然㡬錯罪惲
舊制盛春内殿賜宴三日帝妙音律每先裁製新曲
俾禁中女伶迭相教授至是出宫女數百分行連𬒮
而歌其曲有曰播皇猷者率高冠方屨褒衣博帯趍
走俯仰皆合規矩于于然有唐堯之風焉有曰葱女
踏歌隊者率言葱嶺之士樂河湟故地歸國復爲唐
民也若霓裳曲者皆執節幡被羽服態度凝澹飄飄
然有翔雲舞鸖見左右如是數十曲流傳民間(狐澄/出令)
(遺事/正陵)
　　昭宗
陜府唐昭宗有詩云安得有英雄迎歸大内中或曰
逍遙樓有太宗詩云昔乗匹馬去今驅萬乗來志意
不侔矣乾寧三年李茂貞犯闕帝次華州韓建迎歸
郡中帝鬱鬱不樂每登城西齊雲樓逺望明年秋制
菩薩蠻二首云登樓遥憶秦宫殿茫茫只見䨇飛燕
渭水一條流千山與萬丘逺煙籠碧樹陌上行人去
何處是英雄迎奴歸故宫又一曰飄飄且在三峰下
秋風徃徃堪霑灑膓斷憶仙宫朦朧煙霧中思夢時
時睡不語長如醉早晚是歸期蒼穹知不知
帝戊午年還京庚申歲劉季述爲變冊德王帝明年
正月一日返正攺元天復十一月朱全忠領兵入河
中四日冬節帝又爲鳳翔兵士擁幸岐城帝在城中
忽一旦大雷雨牛馬震死街西古槐殿東鴟吻立碎
帝爲詩曰只解劈牛兼劈樹不能誅惡復誅兇朱全
忠迎駕圍逼首渉三載癸亥正月駕幸全忠軍乃還
京甲子歳全忠遣冦彦卿逼幸洛四月攺元天祐帝
唐詩紀事卷第三
　武后　徐賢妃　上官昭容　越王貞
　韓王元嘉　孔紹安　鄭世翼　董思恭
　何仲諠　沈叔安　陸敬　袁朗
　牛鳳及　朱子奢　庚抱　張文恭
　陳叔逹　薛收
　　武后
天授二年臘卿相欲詐稱花發請幸上苑有所謀也
許之尋疑有異圖乃遣使宣詔曰明朝遊上苑火急
報春知花湏連夜發莫待曉風吹於是凌晨名花布
苑群臣咸服其異后託術以移唐祚此皆妖妄不足
信也大凢后之詩文皆元萬頃崔融軰爲之
同太平公主遊九龍潭則天御製云山䆫遊玉女澗
戸對瓊峰巗頂翔䨇鳳潭心倒九龍酒中浮竹葉杯
上冩芙蓉故驗山家賞唯有入松風
萬歳通天元年鑄九鼎成置于東都明堂之庭后自
製曳鼎歌令曳者唱和焉開元二年太子賔客薛謙
光獻東都九鼎銘其蔡州鼎銘武后所制文曰犧農
首出軒昊膺期唐虞繼踵湯禹乗時天下灮宅域内
雍熙上玄降鍳方建隆基紫微令姚元崇奏曰聖人
啓運休兆必彰請宣付史館(巳兆於此/明皇御名)
　　徐賢妃
秋風凾谷應詔云秋風起凾谷勁氣動河山偃松千
嶺上離雨二陵間低雲愁廣隰落日慘潼闗此時飄
紫氣應驗真人還
長安崇聖寺有賢妃粧殿太宗曾召妃乆不至怒之
因進詩曰朝來臨鏡臺粧罷暫徘徊千金始一笑一
召詎能來
正觀二十三年上䟽諌太宗息兵罷役其略曰大業
者易驕願陛下難之善始者難終願陛下易之又曰
漆噐非延叛之方桀造之而人叛玉杯豈招亡之術
紂用之而國亡侈麗之源不可不遏作法於儉猶恐
其奢作法於奢何以制後
賢妃名惠湖州人生五月能言四歲通論語八歳曉
属文父孝德嘗試使擬離騷爲小山篇曰仰幽巗而
流盻撫桂枝以凝想將千齡兮此遇荃何爲兮獨徃
孝德大驚知不可掩於是所論著遂傳太宗知之召
爲才人遷充容丞徽元年卒贈賢妃弟齊𥅆子堅皆
以學名
　　上官昭容
綵書怨云葉下洞庭𥘉思君萬里餘露濃香被冷月
落錦屏虚欲奏江南曲貪封薊北書書中無别意唯
悵久離居
九月九日上幸慈恩寺登浮圖羣臣上菊花壽酒賦
詩婕妤獻詩云帝里重陽節香園萬乗來却邪茰入
佩獻壽菊傳杯塔類承天湧門疑待佛開睿詞懸日
月長得御昭回
十月駕幸三㑹寺婕妤獻詩云釋子談經處軒臣刻
字留故臺冝老識殘簡聖皇求駐驆懐千古開襟望
九州四山緣塞合二水夾城流宸翰陪瞻仰天杯接
獻酬太平詞藻盛長願託鴻休
中宗立春日遊苑迎春昭容應制云宻葉因裁吐新
花逐剪舒攀條雖不謬摘蘂詎知虚春至由來發秋
還未肯踈借問桃將李相亂欲何如
長寧公主流杯池六首
玉環騰遠創金埒荷殊榮弗玩珠璣飾仍留仁智情
鑿山便作室憑樹即爲楹公輸與班尓從此遂韜聲
(其一)
登山一長望正遇九春初結駟填街術閭閻滿邑居
闘雪梅先吐驚風栁未舒直愁斜日落不畏酒樽虚
(其二)
霽曉氣清和披襟賞薜蘿玳瑁凝春色琉璃漾水波
跂石聊長嘯攀松乍短歌除非物外者誰就此經過(三/其)
暫尔遊山苐淹留惜未歸霞牎明月滿澗戸白雲飛
書引藤爲架人將薜作衣此真攀翫所臨睨賞灮暉
(其四)
放曠出煙雲蕭條自不群漱流清意府隱几避囂氛
石畫装苔色風梭織木文山室何爲貴唯餘蘭桂薰
(其五)
䇿杖臨霞岫危歩下霜蹊志逐深山静途隨曲澗迷
漸覺心神逸俄㸔雲霧低莫恠人題樹祗爲賞幽棲(六/其)
(三首/七言)沁水田園先自多齊城樓觀更無過倩語張騫
莫辛苦人今從此識天河(其一)
參差碧岫聳蓮花潺湲緑水瑩金沙何湏逺訪三山
路人今巳到九仙家(其二)
憑高瞰逈足怡心菌閣桃源不暇尋餘雪依林成玉
樹殘雵㸃岫即瑶岑(其三)
(九首/五言)攀藤招逸客偃桂叶幽情水中㸔樹影風裏聽
松聲(其一)
携琴待叔夜負局訪安期不應題石壁爲記賞山時(二/其)
泉石多仙趣巗壑冩竒形欲知堪悅耳唯聽水冷冷(三/其)
巗壑恣登臨瑩目復怡心風篁類長笛流水當鳴琴(四/其)
懶歩天台路惟登地胏山幽巗仙桂滿今日恣情攀(五/其)
暫遊仁智所蕭然松桂情寄言棲遁客勿復訪蓬瀛(六/其)
瀑溜晴疑雨叢篁晝似昏山中真可翫暫請報王孫(七/其)
傍池聊試筆倚石旋題詩預彈山水調終擬從鍾期(八/其)
横鋪豹皮褥側戴鹿胎巾借問何爲者山中有逸人(九/其)
(五首/四言)檀欒竹影飈䫻松聲不煩歌吹自足娱情(其一)
仰循茅宇俯眄喬枝煙霞問訊風月相知(其二)
枝條鬱鬱文質彬彬山林作伴松桂爲隣(其三)
清波洶湧碧樹冥蒙莫恠留歩因攀桂叢(其四)
莫論圎嶠休説方壺何如魯館即是仙都(其五)
(二首/三言)逐仙賞展幽情喻崐閬邁蓬􁧤(其一)
遊魯館陟秦臺汙山壁愧瓊瓌(其二)
張説作昭容文集序云古者有女史記功書過有女
尚書决事宫閤昭容兩朝專美一日萬機顧問不遺
應接如響雖漢稱班媛晋譽左嬪文章之道不殊輔
佐之功則異迹秘九天之上身沒重泉之下嘉猷令
範代罕得聞庻㡬後學嗚呼何仰然則大君據四海
之圖懸百靈之命喜則九圍挾纊怒則千里流血静
則黔黎乂安動則蒼甿罷弊入耳之語諒其難乎貴
而勢大者疑賤而禮絶者隔近而言輕者忽遠而意
忠者忤惟窈窕柔曼誘掖善心忘味九德之衢傾情
六藝之圃故登崐廵海之意寢剪胡刈越之威息璿
臺珍服之態消從禽嗜樂之端廢獨使温柔之教漸
於生人風雅之聲流於來葉非夫元黄毓粹正明助
思衆妙扶識群靈挾志誕異人之寳授興王之瑞其
孰能臻斯懿乎鎮國太平公主道高帝妺才重天人
昔甞共逰東辟同宴北渚倐來忽徃物在人亡憫雕
琯之殘言悲素扇之空曲上聞天子求椒房之故事
有命史臣叙蘭亭之新集
中宗正月晦日幸昆明池賦詩群臣應制百餘篇帳
殿前結綵樓命昭容選一首爲新翻御製曲從臣悉
集其下湏臾𥿄落如飛各認其名而懐之既進唯沈
宋二詩不下又移時一𥿄飛墜競取而觀乃沈詩也
及聞其評曰二詩工力悉敵沈詩落句云㣲臣彫杇
質羞覩豫章材蓋詞氣巳竭宋詩云不愁明月盡自
有夜珠來猶陟徤舉沈乃伏不敢復争宋之問詩曰
春豫靈池近滄波帳殿開舟凌石鯨動查拂斗牛廻
節晦蓂全落春遲桺暗催象溟㸔浴景燒刧辨沉灰
鎬飲周文樂汾歌漢武才不愁明月盡自有夜珠來
昭容名婉兒西臺侍郎儀之孫父廷芝與儀死武后
時母鄭方妊夢巨人畀大秤曰持此稱量天下昭容
生踰月每戲曰稱量者豈爾耶輙啞然應後内秉機
政符其夢云自通天以來内掌詔命中宗立進拜昭
容帝引名儒賜宴賦詩婉兒常代帝及后長寧安樂
二公主衆篇並作而采麗益新又差第群臣所賦賜
金爵故朝廷靡然成風當時属辭大抵浮靡然皆有
可觀昭容力也韋后之敗斬闕下
中宗幸温湯獻三絶句云三冬季月景龍年萬乗觀
風出㶚川遥看電躍龍爲馬逈矚霜原玉作田
鸞旗掣曵拂雲廻羽騎驂驔躡景來隱隱驪山雲外
聳迢迢御帳日邊開
翠幕朱帷敞月營金罍玉斚泛蘭英歳歳年年常扈
蹕長長乆久樂承平
正元十四年崔仁亮於東都買得研神記一巻有昭
容列名書縫䖏吕温感歎因賦上官昭容書樓歌云
漢家婕妤唐昭容工詩能賦千載同自言才藝是天
真不服丈夫勝婦人歌闌舞罷閑無事縱恣優游弄
文字玉樓寳架中天居緘竒秘異萬巻餘水精編帙
緑鈿軸雲母擣𥿄黄金書風飄花露清旭時綺窓高
挂紅綃帷香囊盛煙繡結絡翠羽拂案青琉璃吟披
嘯卷紛無巳皎皎淵機破研理詞縈綵翰紫鸞廻思
耿寥天碧雲起碧雲起心悠哉境深轉苦坐自催金
梯珠履聲一斷瑶堦日夜生青苔青苔祕仙關曾比
群玉山神仙杳何許遺逸滿人間君不見洛陽南市
賣書肆有人買得研神記𥿄上香多蠧不成昭容題
處猶分明令人惆悵難爲情
高宗後苑䨇頭牡丹昭容詩云勢如連璧友心似臭
蘭人
　　越王貞
和過温湯詩鳳輦騰宸駕驪籞次乾遊坎德踈温液
山隈派暖流寒氛空外擁蒸氣沼中浮林凋帷影散
雲歛蓋隂收霜郊暢玄覽參差落景遒
貞善騎射渉文史有吏幹爲宗室材王中宗廢居房
陵貞爲豫州剌史垂拱四年八月起兵圖反正事兵
敗及禍
　　韓王元嘉
奉和同太子監守違戀詩云乾象開層屋離眀啓少
陽卜征從獻吉守噐屬元良逖矣凌周誦遥哉掩漢
莊好士傾南洛多才盛北場地分丹鷟嶺途間白雲
鄉儲誠爰曉夕宸愛積炎凉珠璧連霄漢萬物仰重
光(太子也/高宗爲)
元嘉高祖子垂拱中剌綘州與越王子冲圖舉兵冲
敗元嘉至京師謀泄后逼令自殺孟利正甞稱其文
曰劉隣之周思茂不過也
　　孔紹安
石榴詩可惜庭中樹移根逐漢臣只爲時來晚開花
不及春
詠夭桃云結葉還臨影飛香欲徧空不意餘花落飜
沉露井中
紹安大業末爲監察御史高祖爲隋討賊河東紹安
監其軍深見接遇高祖受禪紹安自洛陽間行來奔
高祖大悅拜内史舍人時夏侯端亦甞爲御史先來
歸紹安授祕書監因侍宴詠石榴有祗爲時來晚開
花不及春之句武德中令狐德棻欲補正歴代史記
各差官主修一代紹安以中書舍人與崔善爲蕭德
言主梁多歴年不能就皆罷之紹安在隋時與孫萬
壽以文辭稱時謂孫孔
紹安贈蔡君詩云疇昔同幽谷伊爾遷喬木赫奕盛
青紫討論窮簡牘
賦結客少年場云結客佩呉鈎横行度隴頭鴈在弓
前落雲從陣後浮呉師驚燧象燕將警奔牛轉蓬飛
不息氷河結未流若使三邊定當封萬戸侯
　　鄭世翼
過嚴君平古井詩云嚴平本高尚逺蹈古人風賣卜
成都市流名大漢中舊井攺人世寒泉乆不通年多
既罷汲無禽乃遂空如何属秋氣唯有䨇井桐
看新婚詩云初笄夢桃李新粧應標梅疑逐朝雲去
飜隨暮雨來雜珮含風響叢花隔扇開姮娥對此夕
何用乆徘徊
登北邙還至京洛詩云歩登北邙阪踟蹰聊冩望宛
洛盛皇居規模窮大壯三河分設儉兩崤資巨防飛
觀紫煙中層臺碧雲上青槐夾馳道迢迢脩且曠左
右多第宅參差居將相清晨謁帝返車馬相追訪胥
徒各異流文物紛殊狀囂塵暗天𧺫簫管從風颺伊
余忠且直生平獨淪䘮山幽有桂叢何爲坐惆悵
世翼滎陽人武德時爲楊州録事叅軍數以言忤物
有崔信明者嘗矜其文謂過李百藥世翼遇之江中
謂曰聞公有楓落呉江冷願見其餘信明欣然多出
衆篇世翼覽未終曰所見不逮所聞投諸水引舟去
正觀時坐怨謗流死嶲州
世翼巫山高云巫山凌太清岧嶤類削成霏霏暮雨
合靄靄朝雲生危峰入鳥道深谷冩猿聲别有幽棲
客淹留攀桂情
　　董思恭
星詩云歴歴東井舎昭昭右掖垣雲際龍文出池中
鳥色飜流暉下月路墮影入河源方知頴川集别有
太丘門
雪詩云天山飛雪度言是落花朝惜哉不我與蕭索
徤風飄鮮㓗凌紈素紛糅下枝條良書竟何在坐見
容華銷
虹詩云春暮萍生早日落雨飛餘横彩分長漢倒色
媚清渠梁前朝影出橋上晚光舒願逐旌旗轉飃飃
侍直廬
霧詩云蒼山寂巳暮翠觀黯將沉終南晨豹隱巫峽
夜猿吟天寒氣不歇景晦色方深侍訪公超市將予
赴華隂
詠日云滄海十枝暉玄圃重輪慶蕣華發晨檻凌彩
飜朝鏡忽遇驚風飄自有浮雲映更也人皆仰無待
揮戈正
昭君怨云琵琶馬上彈行路曲中難漢月正南逺燕
山直北寒髻環風拂破眉黛雪沾殘斟酌紅顔攺徒
勞握鏡㸔
詠月云北堂未安寢西園聊騁望玉戸照羅幃珠軒
明綺幛别客長安道思婦高樓上所願君莫遺清風
時可訪
野郊愴新别河橋非舊餞慘日映峰沉愁雲隨蓋轉
哀笳時斷續悲旌乍舒卷望望情何極浪浪淚空泫
無復昔時人芳春共誰遣
詠琵琶云半月無䨇影金花有四時權藏千里態掩
抑㡬重悲促節縈紅䄂清音滿翠帷駛彈風響急緩
曲釧聲遲空餘闗隴恨因此代相思
詠弓詩云上弦明月半激箭流星逺落鴈帯書驚啼
猿映枝轉
詠桃詩云禁苑春灮麗花蹊㡬樹裝綴條深淺色㸃
露參差灮向日分千笑迎風共一香如何仙嶺側獨
秀隱遥芳
詠李詩云盤根植􁧤渚交幹横倚天舒華灮四海卷
葉䕃三川
守歳詩云暮景斜芳殿年華麗綺宫寒辭去冬雪暖
帯入春風階馥舒梅素盤花卷燭紅共歡新故歳迎
送一霄中
又云歳隂窮暮紀獻節啓新芳冬盡今宵促年開明
日長冰銷出鏡水梅散入風香對此歡終宴傾壺待
曙光
思恭高宗時中書舍人同撰瑶山玉彩
　　何仲諠
七夕賦詠成萹云日日思歸勤理鬢朝朝佇望懶調
梭凌風寳扇遥臨月映水仙車逺渡河歴歴珠星疑
拖珮冉冉雲衣似曵羅通宵道意終無盡向曉離愁
巳復多
仲諠武德正觀間人也
　　沈叔安
七夕賦詠成篇云皎皎霄月麗秋灮耿耿天津横復
長停梭且復畱殘緯拂鏡及早更新粧彩鳯齊駕初
成輦凋鵲填河巳作梁雖喜得同今夜枕還愁重空
明日牀
南部新書云武德七年遣刑部尚書沈叔安携天尊
像賜高麗後爲潭州都督圖形凌煙閣
　　陵敬
七夕詩云夙駕鳴鑾啓閶闔霓裳遥裔儼天津五明
霜紈開羽扇百和香車動畫輪婉孌夜分能㡬許靚
粧冶服爲誰新片時歡娱自有極巳復長望隔年人
敬有集十四卷高祖時人也初爲竇建德國子祭酒
秦王軍武牢建德軍迫於武牢不得進敬説令取懐
州踰太行入上黨趍壷口駭蒲津乗唐國之虛以取
山北建德不從以及於敗其偽官属皆降唐
　　袁朗
秋日應詔詩云玉樹凉風舉金塘細草萎葉落商飈
觀鴻歸明月池迎寒桂酒熟含霧菊花垂一奉章臺
宴千秋長願斯
朗父樞仕陳爲德教殿學士陳亡入隋唐初朗爲秦
王府文學太宗時爲給事中卒帝曰朗任淺而性謹
厚使人悼惜
賦飲馬長城窟云朔風動秋草清蹕長安道長安運
不窮所以隔華戎規模唯聖作荷負曉成功鳥庭巳
向内龍荒更鑿空玉闗塵卷静金徽路巳通湯征隨
北怨舜詠起南風盡野功初立綏邊事云集朝服踐
狼居凱歌旋馬邑山響傳鳳吹霜華藻瓊鈒属國擁
節歸單于欵闗入日落寒風起驚河被原隰零落葉
巳寒河流清且急四時徭役静千載干戈戢太平今
若斯汗馬意無施唯當事筆硯歸去草封禪
　　牛鳳及
奉和受圖温洛詩云八神文玉輦六羽警瑶溪戒道
伊川北通旌澗水西御圗開洛匱刻石與天齊瑞日
波中上仙禽霧裡低微臣矯弱翮抃舞接鸞鷖
劉軻與馬植論史官書云文皇帝受命有若魏鄭公
楊仁卿牛鳳及
　　朱子奢
文德皇后挽歌云神京背紫陌騩駟結行輈北失横
橋道西分清渭流寒灮向壟没霜氣入松楸今日泉
臺路非是濯龍遊
子奢蘇州人正觀時爲諌議大夫善文辭爲人樂易
能劇談以經誼緣飾每侍宴帝令論難群臣
　　庾抱
賦得胥臺露詩云胥臺既落室荆棘稍侵扉棟折連
雲影梁槯照日暉翔鸖遂不返巢燕反無歸唯有團
階露承曉共霑衣
抱仕隋爲元德太子學士高祖起兵太子封隴西公
以抱爲記室文檄皆出其手俄爲東官學士正觀初
徙趙王友卒
　　張文恭
七夕詩云鳳律驚秋氣龍梭静夜機星橋百枝動雲
路七香飛映月廻雕扇凌霞曵綺衣含情向華幄流
態入重闈歡餘夕漏盡怨結曉驂歸誰念分河漢還
憶兩心違
文恭正觀時人與房元齡辛丘馭李懐儼趙洪智劉
禕之陽仁郷上官儀李淳風等同修晉書名爲御撰
　　陳叔逹
字子聦陳宣帝子武德初判納言太宗時拜禮部尚
書明辯善爲容
初年詩云和風起天路嚴氣銷氷井索索枝未柔厭
厭漏猶永
春首詩曰雪花聮玉樹氷彩散瑶池翔禽遥出没積
翠逺參差
又早春桂林殿應詔詩曰金鋪照春苑玉律動年華
朱樓雲似蓋丹桂雪如花氷㟁衘堦轉風條出柳斜
輕輿臨太液仙露酌流霞
聽隣人琵琶詩云本自龍門桐因妍入漢中香由羅
䄂裏聲逐朱絃中離有相思韻飜將入塞同闗山臨
却月花蘂散廻風爲將金谷引添令曲未終
　　薛收
琵琶賦云惟兹噐之爲宗揔群樂而居妙應清角之
高節發號鐘之雅調處躁静之中權執踈宻之機要
遏浮雲而散彩揚白日以垂耀爾其狀也龍腹鳳頭
熊據龍旋戴曲履直破觚成圓虚心内受勁質外宣
磅礴象地穹崇法天候八風而運軸感四氣而鳴絃
金華徘徊而月照玉桂的歴以星懸
收字伯褒蒲州人善属文爲秦王府主簿陜東大行
臺金部郎中武德七年卒太宗即位語元齡曰收若
在朕當以中書令處之收與弟德音元欽齊名号河
東三鳳收爲長雛德音爲鸑鷟元敬年最少爲鵷雛
唐詩紀事卷第三
唐詩紀事卷第四
　王珪　禇亮　虞世南　蔡允恭
　許敬宗　劉孝孫　魏徵　楊師道
　岑文本　李百藥　來濟　長孫無忌
　杜正倫　馬周　李義府　陳子良
　杜之松　崔善為　王績
　　王珪
詠漢髙祖云漢祖起豐沛乗運以躍鱗手奮三尺劒
西滅無道秦十月五星聚七年四海賔髙抗威宇宙
貴有天下人憶昔與項王契闊時未伸鴻門既薄蝕
榮陽亦䝉塵蟣虱生介胄將卒多苦辛瓜牙驅信越
腹心謀張陳赫赫西楚國化爲丘與榛
詠淮陰侯韓信云秦王日㓙慝豪傑争共亡信亦胡
爲者劒歌從項梁項羽不能用脫身歸漢王道契君
臣合時來名位彰北討燕承命東驅楚絶糧斬龍堰
濉水擒豹潜夏陽功成享天禄建旗還南昌金千荅
漂母錢百酬下鄉吉㐫成糾纆倚伏難預詳弓藏狡
兎盡慷慨令心傷
珪字叔玠相太宗母李最賢老杜詩有我之曽老姑
爾之髙祖母謂李也
　　禇亮
字希明錢塘人警敏工為詩正觀中為散騎常侍武
徳四年太宗為天䇿上將軍宫城西開文館下教以
杜如晦房元齡于志寧蘇世長薛收禇亮姚思廉陸
徳明孔頴達李玄道李守素虞世南蔡允恭顔相時
許敬宗薛元敬蓋文達蘇朂並以本官為學士收卒
以劉孝孫補之使亮為賛
奉和詠日午詩云曦車日亭午浮箭未移暉日灮無
落照樹影正中圍草萎㸔靡稱葉燥望疑稀晝寢慙
經笥暫解入朝衣
燭花詩云蘭徑香風滿梅梁暖日斜言是東方騎來
尋南陌車靨星臨夜燭眉月隠輕紗莫言春稍晩自
有鎮開花
賦得蜀都詩云列宿灮輿井分土跨梁岷沉犀對江
浦駟馬入城闉英圖多覇跡歴選有名臣連騎簮纓
滿含章詞賦新得上僊槎路無待訪嚴遵
秋鴈云日暮霜風急羽翮轉難任為有傳書意翩翩
入上林
秋享送文舞用舒和歌云御扆合宮承寳曆帝圖重
館奉明靈偃武修文九圍泰沉烽静拆八荒寧
祀五方用舒和歌云笙歌籥舞蜀年韶鷺皷鳬鐘展
時豫調露初迎綺春節承雲遽踐蒼霄馭
樂府詞云髙臺暫俯臨飛翼聳輕音浮灮隨日度漾
影逐波深逈瞰周平野開懷暢逺襟獨此三休上還
傷千里心
奉和禁苑餞別應令詩云大藩初錫瑞出牧邇皇京
暫以緑車重言承朱邸榮舒桃臨逺騎垂栁映軍營
惠化宣千里威風動百城禁蘌芳嘉節神襟餞送情
金笳催別景玉管切離聲野花開且落山鳥哢還驚
微臣夙多幸薄官奉儲明釣臺慙作賦伊水濫聞笙
懷徳良知久酬恩識命輕
和望月應魏王教詩云層軒澄皎月流照滿中天色
共梁珠逺灮隨趙璧圓落影臨秋扇虛輪入夜僊所
欣東館裏預奉西園篇
　　虞世南
和鸞輿頓戲下詩云重輪依紫極前耀奉丹霄天經
戀宸扆帝命扈仙鑣乗星開鸖禁帶日下虹橋銀書
含曉色金輅轉晨飈霧澈軒營近塵暗苑城遥蓮花
分秀蕚竹箭下驚潮撫已慙龍幹承恩集鳳條瑶山
盛風樂抽簡薦徒謡
侍宴應詔詩云芬芳禁林晩容與桂舟前横空一鳥
度照水百花燃緑野明斜日青山澹晚煙濫得陪終
宴握管類窺天
奉和詠日午詩曰髙天浄秋色長漢轉曦車玉樹陰
初正桐圭影未斜翠蓋飛圓影明鏡發輕花再中良
表瑞共仰璧輝賖
奉和月夜觀星應令詩曰早秋炎景暮初絃月彩新
清風滌暑氣零露浄嚻塵薄霧銷輕縠鮮雲巻夕鱗
休灮灼前曜瑞彩接重輪縁情摛聖藻並作命徐陳
宿草誠渝濫吹噓偶搢紳天文豈易述徒知仰北辰
又春夜詩云春苑月徘徊竹堂侵夜開驚鳥排林度
風花隔水來
凌晨早朝云萬瓦霄灮曙重簷夕霧收玉花停夜燭
金壺送曉籌日暉青鎻殿霞生結綺樓重門啓應路
通籍引王侯
詠舞詩云繁絃奏淥水長袖轉迴鸞一雙俱應節還
似鏡中㸔
賦得吳都詩云畫野通淮泗星躔應斗牛玉牒宏圖
表黄旗美氣浮三分開覇業萬里宅神州髙臺臨茂
苑飛閣跨沉流江濤如素蓋海氣似朱樓吳越自有
樂還似鏡中逰
賦飲馬長城窟云馳馬渡河干流深馬渡難前逢錦
車使都䕶在樓蘭輕騎猶衘勒疑兵尚解鞍温池下
絶棧澗道接危巒拓地勲未賞亡城律詎寛有月關
猶暗經春隴尚寒雲昏無復影氷合不聞湍懷君不
可遇聊持報一飡
賦鸖云飛來䨇白鸖奮翼達凌煙俱棲集紫蓋一舉
背青田颺影過伊落流聲入管絃鳴儔倒景外刷羽
閬風前顧步已相失徘徊各自憐危心猶警露哀響
詎聞天無因振六翮輕舉復隨仙
賦結客少年場云韓魏各竒節倜儻遺名利共矜然
諾心各負縱横意結友一言重相思千里至緑沈明
月絃金絡浮雲轡吹簫入吳市擊筑逰燕肆尋源博
望侯結客逺相求少年垂一顧長驅背隴頭燄燄戈
霜動耿耿劒虹浮天山冬夏雪交河南北流雲起龍
沙暗木落鴈行秋輕生徇知已非是為身謀
怨歌行云紫殿秋風冷彫甍落日沉裁紈悽斷曲織
素别離心掖庭若改晝長門不惜金寵移恩稍薄情
踈恨轉深香銷翠羽帳絃斷鳳凰琴鏡前紅粉歇階
上緑苔侵誰言掩歌扇飜作白頭吟
門有車馬客云陳遵重交結田蚡擅豪華曲臺臨上
路髙門抵狹邪赭汗千里馬繡轂五香車白鸖隨飛
蓋朱鷺入鳴笳夏蓮開劒水春桃發綬花輕帬染回
雪浮蟻泛流霞逢恩借羽翼失路委泥沙
擬古云塗山烽候驚弭節度龍城冀馬樓蘭將燕犀
上谷兵劒寒花不落弓曉月逾明凛凛嚴霜節氷壯
黄河絶蔽日巻征蓬浮天散飛雪全兵值月滿精騎
乗膠折結髪早驅馳辛苦事旌麾馬凍重闗冷輪摧
九折危漢有西山將年年属數竒爟火發金微連營
出武威孤城寒雲起絶陣虜塵飛俠客吸龍劒惡少
縵胡衣朝摩骨都壘夜解谷蠡圍蕭關逺無極蒲海
廣難依沙鐙離旌斷晴川候馬歸兇河梁已畢燕山
斾欲揮方知萬里相侯服有灮輝
顔師古隋朝遺事載洛陽獻合蒂迎輦花煬帝令袁
寳兒持之號司花女時詔世南草征遼指揮徳音敕
於帝側寳兒注視久之帝曰昔傳飛燕可掌上舞今
得寳兒方昭前事然多憨態今注目於卿卿才人可
便嘲之世南爲絶句曰學畫鵶黄半未成垂肩嚲袖
太憨生縁憨却得君王惜長把花枝傍輦行
世南越州人仕太宗帝毎稱其有五絶徳行忠直博
學文詞書翰也既卒帝曰世南於我猶一體拾遺補
闕無日忘之蓋當代名臣人倫凖的今其云亡石渠
東觀中無復人矣
　　蔡允恭
允恭在隋時奉和出頴至淮詩云久倦川涂曲忽此
望淮圻波長泛淼淼晚逈情依依稍覺金烏轉漸見
錦㠶稀欲知仁化洽謳歌逺路歸
允恭荆州江陵人工為詩在隋時煬帝有所賦必令
諷誦遣教宫人允恭耻之授内史舎人固辭繇是踈
斥隋亡歸唐正觀初除太子洗馬卒
　　許敬宗
奉和正日臨朝云天正開初節日觀上重輪百靈滋
景祚萬土慶惟新待旦敷玄造韜旒御紫宸武帳臨
灮宅文衛象鈎陳廣庭楊九奏大帛麗三辰發生同
化育播物體陶鈞霜空澄曉氣靄景瑩芳春徳暉覃
率土相賀奉還淳
奉和七夕應制云牛閨臨淺漢鸞駟涉秋河兩河縈
别緒一宿慶停梭星模鈆裏靨月冩黛中娥奈許令
霄度長嬰離恨多
又應制婺閨期今夕娥輪泛淺潢迎秋伴暮雨待瞑
合神灮薦寢低雲鬢程態解霓裳喜中怨漏促別後
怨天長
七夕賦詠云一年抱怨嗟長別七夕含言始能歸飃
飃羅襪灮天步灼灼新粧鑒月輝情催巧笑聞星靨
不惜呈露解雲衣所歎却隨更漏盡掩泣還弄昨霄
機
敬宗字延族杭州人太宗時檢校黄門侍郎髙宗時
中書令在唐史姦臣傳
　　劉孝孫
詠笛詩云凉秋夜鳴笛流風詠九成調髙時慷慨曲
變或凄清征客懷離緒鄰人思舊情幸以知音顧千
載有髙聲
早發成臯望河詩云清晨發巗邑車馬走轘轅迴瞰
黄河上倘恍屢飛魂鴻流導積石驚浪下龍門仙槎
不辨處沉璧想猶存逺近洲渚出颯沓鳬鴈喧懷古
空延佇歎逝將何言
孝孫荆州人正觀六年遷太子洗馬未拜卒
　　魏徵
正日臨朝應詔詩曰百靈侍軒后萬國㑹塗山豈如
今睿哲邁古獨灮前聲教溢四海朝宗别百川鏘洋
鳴玉珮灼爍耀金蟬淑景輝雕輦髙旌楊翠煙庭實
超王㑹廣樂盛鈞天既傾東日户復詠南風篇願奉
灮華慶從斯萬億年
出關作云中原初逐鹿投筆事戎軒縱横計不就慷
慨志猶存杖策謁天子驅馬出關門請纓係南越憑
軾下東蕃鬱紆陟髙岫出没望平原古木吟寒鳥空
山啼夜猨既傷千里目還驚久逝䰟豈不憚艱險深
懷國士恩季布無二諾侯嬴重一言人生感意氣功
名誰復論
徵字元成魏州人相太宗致太平天下既治懼帝喜
武功嘗賦詩曰終藉叔孫禮方知皇帝尊帝曰徵言
未嘗不約我以禮徵亡帝賦詩曰望望情何極浪浪
淚空泫無復昔時人芳春共誰遣
太宗在洛陽宮幸積翠池宴酣各賦一事帝賦尚書
曰日呉翫百篇臨燈披五典夏康既逸豫商辛亦流
湎恣情昬主多克已明君鮮滅身資累惡成名由積
善徵賦西漢曰受降臨軹道争長趣鴻門驅傳渭橋
上觀兵細栁屯夜宴經栢谷朝逰出杜原終藉叔孫
禮方知皇帝尊帝曰徵言未嘗不約我以禮
　　楊師道
字景猷清警有才思正觀十年拜侍中㕘預朝政後
為太常卿毎與文士宴歌詠自適帝見其詩為擿諷
嗟賞後賜宴帝曰聞公毎酣賞捉筆賦詩如宿成試
為朕為之師道再拜少選輙成無所竄定一坐嗟伏
春朝閑步詩云偃沐乗閑豫清晨步出林池塘籍芳
草蘭芷襲幽衿霧中分曉日花裏哢春禽野徑香常
滿山階筍屢侵何湏命輕蓋桃李自成隂
又初秋夜坐應詔詩云玉琯凉初應金壺夜漸闌蒼
池流稍潔仙掌露方圑鴈聲風處斷樹影月中寒爽
氣長空浄髙吟覺思寒
賦終南山用風字韻應詔詩云眷言懷隠逸輟駕踐
幽叢白雲飛夏雨碧嶺冠春虹草緑長揚路花踈五
祚宮登臨日將晚蘭桂起香風
詠硯云圓池類璧水輕翰染煙華將軍欲見逺見弃
不應賖
詠飲馬應詔詩云寳馬權竒出未央雕鞍照耀紫金
裝春草初生馳上苑秋風欲動醉長楊鳴珂屢度章
䑓側細蹀經向濯龍傍徒令漢將連年去宛城今已
獻名王
詠弓詩云霜重麟膠勁風髙月影圓烏飛隨帝輦鴈
落逐鳴弦
還山宅詩云暮春還舊嶺徙倚玩年華芳草無遥徑
空山正落花垂藤掃幽石卧栁礙浮槎鳥散茅簷静
雲披澗户斜依然北泉路猶是昔煙霞
彈鳴琴詩云北林鵲夜飛南軒月馭進調弦發清徵
蕩心祛𥚹恡變作離鴻聲還入思歸引長歎未終極
秋風飄素鬢
又詠琴詩云久擅龍門質孤竦嶧陽名齊娥初發弄
趙女正調聲嘉客勿遽反繁弦曲未成
詠笙詩云短長揷鳳翼洪細摹鸞音能令楚妃歎復
使荆王吟切切孤竹管來應雲和琴
詠舞云二八如回雪三春類早花分行向燭轉一種
逐風斜
又詠飲馬應詔曰清晨控龍馬弄影出花林躞蹀依
春澗聮翩度碧潯苔流染絲絡水潔冩調音一御瑶
池駕詎憶長城陰
賦隴頭水云隴頭秋月明隴水帶關城笳添離別曲
風送斷腸聲映雪峰猶暗乘氷馬屢驚霧中寒鴈至
沙上轉蓬輕天山傳羽檄漢地急徵兵陣門都䕶道
劒聚伏波營於兹覺無渡方共濯朝纓
正日臨朝應詔云皇猷被寰宇端扆属元辰九重麗
天色千門臨上春
　　岑文本
字景仁鄧州人中書侍郎顔師古以譴罷太宗曰朕
自舉一人乃授文本侍郎專典機要
奉和元日臨朝云時雍表昌運日正叶靈符徳兼三
代禮功包四海圖踰沙紛在列執玉儼相趨清蹕喧
輦道張樂駭天衢拂蜺九旗映儀鳳八音殊佳氣浮
仙掌薰風繞帝梧天文光七政皇恩被九區方陪瘞
玉禮珥筆岱山隅
奉述飛白書勢詩云六文開玉篆八體曜銀書飛毫
列錦繡拂素起龍魚鳳舉崩雲絶鸞驚逰霧踈別有
臨池草恩霑垂露餘
　　李百藥
字重規定州人隋内史令徳林子也翰藻沈鬱詩尤
其所長樵厮皆能諷之
正月臨朝應詔詩云化曆昭唐典承天順夏正百樂
警軒禁三辰揚斾旌充庭富禮樂髙讌齒簮纓獻壽
符萬嵗移風韻九成
少年詞云始酌文君酒新吹弄玉簫少年不歡樂何
以盡芳朝千金笑裏靣一榒掌中腰掛冠豈憚宿迎
拜不勝嬌寄語少年子無辭歸路遥
郢城懷古云客心悲暮序登墉瞰平陸林澤窅芊緜
山川鬱重複王公資設險名都拒江隩方城疑北門
溟海窮南服長策挫吳豕雄圖競周鹿大蒐雲夢掩
壯觀章華築人世更不競西師日侵蹙運圯属驅馳
時屯恣㪣朴莫救夷陵火無復秦庭哭鄢郢遂丘墟
風塵俄慘黷狐兎時逰踐霜露日霑沐鈞渚故池平
神臺層宇覆陣雲埋夏首窮陰慘荒谷帳矣洲壑遷
悲哉年祀倐雖異三春望終傷千里目
百藥七歳能屬文聞中書舎人陸乂嘗過其父徳林
有説徐陵文者云刈瑯琊之稻坐客並不識其事百
藥進曰傳稱鄅人藉稻注云鄅國在瑯琊開陽縣人
皆驚喜云此兒即神童百藥㓜多疾父母以百藥爲
名名臣之子才行相繼四海名流莫不宗仰藻思沉
鬱尤長五言雖樵童牧子亦皆吟諷及懸車告老怡
然自得穿池築山文酒譚賔以盡平生之志年八十
五先是和太宗帝京篇手詔曰卿何身之老而才之
壯齒之宿而意之新乎子安期永徽末遷中書舍人
自徳林至安期三代掌制誥安期孫羲仲又爲中書
舎人(賔録/出譚)
　　來濟
楊州人父䕶兒濟正觀十八年初置太子司議郎髙
其選以濟為之永徽中為相世謂䕶兒　兒作相世
南男作匠是也
濟出玉關絶句云歛轡遵龍漢衘悽渡玉關今日流
沙外垂涕念生還
太宗餞中書侍郎來濟詩云暖暖去塵昬㶚㟁飛飛
輕蓋指河梁雲峰衣結千重葉雪岫花開幾樹粧深
悲黄鸖孤舟逺獨歎青山別路長聊將分袂霑襟淚
還用持添離席觴
　　長孫無忌
無忌嘲歐陽詢形狀猥陋云聳膞成山字埋肩畏出
頭誰家麟閣上畫此一彌猴詢應聲曰索頭連背暖
漫襠畏肚寒祇縁心渾渾所以靣團團大宗笑曰詢
殊不畏皇后耶
太宗嘗謂唐儉酒杯流行發言可喜是時天下初定
君臣俱欲無為酒杯善謔理亦有之髙宗雖不君然
亦深察事機當時諸王鬬鷄王勃在沛王府戲為文
檄英王鷄帝見之大怒曰此殆交結之漸即日竄㪍
以太宗之賢杯酒一時之樂何足為後世戒及其弊
也中宗詔羣臣曰天下無事欲與羣臣共樂於是迴
波艶辭妖冶之舞作於文字之臣而綱紀蕩然矣創
業之難也一觴一詠足以肇亂况其甚焉者哉
　　杜正倫
相州人工屬文嘗與中書舎人董思恭夜直論文思
恭歸謂人曰與杜公評文今日覺吾頓進顯慶初為
相
侍宴北門詩云大君端扆暇􁧬賞狎林泉開軒臨禁
籞藉野列芳筵參差歌管颺溶洩羽旗懸玉池流若
釀雲閣聚非煙湛露晞堯日薰風入舜絃大徳侔玄
造微物荷陶甄謬陪瑤水宴仍厠栢梁篇闞名徒十
月鄒辯詎談天既喜灮華旦還傷遲暮年猶冀升中
日簮裾奉肅然(疑以傳疑/闞名徒十月)
　　馬周
凌朝浮江旅思詩云太清上初日春水送孤舟山逺
疑無樹潮平似不流㟁花開且落江鳥沒還浮覊望
傷千里長歌遣四愁
周字賔王博州人嗜學善詩春秋天資曠邁武徳中
補州助教不治事刺史達奚怒數咎責周乃去客宻
州趙仁本高其才厚以資使入關留客汴為浚儀令
崔賢所辱遂感激而西至長安客常何家正觀五年
太宗召之後為中書令
　　李義府
遥叙封禪詩云天齊摽巨鎮日觀啟崇祠岹嶢臨渤
澥隠嶙控河沂建岳誠為長升功亮在兹帝猷符廣
運玄範暢文思飛聲緫地絡載化撫乾維瑞䇿開真
鳳禎圖薦寳龜東后方肆覲西都道六師肅駕移星
苑楊罕馭風司沸鼓喧平陸凝蹕静通逵汶陽馳月
羽䝉陰驚電輜巗花飃曙輦峰葉蕩春旗石間環藻
衛金壇映黼帷仙階溢秘秬靈險耀祥芝三始貽遐
貺萬嵗受重釐菲質陶恩奬趨迹奉軒墀觸網淪幽
裔乘徼限明時周南昔已歎卭西今復悲
詠鸎鵡詩云牽弋辭重海觸網去層巒戢翼雕籠際
延思彩霞端慕侣朝聲切離羣夜影寒能言殊可賞
相助憶長安
高宗朝義府常賦詩曰鏤月為歌扇裁雲作舞衣自
憐迴雪影好取洛川歸有棗强尉張懷慶好偷竊名
士文章乃為詩曰生情鏤月為歌扇出性裁雲作舞
衣照鑑自憐迴雪影來時好取洛川歸時人為之語
曰活剥張昌齡坐吞郭正一
義府初遇以李大亮劉洎之薦太宗召令詠烏義府
曰日裏颺朝彩琴中聞夜啼上林如許樹不借一枝
棲帝曰與卿全樹何止一枝
義府擅殺寺丞畢正義王義方彈義府疏云臣聞履
霜堅氷積小成大請乞重勘當畢正義致死之由雪
寃象於幽泉誅姦臣於白日對(叱/伏)義府不退義方三
叱上既無言義府趨出義方乃讀彈文義府善柔成
性佞媚為心昔事馬周分桃見寵後交劉洎割袖承
恩生其羽翼長其灮價因縁際㑹遂階通達不能盡
忠端節對敭王休䇿蹇勵駑祗奉皇眷而反憑附城
社蔽虧日月請託公行交逰群小貪冶容之好原有
罪之淳于恐漏洩其謀殞無辜之正義雖挾山超海
之力望此猶輕迴天轉日之威方斯更劣此如可恕
孰不可容金風戒節玉露啟途霜簡與秋典共清忠
臣將鷹鸇並擊請除君側少益鴻私碎首玉階庻明
臣節伏請付法推斷以申典憲
義府其先瀛州人與來濟俱以文翰顯時稱來李永
徽六年爲相王義方庭劾之帝隂徳義府故貸不問
爲抑義方逐之俄進中書令後以罪流振州朝野相賀
　　陳子良
詠雪云灮映粧樓月花承歌扇風欲妬梅將柳故落
早春中
七夕㸔新婦隔巷停車詩云隔巷遥停幰非復為來
遲只言更尚淺未是渡河時
得妓詩云微雨散芳菲中園照落暉紅樹遥歌扇緑
珠飄舞衣繁絃調對酒雜引動思歸愁人當此夕羞
見落花飛
新宫詞云春色照蘭宫秦女旦䆫中栁葉來眉上桃
花落臉中拂塵開扇匣巻帳却熏籠衫薄偏憎日帬
輕更畏風
子良吳人與蕭徳言庾抱同為太子學士正觀六年卒
　　杜之松
和衛尉寺栁詩云漢將本屯營遼河有戍城大夫曽
取姓先生曾得名髙枝拂逺鴈踈影度遥星不辭攀
折苦為入管絃聲
之松正觀中為河中刺史荅王績書云辱書知不降
顧艱恨何已僕幸恃故情庶迴高躅豈意康成道重
不許太守稱官老萊家居羞與諸侯為友延佇不獲
如何竒跡獨全幸甚幸甚敬想結廬人境植杖山河
林壑地之所豐煙霞性之所適蔭丹桂藉白茅濁酒
一杯清琴數弄誠足樂也此真髙士何謂狂生僕憑
藉國恩濫尸貴部官守有限就學無因延頸下風我
勞何極前因行縣實欲秪尋誠恐燉煌孝㢘守琴書
而不出酒泉太守列鐘皷而空還所以遲迴遂攬轡
也僕雖不敏頗識前言道既知尊榮何足恃豈不能
正平公之坐敬養亥唐屈文侯之膝恭師子夏雖齊
桓徳薄五行無疑雎　夸人一來何損䝉借家禮今
見披尋微而精簡而備誠經傳之典略閨庭之要訓
也(以傳疑/雎夸人疑)
　　崔善為
吕才序王無功文集云君河中有渚田十數頃又有
隠士仲長子灮服食養性君遂結廬河渚正觀中京
兆杜之松清河崔善為繼為州刺史皆召之君曰奈
河坐召君平耶
荅無功冬夜載酒鄉館詩云頒條忝貴郡懸榻久相
望處士同楊鄭邦君謝李彊詎知方擁篲逢子敬惟
枽明朝蓬户側㑹自謁任棠
荅無功九日詩秋來菊花氣深山客重尋露葉疑㴠
玉風花似散金摘來還汎酒獨坐即徐斟王弘貪自
醉無復覔楊林
善為貝州人武徳中歴尙書左丞諸曹吏惡其聽察
嘲其短傴曰崔子曲如鈎隨例得封侯髆上全無項
脑前别有頭髙祖勞之曰齊末姦吏歌斛律明月高
緯昏不察至滅其家朕雖不徳幸免是下令求謗者
謗遂止卒於秦州刺史
　　王績
晩年叙志示翟處士正師云弱齡慕竒調無事不兼
修望氣登重閣占星上小樓明經思待詔學劎覔封
侯棄繻頻北上懷刺幾西遊中年逢䘮亂非復昔追
求失路青門隠藏名白社逰風雲私所愛屠博暗為
儔解紛曽覇越釋難頗存周晩嵗聊長想生涯太若
浮歸來南畝上更坐北溪頭古㟁多磐石春泉足細
流東隅誠已謝西景懼難收無謂退耕近伏念已經
秋庾枽逢處跪陶潜見人羞三晨寧舉火五月鎮披
裘自有居常樂誰知身世憂
建徳破後入長安詠秋蓬示辛學士云遇坎聊知止
逢風忽未歸孤根何處斷輕葉强能飛辛荅云託根
雖異所飄葉早相依因風若有便更共入雲飛(辛氏/不知)
(録於此/之名今)
古意云幽人在何所紫嵓有仙躅月夜横寳琴此外
將安欲材抽嶧山幹徽㸃崐丘玉漆抱蛟龍唇絲纒
鳳凰足前彈廣陵罷後以明灮續百金買一聲千金
傳一曲世無鐘子期誰知心所屬
竹生大夏溪蒼蒼富竒質緑葉吟風勁翠莖犯霄密
霜霞封其柯鴛鸞食其實寧知軒轅後更有伶倫出
刀斧俄見尋根株坐相失裁為十二管吹作雄雌律
有用雖自傷無心復招疾不如山上草離離保終吉
寳龜尺二寸由來宅深水浮遊五湖内宛轉三江裏
何不深復深輕然至溱洧溱洧源流狹春秋不濡軌
漁人遞徃還網罟相縈藟一朝失運㑹刳膓血流死
豐骨輸廟堂鮮腴籍籩簋棄置誰怨尤自我招此否
餘靈寄明卜復來欽所履
松生北巗下由來人徑絶布葉捎雲煙揷根擁巗穴
自言生得地獨負凌雲潔何時畏斤斧幾度經霜雪
風驚西北枝雹隕東南節不知歳月久稍覺枝榦折
藤蘿上下碎枝幹縱横裂行當縻爛盡坐共灰塵㓕
寧關匠石顧豈爲王孫折盛衰自有時聖賢未嘗屑
寄言悠悠者無爲嗟大耋
桂樹何蒼蒼秋來花更芳自言歳寒性不知露與霜
幽人重其徳徙植臨前堂連拳八九樹偃蹇二三行
枝枝自相糺葉葉還相當去來䨇鴻鵠栖息兩鴛鴦
榮蔭誠不厚斤斧亦勿傷赤心許君時此意那可忘
彩鳳欲將歸提羅出郊訪羅張大澤已鳳入重雲颺
朝栖崐閬木夕飲蓬壺漲問鳳郍逺飛賢君坐相望
鳳言何深徳微禽安足尚但使雏卵全無令繒繳放
皇臣力牧舉帝樂簫韶暢自有來巢時明年阿閣上
春日詩云前旦出園逰林華都未有今朝下堂來池
水開已久雪被南軒梅風催北庭栁遥呼竈前妾却
報機中婦年灮恰恰來滿甕營春酒
績字無功絳州人兄通大儒也績誕縱與李播吕才
善大業末仕為六合丞嗜酒不任事因解去居河渚
間與仲長子灮友以周易老子置牀頭他書罕讀也
著五斗先生傳醉鄉記無心子傳豫知終日自誌其
墓自號東臯子
唐詩紀事巻第四
唐詩紀事卷第五
　蕭徳言　顔師古　杜淹　裴守眞
　胡元範　元萬頃　李敬立　張文琮
　薛􁧬惑　張大安　薛元超　鄭蜀賔
　王徳真　楊思玄　鄭義真　徐珩
　蕭翼　弘執恭　鄭軌　王勣
　竇咸
　　蕭徳言
詠舞詩云低身鏘玉珮舉袖拂羅衣對簷疑鷰語映
雪似花飛
徳言字文行正觀中為弘文館學士兼侍讀以年老
致仕太宗不許詔曰天下無事方欲建禮作樂偃武
修文卿年齒已衰教將何恃所冀才徳猶茂卧振髙
風使濟南伏生猶在兹日拜秘書少監
　　顔師古
奉和正日臨朝云七政璿衡始三元寳律新負扆延
百辟垂旒御九賔肅肅皆鴛鷺濟濟盛簮紳天涯重
致譯日域獻竒珎
師古字籀自之推以來居關中性簡峭自負其才意
望甚髙終於秘書監諌議大夫相時其弟也師古叔
父逰秦武徳初刺廉州州人歌曰廉州顔有道性行
同莊老愛人如赤子不煞非時草髙祖璽書勞勉之
　　杜淹
杜淹始見袁天綱於洛天綱謂曰蘭臺成就學堂寛
廣又語曰二十年外終恐責黜暫去即還武徳六年
以善隠太子俱配流雋州淹至益州見天綱曰洛邑
之言何其神也天綱曰不久即回至九年六月召入
天綱曰杜公至京即得三品要職淹至京拜御史大
夫檢校吏部尙書贈天綱詩曰伊吕深可慕松喬定
是虛繫風終不得脫屣欲安如且珎紈素美當與薜
蘿踈既逢楊得意非復久閑居
淹字執禮隋時隠太白山文帝惡之謫戍江表秦王
引入為天䇿府曹參軍賦詩尤工賜銀鐘楊文幹反
辭連太子歸罪淹流雋州太宗踐阼召為御史大夫
後檢校吏部尚書㕘預朝政卒
　　裴守真
和太子納妃詩曰瑜珮升青殿穠華降紫微還如桃
李發更似鳳凰飛金屋貞離象瑶臺起婺徽綵纓紛
碧坐繢羽泛褕衣
雲路移凋輦天津轉明鏡仙珠照乘歸寳月重輪映
望園喜宴洽主第懽娱盛絲竹楊帝熏簮𥚑奉宸慶
藂雲藹曉灮湛露晞朝陽天文大景麗容藻睿詞芳
玉庭散秋色銀宮生夕凉太平起遂古萬壽樂無疆
守真綘州人髙宗時太常博士天授中為司憲府丞
覈詔獄多裁恕不合武后㫖出刺成州徙寧州卒
　　胡元範
奉和太子納妃詩云帝子威儀絶宮妃禮慶優疊鼓
陪山觀凝笳翼畫輈鬱鬱神香滃弈弈彩雲浮排
空列錦罽勝觀溢皇州
金閨未息火玉樹鍾天愛月路飾還裝星津動歸珮
紫極流宸眷清規佇慈誨恩波洽九流光輝軼千載
側席詔親賢式宴坐神仙聖文飛聖筆天樂奏鈞天
曲池􁁃雅景文字孕祥煙小臣同百獸率舞悦堯年
高宗子洪為太子納妃有司奏贄用白鴈適苑中獲
之帝喜曰漢獲朱鴈為樂府歌今得白鴈為㛰贄㛰
乃人倫首我則無慙(孝欽皇帝/太子後謚)裴炎請武后歸政后
以炎有異圖捕送詔獄元範為鳳閣侍郎曰炎有功
於國臣明其不反后曰炎有反端顧卿未知耳元範
曰若炎反臣軰亦反矣后曰朕知炎反卿軰不反遂
斬炎
元範申州義陽人介廉有才以炎故流死嶲州
　　元萬頃
春日池臺詩云日影飛花殿風紋積翠池鳳樓通夜
敞虬輦望春移
春日詩云花輕葉亂仙人店葉宻鸎喧帝女枽飛雲
閣上春應至明月樓中夜未央
又曰鳳輦迎風乗紫閣鸞車避日轉彤闈中塘促管
淹春望後殿清歌開夜扉
奉和太子納妃公主出降詩云离元應春夕帝子降
秋期鳴瑜合清響冠玉麗濃輝和聲躋鳳掖清影步
鸞墀
從李勣征髙麗為遼東道管記勣令別將赴平壤粮
不及期萬頃作離合詩宻報勣勣曰軍機切遽何以
詩為欲斬之言狀乃免勣令作文檄髙麗其語有不
知守鴨渌之險莫離支報云謹聞命矣遂移兵鴨渌
軍不得入萬頃坐是流嶺外遇赦還為北門學士累
遷鳳閣侍郎坐事誅
　　李敬玄
奉和別魯王詩云緑車旋楚服丹蹕佇秦川珠臯轉
歸騎金㟁引行旃一朝限原隰千里間風煙鸎喧上
林右鳬響御溝前斷雲移魯蓋離歌動舜絃别念凝
神扆崇恩洽玳筵顧惟慙叩寂徒自仰鈞天
又奉和別越王詩云飛蓋迴蘭坡宸襟佇栢梁別館
分涇渭歸路指衡漳關山通曉色林籞徧春灮帝念
紆千里詞波照玉潢
敬玄毫州人該覽群籍尤善於禮高宗在東宫馬周
薦其材召入崇賢館侍讀後相髙宗儀鳳中劉仁軌
奏河西鎮守非敬玄不可帝强遣之由是大敗於湟
川魯王靈䕫髙祖子也歴五州刺史越王正太宗子
武后時爲豫州刺史
　　張文琮
水詩云摽名資上善流派表靈長地圖羅四瀆天文
載五潢方流􁁃玉潤圓折動珠灮獨有䝉園吏棲偃
玩濠梁
賦橋詩云造舟浮渭日鞭石表秦初星文遥㵼漢虹
勢尙凌虛已授文成履空題武騎書別有臨濠上棲
偃獨觀魚
和陽舎人詠中書有花樹詩云初蘂映春叢參差間
早紅因風時落砌雜雨乍浮空影照鳳池水香飄鷄
樹風豈不愛攀折希君懷袖中
文琮同潘屯田冬日早朝云假寐懷古人夙興瞻曉
月通辰禁門啟冠蓋趨朝謁霜靄清九衢霞灮照双
闕紛綸人物紀煥爛聲明發腰劒動陸離鳴玉和清
越
文琮髙宗宰相文瓘弟也貝州人好自冩書正觀中
為治書侍御史永徽中拜户部侍郎出為建州刺史卒
文琮賦蜀道難云梁山鎮地險積石阻雲端深谷下
寥廓層嵓上鬱盤飛梁架絶嶺棧道絶危巒攬境猶
長息方知斯路難
　　薛(御諱/孝宗)惑
進船於洛水詩云禁園紆睿覽仙棹叶宸遊洛北風
花樹江南彩畫舟榮生蘭蕙草春人鳳凰樓興盡離
宫暮煙灮起夕流
世傳(諱/孝宗)惑善投壺背後執矢投之龍躍隼飛百發
百中
　　張大安
奉別越王詩云盛藩資右戚連蕚重皇情離襟愴睢
苑分途指鄴城麗日開芳甸佳氣積神京何時驂駕
入還見謁承明越王太宗子武后時為豫州刺史大
安公謹之子上元中同中書門下三品章懷太子
令與劉訥言等共註范瞱漢書太子廢故貶普州刺
史終横州司馬
　　薛元超
和同太子監守違戀詩云儲禁銅扉啓宸行玉軷遥
空懷壽街吏尚隔寢門朝北首瞻龍㦸塵外想鸞鏕
飛文映仙誥濟惠叶神飈帝念紆蒼陸乾文煥紫霄
歸塘横筆海平圃振詞條欲應重輪曲鏘洋韻九
韶
元超收之子也髙宗時為給事中轉中書舎人薦士
若任希古郭正一崔融等皆以才自名上元初同中
書門下三品政出武后因陽喑乞骸骨卒
髙宗為太子也元超為舎人太宗親征時元超韓王
元嘉同太子監守賦違戀詩
　　鄭蜀賔
蜀賔滎陽人善五言年老為江左一尉親朋餞於上
東門蜀賔賦詩曰畏途方萬里生涯近百年不知將
白首何處入黄泉酒酣詠歌聲調哀戚竟卒於官時
長壽中也
　　王徳真
和過温湯詩云握圖開萬㝢屬聖啓千年驪阜疏緹
騎驚鴻映彩旃玉霜明鳳野金陣藻龍川祥煙聚危
岫慶水溢飛泉停輿興􁧬覽還舉大風篇
徳真武后時為納言房先敏以罪貶訴於相府内史
騫味道曰太后㫖劉褘之曰乃上從有司所奏云后
聞貶味道而以褘之為忠臣徳真推順曰戴至徳無
異才惟能歸善於君為時所服后曰善
　　楊思玄
湯泉詩云豐城觀漢迹温谷幸秦餘地接幽王壘塗
分鄭國渠風威肅文衛日彩鏡雕輿逺岫凝氛重寒
叢樹影踈迴瞻建章闕佳氣滿宸居
奉和別魯王詩云元王詩傳奏文后寵靈優未若動
宸眷龍章送逺逰潼關踈别道㶚岸引行舟北林分
苑樹東流溢御溝鳥聲含吹咽騎影曳花浮聖澤九
垓遍天文七曜周方翹獻雅樂簮帶奉鳴球
髙宗時人
　　鄭義真
温湯詩云洛川方佇蹕豐野暫停鑾湯泉常獨涌
温谷豈知寒漏皷依巗畔相風出樹端嶺煙遥聚草
山月逈臨鞍日用誠多幸天文遂仰觀
髙宗時人
　　徐珩
日暮望涇水詩云導源經隴阪屬汭貫嬴都下瀬波
常急迴圻溜亦紆毒流秦卒斃泥糞漢田腴獨有迷
津客懷歸􁇆暮途
髙宗時人
　　蕭翼
太宗以翼爲監察御史充使取羲之蘭亭序真蹟於
越僧辯才翼初作北人南逰一見欵宻留宿設缸靣
酒江東缸靣猶何北曰甕頭蓋初熟酒也酣樂之後
探韻賦詩才探來字詩云初醖一缸開新知萬里來
披雲同落莫步月共徘徊夜久孤琴思風長旅鴈哀
非君有秘術誰照不燃灰翼探招字詩云邂逅欵良
霄慇懃荷勝招彌天俄若舊初地豈成遥酒蟻傾還
泛心猨躁似調誰憐失羣翼長苦業風飄既而以術
取其書以歸(世翼/本名)
南部新書曰蘭亭序武徳四年歐陽詢就越詐求之
始入秦王府麻道嵩奉教搨兩本一送辯才一王自
收道嵩私搨一本正觀二十三年禇遂良請入昭陵
　　弘執恭
和平凉公觀趙郡王妓詩云小堂羅薦陳妙妓命燕
秦翠眉凝假黛紅臉自含春合舞俱迴雪分歌共落
塵齊竽不可厠空願上龍津
賦劉生云英名振闗右雄氣逸江東逰俠五都内來
去三秦中劒照七星影馬控千金騘縱撗方未息因
兹定武功(梁以來歌為三秦逰/劉生不知何代人齊)
　　鄭軌
觀兄弟同夜成㛰詩云棠棣開䨇蕚夭桃照兩花分
庭含珮響隔扇偶粧華迎風俱似雪映綺共如霞今
霄二神女併在一仙家
　　王勣
詠妓詩云妖姬飾浄粧窈窕出蘭房日照當軒影風
吹滿路香早時歌扇薄今日舞衫長不應令曲誤持
此試周郎
勣武徳正觀間人有集五卷
　　竇威
出塞曲云匈奴屢不平漢將欲縱撗㸔雲方結陣却
月始連營潜軍渡馬邑楊斾掩龍城㑹勒燕然石方
傳車騎名威字文蔚沈邃有噐局貫覧群言諸兄詆
爲書癡武徳初爲内史令
唐詩紀事卷第五
唐詩紀事卷第六
　上官儀　郭正一　喬知之　喬侃
　員半千　任希古　蘇味道　杜審言
　郭利正　吳少微　富嘉謨　李福業
　王適　李崇嗣
　　上官儀
字㳺韶陜州人工詩其詞綺錯婉媚及貴人効之曰
上官體
詠雪詩云禁園凝朔氣瑞雪掩晨曦花明棲鳳閣珠
散影娥池飄素迎歌上翻花向舞移幸因千里映還
繞萬年枝
又奉和山夜臨秋詩云殿帳清炎氣輦道合秋陰凄
風移漢筑流水入虞琴雲飛送斷鴈月上净踈秋滴
瀝露枝響空濛烟壑深
又和頴川公秋夜詩云泬寥空色逺芸黄凄序變洞
浦落遵鴻長飈送巢鷰千秋流夕景萬籟含霄轉峻
雉聆金祗曾䑓切銀箭(金祗未詳)
王昭君云玉關春色晩金河路幾千琴悲桂條上笛
怨柳花前霧掩臨粧月風驚入鬢蟬裁書待廻使淚
盡白日天(日字未詳)
髙宗承貞觀之後天下無事儀獨持國政嘗凌晨入
朝巡洛水堤步月徐轡詠詩曰脉脉廣川流驅馬入
長洲鵲飛山月曙蟬噪野風秋音韻清亮羣公望之
猶神仙焉(詩話/右古今)
髙宗即位儀為相麟徳元年坐梁王忠事下獄死武
后惡之也儀應詔詩中用影娥池學士時無解其事
祭酒令狐徳棻召張柬之等十餘人示此詩東之對
云洞冥記漢武帝於望鸖臺西起俯月臺臺下穿影
娥池每登臺眺月影入池中使宮人乘舟笑弄月影
因名影娥池亦曰眺蟾臺令狐徳棻嘆其博識
　　郭正一
定州人永隆中平章事武后專國出刺陜州與張楚
金元萬頃皆為周興誣殺之
和太子納妃公主出降詩云桂宮初服冕蘭掖早升
笄禮盛親迎晉聲芳出降齊金龜開瑞鈿寳翟上仙
袿轉扇承霄月揚旌照夕蜺
　　喬知之
知之馮翊人武后時為補闕
有緑珠篇云石家金谷重新聲明珠十斛買婷娉昔
日可憐君自許此時歌舞得人情君家閨閤不曽関
好將歌舞借人看富貴英雄非分理驕奢勢力横相
干别君此去終不忍徒勞掩淚傷紅粉百年離別在
髙樓一旦紅顔為君盡蓋知之有寵婢曰碧玉知之
為之不婚為武承嗣所奪知之以此歌寄之而末句
云百年離別在髙樓一旦紅顔為君盡寵者結於衣
帶投井而死承嗣見詩大恨知之坐此陷亡
沈佺期贈知之古意云盧家少婦鬱金堂海燕雙栖
玳瑁梁九月寒砧催下葉十年征戍憶遼陽白狼河
北音書斷丹鳳城南秋夜長誰知含愁獨不見使妾
明月照流黄
通鑑考異云唐曆及本紀殺知之在天授元年據陳
子昻別傳云武攸宜討契丹子昻知之為參謀尚在
萬嵗通天元年子昻有西還至散闗荅知之詩云昔
君事胡馬余得奉戎旃携手同沙塞闗河緬幽燕歎
此南歸日猶聞北戍邊是時未罷也疑知之死在神
功年後或天授初承嗣銜之至是乃殺之耳
　　喬侃
人日登髙云僕本多悲者年來不悟春登髙一逰目
始覺栁條新杜陵猶識漢桃源不辨秦蹔若昇雲霧
還似出囂塵頼得煙霞氣淹留攀桂人
沈佺期送喬隨州侃云結交三十載同逰一萬里情
為契闊生心由離別死拜恩前後人從官差池起今
尔歸漢東明珠報知已
侃武后時學士預脩三教珠英知之之弟也開元初
為兖州都督長安中卒於襄陽以文詞知名
　　員半千
隴右途中遭非語云趙有兩毛遂魯聞二曽參慈母
猶且惑况在行路心冠冕無醜士賄賂成知已名利
我所無清濁誰見理弊服空廷春緩帶不着身出逰
非懷壁何憂乎忌人正湏自保愛振衣出世塵
半千字榮期齊州人嘗事王義方義方曰五百歳一
賢者生子冝當之因改今名(餘慶/始名)舉八科皆中累爲
洪文館學士睿宗立召爲太子右諭徳表丐骸骨事
五君有清白節(后時同爲洪文館學士/與王劇路敬淳石抱中武)
　　任希古
字敬臣棣州人五歳䘮母七歳問父何以報母父曰
揚名顯親可也乃刻志從學年十六刺史崔樞欲舉
秀才自以學未廣遯去後舉孝廉虞世南噐其人爲
洪文學士終太子舎人
奉和太子納妃公主出降詩云帝子陞青陛王姬降
紫宸星灮移雜珮月彩薦重輪龍旌翻地杪鳳管颺
天濵槐陰浮淺瀬葆吹翼輕塵
和長孫秘監伏日苦熱云玉署三時曉金覊五日歸
北林開晚徑東閣敞閑扉池鏡分天色雲峰減日輝
游鱗映荷聚驚翰遶林飛披襟楊子宅舒嘯仰重闈
和東觀羣賢七夕臨泛昆明云秋風始揺落秋水正
澄鮮飛眺牽牛渚激賞鏤鯨川㟁珠淪曉魄池灰歛
曙煙泛查分冩漢儀星別架天雲灮波處動月影浪
中懸驚鴻絓蒲弋游鯉入莊筌萍葉凝江上菱花似
鏡前長林代輕幄細草即芳筵文華開翠㶑筆海控
清漣不挹蘭罇聖空仰桂舟仙
薛元超永徽初為中書舎人薦希古郭正一王義方
孟和貞崔融十餘人時論美之
　　蘇味道
趙州人與里人李嶠號蘇李武后時為相世號模稜手
上元云火樹銀花合星橋鐵鎻開暗塵隨馬去明月
逐人來逰妓皆濃李行歌盡落梅金吾不惜夜玉漏
莫相催
詠霧詩曰氤氲超洞壑遥裔匝平疇乍似含龍劒還
疑映蜃樓拂林隨雨密度逕帶煙浮方謝公超步終
從彦輔遊
又詠虹詩曰紆餘帶星渚窈窕架天潯空因壯士見
還共美人沉逸照含良玉神灮藻瑞金獨留長劒彩
終負昔賢心
贈封御史入臺詩云故事惟三獨兹辰對兩闈夕林
鳴舞屈春草接芳菲盛府題清槖殊章動繡衣風連
臺閣起霜就簡書飛凛凛當朝色行行滿路威唯當
擊隼去復覩落鵰歸(未詳/舞屈字)
又始背洛城秋郊矚目奉懷臺中諸侍御詩云薄遊
忝霜署直指戒氷心荔浦方南紀蘅臯暫北臨山晴
闗塞斷川暮廣城隂場圃通圭甸溝塍礙石林野童
永捃拾田叟去謳吟蟋蟀秋風起蒹葭晩露深帝城
猶鬱鬱征傳幾駸駸廻憶披書地勞歌謝所欽
　　杜審言
和李大夫嗣真奉使存撫河東云六位乾坤動三微
歴數遷謳歌移火徳圖䜟在金天子月開階統房星
受命年禎符龍馬出寳籙鳳凰傳地即交風雨都仍
卜澗瀍明堂惟御極清廟乃尊先不宰神功運無私
大象懸八荒平物土四海接人煙已属羣生泰猶言
至道偏璽書傍問俗旌節近推賢秩比司空位官臨
御史員推詞執刀筆直諌下樓船國有大臣噐朝加
小㑹筵將行備禮樂送別仰神仙城闕周京轉闗河
陜服連稍觀汾水曲俄指絳臺前姑射聊長望平陽
遂宛然舜耕餘草木禹鑿舊山川昔出諸侯争無何
覇業全中軍掃戰敵外府絶兵權隠隠帝鄉逺瞻瞻
肅命䖍西河偃風俗東壁挂星躔井邑枌榆社陵園
松栢田榮灮朝掩代佳氣曉侵燕雨霈鴻私滌風行
睿㫖宣惸婺訪疾苦屠釣採貞堅人樂逢刑措時康
洽賞延賜踰秦氏給恩倍漢家錢擁傳咸翹首稱觴
競比肩拜迎彌道路舞詠溢郊鄽殺氣西衡白窮隂
北土玄飛霜遥度海殘月逈臨邊緬邈朝廷問周流
朔塞旋興來探鳥䇿俊發抱龍泉學揔三千卷文傾
三百篇澄清得使者作頌有人焉未以崇班閡而云
勝託捐偉材何磊落陋質幾翩翾江海寧為讓巴渝
輙自牽一聞歌聖道助曲荷陶甄(托捐未詳/諸侯争勝)
和韋承慶過義陽公山㽵池五首
野興城中發朝英物外求情懸朱紱望契動赤城逰
海鷰巢書閣山鷄舞畫樓雨餘清晚夏共坐北巗幽
逕轉危峰逼橋斜缺㟁妨玉泉移酒味石髓換花香
綰霧青條弱牽風紫蔓長猶言行樂少别向後池塘
携琴遶碧沙搖筆弄青霞杜若幽庭草芙蓉曲沼花
宴遊成點客形勝得仙家往往留仙步登攀日易斜
攅石當軒倚懸泉度牖飛鹿麛衝妓席鶴子曵童衣
園菓嘗難遍池蓮摘未稀巻簾先待月應在醉中歸
賞翫竒他日髙深愛此時池為八水背峰作九山疑
池静魚偏逸人閑鳥欲欺青溪留別興别與白雲期
贈崔融詩云十年俱薄宦萬里各他方雲天斷書札
風土異炎凉太息幽蘭紫勞歌竒樹黄日疑懷叔度
夜似憶真長北使從江表東歸在洛陽相逢慰疇昔
相對叙存亡草深窮巷毁竹盡故園荒雅節君彌固
衰顔余自傷人事盈虛故交游寵辱妨雀羅争去翟
鸖氅更尋王思極歡娱至明情詎可忘速騎追佳賞
城中及路傍琴樽横宴席巗冶卧詞場三川宿雨霽
四月晩花芳復此開懸榻寧唯入後堂興酣鴝鵒舞
言念鳳凰翔高選俄遷職嚴程巳飭裝撫躬衘道義
携手戀輝灮玉振先推美金銘舊所防勿嗟離别易
行役共時康
贈蘇味道詩云北地寒應苦南庭戍不歸邊聲亂羗
笛朔氣巻戎衣雨雪闗山暗風霜草木稀胡兵戰欲
盡漢卒尚重圍雪浄妖星落秋深塞馬肥據鞍雄劒
動挣筆羽書飛輿駕還京邑朋遊滿帝畿方期來獻
凱歌舞共春輝
蓬萊三殿侍宴奉勑詠終南山應制詩云北斗掛城
邊南山倚殿前雲標金闕逈樹杪玉堂懸半嶺通佳
氣中峰繞瑞煙小臣持獻壽長此戴高天
子美贈閭丘師詩云吾祖詩冠古同年䝉主恩謂審
言以詩閭丘均以字同侍武后也
審言字必簡襄州人初貶吉州司户與同僚不叶司
馬周季重司户郭若訥誣以罪繫獄審言子并年十
三因季重酢讌懷刃刺之季重臨死曰吾不如審言
有孝子若訥誤我亦焉避害審言因此免官還東郭
則天召將用之問曰卿喜否審言舞蹈謝恩因作懽
喜笑授著作郎神龍初坐交通張易之流峰州入爲
修文館學士卒將死謂宋之問武平一曰吾在久壓
公等今且死固大慰但恨不見替人云與李喬崔融
蘇味道爲文章四友審言卒李嶠巳下請加命時武
平一爲表云審言譽鬱中朝文髙前列是以升榮粉
署擢秀蘭臺徃以微瑕久從逺謫陛下膺圖玉扆下
制金門收賈誼於長沙返蔡邕於左校審言獲登文
館預奉属車未獻長卿之辭遽啟元瑜之悼臣等積
薪増愧焚芝盈感伏乞恩加朱紱寵及幽泉假飾終
之儀舉哀榮之典庶弊帷莫棄墜履無遺乃贈著作
郎制曰漢覃恩祐方慶於同時漳浦㽸痾忽歸於厚
夜蒿里修文之地永閟音徽蓬山著作之曹宜加寵
數(字俱未詳/開階統漢單)
　　郭利正
上元云九陌連燈影千門慶月華傾城出寳騎匝路
轉香車爛熳唯愁曉周遊不問家更逢清管發處處
落梅花
　　吳少微
少微和崔日用游開元寺詩云左憲多材雄故人尤
鷙鶚護贈單于使休軺太原郭館次厭煩歊清懷尋
寂寞西縁十里餘北上開花閣初入雲樹間冥䝉未
昭廓漸出欄榥外萬里秋景焯嵗晏風落山天寒水
歸壑覽物頌幽景三乗動玄鑰但敷利解言永用忘
昬著
少微新安人與富嘉謨齊名友善進士擢第累授晉
陽尉與富嘉謨並拜監察御史時卧疾聞嘉謨亡號
哭賦詩曰維三月癸丑河南富嘉謨卒予時寢疾於
洛陽北里聞之投枕而起淚霑乎袵席匍匐於寢門
之外病不能哭仰天而呼曰天乎天乎俾予曷所朋
曷可得而見乎賦詩曰吾友適不死於戱社稷臣直
禄非造利長懷大庇人乃通承明籍遇比敦牂春藥
厲其可畏皇穹故匪仁疇昔與夫子孰云異天倫同
病一相失茫茫不重陳子之文章在其殆尼父新皷
興斡河岳貞詞毒鬼神可悲不可朽車輤沒荒榛聖
主賢為寳吁兹大國貧詞人莫不歎美既而病亟歎
曰生死人之大分何恨焉然官職十分未作其一乃
至是耶慷慨而終
少微為并州長史張仁亶進九鼎銘表其畧曰鼎者
夏后氏作羣牧貢金逺方圖物備諸山澤以禦魑魅
厥後嗣徳昬亂鼎遷于啇夏之寳也杞不足徵殷既
有之又患失之周徳休明神寳不墜百代可繼伏惟
陛下灮大而當之若乃崇貴之噐金玉之鼎鎔首山
發睢上列太廟序明堂克明靈命以奉上帝非愚臣
所敢議也
　　富嘉謨
明氷篇云北陸蒼茫河海凝南山䦨干晝夜氷素彩
峨峨明月升深山窮谷不自見安知採斵備嘉薦隂
房固沍掩寒扇陽春二月朝始暾春灮潭沲度千門
明氷時出御至尊彤庭赫赫九儀備腰玉煌煌千官
事明氷畢嵗周在位憶昔沙朔寒風漲崐崘長河氷
始壯漫汗崚嶒積亭障嗈嗈鳴鴈江上來禁苑池臺
氷復開揺青涵緑映樓臺豳歌七月王風始鑿氷藏
用昭物軌四時不忒千萬祀
嘉謨武功人長安中為晉陽尉吳少微者亦尉晉陽
有魏倚谷者為太原主簿時稱北京三傑時天下文
章尚徐庾浮俚不競嘉謨少微本經術雅厚雄邁人
争慕之號吳富體嘉謨終於右臺監察御史張説論
其文曰如孤峰絶㟁壁立萬仞濃雲鬱興震雷俱發
誠可畏也若施於廊廟駭矣
　　李福業
嶺外守嵗詩云冬去更籌盡春隨斗柄迴寒暄一夜
隔客鬢兩年催
福業調露二年登第後為御史五王誅二張亦與謀
及誅
　　王適
幽州人終雍州司功參軍
詠江濵梅云忽見寒梅樹開花漢水濵不知春色早
疑是弄珠人
陳子昻別傳云幽人王適見感遇詩曰是必為海内
文宗矣
蜀中言懷云獨坐年將暮常懷志不通有時湏問影
無事則書空弃置如天外平生似夣中蓬心猶是客
華髮欲成翁跡滯魂逾窘情乖路轉窮別離同夜月
愁畏隔秋風老少悲顔叟盈虛悟翟公時來不可問
何用求童䝉
　　李崇嗣
寒食絶句云普天皆滅焰匝地盡藏煙不知何處火
來向客心燃
覽鏡云嵗去紅顔盡愁來白髪新今朝開鏡匣疑是
逢故人
獨愁云聞道成都酒無錢亦可求不知將幾許銷得
北來愁
陳子昻題李三書齋云灼灼青春仲悠悠白日昇聲
容何足恃榮吝坐相矜願與金庭㑹將待玉書徴還
丹應有術煙駕共君乗
又別李參軍詩云弦望如朝夕寧嗟蜀道行
又酬李參軍旅館見贈云昨夜銀河半星文犯遙漢
今朝紫氣新物色果逢真君從天上落乃是地僊人
白璧疑寃楚烏裘似入秦摧藏多古意歴覽備艱辛
樂廣雲雖覩夷吾風未春鳳歌空有問龍性詎能馴
寳劒終應出驪珠㑹見珍未及馮公老何驚孺子貧
青雲儻可致北海憶孫賔皆與福業酬唱也
沈佺期黄口讃序云聖暦中有勑東觀修書黄口飛
落鈆槧間奉宸主簿李崇嗣命采花哺之河東薛曜
邀余為讃
唐詩紀事卷第六
唐詩紀事卷第七
　　髙正臣　崔知賢　韓仲宣　周彦昭
　髙球　弓嗣初　髙瑾　王荗時
　徐皓　長孫正隱　髙紹　郎餘令
　陳嘉言　周彦輝　髙嶠　周思鈞
　劉友賢　于季子　東方虬　駱賔王
　盧照隣　王勃(勔勮)楊烱　田遊巗
　　髙正臣
晦日置酒林亭詩云正月符嘉節三春翫物華忘懷
寄罇酒陶性狎山家柳翠含煙葉梅芳帶雪花光隂
不相借遲遲落景斜
晦日重宴云芳辰重遊衍乗景共追隨班荆陪舊識
傾蓋得新知水葉分蓮沼風花落栁枝自符河朔趣
寧羡山陽池
正臣廣平人官至衛尉卿習右軍書法􁧬宗最愛其筆
晦日宴高氏林亭凢二十一人皆以華字爲韻子昻
爲之序曰有渤海之宗英是平陽之貴戚發揮鳳臺
而嘯侣幽賛鷄川而留宴又曰冠纓濟濟多延戚里
之賔鸞鳳鏘鏘自有文雅之客
晦日重宴八人皆以池字爲韻周彦暉爲之序上元
夜効小庾體詩六人以春字為韻長孫正隠為之序
　　崔知賢
晦日林亭云上月河陽地芳辰景望華綿蠻變時鳥
昭曜起春霞桺搖風處色梅散日前花淹留洛城晩
歌吹石崇家
上元夜効小庾詩云今夜啟城闉結伴戲芳春皷聲
撩亂動風灮觸處新月下多逰騎燈前饒看人歡樂
無窮已歌舞達明晨
　　韓仲宣
晦日林亭云欲知行有樂芳罇對物華地接安仁縣
園是季倫家桺處雲疑葉梅間雪似花日落歸途逺
留與伴煙霞
晦日重宴詩云鳳苑先吹晩龍樓夕照披陳遵已投
轄山公正坐池落日催金奏飛霞送玉巵此時陪綺
席不醉欲何為
上元夜効小庾體云他鄉月夜人相伴看燈輪灮隨
九華出影共百枝新歌鍾盛北里車馬沸南隣今宵
何處好惟有洛城春
　　周彦昭
晦日林亭云勝地臨鷄浦髙㑹偶龍沙御栁驚春色
仙笻掩月華門邀千里馭杯泛九灮霞日落山亭晩
雷送七香車
　　髙球
晦日林亭云温洛年灮早皇州景望華連鏕尋上路
乗興入山家輕苔網危石春水架平沙賞極林塘暮
處處起煙霞
　　弓嗣初
晦日林亭云上序春輝麗中園物候華髙才盛文雅
逸興滿煙霞參差金谷榭皎鏡碧塘沙蕭散林亭晚
倒載欲還家
晦日重宴云年華藹芳隰春溜滿新池促賞依三友
延歡寄一巵鳥聲隨管變花影逐風移行樂方無極
淹留惜晩曦
嗣初咸亨二年第一人登第
　　高瑾
晦日林亭云試入山亭望言是石崇家二月風光起
三春桃李華鶯吟上喬木鴈往息平沙相㸔㑹取醉
寧知還路賖
晦日重宴云忽聞鶯響谷於此命相知正開彭澤酒
來向高陽池柳葉風前弱梅花影處危賞洽林亭晩
落照下參差
上元夜效小庾體云初年三五夜相知一兩人連鑣
出巷口飛轂下池漘燈下恰似月人靣併如春遨逰
終未已相歡待日輪
瑾士廉之孫登咸亨元年進士第
　　王茂時
晦日林亭云勝踐㝷良㑹乘春翫物華還隨張放友
來向石崇家止水分巗鏡開庭枕浦沙未極清泉賞
參差落照斜
　　徐皓
晦日林亭云綺筵乘暇景瓊醑對年華門多金埒騎
路引璧人車蘋早猶藏葉梅殘正落花藹藹林亭晩
餘興促流霞
　　長孫正隠
晦日林亭云梅晩屬煙霞遨逰重嵗華歌鍾雖戚里
林藪是山家細雨猶開日深池不漲沙淹留迷處所
巗岫幾重花
上元夜效小庾體詩云薄晩嘯逰人車馬亂驅塵月
灮三五夜燈熖一重春煙雲迷北闕簫管識南隣洛
城終不閉更出小平津
正隠序上元之逰云九谷帝畿三川奧域交風均露
上分朱鳥之躔泝洛背河下鎮蒼龍之闕多近臣之
第宅即瞰銅街有貴戚之樓臺自連金宂美人競出
錦幛如霞公子交馳雕鞍似月同逰洛浦疑尋税馬
之津争渡河橋似向牽牛之渚實昌年之樂事令節
之佳逰者焉
　　髙紹
晦日林亭云嘯侶入山家臨春翫物華葛絲調綵水
桂醑酌丹霞㟁柳開新葉庭梅落早花興洽林亭晩
方還倒戴車
紹爲考功郎中
　　郎餘令
晦日林亭云三春休晦節九谷泛年華半晴餘細雨
全晚澹殘霞樽開踈竹葉管應落梅花興闌相顧起
流水送香車
餘令定州人博學擢第授霍王元軌府參軍事從父
知年亦爲王友元軌每曰郎家二賢皆入府不意培
塿而松栢爲林也改著作郎卒
餘令善畫唐秘書省内落星石薛稷畫鶴賀知章草
書餘令鳳相傳爲四絶元和中韓公武爲校書郎挾
彈中鸖一眼乃謂之五絶
　　陳嘉言
晦日林亭云公子申敬愛携朋翫物華人是平陽客
地即石崇家水文生舊圃風色滿新花日暮連歸騎
長川照晩霞
晦日重宴云髙門引冠蓋下客抱支離綺席珍羞滿
文塲藻翰摛蓂華彫上月柳色藹春池日斜歸戚里
連騎勒金覊
上元夜效小庾體云今夜可憐春河橋多麗人寳馬
金為絡香車玉作輪連手窺潘掾分頭㸔洛神重城
自不掩出向小平津
武后時酷吏也中宗神龍中詔酷吏陳嘉言等其身
巳死自垂拱已來枉濫殺人有官者並令削奪開元
中御史程行諶奏酷吏來子珣等二十三人情狀尤
重子孫不許與官陳嘉言魚承曄皇甫文備傅逰藝
四人情狀稍輕子孫不許近任
　　周彦輝
晦日林亭云砌蓂收晦魄津栁競年華既狎忘筌友
方淹投轄車綺筵廻舞雪瓊醑泛流霞雲低上天晩
絲竹帶風斜
晦日重宴云春華歸栁㟁晦景落蓂枝置驛銅街右
開筵玉浦陲林煙含障密竹雨帯珠危興䦨巾倒戴
山公下習池
彦輝登咸亨五年進士
　　髙嶠
晦日林亭云飛歡冩春望開宴坐汀沙積溜含苔色
晴空蕩日華歌入平陽第舞對石崇家莫慮能騎馬
投轄自停車
晦日重宴云駕言尋鳳侣乘歡俯鴈池班荆逢舊識
斟桂喜深知紫蘭方出逕黄鶯未囀枝别有陶春日
青天雲霧披
嶠為司門郎中
　　周思鈞
北門學士思茂之弟也武后時為太子文學劉禕之
賜死在獄上疏自陳臨誅洗沐神色自若自捉筆為
表詞懇哀到思鈞帳嘆其文后惡之貶楊州司倉參軍
和髙氏林亭晦日文宴云早春驚栁襚初晦掩蓂華
騎出平陽里筵開衛尉家竹影含雲密池紋帶雨斜
重惜林亭晩上路滿煙霞
重宴又云綺筵乘晦景髙宴下陽池濯雨梅香散含
風栁色移輕塵依扇落流水入絃危勿顧林亭晩方
歡雲霧披
思鈞以中書舎人卒子瑛為單父令瑛以女適武就
生靖安丞相元衡
　　劉友賢
晦日林亭云春來日漸賖琴酒逐年華欲向文通徑
先游武子家池碧新流滿巗紅落照斜興䦨情未極
步步惜風花
已上並髙氏林亭之客外陳子昻張鍚王勔解琬各
載其門
　　于季子
漢髙祖云百戰方夷項三章且代秦功歸蕭相國氣
盡戚夫人
詠雲詩云瑞雲千里映祥輝四望新隨風亂鳥足汎
水結魚鱗布葉疑臨夏開花詎待春願得承嘉景無
令掩桂輪
季子登咸亨進士第
　　東方虬
詠春雪云春雪滿空來觸處似花開不知園裏樹若
箇是真梅
陳子昻寄東方左史脩竹篇序云文章道弊五百年
矣漢魏風骨晉宋莫傳然而文獻有可證者常觀齊
梁詩彩麗競繁而興寄都絶每以永嘆昨見明公孤
桐篇骨氣端翔音韻頓挫光英明韻有金石聲遂用
洗心收視發揮幽鬱不圖正治之音復覩於兹
虬武后時為左史嘗曰百年後可與西門豹作對
　　駱賔王
帝京篇云山河千里國城闕九重門不覩皇居壯安
知天子尊皇居地里崤凾谷鶉野龍山侯甸服五緯
連影集星躔八水分流横地軸秦塞重關一百二漢
家離宫三十六桂殿隂岑對玉樓椒房窈窕連金屋
三條九陌麗城隈萬户千門平旦開複道斜通鳷鵲
觀交衢直指鳳凰臺劒履南宮入簮纓北闕來聲明
冠寰宇文物象昭回鈎陳肅蘭戺壁沼浮槐市銅羽
應風廻金莖承露起校文天禄閣習戰昆明水朱邸
枕平臺黄扉通戚里平臺戚里帶崇墉灼金饌玉待
鳴鍾小堂綺帳三千萬大道青樓十二重寶蓋彫鞍
金絡馬蘭䆫繡柱玉盤龍綺柱璇題粉壁映鏘金鳴
玉王侯盛王侯貴人多近臣朝逰北里暮南鄰陸賈
分金將讌喜陳遵投轄尚留賔趙李經過密蕭朱交
結親丹鳳朱城白日暮青巾繡幰紅塵度俠客珠彈
垂楊道倡婦銀鈎采薪路倡家桃李自芳菲京華逰
俠盛輕肥延年女弟雙飛入羅敷使君千騎歸同心
結縷帶連理織羅衣春朝桂樽樽百味秋夜蘭燈燈
九微翠幌珠簾不獨映清歌寳瑟自相依且論二八
千金是寜知四十九年非古來榮利若浮雲人生倚
伏信難分始見田竇相移奪俄聞衞霍有功勲未厭
金陵氣先開石槨文朱門無復張公子㶚亭誰畏李
將軍相顧百齡皆有待居然萬化咸應改桂枝芳氣
巳銷亡栢梁高宴今何在莫矜一旦擅豪華自言千
載長驕奢倐忽搏風生羽翼湏㬰失浪委泥沙黄雀
徒巢桂青門遂種瓜黄金銷鑠素絲變一貴一賤交
情見紅顔宿昔白頭新脫粟布衣輕故人故人有湮
淪新知無意氣灰死韓安國羅傷翟庭尉已矣哉歸
去來馬卿辭蜀多文藻楊雄仕漢乏良媒三冬自矜
成足用十年不調幾遭廻汲黯薪逾積孫弘閤未開
誰惜長沙傅獨負洛陽才
世稱王楊盧駱楊盈川之為文好以古人姓名連用
如張平子之略談陸士衡之所記潘安仁宜其陋矣
仲長統何足知之號為㸃鬼簿賔王文好以數對如
秦地重關一百二漢家離宮三十六人號爲筭博士
帝京篇曰倐忽搏風生羽翼湏㬰失浪委泥沙賔王
後與徐敬業興兵楊州大敗逃死此其䜟也
宋之問貶黜放還至江南逰靈隠寺夜月極明長廓
行吟曰鷲嶺鬱岹嶢龍宮鏁寂寥句未屬有老僧㸃
長明燈問曰少年夜久不寐何耶之問曰適偶欲題
此寺而興思不屬僧請吟上聮即曰何不云樓觀滄
海日門對浙江潮之問愕然訝其遒麗又續終篇曰
桂子月中落天香雲外飄捫羅登塔逺刳木取泉遥
霜薄花更發氷輕葉互凋待入天台路看余渡石橋
遲明更訪之則不復見矣寺僧有知者曰此賔王也
詠月云忌滿光先缺乗昬影暫流既能明似鏡何用
曲如鈎
賔王義烏人七嵗能賦詩武后時數上疏言事除臨
海丞鞅鞅不得志棄官去徐敬業亂以為府屬敬業
為檄武后罪后讀但嘻笑至一杯之土未乾六尺之
孤安在矍然曰誰為之或以賔王對后曰宰相安得
失此人敬業敗亡命不知所之中宗時詔求其文得
數百篇
賔王七嵗詠鵝云鵞鵞曲頂向天歌白毛浮渌水紅
掌撥清波
　　盧照隣
結交少年場云長安重遊俠洛陽富才雄玉劒浮雲
騎金鞭明月弓闘鷄通渭北走馬向關東孫賔遙見
待郭解暗相通不受千金爵誰論萬里功將軍下天
上虜騎入雲中烽火夜似月兵氣曉成虹横行徇知
已負羽逺征戎龍旌昬朔霧鳥陣巻寒風追奔瀚海
咽戰罷隂山空歸來謝天子何如馬上翁
詠史云昔有平陵男姓朱名阿游直髪上衝冠壯氣
横三秋願請斬馬劒先斷佞臣頭天子玉檻折將軍
丹血流捐生不肯拜視死其若休歸來教郷里童䝉
逺相求弟子數百人散在十二州三公不敢吏五鹿
何能詶名與日月懸義與天壤儔何必疲執㦸區區
在封侯偉哉曠達士知命固不憂
季生昔未達身辱功不成髠鉗為臺隷灌園變姓名
幸逢滕將軍兼遇曹丘生漢祖廣招納一朝拜公卿
百金孰為重一諾良匪輕廷議斬樊噲羣公寂無聲
處身孤且直遭時坦而平丈夫當如此唯唯何足榮
大漢昔云季小人道遂振玉帛委閽尹斧鑕嬰搢紳
邈哉郭先生巻舒得其真雍容謝朝廷譚笑奬人倫
在晦不絶俗處亂不為親諸侯不得友天子不得臣
冲情甄負甑重價折角巾悠悠天下士相送洛橋津
誰知仙舟上寂寂無四隣
公業負竒志交結盡才雄良田四百頃所食常不充
一為侍御史慷慨説何公何公何為敗吾謀適不同
仲頴恣殘忍廢誠良在躬死人如亂麻天子如轉蓬
干戈及黄屋荆棘生紫宫鄭生運其謀將以清國戎
時來命不遂脫身歸山東凛凛千載下穆如懷清風
元日述懷云筮仕無中秩歸耕有外臣人歌小嵗酒
花舞大唐春草色薫三徑風光動四隣願得長如此
年年物候新
七夕泛舟云汀葭肅徂暑江樹起初凉水疑通織室
舟似泛仙潢連橈渡急響鳴棹下浮光日晚菱歌唱
風煙滿夕陽
鳳杼秋期至鳬舟野望開微吟翠塘側延想白雲隈
石似支機罷查疑犯宿來天潢殊漫漫日暮獨悠哉
照隣字昇之范陽人調新都尉病去官足攣一手又
廢乃居具茨山下自以為髙宗尚吏已獨儒武后尚
法巳獨黄老后封嵩山屢聘賢士已獨廢著五悲文
以自明病既久與親属訣自沈頴水
　　王勃　勔　勮
裴行儉在吏部見蘇味道王勮曰二君後皆掌銓衡
李敬玄盛稱王勃楊烱盧照隣駱賔王行儉曰勃等
雖有才然浮躁衒露豈享爵禄者烱頗沉黙可至今
長餘皆不得其死
勔晦日宴髙氏林亭詩云上序披林館中京視物華
竹䆫低露葉梅逕起風花景落春臺霧池侵舊渚沙
綺筵歌吹晚暮雨泛香車
勃為文先磨墨數升引被覆靣而卧忽起書之初不
加㸃時謂腹藁滕王閣記落霞孤鶩之語至今稱之
其詩甚多如畫棟朝飛南浦雲珠簾暮捲西山雨上
巳云緑齊山葉滿紅曵片芝銷九日云蘭氣添新酌
花香染別衣又詠風云肅肅凉景生加我林壑情驅
煙入洞户巻霧出山楹去來固無跡動息如有情日
落山水静為君起松聲最有餘味真天才也
勮開元中任中書舎人先是五王出閣同日受冊有
司忘載冊文百官在列方知闕禮勮召五吏執管授
一時俱畢
勃為沛王府修撰時諸王闘鷄勃戲為文檄英王鷄
髙宗曰是且交覯斥出府勃既廢官劒南嘗登葛憒
山曠望慨然思諸葛之功賦詩見情為虢州參軍坐
罪除名父福畤以左遷交阯令勃往省度海溺水痵
而卒年二十九勮勔以事坐誅
　　楊烱
夜送趙縱云趙氏連城壁由來天下傳送君還舊府
明月滿秦川
張燕公贈別盈川箴云杳杳深谷森森喬木天與之
才或觧其禄君服六藝道徳為尊君居百里風化之
源才勿驕恡政勿苛煩明神是福而小人不寃畏其
不畏存其不存作誥兹酒成敗之根勒銘其口禍福
之門雖有韶夏勿棄擊轅豈無車馬敢贈一言
炯華陰人永隆二年皇太子巳釋奠求豪俊充崇文
舘學士後爲盈川令說以箴贈行戒其苛至官果以
嚴酷稱不爲人所多卒官中宗時贈著作郎
　　田遊巗
遊巗云洪農清巗曲有磐石可坐宋十一每拂拭待
余寄詩贈之云信彼稱靈石居然狎遁棲徘徊承翠
巘斌駮帶深溪夕隂起層岫清景半虹蜺風來應嘯
阮波渡可琴嵇僕也頴陽客望彼空思齊儻見山人
至簮蒿且杖藜
宋之問荅云家臨清溪水溪水繞磐石緑羅四靣垂
䮍䮍百餘尺風泉度絲管苔蘚鋪茵蓆傳聞頴陽人
霞外潄靈液忽枉巗中翰吟卧復朝夕何當遂逺逰
物外候逋客
遊巗京兆人隠箕山髙宗幸嵩山遣薛元超就問其
母帝親至其門帝曰先生比佳否荅曰臣所謂泉石
膏盲煙霞痼疾者敕赴都拜崇文館學士進太子洗
馬裴炎死坐素厚善放還山
唐詩紀事卷第七
唐詩紀事卷第八
　陳子昻　邵大震　李日知　李景百
　劉禕之　王無競　袁恕巳　郭元震
　崔融　張昌齡
　　陳子昻
字伯玉梓州人資褊躁然好施予篤朋友與陸餘慶
王無競房融崔泰之盧藏用趙元最厚唐興文章承
徐庾餘風子昻始變雅正為感遇詩三十八篇王適
曰是必為海内文宗
子昻趙貞固盧藏用杜審言宋之問畢隆澤郭襲㣲
司馬承􁧣釋懷一陸餘慶號方外十友
盧黄門藏用曰道䘮五百嵗而得陳君(激昻頺俗雖/顔真卿曰若)
(隠侯論謝康樂靈均以來此祕未覩同也/無害於過正權其中論不亦傷於厚誣與沈)開寳中
梓州刺史郭廷謂以詩哭之略曰魄逐東流水墳依
獨坐山
退之薦士詩曰國朝盛文章子昻始髙蹈黄門侍郎
盧藏用祭文曰天之生也珠圓流兮玉方潔子之歿
也太山頺兮良玉折士林閴寂兮人物踈門舘蕭條
兮賔侣絶嘆佳城之不返辭玉階而長别鳴呼置酒
祭子子不顧亢聲哭子子不廻唯天道而無託但無
心而巳摧
獨異記載子昻初入京不為人知有賣胡琴者價百
萬豪貴傳視無辯者子昻突出謂左右曰輦千緡市
之衆驚問荅曰余善此樂皆曰可得聞乎曰明日可
集宣揚里如期偕徃則酒肴畢具置胡琴於前食畢
捧琴語曰蜀人陳子昻有文百軸馳走京轂碌碌塵
土不為人知此樂賤工之役豈宜留心舉而碎之以
其文軸遍贈㑹者一日之内聲華溢郡時武攸宜為
建安王辟為書記
感遇詩云微月生西海幽陽始代昇圓光正東滿隂
魄巳朝凝太極生天地三元更廢興至精諒斯在三
五誰能徵(一/其)
蘭若生春夏芊蔚何青青幽獨空林色朱蕤冐紫莖
遲遲白日晚嫋嫋秋風生嵗華盡揺落芳意竟何成(二/其)
蒼蒼丁零塞今古緬荒途亭堠何摧兀暴骨無全軀
黄沙暮南起白日隱西隅漢甲三十萬曾以事匈奴
但見沙塲死誰憐塞上孤(三/其)
樂羊為魏將食子殉軍功骨肉且相薄他人安得忠
吾聞山中相乃属放麑翁孤獸猶不忍况以奉君終(四/其)
市人矜巧智於道若童䝉傾奪相夸侈不知身所終
曷見玄真子觀世玉壺中杳然遺天地乘化入無窮(五/其)
吾觀龍變化乃知至陽精石林何㝠宻幽洞無留行
古之得仙道信與元化幷玄感非象識誰能測淪冥
世人拘目見酣酒笑丹經崐崘有瑶樹安得采其英(六/其)
白日每不歸青陽時暮矣茫茫吾何思林卧觀無始
衆芳委時晦鶗鵊悲鳴耳鴻荒古已頺誰識巢居子(七/其)
吾觀崐崘化日月淪洞冥精魄相交㑹天壤以羅生
仲尼推太極老聃貴窈㝠西方金仙子崇議乃無明
空色皆寂滅業縁定何成名教信紛藉死生俱未停(八/其)
聖人秘元命懼世亂其真如何嵩公軰詼譎誤時人
先天誠為美階亂禍誰因長城備胡㓂嬴禍發其親
赤精既迷漢子年何救秦去去桃李花多言死如麻(九/其)
深居觀群動悱然争朶頥群動相啖食利害紛疑疑
便便夸毗子榮耀更相持務灮讓天下商賈競刀錐
已矣行采芝萬世同一時(十/其)
吾愛鬼谷子青谿無垢氛囊括經世道遺身在白雲
七雄方龍闘天下亂無君浮榮不足貴遵飬晦時文
舒可彌宇宙卷之不盈分豈徒山木壽空與麋鹿群(十一/其)
􁇔􁇔南山鹿離罟以媒和招揺青桂樹幽蠧亦成科
世情甘近習榮耀紛如何怨憎未相復親愛生禍羅
瑶臺傾巧笑玉杯殞䨇娥誰見枯城蘖青青成斧柯(二/十)
林居病時乆水木澹孤清閑卧觀物化悠悠念無生
青春始萌逹朱玉巳滿盈殂落方自此感歎何時平(三/十)
臨岐泣世道天命良悠悠昔日殷王子玉馬遂朝周
寶鼎淪伊糓瑶臺成古丘西山傷遺老東陵有故侯(四/十)
貴人難得意賞愛在湏臾莫以心如玉探他明月珠
昔稱夭桃子今爲舂市徒鴟鴞悲東國麋鹿泣沽蘇
誰見鴟夷子扁舟去五湖(五/其十)
聖人去巳乆公道𬗟良難蚩蚩夸毗子堯禹以爲謾
驕榮貴工巧勢利迭相干燕玉尊樂毅分國願同歡
魯連讓齊爵遺組去邯鄲伊人信徃矣感激爲誰歎(六/十)
幽居觀大運悠悠念群生終古代興沒豪聖莫能争
三季淪周𧹞七雄滅秦嬴復聞赤精子提劒入咸京
炎灮既無象晉虜紛縱横堯禹道已昧昬虐勢方行
豈無當世雄天道與胡兵咄咄安可言時醉而未醒
仲尼溺東夏伯陽遁西溟大運自古來旅人胡歎哉(七/十)
逶迤世巳乆骨鯁道斯窮豈無感激者時俗頺此風
灌園何其鄙皎皎於陵子世道不相容嗟嗟張長公(八/十)
聖人不利巳憂濟在元元黄屋非堯意瑶臺安可論
吾聞西方化清浄道彌敦奈何窮金玉彫刻以爲尊
雲架山林盡瑶圖珠翠煩鬼功尚未可人力安能存
夸愚適增累矜智道逾昬(九/十)
玄天幽且黙群議曷嗤嗤聖人教猶在世運乆陵遲
一䋲將何繋憂醉不能持去去行采芝勿為塵所欺(十/二)
蜻蛉遊天下與世本無患飛飛未能止黄雀來相干
穰侯富秦寵金石比交歡出入咸陽裏諸侯莫敢言寜
知山東客激怒秦王肝布衣取丞相千載為辛酸(一/二)
微霜知嵗晏斧柯始青青况乃金天久浩露霑群英
登山望宇宙白日巳西暝雲海方蕩潏孤鱗安得寜(二/二)
翡翠巢南海雄雌珠樹林何知美人意驕愛比黄金
殺身炎洲裏委羽玉堂隂旖旎光首飾葳蕤爛錦衾
豈不在遐逺虞羅怱見尋多材信為累歎息比珍禽(三/二)
挈缾者誰子姣服當青春三五明月滿盈華不自珍
髙坐委金玉微縷懸千鈞如何負公鼎被敓笑時人(四/二)
寒蟬號白露兹歳巳蹉跎群物從大化孤英將奈何
瑶臺有青鳥逺食玉山禾崐崘見玄鳯豈復羅雲龍(五/二)
荒哉穆天子始與白雲期宫女多怨曠層城閉峨眉
日晚瑶臺樂豈傷桃李時青苔空萎絶白髪生羅帷(六/二)
朝發宜都渚浩然思故鄉故鄉不可見但見巫山陽
巫山彩雲沒髙丘正微茫佇立望巳久涕涙霑衣裳
豈慈越鄉感憶昔楚襄王朝雲無處所荆國亦淪亡(七/二十)
昔日章華宴荆王樂荒淫霓旌翠羽蓋射兕雲夢林
朅來髙堂觀悵望陽雲岑雄圖今何在黄雀空哀吟(八/二十)
丁亥歳云暮西山事甲兵贏糧市卭道荷㦸爭羗城
嚴冬隂風勁窮岫油雲生昬黷無晝夜羽檄復相驚
拳跼兢萬仞崩危走九冥籍籍峰壑裏哀哀氷雪行
聖人御宇宙聞道太階平肉食謀何朱藜藿𬗟縱横(九/二十)
可惜瑶臺樹灼灼佳人姿碧華映朱實攀折青春時
豈不盛光寵榮君白玉墀但恨紅芳歇凋傷感所思(十/三)
朅來豪遊子勢利禍之門如何蘭膏歎感激自生怨
衆趨明所避時棄道猶存雲泉既巳失羅網與誰論
箕山有髙節湘水有清源唯應白鷗鳥可爲洗心言(一/三十)
索居猶幾日炎夏忽然衰陽彩皆隂翳親友盡暌違
登山望不見涕泣久漣洏宿昔感顔色若與白雲期
世中驕豪子驅逐正嗤嗤蜀山與楚水携手在何時(二/三十)
金鼎合神丹世人將見欺飛飛騎羊了胡乃在峨眉
變化固幽類芳菲能幾時疲痾苦淪世憂痗日侵淄
眷然顧幽褐白雪空涕洟㙋(三/三)
朔風吹海樹蕭條邊巳秋亭上誰家子哀哀明月樓
自言隂燕客結髪事逺遊赤丸殺公吏白刄報私讎
避仇至海上被役此邊州故鄉三千里遼水復悠悠
每憤胡兵入常為漢國羞何知七十載白首未封侯(四/三十)
本為貴公子平生實憂才感時思報國拔劒起蒿萊
西馳丁令塞北上單于臺登山見千里懷古心悠哉
誰言未忘禍磨沒成塵埃(十五/其三)
浩然坐何慕吾蜀有峨眉念與楚狂子悠悠白雲期
時哉悲不㑹涕泣乆漣洏夢登西山冗南采巫江芝
探元觀造化遺出從雲螭婉戀將永矣感悟不見之(十六/其三)
朝入雲中郡北望單于臺胡秦何宻邇沙朔氣雄哉
藉藉天驕子猖狂已復來塞垣無名將亭堠空崔嵬
咄嗟吾何歎邊人塗草萊(十七/其三)
仲尼探元化幽鴻順陽和大運自盈縮春秋逓來過
首飈忽號怒萬物相紛劘溟海皆震蕩孤鳯其如何(十八/其三)
　　邵大震
九日登玄武山旅眺云九月九日望遥空秋水秋天
生夕風寒鴈一向南飛逺遊人幾度菊花叢
盧照隣和云九月九日眺山川歸心歸望積風煙他
鄉共酌金花酒萬里同悲鴻鴈天
玄武山在今東蜀髙宗時王勃以檄鷄文斥出沛王
府既廢客劒南有遊玄武山賦詩照隣為新都尉大
震其同時人也
勃詩云九月九日望鄉臺他席他鄉送客杯人今巳
厭南中苦鴻鴈郍從北地來
　　李日知
鄭州人景龍初為相初安樂公主館第成中宗臨幸
燕從官賦詩日知卒章曰所願但知居者樂無使時
稱作者勞獨以規誡睿宗他日謂曰嚮時雖朕亦不
敢諫非卿亮直何能爾即拜侍郎(亮直唐書本傳作挺直)
　　李景伯
中宗宰相懷逺之子景龍初為諫議大夫中宗宴侍
臣酒酣各命為廽波辭景伯獨為箴規語帝不悦蕭
至忠曰真諫官也
廻波辭曰廻波爾持酒巵微臣職在箴規侍宴既過
三爵喧譁切恐非宜
　　劉禕之
字希羙常州人與孟利貞髙智周郭正一俱有名號
劉孟髙郭上元中與元萬頃等偕召入禁中論次新
書髙宗又宻與參决時政以分宰相權時謂北門學
士武后時以罪賜死
九成宫秋初應制詩云玄圃䟽金闕仙臺駐玉鑾野
分仙鸑岫路接寳鷄壇林樹千霜積山宫四序寒蟬
急知秋早鶯踈覺夏䦨怡神紫氣外凝涕白雲端舜
海詞波發空驚游聖難
和太子納妃公主出降詩曰夢梓青灮陛穠桃藹紫
宫德優宸念逺禮備國姻崇萬戸聲明發三條騎吹
通香輪送重景綵斾引仙虹
奉和别越王詩云周屏辭金殿梁驂整玉珂管聲依
折桺琴韻動流波鸖蓋分隂促龍軒别念多延襟小
山路還起大風歌
　　王無競
字仲列宋太尉弘之裔氣豪縱下筆成章為殿中侍
御史張易之等誅坐嘗交貶廣州仇家矯制榜殺之
巫山詩云神女向髙唐巫山下夕陽徘徊作行雨婉
孌逐荆王電影江前落雷聲峽外長霽雲無處所臺
館曉蒼蒼
宋之問下山歌云懷嵩丘兮所思携佳人兮歩遲松
間明月長如此君再遊兮復何時
無競和云日云暮兮嵩山路連綿兮樹石間谷口兮
見明月心徘徊兮不能還
　　袁恕巳
詠屏風云綺閣雲霞滿芳林草樹新鳥驚疑欲曙花
笑不關春山對彈琴客溪流垂釣人請看車馬客行
處有風塵
恕巳滄州人與誅二張相中宗及貶周利正逼殺之
　　郭元震
古劒歌云君不見昆吾鐡冶飛炎煙紅灮紫氣俱赫
然良工鍜鍊凢幾年鑄得寳劒名龍泉龍泉顔色如
霜雪良工嗟咨歎竒絶瑠璃玉匣吐蓮花錯鏤金環
生明月正逄天下無風塵幸得用防君子身精灮黯
黯青虵色文章片片緑龜鱗非直結交遊俠子亦曾
親近英雄人何言中路遭棄捐零落飄淪古獄邊雖
復沉埋無所用猶能夜夜氣衝天(詩云壯公臨事斷/子羙過代公故宅)
(劒篇神交付溟漠/顧歩涕横落髙詠寳)
元振尉通泉任挾使氣撥去小節武后知所爲召欲
詰既與語竒之索所爲文章上寳劒篇后覧嘉嘆詔
示學士李嶠等
乆戍人偏老長征馬少肥元振警句也元振嘗山居
夜有人靣如盤出燈下元振以此詩題其頰遂㓕明
日出行巨木上有白耳此句在焉
元振魏州人年十六與薛稷趙彦昭同爲大學生資
雄邁景雲中位宰相
　　崔融
融字成安齊州人擢八科髙第與李嶠蘇味道王紹
宗附易之兄弟杜審言為融所奬引為服緦麻子禹
錫翹知名孫巨曾孫從
和宋之問寒食題黄梅臨江驛云春分自淮北寒食
渡江南忽見潯陽水疑昰宋家潭明主閽難呌孤臣
逐未堪遥思故園陌桃李正酣酣
宋之問詩云馬上逄寒食愁中屬暮春可憐江浦望
不見洛橋人北極懷明主南溟作逐臣故園膓斷處
日夜桞條新
戸部尚書崔公挽歌云八座圖書委三臺章奏盈舉
杯常有勸曵履忽無聲市若荆州罷池如薛縣平空
餘濟南劒天子署髙名
詠劒詩云寳劒出昆吾龜龍夾采珠五精初獻術千
戸競論都匣氣衝牛斗山形轉鹿廬欲知天下貴持
此問風湖(未詳/風湖字)
則天皇后挽歌云前殿臨朝罷長陵合葬歸山川不
可望文物盡成非隂月霾中道軒星落太微空餘天
子孝松上景雲飛
韋長史挽詞云日落桒榆下寒生松栢中㝠㝠多苦
霧切切有悲風京兆新阡闢扶陽甲第空郭門從此
送荆棘漸蒙籠
崔融瓦松賦序曰崇文舘瓦松者産于屋霤之下謂
之木也訪山客而未詳謂之草也驗神農而罕記賦
云煌煌特秀狀金芝之産霤歴歴虛懸若星榆之種
天葩條郁毓根抵連巻間紫苔而裛露凌碧瓦而含
煙又曰慙魏宫之烏悲惡漢殿之紅蓮崔公博學莫
不該悉豈不知瓦松巳有舊説乎博雅云在屋曰昔
邪在墻曰垣衣廣志謂之香生於乆屋之瓦魏明帝
好之命長安西載其瓦於洛陽以覆屋前代詞人詩
中多用昔邪梁簡文詠薔微曰縁堦覆碧倚依簷映
昔邪或言屋上木多松栽土木氣洩則瓦松生出酉
陽雜爼(未詳/烏悲字)
乆視元年改控鸖府為奉宸府張易之為奉宸令引
詞人為供奉佞者奏云昌宗王子晉後身令被羽衣
吹簫乘木鸖奏樂於庭融賦詩為絶唱有昔遇浮丘
伯令同丁令威中郎才貌是藏史姓名非之句後與
宰相蘇味道相誚云某詩所以不及相公無銀花合
也蘇有詩云火樹銀花合味道云子詩雖無銀花合
還有金銅丁取令威之句也
融為文華婉當時未有輩者朝廷大筆多手敕委之
譔武后哀冊最髙麗絶筆而死時謂思苦神竭云
　　張昌齡
冀州人與兄昌宗皆能文昌齡舉進士與王公治齊
名皆為考功王師旦所絀太宗問之荅曰昌齡等華
而少實其文浮靡非令噐也取之則後生勸慕亂陛
下風雅帝然之後獻翠㣲宫頌敕於通事舍人裏洪
奉賀蘭敏之奏豫北門修撰卒南部新書云昌齡與
文皇作息兵詔嘆曰禰衡潘岳之儔也

唐詩紀事卷第八
唐詩紀事巻第九
　李適　張錫　徐彥伯　宗楚客
　韋承慶　蕭至忠　李逈秀　劉憲
　崔湜　岑羲
　　李適
適字子至京兆人武后修三教珠英以李嶠張昌宗
為使取文學士綴集適與王無競尹元凱等在選睿
宗時以工部侍郎卒
九日登慈恩應制云鳯輦乗朝霽鸚林對晚秋天文
貝葉冩聖澤菊花浮塔似神功造龕疑佛影留幸陪
清漢蹕欣奉浄居遊
荅宋十一崖口五渡見贈云聞君訪遠山躋險造幽
絶眇然青雲境觀竒彌年月登嶺亦泝溪孤舟事㳂
越㠋嶂傳彩翠崕磴互欹缺石林上攅叢金澗下明
滅捫壁窺丹井梯苔瞰乳穴忽枉巖中贈對翫未嘗
輟殷勤獨徃事委曲鍊藥説邀余名山期從爾泛海
澨嵗晏秉宿心斯言匪徒説
初中宗景龍二年始於修文館置大學士四員學士
八員直學士十二員象四時八節十二月於是李嶠
宗楚客趙彦昭韋嗣立爲大學士適劉憲崔湜鄭愔
盧藏用李又岑羲劉子玄為學士薛稷馬懷素宋之
問武平一杜審言沈佺期閻朝隱為直學士又召徐
堅韋元旦徐彦伯劉允濟等滿員其後被選者不一
凢天子饗㑹游豫唯宰相直學士得從春幸黎園並
渭水祓除則賜桞圏辟癘夏宴蒲萄園賜朱櫻秋登
慈恩浮圖獻菊花酒稱壽冬幸新豐歴白鹿觀上驪
山賜浴湯池給香粉蘭澤從行給翔麟馬品官黃衣
各一帝有所感即賦詩學士皆屬和當時人所欽慕
然皆狎猥佻佞忘君臣禮法惟以文華取幸若韋元
旦劉允濟沈佺期宋之問閻朝隱等無它稱景龍二
年七夕御兩儀殿賦詩李嶠獻詩云唯言七襄詠流
入五絃歌(唱歩虚歌/是日李行言)九月幸慈寺塔上官氏獻詩
群臣並賦閠九月幸緫持登浮圖李嶠等獻詩十月
三日幸三㑹寺十一月十五日中宗誕辰内殿連句
為栢梁體二十一日安樂公主出降武延秀是月以
婕妤上官為昭容十二月六日上幸薦福寺鄭愔詩
先成(闢是也/舊邸三乘)宋之問後進(歸是也/駕象法王)立春侍宴賦
詩二十一日幸臨渭亭李嶠等應制三十日幸長安
故城十二月晦諸學士入閤守嵗以皇后乳母戲適
御史大夫竇從一(有國爹之號/徃來其家遂)三年七日清暉閣登
髙遇雪宗楚客詩云蓬萊雪作山是也因賜金綵人
勝李嶠等七言詩(筵披是也/千鍾聖酒御)是日甚懽上令學士
逓起屢舞至沈佺期賦廻波有齒緑牙緋之語晦日
幸昆明池宋之問詩自有夜珠來之句至今傳之二
月八日送沙門元奘等歸荆州李嶠等賦詩十一日
幸太平公主南㽵七月幸望春宫送朔方節度使張
亶赴軍八月三日幸安樂公主西㽵九月九日幸臨
渭亭分韻賦詩(先成/韋安石)十一月一日安樂公主入新
宅賦詩十五日中宗誕辰長寜公主滿月李嶠詩龍
神見像日仙鳳飬雛年是也二十三日南郊徐彦伯上
南郊賦十二月十二日幸温泉宫勑蒲州刺史徐彦
伯入仗同學士例因與武平一等五人獻詩上官昭
容獻七言絶句三首十四日幸韋嗣立㽵拜嗣立逍
遥公名其居曰清虛原幽栖谷十五日幸白鹿觀十
八日幸秦始皇陵四年正月朔賜群臣栢樹五日蓬
萊宫宴吐蕃使因為栢梁體(人亦賦/吐蕃舍)七日重宴大明
殿賜綵鏤人勝又觀打毬八日立春賜綵花二十九
日晦幸滻水二月一日送金城公主三日幸司農少
卿王光輔㽵是夕岑羲設茗飲討論經史武平一論
春秋崔日用請北靣日用贈平一歌曰彼名流兮左
氏癖意玄逺兮冠今昔二十一日張亶至自朔方宴
于桃花園賦七言詩明日宴承慶殿李嶠桃花園詞
因號桃花行三月一日清明幸黎園命侍臣為拔河
之戲三日上已祓禊於渭濵賦七言詩賜細柳圈八
日令學士尋勝同宴於禮部尚書竇希琳亭賦詩張
說為之序十一日宴於昭容之别院二十七日李嶠
入都祔廟徐彦伯等餞之賦詩四月一日幸長寜公
主㽵六日幸興慶池觀競渡之戲其日過希玠宅學
士賦詩二十九日御宴祝欽明為八風舞諸學士曰
祝公斯舉五經掃地盡矣睿宗時道士司馬承禎還
天台適贈詩詞甚美朝士屬和三百餘人徐彦伯編
爲白雲記
中宗幸興慶戲競渡應制云拂霧金輿丹斾轉凌晨
黼帳碧池開南山倒影從雲落北澗揺灮冩浪廻急
舸争標排荇度輕㠶截浦觸荷來横汾宴鎬歡無極
歌舞年年聖壽盃
陪幸臨渭亭詩云長樂喜春歸披香愛雪霏花從銀
閣度絮繞玉䆫飛冩曜衘天藻呈祥拂御衣山林紛
可望無處不灮輝
安樂公主山㽵云平陽金牓鳳凰樓沁水銀河鸚鵡
洲綵仗遥尋丹壑裏仙輿蹔幸緑亭幽前池錦萬蓮
花艶後嶺香爐桂蘂秋貴主稱觴萬年壽還輕漢武
濟汾遊
人日大明宫應制云朱城待鳳韶華至碧殿乗龍淑
氣來寳帳金屏人巳帖圖花學鳥勝初裁林香近接
冝春苑山翠遥添獻壽杯向夕憑髙風日麗天文垂
曜象昭回
望春宫迎春應制云玉輦金輿天上來花園四望錦
屏開輕絲半拂朱城柳細纈全披畫閣梅舞蝶分行
飄御席歌鸎度曲繞仙盃聖詞春日灮輝滿漢主秋
風莫道才
送金城公主云降河從逺娉青海赴和親月作臨邊
曉花為度隴春主歌悲顧鸖帝䇿重安人獨有瓊簫
去悠悠思錦輪
宴安樂公主新宅云銀河半倚鳯凰臺玉酒相傳鸚
鵡杯若見君平湏借問仙槎一去幾時來
餞唐永昌赴任東都云聞道飛鳬向洛陽翩翩矯翮
度文昌(郎為令/自尚書)因聲寄意三花樹少室嵓前幾過香
(室不見十年矣/適云有田在少)
徐元伯題適碑隂序曰譆譆李公生自號東山子死
葬東山豈其䜟哉神交者歌薤露以送子歸東山焉
歌曰隴障縈紫氣金灮赫氛氲美人含遥靄桃李方
自薫圖髙黃鸖羽寶奪驪龍群忽驚薤上曲掩曀東
山雲囬也寔天枉賈生亦晚促今復哀若人危迅風
前燭夜臺淪清鏡窮塵埋結緑何以贈下泉生芻唯
一束
　　張錫
慈恩寺九月九日登浮圖應制云九州霜景净千門
曉望通仙遊光御路瑞塔逈凌空菊彩揚堯日茰香
遶舜風天文麗辰象竊抃仰層穹
晦日宴髙文學林亭云雪盡銅駞路花照石崇家年
灮開柳色池影㲹雲華賞洽情方逺春歸景未賖欲
知多暇日罇酒漬澄霞
錫文琮之子也乆視𥘉代其甥李嶠為宰相請還廬
陵王不為張易之所右俄知選坐贓論流循州韋后
臨朝為相旬日出刺絳州卒
　　徐彦伯
兖州人為蒲州司軍兵參時司戸韋暠善判司士李
亘工書彦伯屬辭號河東三絶武后撰三教珠英取
文辭士皆天下選彦伯嶠居首
和宋之問崕口五渡云聞有獨徃客拂衣捐世心結
忻薄枉渚撰念榮舊林經亘去崕合冥綿歸壑深琪
樹環碧彩金潭生翠隂洄㳂弄沙傍危　眺明岑夕
聞桂裏猿曉翫松上禽雜珮藴孤袖瓊敷綴䨇衿我
懷滄洲想懿爾白雪吟秉願理方叶存期跡易尋兹
言庻不負為報巗中琴
贈劉舍人古意云深林閟靈鳥文章世所希巢居碧
梧樹舞君青瑣闈或言鳳池樂撫翼更西飛鳯池環
禁林仙閣霧沉沉璇題激流日珠綴綿清隂郁穆絲
言重熒煌台座深風張丹戺翮月弄紫庭音還彩結
不散孤英跂莫尋浩歌向蘭渚婉孌故儔心
和韋元旦早朝云夕轉清壺漏晨驚長樂鐘逶迤綸
禁客假寐守銅龍予亦趍三殿肩隨謁九重繁珂接
曙響華劒比春容相間苔灮歇彌憐芳意濃願言乗
日旰携手即雲峰
祓禊渭濵侍宴應制云晴風麗日滿芳洲御幕春筵
祓錦流皆言曲侍璜溪宴蹔似輕飛天漢遊
侍宴韋嗣立㽵云鼎臣休澣隟方外結遥心别業青
霞境孤潭碧樹林毎馳東野䇿遥弄北溪琴帝眷紆
時豫台園賞嵗隂移鑾明月沼張組白雲岑御酒瑶
觴落仙壇竹徑深三光懸聖藻五等冠朝簮自昔皇
恩感咸言獨自今
送金城公主云鳯扆憐簫曲鸞閨念掌珍羗庭遥築
館廟䇿重和親星轉銀河夕花移玉樹春聖心悽逺
送留蹕望征塵
駕幸温泉云姬典歌時邁虞編記省方何如黒帝月
玄　白雲郷翠仗縈舩㟁明旂應萯(草也/音負王)陽風揺
花　彩雪艶寳戈芒御陌開油次離宫夾樹行桂枝
籠騕䮍松葉䕃堂皇仙女舍珠液温池孕璧房湧疑
神瀵溢泛若帝臺漿獨沸流常熱潜蒸氛轉香青玹
環玉甃紅淀鑠金光藻曜凝芳㓗葳蕤獻淑祥五龍
歸寳筭九鴈叶時康同預華封老中衢祝聖皇
安樂公主新宅云鳳樓開闔引明光花酎連添醉益
香欲知帝女薫天貴金歌玉柱夜成行(柱或云金欹/或云金珂玉)
(柱/玉)
餞唐永昌云金谿碧水玉潭砂鳬鳥翩翩弄日華闘
鷄香陌行春倦為摘東園桃李花
餞唐州髙使君云香蕚媚紅滋垂條縈綠絲情人拂
瑶袂共惜此芳時驌騻巳躑躅鳥隼方葳㽔跂聞望
太守流潤及京師
中宗幸興慶池戲競渡獻詩曰夾道傳呼翊翠虬天
廻日轉御芳洲青潭曉靄籠仙蹕紅嶼晴花隔綵旒
香溢金環盈廣坐聲揺妓舸匝中流群臣相慶嘉魚
樂共哂撗汾歌吹秋
中宗與修文舘學士宴樂賦詩每命彦伯爲之序文
彩華縟夜宴安樂公主新第序云言容有典緝似幄
之柔規湯沐增榮結風庭之藻渙又曰鳴璜節珮登
繡軸之琱軒花綬香纓帶澤壺之青鏁(駙馬/此言)送鄭惟
忠序云卷蘆葉而横吹聲愁隴月撫劒鐔而直視目
斷　洲
彦伯為文多變易求新以鳳閣為鷃閣龍門為虬戸
金谷為銑溪玉山為瓊岳竹馬為篠驂月兎為魄兎
進士効之謂之徐澁體
　　宗楚客
正月晦中宗幸滻水詩云御輦出明灮乗流泛羽觴
珠胎隨月减玉漏與年長寒盡梅猶白風遲柳未黄
日斜旌騎轉休氣滿林塘
人日清暉閣應制云窈窕神仙閣參差雲漢間九重
中禁啓七夕早春還太液天為水蓬萊雪作山今朝
上林樹無處不堪攀
幸安樂公主西園應制詩玉樓銀牓枕嚴城翠蓋虹
旗列禁庭日映層巗圖畫色風揺雜樹管絃聲水邊
重閣含飛動雲裏孤峰似削成幸陪七聖遊崐閬無
勞萬里訪蓬瀛
又安樂公主入新宅詩云星橋他日創仙榜此時開
馬向鋪錢埒簫聞弄玉臺人疑衛叔羙客似長卿才
借問遊天漢誰能取石廻
楚客字叔敖河東人節愍太子之敗也楚客請誅其
首祭三思俄為相與紀處納締交世號宗紀御史崔
琬(與宗紀兄弟/劾之帝詔琬)兩觧之世謂帝為和事天子韋氏敗
被誅
　　韋承慶
字延休性謹畏長安中為相附張易之時與異母弟
嗣立並為宰相韋氏孝友詞學則承慶嗣立邃音樂
有萬石逹禮儀則叔夏史才博識有述時趙冬曦兄
弟亦各有名張説曰韋趙兄弟人之杞梓
寒食應制詩云鳳條春色晚龍禁早輝通舊火收槐
燧餘寒入桂宫鶯啼正隱葉鷄闘始開籠藹藹瑶山
滿仙歌始樂風
直中書省詩清切鳳凰池扶踈鷄樹枝惟應集鸞鷺
何為宿覊雌大造乾坤闢深恩雨露垂昆蚑既含養
駑駘亦驅馳朩偶翻為用芝泥忽濫窺九思空自勉
五字本無施徒喜逢千載何階荅二儀螢灮向日盡
蚊力負山疲禁宇庭除闊閑宵鐘箭移暗花臨戸發
殘月下簾欹白髪隨身改丹心為主披命將時並㤗
言與行俱危寄謝巢由客堯年正在斯
南中詠鴈云萬里人南去三秋鴈北飛不知何嵗月
得與尔同歸
凌朝浮江旅思云天晴上𥘉日春水送孤舟山遠疑
無樹潮平似不流㟁花榮且落江鳥沒還浮覊望傷
千里長歌遣客愁
　　蕭至忠
安樂公主山㽵云西郊窈窕鳳凰臺北渚平明法駕
來匝地金聲𥘉度曲周堂玉溜始傳杯灣路分遊畫
舟轉巗門相向碧亭開微臣此時承宴樂髣髴疑從
星漢廻
九日侍宴應制云望幸三秋暮登髙九日𥘉朱旗廵
漢苑翠帟俯秦墟寵極茰香遍恩深菊酎餘承懽何
以荅萬億俯宸居(字/得餘)
慈恩寺九日登塔應制云天蹕三乗啓星輿六轡行
登髙臨寳塔極目遍王城神衛虛中遶仙歌雲外清
重陽千萬壽率舞頌昇平
至忠德言孫相中宗後從太平公主逆謀誅明皇曰
至忠誠國噐但晚謬耳
　　李逈秀
慈恩寺九日應制云沙界人王塔金繩𣑽帝遊言從
祗樹賞行翫菊叢秋御酒調甘露天花亂綵旒堯年
持佛日同此慶時休
和主弟錫宴云金牓岧嶤雲裏開玉簫參差天際廻
莫驚側弁還歸路祗為平陽歌舞催
安樂公主山庄云詰旦重門聞警蹕傳言太主奏山
林是日廻輿羅萬騎此時歡甚賜千金鷺羽鳳簫參
樂曲荻薗竹徑接帷隂手舞足蹈方無巳萬年千嵗
奉薫琴
逈秀崔湜鄭愔在武后中宗時以姦滛汙名位然皆
有文逈秀嘗以鴛鴦　一䨇與張易之共飲取其常
相逐也
逈秀為兵部尚書有疾謂問者曰僕自知當作侍中
有命固不憂也問者出門而終詔贈侍中
　　劉憲
送張亶赴朔方應制云命將擇耆年圖功勝必全灮
輝萬乗餞威武二庭宣中衢横皷角曠野蔽旌旃推
食天厨至投醪御酒傳凉風過鴈苑殺氣下鷄田分
閫恩何極臨岐動睿篇
陪幸長寜公主林亭㽵云公主林亭地清晨降玉輿
畫橋飛渡水仙閣涌臨虛晴新看蛺蝶夏早摘芙蕖
文酒娯遊盛忻叨侍從餘
陪幸五王宅云北斗樞機任西京肺腑親疇昔王門
下今兹制幸晨恩灮山水被聖作管絃新遶座薫紅
藥當軒暗緑筠摘荷纔早夏聽鳥尚餘春行漏金徒
晚風煙起觀津
三㑹寺應制云岧嶤蒼史臺敞朗紺園開戒旦壺人
警飜霜羽騎來下輦登三襲褰旒望九垓林披館陶
牓水浸昆明灰網戸飛花綴幡竿度鳥廻豫遊仙唱
動瀟洒出塵埃
薦福寺應制云地靈傳景福天駕儼鈎陳佳哉藩邸
舊赫矣𣑽宫新香塔魚山下禪堂鴈水濵珠幡映白
日鏡殿冩青春甚懽延故吏大覺拯生人幸承歌頌
末長奉屬車塵
陪遊上苑遇雪云龍驂曉日望春宫正逄春雪舞春
風花灮併在天文上寒氣行銷御酒中
賜剪綵花應制云上林宫館妓春心獨早知剪花疑
始發刻燕似新窺色濃輕雪㸃香淺嫩風吹此日叨
陪待恩榮槧數枝
人日清暉閣應制云輿輦乗人日登臨上鳳京風尋
歌曲颺雪向舞行縈千官隨興合百福與時并承恩
長若此微賤幸昇平
安樂公主山庄云主家别墅帝城隈無勞海上覔蓬
萊沓嶂懸流平地起危樓曲閣半天開庭莎作薦舞
行出浦樹相將歌棹廻此日風灮與形勝祗言併伴
聖詞來
侍宴韋嗣立㽵云東山有謝安枉道鳴和鑾緹騎紛
初日霓旌度曉寒雲蹕巗間下虹橋澗底盤幽棲俄
似届聖曯宛餘觀崕懸飛溜直岸轉緑潭寛桂華堯
酒泠松響舜絃彈明主恩斯極贒臣節更殫不才叨
侍從詠聽以濡翰
白鹿觀應制云玄遊乗落暉仙宇曖霏微石梁縈澗
轉珠斾掃壇飛芝童薦膏液松鶴舞驂騑還似瑶池
上歌成周馭歸
人日翫雪應制云勝日登臨雲葉起芳風揺蕩雪花
飛星暉幸得承金鏡颺影還將奉玉衣
送金城公主云外館踰河右行營指路岐和親悲逺
嫁忍愛泣將離旌斾羗風引軒車漢水隨那堪馬上
曲時向管中吹
興慶池應制云蒼龍闕下天泉池軒駕來遊簫管吹
縁堤夏篠縈不散冐水新荷巻復披帳殿疑從畫裏
出樓舩直在鏡中移自然東海神仙處何用西崐轍
迹疲
宴安樂公主新宅云層軒洞戸旦新披度曲飛觴夜
不疲綺綴玲瓏河色曉珠簾隱映月華窺
餞唐永昌云始見郎官拜洛陽旋聞近侍發雕章緒
言巳朂朞年政綺字當生滿路灮
七夕應制云秋吹過雙闕星仙動二靈更深移月鏡
河淺度雲軿殿上呼方朔人間失武丁天文兹夜裏
光映紫微庭
慈恩寺九日應制云香塔曾霄半仙鑣净鏡逰登臨
慿季月寥廓見中州御酒新寒退天文寳氣浮却邪
將獻壽兹日奉千秋
人日侍宴大明宫應制云禁苑韶華此日歸東郊道
上轉青旂柳色梅芳何處所風前雪裏覔芳菲開氷
池内魚新躍剪綵花間鷰始飛欲識王游逹陽氣為
觀天藻競春輝
奉和三日祓禊渭濵云桃花欲落柳條長沙頭水上
足風灮此時御蹕來遊處願奉年年祓禊觴
奉和春幸望春宫應制云暮春春色最便妍苑裏花
開列御筵商山積翠臨城起滻水浮灮共幕連鶯藏
嫩葉歌相喚蝶礙芳叢舞不前歡娯節物今如此願
奉宸遊億萬年
憲字元度宋州人為中書舍人坐善張易之出刺渝
州召為太僕少卿兼修文館學士卒天授中治來俊
臣獄疾其酷欲痛䋲之反為所䧟明皇在東宫憲啓
曰禇無量經明行脩耆年宿望冝數召問以察其言
太子順納
　　崔湜
白鹿觀應制云御旗探紫籙仙仗闢丹丘捧藥芝童
下焚香桂女留鸞歌無歳月鸖語記春秋臣朔其何
幸常陪漢武遊
送金城公主云懷戎前册備降女舊姻脩簫皷辭家
怨旌旃出塞愁尚孩中念切方逺御慈留顧乏謀臣
用仍勞聖主憂
餞唐州髙使君云芳春桃李時京都物華好為岳豈
不貴所悲陟逺道逺道不可思宿昔夢見之贈君雙
佩刀日夕視來期
慈恩寺九日應制云帝里重陽節香園萬乗來却邪
萸結珮獻壽菊傳杯塔類承天湧門疑待佛開睿詞
懸日月長得仰昭回
立春内出綵花應制云澹蕩春光滿曉空逍遥御輦
入離宫山河降望雲天外臺榭參差煙霧中庭際花
飛錦繡合枝間鳥囀管絃同即此歡娯齊鎬宴唯應
率舞樂薫風
婕妤怨云不分君恩斷新粧視鏡中容華向春日嬌
愛似秋風枕席臨燈曉屏幃向月空年年後庭樹榮
落在深宫
秦州薛都督挽詞云十里綘山幽千年汾水流碑傳
門客建劒是故人留壠樹煙含夕山門月照秋古來
鐘鼎盛共盡一蒿丘
湜仁師之子弟澄液從兄涖並有文翰列居清要毎
私宴自比王謝之家謂人曰吾門戸及出身歴官未
嘗不為第一丈夫當先據要路以制人豈能黙黙受
制於人故進取不巳而不以令終湜執政時年三十
六嘗暮出端門下天津馬上賦詩曰春還上林苑花
滿洛陽城張說見之嘆曰文與位固可致其年不可
及也
湜字澄瀾以文詞稱附韋后作相又附太平公主門
下客獻海鷗賦以諷湜稱善而不自悛帝誅蕭至忠
湜流嶺外後知湜本謀賜死荆州
　　岑羲
安樂公主山庄云銀牓重樓出霧開金輿歩輦向天
來泉聲廻入吹簫曲山勢遥臨獻壽杯帝女含笑流
飛電乾文動色象昭回誠願北極拱堯日微臣抃舞
詠康哉
宴安樂公主新宅云金牓重樓開夜扉瓊筵愛客未
言歸御歡不覺銀河曙盡醉那知玉露晞
餞唐州髙使君云蒼茫南塞地明媚上春時目極傷
千里懷居不自持征車别岐路斜日下崦嵫一歎軺
軒阻悠悠即所思
慈恩寺九日應制云寶臺聳天外玉輦歩雲端日麗
重陽景風揺季月寒㭝堂遥集鴈帝樂近翔鸞願獻
延齡酒長承湛露歡
立春內出綵花應制云和風助律應韶年清蹕乗髙
入望先花笑鶯歌迎帝輦雲披日霽俯皇川南山近
獻仙杯上北斗平臨御座前一奉恩榮歡在鎬空知
率舞聽薫絃
羲字伯華初為金壇令弟仲翔長洲令仲休溧水令
宗楚客語本道廵察御史曰母遺江東三岑後相中
宗睿宗坐預太平公主謀誅始岑氏在清要者數十
人羲曰物極則反一可以懼矣然不能抑退以及禍
唐詩紀事巻第九
唐詩紀事巻第十
　趙彦昭　崔日用　李乂　盧藏用
　馬懷素　薛稷　劉允濟　李元紘
　李嶠　蘇瓌　蘇頲
　　趙彦昭
上幸薦福寺令賦詩云初地龍飛後金身佛現時千
花開國界萬善累重基北闕承行幸西園属住持天
衣拂舊石王舍起前祠刹鳳迎琱輦幡虹駐綵旗同
霑小雨潤仰詠大風詩
九日臨渭亭云秋豫凝仙覽宸遊轉翠華呼鷹下鳥
路戲馬出龍沙紫菊冝新壽丹茰辟舊邪湏陪長乆
宴嵗嵗奉吹花
安樂公主入新宅詩云雲物中京曉天人外館開飛
橋像河漢懸牓學蓬萊北闕臨仙檻南山送壽杯一
窺輪奐畢慙恧棟梁材
人日清暉閣應制云出震乗東陸慿髙御北辰祥雲
應早嵗瑞雪候初旬庭樹千花發堦蓂七葉新幸承
今日宴長奉萬年春
侍宴韋嗣立庄云賢族唯題里儒門但署鄉何如表
嚴洞宸翰發輝灮地在兹山曲家憐郃水陽六龍駐
旌罕四壯耀旂常北斗臨台坐東山入廟堂天髙羽
翼近主聖股肱良野竹池亭氣村花澗谷香縱然懷
豹隱空愧躡鵷行
白鹿觀應制云雲驂驅半景星蹕坐中天國誕玄宗
聖家尋碧落仙玉杯鸞薦壽寳筭鸖知年一覩灮華
旦忻承道德篇
登驪山寓目應制云皇情遍九垓御輦駐昭回路若
隨天轉人疑近日來河看大禹鑿山見巨靈開願扈
封鑾駕常持薦壽杯
人日翫雪應制云始見青雲干律吕俄逢瑞雪應陽
春今日廻看上林樹梅花柳絮一時新
七夕應制云青女三秋節黄姑七日期星橋度玉珮
雲閣掩羅帷河氣通仙掖天文下睿詞今宵望雲漢
應得見蛾眉
慈恩寺九日應制云　乗秋節登髙出𣑽宫皇心
滿塵界佛跡現虚空日月冝長壽人天得大通喜聞
題寳唱受記莫由同
立春日侍宴别殿内出綵花應制云剪綵迎初候攀
條冩故真花隨紅意發葉就緑情新嫩色驚㗸鷰輕
香誤採人應為薫風拂能令芳樹春
人日侍宴大明宫應制云寳契無為屬聖人琱輿出
幸翫芳辰平樓半入南山霧飛閤旁臨東野春夾路
穠花千樹發垂軒弱桞萬條新處處風光今日好年
年願奉屬車塵
悼右僕射楊再思詩云兩揆光天秩三朝奉帝熈何
言集大鳥忽此喪元龜坐歎公槐落行聞宰樹悲壑
舟今已去寜有濟川期
彦昭字奐然甘州人少豪邁風骨秀爽景龍中為相
以權幸進後御史郭震(震也/非元)劾暴舊惡姚崇惡之貶
江州别駕卒
　　崔日用
正月七日宴大明殿詩云新年宴樂坐東朝鐘皷鏗
鍠大樂調金屋瑶筐開寳勝花牋彩筆頌春椒曲江
苔色氷前液上苑梅香雪裏嬌宸極此時飛聖藻微
臣竊抃預聞韶
望春宫迎春應制云東郊草物正薫聲素滻鳬鷖戲
緑汀鳳闕斜通長樂觀龍旂直逼望春亭光風遥艶
蘭英紫淑景依遲柳色青渭浦明晨脩禊事群公傾
賀水心銘
送金城公主云聖后經綸逺謀臣計畫多受降追漢
䇿築館許戎和俗化烏孫壘春生積石河六龍今出
餞䨇鶴願為歌
宴長樂公主新宅云銀燭金屏坐碧堂只言河漢動
神光主家盛明歡不極才子能歌夜未央
餞唐永昌云洛陽桴皷今不鳴朝野咸推重太平冬
至氷霜俱怨别春來花鳥若為情
慈恩寺九日應制云紫宸歡毎洽紺殿法初隆菊泛
延齡酒蘭吹觧愠風咸英調正樂香𣑽遍秋空臨幸
符天瑞重陽日再中
日用為御史中丞賜紫是時佩魚湏有特恩亦因宴
命群臣撰詞日用曰臺中䑕子直湏諳信足跳梁上
壁龕倚飜燈脂汚張五還來囓帶報韓三莫浪語直
王相大家必若賜金龜賣却苗兒相報賞中宗亦以
金魚賜之
立春遊苑應制云乗時迎氣正璿衡㶚滻煙氛向曉
清剪綺裁紅妙春色宫梅殿柳識天情瑶筐綵鷰先
呈瑞金縷晨鷄未學鳴聖澤陽和冝宴樂年年捧日
向東城
上宴日日用起舞自歌云東舘揔是鵷鸞南臺自多
𣏌梓日用讀書萬卷何忍不蒙學士墨制簾下出來
微臣眼看喜死其日以日用兼修文館學士制曰日
用書窮萬巻學富三冬日用舞蹈拜謝日用滑州人
中宗時武三思宗楚客權寵交煽日用多所結納才
辯絶人能乗機反禍取富貴韋氏平遂為相嘗謂人
曰吾平生所事皆適時制變不專始謀然每一反思
若芒刺在背云明皇時日用猶被寵眷帝賦詩宴遊
多預酬唱送張說廵邊應制云吉日四黄馬宣王六
月兵擬清鷄鹿塞先指朔方城日用有才辯惟是姦
佞耳中宗時七日應制云曲江苔色氷前液上苑梅
香雪裏嬌亦佳語也
　　李乂
陪幸臨渭亭詩云青陽御紫㣲白雪下彤闈浹壤流
天霈綿區灑帝輝水如銀度燭雲似玉披衣為得因
風起還來就日飛
送沙門元奘等還荆州云初日承歸㫖秋風起贈言
漢珠留道味江壁返真源地出南關逺天廻北斗尊
寜知一柱觀却啓四禪門
芙蓉園應制云水殿臨丹籞山樓遶翠微昔遊人託
乗今幸帝垂衣澗篠縁峰合巗花逗浦飛朝廻曲池
地無處不灮輝
陪幸韋嗣立㽵云樞掖調梅暇林園種槿初入朝榮
劒履退食偶琴書地隱東巗室天廻北斗車旌門臨
􁨦窱輦道属扶踈雲罕明丹谷霜笳徹紫虛水疑投
石處溪似釣璜餘帝澤頒巵酒人歡頌里閭一承黄
竹咏長奉白茆居
景龍四年正旦賦栢樹詩云勁節凌冬勁芳心待嵗
芳能令人益壽非止麝含香
陪幸長寜公主㽵云紫禁乗宵動青門訪水嬉貴遊
鱣序集仙女鳳樓期合宴簮紳滿承恩雨露滋北辰
還捧日東館幸逄時
陪奉五王宅云家住千門側亭臨二水傍貴遊開北
第宸睠幸西郷曵履迎中谷鳴絲出後堂浦疑觀萬
象峰似駐三光草向瓊筵樂花承繡扆香聖情思舊
重留飲賦雕章
三㑹寺應制云睿德揔無邊神臯擇勝縁二儀齊法
駕三㑹禮香筵漢闕中黃近秦山太白連臺疑憲鳥
日池似刻鯨年滿月臨真鏡秋風入御絃小臣叨下
列持管謬窺天
薦福寺應制云象設隆新宇龍潜想舊居碧樓披玉
額丹枕導金輿代日興灮近周星掩曜𥘉空歌清沛
筑𣑽樂美何書帝造環三界天文賁六虚康哉孝理
日崇德在真如
人日清暉閣應制云上日登臺賞中天御輦飛後庭
聮舞唱前席仰恩輝睿作風雲起農祥雨雪霏幸陪
人勝節長願奉垂衣
安樂公主山庄云金輿玉輦背三條水閣山樓望九
霄野外初迷七聖道河邊忽覩二靈橋懸泉滴滴依
虹箭清吹泠泠雜鳳簫向晚平陽歌舞合前溪更轉
朩蘭橈
白鹿觀應制云制蹕乗驪阜廻輿指鳳京南山四皓
謁西岳兩重迎雲幄臨玄圃霞杯薦赤城神明近福
地何必徃蓬瀛
登驪山寓目應制云崖巘萬尋懸居髙敞御筵行戈
疑駐日歩輦若昇天城闕霧中近關河雲外連謬陪
登岱駕忻奉濟汾篇
望春宫迎春應制云東城結宇敞千尋北闕廻輿且
四臨麗日祥煙承罕畢輕荑弱草藉衣簮春商重㳫
雲巗近河渭縈紆霧壑深謬接鵷鴻陪賞樂還欣魚
鳥遂飛沉(春啇恐是春字誤)
春日遊苑喜雨云仙蹕九成臺香筵萬壽杯一旬𥘉
降雨二月早聞雷葉向朝躋宻花含宿潤開幸天承
澤遍無使日光催
興慶池應制云神池汎濫水盈科仙蹕䊸餘歩輦過
縱棹洄㳂萍溜合門軒眺賞麥風和潭魚在藻供遊
詠谷鳥含櫻入賦歌寄語乗查溟海客匝頭來此問
天河
宴安樂公主新宅云牽牛南度象昭回學鳳樓成帝
女來平旦鵷鸞歌席上方宵鸚鵡獻酬杯
餞唐永昌云田郎才貎出咸京潘子文華向洛城願
以深心留善政當令強項謝髙名
餞唐州髙使君云淮源之水清可以濯君纓彼美稱
才傑親人佇政聲歳寒疇曩意春晚别離情終歎臨
岐逺行看擁傳榮
餞許州宋司馬云展驥旌時傑談鷄羙代賢暫離仙
掖務追送近郊筵地慘金商節人康壁假田從來昆
友事咸以佩刀傳
慈恩寺九日應制云涌塔臨玄地髙層瞰紫微鳴鑾
陪帝出攀橑翊天飛慶洽重陽壽文含列象輝小臣
叨載筆欣此頌巍巍
和晦日駕幸昆明池云玉輅尋春賞金堤重晦遊川
通黒水浸地派紫泉流晃朗扶桑出綿聮樹𣏌周烏
疑埋海處人似隔河秋刼盡灰猶識年移石故留汀
洲歸棹晚簫皷雜汾謳
人日侍宴大明宫應制云詰旦行春上苑中慿高御
下大明宫千年執象寰瀛㤗七日為人慶賞隆鐡鳳
曾騫揺瑞雪銅烏細轉入祥風此時朝野歡無筭此
歳雲天樂未窮
奉和三日祓禊渭濵云上林花鳥暮春時上巳陪遊
樂在兹此日欣逢臨渭賞昔年空道濟汾詞
乂爲紫微侍郎與蘇頲對掌綸誥明皇曰前有味道
嶠朕今有頲乂皆號蘇李時宰輔子將授太廟頲草
詞乆不就曰以遵仲尼之問而未能續乂曰何不云
冝採方山之能頲伏其敏
乂字尚真趙州人年十二工屬文薛元超曰是子且
有海内名沈正方雅識治體時稱有宰相器初為黄
門侍郎開元𥘉姚崇為紫微令乃薦為侍郎外託引
重實去其紏駮權畏又明切也未幾卒於刑部尚書
兄尚一尚正俱有名同為一集號李氏花蕚集(終清/尚一)
(博州刺史/源尉尚正)
　　盧藏用
幸安樂公主西㽵應制云皇女瓊臺天漢潯星橋月
宇創山林飛蘿半拂銀題影瀑布環流玉砌隂菊酒
香隨鸚鵡泛簫樓韻逐鳯凰吟瑶池蹕駐思方乆璧
月無文興轉深
餞唐州髙使君云餞酒臨豐樹褰帷出魯陽蕙蘭春
已曉桐栢路猶長祖逖方城鎮安期外氏郷從來二
千石天子命惟良
餞許州宋司馬云國為休徴選輿因仲舉題山川襄
野隔朋酒㶚亭暌零雨征軒鶩秋風别驥嘶驪歌一
曲罷愁望正凄凄
慈恩寺九日應制云化塔龍山起中天鳳輦迂綵梳
牽畫刹雜珮冐香茰寳葉擎千座金英漬百盂秋雲
飃聖藻霄極捧連珠
主弟夜宴云侯家主第一時新上席花年不惜春珠
缸綴月那知夜玉斚流霞畏底晨
宋主簿鳴臯夢趙六未及報而陳子云亡追為此詩
荅宋兼貽平昔遊舊云暮川罕停波朝雲無留色故
人琴與詩可存不可識識心尚可親琴詩非故人鳴
臯𥘉夢趙蜀國已悲陳感化傷淪㓕䰟交昔未申冥
期失幽報兹理復今晨前嗟成後泣巳矣將何及舊
感與新悲虛懷疇昔時趙侯鴻寳氣獨負青雲姿群
有含妙識衆象懸清機雄談盡物變精義觧人頥在
隂既獨善幽躍自為疑踠彼千里足傷哉一尉欺陳
生冨清理卓犖兼文史思縟巫山雲調逸岷江水鏗
鏘哀忠義感激懷知巳負劒登薊門孤遊入燕市浩
歌去京國歸守西山跂幽居探元化立言見千祀埋
沒經濟情良圖竟云已坐憶平生遊十載懐嵩丘題
書滿古壁採藥遍巗幽子微化金鼎僊笙不可求榮
哉宋與陸名宦美中州在亡一暌阻岐路方悠悠自
余事山海及兹人世改傳聞當世榮皆入古人名無
復平原賦空餘隣笛聲泣對西州使悲訪北邙塋新
墳蔓宿草舊闕毁殘銘為君成此曲因言寄友生黙
語無窮事凋傷共此情
藏用字子潜幽州人初隱終南少室二山中時有意
當世人目為隨駕隱士晚乃狥權利司馬承禎將還
山藏用指終南曰此中大有佳處承禎徐曰以僕視
之仕宦之捷徑耳藏用終黄門侍郎
　　馬懷素
慈恩寺九日應制云季月啓重陽金輿陟寳坊御旗
横日道仙塔儼雲庄帝蹕千官從乾詞七耀光顧慙
文墨職無以頌時康
中宗立春游苑應制云玄籥飛灰出洞房青郊迎氣
肇初陽仙輿蹔下冝春苑御醴行開薦壽觴映水輕
苔猶隱緑縁堤弱柳未舒黄唯有裁花飾簮鬢相隨
聖藻狎年光
興慶池侍宴應制云積水逶迤繞直城含虛皎鏡有
餘清圖雲曲樹連緹幕映日中塘間綵旌賞洽猶聞
簫管沸歡留更睹木蘭輕無勞海上尋仙客即此蓬
萊在帝京
正月七日宴大明殿云日宇千門平旦開天容萬象
列昭回三陽候節金為勝百福延祥玉作盃就暖風
光偏着柳辭寒雪影半藏梅何幸得參詞賦職自憐
終乏馬卿才
安樂公主山㽵云主家臺沼勝平陽帝幸歡娯樂未
央掩映琱䆫交極浦參差繡戸遶廻塘泉聲百處歌
傳曲樹影千重舞對行聖酒一霑何以報唯忻頌德
奉時康
望春宫迎春應制云綵眊琱輿俯碧潯行春御氣發
皇心揺風細柳縈馳道映日輕花出禁林遍野園亭
開帟幕連堤草樹狎衣簮謬參西掖霑堯酒願沐南
薫觧舜琴
送金城公主云帝子今何在重姻適異方離情愴宸
掖引路遶關梁望絶園中柳悲纒陌上桑空余願黄
鶴東顧憶廻翔
宴安樂公主新宅云鳳樓􁨦窱凌三襲翠幌玲瓏瞰
九衢複道中宵留宴衎彌令上客想踟蹰
餞唐永昌云聞君出宰洛陽隅賔友稱觴餞路衢别
後相思在何處祗應闕下望仙鳬
餞唐州髙使君云外牧資賢守斯人奉帝俞淮南膺
建隼渭北斬分符坐歎煙波隔行嗟物候殊何年昇
美　廻看北城隅
餞許州宋司馬云頴川開郡邑角宿分躔野君非仲
舉才誰應題輿者憫憫琴上鸖蕭蕭路傍馬嚴程若
可留别𬒮希再把
懷素字惟白潤州人師李善武后時爲監察御史李
逈秀歛賕諉法懷素劾罷之轉禮部外郎開元初爲
昭文館學士
　　薛稷
送金城公主云天道寜殊俗慈仁乃戢兵懷荒寄赤
子忍愛鞠蒼生月下瓊娥去星分寶婺行關山馬上
曲相送不勝情
安樂公主山庄云主家園囿極新䂓帝郊遊豫奉天
儀歡宴瑶臺鎬京集賞賜銅山蜀道移曲閣交映金
精板飛花亂下珊瑚枝借問今朝八龍駕何如昔日
指仙池
望春宫迎春應制云九春風景足林泉四野雲霞敞
御筵花鏤黄山繡作苑草圖玄㶚錦爲川飛觴趂醉
心廻日走馬争先眼着鞭喜奉仙遊歸路逺直言行
樂不言旋
宴安樂公主新宅云秦樓宴喜月徘徊妓筵銀燭滿
庭開坐中香氣排花出扇後歌聲逐酒來
餞唐永昌云河洛風煙壯市朝送君飛鳬去漸遥更
思明年桃李月花紅柳綠宴浮橋
餞許州宋司馬云令弟與名兄髙才振兩京别序聞
鴻鴈離章動鶺鴒逺鵬追翰墨勝地寫丹青風月相
思夜勞望頴川星
慈恩寺九日應制云寳宫星宿刼香塔鬼神功王遊
盛塵外眷覽出區中日宇開𥘉景天詞掩大風微臣
謝時菊薄綵入芳叢
秋日還京陜西十里作云驅車越陜郊北顧臨大河
隔河見郷邑秋風水增波西城咸陽途日暮憂思多
傳巗旣紆鬰首山亦嵯峨操築無昔老採薇有遺歌
客遊既回換人生能㡬何(得之陜郊篇謂此作也/杜子羙云少保有古風)
稷善書畫畫蹤閻立本書師禇河南時稱買禇得薛
不落節
稷字嗣通毋魏鄭公女也為中書舍人與從祖兄曜
更踐兩省俱以辭章自名睿宗立自少常數日拜中
書侍郎參知機務歴太子少保以翊賛功恩絶群臣
竇懷正誅稷以知本謀賜死萬年獄
　　劉允濟
詠琴詩云昔在龍門側誰想鳴鳯時雕琢今為器宫
啇不自持巴人緩踈節楚客弄繁絲欲作髙張引飜
成下調悲
允濟字允濟河南人少與王勃齊名垂拱四年明堂
成奏賦述功德除著作郎遷鳳閣舍人坐二張昵狎
除青州長史以内憂去官服除召為修文館學士既
乆斥喜甚與家人樂飲數日卒
經廬岳廻望江山想洛川有作云龜山帝始營龍門
禹初鑿出入經變化俯仰憑寥郭未若兹山功連延
並巫霍東北䟽艮象西南距坤絡宏阜自鬰盤髙標
復廻薄勢入柴桑渚隂開彭蠡壑九江杳無際七澤
紛相錯雲雨㪚呉㑹風波騰鄢鄂跡隨造化乆利與
乾坤博肹蠁精氣通紛綸潜恠錯石渠忽見踐金房
安可託地入天子都巗有仙人藥二門㡬迢逓三宫
何儵爚咫尺窮杳冥跬歩皆恬漠才驚羽翰幽居靜
龍蛇蠖明牧振雄詞地華殊灼灼盛業匡西夏深謀
賛禹亳黄雲覆鼎飛絳氣横川躍佐暦符賢運人其
茂天爵禮樂冨垂髫詩書成舞勺清輝靖嵓電利器
騰霜鍔遊聖挹衢樽隣㡬恭木鐸牆仞包武侯波瀾
控文若旋聞刈薪楚遽都升葵藿稷卨郭　圖良平
公輔略重臣資出守英藩諒求瘼䂊章觀偉材江州
訪靈崿陽岫曉氛氲隂崕暮蕭索潜伏屢鯨奔雄飛
更鷙搏驚􁖓透煙霞騰猿亂枝格故園有歸夢他山
飛賞樂帝郷徒可遊皇溪終旅泊景物觀淮海雲霄
望河洛城闕紫微星圖書玄扈閣神功多粉繢元氣
猶斟酌丞相下南宫將軍趍北落横簮並輝蟬烈鼎
俱調鸖四郊時迷路五月先投龠池榭喧瓊管風花
亂珠箔舊遊勞夢寐新知無恱樂天寒欲贈言歳暮
期交約夜琴清玉柱秋灰變緹幕風雲動翰林宫徴
調文籥言泉激為浪思緒飛成繳千里輝珠璣五采
含丹艧鐘皷旋驚鷃瑾瑜俄抵鵲竊價慙庸怠叨聲
逾寂寞長望限南溟居然翳東郭(時推/此詩為當)
　　李元紘
緑墀怨云征馬噪金珂嫖姚向北河緑苔行跡少紅
粉涙㾗多寳屋粘花絮銀筝覆網羅别君如昨日青
海鴈頻過
相思怨云望月思氛氲朱衾懶更薫春生翡翠帳花
㸃石榴裙鷰語時驚妾鶯啼轉憶君交河一萬里仍
隔數重雲
元紘字大綱京兆人開元中為相務峻崖檢抑奔競
夸進者憚之宋璟曰李公引宋遥之美黜劉晃之貪
為國相家無留儲雖季文之德何以加之
送張説上集賢學士元紘應制得私字云碩儒延鳳
詔金馬被鴻私饌玉還丹禁牋花降紫墀御恩傾㫖
酒皷舞詠康時暫纂群書緝逾昭盛業丕接筵欣有
命搦管愧無詞自驚一何幸太陽還及葵
　　李嶠
三㑹寺應制云故臺蒼頡里新邑紫泉居歳在開金
寺時來降玉輿龍形雖起刹鳥跡尚留書竹是蒸青
外地仍㸃墨餘天文灮聖草寶思合真如謬奉千齡
旦忻陪十地初
又陪幸臨渭亭詩曰同雲接野煙飛雪暗長天拂樹
添梅色過樓助粉妍光含班女扇韻入楚王絃六出
迎仙藻千箱荅瑞年
送沙門元奘等還荆州詩云三乗歸淨域萬騎餞通
莊就日離亭近彌天别路長荆南旋杖鉢渭北限津
梁何日紆真乗還來入帝郷
幸太平公主南庄詩云主家山第接雲開天子春遊
動地來羽騎參差花外轉霓旌遥颺日邊廻還將石
溜調琴曲更取峰霞入酒杯鸞輅巳辭烏鵲渚簫聲
猶繞鳯凰臺
送張亶赴朔方應制云玉塞徴驕子金符命老臣三
軍張戍斾萬乗飾行輪猛氣凌玄朔崇恩降紫宸投
醪還得士辭第本忘身露下鷹𥘉擊風髙鴈欲賔方
銷塞北祲遂静漠南塵
薦福寺應制云應詔開香域嬰林降綵旃還窺圖鳳
宇更坐躍龍川桂轝朝群辟蘭宫列四禪半空銀閣
斷分砌寳繩連甘雨蘇燋澤慈雲動沛篇獨慙賢作
礪空喜福成田
陪遊苑遇雪云散漫祥雲逐聖廻飄飄瑞雪遶天來
不能落後争飛絮故故迎前定早梅
剪綵花應制云幸聞年欲至剪綵學芳辰綴緑竒能
似裁紅巧逼真花從篋裏發葉向手中春不與時光
競何名天上人
人日清暉閣應制云三陽偏勝節七日最靈辰行慶
傳芳蟻升髙綴綵人階前蓂候月樓上雪驚春今日
衘天造還疑上漢津
安樂公主山庄云黄金瑞牓綘河隈白玉仙輿紫禁
來碧樹青岑雲外聳朱樓畫閣水前開龍舟下瞰鮫
人室羽節髙臨鳳女臺遽惜歡娯歌吹晚揮戈却使
耀靈廻
人日大明宫應制云鳳城景色巳含韶人日風光陪
覺饒桂吐半輪迎此夜蓂開七葉應今朝魚猜氷凍
行猶澁鸎喜春驚弄欲嬌愧奉登髙揺采翰欣逢御
氣上丹霄
春日遊苑喜雨詩園林春正歸入苑弄芳菲宻雨迎
仙歩低雲拂御衣危花霑易落度鳥濕難飛膏澤登
千庾歡情遍九圍
送金城公主云漢帝撫戎臣絲言命錦輪還將弄機
女逺嫁織皮人曲怨江山月粧消道路塵所嗟穠李
樹空對小榆春
九日應制云令節三秋晚重陽九日歡仙杯還泛菊
寳饌且調蘭御氣雲霄近乗髙宇宙寛今朝萬壽引
冝何曲中彈(字/得歡)
正月中宗上清暉閣遇雪嶠賦詩云千鍾聖酒御筵
披六出祥英亂繞枝即此神仙對瓊圃何湏轍跡向
瑶池
七夕應制云靈匹三秋㑹仙期七夕過查來人泛海
橋渡鵲填河帝縷昇銀闕天機罷玉梭誰言七襄詠
重入五絃歌
嶠字巨山為兒時夢人遺雙筆自是有文詞十五通
五經二十擢進士第與駱賔王劉灮業齊名相中宗
其仕也𥘉與王勃楊盈川接中與崔融蘓味道齊名
晚諸人沒獨為文章宿老一時學者取法焉
嶠汾隂行云君不見昔日西京全盛時汾隂后土帝親
詞齊宫宿寢設厨供撞鐘鳴皷樹羽旗漢家四葉才
且雄賔延萬靈朝九戎栢梁賦詩髙宴罷詔書法駕
幸河東河東太守親掃除奉迎至尊導鑾輿五營將
校列容衛三河縱觀空里閭回旌駐蹕䧏靈場焚香
奠醑邀百祥金鼎發食正焜煌靈祗煒燁攄景灮埋
玉陳牲禮神畢舉麾上馬乘輿出彼汾之曲嘉可游
朩蘭為檝桂為舟櫂歌微吟綵鷁浮簫皷哀鳴白雲
秋歡娯宴洽賜群后家家復除戸牛酒聲明動天樂
無有千秋萬嵗南山壽自從天子向秦關玉輦金車
不復還珠簾羽葢長寂寞鼎湖龍髯安可攀千齡人
事一朝空四海為家此路窮雄豪意氣今何在壇場
宫館盡蒿蓬路逢古老長歎息世事回環不可測昔
時青樓對歌舞今日黄埃聚荆棘山川滿目淚沾衣
冨貴榮華能㡬時不見只今汾水上惟有年年秋鴈
飛天寶末明皇乘春登勤政樓命梨園弟子歌數闋
有唱歌至冨貴榮華能㡬時以下四句帝春秋衰邁
問誰詩或附李嶠因凄然涕下遽起曰嶠真才子也
及其年幸蜀登白衛嶺覽眺良乆又歌是詞復曰嶠
誠才子也髙力士以下揮涕乆之嶠有三戾性好榮
遷憎人陞進性好文章憎人才華性貪濁憎人受賂
(有鋪曰白衛鋪今其名見於此/利州昭化縣之南境與劒門相接)
張亶自朔方入朝中宗於西苑迎之從臣宴于桃花
園嶠歌曰歳去無言忽顦􁓞時來含笑吐氛氲不能
擁路迷仙客故欲開蹊侍聖君趙彦伯曰紅蕚競然
春苑曉芋葺新吐御筵開長年願奉西王讌近侍(無/慙)
東朔才又一從臣歌曰源水叢花無數開丹跗紅蕚
間青梅從今結子三千嵗預喜仙遊復摘來明日宴
承慶殿上令宫女善謳者唱之詞既婉歌仍妙絶樂
府號桃花行
皮日休松牎録云中宗常召宰相蘇瓌李嶠之子進
見時皆童年帝謂曰汝等各以所通書取宜奏吾者
言之頲應曰木從繩則正后從諌則聖嶠二子亡其
名亦奏曰斮朝渉之脛剖賢人之心帝曰蘇瓌有子
李嶠無兒
　　蘇瓌
九日應制云重陽早露晞睿賞瞰秋磯菊氣先薫酒
茰香更襲衣清切絲桐㑹縱横文雅飛恩深荅効淺
㽜醉未宸暉
興慶池侍宴應制云金闕平明宿霧收瑶池式宴俯
清流瑞鳳飛來隨帝輦祥魚出戲躍王舟帷齊緑樹
當筵宻蓋轉緗河接㟁浮如臨竊比微臣懼若濟叨
陪聖主遊
瓌字昌容武功人以正立朝相中宗睿宗陳當世利
病甚多
　　蘇頲
送金城公主云帝女出天津和戎轉罽輪川經㫁膓
望地與析支隣奏曲風嘶馬衘悲月伴人旋知偃兵
革長是漢家親
興慶池應制云降鸖池前廻歩輦棲鸞樹杪出行宫
山灮積翠遥相逼水態含青近若空直視天河垂象
外俯窺京室畫圖中皇歡未使恩波極日暮樓舡更
起風
宴安樂公主新宅云車如流水馬如風仙史髙樓十
二重天上𥘉移衡漢匹中憐歌舞夜相逢
餞唐州髙使君云春日奏對時東風揺蕩夕浩然思
樂事飜復餞征客淮水春流清楚山暮雲白勿言行
路逺所貴專城伯
九日應制云并數登髙日延齡命賞時宸游天上轉
秋物雨來滋降鸖承仙取吹花入睿詞微臣復何幸
長得奉饒私(字/得時)
頲字廷石㓜敏悟一覽至千言初除左司禦率府曹
參軍吏侍馬載曰古稱一日千里蘇生是矣長安中
為中書舍人時瓌同三品父子同在禁筦榮之開元
中為相(世為名宰相/綽威瓌頲四)
寒食宴于中舍兄弟宅云子推山上歌龍罷定國門
前細駟來始覩元昆鏘玉至旋聞季子佩刀廻晴花
處處因風起御柳條條向日開自有長筵歡不極還
持綵勝詠南陔
和晦日駕幸昆明池云炎暦事邉陲昆明如鑿池䂊
遊灮後聖征戰罷前規霽色清弥宇年芳入錦披御
杯蘭薦葉仙仗柳交枝二石分河冩雙珠代月移微
臣此翔詠恩廣自無涯
瓌初未知頲一日有客詣瓌候於客次頲擁篲庭廡
間遺落一文字客取視之乃詠崐崙奴詩云指如十
挺墨耳似兩張匙異之良乆瓌出與客淹留言詠以
其詩問瓌何人豈非足下宗庻之孽也瓌備言其事
客驚訝之請瓌加禮收舉必蘇氏之令子也瓌稍稍
親之有人獻兎懸於廊廡瓌召令詠之曰兎子死蘭
彈將來掛竹竿試將明鏡照無異月中看瓌覽詩異
之由是學問日新文章蓋代及帝平内難日夕制詔
駱驛無非頲之所作時稱小許公
人日侍宴大明宫應制云䟽龍磴道切昭回建鳳旗
門繞帝臺七葉仙蓂承月吐千株御柳拂煙開𥘉年
競帖冝春勝長命先浮獻壽杯是日最靈知竊幸群
心就捧大明來
頲㓜年有京兆尹過瓌命詠尹字曰丑雖有足甲不
全身見君無口知伊少人
韋嗣立拜中書令瓌署官告頲為之詞薛稷書時謂
三絶
東明觀道士周彦雲欲為其師立碑謂瓌曰成某志
不過煩相君諸子五郎文(也/頲)六郎書(八分/詵善)七郎致石
　瓌大笑口不言而心服其公
長安盛春遊頲製詩云飛埃結紅霧遊葢飃青雲明
皇嘉賞以御花親揷其巾上時榮之
望春宫應制云東望春灮正可憐更逢晴日柳舍煙
宫中下見南山盡城上平臨北斗懸細草偏承新輦
處輕花㣲落奉觴前宸遊對此歡無極鳥哢聲聲入
管絃
扈從明皇出雀䑕谷應制云雨施廵方罷雲從訓谷
廻宻途汾水衛清蹕晉郊陪寒着山邊靜春當日下
來御祠元鳥應仙仗緑楊開作頌音傳雅觀文色動
台更知西向樂宸藻恊鹽梅(惟此一篇明皇時作/頲詩盡是中宗時作)
唐詩紀事卷第十
唐詩紀事巻第十一
　韋嗣立　趙彥伯　閻朝隠　鄭愔
　沈佺期　宋之問　徐堅　盧懷慎
　武平一　李行言　韋元旦
　　韋嗣立
九日應制云層觀遠沉沉鑾旗九日臨帷宫壓水㟁
歩輦入煙岑枝上茰新採樽中菊始斟願陪歡樂事
長與嵗時深(字/得深)
嗣立在省閣與岳州張使君說潭州王都督熊聮事
後承朝譴各東西相别詩云茂先王佐才作牧楚江
隈登樓正欲賦復遇仲宣來黃鵠飛将逺雕龍文為
開寧知昔聮事聽曲有餘哀
昔時陪二賢纓冕㑹神仙一去馳江海相逢共播遷
無因千里駕忽覩四愁篇覽諷歡何已歡終徒愴然
嗣立中宗時為大學士制云詞林佇秀學海資英茍
非鴻儒孰副推擇守大府卿韋嗣立金籯襲慶玉鼎
生才浴徳澡身居中履孝保淳懿之道綜虛明之識
前言徃行獨運襟靈徤筆通文孤標望實果升臺閣
常典樞機誠亮險夷政敷匡益自出入中外周旋䆠
遊夕郎歸其峻寵冬卿美其成務官曹内殿朝野旁
求宜叅右署之榮俾接金閨之彥可修文館大學士
兄承慶長夀中與嗣立相代為鳯閣舍人長安三年
承慶代嗣立為鳯閣侍郎頃之又代為黄門侍郎四
職相代時謂大郎罷相二郎拜相中宗授嗣立黄門
侍郎制曰芝蘭並秀見謝石之階庭騏驥並驅有劉
山之昆季又曰近者命於鸞渚巳擢鴈行纔出芝扃
奄歸蒿里永言荆樹坐折連枝眷彼常山空餘一鳥
俾遷榮於皂蓋宜襲寵於黄樞
嗣立㽵在驪山鸚鵡谷中宗幸之嗣立獻食百轝及
朩器藤盤等物上封為逍遥公谷為逍遥谷原為逍
遥原中宗留詩從臣属和嗣立並䥴于石請張說為
之序薛稷書之李乂詩略云樞掖調梅暇林園種槿
初入朝榮劒履退食樂琴書地隱東巗石天廻北斗
車旌門臨􁨦窱輦路属扶踈沈佺期詩略云水堂開
禹膳山閣獻堯鐘皇鑒清居逺天文睿奨濃武平一
云三灮廻斗極萬騎肅鈎陳地若遊汾水畋疑獵渭
濵趙彦昭云廊廟心存巗壑中鑾輿矚在㶚城東逍
遥自有蒙莊子漢主徒言河上公張說序亦云嵐氣
入野榛煙出谷魚潭竹㟁松齋藥畹虹泉電射雲木
虚吟恍惚疑夢間闗忘術兹所謂丘壑道政龍衣冠
巢許也
開元中嗣立自湯井還都經其龍門北溪别業忽懷
驪山之勝嘗有詩云幽谷杜陵邊風煙别㡬年偶來
伊水曲溪嶂覺依然傍浦憐芳木尋崕愛渌泉嶺雲
隨馬足山鳥向人前地合心俱静言因理自玄短才
叨重寄尸禄媿妨賢每揖掛冠侣思從𥘉服旋稻粱
仍欲報歳月坐空捐助岳無纎芥輸溟謝末㳙還晤
北轅失方兹南澗田時張說崔㤗之崔日知在東都
皆和焉先一日太平公主上官昭容題詩數篇故張
說詩云舞鳯迎公主雕龍賦婕妤
　　趙彦伯
九日應制云九日報仙家三秋轉翠華呼鷹下鳥路
戲馬出龍沙簮挂丹茰蘂杯涵紫菊花所願同㣲物
年年共辟邪(字/得花)
張亶來自朔方軍中宗迓之宴于桃花園應制曰紅
萼競燃春苑曙芊茸新色御筵開長年願奉西王讌
近侍慙無東朔才
彦伯為洪文舘學士
　　閻朝隱
送金城公主生舅重親地君臣厚義鄉還將貴公主
嫁與褥檀王鹵簿山川闊胡琴道路長廻贍父母國
日出在東方
人日大明宫應制云句芒人靣乗兩龍道是春神衛
九重綵勝年年逢七日酴䕷嵗嵗滿千鍾宫梅間雪
祥光徧城柳含煙瑞氣濃醉倒君前情未盡願因歌
舞自為容
宴安樂公主新宅云鳯凰鳴舞樂昌年蠟燭開花夜
管絃半醉徐擊珊瑚樹巳聞鐘漏曉聲傳
鸚鵡猫兒云鸚鵡恵鳥也猫不仁獸也飛翔其背焉
嚙啄其頤焉攀之縁之蹈之履之弄之藉之蹌蹌然
此為自得彼亦以為自得畏者無所起其畏忍者無
所行其忍抑血属舊故之不若臣叨踐太子舍人朝
暮侍從預見其事聖上方以禮樂文章為功業朝野
歡娱强梁充斥之軰願為臣妾稽顙闕下者日萬計
尋而天下一統實以為惠可以伏不惠仁可以伏不
仁亦太平非常之明證事恐久遠風雅所缺再拜稽
首為之篇
霹靂引豐隆鳴猛獸噫氣蛇吼聲鸚鵡鳥同資造化
兮殊粹精鷫鸘毛翡翠翼鵷雛延頸鵾鷄弄色鸚鵡
鳥同禀隂陽兮異埏埴彼何為兮隱隱振振此何為
兮緑衣翠襟彼何為兮窘窘蠢蠢此何為兮好㒵好
音彷彷兮佯佯似妖姬躧歩兮動羅裳趍趍兮蹌蹌
若處子廻眸兮登玉堂爰有獸也安其獸也其忍觜
其脇距其胸與之放曠浪浪兮從從容容鈎瓜踞牙
也霄行晝伏無以當遇之兮忘味搏擊騰擲也朝飛
暮噪無以拒逢之兮屏氣由是言之貪殘薄則智惠
作貪殘臨之兮不復躍由是言之智惠周則貪殘囚
智惠犯之兮不復憂菲形陋質雖賤微皇王顧遇長
光輝離宫别館臨朝市妙舞繁絃雜宫徵嘉喜堂前
景福内和歡殿土明光裏雲母屏風文彩合流蘇斗
帳香煙起承恩宴盻接宴喜髙視七頭金駱駝平懷
五尺銅師子國有君兮國有臣君為主兮臣為賔朝
有賢兮朝有徳賢為君兮德為飾千年萬歳兮心轉憶
九日應制云九九侍神仙髙髙坐半天文章二曜動
氣色五星連簮紱趨皇極笙歌接御筵願因吹菊酒
相守百千年(字/得筵)
中宗立春遊苑應制云管籥周移寰極裏乗輿望幸
斗城闉草根未結青絲縷蘿蔦揂垂緑帔巾鵲入巢
中言改歳燕衘書上道冝新願得長繩繫取日光臨
天子萬年春
送唐永昌赴東都詩曰洛陽難理若棼絲推破連環
定不疑鸚鵡鳥道長安樂回首一顧一相思
授著作郎直學士制云朝隱夜光成寶朝陽擢秀文
高一變藝㧾三端承顧問於鸞掖賞圖書於麟府頃
属播遷獲返班序方來石室分曹已參於著述金門
直事俾崇於伸奨可修文舘直學士
朝隱字友倩趙州欒城人性滑稽属辭竒詭為武后
所賞景龍時為著作郎先天中為秘書少監坐事貶
通州别駕卒
　　鄭愔
上幸薦福寺令賦詩云舊邸三乗闢佳辰萬騎留攔
圖奉葉偈芝蓋拂花樓國㑹人王法宫還天帝逰紫
雲成寳界白水作禪流鴈塔昌基逺鸚杯睿藻抽忻
承大風曲竊預小童謳
三㑹寺應制詩云鳥籕遺新閣龍旗訪古臺造書臣
頡徃觀跡帝羲來睿覽山川匝宸心宇宙該𣑽音
隨駐輦天歩接乗杯舊苑經寒露殘池問刼灰散花
将捧日俱喜聖詞開
陪幸昭容院獻詩四首
地軸樓居逺天台闕路賖何如遊帝宅即此對僊家
拂座金壺電池揺玉酒霞無云秦漢隔别訪武陵花
堯詞姑射近漢苑建章連十五蓂知月三千桃㡬年
鶯歌隨鳯吹鸖舞向鵾絃更覔瓊妃伴來過玉女泉
宫掖賢才重山林髙士難不言辭輦地更有結廬歡
池棟清温燠巗䆫起泫寒幽亭有仙桂聖主萬春看
槎流天上轉茅宇禁中開河鵲填橋至山熊避檻來
庭花採菉蓐巗石歩莓苔願奉蘿圖㤗長聞錦翰裁
陪幸長寧公主庄云公門襲漢環主第稱秦玉池架
祥鱣宇山吹鳴鳯曲拂席薜蘿垂廻舟芰荷觸平陽
妙舞處日暮清歌續
望春宫迎春應制云晨蹕凌髙轉翠旌春樓望逺背
朱城忽排花上遊天苑却坐雲邊㸔帝京百草香心
初罥蝶干林嫩葉始藏鸎幸同微藿傾誠早願比盤
相應候榮
送金城公主云下嫁戎庭逺和親漢禮優笳聲出虜
塞簫曲比秦樓貴主悲黃鸖征人怨紫騮皇情眷億
兆割念俯懷柔
早朝云瑞闕龍居峻宸庭鳯掖深才良寄天綍趍拜
侣朝簪飛鳥㸔來影喧車識駐音重軒輕霧入洞户
落花侵聞有題新翰依然想舊林同聲慙卞玉謬比
託韋金
寒外三篇
塞外蕭條望征人北路賖邊聲亂朔馬秋色引胡笳
遥鄣侵歸日長城帶晚霞斷蓬飛古戊連鴈聚寒沙
海暗雲無葉山春雪作花丈夫期報主萬里獨辭家
荒壘三秋夕窮郊萬里平海隂凝獨樹日氣下連營
戎斾霜疑重邉裘夜更輕将軍猶轉戰都尉不成名
折柳悲春曲吹笳斷夜聲明年漢使返湏築受降城
陽鳥南飛夜隂山北地寒漢家征戍客年歳在樓蘭
玉闗朔風起金河秋月團邊聲入皷吹霜氣下旌干
海外歸書斷天涯旅鬢殘子卿猶奉使常向節旌㸔
愔字文靖年十七進士擢第神龍中為中書舍人與
崔日用趙履温李􁛈等託武三思權熏炙中外天下
語曰崔冉鄭亂時政(雍也/冉祖)或曰初附來俊臣俊臣誅
附易之易之誅託韋庻人後附譙王卒被戮
人日侍宴大明宫云瓊殿含光映早輪玉鑾𥘉蹕望
初晨池開凍水仙宫麗樹發寒花禁苑新佳氣徘徊
籠細網殘霙淅瀝染輕塵良時荷澤皆迎勝窮谷稀
陽猶未春
哭郎著作云詩禮康成學文章賈誼才已年人得夢
庚日鳥為灾書草藏天閣琴聲入夜臺荒階羅駁蘚
雲座滿塵埃白馬賔從散青烏隴隧開悲凉門舘下
懷舊幾遲廻
秋閨詩云征客向輪臺幽閨寂不開音書秋鴈㫁機
杼夜蛩催虚愰風吹葉閑堦露染苔自憐愁思影常
共月徘徊
唐永徽以來唱桑條歌云桑條韋也女韋也神龍時
逆韋應之愔作枽條樂詞十首以進擢吏侍
愔樂府採蓮曲云錦檝沙棠艦羅帶石榴裙緑潭採
荷芰清香日稍曛魚鳥争唼喋花葉相芬氲不覺湘
州暮菱歌處處聞
胡笳曲云漢将留邊朔遥遥嵗序深誰堪牧馬思正
是胡笳吟曲㫁江山月聲悲雨雪隂傳書向蘇武陵
也獨何心
折楊柳云青柳映紅顔黄雲蔽紫闗忽聞邊使出枝
葉為君攀舞腰愁欲㫁春心望不還風花衮成雪羅
綺亂班班
夜遊曲云漢室歡娱盛魏國文雅遒許史多暮宿應
陳從夜逰西園燕公子北里召王侯詎似将軍獵空
嗟亭尉留
年少行云頴川豪横客咸陽輕薄兒田竇方貴幸趙
李新相知軒蓋終朝集笙竽此夜吹黄金盈篋笥白
日忽西馳
　　沈佺期
幸太平公主南庄詩云主第山門起㶚川宸遊風景
入初年鳳凰樓下交天仗烏鵲橋頭敞御筵徃徃花
間逢綵石時時竹裏見虹泉今朝扈蹕平陽館不羡
乗槎雲漢邊
九日臨渭亭云御氣幸金方慿髙薦羽觴魏文班菊
蘂漢武賜茰房秋美銅池色晴添銀樹光年年重九
慶日月奉天長
陪幸韋嗣立㽵云台階好赤松别業對青峰茆室承
三顧花源接九重虹旗縈秀木鳯輦拂踈笻逕直千
官擁溪長萬騎容水堂開禹膳山閣獻堯鐘皇鑑清
居逺天文睿奨濃巗泉他夕夢漁釣徃年逢共榮丞
相府偏降逸人封
白鹿觀應制云紫鳯真人府班龍太上家天流芝蓋
下山轉桂旌斜聖藻垂寒露仙杯落晩霞唯應問王
母桃作幾時花
上已陪駕渭濱云寳馬香車清渭濱紅桃碧柳禊堂
春皇情尚隱垂竿佐天瑞先呈捧劒人
陪幸五王宅云北闕垂旒暇南宫聽履廻天臨翔鳯
轉恩向濯龍開蘭氣承僊帳榴花引御盃日從金穴
吐雲是玉衣來池影揺歌席林香散舞臺不知行漏
晚清蹕尚徘徊
安樂公主㽵云皇家貴主學神仙别業𥘉開雲漢邊
山出盡如鳴鳳嶺池成不譲飲龍川粧樓翠幌教春
住舞閤金鋪借日懸景從乗輿來此地稱觴獻夀樂
鈞天
人日大明宫應制云拂旦鷄鳴仙衛陳慿髙龍首帝
庭春千宫黼帳杯前夀百福香奩勝裏人山鳥𥘉來
猶怯囀林花未發已偷新天文正應韶光轉設報懸
知用此辰
望春宫迎春應制云芳郊緑野散春晴複道離宫煙
霧生楊柳千條花欲綻蒲桃百丈蔓𥘉縈林香酒氣
元相入鳥囀歌聲各自成定是風灮牽宿醉來晨復
得幸昆明
晦日滻水應制云素滻接宸居青門盛祓除摘蘭諠
鳳野浮棗溢龍渠苑蝶飛殊嬾宫鸎囀不踈景移天
上入歌舞向儲胥
送金城公主云金牓扶丹掖銀河属紫閽那堪将鳳
女還似嫁烏孫玉就歌中怨珠辭掌上恩西戎非我
匹明主為公存
餞唐永昌云洛陽舊有神明宰輦轂田來天地中餘
邑政成何足貴因君取則四方同
早朝云閶闔連雲起巗廊拂霧開玉珂龍影度珠履
鴈行來長樂霄鐘盡明光曉奏催一經推舊徳五字
擢英才儼若神仙去紛從霄漢廻千春奉休歴分禁
喜趨陪
曝衣篇云君不見昔日冝春太液邊披香畫閣與天
連登華灼爍九微映香氣氛氲百和燃此夜星繁河
正白人傳織女牽牛客宫中擾擾曝衣樓天上娥娥
紅粉席曝衣何許矄半黃宫中梁絳河裏碧煙上雙
花㐲兎畫屏風四子盤龍擎斗帳舒羅散縠雲霧開
綴玉垂珠星漢廻朝霞散綵羞衣架曉月分光劣鏡
臺上有仙人長命錦中有玉女迎歡繡玳瑁筵中别
作春珊瑚䆫裏飜成晝椒房金屋寵新流意氣嬌奢
不自由漢文冝惜露臺産晉武湏燒前殿裘(脫字/中間疑有)
九日應制云御氣幸金方慿高薦羽觴魏文頒菊𦵔蘂
漢武賜茰房去鸖留歌吹歸鴻識舞行臣歡重九慶
日月奉天長(字/得長)
和晦日駕幸昆明池云法駕乗春轉神池象漢廻雙
星移舊石孤月隱殘灰戰鷁逢時去恩魚望幸來㟁
花緹騎遶堤栁幔城開思逸横汾唱歡流宴鎬杯微
臣凋杇質羞覩䂊章材
白鹿觀應制云四郊秦漢國八水帝王都閭閻雄理
閈宫闕壯規模貫渭稱天邑含歧實奥區金門披玉
館因此識皇圖
主第夜宴云濯龍門外主家親鳴鳯樓中天上人自
有金杯迎甲夜還將綺席發陽春
張燕公說嘗謂佺期曰沈三兄詩湏還他第一佺期
字雲卿相州人除給事中考功郎受贓劾未究㑹張
易之敗遂長流驩州稍遷台州録事參軍入計召見
拜起居郎兼修文直學士侍宴為弄辭恱帝賜牙緋
尋為太子詹事開元初卒(時佺期流向嶺外生歸身/佺期廻波樂詞云廻波爾)
(笏未復牙緋/名已䝉齒録袍)
魏建安後訖江左詩律屢變至沈約庾信以音韻相
婉附属對精密及之問沈佺期又加靡麗回忌聲病
約句凖篇如錦綉成文學者宗之號為沈宋語曰蘇
李居前沈宋比肩謂蘇武李陵也
酬蘇味道夏晚省中云並命登仙閣分霄直禮闈大
官供宿膳侍史䕶朝衣卷幔天河入開牎月露微小
池殘暑退髙樹早凉歸冠劒無時釋軒車待漏飛明
朝題漢柱三署有光輝
和楊再思春夜宿直云西禁青春滿南端皓月微千
廬霄駕合五夜曉鐘晞星斗横綸閣天河渡瑣闈煙
花章奏裏紛向夕郎飛
和崔正諫登秋日早朝云鷄鳴朝謁滿露白禁門秋
爽氣臨旌㦸朝光映冕旒河宗來獻寶天子命焚裘
獨負津陽議言從逮禮遊
巫山髙云巫山髙不極合沓竒狀新暗谷疑風雨隂
崕若鬼神月明三峽曙潮滿九江春為問陽臺客應
知入夢人此詩范攄以為佺期之作而顧陶以為張
循今記於此
　　宋之問
芙蓉園應制云芙蓉秦地沼盧橘漢家園谷轉斜盤
徑江廻曲抱源風來花自舞春入鳥能言侍宴瑶池
夕歸途笳吹繁
三㑹寺應制云六飛廻玉輦雙樹謁金仙瑞鳥呈真
字神龍吐浴泉浄心遙證果睿想獨超禪塔踴香花
地山圍日月天𣑽音迎雨徹空樂倚雲懸今日登仁
夀長㸔法鏡圓
薦福寺應制云𣑽筵光聖邸遊䂊覽宏規不改靈光
殿因開功德池蓮生新歩葉桂長昔攀枝踴塔夜中
見飛樓海上移聞韶三月幸觀象七星危欲識龍歸
處朝來雲氣隨
陪遊苑遇雪云紫禁仙輿詰旦來青旗遙倚望春臺
不知庭霰今朝落疑是林花昨夜開
餞許州宋司馬云頴郡水東流荀陳兄弟遊偏傷兹
日逺獨向聚星州河潤在明德人康非外求當聞力
為政遥慰我心愁
謁禹廟云夏王乗四載兹地發金符駿命終不易報
功疇敢渝先驅惣昌㑹後至伏靈誅玉帛空天下衣
冠照海隅旋聞厭黄屋更道出蒼梧林表詞轉茂山
阿井詎枯舟遷龍負壑田變鳥芸蕪舊物森如在天
威肅未殊玄夷届瑶席玉女侍青都奕弈扃闈邃軒
軒文衛趨氣青連曙海雲白洗春湖猿嘯有時合禽
言長自呼靈歆異蒸糈至樂匪笙竽茅殿今文襲梅
梁古製無運遥日崇麗業盛荅昭蘇伊昔力云盡而
今功尚敷揆才非美箭精享愧生芻郡職昧為美邦
空寧自誣下車霰已積攝事露行濡人隱冀多祐曷
惟霑薄駈
詠海云肅事祠春溟宵齋洗䝉慮鷄鳴見日出鷺下
觀濤鶩地闊八荒近天廻百川澍筵端濟空曲目外
唯雰霧暖氣物象來周遊晦明互致腥匪玄享䄄滌
期靈煦的的波際禽泫泫島間樹安期今何在方丈
蔑尋路仙事與世隔冥搜徒巳屢四明背群山遺老
莫辨處内撫良自慨弱齡忝恩遇三入文史林兩拜
神仙署雖歎出闗逺始知臨海趣賞來空自多理勝
孰能喻留檝竟何時待徙倚歳云暮
浣紗篇贈陸上人云越女顔如花越王聞浣沙國微
不自寵獻作吴宫娃山藪半濳匿苧羅更蒙遮一行
覇勾踐再笑傾夫羗艷色奪人目効嚬亦相誇一朝
還舊都靚粧尋若耶林鳥驚入松網魚畏沈花始覺
冶容妄方悟君心邪欽子秉幽意世人共稱嗟願言
託君懷儻類蓬生麻家住雷門曲閣髙陵飛霞淋漓
翠羽帳旖旎緑雲車奉風艶楚舞秋月綿胡笳自昔
専嬌愛翫襲惟矜奢逹本知空寂棄彼猶泥沙永割
偏執性自長薰修牙携妾不障道願止妾西家
中宗幸薦福寺獻詩云香刹中天起宸逰滿路輝乗
龍太子去駕象法王歸殿飾金人影牎揺玉女扉稍
迷新草木遍識舊庭闈水入禪心定雲從寳思飛欲
知星刼逺𥘉拂六銖衣
立春日侍宴内殿出剪綵花詩云金閣裝新店瓊筵
弄綺梅人間都未識天上忽先開蝶繞香絲住蜂憐
艷粉回今年春色早應為剪刀催
陪幸公主南㽵詩云青門路接鳯凰臺素滻宸遊龍
騎來澗草自迎香輦合巗花應對御筵開文移北斗
成天象酒近南山作夀盃此日侍臣将石去共歡明
主錫金廻(及此作都為冠/之問薦福寺昆)
明河篇云八月凉風天氣晶萬里無雲河漢明昬見
南樓清且淺曉落西山縱復横洛陽城闕天中起長
河夜夜千門裏複道連甍共蔽虧畫堂瓊户特相冝
雲母帳前𥘉㲹濫水精簾外轉逶迤倬彼　昭回如
練白復出東城接南陌南陌征人去不歸誰家今夜
擣寒衣鴛鴦機上踈螢度烏鵲橋邊一鴈飛鴈飛螢
度愁難歇坐見明河漸微沒巳能舒卷任浮雲不惜
光輝讓流月明河可望不可親願得乗槎一問津更
將織女支機石還訪成都賣卜人蓋之問求爲北門
學士天后不許故此篇有乗槎訪卜之語后見其詩
謂崔融曰吾非不知其才但以其有口過爾之問終
身耻之(齒疾/口過)
武后遊龍門命群官賦詩先成者賜以錦袍左史東
方虬詩成拜賜坐未安之問詩後成文理兼美左右
莫不稱善乃就奪錦袍衣之其詞曰宿雨霽氛埃流
雲度城闕河湜柳新翠苑樹花𥘉發洛陽花柳此時
濃山水樓臺映幾重羣公拂霧朝翔鳯天子乗春幸
鑿龍龍門近出王城外羽從淋漓擁軒葢雲蹕纔臨
御水橋天衣已入香山㑹山壁嶄巗㫁復連清流澄
澈俯伊川塔影遥遥緑波上星龕奕奕翠微邊層
巒舊長千尋木春壑𥘉飛百丈泉綵仗蜺旌遶香閣
下輦登髙望河洛東城宫闕擬昭回南陌溝塍殊綺
錯林下天香七寳臺山中春酒萬年盃微風一起祥
花落仙樂𥘉鳴瑞鳥來鳥來花落紛無已稱觴獻夀
煙霞裏歌舞淹留景欲斜石間猶駐五雲車鳥旗翼
翼留芳草龍騎駸駸映晩花千乗萬騎鑾輿出水静
山空嚴警蹕郊外喧喧引㸔人傾城南望属車塵嚻
聲引颺聞黄道王氣周廻入紫宸先王定鼎三河固
寳命乗周萬物新吾皇不事瑶池樂時雨來觀農扈春
詠省壁畫鸖詩云粉壁圖仙鸖昻藏真氣多騫飛竟
不去當是戀恩波
韋善心為郎中善剖决之問善詩時謂户部二妙之
問字延清汾州人與佺期允濟媚附易之及敗貶瀧
州參軍事逃歸復附三思景龍中謟事太平公主安
樂公主權盛復徃諧結太平深嫉之中宗將用為中
書舍人太平發其贓下遷越州長史賦詩流傳京師
睿宗立以獪險盈惡詔流欽州賜死
　　徐堅
送金城公主云星漢下天孫車服降殊藩匣中詞易
切馬上曲虚繁闗塞移朱帳風塵照錦軒簫聲去日
遠萬里望河源
餞許州宋司馬云舊許星車轉神京祖帳開㫁煙傷
别望零雨送離盃辭鷰依空遶賔鴻入聽哀分携與
秋氣日夕共徘徊
餞唐永昌赴任東都云郎官出宰赴伊瀍征轉駸駸
㶚水前此時長望新豐道携手相看共黯然
餞考功武員外學士使嵩山置舍利塔謌云伊川别
騎㶚㟁分筵對三春之花月覽千里之風煙望青山
兮分地見白雲兮在天寄愁心於樽酒愴離緒於清
絃共握手而相顧各㗸悽而黯然(宗時作/巳上中)
堅字元固西臺舍人齊𣆀之子属文典厚楊再思每
日為鳳閣舍人様中宗時為給事中明皇改麗正書
院為集賢院以堅充學士不為章句之學而窮覽治
聞綿歴四朝以謹厚稱
送張說廵邊應制云至徳撫遐荒神兵赴朔方帝思
元帥重爰釋股肱良累相承開池深籌協子房寄崇
専斧鉞禮俻設壇塲􁎅皷喧雷電戈劒凛風霜四騏
將戒道十乗啓先行聖錫加常錫天光曜寵光出郊
開帳飲寅餞盛離章雨濯梅林潤風秋麥野凉燕山
應勒頌麟閣佇名楊(開池字疑)
堅卒張說挽歌云才美臨淄北名髙淮海東羽儀三
省遍漁獵五車通玉殿孤新榜珠英落舊叢徒存一
寳劒何處訪徐公
　　盧懷慎
九日應制云時和素秋節宸豫紫機閑鸖似聞琴至
人疑宴鎬還曠望對平野潺湲俯暝灣無因酬大徳
空此媿崇班(字/得還)
懷慎靈昌人開元初與姚崇同相時譏為伴食然能
清儉以直道始終
　　武平一
駕幸温泉詩云秦王登竭石周后襲崐崘何必在遐
逺方稱萬㝢尊我皇順時豫星駕動軒轅雄騎交馳
道清笳度國門廻輿長樂觀校獵上林園行漏移三
象連營惣八屯旌揺鸚鵡谷騎轉鳯凰原絶壁蒼苔
古靈泉碧溜温參差開水殿􁨦窱敞巗垣豐邑蹤猶
在驪宫跡尚存煙松衘翠幄雪逕遶花源侍從推玄
草文章召武賁深仁浹夷夏洪造溢乾坤謬忝王枚
列多慙雨露恩
景龍四年正旦賦栢樹詩云緑葉迎春緑寒枝歴嵗
寒願将百葉夀長奉萬年歡
興慶池云鑾輿羽駕直城隈帳殿旌門此地開皎潔
靈潭圖日月參差畫舸結樓臺波揺㟁影隨橈轉風
送荷香逐酒來願奉皇懽常不極長逰雲漢幾昭回
白鹿觀應制云玉府凌二曜金壇駐六龍緑旒懸倒
景羽葢偃喬松玄圃靈芝秀華池瑞液濃謬因霑舜
渥長願奉堯封
送金城公主云廣化三邊静通姻四海安還将膝下
愛特副域中歡聖念飛玄藻仙儀下白蘭日斜征蓋
没歸騎動鳴鸞
宴安樂公主新宅云王孫帝女下仙臺金牓珠簾日
夜開遽惜瓊筵懽正洽唯愁銀箭曉相催
餞唐永昌云聞君墨綬出丹墀䨥舄飛來佇有期寄
謝銅街攀柳日無忘粉署握蘭時
正月八日立春内出綵花賜近臣應制云鑾輅青旂
下帝臺東郊上苑望春來黃鶯未觧林間囀紅蘂先
從殿裏開畫閣條風初變柳銀塘曲水半含苔斦逢
睿藻先韶律更促霞觴畏景催是日中宗手勑批云
平一年雖㝡少文甚警新恱紅蘂之先開訝黃鶯之
未囀循環吟咀賞歎兼懷今更賜花一枝以彰其美
所賜學士花並令挿在頭上後所賜者平一左右交
挿因舞蹈拜謝時崔日用乗酣飲欲奪平一所賜花
上於簾下見之謂平一曰日用何爲奪卿花平一跪
奏曰讀書萬卷從日用滿口虚張賜花一枝學平一
終身不獲上及侍臣大笑因更賜酒一盃當時嘆美
中宗宴安樂公主新宅應制云紫漢秦樓敞黃山魯
館開簪裙分上席歌舞列平臺馬既如龍至人疑學
鳳來幸忻聮棣萼何以接鄒枚
人日西臺觀打毬應制云令節重遨遊分鏕戲綵毬
驂驔廻上苑躞蹀繞通溝影就紅塵沒光隨赭汗流
賞闌清景暮歌舞樂時休
平一名甄以字行武后時畏禍隱嵩山中宗雖宴豫
嘗因詩規誡然不能卓然自引去明皇時終亦彼謫
雖謫而名不衰
　　李行言
秋晩度廢關云秦郊平舊險周德眷遺黎始聞清夜
柳俄見落風泥物色來無限津途去不迷空亭誰問
馬閑戍但鳴鷄山月寒彌浄河風曉更凄贈言楊伯
起非復是關西
景龍中中宗引近臣宴集令各獻伎爲樂張錫爲談
客娘舞宗晉卿舞渾脫張洽舞黄麞杜元琰誦婆羅
門呪行言唱駕車西河盧藏用効道士上章國子司
業郭山煇請誦古詩兩篇誦鹿鳴蟋蟀未畢李嶠以
詩有好樂無荒之語止之行言隴西人兼文學幹事
函谷闗詩為時所許中宗時為給事中能唱歩虛歌
帝七月七日御兩儀殿㑹宴帝命為之行言於御前
長跪作三洞道士音詞歌數曲皃偉聲暢上頻嘆美
　　韋元旦
正月七日宴大明殿詩云鸞鳯旌旂拂曉陳魚龍角
觗大明辰青韶既肇人為日綺勝𥘉成日作人聖藻
凌雲裁栢賦仙歌從宴摘梅春垂旒一慶冝年酒朝
野俱歡薦夀新
安樂公主山庒云銀河南渚帝城隅帝輦平明出九
衢刻鳳蟠螭陵桂邸穿池疊石冩蓬壺瓊簫暫下鈞
天樂綺綴長懸明月珠仙牓承恩争既醉方知朝野
更歡娱
望春宫迎春應制云九重樓閣半山霞四望韶陽春
未賖侍蹕妍歌㳺㶚涘留觴罷舞出京華危萍競捧
中街日戲馬争衘上苑花景色歡娱長若此承恩不
醉不還家
送金城公主云柔逺安夷俗和親重漢年軍容旌節
送國命錦車傳琴曲悲千里簫聲戀九天唯應西漢
月來就掌珠圓
餞唐州髙使君云桐栢膺新命芝蘭惜舊逰鳴臯夜
鸖在遷木早鸎求傳擁淮源路罇空㶚水流落花分
送逺春色别離憂
早朝云霞維芳月季宸極衆星尊佩玉朝三陛鳴珂
過九門挈壺分早漏㐲檻耀初暾北倚蒼龍闕西臨
紫鳯垣詞庭草雖視温室樹無言鱗翰空爲忝長懷
聖主恩
中宗立春遊苑應制云㶚涘長安常近日殷正臘月
早迎新池魚戲葉仍含凍宫女裁花巳作春向苑雲
疑承翠帷入林風若起青蘋年年斗柄東無限願把
瓊觴夀北辰
中宗時興慶池侍宴應制云滄池漭沆帝城邊殊勝
昆明鑿漢年夾㟁旌旗䟽逺道中塘簫皷振樓船雲
峰四起迎宸幄寳樹千重入御筵宴樂已深魚鳥詠
承恩更欲奏甘泉
主第夜宴云主第新成銀作榜賔筵廣宴玉為樓壺
觴既卜仙人夜歌舞疑停織女秋
元旦京兆萬年人與張易之姻属易之罷貶感義尉
舅陸頌妻韋后弟也元旦慿以復進終中書舍人
唐詩紀事巻第十一
唐詩紀事巻第十二
　畢乾㤗　辛替否　王景　韋安石
　竇希玠　李咸　陸景初　鄭南金
　于經野　解琬　麴瞻　樊忱
　孫佺　李從遠　周利用　楊㢘
　張景源　李恒(應制羣臣/巳上景龍)
　　畢乾㤗
慈恩寺九日應制云鸚林花塔啟鳯輦順時遊重九
昭皇慶大千揚帝休耆闍妙法闡王舍睿文流至徳
覃無極小臣歌詎詶
　　辛替否
慈恩寺九日應制云洪慈均動植至徳俯深玄出豫
從𥘉地登髙適𣑽天白雲飛御藻慧日暖皇編别有
秋原藿長傾雨露縁
替否字恊時京兆人景龍中爲左拾遺以直諫遷右
臺殿中侍御史爲憲司彈擊不避强禦累遷頴王府
長史卒
　　王景
慈恩寺九日應制云玉輦移中禁珠梯覽四禅重階
清漢接飛竇紫霄懸綴葉披天藻吹花飲御筵無因
鑾蹕暇俱舞鸖林前􁕁
景太原人為司門貟外郎萊州刺史子之咸為長安
尉昆弟之賁之渙皆善属文之咸之子緯有傳
　　韋安石
九日侍宴應制云重九開秋節得一動宸儀金風飄
菊蘂玉露泫茰枝睿覽八紘外天文七曜披臨深應
在即居髙豈慮危(字/得枝)
安石京兆人乆視中為相二張三思横寵安石數析
辱之復相中宗不附太平公主睿宗時為姜晦所劾
貶黜發憤卒
　　竇希玠
九日應制云鑾輿廵上苑鳳駕瞰層城御座丹烏麗
宸居白鸖驚玉旗縈桂葉金杯汎菊英九晨陪聖膳
萬歳奉承明(字/得明)
八月中宗令學士尋勝同宴於禮部尚書竇希玠林
亭張說製序云召絲竹於伶官借池亭於貴族雕俎
在席金覊駐門逺山片雲隔層城而即興繁鸎芳樹
遶髙臺而共樂
夏日帝幸五王第乃過希玠宅劉憲詩云北斗樞機
任西京肺腑親李乂詩云貴遊開北第宸眷幸西郷
按希玠武徳時內史令威之後中宗時為禮書以恩
澤賜實封開元為太子少傅世為外戚唐世貴盛莫
與為此
　　李咸
九日應制云重陽乗令序四野開晴色日月數𥘉并
乾坤聖登極菊黄迎酒泛松翠凌霜直遊海難為深
負山徒倦力(字/得直)
　　陸𥘉景
九日應制云九秋灮順䂊重節霽良辰登髙識漢苑
問道侍軒臣菊花浮秬鬯茰房挿縉紳聖化謐邊垂
長洲鴻鴈濵(字/得臣)
景初元𥘉之子恬静寡欲議論髙簡景雲中與崔湜
同知政事睿宗曰子能召先業是謂象賢乃賜名象先
　　鄭南金
九日應制云重陽玉律應萬乗金輿出風起韻虞絃
雲開吐堯日菊花浮聖酒茱香挂衰質欲知恩煦多
順動觀秋實(字/得日)
　　于經野
九日應制云御氣三秋節登髙九曲門桂筵羅玉爼
菊體溢芳樽遵渚歸鴻度承雲舞鶴騫微臣濫陪賞
空荷聖明恩(字/得樽)
經野中宗時為戸部尚書
中宗九日登髙應制二十四人韋安石蘇瓌詩先(于/成)
經野及盧懐慎詩後成時景龍三年也
　　解琬
慈恩寺九日登塔應制云瑞塔臨𥘉地金輿幸上坊
空邊有清浄覺處無馨香雨霽微塵歛風秋定水凉
兹辰採仙菊薦夀慶重陽
晦日宴髙氏林亭云主第簪裾出王畿春照華山亭
一巳眺城闕帶煙霞横堤列錦帳傍浦駐香車歡娱
属晦節酩酊未還家
琬魏州元城人與郭元振善習邊事守邊積二十年
開元中終同州刺史
　　麴瞻
慈恩寺九日應制云扈蹕遊玄地陪仙瞰紫微似邁
銖衣刧将同羽化飛雕戈秋日麗寳劒曉霜霏獻觴
乗菊序長願奉天暉
　　樊忱
慈恩寺九日應制云淨境重陽節仙逰萬乗來挿茰
登鷲嶺把菊坐蜂臺十地祥煙合三天瑞景開秋風
詞更逺竊抃樂康哉
　　孫佺
慈恩寺九日應制云應節茰香滿𥘉寒菊浦新龍旗
煥辰極鳯駕儼香闉蓮井偏疑夏梅梁更若春一忻
陪應塔還似得天身
佺麟徳宰相處約之子延和初為幽州都督為奚所
敗同周以弟見獲送黙啜所殺之佺不知兵始裴懐
古為都督馭士有方朝廷以佺代之遂及敗
　　李從逺
慈恩寺九日應制云九月從時䂊三乗為法開中霄
日天子半座寳如來摘果珠盤獻攀茰玉輦廻願將
塵露㸃遥奉光明臺
　　周利用
慈恩寺九日應制云出輿乗金節飛文煥日宫茰房
開聖酒杏苑被玄功塔向三天逈禪收八解空叨恩
奉蘭籍終愧洽薰風
金城公主和蕃中宗送至馬嵬群臣賦詩帝令御史
大夫鄭惟忠及利用護送入蕃學士賦詩以餞徐彦
伯為之序云
　　楊廉
九日侍宴應制云逺目瞰秦埛重陽坐㶚亭既開黃
菊酒還降紫微星簫皷諳仙曲山河入畫屏幸兹陪
宴喜無以效丹青(字/得亭)
慈恩寺九日應制云萬乗臨真境重陽眺逺空慈雲
浮鴈塔定水映龍宫寶鐸含飈響仙輪帶日紅天文
将瑞色輝煥滿寰中
沈佺期酬楊給事中廉見贈臺中詩云子雲惟辯博
公理擅詞雄始自尚書省旋聞給事中言從温室秘
籍向鎻闈通
　　張景源
慈恩寺九日應制云飛塔凌霄起宸遊一届焉金壺
新泛菊寳座即披蓮就日揺香輦慿雲出𣑽天祥氛
與佳色相伴雜鑪煙
　　李恒
慈恩寺九日應制云寳地隣丹掖香臺瞰碧雲闗山
江水出城闕樹中分睿藻蘭英秀仙杯菊蘂薰願将
今日樂長奉聖明君
唐詩紀事卷第十二
唐詩紀事卷第十三
　崔液　張元一　劉希夷　鄭遂初
　王熊　房融　張敬忠　崔珪
　沈祖仙　盧崇道　徐安期　張紘
　薛曜　袁暉　李休烈　邵士彦
　吴大江　劉幽求　賈曾　楊齊哲
　魏元忠　李夔　司馬承禎
　　崔液
上元詩六首云玉漏銅壺且莫催鐵關金鎻徹明開
誰家見月能閑坐何處聞燈不㸔來
今年春色勝常年此夜風光最可憐鳷鵲樓前新月
滿鳳凰臺上寶燈燃
神燈佛火百輪張刻象圖容七寶裝影裏如聞金口
説空中似放玉豪光
金勒銀鞍控紫騮玉輪珠幰駕青牛驂驔始散東城
曲倐忽還來南陌頭
公子王孫意氣驕不論相識也相邀最憐長袖風前
弱更賞新絃暗裏調
星移漢轉月將微露灑煙飄燈漸稀猶惜道傍歌舞
處踟蹰相顧不能歸
液字潤甫仁師之子湜之弟也工五言舉進士第一
人湜嘗曰液子我家龜龍也官至殿中侍御史坐湜
故亡命郢州作幽征賦以見意遇赦還卒
　　張元一
武后朝左司郎中張元一善滑稽時西戎犯邊武懿
宗統兵禦之至邠畏懦而遯懿宗短陋元一嘲曰長
弓短度箭蜀馬臨高蹁去賊七百里隈墻獨自戰忽
然逢着賊騎猪向南䞼則天未曉曰懿宗無馬耶元
一曰騎猪夾豕也則天大笑后嘗問元一外有何事
曰有三慶旱而雨洛橋成郭洪覇死(吏也/洪覇酷)
　　劉希夷
将軍行云将軍闢轅門耿介當風立諸将欲言事逡
廵不敢入劒氣射雲天皷聲破原隰黄塵塞路起走
馬追兵急彎弓從此去飛箭如雨集截圍一百里斬
首五千級代馬流血死胡人抱鞍泣古來養甲兵有
事常討襲乗我廟堂運坐使干戈戢獻凱歸帝京軍
容何翕習
悲代白頭翁云洛陽城東桃李花飛來飛去落誰家
洛陽兒女惜顔色行逢落花長歎息今年花落顔色
改明年花開誰復在巳見松栢摧為薪更聞桒田變
為海古人無復洛城東今人還對落花風年年歳歳
花相似歳歳年年人不同寄言全盛紅顔子湏憐半
謝白頭翁此翁白頭真可憐伊昔紅顔美少年公子
王孫芳樹下清歌妙舞落花前光禄臺前開錦綉将
軍樓閣盡神仙一朝卧病無人識三春行樂在誰邊
宛轉娥眉能㡬時湏臾鸖髮亂如絲但㸔舊來歌舞
地唯有黄昏鳥雀悲
唐新語云希夷一名庭芝汝州人少有文華好為宫
體詩詞㫖悲苦不為時人所重善彈琵琶嘗為白頭
翁詠云今年花落顔色改明年花開復誰在旣而自
悔曰我此詩䜟與石崇白首同所歸何異乃更作一
聮云年年歳歳花相似歳歳年年人不同旣而歎曰
此句復似向䜟矣然死生有命豈復由此乃两存之
詩成未周歳為姧人所殺或云宋之問害之後孫翌
撰正聲集以希夷詩為集中之最由是大為人所稱
(為巳作至今載此篇在之問集中/或云之問害希夷而以洛陽之篇)
晚憇南陽旅舘云旅舘何年廢征夫此日過途窮人
自哭春至鳥還歌行路新知少荒田古路多池篁覆
丹谷墳樹遶清波日照蓬隂轉風微野氣和傷心不
可去回首怨如何
秋日題汝陽潭壁云獨坐秋隂至悲來從所適行見
汝陽潭飛蘿蒙水石懸瓢朩葉上風吹何歷歷幽人
不耐煩振衣歩閑寂回流清見底金沙覆銀礫洛水
非一丈空朧幾千尺魚鱗可憐紫鴨毛自然碧秋水
弄清灮渺焉忘損益遊山隨形影清濁混心迹歳暮
歸去來東山餘宿昔
故園置酒云酒熟人湏飲春還鬢已秋願逢千日醉
得緩百年憂舊里多青草新知盡白頭風前燈易㓕
川上月難留卒卒周姬旦棲棲魯孔丘平生能幾日
不及且遨遊
夜集張諲所居云江南成久客門舘日蕭條唯有圖
書在多傷鬢髮凋諸生陪講誦稚子給漁樵隱室寒
燈淨空階落葉飄滄洲自有趣誰道隱湏招
巫山懐古云巫山幽隂地神女艷陽年襄王伺容色
落日望悠然歸來高堂夜金釭熖青煙頺想卧瑶席
夢䰟何翩翩搖落殊未已榮華倐徂遷愁思瀟湘浦
悲凉雲夢田猿啼秋風夜鴈飛明月天巴歌不可聽
聽此益潺湲
孤松篇云蠶月桒葉青鸎時柳花白澹艷煙雨滋敷
芬陽春陌如何秋風起零落從此始獨有南澗松不
歎東流水玄隂天地冥皓雪朝夜零豈不罹寒暑為
君留青青靑靑好顔色落落任孤直群樹遙相望衆
草不敢逼靈龜卜真隠仙鳥冝棲息耻受秦帝封願
言唐侯食寒山夜月明山冷氣清清凄兮歸風集吹
之作琴聲松子卧仙岑寂聽凝野心清冷有真曲樵
採無知音美人何時來幽逕委緑苔吁嗟深澗底弃
捐廣厦材
　　鄭遂𥘉
别離怨云蕩子戍遼東連年信不通塵生錦歩障花
送玉屏風只怨紅顔改寧辭玉簟空繫書春鴈足早
晚到雲中
萬歳通天年李逈秀下登第
　　王熊
熊自潭州至岳陽張燕公宴别贈詩二章云絲管清
且哀一曲傾一盃氣将然諾重心向友朋開古木無
生意寒雲若死灰贈君芳杜草為植建章臺
縉紳連省閣溝水遽西東然諾心猶在容華歳不同
孤城臨楚塞逺樹入秦宫誰念三千里江潭一老翁
熊荅云長沙辭舊國洞庭逢故人薰蘭敦乆要披霧
轉相親歳月方嗟老江山不惜春忽聞黄鸖曲更作
白頭新
平生共風月倐忽間山川不期交淡水暫得欵忘年
興逸方罷釣㠶開欲觧船離心若危斾朝夕為君懸
韋嗣立嘗和前作并序云余昔忝省闥與岳州張使
君潭州王都督同官聮事後承朝譴各自東西張公
與王都督别詩二首情頗感切余覽以耿歎因追和
焉(立門/詩見嗣)
　　房融
遊始興廣果寺山房云零落嗟殘命蕭條託勝因方
燒三界火遽洗六情塵隔嶺天花發凌空月殿新誰
令鄉國思從此學分身
融河南人武后時爲宰相神龍元年貶死高州
　　張敬忠
先天中王上客爲侍御史自以才望華妙當入省望
前行忽除膳部員外微有悵惋吏部郎中張敬忠戲
詠曰有意嫌兵部專心望考功誰知脚蹭蹬㡬落省
墻東蓋膳部在省最東北隅也
張仁愿在朔方奏用御史張敬忠何長鸞等分揔軍
事太子文學柳彦昭爲管記義烏尉昆良正爲隨機
皆著稱敬忠自監察御史累遷吏部郎中開元七年
拜平盧節度使(未詳/上客字)
　　崔珪
孤寢怨云征戍動經年含情拂玳筵花飛織錦處月
落擣衣邊燈暗愁孤坐牀空怨獨眠自君遼海去玉
匣閑春絃
珪開元中為太子詹事與兄中書舎人琳弟光禄卿
瑶俱列棨㦸世號三㦸崔家
　　沈祖仙
秋閨詩云白馬三軍客青娥十載思王庭霜落夜羅
幌月明時爐冷蜘蛛喜燈寒熠燿期愁多不可曙流
涕坐空幃
　　盧崇道
新都南亭别郭大元振詩云竹徑女蘿蹊蓮洲文石
隄靜深人俗斷尋玩徃還迷碧潭秀𥘉月素林驚夕
棲褰幌納鳥侶罷琴聽猿啼佳辰改宿昔勝寄坐睽
携長懐賞心愛如玉復如珪
崇道為太常卿坐其􁔑崔湜反俱流嶺南還歸至都
為其子娶崔氏女有內給使取充貴人崇道賂之令
别娶一崔氏女入內事敗并男三人皆勑杖至殞蓋
睿宗時也
　　徐安期
催粧云傳聞燈下調紅粉明鏡臺前作好春不湏靣
上渾粧却留着雙眉待畫人
　　張紘
閨怨詩云去年離别鴈𥘉歸今夜裁縫螢已飛征客
近來音信斷不知何處寄寒衣
紘登乆視六年進士第
　　薛曜
正夜侍宴應制云重關鐘漏通夕敞鳳凰宫雙日祥
煙裏千門明月中酒盃浮湛露歌曲唱流風侍臣咸
醉止常慙恩遇崇
曜尚城陽公主子紹尚太平公主紹兄顗懼太盛以
問從兄克克曰帝甥尚主由來故事但以恭慎行之
何懼也曜堂姪儆子鏽自曜至鏽一門四公主
曜元起之子也聖曆中附張易之官正諌大夫
　　袁暉
正月閨情云正月金閨裏微風繡户聞曉魂憐别夢
春思逼啼顔遶砌梅堪折當軒樹未攀歳華庭北上
何日度陽關
七月閨情云七月坐凉霄金波滿麗譙容華芳意改
枕席怨情饒錦字沾愁淚羅裙紱細腰不如銀漢女
歳歳鵲成橋
二月閨怨云二月韶光好春風香氣多園中花巧笑
林裏鳥能歌有恨離琴瑟無情着綺羅更聽春燕語
妾亦不如他
三月閨怨云三春時將盡空房獨妾居蛾眉愁自結
鬢髮没情梳
魏知古薦為左𥙷闕開元中馬懐素欲校正群籍暉
自邢州司户叅軍預焉
明皇東廵回出雀䑕谷暉應制云魏國山河險周王
警蹕廻九旗雲際出萬騎谷中來石㟁行将盡煙郊
望忽開賞矜垂柳拂春畏落花催興逸横汾體恩褒
作頌才小臣曕日月延首詠康哉
　　李休烈
長夀三年則天徴天下銅五十餘萬斤鐵一百三十
餘萬斤於定鼎門內鑄八稜銅柱高九十尺徑一丈
二尺題曰大周萬國述德天樞紀革命之功貶唐家
之德天樞下置鐵山銅龍負載獅子麒麟圍遶上有
雲蓋上施盤龍以托珠高一丈圍三丈金彩熒煌光
侔日月武三思為其文朝士獻詩者不可紀惟李嶠
詩冠絶當時曰轍跡光西􁛸勲庸紀北燕何如萬國
㑹諷德九門前灼灼臨黄道迢迢入紫烟仙盤正下
露高柱欲承天山類叢雲起珠疑大火懸聲流塵作
刼業固海成田聖澤傾堯酒薰風入舜絃忻逢下生
日還偶上皇年後憲司發嶠附㑹韋庻人左授滁州别駕而終
開元中詔毁天樞發卒鎔鑠彌月不盡洛陽尉李休烈
賦詩以詠之曰天門街裏倒天樞火急先湏卸火珠計
合一條絲線挽何勞两縣索人夫先有訛言云一條線
挽天樞言其不經乆也故休烈詩及之士庻莫不諷詠天
樞之北韋庻人繼造一臺先此毁拆(新語/出大唐)
　　邵士彦
秋閨詩云斜日空庭暮幽閨積恨盈細風吹帳冷微
月度䆫明怨坐啼相續愁眠夢不成調琴欲有弄畏
作斷膓聲
　　吳大江
擣衣詩云沙塞秋應晚金閨恨已空那堪裂紈素時
許出房櫳杵影弄寒月砧聲調夜風裁縫雙淚盡萬
里寄雲中
　　劉幽求
幽求書懐云心為明時盡君門尚不容田園迷徑路
歸去欲何從
幽求冀州人臨淄王入誅韋庶人預叅大䇿先天中
為相在同列下意望未滿已而竇懐正崔湜附太平
公主有逆謀幽求説明皇圖之謀洩睿宗流之於封
州明年公主誅召復舊官開元初進左丞相以太子
少保罷姚崇忌之奏幽求鬰鬰散職有怨言詔有司
鞠治盧懐愼等奏幽求輕肆不恭失大臣體貶睦州
刺史遷杭郴二州恚憤卒于道
　　賈曾
洛陽人以孝聞開元𥘉為中書舎人與蘇晉同掌制
誥時號蘇賈
曽孝和皇帝挽詞云新命千齡啓鴻圖累聖餘天行
應潜躍帝出受圖書禮若傳堯舊功疑復夏𥘉夢遊
長不返何國是華胥
曾和宋之問下山歌云良遊晼晚兮月成紅錦路逶
迤兮山路長王孫不留兮歳將宴嵩嵓仙草兮爲誰
芳(旡競門/之問詩見王/未詳/紅字)
奉和春日出苑遊矚云彤闈晚闢問安廻金輅遊春
博望開渭北晴光揺草樹終南佳氣入樓臺招賢巳
得商山客託乗還招鄴下才臣在東周獨留滯欣承
睿藻日邊來(人使在東都/時為太子舎)
　　楊齊哲
過凾谷關云地險崤凾北途經分陜東逶迤衆山盡
荒凉古塞空河光流曉日樹影散朝風聖德今無外
何處是關中
　　魏元忠
侍宴銀潢宫應制云别殿秋雲上離宫夏景移寒風
生玉樹凉氣下瑶池塹花仍􁮥葉嵓菌尚抽枝願奉
南山夀千秋長若斯(史有傳/元忠唐)
　　李夔
夔為汴州司户使至汴州喜逢宋之問詩云阮籍蓬
池上孤韻竹林才巨源從吏道正擁使車來相逢且
交臂相命且衘盃醉後長歌畢餘聲繞吹臺
之問荅曰逺方來下客輶軒揖使臣弄琴冝在夜傾
酒貴逢春駟馬留孤館雙魚贈故人明朝雲雨散遥
仰德為鄰
　　司馬承禎
宋之問吟冬霄引贈承禎云河有氷兮山有雪北户
墐兮行人絶獨山中兮對明月懐美人兮屢盈缺明
月的的寒潭中青松幽幽吟勁風此情不向俗人説
愛而不見恨無窮
承禎荅云時旣暮兮節欲春山林寂兮懐幽人登竒
峰兮望白雲悵湎邈兮象郁紛白雲悠悠去不返寒
風颼颼吹日晚不見其人誰與言歸坐彈琴思逾逺
承禎字子微事潘師正傳辟糓導引術無不通睿宗
明皇累召至京師問其術卒贈正一先生沈佺期贈
詩云紫微降天仙丹地授雲藻上言華頂事中問長
生道華頂居最高大壑朝陽早長生術何妙童顔後
天老清晨朝鳳京静夜思鴻寳叙其被召之事也李
白云余音於金陵見司馬子微謂余有仙風道骨可
以神遊八極之表因著大鵬賦以見志焉
唐詩紀事卷第十三
唐詩紀事巻第十四
　張説　宋璟　王丘　崔翹
　王光庭　席豫　梁昇卿　源乾曜
　張嘉正　盧從愿　韓休　徐知仁
　崔禹錫　裴漼　韋抗　程行諶
　李暠　蕭嵩　劉昇　裴光庭
　宇文融　崔沔　崔尚　陸堅
　崔㤗之　崔日知　魏奉古
　　張説
人日迎春賜綵花詩云别館芳菲上苑東飛花澹沲
御筵紅城臨渭水天河近闕對南山雲霧通繞殿流
鸎凡幾樹當蹊亂蝶許多叢春園旣醉心和樂共識
皇恩造化同
送金城公主云青海和親日星潢出降時戎王子􁔑
寵漢國舊家慈春野開離宴雲天起别詞空彈馬上
曲詎减鳳樓悲
晦日滻水應制云千行發御柳一葉下仙笻青浦宸
遊至朱城佳氣濃雲霞交暮色草樹喜春容藹藹天
旂轉清笳入九重
餞唐州管使君云常時好閑燕朋舊少相過及爾宣
風去方嗟離别多淮流春晼晚江海路蹉跎百年屢
分散言歡復㡬何(中宗時作/已上四首)
説字道濟洛陽人相明皇為文属思精壯長於碑誌
謫岳州後詩益悽婉人謂得江山助云
夜坐詩云懐哉四壁時未有五都價百金誰見許斗
酒難為貰落花生芳春孤月皎清夜復逢利交客題
户遥相謝
岳陽早霽南樓云山水佳新霽南樓翫𥘉旭夜來枝
半紅雨後洲全緑四運相終始萬形紛代續適臨青
草湖再變黄鸎曲地穴穿東武江流下西蜀歌聞枉
渚邅舞見長沙促心逺居無漏神和生自足白髪悲
上春知常謝無欲
岳陽石門墨山二山相連有禪道觀天下絶境詩云
囷輪江上山近在華容縣常陟巴丘首天晴遥可見
佳邀屢前諾芳月愆幽眷及此符守移歡言臨道便
旣携賞心客復見送行掾竹徑入隂窅松崕上空蒨
草共林一色雲與峰萬變探窺石門斷縁越沙澗轉
两山勢争雄峰巘相顧盻藥妙靈仙寳境華巗壑選
清都西淵絶金地東敞宴池果接園畦風煙邇臺殿
高尋去石頂曠覽天宇徧千山紛滿目百川豁對靣
騎來雲氣迎人去鳥聲戀長揖桃源士舉世同企羡
岳州山城云岳城豐日暇閉户見天心東曠迎朝色
西樓引夕隂觀書千載近學静二毛深忽有南風至
吹君堂上琴
岳州行郡竹籬云山郡不溝郭荒城無翳壅愛人忠
主利義守閉為勇芶非小勤瘁安得期逸寵板築恐
土踈蘘城嫌役重藩柵聊可固筠篁近易奉差池截
浦沙繚繞縁隈隴矗似長雲亘森如高㦸聳預絶材
狼憂知免牛羊恐閭里寛矯歩榛叢恣踏踵始果游
處心終日成閑拱
出湖寄趙冬曦云西泛平湖盡參差入亂山東瞻岳
陽郡汙漫太虛間窘歩同行樂遒文亦屢㸔山戍上
雲桂江亭臨水關川途倐忽間風景依如昨湘浦未
賜環荆門猶主諾何時得余美載酒游宛洛
說讁岳州常鬰鬰不樂時宰以説機辨才略牙相排
㯽蘓頲方大用説與瓌善說因為五君詠致書封其
詩以貽頲誡其使曰當候忌日近暮送之使者近暮
弔客至多説先公僚舊頲覽詩鳴咽流涕翌日上對
大陳説忠正謇諤人望所属不宜淪滯遐方上因降
璽書勞問俄遷荆州長史由是陸象先韋嗣立張庭
珪賈曽皆以譴逐歳乆因加甄叙頲以父之執友事
之甚謹
王泠然上燕公書云詩曰投我以朩瓜報之以瓊琚
此言雖小可以喻大相公五君詠曰凄凉丞相府餘
慶在元成蘇公一聞此詩移公於荆府積漸至相由
蘇得也今蘇屈居益部公坐廟堂投朩報瓊義將安
在亦可舉蘇以自代然後為方朔之行泠然書又曰
相公岳陽送别詩云誰念三千里江潭一老翁今日
忘徃日之棲遲貪暮年之富貴乎
明皇封太山廻過金橋御路縈轉一望旌纛綿數十
里上曰張說言我勒兵三十萬旌旗徑五百里陜右
上黨至于太原(上碑/見后)真才子也召吳道子韋無忝陳
閹同製金橋圖
扈從南山雀䑕谷云䂊動三靈賛時廵四海威硤關
凌曙出平路半春歸霍鎭迎雲罕汾河送羽旂山南
柳半宻北谷草全稀遲日冝華蓋和風入夾衣上林
千里近應見百花飛
將赴朔方軍應制云禮樂逄明主韜鈐用老臣恭憑
神武策逺御鬼方人供帳榮恩餞山川喜詔廵天文
日月送朝賦管弦新㓜志傳三略衰材謝六鈞膽猶
忠作伴心故道為鄰漢保河南地胡清塞北塵連年
大軍後不日小康辰劒舞輕離别歌酣忘苦辛從來
思博望許國不謀身
説赴集賢院學士上賜讌應制得輝字韻云侍帝金
華講千齡道固稀任將賢士設書共學徒歸首命深
燕隗通經淺漢韋列筵榮賜食送客愧儒衣賀鷰窺
簷下遷鸎入殿飛欲知朝野處文教日光輝
三相同日拜官奉和御制云大塊鎔群品輕生偶聖
時猥承三仕命虛忝百僚師右揆謀華實前星傳重
資逵騫求舊禮濫㸃樂賢詩賜釜同榮拜樅金宴宰
司菊花吹御酒蘭葉捧天詞寶曆休明盛頺年晷漏
衰少留青史筆未敢赤松期
恩賜宴樂遊園云漢苑佳遊地軒庭近侍臣共持榮
幸日來賞豔陽春饌玉頒王篚樅金下帝鈞池臺草
色徧宫觀柳條新花綬光連榻朱顔暢飲醇聖朝多
樂事天意每隨人
醉中作云醉後方知樂彌勝未醉時動容皆是舞出
語揔成詩
雜詩云抱薰心常焦舉斾心常揺天長地自久歡樂
能㡬朝君㸔西陵樹歌舞爲誰嬌
五君詠(事顔氏之心也擬焉/達志美類刺異感義哀)
齊公生人表向天聞鸖唳清論早揣摩玄心晚超詣
入相廊廟靜出軍沙漠霽見深吕禄憂舉後陳平計
甘心除君惡足以報先帝
許公信國楨堯美具瞻情百事資朝問三章廣世程
處高心不有臨節自為名朱户傳新㦸青松拱舊瑩
凄凉丞相府餘慶在玄成
李公實神敏才華乃天授睦親何用心處貴不忘舊
故事尊臺閣新詩冠宇宙在人忠所奉惡我誠將宥
南浦去莫歸嗟嗟蔑孫秀
代公舉鵬翼翻飛磨海霧志康天地屯適與雲雷遇
興䘮一言决安危萬心注大勲書王府窄命淪江路
勢傾北夏門哀靡東平樹
耿公山岳靈才傑心亦妙鷙鳥峻摽立辰玉扣清調
恊賛休明啓思華日月照何意瑶臺雲風吹落江徼
湘流下潯陽洒淚一投弔
　　宋璟
奉和明皇荅張説南出雀䑕谷詩云秦地雄西夏并
州近北胡禹行山啓路王在邑為都忽視寒暄隔深
思險易殊四時宗伯叙六義宰臣鋪徴作宫常應星
環日每紆盛哉逢合道良以致亨衢
奉和聖製送張尚書廵邊云帝道薄存兵王師尚有
征是開司馬法爰命揔戎行畫閫崇威信分麾盛寵
榮聚觀方結轍出祖遂傾城聖酒山河潤天詞象緯
明德風邊地偃勝氣朔雲平宰國推良噐爲軍挹壯
聲至和常得體不戰即雲精以智泉寧竭其徐海自
清遲遲廟堂坐贈别故人情
奉和御製三相同日上官詩云丞相邦之重非賢諒
不居老臣庸且憊何德以當諸厚秩先爲忝崇班復
此除太常陳禮樂中棭降簮据聖酒山河潤仙文象
緯舒冐恩懐寵禄陳力省空虛郭隗慙無駿馮諼媿
有魚不知周勃者榮幸定何如
恩賜樂遊園宴詩云侍飲終酺㑹承恩續勝遊戴天
惟慶幸選地即殊尤北向祗雙闕南臨賞一丘曲江
新溜暖上苑雜花稠亹亹韶絃屢戔戔賁帛周醉歸
填畛陌榮耀接軒裘
右開元天子登封㤗山南出雀䑕谷張説獻詩明皇
御荅群臣應制故明皇詩有川途猶在晉車馬漸歸
秦之句餞張尚書朔方者燕公説也明皇詩有三台
入武帳八座起文昌之句左丞相張説右丞相宋璟
太子少傳源乾曜同日上官錫宴東堂明皇賜詩有
赤帝收三傑之句故蘇晉序云天子作三傑之詩以
命宴樂蓋為此也
劉禹錫獻權舎人書日昔宋廣平之沉下僚也蘇公
味道時為繡衣直指使者廣平投以梅花賦蘇盛稱
之自是方列于聞人之目名遂振嗚呼以廣平之才
未為是賦則蘇公果暇知其人耶將廣平困於窮阨
於躓然後為是文耶是知英賢卓犖可外文字然猶
用片言借説於先逹之口席其勢而後驤首當時矧
碌碌者疇能自異
皮日休桃花賦序曰餘常慕宋廣平之為相正姿勁
質剛態毅狀疑其鐵腸石心不能吐婉媚辭然覩其
文而有梅花賦清便冨艶得南朝徐庾之體
　　王丘
奉和明皇荅張説南出雀䑕谷詩云襟帯三秦接旂
裳萬乗過陽源淑氣早隂谷沍寒多花褥前茆仗霜
嚴後乗戈戍雲開晉嶺江鴈入汾河北土分堯俗南
風動舜歌一聞天樂唱恭逐萬人和
丘字仲山擢童子科能属文為吏部侍郎典選其奨
用如孫逖張晉明王泠然皆一時茂秀蕭嵩引與當
國丘盛推韓休休秉政薦為御史大夫
摭言蕭頴士恃才傲物嘗携壺逐勝憇於逆旅風雨
暴至有紫衣翁領二僮避雨於此頴士頗侮之雨止
老人上馬呵殿而去頴士始知為丘也明日造門謝
罪丘引至廡下坐而責之復曰子負名傲忽其止於
一第乎果終于楊州工曹
　　崔翹
奉和皇明荅張説南出雀䑕谷詩云硤路繞河汾晴
光掃曙氛笳吟中嶺樹仗入半峰雲頓覺山原盡平
㸔邑里分早行芳草末晩想好風薰嘉頌推英宰春
遊扈聖君共欣承睿渥日月照天文
翹官至禮部尚書清河公
　　王光庭
奉和明皇荅張説南出雀䑕谷詩云省俗恩時遍廵
方路稍迴寒隨汾谷盡春逐晉郊來雲騎傳行漏烟
旄引從臺恵風𥘉應律和氣正調梅雅頌通晨禁天
文接曙台覇城桃李色應待日華開
奉和御製送張尚書廵邊詩云賢相德符充朝推文
武雄海波先若鏡關草預從風鉞助將軍勇威成天
子功瓊章九霄發錫宴五衢通玉輾龍盤帶金装鳳
頸騘虎貔分儗儗河洛震熊熊戈刃千霜白旌旗萬
火紅示刑夷夏變流惠鬼神同
張説送光庭詩云同居洛陽陌經日嬾相求及爾江
湖去言别悵悠悠楚雲眇覉翼海月倦行舟愛而不
可見徒嗟芳歳流光庭與燕公最善故云
　　席䂊
奉和明皇荅張説南出雀䑕谷詩云鳴鑾𥘉幸代旋
蓋欲横汾山盡千旗直郊平五校分前林已暄景後
壑尚寒氛風送簫韶曲花鋪黼黻文鹽梅推上宰禮
樂統中軍獻賦紆天札飄飄飛白雲
奉和聖製送張尚書廵邊詩云聖帝重兵權分飛属
大賢中軍人執政丞相復廵邊翕習戎裝動張皇廟
略宣朝榮承睿札野餞轉行旃亭障東縁海沙場北
際天春冬見嚴雪朝夕候烽烟巳勒燕山頌猶聞遣
戍篇五營將月合八陣與雲連經略圖方逺懐柔道
更全歸來畫麟閣藹藹武功傳
豫字建侯年十六舉手筆俊拔科中之後為中書舎
人與韓休許景先徐安正孫狄名相甲乙當時號為
席公帝嘗登朝元閣賦詩群臣属和帝以豫詩最工
詔曰詩人之冠冕也
　　梁昇卿
奉和明皇荅張説南出雀䑕谷詩云何忽重關道千
年遇聖皇幽林承惠澤閑客見清光日御仙途逺山
靈壽域長寒雲入晉薄春樹隔汾香國佐同時雨天
文属歳陽從來漢家盛未若此廵方
昇卿與張九齡善渉學工書於八分尤工歴廣州都
督書東封朝覲碑爲時絶筆
　　源乾曜
奉和御製送張尚書廵邊云匈奴邇河朔漢地復戎
旅天子擇英才朝端出監撫流星下閶闔寶鉞專公
輔禮物生光輝宸意備思詡有征示矛㦸制勝惟罇
俎彼美何壯哉桓桓擅斯舉聲華振臺閣功徳摽文
武奉國知命輕忘家以身許安人在勤恤保大殫襟
腑此外無異言同情報明主
送張説上集賢學士賜讌賦詩得迎字云盛業光書
府微人盡國英絲綸賢相稱群俊學為名寵命垂天
賜崇恩發睿情薰風清禁籞文殿述皇明日霽庭隂
出池新水氣生歡娱此無限詩酒自相迎
奉和御製賜三相同日上官云睿作超千古湛思育
萬人逓遷俱荷澤同拜忽為隣道合音徽暢芳馳景
命新皷鐘崇享禮鵷鷺集朝倫竊位思官謗彫容謝
木春慙多無以叙拙備實難陳進級懐三少承光盡
百身自當歸第日何幸列宫臣
乾曜開元𥘉姜皎薦於帝召見神氣爽澈占對有序
帝悦之性謹重與張嘉正張説李元紘同秉政居(書/中)
未常廷議可否皎為嘉正所排得罪訖不申救君子
譏焉
　　張嘉正
奉和御製送張尚書廵邊云天錫我宗盟元戎付夏
卿多才思命將必勇獨橫行經緯稱人傑文章作代
英山川㸔是陣草木想為兵不待河氷合猶防漢月
明有謀當繫魄無戰是綏氓閫外專三略雲中冀一
平感恩共心盡悵别屢䰟驚直視前旌掣遥聞後騎
鳴還期方定日復此出郊迎
嘉正性簡䟽與人不疑所薦中書舎人苖延嗣吕太
一考功貟嘉靖侍御史崔訓時語曰令君四俊苖吕
崔貟始為中書舎人崔湜輕之後與議事正出其上
湜驚曰此終其坐後十年而為中書令
　　盧從愿
奉和御製送張説廵邊云上将發文昌中軍靖朔方
占星引旌節擇日拜壇場禮樂臨軒送威聲出塞揚
安邊俟帷幄制勝在巗廊作皷將軍氣投醪將士觴
戒途遵六月離贈動三光槐路清梅暑蘅臯赴麥凉
時文仰雄伯耀武震遐荒袵席知無戰兵戈示不忘
佇聞歌杖杜凱入繫名王
從愿字子襲舉制科髙第為兵部尚書數充校考使
御史中丞宇文融将以栝田户功為上下考從愿不
許乃宻白從愿盛植産占良田數百頃帝自此薄之
目為多田翁後欲用為相屢矣卒以是止
　　韓休
奉和御製送張尚書廵邊云一德光台象三軍掌夏
卿來威申廟略出揔恊師貞受鉞辭金殿凭軒去鼎
城曉光搖組甲踈吹繞雲旌左律方先凱中􁎅即訓
兵定功彰武事陳頌紀天聲祖宴𥘉留賞宸章更寵
行車徒零雨送林野夕隂生路極河流逺川長朔氣
于南轅遲反斾歸奏謁承明
休知制誥簫嵩薦與同秉政帝重之
　　徐知仁
奉和御製送張尚書廵邊云聖德膺三統皇威𬒳八
埏大明均照物小醜未寧邊國相台衡重元戎廟略
宣紫泥方受命黄石乃推賢問罪隂山下安人属國
前度關行照月乗障坐銷烟北闕紆宸藻南橋列祖
筵耀威當夏日殺氣指秋天􁳵皷黿鼉振旌旗鳥獸
懸由來詞翰首今見勒燕然
　　崔禹錫
奉和御製送張尚書廵邊云供帳何煌煌公其撫朔
方群寮咸餞酌明主降離章關塞重門下郊歧禁苑
傍練兵冝雨洗卧皷候風凉炎景寧云憚神謀肅所
將旌揺天月逈騎入塞雲長赫赫皇威振油油聖澤
滂非惟按車甲兼以正封疆叱叱隂山道澄清潮海
陽虜垣行决勝台座佇為光
禹錫字洪範登顯慶三年進士第為中書舎人
　　裴漼
送張説上集賢學士賜讌賦得昇字云問道圖書盛
尊儒禮教興石渠因學廣金殿為賢昇日月恩光照
風雲寵命膺謀謨言可範舟檝事斯慿宴喜明時洽
光輝湛露凝大哉堯作主天下頌歌稱
漼與張説善説為相數薦之漼長於敷奏天子亦自
重焉
　　韋杭
送集賢學士張説上官賜讌賦得西字云廣庭臨璧
沼多士侍金閨英宰文儒恊明君日月齊集賢光首
拜改殿發新題早夏𥘉移律餘花尚拂溪壷觴接雲
上經術引關西聖德鴻名逺將陪玉檢泥
杭終於刑部尚書所薦如梁昇卿王倕王夀後皆為
顯人唐史稱之
　　程行諶
送張説上集賢學士賜讌賦得廻字聖主崇文化鏘
鏘得盛才相因歸夢立殿以集賢開象繫微言闡詩
書至道該堯罇承帝澤禹膳自天來禮洽歡逾長風
怡暑更廻國朝將舜頌同是一康哉
裴子餘𥙷鄠尉行諶與之同舎行諶以文法稱而子
餘以儒顯長史陳崇業曰蘭菊異芬無可廢者二子
卒子餘謚孝行諶謚正張説嘆曰二謚可無愧矣
　　李暠
送張説上集賢學士賜謙得催字偃武堯風接崇文
漢道恢集賢更内殿清選自中台佐命留侯業詞華
博物才天厨千品降夏㫖百壷催鵷鷺方成列神仙
喜暫陪復欣同拜首叨此頌良哉
　　蕭嵩
送張説上集賢學士賜讌得登字云帝日簡才能旌
賢在股肱文章體一變禮樂道逾引芸閣英華入賔
門鵷鷺登恩延過所望聖澤實超恒夏葉開紅蘂餘
花發紫藤微臣亦何幸叨此預文明
奉和御製三相同日上官詩云審官思共理多士属
惟唐歴選台庭舊來熈帝業昌入朝師百辟論道恊
三光垂拱資元老親賢輔少陽登榮崇禮送寵德耀
宸章卿酒飛觴洽仙闈雅樂張荷恩思有報陳力愧
無良願罄公忠節同心奉我皇
嵩開元初權中書舎人崔琳王丘齊澣以嵩少學術
不以軰行許也獨姚崇稱其逺到帝欲相蘇頲嘗夜
宻召嵩草詔其詞曰國之瓌寳帝曰朕不斥其父名
卿當為刋削沉思乆之乃曰國之珍寳嵩出帝曰虚
有其表嵩頥大多髭故帝有是言
　　劉昇
送張説上集賢學士賜讌得賔字云圖書應明主策
府宴嘉賔台耀臨東壁乾光自北辰網羅窮象繫述
作究天人聖酒千鍾洽仙厨百味陳成山徒可仰渉
海詎知津幸逢文教盛還覩頌聲新
昇能文善草隸德威之後也開元中累遷中書舎人
　　裴光庭
奉和御製三相同日上官詩云樂賢聞徃誥褒德偶
兹辰端揆升元老師謀擇累仁紫庭崇讓畢粉署禮
容陳旣荷恩榮舊俱承寵命新天文懸瑞色聖酒汎
華茵雜遝陳簫皷歡娱洽縉紳掖垣招近侍虛薄厠
清塵共保堅身節當期雨露均
光庭字連城時為兵部侍郎後為相譔瑶山徃則維
城前軌二篇獻之手制褒美詔皇太子諸王於光順
門見光庭謝所以規諷意
　　宇文融
奉和御製三相同日上官詩云申甫生周日宣慈舉
舜年何如偶昌運比德邁前贒寵獲元良宻榮瞻端
揆遷職優三仕老位極百僚先北極廻宸渥南宮飾
宴筵飛文瑶札降賜酒玉杯傳謬列台衡重俱承雨
露偏誓將同竭力相與効塵涓
融為張説所惡欲先事中傷説張九齡謂説曰融辯
洽多詐公不可忽説曰狗䑕何能其後乃與崔隠甫
廷劾説受賕事帝詔説致仕而出融詩有誓將同竭
力相與効塵涓之語欣附説之辭也
融安輯户口明皇賜詩張説奉和云聖德臨天下勞
情遍九圍念兹人去本蓬轉將何依外避征戌數内
傷親黨稀嗟不逢明盛胡能照隠微栢臺簡行李蘭
殿錫朝衣别曲動秋風恩令生春輝使出四海安詔
下萬心歸怍無夔龍佐徒歌鴻鴈飛
　　崔沔
恩賜樂遊園宴云五日酺𥘉畢千年樂未央復承天
所賜終宴園之陽地勝春逾好恩深樂更張落花飛
廣座垂栁拂行觴庻尹陪三吏諸侯具萬方酒酣同
抃躍歌舞詠時康
沔字善冲有才章舉賢良方正第一最受知於張説
儉約自持嘗作陋室銘以見志云
　　崔尚
恩賜樂遊園宴云春日照長安皇恩寵庻官合簪承
罷飲宴帛賜追歡供帳憑高列城池入逈寛花催相
國飲鳥和樂人彈北闕雲中見南山樹杪看樂遊冝
締賞舞詠惜將䦨
尚登乆視六年進士第官至祠部郎中
　　陸堅
送張説上集賢學士應制得今字云聖主崇文教層
霄降德音尊賢澤旣厚式宴寵逾深復有夔龍相良
哉簡帝心得人惟邁昔多士諒推今書殿榮光滿儒
門喜氣臨顧惟成濫吹徒此接衣簮
堅為中書舎人以集賢學士或其非人而供儗太厚
議白罷之張説曰麗正乃天子禮樂之司所費細而
所益者大陸生之言蓋未逹耶帝知遂薄堅
　　崔㤗之
酬韋嗣立龍門北溪作云闕塞臨伊水驪山枕㶚川
俱臨隱路側同在帝城邊謝公兼出處携妓玩林泉
鳴騶噴梅雪飛蓋曵松煙聞琴幽谷裏㸔弈古巗前
落月低幃帳歸雲繞管絃叨榮慙北闕微尚愛東田
寂寞灰心盡蕭條塵事捐朝思登絶塹夜夢弄潺湲
宿懐南澗意况覩北嵓邊
同光禄弟冬日述懐序云韋祭酒張左丞二公並廊
廟偉才朝廷舊相咸光首和殊為佳作輙繼陽春深
増媿悚詩云吾族白眉良才華動洛陽觀光𥘉入仕
應宿始為郎飛螢翫書籍白鳳吐文章海卿逾徃雅
河尹冠前張擇才綏􁆘郢殊化𬒳江湘高樓臨廣陌
甲第敞通莊别館邙山下䟽亭洛水傍昌年賞豐陌
暇日悦林塘衣冠皆秀茂羅綺盡名倡隔㟁聞歌度
臨池見舞行門庭寒變色􁦌㦸自生光窮隂方靉靆
殺氣正蒼茫咸時興盛作晚歳共多傷積德韋丞相
通神張子房吟草編簮紱逸韻合宫啇功名守留省
濫跡在文昌家園遥可見臺寺近相望無庸乗侍謁
有暇共翺翔棣華依鴈序竹葉拂鸞觴水坐憐秋月
山行弄晚芳恩榮慙服冕友愛䔍垂堂無由報天德
相顧詠時康(丞説光禄日知也/韋祭酒嗣立張左)
㤗之時以禮部居洛故與嗣立説日知數有酬唱㤗
之知温之子𥘉以職方郎中預平二張終於工部尚書
　　崔日知
和韋嗣立龍門北溪作云夙齡秉微尚中年忽有隣以
慈山水僻遂得學通人迨我南京道聞君北業新嵓
前窺石鏡河畔踏芳茵旣憐伊浦緑復憶㶚池春連
詞謝家子同歡寄野賔趣閑魚共樂情洽鳥來馴誰
念昔遊者祗命獨留秦蕭條頴陽戀冲漠漢隂真無
由陪勝躅空此翫書筠
冬日述懐奉呈韋祭酒張左丞蘭臺名賢云弱齡好
經藉披卷即怡然覃精四十載馳騁數千言孔壁採
遺篆周韋考絶編袁公論劒術孫子叙兵篇魯史君
臣道姬書日月懸從師改炎燠負笈遍山川上異西
河道中非北海玄光榮拾青紫名價接通賢旣重萬
鍾樂寧思二頃田長㦸同分虎高冠亞附蟬晚懐重
虛曠飬志息雕䥴登高慙思拙匠物謝情妍不慕張
平子寕希王仲宣誰為登龍日飜成刻鸖年循循勞
善誘軋軋思微牽琢磨才旣竭鑽仰德彌堅朽朩誠
為諭椚心徒自憐終期吞鳥夢振翼上雲煙賦成先
擲地詞高直掞天更執樞衣禮仍開函丈筵露披槐
市藹水静璧池圓願逐從風葉飛舞翰林前
日知字子駿日用從父兄與張説同為魏元忠朔方
判官再遷洛州司馬譙王重福之變以功加銀青光
禄大夫遷殿中少監日知在洛日與韋嗣立張説酬
唱故説和冬日述懐詩序云太極殿衆君子分司洛
城自春渉秋日有遊訪崔光禄述志論文首貽雅唱
諸公嘉德序事咸有報章若夫盛時榮位華景勝㑹
此四者古難一遇而我軰實兼之嗣立亦序云僕忝
臺閣早經聮事崔公以雅道自居未嘗至偃之室僕
羸疾收退門堪羅雀公存訪不避風雨方知向時跡
也今晨情也蘭菊春秋自芳竹栢歳寒無變故嗣立
詩有昌年雖共偶歡㑹此難并為憐漳浦曲沉痼有
劉禎之句説詩云夫君邁前侣觀國騁竒姿山似鳴
威鳳泉如出寳龜又曰紫綬拂三寺朱門臨九逵其
貴盛如此後為太常卿自以處朝廷乆每入謁必與
尚書齒時謂尚書裏行後為潞州長史卒𥘉赴潞州
明皇賜詩云潞國開新府壷關寵舊臨妙旌循吏德
持悦庻民心蓋潞為明皇舊鎭故也張説和云聖情
垂曩鎭佳氣翊興王増㦸雄都府高車轉太常川横
八澗濶山帯五龍長連帥𥘉恩命天人舊紀綱餞塗
飛御藻闔境自輝光明主招循吏何年下鳳凰
　　魏奉古
和韋嗣立龍門北溪作云有美朝為貴幽尋地自偏
踐臨伊水汭想望㶚池邊是遇皆新賞兹遊若舊年
藤蘿隠路接楊柳御溝聮道愜神情王機忘俗理捐
遂𥘉誠已重兼濟實為賢跡是山東戀心唯北闕前
顧慙經拾紫多謝賦思玄未躧中林歩空乗麗藻傳
陽春和巳寡扣寂竟徒然
龍門北溪韋嗣立山居在焉諸公賦詩奉古詩預酬
唱之末張説序崔韋贈荅詩云二公述志論文首貽
雅唱其餘尋聲響荅望形影赴故亦峻碧池之連漪
増瑶林之沃若蓋奉古之徒是也
唐詩紀事卷第十四
唐詩紀事卷第十五
　王灣　魏知古　許景先　姚崇
　姜皎　姜睎　王岳靈　楊顔
　鄭繇　張諤　趙仁漿　張暈
　金昌緒　蘇晉　張九齡　崔國輔
　　王灣
奉使登終南山詩云常愛南山遊因而盡原隰數朝
至林嶺百仭登㟴岋石壯馬徑窮苔色歩縁入物竒
春狀改氣逺天香集虛洞䇿杖鳴低雲拂衣濕倚巗
見廬舎人户欣拜揖問性矜勤勞示心教澄習玉英
時共飲芝草爲餘拾境絶人不行潭深鳥空立一乗
從此受九轉兼是給辭處若輕飛憇來唯吐吸閑襟
超已勝廻路倐而及煙色松上深水流山下急漸平
逢車騎向晚睨城邑峰在野趣繁塵飄䆠情緝辛苦
乆爲吏勞生何妄執日慕懷此山悠然賦斯什
閠月七日織女云耿耿曙河微神仙此㑹稀今年七
月閠應得两廻歸
灣登仙天進士第開元𥘉爲滎陽主簿馬懷素欲校
正群籍灣在選中各部撰次後爲洛陽尉啇璠云灣
詞翰早著爲天下所稱㝡者不過一二遊吳中江南
意云海月生殘夜江春入舊年詩人以來無聞此句
張公居相府手題於政事堂毎示能文令爲揩式又
擣衣篇云月華照杵空悲妾風響傳砧不見君所有
衆制類咸若斯非張蔡之軰未見覺顔謝之彌逺乎
江南意云南國多新意東行伺早天潮平兩㟁失風
正數㠶懸海日生殘夜江春入舊年從來觀氣象唯
向此中偏
麗正殿賜同宴用天前煙年四韻應制云金殿忝陪
賢瓊羞忽降天鼎羅仙掖裏觴拜鎻闈前院逼青霄
路厨知紫禁煙酒酣空抃舞何以荅昌年
秋夜寓直即事懷贈蕭令公裴侍郎兼通簡南省諸
友人云聖主萬年興賢臣數載升古靈傳岳秀宏量
禀川澄畿甸舉長䇿風霜秉直䋲岀車遥俗震登閣
滿朝稱賦簡流亡輯農安政理慿還家新長㓜廵隴
舊溝塍忠梗大勲立寰瀛墮業懲焚香兼御史懸鏡
委中丞旟隼當朝立臺騘發郡乗司徒漢家重國典
頴川徴雲路俄平入台階忽上陵秉鈞調造化宣綍
慰黎蒸金省方秋作瑶軒直夜凭中書贈陳凖右相
簡王陵三傑賢更穆百僚歡且兢摇懷及賔友計曲
辦淄澠閶闔暝隂散鈎陳爽氣凝月深宫樹轉河近
禁樓氷卑吏夙駈䇿微㳙効斗升望麾霄繼火書板
曙懷蒸彼此雖流眄規模轉伏膺惠將霄漢隔勞或
歳時矜位重恩寕濫才輕攝不勝林巒甘獨徃疵賤
苦相仍敢忘衘花雀思同附驥蝇平生逐鳥雀何日
似蒼膺
晚春詣蘓州贈武員外云蘓臺憶季常飛掉歴江郷
　恃功曹椽𥘉離華省郎貴門生禮樂明代秉文章
嘉璧位先進洪儒名重揚援從姻戚貶豈失忠信妨
萬里行驥足十年睽鳳翔廻遷翊元聖入拜佇為良
别業對南浦群書滿北堂意深投轄盛才重接筵光
陋學叨鈆簡弱齡許翰場神馳勞舊國顔展别殊方
際晩雜紛散殘春衆物芳煙和踈樹滿雨續小溪長
旅拙感成慰通賢顧不忘從來琴曲罷開匣為君王
晚夏馬升卿池亭即事寄京中二三知已云忝職畿
甸淹濫陪時英後才輕䇿疲劣勢薄常駈走牽役勞
風塵秉心在巗藪宗賢開别業形勝代稀偶竹澆清
渭湄泉流白渠口逡廵期賞㑹揮忽變星斗逮此乗
務餘因而訪幽叟入來殊景物行復洗紛垢林浄秋
色多潭深月光厚盛香蓮近折新味瓜𥘉剖滯拙懷
隱淪書之寄良友
奉同賀監林月清酌云華月當秋滿朝英假興同浄
林新霽入窺院早凉通碎影行筵裏揺花落酒中清
霄凝爽意併此助文雄
觀挿筝云虛室有秦筝筝新月復清絃多弄委曲柱
促語分明曉怨凝繁手春嬌入慢聲近來唯此樂傳
得美人情
　　魏知古
知古深州人相睿宗薦洹水令吕太一蒲州司功參
軍齊澣内率騎曹參軍柳澤宻尉宋遥左𥙷闕袁暉
右𥙷闕封希顔伊闕尉陳希烈後皆為聞人
玄元觀㝷李先生不遇詩云羽客今何在空㝷伊洛
間忽聞歸苦縣應想入凾關未作十年别猶應七日
還神仙不可見寂寞返蓬山
奉和春日途中喜雨應詔詩曰䂊遊欣勝地皇澤乃
先天油雲隂御道膏雨潤公田隴麥霑逾翠山花濕
更燃稼穡良所重方復悦豐年
春夜寓直鳳閣懷群公詩云拜門傳漏晚寓省索居
時昔重安仁賦今稱伯玉詩鴛池滿不溢鷄樹乆逾
滋夙夜懷山甫清風詠所思
先天𥘉為侍中從獵渭川獻詩曰嘗聞夏太康五弟
訓禽荒我后來冬狩三驅盛禮張順時鷹隼擊講事
武功楊奔走未來去翾飛豈暇翔非熊從渭水瑞翟
想陳倉此欲誠難縱兹遊不可常子雲陳羽獵僖伯
諫漁棠得失鍳齊楚仁恩念禹湯邕熈諒在宥亭毒
匪多傷辛甲今為史虞箴遂孔彰手詔褒之
知古卒宋璟歎曰叔向古遺直子産古遺愛兼之者
其魏公乎
　　許景先
常州人先獻賦李逈秀見之歎曰是冝付太史後與
齊澣王丘韓休更知制誥張説曰許舎人之文雖乏
峻峰激流然詞㫖豊美得中和之氣天寶間以吏侍卒
陽春怨云紅樹曉鸎啼春風暖翠閨雕籠薰繡𬒳珠
履踏金堤芍藥花如吐菖蒲葉正齊藁砧當此日行
役向遼西
送張説廵朔方應制云文武承邦式風雲感國禎王
師親賦政廟略乆論兵漢主知三傑周官統六卿四
方分閫受千里坐謀成介胄辭前殿壺觴宿左營賞
延頒賜重宸賜出車榮龍武三軍氣魚鈐五校名郊
雲駐旌羽邊吹引金鉦振旅方稱德安仁更克身佇
觀銘石罷同聽凱歌聲
　　姚崇
享龍池樂章云恭聞帝里生靈祉應報明君鼎業新
旣叶翠泉光寶命還符白水出真人當時舜海潜龍
躍此日堯河帶馬廵獨有前池一小鴈叨承舊惠入天津
又云帝宅王家大道邊神馬潜龍涌聖泉昔日昔時
經此地㸔來㸔去漸成川歌臺舞榭冝正月柳㟁梅
洲勝徃年莫疑沙上春雲少祗為龍飛直上天
龍池興慶宮池也明皇潜龍之地張九齡撰龍池頌
刋石興慶宮玄宗以為不稱更命嗣澤王璆為頌建
花蕚樓北初睿宗五子賜弟隆慶坊號五王宅明皇
為太子製大衾長枕將與諸王共之睿宗喜甚明皇
先天後盡以隆慶舊邸為興慶宫而賜憲薛第於勝
業申岐第於安興環列宫側天子於宫西南置樓西
曰花蕚相輝南曰勤政務本
張曲江有和姚令公哭李尚書詩姚亦時有述作然
少見於世
口箴云君子欲訥吉人寡辭利口作戒長舌為詩斯
言不善千里違之勿謂可復駟馬難追惟静惟黙澄
神之極去甚去㤗居物之外多言多失多事多害聲
繁則滛音希則大室本無暗垣亦有耳何言者天成
蹊者李似不能言爲世所尊言不出口冠時之首無
掉爾舌以速爾咎無易爾言亦孔之醜欽之愼之可
大可乆欽之伊何三命而走愼之伊何三緘其口勉
哉夫子行矣勉旃書之屋璧以代韋絃
李德裕舌箴序云余宿於洞庭西夢與中書令姚公
偶坐如舊相識問余曰君見僕所作口箴乎余對曰
去歳居守東周於公曾孫諌議郃處覩金石之刻遂
莞爾而笑曰孫子猶能藏之又曰余感姚公之夣乃
爲舌箴云
　　姜皎
享龍池樂章云龍池𥘉此出龍山常經此地謁龍顔
日日芙蓉生夏水年年楊柳變春灣堯壇寶匣餘煙
霧舜海魚舟尚徃還願似飄飄五色影從來從去九
天間
又云龍興白水漢興符聖主時乗運斗樞㟁上芊葺
五花樹波中的皪千金珠慘環昔聞迎夏啓發匣先
來瑞有虞風色雲光隨隱見赤雲神化象江湖
皎長安中為尚衣奉御明皇在藩邸識其有非常度
委心焉及即位授殿中少監出入卧内開元十年為
祕書監坐洩禁中語流欽州道死
　　姜晞
龍池樂章云靈池縈迴邸第前浴日􁁃春冩曙天始
見龍臺昇鳳闕應如霄漢起神泉石匱渚傍還啓聖
桃李𥘉生更有仙欲化帝圖從此受正同河變一千年
又云乾坤啓聖吐龍泉泉水年年勝一年始㸔魚躍
方成海即覩龍飛利在天洲渚遥將銀漢接樓臺直
與紫微連休氣榮光常不散懸知此地是神仙
晞登永隆二年進士第
　　王岳靈
聞漏詩云建禮含香處重城待漏臣徐聞傳鳳詔曉
唱辨鷄人銀箭殘將盡銅壺漏更新催籌當午夜移
刻及三辰杳杳從天逺泠泠出禁頻直冝殘漏曙肅
肅對鈎陳
岳靈登開元進士第天寳十年為監察御史撰張惡
子廟碑
　　楊顔
田家云小園足生事㝷勝日傾壺蒔𬞞利於鬻纔青
閴已無四隣因野竹日夕採其枯田家心適時春色
遍桒榆
顔登開元進士第
　　鄭繇
失白鷹詩云白錦文章亂丹霄羽翮齊雲中呼暫下
雪裏放還迷梁苑驚池鶩陳倉拂野鷄不知寥廓外
何䖏獨飛棲
開元𥘉經慈澗題詩云㟁與恩同廣波將慈共深涓
涓勞日夜長似下流心
繇鄭州人登嗣聖元年進士第開元時歧王範愛儒
士繇與劉廷琦閻朝隠張諤皆遊其門飲酒賦詩相
娯樂子審有詩名終於袁州刺史與杜子美善
　　張諤
九日詩云秋天林下不知春一種佳遊事也均絳草
從朝飛着夜黄花開日未成旬將衡栢樹頻驚馬半
醉歸途數問人城逺登高併九日茱茰凡作㡬年新
諤登景龍進士第岐王範好儒士與閻朝隠劉廷琦
鄭繇等飲酒賦詩駙馬都尉裴虚已善䜟緯坐私與
範游徙嶺南廷琦貶雅州司户諤山茌丞然明皇於
範無間也
　　趙仁奬
令乗騘馬去丞脫繡衣來仁奬送上蔡令潘好禮拜
御史詩也或訝其假手蓋仁奬住王戎墓側善歌黃
麞景龍中負薪詣闕云助國調鼎即除臺官中書令
姚崇曰此是黃麞耶授以當州一尉惟以黃麞自衒
宋務光嘲之曰趙仁奬出王戎墓下入朱愽臺中捨
彼負薪登兹列栢行人不避騘馬坐客惟聽黃麞忽
一夫負兩束薪曰此合拜殿中人問其由曰趙以一
束拜監察此兩束合授殿中
　　張暈
遊棲霞寺云躋險入幽深翆微含竹殿泉聲無休歇
山色時隠見潮來雜風雨梅落成霜霰一從方外遊
頓覺塵心變
潤州延陵有包融儲光羲曲阿有丁仙芝緱氏主簿
蔡隠丘監察御史蔡希周渭南尉蔡希寂處士張彦
雄張朝校書郎張暈吏部常選周瑀長洲尉談戭句
容有殷遥硤石主簿樊光橫陽主簿沈如筠江寧有
右拾遺孫處士徐延夀丹徒有江都主簿馬侹武進
尉申堂溝十八人皆有詩名殷璠次為丹陽集暈開
元進士蕭頴士同年生也
蕭頴士有張暈下第歸江東詩云俱飛仍失路綵服
邇清波地積東南美朝遺甲乙科客愁千里别春色
五湖多明日舊山去其如相望何
　　金昌緒
春怨詩云打却黃鸎兒莫教枝上啼幾廻驚妾夢不
得到遼西(爲唐類詩/顧陶取此詩)
昌緒餘杭人
　　蘇晉
晉中宗户部尚書珦之子數歳知爲文吏侍房頴叔
秘書少監王紹宗曰後來之王粲也先天中爲中書
舎人杜暹當國表宋璟爲吏書晉齊澣爲侍郎世謂
臺選
過賈六詩云主人病且閑客來情彌適一酌復一笑
不知日將夕昨來属歡遊於今盡成昔努力持所趣
空名定何益
丞相少傳拜職天子作三傑之詩以宴命晉序云惟
聖寶賢以齊皇極有若左丞相燕國公右丞相廣平
公太子少傅安陽侯皆生人碩德皇國元老道著廊
廟績宣華戎由是懋其成功錫以元圭咨日于朔擇
時千秋俾對命王庭受職公府見群屬楫庻寮禮官
辨章掌舎陳次瞽工備樂侑饔獻蒸六卿拜下以成
儀三事自天而來賀秩秩賔序暉暉旅醻玉緯垂文
南風和雅頌之變金漿降醻雲天光飫酌之冝宰德
貴和盡莊敬具瞻之範群情尚洽預周旋宴語之歡
方將一心天工戮力帝載寢黒山之柝包青海之戈
雲雨賢才水火菽粟日詠魚藻歳陳由庾頥殷趙之
年留魯陽之景爰命在宴乃賡載歌時左相張説右
相宋璟太子少傅源乾矅同日上官命宴于東堂明
皇賜詩曰赤帝收三傑黄軒舉二臣故序及之
送張説廵邊應制云方漢北周年興王合在宣亟聞
降虜拜復覩出師篇圻父萬邦貳英猷三略傳筭車
申夏政茇舎啓戎田嚴問盟胡苑軍容濟洛川皇情
悵關斾詔餞列郊筵路接禁園草池分御井蓮離聲
軫去角居念斷歸蟬三捷豈云永七擒良信然具寮
誠寄望奏凱秋風前
　　張九齡
在郡秋懷二首秋風入前林蕭瑟鳴寒枝寂寞遊子
思窹歎何人知官成名不立志在歳已馳五十而無
聞古人深所疵平生去外飾直道如不覉未得操割
效忽復寒暑移物情有固然身退毁亦隨悠悠滄海
渚望望白雲涯露下霜且降澤中草披離蘭艾若不
分安用馨香為
庭蕪生白露歳候感遐心䇿蹇慙逺塗巢枝思故林
小人恐致㓂終日如臨深魚鳥好自逸池龍安所欽
掛冠東都門採蕨南山岑議道誠愧昔覧分還愜今
憮然憂成老空爾白頭吟
感寓云蘭葉春葳蕤桂華秋皎潔欣欣此生意自爾
為佳節誰知林棲者聞風坐相恱草朩有本心何求
美人折(白曲江云桂華秋皎潔妄矣/叚成式云桂花三月生黄而不)
幽林歸獨卧滯慮洗孤清持此謝高鳴因之傳逺情
日夕懷空意人誰感至精飛沉理自隔何所慰吾誠
魚遊樂深池鳥棲欲高枝嗟爾蜉蝣羽薨薨亦何為
有生豈不化所感奚若斯神理日微㓕吾心安得知
浩歎楊朱子徒然泣路岐
孤鴻海上來池潢不敢顧側見䨇飛鳥巢在三珠樹
矯矯玲木巔得無金丸懼美服患人指高明逼神惡
今我遊冥㝠弋者何所慕
吳越數千里夢寢今夕見形骸非我親衾枕即鄉縣
北蝶猶不識川魚安可羡海上有仙山歸期覧神變
抱影吟中夜誰聞此歎息美人適異方庭樹衘幽色
白雲愁不見滄海飛無翼鳯凰一朝來竹花此可食
漢上有遊女求思安可得䄂中一書札欲寄雙飛翼
㝠㝠獨不見耿耿徙緘憶紫蘭秀空蹊皓露奪幽色
馨香歳欲晚感歎情何極白雲在南山日暮長太息
九齡在相位有謇諤匪躬之誠明皇旣在位乆稍怠
庻政毎見帝極言得失林甫時方同列隂欲中之將
加朔方節度使牛仙客實封九齡稱其不可甚不叶
帝㫖他日林甫請見屢陳九齡頗懷誹謗于時方秋
帝命高力士持白羽扇以賜將寄意焉九齡惶恐因
作賦以獻又為鷰詩以貽林甫曰海鷰何微眇乗春
亦蹔來豈知泥濘賤只見玉堂開繡户時䨇入華軒
日幾廻無心與物競鷹隼莫相猜林甫覧之知其必
退恚怒稍解
九齡洎裴耀卿罷免之日自中書至月華門將就班
列二人鞠躬卑遜林甫處其中揚揚自得觀者竊謂
一鵰挾兩兎俄而詔張裴為左右僕射罷知政事林
甫視其詔大怒曰猶為左右丞耶二人趍就本班林
甫目送之公卿不覺股慄子美八哀詩曰相國生南
紀金璞無留礦仙鸖下人間獨立霜毛整矯然江海
思復與雲露永寂寞想土階未遑等箕頴上君白玉
堂倚君金華省(書郎玄宗在東宮舉天下文章之士/九齡登進士第應拔萃登乙科拜挍)
(齡對䇿高第/親加䇿問九)碣石歳峥嶸天地日蛙黽退食吟大庭
何心託榛梗骨驚畏曩哲鬒變負人境雖蒙換蟬冠
右地恧多幸(知右相李林甫惡之引牛仙客以傾之/侍中冠加貂蝉九齡為相以文雅為上)
(罷/遂)敢忘二踈歸痛迫蘓耽井紫綬映暮年荆州謝所
領(至是子諒以妄陳休咎上親加詰問令於朝堂决/初九齡為相薦長安尉周安周子諒為監察御史)
(荆州大都督府長史者乆之/殺之九齡坐引非其人左選)庾公興不淺黃覇鎭毎
静賔官引調同諷詠在務屏詩罷地有餘篇終語清
省一陽發隂管淑氣含公鼎乃知君子心用才文章
境(有集二十卷/九齡善属文)散帙起翠螭倚薄巫廬並綺麗玄暉
擁牋誄任昉騁自我一家則未缺隻字警千秋滄海
南名繫朱鳥影歸老守故林戀闕悄延頸波濤良史
筆蕪絶大庾嶺向時禮數隔制作難上請再讀徐孺
碑猶思理煙艇
九齡字子壽曲江人輔明皇為賢宰相旣卒明皇毎
用人必曰風度能若九齡乎張説論其文曰如輕縑
素練實濟時用而窘邊幅
柳子厚叙楊評事文集云文有二道辭令褒貶本乎
著作者流蓋述於書之謨訓春秋之筆削其要在於
高壯廣厚詞正而理備謂冝藏於簡冊也比興者流
蓋出乎虞夏之詠歌周之雅頌其要在乎麗則清越
言暢意美謂冝流於淫誦也唐興以來稱是選而不
怍者梓潼陳拾遺其後燕公文以著𫐠之餘攻比興而莫
能極張曲江以比興之隙窮著作而不克備其餘各
探一偶相與皆馳於道者其去彌逺文之難兼斯甚矣
中書舎人姚子顔狀其行曰公所得俸祿悉歸郷園
先得賜物上表進納其清約如此常賦詩曰清節徃
來苦壯容離别衰有以見公之情也公以風雅之道
興寄爲主一句一詠莫非興寄時皆諷誦焉
明皇送張説廵朔方賜詩云命將綏邊服雄圖出廟
堂説應制詩有從來思博望許國不謀身之句張嘉
正云山川㸔是陣草朩想爲兵盧從愿云佇聞歌林
杜凱入繫名王徐知仁云由來詞翰首今見勤燕然
皆取制勝之義獨九齡詩云宗臣事有征廟筭在休
兵天與三台座人當萬里城朔南方偃革河右誓楊
旌又曰威風六郡勇計日五戎平山甫歸應疾留侯
功復成大扺取旋師偃武之義宋璟詩云以智泉寜
竭其徐海自清亦有深意也
釋皎然讀曲江集詩云相公乃天啓人文佐生成立
程正頺靡繹思何縱横春杼弄緗綺陽林敷玉英飄
然飛動姿邈矣高簡情後軰驚失歩前脩敢争衡始
欣耳目逺再使㡬慮清體正力已全理精識何妙昔
年歌陽春徒推郢中調今朝聽鸞鳳豈獨蘇門嘯帝
命鎭雄州詩流㩀上游才兼荆衡秀氣助瀟湘秋逸
蕩子山匹怪竒文暢儔沈吟未終卷變態紛難數耀
耳代明璫襲衣比芳杜愔愔聞玉聲窹寐在靈府
　　崔國輔
少年行云遺却珊瑚鞭白馬驕不行章臺折楊柳春
草路傍情
魏宮詞云朝日㸃紅粧擬上銅雀臺畫眉猶未竟魏
帝使人催
長信宫云長信宫中草年年愁處生時侵珠履迹不
使玉階行
怨詞云妾有羅衣裳秦王在時作為舞春風多秋來
不煁着
古意云歸來日尚早却欲向芳洲渡口水流急回舟
不自由
子美獻三賦國輔于休烈毎稱述焉子美有留贈集
賢院崔于二學士詩云欲整還郷斾長懷禁掖垣謬
稱三賦在難述二公恩太白有送崔度自幽燕還吳
詩云故人禮部員外國輔之子也國輔明皇時應縣
令舉授許昌令集賢直學士禮部(外/員)郎坐王鉷近親
貶晉陵郡司馬
啇璠云國輔詩婉孌清楚深冝諷味樂府數章雖絶
句然古人不能過也
雜詩云逢着平樂兒論交鞍馬前與酤一斗酒恰用
十千錢後余在關内作事多迍邅何處肯相救徒聞
寳劔篇
古意云淨掃黃金階飛霜厚如雪下簾彈箜篌不忍
見秋月
湖南云湖南送君去湖北送君歸湖裏鴛鴦鳥雙雙
他自飛
香風詞云洛陽黎花白如霰河陽桃葉生復齊坐惜
玉樓春欲盡紅綿粉絮　粧啼
對酒吟云行行日將夕荒村古塜無人迹蒙籠荆棘
一鳥吟屢唱提壺沽酒聲古人不逹酒不足遺恨精
靈傳此曲寄言世上諸少年平生且盡杯中綠
唐詩紀事卷第十五
唐詩紀事卷第十六
　王維　王縉　裴廸　崔興宗
　　王維
集異記載維未冠文章得名妙能琵琶春之一日岐
王引至公主第使為伶人進主前一進新曲號鬰輪
𫀆并出所為文主大竒之令宫婢傳教遂召試官至
第諭之作觧頭登第
祿山之亂李龜年奔於江潭曽於湘中採訪使筵上
唱云紅豆生南國秋來發幾枝贈君多採擷此物最
相思又清風明月苦相思蕩子從戎十載餘征人去
日慇懃嘱歸鴈來時数附書此皆維所製而梨園唱
焉
維年十七時九日憶山東弟兄云獨在異鄉為異客
毎逢佳節倍思親遥知兄弟登高處遍揷茱茰少一人
祿山大㑹凝碧池梨園弟子欷歔泣下樂工雷海清
擲樂噐西向大慟賊支解於試馬殿維時拘於菩提
寺有詩曰萬户傷心生野煙百僚何日更朝天秋槐
落葉深宫裏凝碧池頭奏管絃後有罪以此詩獲免
寜王憲貴盛寵妓數十人有賣餅之妻纎曰明媚王
一見属意因厚遺其夫求之寵愛逾等嵗餘因問曰
汝復憶餅師否使見之其妻注視雙淚垂頰若不勝
情時王座客十餘人皆當時文士無不悽異王命賦
詩維先成云莫以今時寵難忘異日恩看花滿眼淚
不共楚王言座客無敢繼者王乃歸餅師以終其志
出本事詩
或説維詠終南山詩譏時也詩曰太一近天都連山
接海隅言勢熖盤據朝野也白雲回望合青靄入看
無言徒有其表也分野中峰變晴隂衆壑殊言恩澤
偏也故人投處宿隔水問樵夫畏禍深也
維善畫破墨山水嘗自制曰當代謬詞客前身應畫
師不能捨餘習偶𬒳時人知
維字摩詰為給事中遇禄山反賊平下遷太子中允
三遷尚書右丞䘮妻不娶孤居三十年母亡表輞川
第為寺終葬其西寳應中代宗語王縉曰朕嘗於諸
玉座聞維樂章今傳幾何遣中人徃取縉裒集數百
篇上之表曰臣兄文辭立身行之餘力當官堅正秉
操孤直縱居要劇不忘清浄實見時軰許以高流至
於晚年彌加進道端坐虛室念兹無生乗興為文未
嘗廢業詔荅云卿之伯氏天下文宗位歷先朝名高
希代抗行周雅長揖楚詞調六氣於終篇正五音於
逸韻泉飛藻思雲散襟情詩家者流時論歸美誦於
人口乆鬰文房謌以國風冝登樂府眎朝之後一夜
將觀石室所藏歿而不杇栢梁之會今也則亡乃春
棣華克成編録聲猷益茂歎息良深
商璠云維詩辭秀調雅意新理愜在泉爲珠看壁成
繪一字一句皆出帝境至如落日山水好漾舟信歸
風又澗芳襲人衣山月映石壁又天寒逺山靜日暮
長河急又賤日豈殊衆貴來方悟稀又日暮沙漠陲
戦聲煙塵裡詎肯慙於古人也
送晁監歸日本國云積水不可極安知滄海東九州
何重去萬里若乗空向國唯看日歸㠶但信風鼇身
映天黒魚眼射波紅郷樹扶桒外主人孤島中别離
方異域音信若為通
送丘為云憐君不得意况復柳條春為客黄金盡還
家白髮新五湖三畝宅萬里一歸人知禰不能薦羞
稱獻納臣
獵騎云風勁角弓鳴將軍獵渭城草枯鷹眼疾雪盡
馬蹄輕忽過新豐市還歸細柳營回㸔射雕處千里
暮雲平(此詩家射鵬之手也更擇其極玄者/自送晁監以後三詩姚合極元集云)
藍田精舎云落日山水好漾舟信歸風翫竒不覺逺
因以㝷源窮遥愛雲木翠𥘉疑路不同安知清流轉
偶與前山通捨舟理輕䇿果然愜所適老僧四五人
逍遥䕃松栢朝𣑽林方曙夜禪山更寂道心友牧童
世事問樵客瞑宿長林下焚香卧瑶席澗芳襲人衣
山月映石壁再㝷畏迷誤明發更登歷笑謝桃源人
花紅復來覿
西施篇云艶色天下重西施寕又微朝仍越溪女莫
作吳宮妃賤日豈殊衆貴來方悟稀要人傳脂粉不
自着羅衣君寵益嬌態君憐無是非當時浣沙伴莫
得同車歸寄言鄰家子効顰安可希(未詳/又字)
淇上别趙仙舟云相逢方一笑相送還成泣祖席忽
傷離荒城復愁入天寒逺山静日暮長河急觧纜君
已遥望君猶佇立
李陵詠(十九/時年)云漢家李將軍三代將門子結髪有竒
䇿少年成壯士長驅塞上兒深入單于壘旌旗列相
向簫皷悲何已日暮沙漠陲戰聲煙塵裏將令驕虜
㓕豈獨名王侍既失大軍援遂嬰穹廬耻少小蒙漢
恩何堪坐思此深哀欲有報投軀未能死引領望子
卿非君誰相理
渭城朝雨裛輕塵客舎青青柳色新勸君更盡一杯
酒西出陽關無故人維送客詩也
　　王縉
縉字夏卿河中人與兄維俱以名聞舉草澤文辭清
麗科上第相肅宗
縉九月九日作云莫將邊地比京都八月嚴霜草已
枯今日登高樽酒裏不知能有菊花無
別輞川云山月曉仍在林風凉不絶殷懃如有情惆
悵令人别
贈曇壁上人云林中空寂舎階下終南山高卧一床
地回㸔六合間浮雲幾處㓕飛鳥何時還問義天人
接無心世界閑誰知大隱客兄弟自追攀
遊悟真寺云聞道黄金地仍成白玉田擲山移巨石
呪嶺出飛泉猛虎同三逕愁猿學四禪買香燃緑桂
乞火踏青蓮草色揺霞上松聲泛月邊山河窮百二
世界滿三千梵宇聊慿覽王城遂眇然㶚陵纔出樹
渭水欲連天逺縣分朱郭孤村起白煙望雲思聖主
披霧憶羣賢薄䆠慙尸禄終身擬尚玄誰言草庵客
曾和栢梁篇
送孫秀才云帝城風日好况復建平家玉枕䨇紋簟
金盤五色瓜山中無魯酒松下飲胡麻莫厭田家苦
歸期逺復賖
　　裴廸
過曇興上人山院云不逺㶚陵邊安居何十年入門
穿竹徑留客(曰/或)山泉鳥囀深林裏心閑落照前浮名
竟何憶從此願棲禪(未詳/畎字聽)
廸𥘉與王維興宗俱居終南天寶後為蜀州刺史與
杜甫友善(姓崔/興宗)
廸與王維訪逸人不遇賦詩云恨不逢君出荷蓑青
松白屋更無他陶令五男曽不有蔣生三逕任相過
芙蓉曲沼春流滿薜荔成帷晚靄多聞説桃源好迷
客不如高卧盻庭柯
維詩云桃源一向絶風塵柳市南頭訪隠淪到門不
敢題凢鳥㸔竹何湏問主人城外青山如屋裏東家
流水入西隣閉户著書多歳月種松皆作老龍鱗
王維輞川集云餘别業在輞川山谷其遊止有孟城
坳華子岡文杏舘斤竹嶺鹿柴(聲/去)木蘭柴茱茰沜(上/潘)
(切水流也/去音匹半)宫槐陌臨湖亭南垞(茶/音)欹湖柳浪欒家瀬
金屑泉白石灘北垞竹里舘辛夷塢漆園等與裴廸
閑暇各賦絶句云
維孟城坳云新家孟城口古木餘衰柳來者復為誰
空悲昔人有
廸和云結廬古城下時登古城上古城非疇昔今人
自來徃
維華子岡云飛鳥去不窮連山復秋色上下華子岡
惆悵情何極
廸和云落日松風起還家草露睎雲光侵履跡山翠
拂人衣
維文杏舘云文杏裁為梁香茅結為宇不知棟裏雲
去作人間雨
廸和云迢迢文杏舘躋攀日已屢南嶺與北湖前看
復廻顧
維斤竹嶺云擅欒映空曲青翠漾漣漪暗入商山路
樵人不可知
明流紆且直緑篠宻復深一逕通山路行歌望舊岑(廸)
鹿柴云空山不見人但聞人語響返景入深林復照
青苔上(維)
日夕見寒山便爲獨徃客不知深林事但有麏麚迹(廸)
木蘭柴云秋山歛餘照飛鳥逐前侣彩峰時分明夕
嵐無處所(維)
蒼蒼落日時鳥聲亂溪水縁溪路轉深幽興何時巳(廸)
茱茰沜云結實紅且緑復如花更開山中儻留客置
此芙蓉盃維
飄香亂椒桂布葉間檀欒雲日雖廻照森沉猶自寒(廸)
宮槐陌云返逕䕃宮槐幽隂多緑苔應門但迎掃畏
有山僧來(維)
門前宮槐陌是向欹湖道秋來山雨多落葉無人掃(廸)
臨湖亭云輕舸迎上客悠悠湖上來當軒對樽酒四
靣芙蓉開(維)
當軒彌滉漾孤月正徘徊谷口猿聲發風傳入户來(廸)
南垞云輕舟南垞去北垞淼難即融浦望人家遥遥
不相識(維)
孤舟信一泊南　湖水㟁落日下崦嵫清波殊淼漫(廸)
欹湖云吹簫凌極浦日暮送夫君湖上一廻首青山
卷白雲維
空闊湖水廣青熒天色同艤舟一長嘯四靣來清風(廸)
柳浪云分行接綺樹倒影入清漪不學御溝上春風
傷别離(維)
映池同一色逐吹散如絲結隂旣得地何謝陶家詩(廸)
欒家瀬云颯颯秋雨中淺淺石溜㵼跳波自相濺白
鷺驚復下(維)
瀬聲喧極哺㳂渉向南津汎汎鷗鳬渡時時欲近人(廸)
金屑泉云日飲金屑泉少當千餘歳翠鳳翊文螭羽
節朝玉帝(維)
縈渟澹不流金碧如可拾迎晨含素華獨徃事朝汲(廸)
白石灘云清淺白石灘緑蒲尚堪把家住水東西浣
沙明月下(維)
跂石復臨水弄波情未極日下川上寒浮雲澹無色(廸)
北垞云北垞湖水北雜樹映朱欄逶迤南川水明㓕
青林端(維)
南山北垞下結宇臨欹湖毎欲採樵去扁舟出菰蒲(廸)
竹里舘云獨坐幽篁裏彈琴復長嘯深林人不知明
月來相照(維)
來過竹里舘日與道相親出入唯山鳥幽深無世人(廸)
辛夷塢云木末芙蓉花山中發紅蕚澗户寂無人紛
紛開且落(維)
緑堤春草合王孫自留翫况有辛夷花色與芙蓉亂(廸)
漆園云古人非慠吏自闕滛世務偶寄一㣲官婆娑
數株樹(維)
好閑早成性果此諧宿諾今日漆園遊還同莊叟樂(廸)
椒園云桂樽迎帝子杜若贈佳人椒漿奠瑶席欲下
雲中君(維)
丹刺刺人衣芳香留過客幸填調鼎用願君垂採摘(廸)
李頎聖善閣送廸入京云雪華歛高閣苔色上鈎欄
藥草空階静梧桐返照寒清吟可愈疾携手暫同歡
墜葉和金磬飢烏鳴露盤伊川惜東别㶚水向西看
舊託含香署雲霄何足難
　　崔興宗
興宗為右𥙷闕時和王譙勑賜櫻桃詩云未央朝謁
正逶迤天上櫻桃錫此時朱實𥘉傳九華殿繁花舊
雜萬年枝全勝晏子江南橘莫比潘家大谷梨聞道
令人顔色好神農本草自應知
喜群公訪林亭云窮巷深林常閉關悠然獨卧對前
山今朝忽枉嵇生駕倒屣開門遥觧顔
王維詩云緑樹重隂蓋四隣青苔日厚自無塵科頭
箕踞長松下白眼看君是甚人
盧象云映竹時聞轉轆轤當䆫只是網蜘蛛主人非
病常高卧　堵蒙籠一老儒
王縉云聲名不問十年餘老大誰能更讀書林中獨
酌隣家酒門外時聞長者車
裴廸云喬柯門裏自成隂散髪䆫中曾不簮逍遥且
喜從吾事榮寵從來非我心(為處士/時號興宗)
又王維有崔九徃南山馬上口號與别云城隅一分
首幾日還相見山中有桂花莫待花如霰
裴廸云歸山深淺去湏盡丘壑美莫學武陵人暫遊
桃源裏
興宗留别云駐馬欲分襟清寒御溝上前山氣景佳
獨徃還惆悵
王維與興宗冩真詠云畫君年少時如今君已老今
時新識人知君舊時好
王維送興宗遊蜀云送君從此去轉覺古人稀徒御
猶回首田薗方掩扉出門當旅食中路授寒衣江漢
風流地遊人何歳歸
唐詩紀事卷第十六
唐詩紀事巻第十七
　賀知章　賀蘭進明　李邕　隂行先
　李伯魚　趙冬曦　尹􁒱　崔成甫
　李昂　殷遥　徐延壽　范咸
　丘為
　　賀知章
詠柳云碧玉粧成一樹高萬條垂下緑絲絛不知細
葉誰裁出二月春風似剪刀
曉發詩云故鄉杳無際江臯聞曙鐘始見沙上鳥猶
埋雲外峰
知章年八十六卧病冥然無知疾損上表乞為道士
還鄉明皇許之捨宅為觀賜名千秋命其男曾子㑹
稽郡司馬賜鑑湖剡川一曲(生池因賜剡川一曲/元乞官湖數頃為放)詔
令供帳東門百寮祖餞御製送詩并序云天寶三年
太子賔客賀知章鑒止足之分抗歸老之䟽觧組辭
榮志期入道朕以其年在遲暮用循挂冠之事俾遂
赤松之遊正月五日將歸㑹稽遂餞東路乃命六卿
庻尹大夫供帳青門寵行邁也豈惟崇德尚齒抑亦
勵俗勸人無令二踈獨光漢冊乃賦詩贈行詩云遺
榮期入道辭老競抽簮豈不惜賢逹其如高尚心寰
中得秘要方外散幽襟獨有青門餞群英悵别深又
云筵開百壺餞詔許二踈歸仙記題金籙朝章拔羽
衣悄然承睿藻行路滿光輝
李林甫詩云挂冠知止足豈獨漢踈賢入道求真侶
辭榮訪列仙睿文含日月宸翰動雲煙鸖駕吳鄉逺
遥遥南斗邊
知章採蓮詩云稽山雲霧鬱嵯峨鏡水無風也自波
莫言春度芳菲盡别有中流採芰荷
朝士以知章吳越人戲云南金復生中土知章賦詩
云鈒鏤銀盤盛蛤蜊鏡湖蓴菜亂如絲郷曲近來佳
此味遮渠不道是吴兒
神龍中知章與越州賀朝方齊融楊州張若虚邢巨
湖州包融俱以吳越文詞俊秀名聞上京朝止山隂
尉齊融崑山令若虛兖州兵曹巨監察御史融遇張
九齡引爲懷州司户集賢直學士知章最貴神龍中
又有尉氏李澄之善五言詩終宋州參軍
知章送張説廵朔方應制云荒境盡懷忠梯航已自
通九攻雖不戰五月尚持戎遣戌徴周牒臨邊重漢
攻選車命元宰授律取文雄胄出天弧上謀成帝幄
中詔旂分夏物專射錫唐弓帳宿伊生右鉦吹晉苑
東饔人藉蕡實樂正理絲桐岐陌涵餘雨離川照曉
虹恭聞詠方叔千載舞皇風
又送張説集賢上學士應制云西學垂玄覧東堂發
聖謩天光燭武殿時宰集鴻都枯杇霑皇澤　飛舞
帝梧跡同逰汘澷榮是㧞泥塗三歎承湯鼎千歡接
舜壷微軀不可荅空欲詠依蒲
　　賀蘭進明
古意云秦庭𥘉指鹿群盜滿山東忤意皆誅死所言
誰肯忠武關猶未啓兵入望夷宫為祟非涇水人君
道自窮
又云崇蘭生澗底香氣滿幽林釆釆欲為贈何人是
同心日暮徒盈把徘徊憂思深慨然紉雜佩重奏丘
中琴
祿山亂進明守臨淮以御史大夫為節度使張廵睢
陽之圍遣南霽雲乞師不應霽雲去抽矢回射佛寺
浮圖曰吾破賊必㓕賀蘭此矢所以志也
行路難云君不見嵓下井百尺不及泉君不見山上
苖數寸臨雲煙人生相命亦如此何苦太息自憂煎
但願親友長含笑相逢莫乏杖頭錢寒夜邀歡湏秉
燭豈得容思花柳年
君不見門前柳榮耀暫時蕭條乆君不見陌上花狂
風吹去落誰家誰家思婦見之歡蓬首不梳心歷亂
盛年夫􁔑長離别歳暮見之色凋換
君不見芳樹枝春花落盡蜂不窺君不見梁上泥秋
風始高鷰不栖蕩子從軍事征戰蛾眉嬋姢守空閨
獨宿自然堪下泪况復更聞烏夜啼
君不見雲間月蹔盈還復缺君不見林下風聲逺意
難窮親故平生或聚散懽娯未盡罇中空歏息青青
陵上栢歳寒能與㡬人同
君不見東流水水去無窮已君不見西郊雲日夕空
氛氲群鴈徘徊不能去一鴈驚鳴復失群人生結交
在終始莫以深沉中路分(取於河岳英灵/右行路難商璠)
進明登開元十六年進士第肅宗時進明爲比海太
守詣行在上命房琯以進明爲南海太守兼御史大
夫嶺南節度使琯以爲攝御史大夫進明入謝遂譛
之上由是踈琯
　　李邕
李之芳自尚書郎出爲齊州司馬製新亭邕有登歴
下古城貟外孫新亭詩云吾宗固神秀體物冩謀長
形制開古跡曾氷延樂方太山雄地里巨壑眇雲莊
高興泊煩促永懷清典常含引知四大出入見三光
負郭喜粳稻安時謌吉祥(善五言詩初爲祿山范陽/之芳大宗子蔣王揮之後)
(叛自拔歸/司馬祿山)
子美八哀詩有秘書監江夏李邕詩云長嘯宇宙間
高才日陵替古人不可見前軰復誰繼憶昔李公存
詞林有根柢(文選六十卷行於時邕少知名長安𥘉/唐文苑傳李邕廣陵江都人父善嘗注)
(高行直堪爲諫諍/李矯張廷珪並薦邕詞)聲華當徤筆灑落冨清製風
流散金石追琢山岳鋭(衣冠天下寺觀多出其手/邕早擅才名尤長碑頌中朝)
情窮造化理學貫天人際干謁走其門碑板照四裔
各滿深望還森然起凢例蕭蕭白楊路洞徹寶珠惠
龍宫塔廟湧浩刼浮雲衛宗儒爼豆事故吏去思計
眄膝已皆虛䟦渉曾不泥向來映當時豈獨勤後世
豊屋珊瑚鈎騏驎織成罽紫騮隨劔几義取無虛歳
分宅脱驂間感激懷未濟衆歸賙給美擺落多藏穢
(而賈生信陵之流執事忌勝剥落在外/邕素負美名頻被貶斥皆㕥邕能文養士)獨歩四十
年風聽九臯唳(可謂獨歩矣累献詞賦甚称玄宗㫖/邕知名長安中死天寳初十四年間)
(文章徹天聽故有九臯唳之句/後因上計中使臨索其新文以)嗚呼江夏姿竟掩宣
尼袂往者武后朝引用多寵嬖否臧太常議(韋巨源/邕有戒)
(推重之/溢議文士)靣折二張勢(丞宋景奏侍臣張昌宗兄事/初邕為左拾遺俄而御史中)
(璟言事関社稷望陛下可其奏則天色觧始允宋璟/有不順之言請付法断則天初不應邕在陛下進曰)
(不測何為造次如是邕曰不顛不狂其名不章/旣岀或謂邕曰子名位尚卑若不稱㫖禍福捋)衰俗
凛生風排蕩秋旻霽忠正負冤恨宮闕深旈綴放逐
早聮翩低垂困炎厲(宗𥘉又貶/後召還為姚宗所/邕始以與張東之善貶雷州玄)
(慰稱㫖頗自矜衒為張説所悪發陳州賍事抵死許/嫉貶台州徴為陳州玄宗東封回邕謁見於汴献詞)
(官掦思朂討賊有功轉括溜滑三州刺史上計京師/州人孔璋上䟽救之㑹赦免貶欽州後於嶺南從中)
(古人或傳眉目有異衣冠望風㝷訪門巷又中使臨/邕少有名累被貶逐後進不識京洛阡陌聚觀以為)
(隂中竟不得進用也/問索其新文復為人)日斜鵬鳥入䰟斷倉梧帝榮枯
走不暇星駕無安税㡬分漢庭竹(給郡守邕累為刺/漢制以竹使符分)
(㡬分/史故曰)夙擁文侯篲終悲洛陽獄事近小臣敝禍階
初負謗易力何深嚌(温令勣引邕議及休咎事遂誅/邕與柳勣馬一疋及勣下獄吉)
伊昔臨淄亭酒酣託末契(歴下亭詩是也/甫有陪李北海宴)重叙東
都别朝隂改軒砌論文到崔蘇(人以文章擅也/崔信明蘇源明二)指
盡流水逝近伏盈川雄(張沈曰楊盈川文思如懸河/唐文菀傳陽烱為盈川令卒)
(照隣亦不减王勃也/注酌之不竭旣優於盧)末甘特進麗(文如良金美玉/張説曰李嶠之)
(嶠為特進故也/無疵不可特進李)是非張相國相扼一危脆(封回邕/玄宗東)
(云當居相位又素輕張説與相悪説為中書令甚悪/於汴州謁見累献詞賦甚稱上/由是頗自矜衒自)
(之)争名豈古然鍵捷歘不閉例及吾家詩曠懷掃氛
翳慷慨嗣真作咨嗟玉山桂鍾律儼高懸鯤鯨噴迢
遰坡陁青州血蕪沒汶陽瘞(所也/邕塟)哀贈竟蕭條恩波
延揭厲(贈秘書監/代宗時國恩例)子孫如在綫舊客舟疑滯君
臣尚論兵將帥接燕薊朗詠六公篇(公洎伏相六公/邕有張桓等五)
(詩)憂來豁蒙蔽(争鋒但虞傷缺耳後卒如其言/盧藏用嘗謂邕如干將莫耶難與)
邕字太和揚州人旣冠見李嶠願一見秘書乃假直
秘閣累以罪譴開元末歷淄滑二州刺史上計京師
阡陌聚觀出為北郡太守李林甫忌之天寶末以柳
勣事遣御史就郡杖殺之先是邕王弼王琚皆耆艾
𥙷外乆書䟽尺題有譴謫留落之句林甫故隂議除之
　　隂行先
張燕公説至湘有九日登高詩云西楚茱茰節南淮
戲馬臺寜知洹水上復有菊花盃亭帳慿高出親遊
自逺來短歌將急景同使興情催
行先和云重陽𥘉啓節無射正飛灰寂寞風蟬至連
翩雙鴈來山棠紅葉下㟁菊紫花開今日桓公坐多
愧孟嘉才
行先開元問為湘州從事
　　李伯魚
伯魚桐竹詩云北竹青桐北南家綠竹南竹林君早
愛桐樹我𥘉貪鳳栖桐不媿鳳食竹何慙棲食更如
此餘非鳳所堪
張燕公説和云結廬桐竹下室邇人相深接垣分竹
逕隔户共桐隂落花朝滿㟁明月夜披林竹有龍鳴
管桐留鳳舞隂
伯魚臨淄人登開元六年進士第善為文擢校書郎
出為青州司功而卒其妻范陽張氏女燕公之妹也
燕公銘張氏墓云送我伯妹萬安之墳精靈何處為
雨為雲彼臨淄兮千里望倐忽兮夫君
　　趙冬曦
和張燕公説早霽南樓詩云方曙躋南樓凭軒四遐
矚物華喧淑氣春景媚晴旭川霽湘山孤林芳楚郊
縟列巗重疊翠逺㟁逶迤綠風㠶摩天垠漁艇散灣
曲鴻歸鸖舞逺猿呌鶯斷續群動皆熈熈噫予獨覉
束常欽才子義忌鵬傷踡跼雅尚騷人文懷沙何迫
促未知二賢意去矣從所欲
和張説耗磨日飲云春來半月度俗忌一朝閑不酌
他郷酒無堪對楚山
乆曦定州人開元𥘉爲監察御史坐事流岳州召還
復官
酬燕公歸田賦之作云窮鳥嬰籠綴孤飛任播遷鷦
鷯王佐用復此挫冲天楚雲何掩鬱湘水亦廻邅懷
哉愧木鴈忽爾枉蘭荃愈疾同枚叔銷憂比仲宣歸
途書可畏弱藻石猶堅覆載雖云廣涔陽直塊(未詳/然抆叔)
㴩湖作云三湖返入兩山間畜作㴩湖彎復彎暑雨
奔流湘正滿微霜及潦水𥘉還水還波卷溪潭涸綠
草芊芊㟁嶄岝適方飛棹共回旋已復揚鞭恣行樂
道傍耆老歩躚躚楚言兹事不知年試就湖邊披草
徑莫疑東海變桒田君訝今時盡陵陸我㸔明歳更
淪漣來今自昔無終始人事廻環常若是應思闕下
聲華日誰謂江潭旅遊子𥘉貞正喜固當然徃蹇來
譽冝可俟盈虚用捨輪輿旋勿學靈均逺問天(巴江/序云)
(潦成湖冬涸為野尔雅云水返入為㴩斯名之作有/南㴩湖者蓋玩湘汨之際波淪匯洞庭澹澹千里夏)
(尔/由焉)
和燕公岳州山城云爲吏恩猶舊投沙惠此蒙江邊
攸爾處泗上宛然同訪道精言合論經大義通鳴琴
有眞氣泥巳沬清風
陪燕公行郡竹籬云良臣乃國寶麾守去承明外户
人無閉浮江獸巳行隨來晉盗逸民化蜀風清郛郭
從彛典州閭荷德聲小人𬒳天涯流落巴丘城所頼
中和作優游鑿與耕
酬燕公出湖見寄云綸紱有成命旌麾不可攀湘川
朝自斷　闕夕波還果枉東瞻唱興言夕放閑携琴
仙洞中置酒㴩湖上芳景恣行樂謫居忽如忘聚散
本相因離情自悲悵鸞翮非常戢鵬天㑹昭曠永懷
宛洛游曽是彈冠望(荆闕字未詳)
和燕公遊㴩湖上寺云江外多山水招要歩馬來琴
將天籟合酒共鳥聲催巗坐攀紅藥溪行愛綠苔所
懷非此地游望亦徘徊
和燕公别㴩湖云南湖美泉石君子翫幽竒灣澳陪
臨泛巗峿共踐窺秋風頳桂竦春景緑楊垂郢路委
分竹湘濵擁去麾枉㠶懷勝賞留景惜羌池水朩且
不弃情遊良可知
　　尹􁒱
陪燕公登南樓詩云君子每垂眷江山共流盻水逺
林外明嵓近霧中見終日西北望何處是京縣屢登
高春臺徒使淚如霰
燕公和云危樓㵼洞湖積水照城隅命駕邀漁父通
家引鳳鶵山晴紅蘂匝洲曉綠苖鋪舉目思鄉縣春
光定不殊
趙冬曦云寛慰何以歡隂氣亦登望孤島輕霧裏行
舟白波上目熒西北雲心醉東南障昔日青溪子胡
然此無狀
秋夜遊㴩湖詩云熊軾巴陵地鷁舟湘水潯江山與
勢逺泉石自幽深杳靄入天壑冥茫見道心超然無
俗事清宴有深林
又云江上饒竒山㠝羅雲水間風秋樹色雜苔古色
文班巴浴將千溬㴩湖凡㡬灣嬉遊竟不盡乗月汎
舟還(方舟嬉逰㴩壑覧山川之異探泉石之竒盻望/􁒱序云燕公以董司馬𥘉到趙侍御客焉聿理)
(時之樂豈不盛歟/崇朝留樽待月一)
燕公和云㴩湖佳可遊旣近復能幽林裏捿精舎山
間轉去舟鴈飛江月冷猿嘯野風秋不是迷郷路㝷
竒處處留
又云坐嘯人事閑佳逰野情發山門送落照湖口望
昇月林㝷猿狖居水戯黿鼉穴朔風吹飛鴈芳草亦
云歇
趙冬曦云政理常多暇方舟此泝洄吹笙虛洞荅舉
揖便風催山暗雲猶辯潭幽月稍來清溪無數曲未
盡莫先回
又云煙靄夕微蒙幽灣賞未窮艤舟待𥘉月寒幌招
逺風鸖聲聒前浦人火明暗叢東山雲壑意不謂爾
來同
張均云逺水沉西日寒沙聚夜鷗平湖乗月滿飛棹
接星流黃葉鳴淒吹蒼葭掃暗洲願移滄浦賞歸侍
頴川遊
又云灣潭幽意深查靄涌寒岑石㾗秋水落嵐聚夕
陽沉澄澈天為底淵玄月作心青溪非大隐歸弃白
雲潯
汎洞庭云風光淅淅草中飄日采熒熒水上揺幸奉
瀟湘雲壑意山傍欲與動仙橈
燕公和云平湖一望氷連天秋景千潯下洞泉忽驚
水上光華滿疑是乗舟到日邊
􁒱開元時張燕公岳州從事也官𥙷闕
　　崔成甫(侍御是也/李白詩崔)
贈李白云我是瀟湘放逐臣君辭明主漢江濵天外
常求李白老金陵捉得酒仙人
白和云嚴陵不從萬乗遊歸卧空山釣北流自是客
星辭帝座元非太白醉揚州
李白澤畔吟序云澤畔吟者逐臣崔公所作云代業
文宗早荗才秀起家校書蓬山再尉關輔中佐于憲
車因貶湘隂流離沅湘摧顇草莾忠憤義烈形于清
辭其怨者之流乎
開元末長安令韋堅兼水陸轉運使鑿潭望春樓下
先時民間唱俚歌曰得夲紇那邪其後得寶符於桃
林時成甫為陜縣尉更得体歌為得寶洪農野堅命
舟人歌之成甫又廣之為歌辭十闋自衣缺後綠衣
錦半臂紅抹額立第一船為號頭以唱集兩縣婦女
百人鮮服靚粧鳴皷吹笛以和之
先是人間歔唱歌詞云得(反/丁紇)体(反/都董)紇郍耶紇囊
得体耶潭裏船車閙楊州銅噐多三郎當殿坐㸔唱
得体歌至開元二十九年田同秀上言見玄元皇帝
云有寶符在陜州桃林縣古關令尹喜宅發中使求
而得之以為殊祥改桃林為靈寶縣以韋堅為陜郡
太守鑿新潭潭成又致楊林銅噐翻出此詞廣集兩
縣官使婦人唱之言得寶弘農野弘農得寶耶潭裡
船車閙楊州銅噐多三郎當殿坐㸔唱得寶歌成甫
又作歌詞十首
　　李昂
雋秀等科𥘉皆考功主之開元二十四年李昂員外
性剛急不容物以舉人皆飾名求稱揺蕩主司談毁
失實竊病之而將革焉集貢士與之約曰文之美悪
悉知之矣考校取捨存乎至公如有請託於時求聲
於人者當首落之旣而昻外舅常與進士李權隣居
相善乃舉權於昻昻怒集貢人召權庭數之權謝曰
人或相知竊聞於左右非敢求也昻因曰觀衆君子
之文信美矣然古人云瑜不掩瑕忠也其有詞或不
典將與衆評之若何皆曰唯公之命旣出權謂衆曰
向之言其意属吾也吾誠不第决矣又何籍焉乃隂
求昻瑕以待之異日㑹論果斥權章句之疪以辱之
權拱而前曰夫禮尚徃來來而不往非禮也鄙文不
臧旣得而聞矣而執事昔有雅什嘗聞於道路愚將
切磋可乎昻怒而嬉笑曰有何不可權曰耳臨清渭
洗心向白雲閑豈執事之詞乎昻曰然權曰昔唐堯
衰耄厭倦天下將禪於許由由惡聞故洗耳今於天
子春秋鼎盛不揖讓於足下而洗耳何哉是時國家
寜謐百寮畏法令兢然莫敢跌昻聞惶駭蹶起不知
所酬乃訴於執政謂權風狂不遜遂下權吏初昻強
復不受嘱請及有吏議求者莫不允從由是庭議以
省郎位輕不足以臨多士乃以禮部侍郎專之
昂賦戚夫人楚舞歌云定陶城中是妾家妾年二八
顔如花閨中歌舞未終曲天下死人如亂麻漢王此
地因征戰未出簾櫳人已薦風花􁰕蓞落轅門雲雨
徘徊入行殿日夕悠悠非舊郷飄飄處處逐君王閨
門向裏通歸夢銀燭迎來在戰場相從顧恩不顧已
何異浮萍寄深水逐戰曾迷隻輪下隨君㡬䧟重圍
裏此時平楚復平齊咸陽宫闕到關西珠簾夕殿聞
鍾皷白日秋天憶皷􁎅君王縱恣翻成誤吕后由來
有深妬不柰君王容鬢衰相存相顧能㡬時黃泉白
骨不可報雀釵翠羽從此辭君楚歌兮妾楚舞脉脉
相㸔兩心苦曲未終兮袂更揚君流涕兮妾斷腸已
見儲君歸惠帝徒留愛子付周昌
　　殷遥
題友人亭云故人雖薄宦往往渉清溪鑿牖對山月
褰裳拂澗霓逰魚逆水上宿鳥向風棲一見桃花發
能令秦漢迷
山行云寂歷青山曉山行趣不稀野花成子落江鷰
引雛飛暗草薰苔徑晴楊掃石磯俗人猶語此餘立
轉忘歸
王維哭之云人生能㡬何畢竟歸無形念君等為死
萬事傷人情慈母未及葬一女纔十齡􁝏􁝏寒郊外
蕭條聞哭聲浮雲為蒼忙飛烏不能鳴行人同寂寞
白日自悽清憶昔君在時問我學無生勸君苦不早
令君無所成故人各有贈又不及半生負爾非一涂
慟哭返柴荆
又曰送君反葬石樓山松栢蒼蒼賔馭還埋骨白雲
長已矣空餘流水向人間
遥丹陽人天寶間終於忠王府曹參軍
　　徐延壽
人日剪綵詩云閨婦持刀坐自憐裁剪新葉催情綴
色花寄手成春帖鷰留粧户黏鷄欲向人驚來問夫
婿何處不如眞
延壽開元間江寧人處士也
　　苑咸
王維贈咸詩序曰苑舎人能書𣑽字兼逹梵音曲盡
其妙戲為之贈詩曰名儒待制滿公車才子為郎典
石渠蓮花法藏心懸悟貝葉經文手自書楚詞共許
勝揚馬梵字何人辯魯魚故舊相望在三事願君莫
厭承明廬
咸荅詩曰蓮花梵字本從天華省仙郎早悟禪三㸃
成伊猶有想一觀如幻自忘筌為文已變當時躰入
用還推間氣賢應同羅漢無名欲故作馮唐老歳年
(荅云仙郎真意憐同舎丞相無私断掃門/王為庫部員外郎乆不迁故咸末句及之王)
咸成都人開元末上書拜司經校書中書舎人顔眞
卿序遜逖文集曰公之除庶子也苑咸草詔曰西掖
掌綸朝推無對議者以為知言唐人推咸為文誥之
最後貶漢東郡司户參軍復起為舎人終永陽太守
始咸舉進士在京仲夏忽染疾而卒三日復蘇云見
人追至隂司見劉敬則為㝠官乃同舉進士也問其
故乃曰追瑊乃誤召公速遣押還咸曰數上京不捷
家逺且貧試閲籍若有科第官職即願生還劉謂曰
君來春登苐歴臺省至中書舎人
　　丘為
為蘇州嘉興人事繼母孝常有靈芝生堂下累官太
子右庻子時年八十餘而母無恙給俸祿之半及居
憂觀察使韓滉以致仕官給祿所以惠養老臣不可
在喪為異唯罷春秋羊酒𥘉還郷縣令謁之為候門
磬折令坐乃拜里胥立庭下旣出乃敢坐經縣宇降
馬而趍卒年九十六與劉長卿善長卿送為赴上都
詩云帝郷何處是岐路空垂泣楚思愁暮多川程帶
潮急潮歸人不歸獨向回塘立王摩誥送為徃唐州
詩云四愁連漢水百口寄隨人
為尋西山隱者不遇詩云絶頂一茅茨直上三十里
扣關無僮僕窺室唯案几若非巾柴車應是鈎秋水
差池不相見黾俛空仰止草色新雨中松聲晚秋裏
及兹繼幽絶自足盪心耳雖無賔主意頗得清浄理
興盡方下山何必待之子
王維送為落第東歸詩云憐君不得意况復柳條春
為客黃金盡還家白髪新五湖三畝宅萬里一歸人
知禰不能薦羞為獻納臣(重岀)
摩詰賦左掖棃花詩云閑灑階邊草輕隨箔外風黄
鸎弄不足衘入未央宫
為和云冷艶全欺雪餘香乍入衣春風且莫定吹向
玉階飛
皇甫冉詩云巧觧迎人笑偏能亂蝶飛春風時入户
㡬片落朝衣
唐詩紀事卷第十七
唐詩紀事卷第十八
　杜甫　李白
　　杜甫
元稹作子美墓銘叙曰餘讀詩至杜子美而知古人
之才有所揔萃焉始堯舜之君臣以賡歌相和是後
詩人繼作歴夏殷周千餘年仲尼緝拾選練取其干
預教化之尤者三百篇其後無聞焉騷人作而怨憤
之態繁然猶去風雅日近尚相比擬秦漢巳還釆詩
之官旣廢天下俗謡民謳歌頌諷賦曲度嬉戯之詞
亦隨時間作至武帝賦栢梁詩而七言之體具蘇子
卿李少卿之徒尤工爲五言雖句讀文律各異雅鄭
之音而詞意闊逺指事言情自非有爲而爲則文不
妄作建安之後天下之士遭罹兵戦曹氏父子鞍馬
間爲文徃徃横槊賦詩故其遒文壯節抑揚怨哀悲離
之作尤極於古晉世風槩稍存宋齊之間教失根本
士以簡慢矯飾相尚文章以風容色澤放曠精清爲
高蓋吟冩性靈流連光景之文也意義格力無取焉
陵遲至梁陳滛艶刻飾佻巧小碎之詞又宋齊之所
不取唐興學官大振歴世之文能者互書而又沈宋
之流研練精切穏順聲勢謂之爲律詩由是而後文
變之體極焉而又好古者遺近務華者去實效齊梁
則不逮於晉魏工樂府則力屈於五言律切則骨格
不存閑暇則纎穠莫備至於子美所謂上簿風雅下
該沈宋言奪蘇李氣吞曹劉掩顔謝之孤高雜徐庾
之流麗盡得古今之體勢而兼昔人之所獨專矣如
使仲尼考鍜其㫖要尚不知貴其多乎哉苟以爲能
所不能無可無不可則詩人以來未有如子美者是
時山東人李白亦以竒文取稱時人謂之李杜余觀
其壯浪縱恣擺去拘束摸冩物象及樂府歌詩誠亦
差肩於子美至若鋪陳終始排比聲韻大或千言次
猶數百詞氣豪邁而風調清深屬對律切而脫棄凡
近則李尚不能歷其藩翰况堂奥乎余嘗欲條㭊其
文體别相附與來者爲之凖病懶未就爾適子美之
孫嗣業啓子美之柩㐮祔事於偃師途次于荆楚雅
知余愛言其大父之爲文祈余爲誌辭不可絶余因
系其官閥而銘其卒葬云系曰晉當陽侯杜氏下十
世而生依藝生審言善詩官至膳部員外郎審言生
閑閑生甫爲奉天令甫字子美天寶中獻三大禮賦
明皇竒之命宰相試文文善授率州曹屬京師亂歩
謁行在授左拾遺以直言失官出爲華州司功㝷迁
京兆功曹劔南節度使嚴武㧞爲工部員外叅謀軍
事旋又棄其官扁舟下荆楚間竟以寓卒旅殯嶽陽
享年五十九夫人弘農楊氏女父曰司農少卿怡四
十九年終嗣子曰宗武病不克葬没命其子嗣業以
家貧無以給䘮收拾乞丐燋勞晝夜去子美没後四
十年然後卒先人之志亦足爲難矣銘曰惟元和之
癸己粤某月某日之佳辰合窆我杜子美於首陽之
山前嗚呼千歳而下曰此文先生之古墳
樂天曰杜詩最多至於貫穿今古覼縷格律盡工盡
善又過於李然撮其新安石濠潼關吏蘆子關花門
之章朱門酒肉臭路有凍死骨之句亦不過三四十
杜尚如此况不逮者乎
睿宗先天元年癸丑是歳甫生明皇開元三年丙辰
於郾城觀公孫大娘舞劔噐是年才四歳必有悞天
寳元年癸未有南曹小司㓂爲山之作時年三十一
天寶十一年癸巳上韋相詩有龍飛四十春帝即位
四十年時有兵車行麗人行十三年乙未上三大禮
賦甫年四十三(行攺右衛率府胄曹/召試文章授河西尉不)十四年丙申
是年十一月𥘉自京赴奉先有懷詠詩是月禄山亂
(州獨䧟賊中/以家避亂鄜)天寶十五載丁酉六月帝西狩有哀王
孫詩七月肅宗即位攺元至德是年避㓂馮翊有白
水高齋三川觀漲詩至德二年自賊中竄歸鳯翔拜
左拾遺八月墨制放徃鄜州迎家有北征詩明年乾
元元年收京扈從還長安上䟽論救房琯帝怒黜甫
華州司功有新安吏石壕吏新婚别垂老别留花門
洗兵馬詩明年關輔飢亂棄官之秦州乃適同谷乃
入蜀有遣興三百首上元元年辛丑在蜀二年嚴武
鎭蜀甫自閬徃依焉明年寶應元年癸巳有元年建
已月詩代宗廣德元年甲辰有祭房相國文武再鎭
蜀表甫叅謀檢校(員外/工部)作傷春五首永㤗元年丙午
武卒崔旰殺郭英乂楊子琳栢正節舉兵攻旰蜀亂
甫遊東川除京兆功曹不赴大歴元年丁未移居夔
州三年出峽之荆渚至湘潭寓居耒陽五年辛亥有
追高適人日作夏甫還㐮漢卒於岳陽
叚成式酉陽雜俎云李白集有堯祠贈杜𥙷闕者老
杜也詩曰我覺秋興逸誰言秋興悲山將落日去水
與晴相冝煙歸北海少鴈度青天遲相失各萬里茫
然空爾思不獨飯顆山頭之句也
國朝盛文肅嘗夢朝上帝見殿上題扇云夜䦨更秉
燭相對如夢寐𥘉謂天上之作巳而知子美詩也
禰衡撾漁陽摻其聲悲壯漢武時星辰影動揺東方
朔謂民勞之應子美詩云五更皷角聲悲壯三峽星
河影動揺乃用故事也先儒云不行一萬里不讀萬
卷書不知老杜書信然
詩話云有病瘧者子美曰吾詩可以療之病者曰云
何曰夜䦨更秉燭相對如夢寐其人誦之瘧猶是也
杜曰更誦吾詩云子章髑髏血摸糊手提擲還崔大
夫其人誦之果愈子美傲誕不冠見嚴武故詩云莫
倚善題鸎鵡賦何湏不着鵕儀冠子美奉酬云謝安
不倦登臨賞阮籍焉知禮法踈傳叙子美傲放武積
不平欲殺之冠鈎於簾者三遂止
寄韋有夏都中詩云省郎憂病士書信有柴胡飲子
頻通汗懷君想報珠飲子對懷君或云沈佺期齒録
對牙緋孟浩然鷄黍對楊梅之類也
子美題李尊師松障詩云巳知仙客意相親更覺良
工心獨苦用意之妙有舉世莫知者此唐人所以名
家也
　　李白
烏棲曲云姑蘇臺上烏棲時呉王宫裏醉西施呉歌
楚舞歡未畢青山猶衘半邊日銀箭金壺(金丁/一作)漏水
多起㸔秋月墜江波東方漸高奈樂何(爾何/一作)天寶𥘉
賀知章見之曰此詩可以泣鬼神矣
蜀道難云噫嚱吁危乎高哉蜀道之難難於上青天
蚕叢及魚鳬開國何茫然爾來肆萬捌千歳乃與秦
塞通人煙西當太白有鳥道可以横絶峨眉巔地崩
山摧壯士死然後天梯石棧方(相/一作)鈎漣上有六龍
廻日之高摽(海之浮雲/一作横河断)下有衝波逆折之回川黃
鸖之飛尚不得(過/一作)猿猱欲度愁攀縁(牽/一作)青泥何
盤盤百歩九折縈嵓巒捫參歴井仰脅息以手撫膺
坐長嘆問君西遊何時還畏途巉嵓不可攀但見悲
鳥號古木雄飛雌從遶林間又聞子規啼夜月愁空
山蜀道之難難於上青天使人聽此凋朱顔連峰去
天不盈尺(㡬千尺/一作入㷑)枯松倒挂倚絶壁飛湍瀑流争
喧豗氷崕轉石方壑雷其嶮也若此嗟爾逺道之人
胡爲乎來哉劔閣峥嶸而崔嵬一夫當關萬人(夫/一作)
莫開所守或匪親(人/一作)化爲狼與豺朝避猛虎夕避
長蛇磨牙吮血殺人如麻錦城雖云樂不如早還家
蜀道之難難於上青天側身西望長咨嗟(人嗟/一作令)
　　　蜀道難或曰譏章仇兼瓊或曰譏嚴武之暴
　　　爲房相杜甫危之也
宫中行樂詞云小小生金屋盈盈在紫微山花揷寳
䯻石竹繡羅衣毎出深宫裏常隨歩輦歸只愁歌舞
散化作綵雲飛
柳色黃金嫰梨花白雪香玉樓巢(開/一作)翡翠珠(金/一作)
殿鎻鴛鴦選妓隨雕(朝/一作)輦徴歌出洞房宫中誰第
一飛鷰在昭陽
盧橘爲榛樹蒲桃出(是/一作)漢宫煙花冝落日絲管醉
春風笛奏龍鳴(吟/一作)水簫吟(鳴/一作)鳳下空君王多樂
事何必向(在/一作)回中(万方同/一作選與)
玉樹(殿/一作)春歸日(好/一作)金宮樂事多後庭朝未入輕
輦夜相過笑歩花間語嬌來燭下歌莫教明月去留
著醉姮娥
繡户香風暖紗窓曙色新宫花争笑日池草暗生春
緑樹聞歌鳥青樓見舞人昭陽桃李月羅綺自(坐/一作)
相親
今日明光裏還湏結伴遊春風開紫殿天樂下珠樓
豔舞全知巧嬌歌半欲羞更憐花月夜宫女笑蔵鉤
寒雪梅中盡春風柳上歸宫鶯嬌欲醉簷燕語還飛
遲日明歌席新花豔舞衣晩來移綵仗行樂好光輝
水渌南薰殿花紅北闕樓鶯歌聞太液鳯吹遶瀛州
素女鳴珠佩天人弄綵毬今朝風日好冝入未央逰
　　　明皇坐沉香亭意有所感欲得白爲樂章召
　　　入而白巳醉左右以水頮靣稍觧授筆成文
　　　婉轉精切無留思
清平調詞云雲想衣裳花想容春風拂檻露華濃若
非群玉山頭見會向瑶臺月下逢
一枝紅豔露凝香雲雨巫山枉斷腸借問漢宫誰得
似可憐飛燕倚新粧
名花傾國兩相歡長得君王帶笑看觧釋春風無限
恨沉香亭北倚欄干
　　　禁中木芍藥開上賞之妃子從帝曰賞名花
　　　對妃子焉用舊樂詞爲命李亀年持金花牋
　　　賜白爲清平樂詞三章梨園子弟撫絲竹李
　　　亀年歌之上親調玉笛以倚曲毎曲遍將換
　　　則遲其聲以媚之太真以頗梨七寶盃酌西
　　　凉蒲萄酒笑飲
翰林讀書言懷呈集賢院内諸學士云晨趍紫禁中
夕待金門詔觀書散遺秩探古窮至妙片日茍會心
掩卷忽而笑青蝇易相㸃白雪難同調本是散踈人
屢貽𥚹促誚雲天屬清朗林壑憶遊眺或時清風來
閑倚欄(簷/一作)下嘯嚴光桐廬溪謝客臨海嶠功成謝
人君(間/一作)從比一投釣
　　　高力士以脫靴之耻諎白於貴妃曰以飛燕
　　　指妃子是賤之甚也不爲親近所容乃益放
　　　鷔爲酒八仙人懇求還山
潯陽紫極宫感秋作云何處聞秋聲翛翛北牎竹廻
薄萬古心攬之不盈掬静坐觀衆妙浩然媚幽獨白
雲南山來就我簷下宿嬾從唐生决羞訪季主卜四
十九年非一徃不可復野情轉蕭散世道有翻復陶
令歸去來田家酒應熟
　　　是時自有歸山之意矣
胡無人云嚴風吹霜海草凋筋簳精堅胡馬驕漢家
戰士三千萬將軍兼領(誰者/一作)霍嫖姚流星白羽腰間
挿劒花秋蓮光岀匣天兵照雪下王關虜箭如沙射
金甲雲龍風虎盡(晝/一作)交回太白入月敵可摧旄頭
㓕覆胡之腸涉胡血懸胡青天上埋胡紫塞旁胡無
人漢道昌陛下之壽三千霜但歌大風雲飛揚安用
猛士兮守四方
　　　此詩禄山反時作禄山死太白食月云
東武吟云好古笑流俗素聞賢逹風方希佐明主長
揖辭成功白日在高天回光燭微躬恭承鳯凰詔歘
起雲蘿中清切紫霄廻優游丹禁通君王晹顔色聲
價凌煙虹桒輿擁翠蓋扈從金城東寶馬麗絶景錦
衣入新豐倚巗望松雪對酒鳴絲桐因學楊子雲獻
賦甘泉宫天書美片善清芬播無窮歸來入咸陽談
笑皆王公一朝去金馬飄落成飛蓬賔犮日踈散玉
樽日成空才力猶可倚(恃/一作)不慙世上雄閑作東武
吟曲盡情未終書此謝知巳吾尋黃綺翁(尋釣翁/一作扁舟)
　　　或曰白以是詩留别翰苑蓫放逰江湖矣
對酒憶賀監序云太子賔客賀公扵長安紫極宫一
見余呼余爲謫仙人因觧金龜換酒爲樂没後對酒
悵然有懷而作是詩曰四明有狂客風流(霞杯/一作)賀季
眞長安一相見呼我謫仙人㫺好盃中物翻(今/一作)爲
松下塵金龜換酒處却憶淚沾巾
又狂客歸四明山隂道士迎勑賜鏡湖水爲君臺沼
榮人亡余湖宅空有荷花生念此杳如夢凄然傷我情
又曰欲向江東去定將誰舉盃稽山無賀老却棹酒
船廻
飯顆山頭逢杜甫頂戴笠子日草午借問因何太痩
生揔爲從前作詩苦此詩載於唐舊史
近世傳白詩云斷崕如削瓜嵐光破崕緑天河從中
來白雲漲川谷玉案勑文字世眼不可讀攝身凌清
霄松風拂我足又云舉䄂露條脫招我飯胡麻
白本末傳記所載不同唐史稱白興聖皇帝九世孫
隋末以罪徙西域神龍𥘉遁還客巴西旣長隱岷山
蘇頲爲益州長史見白異之更客任城與孔巢父韓
凖裴政張叔明陶沔居徂徠山日沉飲號竹溪六逸
天寶𥘉南入會稽與吳筠善筠𬒳召故白亦至長安
徃見賀知章賀知章見其文歎曰子謫仙人也
嚴武傳武爲劒南節度使房琯以故相爲部内剌史
武慢倨不爲禮最厚杜甫然欲殺甫數矣李白爲蜀
道難者乃爲房杜危之也
韋臯傳天寶時李白爲蜀道難斥嚴武陸暢更爲蜀
道易以美韋臯摭言云太白自蜀至京以新業贄謁
賀知章知章覽蜀道難一篇楊眉謂之曰公非人世
人豈非太白星精邪然則蜀道難之作乆矣非爲房
杜也又南部新書云李白山東人父為任城尉因家
焉少與魯人隱徂徠山號竹溪陸逸天寶𥘉逰會稽
吳筠隱剡中谷稱蜀人非也今任城令廳有白之詞
尚存唐范傳正誌其墓曰白凉武昭王九世孫昭王
隴西人隋末子孫以罪徙碎葉神龍時白父客自西
域逃居綿之巴西而白生焉唐魏顆李陽氷序其文
劉全白撰其墓碣皆曰廣漢人故論白者或曰隴西
或曰山東或曰蜀陽氷云出翰林浪跡縱酒以自昬
穢詠謌之際屢稱東山林白亦云以張垍讒逐逰海
岱間子美所謂汝與山東李白好蓋白自号也蜀道
難或曰作於天寶𥘉或曰作於天寶末二說皆出於
後世以意逆之曰此爲房杜危之也陸暢去白未逺
作蜀道易以美韋臯傳之當時而蜀道難之詞曰錦
城雖云樂不如早還家其意必有所属房杜之說盖
近之矣(西故以客呼之/白之父客於巴)東蜀楊天惠彰明逸事云元
符二年春正月天惠𥙷令於此竊從學士大夫求問
逸事聞唐李太白本邑人微時募縣小吏入令卧内
嘗驅牛徑堂下令妻怒將加詰責太白亟以詩謝云
(若非是織女何得問牽牛/素靣倚欄鈎嬌聲出外頭)令驚異不問稍親招引侍
研席令一日賦山火詩思軋不属太白從傍綴其下
句令詩云(人歸火不歸/野火燒山去)太白繼云(煙逐暮雲飛/熖隨紅日去)令慙
止頃之從令觀漲有女子溺死江上令復苦吟太白
輙應聲繼之令詩云(鳥窺眉上翠魚弄口傍珠/二八誰家女漂來倚岸芦)太白
繼云(因何逢五伯應是想秋胡/緑鬂隨波散紅顔逐浪無)令滋不悅太白恐弃
去隱居戴天大匡山往來旁郡依潼江趙徴君蕤
亦節士任俠有氣善爲縱横學著書号長短經太白
從學歳餘去遊成都賦春感詩云(事难諧榆莢錢生/茫茫南與北道直)
(人釵却憶青山上雲門掩竹齋/樹楊花玉惨街塵縈逰子靣蝶弄美)益州剌史蘇頲
見而竒之時太白齒方少英氣溢發諸爲詩文甚多
㣲類宫中行樂詞體今邑人所藏百篇大抵皆格律
也雖頗體弱然短羽䙰褷已有雛鳳態淳化中縣令
楊遂爲之引謂爲少作是也遂江南人自名能詩累
謫爲令云始太白與杜甫相遇梁宋間結交歡甚乆
乃去客居魯徂徠山甫從嚴武成都太白益流落不
能歸故甫詩又云(頭白好歸來/匡山讀書處)然學者多疑太白爲
山東人又以匡山爲匡廬皆非也今大匡山猶有讀
書臺而清㢘郷故居遺地尚在廢爲寺名隴西院有
唐梓州剌史碑(名/失其)及綿州剌史高柷記太白有子
曰伯禽女平陽皆生太白去蜀後有妺月圓前嫁邑
子留不去以故塟邑下墓今在隴西院旁百歩外或
傳院乃其所捨云　白詩云昔作芙蓉花今爲斷腸
草以色事他人能得㡬時好陶洪景仙方云斷腸草
不可食其名美好名芙蓉乃知詩人無一字閑語
唐詩紀事卷第十八
唐詩紀事卷第十九
　　崔宗之　敬括　房琯　蘇淵明
　　　崔宗之
宗之襲父日用齊家之封好學寛愽有風舉與李杜
以文相知贈李白云凉秋八九月白露空園庭耿耿
意不暢捎捎(悄悄/一作)風葉聲思見雄俊士共話今古情
李侯忽來儀把𬒮苦不早清論旣抵掌玄談多絶倒
分明楚漢事歴歴王覇道擔囊無俗物訪古千里余
䄂有七首劒懐中茂陵書雙眸光照人詞賦淩子虚
酌酒竝素琴霜風氣凝潔平生心事中今日爲君說
我家有别業寄在嵩之陽明月出高岑清溪澄素光
雲散牎戸静風吹松桂香子若同斯遊千載不相忘
白和云朔風横高天萬里起秋色壯士心飛揚落日
空嘆息長嘯出原野凛然寒風生幸遭聖明時功業
猶未成柰何懐良圖鬱悒獨愁坐(獨坐/一作空)杖䇿尋英
豪立談乃知我崔公生人秀𬗟邈青雲姿制作參造
化託諷含神祗海岳尚可傾吐諾終不移是時霜飈
寒逸興臨華池起舞拂長劒四座皆揚眉因得窮歡
情贈我以新詩又結汗漫期九垓遠相待舉身憇蓬
壺濯足弄滄海從此凌倒景一去無時還朝遊明光
宫暮日閶闔關但得長把𬒮何必嵩丘山
宗之爲侍御史謫官金陵與白詩酒唱和月夜乗舟
自採石逹金陵
　　　敬括(孫晦昕眸)
括字叔弓河中人爲殿中侍御史不諧附揚國忠出
知果州入爲兵侍志簡淡不求名後剌同州隱然持
重大曆中卒
括試七月流火云前逢一葉下言念忽悲秋變節金
𥘉至分寒火正流氣含良夜早光拂夏雲收助月微
明散㳂河麗景浮秋標時令美詩興國風幽自此觀
邪正深知玉葉休
　　　房琯
琯宰盧氏王維贈詩云逹人無不可忘巳愛蒼生不
復小千室絃歌在兩楹又云視事兼偃卧對書不簮
纓蕭條人吏踈鳥雀下空庭是時琯之清名巳重於
榗紳矣
琯題漢州西湖云高流纒峻隅城下𬗟丘墟决渠信
浩蕩潭島成江湖結宇依回渚水中信可居三伏氣
不蒸四逹暑自徂同人千里駕鄰國五馬車月出共
登舟風生隨所如舉麾指極浦欲極更盤紆繚繞各
殊致夜盡情有餘遭亂意不開即理還暫祛安得長
晤語使我憂更除琯之次律融之子也相肅宗有逺
器好談老子浮屠法高談有餘而不切事
　　　蘇源明
天寳十二載源明守東平宴濮陽守崔季重魯郡李
蘭濟南田琦濟陽李陵于回源亭爲小洞庭五太守
讌集載其歌曰小洞庭兮寓方舟風嫋嫋兮離平流
寓方舟兮小洞庭雲微微兮連絶􁛽仍瀾壯兮𬗟以
没重嵓轉兮超以忽馮夷娎兮䕶輕撓蛟龍伃兮落
増潮泊中潮兮澹而閑並曲溆兮悵而還適予手兮
非于期將解𬒮兮藂予曲尚君子兮夀厥身承明主
兮憂斯人
其後以國子司業召須尉袁廣餞于小洞庭復歌曰
浮漲湖兮莾條遥川后禮兮扈予橈横増沃兮蓬僊
延川后福兮易予船月澄凝兮明空波星磊落兮耿
秋河夜旣良兮酒且多樂方作兮柰别何
子美八哀詩曰武功少也孤徒歩客徐兖讀書東嶽
中十載考墳典時下萊蕪郭忍飢浮雲巘負米晚爲
身毎食臉必泫夜字照爇薪垢衣生碧蘚庶以勤苦
志報兹劬勞願學蔚醇儒姿文包舊史善灑落辭幽
人歸來濳京輦射䇿君東堂宗匠集精選制可題未
乾乙科巳大闡文章日自負吏禄亦累踐晨趍閶闔
内足踏宿昔研一麾出守還(東平太守故召爲國子/源明累迁太子諭德爲)
(也/司業)黄屋朔風卷不暇陪八駿虜庭悲所遣平生滿
樽酒斷此朋知展憂憤病二秋有恨石可轉(䧟京師/安禄山)
(官黄屋車蓋也/源明以病不受僞)肅宗復社稷得無逆順辨(兩京權/肅宗復)
(知制誥/考功郎中)范曄顧其兒李斯憶黃犬秘書茂松意再
扈祠壇墠前後百卷文枕藉皆禁臠篆刻楊雄流𬈑
漲本末淺青熒芙蓉劒犀兕豈獨剸反爲後軰䙝予
實苦懐𬗟煌煌齋房芝事絶萬手搴垂之俟來者正
始眞勸勉不要懸黄金胡爲投亂贙結交三十載吾
與誰遊衍滎陽復冥莫罪罟巳横罥嗚呼子逝日始
泰則終蹇長安米萬錢凋喪盡餘喘戰伐何當解歸
帆阻清沔尚纒漳水疾永負蒿黒餞(謂鄭䖍也/詩中滎陽)
唐詩紀事卷第十九
唐詩紀事卷第二十
　　鄭䖍　嚴武　史俊　李適之
　　祖詠　李頎　綦母潜　趙謙光
　　李元操　薛令之　張諲　陶翰
　　顔舒　王琚　王熊　薛維翰
　　崔亘　朱琳　王冷然　萬楚
　　胡皓　袁瓘　柳識　高力士
　　高霽　息夫牧　崔曙
　　　鄭䖍
䖍閨情云銀鑰開香閣金臺㸃夜燈長征君自慣獨
卧妾何曽
子美詩云鶢鶋至魯門不識鍾皷饗孔翠望青霄愁
思彫籠養滎陽冠衆儒早聞名公賞地崇士大夫况
乃清氣爽天然生知姿學立游夏上神農或闕漏黃
石愧師長藥纂西極名兵流指諸掌貫穿無遺恨薈
蕞何技癢圭臬星經奥蟲篆丹青廣(當世著書八十/按新史䖍集撰)
(坐謫十年命其書爲㑹猝孔子作春秋㳺夏不能賛/余篇有窺其藁者上書告䖍私撰國史䖍蒼黄焚之)
(古書也言䖍無不貫穿復通游藝星經丹青之類/皇猷䖍私撰國史出其上也神農黄石藥纂兵流者)
子雲窺未遍方朔諧太枉神翰顧不一躰變鍾兼兩
(葉數屋䖍取筆書歳乆皆遍矣/䖍好書及畫恨無紙慈恩寺貯𥙷)文傳天下口大字
猶在牓昔獻書画圖新詩亦俱徃滄洲動玉陛宣鶴
誤一響三絶自御題四方尤所仰(以獻帝大署其尾/䖍自寫其詩并畫)
(宣一作寡/曰鄭䖍三絶)嗜酒益踈放(云頼得蘇司業時時與酒/䖍嗜酒踈放故杜南贈詩)
(源明也/錢蘇司業)彈琴視天壤形骸實土木親近唯几杖未
曽寄官曹突兀倚書幌(欲置左右以不事事更爲置/䖍𥘉坐謫還京師上愛其材)
(宰相曰上橧國學置廣文舘以居賢者令後世言廣/廣文舘以䖍爲愽士䖍聞命不知廣文曹司何在訴)
(始不亦美乎/文愽士自君)晚就芸香閣胡塵昬坱莾反覆歸聖朝
㸃染無滌蕩老䝉台州椽泛泛浙江槳(張通儒劫百/安禄山反遣)
(潜以宻逹達靈武賊平免死貶台州司戸參軍/官置東都僞受水部郎中因稱風緩求攝市令)履穿
四明雪飢拾楢溪橡空聞紫芝歌不見杏壇丈天長
眺東南秋色餘魍魎别離慘至今班白徒懐曩春深
秦山秀葉墜清渭朗劇談王侯門野稅林下鞅操𥿄
終夕酣時物集遐想詞塲竟踈闊平昔濫吹奬百年
見存沒牢落吾安放蕭條阮咸在出處同世網他日
傍江樓含悽述飄蕩(作寡鸖/宣鸖一)
䖍滎陽人天寳𥘉爲恊律郎或告其私撰國史坐謫
十年還京爲廣文愽士自寫其詩畫以獻帝書曰鄭
䖍三絶禄山反劫爲攝部郎中乃託風緩求水市令
而以宻草逹靈武賊平坐王維下迁而䖍貶台州司
戸參軍後數年卒
䖍著薈蕞等諸書之外又撰胡本草七卷詩中及之
子美云䖍與今秘書監鄭審編翰齊價謫江陵故有
阮咸江樓之句
　　　嚴武
卧向巴山落月時兩郷千里夢相思可但歩兵偏愛
酒也知光禄最能詩(謝荘/阮籍)江頭赤葉楓愁客籬外黃
花籬對誰䟦馬望君非一度冷猿秋雁不勝悲(荅子/巴嶺)
(簇鞍馬回首白雲間/美見憶子美詩云遥知)
漫向江頭把釣竿懶眠沙草愛風湍莫倚善題鸚鵡
賦何湏不着鵕䴊冠(中/侍)腹中書籍幽時曬肘後醫方
靜處看興發㑹能馳駿馬終須重到使君灘(錦江野亭/寄題杜二)
子美八哀詩云鄭公瑚璉器華岳金天晶昔在童子
日巳聞老成名嶷然大賢後復見秀骨清(中書侍郎/嚴武傳武)
(書不究精義渉獵而巳大賢謂嚴子陵歟/挺之子神氣雋爽敏於聞見㓜有成人風讀)開口取
將相小心事犮生(牀呼斥其父名而武不忤/甫與武世契也嘗醉登武)閱書百
𥿄盡落筆四座驚歴職匪父任嫉邪常力爭(以門䕃/武弱冠)
(傑武挺節赴行在宰相房琯素重之及是首薦才畧/䇿名哥舒翰奏克判官至德𥘉肅宗𥘉靖難大收才)
(給事中/可稱累迁)漌儀尚整肅(侍御史/時武爲)胡騎忽縱横(亂也/禄山之)
飛傳自河壠逢人問公卿不知萬乗出雪涕風悲武
受詞劒閣道謁帝蕭關城(新舊二史皆不載/河壠劍閣䔥関城事)寂寞
雲䑓仗飃䬙沙塞旌江山少使者笳皷凝皇情壯士
血相視忠臣氣不平宻論正觀躰揮發𡵨陽征(宗兵/時肅)
(翔/鳳)感激動四極聯翩收二京(史皆不載武收復功/二京長安東都也二)西
郊牛酒再原廟丹青明匡汲俄寵辱衛霍竟哀榮四
登薈府地(時年二十三後又還京兆尹兼御史大夫/旣收長安以武爲京兆少尹兼御史中丞)
三掌華陽兵(優㳺京師頗自矜大出爲綿州剌史迁/華陽成都也武以史思明阻兵不之官)
(道拜武成都尹充劒南節度使入復求爲方靣拜成/劒南東川節度使登發上皇誥以劒南兩川合爲一)
(恣行猛政威震一方/都尹在蜀累年肆志逞)京兆空柳色尚書無履聲群
烏日朝夕白馬休横行諸葛蜀人愛文翁儒化成公
來雪山重公去雪山輕記室得何遜韜鈴延子荆四
郊失壁壘(此美武能鎮静也/失壁壘言無出戍也)虚舘開逢迎堂上指
畫圖軍中吹玉笙豈無成都酒憂國只細傾時觀錦
水釣問俗終相并意待犬戎滅人藏紅粟盈以兹報
主願庶或禆世程烱烱一心在沉沉二豎嬰顔回竟
短折賈誼徒忠貞飛旐出江漢孤舟轉荆衡虚無馬
融笛悵望龍驤塋空餘老賔客身上媿簮纓
武年二十二爲給事黃門郎明年擁旄西蜀杜甫乗
醉言不謂嚴挺之乃有此子也武恚目久之曰杜審
言孫子擬捋虎鬚合坐皆笑以彌縫之房太尉琯徴
有所悞憂怖成疾李太白作蜀道難爲房杜危之也
武字季鷹永泰𥘉卒母哭且曰而今而後吾知免爲
官婢矣
子美送武入朝有鼎湖瞻望逺象闕憲章新之作武
酬别云獨逢堯典日再覩漢宫時未効風霜勁空慙
雨露私夜鍾清萬户曉漏拂千旗並向斜亭謁俱承
别舘追斗城憐舊路渦水惜歸期峰樹還相伴江雲
更對誰試廻滄海掉更和敬亭詩祗是書應寄無忘
酒共持但令心事在未肯鬢毛衰最悵巴山裏清猿
惱夢思
武題巴州光福寺楠朩云楚江長楚寺對楠朩幽生
赤崖背臨溪挿石盤老根苔色青蒼山雨㾗高枝閙
葉鳥不度半掩白雲朝與暮香殿蕭條轉宻隂花龕
滳瀝垂清露聞道偏多越水頭煙生霧歛使人愁月
明忽憶湘川夜猿呌還思鄂渚秋看君幽靄㡬千丈
寂寞窮山今遇賞亦知鍾𣑽報黃昏猶卧禪床戀竒
響
　　史俊
題巴州光福寺楠木云近郭城南山寺深亭亭竒樹
出禪林結根幽壑不知歳聳幹摩天凡㡬尋翠色晚
將嵐氣合月光時有夜猿吟經行緑葉望成蓋宴坐
黃花長滿襟此朩嘗聞生豫章今朝獨秀在巴郷凌
霜不肯讓松栢作宇猶來稱棟樑㑹待良工時一盻
應歸法水作慈航嚴武作巴山賦楠朩歌俊後以監
察御史來臨是邦亦賦焉
　　　李適之
常山愍王孫天寳𥘉代牛仙客爲左相適之未罷相
也朝退毎邀賔戚談諧賦詩曽賦云朱門長不閉親
友恣相過年今將半百不樂復如何後爲林甫所譛
罷乃爲詩曰避賢𥘉罷相樂聖且㗸盃爲問門前客
今朝㡬箇來
適之入仕不歷丞簿便爲别駕不歷兩畿官便爲京
兆尹不歷御史及中丞便爲大夫不歷兩省給舎便
爲宰相不歷剌史便爲節度使然不得其死
　　　祖詠
古意二首楚王竟何去獨自留巫山偏使世人見迢
遥江水間駐舟春潭裏誓願拜靈顔夢寐覩神女金
沙鳴珮環閑艶絶世姿令人氣力微含笑黙不語化
作雲朝飛
夫差日滛放舉國求妃嬪自謂得王寵代間無美人
碧羅䝉天閣坐輦乗芳春宫女數千騎常逰江水濵
年深玉顔老時薄花粧新拭淚下金殿嬌多不顧身
生前妬歌舞死後同灰塵塜墓令人哀哀於銅雀臺
有司試終南山望餘雪詩詠賦云終南隂嶺秀積雪
浮雲端林表明霽色城中増暮寒四句即納于有司
或詰之詠曰意盡
陸渾水亭云晝眺伊川水巖間霽色明淺沙平有路
流水漫無聲浴鳥㳂波聚潜鱗觸釣驚更尋春岸上
幽意滿山楹
王維有喜祖三至留宿詩詠云四年不相見相見復
何爲握手言未畢却令傷别離升堂還駐馬酌醴便
呼兒語黙自相對安用旁人知(最善/詠與維)
詠登開元進士第
商璠云詠詩剪刻省淨用思尤苦氣雖不高調頗淩
俗至如霽日園林好清明煙火新亦可稱爲才子也
張說在并州厚遇王翰旣相引爲駕部(外/員)郎說罷相
出翰仙州别駕至郡日聚英豪從禽擊皷恣爲歡賞
詠與杜華嘗在座翰坐是貶道州司馬
開元中進士唱第尚書省落第者至省門散去詠吟
曰落去他兩兩三三戴㡌子日暮祖侯吟一聲長安
竹栢皆枯死
留别盧象云朝來巳握手宿别更傷心㶚水行人渡
啇山驛路深故情君且足謫䆠我難任直道皆如此
誰能淚滿襟
蘭峰贈張九臯云君王旣巡狩輦路入秦京逺樹低
蒼壘孤山出草城寒踈清禁漏夜警羽林兵誰念迷
方客長懐魏國情
蘇氏别業云别業居幽處到來生隱心南山當戸牗
豊水在園林屋覆經冬雪庭昏未夕隂寥寥人境外
閑坐聽春禽
夕次圃田店云前路入鄭郊向經百餘里馬煩時欲
歇客歸程未巳落日桑柘隂遥村烟火起西還不皇
宿中夜渡涇水
題韓少府山亭云梅福幽棲處佳期不忘還鳥啼當
戸竹花遶傍池山水氣侵堦冷藤隂覆坐閑寜知武
陵趣宛在市朝間(姚合以爲極元集/自留别盧象以下五篇)
清明宴劉司勲别業云田家復近臣行樂不遺親霽
日園林好清明煙火新以文常㑹友唯徳自成隣池
照窓隂晚杯香藥味春簷前花覆地竹外鳥窺人(似/何)
桃源裏深居作隱淪
　　　李頎
緩歌行云小來託身攀貴逰傾財破産無所憂暮夜
經過石渠署朝將出入銅龍樓結交杜陵輕薄子誰
言可生復可死一沉一浮㑹有時棄我翻然如脫屣
男兒立身須自強十年閉戸潁水陽業就功成見明
主擊鍾鼎食坐華堂二八蛾眉梳墮馬美酒清歌曲
房下文昌宫中賜錦衣長安陌上退朝歸五陵賔從
莫相視三省官寮揖者稀早知今日讀書是悔作從
來狂俠児
聽董大彈胡笳聲兼語弄寄房給事云蔡女昔造胡
笳聲一彈一十有八拍胡人落淚向邉草漢使斷腸
對歸客古戍蒼蒼烽火寒大荒隂沉飛雪白先拂商
弦後角羽四郊秋葉驚摵摵董夫子通神明深山竊
聽來妖精言遲更速皆應手將徃復旋如有情空山
百鳥散還合萬里浮雲隂且明斯酸雛鷹失群夜斷
絶胡児戀母聲川爲靜其波鳥亦罷其鳴烏珠部落
家郷逺羅逤沙塵哀怨生岀音變調忽飃灑長風吹
林雨墮瓦迸泉颯颯飛木末野鹿􁇔􁇔走堂下長安
城連東掖垣鳳凰池對青瑣門高才脫略名與利日
夕望君抱琴至
漁父歌云白頭何老人簔笠蔽其身避世常不任釣
魚清江濵浦沙明濯足山月靜垂綸寓宿湍與瀬行
歌秋復春持竽湘岸竹爇火蘆州薪緑水飯香稻青
荷苞紫鱗於中還自樂所欲全吾眞而笑獨醒者臨
流多苦辛
送曁道士還玉清詩云仙官有名籍度世呉江濵大
道本無我青春長與君中州俄巳到至理得而聞明
主降黃屋時人看白雲空山何窈窕三秀日氛氲遂
此留書客超遥煙駕分
樂天放言詩序云元九在江陵有放言長句詩五韻
韻高而躰律意古而詞新雖前輦深於詩者未有此
作唯李頎有云濟水至清河自濁周公大聖接輿狂
斯句近之矣
聖善閣送裴廸入京云雪華歛高閤苔色上鈎欄藥
草空階靜梧桐返照寒清吟可愈疾携手暫同歡墜
葉如金磬飢烏鳴露盤伊川惜東别㶚水向西看舊
託含香署雲霄可足難
題濬公山池云逺公遁跡廬山岑開山岀居祗樹林
片石孤峰窺色相清池白月㸃禪心指揮如意天花
落坐卧閑房春草深此外俗塵都不染唯餘玄度得
相尋
王摩詰贈頎詩云聞君餌丹砂甚有好顔色不知從
今去㡬時生羽翼王母翳華芝望爾崑崙側文螭從
赤豹萬里方走息悲哉世上人甘此羶腥食
頎開元進士也
啇璠云頎詩發調旣清修詞亦麗漁父歌咸善玄理
最長故其論道家徃往高於衆作
頎東郊寄萬楚云濩落乆無用隱身甘采薇仍聞薄
䆠者還事田家衣頴水日夜流故人相見稀春山不
可望黃鳥東南飛濯足豈長徃一罇聊可依了然潭
上月適我胷中機在昔同門友如今出處非優游白
虎殿出入青瑣闈且有薦君表當看携手歸寄晝不
代靣蘭茞空芳菲(河岳英靈/此詩取於)
王母歌云武皇齋戒承華殿端拱須臾王母見霓旌
照曜麒麟車羽蓋淋漓孔雀扇手指交梨遣帝食可
以長生臨㝢縣頭上復帶九星冠揔領玉皇坐南面
欲聞要言今告汝帝乃焚香請此語若能鍊䰟去三
尸後當見我天皇所顧謂侍女董雙成酒闌可奏雲
和笙紅霞白日儼不動七龍五鳯紛相迎惜哉志驕
神不悅歎息馬蹄與車轍複道歌鍾查將暮深宫桃
李花成雪爲看青玉五枝燈蟠螭吐火光巳絶
　　　綦母潜
字孝通開元中繇宜夀尉入集賢院待制迁右拾遺
終著作郎
早發上東門云十五能行西入秦三十無家作路人
時命不將明主合紫衣空染洛陽塵(唐類詩/顧陶取爲)
春泛若耶詩云幽意無斷絶此去隨所偶晚風吹行
舟花路入溪口際夜轉西壑隔山望南斗潭煙飛溶
溶林月低向後生事且彌漫願爲持竿叟
王摩詰别潜詩云端笏明光宫歴稔朝雲陛詔刋延
閤書高義平津邸適意輕偶人虚心削繁禮盛得江
左風彌工建安躰高張多絶絃截河有清濟嚴冬爽
群木伊洛方清泚渭水氷下流潼關雪中啓符條㡬
時還塵纓待君洗
韋蘇州寄淮上綦母三詩云滿城憐傲吏終日賦新
詩請報淮隂客春㠶浪作期
商璠云拾遺詩舉躰清秀蕭蕭跨俗桑門之說於巳
獨能至如松覆山殿冷不可多得又鍾聲和白雲歴
代少有借使若人加氣質減彫餙則髙視三百年
外也
題靈隱寺山頂禪院云招提此山頂下界不相聞塔
影挂清漢鍾聲和白雲觀空淨室掩行道衆香焚且
駐西來駕人天日未曛
若耶溪逢孔九云相逄此溪曲勝託在烟霞潭裏竹
影動嵓隂簷外斜人生上皇代大吠武陵家借問淹
留日春深歸若耶
冬夜寓居贈儲太祝云自爲洛陽客夫子吾知音盡
義能下士時人無此心柰何離居夜巢鳥空悲林愁
坐至月上復聞南隣砧
過禪居云山頭禪室挂僧衣牕外無人溪鳥啼黃昏
半在下山路却聽松聲連翠微
題鶴林寺云道門隱形勝向背臨法橋松覆山殿冷
花藏溪路遥珊珊寳幡挂熖熖明燈燒遲日半空谷
春風連上朝少憑水朩興蹔忝身心調願謝携手客
兹山禪侣饒
李頎送綦母三謁房給事云夫子大名下家無鍾石
儲惜哉湖海上曾校蓬萊書外物非本意此生空澹
如所思但乗興逺適唯單車高道時坎軻舊交願吹
嘘徒言青瑣闥不愛承明廬百里人戸滿片言諍訟
踈手持蓮花經目送飛鳥餘晚景南路别炎雲中伏
𥘉此行儻不遂歸食廬洲魚
　　　趙謙光(賀遂涉)
唐諸郎中不自貟外郎拜者謂之土山頭果毅便拜
崇品有似長征兵士便授邊逺果毅謙光自彭州司
馬入爲大理正遷戸部郎中戸部員外賀遂渉詠曰
員外由來美郎中望亦優寜知粉署裏翻作土山頭
謙光荅詩曰錦帳隨情設金爐任意薰唯愁員外置
不應列星文
謙光登咸亨進士第
　　　李元操
和從叔禄愔元日早朝云銅渾變秋節玉律動年灰
曖曖城霞旦隱隱禁門開衆靈湊仙府百神朝帝䑓
葉令雙鳬至梁王駟馬來戈鋋映林闕歌管拂塵埃
保章望瑞氣尚書免火災冠冕多秀士簮𥚑饒上才
誰憐張仲蔚日暮反蒿萊元操開元𥘉詩人也
　　　薛令之
令之閩之長溪人及第遷右庶子開元中東宫官僚
清淡令之題詩自悼曰朝日上團團照見先生盤盤
中何所有苜蓿長闌干飯澁時難綰羔稀筯易寛無
以謀朝夕何由保歳寒上幸東宫覽之索筆題其傍
曰啄木口觜長鳯凰羽毛短若嫌松桂寒任逐桑(煖/榆)
令之遂謝病歸
肅宗爲太子賀知章自右庶子遷賔客授秘書監令
之以右𥙷闕兼侍讀積歳不遷故令之棄官徒歩歸
郷里而知章自號秘書外監晚節尤誕放肅宗乾元
𥘉以雅舊贈知章禮部尚書亦以舊恩召令之而令
之巳前卒
　　　張諲
諲官至刑部員外郎善草隷工丹青與王維李頎等
爲詩酒丹青之友尤善畫山水王維荅詩曰屏風誤
㸃感孫郎團扇草書輕内史李頎詩曰小王破躰閑
支䇿落日梨花照空璧詩堪記室妬風流盡與將軍
作勍敵
　　　陶翰
塞下曲云進軍飛狐北窮㓂勢將變日落沙塵昏背
河更一戰駿馬黃金勒彫弓白羽箭射殺左賢王歸
奏未央殿欲言塞下事天子不召見東出咸陽門哀
哀淚如霰
翰潤州人開元中爲禮部員外郎以氷壺賦得名商
璠云歴代辭人詩笔雙美者鮮矣今陶生實謂兩全
兼之既多興義復備别有風骨三百年以前方可論
其躰裁
燕謌行云請君留楚調聽我吟燕謌家在遼水頭邉
風意氣多出身爲漢將正値戎未和雪中凌天山水
上渡交河大小百餘戰封侯竟蹉跎歸來覇陵下故
舊無相過雄劒委塵匣空門唯雀羅玉簮還趙姝瑶
瑟付齊娥昔日不爲樂時哉今柰何
出蕭關懐古云駈馬繫長劒行役至蕭關悠然五原
上永眺蕭河前北虜三十萬此中常控弦秦城亘宇
宙漢帝埋旌旃刁斗鳴不歇羽書日夜傳五軍計莫
就三䇿議空全大漠横萬里蕭條絶人烟孤山當翰
海落日照祁連蒼梧苦寒客懷哉式㣲篇更悲秦樓
月夜夜出胡天
贈鄭員外云騘馬拂綉裳按兵遼水陽西分鴈門騎
北逐樓煩王聞道五軍集相邀百戰塲風沙暗天起
虜騎森巳行儒服䕶諸將雄謀吞大荒金門來見謁
朱緩生輝光數載侍御史稍遷尚書郎人生志氣立
所貴功業昌何必守章句終年事蒼皇同時獻賦客
尚在東陵傍
贈房侍御云(新安/房在)志人固不覊與道同周旋進則天
下仰巳之能晏然褐衣東府召執簡南臺先雄義乃
特立犯顔豈圖全謫居東南逺逸氣吟芳荃適會寥
廓趣清波更寅縁扁舟入五湖發纜洞庭前浩蕩臨
海曲超遥濟江壖微寄忽忘反遇興將彌年乃悟范
生智足明漁父賢郡臨新安渚佳賞此城偏日夕對
層岫雲霞映晴川閑居變秋色偃卧含貞堅倚伏自
相化行藏互推遷君期倦羽翮歳晏欲冲天
望太華贈盧司倉云作吏至西華乃觀三峰壯削成
元氣中傑出天河上如有飛動色不知青冥狀巨靈
安在哉厥跡猶可望方此歎行旅未由訪仙装葱朧
記星壇明㓕數雲嶂良友垂此契宿心所微尚敢投
歸山吟霞徑一相訪
晚出伊蘭寄河南裴中丞云退無燕息資近無當代
䇿冉冉時歳暮坐爲周南客前登關塞門永眺伊城
陌長川暗巳空千里寒氣白家在渭水西異日同所
適秉志師禽尚微言祖莊易一一林壑間共繫風塵
役交朋忽先進天道何紛劇豈念嘉遁時依依遇沮
溺乗潮至漁浦作云艤舟乗早潮潮來如風雨嶂高
忽巳界峰暗莫及覩崩騰心爲失浩蕩月無主風停
浪始開漾漾入漁浦雲景共澄霽江山相吞吐倬哉
造化工此事巳終古流沬誠足誡高歌調易苦頗因
忠信全客念猶栩栩
宿天竺寺云松栢辭嵓口西山微徑通天開一峰見
宫闕生虚空正殿倚霞壁千樓摽石叢夜來猿鳥靜
鍾𣑽寒雲中峰翠映明月泉聲亂溪風心超諸境外
了與懸解同明發唯攺視朝日長崖東湖色濃蕩漾
海光漸曈曨葛仙心尚在許氏道猶崇獨徃古來事
幽懐期二公
早過臨淮云夜泊三風渚晨過臨淮島潮中海氣白
城上楚雲早鱗鱗漁浦帆􁝏􁝏蘆洲草川路日浩蕩
惄焉心如擣且言任倚伏何暇念枯槁范子名屢移
蘧公志常保古人去巳乆此理難足道
　　　顔舒
鳳樓怨云佳人名莫愁珠箔上花鈎清鏡鴛鴦匣新
粧翡翠樓擣衣明月夜吹管白雲秋唯恨金吾子年
年向隴頭(唐類詩/顧陶取爲)
　　　王琚
琚自荆湖入朝至岳陽張說有送王十一及趙公入
朝之作云昔濫貂蟬長同承雨露霏今參魚鼈守望
美洞庭歸浦樹懸秋影江雲繞落暉離䰟似征帆常
徃帝郷飛琚以詩奉别云五載朝天子三湘逢舊寮
扁舟方輟棹清論遂終朝逺樹煙門沒長江地際遥
帝城馳夢想歸帆滿風飈(曦也/趙公冬)
琚逰㴩湖上寺詩云春山臨逺壑水木自幽清夙息
懐微尚兹焉一放情雲間聽弄鳥烟上摘𥘉英地僻
方無悶逾知道思生
奉答燕公云郡逺途且艱宜悲良自得胡爲心獨爾
惠好在南國亦旣清顔披冏然良願克與君蘭時㑹
群物如藻餙烟景惜歡賞雲山起翰墨接藝竒思微
偶談玄言直永日不知倦逾旬猶謂亟如何酌離樽
移棹巴城側浦口勞長望舟中獨太息疾風吹飛帆
倐忽南與北目盡不復見懐哉無終極唯當衡峰上
遥辦湖水色
琚以預誅太平公主之功眷委特異進戸部尚書豫
大政事時號内宰相群臣不能無望遂䜛于帝帝䟽
之歴九剌史故詩多感激之詞時燕公亦以罪謪守
岳陽故送琚賦詩亦有湘東股肱守心與帝郷期舟
檝中路蹇風波復來思之語
　　　王熊
張燕公在岳州有宴别潭州王熊詩云絲管清且哀
一曲傾一盃氣將然諾重心向友朋開古木無生意
寒雲若死灰贈君芳杜草爲植建章䑓
又云縉雲連省閤溝水遽西東然諾心猶在容華歳
不同孤城臨楚塞遠樹入秦宫誰念三千里江潭一
老翁
熊答云長沙辭舊國洞庭逢故人故人敦久要披霞
轉相親歳月空嗟老江山不惜春忽聞黄鸖曲更作
白頭新
又云平生共風月倐忽間山川不期交淡水暫得欵
忘年興逸方罷鈞帆開欲解船離心若危斾朝夕爲
君懸
　　　薛惟翰
閨怨云美人怨何深含情倚金閣不笑復不語珠淚
紛紛落
春夜裁縫云珠箔因風起飛蛾入最能不敎人夜作
方便殺明燈
春女怨云白玉堂前一樹梅今朝忽見數花開兒家
門戸尋常閉春色因何入得來
維翰登開元進士第
　　　崔亘
春怨云夜盡夢𥘉驚紗牎早霧明曉粧脂粉薄春服
綺羅輕妾有今朝恨君無舊日情愁來理絃管皆是
斷腸聲
亘開元二十四年登進士第
　　　朱琳
開緘怨云夫婿邊庭乆幽閨恨㡬重玉琴知别日金
鏡識愁容懶寄雲中服慵開海外封年年得衣慣且
試莫裁縫
　　　王冷然
王丘傳云開元𥘉爲吏部典選奬用孫逖張鏡微張
晋明進士王冷然皆一時茂秀
冷然上相國燕公書曰相公必欲選良宰莫若舉前
倉部員外郎呉太玄爲洛陽令必欲舉御史中丞莫
若舉襄州剌史靳能清輦轂之路非太玄不可生䑓
閣之風非靳能不可僕非呉靳親友但以知其賢明
相公有而不知知而不用亦過深矣抑又聞之昔閔
子騫爲政曰仍舊貫如之何何必攺作凡校書正字
一政不得入畿相公曽爲此職見貞觀巳來故事今
吏部侍郎楊滔眼不識字心不好賢蕪穢我清司攺
張我舊貫去年冬奏請自今巳後官無内外一例不
得入畿即知正字校書不如十郷縣尉經明進士不
如三衛出身相公復此攺張甄别安在古人有坐釣
登相立籌封侯今僕無尚父之謀薛公之䇿徒以仕
於書苑生於學門小道逢時大言祈相僕也幸甚幸
甚去冬有詩贈公愛子恊律云官微思倚玉文淺怯
投珠吕氏春秋云嘗一臠之肉知一鼎之味請公看
此十字則知僕曾吟五言亦更有舊文願呈作者如
公之用人盖巳多矣僕之思用其來乆矣拾遺𥙷闕
寜有種乎僕雖不佞亦相公一株桃李也
冷然吟汴堤柳云隋家天子憶楊州猒坐深宫傍海
逰穿地鑿山開御路鳴笳疊皷泛清流流從鞏北分
河口直到淮南種官柳功成力盡人旋亡代謝年移
樹空有當時綵女侍君王繡帳旌門對柳行青葉交
垂連幔色白花飛度染衣香今日摧殘何用道數里
曽無一枝好驛騎征帆損更多山精野魅藏應老凉
風八月露爲霜日夜孤帆入帝郷河畔時時聞朩落
客中無不淚沾衣
　　　萬楚
五月五日觀妓云西施漫道浣春紗碧玉今時闘麗
華眉黛奪將萱草色紅裙妬殺石榴花新歌一曲令
人艶醉舞雙眸欲鬢斜誰道五絲能續命却令今日
死君家
李頎東郊寄楚云濩落乆無用隱身甘采薇仍聞薄
䆠者還事田家衣頴水日夜流故人相見稀春山不
可望黃鳥東南飛濯足豈長徃一罇聊可依了然潭
上月適我胷中機在昔同門犮如今出處非優游白
虎殿出人青瑣闈且有薦君表當看携手歸寄書不
代面蘭茞空芳菲
楚登開元進士第
　　　胡皓
和宋之問寒食題臨江驛云聞道山隂㑹仍爲火忌
辰途中甘棄日江上苦傷春流水翻催淚寒灰更伴
人丹心終不攺白髮爲誰新
開元中張孝嵩出塞張九齡韓休崔沔王翰皓賀知
章所撰送行詩號朝英集
明皇錫宴樂遊園皓應制詩云五酺終宴集三錫又
歡娯仙阜崇高異神州眺覽殊南山臨皓雪北闕對
明珠廣座鵷鴻滿昌庭賜馬趍綺羅含草朩絲竹吐
郊衢衘盃不能罷歌舞樂唐虞
　　　袁壦
惠文太子挽詞云寒仗丹旄引隂堂白日違暗燈明
象物畫水濕靈衣羽化淮王去仙迎太子歸冝餘鷰
􁊕土朝夕向陵飛
瓘明皇時人惠文太子眷宗之子岐王範也
　　　柳識
許由先生頴陽祠庭獻酹文序云識壬辰歳夏四月
自洛東遊至先生遺廟而頴水古風舊山巋然追懐
古蹤慕美至道以時酒敬酹于靈旣酌拜献言曰天
清旣能久地靜不能杇先生清靜天地全性出於胚
渾入於鴻䝉雲逰鳥還蓊欎和風當時帝道已半滋
章欲深大樸散於人末散於山林乃有巢父杳㝠同
心堯齎公器退然見推遇聖相感不得不知耳雖濯
於清流道終播於無爲所謂春膏時蒸杇葉自滋先
生含德唐尭發之頴陽之仁德日大天下之禄利日
卑且聖王所重者名器至人所重者感通推以大名
義同讓終廉能感俗道自爲功任應㑹之偶然生垂
後之清風人登雲嶺多憶箕頴猗歟先生山水齊名
兹焉遺廟萬古芬馨
識弔夷齊文曰洪河之東兮首陽穹崇側聞孤竹二
子昔也餒在其中偕隱胡爲得仁而死青苔草朩兮
雲秋水䰟兮來可依兮去何止掇澗磎之毛薦精誠
而巳𥘉先生鴻逸中州鸞伏西山顧薇蕨之離離歌
唐虞之不還謂易暴兮又武謂墨縗兮胡顔一吒兮
忘飢若有誚兮干嵓之關豈不以冠弊在於上履新
處於下且曰一人之正位孰知三聖之純嘏讓周之
意不其然乎是以知先生所恤者偏矣當昔夷羊在
牧殷綱解結乾道息坤維絕鯨吞噬兮鬼孽王奮厥
武天意若曰覆昏暴資濬哲於是二老歸而八百㑹
一戎衣而九有截况乎旗錫黃鳥珪命赤烏俾荷鉅
橋之施俾申羑里之辜故能岦雨集電掃風驅及下
車也五刃不礪於武庫九駿伏轅於文途雖二士不
食而兆人其蘇旣而漙天周土率土周人吁嗟先生
逃將奚臻萬姓歸飾兮獨欎乎方寸六合莾蕩兮終
跼乎一身雖忤時而過周終臣心而惻殷所以不食
其食求仁得仁然非一端事各其志若旁通以阜厥
躬應物以濟其利則焉有貞節之規君親之事靈乎
靈乎雖非與道而保生乃朂爲臣之不二
識字方明工文章最爲李華知許其文與蕭頴士元
德秀劉迅相上下而識練理創端徃徃詣極雖趣向
非愽然當時作者伏其簡㧞
　　　髙力士
力士謫承州山多薺不食因感之作詩寄意曰兩京
作斤賣五溪無人採夷夏雖有殊氣味都不攺其後
㑹赦因至武陵遇開元中羽林軍士坐事謫嶺南停
車話舊方知明皇厭世北望號慟嘔血而卒
叚柯古叙力士事證云呼二兄(柯古)呼阿翁(善/張継)呼
將軍(復/鄭夢)呼父老(柯)五輪磑(継)𥘉施棨㦸(夢)常卧簏
林(柯)長六尺五寸(継)陪葬泰陵(夢)詠薺(柯)齒成印(継)
上國下國(夢)夢鞭(柯)吕氏生髭(継)
　　　髙霽(韋瓘輿)
池陽九子山太白易以九華之目因與二三子聯句
傳之將來
妙有分二氣靈山開九華(白/太)層摽遏遲妙有分明朝
霞(霽/髙)積雪曜隂壑飛流歕陽崖(興/韋瓘)青熒玉樹色縹
緲羽人家
　　　息夫牧
冬夜宴蕭十丈因餞殷郭二子西上詩云冬有十二
月家君宰邑許下夫子問津潁上二賢將馳會府皆
適兹土夜處狹室列座有位尊卑儼如或捧觴上夀
或摳衣請益始崇詩以閱禮終講信而脩睦然後文
飽於德義潤其身頃夫子升堂之後若盧賈劉尹之
徒半紀間接武鳴躍實夫子訓之導之斯至也今殷
郭二子天資才幹而加之鏃羽觀光王庭俯拾地芥
其誰曰不然飛霜靄林寒氣㧾至月落匝戸夜將向
晨座偶謙謙畢醉温克則知孔門宴餞異於他日二
三子終身識之夫子以家君政事百里無事命門弟
子賦詩鳴琴亦以釋仳離之怨焉小子不敏忝居門
人之末敢不敬書其事詩曰有琴斯鳴于宰之庭君
子莅止其心孔子政旣告成德以永貞鳴琴有術于
頴之畔彼之才髦其年未冠聞詩聞禮裴兮璨璨鳴
琴其怡于頴之湄二子翰飛言戾京師有欎者桂載
攀其枝琴旣鳴矣霄旣清矣烘煁有煒酒醴惟㫖喟
我窹歎吁其别矣
　　　崔曙
曙頴陽東溪懐古云靈谿氛霧歇皎鏡清心顔空色
不映水秋聲多在山世人久踈曠萬物皆自閑白鷺
寒更浴孤雲晴未還昔時讓王者此地閉玄關無以
躡高歩凄凉林壑間
試明堂火珠詩云正位開重屋中天出火珠夜來雙
月合曙後一星孤天淨光難滅雲生望欲無還將聖
明代國寳在京都
曙以是詩得名明年卒惟一女名星星始悟其䜟也
曙開元二十六年登進士第
商璠云曙詩言辭欵要情興悲凉送别登樓但堪下
淚途中晚發云晚霽長風裏勞歌赴逺期雲輕歸海
疾月滿下山遲旅望因高盡郷心遇物悲故林遥不
見况在落花時
送薛據云無媒嗟失路有道亦乗流客處不堪别異
郷應共愁我生早孤賤淪落居此州風土至今憶山
河皆共遊一從文章事兩京春復秋君去問相識㡬
人成白頭
早發交崖山還太室云東林氣微白寒鳥忽高翔吾
亦自兹去北山歸草堂仲冬正三五日月遥相望蕭
蕭過頴上曨曨辨少陽川水生積雪野火出枯桑獨
徃路難盡窮隂人易傷傷此無依客如何蒙雪霜
唐詩紀事卷第二十
唐詩紀事卷第二十一
　　蕭頴士　李華　崔顥　李嘉祐
　　王翰
　　　蕭頴士
頴士重陽陪魯山登北城贈别時元有掛冠之意詩
云山縣遶古堞悠悠快登望雨餘秋天高目盡無隱
狀綿連滍川逈杳渺鴉路深彭澤興不淺臨風動歸
心頼兹琴堂暇傲倪傾菊酒人和嵗巳登從政復何
有逺山十里並一道衘長雲青霞半落日混合疑晴
曛漸聞栖林羽坐歎清夜月中歡愴有違行子念明
發僅能泯寵辱未免傷别離江湖不可忘風雨勞相
思明時當盛才短伎安所設何日謝百里從君漢之
澨又答韋司業垂訪云􁇔􁇔食苹鹿常飲清泠川但
恱豐草美寜知牢饌鮮主人有幽意將以充林泉羅
網幸免傷䝉君復覊牽高堂列衆賔廣坐鳴清絃俯
仰轉傷惕徘徊獨憂煎𬗟懐雲巖路欲往無由縁物
各有所好違之傷自然
神龜在南國緬邈湘川隂遊止蓮葉上歳時嘉樹林
毒䖝且不近斤斧何由尋錯落負竒文熒煌燿丹金
江山萬里餘淮海阻且深獨保貞素質不爲寒暑侵
一逢聖明代應見通靈心
晉代有儒臣當年冨辭藻立言寄青史將以賛王道
遼落𬗟歳時辛勤歷江島且言風波倦探渉豈爲寳
不遇庾征西云誰展懐抱士貧乏知巳安得成所好
彭陽昔游說願謁南郢都王果尚未逹况從夷節謨
豈知晉叔向無罪嬰囚拘臨難俟解紛獨知祁大夫
舉讎且不棄何必論親踈夫子覺者也其能遺我乎
關西一公子年皃獨青春披褐來上京翳然聲未振
中郎何爲者倒屣驚座賔詞賦豈不佳盛名亦相因
爲君奏此曲此曲多苦辛千載不可誣孰言今無人
李華序其文曰開元天寳間以文學著於時者曰蘭
陵蕭頴士字茂挺年十九進士擢第淮南連帥表君
爲楊州工曹沒於汝南旅次君謂六經之後有屈原
宋玉文甚雄壯而不能經厥後有賈誼文詞詳正近
於理躰杖乗司馬相如亦瓌麗才士然而不近風雅
楊雄用意頗深班彪識理張衡宋曠曺植豊贍王粲
超逸嵇康摽舉此外皆金相玉質所尚或殊不能備
舉左思詩賦有雅頌遺風千寳著論近乎王化根源
此外皆敻絶無聞近日陳拾遺文體最正以此而言
見君𫐠作君以文章制度爲巳任時人咸以此許之
頴士卒門人贈文元先生惟一子存字伯誠爲金部
(外/員)郎有功曹文風惡裴延齡棄官歸廬山存子東從
事邕南以女妻柳淡字中庸韓文公少時受存之知
自袁州入爲祭酒經廬山過其山居知諸子凋謝唯
二女在乃爲詩曰中郎有女能傳業伯道無鬼可保
家今日匡山過舊隱空將衰淚對烟霞
頴士以推奬後進爲任如李陽李㓜皇甫冉陸渭等
數十人由奨目皆爲名士天下推知人稱蕭功曹嘗
兄事元德秀而友殷寅顔眞卿柳芳陸據李華邵軫
趙驊時人語曰殷顔柳陸李蕭邵趙以能全其交也
李華與齊名世號蕭李
　　　李華
華字遐叔舉開元二十三年進士天寳二年愽學宏
詞皆爲科首天寳十一年拜監察御史除右𥙷闕禄
山亂輦母而逃爲盗所得二京復坐謫杭州司功參
軍召加司封(外/員)郎將以司言處之華曰焉有隳節奪
志者可以荷君之寵乎移病請告李峴領選江南表
爲從事以風痺廢居楚
詠史詩云日照崑崙山羽人披羽衣乗龍駕雲霧欲
徃心無違此山在西北乃是神仙國靈氣皆自然求
之不可得何爲漢武帝精意徧群山糜費巨萬計宫
車終不還蒼蒼茂陵樹足以戒人間
天生忠與義本以佐雍熈何意李司隷而當昏亂時
古墳襄城野斜徑横秋陂况不禁樵採茅莎無了遺
髙褾尚可仰精爽今何之一忤中常侍啣寃誰見知
常觀黨錮傳撫卷不勝悲
文候耽鄭衛一聽一忘飱白雪燕姬舞朱絃趙女彈
滛聲流不返慆蕩日無端献歳受朝時鳴鍾醼百官
兩牀陳管磬九奏殊未闌對此唯恐卧更能整衣冠
漢皇修雅樂乗與臨太學三老輿五更天王親割牲
一人調風俗萬國和且平單于驟欵塞武庫欲銷兵
文物此朝盛君臣何穆清至今壝壇下如有簫韶聲
蜀主相諸葛功高名亦尊驅馳千萬衆怒目瞰中原
曺伯任公孫國亡身不存社宫久蕪沒白鴈猶飛翻
勿言君臣合可以濟黎元爲蜀諒不易如曹難復論
秦滅漢帝興南山有遺老危冠揖萬乗幸得猒征討
當君逐鹿時臣等巳枯槁寜知市朝變但覺泉石好
高卧五十年相看成四皓帝言翁甚善見顧何不早
咸稱太子仁重義亦尊道側聞驪姬事申生不自保
蹔出啇山雲朅來趍灑掃東宫成羽翼楚舞傷懷抱
後代無其人戾園滿秋草
六國韓最弱末年尤畏秦鄭生爲韓計且欲疲秦人
利物可分社原情堪滅身咸陽古城下萬頃稻苗新
昻藏獬豸獸出自太平年亂代乃潜伏縱人爲禍愆
常聞斷馬劍毎壯朱雲賢身死名不滅寒風吹墓田
精靈如有在幽憤滿松煙
沂水春可渉泮宫映楊葉麗色異人間珊珊揺珮環
展禽常獨處深巷生禾黍城上飛海雲城中暗春雨
適來鳴珮者復是誰家女泥沾珠綴履雨濕翠毛簮
電影閉蓮臉雷聲飛蕙心自言沂水曲采蘋兼采菉
歸逕雖可尋天隂光景促憐君貞且獨願許君家宿
徒勞惜衾枕子不顧雙娥豔質誠可重滛風如禮何
周王惑褒姒城闕成波沲
巢許在嵩頴陶唐不得臣九州上洗耳一命安能親
緜邈數千祀丘中誰隱淪朝遊八卿府夕是山林人
蒲帛楊仄陋薜蘿爲縉紳九重念入夢三事思䧏神
且設庭中燎寜窺泉下鱗
漢時征百越楊僕將樓船幕府功未立江湖巳騷然
島夷非敢亂政暴地仍偏得罪因懐壁防身輒控弦
三軍求裂土萬里詎聞天魏闕心猶在旗門首巳懸
如何得良吏一爲制方圓(一篇/詠史十)
寄題趙七侍御餘自干谿行經弋陽至上饒山川幽
麗思與雲卿同遊邈不可得因叙疇年之素寄懐於
篇云
揺槳曙江流江清山復重心愜賞未足川迥失前峯
凌灘出極浦曠若天池通君陽青嵯峨開折混元中
九潭魚龍窟仙成羽人宫隂奥潜鬼物精光動煙空
玄猿啼深蘢(竹樹深者爲蘢/千宗反楚越謂)白鳥戯葱䝉飛湍鳴金
石激溜皷雷風雨濯万木鮮霞照千山濃草閑長餘
緑花浄落幽紅渚烟見晨釣山月聞夜春覆谿窈窕
波滔石洶溶溶丹丘忽聚散素壁相奔衝白日破昏
靄靈山出其東勢排昊蒼上氣壓呉越雄逈頸望雲
卿此恨發吾衷昔日蕭郊逰四人纔成童(侍御驊故/華與趙七)
(十六軫未冠進太學相次與校邵後三人及第也/蕭十功曹皆苦貧幇弊同年三人登科頴士故邵)屬
詞慕孔門入仕希上公緯卿䧟非罪折我昆吾鋒(字/郡)
(貶卒南中/緯卿以冤横)茂挺獨先覺㧞身渡京虹斯人謝明代
百代墜鵷鴻(東殯葬先人逝于江南/蕭天寳未知乱棄官徃江)世故墜横流
與君哀路窮(與趙受辱見中/逆胡䧟兩京華)相顧無死節䝉恩逐殊
封(貶泉州晋江尉/華貶杭州司功趙)天波洗其瑕朱衣備朝容(恩累/華承)
(拜𥙷聞御史/迁尚書郎趙)一别凡十年豈期復相從餘生得携手
遺此兩孱翁群迁失鸎羽後凋惜長松衰旅難重别
悽悽滿心胷遇勝悲獨逰貪竒悵孤逢禽尚彼何人
胡爲束樊籠吾師度門敎投弁躡遐蹤
　　　崔顥
擢進士第有文無行終司勲員外郎𥘉李邕聞其名
虛舎待之顥至献詩首章云十五嫁王昌邕叱曰小
兒無禮不與接而去
孟門行云黃雀衘黃花翩翩傍簷隙本擬報君恩如
何反彈射金罍羙酒滿座春平原愛財多衆賔滿堂
盡是忠義士何意得有䜛䛕人䛕人翻覆那可道能
令君心不自保北園新裁桃李枝根株未固何轉移
成隂結子君自取若問傍人那得知
霍將軍云長安甲第髙入雲誰家居住霍將軍日晚
朝迴擁賔從路旁揖拜何紛紛莫言灸手手可熱湏
臾火盡灰亦滅莫言貧賤即可欺人生富貴自有時
一朝天子賜顔色世上悠悠應始知
黃鶴樓詩昔人已乗白雲去此地空餘黃鶴樓黃鶴
一去不復返白雲千載空悠悠晴川歴歴漢陽樹春
草凄凄鸚武洲日暮郷關何處是煙波江上使人愁
(在上頭遂作鳯凰䑓詩以䡋勝負恐不然/世傳太白云眼前有景道不得崔顥題詩)
王家少婦詩云十五嫁王昌盈盈入畫堂自憐年最
小復倚婿爲郎舞愛前溪緑歌憐子夜長閑來闘百
草度日不成粧
商璠云顥少年爲詩属意浮艶多䧟輕薄晩歳忽變
常躰風骨凛然如殺人遼水上走馬漁陽歸錯落金
鏁甲䝉茸貂䑕衣又秋風吹淺草獵騎何翩翩挿羽
兩相顧鳴弓新上弦鮑昭江淹湏有慙色
古㳺俠呈軍中諸將云少年負膽氣好勇復知機仗
劍出門去孤城逢合圍殺人遼水上走馬漁陽歸錯
落金鏁甲䝉茸貂䑕衣還家行且獵弓矢速如飛地
逈鷹狗疾草深狐兎肥腰間帶兩綬轉盻生光輝顧
謂今日戰何如隨建威
贈王威古云三十羽林將出身常事邊秋風吹淺草
獵騎何翩翩挿羽兩相顧鳴弓新上弦射麋入深谷
飲馬向寒泉馬上共傾酒野中聊割鮮相看未及醉
雜虜叩幽燕烽火知不息胡塵高際天長驅救東北
戰解城亦全報國行赴難古來皆共然
送單于裴都䕶云征馬出翩翩秋城月正圓單于莫
近塞都䕶欲臨邊漢驛通烟火胡沙乏井泉功成須
献捷未必去經年
題隱侯八詠樓云梁日東陽守爲樓望越中緑牕明
月在青史古人空江靜聞山狖川長數塞鳴登臨白
雲晚流恨此遺風
遼西云燕郊芳歳晚殘雪涷邊城四月青草合遼陽
春水生胡人正牧馬漢將日徵兵露重寳刀濕沙虚
金皷鳴寒衣着巳盡春服誰與成寄言洛陽使爲傳
邊戍情
渭城少年行云洛陽三月梨花飛秦地行人春憶歸
揚鞭走馬城南陌朝逢驛使秦川客驛使前日發章
䑓傳道長安春早來棠梨宫中燕𥘉至蒲萄舘裏花
正開問念使人歸更早三月便逹長安道長安道上
春可怜揺風蕩日曲江邊萬戸樓䑓臨渭水五陵花
柳滿秦川
　　　李嘉祐
字從一上元中嘗爲台州剌史大曆間剌袁州李肇
記漠漠水田飛白鷺隂隂夏朩囀黃鸝之句本嘉祐
詩而集中不見與嚴維劉長卿冷朝陽友善嘗有詩
四年謫官滯江城未猒門前鄱水清誰言宰邑化黎
庶欲别雲山如兄弟雙鷗爲底無心狎白髮從他遶
鬢生惆悵閑眠臨極浦夕陽秋草不勝情嘉祐盖嘗
謫官但不知其故然見元日無衣冠入朝云白髭空
換歳丹陛不朝天其坎坷之狀可少見矣嘉祐有送
從叔陽氷寄從弟紆及姪端詩盖三子之族也逰鶴
林寺云野寺江城近雙旌五馬過禪心超忍辱𣑽語
問多羅松竹閑僧老雲霞晚日和寒塘歸路轉清磬
隔微波
送王收徃吉州謁王使君云細草緑汀洲王孫耐薄
遊年華𥘉冠帶文體舊弓裘野渡花争發春塘水亂
流使君矜小阮應念倚門愁
仲夏江隂官舎寄裴明府云萬里邊江次孤城對海
安朝霞晴作雨濕氣曉生寒苔色侵衣桁潮痕上井
欄題書招茂宰畏尓欲辭官
潤州送蔣侍御收兵歸楊云冷氣清金虎兵威壯䥫
冠楊旌川色瞑吹角水風寒人對輜軿醉花看睥睨
殘羡歸丞相府空望舊門欄
高仲武云嘉祐袁州人振藻天朝大收芳譽中興髙
流也與錢郎别爲一躰徃徃渉於齊梁綺美婉麗盖
呉筠何遜之敵也至於野渡花爭發春塘水亂流朝
霞晴作雨濕氣曉生寒文華之冠冕也又禪心超忍
辱𣑽語問多羅設使許珣更生孫綽復在窮思極筆
未到此境
和苗員外發秋夜宿直云乆雨南宫夜仙郎寓直時
漏長丹鳯闕秋冷白雲司螢影侵堦亂鴻聲出苑遲
蕭條人吏散小謝有新詩(極元集/姚合取爲)
戴叔倫夜發袁州寄李頴川詩即嘉祐也詩云半夜
廻舟入楚郷月明山水共蒼蒼孤猿更發秋風裏不
是愁人亦斷腸(於此/時李貶)
　　　王翰
古長城吟云長安少年無逺圖一生唯羡執金吾騏
驎前殿拜天子走馬西擊長城胡胡沙獵獵吹人靣
漢虜相逢不相見遥聞鍾鼓動地來傳道單于夜猶
戰此時顧恩寜顧身爲君一行摧萬人壯士揮戈迴
白日單于濺血染朱輪迴來飲馬長城窟長城道傍
多白骨問之耆老何代人云是秦王築城卒黃昏塞
北無人烟鬼哭啾啾聲沸天無罪見誅功不賞孤魂
流落此城邊當昔秦王按劍起諸侯膝行不敢視冨
國強兵二十年築怨興徭九千里秦王築城何太愚
天實亡秦非北胡一朝禍起蕭墻内渭水咸陽不復
都
翰字子羽晋陽人少豪徤恃才張嘉正張說爲并州
長史厚禮之爲駕部(外/員)郎坐事貶道州司馬卒
明皇送張說廵邊應制云紫盭尚書印朱軿丞相車
登朝身許國出閫將辭家不憚炎蒸苦親嘗走馬賖
選徒軍有令誓卒爾無譁帝樂風𥘉起王城日半斜
寵行流聖作寅餞至台華騎歴河南樹旌揺天北沙
榮懐應盡服嚴殺巳先加業峻靈祗保功成道路嗟
寜知鑿空使逺致石榴花
送張說赴集賢院上賜讌賦得筵字云東堂起集賢
貴得俊神仙首命台階老將崇御府圓送人將玉珮
中使拂瓊筵和樂薫風解湛恩時雨連長材成磊落
短翮強翩􁭧徒仰蓬萊地何階不讓縁
恩賜樂遊園宴應制云未極人心暢何如帝道明仍
嫌酺宴促復寵樂遊行陸海披珎藏天河直斗城四
關清靄合數處白雲生飪餗調元氣歌鍾溢雅聲空
慙堯舜力至德眷難名
唐詩紀事卷第二十一
唐詩紀事卷第二十二
　　任華　鄒象先　賈至　違述
　　裴耀卿　解彥融　儲光羲　孫翃
　　梁知微　沈千運　魏萬　元結
　　張均　李嶷　萬齊融　宋鼎
　　崔頌
　　　任華
雜言寄李白古來文章有能奔逸氣聳高格清人心
神驚人魂魄我聞當今有李白大獵賦鴻猷文嗤長
卿笑子雲班張所作瑣細不入耳未知卿雲得在嗤
笑限登廬山觀瀑布海風吹不斷江月照還明余愛
此兩句登天台望渤海雲垂大鵬飛山壓巨鼇背斯
言亦好至於他作多不拘常律振擺超騰旣俊且逸
或醉中操紙或興來走筆手下忽然片雲飛眼前劃
見孤峰出而我有時白日忽欲睡睡覺歘然起攘臂
任生知有君君也知有任生未中間聞道在長安及
余戾止君巳江東訪元丹邂逅不得見君面毎常把
酒背東望良久見說徃年在翰林胷中矛戟何森森
新詩傳在宫人口佳句不離明主心身騎天馬多意
氣目送飛鴻對豪貴承恩召入凡㡬迴待詔歸來仍
半醉權臣妬盛名群大多吠聲有勑放君歸隱淪髙
歌大笑出關去且向東山爲外臣諸侯交迓馳朱輪
白璧一雙買交者黃金百鎰相知人平生傲岸其志
不可測數十年爲客未嘗一日低顔色八詠樓中坦
腹眠五侯門下無心憶䌓花越臺上細柳呉宫側緑
水青山知有君白雲明月偏相識飬高簾卷閑可見
不可攀荘周萬物外范蠡五湖間又聞訪道滄海上
丁令王喬時還徃蓬萊經是曽到來方丈豈唯方一
丈伊余毎欲乗興逺(尋/相)江湖擁隔勞寸心今朝忽遇
東飛翼寄此一章表胷臆儻能報我一片言但訪任
華有人識
雜言寄杜拾遺云杜拾遺名甫第二才甚竒任生與
君别來巳多時何嘗一日不相思杜拾遺知不知昨
日有人誦得數篇黃絹詞吾怪異竒特借問果然稱
是杜二之所爲勢攫虎豹氣騰蛟螭滄海無風似鼓
蕩華嶽平地欲奔馳曹劉俯仰慙大敵沈謝逡廵稱
小兒昔在帝城中盛名君一箇諸人見所作無不心
膽破郎官叢裏作狂歌丞相閤中常醉卧前年皇帝
歸長安承恩闊歩青雲端積翠扈遊花匼匝披香寓
直月團欒英才特逹承天睠公卿無不相欽羡只縁
汲黯好直言遂使安仁却爲掾如今避地錦城隅幕
下英寮毎日相就提玉壺半醉起舞捋髭鬚乍低乍
昻傍若無古人制禮但爲防俗士豈得爲君設之乎
而我不飛不鳴亦何以只待朝廷有知巳巳曽讀却
無限書拙詩一句兩句在人耳如今看之惣無益又
不能﨑嶇倚朝市且當事耕稼豈得便徒爾南陽葛
亮爲朋友東山謝安作隣里閑常把琴弄悶即携罇
起鸎啼二月三月時花發千山萬山裏此中幽曠無
人知火急將書憑驛吏爲報杜拾遺
高適贈任華云丈夫結交須結貧貧者結交交始親
世人不解結交者唯重黃金不重人黃金雖多有盡
時結交一成無竭期君不見管仲與鮑叔至今留名
名不移
摭言載華告辭京尹賈大夫書責其恃才傲物又與
京兆杜中丞書責其始以文章見知而終不相顧上
御史嚴大夫牋以爲失在於倨闕在於恕欲其遇士
誡於倨撫下洪以恕可以長守富貴與庾中丞書云
公幸以文章見許以𥙷衮相期公頃謂李太僕曰任
子文詞可謂卓絶負冤以乆何不奏與太僕丞然公
之相待何前緊而後慢耶華本野人常思漁釣尋常
杖䇿歸乎舊山非有機心致斯扣繫但以今之後進
皆屬望於公公其留意焉
　　　鄒象先
象先尉臨漁蕭頴士自京邑無成東歸以象先同年
生也作詩贈之來年蕭𥙷正字象先寄詩重述前事
云六月度關雲三峰翫山翠爾時黃綬屈别後青雲
致蕭荅云桂枝常共擢茅茨冀同薦一命何阻脩載
馳各州縣壯圖悲歳月明代耻貧賤回首無津梁祗
令二毛變
　　　賈至
岳陽樓宴王員外貶長沙云極浦三春草高樓萬里
心楚山晴靄碧湘水暮流深或謂朝中舊同爲澤畔
吟停盃試北望還欲淚沾襟
侍讌曲云雲陛褰衣裳丹墀覆緑楊隔簾粧掩映向
席舞低昻鳴珮長廊靜如氷廣殿凉餘懽劒履散同
輦入昭陽
馮昭儀當熊云白羽挿彫弓蜺旌動朔風平明出金
屋扈輦上林中逐獸長廊靜呼鷹御苑空王孫莫諌
獵賤妾解當熊
早朝大明宫云銀燭薫天紫陌長禁城春色曉蒼蒼
千條弱柳垂青瑣百囀流鸎繞建章劒珮聲隨玉墀
歩衣冠氣接御爐香共沭恩波鳳池裏終朝黙黙待
君王(岑參同和/王維杜甫)
自蜀奉冊命徃朔方途中作云胡羯亂中夏鑾輿或
南巡衣冠䧟冦戎狼狽隨風塵豳公秉大節臨難不
顧身激昻白刄前濺血下沾巾尚書抱忠義歴險披
蒼榛扈從出劍門登翼岷江濵時望揖侍郎公才摽
縉紳亭亭崑山玉皎皎無緇磷頋惟乏經濟扞牧陪
從臣永願雪㑹稽一劍清咸秦太皇時内禪神器付
嗣孫新命集舊邦至德𬒳逺人捧冊自南服奉詔趍
北軍覲謁心載馳違離難重陳䇿馬出蜀山畏途上
縁雲飲啄叢箐間棲息虎豹群嶇﨑凌棧危惴惴慄
心神峭璧上嶔岑大江下沄沄皇風扇八極異類懐
深仁元兇誘熟虜肘腕生妖氛明主信英武威聲嚇
四鄰誓師自朔方旗幟何􁇇紛鐡騎照白日旄頭拂
秋旻將來盪滄𬈑寜止蹴崑崙古來有迍難否泰長
相因夏康纉禹績代祖復漢勲干後各勤王驅馳拱
紫宸豈惟太公望徃昔逢周文語謂三傑才公業獨
殊倫感此慰行邁無爲歌苦辛(帝日先天誥命乃父/帝傳位至譔冊進藁)
(典出卿父子之手可謂継美矣/為之辭今兹命又爾爲之兩朝盛)
至字㓜鄰曽之子也肅宗時爲中書舎人坐小法貶
岳州司馬在巴陵有詩寄朝中犮人云江南春草𥘉
羃羃愁殺江南獨愁客秦中楊柳也應新轉憶秦中
相憶人萬里鸎花不相見登高一望淚沾巾寳應𥘉
召復故官大暦中位右散騎常侍卒
李白寄至詩云賈生西望憶京華湘浦南遷莫怨嗟
聖主恩深漢文帝憐君不遣到長沙
　　　韋述
晚度伊水詩云悠悠渉伊水伊水清見石是時春向
深兩岸草如積迢遞望洲嶼逶迤亘津陌新樹落踈
紅遥原上新碧回首瞻洛陽遽有長山隔烟霧猶隔
家風塵巳爲客登渉多異趨徃來見行役雲起早巳
昏鳥飛日將夕光隂逝不借超然慕疇昔逺近亦何
爲歸來存竹帛
送張說上集賢學士應制云修文中禁啓改字令名
加台坐徵人傑書坊應國華賦詩開廣宴賜酒酌流
霞雲散明金闕池開照玉沙掖垣留宿鳥温樹落餘
花謬此天光及啣恩醉日斜
述純厚長者澹榮利任史官二十年典掌圖書餘四
十年天寳間爲國子司業充集賢學士禄山亂抱國
史藏南山臣賊賊平流渝州爲剌史薛舒所困不食
死
　　　裴耀卿
耀卿爲宣州剌史日張九齡經當塗界以詩寄之又
有江上使風詩寄耀卿云江路與天連風帆何淼然
遥林浪出沒孤舫鳥聮翩常自千鈞重深思萬事捐
報恩非狥禄還逐賈人舩
耀卿和當塗詩云茂先寔王佐仲舉信時英氣覩衝
天發人將下榻迎珪符肅有命江國逺徂征九派期
方越千鈞或可輕高帆出風逈孤嶼入雲平遄邁嗟
于役離憂空自情飾簮倍早歳接壤厠專城曠别心
彌􁇆宏規義轉傾徒然限飢渇况乃諷瑶瓊
再酬使風見示云兹地五湖隣難哉萬里人驚飈翻
是託危浪亦相因宣室才華子金閨諷議臣承明有
三入去去速歸輪
　　　解彦融
鴈塔詩云崢嶸徹倒景刻峭俯無地勇進攀有縁即
嶮恐迷墜窅然喪五藴蠢尒懐萬類實際罔它尋波
羅必可致南山繚上苑耆樹連巖翠北斗臨帝城扶
宫切太清飡和禆日用味道懿天明縁野冷風浹紫
薇佳氣晶馴禽演法要忍草藉經行本願從兹適方
知物世輕
此詩開元八年清河傳巖題于鴈塔
　　　儲光羲
古意云秋風肅天地太行高崔嵬猿狖清夜吟其聲
一何哀寂寥掩圭蓽夢寐逰蓬萊琪樹逺亭亭玉堂
雲中開洪崖吹簫管素女飃䬙來雨師既先後道路
無纎埃鄙哉楚襄王獨好雲陽臺
胚渾本無象末路多是非逹士志寥廓所在能忘機
耕鑿時未至還山聊採薇虎豹對我蹲鸑鷟傍我飛
仙人空中來謁我勿復歸格擇爲君駕雲霓爲君衣
西近崑崙墟可與世人違
王維待光羲不至詩云重門朝巳啓起坐聽車聲要
欲聞清風方將出戸迎晩鍾鳴上苑踈雨過春城了
自不相顧臨堂空復情
光羲兖州人登開元進士第又詔中書試文章歴監
察御史禄山亂䧟焉賊平貶死
啇璠云儲公詩格高調逸削盡常言趣逺情深挾風
雅之道得浩然之氣述華清宫詩云山開鴻䝉色天
轉招揺星又遊茅山詩云山門入松栢天路涵空虚
此例數百句畧見荆陽集不復廣播常覩儲公政論
十五卷九經分義䟽二十卷言愽理當實可謂經國
之才
新豊道中作云西下長樂坂東入新豊道雨多車馬
稀道上生秋草太隂蔽皐陸莫知晚與早雲雷杳冥
㝠川谷漫浩浩詔書植佳朩(有詔重果/二十八年)無言桃李好
自頋無此容歸從漢隂老
泊舟詒潘少府云行子苦風潮維舟未能發宵分卷
前幔卧視清秋月四澤葭葦深中洲烟火絶蒼蒼水
霧起落落踈星沒所遇盡漁啇與言多楚越其如念
極浦又以思明哲(後浦/時潘在)常若千里餘况之異郷别
田家即事云蒲葉日巳長杏花日巳滋老農要看此
貴不違天時迎晨起飯牛雙駕耕東菑蚯螾土中出
田烏隨我飛羣合亂啄噪嗷嗷如道飢我心多惻隱
顧此兩復非撥食與田烏日暮空筐歸親戚更相誚
我心終不移
田家雜興三首云春至鶬鶊鳴薄言何田墅不能自
力作黽俛娶鄰女旣念生子孫方思廣園圃閑時相
顧笑喜悅好禾黍夜夜登嘯臺南望洞庭渚白草𬒳
霜露秋山響砧杵却羡故年時中情無所取
梧桐䕃我門薜荔網我屋超超兩夫婦朝出暮還宿
稼穡旣自種牛羊還自牧日時懶耕鋤登高望川陸
空山足禽獸墟落多喬朩白馬誰家兒聯翩相馳逐
楚山有高士梁國有遺老築室旣相隣向田復同道
粮糒常共飯兒孫日更抱忘此耕耨勞媿彼風雨好
蟪蛄鳴空澤鶗鴂傷秋草日夕寒風來衣裳苦不早
同王十三維偶然作四首云野老本貧賤冐暑鋤瓜
田一畦未及終樹下高枕眠荷蓧者誰子皤皤來息
肩不復間郷墟相見但依然腹中無一物高話羲皇
年落日臨層隅逍遥望晴川使婦提蠶筐呼兒傍漁
舩悠悠泛緑水去摘浦中蓮蓮花艶且美使我不能
還
仲夏日中時草朩看欲燋田家惜功力把鋤來東臯
顧望浮雲隂徃徃誤傷苖歸來悲困極兄嫂相共饒
無錢可沽酒何以解劬勞夜深星漢明庭宇虚寥寥
高柳三五株可以獨逍遥
浮雲在虚空随風傷卷舒我心方處順動作何憂虞
但言嬰世網不復得閑居迢遞别東國超遥來西都
見人乃恭敬曽不問賢愚雖若不能言中心亦難誣
故郷滿親戚道逺情日踈偶欲陳此意復無南飛鳬
北山種松栢南山種蒺藜出入雖同趣所向各有宜
孔丘貴仁義老氏好無爲我心若虚空此道將安施
暫過伊闕間晼晚三伏時高閣入雲中芙蓉滿清池
要自非我室還望南山陲
　　　孫翃
張曲江在洪州有郡南江上别孫侍御詩云雲障天
涯盡川途海縣窮何言此地僻忽與故人同身負邦
君弩情紆御史騘王程我安駐離思逐秋風翃時以
監察御史奉使洪州酬云受命議封疆逢君牧豫章
於焉審虞芮復爾共舟航悵别秋隂盡懐歸客思長
江臯枉離贈持此慰他郷
　　　梁知微
知微自潭州入朝張說宴别於岳陽以詩送之云逺
涖長沙渚欣逢賈誼才江山疲應接風日復晴開又
云月餘偏地賞心盡故人杯其末云夢見長安陌朝
宗實盛哉知微奉别燕公詩云華容佳山水之子厭
承明符竹迃小郡江湖𬒳德聲三年計吏入路指巴
丘城鳬舟纔結纜騶駕巳相迎别離他郷酒委曲故
人情孤嶼早烟泊長波晚氣清辛勤方逺鶩勝賞屢
難并廻瞻洞庭浦日暮愁雲生燕公有送知微渡東
海詩云今日此相送明年此相待天上客星廻知君
渡東海曁送入朝至洞庭山又作云巴陵一望洞庭
秋日見孤峰水上浮聞道神仙不可接心随湖水去
悠悠蓋心存魏闕之意也
知微嗣聖𥘉登進士第
　　　沈千運
山中作詩云捿隱别無事所願早離塵不辭城邑逰
禮樂拘束人邇來歸山林庶事皆吾身何者爲形骸
誰是智與仁寂寞于閑事然後知天眞咳唾驚榮華
迂俯相屈伸如何巢與由天子不得臣
贈史修文云故人阻千里㑹靣非别期握手於此地
當歡返成悲念離宛猶昨俄巳經數期疇昔皆少年
别來髪如絲不道舊姓名相逢知是誰曩逰盡騫翥
與君仍布衣豈曰無其才命理應有時别路漸欲少
不覺生涕洟
感懐弟妹詩云今日喜氣暖東風杏花拆䈥力又不
如慙嘆澗中石神仙杳難凖中夀纔滿百近世多天
傷喜見髭鬢白藜杖竹樹間宛宛舊行跡豈知園中
主却是園中客兄弟所存半空爲亡者惜冥寞無再
期哀哀望松栢骨肉能㡬人年老漸踈隔性情誰免
此而我何不易唯願得尓軰相看慰朝夕平生只巳
矣此外盡非逸
濮上言懐云聖澤優賢良草澤無遺匿人生各有志
在予胡不淑一生但區區五十無寸禄衰退當弃捐
貧賤遭時讟恓恓去人世迍質日窮逼不如守田園
歳晏望豊熟壯年失宜盡老大無䈥力始愴前計非
方貽後生福兒童新學稼小女未能織頋此煩知巳
終日求衣食
元結篋中集序云風雅不作㡬及千年近世作者更
相㳂襲拘限聲病喜尚形似且以流易爲辭不知喪
於雅正呉興沈千運獨挺於流俗之中強攘於巳溺
之後窮老不惑五十餘年凢所爲文皆與時異故朋
友後世稍見師効能似類者有五六人於戯自沈公
及二三子皆以正直而無禄位皆以忠信而乆貧賤
皆以仁謙而至喪亡兵興于今六歳巳長逝者遺文
散失方阻絶者不見近作故編於篋中者凡二十二
首云
王季友代人贈千運云相逢問姓名復存别來無子
今有孫山上雙峰長不攺百姓唯有三家村村南東
西車馬道一宿通舟水浩浩河中磊磊十里石河上
游㳺㲹種稻平坡古塜背我拆滿田主人舊是客舉
聲酸辛問同年十人七人歸下泉分手如何更此地
廻頭不去淚澘然
張籍過千運舊居詩云汝北君子宅我來見頺墉亂
離子孫盡地屬隣里翁古朩𬒳丘墟蹊路不相通舊
井蔓草合牛羊墜其中居辭天子書放意任禮躬一
生不自力家與逆旅同我如星辰餘生於繳瘖聾方
將旌舊閭百歳不可封嗟其未積來巳爲荒林叢時
當無知者莫能敦此風浩蕩意無覩我將安所從
　　　魏萬
君抱碧海珠我懐藍田玉各稱希代寳萬里遥相燭
長卿慕閵久子猷意巳深平生風雅人暗合江海心
去秋忽乗興命駕來東土謫仙遊梁園愛子在鄒魯
二處一不見拂衣向江東五兩挂淮月扁舟隨海風
南遊呉越徧高揖二千石雲上天台山春逢翰林伯
宣父敬項託林宗重王生一長復一少相看如弟兄
惕然意不盡更逐西南去同舟入秦淮建業龍盤處
楚歌醉呉酒借問承恩𥘉宫買長門賦天迎駟馬車
才高世難容道廢可推命安石重携妓子房空謝病
金陵百萬戸六代帝王都虎丘踞西江鍾山臨北湖
湖山信爲美王屋人相待應爲𡵨路多不知歳寒在
君遊早晚還勿乆風塵間此别未逺别秋期到仙山
右魏萬贈太白詩也
太白送萬還王屋序云王屋山人魏萬自嵩宋㳂呉
相送數千里不遇乗興遊台越經永嘉觀謝公石門
後於廣陵相見美其愛文好古浪迹方外因述其行
而贈以詩云
萬後名顥上元𥘉登第始見白於廣陵白曰爾後必
著大名於天下無忘老夫與明月奴因盡出其文命
顥集之
　　　元結
㫪陵行序云癸卯歳漫叟授道州剌史道州舊四萬
餘戸經賊巳來不滿四千太半不勝賦稅到官未五
十日承諸使徵求符牒二百餘封皆曰失其限者罪
至貶削於戯若悉應其命則州縣破亂剌史欲焉逃
罪不應命又即獲罪戾必不免也五將守官靜以安
又待罪而巳此州是㫪陵故作㫪陵行以逹下情詩
曰軍國多所須切責在有司有司臨郡縣刑法競欲
施供給豈不憂徵歛又可悲州小經亂亡遺人實困
疲大郷無十家大族命單羸朝食是草根暮食乃木
皮出言氣欲絶意速行歩遲追呼尚不忍况乃鞭撲
之郵亭傳急符來徃跡相追更無寛大恩但有迫促
期欲令鬻兒女言發恐亂随悉使索其家而又無生
資聽彼道路言恐傷誰復知去冬山賊來殺奪㡬無
遺所願見王官撫養以惠慈柰何重駈逐不使存活
爲安人天子命符節我所持州縣忽亂亡得澤復是
誰逋緩違詔令䝉責固所冝前賢重守分惡以禍福
移亦云貴守官不愛能適時頋惟孱弱者正直當不
虧何人釆國風吾欲獻此辭
賊退示官吏詩序云癸卯歳西原賊入道州煞掠㡬
盡而去明年賊又攻永州破邵不犯此州邉鄙而退
豈力能制敵歟盖蒙其傷憐而巳諸使何爲忍苦徵
故作詩一篇以示官吏詩云昔年逢太平山林二十
年泉源在庭戸洞壑當門前井稅有常期日晏猶得
眠忽然遭世變數歳親茂旃今來典斯郡山夷又紛
然城小賊不屠人貧傷可憐是以䧟隣境此州獨見
全使臣將王命豈不如賊焉今彼徴歛者迫之如火
煎誰能絶人命以作時世賢思欲委符節引竿自剌
舩將家就魚麦歸老江海邉
杜子美和元使君㫪陵行序云覽道州元使君㫪陵
行兼賊退後示官吏作二首志之曰當天子分憂之
地效漢官良吏之日今盗賊未息知民疾苦得結軰
十數公落落參錯天下爲邦伯萬物吐氣天下少安
可待矣不意復見比興體制微婉頓挫之詞感而有
詩増諸卷軸簡知我者不必寄元也詩曰遭亂髮盡
白轉衰病相嬰沉緜盜賊際狼狽江漢行歎時藥力
薄爲客羸瘵成吾人詩家秀愽釆世上名粲粲元道
州前聖畏後生觀乎㫪陵作歘見俊哲情復覽賊退
篇結也實國禎賈誼昔流慟匡衡常引經道州憂黎
庶詞氣浩縱横兩章對秋月一字皆華星致君唐虞
際純朴憶大庭何時降璽書用爾爲舟青獄訟乆衰
息豈唯偃甲兵悽惻念誅求薄歛近休明乃知正人
意不苟飛長纓凉飈振南岳之子寵若驚色阻金印
大興含滄　𬈑清我多長卿病日久思朝廷肺枯渇
大甚漂泊公孫城呼兒具紙筆隱几臨軒楹作詩呻
吟内墨淡字欹傾感彼危苦詞庶㡬知者聽
蘇源明薦結於肅宗時思明攻河陽帝將幸河東召
結詣京師結上時議三篇乃攝監察御史發宛業軍
屯泌陽全十五城帝善之代宗時侍親歸樊上後拜
道州剌史民樂其敎還京師卒始號猗玗子後稱浪
士又曰漫郎更曰聱叟
　　　張均
九日巴丘登高云客心驚暮序賔鴈下襄州共賞重
陽節言尋戯馬游湖風愁代柳江雨暗山樓且酌東
籬菊聊祛南國憂
岳州西城云水國何遼矌風波遂極天西江三汜合
南浦二湖連危堞臨清境煩憂暫豁然九圍觀掌内
萬像閱眸前日去長沙浦山横雲夢田汀葭變秋色
津樹入寒烟潜穴探靈詭浮山揖聖仙至人今不見
迹滅事空傳
巴丘春作云日出洞庭水春山挂斷霞江涔相映發
卉木其紛華湘戍南浮闊荆關北望賖湖隂窺魍魎
丘勢辨巴虵島戸巢爲舘漁人艇作家自憐心問景
三歳客長沙
岳州觀競渡云畫作飛鳬艇雙雙競拂流俄装岀色
變急掉水華浮土尚三閭俗江傳二女逰齊歌迎孟
姥獨舞送陽侯皷發南湖汊標爭西驛樓並驅常詫
速非畏日光遒(傳疑/俄装字)
岳州晚景云晚景寒鵶集秋聲海鴈歸水光浮日去
霞彩映江飛洲白蘆花吐園紅柿葉稀長沙卑暑濕
九月未成衣
送梁六自洞庭山作云巴陵一望洞庭秋目見孤峰
水上浮聞道神仙不可接心隨湖水共悠悠
奉和燕公山城云郡舘臨清賞開扄坐白雲訟虚棠
戸曉觀靜竹簷曛懸榻迎賔下趍庭學禮聞風傳琴
上意遥向日華紛
燕公岳州别均云離筵非讌喜别酒正消魂念汝猶
童孺嗟予隔逺藩津亭拔心草江路斷腸猿他日將
何見愁來獨倚門
均丞相說之子也說最衷愛其情見於岳州别均之
作說爲左相知官考均時任中書舎人特注之曰父
敎子忠古之善訓祁奚舉子義不務私至於潤色王
言彰施帝載道參墳典例絶功常恭聞前烈尤難其
任豈以嫌疑敢撓綱紀考上下均能文爲大理卿禄
山盗國爲僞中書令免死流合浦
流合浦嶺外作云瘴江西去火爲山炎徼南窮鬼作
關從此更投人境外生涯應在有無間
杜子美贈太常張卿云方丈三韓外崑崙萬國西建
摽天地闊詣絕古今迷氣得神仙逈恩承雨露低相
門清議衆儒術大名齊軒冕羅天闕琳琅識介珪伶
官詩必誦䕫樂典猶稽徤筆凌鸚鵡銛鋒瑩鸊鵜友
于皆挺㧞公望各端倪通籍踰青瑣亨衢照紫泥靈
虬傳夕箭歸馬散霜蹄能事聞重譯嘉謨及逺黎弼
諧方一展班序更何躋適越何顛躓逰梁竟慘悽謬
知終畫虎微分是醯雞萍泛無休日桃隂想舊蹊吹
嘘人所羡騰躍事仍暌碧海真難渉青雲不可梯顧
深慙鍜鍊方小辱提携檻束哀猿呌林驚夜鵲棲㡬
時陪羽獵應指釣璜溪(乃贈張垍/或疑此詩)
　　　李嶷
淮南秋夜詩云天淨河漢高夜閑砧杵發清秋急如
此離恨應難歇風亂池上螢露光竹門月君與共遊
處勿作他郷别
商璠云嶷詩鮮淨有規矩其少年行三章辭雖不多
翩翩然俠氣在目也
少年行云十八拜林郎戎衣從漢王臂鷹金殿側挾
彈玉輿傍馳道春氷起陪遊出建章
侍獵長揚下承恩更射飛塵生馬影滅箭落鴈行稀
薄暮隨天仗聮翩入瑣闈
玉劒膝邊横金盃馬上傾朝遊茂陵道暮宿鳯凰城
豪吏多猜忌無勞問姓名
　　　萬齊融
上巳緑潭篇云春潭滉瀁接隋宫宫闕連延潭水東
蘋苔嫩色􁁃波緑桃李新花照底紅垂菱布藻如
鏡麗日晴天相皎映素影顥顥對蝶飛金沙礫礫窺
魚詠佳人祓褉賞韶年傾國傾城併可憐拾翠㧾來
芳樹下蹋青爭遶緑潭邉公子王孫恣逰翫沙場水
曲情無猒禽浮似楫羽觴杯鱗躍疑投水心劒金鞭
玉勒騁輕肥落絮紅塵擁路飛渌水殘霞催席散畫
樓𥘉月待人歸
梁肅作越州開元寺僧曇一碑銘云師與賀賔客知
章李北海邕禇諌議庭誨涇陽令萬齊融爲儒釋之
遊莫逆之友李華為潤州鸖林寺徑山大師碑銘云
菩薩戒弟子故吏部侍郎齊澣故刑部尚書張均故
潤州剌史徐嶠故涇陽令萬齊融道流人望莫盛於
此以二銘觀之齊融盖開元以來江南樂道之士也
于休烈傳云與㑹稽賀朝萬齊融延陵包融齊名齊
融止於崑山令越州人也
　　　宋鼎
鼎明皇時剌襄州云張丞相(齡/九)與余有孝廉校理之
舊又代余爲荆州余攺漢陽仍兼按使巡至荆州故
贈之詩曰漢上登飛幰荆南歴舊居已嘗臨砌橘更
覩躍池魚盛德繼微眇深衷能卷舒義申蓬閣際情
坦廟堂𥘉郡挹文章美人懐燮理餘皇恩儻昭亮豈
厭承明廬
九齡有酬宋使君詩云時來不息意宿昔謬樞衡翊
聖負明主妨賢媿友生罷歸猶右職待罪尚南荆政
有留棠舊風因繼祖成高軒問疾苦蒸庶荷仁明衰
廢時所薄祗言僚故情
　　　崔頌
張曲江在荆州有晨出郡舎林下詩云晨興歩北林
蕭散一開襟復見林上月娟娟猶未沉片雲自孤逺
叢蓧亦清深無事由來貴方知物外心時頌爲郡司
馬和云優閑表政清林薄賞秋成江上懸曉月徃來
虧復盈天雲抗眞意郡閣晦高名坐嘯應無欲寜牽
濟物情
唐詩紀事卷第二十二
唐詩紀事巻弟二十三
　　司馬退之　呉筠　蘇廣文　尉廷匡
　　王諲　陳希烈　髙適　張彪
　　張子容　李之芳　崔或　孟浩然
　　岑叅
　　　司馬退之
洗心詩云不踐名利道始覺塵土腥不味稻粱食始
覺神骨清羅浮奔走外日月無短明山痩松亦勁鸖
老飛更輕逍遥此中客翠髮皆長生草木多古色鷄
大無新聲君有出俗志不貪英雄名傲然脫冠帶攺
換人間情去矣丹霄歩向曉雲冥冥　退之道士
　　　吳筠
筠字正節華陽人舉進士不第天寳𥘉請隷道士籍
玄宗命待詔翰林髙力士善浮屠乃短筠於帝筠懇
還嵩山大曆中死會稽剡中弟子私謚宗玄先生筠
見惡於力士而斥故文章深詆釋氏所善孔巣父李
白歌詩略相甲乙事潘師正學錬養術天寳𥘉遊㑹
稽與李白隱剡中赴闕薦白俱待詔翰林
覽古十四首云聖人重開濟明道欲救時孔席不暇
暖墨突何嘗緇興言振頺綱將以有所維君臣恣滛
惑風俗日凋衰三代業遽隕七雄遂交馳庶物墜塗
炭區中若棼絲秦皇燎儒術方冊靡孑遺犬漢歴五
葉斯文復崇推乃驗經籍道與世屯同夷弛張固天
意設教安能持
棟宇代巢穴其來自三皇跡生固爲累經始増百王
瑶臺既滅夏瓊室復殞啇覆車世不悟秦氏興阿房
繼踵迷反正漢家崇建章力役弊萬人瓌竒殫八方
狥志仍未極促齡巳云亡侈靡竟何在荆榛生廟堂
吾觀采苓什復感青蠅詩讒侫亂忠孝古今同所悲
姦邪起譛害骨肉相殘夷漢儲殞江充晋嗣滅驪姬
天性猶可間君臣固其宜子胥烹吳鼎文種斷越鈹
屈原沉湘流厥戚咸自貽何不若范蠡扁舟無還期
魯侯祈正術尼父從棄捐漢主思英雄賈生𬒳排遷
始皇重韓子及覩乃不然漢武喜相如既徴復忘賢
遺逺世咸爾賤今理共然方知古来主難以效當年
食其昔未偶落魄爲狂生一朝君臣契雄辯何縱横
運籌康漢業憑軾下齊城既以智所逹還爲智所烹
豈若終賤貧酣歌本無營
晁錯抱逺策爲君納良規削彼諸侯權永用得所宜
姦臣負舊隙乘釁謀相危世主竟不辨身戮宗且夷
漢景稱欽明濫罸猶如斯比干與龍逢殘害何足悲
絳侯成大績賞厚位乃尊一朝對獄吏榮辱安可論
蘇生佩六印奕奕爲殃源主父食五鼎昭昭成禍根
李斯佐二辟巨釁鍾其門霍孟翼三后伊戚及後昆
天人忌盈滿兹理固永存方知得意者何必乗朱轓
滅景栖逺壑絃歌對清樽二踈返海濱蔣翊歸林園
蕭灑去物累此謀誠足敦
聖人垂大訓奥義不苟設天道殃頑兇神明佑懿哲
斯言猶影響安得復回穴鮌瞍誕英睿唐虞育昬孽
盗跖何延期顔生乃短折魯隱全克讓禍機遂潜結
楚穆肆巨逆福柄奚赫烈田常弑其主祚國久罔缺
管仲存覇功世祀成詭說漢氏方版蕩群閹恣邪譎
謇謇陳蕃徒孜孜抗忠節誓期區宇靜爰使兇醜絶
謀恊事靡從俄而返誅滅古来若兹類紛擾難盡列
道遐理微茫誰爲我昭晰吾將詢上帝寥廊詎躋徹
巳矣勿用言忘懐庶自恱(意/古)
　　　蘇廣文
自啇山宿陶令隱居云聞道花源堪避秦㝷幽數日
不逢人烟霞洞裏無雞犬風雨林中有鬼神黄公庭
下三芝秀陶令門前五柳春醉卧白雲閑入夢不知
何物是吾身
夜歸華川因寄幕府云山村寥落野人稀竹裏衡門
掩翠微溪路夜隨明月入亭臯春伴白雲歸嵇康懶
慢仍躭酒范蠡逋逃又拂衣汀畔數鷗閑不起只應
知我巳忘機
春日過田明府遇焦山人云陶公歸隱白雲溪買得
春泉溉藥畦夜靜竹間風虎嘯月明枝上露禽棲陳
倉邑吏驚𤇺火太白山人訝皷鼙相見只言秦漢事
武陵溪裏草萋萋
　　　尉遲斥
李林甫當開元末權等人主幽并人尉遲斥耿槩士
也以頻年不苐投書林甫皆繋刺之說斥有暮行潼
關之作云明月飛出海黄河流上天又觀内人樓上
踏歌曰芙蓉𥘉出水桃李忽無言又塞上曲云夜夜
月爲青塜鏡年年雪作黒山花林甫曰蕭頴士嘗悞
吏部王尚書㡬至鞭撲子詩未方潁士吾名復異於
王重欲相干三思可矣匡知見怒惶怖趨出恓屑無
依退歸林墅
　　　王諲
除夜云今嵗今霄盡明年明日催寒隨一夜去春逐
五更来氣色空中攺容顔暗裏回風光人不覺巳着
後園梅
元夕觀燈云暫得金吾夜通看火樹春停車傍明月
走馬入紅塵妓雜歌偏勝場移舞更新應須盡記取
說向北来人
諲登開元進士第
　　　陳希烈
奉和聖製三日詩云上巳迂龍駕中流泛羽觴酒因
朝太子詩爲樂賔王錦纜方舟渡瓊筵大樂張風揺
垂柳色花發異林香野老無公事朝臣飲嵗芳皇情
𬒳群物中外洽恩光
雲生棟梁間云一片蒼梧意氛氲生棟梁下簾山足
暗開户日添光偏使衣裘潤能令枕簟凉無心伴行
雨何必夢荆王
希烈宋州人工文章開元中禇無量元行冲卒希烈
與康子元進講禁中天寳中爲相國忠忌之即薦韋
見素代相罷爲太子太師失職無頼祿山盗京師遂
相之肅宗時賜死于家
　　　髙適
同顔六少府旅居秋中之作云人傳君昨悵然時獨
坐深齋落木時逸氣舊來凌鷰雀髙才何得混妍蚩
迹勞黄綬人多嘆心在青雲世莫知不見鬼神無正
直從来州縣有瑕疵
封丘作云我本漁樵孟諸野一生自是悠悠者乍可
狂歌草澤中寧堪作吏風塵下祗言小邑無所爲公
門百事皆有期拜迎官長心欲破鞭撻黎庻令人悲
悲來向家問妻子舉家盡笑今如此生事應湏南畆
田世情付與東流水夢想舊山安在㢤爲衘君命日
遲廻乃知梅福徒爲爾轉憶陶潜歸去来
開元二十六年有從元戎出塞而還者作燕歌行示
予適感征戍之事作燕歌行云漢家烟塵在東北漢
將辭家破殘賊男兒本自重横行天子非常賜顔色
樅金伐鼓下榆關旌斾逶迤碣石間校尉羽書飛瀚
海單于獵火照狼山山川蕭條極邉土胡騎憑陵雜
風雨戰士軍前半死生美人帳下猶歌舞大漠窮秋
草木腓孤城落日鬬兵稀身當恩遇常輕敵力盡關
山未解圍䥫衣逺戍辛勤久玉筯應啼別離後少婦
城南欲斷腸征人塞北空囘首邉庭飃䬙那可度絶
域倉茫何所有殺氣三時作陣雲寒聲一夜傳刁斗
相看白刃血紛紛死節從來豈顧勲君不見沙場征
戰苦至今猶憶李將軍
適字達夫滄州人客梁宋間舉有道科哥舒翰表爲
西河從事佐翰守潼關天子西幸適間道及帝河池
遷侍御史後代崔光遠爲西川節度使廣德中召還
爲右散騎常侍永泰𥘉卒適以功名自許而言浮其
術年五十始爲詩即工以氣質自髙每一篇出好事
者輙傳布
商璠云適性落拓不拘小節恥預常科隱跡博徒才
名自逺然適詩多胸臆兼有氣骨故朝野通賞其文
至如燕歌行等篇甚多佳句日余所愛者未知肝膽
向誰是令人却憶平原君吟諷不厭矣
古大梁行云古城蒼茫多荆榛驅馬荒城愁殺人魏
王宫舘盡禾黍信陵賔客隨灰塵憶昔雄都舊朝市
軒車照耀歌鍾起軍容帶甲三十萬國歩連營一千
里全盛須臾那可論髙臺曲池無復存遺墟但有孤
狸窟古地空餘草木根暮天揺落傷懐抱倚劔悲歌
對秋草侠客猶傳朱亥名行人尚識夷門道白璧黄
金萬戸侯寳刀駿馬填山丘年代凄凉不可問徃来
唯有水東流
行路難云君不見富家翁舊時貧賤誰比數一朝金
多結豪富萬事勝人徤如虎子孫成長滿眼前妻能
管絃妾歌舞自矜一身忽如此却笑旁人獨愁苦東
鄰少年安所如席門窮巷出無車有才不肯學千謁
何用年年空讀書
邯鄲少年行云邯鄲城南遊侠子自矜生長邯鄲裏
千場縱慱家仍富㡬處報讎身不死宅中歌笑日紛
紛門外車馬長如雲未知肝膽向誰是令人却憶平
原君君不見即今交態薄黄金用盡還踈索以兹感
歎辭舊遊更於時事無所求且與少年飲美酒徃来
射獵西山頭
　　　張彪
北遊逺酬孟雲卿云忽忽望前事志願能相乖衣馬
久羸弊誰能文與才善道居貧賤潔服䝉塵埃行行
無定心壈坎難歸来慈母憂疾疹家室念栖栖與君
宿姻親深見中外懐俟余惜時節悵望臨髙臺
古別離云別離無逺近事歡情亦悲不聞車輪聲後
㑹將何時去日忘寄書来日乖前期縱知明當返一
息千萬思
杜子美寄張十二山人彪詩云獨卧嵩陽客三違潁
水春艱難隨老母慘淡向時人謝氏登山屐陶公漉
酒巾群兇彌宇宙此物在風塵歴下辭姜𬒳關西得
孟鄰旦通交契宻晩接道流新靜者心多妙先生藝
絶倫草書何太古詩興不無神曹植休前軰張芝更
後身數篇吟可老一字買堪貧讀子美詩則彪蓋潁
洛間靜者天寶末將母避亂故子美以詩寄云
彪雜詩云冨貴多勝事貧賤無良圖上徳兼濟心中
才不如愚商者多巧智農者多膏腴儒生未遇時衣
食不自如久與故交別他榮我窮居到門懶入門何
况千里餘君子有褊性矧乃尋常徒行行任天地無
爲強親踈
神仙云神仙可學無百歳名大約天地何蒼茫人間
半哀樂浮生亮多感善事翻爲惡爭先等驅逐中路
苦痩弱長老思養壽後生笑寂寞五糓非長年四氣
乃靈藥列子何必待吾心滿寥廓
　　　張子容
長安早春詩云開國維東井城池起北辰咸歌太平
日共樂建寅春雲静青山樹冰開黒水濵草迎金垀
馬花伴玉樓人鴻漸看無數鶯聲聽欲頻何當桂枝
擢歸及柳條新
九日陪潤州邵使君登北固山云五馬何山椒重陽
出麗譙徐州帶綠水楚國在青霄張幕連江樹開筵
接海潮凌雲詞客語廻雪舞人嬌梅福慙仙吏羊公
賞下僚新豊酒舊美况是菊花朝
送孟浩然歸襄陽詩云東越相逢地西亭送別津風
濤開解纜雪海去愁人鄉在桃林岸山連楓樹春因
懐故園意歸與孟家隣
孟浩然送張子容赴進士舉詩云夕曛山照滅送客
出柴門惆悵野中別殷勤岐路言茂林余偃息喬朩
爾飛翻無使谷風誚須令友道存
除夜樂城簡孟浩然云逺客襄陽郡来過海畔家罇
前栢葉酒燈發九枝花妙曲逢盧女髙才得孟家東
山行樂意非是競䌓華
浩然嵗除夜樂城張少府宅云雲海訪甌閩風濤泊
島濵何知嵗除夕得見故郷親予是乘桴客君爲失
路人平生復能㡬一别十餘春
巫山詩云巫嶺岧嶤天際重佳期宿昔願相從朝雲
暮雨連天暗神女知来第㡬峯
子容乃先天二年進士第曽爲樂城尉與孟浩然友
善貶樂城尉日作云竄謫邉窮海川原近惡溪有時
聞虎嘯無夜不猿啼地暖花常發嵓髙日易低故郷
可憶處遥指斗牛西
　　　李之芳
大暦中子美有夏夜李尚書筵送宇文石首赴縣聯
句云愛客尚書貴之官宅相賢(美/子)酒香傾坐側㠶影
駐江邉(芳/之)翟表郎官瑞鳬看令宰仙(彧)雨稀雲葉斷
夜久燭花偏(美/子)數語欹紗帽髙文擲彩牋(芳/之)興饒行
處樂離惜醉中眠(彧)單父長多暇河陽實少年(美/子)客
居逢自出爲別㡬悽然(芳/之)宇文晁尚書之甥崔彧司
業之孫也
之芳太宗子蔣王惲之曽孫有令譽安禄山奏爲范
陽司馬禄山反自拔歸京師廣徳𥘉使吐蕃𬒳留二
嵗乃得拜禮部尚書攺太子賔客薨子美哭之芳詩
云江雨銘旌濕湖風井逕秋又曰復魄昭丘逺歸魂
素滻偏盖死于江湖也
　　　孟浩然
孟浩然襄陽人也骨貎淑清風神散朗救患釋紛以
立義灌園圃以全髙交遊之中通脫傾盖機警無匿
學不攻儒務掇菁華文不按古匠心獨妙五言詩天
下稱其盡善閑淤祕省秋月新霽諸英聯詩次當浩
然句曰微雲淡河漢踈雨滳梧桐舉座嗟其清絶咸
以之筮筆不復爲綴丞相范陽張九齡侍御史京兆
王維尚書侍郎河東裴朏范陽盧潠大理評事河東
裴揔華陽太守滎陽鄭倩之太守河東獨孤冊率與
浩然爲忘形交山南採訪使太守昌黎朝宗謂浩然
閑深詩律寘諸周行必詠穆如之頌因入奏與偕行
先揚于朝約日引謁後期浩然叱曰業巳飲矣身行
樂耳遑恤其佗遂畢飲不赴由是聞罷浩然不之悔
也其好學忘名如此王士源他時嘗筆讃之曰導漾
炳靈寔生楚英浩然清發亦自其名開元二十八年
王昌齡遊襄陽時浩然疾發背且愈相得歡飲浩然
宴謔食鮮疾動終于南國年五十有子儀甫浩然每
爲詩佇興而故作或遅成行不爲飾動求真適故以
誕逰不利期以放情故常貧名劣繫於選部聚不盈
甔室雖屢空不給自若也(源序/王士)
傳曰張九齡爲荆州辟置于府罷開元末病疽背卒
後樊澤爲節度使時浩然墓碑壊符載以牋叩澤曰
故處士孟浩然文質傑美殞落嵗久門裔陵遲丘隴
頽沒永懐若人行路慨然前公欲更築大墓闔州搢
紳聞風竦動而今外廹軍旅内勞賔客牽耗嵗時或
有未遑誠令好事者乘而有之負公夙忘矣澤乃更
爲刻碑鳳林山南封寵其墓𥘉王維過郢州畫浩然
像于刺史亭因曰浩然亭咸通中刻史鄭諴謂賢者
不可斥其名更曰孟亭
王維憶孟云詩曰故人今不見日夕漢江流借問襄
陽老江山空蔡州
皮日休孟亭記云明皇世章句之風大得建安體論
者推李翰林杜工部爲尤介其間能不愧者惟吾郷
之孟先生也先生之作遇景入詠不拘竒拱異令齷
齪束人口者涵涵然有干霄之興若公輸氏當巧而
不巧者也北齊美蕭慤芙蓉露下落楊柳月中踈先
生則有㣲雲澹河漢踈雨滴梧桐樂府美王融日霽
沙嶼明風動甘泉燭先生則有氣蒸雲夢澤波動岳
陽城謝眺之詩句精者有露濕寒塘草月映清淮流
先生則有荷風送香氣竹露滴清聲此與古人爭勝
於毫釐也
明皇以張說之薦召浩然令誦所作乃誦北闕休上
書南山歸弊廬不才明主棄多病故人踈白髮催年
老青陽逼嵗除永懐愁不寐松月夜牕虛帝曰卿不
求朕豈朕棄卿何不云氣蒸雲夢澤波動岳陽城因
是故棄
啇璠云余嘗謂祢衡不遇趙壹無禄其過在人及觀
襄陽孟浩然磬折謙退才名日髙天下籍甚竟淪落
明代終於布衣悲夫予方知命矣且浩然詩文華采
䒠茸經縷綿宻半好雅調全削凡躰至如衆山遥對
酒孤嶼共題詩無論興象復兼故實又波動岳陽城
亦爲高唱也
建徳江宿云移舟泊㷑渚日暮客愁新野曠天低樹
江清月近人
裴司士見尋云府寮能枉顧嘉醖復新開落日池上
酌清風松下来厨人具鷄黍稚子摘楊梅誰道山公
醉猶能騎馬廻
早寒江上有懐云木落鴈𥘉度北風江上寒我家江
水上遥隔楚雲端郷淚客中盡孤帆天際看迷津欲
有問平海夕漫漫
永嘉上浦舘逢張子容云逆旅相逢䖏江村日暮時
衆山遥對酒孤嶼共題詩廨宇隣蛟室人煙接島夷
郷關萬餘里失路一相悲
湖上作云八月湖水平含虚混太清氣蒸雲夣澤波
動岳陽城欲濟無舟楫端居耻聖明徙憐垂釣叟空
有羡魚情
峴山作云石潭傍隈隩沙榜曉夤緣試垂竹竽釣果
得查頭鯿
又冬至過友人云鳥泊隨陽鴈魚藏縮項鯿故杜子
美憶襄陽云吾友襄陽孟浩然新詩句句盡堪傳至
令耆舊無他語謾釣查頭縮頸鯿
題鹿門山清曉因興來乗流越江峴沙禽近相識浦
樹遥莫辨漸到鹿門山山明翠微淺嵓潭多屈曲舟
檝屢囘轉昔聞龎徳公採藥遂不返金澗餌芝术石
牀卧苔鮮紛吾感耆舊結䌫事攀踐隱迹今尚存髙
風邈巳逺白雲何時去丹桂何偃蹇探討意未窮廻
艇夕陽晩
張祐題浩然宅云髙才何必貴下位不妨賢孟簡雖
持節襄陽屬浩然
　　　岑參
送王大昌齡赴江寜詩云對酒寂不語悵然悲(愁/一作)
送君明時未得用(作不/未字)白首徒攻文澤國從一官
滄波㡬千里群公滿闕下獨去過淮水舊家富春渚
嘗憶卧江樓自聞君欲行頻望南徐州窮巷獨閉門
寒燈靜深屋北風吹微雪抱𬒳肯同宿君行到京口
正是桃花時舟中饒孤興湖上多新詩潜虬且深蟠
黄鸖(鵠/一作)飛未晚惜君青雲器努力加飱飯
奉送李太保兼御史大夫充渭北節度使即太尉光
弼之弟也詩云詔出未央宫登壇近揔戎上公周太
保副相漢司空弓抱關西月旗飛渭北風弟兄皆許
國天地荷成功
宿華隂東郭客舍憶閻防詩云次舍山郭近解鞍鳴
鍾時主人炊新粒行子充夜飢閏月生首陽照見華
隂祠茫蒼秋山晦蕭瑟寒松悲久從園廬別遂與朋
知辭(相知/一作)舊壑蘭杜晚歸軒今巳遲
春夢詩云洞庭(洞房/一作)昨夜春風起故人尚隔(憶美人/一作遥)
湘江水枕上片時春夢中行盡江南數千里
叅南陽人文本之後登天寶進士第累爲安西關西
節度判官入爲祠功二外郎虞庫二正郎出爲嘉州
刺史副元帥杜鴻漸表公兼侍御史列於幕府使罷
寓于蜀中原多故卒死於蜀
啇璠云叅詩語竒躰峻意亦新逺至如長風吹白茅
野火燒枯桑可謂逸矣又山風吹空林颯颯如有人
湏稱幽致也
暮秋山行云疲馬卧長坂夕陽下通津山風吹長林
颯颯如有人蒼梧霽凉雨石路無飛塵千念集暮節
萬籟悲蕭辰鶗鴂昨夜鳴蕙草色巳陳况在逺行客
自然多苦辛
至大梁却寄康城主人云一從棄魚鈎十載干明王
無由謁天階却欲歸滄浪仲秋至東郡遂見天雨霜
昨夜夢故山芳蕙色巳黄平明辭䥫兵薄暮逰大梁
仲秋蕭條景㧞刺飛鵝鶬四郊隂氣閉萬里無晶光
長風吹白茅野火燒枯桑故人南燕吏籍籍名皆香
聊似玉壼贈置之君子堂
衛尚書赤驃馬歌云君家赤驃畫不得一團旋風柳
花色紅纓紫鞚珊瑚鞭玉鞍錦韀黄金勒請君鞁出
看君騎尾長窣地如紅絲自矜諸馬皆不及却憶百
金新買時香街紫陌鳳城内行人見者誰不爱揚鞭
驟急白汗流弄影行驕碧蹄碎紫髯胡雛金剪刀平
明剪出三騣髙櫪上看時獨意氣衆中牽出偏雄豪
騎將獵向南山口城南狐兎不復有草頭一㸃疾如
飛却使蒼鷹翻向後憶昨看君朝未央鳴珂擁盖滿
路香始知邉將真富貴可憐人馬相輝光男兒意氣
得如此騣馬長鳴北風起待君東去掃胡塵爲君一
日行千里
北庭北樓呈幕中諸公云嘗讀西域傳漢家得輪䑓
古塞千年空隂山獨崔嵬二庭近西海六月秋風来
日暮上北樓殺氣凝不開大荒無鳥飛但見白龍塠
舊國眇天末歸心日悠㢤上將新破胡西郊絶煙埃
邉城寂無事撫劍空徘徊幸得趨幕中託身厠群才
早知安邉計未盡平生懐
玉門關蓋將軍歌云蓋將軍真丈夫行年三十執金
吾身長七尺頗有鬢玉門關城逈且孤黄沙萬里百
草枯南隣犬戎北接胡將軍到来備不虞五千甲士
膽力麤軍中無事但歡娛暖屋繡簾紅地爐織成壁
衣花氍毺燈前侍婢瀉玉壺金鐺亂㸃野􁉦酥紫紱
金章左右趨問著即是蒼頭奴美人一雙閑且都朱
脣翠眉映月眸清歌一曲世所無今日喜聞鳳將雛
可憐絶勝秦羅敷使君五馬謾踟蹰野草繡窠紫羅
襦紅牙鏤馬對樗蒱玉盤纎手摋作盧衆中誇道不
曾輸櫪上昻昻皆駿駒桃花叱撥價最殊騎將獵向
城南隅臘日射殺千年狐我来塞外按邉儲爲君取
醉酒剩酤醉爭酒盞相諠呼却憶咸陽舊酒徒
武威送劉單判官赴西行營使呈髙開府云熱海亘
䥫門火山赫金方白草磨天涯湖沙莾茫茫夫子佐
戎幕其鋒利如霜中嵗學兵符不能守文章功業湏
及時立身有行藏男兒感忠義萬里忘越郷孟夏邊
候遲胡國草未長馬疾過飛鳥天窮超夕陽都䕶新
出師五月發軍裝甲兵二百萬錯落金光揚揭旗拂
崑崙伐皷震蒲昌大白引官軍天威臨大荒西望雲
似蛇戎夷知喪亡渾驅大宛馬繫取樓蘭王曾到交
河城風土斷人腸塞驛逺如㸃邊烽互相望赤亭多
飄風皷怒不可當有時無人行沙石亂飄颺夜靜天
蕭條鬼哭夹道傍地上多髑髏皆是古戰場置酒髙
舘夕邊城月蒼蒼軍中宰肥牛堂上羅羽觴紅泪金
燭盤嬌記艷新粧望若仰青冥短翮難可翔蒼然西
郊道握手何慨慷
天山雪送蕭沼歸京云天山有雪常不開千峰萬嶺
雪崔嵬北風夜捲赤亭口一夜天山雪更厚能兼漢
月照銀山復逐胡風過鐵關交河城邉飛鳥絶輪臺
路上馬蹄滑䁆澹寒氛萬里凝䦨干隂崖千丈冰將
軍狐裘卧不暖都䕶寳刀凍欲斷正是天山雪下時
送君走馬歸京師客中何以贈君別唯有青青松樹
枝走馬川行奉送出師西行云君不見走馬滄海邉
平沙莾莾黄入天輪臺九月風夜吼一川碎石大如
斗隨風滿地石亂走匈奴草黄馬正肥金山西見㷑
塵飛漢家大將西出師將軍金甲夜不脫半夜軍行
戈相撥風頭如刀面如割馬毛帶雪汗氣蒸五花連
錢旋作氷幕中草檄硯水凝虜騎聞之應膽懾料知
短兵不敢接車師西門佇獻捷
輪臺歌奉送封大夫出師西征云輪臺城頭夜吹角
輪臺城北旄頭落羽書昨夜過梁黎單于巳在金山
西戍樓西望㷑塵黒漢兵屯在輪臺北上將擁旄西
出征小胡吹笛大軍行四邉戍鼓雪海湧三軍大呼
隂山動虜塞兵氣連雲屯戰場白骨纒草根劍河風
急雪片濶沙口石凍馬蹄脫亞相勤王甚苦辛誓將
報主靜邉塵古來青史誰不見今見功名勝古人
白雪歌送武判官云北風巻地白草折胡天八月即
飛雪忽然一夜春風来千樹萬樹梨花開散入珠簾
濕羅幙狐裘不暖錦衾薄将軍雕弓不得控都䕶鐵
衣冷難著瀚海䦨干千尺冰愁雲黲澹萬里凝中軍
置酒飲歸客胡兒琵琶與羗笛紛紛暮雪下轅門風
擊紅旗凍不翻輪臺東門送君去去時雪滿天山路
山回路轉不見君雪上空留馬行處
田使君美人如蓮花舞北旋歌云如蓮花舞北旋世
人有眼應未見髙臺滿地鋪氍毺試舞一曲天下無
此曲胡人傳入漢諸客見之驚且歎慢臉嬌娥纎復
濃輕羅金鏤花䓗籠回裙轉䄂若飛雪左旋右旋生
旋風琵琶横笛和未匝花門(開/一作)山頭黄雲合忽作
出塞入塞聲白草胡沙寒颯颯飜身入破如有神前
見後見回回新始知諸曲不可能採蓮落梅徒聒人
世人學舞秪是舞姿態豈能得如此
參至徳中任宣議郎試大理評事攝監察御史左拾
遺裴薦杜甫等嘗薦參識度清逺議論雅正佳名早
立時軰所仰可備獻替之官云

唐詩紀事巻第二十三
唐詩紀事巻第二十四
　　元傑　韋迢　孟彦深　郭受
　　陶現　張偁　王昌齡　周萬
　　包融　顔真卿　丁仙芝　李清(詠/十二)
　　韓滉　齊澣　顧朝陽　韋建
　　　元傑
元傑有湞陽果業寺開東嶺洞谷銘并序云隂陽精
氣結爲山嶽者則爲勝爲異爲奥爲閟故萬嶺交峙
而嵩華辨其方群岳斆靈而瀛壺㧞其類是知仙居
靈宅其必有黨乎鳴絃之北趾果業之東阜髙不百
仞廣纔千畝層巖石室幽谷靈洞殊景異觀秀絶竒
偉雖瀑流之下鑪峰懸磴之躋丹嶠路逺莫覿餘不
知其倫擬焉按寺記云昔有方七千是山錬金變形
羽服登仙故石座丹竈至今存焉觀其東嶺削成石
瑩如玉岡巒峭竦巖壁重複捫藟而曻如造雲根縹
眇嬋娟似霞衣可攀真氣勝而塵累捐五蓋破而清
機閑蕩然放懐如羽翼之巳生赤城之可接噫境變
志遷若符契之恊從也下臨長川澄波吐瀾烟霞夕
收飛鳥不喧青渺逶迤流注無間西直巨壑連嶂如
屏林靄朝翠巖灮晝清篠漡臧輝杉松下㝠虚豁寂
寥􁁃風有聲緑嶺未極劃開洞門黛容崢嶸詭狀輪
囷疑伏龍怪鎮含㷑雲又有古木倒傍絶壁盤根網
結掛絡空碧崩崖傍傾援逕下庂羽人幽㑹此焉瑶
席摶翠壁而直上軋崎嶇於紫氛雙巖屹以中斷奔
屛蹙而成室涵孕精爽澄凝氣源信列仙之攸居豈
塵俗之所止哉嗚呼鸖駕一去鳳簫響絶荆榛蔽路
危磴敗滅跡留人境而舉世莫知地聮精刹而群遊
莫至吁可怪乎其晦藏也元和丙申嵗秋八月余以
膠鬲之困寓居精舍再從兄昭肅時假兹邑政便於
人務簡多暇與當寺僧知捷日探道源㨗亦好古饕
竒之士也因語故實緬思羽客之玄風以爲靈跡神
蹤精誠必復乃操刄持畚履險道幽挮絶棧而歷巉
巖排䝉籠而登杳藹時更一稔而神居秘躅粲然皆
睹嗟乎芝田玄圃豈遠乎哉天之與人氣通則合客
有顧咨而諗予者或應之曰天之運否㤗相濟故善
利稱徳下民昏墊人之道行藏有數故棘津蓬累時
惟鷹揚靈物必通道在斯著不然何荒阻千祀㪍焉
而興歟乃爲銘曰鑿石通道兮援木枝仰攀洞口兮
踐竒危奔龍伏虎兮勢狀竒林攅峰倚兮蟠雲螭下
臨隂谷兮神以慄嵌巖兮洞無極老松蕭瑟兮生遠
風興雲霈兮㷑霧黒懸巖排空兮色噴黛堅根網絡
兮層霄外披霓解帶兮羽翼生下眺遥江兮入青靄
世道紛綸兮何足謂朝為榮華兮夕顦顇不如幽谷
兮閱仙經冀接浮丘兮整㷑轡我窺丹竈兮坐山腹
衆峰參差兮隱雲族鑿仙嶺兮望瑶臺朝霞照海兮
錦綺開信赤松之所昇降王喬之所徃來道或用晦
兮靈物斯潜殷道未昌兮說築傳巖紛予感此兮勒
銘雲根山既不杇兮與名長存
　　　韋迢
杜子美在長沙送韋員外迢牧韶州詩云炎海韶州
牧風流漢署郎分符先令望同舍有輝光白首多年
疾秋天昨夜凉洞庭無過鴈書䟽莫相忘
迢留別杜員外院長詩云江畔長沙驛相逢䌫客舡
大名詩獨歩小郡海西偏地濕愁飛鵩天炎畏跕鳶
去留俱失意把臂共澘然
迢早發湘潭寄子美云北風吹夜雨江上早来凉楚
岫千峰翠湘潭一葉黄故人湖外客白首尚爲郎相
憶無南鴈何時有報章
子美酬云養拙江湖外朝廷記憶踈深漸長者轍重
得故人書白髮絲難理新詩錦不如雖無南過雁看
取北来魚
子美後送魏司直掌選嶺南兼寄迢云故人湖外少
春日嶺南長憑報韶州牧新詩昨寄將
　　　孟彦深
字士源天寳末爲武昌令元次山居武昌之樊山新
春大雪彦深以詩問之曰江山十日雪雪深江霧濃
起来望樊山但見群玉峯林鸎却不語野獸翻有蹤
山中應大寒短褐何以安皓氣凝書帳清着釣魚竿
懐君欲進謁溪滑渡舟難
次山酬云積雪閉山路有人到庭前云是孟武昌令
獻苦雪篇長吟未及終不覺爲悽然古之賢逹者與
世竟何異不能救時患諷論以全意知公惜春物豈
非愛時和知公苦隂雪傷彼災患多姦㐫正驅馳不
合問君子林鸎與野獸無乃怨如此兵興向九嵗稼
穡誰能憂何時不發卒何日不殺牛耕者日巳少耕
牛日巳希皇天復何忍更又恐鼈之自經危亂来觸
物堪傷嘆見君問何意只益􁔿中亂山禽飢不飛山
木凍皆折懸泉化爲氷寒爐近不熱出門望天地天
地皆昏昏時見雙峯下雪中生白雲
次山又有雪中懐孟武昌云冬来三度雪農者歡嵗
稔我麦根巳濡各得在倉廪天寒未能起孺子驚人
寢云有山客来籃中見冬簟(上/生木)燒柴爲温酒煮鱖
爲作瀋(羮汁/尺甚反)客亦愛杯樽思君共杯飲所嗟山路
開時節寒又甚不能苦相邀興盡還就枕
次山作退谷銘曰干進之客不得遊之作杯湖銘曰
爲人厭者勿泛焉乃曰孟士源嘗黜官無情于進在
武昌不爲人厭可遊退谷可泛杯湖故有招孟武昌
詩云武昌不仕進武昌人不厭退谷可正遊杯湖任
来泛湖上有水鳥見人不飛鳴谷中有山獸徃徃隨
人行莫將車馬来令我鳥獸驚
彦深登天寳二年第
　　　郭受
受寄子美詩云新詩海内流傳困舊徳朝中屬望勞
郡邑地卑饒霧雨江湖天闊足風濤杜醪酒熟傍看
醉蓮葉舟輕自學操春興不知凡㡬首衡陽紙價頓
能髙(又云出五里紙/衡陽出五家紙)
子美酬郭十五判官云才㣲嵗老尚虚名卧病江湖
春復生藥褁關心詩揔廢花枝照眼句還成只同燕
石能星隕自得隨珠覺夜明喬口橘洲風浪促繫帆
何惜片時程
受大曆間衡陽判官也
　　陶現
現彭澤之孫也開元末家崑山泛遊江湖自制三舟
與孟彦深孟雲卿焦遂共載呉越之士號爲水仙省
親南海獲崑崙奴名摩訶善遊水至西塞山下泊舟
吉祥佛舍見江水深黒謂必有恠物投劒命摩訶下
取乆之支體磔裂浮於水上現流涕廻棹賦詩自叙
不復遊江湖矣詩云匡廬舊業是誰主呉越新居安
此生白髪數莖歸未得青山一望計還成鴉翻楓葉
夕陽動鷺立蘆花秋水明從此捨舟何所詣酒旗歌
扇正相迎
　　　張偁
辭房相公云秋風颯颯雨霏霏秋絶恓惶一布衣辭
君且作隨陽鴈海内無家何處歸偁天寳至徳間人
　　　王昌齡
昌齡字少伯江寜人中第𥙷校書郎又中慱學宏辭
科遷汜水尉不䕶細行世亂還鄉里爲刺史閭丘曉
所殺工詩緖宻而思清時謂王江寜
獨遊詩云林卧情每閑獨遊景常晏時從㶚陵下垂
釣徃南澗手携雙白魚目送千里雁悟彼飛有有適知
此罹憂患放之清冷泉因得省踈慢永惟青岑客廽
首白雲間神超物無違豈繫名與䆠
齋心詩云女蘿覆石璧溪水幽濛瀧紫葛蔓黄花娟
娟寒露中朝飲花上露夜卧松下風雲英化爲水光
彩與我同日月蕩精魄寥寥天府空
箜篌引云瀘谿郡南夜泊舟夜聞南岸羗戊謳其時
月黒猿啾啾微雨霑衣令人愁有一遷客登髙樓不
言不寐彈箜篌彈作薊門桑葉秋風沙颯颯青塚頭
將軍䥫騘汗血流深入匈奴戰未休黄旗一㸃兵馬
收亂殺胡人積如丘瘡病驅来配邉州仍披漠北羊
羔裘顔色机枯掩靣羞眼眶滴淚深两眸還思本郷
食氂牛欲語不得指咽喉或有強壯能吚嚘意說𬒳
他邉將讎五世属蕃漢主留碧毛氈帳河曲遊槖駝
五萬部落稠勑賜飛鳳金兠鍪爲君百戰如過籌靜
掃隂山無鳥投家藏䥫劵特承優黄金千斤不稱求
九族分離作楚囚深谿寂寞絃苦幽草木悲感聲颼
颼僕本山東爲國憂光明殿前論九疇簏讀兵書盡
宜搜爲君掌上施權謀洞曉山川無與儔紫宸發詔
懐逺柔揺筆飛箱如奪鉤鬼神不得知其由憐愛蒼
生北蚍蜉縁河屯兵湏漸抽盡遣降来拜御溝便令
海內休戈矛何用班超定逺侯史臣書之得巳不
長信秋云金并梧桐秋葉黄珠簾不捲夜来霜熏籠
玉枕無顔色卧聼南宫清漏長
奉箒平明秋殿開且將團扇共徘徊玉顔不及寒鵶
色猶帶昭陽日影来
西宫秋怨云芙蓉不及美人粧水殿風来珠翠香誰
分含啼掩秋扇空懸明月侍君王(作情/啼一)
西宫春怨云西宫夜靜百花香欲落珠簾春恨長斜
抱雲和深見月𪷟朧樹色隔朝陽
青樓怨云香幃風動花入樓髙調鳴筝緩夜愁腸斷
關山不解說依依殘月下簾鈎
送李濯遊江東詩云清洛日夜漲微風引孤舟離觴
便千里逺夢生江樓
楚國橙橘暗呉門烟雨愁東南且今古歸望山雲秋
商璠云元嘉巳還四百年内曹劉陸謝風骨頓盡今
昌齡克嗣厥跡至如明堂坐天子月朔朝諸侯清樂
動千門皇風𬒳九州慶雲從東出泱漭抱日流又獨
飲㶚上亭寒山青門外長雲驟落日東来寂巳晦又
蒼荻寒滄江石頭岸邉飲又長亭酒未酣千里風動
地又京門望西岳百里見郊樹飛雨祠下来靄然關
中暮又奸雄乃得志遂使群心揺赤風蕩中原烈火
無遺巢一人計不用萬里空蕭條又百泉勢相蕩巨
石皆却立昏爲蛟龍怒清見雲雨入又去時三十萬
獨自還長安不信沙場苦君看刀箭瘢又雲起太華
山雲水玄明滅東峯始含景了了見松雪又櫧柟無
冬春柯葉連峯稠險璧下蒼黒煙含清江樓疊沙積
爲岡崩剥雨露幽石脉盡横亘潜潭何時流斯並驚
耳駭目畧舉十句則中興髙作可知矣予常覩昌齡
齋心詩弔軹道賦謂其人孤潔恬澹與物無傷晚節
謗議沸騰言行相背及淪落竄謫竟未减才名固知
善毁者不能掩西施之美也
放歌行云南渡洛陽津西望十二樓明堂坐天子月
朔朝諸侯清樂動千門皇風𬒳九州慶雲從東来泱
漭抱日流昇平貴論道文墨將何求有詔徴草澤微
誠將獻謀冠冕如星羅拜揖曹與周望塵非吾事入
賦且遲留幸䝉國士識因脫負薪裘今者放歌行以
慰梁甫愁位榮數計禄奉飬每豊羞願得金膏遂飛
雲亦可籌
代扶風主人答云然氣凝不流風悲日彩寒浮塵起
四逺遊子弥不歡依然宿扶風沽酒聊自寛寸心亦
未理長鋏誰能彈主人就我飲對我還慨歎便泣数
行淚因歌行路難十五役邊城三廻討樓蘭連年不
解甲積日無所飱將軍降匈奴國使沒桑乾去時三
十萬獨自還長安不信沙場苦君看刀箭瘢鄉親悉
零落塜墓亦摧殘仰攀青松枝慟哭傷心肝禽獸悲
不去路旁誰忍看幸逢休明代寰宇靜波瀾老馬思
伏櫪長鳴力巳殫少年與君㑹何事發悲端天子𥘉
封禪賢良刷羽翰三邊悉如此否泰亦須觀
鄭縣宿陶大公舘中贈馮六元二云儒有輕侯王脫
畧當世譽本家藍溪下非爲漁弋故無何困躬耕且
欲馳永路幽居與君近出谷同所務昨日辭石門五
年變秋露雲龍未相感于謁亦以屢子爲黄綬覊予
忝蓬山頋京門望西岳百里見郊樹飛雨祠上来靄
然關中暮馳車鄭城宿秉燭論永素山月出華隂開
此河渚霧清光比故人豁逹展心晤馮公尚戢翼元
子仍跼歩拂衣易爲髙淪跡難有趣張范善始終吾
等豈不慕罷酒當凉風屈伸備冥數
小敷谷龍潭祠作詩云崖谷歕疾流地中有雷集百
泉勢相蕩巨石皆却立跳波沸崢嶸深處不可挹昏
爲蛟龍怒清見雲雨入靈怪崇偏祠廢興自兹邑沉
滛頃多昧簷宇遂不葺吾聞𬒳明典盛徳惟世及生
人載山川血食報原隰豈伊駭微險將以循甿揖
飛振吕梁忠信亦我習波流侵巳廣悔吝在所汲溪
水有清源褰裳靡沾濕
過華隂詩云雲起太華山山色玄明滅東峰始含景
了了見松雪覉人感幽棲窓映轉竒絶欣然忘所疲
永望吟不輟信宿百里餘山開翫新月何意昨来心
遇物遂遷別人生屢如此何以肆愉恱(作雲仙/山色一)
出郴山口至疊石灣野人室中寄張十一詩云櫧柟
無冬春柯葉連峰稠隂壁下蒼黒煙含清江樓景開
獨㳂曵響答隨興酬旦夕望吾友如何迅孤舟疊沙
積爲岡崩剥雨露幽石脉盡横亘潜潭何時流既見
萬古色頗盡一物由水與世人逺氣還草木收盈縮
理無餘今徃何必憂郴土群山髙耆老如中州孰云
議外降豈是娯官遊隂火昔所服丹砂將爾謀昨臨
蘇躭井復向衡陽求同疚来相依脫身當有籌數月
乃離居風湍成阻脩野人善竹器童子能溪謳寒月
波蕩漾覉鴻去悠悠(作問疚/同疚一)
九江口作詩云漭漭江勢濶雨開潯陽秋驛門是髙
岸望盡黄蘆洲水與五溪合心期萬里遊明時無棄
才謫去隨孤舟鷙鳥立寒木丈夫佩吳鈎何當報君
恩却繫風霜頭
從軍行二首云向夕臨大荒朔風軫歸慮平沙萬里
餘飛鳥宿何處虜騎獵長原翩翩傍河去邉聲揺白
草海氣生黄霧百戰起風塵十年履霜露雖投定逺
筆未坐將軍樹早知行路難悔不理章句
秋風馬蹄輕角弓持絃急去爲龍城戰正值胡兵襲
軍氣横大荒戰酣日將入長風金皷動白露䥫衣濕
四起愁邉聲南庭時竚立斷蓬孤自轉寒鴈飛相及
萬里雲沙漲平原冰霰澁惟聞漢州遥獨向刀環泣
　　　周萬
送沈芳謁李觀察求仕進詩云徃日長安路歡逰不
借年爲貪盧女曲用盡沈郎錢身老方投刺途窮始
着鞭猶聞有知巳此去不徒然(■因/之/此君曽浪迹長)
萬開元末登第
　　　包融
送國子張主簿詩云　湖岸䌫𥘉解鸎啼別離處遥
見舟中人時時一回顧坐悲芳歳晩花落清軒樹春
夢隨我心揺揚逐君去
融潤州延陵人歴大理司直二子何吉齊名世稱二
包孟浩然宴包二融宅詩曰閑居枕清洛左右接大
野門庭無雜賔車轍多長者是時方盛夏風物自瀟
洒五月休沐歸相携竹林下開襟成懽趣對酌不能
罷㷑暝棲鳥迷餘將歸白社
　　　顔真卿
吳門有清逺道士同沈恭子逰虎丘詩其辭自商周
歴近代枊二千年来矣鬼神耶隱士耶莫能測也而
辭藻徤俊魯公愛之刻於巖際并有鑑作衞公又次
而和之
清逺道士詩云我本長殷周遭罹歴秦漢四瀆與五
岳名山盡幽竄及此寰區中始有近峯翫近峰何鬱
鬱平湖眇瀰漫吟挽川之隂歩上山之岸山川共澄
澈光彩交凌亂白雲翁欲歸青松忽消半客去川島
靜人来山鳥散谷深中見日崖幽曉非旦聞子盛逰
遨風流足詞翰嘉兹好松石一言常累歎勿謂餘鬼
神忻君共幽讃
魯公詩云不到東西寺于今五十春朅来從舊賞林
壑宛相親吳子多藏日秦皇厭聖辰劔池穿萬仭盤
石坐千人金氣騰爲虎琴臺化若神登壇仰生一捨
宅歎珣珉中嶺分雙樹廻巒絶四鄰窺臨江海接崇
飾四時新客有神仙者於兹雅麗陳名高清逺峽文
聚斗牛津跡異心寜間聲同質豈均悠然千載後知
我揖光塵
衛公詩云茂苑有靈峰嗟餘未遊觀藏山在平陸壊
谷有髙岸岡繞數仭墻巖潜千丈幹乃知造化意廻
斡資竒翫鏐騰昔虎踞劒没嘗龍煥潭黛入海底崟
岑聳霄半層巒未昇日哀狖寜知旦緑篠夏凝隂碧
林秋不換冥搜既窈窕逈望何蕭散川曉嵐氣收江
春雜英亂逸人綴清藻前哲留篇翰共扣哀玉音皆
舒文繡叚難追彦回賞(實又見虎丘則逾其所聞■/褚彦回見凡人所稱常過其)
徒起興公歎一力如再升含毫星斗爛
真卿與耿湋水亭詠風聯句有度琴方解愠臨水巳
迎秋之句
　　　丁仙芝
長寧公主舊山池詩云平陽舊池舘寂寞使人愁座
巻留黄簟簾垂白玉鈎庭閒花自落門閉水空流追
想吹簫處應隨仙騎逰
越裳貢白雉云聖哲承休運伊臯列上台尋思丹徼
逺入貢素翬来北闕欣𥘉見南枝頋未廻歛容殘雪
靜矯翼片霜開馴擾將無懼飜飛幸不猜甘從上林
裏飲啄自徘徊
仙芝潤州曲阿人登開元進士第爲餘杭尉
　　　李清
詠石季倫云金谷䌓華石季倫只能謀富不謀身當
時縱與緑珠去猶自無窮歌舞人
清登天寳十二年進士第
　　　韓滉
晦日呈諸判官云晦日新晴春日嬌萬家攀折渡長
橋年年老向江城寺不覺春風換柳條
聽樂悵然自述云萬事傷心對管絃一身含淚向春
㷑黄金用盡教歌舞留與他人樂少年
滉字太冲正元𥘉加同平章事江淮轉運使二年封
晉國公𥘉有美名所與游皆天下豪俊其詩與孟浩
然酬唱云
　　　齊幹
長門怨云營營孤思通寂寂長門夜妾妬亦知非君
恩那不借携琴就玉堦調悲心未諧將心寄明月流
影入君懐
澣字洗心定州人開元間與蘇晋蘇頲賈曽韓休許
景先孫逖典詔誥爲代言最杜暹當國表宋璟爲吏
部尚書澣及蘇晋爲侍郎世謂臺選常稱陳希烈苖
晉卿之才後皆大顯
　　　顧朝陽
昭君怨云莫將鈆粉匣不用鏡花光一去邊城路何
情更畫粧影銷胡地月衣盡漢宫香妾死非關命都
縁怨斷腸
朝陽開元間詩人
　　　韋建
泊舟旴𣅿云維舟淮水次霜降夕流清夜出潮侵岸
天寒月近城平沙依鴈宿候舘聽鷄鳴郷國雲霄外
唐詩紀事巻第二十五
　徐安貞　崔惠童　崔敏童　劉晏
　劉灣　薛據　劉眘虚　張廵
　張繼　張謂　梁肅　柳渾
　孟雲卿
　　徐安貞
畫襄陽圖云畫得襄陽郡依然見昔逰現山思駐馬
漢水憶回舟丹壑常含霽青林不換秋圖書空咫尺
千里意悠悠
安貞始名楚壁應制舉三登甲科開元中爲中書舍
人集賢學士帝屬文多令視草終中書侍郎在中書
省乆李林甫用事或言計議多所參助云或云安正
天寳後以林甫之故避罪衡山岳寺李北海逰岳識
之因戯曰峴山思駐馬漢水憶廻舟暮雨衣猶濕春
風㠶正開抑能記否因同載北歸至長沙謂守者曰
瀟湘逢故人若幽谷之覩太陽不然委頓巗穴矣
　　崔惠童
宴城東庄云一月人生笑㡬回相逢相識且㗸杯眼
㸔春色如流水今日飛花昨日開
尚明皇晉國公主
　　崔敏童
宴城東庄云一年始有一年春百歳曽無百歳人能
向花中㡬回醉十千沽酒莫辭貧
敏童惠童昆弟也
　　劉晏
明皇御勤政樓大張樂羅列百技時教坊有王大娘
者戴百尺竿竿上施木山狀􁧤州方丈令小兒持綘
節出入於其間歌舞不輟時劉宴以神童爲秘書正
字方十歳帝召之貴妃置之膝上爲施粉黛與之巾
櫛帝問宴汝爲正字正得㡬字晏曰天下字皆正唯
朋字未正得貴妃復令詠王大娘戴竿晏應聲曰樓
前百戯競爭新唯有長竿妙入神誰謂綺羅翻有力
猶自嫌輕更着人因命牙笏及黄紋袍賜之
晏八歳獻頌㤗山行在帝命張說試之說曰國瑞也
即授太子正字公卿邀請旁午號神童晏字士安
　　劉灣
字靈源彭城人天寳進士天寳之亂以侍御史居衡
陽元結送王契佐卿入蜀序曰與佐卿去者有清河
崔異與次山住者有彭城劉灣相醉相留㡬日江畔
出塞曲云將軍在重圍音信絶不通羽書如流星飛
入甘泉宫倚是并州兒少年心膽雄一朝隨召募百
戰爭王公去年桒乾北今年桒乾東死是征人死功
是將軍功汗馬敗秋月疲人卧霜風仍聞左賢王更
欲圍雲中
即席賦露中菊云衆芳春競發寒菊露偏滋受氣何
曽異開花獨自遲晚成猶有分欲採未過時勿棄東
籬下㸔隨秋草衰
元次山作劉侍御月夜讌㑹序云兵興以来十一年
矣獲與同人懽醉逹旦詠歌取適無三焉乙巳歳彭
城劉靈源在衡陽逢故人或有在者日夕相會第寛
逺遊始與諸公待月而笑語競與諸公愛月而懽詠
夜乆賦詩言懐於戲文章道喪蓋亦乆矣時之作者
煩雜過多歌兒舞女且相喜愛系之風雅誰道是耶
諸公嘗欲變時俗之滛靡爲後生之規範今夕豈不
能道逹情性成一時之美乎次山詩曰我從蒼梧来
將耕舊山田踟蹰爲故人且復停歸船日夕得相從
轉覺和樂全愚爱凉風来明月正滿天河漢望不見
㡬星猶燦然中夜興欲酣攺坐臨清川未醉恐天旦
更歌促䌓絃懽娛不可逢請君莫言旋
　　薛據
出青門往南山下別業云舊居在南山夙駕自城闕
榛莾相蔽虧去爾漸超忽散漫餘雪晴蒼茫季冬月
寒風吹長林白日原上沒懐抱曠莫伸相知阻胡越
弱年好棲隱錬藥在巗窟及此離垢氛興来亦因物
末路期赤松斯言庻不伐
西陵口觀海云浙江漫湯湯近海勢彌廣在昔胚腪
凝融爲百川長地形失端倪天色潜滉瀁東南際萬
里極目逺無象山影乍浮沉潮波忽来往孤帆或不
見棹歌猶響像日暮長風起客心空振蕩浦口霞未
收潭心月初上林嶼㡬邅廻亭臯時偃仰歳晏訪蓬
􁧤真遊非外奬
據與王摩詰杜子美最善子美有喜薛三據授司議
郎詩云文章開穾奥遷擢潤朝廷又有寄薛三郎中
詩云與子俱白頭役役常辛苦雖爲尚書郎不及村
野人天未厭戎馬我軰本常貧子尚客荆州我亦滯
江濵聞子心甚壯所過信席珍賦詩賔客間揮灑動
八垠乃知蓋代手才力老益神其略如此
據自永樂主簿陟縣丞復選宰陟縣劉長卿贈詩云
棲鸞往巳屈馴翟今可嗣此道如不移雲霄坐應致
縣前漳水緑郭外晉山翠日得謝客遊時堪陶令醉
髙適淇止寄據云故交負靈竒逸氣包謇諤隱軫經
濟具縱横建安作
據開元中自恃才名於吏部參選請授萬年録事諸
流外官共見宰執訴之曰赤録事某等清要官今𬒳
進士奪去某等色人無措手足矣遂罷
商璠云據爲人骨鯁兼有氣魄其文亦不自傷不卑
不逹故著古興詩云投珠恐見疑抱玉但垂泣道在
君不舉功成歎何及怨憤頗深至如寒風吹長林白
日原上没又窮冬時短晷日盡西南天可謂曠代之
佳句也
㩀河中寶鼎人中書舍人文思曽孫父元暉什邡令
開元天寶間據與第播揔相繼登科終禮部侍郎
省署開文苑滄浪學釣翁據之詩也子美懐據詩乃
云獨當省署開文苑兼泛滄浪學釣翁
據古興云日中望雙闕軒蓋楊飛塵鳴珮初罷朝自
言皆近臣光華滿道路意氣安可親歸来宴髙堂廣
筵羅八珎僕妾盡錦綺歌舞夜逹晨四時自相代誰
能分要津巳㸔覆前車未見攺後輪丈夫湏兼濟豈
得樂一身君今皆得志肯頋憔悴人
初去郡書情云肅徒辭汝頴懐古獨悽然尚想文王
化猶思巢父賢時移多讒巧大道竟誰傳况是疾風
起悠悠旌斾懸征鳥無返翼歸流不停川巳經霜露
下乃驗松栢堅回首望城邑迢迢間雲煙志士不傷
物小人皆息妍感時唯責已在道非怨天從此適樂
土東歸知㡬年
　　劉眘虚
去年上䇿不見收今年寄食仍淹留羡君有酒能共
醉羡君無錢能不憂如今五侯不待客羡君不問五
侯宅如今七貴方自尊羡君不過七貴門大夫會應
有知巳世上悠悠何足論(喬林/贈)
青瞑南山色君與緇錫鄰深路入古寺亂花隨暮春
紛紛對寂寞往往落衣巾松色空照水經聲時有人
晩心復南望山逺情獨親應以脩往業亦唯立此身
深林度空夜煙月資清真莫歎文明日彌年從隱淪
(閻防/贈)
九日送人云海上正揺落客中還別離固舟去未巳
逺送新相知流水意何極滿樽徒爾爲從来菊花節
早已醉東籬
江南曲云美人何蕩漾湖上風日長玉手欲有贈徘
徊雙鳴璫唱歌隨緑水怨色起春陽日暮還家望煙
雲横洞房
登廬山峰頂寺云孤峰㽜萬象秋氣何髙清天際南
郡出林端四湖明山門二緇叟振錫聞幽聲心照有
無界業懸前後生徒知真機静尚與愛網并方首金
門路未遑參道情
暮秋楊子江寄孟浩然云木葉紛紛下東南日煙霜
山林相曉暮天海深清蒼瞑色空復乆秋聲亦何長
孤舟兼㣲月獨夜仍越郷寒笛對京口故人在襄陽
詠思勢今夕江漢遥相望
海上云日處歸且逺送君東悠悠滄溟千萬里日夜
一孤舟曠望絶國所㣲茫天際愁有時近仙境不定
若夢遊或見青色石孤山百丈秋前心方杳眇此路
勞夷逰離別惜吾道風波敬皇休春浮花氣逺思逐
海水流日莫離歌後永懐空滄州
鄭處誨明皇雜録云天寶末劉希夷王泠然王昌齡
祖詠張若虚張子容孟浩然常建李白劉眘虚崔署
杜甫雖有文章盛名皆流落不偶
商璠云慎虚詩情幽興逺思苦詞竒忽有所得便驚
衆聼頃東南髙唱者十數人然聲律婉態無出其右
雖氣骨不逮諸公自永明以来可傑立江表至如松
色空照水經聲時有人又滄溟千萬里日夜一孤舟
道自白雲静春與青溪長時有落花至逺隨流水香
開門向溪路深柳讀書堂幽映每落日清輝照衣裳
並方外之言也惜其不永天年隕碎國寳
王昌齡宿京江口期眘虚不至詩云霜天起長望殘
月生海門風静夜潮滿城髙寒氣昏故人何寂寞乆
巳乖清言明發不能寐徒盈江上罇又送眘虚歸取
宏詞觧云天清聞海鸖遊子引郷盻聲隨羽儀逺勢
與歸雲便青桂春再榮白雲暮来變遷飛在禮義豈
復淚如霰
孟浩然九日於龍沙寄劉大眘虚云龍沙豫章北九
日挂㠶過風俗因時見湖山發興多客中誰送酒棹
裏自成歌歌竟乘流去滔滔任夕波
　　張廵
守睢陽日嘗賦詩曰接戰春來苦孤城日漸危合圍
侔月暈分守効魚麗屢厭黄塵起時將白羽揮裹瘡
猶出陣飲血更登陴忠信應難敵堅貞自不移無人
報天子心計欲何施
又夜聞笛云岧嶤試一臨虜騎俯城隂不辨風塵色
安知天地心營開星月近戰苦陣雲深旦夕更樓上
遥聞横笛吟
廵謝金吾將軍表云想峨嵋之碧峰豫遊西蜀追緑
耳於玄圃保壽南山逆賊禄山殺戮黎獻羶腥闕庭
臣被圍四十七日凢一千八百餘戦主辱臣死當臣
效命之時惡稔罪盈是賊㓕亡之日
廵祭纛文曰太一先鋒蚩尤後殿蒼龍持弓白虎捧箭
祭城隍云眢井鳩翔危堞龍攫皆文武雄徤志氣不
衰真忠烈士也
廵字廵鄧州人博通群書爲文章不立藁以忠義死
睢陽
　　張繼
閶門即事云耕夫占募逐樓船春草青青萬頃田試
上吳門㸔郡郭清明㡬處有新煙
清明日自西午橋至瓜巗村有懐云晩霽龍門雨春
生汝穴風鳥啼官路静花發毁垣空鳴玉慙時軰垂
絲學老翁舊遊人不見惆悵洛城東
洛陽作云洛陽天子縣金谷石崇郷草色侵官道花
枝出菀墻書成休逐客賦罷遂爲即貧賤非吾事西
遊思自強
春夜皇甫冉宅對酒云流落時相見悲歡共此情興
因樽酒洽愁爲故人輕暗滴花垂露斜輝月過城那
知横吹曲江外作邊聲
安公房問法云流年一日復一日世事何時是了時
試向東林問禪伯遣將心地學琉璃
髙仲武云張繼貟外累代詞伯積襲弓箕其於爲文
不雕不飾及尔登第秀發當時詩體清逈有道者風
如女停襄邑杼農廢汶陽耕使者乗軒去諸侯擁節
迎火燎原猶熱波揺海未平此興深矣
繼字懿孫襄州人登天寶進士第大歴末檢校祠部
貟外郎分掌財賦於洪州送郄紹充河南租庸判官
云齊魯傷心地頻年此用兵女停襄邑杼農廢汶陽
耕使者乗軺去諸侯擁節迎深仁佐君子薄賦䘏黎
甿火燎原猶熱波揺海未平應將否泰理一問魯諸生
感懐云調與時人背心將静者論經年帝城裡不識
五侯門
伉儷歿於洪州劉長卿哭張貟外云白簡曽連拜滄
州每共思撫存怜稚齒歎逝頋身衰自此辭張劭何
由見戴逵獨聞山吏部流涕訪孤兒
楓橋夜泊云月落烏啼霜滿天江楓漁火對愁眠姑
蘇城外寒山寺夜半鐘聲到客船(之無常鐘繼志其/此地有夜半鐘謂)
(爲詰病非也/異耳歐陽以)
　　張謂
負薪老翁往北州北望郷關生客愁自言老翁有三
子两人巳向黄沙死如今少男新長成明年聞道更
徴兵定知此別必零落不及相隨同死生盡將田宅
借鄰伍且復仱俜去郷土在生本求多子孫及有誰
知更辛苦近傳天子尊武臣強兵直欲静胡塵安邊
自合有長䇿何必流離中國人(老翁荅/代北州)
送盧舉使河源詩云故人行役向邊州疋馬今朝不
少留長路關山何日盡滿堂絲管爲君愁
同諸公遊雲公禪院云共許尋鷄足誰能惜馬蹄長
空浄雲雨斜日半虹蜺簷下千峰轉窓前萬水低㸔
花尋逕逺聼鳥入林迷地與喧卑隔人將物我齊不
知樵客意何事武陵溪
送青龍一公云事佛輕金印勤王度玉關不知從樹
下還許到人間楚水清蓮浄吳門白日閑聖朝湏助
治切莫愛東山
哭護國上人云昔喜三身静今悲萬刼長不應歸北
斗多是向西方舍利衆生得袈裟弟子將鼠行殘藥
椀蟲網舊䋲床別起千花塔空留一草堂支公何處
在神理竟茫茫
麓山精舍送莫侍御歸寜云何處堪留客香林隱翠
㣲薜蘿通驛騎松竹掛朝衣霜引臺烏集風驚塔鴈
飛飲茶勝飲酒聊以送相歸
乾元中謂以尚書郎出使夏口沔州牧杜公觴于江
城之南湖謂命李白標之嘉名白目爲郎官湖云謂
同王徴君湘中有懐云八月洞庭秋瀟湘水北流還
家萬里夢爲客五更愁不用開書秩偏冝上酒樓故
人京洛客何日復同遊
玉清公主挽歌云學鳯年猶少乗龍日尚賖㓜封千
户邑忽駕五雲車地接金人㟁山通玉女家秋風何
太早吹落禁園花(之女/代宗)
謂登天寶二年進士第奉使長沙嘗作長沙風土記
云巨唐八葉元聖六載正言待罪湘東
商璠云謂代北州老翁荅及湖中對酒行並在物情
之外衆人未曽說耳亦何必歷遐逺探古跡然後始
爲冥搜謂湖中對酒行云夜坐不猒湖上月晝游不
猒湖上山眼前一罇又長滿心中萬事如等閑主人
有黍百餘碩濁醪數斗應不惜即今相對不盡歡別
後相思復何益茱茰灣頭歸路賖願君且宿黄翁家
風光若此人不醉參差辜負東園花
謂大曆間爲禮部侍郎典七年八年九年貢舉
　　梁肅
肅字欽之世居陸渾蕭復杜佑交薦辟終右𥙷闕崔
恭序其文以肅文雖多而無適時之用故以皇甫士
安比之
肅賛四皓云秦失其鹿豪傑並逐鸞鳳何依白雲深
谷英英南山采采紫芝漢以劒起吾誰與歸栖心化
元澹泊無爲禮物雖至先生黙而惟彼貞名確不可
轉儲皇不安我徳用顯大君是驚惠位是寜四公屈
身天下和平弋者何思鴻飛㝠㝠
　　柳渾
正元中牡丹多渾詩云近来無柰牡丹何數十千錢
買一窠今朝始得分明見也共戎葵不校多(雜爼/見酉陽)
渾字夷曠不樂拘檢爲正元宰相
　　孟雲卿
宋郊詩云徘徊宋郊上不見平生親獨立正傷心悲
風来孟津大方載群物生死有常倫虎豹不相食哀
哉人食人豈知逢世運天道亮云云
又云太虛流素月三五何皎明光耀侵白日賢愚迷
至精四時更變化天道有虧盈常恐今巳没須㬰復
更生
雲卿河南人元次山送孟校書往南海云雲卿與次
山同州里以辭學相友少次山六七歳聲名滿天下
知巳在朝廷及次山之年何事不可勿愛羅浮徃而
不歸也
雲卿鄴城懐古云朝發箕水南將尋北燕路魏家舊
城闕寥落無人住伊昔天地屯曺公獨中據群臣將
北靣白日忽西暮三臺竟寂寥萬世難長固雄豪安
在哉衰草霑霜露崔㟴長河北尚見應劉墓古樹藏
龍蛇荒茅伏狐兔永懐故池舘數子章連句逸興驅
山河雄辭變雲霧我行覩遺跡精爽如相遇斗酒將
酹君悲風白楊樹
古挽歌云草草閭巷喧塗車儼成位冥寂何所須盡
我生人意北去路非逺此別終天地臨穴頻撫棺至
哀反無淚爾形未衰老爾音猶童稚骨肉安可離皇
天若容易房帳即虚張庭宇爲哀吹薤露歌若斯人
生盡如寄
別離曲云結髪生別離相思復相保何知日巳乆五
變庭中草渺渺天海途悠悠吳江島但懼不出門出
門無逺道逺道行既難家貧衣服单嚴風吹積雪晨
起鼻何酸人生各有戀豈不懐爾安分明天上日生
死誓同歡
傷懐醻故友詩云悄悄晨鷄翔浙浙草上霜人生早
艱苦壽命恐不長二十學巳成三十名不彰豈無同
門友貴賤易中膓驅馬行萬里悠悠過帝郷幸因弦
歌末得上君子堂衆樂互喧奏獨余被笙篁坐中無
知音安得神洋洋願因髙風起上感白日光
古離别云朝日上髙臺離人怨秋草但見萬里天不
見萬里道君行本遥逺昔樂誠難保宿昔夢同衾心
憂夢顛倒含酸欲謝訴轉轉傷懐抱白髪年巳深征
行去何早寒暄有時謝顦顇難再好人皆筭年壽死
者何曽老少壮無會期水深風浩浩
髙仲武云孟君詩祖述沈千運賊中十首又漁獵陳
拾遺詞氣傷古怨者之流如虎豹不相食哀哉人食
人方於七哀路有飢婦人抱子棄草間則雲卿深矣
懇雖効之於陳沈纔能昇堂猶未入室然當今古調
無出其右者一時之英也余感懇君平生好古著格
律門論及譜二篇以攝其體綂
雲卿與杜子美元次山最善
群物歸大化六龍頺西荒(句/感懐)安知浮雲外日月不
運行(句/苦雨)孤兒去慈親孤客䘮主人莫吟辛苦曲此
曲誰忍聞可聞不可說去去無期別行人念前程不
待參辰没朝亦常苦飢暮亦常苦飢飄飄萬里餘貧
賤多是非少年莫逺行逺行多不歸(行/悲哉)右張爲取
作主客圖以雲卿爲髙古奥逸主
唐詩紀事巻第二十五
唐詩紀事巻第二十六
　盧象　閻防　王季友　楊賁
　張陵　王之渙　李陽冰　蘇渙
　劉長卿　章八元　李穆　韋應物
　朱放　孫逖　李紵　畢燿
　　盧象
象題叔徴君東谿草堂云關山十餘里青壁森相倚
欲識堯時天東谿白雲是雷聲轉幽壑雲氣杳流水
澗影生䖝蛇巗端翳梓杞大道終不易君恩曷能巳
鸖羡無老時龜言攝生理浮年笑六甲元化潜一指
未暇掃雲梯空慙阮家子
又云今朝共逰者得性閑未歸巳到仙人家莫驚鷗
鳥飛水深嚴公釣松挂巢父衣雲氣轉幽寂谿流無
是非名理未足羡腥臊詎所稀自惟負真意何歳當
食薇
象自江東止田園移莊慶會未幾歸汶上小弟㓜妹
尤悲其別賦詩云謝病始告歸依然入桒梓家人皆
佇立相候衡門裏疇類皆長年成人舊童子上堂家
慶畢顧與親姻邇論舊或餘悲思存且相喜田園轉
蕪没但有寒泉水衰柳日蕭條秋光清邑里入門乍
如客休騎非便止中飲顧王程離憂從此始两妹日
長成雙鬟將及人巳能持寳瑟自觧掩羅巾念昔別
時小未知踈與親今来識離恨掩淚方殷勤小弟更
孩㓜歸来不相識同居雖漸慣見人猶黙黙宛作越
人言殊郷甘水食別此最爲難淚盡有餘憶
劉夢得董侹詩集序云嘗所遊皆青雲之士聞名如
盧杜(工部甫/員外象)髙韻如包李(侍郎紵/祭酒吉)迭以章句揚於當時
商璠云象詩雅而不素有大體得國士之風曩在校
書名光秘閣其如靈越山多秀新安江甚清蓋東南
之數郡也
竹里舘云江南冰不開山澤氣潜通臘月聞山鳥寒
崕見蟄熊柳林青半合荻笋亂無叢回首金陵㟁依
依向北風
送祖詠云田家宜伏臘歳晏子言歸石路雪𥘉下荒
村鷄共飛東源多煙火北澗隱寒暉滿酌野人酒倦
聞隣女機胡爲困樵採㡬日𬒳朝衣
贈張筠貟外云公門世業昌才子冠裴王出自平津
邸還爲吏部郎神仙餘氣色列宿動輝光夜岀南宫
静朝趍北禁長時人窺水鑑明主賜衣裳翰苑飛鸚
鵡天池待鳳凰承歡疇日頋未記後時傷去去圖南
逺微才幸不忘
趙都護晏別云結髮候旌麾元戎復在斯門開都護
府兵動羽林兒黠虜多飜覆謀臣有別離智同天所
授恩共日相隨漢使開賔幕胡笳送酒巵風霜迎馬
首雨雪事魚麗上䇿應無戰深情屬載馳不應行萬
里明主寄安危
象字緯卿劉夢得紀其文云公始以章句振起於開
元中與王維崔顯比肩驤首皷行於時妍詞一發樂
府傳貴由前進士𥙷秘書郎轉右衛倉曹掾丞相曲
江公方執文衡揣摩後進得公深器之擢爲左𥙷闕
河南府司錄司勲貟外郎名盛氣髙少所卑下爲飛
語所中左遷齊汾鄭三郡司馬入爲膳部貟外郎大
盗起幽陵入洛師執公脅之從伍中謫果州長史又
貶永州司户移吉州長史詔拜主客員外郎道病留
武昌遂不起故相崔大傳時爲右史方作鄂以文誌
其墓其詞曰噫公妙年有聲振耀當代翺翔雲路不
虞矰􁁂盛名先物易生疵癘三至郎省坐成遺耋蹭
蹬江臯栖栖沒齒見知者恨之
　　閻防
百丈谿新理茅茨讀書云浪迹棄人世還山自幽獨
始傍巢由蹤吾其獲心曲荒庭何所有老樹半空腹
秋蜩鳴北林暮鳥穿我屋栖遲樂遵渚恬曠寡所欲
開卦推盈虚散帙攻節目養閑廢人事逹命知止足
不學東國儒俟時勞伐輻
防與薛據在終南山豐得寺讀書韋蘇州有城中卧
疾和閻薛二子屢從邑令飲詩云車(作良/車一)馬日蕭蕭
胡不住(在/一作)我廬方来從令飲卧病獨何如秋風起
漢(江/一作)臯開户望平蕪即此恡(稀/一作)音素(表/一作)焉知
中宻踈渇者不思火寒者不求水人生覊寓(旅/一作)時
去就當如此猶希心異跡(心迹異/一作從利)眷眷存終始
防在開元天寶間有文稱岑參孟浩然韋蘇州有贈
章然不知得罪謫長沙之故也
商璠云防爲人好古博雅其詩警䇿語多真素至如
荒庭何所有老樹半空腹又若熊楷庭中樹龍蒸棟
裏雲皎然信也
秋晚石門禮佛云輕䇿凌絶壁招提謁金仙舟車無
由徑崕嶠乃屬天躑躅淹興景夷猶望新絃石門變
暝色谷口生人煙陽鴈呌平楚湫風急寒川馳暉苦
代謝浮脆蹔貞堅永欲卧丘壑息心依梵筵誓將歴
刼願無以外物牽
宿㟁道人精舍云早歳參道風放情巳寥豁重息知
心侣遂果巗中諾歛跡辭人間杜門守寂寞秋風剪
蘭蕙霜氣冷淙壑山牖見燃燈竹房聞擣藥願言捨
塵事所趣非龍蠖
夕次鹿門山云龐公嘉遁所浪跡難追攀浮舟暝始
至抱杖聊自閑雙巗開鹿門百谷集珠灣噴薄湍上
水㫪容漂裏山焦原足險峻梁壑未成艱我行自春
仲夏鳥語綿蠻蕙草色巳晚客心殊未還逺遊非避
地訪道愛童顔安能狥機巧争奪錐刀間
與永樂諸官夜泛黄河云煙深載酒入但覺暮川虚
映水見山火鳴桹聞夜漁愛兹川上趣忽與世人踈
無假燃官燭中流有望舒
孟浩然湘中旅泊寄防云桂水通百粤扁舟期曉發
荆雲閉三邑夕望不見家襄王夢行雨才子謫長沙
長沙饒瘴癘胡爲乆留滯乆別思歡顔承歡懐接袂
接𬒮杳無由徒増旅泊愁清猿不可聽㳂月上湘流
　　王季友
古塞曲云進軍飛狐北窮冦勢將變日落沙塵昏背
河更一戰騂馬黄金勒彫弓白羽箭射殺左賢王歸
奏未央殿欲言塞下事天子不召見東出咸陽門哀
哀淚如霰
觀于舍人壁畫山水云野人宿在人家少朝見此山
謂山曉半壁仍棲嶺上雲開簾放出湖中鳥獨坐長
松是阿誰再三招手起来遲于公大笑向子說小弟
丹青能爾爲
還山留別長安知巳云出山不見家還山見家在山
前是門前此去長樵採青溪誰招隱白髪自相待唯
伴澗底松依依色不攺
宿東溪李十五山亭云上山下山入溪谷溪中落日
留我宿栢樹依依當主人主人不在情亦足花石出
地两重階絶頂平天一小齋本意猶来是山水何用
相逢憶舊懐
寄韋子春云出山秋雲曙山水巳再春食我山中藥
不憶山中人山中誰余密白髪惟相親雀鼠晝夜無
知我厨廩貧依依北舍松不厭吾南隣有情盡棄捐
土石爲同身
子美爲季友作可歎行云近者抉眼去其夫河東女
兒身姓柳丈夫正色動引經鄷城客子王季友豫章
太守髙帝孫引爲賔客敬頗乆時危可㧞真豪傑二
人得置君側否
商璠云季友詩放蕩愛竒務險逺出常情之外然而
白首短褐良可悲乎至如觀于舍人西亭壁畫山水
云野人宿在人家少朝見此山謂山曉半壁仍栖嶺
上雲開簾放出湖中鳥甚有新意也
季友肅代間詩人也錢考功起有贈季友赴洪州幕
下詩云列郡皆用武南征所從誰諸侯重才略見子
如瓊枝乃知季友曾遊江西之幕
郎士元酬季友半日村别業兼呈李明府云村映寒
原日巳斜煙生密竹早歸鴉長溪南路當群岫半景
東鄰照數家門通小徑連芳草馬飲東泉踏淺沙欲
待主人林上月還思潘令縣中花
岑參潼關使院懐王七季友云王生今才人時軰咸
所仰何當見顔色終日勞夢想驅車到關下欲往阻
河廣滿目徒春華思君罷心想開門見太華朝日映
髙掌忽斍蓮華峰別来更如長無心頋㣲禄有意在
獨徃不負林中期終當出塵網
　　楊賁
賁時興詩云貴人昔未貴咸願顧寒㣲及自登樞要
何曽問布衣平明登紫閣日晏下彤闈擾擾路傍子
無勞歌是非
賁登天寳三年第
　　張陵
今日漢家探使回蟻疊胡兵來未歇春風渭水不敢
流緫作六軍心上血
陵天寶間詩人也
　　王之渙
九日送別云蒯庭蕭索故人稀何處登髙且送歸今
日暫同芳菊酒明朝應作断蓬飛
出塞詩云黄沙直上白雲間一片孤城万仭山羌笛
何湏怨楊柳春光不過玉門關
登鸛鵲樓云白日依山盡黄河入海流欲窮千里目
更上一重樓
之渙并州人與兄之咸之賁皆有文天寶間人樂天
作滁州刺史鄭昈墓誌云與王昌齡王之渙崔國輔
聮唱迭和名動一時
送別云楊柳東門樹青青夹御河近来攀折苦應爲
別離多
　　李陽冰
陽氷阮客舊居詩云阮客身何在僊雲洞口横人間
不到處今日此中行(阮客縉雲之隱者也)
陽氷善篆曾宰當塗太白依之
　　蘇渙
渙有變律詩云日月東西行照在大荒北其中有燭
龍靈恠人莫測開目爲晨暉閉目爲夜色一開復一
閉明晦無休息居然六合内曠哉天地徳天地且不
言世人強喧喧
毒蜂成一窠髙掛惡木枝行人百歩外目動魂亦飛
長安大道旁挾彈誰家兒右手持金丸引滿無所凝
一中紛下来勢若風雲隨身如萬箭攅宛轉迷所之
徒有疾惡心柰何不知機
養蚕爲素絲葉盡蚕不老傾筐對空林此意向誰道
一女不得織萬夫受其寒一夫不得意四海行路難
􁧻亦不在大福亦不在先世路險孟門吾徒當勉旃
杜子美有聽蘇大侍御誦詩之作
髙仲武云渙本不平者善攻白拏巴人號曰白跖賨
人患之以比莊蹻後自知非乃變節從學鄉賦擢第
迁御史佐湖南使崔中丞權幕崔遇害渙遂踰嶺扇
動哥舒晃䟦扈交廣此猶蛟龍見血本質彰矣五年
作變律詩十九首上廣州連率李公其意可歎荅曰
漢䇿紀蒯通説詞皇史録祖君彦書檄此本所以容
納天善惡必書春秋顯訓名言渙者其殆庻㡬乎豈
但不棄彫蠱亦以深懲戒餘子也
渙以哥舒叛伏誅
　　劉長卿
字文房至監察御史以檢校祠部貟外郎爲轉運使
判官知淮南鄂岳轉運留後鄂岳觀察使吳仲孺誣
奏貶潘州南巴尉會有爲之辨者除睦州司馬終隋
州刺史以詩馳聲上元寶應間皇甫湜云詩未有劉
長卿一句巳呼宋玉爲老兵矣語未有駱賔王一字
巳罵宋玉爲罪人矣其名重如此
李嘉祐入睦州分水路憶長卿詩云北闕忤明主南
方隨白雲㳂洄灘草色應接海鷗群建徳潮巳盡新
安江又分回㸔嚴子瀬朗詠謝安文雨過暮山碧猿
吟秋日曛吳洲不可到刷鬂爲思君
髙仲武云長卿貟外有吏幹而犯上两度迁謫皆自
取之詩體雖不新竒甚能錬飾十首巳上語意稍同
於落句尤甚此竒思銳穿也然春風吳草緑古木剡
山深明日滄洲路歸雲不可尋又沙鷗驚小吏明月
上髙枝又細雨濕衣㸔不見閑花落地聼無聲裁長
𥙷短蓋王徽之類歟又得罪風霜苦全生天地仁傷
而不怨亦足以發揮風雅矣
過張明府别業云寥寥東郭外白首一先生考滿孤
琴在家移五柳成夕陽臨水釣春雨向田耕終日空
林下何人識此情
餘干旅舍云遥落暮天逈青楓霜葉稀孤城向水閉
獨鳥背人飛渡口月初上鄰家漁未歸郷心正欲絶
何處搗寒衣
送鄭公歸廬山云潯陽數畆宅歸卧掩柴關谷口何
人在門前秋草閑無機買藥罷不語杖藜還舊筍成
寒竹空齋向暮山水流過舍下雲去到人間桂樹花
應發因行寄一攀(姚合取爲極元集/自過張明府別業三篇)
負譴後題于越亭云南天愁望絶亭上柳條新落日
獨歸鳥孤舟何處人生涯投嶺徼世業䧟邊塵江入
千峰暮花連百越春秦臺憐白首楚水怨青蘋草色
無征路鶯聲傍逐臣獨醒翻取笑直道不容身得罪
風霜苦全生天地仁青山數行淚滄海一窮鱗流落
誰相見空憐鷗鷺親(喜此篇/楊大年最)
同郭參謀題崔令公庭竹云不學媚清瀾能依上將
壇蒙蘢伭冕過青蒨巻簾㸔得地移根逺經霜抱節
難開花成鳳實嫰筍長漁竿藹藹軍容静蕭蕭郡宇
寛細音和角暮踈影上門寒阮巷何人在梁薗㡬處
殘空餘軒屏側歳晚對任安
送朱山人越中賊退後歸山云越中初戰罷江上送
歸橈南渡無来信西陵自落潮空城垂故桺舊葉發
春苖閭里稀相見鶯花共寂寥
送張扈司直歸越中云時危身赴難事徃任浮沉萬
里三江客孤城百戦心春風吳草緑古木剡山深明
日滄洲路歸飛不可尋
陪鄭中丞園林宴諸姪云心逺親魚鳥功成厭皷鼙
林中阮家醉池上謝公題門徑蒼苔合窓隂緑篠伭
夕陽山向背秋草水東西舊架懸藤老踈籬挣槿齊
風塵不可到唯羡武陵溪
送駱少府云汀洲芳草緑日暮更氛氲舊國無来信
春江獨送君五言凌白雪六翮向青雲空自無機事
沙鷗巳可群
送李中丞之襄州云流落征南將曽驅十萬師罷歸
無舊業老去戀明時獨立三朝盛輕生一劒知茫茫
江漢上日暮欲何之
送嚴士元云春風倚棹闔閭城水國猶寒隂復晴細
雨濕衣㸔不見閑花落地聽無聲日斜江上孤帆影
草緑湖南萬里程東道若逢相識問青𫀆今巳誤儒生
　　章八元
八元題慈恩塔云十層突兀在虚空四十門開靣靣
風却恠鳥飛平地上自驚人語半天中廻梯暗踏如
穿洞絶頂初攀似出籠落日鳳城佳氣合滿城春樹
雨濛濛或云元白見其詩云不謂嚴維出此弟子
八元歸桐廬舊居寄嚴長史云昨辭天子棹歸舟家
在桐廬憶舊丘三月暖時花競發兩溪分處水争流
近聞江老傳郷語遥見家山减旅愁或在醉中逢夜
雪懐賢應向剡川遊
酬劉長卿月夜云夜凉河漢白巻箔出南軒過月鴻
争逺辤枝葉暗翻獨謡聞麗曲緩歩接清言宣室思
前席行㸔拜主恩(月空愧子猷過/劉云貧家唯好)
韋蘇州送八元擢第徃上都應制云決勝文塲戰巳
酣行應辟命復才堪旅食不辤遊闕下春衣未換報
江南天邊宿鳥生歸思關外晴山滿夕嵐立馬欲從
何處別都門楊柳正毿毿
髙仲武云八元嘗於郵亭偶題數句蓋激楚元以辭
家維大異之遂親指喻數年克賦擢第至如雪晴山
脊見沙淺浪㾗交得山水狀貎也
八元睦州人登大曆進士第
八元新安江行詩云江源南去永野渡暫維梢古戍
懸漁網空林露鳥巢雪晴山脊見沙淺浪㾗交自笑
無媒者逢人即觧嘲
寄苖貟外云舊宅平津邸槐隂接漢宫鳴騶馳道上
見月直廬中白雪歌偏麗青雲官早通悠悠天一縫
千里恨清風
　　李穆
劉長卿之婿也詩寄劉云處處雲山無盡時桐廬南
望轉參差舟人莫道新安近欲上潺湲行自遅(在新/時劉)
(郡/安)劉荅云孤舟相訪至天涯萬轉雲山路更賖欲掃
柴門迎客逺青苔黄葉滿貧家
長卿又送穆詩云渡口發梅花山中動泉脉蕪城春
草生君作楊州客鴈還空渚在人去落湖翻臨水獨
揮手殘陽歸掩門
狎鷗携稚子釣魚終老身慇懃嘱歸客莫話桃源人
　　韋應物
周逍遥公夐之後待價生令儀令儀生鑾鑾生應物
其詩言天寶時扈從遊幸事疑爲三衛永㤗中任洛
陽丞京兆府功曹天暦十四年自扈縣令制除櫟陽
令以疾辭不就建中二年由北部外郎出剌滁州攺
剌江州追赴闕攺左司郎中正元𥘉歴蘓州罷守寓
蘓臺永定精舍
李肇國史𥙷云開元後位卑而著名李北海(邕)王江
寜(昌齡)李舘陶鄭廣文(䖍)元魯山(徳秀)蕭功曹(頴士)
張長史(旭)獨孤常州(及)崔北部　梁補闕(肅)韋蘓
州其一也應物仕官本末似止於蘓案白傳蘓州荅
劉禹錫詩云敢有文章替左司謂應物也官稱亦止此
郡齋雨中與諸文士燕集詩云兵衛森畫㦸宴寢凝
清香海上風雨至逍遥池閣凉煩痾近(正/一作)消散嘉
賔復滿堂自慙居處崇未覩斯民康理會是非遣性
逹形迹忘鮮肥属時禁𬞞果幸見嘗俯飲一杯酒仰
聆金玉章神歡體自輕意欲凌風翔(作雲/風一)吳中盛文
史群彦今汪洋方知大藩地(盛/一作)豈曰財賦強
應物性髙㓗所在焚香掃地而坐惟顧况劉長卿丘
丹秦系皎然之儔得厠賔列與之酬唱樂天吳郡詩
石記獨書兵衛森畫㦸宴寢凝清香劉太真與韋書
云顧著作来(况也)以足下郡齋燕集相示是何情致
暢茂遒逸如此宋齊間沈謝吳何始精於理意然縁
情體物備詩人之㫖後之傳者甚失其源惟足下制
其横流師摯之始關雎之亂於足下之文見之矣
故人重九日求橘戲贈云憐君獨坐思新橘始摘猶
酸亦未黄書後欲題三百顆洞庭湏待滿林霜
樂天與元九書云近歳韋蘓州歌行才麗之外頗近
興諷其五言詩又髙雅閑澹自成一家之體今之秉
筆者誰能及之然當蘇州在時人亦未甚愛重必待
身後然後貴之
欲持一瓢酒逺寄風雨夕(句)萬籟自生聽大空常寂
寥還從静中起却向静中銷(聲/詠)山深松子落幽人應
未眠(句)舟泊南池雨簾捲北樓風(句)右張爲取作主
客圖
應物寄全椒山中道士云今朝郡齋冷忽念山中客
澗底束荆薪歸来煑白石欲持一瓢酒逺寄風雨夕
落葉遍空山何處尋行跡
應物郡齋雨中燕集顧况和詩云好鳥集嘉樹飛雨
灑髙城况與數君子列坐分兩楹文雅一何麗林堂
含餘清我公未歸朝遊子不待情白雲帝鄉逺滄江
桃葉鳴拜手欲無言零淚如酒傾寸心巳摧折別離
方骨驚安得凌風翰肅肅賔天京時况左廷饒州司
士參軍故寓意於詩
　　朱放(一作倣)
剡溪行寄新別云潺湲寒溪上自此成離别回首望
歸人移舟逢暮雪頻行識草樹漸老傷年髪唯有白
雲心爲向東山月
九日陪劉中丞宴送客云獨坐三臺妙重陽百越間
水心觀逺俗霜氣入秋山不棄遺簮舊寜辭落㡌還
仍聞西上客咫尺謁天顔
九日與楊凝崔淑期登江上山有故不徃云欲從携
手登髙去一到門前意巳無郍得更將頭上髪學他
年少揷茱茰
山中聽子規云幽人自愛山中宿又近葛洪丹井西
䆫中有箇長松樹半夜子規來上啼
亂後經淮隂㟁云荒村古㟁誰家在野水浮雲處處
愁唯有河邊衰柳樹蟬聲相送到揚州
剡山夜月六言云月在沃洲山上人歸剡縣溪邊漠
漠黄花覆水時時白鷺驚船
銅雀妓云恨唱歌聲咽愁翻舞䄂遲西陵日欲暮是
妾斷膓時
經故賀賔客鏡湖道觀云巳得歸郷裏逍遥一外臣
那隨游水去不待鏡湖春雪裏登山屐林間漉酒申
空餘道士觀誰是學仙人
放字長通襄州人隱居剡溪嗣曹王臯鎭江西辟節
度參謀正元中召爲左拾遺不就
送張山人云知君住處足風煙古寺荒村在眼前便
欲移家逐君去唯愁未有買山錢
送著公歸越云誰能愁此别到越會相逢長憶雲門
寺門前千萬峰石床埋積雪山路倒枯松莫學白道
士無人知去蹤
戴叔倫早行寄放云山曉旅人去天髙秋氣悲明河
川上没芳草露中滋此別又萬里少年能㡬時心知
剡溪路聊且寄前期
放荅陸澧云松葉堪爲酒春来釀㡬多不辭山路逺
踏雪也相過
毗陵留别云別離非一處此處最傷情白髪將青草
相隨日日生
遊石澗寺云聞道幽深石澗寺不逢流水亦難知莫
道山僧無伴侣猕猴長在古松枝
顧况贈放云野客歸時無四鄰黔婁別乆桉常貧漁
樵舊路不堪入何處空山猶有人
嚴維贈放云昔年居漢水日醉習家池道勝跡長在
名髙身不知欲依天目住新自始寜移生事曽無長
唯將白接籬
　　孫逖
逖河南人年十五崔齊公日用試土火爐賦援翰立
成甫冠三擅甲科吏侍王丘試竹簾賦降階約拜待
以殊禮其典誥也宰相張九齡掎摭疵瑕沉吟乆之
不能易一字公除庻子苑咸(詔/草)曰西掖掌綸朝推無
對張說命二子施伯仲之禮江夏李邕自陳州入計
繕録其集詣公託知巳之分可謂人文之宗師國風
之哲匠也(卿序其文/巳上顔真)逖終刑部侍郎
和登會稽山云稽山碧湖上勢入東溟盡煙景晝清
明九峰争隱嶙望中厭朱紱俗内探玄牝野老聽鳴
騶山童擁竹軫仙花寒未落古蔓柔堪引竹澗入山
多松崕向天近雲從海天去日就江村隕能賦丘嘗
聞和歌叄不敏冥搜信冲漠多士期標凖願奉濯纓
心長謡入招隱
奉和左司貟外自洛使全京中路先赴長安逢立春
日贈韋侍郎等諸公云拜郎登省闥奉使馳車乘遥
瞻使者星便是郎官應臺妙時放言皇華徳弥稱二
陜聼風謡三秦望形勝此中睽友益是日多詩興寒
盡歳隂催春歸日華證
忽覩雲間數鴈廻更逢山上花正開河邊淑氣迎芳
草林下輕風待落梅秋憲府中髙唱入春卿署裏和
聲来共言東閣招賢地自有西征謝傅才
楊子江樓云楊子何年邑雄雄作禁關江連二妃渚
雲近八公山驛道青桃外人煙緑嶼間晚来潮正滿
數處落帆還
　　李紓
字仲舒大暦𥘉李季卿薦爲左𥙷闕徳宗時終吏侍
李嘉祐有元日無衣冠入朝詩寄再從弟𥙷關紓
獨孤及見元載求正字元知其所欲迎謂曰誰堪制
誥及心知不我與乃薦紓時楊炎在閣下忌及故也
李嘉祐自蘇臺至望亭驛人家盡空春物増思悵然
有作寄從弟紓云南浦菰蒋覆白蘋東吳黎庻逐黄
巾野棠自發空流水江燕𥘉歸不見人逺樹依依如
送客平田渺渺獨傷春那堪廻首長沙苑烽火年年
報虜塵
戴叔倫寄中書李舍人紓云萍翻蓬自巻不共本心
期復入重城裏頻看百草滋水流歸思逺花發長年
悲盡日春風起無人見此時
　　畢燿
與獨孤常州唱和嘗贈常州云洪爐無乆停日月速
如飛忽然衝人身飲酒不湏疑常州後寄燿云别時
前盟在寸景莫自擲心與白日鬪十無一滿百寓形
薪火内甘作天地客與物無踈親斗酒勝竹帛
燿與杜子美犮善子美贈畢四燿詩云才大今詩伯
家貧苦䆠卑又喜燿除監察詩云大雅何寥闊斯人
尚典刑交期余潦倒材力爾精靈其推重如此
唐詩紀事巻第二十六
唐詩紀事巻第二十七
　于逖　姚係　趙微明　李泌
　禇朝陽　蕭昕　張朝　暢當
　暢諸　獨孤及　皇甫冉　皇甫曽
　李㓜卿　趙驊　賈邕　劉舟
　長孫鑄　房白　元晟　劉太冲
　姚發　鄭　殷少野　鄔載
　　于逖
獨孤及李白皆有詩贈之蓋天寶間詩人也
憶舎弟云衰門鮮兄弟兄弟惟两人飢寒各流浪傷
感念我身夏期秋未來安知無他因不怨别天長但
願見爾身茫茫天地間萬類各有親安知汝與我乖
異同胡秦何時對形影憤懣當共陳
野外作云老病無樂事歳愁悲更長窮郊日蕭索生
意巳蒼黄小弟髪亦白两男俱不強有才且未逹況
我非賢良幸有杇鈍姿野外老風霜寒鴉噪晚景喬
朩思故郷魏人宅蓬池結網佇鱣魴水清魚不來歳
暮空彷徨
　　姚係
係送周愿判官歸嶺南云早蟬望秋鳴夜吟怨離聲
眇然多異感值子江山行由來重義人感激事縱橫
往復念遐阻淹留慕平生晨奔九衢餞暮始萬里程
山驛風月樹海門煙霞城易綃泉源近拾翠沙溆明
蘭蕙一爲贈貧交空復情
京西遇舊識兼送徃隴西詩云蟬鳴一何急日暮秋
風樹即此不勝愁隴隂人更去相逢與相失共是亡
羊路
韋蘇州送係還河中詩云上國旅遊罷故園生事㣲
風塵滿路起行人何處歸留意芳樹飲惜别暮春暉
㡬日投關郡河山對掩扉
送陸渾主簿趙宗儒之任云山中眇然意此意乃平
生常日望鳥嘷遥對洛陽城故人吏爲隱懷此若蓬
􁧤夕氣冐巗上晨流㵼㟁明存亡區中事影響羽人
情溪寂値猿下雲歸聞鶴聲及兹春始暮花葛正明
榮㑹有携手日悠悠去無程
楊叅軍庄送宇文邈云秋雲冐原隰野鳥滿林聲愛
此田舎事稽君車馬程離堂慘不喧脉脉復盈盈蘭
葉一經霜香綃爲贈輕燈光耿方寂蟲思隠餘清相
望忽無際如含江海情
五老峰大明觀贈隱者云雲觀此山北與君携手稀
林端渉橫水洞口入斜暉頗覺鸞鶴邇忽爲煙霧飛
故人清和客黙㑹琴心㣲丹術幸可授青龍當未歸
悠悠平生意此日復相違
　　趙㣲明
思歸云爲别未㡬日去日如三秋猶疑望可見日日
上高樓唯是分手處白蘋滿芳洲寸心寧死别不忍
生離憂
回軍跛者詩云旣老又不全始得離邊城一枝假枯
朩歩歩向南行去時日一百來時一月程常恐道路
傍掩弃狐兎塋所願死郷里到日不願生聞此哀怨
詞念念不忍聽惜無異人術倐忽具尔形
　　李泌
奉和聖製重陽賜㑹聊示所懷云大唐造昌運品物
荷時成乗秋逢令節錫宴歡群情俯臨秦山川高會
漢公卿(韻/欠一)未追赤松子且泛黃菊英賡歌聖人作
海内同休明
奉和聖製中和節曲江宴百寮云風俗時有變中和
節惟新軒車雙闕下宴㑹曲江濵金石何鏗鏘簮纓
亦紛綸皇恩降自天品物感知春慈恩匝寰􁧤歌詠
同君臣(韻/欠一)
泌字長源相德宗以上巳九日皆大宴集而寒食上
巳多同時欲以二月名節泌請廢正月晦以二月朔
爲中和節因賜大臣戚里尺謂之裁度里閭釀冝春
酒百官進農書以示務本帝乃著令與上巳九日爲
三令節中外皆賜緡錢燕㑹
鄴侯家傳云泌賦詩譏楊國忠曰青青東門柳歳宴
復憔悴國忠訴于明皇上曰賦柳爲譏卿則賦李爲
譏朕可乎
　　禇朝陽
五絲詩云越人傳楚俗截竹競縈絲水底深休也日
中還賀之章施文勝質列匹美於姬錦綉侔新叚羔
羊寢舊詩但誇端午節誰薦屈原詞把酒時伸奠汨
􁠧空逺而
朝陽登天寶進士第
　　蕭昕
臨風舒錦云麗錦疋云終䄡䄡展向風花開翻覆翠
色亂動揺紅縷散悠颺裏文廻照灼中低垂疑歩障
吹起作晴虹旣與丘遲夢深知卓氏功還郷將制服
從此表亨通
昕字中明再中博學宏詞科𥘉爲哥舒翰掌書記翰
敗儳道走蜀肅宗立奉誥冊至行在代宗狩陜昕由
武關從帝德宗出奉天昕時爲工部尚書年八十餘
歩至奉天後兼禮部尚書知貢舉以太子少師致仕
　　張朝
小長干行云憶昔深閨裏煙塵不曽識嫁與長干人
沙頭候風色三月南風興思君下江陵八月秋風起
㸔君發揚子去時悲如何見少别離多湘潭㡬人到
妾夢常風波
又云昨夜狂風度吹折江頭樹淼淼暗無邊行人在
何處好乗浮雲徃佳期蘭渚東鴛鴦緑浦上翡翠錦
屏中自憐十五餘顔色桃花紅那作商人婦愁水復
愁風(有之未知誰是/二詩太白集中)
江行風云壻貧如珠玉壻富如埃塵貧時不忘舊冨
罷多寵新妾本富家女與君爲偶匹念汝一何深中
門不曽出妾有綉衣裳葳蕤金縷光念君貧且賤易
此從逺方逺方三千里發竟悔不已日暮情更來空
望去時水孟夏麥始秀江上多南風商賈歸欲盡君
今尚巴東巴東有巫山窈窕神女顔常恐遊此方果
然不知還
朝丹朝人大暦時處士
　　暢當
南充謝郡客遊澧州留贈宇文中丞云僕夲濩落人
辱當州郡使量力頗及早謝歸今即巳蕭蕭若凌虛
衿帶領銷靡車服率然來涔陽作遊子鬱鬱寡開顔
黙黙獨行李忽逢平生犮一笑方在此秋情寧風日
楚思浩雲水爲語弋林者冥冥鴻逺矣
韋蘇州寄當詩云㓂賊起東山英俊方未閑聞君新
應募籍籍動京關出身文翰場高歩不可攀青𫀆未
及解白羽揷腰間昔爲瓊樹枝今有風霜顔秋郊細
柳道走馬一夕還丈夫當爲國破敵如摧山何必事
州府坐使鬢毛班(𬒳召從軍/問以子弟)
李端贈當詩并序云余少尚神仙且未能去友人暢
當以禪門見導余心知其是而未得其門因寄詩以
咨焉少喜神仙術年來乆蹉跎壯志爲一累浮生事
漸多衰顔不相識歳暮定相過請問宗居士君其奈
老何
當河東人正元𥘉爲太常博士後以果州剌史卒與
弟諸皆有詩名
宿潭上云夜潭有仙舸與月當水中嘉賔愛明月遊
子驚秋風
又云青蒲野陂水白露明月天夜中秋風起心事坐
澘然
别盧倫云故交君獨在又欲與君離我有新秋淚非
關秋氣悲
平阿舘赴郡云晨興平阿館見月沉江水溶溶山霧
披肅肅沙鷺起奉恩謬符竹伏軾省頏鄙何得施放
山愧迎小郡吏寥落耕俗地征途清冥裏德綏乃吾
民不得將庻矣禽姧非性能多愍㑹衰齒恭承共理
詔常懼墜諸地
居山居酬韋蘓州見寄云孤茅泄煙處此中山叟居
親雲寜有事耽酒詎知余水定鸖翻去松欹峰儼如
猶煩使君問更欲結環廬
登􁇓鵲樓云逈臨飛鳥上高出世塵間天勢圍平野
河流入斷山
偶宴西蜀摩訶池云珎木鬱清池風荷左右披淺觴
寜及醉慢舸不知移䕃竹簟光冷照流簮影歌胡爲
獨覊者雪涕向漣漪
當詩平淡多佳句如釣渚亭云花發多逺意鳬鴈有
閑情遲暉耿不暮平江寂無聲天柱隱所云荒徑饒
松子深蘿絶鳥聲陽崕全帶日寛障偶通耕山居云
水定鸖翻去松欹峰儼如又寒林苞晚橘風絮露垂
楊湖伴聞漁唱天邊數鴈行皆有逺意
　　暢諸
早春詩云獻歳春猶淺園林未盡開雪和新雨落風
帶舊寒來聽鳥聞歸鴈㸔花識早梅生涯知㡬日更
𬒳一年催
　　獨孤及
字至之洛陽人時號獨孤常州夏中酬于逖畢燿問
病見贈云救物智所昧學仙願未從行藏兩乖角蹭
蹬風波中薄䆠耻降志卧痾非養蒙閉關渉兩旬覊
思浩無窮鸑鷟何處來雙舞下碧空離别隔雲雨惠
然此相逢把手賀疾間舉杯欣酒濃新詩見乆要清
論激深衷高館舒夜簟開門延㣲風火雲赫嵯峨日
暮千萬峰遥指故山笑相看撫號鐘聲和由心清事
感出氣同出處未易料且歌緩愁容願君崇明德歳
暮如青松
賈貟外處見中書賈舎人巴陵詩集覽之懷舊代書
寄贈云海㟁望青瑣雲長天漫漫十年不一展知有
關山難適逢阮始平立馬問平安取公詠懷詩示我
江海瀾蹔若歸武庫森然矛㦸寒眼明遺頭風心悦
忘朝餐大駕今返正熊羆扈鳴鑾公遊鳳凰沼獻可
在筆端繫越有長纓封關祗一丸冏然翔寥廓仰望
在羽翰嘉㑹不我與相思歳云殫惟當䄂佳句持比
青琅玕
題思禪寺上方詩云谿口聞法皷停撓登翠屏攀雲
到金界合掌問禪扄鬱律衆山抱空濛花雨零老僧
指香樓云是不死亭眇眇干越路茫茫春草青逺山
噴百谷繚繞馳東溟目極想何在境照心亦冥騞然
諸根空破結如破瓶下視三界狹但聞五嶽腥山中
有艮藥吾欲隳天形
觀海詩云北登渤海島廻首秦東門誰尸造物功鑿
此天地源澒洞吞百谷周流無四垠廊然混茫際望
見天地根白日自中吐扶桒如可捫迢迢蓬萊峰想
像金臺存秦帝曽經此登臨異飛翻揚旌百神㑹望
日群仙奔徐福竟何成羡門徒空言唯見石橋足千
里潮水㾗
及與薛華于逖畢燿友善安定梁肅叙其文曰天寶
中作者數人頗節之以禮泊公爲之於是操道德爲
根本揔經籍爲冠帶以易之精義詩之雅興春秋之
褒貶屬之爲辭故其文寛而簡直而婉辯而不華博
厚而高明論人無虚美比事爲實録天下􁎢然復覩
兩漢之遺風善乎崔公祐甫之言曰常州之文以立
憲誡世褒賢遏惡爲用故議論最長其或列于碑頌
流於詠歌峻如嵩華盛於江河若賛堯舜禹湯之命
爲典爲誥爲謨爲訓人皆許之而不吾試論道之位
冝而不陟惜哉
　　皇甫冉
字茂政玄晏先生之後張曲江深愛之謂清潁秀拔
有江徐之風大暦二年迁右𥙷闕
冉題巫山云巫峽見巴東迢迢出半空雲藏神女館
雨到楚王宫朝暮泉聲落寒暄樹色同清猿不可聽
偏在九秋中
冉少室昇仙歌云紅霞紫氣甚氤氲絳節青童迎少
君忽從􁉷下昇天去空使詩人禮白雲
高仲武云皇甫冉𥙷闕自擢桂禮闈遂爲高格徃以
世道艱虞避地江外每文章一到朝廷作者變色於
詞塲爲先軰推錢郎爲伯仲誰家勝負或逐鹿中原
如菓熟任霜封籬踈從水渡又裛露收新稼迎寒葺
舊廬又鷰知社日辭巢去菊爲重陽冐雨開可以雄
視潘張平揖沈謝又巫山詩終篇皆麗自晉宋齊梁
陳周隋巳來採掇者無數而𥙷闕獲驪珠使前賢失
歩後軰却立自非天假何以迨斯恨長轡未騁而芳
蘭早凋悲夫
送韓司直云遊吳還適越來徃任風波復送王孫去
其如春草何㟁明殘雪在湖滿夕陽多季子留遺廟
停舟試一過
宿嚴維宅云昔聞玄度宅門向㑹稽峰君住東湖下
清風繼舊蹤𥘉秋臨水月半夜隔山鐘世路多離别
良宵詎可逢
途中送權曎(驊/或作)云淮海風濤起江關憂思長同悲
鵲遶樹獨作鴈隨陽山晚雲和雪汀寒月滿霜由來
濯纓處漁父愛滄浪
西陵寄一公云西陵遇風處自古是通津終日空江
上雲山若待人汀洲寒事早魚鳥與同新南望山隂
路吾心有所親(爲極元集/姚合取四詩)
獨孤至之叙其文云五言詩之源生於國風廣於離
騷著於李蘇盛於曹劉其所自逺矣當漢魏之間雖
以朴散爲器作者猶質有餘而文不足以今揆昔則
有朱絃踈越大羹遺味之歎歴千餘歳至沈詹事宋
考功始財成六律彰施五色使言之而中倫歌之而
成聲縁情綺靡之功至是乃備雖去雅浸逺其利有
過於古者亦猶路鼗出於上皷篆籕生於鳥跡也沈
宋旣没而崔司勲顥王右丞維復崛起於開元天寶
之間得其門而入者當代不過數人𥙷闕其人也
冉題裴周新園云東郭訪先生西郊尋隱路乆爲江
南客自有雲陽樹巳得閑園心不知公府歩開門白
日逺倚杖青山暮菓熟任霜封籬踈從水度窮年無
牽綴徃事惜淪悟惟見耦耕人朝朝自來去
送元盛還潜山云深山秋事早君去復何如裛露收
新稼迎寒葺舊廬題詩即招隱作賦是閑居别後應
相憶嵇康懶寄書
秋日東林之作云閑㸔秋水心無事卧對寒林手自
裁廬阜高僧留偈别茅山道士寄書來燕知社日辤
巢去菊爲重陽冐雨開淺薄將何稱獻納臨岐終日
自遲廻
送韋使君赴昇州云中司龍節貴上客虎符新地控
呉襟帶才高漢搢紳泛舟因渡臘入境便行春何處
歌來暮長江建業人
送李録事赴饒州云北人南去雪紛紛鴈呌汀洲不
可聞積水長天隨逺色荒林極浦足寒雲山從建業
千峰起江自潯陽九派分借問督郵纔弱冠府中年
少不如君
　　皇甫曾
寄中書王舎人詩云腰金載筆謁承明至道安禪得
此生西掖幾年綸綍貴東山遥夜薜蘿清風傳漏刻
星河曙月上梧桐雨露清聖主好文誰爲薦閉門空
賦子虛成
送孔徴士云谷口山多處君歸不可尋家貧青史在
身老白雲深掃雪開松徑踈泉過竹林餘生負丘壑
相送亦何心
烏程水樓留别云悠悠千里去惜此一樽同客散高
樓上㠶飛細雨中山程隨逺水楚思任青楓共説前
期易滄波處處通
張芳見訪郊居云林中雨散早凉生巳有迎秋促織
聲三徑荒蕪羞對客十年衰老愧稱兄愁心自惜江
籬短世事方㸔木槿榮君若罷官携手日尋山莫筭
白雲程
雲林邕上人云春山臨一室獨坐草凄凄身寂心成
道花開鳥自啼細泉松磬裏反景竹林西晚與門人
别依依出虎溪
送中丞還京云罷戰廻龍節朝天見鳳池寒生五湖
道春及萬年枝邵化多遺愛胡清巳畏知懐㤙偏感
别墮淚向旌麾
贈霈禪師云南嶽瀟湘沅吾師經利渉身歸沃洲老
名與文公接靜教傳荆吳道緣止漁獵觀空色不染
對境心自愜室中人寂寞門外山重疊天台積幽夢
早歳歸負笈
高仲武云昔孟陽之與景陽詩罔慙厥弟恊居六品
載處下流今侍御之與𥙷闕文辭亦爾體制清潔華
不勝文然寒生五湖道春及萬年枝五言之選其爲
士林所尚宜哉
曾字孝常爲殿中侍御史天寳中兄弟踵登進士第
名相上下時比張氏景陽孟陽云
尋陸處士云㡬年人不見林下掩柴關留客當清夜
逢君話舊山隔城寒杵急帶月早鴻還南陌雖相近
其如隱者閑
哭陸處士云從此無期見柴扉對雪開二毛逢世難
萬恨掩泉臺返照當空乆孤城吊客回漢家偏訪道
猶畏鸖書來
送人作使云上將還專席雙旌復出秦關河三晉路
賔從五原人孤戍雲連海平沙雪度春酬恩㸔玉劒
何處有煙塵(篇姚合取爲極元集/尋陸處士詩以下三)
曽與劉長卿犮善曽過長卿碧澗别業詩云謝客開
山後郊扉出去通江湖十年别衰老一樽同反照寒
川滿平田暮雪空滄洲自有趣不復泣途窮長卿和
云荒村帶晩照落葉亂紛紛古路無行客寒林獨見
君野橋經雨斷澗水向田分不爲憐同病何人到白雲
曽又寄長卿云南憶新安郡千山帶夕陽斷猿知夜
乆秋草助江長鬢髪應成素青松獨見霜愛才稱漢
主題柱待田郎長卿和云離别江南北汀洲葉再黃
路遥雲共水砧逈月如霜歳儉攸仁政(親臨郡/姑藏相國)年
衰憶故郷佇君宣室召漢法倚張綱
盧綸哭曽云攀龍與泣麟哀樂不同塵九陌霄漢侣
一燈冥寞人舟沉驚海濶蘭折怨霜頻巳矣復何見
故山應更春(郎哭曽故云/時同李包二)
　　李㓜卿
近日霜毛一畨新别時芳草兩廻春不堪花落花開
處况是江南江北人薄䆠龍鐘心懶慢故山寥落水
奫淪縁君愛我疵瑕少願竊仁風寄老身
㓜卿字長夫隴西人大暦中以右庻子領滁州别業
在常州義興曰玉潭㽵在滁州時以書託獨孤至之
獨孤以詩寄云日日思瓊樹書書話玉潭知同百口
累曷日辦抽篸又至之題玉潭云碧玉徒強名氷壷
難比德唯當寂照心可並奫淪色㓜卿所謂故山寥
落水奫淪者也
蕭頴士樂聞人善以推引後進爲巳任如李陽冰李
㓜卿皇甫冉陸渭軰由奬目皆爲名士滁州迨今有
庻子泉以㓜卿得名也
　　趙驊
送晁補闕歸日本國云西掖承休澣東隅返故林來
稱剡子學歸是越人吟馬上秋郊逺舟中曙海隂知
君懷魏闕萬里獨揺心
驊字雲卿擢開元進士第嘗䧟陸山貶晉江尉建中
𥘉爲秘書少監與顔眞卿蕭頴士等善其子宗儒
　　賈邕
蕭夫子赴東府門人送者十二人劉太眞爲之序云
先師微言旣絶者千有餘載至夫子而後洵美無度
得夫天和頃東倭之人踰海來賔舉其國𥙿願師於
夫子非敢私請表聞于天夫子辭以疾而不之從也
退然貧居述作萬巻去其浮辭存乎正言昔左氏失
於煩糓梁失於短公羊失於俗而夬子爲其折衷王
公交辟拒而不應從官三年始參謀於洛京家兄與
先鳴者六七人奉壷開筵執弟子之禮於路左太眞
以文求進以無聞見舉而不恡爲大子羞春雲輕隂
草色新碧皎皎疋馬出于青門吾徒喟然瞻望不及
賦詩仰餞者自相里造賈邕巳下凢十二人皆及門
之選也
邕得路字云子欲適東周門人盈岐路高標信難仰
薄䆠非始務綿邈千里途徘徊四郊暮征車日云逺
撫巳慙深顧
邕天寳九年李暐侍郎下登第
　　劉舟(冉/一作)
得適字云大名掩諸古獨斷無不適德遂天下宗官
爲幕中客驪山浮雲散覇㟁零雨夕請業非逺期圓
先再生魄
天寶十六年陽浚舎人下登第
　　長孫鑄
得離字云大德詎可擬高梧有長離素懷經綸具昭
世猶安卑落日去關外悠悠隔山陂我心如浮雲千
里相追隨
天寶十二年陽浚舎人下登第
　　房白
得還字云夫子高世跡時人不可攀今子亦云幸謬
得承温顔良䇿資入幕遂行從近關青春㶚亭上此
去何時還
天寶十三年陽浚侍郎下登第
　　元晟
得引字云吾見夫子德誰云習相近數仞不可窺言
味終難盡處喧慮常澹作吏心亦隱更有嵩少峰東
南爲勝引
晟河南府進士
　　劉太冲
得淺字云吾師繼㣲言賛黜在墳典寸禄聊自􁎤平
生官情鮮逶遲東周路春草深復淺日逺夫子門中
心曷由展
天寶十二年陽浚舎人下登第
　　姚發
得草字云天生良史筆浪跡擅文藻中夏授參謀東
夷願聞道行軒翫春日餞席藉芳草幸得師季良欣
留篋笥寶
天寶十二年陽浚舎人下登第
　　鄭愕
得徃字云斤溪數畝田素心擬長徃翳君曲得引使
我纓俗網風塵豈不勞道義成心賞春郊桃李月忍
此戒征兩
天寶十二年陽浚舎人下登第
　　殷少野
得散字云官閑幕府下聊以任縱誕文學魯仲尼高
標嵇中散出門時雨潤對酒春風暖感激知巳恩别
離魂欲斷
天寳十六年陽浚舎人下登第
　　鄔載(不預此㑹)
得君字云䇿名十二載獨立先斯文尔來及門者半
巳昇青雲青雲豈無姿黃鶴素不群一辝芸香吏㡬
歳滄江濆散職旣不羈天聦亦昭聞雖承急賢詔未
謁陶唐君薄俸還自急此言那足云和風媚東郊具
物滋南薫蕙草正可摘䂊章猶未分宗師忽千里使
我心氛氳
天寳十三年陽浚侍郎下登第
潁士留别二三子得韻字云二紀尚雌伏徒然忝先
進英英尔衆賢名實鬰雙振殘春惜將别清洛行不
近相與愛後時無令狐逸韻
鄔載有文名與錢起友善起同載旅寓關中起有詩
云文士皆求遇今人誰至公靈臺一寄宿楊柳再春
風更惜忘形友頻年失志同羽毛齊燕雀心事阻鴛
鴻留滯慙歸養飛鳴恨觸籠橘懷郷夢裏書去客愁
中殘雪送歸鴈韶光葉斷蓬呑悲問唐舉何路出屯蒙
又送鄔三落第還郷云郢客文章絶世稀常嗟時命
與心違十年失路誰知巳千里思親獨逺歸雲㠶春
水將何適日愛東南暮山碧關中新月對離樽江上
殘花待歸客名官無媒自古遲窮途此别不堪悲荷
衣垂釣且安命金馬招賢㑹有時
劉長卿過鄔三湖上書齋云何事東林客忘機一釣
竿酒香開甕老湖色對門寒向郭青山送臨池白鳥
看見君能浪跡予亦厭㣲官
唐詩紀事卷第二十七
唐詩紀事卷第二十八
　張濯　孫叔向　朱長文　胡令能
　鄭丹　李希仲　杜誦　鄭錫
　古之竒　秦系　令狐峘　楊凌
　劉太眞　顧况　薛業　劉希戩
　朱絳　元凛　楊志堅　劉方平
　李揆　戎昱
　　張濯
題舜廟云古都遺廟出山濆萬代千秋仰聖君蒲版
城邊長逝水蒼梧野外不歸雲寥寥象設魂應老寂
寂虞篇德巳聞向晩風吹庭下栢猶疑琴曲韻南薫
濯登上元進士第
　　孫叔向
題昭應温泉云一道温泉遶御樓先皇曽向此中逰
雖然水是無情物也到宫前咽不流
送咸安公主云鹵簿遲遲出國門漢家公主嫁烏孫
玉顔使向穹廬去衞霍空承明主恩
咸安德宗女元和時追封燕國襄穆公主
　　朱長文
吳興送梁𥙷闕歸朝賦得荻花云柳家汀州孟冬月
雲寒水清荻花發一枝持贈朝天人願比蓬萊殿(雪/前)
春眺揚州西崗寄於貟外云蕪城西眺極蒼流漠漠
春煙間曙樓瓜歩早湖吞建業蒜山晴雪照揚州隋
家故事不能向鸖在山池期我遊
望中有懷云龍向洞中啣雨出鳥從花裏帶香飛白
雲㫁處見明月黃葉落時聞擣衣
宿新安江深度舘寄鄭州王使君云霜飛十月中揺
落衆山空孤館閉寒禾大江生夜風賦詩忙有意沈
約在關東
送李司直歸浙東幕兼寄鮑將軍云翩翩書記早曽
聞二十年來願見君今日朝廷想白髪同時㡬許在
青雲人從北固山邊去水到西陵渡口分㑹作王門
曵裾客爲餘前謝鮑將軍(封東平郡王/時節度大夫𥘉)
長文大暦間江南詩人
　　胡令能
詠綉障云日暮堂前花蘂嬌争拈小筆上床描綉成
安向春園裏引得黃鶯下柳條
小兒垂釣云蓬頭稚子學垂綸側坐莓苔草映身路
人借問遥拈手恐畏魚驚不應人
喜圃田韓少府見訪云忽聞梅福來相訪笑着荷衣
出草堂兒童不慣見車馬争入蘆花深處藏
令能圃田隱者少爲負局鎪釘之業以所居列子之
里家貧遇茶果必祭列子以求聦明或夢人割其腹
以一卷書内之遂能吟詠禅學尤䆳世謂胡釘鉸者
也正元元和間人
　　鄭丹
肅宗挽歌云國以重明受天從諒闇移諸侯方北靣
白日又西馳龍影當泉落鴻名向廟垂永言青史上
還見載無爲
玄宗挽歌云律暦千年㑹車書萬里同固期常戴日
豈意厭觀風地慘新疆理城摧舊戰功山河萬古壯
今夕盡歸空
高仲武云鄭丹詩剪刻婉宻寶應中獻二帝两后挽
歌三十首詞㫖哀楚得臣子之致雖不及事朝廷嘉
之解褐蘄州録事參軍二章其尤者也
丹大暦間詩人
　　李希仲
東皇太一詞云吉日𥘉齋戒靈巫穆上皇焚香布瑶
席鳴珮奠椒漿緩舞花飛滿清歌水去長廻波送神
曲雲雨滿瀟湘
薊北行云旄頭有精芒胡騎獵秋草羽檄南渡河邊
庭用兵早漢家愛征戰宿將今巳老辛苦羽林兒從
戎榆關道一身救邊速烽火通薊門前軍飛鳥斷格
闘塵沙昏寒日皷聲急單于夜將奔當湏徇忠義身
死報國恩
高仲武云希仲輕靡華勝於質此所謂才力不足務
爲清淺者也然前軍飛鳥斷格闘塵沙昏亦出塞録
疊疊不歇可及中矣
希仲趙郡人天寶𥘉宰偃師范陽趙戎挈家避亂入
江淮
　　杜誦
誦哭長孫侍御云道爲謀猷重名因賦頌雄禮闈曽
擢桂憲府旣乗騘流水生涯盡浮雲世事空惟應舊
松栢蕭飋九原中
高仲武云誦詩平調不失文流如流水生涯盡浮雲
世事空得生人始終之理故編於集
誦大暦間詩人也
　　鄭錫
邯鄲少年行云霞鞍金口騮豹袖紫貂裘家住叢臺
下門前漳水流喚人呈楚舞借客試吳鈎見說秦兵
至甘心赴國讎
李嘉祐與錫遊春詩云東門垂柳長回首獨心傷日
暖臨芳草天晴憶故鄉映花鶯上下過水蝶悠颺借
問同行客今朝淚㡬行李端司空曙皆錫友也
錫登寳應進士第寶暦間爲禮部員外郎(李長史墓銘/事見李翺所撰)
　　古之竒
秦人謡云㣲生祖龍代却思堯舜道何人仕帝庭㧞
殺指佞草姦臣弄民柄天子恣衷抱上下一相蒙馬
鹿遂顛倒中國旣版蕩骨肉安可保人生貴年壽吾
恨死不早
李端送之竒赴涇州幕云疇昔十年兄相逢五校營
今宵舉盃酒隴月見軍城(僕射辟/時從馬)
之竒登寶應進士第
　　秦系
系呈韋蘇州詩云乆卧雲間巳息機青袍忽著狎鷗
飛詩興到來無一事郡中今有謝元暉
系字公緒㑹稽人隱泉州南安九日山張建封聞系
不可致就加校書郎自號東海釣客與劉長卿善權
徳輿曰長卿自以爲五言長城系用偏師攻之矣韋
荅系曰知掩山扉三十秋魚鬚翠碧葉床頭莫道謝
公方在郡五言今日爲君休蓋系以五言得名乆矣
年八十餘卒南安人號其峰爲高士峰
系將移耶溪舊居留呈嚴長史陳校書允𥘉云鷄犬
漁舟裏長謡任興行即今邀客醉巳𬒳逺山迎書笈
將非重荷衣着甚輕謝安無箇事忽起爲蒼生
山中贈張評事時授右衛佐云終年常避喧自注五
千言流水閑過院春風與閉門山茶邀土客桂實落
前軒何事教予起微言不足論
系家剡山向盈一紀大暦五年人或以其文聞於留
守薛公無何奏系右衛率府倉參軍意所不欲以疾
辭免因將命者獻詩云由來那敢議輕肥散髪行歌
自採薇逋客未能忘野興辟書令遣脱荷衣家中匹
婦空相笑池上群鷗盡欲飛更乞大賢容小隱益看
愚谷有光輝
系曽與鮑員外同舉場因其見尋呈情云少小爲儒
不自強如今復嬾見侯王覽鏡自知身漸老買山將
作計偏長荒凉鳥獸同三逕撩亂琴書共一床猶有
郎官來問病時人莫道我徉狂
山中寄錢起苗發云空山歳計是胡麻窮海無梁泛
一槎㓜子唯能覔黎粟逸妻相共老煙霞高吟麗句
驚巢鸖閑閉春風㸔落花借問省中何水部今人㡬
箇屬詩家
　　令狐峘
儒服學從政遂爲塵事嬰䘖命東復西孰堪異郷情
懷禄且懷恩䇿名敢逃名羡彼農畝人白首親友并
江山入秋氣草木彫晚榮方塘寒露凝旅館凉飈生
懿交守東吳夢想聞頌聲雲水方浩浩離憂何時平
右令狐峘寄韋蘇州詩峘德棻五世孫天寶末第進
士宰相楊炎故出杜鴻漸門下其子封求洪文生以
託峘峘曰必得公手書得書即奏之炎具奏所以然
德宗曰姦人也自禮侍貶衡州别駕(人以爲怨/峘介愎人)
韋蘇州荅峘詩云一㓙乃一吉一是復一非孰能逃
斯理亮在識其㣲三黜故無愠高賢當庻㡬但以親
交戀音容邈難希况惜别離乆俱忻蕃守歸朝晏方
陪厠山川又乖違吳門昌海霧峽路凌連磯同㑹在
京國相望涕沾衣明時重英才當復别彤闈白王雖
塵垢拂拭還光輝
峘再謫三衢遇田敦爲牧乃門生也方相見敦曰吾
今日方見座主乃分半俸奉之
　　楊凌
淮陽爲郡暇坐惜流芳歇散懷累榭風清暑澄潭月
陪燕辭三楚戒途綿百越非當逺别離雅奏何由發
右楊凌詩韋應物剌滁州凌時以恊律客滁州旣别
韋寄詩云吏散山閣掩鳥鳴山郡中逺念長江别俯
覺坐隅空舟泊南池雨簟捲北樓風併罷芳罇燕爲
愴昨時同故凌以前詩謝之
凌明妃怨云漢國明妃去不還馬駞絃管向隂山匣
中縱有菱花鏡羞對單于照舊顔
凌字恭履最善文章大暦中與兄憑凝踵進士第時
號三楊凌終侍御史子敬之
　　劉太眞
寵至乃不驚罪及非無由奔迸厯畏途𬗟邈赴偏陬
牧此彫弊甿屬當賦歛秋夙興諒無𥙷旬暇焉敢休
前日懷友生獨登城上樓迢迢西北望逺思不可收
今日車騎來曠然銷人憂晨迎東齋飯晩度南溪遊
以我碧流水泊君青翰舟莫將遷客程不爲勝景留
飛扎謝三守斯篇希見酬
右劉太眞詩太真剌信州時顧十二左迁過上饒出
韋蘇州房杭州韋睦州三使君詩太眞繼焉太眞宣
州人師蕭潁士蕭云太真吾入室者也正元四年德
宗詔群臣宴曲江自爲詩群臣皆和帝自第之以太
眞李紓等爲上鮑防于邵等次之張蒙等爲下與擇
者四十二人
韋蘓州荅太眞詩云瓊樹凌霜雪䓤蒨如芳春英賢
雖出守夲自王階人宿昔陪郎署出入迎清塵孰云
俱列郡比德豈爲隣其見重如此
　　顧况
况字逋翁姑蘓人至德進士性詼諧與柳渾李泌爲
方外友德宗時渾輔政以秘書郎召及泌相自謂當
得逹官乆之迁著作郎况坐詩語調謔貶饒州司戸
居於茅山以壽終皇甫湜爲况文集序云偏於逸歌
長句駿發踔厲徃徃若穿天心出月脇意外驚人語
非尋常所能及最爲快也其爲人類其詞章云
况志尚踈逸近於方外時宰招以好官况以詩荅云
四海如今巳太平相公何用喚狂生此生還似籠中
鸖東望􁧤州呌一聲(上柳相公)
子規詩云棲霞山中子規鳥口邊血出啼不了山僧
夜後𥘉入定聞似不聞山月曉
露青竹杖歌云鮮于仲通正當年章仇兼瓊在蜀川
約束蜀兒採馬鞭蜀兒採鞭不敢眠橫截斜度飛鳥
邊䋲橋夜上層崕巔頭揷白雲跨飛泉採得馬鞭長
且堅浮漚丁子珠聮聮灰煑蠟揩光爛然章仇兼瓊
持上天上天雨露何其偏飛龍閑廐馬數千朝飲吳
江夕秣燕紅塵撲轡汗濕韉師子麒麟聊比肩曲江
昆明洗刷牽四蹄　浪頭枿天蛟龍稽䫙河伯䖍拓
羯胡鶵脚手鮮陳閎韓幹丹青妍欲貌未貌眼欲穿
金鞍王勒錦連乾騎入桃花楊柳煙十二樓中奏管
絃樓中美人奪神仙争愛大家把此鞭禄山入關關
破年忽見楊州北邸前祗有人還千一錢亭亭筆直
無皴節磨捋形相一條䥫市頭終是無人别江海賤
臣不拘絏垂綃挂影西窓缺稚子覔衣挑仰穴家僮
拾薪幾柪折玉潤猶霑玉壘雪碧鮮似染萇弘血蜀
帝祠邊子規咽相如橋上文君絶徃年䇿馬降至尊
七盤九折橫劒門穆王八駿超崐崘安用冉冉孤生
根聖人不貴難得貨金玉珊瑚誰買恩
况攻小筆嘗求知新亭監人詰之曰余要貎海中山
耳仍辟畫省王黙爲副任職半年觧後落筆有竒趣
山中作云野人愛向山中宿况在葛洪丹井西庭前
有箇長松樹半夜子規來上啼况又有汀洲渺渺江
籬短疑是疑非兩斷膓(句)巫峽朝雲暮不歸洞庭春
水晴空滿(句)頺垣化爲陂陸地堪乗舟(句)大姑山盡
小孤出月照洞庭行客船(句)
右張爲取作主客圖
代佳人贈别云萬里行人欲渡溪千行珠淚滴爲泥
巳成殘夢隨君去猶有驚烏半夜啼
秋題葉道士山房云水邊垂柳赤欄橋洞裏仙人吹
玉簫近得麻姑書信否潯陽向上不通潮
金鐺玉珮歌云贈君金鐺太霄之玉佩金鎻禹步之
流珠五嶽眞君之秘籙九天文人之寶書東井沭浴
辰巳畢先進洞房上奔日借問君從何處來黄姑織
女機邊出
悲歌三首并序云情思發動聖所不免也故師乙陳
其宜延陵審其音理亂之所經王化之所興信無逃
聲豈徒文彩之麗遂作歌以悲之云邊城路今人犂
田昔人墓㟁上沙昔時江水今人家今人昔人共長
歎四氣相催節廻換明月皎皎入華池白雲離離渡
青漢我欲昇天天隔霄我欲渡水水無橋我欲上山
山路險我欲吸井井泉遥越人翠𬒳今何夕獨立沙
邊江草碧紫燕西飛欲寄書白雲何處蓬萊客
新繫青絲百尺䋲心在君家轆轤上我心皎潔君不
知轆轤一轉一惆悵何處春風吹曉幕江南渌水通
朱閣美人二八顔如花泣向春風聽春鳥別時多見
時少愁人一夜不得眠瑶井玉䋲相對曉
軒轅黃帝𥘉得仙鼎湖一去三千年周流三十六洞
天洞中日月星辰聮騎龍倒景遊八極軒轅弓劒無
人識東海青童寄消息
八月五日歌云四月八日明星出摩耶夫人降千佛
八月五日佳氣新昭成太后出聖人開元九年燕公
説奉詔聽置千秋節丹青廟裏貯姚宋花蕚樓中宴
岐薛清樂靈香㡬處聞鸞歌鳯吹動祥雲巳於武庫
見靈鳥仍向晉山逢老君率土溥天無不樂河清海
晏窮寥廓梨園弟子傳法曲張果先生進仙藥玉座
凄涼遊帝京悲翁回首望承明雲韶九奏杳然逺唯
有五陵松栢聲
洞庭秋日云青草湖邊日影低黃茅嶂裏鷓鴣啼丈
夫飄蕩今如此一曲狂歌楚水西
　　薛業
洪州客舎寄柳博士芳詩云去年燕巢主人屋今年
花發路傍枝年年爲客不到舎舊國存亡那得知胡
塵一起天下亂何處春風無别離
晩秋贈張折衝詩云都尉今無事時清但閉關夜霜
戎馬痩秋草射鵰閑位以穿楊得名因折桂還馮唐
真不遇嘆息鬢毛班
獨孤常州送薛處士業遊廬山序云薛侯敦於詩困
於學敏於行時然後言言而寡尤口弗言禄禄亦不
及識其真者以爲永嘆而薛侯居之澹如君子哉若
人也拂纓上之塵西遊廬山趙𥙷闕驊王侍御定張
評事有略各以文爲贈余亦持片言用代踈麻瑶華
之贈
　　劉希戩
彈琴詩云碧山本岑寂素琴何清幽彈爲風入松崕
谷䬃以秋庭鶴舞白雪泉魚躍洪流余欲娛世人明
月難暗投感歎未終曲淚下不可收嗚呼鐘子期零
落歸山丘死而若有知䰟兮從我遊
　　朱綘
春女怨云獨坐紗䆫剌綉遲紫荆枝上囀黃鸝欲知
無限傷春意併在停針不語時
顧陶取此書爲類選
　　元凛
九日對酒云嘉辰復遇登高臺良朋笑語傾金罍煙
攤秋色正堪翫風惹菊香無限來未保亂離今日後
且謀歡恰玉山頺誰知靖節當時事空學狂歌倒戴廻
中秋夜不見月云蟾輪何事色全微賺得佳人出綉
幃四野霧凝空寂寞九霄雲鎻絶光輝吟詩得句翻
停筆翫處臨樽却掩扉公子倚欄猶悵望懶將紅燭
草堂歸
　　楊志堅
顔魯公爲臨川内史邑有楊志堅者嗜學而貧妻厭
之一日告離志堅以詩送之曰平生志業在琴詩頭
上如今有二絲漁父尚知谿谷暗山妻不信出身遲
荆釵任意撩新鬢明鏡從他别畫眉今日便同行路
客相逢即是下山時持詩詣州請公牒求别醮顔公
案其妻曰王歡之廪旣虚豈遵黃巻朱叟之妻必去
寜見錦衣汚辱郷閭敗傷風俗若無褒貶僥倖者多
遂箠之後無棄其夫者
　　劉方平
秋夜汎舟云林塘夜汎舟蟲響荻颼颼萬影皆因月
千聲各爲秋歳華空復晩郷思不堪愁西北浮雲外
伊川何處流
皇甫冉寄方平詩云十年不出蹊林中一朝結束甘
從戎嚴子持竿心寂歴寥落荒籬遮舊宅又曰與君
從來同語黙豈是悠悠但相識天伴三秋空復情袖
中一字無由得
方平春怨云紗䆫落日漸黃昏金屋無人見淚痕寂
寞空庭春又晚梨花滿地不開門
方平汎舟思郷云西北浮雲外伊川何處流蓋洛中
人也皇甫冉之京留别方平詩云遲遲越二陵廻首
但蒼茫喬木清宿雨故關愁夕陽冉嘗爲河南從事
自是迁左拾遺留别於河南也
方平與元魯山善不仕蓋邢襄公政㑹之後也蕭潁
士云山東茂異有河南劉方平
　　李揆
揆與饒州剌史封漸仲容叔霽連句揆筆力遒媚有
免相踐蓬閣卧痾淮海濵偶逢潘川守宛是潘陽親
又云共仰新侯伯同瞻舊宰臣又云郷路轅思北家
林巷喜南(㡬雜志/出江鄰)
前定録云有巫者告揆曰公當爲拾遺遺以一書緘
之云得此官即開後明皇召試紫絲盛露囊賦果得
拾遺啓緘即此賦也􁕁􁕁戎昱􁕁
憲宗朝北狄頻㓂邊大臣奏議古者和親有五利而
無千金之費帝曰比聞有士子能爲詩而姓名稍僻
是誰宰相對以包子虛冷朝陽皆非也帝遂吟曰山
上青松陌上塵雲泥豈合得相親世路盡嫌良馬痩
唯君豈合卧龍貧千金未必能移性一諾從來許殺
身莫道書生無感激寸心還是報恩人侍臣對曰此
是戎昱詩也京兆尹李鑾擬以女嫁昱令其攺姓昱
固辭焉帝恱曰朕又記得詠史一篇云漢家青史内
計拙是和親社稷因明主安危託婦人豈能將玉貌
便欲静胡塵地下千年骨誰爲輔佐臣帝笑曰魏綘
之功何其懦也大臣遂息和戎之論矣
塞上曲云樓上畫角哀即知兵心苦試問左右人無
言淚如雨何意值明時終年事鼙皷
長安秋夕云八月更漏長愁人起常早閉門寂無事
滿地生秋草昨霄西䆫夢先入荆門道逺客歸去來
在家貧亦好
昱在零陵于襄陽聞有妓善歌取之昱以詩遣行曰
寶鈿香娥翡翠裙粧成掩泣欲行雲慇懃好取襄王
意莫向陽臺夢使君于遂遣還昱登進士第衞伯玉
鎭荆南辟爲從事後爲辰䖍二州剌史
昱贈别張駙馬云上元年中長安陌見君朝下欲歸
宅飛龍騎馬三十疋玉勒彫鞍照𥘉日數里衣香遥
撲人長衢雨歇無纎塵從奴斜抱勑賜錦雙雙蹙出
金麒麟天子愛壻皇后弟獨歩明時負權勢一身扈
蹕承殊澤甲第朱門聳高㦸鳯凰樓上伴吹簫鸚鵡
杯中醉留客㤗去否來何足論宫中晏駕人事翻一
朝負譴辭丹闕五年待罪湘江源冠冕凄凉㡬迁攺
眼㸔桒田變成海華堂金屋别賜人細眼黄頭揔何
在清宫相見寸心悲懶欲今時問昔時㸔君風骨殊
未歇不用愁來雙淚垂(延和二郡公主代宗立廢后/肅宗張皇后弟清潜尚太寕)
(潜皆放流/爲庻人清)
寶應中過滑州洛陽後同王季犮作苦哉行詩云妾
家清河邊七葉承貂蟬身爲最小女偏得渾家憐親
戚不相識幽閨十五年有時最逺出祗到中門前年
狂胡來懼死翻生全今秋官軍至豈意遭戈鋋匈奴
爲先鋒長鼻黃髪拳彎弓獵生人百歩牛羊羶脱身
落虎口不及歸黃泉苦哉難重陳暗哭蒼蒼天
採蓮曲云雖聽採蓮曲詎識採蓮心漾檝愛花逺回
船愁浪深煙生極浦色日落半汪隂同侣憐波静㸔
粧墮玉簮涔陽女兒花滿頭毿毿同泛朩蘭舟秋風
日暮南湖裏争唱菱歌不肯休　卷末
唐詩紀事巻第二十九
　常衮　張衆甫　田澄　柳郴
　李彥逺　薛　元載　張元宗
　楊郇伯　高拯　梁鍠　劉長川
　姚倫　孫處立　劉復　朱彬
　戴叔倫　于鵠　王李文
　　常衮
晩秋集賢院即事寄徐薛二侍郎云穆穆上清宫沉
沉中秘書金鋪深内殿石甃盡寒渠花樹臺斜倚宫
煙閣半虚縹囊鋪錦綉翠軸卷瓊琚墨潤氷文繭香
消蠧字魚翻黃桐葉老吐白桂花𥘉舊德雙遊處聮
芳千載餘北朝榮庾薛西漢盛嚴徐侍講親華扆徴
詩歩綺踈綴簾金翡翠賜硯玉蟾蜍移秩東南逺離
憂歳月除承明期重入江海意何如
衮京兆人爲中書舎人文采贍蔚長於應用譽重一
時相代宗用人非文詞者擯不用世謂之濌伯
衮晩秋集賢即事詩司空曙和云藹藹鳯凰宫蘭臺
玉樹通夜霜凝樹羽曉日照和風官亞三台貴儒開
百代宗司言陳禹拜侍講發堯聦香卷青蒲内鈆力
緑字中綴籖從太史鏘佩揖群公池接天泉碧林文
御果紅寒龜登故葉秋蝶戀踈叢顔謝㣲文並鍾裴
直事同離群驚海鸖属思怨江楓地逺招蘇外山長
越絶東慙當哲匠後下曲奏難工
獨孤及和云漢家金馬署帝座紫㣲郎圖籍凌群玉
歌詩冠栢梁隂隂萬年樹肅肅五經堂揮翰忘朝食
研精待夕陽晴空露盤逈秋月鎻䆫凉逺興生班鬢
高情寄縹囊葳蓬雙鸑鷟夙昔並翺翔汲冡同刋謬
蓬山共𥙷亡羗池摧羽翮流落限江湘禁省一分𬒮
旻天三雨霜石渠遺跡滿水國暮雲長早晩朝宣室
歸時道路光
錢起和云文星垂太虛辭伯綜群書綵筆下鴛掖褒
衣來石渠典墳探奥㫖造化覩權輿述聖魯宣父通
經漢仲舒䆫明冝縹帶地肅近丹除清晝刪詩暇高
秋作賦𥘉露盤侵漢聳宫柳度鴉踈静對連雲閣睛
聞過闕車舊僚云出矣晩歳復何如海嶠瞻歸路江
城夢直廬含毫思兩鳯望逺寄雙魚定笑巴歌拙還
參麗曲餘
　　張衆甫
鸖詩云馴狎經時乆㰚樅短翮存不隨淮海變空媿
稻糧恩獨立秋天浄單棲夕露䌓欲飛還歛翼誰敢
望乗軒
戴叔倫酬衆甫詩云野人無夲意散木任天材分向
空山老何言上苑來超遥千里道依倚九層臺出處
寜知命輪轅豈自媒更慙張處士相與别嵩萊
衆甫送李觀之宣州謁袁中丞詩云古渡大江濵西
南拒要津自當舟檝路應濟徃來人翻浪驚飛鳥廻
風起緑蘋君㸔波上客晚歳獨垂綸
高仲武云衆甫婉媚綺錯巧用文字工於興喻只如
不隨淮海變空媿稻粱恩盡陳謝之源又自當舟擑
路應濟徃來人得諷興之要形容體裁率皆如此文
流之佳士也
衆甫字子𥘉清河人年過耳順方脱章甫冠惠文爲
太常寺太祝尉河南壽安縣罷秩僑居雲陽時以縁
情比興䟽導心術志之所之輙詣絶境待拜監察御
史爲淮寧軍從事建中三年卒(誌其墓/權載之)
　　田澄
成都爲客作云蜀郡將知逺城南萬里橋衣縁郷淚
濕貌以客愁銷地富魚爲米山芳桂是樵旅遊唯得
酒今日過明朝
澄大暦天寳間人杜子美贈獻納使起居田舎人詩
即澄也末句云楊雄更有河東賦惟待吹嘘送上天
蓋澄以舎人奉使入蜀肅宗時人也
　　柳郴
郴與李端盧綸友善有賊平後送客還郷詩云他郷
生白髪舊國有青山最有思致尤長於短句如贈别
云江浦程千里離樽淚數行無論吳與楚俱是客他
郷又云何處最悲辛長亭臨古津往來舟檝路前後
别離人
　　李彥逺
採桒云採桒畏日高不待春眠足攀條有餘愁那矜
貌如玉千金豈不贈五馬空躑躅何以變貞性幽篁
雪中緑
彥逺大暦正元間詩人
　　薛
勑贈康尚書美人云天門喜氣曉氛氲聖主臨軒召
冠軍欲令從此行霖雨先賜巫山一片雲康尚書日
知也德宗時斬李惟岳以功擢爲深趙節度迁奉誠
軍陟晉綘　德宗時河東詩人也
　　元載
王忠嗣鎭北京以女韞秀歸元載歳乆而見輕韞秀
勸之遊學元乃遊秦爲詩别韞秀曰年來誰不厭龍
鍾雖在侯門似不容㸔取海山寒翠樹苦遭霜霰到
秦封妻請偕行曰路掃飢寒跡天哀志氣人休零别
離淚携手入西秦
元到京屢陳時務深符上㫖肅宗擢拜中書王寄諸
姨妺詩曰相闥巳隨麟閣貴家風第一右丞詩笄年
觧笑鳴機婦耻見蘓秦冨貴時元肅代两朝宰相貴
盛無比復爲一篇以喻之曰楚竹燕歌動畫梁春蘭
重換舞衣裳公孫開舘招嘉客知道浮雲不乆長
元貪恡𬒳誅上令王氏入宫歎曰二十年太原節度
使女十六年宰相妻誰能爲長信昭陽之事死亦幸
矣京兆笞斃
大暦五年春載早朝有獻文章者公令左右收之其
人苦欲公讀公云候入中書當爲㸔其人言若不能
讀自誦畢因亦不見詩曰城東城西舊行處城裏花
飛亂如絮海鷰㗸泥欲下來屋裏無人却飛去載後
破家妻子𬒳殺其一云城南路長無宿處荻花紛紛
如柳絮海鷰㗸泥欲作巢空室無人却飛去
　　張元宗
登景雲寺閣云胡馬飲河洛我家從此迁今來獨垂
淚三十六峰前
望終南山云紅塵白日長安路馬足車輪不暫閑唯
有茂陵多病客每來高處望南川
　　楊郇伯
妓人出家云盡出花鈿與四鄰雲鬟剪落厭殘春暫
驚風燭難留世便是蓮花不染身貝葉欲翻迷錦字
梵聲𥘉學悮梁塵從今艶色歸空後湘浦應無觧佩人
竇常逢中立春寄懷郇伯云浪跡終年客驚心此地
春風前獨去馬澤畔耦耕人老大交情重悲哀物外
親子雲今在宅應見柳條新
　　高拯
拯及第後贈試官云公子求賢未識眞欲將毛遂比
常倫當時不及三千客今日何如十九人
拯大暦十三年進士試官薛邕也
　　梁鍠
七夕泛舟云雲端有靈匹掩映拂粧臺夜乆應揺珮
天高響不來片歡秋始展殘夢曉翻催却怨填河鵲
留橋又不廻
詠木老人云刻木牽絲作老翁鷄皮鶴髪與眞同湏
臾弄罷寂無事還似人生一夢中(曾詠此詩/明皇迁西内)
古意云妾家巫峽陽羅幌寢銀床曉日臨䆫乆春風
引夢長落釵仍在鬢㣲汗欲消香縱使蒙籠斍魂遊
逐楚王
錢起秋夜與鍠文宴云車到閑林下杯香蕙草時好
風能自至明月不湏期秋水翻河影晴霜脆柳絲㣲
官是底物許日廢言詩
明皇雜録云李輔國矯制迁明皇西宫力士竄嶺表
帝戚戚不樂日一𬞞食吟詩云刻木牽絲作老翁(至)
一夢中不知明皇作或詠鍠(也/詩)
　　劉長川
寳劒篇云寳劒不可得相逢㡬許難今朝一度見亦
色照人寒匣裏星文動環邊月影殘自然神鬼伏無
事莫空彈
將赴東都上李相公云四海兵𥘉偃平津閣正開誰
知火爐下還有不燃灰
長川肅代時詩人也
　　姚倫
感秋云試向踈林望方知節候殊亂聲千葉下寒影
一巢孤不蔽秋天鴈驚飛夜月烏霜風與春日㡬度
遣榮枯
倫過章秀才洛陽客舎云逹人心自適旅舎當閑居
不出來時徑重㸔讀了書晩山嵐色近斜日樹隂踈
盡是忘言客聽君誦子虛
高仲武云姚子詩雖未洪深去凢巳逺屬興比事不
失文流如亂聲千葉下寒影一巢孤亦篇之秀也
倫終楊州大都府曹參軍
　　孫處立
詠黃鶯云欲轉聲猶澁輕飛羽未調高風不借便何
處得迁喬
處立江寧人長安中爲左拾遺善屬文嘗恨天下無
書以廣新聞神龍𥘉桓彦範等用事處立遺書論時
事得失不得用乃去官還郷以病卒
　　劉復
寺居清晨云高枕對曉月衣中清且凉露華朝未晞
滴瀝含虚光隔竹聞汲井開扉見焚香幽心感衰病
結念依法王青冥早雲飛杳眇空鳥翔此情皆有釋
悠然知所忘
經禁城云日没路且長遊子欲涕零荒城無人路秋
草飛寒螢東南古丘墟莾蒼馳郊埛黃雲晦斷㟁枯
井臨崩亭昔人竟何之窮泉獨冥冥蒼苔没碑版杇
水與荆吳分清光日阻脩尺素安可論相思寄夢寐
瑶草空氛氲
出三城别幕中三判官詩云翔禽託高柯倦客念主
人恩義有所知四海同一身况皆曠大姿翰音見良
辰陳規佐武略高統據要津常願投素誠今果得所
申金罍列四座廣厦無氛塵留連徂暑中觀望歴數
旬河山險以固士卒勇且仁飾裝去未歸相追越城
闉貴無青玉案緘佩永不泯
復登大暦進士第嘗爲水部外郎爲石洪父平墓銘
　　朱彬
丹陽作云暫入新豐市猶聞舊酒香抱琴沽一醉盡
日卧垂陽
彬大暦正元間詩人
　　戴叔倫
字㓜公潤州人師事蕭頴士爲門人冠劉晏管鹽鐵
表主管湖南至雲安楊惠琳反馳客刼之曰歸我金
幣可緩死叔倫曰身可殺財不可得乃捨之累迁至
容管經略德宗嘗賦中和節詩遣使者寵賜代還卒
早行寄朱山人放云山曉旅人去天高秋風悲明河
川上没芳草露中衰此别又萬里少年能㡬時心知
剡溪路聊且寄前期
和汴州李相公勉人日喜春云年來日日春光好今
日風光好更新獨獻菜羹憐應節遍傳金勝喜逢人
煙添柳色看猶淺鳥踏梅花落巳頻東閣此時聞一
曲翻令和者不勝春
高仲武云叔倫爲人温雅善舉止無賢不肖見皆盡
心在租庸幕數年夕惕靡怠吏部尚書劉公與祠部
員外張繼書云博訪選材揖對賔客如戴叔倫其見
推稱如此詩體雖不中越格然𪠘宇經山火公田没
海潮亦指事造形之工者其骨氣稍輕故詩亦少
吳明府自逺來留宿云出門逢故友衣服滿塵埃歳
月不可問山川何處來倚城容弊宅散職寄靈臺自
此留君醉相懽得㡬廻
除夜宿石頭驛云旅舘誰相問寒燈獨可親一年將
盡夜萬里未歸人寥落悲前事支離笑此身愁顔與
衰鬢明日去逢春
客舎與故人偶集云天秋月又滿城闕夜千重還作
江南㑹翻凝夢裏逢風枝驚暗鵲露草覆寒蛩覊旅
長堪醉相留畏曉鍾
送友人東歸云萬里楊柳色出關逢故人輕煙拂流
水落日照行塵積夢江湖闊憶家兄弟貧徘徊㶚亭
上不語自傷春(拯元集/姚合取爲)
送謝夷甫宰鄖縣云君去方爲縣干戈尚未銷邑中
殘老小亂後少官僚𪠘宇經山火公田沒海潮致時
應變俗新政滿餘姚
　　于鵠
鵠野田行云日没出古城野田何茫茫寒狐上孤塜
獵火燒白楊昔人未爲泉下客若到此中還斷膓
題鄰居云僻巷鄰家少茅簷喜並居蒸棃常共竈澆
薤亦同渠傳屐朝尋藥分燈夜讀書雖然在城市還
得似樵漁
寄盧儼員外秋衣詞云寄逺空以心心誠亦難知篋
中有秋帛裁作逺客衣縫製雖女工尺度手自特容
貌當目中長短不復疑針線宻且堅遊客作塵緇意
欲都無言澣濯耐歳時殷勤託行人傳語愼勿遺别
來年巳老亦聞鬢成絲縱然更相逢握手唯是悲所
寄莫復棄願見長相思
買山吟云買得幽山入漢陽槿籬踈處種桄榔唯有
獮猴來徃熟弄人抛果滿書堂
山中寄樊尚書云却憶東溪日同𫀆事魯儒僧房閑
共宿酒肆醉相扶江上雙旌貴山中病客孤無媒還
有計春谷種桒榆
鵠大暦正元間詩人也爲諸府從事居江湖間有卜
居漢陽及荆南陪樊尚書賞花詩其自述曰三十無
名客空山獨卧秋豈以詩窮者耶老大看花猶未足
㳂江正遇一枝紅日斜人散東風急吹向誰家明月
中(上作/襄陽席)送死多於生㡬人得終老(句)右張爲取主
客圖
張籍傷鵠詩云野性踈時俗再命乃從軍氣高終不
合去如鏡上塵
鵠送客遊邊云若到并州北誰人不憶家寒深無去
伴路盡有平沙磧冷唯逢鴈天春不見花莫隨邊將
意垂老事輕車
江南曲云偶向江邊採白蘋還隨女伴賽江神衆中
不敢分明語暗擲金錢卜逺人(又玄集/韋莊取爲)
張籍贈王建云于君去後交遊少東野無來篋笥貧
頼有白頭王建在眼前猶是詠詩人
　　王季文
季文字宗素池陽人少厭名利居九華遇異人授九
仙飛化之術曰子當先决科於詞籍後䇿名於眞列
冥注使然不可移也登咸通中進士第授秘書郎㝷
謝病歸九華日一浴於山之龍潭寒暑不渝季文九
華山謡云九華峥嶸占南陸蓮花擢本山半腹翠屏
横截萬里天瀑水落深千丈玉雲梯石磴入杳冥俯
看四極如中庭丹崕壓下廬霍勢白日隱出牛斗星
杉松一歳抽數尺瓊草寅縁秀層壁南風拂曉煙霧
開滿山䓤蒨鋪鮮碧雷霆徃徃從地發龍卧豹藏安
可别峻極遥看戞昊蒼挺生豈得無才傑神仙憚險
莫敢登馭風駕鸖循丘陵陽烏不見峰頂樹大火尚
結嵒中氷靈光爽氣曛復旭晴天倒影西江渌具區
彭蠡夾兩傍正可别作一嶽當少陽
唐詩紀事卷第二十九
唐詩紀事卷第三十
　李益　杜羔　諸葛覺　韋執中
　耿偉　盧綸　韓翃　錢起
　司空曙　苖發　崔峒　李端
　冷朝陽
　　李益
益姑臧人字君虞大暦四年登第其受降城聞笛詩
教坊樂人取爲聲樂度曲又有冩征人歌早行詩爲
圖畫者廻樂峯前沙似雪之詩是也益有心疾不見
用及爲幽州劉濟營田副使獻詩有感恩知有地不
上望京樓之句左遷右庶子年且老門人趙宗儒自
宰相罷免年七十餘益曰此吾爲東府所送進士也
聞者憐益之困後遷禮部尙書致仕卒
益録其從軍詩贈左𥙷闕盧景亮自序云吾自兵間
故爲文多軍旅之思或軍中酒酣塞上兵寢投劔秉
筆散懷於斯文率皆出乎慷慨意氣武毅果厲本其
凉國則世將之後乃西州之遺民歟亦其坎軻當世
發憤之所致也(正元間作/其詩皆建中)
夜上受降城聞笛詩云廻樂峰前沙似雪受降城下
月如霜不知何處吹蘆管一夜征人盡望郷(臺也/烽烽火)
征人歌云胡風凍合鸊鵜泉牧馬千群逐暖川塞外
征行無盡日年年移帳雪中天
曉角詩云邊霜一夜落平蕪吹角當城片月孤無數
塞鴻飛不度秋風卷入小單于
從軍北征云天山雪後海風寒撗笛偏吹行路難磧
裏征人三十萬一時廻向月明看
獻劉濟云草緑古燕州鸎聲引獨遊鴈歸天北畔春
盡海西頭向日花偏落馳年水自流感恩知有地不
上望京樓
從軍有苦樂行(公比征作/時從司空兾)云勞者且莫歌我欲歌
送觴行軍有苦樂此曲樂未央僕居在隴上隴水斷
人腸東過秦官路宫樹入咸陽時逢漢帝出諌獵至
長楊詎馳遊俠窟非結少年場一旦承嘉惠輕身重
恩光秉筆參帷帟從軍至朔方邊馬多隂風草朩自
凄凉斷絶西海去出没胡沙長參差引鴈翼隱轔騰
軍裝劔文夜如水馬汗凍成霜使氣五都少矜功六
郡良山河起目前睚眦死路傍北逐馳種虜西臨復
舊疆昔還賦餘資今出乃羸粮一矢致夏服我弓不
再張寄言丈夫雄苦樂身自當(馳一作駞)
來從竇車騎云(行作/自朔方)束髪逢世屯懷恩抱明義讀
書良不武學劔慙非智遂別魯諸生求從竇車騎追
兵起邊急絡馬黃金轡出入燕南陲由來重意氣自
經臯蘭戰入破樓煩地西北護三邊東南留一尉時
過如雲雨參差不自意將軍失恩澤萬事從比異置
酒高䑓上薄暮秋風至長㦸與我歸歸來同棄置自
酌還自飲非名又非利歌出易水寒琴下雍門涙出
逢平樂舊言在天階侍問我從軍苦自陳少年貴丈
夫交四海徒論身自致漢將不封侯蘓卿還逺使令
我終此曲此曲誠不易貴人難識心何由知忌諱
夜發中軍云邊馬櫪上驚雄劔匣中鳴半夜軍書至
匈奴㓂六城中堅分暗陣太一起神兵出没風雲合
蒼皇豺虎争今日邊庭戰縁賞不縁名
五城道中云金鐃隨玉節落日河邊路沙鳴後騎來
鴈起前軍度五城鳴斥堠三秦新召募天寒自登道
寒濁隂山霧仍聞舊兵老尙在烏蘭戍笳簫漢思繁
旌旗邊色故寢興倦弓甲勤役傷風露來逺賞不行
鋒交勲乃茂未知朔方道何年罷兵賦
塞下曲云蕃門部落能結束朝朝馳獵河南曲(朝馳/一作)
(河曲/暮獵兾)燕歌未斷塞鴻飛牧馬群嘶邊草緑秦築長
城城巳摧漢武北上單于䑓古來征戰虜不盡至今
還復天兵來黃河東流流九折沙場埋恨何時絶蔡
琰没去造胡笳蘇武歸來持漢節爲報如今都護雄
匈奴且莫下雲中請書塞北隂山石願比燕然車(功/騎)
大暦十才子唐書不見人數盧綸錢起郎士元司空
曉李端李益苗發皇甫曽耿偉李嘉祐又云吉頊夏
侯審亦是或云錢起盧綸司空曉皇甫曽李嘉祐吉
中孚苖發郎士元李益耿偉李端　二李皆出於姑
臧庻子爲文章李益尚書爲門户李益一日赴嘉㑹
尙書曰今日兩箇坐頭皆是李益
紅樓下聮句云佛刹接重城紅樓切太清紫雲連照
耀丹檻望峥嶸(宣/廣)榱棟烟虹入軒䆫日月平參差五
陵晚分背八川明(益/李)絃韻風𥘉過蓮枝浪欲傾敬瞻
疑涌見圍繞學無生(羔/杜)
蘭陵僻居聮句云潘岳閑居賦陶潜獨酌謡二賢成
徃事三徑是今朝(宣/廣)生幸逢唐運昌時奉帝堯進思
諧啓沃退混即漁樵(益/李)蠧簡封延閣彫欄閟上霄相
從清矌地秋露挹蘭苕(杜羔)
天津橋南山中各題一句云野坐分苔䂖(益)山行遶
菊叢(中/韋執)雲衣惹不破(斍/諸葛)秋色望來空
閑庭草色能留馬當路楊花不避人(句)笳簫漢恩繁
旌旗邊色故(句)馬汗凍成霜(句)右張爲取爲主客圖
以益爲清竒雅正主
　　耿偉
元日早朝云九陌朝臣滿三朝候皷賖逺珂時接韻
攅炬偶成花紫貝爲高闕黃龍建大牙參差萬㦸合
左右八貂斜羽扇紛朱檻金爐隔翠華㣲風傳曙漏
曉日上春霞環珮聲重疊蠻夷服等差樂和天易感
山固壽無涯渥澤千年聖車書四海家盛明多在位
誰得守蓬麻
贈苖員外云爲郎日賦詩小謝少年時業繼儒門後
心多道者期曉廻長樂殿新出永明祠行樂西園暮
春風動柳絲
許州書情寄韓張二舎人云謫䆠軍城老更悲近來
頻夢到丹墀乍燃乍㓕心中火唯鑷唯多鬢上絲繞
院緑苔聞鴈處滿庭黃葉閉門時故人高歩雲衢上
肯念前程杳未期
贈嚴維云許詢清論重寂寞住山隂野客捿寒寺閑
門當古林海田秋熟早湖水夜漁深世上窮通理誰
能柰此心
贈　公云來自西天竺持經奉紫㣲年深𣑽語變行
苦俗人歸月上安禪乆苔生出院稀梁間有馴鴿不
去爲無機
早朝云鍾皷餘聲裏千官向紫㣲冒寒人語少乗月
燭來稀清漏聞馳道紅霞映鏁闈猶看嘶馬處未啓
掖垣扉
秋日云返照入閭巷憂來與誰語古道無人行秋風
動禾黍
書情逢故人云因君知此事流恨巳忘機客乆多人
識年高衆病歸連雲潮色逺度雪鴈聲稀又説家林
盡悽傷淚滿衣
沙上鴈云衡陽多道里弱羽復哀音還塞知何日驚
弦亂此心夜隂前侣逺秋冷後湖深獨立沙汀意寧
知霜霰侵
贈張將軍云寥落邊城暮重門返照間皷􁎅驚雨暗
士馬過秋閑慣守臨邊郡曽營近海山關西舊業在
夜夜夢中還
醻暢當云同遊􁇀沮後巳是十年餘㡬度曽相夢何
時定得書月高城影盡霜重柳條踈且對樽中酒千
般想未如(篇姚合取爲極元集/書情逢故人以下四)
偉寳應元年進士爲左拾遺詩有家貧僮僕慢官罷
友朋踈世多傳之
　　盧綸
綸字允言河中人大暦進士與吉中孚韓翃錢起司
空曙苖發崔峒夏侯審李端皆能詩號大暦十才子
春日登樓云花正濃時人正愁逢花却欲替花羞年
來笑伴皆歸去今日晴明獨上樓
長安春望云東風吹雨過青山却望千門草色閑家
在夢中何日到春歸江上㡬人還川原繞繚浮雲外
宫闕參差落照間誰念爲儒多失意獨將衰鬢客(關/秦)
正元中吉中孚爲翰林學士薦綸于朝會丁家艱而
中孚卒大暦中李端錢起韓翃軰能爲五言詩詞情
徤麗綸作尤工至正元末錢李諸公周落綸爲懷舊
詩五十韻叙其事曰吾與吉侍郎中孚司空郎中曙
苗員外發崔𥙷闕峒耿拾遺偉李校書端風塵追遊
向三十載數公皆負當時盛稱榮耀未㡬俱沉泉下
傷悼之際常暢博士追感前事賦詩五十韻見寄輙
有所酬以申悲舊兼寄夏侯審侍郎其歴言諸子云
侍郎文章宗傑出淮楚靈掌賦若吹籟司言如建瓴
郎中善餘慶雅韻與琴清鬱鬱松帶雪蕭蕭鴻入冥
員外眞貴儒弱冠𬒳華纓月香飄桂實乳溜瀝瓊英
𥙷闕思冲融巾拂藝亦精彩蝶戱芳圃瑞雲滋翠屏
拾遺興難侔逸調曠無程九醖貯彌㓗三花寒轉馨
校書才智雄舉世一娉婷暏墅鬼神變属辭鵉鳯驚
差肩曵長𥚑緫轡奉和鈴共賦瑶䑓雪同觀金谷笙
倚天方比劔沉水忽如瓶君持玉盤珠冩我懷䄂盈
讀罷涕交頥願言躋百齡綸之才思皆此類也
綸德宗時爲户部郎中舅韋渠牟表其才召見禁中
帝有所作輙𢋫和異日問渠牟盧綸李益何在荅曰
綸從渾瑊在河中驛召之會卒文宗尤愛其詩問宰
相綸文章㡬何亦有子否李德𥙿對綸四子皆擢進
士第在臺閣帝遣中人悉索家笥得詩五百篇以聞
綸春詞云北苑羅裙帶塵衢錦綉鞋醉眠芳樹下半
𬒳落花埋
得嶺南故人書云瘴海寄雙魚中霄逹我居兩行燈
下淚一紙嶺南書地說炎蒸極人稱老病餘慇懃祝
賈誼莫共酒盃踈
題興善寺後池云隔牎棲白鶴似與鏡湖鄰月照何
年樹花逢㡬畨人㟁沙青有路苔逕緑無塵願得容
依止僧中老此身
山下古朩云高林巳蕭索夜雨復秋風墜葉鳴荒竹
斜根擁斷蓬半侵山影裏長在水聲中此地何人到
雲門去亦通
送李端云故關衰草遍離別自堪悲路出寒雲外人
歸暮雪時少孤爲客慣多難識君遲掩涙空相向風
塵何所期(姚合取爲極元集/寄嶺南故人以下四篇)
臘月觀咸寧王部曲娑勒擒豹歌云山頭曈曈日將
出山下獵圍照𥘉日前林有獸未識名將軍促騎無
人聲潜形踠伏草不動雙鵰旋轉群鵶鳴隂方質子
纔三十譯語受詞蕃語揖捨鞍觧甲疾如風人忽虎
蹲獸人立歘然扼䫙批其頥爪牙委地涎淋漓旣蘇
復吼拗(切/於教)仍怒果叶英謀生致之拖自深叢目如
電萬夫失容千馬戰傳呼拜賀聲相連殺氣騰陵隂
滿川始知縳虎如縛䑕敗虜降羗在眼前祝爾嘉詞
身無苦獻看將隨犀象舞苑中流水禁中山期爾攫
搏開天顔非熊之兆慶無極願紀雄名傳百蠻
送張侍郎還蜀歌云秦家御史漢家郎親傳兩印征
殊方功成走馬朝天子伏檻談邊若流水曉離仙署
趨紫㣲夜接高儒讀青史瀘南五將望君還願以天
書示百蠻曲棧重江𥘉過雨前旌後騎不同山迎車
拜舞多耆老舊卒新營遍青草塞口雲生火候遲烟
中鸖唳軍行早黃花川下水交橫逺應孤霞蜀國晴
笻竹筍長椒瘴起荔支花發杜鵑紅回首岷峨半夜
黒傳觴接膝何由得空令豪士仰威名無復貧交恃
顔色垂楊不動雨紛紛錦帳胡瓶争送君湏臾醉起
簫笳發空見紅旌入白雲
　　韓翃
字君平南陽人命以駕部外郎知制誥時有兩韓翃
德宗曰與詩人韓翃終中書舎人
翃别韋兵曹歸池州云南陵八月天暮色逺峰前楚
竹青陽路吳江赤馬船贏金上客貴佩玉主人賢終
日應相逐西歸定㡬年
侯希逸鎭青淄翃爲從事罷府閑居十年李勉鎭夷
門辟爲幕属時巳遲暮不得意多家居一日夜將半
客叩門急賀曰員外除駕部侍郎知制誥翃愕然曰
誤矣客曰邸報制誥闕人中書兩進名不從又請之
曰與韓翃時有同姓名者爲江淮剌史又具二人同
進御批曰春城無處不開花寒食東風御柳斜日暮
漢宫傳䗶燭青煙散入五侯家又批曰與此韓翃客
曰此員外詩耶翃曰是也是不誤矣時建中𥘉也
奉送王相公縉赴幽州廵邊云黃閣開帷幄丹墀侍
冕旒位高湯左相權揔漢諸侯不攺周南化仍分趙
北憂雙旌過易水千騎入幽州塞草連天暮邊風動
地秋無因隨逺道結束佩吳鈎
南部新書云昇平公主宅即席李端擅場送王相之
幽鎭翃擅場送劉相廵江淮錢起擅場
德宗西幸有神智騘如意騮二馬謂之功臣一日有
進瑞鞭者上曰朕有二駿今得此可爲三絶因吟翃
觀調馬詩云鴛鴦赭目齒新齊晚日花開放碧蹄玉
勒乍廻𥘉噴沫金鞭欲下不成嘶高仲武云韓員外
意放經史興致繁冨一篇一詠朝野珎之多士之選
也至如星河秋一鴈砧杵夜千家又客衣筒布細山
舎荔支繁又踈簾看雪卷深户映花關方之前載則
芙蓉出水未足多也其比興深於劉員外䈥節减於
皇甫冉也
少年行云千㸃爛媥噴玉騘青絲結尾繡纒騌鳴鞭
曉出銅臺路葉葉春衣楊柳風
羽林云駿馬牽來御柳中鳴鞭欲向渭橋東紅蹄亂
踏青城雪花頷驕嘶上苑風
題薦福衡岳禪師房云春城乞食還高論此中閑僧
臘堦前樹禪心江上山踈簾看雪捲深户映花關晚
送門人去鍾聲杳藹間
送孫革及第東歸云過淮芳草歇千里又東歸野水
吳山出家林越鳥飛荷香隨去棹梅雨㸃行衣無數
滄洲客如君逹者稀(合取爲極元集/少年行以下四章姚)
送故人歸魯云魯客多歸興居人愴别情雨餘衫袖
冷風急馬蹄輕秋草靈光殿寒雲曲阜城知君拜親
後少婦下機迎(元集/韋莊又)
世傳翃有寵姬柳氏翃成名從辟淄青置之都下數
歳寄詩曰章䑓柳顔色青青今在否縱使長條似舊
垂也應攀折他人手柳荅曰楊柳枝芳菲節可恨年
年贈離别一葉隨風息報秋縱使君來豈堪折後果
爲蕃將沙吒利所刼翃會入中書道逢之謂永訣矣
是日臨淄大校置酒疑翃不樂具告之有虞候將許
俊以義烈自許即詐取得之以授韓希逸聞之曰似
我徃日所爲也俊復能之翃後爲夷門幕府後生共
目爲惡詩輕之
李義山有韓翃舎人即事云萱草含丹粉荷花抱緑
房鳥應悲蜀帝蟬是怨齊王通内藏珠府應官觧玉
坊橋南荀令過十里送花香
　　錢起
起具興人天寳進士與郎士元齊名時語曰前有沈
宋後有錢郎終考功郎中
天寳十年試湘靈皷瑟詩云善皷雲和瑟常聞帝子
靈馮夷徒自舞楚客不堪聽苦調凄金石清音入杳
冥蒼梧來怨慕白芷動芳馨流水傳湘浦悲風過洞
庭曲終人不見江上數峰青起從郷薦居江湖客舎
聞吟於庭中曰曲終人不見江上數峰青視之無所
見矣明年崔暐試湘靈皷瑟詩起即用爲末句人以
爲鬼謡
奉送劉相公催運云國用資戎事臣勞爲主憂將徴
任土貢更發濟川舟擁傳星還去過池鳯不留唯高
飲水節稍餞别家愁落葉淮邊雨孤山海上秋遥知
謝公興㣲月上江樓時以此詩爲擅場
高仲武云詩格清竒理致清澹粤從登第挺冠詞林
文宗右丞許以高格右丞没後貟外爲雄投齊宋之
浮游削梁陳之靡嫚逈然獨立莫之與京且如鳥道
掛踈雨人家殘夕陽又牛羊山上少煙火隔林深又
長樂鍾聲花外盡龍池柳色雨中深皆特出意表摽
凖古今又窮逹戀明主耕桒亦近郊則禮義克全忠
孝兼著足可以引長名流爲後揩式
送僧歸日東云上國縁隨去東途若夢行浮雲滄海
逺去世法舟輕水月通禪觀魚龍聽𣑽聲唯憐惠燈
影萬里眼中明
送僧自吳逰蜀云隨縁忽西去何日返東林世路無
期别空門不住心人煙一飰少山雪獨行深天外猿
聲夜誰聞清𣑽音
送張管書記云邊事多勞役儒衣逐皷􁎅日寒關樹
外峰盡塞雲西河廣蓬難度天遥鴈漸低班超封定
逺之子去思齊
送征鴈云秋空萬里静嘹唳獨南征風急翻霜冷雲
開見月驚塞長憐去翼影㓕有餘聲悵望遥天外郷
愁滿目生
寄郎士元云龍節知無事江城不掩扉詩傳過客逺
書别故人稀坐嘯看潮逺行春送鴈歸望舒三五夜
思盡謝玄暉
宿洞口館云野竹通溪冷秋蟬入户鳴亂來人不到
寒草上堦生
裴廸書齋望月云夜來詩酒意月上謝公樓影閉重
關静寒生獨樹秋鵲驚隨葉散螢逺入煙流今夕遥
天末清暉㡬處愁
送彈琴李長史赴洪州云抱琴爲傲吏孤棹復南行
㡬度秋江水皆添白雪聲佳期來客夢幽興緩王程
佐牧無勞問心平政自平(姚合取爲極元集/寄郎士元以四章)
起還藍田王維贈别云草色日向好桃源人去稀手
持平子賦目送老萊衣毎候山櫻發時同海燕歸今
年寒食酒應得返柴扉起荅詩云卑栖却得性毎與
白雲歸徇禄仍懷橘看山免採薇(露巳霑衣採蕨頻/一作别山昨日春)
(空厭歸/盈夢看花)暮禽先去馬新月待開扉霄漢時廻首知
音青瑣闈
王維春夜竹亭贈起歸藍田詩云夜静群動息時聞
隔林犬却憶山中時人家澗西逺羡君明發去采蕨
輕軒冕
起荅云山月隨客來主人興不淺今宵竹林下誰覺
花源逺惆悵曉鶯啼孤雲還絶巘
贈闕下裴舎人云二月黃鶯飛上林春城紫禁曉隂
隂長樂鍾聲花外盡龍池柳色雨中深陽和不散窮
途恨霄漢長懷捧日心獻賦十年猶未遇羞將白髪
對華簮
東臯早春寄郎校書云禄㣲頼學稼歳起歸衡茅窮
逹戀明主耕桒亦近郊夜來靈山雪陽氣動林梢萌
蕙暖𥘉吐春鳩鳴欲巢蓬萊時入夢知子憶平交
題玉山村叟壁云谷口好泉石居人能陸沉牛羊上
山小煙火隔雲深一徑入溪色數家連竹隂藏虹辭
晚雨驚隼落殘禽渉趣皆流目將歸必在林却思黃
綬事辜負紫芝心
逃暑太子李舎人别業云下馬失炎暑重門深緑篁
宫臣禮嘉客林表開蘭堂兹夕興難盡澄罍照墨場
東陵晩來好目極趣何長鳥路掛踈雨人家殘夕陽
城隅擁歸騎留醉戀群芳
和張僕射塞下曲云月黒鴈飛高單于夜遁逃欲將
輕騎逐大雪滿弓刀
　　司空曙
和耿拾遺元日早朝云元朔争朝闕奔流若㑹溟路
塵和薄霧騎火接低星漏促雙魚鑰車喧百子鈴冕
旒當翠殿幢㦸滿彤庭表歳方編瑞乗春即宥刑諸
侯陳禹玉司暦獻堯蓂壽酒三觴退簫韶九奏停太
陽開物象沛澤及生靈南陌祥光紫東方晚氣青自
憐楊子賤歸草太元經
立秋日云律變新秋至蕭條自此𥘉花酣蓮報謝葉
在柳呈踈淡月多雲映清風似雨餘捲簾凉暗度却
扇暑先除草静多翻燕波澄乍露魚今朝散騎省作
賦興何如
酬張芬有赦後見贈云紫鳯朝㘅五色書陽春忽報
網羅除已將心變寒灰後豈料光生腐草餘建水風
煙收客涙杜陵花竹夢郊居勞君故有詩人贈欲報
瓊瑶恨不如
晦日益州北池陪宴云臨泛從公日仙舟翠幕張七
橋通碧澗雙樹接花塘玉燭收寒氣金波隱夕光野
聞歌管思水静綺羅香遊騎縈林逺飛撓截㟁長郊
原懷㶚産波漾冩江黃常侍傳花詔偏禆同羽觴豈
令南峴首千載播餘芳
曙字文𥘉廣平人登進士第從韋臯於劍南正元中
爲水部郎中終虞部
耿偉就宿因傷故人云舊時聞笛淚此夜重霑衣方
恨同懷少那堪相見稀竹煙疑澗壑林雪似芳菲多
謝勞車馬應憐獨掩扉
經廢寳光寺云黃葉前朝寺無僧寒殿開池晴龜出
曝松暝鶴飛廻古砌碑橫草隂廊畫雜苔禪宫亦銷
歇塵世静堪哀
春日野望寄錢起貟外云草長花落樹羸病強尋春
無復少年意空餘華髪新青原晴見水白社静逢人
寄謝南宫客軒車不見親
喜外弟盧綸見宿云静夜無四隣荒居舊業貧雨中
黃葉樹煙下白頭人似我獨沉乆媿君相見頻平生
自有分况是蔡家親
送王閏云相送臨寒水蒼然望故關江蕪連夢澤楚
雪入啇山話我他年舊看君此日閑因將自悲涙一
灑别離顔
新蟬云今朝蟬忽鳴覉客若爲情漸覺一年謝能令
萬感生㣲風𥘉滿樹落日稍沉城爲問同懷者凄凉
聽㡬聲
望水云高樓晴見水楚色靄相和野極空如練天遥
不辨波永無人跡到時有鳥行過况是蒼茫外殘陽
照最多
哭麴象云憶昨秋風起君曽歎逐臣何言芳草日自
作九泉人(姚合取爲極元集/耿就宿以下七篇)
　　苖發
送司空曙之蘇州詩云盤門吳舊地蟬盡草秋時歸
國人皆乆移家君獨遲廣陵經水宿建鄴有僧期若
到西霞寺應看江㧾碑
送孫德諭罷官徃黔州(州因寄家也/孫父曽牧此)云中歳分符典
石城兩朝趍陛謁承明闕下昨陳歸老䟽天南今切
去郷情親知握手三秋别几杖扶身萬里行伯道暮
年無嗣子欲將家事託門生
發晉卿子終都官員外郎
　　崔峒
寄上禮部李侍郎云吳楚相逢處江湖共泛時任風
舟去逺待月酒行遲白髪常同歎青雲本異期貴來
君却少愁去我先悲玉佩明朝盛蒼苔陋巷滋追尋
恨無路唯有夣相思
江上書懷云骨肉天涯别江山日落時涙流襟上血
髪白鏡中絲胡越書難到存亡夢豈知登高廻首罷
形影自相隨
喜逢妻弟鄭損因送入京詩云亂後自江城相逢喜
復驚爲經多載别欲問小時名對酒悲前事論文畏
後生遥知盈卷軸𥿄貴在江城
詠門上畫小松上元王杜三相公云昔聞生澗底今
見起毫端衆草此時没何人知歳寒豈能禆棟宇且
貴出門䦨只在丹青意凌雲也不難
題崇福寺禪師院云僧家竟何事掃地與焚香清磬
度山翠閑雲來竹房身心塵外逺歳月坐中長向晚
禪堂閉無人空夕陽
峒有𥘉入集賢院贈李獻任詩峒與李𥘉同官於常
山又有拜拾遺酬丘二十二見贈詩云江海乆垂綸
朝衣忽掛身丹墀方謁帝白髪免羞人才愧文章士
名當諫諍臣空餘薦賢分不敢負交親
嚴維送峒使徃睦州云如今相府共英髦獨往南州
肯苦勞氷水近開漁浦出雪雲𥘉卷定山高朩蘭花
映桐廬縣青雀舟隨白鷺濤使者應湏訪廉吏府中
唯有范功曹
高仲武云峒詩文彩炳發意思雅淡如清磬度山翠
閑雲來竹房又流水聲中視公事寒山影裏見人家
此亦披沙錬金時時見寳也
峒登進士第爲拾遺入集賢爲學士後終州剌史或
云終元武令文藝傳云終右𥙷闕峒寄李明府云松
堂寂寂對煙霞五柳門前集晩鵶流水聲中視公事
寒山影裏見人家觀風共美新爲政計日還應更觸
邪可惜陶潜無限酒不逢籬菊正開花
　　李端
古别離詩云水國葉黃時洞庭霜落夜行舟間啇賈
宿在楓林下此地送君還茫茫似夢間後期知㡬日
前路轉多山巫峽通湘浦迢迢隔雲雨天晴見海檣
月落聞津皷人老自多愁水深難急流清霄歌一曲
白首對汀洲
贈郭駙馬詩云(公主此詩席上成/郭令公子曖尚昇平)青春都尉最風
流二十功成便拜侯金距闘鷄過上苑玉鞭駙馬出
長楸薫香荀令偏憐小傳粉何郎不觧愁日暮吹簫
楊柳陌路人遥指鳯凰樓
又云方塘似鏡草芊芊𥘉月如鈎未上弦新開金垀
看調馬舊賜銅山許鑄錢楊柳入樓吹玉笛芙蓉出
水妬花鈿今朝都尉如相願願脫長裙學少年
端趙州人始郭曖尙昇平公王賢明有才思尤多招
士端等多從曖遊曖進官大集客端賦詩最工錢起
曰素爲之請賦起姓又工於前客乃服
端賦巫山高云巫山十二峰皆在碧虛中回合雲藏
日霏㣲雨帶風猿聲寒過水樹色暮連空愁向髙唐
望清秋見楚宫
蜀路有飛泉亭中詩板百餘篇後薛能佐李福於蜀
道過此題云賈椽曽空去題詩豈易哉悉去諸板唯
留端巫山高一篇而巳
贈苖發員外云朱户敞高扉青槐凝落暉八龍承慶
重二虎逓朝歸坐竹人聲絶橫琴鳥語稀花慙潘岳
貌年稱老萊衣葉暗新櫻熟絲長粉蝶飛應憐魯儒
賤空與故山違
茂陵山行陪韋金部云宿雨朝來歇空山天氣清盤
雲雙鸖下隔水一蟬鳴古道黃花落平蕪赤燒生茂
陵雖有病猶得伴君行
雲際中峰云自得中峰住深林亦閉關經秋無客到
入夜有僧還暗澗泉聲小荒崗樹影閑高亭不可望
星月滿空山
蕪城懷古云風吹城上樹草沒城邊路城裏月明時
精靈自來去(姚合取爲極元集/贈苖發以下四篇)
　　冷朝陽
登靈善寺塔云飛閣青霞裏先秋獨早凉天花映䆫
近月桂拂簷香華岳三峰小黄河一帶長空聞指歸
路煙處有垂楊
中秋與空上人同宿華嚴寺云掃榻相逢宿論詩舊
梵宫鍾聲迎皷盡月色過山窮庭簇安禅草牎飛帶
火䖝一宵何惜别廻首隔秋風
立春詩云玉律傳佳節青陽應北辰土牛呈歳稔綵
燕表年春臘盡星廻次寒餘月建寅風光何處好雲
物望中新流水𥘉銷凍潜魚欲振鱗梅花將柳色偏
思越郷人
潞州節度薛嵩有青衣善弹阮咸琴手紋隱起如紅
線因以名之一日辤去朝陽爲詞曰採菱歌怨朩蘭
舟送客䰟銷百尺樓還似洛妃乗霧去碧天無際水
東流
李嘉祐送朝陽登第歸江寜云高第猶佳句諸生似
者稀長安帶酒别建業候潮歸稚子歡迎棹鄰人爲
掃扉含情過舊浦鷗鳥亦依依
朝陽登大曆進士第爲薛嵩從事錢起送朝陽擢第
後歸金陵覲省詩云萊子晝歸今始好潘園景色夏
偏濃夕陽流水吟詩去明月青山出竹逢兄弟相親
𥘉讓果郷人争賀舊登龍佳期少别俄千里雲樹愁
看過㡬重
唐詩紀事卷第三十
唐詩紀事巻第三十一
　竇叔向　竇常　竇牟　竇羣
　竇庠　竇鞏　常建　李約
　栁中庸　郭鄖　韋處厚　權徳輿
　張薦　楊於陵　許孟容　崔邠
　馮伉　潘孟陽　武少儀　鄭常
　鄭轅　韓濬　王濯　張莒
　張叔良
　　竇叔向(五子常牟羣庠鞏)
叔向字遺直京兆人代宗時常衮為相用為左拾遺
内供奉及貶亦出爲溧水令四子登第羣以處士隱
毗陵韋夏卿薦之朝徳宗擢爲左拾遺代武元衡爲
中丞薦吕温羊士諤爲御史李吉甫以二人躁險持
不下羣怨吉甫伺吉甫隂事幾爲憲宗所誅羣與兄
常牟弟庠鞏皆爲郎工詞章爲聮珠集行於時義取
昆弟若五星然
常字中行登第隱居二十年終國子祭酒
牟字貽周終國子司業
庠字胄卿終婺州刺史
鞏字友封元稹節度武昌辟爲御史中丞充副使雅
裕有名于時平居與人言若不出口世號囁嚅翁卒
於武昌
叔向寒食賜恩火云恩光及小臣華燭忽驚春電影
隨中使星輝拂路人幸因榆栁暖一照草茅貧
端午日恩賜百索云仙宫長命縷端午降殊私事盛
蛟龍見恩深犬馬知餘生儻可續終冀答明時
酬李袁州嘉祐云少年輕㑹復輕離老大闗心揔是
悲强説前程聊自慰未知携手定何時公才屈指登
黄閣匪服胡顔上赤墀想到長安誦佳句滿朝誰不
念瓊枝蓋嘉祐以詩送叔向并寄其弟紓云自歎未
霑黄𥿄詔那堪逺送赤墀人老為僑客𥚹相戀素是
詩家倍益親妻兒共載無覉思鴛鷺同行不負身憑
尔將書通令弟惟論華髪愧頭巾故叔向詩有瓊枝
之句
　　竇常
常任武陵寒食日次松滋渡先寄劉員外云店花榆
夾曉風前雲際離離上峽船江轉數程淹驛騎楚曽
三户少人煙㸔春又遇清明節筭老重經癸已年幸
得住山當郡舍在朝常詠十居篇
常初登第常道茂云二十年後出官後五度奏官勑
皆不下即攝職久之至大暦十四年及第即二十年矣
北固晩眺云小園芒種後梅天風雨凉露蠶開晩簇
江燕遶危檣山趾北來固潮頭西比長年年此登聎
人事幾銷亡
途中立春寄楊郇伯云浪迹終年客驚心此地春風
前猶去馬澤畔耦耕人老大交情重悲凉外物親子
雲今在宅應見栁條新
七夕寄懷云露盤花水望三星髣髴虛無降匹靈斜
漢沒時人不寐幾條蛛網下風庭
　　竇牟
元日喜聞大禮寄四學士六舎人云有事郊壇畢無
私日月臨嵗華春更早天瑞雪猶深玉輦回時令金
門降徳音翰飛鴛別侶叢植桂為林粉澤資鴻筆薫
和本素琴禮成戎噐下恩徹鬼方沉麟爵來稱紀官
師退絶箴道風黄閣静祥景紫垣隂壽酒朝時獻農
書直夜尋國香煴翠幄庭燎赩紅衾漢魏文章盛堯
湯雨露霃密辭投水石精義出沙金宸扆親惟敬鈞
衡近匪侵長駈千里駿清唳九霄禽慶賜迎新服齊
莊棄舊簪忽思班女怨遥聽越人吟末路甘貧病流
年苦滯淫夢中清瑣闥歸處碧山岑竊抃聞韶濩觀
光想韎任大哉寰海晏不筭子牟心
牟秋夕閑居對雨贈別盧坦云燕燕辭巢蟬䖻枝窮
居積雨壞藩籬夜長簷溜寒無寢日晏厨煙濕未炊
悟主一言那可學從軍五百竟徒為故人駿馬朝天
使洛下秋聲恐要知
　　竇羣
黔中書懷云萬事非京國千山擁麗譙佩刀㸔日曬
賜馬傍江調言語多重譯壺觴毎獨謡㳂流如着翅
不敢問歸橈
　　竇庠
陪留守韓僕射巡内至上陽宫感歎云愁煙漠漠草
離離太液鈎陳處處疑薄暮毁垣春雨裏殘花猶發
萬年枝
　　竇鞏
代隣叟云年來七十罷耕枽就煖支羸强下床滿眼
兒孫身外事閑梳白髪對斜陽
永寧小園寄接近校書云故里心期柰別何手移芳
樹憶庭柯東臯黍熟君應醉梨葉初紅白露多
寄南遊弟兄云書來未報幾時還知在三湖五嶺間
獨立衡門秋水闊寒鵶飛去日㗸山
自京將赴黔南云風雨荆州二月天問人初雇峽中
船西南一望雲和水猶道黔南有四千
南逰感興云傷心欲問當時事唯見江流去不迴日
暮東風春草綠鷓鴣飛上越王䑓
放魚云金錢贖得免刀㾗聞道禽魚亦感恩好去長
江千萬里不須辛苦上龍門(時也/武昌)
宮人斜云離宮路逺北原斜生死恩深不到家雲雨
今歸何處去黄鸝飛上野棠花
新營别墅寄兄云懶性如今成野人行藏由興不由
身莫驚此度歸來晚買得山居正值春
樂天與㣲之書云君興有餘力且與僕悉索還徃詩
中取其尤長者如張十八古樂府李二十新歌行(也/紳)
盧楊二秘書律詩(巨源/貞與)竇七(也/鞏)元八絶句博考精掇
編而次之號元白徃還詩集衆君子得擬議於此者
莫不踊躍歡喜以為盛事
　　常建
清晨入古寺初日明髙林竹徑通幽處禪房花朩深
山光悅鳥性潭影空人心萬籟此都寂但餘鍾磬音
(山寺院/題破後禅)
江上調玉琴一絃清一心泠冷七弦遍萬朩澄幽隂
能使江月白又令江水深始知梧桐枝可以徽黄金
(琴興/江上)
夢太白西峰云夢寐昇九崕杳靄逢元君貴我太白
岑寥寥辭垢氛結宇在星漢宴林閉氲氛簷楹覆餘
翠巾舄生片雲時徃溪谷間孤亭晝仍曛松峰引天
影石瀬清霞文括目緩舟趣霽心投鳥羣春風又揺
櫂潭島花紛紛
宿王昌齡隱居云青溪深不測隱處惟孤雲松際露
微月清光猶為君茅亭宿花鳥藥院滋苔紋(余)亦謝
時去西山鸞鸖羣
歐陽永叔云吾嘗愛建竹逕通幽處禪房花朩深欲
効其語作一聮久不可得始知造意者為難工也來
青州得一山齋不意平生想見而不能道以言者乃
為已有於是益欲希其髣髴竟爾莫獲一言
丹陽殷璠撰河(英/岳)靈集首列建詩愛其山光悦鳥性
潭影空人心
商璠云髙才而無貴位誠哉是言也曩劉楨死於文
學左思終於記室鮑昭卒於參軍今常建亦满於一
尉悲夫建詩似初發通莊却尋野逕百里之外方歸
大道所以其㫖逺其興僻佳句輙來惟論意表至如
松際露微月清光猶為君又山光恱鳥性潭影空人
心此例數十句並可稱為警䇿一篇盡善者戰餘落日
黄軍敗皷聲死今與山鬼隣殘兵哭遼水思既邈苦
詞又警絶潘岳雖云能叙悲怨未見如此章句也
昭君墓云漢宮豈不死異域猶傷沒萬里䭾黄金蛾
眉為枯骨廻軍夜出塞立馬起不發憤恨丹青人墳
上哭明月
弔王將軍墓云嫖姚北伐時深入强千里戰餘落日
黄軍敗皷聲死常聞漢飛將可奪單于壘今與山鬼
隣殘兵哭遼水
送李十一尉臨溪云泠泠花下琴君唱渡江吟天際
一㠶影預懸離別心以言神仙尉因致瑶華音迴軫
撫商調越溪澄碧林
　　李約
汧公勉之子也為兵部外郎與主客外郎張諗同官
毎單床静言連旦不寐故約贈韋徴君况詩曰我有
心中事不向韋三説秋夜洛陽城明月照張八
嵗日感懷云曙氣變東風蟾壺夜漏窮新春幾人老
舊暦四時空身賤悲添嵗家貧喜過冬稱觴唯有感
歡慶在兒童
觀祈雨云枽條無葉土生烟簫管迎龍水廟前朱門
幾處㸔歌舞猶恐春隂咽管絃
過華清宫云君王逰樂萬幾輕一曲霓裳四海兵玉
輦昇天人已盡故宫猶有樹長生
從軍行云㸔圖閑教陣畫地静論邊烏壘天西戍鷹
姿塞上川路長唯筭月書逺毎題年無復生還望翻
思未別前
柵濠三靣闘箭盡舉烽頻營栁和煙暮關榆帶雪春
邊城多老將磧路少歸人殺盡金河卒年年添塞塵
候火起鵰城塵沙擁戰聲游軍藏虜幟降騎説蕃情
霜落彪池淺秋深太白明嫖姚方虎視不覺説添兵
約雅度簡逺有山林之致在潤州得古鐡一片擊之
清越又養一猨名山公月夜泛江登金山皷琴猨必
嘯和曽佐庶人李錡幕至金陵屢讃招隱寺摽致一
日庶人宴寺中明日謂曰予嘗稱招隱之致昨日逰
宴何殊州中約曰某所賞者踈野耳若逺山將翠幕
遮古松用綵物褁羶腥涴鹿跑泉音樂亂山鳥聲此
則實不如在叔父大㕔也性又嗜茶能自煎曰茶湏
緩火炙活火煎活火炭火有熖者曽奉使行陜州硤
石縣東愛渠水清流旬日忘發梁武造寺令蕭子雲
飛白大書一蕭字約自江淮竭産致歸洛中匣於小
亭號曰蕭齋
約城南訪裴氏昆季云相思起中夜夙駕訪柴荆早
霧枽柘隱曉光溪澗明村蹊蒿棘間徃徃斷新耕貧
野煙火微盡無烏鳶聲田頭逢餉人道君南山行南
山千里峯盡是相思情野老無拜揖村童多躶形相
呼㸔車馬顔色喜相驚荒圃鷄豚樂雨牆禾莠生欲
君知我來壁上空書名
　　栁中庸
江行詩云繁隂乍隱洲落葉初飛浦蕭蕭客舟㠶暮
入寒江雨
夜渡江云夜渚帶浮煙蒼茫晦逺天舟輕不覺動䌫
急始知牽聽笛遥尋㟁聞香暗識蓮唯㸔去㠶影常
恐客心懸
李端司馬於瓜州寄中庸云懷人同不寐清夜起論
文月魄正出海鴈行斜上雲寒潮來灔灔秋葉下紛
紛便送江東去徘徊只待君
又江上別中庸云秦人江上見握手便沾衣
中庸子厚之族御史并之弟也與弟中行皆名有文
咸為官早死
叚成式酉陽雜爼載中庸善易嘗詣普寂公公曰筮
吾心所在也柳曰和尙心在前簷第七題復問之在
某處寂曰萬物無逃於數也吾將逃矣嘗試測之栁
久之矍然曰至矣寂然不動吾無得而知矣
　　郭鄖　鄖
寒食寄李補闕云蘭陵士女滿晴川郊外紛紛拜古
埏萬井閭閻皆禁火九原松栢自生煙人間後事悲
前事鏡裏今年老去年介子終知禄不及王孫誰豈
一相憐
李公垂云常州建元寺在郡東郭松扉竹院各在㟠
阜毎嵗寒食里人洒掃經過之所大暦中詩人郭鄖
賦寒食詩當時以為絶唱嘗在兒童即聞此詩因和云
江城物候傷心地逺寺經過禁火辰芳草壠邊迴首
客野花叢裏斷膓人紫荆繁艷空門晝紅藥深開古
殿春歎惜光隂催白髮莫悲風月獨沾巾
皇甫冉送鄖詩云纔見吳州百草春巳聞燕鴈一聲
新秋風何處催年急偏逐山行水宿人
鄖大曆貞元詩人也
　　韋處厚
盛山十二詩韓退之序云韋侯昔以考功顯曹盛山
僻郡奪所宜處納之惡地以枉其材韋侯將怨且不
釋矣或曰不然夫得利則躍躍以喜不得利則戚戚
以泣若不可生者豈韋侯之謂哉韋侯讀六藝之文
探周公孔子意又妙能為辭章可謂儒者夫儒者之
於患難茍非其自取之其拒而不受於懷也若築河
堤以障屋霤其容而消之也若水之於海氷之於夏
日其玩而忘之以文辭也若奏金石以破蟋蟀之鳴
䖝飛之聲况一不快於考功盛山一出入息之間哉
未幾果有以韋侯所為十二詩遺余者其意方且㠯
入溪谷上巗石追逐雲月不足日為事讀而詠歌之
令人欲弃百事往而與之游不知其出於巴東以属
朐䏰也于時應而和者凡十人及此韋侯爲中書舎
人侍講六經禁中和者通判元司馬稹爲宰相洋州
許使君康佐爲京兆忠州白使君(居/易)爲中書舎人李
使君(儉/景)爲諫議大夫黔州嚴中丞謩爲秘書少監温
司馬造爲起居舎人皆集闕下於是盛山之十二詩
與其和者大行於時聮爲大巻家有之焉慕而爲者
將日益多則分爲別巻韋侯俾予題其首
隱月岫云初映鈎如線終䘖鏡似鈎逺澄秋水色高
倚曉河流
流杯渠云激曲縈飛箭浮溝泛滿巵將來山太守草
向習家池
竹嵓云不資冬日秀為作暑天寒先植誠非鳳來翔
定是鸞
繡衣石榻云(御置/為温侍)嵓巉雪中嶠磊落標方峭勿為
枕蒼山還當礎清廟
宿雲亭云雨合飛危砌天開巻曉䆫齊平聮郭栁帯
繞抱城江
梅谿云夾㟁凝輕素交枝漾淺淪味調方薦實臈近
又先春
桃塢云噴日舒紅景通蹊茂緑隂終期王母摘不羡
武陵深
胡盧沼云䟽鑿徒為巧圓窪目可澄倒花紛錯秀鑑
月静􁁃氷
茶嶺云頋渚吳商絶䝉山蜀信稀千叢因此始含露
紫英肥
盤石磴云繚繞縁雲上璘玢甃玉聮髙髙曽幾折極
目瞰秋鳶
琵琶䑓云褊地難層　因崕遂削成淺深嵐暲色盡
向此中呈
上士缾泉云(師置/為栁律)綆汲豈無井㒹巗貴非浚願洗
塵垢餘一雨根莖潤
　　權徳輿
三雜詩云婉彼嬴氏女吹簫偶蕭史彩鸞駕非煙綽
約两仙子神期諒交感相顧乃如此豈比成都人琴
心中夜起
陽臺巫山上風雨忽晴曠朝雲與逰龍變化千萬狀
魂交復目斷縹緲難比况蘭澤不可親凝情坐惆悵
淇水春正深上宫蘭葉齊光風兩搖蕩鳴珮山中閨
一顧授横波千金呈瓠犀徒然路傍子怳怳復悽悽
侍御從舅初免職歸東山寄以詩云靡靡南軒蕙迎
風轉芬滋落落幽澗松百尺無附枝世物自多故達
人心不覊偶陳幕中畫未負林間期感恩從慰薦循
性難縶維野鸖無俗質孤雲多異姿清泠松露泫照
灼巗花遲終當税塵駕來就東山嬉
江行四首云曉風搖五两殘月映石壁稍稍曙光開
片㠶在空碧(右曉)
孤舟漾暖景獨鸖下秋空安流日正晝浄緑天無風(晝/右)
古樹夕陽盡空江暮靄收寂寞叩船坐獨生千里愁(晚/右)
猿聲到枕上愁夢紛難理寂寂深夜寒清霜落秋水(夜/右)
徳輿字載之元和中為相其文雅正贍縟動止無外
飾其醖藉風流自然可慕
楊嗣復序其文集曰正元中奉詔考定賢良草澤之
士昇名七十七人及為禮部侍郎擢進士第者七十
有二鸞鳳𣏌梓舉集其門登輔相之位者前後十人
載之送陳秀才應舉序云陳侯工詩賦長波清瀾浩
浩不窮屯田栁郎中為予誦其佳句曰地偏雲自起
日暮山更深及獲其巻又有過於是者(名今載於此/不知陳氏之)
和潘孟陽廻文絶句云酒杯春醉好飛雲晩庭閑久
憶同前賞中林對逺山
　　張薦
徳宗時薦作秘書監權載之以離合詩贈之云黄葉
從風散暗嗟時節換忽見鬢邊霜勿辭林下觴躬行
君子道􁍿負芳名早帳殿漢官儀巾車塞垣草交情
劇斷金文律毎招尋始知蓬山下如見古人心
薦和云移居既同里多幸陪君子引雅重當朝弓旌
早見招植根瓊林圃直夜金閨步勸深子玉銘力競
相如賦間闊向春闈日復想光儀格言信難繼朩石
强為詞
薦和潘孟陽迴文絶句云遲遲日氣暖漫漫雪天春
知君欲醉飲思見此交親
薦字孝舉唐史有傳
　　崔邠
和權載之離合詩云脉脉羡佳期月夜吟麗詞諫垣
則隨步東觀方承頋林雪消艷陽簡册漏華光坐更
芝蘭室千載各芬芳節苦文俱盛即時仍並命翩翻
紫霄中羽翮相輝映
字處仁時為中書舎人唐史有傳
　　楊於陵
和權載之離合詩云校徳盡珪璋才臣時所揚放情
寄文律方茂經邦術王猷符發揮十載契心期晝逰
有嘉話書法無隱辭信兹酬和美言與芝蘭比昨來
恣吟繹日覺祛䝉鄙
時為中書舎人唐史有傳
　　許孟容
荅權載之離合詩云史才司秘府文哲今超古亦有
擅風騷六聮文墨曹聖賢三代意工藝千金字化識
從臣謡人推仙閣吏如登崐閬時口誦靈真詞孫簡
下威鳳系霜瓊玉枝
時為給事中唐史有傳
　　馮伉
和權載之離合詩云車馬退朝後聿懷在文友動詞
宗伯雄重美良史功亦曽吟鮑謝二妙尤増價雨霜
鴻唳天匝樹鳥鳴夜簟思客縱横早擅希代名息心
欲焚硯自􁂦陪羣英
時為給事中唐史有傳
　　潘孟揚
和權載之離合詩云詠歌有離合永夜觀酬荅笥中
操綵牋竹簡何足編意深俱妙絶心契交情結計彼
官接聮言初並清切翔集本相隨羽儀良在斯煙雲
競文藻因喜翫新詩
春日雪以廻文絶句呈張薦權徳輿云春梅雜落雪
發樹幾花開真湏盡興飲仁里願同來時未四十為
户部侍郎唐史有傳
　　武少儀
和權載之離合詩云少年慕時彦小晤文多變朩鐸
比羣英八方流徳聲雷陳美交契雨雪音塵繼恩頋
各飛翔因詩覩瑰麗傳野絶遺賢人希有盛遷早歛
風與雅日詠贈酬篇
時為國子司業
　　鄭常
寄邢逸人云羡君無外事日與世情稀地僻人難別
溪深鳥自飛儒衣荷葉老野飰藥苖肥疇昔江湖意
如今憶共歸
謫居漁陽至白沙阻雨題驛云漁陽知近逺見説過
湓城雲雨經春客江山幾日程終隨驚鳥去祗待海
潮生前路逢漁父多慙問姓名
送頭陀上人自廬山歸東溪云僧家無住着早晩出
東林行道非真相頭陁是苦心持齋山果熟倚錫野
雲深溪寺誰相待香花與梵音
髙仲武云常省静婉靡雖未洪深已入文流翻翻然
有士風故録之
　　鄭轅
清明賜新火詩云改火清明後優恩賜近臣漏殘丹
禁晚燧發白榆新瑞彩來雙闕神光煥四隣氣回侯
第暖煙散帝城春利用調羮鼎餘輝燭縉紳皇明如
照隱願及聚螢人
轅大暦九年進士
　　韓濬
清明賜新火詩云玉騎傳紅燭天厨賜近臣火隨黄
道見煙繞白榆新榮耀分他室恩光共此辰更調金
鼎膳還暖玉堂人灼灼千門映煇煇萬井春應憐聚
螢者瞻望獨無隣
李端送濬及第歸江東覲省詩云登龍兼折桂歸去
當高車舊楚楓猶暗前隋栁已踈月中逢漢客浪裏
得卿書見説江邊住知君不厭魚
濬大暦九年進士
　　王濯
清明賜新火詩云御火傳香殿華光及侍臣星流中
使馬燭燿九衢人轉影連金屋分煇麗錦茵熖迎紅
蘂發煙染緑條春助律和風早添爐暖氣新誰憐一
寒士猶望照東隣
濯登大暦九年進士第
　　張莒
元日望含元殿御扇開詩云萬國來朝嵗千秋覲聖
君輦迎仙仗出扇匝御香焚俯對朝容近先知曙色
分冕旒開處見鍾磬合時聞影動承朝日花攅似塵
雲蒲葵那可比徒用隔炎氛
栁子厚先友碑云莒常山人登大暦九年第大中時
官吏部外郎
　　張叔良
長至日上公獻壽詩云鳳闕晴鍾動鷄人曉漏長九
重初啟鑰三事正稱觴日至龍顔近天旋聖暦昌休
光連雪净瑞氣雜爐香化被君恩洽恩霑士庶康不
因稽舊典誰得紀朝章
叔良登廣徳二年進士第

唐詩紀事巻第三十一
唐詩紀事巻第三十二
　崔琮　李竦　裴逵　于尹躬
　顔粲　葉季良　陳通方　嚴公弼
　嚴公貺　王表　陸贄　楊炎
　元季川　蔣煥　包何　陸海
　劉商(八拍/胡笳十)
　　崔琮
長至日上公獻夀詩云應暦三陽首朝天萬國同斗
邊㸔子月臺上候祥風五夜鏡初曉千門日正融王
堦文物盛仙仗武貔雄率舞皆羣辟稱觴即上公南
山為聖夀長對未央宮
琮登大曆二年進士第
　　李竦
長至日上公獻夀詩云候曉金門闢乗時寳暦長羽
儀瞻上宰雲物麗初陽漢禮方傳佩堯年正捧觴日
行臨觀闕帝錫洽珪璋盛美超三代洪休降百祥自
憐朝不坐空此詠無疆
竦登大暦二年進士第官于京師朱泚亂竦與闗播
盧𣏌皆踰垣走追及帝咸陽
　　裴逵
南至日太史登臺書雲物詩云圓丘才展禮佳氣近
初分太史新簮筆髙䑓紀彩雲煙空和縹緲曉色共
氛氲道㤗資賢輔年豐荷聖君恭惟司國瑞兼用察
人文應念懷鈆客終朝望碧雰
逵登大暦進士第
　　于尹躬
南至日太史登臺書雲物詩云至日行時令登臺約
禮文官稱伯趙氏色辨五方雲晝漏聽初發陽光望
漸分用天為嵗備持簡出人羣惠愛周微物生靈荷
聖君常當有嘉瑞郁郁復紛紛
尹躬大暦進士元和間為中書舍人坐其弟臯漢以
贓獲罪左授洋州刺史制云雖無從坐之法合當失
教之責
　　顔粲
吳宮教美人戰云有客陳兵畫功成欲覇呉玉顔承
將略金鈿指軍符轉佩風雲暗鳴􁳵錦綉趋雪花頻
落粉杳汗盡流珠掩笑誰欺令嚴刑必用誅至今孫
子術猶可静邊隅
粲登建中進士第
　　葉季良
吳宮教美人戰詩云強吳矜覇略講武在深宮盡出
嬌娥妓先觀上將風揮戈羅袖巻擐甲汗粧紅掩笑
分旗下含羞入隊中皷停行未正刑舉令纔崇自可
威鄰國何勞逞戰功
李良登正元進士第
　　陳通方
通方金谷園懷古云緩歩洛城下􁇆懷金谷園昔人
隨水逝舊樹逐春繁冉冉揺風弱菲菲裛露翻歌臺
豈易見舞袖乍如存戲蝶香中起流鶯暗處喧徒聞
施錦帳此地擁行軒
通方登正元進士第與王播同年播年五十六通方
甚少因期集撫播背曰王老奉贈一第言其日暮途
逺及第同贈官也播恨之後通方丁家艱辛苦萬狀
播捷三科為正郎判鹽鐵通方窮悴求助不甚給之
時李虛中為副使通方以詩求為汲引云應念路傍
憔悴翼昔年喬朩幸同遷播不得巳薦為江西院官
　　嚴公弼
題漢州西湖云西湖創置自房公心匠縱横造化同
見説鳳池推獨歩髙名何事滯川中
公弼公貺嚴震之子震梓州人建中中為鳳州刺史
治行為山南第一封鄖國公公弼襲封
　　嚴公貺
題漢州西湖云鳳沼才難盡餘思鑿西湖珎朩羅脩
㟁氷光映坐隅琴䑓今寂寞竹島尚縈紆猶藴濟川
志芳名終不渝
桞子厚序送公貺下第歸興元覲省云相國馮翊公
極人臣之尊分天子之憂殿邦坤隅柄是文武而子
之伯仲皆脱略貴美服勤儒素故繼登上科以及於
子是可舉嚴氏之教誦乎他門使有矜式也子何患
賈之不售耶
　　王表
大暦十四年侍郎潘炎試花發上林苑表詩云御苑
春何早繁花巳繡林笑迎明主仗香拂美人簮地接
樓臺近天垂雨露深晴光來戱蝶夕景動棲禽欲託
凌雲勢先開捧日心方知桃李樹從此别成隂
清明日登城春望寄大夫使君詩云春城閑望愛晴
天何處風光不眼前寒食花開千樹雪清明日出萬
家煙興來促席唯同舍醉後狂歌盡少年聞説鶯啼
却惆悵詩成不見謝臨川
元稹叙詩寄樂天詩云有人以陳子昻感遇詩相示
吟翫激烈即日為寄思玄子詩二十首故鄭京兆於
僕為外諸翁深賜憐奬因以獻京兆翁深相駭異秘
書少監王表在座頋謂表曰使此兒五十不死其志
義何如哉惜吾軰不見其成就因召諸子訓責泣下
僕亦竊不自得由是勇於為文又乆之得杜甫詩數
百首愛其浩蕩津涯處處皆到始病沈宋之不存寄
興而訝子昻之未暇旁備矣不數年與詩人楊巨源
友善日課為詩性復僻嬾人事常日閑則有作識足
下時有詩數百篇矣
表大暦十四年潘炎下登第時謂牓有六異朱遂為
朱滔太子表為李納置彼軍呼為附馬趙博宣為易
定押衙袁同直入番為阿師竇常二十年稱前進士
其一奚陟也或曰六差
　　陸贄
太暦八年試禁中春松云隂隂清禁裏蒼翠滿春松
雨露恩偏近陽和色更濃高枝分曉月虛吹雜霄鍾
香助爐煙逺形疑蓋影重願符千載夀不羡五株封
幸得回天眷全勝老碧峰
錢起喜贄擢第還蘇州云鄉路歸何早雲間喜擅名
思親盧橘熟帶雨客㠶輕夜火臨津驛晨鍾隔浦城
華亭養仙羽計日再飛鳴
　　楊炎
流崕州至鬼門闗作云一去一萬里千知千不還崕
州何處在生度鬼門闗
元載末年納薛瑶英為姬處以金絲帳却塵褥衣以
龍綃衣載以瑶英體輕不勝重衣於異國求此服也
唯賈至與炎雅與載善往徃時見其歌舞至贈詩曰
舞怯銖衣重笑疑桃臉開方知漢成帝空築避風臺
炎亦贈歌云雪靣淡眉天上女鳳簫鸞翅欲飛去玉
山翹翠歩無塵楚腰如桞不勝春
炎字公南常衮長於除書炎善德音自開元後言制
詔者稱常楊元載與炎同郡炎又出也故擢炎禮部
侍郎德宗時位宰相
　　元季川
泉上雨後作云風雨蕩繁暑雷息佳霽初衆風帶雲
雨清風入我廬䬃䬃凉飈來臨窺愜所圖縁蘿長新
蔓裊裊垂坐隅流水復簷下丹砂發清蕖養葛為我
衣種芉為我𬞞誰是畹與畦弥漫連野蕪
山中晚興云河漢降玄霜昨來節物殊媿無神仙姿
亦有隂陽俱靈鳥望不見慨然悲髙梧華葉隨風揚
珍條雜榛蕪為君寒谷吟歎息知何如
季川大暦正元間詩人也一曰季川名融元次山之
弟也次山作處規云季川曰兟復不言兟有意乎(兄/兟)
(称也/之别)
　　蔣渙
和徐侍郎書叢篠韵云中禁夕沉沉幽篁别作林色
連鷄樹近影落鳳池深為重凌霜節能虛應物心年
年承雨露長對紫庭隂
渙儀鳳宰相智周之孫與兄冽皆第進士渙永㤗初
歴鴻臚卿日本使嘗遺金帛不納唯取牋一番以貽
其副云終吏部尚書冽終尚書左丞
　　包何
江上田家云近海川原薄人家本自稀黍苖期臘酒
霜葉是寒衣市井誰相識漁樵夜始歸不湏騎馬問
恐是狎鷗飛
同諸公尋李方真不遇云聞説到揚州吹簫有舊逰
人來多不見莫是上迷樓
和苖員外寓直寄臺中舍弟云朝列稱多士君家有
二難正為臺裏栢芳作省中蘭兵直分曹闊晨趨接
武歡每憐雙闕下鴈序入鴛鸞
闕下芙蓉云一人理國致昇平萬物呈祥助聖明天
上河從闕下過江南花向殿前生慶雲垂䕃關難落
湛露為珠滿不傾更對樂懸張宴處歌工欲奏採蓮聲
賦得秤送雲孺卿云願以金錘秤因君贈别離鈎懸
新月吐衡舉衆星隨掌握須平執錙銖必盡知由來
投分定莫被弄權移
何字㓜嗣融之子也大暦中為起居舍人
　　劉商
秋夜聽嚴紳巴童倡竹枝歌云巴人逺從荆山客回
首荆山楚雲隔思歸夜倡竹枝歌庭槐葉落秋風多
曲中歴歴叙鄉思鄉思綿綿楚詞古身騎吳牛不畏
虎手提簔笠欺風雨猿啼日暮江㟁邊緑蕪連山水
連天來時十三今十五一成新衣巳再補鴻鴈南飛
報隣伍在家歡樂辭家苦天晴露白鍾漏遲涙㾗滿
靣㸔竹枝曲終寒竹風裊裊西風落日東風曉
移居深山謝别親故云不食黄精不採薇葛苖為帯
草為衣孤雲更入深山去人絶音書鴈自飛
商髙情放游戱為山水朩石自張璪貶後惆悵賦詩
曰苔石蒼蒼臨澗水溪風島島動松枝世間唯有張
通㑹流向衡陽那得知
商彭城人居長安劉禹錫作高陵令劉仁師遺愛碑
云武德名臣刑部尚書德威三代孫大暦中詩人商
之猶子其名重如此商終於檢校禮部郎中汴州觀
察判官
胡笳銅雀妓云魏主矜娥眉美人美於玉髙䑓無晝
夜歌舞竟未足盛色如轉圓夕陽落深谷仍令身殁
後尚縱平生慾紅粉涙縱横調絃向空屋舉頭君不
在唯見西陵朩玉輦豈再來嬌鬟為誰緑那堪秋風
裏更舞陽春曲曲罷情不勝闌干向西哭臺邊生野
草來去罥羅縠况復陵寢間雙雙見麋鹿
古意云連曙寢衣冷開門霜露凝風吹昨夜涙一片
枕前氷
滑州送人先歸云河水氷銷旅鴈飛寒衣未足又春
衣自憐飄蕩經年客送别千廻獨未歸
　　陸海
陸餘慶與陳子昻盧藏用為方外十友孫海工於五
言為賀賔客所賞自省郎典潮州但賦詩自通
題奉國寺云新秋夜何爽露下風轉凄一磬竹䆫外
千燈花塔西
題龍門寺云䆫燈林靄裏門磬水聲中更與龍華㑹
爐煙滿夕風
孫長源有才思嘗為諷刺云忽然一曲稱君心破却
中人百家産又云城外平人驅欲盡帳中猶打衮花
毬

唐詩紀事巻第三十二
唐詩紀事巻第三十三
　李吉甫　武元衡　鄭絪　獨孤良弼
　獨孤授　李季何　李應　盧拱
　李觀　裴度　韋同則　陳蛻
　　李吉甫
九日小園獨謡贈門下武相公云小園休沐暇暫與
故山期樹杪懸丹棗苔隂落紫梨舞叢新菊徧繞格
古藤垂受露紅蘭晚迎霜白薤肥上公留鳳沼冠劔
俟清祠應命端居者長慙補衮詩
　　武元衡
九日致齋禁省和中書李相公云齋沐限中禁家山
傳勝逰露寒潘省夜木落庾園秋蘭菊回幽歩壺觴
絶舊儔位髙天禄閣詞異半牢愁孤思琴先覺馳暉
水共流明朝不相見清祀在圎丘
唐次云都門去馬嘶㶚水東流淺青槐驛路長白日
離亭晩望望煙景㣲草木行人逺
早秋西亭宴徐員外詩云鼎鉉辭台坐麾幢領益州
曲池連月曉横笛滿城秋有美皇華使曾同白社逰
今來重相見偏覺艶歌愁
元衡字伯蒼元和二年為相代髙崇文鎭蜀八年召
還途經百牢闗題石洞詩云昔佩兵符去今持相甲
還天光臨井絡春物度巴山鳥道青冥外風泉洞壑
間何慙班定逺辛苦玉門闗
送柳侍御裴起居云沱江水緑波喧鳥去喬柯南浦
别離處東風蘭麝多長亭春婉娩層漢路蹉跎㑹有
歸朝日班超柰老何
又云望鄉臺上秦人去學射山中杜魄哀落日河橋
千騎别春風寂寞斾旌廻
酬嚴司空荆南見寄云金貂再入三公府玉帳連封
萬户侯簾捲青山巫峽曉雲凝碧岫渚宫秋劉琨坐
嘯風清塞謝眺裁詩月滿樓白雪調高歌不得美人
南國翠娥愁
送張諫議赴闕云詔書前日下丹霄頭戴儒冠脱皂
貂笛怨柳營煙漠漠雲愁江舘雨蕭蕭鵷鴻得路争
先翥松桂凌霜貴後彫歸去朝端如有問玉闗門外
老班超(又元集/三詩韋莊)
元衡善為五言好事者傳之被之管絃嘗夏夜作詩
云夜乆喧暫息池臺惟月明無因駐清景日出事還
生明日遇害初八年元衡自蜀再輔政時太㣲犯上
相歴執法占者言今之三相皆不利始輕末重月餘
李絳以足疾免明年十月李吉甫以暴疾卒至是元
衡為盗所害年五十八始元衡與吉甫齊年又同日
為宰相及出鎭分領楊益及吉甫再入元衡亦還吉
甫先一年以元衡生月卒元衡後一年以吉甫生月
卒吉㐫之數若符㑹焉先是長安謡曰打麦麦打三
三三既而旋其袖曰舞了也解者謂打麦者打麦時
也麦打者謂暗中突擊也三三三謂六月三日也舞
了也謂元衡之卒也
元衡卒劉禹錫作佳人怨二章云寳馬鳴珂踏曉塵
魚文匕首犯華茵適來行哭里門外昨夜華堂歌舞
人秉燭朝天遂不回路人彈指望高臺墻東便是(心/傷)
地夜夜秋螢飛去來
　　鄭絪
奉和武相公省中宿齋酬李相公見寄云髙閣安仁
省名園廣武廬沐蘭朝太一種竹詠華胥禁静踈鍾
徹庭開爽韻虛洪鈞齊萬物縹帙整羣書寒露滋新
菊秋風落故蕖同懷不同賞幽意竟何如
絪字文明善屬文所交皆天下名士憲宗初拜相黙
黙居位四年罷為太子賔客太和中以太子太傳致
仕卒絪守道寡欲所居不為烜赫事以篤實稱
絪九日懷邵二詩云十嵗此辰同醉友登髙各處巳
三年又懷林十二云情人共惆悵良友不同游其重
友如此又有九月十五日東亭望月詩云紫閣道流
今不見紅樓禪客早曾聞
　　獨孤良弼
上巳接清明遊宴詩云上巳歡初罷清明賞又追閏
年侵舊暦令節併芳時細雨鶯飛重春風酒醖遲尋
花迷白雪㸔桞拆清絲淑氣如相待天和意爲誰吁
嗟名未立空詠宴遊詩
良弼正元間進士也爲左司郎中又有良史者登進
士第
　　獨孤綬
投珠於泉詩云至道歸淳化明珠必棄捐天眞來照
乗成性却沉泉不是靈蛇吐非縁合浦還㟁傍隨月
落波底共星懸致遠終無脛懷貪遂息肩欲知恭儉
德所寳在惟賢
德宗多召學術之士躬自考試又制科宣政殿如稱
㫖即翹足高吟偏示宰臣曰此皆朕門生也獨孤綬
所司試馴象賦及其本上上吟其句曰化之式孚則
必受乎來獻物或違性斯用感於至仁上以綬為知
去就故特書第三先是代宗朝越人獻象三十有二
上悉放之於山之南而綬不辱其受獻不傷其放棄
故賞其知去就焉
綬舉博學宏詞吏部考當乙科子邵覆之置甲科人
咨其公
　　李季何
立春日曉望三素雲詩云靄靄青春曙飛仙駕五雲
浮雲初縹緲承蓋下氤氲薄影隨風度殊容向日分
羽毛紛共逺環珮杳猶聞静合煙霞色遥將鸞鶴羣
年年瞻此節應許從元君
季何登正元十一年進士第
　　李應
立春日曉望三素雲詩云玄鳥初來日靈仙望裏分
氷容朝上界玉輦擁朝雲碧落流輕艶紅霓間綵文
帶煙時縹緲向斗更氤氲髣髴隨風馭超遥出曉雰
兹辰三見後希得從元君
應登正元十一年進士第
　　盧拱
中元日觀法事云四孟逢秋序三元得氣中雲迎碧
落歩章奏玉皇宮壇滴槐花露香飄栢子風羽衣凌
縹緲瑶轂輾虚空乆慕飡霞客常悲習蓼䖝青囊如
可授從此訪鴻蒙
姚合送慮拱秘書遊魏詩云官閑身自在詩儉語分
明車馬應回晩烟花滿去塵
楊巨源寄申州盧拱使君云領郡仍聞總虎貔致身
還是見男兒小船隔水催桃葉大鼓當風舞柘枝酒
坐微酣諸客倒毬塲慢撥幾人隨從來樂事憎詩苦
莫放䆫中逺岫知
元􁂴自唐歸京拱時爲秘書郎以詩贈樂天兼以遺
􁂴􁂴和云新識蓬山傑深交翰苑材連投珠作貫獨
和玉成堆劇敵徒相軋羸師亦自媒
　　李觀
字元賔以文馳聲正元中卒於校書郎陸希聲序其
文曰退之窮老不休終不能為元賔之辭使元賔後
退之死亦不能及退之之質退之大革流弊落落有
老成風元賔則不古不今卓然自作一體激揚發越
若絲竹中有金石聲每篇得意處如徢馬在御蹀蹀
不能止其所長如此
觀贈馮宿云寒城上秦原遊子意飄飄黑雲截萬里
獵火從中燒隂空蒸長煙殺氣獨不銷氷交石可裂
風疾山如揺時無青松心頋我獨不凋
宿裴友書齋云卧君山䆫下山鳥與我言清風何颼
颼松栢中夜䌓乆遊失歸趣宿此似故園林煙還近
郊谿月落古原稚子不待曉花間出柴門
正元八年宏詞試中和節詔賜公卿尺詩云淑節
韶光媚皇明寵錫崇具寮頒玉尺成噐幸良工豈止
尋常用將傳度量同人何不取利物亦頼其功紫翰
宣殊造丹誠厲匪躬奉之無失墜恩澤自天中
　　裴度
至日登樂遊園云隂律隨寒改陽和應節生祥雲觀
魏闕瑞氣映秦城驗炭論時政書雲受嵗盈影移長
日至霧歛逺霄清景暖仙梅動風柔御柳傾那堪封
得意空對物華情
公出討淮西過女几山下刻石題詩後果尅期平賊
其詩云待平賊壘報天子莫指仙山示武夫由是淮
蔡底平民安生業白居易作詩二百言繼公篇之未
何處畫功業何處題詩篇麒麟高閣上女几小山前
尔後多少時四朝二十年賊骨化為土賊壘犂為田
一從賊壘平陳蔡民晏然騾軍成牛户鬼火變人煙
生子巳嫁娶種枽亦絲綿皆云公之德欲報無由縁
公今在何處守都鎭三川舊宅留永樂新居開進賢
今公在何官被衮弭貂蟬戰袍破猶在髀肉生欲圓
傍水閑行詩云閑餘何事覺身輕暫脫朝衣傍水行
鷗鳥亦知人意静固來相近不相驚
公赴敵淮西題名華嶽廟之闕門大順中户部侍郎
司空圖以一絶紀之曰岳前大隊赴淮西從此中原
息戰髀石闕莫教苔蘚上分明認取晋公題
公正元中作鑄劔㦸爲農噐賦其首云皇帝之嗣位
三十載寰海鏡清方隅底平駈域中盡歸力穡示天
下不復用兵其後作相立殊勲致太平巳見於文矣
公題南㽵云野人不識中書令喚作陶家與謝家樂
天有詩云陶廬僻陋那堪比謝墅幽㣲不足攀何似
嵩峰三十六長隨申甫作家山
樂天求馬裴贈以馬因戱云君若有心求逸足我還
留意在名姝引妾換馬之事樂天荅云安石風流無
奈何欲將赤驥換青娥不辭便送東山去臨老何人
與唱歌
正元八年公試宏詞有司以中和節詔賜公卿尺為
題公詩曰陽和行慶賜尺度及羣公荷寵承佳節傾
心立大中短長思合制逺近貴攸同共仰財成德將
酬分寸功作程施有政垂範播無窮願續南山夀千
春奉聖躬
中書即事云有意効承平無功益聖明灰心縁忍事
霜鬂為論兵道直身還在恩深命轉輕鹽梅非擬議
葵藿是平生白日長懸照蒼蝇謾發聲嵩陽舊田地
終使謝歸耕
唐趙璘云晉公正元中作鑄劔㦸為農噐賦云觀其
氣㮣巳有立殊勲致太平之意進士李為作涙及輕
薄暗小四賦李賀作樂府多属意花草蜂蝶之間二
子終不逺大文字之作可以定相命優劣矣
　　　韋同則
仲月賞花云梅花似雪柳含煙南地風光臘月前把
酒且湏判却醉風流何必待歌筵
同則建中時詩人也有韋同正者登建中四年第
　　陳蛻
蛻肅代間人賦長安十五詠自序云蛻生長江淮間
以詩句從賦僅十餘年矣今我后撫運澤及四夷蛻
復得為太平人其華清宮詩有夢裏換春秋之句
唐詩紀事巻第三十三
唐詩紀事巻第三十四
　韓愈　張籍　史延　丁澤
　樊宗師　李道昌
　　韓愈
司空圖云金之精麤效其聲皆可辨也豈清於磬而
渾於鍾哉然則作者為文為詩才格亦可見豈當善
於彼不善於此耶愚觀文人之為詩詩人之為文始
皆繫其所尚所尚既專則搜研愈至故能衒其功於
不朽亦猶力巨而闘者所持之器各異而皆能濟勝
以為勍敵也愚嘗覽韓吏部歌詩累百首其驅駕氣
勢若掀雷挾電撑抉於天地之根物狀其變不得鼓
舞而狥其呼吸也其次皇甫祠部文集外所作亦為
遒逸非無意於深密蓋或未遑耳今於華下方得柳
詩味其探搜之致亦深遠矣俾其窮而克夀抗精極
意則固非瑣瑣者輕可擬議其優劣又嘗覩杜子美
祭太尉房公文李太白佛寺碑賛宏抜清厲乃其歌
詩也張曲江五言沈鬱亦其文筆也豈相傷哉噫後
之學者褊淺片詞隻句未能自辨巳側目相詆訾矣
痛哉因題柳集之末庶俾後之詮評者罔惑偏説以
蓋其全工
洛邑得休告華山窮絶陘倚巗睨海眼引袖拂天星
日駕此廻轄金神所司刑泉紳拖脩白石劔攅高青
磴蘚漣拳局梯飈颭伶俜悔狂巳咋指垂誡仍䥴銘
退之荅張徹詩也李肇載登華事信有之沈顔遺肇
書謂退之託此以悲世人登髙而不知止且示誡焉
皇甫湜作韓先生(生既以疾免吏部侍郎書諭湜曰死/墓志云長慶四年八月昌黎韓先)
能令我躬所以不隨世磨㓕者惟子以為嘱其年十
二月丙子遂薨明年其孤昶使奉功緖之録繼訃以
至三月癸酉葬河陽乃哭而叙其墓其詳將揭之於
神道碑云先生諱愈字退之後魏安桓王茂六代孫
祖朝散大夫桂州長史諱叡素父秘書郎贈尚書左
僕射諱仲卿先生七嵗好學言出成文及冠恣為書
以傳聖人之道人始未信既發不掩聲震業光衆方
驚爆而萃排之乗危將顚不懈益張卒大信於天下
先生之作無圓無方至是歸工抉經之心執聖之權
尚友作者跂邪觝異以扶孔氏存皇之極人知人罪
非我計茹古􁁃今無有端涯渾渾灝灝不可窺校反
其酣放豪曲快字凌𥿄恠發鯨鏗春麗驚燿天下然
而栗密窈眇章妥句適精能之至入神出天嗚呼極
矣後人無以加之矣姬氏以來一人而巳矣始先生
以進士仕歴官二十有七其為御史尚書郎中中書
舍人前後三貶皆以䟽陳治事廷議不隨為罪常惋
佛老法潰聖人之隄乃唱而築之及為刑部侍郎遂
章言憲宗迎佛骨非是任為身耻上怒天子先生處
之安然就貶八千里海上嗚呼古所謂非茍知之亦
允蹈之者耶呉元濟反吏兵乆遁無功國涸將疑衆
懼恟恟先生以右庶子兼御史中丞行軍司馬宰相
軍出潼闗請先乗遽至汴感説都綂師乗遂和卒擒
元濟王庭凑反圍牛元翼於深救兵十萬望不敢前
詔擇庭臣徃諭衆慄縮先生勇行元稹言於上曰韓
愈可惜穆宗悔馳詔無徑入先生曰止君之仁死臣
之義遂至賊營麾其衆責之賊恇汗伏地乃出元翼
春秋美臧孫辰告糴于齊以為急病校其難易孰為
冝褒嗚呼先生眞古所謂大臣者耶選拜京兆尹歛
禁軍帖旱糴獻　倖臣之鋩再為吏部侍郎薨年五
十七贈禮部尚書先生與人洞朗軒闢不施㦸級族
姻友舊不自立者必待我然後衣食嫁娶䘮葬平居
雖寢食未嘗去書怠以為枕飡以飴口講評孜孜以
磨諸生恐不貎美游以詼笑嘯歌使皆醉義忘歸嗚
呼可謂樂易君子鉅人者矣夫人高平郡君范陽盧
氏孤前進士昶壻左拾遺李漢壻集賢校理樊宗懿
次女許嫁陳氏三女未笄銘曰維天有道在我先生
萬頸胥延坐廟以行令望絶耶痌此四方惟聖有文
乖㣲嵗千先生起之焯役于前彍義滂仁耿照充天
有如先生而合且年按我章書經紀大環唫不時施
昌極後昆噫嘻永歸知心之悲(唫其禁反/王戞反)
喚起窓前曙催歸日未西無心花裏鳥更與盡情啼
乃二禽名也喚起聲如絡緯圓轉清亮偏鳴於春曉
江南謂之春喚催歸子規也
謹按公生於代宗大曆三年戊申
德宗貞元八年壬申是嵗公登第年二十五
十一年乙亥上宰相三書(嵗欲相延齡陽城諫止/時趙璟賈躭盧邁為相是)
五月東歸作感二鳥賦其末云幸年嵗之未暮庶無
羡於斯類時年二十八
十三年丁丑從董晉辟為汴宋頴毫觀察推官
十五年巳卯二月(公/晉)薨公隨晉䘮歸既出四日宣武
軍亂殺行軍司馬陸長源公作汴州亂二章云汴州
城門朝不開天狗墮地聲如雷徤兒爭誘殺留後連
屋累棟燒成灰諸侯咫尺不能救孤士何者自興衰
又曰母從子走者為誰大夫夫人留後兒(也/長源)昨日
乗車騎大馬坐者為趨乗者下廟堂不肯用干戈嗚
呼奈汝母子何
十六年庚辰依徐州武寧軍節度張建封
十九年癸未拜監察御史上書論宮市貶連州陽山
令時有送浮屠文暢孟東野序
二十年甲申移江陵法曹參軍途中作詩寄三翰林
未幾以四門博士召
二十一年乙酉正月德宗崩順宗立改元永正韋叔
誼王叔文等用事又謀奪中官兵制天下之命是年
八月皇太子即位帝自稱太上皇貶叔誼叔文等公
作永正行云君不見太皇諒隂未出命小人乗時偷
國柄北軍百萬虎與貔天子自將非他師一朝奪印
付私黨凛凛朝士何能為孤鳴梟噪争署置晱閃跳
踉相娬媚夜作詔書朝拜官超資越序曾無難公然
白日受賄賂火齊磊落堆金盤元臣故老不敢語晝
卧涕泣何汍瀾董賢三公誰復惜侯景九錫行可歎
國家功高德且厚天位未許庸夫干嗣皇卓犖信英
主文如太宗武高祖膺圖受禪登明堂共流幽州鮌
死羽四門肅穆賢俊登數君匪親豈其朋郎官清要
為世稱荒郡廹野嗟可矜湖波連天日相騰蠻俗生
梗瘴癘蒸江氛嶺祲昏若凝一蛇兩頭見未曾怪鳥
争鳴令人憎蠱虫羣飛夜撲燈雄虺毒螫墮股肱食
中置藥肝心崩左右使令詐難憑愼勿浪信當兢兢
吾常同僚情可勝具書自見非妄徵嗟尔既徃冝為
懲是嵗又作五箴(十八/年二)
憲宗元和元年丙戌權知國子博士作釋言
二年丁亥是嵗作元和聖德詩
三年分司東都始宰相鄭公索公文公獻之有譛公
者遂作釋言至是不自安乃求分司
四年是嵗真為國子博士改分司都官員外郎
五年為河南令是嵗效玉州子月蝕詩
六年入拜職方員外郎時有送窮文寄盧仝詩坐論
華隂令柳澗事復為博士作進學解執政竒其才改
比部郎中史舘修撰轉考功郎中修撰如故數月以
考功知制誥論討蔡事與裴度議合月滿遷中書舍
人賜緋魚袋後卒以謗語改太子右庶子(十一年也/自六年至)
十二年丁酉裴度軍慰淮西奏公行軍司馬有從軍
泊途中諸篇其間次潼闗寄張十二使君詩云荆山
已去華山來日照潼闗四扇開刺史莫辭迎候逺相
公新破蔡州廻又次潼闗上都綂相公云暫辭堂印
執兵權盡管諸軍破賊年冠蓋相望催入相待將功
德格皇天又桃林夜賀晉公云西來騎火照山紅夜
宿桃林臘月中來把命珪兼相印一時重疊賞元功
數篇皆有奥㫖元濟平遷刑部侍郎
十四年正月表乞燒　佛骨䟽入貶潮州刺史有次
藍闗示姪孫湘詩云一封朝奏九重天夕貶潮陽路
八千欲為聖明除弊事豈將衰朽計殘年雲横秦嶺
家何在雪擁藍闗馬不前知汝逺來應有意好收吾
骨瘴江邊是嵗十月量移袁州刺史酬張韶州詩云
明時逺逐事何如遇赦移官罪未除北望詎令隨塞
鴈南遷纔免葬江魚將經貴郡須留客先惠高文謝
起予暫欲繫船韶石下上賔虞舜整冠裾又留别張
使君云來徃再逢梅柳新别離一醉綺羅春乆欽江
總文才妙自歎虞飜骨　鳴笛急吹催落日清歌
緩送感行人巳知奏課當徵拜那復淹留詠白蘋
十五年庚子至袁州是嵗正月憲宗崩穆宗立召為
國子祭酒長慶元年辛丑　兵部侍郎七月成徳軍
大將王廷湊殺田洪正以
二年公奉命宣撫鎭州時裴度為幽鎭招撫使公有
行次承天營酬裴公詩云竄遂三年海上歸逢公復
此着征衣旋吟佳句還鞭馬恨不身先去鳥飛是嵗
四月廷湊解深州之圍牛元翼奔歸京師六月裴度
罷(六月罷/三月相)李逢吉為相始公有和裴公感恩言志詩
云文武功成後居為百辟師林園窮勝事鍾鼓樂清
時擺落遺高論雕鎸出小綺自然無不可范蠡爾其
誰又和裴公回朝見寄云蠱瘁年將乆公今始暫閑
事隨憂共减詩與酒俱還放意機衡外收身矢石間
秋臺風日逈正好㸔前山時牛李黨熾裴介其間累
遭謗讟故公詩有高蹈之語是嵗拜京兆尹
三年罷京兆尹為兵部侍郎尋拜吏部侍郎
四年甲辰有南溪始泛詩是嵗公以病罷吏侍故有
餘年諒無幾休日愴巳晚自是病使然非由取髙謇
又有足弱不能歩自宜收朝蹟之句十二月二日卒
於靖安里年五十七
　　張籍
短歌行云青天蕩蕩高且虛上有白日無根株流光
暫出還入地使我年少不須臾與君相逢勿寂寞衰
老不復如今樂玉巵盛酒置君前再拜願君千萬年
節婦吟寄東平李司空云君知妾有夫贈妾雙明珠
感君纒綿意繫在紅羅襦妾家髙樓連花起良人執
㦸光明裏知君用心如日月事夫誓擬同生死還君
明珠雙涙垂何不相逢未嫁時
白紵歌云皎皎白紵白且鮮將作春衣稱少年裁縫
長短不能定自持刀尺向姑前復恐蘭膏汚纎指常
遣傍人收墮珥衣裳着時寒食下還把玉鞭鞭白馬
將軍行云彈箏峽東有胡塵天子擇日拜將軍蓬萊
殿前賜六纛還領禁兵為部曲當朝受詔不辭家夜
向咸陽原上宿戰車彭彭旌陽動三十六軍聲上隴
隴頭戰勝夜亦行分兵處處收舊城胡兒殺盡隂磧
暮擾擾唯有牛羊聲邊人親戚曾戰殁今逐官軍收
舊骨磧西行見萬里空樂府獨奏將軍功
白頭吟云請君膝上琴彈我白頭吟憶昔君前嬌笑
語兩情宛轉如縈素宫中為我起高樓更開花池種
芳樹春天百草秋始衰棄我不待白頭時羅襦玉珥
色未暗今朝巳道不相宜揚州青銅作明鏡暗中持
照不見影人心廻玄自無窮眼前好惡那能定君恩
已去若再返菖蒲花青月長滿
籍樂府詞清麗深婉五言律詩亦平澹可喜七言詩
則質多文少人才各自有冝不可強文飾也文昌有
謝裴司空馬詩云乍離華厩移蹄澁初到貧家舉眼
驚此馬乃是一遲鈍不能行而多驚詩人之㣲而顯
亦少其比
寒食内宴云朝光瑞氣滿宫樓彩纛魚龍四靣稠廊
下御厨分冷食殿前香騎逐飛毬千官盡醉猶教坐
百戱皆呈未放休共喜拜恩侵夜出金吾不敢問行由
籍宿江上詩云楚驛南渡口夜深來客稀月明見潮
上江静覺鷗飛旅次今巳逺此行殊未歸離家久無
信又聽搗寒衣或云劉長卿餘干旅舍云揺落暮天
逈丹楓霜葉稀孤城向水閉獨鳥背人飛渡口月初
上隣家漁未歸鄉心正欲絶何處㨶征衣槩相類也
籍字文昌和州人歴水部外郎終主客郎中
籍荅鄱陽客云江臯嵗暮相逄地黄葉霜前半夏枝
子夜吟詩向松桂心中萬事喜君知乃知藥名詩自
元和間巳為之矣
蕃漢斷消息死生長别離(句)長於送人處憶得别家
時(句)流光漸出還入地使我年少不湏㬰(句)採樵莫
採松與栢生　且堅與爾作屋成家宅(句)右張為
取為主客圖
退之送東野序云唐有天下陳子昻蘇元明元結李
白杜甫李觀皆以其所能鳴其存而在下者孟郊東
野始以其詩鳴其高出晉魏不懈而及於古其他浸
滛乎漢氏矣從吾遊者李翺張籍其尤也三子者之
鳴信善鳴矣抑不知天將和其聲使鳴國家之盛耶
抑將窮餓其身思愁其心膓而使自鳴其不幸耶三
子者之命則存乎天矣其在上也奚以喜其在下也
奚以悲
籍詩善叙事如拜豐陵云嵗朝園寢遣公卿學省班
中亦攝行身逐陵官齊再拜手持木鐸叩三聲寒更
報㸃來三殿曉炬分行照栢城却下龍門㸔漸逺
峰高處日初晴
送令狐尚書東都留守云朝廷重寄在闗東共説從
前選上公勲業新成大梁鎭恩榮便賞洛陽宮行
蹔出天橋上廵禮常過紫殿中每領羣官拜章表
開門仗日曈曈
田司空入朝云西來將相望兼雄不與諸軍覲禮同
早變山東知順命新收濟上立殊功朝官叙謁趍門
外恩使宣迎滿路中閭闔曉開銅漏盡身當受冊大
明宮
送汀州源使君云曾成趙北歸官計因拜王門最好
官為郡蹔辭雙鳳闕全家逺過九龍灘山鄉只有輸
蕉户水鎭應多養鴨欄地僻尋常來客少㓨桐花發
共誰㸔
送李僕射愬赴鎭鳳翔云由來勲業属英雄兄弟連
雲列位同先入賊城擒惡首盡封筦管讓元公旌幢
獨繼家聲外竹帛新添國史中天子欲收秦隴地故
交移鎭古扶風
送裴相公鎭太原云盛德雄名逺近知功高先乞守
藩維衘恩暫遣分龍節署勑還同在鳳池天子親臨
樓上送朝官齊出道邊辭明年塞北諸蕃落應赴生
祠請立碑
白樂天讀籍詩集云張公何為者業文三十春尤攻
樂府詞舉代少其人姚合讀籍詩有詩云妙絶江南
曲凄凉怨女詩古風無敵手新語足人知
　　史延
清明賜新火云上苑連侯第清明及暮春九天初改
火萬井属良辰頒賜恩踰洽承時慶亦均翠煙和柳
嫩紅熖出花新寵命尊三老祥光燭萬人太平當此
日空腹賀陶鈞
大暦九年留守蔣渙試進士於東都延登第
　　丁澤
龜負圖詩云天意將垂象神龜出負圖五方行有配
八封義寧孤作瑞旌君德披文叶帝謨乗流喜得路
逢聖幸存軀蓮葉池通泛桃花水自浮還尋九江去
安肯曳泥途
澤大曆十年試龜負圖詩為東都第一
　　樊宗師
蜀綿州越王樓詩序云綿之城帝猲　明威瀰石
硝馳涪瀬左陵凌紅䄺簮天地送行癸壬且掬跎踼
于西北蟠紅頠青越王正故為樓重軒疊飛門牎䝉
傘蹇蹇子始登謂日月昬曉可窺其背雷電合風雲
遇霜辛露酸星辰介行鬼神變化草朩頭繡髻衘蓑
芰皆可察極既縈視其江帶又極視其土崗斷暴逺
近山嶮嶮若閿之東皇天原開見荆山我其黄河􁃂
然為曲直涙雨落不可掩因口其心曰無害若其目
果星星過歸尚悲不能解重為詩以釋益不可顧謂
郡中諸君能無有意綴以華艶其念蓄云
危樓倚天門如闉星辰宮榱題薄龍怪洄洄繞雷風
徂秋試登臨大靄屯喬空不見西北路考懷益雕窮
石瀨薄濺濺土山杳穹穹昔人創為逝所適酡顔紅
今我兹之來猶挍成嵗功輟田植科畝游圃歌芳叢
地財無叢厚人室安取豐既乏富庶能千萬慙文翁
宗師字紹述襄陽節度使澤之子韓退之誌其墓曰
為文必出於已不襲蹈前人一言一句何其難也必
出於仁義其富若生蓄萬物必具海􁁃地負放恣縱
横無所綂紀然而不煩於䋲削而自合也嗚呼紹述
於斯術其可謂至於斯極者矣
　　李道昌
道昌唐大暦十三年為蘇州觀察使一日郡城外虎
丘山有鬼題詩二首隱于石壁之上云青松多悲風
蕭蕭聲且哀南山接幽壠幽壠空崔嵬白日徒昭昭
不照長夜臺雖知生者樂魂魄安能廻况復念所親
慟哭心肝摧慟哭更何言哀哉復哀哉又曰神仙不
可學形化空遊魂白日非我朝青松為我門雖復隔
幽顯猶知念子孫何以遣悲惋萬物歸其根寄語世
上人莫厭臨芳罇莊生問枯骨王樂成虛言道昌異
其事遂具奏聞准勑令致祭道昌為其文曰嗚呼萬
古丘陵化無再出君若何人能閑詩筆何代而亡誰
人子姪曾作何官是誰仙室寂寞夜臺悲乎白日不
向𥿄上石中隱出桃源三月深草垂楊黄鶯百囀猿
聲斷膓不題姓字寧辨賢良嗚呼哀哉嘆昔先賢空
傳經史終無再還青松嶺上嵯峨碧山大唐正業巳
記詩言痛復痛兮何處賔悲復悲兮萬古墳能作詩
兮動天地聲悲怨兮涙霑巾感我皇兮列清酌願當
生兮事明君是時祭後經數日再有詩一絶于石云
幽冥雖異路平昔忝攻文欲知潜昧處山北両孤墳
後於寺山之地果有二墳極高大荆榛藂茂詢諸耆
艾竟不知何姓氏至今猶存
皮日休和云念爾風雅魂幽咽猶能文空令傷魂鳥
啼破山邊墳
陸龜䝉和云靈氣猶不死尚能成綺文如何孤窆裏
猶自讀三墳
唐詩紀事巻第三十四
唐詩紀事第三十五
　　陸暢　崔元翰　張建封　皇甫湜
　　李翺　麴信陵　孟郊　盧仝
　　劉义　楊巨源　陳羽　王履正
　　彭伉　辛弦智　歐陽詹　焦郁
　　袁高
　　　陸暢
暢字逹夫呉郡人韋臯雅所厚禮天寳時李白為蜀
道難以斥嚴武暢更為蜀道易以美臯(與注計事斬注首/鄭注亂以前少尹)
嘗吟對雪落句云天人寧底巧剪水作花飛
又山齋翫月云野情平生唯好月新晴半夜覩嬋娟
起來自擘書牎破教漏清光落枕前
又經崔諫議林亭云蟬噪入雲樹風開無主花初為
江西王仲舒從事拂衣去後遇雲陽公主下降百僚
舉暢為儐相詩皆頃刻而成詠簾曰勞將素手捲蝦
鬚瓊室流光更綴珠玉漏報來過半夜可憐潘岳立
躊蹰詠行障曰碧玉為竿丁字成鴛鴦繡帯短長聲
強遮天上花顔色不隔雲中笑語聲
詔作催粧五言曰雲安公主貴出嫁五侯家天母親
調粉日兄憐賜花催鋪栢子帳待障七香車借問粧
成未東方欲曉霞内人以其呉音捷才以詩嘲之云
十二層樓倚翠空鳳鸞相對立梧桐雙成走報監門
衛莫使呉歈人漢宫(蘭姊妹作/或曰宋若)陸酬曰粉面仙郎選
世朝偶逢神女學吹簫須教翡翠聞王母不柰烏鳶
噪鵲橋六宮大咍别賜宫錦楞伽瓶唾盂各一
暢謁韋臯作蜀道易詩云蜀道易易於履平地臯大
喜臯薨朝廷欲䋲其既徃之事復閲先進兵器上皆
刻定秦二字不相與者因造成罪名暢上䟽理之曰
臣在蜀日見造所進兵器定秦者匠名也由此得釋
段成式云暢江東人語多差誤人以為劇語初娶董
溪女每旦婢進澡豆暢輙沃水服之或曰君為貴門
女婿幾多樂事陸曰貴門苦禮法俾予食辣麨殆不
可過
張籍贈暢云共踏長安街裏塵吳州獨作未歸身胥
門舊宅今誰住君過西塘與問人
趙麟儀質瑣陋成名後以薛能為儐相能詩曰第一
莫教蛛太過縁人衣帶上人頭又火爐床上平身立
便與夫人作鏡臺或曰暢羡而能罵
　　　崔元翰
名鵬以字行舉進士年五十矣礼侍于邵以其文擢
異等曰後當司詔令竇叅秉政引知制誥其訓詞温
厚有典誥風以剛褊罷爲比部郎中卒晚年方取應
咸爲首捷京兆觧頭禮部狀頭宏詞勑制科三等勑
頭權德輿謂其文如黄鐘玉磬琮璧琬琰奏於懸間
列在西序其章者虽漢廷諸公無以加也然清剛而
不能容物介特寡徒晚達中廢斯亦命之所賦也
清明卧病不得遊開元寺詩云山色入層城鍾聲臨
複岫乗間息邊事探異憐春候曲閣下重堦廻廊遥
對霤石間花遍落草上雲時覆鑚火見樵人飲泉逢
野獸道情親法侶時望登朝右執憲糺姦邪刋書正
訛謬茂才當時選公子生人秀贈荅繼篇章歡娯重
用舊垂簾獨衰疾擊缶酬金奏
奉和聖製重陽日百寮曲江宴示懷詩云偶聖覩昌
期受恩慙弱質幸逢良宴㑹况是清秋日逺岫對壺
觴沉瀾映簮紱炰羔備豐膳象鳳調鳴律薄劣厠英
髦歡娛忘衰疾平臯行鴈下曲渚雙鳬出沙㟁菊開
花霜枝果垂實天文見成象帝念資勤恤探道得玄
珠齋心居特室豈如横汾唱其事徒嬌逸
　　張建封
字本立南陽人少喜文章尚氣節正元四年拜御史
大夫徐泗濠節度使十三年來朝帝不待日召見延
英殿朝㑹赴大夫班以示殊寵建封賦朝天行以獻
還鎭帝賦詩餞之又賜所持鞭曰卿節誼嵗寒故用
此為况建封又賦詩自警勵十六年卒許孟容韓愈
皆奏置幕府
權載之叙其文曰公賛勲伐表丘隴銘噐叙事放言
詣理皆與作者方駕而歌詩特優有仲宣之氣質越
石之清㧞如雪濤溟漲浩漾無際而天球夜光徃徃
在焉其入覲也獻朝天行一篇因喜氣以攄肝膈覽
其詞者見公之心焉其還鎮也徳宗皇帝紆天文以
送别湛恩異倫輝動中朝至於内庭錫宴君唱臣和
皆酌六義之英而為一時之盛夫文之病也或牽拘
而不能騁或犇放而不自還公則財成心匠揮斥細
故英華感槩卓尔其閎大析理研幾泊然其精微全
才逸氣與勲力相直盡在是矣
　　皇甫湜
湜爲岀世行云生當爲大丈夫斷覊羅岀泥塗四散
號呶擾俶無隅埋之深淵飄然上浮騎龍披青雲汎
覽遊八區經㤗山絶大海一長吁西摩月鏡東弄
日珠上括天之門直指帝所居群仙來迎塞天衢鳳
凰鸞鳥􁇪金輿音聲嘈嘈滿太虚旨飲食兮照疱厨
食之不飫飫不盡使人不陋復不愚旦旦狎玉皇夜
夜御天姝當御者幾人百千爲飜宛宛舒舒忽不自
知支消體化膏露明湛然無色芮席濡俄而散漫裴
然虚無翕然後搏搏乆而蘇精神如太陽霍然照淸
都四支爲琅玕五藏爲璠璵顔如芙蓉頂爲醍醐與
天地相終始浩漫爲歡娛下顧人間溷糞蠅蛆
湜不善詩退之和公安陸渾二篇可以想見其恠竒
退之詩曰皇甫作詩止睡昏辭䜍岀真遂上焚要余
和增恠又煩雖欲悔舌不可椚言其語恠而好譏罵也
湜字持正睦州新安人擢第為陸渾尉仕至工部郎
中下急使酒數忤同省求分司東都留守裴度辟為
判官
樂天哭皇甫七郎中云志業過玄晏詞華似禰衡多
才非福祿薄命是聰眀不得人間夀還留身後名涉
江文一首便可敵公卿(江歌一篇尢奇/持正文甚多渉)
　　李翺
翺刺史㓪州贈藥山髙僧惟儼詩云練得身形似鸖
形千株松下両凾經我來問道無餘説雲在青霄水
在缾再贈詩曰選得幽居愜野情終年無送亦無迎
有時直上孤峰頂月下披雲嘯一聲
唐時文人李習之不能為詩韓吏部集有習之兩句
云前之巨灼灼此去信悠悠殊無可取鄭州嘗掘地
得刺史李翺戱贈詩云縣君愛塼渠遶水姿行逰鄙
性樂山野掘地便成溝兩㟁植芳草中間漾清流所
尚既不同塼鑿各自修從他後人見景趣誰為幽此
自一李翺非習之也唐書習之傳亦不記為鄭州王
深甫編次習之集乃收入此詩
翺在潭州席上有舞柘枝者顔色憂悴殷堯藩侍御
當筵贈詩曰姑蘇太守青娥女流落長沙舞柘枝滿
坐繡衣皆不識可憐紅臉涙雙垂翺詰其事乃姑蘇
臺韋中丞愛姬所生之女也(正卿之姪/夏卿之裔)曰妾以昆弟
夭折委身樂部耻辱先人言訖涕咽情不能堪亞相
為之吁嘆且曰吾韋族姻舊速命更其舞服飾以袿
襦延與韓夫人相見(部之子/夫人吏)頋其言語清楚宛有冠
蓋風儀遂於賔榻中選士而嫁之舒元輿侍郎聞之
自京馳詩曰湘江舞罷忽成悲便脱蠻靴出綘幃誰
是蔡邕琴酒客魏公懷舊嫁文姬
習之為㓪州刺史入為禮部郎中出刺廬州入為中
書舍人歴遷桂管湖南觀察山南東道節度其與僧
惟儼詩及其女識廬儲登第事皆習之也然習之學
韓愈者其與藥山僧詩是非未可知也歸妹於楊嗣
復歸女於盧求鄭亞杜審權故携畋讓能皆習之之
甥皆為宰相云其在鄭州者非習之也
　　麴信陵
信陵正元元年進士為舒州望江令卒有呉門送客
詩云亂山呉苑外臨水讓王祠素是傷情處春非送
客時不須愁落日且願駐青絲千里㑹應到一罇誰
共持
信陵移居洞庭詩云重林將疊嶂此處可迯秦水隔
人間世花開洞裏春荷鋤分地利縱酒樂天眞萬事
更何有吾今巳外身
白樂天感遇詩云我聞望江縣麴令撫惸婺在官有
仁政名不聞京師身殁欲歸葬百姓遮路岐攀轅不
得去留葬此江湄至今道有名男女涕皆垂無人立
碑碣唯有邑人知
　　孟郊
李翺薦郊於張建封云兹有平昌孟郊正士也伏聞
執事舊知之郊為五言詩自前漢李都尉蘇属國及
建安諸子南朝二謝郊能兼其體而有之李觀薦郊
於梁肅補闕書曰郊之五言詩其有高處在古無上
其有平處下顧兩謝韓愈送郊詩曰作詩三百首杳
黙咸池音彼二子皆言知也豈欺天下之人哉郊窮
餓不得安養其親周天下無所遇作詩曰食薺膓亦
苦強歌聲無歡出門即有礙誰謂天地寛其窮也甚
矣凢賢人竒士自以所負不茍合于世是以雖見之
難得而知也見而不能知其賢如勿見而巳矣知其
賢而不能用如勿知其賢而巳矣用而不能盡其才
如勿用而巳矣盡其才而容讒人之所間者如勿盡
其才而巳矣故見賢而能知知而能用用而能盡其
才而不容讒人之所間者天下一人而巳矣郊下第
詩曰棄置復棄置情如刀劒傷又再下第詩曰兩度
長安陌空將涙見花而後及第有詩曰昔人齷齪不
足嗟今朝曠蕩恩無涯青春得意馬蹄疾一日看盡
長安花一日之間花即看盡何其速也果不達
韋莊奏請追贈十餘人其一孟郊字東野尚古風詩
與李光韓退之為友貞元十二年及第佐徐州張建
封幕卒私諡曰貞耀先生
賈島詩曰身殁聲名在多應萬古傳寡妻無子息破
宅帶林泉塜近登山道詩隨過海舩故人相弔處斜
日下寒天
郊字東野湖州人年五十擢調溧陽尉鄭餘慶為東
都留守表為水陸運判官鎭興元表為叅謀卒
退之荅郊詩云規模背時利文字覷天巧人皆餘酒
肉子獨不得飽纔春思巳亂始秋悲又攪朝餐動及
午夜諷常至卯名聲暫羶腥腸肚鎭煎炒古心雖自
鞭世路終難拗弱拒喜張臂猛挐閑縮瓜見倒誰肯
扶從嗔我湏齩張為取郊青山輾為塵白日無閑人
食薺腸亦苦強歌聲無歡欲知萬里情曉卧半床月
等句以為清竒僻苦主遊子吟云慈母手中線遊子
身上衣臨行密密縫意恐遲遲歸誰將寸草心報得
三春輝
烈女操云梧桐相待老鴛鴦㑹雙死正女貴徇夫捨
生亦如此波瀾誓不起妾心井中水
天寒色青蒼北風呌枯桑厚氷無裂文短日有冷光
敲石不得火壯隂奪正陽苦調更何言乆吟成此章
此郊苦寒吟也或曰郊島善言貧此詩與島詩云卧
聞西牀琴凍拆兩三絃鬢邊雖有絲不堪織寒衣正
相侔矣
楚怨云秋入楚江水獨照汩羅魂手把芰荷泣意愁
珠淚飜九門不可入一犬吠千門
塘下行云塘邊日欲斜年少早還家徒將白羽扇調
妾木蘭花不是城頭樹那棲來去鵶
臨池曲云池中春荷葉如帶紫菱成角蓮子大羅裙
蟬鬢倚迎風雙雙伯勞飛向東
偷詩之作餓犬齚枯骨自喫饞饑涎今文與古文各
各稱可憐亦如嬰兒食餳桃口旋旋惟有一㸃味豈
見逃景延䋲床獨坐翁黙覽有所傳終當罷文字别
著逍遥篇從來文字浄君子不以賢
贈别崔純亮云食薺腸亦苦強歌聲無歡出門即有
礙誰謂天地寛有礙非遐方長安大道傍小人智慮
險平地生太行鏡破不改光蘭死不改香始知君子
心交乆道益彰君心與我懷離别俱廻遑譬如浸蘖
泉流苦日巳長忍泣目易衰忍憂形易傷項籍豈不
壯賈生豈不良當其失意時涕泗各滿裳古人勸加
飱此飱難自強一飰九祝噎一嗟十斷腸况是兒女
怨怨氣凌彼蒼彼蒼若有知白日下清霜今朝始驚
呼白日空茫茫
落第云曉月難為光愁人難為腸誰言春物榮獨見
花上霜鵰鶚失勢病鷦鷯假翼翔弃置復弃置情如
刃劒傷
再下第云一夕九起嗟夢短不到家兩度長安陌空
將涙見花
　　盧仝
有所思云當時我醉美人家美人顔色嬌如花今日
美人棄我去青樓珠箔天之涯娟娟常娥月三五二
八盈又缺翠眉蟬鬢生别離一望不見心斷絶心斷
絶幾千里夢中醉卧巫山雲覺來涙滴湘江水兩㟁
花朩深美人不見愁人心含愁更奏緑綺琴調高絃
絶無知音美人兮美人不知為暮雨兮為朝雲相思
一夜梅花發忽到䆫前疑是君
樓上女曲云誰家女兒樓上頭指揮婢子掛簾鈎林
花撩亂心之愁巻却羅袖彈箜篌箜篌歴亂五六絃
羅袖掩靣啼向天相思絃斷情不斷落花紛紛心欲
穿心欲穿憑欄杆相憶柳條線相思錦帳寒直縁感
君恩愛一廻頋使我雙淚長珊珊我有嬌靨待君笑
我有嬌娥待君掃鶯花爛熳君不來及至君來花巳
老心腸寸斷誰得知玉階羃歴生青草
秋夢行云客行一夜秋風起客夢南遊渡湘水湘水
泠泠徹底清二妃怨處無限情娥皇不語啓嬌靨女
英目成轉心愜長眉入鬢何連娟肌膚白玉秀且鮮
徘徊共詠東方日沉吟再理南風絃聲斷續思綿綿
中含幽意兩不宣慇懃纎手警破夢中霄寂寞心悽
然心悽然腸亦絶寐不寐兮玉枕寒夜深夜兮霜似
雪鏡中不見雙翠眉臺前空掛纎纎月纎纎月盈復
缺娟娟似眉意難訣願此眉兮如此月萬里萬里光
不㓕
仝居東都退之為河南令愛其詩厚禮之自號玉川
子嘗為月蝕詩譏切元和朋黨
月蝕詩云新天子即位五年嵗次庚寅斗柄揷子律
調黄鍾森森萬朩夜殭立寒氣贔贔頑無風爛銀盤
從海㡳出來照我草屋東天色紺滑凝不流氷光交
貫寒曈朧初疑白蓮花浮出龍王宮八月十五夜此
並不可雙此時恠事發有物吞食來輪如壯士斧斫
壞桂似雪山風拉摧百鍊鏡照見膽平地埋寒灰火
龍珠飛出腦却入蚌蛤胎摧輪破壁眼㸔盡當天一
撘如炲煤磨縱㓕跡須㬰間便似萬古不可開不料
至神物有此大狼狽星如撥沙出争頭事光大如婢
炷暗燈揜(切/烏感)菼如玳瑇今夜吐㗖長如虹孔隟千
道窮户外土川　涕泗下中庭獨自行念此日月者
太隂太陽精皇天要識物日月乃化生走天汲汲勞
四體與夫作眼行光明此眼不自保天公行道何由
行吾見隂陽家有説望日蝕月月光㓕朔月掩日日
虧缺兩眼不相攻此説吾不容又孔子師老子云五
色令人目盲吾恐天似人好色即喪明幸且非春晴
萬物不嬌榮青山破瓦色渌水氷崢嶸花枯無女艷
鳥死沉歌聲頑冬何所好偏使一目盲傳説古老説
月蝕蝦䗫精徑圍千里入汝腹汝此癡骸阿誰生何
從海窟來便解縁青㝠恐是睚睫間揜塞所化成黄
帝有四目帝舜重瞳明二帝懸四目四海生光輝吾
不遇二帝滉漭不可知何故童子上坐受虫豸欺長
嗟白兎擣靈藥恰似有意防姦非藥成滿臼不中度
委任白兎夫何爲憶昔堯爲天十日燒九州金鑠水
銀流玉煼(炒)丹砂焦六合烘爲窑堯心增百憂帝見
堯心憂勃然發怒决洪流立擬沷殺九日妖天高日
走沃不及但見萬國赤子　生魚頭此時九御導
九日爭持節幡麾幡旒駕車六九五十四頭蛟螭虬
掣電九火輈汝若蝕開齱齬輪御轡執索相爬鉤推
蕩轟轕入汝喉紅鱗燄鳥燒口快翎鬛倒側聲醆鄒
撑膓拄肚礧如山丘自可飽死更不偷不獨塡飢坑
亦解堯心憂恨汝當食藏頭壓腦不肯食不當食張
唇哆觜食不休食天之眼養逆命安得天帝請汝劉
嗚呼人飬虎被虎齧天昏暮得瞽疾蝦䗫敢將天眼
瞎乃知恩非類一一自作孽吾見患眼人必索良工
訣想天不異人愛眼固應一安得嫦娥氏來習扁鵲
術手操春喉戈去此睛上物初見猶朦朧既久如抹
漆但恐功業成便此不吐出玉川子又涕泗下心禱
再拜額榻沙土中地上蟣虱臣仝告訴帝天皇臣心
有鐡一寸可刳妖蟇癡膓上天不為臣立梯磴臣血
肉身無由飛上天揚天光先封辭付與赤心風越排
閶闔入紫宫密邇玉几前擘圻奏上臣仝頑愚胸敢
死横干天代天謀其長東方蒼龍角揷㦸虎拽風當
心開明堂綂領三百六十鱗蟲坐理東方宮月蝕不
救援安用東方龍南方火鳥赤潑血項長尾短飛䟦
躠頭戴丹冠高達　月蝕鳥宮十二度鳥為居停主
人不覺察貪向何人家行赤口毒舌毒䖝頭上喫却
月不啄殺虛貶鬼眼明䆕䆷(下音血/上音抉)鳥罪不可雪西
方攫虎立䗁踦(几/音)斧為牙鑿為齒偷犧牲食封豕大
蟇一臠固當軟美似見不見是何道理瓜牙根天不
念天天若准擬北方寒龜被虵縳藏頭入慤如入獄
虵䈥束緊束破慤寒龜夏龜一種味且當以其肉充
臛死殻没信處唯堪支床脚不堪鑚灼與天卜嵗星
主福德官爵奉董秦忍使黔婁生覆尸無衣巾天失
眼不　嵗星胡其仁熒惑矍鑠翁執法大不中月明
無罪過不糺食月䖝年年十月朝太微支盧謫罰何
災㐫土星與土性相背反飬福德生禍害到人頭上
死破敗今夜月蝕安可㑹太白眞將軍怒激鋒鋩生
常(御名同/州與太宗)州陣斬酈定進項骨脆甚春蔓菁天唯
兩眼失一眼將軍何處行天兵辰星任廷尉天律自
主持人命在盆底固應樂見天盲時天若不肯信試
喚臯陶鬼一問一如今宜三台文昌宮作天上紀綱
環天二十八宿磊磊尚書郎整頓排班行劒握他人
將一四太陽側一四天帝旁操斧代大匠兩手不怕
傷弧矢引滿反射人天狠呀啄明煌煌癡牛與騃女
不肯勤農枽徒勞含滛思旦夕遥相望蚩尤簸箕弄
旬朔始搥天皷鳴璫琅枉天能蛇行眉目森森張天
狗下䑛地血流何滂滂譎險萬萬黨搆架何可當昧
目亹成就害我光明王請留北斗相北極指揮萬國
懸中央此外盡掃除堆積如山崗贖我父母光當時
帝星没星雨如坼漿似天㑹事發叱喝誅姦強何故
中道廢自遺今日殃善善惡惡郭公所以亡願天神
聖心無信他人忠玉川子辭訖風色緊格格近月黒
暗邊似有動劒㦸須㬰癡蟇精兩吻自决抑初露半
箇璧漸吐滿輪魄衆星盡原赦一蟇獨誅磔腹肚忽
脱落依舊掛穹碧光彩未蘇來慘淡一片白奈何萬
里光受此吞吐厄再得見天眼感荷天地力或問玉
川子孔子修春秋二百四十年月蝕盡不收今子咄
咄辭固合孔意不玉川子笑荅或請聽逗遛孔子父
母魯諱魯不諱周書外書大惡故月蝕不見收余命
唐天口食唐土唐禮過三唐樂過五小猶不説大不
可數災沴無有大小瘉安得引衰周研覈其可否日
分晝月分夜辨寒暑一主刑一主德政乃舉孰為人
靣上一目偏可去願天完兩目照見萬方土更不瞽
萬萬古
與馬異結交詩天地日月如等閑盧仝四十無徃還
唯有一片心脾骨巉巗崪硉元鬰律刀劒為峰㠋平
地放着高如崐崘山天不容地不受日月不敢偷照
耀神農畫八卦鑿破天心胷女媧本是伏羲婦恐天
怒擣鍊五色石引日月之斜五星之縷把天補補了
不肯歸聓家走向日中放老鵶月裏栽桂養蝦蟇天
公發怒罰龍蛇此龍此蛇得死炳神農合藥救死病
天恠神農黨龍蛇罰神農為牛頭令載元氣車不知
藥中有毒藥藥煞元氣天不覺爾來天地不神聖日
月之光無正定不知元氣本不死忽聞空中喚馬異
馬異若不是祥瑞空中敢道不容易昨日同不同異
自異是謂大同而小異今日仝自同異不異是謂仝
不徃兮異不至直當中兮動天地自玉璞裏斷出相
思心黄金礦裏鑄出相思涙忽聞空中崩崕倒谷聲
絶勝明珠千萬斛買得西施南越一雙婢嬌饒惱殺
人凝脂為腰翡翠裙唯解畫眉朱㸃唇自從獲得君
䰙金摐玉凌浮雲却退頋一雙婢子何足云平生結
交苦少人憶君眼前如見君青雲欲開白日没天眼
不見此竒骨此骨縱横竒又竒千嵗萬嵗枯松枝半
半殆壓山谷盤根蹙節成蛟螭忽雷霹靂卒風暴雨
撼不動欲動不動千變萬化惣是鱗皴皮此竒恠物
不可欺盧仝一見馬異文章酌得馬異胷中事風姿
骨本恰如此是不是一字
　　劉义
塞上逢盧仝云直到枽乾北逢君夜不眠上樓腰脚
徤懷土眼精穿斗柄寒垂地河源凉徹天覊魂泣相
向何事有詩篇􁕁
自問云自問彭城子何人接汝㒹酒腸寛似海詩膽
大於天斷劔徒勞匣枯琴無復絃相逢不得合頼是
向秋泉
义節士也少放肆為俠行因酒殺人亡命㑹赦出更
折節讀書能為歌詩然恃故時所負不能俛仰貴人
聞韓愈接天下士歩謁之作氷柱雪車二詩出盧孟
右樊宗師見為獨拜後以争語不能下賔客因持愈
金數斤去曰此䛕墓中人得耳不若與劉君為夀愈
不能止歸齊魯不知所終
　　楊巨源
春日獻聖夀無疆詞云代是文明晝春當宴喜時爐
煙添桞重宮漏出花遲漢典方寛律周官正採詩碧
霄吹鳳吹紅日在龍旗造化膺神契陽和沃聖慈每
因隨百獸率舞奉丹墀(宮漏出花遲為詩題/梁正明三年薛廷珪以)
張弘靖三世掌書命在台坐巨源詩曰伊陟無聞祖
韋賢不到孫時稱其能與張氏説家門巨源在元和
時詩韻不為新語體律務實功夫頗深旦暮吟詠不
輟年老頭揺人言吟詩所致
早春即事呈劉員外云明朝晴暖即相隨肯信春光
被雨欺且任文書堆案上免令杯酒負花時馬蹄經
歴須應遍鶯語丁寧巳恠遲更待雜芳成艶錦鄴中
争唱仲宣詩
送章孝標校書歸杭州因寄白舍人云曾過靈隱江
邊寺獨宿東樓㸔海門潮色銀河鋪碧落日光金柱
出紅盆不妨公事資高卧無限詩情要細論若訪郡
人徐孺子應須騎馬到沙林
巨源以三刃夢益州一箭取遼城得名故樂天詩云
早聞一箭取遼城相識雖深有故情清句三朝誰是
敵白鬚四海半為兄貧家薙草時時入痩馬尋花處
處行不用更教詩過好折君官職是虛名巨源後拜
省郎樂天復以詩賀云文昌新入有光輝紫界宮墻
白粉闈曉日鷄人傳漏箭春風侍女護朝衣雪飄歌
句高難和鶴拂煙霄光　飛官職聲名俱入手近來
詩客似君稀巨源字景　中時爲河中少尹
何事慰朝夕不踰詩酒情山河空道路蕃漢共刀兵
禮樂新朝市園林舊弟兄向風一㸃淚寒晚暮江平
(爲主客圖/張爲取此作)
送裴中丞出使云一清淮甸假朝綱金印初迎細柳
黄辭闕天威和雨露出関春色避風霜龍韜何必陳
三略虎旅由來肅萬方宣諭生靈眞重任回軒應問
石渠郎
送綘州盧使君云應將清静結心期又共陽和到郡
時絳老問年須筭字庾公逢月要題詩朱欄迢逓因
髙勝粉蝶清明欲下遲他日徵還作霖雨不須求賽
敬亭祠
送司徒童子云衛多君子魯多儒七歲聞天笑舞雩
光彩春風初轉蕙性靈秋水不藏珠兩經在口知名
小百拜垂髫禀氣殊况復元侯旌爾善桂林枝上得
鵷雛
送人過衛州云憶昔征南府内逰君家東閣最淹留
縱横聮句長侵曉次第看花直到秋論舊舉盃先下
泪傷離臨水更登樓相思前路幾回首舊眼青山過
衛州
寄昭應王丞云武皇金輅輾香塵每歲朝元及此辰
光動泉心初浴日氣蒸山腹揔成春謳歌已入雲韶
曲詞賦方歸侍從臣瑞靄朝朝猶望幸天教赤縣有
詩人
寄江州白司馬云江州司馬平安否惠逺東林住得
無湓浦曾聞似衣帶廬峰見説勝香爐題詩歲晏離
鴻斷望闕天遥病鸖孤莫謾勾牽雨花社青雲依舊
是前途
古意贈王常侍云繡户紗䆫北里深香風暗動鳳凰
簮組紃長在佳人手刀尺空揺寒女心欲學齊謳逐
雲管還思楚練拂霜砧東家少婦當機織應念無衣
雪滿林
贈張將軍云闗西諸將揖容光獨立營門劔有霜知
愛魯連歸海上肯令王剪在平陽天晴紅幟當山滿
日暮清笳入塞長年少高功人最美漢壇煙樹日蒼
蒼
贈李傳云知因公望掩能文誓激明誠在致君曾罷
雙旌瞻白日猶將一劔許黄雲揺窓竹色留僧語入
院松聲共鸖聞莫被此心生晩計鎭南人憶杜將軍
述舊紀勲寄太原李光顔侍中云玉舍含悽見鴈行
北垣新詔拜龍驤弟兄間世眞飛將貔虎歸時似故
鄉皷角因風飄朔氣旌旌映水發秋光河源收地心
猶壯笑向天西萬里霜
又云倚天孤劔截雲孤報國縱横見丈夫五載登壇
眞宰相六重分閫正司徒曾聞轉戰平堅冦共説題
詩壓腐儒料敵知機在方寸不勞心力講隂符
上裴中丞云六年西掖弘湯誥三捷東堂總漢科政
引風霜成物色語回天地到陽和清威更助朝端重
聖澤曾隨筆下多應笑白鬚揚執㦸可憐春日老如
何
和人與人分惠賜氷云天水藏來玉墮空先頒密署
幾人同映盤皎㓗非闗露當扇清凉不在風瑩質方
從綸閣内凝輝更備錦帷中麗詞珎貺難雙有迢逓
金輿殿角東
觀打毬有作云親掃毬場如砥平龍驤驟馬曉光晴
入門百拜瞻雄勢動地三軍唱好聲玉勒回時霑赤
汗花騣分處拂紅纓欲令四海氛煙静杖底纎塵不
敢生
贈隣家老將云白首羽林郎丁年戍朔方隂天瞻磧
路秋日渡遼陽大漠寒山黒孤城夜月黄十年依蓐
食萬里帶金瘡拂雪陳師祭衝風立教場箭飛瓊羽
合旌動火雲張虎翼分營勢魚鱗擁陣行誓心清塞
色闘血雜沙光戰地晴輝薄軍門曉氣長冦深争暗
襲闗逈勒春防身賤竟何訴天高徒自傷功成封寵
將力盡到貧鄉雀老方悲海鷹衰却念霜空餘孤劔
在開匣一霑裳
酬崔愽士云自知頑叟更何能唯學雕虫謬見稱長
被有情邀唱和近來無力更秪承青松樹杪三千鸖
白玉壺中一片氷今日為君書壁右孤城莫怕世人
憎
酬盧員外云謝傅旌旗控上游盧郎鐏俎借前籌舜
城風土臨清廟魏國山川在　樓雲寺當時接高歩
水亭今日又同遊滿筵舊有笙歌在獨有羊曇最淚
流
酬于駙馬云綺陌塵香曙色分碧山如畫又逢君蛟
藏秋月一片水驥鏁晴空千尺雲戚里舊知何駙馬
詩家今得鮑參軍陽和本是煙霄曲願向花間次第
聞
又云芳時碧落心應斷今日清詞事不同瑶草秋殘
仙圃在綵雲天逺鳳樓空晴花曾送金覊影凉葉還
生玉簟風長得聞詩懽自足㑹㸔春露濕蘭叢
酬裴舎人見寄云誰道重遷是舊班自將霄漢比鄉
闗二妃樓下宜臨水五老祠西好㸔山再葺吾廬心
巳足每來公府路常閑詩陪亞相逾三紀石笥煙霞
不共攀
酬崔駙馬惠牋百張兼貽四韻云百張雲様亂花開
七字文頭艶錦回浮碧空從天上得殷紅應自日邊
來捧持價重凌　葉封褁香深笑海苔滿篋清光應
照眼欲隨凢韻輙徘徊
元㣲之憶楊十二詩云楊子愛言詩春天好詠時戀
花從馬滯聮句放盃遲日映含煙竹風牽卧柳絲南
山更多興須作白雲期
巨源善叙事胡二十以户部　度支乃賀以詩曰雄
拜知承聖主恩於是有雄拜之日
　　陳羽
羽湘妃云二妃哭處雲沉沉二妃怨處湘江深商人
酒滴廟前草蕭颯風生班竹林
雪詩云千門萬户雪花浮㸃㸃無聲落硯溝全似玉
塵消更積半成氷片約還流光含曙色清天苑輕逐
微風繞御樓平地巳霑盈尺潤年豐須荷冨人侯
宴楊駙馬山亭云垂楊拂㟁草葺葺綉户牎前花影
重鱠下玉盤紅縷細酒開金甕緑醅醲中朝駙馬何
平叔南國詞人陸士龍落日泛舟同醉處回潭百丈
映千峰
贈子云或棹孤舟或杖藜尋常適意釣長溪草堂竹
徑在何處落日孤煙寒渚西
題夫差廟云姑蘇臺上千年朩刻作夫差廟裏神冠
蓋寂寥塵滿坐不知簫鼓樂何人
韓退之有落葉送羽云誰云少年别流淚各霑衣羽
與退之同年登第
羽夜别温商梓州云鳳凰城裏花時别元武江邊月
下逢客舎莫辭先買酒相門曾忝舊登龍迎風騷屑
千家竹隔水悠揚午夜鐘明日又行西蜀去不堪天
際逺山重
春園即事云水隔群物外夜深風起頻霜中千樹橘
月下五湖人聽鸖忽忘寢見山如得隣明年還到此
共㸔洞庭春
送戴端公赴容州云分命諸侯重葳蕤繡服香八蠻
治險路千騎踏繁霜山斷旌旗出天晴劔佩光還將
小戴禮逺去化南方
送友人及第歸江東云五陵春色泛花枝心醉花前
逺别離落第耻為闗上客成名空羡里中兒都門雨
歇愁分處山店殘燈夢到時家住洞庭多釣伴同來
相賀話相思
小江驛送陸侍御歸湖上山云鸖唳天邊秋水空荻
花蘆葉起西風今夜渡頭何處宿㑹稽山在月明中
　　王履
異方霑瑞氣干呂見青雲表聖興中國來王謁大君
迎祥殊大樂叶慶頼横汾自是明時起非將觸石分
映霄難辨色從吹作成文須使流千載垂芳在典墳
(干呂/青雲)
履貞元七年青雲干呂詩登第
　　彭伉
聖布中區化符祥異域雲含春初應呂暈碧巳成文
東起隨風煖西流共日曛升時嘉異月為慶等凝汾
輕與晴煙比高將曉霧分飄飄如可致願此翊明君
君伉正元七年杜黄裳下試青雲干呂詩登第伉宜
春人既登第伉妻族有湛賁者猶為郡吏伉妻即湛
姨也妻族賀伉坐皆名士伉居客右一坐盡碩而賁
飯於後閤其妻責之曰男子不能自勵窘辱如此復
何顔賁感其言力學一舉擢第正(年第/元十二)伉方郊逰
聞之失聲墜驢袁人謔曰湛郎及第彭伉落驢(袁州/至今)
(落馿橋/之西有)
　　辛弘智
弘智國子監進士賦詩曰君為河邊草逢春心剰生
妾如臺上鏡得照始分明同房常定宗改始字為轉
字遂争之皆云我作乃下牒見博士羅道琮判云昔
五言定表以理切稱竒今一言競詩取詞多為主詩
歸弘智轉還定宗以狀牒知任為公驗
　　歐陽詹
字行周泉州人初見拔於常衮後見知於退之元賔
終於四門助教李胎孫序其文曰君之文周詳切於
情故事叙重複宜其掌代文柄以變風雅一命而卒
天其絶乎子價早死孫澥
銅雀妓云蕭條登古臺廻首黄金屋落葉不歸林高
陵永為谷粧容徒自麗舞態閲誰目惆悵繐帷前歌
聲苦於哭
晨裝行云村店月西入山林鳥鵊聲旅裝徹夜席束
囊事晨征寂寂人尚眠悠悠天未明豈無偃息心所
務前有程
蜀中將歸留辭韋相公云寧體即雲搆方前恒玉食
貧居豈及此要欲懷歸憶在夢闗山逺如流嵗華逼
明晨首鄉路迢逓孤飛翼
翫月詩序云月可翫翫月古也謝賦鮑詩聎之庭前
亮之樓中皆翫月也貞元十二年歐閩君子陳可封
遊在秦寓于永崇里華陽觀予與鄉人安陽邵楚萇
濟南林藴頴川陳詡亦旅長安秋八月十五夜詣陳
之居修厥翫事月之為翫冬則繁霜大寒夏則蒸雲
大熱雲蔽月霜侵人蔽與侵俱害乎翫秋之於時後
夏先冬八月於秋季始孟終十五於夜又月之中稽
於天道則寒暑均取於月數則蟾兎圓况埃壒不流
大空悠悠嬋娟徘徊桂華上浮昇東林入西林肌骨
與之踈凉神氣與之清冷四君子恱而相謂曰斯古
人所以為翫也既得古人所翫之意冝襲古人所翫
之作月詩云八月十五夕舊嘉蟾兎光斯從古人好
共下今宵堂素魄皓孤凝芳輝紛四揚徘徊林上頭
泛灔天中央皓露助流華輕風佐浮凉清冷到肌骨
㓗白盈衣裳惜此苦宜翫攬之非可將含情頋廣庭
願至沉西方
途中寄太原所思詩云鷗鳥漸覺逺廻頭長路塵高
城已不見况復城中人去意自未甘居情諒猶辛萬
里東北晉千里西南秦一履不出門一車無停輪流
萍與匏繫早晚期相親或曰詹遊太原悦一妓將别
約至都相迎故有早晚期相親之句妓思之不巳得
疾且甚乃刃其髻藏之謂女弟曰歐陽生至可以為
信又作詩曰自從别後减容光半是思郎半恨郎欲
識舊來雲髻様為奴開取縷金箱絶筆而逝及詹至
如其言示之詹啓凾一慟而卒孟簡賦詩哭之序云
穆玄道訪予常嘆其事玄道頗惜之
　　焦郁
白雲向空垂云白雲昇逺岫揺拽入晴空乘化隨舒
巻無心任始終欲銷仍帶日將斷更因風勢薄飛難
定天高色易窮影收元氣表光㓕太虛中儻若從龍
去還施濟物功
春雪詩云散漫天涯色承春四望平不分殘照影何
處斷腸聲繚繞光經塞霏㣲勢逐城因風低未歛帶
雨重還輕干呂知時㤗如膏候嵗成小儒叨盛世無
以荅皇明
　　袁高
字公碩滄洲人恕巳之孫慷慨有節尚為給事中德
宗將起盧𣏌刺饒州詔出高執不下帝慰曰朕唯卿
言切至巳如奏憲宗時卒贈禮書
禹貢通逺俗所圖在安人后王失其本職吏不敢陳
亦有姦佞者因兹欲求伸動生千金費日使萬姓貧
我來顧渚源得與茶事親甿輟耕農耒採採實苦辛
一夫旦當役盡室皆同臻捫葛上欹壁蓬頭入荒榛
終朝不盈掬手足皆鱗皴悲嗟遍空山草朩為不春
隂嶺芽未吐使者牒巳頻心爭造化力先走銀臺均
選納無晝夜搗聲昏繼晨衆工何枯槁俯視彌傷神
皇帝尚廵狩東郊路多堙周廻遶天涯所獻愈艱勤
况减兵革困重兹困疲民未知供御餘誰合分此珍
頋省忝邦守又慙復因循茫茫滄海間丹憤何由申
右高所賦茶山詩也案唐制潮州造貢茶最多謂之
顧渚貢焙嵗造一萬八千四百斤大曆後始有進奉
建中二年高刺郡進三千六百串并詩此一章刻石
在貢焙故杜鴻漸與楊祭酒書云頋渚中山紫笋茶
兩片此物但恨帝未得嘗實所嘆息一片上太夫人
一片充昆弟同歠開成三年以貢不如法停刺史裴
充官
唐詩紀巻第三十五
唐詩紀事巻第三十六
　黎逢　閻濟美　裴交泰　劉皂
　　黎逢
小菀東望宫池柳色詩云上林新柳變小苑暮天晴
始望和煙密遥憐拂水輕色承陽氣暖隂帶御溝清
不厭隨風弱仍冝向日明垂絲遍閣榭飛絮觸簾旌
漸到依依處思聞出谷鸎
韋蘇州任京兆工曹日有荅貢士黎逢詩云彌月曠
不接公門但驅馳蘭草忽有贈持用慰所思不見心
微密况當相見時
逢氣貎山野及第年初塲後至便於簾前設席主司
異之誚其生踈必謂文詞稱是專令人伺之句句來
報初問云何人徘徊曰亦是常言既而將及數聮莫
不驚嘆遂擢第
逢登大暦十二年進士第
　　閻濟美
濟美大暦九年春下第將出闗獻坐主張謂詩六韻
曰謇諤王臣直文明雅量全望鑪金自躍應物鏡何
徧南國幽沉盡東堂禮樂宣轉令遊藝士更惜至公
年芳樹歡新景青雲泣暮天唯愁鳳池拜孤賤更誰
憐謂覽之問失第之因具以實告謂深有遺才之嘆
乃曰所投六韻必展後效明年濟美自江東繼薦就
試東都謂復主文雜文巳過繼欲帖經濟美辭以不
能謂曰禮闈故事亦許作詩贖帖遂命天津橋望洛
城殘雪題濟美曰新霽洛城端千家積雪寒未收清
禁色徧向上陽殘既而日勢巳晚詩未就謂云只㩀
見在將來一覽稱賞遂唱過盧景莊謂曰前足下試
蜡日祈天宗賦以魯丘對衛賜則子貢也乃作駟字
誤矣方悔之明日謂曰天寒急景諸君文巻不成未
可以呈宰相請重録送納既而索舊巻則駟字上朱
㸃在焉易巻之意蓋有在也到闕謂揖濟美曰前日
春間遺才所投六韻不敢暫忘幸副素懷矣濟美紀
其事曰前朝公相許與定分一靣不忘美哉
濟美正元末歴福建觀察為治簡易以工部尚書卒
濟美元和初刺華州劾華隂令柳澗贓罪韓愈使過
華上䟽理澗留中不下詔御史按得澗贓狀以愈妄
論復為國子博士
　　裴交㤗
長門怨云自閉長門經幾秋羅衣濕盡淚還流一種
峨嵋明月夜南宮歌吹北宮愁范攎曰近日舉場詩
尤新章孝摽對月云長安一夜千家月幾處笙歌幾
處愁有類乎裴交㤗交㤗正元間詩人
　　劉皂
長門怨云宮殿沉沉月色分昭陽宮漏不堪聞珊瑚
枕上千行淚不是思君是恨君
皂正元間人也
韋莊載皂長門怨云涙滴長門秋夜長愁心和雨到
昭陽涙㾗不學君恩斷拭却千行更萬行
唐詩紀事巻第三十六
唐詩紀事巻第三十七
　　元􁂴
􁂴為御史奉使東川於褒城題黄明府詩其序云昔
年曾於觧縣飲酒余為觥録事嘗於竇明府㕔有一
人至頻犯語令連飛十數觥不勝因迯去醒後問人
前虞卿黄丞也此後絶不復知元和四年三月奉使
東川十六日至褒城驛逡廵有黄明府見迎瞻其形
容髣髴似識問其前衘即曩日逃席黄氶也説向前
事黄生惘然而悟因饋酒一罇􁑾舟請余同載余不
免其意與之盡歡徧問褒陽山水則褒姒所奔之城
在其左諸葛所征之路次其右感今懐古作贈黄明
府詩曰昔年曾痛飲黄令困飛觥席上當時走馬前
今日迎依稀迷姓字積漸識平生故友身皆逺他鄉
眼暫明便邀連榻坐兼共剔舡行酒思臨風亂霜稜
拂地平不㸔深淺酌貪愴古今情迤邐七盤路坡拖
數大城花疑褒女笑棧息武侯征一種埋幽石空開
千載名出本事詩
稹聞西蜀薛濤有辭辯及爲監察使蜀以御史推鞠
難得見焉嚴司空潜知其意毎遣薛徃洎登翰林以
詩寄曰錦江滑膩峨眉秀生出文君與薛濤言語巧
稹以明經制䇿入仕其一篇自述曰延英引對碧衣
郎江硯宣毫各别床天子下簾親考試宫人手裏過
茶湯是時貴族並應制科用為男子榮進
連昌宫辭云連昌宫中滿宫竹歲乆無人森自束又
有牆頭千葉桃風動落花紅蔌蔌宫邊老人為余泣
小年選進因曾入上皇正在望僊樓太真同憑欄竿
立樓上樓前盡珠翠炫轉熒煌照天地歸來如夢復
如癡何睱備言宫裡事初過寒食一百六店食無煙
宫樹緑夜半髙樓絃索鳴賀老琵琶定場屋力士傳
呼覔念奴念奴潜伴諸郎宿湏㬰覔得又連催特勑
街中許燃燭春嬌滿眼睡紅消掠削雲鬟旋粧束飛
上九天歌一聲二十五郎吹管逐逡廵大遍梁州徹
色色龜兹轟緑續李摹擪笛傍宫牆偷得新翻數般
曲平明大駕發行宫萬人鼓舞途路中百官隊仗避
岐薛楊氏諸姨車闘風明年十月東都破御路猶存
禄山過驅令供頓不敢藏萬姓無聲淚潜墮兩京定
後六七年却尋家舎行宫前㽵園燒盡有枯井行宫
門闥樹宛然尔後相傳六皇帝不到離宫門乆閉徃
來年少説長安玄武樓前華萼廢去年因勑使斫竹
偶值門開暫相逐荆榛櫛比塞池塘狐鬼驕癡縁樹
偷鸚鵡舌文章分得鳯凰毛紛紛辭客多停筆箇箇
君候欲夢刀别後相思隔煙水菖蒲花發五雲高後
㢘問淛東乃有劉採春自淮甸而來容華奠比元贈
詩曰新粧巧様盡雙蛾褁慢常州透額羅正靣偷倫
光滑笏暖行輕踏皺紋波言辭雅措風流足舉止低
回秀媚多更有惱人腸斷處選詞能唱望夫歌望夫
歌者即羅嗊之曲也元云在淛河七年因醉題東武
其詩曰役役行人事紛紛碎簿書功夫兩衙盡留滯
七年餘病痛梅天發親情海㟁踈因循未歸得不是
憶鱸魚盧侍郎簡求戯曰丞相雖不爲鱸魚爲好鏡
湖春色耳謂採春也
公先娶京兆韋氏字蕙叢韋逝爲詩悼之曰曾經滄
海難爲水除却巫山不是雲岀本事傳
稹元和四年爲御史鞠獄梓潼樂天昆仲送至城西
而别後旬日昆仲與李侍郎建閑遊曲江及慈恩寺
飲酣作詩曰花時同醉破春愁醉折花枝作酒籌忽
憶故人天際去計程今日至梁州後旬日得元書果
以是日至褒仍寄詩曰夢見兄弟曲江頭也到慈恩
院院遊驛吏喚人排馬去忽驚身在古梁州千里魂
交合若符契自有感夢記備叙其事
朩舞榭欹傾基尚存文牎窈窕紗猶緑塵埋粉壁舊
花鈿鳥啄風筝碎珠玉上皇偏愛臨砌花依然御榻
臨街斜蛇出鷰巢盤闘拱菌生香按正當衙寢殿相
連端正樓太真梳洗樓上頭晨光未出簾影黒至今
反掛珊瑚鈎指向傍人因慟哭却出宫門淚相續自
從此後還閉門夜夜狐狸上門屋我聞此語心骨悲
太平誰致亂者誰翁言野父何分别耳聞眼見為君
説姚崇宋璟作相公勸諌上皇言語切爕理隂陽禾
黍豐調和中外無兵戎長官清平太守好揀選皆言
由相公開元欲末姚宋死朝庭漸漸由妃子祿山宫
裏飬作兒虢國門前閙如市弄權宰相不說名依稀
憶得楊與李廟謀㒹倒四海揺五十年來作瘡痏今
皇神聖丞相明詔書纔下呉蜀平官軍又取淮西賊
此賊亦除天下寧年年耕種宫前道今年不遣子孫
耕老翁此意深望幸努力廟謀休用兵
穆宗時嬪御多誦稹歌宫中號為元才子後荆南監
軍崔峻歸朝出稹連昌宫詞等百餘篇奏御穆宗大
悦即日拜祠部郎中知制誥稹上令狐文公書云某
始自御史府謫官於外十餘年矣閑誕無事遂用力
於詩章日益月滋有詩千餘首其間感物寓意可備
矇瞍之風逹者有之詞直氣麤罪戾是懼固不敢陳
露於人惟盃酒光景間屢為小碎篇章以自吟暢然
以為律體卑下格力不揚茍無姿態則䧟流俗常然
欲得思深語近韻律調新屬對無差而風情自逺然
而病未能也江湖間多有新進小生不知天下文有
宗主妄相倣傚而又從而失之遂至有褊淺之調皆
目為元和詩體某又與同門生白居昜友善居昜雅
能為詩就中愛驅駕文字窮極聲韻或為千言或為
五百言律詩以相投寄小生自審不能有以過之徃
徃戯排舊韻别創新詞名為次韻蓋欲以難相挑耳
江湖間為詩者或相倣傚或力不足則至於㒹倒語
言重複首尾韻同意等不異於篇亦目為元和詩體
而司文者考變異之由徃徃歸咎於某嘗以為雕蟲
小事不足自明也
樂天在洛大和中稹拜左丞相自越過洛以二詩别
樂天云君應恠我留連乆我欲與君辤别難白頭徒
侣漸稀少明日恐君無此歡又云自識君來三度别
這回白盡老髭䰅戀君不去君湏㑹知得後廻相見
無未幾死于鄂樂天哭之曰始以詩交終以詩訣絃
筆相絶其今日乎
屈指正元舊朝事幾人同見大和春(句/感興)兒歌楊栁
葉妾拂石榴花(句)逺路事無限相逄惟一言月色照
榮辱長安千萬門(公句/逄白)
右張為取作主客圗稹序言寄樂天云九嵗學賦詩
長者徃徃驚其可恠年十五六粗識聲病時貞元十
年已後徳皇帝春秋髙理務因人㝡不欲文法吏生
天下罪過外閫節將動十餘年不許相朝死於其地
不易者十八九而又將豪卒愎之處因喪負衆横相
賊殺告變駱驛使者迭窺旋以状聞天子曰某色將
某能遏亂亂衆寧附願為其師名為衆情其實逼詐
因而可之者又十八九前置介倅因縁交授者亦十
四五由是諸侯敢為自意有羅列兒孩以自固者有
開導蠻夷以自重者甚者視一境如一室刑殺其下
不啻六畜厚加剥奪名為進奉其實貢入之數百一
焉京城之中停第邸店以曲巷斷侯甸之内水陸腴
沃以鄉里計其餘奴婢資財生生之備稱是朝廷大
臣㕥謹慎不言為朴雅以時進見者不過一二親信
直臣議士徃徃抑塞禁省之間或繕完隤墜豪家大
帥乗聲相扇延及老㓜土木妖熾習俗不恠上不欲
令有司備宫闥中小碎湏求徃徃持幣帛以易餅餌
吏縁其端剽奪百貨勢不可禁僕時孩騃不慣聞見
獨於書傳中初習理亂萌漸心體悸震若不可活思
欲發之乆矣適有人以陳子昻感遇詩相示吟翫激
烈即日為寄思玄子詩二十首故鄭京兆於㒒為外
諸父深賜憐奨因以所賦呈獻京兆翁深相駭異秘
書少監王表在坐頋謂表曰使此兒五十不死其志
義何如哉惜吾軰不見其成就因召諸子訓責泣下
僕亦竊不自怠由是勇於為文又乆之得杜甫詩數
百首愛其浩蕩津涯處處臻到始病沈宋之不存寄
興而訝子昻之未暇旁備矣不數年與詩人楊巨源
友善日課為詩性復僻懶人事常有閑暇閑則有作
識足下時有詩數百篇矣習慣性靈遂成病蔽毎公
私感憤道義激揚朋友切磨古今成敗日月遷逝光
景舒慘山川勝勢風雲景色當花對酒樂罷哀餘通
滯屈伸悲歡合散至於疾恙其身悼懐昔遊凢所對
遇有常者則欲賦詩又不幸年三十二時有罪譴弃
今三十七矣三十六年間是丈夫心力壮時常在閑
處無所役用性不近道未能淡然忘懐又復懶於他
欲全盛之氣注射語言雜揉精粗遂成多文然亦未
嘗繕寫適值河東李明府景儉在江陵時僻好僕詩
章謂能為觧欲得盡取觀覽僕因撰成巻軸其中有
㫖意可觀而詞近古徃者為古諷意亦可觀而流在
樂府者為樂諷詞雖近古而止於吟寫情性者為古
體詞實樂流而止於模象物色者為新題樂府聲勢
㳂順屬對稳切者為律詩仍以七言五言為兩體其
中有稍存寄興與諷為流者為律諷不幸少有伉儷
之悲撫存感徃成數十詩取潘子悼亡為題又有以
于教化者近昵婦人暈淡眉目綰約頭䰅衣服脩廣
之度及匹配色澤尤極恠艶因為艶詩百餘首詞有
今古又兩體自十六時至是元和七年矣有詩八百
首色類相從共成十體凢二十巻自笑冗辭亦不復
致之於行李昨來京師偶在箱篋及通行盡置足下
僅亦有説僕聞上士立徳其次立事不遇立言凢人
急位其次急利下急食僕天與不厚既乏全然之徳
命與不遇未遭可為之事性與不恵復無垂範之言
兀兀狂癡行近四十徼名取位不過於第八品而冒
憲已六七年授通之初有習通之熟者曰地濕墊卑
褊人士稀少近歳荒札死亡過半邑無吏市無貨百
姓茹草朩刺史以下計粒而食大有虎豹蛇虺之患
小有蟆蚋浮塵蜘蛛之類皆能鑚囓肌膚使人瘡痏
夏多隂霪秋為痢瘧地無醫巫藥石萬里病者有百
死一生之慮夫何以僕之命不厚也如此智不足也
又如此其所詣之憂險也又復如此則安能保持萬
全與足下必復京輦以湏他日立言立事之驗耶但
恐一旦與急食相扶而終使足下受天下有不如已
之誚是用悉所為文留穢箱笥比夫格奕樗里之戯
猶曰愈於飽食僕所為又不愈於格奕樗里之戯乎
昨行巴南道中又有詩五十一首文書中得七年已
後所為向二百篇繁亂冗雜不復置之執事前所寄
思玄子者小歳為文不能自足其意貴其起予之始
且志京兆公見遇之由今亦寫爲古諷之一移諸左
右僕少時授吹嘘之術於鄭先生病懶不就今在閑
處思欲怡神保和以求其内異日亦不復費詞於無
用之文矣省視之煩庻亦已於是乎
琵琶歌(此後並新題樂府/寄管兒兼管鉄山)琵琶宫調八十一旋宫三
調彈不出玄宗偏許賀懐智叚師此藝還相匹自後
流傳指撥衰崐崘善才徒尔爲鴻聲少得似雷吼(聲/去)
　絃不敢彈羊皮人間竒事㑹相續但有卞和無有
玉叚師弟子數十人李家管兒稱上足管兒不作供
奉兒抛在東都雙鬢絲逄人便請送盃盞㸔盡工夫
人不知李家兄弟皆愛酒我是酒徒為宻友著作曽
邀連夜宿中輾清溪華新緑平明船在管兒行盡日
聽彈無限曲曲名無限知者鮮霓裳羽衣偏宛轉凉
州大遍最毫嘈緑腰散序多籠撚我聞此曲深賞竒
賞著竒處驚管兒管兒為我雙淚垂自彈此曲長長
悲淚垂捍撥朱絃濕氷泉嗚咽流鶯澁因兹彈作雨
霖鈴風雨蕭條鬼神泣一彈既罷又一彈珠幢夜靜
風珊珊低佪慢弄闗山思坐對燕然秋月寒月寒一
聲深殿磬驟彈曲破音繁併百萬金鈴旋(聲/去)玉盤醉
客滿船皆暫醒自兹聽後六七年管兒在洛我朝天
游想慈恩杏園裡夢寐仁風花樹前去年御史留東
臺公私蹙促顔不開今春制獄正撩亂晝夜推囚心
似灰暫輟歸時尋著作著作南園花拆萼煙支耀眼
桃正紅雪片滿溪梅巳落是夕青春值三五花枝向
月雲含吐著作施罇命管兒管兒乆别今方覩管兒
還為彈緑腰緑腰依舊聲迢迢猿鳴雪岫來三峽鶴
唳晴空聞九霄逡廵彈得緑腰徹霜刀破竹無殘節
幽闗鵶軋胡鴈悲斷絃砉騞層氷裂我為含凄歎竒
絶許作是歌始終説藝竒思寡塵事多許來寒暑又
經過如今左降在閑處始為管兒歌此歌此歌寄管
兒管兒憂尔衰尔衰之後繼者誰繼之無乃在鐡山
鐡山已近曹穆間(才/二善)性靈甚好功猶淺急處未得
臻幽閑努力鐡山勤學取莫遣後來無所祖
何滿子歌(唐有態作/張胡南坐為)何滿能歌能宛轉天寳年中
世稱罕嬰刑繫在囹圄間下調哀音歌憤懣棃園弟
子奏玄宗一唱承恩覊網緩便將何滿為曲名御譜
親題樂府纂魚家入内本領絶葉氏有年聲氣短自
　徒煩記得詞㸃拍纔成已夸誕我居湖外拜君侯
正值灰飛仲春琯廣宴江亭為我開紅粧遲日花枝
暖此時有態踏華筵未吐芳詞㒵夷坦翠蛾轉盻揺
雀釵碧袖歌垂飜鸖卵定靣凝眸一聲發雲停塵下
何勞筭迢迢擊磬逺玲玲一一貫珠匀欵欵犯羽含
商移調態留情度意抛絃管湘妃寳瑟上水來秦女
玉簫空外滿纒綿疊破最慇勤整頓衣裳事閑散水
含逺溜咽還通鸎泥晩花啼漸嬾歛黛吞聲若自冤
鄭袖見捐西子浣隂山鳴鴈曉斷行巫峽哀猿夜呼
伴古者諸侯饗外賔鹿鳴三奏陳圭瓉何如有態一
曲終牙籌記令紅螺盞
五絃彈云趙壁五絃彈徴調徴聲巉絶何清峭辭雄
皓鸖警露啼失子哀猿繞林嘯風入春松正凌亂鸎
含曉舌憐驕妙嗚嗚暗溜咽氷泉殺殺霜刀澁寒鞘
促節頻催漸繁撥珠幢斗絶金鈴掉千　鳴鏑發胡
弓萬片清球擊虞廟衆樂雖同第一部徳宗皇帝常
偏召旬休節假暫歸來一聲狂殺長安少主第侯家
最難見挼(反/蘇雷)歌按曲皆承詔水晶簾外散貴嬪瑇
瑁筵心伴中要臣有五賢非此絃或在拘囚或屠釣
一賢得進勝累百兩賢得進同周邵三賢仕漢滅暴
强四賢鎮岳寧邊徼五賢並用調五常五常既序三
光矅趙璧五絃非此賢九九何勞設庭燎
放言五首云近來逄酒便髙歌醉舞詩狂漸欲磨五
斗觧酲猶恨少十分飛盞未慊多眼前讎敵都休問
身外功名一任他死是等閑生也得擬將何事奈吾
何
莫將心事厭長沙雲到何方不是家酒熟餔糟學漁
父飯來開口似神鵶竹枝待鳯千莖直柳樹迎風一
向斜揔被天公霑雨露等頭成長盡生涯
霆轟電烻數聲頻不奈狂夫不藉身縱使被雷燒作
燼寧殊埋骨颺為塵得成蝴蝶尋花樹儻化江魚棹
錦鱗必若乖龍在諸處何湏警動自來人
安得心源處處安何勞終日望林巒玉英惟向火中
冷蓮葉元來水上乾寗戚飯牛圖底事陸通歌鳯也
無端孫登不語啓期樂各自當情各自歡
三十年來世上行也曾狂走趂浮名兩廻左降湏知
命數度登朝何處榮乞我杯中松葉滿遮渠肘上柳
枝生他時定葬燒缸地賣與人家得酒盛
和樂天過秘閣書省舊㕔云聞君西省重徘徊秘閣
書房次第開壁記欲題三編合吏人驚問十年來經
排蠧簡憐初撥芸長陳根識舊栽司馬見詩心最苦
滿身蚊蚋笑煙埃
和樂天贈楊秘書云昔與楊郎在帝城搜天斡地覔
詩情曾因並句甘稱小不為論年便喚兄刮骨直穿
由苦闘夢腸翻出暫閑行因君投贈還相和老去那
能竟底名
琵琶云學語胡兒撼土鈴甘州破裏最星星使君自
恨常多事不得工夫夜夜聼
内状詩寄楊白二員外(制誥/時知)天門暗闢玉錚鍧晝送
中樞曉禁清彤管内人書細膩金奩御印篆分明衝
街不避将軍令䟦勑兼題宰相名南省郎中誰得詔
與君将向世間行
酬樂天餘思不盡加為六諳之作律吕同聲我愛身
文章君是一伶倫衆推賈誼為才子帝喜相如作侍
臣(巻云白才子文章及樂天知制誥詞云覧其詞賦/樂天先有秦中吟及百節判皆為書肆書賈題其)
(並一處時/喜與相如)次韻千言曾報荅(數首予皆用本韻酬和/樂天曽寄予千字律詩)
(成風耳/後來遂以)直詞三道共經綸(求千軰功直詞䇿以盡/樂天與予同應制科其)
(具之字詩謹中爾/經邦之術其事已)元詩駮雜真難辯(詩傳流諸處身/後軰好偽作予)
(皆云是余所撰及/勘驗無一篇是者/到㑹稽以有人寫宫詞百篇及雜詩兩巻)白撲流傳
用轉新(式禁中號曰白撲毎有新入學士求訪寳重/樂天於翰林中書取/詔批荅同等撰為)
(典也/過於六)蔡女圖書雖在口(書四百餘篇/蔡琰口誦家)于公門户豈
生塵(川八十家寃憤一言中因感無兒之嘆故余自/樂天嘗贈予詩云詩心如肺石動必逹窮民東)
(句/有此)商瞿未老猶希兾莫把籯金便付人
寄湖西李大夫四首云柳眼梅心漸欲春白頭西望
憶何人金陵太守曽相伴共踏銀䑓一路塵
蘂珠深處少人知網索西臨太液池　殿曉聞天語
後步廊騎馬笑相隨(士候對歇於此/網索在太液上學)
禁林同直話交情無夜無曽不到明最憶西樓人静
後玉晨鐘磬兩三聲(宸殿後靣也/玉晨觀在紫)
由來鵬化便圖南浙右雖雄我未甘早渡西江好歸
去莫抛舟檝滯春潭
徽之善紀事如䑓中鞠獄贈周兄詩云閙装轡頭繘
静拭腰帯班鷂子繡線􁗰狗兒金油(去)鐶又坐卧摩
錦褥捧擁綟絲鬢罰俸西歸詩邀我上華筵横頭坐
賔位那知我年少深觧酒中事能唱犯聲歌偏精變
籌義含詞徙殘拍促舞逓繁吹呌噪擲投盤生獰攝
觥使寄呉士矩云予時最年少專務酒中職未觧媿
生獰偏矜任狂直曲庇桃根盞横講捎雲式亂布闘
分朋惟新間䜛慝耻作最先吐羞言未朝食酬東川
季相公云昔附赤霄羽葳蕤逰紫垣闕班香案上奏
語玉晨尊酬白學士云並入紅蘭署偏親白王䂓又
闘班雲洶湧開扇雉参差又􁞟棃通蒂朽(味/無)火米帯
芒炊(精/不)芽笋錢筒束鯾魚箭羽鬐又病賽烏稱鬼巫
占瓦代龜(烏鬼/南人賽)紀懐贈李六云昔冠諸生首初因
三道徴公卿碧墀㑹名姓白麻稱荅胡靈之云矮馬
駞鬉䪜犛(茒)牛獸靣纓一船席外語三榼拍心精傳
盞加分數横波鄭目成葉奴歌淅淅(塩)媚子侮卿卿
又環坐唯更草枝盤漸廢觥又柳愛凌寒軟梅憐上
畨驚又雨催魚火熖風引(去)竹枝聲店卧戯呈諸公
籌筋隨宜放投盤止罰啀紅娘留醉打(抛打曲名/舞引紅娘)觥
使及醒差(席上古聀/酒中觥使)又搶旗如在手(色目/籌筋)那復敢葳
㠢酬樂天東南行云科試銓衡局衙參典校厨(同年/書判)
(同省/校正)月中分桂樹天上識菖蒲又白麻雲色膩墨詔
電光徂又祖竹聚新筍孫枝壓舊梧又酬樂天待漏
入閣云未勘銀䑓契先挑浴殿闗沃心因特召承㫖
絶常班(學士上/承㫖在)颭閃才人袖(傳詔/宫官)嘔鵶軟轝鐶宫花
低作帳雲從積成山宻視樞機草偷瞻咫尺顔恩垂
天語近對乆漏聲閑丹陛曽同立金鑾恨獨攀(舎人/樂天)
(翰林/徽之)筆無鴻業潤視愧紫文殷河水通天上瀛洲接
世間謫仙名籍在何不重來還神麹酒云七月調神
麹三春釀綠醽雕鐫荆玉盞烘透内丘瓶戴光弓詩
云潞府筋角勁戴光因合成閑吟云晻淡州煙白籬
篩日脚紅江喧過雲雨船泊打頭風底子收魚市鴉
兒噪荻叢不堪堤上立滿眼是蚊䖝狂醉云崐亭今
日㒹狂醉舞引紅娘亂打人亞枝紅云平陽地上亞
枝紅(在池上/桃花平)悵望山郵是事同還向萬莖深竹裡一
枝渾卧碧流中
稹在鄂州周復為從事常命酬唱復簮笏見稹曰某
偶以大人徃還獲一第其實不能詩賦稹曰質實如
是賢於能詩逺矣
一云徽之守浙東樂天守蘇䑓逓簡唱和内一聮云
有月多同賞無杯不共持兩地暗合
唐詩紀事巻第三十七
唐詩紀事巻第三十八
　　白居易
張為以居易為廣大教化主取其讀史詩云含沙射
人影雖病人不知巧言誣人罪至死人不疑掇蜂殺
愛子掩鼻戮寵姫弘恭䧟蕭望趙髙謀李斯隂徳既
必報陽禍豈虛施人事雖可罔天道終難欺明即有
刑辟幽即有神祗茍免勿私喜鬼得而誅之又取秦
中吟云厚地植桑麻所用濟生民生民理布帛所求
活一身身外充征賦上以奉君親國家定兩税本意
在憂人厥初防其滛明勑内外臣税外加一物皆以
枉發論奈何歳月乆貪吏得因循役我以求寵歛桒
無冬春織絹未盈疋繰絲未盈斤里胥廹我納不許
蹔逡廵歳暮天地閉隂風生破村夜深煙火盡霰雪
白紛紛幼者形不蔽老者體無温悲喘與寒氣併入
鼻頭辛昨日輸殘税因窺官庫門繒帛如山積絲絮
如雲屯號為羡餘物隨日獻至尊奪我身上暖買尔
眼前恩進入瓊林庫歳乆化為塵又取寓意云豫章
生深山七年而後知挺髙二百尺本末皆十圍天子
建明堂此材獨中規匠人執斤墨採度将有期孟冬
草朩枯烈火燎于陂狂風吹猛熖從根燒到枝養培
二十年方成棟樑姿一朝為灰燼柯葉無孑遺地雖
生爾材天不與尔時不如糞上芝猶有人掇之已矣
勿重陳重陳令人悲勿悲焚燒苦但悲採用遲又取
赫赫京内史奕奕中書郎昨傳徴拜日恩私頋殊常
貂冠水蒼玉紫綬黄金章佩服身未暖已聞竄炎荒
親戚不得别吞聲泣路旁賔客亦已散門前雀羅張
富貴來未乆倐如瓦溝霜權勢言尤速瞥若石火光
不如守貧賤貧賤可乆長傳語宦遊子且來歸故鄉
又取得意减别恨半酣還逺程之句又人吏留不得
直入故山雲之句又長生不似無生理休向青山學
錬丹之句又曰髪鑷不盡根在愁腸中之句又與薛
濤云峨眉山勢接雲霓欲逐劉郎北路迷若似剡中
容昜到春風猶隔武陵溪(主客圖/巳上皆)
序洛詩序云序洛詩樂天自叙在洛之樂也予歴覽
古今歌詩自風騷之後蘇李以還(為五言詩/李陵蘇武)次及鮑
謝徒迄于李杜軰其間詞人聞知者累百詩章流傳
者鉅萬觀其所自多因䜛冤譴逐征戍行旅凍餒病
老存歿别離情發於中文形於外故憤憂怨傷之作
通計今十八九焉世所謂文士多數竒詩人尤命薄
於斯見矣又知理安之世少離亂之時多亦明矣予
不佞喜文嗜詩自幼及老著詩數千首以其多矣故
章句在人口姓字落詩流雖才不逮古人然所作不
啻數千首作一數竒命薄之士亦有餘矣今壽過耳
順幸無病苦官至三品免罹飢寒此一樂也大和二
年詔受刑部侍郎明年就領河南尹事又三年病免
歸履道里弟再受賔客分司自三年春至八年夏至
洛凡五周年作詩四百三十二首除喪明哭子十數
篇外其他皆寄懐於酒或取意於琴閑適有餘酣樂
不暇苦詞無一字憂歎無一聲豈牽强所能致耶蓋
亦發中而形外耳斯樂也實本之於省分知足濟之
以家給身閑文之以觴詠絃歌飾之以山水風月此
而不適何徃而適哉兹又以重吾樂也予嘗云治世
之音安以樂閑居之詩泰以適茍非理世安得閑居
故集洛詩别為序引不獨記東都履道里有閑居泰
適之叟亦欲知皇唐大和歳有理世安樂之音集而
序之以侯夫棌詩者甲寅歳七月十日云尔
元㣲之長慶集序云憲宗皇帝冊召天下士樂天對
詔稱㫖又登甲科未幾入翰林掌制誥比上書言得
失因為賀雨詩秦中吟等數十章指言天下事時人
北之風騷焉予始與樂天同校秘書前後多以詩章
相贈答會予譴掾江陵樂天猶在翰林寄予百韻律
詩及雜體前後數十章是後各佐江通復相詶寄巴
蜀江楚閒洎長安中少年遞相倣效競作新詞自謂
為元和詩而樂天秦中吟賀雨諷諭等篇時人罕能
知者然而二十年閒禁省觀寺郵候牆壁之上無不
書王公妾婦牛童馬走之口無不道至扵繕冩模勒
衒賣扵市井或持之以交酒茗者處處皆是其甚者
有至扵盗竊名姓苟求自售雜亂閒廁無可奈何予
嘗扵平水市中(草市名/鏡湖傍)見村校諸童競習詩召而問
之皆對曰先生教我樂天微之詩固亦不知予之為
微之也又云雞林賈人求市頗切自云本國宰相每
以百金換一篇其甚偽者宰相輙能辨别之自篇章
以來未有如是流傳之廣者長慶四年樂天自杭州
刺史以右庶子詔還予時刺會稽因得盡徴其文手
自排纘成五十巻凡二千一百九十一首前輩多以
前集中集為名予以為陛下眀年秋當改元長慶扵
是因號曰白氏長慶集大凡人之文各有所長樂天
之長可以為多矣夫以諷諭之詩長扵激閒適之詩
長扵遣感傷之詩長扵切五字律詩百言而上長扵
贍五字七字百言而下長扵情賦贊箴戒之類長扵
當碑記叙事制誥長扵實啟表奏狀長扵直書檄詞
策剖判長扵盡總而言之不亦多乎哉至扵樂天之
官族景行與予之交分淺深非叙文之要也故不書
與元九書云夫文尚矣三才各有文天之文三光首
之地之文五材首之人之文六經首之就六經言詩
又首之何者聖人感人心而天下和平感人心者莫
先乎情莫始乎言莫切乎聲莫深乎義詩者根情苗
言華聲實義上自賢聖下至愚騃微及豚魚幽及鬼
神羣分而氣同形異而情一未有聲入而不應情交
而不感者聖人知其然因其言經之以六義縁其聲
緯之以五音五音韻義有類韻協則言順言順則聲
易入類舉則情見情見則感易交扵是乎孕大含深
貫微洞密上下通而一氣㤗憂樂合而百志熙五帝
三皇所以直道而行垂拱而理者掲此以為大柄決
此以為大竇也故聞元首眀股肱良之歌則知虞道
昌矣聞五子洛汭之歌則知夏政荒矣言者無罪聞
者作戒言者聞者莫不兩盡其心焉洎周衰秦興採
詩官廢上不以詩補察時政下不以歌洩導人情乃
至扵謟成之風動救失之道缺于時六義始刓矣國
風變為騷辭五言始扵蘇李蘇李騷人皆不遇者各
繫其志發而為文故河梁之句止扵傷别澤畔之吟
歸扵怨思彷徨抑欎不暇及他耳然去詩未逺梗概
尚存故興離别則引雙鳧一雁為喻諷君子小人則
引香草惡鳥為比雖義類不具猶得風人之什二三
焉于時六義始缺矣晋宋以還得者盖寡以康樂之
奥博多溺扵山水以淵眀之髙古偏放扵田園江鮑
之流又狹扵此如梁鴻五噫之例者百無一二焉扵
時六義寖微矣陵夷至扵梁陳閒率不過嘲風雪弄
花草而已噫風雪花草之物三百篇中豈捨之乎頋
所用何如耳設如北風其凉假風以刺威虐也雨雪
霏霏以愍征役也棠棣之華感華以諷兄弟也采采
芣苢美草以樂有子也皆興發扵此而義歸扵彼反
是者可乎哉然則餘霞散成綺澄江淨如練離花先
委露别葉乍辭風之什麗則麗矣吾不知其所諷焉
故僕所謂嘲風雪弄花草而已于時六義盡去矣唐
興二百年其閒詩人不可勝數所可舉者陳子昂
有感遇詩二十首鮑魴有感興詩十五首又詩之豪
者世稱李杜之作才已竒矣人不逮矣索其風雅比
興十無一焉杜詩最多可傳者千餘篇至扵貫穿今
古覼縷格律盡工盡善又過扵李然撮其新安吏石
壕吏潼關吏塞蘆子留花門之章朱門酒肉臭路有
凍死骨之句亦不過三四十首杜尚如此况不逮杜
者乎僕嘗痛詩道崩壊忽忽憤發或食輟哺夜輟寢
不量材力欲扶起之嗟乎事有大謬者又不可一二
而言然亦不能不麤陳于左右僕始生六七月時乳
母抱弄扵書屏下有指無字之字示僕者僕雖口未
能言心已黙識後有問此二字者雖百十其試而指
之不差則僕宿昔之縁已在文字中矣及五六嵗便
學為詩九嵗諳識聲韻十五六始知有進士苦節讀
書二十已來晝課賦夜課書閒又課詩不遑寢息矣
以至扵口舌成瘡手肘成胝既壯而膚革不豊盈未
老而齒髪早衰白瞥瞥然如飛蠅垂珠在眸子中者
動以萬數盖以苦學力文所致又自悲矣家貧多故
二十七方從鄉試既第之後雖專扵科試亦不廢詩
及授校書郎時已盈三四百首或出示交友如足下
輩見皆謂之工其實未窺作者之域耳自登朝來年
齒漸長閲事漸多每與人言多詢時務每讀書史多
求理道始知文章合為時而著歌詩合為事而作是
時皇帝初即位宰府有正人屢降璽書訪人急病僕
當此日擢在翰林身是諌官手請諌紙啟奏之外有
可以救濟人病裨補時闕而難扵指言者輙詠歌之
欲稍稍遞進聞扵上上以廣宸聰副憂勤次以酬恩
奨塞言責下以復吾平生之志豈圖志未就而悔已
生言未聞而謗已成矣又請為左右終言之凡聞僕
賀雨詩而衆口籍籍已謂非宜矣聞僕哭孔戡詩衆
面脈脈盡不悦矣聞秦中吟則權豪貴近者相目而
變色矣聞樂逰園寄足下詩則執政柄者扼腕矣聞
宿紫閣村詩則握軍要者切齒矣大率如此不可徧
舉不相與者號為沽名號為詆訐號為訕謗苟相與
者則如牛僧孺之戒焉乃至骨肉妻孥皆以我為非
也其不我非者舉不過三兩人有鄧魴者見僕詩而
喜無何而魴死有唐衢者見僕詩而泣未㡬而衢死
其餘則足下又十年來困躓若此嗚呼豈六義四始
之風天將破壊不可支持耶抑又不知天之意不欲
使下人之病苦聞扵上耶不然何有志扵詩者不利
若此之甚也然僕又自思關東一男子耳除讀書属
文外其他懵然無知乃至書畫棊博可以接羣居之
歡者一無通曉即其愚拙可知矣初應進士時中朝無
緦麻之親逹官無半面之舊筞蹇歩扵利足之途張
空拳扵戰文之場十年之閒三登科第名入衆耳迹
升清貴出交賢俊入侍冕旒始得名扵文章終得罪
扵文章亦其宜也日者又聞親友閒説禮吏部舉選
人多以僕私試賦判傳為凖的其餘詩句亦徃徃在
人口中僕恧然自愧不之信也及再來長安又聞有
軍使髙霞寓者欲聘娼妓妓大誇曰我誦得白學士
長恨歌豈同他妓哉由是増價又足下書云到通州
日見江館柱閒有題僕詩者復何人哉又昨過漢南
日適遇主人集衆樂娛他賔諸妓見僕來指而相頋
曰此是秦中吟長恨歌主耳自長安抵江西三四千
里凡鄉校佛寺逆旅行舟之中徃徃有題僕詩者士
庶僧徒孀婦處女之口每每有詠僕詩者此誠雕蟲
之戲不足為多今時俗所重正在此耳雖前賢如淵
雲者前輩如李杜者亦未能忘情扵其閒古人云名
者公器不可以多取僕是何者竊時之名已多既竊
時名又欲竊時之富貴使已為造物者肯兼與之乎
今之迍窮理固然也况詩人多蹇如陳子昻杜甫各
授一拾遺而迍剥至死李白孟浩然輩不及一命窮
悴終身近日孟郊六十終試協律張籍五十未離一
太祝彼何人哉彼何人哉况僕之才又不逮彼今雖
讁在逺郡而官品至第五月俸四五萬寒有衣饑有
食給身之外施及家人亦可謂不負白氏之子矣微
之微之勿念我哉僕數月來檢討囊篋中得新舊詩
各以類分分為卷首自拾遺來凡所遇所感關扵美
刺興比者又自武徳訖元和因事立題題為新樂府
者共一百五十首謂之諷諭詩又或退公獨䖏或移
病閒居知足保和吟翫性情者一百首謂之閒適詩
又有事物牽扵外情理動扵内随感遇而形扵歎詠
者一百首謂之感傷詩又有五言七言長句絶句自
一百韻至兩韻者四百餘首謂之雜律詩凡為十五
卷約八百首異時相見當盡致扵執事微之古人云
窮則獨善其身逹則兼濟天下僕雖不肖常師此語
大丈夫所守者道所待者時時之來也為雲龍為風
鵬勃然突然陳力以出時之不來也為霧豹為㝠鴻
寂兮寥兮奉身而退進退出處何徃而不自得哉故僕志
在兼濟行在獨善奉而始終之則為道言而發眀之
則為詩謂之諷諭詩兼濟之志也謂之閒適詩獨善
之義也故覽僕詩知僕之道焉其餘雜律詩或誘扵
一時一物發扵一笑一吟率然成章非平生所尚者
但以親朋合散之際取其釋恨佐懽今銓次之閒未
能刪去他時有為我編集斯文者略之可也微之夫
貴耳賤目榮古陋今人之大情也僕不能逺徴古舊
如近嵗韋蘇州歌行清麗之外頗近興諷其五言詩
又髙雅閒澹自成一家之體今之秉筆誰能及之然
當蘇州在時人亦未甚愛重必待身後然後人貴之
今僕之詩人所愛者悉不過雜律詩與長恨歌已下
耳時之所重僕之所輕至扵諷諭者意激而言質閒
適者思澹而詞迂以質合迂宜人之不愛也今所愛
者竝世而生獨足下耳然千百年後安知復無如足
下者出而知愛我詩哉故自八九年來與足下小通
則以詩相戒小窮則以詩相勉索居則以詩相慰同
處則以詩相娛知吾最要率以詩也如今年春逰城
南時與足下馬上相戲因各誦新豔小律不雜他篇
自皇子陂歸昭國里迭吟遞唱不絶聲者二十里餘
樊李在傍無所措口知我者以為詩仙不知我者以
為詩魔何則勞心靈役聲氣連朝接夕不自知其苦
非魔而何偶同人當美景或花時宴罷或月夜酒酣
一詠一吟不知老之將至雖驂鸞鶴逰蓬瀛者之適
無以加扵此焉又非仙而何微之微之此吾所以與
足下外形骸脱蹤蹟傲軒鼎輕人寰者又以此也當
此之時足下興有餘力且與僕悉索還徃中詩取其
尤長者如張十八古樂府李二十新歌行盧楊二𥙿
書律詩竇七元八絶句博取精掇編而次之號元白
徃還詩集衆君子得擬議於此者莫不踊躍欣喜以
為盛事嗟乎言未終而足下左轉不數月而僕又繼
行心期索然何日成就又可為之歎息又僕嘗語足
下凡人為文私於自是不忍於割截或失於繁多其
間妍媸益又自惑必待文友有公鑒無姑息者討論
而削奪之然後繁簡當否得其中矣况僕與足下為
文尤患其多已尚病之况他人乎今且各纂詩筆粗
為卷弟待與足下相見日各出所有終前志焉又不
知相遇是何年相見是何地溘然而至則如之何微
之㣲之知我心哉潯陽臘月江風苦寒嵗莫鮮懽夜
長無睡引筆鋪紙悄然燈前有念則書言無次第勿
以繁雜為倦且以代一夕之話也㣲之㣲之知我心
哉
唐紀紀事卷第三十八
唐詩紀事巻第三十九
　白居易　韋式　崔玄亮　牛僧孺
　李紳　沈傳師　盧羣　劉禹錫
　封孟紳　陳潤
　　　白居易
按樂天生於代宗大曆七年壬子(十日/正月二)大和七年
樂天尹河南元日對酒詩云今朝呉與洛相憶一欣
然夢得君知否俱過本命年又詩云何事同生壬子
歲老於崔相及劉郎序云余注云余與蘇州劉郎中
同生(子/壬)歲今年六十三退之生於大曆三年戊申㣲
之生於徳宗建中元年庚申卒於大和五年時年五
十三少樂天八歲
徳宗正元十六年己卯中書舍人髙郢下及第第四
人省試性習相近逺賦玉水記方流詩時年二十八
樂天送侯權秀才序云正元十五年予與侯生俱爲
宣城守所貢明年春予中春官第(啇隱銘云年二十/傳云年二十七李)
(六)
十七年庚辰試中書判拔萃補校書郎樂天泛渭賦
序云右丞相髙公之掌貢舉也予以鄉貢進士舉及
第左丞相鄭公(瑜/珣)之領選部也予以書判拔萃選登
科十九年天子並命二公對掌鈞軸(塤薨二公入相/是年齊抗罷崔)
憲宗元和元年丙戌四月以賢良方正對䇿乙等冬
十二月尉盩厔為集賢校理賦長恨歌于盩厔是月
召入翰林為學士遷左拾遺(為拾遺/元和二年)樂天曲江感
秋詩云元和二年秋我年三十七長慶二年秋我年
五十一序云元和二年三年四年予毎歳有曲江感
秋詩是時予為左拾遺翰林學士
賀雨詩元和三年冬作
諷諭樂府詞元和四年作(言分為五十首/凢九千二百五十)秦中吟
等詩皆拾遺時拾遺歳滿當遷憲宗聽自擇官樂天
請如姜公輔以學士兼京兆戶曹叅軍以便親養詔
可
五年以母喪解還有渭上等詩洎效陶淵明詩十六
首
七年拜左賛善大夫居昭國里酬張十八訪宿云昔
我為近臣君常稀到門今我官職冷唯君來徃頻又
寄元八云進入閤前拜退就廊下飡歸來昭國里人
卧馬歇鞍却坐至日午起坐心浩然又十年贈杓直
云已年四十四又為五品官盖為賛善大夫首尾四
年
十年秋或言居昜母墮井死賦新井詩出爲刺史王
涯言其不可乃貶江州司馬(相嫌其出位故也/論盗殺武元衡事宰)
樂天東南行一百韻其間云愽望移門籍潯陽佐郡
符注云十年春㣲之移佐通州其年秋予出佐潯陽
十一年秋賦琵琶行時年四十五矣詩云行年四十
五兩鬢半蒼蒼清瘦詩成癖麁豪酒放狂老來尤委
命安處即爲鄉或擬廬山下來春結草堂
十二年裴度平淮西
十三年冬移刺忠州三遊洞庭序云平淮西之明年
冬予自江州司馬授忠州刺史㣲之自通州司馬授
號州長史又明年春各祗命之郡與知退偕行三月
十一日參㑹於夷陵又賦詩云澧氷店頭春盡日(年/十)
送君馬上謫通川夷陵峽口明月夜此處逄君是偶
然一别五年方見面相携三宿未回舡是也
十五年正月徳宗崩穆宗立召為司馬員外郎是年
寒食夜詩云四十九年身老日一百五夜月明天抱
膝思量何事在癡男騃女喚鞦韆又初除尚書郎脱
刺史緋詩云頭白喜抛黄草峽眼明驚拆紫泥書便
留朱紱還銓閣却着青袍侍玉除是歳下峽自商山
路還朝有商山路詩云萬里路長在六年身始歸所
經多舊舘太半主人非(是六年矣/自十年至)
明年除主客郎中知制誥(元年/長慶)以詩贈王十一李七
元九王舎人云紫垣曹局聮華地白鬢郎官老醜時
莫怪不如君氣味此中來挍十年遲(中人之薦入為/時元㣲之亦以)
(人/舎)是年除中書舎人有絲綸閣下文章静等詩
長慶二年七(自/月)舎人匄外出守杭州(謀趙國急丨樂/時河北復丨亂)
(乃匄外遷/天論事不合)次藍溪詩云既居可言地願助朝廷理
伏閣三上章戇愚不稱㫖聖人存大體優貸容不死
鳯詔停舎人魚書除刺史
長慶三年二月五日杭州花下作云二月五日花如
雪五十二人頭似霜聞有酒時湏笑樂不闗身事莫
思量
長慶四年以太子左庻子分司東都(宗崩恭宗立/是歳正月穆)三
年為刺史無政在人口唯向郡城中題詩千餘首慙
為甘棠詠豈有思人不三年為刺史飲氷復食蘖唯
向天笁山取得兩片石此秪有千金無乃傷清白(月/三)
(杭州則分司當在秋時/作錢塘湖石記時猶在)洛中詩云五年職翰林四年
蒞潯陽一年巴郡守半年南宫郎二年直綸閣三年
刺史堂凡此十五載有詩千餘章
寳曆元年三月餘守蘇州是年七月有呉郡詩石記
明年病免(日前蘇州刺史曰白居易記是歳十二月/華嚴經社石記云寳曆二年九月二十五)
(文宗立/恭帝崩)
樂天欲去郡有自詠五章其一云官舎非我廬官園
非我樹洛中有小宅渭上有别墅既無婚嫁累幸有
歸休處歸去誠已遲猶勝不歸去又宿滎陽詩云生
長在滎陽少小辤鄉曲迢迢四十載復到滎陽宿去
時年十二今年五十六(和元年也/時文宗大)
文宗大和元年以秘書監召十月上旬誕聖之日樂
天以祕書監與沙門義林道士楊洪元發問酬難是
歳遷刑部侍郎㣲之於浙東就拜尚書樂天詩云我
為憲部入南宫君作尚書鎮浙東老去一時成白首
别來七度換春風是也
二年歳暮詠懐云窮冬月末兩三日半百年過六七
時龍尾趂朝無氣力牛頭叅道有心期榮華外物終
湏悟老病傍人豈得知猶被妻兒教漸退莫求致仕
且分司
時二李黨事興樂天畏禍求退故詠懐云人間禍福
愚難料世上風波老不禁萬一差池似前事又應追
悔不抽簮
二年春移病還東都是年夏得請為太子賔客分司
(是不出東呉矣/見池上篇序自)将至東都先寄令狐留守云東都添
箇狂賔客先報壷觴風月知歸履道宅詩云徃時多
暫住今日是長歸(裴相唱和甚多/自是劉白令狐)
四年作自嘲詩云五十八翁方有後静思堪喜亦堪
嗟自後何處難忘酒不如來飲酒詩篇皆東都作也
五年拜河南尹樂天詩云六十河南尹前途足可知
老應無處避病不與人期是年六十矣
七年復以賔客分司
序洛詩云大和二年詔授刑部侍郎明年病免歸洛
旋以賔客分司居二年就領河南尹事又三年病免
歸履道里第再授賔客分司
開成元年起為同州刺史不拜改太子少傅
二年三月河南尹李待價禊於洛濵啓留守裴令公
公召居易劉禹鍚等一十五人宴舟中樂天賦三月
草萋萋黄鸎歇又啼之作
四年賦病中詩序云開元已未嵗余蒲柳之年六十
有八冬十月甲寅始得風痺之疾因成十五首題為
病中詩且貽所知兼用自廣
五年春盡獨吟云病共樂天相伴住春隨樊子一時
歸(崩武宗立/是年文宗)樂天妓樊素也善歌楊柳枝人多以曲
名名之樂天病去之夢得詩云春盡絮飛留不得隨
風好去落誰家
辛酉㑹昌元年年七十以刑部尚書致仕
逹哉樂天行云分司東都十三年七旬纔滿冠已掛
又香山寫真賛序云㑹昌二年罷太子少傅為白衣
居士寫真香山寺藏經䑓又初致仕贈留守牛丞相
時年七十一則樂天七十致仕矣致仕詩云南北東
西無所羈掛冠自在勝分司探花嘗酒多先到拜表
行香盡不知炮笋烹魚飽飱後擁袍枕臂醉眠時報
君一語君應笑兼亦無心羡保釐又醉中吟一生躭
酒客五度棄官人(刺史太子少傅皆以病免􁕁/注云蘇州刑侍河南尹同州)
五年為東都九老㑹時年七十四
六年八月薨東都贈右僕射時年七十五樂天寄王
起李紳詩云云予與山南王僕射淮南李僕射仕歴
五朝年踰三紀海内年軰今唯三人故詩云故交海
内只三人二坐嵓廊一卧雲時㑹昌六年也㣲之卒
於大和六年明年崔元亮卒會昌二年劉夢得卒樂
天之卒最後
　　　韋式
樂天分司東洛朝賢悉㑹興化亭送别酒酣各請一
字至七字詩以題為韻
王起賦花詩云　花㸃綴分葩　露初裛月未斜
一枝曲水千樹山家　戯蝶未成夢嬌鶯語更誇
既見東園成徑何殊西子同車　漸覺風飄輕似雪
能令醉者亂如麻
李紳賦月詩云　月光輝皎潔　耀乾坤靜空闊
圓滿中秋翫争詩哲　玉兎鏑難穿桂枝人共折
萬象照乃無私瓊臺豈遮君謁　抱琴對彈别鸖聲
不得知音聲不切
令狐楚賦山詩云　山聳峻回環　滄海上白雲間
啇老深尋謝公逺攀　古巖泉滴滴幽谷鳥闗闗
樹島西連隴塞猿聲南徹荆蠻　世人只向簮裾老
芳草空餘麋鹿閑
元稹賦茶詩云　茶香葉嫰芽　慕詩客愛僧家
碾雕白玉羅織紅紗　銚煎黄蘂色琬轉麴塵花
夜後邀陪明月晨前命對朝霞　洗盡古今人不倦
将知醉亂豈堪誇
魏扶賦愁詩云　愁逈野深秋　生枕上起眉頭
閨閣危坐風塵逺遊　巴猿啼不住谷水咽還流
送客泊舡入浦思鄉望月登樓　煙波早晩長覊旅
絃管終年樂五侯
韋式郎中賦竹詩云　竹臨池似玉　裛露静和煙
緑　抱節寧改貞心自束　渭曲偏種多王家看不
足　仙仗正驚龍化羙實當隨鳯熟　唯愁吹作别
離聲回首駕驂舞陣速
張籍司業賦花詩云　花落早開賖　對酒客興詩
家　能廻游騎毎駐行車　宛宛清風起茸茸麗日
斜　且願相留懽洽惟愁虚棄光華　明年攀折知
不逺對此誰能更嘆嗟
范堯佐道士賦書字詩云　書慿鴈寄魚　出王屋
入匡廬　文生益智道著清虚　葛洪一萬巻恵子
五車餘　銀鈎屈曲索靜題撟司馬相如　别後莫
睽千里信數封緘送到閑居
居易賦詩字詩云　詩綺羙瓌竒　明月夜落花時
能助懽笑亦傷别離　調清金石怨吟苦鬼神悲
天下只應我愛世間惟有君知　自從都尉别蘇句
便到司空送白辭
　　　崔元亮
元亮為散騎常侍後以太子賔客分司東都歸洛和
樂天詩云病餘歸到洛陽頭拭目開眉見白侯鳯詔
恐君今嵗去龍門欠我舊時遊(遊龍門/自到未)幾人樽下酒
歌詠數盞燈前共獻酬相對憶劉劉在逺寒宵耿耿
夢長洲(得身朝士忽為方外士主人仍是眼中人/夢得詩云幾年侍從作朝臣却向青雲索)
元亮在洛與白樂天相從醉吟之樂曽有詩云共相
呼喚醉歸來樂天荅云居士忘筌黙黙坐先生枕麴
昏昏睡早晩相從入醉鄉醉鄉此去無多地
元亮字晦叔礠州人大和中為諌議大夫鄭注誣宋
申鍚捕逮倉卒内外震駭元亮率諌官叩延英苦諌
帝感悟由是名重朝廷頃之移疾歸東都召為虢州
刺史卒
元亮與元㣲之白樂天皆正元初同年生也元亮名
最後自詠云人間不㑹雲間事應笑蓬萊最後仙後
白刺杭州元為浙東廉使刺越而崔刺湖州白以詩
戯之曰越國封疆吞碧海杭城樓閣入青天呉與卑
小君應屈為是蓬萊最後仙三郡有唱和詩謂之三
州唱和集
樂天誌元亮墓云公晩年師六祖以無相為心地易
簀之夕大怖将至如入三昧恬然自安於遺䟽之未
手筆題云蹔榮蹔悴石敲火即空即色眼生花許時
為客今歸去大曆元年是我家諸子中芻言罕言登
進士第
元㣲之酬歌舒少府寄同年科第云前年科第偏年
少未解知羞最愛狂九陌爭馳好鞍馬八人同看綵
衣裳注云同年科第宏詞吕二炅王十一起抜萃白
二十二居易平判李十一復禮吕四頻歌舒大垣崔
十一八元亮逮不肖八人皆奉榮養
元亮在湖州寄三癖詩劉夢得言癖在詩與琴酒夢
得和之并序云栁呉興亭臯隴首之句王融書之白
團扇故夢得詩曰視事畫屏中自稱三癖翁管絃汎
春渚旌斾拂晴虹酒對青山月琴韻白蘋風㑹書團
扇上知君文字工
　　　牛僧孺
樂天夢得有除夜詩僧孺和云惜歳歳今盡少年應
不知凄凉數流軰歡喜見孫兒暗減一身力潜添蒲
鬢絲莫愁花笑老花自幾多時
元和三年宣政殿試賢良方正能直言極諌科一十
人登科其後僧孺李宗閔王起賈餗四人皆相次拜
相先是白居易在翰林為考校官後僧孺罷相出鎮
楊州居易在洛中有詩送云北闕至東京風光十六
程坐移丞相閤春入武陵城紅斾擁雙節白髪無一
莖萬人開路看百吏立班迎閫外君彌重樽前我亦
榮何湏身自得將相是門生
公始至京致琴書㶚滻間先以所業謁韓文公皇甫
員外二公披巻巻首有説樂一章未閲其詞遽曰且
以拍板為什麽對曰樂句二公相顧大喜曰斯髙文
必矣公因謀所居二公良乆曰可於客戶坊税一廟
院公如所教二公復誨之曰某日可遊青就寺薄暮
而歸二公其日聮鏕至彼因大書其門曰韓愈皇甫
湜同謁幾官先軰不遇翌日輦轂名士咸徃觀焉章
竒之名由是赫然矣或云僧孺登第與同軰登政事
堂宰相曰掃㕔奉候
樂天在香山時僧孺在廣陵有詩曰唯羡東都白居
士年年香積問禪師樂天荅云支許徒思遊白日䕫
龍未放下青天應湏且為蒼生住猶去懸車十四年
(五十七/時僧孺年)
樂天求筝於維揚僧孺先有詩曰但愁封寄去魔物
或驚禪樂天云㑹教魔女弄不動是禪心樂天云思
黯自誇前後服鍾乳三千兩而歌舞之妓甚多乃謔
予衰老故荅思黯詩云鍾乳三千兩金釵十二行如
他心似火欺我鬢如霜慰老資歌笑銷愁仰酒漿眼
看狂不得狂得且湏狂竒章又有詩云不是道公狂
不得恨公逄我不教狂
公赴舉之秋嘗投贄於劉補闕禹錫對客展巻飛筆
塗竄其文歴二十餘歳劉轉汝州公鎮海南枉道駐
旌信宿酒酣賦詩劉方悟徃年改公文巻僧孺詩曰
粉署為郎四十春今來名軰更無人休論世上昇沉
事且闘樽前見在身珠玉㑹應成咳唾山川猶覺露
精神莫嫌恃酒輕言語曽把文章謁後塵禹鍚和云
昔年曽忝漢朝臣晩歳空餘老病身初見相如成賦
日後為丞相掃門人追思徃事咨嗟乆幸喜清光笑
語頻猶有當時舊冠劒待公三日拂埃塵牛公吟和
詩前意稍解曰三日之事何敢當焉(印可以昇降百/宰相三朝後主)
(也/司)於是移宴竟夕方整前驅也劉乃戒其子咸及承
雍曰吾成人之志豈料為非汝軰進修守中為上
僧孺周秦行紀云余正元中舉進士落第歸宛葉間
至伊闕南道鳴臯山下将宿大安民舎㑹暮不至更
十餘里一道甚異夜月始出忽聞有異香因而進行
不知猒逺見火明意為荘家更驅至一宅庭門若富
家有黄衣人曰郎君何氏何至余曰僧孺姓牛應進
士落第徃大安民舎誤道來此黄衣入告少時出曰
請郎君入拜殿下簾下語曰妾漢文帝母薄太后此
是妾廟太后遣軸簾使上殿召坐食頃太后命髙祖
戚夫人元帝王嬙余皆拜乃亦就坐太后迎唐朝太
真楊妃齊潘妃余拜既命饌太后問曰今天子誰余
對曰今皇帝名适代宗長子太后曰沈婆兒作天子
也大竒命酒各賦詩余應教作詩曰香風引上大羅
天月地花宫拜洞仙具道人間惆悵事不知今夕是
何年太后曰秀才逺來今日誰伴戚夫人先起辤曰
如意成長潘妃曰東昏侯誓不負他緑珠曰石衛尉
嚴忌太后曰太真今朝先帝貴妃重言其他太后目
王昭君昭君不對低眉羞恨俄歸休餘為左右送入
昭君院旦侍人告起太后戚夫人昭君等皆泣别使
朱衣人送至大安民里余衣上香經十餘年不歇(云/云)
　　　李紳
紳初以古風求知於吕温温見齊煦誦其憫農詩曰
春種一粒粟秋收萬顆子四海無閑田農夫猶餓死
鋤禾日當午汗滴禾下土誰知盤中飱粒粒皆辛苦
又曰此人必爲卿相果如其言
奉酬樂天立秋日有懐見寄云深夜星漢靜秋風初
報凉篁堦浙瀝響露葉参差光氷免半升魄銅壷㣲
滴長薄帷乍飄巻襟帯輕揺揚北除䰟夢清斜月滿
軒房屣履歩前楹劒㦸森在行重城霄正分號鼓牙
相望獨坐有所思夫君鸞鳯章天津落星河一葦安
可航龍泉白玉首魚服黄金裝報國未知效維鵜徒
在梁徘徊顧戎旃顥氣生東方衰葉滿欄草班毛盈
鏡霜羸牛未脱轅老馬强騰驤吟君白雪唱慙愧巴
人腸
樂天贈紳詩云一篇長恨有風情十首秦吟近正聲
剛被老元偷格律苦教短李復歌行注云元九徃江
陵余以詩一軸贈行自是格變李二十嘗自負歌行
近見余樂府五十首黙然心伏樂天藏書東都聖善
寺號白氏文集紳有詩以羙之云寄玉蓮花藏緘珠
貝葉扃院閑容客讀講倦許僧聽部列雕金牓題名
刻石銘永添鴻寳集莫雜小乗經
紳字公垂中書令敬玄曽孫號短李穆宗召為翰林
學士與李徳裕元稹同時號三俊武宗時為相居位
四年出鎮南卒
紳江南暮春寄家云洛陽城見迎梅雪魚口橋逄送
雪梅劒外寺前芳草合鏡湖亭上野花開江鴻斷續
翻雲去海燕差池拂水廻料得心知近寒食潛聼喜
鵲望歸來
開成間紳集其詩為追昔遊盖嘆逝感時發於悽恨
而作也或長句或五言或雜言或歌或吟或樂府齊
梁不一其辭乃由牽思所属尔赴梁漢歸諌垣升翰
苑感恩遇歌帝京風物遭䜛邪播越歴荆楚涉湘沅
逾嶺嶠抵荒陬止髙安移九江泛五湖過鍾陵沂荆
江守滁陽轉壽春改賔客留洛陽歴㑹稽過梅里遭
䜛邪再為賔客分務歸東周擢川守鎮大梁詞有所
懐興生於怨故或隐或顯不常其言兾知音於異而
已南梁行云江城欎欎春草長悠悠漢水浮清光雜
英飛盡空晝景緑楊重隂官舎靜此時醉客縱横書
公言可薦承明廬(崔公奏觀察判官䝉以書見委常/元和十四年䝉故山南節度僕射)
(速/戯拙)青天詔下寵光至頒籍金閨徴石渠(䝉恩除左/是歳五月)
(遺/拾)秭歸山路煙嵐隔山朩幽深晩花拆澗底紅光奪
火燃揺風扇毒愁行客(花明艶而與杜鵑花相雜樵/駱谷中多毒朩名山琵琶其)
(草朩殺人/者識之言内)杜鵑啼咽花亦殷聲悲絶艶連空山斜
陽瞥影淺深朩雲雨飜迷嵓谷間山雞錦質矜毛羽
透出穿蘿命儔侣喬朩幽谿上下同雄雌不惑飛摟
處望秦峯逈過商顔浪疊波堆萬族山行盡杳冥青
嶂外九重鍾漏紫霄間元和列侍明光殿諌草初焚
市朝變北闕趍臣半隙塵南梁吟嘯皆飛霰追思感
歎却昏迷霜鬢愁吟到曉雞故篋歳深開斷簡秋堂
月曉掩遺袿嗚嗚曉角霞輝粲撫劒長楹一長歎芻
狗無由學聖賢空持感激終昏旦
憶春日太液池東亭候對云宫鸎曉報瑞煙開三島
靈禽拂水廻橋轉綵虹當綺殿檻浮花鷁近蓬萊草
承步輦王孫長桃艶仙顔阿母栽簮筆此時方侍從
却思金馬笑鄒枚
憶夜直金鑾奉詔承㫖詩云月當銀漢玉繩低深聼
簫韶碧落齊門壓紫垣髙綺樹閣連青鎻近丹梯墨
宣外渥催飛詔草定新恩促換題明日獨歸花路近
可怜人世隔雲泥
過荆門詩云荆江水闊煙波轉荆門路逺山葱倩帆
勢侵雲滅又明山程背日昏還見青青麥壠啼飛鵶
寂寞野徑棠棃花行行駈馬萬里逺漸入煙嵐危棧
賖林中有鳥飛幽谷月上千嵓一聲哭腸斷思歸不
可聞人言恨魄來巴蜀我聽此鳥祝我䰟之死莫學
聲㘅冤縱馬羽族莫棲息直上青雲呼帝閽此時山
月如衘鏡嵓樹参差互輝映皎潔深看入澗泉分明
細見樵人逕隂森鬼廟當郵亭雞豚日宰聞膻腥愚
夫禍福自迷惑魍魎憑何通百靈日低山晩問行客
已酹椒漿拜荒陌惆悵忠直徒自持誰登山頭望夫
石
涉沅湘詩云屈原死處瀟湘隂滄浪淼淼雲沉沉蛟
龍長怒虎長嘯山水翛翛波浪深煙横日落驚鴻起
山映雲霞淼千里鴻呌離離入莫天霞消漠漠深雲
水水虛江暗揚波濤黿鼉動盪風騷騷行人愁望待
明月星漢沉浮魅鬼號屈原爾為懐忠沒水府通天
化靈物何不駈雷擊電除姦邪空作沈泉抱冤骨舉
盃瀝酒召尔魂月影滉漾開乾坤波白水黑山隐見
汨羅之上遥昏昏風帆候晩㸔五兩戍皷鼕鼕逺山
響潮滿江津猿鳥啼荆夫楚語飛蠻槳瀟湘弔浦無
人居風驚水暗惟鮫魚行來擊棹獨長歎問尔精魂
何所如
悲善才詩余守郡日有客遊者善彈琵琶聞其所傳
乃善才所授頃在内庭日别承恩頋賜宴曲江勑善
才等二十人備樂自余經播遷善才巳沒因追感前
事為悲善才
穆王夜幸蓬池曲金鑾殿門髙秉燭東頭弟子曹善
才琵琶請奏新飜曲翠娥列坐層城女笙歌參差齊
笑語天顔静聽朱絃彈衆樂寂然無敢舉銜花金鳯
當承撥轉腕攏絃促揮霍抹花飜鳯天上來徘徊滿
殿飛春雪抽絃度曲新聲發金鈴玉佩相瑳切流鶯
子母飛上林仙鸖雌雄唳明月此時奉詔侍金鑾别
殿承恩許占看三月曲江春草緑九霄天樂下雲端
紫髯供奉前屈膝盡彈妙曲當春日寒泉注射隴水
開胡鴈飜飛朔天沒日曛塵暗車馬散為惜新聲有
餘歎明年冠劒閉橋山萬里孤臣投海畔籠禽鎩翮
尚廻飛白首生從五嶺歸聞道善才成朽骨空餘弟
子奉宣徽南譙寂寞三春晩有客彈絃獨悽怨静聼
深奏楚月光憶惜初聞曲江宴心悲不覺淚䦨干更
為調絃反復彈秋吹動揺神女佩月珠敲擊水精盤
自怜淮海同泥滓恨魄凝心未能死惆悵追懐萬事
空誰聞感慨徒為尔
憶過潤州時元和二年余以進士為鎮海軍書奏從
事秋七月兵亂余以不從書奏飛檄之詐遭庻人李
暴怒腰領不殊者再三後軍平尚書李公欲具事以
聞余以本乃誓節非欲求榮罷所奏詩云昔年從䆠
干戈地黄綬青春一魯儒弓犯控絃招武族劒當抽
匣問狂夫帛書投筆封魚腹元髪衝冠捋虎鬚談笑
謝金何所貴不為偷買用兵符
元㣲之和樂天東南行云李多嘲蝘蜓竇數集蜘蛛
注云李二十多詠物之作竇七頗改官衘屢有蜘蛛
之喜
樂天詩曰悶勸迃辛酒閑吟短李詩迃辛辛丘度也
丘度之子一日自云辛氏子來見紳曰小子毎憶白
二十二丈詩悶勸疇昔酒閑吟二十丈詩紳笑曰辛
大有此狂兒吾敢不存舊
　　　沈傳師(子詢)
傳師次潭州酬唐侍御姚員外遊道林嶽麓寺題示
云承明年老輙自論訖得湘守東南奔為聞楚國富
山水青嶂邐迤僧家園含香珥筆皆眷舊謙抑自忘
臺省尊不令執簡候亭館直許携手遊山樊忽驚列
岫曉來逼朔雪洗盡煙嵐昏碧波廻嶼三山轉丹檻
繚郭干艘屯華鏕躞蹀絢沙歩大斾綵錯輝松門樛
枝競鶩龍蛇勢折幹不滅風霆痕相重古殿倚嵓腹
别引新徑縈雲根目傷平楚虞帝魂情多思逺聊開
樽危絃細管逐歌飃盡皷繡靴隨節飜鏘金七言凌
老杜入朩八法蟠髙軒嗟余潦倒乆不知忍復感激
諭元元
傳師字子言既濟之子材行有餘權徳輿門生七十
人推為顔子終吏侍
子詢字誠之亦能文咸通中為昭義節度使詢清粹
端羙神仙中人也制除山北節旄京城咸誦曹唐遊
仙詩贈之云玉詔新除沈侍郎便分茅土領東方不
知今夜逰何處侍從皆騎白鳯凰
李徳裕觀察浙西有招隐山觀玉蘂花詩云玉蘂天
中樹金閨昔共窺落英閑舞雪宻葉作低帷(大夫所/内署沈)
(集庭砌大夫草詔之暇常邀余同玩/居閣前有此花落空巾回旋乆之方)舊賞煙霄逺前
歡歳月移今來想顔色還似憶瓊枝
傳師和云曽對金鑾直同依玉樹隂雪英飛舞近煙
葉動揺深素蕚年年宻衰容日日侵勞君想華髪僅
欲不勝簮
　　　盧羣
唐淮西節度使呉少誠不奉詔令羣使蔡州詰之羣
諭以君臣之分忠順之義少誠乃從命羣又與唱和
賦詩自言以反側常蒙隔在恩外羣於筵中醉而歌
曰祥瑞不在鳯凰麒麟太平須得邊将忠臣衛霍真
誠奉主貔虎十萬一身江河潜注息浪蠻貊欵塞無
塵但得百寮師長肝膽不用三軍羅綺金銀少誠大
悦羣以奉使稱㫖遷祕書監羣字載初范陽人終於
義成軍節度使
　　　劉禹鍚
三鄉驛伏覩明皇望女几山詩斐然有感云開元天
子萬事足惟惜當時光景促三鄉陌上望仙山歸作
霓裳羽衣曲仙花從此在瑶池三清八景相追隨天
上忽乗白雲去世間惟有秋風辭
長慶中元㣲之夢得韋楚客同㑹樂天舎論南朝興
廢各賦金陵懐古詩劉滿引一盃飲已即成曰王濬
樓舡下益州金陵王氣黯然收千尋鐵鏁沉江底一
片降幡出石頭人世幾回傷徃事山形依舊枕江流
而今四海為家日故壘蕭蕭蘆荻秋白公覧詩曰四
人探驪龍子先獲珠所餘鱗瓜何用耶於是罷唱
詩弔張曲江曰聖言貴忠恕至道重觀身法在何所
恨色傷斯為仇良時難乆恃隂謫豈無因寂寞韶陽
廟魂歸不見人
元和十年自朗州召至京戯贈看花君子云紫陌紅
塵拂面來無人不道看花囬元都觀裏桃千樹盡是
劉郎去後栽
再遊元都觀絶句并序云余正元二十一年為屯田
員外郎時此觀未有花是歳出牧連州貶朗州司馬
居十年召至京師人人皆言有道士手植仙桃滿觀
如紅霞遂有前篇以志一時之事旋又出牧今十有
四年復為主客郎中重遊元都蕩然無復一樹唯兎
葵燕麥動揺春風耳因再題二十八字以俟後遊時
大和二年三月也詩云百畆庭中半是苔桃花落盡
菜花開種桃道士歸何處前度劉郎今獨來
禹錫嘗對賔友毎吟張愽士籍詩云新酒欲開期好
客衣冠暫脱見閑身對花朩則吟王右丞詩云興䦨
啼鳥換坐乆落花多白二十二好余秋水詠云東屯
滄海闊南瀼洞庭寛余自知不及韋蘇州春潮帶雨
晩來急野渡無人舟自横甞過洞庭雖為一篇思杜
員外落句云年去年來洞庭上白蘋愁殺白頭人鄙
夫之言有愧於杜公也楊茂卿校書過華山詩曰河
勢崑崙逺山形􁰕蓞秋此實為佳句
贈歌人米嘉榮詩云唱得梁州意外聲舊人唯有米
嘉榮近來年少輕前軰好染髭鬚事後生
禹錫赴呉臺楊州大司馬杜公鴻漸開宴命妓侍酒
禹錫詩曰髙髻雲鬟宫様粧春風一曲杜韋娘司空
見慣渾閑事断盡蘇州刺史腸
白樂天任杭州刺史携數妓還洛陽後却還錢塘故
禹鍚戯荅云其那錢塘蘇小小憶君淚黯石榴裙沈
存中曰禹鍚霓裳羽衣曲云三鄉陌上望仙山歸作
霓裳羽衣曲又王建詩云聽風聽雨作霓裳樂天詩
注云開元中西凉府節度使楊敬述造鄭愚津陽門
詩注云葉法善甞引上入月宫聞仙樂及上歸但記
其半遂於笛中寫之㑹西凉府都督楊敬述進婆羅
門曲與其聲調相符遂以月中新聞為散序用敬述
所進為其腔而名霓裳羽衣曲説各不同今蒲州逍
遥樓楣上有唐人横書類梵字相傳是霓裳譜字訓
不通莫知是非或謂今燕部有獻仙音曲乃其遺聲
然霓裳本謂之道調法曲今獻仙音乃小石調耳未
知孰是
山圍故國周遭在潮打空城寂寞廻淮水東邊舊時
月夜深還過女墻來樂天掉頭苦今嘆賞良乆曰石
頭詩云潮打空城寂寞回吾知後之詩人不復措辭
矣(題自叙云/禹錫金陵五)
禹鍚與樂天唱和號劉白唱和集與裴度唱和號汝
洛集與令狐楚唱和號彭陽唱和集與李徳裕唱和
號呉蜀集
禹鍚字夢得附叔文擢度支員外郎人不敢斥其名
號二王劉栁憲宗立禹錫貶連州未至斥朗州司馬
作竹枝詞武元衡初不為宗元所喜自中丞下除右
庻子及是執政禹鍚乆落魄乃作問大鈞謫九年等
賦又叙張九齡事為詩欲感諷權乆之召還宰相欲
任南省郎乃作元都觀看花君子詩當路不喜由為
播州易連州徙䕫州由和州刺史入為主客郎中復
作遊元都觀詩有兎葵鷰麥之語聞者益薄其行俄
分司東都裴度薦為集賢學士度罷出刺蘇州徙汝
同二州㑹昌時檢校禮部尚書卒
禹鍚晩年與白傳友善詩筆文章時無在其右者常
與禹錫唱和徃來因集其詩而序之曰彭城劉夢得
詩豪者也其鋒森然少敢當者予不量力徃徃犯之
夫合應者聲同交争者力敵一徃一復欲罷不能由
是毎制一篇先於視草視竟則興作興作則文成一
二年來日尋筆研同和贈荅不覺滋多大和三年春
已前帋墨所存者凡一百三十八首其餘乗興仗醉
率然口號者不在此數因而命小姪龜兒編勒成兩
軸仍寫二本一付龜兒一授夢得小男崑郎各令收
蔵附兩家文集予頃與元㣲之唱和頗多或在人口
甞戯㣲之云僕與足下二十年來為文友詩敵幸也
亦不幸也吟詠情性播揚名聲其適遺形其樂忘老
幸也然江南士女語才子者多云元白以子之故僕
不得獨步於呉越間此亦不幸也今垂老復遇夢得
非重不幸耶夢得文之神妙莫先於詩若妙與神則
吾豈敢如夢得雪裏髙山頭白早海中仙果子生遲
沉舟側畔千㠶過病樹前頭萬朩春之句類真謂神
妙矣在在處處應有靈物䕶持豈兩家子弟祕藏而
已其為名流許與如此
故國思如此若為天外心(公句/寄白)湖上收宿雨(句)故人
日已逺䆫下塵滿琴坐對一樽酒恨多無力斟幕踈
螢色逈露重月華深萬境與羣䕀此時情豈任(題/無)禪
思何妨在玉琴真僧不見聽時心秋堂境寂夜方半
雲去蒼梧湘水深(聼琴)
右張為取作主客圖
夢得曰栁八駮韓十八平淮西碑文左飡右粥何如
我平淮西雅云仰父俯子韓碑兼有㡌子使我為之
便説用兵伐叛矣夢得曰韓碑桞雅余詩為云城中
晨雞喔喔鳴城中皷角聲和平羙愬之入蔡城也湏
臾之間賊無覺者又落句云始於元和十二載四海
重見昇平時以見平淮之年云
禹鍚叙董侹文集云詩其文章之藴耶義得而言喪
故㣲而難能境生於象外故精而寡和千里之謬不
容秋毫非有的然之姿可使戶曉必俟知者然後皷
行於時自建安距永明以還詞人比肩唱和相發有
以朔風零雨髙視天下雖蟬噪鳥鳴蔚在史䇿國朝
因之粲然復興由篇章以躋貴仕者相踵而起
　　　封孟紳
行不由徑詩云欲速意何成康荘欲砥平天衢皆利
徃吾道泰方行不復由莖徑無由見蒋生三條遵廣
逹九軌尚安貞紫陌悠悠去芳塵步步清澹臺千載
後公正有遺名
孟紳正元十五年髙郢下進士第一人終於太常卿
　　　陳潤
賦得浦外虹云日影化為虹彎彎出浦東一條㣲雨
後五色片雲中輪勢隨天度橋形跨海通還将飲水
處持送使車雄
送駱徴君云野人膺辟命溪上掩柴扉黄巻猶将去
青山豈更歸馬留苔蘚迹人脱薜蘿衣他日相思處
天邊望少㣲
東都所居寒食下作云江南寒食早二月杜鵑鳴日
暖山初緑春寒雨欲晴浴蚕看社日改火待清明更
喜瓜田好令人憶邵平
賦得秋河曙耿耿云曉望秋髙夜㣲明欲曙河橋成
鵲已去機罷女應過月上殊開練雲行類動波尋源
不可到耿耿復如何
潤大歴間人終坊州鄜城縣令樂天之外祖也大夫
不感恩感恩寧有淚心頭感恩血一滴染天地右張
為取作主客圖

唐詩紀事巻第三十九
唐詩紀事巻第四十
　范傳正　薛存誠　賈島　馬異
　張登　包吉　長孫佐輔　李正封
　崔䕶　張又新　陸復禮　桞公權
　陸鴻漸　王季則　王公亮　徐牧
　陳存
　　　范傳正
謝真人過舊山云麾盖從仙府笙歌入舊山水流丹
竈缺雲起草堂関白鹿行為衞青鸞舞自閑種松鱗
未立移石蘚仍斑望路煙霞外廻輿巖岫間豈唯遼
西鶴空歎令威還
鮑溶人日陪宣州范中丞傳正與范侍御宴云人日
春風綻早梅謝家兄弟看花來吳姬對酒歌千曲秦
語留人酒百杯絲桞向空初宛轉玉山看日漸徘徊
流光易去歡難得莫厭頻頻上此䑓
傳正元和十二年亷問宣池遷李白墳於青山之陽
為銘曰嵩岳降神是生輔臣蓬萊譴真斯為逸人晉
有七賢唐稱八仙應彼星象唯公一焉晦以麴蘖暢
於文編萬象奔乎筆端萬慮泯滅乎樽前卧必酒甕
行唯酒舡吟風詠月席地幕天但貴適其所適不知
夫所以然而然至今尚疑其醉在千日寧審乎夀終
百年謝家山兮李公墓異代詩流同此路舊墳卑庳
風雨侵新宅爽塏松栢林故鄉萬里且無嗣二女從
民永於此猗歟琢石為二碑一藏幽隧一臨歧岸深
谷髙變化時一存一毁名不虧
傳正為宣歙觀察頗事華侈憲宗知之代還拜光禄
卿好古性情悍初自整飭官益逹用度益奢傾貲貨
市權貴驩私公府如家帑亦幸素有名不敗云
　　　薛存誠
暮春自南臺丞再除給事中仍是本㕔几榻杖履宛
然如舊云再入青瑣闈忝官誠自非拂塵驚物在開
户似僧歸積草漸無逕殘花猶灑衣禁垣偏日近行
坐是恩輝
盧綸同存誠登栖巖寺云衰蹇歩難前上山如上天
塵泥來自晚猿鳥到何先萬壑應孤磬百花通一泉
蒼蒼此明月下界正沉眠
存誠字資明河中人登正元進士第和易容物而當
官毅然不可奪元和末為御史中丞卒
　　　賈島
字浪仙范陽人初為浮屠名無本能詩獨變格入僻似
矯艷於元白來洛陽韓愈教為文去浮屠舉進士終
普州司戸島久不第吟病蟬之句以刺公卿或奏島
與平曾等為十惡逐之詩曰病蟬飛不得向我掌中
行折翼猶能薄酸吟尚極清露華凝在腹塵㸃悞侵
睛黄雀并烏鳥俱懐害爾情大中末授遂州長江簿
初之任屇東川守者厚禮之島獻感恩詩曰匏革奏
終非獨樂軍城未曉啟重門何時却入三台貴此日
空知八座尊羅綺舞間收雨㸃貔貅闘外巻雲根逐
遷属吏隨賔列撥棹扁舟不忘恩自長江遷普州司
倉方干自鏡湖寄詩曰亂山重復疊何路訪先生豈
料多才者空垂不第名閑曹猶得醉薄俸亦勝耕莫
問吟詩苦年年芳草平島至老無子因啖牛肉得疾
終于傳舍
延康吟云寄居延夀里為與延康隣不愛延康里愛
此里中人人非十年故人非九族親人有不杇語得
之煙山春
望山詩云南山三十里不見踰一旬冒雨時立望望
之如朋親虬龍一掬波洗蕩千萬春日日雨不断怨
殺望山人天事不可長勁風來如奔隂淫一已掃浩
翠冩國門長安百萬家家家張屏新誰家最好山我
願為其鄰
朝飢云市中有樵山此舍無朝煙井底有甘泉釜中
乃空然我要見白日雪來塞青天立聞西牀琴凍折
兩三絃飢莫詣他門古人有拙言
再投李益常侍云何處初投刺當時赴尹京淹留花
栁變然諾肺腸傾避暑蟬移樹髙眠鴈過城人家嵩
岳色公府洛河聲聮句逄秋盡嘗茶見月生新衣裁
白紵思從曲江行
王建寄島詩云盡日吟詩坐忍飢萬人中梘似君稀
僮眠冷榻朝猶卧驢放秋田夜不歸傍暖旋收紅落
葉覺寒重着舊生衣曲江池畔時時到為愛鸕鷀雨
裏飛
島詩有警句韓退之喜之其渡桑乾詩曰客舍并州
三十霜歸心日夜憶咸陽如今更渡桑乾水却望并
州是故鄉
又赴長江道中詩曰䇿杖馳山驛逄人問梓州長江
那日到行客替生愁晉公度初立第於街西興化里
鑿池種竹起臺榭島方下第或以為執政惡之故不
在選怨憤題詩曰破却千家作一池不栽桃李種薔
薇薔薇花落秋風起荆棘滿庭君始知皆惡其不遜
島為僧時洛陽令不許僧午後出寺賈有詩云不如
牛與羊猶得日暮歸韓愈惜其才俾反俗應舉貽其
詩云孟郊死葬北邙山日月星辰頓覺閑天恐文章
中斷絶再生賈島在人間由是振名(退之詩/或曰非)
送長安惟鑒法師云講經春色裏花繞御床飛南海
幾囬渡舊山臨老歸觸風香損印霑雨磬生衣雲水
路迢逓徃來消息稀
題杜司户亭子云牀頭枕是溪中石井底泉通竹下
池宿客未眠過夜半獨聞山雨到來時
題李欵幽居云閑居少鄰並草徑入荒村鳥宿池中
樹僧敲月下門過橋分野色移石動雲根暫去還來
此幽期不負言
哭栢嵓和尚云苔覆石牀新吾師古幾春冩留行道
影焚却坐禪身塔院闗松雪房門鏁隙塵自嫌雙淚
下不是觧空人(乃是燒殺活和尚也/永叔云焚却坐禅身)
哭孟郊云身死聲名在多應萬古傳寡妻無子息破
宅帯林泉塜近登山道詩隨過海舡故人相予後斜
日下寒天普州有岳陽山島塟於此唐安程錡從事
倅岳陽有詩曰倚恃才難繼昻藏皃不恭騎驢衝太
尹奪巻誤宣宗馳譽超前輩居官下我儂司倉舊曹
署一見一心忡
唐末舉子李克恭有詩曰一一玄㣲縹緲成盡吟方
更爽神情宣宗謫去為閑事韓愈知來已振名海底
也應搜得净月輪常被翫教傾如何未隔四十載不
遇論量向此生
夜半長安雨燈前越客吟(士句/贈吳處)島嶼夏雲起汀洲
芳草深(句)秋風吹渭水落葉滿長安(句)山鍾夜度空
江水汀月寒生古石樓(句)舊國别多日故人無少年
(句)右張為取作主客圖
李洞過浪仙舊地云鸖外唐來有(句)星長江東注冷
滄溟境搜松雪仙人島吟歇林泉主簿㕔片月已能
臨榜黒遥天何益抱墳青年年誰不登髙第未勝騎
驢入畫屏
姚合寄島云寂寞荒原下南山只隔籬家貧惟我並
詩好復誰知艸色無窮處虫聲少盡時朝昏皷不到
閑卧益相思
浪仙寄友人云一日不作詩心源如廢井筆硯為轆
轤吟詠作縈綆朝來重汲引依舊得清冷書贈同懐
人詞中作苦辛
島赴舉至京騎驢賦詩得僧推月下門之句欲改推
作敲引手作推敲之勢未决不覺衝大尹韓愈乃具
言愈曰敲字佳矣遂並轡論詩久之或云吟落葉滿
長安之句唐突大尹劉栖楚被繋一夕放之
　　　馬異
送皇甫湜赴舉云馬啼聲特特去入天子國借問去
是誰秀才皇甫湜呑吐一腸文八音兼五色主文有
崔李郁郁為朝徳青銅鏡必明朱絲繩必直稱意太
平年願子長相憶
貞元旱嵗云赤地炎都寸草無雨川水沸煮虫魚定
應燋爛無人救淚落三篇古尚書
暮春醉中寄李干云歡異且交親酒生開甕春不須
愁犯夘且乞醉過申折草為籌筯鋪花作錦䄄嬌鸎
觧言語留客也慇懃
異河南人與盧仝結交荅仝結交詩云有鳥　南翔
口衘一書札逹我山之維開緘金玉煥陸離乃是盧
仝結交詩此詩峭絶天邊格力與文星色相射長河
㧞作數條絲太華磨成一拳石莫嗟獨笑無徃還月
中芳桂難追攀况值亂邦不平年廻陵到谷如等閑
與君俛首大艱阻喙長三尺不得語因君今日形章
句羡獮猴子着衣裳悲蚯蚓子安翅羽上天不失察
我為遼天失所將吾劔兮切㳺泥使良驥兮捕老䑕
昨日脱身卑賤籠夘星借與老人峰抱鋤築地芸芝
术偃蓋參天舊有松我與松兮保身世臥居居兮起
于于潄潺潺兮聆嘒嘒道在其中可終嵗不教辜負
堯為帝燒我荷衣摧我身囬看天地如砥平鎠刀剉
骨不辤去卑窮君子今明明俛首辤山心慘惻白雲
雖收戀不得看雲且擬直須臾疾風又巻西飛翼為
報覃懐新結交死生富貴存後凋我心不畏朱公散
君意須防劉孝摽以膠投漆苦不早就中相去萬里
道河水悠悠山之間無由把袂攄懐抱仝吟文能治
　奥成蘭薫不知何處清風夕擬使張華見陸雲
　　　張登
招客遊寺云江城吏散倦春隂山寺鳴鍾隔雨深招
取遺民赴僧社竹堂分坐静㸔心
小雪日戲題絶句云甲子徒推小雪天刺梧猶綠槿
花然融和長養無時歇却是炎洲雨露偏
送王主簿遊南海云平生推久要留滯共三年明日
東南路窮荒霧露天曠懐常寄酒素業不言錢道在
貧非病時來醜亦妍過山乗䗶屐渉海附樓舡行矣
無為限宗門有大賢
上已泛舟詩云令節推元已天涯喜有期初筵臨泛
地舊俗祓穰時枉渚潮新上殘春日正遲竹枝遊女
曲桃葉度江詞風鷁今方退沙鷗亦未疑且同山簡
醉倒戴莫褰帷
劉夢得有楊州春夜與李端公益張侍御登叚侍御
平仲同㑹水館對酒聮句詩登始以巾褐就辟歴衛
佐廷評登貞元中為河南士曹遷殿院為漳州刺史
坐公累受劾感疾卒權載之序其文曰清河張登剛
潔介特不趍和從俗循性属詞發為英華自江南士
椽滿嵗計相表為殿中侍御史董賦江南無何授漳
州刺史居七年坐公事受劾吏議侵誣胷臆約結感
疾不起君疾卑讇細人白黑太明矯枉憤厲徃徃過
正故其賦有云鶡必闘而知斃龍雖屠而不馴又云
賤而榮兮跌而喪痛一世之紛淪皆所以感憤頓挫
放言叙心兆憂賈禍常必由之二十年間數免希遷
志力相盩斯亦從古才士之所患也道雖由已感於
知已名不加人成必因人此登之語也
　　　包吉
字㓜正潤州人登進士第為諫議大夫坐善元載貶
嶺南劉晏奏起為汴東兩稅使貞元中為詩寄劉長
卿云波瀾喧衆口藜藿静吾廬喪馬思開卦占鴞懶
發書叙其遷謫之狀也
父融與賀知章張若虚張旭號吳中四士
酬于侍郎湖南見寄云桂嶺千崖斷湘流一派通長
沙今賈傅東海舊丁公章甫經殊俗離騷繼雅風金
閨文作字玉匣氣成虹翰墨時無侣丹青夙在公(恩/主)
留左掖人望積南宮巧拙循名異浮沉顧位同九遷
歸上略三已契愚衷責謝庭中禮悲寛塞上翁楚材
欣有適燕石愧無工山曉重嵐外林春苦霧中雪花
翻海鸖波影到江楓去禮頻逄信囬帆早掛空避賢
方有日非敢愛㣲躬
贈廬山白鸖觀劉尊師云蒼蒼五老霧中壇杳杳三
山洞裏官手䕶崑崙象牙簡心推霹靂棗枝盤春飛
雪粉加毫潤曉潄膏瓊氷(聲/去)齒寒漸恨流年筯力少
唯思露冕事星冠
嶺下臥病寄劉長卿云唯有貧兼病能令親愛踈嵗
時空放逐身世付空虚脛弱秋添絮頭風曉廢梳波
瀾喧衆口藜藿静吾廬喪馬思開卦占鴞懶發書十
年江海隔離恨子知予
　　　長孫佐輔
擬古詠河邊枯樹云野火燒枝水洗根數圍孤樹半
心存應是無機承雨露却将春色寄苔痕
别友人云愁多不忍醒時别想極還尋静處行誰遣
同衾又分手不如行路本無情
徳宗時人第公輔為吉州刺史佐輔徃依焉佐輔有
傷故人歌妓云愁臉無紅衣滿塵萬家門户不容身
曽将一笑君前去悞殺幾多囬顧人右張為取此詩
作主客圗
南中客舍對雨送故人歸北云猿聲啾啾鴈聲苦巻
簾相對愁不語幾年客吳君在楚况送君歸我猶阻
家書作得不忍封北風吹斷堦前雨
杭州秋日别故友云相見又相别大江秋水深悲歡
一世事去住兩鄉心浙瀝籬下葉凄清階上琴獨隨
孤掉去何處更同衾
代别後夢别云别中還夢别悲後更生悲覺夢俱千
里追期難再期翻思夢裏苦却恨覺來遲縱是非真
事何妨夢㑹時
荅邊信云征人去年戍遼水夜得邊書字盈紙揮刀
就燭裁紅綺結作同心荅千里君寄邊書書莫絶妾
荅同心心自結同心再觧心不離書字頻看字愁滅
結成一夜和淚封貯書只在懐袖中莫如書字固難
久願學同心長可同
對鏡吟云憶昔逄君新納聘青銅鑄出千年鏡意憐
光彩固無瑕義比恩情永相映毎将鑒面兼鑒心鑒
來不輟情逾深君非結心空結帶結處尚新恩已背
開簾覽鏡悲難語對面相看孟門阻掩匣徒慙雙鳯
飛懸臺欲效孤鸞衰昔日照來人共許今朝照罷自
生疑鏡上有塵猶可拂君恩詎肯無廽時
山行書事云日落風䬘䬘駈車行逺郊中心有所悲
苦去穿黄茅茅中狐兔窠四面烏鳶巢鬼火時獨出
人煙不相交行行近破村一徑欹還坳迎霜聼蟋蟀
向月看蠨蛸翁喜客來坐客來羞厨庖濁醪誇撥螘
時果仍新苞相歡對寒爐呼兒爇枯梢性朴頗近古
其言無斗筲憂歡世上并嵗月途中抛誰知問津客
空作揚雄嘲
古宮怨云窓前好樹名玫瑰去年花落今年開無情
春色尚識反君心忽斷何時來憶昔粧成候仙仗宮
璅玲瓏日新上拊心却笑西子嚬掩鼻誰憂鄭姬謗
草染文章衣下履花粘甲乙牀前帳三千玉皃休自
誇十二金釵獨相向盛衰傾奪欲何如嬌愛翻悲逐
侫諛重逺豈能慙沼鵠棄前方見泣舩魚看籠不記
薫龍腦詠扇空曽秃䑕鬚始喜類蘿新託栢終傷如
薺却甘荼院深獨開還獨閉鸚鵡驚飛苔覆地滿箱
舊賜前日衣滴枕新垂夜來淚恨多開鏡照還悲綠
髻青娥尚未衰莫道新縑長絶比猶逄故劔㑹相追
　　　李正封
洛陽清明日雨霽云曉日清明天夜來嵩少雨千門
尚㷑火九陌無塵土酒綠河橋春漏閑宫殿午遊人
戀芳草半犯嚴城皷
詠露云霏霏靈液重雲表無聲落霑樹急玄蟬灑池
凄皓鸖流塵清逺陌飛月澄髙閣霄潤玉堂簾曙寒
金井索佳人比珠淚坐感空綃薄
唐文皇好詩大和中賞牡丹上謂程脩已曰今京邑
人傳牡丹詩誰為首出對曰中書舍人李正封詩天
香夜染衣國色朝酣酒時楊妃侍上曰粧臺前宜飲
以一紫金盞酒則正封之詩見矣
夏逰招隠寺暴雨晩晴云竹栢風雨過蕭踈臺殿凉
石渠㵼奔溜金刹照頺陽鸖飛巖煙碧鹿鳴澗草香
山僧引清梵幡盖繞廻廊
禪門寺暮鍾云簨簴髙懸于闐鍾黄昏發地殷龍宮
遊人憶到嵩山夜疊閣連樓倚太空
退之正封從軍有晩秋郾城聮句詩正封云從軍古
云樂談笑青油幕燈明夜觀碁月暗秋城拆遂為警
䇿正封字中䕶終監察御史
　　　崔䕶
晩雞云黯黯嚴城罷皷鼙數聲相續出寒捿不嫌驚
破紗窓夢却恐為奴半夜啼
山雞舞石鏡云盧峰開石鏡人說舞山鷄物象纎無
隠禽情目自迷景當煙霧歇心喜錦翎齊宛轉烏呈
彩婆娑鳯欲栖何言資羽族在地得天倪應笑翰名
者終朝飲敗醯
沈存中云唐人以詩主人物故雖小詩莫不烻揉極
工而後已所謂旬鍜月鍊者信非虛言小說䕶題城
南詩其始曰去年今日此門中人面桃花相映紅人
面不知何處去桃花依舊笑春風後以其意未全語
未工改第三句曰人面秪今何處去至今所傳有此
兩本惟本事詩作秪今何處在唐人作詩大率如此
雖有兩今字不恤也取語意為主耳後人以其有兩
今字故多行前篇(筆談)
䕶舉進士不第清明獨遊都城南得村居花木叢萃
叩門久有女子自門隟問之對曰尋春獨行酒渇求
飲女人啓闗以盂水至獨倚小桃柯佇立而意属殊
厚崔辤起送至門如不勝情而入後絶不復至及來
嵗清明徑徃尋之門庭如故而户扄鎻矣因題去年
今日此門中之詩於其左扉
䕶字殷功正元十二年登第終嶺南節度使
　　　張又新
郡齋三月下旬作云春事日已歇池塘曠幽尋殘紅
披獨墜初綠間淺深偃仰捲芳褥顧歩愛新隂謀春
未及竟夏初遽見侵
三月五日陪裴大夫泛長沙東湖詩云上已餘風景
芳辰集逺埛綵舟浮泛蕩綉轂下娉婷棲樹廻䓗蒨
笙歌轉杳㝠湖光迷翡翠草色醉蜻蜓鳥弄桐花日
魚翻榖雨萍從今留勝㑹誰看畫蘭亭
五月水邊桞詩云結根挺涯涘垂影覆清淺睡臉寒
未開嬾腰晴更軟揺空條已重拂水帶方展似醉煙
景凝如愁月露泫絲長魚悞恐枝弱禽驚踐悵别幾
多情含春任攀搴
時號又新張三頭謂進士狀頭宏詞勑頭京兆觧頭
又新嘗作廣陵從事有酒妓毎致情焉後二十年罷
江南郡舟道廣陵適李紳鎮淮南又新方懼其讎已
而又遇風漂沒二子紳憫然復書曰端溪不讓之辞
愚罔懐怨荆浦沉淪之事鄙實憫然宴遇殊厚前所
謂酒妓者猶在席又新以指染酒題盤上為詞曰雲
雨分飛二十年當時求夢不曽眠今　頭白重相見
還上襄陽玳瑁筵李即命妓歌以送酒
又新與楊䖍州善揚妻李有徳無容又新求婚於揚
曰得羙室足矣揚曰但與我同好定諧君心又新既
成婚殊失望乃為詩曰牡丹一朶直千金将謂從來
色最深今日滿欄開似雪一生辜負看花心(作惜/看一)
又新字孔昭薦之子附逄吉罷貶汀州刺史又附李
訓訓死復坐貶終左司郎中
　　　陸復禮
正元八年宏詞試中和節詔賜公卿尺詩云春仲令
初吉歡娛樂大中皇恩貞百度寳尺賜羣公欲使方
隅法還令規矩同捧觀珎質麗拜受聖恩崇如荷丘
山重思酬分寸功從兹度天地與國慶無窮
是嵗復禮第一人李觀裴度次之
　　　栁公權
公權武宗朝在内庭上常怒一宮嬪久之既而復召
謂公權曰朕怪此人若得學士一篇當釋然矣目御
前蜀牋數十幅授之公權略不佇思而成一絶曰不
分前時忤主恩已甘寂寞守長門今朝却得君王顧
重入椒房拭淚痕上大悦令宫人上前拜謝之
文宗時充翰林學士從幸未央宫苑中駐驆謂公權
曰我有一喜事邊上衣賜久不及時今年二月給春
衣訖公權前奉賀上曰可賀我以詩宫人迫其口進
公權應聲曰去嵗雖無戰今年未得歸皇恩何以報
今日得春衣上悦激賞之
文宗夏日與諸學士聮句曰人皆苦炎熱我愛夏日
長公權續曰薫風自南來殿閣生㣲凉五學士属和
帝獨諷公權兩句辭清意足不可多得乃令公權題
於壁上字方圓五寸帝視之嘆曰鍾王復生無以加
矣公權字誠懸卒於太子太保
　　　陸鴻漸
太子文學陸鴻漸名羽其先不知何許人景陵龍盖
寺僧姓陸於堤上得初生兒收育之遂以陸為氏及
長聰俊多聞學贍辞逸恢諧辨㨗性嗜茶始創煎茶
法至今鬻茶之家陶為其像置於煬噐之間云宜茶
足利至大和中復州有一老僧云是陸僧弟子常諷
其歌云不羡黄金壘不羡白玉杯不羡朝入省不羡
暮入臺唯羡西江水長向金陵下來鴻漸又撰茶經
三巻行於代今為鴻漸形因目為茶神有售則祭之
無則以釡湯沃之
皇甫曾送鴻漸採茶相過詩云千峰待逋客香茗復
叢生採摘知深處煙霞羡獨行幽期山寺逺野飯石
泉清寂寂然燈夜相思一磬聲
吳門有辟彊園地多恠石鴻漸翫月詩云辟彊舊林
閬恠石終相向
權載之送陸太祝赴湖南幕詩云不憚征路遥定緣
賔禮重新知折栁贈舊侣乗藍送此去嘉句多楓江
接雲夢(太常寺太祝不就職/按鴻漸自太子文學徙)
　　　王季則
魚上水云北陸收寒盡東風觧凍初氷消通淺溜氣
變躍潜魚應節似知化楊鬐任所如浮沉非樂藻㳂
泝異傳書綴網時空久臨川意有餘為龍将可望今
日愧才虚
季則登元和進士第
　　　王公亮
魚上水詩云春生寒氣減稍動久潜魚乍喜東風至
來看曲岸初出氷朱鬛見望日錦鱗舒漸覺流澌近
還欣掉尾餘噞喁情自樂㳂泝意寧踈儻得隨鱗化
終能上太虚
公亮登正元進士第長慶初上兵書十八巻自司門
郎中為商州刺史制云茂於學精於文文學之外有
折毫刜鍾之用自佐戎律領郡符持憲為郎皆稱厥
職命以為商州以尔精敏當自得中
　　　徐牧
臨淵羡魚詩云清泚濯纓處今來喜一臨慙無下釣
處空有羡魚心退省時頻改謀身嵗屢沉鬛成川上
媚網就水寧深頳尾臨波裏朱鬚破浪潯此時儻不
漏江上免行吟
　　　陳存
穆陵路詩云西遊匣長劒日暮湘楚間歇馬上秋艸
逄人問故関孤村綠溏水曠野白雲山方念此中去
何時此路還
寓居武丁館云暑雨飃已過凉飈觸幽衿虚館無喧
塵緑槐多晝隂俯視古苔積仰聆早蟬吟放巻一長
想閑門千里心
送劉秀才南歸詩云鳥啼楊栁垂此别千萬里古路
入商山春風生㶚水停車落日在罷酒離人起蓬户
寄龍沙送歸情詎已
存大曆正元間詩人
唐詩紀事巻第四十
唐詩紀事巻第四十一
　白行簡　章孝摽　施肩吾　鮑溶
　孟簡　李程　張簫逺　許康佐
　許堯佐　張南史　徐凝　朱畫
　侯喜　蔣防
　　　白行簡
春從何處來詩云欲識春生處先從木徳來入門潜
報栁度嶺暗驚梅透雪寒光散銷氷水鏡開曉迎郊
綺發夜逐斗光回淑氣寅中變新聲雨後催偏宜資
律呂應是候陽臺
在巴南望郡南山云臨江一嶂白雲間紅綠層層錦
綉班不作巴南天外意何殊昭應望驪山樂天和云
返照前山雲樹明從君苦道似華清試聽腸斷巴猿
呌早晚驪山有此聲(在忠州/時樂天)
九日作云隆慮意何如窮荒九日初三秋異鄉客一
紙故人書對酒情無限開緘思有餘感時空寂寞懐
舊幾躊躇鴈盡平沙逈煙銷大漠虚登臺南望處掩
淚對雙魚
行簡以濾水羅賦得名其警句云焦螟之生必全有
以小為貴者江漢之流雖大盡可以一貫之又曰夕
掛于壁如滿月之在天曉用於人狀圓荷之映水
行簡字知退敏而有詞元和二年登第為度支郎中
寳暦二年卒
行簡小字阿怜樂天同宿湖亭詩云潯陽少有風情
客招宿湖亭盡却廻水檻虚凉風月好夜深惟有阿
怜來
行簡恩賜章服樂天以詩寄之云吾年五十加朝散
尔亦今年賜章服齒髮恰同知命嵗官衘俱是客曹
郎(緋俱是主客都官/予兄弟年五十賜)榮傳錦帳花聮蕚彩動綾袍鴈
趂行大抵着緋宜老大莫嫌秋鬢數莖霜
　　　章孝摽
孝摽元和十三年下第時軰多為詩以刺主司獨孝
標為歸鷰詩留献侍郎庾承宣得詩展轉吟諷庾果
重典禮曹孝標來年登第詩云舊累危巢泥已落今
年故向社前歸連雲大厦無捿處更望誰家門户飛
孝摽及第除正字東歸題杭州(驛云/樟亭)樟亭驛上題詩
客一半尋為山下塵世事日隨流水去紅花還似白
頭人初成落句云紅花真笑白頭人改為還似且曰
我将老成名似我芳艷詎能久乎及還鄉而逝或曰
前有八元後有孝摽皆桐廬人復同姓而皆不達矣
李紳鎮楊州請孝摽賦春雪詩命題於臺盤上孝摽
唯然索筆一揮云六出花飛處處飃粘䆫拂砌上寒
條朱門到晚難盈尺盡是三軍喜氣銷
孝摽及第後寄紳曰及第全勝十改官金鞍鍍了出
長安馬頭漸入楊州郭為報時人洗眼看紳以一絶
箴之曰假金方用真金鍍若是真金不鍍金十載長
安得第一何須空腹用髙心
孝摽大和中山南東道從事試大理評事
明日鑾輿欲向東守宫金翠帶愁紅九門佳氣巳西
去千里花開一夜風(題/無)右張為取詩為主客圖
歸海上舊居云鄉路遶蒹葭縈紆出海涯人衣被蜃
氣鳥跡印塩花艸沒題詩石潮推坐釣槎還歸舊窓
裏凝思賞煙霞
長安秋日云田家無五行水旱卜蛙聲牛犢乗春放
兒孫候暖耕池塘煙未起桑柘雨初晴嵗晚香醪熟
村村自送迎(荘又元集/右二詩韋)
　　　施肩吾
肩吾洪州人元和十年登第以洪州西山羽化之地
慕其真風髙蹈於此為詩奇麗著百韻山居詩才情
富贍如荷翻紫盖揺波面蒲瑩青刀揷水湄又經粘
薜荔龍鬚軟雨壓芭蕉鳯翅垂
又贈邊将詩曰輕生奉國不為難戰苦身多舊箭瘢
玉匣鎻龍鱗甲冷金鈴襯鶻羽毛寒皂貂擁出花當
背白馬騎來月在鞍猶恐犬戎臨虜塞栁營時把陣
圖看
又上禮部侍郎陳情云九重城裏無親識八百人中
獨姓施弱羽飛時攅箭險蹇驢行處薄氷危晴天欲
照盆難反貧女如花鏡不知却向從來受恩地再求
青律變寒枝
又贈友人下第閑居云花眼綻紅斟酒看藥心抽綠
帶煙鋤皆輕巧之極
惜花云落盡萬株紅無人觧繋風今朝芳徑裏惆悵
錦機空
隋曲有踈勒鹽唐曲有突厥塩阿鵲塩或云関中人
謂好為塩故肩吾詩云顛狂楚客歌成雪媚頼呉娘
笑是塩盖當時語也今杖皷譜中尚有炎杖聲
效古興云金雀無舊釵緗綺無舊裾唯有一寸心長
貯萬里夫南軒夜虫織已促北牖飛蛾遶殘燭秪言
衆口鑠千金誰信獨愁銷片玉不知嵗晚歸不歸又
将啼眼縫征衣
夜宴曲云闌釭如晝賈不眠玉爐夜起沉香煙青娥
一行十二仙欲笑不笑桃花燃碧䆫㺯嬌梳洗晚戸
外不知雲漢轉被郎㖽罰屠酥盞酒入四肢紅玉軟
肩吾有年來如抛梭不老應不得之句又及第後過
楊子江詩云憶昔将貢年抱愁此江邊魚龍互閃鑠
白浪髙於天今日歩青草還來經此道江神也世情
為我風色好右張為取作主客圗
張籍贈詩云世間漸覺無多事難得空名未着身合
取藥成相待喫不須先作上天人又送肩吾東歸云
知君本是煙霞客被薦因來城闕間世業偏臨七里
瀬仙遊多在四明山早聞詩句傳人徧新得科名到
處閑惆悵灞亭相送去雲中琪樹不同攀
　　　鮑溶
岐路詩云北風送㣲寒徒侣勤逺程憂人席不暖殘
月馬上明飃飃岐路間長見日初生重嶂曉色淺踈
猿寒啼清人間多岐路常恐終身行廽見四方人車
輪無留聲空谷亦堪隠下田非懶耕古人有遺訓飽
食非親縈我生禮義鄉少小見太平聖賢猶羈旅况
復非其名
長城作云䝉公虜生人北築秦氏寃禍興蕭墻内萬
重防禍根城成六國亡宮闕晵千門生人半為土何
用空中原奈何家天下骨肉尚無恩投沙擁海水安
得不久翻乗髙惨人魂寒日易黄昏枯骨貫朽鐵沙
中如有言万古驪山葬誰知野火燔
秋暮山中寄李益端公云舊事與日逺酒花仍舊香
前年綉衣客此節過此堂侍臣不自髙笑觧綉衣裳
眠雲有餘態入鳥不亂行我恐雲嵐色損君鞍馬光
君言此何言且共覆前觴古人重一笑買日輕金装
日盡秉燭遊千年不能忘君言此何言明日皆異鄉
明日非今日山下道路長一從山下去天地再炎凉
此期果難得夢君馬玄黄
許渾過鮑溶宅有感云寥落故人宅重來身已亡古
苔殘墨沼深竹舊書堂秋色館池静雨聲雲木凉無
因展交道日暮倍心傷
溶登元和進士第與韓愈李正封孟郊友善
溶有途中句云躍馬非壯嵗報恩無髙功斯言化為
火日夜焚深衷又上太原王尚書云天王委管籥開
閉秦北門頂戴日月光口宣雨露言又秋懐句云萬
里岐路多一身夫地窄右張為主客圗取溶為工用
博觧宏㧞主
　　　孟簡
惜分隂詩云業廣因功苦拳拳志士心九流難酌挹
四海易消沉對景嗟移晷窺園詎改隂三冬勞聚學
駟景重兼金刺股情方勵偷光思益深再中如可冀
終嗣絶編音
元和中簡將試詣日者卜之曰近東門坐即得之矣
既入即坐西廊迫晚忽得疾隣坐請與終篇見其姓
即東門也乃擢上第
簡字幾道徳州人元和中為户部侍郎以贓貶後以
太子賔客分司卒尤工詩尚節義
簡擬古云劒客不誇怨主人知取心但營纎毫義肯
許千萬金勇則看鷙擊憤來聼虎吟平生貴醻徳刃
敵無幽深
　　　李程
程正元中試日五色賦破題云徳動天鑒祥開日華
其巻已黜揚於陵質之主文吕謂於是已落重收
詠氷壺云琢玉性惟堅成壺躰更圓虚心含衆象應
物受寒泉温潤資天質清真稟自然日融光自散雪
映色逾鮮至鑒功寧宰無私照豈偏明将水鏡對白
與粉闈連拂拭終為羙提携佇見傳勿令毫髪黑遺
恨綴成篇
程字表臣為翰林學士日過八塼乃至時號八塼學
士寳曆二年為相最為帝所重曰髙飛之翮長者在
前卿朝廷羽翮也
　　　張蕭逺
履春氷詩云一歩一愁新輕輕恐䧟人薄光全透日
殘影半銷春蟬想行時翼魚驚躍處鱗風虚難駐足
岸闊怯廻身豈暇踟蹰久寧辞顧盻頻願將兢慎意
從此赴通津
觀燈云十萬人家火燭光門門開處見紅粧歌鍾喧
夜更漏暗羅綺滿街塵土香星宿别從天畔出蓮花
不向水中芳寳釵驟馬多遺落依舊明朝在路傍
蕭逺元和進士登第與舒元輿聲價俱羙(糠言/出廣)
秦雲寂寂僧還定盡日無人鹿遶牀(句)日暮風吹官
渡栁白鵶飛出(頭/石)墻(句/廢城)
雙雙白燕入祠堂(女祠句/乳石洞)玉右張為取作主客圗
張籍有弟蕭逺雪夜同宿詩云數巻新遊蜀客詩長
安僻卷得相隨草堂深夜携琴宿説似青城館裏時
　　　許康佐
白雲起封中詩云英英白雲起呈瑞出封中表聖寧
依地逄時豈待風浮輝迷皎潔流影忽冲融自叶堯
天羙誰言漢日同泥金光乍掩檢玉氣俄通猶願非
煙瑞亭亭不散空
元稹酬許五康佐詩云猿啼三峽雨蟬報兩京秋珠
玉慙新贈芝蘭忝舊遊他年問狂客須向老農求
康佐以中書舍人為翰林侍講學士與王起皆為文
宗寵禮帝讀春秋至閽弑呉子余祭問閽何人耶康
佐以中官方彊不敢對帝嘻笑後問李訓訓曰國君
不近刑人以為輕死之道帝曰朕近刑人多矣得不
慮哉訓曰列聖知而不能逺惡而不能去陛下念之
宗廟福也於是内謀翦除矣康佐終於禮部尚書
　　　許堯佐
堯佐金谷懐古云石氏遺文在凄凉見故園清風思
奏樂衰草念行軒舞榭蒼苔掩歌臺落葉繁断雲歸
舊壑流水咽新源曲沼殘煙歛叢篁宿烏喧唯余池
上月猶似對金樽
康佐諸弟皆第進士而堯佐最先進又舉宏詞為太
子授書郎八年康佐繼之
堯佐正元十六年與燉煌張宗本滎陽鄭權皆佐征
西府後位諫議大夫卒
　　　張南史
陸滕宅秋雨中探韻云同人永日自相将深竹閑園
偶辟强已被秋風交憶膾更聞寒雨勸飛觴歸心莫
問三江水旅服徒霑九月霜醉裏欲尋騎馬路蕭條
幾處有垂楊
送朱大北遊云嵗暮一為别江湖聊自寛且無人事
變誰為客行難郢曲怜公子皇州憶伯鸞蒼蒼逺山
際松樹獨宜寒
南史好弈碁其後析節讀書遂入詩境李端哭之云
諫草文猶在圍碁智不如髙仲武云張君弈碁者中
年感激苦節學文數年間稍入詩境如已被秋風教
憶膾更聞寒雨勸飛觴事與物力俱矣
南史字季直幽州人以試參軍避亂居楊州楊子再
召未赴而卒
錢起贈南史云紫泥何日到滄州笑向東陽沈隠侯
黛色睛峰雲外出縠紋江水縣前流使臣自欲論公
道才子非闗厭薄遊溪畔秋蘭雖可佩知君不得少
停舟
　　　徐凝
范攄言樂天為杭州刺史令訪牡丹獨開元寺僧惠
澄近於京師得之植於庭時春景方深恵澄設油幕
覆其上㑹凝自富春來未識白先題詩曰此花南地
知難種慙愧僧閑用意栽海鷰觧憐頻睥睨胡蜂未
識更徘徊虚生芍藥徒勞妬羞殺玫瑰不敢開唯有
數苞紅萼在含芳只待舍人來白尋到寺看花乃命
徐同醉而歸時張祐傍舟而至二生各希首薦白曰
二君論文若薕白之闘䑕穴勝負在於一戰也遂試
長劒倚天外賦餘霞散成綺詩試訖觧送凝為元祐
次耳祐曰祐詩有地勢遥尊岳河流側讓闗又題金
山寺詩曰樹影中流見鍾聲兩岸聞雖綦毋潜云塔
影挂青漢鍾聲和白雲此句未為佳也凝曰美則美
矣争如老夫今古長如白練飛一條界破青山色凝
遂擅塲祐歎曰榮辱糺紛亦何常也遂行歌而邁凝
亦鼓枻而歸自是二生不隨鄉賦矣白又以祐宫詞
四句皆數對未足竒也後杜牧守秋浦與祐為詩酒
友酷吟祐宫詞以白有非祐之論常不平之乃為詩
以髙之曰誰人得似張公子千首詩輕萬户侯又云
如何故國三千里虚唱歌詞滿六宫杜盛言其美者
欲以茍異於白而曲成於張也故牧又著論言近有
元者喜為淫言媟語皷扇浮囂吾恨方在下位未能
以法治之斯亦敷佐於祐耳潘若冲郡閣雅談云凝
官至侍郎多吟絶句曾吟廬山瀑布鱠炙人口又題
處州縉雲山黄帝上昇之所鼎湖蓋黄帝鑄鼎處也
有池在山頂詩云黄帝旌旗去不廽空余片石碧崔
嵬有時風巻鼎湖浪散作晴天雨㸃来自後無敢題
者凝送馬向游蜀云遊子去咸京巴山萬里程白雲
連鳥道青壁逓猿聲雨露經泥坂煙花望錦城工文
人共許應記蜀中行
送李補闕歸朝云駟牡歸城闕雙鳬去海門還從清
切禁再沐聖明恩禮樂中朝貴文章大雅存江湖多
旅逸獻替欲誰論
問漁叟云生事同薸梗機心在野船如何臨逝水白
髪未忘筌
樂天薦徐凝屈張祐論者至今鬱鬱或歸白之妬才
也余讀皮日休論祐云祐元和中作宫體詩辭曲艷
發當時輕薄之流能其才合譟得譽及老大稍闚建
安風格誦樂府錄知作者本意講諷怨譎時與六義
相左右此為才之最也祐初得名乃作樂府艷發之
詞其不覊之狀徃徃間見疑之操履不見於史然方
千學詩於凝贈之詩曰吟得新詩草裏論戲反其辭
謂村裏老也方干世所謂簡古者且能譏凝則凝之
朴畧榷魯從可知矣樂天方以實行求才薦凝而抑
祐其在當時理其然也令狐楚以祐詩三百篇上之
元稹曰彫虫小技或奨激之恐害風教祐在元白時
其譽不甚持重杜牧之刺池州祐且老矣詩益髙名
益重然牧之少年所為亦近於祐為祐恨白理亦有
之余嘗謂文章之難在發源之難也元白之心本乎
立教乃寓意於樂府雍容宛轉之詞謂之諷諭謂之
閑適既持是取大名時士翕然從之師其詞失其㫖
凢言之浮靡艷麗者謂之元白體二子規規榱臂觧
辨而習俗既深牢不可破非二子之心也所以發源
者非也可不戒哉
青山舊路在白首醉還鄉(公句/别白)試到第三橋便入千
頃花(句)髙景争來草木頭一生心事酒前休山公自
是山人侣携手醉登城上樓(公句/荅白)右張為取作主客圖
　　　朱晝
贈友人古鏡云我有古時鏡初自壊陵得蛟龍猶泥
蟠魑魅幸月蝕摩久見菱蘂青於藍水色贈君将照
心無使心受惑
喜陳懿老示新製云一别一千日一日十二憶苦心
無閑時今夕見玉色玉色復何異紅明含羣徳有文
如星宿飛入我胷臆憂愁方破壊懽喜重補塞使我
心㒵全且非黄金力将攀下風手願假仙鸞翼(見詩/予欲)
(寄誠於此/人孟郊故)
賦得花藤藥合寄頴陰故人云藤生南海濵引蔓青
且長剪削為花枝何人無文章非才亦有心割骨聞
余芳繁葉落何處孤貞在中央願盛黄金膏寄與青
眼郎路逺莫知意水深天蒼蒼
晝元和間進士
　　　侯喜(劉師服軒轅彌明)
韓退之石鼎聮句詩序云元和七年十二月四日衡
山道士軒轅彌明舊與進士劉師服衡湘中相識師
服在京夜抵其居宿有校書郎侯喜新有能詩聲夜
與劉説詩彌明指炉中石鼎曰子能為我賦此乎喜
即援筆賦之彌明繼焉詩曰妙匠斵山骨刳中事煎
烹(服/師)直柄未當權塞口且呑聲(喜)龍頭縮菌蠢豕腹
脹膨脝(明/彌)外苞乾蘚文中有暗浪驚(服/師)在冷安自足
遭焚意彌亨(喜)謬當鼎鼐間妄使水火争(明/彌)大若烈
士膽圓如戰馬纓(服/師)上比香爐尖下與鏡面平(喜)秋
苽未落蔕凍芋彊抽萌(明/弥)一塊元氣間細泉幽竇碩
(服/師)不值輸冩處焉知懐抱清(喜)方當洪炉然益見小
器盈(明/彌)睨睨無刄跡團團類天成遥疑龜負圗出曝
曉正晴(喜)旁有雙耳穿上為孤髻撑(明/弥)或訝短尾銚
大似無足鐺(服/師)可惜寒食毬擲在路傍坑(喜)何當出
灰灺無計離瓶甖(服/師)陋質荷斟酌狹中貴提擎(服/師)豈
能煮仙藥但未汚羊羮(喜)形模婦女笑量度兒童輕
(明/弥)徒尔堅重性不過升合盛仍似廢轂仰側見折軸
横(喜)時於蚯蚓竅㣲作蒼蠅鳴(明/弥)以兹飜溢愆實負
任使誠(服/師)常居顧盻地敢有漏泄情寧依暖熱弊不
與寒凉并(明/弥)區區徒自效瑣瑣不足呈(服/師)廻旋但兀
兀開合唯鏗鏗(喜)全勝瑚璉貴空有口傳名豈比俎
豆古不為手所撜磨礲去圭角浸潤著光明願君莫
嘲誚此物方施行(弥明作也/四韻並是)始師服援筆題首句授
喜喜綴其下云云道士笑曰子詩如是而巳乎即袖
手竦肩傍北牆坐謂劉曰吾不觧世俗書弟子為我
書吾句因髙吟龍頭豕腹一聮初不似經意詩㫖有
似譏喜二子相顧慙駭欲以多窮之道士不用意益
切竒出不可附説皆侵劉侯二子思竭不能續道士
曰章不可不成命劉把筆唱出四十字為八句讀畢
謂二子曰此皆不足與語此寧為文耶吾所聞子皆
不足聞也二子驚惋自失
　　　蔣防
春風扇㣲和詩云麗日催遲景和風扇早春暖浮丹
鳯闕韶媚黒龍津澹蕩迎仙仗霏㣲送畫輪綠揺宫
桞散紅待禁花新舞席皆廻雪歌筵暗送塵幸當陽
律候惟願及佳辰
望禁苑祥光詩云嘉瑞生天色葱籠幾效祥樹揺三
殿側日映九城傍仙霧今同色卿雲未可章拱汾疑
鼎氣臨渭比熒光豈並春風舊俄同聖夀長㣲臣時
一望短羽欲翺翔
冬至日祥風應候詩云節逄清景空氣古二儀中獨
喜登髙日先知應候風端呈光舜化表慶盛堯聦况
與承時叶還将入律同㣲㣲萬井逼習習九門通遶
殿炉煙起殷勤報嵗功
杜賔客永豐里新居云退蹟居三逕辞榮繼二踈聖
情容觧印帝里許懸車已去龍樓籍猶分御廩儲風
泉輸耳目松竹助玄虚調䕶心常在山林思有餘應
嗤紫芝客逺就白雲居
元和中李紳及防薦龎嚴為翰林學士李逄吉誣紳
罪逐之出嚴刺信州防刺汀州于敖封還詔書搢紳
意伸其枉曰于給事犯宰執之怒申龎蒋之屈不亦
善乎奏下乃論貶嚴太輕衆嗤譟防作連州廖先生
碑銘云長慶末余自尚書司封郎中知制誥翰林學
士出守臨汀尋改此郡
唐詩紀事巻第四十一
唐詩紀事卷第四十二
　　王涯　令狐楚　張仲素
　　　王涯
獻壽詞云宫觀参差列九重祥雲瑞氣捧堦濃㣲臣
欲獻南山壽遥指南山對衮龍
遊春詞云曲江絲桞變煙條寒谷氷隨暖氣消纔見
春光生綺陌已聞清樂動雲韶
經過桞陌與桃蹊尋逐春光著處迷鳥度時時衝絮
起花繁衮衮壓枝低
秋思云綠軒凉吹動輕衣夜聽更長玉漏稀月渡天
河光轉濕鵲驚秋樹葉頻飛
宫連太液見滄波暑氣㣲消秋意多一夜輕風蘋末
起露珠飜盡滿池荷
從軍辞云髦頭夜落㨗書飛來奏金門着賜衣白馬
将軍頻破鏑黄龍戍卒幾時歸
塞下曲云辛勤幾出黄花戍迢逓初隨細栁營塞晩
毎愁殘月苦邊秋更逐斷蓬聲
年少辭家從冠軍金装寳劒去邀勲不知馬骨傷寒
水唯見龍城起暮雲
平戎辞云太白秋髙助發兵長風夜卷虜塵清男兒
解却腰間劒喜見從王道化平
塞虜常為敵邊聲巳報秋平生多志氣箭底覔封侯
從軍辞云戈甲從軍久風雲識陣難今朝拜韓信封
日斬成安燕頷多竒相狼頭敢犯邊寄言班定逺正
是立功年
隴上行負羽到邊州鳴笳度隴頭雲黄知塞近草白
見邊秋
閨人贈逺花明綺陌春栁拂御溝新為報遼陽客流
芳不待人
逺戍功名薄幽閨年貎傷妝成對春樹不語淚千行
形影一朝别煙波千里分君看望君處秪是起行雲
戴勝飛晴野凌澌下濁河春風樓上望誰見淚痕多
春江曲揺漾越江春相将看白蘋歸時不覺夜出浦
月隨人
家寄征江岸征人幾嵗遊不如潮水信毎月到沙頭
乗曉南湖去參差疊浪横前洲在何處露裏鴈嚶嚶
塞下曲三戍漁陽再渡遼騂弓在臂劒横腰匈奴欲
似知名姓休傍隂山更射鵰
獵馬千羣鴈幾雙燕然山下碧油幢傳聲漠北單于
破火照旌旗夜受降
朔雪飄飄開鴈門平莎歷亂卷蓬根功名耻計擒生
數直斬樓蘭報國恩
隴水潺湲隴樹秋征人到此泪雙流鄉関萬里無因
見西戍河源早晩休
隂磧茫茫塞草腓桔橰烽上暮煙飛関河北望天連
海蘇武曽将漢節歸
漢宛行二月春風變桞條九天清樂奏雲韶蓬萊殿
後花如錦紫閤街前雪未銷
廽鴈髙飜太液池新花低發上林枝年光到處皆堪
賞春色人間緫未知
春風澹蕩影悠悠鸎囀髙枝鷰入樓千歩囬廊聞鳯
吹珠簾處處上銀鈎
閨思云洞房今夜月如練復如霜為照離人恨亭亭
到曉光
涯字廣津博學工屬文梁肅陸贄異其才元和中為
相又相穆宗至文宗時李訓敗遂及禍
　　　令狐楚
宫中樂云楚塞金陵靖巴山玉壘空萬方無一事端
坐大明官
雪霽長揚苑氷開太液池宫中行樂日天下盛明時
栁色煙相似黎花雪不如春風空有意一一麗皇居
月上宫花静煙含逺樹深銀䑓門已閉仙漏夜沉沉
九重青鎻闥百尺碧雲樓明月秋風起珠簾上玉鈎
逺别離云楊栁黄金穂梧桐碧玉枝春來消息断早
晩是歸時玳織鴛鴦履金裝翡翠簾畏人相借問不
擬到城南
遊春辞云曉遊臨碧殿晩日上春亭芳樹羅仙苑晴
山展翠屏一夜好風吹新花一萬枝風前調玉管花
下簇金覊
長相思云君行登隴上妾夣在閨中玉箸千行落銀
牀一半空綺席春眠覺紗䆫曉望迷䑃朧殘夢裏猶
自在遼西
年少行云少小邊城慣放狂驏騎蕃馬射黄羊如今
年老無䈥力猶倚營門數鴈行
家本清河住五城須慿弓箭覔功名等閑飛鞚秋原
上猶向寒雲試射聲
弓背霞明劒照霜秋風走馬出咸陽未收天子河源
地不擬囬頭望故鄉
霜滿庭中月滿樓金樽玉柱對清秋當年稱意須為
樂不到天明未肯休
從軍行云荒鷄隔水啼汗馬向風嘶終日隨旌斾何
時罷皷􁎅孤心眠夜雪滿眼是秋沙萬里猶防塞三
年不見家却望氷河闊前登雪嶺髙征人幾多在又
擬戰臨洮胡風千里驚漢月五更明縱有還家夢猶
聞出塞聲暮雪迷青海隂霞覆白山可怜班定逺生
入玉門關
塞下曲云雪滿衣裳氷滿鬚曉隨飛將發單于平生
志氣今何在把得家書淚似珠
邉艸蕭條塞鴈飛征人南望盡霑衣黄塵滿面長須
戰白髪生頭未得歸
思君恩云小苑鶯歌歇長門蝶舞多眼看春又去翠
輦不經過
紫禁香如霧青天月似霜雲韶何處奏祗是在昭陽
雞鳴天漢曙鶯語禁林春誰入巫山夢唯應洛水神
王昭君云錦車天外去毳幕雪中開魏闕蒼龍逺蕭
關赤鴈來仙娥今下嫁驕子自同和劎㦸歸田盡牛
羊繞塞多
望春辞云髙樓望見一花開便覺春光四面來曉日
晴雲知次第東風不用更相催
雲霞五采浮天闕梅栁千般夾御溝不上黄山南比
望豈知春色滿神州
楚乆為太常博士詩云何日居三署終年尾百寮世
傳之立春後言懐招李庭衙推云閑齋夜擊唾壺歌
試望夷門奈逺何毎聽塞笳離夢断時窺清鑑旅愁
多稍驚霄漏丁丁促已覺春風習習和海内故人君
最老花間鞭馬更相過
節度宣武酬樂天夢得云蓬萊仙監(天/樂)客曹郎(主客/劉為)
曽枉髙車客大梁見擁旌旃治軍旅知親筆硯事文
章愁看栁色懸離恨憶逓花枝助酒狂洛下相逄肯
相寄南金璀錯玉凄凉劉詩云曽經謝病客遊梁今
日相逢憶李王少有一身兼将相更能四面占文章
白詩云馬頭拂栁時囬轡豹尾穿花暫亞槍誰引相
公開口笑不逢白傳與劉郎
楚自翰林學士拜相子綯自湖州召入翰林為學士
間嵗拜相渭南尉趙嘏獻詩曰鶚在卿雲氷在壺代
天才業奉訏謨榮同伊陟傳朱戸秀比王啇入畫圖
昨夜星辰為劒履前年風月滿江湖不知機務時多
暇猶許詩家属和無
正元七年杜黄裳知舉㣲服訪名士於尹樞樞言子
弟有崔元略孤進有林藻令狐楚其年樞冠榜試珠
還合浦賦藻賦成夢人謂曰何不叙珠來去之意既
寤改之黄裳謂藻曰叙珠來去如有神助是年楚第
五藻第十一
楚字殻士徳棻之裔與李逢吉善元和末為相敬宗
逐李紳楚自宣武節度徙天平入為左僕射開成間
卒楚遊義興寺寄上李逢吉相公云栁宫無事詣蓮
宫(住此寺/相公乆)歩歩猶疑是夢中勞役徒為萬夫長閑遊
曽與二人同鸞凰飛去仙巢在龍象潜來講席空松
下花飛頻佇立一心千里憶梁公
遊晉祠上李逢吉相公云不歴晉祠三十年白頭重
到一凄然泉聲自昔鏘寒玉草色雖秋耀翠鈿少壯
同遊寧有數尊榮再㑹便無縁相思臨水下雙淚寄
入并汾向洛川
　　　張仲素
聖神樂云玉帛殊方至歌鐘比屋聞華夷今一貫同
賀聖明君
海浪恬丹徼邉塵静黒山從今萬里外不復鏁蕭関
九陌祥煙合千春瑞月明宫花同苑栁先發鳯凰城
宫中樂云網戸交如綺紗窓薄似煙樂吹天上曲人
是月中仙
翠匣開寒鏡珠釵掛歩揺粧成祗是曉更漏促清霄
紅果揺池實金盤露井氷甘泉将避暑臺殿水光凝
月彩浮鸞殿砧聲遶鳯樓笙歌臨水檻紅燭乍迎秋
竒樹留寒翠神池結夕波黄山一夜雪渭水鴈聲多
春遊云煙栁飛輕絮風榆落小錢濛濛百花裏羅綺
競鞦韆
騁望登香閤争髙下砌臺林間踏青去席上意錢來
行樂三春節林花百和香當年重意氣先占闘雞場
春閨怨云雪盡萱抽葉風輕水變苔玉關書信絶又
見發庭梅
裊裊邉城栁青青陌上桑提籠行採葉昨夜夢漁陽
桂魄初生秋露㣲輕羅已薄未更衣銀筝夜乆殷勤
弄心怯空房不忍歸
太平辞云風俗今和厚君王在穆清行看採花曲盡
是太階平
聖徳超千古皇風静四方蒼生今息戰無事覺時長
遊春曲云萬樹江邉杏新開一夜風滿園深淺色照
在綠波中
上苑何窮樹花開次第新香車與絲綺風静亦生塵
送春辞云日日人空老年年春更歸相歡在樽酒不
用惜花飛
塞上曲云天驕逺塞行出鞘寳刀鳴定是酬恩日今
朝覺命輕
卷斾生風喜氣新早持龍節静邉塵漢家天子圗麟
閣身是當今第一人
贈逺云當年只是守空帷夢見江山覺别離不見鄉
書傳鴈足唯看新月吐蛾眉
厭攀楊栁臨青閣閑採芙蓉傍碧潭走馬臺邉人不
見拂雲堆畔戰方酣
閨人思云愁見遊空百丈絲春風惹斷更傷離閑花
落徧蒼苔地盡日無人誰得知
秋夜曲云丁丁漏水夜何長漫漫輕雲露月光秋逼
暗虫通夕響征衣未寄莫飛霜
碧䆫斜月藹清輝愁聽寒螿淚濕衣夢裏分明見関
塞不知何路向金徽
秋天一夜静無雲斷續鴻聲到曉聞欲寄征衣問消
息居延城外又移軍
博山沉燎絶餘香蘭燼金檠怨夜長為問青青河畔
草幾回經雨復經霜
天馬辞云天馬初從渥水來效歌曾唱得龍媒不知
玉塞沙中路苜蓿殘花幾處開
躞􁟂宛駒齒未齊樅金噴玉向風嘶來時行盡金河
道獵獵輕風在碧蹄
緱山鸖詩羽客驂仙鸖將飛駐碧山映松殘雪在度
嶺片雲還清唳因風逺高姿對水閑笙歌憶天上城
郭歎人間幾覺霜毛潔殊知藻質班迢迢煙路逸奮
翮詎能攀
砌臺即今攃攃臺也仲素詩云冩望臨香閤登高下
砌臺林間踏青去席上意錢來
仲素字繪之建封之子憲宗以仲素叚文昌為翰林
學士韋賢之曰學士所以備顧問不宜專取辞藝罷
之後終中書舎人
右王涯令狐楚張仲素五言七言絶句共作一集號
三舎人集今盡錄於此
唐詩紀事卷第四十二
唐詩紀事卷第四十三
　竇參　郭士元　于良史　舒元輿
　李諒　李賀　呂温　呂恭
　叚波古　何元上　羊士諤　馮宿
　桞宗元　吳武陵　邵眞　崔膺
　衛象　李宣逺　熊孺登　崔立之
　郭遵　韋紓
　　　竇參
謫江表乆未歸有詩云一自經放逐徘徊無所從便
爲出山雲不隨飛去龍名豈不欲保歸豈不欲早苟
無三月資難適千里道離心與羈思終日常草草人
生年幾齊憂苦則先老誰能假羽翼使我暢懐抱
湖上閑居云避影將息隂自然知音稀向來深林中
偶亦有所窺飛鳥口㗸食引鶵上髙枝髙枝但各有
安知宜不宜止止復何云物情何自私
髙仲武云參詩祖沈千運比於孟郊尚在廊廡之間
然萬丈水聲落四時松色寒又人生年幾齊憂苦即
先老羽翮未齊而力巳具
參字時中爲人矜嚴悻直果於斷初爲萬年尉失囚
貶尉江夏代同舍人罪人義之相德宗與陸贄不平
以姦賄貶死於邕州
　　　郭士元
題劉相公三湘圖云昔别醉衡霍爾來憶南洲今朝
平津却兼得瀟湘遊稍辨荆門樹依然芳杜洲微明
三巴峽咫尺萬里流去鳥不知倦逺帆生暮愁涔陽
指天末北渚空悠悠枕上見漁父坐中常狎鷗誰言
魏闕下自有東山幽
塞下曲云寶刀塞上兒身經百戰曽有百勝心竟未
嫖姚知白草山頭日初没黃沙城下歌聲發蕭條夜
靜邊風吹獨倚營門望秋月
贈韋司直云聞君感歎二毛初舊友相依萬里余烽
火有時驚暫定甲兵無處可安居客來吳越星霜乆
家在平陵音信踈昨日風光還入戸登山臨水意何
如送張南史云雨余深巷靜獨酌定殘春車馬雖嫌
僻鸎花不棄貧蟲聲粘戸網䑕跡印床塵借問山陽
㑹如今有幾人
髙仲武云士元員外河岳英竒人倫秀異自家形國
遂擁大名右丞巳後與錢郎更長自丞相已下出使
作收二公無詩祖餞時論鄙之两公詞體大約欲同
就中郎公稍更閑雅近於康樂如荒城背流水逺鴈
入寒雲又去鳥不知倦逺㠶生暮愁又蕭條夜靜邉
風吹獨倚營門望秋月可齊衡古人掩映時軰又暮
蟬不可聽落葉豈堪聞古人謂謝眺工於發端比之
於今有慙沮矣
士元字君胃中山人寶應中選畿縣官詔試中書補
渭南尉歷拾遺郢州刺史
送彭將軍云雙旌漢飛將萬里授橫戈春色臨關盡
黄雲出塞多鼓􁎅悲絶漠烽戍隔長河莫断山陽路
天驕巳請和
送孫頠云悠然富春客憶與暮潮歸擢第人多羡如
君獨歩稀亂流江渡淺逺色海山㣲若訪新安路嚴
陵有釣磯
宿杜氏江樓云適楚豈吾願思歸秋向深故人江樓
月夜夜千里心落葉覺鄉夢鳥啼驚越吟廖廖更何
有断續空成碪(南史詩姚合取爲極元集/送彭將軍以下二章并贈張)
　　　于良史
良史爲張徐州建封從事每自吟曰出身三十年髮
白衣猶碧日暮倚朱門從朱汚袍赤公因爲奏章服
焉
春山夜月云春來多勝事賞翫夜忘歸掬水月在手
弄花香滿衣興來無逺近欲去惜芳菲南望鍾鳴處
樓臺深翠㣲
冬日寄李賛府云地險朝陽滿天邊宿霧收風兼殘
雪起河帶斷氷流北闕馳心極南圖尚旅遊登臨思
不巳何處得銷憂
閑居寄薛據云隱几讀黃老閑齋耳目清僻居人事
少多病道心生雨洗山林濕鵶鳴池舘晴晚來因廢
卷行樂至西城
髙武仲云良史工於清雅工於形似如風兼殘雪起
河帶斷氷流吟文未終較然在目
　　　舒元輿
大和九年誅王涯等仇士良愈專恣文宗惡之雖登
臨遊幸未嘗爲樂或瞠目獨語左右莫敢進問因題
詩曰輦路生春草上林花滿枝慿髙何限意無復侍
臣知一日㸔牡丹或吟曰拆者如語含者如咽俯者
如愁仰者如恱吟罷方省元輿詞不覺嘆息泣下霑
衣
李翺在長沙嫁韋中丞愛姬所生女之流落者元輿
自京馳詩贈翺曰湘江舞罷忽成悲便脫蠻靴出綘
帷誰是蔡邕琴酒客魏公懐舊嫁文姬
元輿㜈州人與李訓善同相文宗專附鄭注詭謀謬
筭日與訓比敗天下事二人爲之也
元輿授監察御史時坊州刺史汪浰黷貨御史大夫
温造署元輿徃訊之於坊州按獄有詩云中部接戎
塞頑山四周遭風冷木長瘦石磽人亦勞牧守茍懐
仁癢之時爲瘙其愛如赤子始得無啼號奈何貪狼
心潤屋沉脂膏攫摶如猛虎吞噬若狂獒山秃逾髙
採水窮益深撈龜魚旣絶跡鹿兎無遺毛氓苦稅外
緍吏憂笑中刀大君明四目燭之動秋亳眷兹一州
命慮齊墜波濤臨軒詔小臣汝徃窮貪饕分明舉公
法爲我緩窮騷小臣誠小心奉命如煎熬飲水不待
夕驅馬凌晨臯及此督簿書游詞出狴牢門牆見狼
狽案牘問腥臊探情與之言變態如姦猱直非旣巧
飾僞意乃深韜去惡猶農夫稂莠須耘耨恢恢布踈
網罪者何由逃自顧孱鈍姿利噐非能操六旬始歸
奏霜落秋原蒿寄謝守土臣努力清郡曹須知聽甚
卑勿謂天之髙
橋山懐古云軒轅猒代千萬秋渌波浩蕩東南流今
來古徃無不死獨有天地長悠悠我乘驛騎到中部
古聞此地爲渠搜橋山突兀在其左荒榛交鏁寒風
愁神仙天下亦如此况我蹙役同蜉蝣誰言衣冠葬
其下不見弓劒何人收哀喧呌笑牧童戱隂天月落
狐貍遊郯思皇墳立人極車輪馬跡無不周洞庭張
樂降○鸖涿鹿大戰摧蚩尤智勇神天不自大風后
力牧輸長籌襄城迷路問童子帝鄉歸去無人留崆
峒求道失遺跡荆山鑄鼎余荒丘君不見黃龍飛去
山下路斷髯成草風颼颼
八月五日中部官舍讀唐歷天寶已來追愴故事云
將尋國朝事靜讀柳芳歷八月日之五開卷忽感激
正當天寶末撫事坐追惜仰思聖明帝貽禍在肘腋
楊李盗吏權貪殘日狼籍燕戎伺其便百萬奮長㦸
兩河連煙塵二京成瓦鑠生人死欲盡揳業猶不息
肅宗傳寶圖冦難連年擊天地方開泰鑄鼎成繼述
萬國哭龍衮悲思動蠻貊自此千秋節不復動金石
悲風楊霜天繐帷冷塵席零落太平老東西亂離客
徃徃爲余言嗚咽淚雙滴况當近塞地哀吹起邉笛
撫机觀陳文使我心不懌花蕚笑繁華温泉樹客碧
霓裳煙雲盡梨園風雨隔露囊與金鏡東游驚波溺
昔聞歡娛事今日成慘慼神仙不可求劒蠒苔文積
萬古長恨端蕭蕭泰陵陌
坊州按獄蘇氏㽵記室二賢自鄜州走馬相訪留連
數日發後獨坐寂寞因成詩寄之云十年一相見世
路信多歧雲雨易分散山川長間之我衘鳳闕恩按
獄橋山陲君在龍驤府掌奏羽檄詞相去百餘里魂
夢自相馳形容在胷臆書札通相思煩君愛我深輕
車忽載脂塞門秋色老霜氣方凝姿此地少平川崗
阜相參差誰知路非逺行者多云疲君能犯勁風信
宿凌欹危情親不自倦下馬開雙眉相對坐沉吟屈
指驚歳時萬事且莫問一盃欣共持陽烏忽西傾明
蟾掛髙枝卷簾引瑶玉㓕燭臨霜墀中庭有踈蘆浙
浙聞風吹長河卷雲色凝碧無瑕疵一言開我懐曠
然澹希夷悠悠夜方永冷思偏相宜眉睫無他人與
君閑解題陶然叩寂寞更請吟清詩得意且忘言何
况竹與絲頃刻過三夕起坐輕四支明朝告行去慘
然還别離出門送君去君馬楊金覉廻來坐空堂寂
寞無人知重重碧雲合何處尋佳期
　　　李諒
蘇州元日郡齋感懐寄越州元相公杭州白舍人云
稱慶還鄉郡吏歸端憂明發儼朝衣首開三百六旬
曆新知四十九年非當官補拙猶勤慮逰䆠量才巳
息機舉族共資隨月俸一身惟憶故山薇舊交邂逅
封彊近老牧蕭條宴賞稀書扎每來同笑語篇章時
到借光輝絲綸暫厭分符竹舟檝初登擁羽旗未知
今日情何似應與幽人事有違(四年也/時長安)
樂天和李中丞元日寄詩兼呈㣲之云領郡慙當潦
倒年鄰州喜得平生友又云憑鶯傳語與李六倩鴈
將書寄元九莫嗟一日日催人且貴一年年入手
樂天草諒泗州刺史制云諒自澄城長訖尚書郎中
間再爲州牧三宰劇縣苦心䘏隱仁恕及物操刃决
滯砉騞有聲諒後爲京兆尹
諒字復言㣲之有酬復言元日郡齋感懐詩云臘盡
殘銷春又歸逢新别故欲沾衣自驚身上添年幾休
繫心中小是非貴富祝來何所遂聰明鞭得轉無機
羞㸔稚子先拈酒悵望平生舊採薇去日漸加余日
少賀人閑閙故人稀椒花麗句開重撿艾髮衰容惜
寸輝苦思正直酬白雪閑觀風色助青旂千官仗下
爐煙裏東海西頭意獨違(正旦童稚俗云/祝富貴鞭聰明皆)
　　　李賀
髙軒過云華裾織翠青如䓗金環壓轡摇玲瓏馬蹄
隱耳聲隆隆入門下馬氣如虹云是東京才子文章
鉅公二十八宿羅心􁔿元精昭昭貫當中殿前作賦
聲摩空筆補造化天無功龎眉書客感秋蓬誰知死
艸生華風我今垂翅附㝠鴻他日不羞蛇作龍(皇甫/退之)
(而出命賦此詩操觚立成/湜聨騎造門賀揔角荷衣)
賀以詩謁退之時爲國子博士已送客解帶門人呈
卷旋讀之首篇鴈門太守行云黑雲壓城城欲摧甲
光向月金鱗開却援帶命邀之其詩云黑雲壓城城
欲摧甲光向月金鱗開龟聲滿天秋色裏塞上燕脂
凝夜紫半卷紅旗臨易水霜重皷聲寒不起報君黃
金臺上意提携玉龍爲君死(守行/鴈門木)
李啇隱作賀小傳云京兆杜牧爲李長吉序狀長吉
之竒甚盡世傳之長吉姊嫁王氏者語長吉之事尤
備長吉細瘦通眉長指爪能苦吟疾書最先爲昌黎
韓愈所知所與遊者王參元楊敬之權璩崔植爲宻
每旦日出與諸公游未嘗得題然後爲詩如他人思
量牽合以及程限爲意常從小奚奴騎距驢背一古
破錦囊遇有所得即書投囊中及暮歸太夫人使婢
探囊出之見所書多輙曰是兒要當歐出心始已耳
上燈與食長吉從婢取書研墨疊紙足成之投他囊
中非大醉及弔䘮日率如此過亦不復省王楊軰時
復來探取寫去長吉徃徃獨騎徃京洛所至或時有
隨棄之故沈子明家所餘四卷而已長吉將死時或
晝見一緋衣人駕赤蚪持一版書若太古篆或霹靂
石文者云當召長吉長吉了不能讀歘下榻叩頭言
阿㜷(呼太夫人云/長吉學語時)老且病賀不願去緋衣人笑曰帝
成白玉樓立召君爲記天上差樂不苦也長吉獨泣
邊人盡見之少之長吉氣絶常所居䆫中勃勃有煙
氣聞行車嘒管之聲太夫人急止人哭待之如炊五
斗黍許時長吉竟死王氏姊非能造作謂長吉者實
所見如此嗚呼天蒼蒼而髙也上果有帝也耶帝果
　有苑囿宮室觀閣之玩耶茍信然則天之髙邈帝
之尊嚴亦宜有人物文彩愈此世者何獨畨畨於長
吉而使其不壽耶噫又豈世所胃才而竒者不獨地
上少耶天上亦不多邪長吉生二十六年位不過奉
禮太常當時人亦多排擯毁斥之又豈才而竒者帝
獨重之而人返不重耶又豈人見㑹勝帝耶
飛香芝紅滿天春(樂句/上雲)酒酣喝月使倒行(句)蹋天磨
刀割紫雲(句/此硯)右張爲取作主客圖
杜牧之序其文集云賀字長吉元和中韓吏部亦頗
道其歌詩雲煙綿聯不足爲其態也水之迢迢不足
爲其情也春之盎盎不足爲其和也秋之明潔不足
爲其格也風檣陣馬不足爲其勇也瓦棺篆鼎不足
爲其古也時花美女不足爲其色也荒國陊殿梗莾
丘壠不足爲其恨怨悲愁也鯨呿鼇擲牛鬼蛇神不
足爲其虛荒幻誕也盖騷之裔理雖不及辞或過之
騷有感怨刺懟言及君臣理亂時有以激發人意乃
賀所爲無得有是賀能採尋前事所以深嘆恨今古
未嘗經道者如金銅仙人辭漢歌補梁庾肩吾宮体
謡求取情狀離絶逺去筆墨畦逕間亦殊不能知之
賀生二十七年死矣世皆曰使賀且未死少加以理
奴僕命騷可也
　　　呂温
字和叔一字化光禮部侍郎渭之子正元中連中兩
科德宗召爲集賢校書後爲治書御史坐王叔文貶
道州改衡州年四十而殁有子安衡
温和張舍人聞琴云迢逓天上真寂寞丘中琴憶爾
山水韻起子仁智心凝情在正始超想踈煩襟凉生
子夜後月照禁垣深逺風藹蘭氣㣲露清桐隂方襲
緇衣慶永奉南薰吟
贈友人云南山雙喬松擢本皆千尋夕流膏露津朝
被青雲隂負雪出深澗摇風倚髙岑明堂久不創雲
幹何森森匠意方雕巧時情正誇淫生材㑹有用天
地豈無心
道州觀野火詩云南風吹烈火熖熖燒楚澤陽景當
晝連隂天半夜赤過處若彗掃來時如電激豈復辨
蕭艾焉得分玉石蟲蛇盡爍爛虎兕出奔廹積穢一
蕩除和氣始融液堯時旣敬授禹稼斯肇迹遍生合
頴禾大秀兩歧麥家有京坻詠人無溝洫慼若悟焚
如功來歳終受益
衡州早春云碧水何逶迤東風吹春草煙波千里曲不
辨嵩陽道又云病肺不飲酒傷心不㸔花唯驚望鄉
處猶自隔長沙
劉夢得序其文曰蚤聞詩禮於先侍郎從梁肅學文
章勇於藝能咸有所祖年益壯志益大遂撥去文學
與雋賢交重氣槩覈名實歆然以致君及物為大欲
每與其徒講疑考要皇王覇强之際臣子忠賢之道
出入上下千百年間詆訶角逐疊發連柱得一善輙
盰衡擊節揚袂頓足信容得色舞于眉端以爲按是
言修是理合乎心而氣將之昭昭然若揭日月而行
孰能閼其勢而爭天光者嗚呼言可信而時異道甚
長而命窄精氣爲物其有所歸乎又曰和叔生少遇
君而卒以謫似賈生能明王道似荀卿始學左氏書
故其文微為富艶夫羿之關弓唯巴蛇九日乃能盡
其力而廽注鷃爵亦要中於尋常之間非羿之手弓
有能有不能所遇然也後之逹解者推而廣之知余
之素交不相索於文字之内而已其序如此是以夢
得元微之柳子厚悼呂衡州詩并誄皆以温功業未
濟為辞
夢得詩曰一夜霜風雕玉芝蒼生望絶士林悲空懐
濟世安人略不見男婚女嫁時遺草一函歸太史旅
墳三尺近要離朔方徒歳行將滿欲為君刋第二碑
微之詩云氣敵三人傑交深一紙書我投氷瑩眼君
報水憐魚䏶股唯夸瘦膏肓豈暇除傷心死諸葛
　　　憂餘
又云望有經綸釣䖍收宰相刀江文駕風逺雲皃接
天髙國待球琳噐家藏虎豹韜盡將千載寶埋入五
原蒿
又云白馬雙旌隊青山八陣圖請纓期繫虜枕草誓
捐軀勢激三千壯年應四十無遥聞不暝目非是不
憐吳
又云鵰鶚生難敵沉檀死更香兒童喧市井羸老哭
碑堂鴈起沙汀暗雲連海氣黃祝融峯上月幾㸃北
人喪
子厚作誄云元和六年八月日衡州刺史東平呂君
卒君由道州以陟為衡州君之卒二州之人哭者逾
月湖南人重社飲酒是月上戊不酒去樂㑹哭干神
所而歸君之志與能不施于生人知之者又不過十
人世徒讀君之文章歌君之理行不知二者之於君
其末也萬不試而一出焉猶為當世甚重使君幸得
出其什二三巍然爲偉人與世無窮其可涯也
温孟冬蒲津開河亭作云息駕非窮途未濟豈迷津
獨立大河上北風來吹人雪霜自兹始草木當更新
嚴冬不肅殺何似見陽春
温有偶然作云悽悽復汲汲忽覺年四十今朝淚滿
衣不是傷春泣又曰中夜兀然坐無言空涕洟丈夫
志氣事兒女安得知可見以其志也
　　　呂㳟
呂温春日與李六景儉及苐㳟聮句景儉云始見花
滿枝又見花滿地温云且持增氣酒莫滴傷心淚㳟
云深誠長鬰結芳辰自妍媚景儉云笑歌聊永日誰
知此時意温又有同㳟歳暮寄晉州李協律詩其略
曰伊我抱微尚仲氏即心期討論自少小形影相差
池此來胷中氣欲耀天下竒雲衢兩沛艾煙閣雙萎
蕤幾年困方枘一旦失多歧道因窮理悟命以盡性
知皆失志之狀也
呂渭四子温㳟儉遜柳宗元誌㳟墓云以為賢豪絶
人又云㳟之妻裴延齡女也
　　　叚洪古
洪古澧州人呂温守道州時洪古客焉洪古奉陪郎
中使君樓上夜把火㸔花詩云城上芳園花滿枝城
頭太守夜㸔時為報林中髙舉燭感人情思欲題詩
温荅叚秀才云盡日㸔花君不來江城半夜為君開
樓中共指南園火紅燼隨花落碧苔
温送叚秀才歸澧州云湘南孤白芷幽託在清潯豈
有馨香發空勞知處深推賢路已隔賑乏力不任慙
我一言分負君千里心寸義薄聮組片誠兼敵金方
期踐氷雪無使弱思侵
　　　何元上
呂温知道州時元上居此州謂之何處士
元上有所居寺院凉夜書情呈温云庾公念病宜清
暑遣何僧家占上方月光似水衣裳濕松氣如秋枕
簟凉幸以薄才當客次無因弱羽逐鸞翔何由一示
雲霄路腸斷星星兩鬢霜
温荅云意氣曾傾四國豪偶來幽寺息塵勞嚴陵釣
處江初滿梁甫吟詩月正髙新識幾人知杞梓故園
何歳長蓬蒿期君自致青雲上不用傷心歎二毛
温又有送何山人之容州詩云匣有青萍笥有書何
門不可曵長裾應須定取眞知者遣對明君說子虚
　　　羊士諤
小園春至偶書呈竇郎中孟員外云松篠雖苦節氷
霜慘其間欣欣發佳色如喜東風還幽抱想前躅冥
鴻度南山春臺一以眺逹士未解顔偃息非老圃沉
吟閟玄関馳暉忽復失壯歳不得閑君子當濟物丹
梯難共攀心期自有約去掃蒼苔班
酬西川獨孤侍御見寄云百雉層城上將壇列營西
照雪峯寒文章立事須銘鼎談笑論功耻據鞍草檄
青油推徤筆曵裾黄閣聳危冠雙金未比三年字負
弩空慙知者難
亂後曲江云憶昔曾遊曲水濱來春長有探春人遊
春人靜空池在直至春深不似春
順宗實録云元年六月貶宣州廵官羊士諤為汀州
寧化縣尉士諤性傾險時以公事至京遇叔文用事
朋黨相煽頗不能平公言其非叔文聞之怒欲下詔
斬之執誼不可則令杖殺之又不可遂貶焉由是叔
文始大惡執誼士諤受知李吉甫又最善呂温薦為
御史嘗爲資州刺史
張為主客圖以樂天爲廣大教化主士諤為入室取
其句云風泉留古顔笙磬相遺音(句/歴山)桂杇有遺馥
鸞飛安可待(句)塵沙藹如霧長波驚飈度鴈起汀州
寒馬嘶髙城暮銀釭倦秋館綺瑟瞻永路重有携手
期清光倚玉樹
士諤望女几山早歳有卜築之志云望女山頭春雪
銷路傍仙杏發柔條心思欲去知何日惆悵廻車上
野橋酬蕭使君出妓夜讌見送云玉顔紅燭忽驚春
㣲歩凌波拂暗塵自是當歌歛眉黛不應惆悵為行人
郡樓晴雪云霽色朝雲盡亭髙露亦晞褰関臨曲檻
蕭瑟換輕衣地逺秦人望天晴社燕飛無功慙歳晚
唯念故山歸
息舟荆溪入陽羡南山遊善權寺呈李功曹云結䌫
蘭渚曉紫嵓上連崗晏温值初霽去遶山河長獻歳
氷雪盡細泉在路傍行披煙杉入激瀾橫石梁層門
表精廬飛甍切雲翔冲襟得髙歩清眺極逺方潭嶂
積佳氣荑英多早芳具觀澤國秀重使春心傷念遵
煩促途榮利騖隙光勉君脫冠意共匿無何鄉尋山
家云獨訪山家歇還涉茅屋斜連隔松葉主人聞語
未開門繞籬野菜飛黃蝶
　　　馮宿
宿字拱之婺州人爲裴度彰義判官徐州張建封掌
書記歷工刑二侍郎
宿尹河南樂天夢得以詩送之宿酬云共稱洛邑難
其選何幸天書用不才遥約和風新草木且令新雪
靜塵埃臨歧有愧傾三省别酌無辞醉百盃明歳杏
園花下集須知春色自東來(公杏園宴㑹/每春嘗接諸)
　　　栁宗元
宗元種栁戱題云栁州栁刺史種栁栁江邊談笑為
故事推移成昔年垂隂當覆地聳幹㑹參天好作思
人樹慚無惠化傳
南澗中題云秋氣集南澗獨遊亭午時廻風一蕭瑟
林影乆參差始至若有得稍深遂忘疲羇禽響幽谷
寒藻舞淪漪去國䰟巳遊懐人淚空垂孤生易爲感
失路少所宜寂寞竟何事徘徊秪自知誰為後來者
當與此心期
漁翁云漁翁夜傍西巖宿曉汲清湘燃楚竹煙銷日
出不見人欵乃一聲山水緑廽㸔天際下中流巖上
無心雲相逐
子厚與楊誨之書云吾年十七求進士四年乃得舉
二十四求慱學宏詞二年乃得仕及爲藍田尉走謁
六官堂下與卒伍爲列益學老子和光同塵雖自以
為得然巳得號為輕薄人矣及爲御史郎官自以登
朝廷利害益大雖戒礪益切卒不免為連累廢逐(厚/子)
(於柳州物人立廟羅池/䧟王叔文之黨迁謫卒死)
雪詩云千山鳥飛絶萬徑人蹤滅孤舟蓑苙翁獨釣
寒江雪(不侔矣東坡居士云/視鄭荅亂飄僧舍之句)
子厚死三年愚溪無復曩時矣劉夢得聞之賦三絶云
溪水悠悠春自來草堂無主燕飛廽隔簾惟見中庭
草一樹山榴依舊開(一/其)
草聖數行留壊壁木奴千樹属鄰家唯見里門通德
榜殘陽寂寞出樵車(二/其)
桞門竹巷依依在野草青苔日日多縱有鄰人解吹
笛山陽舊侶更誰過(三/其)
　　　吳武陵
貢院樓北新栽小松詩云拂檻愛貞客移根自逺峯
巳從芳草没終不任苔封葉小初臨雪鱗生欲狀龍
承春濯雨露得地近垣墉逐吹風微動含煙色漸濃
時廻日月照爲謝小山松
武陵有文而强扞嘗爲韶州刺史贓罪狼籍勑令廣
州幕吏鞠之科第少年殊不假貸持之頗急武陵不
勝其忿題詩路左佛廟曰雀兒來逐颺風髙下視鷹
鸇意氣豪自謂能生千里翼黄昏依舊委蓬蒿
尋貶潘州司户卒時大和八年也(觀察吳為副因宴/或云李㴾為桂管)
(乃悟其太過釋之故武陵詩云/大醉渤命衙校米蘭梟之明日)
武陵信州人爲大學愽士大和初薦杜牧於崔郾抆
第五人登第初李愬節度唐鄧武陵薦李景儉王湘
徤智沈敏可表以自副時號知人
　　　邵真
尋人偶題云日昊不復午落花難歸樹人生能幾何
莫厭相逢遇
眞爲李寶臣成德軍掌書記後從李惟岳之叛與田
恱李正巳拒命真諫之惟岳寤使真作奏復爲將之
所沮德宗詔張孝忠朱滔合兵討大敗之恱嬰城惟
岳召真議歸順恱遣扈岌來責惟岳且欲斬真
惟岳懼斬真以謝焉其後王武俊表其忠贈戸部尚
書
　　　崔膺
感興云富貴難義合困窮易感恩古來忠烈士多出
貧賤門世上桃李樹但結繁華子白屋抱關人青雲
壯心死本以勢利交勢盡交情巳如何失情後始歎
門易軌
膺愽陵人性狂少長於外家不齒及長能文作道傍
孤兒歌以諷外家張建封愛其才以爲客夜中大呌
驚軍衆欲食其肉建封藏之明日置宴監軍曰某有
請請崔膺建封曰如約逡廵建封又曰某亦有請却
請崔膺坐中皆笑乃獲免膺賦别佳人云壠上流泉
壠下分断腸嗚咽不堪聞常娥一入月中去巫峽千
秋空白雲(涯詩/或云崔)
李涉醉中贈膺詩云與君兄弟厈嶺故與君相逢楊
子渡白浪南分吳塞雲緑楊西入隋宮路隋家文物
今雖改舞館歌臺尚基在煬帝陵邊草木深汴河流
水空歸海今古悠悠人自别此地繁華人未歇大道
青樓夾翠煙瓊墀綉帳開明月與君一言兩相許外
捨形骸中爾汝楊州歌酒不可追洛神映箔湘妃語
白馬黄金爲身置誰能獨羙他人醉暫到香爐一夕
間能展愁眉百年事君㸔白日光如箭一度别來顔
色變早謀侯印佩腰間莫遣㸔花鬢如霰
　　　衛象
古詞云鵲血琱弓濕未乾鸊鵜新染劒花寒遼東老
將鬢成雪猶向旄頭夜夜㸔
傷李端云才子浮生促泉臺此路賖官卑揚執㦸年
少賈長沙人去門捿鵩灾成酒誤虵唯余封禪草留
在茂陵家
叚成式云大曆末禪師元鍳住荆州陟岵寺道髙有
風韻人不可得而親張璪嘗畫松於齋壁符載賛之
象詠之時號三絶悉加堊焉人問之曰無事疥吾壁
也其徒有殺物命者弗之責有髙行者亦不稱或恠
之乃題詩於竹曰大海從魚躍長空任鳥飛乃知象
大暦間江陵詩人也
　　　李宣逺
并州路作云秋日并州路黃榆落照間孤城吹角罷
數騎射鵰還帳幕遥臨水牛羊自下山征人正垂淚
烽火起雲間
近無西耗云逺戎兵壓境遷客淚横襟烽候驚秦塞
囚居困越吟自憐牛馬走未識犬羊心一月無消息
西㸔日又沉
宣逺正元進士登第
　　　熊孺登
至日荷李常侍過郊居云賤子守柴荆誰人記姓名
風雲千騎降草木一陽生禮異江河動歡殊里巷驚
稱觴容侍坐㸔竹許同行遇覺滄溟淺恩疑太嶽輕
盡搜天地物無諭此時情
和竇中丞歳酒喜見小男兩歳云更添十歳應爲相
歳酒從今把未休聞得一毛添五色眼㸔相逐鳳池
頭
劉夢得送湘陽熊判官孺登府罷歸鍾陵因寄江西
裴中丞詩云射策志未就從事府云除篋留馬卿賦
袖有劉引書忽見夏木隂恨然憶吾廬復持州民刺
歸謁專城居
樂天洪州逢孺登詩云靖安院裏新荑下醉笑狂吟
氣最麁莫問别來多少苦低頭㸔取白髭鬚
孺登鍾陵人登進士第終於藩鎭從事
　　　崔立之
南至隔仗望含元殿香爐詩云千官望長至萬國拜
含元隔仗爐光出浮霜煙氣飜飃飃縈内殿漠漠澹
前軒聖日開如捧卿雲近欲渾輸囷洒宮闕蕭索散
乾坤願倚天風便披香奉至尊
退之贈崔立之評事詩云崔侯文章苦敏捷髙浪駕
天輸不盡曾從関外來上都隨身卷軸車連軫朝爲
百賦猶欝怒暮作千詩轉遒緊詩意殊憫其窮
立之登正元進士第
　　　郭遵
南至日隔仗望含元殿香爐詩云冕旒親負扆卉服
盡朝天暘谷移初日金爐出御煙芬馨流逺近散漫
入貂蟬霜仗凝余白朱欄映轉鮮如㸔浮闕在稍覺
逐風遷為沐皇家慶來瞻羽衞前
遵登正元進士第
　　　韋紓
南至日隔仗望含元殿香爐云抗殿䟽元首髙髙接
上玄節當南至日星是北辰天寶㦸羅仙仗金爐引
瑞煙霏微雙闕麗溶洩九州連拂曙祥光滿分晴曉
色鮮一陽今在曆生植願陶甄紓正元進士也
唐詩紀事卷第四十三
唐詩紀事卷第四十四
　　　王建(百首/宮詞一)
蓬萊正殿躰金鼇紅日初生碧海濤開着五門遥北
望柘黃新帕御床高
殿前傳㸃各依班召對西來八詔蠻上得青花龍尾
道側身偷覷正南山
龍煙日氣紫曈曈宣政門當玉殿風五刻閣前卿相
出下簾身在半天中
白玉䆫中起草臣櫻桃初出賜嘗新殿頭傳語金階
逺因進詞來謝聖人
内人對御疊花牋綉坐移來玉案邊紅䗶燭前呈草
本平明昇出閤門宣
千牛仗下放朝初玉案傍邊立起居每日請來金鳳
紙殿頭無事不教書
延英引對碧衣郎江硯宣毫各别床天子下簾親考
試宮人手裏過茶湯(此詩亦云元稹作)
朱明開着九重關金畵黃龍五色幡直到銀床排仗
合聖人三殿對西畨
少年天子愛邊功親到凌煙畵閣中教覔勲臣冩圖
本長敎殿裏作屏風
丹鳳樓門把火開先排法駕出蓬萊棚前走馬人傳
語天子南郊一宿廻
樓前立仗㸔宣赦萬歳聲長再拜齊日照綵盤髙百
尺飛仙爭上取金雞
集賢殿裏圖書滿㸃勘頭邉御印同真跡進來依字
數别收鏁在玉凾中
秋殿清齋刻漏長紫微宮女夜焚香拜陵日到公卿
發鹵簿分頭入太常
新調白馬怕鞭聲供奉騎來遶殿行爲報諸王侵早
起隔門催進打毬名
對御難爭第一籌殿前不打背身毬内人唱好龜兹
急天子龍輿過玉樓
新衫一様殿頭黃銀帶排方獺尾長揔把金鞭騎御
馬綠緵紅額麝煙香
羅衫葉葉綉重重金鳳銀鵝各一藂每遍舞頭分兩
向太平萬歳字當中
魚藻宮中鎖翠娥先皇行處不曾過如今池厎休鋪
錦菱角鵶頭積漸多
殿前明日中和節連夜瓊林散舞衣傳報所司供蠟
燭監門金鎖放人歸
五更五㸃索金車盡放宮人出㸔花仗下一時催立
馬殿頭先報内園家
城東南北望雲樓半下珠簾半上鈎騎馬行人長逺
過忽防天子在樓頭
射生宮女宿紅粧請得新弓各自張臨上馬時齊賜
酒男兒跪拜謝君王
新秋白兎大於拳紅耳霜毛趂草眠天子不教人射
煞玉鞭遮到馬蹄前
内人籠脫解紅縚戴勝争飛出手髙直到碧雲還却
下一雙金爪菊花毛
競渡舡頭掉綵旗兩邊泥水濕羅衣池東争向池西
岸先到先書上字歸
燈前飛入玉揩虫未卧嘗聞半夜鍾㸔着中元齋日
到白盤金線綉真容
步行送出長門逺不許來辞舊院花只恐他時身到
此乞來自在得還家
一時起立吹簫管得寵人來滿殿迎整頓衣裳皆着
節舞頭當拍第三聲
琵琶先抹六么頭小管丁寜側調愁半夜美人雙起
唱一聲聲出鳳凰樓
春池日暖少風波花裏牽舡水上歌遥索劒南新様
錦東宮先釣得魚多
十三初學擘箜篌弟子名中被㸃留昨日教坊新進
入並房宮女與梳頭
紅蠻捍撥帖胷前移坐當頭近御筵用力獨彈金殿
響鳳凰飛出四條絃
春風吹曲信旗竿自得深宮不怕寒誇道自家先上
馬團中橫過覔人㸔
粟金腰帶象牙錐揷散紅翎玉突支旋獵一邊還引
馬歸來花鴨遶鞍垂
雲駮月騘各試行一般毛色一般纓殿前來徃重騎
過欲得天恩别賜名
每夜停燈熨御衣銀燻籠厎火霏霏遥聽帳裏君王
覺上直聲鍾始得歸
因喫櫻桃病故歸三年着破舊羅衣内中侍從來還
去結得金花上貴妃
欲迎天子㸔花去下得金堦却悔行恐見失恩人舊
院廽來憶着五絃聲
住來舊院不堪修近敇宣徽别起樓聞有美人新入
内宮中未識大家愁
自誇歌舞勝諸人恨未承恩出内頻連夜宮中修理
院地衣簾額一時新
悶來無處可思量旋下金堦旋下床收得山丹紅蘂
粉牎中洗却麝香黃
嫌羅不着索輕　對面交人染褪紅衫子成來一遍
出今朝㸔處滿園中
合暗報來門鎖子夜深應别喚笙歌房中下着珠簾
睡月過金堦白露多
御厨下食索時新每見花開即苦春白日卧多嬌似
病隔簾敎喚女醫人
藂藂洗手遶金盆旋拭紅巾入殿門衆裏遥抛金橘
子在前收得便承恩
御波水色春來好處處分流白玉渠宻奏君王知入
月喚人相伴洗裙裾
移來女樂部頭邊新賜花檀大五絃縱得紅羅手帊
子當心香畫一雙蟬
新晴草色暖温暾山雪初消漸出渾今日踏青歸校
晚傳聲問著苑東門
兩簾新換珠簾額中尉明朝設内家一様金盤五千
箇紅蘇㸃出牡丹花
舞送香迷出内家記廵傳把一枝花散時各自燒紅
燭相逐行歸不上車
家常愛着舊衣裳空戴紅梳不作粧忽把下堦衣帶
解非時應得見君王
宣勑敎歌不出房一聲一遍報君王再三博士留殘
拍索向宣徽作徹章
行中第一頭先舞愽士傍邉亦被欺忽覺管絃偷急
遍翩翩羅袖不敎知
同黄縫校捨釵梳欲得金仙觀内居近被天恩知識
字收來按上撿文書
月冷江清近臘時玉堦金瓦雪澌澌浴堂門外抄名
入公主家人謝面脂
未承恩澤一家愁乍到宮中憶外頭求首管絃聲欵
逐側啇調裏唱伊州
東風潑潑雨新休　盡春風蕩雪溝走馬犢車當御
路漢陽公主進雞毬
風簾水閣壓芙蓉四面拘欄在水中避熱不歸金殿
宿秋河織女夜燈紅
聖人生日明朝是私地先須属内監自冩金花紅榜
子前頭先進鳳凰衫
避脫昭儀不擲盧井邉含水噴鵶雛内中數日無呼
喚冩得滕王蛺蝶圖
内宴初秋入二更殿前燈火一天明宮官分半音聲
住諸院門開觸處行
玉蟬金掌三層揷翠髻髙藂緑鬢虛舞處春風吹落
地歸來别賜一頭梳
樹葉初成鳥出窠石榴花裏笑聲多舞中遺却金釵
子拾得從他要賞羅
小殿新裝粉欲乾貴妃姉妹盡來㸔爲逢好日先移
入續向街西索牡丹
内人相續報花開准擬君王便㸔來縫着五絃琴綉
袋宜春院裏按歌廻
廵吹遍　不相和暗㸔誰人曲校多明日棃花園裏
見先須逐得内家歌
黃金合裏盛紅雪重結香羅四出花一一傍邊書勑
字分明送與大臣家
未明東上閤門開排仗聲從後殿來阿監兩邊相對
立遥聞索馬一時廽
宮人早起笑相呼不識堦前掃地夫乞與金錢争借
問外頭還似此間無
小隨阿姉學吹笙好見君王乞與名夜掃玉床朝把
鏡黃金堦下不敎行
日髙殿裏有香煙萬歳聲來動九天妃子院中初降
誕内人爭乞洗兒錢
宮花不共外邊同正月長生一朶紅供御櫻桃㸔守
别直無鵶鳥在園中
殿前鋪設兩邊樓寒食宮人歩打毬一半走來爭跪
拜上朋先謝得頭籌
太儀前日暖房來嘱和昭陽乞藥栽勑賜一窠紅躑
躅謝恩未了奏花開
床前謝賜紫羅襦不下金堦上軟輿官局揔來為喜
樂院中新拜内尚書
鸚鵡誰敎轉舌関内人手裏飬來姦語多近更承恩
澤數對君王憶隴山
分明閑坐賭櫻桃休却投壺玉腕勞各把沉香雙陸
子局中闘得壘髙髙
禁寺紅樓内裏通笙歌引駕夾城中褁頭官監當前
立手把牙鞘竹彈弓
春風院院落花堆金鎻衣生掣不開更築歌臺起粧
殿明朝先進畫圖來
舞來汗濕羅衣徹樓上人扶下玉梯歸到院中重洗
面金盆水裏撥紅泥
宿粧殘粉未明天揔在朝陽花樹邊寒食内人長自
打庫中先散與金錢
衆中愛得君王笑偷把金箱筆硯開書破紅蠻隔子
上旋催當内美人來
後宮宮女無多少起得園中笑一團舞蝶落花相㸔
着春風共語亦應難
黛眉小婦砑裙長惣被抄名入敎坊春設殿前多隊
舞明頭各别請衣裳
水中芹葉土中花拾得還將避衆家揔待别人般數
盡抽中捻得鬱金牙
玉簫改調移纎指催赴紅羅綉舞筵未着柘枝花帽
子兩行宮監在簾前
牎牎戸戸院相當揔有珠簾玳瑁床雖道君王不來
宿帳中長是炷衙香
銀燭秋光冷畫屏輕羅小扇樸飛螢天階夜色凉如
水卧㸔牽牛織女星
雨入珠簾滿殿凉避風新出石盆湯内人恐要秋衣
着不住熏籠換好香
金吾除夜進儺名畫袴朱衣四隊行院院燒燈如白
日沉香火厎坐吹笙
樹頭樹厎覔殘紅一片西飛一片東自是桃花貪結
子錯教人恨五更風
金殿當頭紫閤重仙人掌上玉芙蓉太平天子朝迎
日五色雲車駕六龍
日晩長秋簾外報望陵歌舞在明朝添爐欲爇熏衣
麝憶得分時不忍燒
日映西陵松栢枝下臺相顧一相悲朝來樂部歌新
曲唱着君王自作詞
淚盡羅巾夢不成夜深前殿按歌聲紅顏未老恩先
斷斜倚熏籠坐到明
新鷹初放兎方肥白日君王在内稀薄暮千門臨欲
鎻紅粧飛騎向前歸
黃金捍撥紫檀槽絃索初張調更髙盡理昨來新上
曲内官簾外送櫻桃
鴛鴦瓦上忽然驚晝寢宮娥夢裏聲元是吾皇金彈
子流棠窠下打流鶯
寶仗平明金殿開暫將紈扇共徘徊玉顏不及寒鵶
色猶帶昭陽日影來
閑吹玉殿昭華管醉打黎園縹蒂花千年一夢歸人
世絳縷猶封繫臂紗
建初爲渭南尉值内官王樞宻者盡宗人之分然彼
我不均復懐輕謗之色忽過飲語及漢元靈信任中
官起黨錮興廢之事樞宻深憾其譏乃曰吾弟所有
宮詞天下皆誦於口禁掖深䆳何以知之建不能對
後爲詩以贈之乃脫其禍建詩曰先朝行坐錯相隨
今上春宮見長時脫下御衣偏得着進來龍馬每交
騎當承宻㫖還家少獨對邉情出殿遲不是當家頻
向說九重爭遣外人知
上李庶子云紫煙樓閣碧沙亭上界詩仙獨自行奇
險驅囬還寂寞雲山經用始鮮明藕綃紋縷裁來滑
鏡水波濤濾得清昏思願因秋露洗幸容階厎禮先
生建赴陜州司馬樂天夢得以詩送之夢得詩云暫
輟清嚴出太常空携詩卷赴甘棠府公旣有朝中舊
司馬應容酒後狂案牘來時唯署字風煙入興便成
章兩京大道多遊客每遇詞人戰一場樂天詩云陜
州司馬去何如養靜資貧兩有餘公事閑忙同少尹
俸錢多少敵尚書只携美酒閑爲伴惟作新詩趂下
車自有鐡牛無詠者計君投刃必應虛
張籍贈建詩云早在山東聲價逺曾將順策佐嫖姚
識來詩句無閑語老去官班未在朝身屈只聞詞客
說居貧多見野僧招獨從詩閣歸來晚春水橋邊㸔
桞條
建大暦進士爲昭應丞太府寺丞終於司馬建在昭
陽楊巨源寄詩曰武皇金輅輾香塵毎歳朝元及此
辰光動泉心初浴日氣蒸山腹㧾成春謳歌日入雲
韶曲詞賦方歸侍從臣瑞靄朝朝猶望幸天教赤縣
有詩人

唐詩紀事卷第四十四
唐詩紀事卷第四十五
　朱灣　王良㑹　柳公綽　張正壹
　徐放　崔備　蘇郁　胡幽貞
　張儼　杜　韋丹　鄭俞
　杜元頴　吳丹　鄭餘慶　趙宗儒
　周弘亮　王播　周匡物　許玫
　張碧
　　　朱灣
壁畫古松詩云石上盤古根謂言天生朽安知草木
性變在畫師手隂深方丈間眞趣幽且間木文離披
勢搓捽中裂空心火燒出掃成三寸五寸枝便作千
年萬年物莓苔濃淡意不同一半死皮藏蠧蟲風霜
未必來到此氣色杳似寒山中孤摽可翫不可取能
使支公道場古
平陵寓居再逢寒食云幾廻江上泣途窮毎遇良晨
歎轉蓬火燧知從新節變灰心還與故人同莫聽黃
鳥啼愁處自有花開向客中貧病固應無撓事但將
懐抱醉春風
逼寒節寄崔七云閑庭只是長莓苔三徑曾無車馬
來旅館尚愁寒食火羈心嬾向不燃灰門前下客雖
彈鋏溪畔窮魚且曝鰓他日趍庭因問禮須言陋巷
有顏回
九日登青山云昔人惆悵地繫馬又登臨舊處煙霞
在多時草木深水將空合色雲共我無心想見龍山
㑹良辰亦似今
灣别湖州崔使君侃書云灣聞蓬萊之山藏杳冥而
可到驪龍之珠潜瀇滉而可識貴人之顏無因而前
不可識灣自假道路問津主人一身孤雲兩度圓月
凡再請職事三趍㦸門門人謂灣曰子私來耶公來
耶若言公僕實非公若言私公庭無私以兹交戰彷
徨于今信知庭之與堂不啻千里况寄食漂母夜眠
漁舟門如龍而難登食如玉而難得如龍之門轉深
如玉之粟轉貴實無機心飜成機事漢隂丈人聞之
豈不大笑屬谿上風便囊中金貧望甘棠而歎自引
分而退也
髙仲武云朱灣率履正素放情江湖郡國交辟潜耀
不起有唐髙人也詩體幽逺興用洪深因詞寫意窮
理盡性於詠物尤工如受氣何曾異開花獨自遲所
謂哀而不傷國風之深者也
灣爲李勉永平從事灣秋夜燕王郎中宅賦得露中
菊云衆芳春競發寒菊露偏滋受氣何曾異開花獨
自遲晚成猶有分欲採未過時忍棄東籬下㸔隨秋
草衰
賦得白鸖翔翠㣲送陳偃下第云不知鷗與鸖天畔
弄晴暉背日分明見臨川相映㣲淨中雲一㸃廻去
雪孤飛正好南枝住翩翩何所依
長安喜雪云千門萬戸雪花浮㸃㸃無聲落瓦溝全
似玉塵消更積半成冰片結還流光含曉色清天苑
輕逐㣲風遶御樓平地已霑盈尺潤年豐須荷富人
侯(取爲又元集/右三詩韋莊)
　　　王良㑹
武元衡鎭西蜀有中秋夜錦樓望月詩云玉輪初滿
空逈出錦城東相向秦樓境分飛碣石鴻桂香隨窈
窕珠綴隔玲瓏不及前秋見團圓鳳沼中
良㑹和云德星摇此夜珥月滿重城杳靄煙氣色飃
䬙砧杵聲令行秋氣爽樂感素風輕共賞千年聖長
歌四海清(字/得清)
良㑹以内侍省内侍省爲監軍使
　　　柳公綽
和錦樓翫月詩云此夜年年月偏宜此地逢近看江
水淺遥辨雪山重萬井金花肅千林玉露濃不唯樓
上思飛蓋亦陪從(字/得濃)
公綽裴度同爲西蜀武元衡判官綽先入爲吏部郎
中度有詩曰兩人同日事征西今日君先奉紫泥
公綽字寛京兆人時爲西川營田副使兼少尹後終
於刑部尚書取士如許康佐崔與李拭韋長皆知名
貴顯云
　　　張正壹
和錦樓翫月詩云髙秋今夜月皓色正蒼蒼逺水澄
如練孤鴻逈帶霜旅人方積思繁宿稍沉光朱檻叨
陪賞尤宜清漏長(字/得蒼)
正壹時爲西川觀察判官
正壹德宗末年爲左補闕以上書召見王叔文之黨
疑正壹言巳隂事令韋執誼反譛於上乃與所善王
仲舒劉伯芻皆坐逺貶
　　　徐放
和錦樓翫月詩云玉露中秋夜金波碧落開鵲驚初
泛濫鴻思共徘徊逺目清光徧髙空爽氣來此時陪
永望更得上燕䑓
放字逹夫元衡西川從事元和九年爲衢州刺史見
退之徐偃王廟碑
　　　崔備(字二篇/得前字秋)
和錦樓翫月詩云清景同千里寒光盡一年竟天多
鴈過通夕少人眠照别江樓上添愁野帳前隋侯恩
未報猶有夜珠圓
又云四時皆有月一夜獨當秋照曜初含露徘徊正
滿樓遥連雪山淨逈入錦江流願以清光末年年許
從游
備時爲西川度支判官
備使院憶山中道侶兼懐李約云松竹去名嶽衡茅
思舊居山君水上印天女月中書舊秩芸香在空奩
藥氣餘褐衣寛易攬白髮少難梳病柳傷摧折殘花
惜掃除憶巢同倦鳥避網甚跳魚阮巷慙交絶啇嵓
愧跡踈與君非宦侶何日共樵漁
清溪路中寄諸公云偏郡隔雲岑廻溪路更深少留
攀桂樹長渇望梅林野筍資公膳山花慰客心别來
無信息可謂井瓶沉
備登建中進士第終工部郎中(兄弟/備偘)
元衡中秋夜聽歌聮句此夕來奔月何時去上天(備)
雲鬢方自照玉腕更呈鮮(度)嬿婉人間意飃䬙物外
縁(相公/公綽上)詩裁明月扇歌索想夫憐(盧侍御/元衡奉)暗染筒
香久長隨楚夢偏(放)㑹當來彩鳳髣髴逐神仙(十一政)
元衡在蜀淡於接物而開府極一時選公綽爲少尹
正壹觀察判官備度支判官裴度掌書記盧士玫觀
察推官楊嗣復節度推官
　　　蘇郁
鸚鵡詞云莫把金籠閉鸚鵡箇箇分明解人語(然/忽)
更向君前語三十六宮愁幾許
和戎詩云關月夜懸青塜鏡寒雲秋薄漢宮羅君王
莫信和親䇿生得胡鶵轉更多
郁正元元和間詩人十二樓藏玉堞中鳳凰雙宿碧
芙蓉流霞淺酌誰同醉今夜笙歌弟幾重(詞/步虗)吟倚
雨殘樹月收山下村(句)右張爲取作主客圖
　　　胡幽貞
題西施浣沙石云一朝入紫宮萬古遺芳塵至金溪
邊花不敢嬌靑春
歸四明詩云海色連四明仙舟去容易天籍豈輙問
不是卑朝士
張爲取二詩作主客圖
　　　張儼
貞元八年十二月謁先主廟絶句三首其一云仗順
繼皇業并吞勢由巳天命屈雄圖誰歌大風起(其三)
得股肱賢明能以竒用兵何事傷客情何人歸帝京
(其三)雄名垂竹帛荒陵壓阡陌終古更何聞悲風入
松栢
　　　杜頠
故綘行云君不見銅鞮觀數里城池巳蕪漫君不見
析裭宮幾重臺榭亦㣲䝉介馬兵車全盛時歌童舞
女妖豔姿一代繁華皆共絶九原唯望塜纍纍
　　　韋丹
江西韋大夫丹與東林靈澈上人爲忘形之契丹嘗
爲思歸絶句以寄澈公云王事紛紛無暇日浮生冉
冉只如雲已爲平子歸休計五老嵓前必共聞澈奉
酬詩曰年老身閑無外事麻衣草坐亦容身相逢盡
道休官去林下何曾見一人
丹字分明京兆人㓜孤從外祖顏真卿元和中守江
西功第一
　　　鄭俞
玉水記方流詩云積水棊風動因知玉德幽如天含
素色侔地引方流潜潤滋雲起熒華射浪浮魚龍水
不夜草木岸無秋璧沼寜堪北瑶池詎可儔若非懸
坐側猶得兾冥搜
俞登正元十六年進士第杜元頴吳丹白樂天皆同
年登科樂天爲河南尹俞始受長水縣令樂天四雖
呤云命雖薄猶勝於鄭長水
　　　杜元頴
玉水記方流詩云重泉生美玉積水異常流始玩清
堪賞因知寶可求斗回清氣見磬折紫花浮中矩皆
明德同方叶至柔月華偏共映風韻喚將遊遇鑒終
無暗逢時願見收
元頴淹之孫也正元末登第敏文辭憲宗時所賞嘆
穆宗立拜中書舍人不閱歳至宰相再朞鎭蜀敬宗
驕僻元頴裒歛上供削軍食遂啓南詔之冦斥爲循
州司馬死貶所在蜀時官屬崔璜訖于衆盧并奪秩
分逐之
　　　吳丹
玉水記方流詩云玉泉何處記四折水紋浮淵下不
逾矩居方在上流映空虛漾漾涵日靜悠悠影碎疑
衝斗光清耐觸舟珪璋分辨狀砂礫共懐愁願獻朝
賔海縈迴入御溝
樂天花前嘆云前歳花前五十二今歳花前五十五
歳課年功頭髮知從霜成雪君㸔取幾人得老莫自
嫌樊李吳韋盡成土注云樊絳州宗師李諫議景儉
吳饒州丹韋侍郎顗皆舊徃還相次喪逝丹字真存
登苐歷職至鎭州宣慰副使　使尚書郎卒于饒州
葬於常州樂天爲誌
　　　鄭餘慶
和黃門相公過石門洞云紫氛隨馬處黃閣駐車情
嵌壑驚山勢洲灘戀水深地分三蜀限關志百牢名
琬琰攀酬郢㣲言鼎飪情(元衡也/黄門武)
餘慶字居業滎陽人善屬文嚴震帥山南西道奏置
幕府正元末爲相憲宗立再相出鎭山南西道穆宗
立加檢校司徒卒
　　　趙宗儒
宗儒字秉文鄧州人父驊有文名宗儒爲翰林學士
驊改秘書少監父子並命驊少與殷寅顏真卿柳芳
陸據蕭頴士李華邵軫善時語曰殷顏柳陸李蕭邵
趙謂皆全交也宗儒正元十二年爲相以文學歴將
相位任崇劇然無儀矩以治生瑣碎失名和黃門相
公詔還題石門洞云益部恩輝降同榮漢相還韶芳
滿歸路軒騎出重關望日朝天闕披雲過蜀山更題
風雅韻永絶翠嵓間(元衡也/黃門武)
　　　周弘亮
除夜書情詩云何處風塵歳雲陽古驛前三冬不再
稔曉日又明年春入江南柳寒歸塞北天還傷知候
客花景對韋編
故鄉除夜詩云三百六十日云終故鄉還與異鄉同
非唯律變情堪恨抑亦才踈命未通何處夜歌銷臘
酒誰家髙燭候春風詩成始欲吟將看早是去年牽
課中
弘亮登正元進士第
　　　王播
王播少孤貧嘗客楊州惠照寺木蘭院隨僧齋飱僧
厭怠乃齋罷而後擊鍾後二紀播自重位出鎮是邦
因訪舊遊向之題名皆以碧紗幕其詩播繼以二絶
句曰三十年前此院遊木蘭花發院新修如今再到經
行處樹老無花僧白頭上堂已了各西東慙愧闍梨
飯後鍾三十年來塵撲面而今始得碧紗籠(言也/出摝)
播字明敏父恕家楊州播正元中與弟炎起皆有名
穆宗立爲相居位無所裨益復失河北衆望不厭乃
出爲淮南節度大和初復輔政時韋處厚以獻替自
任而播專以錢榖進不甚與事居位四年卒
播爲淮南節度使逰故居感舊詩云昔年獻賦去江
湄今日行春到却悲三逕僅存新竹樹四鄰惟見舊
孫兒壁間潜認偷光處川上寜忘結網時更見橋邊
記名姓始知題柱免人嗤
李德𥙿和云千騎風生大斾舒春江重訪武侯廬共
提龜印銜新授同憶鱣庭是故居取履橋邊啼鳥換
釣璜溪畔野花踈今來却笑臨卭客入蜀空馳使者
車
　　　周匡物
匡物字幾夲潭州人元和十一年李逢吉下進士及
苐時以歌詩著名家貧徒歩應舉至錢塘乏僦舡之
資乆不得濟乃題詩公館云萬里茫茫天塹遥秦皇
底事不安橋錢塘江口無錢過又阻西陵兩信潮郡
牧見之乃罪津吏
及苐後謝座主云一從東越入西秦十度聞鸎不見
春試向昆山投瓦礫便容靈沼洗埃塵悲歡暗負風
雲力感激潜生木植身中夜自將形影語古來吞炭
是何人
　　　許玫
題鴈塔云寶輪金地壓人寰獨坐蒼蓂啓玉關北嶺
風煙開魏闕南軒氣象鎻啇山㶚陵車馬垂楊裏京
國城池落照間蹔放塵心逰物外六街鍾鼓又催還
玫大和元年登苐其兄弟琯瓘皆髙科
　　　張碧
秋日登岳陽樓晴望云三秋綺練飛金盞洞庭波定
平如剗天髙雲卷緑羅低一㸃君山礙人眼漫漫萬
頃鋪琉璃煙波闊逺無鳥飛西南東北競無際直疑
浸斷青天涯屈原回日牽愁吟龍宮感激致應沉賈
生憔悴說不得茫茫煙靄堆湖心又云范蠡帆張一
掌風無人來徃繼其中
鴻溝云毒龍銜日天地昏八紘靉靆生愁雲秦原走
鹿無藏處紛紛爭處蜂成羣四溟波立鯨相呑蕩摇
五岳崩山根魚蝦舞浪狂鰍鯤龍蛇膽戰登鴻門星
旗羽鏃强者尊黑風白雨東西屯山河欲折人煙分
壯士皷勇君王存項莊憤氣吐不得亞父㪷聲天上
聞玉光墮地驚崑崙留侯氣䰟吞太華舌頭一寸生
陽春神農女媧愁不言蛇枯老媪啼泪㾗星曹定秤
秤王孫項籍骨輕迷精䰟沛公仰面爭乾坤須臾垓
下賊星起歌聲繞繚悽人耳吳娃捧酒横秋波霜天
月照空城壘力抜山兮呼到此騅嘶懶渡烏江水新
豐瑞色生樓臺西楚寒蒿哭愁鬼三尺霜鳴金匣裏
神光一　八千里漢皇驟馬意氣生西南掃地迎天
子美人梳頭云玉堂花院小枝紅緑䆫一片春光曉
玉容驚覺濃睡醒圓蟾挂出妝臺表金盤解下叢鬟
碎三尺巫雲綰朝翠皓指髙低寸黛愁水精梳滑參
差墜須臾攏掠蟬鬢生玉釵冷透冬氷明芙蓉拆向
新開臉秋泉慢轉眸波橫鸚鵡偷來話心曲屏風半
倚遥山緑
題祖山人池上怪石云寒姿數片竒突兀曾作秋江
秋水骨先生應是厭風雲著向江邊塞龍窟我來池
上傾酒罇半酣書破青煙㾗參差翠縷擺不落筆頭
驚恠粘秋雲我聞吳中顧容水墨有髙價邀得將來
倚松下鋪却䨥繒直道難掉首空歸不成畫
孟東野讀張碧集詩云天寶太白没六義已消歇大
哉國風本喪而王澤竭先生今復生斯文信難缺下
筆證興亡陳辭備風骨髙秋數奏琴澄潭一輪月誰
作採詩官忍之不揮發
碧字大碧正元中人自序其詩云碧嘗讀李長吉集
謂春拆紅翠霹開蟄戸其奇峭者不可攻也及覽李
太白詞天與俱髙青且無際鵬觸巨海瀾濤怒飜則
觀長吉之篇若陟嵩之巔視諸阜者耶余嘗銳志狂
勇心魄恨不得攤文陣以交鋒覩抜㦸挾輈而比矣
唐詩紀事卷第四十五
唐詩紀事卷第四十六
　劉言史　劉猛　李餘　李渉
　劉昭禹　孫昌胤　嚴休復　朱慶餘
　劉軻　獨孤鉉　張燦　楊虞卿
　楊汝士　張志和
　　　劉言史
竹裏梅云竹裏梅花相並枝梅花正發竹枝垂風吹
緫向竹枝上直似王家雪下時
春過趙墟有作云下馬邯鄲陌頭歇寂寥崩隧臨車
轍古栢重生枝亦乾餘漆見風幽燄滅白蒿微　紫
槿新行人感此復悲春
初下東周贈孟郊云鸖老耳更工龜死殻亦靈正信
非外㳂終始全本情童子不戱塵積書就嵓扃身着
木葉衣養鹿兼㹀耕偶隨下山雲荏苒失故程漸入
機險中危思難㤗行十髪九縷絲悠然東周城言詞
野麋態出口多累刑因依漢元寮似羇細輕泠竈助
新熱静砧與寒聲清斷蓬在門欄豈當桃李榮寄食
若蠧虫侵損利微生固非拙為強懦劣寂療并素堅
氷蘗心潔立保賢貞修文返正風刋字齊古經慙將
衰末分髙棲喧世名
過春秋峽云峭壁蒼蒼苔色新無風晴景自勝春不
知何樹幽崖裏臘月開花似北人
長門怨云獨坐爐邊結夜愁暫時思去亦難收手持
金筯垂紅淚亂撥寒灰不舉頭
樂府新詞云花顔鬢髪一何偏緑槐香陌欲朝天仍
嫌衆裏嬌行疾傍鐙深藏白玉鞭
噴沫團香小桂條玉鞭兼賜霍嫖姚弄影便從天禁
出碧蹄聲碎五門橋
廣州王園寺伏日即事寄北中親友云南越逢初伏
東林度一朝曲池煎畏景髙閣絶微飈竹簟移先灑
蒲葵破復揺地偏毛瘴近山毒火威饒裛汗絺如濯
親床枕並燒墮枝傷翠羽萎葉惜紅蕉且困流金熾
難成獨酌謡望霖窺潤礎思吹候生條旅恨生烏滸
鄉心繫洛橋誰憐在炎客一夕壯容銷
言史與孟東野友善詩中有貝州召郊之作又有金
陵瀟湘之遊廣州贈北中親友詩盖言史平生所經
歷處東野哭言史詩云精異劉言史詩膓傾珠珂取
此為抛擲飛過東溟波可惜大國謡颺爲四夷歌常
於衆中㑹顔色兩切嗟今日果成死葬䘮之洛河
言史送婆羅門歸本國詩云刹利王孫字迦攝竹錐
横冩吒蘿葉遥知漢地未有經手牽白馬遶天行龜
兹磧酉胡雪黒大師凍死來不得地盡年深始到船
海裏更行三十國行多耳斷金環落冉冉悠悠不停
脚馬死經留却去時往來應盡一生期出漢獨行人
絶處磧西天漏雨絲絲
瀟湘遊云夷女采山蕉緝紗浸江水野花滿髻妝花
新閑歌曖廼深峽裏曖廼知從何處生當時泣舜膓
斷聲翠華寂寞嬋娟没野篠空餘紅淚情青煙冥冥
覆杉桂崖壁麥天風雨細昔人幽恨此地遺緑芳紅
豔含怨姿清猿未盡　䑕切汩水流到湘妃祠北人
莫作瀟湘遊九疑雲入蒼梧愁
放螢怨云放螢去不須留聚時年少今白頭架中科
斗萬餘卷一字重回重照見靑雲杳眇不可親開囊
欲放增餘怨且逍遥還酩酊仲舒漫不窺園井那將
寂寞老病身更就微䖝借光影欲放時泪沾裳衝籬
落千㸃光
觀繩伎云㤗陵遺樂何最珍綵繩冉冉天仙人廣揚
寒食風日好百夫伐皷錦臂新銀畫靑綃抹雲髪髙
處綺羅香更切重肩接立三四層著屐背行仍應節
兩邊圓劒漸相迎側身交歩何輕盈閃然欲落却收
得萬人肉上寒毛生危機險勢無不有倒掛纎腰學
垂柳下來一一芙蓉姿粉薄鈿稀態轉竒坐中還有
沾巾者曾見先王初教時(公席上作/潞府李相)
買花謡云杜陵村人不田穡入谷經谿復縁壁每至
南山草木春即向侯家取金碧幽豔凝花春景曙採
來移得將何處蝶惜芳叢送下山尋斷孤香始回去
豪少居連鳷鵲東千金使買一株紅院多花少栽未
得零落緑娥纎指中咸陽親戚長安里無限將金買
花子澆紅濕緑千萬家靑絲玉轤聲啞啞
王中丞宅夜觀舞胡騰云石國胡兒人見少蹲舞罇
前急如鳥織成蕃㡌虛頂尖細㲲胡衫雙袖小手中
抛下蒲萄盞西顧忽思鄉路逺跳身轉轂寳帯鳴弄
脚繽紛錦靴軟四座無言皆瞪目横笛琵琶遍頭促
亂騰新毯雪朱毛傍拂輕花下紅燭酒䦨舞罷絲管
絶木錦花西見殘月(武俊也/王中丞)
皮日休劉棗強碑文云歌詩之風蕩來乆矣大抵喪
于南朝壞于陳叔寳然今之業是者苟不能求古於
建安即江左矣苟不能求麗於江左即南朝矣或過
為豔傷麗病者即南朝之罪人也吾唐來有是業者
言出天地外思出鬼神表讀之則神馳八極測之則
心懷四溟磊磊落落真非世間語者有李太白百嵗
有是業者彫金篆玉牢竒籠怪百鍜為字千練成句
雖不追躅太白亦後來之佳作也有與李賀同時有
劉棗強焉先生姓劉氏名言史不詳其鄉里所有歌
詩千首其羙麗恢贍自賀外世莫得此王武俊之節
制鎭兾也先生造之武俊雄徤頗好詞藝一見先生
遂加異敬將署之賔位先生辭免武俊善騎射載先
生以貳乘逞其藝如野武俊先騎驚雙鴨起於蒲稗
間武俊控弦不再發雙鴨聮斃於地武俊歡甚命先
生曰某之伎如是先生之詞如是可謂文武之㑹矣
何不一言以讃邪先生由是馬上草射鴨歌以示武
俊議者以為禰正平鶯鵡賦之類也武俊益重先生
由是奏請官先生詔授棗強今先生辭疾不就世重
之曰劉棗強亦如范萊蕪之類焉故相國隴西公夷
簡之節度漢南也少與先生遊且思相見命列將以
襄之髹器千事賂武俊以請先生武俊許之先生由
是為漢朝相府賔冠隴西公日與之為笔宴其獻酬
之歌詩大播于當時隴西公從事或曰以某下走之
才誠不足汚辱重地劉棗強至衆必以公賔劉於幕
吏之上何抑之如是公曰愚非惜幕間一足地不容
劉也然視其狀有不足稱者諸公視某與劉分豈有
間然哉反為之惜其夀爾後不得巳問先生所欲為
先生曰司功椽甚閑或可承闕相國由是椽之雖居
官曹宴見與從事儀等後從事又曰劉棗強縱不容
在賔署承乏於椽曹詘矣奚不䟽整其秩相國不得
巳而表奏焉詔下之日先生不恙而卒相國哀之慟
曰果然止椽曹然吾愛客葬之有加等墳去襄陽郭
五里曰柳子闗後先生數十嵗日休始以鄙文稱于
襄陽襄陽邑人劉求高士也嘗述先生之道業嘗咏
先生之歌詩且歎曰襄之人只知有浩然墓不知有
先生墓恐百嵗之後埋滅而不聞與荆棘凢骨溷吾
子之文吾當刋焉日休自存既摭實録之何愧嗚呼
先生之官卑不稱其德宜加私謚然棗強之號世巳
羙矣故不加焉是爲劉棗強碑
　　　劉猛
元微之樂府古題序云詩訖于周離騷訖于楚是後
詩之流爲二十四名賦頌銘賛文誄箴詩行咏呤題
怨歎章篇操引謡謳歌曲詞調皆詩人六義之餘而
作者之㫖由操而下八名皆起於郊祭軍賔吉凶苦
樂之際在審聲以度詞審調以節唱句度短長之數
聲律平上之差莫不由之准度而又區别其在琴瑟
者為操引採民甿者為謳謡備曲度者揔得謂之歌
曲詞調斯皆由樂以定詞非選詞以配樂也由詩而
下九名皆属事而作雖題號不同而悉謂之為詩可
也後之審樂者徃徃採取其詞度為歌曲蓋選詞以
配樂非由樂以定詞也而纂撰者由詩而下十七名
盡編為樂府等題除鐃吹横吹郊祀清啇等詞在樂
志者其餘木簡仲卿四愁七哀之軰亦未必盡播於
管弦明矣後之文人達樂者少不復如是配列但遇
興紀題徃徃兼以句讀短長於歌詩之異劉補闕云
樂府肇於漢魏操仲尼學文王操伯牙作水僊操齊
牘沐作雉朝飛衛女作思歸引則不於漢魏而後始
亦以明矣况自風雅至於樂流莫非諷興當時之事
以貽後世之人㳂襲古題唱和重複於文或有短長
於義咸為贅媵尚不如寓意古題刺羙見事猶有詩
人引古以諷之義者焉曹劉沈鮑之徒時得如此亦
復稀少近代惟詩人杜甫悲陳陶哀江頭兵馬麗人
等凢所歌行率皆即事名篇無有倚傍餘少時與友
人白樂天李公垂軰謂是為當遂不復擬賦古樂府
詩數十首中一二章咸有新意予因選而和之其有
雖用古題全無古義者若出門行不言離别將進酒
特書列女之類是也其或頗同古義全創新詞則因
家止述軍輸捉捕請先螻蟻之類是也劉李二子方
將極意於斯文因為粗明古今歌詩同異之㫖焉
月生十五前日望光彩圓明滿十五後日畏光彩瘦
不見夜光色一罇成暗酒匣中苔背銅光短不照空
不惜補明月暫無此良玉(句/月生)自念數年間兩手中
藏鈎於心且無恨他日為我羞古老傳童歌連淫亦
兵象夜夢戈甲鳴苦不願年長(句/苦两)朝㧧一把白夜
淚千滴雨可耻垂拱時老作在家女(曉句)
張爲作主客圖取猛月生十五前等句以孟雲卿爲
髙古奥逸主而以猛爲入室
元微之酬劉猛見送云種花有顔色異色即爲妖養
鳥惡羽翮翦翮不待髙非無剪傷者物性難自逃百
足雖健健啇羊亦翹翹伊予狷然質謬入多士朝任
氣有愎戇容身寡朋曹愚狂偶以直靜僻非敢驕一
爲毫髪忤十載山川遥爍鐵不在火割肌不在刀險
心露山岳詖語翻波濤六尺安敢主方寸由自調神
劒土不蝕異布火不燒雖無二物姿庶欲效一毫未
能深蹙蹙多謝相勞勞去去我移馬遲遲君過橋雲
勢正横壑江流初滿槽持此慰逺道比之爲舊交
　　　李餘
張爲作主客圖以孟雲卿爲髙古奥逸主以餘爲入
室取其句云長安東門别立馬生白髪(句)霽後軒盖
繁南山瑞煙發(句)嘗憂車馬繁土薄聞水聲(句)
餘登長慶三年進士第蜀人也張籍送餘歸蜀詩云
十年人詠好詩章今日成名出舉場歸去唯將新誥
牒後來爭取舊衣裳山橋曉上蕉花暗水店晴看芋
葉光鄉里親情相見日一時携酒上髙堂
賈島送餘及弟歸蜀云知音伸乆屈覲省去光煇津
濟逢清夜途程盡翠微雲當綿竹疊鳥離錦江飛肯
寄書來否原居出甚稀
又送餘徃湖南云昔去候温凉秋生滿蜀鄉今來從
辟命春物遍涔陽岳石桂陽雪野㠶堆渚檣若尋吾
祖宅寂寞在瀟湘
　　　李渉(有坡詩同刻有王蕋花在/石夲作李渉鎭江鸖林寺)
醉中贈崔膺云與君兄弟住嶺故與君相逢楊子渡
白浪南分呉塞寒緑楊深入隋宮路隋家文物今雖
改舞館歌臺基尚在煬帝陵邊草木深汴河流水空
歸海古今悠悠人自别此地繁華終未歇大道靑樓
夾翠煙瓊墀繡帳開明月與君一言兩相許外捨形
骸中爾女楊州歌酒不可追洛神映箔湘妃語白馬
黄金為身置誰能獨羡他人醉暫到香爐一夕間能
展愁眉百世事君看白日光如箭一度别來顔色變
早謀侯印佩腰間莫遣看花鬢如霰
題鸖林寺僧室云終日昬昬醉夢間忽聞春盡强登
山因過竹院逢僧話又得浮生半日閑
春晚遊鸖林寺寄使府諸公云野寺尋春花巳遲背
嵓唯有兩三枝平生携酒猶堪醉為報春風且莫吹
岳陽别張祐云十年蹭蹬為逐臣鬢毛白盡巴江春
鹿鳴猿嘯雖寂寞水蛟山魅多精神山瘧困中聞有
赦死灰不望光隂借半夜州符喚牧童虛敎衰病生
驚怕巫峽洞庭千里餘巒陬水國何親踈由來真宰
不宰我徒勞歎者懷吹噓覇橋昔與張生别萬變桑
田何處説龍蛇縱在没泥塗長衢却為駑駘設愛君
氣堅風骨峭文章真把江淹笑洛下諸生懼刺先烏
鳶不得齊鷹鸇岳陽西南湖上寺水閣松房遍文字
新釘張生一首詩自餘吟着皆無味䇿馬前途須努
力莫學龍鍾虛嘆息
晚泊潤州聞角云孤城吹角水茫茫風引胡笳怨思
長驚起暮天沙上鴈海門斜去兩三行
渉嘗過九江至皖口遇盗問何人從者曰李博士也
其豪首曰若是李渉博士不用剽奪乆聞詩名願題
一篇足矣渉贈一絶云春雨蕭蕭江上村緑林豪客
夜知聞他時不用相廻避世上如今半是君
渉至楊州一女子拜且泣問之曰宋態也故吳興劉
員外之愛姬(白也/劉全)劉李有昔年之分渉因贈詩曰長
憶雲仙至小時芙蓉頭上綰靑絲當時驚覺高唐夢
唯有而今宋玉知又云陵陽夜醼使君筵解語花枝
在眼前自從明月西沉海不見常娥二十年
渉渤之兄纎人也早從陳許辟憲宗時為太子通事
舍人投匭言吐穸承璀冤狀孔戣知匭事表其姦逐
為峽州司倉參軍始戣見其副章詰責不受渉乃行
賂詣光順門通之故戣極言渉姦險欺天請加顯戮
大和中為太學博士自號清谿子
張為作主客圖以孟雲卿為高古奥逸主而以渉入
室取其句云但將鍾鼓悦私愛肯以犬羊為國羞(句)
尼父未適魯婁倦迷津徒懷敎化心䊸欎不能伸
一遇知巳言萬方始喧喧至今百王則孰不挹其源(句)
六歎云漢臣一没丁零塞牧羊西過隂沙外朝慿南
鴈信難回夜望北辰心獨在漢家茅土横九州髙門
長㦸分王侯但將鍾皷悦私愛肯以犬羊為國羞夜
霜寒雲卧氷雪嚴風獨刃垂旌節丁年奉使白頭歸
泣盡李陵衣上血
春山三朅來云釣魚朅來春日暖松溪不厭舟行緩
野竹初栽碧玉長澄潭欲下靑絲短昔人避世兼避
仇暮棲雲外兼悠悠我今無事亦如此赤鯉忽到長
竿頭汎汎隨波凢幾里碧莎如煙沙似砥瘦璧横空
怪石危山花闘日禽爭水有時帶月歸扣舷身閑自
是漁家仙
山上朅來採新茗新花亂發前山頂瓊英動揺鍾乳
碧䕺䕺髙下隨崖嶺未必蓬萊有仙藥能向鼎中雲
漠漠越甌遥見裂鼻香欲覺身輕騎白鸖
採藥朅來藥苖盛藥生只傍行人徑世人重耳不重
目指似藥苖心不足野客住山三十載妻兒共寄浮
雲外小男學語便分别巳辯君臣知匹配都市廣長
開大鋪疾來求者多相悞見説韓康舊姓名識之不
識先相怒
　　　劉昭禹
經費冠卿舊隱云節髙終不起死戀九華山聖主情
何切孤雲性本閑名傳中國外墳在亂松間依約曾
棲處斜陽鳥自還
昭禹字休明婺州人也少師林寛為詩刻苦風雪詩
云句向夜深得心從天外歸
集首懷華山隱者云先生入太華杳杳絶良音秋夢
有時見孤雲無處尋神清峯頂立衣冷瀑泉吟應笑
干名者六街塵土深
嘗與人論詩曰五言如四十箇賢人著一字如屠沽
不得覔句者若掘得玉合子底必有盖但精心求之
必獲其寳在湖南累為宰字後署天榮府學士嚴州
刺史卒于桂州幕中有詩三百首
　　　孫昌㣧
淸明詩曰淸明暮春裏悵望北山陲燧火開新熖桐
花發故枝沉冥慙嵗物歡宴阻朋知不及林間鳥遷
喬並羽儀
和司空曙劉眘虚九日送人云京邑歎離群江樓喜
遇君開筵當九日泛菊外浮雲朗詠山川霽酣歌物
色曛君看酒中意未肯喪斯文
桞子厚與韋中立書云古者重冠禮將以責成人之
道是聖人所尤用心者也數百年來人不復行近有
孫昌㣧者獨發憤行之既成禮明日造朝到外廷薦
笏言於卿士某子冠畢應之者咸憮然京兆尹鄭叔
則怫然曵笏却立曰何預我耶廷中皆大笑天下不
以非鄭尹而快孫子何哉獨為所不為巳
昌胤登天寳進士第
　　　嚴休復
楊州唐昌觀玉蘂花拆有仙人遊悵然成二絶云終
日齋心禱玉宸䰟銷目斷未逢真不如滿樹瓊瑶蘂
笑對藏花洞裏人
羽車潜下玉龜山塵世何由覩愛顔唯有無情枝上
雪好風吹綴緑雲鬟
元和中見一女子從以二女冠三小僕直造花所佇
立良乆命小童折花數枝謂黄冠者曰曩有玉峯之
期自此可以行矣行百許歩遂不復見休復有詩元
微之和云弄玉潜過玉樹時不敎青鳥出花枝的應
未有諸人覺只是嚴郎卜得知
樂天詩云嬴女偷乗鳯下時洞中潜歇弄花枝不縁
啼鳥春饒舌青瑣仙郎可得知
　　　朱慶餘
慶餘遇水部郎中張籍知音索慶餘新舊篇什留二
十六章置之懷袖而推賛之時人以籍重名皆繕録
諷詠遂登科慶餘作閨意一篇以獻曰洞房昨夜停
紅燭待曉堂前拜舅姑粧罷低聲問夫壻畫眉深淺
入時無籍酬之曰越女新粧出鏡心自知明豔更沉
吟齊紈未足門人貴一曲菱歌敵萬金由是朱之詩
名流於海内矣
中秋月詩自古分功定唯應缺又盈一霄當皎潔四
海盡澄淸静覺風微起寒過雪乍傾孤高希此遇吟
賞倍牽情
題薔薇花云四面垂條密浮雲入夏清緑攅傷手刺
紅墮斷腸英粉着蜂鬚膩光凝蝶翅明雨中看亦好
况復值初晴
送韋校書赴浙東幕云丞相辟書新秋闗獨去人官
離芸閣早名占甲科頻水驛迎舷火山城候吏塵湘
邊寄家處到日倍榮親
慶餘名可乆以字行登寶應進士苐滿酌勸僮僕好
隨郎馬蹄花時愼行李莫上白銅堤(句)
又題王侯廢宅云古巷㦸門誰舊宅早曾聞説属官
家更無新燕來巢屋唯有閑人去看花空廐欲摧塵
滿櫪小池初涸草侵沙繁華事歇皆如此立馬踟蹰
到日斜
右張為取此作主客圖
姚合送景餘越州歸覲云鄉書落姓名太守拜親榮
訪我波濤郡還家霧露城海山空外逺鏡水世間清
何計隨君去鄰牆閑此生
張籍送慶餘歸越云東隣歸路逺幾日到鄉中有寺
山皆遍無家水不通潮聲蓮葉雨野氣稻苗風州縣
知名乆爭邀與客同
　　　劉軻
軻為僧時葬遺骸夢一書生來謝持三雞子勸食之
嚼一而吞二後精儒術任史官退之欲為文賛之㑹
貶不就
玉聲如樂詩云玉振能旋止人言與樂并繁音忽巳
闋雅韻詘然淸珮想停仙歩泉疑咽夜聲曲終無巽
韻聽罷有餘情特逹知難擬玲瓏豈易名崑山如可
得一片佇為榮
摭言云軻慕孟軻為文故以名焉少為僧止于豫章
高安之南果園復求黄老之術隱於廬山既而進士
登苐文章與韓桞齊名
軻上座主書曰軻本沛上耕人代業儒為農人家天
寶末流離于邊徙貫南鄙邊之人嗜習翫味異乎沛
然亦未嘗輟耕捨學與邊俗齒且曰言忠信行必果
雖夷貊行矣故處邊如沛然貞元中軻僅能執經從
師元和初方結廬于廬山之陽日有芟夷畚築之役
雖震風凌雨亦不廢力大耨或農圃餘隙積書牎下
日與古人磨礱前心嵗月悠久寖成書癖
樂天云廬山自陶謝後正元初有符載楊衡軰隱焉
今讀書属文結茅嵓谷者猶一二十人其中秀出者
有彭城劉軻開卷慕孟軻為人秉筆慕楊雄司馬遷
為文軻志不息異日必能跨符楊而攀陶謝矣
軻字希仁元和末登進士苐卒于洺州刺史與呉武
陵並以史才直史館(彭城劉軻否/不知為僧者是)
　　　獨孤鉉
日南至云玉曆班窮律凝隂發一陽輕暉猶惜短桂
影叱偏長晷度經南斗流晶盡北堂乍疑周户耀可
愛逗林光積雪消微照初萌動渺茫更昇臺上望雲
物已昭彰
鉉登元和進士第
　　　張燦
寒食遣懷云繁華泣淸露(悄/悄)落衣巾明日逢寒食春
春風見故人病來羞帶楚西去欲迷秦憔悴此時夜
靑山歸四隣
璨正元元和間進士也
　　　楊虞卿
過小妓英英墓云蕭晨騎馬出皇都聞説埋冤在路
隅别我巳為泉下土思君猶似掌中珠四弦品柱聲
初絶三尺孤墳草巳枯蘭質恵心何所在焉知過者
是狂夫樂天夢得皆有和章
樂天云人間有夢何曾入泉下無家豈是歸墳上少
啼留取淚明年寒食更霑衣
夢得云但見好花皆易落從來尤物不長生鸞臺夜
直衣衾冷雲雨無因入禁城
虞卿醉後善歌掃市詞又有小妓攻琵琶虞卿死遂
辭去樂天哭虞卿詩云何日重聞掃市歌誰家收得
琵琶妓
虞卿字師臯虢州人佞柔善諧麗宗閔僧孺相穆宗
引為右司郎中宗閔倚之時號黨魁為京兆尹以罪
貶䖍州司户參軍死
　　　楊汝士
唐名族重京官而輕外任汝士建節後詩云抛却弓
刀上砌臺上方樓殿翠雲開山僧見我衣裳窄知道
新從戰地來又云而今老大騎官馬羞向闗西道姓
楊
寳曆中楊於陵僕射入覲其子嗣復率兩榜門生迎
於潼關宴新昌里苐僕射與所執坐正寢嗣復領諸
生翼兩序元白俱在賦詩席上汝士詩後成元白覽
之失色詩曰隔坐應須賜桞屏盡將仙翰入高冥文
章舊價留鸞掖桃李新隂在鯉庭再嵗生徒陳賀宴
一時良吏盡傳馨當時䟽廣雖云盛詎有兹筵醉緑
醽其日大醉歸謂其子弟曰吾今日壓倒元白(刑侍/時為)
開成中汝士以户侍檢校尚書鎮東川時樂天以太
子少傅分洛戱代内子賀兄嫂曰劉綱與婦共登仙
弄玉隨夫亦上天何似沙哥領崔嫂碧油幢引向東
川又云金花銀椀饒兄用罨畫羅裙任嫂裁嫁得黔
婁為妹婿可能空寄蜀茶來
裴令公居守東洛夜宴半酣公索句元白有得色時
公為破題次至汝士曰昔日蘭亭無艶質此時金谷
有高人白知不能加遽裂之曰笙歌鼎沸勿作冷澹
生活元顧曰樂天所謂能全其名者也
汝士鎮東川其子知温及苐命妓張宴人與紅綾一
疋詩曰郎君得意又靑春蜀國將軍又不貧一曲高
歌紅一疋兩頭娘子謝夫人
汝士字慕巢牛李待之善開成初鎮東川時嗣復鎮
西川乃族昆弟對擁節旄世榮其門終刑部侍郎
　　　張志和
漁父謌云西塞山前白鷺飛桃花流水鱖魚肥靑蒻
苙緑蓑衣斜風細雨不須歸又云釣臺漁父褐為裘
兩兩三三鮓艋舟能縱掉慣乘流長江白浪不曾憂
又云霅溪灣裏釣魚翁舴艋為家西復東江上雪浦
邊風笑着荷衣不歎窮又云松江蟹舍主人歡菰飯
蓴羮亦共飡楓葉落荻花乾醉宿漁舟不覺寒又云
靑草湖中月正圓巴陵漁父掉歌連釣車子掘頭船
樂在風波不用仙
憲宗時畫玄真子像訪之江湖間不可得因令集其
詩上之玄真之兄張松齡懼其放浪而不返也和荅
其漁父云樂在風波釣是閑草堂松逕已勝攀太湖
水洞庭山狂風浪起且須還
志和字子周婺州人母夢楓生腹上而産志和十六
擢明經肅宗時以事貶南浦尉不復仕居江湖自稱
煙波釣徒著元真子兄鸖齡恐其遁世為築室越州
東郭與陸羽徃還憲宗圖真求其歌不能致李德𥙿
稱志和隱而有名顯而無事不窮不達嚴光之比云
唐詩紀事卷第四十六
唐詩紀事巻第四十七
　謝良輔　鮑防　杜弈　丘丹
　嚴維　鄭槩　陳元初　吕渭
　范燈　樊珣　劉蕃　賈弇
　沈仲昌　李祐　李播　蕭靜
　崔子向　李逢吉　楊乘
　　　謝良輔(長安十二詠因載他詩於其後/自良輔至沈仲昌有相㑹作憶)
憶長安十二詠云憶長安正月時和風喜氣相隨獻
夀彤庭萬國燒燈青玉五枝終南徃徃殘雪渭水處
處流澌
又云憶長安臘月時温泉彩仗新移瑞氣遥迎鳳輦
日光先暖龍池取酒蝦蟇林下家家守嵗傳巵
狀江南十二詠云江南孟冬天荻穗軟如綿緑絹芭
蕉裂黄金橘柚懸
太白與良輔遊涇川陵嵓寺詩云乗君素舸泛涇西
宛似雲門對若溪且從康樂尋山水何必東遊入㑹
稽良輔登天寳十一年進士第(爲團練所殺/德宗時刺商州)
又狀江南十二詠云江南仲春天細雨色如煙絲爲
武昌桞布作石門泉
　　　鮑防
憶長安十二詠云憶長安二月時玄鳥初至禖祠百
囀宮鶯繡羽千條御柳黄絲更有曲江勝地此來寒
食佳期
狀江南十二詠云江南孟春天荇葉大如錢白雪裝
梅樹青袍似葑田
防雜感詩云漢家海内承平久萬國戎王皆稽首天
馬常衘苜蓿花胡人嵗獻蒲萄酒五月荔枝初破顔
朝離象郡夕凾闗鴈飛不到桂陽嶺馬走皆從林邑
山甘泉御果垂仙閣日暮無人香自落逺物皆重近
皆輕雞雖有德不如鸖
防字子慎襄陽人正元初為禮侍䇿賢良方正得穆
質裴復柳公綽歸登崔邠韋純魏弘簡熊執易世美
防知人防於詩尤所感發以譏切當世與中書舍人
謝良弼友善號鮑謝
送薛補闕入朝云平原門下十餘人獨受恩多未殺
身每嘆漢家兄弟少更憐楊氏子孫貧柴門豈斷施
行馬魯酒郍堪醉近臣頼有軍中遺令在猶將談笑
對風塵
　　　杜弈
憶長安十二詠云憶長安三月時上范遍是花枝青
門幾場送客曲水竟日題詩駿馬金鞭無數良辰美
景追隨
　　　丘丹
憶長安十二詠云憶長安四月時南郊万乗旌旗嘗
酎玉巵更獻含桃絲籠交馳芳草落花無限金張許
史相隨
狀江南十二詠云江南季冬月紅蠏大如鯿湖水龍
為鏡鑪風氣作煙
韋蘇州秋夜寄丹云懷君属秋夜散歩詠凉天山空
松子落幽人亦未眠
丹和云露滴梧葉鳴秋風桂花發中有學仙侶吹簫
弄明月
蘇州又贈丹　云跡與孤雲逺心將野鸖俱那同石
氏子每到府門庭
丹和云乆作煙霞侶蹔將簮組親還同禇伯玉入館
忝州人
蘇州聽江笛送陳侍御云逺聴江上笛江上笛若君
還愁獨宿客更向郡齋聞
丹和云離樽聞夜笛寥亮入塞城月落車馬散悽惻
主人情
蘇州送丘員外還山詩云長棲白雲表蹔訪髙齋宿
還辭郡邑諠歸泛松江渌結茅隱蒼嶺伐薪響深谷
同是山中人不知徃來躅靈芝非庭草遼鸖委池鶩
終當書里門一表髙陽族
丹酬云側聞郡守至偶乗黄犢出不别桃源人一見
經累日蟬鳴念秋稼蘭酌動離瑟臨水降麾幢野艇
纔容膝參差碧山路目送江帆疾渉海得驪珠棲梧
慙鳳質媿非鄭公里歸掃䝉籠室
蘇州重送丘二十二還臨平山居云嵗中始再見方
來又解携纔留野艇語已憶故山棲幽澗人夜汲深
林鳥長啼還持郡齋酒慰子霜露凄
丹和云賣藥有時至自知徃來踈遽辞池上酌新得
日中書歩出芙蓉府歸乗觳觫車猥䝉招隱作豈愧
班生盧此丹述懷之作
丹隱臨平山與韋蘇州徃還韋有詩贈丹云高詞棄
浮靡正行表鄉閭未真南宮拜聊偃東山居
中元日鮑端公宅遇呉天師聮句云道流為柱史教
戒下真仙(維/嚴)共契中元㑹初修内景篇(防/鮑)遊方依地
僻卜室喜墻連(輔/謝良)寳笥開金籙華池漱玉泉(弈/杜)恠
龍隨羽翼青節降雲煙(青/李)昔去遺丹竈今來變海田
(蕃/劉)養形奔二景練骨度千年(輔/謝良)騎竹投陂裏携壺
挂牖邊(槩/鄭)洞中嘗入靜河上舊談玄(初/陳允)伊俗笙歌
逺蓬壺日月偏(珣/樊)清騾薊訓引白犬伯陽牽(丹/丘)法受
相君後心存象帝先(渭/呂)道成能縮地功滿欲昇天(淹/范)
何意迷孤性含情戀數賢(筠/呉)
鮑防代宗時以御史大夫歷福建江西觀察使吕渭
大曆間為浙西支使大曆末貶歙州司馬觀十二月
詩與中元聮句皆在江南時事也詠江南而憶長安
其意可見矣
　　　嚴維
憶長安十二詠云憶長安五月時君王避暑華池進
膳甘瓜朱李續命芳蘭綵絲競處髙明臺謝槐隂柳
色通逵
狀江南十二詠云江南春季天蓴葉細如絃池邊草
作逕湖上葉如船
維字正文越州人與劉長卿善長卿對酒寄維云陋
巷喜陽和衰顔對酒歌懶從華髪亂閑住白雲多郡
簡容垂釣家貧學弄梭門前七里瀬早晚子陵過維
荅云蘇躭佐郡時近出白雲司藥補清羸疾䆫吟絶
妙詞桞塘春水慢花塢夕陽遲欲識懷君意朝朝訪
檝師(州司馬/時劉為睦)
維作越之諸暨尉劉隨州以詩送云愛爾文章逸還
家印綬榮退公兼色養臨下帶鄉情喬木映官舍春
山宜縣城應憐釣臺石閑却為浮名
維留别云中年從一尉自笑此身非道薄甘微禄時
艱耻息機晨趍本鄉府晝偃故山扉待見干戈畢何
妨更採薇
題靈一上人院新泉云山下新泉出泠泠比法源落
花纔有響濺石未成㾗獨映孤松色難分衆鳥喧唯
當清月夜觀定此禪門
送薛尚書入朝云卑情不敢論拜首入轅門列郡諸
侯長登朝八座尊凝笳臨水發行斾向風飜幾許遺
民泫同懷父母恩
哭靈一上人云一公何不住空有逺公名共説岑山
路今時莫可行舊房松更老新塔草初生經論傳緇
侣文章遍墨卿禪床枝幹折法字棟梁傾誰復修僧
史應知傳巳成
長卿送維赴河南充嚴中丞幕府云乆别耶溪客來
乗使者軒用才榮入幕扶病喜同樽山屣留何處江
帆去獨飜暮情辭鏡水愁夢識雲門蓮府開花蕚桃
源寄子孫何當舉嚴助偏沐漢朝恩
維贈别云早見登郎署同時跡下僚幾年江路永今
日國門遥文變騷人體官移漢帝朝望山吟度日接
枕話通霄萬里趍公府孤㠶恨信潮康時知巳老聖
代耻逃堯
長卿蛇浦月下重送云秋風䬃䬃鳴條風月相和寂
寥黄葉一離一别青山暮暮朝朝寒江漸出髙岸老
樹猶依斷橋明日行人巳逺空餘涙逐歸潮
維重别云月色今霄最明庭閑夜乆天清愁静多年
左宦殷勤逺别深情溪臨脩竹煙色風落髙梧雨聲
耿耿相看不寐遥聞擊拆山城
長卿七里瀬重送云秋江渺渺水空波越客孤舟欲
榜歌手折衰楊悲老别故人零落已無多
維重别云新安非故枉帆過海内如君有幾何醉裏
别時秋水色老人南望一狂歌
錢起送維尉河南云蕙葉青青花亂開少時趍府下
蓬萊甘泉未厭楊雄賦吏道何勞賈誼才征陌獨愁
雲蓋逺離筵只惜暝鍾催欲知别後相思處願植瓊
林向栢臺維終校書郎
　　　鄭槩
憶長安十二詠云憶長安六月時風臺水榭逶迤朱
果雕籠香透分明紫禁寒隨塵驚乆衢客散赭汗滴
瀝清驪
司空曙寄槩詩云倦枕欲徐行開簾秋日明手便笻
杖冷頭喜葛巾輕緑草前侵水黄花半上城虛銷此
風景不見十年兄
狀江南十二詠云江南孟秋天稻花白如氊素腕慙
新藕殘粧妬晚蓮
　　　陳元初
憶長安十二詠云憶長安七月時槐花㸃散罘罳七
夕針樓競出中元香供初移繡轂金鞍無限遊人處
處歸隨
僧靈一有送元初卜居麻源詩云欲向麻源隱能尋
謝客蹤空山幾千里幽谷第三重嵓宇寧須葺荷衣
不待縫因君見徃事為我謝喬松
陳孫移耶溪舊居呈陳元初校書云雞犬漁舟裏長
謡任興行即令邀客醉巳被逺山迎書笈將非重荷
衣着甚輕謝安無箇事忽起為蒼生
　　　呂渭
憶長安十二詠云憶長安八月時闕下天髙舊儀衣
冠共頒金鏡犀象對舞丹墀更愛終南㶚上可憐秋
草碧滋
狀江南十二詠云江南仲冬天紫蔗節如鞭海將塩
作雪山用火耕田
渭正元十一年知貢舉撓悶不能定去留寄詩前主
司曰獨坐貢闈裏愁多芳草生仙翁昨日事應見此
時情
中書省桞乆枯死興元二年車駕還桞再榮謂之瑞
桞明年渭以為禮部賦題德宗甚惡之
渭字君載河中人德宗時為禮部侍郎與裴延齡姻
家擢其子上弟出為潭州刺史卒
　　　范燈
憶長安十二詠云憶長安九月時登髙望見崑池上
苑初開露菊芳林正獻霜梨更想千門萬户月明砧
杵參差
狀江南十二詠云江南季夏天身熱汗如泉蚊蚋成
雷澤袈裟作水田
　　　樊珣
憶長安十二詠云憶長安十月時華清士馬相馳萬
國來朝漢闕五陵共臘秦祠晝夜歌鍾不歇山河四
塞京師
狀江南十二詠云江南仲夏天時雨下如川盧橘垂
金彈甘蕉吐白蓮
　　　劉蕃
憶長安十二詠云憶長安子月時千官賀至丹墀御
苑雪開瓊樹龍堂氷作瑶池獸炭氊爐正好貂裘狐
白相宜
狀江南十二詠云江南季秋天栗熟大如拳楓葉紅
霞翠蘆花白浪川
蕃登天寳六年進士第
　　　　賈弇
狀江南十二詠云江南孟夏天慈竹笋如編蜃氣爲
樓閣蛙聲作管絃
弇登大暦進士第桞子厚先友誌云弇長樂人善士
也爲校書郎卒
李益送校書賈弇東歸寄振上人詩云北風吹鴈數
聲悲况指前林是别時愁草不堪頻送逺白雲何處
更相期山隨匹馬行看暮路入寒城獨去遲爲向東
州故人道江淹巳擬惠休詩
　　　沈仲昌
狀江南十二詠云江南仲秋天鱏鼻大如船雷是樟
亭浪苔為界石錢
仲昌登天寳九年進士第蕭頴士送劉方平沈仲昌
秀才同觀所試雜文云山東茂異有河南劉方平臨
汝沈仲昌以郡府計偕之尤當禮闈能賦之試餘勇
待賈未始踰辰吾徒相與登羣玉咀遺芳目臨雲外
思入神境佳哉樂乎意數子之出幽谷而漸于陸矣
　　　李祐
袁江口懷王司勲王吏部云京華不啻三千里客淚
如今一萬雙若箇最為相憶處青楓黄竹入袁江
唐宗室也大曆元和間江南録事參軍纂之子
　　　李播
見志云去嵗買琴不與價今年沽酒未還錢門前債
主鴈行立屋裏(人/醉)魚貫眠
播登元和進士第
播以郎中典蘄州有李生携詩謁之播曰此吾未第
時行巻也李曰頃於京師書肆百錢得此遊江淮間
二十餘年矣欲幸見惠播遂與之因問何徃曰江陵
謁盧尚書播曰公又錯也盧是某親表李慚悚失次
進曰誠若郎中之言與荆南表丈一時乞取再拜而
出
　　　蕭靜
三湘有懷云桞絮飛來别洛陽梅花落後到三湘世
情已逐浮雲散離恨空隨江水長
　　　崔子向
上鮑大夫云行盡江南塞北時無人不誦鮑家詩東
堂桂樹何年折直到如今少一枝(元時人/鮑防正)
送惟詳律師自越之義興云陽羡諸峯頂何曾異剡
山雨晴人到寺朩落夜開闗縫衲紗燈晃看心錫杖
閑西方知有社未得與師還
子向正元以前為監察御史終南海從事裴鉶傳竒
云子向之子煒正元中人居南海
　　　　李逢吉
送令狐秀才赴舉云子有雄文藻思繁齠年射䇿向
金門前隨鸞鸖登霄漢却望風沙走塞垣獨憶忘機
陪出處自憐何力繼飛翻郍堪兩地生離緒蓬户長
扄行旅喧
和嚴揆省中宿齋遇令狐員外當直之作云致齋分
直宿南宫越石盧諶此夜同位極班行猶念舊名題
章奏亦從公曾驅瓜士三邊靜新贈髯參六義窮竟
夕文昌知有月可憐如在庾樓中
望京臺上寄令狐華州云祗役滯南服頽思屬暮年
閑上望京臺萬山蔽其前落日歸飛翼連翩東北天
涪江適在下為我乆潺湲中葉成文教德威清逺邊
頒條信徒尔華髪生蒼然寄懷三峯守岐路隔雲煙
奉酬忠武李相公見寄云直繼先朝衛與英能移孝
友作忠貞劔門失險曽縳虎淮水安流縁斬鯨黄閣
碧幢惟是儉三公二伯未為榮惠連忽贈池塘句又
遣羸師破膽驚
酬致政楊祭酒見寄云初還相印罷戎旃獲守皇居
在紫煙妄比鄼侯功蔑尔每懷踈傳意悠然應將半
俸霑閭里料入中條訪洞天十載别離那可道倍令
驚喜見來篇
逢吉與令狐楚有唱和詩曰斷金集裴夷直為之序
云二相未遇時每有所作必驚流軰不數年遂壓秉
筆之士及入官登高益復隆高我不求異他人自逺
逢吉卒楚有題斷金集詩云一覧斷金集載悲埋玉
人牙絃千古絶珠淚萬行新
　　　楊乗
甲子嵗書事時上黨用兵討賊云竪子未鼎烹大君
尚旰食風雷隨出師雲霞有戰色犒功椎萬牛募勇
懸千帛武士日曵柴飛將競執馘喜氣迎捷書懽聲
送羽檄天兵日雄強桀犬稍離坼賊臂既巳斷賊喉
既巳搤樂禍但鯨鯢同惡惟肘腋小大勢難侔逆順
初不敵違命固天亡恃險乖長䇿蠆毒乆萌牙狼顧
非日夕禮貎忽驕狂䟽奏遂指斥動衆豈佳兵含忍
恐無益鴻恩既巳孤小效不足惜腐儒一鈆刀投筆
時感激帝閽不敢干恓恓坐長畫
南徐春日懷古云六代驕奢地三春物象繁靈湖通
漲海天塹隔中原曉渡高帆駃隂風巨艦翻旌旗西
日落戈甲夏雲屯豹變資陳武龍飛擁晉元風流前
事盡文物舊儀存邪侮嘗移潤忠貞幾度冤興亡山
兀兀今古水渾渾露暖蜂偷蘂鶯啼日到軒酒腸堆
麴蘖詩思遶乾坤愁夢全無蝶離憂每愧萱形骸勞
大塊玉石任炎崑出處寧由巳升沉未足言且應中
聖樂坐起任昏昏
建鄴懐古云故城故壘滿江濆盡是干戈舊苦辛見
此即須知帝力生來便作太平人
呉中書事云十萬人家天壍東管絃臺榭滿春風名
歸范蠡五湖上國破西施一笑中香逕自生蘭葉小
響廊深映月華空樽前多暇但懐古盡日愁吟誰與
同牓句云自怜乖拙兩何如晝泥琴聲夜泥書數拍
胡笳彈未熟故人新命畫胡車
乗甲子年書事乃㑹昌四年討劉稹也張為作主客
圖以白樂天為廣大教化主而以乗為入室之上
乗宣宗大中初登第官終殿中侍御史楊維直四子
發假收嚴發以春為義其子以柷以乗為名假以夏
為義其子以照為名收以秋為義其子以鉅鏻鑑為
名嚴以冬為義其子以注渉浻為名皆以文學登苐
時號修行楊家與靖恭諸楊比於華盛

唐詩紀事巻第四十七
唐詩紀事巻第四十八
　李秘　韋臯　李德裕　鄭還古
　裴航　裴休　呂羣　徐商
　王傳　韋渠牟　陸長源　盧宗回
　劉闢　薛宜僚　陸希聲　崔季卿
　皇甫澈
　　　李秘
禁中送任山中云子去非長徃君恩取大還補天留
彩石縮地入青山獻夀千年外來朝數月閑莫抛殘
藥物切欲駐童顔
唐宗室也元和正元時人
　　　韋臯
臯少遊江夏止於姜使君之館有小青衣曰玉簫纔
十許嵗常侍臯臯後告别與約後㑹因留玉指環一
枚并詩寄情云黄雀㘅來巳數春别時留解贈佳人
長江不見魚書至爲遣相思夢入秦
　　　李德裕
元和十一年嵗在丙申李逢吉下三十三人皆取寒
素時有語曰元和天子丙申年三十三人皆得仙袍
似爛銀文似錦相將白日上青天德裕頗爲寒素開
路及謫官南去或有詩曰八百孤寒齊下淚一時回
首望崖州(言/出摭)
上巳憶江南褉事云黄河西繞郡城流上已應無袚
褉遊為憶渌江春水色更隨霄夢向呉州德裕營平
泉莊逺方以異物奉之或題曰隴右諸侯供語鳥日
南太守送名花
及譴責或作詩云肉視具寮忘匕著氣吞同列削寒
温當時誰是承恩者肯有餘波達鬼村之句又云畫
閣不開梁燕去朱門罷掃乳烏歸千嵓萬㕡應惆悵
流水斜傾出武闈盖恨之也
公離東都平泉有詩云十年紫殿掌洪鈞出入三朝
一品身文帝寵深陪雉尾武皇恩重燕龍津黒山永
破和親虜烏嶺全坈跋扈臣自是功高臨盡處禍來
名滅不由人
公漢州日夕遊房公西湖云丞相鳴琴地何年黯玉
徽(聲聞海内/房公好琴)偶因㣲月夕重敞故樓扉桃李蹊空在
芙蓉客暫依唯怜濟川檝長與夜舟歸重題云晚日
臨寒渚㣲風發櫂謳鳳城波自闊魚水運難留亭古
思宏棟川長憶濟舟想公髙世志祗似化城游
房公舊竹亭聞琴緬慕風流神期如對有作云流水
音長在青霞意不傳獨悲形解後誰聴廣陵絃
德裕論文曰沈休文以音韻為切重輕為難語雖甚
工㫖則未逺未可以言文外意也古之辭髙者盖以
言妙而工適情不取於音韻(依四韻王粲有舉原安/曹植七哀詩有四泥諧)
(元勲佐漢舉信是也矣/三韻班固多用恊韻倚歟)意盡而止成篇不拘於隻
耦(韻十一韻者/文選有五韻七)故篇無足尤詞寡累句古辭如金
石琴瑟尚於至音今則如絲竹鞞鼓迫於促節即知
聲律之為其弊也世有非文章者曰詞不出於風雅
思不越於離騷摸鴈古人何足貴也余曰譬諸日月
雖終古常見而光景嘗新此所以為靈物者也嘗為
文箴曰文之為物自然靈氣惚怳而來不思而至杼
軸得之澹而無味琢刻藻繪弥不足貴如彼璞玉磨
礱成器奢者為之錯以金翠美質既彫良寳斯弃此
文之大㫖也
劉三復謂德裕曰漁歌樵唱皆傳述作(夢/北)述夢詩云
賦命誠非薄良時幸巳遭君當堯舜日官接鳳凰曹
目睇煙霄闊心驚羽翼髙(夢中作/此六句)椅梧連鸖禁埤堄
接龍韜(西接羽林軍/内署北連春宮)我后憐詞客(卿等是我門客/先后朝曾宣諭)
吾僚並雋髦著書同陸賈待詔比王褒重價隣玄璧
英辭淬寳刀泉流初落澗(流於齒􁇔/文賦稱言泉)露滴更濡毫
赤豹忻來獻彤弓喜暫櫜(身赴闕海内無事者累月/時西戎乞盟幽鎭二帥束)
(羆盖真也/詩稱赤豹黄)非煙含瑞氣馴雉㓗霜毛静室便幽獨
虛樓散鬱陶(有小樓時燕語於此/學士院有一室西南)花光晨豔豔松韻
晚騷騷畫壁看飛鸖山圖見巨鼇(松鸖先是西壁畫/内署垣牆皆有畫)
(臨幸中使懼而圖焉/海内曲龍山憲宗欲)傍簷隂藥樹落落蔓蒲萄(句悉/此八)
(遊者依然可想也/是内署物色唯曾)荷靜蓬池膾氷寒郢水醪(初上腸/每學士)
(酒以酒味稍濃常和氷而飲禁中有酒方/食皆蓬萊池魚膾夏至後頒賜水及燒香)荔芰來自
逺盧橘賜常叨(亦䝉頒賜自後以道逺罷献/先朝初臨御南方曾獻荔芰)麝氣隨
蘭澤霜華入杏膏恩光唯覺重携挈未為勞扇廻交
綵翟鵰起颺銀絛轡待奚絲攬書期蜀客操盡規徒
謇謇退舍尚忉忉(内庭所覩/此八句述)龜顧垂金鈕鸞飛曵錦
袍御溝楊柳弱天廐驌驦豪屢換青春直閑隨上苑
遨煙仾行殿竹風折繞垣桃(澣日遊戯/此八句述)聚散俄成昔
悲愁益自熬毎懷仙駕逺更望茂陵號地接三茅嶺
川迎五子濤(子胥憤氣所作/代稱海濤是五)花迷瓜歩暗石固䔉山
牢蘭野凝青管梅洲動翠篙泉魚驚綵妓溪鳥避千
旄感舊心猶絶思歸首更搔無聊燃宻炬誰復勸金
舠(實僚乃常顧形迹未嘗以此而相勸也/余自到此絶無夜宴酒器中大者呼為舠)嵐氣朝
生棟城隂暝入濠望煙歸海嶠送鴈度江臯宛馬嘶
寒攊呉鈎在錦㢭未能追狡兔　空覺長江蒿水(逾/国)
千里風帆過萬艘閲川終古恨唯見暮滔滔
德裕述夢詩記為夢中賦詩耳元㣲之和云聞有池
塘什還因夢寐遭攀禾占類蔡詠豆放過曹莊蝶玄
言秘羅禽藻思髙注云本篇稱六句皆夢中作故此
三聮多證夢意巳下皆言同在翰林及翰苑故事若
學士初入賜龍飛馬故有借騎銀杏葉之句青詔用
麥紋𥿄故有麥𥿄侵紅㸃之句麻制例别通宵勘冩
故有蘭燈熖碧髙之句學士宻邇銀臺每旦嘗聞門
使勘契開鎻又院門有急命即鈴索門自揺習以為
異故有吏傳開鎻契神撼引鈴絛之句學士無過從
聚㑹之例時與李閑行寺觀而巳故有分阻盃盤㑹
閑期寺觀遨之句乃皆唐之故事也
　　　鄭還古
還古閑居東都將入京赴選桞當將軍者餞之酒酣
以一詩贈桞氏之妓曰冶艶出神仙歌聲勝管絃詞
輕白紵曲歌遏碧雲天未擬生裴秀如何乞鄭玄不
堪金谷水横過墜樓前桞喜甚曰專伺榮命以此為
賀未幾還古除國子愽士桞見除目即遣入京及嘉
祥驛而還古物故乃放妓他適逸史載還古初娶桞
氏女嘉㑹之初夢娶房氏後柳卒再娶東都李氏属
房直温為東洛少尹李之舅也禮宴皆房主之始知
舊夢之前定也
還古登元和進士苐
　　　裴航
長慶中裴航下第遊鄂渚傭舟還都有樊氏女同載
航賂其侍兒以詩求達曰同為胡越猶懷思况遇天
花隔錦屏儻若玉京朝㑹去願隨鸞鸖入青蓂樊荅
詩曰一飲瓊漿百感生玄霜搗盡見雲英藍橋便是
神仙宅何必﨑嶇上玉清世傳藍橋雲英之事未必
信姑載於此
　　　裴休
贈黄蘖山僧希運詩曰自從大士傳心印額上圓珠
七尺身挂錫十年棲蜀水浮盃今日渡漳濵一千龍
象隨髙歩萬里香華結勝因擬欲事師為弟子不知
將法付何人休㑹昌中官于鍾陵請運至郡以所解
一篇示之師不顧曰若形於𥿄墨何有吾宗休問其
故曰上乗之印唯是一心更無别法心體一空萬縁
俱寂如大日輪升於虛空其中照耀靜無纎埃證之
者無新舊無淺深説之者不立義解不開户牗直下
便是動念即乖其後休録之為傳心法要云
休字公美孟州人大中六年為相能文章為人醖藉
進止雍閑宣宗曰休眞儒者
　　　呂羣
羣元和十一年下第遊蜀性不容下僕馭怨之至眉
州題詩所寓寺之東壁其一云路行三蜀盡身及一
陽生頼有殘燈火相依坐到明其二曰社後辭巢燕
霜前别蔕蓬願為胡蝶夢飛去覔闗中吟訖淚下意
緖不堪未幾為其奴所殺
　　　徐商(王傳)
商鎭襄陽有副使節判同加章綬商以詩賀之云朱
紫花前賀故人兼榮此㑹頗闗身同年坐上聮賔榻
宗姓亭中布錦裀晴日照旗紅灼爍韶光入隊影玢
璘芳菲解助今朝喜嫰蘂青條滿眼新
觀察判官將仕郎監察御史王傳和云朱紫聮輝照
日新芳菲全屬斷金人華筵重處宗盟地白雪飛時
郢曲春仙府色饒攀桂侣蓮花光讓握蘭身自憐亦
是膺門客吟想恩榮氣益振
朝議郎江州刺史叚成式和云雲雨軒懸鶯語新一
篇佳句占陽春銀黄年少偏欺酒金紫風流不讓人
連璧坐中斜日滿貫珠歌裏落花頻莫辭倒戴吟歸
去看欲東山又吐茵
商宣宗時為山南東道節度使咸通四年為宰相封
東莞縣子商與曹確楊收路巖同秉政有嘲之者曰
確確無餘事錢財揔被收商人都不管貨賂幾時休
傳登大中三年進士第初貧窶於中條山萬固寺入
院讀書家廟碑云隨僧洗鉢
　　　韋渠牟
貞元元年渠牟為大府卿與金吾李齊運度支裴延
齡京兆尹嗣道皆承恩寵薦人多得名位時劉老師
穆寂皆科目渠牟主穆寂齊運主老師㑹齊運朝對
上嗟其羸弱許以致仕而老師失據無名子嘲之云
太尉朝天外穆老尚書倒地落劉郎劉禹錫曰名場
巇嶮如此出古今詩話
渠牟南山四皓賛云煥煥煌煌為珪為璋孰光乎不
耀之光幽幽深深為山為林孰繫乎不繫之心足知
乎虛室生白玄門不闗流水去住清風徃還豈比乎
稷契在世巢由在山一物有累兩心不閑者哉閑之
謂何簮居薜蘿本不干我豈云其他熈熈忻忻與時
為春匡漢避秦惟兹四人于德之濵不迷其津繪事
後素孰知其故想像儀刑念兹丹青曄曄紫芝深谷
逶迤俛仰今古空林徃時鳳豈無德鸞皆有羣出處
嘿語商山白雲
渠牟述之從子也少警悟攻為詩李白異之授以古
樂府去為道士不終更為浮屠巳而復冠韓滉表試
校書郎德宗誕日詔徐岱趙需許孟容與渠牟及佛
老二師並對麟德殿質問大趣渠牟有口辯雖三家
未究解然荅問鋒生帝聴之意動遷秘書郎後倚延
齡為姦利勢熖可炙擢太常卿卒權載之叙其文曰
初君年十一嘗賦銅雀臺絶句右拾遺李白見而大
駭因授以古樂府之學且以瓌琦軼抜為巳任至弱
冠乃喟然曰四始五際今既逺矣㑹情性者因於物
象窮比興者在於聲律盖辨以麗以則得於無間合
於天倪者其在是乎彼思休稱謝永嘉如芙蓉出水
鍾嶸謂范尚書如流風廻雪吾知之矣遂苦心藻慮
儷詞比事纎宻清巧度越羣倫嘗著天笁寺十六韻
魯郡文忠公序引而和之使畫工圖於仁祠摘句配
境偕為勝絶又於江南著卧疾三十韻晉國忠肅公
手翰以美之曰草木獨立其在我韋生乎其為名臣
宗公所稱賞如此又與竟陵陸鴻漸杼山僧皎然為
方外之侶沉冥慱約為日最乆而不名一行不滯一
方故其曵羽衣也則曰遺名攝方袍也則曰塵外披
儒服也則今之名字著焉周流三教出入無際寄詞
詣理必於斯文
　　　陸長源
孟東野以樂府戱贈云蓮子不可得荷花生水中猶
勝道傍桞無事蕩春風長源荅云芙蓉初出水菡蓞
露中花風吹著枯朩無柰值空槎
東野有夷門雪贈主人云夷門貧士空吟雪夷門豪
士皆飲酒酒聲歡閙入雲霄雪聲激切悲枯杇悲歡
不同歸去來萬里春風動江桞
長源荅云好丹與素道不同失意得途事皆别東隣
年少樂未英南客思歸腸欲絶千里長河水復氷雲
鴻冥冥楚山雪
酬東野新居見寄云大道本夷曠髙情亦冲虛因隨
白雲意偶逐青蘿居青蘿分䝉宻四序無慘舒餘情
濯子衿散彩還吾廬去嵗登羙第榮名在公車將必
繼管蕭豈惟躡應徐首夏尚清和殘芳徧丘墟褰幃
䕃䆫桞汲井滋園𬞞達者貴知心古人不願餘愛君
蔣生徑且著茂陵書
長源呉人贍於學德宗以宣武節度使董晉儒愞詔
長源為司馬佐之持法峭刻晉卒長源緫留後事軍
亂殺之
　　　盧宗回
長安慈恩寺塔詩云東方曉日上翔鸞西轉蒼龍拂
露盤渭水冷光揺藻井玉峯晴色墮欄杆九重宮闕
參差見百二山河表裏觀暫輟去蓬悲不定一凭金
界望長安
宗回登元和進士苐
　　　劉闢
登樓望月云圓月當新霽髙樓見最明素波流粉壁
丹桂拂飛甍下瞰千門静旁觀萬象生梧桐䆫下影
烏鵲檻前聲嘯逸劉琨興吟資庾亮情遊人莫登眺
迢逓故鄉程
又云皎潔三秋月巍峩百丈樓下分征客路上有美
人愁帳巻芙蓉帶簾褰玳瑁鈎倚䆫情渺渺慿檻思
悠悠未得金波轉俄成玉筯流不堪三五夕夫壻在
邊州
闢字太初擢進士宏詞科佐韋臯府後為西川節度
以叛誅
　　　薛宜僚
宜僚以左庻子充新羅冊贈使至青州恱一妓叚東
美賦詩曰阿母桃花方似錦王孫草色正如煙不須
更向滄溟望惆悵懽情又一年到外國謂判官苖甲
曰東美何故頻見夢中數日而卒櫬至青叚奠之一
慟而卒
　　　陸希聲
古之善書鮮有得筆法者希聲得之凢五字擫押鈎
格扺用筆雙鈎則㸃畫遒勁而盡妙矣謂之撥鐙法
希聲自言昔二王皆傳此法至陽氷亦得之希聲以
授沙門𧦬光𧦬光入長安為翰林供奉希聲猶未達
以詩寄𧦬光云筆下龍蛇似有神天池雷雨變逡巡
寄言昔日不龜手應念江頭洴澼人𧦬光感其言引
薦希聲於貴倖後至相
希聲愽學善屬文相昭宗在位無所輕重以太子太
師罷李茂正犯京師輿疾避難卒
　　　崔季卿
晴江秋望云八月長江萬里晴千帆一道帶風輕盡
日不分天水色　南是岳陽城
季卿峒之從孫也
　　　皇甫澈
正元十四年澈刺蜀州賦四相詩序云蜀州刺史㕔
壁記㞐相位者前後四公謨明弼諧遷轉歷此顧已
無取忝跡於斯景行遺烈嗟嘆之不足也謹述其行
事詠其休美庶將來君子知聖朝之德云爾
中書令漢陽王張柬之
周曆革元命天歩值艱阻烈烈張漢陽左袒清諸武
休明神器正文物舊儀覩南向翊大君西宮朝聖母
(作補文/借韻用)茂勲鏤鍾鼎鴻勞食茅土至今稱五王卓立
邁萬古
中書令鍾紹京
景龍仙駕逺中禁姧釁結謀猷叶聖朝披鱗奮英節
清宫閶闔啓滌穢氛沴滅紫極重昭回皇天新日月
從容廟堂上肅穆人神恱唐元佐命功煇煥何烈烈
禮部尚書門下侍郎平章事李峴
時來偶明聖道濟寧邦國猗歟瑚璉器竭我股肱力
進賢黜不肖措枉舉諸直宦官既却坐權竪亦移職
載踐每若驚三巳無愠色昭昭垂憲章來世實作則
門下侍郎平章事王縉
舟檝濟巨川山河資秀氣昭膺究儒業屈指取髙位
北征戮驕悍東守輯携貳論道致巍巍持衡無事事
知巳不易遇宰相固有器瞻事華壁中來者誰其
嗣
唐詩紀事巻第四十八
唐詩紀事巻第四十九
　胡杲　吉皎　劉真　鄭據
　盧貞　張渾　白居易　項斯
　龐藴　蔡京　滕邁　郭周藩
　殷潜之　裴思謙　何扶　鄭澣
　廖有方　薛書記　賈躭　盧貞
　姚合
　　　胡杲(胡杲年八十九/前懷州司馬安定)
九老㑹賦詩云閑居同㑹在三春大抵愚年最出羣
霜鬢不嫌盃酒興白頭仍愛玉爐薫徘徊玩桞心猶
健老大看花意却勤鑿落滿斟判酩酊香囊髙掛任
氤氲搜神得句題紅𥿄望景長吟對白雲今日友情
何不替齊年同事聖明君
　　　　吉皎(吉皎年八十八/衛尉鄉致仕馮翊)
九老㑹云休官罷任巳閑居林苑園亭興有餘對酒
最宜花藻發邀歡不猒桞條初低腰醉舞垂緋袖擊
筯謳歌任褐裾寧用管絃來合雜自親松竹且清虛
飛觥酒到須先酌賦詠成詩不住書借問商山賢四
皓不知此後更何如
　　　　劉真(平劉真八十七/前磁州刺史廣)
九老㑹云垂絲今日幸同筵朱紫居身是大年賞景
尚知心未退吟詩猶覺力完全閑庭飲酒連三月在
席權豪象七賢山茗煑時秋霧碧玉盃斟處彩霞鮮
臨堦花笑如歌妓傍竹松聲當管絃雖未學窮生死
訣人間豈不是神仙
　　　鄭據(陽鄭據八十五/前龍武軍長史滎)
九老㑹云東洛幽間日暮春邀懽多是白頭賔官班
朱紫多相似年幾髙低次第勻聮句每言松竹意停
盃多説古今人更無外事來心肺空有清虛入思神
醉舞兩廻迎勸酒狂歌一曲㑹余身今朝何事偏情
重同作明時列任臣
　　　盧貞(范陽盧貞八十三/前侍御史内供奉官)
九老㑹云三春巳盡洛陽宮天氣初晴景象中千朶
嫰桃迎曉日萬株垂桞逐和風非論官位皆相似及
至年髙亦共同對酒歌聲猶覺妙玩花詩思豈能窮
先時共作三朝貴今日猶逢七老翁但願緑醽常滿
酌煙霞萬里㑹應通
　　　張渾(河張渾七十七/前永州刺史清)
九老㑹云幽亭春盡共為懽印綬居身是大官遁跡
豈勞登逺岫垂絲何必坐溪磻詩聮六韻猶應易酒
飲三盃未覺難每况襟懷同要㑹共將心事比波瀾
風吹野桞懸羅帶日照庭花落綺紈此席不煩鋪錦
帳斯筵堪作畫圖看
　　　白居易(仕年七十四/刑部尚書致)
九老㑹云七人五百八十四拖紫紆朱垂白鬚囊裏
無金莫嗟嘆樽中有酒且歡娯吟成六韻神還王飲
到三盃氣尚麁嵬峩狂歌敎婢拍婆娑醉舞遣孫扶
天年髙邁二踈傳人數多於四皓圖除却三山五天
笁人間此㑹且應無
樂天退居洛中作尚齒九老之㑹其序曰胡吉劉鄭
盧張等六賢皆多夀餘亦次焉於東都弊㞐履道坊
合尚齒之㑹七老相顧既醉且歡静而思之此㑹希
有因各賦七言韻詩一章以記之或傳諸好事者時
㑹昌五年二月二十四日樂天云其年夏又有二老
年貎絶倫同歸故鄉亦來斯㑹續命書姓名年齒冩
其形貎附于圖右與前七老題為九老圖仍以一絶
贈之云雪作鬚眉雲作衣遼東華表暮雙歸當時一
鸖猶希有何况今逢兩令威(百三十六禪僧如滿歸/洛中遺老李元爽年一)
(十五嵗/洛年九)又云時秘書狄兼謨河南尹盧貞以年未七
十雖與㑹而不及列
　　　項斯
斯字子遷江東人始未爲聞人因以巻謁楊敬之楊
苦愛之贈詩云幾度見詩詩盡好及觀摽格過於詩
平生不解藏人善到處逢人説項斯未幾詩逹長安
明年擢上苐蒼梧雲氣詩云何年畫作愁漠漠便難
收數㸃山能逺平鋪水不流濕連湘竹暮濃蓋舜墳
秋亦有思鄉客看來盡白頭
贈金州姚合使君云爲郎名更重領郡是蹉跎官壁
題詩盡衙庭看鸖多城池連竹壍籬落帶椒坡未覺
旌旛貴閑行觸處過始張水部籍爲律格詩惟朱慶
餘親授其㫖㳂流而下有任蕃陳摽章孝摽司空圖
咸及門焉寳曆開成之際斯尤為水部所知故其詩
格與之相類鄭少師薫云項斯逢水部誰道不闗情
斯留别水部詩云省中重拜别兼領故人書已念此
行逺不應相問踈子城西並宅御水北同渠要取春
前到乗閑候起居
佳人背江坐眉際列煙樹(燕句/庾樓)馬蹄没青莎船跡成
空波春風吹兩意何處更相值(意/古)燭殘催巻席坐冷
怕梳頭寒入鴈聲長(句)右張為取於主客圖
張籍贈詩云端坐吟詩忘忍飢萬人中亦見君稀門
連野水風長到驢放秋原夜不歸日暖剰收新落葉
天寒更着舊生衣曲江亭上頻頻見為愛鸕鷀雨(飛/裏)
　　　龐藴
藴有詩云未識龍宮莫説珠識珠言説與君殊空拳
只是嬰兒信豈得將來誑老夫又曰萬法從心起心
生萬法生法生何日了來去枉虛行寄語修道人空
生愼勿生如能逹此理不動出深坑
又曰極目觀前境寂寥無一人廻頭看後底影亦不
隨身又曰神識茍能無罣礙廓周法界等虛空不假
坐禪持戒律超然解脱豈勞功
藴字道元衡陽人嗜浮屠法厭離貪俗挈所有沉之
洞庭鬻竹器以為生後居襄陽臨終召刺史于頔謂
曰但願空諸所有愼勿實諸所無善住世間皆知影
響言訖奄然而化時正元間也世號龎居士
居士初參石頭和尚問師不與萬法為侣是什麽人
石頭以手掩居士口居士豁然大悟石頭一日問居
士云子自見老僧已來日用事作麽生居士云若問
某甲日用事直下無開口處石頭云知子什麽方始
問子居士遂呈一頌曰日用事無别惟吾自偶諧頭
頭非取捨處處勿張乖朱紫誰為號青山絶㸃埃神
通并妙用運水及搬柴石頭然之曰子將緇耶素耶
居士曰願從所慕遂不染剃
居士後之江南參見馬祖問不與萬法為侶是什麽
人祖云待你一口吸盡西江水即向汝道居士言下
頓悟宗　要乃作頌曰十方同聚㑹箇箇學無為此
是選佛場心空及第歸
居士一日訪谷隱道者道者問云誰居士立起杖子
隱云莫是上上機麽居士抛下杖子隱無語居士云
只知上上機不覺上上事隱云作麽生是上上事居
士拈起杖子隱云不得草草居士云可怜強作主宰
隱云有一機人不要拈搥豎拂亦不明對荅言辭居
士若逢如何則是居士云何處逢隱把住居士居士
驀面便唾隱無語居士與一頌曰熖水無魚下底鈎
覔魚無處笑君愁可憐谷隱孜禪伯被唾如何見亦
羞
　　　蔡京
邕州蔡大夫京者故令狐文公楚鎭滑臺日於僧中
見曰此童眉目踈秀進退不懾惜其單㓜可以勸學
乎師從之乃得陪學於相國子弟後以進士舉上第
尋又學究登科作尉畿服既為御史覆獄淮南李相
紳憂悸而卒頗得繡衣之稱謫居澧州爲厲員外玄
所辱稍遷撫州刺史以辭氣自負郡有汝水為放生
池不許漁罟之事忽一人乘小舟釣於此蔡遣吏捕
釣者乃為詩曰抛却長竿巻却絲手携蓑苙献新詩
臨川太守清如鏡不是漁人下釣時京覽詩召之巳
去卒不言其姓字或曰野人張頂也京益自驕矜作
詩責商山四皓曰秦末家家思逐鹿商山四皓獨忘
機如何鬢髮霜相似更出深山定是非及假節邕交
道由呉溪傍偟賦詩乆之詩曰停撓積水中舉目孤
煙外借問呉溪人誰家有山賣既而殂於邕南藁殯
此地亦有其兆矣詠子規云千年冤魄化為禽永逐
悲風呌逺林愁血滴花春豔死月明飄浪冷光沉凝
成紫塞風前淚驚破紅樓夢裏心腸斷楚詞歸不得
劔門迢逓蜀江深
劉夢得有送前進士蔡京赴學究科詩云已是世間
能賦客更攻窓下絶編書又云幸遇天官舊丞相知
君無翼上虛空蓋欲薦之時相也京以進士舉登學
究科時為好及苐惡科名有錦上披簔之誚焉
令狐文公在天平後堂宴樂京時在坐故義山詩云
曰足禪僧思敗道青袍御史擬休官謂京曾為僧也
或云咸通中爲廣西節度褊忮貪克峻條令爲炮熏
刳斮法御下慘毒爲軍中所逐後貶死
　　　滕邁
湖州崔芻言郎中初爲越副戎宴席中有周德華者
劉採春女善歌楊柳枝詞所唱七八篇皆名流之詠
滕邁郎中一首云三條陌上拂金羈萬里橋邊映酒
旗此日令人腸欲斷不堪將入笛中吹賀知章祕監
一首云碧玉裝成一樹高萬條垂下緑絲絛不知細
葉誰裁出二月春風似剪刀楊巨源員外一首云江
邊楊柳麴塵絲立馬憑君折一枝唯有春風最應惜
殷勤更向手中吹劉禹錫尚書一首云春江一曲柳
千條二十年前舊板橋曾與美人橋上别恨無消息
到今朝韓琮舍人二首云枝裊芳腰葉闘眉春來無
處不如絲㶚陵原上多離别少有長條拂地垂又曰
梁苑隋堤事已空萬條猶舞舊春風郍堪更想千年
後誰見楊花入漢宮
雲溪子曰杜牧舍人云巫娥廟裏低含雨宋玉堂前
斜帶風滕郎中又云陶令門前罥接籬亞夫營裏拂
朱旗但不言楊桞二字㝡為妙也是以姚合郎中吟
道傍亭子詩云南陌遊人廻首去東林道者杖藜歸
不稱亭而意見矣邁登元和進士苐
　　　郭周藩
譚宜者陵州民叔皮子也開元末生而有異年二十
餘忽失所在大曆初年還家即霞冠羽衣真仙之流
也言訖而去其家靈泉湧出禱必有應因名譚子池
亦曰天池進士郭周藩為詩記其事曰澄水一百歩
世名譚子池余詰陵陽叟此池當因誰父老謂餘説
本郡譚叔皮開元末年中生子字阿宜墜地便能語
九嵗多髭眉不飲亦不食未嘗言渴飢十五鋭行走
快馬不能追二十入山林一去無還期父母憶念深
鄉閭為立祠大曆元年春此兒忽來歸頭冠簮鳳凰
身著霓裳衣普遍拯疲俗丁寧告親知餘為神仙官
下界不可祈恐為妖魅假不如早平夷此有黄金藏
鎭在兹廟基發掘散生聚可以救貧羸金出繼靈泉
湛若清琉璃泓澄表符瑞水旱無竭時言訖辭冲虛
杳靄上玄微凢情留不得攀望衆號悲尋禀神仙誡
徹廟僅開窺果獲無窮寳均融沾困危巨源出巔頂
噴湧世間稀異境流千古終年福四維
周藩河東人登元和六年苐
　　　殷潜之
野人殷潜之題籌筆驛云江東矜割據鄴下奪孤􁁪
覇略非匡漢宏圖欲佐誰奏書辭後主仗劔出全師
重襲褒斜路懸開反正旗欲將苞有截必使覺無遺
沉慮經謀際揮毫决勝時圜觚當分畫前筯此操持
山秀扶英氣川流入妙思筭成功在彀運去事終亐
命屈天方厭人亡國自隨艱難推舊姓開創極初基
緫歎曾過地寧探作敎資若歸新曆數誰復顧衰危
報德兼明道長留識者知
杜牧之和云三呉裂婺女九錫獄孤兒覇王業未半
本朝心是誰永安宫受詔籌筆驛沉思畫地乾坤在
濡毫勝負知艱難同草創得失計毫厘寂黙經千慮
分明渾一期川流縈智思山聳助扶持慷慨匡時略
從容問罪師褒中秋皷角渭曲晚旄旗仗義懸無敵
鳴攻固有辭若非天奪去豈復慮能支子夜星纔落
鴻都鼎便移郵亭世自換白日事長垂何處躬耕者
猶題殄瘁詩
　　　裴思謙
思謙及苐後作紅牋名𥿄十數詣平康里因宿於里
中詰旦賦詩曰銀釭斜背解鳴璫小語偷聲賀玉郎
從此不知蘭麝貴夜來新染桂枝香
思謙開成三年登上苐
　　　何扶
扶大和九年及苐明年捷三篇因以一絶寄舊同年
曰金牓題名墨尚新今年依舊去年春花間每被紅
粧問何事重來只一人
　　　鄭澣
和李德裕遊漢州房公湖云太尉留琴聽時移重可
尋徽絃一掩抑風月助登臨榮駐青油騎高張白雪
音秪言酬唱美良史記王箴
又云静對煙波夕猶思棟宇精卧龍空有處馴鳥獨
忘情顧歩襟期逺參差物象横自宜雕樂石爽氣際
青城
舊竹亭聞琴云石室寒颷鶩孫枝雅器裁坐來山水
操絃斷弔遺埃
澣餘慶之子文宗時為翰林學士進左丞出為山南
西道節度使以户部尚書召卒文宗嘗為餘慶曰㴠
卿令子而朕直臣也可更相賀㴠澣舊名以文宗故
名改焉
　　　廖有方
有方元和十年失意遊蜀至寳雞西界窆旅逝者書
板記之曰余元和乙未嵗落苐西征適此聞呻吟之
聲潜聽而微惙也問其疾苦住止對曰辛勤數舉未
遇知音眄睞叩頭乆而復語唯以殘骸相託餘不能
言俄而逝餘乃鬻所乗馬於村豪備棺瘞之恨不知
其姓字臨歧悽斷復為銘曰嗟君没世委空囊幾度
勞心翰墨場半面為君申一慟不知何處是家鄉
明年李逢吉擢有方及第改名游鄉唐之義士也有
方交州人桞子厚以序送之
　　　薛書記
元相公賔府有薛書記飲酒醉後因争令擲注子擊
傷相公猶子遂出幕醒來乃作十離詩上獻府主
犬離主云馴撓朱門四五年毛香足浄主人憐無端
咬着親情客不得紅絲毯上眠
筆離手云越管宣毫始稱情紅牋𥿄上撒花瓊都縁
用乆鋒頭盡不得羲之手裏擎
馬離廐云雪耳紅毛淺碧蹄追風曾到日東西為驚
玉貎郎君墜不得華軒更一嘶
鸚鵡離籠云隴西獨自一孤身飛去飛來上錦裀都
縁出去無方便不得籠中再喚人
鷰離巢云出入朱門未忍抛主人嘗愛語咬咬㘅泥
穢汚珊瑚簟不得梁間更壘巢
珠離掌云皎潔圓明内外通清光似照水精宫都縁
一㸃瑕相穢不得終霄在掌中
魚離池云戱躍蓮池四五秋常揺朱尾弄輪鈎無端
擺斷芙蓉朶不得清波更一遊
鷹離主云瓜利如鋒眼似鈴平原捉兎稱髙情無端
竄向青雲外不得君王手上擎
竹離亭云蓊鬱新栽四五行常將貞節負秋霜為縁
春筍鑚牆破不得垂隂覆玉堂
鏡離臺云鑄㵼黄金鏡始開初生三五月徘徊為遭
無限塵䝉蔽不得華堂上玉臺
元公詩云馬上同携今日盃湖邊還折去年梅年年
秪是人空老處處何曾花不開歌詠每添詩酒興醉
酣還命管絃來樽前百事皆依舊㸃檢唯無薛秀
才
　　　賈躭
躭賦虞書歌云衆書之中虞書巧躰法自然歸大道
不同懷素只攻顛豈類張芝惟劄草形勢素筯骨老
父子君臣相揖抱孤青似竹更颼飀闊白如波長浩
渺能方正不隳倒功夫未至難尋奥須知孔子廟堂
碑便是青箱中至寳
躭字敦詩正元中為宰相
　　　盧貞
字子䝉㑹昌五年為河南尹樂天九老㑹貞年未七
十亦與焉時又有内供奉盧貞貞和劉夢得嵗夜懷
云文翰走天下　琴樽卧洛陽貞元朝士盡新嵗一
悲凉名早縁才大官遲為夀長時來知病巳莫歎歩
趍妨
楊桞枝詞云一樹依依在永豐兩枝飛去杳無蹤玉
皇曾採人間曲應逐歌聲入九重
　　　姚合
合宰相崇曾孫登元和進士第調武功主簿世號姚
武功又為富平萬年尉寳應中歴監察御史户部外
郎出荆杭二州刺史後為給事中陜虢觀察使開成
末終秘書監與馬戴費冠卿殷堯藩張籍遊李頻師
之合有涵元集取王維等二十六人詩百篇曰此詩
中射雕手也
移花兼蝶至買石得雲饒(句)揷劔龍纒臂開旗火滿
身(句)家中去城逺日月在舡多(句)身慙山友棄膽頼
酒盃扶(句)右張為主客圖取李益為清竒雅正主以
合為入室
酉陽雜爼言僧清教句云雷電下嵩隂故姚監常吟
之不輟又僧雲容句云朩末上明星清教又有句云
香連鄰舎像荆州僧云犬熟䕶隣房
張籍寄合詩云病來辭赤縣按上有丹經為客燒茶
竈教兒掃竹亭詩成添舊巻酒盡卧空瓶闕下今遺
逸誰占隱士星
又寒食夜寄合云貧官多寂寞不異野人居作酒和
山藥教兒冩道書五湖歸去逺百事病來踈況是同
懷客寒應月上初
合酬張司業見寄云日日在心中青山青桂叢髙人
多愛靜歸路亦應同罷吏無由病因僧得解空新詩
勞見問吟對竹林風
一日看除目終年損道心合之詩也
合為魏州從事寄耿拾遺云小在兵馬間長還繫戎
職雞飛不得逺豈要生羽翼三年城中遊與君最相
識應知我衷腸不茍念衣食主人樹功名欲揻天下
賊愚雖乏智謀願陳一夫力人生須氣徤飢凍縳不
得睡當一席寛覺乃千里窄古人不懼死徒死亦無
益至交不可合一合難離拆君嘗相勸勉苦語毒胷
臆百年心知聞誰限河南北
送張宗原詩云東門送客道春色如死灰一客失意
行十客顔色低住者既無家去者又非歸愁窮一成
疾百藥不可治子賢我且愚命分不合齊誰開蹇躓
門日日同遊棲子行何所之切切食與衣誰能買仁
義令子無寒飢野田不草草四向生路岐士人甚商
賈終日須東西鴻鴈春北去秋風復南飛勉君向前
路無失相見期
武功縣閑居云縣去京城逺為官與隱齊馬隨山鹿
放鷄雜野禽棲連舍惟滕架侵堦是藥畦更師嵇叔
夜不擬作書題
又云簿書多不㑹薄俸亦難銷醉卧慵開眼閑行懶
繫腰移花兼蝶至買石得雲饒且自心中樂從他笑
寂寥
又云日出方能起庭前看種莎吏來山鳥㪚酒熟野
人過岐路荒城少煙霞逺岫多同官更相引下馬上
西坡劔器云聖朝能用將破敵速如神揷劔龍纒臂
開旗火滿身積屍川没岸流血野無塵今日當場舞
須知盡戰人
方干哭姚監云入室幾人成弟子為儒是處哭先生
又上姚杭州云身貴乆離行樂伴才高獨作後人師
唐詩紀事巻第四十九
唐詩紀事巻第五十
　　封敖　鄭薰　王軒
　　宋雍　李摯　韋澳
　　段文昌　姚向　温㑹
　　李敬伯　姚康　張正元
　　楊嗣復　炙轂子　楊厚
　　劉夘伯　王觀　陳上美
　　侯列　崔樞　陳彦愽
　　郭良驥　崔嘏　李景遜
　　唐球
　　　封敖
敖為池州刺史題西隱寺云三年未到九華山終日
披圗一室間秋寺喜因晴後賞靈峯看待足時還猿
從有性留僧坐雲藹無心伴客閑勝事儻能銷嵗月
已拚名利不相關
敖字碩夫冀州人雅為李徳裕所器武宗時詔慰邊
將傷夷者曰傷居爾體痛在朕躬劉稹平徳裕進太
尉制曰言皆予同謀不他惑皆敖為之終尚書右僕
射才髙而少行檢故不至宰相
　　　鄭薰
贈鞏疇詩序云九華處士鞏疇擅玄言之要通易老
其於淨名僧肇尤精達余在句溪時重其能車幣而
致之及到官舍再説易一説老氏將兒姪軰執巻列
坐而傳之老氏畢業而冦難作與鞏各散去不知其
何之存耶亡耶余既休居洛師鏁扉獨靜已卯冬十
一月半雪中有客扣柴門樵童視之走復曰鞏處士
遽下榻開闗執手話艱苦鞏背簦笈草履杖靈夀下
笠且咍笑曰聞公恬養淡逸不屑於榮悴故以玄來
助成之升榻解四書即易老淨肇也明　日講肇
論階前多偃松髙桂氷凍墮落有琴瑟金石聲理致
眀妙神骨超爽自謂一時之遇日與故人為徒又意
兹樂之難諧也遂成二十韻贈之詩云宻雪松桂寒
書窓導餘清風撼氷玉碎階前琴磬聲榻靜几硯潔
帙散縑緗明髙論展僧肇精言資鞏生立意加玄虚
析理分縦横萬化悉在我一物安能驚江海何所動
丘山常自平遲速不相閡後先徒起爭鏡照各妍醜
秤稱分重輕顔容寧入鑑銖兩豈闗衡藴㣲道超忽
剖證音泠泠𥿄上掣牢鍵舌端揺利兵圎澈保真性
客塵排妄情有住即非住無行方是行踈越捨吴典
朱絃鄙秦筝淡薄貴無味羊斟慙大羮洪逺包乾坤
幽窅潜沉冥㒺煩跬歩舉頓達萬里程廬逺尚莫曉
隱留曽誤聽直須持妙説共詣毗耶城
薰字子溥為宣歙觀察使前不治薰以才力自將牙
將素驕共謀逐出之奔楊之後分司東都懿宗時為
左丞薰端勁再知禮部引寒俊士類多遺老號所居
為隠嵓自號七松處士云
大中八年掌文誤以顔摽為魯公之後以苐一人處
之士子嘲曰主司頭腦太冬烘錯認顔摽作魯公鄭
谷有故少師從翁隱巖別業亂後榛蕪感舊愴懐之
作即薰也詩云風騷為士人風俗作清塵宻行稱閨
閫眀誠動晉紳周旋居顯重内外掌絲綸妙主蓬壺
籍忠為社稷臣大儀墻仭峻東轄紀綱新聞善嘗開
口推公直為身立朝鳴珮貴歸宅典衣貧半醉看花
晚中飡煑菜春晴臺隨鹿上幽野約僧隣理論知清
越(僧公甚称之/清越江左詩)生徒得李頻藥香沾筆硯竹色染衣
巾寄鸖眠雲叟騎驢入室賔(張喬跨馿延於門下/咸通中舉子乗馬唯)近
將姚監比(雅後孤卿一人而已/自姚監祕合主張風)僻與叚卿親(成式奥/故少常)
(徴孤卿為前序/學辛勤章句及)葉積池邉路茶遲雪後薪所難留著
述誰不秉陶釣喪亂時多變追思事已陳浮華重發
作雅正甚湮淪宗從今何在依捿素有因七松無影
響(自號七松處士/孤卿植松七枝)雙淚益悲辛猶喜于門秀年來屈
併伸(登進士科級也/班即孤卿姪孫)
　　　王軒
軒少為詩頗聞淇澳之篇遊西江泊舟苧蘿山下題
西施石曰嶺上千峯秀江邊細草春今逢浣沙石不
見浣紗人
軒登大和進士第
　　　宋雍
范攄云宋雍初無令譽及嬰瞽疾其詩名始彰盧貟
外綸作擬僧之詩僧清江作七夕之詠劉隨州有眼
作無眼之句宋雍無眼作有眼之詩詩流以為四背
或云四倒然辭意悉為佳致盧公詩云願得逺公知
姓字焚香洗鉢過餘生清江詩曰唯愁更漏促離別
在明朝劉隨州曰細雨濕衣看不見閑花落地聴無
聲雍詩曰黄鳥不堪愁裏聴緑楊宜向雨中看
　　　李摰
正元十二年摰以宏詞振名與李行敏同姓同甲子
同年登苐俱二十五嵗又同門摰嘗有詩曰因緣三
紀異契分四般同
　　　韋澳
字子斐以宏詞登科懿宗時為邠寧節度使坐事罷
鎮以祕書監分司東都嘗戯吟云莫將韋監同殷鍳
錯認容身是保身此句聞於京師權倖尤怒之
　　　叚文昌
古栢文云是草朩有異於草朩則靈武矦祠前栢夀
千齡盤根擁門勢如龍形含碧太空散霧虚庭合抱
在於旁枝駢梢葉之青青百尋及於半身蓄風雷之
冥冥攅柯垂隂分翠間眀忽如虬螭向空爭行上承
翔雲孤鸞時鳴下䕃芳苔凡草不生古色天風蒼蒼
玲玲曽到靈山老栢縱横亦有大者莫之與京於惟
武侯佐蜀有程神其不昏表此為􁂴斯廟斯栢實播
芳馨長慶二年六月題
文昌字墨卿有別業在廣都縣之南龍華山嘗杜門
力學于此俗謂之段公讀書臺長慶初朝議文昌少
在西蜀諳詳利病詔授劔南節度使有邑人贈詩曰
昔日騎驢學忍飢今朝忽著錦衣歸等閑畫虎驅紅
斾可畏登龍入紫㣲富貴不由翁祖致文章生得羽
毛飛廣都再去應惆悵猶有江邉舊釣磯
文昌還別業有尋龍華山寺廣宣上人詩云十里惟
聞松桂風江山忽轉見龍宫正與休師方話舊風煙
㡬度入樓中郭震亦有題龍華山詩曰昔年曽到此
山回百鳥聲中酒一盃最好寺邉開眼處叚文昌有
讀書臺(詩話/出古今)
文昌父鍔為江陵紏文昌長自諸宫客遊成都韋南
康與奏釋褐為賔從後劉闢逐作外邑髙崇文收蜀
召復舊職指其椅曰此猶不足與君坐文昌遽請歸
闕至興元西鵠鳴驛有僧倚巴山之隈有前識謂文
昌曰去日既逢梅蘂綻來時應見杏花開至京屢外
擢自相位拜劔南節度西至鵠鳴僧已物故杏花方
盛
文昌客荆州從事劔南帥幕其後相穆宗罷相鎮蜀
再相文宗罷相帥荆南復鎮蜀太和九年卒
文昌鎮蜀有題武擔寺西臺詩云秋天如鏡空樓閣
盡玲瓏水暗餘霞外山明落照中鳥行看漸逺松韻
聴難窮今日登臨意多歡語笑同
文昌晚夏登張儀樓呈院中諸公詩云重樓窓户開
四望歛煙埃逺岫林端出清波城下廻乍疑蟬韻促
稍覺雪風來併起鄉闗思銷憂在酒盃
　　　姚向
和登武擔寺西臺詩云開閣錦城中餘閑訪𣑽宫九
層連晝景萬象冩秋空天半將身到江長與海通提
携出塵土曽是穆清風
向奉陪叚相公晚夏登張儀樓詩云秦相架群材登
臨契上台查從銀漢落江自雪山來儷曲親流火凌
風洽小杯帝鄉如在目欲下盡徘徊
向爲節度判官時長慶二年也
　　　温㑹
登武擔寺西臺詩云桑臺煙樹中臺榭造雲空眺聽
逢秋興篇辭變國風坐愁髙鳥起笑指逺人同始媿
才情薄躋攀繼韻窮
晚夏登張儀樓詩云危軒重疊開訪古上徘徊有舌
嗟秦䇿飛樑駕楚材雲霄隨鳳到物象為詩來欲和
關山意巴歌調更哀
㑹以殿中侍御史為安撫判官
楊汝士時掌管記和西臺詩云清浄此道宫層臺復
倚空偶時三伏外列席九霄中平視雲端路髙臨樹
杪風自憐榮末座前日别池籠
又和張儀樓詩云從公城上來秋近絶纎埃樓古秦
規在江分蜀望開逺山標宿雪末席本寒灰陪賞今
為忝臨歡敢訴柸
　　　李敬伯
登武檐寺西臺詩云臺上起凉風乗閑覽嵗功自隨
台席貴盡許羽觴同樓殿斜暉照江山極望通賦詩
思共樂俱得詠時豐
晚夏登張儀樓詩云層屋架城隈賔筵此日開文鋒
摧八陣星分應三台望雪煩襟釋當歡逺思來披雲
霄漢近蹔覺出塵埃
敬伯試大理評事為觀察廵官
　　　姚康
晚夏登張儀樓詩云登覽值晴開詩從野思來蜀川
新草朩秦日舊樓臺池景揺中座山光接上台近秋
宜晚景極目斷浮埃
登武擔寺西臺詩云松逕引清風登䑓古寺中江平
沙岸白日下錦川紅踈樹山根淨深雲鳥跡窮自慚
陪末席便與九霄通
康試尤武衛倉曹叅軍為觀察推官
康禮部試早春殘雪云㣲暖春潜至輕明雪尚殘銀
鋪光漸濕珪破色仍寒無栁花常在非秋露正團素
光浮轉薄皓質駐應難幸得依隂處偏宜帶月看玉
塵銷欲盡窮巷起袁安
魚縱云水府乗閑望圎波息躍魚從來暴泥乆今日
脫泉初得志寧相忌無心任宛如龍門應可度鮫室
豈常居掉尾方窮樂遊鱗每自舒乗流千里去風力
藉吹嘘
康字汝諧南仲孫也登元和十五年進士第大中時
為太子詹事開成時曽以贓敗
　　　張正元
冬日可愛詩云寒日臨清晝遼天一望時未消埋徑
雪先暖讀書帷属思光難駐舒情影若遺晉臣曽比
徳謝客昔言詩散彩寧偏照流隂信不追餘輝如可
就廻燭幸無私
東野聞夜啼贈張正元云寄泣須寄黄河泉此中怨
聲流徹天愁人獨有夜燈見一𥿄鄉書淚滴穿
正元登正元五年進士第
　　　楊嗣復
丁已嵗八月祠祭畢因題臨淮公舊碑詩云齊荘修
祀事旌斾出郊闉薙草軒墀狹塗墻赭堊新謀猷期
作聖風俗奉為神酹酒成拗澤持兵列偶人非才膺
寵任異代揖芳塵况是平津客碑前淚滿巾
楊汝士和云古栢森然地修嚴蜀相祠一過榮異代
三頋盛當時功徳流何逺馨香薦未羗敬名採國志
飾像慰甿思昔謁從征盖今聞擁信旗固宜光寵下
有淚刻前碑
臨淮公武元衡也元和初元衡鎮蜀嗣復為節度推
官後二十七年嗣復鎮蜀時大和九年也汝士為東
川節度使故相唱和汝士曽為蜀帥叚文昌掌管也
　　　炙轂子
牡丹詩云牡丹妖艶亂人心一國如狂不惜金曷若
東園桃與李果成無語自成隂
松詩云寒松聳㧞倚蒼岑綠葉扶踈自結隂丁固夢
時還有意秦皇封日豈無心常将正節栖孤鶴不遣
髙枝宿衆禽好是特凋羣朩後䕶霜凌雪翠踰深
竹詩云庭竹森踈玉質寒色包葱碧盡琅玕翠筠不
染湘娥涙班籜堪裁漢主冠成韻含風已蕭瑟媚漣
凝渌更檀栾此君引鳳為龍日聳節稍雲直上看
炙轂子王叡也元和後詩人
　　　楊厚
早起云星漢轉寒更伊余索寞情鍾催歸夢斷鴈引
逺愁生危壁蘭光暗踈簾露氣清閑庭聊一望海日
未分明
厚正元間詩人
　　　劉郇伯
早行云鎮静人猶寢天髙月自凉一星深戍火殘月
半橋霜客老愁塵下蟬寒怨路傍青山依舊色宛是
馬卿鄉
郇伯與范鄼郎中為詩友范曽得一句云嵗盡天涯
雨久而莫屬郇伯曰何不曰人生分外愁范甚賞之
出北夢瑣言
　　　王觀
早行云鷄唱催人起又生前去愁路明殘月在山露
宿雲收村店煙火動漁家燈燭幽趨名與趨利行役
㡬時休
觀大曆正元間人
　　　陳上美
咸陽懐古云山連河水碧氛氲瑞氣東移擁聖君秦
苑有花空笑日漢陵無主自侵雲古槐堤上鶯千轉
逺渚沙中鷺一群頼與淵眀司把菊煙郊四望夕陽
曛
上美登開成進士第
　　　侯冽
冽金谷園懐古云金谷千年後春花發滿園紅芳徒
笑日穠艶尚迎軒雨濕輕光軟風揺碎影翻猶疑施
錦帳堪歎罷朱紈愁罷鶯吟澁啼容露綴繁慇懃問
前事桃李竟無言
冽登元和六年進士第
　　　崔樞
賜耆老布帛云殊私及耆老聖徳賑黎元布帛忻天
賜生涯作主恩情均皆挾纊禮異賁丘園慶洽時方
泰仁沾月告存寧知酬雨露空識荷乾坤擊壤将何
幸徘徊望九門
裴垍舉宏詞崔樞考之落第及垍為宰相擢樞為禮
部笑謂樞曰聊以報徳也終於秘書監
順宗時有詔曰古之所以教太子必茂選師傅以輔
翼之法於訓詞而行其典禮左右前後㒺非正人是
以教諭而徳成也給事中陸質中書舍人崔樞積學
懿文守經據古夙夜講習庶恊于中並充皇太子侍
讀
　　　陳彦愽
恩賜魏文正公諸孫舊第以導直臣云阿衡隨逝水
池舘主他人天意能疇徳雲孫喜庇身生前由直道
殁後振芳塵雨露新恩日芝蘭故里春勲庸流十代
光彩映諸鄰共喜升平代從兹得諫臣
前定録云彦愽元和中與謝楚同為廣文生夢一官
司列几案上有尺牘如金字者問之曰眀年進士之
名見其名在三十二從上二人皆李姓而無楚名明
年果如夢二李即李頋行李仍叔也時元和五年明
年楚於于尹躬下擢第
白居易為翰林學士奏云今日奉宣令撰李師道請
收贖魏證宅還其子孫甚合朕心允依來奏者臣伏
以魏證太宗宰相盡忠輔佐以致太平在其子孫合
加優䘏事闗激勸合出朝廷師道何人輙掠此美伏
願明勑有司特以官錢收贖使還後嗣以勸忠臣則
事出皇恩美歸聖徳憲宗深然之其後有司以為詩
題試進士
　　　郭良驥
自蘇州至望亭驛有作云南浦(蒲/菰)遶白蘋東呉黎庶
逐黄巾野棠自發空流水江燕初歸不見人逺岫依
依如送客平田渺渺獨傷春淮中迴首長洲苑烽火
年年報虜塵
觀詩所載疑李錡叛時事也
　　　崔嘏
嘏字乾錫邢州刺史㑹劉稹反歸朝授考功郎中中
書舍人李徳裕之謫嘏草制不盡書其過貶端州刺
史
施肩吾與之同年不睦嘏舊失一目以珠代之施嘲
之曰二十九人及第五十七眼看花元和十五年也
　　　李景遜
景遜字後巳贈太尉憕孫也大中中進御史大夫威
肅當朝為大夫三月蔣伸輔政宣宗盡書羣臣名内
器中禱憲宗神前射取之而景遜名不得乃見宰相
自陳考深當代即拜西川節度使景遜好奨寒士如
李蔚楊知退所善蘇滌裴夷直
寄華州周侍郎立秋日奉詔祭嶽詩云關河豁静曉
雲開承詔秋祠太守來山霽蓮花添翠黛路隂桐葉
少塵埃朱轓入廟威儀肅玉佩昇壇歩武回徃嵗今
朝㡬時事謝君非重我非才
自大中至咸通相白敏中次畢誠曹礭使相羅劭權
崔相㥀由戯曰可以歸矣近日中書皆藩臣謂畢白
曹羅皆藩姓也始自蔣伸景遜在蜀聞報曰不能伏
事斯人也遽託疾離鎮有詩曰成都十萬戸抛若一
鴻毛(瑣言/出北夢)
　　　唐球
球有詩名如臨池洗硯云恰似有龍深處卧被人驚
起黒雲生又有漸寒沙上鷺欲暖水邉村亦佳句也
球居蜀之味江山方外之士也為詩撚藁為圎納之
大瓢中後臨病投瓢於江曰斯文茍不沉没得者方
知吾苦心爾至新渠有識者曰唐山人瓢也接得之
十纔二三其題有處士隱居云不信最清曠及來愁
已空數㸃水泉雨一溪霜葉風業在有山處道成無
事中酌盡一樽酒老夫顔亦紅贈行如上人云不知
名利苦念佛老岷峨衲補雲千片香焚篆一窠戀山
人事少憐客道心多日日齋鍾罷髙懸濾水羅題青
城范賢觀云數里緣山不厭難為尋真訣問黄冠苔
鋪翠㸃山橋滑松織香梢古道寒晝傍綠畦薅嫩玉
夜開紅竈橪新丹孤鍾已斷泉聲在風動瑶花月滿
壇
贈僧云曽聞半偈雪山中貝葉翻時理盡通般若常
添持戒力落义誰筭念經功雲間曉月應難染海上
虚舟自信風長説滿庭花色好一枝紅是一枝空(上/已)
(亭客話/詩見芳)
球生於唐末至性純慤篤好雅道放曠踈逺邦人謂
之唐隱居或云王建帥蜀召為叅謀不就今以其故
居為隱居寺
北夢瑣言曰球詩思遊歴不出二百里
李洞贈唐山人云長鬚長似髮七十色如黧醉眼青
天小吟情太華低千年松遶屋半夜雨連溪卭蜀路
無限徃來琴自携(球否也/不知是)
唐詩紀事巻第五十
唐詩紀事巻第五十一
　　白敏中　魏扶　馬植
　　崔鉉　殷堯藩　沈亞之
　　裴夷直　楊敬之　房千里
　　厲元　喻亮　楊衡
　　符載　王彦威　繁知一
　　楊洵美
　　　　白敏中
敏中字用晦武宗欲召用居易徳裕即薦敏中文類
其兄而有器識即日知制誥宣宗立徳裕貶乃力詆
之五年十三遷至門下侍郎咸通二年以太傅致仕
卒
至日上公獻夀酒云候曉天門闢朝天萬國同瑞雲
昇觀闕香氣映華宫日色臨仙籞龍顔對昊宫羽儀
瞻百姓獻夀侍三公化被君王洽恩沾草朩豐自欣
朝玉座宴此詠皇風
敏中方為郎唯李徳裕時以國器重之大中初邉鄙
不寧吐蕃屈强宣宗决於致討延英先問宰臣敏中
首奏興師遂為統帥宣宗初覽捷書云我知敏中必
殄兇醜敏中凱旋與同列宰輔進詩
敏中詩云一詔皇城四海頒醜戎無數束身還戍樓
吹笛人休戰牧野嘶風馬自閑河水九盤收數曲天
山千里鎻諸闗西邊北塞今無事為報東南夷與蠻
魏扶詩云蕭關新復舊山川古戍秦原景象鮮戎虜
乞降歸恵化皇威漸被懾腥膻穹廬逺戍煙塵滅神
武光揚竹帛傳左袵盡知謌帝澤從兹不更備三邉
崔鉉詩云邊陲萬里注恩波宇宙羣方洽凱歌右地
名王爭觧辮逺方戎壘盡投戈煙塵永息三秋戍瑞
嵗遙清九折河共偶聖眀千載運更觀俗阜與時和
王起長慶中再主文柄意欲以第一人處敏中恨其
與賀拔惎為友惎有文而落魄因宻令親知述意俾
與惎絶敏中欣然曰如所教既而惎造門左右紿以
敏中他適惎遲留不言而去俄頃敏中躍出見惎於
是悉以實告乃曰一第何門不致奈輕負至交相與
歡醉或語於起起曰我此只得敏中今當更取惎矣
遂以第一人處惎而敏中居三焉
杜牧云今皇帝一詔㑹兵不日功集河湟關郡次第
歸降因獻詩云捷書皆應運謀期十萬曽無一鏃遺
漢武慙誇朔方地宣王休道太原師威加塞外寒來早
恩入河源凍合遲聽取滿城歌舞曲凉州聲韻喜參
差牧又和敏中詩呈上三相云行看臘破好年光萬
夀南山對未央黠戞可汗修職貢文思天子復河湟
應湏日御西廵狩不假星弧北射狼吉甫裁詩歌盛
業一篇江漢美宣王牧又作河湟詩云元載相公曽
借筯憲宗皇帝亦留神旋見衣冠就東市忽遺弓劔
不西巡牧羊驅馬雖戎服白髪丹心盡漢臣唯有凉
州歌舞曲流傳天下樂閑人
　　　魏扶
扶登太和四年進士第大中初知禮闈入貢院題詩
云梧桐葉落滿庭隂鎻閉朱門試院深曽是當年辛
苦地不將今日負前心牓出無名子削為五言詩以
譏之
李羲叟義山第也是嵗登第義山因上魏公詩曰國
以斯文重公仍内署才風標森太華星象逼中台朝
滿遷鸎侣門多吐鳳來寧同魯司冦只鑄一顔回
　　　馬植
敏中之㨗植時為相和敏中詩云舜徳堯仁化犬戎
許提河隴欵皇風指揮貙武皆神筭恢拓乾坤是聖
功四帥有征無汗馬七關虽戍已殁弓天留此事還
英主不在他年在大中
同華解最利元和中令狐楚鎮三峯時及秋賦牓云
特加試五場莫有至者唯盧洪正請試已試兩場而
植不觧植將家子從事竊笑曰此未可知已而試登
山採玉賦略曰文豹且異於驪龍採斯踈矣白石又
殊於武􁄏剖莫得之公大伏其精遂奪解元後洪正
自丞郎將判鹺俄為植所據復以手札戲植曰昔日
華元已遭毒手今來鹺務又中老拳植罷安南都䕶
又除黔南殊不得意維舟峽中古寺寺前有長堤夜
月明甚見白衣緩歩堤上吟曰截竹為筒作笛吹鳳
凰池上鳳凰飛勞君更向黔南去即是陶鎔萬類時
邀問則失之矣後自黔南召入爲大理遷刑判鹽鐵
拜相
植字存之爲李徳裕所抑頗怨望宣宗立白敏中當
國凡徳裕所不善悉不次用之故植遂相
　　　崔鉉
魏公鉉元略之子也爲兒時隨父訪韓晉公滉滉指
架上鷹令詠焉吟曰天邊心膽架頭身欲擬飛騰未
有因萬里碧霄終一去不知誰是觧絛人滉曰此兒
可謂前程萬里也寳曆三年登第久居廊廟三擁節
旄宣宗嘗謂侍臣曰崔鉉真貴也裴休真措大初李
石鎮江陵辟為戎倅一旦告去既入京華俄昇翰苑
造朝凡三嵗石未離荆渚崔既秉鈞衡石馳牋賀之
曰某早拜光塵叨承眷與深蒙異分屢接清言幸曽
顧於厚恩俯見循於末契去載分麾南楚拜節西秦
思賢方詠於嘉魚棲止實慙於威鳳賔筵初啟曽陪
罇俎之歡將幕未移已在陶鎔之下光生隣蔀喜溢
轅門豈唯九土獲安斯亦一方多幸乃掌記李隲之
詞也
鉉字台碩相武宗與李徳裕不叶罷復相宣宗除楊
州大都督府長史封魏國公宣宗於太液亭賦詩宴
餞有七載秉鈞調四序之句識者榮之
　　　殷堯藩
元和九年韋貫之掌文衡堯藩雜文黜矣尚書楊漢
公乃貫之前牓門生盛言堯藩屈貫之為之重收是
年登第(既落復收/摭言謂之)
三月初三日千家與萬家蝶飛秦地草鶯入漢宫花
鞍馬皆爭麗笙歌盡闘奢吾師無所願唯願老煙霞
曲水公卿宴香塵盡滿街無心修禊事獨歩到禪齋
細草萦愁目繁花逆旅懐綺羅人走馬遺落鳳凰釵
(贈都上人/二章巳上)
堯藩登第許渾贈詩云㡬載聞名翰墨林為從知已
信浮沉青山有雪諳松性碧落無雲稱鸖心帯月獨
歸蕭寺逺翫花頻醉庾樓深尋思一見如瓊樹空把
新詩舊日吟
堯藩從李翺長沙莫府後以侍御官江南姚合有送
堯藩歸同州詩
堯藩為永樂令雍陶寄詩云古縣蕭條秋景晚昔時
陶令亦如君
堯藩有憶江南詩三十章皆蘇杭事樂天詩曰江南
名郡數蘇杭寫在殷家三十章君是旅人猶苦憶我
爲刺史更難忘
堯藩有宫詞云呉宫愛歌舞夜夜醉嬋姢見日吹紅
燭和塵掃翠鈿徒令句踐霸不信子胥賢若問長洲
草荒凉無限年又有館娃宫詩云宫女三千去不回
眞珠翠羽是塵埃夫差舊國久破碎紅鷰自歸花自
開又有暮烟葵葉屋秋月竹枝歌(句)欲射狼星把弓
箭休將荧火讀詩書(句)右張爲取作主客圗
堯藩未第時許渾寄詩云直道知誰用經年向水濵
宅從栽竹貴家爲買書貧就學多新客登朝盡故人
蓬萊自有路莫羡武陵春又詶堯藩云相如愧許詢
寥落向溪濵竹馬兒猶小荆釵婦慣貧獨愁憂過日
多病不如人莫恠青袍選長安隱舊春
　　　沈亞之
字下賢登進士第大和初李同捷反詔兩河諸鎮出
兵反無功乃授柏耆徳利行營諸軍計㑹使亞之以
殿中侍御史為判官諭㫖㑹李祐平徳州同捷窮請
䧏耆乃馳入滄誅同捷諸將嫉其功比奏攅詆文宗
不獲已貶耆循州司戸參軍亞之南康尉張祐以詩
送云秋風江上草先是客心摧萬里故人去一行新
鴈来山髙雲緒斷浦迥日波頽莫恠南康逺相思不
可裁亞之呉人元和七年不第李賀以詩送云吴興
才人怨春風桃花滿陌千里紅紫絲竹斷駿馬小家
住錢塘東復東是也
杜牧之贈詩云斯人清唱何人和草逕苔荒不可尋
一夕小敷山下夢水如環珮月如襟
亞之村居詩云無樹巢宿鳥無酒共客醉月上蟬韻
殘梧桐隂繞地獨出村舍門吟劇㣲風起蕭蕭蘆荻
叢呌嘯同山鬼應緣我憔悴為我發愁思
五月發石頭城歩望前船示弟詩云客子去淮陽蹉
跎客夢長水關開夜鏁霧掉起晨凉烟月期同賞風
波忽異行隱帆　撼　轉瀬指遙墻蒲葉錢刀綠筠
筒楚粽香因書報恵逺為我憶檀郎
李商隱擬沈下賢詩云千二百輕鸞春衫痩着寛倚
風行稍急含雪語應寒帯火遺金斗兼珠碎玉盤河
陽㸔花過曽不問潘安
　　裴夷直
王質傳云李徳裕擢為河南尹宣歙觀察使幕府若河
東裴夷直天水趙晢隴西李行方梁國劉蕡皆一時選云
獻蕡書情云白髪添雙鬢空宫又一年音書鴻不到夢寐兎空
懸地逺星辰側天髙雨露偏聖期知有感雲海慢相連
同樂天中秋夜洛河翫月二首詩云清洛半秋懸璧
月練船當夕泛銀河蒼龍頷底珠皆没白帝心邊鏡
乍磨海上㡬時霜雪積人間此夜管絃多須知天地
為鑪意盡取黄金鑄作波
又云不熱不寒三五夕晴川朗月正相臨千珠競没
蒼龍頷一鏡髙懸白帝心㡬處凄凉縁地逺有時惆
悵值雲隂如何清洛如清晝共見初升又見沉
李景遜傳云所善蘇滌裴夷直皆為宗閔嗣復所擢
故景遜在㑹昌時抑厭不遷
夷直字禮卿文宗時為右拾遺張克勤以五品官推
與其甥夷直時為禮部外郎劾曰是開後日賣爵之
端詔聽遂著于令為中書舍人武宗立視冊牒不肯
書出刺杭州斥驩州司戸叅軍宣宗初復拜江華等
州刺史終散騎常侍夷直戯唐仁烈詩云自知年㡬
偏應少先把屠蘇不讓春儻更數年逢此日遂應惆
悵羡他人
　　楊敬之
禾黍正離離南園翦白芝細腰沉趙女髙髻唱蠻姬
路愧前㟠月梳慚一頷絲鄉人不可語獨念畏人知
(吟/敬之客思)
姚合寄楊祭酒云日日新詩出城中冩不禁清光冝
對竹閑雅勝聞琴門戸饒秋景兒童觧令吟雲山持
管盡莫惜别人尋
敬之字茂孝文宗命為祭酒兼太常少卿是日二子
戎載登科時號楊家三喜敬之華山賦最為韓愈李
徳裕所稱士林一時傳布霜樹烏棲夜空街雀報眀
碧山相倚暮歸鴈一行斜右張為取作主客國
　　房千里
房千里博士初上第逰嶺徼詩序云有進士韋滂者
自南海邀趙氏而來為余妾西上京都調于天官乃
乃與趙别約中秋為㑹期趙極悵戀余乃杼詩寄情
曰鸞鳳分飛海樹秋忍聽鐘皷越王樓只應霜月明
君意緩撫瑶琴送我愁山逺莫教雙淚盡鴈來空寄
八行幽相如若返臨卭市畫舸朱軒萬里逰(在蜀州/萬里橋)
房至襄州逢渾侍御赴引農蕃揚之命乃以情意相
託許到府邸遣人訪之則趙氏却從韋矣渾寄房詩
曰春風白馬紫絲韁正值蚕眠未採枽五夜有心隨
暮雨百年無節待秋霜重尋綉帯朱滕合却認羅裙
碧草長為報西逰减離恨阮郎纔去嫁劉郎
千里以罪居廬陵作所居竹室記云子方窮不能奮
其處于是亦冝矣
千里字鵠舉大和進士也終於髙州刺史
馬使君與千里俱貶端州李羣玉留别詩云俱來海
上嘆煙波君佩銀魚我觸羅經國才微甘放蕩専城
年少豈蹉跎應憐旅夢千重思共愴離心一曲歌唯
有管絃知客意分眀吹出感恩多
　　厲元
元日觀朝云玉座臨新嵗朝盈萬國人火連雙闕曉
仗列五門春瑞雪銷鴛瓦祥光在日輪天顔不敢視
稱慶拜空頻
元大和二年進士終於侍御史有子自南登中和進
士第
元有從軍行云邊草旱不春劔花増野塵戰塲收驥
尾清瀚怯龍鱗㠶色起歸越松聲厭避秦㡬時逢范
蠡處處是通津右張為取作主客圗
姚合題厲侍御所居云幽棲一畝宫清峭似山峰隣
里不通徑俸錢惟買松野人時寄宿谷鳥自相逢朝
路宋前是誰知曉起慵
　　喻鳬
元日即事云歛板賀交親稱觴詎有廵年光悲擲舊
景色喜呈新水柳煙中重山梅雪後真不知將白髮
何以度青春
贈李商隱云羽翼恣摶扶山河使筆驅月踈吟夜桂
龍失詠春珠草細盤金勒花繁倒玉壺徒嗟好章句
無力致前途
浴馬云解控復收鞍長津動細漣空蹄沉綠玉闊臆
沒連錢沫漩橋聲下嘶盤栁影邊常聞禀龍性固與
白波便
姚合有送喻鳬歸毗陵詩云闕下詩名出鄉中賦籍
除又曰吾亦家呉者無因見弊廬杜荀鸖叙雪寄鳬
詩曰比時行逕無人迹唯望音徽問寂寥
鳬毗陵人開成進士也卒於烏程令
顔凋眀鏡覺思苦白雲知(句)滄洲迷釣隱紫閣負僧
期(句)酬難塵鬢皓坐久壁燈青(句)滄洲未歸迹華髪
受恩心(句)右張為取作主客圖
北夢瑣言云鳬體閬仙為詩嘗謁杜紫徽不遇乃曰
我詩無羅綺鈆粉冝其不售也
鳬與方干友善于嘗贈詩云知心似古人嵗久分弥
親離别波濤闊留連槐柳新蟇陵寒貰酒漁浦夜垂
綸自此星居後音書豈厭頻
又哭鳬詩云日夜役神多損夀先生下世未終年撰
碑縦託登龍伴營奠應支賣馬錢孤壟隂風吹細草
空牎濕氣漬殘篇人間别更無寃事到此誰能與問
天
　　楊衡
初隱廬山有盗其文登第者衡因詣闕亦登第見其
人盛怒曰一一鸖聲飛上天在否荅曰此句知兄㝡
惜不敢偷衡笑曰猶可恕也
隨雲歩入青牛谷青牛道士留我宿可憐夜久月明
中唯有壇邊一枝竹(牛/宿青)
都無看花意偶到樹邊來可憐枝上色一一為愁開
(樹/題花)
竹亭送姪偁云落葉寒擁壁清霜夜霑石正是憶山
時復送歸山客殷勤一樽酒曉月當窓白
寄廬山隱者云風鳴雲外鐘鸖宿千年松相思杳不
見月出山重重
哭李象云白鷄黄犬不將去寂寞空余葬時路草死
花開更㡬年後人知是何人墓憶君思君獨不眠夜
寒月照青楓樹
邉思云蘇武節旄盡李陵音信稀花當隴上發人向
壠頭歸
仙女辭云玉笄初侍紫皇君金縷鴛鴦滿綘裙仙宫
一閉無消息遥結芳心向碧雲
孟東野有悼吴興楊衡詩云君生霅水清君死霅水
渾空有骨肉親哭得日月昬大夜不復曉古松長閉
門琴絃綠水絶詩句青山存昔為芳春顔今為芳草
根獨恨冥漠理先儒未嘗言衡與符載者群隱廬山
號山中四友
衡寄徹公云北風吹霜霜月明荷葉枯盡越水清别
來㡬度龍宫宿雪山童子應相逐
題山寺云千峰白路後雪壁掛殘燈曙色海邊月經
聲松下僧意閑門不閉年去水空澄稽首如何問森
羅盡一乗
送孔周之南海謁王尚書云泛棹送流萍桂寒山更
青望雲生碧落看日下滄溟潮盡收珠母沙閑拾翠
翎自趨龍㦸下再為頌芳馨
　　符載
載字厚之蜀人有竒才始與楊衡宋濟習業青城山
衡擢第濟老死無成唯載以王覇自許耻於常調韋
臯鎮蜀辟為支使雖曰受知尚多偃蹇臯嘗於二十
四化設醮請撰齋詞于時陪飲於摩訶池載離席盥
漱命小吏十二人捧硯人分兩題緩歩池間各授口
占其敏速如此劉闢時為金吾倉曹參軍始依臯焉
載與撰真賛云矯矯化初氣傑文雄靈螭出水秋鶚
乗風行義則固輔仁乃通他年良覿麟閣之中及臯
卒闢揔留務載亦在幕中及闢敗載遂免禍載居廬
山遣三尺童子持數幅書乞買山錢百萬於于頔于
即與之
栁子厚賀趙江陵宗儒啓云伏聞以武都符載為記
室天下立志之士雜然相顧繼以歎息知為善者得
其歸嚮流言者有所間執直道之所行義風之所物
堂堂焉實在荆山之南矣夫以符君之藝術志氣為
時聞人才位未㑹盤旋固久中間因緣䧟在危邦與時
偃仰不廢其道而為見忌嫉者横致唇吻房給事以
髙節特立眀之於朝王吏部以清議自任辨之於外
然猶小人浮議困在交㦸凡諸侯之欲得符君者城
聮壤接而惑於騰沸環視相讓莫敢先舉及受署之
日則皆開口垂臂悵望悼悔譬之採珠於海而徑寸
先得則衆皆怏然罷去知竒寳之有所歸也嗚呼巧
言難明下流多謗自非大君子出世之氣則何望焉
瞻望清風若不在天外無任感激欣躍之至(云劉闢/房式傳)
(式叅謀曰符載似謗也/發兵書牒首曰闢副曰)
崔羣送載歸蜀覲省序云旄頭光明垂三十載不習
俎豆化為侯王者十有八九焉由是隱逸憔悴羔鴈
不行蒼山沈沈側陋不顯建中初有峨嵋客符君發
六籍棹三湘深入匡廬絶跡半紀學窺顔子之門閾
文紹陳君之骨鯁逸慕嚴光之垂釣志斆管寧之不
欺結廬熙熙人不知其然也頊予奉命江西三年徃
復彭蠡未嘗不詠湖月漱天倪造符君雲扃宿五老
峰下動更晦朔不理還櫂偶丹霄至人白鸖羽客奉
靈芝跪天壇相顧永息乎蓬瀛豈復又縈於塵網頼
君超澹愴興舊遊雖笑語飲食如常終忽忽若居大
夢君家在岷蜀展愛髙堂將聖賢典籍充人子幣帛
期所以激衰俗扇清風方伯地君不以厚禮遲吾子
予未之信秋九月楚人歌採蘭以送之
或云載始隱廬山不為章句學正元中李巽為江西
觀察薦其材授奉禮部郎為南昌軍副使繼辟西川韋
臯掌記澤潞郄士美叅謀歴恊律郎監察御史卒嘗
以牋叩襄陽樊澤曰故處士孟浩然丘壠頽沒公欲
更築大墓久之未遑誠令好事者乗而有人負公夙
志矣澤乃更為刻碑鳳林山南村寵其墓
　　王彦威
長安舊俗以不歷臺省出頷廉車節鎮者率呼為麁
官大栾重内而輕外今東京皇城乾元門舊章武軍
皷角樓也節度使王彦威有詩刻石在其上曰天兵
十萬勇如貔正是酬恩報國時汴水波瀾喧皷角隋
堤楊栁拂旌旗前驅紅斾闗西將坐間青蛾趙國姬
寄語長安舊冠蓋麁官到底是男兒彦威自太常博
士出辟使府至兹鎮故有是句後梁氏建國其石不
知所在薛能亦有謝寄荼詩云麁官寄與真抛却頼
有詩情合得嘗洪文館舊不置學士文宗特置一員
以待彦威為户部侍郎邊兵訴所賜不時縑皆敝惡
貶衛尉卿俄為忠武節度徙宣武卒
　　繁知一
樂天除蘇州刺史自峽㳂流赴郡時秭歸縣繁知一
聞居易將過巫山先於神女祠粉壁大書之曰忠州
刺史今才子行到巫山必有詩為報髙唐神女道速
排雲雨候清詞居易覩處暢然邀知一至曰歷陽劉
郎中禹錫三年理白帝欲作一詩而不能罷郡經過
悉去千餘詩但留四章而已
沈佺期詩曰巫山髙不極合沓竒狀新闇谷疑風雨
幽崕若鬼神月眀三峽曙潮滿九江春為問陽臺客
應知入夢人
王無競詩曰神女向髙唐巫山下夕陽徘徊作行雨
婉孌逐荆王電影江前路雷聲峽外長朝雲無處所
臺舘曉蒼蒼
皇甫冉詩曰巫峽見巴東迢迢出半空雲藏神女舘
雨到楚王宫朝暮泉聲落寒暄樹色同清猿不可聽
偏在九秋中
李端詩曰巫山十二重皆在碧空中廻合雲藏日霏
微雨帯風猿聲寒度水樹色暮連空悲向髙唐去千
秋見楚宫居易吟四篇與繁生同濟卒不賦詩
　　楊洵美
荅李昌期詩云三山載群仙峨峨鹹浪中雲衣翦不
得此路安可従我生亦何事出門如飛蓬白日又黄
昬所悲瑶草空蟲聲故鄉夢枕上禾黍風吾道如未
䘮天運何時通
洵美登寳暦元年進士第終監察御史
洵美有暮鵶不噪禁城樹衙鼓未殘兵衛秋之句洎
荅昌期詩張為取作主客圗

唐詩紀事巻第五十一
唐詩紀事卷第五十二
　雍𥙿之　裴潾　皇甫曙
　李肱　皇甫松　徐凝
　張佑　崖涯　盧儲
　趙璜　柴夔　王繼勲
　夏鴻　曺汾　楊鴻
　易重
　　雍𥙿之
敢競桃李色自呈刀尺功蝶猶迷剪翠人豈辨栽紅
(花/剪綵)
野酌亂無廵送君兼送春明年春色至莫作未歸人
(送客/春晦)
𥙿之正元後詩人也
五雜組云五雜組剌繡窠徃復還織錦梭不得巳戍
交河
自君之出矣寳鏡爲誰明思君如隴水長聞嗚咽聲
　　裴潾
長安豪貴惜春殘争賞先開紫牡丹别有玉柸承露
冷無人起就月中㸔
長安三月十五日兩街㸔牡丹甚盛慈恩寺元果院
花最先開太平院開最後潾作白牡丹詩題壁間太
和中駕幸此寺吟翫之乆因令宫嬪諷念及暮歸則
此詩蒲六宫矣
潾河東人桞泌為憲宗治丹劑潾上䟽極諌帝卒以
藥棄天下世以為知言潾以兵部侍郎卒嘗裒古今
辭章續文選號大和通典上之當時之士非與遊者
不取世恨其隘
開成元年李衛公分司東都居平泉别墅潾述其素
尚賦四言詩十四章兼述山泉之美明年衛公觀察
浙西潾自兵侍尹河南乃刻于石首章云動静有源
進退有期用在得正明以知微夫惟哲人㑹且有歸
静固致動安每慮危將憇于盤止亦先機
　　皇甫曙
立春日呈宫傳侍郎云朝旦微風吹曉霞散為和氣
滿家家不知容貌潜消落且喜春光動物華出問池
氷猶塞㟁歸㝷園桞未生芽摩娑酒甕重封閉待入
新年共賞花
曙元和十一年中書舎人李逢吉下登第逢吉所擢
多寒素時有詩曰元和天子丙申年三十三人同得
仙𫀆似爛銀文似錦相將白日上青天是歳高澥第
一人劉端夫行李方周匡物廖有方軰皆預選寳曆
間崔從鎭淮南署為行軍司馬
　　李肱
開元太平日萬國賀豐歳梨園猒舊曲玉座流新製
鳳管遞叅差霞衣競揺曳宴罷水殿空輦餘香草細
蓬壺事巳乆仙樂功無替誰肯聽遺音聖明知善
繼
肱開成二年試霓裳羽衣曲詩也是年秋帝命高鍇
復司貢籍詔曰夫宗子維城夲枝百代封爵所宜無
令廢絶常年宗正寺觧送人恐有浮薄以忝科名在
卿精揀藝能勿妨賢路所試賦則准常規詩則依齊
梁體格乃試琴瑟合奏賦電裳羽衣曲詩主司先進
五人詩其㝡佳者李肱次則王收乃以牓元及第帝
覽之曰近属如肱者其不忝乎
高鍇奏曰臣鍇昨日奉宣進㫖令將進士所試詩賦
進来者伏以
陛下聦明文思天縦聖德今年詩賦題目出自宸衷
体格雅麗意思遐逺諸生捧讀相賀自古未有倍用
研精覃思磨礪緝諧其今年試詩賦比於去年又勝
數等臣日夜考校敢不推公就中進士李肱霓裳羽
衣曲詩一首㝡為􁀩出更無其北詞韻旣好去就又
全臣前後吟詠近三五十遍雖使何遜復生亦不能
過兼是宗枝臣與狀頭第一人以奬其能次張堂詩
一首亦絶好亞次李肱臣與第二人其次沈黃中琴
瑟合奏賦又似文選中雪月賦體格臣與第三人其
次王牧賦自立意緒言語不凡臣與第四人其次桞
棠詩賦興思敏速日中便成臣與第五人凡此五卷
詩賦擢其中科實所不愧其餘三十五人或奬舊文
别録人材非止一途四靣搜擇臣並與及第李肱舊
文亦好人物絶竒每事且他日必為卿相宗枝之俊
實謂難得况属籍之中讀書為文者甚少伏望聖恩
俯留宸覽李肱等三人詩賦若有不堪敢受欺天之
罪如或可採伺候聖心其李肱詩賦伏望陛下聖慈
特賜降奬飾宣示百寮以勸皇族修飾之道臣謬忝
主司不勝慺慺之誠其詩賦惣為一卷謹隨狀奉進
以聞
范攄云肱止於岳齊二牧
　　皇甫松
古松感興云皇天后地力使我向此生貴賤不我均
若為天地情我家世道德㫖意匡文明家集四百卷
獨立天地經寄言青松姿豈羡朱槿榮昭昭大化光
共此遺芳馨
怨回紇歌云白首南朝女愁聽異城歌收兵頡利國
飲馬胡蘆河毳布腥膻乆穹廬歳月多鵰巢城上宿
吹笛涙滂沱
又云祖席駐征棹開㠶候信潮隔筵桃葉泣吹管杏
花飄船去鷗飛閣人歸塵上橋别離惆悵淚江路濕
紅蕉
松著醉鄉日月三卷自叙也或曰松丞相竒章公表
甥公不薦舉怨望因襄陽大水極言誹謗有夜入真
珠室朝遊玳瑁宫之句眞珠公愛姬名也
抛毬樂詩云紅撥一聲飄輕毬墜越綃帶翻金孔雀
香滿綉蜂腰少少抛分數花枝正索饒
又云金蹙花毬小眞珠綉帯垂幾回衝蠟燭千度入
春懷上客終須醉觥盃自亂排
松有登郭隗臺詩云燕相謀在兹積金黃巍巍上者
欲何顔使我千載悲又有勸僧酒詩云勸僧一盃酒
共㸔青青山酣然萬象㓕不動心印閑右張為取作
主客圖
松韓門第子湜之子也
　　徐凝
宿冽上人房云浮生不定若蓬飄林下真僧偶見超
覺後始知身是夢更聞寒雨滴芭蕉
凝睦州人樂天詩中有李郎中訪徐凝山人云郡守
輕詩客鄉人薄釣翁觧憐徐處士惟有李郎中
　　張祜
題金山寺云一宿金山頂微茫水國分僧歸夜舩月
龍出晚堂雲樹影中流見鐘聲兩㟁聞因悲在朝市
終日酔醺醺
寓懷寄蘇州劉郎中云一聞周邵佐明時西望都門
強策羸天子好文才自薄諸侯力薦命猶竒賀知章
口徒勞說孟浩然身更不疑唯是勝遊行未遍欲離
京國尚遲遲
入潼關云都城三百里雄險此廻環地勢遥尊嶽河
流側譲關秦皇曽虎視漢祖昔龍顔何處梟兇軰干
戈自不閑
故國三千里深宫二十年一聲河滿子䨇涙落君前
自倚能歌曲先皇掌上憐新聲何處唱膓斷李延年
二章祜所作宫詞也傳入宫禁武宗疾篤目孟才人
曰吾即不諱爾何為哉指笙囊泣曰請以此就縊上
憫然復曰妾嘗藝歌請對上歌一曲以泄其憤上許
乃歌一聲河滿子氣亟立殞上令醫候之曰脉尚温
而膓巳絶帝崩柩重不可舉或曰非俟才人乎爰命
其襯襯至乃舉祐為孟才人嘆序曰才人以誠死上
以誠命雖古之義激無以過也歌曰偶因歌態詠嬌
嚬傳唱宫中十二春却為一聲河滿子下泉須弔舊
才人
杜牧之守秋浦與祐遊酷吟其宫詞亦知樂天有非
之之論乃為詩曰㫸在眼前人不見道超身外更何
求誰人得似張公子千首詩輕萬戸侯
寜哥来云日映宫城霧半開太眞簾下畏人猜黃翻
綽指向西樹不信寜哥㢠馬來
退宫人云開元皇帝掌中憐流落人間二十年長說
承天門上宴百官樓下拾金錢又云歌喉漸退出宫
闈泣訴伶官上許歸猶説人時歡聖夀内人𥘉着五
方衣
玉環琵琶云宮樓一曲琵琶聲滿眼雲山是去程廻
頋段師非汝意玉環休把恨分明
春鸎囀云興慶池南桞未開太眞先把一枝梅内人
巳唱春鸎囀花下傞傞軟舞來
容兒鉢頭云爭走金車叱鞅牛笑聲誰是說千秋兩
邉角子羊門裏猶學容兒弄鉢頭
邠娘羯鼓云新教邠娘羯鼓成大酺𥘉日㝡先呈冬
兒指向眞眞說一曲乾鳴杖子輕
要娘歌云宜春花夜雪千枝妃子偷行上宻隨便唱
要娘歌一曲六宫生老是娥眉
悖㧝兒舞云春風南内百花時道調凉州急遍吹掲
手便拈金椀舞上皇驚笑悖㧝児
集虛臺云日光斜照集虚臺紅樹花迎暁霧開昨夜
小皇新授籙太眞會笑入簾來
阿䳰湯云月照宫城紅樹芳緑䆫燈未在雕梁金輿
未到長生殿如子偷㝷阿䳰湯
和杜牧之齊山登高云秋溪南㟁菊霏霏急管繁絃
對落暉紅葉樹深山逕斷碧雲江淨浦㠶稀不堪孫
盛嘲時笑願送王洪醉夜歸流落正憐芳意在砧聲
徒促授寒衣
感王將軍柘枝妓殁云寂寞春風舊柘枝舞人休唱
曲休吹鴛鴦鈿帶抛何䖏孔雀羅衫付阿誰畫鼓不
聞招節拍錦靴空想挫腰支今來坐上偏惆悵曽是
堂前敎徹詩
題干越亭云扁舟亭下駐煙波十五年遊重此過洲
觜露沙人渡淺樹稍藏竹鳥啼多山㗸落照欹紅蓋
水蹙斜紋卷緑羅膓㫁中秋正圓月夜來誰唱異郷
歌
世傳韋鮑二生以妾換馬之事云韋生下弟東歸同
憇水閣鮑有美妾韋有良馬鮑以夢蘭小情佐歡飲
酣停盃閲馬軒檻韋曰能以人換任選殊尤鮑欲馬
之意頗切宻遣四絃更衣盛裝頃之而至乃命勸韋
酒歌云白露濕庭砌皓月臨前軒此時去留恨含思
獨無言又歌送鮑生酒云風颭荷珠雖暫圓多生信
有短因縁西橋今夜三更月還照離人泣㫁絃韋乃
命牽紫叱撥以酬之俄有紫衣冠二人自閣西升階
而來二生恐悚闔戸窺之一人長髯云足下賦云斜
漢尤界北陸南躔白露曖空素月流天可謂光絶對
曰何不見賞風霽地表雲歛天末洞庭始波木葉㣲
脫今佳月如晝可以為賦長髯曰向聞妾換馬之事
可以為題以彼傾城求其駿足為韻長髯曰彼佳人
兮如瓊之英此良馬兮負駿之名將有求於駿足亦
何惜於傾城香暖深閨未厭夭桃之色風清廣陌曾
憐噴玊之聲希逸曰原夫人以矜其容馬乃稱其德
旣各從其所好諒何求而不克長跪而别姿容休耀
其金鈿右牽而來光彩蝢生於玉勒文通曰歩及庭
砌効當軒墀望新恩懼非吾偶也戀舊主疑借人乗
之香散緑騣意巳忘於鬒髪汗流紅頷愛無異於凝
脂希逸曰是知事有廢興用有取捨彼以絶代之容
為鮮矣此以軼群之足為貴也買笑之恩旣盡有類
求之據鞍之力尚存猶希進也賦訖行十余歩而失
故祐自愛妾換馬之什云綺閣香綃華厩空忍將行
雨換追風休憐桞葉雙眉緑却愛桃花兩耳紅侍宴
永辭春色裏趂朝休立漏聲中恩勞未盡情先盡暗
泣西風兩意同
祐長慶中深為令狐楚所知楚鎭天平自草薦表令
以詩三百篇隨狀表進祐至京屬元禎在内庭上問
之􁂴曰祐雕䖝小巧壯夫不爲或奨激之恐變陛下
風教上頷之由是失意東歸有孟浩然身更不疑之句
驪宫小禽名阿濫堆明皇御玊笛採其聲翻爲曲且
名焉逺近以笛爭効之祐有華清宫詩曰紅樹蕭蕭
閣半開玉皇猶幸此宫來至今風俗驪山下村笛猶
吹阿濫堆
皮日休云佑字長吉元和中作宫躰小詩辭曲艶發
當時輕薄之流能其才合譟得譽老大稍窺建安風
格誦樂府録知作者本意短章大篇徃徃間出講諷
怨譎時與六義相左右善題目佳境言不可刋置別
處此為才子之最也或薦之天子書奏不下亦受辟
諸矦府性狷介不容物輙自劾去以曲阿地古澹有
南朝遺風遂築室種植而家焉性嗜水石悉力致之
從南海間罷職事載羅浮石笋還不蓄美田利産為
身後計死未二十年而故姬遺孕凍餒不暇豈其怨
剌於神明耶天果不愛才沒而猶譴耶又進士顔萱
過祐丹陽遺居見其愛姬崔氏貧居荆榛下有一子
𣏌兒求食汝墳矣憫然作詩弔之
萱詩曰憶昔為兒逐我兄曾抛竹馬拜先生書齋巳
換當時主詩壁空題故友名豈是爭權留怨敵可憐
當路盡公卿柴扉草屋無人問猶向荒田責地征
日休詩云勝華通子共悲辛荒逕今為舊宅鄰一代
交遊非不貴五湖風月合教貧魂應絶地為才鬼名
與遺編在史臣聞道平生偏愛石至今猶泣洞庭人
陸龜䝉云先生清骨葬煙霞業破孤存孰為嗟㡬箧
詩編分貴位一林石笋散豪家兒過舊宅啼楓影姬
遶荒田泣稗花唯我共君堪便戒莫將交譽作生涯
(裴洪慶以為冬瓜堰宫/𣏌兒後名望䖍嘉㒷監)
張為作主客圖以白樂天為廣大教化主而以祐為
入室取其句云萬國見清道一身成白頭(相公句/上令狐)此
地榮辱盛豈宜山中人(句/秋晚)葛溪謾淬張家劔却是
猿聲斷客膓(句/葛溪)書空疑未決卓地計𥘉成(句/柱杖)春
申還有三千客寂寞無人報李園(句)
杜牧之酬祐詩云七子論詩誰似公曺劉須在指揮
中薦衡昔日知文舉(曽表薦/令狐公)乞火無人作蒯通北極
樓臺長掛夢西江波浪逺吞空可憐故國三千里虚
唱歌辭滿六宮
或言祐清河人嘗賦淮南詩有人生只合揚州死禪
智山光好暮田大中中果卒於丹陽隱舍
　　崔涯
崔涯吳楚人與張祐齊名其妻雍氏乃惣校之女夫
婦相歡而涯不禮其妻父妻父不平之奪其女爲尼
涯不得巳爲詩留別日隴上泉流隴下分腸㫁嗚咽
不堪聞常娥一入月中去巫峡千秋空白雲(膺之作/或謂崔)
詠春風云動地經天物不傷高情易韻住何方扶持
燕雀連天去斷送楊花盡日狂遶桂月明過萬戸弄
㠶晴晚渡三湘孤雲雖是無心物借便吹教到帝鄉
太行嶺上三尺雪崔涯袖中三尺鐡一朝若遇有心
人出門便與妻兒别涯挾士詩也涯與張祐失意游
挾江淮此詩徃徃傳於人口
　　盧儲
李翺江淮典郡儲以進士投卷翶禮待之置文卷几
案間因出視事長安及笄閑歩鈴閣前見文卷尋繹
數回謂小青衣曰此人必為狀頭迨公退李聞之深
異其語乃令賔佐至郵舍具語於儲選以為􁔑儲謙
辭乆之終不却其意越月遂許來年果狀頭及第纔
過關試徑赴嘉禮催粧詩曰昔年將去玉京遊第一
仙人許狀頭今日幸為秦晉㑹早教鸞鳳下粧樓後
盧止官舎迎内子有庭花開乃題曰芍藥斬新栽當
庭數朶開東風與拘束留待細君來人生前定固非
偶然耳
　　趙璜
正月云正月今朝半陽臺信未廻水芹寒不食山杏
雨應開世網留三宿真源寄一杯因聲謝猿鳥歳宴
㑹歸來
題七夕圖云帝子吹簫上翠微秋風一曲鳳凰歸明
年七月重相見依舊髙懸織女機
七夕詩曰烏鵲橋頭雙扇開年年一度過河來莫嫌
天上稀相見猶勝人問去不廻欲减煙花饒俗世暫
煩煙月掩樓臺
璜開成三年登第
　　柴夔
望九華山詩云九華如劒揷雲霓青靄連空望欲迷
北截吳門疑地盡南連楚界覺天低龍池水醮中秋
月石路人攀上漢梯惆悵舊遊無復到會須登此出
塵泥
䕫登太和中進士第
　　王繼勲
贈和龍妙空禪師詩云白靣山南靈慶院茅齋道者
雪峰禪只棲雲樹兩三畝不下煙蘿四五年猿鳥認
聲呼喚易龍神降伏住持堅誰知今日秋江畔獨歩
醫王闡法筵
　　夏鴻
和贈和龍妙空禪師詩云翰林遺迹鏡潭前孤峭高
僧此處禪出為信門興化日坐當吾國太平年身同
瑩澈尼珠淨語並鋒鋩慧劔堅道果巳圓名巳遂即
㸔千匝遶香筵
鴻登開成進士第
　　曹汾
早發靈芝望九華寄杜使君詩云戴月早歸三秀舘
平明𥘉辨九華峰嵯嵯玉劔寒芒利裊裊青蓮翠葉
重恠狀却疑人畫出嵐光似為客添濃行香若到五
溪上此處褰幃正靣逢
汾以尚書鎭許下其子希幹及第用錢二十萬牓至
鎭張宴置牓於側時進士胡錡有啓賀略曰桂枝折
處著萊子之綵衣楊葉穿時用魯連之舊箭(第故也/汾先登)
又曰一千里外觀上國之風光十萬軍前展長安之
春色
汾字道謙開成四年登第希幹咸通十四年登第汾
終戸部侍郎汾懿宗宰相礭之第礭罷相為鎭海節
度使以扞龐勛功就加太子太師汾為忠武節度入
為戸部判度支弟兄並列將相之任時人榮之
　　楊鴻
晴望九華山詩云九華閑屋簇清虛氣象群峰盡不
如惆悵都南掛冠吏無人觧向此山居
鴻登開成二年進士第
　　易重
會昌五年陳商下進士張濆第一重次之後詔白敏
中重考覆落濆等八人而重居牓首有詩寄冝陽兄
弟云六年鴈序恨分離詔下今朝遇巳知上國皇風
𥘉喜日御堦恩渥屬身時内庭再考稱文異聖主宣
名奨藝竒故里仙才若相問一春攀得兩重枝
唐詩紀事卷第五十三
　喬琳　王鋋　于興宗
　李朋　楊牢　李汶儒
　薛䝉　李鄴　于環
　王嚴　劉騤　李渥
　盧栯　劉璐　李續
　盧求　高璩　田樟
　牛徴　蕭祐　魏謩
　陸肱　李啇隱　劉得仁
　　喬琳
緜州越王樓即事云三蜀澄清郡政閑登樓携酌日
躋攀頓覺胸懷無俗事廻㸔掌握是人寰灘聲曲折
涪州水雲影低衘冨樂山行鴈南飛似郷信忽然西
笑向秦關
琳爲郭子儀朔方掌書記與聮舎畢曜相棹訐貶巴
州司戸叅軍歴果綿遂懷四州刺史建中初爲朱泚
叛爲僞吏部尚書後伏誅臨刑歎曰我以七月七日
生以此日死非命耶
　　王鋋
登越王樓見喬公　詩偶題云雲架重樓出郡城虹
梁雅韻仲宣情越王空置千年跡丞相兼揚萬古名
過鳥時時衝客㑹閑風徃徃弄江聲謬將蹇歩㝷高
躅魚日驪珠豈繼明
鋋大曆中代喬琳為綿州剌史
　　于興宗
夏抄登越王樓臨涪江望雪山寄朝中知友詩云巴
西西北樓堪望亦堪愁山亂江廻逺川清樹欲秋晴
明中雪嶺煙靄下魚舟冩寄朝天客知予恨獨遊
大中時以御史中丞守緜州後為洋川節度𥘉在左
緜作此詩和者李朋楊牢軰皆朝中知友也
許渾詶緜州于中丞見寄云故人書信越褒斜新意
雖多舊約賖皆就一麾先去國共謀三逕未還家荆
巫夜隔巴江月鄔郢春連漢上花半月離居猶恨望
可堪垂白各天涯
　　李朋
綿州中丞以江山小圗逺垂賜及兼寄詩云巴江與
雪山井邑共廻環圗寫丹青内分明煙靄間移君名
郡興助我小齋閑日想登臨處高蹤不可攀
朋為尚書郎和于興宗詩
朋除刑部員外郎制云將仕郎御史李朋能積行實
發其辭華方正端愼官業克舉(之句/杜牧)
　　楊牢
牢洪農人少孤年六歳母俾入雜學誤入人家乃父
友也方彈棊戯以局為題俾牢賦之應聲曰魁形下
方天湏亞二十四寸牎中月年十八中第
奉酬于中丞見寄之什詩云劔外書來日驚忙自拆
封丹青得山水強徤慰心胸事少勝諸郡江廻見㡬
重寜悲乆作别且似一相逢詩合焚香詠愁應賴酒
濃庾樓寒更憶膓㫁雪千峰
牢登大中二年進士第最有詩名大中時顧陶作唐
詩類選去取甚嚴其序云刪定之𥘉如楊牢等十數
公時猶在世及稍稍淪謝一篇一詠未稱所録若續
有所得當列為卷軸庻無遺恨
　　李汶儒
和緜州于中丞詩云珎重巴西守殷勤寄逺情劔峰
當戸碧詩韻滿樓清日照涪川闊煙籠雪嶠明徴黃
㸔即及莫歎滯江城
汶儒登大和五年進士第官至翰林學士汶儒守禮
部員外郎充翰林學士制云才行冠時名聲曅然揚
歴臺閣宣昭職業無人而不得其道守正而莫混其
源並為儒者之英獨藴賢人之操乆遊安在相見何
晚(之詞/牡牧)
　　薛蒙
和綿州于中丞詩云左綿江上樓五馬此銷愁暑退
千山雪風來萬水流邅廻猶剌郡繫滯似維舟即有
徴黃日名川莫厭遊
蒙時為考功郎
　　李鄴
和緜州于中丞詩云長聽巴西事㸔圗勝所聞江樓
眀返照雪嶺亂晴雲景象詩情在幽竒筆跡分使君
徒說好不抵怨離群
鄴時為戸部郎宫
　　于瓌
和緜州于中丞詩云樓因藩邸號川勢似依樓顯敞
含清暑風光入素秋山宜姑射貌江泛李膺舟郢曲
思朋執輕紗畫勝遊
又云極目郡城樓浮雲拂檻愁政成多暇日詩思覺
先秋逺霽千巗雪隨波一葉舟昔曽窺粉繪今願許
陪遊
瓌字正徳敖之子也大中七年進士第一人時為校
書郎
　　玉嚴
和于中丞詩云雉堞臨朱檻登兹便散愁蟬聲怨炎
夏山色報新秋江轉穿雲樹心閑隨葉舟仲宣徒有
歎謝守㡬追遊
嚴大中時布衣
　　劉暌
題越王樓寄獻中丞使君詩云朱軒逈壓碧煙州昔
歳賢王是勝遊山簇劒峰朝闕逺水如巴字遶城流
人間物象分千里天上笙歌醉五侯今日登臨無限
意同霑恵化自銷愁
騤時爲郷貢進士
　　李渥
秋日登臨越王樓詩曰越王曾牧劔南州因向城隅
建此樓横玉逺開千嶠雪暗雷下聽一江流畫簷先
弄朝陽色朱檻低臨衆木秋徒學仲宣聊四望且將
詞賦好依劉
渥時爲鄉貢進士後登第
　　劉璐
洋州于中丞頃牧左綿題詩越王樓上朝賢繼和輙
課四韻詩云隔政代君矦多慙跡令猷山光來戸牖
江鳥滿汀洲雅韻徴朝客清詞寫郡樓至今謡未巳
注意在洋州
璐為綿州剌史隔政代興宗璐曾剌蜀州
　　盧栯
和于中丞見寄詩云圖畫越王樓開緘慰别愁山光
􁁃雪冷水色帶江秋雲鳥孤征鴈煙㠶一葉舟嚮風
舒霽景如伴謝公遊
栯時為洪文舘學士
　　李續
和中丞見寄詩云早年登此樓退想不勝愁地逺二
千里時將四十秋(洪皐尚書携登此樓於今三十士/續相從東川奏舉過綿州刺史韋)
(矣/年)邅迍多失路華皓任虚舟詩酒雖堪使何因得共遊
續時為同州剌史
　　盧求
和于中丞見寄詩云高情推謝守善政属綿州未落
紫泥詔閑登白雪樓晴江如送日寒嶺鎭迎秋滿壁
朝天士唯予不繫舟
求登寳暦二年進士第李翺之婿也翶典合淝有道
人號先知始翶妹婿楊嗣復知舉求落第至是嗣復
再知舉道人以小卷遺嗣復曰放牓日開之泊放牓
開卷乃曰裴頭黃尾三求六李時第一人裴求牓末
黃駕次則李俅盧求又李方玄從毅道裕景𥘉李助
李俅共六人道人又謂翶曰公之子不如外孫後求
子携鄭亞子畋李審權子遜能為相皆翶外孫也
　　田章
和于中丞云志乖多感物臨眺更増愁暑候雖云夏
江聲巳似秋雪遥難辨木村近好維舟莫恨歸朝晚
朝簮擬勝遊
章登開成四年進士第
　　高璩
白敏中自劒南節度移荆南經忠州追尋樂天遺迹
有詩云南浦花臨水東樓月映風璩時為書記有詩
云公齋一到人非舊詩板重尋墨尚新璩自梓州剌
史入朝經綿州與剌史薛逢登越王樓逢以詩贈别
云乗逓初登劔外州傾心喜事冨人侯方當游藝依
仁日便到攀轅卧轍秋客聽巴歌消子夜許陪仙躅
上危樓欲知恨戀情深䖏聽取長江旦暮流璩和云
劒外緜州第一州罇前偏喜接君流歌聲婉轉添長
恨管色凄凉似到秋但務歡娛思曉角獨耽雲水上
高樓莫言此去難相見怨别徴黃是順流
璩字瑩之第進士第翰林學士擢諌議大夫學士超
省郎進官者惟鄭顥以尚主而璩以寵升懿宗時為
宰相卒曹鄴言璩宰相交游醜雜進取多蹊徑諡法
不思妄愛曰剌請謚為剌
　　牛徴
登越王樓即事詩云危樓送逺目信美奈郷情轉㟁
孤舟疾衘山落照明蕭條㸔草色惆悵認江聲誰㑹
登臨恨從軍白髪生
徴登咸通二年進士第叢之子也
　　蕭祐
遊石堂觀詩云西山高高何所知上有古昔眞人居
嶔崕巨石自成室其下磅礴含清虚我來斯邑訪遺
迹乃遇沈生躭載籍沈生為政哀惸􁁪又能索隱探
靈竒欣然向我話佳境與我﨑嶇到山頂甘瓜割緑
出寒泉碧甌浮花酌春茗嚼瓜啜茗身清凉汗消絺
綌如迎霜胡為空山百草花倐爾籩豆肆我旁始驚
知周無小大力寡多方驗斯在妙用騰聲冠蓋間勝
遊恣意烟霞外故碑石像凡幾年雲鬱雨霏衍生緑
煙我知遊此多靈仙縹緲月中飛下天天風㣲微夕
露委松梢颼颼暁聲起鳳去空遺簫管音星翻寥落
銀河水勸君學道此時來結茅獨宿何遼哉齋心玄
黙感靈衛必見鸞鶴相徘徊我愛崇山䨇劔北峰如
人首拄天黒(人頭山/俗呼為)群仙傴僂勢奔走狀若歸尊趨
有德半巗有洞頂有池出入靈恠潜蛟螭我去不得
晝夜思夢遊曽信南風吹南風吹我到林嶺故國不
見秦天逈山花名藥撲地香月色泉聲洞心泠䕃松
散髪逢異人寂寞曠然口不言道陵公逺莫能識髪
短耳長誰獨存司農驚覺怱惆悵可惜所遊俱是妄
藴懷耿耿誰與言直至今來意通形神開擁傳又恨
斜陽催一丘人境尚堪戀何况海上金銀臺
祐於唐為祠部郎中
　　魏謩
宣宗重陽錫宴群臣有御製詩其略曰欵塞旋征騎
和戎委廟賢傾心方倚注叶力共安邉宰臣以下應
制皆和上曰宰相魏謩詩㝡佳其两䏈云四方無事
去神像抄秋來八水寒光起千山霽色開上嘉賞乆
之魏蹈舞拜謝群寮聳視魏有得色極歡而罷
謩字申之文宗時以直言拜右𥙷闕大中時鎭蜀宣
宗曰謩名臣孫有祖風朕心憚之然卒以剛正為令
狐綯所忌䜛罷之
　　陸肱
松詩云霜雪知勁質今古乞嘉名斷砌盤根逺踈林
偃蓋清鶴栖何代色僧老四時聲鬰鬰心彌乆煙高
萬井生
肱大中九年登進士第咸通六年自前振武從事試
平判入等後牧南康郡辟許棠為郡從事鄭谷寄詩
云江山多勝境賔主是貧交肱以春賦得名
　　李啇隱
啇隱字義山懐州人英國公世勣裔孫令孤楚帥河
陽竒其文使與諸子游楚歴鎭表爲廵官卒於工部
侍郎(郢故樊南甲乙之集作焉/啇隱累佐王茂元鄭亞栁仲)温庭筠段成式俱
以儷偶相夸號三十六體
楊大年出義山詩示陳恕酷愛一絶云珠箔輕明覆
玊墀披香新殿鬪腰支不須㸔盡魚龍戯終遣君王
怒偃師嘆曰古人措辭寓意如此深妙令人感㮣不
巳大年又曰鄧帥錢若水舉賈誼兩句云可憐半夜
虚前席不問蒼生問鬼神錢云措意如此後人何以
企及鹿門先生唐彦謙爲詩纂慕玉溪得其清峭感
愴盡其一體也然警絶之句亦多有
商隱賦云豈如河畔牛星隔年只開一過不及苑中
人桞終朝剰得三眠注漢中有人形桞一日三起三
側義山少遊投宿逆旅主人會客召與坐不知其為
義山也酒酣席客賦木蘭花詩義山後就曰洞庭波
泠暁侵雲日日征㠶送逺人幾度木蘭舟上望不知
舩是此花身坐客覧之大驚詢之乃義山也
商隱為彭陽公從事彭陽之子綯繼有韋平之拜惡
商隱從鄭亞之辟以為忘家恩踈之重陽日商隱留
詩於其􁨃事曰曾共山翁把酒巵霜天白菊遶堦墀
十年泉下無消息九日罇前有所思不學漢臣裁苜
蓿空教楚客詠江蘺郎君官貴施行馬東閤無因再
得窺綯乃𥙷太學博士尋為東川桞仲郢判官府罷
客榮陽卒
錦瑟詩云錦瑟無端五十絃一絃一柱思華年莊生
暁夢迷蝴蝶望帝春心託杜鵑滄海月明珠有淚藍
田日暖玉生煙此情可待成追憶只自當時巳惘然
(狐楚之妾/或云錦瑟令)
　　劉得仁
聽松聲詩曰庭際微風暖高松韻自生聽時無物亂
盡日覺神清強以幽泉並翻嫌細雨并拂空増鶴唳
得仁貴主之子自開成至大中三朝昆弟皆歴貴仕
而得仁苦於詩出入舉場三十年卒無成常自𫐠曰
外家雖是帝當路且無親又云帝族外王是中朝親
故稀翻令浮議者不許九霄飛旣終詩人競為詩弔
之僧栖白詩曰忍苦為詩身到此氷魂雪魄巳難招
若教桂子落墳上生得一枝寃始銷
吟若曉燈暗露深秋草踈舊山多夢到流水送愁餘
(句)風定一池星(句)右張為取作主客圖
宿宣義里池亭云暮色遶桐亭南山幽竹青夜深斜
舫月風定一池星島嶼無人傍菰蒲有鶴翎此中休
使得何必泛滄溟
聽歌云朱檻滿明月美人歌落梅忽驚塵起處疑有
鳳飛來一曲聽𥘉徹幾年愁暫開東南正雲雨不得
見陽臺
長信宫云簟凉秋氣初長信恨何如拂黛月生指觧
環雲滿梳一從悲畫扇幾度泣前魚坐聽南宫樂清
風揺翠𥚑
唐詩紀事卷第五十四
　韋表㣲　羅引信　高崇文
　王智興　劉綺莊　馬戴
　孟遲　南卓　鄭顥
　李群玉　温庭筠　周繇
　　韋表微
表微字子明韋皐鎮西川王緯司空曙獨孤良弼裴
說居幕府厚相推挹以表微比衛玠自以不能及也
遷中書舎人敬嘗語左右欲相二韋會崩(事表㣲/處厚以父)
池州夫子廟麟臺碑銘曰二儀旣閉三象乃乖聖道
埋鬱人心不開上無文武下有定哀吁嗟麟兮孰爲
來哉周雖不綱孔實嗣聖詩書旣刪禮樂太定勸善
懲惡姦邪乃正吁嗟麟兮克昭符命聖道時君化行
位尊茍或乖戾身窮道存於昭魯邑栖遑孔門吁嗟
麟兮孰知其仁運極數殘德至時否楚國䆮廣秦封
益侈墻仞迫阨﨑嶇闕里吁嗟麟兮靡有攸止世治
則麟世亂則麏出非其時麋鹿同群孔不自聖麟不
自祥吁嗟麟兮天何所亡
　　羅引信
柳詩云粧點青春更有誰青春常許占先知亞夫營
畔風輕處元亮門前日暖遲花宻苑如飄六出葉繁
何惜借䨇眉交情别緒論多少好向仁人贈一枝
詠白菊云雖𬒳風霜競欲催皎然顔色不低摧巳疑
素手能粧岀又似金錢未染來香散自宜飄渌酒葉
交仍得䕃蒼苔尋思閉戸中霄見應認寒䆫雪一堆
弘信字德孚魏州人爲魏博節度使
　　高崇文
崇文夲薊門將校討劉闢有功爲西川節度使渤海
鄙言呼人爲􁫟兒一旦雪下崇文謂賔客曰某雖武
夫亦有一詩乃吟曰崇文崇武不崇文提戈出塞號
將軍那箇􁫟兒射鴈落白毛空裏雪紛紛或謂北齊
敖曺之比也(瑣云/出此夢)
　　王智興
智興為徐州節度一日從事於使院會飲賦詩智興
召䕶軍俱至從事屏去翰墨智興曰適聞作詩何獨
見某而罷復以牋陳席上小吏亦置牋於智興前於
是引毫立成曰三十年前老徤兒剛𬒳郎官遣作詩
江南花桞從君詠塞北煙塵獨我知四座驚嘆監軍
謂張祐曰觀兹盛事豈得無言祐乃獻詩曰十年受
命鎭方隅孝節忠規兩有餘誰信將壇嘉政外李陵
草句右軍書左右曰書生謟辭耳智興叱曰有人道
我惡汝軰又肯否張生海内名士篇什豈易得天下
人間且以為王智興樂善矣
　　劉綺莊
楊州送人詩云桂檝木蘭舟楓江竹箭流故人從此
去望逺不勝愁落日低㠶影歸風引棹謳思君折楊
桞淚盡武昌樓置酒云酒熟人湏飲春還鬢巳秋願
逄千日醉得逭百年愁卒卒周姬旦捿捿魯孔丘平
生能㡬日不及且遨遊尤善樂府嘗守藩服與白敏
中崔元式韋琮相知宣宗時人也
　　馬戴
易水懷古詩云荆卿西去不復返易水東流無盡期
落日蕭條薊城北黄沙白草狂風吹
送客南遊云擬卜何山隱高秋指岳陽葦乾雲夢色
橘熟洞庭香踈雨殘虹影回雲背鳥行靈均如可問
一為哭清湘
河梁別云河梁送别者行哭半非親此地足征戰胡
天多殺人金罍照離席寳瑟凝青春
中秋夜對月云隂魄出海上望之増苦吟冷搜驪頷
重寒徹􁄏胎深皓氣籠諸夏清光射萬岑悠然天地
内皎㓗一般心
校獵曲云楚子畋郊野布罟籠天涯浮雲張作羅萬
草結成罝意在絶飛鳥臂弓腰鏌鋣逺將射句踐次
欲誅夫差壯志一朝攄湯綱本來踈
露氣寒光盡微陽下楚丘猿啼洞庭樹人在木蘭舟
(古句/楚江懷)夜乆遊子息月明岐路閑(句)却憶軒羲日無
人尚戰功(句)右張爲取作主
　　孟遲
懐鄭泊云風蘭舞幽香雨葉墮寒滴美人來不來前
山看向夕
發蕙風舘遇隂不見九華山有作云我來淮隂城千
江萬山無不經山青水碧千萬丈竒峰急派何縱横
又聞九華山山頂連青冥太白有逸韻使我西南行
一歩一攀䇿前行正鷄鳴隂雲冉冉忽飛起千里萬
里危崢嶸譬如天之有日蝕使我昬沉猶不明人家
䰙鏡救不得光影却属貪狼星恨亦不能通言亦不
足聽長鞭揮馬出門去是以九華為不平
遲字遲之登㑹昌五年進士第
廣陵城云紅映樓臺緑遶城城邊春草傍墻生隋家
不向此中盡汴水應無東去聲
又有過垓下之句云天地有時饒一擲江山無主任
平分過驪山云冷月微煙渭上愁華清宮樹不勝秋
霓裳一曲千門鎻白盡梨園弟子頭巳上數篇張為
取作主客圖
遲與杜牧之友善牧之嘗有池州送遅詩其間云烟
濕樹姿嬌雨餘山態活仲秋徃歴陽同上牛磯歇大
江吞天去一練橫紳抹歴陽裴太守襟韻苦超越鞔
鼓畫騏驎㸔君擊狂節離䄂颭應勞恨粉啼還咽明
年忝諌官緑樹秦川闊子提徤筆交勢若夸父盡他
　　繁華當時能獵賢保國兼保家
　　乆困名塲咸通末戴佐大同軍幕棠徃謁之一
見如舊相識留連數月但詩酒而巳未嘗問所欲一
旦大會賔友命使者以棠家書授之棠驚㬽莫知其
來啓緘即知戴潜遣一介䘏其家矣戴與姚合善合
其詩云天府鹿鳴客幽山秋未歸我知方甚善衆說
以爲非隔石聞泉細和風見鸖飛新詩此處得清峭
此應稀合又有送戴下第客遊詩云昨夜送君處亦
是九衢中此日慇懃别前時寂寞冋鳥啼寒食雨花
落暮春風向晚離人别筵收樽未空戴酬姚合歸字
韻詩云歧路非人見尚得起心中日憶瀟湘渚春生
蘭桂叢鳥啼花半落客散爵方空所贈誠難荅冷然
一雅風
蠻家云領得賣珠錢還歸銅柱邊㸔兒調小象打鼓
　新船醉後眠神樹耕時語瘴煙不逄寒便老相問
莫知年
夕次淮口云天涯秋光盡木末群鳥還夜乆遊子息
月明岐路閑風生淮水上㠶落楚雲間此意竟誰見
行行非故關
夕發邠中路却寄舒從事云飲酣走馬别馬後鏁邉
城日落月未上鳥棲人獨行方馳故國戀復愴長年
情久夜不能息何當閑此生
楚江懷古云露氣寒光集微陽下楚丘猿啼洞庭樹
人在木蘭舟廣澤生明月蒼山夾亂流雲中君不見
竟夕自悲秋
金華子云戴大中𥘉掌書記於大原李司空幕以正
言𬒳斥貶龍陽尉行道興詠以自傷其方城懷古云
申胥任向秦庭哭靳尚終貽楚國羞新春聞赦云道
在掅讒息仁深疾苦除堯聦能下渇九衢林馬檛千
門識車轍奏臺破心膽黥陣驚毛髪子固屈一鳴余
固宜三刖又曰丹鵲東飛來喃喃送君札呼兒旋(聲/去)
供衫走馬空踏襪手把一枝物桂花香帶雪喜極至
無言笑餘翻不悅又送遲詩云手撚金僕姑腰懸玉
轆轤􁅥頭峰北正好去係取可汗鉗作奴六宮雖念
相如賦其郍防邊重武夫(堯聦能下渇必有脱字)
金華子云遲陳商門生為浙西掌書記以䜛罷至淮
南崔相國奏掌書記後以詩寄浙右幕中曰由來惡
舌駟難追自古無媒謗所歸句踐豈能容范蠡李斯
何暇救韓非巨拳豈為鷄揮肋強弩那因䑕發機慚
愧故人同鮑叔此心江桞尚依依
　　南卓
子厚在桞州吕温嘲之曰桞州桞剌史種桞桞江邊
桞管依然在千株桞拂天後卓爲黔南經略使故人
嘲曰黔南南太守南郡在雲南閑向南亭醉南風變
俗談𥘉爲拾遺與崔黯因諌出宰陸爲支江卓爲松
滋
卓贈副戎等詩曰翶翔曾在玉京天墮落江南路幾
千從事不湏輕縣宰滿身猶帯御爐烟
卓字昭嗣大中時爲黔南觀察使
　　鄭顥
顥宰相絪之孫登甲科以起居郎尚主有噐識宣宗
時恩寵無比嘗夢中得句云石門霧露白玉殿莓苔
青續成長韻此一聮杜甫集中詩也大中十年顥放
牓後謁假覲省於洛生徒餞長樂驛俄有紀於屋壁
云三十驊騮一烘塵來時不鎻杏園春楊花滿地如
飛雪應有偷遊曲水人舊史云顥絪之子尚宣宗女
萬壽公主因壽昌節上壽回夢一宫殿與十數人納
凉聮句旣悟省石門之句十字恠其不祥不數日宣
宗弓劒上僊方悟其事乃續爲十韻云間歳流虹節
歸軒出禁扄奔波逃畏景蕭洒夢殊庭境象非曽到
崇嚴昔未經日斜烏歛翼風動鶴踈翎異苑人爭集
凉臺筆不停石門霧露白玉殿莓苔青若匪灾先兆
何縁思入冥御爐虛仗馬華蓋負云亭白日成千古
金縢閟九齡小臣哀絶筆湖上泣青萍(作丹墀/御爐或)未幾
顥亦卒
　　李群玉
群玉好吹笙善急就章喜食鵞及授校書郎東歸盧
肇送詩云妙吹應諧鳯工書定得鵝杜丞相悰筵中
贈美人云裙拖六幅瀟湘水鬢聳巫山十朶雲貌態
祗應天上有歌聲豈合世間聞􁔿前瑞雪燈斜照眼
底桃花洒半醺不是相知憐賦客肯教容易見文君
群玉觧天禄之任而歸涔陽經二妃廟題云小哀洲
北浦雲邊二女明粧玉儼然野廟向江春寂寂古碑
無字草芊芊風廻日暮吹芳芷月落山深哭杜鵑猶
似含嚬望廵守九疑凝黛隔湘川又曰黃陵廟前春
巳空子􁘠啼血滴松風不知精爽歸何䖏疑是行雲
秋色中群玉疑春空遂至秋色欲易之恍若有物告
以二年之兆時尋陽太守叚成式志其事二年後果
死於洪井叚以詩哭之曰曾話黃陵事今為白日催
老無兒女累誰哭到泉臺
群玉字文山澧州人裴休觀察湖南厚延致之及為
相以詩論薦授校書郎
杜牧送群玊赴舉詩曰故人别來靣如玊一榻拂雲
秋影中玊貌花紅三百首五陵誰唱兩春風或曰群
玊受相府之知進詩三百篇授麟臺讎校
黃陵廟前莎草春黃陵女兒茜裙新輕舟小檝唱歌
去水逺天長愁殺人群玊賦黃陵廟詩也或曰李逺
之作
方干經群玊故居云訐直上書難遇主衘冤下世未
成翁琴樽劒鸖誰將去惟鏁山齋一樹風
　　温庭筠
彦博裔孤與李商隐俱有名號温李與貴胄裴誠令
孤高等蒲飮狎眤為襄陽廵官
郭處士擊甌歌云吉栗金虬石潭古勺陂澹灔幽脩
語湘君寶馬上神雲砕珮叢鈴滿煙雨吾聞二十六
宫花離離軟風吹春星斗稀玉宸泠磬破昬夢木露
未乾香著衣蘭釵委墜垂雲髪小響丁當逐回雪晴
碧煙滋重疊山羅屏半掩桃花月太平天子駐雲車
龍鑪勃鬰雙蟠挐宫中近臣抱扇立侍女低鬟落翠
花亂珠觸續正跳蕩傾頭不覺金烏斜我亦為君長
嘆思緘情逺寄愁無色莫霑香夢緑楊絲千里春風
玉無力
陽春曲云雲母空䆫暁煙薄香昬龍氣疑輝閣霏霏
霧雨杏花天簾外春寒著羅幕曲欄伏檻金麒麟沙
苑芳郊連翠茵廐馬何能嚙芳草路人不敢隨流塵
庭筠才思艶麗工於小賦毎入試押官韻作賦凡八
义手而八韻成時號温八吟多為隣鋪假手號曰救
數人也而士行玷缺搢紳薄之李義山謂曰近得一
聮句云逺比趙公三十六年宰輔未得偶句温曰何
不云近同郭令二十四考中書宣宗嘗賦詩上句有
金歩摇未能對遣求進士對之庭筠乃以玉條脫續
也宣宗賞焉又藥名有白頭翁温以蒼耳子為對他
皆類此宣皇愛唱菩薩蠻詞丞相令狐綯假其修撰
宻進之戒令勿洩而遽言於人由是踈之温亦有言
云中書内坐將軍譏相國無學也宣皇好微行遇於
逆旅温不識龍顔傲然而詰之曰公非長史司馬之
流帝曰非也又曰得非六參簿尉之類帝曰非六謫
為方城尉其制詞曰孔門以德行為先文章為末爾
旣德行無取文章何以𥙷焉徒負不覊之才罕有適
時之用竟流落而死杜悰自西川除淮海廷筠詣韋
曲杜氏林亭留詩云卓氏壚前金線桞隋家堤畔錦
㠶風貪為兩地行霖雨不見池蓮照水紅豳公聞之
遺絹千疋曾於江淮為親表辱之由是攺名
廷筠又攺名舉塲多為舉人假手沈詢知舉施鋪席
授廷筠不與諸公隣此困於塲屋卒無成而終
令孤綯曾以舊事訪於廷筠對曰事出南華非僻書
也或兾相公爕理之暇時宜覧古綯益怒奏廷筠有
才無行卒不登第廷筠有詩曰因知此恨人多積悔
讀南華第二篇
廷筠五丈原詩云鐡馬雲雕共絶塵桞隂高壓漢營
春天晴煞氣屯關右夜半長星照渭濵下國卧龍空
誤主中原得鹿不因人象床錦帳無言語從此譙周
是老臣
過新豐云一劒乗時帝業成沛中鄉里到咸京寰區
巳作皇都貴風月猶含白社情泗水舊亭春草遍千
門遺瓦古苔生至今留得離家恨鷄犬相聞落照明
蘇武廟云蘇武魂銷漢使前古祠高樹雨茫然雲邊
鴈斷胡天月隴上羊歸塞草煙回日樓臺非甲帳去
時冠劒是丁年茂陵不見封侯印空向秋波哭逝川
　　周繇
繇字為憲池州人及咸通進士第以明皇夢鍾馗賦
知名(工為詩/苐繁亦)調池之建德令李昭象以詩送曰投文
得仕而今少佩印還家古所榮後以御史中丞與段
成式韋蟾温庭皓同遊襄陽徐商幕府繇有㸔牡丹
贈段成式詩云金蘂霞英疊彩香初疑少女出蘭房
逡廵又是一年别寄語集山呼索郎成式前㸔恡酒
絶句贈繇曰太白東西飛正狂新篘石凍雜梅香詩
中反語常廻避尤恠花前呼索郎
繇又以人參遺成式有詩云人形上品傳方志我得
真英自紫團慙非叔子空持藥更請伯言審細㸔(求/式)
(能呼九莖仙草真難得五葉灵根許恵無/人參詩曰少賦令才猶強作衆醫多失不)
襄陽中堂賞花繇與妓人戯語成式嘲之曰鸎裏花
前選孟光東山逋客酒初狂素娥畢竟難防備燒得
河車莫遣嘗繇和云廻簮轉黛喜猜防粉署裁詩助
酒狂若遇仙丹偕羽化便隨簫史亦何傷
成式不赴光風亭夜宴贈繇云屏開屈膝見呉娃蠻
臘同心四照花姹女不愁難管領斬新鈆裏得黃牙
繇和云玉樹瓊筵映彩霞澄虚樓閣似仙家只縁存
(㱕/想)蘭室不向春風㸔夜花
廣陽公宴成式速罷馳騁坐觀花艶或有眼飽之嘲
繇賦詩云蹙鞠且徒爲寜如目送時報讎慙選耎存
想恨逶遲促坐疑辟咡㗸盃強朶頥恣情窺窈窕曽
恃好風姿色授應難奪神交願莫辤請君㸔曲講不
負少年期
叚成式和并序云近者𥘉開金埒大敞紅筵騎歴塊
而風生鼓摻撾而雷發成式未曾盤馬徒效執鞭喜
過君子之營徒接將軍之地以欵叚辭退因得坐觀
是時滿目鈆黃逆鼻蘭麝晩薪餘論(属/有)恨織素而不
憐斜柯新知歎因針而難假化符端公妾換名馬賦
闢長門莫逆賞心形於善謔為憲老舅吟飄白雪思
効碧雲六韻傳觀不得落地鏗如珮玉粲若列星僦
眼詎貴於千金貸心只勞於一句轍鳴瓦釡方應金
鐃拗輔冝咍足代諧笑詩云才甘魚目並藝怯馬蹄
間王謝初飛蓋姬姜盡下山縳鷄難角逐射雉豈開
顔亂翠移林色狂紅照座殷防梭齒雖在乞㡌鬢慙
班儻恕相如瘦應容累騎還
庭筠和云齊馬馳千駟盧姬逞十三玳筵方盻眄金
勒自䟃𧽼墮珥情初洽鳴鞭戰未酣神交花苒苒眉
語桞毶毶(踈眉語度/栁呉興云窓)却略青鸞鏡翹翻翠鳯篸專
城有佳對寕肯頋春蚕
唐詩紀事卷第五十五
　周墀　王起　盧肈　丁稜
　姚鵠　高退之　孟球　劉耕
　裴翻　樊􁑂　崔軒　蒯希逸
　林滋　李宣古　黃頗　張道符
　丘上卿　石貫　李潜　孟宁
　唐思言　左牢　金厚載　王甚荑
　　周墀
武宗㑹昌三年王起僕射再主文柄起自長慶至此
凢三領貢籍墀時剌華州以詩寄賀云文場三化魯
儒生三十餘年振重名曾忝木鷄誇羽翼又陪金馬
入蓬瀛(常陪僕射守職内庭/墀𥘉年木鷄賦及第)雖欣月桂居先折更羡
春蘭㝡後榮欲到龍門㸔風雨關防不許暫離營(者/和)
(於後/列姓名)
詶李常侍立秋日奉詔祭嶽見寄云秋祠靈嶽奉樽
罍風過深林古栢開蓮掌月高珪幣列金天雨露鬼
神陪質明三獻雖終禮祈壽千年别上柸豈是瑣才
䏻祀事洪農太守主張來(亦曽知華州/常侍李景遜也)
墀字德升汝南人長史學属辭高古武宗時剌華州
召為兵部侍郎遂為宰相以議河湟事不合指罷鄭
顥言於帝曰世謂墀以直言相亦以直言免帝悟加
拜右僕射
　　王起
和周侍郎見寄云貢院離來二十霜誰知更忝主文
塲楊葉縱能穿舊的桂枝何必愛新香九重毎憶同
僊禁六義初吟得夜光莫道相知不相見蓮峰之下
欲徴黃
張籍喜起放牓詩云東風時節近清明車馬爭來滿
禁城二十八人𥘉上牓百千萬里盡傳名誰家不惜
花園㸔在處多將酒噐行共賀春司能鑒識今年應合
有分卿(酒噐錢絹實之逢花即飲/勑下後人置皮袋例以圖章)太和中文宗重之曽為
詩寫于太子之笏武宗嘗以乃方二字問之起曰群
書未之見也周穆王有　二字百儒但言古馬名
于今未詳臣所不識者惟此八駿圖中三五字而巳
帝曰知卿夙學偶相試示
起字舉之元和末為中書舎人穆宗時錢徽坐貢舉
失實貶詔起覆核起建言以所試送宰相閱可否然
後付有司議者謂起失職李訓為相起門生也引與
共政文宗上文好古學時鄭覃以經術進起以該愽
顯武宗時自東都召為尚書判太常卿帝患選士不
得才特命起典貢舉凡四舉士皆知名者人伏其鑒
慈恩寺題名云進士題名自神龍之後過關宴後率
皆期集於慈恩塔下題名故貞元中劉太真侍郎試
慈恩寺望杏園花發詩會昌三年賛皇公為上相其
年十一月十九日勑諌議大夫陳商守本官權知貢
舉後因奏對不稱㫖十二月十七日宰臣遂奏依前
命左僕射兼太常卿王起主文二十二日中書覆奏
奉宣㫖不欲令及第進士呼有司為座主趨附其門
兼題名局席等條䟽進來者伏以國家設文學之科
求貞正之士所宜行崇風俗義本君親然後升於朝
廷必爲國噐豈可懷賞技之私恵忘教化之根源自
謂門生遂成膠固所以時風寢壞臣節何施樹黨背
公靡不由此臣等啇量今日㔾後進士及第任一度
叅見有司向後不得聚集參謁及於有司宅置宴其
曲江大會朝官及題名局席並望勒停縁初獲美名
實皆少雋旣遇春節難阻良遊三五人自爲宴樂並
無所禁唯不得聚集同年進士廣爲宴㑹仍委御史
臺察訪聞奏謹具如前奉勑宣依於是向之題名各
盡削去蓋賛皇公不由科第故設法以排之洎公失
意悉復舊態
李德𥙿為秘省校書有雨中自秘省歸訪王御史(起/時)
(集賢直學士/為監察御史)知早入朝便入集賢不遇詩起和之序
云起頃任集賢校書及升桓堂又與秘閣相對今直
書殿有張學士嘗忝同幕而與秘書稍逺故瞻望之
詞多詩云台庭才子來欵扉典校𥘉從天禄歸巳慙
陋巷廻玉趾仍聞細雨占綵衣詰朝始趍鳯闕去此
日遂歎鷄黍違憶昨謬官在烏府喜君對門討魚魯
直廬相望夜毎䦨高閤遥臨月時吐昔聞三入承明
廬今來重入中秘書校文復忝丞相属博物更與張
侯居新冠峨峨不變鐡舊泉脉脉猶在渠忽在情人
吐芳訊臨風不羡潘錦舒憶見青天霞未卷吟翫瑶
華不知晩自憐超足風引舟如何漸與蓬山逺
樂天惜玉蘂花懷集賢王校書云芳意將䦨風又吹
白雲離葉雪辭枝集賢讎校無閑日落盡瑶花君不知
　　盧肇
嵩高降德為時生洪筆三題造化名鳳詔佇歸專北
極驪珠搜得盡東瀛褒衣巳換金章貴禁掖曾隨玉
樹榮明日定知同相印書衿新列柳間營(甚夷各和/自肇至王)
(章多用起韵/主司王起一)
開成初就江西觧試為試官末送肇謝曰巨鼇屓贔
首冠蓬山試官曰某恨人數擠排深慙名第奉浼何
云首冠肇曰頑石處上巨鼇戴之豈非冠耶
張祐於甘露寺觀肇詩曰不謂三呉經此詩也祐曰
日月光先到山河勢盡來肇曰地從京口斷人自海
門回因而仰㐲
肇初計偕至襄陽竒章公方有真珠之惑肇賦詩曰
神女初離碧玉堦彤雲猶擁牡丹鞋知道相公憐玉
腕強將纎手整金釵
肇字子發袁州人也初登第或問所由來曰肇袁民
也或曰袁州出舉人耶肇曰袁州出舉人亦猶沅江
出龜甲九肋者蓋稀矣肇筮仕之初為鄂岳盧啇從
事其後江陵節度裴休太原節度盧簡求奏為門吏
後除著作郎遷倉部外郎克集贒院直學士咸通中
出知歙州肇競渡詩云石溪乆住思端午舘驛樓前
㸔發機鞞鼓動時雷隱隱獸頭凌處雪微微衝波突
出人齊噉躍浪爭先鳥退飛向道是龍剛不信果然
奪得錦標歸
咸通初恩除歙州途中寄座主王侍郎詩云忽忝專
城奉六條自憐出谷屢遷喬駈車雖覺還家近捧日
惟愁去國遥朱戸昨經新棨㦸風㠶常覺戀簞瓢江
天夜夜知消息長見台星在碧霄
　　丁稜
公心獨立副天心三轄春闈冠古今蘭署門生皆入
室蓮峰太守别知音同升翰苑時名重遍歴朝端主
意深新有受恩江海客坐聽朝夕繼為霖李德𥙿嘗
左䆠冝春盧肇以文見知旣拜相舊例放牓先呈宰
相王起問德𥙿所欲荅曰何問為如盧肇丁稜姚鵠
豈可以不與及第起遂依次放之
唐放牓訖謁宰相即牓元致詞肇以故不至稜口吃
而形陋俛曰稜等登鞠躬赬汗卒不能致後語左右
皆笑或曰君善箏耶稜猶不悟也稜字子威
　　姚鵠
三年竭力向春闈塞斷浮花衆路岐盛選棟梁稱昔
日平均雨露及明時登龍舊美無斜徑折桂新榮盡
直枝莫道只陪金馬貴相期更在鳳凰池
鵠尋趙尊師不遇詩云羽客朝元晝掩扉林中一逕
霧中㣲松隂遶院鶴相對山色滿樓人未歸盡日獨
思風馭返寥天幾望野雲飛慿高目斷無消息自醉
自吟愁落輝
鵠字居雲
　　高退之
昔年桃李巳滋榮今日蘭蓀又發生葑菲采時皆有
道權衡分處且無情叨陪鴛鷺朝天客共作門䦨出
谷鸎何事感恩偏覺重忽聞金牓扣柴荆(㣲劣始不/退之自頋)
(進士則遣人齎牓扣関相報方知忝矣/敢有叨竊之望䇿試之後遂歸盩屋山居不期一旦)
退之字遵聖
　　孟球
富年門下化龍成今日餘波進後生仙籍共知推麗
則禁垣同得薦嘉名桃蹊早茂誇新萼菊圃𥘉開耀
晩英誰料羽毛方出谷許教齊和九臯鳴
球字庭玉
　　劉耕
孔門頻建鑄顔功紫綬青衿感激同一簣勤勞成太
華三年恩德華維嵩楊隨前軰穿皆中桂許平人折
欲空慙和周郎應見顧感知大造竟無窮
　　裴翻
常將公道選群生猶𬒳春闈屈重名文柄乆持殊歳
紀恩門三啓動寰􁧤雲霄幸接鴛鸞盛變化欣同草
木榮乍得陽和如細桞參荖長近亞夫營
翻字雲章
　　樊􁑂
滿朝簮髪半門生又見新書甲乙名孤進自今開道
路至公依舊振寰瀛雲飛太華清詞著花發長安白
屋榮忝受恩光同上客惟將報德是經營
􁑂字元龍
　　崔軒
滿朝朱紫半門生新牓勞人又得名國噐曰知收片
玉朝宗轉斍集登􁧁同升翰苑三年美繼入花源九
族榮共仰蓮峰聽雪唱欲賡僊曲意怔營
軒字鳴嵐
　　蒯希逸
一振聲華入紫微三開秦鏡照春闈龍門曰列金章
貴鸎谷新迁碧落飛恩感風雷皆變化詩裁錦繡借
光輝誰知散質多榮忝鴛鷺清塵接布衣
芳草復芳草斷膓還斷膓自然堪下淚何必更斜陽
楚峰千萬里燕鴻三兩行有家歸不得况舉别君觴
牡牧之池州送希逸詩也
武幹者事蒯希逸十餘歳希逸擢第幹辭以親在求
去希逸以詩送之略曰山險不曽離馬後酒醒長見
在床前士人皆有繼和
希逸字大隱
希逸詩蟾蜍醉裏破蛺蝶夢中殘牛相在揚州嘗稱之
　　林滋
龍門一變荷生成况是三傳不朽名美譽早聞喧北
闕頽波今見走東􁧤鴛行旣接參差影鷄樹仍同次
第榮從此青衿與朱紫升堂侍宴更何營
望九華山詩云兹山突出何恠竒上有萬狀無凡姿
大者嶙峋若奔兕小者􁒐嵬如嬰兒玉柱金莖相拄
枝干空榆碧勢參差稀中始訝巨靈擘阧處乍驚愚
叟移蘿煙石月相蔽虧天風裊裊猿咿咿龍潭萬古
噴飛溜虎宂幾人能得窺吁予比少愛靈境到此始
覺魂神馳如何獨得百丈索直上高峰抛俗覊
滋字後象
　　李宣古
恩光忽逺暁春生金牓前頭忝姓名三感至公禆造
化重揚文德振寰􁧤佇為霖雨曾相賀半在雲霄覺
更榮何處新詩添照灼碧蓮峰下桞間營
宣古嘗賦寒食日亥時云人定朱門尚未開𥘉星粲
粲照人回此時寒食無燈燭花桞蒼蒼月欲來
杜司空悰自忠武軍節度使出鎭澧陽宣古數陪遊宴
乗醉慢侮悰欲辱之長林公主曰豈有飲而舉人細
過耶謂宣古請為詩冀彌縫也宣古得韻立成詩曰
紅燈初上月輪高照見堂前萬朶桃觱栗調清銀字
管瑟琶聲亮𬗋檀槽能歌姹女顔如玉觧引蕭郎眼
似刀爭奈夜深抛耍令舞來挼去使人勞
宣古字垂後
冉冉池上煙盈盈池上栁生貴非道傍不㫁行人首
(句)翠蓋不西來池上天池歇(句)右張為取作主客圖
　　黃頗
二十二年文教至三千上士滿皇州獨陪宣父蓬􁧤
奏方接顔生魯衛遊多羡龍門齊變化屢㸔鷄樹第
名流升堂何處㝡榮美朱紫環罇幾處酬
頗為失第後乆方第摭言曰黃頗以洪奥文章蹉跎
者一十三載劉纂以平漫子弟而折丹桂由斯言之
可謂命通性能豈曰性能命通者歟韓愈自潮州量
移宜春郡頗學愈為文亦振大名頗嘗觀盧肇為碑
版則唾之而去頗宜春人與肇同郷頗富而肇貧同
日遵路赴舉郡牧餞頗離亭肇駐蹇十里以俟明年
肇以第一名還袁因競渡即度賦詩云向道是龍剛
不信果然奪得錦標歸
頗字無頗
　　張道符
三開文鏡継芳聲暗暗雲霄接去程會厭洪波先得
路早陞清禁共垂名蓮峰對處朱輪貴金牓傳時玉
韻成更許下才聽白雪一枝今過郤詵榮
道符字夢鍚
　　丘上卿
常將公道選諸生不是鴛鴻不得名天上宴回聮歩
武禁中麻出滿寰􁧤簮𥚑盡過前賢貴門舘仍叨舊
學榮㸔著鳯池相繼入都堂那肯滯關營
上卿字陪之
　　石貫
重德由來為國生五朝清顯冠公卿風波乆佇濟川
檝羽翼三遷出谷鸎絳帳青矜同日貴春蘭秋菊異
時榮孔門弟子皆賢哲誰料窮儒忝一名
貫字惣之
　　李潜
文學宗師心秤平無私三用佐貞明恩波舊是仙舟
客德字新添月桂名蘭署崇資金　重蓮高唱玊
音清羽毛方荷生成力難繼鸞凰上漢聲
濳字德隱宜春人
　　孟宁
科文又主守𥘉時光顯門生濟會期美擅東堂登甲
乙榮同内署待恩私群鸎共喜新遷不雙鳳皆當即
入池别有陪深知感士曾經两度得芳枝
宁字處中長慶三年王起放及第為時相所退是年
大和主和戎至會昌三年起以左揆再知貢舉宁龍
鍾就試成名是歳石雄入塞公主自蕃還京
　　唐思言
儒雅皆傳德教行幾崇浮浴賛文明龍門昔上波濤
逺禁署同登渥澤榮虚散謬當陪𣏌梓後先寕異感
生成時方側席徴賢急况説謌謡近帝京
思言字子文
　　左牢
聖乾文德最稱賢自古儒生少比肩再啓龍門將二
紀兩司鶯谷巳三年蓬山皆美成榮貴金牓誰知忝
後先正是感恩流涕日但思旌斾碧峰前
牢字德膠
　　金厚載
長慶曾收間世英果居臺閣冠公卿天書再受恩波
逺金牓三開日月明巳見差肩趍翰苑更期連歩掌
台衡小儒謬跡雲霄路心仰蓮峰望太清
厚載字化光
　　王甚夷
春闈帝念主生成長慶公聞兩歳名有詔赤心分雨
露無私和氣浹寰􁧤龍門乍出難勝幸鴛侶先行是
㝡榮遥仰高峰㸔白雪多慙属和意屏營
甚夷字無黨
唐詩紀事卷第五十五
唐詩紀事卷第五十六
　鄭畋　李彚征　劉成　崔郊
　譚銖　郭䕫　來鵬　李鵠
　鄭洪業　杜牧　許渾　童翰卿
　雍陶　周元範　李逺　朱可名
　趙嘏　祝元膺　韋承貽　鄭史
　韋楚老
　　鄭畋
馬嵬太真縊所題詩者多悽感鄭畋爲鳳翔從事日
題云玄宗回馬楊妃死雲雨雖亡日月新終是聖朝
天子事景陽宫井又何人觀者以為有宰輔之器
中秋月直禁苑云禁署万懷忝綸闈巳再加暫來西
掖路還整上清槎恍惚歸舟地深嚴宿綘霞幽襟聊
自適閑弄紫薇花
懿宗朝韋保衡路嵓忌宰相劉瞻誣以罪黜為荆南
節度畋為制詞云早以文學疊中殊科風稜甚高恭
謹無玷又云安數畝之居仍非巳有却四方之賄唯
恐人知韋路大怒貶畋為梧州剌史責劉驩州司戸
命舎人李庚為詞深文痛詆必欲加害属懿宗厭代
僖宗立蕭倣輔政舉瞻自代召歸朝廷至湖南庚典
是郡出迎江次牌亭致酒瞻唱竹枝詞送庚酒云躡
屐過溝竹枝恨君深女兒瞻命庚酬和庚曰不閑音
律瞻曰君應只觧為制詞也是夕庚飲觥而卒畋字
台文相僖宗昭宗為人仁恕姿采如峙玉
畋為渭南尉日嘗有題緱山王子晋廟詩曰有昔靈
王子吹笙遡泬寥六宫攀不住三島玄相招亡國原
陵古賔天歳月遥無蹊窺海曲有廟訪山椒石帳龍
蛇拱雲龍彩翠銷露壇裝琬琰真像冩松喬珠館青
童宴琳宫阿母朝氣輿仙女侍天馬吏兵調湘妓紅
絲瑟秦郎白管簫西城要婥約南嶽命嬌嬈句曲觴
金洞天台嘯石橋晩花珠弄蘂春茹玉生苖二景神
光秘三元寳籙饒露垂鴉翅髪氷束虎章腰鸖馭争
衘箭龍奴合獻綃衣從星渚浣丹就日宫燒物外花
常滿人間葉自凋望臺悲漢戾閱水笑梁昭古殿香
殘地荒堦桞長條幾曽期七日無復降重霄嵩嶺連
天漢伊瀾入海潮何由得真訣使我佩環
　　李彚征
彚征客遊閩越至循州冐雨求宿或指韋氏莊居韋
氏杖屨迎賔年八十餘自稱曰野人韋思明毎與李
生談論或詩或史淹留累夕彚征善談而不能屈也
論數十家之作次第至李渉詩主人酷稱善彚征遂
吟曰逺别秦城萬里逰亂山高下出啇州關門不鎻
寒溪水一夜潺湲送客愁又曰華表千年一鶴歸丹
砂為頂雪為衣泠泠仙語人聽盡却向五雲翻翅飛
思明復吟二篇曰因韓為趙兩逰秦十月氷霜渡孟
津縱使鷄鳴見關吏不知余也是何人又曰滕王閣
上唱伊州二十年前向此逰半是半非君莫問西山
長在水長流韋叟愀然變色曰老身弱齡不肖逰浪
江湖交結姦徒為不平事後遇李涉博士蒙簡此詩
因而跧跡李公待愚擬陸士衡之薦戴若思中心藏
焉遂隱羅浮經于一紀李旣云亡不復再逰秦楚追
惋今昔或澘然持觴而酹反𬒮而歌云春雨蕭蕭江
上村五林豪客夜知聞他時不用相廻避世上如今
半是君乾符辛丑歳范攄客于雲川值彚征細述其
事云於韋叟之居觀李博士之手翰云
彚征後登進士第
　　劉威
逰東湖處士園林詩云偶向東湖更向東數聲鷄犬
翠微中遥知楊桞是門䖏似隔芙蓉無路通樵客出
來山帯雨漁舟過去水生風物情多與閑相稱所恨
求安計不同
七夕云烏鵲橋成上界通千年靈會此霄同雲收喜
氣星樓暁香柫輕塵玉殿空翠輦不行青草路金鸞
徒候白榆風綵盤花閣無窮意只在浮生一縷中成
威會昌時詩人也
　　崔郊
郊寓居漢上有婢端麗善音律旣貧鬻婢於連帥給
錢四十一萬寵盻彌深郊思慕無巳其婢因寒食來
從事家值郊立於桞隂馬上漣泣誓若山河崔生贈
之以詩曰公子王孫逐後塵緑珠垂淚滴羅巾侯門
一入深如海從此蕭郎是路人或有嫉郊者冩詩於
座公覩詩令召崔生左右莫之測也及見郊握手曰
侯門一入深如海從此蕭郎是路人便是公作耶遂
命婢同歸至於幃幌奩匣悉為增飾之
　　譚銖
題九華山詩云憶􁃂九華山尚在童稚年浮沉任名
路窺仰會無縁罷職池陽時復遭迎送牽因兹契誠
願瞩望枕席前况值春正濃氣色無不全或如碧玉
靜或似青靄鮮或接白雲堆或映紅霞天呈姿旣不
一變態何啻千巍峨本無動崇峻性豈偏外景自隱
隱潜虚固幽玄我來暗凝情務道志更堅色與山異
性性併山亦然境變山不動性存形自遷自遷不阻
俗自定不失賢浮華與朱𬗋安可迷心田
眞娘者葬呉宮之側行客賦詩多矣銖書一絕題者
遂止詩曰武丘山下冡纍纍松栢蕭條盡可悲何事
世人偏重色真娘墓上獨題詩
咸通末鄭渾爲蘇州都郵銖爲醝院官鍾輻爲院廵
皆廣文生時湖州牧李超趙蒙爲代皆狀元時語曰
湖接兩頭蘇聮兩尾
銖呉人登會昌進士第
　　郭䕫
九華山詩云儼翠凌空出􁀩然岧嶤萬丈倚秋天暮
風飄送當軒色暁霧斜飛入檻煙簾捲倚屏雙影聚
鏡開朱戸九條懸畫圗何必家家有自有畫圖來目
前　䕫大中時江南進士也
　　來鵬
清明日與友人遊玉粒塘庄詩曰幾宿春山逐陸郎
清明時節好煙光歸穿細荇船頭滑醉踏殘花屐齒
香風急嶺雲翻逈野雨餘田水落方塘不堪吟罷東
回首滿耳蛙聲正夕陽
鄂渚清明日與郷友登頭陀山云冷酒一盃相勸頻
異郷相遇轉相親落花風裏數聲笛芳草煙中無限
人都大此時深悵望豈堪高境更逡廵思量費子真
仙子不作頭陀山下塵
寒食山舘書情云獨把一盃山館中毎經時節恨飄
蓬侵堦草色連朝雨滿地棃花昨夜風蜀魄笑來春
寂寞楚囚吟後月朦朧分明寄得還家夢徐孺宅前
湖水東
鄂渚除夜書懷云鸚鵡洲頭夜泊船此時形影共悽
然難歸故國干戈後欲告何人雨雪天筯撥冷灰書
悶字枕陪寒席帯愁眠(嗟/自)落拓無成事明日春風又
一年
鵬詩思清麗福建韋尚書岫愛其才欲以子妻之而
不果後遊蜀夏課卷中有詩云一夜緑荷風剪破賺
他秋雨不成珠識者以為不祥是歳隨秋賦而卒(者/岫)
(子也/丹之)
　　來鵠
聖政紀頌序曰穆宗皇帝臨朝與群臣言及政事宰
臣請史官執筆當群臣奏事隨日撰録号為聖政紀
至上之即位三年有鄕校小臣來鵠因窺穆宗實録
追而為之頌曰三皇不書五帝不紀有聖有神風銷
日巳何教何師生來死止無曲無法頑肩奡比三皇
實作五帝實治成天造地不昏不圯言得非排文得
聖齒表表如見者莫若乎史是知朴繩休結正簡斯
若君誥臣箴􁈉編毫絡前書後經窺善鑒惡國之大
章如何寢略嗚呼貞觀多吁永徽多俞廷日發論殿
日發謨牙孽不作鳥䑕不除論出不蓋謀行不紆楹
然史臣蛇然史𥚑瞠瞠即視逶逶而婁翹筆當靣决
防納汚不梏爾智不席我愚執言直注史文直敷故
得粲粲朝典落落廷譽聖牘旣多堯風不淺頒編坦
軸君出臣顯若儼見旒若俯見冕無閑殿曠廷無尸
安素晏三皇不忘五帝不剪太宗得之史焉斯展暨
乎後相圖身天子專問我獨以言史不得近丘明見
嫌倚相在㯽秉筆如今隨班不進班退史歸憫然疇
依奏問莫覩嘉謀固稀取彼誥命禄為國肥烱然時
皇言必成章德宣五帝道奥三皇如何翊臣毚肉嗜
􁀱垣觜距磨快福衡拘長控截僚位占護陽光垣私藩
巳逺史廋唐俾德音嘉訪黙縮腤亡咽典噤法蓋聖
籠昌曷以至此史文不張後必非笑將來否臧謂乎
殿空扆逸朝懵廷荒不知姦蔽文失汪洋有貞觀業
有永徽綱亦匿匪見亦寝匪彰頼有後臣斯言不佞
伊尹直心太甲湏聖事旣可書史何不命乃具前欺
大陳不敬曰逐史之喻請以物並且十夫樹楊一夫
欲競栽旣未牢摒豈能盛帝業似栽逐史似摒穆宗
憮然若疾若醟昔何臣斯隱我祖正不傳親問不冩
宻諍孰示來朝以光神政由是天呼震吸徴奔召急
史提筆來叱廷而入端耳抗目不撝不挹獬豸側頭
螭蚪擺溼握管絶怡當殿而立君也盡問臣也倒誠
磊磊其事鏜鏜其聲大何不顯細何不明語未絶緒
史巳録成謂之何書以政紀名伊紀清芬可昭典墳
古師官鳥昔聖官雲方之我后録里書分録有君法
書有君文君法君文在聖政紀云殿無閑時廷無曠
日雲諏波訪倦編刓筆君劬臣勞上討下述惟勤惟
明在聖政紀出至德何比至教焉如孰窺孰測外夷内
儲謂君有道乎臣有謨歟有道有謨在聖政紀書一
體例秩同力翼戴祈福去邪絶防無礙國章可披唐
文可愛善咨不偷嘉論不蓋不偷不蓋在聖政紀載
諒夫緫斯不　杇可懸魏闕愚得是言非訕非伐實
謂鑿臣沌渾開君日月妖物雰死天文光發惟我之
有頒兮奚斯躍而董狐蹷
鵠豫章人師韓桞爲文大中咸通間聲價籍甚
　　鄭洪業
詔放雲南子弟還國詩云德𬒳陪臣子仁垂聖主恩
雕題辭鳳闕丹服出金門有澤沾殊俗無征及獷􁖧
銅梁分漢土玉壘駕鸞軒瘴嶺蚕叢盛巴江越嶲垠
萬方同感化豈獨自南蕃
洪業咸通八年鄭愚下第一人擢第
　　杜牧
牧爲御史分務洛陽時李司徒愿罷鎭閑居聲妓豪
侈洛中名士咸謁之李高會朝客杜持憲不敢邀致
杜遣座客逹意願預斯㑹李不得巳邀之杜獨坐南
行瞪目注視引滿三巵問李云聞有紫雲者孰是
李指之杜凝睇良乆曰名不虛得宜以見惠李
俯而笑諸妓亦回首破顔杜又自飲二爵朗吟而起
曰華堂今日綺筵開誰喚分司御史來忽發強言驚
滿座三行紅粉一時廻氣意閑逸傍若無人牧不拘
細行故詩有十年一覺楊州夢唯有青樓薄倖名吳
武陵以阿房宫賦薦於崔郾遂登弟郾東都放榜西
都過堂牧詩曰東都放榜未開花三十三人走馬廻
秦地少年多釀酒即將春色入關來
牧佐宣城幕逰湖州剌史崔君張水戲使州人畢觀
令牧間行閲竒麗得垂髫者十餘歳後十四年牧剌
湖州其人已嫁生子矣乃悵而為詩曰自是尋春去
校遲不湏惆悵怨芳時狂風落盡深紅色緑葉成隂
子滿枝
杜秋娘詩序曰杜秋金陵女也年十五為李錡之妾
後錡叛㓕籍之入宫有寵於景陵穆宗即位秋為皇
子傳姆皇子壯封漳王鄭注用事誣丞相欲去異巳
者指王為根王𬒳罪廢削秋因賜歸故鄉予過金陵
感其窮且老為之賦詩曰京江水清滑生女白如脂
其間杜秋者不勞朱粉施老濞即山鑄後庭千娥眉
秋持玉斝飲與唱金鏤衣(惜少年時花開堪折直湏/勸君莫惜金縷衣勸君湏)
(枝李錡長唱此詞/折莫待無花空折)濞旣白首叛秋亦紅淚滋吳江落
日渡㶚㟁緑楊垂聮𥚑見天子盼眄獨依依椒璧懸
錦幕鏡奩蟠蛟螭低鬟認新寵窈窕復融怡月上白
壁門桂影凉參羌金階露新重閑捻紫簫吹(開凉州/晋書盗)
(𬗋玉簫/張駿塜得)莓苔夾城路南菀鴈初飛紅粉羽林仗獨
賜辟邪旗歸來煑豹胎饜飫不能飴咸池昇日慶銅
雀分香悲雷音後車逺事徃落花時鷰禖得皇子壯
髪緑緌緌畫堂授傳姆天人親捧持虎晴珠絡褓金
盤犀鎭幃長楊射熊羆武帳弄啞咿漸抛竹馬劇稍
出舞鷄竒靳蔪整冠佩侍宴坐瑶池眉宇儼圖畫神
秀射朝輝一尺桐偶人江充知自欺王幽茅土削秋
放故鄕歸􁈉稜拂斗極廻首尚遲遲四朝三十載似
夢復疑非潼關識舊吏毛髪巳如絲却喚吳江渡舟
人那得知歸來四鄰攺荗菀草菲菲清血灑不盡仰
天知問誰寒衣一疋素夜借鄰人機我昨金陵過聞
之為歔欷自古皆一貫變化安能推夏姬㓕兩國逃
作巫臣姬西子下姑蘇一舸逐䲭夷織室魏豹俘作
漢太平基悞置代籍中兩朝尊毋儀光武紹高祖本
係生唐兒珊瑚破高齊作婢春黃糜蕭后去楊州
厥為閼氏女子固不定士林亦難期射鉤後呼父釣
翁王者師無國要孟子有人毀仲尼秦因逐客令柄
歸丞相斯安知魏齊首見斷簣中屍給䘮蹷張軰廊
廟冠峨危珥貂七葉貴何妨戎虜支蘇武却生返鄧
通終死饑主張旣難測飜復亦相宜地盡有何物天
外復何之指何為而捉足何為而馳耳何為而聽目
何為而窺巳身不自暁此外何思惟因傾一樽酒題
作杜秋詩愁來獨長詠聊可以自怡牧初自宣城幕
除官入京有詩留别云同來不得同歸去故國逢春
寂寥後二十餘年連典四郡自湖州拜中書舎人題
汴河云自憐流落西歸疾不見春風二月時至京果
卒或曰舎人未為流落而遽及之魄巳喪矣
煙着樹姿嬌雨餘山態活(句)四海一家無一事將軍
携劒泣霜毛(句)山宻夕陽多人稀芳草逺(句)仙掌月
明孤影過長門燈暗幾聲來(句)右張為取為主客圖
　　清時有味是無能閑愛孤雲靜愛僧欲把一麾
江海去樂遊原上望昭陵牧赴吳興登樂逰原之
作
骨清年少眼如冰鳳羽參差五色層天上騏驎時一
下人間不獨有餘陵(秀才/贈李)
青山隱隱水揺揺秋盡江南草木凋二十四橋明月
夜玉人何䖏學吹簫(綽判官/寄掦州韓)
楚鄕寒食橘花時野渡臨風駐綵旗草色連雲人去
住水紋如縠燕參差(江上)
蟪姑寜與雪霜期賢哲難教俗士知可憐正觀太平
後天且不留封德彛(交正/題魏)
長空澹澹孤鳥没萬古消沉向此中㸔取漢家何似
業五陵無樹起秋風(遊原/登樂)
登池州九峰樓寄張祐云百感衷來不自由角聲孤
起夕陽樓碧山終日思無盡芳草何年恨即休睫在
目前人不見道非身外更何求誰人得似張公子千
首詩輕萬戸侯
過華清宫云長安廻望綉成堆山頂千門次第開一
騎紅塵妃子笑無人知道荔枝來又云新豐緑樹起
紅埃數騎漁陽探使廻霓裳一曲千峰上舞破中原
始下來
李義山作杜司勲詩云高樓風雨歎斯文短翼差池
不及群刻意傷春復傷别人間唯有杜司勲又云杜
牧司勲字牧之清秋一首杜秋詩前身應是梁江揔
名緫還曾字緫持心鐡巳從千鏌利鬢絲休嘆雪霜
垂漢江逺吊西江水羊祜韋丹盡有碑(撲韋碑/時杜春)
　　許渾
祇命南海至廬陵逢表兄軍倅奉使淮海别後却寄
云蘆橘花香拂釣磯佳人猶舞越羅衣三洲水淺漁
來少五嶺山高鴈到稀客路晩依紅樹宿鄕關暗望
白雲歸交親不念征南吏昨夜風㠶去似飛
金陵懷古云玉樹歌殘王氣終景陽兵合戍樓空松
林逺近千家塜禾黍高低六代宫石燕拂雲晴亦雨
江肫吹浪夜還風英雄一去豪華盡惟有青山似洛中
登故洛陽城云禾黍離離半野蒿昔人城此豈知勞
水聲東去市朝變山勢北來宮殿高鴉噪暮雲歸古
堞鴈迷寒雨下空壕可憐緱嶺登仙子猶自吹笙醉
碧桃
咸陽西樓晩望云一上高城萬里愁兼葭楊桞似汀
洲溪雲𥘉起日沉閣山雨欲來風滿樓鳥下緑蕪秦
苑夕蟬鳴黃葉漢宫秋行人莫問前朝事渭水寒聲
晝夜流
杜牧之有許七侍郎弃官東歸瀟洒江南高秋企望
寄贈之詩云天子綉衣吏東吳美退居有園同庾信
避事學相如蘭畹晴香嫰筠溪翠影踈江山九秋後
風月六朝餘錦　開詩軸青嚢結道書霜嚴紅薜荔
露沼白芙蕖睡　高梧密棋燈小閣虛凍醪元亮秫
寒鱠季鷹魚塵意迷今古雲情識卷舒他年雪中棹
陽羡訪吾廬(近有水榭/榮於㒷義縣)
又初春雨中舟次和撗江裴使君見迎李趙二秀才
同來因書四韻兼寄江南許渾云芳草渡頭微雨時
萬株揚桞拂波垂蒲根水暖鴈初落梅逕香寒蜂未
知辭客倚風吟暗淡使君廻馬濕旌旗江南仲蔚多
情調悵望青隂幾首詩
渾記夢詩序云余常夢登山有宫室淩雲人云此崑
崘也旣入見數人方欲招之至暮而罷詩云暁入瑶
臺露氣清坐中唯有許飛瓊塵心未盡俗縁在十里
下山空月明或云攺第二句為天風飛下歩虚聲
韋莊讀渾詩云江南才子許渾詩字字清新句句竒
十斛眞珠量不盡惠休虚作碧雲詞
渾睦州人字用晦圉師之後大中三年任監察御史
以疾乞東歸終郢睦二州剌史
水聲東注市朝變山勢北來宫殿高(句)草生宫闕國
無主玉樹後庭花為誰(句)何郎翠鳯雙飛去三十六
宫聞玉簫(句)經年未葬家人散昨日因齋故吏來(句)
垂釣有深意望山多逺情
右張為取為主客圖
　　童翰卿
省試昆明池織女石詩云一片昆明石千秋織女名
向風長脉脉臨水更盈盈有臉蓮同笑無心鳥不驚
㟁雲連鬢濕沙月對眉生苔作輕裙色波為促杼聲
還如明鏡裏形影自分明
翰卿又有句云大朴逐物盡哀我天地功爭得榮辱
心酒然歸西風
張為取作主客圖
　　雍陶
詠䨇白鷺云䨇鷺應憐水滿池風飄不動頂絲垂立
當青草人先見行傍白蓮魚未知一足獨拳寒雨裏
數聲相呌早秋時林塘得爾湏增價况是詩家物色
冝
杜元頴為西川節度使治無狀文宗大和三年南詔
蠻嗟巔乃悉衆掩攻戎嶲三州䧟之入成都止西郛
十日掠女子五伎數萬而南至大渡河謂華人曰此
吾南境爾去國當哭衆號慟赴水死者十三故陶賦
蜀人爲南蠻俘虜詩云但見城池還漢將豈知佳麗
属蠻兵錦江南渡聞遥哭盡是離家别國聲又賦過
大渡泣望鄕國詩云大渡河邊蠻亦愁漢人將渡盡
回頭此中郵寄思鄉淚南去應無水北流别嶲州一
時慟哭雲日爲之變色詩云越嶲城南無難地傷心
從此便爲蠻冤聲一慟悲風起雲暗青天日下山蠻
界不許有悲泣之聲詩云雲南路出䧟河西毒草長
青瘴色低漸近蠻城誰敢哭一時收淚羡猿啼蜀中
戰後感事云蜀道英靈地山重水又回文章四子盛
道路五丅開詞客題橋去忠臣叱馭來卧龍同駭浪
躍馬比浮埃巳謂無妖土那知有禍胎蕃兵依漢桞
蠻斾指江梅戰後悲逢血燒餘恨見灰空留犀猒怪
無復酒除災歳積萇洪怨春深杜宇哀家貧移未得
愁上望鄕臺
蜀中經蠻後友人馬艾見寄荅云茜馬渡瀘水北來
如鳥輕幾年朝鳯闕一日破龜城此地有征戰誰家
無死生人悲還舊里鳥喜下空營弟姪意初定交朋
心尚驚自從經難後吟苦似猿聲
陶蜀川上第後稍薄親黨其舊雲安劉敬之罷舉歸
三峽責陶不寄書曰山近衡陽雖少鴈水連巴字豈
無魚陶得詩悸𧹞乃有狐首之思後為簡州牧自此
謝宣城桞吳興賔至則折之閽者亦怠投贄者稀得見
有馮道明下第請謁云與貟外故舊􁆻者以道明言
啓之及引進陶詞曰與公昧平生何云相識道明云
誦員外之詩仰員外之德詩集中日得相見何隔平
生也遂吟曰立當青草人先見行傍白蓮魚未知又
曰江聲秋入寺雨氣夜侵樓又曰閉門客到常疑病
滿院花開不似貧陶聞吟欣狎待道明如曩昔之友
君子以雍君矜誇而好媚馮予匪藝而求知
酬李紺歳除送酒云歳盡貧心事事湏就中深恨酒
錢無故人克壽能分送逺客消愁免自沽一夜四乗
輕鑿落五更三點把屠蘇巳供時節深珎處况許今
朝更挈壺
陶典陽安送客至情盡橋問其故左右曰送迎之地
止此故橋名情盡陶命筆題其柱曰折桞橋自後送
别必吟其詩曰從來只有情難盡何事名爲情盡橋
自此攺名爲折桞任他離恨一條條
劉夢得洞庭詩云湘江秋月两相和潭靣無風鏡未
磨遥望洞庭山翠小白雲盤裏一青螺
陶亦吟云煙波不動影沉沉碧色全無翠色深疑是
水仙梳洗處一螺青黛鏡中心
陶字國鈞大中八年再自國子毛詩愽士出剌簡州
姚合送陶及第歸覲云獻親冬集書比橘復何如此
去關河逺相思笑語踈路尋清壑斷人近白雲居幽
石題名處憑君亦記予
陶河隂新城詩云高城新築壓長川虎踞龍盤氣色
全五里似雲根不動一重如月暈長圓河流暗與溝
池合山色遥將睥睨連自有此來當汴口武牢何用
鎻風煙
天津橋春望云津橋春水浸紅霞煙桞風絲拂㟁斜
翠輦不來金殿閣宫鶯㗸出上陽花
送徐山人歸睦州舊隱云君在桐廬何處住草堂應
與戴家鄰初歸山犬飜驚主乆别江鷗却避人終日
欲為相逐計臨時空羡獨行身秋風釣艇遥相憶七
里灘西片月新
賈島送陶入蜀云江山事若諳那滯滯雲南草色分
危磴杉隂近古潭日斜褒谷鳥夏淺嶲州　吾自疑
䨇鬢相逢更不堪
陶題杜子美故居云沙崩水檻鷗飛盡樹壓村橋馬
過遲
唐詩人最重行卷陶首篇上裴度或云耿湋行卷首
篇上第五琦遂指爲二子邪正雖然方琦未有釁時
上詩亦何足多怪
　　周元範
誰云蒿上煙隨雲依碧落(公句/投白)莫怪西陵風景别鏡
湖花草爲先春(及第及句/賀朱慶餘)右張爲取作主客圖
元範句曲人
　　李逺
失鸖詩云秋風吹却九臯禽一片閑雲萬里心碧落
有情應悵望青天無路可追尋來時白雪翎尤短去
日丹砂頂漸深華表柱頭留語後不知消息到如今
聽話叢臺云有客新從趙地廻自言曾工古叢臺雲
遮襄國天邊盡樹遶漳河掌上來絃管變成山鳥
弄綺羅留作野花開金輿玉輦無行跡風雨誰
知長碧苔
贈冩御容李長史云玉座塵消硯水淸龍髯不動彩
毫輕初分隆凖山河秀乍點重瞳日月明宫女捲簾
皆暗認侍臣開殿盡遥驚三朝供奉無人敵始覺僧
繇浪得名
張同幽閑鼓吹云宣宗朝令狐綯薦逺為杭州宣皇
曰我聞有逺詩云長日唯銷一局棋豈可以臨郡哉
對曰詩人之言非有實也仍薦逺廉察可任乃俞之
宣宗視逺到郡謝上表左右曰不足煩聖慮也上曰
逺到郡無非時奏章只有此謝上表安知不有情懇
乎吾不敢忽也
逺字求古大中時為建州剌史
　　朱可名
應舉日寄兄弟云廢斵(湖/鏡)田上書紫閣前愁人乆委
地詩道未聞天不是燒金手徒抛釣月船多慙兄弟
意不敢問林泉右張為取作主客圖
可名越州人進士及第終長安
　　趙嘏
長安秋望云雲物凄凉拂曙流漢家宫闕動高秋殘
星幾點鴈撗塞長笛一聲人倚樓𬗋艶半開籬菊静
紅衣落盡渚蓮愁鱸魚正美不歸去空戴南冠學楚
囚
獻准南李僕射云早年曾謁富人侯今日難甘失鵠
羞新諾似山無力負舊思如水滿身流馬嘶紅葉蕭
蕭晩日照長江灔灔秋功德萬重知不惜一言抛得
百生愁
開成五年樂和侍郎下三十一人及第時在諒闇率
皆雅飲嘏以詩賀曰天上高高月桂叢分明三十一
枝風滿懷春色向人動遮路亂花迎馬紅鸖馭尚飄
雲雨外蘭堂不在管絃中居然自是前賢事何必青
樓倚翠空
宣宗索嘏詩首卷題秦皇云徒知六國隨斤斧莫有
群儒定是非上不悦
張濆會昌五年陳啇下第一人翰林覆考黜之嘏貽
濆詩曰莫向春風送酒盃謫仙眞箇是仙才猶堪與
世為祥瑞曾到蓬萊頂上來
杜紫微覽嘏早秋詩云殘星幾點鴈撗塞長笛一聲
人倚樓吟味不巳因目嘏為趙倚樓復有贈嘏詩曰
今代風騷將誰登李社壇㶚陵鯨海動翰死鶴天寒
今日訪君還有意三條氷雪獨來㸔
嘏曾有詩曰早晩粗酬身事了水邊歸去一閑人果
卒於渭南尉嘏嘗家于浙西有美姬惑之洎計偕會
中元鶴林之遊浙帥窺其姬遂奄有明年嘏及第因
以一絶箴之曰寂寞堂前日又曛陽臺去作不歸雲
當時聞説沙吒利今日青娥属使君浙帥不自安遣
一介歸之嘏方出關逢於撗水驛姬抱嘏慟哭而卒
遂葬於撗水之陽
嘏字承祐大中終於渭南尉
一千里色中秋月十萬軍聲半夜潮(句/錢塘)梁王舊舘
巳秋色珠履少年輕綉衣(句)滿樓春色傍人醉半夜
雨聲前計非(句)三千宫女自塗地十萬人家如洞天
(江都司/送人尉)右張為取作主客圖
　　祝元膺
送高遂赴舉云句曲舊宅真自産日月英旣涵嶽瀆
氣安無神仙名松桂邐迤色與君相送情又寄道友
云兩頷凝清霜玉鑪焚天香為我延歳華得入不死
鄕又夢仙辭云蟾蜍夜作青冥鏡螮蝀晴為碧落梯
好箇分明上天路誰教移入武陵溪又有霧紋班似
豹水力徤如龍之句張為取作主客圖
元膺句曲人與段成式同時每愛誦孟不疑句云白
日故鄕逺青山佳句中成式紀之
　　韋承貽
承貽咸通中䇿試夜潜紀長句於都堂西南隅云褒
衣博帶滿塵埃獨自都堂納試回蓮卷幾時聞吉語
棘籬何日免重來三條燭盡鍾初動九轉丹成鼎未
開殘月漸低人擾擾不知誰是謫仙才又曰白雲千
朶照廊明一片昇平雅頌聲纔唱第三條燭盡南宫
風月畫難成
承貽字貽之咸通八年登第
　　鄭史
史開成元年登第經過池陽廉使崔君悅一妓行雲
有詩云㝡愛鈆華薄薄粧更兼衣着又鵝黃從來南
國名佳麗何事今朝在北行臨岐博陵公輟贈之
史終國子博士
賈島送史詩曰葛林頗重疊岑渚復幽竒汨水斜陽
㟁羇人正則祠蒼梧多蟋蟀白露濕紅籬擢第榮回
去晨昏近九疑
　　韋楚老
祖龍行云黒雲兵氣射天烈壯士朝眠夢冤結祖龍
一夜死沙丘胡亥空隨鮑魚轍腐肉偷生三千里僞
書先賜扶蘇死墓接驪山土未乾瑞光巳向芒碭起
陳勝城中鼓三下秦家天地如崩瓦龍蛇撩亂入咸
陽少帝空隨漢家馬
江上蚊子云飄揺挾翅亞紅腹江邊夜起如雷哭請
問貪婪一點心臭腐塡腹幾多足越女如花住江曲
嫦娥夜夜疑䨇緑■君撩亂錦牎中十軸輕綃圍夜
夜玉杜牧之送韋楚老拾遺自洛中歸朝云洛橋風
暖細飜衣春引仙官去玉墀獨鶴𥘉冲太虚日九牛
新落一毛時行開教化期君是卧病神祗禱我知十
載丈夫堪耻處朱雲猶棹直言旗
楚老長慶進士終於拾遺開成時李德𥙿代牛僧孺
為淮南節度奏僧孺錢帛事𥙷闕王繢魏謨崔黨韋
有翼拾遺令狐綯及楚老樊宗仁連章奏德𥙿妄奏
錢帛以傾僧孺上不問
一從黃帝葬橋山碧落千門鎻元氣(行句/天上)
唐詩紀事卷第五十六
唐詩紀事巻第五十七
　　　叚成式
成式記云武宗癸亥三年夏予與張君希復善繼同
官秘書鄭君符夢復連軄仙局㑹暇日逰大興善寺
因問兩京雜記及逰目記多所遺略乃約一旬尋兩
寺以街東興善為首二記所不具到則别錄之遊及
慈恩初知官將併寺僧衆草草乃泛問一二上人及
記塔下畫跡逰於此遂絶後三年予職于京洛及刺
安成至大中七年歸京在外六甲子所留書籍揃壞
居半於故簡中覩與　二亡友逰寺瀝血淚交當時
造適樂事邈不可追復方刋整纔足續穿蠧然十亡
五六矣
靖恭坊大興善寺寺取大興兩字坊名一字爲名新
記云優填像緫章初爲火所燒據梁時西域優填在
荆州言隋自臺城移來此寺非也今又有旃檀像開
目其工頗拙尤差謬矣
不空三藏塔前多老松嵗旱則官伐其枝爲龍骨以
祈雨蓋三藏役龍意其木必有靈也
東廊之南素和尚院庭有紫桐四株素之手植元和
中卿相遊此院桐至夏有汗汚人衣如輠脂不可浣
相國東門鄭相嘗與丞相數人避暑惡其汗謂素曰
弟子為和尚伐此木各植一松也及暮素戱祝木曰
我種汝二十餘年汝以汗為人所悪來嵗若復有汗
我必薪汝自是無汗寳歴末予見說已十五餘年無
汗矣素公不出院轉法華經三萬七千部夜常有貉
子聽經齋時烏鵲就掌取食長慶初庭前牡丹一朶
合懽有僧玄幽題此院詩警句三萬蓮經三十春半
生不踏院門塵
左顧蛤像舊傳云隋帝嗜蛤所食必兼蛤味數逾千
萬矣忽有一蛤椎擊如舊帝異之寘諸几上一夜有
光及明肉自脫中有一佛二菩薩像帝悲悔誓不食
蛤非陳宣帝
辭二十字連絶句　乘晴入精舍語黙想東林盡是
忘機侶誰驚息影禽(繼/善)有松堪繫馬遇鉢更投針記
得湯師句高禪助郎吟(古/柯)一雨微塵盡支郎許數過
方同嗅詹匐不用筭多羅(復/夢)蛤像連二十字絶句雖
因雀變化不逐月虧盈縱有天中匠神工詎可成(古)
相好全如𣑽端倪秪爲隋寜同蚌頑惡但與鷸相持
(繼)聖柱連句上有鐡索跡天心惟助善聖跡此開陽
(古)載恐雷輪重絙凝電索長(繼)上行扶螮蝀不動束
銀鐺(柯)飢鳥未曾啄乖龍寜敢藏
長樂坊安國寺紅樓睿宗在藩時舞榭東禪院亦曰
木塔院院門西北廊五璧吴道子弟子釋思道畫釋
𣑽八部不施彩色尚有典刑
禪師法堂影堂世號吉州空者久飬一騾將終鳴走
而死有弟子允(元/一日)嵩患風常於空室埋一柱鏁之
僧難輙愈
佛殿開元初玄宗拆寢室施之當陽彌勒法空自光
明寺移來建都時此像在村蘭若中徃徃放光因號
光明寺在懷逺坊後爲延火所燒唯像獨存法空初
移像時索大如虎口數十牛曵之索斷不動法空執
爐依法作禮九拜泣涕發誓像身忽嚗嚗作聲身迸
分為數十叚不終日移至寺焉
利渉塑堂元和中取其處聖容院遷像廡下上忽夢
一僧形容竒偉訴曰暴露數日豈聖君意耶及明爲
幸驗問如夢即令移就堂中側施帷帳安光明寺中
鬼子毋及文惠太子塑像舉止態度如生工名李岫
　山庭院古朩崇阜幽若山谷當時輦土營之　上
座璘公院有穗栢一林衢柯覆下坐十餘人
辭紅樓連句隱侯體　重疊碎晴空餘霞更助紅蟬
蹤近鳷鵲鳥道接相風(繼)苔静金輪路雲輕白日宫
(幸此宫/元和中帝)璧詩傳謝客(尚寒竜跡在紅樓初施日光/詞人陳至題此院詩云藻井)
(通)門牓占休公(詩名時號為紅樓集/廣宣上人住此院有)
穗栢聯句　一院暑難侵莓苔可影深枝標爭息鳥
餘吹正開襟(柯)宿雨香添色殘陽石在隂乗閑動詩
意助静入禪心(繼)
題璘公院(每人古而題/二言至七言)静虚熱際安居(夢)龕燈歛印
香餘東林賔客西澗圖書簷外垂青豆經中發白渠
縱辯宗因衮衮忘言事理如如(竟/柯)泉臺定將入流否
鄰笛足疑青𣑽余(度/柯新)
常樂坊趙景公寺隋開皇三年置本曰弘善寺十八
年改焉南中三門裏東璧上吳道玄白畫地獄變筆
力勁怒變狀隂恠覩之不覺毛戴吳畫中得意處三
階院西廊下范長夀畫西方變及六對事實池尤妙
絶諦視之覺水入浮壁院門上白畫樹石頗似閻立
德予携立德行天詞粉本驗之西中三門裏門南吳
生畫龍及刷天王鬚筆蹟如鐡有執爐天女竊眸欲
語辭吳畫連句　慘淡十堵内吴生縱狂跡風雲將
逼人神鬼如脫壁(柯)其中龍最恠張甲方汗栗黒雲
夜窸窣焉知不霹靂(繼)此際忽仙子獵獵衣舄奕妙
瞬乍疑生參差奪人魄(夢)往往乗猛虎衝梁聳竒石
蒼峭束髙泉角膝警欺側(柯)冥獄不可視毛戴腋流
液茍能水成　刹那沈火宅
題約公院四言　印火熒熒燈續熖青(繼)七俱眩咒
四阿含經(柯)各錄佳語聊事素屏(夢)文室安居延賔
不扄(上/昇人)
大同坊雲化寺大厯初僧儼講經天雨花至地咫尺
而滅夜有光燭室敕改為雲華儼即康藏之師也康
本住恭靖里氈曲忽覩光如輪衆人皆見遂尋光至
儼講經所滅佛殿西廊立髙僧一十六身天寳初自
南内移來畫蹟拙俗觀音堂在寺西北隅建中末百
姓屈嚴患瘡且死夢一菩蕯摩其瘡曰我在雲花寺
嚴驚覺汗流數日而愈因詣寺尋檢至坐畫堂見菩
蕯一如其覩也
辭偶連句共入夕陽寺因窺甘露門(人/昇上)清香惹苔
蘚忍草雜蘭蓀(夢)㨗偈飛䈤荅新詩倚杖論(柯)壞幡
摽古刹聖畫煥崇垣(繼)豈慕穿籠鳥難防在牖猿(柯)
一音唯一性三語更三幡(繼)
道政坊寳應寺韓幹藍田人少時常為酒家送酒王
右丞兄弟未遇每貰酒漫逰幹常徴債於王家戯畫
地為人馬右丞精思丹青竒其意趣乃歳與錢二萬
令學畫十餘年今寺中釋𣑽天女悉齊公妓小小等
冩真也寺有韓幹畫下生彌勒衣紫袈裟右邉仰靣
菩薩及二師子漆之如羅㬋羅每盆供日出之寺中
彌勒殿齊公寢堂也東廊北靣楊岫之畫鬼神齊公
嫌其筆蹟故止一宿
辭僧房連句古畫思厓嶺上方疑傳嵓蝶閑移忍草
蟬曉掲髙杉(柯)香字消芝印金經發茞凾井通松底
脉書坼洞中緘(繼)
小小冩真連句如生小小真猶自未棲塵(夢)䄖袂將
離座斜柯欲近人(柯)昔時知出衆情寵古撗陳(繼)不
遣逰張巷豈教窺宋鄰(夢)庾樓吹笛裂弘閣賞歌新
蟬怯纎腰歩蛾驚半額嚬(繼)圖形誰有術買笑詎辭
貧(柯)複隴迷村徑重泉隔漢津(夢)同心知作羽比目
定為鱗(繼)殘月巫山夕餘霞洛浦晨
平康坊菩薩寺佛殿東西障日及諸柱上圖畫是東
廊跡舊鄭法士畫開元中因屋壞移入大佛殿内北
壁食堂前東壁上吴道玄畫智度論色偈變偈是吴
自題筆跡遒勁如磔鬼神毛髪次堵畫禮骨仙人天
衣飛揚滿壁風動佛殿内後壁吴道子畫消灾經事
樹石古嶮元和中上欲令移之慮其摧壞乃下詔擇
畫手冩進佛殿内槽壁維摩變舍利佛角膝而轉元
和末俗講僧文淑裝之筆蹟盡矣故興元鄭公尚書
題此壁僧院詩曰但慮彩色汚無虞臂　肥置寺碑
隂彫飾竒巧相傳鄭法士所起様也初㑹覺上人以
利施起宅十餘畝工畢釀酒百石列鉼甕於兩廊下
引吳道玄觀之因謂曰檀越為我畫以是賞之吴生
嗜酒且利其命欣然而許予以蹤跡似不及景公寺
畫中三門内東門神善繼云是吴生弟子王耐児之
手也
辭書事連句悉為無事者任被俗流憎(夢)客異子時
客僧非出院僧(柯)逺聞踈牖磬曉辨宻籠燈(繼)歩觸
珠幡響吟窺鉢水澄(夢)句饒方外趣逰愜社中朋(柯)
静裏巳馴鴿齋中亦好鷹(繼)金塗筆是褧彩溜紙非
曾(人/昇上)錫杖已尅鍜田衣從壞塍(柯)占牀暫一脅巻
箔頼長肱(繼)佛日初開照魔天破幾層(柯)况中陳秘
計論處正燒燈(繼)勇帶綻針石危防丘井籐
宣陽坊奉慈寺開元中虢國夫人宅安禄山偽置百
官以田乾真為京兆尹取此宅為府後為郭曖駙馬
宅今上即位之初太皇太后為昇平公主追福奏置
奉慈寺賜錢二十萬綉幀三車抽左街十寺僧四十
人居之今有僧惟則以七寳木摹阿育王舍利塔自
明州負來寺成後二年司農少卿楊敬之小女年十
三以六韻成詩題此寺自稱關西孔子二十七代孫
字德麟警句云日月金輪動旃檀碧樹秋塔分鴻雁
翅鐘掛鳯凰樓事因見勑賜衣
光宅坊光宅寺本官蒲萄園中禪師影堂師號惠中
肅宗上元二年徴至京師初居此寺詔云杖錫而來
京師非逺齋心巳乆副朕虚懷
辭中禪師影堂連句名下固無虚敖曹貌嚴毅洞逹
見空王圓融入佛地(繼)一言當要害忽忽醒諸醉不
動湏彌山(如湏彌/一云不動)多言辯無匱(夢)坦率對萬乘偈
荅無所避爾如毗沙門外形如脫履(柯)但以理為量
不語恠力事木石催貢髙慈悲引貪恚(人/昇上)當時乏
支許何人契深致隨冝詎說三直下開不二(柯)
翊善坊保夀寺本髙力士宅天寳九載捨為寺初鑄
鍾成力士設齋慶之舉朝畢至一擊百千有規其意
連擊二十杵經藏閣規創危巧二塔火珠受十餘斛
河陽從事李涿性好竒古與僧智増善嘗俱至此寺
觀庫中舊物忽於破瓮中得物如被幅裂汚坌觸而
塵起涿徐視之乃畫也因以縣圖三及縑三十獲之
令家人裝治之大十餘幅訪於常侍栁公權方知張
萱所畫石橋圖也玄宗賜髙因留寺中後為鬻畫人
宗收言於左軍尋有小使領軍卒數十人至宅宣勑
取之即日進入先帝好古見之大悅命張於廬韶院
寺見有先天菩薩幀本起成都妙積寺開元初有尼
魏八師者常念大悲呪雙流縣百姓劉乙意鬼年十
一自欲事魏尼尼遣之不去嘗奥室立禪嘗白魏云
先天菩薩見身此地篩灰於庭一夕有巨跡數尺輪
理成就因謁畫工隨意設色悉不如意有僧楊法成
自言能畫童兒常合掌仰然後指授之以匠十稔五
方後素先天菩蕯几二百四十首首如塔勢分臂如
意蔓其牓子有一百四十日鳥樹一鳳四翅水肚樹
所題深恠不可詳悉畫様凡十五巻栁七師者崔寜
之甥分三巻往上都流行時魏奉古為長史進之後
因四月八日賜髙力士今成都者是其次本
辭先天幀讃連句觀音化身厥形孔恠胣腦滛厲衆
魔膜拜(繼)指夢鴻紛膀列區界其事明張何不可觧
(柯)閻河德川大士先天衆象參羅暾暾田田(夢)百億
花發百千燈燃膠如終澤浩汗連綿(繼)熖摩界戚洛
迦苦霽正念販依衆如青􁬚(柯)戾滓可汰癡膜可蛻
稽首如空晬容若睇(繼)闡提墨師覩而靣之寸念不
生未遇乎而(柯)
宣陽坊静域寺本太穆皇后宅僧寺云三階院門外
是神堯皇帝射孔雀處禪門内外逰目記云王昭隱
畫門西裏面和修吉龍王有靈門内之西火目藥义
义及北方天王甚竒猛門東裏面賢門也野义部落
鬼首上蟠蛇汗烟可懼東廊樹石嶮恠髙僧亦恠西
廊万菩薩院門裏南璧皇甫軫畫鬼神及鵰鵰勢若
脫軫與吳道玄同時吴以其藝逼巳募人殺之万菩
薩堂内有寳塔以少金銅塔數日飾之大厯中將作
劉監有子合手出胎七嵗念法華經及卒焚之得舍
利數千粒分藏於金銅塔中善繼云合是釗銛佛殿
東廊有古佛堂其地本雍村堂中像設悉是石作相
傳云隋恭帝終此堂
惣三階院連句宻宻助堂堂隋人歌檿桑雙鶻摧孔
雀一矢隕貪狼(柯)百歩望雲立九規看月張獲蛟􁀄
破浪中乙漫如墻(繼)還似貫金皷更疑穿石梁因添
挽河力為滅射天狂(何)絶藝却南牧英聲來鬼方麗
電何足敵殪豕未為長(懲)龍臂勝猿臂星芒超箭芒
虚誇絶髙鳥垂拱議明堂(柯)
崇義坊招福院本日正覺國初毁之以其地立第賜
諸王睿宗在藩居之乹封二年移長寜公主佛殿於
此重建此寺
贈諸上人連句飜了西天偈燒餘𣑽字香撚眉愁俗
客反頰背殘陽(柯)州號唯思沃山名秪記匡辯中摧
世智定裏破魔强(繼)許叡禪心徹湯休詩思長助吟
疎磬斷乆語貫珠妨(柯)乗興書芭葉閑來入豆房漫
題存古壁恠畫匝長廊(繼)
招國坊崇濟寺寺内有天后織成綾龍披襖子及綉
衣六事東廊從南第二院有宣律師製袈裟堂曼殊
堂有松數株甚竒
辭宣律和尚袈裟絶句善繼云共覆三衣中夜寒披
時不鎮尼師壇無因蓋得龍宫地畦裏塵飛葉相殘
和前云南山披時寒夜中一角不動毗嵐風何人見
此生慙愧斷續猶應䕶得龍
竒松二十字杉松何相疎榆栁方逈屑無人檀談柄
一枝不敢折(柯)中庭苔蘚深吹余鳴佛禽至於槯折
枝凡草猶避隂(繼)僻徑根從露閑房枝任侵一株風
正好來助碧雲吟(夢)時時掃牎聲重露滴寒砌風颭
一枝　閑窺别生勢(人/昇上)偃蓋入樓妨盤根侵井窄
髙僧獨惆悵為與(嵐/燈)隔(柯)
永安坊永夀寺三門東吴道子畫似不得意佛殿名
㑹仙本是内中梳洗殿貞元中有証智禪師往往靈
驗或時在張櫝蘭中若治田及夜歸寺若在金山界
相去七百里
辭閑中好閑中好盡日松為侶此趣人不知輕風度
僧語(夢)閑中好塵務不縈心坐對當牎木看移三面
隂(柯)閑中好幽磬度鍾遅巻上論題肇畫中僧姓支
(繼)
崇仁坊資聖寺净土院門外相傳吴生一夕秉燭醉
畫就中㦸手視之悪駭院門裏盧稜伽常學吴勢吴
亦授以手訣乃畫揔持三門寺方半吴大賞之謂人
曰稜伽不得心訣用思太苦其能久乎畫畢而卒中
門牎間吴畫高僧韋述賛李嚴書中三門外兩面上
層不知何人畫人物頗類閻令寺西廊北隅楊怛畫
近塔天女明睇將瞬團塔院北堂有鐡觀音辰三丈
餘觀音院兩廊四十二賢聖韓幹畫元中書賛東廊
北頭散馬不意見者如將嘶蹀聖僧中龍樹商那和
修絶妙團塔上菩薩李真畫四面花鳥邊鸞當藥菩
薩頂工莪葵尤佳塔中藏千部法華經
辭諸畫連句栢梁體吴生畫勇正㦸攅(柯)出變竒勢
千萬端(繼)蒼蒼鬼恠層璧寛(夢)覩之忽忽毛髮寒(柯)
稜伽之力所疲殫(柯)李真周昉優劣難(夢)活禽生卉
推邊鸞(柯)花房嫰彩猶未乾(繼)韓幹變態如激湍(夢)
惜者璧畫勢未殫後人新畫何汗漫(繼)
成式字柯古文昌之子慱學强記多竒篇秘籍嘗於
私第鑿池得片鐡命尺周量之笑而不言寘之宻室
時窺之則有金書二字報十二時也
成式愽物類此終太常少卿
成式與温庭筠雲籃紙詩序曰予在九江多意造之
分送五十詩云三十六鱗充使時數畨猶得褁相思
待將袍襖重抄了盡冩襄陽播掿詞
成式酉陽雜爼云古樂府木蘭篇願駞千里明送兒
還故鄉明字多誤作鳴駞卧腹不帖地屈足漏明則
行千里又云波斯國謂象牙為白暗犀角為黒暗故
老杜有黒暗通蠻貨之句又載鬼詩二篇云長安女
兒踏春忙何處春歸不斷腸舞袖弓彎渾忘却蛾眉
空帶九秋霜又云流水姢姢芹發牙織鳥雙飛客還
家荒村無人作寒食殯宫空對棠梨花
酉陽雜爼云一夕予坐客牙送連句為煩乃命工取
細斑竹以白金鎻首如茶挾以遞聯名之予在城時
常與客連句初無虛日小酌求狎或窮韻相角或押
惡韻或煎茗一椀為八韻詩謂之雜連若志於不杇
則汰揀穩韵無所得輒巳謂之苦連連時共押平聲
好韻不僻者出於竹簡謂之韻牒出城忘携行坐客
句枝韻牒之語必為好事者所傳矣因説故相牛公
楊州賞秀才蒯希逸詩蟾蜍醉裏破蛺蝶夢中殘每
坐吟之予因請坐客各吟近日為詩者佳句有吟賈
島舊國别多日故人無少年馬戴猿啼洞庭樹人在
木蘭丹又骨銷金鏃在有吟僧無可河來當塞斷(盡/一日)
山(岸/一日)逺與沙平又開門落葉深有吟張祐河流側
讓闗(山/一日)又泉聲到池盡有吟僧靈凖詩晴看漢水
廣秋覺峴山髙吟朱景玄塞鴻先秋去邉草入夏生
予吟上都僧元礎守隔殘潮去又採藥過泉聲又林
塘秋半宿風雨夜深來予識蜀中客龎李予每云寒
雲生易滿秋草長難髙
成式有漢上題襟十巻
光風亭夜宴妓有醉毆者温飛卿曰若狀此便可以
疻靣對捽胡成式乃曰捽胡雲彩落疻靣月痕消又
曰擲履仙鳬起撦衣蝴蝶飄羞中含薄怒嚬裏帶余
嬌醒後猶攘腕歸時更折腰狂夫自纓絶眉勢倩誰
描韋蟾云争揮鈎弋手競聳踏徭身傷頰詎關舞捧
心非効嚬飛卿云吳國初成陣王家欲觧圍拂巾雙
雉呌飄瓦兩鴛飛
唐詩紀事巻第五十七
唐詩紀事巻第五十八
　　温庭皓　韋蟾　李敬芳　李溟
　　李郢　韓琮　劉滄　栁棠
　　賀蘭朋吉　崔珏　李洞　長孫翺
　　崔櫓　曹唐　于武陵　霍㧾
　　劉魯風　盧尚卿
　　　温庭皓
尚書東苑公鎮襄陽成式庭皓蟾皆其從事上元唱
和詩各三篇成式詩云風杪影凌亂露輕光陸離如
霞散仙掌似燒上峨嵋道樹千花發扶桑九日移因
山成衆象不復藉蟠螭
踴出多寳塔往來飛錫僧分明三五月傳照百千燈
馴狖移髙柱慶雲遮半層夜深寒焰白猶自綴金繩
磊落風初定輕明雲乍妨疎中搖月彩繁處雜星芳
火樹枝柯宻燭籠鱗角張窮愁讀書者應得假餘光
庭皓詩云一峰當勝地萬㸃照嚴城勢異崑岡發光
疑玄圃生焚書翻見字舉燧不招兵况遇新春夜何
勞秉燭行
九枝應並耀午夜思潜然景集青山外萤分碧草前
輝華侵月影歴亂冩星躔望極髙樓上搖光滿綺延
春山收暝色爝火集余輝麗景饒紅熖祥光出翠微
白榆行自比青桂影相依唯有偷光客追逰欲忘歸
庭皓咸通中為徐州崔彦曾幕府龎勛反以刅脇廷
皓使為表求節度使倨答曰我豈以筆硯事汝耶其
速殺我遂遇害廷皓梅詩云一樹寒林外何人此地
栽春光先自煖陽艷暗相催曉覺霜添白寒迷月借
開餘香低惹䄂墮蘃逐流杯零落移新暖飃揚上故
臺雪繁鸎不識風裊蝶空廻羗吹應愁起征徒異渴
來莫貪題詠興商鼎待塩梅
　　　韋蟾
上元唱和詩云新正圓月夜尤重看燈時累塔嫌沙
細成文訝筆遲歸牛疑燧落過鴈悮書遺生惜蘭膏
燼還為隔嵗期
舉燭光纔起揮毫勢競分㸃時驚墜石桃處接崩雲
辭異秦丞相銘非竇冠軍唯愁殘熖落逢玊亦俱焚
多寳神光動生金瑞色浮照人低入郭伴月夜當樓
熏穴應無取焚林固有求夜䦨陪玉帳不見九枝留
蟾簾問鄂州罷賔僚祖餞蟾曾書文選句云悲莫悲
兮生别離登山臨水送將歸以牋毫授賔從請續其
句逡廵有妓泫然起曰某不才不敢染翰欲口占兩
句韋大驚異令隨念云武昌無限新栽栁不見楊花
撲面飛座客無不嘉歎韋令唱作楊栁枝詞
蟾為尤丞至長樂驛見李湯給事題名題其側曰渭
水春山照眼明希仁何事寡詩情只應學得虞姬婿
書字才能記姓名
蟾字隱珪下杜人大中七年進士登第初為徐商掌
書記終尚書左丞梅詩云髙樹臨溪艷低枝隔竹繁
何須是桃李然後欲忘言擬折䰟先斷須看眼更昏
誰知南陌草却解望王孫
題僧壁云一竹横簷挂淨巾竈無烟火地無塵剃頭
未必知心法要且閑於名利人叚成式和云有僧支
頰撚眉毫起就夕陽磨剃刀到此既知閑處樂俗心
何啻九牛毛
送盧潘尚書之靈武云賀蘭山下果園成塞北江南
舊有名水木萬家朱戸暗弓刀千隊鐡衣鳴心源落
落堪為將膽氣堂堂合用兵却使六畨諸子弟馬前
不信是書生
贈商山僧云啇嶺東西路欲分兩間茅屋一溪雲師
言耳重知師意人是人非不欲聞
　　　李敬方
天台閑望云天台十二旬一片雨中春林果垂楊盡
山苖半夏新陽烏暗展翅隂餽夜飛輪坐兾無雲物
分明見北辰勸酒云不向花前醉花應解笑人只憂
連夜雨又過一年春
聞髙侍郎卒貶所云京西髙院長直氣似吾徒走馬
論邉備飛聲感廟謨官移人未察身没事多符寂寞
他年後名編野史無
遣興云果窺丹竈鶴莫羡白頭翁日月仙壺外筋骸
藥臼中雲歸無定所鳥跡不留空何必勞方寸嶇﨑
問逺公
汴河直進舩云汴水通淮利㝡多生人為害亦相和
東南四十三州地取盡脂膏是此河
字中䖍登長慶進士第大和中為歙州刺史大中時
顧陶集唐詩類選云李歙州敬方才力周備興比之
間獨与前軰相近家集三百首簡擇律韻八篇而已
雖前後􁭭絶或畏多言而典刑具存非敢避棄
　　　李溟
喬木掛斗色水驛壞門開向月片帆去背雲行鴈來
晚年名利跡寜免路岐哀前計不能息若為玄鬢廻
(題/無)溟以是詩得名張為取作主客圖
賈島送溟謁宥州李權使君云英雄典宥州迢逓苦
吟遊風宿驪山下月斜㶚水流去時初落葉廻日定
無秋太守携才子看鵬百尺樓
　　　李郢
重陽日寄浙東諸從事云野人多病門長掩荒圃重
陽菊自開愁裏又聞清笛怨望中難見白衣來元瑜
正及從軍樂寗戚誰憐叩角哀紅斾紛紛碧江暮知
君醉下望郷臺
奉陪裴相公重陽日游安樂池亭云絳霄輕靄翊三
台嵇阮情懷管樂才蓮沼昔爲王儉府菊籬今作孟
嘉盃寜知北闕元勲在(北闕大第/漢賜蕭何等)却引東山臼客
來自笑吐茵還酩酊日斜空從綘衣廻
和湖州杜員外冬至日白蘋州見憶云白蘋亭上一
陽生謝眺新裁錦繡成千嶂雪銷溪影緑幾家梅綻
海波清已知鷗鳥長來狎可許汀洲獨有名多愧龍
門重招引即抛田舍棹舟行
贈羽林將軍云虬髯顦顇羽林郎曽入甘泉侍玉皇
鵰没夜雲知御苑馬隨仙仗識天香五湖刼去孤舟
月六國平來兩鬢霜唯有桓伊江上笛卧吹三弄送
殘陽
上裴晉公詩云四朝憂國鬢如絲龍馬精神海鶴姿
天上玊書傳詔夜陣前金甲受降時曾經庾亮三秋
月下盡羊曇兩路碁惆悵臼堂扄緑野夕陽無限鳥
飛遲
江亭春霽云江籬漠漠荇田田江上雲亭霽景鮮蜀
客帆檣背㱕鷰楚山花木怨啼䳌春風掩映千門栁
晚色凄寒萬井烟金磬泠泠水南寺上方僧室翠微
連
寒食逺望云舊墳新隴哭多時流世都堪幾度悲烏
鵲亂啼人未逺野風吹散白棠棃
七夕寄張氏兄弟云新秋牛女㑹佳期紅粉筵開玊
饌時好與檀郎記花朶莫教清曉羡珠絲
七夕云烏鵲橋頭雙扇開年年一度過河來莫嫌天
上稀相見猶勝人間去不回欲减烟花饒俗世暫煩
烟月掩粧臺别時舊路長清淺豈肯離　似死灰
中元夜詩云江南水寺中元夜金粟欄邉見月娥紅
燭影廻仙態近翠環光動見人多香飄彩殿疑蘭麝
霧遶輕衣雜綺羅湘水夜空巫峽逺不知歸路欲如
何
字楚望大中進士終於御史
郢有詩云江風徹曙不成睡二十五聲秋㸃長最為
警絶劉光逺載於金華子
李義山汴上送郢之蘇州云人髙詩苦滯夷門萬里
梁王有舊園烟幌自應憐白紵月樓誰伴詠黄昏露
桃塗頰依苔井風栁誇腰住水村蘇小小墳今在否
紫蘭香逕與招魂
杜牧之湖南正初招郢云行樂及時時巳晚對酒當
歌歌不成千里暮山重疊翠一溪寒水淺深清髙人
以飲為忙事浮世除詩盡强名看着白蘋芽欲吐雪
舟相訪勝閑行
方千贈李郢端公非唯孤峭與世絶吟處斯須能變
通物外搜羅歸大雅毫端剪削有餘功山川正氣侵
靈府雪月清輝引惠風别得人間上昇術丹霄路在
五言中
郢子興字魯珍生於南海尤能詩每一篇成必鱠炙
人口後登甲科
　　　韓琮
春愁篇云金烏長飛玉兎走青鬢長青古無有秦娥
十六語如絲未解貪花惜楊栁吳魚嶺(無/鴈)消息氷盻
蘭情别來乆勸君年少莫逰春暖風遲日濃如酒
詠馬云曽經伯樂識長鳴不似龍行不敢行金垀未
登嘶若是鹽車猶駕痩何驚難逢王濟知音癖欲就
燕昭買駿名早晚飛黃引同皁碧雲天上作鸞鳴
暮春送客云緑暗紅稀出鳯城暮雲樓閣古今情行
人莫聼宫前水流盡年光是此聲
駱谷晚望云秦川如畫渭如絲去國還郷一望時公
子王孫莫來好嶺花多是斷腸枝
二月二日逰洛源云舊苑新晴草似苔人還香在踏
青開今朝此地成惆悵已後逢春更莫來
公子行云紫袖長衫色銀蟬半臂花帶粧盤水玊鞍
綉坐雲霞别殿承恩澤飛龍賜渥洼控羅青裊轡鏤
象碧熏葩意氣催歌舞䦨珊走鈿車袖彰雲縹緲釵
轉鳳欹斜珠巻迎歸箔紅籠晃醉紗唯無難夜日不
得似仙家
字代封大中中為湖南觀察使待將士不以禮宣宗
時為都將石載順等所逐
　　　劉滄
中秋夜翫月詩云中秋郎月静天河烏鵲南飛客恨
多寒色滿牕明枕簟清光凝露拂烟蘿桂枝斜漢流
靈魄蘋葉微風動細波此夜空庭聞木葉蒹葭霜積
鴈初過
與僧話舊云巾舄同時下翠微舊逰因話事多違南
朝古寺幾僧在北嶺空林唯鳥歸莎徑晚烟凝竹塢
石池香色染苔衣此來相見又相别即是闗河朔㕍
飛
經煬帝行宫云此地曾經翠輦過浮雲流水竟如何
香消南國美人盡怨入東風芳草多殘栁宫前空露
葉夕陽川上浩烟波行人遥起廣陵思古渡月明聞
棹歌
咸陽懷古云經過此地無窮事一望凄然感廢興渭
水故都秦二世咸陽秋草漢諸陵天空絶塞聞邉㕍
葉盡孤村見夜燈風景蒼蒼多少恨寒山半出白雲
層
長洲懷古云野燒空原盡狄灰吴王此地有樓臺千
年事往人何在半夜月明潮自來白鳥影從江樹没
清猿聲入楚雲哀停車日晚薦蘋藻風静寒塘花正
開
滄字藴靈大中進士也
　　　栁棠
東川栁棠應進士舉才思優贍楊尚書汝士作鎮日
以一巨魚飲之棠不即飲楊公以詩戯之曰文章謾
道能吞鳳盃酒何曾解喫魚今日梓州張社㑹應須
遭這老尚書棠曰未向燕臺逢厚礼幸因社㑹接餘
歡一魚喫了終無愧鵾化為鵬也不難初棠與馮戡
善棠及第後戡與詩曰桃花浪裏成龍去竹葉山頭
退鷁飛棠每於東川席(狂/上)縱日甚詩忤楊公云莫言
名位未相儔風月何曽阻獻酬前軰不須輕後輦靖
安今日在衡州靖安李宗閔尚書與楊公中外昆弟
東川益怒為書讓其座主髙諎侍郎曰栁棠者兇悖
囂傲識者悪之狡過者仲容才非犬子且膺門之貴
豈宜有此生乎二公以書往返詰難棠不任憂愓其
後叅越嶲軍事而卒
　　　賀蘭朋吉
客舍喜友人相訪云荒居無四隣誰肯訪來頻古樹
秋中葉他郷病裏身㕍聲風送急螢影月流新獨為
成名晚多慙見友人
賈島寄朋吉云往往東林下花香似火焚故園從小
别夜雨近秋聞
野菜連寒水枯株簇古墳泛舟同逺客尋寺入幽雲
斜日扉多掩荒田徑細分相思蟬幾䖏偶坐蝶成群
㑹宿曽論道登髙省議文苦吟遥可想邉葉向紛紛
島又有夜喜賀蘭三見訪詩云漏鍾仍夜淺時節欲
秋分泉䀨棲松鶴風除翳月雲踏苔行引興枕石卧
論文即此尋常静來多祗是君
　　　崔珏
岳陽樓晚望云乾坤千里水雲間釣艇如萍去復還
樓上北風斜巻席湖中西日倒衘山懷莎有恨騷人
往鼓瑟無聲帝子閑何事黄昏尚凝睇數行烟樹接
荆蠻
哭李商隠云成紀星郎字義山適歸黄壤抱長歎詞
林枝葉三春盡學海波瀾一夜乾風雨已吹燈燭滅
姓名長在齒牙寒應逰物外攀琪樹便着霓裳上玉
壇
水精枕云千年積雪萬年氷掌上初擎力不勝南國
舊知何處得北方寒氣此中凝黄昏轉燭螢飛沼白
日褰簾水在簮蘄簟蜀琴相對好裁詩乞與滌煩襟
鴛鴦云翠鬛紅毛舞落暉水禽情似此禽稀暫分烟
島猶廻首秪過寒塘亦並飛映霧乍迷金殿冷逐梭
齊上玊人機採蘭無恨蘭橈女笑指中流候爾歸
珏作太魏公幕與副車袁充常侍不叶公俱薦之於
朝珏拜芸閤讐校㑹有客以絲桐詣公心善之欲振
其名命以所乘馬迎珏賞之公為客請一篇珏因以
發其憤詩云　云七條絃上五音寒此藝知音自
古難唯有河南房次律始終憐得董庭蘭(恚/公大)
珏字夢之登大中進士第
李義山送珏往西川云年少因何有旅愁欲為東下
更西逰一條雪浪吼巫峽千里火雲燒益州卜肆至
今多寂寞酒爐從古擅風流浣花牋紙桃紅色好好
題詩詠玊鈎
　　　李洞
上崇賢曹郎中云閑坊宅枕穿宫水聽氷分衾盡蜀
僧藥杵聲中搗殘夢茶鐺影裏煮孤燈刑曹樹䕃千
年井華岳樓開萬里氷詩句變風官漸緊夜濤春盡
海邉藤
子規詩云萬古瀟湘汲上雲化為流血杜䳌喀長疑
啄破青山色只恐啼穿白月輪花落玄宗歸蜀道雨
飛工部宿江津聲聲猶恐聒君耳不見千愁一甑塵
洞唐諸王孫也常逰西川慕賈浪仙為詩鑄銅像其
儀事之如神洞為終南山詩二十韻句有殘陽髙照
蜀敗葉逺浮涇復曰􁜤竹烟嵐凍偷湫雨雹腥逺平
丹鳳闕冷射五侯㕔贈司空侍郎云馬饑飡落葉鶴
病曬殘陽又曰巻箔清谿月敲松紫閤書又送僧云
越講迎騎象蕃齋懴射鵰上髙僕射曰征南破虜漢
功臣提劔歸來萬里身閑倚凌雲金柱看形容消痩
老於真復曰藥杵聲中搗殘夢茶鐺影裏煮孤燈送
人歸東南云島嶼分諸國星河共一天時人但誚其
僻澁而不能貴其竒峭唯吴子華深知之子華才力
浩大八面受敵以韻著稱(刄/游)頗攻騷雅嘗以百篇示
洞洞日大兄所示百篇中有一聯絶唱西昌新亭曰
暖漾魚遺子晴逰鹿引麛子華不怨所鄙而喜所許
洞三榜裴公第二榜䇿夜簾前獻詩公道此時如不
得昭陵慟哭一生休尋卒蜀中裴公無子人謂屈洞
所致裴公贄也洞慕賈島鑄其像頂戴常念賈島佛
(夢/北)
洞終南山詩云關内平田窄東西截杳㝠雨侵諸縣
黒雲破九門青暫看猶無暇長栖信有靈古苔先漬
斗積霧夜昏螢怒恐撞天漏深疑隠地形盤根連北
岳轉影落南溟窮穴何山出遮蠻上國寜殘陽髙照
蜀敗葉逺浮涇􁜤竹烟嵐凍偷湫雨雹腥閑房僧灌
頂浴澗鶴爲翎梯滑危縁索雲深静唱經放泉經鹿
睡聞磬得人醒踏逐神仙宅敲開洞府扄碁殘秦士
局字缺晉公銘一谷𠢐開午孤峰聳起丁逺平丹鳯
闕冷射五侯㕔万丈氷哜折千尋樹影亭望中仙島
動行處月輪馨疊石移臨砌研膠潑上屛明時獻君
夀不假老人星
送僧逰南海云春往海南邉秋閒半路蟬鯨吞洗鉢
水犀觸㸃燈舩島嶼分諸國星河共一天長空却歸
日松偃舊房前
賦得送賈島調長江云敲爐吟雪月謫出國西門行
傍長江影愁深汨水魂印携過燒寺琴典在花村飢
食山松子誰知賈傳孫
題維摩暢林居云諸方逰幾臈五夏五峰銷越講迎
騎象蕃齋懴射鵰冷笻書雪倚枯櫟畫雲燒從此西
林老瞥然三万朝
鄭谷哭洞詩云自聞東蜀病唯我㝡關情若近長江
死想君勝在生(浪仙詩/李生酷愛)瘴蒸丹旄濕燈隔素帷清
塜樹僧栽後新蝉一兩聲
　　　長孫翺
長孫翺朱慶余各有宫詞翺詞曰
一道甘泉接御溝上皇行處不曾秋誰言水是無情
物也到宫前咽不流
朱曰寂寂花時間院門美人相對泣瓊軒含情欲説
宫中事鸚鵡前頭不敢言
　　　崔櫓
春晚岳陽城言懷云煙花零落過清明異國光隂老
客情雲夢夕陽愁裏色洞庭春浪坐來聲天邉一與
舊山别江上幾看芳草深獨凭欄杆意(冩/難)暮笳鳴軋
調孤城
華清宮詩云銀河漾漾月輝輝樓礙星邉織女機横
玊呌雲清似水滿空霜逐一聲飛
障掩金鷄蓄禍機翠華西拂蜀雲飛珠簾一閉朝元
閣不見人歸見燕歸
草遮回蹬絶鳴鑾雲樹深深碧殿寒明月自來還自
去更無人倚玉欄杆
門橫金鎻悄無人落日秋聲渭水濵紅葉下山　寂
寂濕雲如夢雨如塵
櫓慕杜紫微為詩櫓才情麗而近蕩有無機集三百
篇尤能詠物如梅花詩曰强半痩因前夜雪數枝愁
向晚天來復曰初開已入雕梁畫未落先愁玉笛吹
山鵲詩曰雲生柱礎降龍地露洗林巒放鶴天蓮花
詩云無人解把無塵袖盛取殘香盡日憐櫓有酒失
於䖍州陸郎中肱以詩謝之日醉時顛蹶醒時羞麴
蘖推人不自由叵耐一雙窮相眼不堪花卉在前頭
出摭言
櫓大中時進士也
山路見花詩曰曉紅初折露香新獨立空山冷笑春
春意自知無主惜恣風吹逐馬蹄塵
岸梅云含情含怨一枝枝斜壓漁家短短籬惹袖尚
餘香半日向人如訴雨多時初開偏稱雕梁畫未落
先愁玉笛吹行客見來無去意解帆烟浦爲題詩
　　　曹唐
暮春戱贈吳端公云年少英雄好丈夫大家望拜漢
金吾閑眠曉日聼鶗鴂笑倚春風杖轆轤深院吹笙
從漢婢静街調馬任奚奴牡丹花外簾鈎下獨凭紅
肌捋虎鬚
病馬云緑耳何年别渥洼病來顔色半泥沙四蹄不
鑿銀砧裂雙眼慵開玉燭斜墮月兎毛輕蔛蔌失雲
龍骨痩牙槎平原好放無人放嘶向東風苜蓿花
嘗寓江陵佛寺寺有亭沼唐得句曰水底有天春漠
漠人間無路月茫茫明日還坐沼上有二婦人素裳徐
徐步詠所吟詩唐廹而訊之不應未十歩而沒數日
唐亦殂竟不成名
簫聲欲盡月色苦依舊漢家宫樹秋(句/逰仙)看却龍髯
攀不得九霞零落鼎湖宫(句)一曲哀歌茂陵道漢家
天子塟秋風(句)誰知漢武無仙骨滿竈黃金成白烟
(句)右張為取作主客圖
唐字堯賔桂州人初為道士後為使府從事咸通中
卒作逰仙詩百餘篇其友人曰堯賔曽作鬼詩唐曰
何也日井底有天春寂寂人間無路月茫茫非鬼詩
而何唐大哂逰仙詩今見一絶云静節先生幾代孫
青娥曽　玉郎魂春風流水還無頼偷放桃花出洞
門唐詩属對清切如鷓鴣思起歌聲動鴝鵒身翻舞
袖齊斬蛟青海上射虎黒山頭此類頗多
　　　于武陵
孤雲詩云南北各萬里有雲心更閑因風離海上伴
月到人間洛浦少髙(佳/一作)樹長安無舊山徘徊不可
住漠漠又東還
客中云楚人歌竹枝逰子淚沾衣異國久為客寒宵
頻夢歸一封書未返千樹葉皆飛南度洞庭水更應
消息稀
長信宫云簞凉秋氣初長信恨何如拂黛月生指理
髪雲滿梳一從悲畫扇幾度泣前魚坐聽南宫樂清
風揺翠𥚑
武陵㑹昌時詩人也
白日不西落紅塵應亦深(白)青山如有利白石亦成
塵(句)四海少年路千川無定波(句)右張爲取作主客
圖
　　　霍揔
郡樓望九華歌云樓上坐見九子峰翠雲赤日光溶
溶有時朝昏變踈宻八峰和烟一峯出有時風巻天
雨晴聚連連如弟兄陽烏生子偶成數丹鳯飬雛同
此名日日遥看機已静未離塵躅思真境子明龍駕
騰九垓陵陽相對空崔嵬玉漿瑶草不可見自有神
仙風馬來
武元衡嘗有送揔詩云瑟絲簫管怨津樓三奏行人
醉不留别後相思江一㟁落花飛處杜䳌愁
揔咸通時為池州刺史
　　　劉魯風
魯風江西投謁所知頗為典客所阻因賦一絶曰萬
巻書生劉魯風烟波萬里謁文翁無錢乞與韓知客
名紙毛生不肯通
魯風張又新客也又新水記曰子刺九江有客李滂
門士劉魯風
自正元後唐文甚振以文學科第為一時之榮及其
弊也士子豪氣罵吻逰諸矦門諸侯望而畏之如劉
魯風姚嵓保栁棠平曽之徒其文皆不足取余故載
之者以見當時諸侯爭取譽於文士此盖外重内輕
之牙蘖如李益者一時文宗猶曰感恩知有地不上
望京樓其後如李山甫軰以一名第之失至挾方鎮
刼宰輔則又有甚焉者矣一篇一韻初若虚文而治
亂之萌係焉余以是知其不可忽也
　　　盧尚卿
咸通十一年以龎勛盗據徐州乆屯戌卒連年飛輓
物力方虛因詔權亭貢舉一年是嵗尚卿自至闕聞
詔而廻乃賦東歸詩曰九重丹詔下塵埃深瑣文闈
罷選才桂樹放教遮月長杏園終待隔年開自從玉
帳論兵後不許金門諌獵來今日㶚陵橋上過門人
應笑臘前廻
尚卿至僖宗中和二年始登第於蜀
唐詩紀事巻第五十九
　　薛瑩　禇載　汪遵　蕭遇
　　盧渥　李訥　崔元範　楊知至
　　封彦卿　盧鄴　髙湘　盧溵
　　滕倪　林傑　李明逺　李章武
　　郭圓　薛逢　張洪靖　韓察
　　崔恭　崔公信　陸湹　胡証
　　髙銖　張賈
　　　薛瑩
中秋月云三十六旬盈復缺百年堪喜又堪傷勸君
莫惜登樓望雲放嬋娟不乆長
　　　禇載
雲詩云盡日看雲首不廻無心都大似無才可憐光
彩一片玊萬里青天何處來賀趙觀文重試及第云
一枝仙桂兩回春始覺文章可致身已把色絲要上
第又將彩筆冠群倫龍泉再淬方知利火浣重燒轉
更新今日街頭看御牓大能榮耀苦心人
案觀文乾寜二年崔凝下第八人登第是年命陸辰
重試而觀文為牓首􁕁
陸威為郎官載以文投獻數字犯其家諱威因矍然
載尋以牋致謝曰曹興之圖畫雖精終慙誤筆殷浩
之矜持太過翻逹空函
載字厚之登乾寜進士第
　　　汪遵
五湖詩曰巳立平吳覇越功片帆高颺五湖風不知
戰國縱橫者誰似陶朱得始終
澠池云西秦北趙各稱高池上張筵列我曹何事君
王親擊缶相如有劔可吹毛
函谷關云脫禍東奔壯氣催馬如飛電勢如雷當時
若不輕彈鋏那得關門夜半開
遵㓜爲吏許棠應二十餘舉遵猶在胥徒善爲絶句
詩而深晦宻一旦辭役就貢㑹棠送客至㶚滻間遇
遵於途訊曰何事至京遵曰就貢棠怒曰小吏無禮
後遵成名五年棠始登第
秦築長城比鐡牢蕃戎不敢過臨洮雖然萬里連雲
際爭及堯階三尺髙遵長城詩也得名於時
遵宣城人登咸通七年進士第許棠其郷人也水泉
花木好髙樹嵩少縱橫滿目前惆悵人間不平事今
朝身在海南邉遵題李太尉平泉莊詩也
　　　蕭遇
春詩云南國韶光早春風送臈來水堤烟報栁山寺
雪驚梅練色鋪江晚潮聲逐渚廻青旗問沽酒何處
撥寒醅
蕭與韋保衡同年登第保衡以幸進而蕭自摽致衡
衘之既相椅蕭之失貶播州司馬途經三峽月夜賦
詩自悼懼其見害若有人告曰公其勿憂余當爲禁
禦蕭後爲相
　　　盧渥
渥字子章軒冕之盛近代無比伯仲四人咸居顯列
乾符初母憂服闋渥自前中書舍人拜陜府觀察使
弟紹前長安令除給事中弟沅自前集賢校理除左
拾遺弟沼自畿尉遷監察御史詔書疊至士族榮之
及赴任陜郊洛城自居守分司朝臣已下牙設祖筵
洛城為之一空都人聳觀亘數十里渥題嘉祥驛詩
曰交親榮餞洛城空秉鉞戎裝上將同星使自天丹
詔下雕鞍照地數程中馬嘶静谷聲偏響斾映晴山
色更紅到後定知人易化滿街棠樹有遺風
渥在舉場甚有時稱曾於滻水逆旅遇宣宗微行意
其貴人歛身避之帝呼與相見乃自稱進士盧渥帝
請詩巻袖之而去它日對宰臣語及盧渥今主司擢
第宰臣問渥與主上有何階縁渥具陳其由時亦不
以為忝
渥應舉之歳偶臨御溝見一紅葉葉上有絶句置於
巾箱或呈於同志及宣宗放宫人初下詔許從百官
司吏獨不許貢舉人盧後一任范陽獲其退宫覩紅
葉而吁藏巾篋驗其書無不驚訝詩曰水流何太急
深宫盡日閑慇懃謝紅葉好去到人間出本事詩
唐末渥自陜府㢘察入朝知舉遇巢冦犯闕不及終
場趙崇戱之曰出膓不生養主司也盖盧氏未嘗知
舉盧相携耻之㧞為主文卒不果渥終檢校司徒
　　　李訥
李尚書訥為浙東㢘使夜登越城樓聞歌曰㕍門山
上㕍初飛其聲激切召至曰去籍之妓盛小叢也時
察院崔侍御元範自府幕赴闕庭李餞之命小叢歌
餞在座各為一絶贈送之崔下句云獨向栢臺為老
吏或曰侍御鳯閤中書即其程也何老於栢臺請改
之崔不可是年秋崔鞠獄譙中乃終於栢臺之任訥
詩云繡衣奔命去情多南國佳人歛翠娥曾向教坊
聽國樂為君重唱盛叢歌
訥故侍郎建字杓直之子字敦正大中時為浙東觀
察使卒於兵部尚書
　　　崔元範
元範詩云羊公留宴峴山亭洛浦髙歌五夜情獨向
栢臺為老吏可憐林木響余聲
元範以監察御史為浙東幕府
　　　楊知至
知至詩云趙燕能歌有幾人為花回雪似含聲頻隨
御史西歸去誰伴文翁怨九春
知至時為浙東團練判官
㑹昌四年王起奏五人楊知至(汝士之子/刑部尚書)源重(午僧/故相)
(孫/孺之)鄭朴(崔永式女婿/河東節度使)楊嚴(發之弟/監察御史)竇緘(直之子/故相易)
有㫖令送所試雜文付翰林重考覆續奉
進㫖楊嚴一人宜與及第源重等四人落下知至因
以長句呈同年曰由來梁㕍與㝠鴻不合翩翩向碧
空寒谷謾勞鄒氏律長天獨遇宋都風此時泣玉情
雖異它日衘環事亦同二月春光正搖蕩無因得醉
杏園中
知至字幾之登進士第為宰相劉瞻所善擢累户部
侍郎
　　　封彦卿
彦卿詩云蓮府纔爲緑水濵(芙蓉泛緑水故有此句/庾杲之在王儉幕府似)
忽乘騘馬入咸秦爲君唱作西歌調日暮偏傷去住
人彦卿大中進士第爲浙東觀察判官户部尚書敖
之子
　　　盧鄴
鄴詩云何郎載酒别賢侯更吐歌珠宴庾樓莫道江
南不同醉即陪舟檝上京溝
鄴大中四年登第爲浙東觀察　使
　　　高湘
湘詩云謝安春渚餞袁宏千里仁風一扇清歌黛慘
時方酩酊不知父子重飛觥唐父子之學三家髙諧
子湘湜子邵子允躬崔郾子瑤唯崔氏相去只二十
年咸通末路嵓作相除不附已者十司户崔沆　州
李瀆繡州李藻費州湘髙州湘與兄湜不睦湜為中
書舍人與嵓善湘到任憤湜不巳嘗賦詩曰唯有髙
州是當家
湘字濬之鍇之子為右諌議大夫
　　　盧溵
溵詩云烏臺上客繡衣公共捧天書静境中桃朶不
須歌白苧耶溪暮雨起樵風
溵浙東處士也
　　　滕倪
滕倪苦心為新詩嘉聲早播逺之吉州謁宗人太守
郎中邁邁每吟其句云自髪不能容相國也同閑客
滿頭生又題鷺鶿障子云映水有深意見人無懼心
邁曰魏文惜陳思之學潘安褒正叔之文貴集一家
之盛如此倪逼秋試捧笈告逰留詩為别悵然曰是
必不祥倪至秋逝於啇於館舍聞者莫不傷焉倪詩
曰秋初江上别旌旗故國無家涙欲垂千里未知投
足處前程便是聽猿時誤攻文字身空老却返漁樵
計已遲羽翼彫零飛不得舟霄無路接差池
　　　林傑
林傑字智周㓜而秀異言則成文年六歳請舉童子
時父肅爲閩府大將性樂善尤好聚書又妙於手譚
當時名公多與之交及有是子益大其門㢘使崔侍
郎于函與遷職郷人榮之傑五歲父携行至王仙君
覇壇戱問童子能詩乎傑口占云羽客已登仙路去
丹爐草木盡彫殘不知千載歸何日空使時人掃舊
壇父初不謂眇歳之作遽臻於此群親益驚異遞相
傳諷自此日課所爲未幾盈軸明年遂獻唐中丞唐
既伸幅窺吟聳尓駭嘆命子弟延入學院時㑹七夕
賦乞巧詩傑援筆曰七夕今霄看碧霄牛郎織女渡
河橋家家乞巧望秋月穿盡紅絲幾百條唐嘆曰真
神童耳傑又精於琴棋草隷俱自天然不煩師授唐
因與賔從碁或全局輸者令罩之勿觸取童子來繼
終其事傑必指縱出竒往往返勝曲盡其妙時謂神
助後復業詞賦頗振聲問有仙客入壺中賦云仙客
以變化隨形逍遥放情處於外則一壺斯在入其中
則萬象俱呈飛閤重樓不是人間之狀竒花異木無
非物外之名至九歲謁盧大夫貞黎常侍植無不嘉
奬尋就賔廡日在宴筵李侍御逺趙支使格深所知
仰不捨斯須和趙支使詠荔枝詩云金盤摘下排朱
顆紅殻開時飲玉漿鄭副使立作竒童傳劉制置潼
為序以貽之至年十七方結束琴書將西邁而殂
　　　李明逺
宣宗時太僕卿韋覲以禱醮之故為女巫誣告帝知
其寃詔誅巫謫覲潘州司馬李明逺時為監察御史
有詩曰北鳥飛不到南人誰去逰天涯浮瘴水嶺外
向潘州草木春秋暮猿猱日夜愁定知遷客淚應只
對君流
　　　李章武
大和末勑僧尼試經不通者勒還俗章武為成都少
尹有山僧云禪觀有年未嘗念經今被追試前業弃
矣章武贈詩曰南宗尚許通方便何處心中更念經
好去苾篘雲水畔何山松栢不青青諭主者特免試
　　　郭圓
世傳張延賞韋臯持節劔南相代之事頗為延賞之
耻郭泗濵圓詩曰宣父從周又適秦昔賢雖少出風
塵當時甚訝張延賞不識韋臯是貴人南部新書云
韋臯見辱於張延賞崔圓受薄於李彦允皆丈人子
壻為西川交代
圓㑹昌中檢校司門外郎為劔南李固言從事
　　　薛逢(子庭珪)
逢字陶臣蒲州人㑹昌進士初與劉瑑交㑹瑑當國
有薦逢知制誥者瑑猥曰先朝以兩省官給事舍人
先治州縣乃得除逢未試州執不可乃出刺巴州而
楊收王鐸同牒署收輔政逢有詩微辭幾訕收衘之
復斥蓬綿二州刺史鐸為相又以詩訾鐸云昨日鴻
毛萬鈞重今朝山嶽一毫輕遂不見齒於秘書監題
黃花驛云孤戌迢迢蜀路長鳥鳴山舘客思鄉更看
絶頂烟霞外數樹嵓花照夕陽
元日田家云南村晴雪北村梅樹裏茅簷曉盡開蠻
榼出門兒婦去鳥飛迎路女郎來相逢但祝新正夀
對舉那愁暮景催長笑士林因管别一官輕是十年
廻
賀楊收作相詩云闕下憧憧車馬塵沉浮相次䆠逰
身湏知金印朝天客同是沙堤避路人威鳳偶時因
瑞聖應龍無水謾通神丘門不是趍時客始向窮途
學問津
逢命一道士㒵真自為賛曰裝造薛逢長一尺五寸
於是絶筆終未能續一旦忽一羽衣詣門見真讃命
筆續之云手把金鎚鑿開混沌長揖而去不知所之
逢鑿開混沌賦得名也
漢武帝詞云武帝清齋夜築壇自斟明水醮仙官殿
前童女移香案雲際金人捧露盤絳節有時還入夢
碧桃何處更驂鸞茂陵烟雨埋弓劔石馬無聲謾草
寒
　　　張洪靖
宏靖為太原節度使有山亭懷古詩云叢石依古城
懸泉灑清池髙低袤丈内衡霍相蔽虧歸田竟何因
為郡豈所宜誰能辦大野寄適聊在斯
節度判官侍御史韓察和云公府政多暇思與仁智
全為山想嵓穴引水聽潺湲軒冕迹自逸塵俗無由
牽蒼生方瞩望詎得賦歸田
節度副使檢校右散騎常侍崔恭和云髙情樂閑放
寄跡山水中朝霞鋪座右虛白貯清風潜竇激飛泉
石路躋且崇歩武有勝槩不與俗情同(梁肅文集/恭能文嘗叔)
觀察判官兼殿中侍御史崔公信和云疊石狀崖巘
翠含城上樓前移盧霍峰逺帶沅湘流瀟洒主人静
夤縁芳徑幽清輝在昏旦豈異東山逰
給事中陸瀍和云激水㵼飛瀑寄懷良在兹如何謝
安石要結東山期入座蘭蕙馥當軒松桂滋於焉悟
幽道境寂心自怡
左金吾衛大將軍胡証和云飛泉天台狀峭石蓬萊
姿潺湲與青翠咫尺當幽竒居然盡精道得以書妍
詞豈無他山勝懿此清軒墀
節度判官監察御史髙銖和云闘石類嵓巘飛流㵼
潺湲逺壑簷宇際孤鸞雉堞間何必到海岳境幽機
自閑兹焉得髙趣髙歩謝東山
尚書左丞張賈和云中庭起崖谷漱玊下漣漪丹丘
誰云逺寓象得心期豈不貴鍾鼎至懷在希夷唯當
蓬萊閣靈鳳復來儀(從姪也/賈洪靖)
節度掌書記監察御史李德裕和云嵓石在朱戸風
泉當翠樓始知峴亭賞難與清輝留余景澹將夕凝
嵐輕欲收東山有歸志亦接赤松逰
洪靖字元理元和中自宰相出為河東節度使公信
登元和元年進士第洪靖帥太原辟為掌記後以德
裕代之
以公信為觀察判官瀍登正元元年進士第
証河東人舉進士第元和十三年自振武節度使召
任金吾大將軍趙宗儒鎮河中証時建節赴振武備
桑梓里入謁持刺稱百姓獻趙公詩云詩書入京國
旌斾過郷關州里榮之(話錄/出因)退之奉酬振武胡十二
丈大夫詩云傾朝共羡寵光頻半嵗遷騰作虎臣弩
矢前驅煩縣令(停辞仕樹/一云戎笳斬)里門先下敬鄉人撗飛
玊醆家山曉逺蹀金珂塞草春自笑平生誇膽氣不
離文字鬢毛新
恭終汾州刺史銖字權仲既擢第為洪靖幕府後為
太常卿
賈為韋夏卿所知後至逹官初以侍御史為華州上
以忘言之句别之曰束簡下髙閣買符驅短轅故人
惜分袂結念醉芳罇切切别思纒蕭蕭征騎煩臨歸
無限意相視却忘言
唐詩紀事巻第五十九
唐詩紀事巻第六十
　　李節　費冠卿　劉虛白　蕭建
　　袁不約　孫緯　周祚　崔澹
　　盧頻　李廓　李頻　賈馳
　　薛能　曹鄴　裴䖍餘　陳陶
　　　李節
㑹昌季年武宗大剪釋氏巾其徒且數萬人民隷其
居容㒵於土木者沉諸水言詞於紙素者烈諸火分
命御史乗馹走天下察敢隱匿者罪之由是天下名
祠珍宇毁撤如掃天子建号之初雪釋氏之不可廢
也詔徐復之而自湖已南逺人畏法不能酌朝廷之
躰前時焚撤書像殆無遺者故雖明命復許創立莫
能得其書道林寺湘川之勝逰也有釋疏言警辯有
謀獨曰太原府國家舊都多釋祠我聞其帥司空范
陽公天下仁人我第往求釋氏遺文以惠湘川之人
冝其聽我而助成之矣即杖而北逰既上謁軍門范
陽公果諾之因四求散逸不成藴帙者至釋祠而不
見焚而副剰者又命講丐以𥙷繕缺漏者月未幾凡
得釋經五千四十八巻以大中九年秋八月輦自河
東而歸於湘焉喜釋氏之助世既言之矣向非我君
洞察理源其何能復立之即既立之且亡其書非有
䟽言識逺而誠堅孰克洪之耶吾喜疏言奉君之令
演釋之宗不憚寒暑之勤德及逺人為叙其事且贈
以詩湘川信信兮俗獷且佷利殺業偷兮吏莫之訓
繄釋氏兮易暴使仁釋何在兮釋在斯文湘水滔滔
兮四望何依猿狖騰拏兮雲樹飛飛月沉浦兮烟暝
山檣席巻兮櫓牀閑偃仰兮嘯詠皷長江兮何時還
湘川超忽兮落日晼晼松覆秋亭兮蘭被春苑上人
去兮幾千里何日同遊兮湘川水
節登大中進士第
　　　費冠卿
閑居即事云生計唯將三尺僮學它賢者隱墻東照
眠夜後多因月掃地春來祗籍風幾處旌旗驅戰士
一園青草伴衰翁子房仙去孔明死更有何人解指蹤
酬范中丞見惠云花宫栁陌正從行紫袂金鞍問姓
名戰國方須礼干木康時何必重侯嬴捧將束帛山
僮喜傳示銀鈎邑客驚直為雲泥相去逺一言知巳
殺身輕
秋日與冷然上人寺莊觀稼云世人從擾擾獨自愛
身閑美景當新霽隨僧過逺山村橋出秋稼空翠落
澄灣唯有中林犬猶應望我還
題中峰云中峰髙拄泬寥天上有茅庵與石泉晴景
獵人曾望見青藍色裏一僧禪
䝉召拜拾遺書情二首云拾遺帝側知難得官緊才
微恐不勝好是中朝絶親友九華山下詔來徴又云
三千里外一微臣二十年來任運身今日忽䝉天子
召自慙驚動國中人
桂樹藤云本為獨立難寄彼髙樹枝蔓衍數條逺溟
濛千朶垂向日助成隂當風籍持危誰言柔可屈坐
見蟠蛟螭
枕流石云不爲幽岸隱古色㴠空出願以清泚流鍳
此堅貞質傍臨玊光潤時㵼苔花宻徃徃驚游鱗尚
疑垂釣日
冠卿字子軍池州人乆居京師感懷詩云螢燭不爲
苦求名始辛酸上國無交親請謁多少難九月風到
面羞汗成氷片求名俟公道名與公道逺力盡得一
名他喜我且輕家書十年絶歸去知誰榮馬嘶渭橋
栁特地起愁聲登元和二年第母卒既葬而歸嘆曰
干禄飬親耳得禄而親喪何以禄爲遂隱池州九華
山長慶中殿院李行脩舉其孝節拜右拾遺制曰前
進士費冠卿常預計偕以文中第禄不及於榮養恨
毎積於永懷遂來屏身丘園絶跡仕進守其志性十
有五年峻節無用清颷自逺夫旌孝行舉逸人所以
厚風俗而敦名教也冝承髙奬以儆薄夫擢參近侍
之榮載佇移忠之効冠卿竟不應命杜荀鸖有詩吊
其墓曰凡弔先生者多傷荆棘間不知三尺墓髙却
九華山天地有何外子孫無亦間當時若徴起未必
得身還冠卿以拾遺召不起賦詩云君親同是先王
道何如骨肉一處老也知臣不合佐時自古榮華誰
可保
姚合嘗寄詩云逍遥繒繳外髙鳥與潜魚闕下無朝
籍林間有詔書夜眠幽洞石曉飯白雲蔬四海人空
老九華君獨居此心誰復識日與世相疎
李群玊經費拾遺故居云雲卧竟不起少微空損光
惟應孔北海為立鄭公郷舊舘苔蘚合幽齋松菊荒
空余書帶草日日上階長
　　　劉虛白
竟陵人劉虛白擢進士第嗜酒有詩云知道醉鄊無
戸税任他荒却下丹田出北夢瑣言虛白與盧坦交
友坦主文虛白於廉前獻一絶云二十年前此夜中
一般燈燭一般風不知嵗月能多少猶着麻衣待(公/至)
　　　蕭建
建與費冠卿同時建寄冠卿云見説九華峰上寺日
宫猶在下方開其中幽境客難到請為詩中圖畫來
冠卿答詩云自地上青峰懸崖一萬重踐危頻側足
登塹半齊胷飛狖啼攀桂逰人喘倚松入林寒瘁瘁
近瀑雨濛濛徑滑石稜上寺開山掌中幡花撲淨地
臺殿印晴空勝境層層别髙僧院院逢泉魚候洗鉢
老玃戱撞鐘外户憑雲掩中厨課水舂搜泥時和麵
拾橡半添穜渡壑縁槎際持燈入洞窮夾天開壁峭
透石感波雄澗藹清無土潭深碧有龍畬田一片淨
谷樹萬株濃野客登臨慣山房幽寂同寒爐樹根火
夏牖竹梢風邉鄙疇賢相黔黎託聖躬君能棄名利
嵗晏一相逢
建登進士第終禮部侍郎
　　　袁不約
不約有深秋之句云愁聲秋遶杵寒色碧山歸又有
客去之句云送將歡笑去收得寂寥廻張為取二聯
於主客圖
范櫨云李固言在成都則李珪郎中郭圎員外陳㑹
端公袁不約侍郎來擇書記薛重詩事皆逺從公可
謂蓮幕之盛不約登長慶三年第
　　　孫緯
中秋夜思鄭延美有作云中秋中夜月世説慴妖精
顧兎雲初蔽長虵誰與勍未追良友翫安用玊輪盈
此意人誰諭裁詩寄禁城
緯咸通八年宏詞登科
　　　周祚
莫道春花獨照人愁花未必怯青春四時風雨没時
節共保松筠根底塵祚以此詩得名張為取作主客圖
　　　崔澹
怪得輕風送異香娉婷仙子曵霓裳惟憂錯認偷桃
客曼倩曽為漢侍郎(美人/澹贈)太中末崔鉉自平章事鎮
淮海楊收為支使收狀云前時里巷初迎避馬之威
今日藩垣便仰問牛之代澹之詞也澹終於吏部侍郎
　　　盧頻
蛺蝶行云東園宫草緑上下飛相逐君恩不禁春昨
夜花中宿
東西行云種荷玊盆裏不及溝中水養雉黄金籠見
草心先喜
頻又有春淚爛羅綺泣聲抽恨多莫滴芙蓉池愁傷
連蔕荷(句)一朶花葉飛一枝花光彩美人惜花心但
願春長在(句)右張為取作主客圖
　　　李廓
夏日途中云樹夾炎風路行人正午稀初蟬數聲起
戯蝶一團飛日色欺清鏡槐膏㸃白衣無成歸故里
自覺少光輝
廓李程之子也登元和進士第大中中拜武寜節度
使不能治軍𥙷闕鄭魯言新麦未登徐必亂既而軍
亂果逐廓按舊史廓有詩名大中末累官至頴州刺
史再為觀察使子晝亦登進士第
廓長安少年行云金紫少年郎繞街鞍馬狂身從左
中尉官属右春坊剗戴楊州㡌重薫異國香垂鞭踏
青草來去杏園芳
追逐輕薄伴閑逰不着緋長攏出獵馬數換打毬衣
曉日尋花去春風帶酒歸青樓無晝夜歌舞歇時稀
日髙春睡足帖馬賞年華倒揷銀魚袋行隨金犢車
還携新市酒逺醉曲江花幾度歸侵黒金吾送到家
好勝躭長夜天明燭滿樓留人看獨脚賭馬換偏頭
樂奏曾無歇盃廵不暫休時時遥令笑怪客有春秋
遨遊携艷妓裘束似男兒盃酒逢花住笙歌簇馬吹
鶯聲催曲急春色送歸遲不以聞街皷華筵待月移
賞春唯逐勝大宅可曽歸不樂還逃席多狂慣􁜖衣
歌人踏日起語鷰巻簾飛婦好唯相妬倡樓不醉稀
㦸門連日閉苦飲惜殘春開鎻通新客教姬屈醉人
倩歌牽白馬自舞踏紅茵時軰皆相許平生不負身
新年髙殿上始見有光輝玊鴈排方帶金鵝立仗衣
酒深和椀賜馬疾打珂飛朝下人爭看香街意氣歸
逰市慵騎馬隨姬入座車樓邉聽歌吹簾外市釵花
樂眼從人閙歸心畏日斜蒼頭來去報飲伴到倡家
小婦教鸚鵡頭邉喚醉醒犬嬌眠玊簞鷹掣撼金鈐
碧地攅花障紅泥待客亭雖然長按曲不飲不曾聽
鷄鳴曲云星稀月沒入五更膠膠角角鷄初鳴征人
牽馬出門立辭妾欲向安西行再鳴引頸簷頭下月
中角聲催上馬纔分地色第二鳴旌斾紅塵巳出城
婦人上城亂招手夫婿不聞遥哭聲長恨鷄鳴别時
苦不遣鷄栖近窻户
鏡聽詞云匣中取鏡祠竈王羅衣掩盡明月光昔時
長着照容色今夜潜將聽消息門前地黒人來稀無
人錯道朝夕歸更深弱體冷如鐡綉帶菱花懷裏熱
銅片銅片如有靈願得照見行人千里形
猛士行云戰鼓驚沙悪天色猛士虬鬚眼前黒單于
衣錦日行兵陣頭走馬生擒得幽并少年不敢輕虎
狼窟裏空手行
送振武將軍云葉葉歸邉騎風頭萬里乾金裝腰帶
重錦縫耳衣寒蘆酒燒蓬䁔霜鴻撚箭看黃河古城
道秋雪白漫漫
小説載廓從其父程過三亭渡為小石隱足痛以呼
父程曰太華峰頭見有仙人手跡黃河灘裏争得隱
人脚跟
廓落第詩云牓前潜制淚衆裏自嫌身氣味如中酒
情懷似别人暖風張樂席晴日看花塵盡是添愁䖏
深居乞過春
姚合有送李廓侍郎赴夏州詩云酬恩不顧名走馬
覺身輕迢逓河邉路蒼茫塞上城沙寒無宿鴈虜近
少閑兵飲罷揮鞭去傍人意氣生
　　　李頻
頻字德新睦州人與里人方千善給事中姚合名為
詩士多歸重頻走千里丐其品藻合大加奬挹以女
妻之乾符中以工部外郎為劍州刺史卒
吳州月夜與曹太尉話别詩云早晚更看吳苑月西
齋長憶月當窓不知明夜誰家見應照離人隔楚江
送茶山人歸洞庭云却共孤雲去髙眠最上峰半湖
垂早月中路入疎鐘秋盡䖝聲急夜深山雨重當時
同隱者分得幾株松
湖口送友人云中流欲暮見湘煙葦岸無窮接楚田
去鴈逺衝雲夢澤離人獨上洞庭船風波盡日依山
轉星漢通霄向水連零落梅花過殘臘故園歸去及
新年
過四皓廟云東西南北人髙跡自相親天下已歸漢
山中猶避秦龍樓曾作客鶴氅不為臣獨有千年後
青青廟木春
陜下懷云故園何處在零落五湖東日暮無來客天
寒有去鴻大河氷徹塞髙岳雪連空獨夜懸歸思迢
迢永漏中
鄭谷哭建州李員外詩云今歸終故里末嵗道如初
舊友誰為誌清風豈易書雨墳生野蕨郷奠釣金魚
獨夜吟還泣前年伴直廬
羅隠題方千詩云中間李建州夏汭偶同遊頋我論
佳句推君最上流九霄無鶴板雙鬢老漁舟世難方
如此何當浣旅愁
姚合荅頻詩云一年離九陌壁上掛朝袍物外詩情
逺人間酒味髙思歸知病長失寢覺勤勞衰老無多
思因君把筆毫
　　　賈馳
秋入闗詩云河上微風來關頭樹初濕今朝關城吏
又見孤客入上國誰與期西來徒自急
馳唐末人㑹昌間陸貞洞王滌軰題三鄉詩馳後留
贈云壁古字未滅聲長響不絶蕙質本如雲松心應
耐雪耿耿離幽谷悠悠望甌越𣏌婦哭夫時城崩無
此說
馳有秋入闗詩及東風吹曉霜雪鳥雙雙來之句張
為取作主客圖
　　　薛能
能字大拙汾州人㑹昌六年進士大中八年平判入
等𥙷盩屋尉辟太原陜虢河陽從事李福鎮滑州表
觀察判官歴侍御史都官刑部員外郎福徙西川取
為節度副使咸通中攝嘉州刺史歸朝遷主客度支
刑部郎中俄刺同州京兆尹温漳貶命權知尹州出
領感化節度入授工書復節度徐州徙忠武廣明元
年徐兵赴溵水經許能以前帥徐軍吏懷恩舘之州
内許軍懼徐人見襲大將周岌因衆怒逐能自稱留
後能全家遇害
能申湖詩云昔年依峽寺每日見申湖下淚重來此
知心一已無雨霖舟色暗岸㧞木形枯舊境深相惱
新春宛不殊方來尋熟侶起去恨驚鳬忍事花何笑
喧吟瀑正麄堪憂從䆠到倍遣曩懷孤上馬終回首
傍人恠感吁
謝劉相寄天柱茶云兩串春團敵夜光名題天柱印
維楊偷嫌曼倩桃無味搗覺嫦娥藥不香惜恐被分
縁利市盡應難覔為供堂麄官寄與真抛却頼有詩
情合得嘗
獻僕射相公云清如氷玊重如山百辟嚴趋禮絶攀
强虜外聞應破膽平人長見盡開顔朝廷有道青春
好門舘無私白晝閑致却垂衣更何事幾多詩合詠
關關
從事蜀川日每短諸葛功業其詩曰流運有功終是
撓隂符多術得非姦又云陣圖誰許可廟㒵我揶揄
又云焚却蜀書宜不讀武侯無可律吾身能役鎮徐
州上元夜偶作云誰見將軍心似海四更親領萬人
遊自負如此果軍亂𬒳害上元詩偃王燈塔古徐州
二十年來樂事休此日將軍心似海四更身領萬人
遊又云十萬軍城百萬燈酥油香暖夜如蒸紅粧滿
地烟光好秪恐笙歌引上昇(於徐州/其後死)
能鎮徐慕容漙劉巨容周岌俱在麾下來數年漙鎮
徐巨容鎮襄岌鎮許俱假端揆故能詩曰舊將已為
三僕射病身猶是六尚書
能題後集曰詩源何代失澄清䖏䖏狂波汙後生常
感道孤吟有淚却縁風壞語無情難甘惡少欺韓信
枉被諸侯殺禰衡縱到緱山也無益四方聯絡盡蛙
聲
青春背我堂堂去白髮催人故故生此能詩也然無
子美大體之度
鄭谷讀許昌詩集有作云篇篇髙且真真爲國風陳
澹佇雖師古縱横得意新剪裁成幾帙(作公篇什最/近世詩人逰)
(多)唱和是誰人華岳題無敵黃河句絶倫(詩序云皆/韋岳黄河)
(巨題自也/二京之内)吟殘荔枝雨詠徹海棠春(二首序云杜子/公有海棠荔枝)
(而無此詠/美老於兩蜀)李白欺前軰(在開元日争遣名爲李翰/公有寄符郎中云我生苕)
(林)陶潜仰後塵(終無取陶潜固不刋/公有論詩一章云李白)難忘嵩室下
(山巨篇/公有嵩)不負蜀江濵(中者一千集/公常從事蜀)属思看山眼冥搜
倚樹身楷模勞夢想諷誦爽精神筆落空追愴曽䝉
借斧斤
秋夜旅舍寓懷云夜鎻荒蕪獨夜吟西風吹動故人
心三秋木落半年客滿地月明何處砧漁唱亂松汀
鷺合鴈聲寒咽隴雲深平生只有松堪對露浥霜欺
不受侵
許州題德星亭云瀵水南流東有堤堤邉亭是武陵
溪槎松配石堪僧坐蘃杏含春欲鳥啼髙處月生滄
海外逺郊山在夕陽西頻來不似軍從事只戴紗巾
曵杖蔾
褒斜道中云十驛褒斜到䖏慵眼前常似接靈蹤江
遥旋入旁來水山闊猶藏向後峰鳥徑悪時應立虎
畬田開日自燒松行吟却笑公車役夜發星馳半不
逢
　　　曹鄴
鄴能交有特操咸通初為大常博士白敏中卒議諡
鄴責其病不堅退且逐諫目(位不許補闕王譜奏願/懿宗立敏中病足求避)
(曠責之譏帝怒斥譜/聽其請旡使有特寵)舉怙威肆行諡曰醜髙元裕子
壉懿宗時為相卒鄴建言壉為宰相交㳺醜雜進取
多蹊諡法不思愛民曰刺請諡為刺
讀李斯傳云欺暗常不然欺明當自戮難將一人手
掩得天下目
杏園即席上同年云岐路不在天十年行不至一旦
公道開青雲在平地枕上數聲皷衡門巳如市白日
探得珠不待驪龍睡忩忩出九衢僮僕顔色異故衣
未及換尚有去年淚晴陽照花影落絮浮野翠對酒
時忽驚猶疑夢中事自憐孤飛鳥得接鸞鳯翅永懷
共濟心莫起胡越意
鄴字業之大中進士也唐末以祠部郎中知洋州
隣女面上花空床常對影况妾不嫁容甘為瓶墜井
(句)右張為取此句洎讀李斯傳店園上同年詩作主
客圖
老圃堂詩云邵平瓜地接吾廬糓雨乾時手自(來日/鋤昨)
日春風欺不在就床吹落讀殘書
送人歸南海云數片紅霞映夕陽攬君衣袂更移觴
行人莫歎碧雲晚上國毎年春草芳雪過藍關寒氣
薄鴈廻湘浦怨聲長應無惆悵滄海逺十二重樓非
我鄉(取為又元集/右二章韋莊)
　　　裴䖍餘
减通末䖍餘佐北門李公淮南幕(蔚/李)嘗逰江舟子剡
舟竹篙濺水濕近坐之衣公色變䖍餘紀一絶云滿
額娥黄金縷衣翠翹浮動玉釵垂從教水濺羅衣濕
知道巫山行雨歸公極懽命謳者傳之
　　　陳陶
朝元引四闋云帝燭熒煌下九天蓬萊宫曉玉爐烟
無央鸞鳯隨金毋來賀薫風一萬年
玉殿雲開露冕旒下方珠翠壓鰲頭天鷄唱罷南山
曙春色光輝十二樓
萬寓靈祥擁帝居東華元老薦屠蘇龍池遥望非烟
拜五色瞳矓在玉壺
寳柞河宫一向清龜魚天篆益分明近臣誰獻登封
草五岳齊呼萬嵗聲
閑居雜興云一顧成周力有餘白雲閑釣五溪魚中
原莫道無麟鳳自是皇家結網疎
又云長夀真人王子喬五松山月伴吹簫從他浮世
悲生死獨駕蒼龍八九霄
池塘生春草云謝公遺詠䖏池水夾通津古徃人何
在年來草自春色宜波際緑香異雨中新今日青青
意空悲行路人
北夢瑣言云大中年陳陶歌詩似負神仙之術或露
寳柞河宫一向清龜魚天篆益分明近臣誰獻登封
草五岳齊呼萬嵗聲
閑居雜興云一顧成周力有餘白雲閑釣五溪魚中
原莫道無麟鳳自是皇家結網疎
又云長夀真人王子喬五松山月伴吹簫從他浮世
悲生死獨駕蒼龍八九霄
池塘生春草云謝公遺詠䖏池水夾通津古徃人何
在年來草自春色宜波際緑香異雨中新今日青青
意空悲行路人
北夢瑣言云大中年陳陶歌詩似負神仙之術或露
王覇之説其詩云江湖水清淺不足掉鯨尾又云飲
水狼子痩思日鷓鴣寒又云中原不是無麟鳳自是
皇家結網疎又云一鼎雄雌金液火十年寒暑鹿麑
衣又云寄語東流任斑鬢向隅終守鐡梭飛諸如此
例不可殫紀
貫休書西人陳陶䖏士隱居云有叟傲堯日髪白肌
膚紅妻子亦讀書種蘭青溪東白雲有竒色紫桂含
天風即應迎鶴書肯羡於洞洪又云髙歩前山前髙
歌北山北數載賣柑橙山資近又足(童賣之/陶種柑橙令山)
陶劔浦人居南昌之西山宋齊丘守南昌因有蒲安
之覲乃自詠云中原莫道無麟鳳自是皇家結網踈
與水曹任畹郎中友善寄畹詩云好向明時薦遺逸
莫交千里弔靈均江南後主即位知其運祚衰替以
修飬爲事故詩曰乾坤見了文章懶龍虎成來印綬
踈嚴尚書宇鎮豫章遣小妓號蓮花者往西山侍陶
陶殊不顧妓爲詩曰蓮花爲號玉爲腮珍重尚書遣
妾來䖏士不生巫峽夢虛勞神女下陽臺陶荅之曰
近來詩思清於月老大心情薄似雲已向昇天得門
戸錦衾深媿卓文君
陶唐末自稱布衣開宝中人或見之或云已得仙矣
蟬聲將月短草色與秋長(句)此屋歌黃竹何人撼白
榆(句)右張為取作主客圖
陶題徐穉湖亭云伏龍山横洲渚地人如白蘋自生
死洪崖成道二千年唯有徐君播青史
方千哭陶詩云雖云掛劍來墳上亦恐藏書在璧中
唐詩紀事巻第六十
唐詩紀事巻第六十一
　　聶夷中　劉象　紀唐夫　羅紹威
　　鄭仁表　張林　李摶　裴廷裕
　　髙蟾　宋邕　崔塗　孫郃
　　鄭凖　章碣　于濆
　　　聶夷中
夷中有公子行云種花滿西園花發青樓道花下一
禾生去之爲悪草又詠田家詩云父耕原上田子斸
山下荒六月禾未秀官家已修倉又云二月賣新絲
五月籴新糓醫得眼前瘡剜却心頭肉我願君王心
化作光明燭不照綺羅筵只照逃亡屋所謂言近意
逺合三百篇之正也咸通十二年髙湜知舉牓内孤
平者夷中公乘億許棠夷中尤貧苦精古詩夷中字
坦之咸通中爲華隂尉
　　　劉象
鷺鷥詩云潔白孤髙生不同頂絲清軟冷揺風窺魚
翹立荷香裏慕侶低翻栁影中幾日下巢辭紫閤多
時凝目向晴空摩霄志在潜修羽㑹接鸞凰别葦叢
象京兆人天復元年與曹松軰同登第居五花膀
象詠仙掌詩時号劉仙掌詩云万古亭亭倚碧霄不
成竒刻不成招何如掬取天池水灑向人間救旱苖
　　　紀唐夫
開成中執政悪温廷筠擾場屋黜隨州縣尉唐夫送
以詩曰何事明時泣玉頻長安不見杏園春鳯凰詔
下雖霑命鸚鵡才髙却累身且飲緑醽消積恨莫辭
黄綬拂行塵方城若比長沙路猶隔千山與萬津
唐夫􁇰馬云連年出塞踏沙蓬豈比當時御史􁇰逐
北自諳深磧路連嘶誰念靜邊功登山毎與青雲合
弄影應知碧草同今日虜平將換妾不如羅䄂舞春
風
　　　羅紹威
唐末襲父洪信爲魏博節度使喜爲詩江東羅隠有
詩名紹威厚禮之與通属籍目已所爲詩号偷江東
集如樓前淡淡雲頭日簾外蕭蕭雨脚風無愧隠矣
紹威形㒵魁偉有英傑氣好招延文學士開館聚書
万巻毎歌酒宴㑹與賔佐賦詩頗有情致羅隠贈紹
威詩云寒門雖得在諸宗棲北巢南恨不同馬上固
慙銷髀肉幄中猶美愈頭風蹉跎歳月心仍切迢逓
江山夢未通深荷吾人有知已好將筆力當英雄
　　　鄭仁表
贈美人云嚴吹如何下太清玉肌無疹六銖輕自知
不是流霞酌願聽雲和瑟一聲
嘗有詩曰文章世上爭開路閥閱山東柱破天仁表
經過滄浪峽憇於長亭驛吏堅進一扳仁表走筆云
分陜東西路正長行人名利火燃湯路傍著榜滄浪
峽真是將閑攪撩忙
仁表豪爽有文嘗以門閥文章自髙曰天瑞有五色
雲人瑞鄭仁表傲縱多所陵籍人畏薄之仕為起居
郎為劉鄴所悪貶死嶺外鄴少時投文於仁表父泊
仁表嗤鄙之鄴為相仁表貶死
　　　張林
林擢進士第官至御史爲詩小巧多採景於園林亭
沼云菱葉乍翻人採後芰荷初没舸行時亦佳句也
林言毁佛寺時御史有蘇監察者撿天下廢寺見銀
佛一尺以下者多袖而歸時号蘇揑佛温庭筠遽曰
好對宻陁僧
　　　李摶(裴廷𥙿)
僖宗在成都廷裕登第摶以詩賀曰銅梁千里曙雲
開仙籙新從紫府來天上已張新羽翼世間無復舊
塵埃嘉禎果中君平卜賀喜須斟卓氏盃應笑戎藩
刀筆吏至今泥滓曝魚鰓既而復謔之曰曽隨風水
化凡麟安上門前一字新聞道蜀江風景好不知何
似杏園春裴有六韻答曰何勞問我成都事亦報君
知便納降蜀栁籠堤煙矗矗海棠當戸燕䨥䨥富春
不並窮師子濯錦全勝旱曲江髙捲絳紗楊氏宅(主/時)
(故有比句/文寓楊子巷)半垂紅袖薛濤牕浣花泛鷁詩千首靜
衆尋梅酒百缸若説絃歌與風景主人兼是碧油幢
摶登乾符進士第
　　　裴廷裕
廷裕字膺餘昭宗翰林學士左散騎常侍乾寜中在
内庭文書敏犍号下水舩後貶湖南卒(斈士人号急/梁時姚洎為)
(水舩/灘頭上)
廷裕偶題云㣲雨㣲風寒食節半開半合木蘭花看
花倚柱終朝立却似凄凄不在家
　　　髙蟾
詠春詩曰明月斷魂清靄靄平蕪歸思緑迢迢人生
莫遣頭如雪縱得春風亦不消
金陵晚望云曽伴浮雲悲晚翠猶陪落日泛秋聲世
間無限丹青手一片傷心畫不成
鄭谷贈詩云張生故國三千里知者惟應杜子㣲君
有君恩秋葉後可能更羡謝玄暉蓋蟾有宫詞云君
恩秋後葉日日向人踈
蟾初落第詩云天上碧桃和露種日邊紅杏倚雲栽
芙蓉生在秋江上莫向春風怨未開胡曽亦有下第
詩云翰苑何時休嫁女文昌早晚罷生兒上林新桂
年年發不許平人折一枝時謂蟾無躁兢心後登第
乾符中爲中丞
　　　宋邕(一作雍)
春日云輕花細葉滿林端昨日春風曉色寒黄鳥不
堪愁裏聽緑楊宜向雨中看僞蜀韋糓取此詩爲才
調集
唐末五雲溪人范攄云宋雍初無令譽及嬰瞽疾而
詩名始彰或戯其詩云緑楊宜向雨中看所謂無眼
作有眼之詩
　　　崔塗
春夕旅懐云水流花謝兩無情送盡東風過楚城蝴
蝶夢中家万里杜鵑枝上月三更故園書動多年絶
華髪春唯兩鬢生自是不歸歸便得五湖烟景有誰
爭
蜀城春云天涯憔悴身一望一霑巾在處有芳草滿
城無故人懐才皆得路失計自傷春清鏡不堪照鬢
毛愁更新塗字禮山光啓進士也
感花詩云繡軛香韉夜不歸少年爭認最紅枝東風
一陣黄昏雨又到繁花夢覺時
　　　孫郃
郃古意云屈子生楚國七雄知其材介潔世不容跡
合藏高萊道廢固命也瓢飲亦賢哉何事塟江南空
使後人哀
又云魏禮叚干朩秦王乃止戈小國有其人大國柰
之何賢哲信爲美兵甲豈云多君子戰必勝斯言聞
孟軻
郃字希韓四明人與方千友善乾寜中登進士第好
荀楊孟子之書學退之爲文爲校書郎中河南府人
學其文爲錢珝所序詩有仕官類啇賈終日常東西
之句
　　　鄭凖
江南清明云呉山楚驛四年中一見清明一改容旅
恨共風連夜起韶光隨酒着人濃延興門外攀花别
採石江頭帶酒逢無限歸心何計是路邊戈甲正重
重凖以文依荆州成中令汭常欲比肩陳阮自作所
業爲三巻号劉表軍書其應舉日詩巻有題水牛云
䕶犢横身立逢人掲尾跳朝士大笑字不欺登乾寜
進士第有渚宫集一巻
　　　章碣
癸卯歳毗陵登髙云流落常嗟勝會稀故人相遇菊
花時鳯笙龍笛數廵酒紅樹碧山無限詩塵土十分
歸舉子乾坤太半属偷兒長揚羽獵湏留本開濟重
爲闕下期
焚書坑詩曰竹帛煙銷帝業虛闗河空鎻祖龍居坑
灰未冷山東亂劉項元來不讀書
上元夜建元寺觀燈呈通智上人云建元看别上元
燈處處回廊闘火層珠玉亂抛髙殿佛綺羅深拜逺
山僧臨風走筆思呈惠到曉行禪合伴能無限喧闐
留不得月華西下露華凝
邵安石連州人髙湘侍郎南遷歸闕途次連江安石
以所業投獻遂挈至輦下湘主文安石擢第碣賦東
都望幸刺之曰懶修珠翠上髙臺眉月連娟恨不開
縱使東廵也無益君王自領美人來
碣孝摽之子登乾符進士第碣未第時方干贈詩織
錦雖云用舊機抽捘起様更新竒何如且破望中葉
未可便攀低處枝藉地落花春半後打牕斜雪夜深
時此時才子吟應苦吟苦鬼神知不知
　　　千濆
辛苦吟云隴上扶犂兒手種腹長飢牕下擲梭女手
織身無衣我願燕趙姝化爲嫫女姿一笑不直金自
然家國肥
古宴曲云雉扇合蓬萊朝車廻紫陌重門集嘶馬言
宴金張宅燕娥奉巵酒低鬟若無力十戸手胼胝鳯
凰釵一隻髙樓齊下視日照綺羅色笑指負心人不
信生中國
思歸引云不耕南畆田誤愛東堂桂身同樹上花一
落又經歳交親日相薄知已恩潜替日開十二門自
是無歸計濆字子漪咸通進士終泗州判官
唐詩紀事巻第六十一
唐詩紀事卷第六十二
　　　鄭嵎
津陽門詩云華清宫之外闕南局禁闈北走京道開
放中嵎常得群書下帷於石甕僧觀而甚聞宫中陳
跡焉今年冬自虢而來暮及山下因解鞍謀飡求客
旅邸而主公年且艾自言世事明皇夜闌酒餘復爲
嵎道承平故實翌日於馬上輙裁刻俚叟之話爲長
句七言詩凡一千四百字成一百韻止以門題爲之
目云耳
津陽門北臨通逵雪風獵獵飄酒旗泥寒欵叚蹶不
進疲童退問前何爲酒家雇客催觧裝案前羅列樽
與巵青錢瑣屑安足數白醪軟美甘如飴開爐引滿
相獻酬枯腸渇肺忘朝飢愁憂似見出門去漸覺春
色入四肢主翁移客挑華燈雙肩隠膝烏㡌欹笑云
鮐老不爲禮飄蕭雪鬢霜垂頥閑余何徃凌寒曦顧
翁枯杇郎豈知翁曽豪盛客不見我自爲君陳昔時
時平親衞号羽林我纔十五爲孤兒射熊搏虎衆莫
敵彎􁀥出入隨佽飛(但以六軍爲親衛/開元中未有東西神䇿軍)此時
初創觀風樓簷髙百尺堆華榱樓南更起闘鷄殿晨
光山影相參差(連上内前臨池道周視山川寳應中/觀風樓在宫之外東北隅属夾城而)
(存唯閗鷄殿焉球場迤邐而在/魚朝思毁之以修章敬今遺址尚)其年十月移禁仗
山下櫛比羅百司朝元閣成老君見㑹昌縣以新豊
移(下至明年十月老君見于朝元閤南而於其處直/時有詔改新豊爲㑹昌縣移自隂鱉故城置于山)
(成令大将軍髙力弈禁樂以樂之/降重觀復改新豐爲昭應縣廨宇始)幽州曉進供奉
馬玉珂寳勒黄金覊(特而極衘䩗之飾/安禄山毎進焉必珠)五王扈駕
夾成路傳聲校獵渭水湄六軍各出射絡野張罝維
彫弓繡緯不知數翻身滅沒皆娥眉赤鷹黄鶻雲中
來妖狐狡兎無所依人煩馬殆禽獸盡百里腥膻禾
黍稀(特異他等上愛之毎弋獵必置於駕前目為决/申王有髙䴡赤鷹岐王有北山黄鵠逸期竒姿)
(兒/勝)暖山度臘東風微宫娃賜浴長湯池刻成玉蓮噴
香液漱廻烟浪深逶迤(有湯十六所長湯毎賜諸嬪/宫内除供奉兩湯池内外更)
(玉蓮捧湯泉噴以成池又縫綴盖繡爲鳬㕍於水中/御嬪御其修廣與諸湯不侔斃以文瑶客石中央有)
(縷小舟以嬉㳺焉/上時於其間泛鈫)犀屏象薦雜羅列錦鳬繡鴈相追
隨破簮碎鈿不足拾金溝殘溜和纓緌上皇寛容易
承事十家三國爭光輝繞床呼盧恣樗愽張燈逹晝
相謾欺相君侈擬縱驕横日從秦虢多㳺嬉朱衫馬
前未滿足更驅武卒羅旌旗(節受使常與秦虢聮轡/楊國忠爲宰相帶劍南)
(兩川旌節爲導也/而出更於馬前以)畫輪寳軸從天來雲中笑語聲融
怡鳴鞭後騎何躞􁟂宫粧禁袖皆仙姿青門紫陌多
春風風中數日殘春遺驪駒吐沬一奮迅路人擁􁬚
爭珠璣(此更下重叙其事/事盡載在囯史中)八姨新起合歡堂翔鵾賀
鷰無由窺万金酬工不看去矜能恃巧猶嗟咨(創一/虢囯)
(受綘羅五千叚工者嗤而不顧虢囯汙之問其由工/堂價費万金堂成工人償價之外更邀賞伎之直復)
(蜂蠆之類其目而投扵堂中使有閑隙得立一物郎/曰某生平之能殚於此矣茍不知信願得縷蟻蜡蝪)
(佳人至今話故事者尚以弟行呼諸姨焉/不論工直也扵是又以繒綵珍其與之山下)四方節
制傾附媚窮奢極侈沽恩私堂中特設夜明枕銀燭
不張光鍳帷(西川節度使所進事載囯史畧書之/虢囯夜明枕置扵堂中光燭一/室)瑶光
樓南皆紫禁梨園仙宴臨花枝迎娘歌㗋玉􁨦窱蛮
兒舞帶金葳蕤(蛮児乃梨园弟子之名聞者/瑶光樓即飛霜殿之北門迎娘)三郎
紫笛弄烟月怨如别鶴呼覊雌玉奴琵琶(香/龍)撥倚歌
促酒聲嬌悲(琵琶其樂器聞於人間者有逻逤檀爲/上皇善吹笛常寳一紫玉管貴妃妙弹)
(水調曲遍而太真輙弹弦倚歌爲上送酒内中皆以/槽龍/香栢爲撥者上毎執酒巵必令迎外歌)
(乃太真小字也/上爲三郎玉奴)飲鹿泉邊春露晞粉梅檀杏飄朱墀
金沙洞口長生殿玉蘃峰頭王母祠(流澗号爲飲鹿/山城内多馴鹿)
(元閣即御長生殿以沐浴也/有長生殿乃齋殿也有事扵朝)禁庭術士多幻化上
前較勝紛相持羅公如意奪顔色三藏袈裟成散絲
(将謁七聖殿忽然背痒公逺折竹枝化作七宝如意/上頗崇羅公逺楊妃尤信金剛三藏上常幸功徳院)
(㓜誰耳僧爲陛下取真物乃扵袖中出如宝七意炳/以進上大喜顧渭金剛曰上人能致此乎三藏曰此)
(三人定優劣時禁中将創小殿三藏乃㪯一鴻梁於/耀而光逺所進即時復爲竹枝耳後一日楊妃與与以)
(逺飛符於他處竊三藏金欄袈裟於籄中守者不之/空中将中公逺之首公逺不爲動容上連命止之公)
(水龍符扵袈裟上散爲絲縷以尽也/見三藏怒又呪取之湏㬰而至公逺復噀)蓬萊池上
望秋月無雲万里懸清輝上皇夜半月中去三十六
宫愁不歸月中秘樂天半間丁璫玉石和塤箎宸聦
聽覽未終曲却到人間迷是非(月宫時秋已深上苦/葉法善常引上人入)
(憶其半遂扵笛中冩之㑹西梁都督楊敬述進婆罗/淒冷不爲久留帰扵天半間尚間仙楽及上帰且記)
(用敬述所進曲作其腔而名霓裳羽衣法曲/門曲每其声調相符遂以月中所聞爲之散序)千秋
御節在八月㑹同萬國朝華夷花蕚樓南大合樂八
音九奏鸞來儀都盧尋橦誠齷齪公孫劍伎方神竒
馬知舞徹下株榻人惜曲終更羽衣(爲千秋節毎大/上始以誕聖日)
(當時号爲雄妙又設連榻令馬舞其上馬衣紈綺而/酺㑹必扵勤政楼下使華夷縱觀有公孫大娘舞劍)
(令宫妓梳九騎仙髻衣孔雀翠衣佩七宝瓔珞爲霓/被鈴鐸驤首奮鬛㪯趾翹尾变熊動容皆中音律又)
(以帰而私習之其後田承嗣代安有存者一旦扵廐/裳羽衣之類曲終珠翠可掃其舞馬禄山亦将𢾗疋)
(爲怒未斫妙因更奮繫宛轉曲尽其態厮恐以告承/上聞鼓声頓挫其舞廐人悪之㪯篲以繫之其馬尚)
(而舞焉自此絶矣/嗣以爲妖遂戮之)禄山此時侍御側金鷄畫障當梁
罳繡祤衣褓日屓贔甘言狡計愈嬌癡(㑹必令禄山/上毎座及宴)
(爲子時襁褓戯而加之上亦呼之禄児毎入宫必先/坐扵御座側而以金鷄障隔之賜其箕踞太真又以)
(不蕃中人礼先拜母後拜父是以然也/拜貴妃然後拜上笑而問其故輒對曰臣)詔令上路
建甲第樓通走馬如飛翬大開内府恣供給玉缶金
筐銀簸箕(人督其事仍謂之曰卿善爲部署禄山眼/時扵親仁里南陌爲禄山建甲弟令中貴)
(咸金銀為之今回元覌即其故弟耳/孔大勿令笑我至扵篣筐簸箕缶之具)異謀潜熾促
歸去臨軒賜帶盈十圍(緩帶十五圍方周躰/禄山肥愽過人腹垂而)忠臣
張公識逆狀日日切諌上弗疑(逆狀數數言於上上/張曲江先識其必反)
(石勒而誤疑禄山尔/曰卿勿以王夷甫識)湯成召浴果不至潼關已溢漁
陽師御街一夕無禁鼓玉輅順動西南馳(子使回泣/其年賜甘)
(喻云我爲卿造一湯時卿至使回荅言反状上然後/訴禄山反状云臣㡬不至生反上猶疑其言復遣使)
(以至潼関矣/憂疑即冦軍)九門回望塵坌多六龍夜馭兵衞疲縣
官無人具軍頓行宫徹屋屠雲螭(頓之備上命徹行/時郊畿草擾無御)
(以饗士卒/宫木宰御馬)馬嵬驛前駕不發宰相射殺冤者誰長
眉鬒髪作凝血空有君王潜涕洟青泥坂上到三蜀
金堤城邊止九旂移文泣祭昔臣墓度曲悲歌秋㕍
辭(過劍閣下望山川忽憶水調辭云山川滿目淚沾/駕至蜀詔中貴人馳祭張曲江墓悔不納其諫又)
(㕍飛上泫然流涕顧問左右曰此誰人詩從臣對曰/衣富貴榮華能幾時不見只今汾水上唯有年年秋)
(李嶠真可謂才子也/此李嶠詩復掩泣曰)明年尚父上㨗書洗清觀闕收
封畿兩君相見望賢頓君臣皷舞皆歔欷(咸陽之東/望賢宫在)
(於上上之歔欷拜授左右皆泣不圖今日復觀兩君/數里時車駕自蜀回肅宗迎駕至上皇自致傳囯璽)
(决顧問從臣不能對高力士前曰上皇雖尊人臣也/相見之禮駕将入開逺門上皇疑焉上先後入門不)
(而入後行耆■皆呼万歳當時皆是之/皇帝維子主也上皇偏門而先行皇帝而正門)宫中
親呼高驃騎潜令改塟楊真妃花膚雪艶不復見空
有香囊和淚滋(其所瘞在嵬坡驛西北十餘歩當時/時肅宗詔令改塟太真高力力士知)
(塟之時皆已杇懷惟有胸前紫繡香囊中尚得水麝/乗輿志據無復備周身之具且以紫縟而定之及改)
(上皇泣而佩之/香時以進上皇)鑾輿却入清華宫滿山(實/紅)垂相思飛
霜殿前月悄悄迎春亭下風颸颸(白傳長恨以長生/飛霜殿即寝殿而)
(幸華清宫信宿乃回自此遂移䖏西内中矣/殿爲寝殿即殊誤矣上皇至明年復舊臣以)雪衣女
失玉籠在長生鹿瘦銅牌垂象牀塵凝罨颯被畫檐
䖝網頗梨碑(尤爱之字爲雪衣女上常扵芙蓉園中/太真養白鸚鵡西囯所貢辨恵多辞上)
(左右周視之乃於角際毛雪中得銅牌子刻之曰宜/獲白鹿惟山人上昊識之曰此晋時鹿也上異之令)
(上止華清罨颯公主嘗爲上晨召聽按新水調爱主/春苑中白鹿上由是愈愛之移扵此山自知曰山客)
(知省及上歸南内一旦再入此宫而當罨颯之被苑/起晚遽自真珠被而出及冦至蒼惶隨駕出宫後不)
(石瑩徹見人形影宫中号爲頗梨碑/然而塵積矣上尤感焉温泉堂碑其)碧菱花覆雲母
陵風篁雨菊低離披真人影帳偏生草果老藥堂空
掩扉(真人潜告符契至今山下/祠宇宫中有七姜/真人李順興後周時修道北山神農皇帝授禅)
(后皆立衣衮衣繞殿石榴樹皆太真所植俱擁腫矣/殿自神農至睿宗所植俱擁腫矣南有功院其建竇)
(順㒷影堂果老藥室亦在禁中也/南有功院其間瑶壇羽帳皆在焉)鼎湖一日失弓劒
橋山烟草俄霏霏空聞玉捥入金市但見銅壺飄翠
帷開元到今踰十紀當初事跡皆殘隳竹花唯養棲
梧鳯水藻周㳺巢葉龜㑹昌御宇斥内典去留二教
分黄緇慶山汙潴石甕毁紅樓緑閤皆支離竒松恠
栢爲樵蘇童山眢谷亡嶮巇㷑中壁碎摩詰畫雲間
字失玄宗詩(有緑額複道而上天后朝以禁臣取宫/持囯寺本名慶山寺徳宗始改其額洔)
(修繕佛殿中玉石像皆幽州進来與朝元間道像同/中制度結構之石甕寺開元中以創造華清宫餘材)
(空像皆元伽兒之制能妙纎麗曠古無儔紅樓在佛/日而至精妙無比叩之如罄餘像並楊惠之手塑肢)
(萹一躰王右丞山水兩璧寺毁之後皆失之矣摩詰/殿之西巖下臨絶壁樓中有玄宗題詩草八分毎一)
(字也/乃王維)石魚巖底百尋井銀床下卷紅綆遲當時
清影䕃紅葉一且飛埃埋素䂓(其形如甕以佇飛泉/石魚嵓下有天絲石)
(叙引修祚長二百餘尺以汲甕泉出扵紅樓喬樹之/故上以石甕爲之寺名寺僧扵上層飛樓中縣轆轤)
(甕今已埋没也/杪寺既毁拆石)韓家燭臺倚林杪千枝燦若山霞摛
昔年光彩奪天月昨日銷鎔當路岐(臺髙八十尺置/韓囯爲千枝灯)
(光奪月凡百里之内皆可望焉/于山上毎至上元夜則燃之千)龍宫御牓髙可惜火
焚牛挽臨﨑峗孔雀松殘赤琥珀鴛鴦瓦碎青琉螭
(雀松下有赤茯苓入圡千年則成琥珀寺之前峯古/寺額睿宗在藩却中所題也摽扵危楼之上世傳孔)
(今皆樵蘇蕩除矣/松老桓洎乎嘉草)今我前程能幾許徒有餘息筋力
羸逢君話此空灑涕却憶歡娯無見期主翁莫泣聽
我話寜勞感舊休呼嘻河清海宴不難覩我皇已上
昇平基湟中土地昔烟没昨夜收復無瘡痍戎王北
走弃青塜虜馬西奔空月支兩逢堯年豈易偶願翁
頥養豐膚飢平明酒醒便分首今夕一罇翁莫違
唐詩紀事卷第六十二
唐詩紀事卷第六十三
　　方干　劉駕　王駕　衞凖
　　詹雄　顧非熊　司馬圖　秦韜玉
　　潘誠　胡駢　髙駢　潘緯
　　武瓘　于鄴　路徳筵　翁承賛
　　韓垂
　　　方干
早春云運行元化不參差四極中華共一時正氣纔
隨灰律變殘寒便被栁條欺水融太澤陽春覺草緑
根塵夜雨知不信風光疾於箭年來年去變霜髭
越州使院竹云莫見凌雲飄粉籜湏知礙石作盤根
細看枝上蟬吟處猶是笋時䖝食㾗月送緑隂斜上
砌露凝寒色濕遮門列仙終日逍遥地鳥雀潜來不
敢喧
除夜云玉漏斯須即逹晨四時吹轉任風輪寒燈短
燼方燒臈畫角殘聲已報春明日便爲經歳客昨朝
猶是少年人新正定數隨年减浮世惟應百遍新
干爲人質野毎見人設三拜曰禮數有三識者呼爲
方三拜爲人脣缺連應十餘舉遂歸鏡湖後十數年
遇醫補唇年已老矣鏡湖人号曰補唇先生鏡湖西
島閑居詩曰寒居壓鏡心此處是家林梁燕欺春醉
嵓猿學夜吟雲連平地起月向白波沉猶自聞鍾角
栖身可在深又云無人如不容吾自縱天慵落葉憑
風掃秋粳任水舂花朝連郭霧雪夜隔湖鍾身在能
無事頭宜白此峰又感懐云至葉不得力到今猶苦
吟吟成五字句用破一生心世路屈聲滿雲溪冤炁
深前賢多晚逹莫怕鬢霜侵于爲詩如鸖盤遠勢投
孤嶼蟬曵殘聲過别枝齊梁已來未之有也
孫郃哭元英方先生云斗失文星落知是先生死湖
上聞哭聲門前見彈指官無一寸禄名傳千万里死
着紙衣裳生誰念朱紫我心痛其語淚落不能已猶
喜爲補闕揚名獻天子
干師徐凝干常刺凝曰把得新詩草裏論反語曰村
裏老餘杭守謂干苦冷曰未能應卒因夜燕以飛字
韻􁩤賦之干詩立成曰間世星郎夜燕時丁丁寒漏
滴聲微琵琶絃促千般調鸎鵡盃深四散飛遍請玉
容歌白雪髙燒紅燭照朱衣人間有此榮華事爭遣
漁翁戀釣磯唐末宰臣張文蔚中書舍人封舜卿奏
名儒不遇者十有五人請賜一官以蔚冥魂干其一
也干寄李頻云山木又揺落望君還不還軒車何處
去雨雪滿前山思苦寒星動鄉遥釣渚閑明年見名
字唯我獨何顔又有題桃花塢周處士别葉云細泉
出石飛難盡孤燭和雲濕不明何事懶於嵇叔夜更
無書扎荅公卿又貽天目中峯客有枯井夜聞隣果
落廢巢寒見别禽來之句張爲取作主客圖
呉融贈干詩曰把筆尽爲詩何人敵夫子句滿天下
口名䀨天下耳不識朝不識市曠逍遥閑徙倚一杯
酒無万事一葉舟無千里衣裳白雲坐卧流水霜落
風髙忽相憶惠然見訪留一夕一夕聽吟十數篇水
榭林蘿爲岑寂拂旦捨我亦不辭携笻徑去隨所適
無處覔雲半片鸖一隻
僧可朋贈干詩云盛名傳出自皇州一舉參差便縮
頭月裏豈無攀桂分湖中剛愛釣魚休童偷詩藁呈
隣叟客乞書題謁郡侯獨泛短舟何限景波濤西接
洞庭秋
僧貫休贈詩云盛名與髙隱合近謝敷村第子已得
桂先生猶灌園投綸侵海分得句覔雲根白日昇天
路知君别有門(李頻也/弟子謂)
僧虚中悼干云先生在世日祗向鏡湖居明主未廵
狩白頭閑釣魚烟莎一徑小洲島四隣踈獨有爲儒
者時來弔舊廬
孫郃元英先生傳曰先生新定人字雄飛章八元即
先生外王父也廣明中和間爲律詩江之南未有及
者始謁錢塘守姚公郃公視其貌陋初甚侮之坐定
覽卷駭目變容而歎之先生一舉不得志遂遯扵㑹
稽漁於鑑湖與鄭仁規李頻陶詳爲三益友弟子洪
農楊弇釋子居逺先生卒弇編其詩請舍人王賛爲
之序賛序云張祐升杜甫之堂方干入錢起之室云
　　　劉駕
呉中懐古云勾踐飲膽日呉王酒滿盃笙歌入海雲
聲自姑蘇來西施舞初罷侍兒整金箆衆女不敢妬
自比泉下泥越鼓聲騰騰呉王隔黄溪難將角東地
更學㑹稽栖
上已云上已曲江濵喧於市井路相尋不見者此地
皆相遇日光去此遠翠幕張如霧何事歡娱中易覺
春城暮物情重此節不是愛芳樹明日花更多何人
肯回顧
駕與曹鄴友善工古風鄴大中時擢第不出京候駕
登科同去
馬上續殘夢馬嘶而復驚心孤多所慮僮僕近我行
(句)只恐塞上山低於沙中骨(句)蒲帆出浦去但見滴
邊樹不如馬行郎馬跡猶在路大舟不相載買宅令
妾住莫道留金多本非愛郎冨(句)右張爲取作主客
圖
　　　王駕
司空圖喜王駕小儀重陽相訪云白菊初開卧内明
聞君相訪病身輕罇前且撥傷心事谿上還隨覔句
行幽鸖傍人疑舊識殘蟬向月噪新晴擬將寂寞同
留住且勸康時立大名
僖宗幸蜀駕下第還蒲中鄭谷以詩送云孤单取仕
休言􁩤早晚逢人苦愛詩後有次韻王駕校書結綬
見寄之什云直應歸諫苑方肯别山村勤苦常同業
孤單共感恩駕夏雨詩云非惟消旱暑且喜救生民
天地如　園林似却春洗風清枕簟換夜失埃塵
又作豊年望田夫笑向人
駕字大用河中人登大順進士第仕至禮部員外郎
自稱守素先生與圖谷相爲詩友
　　　衞凖(亦作单)
莫言閑話是閑話徃徃事從閑話來(句)何必剃頭爲
弟子無家便是出家人(句)有張爲取前句作主客圖
凖大歷五年登進士第
　　　詹雄
塵飛遺恨盡花落古宫平(城句/洛陽古)紅粉笙歌人代逺
月明陵樹水東流(堂句/銅雀)右張爲取作主客圖
　　　顧非熊
寄費冠卿云先生九華隠鳥道隔塵埃石室和雲住
山田引燒開久閑仙客降髙卧詔書來一人深林去
人間更不回
長安清明言懐云明時帝里遇清明還逐逰人出禁
城九陌芳菲冩心轉万家車馬雨初晴客中下第逢
今日愁裏看花猒此生春色來年誰是主不堪悲悴
更無成
非熊滑稽好凌轢在舉場垂三十年長慶中登苐劉
得仁賀以詩云愚爲童稚時已解念君詩及得髙科
晚須逢聖主知成名歸茅山項斯送以詩曰吟詩三
十載成此一名難自有恩門人全無帝里歡湖光愁
裏碧嵓影夢中寒到後於松月何人共曉看非熊大
中時自盱貽簿弃官隠茅山
非熊况之子曰叚成式云况始喪子年七十况哭之
曰老人喪愛子旦暮哭成血聲逐斷猿悲跡隨飛鳥
滅老夫已七十不作多時别後再生子七歳其兄戯
批之忽曰我尔之兄何故批我乃叙前生事歷歷不
誤即非熊也
姚合送非熊下第歸越詩云失意尋歸路親知不復
過家山向城遠日月在舩多楚塞數逢㕍浙江長有
波秋風别郷老還聽鹿鳴歌
賈島寄非熊詩云知君歸有處山水亦難齊猶去瀟
湘逺不聞猿狖啼穴通茅嶺下潮滿石城西獨立生
遥思秋原日漸低
　　　司空圖
圖與李生論詩云文之難詩尤難古今之喻多矣而
愚以辨於味而后可以言詩也江嶺之南凡是資於
適口者若醢非不酸也止於酸而已若醝非不醎也
止於醎而已華之人所以充飢而遽輟者知其鹹酸
之外醇美者有所乏耳彼江嶺之人習之而不辨者
宜哉詩貫六義則諷諭抑揚渟蓄淵雅皆在其聞矣
然直致所得以格自竒前軰諸集亦不專工於此矧
其下者耶王右丞韋蘇州澄澹精緻格在其中豈妨
於道舉哉賈閬仙誠有警句視其全篇意思殊餒大
詆附寒澁方可置才亦爲體之不備也矧其下者哉
噫近而不盡然後可以言韻外之致耳愚㓜嘗自負
既久而愈覺缺然得於春早則有草嫩侵沙長氷輕
著雨消又人家寒食月花影午時天又雨㣲吟足思
花落夢無憀得於山中則有坡暖冬生笋松凉夏徤
人又川明虹照雨樹宻鳥衝天得於江南則戍皷和
潮暗舩燈照鳥幽又曲塘春盡雨方響夜深舩又夜
短猿聲减風和鵲喜靈得於塞下則有馬色經寒慘
鵰聲帶晚飢得於喪亂則有驊騮思故第鸚鵡失佳
人又鯨鯢人海涸魑魅棘林髙得於道宫則有棊聲
花院靜幡影石壇幽得於夏景則有地凉清鶴夢林
靜肅僧儀得於佛寺則有松日明金像苔龕響木魚
又解吟僧亦俗愛舞鶴終卑得於郊園則有遠坡春
早慘猶有水禽飛得於樂府則有晚粧留拜月春睡
更生香得於寂寥則有孤螢出荒池落葉穿破屋得
於愜適則有客來當意愜花發遇歌成雖庻㡬不濵
於淺涸亦未廢作者之譏訶也七言云逃難人多分
隙地放生鹿大出寒林又得劍乍如添徤僕亡書久
似憶良朋又孤嶼池痕春漲滿小欄花韻午晴初又
故國春歸未有涯小欄髙檻别人家五更惆悵迴孤
枕猶自殘燈照落花又甲子今重數生涯只自憐殷
勤元日日欹午又明年皆不拘一槩也盖絶句之作
本於詣極外千變万狀不知所以神而自神也豈容
易哉今足下之詩時軰固有難及儻復以全美爲上
即知味外㫖矣
與王駕評詩云末伎之工雖蒙譽於賢哲未足自信
必俟推於其類而后神躍而色揚今之贄藝者反是
若即醫而靳其病也唯恐彼之善察藥之我攻耳以
爲率人以謾莫能自振痛哉且工之尤者莫若彼於
文章其能不死於詩者比他伎尤寡豈可容易挍量
哉圖㓜生上好文雅風流特盛沉宋始興之後傑出
於江寜宏肆於李杜極矣右丞蘇州趍味澄敻若清
沅之貫逹大暦十數公抑又其次焉力勍而炁孱乃
都市豪沽耳劉公夢得楊巨源亦各有勝㑹閬仙無
可劉得仁軰時得致亦足滌煩厥後所聞逾𥚹淺矣
然河汾蟠鬰之炁冝繼有人今王生者㝢居其間沉
清益乆五言所得長於思興皆乃詩家之所尚者則
前所謂必推於其類豈止神躍色揚哉經亂索居得
其所録尚累百篇其勤亦至矣吾適又自編一鳴集
且云撑霆裂月劼作者之肝脾亦當吾言之無怍也
王禹偁五代史闕文云圖字表聖自言泗州人有俊
才咸通中登進士第雅好爲文躁於進取頗自矜伐
端士鄙之從事使府洎登朝驟歷清顯巢賊之亂車
駕播迁圖有先人旧業在中條山極林泉之美圖自
礼部員外郎避地焉日以詩酒自娯属天下版蕩士
人多徃依之互相推奬由是聲名籍甚昭宗反正以
戸部侍郎召至京師圖既負才慢世謂已當爲宰輔
時人悪之稍抑其鋭圖憤憤謝病復歸中條與人書
䟽不名官位但称知非子又稱柰辱居士其所居在
㑗貽谿之上結茅屋􁩤曰休休亭嘗自爲亭記云云
(史旧文/已上梁)謹案圖河中虞卿人少有文采未爲鄉里所
称㑹王凝自尚書郎出爲絳州刺史圖以文謁之大
爲凝知入知制誥遷中書舍人知貢舉擢圖上苐頃
之凝出爲宣州觀察史辟圖爲從事既度江御史府
奏圖監察下詔追之圖感凝知已之恩不忍輕離幕
府滿百日不赴闕爲臺司所劾遂以本官分司久之
召拜礼部員外郎俄知制誥故集中有文曰戀恩稽
命黜繋洛師於今十年方忝綸閤此豈躁于進取者
即曰史不詳一至扵是圖見唐政多僻中官用事知
天下必亂即棄官歸中條山尋以中書舍人召拜礼
部戸部侍郎皆不起及昭宗播迁華下圖以宻迩乘
輿即時奔問復歸還山故其詩曰多病形容五十三
誰怜借笏趂朝參此豈有意於相位邪河中節度使
王重榮誑圖撰碑得絹數千疋圖致于虞卿市中恣
郷人所取一日而盡是時盗賊充斥獨不入王官谷
河中士人依圖避難獲免者甚衆昭宗東迁又以兵
部侍郎召至洛下爲栁㻮所沮一謝而退梁祖授禪
以禮部尚書召辭以老病卒時年八十餘又案梁宝
大臣如恭(庿諱/本字犯)翔李振杜曉湯渉等皆唐朝舊族
本以忠義立身重侯累將三百餘年一旦委質朱梁
其甚者賛成殺逆唯圖以清直避世終身不仕梁祖
故梁史拾圖小瑕以泯大節者良有以也裴晉公赴
敵淮西題名華岳之闕門大順中圖以一絶紀之云
岳前大隊赴淮西從此中原息鼓鼙石闕莫教苔蘚
上分明認取晉公題題休休亭之楹曰咄諾休休休
莫伎倆雖多性靈悪頼是長教閑處著休休休莫莫
莫一局棋一爐藥天意時情且料度白日偏催人快
活黄金難買堪騎鶴若曰尔何能荅曰耐苦莫柳傑
爲相臣僚多被放逐圖爲監察御史尤加畏㥀昭宗
郊禮畢上章懇乞致仕曰察臣本意非爲官榮可驗
衰羸庶全名節上特賜歸山其詔畧曰既養髙以傲
世類移山以釣名心也惟樂於漱流仕非顓於食禄
匪夷匪惠特忘艾正之朝載省載思當狥遯棲之志
宜放歸中條山詔辭乃傑之文也時多以四皓二踈
譽之惟僧虚中云道装汀鸖識春醉野人扶言其操
履撿身非傲世者也又云有時看御扎特地挂朝衣
言其尊戴存誠非邀君也
退栖云官逰蕭索爲無能移住中條最上層得劍乍
如添徤僕亡書久似憶良朋燕昭不是空憐馬支遁
何妨亦愛鷹自致此身繩撿外肯教世路日兢兢
華下云日炙旱雲裂迸爲千道血天地沸一鑊竟自
烹妖孽堯湯遇災數災數還中輟何事姦與邪古來
難撲㓕
僧舍貽友人云笑破人間事吾徒莫自欺解吟僧亦
俗愛舞鶴終卑竹上題幽夢溪邊約敵碁舊山歸有
阻不是故遲遲
長安贈王沄云正下搜賢詔多君獨避名客來當意
愜花發遇歌成樂地留髙趣權門讓後生東風閑小
駟園外好同行
下方云昏旦松軒下怡然對一瓢雨㣲吟足思花落
夢無憀細事當碁遣衰容喜鏡饒溪僧有深趣書至
又相邀
黄巢䧟長安孫樵赴岐隴授職方員外詔書曰行在
三絶以常侍李隲有曽閔之行圖有巢由之風樵有
楊馬之文故也
　　　秦韜玉
對花云長與韶光暗有期可憐蜂蝶却先知誰家促
席臨低樹何處横釵帶小枝麗日多晴疑曲照和風
得路合偏吹向人強道渾無語幾勸王孫到醉時
貧女云蓬門未識綺羅香擬托良媒益自傷誰念風
流髙格調共怜時世儉梳粧敢將十指誇纎巧不把
雙眉闘畫長毎恨年年壓金線爲他人作嫁衣裳
貴公子行云堦前莎毬緑不捲銀龜噴香挽不斷亂
花織錦柳撚線粧㸃池臺畫屛展主人公業傳國𥘉
六親聮亂馳朝車闘鷄走狗家世事抱來皆佩黄金
魚却笑儒生把書卷學得顔回忍飢靣
韜玉字仲明京兆人父爲左軍軍將韜出入田令孜
之門又與劉曄李嵓士姜垍蔡鋋之徒交逰中貴各
將兩軍書尺僥求巍科時謂對軍解頸僖宗幸蜀韜
玉以工部侍郎爲令孜神策判官小歸公主文韜玉
准勑及第仍編入牓中韜玉以書謝新人呼同年曰
三條燭下雖阻門闌數仞墻邊幸同恩地
　　　潘誠
棧踏猿聲暮江看劍影秋(蜀句/送人逰)僧老白雲上磬寒
髙鳥邊(句)心已同猿狖不聞人是非(句)三月獨立看
花月只欠子規啼一聲(句/長安)行人渡流水白馬入前
山(句)秋深雪滿黄金塞夜夜鴻聲入漢陽(句)右張爲
取作主客圖
　　　胡駢
經費拾遺舊隠詩云林下茅齋已半傾九華幽逕少
人行不將冠劍爲榮事只向烟蘿寄此身松竹漸荒
池上色琴書徒立世間名白楊風起秋山暮時復哀
猿啼一聲駢唐末進士也
　　　髙駢
駢鎮蜀日以南詔侵暴築羅城四十里朝廷雖加恩
賞亦疑其固䕶或一日聞奏樂聲響知有改移乃題
風筝寄意曰夜静絃聲響碧空宫啇信任徃來風依
稀似曲才堪聽又被移將别調中旬日報到移鎮渚
宫
駢好爲詩雅有竒藻其言懐詩曰恨乏平戎䇿慙登
拜將壇手持金越冷身掛鐵衣寒主聖扶持易恩深
報効難三邊猶未靜何敢便休官
又二妃廟云帝舜南廵去不還二妃幽怨水雲間當
時珠淚垂多少直到如今竹尚班
又雪詩云六出花飄入戸時立看修竹變瓊枝逡廵
好上髙樓看蓋盡人間悪路岐
聽歌詩云公子邀歡月滿樓佳人掲調唱伊州便將
席上秋風起直到蕭關水盡頭
又寄僧笻竹杖詩云堅輕笻竹枝一枝有九節寄與
沃州僧閑歩秋山月
光啓三年駢鎮淮海三月看花駢與諸從事詩其末
云人間無限傷心事不得罇前折一枝蓋亡㓕之䜟
也及被幽辱計口給食自五月至八月外圍益急遂
及於難
駢字千里崇文孫也生於長慶之首卒于光啓之間
家世禁衞頗修飭折爲文學與諸儒交硜硜談治道
兩軍中人更稱譽之号落雕侍御赴安南却寄台司
云曽驅万馬靜江山風去雲廻頃刻間今日海門南
靣事莫敎還似鳯林關
歩虚詞云青溪道士人不識上天下天鶴一隻洞門
深鎻碧牎寒滴露研朱㸃周易
題羅浮别業云不將真性染埃塵爲有烟霞伴此身
帶月長江好歸去博羅山下碧桃春
聞河中王鐸加都統云煉水燒鈆四十年至今猶在
藥爐前不知子晉緣何事只學吹簫便得仙(不平如此/其驕/傲)
　　　潘緯
中秋月云古今逢此夜共兾泬寥明豈是月華别祗
應秋氣清影當中土正輪對八荒平尋客徒留望璿
璣自有程
琴云客來鳴素琴惆悵對遺音一曲起於古幾人聽
到今盡含風靄遠日泛月烟深風續水山操坐生方
外心
湘南何涓瀟湘賦緯古鏡詩天下傳之或曰潘緯十
年吟古鏡何涓一夜賦瀟湘登咸通進士第
　　　武瓘
九日衛使君筵上作云佳晨登賞喜還郷謝宇開筵
晚興長滿眼黄花初泛酒隔烟紅樹欲迎霜千家門
戸笙歌發十里江山白鳥翔共賀安人豐樂歳幸陪
珠履侍銀章
瓘登咸通進士第唐末宰益陽
勸酒云勸君金屈巵滿酌不須辭花發多風雨人生
足别離
感事云花開蝶滿枝花謝蝶還稀唯有舊巢燕主人
貧亦歸灌初投卷於知舉蕭倣見是詩賞其有存故
之志遂放反第
　　　于鄴
孤雲詩云南北各萬里有雲心更閑因風離海上伴
月到人間洛浦少髙樹長安無舊山徘徊不可駐漠
漢又東還
蝉詩云江頭一聲起芳樹已難留聽此髙樹上遥知
故囯秋應催風落葉似勸客回舟不是新蝉苦年年
自有愁
鄴唐末進士也
　　　路徳延
徳延儋州巖相之猶子數歳嘗賦芭蕉詩曰一種靈
苗異天然體性虚葉如斜界紙心似倒抽書詩成翌
日傳於都下㑹儋州坐事誅故德延久不能振光化
初方就舉擢第又爲感舊詩曰初騎竹馬詠芭蕉嘗
忝名卿誦滿朝五字便容趍綘帳一枝尋許折丹霄
豈知流落萍蓬遠不覺推迁歳月遥囯境未安身未
立至今顔巷守簞瓢天祐中授拾遺㑹河中節度使
朱友謙領鎮辟掌書記友謙甚禮之然徳延浮薄動
多忤物友謙解禮徳延乃作小兒詩五十韻以刺友
謙友謙聞而大怒乃因醉沉之黄河詩曰情態任天
然桃紅兩頰鮮乍行人共看初語客多憐臂膞肥如
瓠肌膚軟勝綿長頭纔覆額分角漸垂肩散誕無塵
慮逍遥占地仙排衙朱閣上喝道畫堂前合調歌楊
柳齊聲踏採蓮走堤行細雨奔巷趂輕烟嫩竹乗爲
馬新蒲折作鞭鸎雏金鏃繫猫子綵絲牽擁鶴歸晴
島驅鵞入暖泉楊花爭弄雪榆葉共收錢錫鏡當胸
挂銀珠對耳懸頭依蒼鶻褁䄂學柘枝揎酒殢丹砂
暖茶催小玉煎頻邀籌箸掙時乞繡針穿寳篋挐紅
豆粧奩拾翠鈿戯袍被按褥尖㡌戴靴氊展畫趍三
聖開屏笑七賢貯懐青杏小垂額緑荷圓驚滴沾羅
淚嬌流汚錦涎倦書饒婭姹憎藥巧迁延弄帳燕綃
映藏衾鳯綺纒指敲銀使皷筋撥賽神絃簾拂魚鈎
動筝推鴈柱偏碁圖添路畫笛管欠吹䥴惱客𥘉酣
睡驚僧半入禪尋蛛窮屋瓦採雀遍樓椽抛果忙開
口藏鈎亂出拳夜分圍榾柮朝聚打鞦韆折竹裝泥
鷰添絲放紙鳶㸦誇輪水碓相教放風旋旗小裁紅
絹書幽戴碧牋逺鋪張鴿網低控射蠅弦詀語時時
道謡歌處處傳匿牎眉乍曲遮路臂相連闘草當春
逕爭毬出晩田柳傍慵獨坐花底困横眠等鵲前離
畔聽蛩伏砌邊旁枝粘舞蝶隈樹捉鳴蟬平島誇趫
上層崖逞㨗縁嫩苔車跡小深雪履㾗全兢指雲生
岫齊呼月上天蟻窠尋逕􁜤蜂穴遶堦填樵唱廻深
嶺牛歌下逺川壘柴爲屋木和土作盤筵險砌髙䑓
石危跳峻塔塼忽陞隣舍樹偷上後池舩項橐称師
日甘羅作相年明時方任徳勸尔减狂顛
　　　翁承賛
蕭蕭風雨建陽溪溪伴維舟見亞齊一軸新詩劍潭
北十年曰識華山西吟魂惜向江村老空性元知世
路迷應笑乘軺青瑣客此時無暇聽猿啼
右承賛詩承賛字文堯閩人唐末爲諫議大夫使福
州至劍浦見舊識僧亞齊贈此章
承賛乾寜進士也
唐語曰槐花黄舉子忙承賛有詩曰雨中粧㸃望中
黄勾引蝉聲送夕陽憶得當年隨計吏馬蹄終日爲
君忙
　　　韓垂
垂唐之詩人也題金山云靈山一峰秀岌然殊衆山
盤根大江底影掙浮雲間雷霆常間作風雨時徃還
象外懸清影千載長躋攀其詩偶爲庸僧所毁江南
時李鍾山留一絶云不嗟白髪曽逰此不嘆征㠶無
了期盡日憑欄誰㑹我只悲不見韓垂詩(建勲也/鍾山公)
唐詩紀事卷第六十三
唐詩紀事卷第六十四
　顔萱　李縠　司馬都　崔璞
　鄭璧　魏朴　張賁　陸龜蒙
　皮日休　崔璐　任蕃　盧休
　劉畋
　　　顔萱
送羊振文歸覲桂陽云髙掛呉㠶喜動容問安歸去
指湘峰懸魚庭内芝蘭秀馭鸖門前薜荔封(宅在桂/蘇晚舊)
(州)紅斾正憐棠影茂綵衣偏帶桂香濃臨歧獨有霑
襟戀南巷當年共化龍(叔父同年/先軰拾遺)
送圓載上人云師來一世恣經行却泛滄波問去程
心靜已能防渇鹿􁳵喧時爲駭長鯨(鯨則鳴鼓/師云舟人遇)禪
林幾結金桃重(實重一片/日本金桃)梵室重修鐵瓦輕(輕為桃者/似鐵爲瓦)
料得還鄉無别利只應先見日華生
萱字弘至江南進士也中書舍人蕘之弟嘗受知於
張祐故弔祐詩序曰尚意孩稚之歳與伯氏常承處
士撫抱之仁目管輅爲神童期孔融於偉器萱唐末
與皮陸二生酬唱有詩載松陵集
　　　李縠
和皮日休悼鸖云才子襟期夲上清陸雲家鸖伴閑
情猶憐反顧五六里何意忽歸十二城露滴誰聞髙
葉墜月沈休藉半階明人間華表堪留語剰向秋風
寄一聲
又云道林曽放雪翎飛應悔庭除閉羽衣料得王恭
披鸖鼈倚吟猶待月中歸
浙東罷府西歸酬别張廣文皮先軰陸秀才詩云豈
有頭風筆下痊浪成蛮語向初筵蘭亭舊趾雖曽見
抲笛遺音更不傳照曜文星呉分野留連花月晉名
賢相逢只恨相知晚一曲驪歌又幾年
縠字徳師咸通進士也唐末爲浙東觀察推官兼殿
中侍御史日休松陵集序云南陽廣文潤卿隴西侍
御徳師咸旅泊之際善其所為皆以詞致師詞之不
多去之速也縠西歸日休詩云建安才子太微仙暫
上金臺許二年形影欲歸温室樹夣魂猶傍越溪蓮
空將海月爲傖鬼恨呉天(詩脱下叚)
　　　司馬都　鄭璧
和陸龜蒙白菊詩云白艶輕明帶露㾗始知佳色重
難群終朝疑笑梁王雪盡日慵看蜀帝雲燕雨似翻
瑶渚浪鴈風疑卷玉綃紋瓊飛若㑹寛裁剪堪作蟾
宫夜舞裙
璧唐末江南進士也與皮六二生酬唱又有寒夜文
譙張潤卿有期不至詩云已知羽駕朝金闕不用燒
蘭望玉京應是登仙明月好玉皇留㸔舞雙成
　　　崔璞
奉酬霜菊見贈詩云菊花開晚過秋風聞道芳香正
滿叢爭奈病夫難強飲應湏速自召車公
蒙恩除替將還京洛偶叙所懐云兩載求人瘼三春
受代歸務繁多簿籍才短泛恩威共理乖天奬分憂
値歳饑遽蒙交郡印(除替未及三年/到任十二个月)安敢整朝衣作
牧慙爲政思鄉念式微儻容還故里髙卧掩柴扉
璞唐末以大司諫刺蘇州其詩見皮六二生松林唱
和集
　　　魏朴
和皮日休悼鸖云直欲裁詩問杳冥豈教靈化亦浮
生風林月動疑留魄沙島香愁似藴情雪骨夜封蒼
蘚冷練衣寒在碧塘輕人間飛去猶堪恨况是泉臺
逺玉京
又云經秋宋玉已悲傷况報胎禽昨夜亡霜曉起來
無問處伴僧彈指遶荷塘
朴唐末呉中名士也皮日休松陵詩序云潤卿徳師
旅泊之際以詞致師大司諫清河公有作(璞/崔)或命之
和亦著焉其餘則呉中名士(璧朴㒷顔萱/謂司馬都鄭)
　　　張賁
旅泊呉門云一舸呉江晩堪憂病廣文鱸魚誰與伴
鷗鳥自成群反照縱横水斜空斷續雲異鄉無限思
盡付酒醺醺
酬龔美先軰見寄云尋疑天意䘮斯文故選茅峰寄
白雲酒後只留滄海客香前唯見紫陽君近年巳絶
詩書癖今日兼將筆硯焚爲有此身猶苦患不知何
者是玄纁
和陸龜蒙白菊詩云雪綵氷姿號女華寄聲多是地
仙家有時南國和霜立幾處東籬伴月斜謝客瓊枝
空貯恨袁郎金鈿不成夸自知終古清香在更出梅
粧弄晩霞
賁字潤卿南陽人登大中進士第唐末爲廣文博士
寓呉中與皮六二生㳺其詩多羇旅感激若異鄉無
限思盡付酒醺醺
又送李縠西歸云孤雲獨歩本無依江海重逢故舊
稀楊栁漸踈蘆葦白可堪斜日送君歸
　　　陸龜蒙
字魯望父虞賔浙東從事居蘇臺亀蒙攻文與顏尭
皮日休羅隠呉融友善家貧與張搏為廬江吴興二
郡丞李蔚盧携景重之羅隠寄詩曰龍樓李丞相昔
歳仰髙文黄閣今無主青山竟不焚夜船乗海月秋
寺伴江雲只恐塵埃裏浮名㸃汚君唐末以左拾遺
授之詔下日以疾終于家
皮日休松陵唱和集序云咸通十年日休為吴郡郡
從事有進士陸龜蒙云其業見造其才之變真天地
之氣也近代稱温飛卿李義山爲之最俾生參之未
知孰為後先
龜蒙三吴人也　尤善談笑嘗體
江謝賦事名振　書萬餘卷詩篇清
麗與皮日休為　卷號曰松陵集中
和功初遇疾而　為文誌其墓矣吴子華
奠文千餘言畧曰大風吹海海波淪漣㴠為子文無
偶無邊長松倚雪枯枝半折捉為子文真上巔絶風
下霜晴寒鍾自聲發為子文鏗將杳清武陵深間川
長晝白問為子文渺茫岑寂豕突鯨狂其來莫當雲
沉鳥沒去其倐忽膩若凝脂軟於無骨霏漠漠澹㳙
涓春哆冶秋鮮妍觸即碎潭下月拭不滅玉上煙
江湖散人歌云江湖散人天骨竒短髪搔來蓬半垂
手捉孤篁曳寒繭口誦太古滄浪詞詞云太古万万
古民怪其壄(野/音)無風期夜棲正與禽獸雜獨自架結
縱横枝因而稱曰有巢氏民共敬貴如君師當時只
効烏鵲軰豈是有意陳尊卑無端後　穿鑿破一派
前導千流随多方忷亂元氣死日使父子生姦欺聖
人事業轉消耗尚有漁者存熙熙風波不獨因一士
凡百器具皆能施罛疎扈腐鱸鱖肥上失撿馭無䜛
疵人間所謂好男子我見婦女留鬚眉奴顔婢膝真
乞丐反以正直爲狂癡所以頭欲散不散弁峩巍所
以腰欲散不散珮陸離行散任之適坐散從傾欹語
散空谷應笑散春容披衣散單複便食散酸醎冝書
散忘簮履禽散虚籠池外物一以散中心散何疑不
共諸侯分邑里不與天子專隍陴靜則守桑柘亂則
逃妻兒金鏕紳帶未嘗識白刃投我窮生為或聞蕃
將負恩澤號令鐵馬如風馳大君年小丞相少當軸
自請都旌旗神鋒悉出羽林仗繪畫日月蟠龍螭太
宗基業甚牢固小醜背叛當殱夷禁軍近自肅宗署
抑遏輔國爭雄雌必然大叚剪兇逆須召勁勇持軍
麾四方賊壘猶古地死者暴骨生寒飢歸來輙擬荷
鋤立詬吏已責租錢遲興師十万一日費不翅千金
何以支秪今利口且箕歛何暇俛首哀惸嫠均荒補
敗豈無術布在方䇿撑頽巇氷霜襦袴易反掌白面
諸郎殊不知江湖散人悲古道悠悠幸寄羲皇傲官
家未議活蒼生拜賜江湖散人號
甫里先生傳云少攻歌詩與造物者争柄遇事輙変
化不一其體裁始則凌轢波濤穿穴險固囚鏁怪異
破碎陣敵卒造平澹而後已
亀蒙居震澤之南巨積注有鬪鴨一欄有驛使過挾
彈斃其尤者䝉蒙乎一表本云此鴨能人語待附蘇
州上進使者斃之奈何使人恐酬以槖中金俟其箱
悦方請人語之由曰能呼其名使人憤且笑拂袖上
馬復召之還其金曰吾戯耳龜蒙少髙放從張摶遊
歷湖蘇二州辟以自佐嘗至饒州三日無所詣刺史
蔡京率官屬就見之亀䝉不樂拂衣去不喜交流俗
不乗馬升舟設蓬席齎束書茶竈筆牀釣具徃來時
謂江湖散人或號天随子甫里先生自比涪翁漁父
江上丈人
　　　皮日休
日休字襲羙襄陽人咸通中為太常愽士遭亂歸
吴中黄巢冦江浙刼以從軍至京師以為翰林學士今日
休作䜟云欲識聖人姓田八二十一欲知聖人名果頭三屈
律巢大怒蓋巢頭醜掠鬢不盡疑譏之也遂及禍
日休寒日晝齋即事三章云參佐三間似草堂恬然
無事可成忙移時寂歴澆松子盡日殷勤乳牀將近
道齋先衣褐欲清詩思量焚香空庭好待中宵月獨
禮星辰學歩四
不知何事有生涯皮揭裁衣學道家深夜數甌為相
葉清晨一氣是雲華盆池有鷺窺蘋末石板無人
掃桂花江漢欲歸
方朔家貧未有車肯從榮利捨樵漁從公未恠多侵
酒見客唯求轉借書暫聽松風生意足偶㸔溪月世
情踈如鈎得貴非吾事合向煙波爲五魚(五魚􁕁/松江有)
日休賦亀詩嘲歸仁紹云硬骨殘形知幾秋屍骸終
是不風流頑皮死後錢須遍只爲平生不出頭
歸氏子以姓嘲日休云八片尖斜砌作裘火中燖子
水中楺一包閑氣如常在惹踢招奉卒未休
北夢瑣言云日休傲誕自號間氣布衣日休之子光
業辭文宏贍唐末為越州副使
松陵集序曰詩有六義其一曰比比者定物之情狀
也則必謂之才才之備者於聖為六藝在賢為聲詩
噫春秋之後頌聲亡寢降及漢氏詩道荐作然二雅
之風委而不興矣在詩有三言四言五言六言七言
之作三言者曰振振鷺鷺于飛是也五言者曰誰謂
雀無角何以穿我屋是也六言者我姑酌彼金罍是
也七言者交交黄鳥止于桑是也九言者曰浻酌彼
行潦挹彼注兹是也盖古詩率以四言為本而漢氏
方以五言七言為之也其句亦出於周詩五言者李
陵曰携手上河梁是也七言漢武曰日月星辰和四
時是也爾後盛於建安以降江左君臣得以浮艶然
然詩之六義微矣逮及吾唐開元之世易其體為律
焉始切於儷偶拘於聲勢然詩云遇憫既多受侮不
少其對也二矣堯典曰　依永律和聲其為律也甚
矣由漢及唐詩之道盡矣吾文不知千祀之後詩之
道止於斯而已即後有變而作者不得以知之夫才
之備者猶天地之氣乎氣者止乎一也分而為四時
其為春則煦枯發枿如弃如濩百物融洽酣人肌骨
其為夏則赫㬢朝升天地如窰草蕉木暍若燎毛髪
其為秋則凉颸髙瞥若露天骨景爽夕清神不蔽形
其為冬則霜陣一棲萬物皆瘁雲沮日慘若憚天責
夫如是豈拘於一哉亦變之而已人之有才者不變
則已茍變之豈異於是乎故才之用也廣之爲滄溟
細之爲四竇髙之爲山岳碎之爲瓦礫羙之爲西子
悪之爲四洽壯之爲武賁弱之爲處女大則八荒之
外不可窮小則一毫之末不可見茍其才如是復能
善用之則庖丁之牛慶之輪郢之斤不足喻其神解
也噫古之士窮逹必形於歌詠茍欲見乎志非文不
能宣也扵是爲其詞詞之作固不能獨善必須人以
成之昔周公爲詩以貽成王吉甫作煩以贈申伯詩
之酬贈其來尚矣後毎爲詩必多　爲　咸通七
年今兵部令狐員外在淮南今中書舍人　公守
毗陵日休皆以詞獲幸悉蒙以所製命之和各
軸亦有名其守者十年大司諫清河公世收於吴日
休為部從事居一月有進士陸亀䝉
業見造凡數編其才之變真天地之氣也近代稱温
飛卿李義山爲之最俾生參之未知其孰為之後先
雜體詩序云案舜典帝曰　命汝典樂教胄子詩言
志歌永言在焉周禮太師之職掌敎六詩諷賦比興
風雅互作雜體遂生然後係之于樂府盖典樂之職
也在漢代李延年為恊律造新聲雅道缺樂府乃盛
鐃歌皷吹拂舞干俞因斯而興詞之體不得不因時
而易也古樂書論之甚詳今不能備載載其他見者
漢武集元封三年作栢梁臺詔群臣二千石有能為
七言詩者乃得上座帝曰日月星辰相四時梁王曰
驂駕駟馬從梁來由是聮句興焉孔融詩曰漁父屈
節水潜匿方作郡姓名離合也由是離合興焉晉傅
咸有廽文反覆詩二首云反覆其文者以示憂心展
轉也悠悠逺邁獨焭焭是也由是反覆興焉梁武帝
云後牖有朽栁沈約云偏眠舩舷邊由是疊韻興焉
詩云蝶蝀在東又曰鴛鴦在梁由是雙聲興焉詩云
惟　南有箕不可以簸場惟北有斗不可以挹酒漿
近乎戯也古詩或為之蓋風俗之言也古有採詩官
命之曰風人圍棊燒敗襖㸔子故依然由是風人之
作興焉梁書云昭明善賦短韻吴均善壓强韻今亦
効而為之存于編中陸生與予各有是為凡八十六
首如四聲詩三字離合全篇雙聲疊韻之作悉陸生
所為又足見其多能也案齊竟陵王郡縣詩曰追共
承荔浦一道信雲丘縣名由是興焉案梁元藥名詩
曰戍客栢山下當思衣錦歸藥名由是興焉陸與予
亦有是作至如鮑昭之建除沈炯之六甲十二屬梁
簡文之卦名陸惠曉之百姓梁元帝之鳥名亀兆蔡
黄門之口字古詩兩頭纎纎藁砧五雜組已降非不
能也皆鄙而不為噫由古至律由律至雜詩詩之道
盡乎此也近代作雜體唯劉賔客集中有逥文離合
雙聲疊韻如聮句則莫若孟東野與韓文公之多他
集罕見足知為之之難也
日休疊韻山中吟云穿煙泉潺湲觸竹犢觳觫荒篁
香墻匡熟鹿伏屈曲
雙聲溪上思云踈衫低通灘冷鷺立亂浪草彩欲夷
猶雲空容澹蕩
晚秋吟(字韻合/以題十五)東臯㷑雨歸耕日免去黄冠首刈
禾火滿酒壚詩在口今人無計奈儂何
藥名離合夏日即事云季春人病抛芳杜仲夏溪波
遶壊垣衣典濁醪身倚桂心中無事到雲昏
懐鹿名縣名離合云山痩更培秋後桂溪澄閑數晩
來魚臺前過鴈盈千百泉石無情不寄書
寒日古人名云北顧懽遊悲沈宋(為北顧/梁武改)南徐陵寢
嘆齊梁水邊韶景無窮栁寒被江淹一半黄
風人詩云江上秋聲起從來浪得名逆風猶掛蓆苦
不㑹帆情
陸亀蒙詩云十万合師出遥知至憶君一心如瑞表
唯作兩歧分
　　　崔璐
璐有覧皮先軰盛製詩贈日休云河嶽挺靈異星辰
精氣殊在人為英傑與國作禎符襄陽得竒士俊邁
真龍駒勇果魯仲由文賦蜀相如渾浩江海廣葩華
桃李敷小言人無間大言塞空虚幾人遊赤水夫子
得玄珠鬼神争奥祕天地惜洪鑪既比曽參行仍兼
君子儒吾知上帝意將使居黄樞好保千金體須為
万姓謨
日休和云伊余㓜且賤所禀自以殊弱歳謬知道有
心臣皇符豈意海上鷹運跼軒下駒縱性作古文所
爲皆自如但恐才格劣敢誇詞彩敷句句考事實篇
篇窮玄虚誰能変羊質競不獲驪珠奥有造化手曽
聞天地鑪文章鄴下秀氣貎淹中儒展我此志業期
君持中樞蒼生眼穿望勿作番溪謨
璐登咸通七年進士第
　　　任蕃
宫怨云淚乾紅落臉心盡白垂頭自此方知怨從來
豈信愁蕃又有無語與春别細㸔枝上紅之句張爲
取作主客圗
　　　盧休
春寒酒力遲冉冉生微紅(聮句/寒月)自然草木性誰祝元
化功(句)湓浦風生破膽愁(句)血染劒花明帳幕三千
車馬出漁陽(句)右張為取作主客圗休不第
　　　劉畋
畋有晩泊漢江渡詩云末秋雲木輕蓮拆晚香清雨
下侵苔色雲凉出浪聲疊㠶依岸尽微照夾堤明渡
吏已頭白遥知客姓名又有雨後句云殘陽來霽岫
獨興起滄洲張為取作主客圖舉進士

唐詩紀事卷第六十四
唐詩紀事卷第六十五
　　袁郊　盧延讓　裴說　張爲
　　韓偓　曹松　杜荀鸖　孫棨
　　王鐸　鄭綮　胡玢　楊淑
　　平曽　繆島雲
　　　袁郊
月詩云常娥竊藥出人間藏在蟾宫不放還后羿遍
尋無覔處誰知天上却容姦
霜詩云古今何事不思量盡信鄒生感彼蒼但想燕
山吹暖律炎天豈不解飛霜
露詩云湛湛騰空下碧霄地卑濕處更偏饒菅茅豐
草皆霑潤不道良田有旱苗
雲詩云楚甸嘗聞旱魃侵從龍應合解為霖荒淫却
入陽䑓夢感乱懐襄父子心
郊咸通時爲祠部郎中有甘澤謡九章與温庭筠酬
唱庭筠有開成五年抱疾不得預計偕詩寄郊云逸
足皆先路窮蛟獨向隅是也
郊字之儀滋之子也昭宗時爲翰林學士
　　　盧延遜
延遜吟詩多著尋常容易語如送周太保赴浙西云
臂鷹徤卒懸氊㡌騎馬佳人卷畫衫又寄友人云毎
過私苐邀㸔鸖長着公裳送上驢然於數篇見境尤
妙有松寺云山寺取凉當夏夜共僧蹲坐石堦前兩
三條電欲為　雨七八个星猶在天衣汗稍停牀上
扇茶香時撥澗中泉通霄聴論蓮華義不藉(覺眠/松牎一)
又苦吟云莫話詩中事詩中難更無吟安一个字撚
断數莖鬚險覔天應悶狂搜海亦枯不同文賦易為
著者之乎
又贈僧云浮世浮華一斷空偶抛煩惱到蓮宫髙僧
解語牙無水老鸖能飛骨有風野色吟餘生竹外山
隂坐乆入池中禪師莫問求名苦滋味過於食蓼虫
曽献王建詩有栗爆燒氊破猫跳觸鼎翻後建冬夜
與潘峭平章邊事旋令宫人燒栗俄有數栗爆出燒
繡褥時建多疑嘗於爐中燒金鼎命二妃親侍湯茶
而已是夜宫猫相戯悞觸鼎飜建良乆曰栗爆燒氊
破猫跳觸鼎飜憶得盧延遜卷有此一聮乃知先軰
裁詩信無虚境來日遂有六行之拜(拜工部/自給事中)翰林
學士呉融獨重其作盛稱於時且云此子語不尋常
後必垂名楊大年云延遜詩至今存人亦有絶好之
者其播人口有旅舍言懐云名帋毛生五門下家僮
骨立六街中蜀路云雲間閙鐸騾䭾至雪裏殘骸虎
拽來懐江上云餓猫臨䑕穴嚵犬䑛魚砧八月十六
日夜云只訛㱔子縁應耗沒多光寄人云吟安一个
字撚斷數莖鬚冬夜云樹上諮諏批頰鳥牎間壁駮
叩頭虫哭人云漸竆頑僕慵看馬著慘佳人暗理筝
狐衝官道過犬刺店門開租張相毎稱之餓猫臨䑕
穴嚵犬䑛魚砧成中令毎稱之栗爆猫跳之句王建
愛之盧曰平生投謁公卿不意得猫狗力延遜始投
贄呉子華子華讀至不同文賦易爲下者之乎笑曰
上門悪罵來
本朝楊億在翰苑嘗召對　上言及延遜詩曰臂鷹
徤卒懸氊㡌騎馬佳人卷畫衫似此淺近亦自成一體
延遜字子善范陽人光化初登第從事朗陵雷滿敗
歸王建僣位授水部外郎卒於刑部侍郎師薛能爲文
　　　裴說(裴詣)
唐舉子先投所業於公卿之門謂之行卷說只行五
言十九首至來年秋賦復行舊卷人有譏之者說曰
只此十九首苦吟尚未有人見知何假别行卷哉識
者以爲知言說天復六年登甲科其詩以苦吟難得
爲工且拘格律嘗有詩曰苦吟僧入定得句将成功
又贈僧貫休云揔無方是法難得始爲詩又云是事
精皆易唯詩㑹却難遭亂故宦不逹多遊江湖間有
石首縣詩云因携一家住嬴得半年吟深閨乍冷鑑
開篋玉筯微微濕紅頰一陣霜風殺栁條濃烟半夜
成黄葉垂垂白練明如雪獨下閒堦轉凄切秪知抱
杵搗秋砧不覺髙樓已無月時聞寒鴈聲相喚紗牎
只有燈相伴幾度齊紈又嬾裁離腸恐逐金刀斷細
想儀形執牙尺回刀剪破澄江色愁捻銀針信手縫
惆悵無人試寛窄時時舉袖勻紅淚紅牋謾有千千
字書中不盡心中事一半慇懃寄邊使此說聞砧詩
也說終禮部貟外郎說與詣俱有詩名詣唐天祐三
年登第終於桂嶺假官宰字而已同在湘江說詩云
吟餘潮落岸水髙經杜甫墳說云擬掘孤墳破重教
大雅生詣云名終埋不得骨便朽何妨景同而語意
俱别寔爲䨥美説旅行聞冦云寸歩邊多事将行間
四隣深山不畏虎當路却防人無事助明代何門銷
此身空慙兩行淚飄洒向紅塵
洛中作云莫怪苦吟遲詩成鬢亦絲鬢絲猶可染
詩病却難醫山暝雲横處星沉月側時㝠收不堪得
一句至公知
中秋月云一歳㡬盈虧當軒重此期幸無偏照處剛
有不明時色靜雲歸早光凝故宿遲望吟吟未足皎
皎下踈籬
棊云十九條平路言平又嶮巇人心無筭處國手有
輸時勢逈流星逺聲乾下雹遲臨軒纔一局寒日又
西垂
喜友人再面云一别㡬寒暄迢迢隔塞垣相思長有
事及見却無言靜坐将茶試閑書把葉飜依依又留
宿圎月上東軒
　　　張爲
秋醉歌云金風䬃已起還是招魚翁携酒夫姥岑自
彈嶧陽桐脫却登山履赤脚翹青笻泉聲掃殘暑猿
臂攀長松翠㣲泛罇緑苔蘚分煙紅造化處術内相
對數壺空醉眠嶺上草不覺夜露濃一夢到天曉始
覺一醉中皎然夢中路直到瀛洲東初平把我臂相
與騎白龍三留對上帝玉樓十二重上帝賜我酒送
我敲金鍾寳閣香歛苒琪樹寒玲瓏動葉如笙篁音
律相怡融珎重此一醉百骸出天地長如此夢䰟永
謝名與利
爲唐末江南詩人與周朴齊名如到處即閉戸逢君
方展眉最有詩稱
爲作詩人主客圗序曰若主人門下處其客者以法
度一則也以白居易為廣大教化主上入室楊乗入
室張祐羊士諤元稹升堂盧仝顧况沈亞之及門費
冠卿皇甫松殷堯藩施肩吾周元範况元膺徐凝朱
可名陳摽童翰卿以孟雲卿為髙古奥逸主上入室
韋應物入室李賀杜牧李餘劉猛李渉胡幽正升堂
李觀賈馳李宣古曽鄴劉駕孟遲及門陳潤韋楚老
以李益為清竒推正主上入室蘇郁入室劉畋僧清
塞盧休于鵠楊洵羙張籍楊巨源楊敬之僧無可姚
合升堂方干馬戴任蕃賈島厲元項斯孽夀及門僧
良乂潘誠于武陵詹雄衞凖僧志定喻島朱慶餘以
孟郊爲清竒僻苦主上入室陳陶周朴及門劉得仁
李溟以鮑溶爲愽容宏㧞主上入室李群玉入室司
馬退之張爲以武元衡爲瓌竒羙麗主上入室劉禹
錫入室趙嘏長孫佐輔曺庚升堂盧頻陳羽許渾張
蕭逺及門張陵章孝摽雍陶周祚袁不釣
杜光庭載毛仙翁事云仙翁名干字鴻漸元和間劉
禹錫李紳白樂天軰皆贈詩至大中戊寅五十餘年
矣是歳張爲薄遊長沙不汲汲隨計獲女奴於岳麓
下惑之嵗餘成羸疾仙翁一見曰子妖氣邪光浹遍
肌骨茍不相值殞於旦夕也以一粒授為於香炉焚
之郁烈之氣聞百歩魅妾一號而斃乃木偶人也又
吞以丹砂和黍者三疾遂瘳為作詩别之曰羸形感
神藥削骨生豊肌蘭炷飄靈煙妖怪立誅夷重覩日
月光何報父母慈黄河濁衮衮别淚(澌/流)澌黄河　清
有時别淚無收期為後入釣䑓山訪道而去
　　　韓偓
偓父瞻開成六年李義山同年也義山有餞韓同年
西迎家室戯贈云籍籍征西万戸侯新縁貴婿起珠
樓一名我漫居先甲千騎君翻在上頭雲路招邀囬
綵鳯天河迢逓笑牽牛南朝禁臠無人寄痩尽瓊枝
爲四愁偓小字冬郎義山云嘗即席為詩相送一座
盡驚句有老成之風因有詩云十歳裁詩走馬成冷
灰殘燭動離情桐花万里丹山路雛鳯清於老鳯聲
偓字致堯今曰致光誤矣自號玉山樵人
苑中云上苑離宫處處迷相風髙與露盤齊金階鑄
出狻猊立玉柱雕成翡翠啼外使調鷹初得按(外案/五坊)
(始能禽獲之得案/使以鷹集初調習)中官過馬不敎嘶(駿以進謂之過/上乗馬必中官)
(馬)笙歌錦綉雲霄裏獨許詞臣醉似泥
六月十七日召對詩云清暑簾開散異香恩深咫尺
對龍章花應洞裏尋常發日向壺中特地長生長忽
凝槎犯斗歸來兼恐海生桑如今冷笑東方朔唯用
詼諧侍漢皇
與呉子華侍郎同年玉堂伴直懐昔叙懇因成長句
兼呈同年云徃年鸎谷接清塵今日鼇山作侍臣二
紀許諧勞筆硯一朝宣入掌絲綸(乆困名場/予與子華俱)聲名
烜赫文章士金紫雍容冨貴身綘帳恩深無路報語
餘相聚却酸辛
賜宴日詩云玉衘花馬踏天街詔遣追歡綺席開中
使押從天上去外人知自日邊來(門齊人司進狀辞/是日在外四考排)
(二人押出/赴宴中使)臣心淨比漪漣水聖澤深於㶑灔柸才有
異恩頒稷卨已将優禮及鄒枚清啇逈向黎園降妖
妓新行峽雨廽不散通霄離禁直晚來殘醉入銀盃
醉着云万里清江万里天一村桑柘一村㷑漁翁醉
着無人喚過午醒來雪滿舡
即日云書墻暗記移花日洗瓮先知醖酒期須信閑
人有忙事早來衝雨覔漁師
春恨云殘夢依依酒力餘城頭批頰伴啼烏平明乍
捲西樓幕院靜初聞放轆轤
并州云戍旗靑草杜榆關雨裏并州四月寒誰㑹慿
欄潜忍淚不勝天際似江千
偓天復初入翰林其年冬駕幸鳯翔偓有扈從之功
返正初上面許偓為相奏云陛下運契中興當復用
重徳鎮風俗臣座主右僕射趙崇可充是選乞逥臣
之命授崇天下幸甚上喜歎翌日制用崇暨兵部侍
郎王賛為相時梁太祖在京素聞崇之輕佻賛復有
舋馳入請見於上前具言二公長短上曰趙崇是偓
薦時偓在側梁主叱之偓奏曰臣不敢與大臣爭上
曰韓偓出尋謫官入閩故䆫外日光飛野馬案前筠
管長蒲盧謀身拙爲安蛇足報國危曽捋虎鬚滿世
可能無黙識未知誰擬試齊竽
香奩集和魯公之詞也惟其艶麗故貴後嫁其名於
偓凝平生著述分為縯論遊藝孝悌疑獄香奩籝金
六集自爲遊藝集序云予有香奩籝金集不行於世
凝在政府避議論諱其名又欲後人知故遊藝集序
實之此凝之意也沈存中云
　　　曹松
天復初杜徳祥主文放松及王希羽劉象柯崇鄭希
顔等及第年皆七十餘時号五老牓時内難新平首
求孤貧人徳祥以松等塞詔各授校書郎制曰念尔
登科之際當予反正之年宜降異恩各膺寵命
松字夢徵舒州人也學賈司倉為詩此外無他能時
號松啓事爲送羊脚狀
松别湖州上主人云門繋釣舟雲滿岸借君幽致坐
移旬湖村夜呌白蕪鴈菱市曉暄深浦人逺水日邊
重作雪寒林燒後别生春不辞更後醒還醉太一東
峯歸夢頻
李肇國史補云曲江大㑹此爲下第舉人迩來漸侈
靡皆為上列所占向之下第舉人不復預矣所以逼
大㑹則先牒教坊請奏上御紫雲樓簾觀焉時或擬
作樂則為之移目故曹松詩云追逰若遇三清樂行
從應妨一日春勑下後人置皮袋例以圖章酒器錢
絹實其中逢花即飲故張籍詩云無人不借花園宿
到處皆携酒器行其皮袋狀元録事同㸃撿闕一則
罰金曲江之宴行市羅列安僅為之半空公卿家率
以是日揀選東牀車馬闐塞莫可殫述
松及苐勑下宴中献坐主杜侍郎詩云得召丘墻淚
却頻若無公道也無因門前送勑朱衣吏席上衘盃
碧落人半夜笙歌敎泥月平明桃杏放燒春南山雖
有歸溪路争那酬恩未殺身
春日長安書事云浩浩㸔花晨六街楊逺塵塵中一
丈日誰是晏眠人御栁舞着水野鶯啼(春/破)徒云還
楚客猶自惜離情
晨起云曉色教不睡卷簾清氣中林殘數枝月髪冷
一梳風並鳥聞鍾語欹荷隔霧空莫徒營白日道路
本無窮
弔北印云山下望山上夕陽明又曛無人醫白髪少
地着新墳歳代殊相逺賢愚旋不分東歸聊一弔乱
木倚寒雲
松有詩云憑君莫話封侯事一將功成万骨枯可謂
諳世故矣
　　　杜荀鸖
荀鸖有詩名號九華山人大順初擢第授翰林學士
主客外郎知制誥序其文爲唐風集或曰荀鸖牧之
微子也牧之㑹昌末自齊安移守秋浦時年四十四
所謂使君四十四兩佩在銅魚者也時妾有姙出嫁
長林郷正杜筠而生荀鸖擢第年四十六矣
溪興云山雨溪風卷釣絲瓦甌蓬厎獨斟時醉來睡
着無人喚流下前溪也不知
春宫怨云早被嬋娟誤欲粧臨鏡慵承恩不在貌教
妾若為容風暖鳥聲碎日髙花影重年年越溪女相
憶採芙蓉
荀鸖曽得詩一聮云舊衣灰絮絮新酒竹蒭蒭韋荘
曰我道印將金鎻鎻簾用玉鈎鈎即京兆太拜之祥也
贈僧云利門名路兩何憑百歳風前短熖燈只恐爲
僧心不了爲僧心了揔輸僧
時世行云夫因兵死守蓬茅麻紵裙衫鬢髮焦桑柘
廢來猶納稅田園荒盡尚徵苗時挑野菜和根煑旋
斫生柴帶葉燒任是深山更深處也應無計避征徭
又云八十老翁住破村村中牢落不堪論因供寨木
無桑柘為㸃鄉兵絶子孫還似平寜徴賦稅未曽州
縣畧安存至今鷄犬皆星散日落西山哭倚門
荀鸖擢第時危勢晏復還舊山田頵在宣州甚重之
頵起兵隂令以牋問至梁太祖許頗厚遇及頵遇禍
梁祖表授翰林學士主客貟外郎中知制誥恃勢侮
易搢紳衆怒欲殺之而未及天祐初卒
顧雲序其詩曰大順初皇帝命小宗伯河東裴公掌
邦貢次二年逺者來隠者出異人雋士大集都下於
群進士中得九華山人杜荀鸖㧞居上第諸生謝恩
日列座既定公揖生謂曰聖上歉文敎未張思得如
髙宗朝射洪拾遺陳公(宗廣諱/名犯文)作詩出没二雅馳驟
建安削苦澁僻碎略淫靡淺切破豔冶之堅陣擒雕
巧之酋帥皆摧犝折角崩潰解散掃蕩詞塲豁淸文
祲然後有戴容州劉隋州王江寜率其徒揚鞭按轡
相與呵樂來朝於正道矣以生詩有陳體可以潤國
風廣王澤故擢以塞詔意勉為中興詩宗生謝而退
明年寜親江表以僕故山偕隠者出詩三百篇見簡
其雅麗疑越之句能使貪吏亷邪臣正父慈子孝兄
友弟悌人倫之紀備矣其壯語大言則决起逸發可
以左攬工部袂右拍翰林肩吞賈喻八九於􁔿中曽
不蠆介情動於中則極思冥搜神逰希夷形瓦枯未
五聲勞於呼吸万象貧於抉剔信詩之雄傑者也羙
哉裴公知人之爲不誣矣於戯旌别淑慝史臣之職
僕幸得為之叙録視其人齒尚壯才力未尽謳吟之
興方酣俟其継作得如周頌者目之爲唐風集荀鸖
初謁梁王朱全忠雨作而天無行雲梁曰此謂天泣
知何祥請先作無雲雨詩乃賦曰同是乾坤事不同
雨絲飛洒日輪中若教隂　都相似争表梁王造化
工梁悅之
　　　孫棨
題妓王福娘墻詩云移壁廽牎廢幾朝指鐶偷解愽
蘭椒無端闘草輸隣女更被捻將玉歩揺鄭谷寄臺
院孫端公棨詩云才拙道仍孤無何捨釣徒班雖沾
玉笋香不近金炉雨露瞻雙闕㷑波隔五湖唯君應
是念曽共伏靑蒲(諌垣/曽同)棨贈妓人云綵翠仙衣紅玉
膚輕盈年在破瓜初霞盃醉喚劉郎賭雲髻慵邀阿
母梳不怕寒侵縁帶寳毎憂風舉倩持裾謾圖西子
為粧様西子元來未得如
題北里妓人壁云寒繡衣裳餉阿嬌新圗香獸不禁
燒東隣起様裙腰闊剰蹙黄金一兩條
　　　王鐸
鐸字昭範重徳名家位望崇顯率由文雅非定乱才
鎮渚宫為都統以禦巢冦洎荆州失守復把潼関黄
巢差人傳語云令公儒生非我敵請自退避無汚鋒
刃於是棄関於隨僖宗播迁於蜀再授都統收復京
師大勲不成竟落都統後有詩其要云黜詔已聞來
闕下檄書猶未遍軍前亦志其中也
罷都統守鎮滑州作云用軍何事敢迁延恩重才輕
分使然黜詔已聞來闕下檄書猶未遍軍前腰間尽
解蘇秦印波上虚迎范蠡船正㑹星辰扶北極却驅
戈甲鎮南燕三塵上相逢明主九合諸侯媿昔賢㸔
却中興扶大業殺身無路好歸田
鐸為侍御史于興宗守綿州登越王樓以詩寄朝士
鐸和云謝眺題詩處危樓壓郡城雨餘江水碧雲断
雪山明錦綉來仙境風光八帝京恨無靑玉案何以
報髙情
鐸謁梓潼張惡子廟詩曰盛唐聖主解靑萍欲振新
封済順名夜雨龍抛三尺匣靑雲鳯入九重城(宗幸/時僖)
(云春内必還京/蜀人情術士皆)劒明喜氣随雷動玉壘韶光待賊平
惟報関東諸将相柱天功業頼隂兵
判度支蕭遇和云靑骨祀呉誰讓徳紫華居越亦知
名未聞一劒傳唐王長擁千山䕶蜀城斬馬威稜應
掃蕩截蛟鋒刄俟昇平鄼侯爲國親簫皷堂上神籌
更布兵(神故二公賦詩/時僖宗解劔贈)
　　　鄭綮
古今詩話曰相國綮善詩有題老僧詩云日照四山
雪老僧門未開凍瓶粘柱礎宿火烬炉灰童子病歸
去鹿麑寒入來常云此詩屬對可以衡秤言輕重不
偏也或曰相囯近爲新詩否對曰詩思在㶚橋風雪
中驢子上此處何以得之蓋言平生苦心也
綮字藴武大順後王政微綮毎以詩謡託諷中人有
誦之天子前者昭宗意其所藴未盡因有司上班簿
遂書其側曰可禮部侍郎同中書門下平章事綮本
善詩其語多俳諧故使落調世號鄭五歇後體至是
省史走其家上謁綮笑曰諸君誤矣人皆不識字宰
相亦不及我俄聞制下歎曰歇後鄭五作宰相事可
知矣立朝無復故態纔三月去位
綮刺盧江將去别郡人云唯有兩行公廨淚一時灑
向渡頭風其滑稽類此
　　　胡玢
玢不知何許人嘗隠廬山苦心於五七言桑落洲一
篇云莫問桑田事但㸔桑落洲數家新住處昔日大
江流古岸崩欲盡平沙長未休想應百年後人世更
悠悠
又月詩云輪中别有物(寕有土/改云桂根)光外更無空玢山與
李騰簾問江西弓旌不至
　　　楊牧
字藏之吴人呼爲神童兄發戯令詠蛙即曰兔邊分
玉樹龍底耀同儀㑹當同鼓吹不復問官私
又令詠筆仍賦鑚字即曰雖匪囊中物何堅不可鑚
一朝操政事定使冠三端
吴人造門請詩觀者壓敗其墻牧嘲曰爾幸無羸角
何用觸吾藩若是升堂者還應自得門
　　　平曽
曽謁華州李固言不遇因吟一絶而去曰老夫三日
門前立珠箔銀屏晝不開詩卷却抛書袋裏正如閑
㸔華山來
曽恃才傲物竟殁於縣曹薛平僕射出鎭浙西主禮
稍薄曽留詩以諷之曰梯山航海㡬﨑嶇來謁金陵
薛大夫毛髪竪時趍劒㦸衣冠儼處拜氷壺誠知兩
軸非珠玉深愧三縑䘏旅途明日過江風景好不堪
回首望勾吴薛聞曽出境遣使追還縻留數日又献
絷白馬詩曰白馬披鬃練一團今朝被絆欲行難雪
中放去空留跡月下牽來只見鞍向北長鳴天外逺
臨風斜控耳邊寒自知毛骨還應異更請孫楊子細
㸔河東公曰若不留絆行軒即得觀其毛骨遂以殊
禮相待
唐以府元被絀者九人曽其一也曽長慶二年同賈
閬仙軰貶謂之舉場十悪曽後謁固於蜀幕中皆名
士曽輕忽無所畏遂獻雪山賦李覽命推出不旬日
再獻鯸魚賦曰此魚觸物而怒翻身上波為烏鳶所
獲奈魴鯉之何李覽之遂不至深罪
　　　繆島雲
島雲少從浮圗其詩尤尚竒險至如
四五片霞生絶壁兩三行鴈過踈松又抛芥子降顛
拂拂折楊枝灑醉惺惺
廬山瀑布曰白鳥逺行樹玉虹孤飲潭皆敻出前軰
開成中常逰豫章武宗朝淮勑反初名甚喧然

唐詩紀事卷第六十五
唐詩紀事卷第六十六
　馮涓　盧嗣立　李質　姚巖傑
　王璘　嚴郭　陳摽　崔安潜
　盧發　錢珝　盧駢　嚴惲
　王渙　張曙　翁綬　戴司顔
　孫定　趙牧　盧注　鄭愚
　王鐐　陳淑
　　　馮涓
涓初除京兆府參軍恩地杜相審權有江西之拜
制未出召㳙宻語延辟之命戒勿涓漏其言於友
人鄭寛寛尋捧刺詣賀杜遂鄙涓淺薄不預初選及
亷車發日(候/涓)别於長樂杜長揖曰勉旃後分符眉州
不得之任在西川重圍中跼蹐於陳田之間羈愁六
年徒歩糊口著懐秦賦有南冠龍吟等集皆傷蹭蹬
也集有蜀䭾引其要云昻藏大歩蚕叢國曲頸微伸
髙九尺卓女窺窓莫我知嚴仙據按何曽識又題支
機石云不随俗物皆成土只待良時却補天惜已知
之不遇也
涓字信之信都人大中初舉進士登宏詞科時危隠
啇山十年昭宗以為眉州刺史陳田拒命涓棄郡於
成都墨池灌園自給王建以爲翰林學士雖詼諧傲
物而多有𥙷益卒於蜀
　　　盧嗣立
望九華山云九華深翠落軒楹逈眺澄江氣象明不
遇隂霾孤岫隠正當寒日衆峯呈坐觀風雪銷煩思
惜别煙嵐駐曉行得路歸山期早訣夜來潜已告(誠/精)
嗣立登㑹昌進士第
　　　李質
質字公幹襄陽人應舉無成有親在衡湘徃謁焉泝
流至湓城豫章逐師捨舟由武寜而反㑹草冦殺其
宰蒼惶前去得日觀宿東房有酒數缸甚羙遂携一
壺上樓酌之因吟曰曽入桃溪路仙原信少雙洞霞
飃素練蘚壁畫隂䆫古木愁撑月危峯欲墮江自吟
空向寂誰共倒秋缸吟畢如有人言曰土主尚書寓
宿在此
質登第後二十年亷察豫章時大中十二年也出科
名分定録
　　　姚巖傑
巖傑梁國公元崇裔孫嘗以詩酒放遊江左乾符中
顔摽典藩鞠場亭宇初創命巖傑紀其事文成粲然
摽欲刋去一二字巖傑大怒摽遂什其碑巖傑以一
篇紀之曰爲報顔公識我麽我心唯只與天和眼前
俗物關情少醉後靑山入意多田子莫嫌彈鋏恨寗
生休唱飯牛歌聖朝若爲蒼生計也合公車到薜蘿
盧肇牧歙州巖傑在婺源先以著述寄肇肇已知其
人辞以兵火之後郡中凋弊無以迎逢大賢嵓傑復
以長牋激之肇不得已輟所乗馬迎至郡齋舘榖如
公卿禮既而日肆傲睨肇常以篇詠吒於巖傑曰明
月照巴山巖傑笑曰明月照天下奈何獨巴山耶子
發漸不得意無何㑹於江亭時蒯希逸在席肇改令
曰目前取一聮象令主曰逺望漁舟不濶尺八巖傑遽飲
酒一器凭欄嘔噦湏㬰即席還令曰凭欄一吐已覺空喉
有集二十卷目曰象溪子中和末豫章大亂巖傑病死
　　　王璘
長沙日試萬言王璘詞學富贍崔詹事亷問表薦於
朝先試之使𪠘璘請十書吏皆給筆札璘口授十吏
筆不停綴首題黄河賦三千字復爲鳥散余花落詩
二十首援筆而就時忽風雨暴至數幅為囬飈所卷
泥滓沾漬璘曰勿取但將紙來復縱筆一揮斯須復
十餘篇矣時未亭午已七千余言時路嵓方當鈞軸
遣一介召之璘曰請俟見帝嵓大怒亟命奏廢萬言
科璘杖策而歸放曠盃酒間雖屠沽無間然矣璘與
李羣玉相遇嶽麓寺羣玉曰公何許人璘曰日試萬
言王璘羣玉待之甚淺曰請與公聮句可乎璘曰唯
子之命羣玉破題而授之(其詞/不記)璘略不佇思繼之曰
芍藥花開菩薩面㯶閭葉散野人頭羣玉遂屈崔詹
事遺璘夾纈數匹璘翌日以作中單䄡䄖衣之
　　　嚴郭
賦百舌鳥云此禽輕巧少同倫我聽長疑舌滿身星
未没何先報曉栁猶粘雪便迎春頻嫌海燕巢難定
却訝林鶯語不真莫倚春風便多事玉樓還有晏眠人
　　　陳摽
摽贈元和十三年登第進士曰春官南院粉牆東地
色初分月色紅文字一千重馬擁喜歡三十二人同
眼㸔魚變辞凢水心逐鸎飛出瑞風莫恠雲泥從此
别揔曽惆悵去年中
摽詠蜀葵花云能共牡丹争幾許得人嫌處是花多
韋絢曰鸖與鸕鷀皆胎化而人以鸖為仙禽蓋鸖難
見鸕鷀易見貴耳而賤目也遂誦摽蜀葵花詩以况之
啄朩謡云丁丁向晚急還稀啄徧庭槐未肯歸終日
與君除蠧害莫嫌無事不平飛寄友人云杜甫在時
貪入蜀孟郊生處却歸秦如今始㑹麻姑意借問山
川與後人右張爲取二詩作主客圗
標終侍御史長慶二年進士也
　　　崔安潜
何澤韶陽曲江人也父鼎容管經略有文稱澤乾寜
中随計至三峯行在永樂崔公安潜即澤之同年文
人也聞澤來乃以一絶報之曰四十九年前及第同
年唯有老夫存今日殷勤訪吾子穏將鬐鬛上龍門
時主文與奪未分又㑹相庭有所阻(權即永樂猶子也/時/崔相公胤恃)
因之敗於垂成後漂泊關外梁太祖受禪澤假廣南
幕職入貢勑賜及第
世謂崔魏公鉉好食新䭃頭杜豳公悰毎早食饙飯
乾脯崔侍中安潜㸔闘牛李衞公曰吾喜見未聞新
書䇿安潜字進之累爲西川平盧等節度拜侍中自
中令鎭荆南
　　　盧發
杜藴亷問長沙發為從事徃致聘焉發酒酣傲睨公
公因改著詞令曰十姓胡中第六胡也曽金闕掌洪
爐少年從事誇門地莫向樽前喜氣麤盧荅曰十姓
胡中第六胡文章官職勝崔盧暫來關外分憂寄不
稱賔筵喜氣麤公極歡而罷
　　　錢珝
字端文吏部尚書徽之子善文辞宰相王榑薦知制
誥進中書舍人搏得罪珝貶撫州司馬
珝客舍寓懐云灑灑灘聲晚霽時客亭風袖半披垂
野雲行止誰相待明月襟懐秪自知無伴偶吟溪上
路有花偷笑臘前枝牽情景物潜惆悵忽似傷春逺
别離
春恨三首云負罪將軍在北朝秦淮芳草緑迢迢髙
臺愛妾魂銷盡始得丘遲爲一招
乆戍臨洮報未歸篋香銷盡别時衣身輕願比蘭堦
葉萬里還尋塞草飛
永巷頻聞小苑逰舊恩如淚亦難收君前願報新顔
色團扇須防白露秋
蜀國偶題云忽憶明皇西幸時暗傷潜恨竟誰知佩
蘭應語宫臣道莫向金盤進荔枝
送王郎中云惜别逺相送却成惆悵多獨歸廻首處
争那暮山何
未展芭蕉云冷燭無煙緑蠟乾芳心猶卷怯春寒一
緘書劄藏何事㑹被東風暗折㸔
　　　盧駢
盧駢貟外一日休于青龍僧舍詞氣悽慘暮歸促命
筆題南楣曰壽天雖云命榮枯亦太偏不知雷氏劔
何處更衝天題畢草草而去渉旬卒駢咸通進士也
　　　嚴惲
皮日休傷嚴子重序云余爲童在鄉校時簡上抄杜
舍人牧之集見有與進士嚴惲詩後至呉一日有客
曰嚴某余忘其名乆矣遽懐文見造於是樂甚觀其
所爲文工於七字徃徃有清便柔媚時可軼駿於常
軌其佳者曰春光冉冉歸何處更向花前把一杯盡
日問花花不語爲誰零落爲誰開余羙之諷而未嘗
怠生舉進士亦十餘計偕余方寃之謂終有得於時
也未㡬歸呉興後兩月(一年也/咸通十)霅人至云生以疾亡
於所居矣噫生徒以詞聞於士大夫竟不名而逝豈
止此而堙没耶江湖間多羙材士君子茍樂退而有
文者死無不爲時惜可勝言耶於是哭而爲詩魯望
生之友也嘗爲我作詩云十哭都門牓上塵蓋棺終
是五湖人生前有敵唯丹桂没後無家秪白蘋箬下
斬新醒處月江南依舊詠來春知君精爽應無盡必
在鄷都頌帝晨(曰紂絶慄帝晨/項梁成鄷都宫頌)
陸魯望云嚴子重以詩遊於名勝間舊矣余晩於江
南相遇甚樂不幸且没襲羙作詩序而弔之其名真
不杇矣又何戚其死哉余因息悲而為之和云毎值
江南日落春十年詩酒愛逢君芙蓉湖上吟舩倚翡
翠巖前醉馬分秪自汀洲連舊業豈無章䟽動遺文
猶憐未卜佳城處更斸要離冢畔雲
　　　王渙(裴贄)
大順中王渙自左史拜考工貟外同年李徳隣自右
史拜小戎趙光胤自補衮拜小儀王拯自小版拜小
勲渙首唱長句感恩上裴公曰青衿七十牓三年建
禮含香次苐遷珠彩下連星錯落桂花曽對月嬋娟
玉經磨琢多成器劒㧞沉埋更倚天應念衘恩最深
者春來爲壽拜樽前裴公荅曰謬持文柄得時賢粉
署清華次苐遷昔嵗䇿名皆健筆今朝稱職並同年
各懐器業寜推讓俱上青霄肯後先何事老夫猶賦
詠欲將酬和永留傳
渙字羣吉大順二年侍郎裴䞇下登苐徳隣拯光胤
皆同年也
渙惆悵詩云氷蚕薄絮鴛鴦綺半夜佳期並枕眠鍾
動紅娘喚歸去對人勻淚拾金鈿
李夫人病巳經秋漢武㸔來不舉頭得所濃華銷歇
盡楚魂湘血一生休
謝家池舘花籠月蕭寺房廊竹䬃風夜半酒醒憑檻
立所思多在别離中
隋師戰艦欲亡陳國破應難保此身訣别徐郎淚如
雨鑑鵉分後属何人
七夕瓊筵徃事陳蓼花蓮蔕共傷神蜀王殿裏三更
月不見驪山私語人
夜寒春病不勝懐玉瘦花啼萬事乖薄倖檀郎断芳
信驚嗟猶夢合歡鞋
嗚咽離聲管吹秋妾身今日爲君休齊奴不說平生
事忍㸔花枝謝玉樓
靑絲一絡墮雲鬟金剪刀鳴不忍㸔持謝君王寄幽
怨可能從此住人間
陳宫興廢事難期三閣空餘緑草基狎客淪亡麗華
死他年江令獨來時
晨肇重來路已迷碧桃花謝武陵溪仙山目断無尋
處流水潺湲日漸西
少卿降北子卿還朔野離觴慘别顔却到茂陵唯一
慟節毛零落鬢毛班
夢裏分明入漢宫覺來燈背錦屏空紫臺月落關山
晚腸断君恩信畫工
　　　張曙
張曙崔昭緯中和初同舉相與詣日者問命曙時自
負才名籍甚以爲將來狀元崔亦分居其下日者殊
不顧曙苐目崔曰將來万全髙苐曙有愠色日者曰
郎君亦及苐然須待崔拜相當此時過堂既而曙果
不終場昭緯首冠曙以篇什刺之云千里江山陪驥
尾五更風水失龍麟昨夜浣花溪上雨緑楊芳草為
何人後七年昭緯為相曙方登苐果於昭緯下過堂
杜荀鸖同年生也酬曙詩云天上書名天下傳引來
齊到玉皇前大仙録後頭無雪至藥成來竈絶煙笑
躡紫雲金作闕夢抛塵世鐵爲舡九華山叟驚凡骨
同到蓬萊豈偶然
　　　翁綬
詠酒云逃暑迎春復送秋無非緑蟻滿盃浮百年莫
惜千回醉一盞能消万古愁幾為芳菲眠細草曽因
雨雪上髙樓平生名利關身者不識狂歌到白頭綬
登咸通進士第
　　　戴司顔
景福中江西節度使鍾傳遣僧從約進法華經一千
部上待之甚厚恩渥有加宣從約入内賜齋面錫紫
衣一副將行太常愽士戴司顔以詩贈行略曰逺來
朝鳯闕歸去戀元侯時呉子華任中諫司顔仰公之
名志在屬和以爲從約之資融覧之附掌大笑曰這
阿師更不要見便拽出得其承奉如此
司顔登大順進士第
　　　孫定
定字志元涪州大戎之族子長於儲定數舉矣儲方
欲就貢訪於定定謔曰子儀表堂堂好將軍材何必
以科第爲資儲衘之後儲貴逹未嘗言定之長晩年
䘮志放意柸酒景福二年下第遊京西開逺門醉中
走筆寄儲詩曰行行血淚洒塵襟事逐東流渭水深
秋跨蹇驢風尚緊靜投孤店日初沉一枝猶挂東堂
夢千里空馳北巷心明月悲歌又前去滿城煙樹噪
春禽定詩歌千餘首多委於兵火竟無成而卒
　　　趙牧
牧不知何許人也大中咸通中斆李長吉為短歌對
酒曰雲翁耕扶桑種黍養日烏手挼六十花甲子循
環落落如弄珠長䋲繫日未是愚有翁臨鏡捋白鬚
飢魂弔骨吟古書馮唐八十無髙車人生如雲在須
臾何乃自苦八尺驅裂衣換酒且為娱勸君朝飲一
瓢夜飲一壺杞天崩雷騰騰紂非舜是何足憑桐君
桂父豈勝我醉裏白龍多上昇菖蒲花開魚尾定金
丹始可延君命其餘尤尚輕巧詞多(載/不)
唐詩自咸通而下不足觀矣亂世之音怨以怒亡國
之音哀以思氣喪而語偷聲煩而調急甚者忿目褊
吻如㦸手交罵大抵王化習俗上下俱喪而心聲随
之不獨士子之罪也其來有源矣司空圖軰傷時思
古退已避禍清音冷然如世外道人所謂変而不失
正者也余故盡取晩唐之作庻知律詩末伎初若虛
文可以知治之盛衰
　　　盧汪
汪門族甲天下因宦家于荆南舉進士二十上不第
嘗賦詩曰惆悵興亡繫綺羅世人猶自選青娥越王
解破夫差國一箇西施也太多晚年失意賦酒胡子
一篇云同心相遇思同歡擎出酒胡當玉盤盤中􁅑
􁅒不自定四座清賔注意看可亦不在心否亦不在
面狥客随時自圎轉酒胡五藏属他人十分亦是無
情勸尔不耕亦不飢尔不蚕亦有衣有眼不能分黼
黻有口不能明是非鼻何尖眼何碧儀形本非天地
力彫䥴匠意苦多端翠㡌朱衫巧粧飾長安斗酒十
千酤劉伶平生為酒徒劉伶虚向酒中死不得酒池
中拍浮酒胡一滴不入眼空令酒胡名酒胡
　　　鄭愚
咸通中愚自禮部侍郎除鎮南海時崔魏公在京南
愚着錦襖子半臂䄂卷謁文公大竒之㑹夜飲更衣
賔從間竊謂公曰此應是慚其不稱既而復易紅錦
尤加煥麗衆莫能測愚為進士時未嘗以文章及魏
公門至是乃䞇所業崔歎賞曰真銷得錦半臂矣
愚作大潙虚祐師銘云湖之南湘之西山太潙深無
蹊虎已嘯猿又啼雨摵摵風捿捿髙入雲不可梯雖
欲去誰與摧彼上人忘其身一宴坐千余旬去無踈
來無親夷積阻架嶙峋棟宇成供養陳我不知徒自
勤物之生孰無情識好悪知寵驚真物藏百慮呈随
婉轉任崢嶸雲糊天月不明金在鑛火收罃我不知
天地先無首尾功用全六度備万行圎常自随在畔
邊要即用長目前非艱難不幽玄哀世徒苦馳驅覔
作佛何其愚筭海沙登迷廬眠喘喘心區區見得失
繫榮枯棄知覺求形模近似逺易復難但無事心即
安少思慮簡悲歡淨蕩蕩圎團團更無物不勞㸔聽
他語被人謾生必死理之常榮必悴非改張造衆罪
欺心王作少福須天堂善悪報正身當自結褁無人
將心作惡口脫空欺木石嚇盲聾牛阿房鬼五通專
覷捕見西東禁定住陽朦朧與作爲事不同最上乗
有想基無結淨本無為人不見自心知動便是莫狐
疑直下說没文詞識此意見吾師愚廣州人唐末為相
　　　王鐐
王鐐富有詞學數舉未捷門生盧肇等公薦於春官
云同盟不詞賢者受譏相子負薪優臣致誚乃旌鐐
嘉句曰擊石易得火扣人難得心今日朱門者曽恨
朱門深聲藹然果擢上第鐐登咸通進士第宰相王
播之弟炎生二子鐸鐐鐸相僖宗鐐累官至汝州刺
史王仙芝䧟郡城鐐貶韶州司馬終太子賔客
　　　陳琡
鴻之子也咸通中佐亷使郭常侍銓于徐性耿介有
所不合挈家居茅山平居焚香習禪妻子罕面寄居
蘭若自述檀經三卷臨行留一章與其僧云行若獨
輪車常畏大道覆止若圎底器常恐他物觸行止既
如此安得不離俗乾符中第璉佐薛能幕於徐琡自
丹陽掉小舟與相見能重其人延入城不可曰某已
有誓不入公門矣薛移舟赴之話道永日不宿而去
唐詩紀事卷第六十六
唐詩紀事巻第六十七
　李嶸　袁皓　歐陽澥　徐振
　李濤　王貞白　王祝　劉谷
　李昌鄴　王滌　王碩　陸貞洞
　李縞　髙衢　張綺　韋氷
　薛昭緯　鄭合敬　許晝　程賀
　裴鉶　張孜　顧雲　李昭象
　　　李嶸
李蔚鎮江淮有李嶸者獻詩云鷄樹煙含瑞氣凝鳯
池波待玉山澄國人久倚東闗望擬築沙湜到廣陵
後果入相
　　　袁皓
皓書師曠廟文云吟篁怨桐天其聲乎鏘石鏗金天
其文乎擊革鳴絲天其暢乎匏土之韻天其和乎天
有至音寄斯八物先生不生斯音欎欎先生既生斯
音在律嗚呼先生之耳時可求也先生之心不可得
也大哉樂乎先生之無神乎愚固狂而不可攄先生
之有神乎愚堅誠而乞其圖先生之耳有神乎化爲
天下之耳先生之心有神乎化爲天下之心古者可
以舒於今然後家家知舜琴
羅隠贈袁侍御詩云風塵慚上品才業愧明時千里
芙蓉幕何由話所思
皓冝春人咸通進士龍紀集賢殿圖書使自稱碧池
處士
僖宗狩蜀皓時爲倉部員外采李晟功烈爲興元聖
功録徧賜諸將表勵之
皓初登第過岳陽悅妓蘂珠以詩寄嚴使君曰得意
東歸過岳陽桂枝香惹蘂珠香也知暮雨生巫峽爭
奈朝雲屬楚王萬恨只慿期尅手寸心唯繫别離腸
南亭晏罷笙歌散回首煙波路渺茫嚴君以妓贈之
皓及第後作云金牓髙懸姓字真分明折得一枝春
蓬瀛乍接神仙侶江海迴思耕釣人九萬摶扶排羽
翼十年辛苦渉風塵昇平時節逄公道不覺龍門是
嶮津
　　　歐陽澥
閩川歐陽澥者四門詹之孫也澥娶婦經旬而辞赴
舉久不還家詩云黄菊離家十四年又云離家已是
夢松年又云落日望鄉處何人知客情自憐十八年
之帝鄉未遇知己也亦爲燕詩以獻主司鄭愚曰翩
翩雙鷰畫堂開送古迎今㡬萬迴長向春秋社前後
爲誰歸去爲誰來澥出入場中僅二十年善和韋中
令在閣下澥即行巻及門凢十餘載未甞一面而澥
慶弔不虧韋公雖不言而心念其人中和初公隨駕
至蜀命相時澥寓居漢南公以書令襄帥劉巨容俾
澥計偕巨容得書大喜待以厚禮首薦之撰日遵路
無何一夕心痛而卒巨容因籍澥荅書呈於公公覽
之憮然因曰十年不見灼然不錯
　　　徐振
雷塘云九重城闕悲凉盡一聚園林怨恨長花憶所
爲猶自笑草知無道更應荒詩名占得風流在酒興
催敎運祚亡若問皇天惆悵事只應斜日照雷塘
古意云擾擾都城曉又昏六街車馬五侯門箕山渭
水空明月可是巢由絶子孫右二詩韋荘取爲又元集
　　　李濤
李濤長沙人也篇詠甚著如水聲長在耳山色不離
門又掃地樹留影拂床琴有聲又落日長安道秋槐
滿地花皆鱠炙人口溫飛卿任太學博士主秋試濤
與衞丹張郃等詩賦皆牓於都堂
　　　　王貞白
貞白唐末大播詩名御溝爲巻首云一派御溝水緑
槐相䕃清此波㴠帝澤無處濯塵纓鳥道來雖險龍
池到自平朝宗心本切願向急流傾自謂冠絶無瑕
呈僧貫休休曰甚好只是剰一字貞白揚袂而去休
曰此公思敏書一字於掌中逡廵貞白廻忻然曰已
得一字云此中􁁃帝澤休將掌中字示之一同天祐
年中内試貞白扎翰狼藉帝覽拂下玉案有黄門奏
此舉人有詩名御批曰粗通放
貞白寄鄭谷曰五百首新詩緘封寄與誰秪慿夫子
鍳不要俗人知火䑕重收布氷蚕乍吐絲直須天上
手裁作領巾披
僧貫休送貞白重試及第東歸云心苦酬心了東歸
謝所知可怜經試者如折兩三枝雨毒逢花少山多
愛馬遲此行三可羡正值倒戈時(解圍/江西)昭宗皇帝頗
爲寒進開路崔合州凝典貢舉但是子弟無問文章
其間屈人不少孤寒中唯程宴黄滔擅場之外如貞
白張蠙詩題觀文古風皆臻前軰之閫閾者也
貞白字有道
　　　王柷
㑹昌時有題三鄉者曰余本若耶溪東與同志者二
三紉蘭佩蕙毎貪幽閑之境翫花光於松月之亭竟
晝綿霄往往志倦洎乎初笄至于五換星霜矣自後
不得已從良人西入凾闗寓居晉昌里第其居逈絶
囂塵花朩叢翠東西隣二佛宫皆上國勝逰之㝡伺
其閑寂因遊覽焉亦不辜一時之風月也不意良人
已矣邈然無依帝里芳春光景東邁渉滻水歴渭川
背終南陟太華經虢略抵陜郊揖嘉祥之清流面女
几之蒼翠凡經過之所皆曩昔讌笑之地衘冤加歎
舉目魂銷雖殘骸尚存而精爽都失假使潘岳復生
無以悼其幽思也遂命筆聊題終不能滌其懐抱絶
筆慟哭而東時㑹昌壬戌歳仲春十九日也詩曰昔
逐良人西入闗良人身殁妾空還謝娘衞女不相待
爲雨爲雲歸舊山和者十人祝和三鄉詩云女几山
前嵐氣低佳人留恨此中題不知雲雨歸何處空使
王孫見即迷
柷字不耀名家子唐末爲給事中巢冦前典常州既
亂寄江湖甚有時望及詔召經陜時王拱爲帥凶暴
以厚禮降接願居子姪之末柷堅不許拱怒罷宴命
將吏速請離舘害于途悉投其家于黄河時朝廷多
故捨而不問柷一子行至襄州亦無故投井而卒
　　　劉谷
三鄉詩云蘭蕙芬芳見玉姿路傍花笑景遲遲苧蘿
山下無窮意併在三郷惜别時
李逞送谷詩云村樓西路雪初晴雲暖沙乾馬足輕
寒澗渡頭芳草色新梅嶺外鷓鴣聲郵亭巳送輕車
發山舘誰將候火迎落日千峰轉迢遞知君回首望
髙城又和谷除夜見寄云㶚上家殊逺爐前酒易曛
劉郎亦多恨詩憶故山雲
　　　李昌鄴
三鄉詩云紅粉蕭娘手自題分明幽怨發雲閨不應
更學文君去泣向殘花歸剡溪
　　　王滌
三鄉詩云浣沙遊女出闗東舊跡新詞一夢中槐陌
栁亭何恨事年年廻首向春風
滌字用霖及景福進士第
三鄉詩云李　王謝兩風流王子沉淪謝子愁歸思
若隨文字在路傍空爲感千秋
　　　髙衢
三鄉詩云南北千山與萬山軒車誰不思鄉闗獨留
芳翰悲前跡陌上恐傷桃李顔
　　　張綺
三鄉詩云洛川依舊好風光蓮帳無因見女郎雲雨
散來音信斷此生遺恨寄三鄉
　　　韋氷
三鄉詩云來時歡喜去時哀家國迢迢向越臺待冩
百年幽思盡故宫流水莫相催
氷唐末爲鄠令
　　　薛昭緯
華州牓昭緯寄諸門生詩曰時君過聽委平衡粉署
華燈到曉明開巻固難窺浩汗執公空欲慕公平機
雲筆舌臨文健沈宋章篇發詠清自笑觀光輝(闕/自此)
昭緯以侍郎掌貢舉試未明求衣賦王賛圖爲牓首
薛保遜大中朝尤肆輕佻侵侮諸叔自起居舍人貶
洗馬而卒昭緯其子也頗有父風嘗任祠部外郎時
李系任小儀王蕘任小賔正旦立仗班退昭緯吟曰
左金烏而右玉兔天子旌旂蕘遽請下句昭緯應聲
曰上李系而下玉蕘小人行綴天復中自臺丞累貶
磎州司馬中書舍人顔蕘當制略曰陵轢諸父代嗣
其凶薛存誠之子廷老廷老之子保遜保遜之子昭
緯爲乾寧禮部侍郎性輕率坐事貶磎州刺史
　　　鄭合敬
合敬及第後宿平康里詩曰春來無處不閑行楚閏
相㸔别有情好是五更殘酒醒時時聞喚狀頭聲(閏/楚)
(也/妓)
合敬乾符三年登上第終諫議大夫
　　　許畫
許畫者睢陽人天復四年大駕東幸駐䟆甘棠晝於
此及第梁太祖長子大卿者常與晝屬和晝以卿爲
奥主隨駕至洛携同年醉梁祖私苐因折其牡丹主
吏馳報梁祖大卿竊知之先遣行晝行遂亡命河北
閩人黄遇嘗宰滑州衞南與晝聲跡不踈光化三年
求選京師遇謗晝嘗笞背矣晝卞急時内翰呉融侍
郎西銓獨孤損侍郎皆晝知己一旦晝造二君子自
辨因袒而視之二公掩袂而入晝遇其年俱落
晝中秋月云應是蟾宫别有情毎逢秋半倍澄清清
光不向此中見白髪爭敎何處生閑地占将真可惜
幽䆫分得始爲明殷勤好長來年桂莫遣平人道不
平
　　　程賀
賀有君山詩時號程君山詩云曽逰方外見麻姑説
道君山自古無云是崑崙山頂石海風飄落洞庭湖
崔亞典眉州賀爲㕔僕崔見其風味不常問曰尔讀
書乎曰薄渉藝文崔指一物令詠之雅有意㫖因令
歸選奨稱於諸公間凡二十五舉及第時中和二年
也入京則舘博陵之苐亞卒賀服縗三年
　　　裴鉶
乾符五年鉶以御史大夫爲成都節度副使題石室
詩曰文翁石室有儀形庠序千秋播徳馨古栢尚留
今日翠髙岷猶藹舊時青人心未肯抛羶蟻弟子依
前學聚螢更歎沲江無限水爭流秪願到滄溟
時髙駢爲使時亂矣故鉶詩有願到滄溟之句有㣲
㫖也鉶作傳竒行於世
　　　張孜
懿僖之代有京兆張孜者躭酒如狂與李山甫善有
雪詩云長安大雪天馬雀難相覔其中豪貴家搗椒
泥四壁到處爇紅爐周廻下羅羃暖手調金絲蘸甲
斟瓊液醉唱玉塵飛困融香汗滴豈知飢寒人脚手
生皴劈
僖宗在蜀孜有傷時之作其間云着牙賣朱紫断錢
賖舉選帝還京相府遣人捕之孜易姓越淮而遯
世傳孜夢李白歌有華山秀作英雄骨黄河㵼出縱
横才又云夢破青霄春煙霞無去塵若誇郭璞五色
筆江淹却是尋常人
　　　顧雲
雲字垂象池州鹺賈之子也風韻詳整與杜荀鸖殷
文圭友善同肄業九華咸通中登第爲髙駢淮南從
事師度之亂退居霅川杜門著書宰相杜某奏雲與
盧知猷陸希聲錢翊馮渥司空圗等分修宣懿徳三
朝實録皆一時之選也書成加虞部外郎乾寧初卒
有文號鳯䇿聮華編藁昭亭雜筆
雲在淮南李昭象以學仙詞寄之云記得初傳九轉
方碧雲峯下祝虚皇丹砂未熟心徒切白日難留鬢
欲蒼無路洞天尋穆滿有時人世羡劉郎仙人恩重
何由報焚盡星壇午夜香蓋招隠之義也
雲大順中制同羊昭業等十人修史雲至江淮遇髙
逢休諫議時劉子長爲僕射其弟崇望復在中書雲
叩逢休希致先容逢休許之久矣雲臨岐請書授之
一凾甚草創雲㣲有惑潜啓閱之凢一幅並不言雲
但曰羊昭業等擬将一尺三寸汗脚踏他燒殘龍尾
道懿宗皇帝雖薄徳不任被前件人羅織執太政者
亦太悠悠雲歎而巳
雲詠栁云閑花野草摠爭新眉皱絃乾獨不勻乞與
東風殘氣力莫敎虚度一年春
雲爲虞部郎中髙駢淮南從事駢章䟽不恭皆雲之
辞也雲著述目爲鳯䇿聮華雲初下苐鄭谷有詩勉
之云鳯䇿聮華是國華春來偶爲上仙槎鄉連南渡
思菰米淚滴東風避店花吟聒暮鶯歸廟院睡消遲
日寄僧家一般情緒應相信門靜莎深樹影斜
　　　李昭象
字化文池州刺史方玄之子父卒因家焉懿宗末年
以文干相國路公嵓問其年曰十有七矣嵓年尚少
尤器重之薦於朝将召試㑹嵓貶遂還秋浦移居九
華與張喬顧雲軰爲方外友龍紀中楊行宻奔宣州
以書招之不從題顧正字谿居云髙敞吟軒近釣灣
塵中來似出人間若敎明月休生桂應得危時共掩
闗春酒夜棊難放客短籬踈竹不遮山莫誇恬淡勝
榮禄鴈引行髙未許閑寄獻山中顧公員外云抽却
朝簮著釣蓑近來聲迹轉巍峩祥麟避網雖山野丹
鳯衘書即薜蘿乍隠文章情更逸久閑經齊術翻多
深慙未副吹噓力竟困風埃爭奈何
山中寄崔諌議云半生猨鳥共山居吟月吟風兩鬢
踈新句未嘗忘敎化上才爭忍不吹嘘全家欲去干
戈後大國中興禮樂初從此升騰休説命祗希公道
數封書
喜杜荀鸖及第云深嵓貧復病牓到見君名貧病渾
如失山川頓覺清一春新酒興四海舊詩聲日使能
吟者西來歩歩輕
赴舉出山留寄山居鄭參軍云還如費冠卿向此振
髙名肯羡魚䰅羙長誇鸖氅輕理琴寒指倦試藥黒
髭生時泰難雲卧隨㸔急詔行

唐詩紀事巻第六十七
唐詩紀事巻第六十八
　湯文圭　唐彥謙　裴澈　盧携
　韋莊　呉融　公乗億　羅鄴
　羅衮
　　　湯文圭(本殷文圭)
文圭池州人居九華小字桂郎苦學所用墨池底爲
之穴舉進士中途遇一叟曰眉緑拳文入口神仙狀
也如學道當冲虚爲儒當大有名於天下唐末詞塲
請託公行文圭與游恭獨歩塲屋乾寧中帝幸三峯
文圭携梁王表薦及第仍列牓中尋爲裴樞宣諭判
官至大梁朱全忠表薦之既而由汴宋馳歸全忠大
怒遣吏捕之不及矣自是屢言措大率皆負心毎以
文圭爲證白馬之禍蓋自此也文圭事楊行宻終左
千牛衞将軍子崇義自江南歸朝改姓湯名悦
九華賀雨吟云陶公焦思念生靈變旱爲豐合杳冥
雷劈老松疑虎怒雨衝隂洞覺龍腥萬畦香稻蓬䓗
緑九朶竒峰撲亞青吟賀西成饒旅興散絲飛灑滿
長亭
贈池州張太守云神珠無纇玉無瑕七葉簮貂漢相
家陣面奔星破犀象筆頭飛電躍龍蛇綘幃夜坐窮
三史紅斾春行到九華只怕他人留不住别遷征鎮
擁髙牙
和友人送衡尚書赴池陽副車云淮王上將例分憂
玉帳參承半列侯次第選材如創厦别離排宴向藏
舟鵾鵬變化知難測龍蠖昇沉各有由躞蹀行牽金
錂重嬋娟立唱翠娥愁築頭勲業諧三陣滿腹詩書
究九流金海珠韜乗月讀肉芝牙茗撥雲收赤鱗斾
巻鷗汀晚青雀􁊁撗鴈陣秋十字細波澄鏡面九華
殘雪露峯頭醉沉北海千罇酒吟上南荆百尺樓况
是昭明食魚郡不妨閑擲釣璜鈎(正命云衆口聲光/文圭賀池陽太守)
(勲業佐淮王/誇漠将築頭)
中秋自宛陵寄池陽太守云出山三見月如眉蝶夢
終宵遶㦸枝旅客思歸鴻去日賢侯行化子來時郡
樓遐想劉琨嘯相閤方窺謝傳棊按部况聞秋稼熟
馬前迎拜羡并兒
次韻九華杜先軰重陽寄投宛陵丞相云日下飛聲
徹不毛酒醒時得廣離騷先生鬢爲吟詩白上相心
因治國勞千乗信廻魚榼重九華秋逈鳯巢髙强酬
小謝重陽句沙恨無金盡日淘
寄賀杜荀鸖及第云一戰平疇五字勞晝歸鄉去錦
爲袍大鵬出海翎猶濕駿馬辞天氣正豪九子舊山
増秀絶二南新格變風騷由來稽古符公道平地丹
梯甲乙髙(主犯切馬首飾/文圭詩中錂字)
文圭杜荀鸖楊䕫康軿夏侯淑王希羽等皆爲淮南
将田頵上客文圭有羙名不應朱全忠錢鏐之辟頵
置田宅迎其母以甥事之故文圭爲盡力䕫知頵不
足亢楊行宻著溺賦以戒頵不用果敗文圭受薦於
全忠復擬飾非投啓於公卿略曰於莬獵食非求尺
璧之珍鶢鶋避風不望洪鍾之樂既登第即南歸俄
爲多言者所發全忠捕之則不及矣
或云文圭應舉嘗經大澤中驟雨震電衆駭躓獨安
詳如不聞雨定傍人見其兩耳中鬼神以泥封之後
爲内翰曽草司空李徳誠麻潤毫久不至爲詩督之
云紫殿西頭月欲斜曽草臨淮上相麻潤筆巳曽經
奏謝更将章句問張華時論少之
　　　唐彥謙
唐儉裔孫憲宗時終中書舍人次子持持子彦謙字
茂葉歴慈綘澧三州刺史自號鹿同先生陶榖之祖
也榖避晉祖諱改姓陶後遂不易識者非之
中秋翫月云一夜髙樓萬景竒碧天無際水無涯只
留皎月當層漢並送浮雲出四維霧靜不容玄豹隠
水生唯恐夏蟲疑坐來離思憂将曉爭得嫦娥子(知/細)
上已寄韓八云上已接寒食鶯花寥落晨㣲㣲潑火
雨草草踏青人凉似三秋景清無九陌塵與余同病
者對此合傷神
又云露白風清夜向晨小星乗佩且埋輪綘河浪淺
休相隔滄海波深尚作塵天外鳯凰何寂寞世間烏
鵲謾辛勤倚欄殿北斜樓上多少通宵不寐人
八月十六日夜月云斷腸佳賞固難期昨夜消魂更
不疑丹桂影空蟬有露緑槐隂在鵲無枝懶将吟咏
聊惆悵早是踈頑耐别離堪恨賈生曽慟哭不縁清
景爲憂時
過長陵詩云耳聞明主提三尺眼見愚民盗一抔千
古腐儒騎痩馬㶚陵斜日重回頭
又題蒲津河亭云煙横愽望乗槎水月上文王避雨
陵最善用事
詠栁云惹絆風光别有情世間誰敢闘輕盈楚王江
畔無端種餓損宫腰學不成
彦謙學義山爲詩
　　　裴澈
澈通登咸通進士第後爲相初左拾遺孟昌圖在蜀
上䟽極諫僖宗田令孜惡之沉諸蟇頥江澈以詩弔
曰一章何罪死何名投水惟君與屈平從此蜀江煙
月夜杜鵑應作兩般聲
　　　盧携
常題司空圗壁云姓氏司空貴官班御史卑老夫如
且在不用歎屯竒
携字子升乾符中爲相巢㓂表求天平節度不與欲
倚髙駢立功巢遂入闗携仰藥死
　　　韋莊
立春云青帝東來日馭遲暖煙輕逐曉風吹罽袍公
子罇前覺錦帳佳人夢裏知雪浦乍開紅菜甲綵幡
新剪緑楊枝殷勤欲獻冝春曲題向花牋帖繡楣
長安清明云早是傷春夢雨天可堪芳草更芊芊内
官初賜清明火上相閑分白打錢紫陌亂嘶紅叱撥
緑楊髙映畫鞦韆遊人記得承平事暗喜風光似昔年
感懐詩云長年方悟少年非人道新詩勝舊詩十畆
野塘留客釣一軒春雨對僧碁花間醉任黄鶯語亭
上吟從白鷺窺大道不将爐冶去有心重築太平基
或謂此詩包括生成果爲台輔荘應舉時遇巢冦犯
闕著秦婦吟云内庫燒爲錦繡灰天街踏盡公卿骨
公卿多垂訝荘乃諱之時號秦婦吟秀才又有帝子
夢魂煙水闊謝公詩思碧雲低最爲警䇿至若閑卧
詩云誰知閑卧意非病亦非眠又手從彫扇落頭任
漉巾偏識者知其不祥後誦子羙詩白沙翠竹江村
暮相送紫門月色新吟諷不輟是歳卒於花林坊葬
於白沙
荘字端巳杜陵人見素之後曾祖少㣲宣宗中書含
人荘踈曠不拘小節李詢爲兩川宣諭和恊使辟爲
判官以中原多故潜欲依王建建辟爲掌書記尋召
爲起居舍人建表留之後相建爲偽平章事
荘爲王建管記時一縣宰乗時擾民莊爲建草牒云
正當凋瘵之秋好安凋瘵勿使瘡痍之後復作瘡痍
時以爲口實
莊集詩人一百五十人得詩三百章爲又元集序云
此蓋詩中鼓吹名下笙篁繋鳬氏之鍾霜清日觀淬
雷公之劔影動星津雲間分合壁之光海上運摩天
之翅奪造化而雲雷噴湧沒鬼神而風雨奔馳但忍
其食馬留肝徒云染指豈慮其烹魚去乙或致傷鱗
　　　呉融
壬戌歳閿鄉卜居云六載抽毫侍禁闈不堪多病决
然歸五陵年少如相問阿對泉頭一布衣(伯起家/阿對是)
(泉至今尚在/嘗引泉灌蔬其)
華清宫云中原無鹿海無波鳯輦鑾旂出幸多今日
故鄉歸寂寞太平功業在山河
四郊飛雪暗雲端唯此宫中落旋乾緑樹碧簷相掩
映無人知道外邊寒
漁陽烽火照凾闗玉輦怱怱下此山一曲羽衣聽不
盡至今遺恨水潺潺
闗東獻劉員外云昨夜星辰動仙郎近漢闗玳筵吟
雪罷錦帳押春還巳到青雲上應捿綘圃間臨卭有
辞賦一爲奏天顔
融字子華越州人昭宗時爲翰林學士卒官
李巨川爲華帥韓建掌書記昭宗至華清宫賜建御
容一軸時巨川草謝表以示融其中有彤雲似盖以
長隨紫氣臨闗而不度融吟味不已因草篇與巨川
對壘略曰霧開五里克諧披覩之心掌拔一峯兼助
捧持之力松江晚泊云樹逺天疑盡江奔地欲隨孤
㠶落何處殘日更新离客是凄凉本情爲繫滯枝寸
腸無計免應只楚猿知紅樹云一聲南鴈已先紅槭
槭凄凄葉葉同此是孤根非暖地莫驚他朩耐秋風
燒煙散去隂全薄明月臨來影半空長憶洞庭千萬
樹昭山撗浦夕陽中
　　　公乗億
髙湜咸通末爲禮部侍郎士多繇權要于請湜曰吾
决以至公取之得譴固吾分乃取億許棠聶夷中皆
有文名
億字夀仙魏人與李山甫皆爲魏愽樂彦禎幕府
羅隠寄詩於易定云謝舞仍宫栁髙竒世少雙侍中
生不到園今死須降班秩通烏府樽壘奉碧幢昭王
有餘烈試爲禱迷邦
億郎官上應列宿詩云北極佇文昌南宫曉拜郎紫
泥乗帝澤銀印佩天光緯結三台側鈎連四輔傍佐
啇依傳說仕漢笑馮唐委佩揺秋色峩冠帶晚霜自
然符列象千古耀嵓廊
秋菊有佳色云陶令籬邊菊秋來色轉佳翠攅千片
葉金剪一枝花蘂逐蜂鬚亂英随蝶翅斜帶香飃緑
綺和酒上烏紗散漫揺霜彩嬌妍漏日華芳菲彭澤
見稱更在誰家
臨江遲來客云江上晚沉沉煙波一望深向來殊未至
何處擬相尋栁結重重眼萍翻寸寸心暮山期共眺
寒渚待同臨北去魚無信南飛鴈絶音思君不可
見使我獨愁吟
億以詞賦著名咸通十三年别家十餘年矣嘗大
病鄉人傳以死其妻自河北迎䘮㑹億送客馬上
見婦人麄縗類其妻也睇睨不已妻亦如之詰之
則是也相持而哭路人異之後旬日登第億嘗有
詩云十上十年皆落第一家一半已成塵可知其
屈矣
　　　羅鄴
費拾遺書堂云滿袖歸來天桂香紫泥重䧏舊書堂
自憐葦帶同巢許不駕蒲輪佐禹湯恠石盡㴠千古
秀竒花多吐四時芳何人更肯追髙躅唯有樵童戯
蘚牀
雲詩云紛紛靄靄遍江湖得路爲霖豈合無莫使悠
颺祗如此帝鄉還更暖蒼梧
嵗仗云玉帛朝天萬國來鷄人唱曉五門開春排北
極迎仙仗日捧南山入夀柸歌舜薫風鏘玉佩祝堯
嘉氣靄樓臺可憐四海車書混重見蕭曹佐漢才
牡丹云落盡春紅始見花花時比屋事豪奢買栽池
舘恐無地㸔到子孫能幾家門倚長衢攅繡軛幄籠
輕日䕶香霞歌鍾到此爭懽賞豈信流年鬢有華
賞春云芳草和煙暖更青閑門要路一時生年年㸃
撿人間事唯有春風不世情
公子行云彫鞍玉勒照花明過後鄕風特地生半醉
五侯門裏出月髙猶在禁街行
鄴餘杭人父則爲塩鐵小吏有二子俱以文學上進
鄴尤長七言詩時宗人隠亦以律韻著稱然隠才雄
而踈鄴才清而緻咸通中崔安潜侍郎亷問江西志
在弓旌竟爲幕吏所沮既而俯就督郵因兹舉事無
成而卒
　　　羅衮
清明登奉先城樓云年來年去只艱危春半堯山草
尚衰四海清平耆舊見五陵寒食小臣悲煙銷井邑
隈樓檻雪滿川原泥酒巵拭盡賈生無限淚一行歸
鴈逺參差
清明赤水寺居云榆火輕煙處處新旋從閑望到諸
隣浮生浮世秪多事野水野花娱病身濁酒不禁雲
外景碧峰猶冷寺前春蓑衣毳衲誠吾黨自結村薗
一社貧
羅隠梁開平中召拜夕郎不起衮以小天倅大秋姚
公使兩浙以詩贈隠曰平日時風好涕流䜛書雖盛
一名休寰區歎屈瞻天問夷貊聞詩過海求向夕便
思青瑣拜近年尋伴赤松逰何當世祖從人望早以
公台命卓侯隠荅曰崑崙水色九般流飲即神仙憇
即休敢恨守株曽失意始知縁朩更難求鴒原謾欲
均餘力鸖髪那堪問舊逰遥望北辰當上國羡君歸
棹五諸侯
昭宗誅韓全誨等衮時爲左拾遺上言劉蕡當大和
時宦官始熾因直言䇿請奪爵土復歸除之役遂羅
譴逐死異土六十餘年正人端士切齒飲泣使蕡䇿
蚤用則杜漸防萌逆節可消帝感悟贈蕡左諫議大
夫
唐詩紀事巻第六十八
唐詩紀事巻第六十九
　　　羅虬　羅隱(劉賛)陸庡
比紅兒詩并序云比紅者為雕隂官妓杜紅兒作也
羙㒵年少機智慧悟不與羣軰妓女等余知紅者廼
擇古之羙色灼然干史傳三數十軰優劣於章句間
遂題比紅詩
姓氏㸔侵尺五天芳菲占斷百花鮮馬嵬好笑當時
事虛賺明皇幸蜀川
金谷園中花正繁墜樓從道感深恩齊奴恰是來東
市不為紅兒更死冤(故小名齊奴/石崇生青州)
陷却平陽為小憐周師百萬戰長川更教乞與紅兒
㒵舉國山川不直錢(主馮淑妃名/小憐北齊後)
一曲都縁張麗華六宫齊唱後庭花若教比並紅兒
㒵枉破當時國與家
樂營門外栁如隂中有佳人畫閣深若是五陵公子
見買時應不啻千金
青絲髙綰石榴裙膓断當筵酒半醺置向漢宫圖畫
裏入朝應不啻昭君
斜凭欄杆醉態新歛眸㣲眄不勝春當時若遇東昏
主金葉蓮花是此人
匼匝千山與萬山碧桃花下景長閑神仙得似紅兒
㒵應免劉郎憶世間
越山重疊越溪斜西子休憐解浣沙得似紅兒今日
㒵肯教將去與夫差
詔下人間覔好花月眉雲髻選人家紅兒若向當時
見繫臂先封第一紗
鋒鏑縱横不敢㸔淚垂玉筯正汎瀾應緣近似紅兒
㒵始得深宫奉五官
金縷濃薰百和香臉紅眉黛入時粧當時便向喬家
見未敢將心在窈娘(故事/喬知之)
通霄甲帳散香塵漢帝精神禮百神若見紅兒醉中
態也應休憶李夫人
㧞得芙蓉出水新魏家公子信才人若教瞥見紅兒
㒵不肯留情賦洛神
芳姿不合並常人雲在遥天玉在塵因事愛思荀奉
倩一生閑坐枉傷神
筆底如風思湧泉賦中休謾説嬋姢紅兒若在東家
住不得登墉爾許年
一抹濃紅傍臉斜粧成不語獨攀花當時若是逢韓
夀未必埋蹤在賈家
樹裊西風日半沉地無人跡轉傷心阿嬌得似紅兒
㒵不費長門買賦金
五雲髙捧紫金堂花下投壺侍玉皇從道世人都不
識也應知有社蘭香
戯水源頭指舊蹤當時一笑也難逢紅兒若為廽桃
臉豈比連催舉五烽
虢國夫人照夜璣若為求得與紅兒醉和香態濃春
睡一樹繁花偃繡幃
知有持盈玉葉冠剪雲裁月照人寒若使紅兒風㒵
戴直似瑶池㑹上㸔
明媚何曾讓玉環破瓜年幾百花顔若教㒵向南朝
見定却梅粧似等閑
世事悠悠未足稱肯將閑事更争能自從命向紅兒
斷不欲留心在裂繒
自隠新從夢裏來嶺雲微歩下陽臺舍情一向春風
笑羞殺凡花盡不開
捨却青娥換玉鞍古來公子苦無端莫言一匹追風
馬天驥牽來也不㸔
檻外花低瑞露濃夢魂驚覺暈春容憑君細㸔紅兒
㒵最稱嚴粧待曉鍾
薄羅輕剪越溪紋鵶翅低從兩鬢分料得相如偷見
面不應琴裏挑文君
南國東鄰各一時後來唯有杜紅兒若教楚國宫人
見羞把腰身並栁枝
照耀金釵簇膩鬟見時直向畫屏間黄姑阿母能判
剖十斛明珠也是閑
輕小休誇似燕身生來占断紫宫春漢皇若遇紅兒
㒵掌上無因着别人
鸚鵡娥如裛露紅鏡前眉様自深宫稍教得似紅兒
㒵不嫁南朝沈侍中
擬將心地學安禪争奈紅兒笑靨圎何物把來堪比
並野塘初綻一枝蓮
浸草漂花遶檻香最憐穿度樂營墻慇懃留滯緣何
事曾照紅兒一面粧
彫隂舊俗騁嬋姢有箇紅兒賽洛川常笑世人語虚
誕今朝自見火中蓮
渡口諸儂樂未休堯陵西望路悠悠石城有箇紅兒
㒵兩槳無因迎莫愁
誰向深山識大仙勸人山上引春泉定知不及紅兒
㒵枉却工夫溉玉田(雍伯故事/搜神記楊)
傾國傾城㧾絶倫紅兒花下認真身十年東北㸔燕
趙眼冷何曽見一人
今時自是不諳知前代由來豈見遺一笑陽城人便
惑何堪教見杜紅兒
京口喧喧百萬人競傳河鼓謝星津奈花似雪簮雲
髻今日夭容是後身
青史書時未是真可能纎手却狂秦再三為謝齊皇
后要解連環別與人
繡帳鴛鴦對刺紋博山㣲暖麝㣲曛詩成若有紅兒
㒵悔道當時月墜雲
粧成渾欲認前朝金鳳义雙逐歩揺未必慕容宫裏
伴舞風歌月勝纎腰
琥珀釵成恩正深玉兒妖惑蕩君心莫教囬首㸔粧
面始覺曾虚擲萬金
自有閑花一面春臉檀眉黛一時新慇懃為報梁家
婦休把啼粧賺後人(故事/梁兾)
輕梳小髻號慵來巧中君心不用媒可得紅兒抛醉
眼漢皇恩澤一時廻
千里長江旦暮潮呉都風俗尚纎腰周郎若見紅兒
㒵料得無心念小喬
月落潛奔暗解携本心誰道獨單棲還縁交甫非良
偶不肯終身作羿妻
漢皇曾識許飛瓊冩向人間作畫屏昨日紅兒花下
見大都相似更娉婷
魏帝休誇薛夜來霧綃雲縠稱身裁紅兒笑發君知
否倚檻繁花帶露開
曉月雕梁燕語頻見花難可比他人年年媚景歸何
處長作紅兒面上春
逗玉濺盆冬殿開邀恩光賜夜明苔紅兒若是三千
數多少芳心似死灰
畫簾垂地紫金床暗引羊車駐七香若見紅兒此中
住不勞煙篠洒宫廊
蘇小空勻一面粧便留名字在錢塘藏鷗門外諸年
少不識紅兒未是狂
一首長歌萬恨來惹愁漂泊水難廻崔徽有底多頭
面費得㣲之爾許才
昔年黃閣識竒章愛説真珠似窈娘若見紅兒深夜
態便應休説繡衣裳
鳳拆鶯離恨轉深此生難負百年心紅兒若向随朝
見破鏡無因更重尋
行綰穠雲立暗軒我來猶愛不成冤當時若見紅兒
㒵未必形相有此言
揔似紅兒媚態新莫論千度笑爭春任伊孫武心如
鐵不辨軍前殺此人
暖塘爭赴盪舟期行唱菱歌著艶詞爲問東山謝丞
相可能諸妓勝紅兒
呉興皇后欲辞家澤國重臺展曙霞今日紅兒㒵傾
國恐須真宰別開花
陌上行人歌黍離三千門客欲何之若教粗及紅兒
㒵争敢樓前斬愛姬
休話如臯一笑時金髐中臆錦離披陋容枉把彫弓
射射盡春禽未展眉
長恨西風送早秋低眉深恨嫁牽牛若同人世長相
對争作夫妻得到頭
謝娘休謾逞風姿未必娉婷勝柳枝聞道只應嘲落
絮何曾得似杜紅兒
總傳桃葉渡江時只為王家一首詩今日紅兒自堪
唱不須枉唱舊來詞
巫山洛浦本無情揔為佳人便得名今日雕隂有神
艶後來公子莫相輕
幾抛雲髻恨金墉淚洗花顔百戰中應有紅兒㱔子
㒵却言皇后長深宫
倚檻還應有所思半開東閣見嬌姿可中得似紅兒
㒵若遇韓朋好殺伊
曉向粧窓與畫眉鏡中長欲助嬌姿若敎得似紅兒
㒵走馬章臺任道遲
錬得霜華助翠鈿相期朝謁玉皇前依稀有似紅兒
㒵方得吹簫引上天
重門深掩幾枝花未勝紅兒莫大誇王相不能探物
理可能虚上短轅車
前代休憐事可奇後來還出有光輝爭如晝卧紗窓
裏不有神人覆玉衣
化羽嘗聞赴九天只疑塵世是虚傳自從一見紅兒
㒵始信人間有謫仙
從道長安小市東巧將花㒵占春風紅兒若是同時
見未必伊仙入紫宫
人間難免是深情命斷紅兒向此生不似前時李丞
相枉抛才力為鶯鶯
鳳舞香飄繡幕風暖穿馳道百花中還縁有似紅兒
㒵始道迎將入漢宫
休道將軍出世才盡驅諸妓下歌臺都縁沒箇紅兒
㒵致使輕教後閣開
馮媛須知住漢宫將身只是解當熊不聞有㒵傾人
國爭得今朝更似紅
能將一笑使人迷花艷何須上大堤踈属便同巫峽
路洛川真是武陵溪
辭輦當時意可知寵深還恐寵先衰若教得似紅兒
㒵占却君恩自不疑
三呉時俗重風光未見紅兒一面粧好寫妖饒與敎
㸔便應休更話真娘
波平楚澤浸星辰臺上君王宴早春畢竟章華㑹中
客冠纓虛絶為何人
紅兒不向漢宫生便使雙成謾得名疑是麻姑惱塵
世暫敎㣲歩下層城
天碧輕紗只六銖宛如含露透肌膚便教漢曲爭明
媚應沒心情更弄珠
共嗟含恨向衡陽方寸花牋寄沈郎不似紅兒㱔子
㒵當時爭得少年狂
淺色桃花亞短墻不因風送也聞香凝情盡日君知
否還似紅兒淡薄粧
火色櫻桃摘得初仙宫只有世間無凝情盡日君知
否真似紅兒口上朱
宿雨初晴春日長入簾花氣靜難忘凝情盡日君知
否真似紅兒舞袖香
初月纎纎映碧池池波不動獨㸔時凝情盡日君知
否直似紅兒罷舞眉
濃艷濃香雲壓枝裊煙和露曉風吹紅兒被掩粧成
後含笑無人獨立時
樓上嬌歌裊夜霜近來休數踏歌娘紅兒謾唱伊州
遍認取輕敲玉韻長
金粟粧成扼臂環舞腰輕薄瑞雲間紅兒生在開元
末羞殺新豐謝阿蠻
君㸔紅兒學醉粧誇裁宫纈砑裙長誰能更把閑心
力比並當時武媚娘
梔子同心裛露垂折來深恐沒人知花前醉客頻相
間不贈紅兒贈阿誰
雲間翡翠一雙飛水上鴛鴦不暫離寫向人間百般
態與君題作比紅詩
舊恨長懷不語中幾回偷泣向春風還縁不及紅兒
㒵却得生敎入楚宫
一舸春深指鄂君好風從度水成紋越人若見紅兒
面繡被應羞徹夜薰
花落塵中王墮泥香魂應上窈娘堤欲知此恨無窮
處長倩城烏夜夜啼
虬詞藻冨贍與宗人隱鄴齊名咸通乾符中時號三
羅廣明庚子亂後去從鄜州李孝恭籍中有杜紅兒
者歌常為副戎属意副戎聘鄰道虬請紅兒歌而贈
綵孝恭以副戎所盻不令受之虬怒拂衣而起詰旦
手刃紅兒既而思之乃作絶句百篇以追其冤號比
紅盛行於時
　　　羅隱(劉賛)
字昭諌餘杭人隱池之梅根浦自號江東生爲唐相
鄭畋李蔚所知畋女覧隱詩諷誦不已畋疑有慕才
意㒵寢陋女一日簾窺之自此絶不詠其詩廣明中
池守竇潏營墅居之光啓中錢鏐辟爲從事節度判
官副使梁祖以諫議召不行開平中魏愽羅紹威推
爲叔父表授給事中年八十餘終餘杭(塞翁/有子)
隱虬鄴共塲屋謂之三羅
隱與桐廬章魯封齊名錢鏐初起以魯封為表奏孔
目官不就執之後以隠爲錢塘令懼而受命因宴獻
口號曰一箇禰衡容不得思量黄祖謾英雄鏐自是
厚禮之僧貫休懷二子詩云二子依公子鷄鳴狗盗
徒青雲十上苦白髪一莖無風􁱧潮聲惡天空角韻
孤別離千萬里何以慰榮枯隱謝裴廷韓詩巻云澤
國佳人唯粧半面營丘辯士何用空籠其浮薄如此
隱受知於令狐綯卒無成有詩哭綯云深恩無以報
底事是柴荆
鄴都王紹威學隱為詩自號其文為偷江東集青州
王師範遣使齎禮幣求一篇隱以詩寄之曰盛業傳
家有寶刀况聞餘力更揮毫腰間印綬黃金貴巻内
文章白雪高宴罷佳賔吟鳳藻獵回諸將問龍韜登
壇甲子纔三十猶擬回頭奪錦摽王得詩大喜昭宗
欲以甲科處之有大臣奏曰隱雖有才然多輕易明
皇聖德猶橫遭譏將相臣僚豈能免乎凌爍帝問譏
謗之詞對曰隱有華清詩曰樓殿層層佳氣多開元
時節好笙歌也知道德勝堯舜爭奈楊妃解笑何其
事遂寢令狐滈趙公綯之子登進士隱以詩賀之趙
公謂滈曰吾不喜汝及第喜汝得羅公一篇耳隱在
浙幕沈山松得新牓示隱題其末曰黃土原邊狡兎
肥大如流電馬如飛覇陵老將無功業猶憶當時夜
獵歸
鍾陵妓雲英隱舊見之一日譏隱猶未第隱嘲之曰
鍾陵醉別十餘春重見雲英掌上身我未成名君未
嫁可能俱是不如人
顧雲依淮南高駢隱譏之夏飲於海風亭雲曰青蝇
被扇扇離坐隱遽曰白澤遭釘釘在門
隱老不遇有歸五湖詩云江東日暖花又開江東行
客思悠哉髙陽酒徒半凋落終南山色空崔嵬聖代
也知無棄物侯門未必用非才一舡明月一竿竹家
住五湖歸去來
進士劉賛贈隱詩曰人皆言子屈獨我謂君非明主
既難謁青山何不歸年虚侵雪鬢塵枉汚麻衣自古
逃名者至今名豈㣲
牡丹云似共東君別有因綘羅髙巻不勝春若敎觧
語應傾國任是無情也動人芍藥與君為近侍芙蓉
何處避芳塵可憐韓令功成後辜負穠華過此身
籌筆驛云抛擲南陽為主憂北征東討盡良籌時來
天地皆同力運去英雄不自由千里山河輕孺子兩
朝冠劒恨譙周惟余嵓下多情水猶解年年傍驛流
魏城逢故人云一年兩度錦江遊前值東風後值秋
芳草有情皆礙馬好雲無處不遮樓山將別恨和心
断水帯離聲入夢流今日因君試廻首澹煙喬朩隔
綿州
中秋夜不見月云隂雲薄暮上空虛此夕清光已破
除只恐異時開霽後玉輪依舊養蟾蜍
蜂云不論平地與山尖無限風光盡被沾採得百花
成蜜後不知辛苦爲誰甜
杜荀鸖錢塘別隱詩云故國㸔㸔逺前程計在誰五
更吹角候一葉渡江時吾道天寧喪人情日可疑西
陵向西望雙淚爲君垂
鼉江常有二氣亘于江終夜不滅隱及杜建徽生氣
不復見議者以為文武秀氣
江南李氏嘗遣使聘越越人問見羅給事否使人曰
不識亦不聞名越人云四海聞有羅江東何拙之甚
使人曰為金牓上無名所以不知
　　　陸扆
扆詩有今秋已約天台月之句或云扆昭宗末舉進
士及第六月牓出盛暑同舎戲曰造牓天也觀扆此
詩豈幸倉猝茍科第者
唐詩紀事巻第六十九
唐詩紀事巻第七十
　　訐棠　張喬　劇燕　任濤
　　張蠙　鄭谷　温憲　李昌符
　　王糓　李山甫　伊潘　鍾離權
　　　許棠
分與仙山背多年負翠㣲無因隨鹿去只是送人歸
頂朩晴摩日根嵐曉潤衣㑹於猿鳥外相對掩高飛
棠旅中送人歸九華詩也大抵棠詩多　隱　如䁱
嶂猨窺戶寒秋鹿砥氷當空吟待月到晩坐㸔山類
恬淡絶物者然非真好也棠字文化宣州涇縣人登
咸通十二年進士第有洞庭詩為工時號許洞庭初
為涇縣尉鄭谷以詩送云白頭新作尉縣在故山中
髙第能卑宦前賢尚此風蕪湖春蕩漾梅雨晝溟濛
佐理人安後篇章莫廢功
棠洞庭詩有四顧疑無地中流忽有山之句人以題扇
過洞庭云驚波常不定半日鬢堪班四顧疑無地中
流忽有山鳥飛應畏墮帆逺却如閑漁父時相引行
歌浩渺間
　　　張喬
喬池州人有詩名咸通中與許棠俞坦之劇燕任濤
呉宰張蠙周繇鄭谷李栖逺温憲李昌符謂之十哲
(十二人/十哲而)
咸通中京兆府解試月中桂詩喬擅塲云與月轉洪
濛扶踈萬古同根非生下土葉不墜秋風毎以圓時
足還随缺處空影髙群朩外香滿一輪中未種丹霄
日應虚白兔宫如何當羽化細得問神功其年李建
州頻主試(府參軍/時爲京兆)以許棠老於場屋以為首薦未
幾巢㓂爲亂遂與伍喬之徒隱九華
喬送許棠云離鄉積歳年歸路逺依然夜火山頭市
春江樹抄船干戈愁鬢改瘴癘喜家全何處營甘㫖
潮濤浸薄田
喬與俞坦之受知許下薛尚書能許棠首薦能以詩
唁二子曰何事盡參差惜哉吾子詩日令銷此道天
亦負明時有路當重振無門即不知何當見堯日相
與啜澆漓
喬逰終南白鸖觀詩云上徹鍊丹峯求玄意未窮古
壇青草合往事白雲空仙境日月外帝鄉煙霧中人
間足煩暑欲去戀清風
送友人歸宜春云落花兼柳絮無處不紛紛逺道空
歸去流鶯獨自聞野橋喧磑水山郭入樓雲故里南
陔曲秋期更送君
鄭谷題喬廷興門外所居云平生苦節同旦夕㑹原
東掩巻斜陽裏看山落朩中星霜人欲老江海業全
空近日文場裏因君起古風
　　　劇燕
劇燕蒲版人也工為雅正詩王重榮鎮河中燕投贈
王曰秪向國門安四海不離鄉井拜三公重榮甚禮
重為人多縱凌轢諸從事竟為平正之禍
　　　任濤
任濤豫章筠川人也詩名早著有露團沙鸖起人卧
釣舩流他皆倣此數舉敗於垂成李常侍騭廉察江
西特與放鄉里之役盲俗互有論列騭判曰江西境
内凡為詩得及濤者即與放色役不止一任濤耳
李建州頻主京兆解試時濤與許棠張喬俞坦之劇
燕呉罕張蠙周繇鄭谷李栖逺温憲李昌符謂之十
哲是年試俱以次得之是嵗咸通末也月中桂詩張
喬擅塲頻以許棠場屋多年為首薦
　　　張蠙
詠葦詩云葦叢寒水邊曾折釣漁舡咸喜亭臺近翻
嫌島嶼偏花明無月夜聲急正秋天遙憶巴陵渡殘
陽一望煙送友人赴涇州幕云杏園沉飲散榮别就
佳招日月相期盡山川獨去遥府樓明蜀雪関磧轉
胡鵰縱有煙塵動應隨上䇿銷
蠙字象文唐末登第尉擽陽避亂入蜀王蜀時為金
堂令徐后遊大慈寺見壁間題云墻頭細雨垂纖草
水面回風聚落花問寺僧僧以蠙對乃賜霞光牋令
冩詩以進蠙進二百首衍善之召為知制誥宋光嗣
以蠙輕忽傲物遂止卒於官蠙生頴秀㓜有單于臺
詩曰白日地中出黃河天外來為世所稱
　　　鄭谷
殘月如新月云榮落何相似初終却一般猶疑和夕
照誰信墜朝寒水國光華別詩情比象難佳人應誤
拜捿鳥返求安屈指期輪滿何心誚影殘庾樓清賞
處吟徹曙鍾㸔谷自序云㓜受知於李公朋馬博士
戴求試春闈故薛許昌能李建州頻不以晩軰見待
逰舉塲十六年著述千餘首乾寧初上幸三峯朝謁
多暇寓止雲臺道舎遂拾墜補遺成三百首目為雲
臺編
谷字愚袁州人故永州刺史之子㓜年司空圖與刺
史同院見而奇之曰曾吟得丈丈詩否曰吟得莫有
病否曰丈丈曲江晩望斷篇云村南斜日閑廻首一
對鴛鴦落渡頭即深意矣司空嘆惜撫背曰當為一
代風騷主乾寧中為都官郎中卒于家谷自叙云故
許昌薛尚書能為都官郎中後數年建州李員外頻
自憲府内彈拜都官員外皆一時騷雅宗師都官之
曹振盛於此余早受知今忝此官復是正秩何以相
繼前賢耶
谷詠雪詩云亂飄僧舎茶煙濕密洒髙樓酒力㣲江
上晩來堪畫處漁翁披得一蓑歸有叚賛善者善畫
因採其詩意冩之成圖曲盡瀟洒之意持以贈谷谷
為詩寄謝云賛善賢相後家藏名畫多留心於素繪
得意在煙波属興同吟詠功成更琢磨愛余風雪句
幽絶冩漁蓑
濃澹方春滿蜀鄉半隨風雨斷鶯腸浣花溪上堪惆
悵子羙無情為發揚谷蜀中海棠詩也
相㸔臨逺水獨自上孤舟(句)潮來無别浦朩落見他
山(句)情多最恨花無語愁破方知酒有權(句)闗東多
事日天末未歸心(句)捲巻斜陽裏㸔山落朩中(句)兩
浙尋山徧孤舟帶鸖歸(句)長安一夜殘春雨右省三
年老拾遺(句)班趍黃道急殿揖紫宸深(句)已上皆谷
詩警䇿
題杭州樟亭云故國江天外登臨返照間潮平無别
浦朩落見他山沙鳥晴飛逺漁人夜唱閑嵗窮歸未
得心逐片帆還
感興云禾黍不陽艷競栽桃李春翻令力耕者半作
賣花人
曲江春草云花落江堤簇晩煙雨余江色逺相連香
輪莫輾青青破留與愁人一醉眠
十日菊云節去風愁蝶不知曉庭還繞折殘枝自縁
今日人心别未必秋香一夜衰
石城云石城昔爲莫愁鄉莫愁䰟散石城荒江人依
舊棹舴艋江岸還飛雙鴛鴦帆去帆來風浩渺花開
花謝春悲凉煙濃草逺望不盡千古漢陽閑夕陽巻
末偶題云一巻踈蕪一百篇名成未敢便忘筌何如
海日生殘夜一句能令萬古傳
谷不喜高仲武間氣集而喜殷璠河岳英靈集嘗有
詩云殷璠鑒裁英靈集頗覺同才得㫖深何事後來
髙仲武品題間氣未公心(品題唐人詩/仲武璠二集皆)
　　　温憲
温憲貟外廷筠子也僖昭之間就試於有司值鄭相
延昌掌邦貢也以其父文多刺時復傲毁朝士抑而
不録既不第遂題一絶於崇慶寺壁後滎陽公登大
用因國忌行香見之憫然動容暮歸宅已除趙崇知
舉即召之謂曰某頃主文衡以温憲廷筠之子深怒
嫉之今日見一絶令人惻然幸勿遺也於是成名詩
曰十口溝隍待一身半年千里絶音塵鬢毛如雪心
如死猶作長安下第人
杏花詩云團雪正晴梢江明映碧寥店香風起夜村
白雨休朝靜落頻沾帶繁開正蔽條澹然閑賞翫無
以破妖韶
憲光啓中為山南從事李巨川草薦表盛述先人之
屈曰娥眉先妬明妃為去國之人猿臂自傷李廣乃
不侯之將温終於山南從事
　　　李昌符
送琴客詩云楚客抱離思蜀琴留恨聲坐來㸔月落
聽久覺秋生夜靜騷人語天髙别鸖鳴因君興一歎
竟夕亦難平
秋晩歸故居云馬省曾行處連嘶渡晩河忽驚鄉樹
出漸識路人多細徑穿禾黍頹垣壓薜蘿乍歸猶似
客隣叟亦相過
傷春云酒醒鄉闗逺迢迢聽漏終曙分林影外春盡
雨聲中鳥思江村路花殘野岸風十年成底事贏馬
倦西東
鄭谷寄膳部李郎中昌符詩云鄠郊陪野歩早嵗偶
因詩自後吟新句長愁減舊知靜燈㣲落燼寒硯旋
生澌夜夜冥搜苦那能鬢不衰
昌符字嵓夢登咸通四年進士第歴尚書郎
塞上行云漭滄蘆闗北孤城帳幕多客軍甘入陣老
將望廻戈樹盡禽捿草氷堅路在河汾陽尋下世羗
虜肯先和
北夢瑣言云咸通中前進士李昌符有詩名久不登
第常嵗巻軸怠於裝修因出一奇乃作婢僕詩五十
首於公卿間行之其間有詩云春娘愛上酒家樓不
怕歸遲揔不憂推道那家娘子卧且留敎住待梳頭
又云不論秋菊與春花箇箇能噇空肚茶無事莫敎
頻入庫一名閑物要㱔㱔諸篇皆中婢僕之諱浹旬
京域盛傳是年登第與夫桃杖虛靴事雖不同用奇
即無異也
　　　王轂
暑日題道傍樹云火輪逆熖燒長空浮埃撲面愁濛
濛羸童走馬喘不進忽逢碧樹舍清風清風留我移
時住滿地濃隂懶前去却歎人無及物功不似團團道傍
樹鴻門醼云寰海沸兮爭戰苦風雲愁兮㑹龍虎四
百年漢欲開基項莊一劒何虛舞殊不知人心去暴
秦天意歸明主項王足底踏漢土席上相㸔渾未悟
轂字虚中宜春人登乾寧進士第有玉樹曲云陳宫
内宴明朝日玉樹新粧逞嬌逸三閣霞明天上開靈
鼉振攂神仙出天花數朶風吹綻對舞輕盈瑞香散
金管紅絃旖旎隨霓旌玉佩參差轉壁月夜滿樓風
輕蓮舌泠泠詞調新當行狎客盡居祿直諫犯顔無
一人歌舞未終樂未闋晉王劒上粘腥血君臣猶在
醉鄉中一面已無陳日月聖唐御宇三百祀濮上桑
間宜禁止請停此曲歸正聲願將雅樂調元氣
轂未及第時輕忽被人毆擊揚聲曰莫無禮吾便是
君臣猶在醉鄉中一面已無陳日月毆者歛衽慙謝
而退轂唐末為尚書郎中致仕
轂始與崔胤同在庠序相善將赴舉胤餞之有日者
在坐曰待此郎為相乃登第二十年胤為相轂遂登第
　　　李山甫
咸通中數舉進士被黜依魏府樂彦禃幕府内樂禍
且怨中朝大臣導彦禎子從訓伏兵殺王鐸刼其家
嘗有詩云勸君莫用誇頭角夢裏輸羸總未真譏執
政也巢冦之亂翰林待詔王遨者北逰在鄴山甫遇
於道觀謂曰幽蘭緑水可得聞乎遨應命奏之曲終
澘然曰憶在咸通玉亭秋夜供奉至尊不意流離至
此也山甫賦詩曰幽蘭緑水耿清音歎惜先生枉用
心世上幾時曾好古人前何必獨霑襟句未成山甫
亦自黯然悲其不遇也
貧女云平生不織綺羅裳閑把荆簮益自傷鏡裏祗
應諳素㒵人間多是重紅粧當年未嫁還憂老終日
求媒即道狂兩意定知無處説暗垂珠淚滴蚕筐
贈處士琴云情知此事少知音自是先生枉用心世
上幾時曾好古人間何必更沾襟致身不以笙篁巧
悅耳寧知鄭衛淫三尺絲桐七條線子期師曠兩沉
沉
國初髙英秀者與賛寧為詩友辯捷滑稽嘗譏古人
詩病云山甫覽漢史王莾弄來曾半破曹公將去便
平沉是破船詩李羣玉詠鷓鴣方穿詰曲崎嶇路又
聽鈎輈格磔聲是梵語詩羅隱曰雲中鷄犬劉安過
月裏笙歌煬帝歸是見鬼詩杜荀鶴今日偶題題似
着不知題後更誰題此衞子詩也不然安有四蹄
　　　伊璠
璠及第後寄梁燭處士云繡轂尋芳許史家獨將羈
思逹江沙十年辛苦一枝桂二月艷陽千樹花鵬化
四溟歸碧落鸖捿三島接青霞同袍不得同逰翫今
對春風日又斜
璠登咸通四年進士第曾爲涇陽令至黄巢亂璠䧟
冦屢脱命於刃下其後逃避與其家相失夜至藍闗
猛獸搏而食之
　　　鍾離權
邢州開元寺有唐鍾離權處士二詩其一云得道髙
曽不易逢幾時歸去願相從自言住處連滄海别是
蓬萊第一峯其一云莫厭追歡笑語頻尋思離亂好
傷神閑來屈指從頭數得見清平有幾人
唐詩紀事巻第七十
唐詩紀事巻第七十一
　張道古　許鼎　李京　胡曾
　伍唐珪　韓定辭　蔣貽恭　狄歸昌
　李極　髙越　許郴　孫蜀
　牛嶠　崔庸　同谷子　陳詠
　李旭　沈彬　周朴　孫魴
　王易簡　范櫨之子　鄭雲叟　謝大虚
　李嶼　江為
　　　張道古
昭宗時拾遺張道古貢五危二亂表黜居于蜀後聞
駕走西岐又遷東洛皆契五危之事悉歸二亂之源
因吟一章上蜀王詩曰封章才逹冕旒前黜詔俄离
玉座端二亂豈由明主用五危終被佞臣彈西廵鳳
府非為固東播鑾輿卒未安諫䟽至今如可在誰能
更與讀來㸔道古臨淄人景福中進士釋褐為著作
郎遷右拾遺播遷之後方鎮阻兵道古上危亂䟽云
只今劉備孫權已生於世矣責施州司戶參軍後入
蜀王氏聞而憾之乃變姓名賣卜導江青城市中建
開國召為武部郎中至玉壘闗謂所親曰吾唐室諌
臣終不能拳跽與鷄犬同食雖召必再貶於此之日
葬我於闗東不毛之地題曰唐佐輔補闕張道古墓
後遇害妻亦繼亡蜀主憫之俾袝葬焉鄭雲叟在華
聞之有詩哭之曰曾陳章䟽忤昭皇樸落西南事可
傷豈使諫臣終屈辱直疑天道惡忠良生前賣卜居
三蜀死後馳名遍大唐誰是後來修史者言君力死
正頽綱
乾符中道古在王鎔幕府一日久旱得雨衆賔賦詩
道古最後曰亢陽今已久嘉雨自雲傾一㸃不斜去
極多時下成禪月以詩悼之曰清河逝水太怱怱東
觀無人失至公天上君恩三載隔鑑中鸞影一時空
墳生苦霧蒼茫外門掩寒雲寂寞中惆悵斯人又如
此一聲蠻笛滿江風
　　　許鼎
登嶺望詩云淼淼三江水悠悠五嶺闗鴈飛猶不渡
人去若為還
鼎唐末詩人至梁正明六年始登第
　　　李京
除夜長安作云長安朔風起窮巷掩雙扉新嵗明朝
是故鄉何路歸鬢絲饒鏡色隟雪奪燈輝却羡秦州
鴈逢春盡北飛
京唐末詩人至梁正明六年登第
　　　胡曾
寒食都門詩云二年寒食住京華寓目春風萬萬家
金絡馬衘原上草玉釵人折路傍花軒車競出紅塵
合冠蓋爭廻白日斜誰念都門兩行淚故園寥落在
長沙
髙駢鎮蜀南蠻時飛一朩夾有借錦江飲馬之語曾
時為書記以檄破之兼有詩云辞天出塞陳雲空霧
巻霞開萬里通親受虎符安宇宙誓將龍劒定英雄
殘霜敢冐髙懸日秋葉爭禁大叚風為報南蠻須屏
跡不同蜀將武侯公(蜀日曾為之/或曰路嵓鎮)
王衍五年宴飲無度衍自唱韓琮柳枝詞曰梁苑隋
堤事已空萬條猶舞舊春風何如思想千年事誰見
楊花入漢宫内侍宋光溥詠曾詩曰呉王恃覇弃雄
才貪向姑蘇醉綠醅不覺錢塘江上月一霄西送越
兵來衍怒罷宴曾有詠史詩百篇行于世
　　　伍唐珪
寒食日獻郡守云入門堪笑復堪憐三逕苔荒一釣
船慙愧四隣教斷火不知厨裏久無煙
唐珪唐末進士也
　　　韓定辞
定辞為鎮州王鎔書記聘燕帥劉仁恭舎於賔舘命
幕客馬彧延接馬有詩贈韓云燧林芳草綿綿思盡
日相携陟麗譙别後巏嵍山上望羡君時復見王喬
彧詩清秀然意在試其學問韓於座酬之曰崇霞臺
上神仙客學辨癡龍藝㝡多盛德好將銀筆述麗詞
堪與雪兒歌座賔靡不欽訝然亦疑銀筆之僻也他
日彧持燕帥之命荅聘常山亦命定辞接於公舘彧
從容問韓以雪兒銀筆之事韓曰昔梁元帝為湘東
王時好學著書常紀忠臣義士及文章之美者筆有
三品或以金銀雕飾或用班竹爲管忠孝全者用金
管書之德行清粹者用銀筆書之文章贍麗者以班
竹書之故湘東之譽振於江表雪兒者李密之愛姬
能歌舞毎見賔寮文章有竒麗入意者即付雪兒叶
音律以歌之又問癡龍出自何處定辞曰洛下有洞
穴曾有人誤墮於穴中因行數里漸見明曠見有宫
殿人物凡九處又見有大羊羊髯有珠人取而食之
不知何所後出以問張華華曰此地仙九舘也大羊
者名曰癡龍耳定辞復問彧巏嵍山當在何處彧曰
此隨郡之故事何謙光而下問由是兩相悅服結交
而去
　　　奬貽恭
貽恭詠蚕詩云辛勤得繭不盈筐燈下繅絲恨更長
着處不知來處苦但貪衣上繡鴛鴦
貽恭江淮人唐末入蜀巧於刺譏蜀人畏之孟氏時
卒官止令佐而已
　　　狄歸昌
僖宗幸蜀或題馬嵬驛云馬嵬煙柳正依依重見鑾
輿幸蜀歸泉下阿蠻應有語這回休更泥楊妃或云
歸昌詩也時為侍郎(隱詩/或謂羅)
　　　李極
襄王僭偽朱玫秉政百揆失序逼李極為内署極嘗
吟曰紫宸朝罷綴鴛鸞丹鳳樓前駐馬㸔惟有終南
山色在晴明依舊滿長安極終為亂兵所殺
極字昌詩隴西人登咸通十二年進士第僖宗幸寳
鷄極在鳳翔襄王逼為翰林學士及王行瑜殺玫襄
王奔京城極及妻盧皆被害
　　　高越
越燕人舉進士文價藹然鄂帥李簡賢之待以殊禮
將妻以女越竊諭其意賦詩一絶書于壁不告而去
詩云雪瓜星眸衆所歸摩天専待振毛衣虞人莫謾
張羅網未肯平原淺草飛(餘録/出唐)
　　　許郴
中秋夜有懷云趨馳早晩休一嵗又殘秋若只如今
日何難致白頭滄波歸處逺旅食向邊愁賴見前賢
説窮通不自由
郴睦州人鄭谷送郴罷舉歸睦州詩云桐廬歸舊廬
垂老復樵漁吾子雖言命鄉人懶讀書
　　　孫蜀
中秋夜戯酬顧道流云不那此身偏愛月等閑㸔月
即更深仙翁每被常娥使一度逢圓一夜吟
蜀與方干同時干有别蜀之作云吳越思君意易傷
别君添我鬢邊霜由來淛水偏堪恨截斷千山作兩鄉
　　　牛嶠
紅薔薇云曉啼珠露渾無力繡簇羅襦不着行若綴
夀陽公主額六宫爭肯學梅粧
嶠字松卿一字延峰隴西人自云僧孺之後乾符五
年進士歴遺補尚書郎王建鎮蜀辟判官及僭位為
給事中
　　　崔庸
蘇州崑山惠嚴寺殿基或曰鬼工有僧繇畫龍每風
雨如騰躍狀僧繇畫鎻以釘固之乾寧初呉郡進士
崔庸有詩云人莫嫌山小僧還愛寺靈殿髙神氣力
龍活客丹青
庸登天祐二年進士第
　　　同谷子
昭宗播岐何后用事有同谷子者詠五子之歌何后
潛令秦王誅之事未行而奔去詩曰邦惟固本自安
寧臨下常須馭朽驚何事十旬逰不返禍胎從此召
殷兵洒色聲禽號四荒郍堪峻宇又彫牆靜思今古
為君者未或因兹不滅亡唯彼陶唐有冀方少年都
不解思量如今筭得當時事首為盤逰亂紀綱明明
我祖萬邦君典則貽將示子孫惆悵太康荒墜後覆
宗絶祀滅其門仇讎萬姓遂無依顔厚何曾解忸怩
五子既歌邦已失一場前事悔難追
　　　陳詠
陳詠眉州青神人有詩名善弈碁昭宗刼遷駐蹕陜
郊是嵗䇿名歸蜀韋莊以詩賀之鄉中有嫉善者属
和韋詩曰讓德已令多士伏沽名還得世人聞譏其
比滌器當壚也陳嘗以詩自負其詩巻有一聮云隔
岸水牛浮鼻渡傍溪沙鳥㸃頭行杜光庭謂曰先軰
佳句甚多何必以此為巻首詠曰曾為朝廷見賞所
以列為巻首時人笑之
　　　李旭
旭及第後呈朝中知已云凌晨曉皷奏嘉音雷擁龍
迎出陸沉金牓髙懸當王闕錦衣即着到家林真珠
毎被塵泥陷病鸖多遭螻蟻侵今日始知天有意還
交雪得一生心
旭天祐元年進士登第
　　　沈彬
彬字子文髙安人也天才狂逸好神仙之事少孤西
遊以三舉為約常夢着錦衣貼月而飛識者言雖有
虛名不入月矣洪州解至長安初舉納省巻夢仙謡
云玉殿大開從客入金桃爛熟沒人偷鳳驚寳扇頻
翻翅龍悞金鞭忽轉頭第二舉憶仙謡云白榆風䬃
九天秋王母朝廻宴玉樓日月漸長雙鳳睡桑田欲
變六鼇愁雲翻簫管相隨去星觸旌幢各自流詩酒
近來狂不得騎龍却憶上清遊第三舉納省巻贈劉
象為首云曾應大中天子舉四朝風月鬢蕭踈不隨
世祖重携劒却為文皇再讀書十載戰塵銷舊業滿
城春雨壞貧居一枝何事於君惜仙桂年年幸有餘
劉象孤寒三十舉無成主司覽彬詩其年特放象及
第彬乾符中值駕起三峯四方多事南逰嶺表二十
餘年回呉中江南偽命吏部郎中致仕
彬唐末遊湖湘隱雲陽山十年余與虚中齊已貫休
以詩名相吹嘘又與韋莊杜光庭唱和皆蜀人也疑
其曾入蜀
彬詩有九衢冠盖暗爭路四海干戈多異心之句
　　　周朴
朴唐末詩人寓於閩中於僧寺假丈室以居不飲酒
茹葷塊然獨處諸僧晨粥夘食朴亦携巾孟厠諸僧
下畢飯而退率以爲常郡中豪貴設供率施僧錢朴
即廵行拱手各丐一錢有以三數錢與者朴止受其
一了得千錢以備茶藥之費將盡復然僧徒亦未嘗
厭也性喜吟詩尤尚苦澁每遇景物搜竒抉思日旰
忘返茍得一聮一句則忻然自快嘗野逢一負薪者
忽持之且厲聲曰我得之矣我得之矣樵夫矍然驚
駭掣臂棄薪而走遇游徼卒疑樵者為偷兒執而訊
之朴徐徃告卒曰適見負薪因得句耳卒乃釋之其
句云子孫何處閑爲客松栢被人伐作薪彼有一士
人以朴僻於詩句欲戲之一日跨驢於路遇朴在傍
士人乃欹㡌掩頭吟朴詩云禹力不到處河聲流向
東朴聞之忩遽隨其後且行士但促驢而去略不回
首行數里追及朴告之曰僕詩河聲流向西何得言
流向東士人領之而已閩中傳以為笑或曰曉來山
鳥閙雨過杏花稀亦朴詩也古陵寒雨絶髙鳥夕陽
明(句)髙情千里外長嘯一聲初(句)右張為取作主客
圖黃巢至福州求得朴問曰能從我乎荅曰我尚不
仕天子安能從賊巢怒斬之
　　　孫魴
潤州金山寺張祐孫魴留詩為第一篇山居大江中
逈然孤秀詩意難盡羅隱云老僧齋罷闗門睡不管
波濤四面生孫生句云結宇孤峯上安禪巨浪間又
曰萬古波心寺金山名日新天多剰得月地少不生
塵過㯭妨僧定驚濤濺佛身誰言張處士題後更無
人魴夜坐句云劃多灰漸冷坐久席成㾗沈彬曰此
田舎翁火爐頭之作尔
魴南昌人唐末鄭谷避亂歸宜春魴往依之頗為誘
掖後有能詩聲終於南唐魴父畫工也王徹為中書
舎人草魴誥詞云李陵橋上不吟取次之詩顧凱筆
頭豈畫尋常之物魴終身恨之
　　　王易簡
易簡唐末進士梁乾化中及第名居牓尾不㸔牓却
歸華山尋就山釋褐授華州幕職後召入拜左拾遺
又辞官歸隱留詩一絶曰汨沒朝班愧不才誰能低
折向塵埃青山得去且歸去官職有來還自來及再
召為郎遷諫垣臺三十年歸華山十年而終
　　　范攄之子
呉人范攄處士之子七嵗能詩贈隱者云掃葉隨風
便澆花趂日隂方千曰此子他年必成名又吟夏日
云閑雲生不雨病葉落非秋千曰惜哉必不享夀果
十嵗卒
　　　鄭雲叟
鄭微君為詩皆祛滛靡逈絶囂塵如富貴曲云美人
梳洗時滿頭間珠翠豈知兩片雲戴却數鄉稅又詠
西施云素面已云妖更着花鈿飾臉横一寸波浸破
呉王國又七言傷時帆力劈開滄(浪/海)馬蹄踏破亂山
青浮名浮利過於酒醉得人心死不醒又題霍山秦
尊師老鸖玄猿伴採芝有時長歎獨移時翠娥紅粉
嬋娟劒殺盡世人人不知又偶題似鸖如雲一箇身
　不憂家國不憂貧擬將枕上日髙睡賣與世間榮
貴人又思山詠因賣丹砂下白雲鹿裘惟惹九衢塵
不如將耳入山去萬是千非愁殺人又景福中作云
悶見戈鋋匝四溟恨無竒䇿救生靈如何飲酒得長
醉直到太平時節醒又招友人遊春云難把長䋲繫
日烏芳時偷取醉工夫任堆金壁磨星斗買得花枝
不老無又山居云閑見有人尋移庵更入深落花流
澗水明月照松林醉勸頭陁酒閑敎孺子吟身同雲
外鸖斷得世塵侵又詩云冥心栖太室散髪浸流泉
採栢時逢麝㸔雲忽見仙夏狂衝雨戲春醉戴花眠
絶頂登雲望東都一㸃煙又詩不求朝野知卧見嵗
華移採藥歸侵夜聽松飯過時荷竿尋水釣背局上
嵓碁祭廟人來説中原正亂離
雲叟僖宗時應百篇舉不利遂隱華山月到君山酒
半醒朗吟疑有水仙聽無人識我真閑事羸得髙秋
㸔洞庭雲叟宿洞庭詩也
　　　謝太虚
抄秋洞庭懷王道士云漂泊日復日洞庭今更秋青
桃亦何意此夜催人愁惆悵客中月徘徊江上樓心
知楚天逺目送蒼波流謝客久已滅㣲言無處求空
餘白雲在客與隨孤舟千里杳難盡一身常獨遊故
園復何許江漢徒遲留
　　　李嶼
過洞庭云浩渺注橫流千潭合萬湫半洪侵楚翼一
汊属呉頭動軸當新霽漫空正仲秋勢翻荆口迮聲
擁岳陽浮逺脉滋衡岳㣲凉散橘洲星辰連影動嵐
翠逐隅收漸落分行鴈旋添趂伴舟昇騰人莫測安
穩路何憂氣與塵中别言堪象外搜此身如粗了來
把一竿休
　　　江為
岳陽樓云倚樓髙望極展轉念前途晩葉紅殘楚秋
江碧入呉雲中來鴈急天末去帆孤明月誰同我悠
悠上帝都
唐詩紀事巻第七十一
唐詩紀事巻第七十二
　僧法宣　僧中窹　僧子蘭　僧靈澈
　僧靈一　僧清江　僧廣宣
　　僧法宣
和趙郡王觀妓應教詩云桂山留上客蘭室命滛妖
城中畫眉黛宫内束纎腰舞袖風前舉歌聲扇後嬌
周郎不相顧今日管絃調(觀間人/法宣正)
　　中窹
儀鳯中青城翠圍山下有王僊柯得道蜀州僧中窹
以詩贈之云瞻思不及望仙兄早晚昇霞入太清手
種一株松未老爐燒九轉藥新成心中已得黄庭術
頭上應無白髪生異日却歸華表柱得教凡俗並聞
名自是復隱後山更不復遇
　　子蘭
飲馬長城窟詩云游客長城下飲馬長城窟馬嘶聞
水腥爲浸征人骨豈不是流泉終不成潺湲洗盡骨
上土不洗骨中冤骨若不流水四海有還魂空留嗚
咽聲聲中疑是言
秋日思舊山云六咸言上國繁華豈謂帝城覊旅十
㸃五㸃殘螢千聲萬聲秋雨白云江上故鄉月下風
前吟處欲去不去遲遲未展平生所佇
襄陽曲云爲憶南移人移家大堤住千㠶萬㠶來過
盡門前去
太平里尋兵部裴郎中云不語凄凉無限情荒堦行
盡又重行昔年住此人何在空見槐花秋草生
贈行脚僧云世界曾行遍全無行可修炎凉三衲共
生死一身休片斷雲隨體稀踈雪滿頭此門無所着
不肯暫淹留
貪誡云多求待心足未足旋傾覆明知貪者心求榮
不求辱
觀棋云拂局盡㳙時能因長路㸃頭初得計格手遲
待無疑寂黙親遺景凝神入過思共藏多少意不語
兩相知
　　僧靈澈
生於㑹稽本湯氏字澄源與呉興詩僧皎然逰(然/皎)薦
之包佶李紓以是上人之名由二公而颺正元中逰
京師緇流嫉之造飛語激動中貴人浸誣得罪徙汀
州後歸㑹稽元和十一年終于宣州劉夢得曰詩僧
多出江右靈一導其源䕶國襲之清江揚其波法振
㳂之如么絃孤韻瞥入人耳非大音之樂獨呉興晝
公能俻衆體澈公承之至如芙蓉園新寺詩曰經來
白馬寺僧到赤烏年謫汀州云青蝇為吊客黄犬寄
家書可謂入作者閫域豈獨雄於詩僧間耶
初到汀洲云初放到滄洲前心詎觧愁舊交容不拜
臨老學梳頭禪室白雲去故山明月秋幾年猶在此
北戸水南流
元日觀郭將軍早朝云欲曙九衢人更多千條香燭
照銀河今朝始見金吾貴連馬縱横避玉珂
九日和于使君思上京親故云清晨有髙㑹賔從出
東方楚俗風烟古汀洲草木凉山清來逺思菊意在
重陽心憶華池上從容鴛鷺行皎然亦賦云霽景滿
水國我公望江城碧山與黄花爛熳多秋情揺落見
松柏歳寒比忠貞歡娯在鴻都是日思朝英
栁宗元韓漳州書報澈上人亾因寄二絶云早歳京
華聽越吟聞君江海分逾深他時若冩蘭亭㑹莫畫
髙僧支道林又云頻把瓊書出袖中獨吟遺句立秋
風桂江日夜流千里揮泊何時到浙東又聞澈上人
亡寄侍郎楊文云東越廣僧還姓湯幾時瓊佩觸鳴
璫空花一散不知處誰採金英與侍郎
權載之送上人廬山回歸沃州序云呉興長老晝公
綴六義之清英首冠方外入其室者有沃州澈上人
心冥空而無迹寄文字故語甚夷易如不出常境而
諸生思慮終不可至其變也如風松栢韻氷玉相扣
層峰千仞下有金碧聳鄙夫之目如不敢視三復則
淡然天和晦於其中故暏其容覽其詞者知其心不
待境靜而靜况㑹稽山水自古絶勝東晉逸民多遺
身世於此夏五月上人自鑪峰言旋復于是邦予知
夫拂方袍坐輕舟泝沿鏡中靜得佳句然後深入空
寂萬慮洒然則嚮之境物又其稊稗也鄙人方景行
企尚之不暇惡敢以離羣為嘆
澈與劉夢得友善夢得送僧仲端東遊末句呈澈云
一旦楊眉望沃州自言王謝許同遊憑将雜意三千
首寄與江南湯惠休
權載之酬以詩代書見寄云蓮花出水地無塵中有
南宗了義人已取貝多翻半字還将陽燄諭三身碧
雲飛處詩偏麗白月圓時性本真更喜開緘銷熱惱
西方社裏舊相親
載之月夜宿澈上人房云此身㑹逐白雲去未洗塵
纓還自傷今夜幸逢清淨境滿庭秋月對支郎
劉長卿送師云蒼蒼竹林寺杳杳鍾聲晩荷笠帶殘
陽青山獨歸逺
長卿酬師相招云石澗泉聲乆不聞獨臨長路雪紛
紛如今漸欲生黄髪願脱頭冠與白雲
澈於東林寺寄陳丘二侍郎云年老心閑無外事麻
衣坐草亦容身相逢盡道休官好林下何曽見一人
張祐題澈上人舊房云寂寞空門支道林滿堂新板
舊知音秋風吹葉古廊下一半䋲床燈影深祐又寄
師詩云老僧何處寺秋夢遶江濵獨樹月中鶴孤舟
雲外人榮華長指幻衰病乆觀身
呂温在道州戯贈云僧家亦有芳春興自是禪心無
滯境君㸔池水湛然時何曽不受花枝影
　　僧靈一
新泉詩云泉源新湧出洞徹映纎雲稍落芙蓉沼初
淹苔蘚文了將空性淨素與衆流分若對青霄月冷
然夢裏聞
劉長卿和云東林一泉出復與逺公期石淺寒流處
山空夜落時夢閑聞細響慮澹向清漪動靜皆無意
唯應道者知
與亢居士青山潭飲茶云野泉烟火白雲間坐飲香
茶愛此山岩下維舟不忍去青溪流水暮潺潺
送陳允初　居麻源云欲向麻源隱能尋謝客縱空
山㡬千里幽谷第三重嵓宇寜湏葺荷衣不待縫因
君見往事爲我謝喬松
送人得蕩子歸倡婦云垂涕憑回信爲語栁園人情
知獨難守又是一陽春
髙仲武云自齊梁已來道人爲文者多矣少有入其
流一公乃能尅意精妙與士大夫更唱逓和不其偉
歟泉湧堦前地雲生戸外峰則道猷寳月曽何及此
靈一大曆正元間生也
酬皇甫冉西陵見寄云西陵潮信滿島嶼没中流越
客依風水相思南渡頭寒光生極浦落日映滄洲何
事揚㠶去空驚海上鷗
溪行即事云近夜山更碧入林溪轉清不知伏牛地
潭洞何縱横曲㟁烟初合平湖月未生孤舟屢失道
但聽秋泉聲
重還冝豐寺云載過招隠寺重㑹息心期樵客問歸
日山僧寄别詩野雲隂逺甸秋水漲前陂勿謂頻來
此吾今不好竒(姚合取爲極玄集/酬皇甫冉以下三章)
酬皇甫冉將赴無錫雲門寄别云湖南通古寺來徃
意無涯欲識雲門路千峰向若耶春山子猷宅古木
謝敷家自是長俱隠那云相去賖
靜林精舍梁武隠所有鍾磬古物云靜林溪路逺蕭
帝有遺踪水擊羅浮磬山鳴于闐鐘烟傳三世火樹
老萬株松無復烟霞色空聞昔卧龍
雨後尋天目山問元駱二公溪路云昨夜雲生天目
東春山一雨㡬回風林花併逐溪流下欲上龍門通
不通(取為中興間氣集/無錫下三章髙仲武)
自大林與韓明府歸郭中精舍云野客中舟檝相携
復一歸孤烟生暮景逺岫帶春暉不道還山是誰云
向郭非禪門有通隠喧寂共㤀機
陳羽送靈一上人云十年勞逺别一咲喜相逢又上
青山去青山千萬重
岩維哭靈一上人云一公何不住空有逺公名共説
岑山路今時不可行舊房松更老新塔草初生經論
傳緇侶文章遍墨卿禪　林枝幹拆法宇棟梁傾誰
復修僧史(知/應)傳已成
靈一宿天柱觀詩云石室初投宿仙翁幸見容花源
隨水逺洞府過山逢泉湧階前地雲生戸外峰中霄
自入定非是欲降龍
皇甫冉小江懐靈一上人云江上年年春草津頭日
日人行借問山隂逺近猶聞薄暮鍾聲
靈一自青山詣於潜道中呈元八居士云苕水灘行
淺潜州路漸深參差逺邊色迢逓野人心凍澗氷難
釋秋山日易隂不知天目下何處訪雲林
錢起寄靈一上人初歸雲門寺云寒山白雲裏法侣
自招携竹逕通城下松門隔水西同期沃州去不作
武陵迷彷彿心知處髙峰是㑹稽
　　僧清江
夕次襄邑云何處成吾道經年逺路中客心猶向北
河水自歸東古戍鳴寒角踈林振夕風輕舟唯有月
那與故人同
病起云身世足堪悲空房卧病時巻簾槐雨滴掃室
竹隂移已覺生如夢那堪夀不知未能通法性詎可
見支離
宿嚴維宅簡章八元詩云佳期曽不逺甲第即南鄰
惠愛徧相及經過豈厭頻秋光林葉動夕霽月華新
莫話覊栖事平原是主人
贈淮西賈兵馬使云破虜功成百戰塲天書親拜漢
中郎應門旌斾春風起對客絃歌白日長堦下闘鷄
花乍拆營南試馬栁初長由來楚蜀多同調感激逢
君共異鄉
九日菊花韵應制云可訝東籬菊能知節候芳細枝
青玉潤䌓蕋碎金香逸氣浮朝露濃滋帶夜霜泛杯
傳夀酒應共樂時康
　　僧廣宣
李益重陽夜集蘭陵居與宣供奉聮句益云蟋蟀催
寒服茱萸滴露芳酒廵明刻燭籬菊暗尋芳宣云新
月知秋露䌓星混夜霜登髙今夕事九九是天長
九月十五日夜宿鄭尚書絪東亭望月寄杜給事云
霜天晴夜宿東齋松竹交隂愜素懐逈出風塵心得
地可憐三五月當堦清光滿院思情見寒色臨門咲
語諧霄漢路殊從道合往來人事不相乖鄭絪奉酬
宣上人九月十五日東亭望月見贈因懐紫閣舊遊
云中年偶逐鴛鸞侣弱歳多從麋鹿羣紫閣道流今
不見紅樓禪客早曽聞松齋月朗星初散苔砌霜䌓
夜欲分一覽綵牋佳句滿何人更詠惠休文
中秋夜獨遊安國寺山亭院歩月李益遲明至寺中
求與聮句宣云九重城接天花界三五秋分一夜風
行聽漏聲雲散後遥聞天雨月明中益云含凉閣近
通仙掖承露盤髙出上宫誰問獨愁圍外理清談不
與比霄同􁕁
李益與師携癭樽歸杏園聫句云千畦抱甕園一酌
癭樽酒唯有沃州僧時過杏溪叟(益/李)追歡君適性獨
飲我空口儒釋事雖殊文章意多偶(宣/廣)
王起於㑹昌中放第二榜宣以侍寄賀曰從辭鳯閣
掌絲綸便向青雲領貢賔再闢文章無枉路兩開金
榜絶冤人眼㸔龍化門前水手放鶯飛谷口春明白
定歸台席去鶺鴒原上共陶鈞起和云延英面奉入
春闈亦選功夫亦選竒在冶只求金不耗用心空學
秤無私龍門變化人皆望鶯谷飛鳴自有時獨喜向
公誰是證彌天上士與新詩
劉夢得和云禮闈新榜動長安九陌人人走馬㸔一
日聲名徧天下滿城桃李属春官自吟白雪銓辭賦
指示青雲借羽翰借問至公誰印可支郎天眼定中
觀元㣲之和王侍郎酬宣上人詩云渥洼徒自有權
竒伯樂書名世始知競走墻前希得雋髙懸日下表
無私都中紙貴流傳後海外金填姓字時珎重劉繇
因首薦(同判觧頭及第/進士李景述以)爲君送和碧雲詩
宣㑹昌間有詩名與劉夢得最善宣寄在蜀與韋令
公唱和詩劉荅云碧雲佳句久傳芳曽向都城住草
堂振錫長過長者宅披文猶帶令公香一時風景添
詩思八部人天入道塲若許相期同結舍吾家本自
近柴桑
退之有廣宣上人頻見過詩云三百六旬長擾擾不
衝風雨即塵埃久慙朝士無禆補空愧髙僧數徃來
學道同年何所得吟詩竟日未能回天寒古寺遊人
少紅葉窓前有幾堆
樂天别宣上人云上人處世界清淨何所似侣彼白
蓮花在水不着水性真悟泡幻行潔離塵澤修道未
㡬時身心俱到此嗟予牽世網不得長休止離念與
碧雲秋來朝夕起
宣以應制詩示樂天時詔許上人居安國寺紅樓以
詩供奉樂天有詩云道林談論惠休詩一到人天便
作師香積筵承紫泥詔昭陽歌唱碧雲詞紅樓許住
請(聲/平)銀鑰翠輦陪行蹋玉墀惆悵甘泉曽侍從與君
前後不同時
李益贈宣大師云一國沙彌獨解詩人人道勝惠休
師先皇詔下徵還日今上龍飛入内時㸔月憶來松寺
宿尋花思作杏溪期論因佛地求心地祇說常吟是住持
唐詩紀事巻第七十二
唐詩紀事巻第七十三
　僧法振　僧常雅　僧隠丘　僧㳒照
　僧泠然　金地藏　僧皎然　僧護國
　僧含曦
　　僧法振
月夜泛舟云西塞長雲盡南湖片月斜漾舟人不見
卧入武陵花
趙使君生子晬日詩云老骨貴天生肌膚片玉明見
人空觧咲弄物不知名國器嗟猶小風神望益清抱
來芳樹下時聽鳯凰聲
送人遊閩越云不湏行借問爲爾話閩中海島春寒
雨江㠶來去風道遊玄度宅身寄朗陵公此别河傷
逺如今闗塞通
疾愈寄友人云哀樂暗成疾卧中芳月移西山有清
士孤嘯不可追擣藥曙林淨汲泉隂澗遅㣲縱與麋
鹿逺謝求羊知(姚合取用極元集/送人遊閩以下二章)
題天長阮少府湖上客歸云孤棹移官舍新農寄楚
田晴林渡海日春草長湖烟卧對閑鷗戯談經稚子
賢佳期更何許應向咲臺前
陳九溪中草堂云溪草落濺濺魚飛入稻田早寒臨
洞月輕素巻簾烟䪻幘題新句簔衣象古賢曙花閑
秀色三十六峰前
送韓侍御自使幕廵海北云㣲雨空山洗夜兵綉衣
朝拂海雲清幕中揮䇿心應苦馬上題詩巻已成離
筵莫惜花園醉古道猶㸔夢草生因說元戎能破虜
髙歌一曲隴闗情
李益與振同賦應門緑苔益詩云宫闕何年月應門
何歳苔清光一侣照白露共徘徊珠履乆行絶玉房
重未開妾心正如此昭陽歌唱來
李益送賈弇秘校東歸寄振上人云北風南鴈數聲
悲况指前林是别時秋草不堪頻送逺白雲何處更
相期山隨匹馬行㸔暮路入寒城獨厺遲爲向東州
故人道江淹已擬恵休詩
　　僧常雅
題五相廟蒼蒼古廟映林巒漠漠烟霞覆古壇精魄
不知何處在威風猶入浙江寒
　　僧隠丘
石橋琪樹云山上天將近人間路漸遥誰當雲裏見
知欲渡仙橋
　　僧法照
送禪師歸新羅云萬里歸鄉路隨縁不筭程登山百
衲敝過海一杯輕夜宿依雲色晨齋就水聲何年持
貝葉却到漢家城
寄錢郎中云閉門深樹裏閑足爲經過駟馬不爲貴
一僧誰奈何稻苗家自有香飯乞時多寄語嬋娟客
將心向薜蘿
　　僧泠然
宿九華化成寺庄詩云佛寺孤庄千嶂間我來詩境
强相闗岩邊樹動猿下磵雲裏錫鳴僧上林松月影
寒生碧落石泉聲亂噴潺湲明朝更躡層霄厺誓共
烟霞到老閑
泠然唐末僧也
　　金地蔵
新羅國王子也至徳初落髪航海隠於池之九華山
送童子下山詩云空門寂寞汝思家禮别雲房下九
華愛向竹欄騎竹馬懶於金地聚金沙添瓶澗底休
招月烹茗甌中罷弄花好厺不湏頻下淚老僧相伴
有烟霞
　　僧皎然
姓謝字清晝呉興人靈運十世孫居杼山顔(卿/眞)爲刺
史集文士撰韵海皎然預其著貞元中集賢院取其
集蔵之于頔爲序
嘗於舟中抒思作古體十數篇求合韋蘇州韋大不
喜明日獻其舊製乃極稱賞云向不但以所工見投
而猥希老夫之意人各有所得非卒得至晝大服其
鑒裁之精
訪陸羽云太湖東西路呉王古山前所思不可見歸
鴈字翩翩何山賞春茗何處弄春泉莫是滄浪子悠
悠一釣船
舟行懐閻士和云二月湖南春草遍熿山渡口花如
霰相思一日在孤舟空見歸雲兩三片
山雪云夕陽在西峰疊翠縈殘雪狂風巻絮回驚猿
攀玉折何意山中人誤報山花發
詠史云田氏門下客馮公衆中賤一朝市義還百代
名獨擅始知下客不可輕䏻使主人功業成借問髙
車與珠履何如卑賤一書生
又云獨負髙世姿冥冥寄浮俗卞子厺不歸何人識
荆玉鬻春意不淺汚跡身豈辱鸞鎩樂迍邅蚪蟠甘
窘束五噫譎且正可以見心曲
思歸示說公云桐江秋信早憶在故山時靜夜風鳴
磬無人竹掃墀猿來觸淨水鳥下啄寒梨何物闗吾
事歸心自有期
題審道士新亭云何處好攀躋新亭俯舊溪坐中千
里近簷下四山低小浦依林曲回塘遶郭西桃花春
滿地滯路莫相迷
懐舊云一㘴西林寺從來未下山不因尋長者無事
到人問宿雨愁爲客㸔花咲未還空懐舊山月童子
念經閑陪盧中丞閑遊山寺云野寺出人境捨舟登
逺峰林間明見月萬壑靜聞鐘擁燭明山翠交麾動
水容如何股肱守塵外得相逢
同裴録事樓上望月云退食髙樓上湖山向晚晴桐
花落萬井月影出重城水竹凉風起簾幃暑氣清蕭
蕭獨無事因見蒞人情
仙女臺云寂寂舊桒田何時女得仙應無鷄犬在空
有子孫傳古木花猶發荒臺路未遷暮來雲一片疑
是欲歸年
陪盧使君登樓送方巨之還亰云萬里汀洲上東樓
欲别難春風潮水漫正月栁條寒旅逸逢魚浦清髙
愛鳥冠雲山寜不起今日向長安
尋陸鴻漸不遇云移家唯帶郭野逕入桒麻近種籬
邊菊秋來未着花扣門無犬吠欲厺問西家報道山
中厺歸來日每斜
酬崔侍郎見贈云買得東山後逢君小隠時五湖逰
不厭栢署迹如遺儒服何妨道禪心不廢詩一從居
士說長破小乘凝
若溪春興云春生若溪水雨後漫流通芳草行無盡
清源去不窮野烟迷急浦斜日起㣲風數處承流望
依稀似剡中
湖南草堂讀書招李少府云削厺僧家事南池便隠
居爲憐松子夀還卜道家書藥院常無客茶樽獨對
餘有時招逸吏來飯野中蔬
宿呉匡山破寺云䨇峰百戰後真界滿塵埃蔓草㳂
空壁悲風起故臺野花寒更發山月暝還來何事池
中水東流獨不回
宿㳒華寺云心與空林共杳冥孤燈寒竹自熒熒不
知何處小乘客一夜風來聞誦經
荅李季蘭云天女來相試將花欲染衣禪心竟不起
還捧舊花歸
酬鄭判官湖上見贈云歳嵗湖南隠已成如何星使
忽知名沙鷗慣識無心客今日逢君不解驚
贈韓武康云山僧唯不飲沽酒飲陶潜此興雖無别
多爲俗士嫌
韋蘇州寄皎然云呉興老釋子野雪蓋精廬詩名徒
自振道心常晏如想茲栖禪夜見月東峰初鳴磬警
岩壑焚香滿空虚夙慕端成舊未識豈爲踈願以碧
雲思方君怨别餘茂苑文華地流水古僧居何當一
逰詠倚閣吟躊躇
皎然詩式著偷語詩例云如陳后主詩日月光天徳
取傳長虞日月光太清上三字語同下二字義同偷
意詩例云如沈佺期詩小池殘暑退髙樹早凉歸取
栁渾太液滄波起長楊髙樹秋偷勢詩例云如王昌
齡詩手携雙鯉魚目送千里鴈悟彼飛有適嗟此罹
憂患取嵇康目送歸鴻手揮五絃俯仰自得逰心太
玄詩式云詩有跌宕格二品一曰越俗其道如黄鶴
臨風貌逸神王杳不可覉郭景純遊仙詩左挹浮丘
袖右拍洪崕肩鮑明逺詩舉頭四顧望但見松栢䌓
荆棘鬰叢叢中有一鳥名杜鵑言是古時蜀帝魂聲
音哀苦鳴不息羽毛憔悴佀人髠飛走樹間啄虫螘
豈知往日天子尊念茲變化非常理中間惻隠不能
言二曰駭俗其道如楚有接輿魯有原壤外示驚俗
之貌内蔵逹人之度郭景純遊山詩嫦娥楊妙音洪崕
頷其頥王梵志道情詩我惜未生時㝠㝠無所知天公彊
生我生我復何爲無衣使我寒無食使我飢還你天
公我還我未生時賀知章放逹詩云落花真好夢一
醉一回㒹盧照鄰漫作云城狐尾獨　山鬼面參譚
淈没格一品曰淡俗此道如夏姬當壚佀蕩而貞采
呉楚之風雖俗而正古歌曰華隂山頭百尺井下有
流泉徹骨冷可憐女子來照影不照其餘照斜領調
咲格一品曰戯俗漢書云匡鼎來解人頥蓋説詩也
此一品非雅作足以爲談咲之資矣李白狂詠女媧
弄黄土摶作愚下人散在六合間濛濛若塵埃
㣲雨云片雨拂簷楹煩襟四座清霏㣲過麥隴簫瑟
傍莎城靜愛和梅落幽間入竹聲朝觀趣無限髙詠
寄閑情
題廢寺云武陵罹亂後真界積塵埃殘月照秋水悲
風起古臺居人今已盡栖鴿暝還來不到無生理應
堪賦七哀
賦得啼猿送客三峽云萬里巴江外三聲月峽深何
年有此路㡬客共霑襟斷壁分重影流泉入苦吟凄
凄别離後聞此更傷心(合取爲極玄集/㣲雨以下三章姚)
　　護國
贈張駙馬班竹柱杖詩云此君與我在雲溪勁節竒
文勝杖藜為有嵗寒堪贈逺玉堦行處願提携
護國江南人攻詞翰題醴陵玉仙觀歌云王喬一厺
空仙觀白雲至今凝不散星垣松殿㡬千秋往徃笙
歌下天半瀑布西行過石橋黄精採根還採苗路逢
一人擎藥椀松花夜雨風吹滿又言家住在東坡白
犬相隨邀我過南山石上有棊局曽使樵夫爛斧柯
張謂哭護國上人云昔喜三身淨今悲萬刼長不應
歸北斗多是向西方舍利衆生得袈裟弟子將䑕行
殘藥椀虫網舊䋲床别起千花塔空留一草堂支公
何處在神理竟茫茫
　　僧含曦
盧仝訪含曦上人云三入寺曦未來轆轤無繩井百
尺渴心歸厺生塵埃曦酬云長夀寺石壁院盧公一
首詩渇飲即不渇飢食即不飢鯨呑海水盡露出珊
瑚枝海神知貴不知價留向人間光照夜
唐詩紀事巻第七十三
唐詩紀事巻第七十四
　僧文秀　僧尚能　僧棲白　僧無可
　僧神頴　僧懷潜　僧應物　僧可朋
　僧雲表
　　僧文秀
端午詩云節分端午自誰言萬古傳聞爲屈原堪笑
楚江空浩浩不能洗得直臣冤
秀唐末詩僧也鄭谷喜秀上人相訪詩有它夜松堂
宿論詩更入㣲之句又次韵秀上人長安寺居言懐
云舊亝松老别多年香社人稀䘮亂間出寺只知趍
内殿閉門長侣在深山又重訪秀上人云展畫長懐
吳寺殿冝茶偏賞霅溪泉又寄題詩僧秀公云靈一
心傳清塞心可公吟後楚公吟近來雅道相親少唯
仰吾師所得深好句未停無暇日舊山歸老有東林
吟曹孤宦甘寥落多謝携笻數訪尋秀南僧也而居
長安以文章應制故谷送遊五臺詩云内殿評詩切
身回心未回
　　僧尚能
中秋旅懷云所畜惟騷雅兼之得固窮望鄉連北斗
聽雨帶西風稼穡村坊逺烟波路逕通冥搜清絶句
恰佀有神功
　　僧棲白
中秋夜月云尋常三五夕不是不嬋娟及到中秋半
還勝别夜圓清光凝有露皓色爽無烟自古人皆玩
年來更一年
哭劉得仁云爲愛詩名剛到此風魂雪魄去難招直
教桂子落墳上生得一枝冤始銷
送造㣲上人遊五臺及禮夲師云寒空金錫響欲過
渭陽津極目多來㷳孤城少故人與師雖别乆於法
夲相親又對清凉月中宵語宿因
送僧歸舊山云談空與破邪獻夀復塋家白日得何
偈青天落幾花傳燈皆有分化宿獨無涯却入中峰
寺還知有聚沙
曹松薦福贈白上人云才子紫檀衣明君寵顧時講
昇髙座懶書荅重臣遲瓶勢傾圓頂刀聲落碎髭還
聞穿内禁隨駕進新詩
李洞贈白上人云險倚石屏風秋濤夢越中前朝吟
侶散故國講流終北地聞巴狖南山見磧鴻樓髙驚
雨濶木落覺城空兎滿期姚監蟬稀别楚公浄瓶光
照客柱杖朽生䖝平地塔千尺半空燈一籠祝堯談
幾句旋鴈海潮東
洞又哭白上人云聞說孤窓卧化時首摩羅雨滴空
池吟詩堂裏秋開影禮佛燈前夜照碑賀雪已成金
殿夢㸔濤終負石橋期逢山對月還惆悵争得無情
佀祖師
　　僧無可
中秋翫月云蟾冝天地靜三五對堦明照耀超諸夜
光芒掩衆星影寒池更澈雲冷樹梢青枉値中秋夜
長乖宿洞庭
金州夏晚陪姚合員外遊金州南池云栁暗青波漲
衝萍復嫰苔張筵白鳥下掃㟁使君來洲島秋應沒
荷花晚盡開髙城吹角絶騶馭尚徘徊
冬日寄僧友云歛履入寒竹安禪過漏聲髙杉殘葉
落深井凍痕生罷磬風枝動懸燈雪屋明何當招我
友乘月上方行
白閤未歸日青門又値春半天傾瀑溜數郡見廬峰
(句)右張爲取作主客圖
秋夜宿西林寄賈島云暗䖝喧暮色黙思坐西林聽
雨寒更盡開門落葉深昔因京邑病併起洞庭心亦
是吾兄弟遲回共至今
秋日寄厲玄云楊栁起秋色故人猶未還别離何日
苦少壯豈能閑夜雨吟殘燭秋成憶逺山何當同一
見語黙此林間
廬山寺云千峰盤磴盡林寺昔年名歩歩入山影房
房聞水聲多年人跡絶殘月石隂清便可求居止安
閑過此生
題青龍寺僧房云從誰傳法印不離上方傳夕磬城
霜下寒房竹月圓烟殘衰木畔客住積雲邊未隱滄
洲去時來於此禪
新年作云然燈朝復夕漸作長年身紫閣未歸日青
門又値春掩闗寒過盡出定草生新自有林中趣誰
驚歳月頻
贈圭峰禪師云絶壑禪床底泉分落石層露澆髙頂
草雪隱下方燈朝滿傾心客溪連學道僧半旬持一
食此事有誰能
金州别姚合云日日西亭上春留到夏殘言之離别
易免以道途難山出一千里溪行三百灘松間樓月
裏秋入五陵寒
姚合送無可住越州云清晨相訪門前立麻履方袍
一少年懶讀經文求作佛願攻詩句覔成仙芳春山
影花連寺觸夜湖聲月滿船今日送行偏惜别共師
文字有因縁
李洞贈可上人云寺門和鸖倚香杉月吐秋光到思
嚵將法傳來穿泱􁝏把詩吟去尖嵌岩糢糊䟽巻烟
嵐滴狼藉衣裳瀑布緘不斷清風牙底嚼無因内殿
得名衘
　　僧神頴
和王季文題九華山云衆岳雄分野九華鎭南朝彩
筆凝空逺崔嵬寄青霄龍潬古仙府靈藥今不凋瑩
爲滄海鏡烟霞作荒摽造化心數竒性狀精氣饒玉
樹鬰玲瓏天籟韵蕭寥寂寂尋乳竇兢兢行石橋通
泉漱雲母藉草縈香苕我住幽且深君賞昬復朝稀
逢發清唱片片霜凌颷
宿嚴陵釣臺云寒谷荒臺七里洲賢人求逐水東流
獨猿呌斷青天月千古冥冥潬樹秋
　　僧懐濬
秭歸郡僧懐濬不知何所人乾寜初知來蔵往皆有
神驗刺史于公以其惑衆繫而詰之乃㕥詩代通狀
云家在閩山西復西其中歳歳有鶯啼如今不在鶯
啼處鶯在舊時啼處啼又詰之復有詩云家在閩山
東復東其中嵗歳有花紅而今不在花紅處花在舊
時紅處紅守異而釋之詳其詩意佀在海中得非杯
渡之流乎出北夢瑣言
　　僧應物
龍漳云石激懸流雪滿灣五龍潜處野雲間暫收雷
電九峰下且飲溪潭一水間浪引浮槎依北㟁波分
曉日浸東山回瞻四靣如㸔畫湏信遊人不欲還
題化城寺云平髙選處創蓮宫一水縈流處處通畫
閣晝開遲日畔禪房夜掩碧雲中平川不見龍行雨
幽谷遥聞虎哨風偶與遊人論法要真元浩浩理無
窮　應物大中時江南詩僧也與羅鄴唱酬作九華山記
　　僧可朋
可朋丹稜人少與延讓為風雅之友有詩千餘篇號
玉壘集㑹題洞庭詩云水􁁃天影濶山㧞地形髙贈
友人曰來多不似客坐乆却垂簾歐陽烱以此比孟
郊賈島言其好飲酒貧無以償酒債㕥詩賙之可朋
自號醉髠贈方千詩云月裏豈無攀桂分湖中空賞
釣魚休杜甫舊㞐云傷心盡日有啼鳥獨歩殘春空
落花寄齊巳云唯陪北楚三千客多話東郊十八賢
劉公詩話云有詩僧讀洪州滕王閣詩謂守者詩緫
不佳何不除却守云僧能佳乎即吟曰洪州太白方
積翠滿穹蒼萬古遮新月半天無夕陽守異之然南
方浮屠能詩者多矣予甞見可朋詩云虹收千丈雨
潮弄半江天又云詩因試客分題僻碁爲饒人下着
低不减唐人(話/出詩)
孟昶廣政十九年賜詩僧可朋錢十萬帛五十疋
孟蜀歐陽逈與可朋爲友是歳酷暴中歐陽命同僚
納涼於浄衆寺依林亭列樽俎衆方懽適寺之外皆
耕者曝背烈日種耘田擊腰鼓以適倦可朋遂作耘
田皷詩以贄歐陽衆賔悶已遽命撤飲詩曰農舍田
頭皷王孫筵上皷擊皷兮皆爲皷一何樂兮一何苦
上有烈日下有焦土願我天翁降之以雨令桒麻熟
倉箱冨不飢不寒上下一般言雖淺近而極於理君
子謂可朋諌而歐陽善聽焉
朋賦洞庭云周極八百里凝眸望則勞水􁁃天影濶山㧞
地形髙賈客停非乆漁翁轉幾遭颯然風起處又是皷濤濤
　　僧雲表
寒食詩云寒食悲㸔郭外春野田無處不傷神平原
壘壘傷新塚半是去年來哭人
唐詩紀事巻第七十四
唐詩紀事巻第七十五
　僧虚中　貫休　僧齊已　殷七七
　許碏　許宣平　裴修然
　　僧虚中
寄中條司空啚侍郎詩曰門徑放莎垂徃來投刺稀
有時聞御禮特地掛朝衣嶽信僧傳去天香鸖帶歸
他年二南㫖無復更衰微(作開/聞一)
又云逍遥短褐成一劍動精靈白晝夢仙島清晨禮
道經黍苗侵野逕桒椹汚閑庭肯要爲鄰者西南太
華清
啚贈虚中云十年華嶽峰前住只得虚中兩首詩言
得其意趣也
虚中冝春人也遊瀟湘山水與齊已尚顔栖蟾為詩
友住湘西粟城寺潭州烏氏子希振侍中好事每出
迎納於詩閣虚中好燒火烟昬彩翠去後又復粉飾
又題馬侍郎池亭云嘉魚在深處幽鳥立多時
聽軒轅先生琴云訣妙與功精通宵膝上横一堂風
冷淡千古意分明㘴客神䰟凝巢禽耳目傾酷哉傷
紂世曽不遇先生
芳艸云綿綿芳草緑何處動深思金谷人亡後沙塲
日暖時龍鱗蔵有瑞風雨洒無私欲採蘭兼蕙清香
可贈誰
善巻壇云耕荒鑿原時髙趣在希夷大舜欲遜國先
生空歛眉五溪清不足千古美無虧縱遣亡淳者何
人投所思(傳疑/亡淳字)
經賀監舊居云不戀明皇寵歸來鏡水隅道裝鸖汀
識春醉釣人扶逐朶雲如吐成行鴈佀驅蘭亭名景
在蹤跡未爲孤
贈屏風岩栖蟾上人云嵓房髙且靜住此幾寒暄鹿
齅安禪石猿啼乞食村朝陽生樹罅古道透雲根獨
我閑相覔凄凉碧洞門
泊洞庭云槐栁未知秋依依舘驛頭客心俱念逺時
雨自相留浪沒貨魚市㠶髙賣酒樓夜來思展轉故
里在南州
　　僧貫休
姓姜氏字徳隠婺州蘭溪人錢鏐自稱吳越國王休
以詩投之曰貴逼身來不自由幾年勤苦蹈林丘滿
堂花醉三千客一劍霜寒十四州萊子衣裳宫錦窄
謝公篇詠綺霞羞他年名上凌烟閣豈羡當時萬戸
侯鏐諭改為四十州乃可相見曰州亦難添詩亦難
改然閑雲孤鶴何天而不可飛遂入蜀以詩投王建
曰河北河南處處災惟聞金蜀少塵埃一瓶一鉢垂
垂老萬水千山得得來秦苑幽栖多勝景巴歈陳貢
愧非才自慙林藪龍鐘者亦得親登郭隗臺建遇之
甚厚建二年召令誦近詩時貴戚皆㘴休欲諷之乃
稱公子行云錦衣鮮華手擎鶻閑行氣貌多輕忽稼
穡艱難緫不知五帝三皇是何物建稱善貴倖皆怨
之休與齊已齊名有西岳集十巻吳融爲之序卒死
于蜀
休毎得句云只堪供養佛故懐贈武昌棲一云凮清
江上月霜洒月中砧得句先呈佛無人知此心
休工篆隷初在荆州成中令問其筆㳒曰此事湏登
壇而授詎可草草言之成怒逓放黔中因為病鸖詩
曰見説氣清邪不入不知爾病自何來
赤旃壇塔六七級白􁰕蓞花三四枝禪客相逢只彈
指此心能有幾人知石霜問云如何是此心休不能
荅石霜云汝問我荅休即問之霜云能有幾人知
唐末冦亂休避地渚官荆帥髙氏優待之舘于龍興
寺㑹有謁宿話時政不治乃作酷吏詞以刺之云霰
雨灂灂風吼如斸有叟有叟暮投我宿吁歎自語云
太苛酷如何如何掠脂斡肉吳姬唱一曲等閑破紅
束韓娥唱一曲錦叚鮮照屋寜知一曲兩曲歌曽使
千人萬人哭不惟哭亦白其頭飢其族所以祥凮不
來和風不復蝗兮蠈兮東西南北遂離荆門立趋井
絡上蜀主陳情之詩
春山行云重疊大古色濛濛花雨時好山行恐盡流
水語相隨黒壤生紅葉黄猨領白兒因思石橋日曽
與道人期
晚泊湘江懐古云烟浪濛秋色髙吟佀得隣一輪湘
渚月千古獨酲人㟁濕穿花逺風香禱廟頻只應䛕
佞者到此不傷神
天台老僧云獨住無人處松龕嶽雪侵僧中九十臘
雲外一生心白髪垂不剃青眸笑更深猶能指孤月
爲我暫開襟
寒夜思盧山賈生云山兄詩僻甚寒夜更何爲覔句
如頑㘴嚴霜打不知石膏粘木履崕栗落氷池近見
禪僧說生涯勝徃時
雪夜寄友人云皓彩中霄合開門失所從何年今夜
意共子老孤峰氣射燈花落光侵壁罅濃唯君心佀
我吟到五更鐘
苦熱云松桂晝不動陽烏飛半天稻麻傾結實沙石
欲生煙毒氣仍干扇髙枝不立蟬舊山多積雪歸去
是何年
途中逢周朴云東西南北路相遇共興衰世獨無知
已子從何處來菊衰芳草在程逺宿烟開儻遇中興
主還應不用媒
題嶧桐律師院云律中麟角者髙淡出塵埃芳草不
曽觸幾生如此來壑風吹磬斷杉露滴花開如結林
中社伊余願一陪
言詩云經天緯地物動必是仙才幾處覔不得有時
還自來真風含素髪秋色入靈臺吟向霜蟾下終湏
神鬼哀
休糧僧云不食更何求自由終自由身輕嫌衲重天
旱爲民愁供器誰將去生臺蟻不遊會湏傳此術歸
去老林丘
觀地獄啚云峨峨水劍閣有樹不堪攀佛手遮不得
人心似等閑周王應未雪白起作何顔盡日空彈指
忙忙塵世間
山居五首云休話喧譁事事難山翁只合住深山數
声清磬是非外一箇閑人天地間緑圃空堦雲冉冉
異禽靈草水潺潺無人爲向君王道岩桂枝髙正好
攀詎是言休即便休清冷孤㘴碧溪頭三間茆屋無
人到十里松闗獨自遊明月清風宗炳社夕陽秋色
庾公樓修心未到無心地萬種千般逐水流
心心心不住希夷石室巉岩白髪垂惜竹不除當路
笋愛松留得礙人枝焚香開巻雲生砌卷箔冥心月
在池無限故人頭盡白不知頭白又何之
自古浮華能幾朝逝波終日去滔滔漢王廢苑生秋
草吳主荒宫入夜濤滿屋黄金機不息一頭白髪氣
猶髙豈知物外金仙子甘露天香滴毳袍
翠竇烟巖畫不成桂香瀑沫雜芳馨撥霞掃雪和雲
母掘石移松得茯苓好鳥傍花窺玉磬嫰苔和水汲
金瓶從他人笑從他笑地覆天翻也只寜
經東林寺云白薝蔔花露滴滴碧苾蒭草雨濛濛田
地更無塵一㸃是何人合住其中
夜夜曲云蟪蛄切切風騷騷芙蓉噴香蟾蜍髙孤燈
耿耿征婦勞更深撲落金錯刀
古意云乹坤有清氣散入詩人脾聖賢遺清風不在
惡木枝千人萬人中一人兩人知憶在東溪日花開
葉落時幾擬以黄金鑄作鍾子期
　　僧齊已
僧齊已有詩名住襄州謁鄭谷獻詩云髙名喧省闥
雅頌出吾唐疊巘供秋望無雲到夕陽自封修藥院
别下着僧牀幾夢中朝事乆離鴛鷺行谷覽之云請
改一字方可相見經數日再謁稱已改得詩云别掃着
僧床谷嘉賞結爲詩友還人詩巻云李賀李白遺機
杼散在人間不知處聞君收在芙蓉江日聞鮫人織
秋浦金梭劄劄文離離吳姬越女羞上機鴛鴦浴烟
鸞鳯飛澄江曉映餘霞輝仙人手持玉刀尺寸寸酬
君與珠璧裁作霞裳何處披紫皇殿裏深相覔
後唐明宗太子從榮好作歌詩髙輦軰多依附之觀
碁詩云㸔他終一局白却少年頭
齊已中秋詩云東林莫礙漸髙勢四海正㸔當時路
從榮果謀不軌唱和者言陟嫌疑皆就誅惟齊已得
荆帥髙令公匿而獲免
中秋月云空碧無雲露濕衣衆星光外湧清規東樓
莫礙漸髙勢四海待㸔當路時還許分明吟皓魄肯
教幽暗取丹枝可憐半夜嬋姢影正對五侯殘酒巵
早行云舟子相呼起長沙未五更幾看星月在猶帶
夢魂行鳥亂村林逈人喧水柵横蒼茫平野水慚愧
逺峰名
詠鴈云瀟湘水暖全迷鶴邏逤川寒只有鵰誰向孤
舟憶兄弟㘴㸔連鴈渡横橋
詠鸎云何事經年閟好音暖風催出囀喬林羽毛新
刷陶潜菊喉舌初調叔夜琴怕雨並栖紅杏密避人
䨇入緑楊深曉來枝上千般語佀共桃花訢舊心
夏日草堂作云沙泉帶草堂𥿄帳巻空床靜是真消
息吟非俗肺膓園林坐清影梅杏嚼紅香誰住原西
寺鍾聲送夕陽
寄方干處士鑑湖舊居云賀監舊山川空來近百年
聞君與琴鶴終日在漁船島路深秋石湖澄半夜天
雲門幾回厺題徧好林泉
寄錢唐羅給事云噴噴嘔䜛書無人誦子虚傷心天
佑末搔首懿宗初海樹青叢短湖山翠㸃踈秋濤㸔
足否羅刹石邊居
戊辰歳湖中寄鄭谷郎中云白髪乆慵簮常聞病亦
吟瘦應成鶴骨閑想佀禪心上國楊花亂滄洲荻笋
深不堪思翠蓋西望獨沾襟
劍客云㧞劍遶殘罇歌終便出門西風滿天雪何處
報人恩勇死尋常事輕讎不足論翻嫌易水土細碎
動離魂
歸鴈云塞門春亦暖連影起蘋風雲夢千行厺瀟湘
一夜空江人空舉網虜將又虛弓莫失南來伴衡陽
樹即紅
東林作寄金陵知己云十八賢真在時來拂榻㸔已
知前事逺更結後人難泉滴勝清磬松香掩白壇憑
君聽朝貴誰欲猒簮冠
山寺喜道士至云閏年春過後山寺始花開還有無
心者閑尋此境來鳥幽聲忽斷茶好味重廻知住南
岩乆冥心㘴緑苔
老將云破虜與平戎曽居第一功明時不用武白首
向秋風馬病霜飛草弓閑鴈過空兒孫已成立膽氣
亦英雄
聞貫休下世云吾師詩匠者真箇碧雲流争得梁太
子重為文選樓錦江新塜樹婺女舊山秋欲去焚香
禮啼猿哭阻修
豋祝融峰云猨鳥共不到我來身欲浮四邊空碧落
絶頂正清秋宇宙知何極華夷見細流壇西獨立乆
白日轉神州
贈孫生云傳家詩自君别是繼詩人道出千途外功
争一字新寂寥中影迹霜雪裏精神待折東堂桂歸
來更苦辛
邊上云漢地從休馬胡家自牧羊都來消帝道渾不
用兵防草上孤城白沙飜大漠黄秋風起邊鴈一一
向瀟湘
行路難云下浸與髙盤不爲行路難是非真險惡反
覆作峰巒漆媿同時黒朱慚巧處丹令人畏相識欲
畫白雲㸔
觀水云范蠡東浮濶靈均北泛長誰知逺烟浪别有
好思量故國門前急天崕照裏忙難收樓上興渺漫
正斜陽
聽李先生琴云仙子弄瑶琴仙山杉月深此聲含太
古誰聽到無心洒石霜千片噴空瀑萬尋何人傳指
㳒携向海中岑
寄陸龜蒙云萬巻功何用徒稱處士休閑歌太古石
醉聽洞庭秋道在誰開口詩成自㸃頭中間欲相訪
尋便阻戈矛
自題云禪外求詩妙年來鬢已秋未曽將一字容易
謁諸侯掛夢山皆逺題名石盡幽敢言梁太子傍採
碧雲流
聽泉云落石幾萬仞冷聲飄逺空髙秋初雨後半夜
亂山中秪有照壁月更無吹葉風㫺曽廬岳聽到曉
與僧同
宿簡寂觀云萬壑雲霞影千峰松桂聲如何教下士
容易信長生月共虛無白香和沆瀣清閑尋古廊畫
記得列仙名
觀燒云獵獵寒蕪引乗風勢不還放來應有主焚厺
到何山熖入空濛裏烟飛蒼莾間石中有良玉惆悵
但傷顔
齊已本姓胡名得生詩名多湖湘間與鄭谷爲詩友
　　殷七七
殷七七名文祥周寳舊於長安識之及寳移鎮浙西
七七忽至寳禮貌益勤毎醉吟曰琴彈碧玉調爐飬
白硃砂稱造逡廵酒能栽頃刻花鶴林寺杜鵑花云
貞元中外國僧自天台鉢盂中以藥養其根來植於
此寺僧飾花院或見女子遊花下或謂花神也一日
寳謂七七曰鶴林寺花天下竒絶甞聞能開頃刻花
可開於重九乎曰可乃前二日徃鶴林寺宿中夜女
子謂七七曰妾爲上玄命下司此花非久即歸閬苑
今與道者開之來日晨起寺僧訝花漸拆至九日爛
爛熳後經兵火其花遂亡
　　許碏
碏遊江淮間常醉吟曰閬苑花前是醉鄉拈翻王母
九霞觴群仙拍手嫌輕脱謫向人間作酒狂
碏自稱髙陽人少爲進士累舉不第後得道於娥眉山
　　許宣平
新安人也常掛一花瓠及曲竹枝醉則歌曰負薪朝
出賣沽酒日西歸路人莫問歸何地穿白雲行入翠
微好事者題于壁李白自翰林出東遊覽詩嘆曰仙
人也
　　裴修然
唐道士裴修然楚州刺史思訓之子為人詼諧强學
不成一名好詩酒善丹青觧絲竹開元中嘗夜醉卧
街犯禁乃為詩曰遮莫鼕鼕動湏傾滿滿盃金吾如
借問但道玉山頺官不罪之也出張彥逺名畫記
唐詩紀事巻第七十五
唐詩紀事巻第七十六
　僧太易　僧惟審　僧滄浩　僧良義
　僧志定　僧栖霞　僧曇翼　僧清塞
　僧無悶　僧文益　僧修睦　僧景雲
　　僧太易
贈司空拾遺云侍臣何事辭雲陛江上微吟見雪花
望闕來承丹鳯詔開門空對野人家陳琳草奏才還
在王燦豋樓興不賖髙舘更吟塵外客仍令歸路待
瑶華
　　僧惟審
賦得聞曉鶯啼云巻簾清夢後芳樹引流鸎隔葉傳
春意穿花送曉聲未調雲路翼空負桂林情莫盡關
西興覊愁正厭生
别友人云一身無定處萬里獨銷䰟芳草迷歸路春
衣滴泪㾗幾時休旅食向夜宿江村欲識異鄉苦空
山啼暮猿
春日旅懐呈知已云生涯萬事有蒼蒼應任流萍便
越鄉春水獨行人漸逺故園歸路夜空長一聲隔浦
猿啼夜數滴驚心涙滿裳不為知音皆鮑叔信憑江
上厺茫茫
　　僧滄浩
留别嘉興知已云一座東林寺從來未下山不因尋
長者無事到人間宿雨愁為客寒禽散未還空懐舊
山月童子誦經閑(僧皎然下/此詩已載)
　　僧良義
秋山荅盧鄴云風泉只向夢中聞身外無餘可寄君
當户一輪唯曉月挂簷數片是秋雲右張為取此詩
於主客啚
　　僧志定
唯有鐏前今夜月當時曽照墮樓人(句)梧桐葉老蟬
聲死一夜洞庭波上風(句)右張為取作主客啚
　　僧栖蟾
再宿京口禅院詩云灘聲依舊水溶溶㟁影參差對
𣑽宫楚樹七回凋舊葉江人兩至宿秋風蟾蜍竹老
揺踈白􁰕蓞池乾落謝紅多病支郎念行止曉來生
計轉如蓬
牧童云牛得自由騎春風細雨飛青山青草裏一笛
一簔衣日出唱歌厺月明撫掌歸何人得佀爾無是
亦無非
短歌行云蟾光堪自咲浮世懶思量身得幾時活眼
開終日忙千門無壽藥一鏡有愁霜早向塵埃外光
隂任短長
宿巴江云江聲五千里㵼碧急於弦不斍日又夜爭
教人少年一汀巫峽月兩㟁子規天山影佀相伴濃
遮到曉船
遊邊云邊雲四顧濃飢馬咬枯叢萬里八九月一身
西北風戍營天正黒戰馬雪多紅昨夜東歸夢桃開
晩色中
寄南岳元㤗布衲云曹溪入室人終老甚孤群四十
余年内青山與白雲松和巢鶴㸔果共野猿分海内
僧來説髙名自小聞
　　僧曇翼
招隐詩云連峰數千里修林帶平津雲起逺山翳風
至茰荒榛茅茨隐不見鷄鳴知有人躡蹬踐其跡處
處見遺薪乃知百代下固有上皇民
　　僧清塞
贈王道士云藥力資蒼鬢應非舊日身一為嵩岳客
幾葬洛陽人冰縫瓢探水雲根斧斷薪闗西徃來熟
誰得水銀銀
山舎秋思云一從雲水住曽不下西岑故水故園在
秋庭秋葉深泉流通井脉䖝響出墻隂靜夜更聲徹
寒燈獨自吟
早秋别盧玄休云此别經歳乆唯約半夜回野渡人
初過前山雪未開鴈群逢曉斷秋色映春來是夜蘆
花宿嚴家有釣臺
贈幻群法師云北京從别後南越幾聽砧住乆白髭
出講長黄葉深香連隣舎像磬徹逺巢禽寂寞應關
道何人見此心
送耿逸人南歸云南行隨越僧舊業一池菱兩鬢已
如雪五湖歸挂罾夜濤鳴柵鎻寒葦露船燈此厺應
無事却來期未能
辭姚合云波濤千里隔抱疾亦相尋㑹宿逄髙燒辭
歸值雨淋叢桒山店逈孤燭海船深尚有重來計知
無省閤心
早秋至郭勁書齊云暑消崗舎清閑㘴有餘情石水
生茶味秋風减扇聲逺雲收海雨靜角揜山城此地
秋吟苦時來遶菊行
送晏上人云絶頂無禪侣長懐落髪師齋歸門掩雪
講徹樹生枝沙井泉燈疾秋鍾韵盡遅將行誰請住
又爽禁城期
送康沼歸建業云南朝秋色滿歸厺思何如帝業空
城在民耕壊塜多月明臺獨上栗綻寺頻過籬下西
江闊相思見白波
贈栢岩禪師云野寺絶依念空山曽徧行老來披衲
重病起讀經生乞食嫌村逺尋溪愛路平多年栢岩
住不記栢岩名
贈胡僧云瘦影無血色草履着從穿閑語佀持呪不
眠同㘴禪背經來漢地袒膞過冬天情性人難㑹遊
方應信縁
贈絶粒僧云一齋難過日况復更休粮養力時行道
聞鐘不上堂唯留煨藥火不冩化金方舊有山厨在
從僧請作房
晩秋江舘云病寄西州居帶城傍門髙柳一蟬鳴澄
江月上見魚擲荒徑葉乾聞犬行越嶠夜無侵閣色
寺鍾凉有隔原聲故園賣盡休歸厺湖水秋來空自
平
贈李道士云布褐髙眠石竇春迸泉多濺黒沙巾昻
頭説易常閑客落手圍碁對俗人自筭天年窮甲子
誰同雨夜守庚申擬㱕太華何時厺他日相逢乞藥
銀
秋日同朱度餘懐少室舊隱云曽居少室黄河畔秋
夢長懸未到廻扶病十年離水石思歸一夜隔風雷
荒齋幾度曽眠起晩菊頻經塵路來燈下此心誰共
説傍松幽逕幾多苔
宿隐靜寺云一宿五峰盃渡寺虚廊中夜磬聲分踈
林未落上方月幽澗忽生平地雲髙鳥背泉生靜景
逺人當燭想遺文暫來此地歇勞足望斷故園滄海
濆
湘漢懐傑公云一宿空山聽急流仍同賈客㘴孤舟
逺書來隔巴陵雨䨇鬢厺驚彭蠡秋不擬為身謀舊
業終求斷榖隱蒿丘吾宗尚作無憀者中夜廢吟生
旅愁
重陽詩云雲木踈黄秋滿川茱茰風裏一樽前幾回
為客逢佳節曽見何人再少年霜報征衣冷針指鴈
驚幽隱泣雲泉古來醉樂皆難得留取窮通委上天
師東洛人姓周氏少從浮圖㳒遇姚合而返初易名
賀初與賈長江無可齊名賀哭栢岩師云林逕西風
急松枝講抄餘凍髭亡夜剃遺偈疾時書地燥焚身
後堂空卧影初此時頻泪下曽省到吾廬時島亦有
詩云苔覆石床新師曽過幾春冩留行道影焚却㘴
禪身塔院闗松雪房廊鎻露塵自嫌䨇泪下不是觧
空人時謂相侔云兩鬂已垂白五湖歸釣魚(句)夜濤
驚柵鎻寒葦露船燈(句)谷水生茶味林風减扇聲(句)
磬徹逺巢禽(句)伊流背行客岳響荅清猿(句)右張為
作主客啚
唐有周賀詩即清塞也
秋宿洞庭云洞庭初葉下旅客不勝愁明月天涯夜
青山江上秋一官成白首萬里寄滄洲只𬒳浮名繫
寧無愧海鷗
巴陵秋思云楊州已寒色楚田方刈禾歸心病起切
敗葉夜來多細雨城蟬噪夕陽嶠客過故鄉余業在
杳隔洞庭波
岳陽樓云平楚起寒色杪秋猶未還世情何處淡湘
水向人閒空翠隠髙鳥夕陽歸逺山孤舟萬餘里惆
悵洞庭間(周賀/三詩作)
方干滌上懐賀云就枕忽不寐孤懐興嘆初南譙收
舊暦上苑絶來書暝雪細聲積晨鍾寒韻踈侯門昔
彈鋏曽共食無魚
　　僧無悶
暮春送人云折栁亭邊手重携江烟淡淡草萋萋杜
鵑不顧離人意更向落花枝上啼
寒林石屏云草堂無物伴身閑唯有屏風枕簟間夲
向他山求得石却於石上㸔它山
　　僧文益
㸔牡丹云擁毳對芳叢由來趣不同髪從今日白花
是厺年紅艶色隨朝露馨香逐晚風何湏待零落然
後始知空
覩木平和尚云木平山裏人貌古言復少相㸔陌路
同論心秋月皎懐衲線非蚕助歌聲有鳥城闕今日
來一謳曽已曉
　　僧修睦
秋日閑居云是事不相闗誰人佀此閑巻簾當白晝
移榻對青山野鶴眠松上秋苔長雨間嶽僧頻有信
昨日得書還
宿岳陽開元寺云竟夕凭虚檻何當興歎頻徃來人
自老今古月長新風送沉漁唱松踈露鶴身無眠鍾
又動幾客在迷津
雪中送人北遊云然知心厺速其柰雪飛頻莫咲無
危道雖平更䧟人逺郊光接漢曠野色通秦此厺迢
遥極却回應過春
送邊將云人盡有離别而君獨無嗟言將身報國敢
望祿榮家戰思風吹野鄉心月滿沙歸期定何日塞
北樹無花
睡起作云長空秋雨歇睡起覺精神㸔水㸔山㘴無
名無利身偈吟諸祖意茶碾厺年春此外誰相識孤
雲到砌頻
賣松者云求利有何限將松入市來直饒人買去也
向柳邊栽細葉猶粘雪孤根尚惹苔知君用心錯舉
世重花開
落葉云雨過閑田地重重落盡紅翻思向春日肯信
有秋風幾處隨流水河邊亂暮空祗應松自立而不
與君同
落花云一片又一片等閑苔靣紅不能延數日開亦
是春風公子歌聲歇詩人眼界空遥思故山下經雨
兩三叢
題田道者院云入門空寂寂真個出家兒有行鬼不
見無心人謂痴古岩寒栢對流水落花隨欲别一何
懶相於所恨遲
題東林云欲厺不忍去徘徊吟遶廊水光秋淡蕩僧
好語尋常碑古苔文疊山晴鍾韵長翻思南岳上欠
此白蓮香
思齊已上人云同人與流俗相謂好襟靈有口不他
説長年自誦經水聲秋後室山色晩來庭客問脩何
法指松千歳青
送玄㤗禪師云厺去厺何住一盂兼一瓶水邊寒草
白鳥外晩峰青宿處林聞虎行時天有星回期誰可
定浮世重㸔經
三生石云聖迹誰㑹得毎到亦徘徊一尚不可得三
從何處來清宵寒露滴白晝野雲隈應是表靈異凢
情安可猜
　　景雲
老僧云日照西山雪老僧門始開凍瓶粘柱礎宿火
䧟爐灰童子病歸去鹿麋寒入來齋鍾知漸近枝鳥
下生臺
溪叟云溪翁居處靜溪鳥入門飛早起釣魚厺夜深
乗月歸露香菰米熟烟煖荇絲肥消洒塵埃外扁舟
一草衣
畫松云畫松一佀真松樹且待尋思記得無曽在天
台山上見石橋南畔第三株
岑參有偃師東與韓樽同詣景雲上人即事云山隂
老僧觧楞伽潁陽歸客逺相過烟深草濕昨夜雨雨
後秋風渡漕河空山終日塵事少平郊逺見行人小
尚書磧上黄昏鐘别駕渡頭一歸鳥
唐詩紀事巻第七十六
唐詩絶事巻第七十七
　僧栖一　僧可止　僧卿雲　僧處黙
　僧澹交　僧若虚　僧僧巒　僧曇域
　僧懐楚　僧懐浦　僧慕幽　僧尚顔
　僧善生
　　僧栖一
垓下懐古云𬗟想咸陽事可嗟楚謌哀怨思無涯八
千子第歸何處萬里鴻溝屬漢家弓指陣前爭日月
血流垓下定龍蛇㧞山力盡烏江水今古悠悠空浪
花武昌懐古云戰國城池盡悄然昔人遺迹遍山川
笙歌罷吹幾多日臺榭荒凉七百年蟬響夕陽風滿
樹鴈撗秋島雨來天傷嗟世事如流水空見蘆花一
釣舩
　　僧可止
贈楚川長老云瘦顔顴骨見滿靣雪毫垂㘴石鳥疑
死出門人謂癡照身潭入楚浸影檜生隋太白曽經
夏清風涼四肢
哭賈島云燕生松雪地蜀死塟山根詩僻降今古官卑悞
子孫塜欄寒月色人哭苦吟魂暮雨滴碑字年年添蘚㾗
送僧云四海無拘繫行心興自濃百年三事衲萬里
一枝笻夜减當晴影春消過雪縱白雲深處厺知宿
在何峰
寄麥積山㑹如長老云黙然如大道塵世不相闗青
檜行時靜白雲禪處閑貧高一生行病長十年顔夏
滿期游寺尋山又訪山
雪十二韻云落處咸過尺翛然物像凄端嚴金殿上
寒甚王闗西潤北江河普明將日月齊凌雲花頂膩
鎻徑竹稍低出谷樵人怯歸林野鳥迷煑茶融破練
磨黑染成衣熖兎埋平驛和魚凍合溪入樓消酒力
當檻冩詩題道路依憑馬朝昬委託鷄洞深猿作族
松亞鶴移栖及夏清岩穴經春溜石梯豐年兼㤗國
天道育黥黎
山居云雪消春力展花澷洞門垂果長纎枝曲嵓崩
直道移重猨圍淺井闘䑕下踈籬寒食煙微有髙風
勢徹陂
　　僧卿雲
秋日江居閑詠云寄居江島邊閑詠見秋殘草白牛
羊瘦風髙猿鳥寒撿方毉故疾挑薺俻中飡時復停
書巻鋤沙種木蘭
送人游塞云去厺玉闗路省君曽未行塞深多伏冦
時靜欲屯兵雪毎先秋降花常近夏生閑陪射雕將
應到受降城
長安言懐寄沈彬侍郎云故園黎嶺下歸路接天涯
生作長安草勝爲邊地花鴈南飛不到書北寄來賖
堪羡神仙客青雲早致家
舊國里云舊居黎嶺下風景近炎方地暖生春草家
貧覺歳長石房雲過濕松逕雨餘香日乆覺無事詩
書聊自強
　　僧處黙
題聖果寺云路自中峰上盤廻出薜蘿到江吳地盡
隔㟁越山多古木叢青靄遥天浸白波下方城郭近
鍾磬接笙歌
山中作云蓆簾高挂枕髙歌門揜垂蘿蘸碧溪閑把
史書眠一覺起來山月過松西
螢云熠熠與娟娟池塘竹樹邊亂飛如拽火成聚却
無烟微雨洒不㓕輕風吹欲然昔時書案上頻把作
囊懸
逺烟云靄靄前山上凝光滿薜蘿髙風吹不盡逺樹
得偏多翠與晴雲合輕將淑氣和正堪流野目朱閤
意如何
送僧遊西域云一盂兼一鍚秪此度流沙野性難為
客禪心即是家寺投雲嶠雪路入曉天霞自説遊諸
國回應歳月賖
憶廬山舊居云麄衣糲食老烟霞勉抱衰顔惜歳華
獨鶴秪為山客伴閑雲常在野僧家叢生嫰蕨沾松
粉自落乾薪帶蘚花明月清風舊相識十年歸恨可
能賖
題栖霞僧房云名山不取買山錢任創花宫近碧巔
松桂老依雲裏寺樓臺深鎻洞中天風經險嶂廻踈
雨石倚危屏掛落泉欲結茅庵共師㘴肯饒多少薜
蘿煙
織婦云蓬鬢蓬門積恨多夜䦨燈下不停梭成縑猶
自陪錢納未直青樓一曲歌
　　僧淡交
病後作云未得身亡㳒此身終未安病膓猶可洗瘦
骨不禁寒藥少心神餌經無氣力㸔悠悠片雲質獨
㘴夕陽殘
寫真云啚形期自見自見却傷神已是夢中夢更逢
身外身水花凝幻質墨彩染空塵堪笑余兼爾俱為
未了人
効古云榮辱又榮辱一何翻與覆人生百歳中孰肯
死前足玄鬢忽如絲青叢不再緑自古爭名徒黄金
是誰禄
　　僧若虚
樂真觀云樂氏騎龍上碧天東吳遺宅尚依然悟來
大道無多事真後丹元不直錢老樹夜風䖝咬葉古
垣春雨蘚生甎松傾烏死桒田變華表歸鄉未有年
懐廬山舊隱云九疊嵯峨倚着天毎隨寒瀑下岩烟
深秋狷鳥來心上夜靜杉松到眼前書架想遭苔蘚
褁石窓應被薜蘿纒一枝笻杖遊江北不見爐峰二
十年􁕁
古鏡云軒后洪爐獨鑄成蘚㾗磨落月輪呈萬般物
像皆能鑒一箇人心不可明匣内乍開鸞鳯活臺前
髙掛鬼神驚百年肝膽堪將比只怕頻㸔素髪生
　　僧僧巒
蜀中送人遊廬山云君遊正值芳春月蜀道千山皆
秀發溪邊十里五里花雲上三峰五峰雪君上匡山
我舊居松蘿抛擲十年餘君行試到山前問山鳥只
今相憶無􁕁
牧童云牧童見人俱不㑹盡着芒難戴簔笠朝陽未
出衆山時露滴簔衣猶半濕二月三月時平原草初
緑三箇五箇騎羸牛前村後村未放牧笛聲纔一舉
衆稚齊歌舞㸔㸔白日又西鈄各自騎牛又歸厺
逢老人云路逢一老翁兩鬢白如雪一里二里行四
回五回歇
　　僧曇域
宿鄭諫議山居云堂開星斗邊大諫採薇還禽隱石
中樹月生池上山涼風吹詠思幽語隔禪闗莫擬歸
城計終防此地閑
懐齊已云鬢髯秋景兩蒼蒼靜對茅齋一炷香病後
身心俱澹薄老來朋友半凋傷峨眉山色侵雲直巫
峽灘聲入夜長猶喜深交有攴遁時時音信到松房
贈島雲禪師云逺庵枯葉滿群􁂬亦相隨頂骨生新
髪庭松長舊枝禪高太白月行出祖師碑亂後潜來
此南人總不知
　　僧懐楚
謝友人見訪留詩云軒車誰肯到泉石自相親暮雨
凋殘寺秋風悵望人庭新一片葉衣故十年塵頼有
瑶華贈清吟愈病身
送新平故人云逺聽鶬鶊思舊友又因蝴蝶夢生涯
一千餘里河連郭三十六峰寒到家隂島宜分東曉
鴈晴樓高入上陽鴉姜原廟北與君别應咲薄寒悲
落花
　　僧懐浦
贈智丹三蔵云壯歳心難伏師心伏豈難尋常獨在
院行㘴不離壇嶽雪當禪瞑松聲入呪寒更因文字
外多把史書㸔
初冬旅舎早懐云枕上角聲微離情未息機夢回三
楚寺寒入五更衣月沒栖鳥動霜晴凍葉飛自慙行
役早深與道相違
　　僧慕幽
冬日淮上别文上人云家國各萬里同吟六七年可
堪隨北鴈迢逓向南天水共行人逺山將落日連春
淮有䨇鯉莫忘尺書傳
酬和友人見寄云勞歌好自㸔終乆偶齊桓五字若
教易一名爭得難侵窻紅樹老隂砌雪花殘莫効齊
僚属東歸剪釣竿
劍客云厺住如何處空將一劍行殺人雖取次爲事
愛公平㦸立嗔髭鬢星流忿眼睛曉來湘市説拂署
别遼城
柳云今古憑君一贈行幾回折盡復重生五株斜傍
淵明宅千樹低垂大尉營臨水帶烟藏翡翠倚風兼
雨宿流鶯隋皇堤上依依在曽惹當時歌吹聲
燈云鍾斷危樓鳥不飛熒熒何處最相冝香然水寺
僧開巻筆寫春幃客著詩忽爾思多穿壁處偶然心
盡斷纓時孫康勤苦誰能念少减餘光借與伊
三峽聞猿云誰向兹來不恨生聲聲聲是斷腸聲七
千里外一家住十二峰前獨自行嶂雨晩藏神女廟
蠻煙寒鏁夜郎城憑君且莫哀吟好㑹待青雲道路
平
　　僧尚顔
言興云矻矻𬒳吟牽因師賈閬仙江山風月處一十
二三年雅頌在於此浮華致那邊猶慚功未至謾道
近千篇
懐陸龜蒙處士云布褐東南隱相傳繼謝敷高譚夫
子道靜㸔海山啚事厄傷心否碁逄敵手無闗中花
數内獨不見菖蒲
寄方干處士云格外綴清詩詩名獨得知閑居公道
日醉卧牡丹時海鳥和濤望山僧帶雪期仍聞稱處
士聖主肯相違
送陸肱入闗云舟行復陸行始得到咸京准擬何人
口吹嘘六義名亂山逢减翠叢菊早含英衣錦還鄉
日他時有此榮
早春送人歸岳陽云乆食主人魚春來復舊居逺無
千里浪輕有半船書過片晴雲淡消殘暮雪虚岳陽
多異境搜思勿令踈
寄劉逸士云無愁無累者偶向市朝遊此後乗孤艇
依前入亂流高眠歌聖日下釣㘴清秋道不離方寸
而能混俗求
寄陳陶處士云鍾陵城外住喻佀玉沉泥道直貧嫌
殺神清語亦低雪深加酒債春盡减詩題記得曽邀
宿山茶又更携
　　僧善生
送玉禪師云飄然無定跡逈與律乗違入郭隨縁住
思山破夏歸盂擎數家飯衲乞幾人衣洞了曹溪㫖
寧輸俗者機
送智光之南值雨云結束衣囊了炎州定去遊草堂
方惜别山雨為相留又得一宵話免生千里愁莫辭
重卜日後㑹必驚秋
旅中荅喻軍事問客情云一自遊他國相逢少故人
縱然為客樂爭佀在家貧畜恨霜侵鬢搜詩病入神
若非憐片善誰肯問風塵
贈盧逸人云高眠岩野間至藝敵應難詩苦無多首
藥靈惟一丸引泉魚落釡攀果露沾冠已得嵇康趣
逢迎事毎䦨
劉夢得送舉師序云近古而降釋子以詩聞于世者
相踵焉因定而得境故翛然以清由惠而遣辭故粹
然以麗信禪林之蘤萼而戒河之珠璣也柳儀曺謂
文郁師背笈篋懐筆牘挾海泝江獨行山林間翛翛
然模狀物態搜伺隱隙豋高逺望悽愴超忽游其心
以求勝語若有程督之者(詩者故載于巻末/此一節論浮屠能)
唐詩紀事巻第七十七
唐詩紀事巻第七十八
　開元宫人　楊氏女　薛彦輔母林氏
　崔氏　劉氏　慎氏　薛媛
　李季蘭　侯氏　如意中女子
　魚玄機　僖宗宫人　張建封妓
　女道士元淳　裴柔之　宫女
　　開元宫人
開元中賜邊軍纊衣製於軍中有兵士於短𫀆中得
詩曰沙塲征戍客寒苦若為眠戰𫀆經手作知落阿
誰邊蓄意多添線含情更着綿今生巳過也重結後
生縁兵士以詩白帥帥進呈玄宗以詩遍示宫中曰
作者勿隱不汝罪也有一宫人自言萬死上深閔之
遂以嫁得詩者謂曰吾與汝結今生縁邊人感泣
　　楊氏女
盈川姪女曰容華有新粧詩云宿鳥驚眠罷房櫳乗
曉開鳯釵金作鏤鸞鏡玉為臺粧佀臨池出人疑月
下來自憐終不見故厺復徘徊
　　韓彦輔母林氏
送男左貶詩云他日初投杼勤王在隱兵有辭期不
罰積意許相仍謫䆠今何在御冤猶未勝天涯分越
徼驟騎速毗陵膓斷腹非苦書傳寫豈能泪添江水
逺心劇海雲蒸明月珠難識甘泉賦可稱但將忠報
主何懼㸃青蠅
彦輔開元時豋進士第
右按薛播伯父元瞹終於隰城丞其妻濟南林氏丹
陽太守洋之妺善属文有子彦輔彦國彦偉彦雲及
播兄據總並早孤悉爲林氏訓導立名開元天寳間
彦輔劇等七人並舉進士連中科名衣冠榮之
　　崔氏
盧校書年暮取崔氏結䄜之後爲詩曰不怨盧郎年
紀大不怨盧郎官職卑自恨妾身生校晩不及盧郎
年少時
　　劉氏(或云趙氏)
杜羔不第將至家其妻劉氏先寄詩云良人的的有
竒才何事年年𬒳放回如今妻靣羞君靣君到來時
近夜來羔即廻尋登第又寄詩云長安此厺無多地
鬱鬱葱葱佳氣浮良人得意正少年今夜醉眠何處樓
雜言寄杜羔云君從淮海遊再過杜蘭秋歸來不湏
臾又欲向梁州梁州秦嶺西棧道與雲齊羗虜萬餘
落戟矛自髙低已念寡儔佀復慮勞攀躋丈夫重志
氣女兒空悲啼臨卭滯遊地肯顧濁水泥人生賦命
有厚薄君自遨遊我寂寞羔登貞元年進士第終工
部尚書贈右僕射制云生於士族藴為公噐敦厚孝
友本乎天性文學政事出於餘力自立朝右藹然素
風司諌平刑駮訤廉問凡所踐歴不懈于位以年致
政以疾就弟出處進退皆叶時中(有詩墮李益門/白樂天之詞也羔)
羔有至性父死河北母不知所之羔憂號終日後竟
得其母又不知其父墓處復得其墓於佛相柱下後
歴振武節度使
　　愼氏
毗陵愼氏三史嚴灌夫之妻以無子𬒳出有詩曰當
時心事已相關雨散雲收一餉間便是孤㠶從此去
不堪重過望夫山遂如𥘉(友議/雲溪)
　　薛媛
濠梁南楚材旅遊陳頴受頴牧之眷無返舊意其妻
薛媛冩真寄之曰欲下丹青筆先拈寳鏡端已驚顔
索寞漸覺鬢凋殘泪眼描將易愁膓冩出難恐君渾
忘却時展畫啚㸔夫婦遂偕老焉(友議/雲溪)
時人嘲之曰當時婦弃天今日夫弃婦若不逞丹青
空房應獨守
　　李季蘭
三峽流泉歌云妻家本住巫山雲巫山流水常自聞
玊琴奏出轉寥敻直佀當時夢中聽三峽迢迢幾千
里一時流入幽闈裏巨石崩崕指下生飛浪逺波絃
中起初疑噴怒含雷風復佀嗚咽流不通廻湍曲瀬
意將盡時復滴瀝平沙中憶昔元公為此曲能使仲
容聽不足一彈既畢還一彈願北流泉鎮相續
寄韓校書云無事烏程縣蹉跎歳月餘不知蘭閤吏
寂寞意何如逺水浮仙棹寒星伴使車因過大雷岸
莫忘八行書
結素魚貽友人云尺素如殘雪結為䨇鯉魚欲知心
裏事㸔取腹中書
得閻伯鈞書云情來對鏡懶梳頭暮雨蕭蕭庭樹秋
莫恠欄杆垂玉筯只縁惆悵對銀鈎
送韓撥之江西云相㸔指楊柳别恨轉依依萬里江
西水孤舟何處歸湓城潮不到夏口信應稀唯有衡
陽鴈年年來厺飛
季蘭五六歳其父抱於庭作詩詠薔薇云經時未架
却心緒亂縱横父恚曰此必為失行婦也後竟如其
言
高仲武云士有百年女有四徳季蘭則不然形噐既
雄詩意亦蕩自鮑昭已下罕有其倫如逺水浮仙棹
寒星伴使車此五言之嘉境也上方班媫妤則不足
下北韓英則有餘不以遲暮亦一俊嫗
劉長卿謂季蘭為女中詩豪
　　侯氏
㑹昌中邊將張暌防戎十年餘其妻侯氏綉廻文作
龜形詩詣闕進之詩云暌離已是十秋强對鏡那堪
重理粧聞鴈幾回修尺素見霜先為製衣裳開箱疊
練先垂泪拂杵調砧更斷膓綉作龜形獻天子願教
征客早還鄉侯氏賜絹三百疋以彰才美出杼情詩
　　如意中女子
如意中女子年九歳能吟詩則天試之皆應聲而就
其兄辭去則天令作詩送兄遂賦云别路雲愁起離
亭葉正稀所嗟人異鴈不作一行飛出唐宋遺史
　　裴柔之
元微之自㑹稽拜尚書右丞到京未踰月出鎮武昌
裴夫人柔之難之曰歳杪到家鄉先春又赴任鎮即
贈詩曰窮冬到鄉國正歳别京華自恨風塵眼甞㸔
逺地花碧憧還照曜紅粉莫咨嗟嫁得浮雲婿相隨
即是家
柔之荅曰侯門𥘉擁節御苑柳絲新不是悲殊命唯
愁别是親黄鶯遷古木珠履從清塵想到千山外滄
江正暮春
　　魚玄機
臨江樹云草色連荒㟁烟姿入逺樓葉鋪秋水靣花
落釣人頭根老蔵魚窟枝低拂客舟(作傍/拂一)蕭蕭風雨
夜驚夢復添愁
玄機咸通中西京咸宜觀女道士也字㓜㣲善属文
其詩有綺陌春望逺瑶徽春興多又殷勤不得語紅
泪一䨇流又焚香豋玉壇端簡禮金闕又雲情自鬱
爭同夢仙貌長芳又勝花後以笞殺女童綠翹事下
獄獄中有詩云易求無價寳難得有情夫又云明月
照幽隙清風開短襟
　　僖宗宫人
唐僖宗自内出袍千領賜塞外吏士神䇿軍馬真於
袍中得金鎻一枚詩二首云玉燭製袍夜金刀呵手
裁鎻寄千里客鏁心終不開真就市貨鎻為人所告
主將得其詩奏聞僖宗令赴闕以宫人妻真後僖宗
幸蜀真晝夜不觧衣前後捍禦
　　張建封妓
樂天有和燕子樓詩其序云徐州張尚書有愛妓眄
眄善歌舞雅多風態爲校書郎時遊淮泗間張尚書
宴予酒酣出眄眄佐歡予因贈詩落句云醉嬌聲不
得風嫋牡丹花一歡而去爾後絶不復知兹一紀矣
昨日司勲員外郎張仲素繪之訪余因吟詩新有燕
子樓詩三首辭甚婉麗詰其由乃眄眄所作也繪之
從事武寧累年頗知眄眄始末云張尚書既歿彭城
有張氏舊第中有小樓名燕子眄眄念舊愛而不嫁
居是樓十餘年于今尚在眄眄詩云樓上殘燈伴曉
霜獨眠人起合歡床相思一夜情多少地角天涯不
是長又云北印松栢鎻愁烟燕子樓中思悄然自埋
劍履歌塵散紅袖香銷一十年又云適㸔鴻鴈岳陽
廻又覩玄禽逼社來瑶瑟玉簫無意緒任從蛛網任
從灰
余甞愛其新作乃和之云滿窻明月滿簾霜𬒳冷燈
殘拂卧床燕子樓中寒月夜愁來祗為一人長
鈿帶羅衫色佀烟幾回欲起即潜然自從不舞霓裳
袖疊在空箱二十年
今春有客洛陽回曽到尚書墓上來見説白楊堪
作柱忍教紅粉不成灰
又贈之絶句黄金不惜賣娥眉揀得如花四五枝歌
舞教成心力盡一朝身厺不相隨後仲袁以余詩示
眄眄乃反覆讀之泣曰自公薨背妾非不能死恐百
載之後人以我公重色有從死之妾是玷我公清範
也所以偷生爾乃和白公詩云自守空樓歛恨眉形
同春後牡丹枝舎人不㑹人深意訝道泉臺不厺隨
眄眄得詩後徃徃旬日不食而卒但吟詩云兒童不
識冲天物謾把青泥汚雪毫出長慶集
　　宫女
天寳末宫娥衰悴不願俻宫掖有落葉題詩隨御水
而流云舊寵悲秋扇新恩寄早春聊題一紅葉將寄
接流人顧况聞而和之云愁見鶯啼柳絮飛上陽宫
女斷膓時君恩不禁東流水葉上題詩寄與誰既逹
宸聰由是遣出禁中者有五使之號焉宣宗朝又有
題紅葉隨流者為盧渥得之詩曰水流何太急深宫
盡日閑殷勤謝紅葉好厺到人間
　　女道士元淳
寄洛中諸姊云舊國經年别關河萬里思題詩憑鴈
翼望月想蛾眉白髪愁偏覺歸心夢獨知誰憑離亂
處掩泣向南枝
唐詩紀事巻第七十八
唐詩紀事巻第七十九
　張夫人　崔仲容　女郎張琰　女郎崔公逹
　女郎宋若昭　女郎宋若荀　女郎田娥　女郎劉雲
　薛濤　女郎葛鵶兒　女郎張文姫　鮑君徽
　女郎張窈窕　倡妓常皓　女郎蔣藴　女郎劉媛
　廉氏　彭伉妻　程長文　尼海印
　孫氏　鸎鸎　非烟　徐月英
　　張夫人(侍郎妻/吉中孚)
拜新月云拜新月拜月出堂前暗魄深籠桂虚弓未
引絃拜新月拜月粧樓上鸞鏡未安臺蛾眉已相向
拜新月拜月不勝情庭前風露清月臨人自老望月
更長生東家阿母亦拜月一拜一悲聲斷絶昔年拜
月逞容儀如今拜月䨇泪垂回㸔衆女拜新月却憶
紅閨年少時
　　崔仲容
贈所思云所居幸接隣相見不相親一佀雲間月何
殊鏡裏人丹誠空有恨膓斷不經春愿作樑間燕無
由變此身
戱贈云暫到崑崘未得歸阮郎何事教人非如今身
佩上清籙莫遣落花占羽衣
贈歌妓云水剪䨇眸霧剪衣當筵一曲媚春輝瀟湘
夜色怨猶在巫峽曉雲愁不稀皓齒乍分寒玉細黛
眉輕蹙逺山㣲渭陽朝雨休重唱滿眼陽關客未歸
　　女郎張琰
春詞云垂柳鳴黄鸝間關若求友春晴不可耐愁殺
閨中婦日暮登髙樓誰憐小垂手昨日桃花飛今日
梨花吐春色能幾時那堪正愁緒蕩子遊不歸春來
涙如雨
　　女郎崔公逹
獨夜詞云晴天霜落寒風急錦帳羅幃羞更入􁐼箏
不復斷續絃回身掩涙挑燈立
　　女郎宋若昭
和御製麟徳殿宴百僚云垂衣臨八極肅穆四門通
自是無爲化非闗輔弼功修文招隱伏尚武殄妖兇
徳炳韶光熾恩沾雨露濃衣冠陪御宴禮樂盛朝宗
萬壽稱觴舉千官信一同
若昭貝州人父廷芬生五女皆警慧善属文長若華
次若昭若倫若憲若荀若昭文尤髙皆性素㓗鄙薫
澤靚粧不願歸人欲以學名家家亦不欲與寒鄉凡
裔爲姻對貞元中若義節度使李抱真表其才徳宗
召入禁中試文章并問經史大義帝咨美悉留宫中
帝能詩毎與侍臣賡和五人者皆預又髙其風操不
以妾侍命之呼學士自貞元七年秘禁圖籍詔若華
總領元和末卒後穆宗拜若昭尚官嗣其秩歴穆恭
文三朝皆呼先生若憲文宗時以䜛死倫荀早卒廷
芬男獨愚不可教為民終身
　　女郎宋若荀
和御製麟徳殿宴百僚云端拱承休命時清荷聖皇
四聰聞受諌五服逺朝王景媚鶯初囀春殘日更長
命筵多濟濟盛樂復鏘鏘鄷鎬誰將敵潢汾未可方
愿齊山嶽壽祉福永無疆
　　女郎田娥
寄逺云憶昨㑹詩酒終日相逢迎今來成故事歳月令人驚
泪流紅粉薄風度羅衣輕難為子猷忘虚負文君名
　　女郎劉雲
有所思云朝亦有所思暮亦有所思登樓望君處靄
靄蕭關道掩涙向浮雲誰知妾懐抱玉井蒼苔春院
深桐花落盡無人掃
　　薛濤
罰赴邊有懐上韋相公云聞道邊城苦而今到始知
却將門下曲唱與隴頭兒元微之贈濤詩因寄舊詩
與之云詩篇調態人皆有細膩風光我獨知月夜詠
花憐暗淡雨朝題柳為欹垂長教碧玉藏深處總向
紅牋寫自隨老大不能收拾得與君開似教男兒
濤好製小詩惜其幅大狹小之蜀中號薛濤牋或兒
營妓無校書之號韋南康欲奏之而罷後遂呼之胡
曽詩曰萬里樓臺女校書琵琶花下閉門居掃眉才
子知多少管領春風總不如進士楊藴中下成都獄
夢一婦人曰吾薛也贈詩云玉漏深長燈耿耿東墻
西墻時見影月明窻外子規啼忍使孤䰟愁夜永
　　女郎葛鵶兒
懐良人云蓬鬢荆釵世所稀布裙猶是嫁時衣胡麻
好種無人種正是歸時不見歸(有之未知孰是/河北士人間亦)
　　女郎張文姬
溪口雲云一片溪口雲纔向溪中吐不復歸溪中還
作溪中雨
沙上鷺云沙頭一水禽鼓翼揚清音只待高風使非
無雲漢心
　　鮑君徽
閑宵對月茶宴云閑朝向晩出簾櫳茗宴高亭四望
通逺眺城池山色裏俯聆絃管水聲中幽篁映沼新
抽翠芳桂低簷砍吹紅㘴乆此中無限興更憐團扇
起清風
　　女郎張窈窕
寄故人云淡淡春風花落時不堪愁望更相思無金
可買長門賦有恨空吟團扇時
窈窕居於蜀當時詩人雅相推重有上城都在事詩
曰昨日賣衣裳今日賣衣裳衣裳渾賣盡羞見嫁時
箱有賣愁仍緩無時心轉傷故園有虜隔何處事蚕桒
　　倡妓常浩
贈盧夫人云佳人借顔色恐逐芳菲歇日暮作畫堂
下堦見新月拜月仍有詞傍人那得知歸取玉臺下
始覺泪㾗垂
　　女郎蔣藴(之孫/彦輔)一作馧
贈鄭女郎古意云昨夜巫山中失却陽臺女朝來香
閣裏獨伴楚王語艶陽灼灼河洛神珠簾綉户清樓
春能彈箜篌弄纎指愁殺門外少年子笑開一靣紅
粉粧東園幾處桃花死朝理曲暮理曲獨㘴窓前一
片玉行也嬌㘴也嬌見之令人䰟魄銷堂前錦褥紅
地鑪緑沉香榼傾屠蘇觧佩時時歇歌管芙蓉帳裏
蘭麝滿晩起羅衣香不斷㓕燭毎嫌秋夜短
　　女郎劉媛
長門怨云雨梧桐秋夜長愁心和雨到昭陽泪㾗不
學君恩斷拭却千行更萬行
又云學畫娥眉獨出群當時人道便承恩經年不見
君王靣花落黄昏空掩門
　　女郎廉氏
峽中即事云清秋三峽此中去鳴鳥孤猿不可聞一
道水聲多亂石四時天色少晴雲日暮泛舟溪溆口
那堪夜永思氛氲
　　彭伉妻
彭伉評事冝陽㣲君之孫及第後　西廉使于公
辟入幕歳乆未回妻張氏寄二絶其一云乆無音信
到羅幃路逺迢迢遣問誰問君折得東堂桂折罷那
能不暫歸其二云驛使今朝過五湖殷勤為我報狂
夫從來誇有龍泉劍試割相思得斷無
彭伉始以詩寄之曰莫訝相如獻賦遲錦書誰道泪
沾衣不湏化作山頭石待我東堂(桂/折)枝
　　程長文
書情上使君云妾家今住鄱陽曲一片堅心比孤竹
當年二八盛容儀紅牋草隷恰如飛盡日閑窻刺綉
㘴有時極浦採蓮歸誰道居貧守都邑幽居寂寞無
人入海鷰朝歸枕席寒山花夜落堦墀濕強暴之男
何所為手持白刃向簾幃一命任從刀下死千金豈
受闇中欺我心匪石情難轉志奪秋霜意不移血濺
羅衣終不恨瘡粘錦綉亦何辭縣僚曽未知情緒即
便教人縶囹圄朱脣滴瀝獨衘冤玉筯䦨干歎非所
十月寒更堪思人一聞擊拆一傷神高髻不梳雲已
散蛾眉罷掃月仍新三尺嚴章難可越百年心事向
誰説但㸔洗雪出圜扉始信白玉無㸃缺
　　尼海印
蜀悲光寺尼海印唐末人才思清峻有舟夜一章云
水色連天色風聲益浪聲旅人歸思苦漁叟夢魂驚
舉棹雲先到移舟月逐行旋吟詩句罷猶見逺山横
　　孫氏
進士孟昌期之妻也代夫作白臘燭詩贈人云景勝
銀缸香比蘭一條白玉偪人寒他時紫禁春風夜醉
草天書仔細㸔
又琹詩云玉指朱絃軋復清湘妃愁怨最難聽初疑
䬃䬃涼風勁又佀蕭蕭暮雨零近若流泉來碧嶂逺
如玄鶴下青㝠夜深彈罷堪倜悵霧濕叢蘭月滿庭
謝人送酒云謝將清酒寄愁人澄澈甘香氣味真好
是緑窻風月夜一盃揺蕩滿懐春三詩皆代夫之作
一旦曰才思非婦人之事也併焚其集
　　鸎鸎
鸎鸎姓崔氏有張生者託其婢紅娘以春詞二篇誘
之崔荅曰待月西廂下迎風户半開拂墻花影動疑
是故人來張喜其意既遇而别崔命瑟鼓霓裳羽衣
之曲張文戰不利崔貽書以廣其意又有竹茶碾亂
絲之贈曰泪㾗在竹愁緒縈絲因物逹情永以為好
楊巨源元稹善張生見其書歎賞之巨源賦崔娘一
篇云清閠潘郎玉不如中庭蕙草雪鋪初風流才子
多春思膓斷蕭娘一劄書元稹亦續生㑹真詩三十
韻張後以為妖於身也絶之既而䌊其所居崔潜寄
一詩云自從消瘦减容光萬轉千回懶下床不為傍
人羞不起因郎憔悴却羞郎
張將行賦一章以絶之云棄置今何道當時且自親
還將舊來意憐取眼前人自是遂絶
　　非烟
臨淮武公葉任河南參軍有愛妾非烟姓歩氏善文
章工擊甌北隣有趙子以詩誘之曰一覩傾城貌塵
心只自猜不隨簫史厺擬學阿蘭來非烟荅曰緑慘
嬌娥不自持只縁憂恨在新詩郎心應佀琴心怨脉
脉春情更付誰趙又曰珎重佳人惠好音綵牋花翰
兩情深薄於蟬翼誰供眼宻佀蝇頭未寫心疑是落
花還碧洞又思輕雨滿幽襟百回消息千回夢裁作
長謡寄緑琴非烟偶病旬日方荅之云無力嚴粧倚
綉櫳聊題蟬錦思無窮(香囊贈趙/以連蟬錦)近來羸得傷春病
柳弱花欹怯晩風後乃踰垣相從趙有十洞三清難
阻路有心還得傍瑶臺之句非烟荅曰相思何佀不
相識相見還將却别君公叢後知箠殺之趙竄於江
淮(盻所欺匹合纊類之語/公業麄悍故非烟有媒)
　　徐月英
月英江淮間娼也送人詩云惆悵人間萬事違兩人
同去一人歸生憎平望亭前水忍照鴛鴦相背飛又
云枕前泪與堦前水隔箇閑窻滴到明亦有詩集行
于世
唐詩紀事巻第七十九
唐詩紀事巻第八十
　河北人　不知名　僕　新羅王
　楊彦鯤　不知名　權龍褒
　　河北士人
朱滔以士族應募問一士人所業曰學為詩有妻乎
曰有之令作寄内詩即曰握筆題詩易荷戈征戍難
慣從鴛𬒳暖怯厺鴈門寒瘦盡寛衣帶題多漬枕檀
試留青黛着盡日畫眉㸔又令代妻荅曰蓬鬢荆釵
世所稀布裙還是嫁時衣胡麻好種無人種正是歸
時不見歸(事詩/出本)
　　不知名
江陵有士子遊交廣五年未還愛姫為太守所取納
於高麗坊底及歸寄詩曰隂雲幕幕下陽臺惹着襄
王更不廻五度㸔花空有泪一心如結不曽開纎蘿
自合依芳樹覆水寧思返舊杯惆悵髙麗坊底宅春
光無復下山來守逐遣還有為御史分務洛京者其
愛姬為逢吉一閉遂不復出明日以詩投之云三山
不見海沉沉豈有仙縱尚可尋青鳥厺時雲路斷嫦
娥歸處月宫深紗窻暗想春相憶書愰誰憐夜獨吟
料得此時天上月只應偏照兩人心李得詩含咲曰
大好詩逐絶
唐人及第後或遇舊題名處即加前字故詩曰曽題
名處加前字送出城人乞舊詩(街添一字舊友譲前/姚合及第後詩曰新)
(途)長安木塔院有進士房曽題名處有人題詩曰姚
家新壻是房郎未觧芳顔意欲狂見説正調穿羽箭
莫交射破寺家墻丹陽焦山瘞鶴銘傍小碣刻詩云
江外水不凍今年寒苦遲三山在何許欲到引風歸
后題云丹陽椽王瓉作後復得小石云縱歩不知逺
夕陽猶未回好花隨處發流水趂人來不知誰為之
傳聞天子訪沉淪萬里懐書西入秦早知不用無媒
客恨别江南楊柳春(不知名氏/顧陶類詩云)
　　僕
咸陽郭氏之僕捧劍者有詩曰青鳥㗸蒲萄飛上金
井欄美人恐驚厺不敢捲簾㸔
又題牡丹云一種芳菲出後庭却輸桃李得佳名誰
能為向天人説從此移根近太清後耻為奴隷逃走
有詩曰珎重郭四郎臨行不得别曉漏動離心輕車
冐殘雪欲出主人門零涕暗嗚咽萬里隔關山一心
思漢月京兆司録全曉述此事以語李蹊(友議/雲溪)
孫愿唐貞元已後三代為池陽刺史有㦸門門子朱
元迎道左獻詩曰昔日郎君今刺史朱元依舊守朱
門今朝行馬諸童子盡是當時竹馬孫
　　新羅主
太宗立新羅主善徳妹真徳為王永徽元年真徳大
破百濟之衆遣其弟㳒敏以聞真徳乃織錦作五言
太平頌以獻之其詞曰大唐開洪業巍巍皇猷昌止
戈戎衣定脩文繼百王統天崇雨施理物休含章深
仁諧日月撫運邁陶唐幡旗何赫嚇鉦鼓有鍠鍠外
夷違命者剪覆𬒳天殃淳風疑幽顯遐邇競呈祥回
時和玉燭七耀廵萬方維岳降宰輔維帝任忠良五
三成一徳昭我皇家唐帝嘉之
　　楊竒鯤
竒鯤南詔大酋之心膂也僖宗時來朝高駢自淮海
飛章曰蠻酋用事唯竒鯤等數人請止而鴆之帝用
其䇿竒鯤有詞藻途中詩云風裏浪花吹又白雨中
嵐影洗還青沙鷗住處窻前見林狖啼時枕上聽(北/出)
(言/要瑣)
　　不知名
雜調云勸君莫惜金縷衣勸君湏惜少年時有花堪
拆直湏拆莫待無花空拆枝
青天無雲月如燭露泣梨花白如王子規一夜啼到
明美人獨在空房宿
石沉遼海濶劍别楚山長㑹合知無日離心滿夕陽
空賜羅衣不賜恩一燻香後一銷䰟雖然舞䄂何曽
舞長對春風裛泪㾗
不洗殘粧凭綉床却嫌鸚鵡綉衣裳廻針刺到䨇飛
處憶昔征夫泪數行
眼想心思夢裏驚無人知我此時情不如池上鴛鴦
鳥䨇宿䨇飛過一生
一去遼陽繫夢䰟忽傳征騎到中門紗窻不肯施紅
粉啚遣蕭郎問泪㾗
鶯啼露冷酒初醒罨畫樓西曉角鳴翠羽帳中人夢
覺寳釵斜墜枕凾聲
行人南北分征路流水東西接御溝日日波前怨離
别謾名長樂是長愁
偏倚綉床愁不起䨇垂玉筯翠環低巻簾相待無消
息夜合花開日又西
悔將泪眼向東開特地愁從望裏來三十六峰猶不
見况伊如燕這身裁
滿目笙歌一段空萬般離恨總隨風多情為謝殘陽
意與展晴霞片片紅
兩心不語暗知情燈下裁縫月下行行到堦前知未
睡夜深聞放剪刀聲
六言詩云把酒留君聽琴那堪歳暮離心霜葉無風
自落秋天不雨多隂人愁荒村路逺馬怯寒溪水深
望盡清山猶在不知何處相尋
美人騎馬云駿馬嬌仍穏春風覇㟁晴促來金蹬短
扶上玉人輕㡌束雲鬟亂鞭籠翠䄂明不知從此厺
何處更傾城
乾符末有客訪僧僧却之題門而厺云龕龍厺東海
時日隱西斜敬文今不在碎石入流沙忽一僧曰大
罵我曹乃合寺茍卒四字
鴈塔詩云漢國山河在秦陵草樹深暮雲千里色何
處不傷心傍書云荆叔偶題不知何人也
盧常侍牧章江一曹生令為從事曹悦營妓丹霞盧
不許㑹餞朝客曹有詩曰拜玉亭前閑送客此時孤
恨感離鄉尋思徃歳絶纓事肯向朱門泣夜長盧演
為長句云桒扈交暉百舌忙祖亭同樂陪思鄉樽前
有恨同卑䆠席上無聊發靚粧莫與狂花迷眼界湏
求真理定心王遊蜂採掇何時已却恐多言議短長
令丹霞改令罰曹丹霞乃號之為怨胡天以曹狀類
胡滿座大笑盧因目丹霞為怨胡婦盧氏子失弟徒
歩及都城門來寒甚有一人續至附火吟曰學織繚
綾功未多亂拈機杼錯抛梭莫教宫錦行家見把此
文章笑殺他遂云如今不重文章士莫把文章誇向
人盧愕然以為樂天詩問姓名曰姓李世織綾錦前
属東都宫錦坊宫錦巧兒以薄妓投本行皆云如今
花様與前不同不謂伎倆兒以文彩求售者不重於
世且東歸厺
　　權龍褒
景龍中為左武將軍好賦　詩而不知聲律中宗與
學士賦詩輙自預焉帝戯呼為權學士初以親累逺
貶洎歸獻詩云龍褒有何罪天恩放嶺南勑知無罪
過追來與將軍上大笑常吟夏日詩嚴雪白皓皓明
日赤團團或曰豈是夏景荅曰趂韵而已通天中刺
滄洲初到呈同官曰遥㸔滄洲城楊柳鬱青青中央
一群漢聚㘴打柸角諸公謝曰公有逸才曰不敢趂
韵而已常作秋日休懐詩曰簷前飛七百雪白後園
疆飽食房裏側家糞集野狼參軍不曉問之權曰鷂
子簷前飛直七百洗衫掛後園白如雪飽食房中側
卧家裏便轉集得野澤蜣蜋開者嗤之始賦夏日嚴
霜明月之句乃皇太子宴賦詩太子援筆譏之曰龍
褒才子秦州人士明月晝耀嚴雪夏起如此詩章趂
韻而已
龍褒為􁧤洲刺史歳暮京州人附書云改年多感乃
將書呈判司以下云有司改年為多感元年一日謂
府吏何名私忌對曰父母忘日請假偶房中靜坐有
青狗突入大怒曰衝破我忌更牒改到明日好作忌
日談者笑之

唐詩紀事巻第八十
唐詩紀事巻第八十一
　　毛仙翁贈行詩
裴度云爰自荆州鼎成黄金道息封固真粹教不流
傳代歴㤗漢言者恠濶先儒以為繫風捕影誰抵其
實琅邪論衡詳之矣予甞以為斯言之未盡其臧否
也及見仙翁勃違前聞且嗇神胎元抱和含真黙然
道風煦然如春追柱穉色將數百歳光隂自駛寒暑
不易鑪鎚之間物無不化養之在我得之自然加以
熊經鳥伸玄蔵城府閉合黙識孰窺崇墉當今勢位
壓山河器業横覆載皆靣嚮傾就誠屇乎辭度不知
先儒誰談其無乎得食馬肝者豈爲知味耶啚鬼神
者易爲工耶不復知總總化昭而已仙翁將去追遺
雲縱茍非造物者不能以識裴度述
僧孺云僧孺見仙翁兄深仰其爲真人也僧孺讀史
傳嘗病仙者能上升鄙見也斯不然僧孺聞胡國西
胡㳒至其將歿之日必大㑹族黨州里衆其人齋其
食人則飄飄而發地焉數百里外而墜窮谷中國中
人咸謂曰化予焉知非胡國之幻乎今兄不離世間
而出世間浩蕩乎嗜慾之境蹂􁞻乎人情之圃三事
五侯躬擁篲于門獲禮仙翁者爲榮不獲禮爲羞况
䨇眸炅然紅膚若花迅駭無覊踈歩飄飄然予安謂
其非至人乎昔昌黎韓公侍郎掌國裴李二相府皆
命世之大賢與兄文字不曰師則曰丈予又焉測兄
之壽耶嵇君著養生一篇以中才用心養其性命斯
爲勝矣腥者吾食諸稔者吾食諸􁁄於我者食諸又
不測兄之立妙也至於煑錬金石妙至先覺若指乎
掌不爲能事賄利軒冕故無不明於心劉郎之骨非
凡目所測大和三年秋九月偶拜遇兄於夏口眷予
塵俗授之玄記又約僧孺爲道弟所訝真歩超遥白
雲無繫要他日爲拜㑹之資僧孺抽毫以叙離恨題
文曰别志且用契異時之語焉
李翺云紫霄仙客下三山因救生靈到世間龜鶴計
年承甲子氷霜為質駐童顔韜蔵休咎傳真籙變化
榮枯試小還從此更教塵骨貴九霄雲路願追攀
令狐楚云宣州渾是上清宫客有真人貌佀童紺髪
垂纓光　細髯縁頷緑葺葺壺中藥物梯霞訣肘
後方書縮地功既許焚香為弟子願教年紀共椿同
李程云茫茫塵累愧腥膻强把蜉蝣望列仙閑指紫
霄峰下路却歸白鹿洞中天吹簫鳳去經何代茹玉
　　得幾年他日更來人世㸔又應東海變桑田
李玄閔云不知仙客占青春肌骨纔教稱兩旬俗眼
暫驚相見日疑心未測幾時人閑推甲子經何代笑
説浮生老此身殘藥儻能沾杇質願將霄漢永為憐
韓愈云仙翁姓毛氏名于姬與韓為族愈末年為弟
也相識於湖陽逆旅叙宗焉察其言不由乎孔聖道
不由乎老莊教而以惠性知人爵禄厚薄壽命長短
發言如駛駟囁嚅持疑於脣吻間即信乎異人也若
古之許負軰不足言哉然兄言果有證期愈自與袁
州從表州除國子祭酒後主兵部事續拜京兆尹又
改吏部郎中若如言即掃㕔屋候兄一日勸笑質亦
不杇之名也酒酣留詞走筆而成不能采其文章之
要也時元和十四年己亥四月十六日族弟門人韓
愈序
崔郾云存亡厺住一壺中兄事安期弟葛洪甲子已
過千歳鶴儀容方稱十年童心靈暗合行人數藥力
潜均造化功終待此身無繫累武陵山下等黃公
王起云氷霜肌骨稱童年羽駕何由到俗間丹竈化
金留秘訣仙宫嗽玊叩玄關壺中世界青天近洞裏
烟霞白日閑若許随師去塵網願陪鸞鶴向三山
李益云玉潤溶上仙氣深含光混俗似無心長愁忽
作鶴飛去一片孤雲何處尋
鄭澣云至道無名至人長生爰觀繪事似挹真形方
口渥丹濃眉刷青松姿本秀鶴質自輕道徳神仙内
藹心靈紅肌緑髪外彰華清色如含芳貌若和光胚
渾造化吐納隂陽吾聞安期隱見不常或在世間或
遊上蒼猗歟真人得非後身寫此仙骨乆而不磷皎
皎明眸瞭然如新藹藹童顔的然如春金石可並丹
青不泯通天臺上有見常人俗士觀瞻方悟出塵君
子圖之敬兮如神
楊於陵云先生赤松侣混俗遊人間崑閬無窮路何
時下故山千年猶孺質秘術救塵寰莫便冲天去雲
雷不可攀
楊嗣復云天上王郎騎白鶴肘後金壺成妙藥暫遊
下界傲五侯重㸔當時舊城郭羽衣葺葺輕似雪雲
上䨇童持絳節王母親縫紫錦囊令向懐中蔵秘訣
令威子晋皆儔侣東嶽同尋太真女搜竒綴韵和陽
春文章不是人間語藥成自固黄金骨天地齊兮身
不歿日月宫中便是家下視崑崙何突兀童姿玉貌
誰方比互髪緑髯先彌彌滿朝將相門弟子隨師盡
願抛塵滓九轉琅玕必有餘願乞刀圭救生死
元􁂴云余廉問浙東歳毛仙翁惠然來顧越之人士
識之者相與言曰仙翁甞與葉法善吳筠遊於稽山
迨兹多歴年所而風貌愈少盖神仙者也余因得執
弟子之禮師其道焉余甞見圓冠方領之士讀道書
疑其絶聖智弃仁人謂斯書不足以經世理國殊不
知至人無兼受智人又無烖非大樂同天地之和大
礼同天地之節其可臻乎上徳宜乎大道之致華胥
終北之化熈熈然也又以徐市文成之事謂方士之
流誕妄於世不足以為教也殊不知峒山髙卧汾水
凝神怡心傲世藐然物外至五侯不可得師友也若
然則徐市之莠不足以害嘉糓文成之誕不足以停
大教今我仙翁真風遺骨玄格高情冥鴻孤鶴不可
方喻蓋峒山汾水之儔也一言上道合止于山亭三
日而南棲天台謂余曰入相之年相候於安仁里余
拜而言曰果如仙約燃香柫榻以俟雲駕焉杼詩一
章以為他日之志也
仙駕初從蓬䲧來相逢又説向天台一言親授希微
訣三夕同傾沆瀣杯此日臨風飄羽衛他年嘉約落
鹽梅花前揮手超遥去目斷霓旌不可陪
沈傳師云安期何事出雲烟為把仙方與世傳只向
人間稱百歳誰知洞裏過千年青牛到日迎方朔丹
竈開時共稚川更説桃源更深處異花長古四時天
崔元略云莫將凡聖比雲泥椿􁑚之年本不齊度世
無勞大稻米昇天只用半刀圭人間嗟對黃昏槿海
上閑聽碧落鷄旌節行中令引道便從塵外蹈丹梯
柳公綽云桃源千里逺花洞四時春中有含真客長
為不死人松高枝葉荗鶴老羽毛新莫遣同籬槿朝
榮暮化塵􁕁
白居易云仙翁已得道混跡尋岩泉肌膚氷雪淨衣
服雲霞鮮紺髪緑並緻齠容花共妍方瞳㸃玄漆高
步凌非烟幾見桒田變莫知龜鶴年所憇九霄外所
遊五嶽巔軒昊舊為侣松喬難比肩毎嗟人世人役
役如狂顛孰能脱覊鞅盡遭利名牽貌隨歳華換神
逐光隂遷唯余負憂譴憔悴湓江壖衰鬢忽霜白愁
膓如火煎覉旅坐多感徘徊私自憐晴眺五老峰玉
洞多神仙何當憫湮厄授道安虚孱我師惠然來論
道窮重玄浩蕩八溟濶志㤗心超然形骸得無束得
䘮亦都捐豈識椿􁑚異鄉知鵬鷃玄丹華既相付促
景定當延玄功曷可報感極唯擎拳霓旌不可駐又
歸語罷　倐然别孤鸖　遥天賦詩叙明徳永
續歩虚編
李紳云憶惜我祖神仙主玄元皇帝周柱史曽師軒
黄友堯湯混跡和光佐周武周之天子無仙氣成武
康昭都瞥爾穆王粗識神仙事八極輪蹄方逞志鸖
髪韜真世不知日月星辰幾回死金鼎作丹丹化碧
三萬六千神入宅仙兄受術㡬千年已是當時駕鴻
客海光悠容天路逺春風玉女開宫苑紫筆親教書
姓名玉皇詔刻青金簡桂窻一别三千春秦妃鏡裏
娥眉新忽控香虬天上去海隅刼石霄花塵一從仙
駕辭中土頑日昏風老無主九州事奪無時休八駿
垂頭避豺虎我亦玄元千世孫眼穿望斷蒼烟根花
　白鳳竟冥寞飛春走月勞神昏百年命促奔馬疾
愁膓盤結心摧崪今朝稽首拜仙兄願贈丹砂化秋骨
劉禹鍚唐長慶元祀壬寅秋九月止鄂州官舎時風
勁秋寒掩關無事月晦前三日有異客毛仙翁至禹
錫攝袵見之晬容秀目精貌輝然初莫之測坐乆語
及裴相國晋公韓祭酒文公皆爲方外之交嘗有述
序今因請焉齋心拭目盡得披諷知仙翁之道非人
間人也拜請延奋奉以師禮欣然見許止余所止凡
七晝夜師之異者故不可窮其大㩁裴韓二公具述
矣不能復書其察人吉㐫貴賤壽夭或假寐自生死
雖百年之變窮通修短皆俊發利詞指陳毫厘無疑
忌語堅意真聞之者失色則果然符契于意其神授
乎其智知乎至於金火飛伏之道錬魂御氣之訣吾
又莫得而窮之矣嗟乎禹鍚之生蹇厄以至覊沉遇
師之目謂其有人爵之望可至人臣則鄙誠豈敢企
望但師之道多隱晦人不能盡知况仁義　惻憫時
又甚焉真乎出世者也今將適桃花溪訪秦人追羽
客臨風再拜謹志大略以俻他日之約其年九月二
十九日門人劉禹錫述
禹錫時赴和州於武昌縣喜再遇十八兄仙翁因成
絶句武昌山下蜀江東重向仙舟見葛洪又得案前
親禮拜大羅仙訣玉凾封
張仲方云毛仙翁毛仙翁容貌常如二八童幾歳頭
梳雲鬢緑無時靣帶桃花紅眼前人世閱滄海肘後
藥成辭月宫方口綉眉編貝齒瞭然炅炅雙瞳子芝
椿禀氣本堅强龜鸖計年應不死四海五山長獨遊
矜貧傲富欺王侯靈通指下甎甓化瑞氣爐中金玉
流定是烟霞列仙侣暫來塵俗救危苦紫霞妖女瓊
華飛秘法處心傳附與隂功足隂功成羽駕何年歸
上清待我休官了婚嫁桃源洞裏覔仙兄
杜光庭云毛仙翁者名干字鴻漸得乆視之道不知
其甲子常如三十許人其齠容穉姿雪肌玄髪若處
子焉周遊湖嶺間常以丹石攻疾隂功救物受其賜
者不可勝紀大中戊寅歳進士張為薄遊長沙落魄
數載以詩酒自得不汲汲於隨計一但值女奴於岳
麓山下若豪家之青衣焉奔而歸之張遽感焉歳餘
寢成羸疾尪瘠骨立待時而已毛翁自海陵來泊于
道族即張所止也請謁之者逡廵盈門皆曰尊師十
年二十年一屇于市人仰其惠猶夏乏隂冬日之陽
也蒙其澤者多矣顧見張愍之曰子妖氣邪光浹遍
肌骨茍不相值殞於旦夕也吾有鮑南海丸可數百
步張之魅妾長號一聲蹷然而斃因共視之即木偶
人也心下至足肌肉如人心上至頂猶木偶之狀衆
共異之弃于江中師曰此魅逝矣子之性命可全形
骸可保也又以丹砂三粒其狀黍米命張吞之旬月
之間肌豊力倍􁁄疾都瘳師忽告厺不言所之張遂
為詩别焉其略云羸形感神藥削骨生豊肌蘭炷飄
靈烟妖怪立誅夷重覩日月光何報父母慈黃河濁
滚上别泪流澌上黄河清有時别泪無收期自是别去
莫知所適江湘間至今以為口實張進士亦南入臺
山訪道而去今覩朝彦贈仙翁文集果符長沙之事
裴晉公度牛公僧孺令狐公楚李公程李公宗閔李
公紳楊公嗣復楊公於陵王公起元公􁂴當代之賢
相也白公居易崔公郾鄭都尉澣李公益張公仲方
沈公傳師崔公元略劉公禹鍚柳公公綽韓公愈李
公翺當代之名士也望藹寰區名動海島或師以奉
之或兄以事之皆以師為上清品人也或美其登仙
出世或紀其孺質嬰姿或異其蔵徃知來者或叙其
液金水玉霞綺交爛組綉相宣蓋玄史之盛事也自
元和泊太中戊子五十餘年容色不改信非常人矣
竒章公獨以上昇為疑者乃拘教守常未逹神仙之
深㫖矣夫仙之上者骨肉昇飛與天無極又九天之
上無何之鄉為極陽之都神仙之府也世之得道者
煉隂而全陽隂滓都盡陽華獨存故能上賔于天與
道冥合則黄帝駕龍而騰躍子喬控鶴而飛翔赤松
乗雨而飄飄烈冦馭風而上下史簡昭著又何疑焉
所云胡國胡法將終之事是設幻化之誣詞謗神仙
之輕舉者有是焉耳嘗試論之真一既判元精肇分
清氣為人謂之三才皆禀於妙無成於妙有人之生
也參天而兩地與氣為一天地所以長存者無為也
人所以生化者有為也情以動之智以役之是非以
感之喜怒以戰之取捨以弊之馳騖以勞之氣耗於
内神疲於外氣竭而形衰形凋而神遊以至於死矣
故曰委和而生委順而死率以為常也脩道之士黜
嗜慾隳聦明凝然無心沈然無味收視反聽萬慮都
冥然後虚室生曰吻合自然觀化之𥘉窮物之始浩
然動息與道為一矣與道為一則恣心所之從心所
欲是非不能亂勢利不能誘寒暑不能變生死不能
