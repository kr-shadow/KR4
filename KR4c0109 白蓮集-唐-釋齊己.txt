#+TITLE: 白蓮集-唐-釋齊己
#+DATE: 2018-05-12 10:19:06
#+SOURCE: github.com/kanripo/KR4c0109 master fe788909                
白蓮集序
　　荆南節度副使朝議郎撿挍秘書少監　御史中
　　丞賜紫金魚袋孫光憲撰
風雅之道孔聖之刪備矣美刺之說卜商之序眀矣降
自屈宋逮乎齊梁窮詩源流權衡辭義曲盡商榷則成
格言其惟劉氏之文心乎後之品評不復過此有唐御
宇詩律尤精列姓字掇英秀不啻十數家惟丹陽殷璠
優劣升黜咸當其分性之深扵詩者謂其不誣顧我何
人敢議臧否茍成美有闕得非交游之罪邪禪師齊巳
本胡氏子實長沙人家邇溈慕大禪伯入頓門落髮擁
毳逰方宴坐宿念未忘存口口口師趣尚孤㓗詞韻清
潤平淡而意逺冷峭而口口口口口口口口口口口口
口鄭谷郎中與師口口口口口口𫾣門誰訪口口客即
口師應是逢新雪髙吟得好詩格清無俗字思苦有蒼
髭諷味都忘倦抛琴復捨棊其為詩家流之之稱許也
如此晚歳将之岷峨假途渚宫太師南平王築淨室以
居之捨淨財以供之雖出入朱門而不移素履議者以
唐末詩僧惟貫休禪師骨氣混成境意倬異殆難儔敵
至於皎然靈一将已禪者並驅扵風騷之途不近不逺
也江之南漢之北緇儒業縁情者靡不希其聲彩自非
雅道昭著安得享兹大名鄙以旅宦荆臺最承欵狎較
風人之情致賾大士之㫖㱕周旋十年互見閫域師平
生詩藁未遑刪汰俄驚遷化門人西文併以所集見授
因得編就八百一十篇勒成一十卷題曰白蓮集盖以
久棲東林不忘勝事余既繕寫㱕扵廬岳附逺大師文
集之末口口口口口逓為輝光其佳句全篇或偶對開
卷輙得無煩指摘濡毫梗㮣良深悲慕天福三年戊戌
三月一日序
白蓮集目錄
　　　　卷一(八十一首)
　夏日草堂作　寄鏡湖方干處士　送人歸呉
　　　　仰　夜坐　新栽松　期友人　和鄭谷郎中
　看棊　寄錢塘羅給事　戊辰歲寄鄭谷郎中　寓
　言　寄王振拾遺　經賈島舊居　送人遊塞　桃
　花　聞鴈　送人逰南　送益公歸舊居　不睡
　新秋雨後　送劉蜕秀才赴舉　留題仰山大師塔
　院　鄭谷吳延保下世　送東林寺睦公往吳　除
　夜　送秘上人　謝進士沈彬再訪　對雪　和岷
　公送李評事　過荆門　山中答人
　　贈盧明府閑居　幽庭　送休師歸長沙　將逰嵩
　　嶽行次荆渚　逺思　寄勉二三子　渚宫江亭寓
　　目　蝴蝶　送劉秀才往東洛　移竹　雉　懐軒
　　轅先生　永夜感懷寄鄭谷　賣松者　丙寅歲寄
　　潘歸仁　嘗茶　楊花　詠影　南歸舟中二首
　　送遷客　題中上人院　逢鄉友　自勉　寄詩友
　　　居道林寺書懐　經吳平觀　劍客　白髮　秋
　　興寄㣧公　野步　殘春　酬尚顔　苦熱　送歐
　　陽秀才赴舉　放鷺鷥　謝王秀才見示詩卷　送
　　徐秀才之吳　獨院偶作　酬元員外見寄　寄文
　　秀大師　夏雨　謝興公寄山水簇子　酬微上人
　　送人及第東歸　寄江居耿處士　病起二首
　送中觀進公歸巴陵
　　　卷二
　寄鄭谷郎中　歸鴈　觀白太傅詩版　贈曹松先
　輩　夏日寄無上人　梅雨中寄睦公　傷鄭谷郎
　中　臨行題友生壁　别東林回寄修睦　古松
　夏日書懷寄張逸人　訪自牧上人不遇　題東林
　白蓮　寄懷徵岷二律師　東林作寄金陵知己
　山寺喜道者至　再逰匡山　贈淛西李推官　題
　終南山隐者室　禪庭蘆竹呈鄭谷　送孫鳳秀才
　赴舉　落花　秋苔　老將　城中示友人　送友
　人逰湘中　經費徵君舊居　嚴陵釣臺　原上晚
　望　送惠空上人歸　酬章水知己　閑居　次韻
　酬鄭谷郎中　思逰峨眉寄諸友　送劉秀才南逰
　　示諸姪　荆渚疾中寄先輩　竟陵遇晝公　聞
　貫休下世　金山寺　早秋雨後晚望　過西塞山
　　溪齋二首　新秋　寄上荆渚因夢廬岳乃圖壁
　賦詩　己卯歳值凍阻歸作　送盧說亂後投知己
　　讀峴山碑　過鹿門作　題玉泉寺大師影堂
　秋日錢塘作　送人赴舉　答人寒夜所寄　酬洞
　庭陳秀才　題鶴鳴泉八韻　登金山寺　寄吳都
　沈員外彬　寄明月山僧　寄哭西川廣濟大師
　酬西川楚巒上人卷　覽延栖上人卷　寄王彝訓
　二首　酬岳陽李主簿卷　寄懐僧逹禪弟　送吳
　守明先輩逰蜀　寄普明大師可準　還黄平素秀
　才卷　與張先輩話别　寄朱拾遺　荆門送興禪
　師　過西山施肩吾舊居　喜夏雨　酬元員外見
　寄八韻　浣口曉望天柱峰　寄楚萍上人　竹裏
　作六韻　寄江西幕中孫魴　盆池　喜乾晝上人
　逺相訪
　　　卷三
　過陳陶處士舊居　寄敬亭清越　湘江漁父　書
　古寺僧房　湖西逸人　瀟湘二十韻　江行早發
　　宜陽道中作　落日　春興　逺山　和鄭谷郎
　中幽棲之什　勉謙光鴻藴二姪　渚宫自勉二首
　　謝㴩湖茶　寄歸州馬判官　倦客　送靈𧦬上
　人逰五臺　靜坐　謝虚中上人寄示天策閣詩
　荆門寄懐章供奉　江令石　月下作　逰四絶亭
　觀宋杜詩版　勉詩僧　謝人墨　送人逰玉泉寺
　　寄鄭谷郎中　春雨　明月峰　謝人惠紫栗拄
　杖　送人逰湖湘　小松　金江寓居　晚夏金江
　荅友生　寄李洞秀才　過商山　蟬八韻　鷺鷥
　二首　送僧歸南嶽　夏日林下作　村居寄懷
　酬王秀才　贈無本上人　寄華山司空圖　題真
　州精舍　懷道林寄仁用上人　潯陽道中作　東
　林雨後望爐峰　寄雙泉大師師兄　送人潤州尋
　兄弟　貽張生　送人逰雍京　春草　懷華頂道
　人　寄自牧上人　靜坐　送人逰衡岳　荅知己
　寄書　新筍　寄唐洙處士　謝人惠竹蠅拂　新
　燕　謝王先輩寄氊　寄還髙輦先輩卷　和孫支
　使院中庭竹　苦熱懐爐峰舊居　送僧逰龍門香
　山寺　江上值春雨　七十作　謝虚中寄新詩
　送彬座主赴龍安　夏日荆渚書懐　春日西湖作
　　謝中上人寄茶　送節大徳歸闕　覽清尚卷
　送晝公歸彭澤舊居
　　　卷四
　登祝融峰　寄貫休　送唐禀歸萍川　寄懐江西
　栖公　山中喜得友生書　謝人惠扇及茶　寄監
　利司空學士　答陳秀才　㳺橘洲　寄武陵道友
　　謝人惠藥　還族弟卷　送周秀逰峽　荆門寄
　洞山節公　再經獎山與諸長老夜話　寄當陽張
　明府　逰三覺山　庭際晚菊上主人　送趙長史
　歸閩川　擬嵇康絶交寄貫微　寄許州清古　謝
　丁秀才見示賦卷　驚秋　雨中寄幕中知己　夜
　次湘隂　寄唐禀正字　宿舒湖希上人房　戊辰
　歳江南感懐　送休上人歸永嘉　荅友生山居寄
　示　新秋霽後懷先公　池上感興　和曇域上人
　寄贈　弔雙泉大師頁塔　送璘上人歸華容　秋
　夜聽業上人彈琴　謝人惠丹藥　病中寄貫微上
　人　荅孔秀才　秋江　舩窗　永夜　中春寄二
　三知己　自遣　送陳霸歸閩　寄孫闢呈鄭谷
　荆門送人逰南岳　謝主人石筍　經安公寺　秋
　夕寄諸姪　謝炭　夏日寄孫支使　寄清溪道友
　　謝重緣山水障子　寺居　剃髪　謝髙輦先輩
　　送徐秀才游吳　憶在匡廬日　寄從益上人
　殘秋感愴　寄劉員外二首　貽王秀才　贈孫生
　　酬元員外　與楊秀才話别　寄何崇丘員外
　贈劉五經　送逰山道者　江上望玉梁山　角
　言詩　酬王秀才　春居寄友生　荅幕中何支使
　　浙江晚渡　送人下第歸謁舊主　寄謝髙先輩
　見寄二首
　　　　卷五
　寄仰山光味長老　貽廬岳陳沆秀才　邊上　蟋
　蟀　寄西山鄭谷神　讀參同契　聞落葉　謝王
　先輩昆弟見示新詩　寄酬髙輦推官　逢詩僧
　話道　謝歐陽侍郎寄示　西墅新居　酬孫魴
　掃地　書匡山隐者壁　送乾康禪師入山　野鴨
　　傷秋　懐東湖寺　寄峴山願公三首　清夜作
　　贈白處士　崔秀才宿話　懐天台華頂僧　送
　人赴官　水鶴　湘中感興　九日逢虚中虚受
　贈李明府　暮春乆雨作　渚宫莫問詩十五首(并)
(序)新秋病起雜題十五首　病起見王化　圖畫
　　苔錢　庭竹　生涯　秋扇　衰葉　庭柏　庭
　蓮　庭菊　庭石　庭莎　苔色　秋月　閒雲
　夜坐聞雪寄所知　懐洞庭　欲逰龍山有作　再
　㑹晝公　送人㳺武陵湘中　酬九經者　寄贈集
　灘二公　夏日作　行路難　送玉泉道者囬山寺
　　謝王拾遺見訪　題張氏池亭　送人南逰　題
　明公房　寄顧處士　貽徐生　謝虚中上人晚秋
　見寄
　　　卷六
　寄東林言之禪子　寒節日寄鄉友　聞從弟卜居
　有寄　寄懐西蟾師弟　撲滿子　寄西川惠光大
　師　憶别匡山寄晝上人　又寄彭澤乾晝上人
　覽孫中丞看可準大師詩序有寄　病中枕上聞蟬
　　寄雲蓋山先禪師　落葉　次耒陽作　舟中晚
　望祝融峰　弔杜工部墳　嶽中寄殷處士　送幽
　禪師　燒　詠茶十二韻　寄陽岐西峰僧　廻鴈
　峰　贈詢公上人　秋興　古寺老松　無餘處士
　書齋　歳暮江寺住　新燕　喻吟　過湘江唐宏
　書齋　讀賈島集　寄山中道友　懐終南僧　送
　二友生歸宜陽　懐從弟　岳陽道中作　赴鄭谷
　郎中招　書李秀才壁　聞尚顔下世　薔薇　送
　隆上人　宿簡寂觀　遇元上人　早梅　聽泉
　送孫逸人歸廬山　聽李尊師彈琴　寄武陵微上
　人　匡山寓居栖公　道林寺陶太尉井　寄松江
　陸龜蒙　閉門　看水　寄栖白上人　自題　孫
　支使來借詩集　夏日言懐　早秋寄友生　送王
　秀才往松滋　喜𧦬公自武陵至　假山(并序)謝
　可準上人寄詩集　秋空　與聶尊師話道　送相
　里秀才自京至却回　謝人寄南榴卓子　寄舊居
　　鄰友　送朱秀才歸閩　龍潭作　酬謝尊師見贈
　　二首　送氷禪再往湖中　喜表公往楚王城　春
　　雪初晴喜友至　殘春雨中懐友人　送崔判官赴
　　歸倅　寒食懐寄友人　懐巴陵舊逰　招乾晝上
　　人宿話　荆門秋日寄友人　哭鄭谷郎中
　　　　卷七
　　東林十八賢貞堂　題南岳般若寺　寄廬岳僧
　　㳺谷山寺　楚寺寒夜作　送太禪師歸南岳　寄
　　凝密太師兄弟　海棠花　贈龍安寺利禪師　寄
　　文浩百法　謝人寄新詩集　謝无願寄檀溪集
　　寄道林寺諸友　贈智滿三藏　謝王先輩示卷軸
　　寄西蜀無染大師兄　謝徐廵官寄詩集　與愚
　上人靜話　謝平南王賜山雞　病中書懷寄知己
　　宿江寺　謝微上人示古風　貫休大師舊房
　寄谷山長老　寄王暉處士　勉懐寄道林寺諸友
　　荅崔校書　乞櫻桃　寄南雅上人　寄歐陽侍
　郎　與崔校書言懷　謝人惠拄杖　謝秦府推官
　寄丹臺集　題畫鷺鷥兼簡孫郎中　賀太傅得白
　氏集　韶陽微公　將之匡岳過潯陽　寄湘幕王
　重書記　宿沈彬進士書院　靜院　送白處士逰
　峨嵋　寄顧蟾處士　懐金陵知舊　驚秋　聞沈
　彬赴吳都請辟　寄江夏仁公　中春林下偶作
　送劉秀才歸覲　寄曹松　酬蜀國歐陽學士　寄
　荆幕孫郎中　謝王詹事垂訪　題南平後園牡丹
　　和李書記　謝孫郎中寄示　愛吟　寄懐東林
　匡白監事　謝人惠花牋碁子　夏日寓居寄友人
　　對月上南平主人　謝人惠十才子圖　病中寄
　歐陽侍郎　送譚三藏入京　酬秦府推官髙輦
　叙懐寄髙推官　送朱侍御歸覲　貽惠暹上人
　酬廣濟大師見寄　春殘寄知己二首　寄玉泉寳
　仁上人　感懐寄僧逹三首　寄孫魴秀才　送李
　評事往宜春　中春感興　早鶯　酬尚顔上人
　宿倪曙郎中　喜得自牧上人書
　　　卷八
　湘中寓居感懐　瀟湘　寄友生　酬荅退上人
　山中春懷　寄鄭谷郎中　寄萍鄉唐禀正字　秋
　夕書懐　亂後經西山寺　題梁賢巽公房　塘上
　閑作　江上望逺山寄鄭谷　送人自蜀廻南逰
　寄无願上人　瀟湘即事寄友人　謝西洲人寄橘
　　自貽　寄益上人　行次宜春寄諸友　送略禪
　者歸南岳　詠懐寄知己　寄吳拾遺　春晴感興
　　謝道友拄杖　東林寄修睦上人　原西避暑寄
　吟友　懐匡阜　靜坐　寄湘中諸友　荅无願上
　人書　送胤公歸闕　感時　湖上逸人　懐巴陵
　　謝楊秀才見訪　荆門寄沈彬　讀隂符經　寄
　吳國知舊　移居　喜彬上人逺訪　新秋冩懐五
　首　送李秀才歸湘中　寄吳國西供奉　謝人惠
　端溪硯　送吳先輩赴京　和可準師逺寄之什
　暮冬與節公話别　賀孫支使遷居　庭際新移松
　竹　題禪月大師影堂　賀雪　荆州寄貫微上人
　　送休師歸長沙寕覲　江上夏日　渚宫春日有
　作　松化為石　寄澧陽吳使君　湘江送客　暮
　逰岳麓寺　林下留别道友　寄岳麓禪師二首
　亂後遇孫魴因寄　寄仰山長老二首　螢　送翁
　員外歸闕　寄居道林寺作　沙鷗　題賈相公井
　　看雲　對雪寄荆幕知己　送相里秀才赴舉
　荆門疾中　吟興自述　送謝尊師入京　送司空
　學士赴京
　　　　卷九
　春寄尚顔　寄梁先輩　荆渚偶作　城中晚夏思
　山　舊山　寄骵休　過陸鴻漸舊居　寄鍾陵舊
　遊知己　遣懷　懷武陵寄韓先輩　贈樊處士
　荆渚逢禪友　送僧歸洛中　道林寓居　仙掌
　中秋月　送禪者遊南岳　聞諸友嘗茶因有寄
　歸舊山留别錯公　聞尚顔剏居有寄　庚午歳九
　日作　逢進士沈彬　聞王員外新恩有寄　秋夕
　言懷寄所知　荅禪者　寄尚顔　梓栗杖送人
　寄朗陵二禪友　燈　寄金陵幕中李郎中　寄韓
　蜕秀才　湘中春雨　送錯公栖公南遊　寄南岳
　諸道友　送韓蜕秀才赴舉　溪居寓言　遣懐
　將入蜀留别諸友　寄匡阜諸公二首　送人入蜀
　　酬廬山張處士　寄峴山道人　送王處士遊蜀
　　懷李推官僧自牧　寄萍公　得李推官近寄懐
　　對菊　憶東林因送二生歸　渚宫西城池上居
　　中秋夕愴懐有作　酬徐員外見寄　寄蜀國廣
　濟大師　荅獻上人卷　寄貫微上人二首　懐體
　休上人　招湖上兄弟　江居寄闗中知己　中秋
　夜寄友　謝人寄紙筆　移居西湖二首　看金陵
　圖　寄南岳泰禪師　片雲　寄清溪道者　病中
　勉送小師　謝人惠拄杖　送楚雲上人　送胎髮
　筆寄仁公　謝曇域玉筯篆書　偶作寄王秘書
　謝人惠紙　荅文勝清桂書　寄懐曾口寺大師
　懐道林寺道友　放鶴猿鷺鷥鸚鵡四首
　　　卷十
　猛虎行　西山叟　君子行　善哉行　日日曲
　耕叟　苦熱行　苦寒行　春風曲　城中懐山友
　　讀李賀歌詩集(一本無/詩字)風琴引　夏雲曲　讀
　李白集　祈貞壇　黄雀行　石竹花　寄南岳白
　蓮道士　古劍歌　湘妃廟　巫山髙　贈持法華
　經僧　刳腸龜　贈岩居僧　觀李瓊畫海濤　昇
　天行　還人卷　輕薄行　浮雲行　煌煌京路行
　　弔汨羅　贈念法華經僧　短歌寄皷山長老
　漁父　採蓮曲　啄木　靈松歌　蠧　行路難
　謝徽上人惠龍障子　送人往長沙　偶題　寄山
　中叟　贈琴客　勉吟僧　送人歸華下　夏日城
　中作二首　黙坐　水邊行　寄鄭谷郎中　翡翠
　遊京口寺留題　謝荆幕孫郎中　勉送藏休上人
　二首　幽齋偶作　贈念法華經僧　對菊　閉門
　　送吳國三五新戒歸　夏日寄清溪道者　送惠
　空北游　寄懐歸州馬判官　觀荷上露珠　苦熱
　寄仁上人　觀盆池白蓮　折楊柳詞四首　荅長
　沙丁秀才書　戒小師　題舊拄杖　酬歐陽秀才
　卷　聞鴈　送髙麗僧南遊　謝猿皮　酬光上人
　　送僧歸日本　庚午歲十五夜對月
白蓮集目錄終
白蓮集卷一
　　　　　　　　廬　岳　僧　齊　巳　撰
　　　夏日草堂作
沙泉帶草堂𥿄帳卷空牀静是真消息吟非俗肺腸園
林坐青影梅杏嚼紅香誰住原西寺鐘聲送夕陽
　　　寄鏡湖方干䖏士
賀監舊山川空耒近百年聞君與琹鶴終日在漁船島
露㴱秋石湖澄半夜天雲門幾囬去題徧好林泉
　　　送人歸吴
此説歸耕釣迢迢向海涯春寒逰子路村晚主人家
　　　　　山緑過茶重尋舊隣里菱藕正開花
　　　　　　　仰
避地依真境安閑似舊溪干戈百里外泉石亂峯西草
瑞香難歇松靈盖盡低尋應報休馬瓶錫向南携
　　　夜坐
百蟲聲裏坐夜色共冥冥逺憶諸峰頂曽棲此性靈月
華澄有象詩思在無形徹曙都忘寝虗牕日照經
　　　新栽松
野僧教種法苒苒出蓬蒿百歲催人老千年待爾髙静
宜兼竹石幽合近猿猱他日成陰後秋風吹海濤
　　　期友人
早晚逐兹耒閑門日為開亂蛩鳴白草殘菊藉蒼苔困
卧誰驚𧺫閑行自𣣔廽何時此携手吾子本夛才
　　　和鄭谷郎中看棋
箇是仙家事何人合用心幾時終一局萬木老千岑有
路如飛出無機似陸沉樵夫可䏻解也此廢光陰
　　　寄銭塘羅給事
憤憤嘔䜛書無人誦子虗傷心天祐末搔首懿宗𥘉海
樹青叢短湖山翠點踈秋濤㸔足否羅刹石邊居
　　　戊辰歲湘中寄鄭谷郎中
白髮乆慵簪常聞病亦吟瘦應成鶴骨閑想似禅心上
國楊花亂滄洲荻笋深不堪思翠盖西望獨沾襟
　　　寓言
造化安䏻保山川鑿𣣔飜精華銷地底珠玉聚侯門始
作驕奢本終為禍亂根亡家與亡國去此更何言
　　　寄王振拾遺(戊辰歲)
折檻意何如􁀊安信不虗近来焚諌草深去覔山居
　　　　　　　　餘分眀知在䖏難寄亂離書
　　　經賈島舊居
先生居䖏所野燒幾為灰若有吟䰟在應随夜魄廽地
寕銷志氣天忍罪清才古木霜風暁江禽共宿来
　　　送人逰塞
槐桞野橋邊行塵暗馬前秋風来漢地客路入胡天鴈
聚河流濁羊群磧艸膻那堪隴頭宿鄊夣逐潺湲
　　　桃花
千株含露態何䖏照人紅風暖仙源裏春和水國中流
鶯應見落舞蝶未知空擬𣣔求圗画枝枝帶竹叢
　　　聞雁
何䖏人驚𧺫飛耒過草堂丹心劳避弋萬里念随楊影
㫁風天月聲孤荻㟁霜眀年趂春去江上别鴛鴦
　　　送人逰南
南國夛山水君逰興可知船中江上景晚泊早行時子
羙遺䰟地藏真舊墨池經過幾銷日荒草裏尋碑
　　　送益公歸舊居
舊隐終牽夣春殘結束㱕溪山無伴過風雨有花飛片
石留題字孤潭照浣衣鄰僧喜相接掃􁢤與開扉
　　　不睡
永夜不𣣔睡虗堂閉復開却離燈影去待得月光耒落
葉逢巢住飛萤值我廻天眀拂經案一炷白檀灰
　　　新秋雨後
夜雨洗河漢詩懐覺有靈籬聲新蟋蟀草影老蜻蜓静
引閑機彂凉吹逺思醒逍遙向誰説時泥漆園經
　　　送劉蜕秀才赴舉
百彂百中　年丹枝如計分一箭的無偏文
物兵銷國闗河雪霽天都人㸔春榜韓字在誰前
　　　留題仰山大師塔院
嵐光叠杳冥曉翠􁊨窓眀𣣔𧺫逰方去重来繞塔行亂
雲開鳥道群木彂秋聲曾約諸徒弟香燈盡此生
　　　亂中聞谷呉延保下世
小諫纔埋玉星郎亦逝川國由夛聚道天似不客賢兵
火焚詩草江流漲墓田長安巳塗炭追想更凄然
　　　送東林寺睦公往呉國
八月江行好風㠶日亱飄煙霞經北固禾黍過南朝社
客無宗炳詩家有鲍昭莫囙賢相請不返舊山椒
　　　除亱
亱久誰同坐爐寒鼎亦澄亂松飄雨雪一室掩香燈白
髮添新歲清吟减舊朋眀朝待晴旭池上㸔春氷
　　　送秘上人
誰喜老閑身春山𧺫送君𣣔慿蓮社信轉入洞庭雲道
路長無阻干戈漸未聞秋来向何䖏相憶雁成群
　　　庽居岳麓謝進士沈彬再訪
去歲来尋我留題在蘚痕又囙風雪亱重宿古松門玉
有疑休泣詩無主且言眀朝此相送披褐入桃源
　　　對雪
松門堆復積埋石亦埋莎為瑞還難得居貧莫厭夛聽
憐终亱落吟惜一年過誰在江樓望漫漫堕緑波
　　　和岷公送李評事往宜春
兵火銷鄰境龍沙有去人江潭牽興逺風物入題新雪
湛將殘臘霞眀向早春郡侯開宴䖏桃李照歌塵
老憶逰方日天涯錫獨摇凌晨従北固衝雪向南朝鬂
髮泉邊剃香燈樹下燒雙峰諸道友夏滿有書招
　　　過荆門
路出荆門逺行行日𣣔西草枯蠻塜亂山㫁漢江低野
店叢蒿短煙村簇樹齊飜思故林去在䖏有猿啼
　　　山中荅人
謾道詩名出何曾著苦吟忽耒還有意巳過即無心夏
日山長往霜天寺獨尋故人憐拙朴時復寄空林
　　　贈盧眀府閑居
鬂霜垂七十江國久辭官滿篋新風雅何人舊歲寒閑
居當野水幽鳥宿漁竿終𣣔相尋去兵戈時轉難
　　　幽庭
不放生纎草従教遍緑苔還妨長者至未著牡丹開蛺
蝶空飛過鶺鴒時下耒南鄰折芳子到此寂寥回
　　　送休歸歸長沙寕覲
吾子此歸寕風煙是舊經無窮芳草色何䖏故山青偶
泊鳴蝉島難眠好月汀殷勤問安外湘㟁採詩灵
　　　將逰嵩華行次荆渚
蓮峰映敷水嵩嶽􁭘伊河兩䖏思歸久前賢隐去夛閒
身應絶跡在世幸無他㑹向紅霞嵪僧龕對薜蘿
　　　逺思
逺思極何䖏南樓煙水長秋風過鴻鴈逰子在瀟湘海
面雲生白天涯堕晚光徘徊古堤上曾此贈垂楊
　　　寄勉二三子
不見二三子悠然吴椘間盡應生白髮幾箇在青山
　　　　　　莫放間君聞國風否千載詠闗闗
　　　渚宫江亭寓目
津亭雖極望未稱本心閑白有三江水青無一點山新
鴻喧夕浦逺棹聚空灣終遂歸匡社孤帆即此還
　　　蝴蝶
何䖏背繁紅迷芳到檻重分飛還獨出成隊偶相逢逺
害終防雀争先不避蜂桃蹊牽往復蘭徑引相従翠裛
丹心冷香凝粉翅濃可尋穿樹影難覔宿花蹤日晚来
仍急春殘舞未慵西風舊池館猶得採芙蓉
　　　送劉秀才往東洛
羡子去東周行行非旅逰煙霄有兄弟事業盡曹劉洛
水清奔夏松雲白入秋来年遂鵬化一舉上瀛洲
　　　移竹
舊溪千寓竿風雨亱珊珊白首来江國黄金買歲寒乍
移傷粉節終遶著朱阑㑹得乗春力新抽錦籜看
　　　雉
角角䫫關關春晴錦羽乾文呈五色異瑞入九苞難暮
宿江蘭暖朝飛緑野寒山梁從行者錯觧仲尼嘆
　　　懐轩辕先生
不得先生信空懐汗漫秋月華離寉背日影上鰲頭𣣔
学孤雲去其如重骨留槎程在何䖏人世屡荒丘
　　　永亱感懐鄭谷郎中
展轉復展轉所思安可論亱凉難就枕月好重開门霜
殺百草盡蛩㱕四壁根生耒苦章句早遇至公言
　　　賣松者
未得凌雲價何慙所買真自知桃李世有爱歲寒人瑟
瑟𥘉離涧青青未識塵寕同買花者貴逐片時春
　　　丙寅歲寄潘㱕仁
九圡盡荒墟干戈殺害餘㪅湏憂去國未可守貧居康
泰終来在編聫莫破除他年遇知己無恥報襜褕
　　　甞茶
石屋曉煙生松窓鐡碾声囙留来客試共說寄僧名味
撃詩魔亂香搜睡思輕春風霅川上憶傍緑叢行
　　　楊花
暖景照悠悠遮空勢漸稠乍如飛雪逺未似落花休萬
帶都门外千株渭水頭紛紜知近夏銷歇恐成秋軟著
朝簮去狂随别騎逰斾衝離舘驛鶯撲繞宫流江國晴
愁對池塘晚見浮虗窓萦茟雅深院藉苔幽静堕王孫
酒繁沾客子裘詠吟何潔白根本属風流向日還輕舉
囙風㪅自由不堪思汴㟁千里到揚州
　　　詠影
萬物患有象不䏻逃大眀始随殘魄㓕又逐曉光生曲
直寕相隐洪纎必自呈還如至公世洞鍳是非情
　　　南歸舟中(二首)
南㱕乗客棹道蹃免﨑嘔江上經時莭舩中聴鷓鴣春
容含衆岫雨氣泛平蕪落日停舟望王維未有圗
長江春氣寒客况棹声间亱泊諸村雨程廽數郡山枽
根垂㫁岸浪沫聚空灣已去鄰園近随縁是暂還
　　　送遷客
天涯即􁇾州謫去莫多愁若似承㤙好何如佞主休瘴
昏銅柱黒草赤火山秋應想尭陰下當時獬豸頭
　　　題中上人院
髙房占境幽講退即冥搜欠鶴同支遁多時似惠休瓶
澄孤井浪案白小窓秋莫道㱕山字朝賢日献酬
　　　逢鄊友
無况来江島逢居話滯留生緣同一國相識共他州竹
影斜青蘚茶香在白鷗猶憐心道合多事亦冥搜
　　　自勉
試算􁀊生事中年欠五年知非未落後讀易尚加前分
受詩魔役寕容俗態牽閒吟見秋水數隻釣魚舡
　　　寄詩友
天地有萬物盡應輸苦心他人雖𣣔觧此道柰何深返
朴遺時態關河度歲陰相思去秋夕共對冷燈吟
　　　居道林寺書懐
花落水喧喧端居信晝　誰来看山寺自要掃松门是
事皆䏻諱唯詩未懶言傳闻好時世亦𣣔背啼猿
　　　經吴􁀊觀
中元齋醮後銭燼滿空壇老鶴心何待尊師鬂已乾􁵸
燈古殿亱霜霰大椿寒誰見長生蹃人间事萬端
　　　劔客
㧞劔遶殘樽歌终便出门西風滿天雪何䖏報人㤙勇
死尋常事輕讐不足論翻言易水上細碎動離䰟
　　　白髮
莫染亦莫鑷任從伊滿頭白雖無柰薬黑也不禁秋静
枕聽蝉卧閒垂看水流浮生未逹此多為爾為愁
　　　秋興寄㣧公
風聲吹竹徤凉氣着身輕誰有閑雲去江邊看水行村
遥紅樹逺野濶白煙平試裂芭蕉片題詩問竺卿
　　　野歩
城裏無閒䖏却尋城外行田園經雨水鄊國憶桑耕傍
涧蕨薇老隔村岡壠横何窮此心興時復鷓鴣聲
　　　殘春
三月看無也芳時此可嗟園林𣣔向夕風雨更吹花影
亂衝人蝶聲繁遶塹蛙那堪傍楊柳飛絮滿鄰家
　　　酬尚顔
取盡風騷妙名髙身倍闲乆離王者闕𣣔向祖師山幕
府秋招去溪鄰日望還伊余豈詶敵耒往踏苔斑
　　　苦熱
雲势險扵峰金流㫁竹風萬方應望雨片景𣣔焚空毒
害芙蓉死煩蒸瀑布紅㤙多是團扇出入画屏中
　　　送歐陽秀才赴舉
莫疑空手去無㧞取髙科直是文章好争如德行多煙
霄心一寸霜雪路千坡稱意東歸後交親那喜何
　　　放鷺䉆
潔白雖堪􁇾腥膻不那何到頭從所𣣔還汝舊滄波
　　　謝王秀才見示詩卷
誰見少年心低摧向苦吟後湏離影响得必洞精㴱道
院春苔徑僧樓夏竹林天如􁇾才子何慮未知音
　　　送徐秀才之吴
呉都覇道昌才子去觀光望闕雲天近朝宗水路長海
门收片雨建業泊殘陽𣣔问淮王信仙都即帝鄊
　　　獨院偶作
風篁清一院坐卧润肌膚此境終抛去鄰房肯信無身
非王者役门是祖師徒畢境伊雲鳥從耒我友于
　　　酬元員外見寄
僻苍誰相訪風籬翠蔓牽易中通性命貧裏過流年且
有吟情撓都無俗亊煎時闻得新意多是此忘緣
　　　寄文秀大師
皎然靈一時還有屈扵詩世豈無英主天何惜大師道
终歸正始心莫问多岐覧卷堪驚立貞風喜未衰
　　　夏雨
霮䨴蔽穹蒼冥濛自一方當時消酷毒随䖏有清凉著
物聲雖暴兹　润即長乍紅萦急電㣲白露殘陽應禱
尤難得經旬甚不妨吟聽喧竹樹立見漲池塘衆類聲
休出羣峯色盡藏䫋沲耒洞壑汗漫入瀟湘下叶黎甿
望髙祛旱暵光幽齋飄卧簟極浦洒㱕檣藓在階從􁊨
花衰苑任傷闲思濟時力謌詠彂哀腸
　　　謝興公上人寄山水簇子
半幅古潺顔看来心意闲何湏尋鳥道即此出人间巘
暮疑啼狖松深認掩關知君逺相恵免我憶㱕山
　　　酬微上人
古律皆深妙新吟𣸪造㣲搜難窮月窟琢苦盡天機晚
檜清蝉咽寒江白鳥飛他年舊山去為子逺携㱕
　　　同光歲送人及第東㱕
西笑道何光新朝舊桂堂春官如白傅内試似文皇變
化龍三十升騰鳳一行還家筬多興滿袖月中香
　　　寄江居耿䖏士
野癖雖相似生涯即不同紅霞禅石上明月釣舡中酔
倒蘆花白吟縁蓼㟁红相思何以寄吾道本空空
　　　病𧺫二首
一卧四十日𧺫来秋氣深巳甘長逝魄還見舊交心撑
柱笻猶重枝梧力未任終將此形陋㱕死故丘林
秋風巳傷骨更帶竹聲吹抱疢關门久扶羸傍砌時無
生即不可有死必相随除却㱕真覺何由擬免之
　　　送中觀進公㱕巴陵
一論破雙空持行大國中不知從此去何䖏挫邪宗晝
雨懸㠶黑殘陽泊島紅應游到㴩㟁相憶遶茶叢
白蓮集卷第一
白蓮集卷第二
　　　　　　　　廬　岳　僧　齊　己　撰
　　　寄鄭谷郎中
清名喧省閣雅頌出吾唐叠嶠供秋望無雲到夕陽自
封修葯院别掃著僧牀㡬夣中朝亊依依鵷鷺行
　　　㱕雁
塞门春已暖連影𧺫蘋風雲夣千行去湘川一亱空江
人休舉網虜將又虚弓莫失南来伴衡陽樹即紅
　　　登大林寺觀白太傅題版
九疊蒼崕裏禅家鑿翠開清時誰夣到白傅獨尋来怪
石和僧㝎闲雲共鶴廽任兹休去者心是不然灰
　　　贈􁋹松先輩
今歲赴春闈逹如夫子稀山中把卷去牓下注官㱕椘
月吟前落江禽酒外飛闲遊向諸寺却看白麻衣
　　　夏日江寺寄無上人
講終齋磬罷何䖏稱真心古寺髙杉下炎天獨院深燕
和江鳥語墻奪暮花陰大府多才子閒過在竹林
　　　夏日梅雨中寄睦公
梅月来林寺冥冥各闭门已應雙履跡全沒亂雲根琢
句心無味看經眼亦昬何時見晴霽招我凭巖軒
　　　傷鄭谷郎中
鍾陵千首㑅茟绝亦身終知落干戈裏誰家煨燼中吟
齋春長蕨釣渚亱鳴鴻惆悵秋江月曾招我看同
　　　􁍇行題友壁
山衲冝何䖏經行避暑深峰西多古寺日午亂松陰鶴
黙堪分静蝉涼觧助吟殷勤題壁去秋早此相尋
　　　别東林後寄囬修睦
昨亱從香社辭君出薜蘿晚来巾舃上已覺俗塵多逺
路萦芳草遥空共白波南朝在天末此去重經過
　　　古松
雷電不敢伐鱗皴势萬端蠧依枯莭死虵入朽根盤影
浸僧禅􁊨声吹鶴夣寒尋常風雨亱應有鬼神看
　　　夏日栖霞寺書懐寄張逸人
人中林下現名自有闲忙建業紅塵熱栖霞白石凉倚
身檉儿稳洒面瀑流香不似髙齋裡花連竹影長
　　　訪自牧上人不遇
然諾竟如何諸侯見重多髙房度江雨經月長寒莎道
本同騷雅書曾到薜蘿相尋未相見危阁望滄波
　　　題東林白蓮
大士生兠率空池滿白蓮秋風眀月下齋日影堂前色
後群芳坼香殊百和然誰知白染性一片好心田
　　　寄懐江西徴岷二律師
亂後江邊寺堪懐二律師幾畨新弟子一様舊威儀院
影連春竹窓声接雨池共缘山水癖乆别共題詩
　　　東林作寄金陵知已
十八賢貞在時来拂蘚看已知前亊逺更結後人難泉
滴勝清磬松香掩白檀慿君聴朝貴誰𣣔厭簮冠
　　　山寺喜道者
闰年春過後山寺始花𨳩還有無心者闲尋此境来鳥
幽声忽㫁茶好味重廽知住南岩乆冥心㘴緑苔
　　　再逰匡山
紫霄兼二老相對倚空寒乆别成衰病重来更上難徑
危雲母滑崖旱瀑流乾目㫁嵐煙際神僊有石壇
　　　贈浙西李推官
他皆恃勲貴君獨􁇾詩玄終日秋光裡無人竹影邉東
樓生倚月北固積吟煙闻說鴛行裏夛才復少年
　　　題终南山隐者室
终南山北面直下是長安自掃青苔室閒謌白石看風
吟窓樹老日晒竇雲乾時向圭峰宿僧房瀑布寒
　　　禅庭蘆竹十二韵呈鄭谷郎中
錯錯在禅庭髙冝與竹名徤添秋雨响乾助亱風清雀
静知枯折僧閒見笋生對吟殊洒落負氣甚孤貞宻謝
编欄固齊由灌溉􁀊松姿真可敵桞態薄難并映帶兼
苔石参差逸画楹雪霜消後色蟲鳥黙時聲逺憶滄洲
岸寒連暮角城幽根狂亂迸􁽡葉動相撑避暑湏􁍇㘴
迯眠必遶行未逢仙手詠俗眼見猶輕
　　　送孫鳳秀才赴舉
九重方側席四海仰文眀好把孤吟去便随公道行梁
園浮雪氣汴水漲春聲此日登僊衆君應最後生
　　　落花
朝開暮亦衰雨打復風吹古屋無人䖏殘陽滿地時静
依青藓片闲綴緑莎枝繁艶根株在眀年向此期
　　　秋苔
獨憐蒼翠文長與寂寥存鶴静窺秋片僧闲踏冷痕月
眀䟱竹徑雨歇敗莎根別有深宫裡兼花鎻㫁䰟
　　　老將
逐膚與􁀊戎曾居第一功眀時不用武白首向秋風馬
病霜飛草弓闲鴈過空免孫已成立膽氣亦英雄
　　　城中示友人
乆與寒灰合人中亦覺闲重城不鎖夣毎亱自㱕山雨
破冥鴻出梧桐井月還唯君道心在来往寂寥间
　　　送友人逰湘中
懐才難自住此去亦如僧何䖏西風亱孤吟旅舍燈路
㳂湘樹叠山入椘雲層君有東来扎㱕鴻亦可慿
　　　經費㣲君舊居
髙眠當聖代雲鳥未為孤天子徵不𧺫闲人親得無猿
猱狂𣣔墜水石怪難圗寂寞荒齋外松杉相倚枯
　　　巖陵釣䑓
夫子垂竿䖏空江照古䑓無人更如此白浪自成堆鶴
静尋山去魚狂入海廽登臨秋值晚樹石盡夛苔
　　　原上晚望
倚杖聊攄望寒原逺近分亱来何䖏火燒出古人墳野
势盤空澤江流合暮雲殘陽催百鳥各自著栖羣
　　　送惠空上人㱕
塵中名利热鳥外水雲闲吾子夛髙趣秋風獨自還空
囊随客棹幾宿泊湖山應有吟僧在鄰居樹影间
　　　酬章水知己
新吟忽有寄千里到荆门落日雲𥘉碧殘年眼漸昏己
為難敵手誰更入深論後信夛相寄吾生重此言
　　　闲居
漸覺春光媚塵銷㑅圡膏㣲寒放楊柳纎草入風騷睡
少全無病身輕乍去袍前溪泛紅片何䖏落金桃
　　　次韵酬鄭谷郎中
林下髙眠𧺫相招得句時闲门流水入静話鷺鷥知毎
許題成晚夛嫌雪阻期西齋㘴来乆風竹撼疎籬
　　　思逰峨睂寄林下諸友
剛有峨睂念秋来錫𣣔飛㑹抛湘寺去便逐蜀㠶㱕難
世堪言善闲人合見機殷勤別諸友莫厭椘江薇
　　　送劉秀才南逰
南去謁諸侯名山亦得逰便應尋瀑布乘興上岣嶁髙
鳥随雲𧺫寒星向地流相思應北望天晚石槁頭
　　　示諸侄
莫问年將朽加飡已不夛形容渾痩削行止强牽拖死
也何憂惱生而有詠謌候门終謝去却掃舊松蘿
　　　荆渚病中囙思匡廬遂成三百字寄梁先輩
生老病死者早闻天竺書相随幾汨沒不了堪欷歔自
理自可適他人誰與祛應當入寂㓕乃淂長銷除前月
巳骨立今朝還貌舒披衣試歩履倚策聊躊蹰江月青
眸冷秋風白髮䟱新題憶剡硾舊約懐匡廬張野乆絶
跡楽天曾卜居空龕掩薜荔瀑布歕蟾蜍古檜鳴玄鶴
􁡾泉躍錦魚狂吟樹䕃映縱踏花蔫菸唇舌旣已闲心
脾亦散攄松窓有偃息石徑無趦趄夣冷通仙闕神融
合太虚千峯杳靄際萬􁒽眀清𥘉長往期非晚半生閒
有餘依劉未是詠訪戴寕忘諸稽古堪求己觀時好笑
渠埋頭逐小利沒脚拖長裾道種將闲養情田把薬鉏
幽香彂蘭蕙穢莾摧丘墟散謂囊盈物那言庾滿儲㣲
煙動晨爨細雨滋園蔬藓亂珍禽羽门稀長者車冥機
坐兀兀著履行徐徐毎計親朱履夛怜奉隼旟簮嫌紅
玳瑁社念金芙蕖海内競鉄馬篋中藏𥿄驢常言謝時
去此意將何如
　　　竟陵遇晝公
髙跡何来此逰方漸老身𣣔投蓮岳夏𥘉過竟陵春錫
影離雲逺衣痕拂藓新無言即相别此䖏不迷津
　　　闻貫休下世
吾師詩匠者真箇碧雲流争淂梁太子更為文選樓錦
江新種樹㜈女舊山秋𣣔去焚香裏啼猿峽阻修
　　　金山寺
山帶金名逺樓䑓􁭘翠層􁔆龍光照象風浪影揺燈檻
外揚州樹舡通建業僧塵埃何所到青石㘴如氷
　　　早秋雨後晚望
暑氣時將薄蟲聲亱轉稠江湖經一雨日月换新秋有
景堪援茟何人未上樓𣣔承凉冷興西向碧嵩逰
　　　過西塞山
空江􁀊野流風島葦颼颼殘日銜西塞孤㠶向北洲邊
鴻渡漢口椘樹出吴頭終入髙雲裏身依片石休
　　　溪齋二首
豈敢言招隐㱕休喜自安一溪雲卧稳四海路行難瑞
獸藏頭角幽禽惜羽翰子猷何䖏在老盡碧琅玕
杉竹映溪關脩脩共歲寒幽人眠日晏花雨落春殘道
玅言何强詩玄論甚難闲居有親賦搔首憶潘安
　　　新秋
始驚三伏盡又遇立秋時露彩朝還冷雲峯晚更竒壠
香禾半熟原逈草微衰幸好清光裏安仁謾𧺫悲
　　　寄上荆渚囙夣廬岳乃阁壁賦詩
夣繞嵯峨裏神踈骨亦寒覚来誰共說壁上自圗看古
翠松藏寺春紅杏􁊨壇㱕心幾時遂日向漸衰殘
　　　己夘歲值凍阻㱕有作
河氷連地凍朔氣􁭘春寒闭户思㱕逺出门移歩難湖
雲粘鴈重廟樹括風乾㘴看孤燈㷔微微向晚殘
　　　送盧說亂後投知己
兵㓂殘江墅生涯盡蕩除亊堪煎桂玉時莫倚詩書暮
狖啼空半春山列雨餘舟中有新作廻寄示慵踈
　　　讀峴山碑
三載羊公政千年峴首碑何人㪅堕淚此道亦殊時兵
火燒文缺江雲觸蘚滋那堪望黎庻帀地是瘡痍
　　　過鹿门作
鹿门埋孟子峴首載羊公萬古千秋裏青山眀月中政
從㐮沔絶詩過洞庭空塵路誰囬眼松聲两䖏風
　　　題玉泉寺大師影堂
大化終華頂霊蹤示玉泉由来負髙尚合向好山川洞
壑藏諸怪杉松列痩煙千秌空樹影猶似覆長禅
　　　秌日銭塘作
秌光眀水國㳺子倚長亭海浸全呉白山澄百越青英
雄貴黎庶封圡絶精霊勾踐䰟如在應漸戦血腥
　　　送人赴舉
分有争忘得時来湏出山白雲終許在清世莫空還馹
樹秌聲徤行衣雨點斑眀年從月裏滿握度春關
　　　答人寒亱所寄
通宵亦孤㘴但念舊峰雲白日還如此清闲本共君二
毛凋一半百歲去三分早晚尋流水同㱕麋鹿群
　　　酬洞庭陳秀才
何必要識面見詩驚苦心此门從自古難学至如今青
草湖雲濶黄陵廟木深精搜當好景得即動知音
　　　題鶴鳴泉八韵
嘹嚦遺踪去澄眀物掩難噴開山面碧飛落寺门寒汲
引随瓶滿分流逐䖏安幽虫乗葉過渇狖擁條看上有
危峰叠旁冝怪石盤冷吞雙樹影甘润百毛端異早闻
鎸玉靈終别建壇潇湘在何䖏終日自波澜
　　　登金山寺
四面白波聲中流翠嶠横望来堪目㫁上徹始心􁀊鳥
向天涯去雲連水國生重来與誰約題罷自吟行
　　　寄吴都沈員外彬
歸休興若何朱紱盡還他自有園林濶誰争山水夛村
煙晴莾蒼僧罄晚嵯峨野酔題拈隐相思何䖏麽
　　　寄眀月山僧
山稱眀月好月出遍山眀要上諸峰去無妨半亱行白
猿真雪色幽鳥古琹聲吾子居来乆應忘我在城
　　　寄哭西川壇長廣濟大師
千萬僧中寳三朝帝寵身還原未化火举國葬全真文
集編金在碑銘刻玉新有誰於異代弹指禮遺塵
　　　酬西川椘巒上人卷
玉壘峨􁤋秀岷江錦水清古人搜不盡吾子得何精可
信由前集堪闻正後生東西五千里夛謝寄無成
　　　覧延西上人卷
今體雕鎪妙古風研考精何人忘律韵爲子辨詩聲賈
島苦兼此孟郊清獨行荆门見編集媿我老無成
　　　寄洛下王􁂜訓先軰二首
賈島存正始王維留格言千篇千古在一詠一驚䰟離
别無他寄相思共此门陽春堪永恨郢路轉塵昏
北極新英主髙科舊少年風流傳貴逹談笑取榮遷浴
水秋空底嵩峰暁翠巔尋常誰並馬橋上戲成篇
　　　酬岳陽李主簿卷
把卷思髙興瀟湘濶浸门無雲生翠浪有月動清䰟倚
檻應窮底凝情合到源爲君吟所寄難甚至忘筌
　　　寄懐江西僧逹禅翁
長憶舊山日與君同聚沙未䏻精貝葉便学詠楊花苦
甚傷心骨清還切齒牙何妨繼餘習前世是詩家
　　　送吴守眀先軰逰蜀
憑君逰蜀去細爲話幽竒丧亂嘉陵馹塵埃賈島詩未
應過錦府且合上峨􁤋既遂髙科後東西任所之
　　　寄普眀大師可凖
蓮嶽三微者論詩舊與君相留曾幾歲酬唱有新文翠
竇容闲憇嵐峯許共分當年若同訪合得伴吟雲
　　　還黄􁀊素秀才卷
求己甚忘筌得之經渾然僻䏻離詭差清不尚妖妍冷
淡闻姚監精竒見浪僊如君好風格自可繼前賢
　　　與張先軰話别
為　者各自話離心及第還全蜀逰方歸二林巴
江　漲椘野入吴深他日傳消息東㱕不易尋
　　　寄朱拾遺
一闻㱕闕下幾畨熟金桃滄海期仍晚清資路漸髙研
氷濡諌茟賦雪擁朝袍豈念空林下冥心㘴石劳
　　　荆门送興禅師
灑落南宗子逰方跡似雲青山尋䖏處赤葉路纷紛虎
共松岩宿猿和石溜闻何峯一回首憶我在人羣
　　　過西山施睂吾舊居
大志終難𧺫西峯卧翠堆牀前到秋􁒽枕上過春雷鶴
見丹成去僧闻栗熟来荒齋松竹老鸞鶴自徘徊
　　　喜夏雨
四郊雲影合千里雨聲来盡洗紅埃去併將清氣回潺
湲浮椘甸蕭散露荆臺𣣔賦随車瑞濡毫謁䛕才
　　　酬元員外見寄八韵
舊隐夣牽仍㱕心只似蒸逺青憐島峭輕白􁇾雲騰艶
冶叢翻蜨腥膻地聚蝇雨聲連洒竹詩興繼填膺訪戴
情彌切依劉力不勝衆人忘苦苦獨自愧兢兢䖏世無
他望流年有病僧時惭大雅客遺韵許相承
　　　浣口泊舟曉望天柱峯
根盤潛岳半頂遍日輪邉冷碧無雲點危稜有瀑懸秀
輕毛女下名與鼎湖偏誰見扶持力峩峩出後天
　　　寄椘萍上人
北面香爐秀南邉瀑布寒自来還獨去夏滿又秋殘日
影松杉亂雲容洞壑寛何峯是憐側片石許相安
　　　竹裏作六韵
我来深䖏㘴剩覺有吟思忽似瀟湘㟁𣣔生風雨時冷
煙濛古屋乾箨堕秋墀徑熱囙頻入身闲得遍欹踏多
鞭節損題亂粉痕墮猶見前山叠微茫隔短籬
　　　寄江西幕中孫鲂員外
簮履為官興芙蓉結社縁應思陶令酔時訪逺公禅茶
影中殘月松聲裏落泉此门曾共説知未遂終焉
　　　盆池
盆沼䧟花邉孤眀似玉泉􁁃虚心不淺待月底長圓􁀊
稳承天泽依微泛曙煙何湏照菱鏡即此鍳媸妍
　　　喜乾晝上人逺相訪
彼此垂七十相逢意若何聖眀殊未至離亂㪅應夛澹
白蓮集卷第三
　　　　　　　　廬　岳　僧　齊　己　撰
　　　過陳陶䖏士舊居
一室貯琴樽詩皆大雅言亱過秋竹寺酔打老僧门逺
燒来籬下寒𬞞簇石根闲庭除鶴跡半是杖頭痕
　　　寄敬亭清越
敬亭山色古廟與寺松連住北修行過春風四十年鼎
嘗天柱茗詩硾剡溪牋冥目應思著終南北闕前
　　　湘江漁父
湘潭春水滿㟁逺草青青有客釣煙月無人論酔醒门
前蛟蜃氣簑上蕙蘭馨曾受蒙荘子逍遥一卷經
　　　書古寺僧房
緑樹深深䖏長眀㷔㷔燈春時逰寺客花落闭门僧萬
法心中寂孤泉石上澄勞生莫相问喧黙不相應
　　　湖西逸人
老隐洞庭西漁樵共一溪琹前孤鶴影石上逺僧題橘
柚園林熟兼葭徑路迷君䏻許隣並分藥斸春畦
　　　瀟湘二十韵
二水逺難論從離向坎奔冷穿千嶂脉清過幾州门阔
去多凝白傍来盡帶渾經逰闻舜禹表裹見乾坤浦静
魚闲釣湾凉鴈自屯月来分野底雲度見秋痕暮氣藏
鄰寺寒濤聒近村離騷傳永恨皷瑟奏遺魂霧擁魚龍
窟槎欹島嶼根秋風㠶上下落日樹沉昏桞少砂洲缺
苔多古㟁存禽巢依橘柚獺徑入蘭蓀色自江南絶名
闻海内尊吴頭雄莫遏漢口壮堪吞寥泬晴方映馮夷
信忽飜渡遥峰翠叠汀小荻花繁势接湖煙漲聲和瘴
雨歕急摇吟客舫狂濺野人樽䟽鑿誰窮夲澄鲜自有
源對兹傷九曲含濁出崑崙
　　　江行早彂
舟子相呼𧺫長江未五㪅幾程星月在猶載夣魂行鳥
亂村林過人喧水栅横蒼茫􁀊野外漸認逺峰名
　　　宜陽道中作
宜陽南面路下嶽又經過楓葉紅遮店芒花白滿坡猿
無山漸薄鴈衆水還夛日落猶前去諸村牧監歌
　　　落日
晚照背髙臺殘鐘殘角催䏻銷幾度月已是半生来吹
葉隂風彂漫空暝色囬囙思古人事㪅變畫成埃
　　　春興
桺暖鶯多語花眀艸盡長風流在詩句牽率在池塘呌
切禽名宇飛忙蝶性荘時来真可惜自勉掇蘭芳
　　　逺山
天際雲根破寒山列翠廻幽人當立乆白鳥背飛来瀑
濺何州地僧尋幾嵪苔終湏拂巾履獨去謝塵埃
　　　和鄭谷郎中幽棲之什
誰知闲退跡门􁢤入寒汀静倚雲僧杖孤看野燒星墨
霑吟石黑苔染釣舡青相對惟溪寺𥘉宵闻念經
　　　勉道林謙光鴻藴二首
舊林諸侄在還住􁀊師房共　焚修地同闻水石香莫
將闲世界擬敵好時光湏看南山下無名塜滿岡
　　　渚宫自勉二首
晨午殊豊足伊何撓肺腸形容侵老病山水憶韜藏必
謝金䑓去還携鉄錫將東林露壇畔舊對白蓮房
畢竟擬何求随縁去住休天涯逰勝境海上宿仙洲夣
好尋無跡詩成旋不㽜從人笑輕事獨自憶荘周
　　　謝㴩湖茶
㴩湖唯上貢何以惠尋常還是詩心苦堪消蠟面香碾
聲通一室烹色帶殘陽若有新春者西来信勿忘
　　　寄㱕州馬判官
郡帶女䫋名民康境亦寕宴梳秋鬂白闲㘴暮山青贈
客椒𥘉熟尋僧酒半醒應懐舊居䖏歌管隔墙聽
　　　倦客
闭眼即關门人间事倦闻如何迎好客不似看闲雲少
𣣔資三要多言讓十分踈慵本吾性任笑早離羣
　　　送靈𧦬上人逰五䑓
此去清凉頂期瞻大聖容便應過洛水即未上嵩峰殘
照催行影幽林惜駐蹤想登金阁望東北極兵峰
　　　静㘴
㘴卧與行住入禅還出吟也應長日月消淂箇身心嘿
論相　少黄梅付嘱㴱门前古松􁢤時𧺫歩淸陰
　　　謝虗中上人寄示題天策阁詩
天策二首作境幽搜亦玄阁横三椘上題挂九霄邉寺
額囙摽勝詩人合遇賢他時誰倚檻吟此豈忘筌
　　　荆门寄懐章供奉兼呈幕中知己
紫衣居貴上青衲老關中事佛门相似朝天路不同神
凝無悪夣詩澹老真風闻道知音在官髙信莫通
　　　江令石
思量江令意􁇾石甚悠悠貪向深宫去死同忘國休両
株荒草裏千古暮江頭若似黄金貴隋軍也不留
　　　月下作
良夜如清晝幽人在小庭滿空垂列宿那箇是文星世
界㱕誰是心䰟向自寕何當見堯舜重為造生靈
　　　逰道林寺四絶亭覌宋杜詩版
宋杜詩題在風騷到此真獨来終日㸔一為拂秋塵古
石生寒仞春松脱老鳞髙僧眼根净應見客吟神
　　　勉詩僧
莫把毛生刺低回謁李膺湏防知佛者觧笑􁇾名僧道
性宜如水詩情合似氷還同蓮社客聫唱遶香燈
　　　謝人墨
珍重歲寒煙携来路幾千只應真典誥消得苦磨研正
色浮端硯精光動蜀牋囙君强濡染捨此即忘筌
　　　送人逰玉泉寺
西風大雪開萬　向空堆客䝿猶尋去僧髙肯不来潭
澄猿覷月竇冷鹿眠苔公子將才子聫題與未迴
　　　寄鄭谷郎中
詩心何以傳所證自同禅覔句如探虎逢知似得僊神
清太古在字好雅風全曾沐星郎許終慙是斐然
　　　春雨
𣣔布如膏势先闻動地雷雲龍相得𧺫風電一時来霡
霂農桑野冥𪷟楊柳䑓何人待晴暖庭有牡丹開
　　　眀月峰
眀月峰頭石曾闻学月眀别舒長亱彩髙照一村耕頗
亂無私理徒驚鄙俗情傳云遭鑿後頑白在峥嵘
　　　謝人惠紫栗拄杖
仙掌峰前得何當此見遺百年衰朽骨六尺歲寒姿雪
外兼松凭泉邉待月欹他時出山去猶謝見相随
　　　送人逰湘湖
君逰南國去旅夣若為寕一路随鴻雁千峯遶洞庭林
眀楓盡落野黑燒𥘉經有興尋僧否湘西寺最灵
　　　小松
彂地纔過脉蟠根已有灵巖霜百草白深院一株青後
亱蕭騷動空階蟋蟀聼誰扵千歲外吟遶老龍形
　　　金江庽居
老盤應未永聊此養闲䟱野趣今何似詩題舊不如春
篁離籜盡陂藕折花𥘉終亱秋雲是從風恣卷舒
　　　晚夏金江庽居答友生
日日衝殘熱相尋入亂蒿闲中滋味逺詩裹是非髙碧
聳新生竹紅垂半熟桃時難未可出且𣣔㳃豪曺
　　　寄李洞秀才
到䖏聴時論知君屈最㴱秋風幾西笑抱玉但傷心野
水飜紅藕滄江老白禽相思未相識闻在蜀中吟
　　　過商山
叠叠叠嵐寒紅塵翠裏盤前程有名利此路莫艱難雲
木侵天老輪蹄到月殘何䏻尋四皓過盡見長安
　　　蝉八韵
咽咽復啾啾夛来自蚤秋園林􁡾正好風雨思相收在
䖏声無别何人淚𣣔流冷憐天露滴傷共野禽逰静息
深依竹驚移瞥過樓分眀晴渡口凄切暮關頭時節推
應㝎飛鳴即未休年年闻爾苦逺憶所居幽
　　　鷺鷥二首
日日滄江去時時得意㱕自䏻終潔白何慮悮飜飛晚
立銀塘濶秋栖玉露微殘陽葦花畔雙下釣􁔆磯
雪裏曾迷我籠中舊養君忽從紅蓼㟁飛出白鷗群影
照翹灘浪翎濡宿島雲鴛鴻觧相憶天上列紛紛
　　　送僧㱕南岳
濁世住終難孤峯念永安逆風睂磔磔衝雪錫珊珊石
室關霞嫩松枝拂藓乾岩猿應認得連臂下勾欄
　　　夏日林下作
煩暑莫相煎森森在眼前暫来還盡日獨㘴只闻蝉草
媚終難死花飛卆未蔫秋風捨此去滿篋貯新篇
　　　村居寄懐
風雨如尭代何心𣣔退藏諸侯行教化下國自耕桑道
挫時機盡禅留話路長前溪乆不過忽覚早禾香
　　　酬王秀才
相扵分倍親静論到吟真王澤曾無外風騷甚少人鴻
随秋過盡雪向臘飛頻何䖏夛幽勝期君作近隣
　　　贈無本上人
往年吟月社固亂散揚州未免無端事何妨出世流洞
庭禅過臘衡岳㘴經秋終説將衣鉢天台老去休
　　　寄華山司空圖
天下艱難際全家入華山幾勞丹詔问空見使臣還瀑
布寒吹夣蓮峯翠􁊨關兵戈阻相訪身老瘴雲间
　　　題真州精舍
波心精舍好那㟁是繁華碍目無髙樹當门即逺沙晨
齋来海客亱磬到漁家石鼎秋濤静禅回有岳茶
　　　懐道林寺囙寄仁用二上人
名山知不逺長憶寺门松昨晚登樓見前年過夏峰雨
餘雲脚樹風外日西鐘莫㪅来東㟁紅塵没馬踪
　　　尋陽道中作
秋聲連岳樹草色遍汀洲夛事時為客無人䖏上樓雲
䟱片雨歇野闊九江流𣣔向南朝去詩僧有惠休
　　　東林雨後望香爐峰
翠􁊨僧窓裡寒堆鳥道邉静思尋去路危遶落来泉暮
雨開青壁朝陽照紫煙二林夛長老誰憶上頭禅
　　　寄雙泉大師師兄
清泉流眼底白道倚岩􁁓後亱禅𥘉入前溪樹折氷南
􁡾来的的北魏去騰騰敢告吾師意宻傳门外僧
　　　送人润州尋兄弟
君話南徐去迢迢過建康弟兄新得信鴻雁乆離行木
落空林浪秋殘漸雪霜闲逰登北固東海望滄滄
　　　貽張生
日日見入寺未曾含酒容闲聼老僧語㘴到夕陽鐘竹
裏行夛影花邉偶過踪猶言謝生計随我去孤峰
　　　送人逰雍亰
君来乞詩别聊與愴前程九野未無事少年何逺行商
雲盤翠險秦甸下煙􁀊應見周南化如今在雍亰
　　　春草
䖏處碧萋萋􁀊原帶日西堪随逰子路逺入鷓鴣啼金
谷園應沒夫差國已迷𣣔尋蘭蕙徑荒穢滿汀畦
　　　懐華頂道人
華頂星邉出真宜上士家無人觸牀榻滿屋貯煙霞㘴
卧􁍇天井晴眀見海涯禅餘槁上去屐齒印松花
　　　寄自牧上人
五老囘無計三峰去不成何言謝雲鳥此地識公卿夣
媿將僧説心嫌觸類生南朝古山寺曾憶共尋行
　　　静㘴
日日只騰騰心機何以興詩魔苦不利禅寂頗相應硯
滿塵埃點衣夛㘴卧􁁓如斯自消息合是箇闲生
　　　送人逰衡岳
荆椘臘將殘江湖蒼莾间孤舟載髙興千里向名山雪
浪来無㝎風㠶去是闲石槁僧問我應寄岳茶還
　　　答知己自闕下寄書
故人劳札翰千里寄荆䑓知戀文眀在未尋江漢来羣
機喧白晝陸海漲黄埃得路應相咲無成守死灰
　　　新筍
亂迸苔銭破参差小出欄層層離錦箨節節露琅玕直
上心終勁四垂煙漸寛𣣔知含古律試剪鳳簫看
　　寄唐洙䖏士
行僧去湘水㱕鴈度荆门彼此亾家國東西役夣䰟夛
慵如長傲乆住不生根曾问興亾事丁寕寄勿言
　　　謝人惠竹蝇拂
妙刮筠篁製纎柔玉柄同拂蝇聲滿室指月影遙空敢
捨經行外常將宴㘴中揮談一無取千萬愧生公
　　　新燕
燕燕知何事年年應候来却縁華屋在長得好時催花
外啣泥去空中接食囘不同黄雀意迷逐網羅媒
　　　謝王先軰寄壇
深謝髙科客名氊寄惠重静思生朔漠和雪長蒙茸摺
㘴資禅悦鋪眠减病容他年從破砕憺去卧孤峰
　　　寄懐闕下髙輦先軰卷
去歲逢亰使囙還所寄詩難留天上作曾换月中枝趣
極僧迷㫖功深鬼不知仍闻得名後特地㪅忘疲
　　　和孫支使惠示院中庭竹之什
憶就江僧乞和煙得一茎剪黄憎舊夲科緑惜新生䕶
噪蝉身稳資吟客眼眀星郎有佳詠雅合此君聲
　　　苦熱中江上懐爐峰舊居
舊寄爐峰下杉松遶石房年年五六月江上憶清􁡾乆
別應荒廢終㱕隔渺茫何當便摇落披衲玩秋光
　　　送僧逰龍门香山寺
君到香山寺探幽莫損神且尋風雅主細看楽天真
　　　江上值春雨
江臯正月雨􁀊陸亦波澜半是峨睂雪重為泽國寒
田淹寝盡客棹往来難愁殺騷人路滄浪正渺漫
　　　七十作
七十去百歲都来三十春縱饒生得到終免死無囙宻
理方通理栖真始見真沃洲匡阜客幾刧不迷人
　　　謝虚中寄新詩
舊友一千里新詩五十篇此文經大匠不見已多年趣
極同無迹精深合自然相思把行㘴南望隔塵烟
　　　送彬座主赴龍安請講
両論乆研精龍安受請行春城雨雪霽古寺殿堂眀白
髮老僧聼金毛師子聲同流有誰共别著國風清
　　　夏日荆渚書懐
嵩岳去值亂匡廬回阻兵中途息瓶錫十載依公卿不
那猿鳥性但懐林泉聲何時遂情興吟遶杉松行
　　　春日西湖作
一水遶孤島闭门掩春草曾無長者轍枉此问衰老
　　　謝中上人寄茶
春山穀雨前併手摘芳煙緑嫩難盈籠清和易晩天且
招鄰院客試煮落花泉地逺劳相寄無来又隔年
　　　送節大徳㱕闕
西亰曾入内東洛又朝天聖上方虚席僧中正乏賢晨
光金殿裏紫氣玉簾前知祝唐尭化新㤙異往年
　　　覧清尚卷
李洞僻相似得詩先示師鬼神迷去䖏風月背吟時格
己搜清竭名還看紫卑從容味髙作飜為古人疑
　　　荆门送晝公㱕彭澤舊居
彭澤舊居在匡廬翠叠前囙思從椘寺便附入吴舩㟁
遶春殘樹江浮晚霽天應過虎溪社佇立想諸賢
白蓮集卷第三
白蓮集卷第四
　　　　　　　　廬　岳　僧　齊　己　撰
　　　登祝融峰
猿鳥不共到我来身𣣔浮四邉空碧落絶頂正清秋宇
宙知何極華夷見細流壇西獨立乆白日轉神州
　　　寄貫休
子羙曾吟䖏吾師𣸪去吟是何多勝地銷得二公心錦
水流春濶峨睂叠雪深時逢蜀僧説㦯道近逰黔
　　　送唐禀正字㱕萍川
霜鬚芸阁吏乆掩白雲扉求謁元戎後還騎病馬㱕煙
村蔬飲淡江驛雪泥肥知到中林日春風長涧薇
　　　寄懐江西栖公
龍沙為别日廬阜得書年不見来香社相思遶白蓮江
僧㱕海寺椘路接吴煙老病何堪説扶羸寄此篇
　　　山中喜得友生書
柴门關樹石未省夣塵埃落日啼猿裏同人有信来自
成為拙隐難以謝夛　見説相思䖏前峰對古䑓
　　　謝人惠扇子及茶
鎗旗封蜀茗圓潔製蛟綃好客分烹煑青蝇避動揺陸
生誇妙法班女恨􁡾颷多謝崔居士相思寄寂寥
　　　寄監利司空學士
詩家為政别清苦日闻新亂後無荒地㱕来盡逺人寛
容民賦税憔悴吏精神何必河陽縣空傳桃李春
　　　答陳秀才
萬事皆可了有詩门最深古人難得志吾子苦留心野
叠􁡾雲朶苔重怪木陰他年立名字笑我老雙林
　　　逰橘洲
春日上芳洲經春蘭杜幽此時尋橘㟁昨日在城樓鷺
立青楓杪沙沉白浪頭漁家好生計􁑴底繫扁舟
　　　寄武陵道友
阮肇迷仙䖏禅门接紫霞不知尋鶴路幾里入桃花晚
樹陰摇藓春潭影弄砂何當見招我乞與片生涯
　　　謝人惠薬
五金元造化九錬更精新敢謂長生客將遺必死人乆
飡應换骨一服已通神終逐淮王去永抛浮世塵
　　　還族弟卷
豈要私相許君詩自入神風騷何句出瀑布一聫新苦
若長如此名湏逺逐身闲齋舒復卷留滯忽經旬
　　　送周秀逰峽
又向夔城去知難動旅䰟自非亡國客何慮㫁腸猿灔
澦分髙仞瞿塘露洩痕眀年期此約􁀊稳到荆门
　　　荆门夏日寄洞山節公
叠光摇翠木霊洞叠雲深五月經行䖏千秋檜栢陰山
形􁍇北渚僧格繼東林莫惜相招信余心是此心
　　　再經蔣山與諸長老亱話
逺迹都如鴈南行又北囬老僧猶記得往歲已曾耒話
遍名山境焼殘黑檪灰無囙伴師往㱕思在天台
　　　寄當陽張眀府
玉泉神運寺寒罄徹琹堂有境霊如此為官興亦長吏
愁清白甚民楽賦輸忘闻説巴山縣今来尚憶張
　　　逰三覺山
白石路重重萦行势忽窮孤峰擎像阁萬木蔽星空世
論随時變禅懐厯刼同良宵正冥目海日上牎紅
　　　庭際晚菊上主人
九月將𣣔盡幽叢始綻芳都縁含正氣不是背重陽採
去蜂聲逺尋来蝶路長王孫㱕未晚猶得泛金觴
　　　送趙長史㱕闽川
荆门與闽越關戍隔三千風雪揚㠶去䑓隍栺海邉客
情消旅大王化似尭年莫失春廽約江城穀雨前
　　　擬嵇康絶交寄湘中貫微
何䖏同嵇懶吾徒道異諸本無文字学何　往来書嶽
寺逍遥夣侯门勉强居相知在玄契莫訝八行踈
　　　寄許州清古
北来儒士說許下有吟僧白日身長倚清秋塔上層言
雖依景得理要入無徴敢望夛相示孱㣲老不勝
　　　謝丁秀才見示賦卷
五首新裁剪搜羅盡指㱕誰曾師古律君自負天機聖
后求賢乆名公得雋稀乘秋好擕去直望九霄飛
　　　驚秋
褰簾聽秋信晚傍竹聲㱕多故堪傷骨孤峰好拂衣梧
桐凋緑盡菡蓞堕紅稀却恐吾形影嫌心與口違
　　　夏日雨中寄幕中知己
北風吹夏雨和竹亞南軒豆枕欹􁡾冷蓮峰入夣魂窓
多斜迸􁊨庭徧暴流痕清興知無限晴来示一言
　　　亱次湘隂
風濤出洞庭㠶影入澄清何䖏驚鴻𧺫孤舟趂月行時
難多戦地野阔絶春耕骨肉知存否林園近郡城
　　　寄唐禀正字
䟱野還如舊何曾稱在城水邉無伴立天際有山横落
日雲霞赤髙窓茟硯眀鮑昭夛所得時憶寄湯生
　　　宿舒湖希上人房
入寺先来此經窓半在湖秋風新菡萏暮雨老菰蒲任
聼浮生速䏻消默㘴無語来燈熖短嘒唳彂髙梧
　　　戊辰歲江南感懐
忽忽動中私人间何所之老過離亂世生在太􁀊時桃
李春無主杉松寺有期曾吟子山賦何啻舊凌遲
　　　送林上人㱕永嘉舊居
東越常懸思山门在永嘉秋光浮椘水㠶影背長沙城
黑天台雨村眀海嶠霞時尋謝公跡春草有瑶花
　　　答友生山居寄示
嘉遁有新吟囙僧寄竹林静思来鳥外闲味遶松陰兵
㓂慿陵甚溪山幾許深休爲反招隐携取一相尋
　　　新秋霽後晚眺懐先公
雨霽湘椘晚水􁡾天亦澄山中應觧夏渡口有行僧鳥
列滄洲隊雲棑碧落層孤峰磬聲絶一點石龕燈
　　　池上感興
所向似無端風前冷凭阑旁人應闷見片水自闲看碧
底紅鱗鬛澄邉白羽翰南山衆木葉飄著竹聲乾
　　　和曇域上人寄贈之什
百病煎衰朽栖遅戦國中思量青壁寺行㘴赤松風道
寄虗元合書傳往復空可憐禅月子香火國门束
　　　弔雙泉大師真塔
塔聳層峰後碑鎸巨石新不知將一句分付與何人静
㘴雲生衲空山月照真後徒逰禮者猶認指迷津
　　　暮冬送璘上人㱕華容
故園雖不逺那免愴行思莾蒼􁀊湖路霏㣲過雪時全
無山阻隔㦯有客相随得見交親後春風動栁絲
　　　秋亱聽業上人弹琹
萬物都寂寂堪闻弹正聲人心盡如此天下自和􁀊湘
水㵼秋碧古風吹太清往年廬岳奏今夕更分眀
　　　謝人惠丹薬
别後闻飡餌相逢訝道情肌膚紅色透髭髪黑光生仚
洞誰傳與松房自煉成常蒙逺公惠亦覚骨毛輕
　　　荆门病中寄懐貫㣲上人
我衰君亦老相憶更何言際泥安禅力難醫必死根梅
寒争雪彩日冷釀氷痕早晚東㱕去同尋入石门(匡山)
(逺大師常與諸賢逰石门洞玩錦綉谷)
　　　答孔秀才
早向文章裡䏻降少壮心不愁人不􁇾闲䖏自閒吟水
國雲雷濶僧園竹樹㴱無嫌我衰颯時此一相尋
　　　秋江
両㟁山青映中流一棹聲逺無風浪動正向夕陽横島
嶼蝉分宿沙洲客獨行浩然心自合何必濯吾纓
　　　舩窓
孤舸凭幽窓清波逼面􁡾舉頭還有碍低眼即無妨瞥
過沙禽翠斜分夕照光何時到山寺上阁看江鄊
　　　永亱
永日還欹枕良宵亦曲肱神闲無萬慮壁冷有殘燈香
影浮龕象瓶聲著井氷尋思到何䖏海上㫁崖僧
　　　中春愴懐寄二三知己
眼暗心還白逢春强凭欄囙闻積雨亱却憶舊山寒竹
撼煙叢滑花焼露朶乾故人相㑹䖏應話此衰殘
　　　自遣
了然知是夣既覚更何求死入孤峰去灰飛一燼休雲
無空碧在天静月華流免有諸徒弟時来吊石頭
　　　送陳覇㱕闽
􁡾風動行興含笑話􁍇途已得身名了全忘客道孤鄊
程過百越㠶影遶重湖家在飛鳴外音書可寄無
　　　寄孫闢呈鄭谷郎中
衡岳去都忘清吟戀省郎淹流才半月詶唱頗盈箱雪
長松檉格茶添語話香囙論楽安子年少老篇章
　　　荆门送人自峨􁤋逰南岳
峨􁤋来已逺衡岳去猶賖南浦懸㠶影西風亂荻花天
涯遥夣澤山衆近長沙有興夛新作携將天府誇
　　　謝主人石筍
西園罷宴逰東阁念林丘特减花邉峭来添竹裏幽憶
過陽朔見曾記太湖求從此頻吟遶㱕山意亦休
　　　經安公寺
大聖威霊地安公晏㘴蹤未知長寂黙不見乆從容塔
影髙羣木江聲壓暮鐘此逰幽勝後来夣亦應重
　　　秋夕寄諸姪
毎到秋殘亱燈前憶故鄊園林紅橘柚窓户碧瀟湘離
别身垂老艱難路去長弟兄應徤在兵火理耕桑
　　　謝炭
正擁寒灰次何當惠寂寥且留連亱向未敢滿爐燒必
恐吞難盡唯愁撥易消豪家揑為獸紅迸錦首燋
　　　夏滿日偶作寄孫支使(其年闰五月)
一百二十日煎熬幾不勝憶㱕滄海寺冷倚翠崕稜舊
扇猶􁄻執新秋更欝蒸何當見􁡾月擁衲訪詩朋
　　　寄清溪道友
山门摇落空霜霰滿杉松眀月行禅䖏青苔遶石重泉
聲喧萬壑鐘韵遍千峰終去焚香老同師大士蹤
　　　謝重縁舊山水障子
敢望重縁飾㣲茫洞壑春㘴看終未是㱕卧始應真已
覚心中朽猶憐四面新不囙公子鍳零落幾成塵
　　　寺居
鄰井雙梧上一蝉鳴隔墙依稀舊林日撩亂遶山堂難
嘿吟風口終清飲露腸老僧加䕶物應任噪殘陽
　　　剃髪
金刀闪冷光一剃一清􁡾未免随朝夕依前長雪霜夏
林欹石膩春涧沐泉香向老凋踈盡寒天不出房
　　　謝髙輦先軰寄新唱和集
敢謂神仚手多懐老比丘編聫来鹿野酬唱在龍樓洛
浦精霊懾邙山鬼魅愁二南風雅道從此化東周
　　　送徐秀才逰吴國
西江東注急孤棹若流星風浪相随白雲中獨過青他
時誰共説此路我曾經好向吴朝看衣冠盡漢庭
　　　憶在匡廬日
憶在匡廬日秋風八月時松聲虎溪寺塔影鴈门師歩
碧葳𬎼徑吟香菡蓞池何當舊泉石㱕去洗心脾
　　　寄三覚寺從益上人(又云三覚山)
山下人来説夛時不下山是應終未是闲得且湏闲海
面雲㱕竇猿邉月上關尋思亂峰頂空送衲僧還
　　　殘秋感愴
日日加衰病心心趣寂寥殘陽𧺫闲望萬木聳寒條椘
寺新為客吴江舊看潮此懐何以寄風雨暮蕭蕭
　　　寄南徐劉員外二首
竟陵兵革際㱕復舊園林早歲為官苦常闻説此心海
邉山亱上城　寺秋尋應訝松風約蹉跎直到今
晝公評衆製姚監選諸文風雅誰收我編聫獨有君餘
生終此道萬事盡浮雲争得重携手探幽椘水濆
　　　貽王秀才
功到難搜䖏知難始是詩自䏻探虎子何慮屈男免此
道真清氣前賢早白髭湏教至公手不惜付丹枝
　　　贈孫生
詩家詩自别君是繼詩人道出千途外功争一字新寂
寥中影跡霜雪裏精神待折東堂桂㱕来更苦辛
　　　酬元員外
清洛碧嵩根寒流白照门園林經難别桃李幾株存衰
老江南日凄凉海上村闲来晒朱紱涙滴舊煙蘿
　　　與楊秀才話別
庾信哀何極仲宣悲苦夛囙思学文賦不勝弄干戈自
古有如此扵今終若何到頭重策蹇㱕去舊烟蘿
　　　寄何崇丘員外
门底桃源水􁁃空復映山髙吟煙雨霽殘日郡樓间变
俗真無事分題是不闲尋思章㟁見全未有年顔
　　　贈劉五經
往年長白山彂憤忍飢寒掃葉雪霜􁊨讀書唇歯乾羣
經通講觧八十尚輕安今日江南寺相逢話世難
　　　送逰山道者
我亦逰山者常經舊所經雪消天外碧春曉海中青可
見亂離世况臨衰病形憐君此行興獨入白雲屏
　　　舟中江上望玉梁山懐李尊師
殘照玉梁巔哦峨逺棹前古来傳勝異人去学神仚白
鹿老碧壑黄猿啼紫煙誰心共無事局上度流年
　　　角
闻説征人説嗚烏何䖏邉孤城沙塞地殘月雪霜天㑹
轉吴風急吹長磧雁連應傷漢車騎名未勒燕然
　　　言詩
畢竟将何状根元在正思達人皆一貫迷者自夛岐觸
類風騷逺懐賢肺腑衰河橋送別者二子好相知
　　　酬王秀才
離亂幾時休儒生厄逺逰亾家非漢代何䖏覔荆求旅
夣寒燈屋鄊懐晝雨樓相逢話相殺誰復念風流
　　　春居寄友生
莎􁢤荒蕪甚名應共此情江村雷雨彂竹屋夣䰟驚社
過夛来燕花繁漸老鶯相思意何􁂒新作未曾評
　　　寄答武林幕中何支使二首
十萬雄軍幕三千上客才何當談笑外逺慰寂寥来騷
雅鏘金擲風流酔玉頺争知江雪寺老病向寒灰
南州無百戦北地有長征间殺何從亊傷㢤蘇子卿江
樓聫雪句野寺看春耕门外滄浪水風波雜雨聲
　　　浙江晚渡
去年曾到此乆立滯前程歧路時難䖏風濤晚未􁀊汀
蝉含老韵㟁荻簇枯聲莫泥關河险夛逰自逺行
　　　送人下第東㱕再謁舊主人
一戦偶不捷東㱕計未空還携故書劔去謁舊英雄椘
雪連吴樹西江正北風男免藝若是㑹合值眀公
　　　寄謝髙先軰見寄二首
穿鑿堪傷骨風騷乆痛心永言無絶唱忽此惠希音楊
栁江湖晚芙蓉㠀嶼㴱何囙㑹僊手臨水一披襟
詩在混茫水難搜到極玄有時還積思度歲未終篇片
白蓮集卷第五
　　　　　　　　廬　岳　僧　齊　己　撰
　　　寄仰山光味長者
大仰禅棲䖏杉松到頂陰下来雖有路㱕去毎無心鳥
道峰形直龍湫石影㴱經行誰得見半亱老猿吟
　　　貽廬岳陳沆秀才
爲儒老雙鬂勤苦竟何如四海方磨劔空山自讀書石
圍泉眼碧秋落洞门虚莫慮搜賢僻徵君舊此居
　　　邉上
漢地從休馬胡家自牧羊都来銷帝道渾不用兵防草
上孤城白沙翻大漠黄秋風𧺫邉雁一一向瀟湘
　　　蟋蟀
聲異蟪蛄聲聴湏是正聽無風来竹院有月在莎庭雖
不妨調瑟夛堪伴誦經誰人向秋夕爲爾𣣔忘形
　　　寄西山鄭谷神
西望鄭先生焚修在杳冥幾番松骨朽未换鬂根青石
闕凉調瑟秋壇亱拜星俗人應撫掌闲䖏誦黄庭
　　　讀參同契
堪笑修仙侶燒金覔大還不知消息火只在寂寥關鬂
白爐中術䰟飛海上山悲㢤五千字無用在人间
　　　闻落葉
椘樹雪晴後蕭蕭落晚風囙思故園亱臨水幾株空煑
茗焼乾脆行苔踏爛紅来年未離此還見碧叢叢
　　　謝王先軰昆弟逰湘中囘各見示新詩
瀟湘夛勝異宗社乆徘徊兄弟同逰去幽奇盡采来只
應求妙唱何以示寒灰上國携㱕後唯呈不世才
　　　寄酬髙輦推官
道自闲機長詩從静境生不知春艶盡但覚雅風清竹
膩題幽碧蕉乾裂翠聲何當九霄客重叠記無名
　　　逢詩僧
禅玄無可並詩妙有何評五七字中苦百千年後清難
求方至理不朽始為名珍重重相見忘機話此情
　　　話道
大道多大咲寂寥何以論霜楓翻落葉水鳥啄闲门服
薬還傷性求珠亦損䰟無端鑿混沌一死不還源
　　　謝歐陽侍郎寄示新集
宫錦三十段金梭新織来殷勤謝君子迢逓寄寒灰鸑
鷟對鼔舞神僊雙徘徊誰當巧裁製披去升瑤䑓
　　　西墅新居
漸漸見苔青踈踈遍地生闲穿藤屐𧺫亂踏石堦行野
鳥啼幽樹名僧笑此情殘陽竹陰裏老圃打门聲
　　　酬孫魴
幽人還􁇾雲才子已從軍可信鴛鴻侣㪅思麋鹿羣新
題雖有寄舊論竟難闻知己今如此編聫悉𣣔焚
　　　掃地
日日掃復灑不容纎物侵敢望来客口道似主人心蟻
過光中少苔依润䖏深门前亦如此一徑入踈林
　　　書匡山隐者壁
紅霞青壁底石室薜蘿垂應有迷仙者曾逢採薬時桃
花饒兩頰松葉淺長髭直是来城市何人識得伊
　　　送乾康禅師入山過夏
由来喧滑境難駐寂寥蹤逼夏揺孤錫離城入亂峯雲
门應近寺在路㦯穿松知在栖禅外題詩寄北宗
　　　野鴨
野鴨殊家鴨離羣忽逺飛長生縁甚瘦近死為傷肥江
海逰空濶池塘啄細㣲紅蘭白蘋渚春暖刷毛衣
　　　傷秋
旦暮餘生在肌膚十分無眠寒半榻朽立月一株枯夢
已随雙樹詩猶却萬夫名山未歸得可惜死江湖
　　　懐東湖寺
鉄柱東湖岸寺髙人亦閒往年曾每日来此看西山竹
徑青苔合茶軒白鶴還而今在天末𣣔去已衰顔
　　　寄峴山願公三首
形影更誰親應懐􁈍道人片言酬鑿歯半偈伏姚秦榛
莾池經焼蒿莱寺過春心期重西去一共吊遺塵
相思恨相逺至理那時何道咲忘言甚詩嫌背俗夛青
苔闲阁闭白日㫁人過獨上西樓望荆门千萬坡
彼此無悄息所思江漢遙轉闻夛患難甚說逺相招老
至何悲歎生知便寂寥终朝踏松影携手虎溪槁
　　　清袒作
不惜白日短乍容清袒長㘴闻清露滴吟覚骨毛􁡾興
寝無諸病空闲有一床天眀振衣𧺫苔砌落花香
　　　贈白䖏士
莘野居何㝎浮生知是誰衣衫同野叟指趣似禅師白
髮應無也丹砂乆服之仍闻創行計春暖向峨􁤋
　　　雀秀才宿話
事轉闻夛事心休話苦心相留眀月寺共憶白雲岑蘚
壁殘蛩韵霜軒倒竹陰開门又言別誰竟懐塵襟
　　　懐天台華頂僧
華頂危臨海丹霞裡石槁曾從國清寺上看月眀潮好
鳥親香火狂泉噴泬寥𣣔㱕師智者頭白路迢迢
　　　送人赴官
年少作𥘉官還如行路難兵荒經邑里風俗乆凋殘照
硯花光淡漂書柳絮乾聊應充侍膳薄俸繼朝飡
　　　水鶴
鴛鴦與鸂鶒相狎豈慚君比雪還勝雪同羣亦出羣静
巢孤島月寒夣九臯雲㱕路分眀過飛鳴即可闻
　　　湘中感興
漁翁即㑹我傲兀葦邉行亂世難逸跡乘流擬濯纓江
花紅細碎沙鳥白分眀向夕題詩䖏春風斑竹聲
　　　九日逢虗中虗受
椘后萍䑓下相逢九日時干戈人事地荒廢菊花籬我
已夛衰病君猶盡黑髭皇天安罪得解語便吟詩
　　　贈李眀府
名家宰名邑將謂屈鋒鋩直是難蘇俗䏻消不下堂氷
痕生硯水柳影透琹床何必稱瀟灑猶為詩酒狂
　　　暮春乆雨作
積雨向春陰冥冥獨院深已無花落地空有竹藏禽簷
溜聲何暴隣僧影亦沉誰知力耕者桑麦最關心
　　　渚宫莫问詩一十五首(并序)
予以辛已歲蒙主人命居龍安寺察其踈鄙免以趍奉
爰降手翰曰盖知心在常禮也予不覺欣然而作顧
謂形影曰爾夲青山一衲白石孤禅全王侯搆室安之
給俸食之使之楽然萬事都外逰息自得則雲泉猿鳥
不必為狎其放縦若是夫何繫乎自是龍門墙仞歴稔
不復瞻覬况他家㢤囙創莫问之題凡一十五篇皆以
莫问為首焉
莫问踈人事王侯巳任伊不妨随野性還似在山時静
入無聲楽狂抛正律詩自為仍自􁇾敢望至公知
莫问休持鉢從貧乞已踈侯门叨月俸齋食剰年儲簮
履三千外形骸六十餘舊峯何錬若松徑接匡廬
莫问依劉跡金䑓又度秋威儀非上客談笑愧諸侯禮
許無拘检詩推異軰流東林未歸得摇落椘江頭
莫问無機性甘名百鈍人一床鋪冷落長日卧精神分
巳踈知舊詩還得意新多才碧雲客時㦯此相親
莫问關门意從来寡往還道應㱕淡泊身合在空闲四
面苔圍緑孤窓雨灑斑夣尋何䖏去秋色水邉山
莫问　逐性情人间髙此道禅外剰他名夏
　松邉㘴秋灮水畔行㪅無時忌諱容易得題成
莫问多山興晴樓獨凭時六年滄海寺一别白蓮池句
早逢名匠禅曽見祖師冥搜與真性清净裡尋思
莫问伊嵇懶流年巳付他話通時事少詩著野題多夢
外春桃李心中舊薛蘿浮生此不悟剃髪竟如何
莫问休行脚南方已徧尋了應湏自了心不是他心赤
水珠何覔寒山偈莫吟誰同論此理杜口少知音
莫问孱愚格天應只與闲合居長樹下那稱衆人间跡
絶為真隐機忘是大還終當學支遁買取箇青山
莫问無求意浮雲喻可知滿盈如不戒倚仗更何疑楽
矣賢顔子窮乎聖仲尼已過知命歲休把運行推
莫问闲行趣春風野水涯千门無􁔱女両㟁有楊花好
鶴曽為客真龍或作虵踟蹰自廽首日脚背樓斜
莫问真消息中心只自知清風含笑詠眀月混希夷壊
衲涼天擁玄文静亱披善㢤温伯子言外認揚眉
莫问衰殘質流光速可悲寸心修未了長夀𣣔何為坐
卧身多倦經行骨漸疲分明說此苦珎重竺乾師
莫问野騰騰勞形已不䏻慇懃無上士珎重有名僧生
覺心心黙行思歩步氷終㱕石房裡一點亱深燈
　　　荆州新秋病𧺫襍題一十五首
病𧺫見王化融融古帝鄉暁煙凝氣紫晚色作雲黄四
野歌豐稔千门唱樂康老身仍未死猶詠好風光
　　　病𧺫見圖畫
病𧺫見圗畫雲門興似燒衲衣㯶笠重嵩岳華山遙命
在齋猶赴刀闲髮盡凋秋光漸輕徤𣣔去倚江橋
　　　病𧺫見苔錢
病𧺫見苔錢規模遍地圎兒童掃不破子母自相連润
屋何曾有緣墻謾可憐虚教作銅臭空使外人傳
　　　病𧺫見庭竹
病𧺫見庭竹君應悲我情何妨甚消瘦却稱苦修行每
謝侵牀影時廽傍枕聲秋來漸平復吟遶骨毛輕
　　　病𧺫見生涯
病𧺫見生涯資緣覺甚奢方袍嫌垢弊律服變光華頗
愧同諸俗何嘗異出家三衣如兩翼珎重你寒鴉
　　　病𧺫見秋扇
病𧺫見秋扇風前悟感傷念予當咽絶得爾致秋涼沙
鷺如揺影汀蓮似綻香不同婕妤詠託意怨君王
　　　病𧺫見衰葉
病𧺫見衰葉飄然似我身偶乘風有韻𥘉落地無塵縱
得紅霑露争如綠帶春因傷此懐抱聊寄一篇新
　　　病𧺫見庭栢
病𧺫見庭栢青青我不任力扶乾痩骨勉對歲寒心韻
謝疎篁合根容片石侵衰殘想長夀時倚就閑吟
　　　病𧺫見庭蓮
病起見庭蓮風荷已颯然開時闻馥郁枕上正纏綿本
在滄江濶移来碧沼圎却思香社裏葉葉漏聲連
　　　病𧺫見庭菊
病𧺫見庭菊幾勞栽種工可䏻經卧疾相倚自成叢翠
蕚低含露金英盡亞風那知子愛爾不在酒盃中
　　　病𧺫見庭石
病𧺫見庭石豈知經夏眠不䏻資藥價空自作苔錢翠
憶藍光底青思瀑影邊嵒僧應笑我細碎種階前
　　　病𧺫見庭莎
病𧺫見庭莎綠階傍竹多遶行猶未得静聽復如何蟋
蟀幽中響蟪蛄深處歌不緣田地窄剩種任婆娑
　　　病𧺫見苔色
病𧺫見苔色凝然陣未枯淺深圍柱礎詰曲遶廊廡碧
翠文相间青黄勢自鋪為錢虗玷染畢竟不如無
　　　病𧺫見秋月
病𧺫見秋月正當三五時清光應鑒我幽思更同誰惜
坐身猶倦牽吟氣尚羸明年七十六約此健相期
　　　病𧺫見闲雲
病𧺫見闲雲空中聚又分滯留堪笑我舒卷不如君觸
石終無跡徔風或有闻仙山足鸞鳳歸去自同群
　　　夜坐闻雪寄所知
𥘉霄飛霰急竹樹洒乾輕不是知音者難教愛此聲漸
凌孤燭白偏激苦心清堪想同文友忘眠坐到明
　　　懐洞庭
憶過巴陵歲無人问去留中霄滿湖月獨自在僧樓漁
父真闲唱靈均是謾愁今来欲長往誰借木蘭舟
　　　欲游龍山鹿苑有作
龍山門不逺鹿苑路非遥合逐闲身去何湏待客招年
華殘兩髩筋骨倦長宵闻説峯前寺新修白石橋
　　　再逢晝公
竟陵西别後徧地𧺫刀兵彼此無緣著雲山有䖏行久
吟難敵句終忍不求名年鬂俱如雪相看眼且明
　　　送人逰武陵湘中
為子歌行樂西南入武陵風烟無戦士賓榻有吟僧山
遶軍城叠江臨寺阁層遍尋幽勝了湘水泛清澄
　　　酬九經者
九經三史學窮妙又窮微長白山𥘉出青雲路欲飛江
僧酬雪　沙鶴識麻衣家在黄河北南來偶未歸
　　　寄贈集灘二公
闻有難名境因君住更名軒窗中夜色風月遶灘聲客
好過無厭禽幽畫不成終期一尋去聊且寄吟僧
　　　夏日作
燕省語相和風池滿芰荷可驚成事晚殊甚得闲多竹
衆涼欺水苔繁綠勝莎無慙孤聖代賦詠有诗歌
　　　行路難
下浸與髙盤不為行路難是非真險惡翻覆作峯巒漆
媿同時黑朱慙巧處丹令人畏相識欲畫白雲看
　　　送玉泉道者囬山寺
却憶西峰頂經行絶愛憎别來心念念歸去雪層層石
塢尋春笋苔龕續夜燈應悲塵土裡追逐利名僧
　　　謝王拾遺見訪兼寄篇什
竹裏安禅䖏生涯一印灰經年乞食過昨日谏臣来愧
把黄梅偈曾酬白雪才因令識鳥跡重叠在蒼苔
　　　題張氏池亭
樹石叢叢别诗家趣向幽有時闲客散始覺细泉流蝶
到琴棋畔花過島嶼頭月明红藕上應見白龜逰
　　　送人南逰
且聽吟贈逺君此去蒙州瘴國頻闻说邊鴻亦不逰蠻
花藏孔雀野石亂犀牛到彼誰相慰知音有郡侯
　　　題明公房
寺北聞湘浪牕南見嶽雲自然髙日用何要出人群瓦
滴殘松雨爐香匝印文近年精易道疑者曉紛紛
　　　寄顧處士
半年離别夢来往即湖邊兩幅關山雪尋常在眼前項
容藏古翠張藻卷寒煙藍淀圗花鳥時人不惜錢
　　　貽徐生
可䏻東海子清苦在貧居掃地無闲客堆窗有古書少
年猶若此向老合何如去歲頻相訪今来亦見疎
　　　謝虚中上人晚秋見寄
楚外同文在荊門得信時幾重相别意一首晚秋詩日
暮山沈雨蓮殘水滿池登樓試南望為子動歸思
白蓮集卷第五
白蓮集卷第六
　　　　　　　　廬　岳　僧　齊己　撰
　　　寄東林言之禅子
闲思相送後幽院闭苔錢使我吟還廢闻君病未痊聽
秋惟困坐怕客但言眠可惜東窗月無聊過一年
　　　寒節日寄鄉友
歲歲逢寒食寥寥古寺家踏青思故里垂白看楊花原
野稀疎雨江天冷淡霞滄浪與湘水歸恨共無涯
　　　闻西蟾徔弟卜岩居岳西有寄
瀑布見髙低岩開岩壁西碧雲多舊作紅葉幾新題滴
􁐍中疎磬嵌空半椅梯仍闻樵子逕　不到前溪
　　　寄懐西蟾師弟(蟾師有萬里八九月/一身西北風之句)
萬里八九月一身西北風自徔相示後長記在吟中見
說南逰逺堪懐我姓同江邊忽得信囬到岳門東
　　　撲滿子
祗愛滿我腹争知滿害身到頭須撲破却散與他人
　　　寄西川惠光大師曇域
禅月有名子相知面未曾筆精垂壁溜詩澁滴杉氷蜀
國徔栖泊蕪城幾廢興憶歸應寄夢東北過金陵
　　　憶别匡山寄彭澤乾晝上人
憶别匡山日無端是逺逰却廽看五老翻悔上孤舟蹭
蹬三千里蹉跎二十秋近来空寄夢時到虎溪頭
　　　又寄彭澤晝公
聞君彭澤住結搆近陶公種菊心相似嘗茶味不同湖
光秋枕上岳翠夏窗中八月東林去吟香菡萏風
　　　因覽支使孫中丞看可準大師詩序有寄
一千篇裏選三百首菁英玉尺新量出金刀舊翦成錦
江增古翠僊掌减元精(準公曽以诗遺访/司空圖于華下)自此為風格
留傳诸後生
　　　新秋病中枕上闻蝉
枕上稍醒醒忽闻蝉上聲此時知不死昨日即前生更
欲臨窗聽猶難䇿杖行尋應同蜕殻重飲露華清
　　　寄雲蓋山先禅師
曽尋湘水東古翠積秋濃長老禅栖䖏半天雲蓋風閒
床饒得石雜樹少于松近有谁堪话瀏陽妙指蹤
　　　落葉
落多秋亦晚窗外見諸鄰世上谁驚盡林间獨埽頻蕭
騷微月夜重叠早霜晨昨日繁隂在鶯聲樹樹春
　　　次耒陽作
遶岳復㳂湘衡陽又耒陽不堪思北客徔此入南荒旦
夕多猿狖淹留少雪霜因經杜公墓惆悵學文章
　　　舟中晚望祝融峰
天際卓寒青舟中望晚晴十年關夢寐此日向峥嶸巨
石凌空黑飛泉照野明終當躡孤頂坐看白雲生
　　　弔杜工部墳
鹏翅蹋于斯明君知不知域中詩價大荒外土墳卑瘴
雨無時滴蠻風有穴吹唯應學太白魂魄往来疲
　　　岳中寄殷處士
出岳與入岳新題寄後題遍尋僧壁上多在鴈峰西近
説逰江寺将誰話石梯相思立髙巘山下草萋萋
　　　送幽禅師
霜繁野葉飛長老卷行衣浮世不知䖏白雲相待歸磬
和天籟响禅助岳神威莫使言長往勞生待發機
　　　燒
獵獵寒蕪引承風埶不還放来應有主焚去到何山熖
入空濛裏煙飛蒼莽間石中有良玉惆悵但傷顔
　　　詠茶十二韻
百草讓為靈功先百草成甘傳天下口貴占火前名出
䖏春無雁收時谷有鶯封題徔澤國貢獻入秦京齅覺
精新極嘗知骨自輕研通天柱響摘遶蜀山明賦客秋
吟起禅師晝卧驚角開香滿室爐動綠凝鐺晚憶涼泉
對閒思異菓并松黄乾旋泛雲母滑隨傾頗貴髙人寄
尤宜别匱盛曾尋修事法妙盡陸先生
　　　寄陽岐西峰僧
西峰殘照東瀑布灑冥鴻閒憶髙牕外秋晴萬里空藤
隂藏石磴衣毳落杉風日有谁来覔層層鳥道中
　　　逥雁峰
瘴雨過孱顔危邊有逕􁆭壯堪扶夀岳靈合置僊壇影
北鴻聲亂青南客道難他年思隱遁何處凭阑干
　　　贈詢公上人
威儀何貴重一室贮氷清終日松杉逕自多虫蟻行像
前孤立影鍾外數珠聲知悟修来事今為第幾生
　　　秋興
所見背時情闲行亦獨行晚涼思水石危阁望峥嶸雨
外殘雲片風中亂葉聲舊山吟友在相憶夢應清
　　　古寺老松
百歲禅師説先師指此松小年行道遶早見偃枝重月
檻移孤影秋庭卓一峰終當囙夜電拏攫便雲龍
　　　題無餘處士書齋
閒地徔莎蘚誰人愛此心琴碁懐客逺風雪闭門深枕
外江灘响窗西樹石隂他年衡岳寺為我一相尋
　　　歲暮江寺住
山衣枯槁容何處見年終風雪軍城外蒹葭古寺中孤
村誰認磬極浦夜鳴鴻坐憶匡廬隐泉聲滴半空
　　　新燕
樓託近佳人應憐巧語新風光華屋暖絃管牡丹晨逺
采江泥膩雙飛麥雨匀差池自有便敢觸杏梁塵
　　　喻吟
日用是何專吟疲即坐禅此生還可喜餘事不相便頭
白無邪裡魂清有象先江花與芳草莫染我情田
　　　過湘江唐宏書齋
四隣無俗迹終日大開門水曉来邊雁林秋下椘猿一
家誰難在雙眼向書昏况近騷人廟吟應是古魂
　　　讀賈島集
遺編三百首首首是遺冤知到千年外更逢何者論離
秦空得罪入蜀但聽猿還似長沙祖惟餘賦鵩言
　　　寄山中諸友
自歸城裡寺長憶宿山門終夜冥心客諸峯呌月猿嵐
光生眼力泉滴爽吟魂只待遊方遍還来掃樹根
　　　懷終南僧
擾擾二京塵何門是了因萬重千叠嶂一去不来人鳥
道春殘雪蘿龕晝定身寥寥石窗外天籟動衣巾
　　　送二友生歸宜陽
二生俱我友清苦輩流稀舊國居相近孤帆秋共歸殘
陽沙鳥亂疎雨島楓飛幾宿多山䖏猿啼燭影微
　　　懷從弟
孤窗燭影微何事阻吟思兄弟㫁消息山川長路岐月
沈棲鶴島霜著呌猿枝可想爲懐抱多愁多難時
　　　岳陽道中作
客思尋常動未如今斷魂路岐經亂後風雪少人邨大
澤鳴寒雁千峰啼晝猿争教此時白不上髩須根
　　　赴鄭谷郎中招逰龍興觀讀題詩板謁七貞儀
　　　像因有十八韻
何處陪逰勝龍興古觀時詩懸大雅作殿禮七貞儀逺
繼周南美彌旌拱北思雄才垂朴畧後輩仰箴規對坐
茵花暖偕行蘚陣隳僧　初學結朝服久慵披到䖏琴
棋傍登樓筆研隨論禅忘視聽譚老極希夷照日江光
逺遮軒檜影欹觸鞋松子响窺立鶴雛癡始貴茶廵爽
終憐酒散遲放懐還把杖憇石或搘頤眺逺凝清盻吟
髙動白髭風鵬心不小蒿雀志徒卑頋我專無作于身
忘有為叨因五字觧每忝重言期捨此應休也何人更
賞之淹留仙境晚廽騎雪風吹
　　　書李秀才壁
干戈阻上書南國寄貧居舊里荒應盡新年病未除窗
風連島樹門逕接鄰蔬我有閒来约相看雪滿株
　　　聞尚顔下世
岳僧傳的信聞在麓山亡群有為詩客誰来弔影堂夢
休尋灞滻迹已絶瀟湘逺憶同吟石新秋檜柏涼
　　　薔薇
根本似玫瑰繁英刺外開香髙藂有架紅落地多苔去
住閒人看晴明逺蝶来牡丹先幾日銷歇向塵埃
　　　送隆公上人
獨携談柄去千里指人寰未㫁生徒望難教白日閒空
江横落照大府向西山好聘陳那孔誰云刼石頑
　　　宿简寂觀
萬壑雲霞影千年松檜聲如何教下士容易信長生月
共虚無白香和沆􁴦清閒尋古廊畫記得列仙名
　　　遇元上人
七澤過名山相逢黄落殘杉松開寺晚泉月話心寒祖
遍諸方禮經曾幾處看應懐出家院紫閣近長安
　　　早梅
萬木凍欲折孤根暖獨囬前村深雪裏昨夜一枝開風
遞幽香去禽窺素豔来明年尤應律先發映春臺
　　　聽泉
落石幾萬仞遠聲飄冷空髙秋𥘉雨後半夜亂山中只
有照壁月更無吹葉風幾曽廬岳聽到晚與僧同
　　　送孫逸人歸廬山
獨自携琴鶴還歸瀑布東逍遥非俗趣楊柳謾春風草
遶村程綠花盤石磴紅他時許相覔五老亂雲中
　　　聽李尊師弹琴
仙子弄瑶琴仙山松月深此聲含太古誰聽到無心洒
石霜千片歕崖泉萬尋何人傳指法携向海中岑
　　　寄武陵㣲上人
善卷臺邊寺松筠繞祖堂秋聲度風雨曉色遍滄浪白
石同誰坐清吟過我狂近聞爲古律雅道更重光
　　　匡山寓居栖公
外物盡已外閒游且自由好山逢過夏無事住經秋樹
影殘陽寺茶香古石樓何時㝎休講歸嗽虎溪流
　　　湘西道林寺陶太尉井
太尉遺孤井寒澄七百年未聞陵谷變終與姓名傳影
浸無風樹光含有月天林僧晚来此滿汲洒金田
　　　寄松江陸龜蒙處士
萬卷功何用狂稱處士休闲欹太湖石醉聽洞庭秋道
在誰開口詩成自點頭中間欲相訪尋便阻戈矛
　　　閉門
外事休關念灰心獨閉門無人来問我白日又黄昏燈
集飛蛾影窗消迸雪痕中心自明了一句祖師言
　　　看水
范蠡東浮濶靈均北泛長誰知逺煙浪别有好思量故
國門前急天涯棹裡忙難收上樓興渺漫正斜陽
　　　寄栖白上人
萬國争名地吾師獨此閑題詩招上相看雪下南山内
殿承恩久中條進表還嘗因秋貢客少得揜禅關
　　　自題
禅外求詩玅年来髩已秋未曽将一字容易謁諸侯挂
夢山皆遠題詩石盡幽敢言梁太子傍采碧雲流
　　　孫攴使来借詩集囙有謝
冥搜從少小隨分得湻元聞説吟僧口多傳過蜀門相
尋江島上共看夏雲根坐落遲遲日新題互把論
　　　夏日言懐
苦𬒳流年廹衰羸老病情得歸青嶂死便共白雲生樹
枿燒爐响崖稜躡屐聲此心人信否魂夢自分明
　　　早秋寄友生
雨多殘暑歇蝉急暮風清誰有閒心去江邊看水行河
遥紅蓼簇野濶白煙平試折秋蓮葉題詩寄竺卿
　　　送王秀才往松滋夏課
松滋聞古縣明府是詩家静理餘無事欹眠盡落花江
光摇夕照柳影帶殘霞君與應相與乘船泛月華
　　　喜𧦬公自武陵至
已盡滄浪興還思湘椘行髩全無舊黑詩别有新清暫
憇臨寒水時来扣静荆囊中有靈藥终不獻公卿
　　　假山(并序)
　假山者蓋懐匡廬有作也往歲嘗居東郭因夢覺遂
　圖于壁乞于十秋而攢青叠碧扵夢寐間宛若捫蘿
　挽樹而升彼絶頂今所作倣像一面故不盡萬壑千
　岩神仙鬼怪之宅聊得解懐既而功就乃激幽抱而
　作是诗终于一百八十言爾
匡廬久别離積翠杳天涯静室曾圗峭幽庭復創奇典
衣酬土價擇日運工時信手成重叠隨心作蔽虧根盤
驚院窄頂聳訝簷卑鎮地那言重當軒未厭危巨靈何
忍擘秦正肯輕移曉覺莎煙觸寒聞竹籟吹藍灰澄古
色泥水合凝滋引看僧来數牽吟客散遲九華渾彷彿
五老頗參差蛛網藤蘿挂春霖瀑布垂加添雙石笋映
帶小蓮池舊说雷居士曽闻逺大師红霞中结社白壁
上題诗顧此诚徒爾勞心是妄為經營慙培塿賞翫愧
童兒㑹入千峰去閒蹤任屬谁
　　　謝西川可準上人逺寄诗集
匡社經行外沷洲禅宴餘吾師還繼此後輩復何如江
上傳風雅静中詩卷舒堪隨楽天集共伴白芙蕖
　　　秋空
已覺秋空極更堪寥泬青只應容好月争合有妖星耿
耿髙河截翛翛一雁經曾于洞庭宿上下徹心靈
　　　與聶尊師话道
伯陽遺妙旨杳杳與冥冥説即非難説行還不易行薬
中迷九轉心外覔長生畢竟荒原上一盤蒿壠平
　　　送相里秀才自京至却囬
夷門诗客至椘寺閉蕭騷老病语言濇少年風韻髙難
于尋閬島險甚渉雲濤珍重西歸去無忘役思勞
　　　謝人寄南榴卓子
幸附全材長良工斫器殊千枝文柏有一尺錦榴無品
格宜仙菓精光稱玉壺憐君逺相寄多愧野蔬粗
　　　寄舊居隣友
别後如何趣搜竒少客同幾層山影下萬樹雪聲中晚
鼎烹茶綠晨厨爨米紅何時携卷出世代有名公
　　　送朱秀才歸閩
荆门来幾日欲往又囊空逺客歸南越单衣背北風近
鄉微有雪到海漸無鴻努力成诗業無诸謁至公
　　　龍潭作
乍臨毛髪竪雙璧夾湍流白日鳥影過青苔龍氣浮蔽
空雲出石應禱雨翻秋四面耕桑者先闻賀有秋
　　　依韻酧謝尊師見贈二首(師欲調舉)
南國搜竒久偏傷杜甫坟重来經漢浦又去入嵩雲舊
别人稀見新朝事漸闻莫将髙尚迹閒䖏傲明君
岳頂休髙卧荆门訪揜扉新詩遺我别舊约與谁歸賢
路曽無滯良時肯自違明年窺月窟仙桂露霏微
　　　送氷禅再往湖中
行心寕肯住南去與誰群碧落髙空處清秋一片雲穿
林瓶影滅背雨錫聲分應笑逰方久龍鍾椘水濆
　　　喜表公往椘王城
己聞人捨地结搆舊基平一面湖光白隣家竹影清應
難尋輦道空　是王城谁信興亡迹今来有磬聲
　　　春雪𥘉晴喜友生至
數日不見日飄飄勢忽開雖無忙事出還有故人来已
盡南簷滴仍殘北牖堆眀朝望平逺相約在春臺
　　　殘春連雨中偶作懐友人
南鄰阻杖藜屐齒繞床泥漠漠長门揜遲遲日又西不
知何興味更有好诗題還憶東林否行苔傍虎溪
　　　送崔判官赴歸倅
白首徔顔巷青𫀆去佐官只應微俸祿聊𥙷舊飢寒地
説邱墟甚民聞旱歉殘春風吹綺席賓主醉相歡
　　　寒食日懐寄友人
萬井追寒食闲扉獨不開梨花應折盡柳絮自飛来夢
覺懐仙島吟行繞砌苔浮生已悟了時節任相催
　　　懷巴陵舊逰
洞庭雲夢秋空碧共悠悠孟子狂題後何人更倚樓日
西来逺棹風外見平流終欲重尋去僧窗古㟁頭
　　　招乾晝上人宿話
連夜因風雪相尋在寂寥禅心誰指示詩卷自焚燒語
黙隣寒漏窗扉向早朝天台若長往還渡海門潮
　　　荆门秋日寄友人
青溪知不逺白首要難歸空想煙雲裏春風鸞鶴飛誰
論傳法偈自𥙷坐禅衣未謝侯門去尋常即揜扉
　　　哭鄭谷郎中
朝衣聞典盡酒病覺難醫下世無遺恨傳家有大詩新
白蓮集卷第七
　　　　　　　　廬　岳　僧　齊　己　撰
　　　題東林十八賢貞堂
白藕花前舊影堂劉雷風骨畫龍章共輕天子諸侯貴
同愛吾師一法長陶令醉多招不得謝公心亂入無方
何人到此思高躅嵐黙苔痕滿粉牆(謝靈運欲入社逺大/師以其心亂却之)
　　　題南岳般若寺
諸峯翠少中峯翠五寺名高此寺名石路險盤嵐靄滑
僧窗高倚泬㵳明凌空殿閣由天設遍地松杉是自生
更有上方難上處紫苔紅蘚逺峥嶸
　　　寄廬岳僧
一聞飛錫别區中飛入西南瀑布峰天際雪埋千片石
洞門冰折幾株松煙霞明媚栖心地苔蘚縈紆出世蹤
莫问江邊舊居寺火燒兵刼㫁秋鍾
　　　逰谷山寺
城裏尋常見碧􁁓水邊朝莫送歸僧数峰雲脚垂平地
一徑松聲徹上層寒澗不生浮世物隂崕尤積去年氷
此生有底難抛事時復携笻信歩登
　　　椘寺寒夜作
寒爐局促坐成勞黯澹燈光照二毛水寺閉来僧寂寂
雪風吹去雁嗷嗷江山積叠歸程逺魂夢穿㳂過處髙
畢竟忘言是吾道袈裟不稱揖蕭曹
　　　送太禅師歸南岳
石龕閒鏁白猿邊歸去程途半在舡林簇曉霜離水寺
路穿新燒入山泉已㝷嵐壁臨空盡却看星辰向地懸
有興寄題紅葉上不妨收拾别為編
　　　山中寄凝密大師兄弟
一爐薪盡室空然萬象何妨在眼前時有興来還覔句
已無心去即安禅山門影落秋風樹水國光凝夕照天
借问荀家兄弟内八龍頭角讓誰先
　　　海棠花
繁于桃李盛于梅寒食旬前社後歸半月暄和留豔態
兩時風雨免傷摧人憐格異詩重賦蝶戀香多夜更来
尤得殘紅向春暮牡丹相繼發池臺
　　　題贈湘西龍安寺利禅師
頭白巳無行脚念自開荒寺住煙蘿門前路到瀟湘盡
石上雲歸岳麓多南祖衣盂曾禮謁東林泉月舊經過
閒来松外看城郭一片紅塵隔逝波
　　　寄文浩百法
當時六祖在黄梅五百人中眼獨開入室偈聞傳絶唱
升堂客謾恃多才鉄牛無用成貞角石女能生是聖胎
聞说欲抛經論去莫教惆悵却空廻
　　　謝人寄詩集
所聞新事即戈矛欲去终疑是暗投逺客寄言還有在
此　将謂惣無休千篇著述诚難得一字知音不易求
時入思量向何處月圓孤凭水邊樓
　　　謝元願上人逺檀溪集
白首蕭條居漢浦清吟編集號檀溪有人收拾應如玉
無主知音只似泥入理半筒黄葉句遣懐多擬碧雲題
猶能為我相思在千里封来夢澤西
　　　寄道林寺諸友
吟興終依異境長舊逰時入静思量江聲裡過東西寺
樹影中行上下方春色濕僧巾屨膩松花沾鶴骨毛香
老来何計重歸去千里重湖浪渺茫
　　　贈智滿三藏
灌頂清涼一滴通大毗盧藏遍虚空欲飛薝葡花無盡
湏待陁羅尼有功金杵力摧魔界黑水精光透夜燈紅
可堪東獻明天子命服新酹賛國風
　　　謝王先輩湘中囬惠示卷軸
少小即懷風雅情獨能遺象琢湻精不教霜雪侵玄鬂
便向雲霄换好名携去湘江聞皷瑟袖来緱嶺伴吹笙
多君百首貽衰颯畱把吟行访竺卿
　　　荆渚寄懐西蜀無染大師兄
大溈心付白崕前寳月分輝照蜀天聖主降情延北内
諸侯稽首问南禅清秋不動驪龍海紅日無私罔象川
欲聽吾宗舊山说地邊身老椘江邊
　　　谢武陵徐廵官逺寄五七字詩集
五字才将七字争為君聊敢试懸衡鼎湖菡萏摇金影
蓬島鸞凰舞翠聲還是靈龜巢得稳要湏仙子駕方行
兩編珍重遥相惠何日燈前盡此情
　　　重宿舊房與愚上人静话
曾此栖心過十冬今来瀟灑屬生公檀欒舊植青添翠
菡萏新栽白换紅北面城臨燈影合西隣壁近講聲通
不知門下趋　士何似當時石解空
　　　謝南平王賜山雞
五色文章類彩鸞椘人羅得半摧殘金籠莫恨傷冠幘
玉粒湏慚剪羽翰孤立影危丹檻裏雙栖伴在白雲端
上台愛育通幽細却放溪山去不難
　　　荆門病中雨後書懐寄幙中知己
病根翻作憶山勞一雨聊堪浣鬱陶心白未䏻忘水月
眼青猶得見秋毫蝉聲晚促枝枝急雲影晴分片片高
還憶赤松兄弟否别来應見鶴衣毛
　　　宿江寺
島僧留宿慰衰顔舊住何妨老未還身共錫聲離鳥外
迹同雲影過人間曾無夢入朝天路憶有詩題隔海山
珍重来晨渡江去九華青裏扣松關
　　　謝貫微上人寄示古風今體四軸
四軸騷詞書八行捧吟肌骨遍清涼謾求龍樹能醫眼
休问圗澄學洗膓今體盡搜𥘉剖判古風湻鑿未玄黄
不知誰肯降文陣閟點旌旗敵子房
　　　荆州貫休大師舊房
疎篁抽笋栁垂隂舊是休公種境吟入貢文儒来請益
出官卿相駐過尋右軍書畫神傳髓康樂文章夢授心
消得青城千嶂下白蓮標塔帝恩深
　　　寄谷山長老
逰遍名山祖遍尋却来塵世渾光隂肯将的的吾師意
擬付茫茫弟子心豈有虚空遮道眼不妨文字问知音
滄浪萬頃三更月天上何如水底深
　　　寄黄暉處士
蒙氏藝傳黄士子獨聞相繼得名髙鋒鋩妙奪金雞距
纖利精分玉兎毫濡染只應親賦咏風流不稱近弓刀
何妨寄我臨池興忍使江淹役夢勞
　　　荆門勉懐寄道林寺諸友
榮枯得丧理昭然誰効離騷更问天生下便知真夢幻
老来何必歎流年清風不變诗應在明月無蹤道可傳
珍重匡廬沃州主披衣抛却好林泉
　　　荅崔校書
雪色衫衣绝點塵明知富貴是浮雲不隨喧滑迷貞性
何用潺湲洗汚聞北闕㑹抛紅駊騀東林社憶白氛氲
清吟有興頻相示欲答多慚蠧蝕文
　　　乞櫻桃
去年曽賦此花詩幾聽南園爛熟時嚼破紅香堪换骨
摘殘丹顆欲燒枝流鶯偷啄心應醉行客潛窺眼亦癡
聞说張筵就珠樹任從攀折半離披
　　　寄南雅上人
曾得音書慰暮年相思多故信難傳清吟何處題紅葉
舊社空懐墮白蓮山水本同真趣向侯門剛有薄因緣
他時不得君招隐㑹逐南歸椘客船
　　　寄歐陽侍郎(時在嘉州饋遣)
又聞繁惣在嘉州職重身闲倚市樓大象影和山面落
兩江聲合郡前流棊輕國手知難敵詩是天才肯易酧
畢竟男兒自髙達徔来心不是悠悠
　　　與崔校書静話言懐
同年生在咸通裏事物為儒趣盡高我性已甘披袒衲
君心猶待脱藍𫀆霜髭曉幾臨銅鏡雪髩寒疎落剃刀
出世朝天俱未得不妨還往有風騷
　　　謝人惠拄杖
卭州靈境産修篁九節材應表九陽造化已能分尺度
保持争合與尋常幽林翦破清秋影髙手携来綠玉光
深谢魯儒憐潦倒欲教撑拄遶禅床
　　　謝秦府推官寄丹臺集
秦王手筆序丹臺不錯褒揚最上才鳳阙幾傳為匠碩
龍门曽用振風雷錢郎未竭精華去元白終存作者来
兩軸蚌胎驪頷耀枉臨禅室伴寒灰
　　　題畫鷺鷥兼简孫郎中
曽向滄江看不真却因圗晝見精神何妨金粉資髙格
不用丹青點此身蒲葉㟁長堪映帶荻花叢晚好相親
思量畫得勝籠得野性由来不戀人
　　　賀行軍太傅得白氏東林集
楽天歌詠有遺編留在東林伴白蓮百氏典墳隨喪亂
一家風雅獨完全常闻荆渚通侯論果遂呉都使者傳
仰賀斯文歸朗鑒永資聲政入薫絃
　　　韶陽微公
曲江晴影石千株吾子思歸夢㫁𥘉有信北来山叠叠
無言南去雨疎疎祖師門接園林路丞相家同井邑居
閒野老身留得否相招多是秀才書
　　　将之匡廬過潯陽
颿過潯陽晚霽開西風北鴈似相催大孤浪後青堆沒
五老雲中翠叠来此路便堪歸水石何門更合向塵埃
逺公林下蓮池畔箇箇髙人盡有才
　　　寄湘幕王重書記
抛擲浟江舊釣磯日參籌畫廢吟詩可能有事關心後
得似無人識面時官好近闻加茜服藥靈曾说换霜髭
髙才直氣平生志除却徒知即不知
　　　宿沈彬進士書院
相期只為話篇章踏雪曽来宿此房喧滑盡消城滿滴
窗扉初揜岳茶香舊山春暖生薇蕨大國塵昏懼殺傷
應有太平時節在寒宵未卧共思量
　　　静院
花院相重點破苔誰心肯此話心灰好風時傍疎篁起
幽鳥晚從何處来筆研興狂詩沈謝香燈魂㫁憶宗雷
浮生已問空王了急箭光隂一任催
　　　送白處士逰峨嵋
閒身誰道是覊逰西指峨嵋碧頂頭琴鶴幾程隨客棹
風霜何處宿龍湫尋僧石磴臨天井研藥秋崖倒瀑流
莫為寰瀛多事在客星相逐不逥休
　　　寄顧蟾處士(好于山水)
久聞為客過蒼梧休说移家歸鏡湖山水顛狂應盡在
髩毛凋落免貧無和僧搶入雲中峭帶鶴驅成澗底孤
春醉醒来有餘興因人乞與武陵圗
　　　懐金陵知舊
海門相别住荆門六度秋光兩髩根萬象倒心難蓋口
一生無事可傷魂石頭城外青山叠北固窗前白浪翻
盡是共逰題板處有谁惆悵拂苔痕
　　　驚秋
曉窗驚覺向秋風萬里心凝澹蕩中池影碎翻紅菡萏
井聲乾落綠梧桐破除閒事渾歸道銷耗勞生旋逐空
妖殺尤原狐兎意豈知邱壠是英雄
　　　聞沈彬赴吳都請辟
長訝髙眠得穩無果隨徵辟起江湖鴛鴦已列尊罍貴
鷗鶴休懷釣渚孤白首不妨扶漢祚清才何讓賦吳都
可能更憶相尋夜雪滿諸峰大一爐
　　　寄江夏仁公
寺閣髙連黄鶴樓簷前檻底大江流幾因秋霽澄空外
獨為詩情到上頭白日有餘閒送客紫衣何啻貴封侯
别来多少新吟也不寄南宗老比丘
　　　中春林下偶作
浄境無人可共携閒眠未起日光低浮生莫把還丹續
萬事須将至理齊花在月明蝴蝶夢雨餘山綠杜鵑啼
何能向外求攀折岩桂枝條拂石梯
　　　送劉秀才歸桑水寕覲
歸和初喜戢戈矛乍捧鄉書感去留鴈序分飛離漢口
鴒原騫翥在鰲頭家隣紫塞仍千里路過黄河更幾州
應到髙堂問安後却携文入帝京游
　　　寄曹松
舊製新題削復刊工夫過甚琢瑯玕藥中求見黄芽動
詩裏思聞白雪難扣寂頗同心在㝎鑿空何止髪冲冠
夜來月苦懷髙論數樹霜邊獨傍欄
　　　酧蜀國歐陽學士
因緣劉表駐經行又聽秋風墮葉聲鶴髪不堪言此世
峨嵋空約在他生已徔禅祖參真性敢向詩家認好名
深愧故人憐潦倒毎傳仙語下南荆
　　　寄荆幕孫郎中
珠履風流憶富春三千鵷鷺讓精神詩工鑿破清求妙
道論研通白見貞四座共推操檄徤一家誰信買書貧
别來鄉國魂應㫁劍閣東西盡戦塵
　　　謝王詹事垂訪
鳥外孤峰未得歸人間觸䫫是無機方悲鹿軫栖江寺
忽訝軺車降竹扉王澤乍聞譚渙汗國風那得話玄微
應驚老病炎天裏枯骨肩横一衲衣
　　　題南平後園牡丹
暖披烟艷照西園翠幄朱欄䕶列仙玉帳笙歌留盡日
瑶䑓伴侶待歸天香多覺受風光剩紅重知含雨露偏
上客分明記開處明年開更勝今年
　　　和李書記
繁極全分青帝功開時獨占上春風呉姬舞雪非貞豔
漢后題詩是怨紅逺蝶戀香抛别苑野鶯銜得出深宫
君看萬態當筵處羞殺薔薇點碎叢
　　　謝孫郎中寄示
一念禅餘味國風早因持論偶名公久傷琴䘮人亡後
忽有雲和雪唱同鎚琢静聞晜象外是非閒見寂寥中
時来日往緣真趣不覺秋江度塞鴻
　　　愛吟
正堪凝思揜禅扄又被詩魔惱竺卿偶凭窗扉徔落照
不眠風雪到殘更皎然未必迷前習支遁寕非悟後生
傳冩㑹逢精鑒者也應知是詠閒情
　　　寄懷東林寺匡白監事
南岳别來無後約東林歸住有前緣閒搜好句題紅葉
静斂雙眉對白蓮雁塔影分疎檜月虎溪聲合幾峰泉
修心若似伊耶舍傳記須添十九賢
　　　謝人惠十色花牋并碁子
陵州碁子浣花牋深媿携来自錦川海蚌琢成星落落
吳綾隐出鴈翩翩留防桂苑題詩客惜寄桃源敵手仙
捧受不堪思出處七千餘里劍門前
　　　夏日寓居寄友人
北逰兵阻復南還因寄荆州病揜關日月坐銷江上寺
清涼魂斷剡中山披緇影迹堪藏拙出世身心合向閒
多謝扶風大君子相思時對寂寥間
　　　中秋十四日夜對月上南平主人
今宵前夕皆堪玩何必圓時始竭才空説輪中自天子
不知何處有樓臺終憂明夜雲遮却且掃閒居坐看来
玉兔銀蟾似多意乍臨棠樹影徘徊
　　　謝人惠十才子圖
丹青妙冩十才人玉峭氷稜姑射神醉舞離披真鸑鷟
狂吟崩倒瑞麒麟翻騰造化山曽竭采掇珠璣海幾貧
猶得知音與圖畫草堂閒挂似相親
　　　荆門病中寄懷鄉人歐陽侍郎彬
谁㑹荆州一老夫夢勞神役憶匡廬碧雲雁影紛紛去
黄葉蝉聲漸漸無口澹莫分飡氣味身羸但覺病肌膚
可憐饌玉燒蘭者肯慰寒隈雪夜爐
　　　送譚三藏入京
阿闍黎與佛身同灌頂難施利濟功持呪力湏資運祚
度人心要似虚空東周路踏紅塵裏北極門瞻紫氣中
好進梵文沾帝澤却歸天䇿繼真風三藏住椘國天䇿寺
　　　寄酬秦府高推官輦
天台衢岳舊曽尋閒憶留題白石林歲月己殘衰颯髩
風騷猶壮寂寥心緱山碧樹遮藏密丹穴紅霞揜映深
争得相逢一携手拂衣同去聽玄音
　　　叙懐寄髙推官
搜新編舊與誰評自向無聲認有聲己覺愛来多廢道
可堪傳去更沽名風松韻裏忘形坐霜月光中共影行
還勝御溝寒夜水狂吟衝尹甚傷情
　　　送朱侍御自雒陽歸閬州寍覲
尋常西望故園時幾䖏魂隨落照飛客路舊縈秦甸出
鄉程今繞漢陽歸已過巫峽沉青靄忽認峨嵋在翠微
徔此倚門休望斷交親喜换老萊衣
　　　貽惠暹上人
經論功餘更業詩又扵難裏縱天機吳朝客見投文去
楚國僧迎著紫歸已得聲名先振俗不妨風雪更探微
金陵髙憶恩門在終挂雲颿重一飛
　　　酧西蜀廣濟大師見寄
猶得吾師繼頌聲百篇相愛寄南荆卷開錦水霞光爛
吟入峨嵋雪氣清椘外已甘推絶唱蜀中誰敢共懸衡
應懐無可同無本終向風騷作弟兄
　　　江寺春殘寄幕中知己二首
誰遣西来負岳雲自由歸去更何因山龕薜荔應殘雪
江寺玫瑰又度春早歲便師無學士臨年却作有為人
何妨夜宴時相憶佯醉佯狂笑老身
社蓮慚與幕蓮同岳寺蕭條儉府雄冷淡獨開香火裏
殷妍行列綺羅中秋加玉露何傷白夜醉金缸不那紅
閒憶遺民此心地一般無染喻真空
　　　寄玉泉寶仁上人
往歲曽尋聖跡時樹邊三遶禮吾師敢瞻䕶法将軍記
且喜焚香弟子知後㑹未期心的的前峰欲下歩遲遲
今来老劣難行甚空寂無緣但寄詩
　　　荆渚懐寄僧逹禅弟三首
電擊流年七十三齒衰氣沮竟何堪誰云有句傳天下
自愧無心寄嶺南曉漱氣嫌通市井晚烹香憶落雲潭
鄰峯道者還弹指蘚剥藤纒舊石龕
十五年前㑹虎溪白蓮齋後便来西干戈時變信雖絶
吳椘路長魂不迷黄葉喻曽同我悟碧雲情近與誰携
春殘相憶荆江岸一隻杜鵑頭上啼
鶴嶺僧来細語君依然髙尚迹難群自抛南岳三生石
長傍西山數片雲丹訪葛洪無舊竈詩尋靈觀有遺文
莫将離别為相隔心似虚空幾處分
　　　寄孫魴秀才
郡樓東面市牆西顔子生涯竹屋低書案飛揚風落絮
地苔狼藉燕銜泥吟窗晚凭春篁密行徑斜穿夏菜齊
别後相思頻夢到二年同此賦閒題
　　　送李評事往宜春
蘭舟西去是通津名郡賢侯下禮頻山遍寺樓看仰岫
臺連城閣上宜春鴻心夜過鄉心亂雪韻朝飛句韻新
别有官榮身外趣月江松徑訪禅人
　　　中春感興
春風日日雨時時寒力潛徔暖勢衰一氣不言含有象
萬靈何處謝無私詩通物理行堪掇道合天機坐可窺
應是正人持造化盡驅幽細入爐鎚
　　　早鶯
何處經年絶好音暖風吹出囀喬林羽毛新刷陶潛菊
喉舌初調叔夜琴藏雨並棲紅杏密避人雙入綠楊深
曉来枝上千般語應共桃花説舊心
　　　酬尚顔上人
紫綬蒼髭百歲侵綠苔芳草繞堦深不妨好鳥喧髙卧
切忌閒人聒正吟魯鼎寂寥休辨口刼灰銷變莫宣心
還憐我有冥搜癖時把新詩過竹尋
　　　寄倪曙郎中
風雨冥冥春闇移紅殘綠滿海棠枝帝鄉久别江鄉住
椿筍何如櫻筍時海内擅名君作賦林間外學我為詩
近聞南國升南省應笑無機老病師
　　　喜得自牧上人書
吳都使者泛驚濤靈一傳書慰毳袍别興偶隨雲水逺
知音本自國風高身依閑淡中銷日髪向清涼處落刀
聞著括囊新集了擬教誰與序離騷
白蓮集卷第七
白蓮集卷第八
　　　　　　　　廬　岳　僧　齊　己　撰
　　　湘中寓居春日感懷
江禽野獸兩堪傷避射驚弹合自忙頭角任多無獬豸
羽毛雖衆讓鴛鴦落苔紅小櫻桃熟侵井青纎燕麦長
吟把離騷憶前事汨羅春恨撼殘陽
　　　瀟湘
寒清健碧逺相含珠媚根源在極南流古遞今空作島
逗山冲壁自為潭遷来賈誼愁無限謫過靈均恨不堪
畢竟輸他老漁叟綠簔青竹釣濃藍
　　　寄友生
風騷情味近如何門底寒流屋裏莎曽摘園蔬留我宿
共吟江月看鴻過時危苦恨無收拾道妙深誇有琢磨
涼夜欹眠應得夢平生心肺似君多
　　　酬答退上人
鬚髩三分白二分一生蹤跡出人群嵩丘夢憶諸峰雪
衡岳禅依五寺雲青衲幾臨高瀑濯苦吟曽許斷猿聞
荒村殘臘相逢夜月滿鴻夛楚水濆
　　　山中春懷
心魂役役不曽歸萬象相牽向極微所得或憂逢郢刃
凡言皆欲奪天機逰深晚谷香充鼻坐苦春松粉滿衣
何物不為狼藉境桃花和雨落霏霏
　　　寄鄭谷郎中
上國誰傳消息過醉眠醒坐對嵯峨身離道士衣裳少
筆答禅師句偈多南㟁郡鐘涼度枕西齋竹露冷沾莎
還應笑我降心外惹得詩魔助佛魔
　　　寄萍鄉唐禀正字
新書聲價滿皇都高卧林中更起無春興酒香熏肺腑
夜吟雲氣濕髭鬚同登水閣僧皆别共上魚船鶴亦孤
長憶前年送行處洞門殘日照菖蒲
　　　秋夕書懷
涼多夜永擁山袍片石閒欹不覺勞蟋蟀繞床無夢寐
梧桐滿地有蕭騷平生樂道心常切五字逢人價合高
破落西窗向殘月露聲如雨滴蓬蒿
　　　亂後經西山寺
松燒寺破是刀兵谷變陵遷事可驚雲裡乍逢新住主
石邊重認舊題名閒臨菡萏荒池坐亂踏鴛鴦破瓦行
欲伴髙僧重結社此身無計捨前程
　　　題梁賢巽公房
吳王廟側有高房簾影南軒日正長吹苑野風桃葉碧
壓畦春露菜花黄懸燈向後惟冥黙凭案前頭即渺茫
知有虎溪歸夢切寺門松折社僧亾
　　　塘上閒作
閒行閒坐藉莎煙此興堪思二古賢陶靖節居彭澤畔
賀知章在鏡湖邊鴛鴦著對能飛綉菡萏成群不語仙
形影騰騰夕陽裏數峰危翠滴漁船
　　　江上望逺山寄鄭谷郎中(公時退居仰山)
危碧層層映水天半垂岡壠下民田王維愛甚難抛畫
支遁高多不惜錢巨石盡含金玉器亂峰閒鏁楝梁煙
秦争漢奪空勞力却是巢由得稳眠
　　　送人自蜀廽南逰
錦水東浮情尚鬰湘波南泛思何長蜀魂巴狖悲殘夜
越鳥燕鴻呌夕陽烟月幾般爲客路林泉四絶是吾鄉
尋幽必有僧相指宋杜題詩近舊房
　　　寄无願上人
六十八去七十歲與師年鬂不争多誰言生死無消處
還有修行那得何閑事安䏻窮好惡故人堪憶舊經過
㑹歸原上焚身後一陣灰飛也任他
　　　懐瀟湘即事寄友人
浸野淫空淡蕩和十年隣住聽漁歌城臨逺棹浮煙泊
寺近閑人泛月過㟁引綠蕪春雨細汀連斑竹晚風多
可憐千古懐沙處還有魚龍弄白波
　　　謝橘洲人寄橘
洞庭栽種似瀟湘綠繞人家帶夕陽霜裛露蒸千樹熟
浪廽風撼一洲香洪崖遣後名何逺陸績懷来事更長
藏贮待供賓客好石榴宜稱映舟光
　　　自貽
心中身外更何猜坐石看雲養聖胎名在好詩誰逐去
跡依閒處自歸來時添瀑布新瓶水旋换㫋檀舊印灰
晴出寺門驚往事古松千尺半蒼苔
　　　寄益上人
長想尋君道路遥亂山霜後火新燒近聞移住鄰衡岳
幾度題詩上石橋古木傳聲連峭壁一燈懸影過中宵
風騷味薄誰相愛欹枕常多夢鮑昭
　　　行次宜春寄湘西諸友
幸無名利路相迷雙履尋山上柏梯衣鉢祖辭梅嶺外
香燈社别橘洲西雲中石壁青侵漢樹下苔錢綠繞溪
我愛逺逰君愛住此心他約與誰携
　　　送略禅者歸南岳
林下鐘殘又拂衣錫聲還獨向南飛千峰冷截冥鴻處
一徑險通禅客歸青石上行苔片片古杉邊宿雨霏霏
勞生有願應囬首忍著無心與物違
　　　寄知己
已得浮生到老閒且将新句擬玄關自知清興来無盡
誰道淳風去不還三百正聲傳世後五千真理在人間
此心終待相逢説時復登樓看莫山
　　　寄吳拾遺
新作将誰推重輕皎然評裡見權衡非無苦到難搜處
合有清垂不朽名疎雨晚冲蓮葉响亂蝉涼抱檜梢鳴
野橋閒背殘陽立翻憶蘇卿送子卿
　　　春晴感興
連旬隂翳曉来晴水滿圓塘照日明㟁草短長邊過客
江花紅白裡啼鶯野無征戦時堪望山有樓臺暖好行
桑柘依依禾黍綠可憐歸去是張衡
　　　謝道友拄杖
翦自南岩瀑布邊寒光七尺乳珠連持来未入塵埃路
乞與應憐老病年欹影夜歸青石澗卓痕秋過綠苔錢
他時携上嵩峰頂把倚長松看洛川
　　　東林寄别修睦上人
行心乞得見秋風雙履難留更住蹤紅葉正多離社客
白雲無限向嵩峰囊中自欠詩千首身外誰知事幾重
此别不知為後約年華相似逼衰容
　　　夏日原西避暑寄吟友
熱煙疎竹古原西日日乘涼此杖藜閒處雨聲隨霹靂
旱田人望隔虹霓蝉依獨樹乾吟苦鳥憶平川渴過齊
別有相招好泉石瑞花瑶草盡堪携
　　　懷匡阜
荆川連歲滯逰方拄杖塵封六尺光洗面有香思石溜
冥心無撓憶山牀閒機但媿時機速静論湏慚世論長
昨夜分明夢歸去薜蘿幽徑繞禅房
　　　静坐
繩床欹坐任崩頺雙眼醒醒閉復開日月更無間裏過
風騷時有静中来天真自得生難捨世幻論驚死不廽
何處堪投此踪跡水邊　去上髙臺
　　　寄湘中諸友
碧雲诸友盡黄眸石點花飛更说無嵐翠濕衣松接院
芙蓉薫面寺臨湖沃洲高卧心何僻匡社長禅興亦孤
争似椘王文物國金鏕紫綬讓前途
　　　答无願上人書
鄭生驅蹇峴山囬傳得安公好信来千里阻修俱老骨
八行重叠慰寒灰春殘桃李猶開户雪滿杉松始上臺
必有南逰山水興漢江平稳好浮杯
　　　送㣧公歸閩
西朝歸去見髙情應戀香燈近聖明關令莫疑非馬辨
道安還跨赤驢行充齋野店蔬無味洒笠平原雪有聲
忍惜文章便閒得看他趨競取時名
　　　感時
忽忽枕前蝴蝶夢悠悠覺後利名塵無窮今日明朝事
有限生来死去人終與狐狸為窟穴謾師龜鶴養精神
可憐顔子能消息虚室坐忘心最真
　　　湖上逸人
澹蕩光中翡翠飛田田初出柳絲絲吟㳂綠島時逢鶴
醉泛清波或見龜七澤釣師應識我中原逐鹿不知誰
秋風水寺僧相近一徑蘆花到竹籬
　　　懐巴陵
垂白堪思大亂前薄逰曽駐洞庭邊尋僧古寺沿沙㟁
倚杖殘陽落水天蘭芷蔫菸騷客廟烟波晴閣釣師舡
此時欲買君山住懶就商人乞個錢
　　　渚宫謝楊秀才自嵩山相訪
嵩峰有客逺相尋塵滿麻衣袖苦吟花盡草長方閉户
道孤身老正傷心紅堆落日雲千仭碧撼涼風竹一林
惆悵雅聲消歇去喜君聊此暫披襟
　　　荆門寄沈彬
罷趣明聖懶徔知鶴氅褵褷遂性披道有静君堪託迹
詩無賢子擬傳誰松聲白石邊行止日影紅霞裏夢思
珍重兩篇千里達去年江上雪飛時
　　　讀隂符經
繞窗風竹骨輕安閒借隂符仰卧看絶利一源真有謂
空勞萬卷是無端清虚可保昇雲易嗜欲終知入聖難
三要洞開何用閉高臺時去凭欄杆
　　　寄吳國知舊
淮甸當年憶旅逰衲衣㯶笠外何求城中古巷尋詩客
橋上殘陽背酒樓晴色水雲天合影晚聲名利市争頭
可憐王化融融裏惆悵無僧似惠休
　　　移居
上台言任養疎愚乞與西城水滿湖吹榻好風終日有
趣涼閒客片時無檀欒翠擁清蝉在菡萏紅殘白鳥孤
欲問存思搜抉妙幾聨詩什敵三都
　　　喜彬上人逺見訪
高吟欲繼沃洲師千里相尋問課虚殘臘江山行盡處
滿衣風雪刲閒居携来律韻清何甚趣入幽微㫖不疎
莫惜天機細搥琢他時終可擬芙蕖
　　　荆州新秋寺居冩懷詩五首上南平王
竹如翡翠侵簾影苔學琉璃布地紋髙卧更應無此樂
逺逰何必愛他雲閒聽謝眺吟爲政静看蕭何坐致君
只恐老身衰朽速他年不得頌鴻勲
井梧黄落暮蝉清久駐金臺但暗驚事佛未憐諸弟子
譚空争動上公卿合歸鳥外藏幽跡敢向人前認好名
滿印白檀燈一盞可䏻酬謝得聰明
金湯裡面境何求寳殿東邊院最幽栽種已添新竹影
畫圖兼列逺山秋形容豈合親公子章句争堪狎士流
虚負岷峨老僧約年年雪水下汀洲
漢江西㟁蜀江東六稔安禅教化中託迹幸將王粲别
歸心寕與子山同尊罍豈識曹參酒賓坐還親宋玉風
又見去年三五夕一輪寒魄破烟空
石龕閒鏁舊居峰何事膺門歲月重五七詩中叨見過
三千客外許疎慵迎涼蟋蟀喧閒思積雨莓苔沒屐踪
㑹待英雄啟金口却教擔錫入雲松
　　　送李秀才歸湘中
詞客携文訪病夫因吟送别憶湘湖寒消浦溆催鴻雁
暖入溪山養鷓鴣僧向月中尋岳麓雲從城上去蒼梧
君歸爲問峰前寺舊住松房鎖在無
　　　寄呉國西供奉
别来相憶夢多迷君住東朝我椘西瑶闕合陪龜象位
春山休記鷓鴣啼承恩位與千官别應制才将十子齊
幾笑逺公慵送客殷勤只到寺前溪
　　　謝人惠端溪硯
端人鑿斷碧雲潯善價争教惜萬金礱琢己曽經敏手
研磨終見透堅心安排得主難移動舍貯隨時任淺深
保重更求裝鈿匣閒将濡染寄知音
　　　送吳先輩赴京
烟霄已遂明經第江漢重来問苦吟託興偶憑風月逺
忘機終在寂寥深千篇未聽常徒口一字湏防作者心
此日與君聊話後老身難約更相尋
　　　和西蜀可準大師逺寄之什
莫知何路去追攀空想人間出世間杜口已同居士室
傳心休問祖師山禅中不住方爲定說處無生始是閒
珍重希音逺相寄亂峰西望叠孱顔
　　　荆門暮冬與節公話别
漳河湘岸柳𨳩頭離别相逢四十秋我憶黄梅夢南國
君懷明主去東周幾程霜雪經殘臘何處封疆過舊逰
好及春風承帝澤莫忘衰朽卧林丘
　　　賀孫支使郎中遷居
别認公侯禮上才築金何翅舊燕臺地連東閣横頭買
門對西園正面開不隔紅塵趨棨㦸只拖珠履赴尊罍
應逢明月清霜夜閒鎖笙歌宴此来
　　　庭際新移松竹
三莖瘦竹兩株松瑟瑟翛翛韵且同抱節乍離新澗雪
盤根逺别舊林風歲寒相倚無塵地䕃影分明有月中
更待陽和信催促碧梢青杪看凌空
　　　荆門寄題禅月大師影堂
澤國聞師泥日後蜀王全禮葬餘灰白蓮塔向青泉鏁
禅月堂臨錦水開西岳千篇傳古律(大師著西岳集三/十卷盛傳於世)
南宗一卷印靈臺不堪隻履還西去葱嶺如今無使廽
　　　賀雪
上清凝結下乾坤為瑞為祥表致君日月影徔光外過
山河影向静中分歌揚郢路誰同聽聲洒梁園客共聞
堪想畫堂簾捲次輕隨舞袖正紛紛
　　　荆州寄貫微上人
舊齋休憶對松關各在王侯顧遇間命服已沾天渥澤
衲衣猶擁祖斕斑相思莫捄燒心火留滯難移壓腦山
得失兩途俱不是笑他髙卧碧孱顔
　　　送休師歸長沙寕覲
高堂親老本師存多難長懸兩處魂已説戦塵消漢口
便隨征棹别荆門晴吟野濶無耕地晚宿灣深有釣村
他日更思衰老否七年相伴琢詩言
　　　江上夏日
無處清隂似剡溪火雲奇崛倚空齊千山冷叠湖光外
一扇涼揺椘色西碧樹影疎風易㫁綠蕪平逺日難低
故園舊寺臨湘水斑竹煙深越鳥啼
　　　渚宫春日因懷有作
舊業樹連湘樹逺家山雲與岳雲平僧来已説無畊釣
鴈去那知有弟兄客思莫牽蝴蝶夢鄉心自憶鷓鴣聲
沙頭南望堪膓㫁誰把歸舟載我行
　　　松化為石(近聞金華山/古松化為石)
盤根幾聳翠岩前却偃凌雲化至堅乍結精華齊永刼
不隨凋變已千年逢賢必用鎸辭立遇聖終将刻印傳
肯似荆山鑿餘者蘚封頑滯卧嵐煙
　　　寄澧陽呉使君
南客西来話使君涔陽風雨變行春四隣畊釣趨仁政
千里煙花壓路塵去獸未勝除狡吏還珠争似復逋民
紅蘭浦暖携才子爛醉連題賦白蘋
　　　湘江送客
湘江秋色湛如氷椘客離懷暮不勝千里碧雲聞塞雁
幾程青草見巴陵寒濤響叠晨征擄㟁葦藂明夜泊燈
鸚鵡洲邊若廽首為思前事一捫膺
　　　暮逰岳麓寺
寺樓高出碧崖棱城裏誰知在上層初雪灑来喬木暝
逺禽飛過大江澄閒消不睡憐長夜静照無言謝一燈
囬首何邊是空地四村桑麥遍丘陵
　　　林下留别道友
住亦無依去是閒何心終戀此林間片雲孤鶴東西路
四海九州多少山静坐趂涼移樹影興隨題處著苔斑
秋来洗浣行衣了還爾鄰僧舊竹闗
　　　道林寺居寄岳麓禅師二首
門前石路徹中峰樹影泉聲在半空尋去未應勞上下
往来殊已倦西東髭根盡白孤雪並心迹全忘片月同
長憶高窗夏天裏古松青檜午時風
山袍不稱下紅塵各是閒居島外身兩處烟霞門寂寂
一般苔蘚石磷磷禅關悟後寕疑物詩格玄来不傍人
月照經行更誰見露華松粉點衣巾
　　　亂後江西遇孫魴舊居因寄
舊逰重到倍悲涼吟憶同人倚寺廧何處莫蝉喧逆旅
此中山鳥噪垂楊寰區有主權兵器風月無人掌桂香
欲寄此心空北望寒鴻天末失歸行
　　　宜春江上寄仰山長老二首
水隔孤城城隔山水邊時望憶師閒清泉白石中峰上
落日半空栖鳥還雲影觸衣分朶朶雨聲吹磬散潺潺
傳心莫學羅浮去後輩思量待扣闗
雨晴天半碧光流影倒殘陽濕郡樓絶頂有人經刼在
浮生無客暫時逰窗開萬壑春泉亂塔鏁孤燈萬木稠
欲為吾師拂衣去白雲紅葉又新秋
　　　螢
透牕穿竹住還移萬䫫俱閒始見伊難把寸光藏暗室
自持孤影助明時空庭散逐金風起亂葉争投玉露垂
後代儒生懶收拾夜深飛過讀書帷
　　　湘中送翁員外歸闕
舩滿琴書與酒杯清湘影裏片颿開人歸南國鄉園去
鴈逐西風日夜来天埶漸低分海樹山程欲盡見城臺
此身未别江邊寺猶看星郎奉詔囬
　　　寄居道林寺作
嵐濕南朝殿塔寒此中因淂謝塵寰已同庭樹千株老
未負溪雲一片閒石鏡舊逰臨皎潔岳蓮曾上徹孱顔
如今衰颯成多病黄葉風前晝掩關
　　　沙鷗
暖傍漁舩睡不驚可憐孤潔似華亭晚来灣浦衝平碧
晴過汀洲拂淺青翡翠静中修羽翼鴛鴦閒處事儀形
何如飛入深宫去留與興亡作典經
　　　和翁員外題馬太師宅賈相公井
飛塵不敢下相干闇脈傍應潤牡丹心任短長投玉綆
底須三五映金盤神工舊制泓澄在天澤時加㶑灔寒
太傅欲旌前古事星郎屬思久憑欄
　　　看雲
何峰觸石濕苔錢便逐高風離瀑泉深處卧来真隐逸
上頭行去是神僊千尋有影滄江底萬里無踪碧落邊
長憶舊山青壁裏繞庵閒伴老僧禅
　　　對雪寄荆幕知己
猛埶微開萬里清月中看似日中明此時鷗鷺無人見
何處關山有客行郢唱轉髙誰敢和巴歌相顧自銷聲
江齋卷箔含毫久應想梁王禮　經
　　　送相里秀才赴舉
兩上東堂不見春文明重去有誰親曽逢少海尊前客
舊是神僊㑹裏人已遂風雲催化羽却将雷電助燒鱗
明年自此登龍後囬首京門一路塵
　　　荆門疾中喜謝尊師自南岳來相里秀才自(京/至)
閒堂晝卧眼初開强起徐行繞砌苔鶴氅人徔衡岳至
鶉衣客自雒陽来坐聞隣樹栖幽鳥唫見江雲發早雷
西咲東逰此相别兩塗消息待誰囬
　　　吟興自述
前習都由未盡空生知頑學妙難窮一千首出悲哀外
五十年銷雪月中興去不妨歸静慮情来何止發真風
曾無一字千聲利豈媿操心負至公
　　　送謝尊師自南岳出入京
曽聽鹿鳴逢世亂因披羽服隐衡陽幾多事隔丹霄興
三十年成兩髩霜芝术未甘消勇氣風騷無那激剛膓
中朝舊有知音在可是悠悠入帝鄉
　　　送司空學士赴京
弘文初命下江邊難戀沙鷗與釣船藍綬乍稱新學士
白衫初脱舊神僊龍山送别風生路雞樹從容雪點筵
重謁往年金榜主便将才術佐陶甄
白蓮集卷第八
白蓮集卷第九
　　　　　　　　廬　岳　僧　齊　己　撰
　　　春寄尚顔
含桃花謝杏花開杜宇新啼燕子来好事可䏻無分得
名山長似有人催簷聲未斷前旬雨電影還連後夜雷
心跡共師争幾許俗人嫌處自遲廽
　　　寄梁先輩
慈恩塔下曲江邊别後多應夢到仙時去與誰論此事
亂来何處覔同年陳琳筆硯甘前席甪里煙霞待共眠
愛惜麻衣好顔色未教朱紫汚天然
　　　荆渚偶作
無味吟詩即把經竟将疎野訪誰行身依江寺庭無樹
山繞天涯路有兵竹瓦雨聲漂永日紙窗燈熖照殘更
徔容一覺清涼夢歸到龍潭埽石枰
　　　城中晚夏思山
葛衣沾汗功雖健紙扇摇風力甚卑苦熱恨無行脚處
微涼喜到立秋時竹軒静看蜘蛛掛莎徑閑聽蟋蟀移
天外有山歸即是豈同逰子暮何之
　　　憶舊山
誰請衰羸住北州七年魂㫁舊山丘心清檻底瀟湘月
骨冷禅中太華秋高節未聞馴虎豹片言何以傲王侯
應湏脱洒孤峯去始是分明個剃頭
　　　寄骵休
南州歸去為尋醫病色應除是舊時久别莫忘廬阜約
却来湏有洞庭詩金陵往歲同窺井峴首前秋共讀碑
兩處山河見興廢相思更切卧雲期
　　　過陸鴻漸舊居(陸生自有傳于井石又云/行坐誦佛書故有此句)
椘客西来過舊居讀碑尋傳見終初佯狂未必輕儒業
高尚何妨誦佛書種竹㟁香連菡萏煑茶泉影落蟾蜍
如今若更生来此知有何人贈白驢(時太守/贈白驢)
　　　寄懷鍾陵舊逰因寄知己
洪井僧来説舊逰西江東岸是城樓昔年淹跡因王化
長日凭欄看水流貞觀上人栖樹石陳陶處士在林丘
終拖老病重尋去得到匡廬死便休
　　　遣懷
病膓休洗老休醫七十䏻饒百歲期不死任還蓬島客
無生自有雪山師浮雲聚散堪關慮明月相逢好展眉
既兆未萌閒酌度不知中抱自尋思
　　　懐武陵因寄幕中韓先輩何徔事
武陵嘉致迹多幽每見圖經恨白頭溪浪碧通何處去
桃花紅過郡前流嘗聞相幕鴛鴻　日向神仙洞府逰
鑿井耕田人在否如今天子正徵搜
　　　贈樊䖏士
小子聲名天下知滿簪霜雪白麻衣誰将一著争先後
共向長安定是非有路未曽謀日用無貪終不亂天機
閒尋道士過仙觀賭得黄庭兩卷歸
　　　荆渚逢禅友
澤國相逢話一宵雲山偶别隔前朝社思匡岳無宗炳
詩憶揚州有鮑昭晨野黍離春漠漠水天星燦夜迢迢
閒吟莫忘傳心祖曽立堦前雪到腰
　　　送僧歸洛中
赤日彤霞照晚坡東州道路興如何蝉離椘柳鳴猶少
葉到嵩雲落漸多海内自為閒去住關頭誰問舊經過
丁寕與訪春山寺白樂天真在也麽
　　　道林寓居
秋泉一片樹千株暮汲寒燒外有餘青嶂者邊来已熟
紅塵那畔去應疎風騷未肯忘雕琢瀟灑無妨更剃除
即問沃州開士僻愛禽憐駿意如何
　　　僊掌
峭形寒倚夕陽天毛女蓮花翠影連雲外自為高出手
人間誰合闘揮拳鶴抛青漢来岩檜僧隔黄河望頂烟
晴露紅霞長滿掌只應栖託是神僊
　　　中秋月
空碧無雲露濕衣群星光外湧清規東樓莫碍漸高影
四海待看當午時還許分明吟皓魄肯教幽暗取丹枝
可憐半夜婵娟影正對五侯殘酒池
　　　送禪者逰南岳
忽隨南棹去潯陽誰住江邊樹下房塵夢是非都覺了
野雲心地更何妨漸臨瀑布聽猿思却背岣嶁看鴈行
想到中峰上層寺石窗秋霽見瀟湘
　　　聞道林諸友嘗茶因有寄
旗槍冉冉綠叢圓穀雨初晴呌杜鵑摘帶岳華蒸曉露
碾和松粉煑春泉高人夢惜藏岩裡白硾封題寄火前
應念苦吟耽睡起不堪無過夕陽天
　　　将歸舊山留别錯公
舊峰前昨下来時白石叢叢問紫薇章句不堪歌有道
溪山只合退無機雲含暖態晴猶在鶴養閒神晝不飛
欲去更思過丈室二年頻此挹清暉
　　　聞尚顔上人剏居有寄
麓山南面橘洲西别搆新齋與竹齊野客已聞将鶴贈
江僧未説有詩題窗臨杳靄寒千嶂枕遍潺湲月一溪
可想乍移吟榻䖏松隂冷濕壁新泥
　　　庚午歲九日作
門底秋苔嫩似藍此中消息興何堪亂離偷過九月九
頭尾筭来三月三雲影半晴開夢澤菊花微暖傍江潭
故人今日在不在胡雁背風飛向南
　　　逢進士沈彬
欲話趨時首重搔因君倍惜剃頭刀千般貴在䏻過逹
一片心閒不那高山叠好雲藏玉鳥海翻狂浪隔金鰲
時應記得長安事曽向文塲屬思勞
　　　聞王員外新恩有寄
欲退無因貴逼来少儀官美右丞才青袍早訪淹花幕
霜简方聞謝柏臺金諾静宜資講誦玉山寒稱奉罇罍
西峰有客思相賀門隔瀟湘雪未開
　　　秋夕言懐寄所知
休問蒙莊材不材孤燈影共傍寒灰忘詮話道心甘死
候體論詩口懶開窗外風濤連建業夢中雲木憶天台
相疎却是相知分誰訝經年一度来
　　　答禅者
五老峰前相遇時兩無言語只揚眉南宗北祖皆如此
天上人間更問誰山衲静披雲片片銕刀涼削鬂絲絲
閒吟莫學湯從事抛却袈裟負本師
　　　寄尚顔(公受徐州薛尚書見知)
莫向孤峯道息機有人偷眼羡吾師滿身光化年前寵
幾軸開平歲裡詩北闕故人隨䘮亂南山舊寺在參差
清吟但憶徐方政應恨當時不見時
　　　梓栗杖送人
禪家何物贈分襟只有天台杖一尋拄去客歸青洛逺
采来僧入白雲深逰山曽把探龍穴出世期将指佛心
此日江邊贈君後却携笻竹向東林
　　　寄朗陵二禪友
瀟湘曽宿話詩評荆椘連秋阻野情金錫罷逰雙鬂白
鐵盂終守一齋清篇章老欲齊高手風月閒思到極精
南望山門石何處滄浪雲夢浸天横
　　　燈
幽光耿耿草堂空窗隔飛蛾恨不通紅燼自凝清夜朶
赤心長謝碧紗籠雲藏水國城臺裡雨閉松門殿塔中
金屋玉堂開照睡豈知螢雪有深功
　　　寄金陵幕中李郎中
龍門支派富才䏻年少飛翔便大鵬久待尊罍臨鉄瓮
又徔幢節鎮金陵精神一隻秋空鶴騷雅千尋夏井冰
長憶相招宿華館數宵忘寢盡寒燈
　　　寄韓蜕秀才
松門高不似侯門蘚徑鞋踪觸處分逺事即為無害鳥
多閒便是有情雲那憂寵辱来驚我且寄風騷去敵君
知伴李膺琴酒外絳紗閒卷共論文
　　　湘中春興
雨歇江明苑樹乾物妍時泰恣逰盤更無輕翠勝楊柳
盡覺濃華在牡丹終日去還抛寂寞遶池廽却凭欄杆
紅芳片片由青帝忍向西園看落殘
　　　送錯公栖公南逰
洪偃湯休道不殊高颿共載興何俱北京䘮亂離丹鳳
南國煙花入鷓鴣明月團圓臨桂水白雲重叠起蒼梧
威儀本是朝天士蹔向遼荒住得無
　　　寄南嶽諸道友
南望衡陽積瘴開去年曽踏雪逰囬謾為椘客蹉跎過
却是邊鴻的當来乳竇孤明含海日石橋危滑長春苔
終尋十八高人去共坐蒼崕養聖胎
　　　送韓蜕秀才赴舉
槐花館馹莫塵昏此去分明吏部孫才氣合居科第首
風流幸是薦紳門春和洛水清無浪雪洗髙峰碧㫁根
堪想都人齊指點列仙相次上崑崙
　　　溪居寓言
秋蔬數壠傍潺湲頗覺生涯異俗緣詩興難窮花草外
野情何限水雲邊蟲聲遶屋無人語月影當松有鶴眠
寄向東溪老樵道莫摧丹桂博青錢
　　　遣懷
詩病相兼老病深世醫徒更費千金餘生豈必虚抛擲
未死何妨樂詠吟流水不廽休歎息白雲無跡莫追尋
閒身自有閒消處黄葉清風蝉一林
　　　自湘中将入蜀留别諸友
巾舄初隨入蜀舡風帆吼過洞庭烟七千里路到何處
十二峰雲更那邊巫女暮歸林淅􁐍巴猿吟㫁月婵娟
来年五月峨嵋雪坐看消融滿錦川
　　　寄匡阜諸公
松頭柏頂碧森森虚檻寒吹夏景深静社可追長往跡
白蓮難問久修心山圍四面纔容寺月到中宵始滿林
争學忘言住幽勝吾師遺集盡清吟
峰前林下東西寺地角天涯来往僧泉月浄流閒世界
杉松深鏁晝香燈争無大士重修社合有諸賢更服膺
曽寄隣房掛瓶錫雨聞簷溜解春冰
　　　送人入蜀
何必閒吟蜀道難知君心出嶮巇間尋常秋泛江陵去
容易春浮錦水還兩面碧懸神女峽幾重青入丈人山
文君酒市逢初雪滿貰新沽洗旅顔
　　　酬廬山張處士
髪枯身老任浮沈懶泥秋風更役吟新事向人堪結舌
舊詩開卷但傷心苔床卧憶泉聲繞麻履行思樹影深
終謝柴桑與彭澤醉逰　訪入東林
　　　寄峴山道人
鳳門高對鹿門青往歲經過恨未平辨鼎上人方話道
卧龍丞相忽追兵爐峰已負重廽計華岳終懸未去情
聞説東周天子聖㑹揺金錫却西行
　　　送王處士逰蜀
又掛寒帆向錦川木蘭舟裏過殘年自修姹姹爐中物
擬作飄飄水上僊三峽浪喧明月夜萬州山到夕陽天
来年的有荆南信廽札應緘十色箋
　　　懷金陵李推官僧自牧
秣陵長憶共吟逰儒釋風騷盡上流蓮幕少年輕謝眺
雪山真子鄙湯休也應有作懷清苦莫謂無心過白頭
欲附别来千萬意病身初起向殘秋
　　　寄尋萍公
聞在湓城多寄住隨時談笑混塵埃孤峰忽憶便歸去
浮世要看還下来萬頃野煙春雨㫁九條寒浪晚窗開
虎溪橋上龍潭寺曽此相尋踏雪廽
　　　得李推官近寄懷
荆門前嵗使乎囬求得星郎近制来連日借吟終不已
一燈忘寢又重開秋風漫作牽情賦春草真爲入夢才
堪笑陳宫諸狎客當時空有個追陪
　　　對菊
蝶醉蜂狂半折時冷烟清露壓離披欲傾琥珀盃浮爾
好把茱萸朶配伊孔雀毛衣應者是鳳凰金翠更無之
何因栽向僧園裏門外重陽過不知
　　　憶東林因送二生歸
好向東林度此生半天山脚寺門平紅霞嶂底潺潺色
清夜房前瑟瑟聲偶别十年成瞬息欲来千里阻刀兵
可憐二子同歸去南國烟花路好行
　　　渚宫西城池上居
城東移錫住城西綠繞春波引杖藜翡翠滿身衣有異
鷺鷥通體格非低風揺柳眼開煙小暖逼蘭芽出土齊
猶有幽深不相似剡溪乘棹入耶溪
　　　中秋夕愴懷寄荆幕孫郎中
白蓮香散沼痕乾綠篠隂濃蘚地寒年老寄居思隐切
夜涼留客話時難行僧盡去雲山逺賓雁同来澤國寛
時謝孔璋操檄外每將空病問衰殘
　　　酬湘幕徐員外見寄
東海儒宗事業全氷稜孤峭類神仙詩同李賀精通鬼
文擬劉軻妙入禅珠履早曽從相府玳簪今又别賓筵
篇章幾謝傳西椘空想雄風度十年
　　　寄蜀國廣濟大師
氷壓霜壇律格清三千傳授盡門生禅心静入空無跡
詩句閒搜寂有聲滿國繁華徒自樂兩朝更變未曽驚
終思相約岷峨去不得携笻一路行
　　　答獻上人卷
衲衣禅客袖篇章江上相尋共感傷秦甸亂来栖白沒
苎山空後皎然亡清留島月秋凝露苦寄巴猿夜呌霜
珍重南宗好才子灰心冥目外無妨
　　　寄武陵貫微上人二首
知泛滄浪棹未還西峯房鏁夜潺潺春陪相府逰仙洞
雪共賓寮對柱山詩裏幾添新菡萏衲痕應换舊斕斑
莫忘一句曹溪妙堪塞孫孫騁度關
吳頭東面椘西邊雲接蒼梧水浸天兩地别離身已老
一言相合道休傳風騷妙欲凌春草蹤跡閒思繞岳蓮
不是傲他名利世吾師本在雪山巔
　　　懷體休上人
仲宣樓上望重湖君到瀟湘得健無病遇何人分藥餌
詩逢誰子論功夫杉蘿寺裏尋秋早橘柚洲邊度日晡
許送自身歸華岳待来朝暮拂瓶盂
　　　招湖上兄弟
去歲得君消息在兩憑人信過重湖忍貪風月當年少
不寄音書慰老夫藥鼎近聞傳祕訣詩門曽説擁寒爐
漢江江路西来便好傍扁舟訪我無
　　　江居寄關中知己
多病多慵漢水邊流年不覺已皤然舊栽花地添黄竹
新　盆池换白蓮雪月未忘招逺客雲山終待去安禅
八行書札君休問不似風騷寄一篇
　　　中秋十五夜寄人
高河瑟瑟轉金盤噴露吹光逆凭欄四海魚龍精魄冷
五山鸞鶴骨毛寒今宵盡向圓時望後夜誰當缺處看
何事清光與蟾兔却教才子少留難
　　　謝人自鍾陵寄紙筆
故人猶憶苦吟勞所惠何殊金錯刀霜雪翦裁新剡硾
鋒鋩管束本宣毫知君倒篋情何厚借我臨池價斗高
詞客分張看欲盡不堪来處隔秋濤
　　　移居西湖作二首
火雲陽熖欲燒空小檻幽窗想舊峰白汗此時流枕簟
清風何處動杉松殘更正好眠涼月逺寺俄聞報曉鐘
只待秋聲滌心地衲衣新洗健形容
官園樹影晝隂隂咫尺清涼莫浣心桃李别教人主掌
烟花不稱我　尋蜩螗晚噪風枝稳翡翠閒眠宿處深
争似出塵地行止東林苔徑入西林
　　　看金陵圖
六朝圖畫戦争多最是陳宫計數訛若愛蒼生似歌舞
隋皇自合恥干戈
　　　寄南嶽岳泰禅師
江頭黙想坐禅峰白石山前萬丈空山下獵人應不到
雪深花鹿在菴中
　　　片雲
水底分明天上雲可憐形影似我身何妨舒作從龍勢
一雨吹消萬里塵
　　　寄清溪道者
萬重千叠紅霞嶂夜燭朝香白石龕常寄溪窗凭危檻
看經影落古龍潭
　　　病中勉送小師往清涼山禮大聖
豐衣足食處莫住聖迹靈踪好遍尋忽遇文殊開慧眼
他年應記老師心
　　　謝人惠拄杖
何處雲根采得来黒龍狂欲作風雷知師念我形骸老
教把經行拄綠苔
　　　送楚雲上人往南岳刺血冩法華經
剝皮刺血誠何苦欲冩靈山九㑹文十指􁐍乾終七軸
後來求法更無君
　　　送胎髪筆寄仁公
内惟胎髪外秋毫綠玉新裁管束牢老病手疼無那爾
却資年少冩風騷
　　　謝西川曇域大師玉筯篆書
玉筯真文久不興李斯傳到李陽氷正愁千載無来者
果見僧中有個僧
　　　偶作寄王秘書
七絲湘水秋深夜五字河橋日暮時借問秘書郎此意
静弹高詠有誰知
　　　謝人惠紙
烘焙幾工成曉雪輕明百幅叠春氷何消才子題詩外
分與能書貝葉僧
　　　答文勝大師清桂書
纔把文章干聖主便承恩澤换禅衣應嫌六祖傳空衲
只向曹溪永息機
　　　寄懷曾口寺文英大師
著紫袈裟名已貴吟紅菡蓞價兼高秋風曽憶西逰䖏
門對平湖滿白濤
　　　懷道林寺道友
四絶堂前萬木秋碧參差影壓江流閒思宋杜題詩板
一月凭欄到夜休
　　　放鶴放猿絶句四首上辭主人
華亭来復去芝田丹頂霜毛性可憐縱與乘軒終悞主
不如還放却遼天
堪憶春雲十二峰野桃山杏摘香紅王孫可念愁金鏁
縱放斷膓明月中
　　　放鷺鷥
白蘋紅蓼碧江涯日暖雙雙立睡時願揭金籠放歸去
却隨沙鶴闘輕絲
　　　放鸚鵡
隴西蒼巘結巢高本為無人識翠毛今日籠中强言語
乞歸天外啄含桃
白蓮集卷第九
白蓮集卷第十(雜歌行四十首/七言绝句四十一首)
　　　　　　　廬　岳　僧　齊　己　撰
　　　猛虎行
磨爾牙錯爾爪狐莫威兔莫狡飢来吞噬取膓飽横行
不怕日月星皇天產爾為生獰前村半夜聞吼聲何人
按劍燈熒熒
　　　西山叜
西山中多狼虎去歲傷兒復傷婦官家不問孤老身還
在前山山下住
　　　君子行
聖人不生麟龜何瑞梧桐不高鳳凰何止吾聞古之有
君子行藏以時進退求己榮必為天下榮恥必為天下
恥苟進不如此退不如此亦何必用虚偽之文章取榮
名而自美
　　　善哉行
大鵬刷翮謝溟渤青雲萬層高突出下視秋濤空渺漲
舊處魚龍皆細物人生在世何容易眼濁心昏信生死
願除嗜慾待身輕携手同尋列仙事
　　　日日曲
日日日東上日日日西没任是神仙客也湏成朽骨浮
雲滅復生芳草死還出不知千古萬古人葬向青山為
底物
　　　耕叟
春風吹簑衣暮雨滴箬笠夫婦畊共勞兒孫飢對泣田
園高且瘦賦税重復急官倉鼠雀群只待新租入
　　　苦熱行
離宫劃開赤帝怒喝起六龍奔日馭下土熬熬若煎煮
蒼生煌煌無處避火雲峥嶸焚泬㵳東皋老農膓欲焦
何當一雨蘇我苗為君擊壤歌帝堯
　　　苦寒行
氷峰撑空寒矗矗雲凝水凍埋海陸殺物之性傷人之
慾既不能　蒺䔧荆棘之根株又不䏻展鳳凰麒麟之
拳跼如此則何如為和煦為膏為雨自然天下之榮枯
融融于萬户
　　　春風曲
春風有何情旦暮来林園不問桃李主吹落紅無言
　　　城中懷山友
春城来往桃李碧艷暖紅香斷消息吾徒自有山中隣
白晝冥心坐嵐壁
　　　讀李賀歌集
赤水無精華荆山亦枯槁玄珠與虹玉燦燦李賀抱清
晨醉起臨春臺吳綾蜀錦胸襟開狂多兩手掀蓬萊珊
瑚掇盡空土堆
　　　風琴引
撥吳絲雕楚竹高託天風拂為曲一一宫商在素空鸞
鳴鳯語翹梧桐夜深天碧松風多孤窗寒夢驚流波愁
魂傍枕不肯去翻疑住處隣湘娥金風聲盡薰風發冷
泛虚堂韻難歇常恐聽多耳漸煩清音不絶知音絶
　　　夏雲曲
紅嵯峨爍晚波乖龍慵卧旱鬼多爞爞萬　壓天塹颺
雷電光空閃閃好雨不雨風不風徙倚穹蒼作岩險男
巫女覡更走魂焚香祝天天不聞天若聞必䏻使爾為
潤澤洗埃氛而又變之成五色捧日輪将以表唐堯虞
舜之明君
　　　讀李白集
竭雲濤刳巨鰲搜掊造化空牢牢冥心入海海神怖驪
龍不敢爲珠主人間物象不供取飽食逰神向玄圃鏘
金鏗玉千餘篇膾吞炙嚼人口傳湏知一一丈夫氣不
是綺羅男女言
　　　祈貞壇
玉甃瑶壇二三級學僊弟子參差入霓旌隊仗下不下
松檜森森天露濕殿前寒氣束香雲朝祈暮禱玄元君
茫茫俗骨醉更昏樓臺十二遥崑崙崑崙縱廣一萬二
千里中有五色雲霞五色水何當㫁欲便飛去不要九
轉神丹换精髓
　　　黄雀行
雙雙野田雀上下同飲啄暖去栖蓬蒿寒歸傍籬落殷
勤避羅網乍可遇鵬鶚鵬鶚雖不仁分明在寥廓
　　　石竹花
石竹花開照庭石紅鮮自禀離宫色一枝兩枝初笑風
猩猩血潑低低叢嘗嗟世眼無真鑒却被丹青苦相䧟
誰為根尋造化功為君吐出平原膽白日當午方盛開
彤霞灼灼臨池臺繁香濃艶如未已粉蝶逰蜂狂欲死
　　　寄南岳白蓮道士(䏻扵長嘯)
猿猱休啼月皎皎蟋蟀不吟山悄悄大耳仙人滿頷須
醉倚長松一聲嘯
　　　古劍歌
古人手中鑄神物百煉百淬始提出今人不要强硎磨
蓮鍔星文未曾沒一弹一撫聞錚錚老龍影奪秋燈明
何時得遇英雄主用爾平治天下去
　　　湘妃廟
湘烟𪷟濛湘水急汀露凝紅裛蓮濕蒼梧雲疊九嶷深
二女魂飛江上立相携泣鳳蓋龍　追不及廟荒松朽
啼飛猩笋鞭迸出階基傾黄昏一㟁隂風起新月如眉
生濶水
　　　巫山高
巫山高巫女妖雨為暮兮雲為朝椘王憔悴魂欲消秋
猿嘷噑日将夕紅霞紫烟凝老壁千岩萬壑花皆坼但
恐芳菲無正色不知今古行人行幾人經此無秋情雲
深廟逺不可覔十二峰頭插天碧
　　　贈持法華經僧
衆人有口不說是即說非吾師有口何所爲蓮經七軸
六萬九千字日日夜夜終復始乍吟乍諷何悠揚風篁
古松含秋霜但恐天龍夜义乾闥衆㽬塞虚空耳皆聳
我聞念經功德緣舌根可等金剛堅他時刼火洞燃後
神光燦燦如紅蓮受持身心苟精潔尚䏻使煩惱大海
水枯竭魔王輪幢自摧折何況更如理行如理說
　　　刳膓龜
爾既䏻于靈應久存其生爾既䏻于瑞胡得迷其死刳
膓徒自屠曵尾復何累可憐濮水流一葉泛莊子
　　　贈岩居僧
石如麒麟岩作室秋壇漫壇浄于漆袈裟蓋頭心在無
黄猿白猿啼日日
　　　觀李璚處士畫海濤
巨鰲轉側長鰌翻狂濤顛浪高漫漫李瓊奪得造化本
都盧縮在秋毫端一揮一畫皆筋骨滉瀁崩騰大鯨
瓦仙搓擺　欲沉下頭應是驪龍窟昔年曾夢涉蓬瀛
唯聞撼動珊瑚聲今来正嘆陸沉久見君此畫思前程
千尋萬派功難測海門山小濤頭白今人錯認錢塘城
羅刹石底奔雷霆
　　　昇天行
身不沈骨不重驅青鸞駕白鳳幢蓋飄颻入冷空天風
瑟瑟星河動瑶闕參差阿母家樓臺戲閉凝彤霞五三
仙子乘龍車堂前碾爛蟠桃花囬首却顧蓬山頂一點
濃嵐在深井
　　　還人卷
李白李賀遺機杼散在人間不知處聞君收在芙蓉江
日鬪鮫人織秋浦金梭軋軋文離離吳娃越女羞上機
鴛鴦浴烟鸞鳳飛澄江曉映餘霞輝仙人手持玉刀尺
寸寸酬君珠與璧裁作霞裳何處披紫皇殿裏深難覔
　　　輕薄行
玉鞭金蹬驊騮蹄横眉吐氣如虹霓五陵春暖芳草齊
笙歌到處花成泥日沈月上且鬪雞醉来莫问天高低
伯陽道德何唾咦仲尼禮樂徒卑栖
　　　浮雲行
大野有賢人大朝有聖君如何彼浮雲揜閉白日輪安
得東南風吹散八表外使之天下人共見堯眉彩
　　　煌煌京洛行
聖君垂衣裳蕩蕩若朝旭大觀無遺物四夷来率服清
晨廽北極紫氣蓋黄屋雙闕聳雙鰲九門如川凟梯山
航海至晝夜車相續我恐紅塵深變為黄河曲
　　　弔汨羅
落日倚闌干徘徊汨羅曲冤魂如可弔烟浪聲似哭我
欲考鼋鼉之心烹魚龍之腹爾既啖大夫之血食大夫
之肉千載之後猶斯暗伏将謂唐堯之尊還如荒悴之
君更有逐臣于焉葬魂得以縱其噬恣其吞
　　　贈念法華經僧
念念念兮入惡易念念念兮入善難念經念佛䏻一般
愛河竭處生波瀾言公少年真法器白晝不出夜不睡
心心緣經口緣字一空寥寥燈照地沉檀卷軸寳函盛
薝蔔香薰水精記空山木落古寺閒松枝鶴眠霜霰乾
牙根舌根氷滴寒珊瑚搥打紅琅玕但恐蓮花七朶一
時坼朶朶似君心地白又恐天風吹天花繽紛如雨飄
袈裟況聞此經甚微妙百千諸佛真秘要靈山説後始
傳来聞者雖多持者少更堪誦入陀羅尼唐音梵音相
雜時舜絃和雅薰風吹文王武王絃更悲如此争不遣
空碧中有龜来聽有鬼来聽亦使人間人聞者敬見者
敬自然心虚空性清浄此經真體即毗盧雪嶺白牛君
識無
　　　短歌寄皷山長老
雪峰雪峰髙且雄峩峩堆積青冥中六月赤日燒不鎔
飛禽瞥過人難通嘗聞中有白象王五百象子皆威光
行圍坐繞同一色森森影動㫋檀香于中一子最雄猛
稱尊獨踞虎山頂百千眷屬隂影身照曜吞我景我聞
岷國民皈依前王後王皆師資寕同梁武遇達摩過後
弹指空傷悲
　　　漁父
夜釣洞庭月朝醉巴陵寺却歸君山下魚龍窟邊睡生
涯在何處白浪千萬里曾笑楚臣迷蒼黄汨羅水
　　　采蓮曲
越溪越女江蓮齊菡蓞雙婵娟嬉逰向何處采摘且同
舡浩唱發容與清波生漪漣時蓬島嶼泊幾共鴛鴦眠
襟袖既盈溢馨香亦相傳薄暮歸去来苎羅生碧煙
　　　啄木
啄木啄木鳴林響壑貪心既緣利觜斯鑿有朽百尺微
虫斯宅以啄去害啄更彌劇層崖豫章聳幹蒼蒼毋縦
爾啄殘我棟梁
　　　靈松歌
靈松靈松是何根株盤擗枝幹與群木殊世眼争知蒼
翠容薜蘿遮躰深䑃朧先秋瑟瑟生谷風青隂倒卓寒
潭中八月天威行肅煞萬木凋零向霜雪唯有此松髙
下枝一枝枝在無摧折癡凍頑氷如鐵堅重重鏁到槎
牙顛老鱗枯節相把捉踉蹡立在青崖前有時深洞興
雷雹飛電繞身光閃爍乍似蒼龍驚起時攫霧穿雲欲
騰躍夜深山月照高枝疎影細落莓苔磯千年朽枿罔
兩出一株寒韻鏘琉璃安得良工妙圖䑾冩将偃蹇埋
煙閣飛瀑聲中戦歲寒紅霞影裏擎蕭索
　　　蠧
螙不自螙而蠧于木蠧極木心以豐爾腹偶或成之胡
為朂人人而不貞由爾亂神螙兮螙兮可全其生無託
爾形霜松雪檉
　　　行路難
行路難君好看驚波不在黤黮間小人心裡藏崩湍七
盤九折寒崷崪翻車倒蓋尤堪出未似是非唇舌危闇
中潛毁平人骨君不見楚靈均千古沉冤湘水濱又不
見李太白一朝却作江南客
　　　謝徽上人見惠二龍障子以短歌酬之
我見蘇州崑山金城中金城柱上有二龍老僧相傳道
是僧繇手尋常入海共龍闘又聞蜀國玉局觀有孫逼
跡盤屈身長八十尺逰人争看不敢近頭覬寒泉萬丈
碧近有五羊徽上人閒工小筆得意新畫龍不誇頭角
及鬚鱗只求筋骨與精神徽上人真萟者惠我雙龍不
言價等閒不敢将懸掛恐似葉公好假龍及見真龍却
驚怕
　　絶句四十二首
　　　送人往長沙
荆門歸路指湖南千里風颿興可諳好聽鷓鴣啼雨處
木蘭舟晚泊春潭
　　　偶題
時事懶言多忌諱野吟無主苦縱横君看三百篇章首
何處分明著姓名
　　　寄山中叟
清泉碧樹夏風涼紫蕨紅粳午爨香應笑晨持一盂苦
腥膻市裏呌家常
　　　贈琴客
曽携五老峰前過幾向雙松石上弹此境此聲誰更愛
掀天羯皷滿長安
　　　勉吟僧
千途萬轍亂真源白晝勞形夜斷魂忍著袈裟把名紙
學他低折五侯門
　　　送人歸華下
蓮華峰翠濕凝秋舊業園林在下頭好束詩書且歸去
而今不愛事風流
　　　夏日城中作二首
三面僧鄰一面廧更無風露可吹涼他年舍此歸何處
青壁紅霞裹石房
竹低莎淺雨濛濛小檻幽窗暑月中有境牽懷人不㑹
東林門外翠横空
　　　黙坐
燈引飛蛾拂熖迷露淋栖鶴壓枝低冥心坐睡蒲團稳
夢到天台過剡溪
　　　水邊行
身著袈裟手杖藤水邊行止不妨僧禽棲日落猶孤立
隔浪秋山千萬層
　　　寄鄭谷郎中
人間近遇風騷匠鳥外曾逢心印師除此二門無别妙
水邊松下獨尋思
　　　翡翠
水邊飛去青難辨竹裏歸来色一般磨吻鷹鸇莫相害
白鷗鴻鶴滿沙灘
　　　與節供奉大德逰京口寺留題
栁㟁晴緣十里来水邊精舍絶塵埃煑茶嘗橘興何極
直到殘陽未欲囬
　　　謝荆幕孫郎中見示樂府歌集二十八字
長吉才狂太白顛二公文陣勢横前誰言後代無高手
奪得秦王鞭鬼鞭
　　　謝隂符經勉送藏休上人二首
事遂鼎湖遺劍履時来渭水擲魚竿欲知賢聖存亡道
自向心機反覆看
一林霜雪未霑頭争遣藏休肯便休學盡世間難學事
始堪隨處任虚舟
　　　幽齋偶作
幽院纔容箇小庭疎篁低短不堪情春来猶頼隣僧樹
時引流鶯送好聲
　　　贈念法華經僧
萬境心隨一念平紅芙蓉折愛河清持經功力䏻如是
任駕白牛安稳行
　　　對菊
無艷無妖别有香栽多不為待重陽莫嫌醒眼相看過
却是真心愛澹黄
　　　閉門
正是閉時争合閉大家開處不須開還防朗月清風夜
有箇詩人相訪来
　　　勉送吳國三五新戒歸
法王遺制付仁王難得難持刼數長努力只湏堅守䕶
三千八萬是垣墻
　　　夏日寄清溪道者
老病不能求藥餌朝昏祗是但焚燒不知誰為收灰骨
壘石栽松傍寺橋
　　　送惠空北逰
君向峴山逰聖境我將何以記多才丁寕墮淚碑前過
冩取斯文寄我來
　　　寄懷歸州馬判官
三年為倅興何長歸计應多事少忙又見秋風霜裛樹
滿山椒熟水雲香
　　　觀荷葉露珠
霏微曉露成珠顆宛轉田田未有風任器方圓性終在
不妨翻覆落池中
　　　苦熱懷玉泉寺寄仁上人
火雲如燒接蒼梧原野烟連大澤枯謾費葛衫葵扇力
争禁泉石潤肌膚
　　　觀盆池白蓮
素蕚金英歕露開倚風凝立獨徘徊應思㶑灧秋池底
更有歸天伴侣来
　　　折楊柳詞四首
鳳樓高映綠隂隂凝重多含雨露深莫謂一枝柔軟力
幾層牽破别離心
館娃宫畔响廊前依託吳王養翠烟劍去國亡臺殿毁
却隨紅樹噪秋蝉
穠低似中陶潛酒軟極如傷宗玉風多謝将軍遶營種
翠中閑草戦旗紅
高僧愛惜遮江寺逰子傷殘露野橋争似著行垂上苑
碧桃紅杏對摇摇
　　　答長沙丁秀才
月月便車奔帝闕年年貢士過荆臺如何三度槐花落
未見故人携卷来
　　　戒小師
不肯吟詩不聽經禅宗異岳懶逰行他年白首當人問
　底言譚對後生
　　　題舊拄杖
親采匡廬瀑布西層崕懸壁更安梯携行三十年吟伴
未有詩人
　　　酬歐陽秀才卷
三十篇多十九章　聲風力撼疎篁不堪更有精搜處
誰見瀟瀟雨夜堂
　　　聞雁
瀟湘浦㬉全迷鶴還　川寒祗有鵰誰向孤舟憶兄弟
坐看蓮影度河橋
　　　送高麗二僧南逰
日邊鄉井别年深中國靈踪欲遍尋何處名山逢長老
分明認取祖師心
　　　謝猿皮
貴向獵師家買得携来乞與坐禅床不知摘月秋潭畔
曽對何人啼斷膓
　　　酬光上人
禅言難後到詩言坐石心同立月魂應記前秋㑹唫處
五更猶在老松根
　　　送僧歸日本
日東來向日西逰一鉢閒尋徧九州却憶雞林本師寺
欲歸還待海風秋
　　　庚午歲十五夜對月
海澄空碧正團團吟想玄宗此夜寒玉兔有情應記得
西邊不見舊長安
白蓮集卷第十

　　　　陳氏直齋書解云唐僧齊己白蓮集十卷風
　　　　騷旨格一卷今兼得之為合璧矣元書北宋
　　　　刻傳世久湮滅首卷數字尚俟善本補完與
　　　　皎然貫休三集並傳嘉靖八年歲己丑金閶
　　　　後學栁僉志
　風騷㫖格
　　六詩　廬　岳　僧　齊　己　撰
　　　詩有六義
　　　詩有十體
　　　詩有十勢
　　　詩有二十式
　　　詩有四十門
　　　詩有六斷
　　　詩有三格
　風騷㫖格
　　六詩
　　　　　一　曰大雅　二曰小雅　三曰正風
　　　　　四曰變風　五曰變大雅　六曰變小雅
　大雅　一　氣不言含有象萬靈何處謝無私
　小雅　天流皓月色池散芰荷香
　正風　都來消帝力全不用兵防
　變風　當道冷雲和不得滿郊芳草即成空
　變大雅　蝉離椘樹鳴猶少葉到嵩山落更多
　變小雅　寒禽沾古樹積雪占蒼苔
　　　　詩有六義
一曰風　高齊日月方為道動合乾坤始是心
二曰賦　風和日暖方開眼雨潤煙濃不舉頭
三曰比　丹頂西施頰霜毛四皓鬚
四曰興　水諳彭澤濶山憶武陵深
五曰雅　卷簾當白晝移榻對青山
　　　　　　逺道擎空鉢深山踏落花
六曰頌　君恩到銅柱蠻歀入交州
　　詩有十體
一曰高古　千般貴在無過達一片心閒不柰何
二曰清奇　未曾將一字容易謁諸侯
三曰逺近　已知前古事更結後人看
　四曰雙分　舡中江上景晚泊早行時
　五曰背非　山河終決勝椘漢且横行
　六曰無虚　山寺鐘樓月江城皷角風
　七曰是非　湏知項籍劔不及魯陽戈
　八曰清潔　大雪路亦宿深山水也齊
　九曰覆粧　叠巘供秋望無雲到夕陽
　十曰闔門　卷簾黄葉落鏁印子規啼
　　　詩有十勢
　獅子返擲勢　離情遍芳草無處不萋萋
　猛虎踞林勢　窗前間詠鴛鴦句壁上時觀獬豸圖
　丹鳳銜珠勢　正思浮世事又到古城邊
毒龍顧尾勢　可能有事闗心後得似無人識面時
孤鴈失羣勢　詩闕
洪河側掌勢　游人微動水高㟁更生風
龍鳳交吟勢　崑玉已成廊廟器澗松猶是薜蘿身
猛虎投澗勢　仙掌月明孤影過長門燈暗數聲來
龜潛巨浸勢　養猿寒嶂疊擎鶴宻林疎
鯨吞巨海勢　袖中藏日月掌上握乾坤
　　詩有二十式
一曰出入　雨漲花争出雲空月半生
二曰高逸　夜過秋竹寺醉打老僧門
三曰出塵　逍遥非俗趣楊柳謾春風
四曰廽避　鳥正啼隋柳人湏出椘山
五曰並行　終夜冥心坐諸峯呌月猿
六曰艱難　覔句如探虎逢知似得仙
七曰逹時　高風飄雨雪一室掩香燈
八曰度量　還有冥心者閑尋此境來
九曰失時　高秋初雨後夜半亂山中
十曰静興　古屋無人到殘陽滿地時
十一曰知時　前村深雪裏昨夜一枝開
十二曰暗㑹　重城不鎖夢每夜自歸山
十三曰直擬　禹力不到處河聲流向西
十四曰返本　又因風雨夜重到古松門
十五曰功勲　馬曾金鏃中身有寳刀痕
十六曰抛擲　琴書流二國風雨出秦闗
十七曰背非　山河終決勝椘漢且横行
十八曰進退　日午游都市天寒住華山
十九曰禮義　送我杯中酒與君身上衣
二十曰兀坐　自從青草出便不下堦行
　　詩有四十門
一曰皇道　明堂坐天子月朔朝諸侯
二曰始終　養雛成大鶴種子作高松
三曰悲喜　兩行燈下淚一𥿄嶺南書
四曰隱顯　道晦金雞伏時來木馬鳴
五曰惆悵　此别又千里少年能幾時
六曰道情　誰來看山寺自是掃松門
七曰得意　此生還自喜餘事不相侵
八曰背時　白髪無心鑷青山得意多
九曰正風　一春能幾日無雨亦多風
十曰返顧　逺憶諸峰頂曾栖此性靈
十一曰亂道　苦雨漲秋濤狂風翻野燒
十二曰抱直　湏知三尺劍只爲不平人
十三曰世情　要路争先進閒門避處多
十四曰康救　傍人皆黙語當路好提防
十五曰貞孝　無家空托夢主祭不從人
十六曰薄情　君恩秋後薄日夕向人疎
十七曰忠正　敢將心為主豈愳語從人
十八曰相成　怪得登科晚湏逢聖主知
十九曰嗟歎　淚流襟上血髪白鏡中絲
二十曰俟時　明主未廵狩白頭猶釣魚
二十一曰清苦　在處人投卷移居雨著衣
二十二曰騷愁　巳難消永夜況復聽秋霖
二十三曰睠戀　欲起游方興重来繞塔行
二十四曰想像　溪霞流火色松日照爐光
二十五曰志氣　未抛无逺路難作便歸人
二十六曰雙擬　冥目冥心坐花開花落時
二十七曰向時　黒壤生紅木黄猿領白兒
二十八曰傷心　六國空流血孤祠掩落花
二十九曰鑒戒　因思後庭曲懶上景陽樓
三十曰神僊　一為嵩嶽客幾䘮雒陽人
三十一曰破除　大都時到此不是世無情
三十二曰蹇塞　氣蒸垂柳重寒勒牡丹遲
三十三曰鬼怪　山魅隔窗舞鵩鳥入簾飛
三十四曰亂道　日落月未上鳥栖人獨行
三十五曰世情　如何人少重都為帶寒開
三十六曰雅風　日落無行客天寒有去鴻
三十七曰嗟歎　拭淚沾襟血梳頭滿面絲
三十八曰是非　湏知項籍劍不及魯陽戈
三十九曰理義　送我杯中酒典君身上衣
四十曰清潔　大雪路亦宿深山水也齊
　　詩有六斷
一曰合題　可憐半夜婵娟月正對五侯殘酒卮
二曰背題　尋常風雨夜應有鬼神看
三曰即事　翻嫌易水上細碎動離魂
四曰因起　閒尋古廊畫記得列仙名
五曰不盡意　此心只待相逢說時復登樓看逺山
六曰取時　西風起過鴈一一向瀟湘
　　詩有三格
上格用意　那堪懷逺道猶自上高樓
　　　　　　　九江有浪舡難濟三峽無猿客自愁
中格用氣　直饒人買去還向柳邊栽
　　　　　　　四海魚龍精魄冷三山鸞鳳骨毛寒
下格用事　片石猶臨水無人把釣竿
　　　　　　　一輪湘渚月萬古獨醒人(貫休晚泊湘江)
風騷㫖格
