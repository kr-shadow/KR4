#+TITLE: 東雅堂昌黎集註-唐-韓愈
#+DATE: 2018-05-12 10:19:03
#+SOURCE: github.com/kanripo/KR4c0046 master 92b4067e                
欽定四庫全書
　東雅堂韓昌黎集註
　　提要
　　　　(臣/)等謹案東雅堂韓昌黎集註四十巻不
　　　　著撰人名氏惟巻末各有東吳徐氏刻梓
　　　　家塾小印考陳景雲韓集㸃勘書後曰近
　　　　代吳中徐氏東雅堂刋韓集用宋末廖瑩
　　　　中世綵堂本其注采建安魏仲舉五百家
　　　　註本為多間有引他書者僅十之三復刪節
　　　　朱子單行考異散入各條下皆出瑩中手也
　　　　瑩中為賈似道館客事見宋史似道傳徐氏
　　　　刋此本不著其由來殆深鄙瑩中為人故削
　　　　其名氏併開板年月邪云云今考此本前列
　　　　重校凡例九條内稱廟諱一條確為宋人之
　　　　語景雲之說為可信知此本為瑩中註也景
　　　　雲又自註此文曰東雅堂主人徐時泰萬厯
　　　　中進士官工部郎中今考明進士題名碑萬
　　　　厯甲戌科有徐時泰長洲人葢即其人矣乾
　　　　隆四十六年三月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
重校昌黎集凡例
　是集　慶元間魏仲舉刋五百家註引洪興祖樊汝
　霖孫汝聽韓醇劉崧祝充蔡元定諸家註文(洪辨證/樊譜註)
　(孫韓劉全解祝/音義蔡補註)未免冗複而方崧卿舉正朱子校本
　攷異却未附入讀者病之今以朱子校本攷異為主
　而刪取諸家要語附註其下庶讀是書者開巻暁然
　今舉凡例于左
　　一朱子攷異凡例見于文集序首並仍其舊
　　一閣京杭蜀石本異同已見朱子攷異凡例今更
　　　加讎校是正頗多觀者當自知之
　　一註引經子史等事則書于攷異之上釋音則附
　　　其下
　　一小圏下今按云云者並是攷異全文
　　一註引經子史書傳事為證者則入如集中有關
　　　繫時政及公卿拜罷月日更博採新舊史唐登
　　　科記附益之
　　一舊註引某氏云者今倣朱子離騷集註例皆
　　　刪去惟攷異下有紏方之繆者則存之如復志
　　　賦誰無施而有穫所辨之類是也
　　一先儒議論有關繫者隨所聞見增入如閔已賦
　　　固哲人之細事兮東坡顔樂亭記嘗有評議元
　　　和聖德詩婉婉弱子赤立傴僂南軒所議之類
　　　是也
　　一正文或有疑字並依攷異文从口如藍田縣丞
　　　㕔壁記再進再屈口人之類是也
　　一皇朝廟諱諸本多易本字如貞元作正元之
　　　類非臨文不諱之義徒失古意今例但空本字
　　　㸃畫若唐諱如以丙為景以民為人之類却存
　　　古不改
　　一攷異於正文本字或一字或二字並提起今例
　　　如本字在句末即入註脚不復重出句讀中或
　　　一兩字各有攷異並總附於一句之下
昌黎先生集序
　　　(朱子云此集今世本多不同惟近嵗南安軍所/刋方崧卿校定本號為精善别有舉正十巻論)
　　　(其所以去取之意又它夲之所無也然其去取/多以祥符杭本嘉祐蜀夲及李謝所據館閣夲)
　　　(為定而尤尊館閣本雖有謬誤往往曲從它夲/雖善亦弃不録至於舉正則又例多而詞寡覧)
　　　(者或頗不能曉知故今輙因其書更為校定悉/考衆本之同異而一以文勢義理及它書之可)
　　　(證驗者决之茍是矣則雖民閒近出小本不敢/違有所未安則雖官本古本石本不敢信又各)
　　　(詳著其所以然者以為考異十巻庶幾去/取之未善者覽者得以叄伍而筆削焉)○(方/云)
　　　(序只云目為昌黎先生集諸本亦多無文字者/今从之  後凡从方氏者不復論所不同者乃)
　　　(著/之)
　　門人李漢編(蜀本作朝議郎行尚書屯田員外郎/史館修撰上柱國賜緋魚袋李漢編)
　　　(今本或有并/序二字非是)
文者貫道之器也不深於斯道有至焉者不也易繇爻
象(繇音宙占/辭名也)春秋書事詩詠謌書禮剔其偽皆深矣乎
秦漢已前其氣渾然迨乎司馬遷相如董生揚雄劉向
之徒尤所謂傑然者也至後漢曹魏氣象萎爾司馬氏
已來規範蕩悉謂易已下為古文剽掠濳竊為工耳文
與道蓁塞固然莫知也先生生於大歴戊申幼孤隨兄
播遷韶嶺兄卒鞠於嫂氏辛勤來歸(來或作/求非是)自知讀書
為文日記數千百言比壯經書通念暁析酷排釋氏諸史
百子皆搜抉無隠(或無/皆字)汗瀾卓踔奫泫澄深(左太冲吳都/賦云泓澄奫)
(潫郭璞江賦云瀇滉園泫是奫/於旻切泫音𤣥或作沄非)詭然而蛟龍翔蔚然而
虎鳳躍鏘然而韶鈞鳴(方从杭蜀本作發響今按二字/兩通但作鳴則句  而字穩耳)
(故今定从諸本而特著方本/所从以備參考後皆放此)日光玉潔周情孔思千態
萬貎卒澤於道德仁義炳如也洞視萬古愍惻當世遂
大拯頽風教人自為(左氏成公二年其自為謀/也則過矣  為下偽切)時人始
而驚中而笑且排先生益堅終而翕然隨以定嗚呼先
生於文摧陷廓清之功比於武事(閣本作/士非是)可謂雄偉不
常者矣(常方从杭本作賞云取漢書功蓋天下者不賞/之語  今按不賞乃蒯徹教韓信背叛之語而)
(唐太宗亦嘗自言武德末年實有功高不賞之懼施之/於此既不相似且非臣子所冝言者李亦未必敢取以)
(為用也當从/諸本為正)長慶四年冬先生殁門人隴西李漢(或無/隴西)
(二/字)辱知最厚且親遂收拾遺文無所失墜(左傳國語多/用失墜字或)
(作墜失或無/失字者皆非)得賦四古詩二百一十聮句十一律詩一
百六十雜著六十五書啓序九十六哀詞祭文三十九
碑誌七十六筆硯鱷魚文三表狀五十二摠七百(或作/七百)
(一十六或作七百三十八方氏考其數皆不合而姑從/閣本杭本以為唐本舊如此既非文義所繫今亦不能)
(深/考)并目録合為四十一巻目為昌黎先生集傳於代又
有注論語十巻傳學者順宗實録五巻列扵史書不在
集中先生諱愈字退之官至吏部侍郎餘在國史本傳
昌黎集序說
　　宋景文公云柳柳州為文或取前人陳語用之不
　　及韓吏部卓然不丐於古而一出諸已
　　蘇明允上歐陽書云孟子之文語約而意深不為
　　巉刻斬絶之言而其鋒不可犯韓子之文如長江
　　大河渾浩流轉魚黿蛟龍萬怪遑惑而抑絶蔽掩
　　不使自露而人望見其淵然之光蒼然之色亦自
　　畏避不敢迫視
　　東坡云杜詩韓文顔書左史皆集大成也又云唐
　　之古文自韓愈始其後學韓而不至者為皇甫湜
　　學皇甫湜而不至者為孫樵自樵以降無足觀矣
　　山谷與王觀復書云杜子美到夔州後詩韓退之
　　自潮州還朝後文章皆不煩繩削而自合矣又云
　　老杜作詩退之作文無一字無來處葢後人讀書
　　少故謂韓杜自作此語耳又答洪駒父云諸文皆
　　好但少古人繩墨耳可更熟讀司馬子長韓退之
　　文章
　　秦少游云探道德之理述性命之情發天人之奥
　　明死生之變此論理之文如列禦㓂莊周之作是
　　也别黑白隂陽要其歸宿決其嫌疑此論事之文
　　如蘇秦張儀之所作是也考同異次舊聞不虚美
　　不隱惡人以為實録此叙事之文如司馬遷班固
　　之所作是也原本山川極命草木比物屬事駭耳
　　目變心意此託詞之文如屈原宋玉之所作是也
　　鉤莊列之微挾蘇張之辯摭遷固之實獵屈宋之
　　英本之以詩書折之以孔氏此成體之文如韓愈
　　之所作是也葢前之作者多矣而莫有備於愈後
　　之作者亦多矣而無以加於愈故曰總而論之未
　　有如韓愈者也
　　陳後山云杜之詩法韓之文法也詩文各有體韓
　　以文為詩杜以詩為文故不工耳
　　李方叔云東坡教人讀戰國策學說利害讀賈誼
　　晁錯趙充國章疏學論事讀莊子學論理性又須
　　熟讀論語孟子檀弓要志趣正當讀韓柳令記得
　　數百篇要知作文體面
　
　
　
　
　
　
　
　
　
　
　
　
昌黎集序說
欽定四庫全書
　東雅堂昌黎集遺文
　　聫句
　　　有所思聫句(此下三聫句/見孟東野集)
相思繞我心日夕千萬重年光坐晼晚春涙銷顔容(郊/)
臺鏡晦舊暉庭草滋新茸望天山上石别劒水中龍(愈/)
　　　遣興聮句(說見/上)
我心隨月光冩君庭中央(郊/)月光有時晦我心安所忘
(愈/)常恐金石契斷為相思腸(郊/)平生無百嵗岐路有四
方(愈/)四方各異俗適異非所將(郊/)駑蹄顧挫秣逸翮遺
稻粱(愈/)時危抱獨沉道㤗懐同翔(郊/)獨居久寂黙相顧
聊慨慷(愈/)慨慷丈夫志可以耀鋒鋩(郊/)蘧寗知巻舒孔
顔識行藏(愈/)朗鑒諒不逺佩蘭永芬芳(郊/)茍無夫子聽
誰使知音揚(愈/)
　　　贈劒客李園聮句(同/上)
天地有靈術得之者唯君(郊/)築爐地區外積火燒氛氲
(愈/)照海鑠幽怪滿空歊異氛(郊/)山磨電弈弈水淬龍蝹
蝹(愈/)太一裝以寶列仙篆其文(郊/)可用懾百神豈唯壯
三軍(愈/)有時幽匣吟忽似深潭聞(郊/)風胡久已死此劔
將誰分(愈/)行當獻天子然後致殊勲(郊/)豈如豐城下空
有斗間雲(愈/)
　　遺詩
　　　同竇(牟/)韋(執中/)尋劉尊師不遇(此詩得於五竇/聫珠集公時任)
　　　　(都官外郎同洛陽令竇牟河南令韋執中以/訪之元和五年也詩以同尋師為韻人各一)
　　　　(首洪氏年/譜亦見)
秦客何年駐仙源此地深還隨躡鳧騎來訪馭風襟院
閉青霞入松高老鶴尋猶疑隱形坐敢起竊桃心
　　　春雪(今按此詩得於文苑英華其後即以正集/中春雪詩首句云新年都未有芳華者系)
　　　　(之疑亦公作也已上並方本所載諸本所無/者今悉存之諸本更有遺文一巻方獨取贈)
　　　　(族姪嘲鼾睡三篇餘並不録今並附見于/後其可疑者亦但存其目而不載其文云)
片片驅鴻急紛紛逐吹斜到江還作水著樹漸成花越
喜飛排瘴胡愁厚蓋砂兼雲封洞口助月照天涯瞑見
迷巢鳥朝逢失轍車呈豐盡相賀寧止力耕家
　　　贈族姪(上或有/徐州字)
我年十八九壯氣起胷中作書獻雲闕辭家逐秋蓬嵗
時易遷次身命多厄窮一名雖云就片禄不足充今者
復何事卑棲寄徐戎蕭條資用盡濩落門巷空朝眠未
能起逺懐方鬰悰擊門者誰子問言乃吾宗自云有竒
術探妙知天工既往悵何及將來喜還通期吾語非佞
當為佐時雍
　　　嘲鼾睡(李希聲家有退之遺詩數十篇希聲/云皆非也獨嘲鼾二篇似之録于末)
澹師晝睡時聲氣一何猥頑飈吹肥脂坑谷相嵬磊雄
哮乍咽絶每發壯益倍有如阿鼻尸長喚忍衆罪馬牛
驚不食百鬼聚相待木枕十字裂鏡面生痱癗(痱音肥/癗音灅)
(痱癗腫/病也)鐵佛聞皺眉石人戰搖腿孰云天地仁吾欲責
真宰幽尋虱搜耳猛作濤翻海太陽不忍明飛御皆惰
怠乍如彭與黥呼寃受葅醢又如圏中虎號瘡兼吼餒
雖令伶倫吹苦韻難可改雖令巫咸招䰟爽難復在何
山有靈藥療此願與採
澹公坐卧時長睡無不穩吾嘗聞其聲深慮五藏損黄
河弄濆瀑梗澀連拙鮌南帝初奮槌一竅洩混沌(莊子/應帝)
(王篇南海之帝儵北海之帝怱中央之帝混沌相與甚/善儵與忽謀報混沌之德曰人皆有七竅以視聽食息)
(此獨無有嘗試鑿之日/鑿一竅七日而混沌死)逈然忽長引萬丈不可忖謂言
絶於斯繼出方衮衮幽幽寸喉中草木森苯䔿(苯音本/䔿音忖)
(草木叢/生也)盜賊雖狡獪亡䰟敢窺閫鴻蒙總合雜詭譎騁
戾狠乍如鬭呶呶忽若怨􁃻􁃻賦形苦不同無路尋根
本何能堙其源惟有土一畚
　　　晝月
玉盌不磨著泥土青天孔出白石補免入臼藏蛙縮肚桂
樹枯株女閉戸隂為陽羞固自古嗟汝下民或敢侮戲
謿盜視汝目瞽
　　　贈張徐州莫辭酒
莫辭酒此㑹固難同請㸔工女機上帛半作軍人旗上
紅莫辭酒誰為君王之𤓰牙春雷三月不作響戰士豈
得來還家
　　　辭唱歌(諸本注云此篇恐/非公作今姑存之)
抑逼教唱歌不解看豔詞坐中把酒人豈有歡樂姿幸
有伶者婦腰身如柳枝但令送君酒如醉如憨癡聲自
肉中出使人能逶隨復遣慳恡者贈金不皺眉豈有長
直夫喉中聲雄雌君心豈無恥君豈是女兒君教發直
言大聲無休時君教哭古恨不肯復吞悲乍可阻君意
豔歌難可為
　　　知音者誠希(古詩不愁歌者/苦但傷知音希)
知音者誠希念子不能别行行天未曉携手踏明月
　　　酬藍田崔丞立之詠雪見寄
京城數尺雪寒氣倍常年泯泯都無地茫茫豈是天崩
奔驚亂射揮霍訝相纒不覺侵堂陛方應折屋椽出門愁
落道上馬恐平韉朝鼔矜凌起山齋酩酊眠吾方嗟此
役君乃詠其姸水玉清顔隔波濤盛句傳朝飱思共飯
夜宿憶同氊舉目無非白雄文乃獨𤣥
　　　潭州泊船呈諸公
夜寒眠半覺鼔笛閙嘈嘈闇浪春樓堞驚風破竹篙主
人看使範客子讀離騷聞道松醪賤何須恡錯刀
　　　飲城南道邊古墓上逢中丞過贈禮部衛員外
　　　　少室張道士(中丞謂/裴度也)
偶上城南土骨堆共傾春酒三五盃為逢桃樹相料理
(料音/聊)不覺中丞喝道來
　　　池上絮
池上無風有落暉楊花晴後自飛飛為將纖質凌清鏡
濕却無窮不得歸
　　記
　　　監軍新竹亭記(按此文恐非/公作今刪去)
　　書
　　　答侯生問論語書(公作論語傳未成而殁見於/張籍祭詩辯於洪慶善之説)
　　　　(者甚明今世所傳如宰予晝寢以晝作畫子/在齊聞韶三月不知肉味以三月作音浴乎)
　　　　(沂以浴作㳂子在回何敢死以死作先/雖甚鄙淺然為伊川之學者皆取之)
愈白侯生足下所示論語問甚善聖人踐形之說孟子
詳於其書當終始究之若萬物皆備於我反身而誠是
也茍有偽焉則萬物不備矣踐形之道無他誠是也足
下謂賢者不能踐形非也賢者非不能踐形能而不備
耳形言其備也所謂具體而微是也充實之謂美充實
而有光輝之謂大充實則具體未大則微故或去聖一
閒或得其一體皆踐形而未備者唯反身而誠則能踐
形之備者耳愈昔注解其書而不敢過求其意取聖人
之㫖而合之則足以信後生輩耳此說甚為穩當切更
思之愈白
　　墓誌
　　　相州刺史御史中丞田公故夫人魏氏墓誌銘
　　　　(下或有注并序字又今按此篇不類公它文/目云元和八年則  非少作其非公作無疑)
　　　　(今刪/去)
　　啓
　　　皇帝即位賀宰相啓
愈啓伏見冊命皇帝以閠月三日嗣臨大位以主神人
含生之類孰不蒙頼相公翼亮聖明大慶資始伏惟永
永與國同休愈下情不勝慶躍限以所守不獲隨例拜
賀謹差某奉啓不宣謹啓
　　狀
　　　奏汴州得嘉禾嘉𤓰狀(方本有之以附嘲鼾睡/之後云此篇見文苑英)
　　　　(華葢為董晉作董/晉行狀亦可攷)
右謹按符瑞圖王者德至於地則嘉禾生伏惟皇帝陛
下道合天地恩霑動植邇無不協逺無不賔神人以和
風雨咸若前件嘉禾等或兩根並植一穗連房或延蔓
敷榮異實共蔕既叶和同之慶又標豐稔之祥感自皇
恩微莖何極於造化親逢嘉瑞小臣喜遇於休明無任(云云/)
　　　皇帝即位賀諸道狀
伏見勑命皇帝以閏正月三日嗣臨寶位海内惟新凡
在臣庶不勝慶幸惟俯同下情未由拜賀但增馳戀謹
奉狀不宣某再拜(或無此/三字)
　　　皇帝即位降赦賀觀察使狀
二月五日恩赦今月二十四日卯時到州當時集百官
僧道百姓宣示訖聖上以繼明之初垂惟新之澤曲成
不遺於萬物大賚遂延於四海寰宇斯㤗品類皆蘇渥
恩普霑逺近同慶(蘇渥或乙此/二字非是)愈以藩條有制拜賀無
由不勝欣抃之至謹差萍鄉縣丞李某奉狀陳賀(某或/作於)
　　　潮州謝孔大夫狀(此篇見洪氏年譜方氏増考/云公既南行家亦譴逐二月)
　　　　(二日巳過商州之南而此狀言七月二十七/日牒則八月作也不知其家何故猶未至潮)
　　　　(又姪孫湘亦從公而南故宿曾江口有示湘/詩而過始興江口詩謂目前百口還相逐與)
　　　　(狀言妻子孫姪未到者皆不相應此狀恐妄/也  今按公之到郡既不見年月之實則此)
　　　　(狀無由可考方氏引曾江始興二詩以證此/狀之妄葢亦有理但恐或是已過始興留家)
　　　　(在後而獨先到郡亦不可知但其狀詞頗類/袁州申使狀則又未有以必見其妄故今且)
　　　　(存之亦闕/疑之意也)
伏奉七月二十七日牒以愈貶授刺史特加優禮以州
小俸薄慮有闕乏毎月别給錢五十千以送使錢充者
開緘捧讀驚榮交至顧已量分慚懼益深欲致辭為讓
則乖伏屬之禮承命茍貪又非循省之道進退反側無
以自寧其妻子男女并孤遺孫姪奴婢等尚未到官窮
州使賔罕至身衣口食絹米足充過此以往實無所用
積之於室非廉者所為受之於官名且不正恃䝉眷待
輙此披陳
　　䟽
　　　憲宗崩慰諸道䟽
愈言上天降禍大行皇帝奄棄萬國伏惟攀慕永痛哀
感難勝某承詔不任號絶限以官守拜慰末由伏增惶
戀謹差某奉䟽不宣韓愈再拜
　　題名
　　　長安慈恩塔題名(已下並方/本所載)
韓愈退之李翺習之孟郊東野柳宗元子厚石洪濬川
同登
　　　洛北惠林寺題名
韓愈李景興侯喜尉遲汾貞元十七年七月二十二日
魚于温洛宿此而歸昌黎韓愈書
　　　謁少室李渤題名
愈同樊宗師盧仝謁少室李拾遺
　　　福先塔寺題名
處士石洪濬川吏部員外王仲舒𢎞中水部員外鄭楚
相叔敖洛陽縣令潘宿陽乾明國子博士韓愈退之前
試左武衛胄曹李演廣文前杭州錢塘縣尉鄭紘文明
元和三年十月九日同遊
　　　嵩山天封宫題名(歐公䟦/語附)
元和四年三月二十六日與著作佐郎樊宗師處士盧
仝自洛中至少室謁李徴君渤樊次玉泉寺疾作歸明
日遂與李盧道士韋濛僧榮並少室而東抵衆寺上太
室中峯宿封禪壇下石室遂自龍泉寺釣龍潭水遇雷
明日觀啓母石入此觀與道士趙𤣥遇乃歸閠月三日
國子博士韓愈題
　　歐公集古䟦尾云右韓退之題名二皆在洛陽其
　　一在嵩山天封宫石柱上刻之記龍潭遇雷事天
　　聖中余為西京留守推官與梅聖俞遊嵩山入天
　　封宫徘徊柱下而去遂登山頂之武后封禪處有
　　石記戒人遊龍潭者母語笑以黷神龍龍怒則有
　　雷恐因念退之記遇雷意其有所誡也其一在福
　　先寺塔下當時所見墨蹟不知其後何人模刻于
　　石也
　　　迓杜兼題名
河南尹水陸運使杜兼尚書都官員外郎韓愈水陸運
判官洛陽縣尉李宗閔水陸運判官伊闕縣尉牛僧孺
前同州韓城縣尉鄭伯義元和四年九月二十二日大
尹給事奉詔祠濟瀆回愈與二判官於此迎候遂陪遊
宿愈題
　　　華嶽題名(此文刻於金天祠石闕昔人嘗集華/嶽題名自唐開元至後唐清㤗録為)
　　　　(十巻此文雖未必盡出公手然/筆削之嚴要非公不可故録之)
淮西宣慰處置使門下侍郎平章事裴度副使刑部侍
郎兼御史大夫馬總行軍司馬太子右庶子兼御史中
丞韓愈判官司勲員外郎兼侍御史李正封都官員外
郎兼侍御史馮宿掌書記禮部員外郎兼侍御史李宗
閔都知兵馬使左驍衛將軍威逺軍使兼御史大夫李
文悅左廂都押衙兼都虞候左衛將軍兼御史中丞密
國公高承簡元和十一年八月丞相奉詔平淮右八日
東過華隂禮于嶽廟總等八人實備將佐以從
　
　
　
　
　
　
　
　
　東雅堂昌黎集遺文
朱子校昌黎集傳
　　新書本傳　　　　　　　　　宋景文公
　　　(今以李翺所撰行狀皇甫湜所撰墓誌神道碑/舊史本傳資治通鑑洪興祖所撰年譜程俱所)
　　　(撰厯官記方崧卿增攷年譜考其同異詳略附/注本文之下以見公之行事本末而文之已見)
　　　(於集者不/復載云)
韓愈字退之鄧州南陽人七世祖茂有功於後魏封安
定王父仲卿為武昌令有美政既去縣人刻石頌德終
袐書郎(李白作文公父仲卿去思碑云南陽人而公常/自稱昌黎李翺作公行狀亦云昌黎某人皇甫)
(湜作墓志不言鄉里又作神道碑乃云上世嘗居南陽/又𨽻延州之武陽而舊史亦但云昌黎某今按新史蓋)
(因李碑而加鄧州二字也然考漢書地理志有兩南陽/其一河内脩武即左傳所謂晉啓南陽也其一南陽堵)
(陽即荆州之南陽郡字與赭同在唐屬鄧州者也元和/姓纂唐書世系表有兩韓氏其一漢弓高侯頽當𤣥孫)
(騫避亂居南陽郡之赭陽九世孫河東太守術生河東/太守純純四世孫安之晉員外郎二子濳恬隨司馬休)
(之入後魏為𤣥菟太守二子都偃偃生後魏中郎潁潁/生播徙昌黎棘城其一則頽當裔孫尋為後漢隴西太)
(守世居潁川生司空稜後徙安定武安至後魏有常山/太守武安成侯耆徙居九門生尚書令征南大將軍安)
(定相王茂茂生均均生晙晙生仁泰仁沗生叡素叡素/生仲卿仲卿生㑹愈而中間嘗徙陳留以此而推則公)
(固潁川之族尋稜之後而不得承騫之系矣而洪興祖/所撰年譜但以騫之後世嘗徙昌黎遂附新史之說獨)
(以赭陽為均州小有不同耳及其再考二書而見公世系/之實則遂諱匿不敢復著仲卿㑹愈之名而直以為不可)
(考今固不得而據也唯方崧卿增考引董􁎓説以為鶱乃韓/瑗韓休之祖而公自出於尋稜與二書合其論南陽則又)
(云今孟懐州皆春秋南陽之地自漢至隋二州皆屬河内/郡唐顯慶中始以孟州𨽻河南府建中中乃以河南之四)
(縣入河陽三城使其後又改為孟州今河内有河陽縣韓/氏世居之故公毎自言歸河陽省墳墓而女挐之銘亦曰)
(歸骨于河南之河陽韓氏墓張籍祭公詩亦云舊塋盟津/北則知公為河内之南陽人其説獨為得之公詩所謂舊)
(籍在東都我家本瀍穀則必以地近而後嘗徙居耳但據/此則公與昌黎之韓異𣲖而毎以自稱則又有不可曉者)
(豈是時昌黎之族頗盛故隨稱之亦若所謂言劉悉出彭/城言李悉出隴西者邪然設使公𣲖果出昌黎也則其去)
(赭陽已歴數世其後又屢遷徙不應舍其近世所居之土/而逺指鄧州為鄉里也方又引孔武仲之説亦同董氏而)
(王銍以為公生於河中之永樂今永樂猶有韓文鄉則/其説為己詳葢其世系雖有不可知者然南陽之為河)
(内脩武則無可疑者而新/史洪譜之誤斷可識矣)愈生三嵗而孤隨伯兄㑹貶
官嶺表㑹卒嫂鄭鞠之(李漢序云先生生於大歴三年/戊申三嵗而孤見祭嫂丈及乳)
(母誌㑹事見盧東美誌洪譜云盧志所謂宗兄乃大宗/小宗之宗舊史以為從父兄誤矣又云舊史大歴十二)
(年夏五月起居舍人韓㑹坐元載貶官柳宗元先友記/云㑹善清言有文章名最高以故多謗㑹既卒公携家)
(北歸葬㑹河陽建中貞元閒復避地於江南韓氏有别/業在宣城因就食焉見歐陽詹哀詞復志賦祭嫂及老)
(成文示/爽詩)愈自知讀書日記數千百言比長盡能通六經百
家學(行狀云讀書能記它生之所習墓誌云先生七嵗/好學言出成文  今按復志賦云值中原之有事)
(兮將就食於江之南始專專於講習兮非古訓為/無所用其心則公之為學正在就食江南時也)擢進
士第(洪譜云貞元二年丙寅公年十九始至京師見祭/老成文歐陽哀詞答崔立之書五年已已有上賈)
(滑州書六年庚午有河中府連理木頌七年辛未有送/齊皥序八年壬申登進士第時年二十五見上邢君牙)
(書唐科名記云貞元八年陸䞇主司試明水賦御溝新/柳詩公名在榜中見與陸員外書舊史云大歴貞元間)
(文士多尚古學而獨孤及梁肅最稱淵奥愈從其徒游/鋭意鑽仰欲自振於一代泊舉進士投文於公卿間故)
(相鄭餘慶頗為延譽由是知名是年有争臣論九年癸/酉博學宏詞試太清宫觀紫極舞賦顔子不貳過論見)
(上考功崔虞部書及與韋舍人書十年甲戊有省試學/生代齋郎議方攷此議當繫十一年試宏詞下未詳是)
(否洪譜又云是年嘗歸河陽省墳墓見祭老成文有贈/張童子序十一年乙亥又試宏詞見答崔立之書有三)
(上宰相書皆不報是年去京師過潼關有感二鳥賦既/歸河陽有畫記遂自河陽如東都有祭田横文  今按)
(八年以後此年以前又嘗遊鳯翔以書抵邢君牙/不得意去有岐山詩洪程皆定為此年六月誤矣)㑹董
晉為宣武節度使表署觀察推官晉卒愈從喪出不四
日汴軍亂乃去依武寧節度使張建封建封辟府推官
操行堅正鯁言無所忌(董晉行狀云十二年七月晉拜/宣武節度使受命遂行韓愈實)
(從公行狀云董公辟公以行得試祕書省校書郎為觀/察推官墓誌云先生三十有一而仕神道碑云十四年)
(用進士從董晉平汴州推官舊史作巡官所洪譜云二/狀載公入汴在十二年丙子與史合誌碑  記皆後二)
(年殊不可曉豈今年辟公以行至十四年始有成命邪/亦不應如是之緩也方攷蜀本樊本無三十一而仕之)
(文但云歴官二十有七年爾然自公卒之年逆數之亦當/以十四年三十一嵗為歴官之始故公入汴雖在十二年)
(然水門記十四年正月作石本猶但稱攝節度掌書記前/進士韓愈是辟命猶未下也計必是年辟命乃下故碑誌)
(之言如此不當以命下之緩為疑也之今按公入汴之年/洪方得之碑誌所計年數若以命下  日言之亦未為失)
(但云十四年從董晉平汴州則誤矣又送俱文珍序亦在/十三年安得言十四年乃入汴乎要當以公之自言及二)
(狀二史通鑑為正持正狂躁其攷之或有未審不足據也/舊史之作巡官則程記已辨其非矣  洪譜又云十三年)
(丁丑公在汴有復志賦送汴州監軍俱文珍序十四年戊/寅公在汴有天星詩水門記楊燕竒碑十五年已卯董晉)
(行狀云二月三日丞相薨公從喪行四日而汴州亂有汴/州亂詩厯官記云汴軍亂愈家在圍中尋得脱下汴束趨)
(彭城愈從喪至洛還盟津度汜水出陳許間以二月暮抵/徐州節度使張建封居之于符離雎上及秋將辭去建封)
(奏為節度推官試協律郎至冬建封使愈朝正于京師/見歐陽哀詞是年有此日足可惜汴泗交流詩答李翺)
(書上建封書論晨入夜歸事後又有諫擊毬書賀白兎/狀徐泗豪節度掌書記㕔石記崔翰墓誌十六年庚辰)
(春公朝正回徐有歸彭城詩夏去徐西居於洛陽見孟/東野書及題下邳李生壁按公與東野書欲至秋辭去)
(而題李生壁在五月十四日則不待至秋而已去徐矣/舊史亦云公發言真率無所畏避豈竟以此不合雖建)
(封之知巳亦不能容邪公既去徐而建封卒翌日徐軍/亂見白樂天哀二良文在洛有與衛中行書冬公如京)
(師/)調四門博士(洪譜云十七年辛巳公在京師从調選/三月東還見與盧汝州薦侯喜狀將歸)
(有贈孟東野房蜀客詩是年有送李愿歸盤谷序李楚/金墓誌公自去年冬參調竟無所成而歸今年冬再往)
(十八年壬午春始有四門博士之授為博士日嘗謁告/歸洛因遊華山即答張徹詩所謂洛邑得休告華山窮)
(絶陘者也李肇國史補云愈好竒與客登華山絶峯度/不可返發狂慟哭為書與家人別華隂令百計取之乃)
(下沈顔作聱書以為肇妄載豈有賢者輕命如此考公/詩則知國史補乃實錄也是年有送陸歙州序上巳日)
(燕太學聽弹琴序與崔羣/書施士丐墓誌馬彚行狀)遷監察御史上疏極論宫市
德宗怒貶陽山令有愛在民民生子多以其姓字之(洪/譜)
(云十九年癸未公年三十六自博士拜監察御史時有/齒落哭楊兵曹陸歙州傪詩及與陳京給事書褅祫議)
(論㩲停選舉狀苗氏墓誌又上李實書稱前守四門博/士時已罷博士未受御史之命書云愈來京師於今十)
(五年葢公自貞元五年从鄭滑閒復來京師至此十五/年矣實録於實詆之不餘力而此書乃盛稱其所長此)
(又不可曉也方攷唐制凡居官以四考為滿公在官踰/年耳不知何故而罷罷而復遷行狀墓碑皆只言選授)
(四門博士遷監察御史而此書稱前官又以文投䞇於/李實似若不得已者是固嘗罷博士而别遷也是嵗七)
(月公猶任博士乞免停選狀謂臣雖非朝官月受俸錢/可以考也罷免之由不可詳究然恐不至於媚實以求)
(進也或云徳宗末年不任宰相所取信者李實韋執誼/輩耳公葢未免於屈身以仲道也然公天旱人飢狀專)
(指李實而言其修實録又於實一辭不恕獨於此書抵牾如/此又公年十九始來京師在貞元二年也至貞元十九年實)
(十八年矣今云來京師於今十五年洪雖以再至言之其實/牽合也併誌所疑以竢知者  洪譜又云是時有詔以旱飢)
(蠲租之半有司徴愈急公與張署李方叔上疏言關中天下/根本民急如是請寛民徭而免田租天子惻然卒為幸臣所)
(讒貶連州陽山令幸臣李實也見進學解及祭張署文舊史/云愈嘗上章數千言極論宫市之弊貶陽山令疏今不傳)
(則公之被絀坐論此兩事也方攷云公陽山之貶寄三/學士詩叙述其詳而行狀但云為幸臣所惡出宰陽山)
(神道碑亦只云因疏關中旱飢專政者惡之則其非為/論宫市明矣今公集有御史臺論天旱人飢狀與詩正)
(合況翺湜皆从公遊者不應公嘗論宫市數千言而狀/及碑誌略不一言及也然行狀且謂為幸臣所惡而公)
(詩云或自疑上䟽上䟽豈其由則是又未必皆上疏之/罪也又曰同官盡才俊偏善柳與劉或慮語言泄傳之)
(落寃讎又岳陽樓詩云前年出官由此禍最無妄姦猜/畏弹射斥逐恣欺誑是葢為王叔文韋執誼等所排矣)
(德宗晚年韋王之黨已成是年補闕張正買䟽諫它事/得召見與所善者數人皆被譴斥意公之出有類此也)
(憶昨行云伾文未揃崖州熾雖得赦宥常愁猜是其為/叔文等所排豈不明甚特無所歸咎駕其罪於上䟽耳)
(洪兼宫市旱飢兩事言之而又不考韋王始末故為申/及之  洪譜又云以公詩攷之葢以十九年冬末貶官)
(二十年甲申春始到陽山時有同冠峽貞女峽和張十/一功曹送劉生謝李員外諸詩及別知賦送楊八弟歸)
(湖南序區冊序答竇存/亮書王𢎞中燕喜亭記)改江陵法曹參軍(洪譜及歴官/記云廿一年)
(乙酉正月丙申順宗即位二月甲子大赦八月辛丑改/元永貞遷者皆追回愈為觀察使所抑財徙江陵府法)
(曹參軍事見八月十五夜贈張功曹詩及張署墓誌河/南同官記洪又云公以今年春遇赦夏秋離陽山竢命)
(於郴者三月至秋末始受法曹之命見祭李郴州文時/有郴州祁雨及郴口諸詩自郴至衡有合江亭及謁衡)
(岳廟詩自衡至潭有陪杜侍御遊湘西寺及湘中諸詩/自此泛洞庭有阻風贈張十一詩至岳州有别竇司直)
(詩赴江陵有途中寄翰林三學士詩又有送孟琯序荆/潭唱和序上李巽書鄭夫人殯表及五箴序云余生三)
(十有八年則其箴葢是年作所謂幕中之辨/蓋謂在徐州時臺中之評則謂為御史時也)元和初權
知國子博士分司東都三嵗為真(洪譜云永貞二年丙/戌正月丙寅朔改元)
(元和時憲宗即位之踰年也公年三十有九其春夏猶/在江陵有李花寒食出游夜歸贈張十一鄭羣贈簞答)
(張徹諸詩六月自江陵召拜國子博士還朝後有豐陵/行游青龍寺贈崔立之送文暢諸詩城南諸聮句及祭)
(十二兄岌文并墓誌二年丁亥春公為博士有元和聖/徳詩并釋言行狀云宰相有愛公文者將以文學職處)
(公有争先者構公語以飛之公恐及難遂求分司東都/而公作周況妻韓氏墓誌乃云從兄俞卒開封尉愈於)
(時為博士乞分教東都生以收其孥於開封界中教畜/之飛語即釋言所解之讒而竟不能解故以兄喪為辭)
(而求去耳時宰相鄭絪翰林舍人李吉甫裴垍也公以/夏末離京赴東都有酬裴十六途中見寄詩是年有張)
(中丞傳後叙答馮宿書盧於陵墓誌三年戊子改真博/士見行狀有酬崔十六少府及東都遇春詩與少室李)
(渤書裴復墓誌新史渤傳云洛陽令韓愈遺渤書盖/公時為博士五年方為河南令未嘗為洛陽令也)尋
改都官員外郎即拜河南令(洪譜云四年已丑公年四/十二改都官員外郎守東)
(都省神道碑云除尚書都官郎中分司判祠部行狀新舊/史皆云員外郎送李正字序亦但云都官郎碑文誤也)
(方攷公除都官六月十日也制辭亦作員外郎書洪譜/又云神道碑云中官號功德使司京城觀寺尚  歛手)
(失職先生按六典盡索之以歸誅其無良時其出入禁/譁衆以正浮屠歴官記云公判祠部日與宦者為敵惡)
(言罵辭狼籍公牒乃上書留守鄭餘慶乞與諸郎官更/判不見允在東都有游嵩洛諸題名送李翺侯參謀和)
(盧汀錢徽與竇韋尋劉尊師諸詩送李正字歸湖南序/并詩鄭涵校理序祭薛公達文并墓誌京兆韋夫人墓)
(誌河南府同官記五年庚寅授河南縣令神道碑云魏/鄆幽鎮各為留邸貯濳卒以橐罪士官無敢問者先生)
(将擿其禁以壮朝廷斷民署吏俟令且發留守尹大恐/遽相禁有使還為言憲宗悦曰韓愈助我者是後鄆邸)
(果謀反東都將署留守以應淮蔡人有上留守鄭公啟/時公以論事失鄭公意既令河南軍人有罪公追而杖)
(之留守不悦公以啟辨明且力求去見集中行狀云改/河南令日以職分辨於留守及尹故軍士莫敢犯禁疑)
(鄭公卒聽其言故軍人畏服如此也在河南有感春詩/燕河南秀才序送石洪序并詩及月蝕招楊之罘河南)
(令含池臺諸詩張/圓墓碣盧殷墓誌)遷職方員外郎(洪譜云六年辛卯行/尚書職方員外郎是)
(年春公尚在河南有送窮文辛卯年雪寄盧仝誰氏子/諸詩送温造序乳母誌至京師有酬盧雲夫望秋作石)
(鼔歌復讎狀盧丞/房武畢坰墓誌)華隂令柳澗有辠前刺史劾奏之未
報而刺史罷澗諷百姓遮索軍頓役直後刺史惡之按
其獄貶澗房州司馬愈過華以為刺史隂相黨上䟽治
之既御史覆問得澗贓再貶封溪尉愈坐是復為博士
(洪譜云七年壬辰二月乙未以職方員外郎復為國子/博士年四十五舊史云愈因使過華上䟽理澗公自去)
(年以來未嘗出使或云即公赴職方時過華覩其事遂/䟽于朝爾進學解云三年博士冗不見治舊又作三為)
(博士按公貞元壬午授四門博士元和丙戌為國子博/士丁亥分教東都今年又自郎中下遷兄四為博士矣)
(此先言暫為御史繼言三為博士則自丙戌而後三歴/此官也若云三年則自元年夏赴召至四年春尚為博)
(士首尾已四年矣方攷云丙戌初除丁亥分教自不必/釐而為二其為博士實三遷也當作三為為是  今按)
(上句言暫為御史而此言三年博士正以其居官之久/近為言恐當作年為是然亦未敢必也  洪譜又云是)
(年二月有論錢重物輕狀新志云自建中定兩税而物/輕錢重民以為患於是詔百官議革其弊方攷以為此)
(議在穆宗即位之初通鑑附之長慶元年秋為得其實/今年初無此議也惟㑹要載元和六年二月制謂建中)
(後貨輕物重許諸道所納見錢五分量徵二分餘三分/兼納實估匹叚或當時有此議然亦非七年也况公六)
(年二月尚在東都洪誤矣李洪譜又云是年有石鼎聮/句贈劉師服詩祭石洪文  素石洪墓誌路應神道碑)
既才高數黜官又下遷乃作進學解以自諭執政覽之
竒其才改比部郎中史館修撰(洪譜云此除在八年癸/已三月乙亥舊史云執)
(政覽其文而憐之以其有史才故除是官時宰相武元/衡李吉甫李絳也是年有答劉秀才論史書及烏氏田)
(氏廟碑鄭儋神道碑李虛/中董溪息國夫人墓誌)轉考功知制誥(洪譜云九年/甲午十月甲)
(子為考功郎中依前史館修撰十二月戊午以考功知/制誥是年有元微之書田𢎞正書送張道士序劉昌裔)
(神道碑王適孟郊扶風郡夫人墓誌十年乙未公知制/誥有和庫部盧曹長元日朝迴及寒食直歸遇雨二詩)
(與李絳書進順宗實録狀舊史云愈撰實録繁簡不當/叙事拙於取舍按退之作史詳略各有意削去常事著)
(其繫於政者其襃善貶惡之㫖明甚當時議者非之卒/竄走無全篇良可惜也史又云愈說禁中事頗切直内)
(官惡之往往於上前言其不實此言是也是年有與栁/公綽二書論淮西事宜狀説見明年又有捕賊行賞表)
(藍田縣丞㕔記獨孤郁衛/之立墓誌徐偃王廟碑)進中書舍人初憲宗將平蔡
命御史中丞裴度使諸軍按視及還具言賊可滅與宰
相議不合愈亦奏言淮西連年侵掠得不償費其敗可
立而待然未可知者在陛下斷與不斷耳執政不喜㑹
有人詆愈在江陵時為裴均所厚均子鍔素無狀愈為
文章字命鍔謗語囂暴由是改太子右庶子(㓋譜云十/一年丙申)
(正月丙戌以考功郎中知制誥遷中書舍人丙申賜緋/魚五月癸未降為太子右庶子行狀云盜殺武元衡公)
(以為盜殺宰相而遽息兵其為懦甚大兵不可以息以/天下力取三州尚何不可與裴丞相議合故兵遂用而)
(宰相有不便之者月滿遷中書舍人後竟以它事改右/庶子時宰相李逢吉韋貫之也其云月滿遷中書舍人)
(者蓋唐制臺郎滿嵗則遷公以去年冬知制誥至今春/竞一嵗矣李漢云收拾遺文無所失墜公掌綸誥一年)
(無一篇見收者失墜多矣唯後集有崔羣戸部侍郎制/一首爾  今按行狀通鑑洪譜論淮西事宜狀在去年)
(知制誥時而神道碑新史則在遷中書舍人之後但行/狀言公所論有殺宰相事乃在去年六月而狀中實無)
(此語若狀果在六月之後則不應全不言及則是此狀/不惟不在十一年正月之後亦不在十年六月之後也)
(故通鑑直以繫於五月之下行狀叙事雖實而記言則/誤碑文新史固為失之今當以通鑑為正  洪譜又云)
(是年有酬盧雲夫曲江荷花行周況/妻韓氏墓誌王用碑科斗書後記)及度以宰相節度
彰義軍宣慰淮西奏愈行軍司馬愈請乗遽先入汴說
韓𢎞使恊力元濟平遷刑部侍郎(行狀神道碑及舊史/云十二年丁酉秋以)
(兵老久屯賊未滅上命裴丞相為淮西節度使以招討/之丞相請公以行賜三品衣魚為行軍司馬從丞相居)
(於郾城軍出潼関公請先乗遽至汴感説都統𢎞𢎞說/用命師乗遂和公知蔡州精卒悉聚界上以拒官軍守)
(城者率老弱且不過千人亟白丞相請以兵三千人閒/道以入必擒吳元濟丞相未及行而李愬自唐州文城)
(壘提其卒以夜入蔡州果得元濟三軍之士為公恨蔡/州既平布衣栢耆以計謁公公與語竒之遂白丞相曰)
(准西滅王承宗膽破可不勞用衆宜使辯士奉相公書/明禍福以招之彼必服丞相然之公口占為書使栢耆)
(䄂之以至鎮州承宗果大恐上表請割德棣二州以獻/遣子入侍丞相歸京師以功遷刑部侍郎詔公撰平淮)
(西碑其辭多叙裴度事時先入蔡州擒元濟李愬功第/一愬不平之愬妻出入禁中因訴碑辭不實詔令磨公)
(文命翰林學士叚文昌重撰文勒石是年有送殷侑序/祭張署文并墓誌及東征往還醻唱諸詩晚秋郾城夜)
(㑹聮句為刑部時有舉錢徽自代狀十三年戍戌四月/鄭餘慶為詳定禮樂使奏韓愈李程為副是年有李惟)
(簡墓誌權/德輿碑)憲宗遣使者往鳯翔迎佛骨入禁中三日乃
送佛祠王公士庶奔走膜唄至為佛法灼體膚委珍貝
騰沓係路愈聞惡之乃上表極諌帝大怒持示宰相將
抵以死裴度崔羣曰愈言訐牾罪之誠宜然非内懐至
忠安能及此願少寛假以來諌争帝曰愈言我奉佛太
過猶可容至謂東漢奉佛以後天子咸夭促言何乖剌
耶愈人臣狂妄敢爾固不可赦於是中外駭懼雖戚里
諸貴亦為愈言乃貶潮州刺史既至潮以表哀謝帝頗
感悔欲復用之持示宰相曰愈前所論是大愛朕然不
當言天子事佛乃年促耳皇甫鎛素忌愈直即奏言愈
終狂䟽可且内移乃改袁州刺史初愈至潮問民疾苦
皆曰惡溪有鱷魚食民畜産且盡民以是窮數日愈自
往視令其屬秦濟以一羊一豕投谿水而祝之是夕暴
風震電起谿中數日盡涸西徙六十里自是潮無鱷魚
患袁人以男女為𨽻過期不贖則没入之愈至悉計庸
得贖所没歸之父母七百餘人因與約禁其為𨽻(洪譜/云公)
(以十四年已亥正月癸已貶潮州刺史宰相疑馮宿草/䟽出宿為歙州刺史時宰相皇甫鎛程异也公之被謫)
(即日上道便道取疾以至海上據宜城驛記則以三月/二日過宜城據瀧吏詩則以三月幾望至曲江據謝表)
(則以三月二十五日至潮州據祭文則以四月二十四/日逐鱷魚其自曲江至潮以十許日行三千里葢瀧水)
(湍急故也方攷乃云謝表及祭神文皆止云今月而逐/鱷魚文正本皆但云年月日則公之到郡實不知何月)
(日也況自韶至廣雖為順流而自廣之惠自惠之潮水/陸相半要非旬日可到故公表亦云自潮至廣來往動)
(皆經月則公到郡決非三月而逐鱷魚亦未必在四月/二十四日也  今按道里行程則方說為是但與大顛)
(第一書石本乃云四月七日則又似實以三月二十五/日到郡也未詳其說闕之可也  洪譜又云公自京師)
(至潮有路旁堠至藍關示姪孫湘武關西逢配流吐蕃/食曲河驛次鄧州界過南陽瀧吏題臨瀧寺至韶州寄)
(張使君酬張使君惠書過始興江口感懐贈元十八協/律初南食貽元十八答柳柳州食蝦蟇别趙子諸詩及)
(宜城驛記潮州謝表祭鱷魚文請置鄉校牒賀冊尊號/表是年七月已丑羣臣上尊號大赦十月已已準例量)
(移改授袁/州刺史)召拜國子祭酒(洪譜云十五年庚子閏正月/穆宗即位公以今年春到袁)
(途中有酬張韶州端公及韶州留别張使君二詩至袁/有袁州謝上賀穆宗即位賀赦賀冊皇太后賀慶雲五)
(表舉韓㤗自代狀滕王閣記九月召拜國子祭酒而閣/記乃云十月袁州刺史者葢命下在九月受命在十月)
(也有祭湘君夫人文祭文所謂復其章綬者公為行軍/司馬時賜金紫今為祭酒始復其舊也自袁趨京師有)
(次石頭驛寄江西王中丞閤老仲舒詩至江州有寄鄂/岳李大夫程及題西林寺故蕭二郎中舊堂詩因話録)
(云蕭穎士子存字伯誠為金部員外郎惡裴延齡之為/人弃官歸廬山公少時嘗受金部賞知及經江州遊廬)
(山訪金部故居因賦此詩留百縑以􁀙之行次安陸有/寄隨州周員外君巢二詩至棗陽縣有題廣昌館詩至)
(□州有醉中留别李相公詩以冬暮至京師是年有南/海廟碑與孟簡書論黄家賊事宜及典貼良人男女狀)
(又論夷䝤請因改元大慶遣使宣諭仍擇經略使撫之/又有桞子厚及姪孫滂祭文墓誌  洪譜又云行狀云)
(公入遷祭酒有直講能説禮而陋容學官多豪族子擯/之不得共食公命吏曰召直講來與祭酒共食學官由)
(此不敢賤直講奏儒生為學官日使㑹講生徒奔走聽/聞皆相喜曰韓公來為祭酒國子監不寂寞矣公在國)
(子有雨中寄張籍詩舉張惟素自代反請復國子監/生生徒狀論新注學官牒薦張籍狀請上尊號表)
轉兵部侍郎(洪譜云此除在長慶元年辛丑七月時有/舉韋顗自代狀李郱張徹祭文李郱鄭羣)
(薛戎墓誌輕今按方氏増攷/論錢重物  狀當在此年秋)鎮州亂殺田𢎞正而立王
廷湊詔愈宣撫既行衆皆危之元稹言韓愈可惜穆宗
亦悔詔愈度事從宜無必入愈曰安有受君命而滯留
自顧遂疾驅入廷湊嚴兵迓之甲士陳庭既坐廷湊曰
所以紛紛者乃此士卒也愈大聲曰天子以公為有將
帥材故賜以節豈意同賊反邪語未終士前奮曰先太
師為國擊朱淊血衣猶在此軍何負朝廷乃以為賊乎
愈曰以為爾不記先太師也若猶記之固善且為逆與
順利害不能逺引古事但以天寶來禍福為爾等明之
安禄山史思明李希烈梁崇義朱淊朱泚吳元濟李師
道有若子若孫在乎亦有居官者乎衆曰無愈曰田公
以魏博六州歸朝廷官中書令父子受旗節劉悟李祐
皆大鎮此爾軍所共聞也衆曰𢎞正刻故此軍不安愈
曰然爾曹害田公又殘其家矣復何道衆乃讙曰侍郎
語是廷湊恐衆心動遽麾使去因泣謂愈曰今欲廷湊
何所為愈曰神䇿六軍之將如牛元翼比者不少但朝
廷顧大體不可棄之公久圍之何也廷湊曰即出之愈
曰若爾則無事矣㑹元翼亦潰圍出廷湊不追愈歸奏
其語帝大悅轉吏部侍郎(洪譜云長慶元年七月鎮州/亂殺田𢎞正立王廷湊命深)
(州刺史牛元翼節度深冀以討之十月命裴度為鎮州/四面行營都招討使元翼為廷凑所圍二年壬寅二月)
(赦廷湊詔愈宣撫歸而牛元翼粟出行狀云公還於上/前奏與廷湊及三軍語上大悦曰卿直向伊如此道由)
(是有意大用授吏部侍郎反今按先太師謂故鎮帥王/武俊也  神道碑云方鎮  太原兵以輕利誘迴紇召)
(先生禍福譬引虎齧臃血直今所患非兵不足遽踈陳/得失  今按此數語不可曉它書亦皆無之未詳何謂)
(恐有誤也次洪譜又云是年有次夀陽驛次太原呈副/使吳郎中  承天營奉酬裴司空鎮州路上酬裴司空)
(重見寄鎮州初歸諸詩及韋侍講盛山詩序論變鹽法/事宜狀二年壬寅九月轉吏部侍郎行狀云凡令吏皆)
(不鎖聽出入或問公公曰人所以畏鬼者以其不能見/也鬼如可見則人不畏矣選人不得見令史故令史勢)
(重聽其出入故勢輕是年有鄆州谿堂詩竇/司業祭文墓誌楚國夫人墓誌黄陵廟碑)時宰相李
逢吉惡李紳欲逐之遂以愈為京兆尹兼御史大夫特
詔不臺參而除紳中丞紳果劾奏愈愈以詔自解其後
文刺紛然宰相以臺府不協遂罷愈為兵部侍郎而出
紳江西觀察使紳見帝得留愈亦復為吏部侍郎(洪譜/云三)
(年癸卯六月以吏部侍郎為京兆尹兼御史大夫勑放/臺參後不得為例十月癸已為兵部侍郎庚子為吏部)
(侍郎行狀云改京兆尹六軍將士皆不敢犯私相告曰/是尚欲燒佛骨者安可忤故盜賊止遇旱米價不敢上)
(李紳為御史中丞械囚送府使以尹杖杖之公曰安有/此使歸其囚是時紳方幸旦夕且相宰相欲去之故以)
(臺與府不協為請兩改其官紳既復留公入謝上曰卿/與紳争何事公因自辨數日復為吏部侍郎  神道碑)
(云復為兵部侍郎銓不鎖入吏選父七十母六十身七/十悉與三利取才財勢路絶  今按碑失兵部一節此)
(兵字當作吏字不鎻入吏即謂前縱吏出入事三利取/才未詳其義疑銓法有此語或是有脱誤也  洪譜云)
(公為京兆有舉馬總自代狀賀雨及賀太陽不虧表祭/竹林神曲江祭龍文再為兵部有舉張正甫自代狀是)
(年有羅池廟碑送鄭權序并詩祭馬總女拏/文并李干女挐墓誌韓𢎞碑論孔戣致仕狀)長慶四年
卒年五十七贈禮部尚書謚曰文(洪譜云四年甲辰正/月敬宗即位二月有)
(王仲舒碑四月有張徹墓誌八月有孔戣墓誌是年公/沒年五十七行狀云得病滿百日假既罷以十二月二)
(日卒於靖安里第公屬纊語曰某伯兄德行高曉方藥/食必視本草年止於四十二某踈愚食不擇禁忌位為)
(侍郎年出伯兄十五嵗矣如又不足於何而足且獲終/於牖下幸不至失大節以下見先人可謂榮矣明年張)
(籍祭公詩有云去夏公請告養疾城南莊籍時官休罷/兩月同遊翔又曰共愛池上住聮句舒遐情又曰公為)
(游溪詩唱詠多慨慷城南荘在長安城南公之别墅也/池上聮句集中無之游溪詩即南溪始泛三首是也又)
(曰公有曠達識生死為一綱及當臨終晨意色亦不荒/贈我珍重言傲然委衾裳其於死生之際如此  神道)
(碑云遺命喪葬無不如禮俗習佛法畫寫浮圖日以七/數之及拘隂陽所謂吉凶一無污我  今按此事可見)
(公之平生謹守禮法排斥異教自信之篤至死/不變可以為後世法而譜不載葢不以為然也)愈性明
銳不詭隨與人交終始不少變成就後進士往往知名
經愈指授皆稱韓門弟子愈官顯稍謝遣凡内外親若
交友無後者為嫁遣孤女而䘏其家嫂鄭喪為服朞以
報(行狀云公氣厚性通論議多大體神道碑云朝有大/獄大疑文武㑹同莫先發言先生援經引決考合傳)
(記侃侃正色伏其所詞墓誌云公洞朗軒闢不施㦸級/平居雖寢食未嘗去書怠以為枕餐以飴口講評孜孜)
(以磨諸生恐不完美游以詼笑嘯歌使皆醉義忘歸嗚/呼可謂樂易君子鉅人者矣碑又云内外惸弱悉撫之)
(一親以仁使男有官女有從不啻於已生交於人己而/我負終不計死則庀其家均食剖資雖㣲弱待之如賢)
(戚人詬笑之愈篤未嘗一食不對客閨人或畫見其面/退相指語以為異事未嘗宿貨餘財毎曰吾前日解衣)
(質食今存/有已多矣)毎言文章自漢司馬相如太史公劉向揚雄
後作者不世出故愈深探本元卓然樹立成一家言其原
道原性師說等數十篇皆奥衍閎深與孟軻揚雄相表
裏而佐佑六經云至它文造端置辭要為不襲蹈前人
者然惟愈為之沛然若有餘至其徒李翺李漢皇甫湜
從而效之遽不及逺甚從愈游者若孟郊張籍亦皆自
名於時(墓誌云先生之作無圓無方至是歸工抉經之/心執聖之㩲尚友作者䟦邪觝異以扶孔氏存)
(皇之極知人罪非我計茹古涵今無有端涯渾渾灝灝/不可窺校及其酣放豪曲快字凌紙怪發鯨鏗春麗驚)
(耀天下然而粟密窈眇章妥句適精能之至入神出天/嗚呼極矣後人無以加之矣姬氏已來一人而止矣)
(按知人罪非我計此句中必有脱誤疑當云人知人罪/非我所計  方氏附録程子曰韓愈亦近世豪傑之士)
(如原道之言雖不能無病然自孟子以來能知此者獨/愈而已其曰孟氏醇乎醇又曰荀與揚也擇焉而不精)
(語焉而不詳若無所見安能由千載之後判其得失若/是之明也又曰退之晚年之文所見甚高不可易而讀)
(也古之學者修德而已有德則言可不學而能此必然/之理也退之乃以學文之故日求其所未至故其所見)
(及此其於為學之序雖若有所戾者然其言曰軻之死/不得其傳此非有所襲於前人之語又非鑿空信口率)
(然而言之是必有所見矣若無所見則其所謂以是而/傳者果何事邪  今按諸賢之論唯此二條為能極其)
(深處然復考諸臨川王氏之書則其詩有曰紛紛易盡/百年身舉世何人識道真力去陳言誇末俗可憐無補)
(費精神其為予奪乃有大不同者故嘗折其衷而論之/竊謂程子之意固為得其大端而王氏之言亦自不為)
(無理葢韓公於道知其用之周於萬事而未知其體之/具扵吾之一心知其可行於天下而未知其本之當先)
(於吾之一身也是以其言常詳於外而略於内其志常/極於逺大而其行未必能謹於細㣲雖知文與道有内)
(外淺深之殊而終未能審其緩急重輕之序以決取舍/雖知汲汲以行道濟時抑邪與正為事而或未免雜乎)
(貪位慕禄之私此其見於文字之中信有如王氏所譏/者矣但王氏雖能言此而其所謂道真者實乃老佛之)
(餘波正韓公所深詆則是楚雖失而齊亦未為得耳故/今兼存其說而因附以狂妾管窺之一二私竊以為若)
(以是而論之則於韓公之學所/以為得失者庶㡬其有分乎)
贊曰唐興承五代剖分王政不綱文弊質窮䵷俚混并
天下已定治荒剔蠹討䆒儒術以興典憲薫醲涵浸殆
百餘年其後文章稍稍可述至貞元元和間愈遂以六
經之文為諸儒倡障隄末流反刓以樸剗偽以真然愈
之才自視司馬遷揚雄至班固以下不論也當其所得
粹然一出於正刋落陳言横騖别驅汪洋大肆要之無
牴牾聖人者其道蓋自比孟軻以荀況揚雄為未淳寧
不信然至進諫陳謀排難䘏孤矯拂媮末皇皇於仁義
可謂篤道君子矣自晉訖隋老佛顯行聖道不斷如帶
諸儒倚天下正議助為怪神愈獨喟然引聖争四海之
惑雖䝉訕咲跲而復奮始若未之信卒大顯於時昔孟
軻拒揚墨去孔子才二百年愈排二家乃去千餘嵗撥
衰反正功與齊而力倍之所以過況雄為不少矣自愈
沒其言大行學者仰之如㤗山北斗云
　　　文録序　　　　　　　　　　趙　徳
昌黎公聖人之徒歟其文高出與古之遺文不相上下
所履之道則堯舜禹湯文武周孔孟軻揚雄所授受服
行之實也固已不雜其傳由佛及聃莊楊之言不得干
其思入其文也以是光於今大於後金石燋鑠斯文燦
然德行道學文庶幾乎古蓬茨中手持目覽飢食渴飲
沛然滿飽顧非適諸聖賢之域而謬志於斯將所以盜
其影響僻處無備得以所遇次之為巻私曰文録實以
師氏為請益依歸之所云(實或/作寶)
　　　記舊本韓文後　　　　　歐陽文忠公
予少家漢東漢東僻陋無學者吾家又貧無藏書州南
有大姓李氏者其子彦輔頗好學予為兒童時多游其
家見其弊筐貯故書在壁間發而視之得唐昌黎先生
文集六卷脱略顛倒無次第因乞李氏以歸讀之見其
言深厚而雄博然予猶少未能䆒其義徒見其浩然無
涯若可愛是時天下學者楊劉之作號為時文能者取
科第擅名聲以誇榮當世未嘗有道韓文者予亦方舉
進士以禮部詩賦為事年十有七試于州為有司所黜
因取所藏韓氏之文復閱之則喟然嘆曰學者當至於
是而止爾因怪時人之不道而顧已亦未暇學徒時時
獨念于予心以謂方從進士千禄以養親茍得禄矣當
盡力于斯文以償其素志後七年舉進士及第官于洛
陽而尹師魯之徒皆在遂相與作為古文因出所藏昌
黎集而補綴之求人家所有舊本而校定之其後天下
學者亦漸趨於古而韓文遂行于世至于今葢三十餘
年矣學者非韓不學也可謂盛矣嗚呼道固有行於逺
而止於近有忽于往而貴于今者非惟世俗好惡之使
然亦其理有當然者故孔孟惶惶於一時而師法於千
萬世韓氏之文没而不見者二百年而後大施於今此
又非特好惡之所上下蓋其久而愈明不可磨滅雖蔽
于暫而終耀于無窮者其道當然也予之始得於韓也
當其沈沒弃廢之時予固知其不足以追時好而取勢
利於是就而學之則予之所為者豈所以急名譽而干
勢利之用哉亦志乎久而已矣故予之仕於進不為喜
退不為懼者蓋其志先定而所學者宜然也集本出於
蜀文字刻畫頗精於今世俗本而脫繆尤多凡三十年
間聞人有善本者必求而改正之其最後巻秩不足今
不復補者重増其故也予家藏書萬巻獨昌黎先生為
舊物也嗚呼韓氏之文之道萬世所共尊天下所共傳
而有也予於此本特以其舊物而尤惜之(泉本云吾少/居漢東年十)
(五六時於里人李堯輔家見一弊筐弃在壁角中有故/書數十冊因得韓文於其間皆脫落無次序吾略讀之)
(愛其文辨而意深當是時學者方作時文天下之人無/道韓文者子亦將舉進士以觖禄利未暇學也遂求於)
(李氏而得之以歸補次成秩而蔵之數年始及第遂官/于洛而得師魯與之遊因出韓文而學之自後天下學)
(者亦稍稍近古吾家所藏書萬巻然獨韓文最為舊物/君為吾愛惜之可也  今按泉州本乃汪彦章所刻此)
(序獨與諸本不同不知何據其所謂君者/又不知為何人也今并存之以俟知者)
　　　潮州韓文公廟碑　　　　　蘇文忠公
匹夫而為百世師一言而為天下法是皆有以參天地
之化關盛衰之運其生也有自來其逝也有所為矣故
申吕自嶽降而傅說為列星古今所傳不可誣也孟子
曰吾善養浩然之氣是氣也寓於尋常之中而塞乎天
地之間卒然遇之則王公失其貴晉楚失其富良平失
其智賁育失其勇儀秦失其辯是孰使之然哉其必有
不依形而立不恃力而行不待生而存不隨死而亡者
矣故在天為星辰在地為河嶽幽則為鬼神而明則復
為人此理之常無足怪者自東漢以來道喪文弊異端
並起歴唐貞觀開元之盛輔以房杜姚宋而不能救獨
韓文公起布衣談笑而麾之天下靡然從公復歸于正
蓋三百年於此矣文起八代之衰而道濟天下之溺忠
犯人主之怒而勇奪三軍之帥此豈非參天地關盛衰
浩然而獨存者乎葢嘗論天人之辨以謂人無所不至
惟天不容偽智可以欺王公不可以欺豚魚力可以得
天下不可以得匹夫匹婦之心故公之精誠能開衡山
之雲而不能回憲宗之惑能訓鱷魚之暴而不能弭皇
甫鎛李逢吉之謗能信於南海之民廟食百世而不能
使其身一日安於朝廷之上葢其所能者天也其所不
能者人也始潮人未知學公命進士趙德為之師自是
潮之士皆篤於文行延及齊民至于今號稱易治信乎
孔子之言君子學道則愛人而小人學道則易使也潮
人之事公也飲食必祭水旱疾疫凡有求必禱焉而廟
在刺史公堂之後民以出入為艱前守欲請諸朝作新
廟不果元祐五年朝散郎王君滌來守是邦凡所以養
士治民者一以公為師民既悅服則出令曰願新公廟
者聽民讙趨之卜地於州城南七里期年而廟成或曰
公去國萬里而謫于潮不能一嵗而歸沒而有知其不
眷戀于潮也審矣軾曰不然公之神在天下者如水之
在地中無所往而不在也而潮人獨信之深思之至焄
蒿悽愴若或見之譬如鑿井得泉而曰水專在是豈理也
哉元豐七年詔封公昌黎伯故榜曰昌黎伯韓文公之
廟潮人請書其事于石因為作詩以遺之使歌以祀公
其詞曰公昔騎龍白雲鄉手抉雲漢分天章天孫為織
雲錦裳飄然乗風來帝旁下與濁世掃粃糠西游咸池
略扶桑草木衣被昭回光追逐李杜參翺翔汗流籍湜
走且僵滅没倒景不可望作書詆佛譏君王要觀南海
窺衡湘歴舜九疑弔英皇祝融先驅海若藏約束鮫鱷
如驅羊鈞天無人帝悲傷謳吟下招遣巫陽犦牲雞卜
羞我觴於粲荔丹與蕉黄公不少留我涕滂翩然被髪
下大荒
　
　
　
　
　
　
　
　
　
　
　
　
　
　
朱子校昌黎集傳
欽定四庫全書　　　　　集部二
　東雅堂昌黎集註巻一　　别集類一(唐/)
　　賦(宋莒公云馮章靖親校舊本毎巻首具列巻中/篇目馮悉以朱墨滅殺之惟存其都凡集外别)
　　　(有目録一巻今按李漢所作序云總七/百首并目録合四十一巻則正與馮合)
　　　感二鳥賦(并序進公貞元十一年正月至三月/以前  士三上宰相書不報時宰相)
　　　　(趙憬賈耽盧邁宜其不遇也五月東歸遇所/獻二鳥感而作公之賦見於集者四大抵多)
　　　　(有取於離騷之意此篇蘇子美亦謂其悲激/頓挫有騷人之思疑其年壯氣鋭欲發其藻)
　　　　(章以耀于世蘇語雖少貶/然進學解所云不虚矣)
貞元十一年(一或作五以諸譜/考之作一為是)五月戊辰愈東歸癸酉
自潼闗(潼闗在/華陰)出息於河之陰時始去京師有不遇時
之歎見行有籠白烏白鸜鵒而西者(舊史徳宗貞元十/一年河陽獻白烏)
號於道曰某土之守某官(一作某土之守臣某用/禮記全句  守音狩)使使
者進於天子(使使下/去音)東西行者皆避路(西下閣杭本無/行字攷之禮記)
(及公送温/造序當有)莫敢正目焉因竊自悲幸生天下無事時承
先人之遺業不識干戈耒耜攻守耕穫之勤讀書著文
自七嵗至今凡二十二年其行已不敢有愧於道(於杭/作之)
(非/是)其閒居思念前古當今之故亦僅志其一二大者焉
選舉於有司與百十人偕進退(十或作千此専為選舉/而言也貞元九年應宏)
(詞者僅三十二人作十/為是退上或再有偕字)曽不得名薦書(方从閣本名上/有列字名下有)
(於字字今按嘉祐杭本與謝本並無/此二  語簡而意已足方本非是)齒下士于朝以仰
望天子之光明今是鳥也惟以羽毛之異(以下或/有其字)非有
道徳智謀承顧問賛教化者乃反得蒙採擢薦進光耀
如此(此下諸本有可以人而不如鳥/乎一句今從閣本文粹刪去)故為賦以自悼且
明夫遭時者雖小善必達不遭時者累善無所容焉其
辭曰
吾何歸乎(此句或在茍有/食其從之下)吾將既行而後思誠不足以
自存茍有食其從之(茍或作/敬非是)出國門而東騖(音務/馳也)觸白
日之隆景時返顧以流涕念西路之羌永(路一作洛羌/或作差  今)
(按作差固謬然羌乃發語之詞施之句内似亦未安以/上文返顧流涕之語推之則西路乃長安之路而此字)
(當為浸漸愈益之意不知/的是何字又恐或是逾字)過潼闗而坐息窺黄流之奔
猛(黄流或/作流黄)感二鳥之無知方䝉恩而入幸惟進退之殊
異増余懐之耿耿彼中心之何嘉(之或作其嘉/或作憙非是)徒外飾
焉是逞(焉或/作而)余生命之湮阨曽二鳥之不如汩東西與
南北(楚辭汩余若將不及説/文水流也  汩音聿)恒十年而不居(恒或作亘/而或作以)
(恒居鄧切與亘竟之亘同班固敘/傳恒以年嵗選詩徙倚恒漏窮)辱飽食其有數(其一/作兮)
況策名於薦書(䇿方從閣杭作榮云公上宰相書非茍/沒於利榮於名也與此義通  今按唐)
(人□字俗體從竹從宋亦有只從艸者與榮字絶相近/故閣本作榮葢傳寫之誤耳方引榮於名亦與此語意)
(不相似於或/作與亦未是)時所好之為賢(好去/聲)庸有謂余之非愚昔
殷之髙宗得良弼於宵寐(或云昔上當有在字或是念/字由上句末冇愚字相似而)
(脱/也)孰左右者為之先信天同而神比(先下或冇容字信/或作容皆非是漢)
(酈食其傳沛公吾所願從/逰莫為我先韓語祖此)及時運之未來或兩求而莫
致雖家到而戸説(或作/曉)秪以招尤而速累蓋上天之生
余亦有期於下地盍求配於古人獨怊悵於無位惟得
之而不能(惟方作雖惟字正是斡轉處作/雖即無力矣能或作孤亦非是)乃鬼神之所
戲幸年嵗之未暮庶無羨於斯類(今按上文之意若曰/天之生我必有所用)
(何不力慕古人如傅説之徒而獨怊悵於無位耶惟或/者茍得其位而不能追配古人但如二烏之空被榮寵)
(乃是鬼神之所戲耳故幸年嵗之未晚而庶幾無慕于/斯類也斯類葢并指二鳥與彼得之而不能者而言也)
(文歐陽文忠讀李習之幽懐賦以謂翺一時有道而能/  者莫如韓愈愈嘗有賦矣不過羨二鳥之光榮歎一)
(飽之無時爾是心使光榮而飽則不復云矣若翺獨不/然其賦曰衆囂囂而雜處兮咸嘆老而嗟卑視余心之)
(不然兮慮行道之猶非怪神堯以一旅取天下而後世/子孫不能以天下取河北以為憂嗚呼使當時君子皆)
(易其歎老嗟卑之心為翺所憂之心唐之天下豈有亂/與亡哉歐陽子之論善矣雖然公不云乎文章之作常)
(發於覊旅草野至王公貴人氣得志滿非性能而好之/則不暇以為感二鳥賦葢所謂發於覉旅草野者使其)
(光榮而飽憂天下之/心孰謂公一日忘耶)
　　　復志賦(并序得公貞元八年擢進士第十一年/猶未  仕東歸十二年始佐汴州明年)
　　　　(又辭以疾此賦句法步驟離騷往往/相似晁無咎嘗取此賦於變騷中)
愈既從隴西公平汴州(隴西公董晉也按晉行狀貞元/十一年七月拜檢校尚書左僕)
(射汴州刺史晉受命遂行公及劉宗經韋𢎞景實從之/辟公為汴州觀察推官其曰明年七月則十三年作也)
其明年七月有負薪之疾(負薪賤者之稱禮記問庶人/之子長曰能負薪矣幼曰未)
(能負薪也又君使士射不能則辭以疾曰某冇負薪之/憂鄭氏註憂亦作疾  公羊注云大夫病曰犬馬士病)
(曰負薪公病/作此賦故云)退休于居作復志賦其辭曰
居悒悒之無解兮(悒音邑憂也選云良/増悒悒解或作辭)獨長思而永歎
(音灘騷云心鬱鬱之憂/思兮獨永歎乎増傷)豈朝食之不飽兮寧冬裘之不
完昔余之既有知兮誠坎軻而艱難(坎軻不平易貌選/坎軻多辛苦  軻)
(音可坎/或作轗)當嵗行之未復兮從伯氏以南遷(嵗行十二年/而一復大厯)
(十二年公從兄㑹南遷韶州時年十嵗故云嵗/行未復也伯氏兄稱詩伯氏吹塤仲氏吹箎)凌大江
之驚波兮過洞庭之漫漫(按唐地理志洞庭在岳州巴/陵縣郭璞注山海經云洞庭)
(地穴湖水廣圓五百餘里日月若出沒於其中/也漫漫大水貌選歸海流漫漫  漫謨官切)至曲江
而乃息兮(唐地理志韶/州治曲江縣)逾南紀之連山(唐一行以天下/山河之象存乎)
(兩戒分南北紀韶在南紀之外焉詩云滔滔江漢南國/之紀南紀字杜詩多用如南紀風濤壯南紀阻歸楫相)
(國生南/紀之類)嗟日月其幾何兮攜孤嫠而北旋(孤謂孤兒嫠/謂寡婦左氏)
(傳云莒子殺其夫已為嫠婦謂㑹卒於韶州公從嫂歸/葬河陽  攜戸圭切嫠音釐旋以宣切還也孤嫠一作)
(嫠/孤)值中原之有事兮將就食於江之南(方從閣本無將/字於下有大字)
(或又無之字今詳文勢皆非是王建中二年成徳魏博/山南平盧節度相繼稱亂三年  武俊李希烈反四年)
(涇原姚令言犯京師徳宗幸奉天朱泚犯奉天興元元/年李懐光反如梁州貞元元年公以中原多故避地江)
(左/)始專専於講習兮非古訓為無所用其心(方從閣本/古作詁為)
(作焉/非是)窺前靈之逸迹兮(靈一/作修)超孤舉而幽尋既識路又
疾驅兮孰知余力之不任(音/壬)考古人之所佩兮閲時俗
之所服(騷云謇吾法夫前修兮非世俗之所服服亦佩/也考古之所佩與時之所服言當世之士不及)
(古人逺矣惟已可庶幾/古人也閣杭作闕非是)忽忘身之不肖兮(之或作而又/或作之者皆)
(非/是)謂青紫其可拾(夏侯勝謂諸生曰經術茍明取青紫/如俯拾地芥耳梁劉孝標辨命論曰)
(視韓彭之豹變謂鷙猛致人爵見張桓之朱紱謂明經/拾青紫豈知有力者運之而趍乎公此語事本夏侯勝)
(傳而意取/劉孝標論)自知者為明兮(老子知人者/知自知者明)故吾之所以為
惑(吾下或有/志字非是)擇吉日余西征兮亦既造夫京師(京師在/西故云)
(西征公貞元二年自宣/城至京師既或作冀)君之門不可逕而入兮(逕或/作徑)遂
從試於有司惟名利之都府兮羌衆人之所馳(羌起羊/切一或)
(作差非所或作四騷云羌衆人之所仇/羌楚人發語端詞猶言卿何為也字)競乘時而附勢
兮紛變化其難推(附勢或作射利或只附字作射字班/彪曰乘時射利商人之功此借用其)
(語以譏/世也)全純愚以靖處兮將與彼而異宜欲奔走以及
事兮顧初心而自非朝騁騖乎書林兮夕翺翔乎藝苑
(揚雄長楊賦云并包書林劇秦美新云發秘府覽書林/遥集乎文雅之囿翺翔乎禮樂之場班固賔戲云真婆)
(娑乎藝術之場休息乎篇籍之囿騁或/作馳楚詞朝騁騖乎江臯作馳非是)諒却步以圗前
兮(却去約切退也家語儒行篇是猶却步而欲求及前/人不可得也前漢劉向傳猶郤行而求及前人也)
不浸近而愈逺哀白日之不與吾謀兮至今十年其猶
初豈不登名於一科兮(貞元八年/公登第)曽不補其遺餘進既
不獲其志願兮退將遁而窮居(騷云進不入以離尤/兮退將復修吾初服)排
國門而東出兮(貞元十一/年公東歸)慨余行之舒舒(慨或/作嗟)時憑髙
以迴顧兮涕泣下之交如(之或作而易大/有卦厥孚交如)戾洛師而悵
望兮(戻即計切詩云我客/戾止洛師洛陽也)聊浮㳺以躊躇(莊子聖人躊/躇以興事注)
(從容也騷云聊浮㳺以/逍遥  躊音疇躇音除)假大龜以視兆兮(大或/作火)求幽貞
之所廬(幽貞隠者易幽人貞吉廬寄也曹植節逰賦曰/非吾人之所廬顔延年拜陵廟詩幼壯困孤介)
(末暮謝/幽貞)甘潜伏以老死兮不顯著其名譽(音/歟)非夫子之
洵美兮吾何為乎浚之都(夫子謂董晉也浚之都汴州/也公貞元二年丙寅始自江)
(南入京師十一年乙亥春三上宰相書不遇夏東歸秋/至洛陽十三年丙子秋從董晉入汴州晉辟署試校書)
(郎為汴宋濠潁泗州觀察推官凡十/餘年矣故上云至今十年其猶初)小人之懐恵兮猶
知獻其至愚固余異於牛馬兮寧止乎飲水而求芻伏
門下而黙黙兮(下而或/作下之)竟嵗年以康娛(竟或/作卒)時乗閒以
獲進兮(閒何艱切閒暇也又居莧切空隙/也楚辭九章篇願乘閒而自察)顔垂歡而愉
愉(而或/作之)仰盛徳以安窮兮又何忠之能輸昔余之約吾
心兮誰無施而有獲(方從閣本誰作惟下又冇徳字云/李本謂陳無已去徳字今本復訛)
(惟為誰其誤甚矣之今按此句本用楚詞孰無施而有/報孰不殖而有穫  語詞意既有自來又與上下文勢)
(相應故嘉祐杭本與諸本多如此乃是韓公本文相傳/巳久非陳以意定也閣本之謬如此而方信之反以善)
(本為誤今不得不辨也又嘉祐杭本世多有之而其/不同處方皆不録豈其偶未見耶抑忽之而不觀也)嫉
貪佞之洿濁兮(説文洿濁水不流孟子數/罟不入洿池  洿汪胡切)曰吾其既勞
而後食(方無既/字非是)懲此志之不修兮愛此言之不可忘(修/方)
(作循云唐人書脩近循楚詞亦有誤者循今按唐人書/字之誤方説是也然此乃脩誤作循非  誤作脩也脩)
(猶脩好脩怨之脩葢/因舊増新之意耳)情怊悵以自失兮心無歸之茫茫
(之或/作而)茍不内得其如斯兮孰與不食而髙翔抱闗之阨
陋兮有肆志之揚揚(諸本多作陽陽後漢孔嵩傳云晨/門肆志於抱闗史記晏嬰傳志氣)
(揚揚公當是用此語詩君子陽陽則/注謂無所用其心非公所用字也)伊尹之樂於畎畝
兮焉富貴之能當恐誓言之不固兮斯自訟以成章(斯/或)
(作聊訟/或作誦)往者不可復兮冀來今之可望(音/忘)
　　　閔已賦(公嘗佐董晉于汴未幾晉薨復佐戎徐/州徐帥張建封也建封又薨公罷去來)
　　　　(居于洛時貞元十六年也晁無咎嘗取此篇/于續楚詞而系之曰愈才髙數黜官頗自傷)
　　　　(其不遇/故云)
余悲不及古之人兮伊時勢而則然(而或/作兮)獨閔閔其曷
已兮(閔閔或作悶悶通按洪慶善云歐宋皆無兮字後/皆復添或云咸  本復志賦與此賦皆無兮字未)
(知孰/是)憑文章以自宣昔顔氏之庶幾兮在隠約而平寛
(楚辭居處愁以隠約兮注謂隠身守約也選魏/文帝典論云文王幽而演易不以隠約而不務)固哲人
之細事兮夫子乃嗟歎其賢惡飲食乎陋巷兮亦足以
頤神而保年(閣本無食/字非是)有至聖而為之依歸兮又何不
自得於艱難(何下或有苦字序東坡為膠西守孔宗翰/作顔樂亭詩其  有曰昔夫子以簞食瓢)
(飲賢顔子而韓子乃以為哲人之細事何哉蘇子曰古/之觀人也必於其小焉觀之其大者容有偽焉人能碎)
(千金之璧不能無失聲于破釡能搏猛虎不能無變色/於蜂蠆孰知簞食瓢飲之為哲人大事乎司馬温公又)
(曰子瞻論韓愈以在隠約而平寛為哲人之細事以為/君子於人必於其小觀焉光謂韓子以三書抵宰相求)
(官與于襄陽書求朝夕芻米僕賃之資又好悦人以誌/銘而受其金其戚戚于貧賤如此烏知顔子之所為哉)
(司馬蘇氏之論當矣雖然退之嘗荅李習之書曰孔子/稱顔回一簞食一瓢飲人不堪其憂回也不改其樂彼)
(人者有聖者為之依歸而又有簞食瓢飲足以不死其/不憂而樂也豈不易哉若僕無所依歸無簞食瓢飲無)
(所取資則餓而死不亦難乎而此賦又云爾葢閔已/之不若也東坡温國獨謂其不然要為顔子言之爾)曰
余昏昏其無類兮望夫人其已逺(詩小雅焦贑易林讀/逺字皆協平聲作還)
(字者非切/夫馮無)行舟檝而不識四方兮涉大水之漫漫勤祖
先之所貽兮勉汲汲於前修之言(騷云不量鑿而正枘/兮固前修以葅醢注)
(前修前世修/名之人也)雖舉足以蹈道兮(蹈道字本糓梁傳/云蹈道則未也)哀與
我者為誰衆皆捨而已用兮忽自惑其是非下土茫茫
其廣大兮余壹不知其可懐(壹本多作豈閣杭本作壹/舊監本潮本尚作一訛壹)
(為豈自蜀本也檀弓云予壹不/知夫喪之踊也韓語葢原此)就水草以休息兮恒未
安而既危久拳拳其何故兮亦天命之本宜(本或/作所)惟否
泰之相極兮咸一得而一違(閣本作/衰非是)君子有失其所兮
小人有得其時聊固守以静俟兮誠不及古之人兮其
焉悲(人下一無兮字/  焉於虔切)
　　　　别知賦(公嵗癸未貞元十九年冬以監察御/史言旱飢得罪黜連之陽山令明年)
　　　　　(春至邑連在唐屬湖南道時楊儀之以湖/南支使來公為賦以别之集中又有序送)
　　　　　(焉/)
余取友於天下將嵗行之兩周(周謂十二年公自興元/元年甲子以中原多故)
(避地江南至貞元十九年癸/未凡二十年矣故云兩周)下何深之不即上何髙之
不求紛擾擾其既多咸喜能而好修(好去聲紛一或作/伊紛擾或作伊紛)
(其或作而咸/一作或非是)寧安顯而獨裕顧阨窮而共愁(窮或/作塞)惟知
心之難得斯百一而為收(之或作而斯或作在百一或/作一旦皆非是陸機嘆逝賦)
(得十一於千/百韓用此意)嵗癸未而遷逐侣蟲蛇於海陬(陬音鯫侣/一或作旅)
遇夫人之來使(夫音馮無切使/去聲將命者)闢公館而羅羞(而或/作以)索
微言於亂志(前漢藝文志昔仲尼沒而/微言絶注微妙之言耳)發孤笑於羣憂
物何深而不鏡(一作/考)理何隠而不抽始參差以異序卒
爛漫以同流(參差上楚簪切下楚宜切又楚佳切不齊/也以或作於爛漫本或作爛熳或作瀾漫)
(云官漫莫半切又/謨  切大水也)何此歡之不可恃遂駕馬而迴輈(遂/或)
(作卒而或作以輈車轅也詩五/楘梁輈文意謂儀之訖事而反)山磝磝其相軋(磝五交/切一或)
(作/嶅)樹蓊蓊其相摎(蓊蓊木茂也前漢觀衆木之蓊薆摎/絞也儀禮殤之絰者不摎垂注不絞)
(其帶之垂者杜詩古木巃嵸枝相摎繆/蓊音翁又烏孔切摎居由切摎或作)雨浪浪其不止
(楚辭霑余襟之/浪浪並音琅)雲浩浩其常浮(江淹別賦云風蕭蕭而/異響雲漫漫兮竒色公)
(此頗效其體其雲或作雪浩/浩或作活活  或皆作而)知來者之不可以數(楚辭/哀時)
(命篇倈者不可與期淵明歸去來辭知來者之/可追數頻也論語朋友數斯疎矣  數音朔)哀去此
而無由(或無者字或無之字/皆非是而或作以)倚郭郛而掩涕空盡日以
遲留(而或/作其)
　　古詩
　　　元和聖徳詩(并序元此詩元和二年作憲宗紀/永貞  年八月即位明年正月改)
　　　　(元元和楊恵琳據夏州叛三月辛巳夏州兵/馬使周承全斬恵琳傳首以獻九月辛亥髙)
　　　　(崇文奏收成都擒劉闢以獻十月壬午淄青/李師道十一月戊申武寧張愔皆受命二年)
　　　　(正月已丑朔上親獻太清宫太廟辛夘祀昊/天上帝于郊丘還宫大赦天下公時為國子)
　　　　(博士分教東都此詩所以作也章穆伯長曰/退之元和聖徳詩淮西碑栁雅  之類皆辭)
　　　　(嚴義偉制作如經能崒然聳唐徳於盛漢之/表筆墨間錄云此序乃司馬遷之文非相如)
　　　　(文/也)
臣愈頓首再拜言(此下或/有曰字)臣伏見皇帝陛下即位巳來
誅流姦臣(永貞元年八月庚子憲宗即位壬寅貶右散/騎常侍王伾為開州司馬前户部侍郎度支)
(鹽鐵轉運使王叔文為渝州司户九月貶韓泰等為諸/州刺史十一月貶中書侍郎平章事韋執誼為崖州司)
(戸誅流姦/臣謂此也)朝廷清明無有欺蔽外斬楊恵琳劉闢以收
夏蜀東定青徐積年之叛海内怖駭不敢違越郊天告
廟神靈歡喜風雨晦明(或作/明晦)無不從順太平之期適當
今日臣䝉被恩澤日與羣臣序立紫宸殿陛下(或無/陛下)親
望穆穆之光而其職業(而或/作況)又在以經籍教導國子誠
宜率先作歌詩以稱道盛徳不可以辭語淺薄不足以
自効為解(或作懈或作辭皆非是自左傳請/以曹為解遷固相承用之非一)輒依古作
四言元和聖徳詩一篇凡千有二十四字指事實録具
載明天子文武神聖以警動百姓耳目傳示無極(警或/作驚)
(流俗妄改也史記尊寵樂/毅以警動燕齊義當用此)其詩曰
皇帝即阼(或作祚史記文紀有皇帝即阼一全語實/用阼字  今按阼謂東階也作祚非是)物
無違拒曰暘而暘曰雨而雨(尚書洪範篇八庶徵曰雨/曰暘曰肅時雨若曰乂時)
(暘/若)維是元年有盜在夏欲覆其州以踵近武(近或作其/踵繼也武)
(迹也先是徳宗建中間李希烈朱泚/等反至是楊恵琳劉闢繼踵而起焉)皇帝曰嘻豈不在
我負鄙為艱縱則不可出師征之其衆十旅(十或作千/方云按此)
(專紀楊恵琳之亂也時嚴綬在河東表請討之詔與天/徳軍合擊未嘗他出師也十旅為正  今按周禮五人)
(為伍五伍為兩四兩為卒五卒為旅則一旅五百人而/十旅五千人也方説得之亦見以順討逆師不在衆之)
(意/)軍其城下告以福禍腹敗枝披不敢保聚擲首陴外
(陴城上女牆左氏/衛人登陴音脾)降幡夜竪(謂承全斬/恵琳也)疆外之險莫過
蜀土韋臯去鎮劉闢守後血人于牙不肯吐口(傳言闢/嘗病見)
(問疾者必以手行入其口闢輒裂/食之其很惡如此  人或作入)開庫啗士曰隨所取
(曰方作日今按此乃述其/誘啗士卒之詞方本非是)汝張汝弓汝鼓汝鼓(上鼔字/或作伐)
(或作桴或作擊春秋傳云伐鼔于社/伐擊也詩采芑伐鼔淵淵振旅闐闐)汝為表書求我帥
汝(傳言闢守後務/諷諸將徼麾節)事始上聞在列咸怒皇帝曰然嗟逺
士女茍附而安則且付與讀命於庭(讀或作/續非是)出節少府
(唐百官志云符寳郎凡命將遣使/皆賜旌節旌以顓賞節以顓殺)朝發京師夕至其部
(闢既自為留後上初嗣位未能討是嵗十/二月以闢為西川節度副使知節度事)闢喜謂黨汝
振而伍蜀可全有此不當受(不當或作當不非是兼闢/既得旌節志益驕求  三)
(川上/不許)萬牛臠炙(或作䏑臠切也莊子不敢食一臠䏑與/炙同廣韻引周書始燔肉為炙又禮記)
(毋嘬炙曰臠力轉切䏑之/夜切或  即胾字側吏切)萬甕行酒以錦纒股以紅帕
首(方云荆公本音麥潮本亦然方言註絡頭帕頭也音/貃今多讀作莫轄切公送李益鄭權序皆用此語或)
(作帓字葢二音通讀誤今按集韻帕莫白切無莫轄音/帓莫葛切帶也方説    實錄曰禹㑹塗山之夕大風)
(雷震有甲步卒千餘人其不被甲者以/紅綃帕抹其額自此遂為軍容之服)有恇其兇有餌
其誘(兇方作胷從今按此二句葢言有畏其暴者有貪/其利者故  之者衆耳非本心樂從也方本非是)
(魚黄石公記曰芳餌之下必有懸/  重賞之下必有死夫詩意取此)其出穰穰(詩降福穰/穰注衆也)
(音穰/  攘)隊以萬數(所矩/切)遂劫東川遂據城阻(上既不許闢/三川元和元)
(年正月闢遂發兵圍東川節度使李康於梓州欲/以同幕盧文若為東川節度使因陷梓州降李康)皇帝
曰嗟其又可許爰命崇文分卒禁禦(初上欲討闢而重/於用兵宰相杜黃)
(裳薦神策軍使髙崇文可用元和元年正月命崇文將/步騎五千為前軍神策京師行營兵馬使李元奕將步)
(騎二千為次軍與山南西道節度使嚴礪同討闢甲/午崇文出斜谷元奕出駱谷同趨梓州三月克之)有
安其驅無暴我野日行三十(賈捐之傳云吉行五/十里師行三十里)徐壁
其右(壁或/作辟)闢黨聚謀鹿頭是守(六月闢城鹿頭闗連八/柵屯兵萬餘人以拒崇)
(文崇文擊敗之闢置柵於闗東萬勝堆崇文遣騎將髙/霞寓攻奪之下瞰闗城凡八戰皆捷鹿頭山南距成都)
(百五/十里)崇文奉詔進退規矩(規或/作合)戰不貪殺擒不濫數(杭/本)
(三館本文粹作藍縷唐本作襤褸蜀本始作濫數校本/多從之今姑存其舊  今按藍縷無理濫數葢用左傳)
(數俘之語蜀本/得之他本皆誤)四方節度整兵頓馬上章請討(請或/作乞)俟
命起坐皇帝曰嘻無汝煩苦(嘻歎辭也或/作嘉非是)荆并洎梁(荆/謂)
(荆南節度使裴均并謂河東節度使/嚴綬梁謂山南西道節度使嚴礪也)在國門戸出師三
千各選爾醜(醜類/也)四軍齊作殷其如阜(殷其或作殷殷/或作其殷殷安)
(也音隠阜詩/如岡如)或拔其角(拔或/作披)或脱其距(距雞距史記投/石超距  距其)
(吕/切)長驅洋洋無有齟齬(前漢齟者齒不正也説文齟齬/不相值也選或齟齬而不安)
(上牀吕切又壯/所切下音語)八月壬午闢棄城走載妻與妾包裹稚
乳是日崇文入處其宇(日或/作曰)分散逐捕搜原剔藪闢窮
見窘無地自處俯視大江不見洲渚遂自顛倒若杵投
臼取之江中(九月崇文克成都闢與盧文若帥數十騎/西奔吐蕃髙霞寓等追之及于羊灌田闢)
(赴江不死擒之崇/文遂入自成都)枷脰械手婦女纍纍啼哭拜叩來獻
闕下以告廟社周示城市咸使觀覩解脱攣索夾以砧
斧(砧當作枮與椹同戰國策范雎曰臣之胷/不足以當椹質要不足以待斧鉞是也)婉婉弱子
赤立傴僂(上音嫗/下音縷)牽頭曳足先斷腰膂(南軒曰誦退之/聖徳頌至婉婉)
(弱子赤立傴僂牽頭曳足先斷腰膂盧世榮舉子由之/説曰此李斯頌秦所不忍言而退之自謂無媿於風雅)
(何其陋也此説如何曰退之筆力髙得斬截處即斬截/他豈不知此所以為此言者必有説葢欲使藩鎮聞之)
(畏罪懼禍不敢叛耳今人讀之至此猶且寒心況當時/藩鎮乎此正是合於風雅處只如牆有茨桑中諸詩或)
(以為不必載而龜山乃曰此衛為鄰國所滅之由退之/之言亦此意也退之之意過於子由逺矣大抵前輩不)
(可輕/議)次及其徒體骸橕拄(傳云斬于城西南獨栁樹下/子超郎等九人與部將崔綱)
(以次誅説文橕衺拄也拄從旁指也古樂府/死人骸骨相橕拄  上抽庚切下冢庾切)末乃取闢
駭汗如寫(音湑蓼蕭詩用韻/如此或作雨非是)揮刀紛紜爭刌膾脯(爭或/作猶)
(刌或作切皆非是儀禮有刌肺劉此詩蘇黄門獨謂不/然且曰此特憲宗命崇文誅一  闢爾其言闢棄城走)
(爭切膾脯何其瑣屑之甚謂之造語工則可謂之得雅/體未也詩載文王伐崇武王伐紂固自有體退之獨不)
(到此邪亦其少年所為文也按公時年四十不可謂少/大抵徳不足則夸憲宗功烈固偉比文武則有問矣王)
(荆公嘗論詩曰周頌之詞約約所以為嚴徳盛故也魯/頌之詞侈侈所以為夸徳不足故也是詩也其亦魯頌)
(之謂/歟)優賞將吏扶珪綴組帛堆其家粟塞其庾(塞下其/字或作)
(倉非是以上/句偶之可見)哀憐陣歿廪給孤寡贈官封墓周帀宏溥
經戰伐地寛免租簿施令酬功急疾如火(十月減劍南/東西川山南)
(西道今嵗賦釋脅從將吏葬陣亡/者廪其家五嵗賜文武官勲爵)天地中間莫不順序
幽恒青魏(或作魏/幽恒青)東盡海浦南至徐蔡(魏謂魏博節度/幽謂幽州盧龍)
(節度恒謂成徳軍節度青謂淄青平盧節/度徐謂武寧軍節度蔡謂彰義軍節度)區外雜虜(區/外)
(方外也雜虜藩鎮也按唐地理志魏州魏郡今大名府/幽州范陽郡今燕山府鎮州常山縣今真定府青州北)
(海郡也魏則田季安幽則劉濟恒則王士真青則李/師道徐則張愔蔡則吴少誠此皆一時藩鎮之國也)怛
威赧徳(諸本怛作烜赧作赫又作服或以文録定烜作/怛以唐閣蜀本定赫作赧云公上尊號表有怛)
(威愧徳意/與此同)踧踖蹈舞掉棄兵革私習簋簠來請來覲十
百其耦(或作/數)皇帝曰吁伯父叔舅(謂當時藩鎮諸帥也/禮記曰天子之吏天)
(子同姓謂之伯父異姓謂之伯舅九州之/牧天子同姓謂之叔父異姓謂之叔舅)各安爾位訓
厥甿畮(甿或/作田)正月元日初見宗祖躬執百禮登降拜俯
薦于新宫(新宫順宗室于或作/饗新或作閟非是)視瞻梁梠慼見容色淚
落入爼侍祠之臣助我惻楚乃以上辛(哀元年糓梁傳/曰郊自正月至)
(于三月郊之時也我以十二月下辛卜正月上辛如不/從則以正月下辛卜二月上辛如不從則以二月下辛)
(卜三月上辛如不從則不郊矣禮記郊特牲郊之/用辛也注云用辛曰者凡為人君當齋戒自新耳)于郊
用牡除于國南鱗筍毛簴(筍簴所以垂鐘磬也横曰筍/飾以鱗屬植曰簴飾以蠃屬)
(周禮梓人為筍簴切筍思尹/切亦作簨簴國許  又音巨)廬幕周施開掲磊砢(選金/玉磊)
(砢磊掲音羯又桀掲二/音  音儡砢魯可切)獸盾騰挐(盾以木為之而畫龍/文相合載之以蔽馬)
(詩龍盾之合拏説文云牽引也楚詞/殽亂兮紛拏  盾順允切拏女加切)圎壇帖妥(禮圓丘/象天圓)
(丘即圓壇也賀循上郊壇制度曰漢/舊儀南郊圓壇八陛於宫南七里)天兵四羅旂常妸
娜(旂或作旗曹植曰華容妸/娜  妸烏可切娜奴可切)駕龍十二(周禮馬八尺以/上為龍天子之)
(駕馬十/有二閑)魚魚雅雅(雅雅字見晉史劉惔傳洛中雅雅有/三嘏魚字未詳要亦車駕整肅之意)
宵昇于丘(圓丘也昇或作升楚/詞升皆作昇他凖此)奠璧獻斚(奠薦也斚玉/爵也禮記夏)
(后氏以醆商/以斚周以爵)衆樂驚作轟豗融冶(轟羣車聲選轟轟闐/闐豗相擊也選磊匒)
(匌而相豗融冶樂聲/  轟呼宏切豗音灰)紫焰嘘呵(紫或/作柴)髙靈下墮羣星從
坐(從去/聲)錯落侈哆(西都賦隋侯明月錯落其間説文哆/張口也詩哆兮侈兮注大貌  哆丁)
(可切又/昌者切)日君月妃(禮記君之與后猶日之與月前漢李/尋傳日者衆陽之宗輝光所燭萬物)
(同晷人君之表也唐楊炯渾天儀賦月也者/羣陰之紀上天之使異姓之王后妃之事)煥赫婐􁛙
(婐􁛙身弱好貌樂府珠佩婐􁛙戲金闕煥赫/謂日君婐􁛙謂月妃  婐烏果切􁛙五果切)瀆鬼濛鴻
(瀆鬼四瀆之神選濛鴻沆/茫  濛莫孔切鴻胡孔切)嶽祇嶪峩(嶽祇四嶽之神嶪/峩山髙貌後漢増)
(槃嶪峩音嶪/音業峩  我)飫沃羶薌(沃羶或作羶燎飫今按飫沃之/義未詳或云當  厭亦未有所)
(据也羶薌字/見禮記云)産祥降嘏鳯皇應奏舒翼自拊赤麟黄龍
逶陀結紏(麟或作鱗逶或作頹/逶於為切陀徒何切)　卿士庶人黄童白叟
踊躍歡呀失喜噎歐(歡或作嘆歐或/作嘔嘔俗字也)乾清坤夷境落褰
舉(褰或/作騫)帝車迴來日正當午(校本作日始東吐葢疑郊祀/回車不應至午也然諸本皆)
(同姑/从之)幸丹鳯門大赦天下滌濯剗磢(詩勿剗勿敗磢瓦石/洗物選飛澇相磢)
(剗楚簡切磢初兩切又此/兩切剗一作刺磢一作摤)磨滅瑕垢續功臣嗣拔賢任耉
孩養無告仁滂施厚皇帝神聖通達今古(今或作先或/作通今達古)聽
聰視明(或作視/聽聰明)一似堯禹(葢取禮記一似重有憂者魯直/云退之文老杜詩無一字無來)
(處後人讀書少故謂/韓杜自作此語耳)生知法式動得理所天錫皇帝為天
下主并包畜飬無異細鉅億載萬年敢有違者皇帝儉勤
盥濯陶瓦斥遣浮華好此綈紵勅戒四方侈則有咎天錫
皇帝多麥與黍無召水旱耗于雀䑕(耗于或/作無耗)億載萬年有
富無窶(或作富有無窶或作富有貧/窶或作無有貧窶皆非是)皇帝正直别白善否
擅命而狂既翦既去盡逐羣姦靡有遺侣天錫皇帝厖臣
碩輔博問遐觀以置左右億載萬年無敢余侮(余或作/有非是)皇
帝大孝慈祥悌友怡怡愉愉奉太皇后(憲宗母昭憲/皇太后王氏)浹于
族親濡及九有天錫皇帝與天齊夀登兹太平無怠永久
億載萬年為父為母博士臣愈職是訓詁作為歌
詩以配吉甫(詩之嵩髙烝民韓奕江漢皆尹吉甫/美宣王作今為此詩亦以吉甫自比)
(也/)
　　琴操十首(按琴操凡十有二公取其十如下所作/是也惟水僊懐陵操乃伯牙所作公削)
　　　(之為之詞者十事各注于下唐子西云琴操非/古詩非騷詞惟退之為得體退之琴操栁子厚)
　　　(不能/作也)
　　　將歸操　孔子之趙聞殺鳴犢作(史記孔子既/不用于衛將)
　　　　(西見趙簡子至于河西聞竇嗚犢舜華之死/也臨河而歎曰美哉水洋洋乎丘之不濟此)
　　　　(命也夫犢按竇鳴犢孔叢子作嗚犢犨戰國/策作鳴  鐸犫新序作犢犫鐸鳴或又作鳴)
　　　　(鐸竇犫諸説不同未知孰是本諸本題義下/皆有子注閣本只存題義唐  注與題義皆)
　　　　(不出蜀本於注云上増又曰二字與題義皆/夾注寫以此見雖題義亦後人以琴操續補)
　　　　(也歐宋荆公皆用閣本出今按歐本云此/效蔡邕作十操事跡皆  蔡邕琴操云)
狄之水兮其色幽幽(狄蜀本作秋縣今按水經河水至/東阿荏平等  東北流四瀆津注)
(云津西有四瀆祠東對四瀆口河水東分濟水受河葢/滎口水斷不通始自是出與清水合沛凟自河入濟水)
(徑周通故有四瀆之名昔趙殺鳴犢孔子臨河歎而作/歌曰狄之水兮風揚波舟楫顛倒更相加歸來歸來胡)
(為斯案臨濟故狄也是濟所逕得其通稱也又云濟水/逕臨濟縣南詳此則是濟水自滎澤之下潜流至此四)
(瀆津口而後復出河又東分一支與之合流以過臨濟/而為狄水故孔子臨河不濟而歌詠狄水即此東分之)
(河復出之濟也然此皆齊地今在濟鄆之間史記以為/孔子自衛將西見趙簡子則其道不當出此此又不可)
(曉者今姑闕之以俟/深于地理者正之)我將濟兮不得其由涉其淺兮石
齧我足乗其深兮龍入我舟我濟而悔兮將安歸尤歸
兮歸兮無與石鬬兮無應龍求(歸兮歸兮諸/本兮作乎)
　　　猗蘭操　孔子傷不逢時作(猗蘭操者孔子所/作也孔子歴聘諸)
　　　　(侯莫能用自衛反魯隠谷之中見香蘭獨茂/喟然歎曰夫蘭當為王者香今乃獨茂與衆)
　　　　(草為伍乃止車援琴鼓之自傷不逢時託辭/於香蘭云  古琴操云習習谷風以陰以雨)
　　　　(之子于歸逺送于野何彼蒼天不得其所逍/遥九州無有定處世人闇蔽不知賢者年紀)
　　　　(逝邁一/身將老)
蘭之猗猗(班固西都賦蘭茝/發色曄曄猗猗)揚揚其香不採而佩於蘭
何傷(文子曰蘭芷不為莫服而不芳君子行道不為莫/知而止此公所為不採而佩何傷于蘭之意也)
今天之旋其曷為然我行四方以日以年雪霜貿貿(禮/記)
(貿貿然來/  貿音茂)薺麥之茂(麥秋生夏死薺冬生中夏死西京/雜記曰建亥之月陰氣之極薺麥)
(始生由/陽升也)子如不傷我不爾覯薺麥之茂薺麥之有君子
之傷君子之守
　　　龜山操　孔子以季桓子受齊女樂諫不從望
　　　　龜山而作(龜山魯山也詩奄有龜䝉在泰山/博縣  史記季氏受齊女樂三日)
　　　　(不聽政郊又不致燔俎於大夫孔子時為魯/大司寇遂行宿于屯而師已送曰夫子則非)
　　　　(罪孔子曰吾歌可夫曰彼婦之口可以出走/彼婦之謁可以死敗葢優哉㳺哉維以卒嵗)
　　　　(師已反季子曰孔子亦何言師已以實告季/氏喟然嘆曰夫子罪我以羣婢也又古操云)
　　　　(予欲望魯兮龜山蔽之手無斧柯奈龜/山何譬季氏於龜山託勢利於斧柯也)
龜之氛兮不能雲雨(春秋元命苞曰山者氣之包含所/含精蔵雲故觸石布山言龜山不)
(能然也作一作為雨氛或作/氣雲或  為或雲上有為字)龜之枿兮(枿伐木之餘前/漢三枿之起李)
(巡曰槁木之餘蘖/枿牙葛切亦作)不中梁柱(不下或有能字非是或云/太𤣥經梁不中柱不隆大)
(厦中作平聲讀意今按此但言其木不堪作梁柱/耳與太𤣥中字  異當只作去聲讀文意乃協)龜之
大兮祇以奄魯知將隳兮(知或作如將隳葢取左氏仲/尼將隳三都  隳許規切)
哀莫余伍周公有鬼兮嗟余歸輔(葢言周公如冇神其/使余歸輔其君也)
(鬼或作思余歸方作歸余皆非是大抵方意尚異不問/文義之如何惟作倒語者則必取之如下文我豳于家)
(莫爾余追/皆此類也)
　　　越裳操　周公作(越裳在交趾國之南韓詩外/傳曰周成王之時越裳氏重)
　　　　(九譯而至獻白雉於周公曰吾受命國之黄/髮言曰久矣天不迅雷疾雨也海不波溢三)
　　　　(年于兹矣意者中國有聖人乎盍往朝之于/是乃來韓本注引後漢南蠻志事同而文少)
　　　　(異古琴操曰於戲嗟嗟/非旦之力乃文王之徳)
雨之施物以孳(或作/滋)我何意於彼為自周之先其艱其
勤以有疆宇私我後人我祖在上四方在下厥臨孔威
敢戲以侮孰荒于門孰治于田四海既均越裳是臣
　　　拘幽操　文王羑里作(羑里在河内蕩陰縣亦/作牖里  史記周文王)
　　　　(篤仁敬老禮下賢者崇侯虎譛之于紂曰將/不利于帝紂囚文王羑里琴録曰文王見拘)
　　　　(羑里憂愁無聊援琴而鼔之號曰幽拘操詞/曰殷道溷溷浸濁煩兮朱紫相合不别分兮)
　　　　(迷亂聲色信讒言兮炎炎之虐使我愆兮幽/閉牢穽由其言兮遘我四人憂動勤兮  羑)
　　　　(音/酉)
目窈窈兮其凝其盲(目窈窈或作窈揜揜或作目揜揜/  今按下文有耳字正與目字相)
(對窈窈二字比之/揜揜似亦差勝)耳肅肅兮聽不聞聲朝不日出兮夜
不見月與星(日上或/有見字)有知無知兮為死為生嗚呼臣罪
當誅兮天王聖明(伊川曰退之作琴操有曰臣罪當誅/兮天王聖明道文王意中事前後之)
(人道不到此徐仲車言退之拘幽操謂文王囚羑里作/乃云臣罪當誅兮天王聖明可謂知文王之用心矣凱)
(風七子之母猶不能安其室而云/母氏聖善我無令人重自責也)
　　　岐山操　周公為太王作(岐山在岐州今有岐/山縣詩居岐之陽大)
　　　　(王古公亶父也不孟子曰大王居豳狄人侵/之事之以皮幣  得免焉云云乃屬其耆老)
　　　　(而告之曰狄人之所欲吾土地也我將去之/去豳踰梁山邑于岐山之下居焉此岐山操)
　　　　(而曰周公為大/王作思乃祖也)
我家于豳(杜預云豳在新平漆縣東北今邠州/是也邠與豳同或作我豳于家非是)自我先
公伊我承序敢有不同(諸本序作緒或云商書丕承基/緒然國語亦有奔走承序註謂)
(承受事業次第也言今按序謂傳授次第漢書多云朕/承天序是也緒猶  統系方引商書之言是也二字義)
(雖不同然用之于此似亦兩通但國語承序乃謂承受/政役之次第與漢書字同而意異方作序而引以為説)
(則誤/矣)今狄之人將土我疆民為我戰誰使死傷彼岐有
岨(岨與阻同楚詞漢書多用/岨字今以平聲讀之非也)我徃獨處爾莫余追(爾或/作人)
(爾莫或作/莫爾非是)無思我悲
　　　履霜操　尹吉甫子伯竒無罪為後母譛而見
　　　　逐自傷作(履霜操者尹吉甫之子伯竒所作/也吉甫聽其後妻之言逐之伯竒)
　　　　(編水荷而衣採楟花而食清朝履霜而自傷/無罪見放逐乃援琴而鼔之見古樂府題解)
　　　　(其詞曰朝履霜兮採晨寒考不明其心兮信/讒言孤恩别離兮摧肺肝何辜皇天兮遭斯)
　　　　(愆痛歿不同兮恩有/偏誰説碩兮知此寃)
父兮兒寒母兮兒飢兒罪當笞逐兒何為兒在中野以
宿以處四無人聲誰與兒語兒寒何衣兒飢何食兒行
于野履霜以足母生衆兒有母憐之獨無母憐兒寧不
悲(兒寧或作/母寧非是)
　　　雉朝飛操　牧犢子七十無妻見雉雙飛感之
　　　　而作(牧犢或作沐瀆木吴兢樂府古題解云/舊説齊宣王時  犢子所作也木犢子)
　　　　(年七十無妻出薪于野見雉雌雄相隨意動/心怨乃仰天嘆曰聖王在上恩及草木鳥獸)
　　　　(而我獨不獲因援琴而歌以自傷其聲中絶/崔豹古今注述其詞曰雉朝飛兮鳴相和雌)
　　　　(雄羣逰於山阿我獨何命兮未有家/時將暮兮可奈何嗟嗟暮兮可奈何)
雉之飛于朝日羣雌孤雄意氣横出(或無/氣字)當東而西當
啄而飛隨飛隨啄羣雌粥粥(粥粥或謂字當作□音祝説文/呼雞重言之杜詩難話□雞翁)
嗟我雖人曽不如彼雉雞生身七十年無一妾與妃(馬大/年云)
(别本彼作此無雞字而/下語妃音嫓與雉協)
　　　别鵠操　商陵穆子娶妻五年無子父母欲其
　　　　改娶其妻聞之中夜悲嘯穆子感之而作(崔/豹)
　　　　(古今注曰商陵牧子娶妻五年無子父兄欲/其改娶妻聞之中夜起倚户而悲嘯穆子聞)
　　　　(之愴然而悲乃援琴而歌為别鶴操亦曰别/鵠操詞曰將乖比翼隔天端山川悠逺路漫)
　　　　(漫攬衾不寐食忘/飱後遂為夫妻)
雄鵠銜枝來雌鵠啄泥歸巢成不生子大義當乖離江
漢水之大鵠身鳥之微更無相逢日且可繞樹相隨飛
(且或作安又無繞樹二字皆非是李陵詩長當為此别/且復立斯須又古樂府與子如黄鵠將别復徘徊亦此)
(意/也)
　　　殘形操　曽子夢見一狸不見其首作(殘形操/事出琴)
　　　　(錄其詳未聞曽/子一作魯子)
有獸維狸兮我夢得之其身孔明兮而頭不知(按大周/正樂記)
(曽子鼔琴崔子立戸外而聴之曲終入曰善哉鼔琴乎/身已成矣而惜未得其首也曽子曰吾晝臥夢見一狸)
(但見其身不見其頭/起而為之絃歌也)吉凶何為兮覺坐而思巫咸上天
兮(古神/巫也)識者其誰
　　　南山詩(或無詩字到此詩似上林子虚賦才力/小者不可  也潜溪詩眼云孫莘老嘗)
　　　　(謂老杜北征勝退之南山詩王平甫以謂南/山勝北征終不能相服時山谷尚少乃曰若)
　　　　(論工巧則北征不及南山若書一代之事以/與國風雅頌相為表裏則北征不可無而南)
　　　　(山雖不作未害也二公之論遂定里按/長安志終南山在萬年縣南五十)
吾聞京城南兹惟羣山囿東西兩際海(方云史記春申/君上秦昭王書)
(王之地一經兩海太康地記曰河北得水為河塞外得/水為海  今按此與史記但皆極言其廣耳不必曲引)
(塞外之/説也)巨細難悉究山經及地志茫昧非受授圑辭試
提挈挂一念萬漏(挂一念或作/一念挂非是)欲休諒不能粗叙所經
覯嘗昇崇丘望(嘗或/作常)戢戢見相湊晴明出稜角縷脈碎
分繡蒸嵐相澒洞(澒或作鴻淮南子澒濛鴻洞王褒簫/賦揚雄羽獵賦所用皆同唐人始兼)
(用之杜詩鴻洞半炎/方澒洞不可掇是也)表裏忽通透無風自飄簸融液煦
柔茂横雲時平凝㸃㸃露數岫天空浮脩眉(選洛神賦/脩眉聨娟)
(空或/作宇)濃綠畫新就孤橕有巉絶(杜詩巉絶華岳赤南史/劉孝標廣絶交論太行)
(孟門豈云巉絶切/巉仕檻仕衫二)海浴褰鵬噣(史記中行人靣鳥噣音/晝  已上總敘南山大)
(槩/)春陽潜沮洳(沮洳陷濕地詩彼汾沮洳沮洳猶言潤/澤也  沮子魚切洳音如又一音皆去)
(聲/)濯濯吐深秀(吐深或/作深吐)巖巒雖嵂崒(史記隆崇嵂崒杜/詩髙岳前嵂崒)
(嵂音律崒昨沒/切又慈䘏切)輭弱類含酎(輭與軟同而/兖切酎音宙)夏炎百木盛
蔭鬱増埋覆神靈日歊歔(歊音枵歔/休居切)雲氣爭結構秋霜
喜刻轢(或作鑠史記酷/吏傳刻轢宗室)磔卓立癯瘦(磔音/窄)參差相疊重
剛耿陵宇宙冬行雖幽墨冰雪工琢鏤(雪或/作路)新曦照危
峨億丈恒髙袤(東西曰廣南北曰袤前漢延袤百丈/莫候切危或作峞恒居鄧切或作亙)明
昬無停態頃刻異狀候(已上叙四/時變態)西南雄太白突起莫
閒簉(左傳僖子使助篴氏之簉注簉副倅/也嵇康曰承聞簉乏  簉初救切)藩都配徳運
(太白山為帝都藩垣唐土徳太/白在西南坤位故云配徳運)分宅占丁戊(丁戊亦謂/西南西字)
(恐當/作東)逍遥越坤位(逍遥谷名/坤或作地)詆訐陷乾竇(言太白非特/占西南坤位)
(而已又侵及東北乾位故云陷乾竇/也  按藩都至乾竇四句未詳其義)空虚寒兢兢風氣
較搜漱朱維方燒日陰霰縱騰糅(如救/切)昆明大池北(昆/明)
(池在長安西南周回四十里/漢武元狩二年作以習水戰)去覿偶晴晝緜聨窮俯視
倒側困清漚(烏候/切)微瀾動水面踊躍躁猱狖(猱猴屬詩/無教猱升)
(木狖䑕屬善旋一云獸名似猿楚詞猿狖雜/處兮虎豹嘷  猱奴刀切狖音柚躁一作蹂)驚呼惜破
碎仰喜呀不仆(已上言南山方/隅連亘之所)前尋徑杜墅坌蔽畢原
陋(徑或作經當如夜徑澤中之徑杜或作社非是杜墅/即杜陵也本周之杜伯國在長安萬年縣東南坌或)
(作忿畢原周文武葬處在今咸陽縣西北或/曰文王子封于畢此其地也  坌蒲悶切)﨑嶇上軒
昻始得觀覽富行行將遂窮嶺陸煩互走(音/奏)勃然思坼
裂擁掩難恕宥巨靈與夸蛾(西京賦巨靈贔屓髙掌逺/蹠郭縁生述征記曰華山)
(對河東首陽山黄河流于二山之間古語云此本一山/當河河水過之而曲行河神巨靈以手擘開其上以足)
(蹈離其下中分為兩以通河流蛾或作娥考列子北山愚/公欲平太行王屋二山帝感其誠命夸蛾氏二子負二)
(山一厝朔東一厝雍南自冀之南漢之/東無隴斷焉則娥當作蛾  夸苦𤓰切)逺賈期必售(賈/或)
(作雇詩賈用不/售  賈音古)還疑造物意固護蓄精祐力雖能排斡
雷電怯呵詬攀縁脱手足蹭蹬抵積甃茫如試矯首堛
塞生怐愗(堛音愊土塊也爾雅云塊堛也楚詞宋玉九/辨云直怐瞀而自若音寇茂  按集韵通作)
(鷇霿鄙吝/心不明也)威容喪蕭爽近新迷逺舊拘官計日月欲進
不可又因縁窺其湫凝湛閟陰嘼(禮運龍以為嘼謂湫/中蛟也  嘼音嗅亦)
(作畜或/作獸)魚蝦可俯掇神物安敢寇林柯有脱葉欲墮鳥
驚救爭銜彎環飛投棄急哺鷇(鳥生須哺曰鷇自食曰/雛爾雅生哺鷇生噣雛)
(音鷇/  寇)旋歸道迴睨達枿壯復奏(達或作逺盧仝月蝕/詩頭戴弁冠髙達枿)吁
嗟信竒怪峙質能化貿(音/茂)前年遭遣謫(謂貞元十九年/十二月自監察)
(御史謫連/州陽山令)探歴得邂逅初從藍田入(藍田縣名今/在雍州有闗)顧眄
勞頸脰(公羊傳絶/其脰音豆)時天晦大雪(公兩謫南方皆由藍闗/又皆遇冰雪其謫陽山)
(以十二月江陵途中寄三學士詩云商山冬季月冰凍/絶行輈其謫潮州雖以正月然亦遇雪藍田驛詩云雪)
(擁藍闗馬/不前是也)淚目苦矇瞀(莊子子適有瞀病注/風眩冒亂  瞀音茂)峻塗拖長
冰直上若懸溜褰衣步推馬(推音/蓷)顛蹶退且復(扶富/切)蒼
黃忘遐睎所曯纔左右杉篁咤蒲蘇(咤音/姹)杲耀攅介胄
專心憶平道脱險逾避臭(逾或作/邇非是)昨來逢清霽宿願忻
始副(始或作所非是自前年/遭譴謫以後讀之可見)崢嶸躋冢頂(崢音棖/嶸音宏)倐
閃雜鼯鼬(爾雅云鼯鼬夷由注謂之飛生又曰鼬䑕注/鼬以鼦赤黄色大尾啖䑕  鼯音吾鼬音又)
前低劃開闊(劃音畫又/忽麥切)爛漫堆衆皺(方從蜀人韓仲韶/本作􁀙云石□也)
(二韻皆取喻謂髙而羣峯飛馳如鼯鼬之奔低而堆阜/分布如衆􁀙之列於義為近  今按此蜀本之誤沈元)
(用本亦然皆非是葢此但言登山之時叢薄蔽翳方與/蟲獸羣行而忽至上頂則豁然見前山之低雖有髙陵)
(深谷但如皺物微有蹙摺之文耳此最為善形容者非/登髙山臨曠野不知此語之為工也況此句衆皺為下)
(文諸或之綱領而諸或乃衆皺之條目其語意接連文/勢開闔有不可以豪釐差者若如方説則不唯失其統)
(紀亂其行列而鼯鼬動物山體常靜絶無相似之理石/蟇之與堆阜雖略相似然自髙頂下視猶若成堆則亦)
(不為甚小而未足見南山之極髙矣其與下文諸或疎/密工拙又有迥然不侔者未論古人但使今時舉子稍)
(能布置者已不為此又況韓子文氣筆力之盛闗鍵紀/律之嚴乎大抵今人於公之文知其力去陳言之為工)
(而不知其文從字順之為貴故其好怪失常類多/如此今既定從諸本而復備論其説以曉觀者云)或連
若相從或蹙若相鬬或妥若弭伏或竦若驚雊或散若
瓦解或赴若輻湊(輻或作輪轂今按輪者轂輻之通/名其湊於  者輻而已當作輻)或
翩若船逰(翩或/作泛)或決若馬驟或背若相惡或向若相佑
或亂若抽筍或嵲若注灸(嵲音臬/灸音疚)或錯若繪畫或繚
若篆籕或羅若星離或蓊若雲逗或浮若波濤或碎若
鋤耨或如賁育倫(夏育孟賁秦之/勇力者賁音奔)賭勝勇前購先强勢
已出後鈍嗔䛠譳(玉篇䛠譳詁誽也詁誽言/不正也  上音鬬下音耨)或如帝王
尊叢集朝賤幼雖親不䙝狎雖逺不悖謬(晁説之語録/云韓文公詩)
(號狀體謂鋪叙而無含畜也若雖親/不䙝狎雖逺不悖謬該于理多矣)或如臨食案肴核
紛飣餖(紛或/作分)又如逰九原墳墓包槨柩或纍若盆甖或
掲若㽅梪(或作/豋豆)或覆若曝鼈或頽若寝獸(寝或作窮非/是又或作偃)
或蜿若藏龍或翼若搏鷲(音/就)或齊若友朋或隨若先後
(友朋或作迎隨隨或作差方言曰先後猶娣姒也釋名/曰以來先後言也校本不詳此義而以先後為虚字遂)
(改友朋為迎隨以偶之又避重複而改隨字為差字其/誤甚矣  今按史記見神於先後宛若即謂娣姒也)
或迸若流落或顧若宿留(史記宿留之數日無所見又/武帝宿留海上  宿音秀留)
(音/霤)或戾若仇讎或密若㛰媾或儼若峨冠或翻若舞袖
(舞或/作舉)或屹若戰陣或圍若蒐狩或靡然東注或偃然北
首或如火熺焰(或作/煙)或若氣饙餾(爾雅云餾稔也注􁉙/飯為饙饙熟為餾)
(上音分又扶/文切下音溜)或行而不輟或遺而不收(易井收勿/幕音狩)或斜
而不倚或弛而不彀或赤若禿鬝(鬝説文云鬢/秃也丘閑切)或燻若
柴槱(余救/切)或如龜坼兆或若卦分繇(音/宙)或前横若剥(易/剥)
(䷁坤下艮上/彖曰剥剥也)或後斷若姤(易姤䷫巽下乾/上彖曰姤遇也)延延離又屬
夬夬叛還遘喁喁魚闖萍(喁喁魚口也吴越春秋云天/下喁喁闖馬出門貌公羊開)
(之則闖然注出頭貌/  喁音顒闖丑禁切)落落月經宿誾誾樹牆垣巘巘架
庫廄(巘山形如甑也姚令威云恐/當作䡾䡾魏都賦四門䡾䡾)參參削劍㦸煥煥銜
瑩琇(上音營/下音秀)敷敷花披萼闟闟屋摧霤(闟闟或作闟/闒  闟音翕)悠
悠舒而安兀兀狂以狃超超出猶奔蠢蠢駭不懋(已上/並敘)
(其經歴所/見之狀)大哉立天地經紀肖營腠厥初孰開張僶俛
誰勸侑創兹朴而巧戮力忍勞疚得非施斧斤無乃假
詛呪鴻荒竟無傳功大莫酬僦(無或作誰又作/莫莫或作豈)嘗聞於
祠官芬苾降歆嗅(或作􁀙依/字當作􁀙)斐然作歌詩惟用賛報酭
(音又連是詩凡百有二韻始總敘四時之變次敘/南山  亘之所止其末則敘其經歴之所見焉)
　　　謝自然詩(果州謝真人上昇在金泉山貞元十/年十一月十二日辰時白晝輕舉時)
　　　　(郡守李堅以聞上賜詔褒諭謂所部之中靈/仙表異元風益振至道彌彰其詔今尚有石)
　　　　(刻在焉公排釋老斥/異端故詩有所不取)
果州南充縣寒女謝自然童騃無所識(騃癡/愚也)但聞有神
仙輕生學其術乃在金泉山繁華榮慕絶父母慈愛捐
凝心感魑魅(上抽知切/下明秘切)慌惚難具言(慌音愰惚/呼骨切)一朝坐
空室雲霧生其間如聆笙竽韵來自冥冥天白日變幽
晦蕭蕭風景寒簷楹蹔明滅(蹔或/作氣)五色光屬聮觀者徒
傾駭躑躅詎敢前(躑躅不進貌楚詞待天明兮立躑躅/鮑昭行路難云吞聲躑躅不敢言)
(上直炙切/下㕑玉切)須㬰自輕舉飄若風中煙茫茫八紘大(淮南/子九)
(州之外有八夤八夤之外有八紘列子/八紘九野之水注八極也  紘音宏)影響無由縁里
胥上其事郡守驚且歎(或作觀/或作歡)驅車領官吏甿俗爭相
先入門無所見冠屨同蜕蟬(楚詞濟江海兮蜕蟬夏侯/湛作東方朔畫賛曰蟬蜕)
(龍變棄俗/登仙音税)皆云神仙事灼灼信可傳余聞古夏后象物
知神姦山林民可入(民或作人公文石本用民字/多只為字不成不盡避唐諱)魍魎
莫逢旃(左傳宣公三年楚子問鼎之大小輕重王孫滿/對曰在徳不在鼎昔夏之方有徳也云云鑄鼎)
(象物而為之備使民知神姦故民入川澤山林魑魅魍/魎莫能逢之此曰莫逢旃旃之也選西京賦魑魅魍魎)
(莫能/逢旃)逶迤不復振後世恣欺謾幽明紛雜亂人鬼更相
殘秦皇雖篤好漢武洪其源自從二主來此禍竟連連
(莊駢拇篇又奚連/連如膠漆纒紏)木石生怪變狐貍騁妖患莫能盡性
命安得更長延(盡或作保嵇康養生論/導養得理以盡性命)人生處萬類知
識最為賢奈何不自信反欲從物遷(書君陳曰惟民/生厚因物有遷)往
者不可悔孤魂抱深寃來者猶可誡余言豈空文(空或/作虚)
人生有常理男女各有倫寒衣及飢食在紡績耕耘(紡/或)
(作/蠶)下以保子孫上以奉君親茍異於此道皆為棄其身
噫乎彼寒女永託異物羣感傷遂成詩(或作/詠)昩者宜書
紳
　　　秋懐詩十一首(秋懐詩十一首文選詩體也唐/人最重文選學公以六經之文)
　　　　(為諸儒唱文選弗論也獨於李郱墓誌之曰/能暗記論語尚書毛詩左氏文選而公詩如)
　　　　(自許連城價傍砌看紅藥眼穿長訝雙魚斷/之句皆取諸文選故此詩往往有其體多自)
　　　　(感其趨尚不與世合故末章有避語穽觸心/兵之句繼又以霜菊自歎可見一時直道之)
　　　　(不容/也)
牕前兩好樹衆葉光薿薿(詩黍稷/薿薿)秋風一披拂策策鳴
不已微燈照空牀夜半偏入耳愁憂無端來感歎成坐
起天明視顔色與故不相似羲和驅日月(或作白日廣/雅云羲和日)
(御也杜詩云/羲和鞭白日)疾急不可恃浮生雖多塗(雖或/作毎)趨死惟一
軌胡為浪自苦得酒且歡喜
白露下百草蕭蘭共雕悴(雕或作憔或作凋/荀子勞苦雕悴)青青四牆
下已復生滿地(後山詩牆根霜下草又/作一畨新意本于此)寒蟬暫寂寞蟋
蟀鳴自恣運行無窮期禀受氣苦異適時各得所松柏
不必貴
彼時何卒卒(孟子卒然問曰音蒼沒切前漢司馬相如/傳卒卒無須㬰之間顔師古曰卒卒促遽)
(之意/也)我志何曼曼(音/萬)犀首空好飲(史記犀首者魏人也/名衍姓公孫氏司馬)
(彪曰犀首魏官名楚使陳軫使秦過/梁見之曰公何好飲也曰無事也)亷頗尚能飯(亷頗/趙將)
(以讒奔魏其後趙王使使者視頗尚可用否頗為之一/飯斗米肉十斤被甲上馬以示可用使者還報曰亷將)
(軍雖老/尚善飯)學堂日無事驅馬適所願茫茫出門路欲去聊
自勸(或作/歎)歸還閲書史(或作/簡書)文字浩千萬陳跡竟誰尋
(陳或作塵莊子六經者/先王之陳跡誰或作難)賤嗜非貴獻(負日之暄而欲獻/君食芹之美而欲)
(進御貴賤固有差矣詩意大/抵以其所嗜不與時偶焉)丈夫意有在(或作/存)女子乃
多怨
秋氣日惻惻秋空日凌凌上無枝上蜩(蜩大蟬也詩五/月鳴蜩音條)
下無盤中蠅豈不感時節耳目去所憎(去或/作無)清曉巻書
坐南山見髙稜其下澄湫水(澄或作通或作有/或作古或作石)有蛟寒
可罾惜哉不得往豈謂吾無能
離離掛空悲慼慼抱虚警露泫秋樹髙(泫或作滴或作/啼或作泣謝靈)
(運詩花上露猶泫謝恵連泫泫露盈條王僧達詩秋還/露泫柯古詩於露用泫字非一  今按檀弓孔子泫然)
(流涕則泫為流涕之貌/于下句蟲弔對偶尤切)蟲弔寒夜永斂退就新懦趨營
悼前猛歸愚識夷塗(愚或/作儒)汲古得脩綆(綆繩也左氏具/綆缶注汲索荀)
(子短綆不可以汲/深井之泉音梗)名浮猶有恥味薄真自幸庶幾遺悔
尤即此是幽屏(選張衡曰雜捶幽屏屏必郢切是葛立/方曰此則陶潜歸去來辭覺今  昨非)
(之意似有/所悟也)
今晨不成起端坐盡日景蟲鳴室幽幽(方作幽室中幽/今按當作室)
(幽乃與下/句相偶)月吐牕冏冏(吐一作照/  冏音憬)喪懐若迷方浮念劇
含梗塵埃慵伺候文字浪馳騁尚須勉其頑王事有朝
請(前漢吴王濞使人為秋請/孟康曰律春曰朝秋曰請)
秋夜不可晨秋日苦易暗我無汲汲志何以有此憾寒
雞空在棲缺月煩屢瞰(苦濫/切)有琴具徽絃再鼓聽愈淡
古聲久埋滅無由見真濫(禮記古樂和正以/廣新樂姦聲以濫)低心逐時
趨(低或作吾葢草書/之誤而失其半)苦勉祇能暫有如乗風船一縱不
可纜不如覻文字(後山詩云早年著眼覻文/字葢倣公語  覻七慮切)丹鉛事㸃
勘(選范始興立太宰碑表人蓄油素家懐鉛筆注鉛粉/筆也王充論衡揚雄采集異國殊語常把三寸弱翰)
(齎油素四尺以問其/異語以鉛摘之於槧)豈必求贏餘所要石與甔(甔小甖/也齊東)
(北海岱之間謂之甔西漢揚雄傳家無甔石之儲列/子狀若甔甀都濫切甔通作儋蒯通傳守儋石之祿)
巻巻落地葉隨風走前軒鳴聲若有意顛倒相追奔空
堂黄昏暮我坐黙不言童子自外至吹燈當我前問我
我不應饋我我不餐退坐西壁下(坐或/作下)讀詩盡數編作
者非今士相去時已千其言有感觸使我復悽酸顧謂
汝童子置書且安眠丈夫屬有念(夫或作人説今按宋/本亦作人  者謂丈)
(人者尊長之稱古樂府所謂丈人且安坐是/也此為荅童子而自稱故其言如此更詳之)事業無窮
年
霜風侵梧桐衆葉著樹乾空堦一片下琤若摧琅玕(琤/或)
(作/瑲)謂是夜氣滅望舒霣其圑(淮南子月御曰望舒離騷/前望舒使先驅霣墜也公)
(羊夜中星霣如雨張載曰望舒四五圑聞葉/聲琤然誤謂望舒之霣其圑也  霣于敏切)青冥無依
倚飛轍危難安驚起出户視倚楹久汍瀾(選歐陽堅石/詩揮筆涕汍)
(瀾注涕流貌/也  汍音丸)憂愁費晷景日月如跳丸(莊子東西跳梁/杜牧之詩日月)
(兩跳丸取/此意也)迷復不計逺(計或/作記)為君駐塵鞍
暮暗來客去羣嚻各收聲悠悠偃宵寂斖亹抱秋明世
累忽進慮(進或/作連)外憂遂侵誠强懐張不滿弱念缺已盈
(已或/作易)詰屈避語穽𡨕茫觸心兵敗虞千金棄(莊子林囘/棄千金之)
(璧負赤子而趨或曰為其布與赤子之布寡矣為其累/與赤子之累多矣棄千金之璧負赤子而趨何也林回)
(曰彼以利合此以天屬也夫以利合者迫窮禍/患害相棄也以天屬者迫窮禍患害相報也)得比寸
草榮知恥足為勇晏然誰汝令(誰一/作惟)
鮮鮮霜中菊既晚何用好揚揚弄芳蝶(揚揚或/作陽陽)爾生還
不早(東坡詩云勿訝昌黎公/恨爾生不早謂此語也)運窮兩值遇婉孌死相保
(詩婉兮孌兮注婉少貌孌/好貌上音宛下力兖切)西風蟄龍蛇衆木日凋槁由
來命分爾泯滅豈足道
　　　赴江陵途中寄贈王二十補闕李十一拾遺李
　　　　二十六員外翰林三學士(或作寄三學士題/下注王二十補闕)
　　　　(李十一拾遺李二十六員外蜀本無翰林字/  王二十補闕名涯李十一拾遺名建李二)
　　　　(十六員外名程按公傳自四門博士轉監察/御史上章數千言極論宫市徳宗怒貶為陽)
　　　　(山令量移江陵府法曹參軍唯皇甫持正神/道碑云貞元十九年闗中旱飢公列言天下)
　　　　(根本専政者惡之出為陽山令則非為言宫/市出也故公此詩自陽山赴江陵因詩序其)
　　　　(得罪之由端坐言旱飢則與持/正之言合詩永貞元年秋作)
孤臣昔放逐血泣追愆尤(血泣或作泣/血或作血泫)汗漫不省識(淮/南)
(子徙倚于汗漫之宇注汗漫無生形又曰吾與汗漫期/于九垓之外注汗漫不可知之也  汗音捍漫音□)
怳如乗桴浮(怳音/晃)或自疑上疏上疏豈其由(或云自疑/當作疑自)
(謂疑由上疏也故下文/云上疏豈其由也)是年京師旱田畆少所收上憐
民無食征賦半已休(征或/作兵)有司恤經費未免煩徵求富
者既云急貧者固已流傳聞閭里間赤子棄渠溝持男
易斗粟掉臂莫肯酬(史記馮讙曰朝趨市者平旦側肩/爭門而入日暮之後掉臂不顧所)
(期物忘其中/  掉徒弔切)我時出衢路餓者何其稠(其或/作為)親逢道邊
死(方云閣本作道邊死而从杭蜀作道死者死今按古/人謂尸為死左傳生拘石乞而問白公之  漢書何)
(處求子死且古語又有直如弦死道邊之説韓公/盖兼用之此乃閣本之善而方反不從殊不可曉)佇立
久咿嚘(上音伊下音憂/佇立或作停馬)歸舍不能食有如魚中鉤(中或/作挂)
(或從蜀本作出云選文賦若逰魚銜鉤而出重淵之深/公語原此  今按韓公未必用選語況其語乃魚出淵)
(非魚出鉤也不若作挂為近然第五巻送劉師服詩有/魚中鉤之語則此出字乃是中字之誤而尚存其彷彿)
(耳今定作中/讀作去聲)適㑹除御史誠當得言秋拜疏移閤門為
忠寧自謀上陳人疾苦無令絶其喉(或作/糇)下陳畿甸内
(陳或作言/内或作事)根本理宜優積雪驗豐熟幸寛待蠶麰天子
惻然感司空歎綢繆(杜佑檢校司空同中書門下平/章事  綢直留切繆莫彪切)謂
言即施設乃反遷炎州(反或作返州本又/作洲古本只作州)同官盡才俊
偏善栁與劉(栁宗元劉夢得時/同為監察御史)或慮語言洩傳之落寃
讎二子不宜爾將疑斷還不(蔡寛夫詩話云退之陽山/之貶以詩考之亦為王叔)
(文韋執誼等所排耳子厚禹錫于退之最善然至是不/能無疑故云同官盡才俊偏善栁與劉云云苕溪漁隠)
(曰余閲洪氏年譜然後知寛夫為誤年譜云貞元十九/年公與張署李方叔上疏言闗中民急為幸臣所讒幸)
(臣者李實也祝曰不者未定之/辭前漢知捕兒不  不方鳩切)中使臨門遣頃刻不得
留病妹臥牀褥(妹或/作姝)分知隔明幽悲啼乞就别百請不
頷頭(頷㸃頭也後漢/操頷之戸感切)弱妻抱稚子出拜忘慙羞僶俛不
迴顧行行詣連州朝為青雲士暮作白首囚商山季冬
月冰凍絶行輈春風洞庭浪出沒驚孤舟逾嶺到所任
低顔奉君侯酸寒何足道隨事生瘡疣逺地觸途異吏
民似猿猴生獰多忿很(獰尼耕切惡犬/也很下墾切)辭舌紛嘲啁(禮/記)
(小者至於燕雀猶有啁噍之/頃焉  嘲陟交切啁張留切)白日屋簷下雙鳴鬬鵂鶹
(江東呼為鵋􁀙嶺表録異鵂鶹即鴟/也又曰訓狐  鵂虚尤切鶹力求切)有蛇類兩首有蠱
羣飛㳺(蠱或作蟲鮑明逺詩吹蠱病/行暉李善曰吹蠱飛蠱也)窮冬或揺扇盛夏
或重裘颶起最可畏(嶺南録異云嶺嶠夏秋/雄風曰颶  颶音具)訇哮簸陵
丘(訇音轟哮/虛交切)雷霆助光怪氣象難比侔癘疫忽潜遘十
家無一瘳猜嫌動置毒對案輒懐愁前日遇恩赦(貞元/二十)
(一年正月乙巳順宗即位二月/甲子大赦天下公量移江陵掾)私心喜還憂(公集又有/詩云伾文)
(未揃崖州熾雖得赦/宥常愁猜意與此類)果然又覊縶不得歸耡耰此府雄
且大騰凌盡戈矛棲棲法曹掾何處事卑陬生平企仁
義所學皆孔周早知大理官不列三后儔(東漢楊賜為/廷尉自以世)
(非法家書曰乃命三后䘏功于民伯夷禹稷三君耳士/臯陶不在焉葢吝之也筆墨間録曰此等語可謂怨誹)
(而不/亂矣)何況親犴獄(犴亦獄也漢書義曰鄉亭獄曰犴楊/子狴犴使人多禮乎詩宜岸宜獄犴)
(與岸/同)敲搒發姦偷(搒音/彭)懸知失事勢恐自罹罝罘(罝罘/兔網)
(禮記田獵罝罘羅綢畢/翳  罝音嗟罘音浮)湘水清且急涼風日脩脩胡為
首歸路(首音/狩)旅泊尚夷猶(楚詞君不/行兮夷猶)昨者京師至(者或/作日)
嗣皇傳冕旒(嗣皇謂憲宗即位貞/元二十一年八月也)赫然下明詔首罪誅
共吺(或作兠吺古文兠字二八月壬寅貶王伾開州司/馬王叔文渝州司戸  人之罪如共工驩兠也)
復聞顛夭輩(謂當時杜黄裳鄭餘慶之徒為相/如太顛閎夭為周文王之佐也)峨冠進
鴻疇(鴻大也疇謀也/鴻疇謂國論)班行再肅穆璜珮鳴琅璆(周禮以/𤣥璜禮)
(北方璜半壁也書厥貢/惟璆琳琅玕  璆音求)佇繼貞觀烈邊封脱兠鍪三賢
推侍從(三賢即涯/建程也)卓犖傾枚鄒(選聖賢卓犖左思曰卓/犖觀羣書枚謂枚乗鄒)
(謂鄒陽切/犖吕角)髙議參造化(或作物/非是)清文煥皇猷協心輔齊
聖政理同毛輶(理治也唐人避髙宗諱故/治字皆作理詩徳輶如毛)小雅詠鳴鹿
食苹貴呦呦(詩呦呦鹿鳴食/野之苹苹萍也)遺風邈不嗣豈憶嘗同裯
(嘗或作常裯與幬同或作儔或作稠皆非是詩抱/衾與禂注云裯禪被也同裯者取詩同袍之義)失志
早衰換前期擬蜉蝣自從齒牙缺始慕舌為柔(淮南子/曰老子)
(學商容見舌而知柔注云商吐舌示老子老子知舌柔/齒剛劉向説苑常摐有疾老子往問焉張其口而示老)
(子曰吾舌存乎老子曰然吾齒存乎老子曰亡子知之/乎老子曰舌之存也豈非以其柔乎夫齒之亡也豈非)
(以其剛乎/曰嘻是已)因疾鼻又塞漸能等薰蕕(薫香草蕕臭草左/僖四年一薰一蕕)
(十年尚猶有臭詩/意謂不分善惡也)深思罷官去畢命依松楸空懐焉能
果但見嵗已遒殷湯閔禽獸解網祝蛛蝥(賈誼新書湯/見設網者四)
(靣乃去/其三靣)雷煥掘寳劍寃氛銷斗牛(氛或作氣晉書吴之/未滅也斗牛之間常)
(有紫氣張華以雷煥為豐城令使尋之煥至縣掘獄屋/基入地四尺餘得一石函中有雙劍並有題刻一曰龍)
(泉一曰太阿其夕/斗牛間氣不復見)兹道誠可尚誰能借前籌殷勤謝吾
友(吾或/作朋)明月非暗投(鄒陽書曰明月之珠夜光之璧以/暗投人於道衆莫不按劍相眄者)
(無因而至前也公意以湯譬憲宗以劍譬已/以借前籌屬三賢者明月之珠非投暗矣)
　　　暮行河堤上
暮行河堤上四顧不見人衰草際黄雲感歎愁我神夜
歸孤舟臥展轉空及晨謀計竟何就嗟嗟世與身
　　　夜歌(此歌及前暮行河堤上詩皆作於徳宗貞/元中時彊藩悍將可為朝廷憂公方歎計)
　　　　(謀之未就雖欲/憂之非所力也)
靜夜有清光閒堂仍獨息念身幸無恨志氣方自得樂
哉何所憂所憂非我力(或作可悲/我才力)
　　　重雲李觀疾贈之(觀字元賔隴西人與公同舉/貞元八年進士以十年死於)
　　　　(京師當其疾/時以詩贈云)
天行失其度(方作天行令失度云公詩語多用此一體/  今按諸本皆作天行失其度文意自通)
(公詩雖間有如方説者/然亦不專以此為竒也)陰氣來干陽重雲閉白日(或作/日夜)
(非/是)炎燠成寒凉小人但咨怨君子惟憂傷飲食為減少
(或作尚為/減非是)身體豈寧康此志誠足貴懼非職所當(職或/作識)
(張衡同聲歌/賤妾職所當)藜羮尚如此(莊子藜/藿不糝)肉食安可嘗(左氏莊/十年肉)
(食者鄙未/能逺謀)窮冬百草死幽桂乃芬芳且況天地間大運
自有常勸君善飲食鸞鳯本髙翔
　　　江漢答孟郊
江漢雖云廣乗舟渡無艱(或作/難)流沙信難行馬足常往
還凄風結衝波狐裘能禦寒終宵處幽室華燭光爛爛
(或作炎炎楚詞爛字叶平聲九章曰曽/枝剡棘圓果搏兮青黄雜揉文章爛兮)茍能行忠信(行/或)
(作/存)可以居夷蠻嗟余與夫子此義每所敦何為復見贈
繾綣在不諼(繾音遣綣苦逺切諠音喧繾/綣不相離貌詩以謹繾綣)
　　　長安交逰者贈孟郊(長安交逰者馬厭糓出門/其意大率相類皆公未得)
　　　　(志之所/為也)
長安交逰者貧富各有徒親朋相過時(過或/作遇)亦各有以
娱(或作亦有/以歡娱)陋室有文史髙門有笙竽何能辨榮悴且
欲分賢愚
　　　岐山下二首(諸本只作一首自日暮邊火驚以/上為第一篇世有灌畦暇語一書)
　　　　(謂子齊初應舉韓公賞之為作丹穴五色羽/子齊姓程字昔範嘗著中謩三巻見因話録)
　　　　(則下詩似當為别篇第前詩題以岐山下此/必逰鳯翔日作然四語亦不成篇此詩載之)
　　　　(巻未疑/有脱誤)
誰謂我有耳不聞鳯皇鳴朅來岐山下(前漢回車朅來/  朅丘傑切又)
(去謁/切)日暮邊鴻驚(鴻或作火則今按上文言/不聞鳯鳴  此當作鴻)丹穴五色
羽其名為鳯皇(山海經丹穴之山有鳥狀如鶴五色而/文名曰鳯是烏也見則天下大安寧)
昔周有盛徳此鳥鳴髙岡(詩巻阿鳯凰鳴/矣于彼髙岡)和聲隨祥風
窅窕相飄揚(窅窕或作窅窅或作窈窕或又作窅窕而/舉正改窕為窈按窅即窈字既連用之不)
(應異體或是窅字一作窈/耳  窅烏皎切窕徒了切)聞者亦何事但知時俗康自
從公旦死(公或/作姬)千載閟其光(即杜子美鳯凰臺詩所謂/西伯今寂寞鳯聲亦悠悠)
(也/)吾君亦勤理遲爾一來翔(易遲歸有時漢書側/席遲士遲待也音穉)
　
　
　
　
　
　東雅堂昌黎集註巻一
欽定四庫全書
　東雅堂昌黎集註巻二
　　古詩
　　　北極贈李觀(觀字元賔其先隴西人貞/元八年與公同舉進士)
北極有羇羽南溟有沈鱗(南溟見莊子逍遙篇鯤鵬之/說羇羽謂鵬沈鱗謂鯤也以)
(喻已與觀/相遇之意)川原浩浩隔影響兩無因風雲一朝㑹變化
成一身誰言道里遠(里或作理非是陶詩云/不怨道里長正作里)感激疾如
神我年二十五(時貞元八年也嵗在壬申按李漢集序/公生於大厯之戊申三年自壬申逆數)
(至戊申公時/年二十五矣)求友昧其人哀歌西京市乃與夫子親(夫/子)
(謂/觀)所尚茍同趨(尚或作向趨孟子云三子者不/同道其趨一也注趨讀如趣)賢愚豈
異倫方為金石姿萬世無緇磷無為兒女態(兒女或作/女兒非是)
憔悴悲賤貧
　　　此日足可惜贈張籍(籍字文昌呉郡人嘗為公/所薦送貞元十五年公時)
　　　　(在徐籍往謁公未幾辭去公惜别故作是詩/以送之詩中雜用韻又疊用韻張籍祭公詩)
　　　　(用此格歐陽公云退之工於用韻得寛韻則/波瀾横溢泛入傍韻如此日足可惜之類是)
　　　　(也得窄韻則不復旁出因難見巧如病中贈/張十八之類是也按此詩與元和聖徳詩多)
　　　　(從古韻讀之者當始終以協/聲求之非所謂雜用韻也)
此日足可惜此酒不足嘗(不足或/作不可)捨酒去相語(去一作/須  今)
(按須字無理或是/復字傳寫誤爾)共分一日光念昔未知子孟君自南
方(孟郊/也)自矜有所得言子有文章我名屬相府(公仕董/晉幕府)
欲往不得行(或作/驤)思之不可見百端在中腸(謂懷/思也)維時
月魄死(漢律厯志死魄/朔也生魄朢也)冬日朝在房(月令孟冬之/月日在房)驅馳
公事退聞子適及城(或作墻此詩視古用韻不入今韻/者多為後學以意妄改呉才老云)
(詩人用行字韻二十有五無叶今讀者此詩後用東/去趨彭城諒知有所成皆庚韻也何獨於此疑之)命
車載之至引坐於中堂開懷聴其說往往副所望孔丘
殁已遠仁義路久荒紛紛百家起詭怪相披猖長老守
所聞後生習為常少知誠難得純粹古巳亡(古一/作固)譬彼
植園木有根易為長留之不遣去館置城西旁嵗時未
云幾浩浩觀湖江(未或作來江或作湘非是植園木以/喻籍之始从學也觀湖江以喻其成)
(也/)衆夫指之笑謂我知不明兒童畏雷電魚鼈驚夜光
州家舉進士選試繆所當(汴州舉進士公為考官/試反舌無聲詩籍中等)馳辭
對我策章句何煒煌相公朝服立工席歌鹿鳴禮終樂
亦闋相拜送於庭之子去須㬰赫赫流盛名竊喜復竊
歎(竊喜復或/作慷慨仍)諒知有所成人事安可恒奄忽令我傷聞
子高第日正從相公喪(貞元十五年髙郢知舉籍登第/是嵗二月晉卒公護其喪行)
哀情逢吉語惝怳難為雙(惝或作敞楚詞遠遊作惝怳/相如傳作敞怳  惝音敞怳)
(許昉/切)暮宿偃師西(偃師縣名/今在洛州)徒展轉在牀(諸本作展轉/在空牀  今)
(按或當/以諸本)夜聞汴州亂(二月乙酉宣武軍/亂殺留後陸長源)遶壁行傍偟我
時留妻子(時留或/作乃弃)倉卒不及將相見不復期零落甘所
丁驕女未絶乳念之不能忘忽如在我所(或作其側所/或作前或作)
(側/)耳若聞啼聲中途安得返一日不可更俄有東來説
我家免罹殃乗船下汴水東去趨彭城(公妻子先往徐/州唐地理志徐)
(州彭/城郡)從喪朝至洛(方無朝字洛下有陽字云今按朝至/洛蓋用洛誥語又下文  日西入軍)
(門則此當作/朝至洛明矣)還走不及停(還或/作旋)假道經盟津(即孟/津也)出入
行澗岡日西入軍門羸馬顛且僵主人願少留(時李元/為河陽)
(節度主人/謂元也)延入陳壺觴卑賤不敢辭忽忽心如狂飲食
豈知味絲竹徒轟轟(呼宏/切)平明脫身去決若驚鳬翔黄
昬次汜水(汜水在河南成臯縣/詩江有汜  汜音似)欲過無舟航(過或/作濟)號呼
久乃至夜濟十里黄(前漢地理志陳留/郡外黄縣有黄溝)中流上灘潬(灘/方)
(作沙潬或作澤郭璞曰江東人呼水中沙堆為潬潬即/灘也音但  今按下句便有沙字恐只當作灘二字複)
(出如上句言/舟航之類)沙水不可詳驚波暗合沓星宿争翻芒轅
馬蹢躅鳴(諸本或作馬乏復悲/鳴或作馬蹢躅鳴悲)左右泣僕童甲午憩時
門臨泉窺鬭龍東西出陳許陂澤平茫茫(方作茫茫平/云用古韻)
(今按此詩固用古韻然皆因其語勢之自然未嘗作意/捨此而用彼也諸本只作陂澤平茫茫韻諧語協本無)
(不可若作陂澤茫茫平却覺不響不應以欲用古韻之/故牽挽而强就之也又按别本平或作路而或作何者)
(語意尤勝/讀者詳之)道邊草木花紅紫相低昻百里不逢人角角
雄雉鳴(角音谷見集韻/雄雉或作雉雊)行行二月暮乃及徐南疆下馬
歩堤岸上船拜吾兄(公有三兄皆早世見於集中者雲/卿之子俞紳卿之子岌皆公從兄)
(或曰吾兄謂/張籍非也)誰云經艱難(艱或/作險)百口無夭殤(夭或作横/楚辭強死)
(者為國殤三字/全語亦見列子)僕射南陽公(張建/封也)宅我睢水陽(二月末/公至徐)
(州徐泗濠節度使張建封以公為節度推官睢水名在/徐州公與孟東野書云主人與余有故居余符離睢水)
(上即/此也)篋中有餘衣盎中有餘糧閉門讀書史(讀或/作閱)窻户
忽巳凉(諸本多作清風忩户凉或作窻户風巳凉或作/窻户清風凉  今按公以二月末到徐不知此)
(詩何時作若夏即當作清風窻/户凉若秋即當作窻户風巳涼)日念子來遊子豈知我
情别離未為久辛苦多所經對食每不飽共言無倦聴
連延三十日晨坐達五更我友二三子(友或/作有)宦遊在西
京東野窺禹穴(禹穴在/㑹稽)李翺觀濤江(李翺字習之公兄/弇之壻也李習之)
(論性末云南觀濤江入于越而呉郡陸傪存焉/與之言傪曰尼父之心也翺觀濤江豈此時乎)蕭條千
萬里㑹合安可逢淮之水舒舒楚山直叢叢子又捨我
去我懷焉所窮(焉作/作安)男兒不再壯百嵗如風狂(方作狂/風  今)
(按方亦强用古韻之過不/如只作風狂語勢尤健)高爵尚可求無為守一鄉(按/此)
(篇押二光字二鳴字二更字二狂字胡仔謂退/之好重疊用韻以盡巳之意蓋不恤其為病也)
　　　幽懷
幽懷不能冩(能或/作可)行此春江潯適與佳節㑹士女競光
隂凝䊋耀洲渚繁吹蕩人心(禮記命樂師大合吹吹尺/偽切  人或作神非是)
間關林中鳥亦知和為音(諸本作知時為和音非是然/今本疑亦有誤或恐為是其)
(字/)豈無一樽酒自酌還自吟但悲時易失(西漢蒯通傳/時者難值而)
(易/失)四序迭相侵我歌君子行(古樂府有/君子行)視古猶視今(列/子)
(楊朱篇楊子曰世/事苦樂古猶今也)
　　　君子法天運
君子法天運四時可前知(可或/作每)小人惟所遇寒暑不可
期利害有常勢取捨無定姿焉能使我心皎皎遠憂疑
　　　落葉送陳羽(或作葉落篇首同非/是  羽與公同登第)
落葉不更息斷蓬無復歸飄颻終自異邂逅暫相依悄
悄深夜語悠悠寒月輝誰云少年别流淚各霑衣
　　　歸彭城(彭城徐也公作歐陽詹哀詞云貞元十/五年冬某為徐州從事朝正于京師而)
　　　　(此詩曰歸彭城明年自京歸徐也天下兵又/動謂十五年秋起諸道兵討吳少誠前年關)
　　　　(中旱謂十四年冬京師飢去嵗東郡水謂十/五年秋鄭滑水事見齪齪詩東郡或作東洛)
　　　　(非/也)
天下兵又動太平竟何時訏謨者誰子無乃失所宜前
年關中旱閭井多死飢(或作/饑)去嵗東郡水(郡或作洛非/也舊紀貞元)
(十五年秋/鄭滑大水)生民為流屍上天不虛應禍福各有隨我欲
進短策無由至彤墀(彤或/作丹)刳肝以為紙瀝血以書辭上
言陳堯舜下言引龍夔言詞多感激文字少葳蕤(葳或/作萎)
(紛葳蕤以馺遝見陸機文賦音今按/葳蕤已見楚詞  葳音逶蕤  緌)一讀巳自怪再尋
良自疑食芹雖云美獻御固已癡(說文芹楚葵也列子/宋有田夫喜食芹者)
(對鄉豪稱之鄉豪取而嘗之蜇於口惨於腹衆哂而怨/之其人大慙晉嵇康與山濤書曰野人有快炙背而美)
(芹子欲獻之至尊雖有/區區之意亦巳踈矣)緘封在骨髓耿耿空自竒昨者
到京師屢陪髙車馳周行多俊異(行胡/郎切)議論無瑕疵見
待頗異禮未能去毛皮到口不敢吐徐徐俟其巇(楊子/曰巇)
(可抵乎巇罅也/  巇虛冝切)歸來戎馬間驚顧似羇雌(枚乘曰日暮/則迷鳥羇雌)
(宿焉選晚出西射堂詩羇雌戀/舊侶迷鳥懷故林注羇無偶也)連日或不語終朝見相
欺(相方作我見相或作相見誤/今按此三字三本疑皆有)乗閒輙騎馬茫茫詣空
陂遇酒即酩酊君知我為誰(晉書山簡出為征南將軍/鎮襄陽時有童子歌曰山)
(公出何許往至髙陽池日夕倒載歸酩酊無所知時/時能騎馬倒著白接籬舉鞭問葛疆何如并州兒)
　　　醉後(一作/醉客)
煌煌東方星(魏道輔云夏英公竦評老杜初秋月云微/升紫塞外已隐暮雲端意主肅宗也吾觀)
(退之煌煌東方星其順宗時作乎東方謂憲宗在儲宫/也按史貞元二十一年正月順宗即位三月立廣陵王)
(純為皇太子八月立/為皇帝是為憲宗)奈此衆客醉初喧或忿争(一作紛/争或作)
(争/忿)中静雜嘲戲(雜或作惟雜以嘲/戲選典論全語)淋漓身上衣(漓或/作浪)顛
倒筆下字人生如此少酒賤且勤置
　　　醉贈張祕書(今本下或注徹字徹元和四年進/士此詩元和初作徹猶未第公五)
　　　　(六年間皆在東都此詩/蓋在長安日作非徹也)
人皆勸我酒我若耳不聞今日到君家呼酒持勸君為
此座上客(方作士非是喜後漢孔融傳融字文舉性寛/容少忌好士  誘益後進及退閒職賔客日)
(盈其門常嘆曰座上客常/滿罇中酒不空吾無憂矣)及余各能文君詩多態度藹
藹春空雲東野動驚俗天葩吐奇芬張籍學古淡軒鶴
避雞羣(晉書嵇紹始入洛或謂王戎曰昨於稠人中見/嵇紹昻昻然如野鶴之在雞羣  鶴方及諸本)
(皆作昻鶴今按此言張籍學古淡而不鶩於綺靡如以/乘軒之  而反避雞羣也又軒鶴乃與天葩之句相偶)
阿買不識字(趙堯夫曰或問阿買是退之何人答云退/之姪必有所據而云此必其子姪小字)
頗知書八分(秦壤古文有公體其一𨽻書今八分也書/苑云八分者秦羽人上谷王次仲飾𨽻書)
(為之鍾繇為之章程書漢蔡邕以𨽻作八分體蓋八分/之後又分此法謂之八分杜甫八分歌云陳倉石鼓今)
(巳訛大小二/篆生八分)詩成使之冩亦足張吾軍(左傳桓公六年/楚鬭伯比曰我)
(張吾三軍/張豬亮切)　所以欲得酒為文俟其醺酒味既泠洌酒
氣又氛氲(泠或作冷氣或作煙氛或作/氤氛氲盛皃字見選雪賦)性情漸浩浩諧
笑方云云此誠得酒意餘外徒繽紛長安衆富兒盤饌
羅羶葷不解文字飲惟能醉紅裙雖得一餉樂有如聚
飛蚊今我及數子固無蕕與薫(左氏僖公四年一薫/一蕕十年尚猶有臭)險
語破鬼膽髙詞媲皇墳(書序伏羲神農皇帝之書謂之/三墳皇墳三皇墳書也  嫓或)
(作/動)至寶不雕琢(或作/瑑)神功謝鋤耘方今向泰平元凱承
華勛(八元八凱名氏見左傳文十八年之時憲宗即位/杜黄裳鄭餘慶李吉甫裴垍李藩  徒相繼為相)
(故/云)吾徒幸無事庶以窮朝曛
　　　同冠峽(集有同冠峽二詩皆貞/元十九年貶陽山後作)
南方二月半春物亦已少維舟山水間晨坐聴百鳥宿
雲尚含姿朝日忽升曉羇旅感和鳴(和鳴或/作陽和)囚拘念輕
矯(和鳴輕矯皆指/百鳥而言也)潺湲淚久迸(久或作交楚詞/横流涕兮潺湲)詰曲思
増繞行矣且無然蓋棺事乃了(劉毅云丈夫兒蹤跡不/可尋常便混羣小中蓋)
(棺事方/定矣)
　　　送惠師(詩云自來連州寺當在陽山時作陽山/連屬邑也惠名元惠公為王𢎞中作宴)
　　　　(喜亭記謂其在連州與學佛之/人景常元惠者游即惠師也)
惠師浮屠者乃是不羈人(不羈者以馬為喻言不受羈/􁁍也鄒陽上呉王書使不羈)
(之士與牛/馬同皂)十五愛山水超然謝朋親(或作同/隱淪)脫冠翦頭
髪(頭或作短按下對/蹤塵當作頭髪)飛歩遺蹤塵(飛或/作孤)發跡入四明(四/明)
(山名在/明州)梯空上秋旻遂登天台望(天台山名/在台州)衆壑皆嶙
峋(上音隣/下音詢)夜宿最高頂舉頭看星辰光芒相照燭南北
争羅陳兹地絶翔走自然嚴且神微風吹木石澎湃聞
韶鈞(澎音彭湃/普拜切)夜半起下視(夜半或作半/夜或作中夜)溟波銜日輪
魚龍驚踊躍呌嘯成悲辛(嘯或作笑選海賦及/鮑謝詩多用呌嘯字)怪氣或
紫赤敲磨共輪囷金鵶既騰翥(隋康孟詠日詩金烏升/曉氣玉鑑漾晨曦楚詞)
(鸞鳥軒翥/而翔飛)六合俄清新常聞禹穴奇東去窺甌閩越俗
不好古流傳失其真幽蹤邈難得聖路嗟長堙(聖路謂/舜禹南)
(巡之/路)迴臨淛江濤屹起髙峨岷壯志死不息(越絶書子/胥死捐於)
(大江發憤馳騰氣若奔馬乃歸神大海水經云錢塘江/濤二月八月最髙峨峨二丈有餘呉越春秋以為子胥)
(文種之神/謂此也)千年如隔晨是非竟何有棄去非吾倫凌江
詣廬嶽(廬山在/江州)浩蕩極遊巡崔崒沒雲表陂陀浸湖淪
是時雨初霽懸瀑垂天紳(天或作大宋之問詩雨巗天/作帶雲壑樹披衣孟東野詩)
(亦嘗用/天紳字)前年徃羅浮(羅浮山名在今廣州/曽城博羅二縣之境)歩戛南海漘
大哉陽徳盛榮茂恒留春鵬鶱墮長翮(鶱或作騫鶱以/鳥虛言切飛舉)
(也从馬者起䖍切虧也/今字多誤用故詳之)鯨戲側脩鱗自來連州寺曽未
造城闉日攜青雲客(雲或作春李白詩/多用青雲客字)探勝窮崖濵太
守邀不去(或作徃/或作得)羣官請徒頻(或作其志/信不羣)囊無一金資
翻謂富者貧(謂或/作為)昨日忽不見我令訪其鄰奔波自追
及(波或/作走)把手問所因顧我却興歎(我却或/作却我)君寧異於民
離合自古然辭别安足珍吾聞九疑好(皇覽曰九疑在/零陵營道縣其)
(山九疑相似故名/九疑舜葬於此)夙志今欲伸(欲或/作願)斑竹啼舜婦(博物/志洞)
(庭之山帝之二女/以涕揮竹竹盡斑)清湘沈楚臣(史記屈原仕楚為上官/大夫所讒懷石投汨羅)
(而死即/清湘也)衡山與洞庭(衡山在衡州/洞庭在岳州)此固道所循尋嵩方
抵洛(嵩高/在洛)歴華遂之秦(太華山/在華州)浮游靡定處偶往即通
津吾言子當去子道非吾遵江魚不池活野鳥難籠馴
(鳥或/作鶩)吾非西方教憐子狂且醇吾嫉惰遊者憐子愚且
諄去矣各異趣何為浪霑巾(浪或/作淚)
　　　送靈師(此詩貞元十九年復在連州陽山作也/云王員外者仲舒也仲舒時亦讁連州)
　　　　(司戶見宴/喜亭記)
佛法入中國爾來六百年(按後漢明帝夢見金人問羣/臣或曰西方有神名曰佛其)
(形長丈六尺而金色於是遣使天竺問佛道法圖畫形/象以歸其敎因流入中國此詩據漢明帝時言之爾故)
(其佛骨表云自後漢時流入中國又云漢明帝時始有/佛法也漢武故事昆邪王殺休屠王來降得其金人之)
(神置之甘泉宫則是佛入中國始自漢武至成哀間已灰/有經矣杜致行守約編亦曰漢武作昆明池掘地得黒)
(東方朔云可問西域道人西域道人佛之徒也又開皇/厯代三寶記云劉向稱予覧典籍已見有經將知周時)
(久流釋典秦雖爇除漢興復出則先漢之前逆至于周/有佛有經其來也遠范曄胡為以謂明帝之時佛始入)
(中國耶退之一世大儒非承襲謬誤者將/由心惡其敎不復詳考其源流所自耳)齊(平/也)民逃賦
役髙士著幽禪官吏不之制(或作/禁)紛紛聴其然(紛紛或/作紛紜)
耕桑日失𨽻朝署時遺賢靈師皇甫姓𦙍胄本蟬聮少
小渉書史早能綴文篇中間不得意失跡成延遷逸志
不拘敎軒騰斷牽攣圍棊鬭白黒生死隨機權六博在
一擲(楚詞宋玉招魂菎/蔽象棊有六博)梟盧叱迴旋(梟或作呼或作􁟐/  宋劉毅與劉裕)
(樗蒲毅以為不能裕惡之因按五木既而四子俱黒其/一子轉躍未定裕厲聲喝之即成盧毅意殊不快也宋)
(玉招魂有成梟而牟呼五白梟勝也杜詩袒跣不肯成/梟盧  梟古堯切廣韻􁀙了樗蒲采名唐李文公集五)
(木經甿采六開塞搭秃橛􁟐/則梟宜從􁟐  􁟐居言切)戰詩誰與敵浩汗横戈鋋
(戰詩或作争戰或作文戰或作詩戰戰詩戰文唐人語/也白樂天戰文重掉鞅劉夢得戰文矛㦸深誰與方作)
(與誰非是鋋小矛也方言五湖之間謂矛/為鋋選戈鋋彗雲  鋋一音蟬又音延)飲酒盡百􁑭
(􁑭或作醆/或作琖)嘲諧思逾鮮(逾或/作愈)有時醉花月髙唱清且緜
(髙唱清或/作清唱髙)四座咸寂黙杳如奏湘絃尋勝不憚險黔江
屢洄沿(黔州有黔江縣爾雅逆流而上曰泝洄詩遡洄/從之書沿于江海注云順流而下曰沿選水渉)
(盡洄沿音洄/音回沿  綠)瞿塘五六月(瞿塘三峽也荆州記灧澦如/馬瞿塘莫下灧澦如象瞿塘)
(莫上杜詩好過瞿塘/灧澦堆  瞿音衢)驚電讓歸船(讓或作攘非是姚令/威云讓責怒也此只)
(謂歸舟急於驚電耳讓/如厥大誰與讓之讓)怒水忽中裂千尋墮幽泉(尋或/作潯)
(與今按潯/  尋同)環迴勢益急仰見團團天(下團字/一作圓)投身豈得
計性命甘徒捐浪沫蹙翻涌漂浮再生全同行二十人
(二諸本/作三)䰟骨俱坑填靈師不掛懷冒渉道轉延開忠二
州牧(魏道輔謂二牧韋處厚白居易也二公出守在/元和末此詩作於貞元二十年間攷其時非也)詩
賦時多傳失職不把筆珠璣為君編强留費日月密席
羅嬋娟昨者至林邑(林邑今/驩州地)使君數開筵逐客三四公
盈懷贈蘭荃湖游泛漭沆(湖或作湘此言在林邑日非/湘地也  今按湖游對溪宴)
(乃/切)溪宴駐潺湲别語不許出行裾動遭牽鄰州競招請
書札何翩翩十月下桂嶺(桂嶺縣/在賀州)乘寒恣窺縁落落王
員外(謂王仲舒自户部員/外郎貶為連州司户)争迎獲其先自從入賔館占
恡久能専吾徒頗攜被(頗或作或/被或作之)接宿窮歡妍聴說兩
京事分明皆眼前縱横雜謠俗瑣屑咸羅穿材調真可
惜朱丹在磨研方將斂之道且欲冠其顛韶陽李太守
(李一/作季)髙歩陵雲煙得客輙忘食開囊乞繒錢(繒或/作緡)手持
南曹叙(謂王員外仲舒也墓志/云所為文章無世俗氣)字重青瑤鑴古氣參彖
繫(方作象垂今按杜/詩前哲  彖繫)高標摧太𤣥維舟事干謁披讀頭
風痊(莊子今予病少痊典略曰魏太祖以陳琳管記室/作諸書及檄草成呈太祖太祖先苦頭風是日疾)
(發讀琳所作翕然起曰此愈/我病  痊音詮又張縁切)還如舊相識(還如或/作頗似)傾壺
暢幽悁以此復留滯歸驂幾時鞭
　　　縣齋有懷(此詩陽山縣齋作貞元十九年公以/言事出至是二十一年順宗即位而)
　　　　(作是詩嗣皇新/繼明謂順宗也)
少小尚奇偉平生足悲咤(選郭景純遊仙詩撫心獨悲/咤杜詩令人幾悲咤  咤陟)
(駕/切)猶嫌子夏儒肯學樊遲稼事業窺臯稷(或作/稷禹)文章蔑
曹謝濯纓起江湖綴珮雜蘭麝悠悠指長道去去策高
駕誰為傾國媒(李延年傳漢武歌曰北方有佳人絶/世而獨立一顧傾人城再顧傾人國)自
許連城價(史記趙王得楚和氏璧秦昭王/聞之願以十五城價請易璧)初隨計吏貢
(漢武帝元光六年徴吏民有明當世之務令與計偕計/謂上計吏簿也郡國每嵗遣詣京師上之貢士偕焉)
屢入澤宮射(禮記諸侯嵗貢士于天子天子試之於射/宮又曰天子將祭必先習射於澤澤者所)
(以擇士已射於澤而後/射於射宮注澤宮名)雖免十上勞(戰國策蘇秦説秦/惠王書十上而説)
(不/行)何能一戰霸(僖二十七年左氏曰一戰而霸文之教/也公自貞元八年中進士第貢于京師)
(至貞元十年屢試博學/宏詞不中  能一作曽)人情忌殊異世路多權詐(多或/作重)
蹉跎顔遂低摧折氣愈下冶長信非罪(論語子謂公冶/長可妻也雖在)
(縲紲之中/非其罪也)侯生或遭罵(史記魏有隱士曰侯嬴公子無/忌虚左迎之嬴有客在市屠中)
(引車入市下見其客朱亥睥睨久/立與其客語從騎皆竊罵侯生)懷書出皇都(貞元十/一年公)
(東歸河陽皇/都京師也)銜淚渡淸灞(灞水出藍田谷/西北而入渭)身將老寂寞
志欲死閒暇朝食不盈腸冬衣纔掩髂(髂腰骨前漢折/脅拉髂  髂枯)
(駕/切)軍書既頻召戎馬乃連跨大梁從相公(貞元十二年/公從汴州董)
(晉/幕)彭城赴僕射(貞元十五年公從/徐州張建封幕)弓箭圍狐兎絲竹羅
酒䏑(之夜切/即炙字)兩府變荒凉(荒或作炎此言董晉張建封/貞元十五年十六年相繼殂)
(謝/也)三年就休假求官去東洛(去或作來或作去官來東/洛  公自貞元十六年張)
(建封薨歸洛陽至十/九年始除監察御史)犯雪過西華塵埃紫陌春風雨靈
臺夜名聲荷朋友援引乏姻婭雖陪彤庭臣(雖或作偶/或作仰陪)
(或作偶/皆非是)詎縱青㝠靶(𡨕或/作雲)寒空聳危闕曉色曜脩架捐
軀辰在丁(貞元十九年十二月公以監察御史上天旱/人飢疏貶陽山令辰在丁謂上疏之日也)
(曹子建三良詩誰言/捐驅易殺身誠獨難)鎩翮時方䄍(鎩鳥羽病選鸞翮有/時鎩䄍年終祭名廣)
(雅夏曰清祀商曰嘉平周曰大䄍秦曰臘公之貶陽山/令其出以十二月故時方䄍也  鎩所介切䄍音乍)
投荒誠職分領邑幸寛赦湖波翻日車嶺石坼天罅毒
霧恒熏書炎風每燒夏雷威固巳加颶勢仍相借(颶風/巳上)
(江陵途中寄三學/士詩注  颶音巨)氣象杳難測聲音吁可怕夷言聴未
慣越俗循猶乍(循或作/脩非是)指摘兩憎嫌睢盱互猜訝(列子/老子)
(而睢睢而盱盱而誰與/居  睢音隳盱音吁)秪縁恩未報豈謂生足藉嗣皇
新繼明(永貞元年順宗即/位新方作帝非是)率土日流化惟思滌瑕垢長
去事桑柘斸嵩開雲扃壓潁抗風榭禾麥種滿地梨棗
栽繚舍兒童稍長成雀䑕得驅嚇(莊子鴟得腐䑕鵷雛/過之仰而視之曰嚇)
(注怒而拒物/聲  嚇音罅)官租日輸納村酒時邀迓閒愛老農愚歸
弄小女姹(後漢姹女工數/錢  姹陟駕切)如今便可爾何用畢㛰嫁(後/漢)
(向平字子平隱居不仕建武中男女娶嫁既畢敇家事/勿相關當如我死也齊蕭惠基常謂所親曰須㛰嫁畢)
(當歸老舊廬/公反之爾)
　　　合江亭(諸本作題合江亭寄刺史鄒君今从閣/杭蜀本篇内三處注文亦用蜀本  鄒)
　　　　(君逸其名亭故相齊映所作故曰維昔經營/初拜君寔王佐前刺史元澄無政亷使中丞)
　　　　(楊公憑奏黜之遂用鄒公其曰中丞黜凶邪/指此意也公永貞元年七月初自陽山量移)
　　　　(江陵道衡山詩所以作此亭在衡州負郭今/之石鼔頭即其地也地形特異巋然崛起於)
　　　　(二水之間旁有朱陵洞亦謂之/朱陵仙府唐人題刻散滿巗上)
紅亭枕湘江(紅或作江方作洪者今按歐本作紅鮑/云當作紅其作洪  聲存而字訛也)蒸
水㑹其左(蒸湘二水名/即青草湖)瞰臨眇空闊綠浄不可唾維昔
經營初邦君實王佐翦林遷神祠買地費家貨(費或/作匱)梁
棟宏可愛(宏或/作横)結構麗匪過伊人去軒騰兹宇遂頽挫
老郎來何暮高唱久乃和樹蘭盈九畹栽竹逾萬个(或/作)
(箇史記貨殖傳竹竿萬个古書/皆用个字漢功臣表始出箇字)長綆汲滄浪幽蹊下坎
坷波濤夜俯聴雲樹朝對臥初如遺宦情終乃最郡課
人生誠無幾(誠或作/成非是)事往悲豈奈(或作/那)蕭條緜嵗時契
闊繼庸懦(詩死生契闊注勤苦也/  契音挈懦乃臥切)勝事誰復論醜聲日
已播中丞黜凶邪天子閔窮餓君侯至之初閭里自相
賀淹滯樂閒曠勤苦勸慵惰為余掃塵階(塵或作/東非是)命樂
醉衆座窮秋感平分新月憐半破願書巖上石勿使泥
塵涴(泥塵或/作塵泥)
　　　陪杜侍御遊湘西兩寺獨宿有題因獻楊常侍
　　　　(諸本無兩字及因字西此自陽山北還過潭/作永貞元年秋也湘  寺在潭州楊常侍憑)
　　　　(也時為潭州刺史/湘西觀察使云)
長沙千里平(長沙即/潭州也)勝地猶在險况當江濶處斗起勢
匪漸(斗頓也匪/一作非)深林高玲瓏青山上琬琰(上或/作生)路窮臺
殿闢佛事煥且儼剖竹走泉源開廊架崖广(説文唐因/巖為屋)
(廊一/作廓)是時秋之殘(之或/作初)暑氣尚未歛羣行忘後先朋息
棄拘檢(朋或/作困)客堂喜空凉(空或/作風)華榻有清簟澗蔬煑蒿
芹水果剥菱芡(音/儉)伊余夙所慕陪賞亦云忝幸逢車馬
歸獨宿門不掩山樓黒無月漁火燦星㸃夜風一何喧
杉檜屢磨颭(磨或作摩/古磨摩通)猶疑在波濤怵惕夢成魘静思
屈原沈(楚詞屈原/沈於汨羅)遠憶賈誼貶(賈誼為長沙王太傅公/自御史貶陽山至是量)
(移江陵掾過長沙故/引此二人以自比)椒蘭争妬忌(離騷經曰余以蘭為/可恃兮羌無實而容)
(長椒専佞以慢慆兮榝又欲充夫佩幃王逸注/蘭楚懷王弟司馬子蘭也椒楚大夫子椒也)絳灌共
讒謟(西漢賈誼傳文帝議以誼任公卿之位絳灌乃毁/誼曰洛陽人年少初學専欲擅權紛亂諸事於是)
(天子以為長沙王太傅顔師/古注絳絳侯周勃灌灌嬰也)誰令悲生腸坐使淚盈臉
飜飛乏羽翼(乏或/作摧)指摘困瑕玷(困或作/因非是)珥貂藩維重(應/劭)
(漢官儀曰侍中冠金蟬有貂貂取其内勁捍而/外溫潤曹植戴蟬珥貂  珥音耳貂丁聊切)政化類
分陜(漢𢎞農縣周之二伯分陜之地公羊曰自陜而東/周公主之自陜而西召公主之分陜亦見史記世)
(家珥貂分陜謂憑以常/侍鎮長沙也  陜音閃)禮賢道何優奉已事苦儉大厦
棟方隆巨川檝行剡(行或作初剡易大過棟/隆吉繫辭  木為楫)經營誠少
暇遊宴固已歉(歐本云歉俗字當作慊古書歡/欣之類或从心或从欠多通用)旅程愧
淹留徂嵗嗟荏苒平生每多感柔翰遇頻染(選弱冠/弄柔翰)展
轉嶺猿鳴曙燈青睒睒(燈方作光睒睒或作燄燄/今按曉光不青作燈是也)
　　　岳陽樓别竇司直(竇司直名庠字胃卿韓臯鎮/武昌辟庠幕府陟大理司直)
　　　　(權領岳州公自陽山移江陵法曹道出岳陽/樓作此詩永貞元年冬十月也劉禹錫有和)
　　　　(篇足成六十/韻見劉集)
洞庭九州閒厥大誰與讓南匯羣崖水(匯或/作維)北注何奔
放瀦為七百里吞納各殊狀自古澄不清環混無歸向
炎風日搜攪幽怪多冗長(選陸機曰故無取/於冗長  長音仗)軒然大波
起宇宙隘而妨(音訪一/作放)巍峩拔嵩華騰踔較健壯(踔或/作躍)
(選呉都賦/騰趠飛超)聲音一何宏轟輵車萬兩(輵諸本作􁠊或作/揭方定作輵云邱)
(葛切車聲也楊雄羽獵賦所謂皇車幽輵是也杭蜀本/作渴盧仝月蝕詩亦有推蕩轟渴不知唐人何以訛輵)
(為渴也今本多作磕砰磅轟磕/上林賦語磕與輵音義一也)猶疑帝軒轅張樂就空
曠(莊子黄帝張咸池/之樂於洞庭之野)蛟螭露筍簴(選或蔵蛟螭筍簴以/懸鐘磬詳見元和聖)
(徳/詩)縞練吹組帳(組或作祖揚今按鮑/昭詩組帳  春風)鬼神非人世節奏
頗跌踢(上徒結切/下徒浪切)陽施見誇麗隂閉感悽愴(感或/作咸)朝過
宜春口(過或作迴宜/春即袁州也)極北缺堤障(北或/作地)夜䌫巴陵洲(巴/陵)
(郡即/岳州)叢芮纔可傍星河盡涵泳俯仰迷下上餘瀾怒不
巳喧聒鳴甕盎明登岳陽樓輝煥朝日亮飛亷戢其威
(離騷後飛廉使奔/屬王逸注風伯也)清晏息纎纊(息或作自按海賦輕塵/不飛纎羅不動息字為)
(勝/)泓澄湛凝緑物影巧相况江豚時出戲驚波忽蕩瀁
(波或/作没)時當冬之孟(公永貞元年/十月至岳州)隙竅縮寒漲前臨指近
岸側坐眇難望滌濯神䰟醒幽懷舒以暢主人孩童舊
(孩童一/作童孩)握手乍忻悵憐我竄逐歸相見得無恙(風俗通/曰恙毒)
(蟲也喜傷人古人草居露宿故相勞問必曰無恙李陵/曰霍與上官無恙乎又後漢蘇竟傳君執事無恙恙病)
(也/)開筵交履舄(史滑稽傳/履舄交錯)爛漫倒家釀(劉恢曰見何次/道飲令人欲傾)
(家釀釀/醖也)盃行無留停(或作/停留)髙柱送清唱中盤進橙栗投
擲傾脯醬歡窮悲心生婉孌不能忘(詩婉兮/孌兮)念昔始讀
書志欲干霸王(去/聲)屠龍破千金(莊子朱萍漫學屠龍於/支離益殫千金之家三)
(年技成而無/所用其巧)為藝亦云亢愛才不擇行觸事得讒謗前
年出官由(或作日以前巻上疏豈其由之語推之作由/者是但恐此與彼語意不同則只作日亦通)
此禍最無妄公卿採虚名擢拜識天仗姦猜畏彈射斥
逐恣欺誑新恩移府庭(移或/作趨)逼側厠諸將(子虚賦逼側/泌節注云相)
(迫/也)于嗟苦駑緩但懼失冝當追思南渡時魚腹甘所葬
(史記屈原曰寧赴常/流而葬乎江魚腹中)嚴程迫風帆劈箭入髙浪顛沈在
須㬰忠鯁誰復諒生還真可喜剋巳自懲創(剋或/作刻)庶從
今日後粗識得與喪事多改前好趣有獲新尚誓耕十
畝田不取萬乘相細君知蠶織稚子已能餉(東方朔曰/歸遺細君)
(説者云細君朔妻之名又云細小也朔自比於諸侯謂/其妻曰小君孫芸銘石庵稚子拾薪老夫汲澗細君緝)
(紵/)行當掛其冠生死君一訪
　　　送文暢師北遊(公貞元十九年為四門博士有/送文暢師序今詩亦多序意然)
　　　　(公是詩自陽山回為國/子博士在京師時作也)
昔在四門館(後魏太和中立學于四門因以為名/隋始𨽻國子公時為四門國子博士)晨有
僧來謁(聞見錄云歐陽公於詩主退之不主子美劉仲/原父每不然之公曰子美老夫清晨梳白頭𤣥)
(都道士來相訪有俗氣退之决不道也仲原父曰亦退/之昔在四門館晨有僧來謁之句之類耳公賞其辯)
自言本呉人少小學城闕(詩挑兮達兮在城闕/兮城闕謂城郭也)已窮佛
根源粗識事輗軏(語大車無輗小車無軏注輗者轅端/横木以縳軛軏者轅端上曲鉤衡)
(輗五雞切/軏魚骨切)攣拘屈吾真(或作身攣漢鄒陽上/書能越  拘之語)戒轄思遠
發薦紳秉筆徒聲譽耀前閥從求送行詩(求或/作來)屢造忍
顛蹶今成十餘巻浩汗羅斧鉞先生閟窮巷未得窺剞
劂(淮南子欹劂無跡人巧之妙毅剞居綺切劂/音厥  或云剞作剖字見傅  琴賦當考)又聞識
大道何路補剠刖(莊子庸詎知造物者不息我剠而補/我劓公詩意謂文暢既祝髪為僧欲)
(補其剠刖而反之初可得乎剠與/黥同並音渠京切一作㞆音幾)出其囊中文滿聴實
清越謂僧當少安草序頗排訐上論古之初所以施賞
罰下開迷惑胷窙豁斸株橜(何遜詩窙豁下嵓呀窙音/哮氣上烝也校本一用西)
(京賦作庨豁恐非篇今按一本作庨豁注云開達貌西/京賦李善無注而  韻以為宫殿貌祝氏音義作庨豁)
(開達貌潘岳登虎牢賦幽谷豁以窙寥今亦未詳孰/是且从方氏作窙列子吾處也若橜株抅注斷木也)僧
時不聴瑩(莊子是黄帝之所聴/瑩也疏聴瑩疑惑貌)若飲水救暍(或作渴方/云公詩用)
(今韻者未嘗逾韻此詩三十二韻不應獨旁取此/一韻  今按方説不知何以見此詩用今韻當考)風塵
一出門時日多如髪三年竄荒嶺守縣坐深樾(此言出/為陽山)
(令隂楚謂兩木/交  之下曰樾)徴租聚異物(或作物/異非是)詭製怛巾韈(製或/作制)
(怛或作恒/怛驚也)幽窮共誰語(共或/作與)思想甚含噦(噦逆氣禮記/不敢噦噫嚏)
(咳月噦/於  切)昨來得京官(元和元年六月自江/陵召還為國子博士)照壁喜見蝎
(酉陽雜俎江南舊無蝎開元初有一主簿竹筒盛過江/今江南往往有之俗呼為主簿蟲杜詩每愁夜中自足)
(蝎蘇内翰聞騾䭾試筆余謫居黄州五年今日離泗州/北行岸上騾䭾聲空籠意亦欣然蓋不聞此聲久矣退)
(之照壁喜見蝎不虚語也又嶺南歸云巳脱問/鵩之變行有見蝎之喜皆取諸此  蝎音歇)况逢舊
親識(或作識知/親或作相)無不比鶼蟨(爾雅陸徳明音義云鶼鶼/鳥有目一翅相得乃飛故)
(曰兼兼孔叢子北方有獸名曰蟨愛蛩蛩駏驉食得甘/草必齧以遺蛩蛩駏驉見人將來必負蟨以走蟨非愛)
(蛩蛩駏驉也為其假足也二獸亦非愛蟨也為其得甘/草而遺之也夫禽獸猶知比假而相報也况士君子欲)
(名利者乎音鶼/古恬切蟨  厥)長安多門戶弔慶少休歇而能勤來過
重惠安可揭(重惠或作惠重毋邱儉詩憂責/重山岳誰能為我擔與此義同)當今聖政
初(謂憲宗初/即位也)恩澤完䎀狘(完或作寛禮記鳯以為畜故/鳥不獝麟以為畜故獸不狘)
(狘䎀許出切/  許月切)胡為不自暇飄戾逐鸇鷢(鸇鷂屬鷢似鷹/尾上白善捕䑕)
(鷢一名鸉爾雅鸉白鷢/  鸇之然切鷢音厥)僕射領北門(謂田季安為/魏博節度使)威徳
壓胡羯相公鎮幽都(謂劉濟為/幽州節度)竹帛爛勲伐酒場舞閨
姝(詩彼姝者子/  姝昌株切)獵騎圍邊月開張篋中寶自可得津筏
(呉志束縛作大/筏  筏音伐)從兹富裘馬寧復茹藜蕨余期報恩後
謝病老耕垡庇身指蓬茅逞志縱獫猲(爾雅長喙曰獫/短喙曰猲詩曰)
(載獫猲獢竭獫虛/撿切猲許  切)僧還相訪來山藥煑可掘
　　　答張徹(公為國子博士時作張徹公門下士又/公之從子壻詳見醉贈張祕書注筆墨)
　　　　(閒錄曰劉僴云答/張徹一詩尤竒麗)
辱贈不知報我歌爾其聆首叙始識面(北史齊神武自/太原來朝見宋)
(遊曰甞聞其名/今日始識其靣)次言後分形(曹子建求自試表誠與國/分形同氣憂患共之也借)
(用以言/離别)道途綿萬里日月垂十齡(謂自貞元十二年丙/子至是元和改元丙)
(戌十/年也)浚郊避兵亂(貞元十五年/二月汴州亂)睢岸連門停(諸本作庭/閣本作停)
(而方从諸本又按停猶居也上對亂字宜用/停字乃的後  有洞庭字或未必重押也)肝膽一古
劒波濤兩浮萍漬墨竄舊史磨丹注前經義苑手祕寶
文堂耳驚霆暄晨躡露舄暑夕眠風櫺結友子讓抗(晉/陽)
(秋曰陸抗羊祜為邊將推僑札之好抗/嘗遺祜酒祜亦饋抗藥各推心服之)請師我慙丁(左/氏)
(襄十四年尹公佗學射於庾公差庾公差學射於公孫/丁二子追公公孫丁御尹公佗曰子為師我則逺矣)
初味猶噉蔗(晉史顧愷之啖蔗自尾至本云/漸入佳境  噉徒敢切與啖同)遂通斯建
瓴(漢髙紀云譬猶居髙/屋之上而建瓴水也)搜奇日有富嗜善心無寧石梁
平侹侹(音挺説文/侹侹長貌)沙水光泠泠乗枯摘野豔沈細抽潜
腥遊寺去陟巘(詩陟則在巘作巘/語偃切陟或  登)尋徑返穿汀(徑或作/巫非是)
緣雲竹竦竦失路麻㝠㝠淫潦忽翻野平蕪眇開溟防
泄塹夜塞懼衝城晝扃(自肝膽一古劒以下至此皆言/十五年睢岸連居與徹相從之)
(樂/)及去事戎轡(公先居睢水久之建/封以為節度推官)相逢宴軍伶觥秋
縱兀兀獵旦馳駉駉(詩駉駉牡馬晏駉/音扄旦或作)從賦始分手(謂/徹)
(赴舉/試也)朝京忽同舲(是年冬公以徐州從事朝于京師又/與徹同行  楚詞椉舲船余上沅)
(舲音/零)急時促暗棹戀月留虚亭畢事驅傳馬(謂十六年/春公朝正)
(事畢歸彭城也傳若/今之驛  傳除戀切)安居守牕螢梅花灞水别宫燭驪
山醒(杜詩軍吏回宫燭驪山在昭應筆墨閒錄曰劉/僴云此對極有風味  驪力馳切宫一作官)省
選逮投足鄉賔尚摧翎(謂徹下第也徹後/元和四年始登第)塵袪又一摻
(詩摻執子之袪兮摻擥袪/執袂而别也  摻所减切)淚眥還雙熒(列子拂㫮揚眉/而望之自畢事)
(驅傳馬至此皆言十六年朝正畢反/與徹相别時事  㫮音漬又在計切)洛邑得休告華山
窮絶陘(爾雅山絶/陘音形)倚巖睨海浪引袖拂天星日駕此迴
轄金神所司刑(華山西岳其神少昊/為金神西方主刑也)泉紳拖脩白石劒
攅髙青磴蘚澾拳跼(選石磴瀉紅泉字林云澾滑也拳/跼蘚滑之貌楚詞拳跼顧而不行)
(音磴都鄧切澾/  闥跼音局)梯飈颭伶俜(楚詞忽飈騰兮浮雲伶俜/行不正貌選少伶俜而偏)
(孤又選古猛行云少年惶且佈伶俜到/他鄉  飈卑遙切伶音零俜普丁切)悔狂已咋指(咋/齧)
(也大聲也又多聲選譊譊/喧咋  咋音責狂一作往)垂誡仍鐫銘(公嘗過華山登/絶頂發狂慟哭)
(遺書為誡/見國史補)峨豸忝備列(前漢陂池貏豸豸與廌同説文/獬廌獸似牛而一角古者决訟)
(令觸不直今曰峨豸以御史冠用之故耳法冠一名柱/後惠文冠或謂獬豸冠凡執法官皆服之異物志北荒)
(中有獸名獬豸性别曲直見人鬭觸不直者聞人争咋/不正者楚王嘗獲此獸因象其形以製衣冠十九年公)
(為御史故云峨豸/也  豸宅買切)伏蒲愧分涇(漢元帝寢疾數問尚書/以景帝時立膠東王故)
(事史丹候上獨寢時直入臥内伏青蒲上泣涕諫/帝帝由是不廢太子分涇分别涇渭以明清濁也)微誠
慕横草(終軍云軍無/横草之功)瑣力摧撞筳(説苑子路對趙襄子/曰建天下之鐘而撞)
(之以筳豈能發其聲乎哉也筳音廷諸本筳/从艸方云當从竹繀絲筦  見東方朔客難)疊雪走商
嶺飛波航洞庭下險疑墮井守官類拘囹(官或/作宮)荒餐茹
獠蠱(獠夷别名後漢大詔獠者獠南夷蠱蟲毒自峨冠/忝備列巳下皆言貞元十九年冬自監察御史言)
(事貶陽山時/也  獠音老)幽夢感湘靈(楚詞使湘靈鼓瑟/兮令海若舞馮夷)刺史肅蓍
蔡(三國名臣賛思同蓍蔡運用無方蔡龜也家語臧文/仲有守龜焉名曰蔡蓍蔡蓍龜也言刺史為人所信)
(如蓍/蔡)吏人沸蝗螟㸃綴簿上字趨蹌閤前鈴(東漢周紆/傳又問鈴)
(下注漢官儀曰鈴下侍閤辟車此皆以名自定者也晉/羊祜出鎮南夏鈴閤之下侍衛不過數十人  鈴音苓)
賴其飽山水得以娯瞻聴紫樹雕斐斖(雕一/作雜)碧流滴瓏
玲映波鋪遠錦挿地列長屏愁狖酸骨死(或作怨切/狖餘救)怪
花醉䰟馨潜苞絳實坼幽乳翠毛零(乳或/作孔)赦行五百里
(二十一年正月順宗即位二月/大赦公自陽山量移江陵法曹)月變三十蓂(帝王世紀/曰堯時有)
(草夾階而生毎月朔日生一莢至望日則落一莢月/小則餘一莢月變三十蓂言及一月也  蓂音冥)漸
階羣振鷺(詩振鷺于飛有駜振振鷺/並興潔白之士羣集于朝)入學誨螟蛉(揚子/螟蛉)
(之子殪而逢蜾臝祝之曰類我類我久則肖之矣螟蛉/桑上青蟲蜾臝細腰蜂也元和元年六月公自江陵法)
(曹召為國子博士/故云  蛉音苓)苹甘謝鳴鹿(詩呦呦鹿鳴食野之苹/鹿得苹則鳴相呼詩意)
(謂朋/友也)罍滿慙罄缾(詩缾之罄矣維罍之恥缾小而盡罍/大而盈罍耻者刺不能使富分貧衆)
(䘏寡/也)冏冏抱瑚璉(選冏冏秋月明語曰何器也曰瑚璉/也瑚璉宗廟之器以喻徹  冏居永)
(切/)飛飛聮鶺鴒(詩鶺鴒在原兄弟急難爾雅鶺鴒雝渠/屬也飛則鳴行則搖鶺鴒詩以况兄弟)
(張徹弟復亦舉進士故云/  鶺資昔切鴒郎丁切)魚鬛欲脱背(鬛鬚鬛山海經/鯷魚赤目赤鬛)
(欲脱背言將化為/龍也  鬣音獵)虬光先照硎(光先或作精光莊子刀/刃若新發硎硎砥石也)
豈獨出醜類方當動朝廷勤來得晤語勿憚宿寒㕔
　　　薦士(孟東野貞元十一年進士為漂陽尉時鄭/餘慶尹河南公作是詩以薦之鄭辟為水)
　　　　(陸運從事此詩作於郊為尉後辟從事前歟/觀公銘郊墓謂鄭公尹河南既辟從事後以)
　　　　(節領興元復奏為參/謀皆公一時之薦也)
周詩三百篇雅麗理訓誥(雅麗或作麗雅理或作埋誤/今按二字皆未安恐必有)
曽經聖人手議論安敢到五言出漢時蘇李首更號(選/李)
(陵與蘇武詩註云/五言詩自陵始也)東都漸瀰漫𣲖别百川導建安能者
七(建安謂魏之文人也典論云今之文人魯國孔融廣/陵陳琳山陽王粲北海徐幹陳留阮瑀汝南應瑒東)
(平劉公幹斯七子也陽瑒/徒哽切一音暢又音)卓犖變風操逶迤抵晉宋氣
象日凋耗中間數鮑謝(鮑照謝眺也或曰謝/靈運蓋二謝通稱)比近最清
奥齊梁及陳隋衆作等蟬􁀙捜春摘花卉沿襲傷剽盜
國朝盛文章子昻始髙蹈(筆墨閒錄曰薦士詩與送孟/東野序盛言子昻李杜餘皆)
(不在其列唐詩由子昻始唱之也子昻姓/陳梓州射洪人唐髙宗時有文章盛名)勃興得李杜
萬類困陵暴後來相繼生亦各臻閫奥(或作隩舊本作/奥今本以重韻)
(誤刋也班固傳/究先聖之壼奥)有窮者孟郊(東野窺禹穴東野動驚俗/公平日以朋友處之字而)
(不名獨此詩曰有窮者孟郊蓋/薦之於王公大人不得不名也)受材實雄驁冥觀洞古
今象外逐幽好横空盤硬語(横空或/作縱横)妥帖力排奡(論語/奡盪)
(舟寒浞殺有窮后羿因其室而生奡奡多力能陸地行/舟為少康所殺臨川云吟詩各有所得清水出笑蓉天)
(然去雕飾此李白所得也或看翡翠蘭苕上未掣鯨鯢/碧海中此杜甫所得也横空盤硬語妥帖力排奡此韓)
(愈所得也/奡魚到切)　敷柔肆紆餘奮猛巻海潦榮華肖天秀捷
疾逾響報(㨗或作健/逾或作愈)行身踐規矩甘辱恥媚竈(媚竈見/論語八)
(佾/)孟軻分邪正眸子看瞭眊(眸子瞭眊見孟子離婁/上  瞭音了眊音耄)杳
然粹而清(或作/精)可以鎮浮躁酸寒溧陽尉(溧陽即今昇/州縣名貞元)
(十二年呂渭知貢舉郊年四十有六中/進士第間四年調溧陽尉  溧音栗)五十幾何耄(八/十)
(九十/曰耄)孜孜營甘㫖(禮記内則昧爽/而朝慈以甘㫖)辛苦久所冒俗流知
者誰指注競嘲慠聖皇索遺逸髦士日登造廟堂有賢
相(謂鄭/餘慶)受遇均覆燾(公有與餘慶書云再奉示問皆緣/孟家事郊死於元和九年時餘慶)
(為興元尹韋莊云東野佐徐州幕卒使下廷評以墓誌/考之餘慶在興元奏郊為參謀未至而卒莊説非也)
(覆方/又切)况承歸與張(謂郊甞為歸登/張建封所知)二公迭嗟悼青冥送
吹噓强箭射魯縞(前漢韓安國傳强弩/之末力不能穿魯縞)胡為久無成使
以歸期告(貞元十九年建封死久矣公猶且云爾者蓋/言東野素為建封所知胡為久無成以歸期)
(告/也)霜風破佳菊嘉節迫吹帽(晉孟嘉在征西將軍幕中/九日宴龍山風吹嘉帽落)
念將决焉去感物増戀嫪(嫪恡物也聲韻云姻嫪戀惜/也説文云固也  嫪盧到切)
彼微水中荇尚煩左右芼(詩參差荇菜左右芼/之芼擇也  芼音冒)魯侯國
至小廟鼎猶納郜(春秋桓二年取郜大鼎于宋戊/申納于太廟郜地名  郜音告)幸當
擇珉玉寧有棄珪瑁(周禮天子執瑁四寸以朝諸/侯瑁天子圭也  瑁音冒)悠悠
我之思擾擾風中纛(纛以氂牛尾為之大如斗繫於左/騑馬軛上選黄屋左纛楚王曰寡)
(人之心搖搖然如懸旌/詩意取此  纛音道)上言愧無路日夜惟心禱鶴翎
不天生變化在啄菢(鳥伏卵謂之菢/  菢薄報切)通波非難圖尺地
易可漕善善不汲汲後時徒悔懊救死具八珍(周禮膳/夫珍用)
(八物又食醫掌八珍之齊禮記内則八珍/謂淳熬淳母炮豚炮䍧擣珍漬熬肝膋也)不如一簞犒
(楚與晉戰或人進王一簞酒王傾酒於/水上與士共飲  簞音單不或作無)微詩公勿􁀙(微/或)
(作/數)愷悌神所勞(詩愷悌君子神所/勞矣  勞郎到切)
　　　喜侯喜至贈張籍張徹(公初謫陽山令元和改/元六月自江陵椽召為)
　　　　(國子博士其從遊如喜如籍/如徹皆㑹于都下詩以是作)
昔我在南時(謂責陽/山時也)數君長在念搖搖不可止諷詠日
喁噞(喁噞魚口動貌選張衡曰喁/噞沈浮  喁音顒噞音驗)如以膏濯衣每漬垢
逾染又如心中疾箴石非所砭常思得遊處至死無倦
厭(無或/作不)地遐物奇怪水鏡涵石劒(水鏡一名域陸璣疏/云一名射影江淮水)
(皆有之人在岸上影見/水中投人影則殺之)荒花窮漫亂幽獸工騰閃礙目
不忍窺忽忽坐昬墊(書下民昬墊注昬瞀/墊溺  墊都念切)逢神多所祝
豈忘靈即驗依依夢歸路歴歴想行店今者誠自幸所
懷無一欠孟生去雖索(孟生孟郊索離也東野其年十/一月從河南尹鄭餘慶奏為水)
(陸運從事/索悉各切)侯氏來還歉(説巳/見上)欹眠聴新詩屋角月豔豔
(眠或作枕/月或作日)雜作承閒騁(雜方作新句按上句巳云聴新/詩不應此  便重出新字當作)
(雜作承間騁蓋/謂間出他文也)交驚舌㸦舚(交或作文㸦或作牙皆誤/㸦俗互字也說文舚吐舌)
(貌念舚/他  切)繽紛指瑕疵拒捍阻城塹(阻城或作/城阻非是)以余經摧
挫固請發鉛槧(王充論衡斷木為槧西京雜記揚子雲/好事常懷鉛提槧從諸計吏訪殊方絶)
(域之語鉛墨槧牘/也  槧七艷切)居然妄推讓見謂爇天燄(天或作/黔非是)比
疎語徒妍悚息不敢占呼奴具盤飱(或作/餐)飣餖魚菜贍
人生但如此朱紫安足僣
　　　古風(蜀本作二首表觀詩意當在徳宗之世與/烽火詩意相  裏蓋自安史亂後方鎮相)
　　　　(望於内地兵驕則遂帥帥强則叛上不廷不/貢故託古風以寓意謂當時之民疲於賦役)
　　　　(無可逃之地譬如一邑之水尚可違而天下/湯湯則無所可歸好衣甘食以茍一日安則)
　　　　(可見當時之/不自聊如此)
今日曷不樂幸時不用兵無曰既蹙矣(曰或/作日)乃尚可以
生(以或作/勞非是)彼州之賦去汝不顧此州之役去我奚適(去/我)
(方作我去奚或/作爰皆非是)一邑之水可走而違天下湯湯曷其而
歸(湯音/傷)好我衣服甘我飲食無念百年聊樂一日
　　　駑驥(唐本有贈歐陽詹字或作駑驥吟示歐陽/詹詹集有答韓十八駑驥吟  唐本云贈)
　　　　(歐陽詹詹字行周泉州晉江人貞元八年與/公同中進士第公貞元十五年冬以徐州從)
　　　　(事朝正于京詹時為國子監四門助敎將率/其徒伏闕下舉公為博士此詩□斯時所作)
　　　　(歟/)
駑駘誠齷齪(選小人自齷齪音駘/音臺齷音渥齪  濁)市者何其稠力小苦
易制價微良易酬(苦或作良/良或作誠)渇飲一斗水飢食一束芻
嘶鳴當大路志氣若有餘騏驥生絶域自矜無匹儔牽
驅入市門行者不為留借問價幾何黄金比嵩邱(老杜/驄馬)
(行未覺千/金滿高價)借問行幾何咫尺視九州飢食玉山禾(玉山/山名)
(周穆王訪西王/母所經行之處)渴飲醴泉流(禮運地/出醴泉)問誰能為御(諸本/作借)
(問誰能御方从杭蜀/本及歐陽詹集如此)曠世不可求惟昔穆天子乘之極
遐遊(史記穆王得温驪赤兎驊騮騄耳之駟/西巡狩至崑崙山見西王母樂而忘歸)王良執其
轡(王良古之善御者事見孟子良趙/簡子時善御者左氏號郵無䘏)造父挾其輈(史記/造父)
(以善御幸於周穆王穆王封之趙城輈車轅也挾諸本/作夾此从詹集  今按左傳穎考叔挾輈以走當作挾)
(留輈張/  切)因言天外事(穆王時西極有化人來王敬事之/遂肆意逺遊駕八駿之乘主車則)
(造父為御宿于崑崙之阿赤水之陽别日升崑崙之上/以觀黄帝之宮遂賔于西王母公曰天外事即論崑崙)
(池之事非中/國所見者也)茫惚使人愁(茫或作怳或作荒詹集作慌/古慌與茫通  怳許往切惚)
(呼骨/切)駑駘謂騏驥餓死余爾羞(餓或/作飢)有能必見用有徳
必見収孰云時與命通塞皆自由騏驥不敢言低徊但
垂頭人皆劣騏驥共以駑駘優喟余獨興歎才命不同
謀寄詩同心子為我商聲謳(詩或作言/商或作髙)
　　　馬猒榖(劉向新序燕相得罪將出召門下諸大/夫曰有能從我出者乎大夫有進者曰)
　　　　(凶年饑嵗士糟粕不厭而君之犬馬有餘榖/粟隆冬烈寒士短褐不全而君之臺觀幃簾)
　　　　(錦繡飄飄而弊財者君之所輕死者士之所/重君不能施君之所輕而求得士之所重不)
　　　　(亦難乎燕相慙公名篇意出此公年十九舉/進士京師二十五登第春官二十九始佐汴)
　　　　(幕此詩及其下出門皆未得志/之辭其三上光範書時作乎)
馬猒榖兮士不猒糠籺(杜詩黎民糠籺窄史記陳平食/糠覈晉灼云京師謂麄屑為紇)
(頭字與籺同纈籺/胡骨切又音)土被文繡兮(漢賈誼傳民/牆屋被文繡)士無裋褐
(裋或作短前漢貨殖傳實用裋字董彦逺洪慶善皆嘗/辨古無短褐字按裋褐字兩漢如賈誼貢禹貨殖傳班)
(彪劉平張衡傳凡六見無有作短字者班彪王命論短/褐之襲漢書作裋文選則用丁管切是唐儒方兩用之)
(故少陵詩賜浴皆長纓與宴非短褐又云短褐風霜入/還丹日月遲皆作長短之短而史記孟嘗君傳與戰國)
(策墨子語蓋皆傳冩之訛公好古最深當以裋為正馬/今按戰國䇿鄰有短褐一作裋史記士不得短褐司)
(貞曰短亦音竪班彪王命論短褐之襲韋昭曰短當作/裋裋襦也字皆正作短注中乃云裋字竪音又淮南子)
(亦云巫馬期纔衣短褐而髙誘無説則亦未必皆傳寫/之誤也又栁子厚亦嘗用之則安知韓公之必不然乎)
(今兩存之/以俟知者)彼其得志兮不我虞一朝失志兮其何如巳
焉哉嗟嗟乎鄙夫
　　　出門
長安百萬家出門無所之豈敢尚幽獨與世實參差古
人雖巳死書上有其辭(其或/作遺)開巻讀且想千載若相期
出門各有道我道方未夷且於此中息天命不吾欺(命/或)
(作/誠)
　　　嗟哉董生行(董召南夀州安豐人公嘗有送董/生遊河北序且曰董生舉進士連)
　　　　(不得志於有司而此詩叙其孝且慈如此蘇/翰林嘗作蘇州姚氏三瑞堂詩云君不見董)
　　　　(召南隱居行義孝且慈天公亦恐無人知故/令雞狗相哺兒义令韓老為作詩爾來三百)
　　　　(年名與/淮水馳)
淮水出桐栢(禹貢導淮自桐栢桐栢山/名今在唐州界淮水所出)山東馳遙遙(一/作)
(悠/悠)千里不能休淝水出其側(淝水在廬江晉史列/陣臨淝水  淝音肥)不能
千里(句/絶)百里入淮流(百上或無里字不能千里者以興/董生居下其可以施於人者不遐)
(也江按水經淝水出/九  北入于淮故云)夀州屬縣有安豐唐貞元時(元下/或有)
(年/字)縣人董生召南(召或/作邵)隱居行義於其中(論語隱居以/求其志行義)
(以達/其道)刺史不能薦天子不聞名聲(句/絶)爵祿不及門門外
惟有吏日來徴租更索錢(方無更/字非是)嗟哉董生朝出耕夜
歸讀古人書盡日不得息或山而樵或水而漁(而方並/作於非)
(是/)入厨具甘㫖上堂問起居父母不慼慼妻子不咨咨
(方从閣杭蜀本作羞羞云此詩以三嗟哉易韻以羞叶/居視古用韻也  今按咨字自與居叶方於毛頴傳資)
(字論之矣何獨於此而疑之邪羞羞韻雖可叶然殊無/理而可笑方之主此又其酷信三本之誤也或恐本是)
(嗟字叶音子余反而誤作羞字耳然/亦不如且作咨字之見成穩當也)嗟哉董生孝且慈
人不識(句/絶)惟有天翁知(方無有/字非是)生祥下瑞無時期家有
狗乳出求食雞來哺其兒啄啄庭中拾蟲蟻哺之不食
鳴聲悲傍徨躑躅久不去(躑直炙切/躅厨玉切)以翼來覆待狗歸
(覆去/聲)嗟哉董生誰將與儔時之人夫妻相虐兄弟為讎
食君之祿而令父母愁亦獨何心嗟哉董生無與儔(或/作)
(誰將與儔或作將無與儔或作誰與儔答今按上句誰/將與儔疑而問之之詞也此云無與儔  而決之之詞)
(也/)
　　　烽火(周幽王為烽燧冦至則舉以招兵諸侯患/之公感時而有取云時呉少誠敗韓全義)
　　　　(兩都甚擾擾/公詩以此作)
登高望烽火誰謂塞塵飛王城富且樂曷不事光輝勿
言日巳暮相見恐行稀願君熟念此秉燭夜中歸我歌
寧自感乃獨淚霑衣
　　　汴州亂二首(汴州自大厯後多兵劉元佐死子/士寧代之無度其將李萬榮逐而)
　　　　(代之萬榮死董晉寔代之晉卒陸長源總留/後八日而軍亂長源死公是時巳從晉䘮出)
　　　　(汴四日寔貞元十五年二詩/之作蓋譏徳宗姑息之政云)
汴州城門朝不開天狗墮地聲如雷(天官書天狗狀如/犬奔有聲其下止)
(地類狗漢呉楚七國反天狗過/梁野及兵起遂伏尸流血其下)健兒争誇殺留後(誇或/作誘)
(長留後陸/  源也)連屋累棟燒成灰(累棟或/作累累)諸侯咫尺不能救
孤士何者自興衰
母從子走者為誰大夫夫人留後兒(謂長源/之妻子)昨日乗車
騎大馬坐者起趨乗者下廟堂不肯用干戈(肯或/作敢)嗚呼
奈汝母子何
　　　利劒(此詩次汴州亂後不/平之氣略見于此)
利劒光耿耿佩之使我無邪心故人念我寡徒侶(寡或/作無)
(徒或/作儔)持用贈我比知音我心如冰劒如雪不能刺讒夫
使我心腐劒鋒折决雲中斷開青天噫劒與我俱變化
歸黄泉(晉雷煥得酆城寶劒一與張華一自佩華誅劒/失所在煥死其子持過延平津怱於腰閒躍出)
(墮水化為/兩龍而去)
　　　齪齪(貞元十五年鄭滑大水公十六年自京師/歸彭城詩云去嵗東郡水而此詩亦云河)
　　　　(堤决東郡老弱隨驚湍詩意皆相似/大抵言當世士齪齪無能為國慮者)
齪齪當世士所憂在飢寒但見賤者悲不聞貴者歎(音/灘)
大賢事業異逺抱非俗觀報國心皎潔念時涕汍瀾(選/歐)
(陽堅石詩揮/筆涕汍瀾)妖姬坐左右柔指發哀彈(潘安仁笙賦輟/張女之哀彈)
(彈音/壇)酒肴雖日陳感激寧為歡秋隂欺白日(欺方作蔽/  今按作)
(蔽固古語然作/欺尤有味也)泥潦不少乾河堤决東郡(滑州/也)老弱隨
驚湍天意固有屬誰能詰其端(屬或作謂或作以詰方/作語  今按謂以語不)
(若作屬詰/為㴱切)願辱太守薦得充諫諍官(諫諍方作争臣著/今按争臣下更)
(官字語/複非是)排雲叶閶闔披腹呈琅玕致君豈無術自進誠
獨難
　
　
　
　
　
　
　
　
　
　
　
　
　東雅堂昌黎集註巻二
欽定四庫全書
　東雅堂昌黎集註巻三
　　古詩
　　　河之水二首寄子姪老成(老成公兄介之子貞/元十三年來省公於)
　　　　(汴州明年歸取其孥十五年董晉薨公去汴/州不果來公佐徐州未幾而罷又不果來十)
　　　　(七年公有此詩觀公祭老成文/則知公眷眷之情與此詩一也)
河之水去悠悠我不如氷東流我有孤姪在海陬(或作/隅古)
(音隅將侯切/亦與流通)三年不見兮使我生憂日復日夜復夜三
年不見汝使我鬢髪未老而先化
河之水悠悠去我不如水東注我有孤姪在海浦三年
不見兮使我心苦采蕨于山(詩草蟲陟彼南/山言采其蕨)緡魚于淵
(詩其釣維河維絲伊緡淵或作泉淵今/按以淵為泉避唐諱也依例當作)我徂京師不遠
其還(其或/作而)
　　　山石(此詩編次於河之水後當是去徐即洛時/作故其後有人生如此自可樂豈必局束)
　　　　(為人鞿之句蘇内翰甞與客遊南溪醉後相/與解衣濯足因詠公此篇慨然知其所以樂)
　　　　(而忘其在數百年之/外因次其韻見坡集)
山石犖确行徑微(犖吕角切/确音覺)黄昬到寺蝙蝠飛(説文蝙/蝠服翼)
(崔豹占今注一名仙/䑕  蝙音邊蝠音福)升堂坐階新雨足(或作定/非是)芭蕉葉
大支子肥(支子即/梔子)僧言古壁佛畫好以火來照所見稀
(所見或作/見所非是)鋪牀拂席置羮飯踈糲亦足飽我飢(列子食/則粢糲)
(末糲蘭/  切)夜深静臥百蟲絶清月出嶺光入扉天明獨去
無道路出入髙下窮煙霏山紅澗碧紛爛漫(東坡詩云/犖确何人)
(似退之意行無路欲從誰宿雲解駮晨光/漏獨見山紅澗碧時皆采公此篇中語也)時見松櫪皆
十圍(櫪音厯或作櫟選南都賦楓/柙櫨櫪李善曰櫪與櫟同)當流赤足蹋澗石水
聲激激風吹衣(吹或/作生)人生如此自可樂(或作可自得自/可或作自得或)
(作可自/皆非是)豈必局束為人鞿(前漢灌夫傳廷論局趣效轅/下駒鞿馬絡楚辭余雖好修)
(姱以鞿羇兮注韁在口曰鞿前漢是猶以/鞿而御駻突言為人所鞿縶也  鞿音幾)嗟哉吾黨二
三子安得至老不更歸
　　　天星送楊凝郎中賀正(此詩貞元十二年作時/楊凝以戸部郎中為宣)
　　　　(武軍判官公時與同佐董晉幕/凝自汴朝正于京以詩送之)
天星牢落雞喔咿(後漢王延夀王孫賦聲嚦􁀙而喔咿/楚詞吾將喔咿嚅唲以事婦人乎)
(喔音渥/咿音伊)僕夫起餐車載脂(詩載脂載轄/還車言邁)正當窮冬寒未
已(時貞元十四/年之十二月)借問君子行安之㑹朝元正無不至受
命上宰須及期侍從近臣有虚位公今此去歸何時(或/作)
(何時/歸)
　　　汴泗交流贈張僕射(貞元十五年公在徐州張/建封幕汴水徐之西泗水)
　　　　(徐之南故以名篇公集有諌張僕射擊毬書/此詩言此誠習戰非為劇豈若安坐行良圖)
　　　　(蓋亦以/譏之也)
汴泗交流郡城角築場千歩平如削(築或作斸詩九月/築場圃謂築堅以)
(為場/也)短垣三靣繚逶迤擊鼓騰騰樹赤旗新秋朝凉未
見日(秋或/作雨)公早結束來何為分曹決勝約前定百馬攅
蹄近相映毬驚杖奮合且離紅牛纓紱黄金羈(選白馬/飾金羈)
(梁呉筠曰白馬黄/金羈  牛一作氂)側身轉臂著馬腹霹靂應手神珠馳
超遙散漫兩閒暇揮霍紛紜争變化(枚乘曰蜿/蟬揮霍)發難得
巧意氣麤(前漢項羽圍漢王於滎陽酈食其/謀撓楚權欲立六國張良發八難)讙聲四合
壯士呼此誠習戰非為劇豈若安坐行良圖當今忠臣
不可得公馬莫走須殺賊
　　　忽忽(貞元十五年董晉薨公去汴後依/張建封于徐此詩當在徐州作)
忽忽乎余未知生之為樂也(生之為方作為生之非是/前漢王褒傳太子苦忽忽)
(善忘不樂名/篇意或出此)願脫去而無因安得長翮大翼如雲生我
身乘風振奮去六合絶浮塵死生哀樂兩相棄是非得
失付閒人
　　　鳴鴈(與前詩同時公蓋/託鴈以自喻也)
嗷嗷鳴鴈鳴且飛(上鳴字或作鴻詩曰/鴻鴈于飛哀鳴嗷嗷)窮秋南去春北
歸(管子桓公曰鴻鴈春/北而秋南不失其時)去寒就暖識所依(或作處/非是)天長
地闊棲息稀風霜酸苦稻粱微(鴻鴈前輩多用稻粱事/蓋出戰國策廣絶交論)
(云分鴈鶩之稻粱又杜甫/鴈詩自古稻粱多不足)毛羽摧落身不肥(毛羽或/作羽毛)徘
徊反顧羣侣違哀鳴欲下洲渚非江南水闊朝雲多(朝/方)
(作朔雲今按既云江南則不應/言朔  矣兼作朝雲語亦差響)草長沙軟無網羅閒飛
静集鳴相和違憂懷惠性匪他(惠一/作息)凌風一舉君謂何
　　　龍移(此詩謂南山湫也湫初在平地一日風雷/移居山上其山下湫遂化為土長安人至)
　　　　(今謂之乾湫公題炭谷詩云厭處/平地土巢居挿天山其此之意歟)
天昬地黒蛟龍移雷驚電激雄雌隨(激或作擊雷奔電/激班固西都賦語)
(雄雌或/作雌雄)清泉百丈化為土魚鼈枯死吁可悲
　　　雉帶箭(此詩公佐張僕射于徐從獵而作也/讀之其狀如在目前蓋寫物之妙者)
原頭火燒静兀兀(唐太宗出獵詩平原燒火紅晉顧愷/之傳火燒平原無遺燎  燒去聲讀)
野雉畏鷹出復没(出復方作伏欲輕今按雉出復没而/射者彎弓不肯  發正是形容持滿)
(命中之巧毫釐不差處/改作伏欲神采索然矣)將軍欲以巧伏人盤馬彎弓惜
不發地形漸窄觀者多雉驚弓滿勁箭加衝人決起百
餘尺紅翎白鏃隨傾斜(列子善射者能/令後鏃中前栝)將軍仰笑軍吏
賀五色離披馬前墮(爾雅雉五/色備曰翬)
　　　條山蒼(歐本注云中條山在/黄河之曲今蒲中也)
條山蒼河水黄浪波沄沄去(浪波或/作波浪)松栢在山岡(山或/作髙)
　　　贈鄭兵曹(鄭或以為鄭通誠張建封節度武寧/時通誠為副使公為其軍從事樽酒)
　　　　(相從在其時歟白樂天哀二良云祠部/貟外郎鄭通誠此云兵曹所未詳也)
樽酒相逢十載前君為壯夫我少年罇酒相逢十載後
我為壯夫君白首(公貞元十五年去汴即徐為/軍從事時年三十有二故云)我材與
世不相當戢鱗委翅無復望當今賢俊皆周行君何為
乎亦遑遑(亦或/作獨)盃行到君莫停手破除萬事無過酒
　　　桃源圖(陶淵明集晉太元中武陵人捕魚沿溪/行忘路遠近忽逢桃林夾岸數百歩前)
　　　　(得一山山有小口便捨船從口入其中土地/平曠往來種作悉如外人自云避秦來此乃)
　　　　(不知有漢無論魏晉也荆公桃源行東坡和/桃源詩皆得之王摩詰退之劉夢得諸人以)
　　　　(為神仙皆非是詩中云武陵太守好事者題/封遠寄南宫下南宫先生忻得之波濤入筆)
　　　　(驅文辭必與一禮部郎𢋫和不復/詳其名氏矣武陵即今之鼎州也)
神仙有無何眇芒(或作/渺茫)桃源之說誠荒唐流水盤迴山
百轉生綃數幅垂中堂武陵太守好事者題封逺寄南
宫下南宫先生忻得之波濤入筆驅文辭文工畫妙各
臻極異境怳惚移於斯(怳許往切/愡吁骨切)架巖鑿谷開宫室接
屋連牆千萬日嬴顛劉蹶了不聞(嬴顛劉蹶謂/秦漢之亡)地坼天
分非所恤(地坼天分謂/晉魏之亂)種桃處處惟開花川原近遠烝
紅霞(近逺或/作逺近)初來猶自念鄉邑嵗久此地還成家漁舟
之子來何所物色相猜更問語大蛇中斷喪前王(漢書/髙祖)
(為亭長夜徑澤中前有大蛇乃拔劒斬之蛇分為兩道/開蓋白帝子化為蛇當道而髙祖以赤帝子斬之也)
羣馬南渡開新主(晉太安之際童謠曰五馬浮渡江一/馬化為龍立馬謂琅邪西陽汝南南)
(頓彭城五王琅邪竟登大位是化為龍也按/晉元帝姓司馬氏太興元年即位都於金陵)聴終辭絶
共悽然自說經今六百年當時萬事皆眼見不知幾許
猶流傳争持酒食來相饋禮數不同罇俎異月明伴宿
玉堂空骨冷䰟清無夢寐夜半金鷄啁哳鳴(楚詞鵾鷄/啁哳而悲)
(鳴陟啁音嘲/哳  頡切)火輪飛出客心驚人間有累不可住依然
離别難為情船開棹進一迴顧萬里蒼蒼煙水暮世俗
寧知偽與真至今傳者武陵人
　　　東方半明(此詩與煌煌東方星興寄頗同蓋指/順宗即位不能親政而憲宗在東宫)
　　　　(之時也時賈耽鄭珣瑜二相皆天下重望王/叔文用事相繼引去此詩所以喻東方半明)
　　　　(大星沒也執誼叔文初相汲引此詩所以喻/獨有太白配殘月也順宗巳厭機政執誼叔)
　　　　(文尚以私意更相猜忌此詩所以有嗟爾殘/月勿相疑同光共影須臾期也及憲宗立而)
　　　　(叔文執誼竄猶東方明而殘月太白滅此詩/所以喻殘月暉暉太白睒睒雞三號更五㸃)
　　　　(也意微而顯誠/得詩人之㫖)
東方半明大星没(太白長庚西方星故云配月又太白/主大臣其號為上公故公有取焉半)
(或作未方从閣本云按舊本作半明今蜀本題語亦作/半明既云大星沒則不應未明也傳本多習於詩人成)
(語而不攷其/意義故也)獨有太白配殘月嗟爾殘月勿相疑同光
共影須臾期殘月暉暉太白睒睒(或作晱晱義當从目/太元經明復晱天中)
(獨爛也/睒音閃)　雞三號(史記雞三號卒明杜詩/初鳴度必三  號音豪)更五㸃
　　　贈唐衢(唐史衢附公傳後應進士久而不第能/為歌詩意多感激見人文章有所傷歎)
　　　　(者讀訖必哭涕泗不能已故世稱唐衢善哭/樂天嘗有詩謂賈誼哭時事阮籍哭路岐唐)
　　　　(生今亦哭異代同其悲/者也此詩貞元末作)
虎有爪兮牛有角虎可搏兮牛可觸奈何君獨抱奇才
手把鋤犂餓空谷當今天子急賢良匭函朝出開明光
(唐垂拱二年命鑄銅為匭置之朝堂以/受天下表䟽明光殿名也  匭音軌)胡不上書自薦
達坐令四海如虞唐(堯封於唐舜封於虞/故堯舜號唐虞氏)
　　　貞女峽(在連州桂陽縣貞元十九年冬公自監/察御史謫連州陽山令有此詩荆州記)
　　　　(秦時有女子化入/石在東岸穴中)
江盤峽束春湍豪雷風戰鬭魚龍逃懸流轟轟射水府
一瀉百里翻雲濤漂船擺石萬瓦裂咫尺性命輕鴻毛
(鴻或作於/或作如)
　　　贈侯喜(洛水在河南縣北易乾鑿度曰王者有/盛徳之應則洛水先溫故號溫洛公貞)
　　　　(元十七年七月二十二日與李景興侯喜尉/遲汾同漁于洛有石刻在焉詩必是時作反)
　　　　(復其意大抵謂沮洳不/能得大魚興寄遠矣)
吾黨侯生字叔􁌒(或作起起/之古文也)呼我持竿釣溫水平明鞭
馬出都門盡日行行荆棘裏溫水微茫絶又流深如車
轍闊容輈蝦蟇跳過雀兒浴此縱有魚何足求我為侯
生不能巳盤針擘粒投泥滓(列子詹何以芒針為鉤剖/粒為餌皆言其小也  滓)
(阻史/切)晡時堅坐到黃昬(到或/作至)手倦目勞方一起暫動還
休未可期蝦行蛭渡似皆疑(蛭水蟲博物志水蛭三叚/而成三物前漢夫豈從蝦)
(與蛭螾作蛭音/質蝦一  鰕)舉竿引線忽有得一寸纔分鱗與鬐(或/作)
(鰭也今按鬐馬鬛也當作鰭然儀禮魚進鬐注/眷  莊子外物篇亦作鬐皆可通用  鬐音祈)是日侯
生與韓子良久歎息相看悲我今行事盡如此此事正
好為吾規半世遑遑就舉選一名始得紅顔衰(續仙傳/藍采和)
(者常於市中歌曰紅顔一春樹/流年一擲梭始或作已非是)人間事勢豈不見徒自
辛苦終何為便當提攜妻與子南入箕潁無還時(箕山/名穎)
(水名地理志潁水出陽城漢有潁陽/臨潁二縣高士傳許由隱于箕山)叔􁌒君今氣方鋭
我言至切君勿嗤君欲釣魚須逺去大魚豈肯居沮洳
(詩有汾沮洳沮洳漸濕也蘇東坡記儋耳上元放杖而/笑過問何笑曰自笑也然亦笑韓退之釣魚無所得更)
(欲遠去不知走海者未必得大魚也蓋公作此詩時年/三十四去徐居洛方有求官來東洛之語而東坡則晚)
(嵗儋耳發於憂患之餘覽者無以為異/  沮將預切洳人恕切肯或作有非是)
　　　古意(華山記云山頂有池生千葉蓮花服之羽/化然觀公詩意與前詩皆有興寄其曰古)
　　　　(意其旨深矣公縣齋有懷曰求官來東洛犯/雪過西華答張徹曰洛邑得休告華山窮絶)
　　　　(陘李肈國史補言愈好奇登華山絶峯度不/可反發狂慟哭縣令百計取之乃下而沈顔)
　　　　(作登華㫖略曰仲尼悲麟悲不在麟墨翟泣/絲泣不在絲也且阮籍縱車於途途窮輒慟)
　　　　(豈始慮不至耶蓋假事諷時致意於此爾文/公憤趨榮貪位者若陟懸崖險不能止至顛)
　　　　(危踣蹶然後歎不知稅駕之所焉可/及矣悲夫文公之㫖微沈子幾晦哉)
太華峯頭玉井蓮(山海經曰華/山一名太華)開花十丈藕如船冷比
雪霜甘比蜜一片入口沉痾痊(晉史樂廣傳沉痾頓愈/又潘岳閒居賦嘗膳載)
(加舊痾有痊詮痾/於何切痊音)我欲求之不憚逺青壁無路難夤緣
(選琴賦丹崖􁳊巇青壁萬尋方从唐本作五月壁路難/攀緣云鮑溶集有陪公登華山詩蓋五月也夤或作攀)
(太今按公此詩本以古意名篇非登山紀事之詩也且/  華之險千古屹立所謂削成五千仞者豈獨五月然)
(後難攀緣哉若以句法言之則五月壁路之與青壁無/路意象工拙又大不侔亦不待識者而知其得失矣方)
(氏泥於古本牽於旁證而不尋其文理乃去此而取彼/其亦誤矣原其所以蓋縁五月本是青字唐本誤分為)
(二而讀者不曉因復削去無/字遂成此繆今以諸本為正)安得長梯上摘實下種七
澤根株連(司馬相如子虛賦楚有七澤/其小者名雲夢方九百里)
　　　八月十五夜贈張功曹(張功曹署也公與張以/貞元二十一年二月二)
　　　　(十四日赦自南方俱徙椽江陵至是俟命於/郴而作是詩公在江陵祭郴州李使君云輟)
　　　　(行謀於俄頃見秋月之三彀逮天書之下降/猶低囘以宿留此其證也詩怨而不亂有小)
　　　　(雅之/風)
纎雲四巻天無河清風吹空月舒波沙平水息聲影絕
(沙平或作/平沙非是)一盃相屬君當歌(漢灌夫傳夫迎田蚡過竇/嬰及飲酒酣夫起舞屬蚡)
(顔師古曰屬付也猶今之/舞訖相勸也  屬之欲切)君歌聲酸辭且苦不能聴終
淚如雨(選古詩泣/涕零如雨)洞庭連天九疑髙(洞庭九疑詳見一/巻復志賦二巻送)
(惠師/詩註)蛟龍出没猩鼯號十生九死到官所(官所/臨武)幽居黙
黙如蔵逃下牀畏蛇食畏藥海氣濕蟄熏腥臊(濕或作/溫非是)
昨者州前搥大鼓嗣皇繼聖登夔臯(貞元二十一年/正月順宗即位)赦
書一日行萬里(是年二月甲/子大赦天下)罪從大辟皆除死(荆公與/謝本作)
(除徙下文已有遷者追/迴流者還則除死為當)遷者追迴流者還滌瑕蕩垢朝
清班(朝清或作清朝唐本作朝清蓋言追還之人皆得/滌瑕垢而朝清班惟巳為使家所抑故只量移江)
(陵/也)州家申名使家抑(使家謂湖/南觀察使)坎軻秖得移荆蠻(祗或/作只)
(他詩皆然荆/蠻江陵也)判司卑官不堪說(卑官一/作官卑)未免捶楚塵埃
閒(老杜送高書記詩脫身簿尉中始與捶楚辭按唐制/參軍簿尉有過即受笞杖之刑杜牧詩云參軍與簿)
(尉塵土驚劻勷一語/不中治鞭笞身滿瘡)同時輩流多上道天路幽險難追
攀君歌且休聴我歌我歌今與君殊科(杭本如此言張/之歌詞酸苦而)
(已直歸之於命蓋反騷之意而其詞氣抑揚頓挫正一/篇轉換用力處也方从諸本我下去歌字而君下著豈)
(字全失詩意使一篇首尾不相運掉無復/精神又不著杭本之異蓋考之亦未詳耶)一年明月今
宵多(明月一/作月明)人生由命非由他有酒不飲奈明何
　　　謁衡嶽廟遂宿嶽寺題門樓(或無廟字嶽爾雅/霍山為南  一名)
　　　　(衡山公前後兩謫南方初自陽山北還過衡/在八月至潭適當殘秋詩云我來正逢秋雨)
　　　　(節故知此詩自陽山還時永貞元年秋作也/後自潮州移刺袁州則元和十五年十月非)
　　　　(秋雨節時也東坡潮州廟碑云公/之精誠能開衡山之雲即此詩意)
五嶽祭秩皆三公(禮記天子祭天下名山大川五嶽/視三公秩次也皆或作比非是)四
方環鎮嵩當中(白虎通曰嵩山夾居/四方之中故曰嵩)火維地荒足妖怪
天假神柄専其雄噴雲泄霧蔵半腹雖有絶頂誰能窮
(老杜望嶽詩云㑹當/凌絶頂一覽衆山小)我來正逢秋雨節隂氣晦昧無清
風(清方作晴雨今按清風興羣隂伏/無清風則  意未已也晴字非是)潜心黙禱若有應
豈非正直能感通(詩神之聴之正直是與非方作即非/是能感方作感能  今按若从方讀)
(則此句為/吃羌語矣)須臾静掃衆峯出仰見突兀撐青空紫蓋連
延接天柱石廪騰擲堆祝融(衡山有五峯紫蓋天柱石/廪祝融芙蓉石廪一名石)
(囷堆東坡登州觀海市詩云潮陽太守南遷歸喜見石/廪  祝融過太行詩序云予南遷其必返乎此退之登)
(衡山之祥也/意皆本此)森然魄動下馬拜松栢一逕趍靈宮(栢或/作桂)
粉牆丹柱動光彩鬼物圖畫填青紅升階傴僂薦脯酒
(傴於武切/僂音縷)欲以菲薄明其衷廟令老人識神意(令或/作内)睢
盱偵伺能鞠躬(列子老子而睢睢而盱盱仰視貌/  睢許佳切盱香于切偵丑鄭切)手持
盃珓導我擲(珓方从唐本作校云廣韻作珓謂古者以/玉為之也朝野僉載作角角與校音義皆)
(相近魏野有詠竹校子詩只作校字荆楚/嵗時記又作教  今按當从廣韻及衆本)云此最吉餘
難同竄逐蠻荒幸不死衣食纔足甘長終(扁鵲傳長終/而不得返)
侯王將相望久絶神縱欲福難為功夜投佛寺上髙閣
星月揜映雲朣朧(選秋興賦月朣朧而含光从日者非/  今按廣韻瞳字祇有从日無从月)
(者曈曨本日出貌然前輩月詩多用之如/梁孝綽月詩曈曨入牀簟之類也更當考)猿鳴鐘動不
知曙杲杲寒日生於東(詩杲杲/出日)
　　　岣嶁山(山海經云衡山一名岣嶁山與前詩同/時作東坡中隱堂詩云岣嶁何須到韓)
　　　　(公浪自悲謂此詩也/  岣音矩嶁音縷)
岣嶁山尖神禹碑(盛洪之荆州記曰南嶽周回數百里/昔禹登而祭之因夢𤣥夷使者遂獲)
(金簡玉字之書徐靈期南嶽記曰/夏禹導水通瀆刻石書名山之髙)字青石赤形摹奇科
斗拳身薤倒披(書序云魯共王得孔子所蔵古文皆科/斗文字科斗古篆也以其頭麤尾細類)
(水蟲之科斗焉蓮倒或作葉方从蜀本云衡陽舊刻亦/然魏都賦云華  重葩而倒披  今按岣嶁者衡山南)
(麓别峯之名薤倒披者古有倒薤書見歐公集古錄目/唐𤣥度十體書方得之矣然今衡山實無此碑此詩所)
(記蓋當時傳聞之誤故其卒章自為疑詞以見微意劉/禹錫寄呂衡州溫亦云嘗聞祝融峯上有神禹銘古石)
(琅玕姿祕文螭虎形/蓋亦得於傳聞也)鸞飄鳯泊拏虎螭事嚴跡祕鬼莫
窺道人獨上偶見之我來咨嗟涕漣洏千搜萬索何處
有森森緑樹猿猱悲(猱或作啼/猱奴力切)
　　　永貞行(貞元廿一年正月徳宗崩順宗即位病/不能視朝王伾王叔文用事四月冊皇)
　　　　(太子八月立為皇帝是為憲宗順宗為太上/皇改元永貞此詩所以具載太皇謂順宗小)
　　　　(人謂叔文元臣故老謂杜佑高郢鄭珣瑜等/嗣皇謂憲宗郎官荒郡意指劉禹錫坐叔文)
　　　　(黨貶連州也公方量移江陵而夢得出為連/州邂逅荆蠻故作此詩觀終篇之意可見其)
　　　　(為夢得作也此詩或云自四門/肅穆賢俊登下為别篇非是)
君不見太皇亮隂未出令(太皇謂順宗天子居喪曰諒/隂諒信隂黙謂信黙不言亦)
(作亮隂書說命亮隂三祀/論語憲問諒隂三年不言)小人乘時偷國柄(小人謂/叔文)北
軍百萬虎與貔(書牧誓如虎如/貔  貔音毗)天子自將非他師(或作/時)
一朝奪印付私黨(是嵗五月王叔文等以金吾大將軍/范希朝為左右神策京西諸城鎮行)
(營節度使以度支郎中韓泰為其行軍司馬叔文欲奪/取宦官兵權以自固藉希朝老將使主其名而實以泰)
(専其事人情不側其所/為益疑懼私黨即泰也)懔懔朝士何能為狐鳴梟噪争
署置(楚詞鴟梟羣而制之皆以喻/小人讒佞也  梟堅堯切)䁑睒跳踉相嫵媚(䁑/睒)
(或作睒閃䁑睒獸狂視貌字見呉都/賦  跳音迢踉音梁嫵音武媚音眉)夜作詔書朝拜官
超資越序曽無難公然白日受賄賂火齊磊落堆金盤
(選班固西都賦翡翠火齊流燿含/英注珠也  齊音劑磊魯猥切)元臣故老不敢語(元/臣)
(故老謂杜佑高/郢鄭恂瑜等)晝臥涕泣何汍瀾(王叔文用事一日諸/相㑹食叔文至中書)
(欲與韋執誼計事執誼起迎諸相停筯以待有頃報叔/文索飯已與韋相同餐閣中矣杜佑高郢懼不敢言鄭)
(珣瑜獨歎曰吾豈可復居/此位索馬徑歸臥不起)董賢三公誰復惜(前漢董賢/傳哀帝元)
(夀元年帝重賢封賢為髙安侯欲極其位遂以賢為大/司馬衛將軍是時賢年二十二為三公  三或作一非)
(是/)侯景九錫行可歎(南史侯景傳景矯蕭棟詔自加九/錫九錫一曰車馬二曰衣服三曰)
(樂則四曰朱户五曰納陛六曰虎賁七曰/斧鉞八曰弓矢九曰秬鬯也  歎音灘)國家功髙徳
且厚天位未許庸夫干嗣皇卓犖信英主(謂憲/宗)文如太
宗武髙祖膺圖受禪登明堂共流幽州鯀死羽(鮌與鯀/同禹父)
(名楚詞鯀婞直以忘身書流共工於/幽州殛鯀于羽山以喻伾叔文也)四門肅穆賢俊登
(書賔于四門四門穆穆賢俊/謂用杜黄裳鄭餘慶為宰相)數君匪親豈其朋(謂栁宗/元劉禹)
(錫之/屬)郎官清要為世稱荒郡迫野嗟可矜(九月貶韓泰/撫州司封郎)
(中韓曄池州禮部貟外郎栁宗元邵州屯田貟外郎劉/禹錫連州刺史皆自郎官遷謫禹錫至荆南改武陵司)
(馬此詩未改/武陵前作也)湖波連天日相騰蠻俗生梗瘴癘烝江氛
嶺祲昬若凝一蛇兩頭見未曽怪鳥鳴喚令人憎(鳴喚/或作)
(争/鳴)蠱蟲羣飛夜撲燈雄虺毒螫墮股肱(楚詞雄虺九首/史記草無毒螫)
(螫蟲行毒也􁗓螫/音釋字亦作)食中置藥肝心崩左右使令詐難憑
慎勿浪信常兢兢吾嘗同僚情可勝(公嘗與夢得同為/御史嘗或作常非)
(是陽蔡寛夫詩話云子厚禹錫於退之最厚善然退之/貶  山不能無疑赴江陵途中寄三學士云同官盡才)
(俊扁善栁與劉或慮語言泄傳之落仇讎云云及其為/永貞行憤疾至云數君匪親豈其朋又曰吾嘗同僚情)
(可勝則亦見其坦夷/尚義待朋友始終也)具書目見非妄徴嗟爾既往宜為
懲
　　　洞庭湖阻風贈張十一署(自陽山徙椽江陵永/貞元年十月過洞庭)
　　　　(作/也)
十月隂氣盛北風無時休蒼茫洞庭岸與子維雙舟霧
雨晦争泄波濤怒相投犬雞斷四聴(斷方从杭蜀本作/絶  今按此句既)
(有絶字則下一句不應便複/出方為杭蜀所誤此比多矣)糧絶誰與謀相去不容歩
險如礙山邱清談可以飽夢想接無由男女喧左右飢
啼但啾啾非懷北歸興何用勝羇愁雲外有白日寒光
自悠悠能令暫開霽過是吾無求
　　　李花贈張十一署(或作李有花陵元和/元年二月江  作)
江陵城西二月尾花不見桃惟見李風揉雨練雪羞比
(揉或作柔非是/  揉而由切)波濤翻空杳無涘(翻空或作/相翻非是)君知此處
花何似白花倒燭天夜明羣雞驚鳴官吏起金烏海底
初飛來(隋孟康詠日詩/金烏升曉氣)朱輝散射青霞開(選恨賦鬱青/霞之奇意)
迷魂亂眼看不得(迷䰟亂眼或作迷亂入/眼入又作人皆非是)照耀萬樹繁
如堆念昔少年著遊燕對花豈省曽辭盃(省曽辭或作/曽辭酒非是)
自從流落憂感集欲去未到先思迴秖今四十已如此
(公時年/三十九)後日更老誰論哉力攜一罇獨就醉(獨或作/共非是)不
忍虛擲委黄埃(委或/作隨)
　　　杏花(與前篇/同時作)
居鄰北郭古寺空杏花兩株能白紅曲江滿園不可到
(唐劇譚錄曲江池本秦隑州開元中疏鑿遂為妙境杜/甫哀江頭詩春日潜行曲江曲細栁新蒲為誰緑者是)
(也/)看此寧避雨與風二年流竄出嶺外(公貞元十九年/冬出為陽山凡)
(二年至是始/為椽江陵)所見草木多異同冬寒不嚴地恒泄陽氣
發亂無全功(無全閣本作/全無非是)浮花浪蘂鎮長有纔開還落
瘴霧中山榴躑躅少意思(本草注躑躅樹生髙三四尺/花似山石榴或云一名山石)
(榴躅躑直炙/切  厨玉切)照耀黄紫徒為叢鷓鴣鈎輈猿呌歇(嶺表/記鷓)
(鴣自呼云鉤輈李羣玉詩又/聴鉤輈格磔聲  輈張流切)杳杳深谷攅青楓(杳杳或/作杳藹)
豈如此樹一來翫若在京國情何窮今旦胡為忽惆悵
(惆或作怊/後放此)萬片飄泊隨西東明年更發應更好(更發一/作花發)
道人莫忘鄰家翁
　　　感春四首(元和元年春/掾江陵時作)
我所思兮在何所情多地遐兮徧處處東西南北皆欲
往千江隔兮萬山阻(張衡四愁詩我所思兮在太山欲/往從之梁甫艱我所思兮在桂林)
(欲往從之湘水深云/云公句意蓋取此)春風吹園雜花開朝日照屋百鳥
語三盃取醉不復論一生長恨奈何許(諸本奈作春今/从杭蜀本云古)
(樂府奈何許石闕生/口中銜碑不得語)
皇天平分成四時(宋玉九辯曰皇/天平分四時兮)春氣漫誕最可悲(氣/或)
(作/風)雜花糚林草蓋地白日座上傾天維(西京賦振天/維衍地絡)蜂
喧鳥咽留不得紅蕚萬片從風吹豈如秋霜雖慘冽(慘/或)
(作凜以西京賦冰/霜慘冽定作慘)摧落老物誰惜之(晉宣帝嘗疾張皇/后往省帝曰老物)
(可憎又曰老/物不足惜)為此徑須沽酒飲自外天地棄不疑近憐
李杜無檢束爛漫長醉多文辭屈原離騷二十五(前漢/藝文)
(志屈原賦二十五篇蓋離騷經一九歌十一天問/一九章九遠遊卜居漁父各一凡二十五篇也)不肯
餔啜糟與醨(漁父篇何不餔糟而歠醨/  餔奔謨切醨呂支切)惜哉此子巧言
語不到聖處寧非癡(先儒云公以原詞介於莊周司馬/遷之間其感春詩云云蓋與屈原)
(之懲於諷諌而傷/其違聖之達節也)幸逢堯舜明四目條理品彚皆得宜
平明出門暮歸舍酩酊馬上知為誰(酩酊注見二巻歸/彭城詩閣杭蜀本)
(為誰作誰為方从諸本云按公後詩有遇酒即酩酊公/知我為誰即此義也  今按方氏此論最公使他處皆)
(如此則無/可議矣)
朝騎一馬出暝就一牀臥詩書漸欲抛節行久已惰冠
欹感髪秃語誤悲齒墮孤負平生心(孤或/作辜)已矣知何奈(諸/夲)
(皆同無可疑者荆公本奈作那李本知作如亦無大異獨/方从閣本作已知無可奈乃不成文理故今定从諸本)
我恨不如江頭人(我恨方从杭本作奈我閣本無/奈字亦無恨字蜀作我奈  今)
(案杭蜀本蓋因前篇之末有奈字而誤/也閣本亦少一字皆非是今从監本)長網横
江遮紫鱗獨宿荒陂射鳧鴈賣納租賦官不嗔歸來歡
笑對妻子衣食自給寧羞貧今者無端讀書史智慧只
足勞精神(閣本如此為當方乃不从/而以足為是又不可曉也)畫蛇著足無處用
(史記楚惠王使柱國昭陽將兵攻齊陳軫謂昭陽曰昔/人有遺其舍人一巵酒者舍人相謂曰數人飲此不足)
(以徧請有畫地為蛇蛇先成者飲之一人曰吾蛇先成/舉酒而起曰吾能為之足者及為足而後成人奪其酒)
(而飲之或曰蛇固無足今為/之足非蛇也  著陟略切)兩鬢雪白趨埃塵乾愁漫
解坐自累與衆異趣誰相親數盃澆腸雖暫醉皎皎萬
慮醒還新百年未滿不得死且可勤買抛青春(買或作/置  東)
(坡云國史補酒有富平之石凍春劒南之燒春杜子美/詩有麯米春裴鈏作傳奇亦有松醪春唐人名酒多以)
(春抛青春亦必酒名按此詩/在江陵作蓋江陵酒名也)
　　　寒食日出遊(張十一院長見示病中憶花九篇/寒食日出遊夜歸因以投贈張十)
　　　　(一即功曹署公與張同自御史貶官又同為/江陵掾公法曹参軍張功曹参軍元和元年)
　　　　(時/也)
李花初發君始病我往看君花轉盛走馬城西惆悵歸
不忍千株雪相映邇來又見桃與棃交開紅白如争競
可憐物色阻攜手空展霜縑吟九詠紛紛落盡泥與塵
不共新糚比端正桐華最晚今已繁(禮記月令季春/之月桐始華)君
不强起時難更關山逺别固其理寸步難見始知命憶
昔與君同貶官夜渡洞庭看斗柄豈料生還得一處引
袖拭淚悲且慶各言生死兩追隨(生死或/作死生)直置心親無
貌敬念君又署南荒吏(張在江陵未幾邕管經/略使路恕署為判官)路指鬼
門幽且夐(容州北流縣南三十里有兩石相對門闊三/十歩俗號鬼門關諺曰鬼門關十人九不還)
三公盡是知音人曷不薦賢陛下聖(蔡邕獨斷云謂陛/下者羣臣不敢指)
(斥天子故呼在陛下/者因卑達尊之義也)囊空甑倒誰救之(杜詩囊空恐羞/澁留得一錢看)
(又郭林宗傳孟敏客太/原荷甑墮地不顧而去)我今一食日還併(禮記儒行儒/有并日而食)
自然憂氣損天和安得康强保天性斷鶴兩翅鳴何哀
縶驥四足氣空横(縶陟立切/横戸孟切)今朝寒食行野外綠楊帀
岸蒲生迸(生或/作芽)宋玉庭邊不見人(杜詩曽聞㲾玉宅每/欲到荆州荆州即江)
(陵/也)輕浪參差魚動鏡自嗟孤賤足瑕疵特見放縱荷寛
政飲酒寧嫌􁑭底深(桑乂在江總席上曰雖/深盞百罰吾亦不辭也)題詩尚倚
筆鋒勁(鮑明逺擬古詩兩說/窮舌端五車推筆鋒)明宵故欲相就醉(故或/作固)有
月莫愁當火令(洪慶善云此時春末夏初故云火令方/云非也此謂寒食禁火耳火令字見周)
(禮魏武帝亦有寒食禁火令但東坡甞為李公擇書此/詩作燈火冷又不知其所據何本也  今按方說是也)
(此言夜行有月故不憂當寒/食禁火之令耳坡讀亦誤)
　　　憶昨行和張十一(或作和張十一憶昨行/與前詩同時在江陵作)
憶昨夾鍾之呂初吹灰(月令仲春之月律中夾鍾二月/之呂也續漢書以莩灰實律之)
(端按厯而侯之其月/氣至則灰飛而律通)上公禮罷元侯迴(上洪作杜云杜/佑自淮南入朝)
(也方作社云此為荆帥裴均罷社而享客也官今按方/説是也但以上為社則未然左傳云五行之  封為上)
(公祀為貴神其土正曰后土在家則祀中霤在野則為/社故杜注用幣于社云以請于上公則上公即社神也)
(况此句内又自/以元侯為對耶)車載牲牢甕舁酒並召賔客延鄒枚(鄒/陽)
(枚乘漢梁/孝王客)腰金首翠光照耀絲竹迥發清以哀青天白
日花草麗玉斚屢舉傾金罍(詩我姑酌/彼金罍)張君名聲座所
屬(朱六/切)起舞先醉長松摧宿酲未解舊痁作(劉伶五斗/解酲左傳)
(痁作而伏舊痁方作痁舊矣今按此句内上有/宿酲字則此當為舊痁明  方誤  痁失亷切)深室静
臥聞風雷自期殞命在春序屈指數日憐嬰孩危辭苦
語感我耳淚落不揜何漼漼(集韻云漼雪霜積聚貌選/指季豹而漼焉注漼涕泣)
(垂貌切漼/七回)念昔從君渡湘水(湘或/作湖)大帆夜劃窮髙桅(玉/篇)
(云帆船上檣竿切劃/忽麥切桅五回)陽山鳥路出臨武(公責連之陽山/今張為彬之臨)
(武郴在江南/連則廣南也)驛馬拒地驅頻隤(三館本作槌方云博雅/槌□也亦有義  今按)
(方義暗僻不可曉此但言當謫官時馳驛發遣而山路/險惡故羸馬拒地不進被驅而屢至傾隤耳隤或取詩)
(我馬虺隤字然其義但為不能升髙/之病又似未必然也  隤杜回切)踐蛇茹蠱不擇死
忽有飛詔從天來伾文未揃崖州熾(伾王伾文王叔文/崖州韋執誼也揃)
(或作剪謝校从剪說文揃滅也史記西/南夷賛有揃剽字  伾音丕揃子踐切)雖得赦宥恒愁
猜近者三姦悉破碎(三姦謂貶王伾王/叔文韋執誼也)羽窟無底幽黄
能(能有兩音奴來切者三足鼈也奴登切者熊屬足似/鹿者也左傳殛鯀于羽山其神化為黄熊以入于羽)
(淵國語作黄能當音賢能之能然説者謂能既熊屬又/為鼈類東海人祭禹廟不用熊白及鼈為饌疑鯀化為)
(二物則兩音/亦可通用也)眼中了了見鄉國知有歸日眉方開今君
縱署天涯吏(縱或作從署今按張署墓/志邕管奏  為判官也)投檄北去何難
哉無妄之憂勿藥喜一善自足禳千災頭輕目朗肌骨
健古劒新斸磨塵埃殃消禍散百福併從此直至耇與
鮐(詩閟宮俾爾耆而艾耆老也鮐魚名詩行葦黄耇台/背鄭氏箋云台之言鮐也大老則背有鮐文  鮐音)
(台者或/作耆)嵩山東頭伊洛岸勝事不假須穿栽(或作/裁)君當
先行我待滿(張先遷京/兆府司錄)沮溺可繼窮年推(沮溺人名語/長沮桀溺耦)
(而耕公家河南而嵩山伊水洛水並𨽻焉詩意欲與張/耦耕於嵩山下也推字取禮記月令三推九推之意)
(沮子魚切推他/回切或作催)
　
　
　
　
　
　
　
　
　
　
　
　
　東雅堂昌黎集註巻三
欽定四庫全書
　東雅堂昌黎集註巻四
　　古詩
　　　劉生詩(或無詩字斷貞元二十一年劉師命訪/公于陽山  章似有送行之意集中有)
　　　　(因棃花為生作二/詩豈前此之作耶)
生名師命其姓劉自少軒輊非常儔(詩戎車既安如輊/如軒又馬援傳居)
(前不能令人輊居後不能令/人軒輊或作軼  輊竹二切)棄家如遺來遠遊東走梁
宋暨揚州(暨或/作墮)遂凌大江極東陬(東陬東隅即謂越/也  陬將侯切)洪
濤舂天禹穴幽(禹穴在/㑹稽)越女一笑三年留南逾横嶺入
炎州(或作/洲)青鯨髙磨波山浮(鯨或作鮮長今按青義/未詳疑是  字之誤)怪
魅炫曜堆蛟虬(魅或作媚堆/或作推非是)山㺑讙譟猩猩游(㺑或作/獠非是)
(㺑蘇遭切神異經西方深山有人長尺餘袒身捕蝦蟹/以食名曰山㺑國語注作㺐公聯句亦有中矢類妖㺑)
(游或作愁此詩二州字二游/字視古用韻後人誤改也)毒氣爍體黄膏流問胡不
歸良有由美酒傾水䏑肥牛(䏑音蔗與炙同/  又側吏切)妖歌慢舞
爛不收倒心迴腸為青眸(司馬遷答任少卿書腸九/迴阮籍見佳客為青眼)千
金邀顧不可酬乃獨遇之盡綢繆(綢音籌繆/莫彪切)瞥然一餉
成十秋(楚詞目瞥瞥兮西沒餉或/作曏非是  瞥匹篾切)昔鬚未生今白頭五
管歴徧無賢侯(唐永徽後以廣桂容邕安南皆𨽻廣府/謂之五府節度使名嶺南五管見舊書)
(地埋/志)迴望萬里還家羞陽山窮邑惟猿猴手持釣竿遠
相投我為羅列陳前修(前修字見離騷謂/前世修能之士)芟蒿斬蓬利
鋤耰天星迴環數纔周文學穰穰囷倉稠(史記五榖蕃/熟穰穰滿家)
車輕御良馬力優咄哉識路行勿休往取將相酬恩讎
　　　鄭羣贈簟(羣嘗以侍御史佐裴均江陵公自陽/山量移江陵法曹與羣同僚唐孔戣)
　　　　(私記云退之豐肥善睡每來吾家必命枕簟/而沈存中筆談亦云世畫韓退之小面而美)
　　　　(髯着紗帽此乃江南韓熙載爾熙載諡文靖/江南人謂之韓文公因此遂誤以為退之退)
　　　　(之肥而少髯此詩有腰腹空大/及慢膚多汗之語二說信然)
蘄州笛竹天下知(蘄州在今淮南其/地出竹笛或作簟)鄭君所寶尤瓌奇
攜來當晝不得臥一府傳看黄瑠璃(東坡寄簟與蒲傳/正詩云愧此八尺)
(黄瑠璃祖/此詩也)體堅色浄又藏節盡眼凝滑無瑕疵(盡或/作滿)法
曹貧賤衆所易腰腹空大何能為自從五月困暑濕如
坐深甑遭烝炊手磨袖拂心語口慢膚多汗真相宜(楚/辭)
(天問平脅慢/膚何以肥之)日暮歸來獨惆悵有賣直欲傾冡資誰謂
故人知我意巻送八尺含風漪呼奴掃地鋪未了光彩
照耀驚童兒青蠅側翅􁜼蝨避(詩營營青蠅止于樊抱/朴子曰􁜼蝨攻君臥不)
(獲安早/􁜼音)肅肅疑有清飈吹倒身甘寢百疾愈却願天日
恒炎曦明珠青玉不足報(選張衡四愁詩美人贈我貂/襜褕何以報之明月珠美人)
(贈我錦繡叚何/以報之青玉案)贈子相好無時衰(閣本無時作/時無非是)
　　　豐陵行(順宗陵也按長安志順宗豐陵在富平/縣東北三十五里甕金山順宗以元和)
　　　　(元年七月葬公是年六月方自江陵召入為/博士必當是時作終篇言三代舊制存諸書)
　　　　(當時之禮必有不/合於古者故云)
羽衛煌煌一百里(一或作三以長/安志考之非是)曉出都門葬天子(順/宗)
(也/)羣臣雜沓馳後先宫官穰穰來不巳是時新秋七月
初金神按節炎氣除清風飄飄輕雨灑(風伯清塵雨師/灑道見文選)
偃蹇旂斾巻以舒逾梁下坂笳鼓咽(方作沸又今按作/咽乃響  見悲切)
(之意/也)嵽嵲遂走𤣥宮閭(嵽嵲山小而不安貌選注天子/后妃所葬墓曰𤣥宫𤣥宫閭謂)
(𤣥宮前之寓閭也閭或作/虛非是  嵽音絰嵲音臬)哭聲訇天百烏噪(訇音/轟)幽坎
晝閉空靈輿皇帝孝心深且遠資送禮備無贏餘設官
置衛鎖嬪妓(唐制諸陵皆置宮殿列官曹設嬪妓侍衛/如平生杜甫橋陵詩宮女晚知曙祠臣朝)
(見/星)供養朝夕象平居(養或/作送)臣聞神道尚清浄三代舊制
存諸書墓藏廟祭不可亂欲言非職知何如
　　　遊青龍寺贈崔大補闕(諸本大作羣崔羣字敦/詩公同年進士也公元)
　　　　(和元年在京師為國子博士時作詳詩意可/見寺在京城南門之東洪慶善云詩中正值)
　　　　(萬株紅葉滿謂柿也靈液/屢進頗黎盌謂食柿也)
秋灰初吹季月管(吹灰者謂作十二律管於室中四時/位上埋之取蘆莩燒之作灰實之管)
(中以羅縠覆之氣至則吹灰動縠律即/候氣之管以銅為之詳見漢律歴志)日出卯南暉景
短(月令季秋之月/昬虛中旦栁中)友生招我佛寺行正值萬株紅葉滿
光華閃壁見神鬼(壁或/作璧)赫赫炎官張火傘然雲燒樹大
實駢金烏下啄赬虬卵(赬音/檉)魂翻眼倒忘處所(倒或/作暈)赤
氣冲融無閒斷有如流傳上古時九輪照燭乾坤旱(淮/南)
(子曰堯時十目並出草木焦枯堯命羿/仰射十日中其九九輪謂九日車輪也)二三道士席其
間靈液屢進頗黎盌(頗黎出西域/亦作玻瓈)忽驚顔色變韶稚(忽/或)
(作勿非是韶或作齠/韶有美義不必易字)却信靈仙非怪誕桃源迷路竟茫
茫棗下悲歌徒纂纂(潘岳笙賦曰歌/棗下之纂纂)前年嶺隅鄉思發
(謂貞元二十/年春在陽山)躑躅成山開不筭(躑躅花名見杏花詩注/  躑直炙切躅厨玉切)
去嵗羇帆湘水明(謂永貞元年自/陽山移掾江陵)霜楓千里隨歸伴猿
呼鼯嘯鷓鴣啼(嘯或作/笑非是)惻耳酸腸難濯澣(惻或作/側非是)思君
攜手安能得今者相從敢辭懶由來鈍騃寡參尋(騃或/作駭)
(非是切騃/語駭)况是儒官飽閒散惟君與我同懷抱鋤去陵
谷置平坦年少得途未要忙時清諌疏尤宜罕何人有
酒身無事誰家多竹門可欵須知節候即風寒幸及亭
午猶妍暖南山逼冬轉清瘦刻畫圭角出崖窽(窽空也/莊子導)
(大窽欵/窽音)當憂復被冰雪埋汲汲來窺誡遲緩
　　　贈崔立之評事(立之名斯立博陵人元和初為/大理評事以言事黜官為藍田)
　　　　(丞見公藍田丞㕔記元和元年六月公召拜/國子博士作此詩詳味詩意當是崔頻有詩)
　　　　(望公推引故公有頻䝉怨句刺/棄遺豈有閒官敢推引之語云)
崔侯文章苦㨗敏(老杜不見敏/捷詩千首)髙浪駕天輸不盡曽從
關外來上都(外或作/内非是)隨身巻軸車連軫朝為百賦猶鬱
怒暮作千詩轉遒緊搖毫擲簡自不供頃刻青紅浮海
蜃(史記天官書海旁蜃/氣象樓臺  蜃音腎)才豪氣猛易語言往往蛟螭雜
螻蚓(蛟螭雜螻蚓言其小大不齊也苕溪漁隐叢話云/立之詩有不工處故退之以此譏之  螭抽知切)
(螻音婁/蚓音引)知音自古稱難遇世俗乍見那妨哂勿嫌法官
未登朝(法官謂大/理評事)猶勝赤尉長趨尹(斯立初為尹陽尉/唐州縣有畿赤緊)
(望之/等)時命雖乖心轉壯技能虚富家逾窘念昔塵埃兩
相逢争名齟齬持矛楯子時專場誇觜距(選張衡東都/賦秦政利觜)
(長距終得擅場注擅專也専或/作擅  觜即委切距舊杵切)余始張軍嚴韅靷(左傳/僖二)
(十八年晉楚戰于城濮晉車七百乘韅靷鞅靽杜預注/在背曰韅在胷曰靷在腹曰鞅在後曰靽言駕乘修備)
(靷韅曉見切/  以忍切)爾來但欲保封疆莫學龎涓怯孫臏(史記/孫臏)
(嘗與龎涓俱學兵法事魏為惠王將以能不/及臏隂召臏至則以法斷其兩足而黥之)竄逐新歸
厭聞閙(公時方自江陵法/曹召為國子博士)齒髪早衰嗟可閔頻䝉怨句
刺棄遺豈有閒官敢推引深蔵篋笥時一發戢戢已多
如束筍可憐無益費精神有似黄金擲虚牝(牝谿谷也/古詩云哀)
(壑叩/虚牝)當今聖人求侍從(聖人謂/憲宗也)拔擢杞梓收楛箘(襄二/十六)
(年左氏晉大夫如杞梓皮革焉書惟箘簵楛箘簵美/竹可以為矢楛木名可以為矢簳  楛音户箘音窘)東
馬嚴徐巳奮飛(東方朔司馬相如/嚴助嚴安徐樂等)枚臯即召窮且忍(枚/臯)
(枚乘子/字少儒)復聞王師西討蜀(元和元年正月命長武城/使髙崇文等伐蜀討劉闢)霜
風冽冽摧朝菌(莊子朝菌不知晦朔/菌地蕈也  菌音窘)走章馳檄在得賢
(說文曰檄二尺書也有急事則插以鳥羽號為羽檄西/京雜記楊子雲曰漢武帝戎馬之間飛書馳檄用枚臯)
(廊廟之上髙文典冊/用相如  檄刑狄切)燕雀紛挐要鷹隼(禮記鷹隼蚤鷙/  挐女加切又)
(女書切隼息尹/切要一作惡)竊料二塗必處一豈比恒人長蠢蠢勸
君韜養待徴招不用雕琢愁肝腎牆根菊花好沽酒錢
帛縱空衣可凖暉暉簷日暖且鮮摵摵井梧疎更殞(苕/溪)
(漁隱云摵音索殞落貌文選盧子諒詩摵/摵芳葉零又潘岳秋思賦庭樹摵以灑落)高士例須憐
麴蘖丈夫終莫生畦畛能來取醉任喧呼死後賢愚俱
泯泯
　　　送區𢎞南歸(區𢎞嘗從公於江陵召拜國子博/士又從之至京此詩有從我荆州)
　　　　(來京畿之句𢎞將歸公以詩送之張籍孟郊/亦皆有詩元和元年也區或作歐歸或作征)
　　　　(區烏侯切唐韻區治子之/後漢王莽傳有中郎區博)
穆昔南征軍不歸蟲沙猿鶴伏以飛(抱朴子云周穆王/南征三軍之衆一)
(朝盡化君子為猿為鶴小人為蟲為沙造/化權輿作周昭王南征皆未詳本何据也)洶洶洞庭莽
翠微(或作江洶洞庭宿莽微楚詞波逢洶涌濆滂沛兮/又夕擥中洲之宿莽王逸注云草經冬不死者楚)
(人名曰宿莽莫洶許拱/切又音凶莽  補切)九疑鑱天荒是非(選登巉巖而/下望湘中記)
(零陵營道九山相似行者疑惑故名九疑荒是非豈以/此耶鑱或作巉九疑言鑱天洪濤言舂天皆奇語也)
(巉仕檻切/又鋤咸切)野有象犀水貝璣分散百寶人士稀(士或作/事非是)
我遷于南日周圍(貞元十九年冬公謫陽山/明年冬𢎞來故云日周圍)來見者衆
莫依俙爰有區子熒熒暉(區子或/作子區)觀以彛訓或從違我
念前人譬葑菲(詩采葑采菲/無以下體)落以斧引以纆徽(引以或/作斧引)
(洪慶善纆作墨方从唐誾杭本亡張文潜云古人作七/言詩其句脉多上四字而下以三字成之退之乃變句)
(脉以上三下四如落以斧引以纆徽雖欲悔舌不可捫/是也  今按此言纆徽謂木工所用之繩墨也然周易)
(作徽纆乃為黒索所以拘罪人者恐/公所用别有据也  纆音墨徽音暉)雖有不逮驅騑騑
(詩四牡騑/騑音霏)或採于薄漁于磯服役不辱言不譏從我荆
州來京畿(元和元年六月公自江陵召為/國子博士𢎞與公俱至京師)離其母妻絶
因依嗟我道不能自肥(道不或作/不道非是)子雖勤苦終何希王
都觀闕雙巍巍騰蹋衆駿事鞍鞿佩服上色紫與緋獨
子之節可嗟唏(香衣切字與/欷同或作欷)母附書至妻寄衣開書拆
衣涙痕晞(開書拆衣或作開緘發/封淚痕作痕淚非是)雖不勑還情庶幾朝
暮盤羞惻庭闈幽房無人感伊威(潘安仁哀永逝文撫/靈櫬兮訣幽房蛜蝛)
(爾雅委黍也注舊說䑕婦詩伊威在室陸徳明云或傍/加虫者後人増耳鄭氏箋云家無人惻然令人感傷)
人生此難餘可祈子去矣時若發機(矣或作呉非是句/法見上張文潜說)
蜃沈海底氣昇霏(史記天官書凡海/旁蜃氣象樓臺)彩雉野伏朝扇翬
(爾雅雉五彩皆備曰翬扇或作羽非是蓋宫扇以雉尾/為之翬文采貌此言雉伏於野而其羽可用為朝廷之)
(儀與上下二句為/一類也  翬音揮)處子窈窕王所妃(莊子綽約若處子/詩曰窈窕淑女)
茍有令徳隱不腓(詩百卉具/腓腓病也)况今天子鋪徳威(鋪或作/輔非是)
蔽能者誅薦受禨(漢書進賢受上賞蔽賢䝉顯戮此用/其意史記因載其禨祥度制  禨音)
(幾/)出送撫背我涕揮行行正直慎脂韋(楚詞如脂如韋/以潔楹乎注脂)
(韋柔弱/貌也)業成志樹來頎頎(詩碩人其頎注言儀表長/麗絞好頎頎然  頎音祈)我
當為子言天扉
　　　三星行(三星謂箕斗牛也公自憫其生多訾毁/如此詳詩意可見蘇内翰云吾生遭口)
　　　　(語無數蓋生時與退之相似吾命在斗/牛間而身宫亦復在焉意亦耴此也)
我生之辰(方从閣本之下有三字云謂斗牛與箕也/今按辰時也詩云我辰安在方説非是)月
宿南斗牛奮其角箕張其口(牛箕二十八宿/中之二宿也)牛不見服
箱(詩睆彼牽牛不以服箱言有牛之/名而無其實不可以服箱服載也)斗不挹酒漿(詩維/北有)
(斗不可以挹酒漿言亦有斗/名而無其實不可以挹酒也)箕獨有神靈無時停簸揚
(書星有好風星有好雨孔安國云箕星好風畢星好雨/又詩維南有箕不可以簸揚無時停簸掦者言牛斗皆)
(不可用惟箕獨能簸揚所/謂有神靈也  簸音播)無善名巳聞無惡聲已讙(諸/夲)
(已竝作以今从唐閣本云讙如諸將盡讙之讙此詩叶/餘於除叶讙於聞今本易讙為攘以求叶揚韻非是)
名聲相乘除(厯家有増减率遲速積故/有乘除之法  乘音繩)得少失有餘三
星各在天(詩三星/在天)什伍東西陳(什伍猶縱横也南斗六/星牽牛六星箕四星)
嗟汝牛與斗汝獨不能神
　　　剝啄行(元和元年自江陵召入為國子博士作/也公被讒出為陽山至是召還又有謗)
　　　　(之者故三星行云名聲相乘除得少失有餘/剝啄行云我不厭客困于語言欲不出納以)
　　　　(堙其源各有所激云爾歐陽文忠擬剝啄行/寄趙少師云剝剝復啄啄柴門驚鳥雀故人)
　　　　(千里駕信士百金諾云云公逺讒避謗欲謝/客以堙其源故深其塹堅其墉要為不可干)
　　　　(者而歐陽則歸老故鄉欣然喜/客之至是以其辭不同如此)
剝剝啄啄有客至門我不出應客去而嗔從者語我子
胡為然我不厭客困于語言(諸本此下有我嗟子誠一/語閣本同今从唐杭蜀本)
(刪云閣本衍/蓋下語誤入)欲不出納以堙其源空堂幽幽有秸有莞
(書三百里納秸服詩下莞上簟/  秸音戛莞者丸又九還切)門以兩版叢書於間窅
窅深塹(窅音/窈)其墉甚完(墉或作/容非是)彼寧可隳此不可干從
者語我嗟子誠難子雖云爾其口益蕃(益或作實口/益或作益實)我
為子謀有萬其全凡今之人急名與官子不引去與為
波瀾(與方作以云韓文與多作以他文見者非一詩之/子歸不我以注以猶與也  今按陸宣公奏議亦)
(然如云未審云云以否之/類是也然當作與為正)雖不開口雖不開關變化咀
嚼有鬼有神今去不勇其如後艱我謝再拜汝無復云
往追不及來不有年(諸本作來可待焉今以閣杭蜀本/云公祭十二兄文其不有年以補)
(我愆同/此義也)
　　　青青水中蒲三首(諸本作一首今从閣本寄按/樂府亦作三首詩蓋興  也)
　　　　(當是婦人思夫之意文選古樂府飲馬長城/窟行有青青河畔草長歌行有青青園中葵)
　　　　(其大意與/此相類)
青青水中蒲下有一雙魚君今上隴去我在與誰居
青青水中蒲長在水中居寄語浮萍草相隨我不如
青青水中蒲葉短不出水婦人不下堂行子在萬里
　　　孟東野失子(并序/)　(東野為鄭餘慶留府賔佐/在元和二三年此詩當是)
　　　　(時作也據郊集有哀幼子及杏陽詩其詞甚/悲石君美有子年少而失魯直嘗書此詩遺)
　　　　(之云時以觀覽可用亂思而紓哀䆒觀物理/其實如此大蓋因果耳退之救世弊故併因)
　　　　(黒不言然此一叚文意乃是湼槃經中佛語/退之嘗言不能無所不讀未有能為大儒者)
　　　　(其弗信矣乎魯/直所云如此)
東野連産三子不數日輒失之幾老念無後以悲其友
人昌黎韓愈懼其傷也推天假其命以喻之
失子將何尤吾將上尤天女實主下人與奪一何偏(何/或)
(作以莊子奪彼/與此一何偏也)彼於女何有乃令蕃且延(蕃或/作繁)此獨何
罪辜生死旬日間上呼無時聞滴地淚到泉地祇為之
悲瑟縮久不安乃呼大靈龜騎雲欵天門問天主下人
薄厚胡不均天曰天地人由來不相關吾懸日與月吾
繫星與辰日月相噬齧星辰踣而顛吾不女之罪知非
女由因(因或作縁此詩如因與鰥今本皆以韻不叶/而誤刋也  今按作縁亦通未必誤改也)且
物各有分孰能使之然有子與無子禍福未可原魚子
滿母腹(或作/肚)一一欲誰憐細腰不自乳(博物志細腰無/雌雄之類取桑)
(蟲或阜螽子抱而成已子詩所/謂螟蛉有子果臝負之者也)舉族長孤鰥(或作/懸)鴟梟
啄母腦母死子始翻(或作蕃爾雅釋鳥云梟鴟説文云/不孝鳥也張奐曰鶹鷅食母  鴟)
(處脂切梟/堅堯切)蝮蛇生子時(玉篇蝮螫手則斷楚詞蝮/蛇蓁蓁  蝮音覆一作虺)坼裂
腸與肝好子雖云好未還恩與勤惡子不可説鴟梟蝮
蛇然有子且勿喜無子固勿歎(音/灘)上聖不待教賢聞語
而遷下愚聞語惑雖教無由悛大靈頓頭受即日以命
還地祗謂大靈女往告其人東野夜得夢有夫𤣥衣巾
(崔豹古今注曰龜一名𤣥衣督郵邵氏聞見錄云史記/江使神龜使於河漁者得之龜夢於宋元王夢見一大)
(夫延頸而長頭衣𤣥繡之衣/而乘輜車見史記龜策傳)闖然入其户(闖出/頭兒)三稱天
之言再拜謝𤣥夫收悲以歡忻
　　　陸渾山火和皇甫湜用其韻(諸夲作次韻和皇/甫湜陸渾山火今)
　　　　(从閣杭蜀夲進皇甫湜字持正睦州新安人/元和元年擢  士第為陸渾尉縣本周之畿)
　　　　(内地秦晉遷陸渾之戎於伊川漢立為陸渾/縣唐𨽻河南府公詩云時當大冬澤乾源其)
　　　　(分司東都冬所作歟次前詩當在元和三年/矣此詩一本作次韻非是劉貢父云唐人𢋫)
　　　　(和詩有次韻依其次用韻有依韻同在一韻/中有用韻用彼之韻不必次之公和陸渾山)
　　　　(火是也然持正/詩不傳於世矣)
皇甫補官古賁渾(賁或作陸今从杭蜀本/云賁音陸字本公羊傳)時當𤣥冬澤
乾源(𤣥或/作大)山狂谷很相吐吞風怒不休何軒軒擺磨出
火以自燔(擺音/捭)有聲夜中驚莫原天跳地踔顛乾坤(後/漢)
(踔宇宙而遺/俗注猶越也)赫赫上照窮崖垠(音/銀)截然髙周燒四垣神
焦鬼爛無逃門三光弛隳不復暾(楚詞暾將出兮東方/復或作暇  暾他昆)
(切/)虎熊麋豬逮猴猿水龍鼉龜魚與黿鴉鴟鵰鷹雉鵠
鵾(鷹雉或/作鴈鷹)燖炰煨􁗤孰飛奔(筆墨閒錄無逸云上句正/栢梁體後山作七字詩上)
(東坡襲此體燖湯中爚肉也儀禮惟燖者有膚庖含毛/炙物詩毛炰胾羮􁗤廣韻云埋物灰中令熟也方作爊)
(非是孰一作熟切燖徐亷切/炰音庖煨烏回  􁗤於刀切)祝融告休酌卑尊(左昭二/十九年)
(顓頊氏有子曰黎為祝融為高辛火/正火行於冬猶祝融告休而歸也)錯陳齊玫闢華園
(玫音梅一或作牧非謂/火齊玫瑰也闢或作闡)芙蓉披猖塞鮮繁千鐘萬鼓咽
耳喧攅雜啾嚄沸篪塤(廣韻啾唧小聲嚄噴大喚自山/狂谷很以下言火之盛如此沸)
(或作咈非是音啾即由切/嚄胡伯切篪  池塤音喧)彤幢絳旃紫纛旛(周禮通帛/為旃纛左)
(纛以氂牛尾為之繫左騑馬軛上旃旗/曲柄旛或作畨  幢宅江切纛音導)炎官熱屬朱冠
褌(前漢相如自著犢/鼻褌  褌音昆)髹其肉皮通䏶臀(選列髹彤之繡/捔關東俗器物)
(一再漆者謂之髹漆祝季賔謂䏶當作䯗按䏶从肉从/骨一也劉備髀中肉消亦通用  髹音休䏶音陛臀音)
(屯/)頽胷垤腹車掀轅(或作/轅掀)緹顔韎股豹兩鞬(周禮赤緹/用羊韎赤)
(韋也詩韎韐有奭兩鞬説文所以戢弓矢後漢董卓膂/力過人雙帶兩鞬左右馳射左氏右屬櫜鞬豹兩鞬者)
(以豹皮為之切緹音提韎莫/拜切又莫佩  鞬居言切)霞車虹靷日轂轓(靷引車/索也史)
(記憑軾結靷前漢令長吏二千石朱兩轓虹/或作紅非是  靷以忍切又羊晉切轓音番)丹蕤縓蓋
緋繙㠾(爾雅一染謂之縓繙廣韻風吹旗貌㠾/説文幡也  縓七絹切繙音翻㠾音鴛)紅帷赤
幕羅脤膰(周禮以膰脤之禮親兄弟之國/膰祭肉也  脤音􁏒膰符爰切)􁀱池波風肉
陵屯(左氏士刲羊亦無􁀱也从􁀱音荒陵或作凌洪慶/善曰陵屯字見莊子當  陵樊澤之曰􁀱若池波)
(若風肉若陵屯方云􁀱如池而波風肉如陵之屯聚也/  今按列子生於陵屯注謂髙處莊子音義云阜也洪)
(説得之樊説􁀱池肉陵屯方說波風皆得之而樊説波/如風方説肉如陵之屯聚則誤矣合二説而言之曰如)
(􁀱池之波風肉之/陵屯乃為善耳)谽呀鉅壑頗黎盆(谽或作豁大貌字/見上林賦少陵詩)
(亦有餘光散谽呀頗黎西國赤玉名云切今/按漢書注谽呀澗谷形容也  呀虚加)豆登五山
􁱃四罇(爾雅木豆謂之豆瓦豆謂之登豆登五山者以/五嶽為豆登瀛四罇者以四海為酒罇也自形)
(幢絳旗以下皆言祝融御/火其車御飲食之盛如此)熙熙釂醻笑語言(飲盡謂之/釂禮記長)
(者舉未釂少者不敢飲醻與酬/同注人進客曰醻  釂子肖切)雷公擘山海水翻齒牙
嚼齧舌腭反(腭或作齶齶口中􁀙也出字統反/前漢有所平反  腭音咢反音番)電光䃸
磹赬目䁔(大目也晉王嘉拾遺記月支獻猛獸令作兩/目如天䃸磹之炎光也  䃸先念切磹徒念)
(切䁔/音喧)頊㝠收威避𤣥根(月令冬其帝顓頊/其神𤣥冥水神也)斥棄輿馬背
厥孫(水生木木生火水之/於火猶祖視孫也)縮身潜喘拳肩跟(音/根)君臣相
憐加愛恩命黒螭偵焚其元(螭音摛偵音檉/  又丑鄭切)天關悠悠
不可援(音/袁)夢通上帝血面論(詩意謂火既用事則頊冥/黒精之君𤣥㝠水官之神)
(當縮身潜喘而君臣乃命黒螭問其事於祝/融而火焚其首黒螭所以血面而論於帝也)側身欲進
叱於閽帝賜九河湔涕痕(涕或作淚/  湔音箭)又詔巫陽反其䰟
(宋玉招䰟云帝告巫陽曰有人在下我欲輔/之魂魄離散汝筮與之注巫陽天帝女也)徐命之前
問何寃火行於冬古所存我如禁之絶其飱(一作/餐)女丁
婦壬傳世婚(杭本女作夫董彦遠曰當作女丁夫壬引/東山小連曰𤣥㝠之子曰壬夫安祝融氏)
(之女曰丁芉俱學水仙是為溫泉之神洪慶善曰丁火/也壬水也火女也水男也丁女而為婦於壬故曰女丁)
(婦壬一作夫丁婦壬亦通夫丁者壬也言壬為丁夫也/婦壬者丁也言丁為壬婦也  今按丁為陽中之隂壬)
(為隂中之陽故言女之丁者為婦於壬以見水火/之相配今術家亦言丁與壬合洪氏二說皆是)一朝
結讎奈後昆時行當反慎藏蹲視桃著花可小鶱(一作/鶱漢)
(書來春桃花水盛謂二月雨/水盛也  著直略切騫音愆)月及申酉利復怨(水生於/申火死)
(於酉故水至申而/利火至酉而怨)助汝五龍從九鯤溺厥邑囚之崑崙
(之或/作出)皇甫作詩止睡昏辭誇出真遂上焚要余和増怪
又煩雖欲悔舌不可捫(悔一作晦詩捫音門詩莫捫朕/舌  詳此  始則言火勢之盛)
(次則言祝融之御火其下/則水火相剋相濟之說也)
　　　縣齋讀書(貞元二十年在/陽山縣齋作)
出宰山水縣讀書松桂林(桂或作竹舊/本多作竹桂)蕭條捐末事邂
逅得初心哀狖醒俗耳(狖獸名如/猿音柚)清泉潔塵襟詩成有
共賦(共方作/與非是)酒熟無孤斟青竹時黙釣白雲日幽尋南
方本多毒北客恒懼侵讁譴甘自守滯留愧難任投章
類縞帶(襄二十九年左氏呉季札聘於/鄭見子産與之縞帶  縞音杲)佇答逾兼金(答/或)
(作益非是其價倍於常者故謂之兼金孟子前日於齊/王饋兼金百鎰而不受是也此詩當是贈與交朋望其)
(報章也選雜體/詩承榮重兼金)
　　　新竹(此詩同下晚菊/意皆在陽山作)
筍添南堦竹日日成清閟縹節已儲霜(儲或/作除)黄苞猶揜
翠出欄抽五六當戸羅三四高標陵秋嚴貞色奪春媚
稀生巧補林併出疑争地(疑争或/作全遮)縱横乍依行(胡郎/切)爛
漫忽無次風枝未飄吹露粉先涵淚(露或/作霧)何人可攜玩
清景空瞪視(選偃仰瞪眄耕瞪/澄應切又宅  切)
　　　晚菊
少年飲酒時踊躍見菊花今來不復飲每見恒咨嗟佇
立摘滿手行行把歸家此時無與語棄置奈悲何(奈悲/或作)
(悲/奈)
　　　落齒(公嘗與老成書云吾年未四十齒牙動搖/貞元十八年與崔羣書云近者左車第二)
　　　　(牙無故動搖脱去今此詩又云去年落一/牙今年落一齒其在貞元十九年作歟)
去年落一牙今年落一齒俄然落六七落勢殊未已餘
存皆動搖(存或/作在)盡落應始止憶初落一時但念豁可恥
及至落二三始憂衰即死每一將落時懔懔恒在巳义
牙妨食物顛倒怯漱水終焉捨我落意與崩山比(與或/作欲)
今來落既熟見落空相似餘存二十餘次第知落矣儻
常嵗落一(或作/一落)自足支兩紀如其落倂空與漸亦同指
人言齒之落夀命理難恃我言生有涯長短俱死爾人
言齒之豁左右驚諦視我言莊周云木鴈各有喜(莊子/曰山)
(中木以不材得終其天年/今主人之鴈以不鳴死)語訛黙固好嚼廢輭還美因
歌遂成詩持用詫妻子(莊子踵門而詫子/  詫丑亞切誇也)
　　　哭楊兵部(凝/)陸歙州(參/)　(部或作曹郎凝字懋/功為兵部  中參字)
　　　　(公佐自祠部員外郎出知歙州凝守兵部郎/中而云兵曹者隋甞改兵部為兵曹禮部為)
　　　　(儀曹栁子厚作凝墓碣云貞元十九年正月/卒李習之陸歙州述言云貞元十八年四月)
　　　　(卒參先凝一年而卒公乃同時哭之蓋參佐/主司時公嘗以書薦侯喜等及出刺歙亦有)
　　　　(序送又嘗有行難一篇為參設也凝則與公/嘗佐董晉汴州皆知巳者去年參死今年凝)
　　　　(又死此公所以/因凝而倂哭之)
人皆期七十(皆或/作生)纔半豈蹉跎(公生大厯戊申至是貞/元十九年癸未則年三)
(十有六矣豈非/七十之半年)倂出知已淚(倂或/作數)自然白髪多晨興為
誰慟(語非夫人之/為慟而誰為)還坐久滂沱論文與晤語(或作新墳/與宿草)
已矣可如何(可或作兩/或作復)
　　　苦寒(公此詩意蓋有所諷猶訟風伯之吹雲而/雨不得作也謂隆寒奪春序而肆其寒猶)
　　　　(權臣之用事太昊之畏避則猶當國者畏權/臣取充位而巳其下反覆所言無易此意其)
　　　　(末謂天子哀無辜則望人主進賢退不肖使/恩澤下流施及草木其愛君憂民之意具見)
　　　　(於此按韋渠牟傳自陸贄免徳宗不復委權/于下宰相充位行文書而巳所倚信者裴延)
　　　　(齡李齊運王紹李實韋執誼與渠牟等其權/侔人主此詩所以諷也時賈眈齊抗之徒當)
　　　　(國公為四門博士/貞元十九年春作)
四時各平分(楚詞皇天平/分四時兮)一氣不可兼隆寒奪春序顓
頊固不亷太昊弛維綱(或作施綱/維非是)畏避但守謙遂令黄
泉下萌芽夭勾尖草木不復抽百味失苦甜凶飈攪宇
宙(攪或/作擾)鋩刃甚割砭(悲亷/切)日月雖云尊不能活烏蟾(五/經)
(通義日中有三足/烏月中有兎與蟾)羲和送日出(山海經云東南海之外/甘泉之間有羲和國有)
(女子曰羲和為帝悅之妻是/生十日常浴日於甘泉云)恇怯頻窺覘(頻或作煩癡/恇音匡覘)
(亷/切)炎帝持祝融(月令孟夏之月其帝炎帝其神祝融昭/二十九年左氏云顓頊氏有子曰黎為)
(祝/融)呵嘘不相炎而我當此時恩光何由霑肌膚生鱗甲
衣被如刀䥥(列子擁䥥/帶索音廉)氣寒鼻莫齅(前漢不齅驕君之/餌  齅喜宥切)
血凍指不拈濁醪沸入喉(選魏都賦/濁醪如河)口角如銜箝(箝馬/口中)
(鐵前漢箝語/燒書其廉切)將持匕箸食觸指如排籖侵鑪不覺暖熾
炭屢已添(已或/作以)探湯無所益(語見不善如探/湯  探他南切)何况纊與
縑虎豹僵穴中蛟螭死幽潜熒惑喪躔次六龍冰脫髯
(晉傅𤣥詩願得並天馭六龍/說文髯頰須  髯如占切)芒碭大包内(碭或作/踼非是)生類
恐盡殲啾啾窻間雀不知已微纖舉頭仰天鳴所願晷
刻淹不如彈射死却得親炰燖鸞皇茍不存爾固不在
占其餘蠢動儔俱死誰恩嫌(恩或/作思)伊我稱最靈不能女
覆苫(女覆諸本皆作安寑今从唐本及蔡謝校本云韓/文古本汝皆作女杭本尚作女今訛自閣本也女)
(指上文禽雀而言苫蓋也言我/最靈而不能汝覆苫也義為是)悲哀激憤歎五藏難安
恬(難或作/誰非是)中宵倚牆立淫淚何漸漸(楚詞涕漸漸其若/屑  漸將廉切)
天王哀無辜(王或作子/或作公)惠我下顧瞻褰旒去耳纊(禮緯/曰旒)
(垂目纊塞耳褰旒去纊謂明/目達聰也纊者以黄綿為之)調和進梅鹽(書高宗命傅/說曰若作和)
(羮爾為鹽梅言進傅/說之徒於左右也)賢能日登御黜彼傲與憸(七亷切/詖也)
生風吹死氣豁逵如褰簾懸乳零落墮晨光入前簷雪
霜頓銷釋土脉膏且黏豈徒蘭蕙榮施及艾與蒹日蕚
行鑠鑠風條坐襜襜(相如曰舉帷幄之襜襜荀子是襜/襜者何也楚辭張絳帷以襜襜處)
(占/切)天乎茍其能吾死意亦厭
　　　和虞部盧四(汀/)酬翰林錢七(徽/)赤蕂杖歌(元和/四年)
　　　　(分司東都官員外郎作諸本無四七字今从/閣蜀本仍側注二名汀字雲夫為虞部員外)
　　　　(郎徽字蔚章元和/初為翰林學士)
赤藤為杖世未窺臺郎始攜自滇池(臺郎尚書郎也前/漢西南夷傳夜郎)
(最大其西滇池方/三百里  滇音顛)滇王掃宫避使者(避或作迎或作邀/當如避道之避)
(今按上言掃宮則/當為避舍之避)跪進再拜語嗢咿(嗢咿夷語也嗢說/文咽也咿字林内)
(悲也咿嗢乙/骨切  音伊)繩橋拄過免傾墮(以竹索為橋也竹索曰/笮西南夷尋之以渡水)
(庾拄冡/  切)性命造次蒙扶持途經百國皆莫識君臣聚觀
逐旌麾共傳滇神出水獻赤龍抜鬚血淋漓又云羲和
操火鞭(羲和日/御也)暝到西極睡所遺幾重包裹自題署不
以珍怪誇荒夷歸來捧贈同舍子浮光照手欲把疑(諸/本)
(同方獨从蜀本作照把欲手疑云檀弓有手弓列子有/手劒史記有手旗義同此諸本多誤  今按方説手義)
(固為有據然諸本云照手欲把則是未把之時光巳照/手故欲把而疑之也今云照把則是巳把之矣又欲手)
(之而復疑之何耶况公之詩衝口而出自然奇偉豈必/崎嶇偪仄假此一字而后為工乎大氐方意専主奇澁)
(故其所取/多類此)空堂晝眠倚牖户飛電著壁捜蛟螭(苕溪漁/隱曰退)
(之赤藤杖詩云云故東坡鐵拄杖詩云倚壁蛟龍護晝/眠山谷笻竹杖賛云蒼龍掛壁皆用此詩也電一作雷)
(略著直/  切)南宮清深禁闈宻(闈或作圍南宮指盧禁闈指/錢也白樂天詩遽列諌垣升)
(禁闈洪慶善引繚繞宮牆圍禁林/以釋此誤矣閣本宻作客亦非是)唱和有類吹塤篪(詩/伯)
(氏吹塤仲/氏吹篪)妍辭麗句不可繼見寄聊且慰分司(公時分/司東都)
　　　崔十六少府攝伊陽以詩及書見投因酬三十
　　　　韻(酬下或無三十韻字而有之字崔攝伊陽/乃洛之屬邑也觀詩意初與崔相識於赤)
　　　　(縣尉時乃元和元年公自江陵入為國子博/士日也又云府公舊同袍抜擢宰山澗乃留)
　　　　(守鄭餘慶擢崔攝伊陽令也又云三年國子/師况住洛之涯則以國子博士分司也又云)
　　　　(冬裘竟未擐歳窮寒氣驕/則是元和三年冬作也)
崔君初來時相識頗未慣但聞赤縣尉不比博士慢賃
屋得連牆(得或/作住)往來忻莫間我時亦新居觸事苦難辦
蔬飱要同喫(諸本飱多作餐方从蜀本云此詩用蔬飱/朝餐字多相亂他詩亦然說文飱謂晡時)
(食餐吞也飱或作飡餐或作湌故字多相亂漢髙后紀/賜餐錢王莽傳設飱粥顔師古曰古餐湌一字也又曰)
(飱古飡字而皆以干安切讀之則非詩不素飱兮鄭𤣥/讀如魚飱之飱音孫當以此為正  今按飱或當作餐)
(說見平/淮西碑)破襖請來綻(古樂府新衣誰當補故/衣誰當綻  綻丈莧切)謂言安堵
後貸借更何患不知孤遺多舉族仰薄宦有時未朝餐
得米日巳晏隔牆聞讙呼衆口極鵝鴈前計頓乖張居
然見真贗(贗偽物字亦作鴈韓非子說林齊伐魯索讒/鼎魯以其鴈徃齊人曰鴈也魯人曰真也)
嬌兒好眉眼袴脚凍兩骭(爾雅骭瘍為微注骭/脚脛也  骭下晏切)捧書隨
諸兄累累兩角丱(纍纍史記作累累丱束髪貌詩總角/丱兮兩角或作角尚或作角兩  累)
(力追切丱/占患切)冬惟茹寒韲秋始識𤓰瓣問之不言飢飫若
厭芻豢(孟子理義之悦我心/猶芻豢之悦我口)才名三十年久合居給諌
白頭趨走裏閉口絶謗訕府公舊同袍(府公河南尹見/題注詩豈曰無)
(衣與子/同袍)拔擢宰山澗寄詩雜詼俳有類說鵬鷃(鵬鷃字/用莊子)
(事見逍/遙遊篇)上言酒味酸冬衣竟未擐(左氏躬擐甲胄/音患衣或作裘)下言
人吏稀惟足彪與虥(爾雅虎竊毛謂之虥注竊/淺也  彪悲蚪切虥音棧)又言致
猪鹿此語乃善幻(善方作是注今按漢書西域傳有善/眩之語顔  云眩讀與幻同眩相詐)
(惑也即今吞刀吐火植𤓰種樹屠人截/馬之術韓公蓋用此語方从閣本誤矣)三年國子師腸
肚習藜莧(習或作/集非是)况住洛之涯魴鱒可罩汕(詩九罭之/魚鱒魴言)
(大魚也爾雅巢謂之汕籗謂之罩詩南有嘉魚烝然罩/罩烝然汕汕毛注罩罩籗取魚之器汕汕樔今之撩罟)
(也罩魴音房鱒才本/切  都教切汕音訕)肯效屠門嚼(桓譚新論曰人聞長/安樂則出門西向而)
(笑知肉味美則對屠門而大嚼又曹子建/書曰過屠門而大嚼雖不得肉貴且快意)久嫌弋者篡
(篡或作纂非是篡見揚子鴻飛冥冥弋人何篡焉古本/及後漢書皆然蓋篡取之義也然今本揚子亦作繤非)
(也患篡/初  切)謀拙日焦拳活計似鋤剗(或作鏟謂削斗之也/選海賦鏟臨崖之阜)
(公此詩用今韻剗屬/上聲疑當以鏟為正)男寒澁詩書妻瘦剩腰襻(妻或作/女襻衣)
(系也周庾信鑑賦裙/斜假襻  襻普患切)為官不事職厥罪在欺謾(或作慢/字見貢)
(禹傳漢書面/謾亦皆音慢)行當自劾去漁釣老葭薍(爾雅葭蘆菼薍/注云葭蘆葦也)
(菼薍似葦而小菱/也  薍五患切)嵗窮寒氣驕冰雪滑磴棧(前漢良因/說漢王燒)
(棧道切棧/士諌)音問難屢通何由覿清盼(或作盻李太白詩/君子枉清眄詩美)
(目盼兮以目美言也左顧右眄以眄視言也盻本作盼/眄通作盼今四字多不分當以蜀本為正  今按盼匹)
(莧切目黒白分也眄莫見切从省作䀎眄睞顧視也盻/五禮切見孟子恨視也此詩當作眄然作盼亦通猶言)
(青眼/也)
　　　送侯參謀赴河中幕(侯繼時從王諤辟繼與公/同舉貞元八年進士元和)
　　　　(四年又同官學省公博士繼助教六月公分/司東都而繼參河中幕此詩是年冬作也)
憶昔初及第各以少年稱君頤始生鬚我齒清如冰爾
時心氣壯百事謂已能(用中庸人一能之巳百/之之語别本作巳者非)一别詎
幾何(詎或作遽或作距字林曰詎未知/詞也潘岳悼亡詩爾祭詎幾時)忽如隔晨興我
齒豁可鄙君顏老可憎相逢風塵中相視迭嗟矜幸同
學省官(公元和四年後三月祭薛公達文云朝/議郎守國子博士公太學助敎侯繼)末路再
得朋東司絕敎授遊宴以為恒(胡登/切)秋漁䕃宻樹夜博
然明燈雪逕抵樵叟(抵或作詆樵或作講皆/非是此但言偶逢之耳)風廊折談
僧陸渾桃花間(陸渾河南屬縣名/上陸渾山火注詳)有湯沸如烝三月崧
少歩(崧一作嵩戴延之西征記嵩山東為大室西為少/室相去十七里嵩其總名也謂之室者以其下有)
(石室/焉)躑躅紅千層(躑躅花名崔豹古今注羊躑躅羊食/之則死羊見之則躑躅分散故名羊)
(躑躅餘見上/杏花詩注)洲沙厭晚坐(洲沙或/作沙洲)嶺壁窮晨昇(晨或/作朝)沈
冥不計日(揚子蜀/莊沈冥)為樂不可勝遷滿一巳異(作畢/非是)乖離
坐難憑(公其年六月遷都官郎分司東都巳/而繼亦參謀河中乖離坐難慿矣)行行事結
束人馬何蹻騰(詩泮水其馬蹻蹻馬/逝也  蹻訖略切)感激生膽勇從軍
豈嘗曽洸洸司徒公(詩武夫洸洸洸洸壯也元和三年/九月以淮南節度使王諤檢校司)
(徒為河中尹河中晉絳慈隰節度使司徒公/王諤也四年冬辟繼為府從事  洸音光)天子爪與
肱(爪一/作股)提師十萬餘四海欽風稜河北兵未進(未或作/始時討)
(王承宗而吐突承璀督/師逗留不進作始者非)蔡州帥新薨(是年十一月巳已/呉少誠卒弟少陽)
(自稱/留後)曷不請掃除活彼黎與烝鄙夫誠怯弱受恩愧徒
𢎞猶思脫儒冠棄死取先登又欲面言事上書求詔徴
侵官固非是(左氏侵/官冐也)妄作譴可懲惟當待責免耕斸歸
溝塍(班固西都賦溝塍刻鏤斸/斫也  斸音竹塍音乗)今君得所附(或作行得/所非是)
勢若脫韝鷹(選鮑明逺詩昔如/韝上鷹  韝音鈎)檄筆無與讓幕謀職其
膺(職或作/識非是)收績開史牒翰飛逐溟鴻(莊子北溟有魚其/名為鯤化而為鳥)
(其名曰鵬/  翰音寒)男兒貴立事流景不可乗歳老隂沴作(莊子/隂陽)
(之氣有沴注隂陽二氣陵/亂不調  沴音戾又音殄)雲頽雪翻崩别袖拂洛水征
車轉崤陵(僖三十年左氏崤有/二陵焉  崤音爻)勤勤酒不進勉勉恨巳
仍送君出門歸愁腸若牽繩黙坐念語笑癡如遇寒蠅
策馬誰可適晤言誰為應(詩可與晤言晤對也應當/也選晤言莫余應音膺)席
塵惜不掃(或作/掃)殘罇對空凝(對或作/醑非是)信知後㑹時日月
屢環絙(居登/切)生期理行役歡緒絶難承寄書惟在頻無
恡簡與繒
　　　東都遇春(東都河南也唐都長安顯慶二年以/洛陽宮為東都次前後詩當在元和)
　　　　(五年/春作)
少年氣真狂(真方/作直)有意與春競行逢二三月九州花相
映川原曉服鮮桃李晨糚靚(靚或作靘靘青黒色靚糚/字見上林賦郭璞曰粉白)
(黛黒也切/靚疾政)荒乗不知疲醉死豈辭病飲噉惟所便(噉或/作嘬)
(切噉徒感/  便平聲)文章倚豪横(戸孟/切)爾來曽幾時白髪忽滿鏡
舊遊喜乖張新輩足嘲評(音/病)心腸一變化(腸或/作腹)羞見時
節盛得閒無所作貴欲辭視聴深居疑避仇黙臥如當
瞑朝曦入牖來鳥喚昏不醒(鳥一作烏選怳爾/而醒  醒蘇佞切)為生鄙
計筭鹽米告屢罄(告屢或/作屢告)坐疲都忘起(忘音/妄)冠側懶復
正幸蒙東都官獲離機與穽(公時分敎東都生李習之/狀公行云自江陵掾入為)
(國子博士宰相有愛公文者將以文學職處公有争先/者譛公公恐及難遂求分司東都此公所以有獲離機)
(穽之語切/離力智)乖慵遭傲僻漸染生弊性既去焉能追有來
猶莫聘有船魏王池(河南志云洛水經尚善旌蓋二坊/之北南溢為池深處至數頃水鳥)
(洋泳荷芰翻覆為都城之勝貞/觀中以賜魏王泰故號魏王池)徃徃縱孤泳(縱或作從/或作泛)
水容與天色此處皆緑浄(此或/作比)岸樹共紛披渚牙相緯
經(音/徑)懷歸苦不果即事取幽逬(取或/作最)貪求匪名利所得
亦巳倂(已或/作以)悠悠度朝昏落落捐季孟(落落或作落魄/非是語齊景公)
(待孔子曰若季氏則吾不能以季孟/之間待之季氏為魯上卿孟氏下卿)羣公一何賢上戴
天子聖謀謨收禹績(或作跡左氏茫茫禹跡/畫為九州作績恐非)四面出雄
勁轉輸非不勤稽逋有軍令在庭百執事奉職各祗敬
我獨胡為哉(胡一/作何)坐與億兆慶譬如籠中鳥仰給活性
命為詩告友生負愧終究竟
　　　感春五首(元和五年春/分司東都作)
辛夷高花最先開(辛夷髙數丈江南地暖正月開北地/寒二月開初發如筆北人呼為木筆)
(其花最早南人呼為迎春苕溪漁隐曰木筆迎春自是/兩種木筆色紫叢生二月方開迎春白色髙樹立春巳)
(開然則辛夷乃此花耳高花或作花高以末章辛夷花/房忽全開言之則此為高處之花先開矣何遜詩有巖)
(樹落/髙花)青天露坐始此迴已呼孺人戛鳴瑟(禮記大夫妻/曰孺人又書)
(戛擊鳴球戛鼓/也  戛音秸)更遣稚子傳清盃(選恨賦左對孺人右/顧稚子杜詩傳盃莫)
(放/盃)選壯軍興不為用坐狂朝論無由陪(憲宗即位五年/平夏平蜀軍江)
(東赫然中興而公年踰强/仕投閒分司故有此言)如今到死得閒處還有詩賦
歌康哉(書臯陶歌曰/庶事康哉)
洛陽東風幾時來川波岸栁春全迴宫門一鎖不復啓
(唐都長安以洛陽為東都故/有宫門一鎻之句若有感云)雖有九陌無塵埃策馬上
橋朝日出樓闕赤白正崔嵬孤吟屢闋莫與和寸恨至
短誰能裁
春田可耕時巳催王師北討何當迴(元和四年討成徳/節度使王承宗)
放車載草農事濟(車或作/軍非是)戰馬苦飢誰念哉蔡州納節
舊將死(是年彰義軍節/度使呉少誠卒)起居諌議聮翩來(裴度以河南/府功曹召為)
(起居舍人孟簡孔戣皆為/諌議大夫聮翩相繼也)朝廷未省有遺策肯不垂意
缾與罍
前隨杜尹拜表迴(杜尹謂/杜兼也)笑言溢口何歡咍(楚詞衆共/所咍咍笑)
(也來咍/呼  切)孔丞别我適臨汝(孔丞謂/孔戡也)風骨峭峻遺塵埃(峭/峻)
(或作/峭峭)音容不接秖隔夜凶訃詎可相尋來(元和四年杜/兼為河南尹)
(十一月無疾暴卒孔戡以衛尉寺丞分司東都五年正/月將浴臨汝之湯泉至其縣遂卒凶訃相尋謂此  訃)
(音/赴)天公髙居鬼神惡欲保性命誠難哉
辛夷花房忽全開將衰正盛須頻來(須頻或作/頻頻非是)清晨輝
輝燭霞日薄暮耿耿和煙埃朝明夕暗已足歎况乃滿
地成摧頽迎繁送謝别有意誰肯留念少環迴(此篇言/辛夷花)
(之盛如此元微之有問韓員外辛夷花云韓員外家好/辛夷開時乞取兩三枝折枝為贈君莫惜縱君不折風)
(亦吹豈/此耶)
　　　酬裴十六功曹巡府西驛塗中見寄(或無塗字/裴十六度)
　　　　(也舊云裴諗非度時為河南/府功曹公時分司東都作)
相公罷論道(相公鄭餘慶也元和元年罷相/出為河南尹書三公論道經邦)聿至活東
人(至或作來活/或作治非是)御史坐言事作吏府中塵(御史裴度也/元和初度宻)
(疏論權倖忤㫖出/為河南府功曹)遂令河南治今古無儔倫四海日富
庶道途隘蹄輪府西三百里候館同魚鱗(周禮五十里/有市市有候)
(館所以候賔/客之館也)相公謂御史勞子去自巡是時山水秋光
景何鮮新哀鴻鳴清耳宿霧褰髙旻(爾雅秋曰旻天/褰或作浥非是)遺
我行旅詩軒軒有風神譬如黄金盤照耀荆璞真我來
亦巳幸事賢友其仁(論語事其大夫之賢者友其士/之仁者事賢謂餘慶友仁謂度)持
竿洛水側孤坐屢窮辰多才自勞苦(方作苦勞云苦勞/語見呂强傳  今)
(按語勢當作勞苦大抵公詩多自/胷襟流出未必故用古人語也)無用秪因循辭免期
匪遠行行及山春
　　　燕河南府秀才(得生字東據詩云元和五年冬/房公尹  京房公者房式也時)
　　　　(為河南尹公時為河南令故曰忝縣/尹權徳輿時為宰相故曰作邦楨云)
吾皇紹祖烈(吾皇憲/宗也)天下再太平詔下諸郡國嵗貢鄉
曲英元和五年冬房公尹東京(元和四年以房/武為河南尹)功曹上
言公(或作上/其言)是月當登名(月或作/日非是)乃選二十縣試官得
鴻生(碩儒/也)羣儒負巳材相賀簡擇精怒起簸羽翮引吭
吐鏗轟(選引圓吭之纖婉禮記鐘聲鏗鏗轟鳴聲也/  吭下浪切又音剛鏗邱耕切轟呼宏切)此
都自周公(周公成洛/邑嘗居之)文章繼名聲(章一/作物)自非殊絶尤難
使耳目驚今者遭震薄不能出聲鳴鄙夫忝縣尹愧慄
難為情惟求文章寫不敢妬與争還家勑妻兒具此煎
炰烹柿紅蒲萄紫肴果相扶檠(或作/擎)芳荼出蜀門(諸本/荼多)
(作茶方从潮館本云爾雅曰檟苦荼音徒郭璞注木小/似梔子早取者為荼晚取者為茗唐韻荼宅加反俗作)
(茶大抵茶與荼古音相近如今言搽與塗亦通用也音/今按荼與茶今人語不相近而方云相近者莆田語)
(然也雖出俚俗亦由音本相近故與古暗合耳今/建人謂口為苦走為祖亦此類方言多如此云)好酒
濃且清何能充歡燕庶以露厥誠昨聞詔書下(或作/來)權
公作邦楨(杜春陵行云結也/實國楨  楨音貞)文人得其職(文一作大/一作丈)文
道當大行隂風攪短日冷雨澁不晴勉哉戒徒馭家國
遲子榮(遲直利切注漢書/側席遲士  待也)
　　　送李翺(翺字習之隴西人貞元十六年娶公兄/弇之女元和三年四月乙亥戸部侍郎)
　　　　(楊於陵出為廣州刺史嶺南節度使表翺佐/其府四年正月已酉翺自東都旌善坊以妻)
　　　　(子上船於漕乙未去東都公與石洪假舟送/之丁酉同登嵩山題姓名紀别故有此詩)
廣州萬里途山重江逶迤(上於危切/下餘支切)行行何時到誰能
定歸期揖我出門去顔色異恒時雖云有追送(或作迎/送詩有)
(客薄言追之/鄭云追送也)足跡絶自兹人生一世間不自張與施譬
如浮江木縱横豈自知寧懷别時苦勿作别後思
　　　送石處士赴河陽幕(或注得起字裔石洪也元/和五年烏重  為河陽節)
　　　　(度使辟置幕府公嘗/有序送詩亦是時作)
長把種樹書(種樹書見史/記秦始皇紀)人云避世士(論語且而與其/從辟人之士也)
(豈若從辟/世之士哉)忽騎將軍馬自號報恩子風雲入壯懷(雲入/或作)
(雷/開)泉石别幽耳鉅鹿師欲老(邢州鉅/鹿郡)常山險猶恃(常山/鎮州)
(今為真定府元和四年節度使王承宗反詔/中人吐突承璀以兵討之無功遂赦王承宗)豈惟彼相
憂固是吾徒恥去去事方急酒行可以起
　　　送湖南李正字歸(或作送李正字歸湖南或作/李判官  李礎其父仁鈞時)
　　　　(為親王府長史礎自湖南從事請告來省/公嘗有序送焉元和五年分司東都作)
長沙入楚深洞庭值秋晚人隨鴻鴈少江共蒹葭遠歴
歴余所經(公貞元十九年出為陽山巳而徙掾江陵/入為國子博士湖南之地蓋嘗經行矣)悠
悠子當返孤游懷耿介旅宿夢婉娩(上音宛下/音免媚也)風土稍
殊音魚蝦日異飯親交俱在此誰與同息偃
　
　
　
　
　
　
　
　
　東雅堂昌黎集註巻四
欽定四庫全書
　東雅堂昌黎集註巻五
　　古詩
　　　辛夘年雪(公時為河/南令作)
元和六年春寒氣不肯歸河南二月末雪花一尺圍(此/即)
(白樂天詩所謂元和歳在夘六年/春二月月晦寒食天天隂夜飛雪)崩騰相排拶(子逹切/又子末)
(切/)龍鳳交横飛波濤何飄揚天風吹旛旂白帝盛羽衛
鬖髿振裳衣(髿或作㲚選綠苔鬖髿乎/研上  上音參下音沙)白霓先啟塗(楚/詞)
(曰白蜺嬰茀胡為/此堂蜺與霓同)從以萬玉妃(從去/聲)翕翕凌厚載譁譁
㺯隂機生平未曽見何暇議是非或云豐年祥(詩傳豐/年之冬)
(必有/積雪)飽食可庶幾善禱吾所慕誰言寸誠微
　　　醉留東野(元和六年公/為河南令作)
昔年因讀李白杜甫詩長恨二人不相從吾與東野生
竝世如何復躡二子蹤東野不得官(東野前一年方罷/河南水陸轉運從)
(事故/云)白首誇龍種(依字當作躘踵盧仝詩盧子躘踵也/賢愚縂莫驚蘇鶚演義龍鍾不翹舉)
(之貌如䰐鬖/拉搭之類)韓子稍姦黠自慙青蒿倚長松低頭拜東
野願得終始如駏蛩(孔叢子曰北方有獸名曰蟨愛蛩/蛩駏驉食得甘草必齧以遺蛩蛩)
(駏驉見人将来必負蟨以走蟨非愛駏蛩也為其假足/二獸亦非心愛蟨也為其得甘草而遺之也夫禽獸猶)
(知比假而相報也况士君子之/欲名利者乎  駏音巨蛩音卭)東野不廻頭有如寸筳
撞鉅鐘(筳字見二/巻答張徹)吾願身為雲東野變為龍四方上下
逐東野雖有離别無由逢(離别或/作别離)
　　　李花二首(諸本作一首此二詩也自當春天地/争奢華以下分焉意義甚明編者誤)
　　　　(合之公元和初在江陵有李花贈張十一又/有寒食日夜歸酬張十一李花之什所謂不)
　　　　(忍千株雪相映是也至是元和六年為縣河/南而作此詩自夜領張徹投盧仝而下其所)
　　　　(以狀李花之妙者至矣蘇内翰梅詩舉此云/縞裙練帨玉川家肝胆清新冷不邪穠李争)
　　　　(春猶辧此更教踏/雪看梅花亦竒也)
平旦入西園棃花數株若矜夸旁有一株李顔色惨惨
似含嗟問之不肯道所以(此暗使桃李不言下自成蹊/事見漢李廣賛老杜哀王孫)
(詩問之不/肯道姓名)獨繞百帀至日斜忽憶前時經此樹正見芳
意初萌牙(或作芽漢傳如朱草萌/牙事有萌牙無用芽字)奈何趂酒不省録不
見玉枝攅霜葩(枝或/作杖)泫然為汝下雨淚(禮記夫子泫然/流涕  泫胡犬)
(切/)無由反斾羲和車東風来吹不解顔蒼茫夜氣生相
遮冰盤夏薦碧實脆斥去不御慙其花(斥去或作片雲/或作雲去或作)
(斥逐張衡思𤣥賦斥西施而/不御韓語原此或本皆誤也)
當春天地争奢華洛陽園苑尤紛挐(女加切或作拏董/彦逺云挐从如今)
(人从拏唐韻以挐為或體非也考相如子虚賦王逸九/思皆只作挐  按說文拏从奴牽引也挐从如持也古)
(書作拏/蓋通用)誰将平地萬堆雪(将一/作堆)剪刻作此連天花日光
赤色照未好明月暫入都交加夜領張徹投盧仝(公寄/盧仝)
(詩云偶逢明月曜/桃李想此時也)乘雲共至玉皇家長姬香御四羅列
縞裙練帨無等差静濯明粧有所奉顧我未肻置齒牙
清寒瑩骨肝膽醒一生思慮無由邪
　　　招揚之罘一首(之罘元和十一年進士閣本作/之杲或作录之字訛也  公為)
　　　　(河陽令之罘自中山来從公問/學公惜其歸以詩招之罘音浮)
柏生兩石間萬歳終不大野馬不識人難以駕車蓋柏
移就平地馬羈入廐中(時之罘猶未第故公以詩招之/為柏馬之喻而後之工畫者遂)
(作為柏石圓陳季常冢藏之蘓内翰為之銘云柏生兩石/間天命本如此又云韓子俯仰人但愛平地美又云□)
(看此槎牙豈有可移理原公詩意盖以喻之罘遊從問/學以成其才故其下有獨學陋不逺復之語非謂以利)
(遷也若既槎牙而後移則所謂/時過然後學矣覧者無以為異)馬思自由悲柏有傷根
容傷根柏不死千丈日以至(千或作百日以或/作不難以或作巳)馬悲罷
還樂(罷音/疲)振迅矜鞍轡(迅或作頓振迅字見/七月詩傳鮑昭鶴賦)之罘南山
来文字得我驚館置使讀書日有求歸聲我令之罘歸
失得柏與馬(失得方作失待或作實待或作實失似今/按三本皆無理唯嘉祐杭本作失得  頗)
(有理而舉正不収蓋其意曰失/得之計觀于柏馬可見云爾)之罘别我去計出柏馬
下我自之罘歸入門思而悲之罘别我去能不思我為
灑埽縣中居引水經竹間嚻譁所不及何異山中閑前
陳百家書食有肉與魚(史記孟甞君傳馮驩遷之幸/舍食有魚矣左傳肉食者鄙)先
王遺文章綴緝實在余禮稱獨學陋(禮記獨學而無友/則孤陋而寡聞)
易貴不逺復(易不逺復/無祇悔)作詩招之罘晨夕抱飢渇
　　　寄盧仝(元和六年春公為河南令作仝閉門不/出時洛陽有留守鄭餘慶有尹李素仝)
　　　　(皆不見水北謂石洪水南謂温造皆繼徃河/陽幕少室謂李渤三人者皆仝所不為也)
玉川先生洛城裏(仝居洛陽自號玉川子/選放歌行鷄鳴洛城裏)破屋數間而
已矣一奴長鬚不裹頭一婢赤脚老無齒辛勤奉養十
餘人上有慈親下妻子先生結髪憎俗徒(結髪謂少年/時猶李廣言)
(結髪與匈/奴戰也)閉門不出動一紀至令鄰僧乞米送(令或作/今非是)
僕忝縣尹能不恥(尹一/作令)俸錢供給公私餘時致薄少助
祭祀勸參留守謁大尹言語纔及輒掩耳水北山人得
名聲去年去作幕下士水南山人又繼徃(謂洛水之南/北也在洛陽)
(城中水北石洪水南温造元和五年烏重𦙍/為河陽二城節度使辟石洪温造為從事)鞍馬僕從
塞閭里(從或/作夫)少室山人索價高(少去/聲)兩以諌官徵不起
(李渤字濬之刻志於學與仲兄渉偕隱廬山久之徙少/室山元和元年以左拾遺召不至四年河陽尹遣吏持)
(詔敦促又不赴公為河南令遺渤/書譬說渤善公言始出家東都)彼皆刺口論世事有
力未免邅驅使先生事業不可量惟用法律自繩巳春
秋三傳束髙閣(三方作五或作左行今按鄒夾春秋世/已無傳而當世見  三傳作五左皆非)
(也晉杜乂殷洪並才名冠世庾翼/弗之重語人日此輩宜束髙閣)獨抱遺經究終始(抱/方)
(作把/非是)徃年㺯筆嘲同異(仝與馬異結交詩云仝不同異/不異是謂大同而小異仝自同)
(異自異是謂仝/不徃兮異不至)怪辭驚衆謗不已(怪一作謗/謗一作怪)近来自說
尋坦途猶上虚空跨緑駬(虚空或作青雲緑駬今本二/字皆从馬按穆天子傳荀列)
(史漢皆作緑耳郭璞注穆傳猶魏時鮮卑獻黄/耳馬是以耳色言也此詩豈以重韻妄刋耶)去歳生
兒名添丁(仝有添/丁詩)意令與國充耘耔(詩或耘或耔耔/擁苗夲音子)國
家丁口連四海(唐制男子二/十一為丁)豈無農夫親耒耜先生抱
才終大用宰相未許終不仕假如不在陳力列(陳力就/列見論)
(語/)立言垂範亦足恃苖裔當䝉十世宥(左襄二十一年/猶将十世宥之)
豈謂貽厥無基阯(詩貽厥孫謀阯或作/址阯字見漢䟽廣傳)故知忠孝生天
性㓗身亂倫安足擬(論語欲㓗其/身而亂大倫)昨晚長鬚来下狀隔
牆惡少惡難似(荀子無亷恥而嗜乎/飲食可謂惡少者也)毎騎屋山下窺闞
(或作瞰/苦濫切)渾舎驚怕走折趾憑依婚媾欺官吏不信令行
能禁止先生受屈未曽語忽此来告良有以(魏志文帝/與呉質書)
(云秉燭夜遊/良有以也)嗟我身為赤縣令操權不用欲何俟立召
賊曺呼伍伯(漢郡國有賊曺主盗賊事張敞為京兆尹/有賊曺椽伍伯或作五百  今按伍伯見)
(古今注什伍之長也東漢禰衡傳令五百/將出欲加箠注云五百猶今之問事者)盡取䑕輩尸
諸市先生又遣長鬚来如此處置非所喜况又時當長
養節都邑未可猛政理先生固是余所畏度量不敢窺
涯涘放縱是誰之過歟效尤戮僕愧前史(襄三年左氏/晉侯之弟楊)
(干亂行於曲梁魏絳戮其僕二十一年晉欒盈/過周周西鄙掠之王曰尤而效之其又甚焉)買羊沽
酒謝不敏偶逢明月曜桃李先生有意許降臨更遣長
鬚致雙鯉(古樂府云客從逺/方来贈我雙鯉魚)
　　　酬司門盧四兄雲夫院長望秋作(盧四名汀公/詩有和虞部)
　　　　(盧四汀酬翰林錢七徵赤藤杖歌又有和盧/郎中寄示送盤谷子詩又有和庫部盧四兄)
　　　　(元日朝回又有早赴行香贈盧李二中舎又/有酬盧給事曲江荷花行雲夫貞元元年進)
　　　　(士新舊史無傳以此數詩考之歴虞部司門庫/部郎曺遷中書舎人為給事中其後莫知所)
　　　　(終矣此詩元和六年秋所作時公/自河南令入為職方員外郎作)
長安雨洗新秋出極目寒鏡開塵函終南曉望蹋龍尾
(終南長安南山賈公談録唐龍尾道在含元/殿側白樂天詩云歩登龍尾道却望終南山)倚天更覺
青巉巉(徂銜/切)自知短淺無所補(漢孔光傳/智謀短淺)從事久此穿
朝衫歸来得便即遊覧暫似壮馬脫重銜(杜詩将軍昔/着從事衫鐵)
(馬馳突/重兩銜)曲江荷花蓋十里江湖生目思莫緘(目思或作/思自或作)
(思目/非是)樂遊下矚無逺近(漢宣帝神爵三年起樂遊苑在/杜陵西北今呼為樂遊廟  矚)
(音/燭)緑槐萍合不可芟白首寓居誰借問平地寸歩扃雲
巖(扄或作局/一作屈)雲夫吾兄有狂氣嗜好與俗殊酸鹹日来
省我不肯去論詩說賦相諵諵(女咸/切)望秋一章已驚絶
猶言低抑避謗讒(抑或/作徊)若使乗酣騁雄怪造化何以當
鐫劖(徂銜/切)嗟我小生值强伴怯胆變勇神明鑒(商頌天/命降監)
(元微之詩洞照失/明鍳皆作平聲)馳坑跨谷終未悔為利而止真貪饞
(利為利禄言拘于利禄而不游/此山是為貪饞之人矣饞音□)髙揖羣公謝名譽逺追
甫白感至諴(書至諴/感神)樓頭完月不共宿(完或作見或作/皎  今按月蝕)
(詩有完完上天東之句言月圓也/此亦同意以下句就缺推之可見)其奈就缺行攕攕(或/作)
(纎纎㩥蜀音所咸切詩掺掺/女手說文與石經皆作㩥㩥)
　　　誰氏子(呂氏子炅河南人元和中棄其妻著道/士服謝母曰當學仙王屋山去數月復)
　　　　(出見河南少尹李素素立之府門使吏卒脫/道士服給冠帯送付其母公時為河南令作)
　　　　(此詩有願徃教誨不從而誅之語/至是素始歸之事見李素墓誌)
非癡非狂誰氏子去入王屋稱道士白頭老母遮門啼
挽斷衫䄂留不止翠眉新婦年二十載送還家哭穿市
或云欲學吹鳯笙(方作皇/非是)所慕靈妃嫓蕭史(列仙傳秦/穆公時有)
(蕭史善吹簫公女㺯玉好之公以妻焉遂教㺯玉作鳯夫/鳴居數十年吹似鳯聲鳯凰來止其屋公為作鳯凰臺)
(妻止其上一旦皆隨鳯/凰飛去  嫓匹詣切)又云時俗輕尋常力行險怪取
貴仕神仙雖然有傳說知者盡知其妄矣聖君賢相安
可欺乾死窮山竟何俟(太白詩乾死明月/魂無復玻瓈魄)嗚呼余心誠
豈弟願徃教誨䆒終始(誨方作悔竒今按作悔非是大/氐方意以  為主此類可見)
罰一勸百政之經(中說杜如晦問政子曰賞/一以勸百罰一以懲衆)不從而誅
未晚耳誰其友親能哀憐冩吾此詩持送似(或作以/非是)
　　　河南令舎池臺(元和六年公/為令時作)
灌池纔盈五六丈築臺不過七八尺(七八或/作六七)欲将層級
壓籬落未許波瀾量斗碩規摹雖巧何足誇景趣不逺
真可惜(景或/作指)長令人吏逺趨走已有蛙黽助狼藉(藉从/艸說)
(文曰草不編狼藉今本从竹漢陸賈傳名聲籍甚孟康/曰狼籍甚盛蓋古字如藉田皆只作耤而从艸从竹則)
(沿義以生此/當以藉為正)
　　送無本師歸范陽(即賈島也劉公嘉話云島初云/赴舉京師一日于馬上得句)
　　　　(烏宿池中樹僧敲月下門初欲作推字練之/未定不覺衝尹時韓吏部權京尹左右擁至)
　　　　(前島具告所以韓立馬良久曰作敲字佳矣/遂與為布衣交有詩曰孟郊死葬北邙山日)
　　　　(月風雲䪺覺閑天恐文章還斷絶再生賈島在/人間又摭言云島嘗騎驢天衢時秋風正厲)
　　　　(黄葉可掃島忽吟曰落葉滿長安卒求一聫/不可得因唐突京尹劉栖楚被繫一夕而釋)
　　　　(新史云島字浪仙范陽人初為浮屠名無本/来東都愈教其為文遂去浮屠舉進士當其)
　　　　(苦吟及值公卿大夫不知覺也一日見京兆/尹跨驢尹詰責之久乃得釋其意與摭言合)
　　　　(而嘉話等集所云公與島詩東坡云世俗無/知者所托非退之語洪氏亦云按送無本時)
　　　　(退之為河南令不應至是方相知又島初為/浮屠後乃舉進士此云後改名無本乃傳者)
　　　　(之誤也按此詩元和六年冬作而是年秋東/野亦有詩與無本云長安秋聲乾木葉相號)
　　　　(悲云云東野尚無恙何以云死葬北邙山耶長/若以為公為京尹始識島故云則公為尹在)
　　　　(慶三年而是年/何以有此作也)
無本於為文身大不及膽吾甞示之難勇徃無不敢蛟
龍㺯角牙造次欲手攬衆鬼囚大幽下覷襲𤣥窞(說文/窞坎)
(中小坎也/徒感切)天陽熙四海注視首不頷(李本頷作顉說文/顉低頭也列子巧)
(夫顉其頥頷今按說文顉五感切引衛獻公顉之而巳/為証則與  字自不同也然左傳今本只作頷未詳其)
(說或疑下有顑頷字此不當重押則作顉為是然顑頷/字見楚詞䫆虎感古湛二切頷户感魚檢二切食不飽)
(靣黄貌則亦與/不頷義不同也)鯨鵬相摩窣(蘇骨/切)兩舉快一噉(徒敢/切)夫
豈能必然固已謝黯黮(楚詞尚黯黮而有瑕/黯烏减切黮徒感切)狂詞肆
滂葩低昂見舒惨姦窮怪變得徃徃造平澹蜂蟬碎錦
纈(蜂蟬或作風蟬或作蟬翼說今/按此與下句不對未詳其)緑池披菡蓞(爾雅荷/芙蕖其)
(花曰菡萏披用荆公本定或作垤或作低方从閣本作/坏皆非是唯披坏聲相近耳  菡户感切萏徒感切)
芝英擢荒蓁(或作/榛)孤翮起連菼(爾雅菼薍郭璞注云似/葦而小連菼叢葦也)
(菼吐/敢切)家住幽都逺未識氣先感来尋吾何能無殊嗜昌
歜(昌蒲葅也文王嗜昌歜孔子聞而食之見/呂氏春秋又左氏享有昌歜  歜徂感切)始見洛陽
春(元和六年春公為河/南令始識島洛陽)桃枝綴紅糝遂来長安里時卦
轉習坎(公是年秋遷職方員外郎遂来長安/里與之别十一月矣坎十一月卦也)老懶無鬭
心久不事鉛槧(鉛槧事出西京雜記詳見上/贈張籍張徹詩  槧在敢切)欲以金帛
酬舉室常顑頷(音見本篇不頷下注離騷長/顑頷亦何傷王逸注不飽貌)念當委我
去雪霜刻以憯(七感/切)獰飈攪空衢(攪一作摺/獰犬惡也)天地與䪺
撼勉率吐歌詩尉女别後覧
　　　石鼔歌(歐陽文忠集古録云石鼔久在岐陽初/不見稱于世至唐人始盛稱之而韋應)
　　　　(物以為周文王之鼔至宣王刻詩爾韓退之/直以為宣王之鼔在今鳯翔孔子廟鼔有十)
　　　　(先時散棄于野鄭餘慶始置于廟而亡其一/皇祐四年向傅師求于民間得之十鼔乃足)
　　　　(其文可見者四百六十五磨滅不可識者過/半然其可疑者四退之好古不妄者予姑取)
　　　　(以為信耳至于字畫亦非史籀不能作也文/忠所䟦如此此歌元和六年作石鼔文可見)
　　　　(者其畧曰我車既攻我馬既同又曰我車既/好我馬既騊君子員獵員獵員游麋鹿速速)
　　　　(君子之求又左驂旛旛右驂騝騝秀弓時射/麋豕孔庶又曰其魚維何維鱮維鯉何以㯱)
　　　　(之維楊與栁橐符霄切說文曰囊也筆墨閒/録云此歌全仰止杜子美李潮八分小篆歌)
　　　　(才薄将奈石鼔何即子美云潮乎潮乎奈爾/何快劔斫斷生蛟鼉即子美云快劔長㦸森)
　　　　(相/向)
張生手持石鼔文(張生即/張籍)勸我試作石鼔歌少陵無人
謫仙死才薄将奈石鼔何周綱陵遲四海沸宣王憤起
揮天戈大開明堂受朝賀諸侯劔佩鳴相磨蒐于岐陽
騁雄俊(蒐狩也今岐山縣舊曰岐陽左氏成有岐/陽之蒐左氏言成王公今言宣王未詳)萬里
禽獸皆遮羅(萬或/作百)鐫功勒成告萬世(成或作盛封岱/勒成東都賦語)鑿
石作鼔隳嵯峨從臣才藝咸第一揀選撰刻留山阿(㨂/或)
(作簡撰/或作譔)雨淋日炙野火燎鬼物守䕶煩撝呵(或作/訶)公從
何處得紙本(處或/作土)毫髪盡備無差訛辭嚴義宻讀難曉
字體不類𨽻與科(𨽻書始皇時程邈所定也科謂科斗/書魯共王壊孔子宅得書論語孝經)
(人不復知有古文謂之科斗文字也科字諸本皆同方/从蜀本作蝌  今按蝌乃科之俗體後人以重韻而誤)
(改耳方知韓公不避/重韻乃疑於此何耶)年深豈免有缺畫(或作/劃)快劔斫斷
生蛟鼉(禮記伐蛟取鼉此下皆狀/石鼔文如此  鼉唐何切)鸞翔鳯翥衆仙下(選/鳯)
(騫翥飛切/翥章恕)珊瑚碧樹交枝柯(班固西都賦珊瑚碧樹周/阿而生碧樹或作幽碧)
金繩鐵索鎻紐壯古鼎躍水龍騰梭(史記宋大丘社亡/鼎淪于泗水彭城)
(下秦始皇二十八年過彭城欲出鼎使千人没水求之/弗得漢武帝得鼎于汾水晉陶侃少時漁于雷澤網得)
(一梭掛于壁有頃雷雨化/為龍而去龍騰一作騰龍)陋儒編詩不収入(収一/作得)二雅
褊廹無委蛇(上於為切下音移毛詩協韻補音蛇唐何/切行貌揚雄反離騷駕八龍之委蛇今協)
(歌字韻當從補/音蛇或作佗)孔子西行不到秦掎摭星宿遺羲娥(摭/或)
(作拾選劉季緒好掎摭利病音掎/音竒又舉綺切摭之石切宿  秀)嗟余好古生苦晚(蘇/内)
(翰鳯翔八觀詩其一曰石鼔其曰韓公好古生已/遲我今况又百年後則此歌所謂好古生苦晚也)對此
涕淚雙滂沱(詩涕泗/滂沱)憶昔初䝉博士徵其年始改稱元
和(元和元年公自江/陵召為國子博士)故人從軍在右輔(右輔謂右扶風/即鳯翔府也)
為我量度掘臼科(謂安石/鼔處)濯冠沐浴告祭酒如此至寳
存豈多氊苞席裹可立致十鼔祇載數駱駝(駱或作馲/依字當作)
(槖漢書匈奴傳注橐駝/言能負囊而駝物也)薦諸太廟比郜鼎(春秋桓二年/取郜大鼎于)
(宋戊申納于太/廟  郜音告)光價豈止百倍過聖恩若許留太學諸
生講解得切磋(詩如切/如磋)觀經鴻都尚填咽(漢靈帝光和/元年二月始)
(置鴻都門學生熹平四年三月詔諸儒正五經文字命議/郎蔡邕為古文篆𨽻三體書之刻石于太學門外使後)
(生晚學咸取正焉碑始立其覲見及摹冩者車用之/乗日千兩填塞街陌鴻都與觀經蓋二事公併)坐見舉
國来奔波剜苔剔蘚露節角安置妥帖平不頗(普禾/切)大
厦深簷與蓋覆經歴久逺期無佗中朝大官老于事(官/或)
(作/夫)詎肯感激徒媕娿(上音庵下音/阿不决之貌)牧童敲火牛礪角誰
復著手為摩挲(後漢薊子訓至長安/摩挲銅人  挲音娑)日銷月鑠就埋没
六年西顧空吟哦羲之俗書趂姿媚(王得臣麈史云王/右軍書多不講偏)
(旁此退之所謂羲之/俗書趂姿媚者也)數紙尚可博白鵝(晉王羲之傳山/隂道士愛飬鵞)
(羲之求市之曰為冩道徳經當/舉羣相贈羲之冩畢籠鵝而去)繼周八代争戰罷(八代/謂漢)
(魏晉宋齊梁陳隋自周而下不啻八代論其正統又頗/多說今以石鼔所在言之其秦漢魏晉元魏齊周隋八)
(代/與)無人収拾理則那(左氏宣二年犀兕/尚多棄甲則那)方今太平日無
事柄任儒術崇丘軻(任或/作用)安能以此上論列願借辯口
如懸河(晉王衍曰聽郭象語如/懸河㵼水注而不竭)石鼔之歌止于此嗚呼
吾意其蹉跎
　　　雙鳥詩(蘇内翰作李太白畫像詩有曰化為二/鳥鳴相酬一鳴一止三千秋或者遂謂)
　　　　(此詩為李杜作非也按栁仲塗雙鳥詩解云/韓之為心憂夫道也履行非孔氏者異端矣)
　　　　(故垂言以刺之釋老説異而教殊故曰雙鳥/又石林詩話云雙鳥詩殆不可曉甞以蘇丞)
　　　　(相子容云意以是指佛老二學以其終篇本/末考之或然又筆墨閒録云劉僴言雙鳥詩)
　　　　(為二氏作予甞言其然以其中有云不停兩/鳥鳴大法失九疇周公不為公孔丘不為丘)
　　　　(遂以為二氏之言亂周孔之教耳而朱文/公謂公為已與孟郊說見篇末考異注)
雙鳥海外来飛飛到中州(来飛飛或/作飛飛来)一鳥落城市一鳥
集巖幽(集或/作巢)不得相伴鳴爾来三千秋兩鳥各閉口萬
象銜口頭春風巻地起百鳥皆飄浮兩鳥忽相逢百日
鳴不休有耳聒皆聾有口反自羞百舌舊饒聲從此恒
低頭(恒或作/且非是)得病不呻喚泯黙至死休雷公告天公百
物須膏油自從兩鳥鳴(或作/聒)聒亂雷聲収(諸本同但蜀/本聲作光閣)
(本作雷聲三伏収皆誤而方獨从唐/本作聒雷聲伏収則不成文理矣)鬼神怕嘲詠造化
皆停留(化或/作作)草木有微情挑抉示九州蟲䑕誠微物不
堪苦誅求不停兩鳥鳴百物皆生愁不停兩鳥鳴自此
無春秋不停兩鳥鳴日月難旋輈不停兩鳥鳴大法失
九疇周公不為公孔丘不為丘天公怪兩鳥各捉一處
囚百蟲與百鳥然後鳴啾啾(百鳥方从閣杭蜀本作七/鳥云栁謝荆公皆作七鳥)
(謂月令七十二候之蟲鳥也蘇耆開譚録亦見者今按/百蟲即上文之蟲鼠百鳥即上文所言皆飄浮  耳與)
(七十二候初不相關也且使果為七十二候之鳥而但/云七鳥則詞既有所不備又鳥既為七而蟲獨為百於)
(例亦有所不通今細考之豈以草書百說也/字有似於七而致誤耶初不必過為鑿)兩鳥既别處閉
聲省愆尤朝食千頭龍暮食千頭牛朝飲河生塵暮飲
海絶流還當三千秋更起鳴相酬(栁仲塗有此詩解一/篇傳于世謂指釋老)
(也然以歐公感三子詩及東坡李太白畫像賛考之蓋/專為李杜而作  今按釋老李杜之說恐亦未然舊甞)
(竊意此但公為已孟郊作耳落城市者已也集岩幽者/孟也初亦不能無疑而近見葛氏韻語陽秋已有此說)
(矣讀者/詳之)
　　　贈劉師服(服或/作命)
羡君齒牙牢且㓗大肉硬餅如刀截我今呀豁落者多
所存十餘皆兀臲(或作􁆙􁆘又作/杌隉  臲音臬)匙抄爛飯穩送之合
口軟嚼如牛呞(呞說文云吐而噍爾雅牛曰齝羊曰齥/牛食巳久復出嚼之曰齝與呞同楞嚴)
(經橋梵鉢提有牛/呞病  呞音癡)妻兒恐我生悵望盤中不飣栗與棃
秖今年纔四十五後日懸知漸莽鹵(杭本作鹵莽鹵莽/本荘子為政焉可)
(莽鹵然唐人多倒用之栁子厚沉昏莽鹵又食貨甘莽/鹵白樂天養生仍莽鹵始覺琵琶絃莽鹵所用同也)
(莽莫補切/鹵音魯)朱顔皓頸訝莫親此外諸餘誰更數憶昔太
公仕進初口含兩齒無贏餘虞翻十三比豈少遂自惋
恨形于書(比或作皆或作此今从蜀本云太公兩齒事/見古本荀子虞翻吴志只載其上書謂臣年)
(耳順髪白齒落豈在/當時猶有可考也耶)丈夫命存百無害誰能檢㸃形骸
外(荘子申徒嘉謂鄭子産曰子與我逰于形/骸之内而索我于形骸之外不亦過乎)巨緡東釣
儻可期與子共飽鯨魚膾(荘子任公子為大釣巨緇五十/犗以為餌蹲乎㑹稽投竿東)
(海廣州記曰鯨鯢長百丈大亦稱之東坡/詩甞譏韓子隘且陋一飽鯨魚何足膾)
　　　題炭谷湫祠堂(歐本云在京兆之南終南之下/祈雨之所也南山秋懐詩皆見)
　　　　(之母陸長源辨疑志云長安城南四十里有/靈  谷俗呼為炭谷宋敏求長安志則云炭)
　　　　(谷在萬年縣南六十里又云澄源夫人湫廟/在終南山炭谷公所云炭谷湫不出此公南)
　　　　(山詩有云因緣窺其湫即此/公時在京師作湫龍居也)
萬生都陽明幽暗鬼所寰嗟龍獨何智出入人鬼間不
知誰為助若執造化關厭處平地水巢居插天山(湫本/在南)
(山平地一日風雷移居于上或云公龍/移詩天昏地黒蛟龍移云云即此也)列峯若攢指石
盂仰環環(古樂府四角龍子/幡環環當江柱)巨靈高其捧(薛綜西京賦/注云華山首)
(陽本一山河神巨靈以手擘/開其上巨靈神之有巨力者)保此一掬慳(詩采緑不盈/一匊  慳丘)
(閑/切)森沉固含蓄(鮑明逺詩銅/溪畫森沉)本以儲隂姦(隂姦謂龍猶/南山詩所謂)
(凝湛閉/隂嘼也)魚鼈䝉擁䕶羣嬉傲天頑(揚子雲羽獵賦/羣嬉乎其間)翾翾
棲託禽(揚子朱鳥翾翾/  翾許緑切)飛飛一何閑祠堂像侔真擢玉
紆烟鬟羣怪儼伺候恩威在其顔我来日正中悚惕思
先還寄立尺寸地敢言来途艱吁無吹毛刄(少陵詩匣/裏雄雌劍)
(吹毛任選将又突騎劔吹毛魯季欽引吴越春語/秋干将之劍能决吹毛游塵今吴越春秋無此)血此牛
蹄殷(准南子牛蹄之涔左成二年左/輪朱殷注血深也  殷烏閑切)至令乘水旱鼔舞
寡與鰥林叢鎮冥冥窮年無由刪妍英雜豔實星𤨏黄
朱班(妍或作研/𤨏或作鎻)石級皆險滑顚躋莫牽攀尨區雛衆碎
付與宿已頒棄去可奈何吾其死茅菅(詩露彼菅茅/  菅音姦)
　　　聼潁師彈琴(潁師若是道士則潁字是姓當从/水是僧則潁字是名當从禾  西)
　　　　(清詩話云六一居士甞問東坡琴詩孰優坡/荅以退之聼潁師琴公曰此秖是琵琶耳吴)
　　　　(僧義海以琴名世或以六一語問海海曰歐/陽公一代英偉然斯語誤矣昵昵兒女語恩)
　　　　(怨相爾汝言輕柔細屑真情出見也劃然變/軒昻勇士赴敵場精神餘謹聳觀聴也浮雲)
　　　　(栁絮無根蔕天地闊逺随飛揚縱横變態浩/乎不失自然也喧啾百鳥羣忽見孤鳯凰又)
　　　　(見潁孤絶不同流俗下俚聲也躋攀分寸不/可上失勢一落千丈强起伏抑揚不主故常)
　　　　(也皆指下絲聲妙處惟琴為然琵琶格上聲/烏能爾耶退之深得其趣未易譏評也洪慶)
　　　　(善曰或云浮雲栁絮無根蔕云云此泛聲也/謂輕非絲重非木也喧啾百鳥羣云云泛聲)
　　　　(中寄指聲也躋攀分寸不可上吟繹聲也失/勢一落千丈强歴聲也善琴者云此数聲最)
　　　　(難工文忠公以為聼琵琶詩東坡作聼琴詩/恨文忠公不及見二公之論似未必然方崧)
　　　　(卿云李賀亦有/聼□師琴歌)
昵昵兒女語(昵昵或作妮/妮或作呢呢)恩怨相爾汝劃然變軒昻勇
士赴敵場浮雲栁絮無根蔕天地濶逺隨飛揚喧啾百
鳥群忽見孤鳯凰躋攀分寸不可上失勢一落千丈强
(古木蘭詩賜物百千强少陵詩四松初/栽時大扺三尺强筭家以有餘為强)嗟余有兩耳未
省聼絲篁自聞潁師彈起坐在一旁(或作傍/或作牀)推手遽止
之濕衣淚滂滂潁乎爾誠能(乎或/作師)無以冰炭置我腸(郭/象)
(荘子注喜懼戰于胷中/固已結氷炭于五藏矣)
　　　送陸暢歸江南(暢字逹夫甞著蜀道易詩元和/元年進士董溪婿也溪丞相董)
　　　　(晉第二子貶死湘中事/見墓誌公甞佐董晉幕)
舉舉江南子(唐人以舉止/端麗為舉舉)名以能詩聞(暢貢舉年對雪/落句云天人寜)
(㡳巧剪水作花飛山齋玩月云起来自擘書忩破恰漏/清光落枕前經崔諌議林亭云􁀙噪入雲樹風開無主)
(花及登蘭省遇雲陽公主下降暢為擯相有詠簾詠行/障催粧等作内人以暢吴音才思敏㨗以詩嘲之暢酬)
(曰粉面仙郎選聖朝偶逢秦女學吹簫須教翡翠/聞王母不奈鳥鳶噪鵲橋觀此可見其能詩矣)一来
取高第官佐東宮軍(暢舉進士為/皇太子僚屬)迎婦丞相府誇映
秀士羣(禮記王制命鄉論秀/士升之司徒曰選士)鸞鳴桂樹間(鸞鳴或/作鳴鸞)觀者
何繽紛人事喜顚倒旦夕異所云蕭蕭青雲幹遂逐荆
棘焚歳晚鴻㕍過鄉思見新文踐此秦關雪家彼呉洲
雲悲啼上車女骨肉不可分感概都門别丈夫酒方醺
我實門下士力薄蚋與蚊受恩不即報(不即或/作即不)永負湘
中墳(墓誌云溪除名徙死湘中明年立皇太子有詔令/許歸塟元和八年葬河南此云湘中墳豈公作此)
(詩時尚藁/葬湘中耶)
　　　送進士劉師服東歸(元和七年夏/在京師作)
猛虎落檻穽坐食如孤㹠(落一作知食或作貪荆公本/如作茹㹠或作豚方从閣本)
(此乃司馬遷所謂猛虎在檻穽之中摇尾而求食也敢/今按方說是也然則坐當作求矣但本皆作坐故未)
(改/耳)丈夫在富貴豈必守一門公心有勇氣公口有直言
奈何任埋没不自求騰軒僕本亦進士頗甞究根源由
来骨鯁材喜被軟弱吞低頭受侮笑隱忍硉兀寃(侮笑/或作)
(笑侮硉兀或作矹硉選江賦巨石硉矹/而前却  硉音聿又勤没切兀五忽切)泥雨城東路夏
槐作雲屯(劉表傳雲/屯田馬)還家雖闕短(或作/短闕)指日親晨飱(束/晳)
(南陔詩馨爾/膳㓗爾晨飱)　攜持令名歸(左氏令名/載而行之)自足貽家尊(謝/安)
(問獻之曰君書/何如君家尊)時節不可翫親交可攀援(音/爰)勉来取金
紫勿久休中園
　　　嘲魯連子(魯連齊人太史公亦有取焉公嘲之/之意不悉其安在意必有所諷于當)
　　　　(時後世有不/得而窺者)
魯連細而黠(而方/作兒)有似黄鷂子(鷂音/曜)田巴兀老蒼(齊之/辯者)
(曰田巴辯于狙丘而議于稷下毁五帝罪三王一日而/服千人有徐刼弟子曰魯連謂刼曰臣願當田子使不)
(得復說魯連徃見田巴云云巴于是杜口易業終/身不談  兀一作元陸機嘆逝詩鴉髪成老蒼)憐汝
矜爪觜開端要驚人(淮陽王傳既開/端緒願卒成之)雄跨吾厭矣高拱
禪鴻聲(音禪/  擅)若輟一盃水(輟或/作啜)獨稱唐虞賢顧未知之
耳
　　　贈張籍(此詩大意以其子之慧為喜焉耳張籍/後有祭公詩云坐令其子拜常呼幼時)
　　　　(名與詩意合蔡寛大詩話云舊說退之子不/慧讀金根車改為金銀然退之贈張籍詩所)
　　　　(謂召令吐所記解摘了瑟僴則不應/不識字也不知詩之所稱乃此子乎)
吾老著讀書(諸本著作嗜著如高士著/幽禪少年著逰宴之著)餘事不掛眼有
兒雖甚憐教示不免簡君来好呼出踉蹡越門限(選潘/岳射)
(雉賦已踉蹡而徐来七踉音/郎又音亮蹡音鏘又  醬切)懼其無所知見則先愧赧
(孟子觀其色赧赧/然  赧乃版切)昨因有縁事上馬插手版(隋志曰笏/晉宋以来)
(謂之手版唐輿服雜事曰/八座尚書執笏餘執手版)留君住㕔食使立侍盤􁑭薄
暮歸見君迎我笑而莞(論語夫子莞爾而/笑  莞胡版切)指渠相賀言
此是萬金産吾愛其風骨粹美無可揀試将詩義授如
以肉貫丳(初限/切)開袪露毫末自得高蹇嵼(蹇或作􁠬嵼/或作産選連)
(崗巗以􁠬嵼屈原九章思蹇産/而不釋王逸曰蹇産詰屈也)我身蹈丘軻爵位不早
綰固宜長有人文章紹編剗感荷君子徳怳若乘朽棧
(朽一作杇詩有棧之車毛曰役/車也  怳許徃切棧仕版切)召令吐所記解摘了瑟
僴(詩瑟兮僴兮注矜荘/寛大也  僴遐版切)顧視忩壁間親戚競覘矕(說文/目矕)
(矕也前漢矕龍虎之文舊/矣  覘丑簾切矕武版切)喜氣排寒冬逼耳鳴睍睆(詩/睍)
(睆黄鳥户睍胡/顯切睆  版切)如今更誰恨便可耕㶚滻(㶚滻長安二/水名司馬相)
(如上林賦曰終始㶚滻/出入涇渭  滻音産)
　　　調張籍(筆墨閒録曰退之参李杜透/機關處于調張籍詩見之)
李杜文章在光燄萬丈長(諸本熖作艶西京/賦光□爥天庭)不知羣兒
愚那用故謗傷(魏道輔云公作此詩為微之發盖元稹/作李杜優劣論先杜後李故爾黄魯直)
(云吾友黄介讀李杜優劣論曰/論文正不當如此予以為知言)蚍蜉撼大樹(音蚍蜉/  毗浮)可
笑不自量伊我生其後舉頸遥相望夜夢多見之晝思
反微茫徒觀斧鑿㾗不矚治水航想當施手時巨刄磨
天揚垠崖劃崩豁乾坤擺雷硠(垠方作根擺一作罷賦/硠首郎切左思呉都)
(曰菈擸雷硠硠磕石聲郭璞江賦巴東之峡夏禹䟽鑿/絶岸萬丈壁立霞駮又云豃如地裂豁若天開觸曲崖)
(以縈繞駭崩浪而相礧詩意謂李杜文章如禹䟽鑿江/峡雖有迹可尋而當時運量之巧則今不可得而覩矣)
惟此兩夫子家居率荒凉帝欲長吟哦故遣起且僵剪
翎送籠中(禰衡鸚鵡賦閉以/雕籠剪其翅羽)使看百鳥翔平生千萬篇
金薤垂琳琅(書厥貢惟球琳琅玕蕭子良古今篆𨽻/書體有金錯書倒薤書詳見岣嶁山詩)仙
官勅六丁(道書陽官六甲隂官六/丁謂六甲中丁神也)雷雷卞取将(異人記/云上元)
(中台州道士王遠知善易知人死生禍福作易縂十五/巻一日雷雨雲霧中一老人語逺知曰所泄者書何在)
(上帝命吾攝六/丁雷電追取)流落人間者(流或作留孔毅夫甞曰漢/霍去病傳諸将留落不偶)
(今世俗皆作流落如江縂詩流落今如此少陵詩流落/意無窮皆只作流落字蓋留謂遲留流謂飄流自不可)
(拘以一/義也)太山一豪芒(豪方作毫云李本作豪按孟子荘/子秋豪之末班固答賔戲鋭思豪)
(芒之内字皆作豪然楚詞秋毫微而見容王逸曰/銳毛為毫是毫字通  今按毫俗字當作豪為正)我願
生兩翅(一作願生/兩翅翎)捕逐出八荒精誠忽交通百怪入我
腸刺手抜鯨牙(刺刄/之也)舉瓢酌天漿(魏道輔云高至于酌/天漿幽至于抜鯨牙)
(其思賾深逺如此詎止/于曺劉沈宋之間耶)騰身跨汗漫(淮南子若士與汗/漫期于九垓之上)
不著織女襄(詩跂彼織女終日七襄襄駕/也或作相非是  著陟畧切)願語地上友
經營無太忙乞君飛霞佩(漢乞音氣後/  乞揚生師)與我高頡頏(詩/頡)
(之頏之飛而上曰頡下曰/頏  頡胡結切頏音航)
　　盧郎中雲友寄示送盤谷子詩兩章歌以和之
　　　　(兩或作二盧郎中汀也盤谷在孟州齊源縣/太行山之南李愿居之因號盤谷子貞元十)
　　　　(七年公送李愿歸盤谷有序此詩元和七年/冬長安作詳詩意可見又云十年蠢蠢随朝)
　　　　(行蓋自貞元十九年癸未為御史登朝至元/和十年壬辰為十年矣東坡云退之尋常詩)
　　　　(自謂不逮老杜此/詩獨不减子美)
昔尋李愿向盤谷正見髙崖巨壁争開張是時新晴天
井溢(天井關名在太行山上水經曰天井溪/出天井關北流注白水世謂之北流泉)誰把長劔
倚太行(水自天井傾㵼而下如長劔之倚山/宋玉曰長劔耿介倚天外  行音航)衝風吹破
落天外(破或作波非是楚詞/衝風起兮水揚波)飛雨白日灑洛陽東蹈燕
川食曠野(燕川/地名)有饋木蕨芽滿筐馬頭溪深不可厲(詩/邶)
(風深則厲淺則掲注云以/衣渉水為厲馬頭溪名)借車載過水入箱平沙緑浪
榜方口(前榜音謗進船楚詞九懐榜舫兮不流方口與/  所謂燕川皆盤谷旁近小地名公盆池詩恰)
(如方口釣魚/時亦其地也)㕍鴨飛起穿垂楊窮探極覧頗恣横(音探/  貪)
物外日月本不忙歸来辛苦欲誰為坐令再徃之計墮
眇芒(或作/渺茫)閉門長安三日雪推書撲筆歌慨慷(推或作/堆魏武)
(帝曰慨當以慷憂思難忘選中矯厲而慷慨注/抑揚意氣也  推他回切撲弼角切慷音康)旁無壯
士遣屬和逺憶盧老詩顛狂開緘忽覩送歸作字向紙
上皆軒昂又知李侯竟不顧方冬獨入崔嵬藏(詩陟彼/崔嵬)
我今進退幾時决十年蠢蠢隨朝行家請官供不報答
無異雀䑕偷太倉行抽手版付丞相(手版見前篇/贈張籍詩注)不待
彈劾還耕桑(還或/作歸)
　　　寄皇甫湜(湜字持正睦州新安/人詩故云睦州吏)
敲門驚晝睡問報睦州吏(睦或/作乃)手把一封書上有皇甫
字坼書放牀頭涕與淚垂四(或作泗今從唐本及范謝/校本云董令升編嚴陵集)
(亦定作四垂四蓋以涕與淚分言之/猶石鼔歌所謂對此涕淚雙滂沱也)昏昏還就枕惘惘
夢相值悲哉無竒術安得生兩翅
　　　病中贈張十八(張十八籍也貞元十四年公佐/汴州籍為公所薦送明年登第)
　　　　(又明年居䘮服除補太常寺太祝此詩謂抱/能未施邦豈籍未第時作或既第而未仕時)
　　　　(乎歐陽甞評此詩/見此日足可惜注)
中虛得暴下避冷臥北忩不蹋曉鼔朝安眠聴逄逄(諸/本)
(作逢逢蜀本音部江切字當作逄如今按潮本作逢蓋/逢以夆逄从夅音義各異然古書  逢蒙逢丑父闋龍)
(逢字皆只作逢而音蒲江反疑逢有蒲紅/一音也而音蒲江者由蒲紅而孶也當考)籍也處閭里
抱能未施邦文章自娯戲金石日擊撞龍文百斛鼎筆
力可獨扛(史記秦武王與孟說舉/龍文之鼎  扛音江)談舌乆不掉(張儀掉/三寸舌)
(弔掉徒/  切)非君亮誰雙(亮或/作諒)扶几導之言(几或/作机)曲節初摐
摐(此字从手或作樅樅从木从手者博雅云/撞也子虚賦摐金鼔以木者自木名也)半塗喜開
鑿𣲖别失大江吾欲盈其氣不令見麾幢牛羊滿田野解
斾束空杠傾樽與斟酌四壁推甖缸𤣥帷隔雪風照爐
釘明釭(選西都賦金釭銜璧注謂燈/也  釘音定又音訂釭音江)夜䦨縱捭闔(鬼谷/子有)
(捭闔篇/捭音擺)哆口踈眉厖(者哆昌/  切)勢侔髙陽翁坐約齊横降
(酈食其髙陽人田横立田廣為齊王身相之以距漢/髙帝使食其說横憑軾下齊七十餘城  降胡江切)連
日挾所有形軀䪺胮肛(上匹江切/下許江切)将歸乃徐謂(将歸方/作歸将)
(云逺于将之毛傳将行也故古人以送将歸為三事焉/  今按楚詞言秋之可悲如在逺行之處而登山臨水)
(以送欲歸之人愈覺羇旅之牢落故其意象惨戚而無/聊耳将字将詩文同字異安得强為一說而謂送将歸)
(為三事乎必為三事而可顛倒言之/則楚詞之與此詩皆不復成文理矣)子言得無哤(管子/四民)
(雜處則其言哤注/哤亂也  哤音厖)廻軍與角逐(軍或作/君非是)斫樹収窮龐(史/記)
(孫臏困龎涓伏兵馬陵道左斫大樹白而書之曰龎涓/死于此樹之下公始也扶机導籍使之言且匿其麾幢)
(解斾束扛而示之弱籍乃縱其捭闔如酈生之下齊既/連日挾其所有至軀病語哤乃為公敗是猶孫臏之収)
(龎涓也切/龎皮江)雌聲吐款要酒壺綴羊腔君乃崑崙渠籍乃
嶺頭瀧譬如蟻垤微詎可陵崆㟅(或作𡵻㟅字見南都/賦曰其山則崆㟅嶱)
(嵑蜀本苦江五江二切/今本作𡵻字書未見)幸願終賜之(一作願終/賜之教)斬抜枿
與樁(樁枿音蘖/  株江切)從此識歸處東流水淙淙(籍既為公所/敗乃自以為)
(嶺頭之瀧不足以方崑崙之渠蟻垤之微不足以陵崆/㟅之山願終受教于公而公所以導其所歸也  淙土)
(江/切)
　　　雜詩(文選王粲曺植皆有雜詩李善謂遇物即/言不拘流例是也或作雜言非此詩乃離)
　　　　(騷經所謂離心遠逝道夫崑崙已而臨睨舊/鄉曰國無人莫我知兮又何懐乎故都盖此)
　　　　(意/云)
古史散左右詩書置後前豈殊蠧書蟲(蠧書或/作書蠧)生死文
字間古道自愚憃(陟降切或作/戇或作蠢)古言自包纒當今固殊
古誰與為欣歡獨擕無言子共昇崑崙顚長風飄襟裾
遂起飛髙圓下視禹九州(禹或/作㝢)一塵集毫端遨嬉未云
幾下已億萬年向者夸奪子萬墳厭其巔惜哉抱所見
白黒未及分慷慨為悲咤(陟駕/切)淚如九河翻指摘相告
語雖還今誰親翩然下大荒被髪騎騏驎(或作麒麟古/書如戰國䇿)
(多用騏驎字其義一也東坡為/公潮州廟碑終篇實取此意)
　　　寄崔二十六立之(貞元四年侍郎劉太真知舉/放進士三十六人立之中第)
　　　　(公甞為立之作藍田縣丞壁記元和十年也/記所載立之戰藝出人及言事黜官皆與詩)
　　　　(意合又有贈立之詩乃在元和元年而此云/别来就十年盖自元年後方相别至是作詩)
　　　　(為寄亦當在/元和十年也)
西城員外丞(西城謂藍田元和初立之以前大理/評事言事黜官再轉為藍田縣丞)心跡
兩屈竒(謝靈運詩心跡雙寂寞屈或作崛或作倔淮南/子聖人無屈竒之服髙誘曰屈短竒長也言服)
(之不中漢廣川王揚雄傳選西征賦皆只用/屈竒字  今按漢書注屈竒異也其勿反)徃歳戰詞
賦不将勢力隨下驢入省門(唐進士皆騎驢少陵詩有/騎驢三十載旅食京華春)
(公與孟東野詩亦曰騎/驢到京國欲知薫風琴)左右驚紛披(紛或/作分)傲兀坐試席
(陶靖節詩兀傲差若穎王維詩兀傲迷東西惟/公與李義山詩傲兀逐戎旃皆作傲兀字用)深叢見
孤羆文如翻水成初不用意為四座各低靣(一作/回)不敢
捩眼窺(音捩音列抝也苕溪詩話云/  麗瑟琶撥也謂左右窺)升階揖侍郎歸舎
日未欹佳句喧衆口考官敢瑕疵(或作玼避重/韻而誤改也)連年収
科第若摘頷㡳髭廻首卿相位通途無佗岐(途或作逵/或作逹)
豈論校書郎袍笏光參差童稚見稱說祝身得如斯儕
軰妬且熱喘如竹筒吹老婦願嫁女約不論財貲(約不/或作)
(不約貲或作資亦避重韻之誤此/詩用二疵字二斯字不獨此也)老翁不量分累月笞
其兒攪攪争附託(攪攪或/作擾擾)無人角雄雌由来人間事翻
覆不可知安有巢中鷇(音冦選陳琳檄文譬猶鷇卯/始生翰毛而便陸梁放肆)插
翅飛天陲(陲邉也左氏䖍/劉我邉陲音垂)駒麛著爪牙(著麛音迷/  音灼)猛虎
借與皮汝頭有韁繫汝脚有索縻䧟身泥溝間誰復禀
指撝不脫吏部選可見偶與竒(古人以遇合為耦不遇/為竒偶與耦通用霍去)
(病傳諸将常留落不耦李廣傳衛青隂受上指以為/李廣數竒顔曰言廣命隻不耦合也  竒居宜切)又
作朝士貶得非命所施客居京城中十日營一炊逼廹
走巴蠻(鮑明逺詩逼/廹聚離散)恩愛座上離昨來漢水頭始得完
孤羇桁掛新衣裳(周庾信對燭賦燈前桁衣凝/不亮  桁音行又下浪切)盎棄食
殘糜茍無飢寒苦那用分髙卑憐我還好古宦途同嶮
巇(虚宜/切)毎旬遺我書(遺以/醉切)竟歳無差池(左傳何敢差池/  差楚宜切)
新篇奚其思風幡肆逶迤(幡或/作旛)又論諸毛功劈水看蛟
螭(劈或/作擘)雷電生睒䁑(睒音閃䁑音釋二字/或从日說見永貞行)角鬛相橕披
(或作枝亦以重/韻而誤改也)屬我感窮景抱華不能摛(蜀本作把筆/不能摛不能)
(或作能不方从杭本云班固答賔戲摛藻如春華蓋公/得崔詩正當冬月故感窮景而不能摛發其春華耳上)
(文諸毛乃謂筆也既隐其詞則此不應又直言之故作/把筆者亦非也  今按方本及說皆是但其詞有未足)
(者故今略為補之論諸毛功必是為毛穎傳/而發但蜀本之誤不待以此為辨而自明耳)唱来和相
報愧歎俾我疵又寄百尺綵緋紅相盛衰巧能喻其誠
(巧或作功方从唐蜀本云列子矜巧能修名譽逹今按/巧能喻其誠言崔遺我書并新篇綵帛巧于能  其意)
(猶言工于某事云爾非以巧能為二/字相連如列子之意也方說誤矣)深淺抽肝脾(鮑明/逺詩)
(肝心盡/崩抽)開展放我側方餐涕垂匙朋交日凋謝存者逐
利移子寜獨迷誤綴綴意益彌舉頭庭樹豁(頭或/作頸)狂飈
巻寒曦迢逓山水隔何由應塤箎(詩何人斯伯氏吹壎/仲氏吹箎注土曰壎)
(竹曰/箎)别来就十年君馬記騧驪(詩騧驪是驂注云黄馬/黒喙曰騧説文云驪馬)
(深黒色音騧/音𤓰驪  離)長女當及事誰助出帨縭(帨音銳/縭音離)諸男皆
秀朗幾能守家規文字鋭氣在輝輝見旌麾摧腸與慼
容(或作居或作眉居當為容字之訛也眉特/以意定耳慼作蹙亦通孟子其容有蹙)能復持酒
巵我雖未耋老(僖公九年左氏伯舅耋老/無下拜耋謂年七十也)髪禿骨力羸
所餘十九齒飄颻盡浮危𤣥花著兩眼視物隔褷䙰(上/所)
(宜切下呂支切方云離褷毛羽初生貌字本海賦然離/字書無从衣者惟王維詩有獨立何䙰褷嵇康琴賦作)
(離纚古樂府作離簁陸羽茶經作籭簁義皆通今此作/褷䙰豈古連綿字或可倒用不然褷字自入韻豈傳者)
(誤耶姚令威曰唐本作視物劇隔褷不知謝本何以不/出  今按所見謝本寔校作劇隔褷下注澄字然義亦)
(未通恐當作視劇隔褷䙰物字乃劇字之誤而又重出/遂去䙰字以就五言耳然亦無据不如且从方說徐更)
(参/考)燕席謝不詣游鞍懸莫騎敦敦凭書案(敦敦或作孜/孜今从閣杭)
(本作敦音/都回切)譬彼鳥黏黐(丑知切用以黏鳥宋幽/明録多買黐以塗壁)且吾聞
之師不以物自隳(自一/作相)孤豚眠糞壤(眠一作服/或作伏)不慕太
廟犧(荘子或聘于荘子應其使曰子見夫犧牛乎衣以/文綺食以芻菽及其牽而入于太廟雖欲為孤豚)
(其可/得乎)君看一時人幾輩先騰馳過半黒頭死隂蟲食枯
骴(骴殘骨/音疵)歡華不滿眼(歡或/作權)咎責塞兩儀(魏人章䟽云/福不盈眥祸)
(将溢世退之則曰歡華不滿/眼咎責塞兩儀蓋工于前也)觀名計之利(或作實難今/按此句  曉)
(竊意計猶校也言觀其所得之虚/名而校之以實利不足相補也)詎足相陪禆仁者恥
貪冐受禄量所宜無能食國惠豈異哀癃罷(史記臣不/幸有罷癃)
(之病上音/隆下音皮)久欲辭謝去休令衆睢睢(說文睢仰視也漢/五行志萬衆睢睢)
(驚怪/連日)况又嬰疹疾(又或作自選思百憂而自疹注疹疾/也集韻疢疹疹三字通用  丑刄切)
寜保軀不貲(後漢書不足以償不/貲之身  貲即移切)不能前死罷内寔慙
神祇舊籍在東都茅屋枳棘籬還歸非無指㶚渭揚春
凘(流水為凘从水非離騷/九歌流凘紛兮将來下)生兮耕吾疆死也埋吾陂(也/一)
(作/兮)文書自傳道不仗史筆垂(不或作奚選典論古之作/者寄身于翰墨見意于篇)
(籍不假良/史之辭)夫子固吾黨新恩釋銜羈去来伊洛上相待
安笟箄(爾雅魚罟謂之罛江東呼小籠為箄詩施罛/濊濊魚網也箄亦取魚器  上音孤下音卑)我
有雙飲􁑭其銀得朱提(朱提漢縣名屬犍為郡縣有朱/提山出銀綱漢朱提銀八兩為)
(一流直一千五百八十他銀一流直一/千是為銀貨二品  朱音殊提音時)黄金塗物象雕
鐫妙工倕(荘子工倕旋而蓋䂓矩注/云倕堯時巧人也音垂)乃令千里鯨么麽
微螽斯(班彪曰么麽不及數子詩螽斯注蚣蝑也蝗類/以股鳴言工人之巧能使千里鯨魚小如螽斯)
(也螽麽忙果/切  之中切)猶能争明月擺掉出𣺌瀰(𣺌瀰大水貌選/渺瀰湠漫  上)
(弭沼切/下音眉)野草花葉細不辨薋菉葹(離騷經薋菉葹以盈/室王逸注資音咨蒺)
(藜也菉音緑王芻/也葹音施枲耳也)緜緜相紏結狀似環城陴(音脾城/上垣也)四
隅芙蓉樹擢豔皆猗猗鯨以興君身(或作興居狀或作/狀興居皆非是荆)
(公本作状君身近之唐本作興君身乃/得其正蓋興猶比也君□崔立之而言)失所逢百罹(詩/逢)
(此百罹/百憂也)月以喻夫道僶俛勵莫虧(莫或/作其)草木明覆載妍
醜齊榮萎(醜或/作臭)願君恒御之行止雜燧觿(雜或作親或/作新皆非是)
(但洪本云澄作雜燧觿見内則言當常御/此􁑭雜于所佩燧觿之間也此乃得之)異日期對舉
當如合分支(通鑑元魏熙平元年立法在軍有功者行/臺給券當中竪裂一支給勲人一支送門)
(下以防偽巧今人亦謂析産符契為分支帳/即此義也公以雙􁑭之一贈崔故末句如此)
　　　月蝕詩效玉川子作(李本無詩字或謂舘中本/效作刪汪彦章本同  陳)
　　　　(齊之曰退之效玉川子月蝕詩乃刪盧仝冗/語耳非效玉川也韓雖法度森嚴便無盧仝)
　　　　(豪放/之氣)
元和庚寅斗插子月十四日三更中(四或作五此元和/五年十一月十四)
(日夜也作/五非是)森森萬木夜僵立(森森或作臨臨殊無義理/按盧詩乃作森森盖自森)
(轉而為林自林轉而/為臨也今改作森)寒氣屓奰頑無風(選西京賦巨靈/贔奰  屓平祕)
(切奰虚器切屓奰諸夲作贔屓或作屓贔方云盧詩雖/作贔屓然公多不用盧本語贔屓用力貌屓奰壮大貌)
(詩傳不醉而怒謂之奰其義尤長之/今按諸本不同未知孰是姑兩存)月形如白盤(李白/詩少)
(時不識月喚/作白玉盤)完完上天東(諸本作貌貌或作皃皃今从/杭范荆公本作完  今按完)
(字說見酬盧雲夫望秋詩洪本亦云/古書完多誤作皃此又轉皃為貌耳)忽然有物来噉之
不知是何蟲如何至神物遭此狼狽凶(神異經狽無前/足附狼而行選)
(亦狼狽而可/憼  狽音貝)星如撒沙出攅集争强雄(撒方作摋云側/手撃也盧詩作)
(撒今本从之非也然今按側手撃沙于義不通公/於盧語固有損益  改此字却無文理當只作撒)油燈
不照席是夕吐燄如長虹(如長或/作長如)玉川子涕泗下中庭
獨行(獨下或/有自字)念此日月者為天之眼睛此猶不自保吾
道何由行甞聞古老言疑是蝦蟆精徑圓千里納女腹
(白虎通曰日/月徑千里)何處養女百醜形杷沙脚手鈍(把或作杷/音義同)
誰使女解縁青冥黄帝有四目(諸本黄作皇方从杭本/云帝王世紀謂黄帝用)
(力牧常先等分掌四方各如已視故號黄帝四目一曰/李賢後漢注漢人書黄多作皇皇字亦通洪以黄帝為)
(堯則/非也)帝舜重其明(淮南子曰舜二/瞳子是謂重明)今天祇兩目何故許
食使偏盲堯呼大水浸十日(十日事見/淮南子)不惜萬國赤子
魚頭生女于此時若食日雖食八九無嚵名(嚵或/作饞)赤龍
黒鳥燒口熱(黒鳥未詳或謂日中/三足烏也鳥一作烏)翎鬛倒側相搪撐婪
酣大肚遭一飽(楚辭衆皆競進以貪婪注愛財曰/貪愛食曰婪婪與惏同盧含切)飢腸
徹死無由鳴後時食月罪當死天羅磕帀何處逃女形
(磕帀或作□匝磕或作/訇或作㕎或無女字)玉川子立于庭而言曰地行賤
臣仝(或作今汪本云仝字/當句斷亦與盧詩合)再拜敢告上天公(上天或/作天上)臣
有一寸刄可刳凶蟇腸無梯可上天天階無由有臣蹤
寄牋東南風天門西北祈風通丁寜附耳莫漏洩薄命
正值飛亷慵(吕氏春秋云風師曰飛亷/漢書音義云飛亷能致風)東方青色龍牙
角何砑砑從官百餘座(此下或有從應/二字荆公刪去)嚼啜煩官家月
蝕汝不知安用為龍窟天河赤鳥司南方尾秃翅觰沙
(觰或作􁀙陟加切角上/張也字亦作􁣓作􁀙訛)月蝕於汝頭汝口開呀呀(或作/齖齖)
(齒不正也音牙與開口義不合此當音呼加切唐韻/唅呀張口貌也  今詳或改此字亦避重韻而誤也)蝦
蟆掠汝兩吻過忍學省事不以汝􁁊啄蝦蟆於莵蹲于
西(左氏楚人謂虎為於莵/於音烏莵音徒蹲音存)　旗旄衛毿㲚(上音參/下音沙)既從
白帝祠又食於䄍禮有加(禮記天子大蜡八迎虎謂其/食田豕  䄍助駕切亦作蜡)
忍令月被惡物食在於汝口插齒牙烏龜怯姦怕寒縮
頸以殻自遮終令夸蛾抉女出(列子帝命夸娥氏二子/負二山注夸娥蓋有神)
(力者也蛾或作娥今从/列子校抉或作扶非是)卜師燒錐鑚灼滿板如星羅此
外内外官(漢天文志經星常宿中外官/百一十八名七百八十三星)𤨏細不足科臣
請悉埽除慎勿許語令啾譁併光全耀歸我月盲眼鏡
净無纎瑕(全或作金瑕或/作霞皆非是)弊蛙拘送主府官(弊或作斃/  今按弊)
(蛙猶卓茂言敝人也不然則當改从斃/字蓋此時蛙雖未斃而其罪已當死矣)帝箸下腹甞其
皤(或作蹯皤腹下白處也蹯足蹠也當作/皤左氏宣公二年皤其腹  皤音婆)依前使兎操
杵臼玉堦桂樹閑婆娑(酉陽雜俎月中/有桂高五百丈)恒娥還宮室(方/作)
(堂/)太陽有室家(禮記君之與后猶日之/與月蓋室家之義也)天雖髙耳屬地
感臣赤心使臣知意(臣知或作知臣㫖今按下文云雖/無明言潜喻厥  則此句乃謂天)
(感悟臣心使臣黙知天意耳諸本多作使知臣/意非是其下所云有氣有形以下即天意也)雖無明
言潜喻厥㫖(明或/作口)有氣有形皆吾赤子雖忿大傷忍殺
孩稚(大或/作天)還汝月明安行于次盡釋衆罪以蛙磔死(磔/)
(音責方云盧詩新史以為譏元和逆黨然稽之歳月不/合蓋元和初宦官已横恣故譏之非為逆黨也  今按)
(盧韓二詩必有所為而作但未有以見其所指/為何人何事耳新史固謬方說恐亦未必然也)
　　　孟生詩(諸本孟下有先字此詩以篇首二字為/題作孟先生非  東野誌云年幾五十)
　　　　(始以尊夫人命来京師從進士試而登科記東/野及第在貞元十二年此詩未第前作以其)
　　　　(下第送之謁張建封于徐也貞元四年建封/鎮徐州李習之常以書薦東野有曰郊将為)
　　　　(他人所得而大有立于世與其短命而死皆/不可知二者将有一于郊他日為執事惜之)
　　　　(其後韋荘請追贈不及第人郊在其中而摭/言謂荘以郊為不第者為誤且曰郊貞元十)
　　　　(二年及第佐徐州幕卒則東野果為建封所/用矣今考新舊史及公所誌東野墓甞佐鄭)
　　　　(餘慶于東都餘慶鎮興元奏為從事辟書下/而卒未甞佐徐也摭言誤耶将用之未及而)
　　　　(為餘慶所得耶卒如習之所料耶按史建封/卒以貞元十六年而東野後建封十四年卒)
　　　　(或者建封将用之未及而已卒亦未可知也/時東野亦有答韓愈李觀因獻張徐州詩有)
　　　　(富别愁在顔貧/别愁銷骨云云)
孟生江海士(生一/作郊)古貌又古心甞讀古人書謂言古猶
今(甞或/作常)作詩三百首窅黙咸池音(荘子黄帝之樂曰咸/池諸本窅作冥李習)
(之與張建封書引/公此語亦用窅字)騎驢作京國欲和薫風琴(家語曰舜/彈五絃之)
(琴曰南風/之薫兮)豈識天子居九重鬱沉沉(王維哀詞連金華/與玉堂兮宮閣鬱)
(其沈/沈)一門百夫守無籍不可尋(籍者為二尺竹牒記其/年紀名字物色縣之宮)
(門按省相應/乃得入也)晶光蕩相射(前漢太陽之晶晶亦/光也  射食亦切)旗㦸翩
以森遷延乍却走(漢王商傳單于/仰視遷延却退)驚怪靡自任(如林/切)舉
頭看白日泣涕下霑襟朅来遊公卿(音朅/  掲)莫肯低華簮
諒非軒冕族應對多差參(藝苑雌黄云古詩押韻或有/語顚倒而理無害者如退之)
(以參差為差參以玲瓏為瓏玲是也漢臯詩話云韓愈/孟郊軰才豪故有湖江白紅慨慷之句後人亦難倣傚)
萍蓬風波急桑榆日月侵奈何從進士此路轉嶇􁃔(王/褎)
(洞簫賦嶇嶔巋/﨑  音區欽)異質忌處羣孤芳難寄林(顔延年弔屈/原文物忌堅)
(芳人諱明㓗太白詩羣/沙穢明珠衆草凌孤芳)誰憐松桂性競愛桃李隂朝悲
辭樹葉夕感歸巢禽顧我多慷慨窮簷時見臨(簷或作/閻考荀)
(子史記子貢/傳閻字為正)清宵静相對髪白聆苦吟(聆或作恥/或作怜)採蘭
起幽念(束晳南陔詩言採其蘭採蘭/言念親思歸也起或作赴)眇然望東南(望或/作思)
秦呉脩且阻(秦長安吴/東野所居)兩地無數金我論徐方牧(張建/封也)
(方一/作州)好古天下欽竹實鳯所食(詩義䟽曰鳯非梧桐/不棲非竹實不食)徳
馨神所歆(書黍稷非馨/明徳惟馨)求觀衆丘小必上泰山岑(孟子/孔子)
(登太山而小天/下  岑鋤簮切)求觀衆流細必泛滄溟深(孟子觀水有/術必觀其瀾)
(竹實徳馨秦山滄溟皆/言建封也溟或作海)子其聼我言可以當所箴既獲
則思返無為久滯淫卞和試三獻(琴操卞和得玉獻楚/懐王邅刖獻平王又)
(刖平王之子立復獻之/中果有玉封陵陽侯)期子在秋砧
　　　射訓狐(唐五行志鵂鶹一名訓狐或曰訓狐其/聲因以名之此詩貞元中作時徳宗以)
　　　　(强明自任倚裴延齡韋渠牟等啇天下事自/謂明而卒陷不明士之浮躁干進者争出其)
　　　　(門詩意端有所諷也梅聖俞集有擬韓/吏部射訓狐詩亦各有所寓意云耳)
有鳥夜飛名訓狐(名或/作呼)矜凶挾狡誇自呼乗時隂黒止
我屋聲勢慷慨非常麤安然大喚誰畏忌(喚或作唳曺/子建鷂雀賦)
(不肯首服/烈頸大喚)造作百怪非無須聚鬼徵妖自朋扇擺掉栱
桷頺塈塗(桷或作角選欒拱夭矯而交結書惟其/塗塈茨  擺補買切掉徒弔切暨音洎)慈母
抱兒怕入席那暇更䕶雞窠雛我念乾坤徳泰大卵此
惡物常勤劬縱之豈即遽有害斗柄行拄西南隅誰謂
停姦計尤劇(尤或/作猶)意欲唐突羲和烏(羲和日御五經通/義日中有三足烏)
侵更歴漏氣彌厲何由僥倖休須臾咨余徃射豈得已
候女兩眼張睢盱(列子而睢睢而盱盱/  上音雖下香于切)梟驚墮梁蛇走
竇(走梟音澆/  一作入)一夫斬頸羣雛枯(夫館夲作矢方云或謂/矢何以能斬頸也鮑明)
(遠詩黄間潜彀盧矢直刎繡頸碎錦翼詩人之語顧隨/所用耳  今按方說雖有理然以詩考之似只是公親)
(徃射而梟驚隨梁故佐之者得以/刃斬其頸耳不必改字强說也)
　　　将歸贈孟東野房蜀客(蜀客名/次卿)
君門不可入勢利互相推借問讀書客胡為在京師舉
頭未能對閉眼聊自思倐忽十六年終朝苦寒飢宦途
竟寥落鬢髪坐差池(晉陶侃曰老子婆娑正坐君/輩坐字原此也坐或作生)潁水
清且寂箕山坦而夷(嵇康髙士傳曰許由字武仲堯舜/欲讓以天下由乃遯耕于中岳潁)
(水之陽箕山之下此即公祭老成文云/當求數頃之田于箕潁之上之義也)如今便當去咄
咄無自疑(後漢咄咄子陵晉史殷浩為温所廢終日書/空作咄咄怪事四字疑或作癡亦通一作女)
(無癡則/誤矣)
　　　答孟郊(東野集有别公詩此篇疑公所以答也/公貞元十二年七月佐董晉于汴州)
規模背時利(模或作謨/或作謀)文字覻天巧(此效東野酬樊宗/師云梁惟西南屏)
(山厲水刻屈此效宗師魯直云子瞻詩妙一世乃云效/庭堅體蓋退之戲效孟郊樊宗師之妙以文滑稽耳)
(覻七/慮切)人皆餘酒肉子獨不得飽纔春思已亂始秋悲又
攪(古巧/切)朝餐動及午夜諷恒至夘名聲暫羶腥腸肚鎮
煎煼(初爪切杭字煼/作􁀙俗字也)古心雖自鞭(鞭字蓋荘子從其/後而鞭之者也)世
路終難拗(張衡渾儀拗去/其半於絞切)弱拒喜張臂猛挐閑縮爪見
倒誰肯扶從嗔我須齩(選口齩霜刄此聫即公誌子厚/墓所謂落䧟穽不一引手救反)
(擠之又下石焉者/是也  齩五巧切)
　　　從仕(貞元十七年公/始從調京師)
居閑食不足從仕力難任両事皆害性一生恒苦心黄
昏歸私室惆悵起嘆音(惆一/作怊)棄置人間世(或作事漢張/子房願棄人)
(間事從赤/松子遊耳)古来非獨今
　　　短燈檠歌(本或作燈檠姚令威曰古詩燈檠昏/魚日讀檠為去聲集韻檠渠映切有)
　　　　(足所以几物又檠音平聲榜也非燈檠字韓/詩墻角君看短檠棄亦誤也按燈檠昏魚目)
　　　　(乃唐彦謙詩李啇隐詩亦有九枝燈檠夜珠/圓是唐人固以去聲讀也然白樂天詩有鐵)
　　　　(檠移燈背自注曰檠去聲讀則知唐人夲二/聲通用古檠只用檠字晉宋諸人集尚可考)
長檠八尺空自長短檠二尺便且光黄簾緑幕朱户閉
風露氣入秋堂凉裁衣寄逺淚眼暗搔首頻挑移近牀
太學儒生東魯客二十辭家来射䇿夜書細字綴語言
兩目眵昏頭雪白(音眵/  蚩)此時提携當案前(携方/作挈)看書到
曉那能眠一朝富貴還自恣長檠髙張照珠翠(髙張或/作焰髙)
(珠或/作朱)吁嗟世事無不然牆角君看短檠棄(蘇詩有云免/使韓公悲世)
(事白頭還對短燈檠蘇時謫于/黄其姪安節下第逺来故云)
　　　送劉師服(公詩有贈劉師服至是又冇送劉師/服按石鼎聮句元和七年十二月道)
　　　　(士軒轅彌明自衡山来舊與劉師服進士衡/湘中相識将過太白知師服在京夜扺其居)
　　　　(宿則此詩與前送進士劉師服東歸其八年/夏作歟然考登科記無有劉師服集中又有)
　　　　(劉師命者豈/其兄弟歟)
夏半隂氣始淅然雲景秋(淅或作晰亦作晳又作晢明/也之世切髙唐賦晰兮若姣)
(姬揚袂障日而望所思晰與晢同故今本訛為淅也始/今按淅為淅瀝凄凉之義晢為明義此詩上云隂氣)
(下云雲景秋則與晳義不相應而宜為淅□之/意矣蓋由淅而誤為晰又因晰而轉為晳也)蟬聲入
客耳驚起不可留草草具盤饌不待酒獻酬(待方/作持)士生
為名累有似魚中鉤(江中陟仲切見一巻赴/  陸途中寄三學士詩)齎財入市
賣貴者恒難售(漢宣帝毎買餅所從買/家輒大讎讎與售同)豈不畏顦顇(選/顧)
(僕夫之顦顇久上音樵/下音悴或作  憔悴)為功忌中休勉哉耘其業以待
歳晚収
　
　
　
　
　
　
　
　
　
　
　東雅堂昌黎集註巻五
欽定四庫全書
　東雅堂昌黎集註巻六
　　古詩
　　　符讀書城南(城南公别墅符公之子孟東野有/喜符郎詩有逰城南韓氏荘之作)
　　　　(按公墓銘及登科記公之子曰昶登長慶四/年進士第符豈昶之小字耶元和十一年秋)
　　　　(作/)
木之就規矩在梓匠輪輿(孟子盡心梓匠輪輿能/與人規矩不能使人巧)人之
能為人由腹有詩書詩書勤乃有不勤腹空虚欲知學
之力賢愚同一初(同一或作/一同非是)由其不能學所入遂異閭
兩家各生子提孩巧相如(提或作啼非/是巧或作兩)少長聚嬉戲(少/讀)
(如多少之少漢賈誼匈奴東平王傳三/見公此詩與劉統軍李虛中誌亦三用)不殊同隊魚(山/谷)
(次韻髙子勉有云忽作飛黄/去頓超同隊魚皆用公語也)年至十二三頭角稍相踈
二十漸乖張清溝映汙渠三十骨骼成(掩骼音格記/  骼埋胔)乃
一龍一豬飛黄騰踏去(選張景陽七命整/䪺雲輅驂飛黄)不能顧蟾蜍
一為馬前卒鞭背生蟲蛆(鞭背或作/背上非是)一為公與相潭潭
府中居(陸唐老曰退之不絶吟六藝之文不停披百家/之編招諸生立館舎勉勵其行業之未至而深)
(戒其責望于有司此豈有利心于吾道者佛骨一䟽議/論奮激曽不以去就禍福囘其操原道一書累千百言)
(攘斥異端用力殆與孟軻氏等退之所學所行亦無愧/矣惟符讀書城南一詩乃駭目潭潭之居揜鼻蟲蛆之)
(背切切然餌其幼子以富貴利逹/之美若有戾于向之所得者矣)問之何因爾(或作/耳)學
與不學與金璧雖重寳費用難貯儲學問藏之身身在
則有餘(則或/作即)君子與小人不繫父母且(詩巧言悠悠昊/天曰父母且且)
(語助也切/且子魚)不見公與相起身自犂鉏(閣本作不見公與/汝幸免自犂鉏)
(今按閣本之謬有如/此者它可盡信耶)不見三公後寒飢出無驢(荀子雖/王公大)
(夫之子孫也不能屬于禮義則歸之庶人庶人之子孫/也積文學正身行能屬于禮義則歸之卿相士大夫)
文章豈不貴經訓乃菑畬(易不菑畬爾雅田一歳曰菑/三歳曰畬呂原明雜記云少)
(陵詩云文章一小技于道未為尊文者載道之器安得/謂之小技顧所用如何耳韓退之詩曰文章豈不貴經)
(訓乃菑畬此說有可/取焉  菑畬音淄于)潢潦無根源(左氏潢汚行潦之水/  潢胡光切潦音老)
朝滿夕已除人不通古今(或作/今古)馬牛而襟裾行身陷不
義况望多名譽(音/歟)時秋積雨霽(方作/闋)新凉入郊墟燈火
稍可親簡編可巻舒豈不旦夕念為爾惜居諸(居諸謂/日月詩)
(日居/月諸)恩義有相奪作詩勸躊躇(魯直甞書此詩䟦其後/曰或謂韓公當開後生)
(以性命之學不當誘之以富貴榮顯涪翁曰熈寜元豐/間大儒之過也又何學焉孔子曰齊景公有馬千駟死)
(之日民無得而稱焉伯夷叔齊餓于首陽之下民到/于今稱之韓公之言其于勸奨之功異趣而同歸也)
　　　示爽(譜系公子姪無名爽者疑為韓/湘小字湘登長慶三年進士第)
宣城去京國里數逾三千念汝欲别我解装具盤筵日
昏不能散起坐相引牽冬夜豈不長逹旦燈燭然座中
悉親故誰肯捨汝眠念汝将一身西来曽幾年名科揜
衆俊(名科或/作科名)州考居吏前今從府公召府公又時賢時
輩千百人孰不謂汝妍汝來江南近里閭故依然(汝来/或作)
(此来故/或作固)昔日同戲兒看汝立路邉人生但如此(但或/作得)其
實亦可憐吾老世味薄因循致留連强顔班行内(行胡/郎切)
(此詩當是知/制誥時作)何實非罪愆才短難自力懼終莫洗前(音/箋)
臨分不汝誑有路即歸田
　　　人日城南登髙(荆楚歳時記正月七日為人日/董勛問禮俗正月一日為鷄二)
　　　　(日為狗三日為豬四日為羊五日為牛六日/為馬七日為人城南公别墅所在以故親交)
　　　　(子姪来為人/日之集也)
初正候纔兆涉七氣已㺯靄靄野浮陽暉暉水披凍聖
朝身不廢佳節古所用親交既許来子妷亦可從(妷一/作姪)
盤蔬冬春雜罇酒清濁共令徵前事為(東漢賈景伯有/酒令九篇今不)
(傳劉貢父云唐人飲酒喜以令為罰今人以絲管謳歌/為令即白傅所謂醉翻襴衫抛小令是也其舉故事物)
(色為令即所謂令徵前/事為是也  令去聲)觴詠新詩送扶杖凌圯阯(或作/址)
刺船犯枯葑(荘子漁父言吾去子矣乃刺船而去葑菰/根江東有葑田梁庾肩吾詩黒米生菰葑)
(葑刺七亦切/  方用切)戀池羣鴨廻釋嶠孤雲縱人生本坦蕩(論/語)
(君子坦/蕩蕩)誰使妄倥傯(楚辭愁倥傯于山陸注倥傯/猶因苦也  上音控下音粽)直指
桃李䦨幽尋寜止重(幽尋猶/作尋幽)
　　　病䲭(說文䲭鳶也鳥之貪惡者其性/好攫而善飛公意蓋有所譏也)
屋東惡水溝有䲭墮鳴悲青泥揜兩翅(揜或作淹/又作渰)拍拍
不得離(東方朔傳/撃之拍拍)羣童呌相召瓦礫争先之計校生平
事殺却理亦宜奪攘不愧恥飽滿盤天嬉晴日占光景
髙風送追隨(或作恣/追飛)遂凌紫鳯羣肯顧鴻鵠卑(遂或作/擬紫或)
(作鸞鴻鵠或作鵠鴈/  今按紫鴻是假對)今者運命窮邅逢巧丸兒中汝要
害處汝能不得施於吾乃何有不忍乗其危丐汝将死
命(丐或作救又作與丐/兄弟死命冦恂傳語)浴以清水池朝餐輟魚肉暝宿
防狐狸自知無以致䝉徳久猶疑飽入深竹叢飢来傍
階基亮無責報心(亮或/作諒)固以聼所為昨日有氣力飛跳
弄籓籬今晨忽徑去(徑或/作勁)曽不報我知僥倖非汝福天
衢汝休窺京城事彈射竪子豈易欺勿諱泥坑辱泥坑
乃良規(良或作/汝非是)
　　　華山女
街東街西講佛經撞鐘吹螺閙宮庭廣張罪福資誘脇
聴衆狎恰排浮萍(資或作恣狎恰唐人語白樂天櫻桃/詩洽恰舉頭千萬顆或作恰似非是)
黄衣道士亦講說座下寥落如明星華山女兒家奉道
欲驅異教歸仙靈洗粧拭靣著冠帔白咽紅頰長眉青
遂来昇座演真訣觀門不許人開扃不知誰人暗相報
訇然振動如雷霆(音訇/  轟)掃除衆寺人跡絶驊騮塞路連
輜軿(後漢□軿耀/日  音菑萍)觀中人滿坐觀外後至無地無由聼
抽釵脫釧解環佩堆金疊玉光青熒(諸本青作晶/字本西都賦)天門
貴人傳詔召六宮願識師顔形玉皇頷首許歸去乗龍
駕鶴来青冥豪家少年豈知道来繞百帀脚不停雲窗
霧閣事恍惚重重翠幔深金屏仙梯難攀俗縁重浪憑
青鳥通丁寜(漢武帝故事七月七日上于承華殿齊正/中忽有一青鳥從西方来集上問東方朔)
(朔曰此西方母欲来有頃王母至有三青烏如烏夾侍/王母旁詩意蓋取此青或作三云三鳥王母使見山海)
(經楚詞九歎江文通雜詩排今按陶詩云三青鳥則青/字亦未為無据也或怪公  斥佛老不遺餘力而於華)
(山女獨假借如此非也此正譏其衒姿色假仙靈以惑/衆又譏時君不察使失行婦人得入宮禁耳觀其卒章)
(豪家少年雲忩霧閣翠幔金屏青鳥丁/寜等語䙝慢甚矣豈真以神仙處之哉)
　　　讀皇甫湜公安園池詩書其後(公集有和湜陸/渾山火及書公)
　　　　(安園池詩後今考持正集二詩皆亡其他詩/亦未甞有一傳世者偶然逸耶抑皆不足以)
　　　　(傳世也劉貢父云持正不能詩掎摭糞壤間/公所以譏之豈或然歟湜甞為陸渾尉仕至)
　　　　(工部郎中分司東都留守裴度辟為判/官此詩當在陸渾尉後為郎中前作)
晉人目二子其猶吹一吷(荘子恵子曰吹劔首者吷而/已堯舜人之所譽也道堯舜)
(于戴晉人之前譬猶一吷也注䟽戴晉/人梁之賢者姓戴字晉人  吷音血)區區自其下顧
肯挂牙舌春秋書王法不誅其人身爾雅注蟲魚定非
磊落人湜也困公安(公安縣/屬江陵)不自閑窮年枉智思掎摭
糞壤汚穢豈有臧(古本只如此一本不自閑下有其閑/字糞壤下有閒字蜀本閒字下有糞)
(壤多字豈字下有必字有字下有否字又一本無必字/否字而臧字下有不臧字謝本窮年作至閑而注云近)
(本増足八字不知所校之自語淺俗非韓文胡元任云/我有一池己下當為别篇恐或然也  今按此詩多不)
(可曉當□或云世有石本與今本同知舊本脫誤明矣/謂有所増八字也然諸公校本皆不言不知果然否也)
誠不如兩忘但以一槩量我有一池水蒲葦生其間蟲
魚沸相嚼日夜不得閑我初徃觀之其後益不觀觀之
亂我意不如不觀完用将濟諸人捨得業孔顔百年詎
幾時君子不可閑
　　　路傍堠(元和十四年春/出為潮州作)
堆堆路傍堠(堆堆或作拆拆唐/本作堠堠皆非是)一雙復一隻迎我出秦
關送我入楚澤千以髙山遮萬以逺水隔(遠或/作大)吾君勤
聼治照與日月敵臣愚幸可哀臣罪庶可釋何當迎送
歸縁路髙歴歴
　　　食曲河驛(驛在商鄧之間公之潮州自藍/田關入商陵将過鄧州而作)
晨及曲河驛悽然自傷情(悽或/作凄)羣烏巢庭樹(烏或/作鳥)乳雀
飛簷楹而我抱重罪孑孑萬里程親戚頓乖角(或作/𣙜)圖
史棄縱横下負明義重(明或作朋作按杜詩於/公負明義  朋非是)上孤朝
命榮殺身諒無補何用答生成(用或/作由)
　　　過南陽(南陽鄧州公/赴潮州日作)
南陽郭門外桑下麥青青行子去未已春鳩鳴不停秦
商邈既逺湖海浩将經孰忍生以慼吾其寄餘齡(慼或/作蹙)
　　　瀧吏(元和十四年/赴潮州作)
南行逾六旬始下昌樂瀧(昌樂瀧溪名水湍浚為瀧昌/樂諸本作樂昌今从杭蜀本)
(云歐公甞以劉仲章言攷歸舊本蒋穎叔云李君謂樂/昌五里有昌山有樂石瀧在縣上五里  今按歐云縣)
(名樂昌瀧名昌樂也/  瀧閭江切又音雙)險惡不可狀(唐本作樂昌/險惡状非是)船石相
舂撞徃問瀧頭吏潮州尚幾里行當何時到土風復何
似瀧吏垂手笑(東坡詩瀧吏/無言只笑儂)官何問之愚譬官居京邑
(或作譬如官居北/一夲作牧郡邑)何由知東呉(一作/京都)東呉遊宦鄉官知
自有由潮州㡳處所有罪乃竄流儂幸無負犯(吴人稱/我曰儂)
(音/農)何由到而知官今行自到那遽妄問為(妄或作/妾非是)不虞
卒見困汗出愧且駭吏曰聊戲官儂甞使徃罷嶺南大
扺同官去道苦遼下此三千里有州始名潮惡溪瘴毒
聚雷電常洶洶(楚辭聴波聲之/洶洶  洶音胷)鱷魚大於船(永州記曰/鱷魚大者)
(凡數丈善食人一生百卵及成形則有為蛇為/龜為蛟者甚靈公有祭鱷魚文  鱷五各切)牙眼怖
殺儂州南數十里(數十諸本作十數謝本作數十方从/閣本作斗數云杭斗作㪷義同史記)
(書盛山斗入海斗絶也意今以地里考之謝本/為是此句輿斗入海文  絶不同方說誤矣)有海無
天地(海或/作水)颶風有時作(颶風見一巻赴江陵途中/寄三學士詩注  颶音具)掀簸
真差事(音差/  詫)聖人於天下於物無不容比聞此州囚亦
有生還儂官無嫌此州固罪人所徙(閣本作官嫌此州/惡固人之所徙)
官當明時来事不待說委(李本作官當来時/事不待說而委)官不自謹
慎宜即引分徃胡為此水邉神色久戃慌(楚辭心戃/而不我與)慌
(上他朗切/下胡晃切)㼚大缾甖小所任自有宜(作㼚居郎切又或/  瓬音倣周禮有)
(瓬人義/不相近)官何不自量滿溢以取斯工農雖小人事業各
有守不知官在朝有益國家不得無虱其間(諸本虱作/風今从唐)
(杭荆公洪謝本云商君二十六篇大扺以仁義禮樂為/虱官曰六虱成俗兵必大敗洪慶善引阮籍語亦非也)
不武亦不文仁義飾其躬(飾或作飭/躬或作姦)巧姦敗羣倫(杭蜀/本如)
(此姦或作躬羣或作其羣倫方从閣本作倫羣云謂敗/其倫敗其羣也羣倫謂無義  今按倫羣不詞而冠乎)
(羣倫乃揚子雲語又正與/其躬為對不可謂之無義)叩頭謝吏言始慙今更羞厯
官二十餘國恩竝未酬凡吏之所訶嗟實頗有之不即
金木誅(荘子為外刑/者金與木也)敢不識恩私潮州雖云逺雖惡不
可過(雖惡方作惟疊今据洪謝本皆作雖下注澄字其/義差長蓋再  上句雖逺又接下文而言也二字)
(或又作惟思雖亦可/通然與下文不相應)於身實已多敢不持自賀(持或/作特)
　　　贈别元十八協律六首(或無别字名元十八于/詩不見其  栁子厚集)
　　　　(有送元十八山人南遊序亦不著其名樊澤/之謂元十八集虚見樂天集遊大林寺序桂)
　　　　(林伯裴行立也此詩赴潮/州道中元和十四年作)
知識久去眼(去或/作絶)吾行其既逺瞢瞢莫訾省(閣蜀本作/毁史記膠)
(西王傳遂為無訾省蘇林謂為無訾録無所省録也禮/今按蘇注不可曉而顔注又以為不省訾則亦非是)
(記不訾重器毋訾金玉成器注皆云思也詳此蓋以訾/為思慮計度之意云  瞢莫東眉登母亘三切訾音紫)
黙黙但寢飯子兮何為者冠珮立憲憲(詩顯顯令徳禮/作憲憲校夲多)
(讀憲為顯詩又云無然/憲憲傳曰猶欣欣也)何氏之從學蘭蕙已滿畹(已或/作以)
於可翫其光以至歳向晚治惟尚和同(老子和其光同/其塵治惟或作)
(時/治)無俟於謇謇(楚辭余固知謇謇之/為患注忠正貌音蹇)或師絶學賢不以
藝自輓(周禮輦車組輓注人/輓之以行  輓音挽)子兮獨如何能自媚婉娩
(上於阮切下無逺切/  一本作媚婉婉)金石出聲音(荘子曽子居衛緼袍/無表曳縰而歌商頌)
(聲滿天地/若出金石)宮室發闗楗(老子善閉者無/關楗而不可開)何人識章甫(荘/子)
(宋人有資章甫而適越越/人斷髪文身無所用之)而知駿蹄踠(選東都賦馬踠/餘足踠跌也於)
(阮/切)惜乎吾無居不得留息偃臨當背靣時(公祭張員外/文亦曰解手)
(背面遂/十一年)裁詩示繾綣(上音遣下/苦逺切)
英英桂林伯(裴行立元和十二年以御史中/丞為桂管觀察使伯侯伯也)實維文武
特(詩百夫/之特)逺勞從事賢来弔逐臣色南裔多山海道里
屢紆直風波無程期所憂動不測子行誠艱難(行一作/徃難一)
(作/險)我去未窮極臨别且何言有淚不可拭(何或/作無)
吾友栁子厚其人藝且賢吾未識子時已覽贈子篇(子/厚)
(集有送元十八南遊序公甞有書與子厚/謂見送元生序己覽贈子篇蓋謂是也)寤寐想風采
(漢霍光傳天下/想聞其風采)於今已三年不意流竄路旬日同食眠
(旬日或/作兼旬)所聞昔已多所得今過前如何又須别使我抱
悁悁(詩中心悁/悁於縁切)
勢要情所重排斥則埃塵骨肉未免然又况四海人(又/况)
(或作/况又)嶷嶷桂林伯(史記其徳嶷嶷/  嶷魚力切)矯矯義勇身(詩矯矯/武臣)
(矯居/夭切)生平所未識待我逾交親(逾或/作如)遺我數幅書繼以
藥物珍藥物防瘴厲書勸飬形神(形一/作精)不知四罪地(書/四)
(罪而天/下咸服)豈有再起辰窮途致感激肝胆還輪囷(前漢鄒/陽傳蟠)
(木根柢輪囷離/竒  囷去輪切)
讀書患不多思義患不明患足已不學(已或作以足已/而不學史記周)
(亞夫/賛論)既學患不行子今四美具實大華亦榮王官不可
闕未宜後諸生嗟我擯南海無由助飛鳴(南海一/作海南)
寄書龍城守(栁子厚時守柳/州龍城栁州也)君驥何時秣峽山逢颶風
(峡山山名颶海風名見第一巻将赴江陵/途中寄贈翰林三學士詩注  颶音具)雷電助撞捽
(荘子齊人之井飲者相捽/也  撞宅江切捽昨没切)乗潮簸扶胥(南海神廟碑曰/扶胥之口黄木)
(之/灣)近岸指一髪両巖雖云牢木石㸦飛發屯門雖云髙
亦映波浪没余罪不足惜子生未宜忽胡為不忍别感
謝情至骨
　　　初南食貽元十八協律(元和十四年/扺潮州後作)
鱟實如惠文骨眼相負行(恵或作車山海經云鱟形如/車文見玉篇骨李本云疑當)
(作背嶺表録異黌眼在背上雌負雄而/行地里志云交阯有鱟形如惠文冠)蠔相黏為山百
十各自生(嶺表録異云蠔即牡蠣也初生海邉如拳石/四靣漸長髙一二丈者巉巖如山  蠔音豪)
(字書無蠔字董彦逺云五代潘崇徹敗王逵/兵于蠔石亦地名不應不見字書蓋闕誤)蒲魚尾如
蛇(蒲魚即/􁡚魚也)口眼不相營(方作/縈)蛤即是蝦蟆(夲草注云青/蛙鼃蛤長脚)
(蠼子皆蝦/蟇之類)同實浪異名章舉馬甲柱(釋音云章舉有八/脚身上有肉如臼)
(亦曰章魚馬甲柱今江瑶/也即郭璞江賦所謂玉珧)鬭以怪自呈其餘數十種莫
不可歎驚我来禦魑魅(左氏傳云流四凶投諸四裔/以禦魑魅公言其貶斥也)自
宜味南烹調以鹹與酸(以或/作之)芼以椒與橙(詩左右芼之/芼亦調也張)
(協曰燀以秋橙切/芼音冐橙除更)腥臊始發越咀吞靣汗騂(思營切/赤色)惟
蛇舊所識實憚口眼獰(尼更/切)開籠聴其去鬱屈尚不平
賣爾非我罪不屠豈非情不祈靈珠報(搜神記隋侯行/見有大蛇傷者)
(救而活之其後蛇銜珠以報淮/南子所謂隋侯之珠者是也)幸無嫌怨并(無或/作不)聊歌
以記之又以告同行(記或/作寄)
　　　宿曽江口示姪孫湘二首(湘字北渚老成之子/公兄弇之孫元和十)
　　　　(四年赴/潮州作)
雲昏水奔流天水漭相圍三江滅無口其誰識涯圻暮
宿投民村高處水半扉犬雞俱上屋不復走與飛篙舟
入其家暝聞屋中唏(音希哀而/不泣曰唏)問知歳常然(知或作之/選陸機嘆)
(逝賦經終/古而常然)哀此為生微海風吹寒晴波揚衆星輝仰視
北斗髙不知路所歸
舟行亡故道(亡或/作止)屈曲髙林間林間無所有奔流但潺
潺嗟我亦拙謀致身落南蠻茫然失所詣無路何能還
　　　答栁栁州食蝦蟆(公在潮州子厚在栁/州時元和十四年也)
蝦蟆雖水居水特變形貌(下水字或作未方作水云言/于水族之中特異其形貌也)
(不今按此字此說皆/  成文理闕之可也)强號為蛙蛤於實無所校(或作較/或作效)
雖然兩股長(然一/作云)其奈脊皴皰(脊皴一作背脊/  皰匹豹切)跳躑雖
云髙意不離濘淖(左氏晉戎馬還濘而止又有淖于前/意或作竟  今按文義作意為是下)
(文又有竟不字不應複/出  濘音佞淖音閙)鳴聲相呼和(胡過/切)無理祇取閙
周公所不堪灑灰垂典教(周官蟈氏掌去鼃黽焚牡蘜/以灰洒之則死灑與洒同)
我弃愁海濵(方作/渚)恒願眠不覺(古孝/切)叵堪朋類多(叵或/作頗)
沸耳作驚瀑(音/豹)端能敗笙磬(一作/磬鐘)仍工亂學校雖䝉句
踐禮(韓子越王伐呉欲人之輕死出見怒鼃乃為/之軾從者曰奚敬于此王曰為其有氣故也)竟不
聞報效大戰元鼎年(漢武帝紀元鼎五/年秋鼃蝦蟆鬭)孰强孰敗橈(或/作)
(撓字从木左傳畏君之震/師徒撓敗杜云撓曲也)居然當鼎味豈不辱釣罩余
初不下喉近亦能稍稍常懼染蠻夷失平生好樂(方从/唐夲)
(如此諸本或作平生性不樂閣本作不好五今按此/句未詳當闕禮有所好樂  好呼報切樂  教切)而
君復何為甘食此豢豹獵較務同俗(孟子魯人獵較孔/子亦獵較  較音)
(角/)全身斯為孝(禮曰父母全而生之子/全而歸之可謂孝矣)哀哉思慮深未
見許廻櫂
　　　别趙子(趙子名徳公為潮州刺史時攝海陽尉/督州學生徒者東坡所謂潮人初未知)
　　　　(學公命趙徳為之師即其人也公自潮移/袁詩以别之徳潮人公欲與俱而不可耳)
我遷於掲陽(掲陽漢縣屬南海郡至唐為潮州治廣州/記云大庾始安臨賀桂陽掲陽為五嶺韋)
(昭音曰掲其逝切/師古曰掲音竭)君先掲陽居掲陽去京華其里萬有
餘(萬有餘/荘子語)不謂小郭中有子可與娯(詩鄭風聊/可與娱)心平而
行髙(漢宣元六王傳韋/元成經明行髙)兩通詩與書婆娑海水南(晉陶/侃為)
(荆州刺史将歸顧謂王衍/曰老子婆娑正坐諸君輩)簸弄明月珠及我遷宜春(元/和)
(十四年七月已丑憲宗上尊號大赦天下十二月/二十四日公自潮州量移袁州郡即宜春郡也)意欲
攜以俱擺頭笑且言(一作/不可)我豈不足歟又奚為於北徃
來以紛如(北或作此非/是以或作各)海中諸山中幽子頗不無相期
風濤觀已久不可渝又甞疑龍鰕果誰雄牙鬚蚌蠃魚
鼈蟲(戈蚌音棒蠃盧/  切與螺同)瞿瞿以狙狙(詩狂夫瞿瞿注無守/貌  瞿音衢又音屨)
識一已忘十(已一作以山谷謝夲/以皆作已今从黄謝)大同細自殊欲一窮
究之時歳屢謝除今子南且北豈非亦有圖人心未甞
同(左傳人心之不/同如其面焉)不可一理區(或作/驅)宜各從所務未用
相賢愚(務或作好或作/勝相一作分)
　　　除官赴闕至江州寄鄂岳李大夫(謂李程也五/公元和十)
　　　　(年九月公自袁州城拜/國子祭酒行次盆  作)
盆城去鄂渚(潯陽記盆水出青盆山因以為名離/騷經曰乗鄂渚而久顧鄂渚今鄂州)風便
一日耳不枉故人書無因帆江水(帆諸本作泛今从蜀/本云帆去聲少陵詩)
(浦帆晨/初發)故人辭禮闈旌節鎮江圻(舊史程元和十三年/四月拜禮部侍郎六)
(月出為鄂州刺史鄂岳觀/察使程自禮闈出鎮明矣)而我竄逐者龍鍾初得歸别
来已三歳望望長迢遞咫尺不相聞平生那可計我齒
落且盡君鬢白幾何(鬢或/作鬚)年皆過半百来日苦無多少
年樂新知衰暮思故友(衰或/作嵗)譬如親骨肉寜免相可不
我昔實愚憃(或作戇愚憃見禮記漢書多用愚戇/字  今按說文憃丑江切戇陟絳切)不能
降色辭子犯亦有言臣猶自知之(左僖二十四年子犯/曰臣負覊絏從君廵)
(于天下臣之罪多矣/臣猶知之而况君乎)公其務貰過(制貰始/  切)我亦請改事
(左氏宣十二年鄭伯逆楚之辭曰使改/亊君夷于九縣君之惠也孤之願也)桑榆儻可収(漢/光)
(武勞馮異曰可謂失/之東隅収之桑榆)願寄相思字
　　　南山有髙樹行贈李宗閔(㨿詩意鳯凰謂裴度/挟丸子謂李徳裕李)
　　　　(紳元稹也據宗閔傳裴度伐蔡引為彰義觀/察判官蔡平知制誥長慶初錢㣲典貢舉宗)
　　　　(閔託所親于徽李徳裕李紳元稹共白徽取/士不以實坐貶劍州刺史俄復為中書舎人)
　　　　(由是嫌怨顯結縉紳之禍四十餘年不觧此/詩及下篇蓋長慶初作也此詩當是宗閔初)
　　　　(貶公為祭酒時作後篇當是宗閔復入後作/也詳詩意可見新史云宗閔初為裴度引用)
　　　　(及度薦李徳裕可為宰相宗閔遂與為怨韓/愈作南山猛虎行㨿度薦徳裕在公殁後五)
　　　　(年史誤矣苕溪漁隱詩話云退之宗閔俱裴/晉公征淮西時幕客也退之作南山有髙樹)
　　　　(及猛虎行贈宗閔皆略盡其終身所為然退/之無恙時宗閔纔為中書舎人所為尚未暴)
　　　　(自錢徽貶後牛李之憾始結至其為相則退/之死久矣遂有封川之行所謂前汝下視鳥)
　　　　(各議汝瑕疵鳥鵲從噪之虎/不知所歸者何其明騐也)
南山有髙樹花葉何衰衰(考張衡南都/賦當作蓑蓑)上有鳯皇巢鳯
皇乳且棲四旁多長枝羣鳥所託依黄鵠㨿其髙衆鳥
接其卑(接或/作棲)不知何山鳥羽毛有光輝飛飛擇所處正
得衆所希上承鳯皇恩自期永不衰中與黄鵠羣不自
隱其私下視衆鳥群汝徒竟何為(衆鳥方作羣鳥當今/按下有羣字不  複)
(出/)不知挟丸子心黙有所規(或作窺規圖也東坡五禽/言去年麥不熟挾彈規我)
(肉本公/語也)彈汝枝葉間汝翅不覺摧或言由黄鵠黄鵠豈
有之慎勿猜衆鳥衆鳥不足猜(蜀本以猜不入韻校作/疑按公此二詩皆視古)
(用韻古音齊與灰皆通支用如詩維葉萋萋黄鳥于飛/又則不我遺先祖于摧又天子是毗俾民不迷是也)
無人語鳯皇汝屈安得知黄鵠得汝去婆娑㺯毛衣(方/云)
(閣本作婆娑不今按閣本之謬乃有如此/之甚者方雖  从而亦不敢明言其謬也)前汝下視鳥
各議汝瑕疵汝豈無朋匹有口莫肯開汝落蒿艾間幾
時復能飛哀哀故山友中夜思汝悲路逺翅翎短不得
持汝歸(得或/作能)
　　　猛虎行(諸本有贈李宗閔字今从唐閣蔡李本/云蜀本縂題誤以上題贈李宗閔四字)
　　　　(綴猛虎行之上後人因之其實後詩不為宗/閔作也猛虎行樂府舊題非前詩類也新史)
　　　　(又謂裴度薦李徳裕宗閔怨之為作此/詩薦事在大和三年公没久矣不可据)
猛虎雖云惡亦各有匹儕羣行深谷間百獸望風低身
食黄熊父(文王囚羑里散宜生得黄熊以獻紂免/西伯之難熊或作能奴来切非是下同)子食
赤豹麛(楚辤乗赤豹從文/貍  麛莫兮切)擇肉於熊豹(或作/羆)肯視兎與
貍正畫當谷眠眼有百歩威自矜無當對氣性縱以乖
朝怒殺其子暮還食其妃匹儕四散走猛虎還孤棲狐
鳴門兩旁(雨或作四注云山谷本四作兩唐今按門/只有兩旁作兩為是山谷盖以  本定也)烏
鵲從噪之出逐猴入居(諸本皆如此方从舊監本潮本/倒此両句又从杭蜀夲以猴為)
(猚云居當音姬傳本不考古音多以烏鵲從噪之一語/易置于其上質之舊本非也猚音壘似猴而大  今按)
(詩意蓋謂狐鳴鵲噪于外虎出逐之猴乃入居其穴而/虎不知所歸耳狐鳴鵲噪能使虎出而不能使之失其)
(歸猴既入穴則又不待鵲噪而後虎失所歸也方以舊/本古韻之故必欲倒此二句而不顧其文理之不順不)
(若諸本之為當也又猚字本作蜼字雖見于禮經/然非常有之物亦不若作猴之為明白而易知也)虎不
知所歸誰云猛虎惡中路正悲啼豹来銜其尾熊来攫
其頤猛虎死不辭但慙前所為虎坐無助死况如汝細
微(坐或作兕如或/作知皆非是)故當結以信親當結以私親故且不
保人誰信汝為
　
　
　
　
　
　東雅堂昌黎集註巻六
欽定四庫全書
　東雅堂昌黎集註巻七
　　古詩
　　　雪後寄崔二十六丞公(崔二十六斯立也斯立/是時為藍田縣丞其曰)
　　　　(藍田十月元和十年十月也孟郊已死張籍/病眼故有詩翁壮士之句有懷立之且念朋)
　　　　(友之不/振也)
藍田十月雪塞關(藍田關漢時嶢關/也斯立為丞于此)我興南望愁羣山
攢天嵬嵬凍相映(嵬嵬諸本/作崔嵬)君乃寄命于其間秩卑俸
薄食口衆豈有酒食開容顔殿前羣公賜食罷驊騮蹋
路驕且閑(郭璞云驊騮色如/華而赤騮赤也)稱多量少鑒裁宻(裁去/聲)豈
念幽桂遺榛菅(榛或作蓁顔蓁側/詵切菅居  切)幾欲犯嚴出薦口氣
象硉兀未可攀(切硉盧骨/  崖皃)歸来隕涕揜關臥心之紛亂
誰能刪詩翁憔悴劚荒棘(詩翁謂孟郊陟憔音/樵悴音萃劚  玉切)清玉刻
佩聫玦環(玦古/穴切)腦脂遮眼臥壮士(壮士謂/張籍)大弨挂壁無
由彎(詩彤弓弨兮言弨蚩招切挂或作/擐云擐貫也  擐于壁而不用也)乾坤惠施萬物
遂(音施/  弛)獨於數子懷偏慳朝欷暮唶不可解(楚辭長嘆/息而増欷)
(後漢遥望見舂陵郭唶曰氣佳哉/  欷許既香衣二切唶子夜切)我心安得如石頑
　　　送僧澄觀(澄觀建僧伽塔于泗州詩語詳/之公貞元十六年秋在洛陽作)
浮屠西来何施為擾擾四海争奔馳構樓架閣切星漢
誇雄鬬麗止者誰僧伽後出淮泗上(李邕泗州普光王/寺碑僧伽者龍朔)
(中西来甞縱觀臨淮發念置寺既成中宗賜名普光王/以景龍四年三月二日示滅于京淮方作雄云雄言特)
(出也云今按上句已有誇雄字下/句又  尤恢竒則此作雄非是)勢到衆佛尤恢竒(恢/或)
(作魁方云恢竒字見史記公孫洪傳此詩今本以恢為/魁又惡上語意同遂易雄為淮非也  今按作恢亦不)
(免與上句相犯况淮之不可為雄/自避上句誇雄字初不専為此也)越商胡賈脫身罪(或/作)
(獻今从/謝校本)珪璧滿船寜計資清淮無波平如席欄柱傾扶
半天赤(柱一/作檻)火燒水轉掃地空突兀便高三百尺影沉
潭㡳龍驚遁當晝無雲跨虚碧借問經營夲何人道人
澄觀名籍籍愈昔從軍大梁下(貞元十二年公/佐宣武軍幕)徃来滿
屋賢豪者(屋或作目滿/屋字見世說)皆言澄觀雖僧徒公才吏用當
今無後從徐州辟書至(十五年公從事徐/州節度張建封幕)紛紛過客何
由記人言澄觀乃詩人(人言或/作又言)一座競吟詩句新向風
長歎不可見我欲収歛加冠巾洛陽窮秋厭窮獨丁丁
啄門疑啄木(詩伐木丁丁門丁中莖切/啄門或作打  疑或作如)有僧来訪呼使
前伏犀插腦髙頰權(後漢李固頂角匿犀張頰古協切/權或作顴選洛神賦  敏俳文髙)
(權長頭髙權/古字只作權)惜哉已老無所及坐睨神骨空澘然(睨音/詣)
臨淮太守初到郡逺遣州民送音問好竒賞俊直難逢
(直或/作實)去去為致思從容
　　　山南鄭相公樊員外酬答為詩其末咸有見及
　　　　語樊封以示愈依賦十四韻以獻(鄭餘慶元/和九年為)
　　　　(山南西道節度使樊宗師以前檢校水部貟/外郎為副誌傳不書而見于公薦状及此詩)
　　　　(李肇國史補曰元和以後為文竒詭則學于/韓愈苦澁則學於樊宗師公此詩及樊墓銘)
　　　　(語奇而澁皆所/以效其體也)
梁維西南屏(詩大邦維屏梁州在唐為山南西道治所/徳宗興元元年改為興元府維或作惟)
山厲水刻屈禀生肖勦剛(公勦音巢㨗也荆/  山谷本作勁)難諧在民
物滎公鼎軸老(餘慶封滎陽郡/公作榮者非)烹斡力健屈(斡或作鮮/非是烹取)
(老氏治大國若烹小鮮之義斡謂斡旋猶言/宰制也選云假倔强以攘臂  倔渠勿切)帝咨女予
徃(書云帝曰俞汝/徃哉予一作俞)牙纛前坌坲(或作拂坲𡋯塵起貌字/見楚辭九歎  纛音導)
(坌蒲悶切/弗音拂)威風挾惠氣蓋壤兩劘拂(劘司馬子虚賦上/摩蘭蕙下拂羽蓋)
(文選作糜賈山傳賛自下劘上序傳只作摩古摩靡劘/字皆通用揚子劘虎牙荘子喜則交頸相靡漢衡山王)
(賛臣下漸靡使然今集韻摩下/不出靡字非也拂諸本作刜)茫漫華黒間指畫變怳
歘(華黑或作茟墨非是華陽墨/水惟梁州謂山南所領也)誠既富而美章彚霍炳
蔚(易大人虎變其文炳也/君子豹變其文蔚也)日延講大訓龜判錯袞黻(定/八)
(年公羊傳寳者何璋判白龜青/純何休註判半也半圭曰璋)樊子坐賔署演孔刮老
佛(刮或作亂字/見劇秦文)金舂撼玉應厥臭劇蕙鬱(易其臭如蘭/蕙與鬱金皆)
(香/草)遺我一言重跽受惕齋慄(書夔夔齋慄/  跽巨已切)辭慳義卓濶
呀豁疚掊掘(疚或作疾疚勞也渠呀虚/加切掊普厚切掘  勿切)如新去耵矃(新/或)
(作初耵矃耳/垢也从目非)雷霆逼颶䫻(颶或作䬝或作䬖䬖字書未/見或與䬝同  颶音巨䫻越)
(筆/切)綴此豈為訓(此或/作作)俚言紹荘屈(莊周屈/原也)
　　　奉和武相公鎮蜀時詠使宅韋太尉所飬孔雀
　　　　(武元衡韋臯也諸本無奉字作元衡以八年/三月召還秉政其詩鎮蜀時  公詩則召還)
　　　　(後追/和也)
穆穆鸞鳯友何年来止茲飄零失故態隔絶抱長思翠
角髙獨聳金華煥相差坐䝉恩顧重畢命守階墀
　　　感春三首(元和十一年三月/為中書舎人時作)
偶坐藤樹下暮春下旬閒藤隂已可庇落蘂還漫漫斖
斖新葉大瓏瓏晚花乾青天高寥寥兩蝶飛翻翻(或作/翩翩)
(或作/翩翻)時節適當爾懷悲自無端
黄黄蕪菁花(即蔓/菁也)桃李事已退狂風簸枯榆狼籍九衢
内(狂一/作强)春序一如此汝顔安足頼(汝或/作去)誰能駕飛車(竒/肱)
(國人一臂取百禽作飛/車從風逺行見山海經)相從觀海外
晨逰百花林朱朱兼白白栁枝弱而細懸樹垂百尺(樹/或)
(作/對)左右同来人金紫貴顯劇(或作/極)嬌童為我歌哀響跨
筝笛(跨或作/誇非是)艶姬蹋筵舞清眸刺劍㦸(張文潜云東坡/言退之詩不解)
(文字飲惟能醉紅裙疑若清苦自飾者至云艶姬蹋筵/舞清眸刺劔㦸則如此老子箇中興復不淺  刺七亦)
(切/)心懷平生友莫一在燕席死者長𦕈芒生者困乖隔
(生者或/作生存)少年真可喜老大百無益
　　　早赴街西行香贈盧李二中舎人(盧汀吉/李逢)
天街東西異祇命遂成游月明御溝曉(御溝或/作溝水)蟬吟堤
樹秋老僧情不薄僻寺境還幽寂寥二三子(寥或/作寞)歸騎
得相収
　　　晚寄張十八助教周郎博士(張籍周况也籍字/文昌時為國子助)
　　　　(教况娶禮部侍郎韓雲卿之孫開封尉俞之/女蓋公之從婿時為四門博士或無郎字)
日薄風景曠(薄一作落方云薄追也國語今㑹日薄矣/恐事之不集  今詳語勢但如白樂天所)
(謂旌旗無光日色/薄耳方說非是)出歸偃前簷晴雲如擘絮新月似磨
鎌田野興偶動衣冠情久厭吾生可㩦手歎息嵗将淹
(方云淹當作殗殘也淹延之義不可通用今人書殁作/没殂作徂多互用李白詩東溪卜築歳将淹又逺行歳)
(已淹字皆訛此今按古字通用者/多方何獨知  獨不可通用也)
　　　題張十八所居(張籍居長安西街孟東野詩所/謂西明寺後窮瞎張太祝也)
君居泥溝上溝濁萍青青(諸本上句作濁/溝下句作泥濁)蛙讙橋未埽
(讙或/作喧)蟬嘒門長扄(音嘒/  噦)名秩後千品詩文齊六經端来
問竒字(漢書劉歆子棻甞從揚雄學作/竒字注云竒字古文之異者)為我講聲形(周/禮)
(保章氏掌教國子六書注云一曰指事二曰象形三曰/諧聲四曰㑹意五曰轉注六曰假借形聲如江河之類)
　　　奉酬盧給事雲夫四兄曲江荷花行見寄并呈
　　　　上錢七兄閣老張十八助教(盧四名汀字雲/夫錢七名徽字)
　　　　(蔚章張十/八即籍也)
曲江千頃秋波净平鋪紅雲盖明鏡(秋波或作波秋雲/或作蕖紅雲明鏡)
(皆喻也公三堂詩水/上覔紅雲與此同義)大明宮中給事歸(大明即含/元宫也)走馬
来看立不正遺我明珠九十六(汀詩九/十六字)寒光映骨睡驪
目(驪方从杭蜀本作離云光映骨而睡離目言讀盧詩/之快也  今按諸本蓋用荘子列御冦篇取驪龍之)
(珠者必遭其睡之語以目言之則又不止其頷下/之珠矣方說不成文理况上文初無欲睡之意耶)我今
官閑得婆娑(公時自中書舎人/降太子右庶子)問言何處芙蓉多(離騷/搴芙)
(蓉兮木末廣/雅菡蓞芙蓉)撐舟昆明度雲錦(漢武帝元狩三年穿昆/明池在長安西南周回)
(四十/里)脚敲兩舷叫呉歌(晉夏統上已至浮橋太尉賈充/令作其土地間曲統于是以足)
(扣舷引聲喉轉清激慷慨東坡詩脚扣/兩舷歌小海亦是引用統事  舷音賢)太白山髙三百
里(百或作十太白山/名在鳯翔府郿縣)負雪嵬嵬插花裏玉山前却不復
来(玉山亦/山名)曲江汀瀅水平盃(水下或有不字非/是  瀅烏定切)我時相
思不覺一廻首天門九扇相當開上界真人足官府豈
如散仙鞭笞鸞鳯終日相追陪(或云仙下有無字分両/句讀至笞字句絶又夲)
(無鸞鳯二/字皆非是)
　　　奉和錢七兄曺長盆池所植(錢/徽)
翻翻江浦荷而今生在此(今生或作/生今非是)擢擢菰葉長芳根
復誰徙露涵兩鮮翠(涵一/作濡)風蕩相磨倚但取主人知誰
言盆盎是(誰或/作詎)
　　　記夢(此詩蓋有託諷意公忤執政左遷為右庶/子時作前酬盧公荷花詩末云豈如散仙)
　　　　(鞭笞鸞鳯終日相追陪而此詩末云我能屈/曲自世間安能從女巢神山皆有不能俯仰)
　　　　(隨人之意故知其/為左遷之時也)
夜夢神官與我言羅縷道妙角與根(束晳貧家賦且羅/縷而自陳國語辰)
(角見而雨畢天根見而水涸注辰角大星/蒼龍之角天根亢氐之間所謂角與根也)挈㩦陬維口
瀾翻(今按上句言角根即辰夘二位二十八宿所起也/此句言陬維通謂寅申已亥之四隅也挈此四隅)
(則周乎十二辰二十八宿之位矣淮南子天文訓云西/南為背陽之維東南為常羊之維西北為蹏通之維東)
(北為報徳之維又地形訓云河水出崐崘東北陬赤/水出其東南陬洋水出其西北陬亦邉隅之名也)百
二十刻須臾間(方云董彦逺云世間只有百刻百二十/刻以星紀言也  今按星紀之說未詳)
(其㫖但漢哀帝甞用夏賀良說/漏刻以百二十為度事見哀紀)我聼其言未云足捨我
先度横山腹(先一/作去)我徒三人共追之一人前度安不危
我亦平行蹋􁘬􁞀(上丘召切/下牛召切)神完骨蹻脚不掉側身上
視溪谷盲杖撞玉版聲彭􁱗神官見我開顔笑前對一
人壯非少石壇坡陀可坐臥(坡陀與送惠師詩陂陀字/同語見楚詞招魂然唐人)
(多通用坡陀字又郭璞子虚/賦注音婆駞故蜀夲作婆陀)我手承頦肘拄座(音頦/  孩)隆
樓傑閣磊嵬髙(嵬磊音儡/  五罪切)天風飄飄吹我過壯非少者
哦七言六字常語一字難(魯直云只前句中哦字便/是所難此乃為詩之法也)我
以指撮白玉丹行且咀噍行詰盤(噍或作嚼字見大/人賦與嚼音義通)口
前截斷第二句綽虐顧我顔不歡乃知仙人未賢聖䕶
短憑愚邀我敬我能屈曲自世間(諸本能多作寜今从/閣杭蜀本  按此言)
(我若能屈曲從人則自居世間徇流俗矣安能從女居/山間而又不免于屈曲乎猶栁下恵所云枉道而事人)
(何必去父母/之邦云爾)安能從女巢神山(山或作仙非是蘇内翰/甞曰太白詩云遺我鳥)
(跡書讀之了不閑太白尚氣乃自招不識字不如退之/倔强云我能屈曲自世間安能随汝巢神山又甞曰退)
(之有言我能屈曲自世間云云退/之性氣雖出世間人亦不能容也)
　　　南内朝賀歸呈同官(長安有三内皇城在西北/隅謂西内束内曰大明宮)
　　　　(在西内之東南内曰興慶宮在東内之南此/詩云罷賀南内衙即南内也奉酬盧給事詩)
　　　　(云大明宮中給事歸即東内也南内本/元宗在藩時故宅髙宗龍朔二年置)
薄雲蔽秋曦(蔽或/作庇)清雨不成泥罷賀南内衙歸凉曉凄
凄(内衙或作衙内/非是曉或作晚)緑槐十二街(中朝事迹曰天街兩畔/樹槐俗號為槐街白樂)
(天游園詩云下視十二/街緑槐間紅塵即此也)渙散馳輪蹄余惟戇書生(音戇/  惷)
孤身無所齎三黜竟不去(論語栁下惠為士師三黜皇/甫持正誌公墓云公為御史)
(尚書郎中書舎人前後凡三貶及為刑部侍郎言憲宗/迎佛骨貶潮州此詩所謂三黜則未貶潮州前為右庶)
(子日/作)致官九列齊豈惟一身榮珮玉冠簮犀滉蕩天門
髙(音滉/  晃)著籍朝厥妻(籍二尺竹牒記其年紀名字物色/縣之宮門案省相應乃得入也公)
(妻盧氏封高平縣/君歳時入朝宮中)文才不如人行又無町畦(荘子彼且/為無町畦)
(畦町徒頂切/  户圭切)問之朝廷事略不知東西况於經籍深豈
究端與倪君恩太山重不見酬稗稊(上蒲賣切/下田黎切)所職事
無多乂不自提撕(自或/作相)明庭集孔鸞曷取于鳬鷖樹以
松與柏不宜閒蒿藜(間或作/問非是)婉孌自媚好(詩婉兮/孌兮)幾時
不見擠貪食以忘軀尠不調鹽醯(音尠/  鮮)法吏多少年磨
淬出角圭(音淬/  倅)将舉汝愆尤以為已階梯収身歸闗東
期不到死迷
　　　朝歸(與前詩/同時作)
峨峨進賢冠耿耿水蒼佩(唐志百官朝服皆進賢/冠諸佩五品皆水蒼玉)服章
豈不好不與徳相對顧影聼其聲頳顔汗漸背(亷漸子/  切)
進乏犬雞效(犬雞事取孟甞君/雞鳴狗盗之意)又不勇自退坐食取其
肥無堪等聾瞶長風吹天墟秋日萬里曬扺暮但昏眠
不成歌慷慨(魏武帝短歌行慨/當以慷憂思難忘)
　　　雜詩四首(樊本作四首以義考之鵲鳴聲楂楂/以下當為别篇公時為右庶子而皇)
　　　　(甫鎛程异之徒用事元和十一年也故此詩/及讀東方朔雜事譴瘧鬼皆指事託物而作)
朝蠅不須驅暮蚊不可拍蠅蚊滿八區可盡與相格得
時與幾時與汝恣啖咋(上徒敢切/下音責)凉風九月到埽不見
蹤跡
鵲鳴聲楂楂烏噪聲擭擭(烏虢/切)争鬬庭宇間持身博彈
射(閒或作聞非/是持或作将)黄鵠能忍飢兩翅久不擘(能忍或作/忍長非是)蒼
蒼雲海路歲晚将無獲(歲晚或/作晚嵗)
截橑為欂櫨(楚辭桂棟兮蘭橑選撃欂櫨而将榮注/枅也  橑音老又音撩欂櫨音薄盧)斲
楹以為椽束蒿以代之(或作/芡)小大不相權雖無風雨災
得不覆且顚解轡棄騏驥蹇驢鞭使前(北史陽休之曰/将渉千里殺騏)
(驥而䇿/蹇驢)崑崙髙萬里歳盡道苦邅停車臥輪下絶意於
神仙
雀鳴朝營食鳩鳴暮覔羣(覔或/作求)獨有知時鶴雖鳴不縁
身喑蟬終不鳴有抱不列陳(喑或作瘖本草陶隱居曰/啞蟬不能鳴者雌蟬也)
蛙黽鳴無謂閤閤祇亂人
　　　讀東方朔雜事(退之不喜神仙此詩/譏㺯權挾恩者耳)
嚴嚴王母宮下維萬仙家(古巖嚴通詩維石巖巖陸徳/明云夲或作嚴音同此云下)
(維萬仙家似當/以巖巖為義)噫欠為飄風(聚噫音隘欠或作吹或云/  氣為噫張口為欠說文)
(欠張口氣牾也宋孟顗以亢聲大欠被劾舊本作/噫歆噫歆謍神聲也見鄭氏禮注音於其切者非)濯手
大雨沱方朔乃豎子驕不加禁訶(加一/作自)偷入雷電室(漢/武)
(帝内傳西王母謂東方朔昔為太/山上仙官今檀㺯雷電遂謫人間)輷輘掉狂車(輘或作/較輘字)
(見王褒簫賦又晉李顒雷賦鼔訇輘之/逸韻  輷呼宏切與轟同輘魯登切)王母聞以笑衛
官助呀呀(虛加/切)不知萬萬人生身埋泥沙簸頓五山踣
(五山五嶽也/  踣音匐)流漂八維蹉(流漂或作飄/流維或作紘)曰吾兒可憎奈
此狡獪何方朔聞不喜禠身絡蛟蛇(蛇禠音侈/  唐何切)瞻相北
斗柄兩手自相挼(挼奴禾切/與捼同)羣仙急乃言百犯庸不科
向觀睥睨處(荘子雖羿逢䝉不能睥睨注猶/斜視也  睥匹詣切睨音詣)事在不可
赦(音奢與去/聲同義)欲不布露言外口實諠譁(或作欲不布露/之言外口實譁)
(言或/作宮)王母不得已顔嚬口齎嗟(齎或作咨/嗟或作咨)頷頭可其奏
送以紫玉珂方朔不懲創挾恩更矜誇詆欺劉天子正
晝溺殿衙(朔夲傳朔甞醉入殿中小遺殿上/劾不敬免為庶人  溺奴弔切)一旦不辭
訣攝身凌蒼霞(凌或作入不今按此詩亦必有為而作/  朔本傳  書所終而内傳云一旦乗)
(雲龍飛去攝身凌/蒼霞殆謂此也)
　　　譴瘧鬼(漢舊儀顓頊氏有三子生而亡去為疫/鬼一居江水是為瘧鬼此詩首云屑屑)
　　　　(水帝魂謝謝無餘輝末云湛湛江水清歸居/安汝妃者此也與前詩皆有所諷當是元和)
　　　　(十三年為刑/部侍郎時作)
屑屑水帝魂謝謝無餘輝如何不肖子尚奮瘧鬼威乗
秋作寒熱翁嫗所罵譏求食歐泄間不知臭穢非(歐或/作嘔)
(泄或作洩嚴助傳夏時歐泄/霍亂之病相屬字正作歐泄)醫時加百毒(周禮醫師掌/醫之政令聚)
(毒藥以/供醫事)熏灌無停機灸師施艾炷(音灸/  疚)酷若獵火圍詛
師毒口牙舌作霹靂飛符師弄刀筆丹墨交横揮咨汝
之胄出門户何巍巍祖軒而父頊未沫於前徽(沫或作/昧或作)
(法沫己也離騷經芬至今猶未/沫又選劉孝標書音徽未沫)不修其操行賤薄似汝
稀豈不忝厥祖(詩無忝/爾祖)靦然不知歸(詩有靦靣日/  靦他典切)湛湛
江水清歸居安汝妃清波為裳衣白石為門畿呼吸明
月光手掉芙蓉旂降集隨九歌飲芳而食菲贈汝以好
辭出汝去莫違
　　　示兒(東坡云退之示兒詩云主婦治北堂膳服/適戚踈恩封髙平君子孫從朝裾開門問)
　　　　(誰来無非卿大夫不知官髙卑玉帯懸金魚/又云凡此座中人十九持鈞樞所示皆利禄)
　　　　(事也至老杜則不然其示宗武云試吟青玉/案莫羡紫香囊應須飽經術己自愛文章十)
　　　　(五男児志三千弟子行曽参與㳺/夏逹者得升堂所示皆聖賢事也)
始我来京師止㩦一束書辛勤三十年以有此屋廬(公/第)
(在長安/靖安里)此屋豈為華於我自有餘(為或作/無非是)中堂髙且新
四時登牢蔬(登方作祭云中堂以供時祀而前榮以饌/親賔也  今按公作袁氏先廟碑有親登)
(邉鉶之語與登牢蔬語意正同/不必須作祭字乃為時祀也)前榮饌賔親(沈氏筆談/云退之示)
(兒詩云云屋翼為之榮東西則有之未知前榮安在藝/苑雌黄以為不然其說云王元長曲水詩序云跨靈沼)
(而浮榮五臣注則以榮為屋檐檐一名樀一名宇即屋/之四垂也又謂之楣又謂之梠集韻云屋梠之兩頭起)
(者為榮故記言洗當東榮又升自東榮降自西北榮上/林賦偓佺之徒暴于南榮則所謂榮者東西南北皆有)
(之矣故李華含元殿賦又有風雨交四榮之說筆談未/為確論前榮者揚雄甘泉賦云列宿施于上榮是也)
冠婚之所於(所或作依於或/作依皆非是)庭内無所有髙樹八九株
有藤婁絡之(婁或作縷又作婁音縷荘子/有巻婁者注巻婁猶拘攣也)春華夏隂敷
東堂坐見山雲風相吹噓松果連南亭外有瓜芋區西
偏屋不多槐榆翳空虚山鳥旦夕鳴有類澗谷居(澗或/作磵)
(義當作􁪻郭璞江賦幽􁪻/積阻李善曰􁪻與澗同)主婦治北堂膳服適戚踈恩
封高平君子孫從朝裾(或作/車)開門問誰来無非卿大夫
(無非或作/非無非是)不知官髙卑玉帯懸金魚問客之所為峩冠
講唐虞(峩或/作巍)酒食罷無為棋槊以相娯(唐槊色角切宿/  人詩云星)
(天圍棋冢子地握槊棋奕也槊博也齊尒朱世隆與/元世雋握槊忽聞局上詨然有聲一局子盡倒立)凡
此座中人十九持鈞樞又問誰與頻莫與張樊如(莫與/或作)
(莫若曾本作莫先/謂張籍樊宗師也)来過亦無事考評道精粗躚躚媚學
子(音躚/  仙)牆屏日有徒(音屏/  餅)以能問不能其蔽豈可祛(丘/魚)
(切/)嗟我不修飾事與庸人俱(嗟我或作我如安今按作/我如即與下文  能如此)
(及卒章無迷厥初者相應但作嗟我則語勢差徤而義/亦自通蓋我不修飾者非謙詞乃謂向使我不修飾則)
(不能致此爵位居室交逰之盛耳然則我如者乃嗟我/之注脚故今雖只作嗟我而我如二字亦讀者所當知)
(也/)安能坐如此比肩於朝儒詩以示兒曺其無迷厥初
(按此篇所誇乃感二鳥符讀書之成效極致而上宰相/書所謂行道憂世者則已不復言矣其本心何如哉)
　　　庭楸(詩意與前示兒詩所云庭内無所有髙/樹八九株者相應又次其後蓋同時作)
庭楸止五株(楸或作樹以題/語考之當作楸)共生十歩間各有藤繞之
上各相鉤聮下葉各垂地樹顚各雲連朝日出其東我
常坐西偏(或作/邉)夕日在其西我常坐東邉(或作/偏)當晝日
在上我在中央間(或作焉此詩二聫字三間字諸本刋/鉤聫作鉤纒中央間作中間焉以求)
(避重韻/誤矣)仰視何青青上不見纎穿朝暮無日時我且八
九旋濯濯晨露香明珠何聫聫夜月来照之蒨蒨自生
烟(晉湛方生稻苖讃蒨/蒨嘉苖  蒨此見切)我已自頑鈍(或作滯/又作惰)重邅五楸
牽客来尚不見肯到權門前(舊史云公少與孟郊張籍/友善而觀諸權門豪士如)
(僕𨽻焉瞪然不顧/即此詩所謂也)權門衆所趨有客動百千九牛亡一
毛(司馬遷答任安書/曰若九牛亡一毛)未在多少間徃既無可顧不徃自
可憐(顧或作頷或/作得皆非是)
　　　翫月喜張十八員外以王六秘書至(王六王建/也以或作)
　　　　(與以與義通已見前四今按以字或取能左/右之之義  公長慶  年夏以病在告至八)
　　　　(月滿百日免吏部侍/郎詩益此時作也)
前夕雖十五月長未滿規君来晤我時(来一/作未)風露𣺌無
涯浮雲散白石天宇開青池孤質不自憚中天為君施
翫翫夜遂久亭亭曙将披况今今夕圎又以嘉客隨(嘉/一)
(作/佳)惜無酒食樂但用歌嘲為
　　　和李相公攝事南郊覧物興懷呈一二知舊(李/逢)
　　　　(吉也當是長慶/二年再相後作)
燦燦辰角曙亭亭寒露朝川原共澄映雲日還浮飄上
宰嚴祀事清途振華鑣圓丘峻且坦前對南山標村樹
黄復緑中田稼何饒顧瞻想巖谷興歎倦塵囂(倦或/作巻)惟
彼顚瞑者(瞑从目古眠字徐鍇曰今俗别作眠非也荘/子曰顚冥于富貴之地司馬彪曰冥音眠)
去公豈不遼(去或作/云非是)為仁朝自治用静兵以銷勿憚吐
捉勤(捉或作握字本史記魯世家/今人用吐握本韓詩外傳也)可歌風雨調聖賢相
遇少功徳今宣昭
　　　和裴僕射相公假山十一韻(裴謂裴度也假或/作為  裴度為李)
　　　　(逢吉所間長慶二年六月罷相為尚書左僕/射公有此和篇及感恩言志與朝回見寄之)
　　　　(作/)
公乎真愛山看山旦連夕猶嫌山在眼不得著脚厯(著/陟)
(略/切)枉語山中人匄我澗側石(枉或作徃/匄或作與)有来應公須歸
必載金帛當軒乍駢羅隨勢忽開坼有洞若神剜(烏官/切)
有巖類天劃(忽麥切/又音畫)終朝巖洞閒歌鼔燕賔戚孰謂衡
霍期(衡山在今衡州霍山按周禮在冀州期或作/竒選謝靈運詩遊當羅浮行息必廬霍期)近在
王侯宅傅氏築已卑(書說築傅/巖之野)磻溪釣何激(選阮籍勸/進表吕尚)
(磻溪之/漁者)逍遥功徳下不與事相摭樂我盛明朝(或作/時)於
焉傲今昔(詩於焉/逍遥)
　　　與張十八同效阮歩兵一日復一夕(夕或作日/阮籍字嗣)
　　　　(宗咏懐詩近百篇其一六韻一首云一日復/一夕一朝復一朝顔色改平常情神自損消)
　　　　(其一七韻一首云一日復一朝一昏復一晨/容色改平常精魂自飄淪公詩效其體而又)
　　　　(繹之曰一日復一日一朝復一朝然其題寔/自效一日復一夕始也後人以詩語與題不)
　　　　(相應併易作一/日字寔非也)
一日復一日一朝復一朝秖見有不如不見有所超食
作前日味事作前日調不知久不死憫憫尚誰要(於逍/切)
富貴自縶拘貧賤亦煎焦俯仰未得所一世已觧鑣譬
如籠中鶴六翮無所揺譬如兎得蹄(或作跡繫辭曰/得兎而忘蹄)安
用東西跳還看古人書復舉前人瓢(前人或/作前日)未知所究
竞且作新詩謡
　　　送諸葛覺徃隨州讀書(李繁時為隨州刺史/宰相李泌之子也)
鄴侯家多書(李泌封/鄴縣侯)插架三萬軸一一懸牙籖(唐經籍/志甲乙)
(丙丁四部書各一庫為紅緑/碧白牙籖以别經史子集)新若手未觸為人强記覽
過眼不再讀偉哉群聖文磊落載其腹行年餘五十出
守數已六京邑有舊廬不容久食宿臺閣多官員無地
寄一足我雖官在朝氣勢日局縮屢為丞相言雖懇不
見録送行過滻水(滻水出京兆藍田谷北/至灞陵入灞  滻音産)東望不轉目
今子從之游學問得所欲入海觀龍魚矯翮逐黄鵠勉
為新詩章月寄三四幅
　　　南溪始泛三首(公此詩在告時作殆絶筆于此/矣魯直最愛公此詩以為有詩)
　　　　(人句律/之深意)
榜舟南山下(或作溪上也/榜音謗刺)上上不得返幽事隨去多(或/作)
(幽尋事/隨去)孰能量近逺隂沉過連樹藏昂扺横坂石麤肆
磨礪波惡厭牽挽或倚偏岸漁竟就平洲飯㸃㸃暮雨
飄梢梢新月偃(梢梢或作稍稍廣/雅區區梢梢小也)餘年懔無幾(懔或作/諒諒下)
(對愴字明/是懔也)休日愴已晚自是病使然非由取髙蹇(或作/謇)
南溪亦清駛(或作駃洪慶善云作駃誤/姑兩存之  駛疏吏切)而無檝與舟山
農驚見之隨我觀不休不惟兒童輩或有杖白頭饋我
籠中瓜(籠或/作籬)勸我此淹留我云以病歸此已頗自由幸
有用餘俸置居在西疇囷倉米榖滿未有旦夕憂上去
無得得下来亦悠悠但恐煩里閭時有緩急投願為同
社人雞豚燕春秋
足弱不能歩自宜収朝蹟羸形可輿致(輿或作與可/又作事非是)佳
觀安可擲(史記秦泰山刻石文從/臣嘉觀云云觀去聲)即此南坂下久聞有
水石拕舟入其間(拕方作拖注今按漢書拕/舟而入水  云曵也音它)溪流正清
激隨波吾未能峻瀨乍可刺(七迹切峻瀨/或作瀨峻)鷺起若導吾
前飛數十尺亭亭栁帯沙團團松冠壁(栁帯松冠一作/帯栁冠松方从)
(閣本作帯栁松冠云此吉日辰良體也信今按亭亭帯/栁沙無義且此兩句用對偶亦何害方  閣本故曲為)
(之說如此帯栁/冠松亦無義)歸時還盡夜誰謂非事役
　
　
　東雅堂昌黎集註巻七
欽定四庫全書
　東雅堂昌黎集註巻八
　　聮句(諸聮句多/元和初作)
　　　城南聮句(或曰聮句古無此法自退之始上則/唐虞𢋫歌下則漢武柏梁皆聮句之)
　　　　(所起劉貢父云東野與退之聮句宏壮辯博/似若不出一手王深父云退之容有潤色呂)
　　　　(氏童蒙訓徐師川問山谷曰人言束野聮句/即非平日所作恐是退之有所潤色山谷云)
　　　　(退之安能潤色東野若東野潤色退之却有/此理城南長安城南也景物之所㑹故凡可)
　　　　(以入吟詠者皆厯言于詩蜀本作一百五十/韻今本因之然此詩寔多三韻不可以為据)
竹影金𤨏碎(郊𤨏或作鏁非是沈存中云竹影金𤨏碎/  乃日光非竹影也洪慶善曰謂日光在)
(其中不必道破若曰日/影金𤨏碎則不可也)泉音玉琮琤(音一作聲陸士衡/詩云山溜何泠泠)
(飛泉潄鳴玉後荆公詩云風泉隔屋撞哀玉竹月緑/堦貼碎金語本此出  淙方宗士江二切琤楚更切)琉
璃翦木葉(愈/)翡翠開園英流滑隨仄歩(郊/)搜尋得深行
遥岑出寸碧(愈/)逺日増雙明乾穟紛拄地(郊紛或作絲/  或作紅)
(穟音遂拄/冡庾切)化蟲枯挶莖(孫汝聼曰化蟲蟲之變化者如/蟬蟻之類枯挶莖者言化蟲已)
(枮尚挶持于草木之/莖也  挶居玉切)木腐或垂耳(愈/)草珠競駢睛(音駢/  蠙)
浮虚有新劚(郊玉劚陟/    切)摧扤饒孤撐(扤動也字不當从/木古樂府不見山)
(顚樹摧扤下為薪又/扤音兀撐抽庚切)囚飛黏網動(愈/)盜啅接彈驚(囚飛/盗掉)
(潮本作蟲飛雀啅此詩一體六語皆賦物而不言其名/  舊本並同上杜詩啾啾黄雀啅啅鳥食也  啅音卓)
脫實自開坼(郊/)牽柔誰繞縈禮䑕拱而立(愈陸機云河/  東有大䑕)
(能人立交前二足/于頸上跳舞善鳴)駭牛躅且鳴(駭或作騃音俟說文馬/行仡仡也詩儦儦俟俟)
(韓詩作􁀙􁀙騃騃故西京賦云群獸􁀙騃此當从俟音/則于躅且鳴義為合也  今按騃躅二字于牛義無取)
(疑當从蜀本作駭而躅當作觸乃于牛有意又與上/字相偶然無所据姑附于此  駭下楷切躅直六切)蔬
甲喜臨社(郊/)田毛樂寛征(周禮宅不毛者有里/布是也寛征薄賦也)露螢不
自煖(愈/)凍蝶尚思輕宿羽有先曉(郊/)食鱗時半横菱翻
紫角利(愈作翻/或  繁)荷折碧圎傾楚膩鱣鮪亂(郊詩鱣鮪發/  發  鱣知)
(連切鮪/羽癸切)獠羞螺蠏幷(切獠張絞/  又音老)桑蠖見虛指(愈孫汝聽/  曰蠖桑)
(上蟲名虛指言空有/迹耳  蠖烏郭切)穴貍聞鬭獰(尼更/切)逗翳翅相築(郊/)
擺幽尾交搒(薄庚/切)蔓延角出縮(愈/)樹啄頭敲鏗(丘庚/切)修
箭褭金餌(郊/)羣鮮沸池羮岸殻圻𤣥兆(愈/)野麰漸豐萌
窰烟羃疏島(郊窰或作瑶周禮羃/  人  羃莫狄切)沙篆印廻平(洪慶善/曰華山)
(有青柯平種藥平/因地之平處也)㾕肌遭蚝刺(愈㾕或作瘁說見鬬雞/  篇蚝玉篇毛蟲也)
(蚝七吏切/刺七亦切)啾耳聞雞生竒慮恣廻轉(郊/)遐睎縱逢迎(睎/)
(音/希)巔林戢逺睫(愈音睫/    接)縹氣夷空情(音縹/  瞟)歸跡歸不得
(郊/)捨心捨還争靈麻撮狗蝨(愈博雅云狗蝨胡麻也靈/  麻今胡麻状如狗蝨本)
(草云一/名狗蝨)村稚啼禽腥(孫汝聽曰言小児之啼如/猩猩爾雅猩猩小而好啼)紅皺曬
檐瓦(郊孫汝聽曰菓實皺而紅/  說者曰乾棗檐或作簷)黄團繫門衡(洪慶善曰/黄團𤓰蔞)
(也一曰天瓜/衡門上木)得雋蝇虎健(愈左氏得雋曰克崔豹/  古今注蝇豹即蝇虎)相殘
雀豹趟(玉篇䞴趟踉党/也  趟音棖)束枯樵指秃(郊/)刈熟擔肩頳(音/檉)
澁旋皮巻臠(愈音旋随戀切巻/    捲臠力衮切)苦開腹彭亨(孫伯野謂/此二語與)
(上二語意屬一曰澁旋乃旋果實之澁者苦開乃破瓜/瓠之苦者也方言謂環而鐫之為旋巻臠見荘子彭亨)
(毛詩傳炰烋/猶彭亨是也)機舂潺湲力(郊杜預作連機水碓音潺士/  山切又士連切湲  員又)
(士頑/切)吹簸飄颻精(荘子鼔筴播/精  簸音播)賽饌木盤簇(愈/)靸妖藤
索絣(此句與下䠞䋲覲娥婺或疑為今之鞦韆已上泛/言城南景物之盛靸妖或作妖靸絣或作帡或作)
(拼又作併云今併字不入庚韻故學者疑之屨今按靸/廣韻云蘓合切小児履也今猶以為淺靣䟽  之名但)
(用之于此句似無意義疑當作扱楚洽切収也取也獲/也妖謂狐狸之屬能為妖媚者也絣當从系獄中以䋲)
(索急縳罪人之名也言捕取妖狐而以/藤索縳之也  靸悉合切絣北萌切)荒學五六巻(郊/)
古藏四三塋(四三或/作三四)里儒拳足拜(愈/)土怪閃侔偵(家語/季桓)
(子穿井得土缶孔子曰土之/怪者羵羊缶也  偵丑貞切)蹄道補復破(郊/)絲窠掃還
成暮堂蝙蝠沸(愈蝙蝠見上山石詩注/    蝙音邉幅音福)破竈伊威盈(伊/威)
(或作咿喴詳見/上送區𢎞詩注)追此訊前主(郊/)答云皆冢卿(上卿也左/襄十四年)
(先君有/冡卿)敗壁剥寒月(愈/)折篁嘯遺笙袿熏霏霏在(郊/)綦
跡微微呈(袿或作桂綦或作棊皆非是袿音圭婦人上/服也班倢伃賦俯視兮丹墀思君兮履綦綦)
(履下飾也在或作炷/呈或作星皆非是)劔石猶竦檻(愈/)獸材尚挐楹(孫汝/聴曰)
(獸材謂柱上刻為/獸形  挐女加切)寳唾拾未盡(郊/)玉啼墮猶鎗(唾或作/磶啼或)
(作題蜀都賦玉題相輝題椽上飾也故曰墮猶鎗鎗墮/聲本或作琤或云磶柱礩也與玉題意相類洪慶善云)
(此以咳唾喻珠璣以啼泣喻玉筯也唾又作硾啼又作/揥  今按上下文意皆婦女事洪説為是若作題即上)
(句當作磶然非文意又礩/乃柱礎亦非可拾之物也)牕綃疑閟豔(愈孫汝聽曰言/  􁰵紗中尚疑)
(閟藏佳/人也)糚燭已銷檠緑髪抽珉甃(韓醇曰緑髪/言細草也)青膚聳
瑶楨(韓醇曰青膚苔蘚也楨/說文曰木也知京切)白蛾飛舞地(愈/)幽蠧落書
棚(此巳上言郊墟/宅墅之古廢)惟昔集嘉詠(郊/)吐芳類鳴嚶窺竒摘
海異(愈/)恣韻激天鯨腸胃繞萬象(郊/)精神驅五兵蜀雄
李杜㧞(愈李杜下對雷/  車未詳其説)嶽力雷車轟(呼宏/切)大句斡𤣥造
(郊𤣥或/  作元)高言軋霄峥(初耕切字/或作琤非)芒端轉寒燠(愈/)神助溢
盃觥巨細各乗運(郊/)湍潿亦騰聲(潿或作湋此已上言/在昔詩人吟詠之工)
凌花咀粉蕋(愈/)削縷穿珠纓綺語洗晴雪(郊/)嬌辭哢雛
鸎酣歡雜弁珥(愈歡或作勸雜或作新从閣本淳于髠按/  所謂前有墮珥後有遺簮是也  今)
(勸為勸酒之意然此皆形容詩語之工/不當作勸而作歡字則對價字為尤切)繁價流金瓊菡
蓞冩江調(郊江或作紅選劉休𤣥詩悲發江南調謝靈/  運詩采菱調易急江南歌不緩李善皆引)
(古江南詞江南可採蓮以釋/之東野本集亦喜用江調字)萎㽔綴藍瑛(萎㽔青花圎/寔亦名玉竹)
(藍瑛藍田/之玉也)庖霜膾𤣥鯽(愈/)浙玉炊香粳(浙字从折之舌/切魏文帝嘲王)
(朗曰不能效君昔在㑹稽折粇米古浙作折其从/析者星厯切孟子所謂接浙而行是也本多作浙)朝饌
巳百態(郊/)春醪又千名哀匏蹙駛景(愈蹙駛或作缺/  蹙或作蹙缺)冽
唱凝餘晶解魄不自主(郊/)痺肌坐空瞠(濕痺音庇說文/  病也瞠或作)
(蹚切今按荘子瞠若乎其後瞠丑/庚  直視也言坐久而無所見也)扳援賤蹊絶(愈音扳/    攀)
炫曜仙選更藂巧競採笑(郊藂或作叢唐人多書叢作/  藂楚辭及舊本韓栁集皆)
(然今本尚見/一二姑存之)駢鮮互探嬰(音探/  貪)桑變忽蕪蔓(愈/)樟裁浪
登丁(中莖切斵/木聲也)霞鬬詎能極(郊/)風期誰復賡(晉習鑿齒/傳風期超)
(邁風期猶風標也誰復或作復誰/  已上言京都人士繁華之習)臯區扶帝壤(愈/)瓌藴
郁天京祥色被文彦(郊/)良才插杉檉(丑成/切)隱伏饒氣象
(愈/)興潜示堆抗擘華露神物(郊見西京賦注河神/  巨靈擘華山事)擁終
儲地楨(終終南山/禎祥也)訏謨壯締始(愈詩訏謨定命/  注訏大也)輔弼登
階清(弼一/作拂)坌秀恣填塞(郊悶坌蒲/    切)呀靈滀渟澄(加呀虛/  切滀)
(勅六切已上/紀畿甸形勝)益大聫漢魏(愈聫或/  作連)肇初邁周嬴(史記昔/周邑我)
(先秦嬴于後/  嬴余輕切)積照涵徳鏡(郊/)傳經儷金籝(漢書韋賢父/子皆以明經)
(故鄒魯諺曰遺子黄金滿籝/不如一經籝竹器  籝音盈)食家行鼎鼐(愈/)寵族飫弓
旌奕制盡從賜(郊盡或作書/  此句未詳)殊私得逾程飛橋上架漢
(愈/)繚岸俯規瀛(規或作窺非是規度也/東方朔傳䂓以為苑)瀟碧逺輸委(郊/)
湖嵌費㩦擎(瀟碧竹也/湖嵌石也)萄苜從大漠(愈漢李廣利伐大/  宛采蒲萄苜蓿)
(種歸種于離宮館旁作萄音陶苜/音目苜或作首漢或  漢非是)楓櫧至南荆(選沙棠/櫟櫧華)
(楓枰櫨作櫧/音諸一  儲)嘉植鮮危朽(郊/)膏理易滋榮(理或作埋此/以嘉植言也)
(周禮其植物宜膏物鄭注云/謂楊栁之屬理致白如膏)懸長巧紐翠(愈紐或/  作細)象曲
善攅珩(善或/作盖)魚口星浮没(郊/)馬毛錦斑騂(赤/也)五方亂風
土(愈/)百種分鉏耕葩蘖相妬出(郊蘖或作/  孽非是)菲茸共舒晴
類招臻倜詭(愈相如封禪書云竒物譎詭倜儻/  窮變  倜他厯切詭過委切)翼萃伏
衿纓危望跨飛動(郊/)冥升躡登閎(字見揚雄校獵賦蜀/本登作䆸竹盲切䆸)
(宏屋/響也)春游轢靃靡(愈楚辭蘋草靃靡靃草随風貌/    轢音厯靃音髓一音霍)彩伴
䬃嫈嫇(廣韻嫈嫇新婦貌/  嫈音縈嫇音萌)遺燦飄的皪(郊/)淑顔洞精誠
嬌應如在寤(愈/)頽意若含醒鵷毳翔衣帯(郊/)鵝肪截佩
璜(王逸少玉部論白如/截肪  音方又音房)文昇相照灼(愈/)武勝屠攙搶(爾/雅)
(彗星為攙搶攙/音讒搶楚庚切)割錦不酬價(郊/)構雲有髙營通波牣鱗
介(愈牣或作仞相如賦充仞其中古字作仞/    今按詩及孟子皆作牣  牣音刃)疏畹富蕭
蘅(音行杜蘅香草/大者曰杜若)買養馴孔翠(郊/)逺苞樹蕉栟(書曰厥/包橘柚)
(錫貢蕉栟皆果名廣志曰芭蕉一名芭苴出交趾/㯶一名栟櫚其子可食選栟櫚枸榔  栟音并)鴻頭
排刺芡(愈芡說文云雞頭也方言曰南楚謂之鷄頭北/燕謂之䓈青徐淮泗之間謂之芡又云鷄頭或)
(謂之鴻頭今公云鴻頭/鴻即㕍也  芡巨險切)鵠㲉攅瓌橙(此巳上言土地人/物富華之盛諸本)
(㲉作殻㲉卵也納凉聮句盤肴饋禽㲉今/本亦誤  㲉苦角切又口夲切橙除庚切)騖廣雜良牧
(郊/)䝉休賴先盟罷旄奉環衛(愈/)守封踐忠貞戰服脫明
介(郊/)朝冠飄彩紘爵勲逮僮𨽻(愈/)簮笏自懷綳乳下秀
嶷嶷(郊/)椒蕃泣喤喤(詩其泣喤喤/  喤音宏)貌鑑清溢匣(愈/)眸光
寒發硎館儒養經史(郊/)綴戚觴孫甥考鍾饋肴核(愈/)戞
鼔侑牢牲飛饍自北下(郊/)函珍極東烹如瓜煑大卵(愈/)
比線茹芳菁海嶽錯口腹(郊/)趙燕錫媌娙(選詩燕趙多/佳人方言自)
(闗而東河濟之間謂好為媌列子娥媌靡曼者秦晉謂/好曰姪娥帝堯之女舜妻娥皇字娥娙媌或作媖  媌)
(莫交切娙胡丁/切又五耕切)一笑釋仇恨(愈/)百金交弟兄貨至貊戎
市(郊/)呼傳鸚鵡令(鸚或作鸜戌貊鸚鵡鸜/鵒四物也或本非是)順居無鬼瞰
(愈揚雄傳髙明之家鬼/  瞰其室  瞰音闞)抑横免官評(巳上言門地/簮紱之家)殺候
肆凌翦(郊/)籠原帀罝紭(紭網綱嗟帀作答/切罝音  紭音宏)羽空顚雉鷃
(愈/)血路迸狐麖(麖音京一角牛/尾其状似䴢)折足去踸踔(郊荘子吾/  以一足)
(踸踔而行角踸勑/甚切踔直  切)蹙鬐怒䰃鬤(鬤䰃音彭/  乃庚切)躍犬疾翥鳥
(愈/)呀鷹甚飢䖟筭蹄記功賞(郊上林賦射䴢脚麟顔師/古曰持引其脚計其所獲)
(也所謂筭/蹄者如此)裂腦擒摚振(諸本腦作􁣏擒作相摚作盪又/作湯今从蜀本云􁣏腦字之或)
(體掁揬也盪掁踢揬之義監本作摚掁摚拒也義亦通/而擒作相則非  今按􁣏别夲作脇疑傳冩之誤盪當)
(作摚音揘音/瞠掁  棖)猛斃牛馬樂(愈/)妖殘梟鵅惸(鵅或作鴿方/云鵅音格今)
(鵂鶹也鶹今按鵅音柯額切爾雅鵅鵋/鵽今鵂  也其音洛者烏□水鳥也)窟窮尚嗔視(郊/)
箭出方驚抨(普耕/切)連箱載已實(愈/)礙轍棄仍贏喘覻鋒
刃㸃(郊/)困衝株枿盲(音枿/  蘖)掃净豁曠曠(愈/)騁遥略苹苹
(選宋玉髙唐賦馳苹/苹五臣註草聚貌)饞􁀙飽活臠(郊/)惡嚼㗘腥鯖(已上/言射)
(獵之壮觀㗘說文云噍貌鯖廣韻云煑/魚煎食曰五侯鯖  㗘音博鯖音征)歲律及郊至(愈/)
(律謂黄鍾大呂之屬/及郊至謂十一月也)古音命韶韺(音英帝嚳樂曰/六韺舜曰簫韶)旗斾
流日月(郊/)帳廬扶棟甍(莫耕/切)磊落奠鴻璧(愈/)参差席香
藑(爾雅葍藑茅注藑葍一種花有赤者為藑楚詞索/藑茅以莛蓴注靈草也香茅席鋪也  藑音瓊)𤣥
祇祉兆姓(郊/)黒秬饛豐盛(左傳㓗粢豐盛平秬/音巨饛音䝉盛  聲)慶流蠲
瘥癘(愈/)威暢捐䡴輣(後漢光武紀衝輣橦城注衝橦音/車也輣樓車也  䡴尺容切輣)
(彭/)靈燔望髙冏(郊/)龍駕聞敲䬝(音横駕相撃聲/或作䬖說見上)是惟禮
之盛(愈/)永用表其宏徳孕厚生植(郊/)恩熙完刖剠(剠與/黥同)
(公文率用此剠字禮/此已上紀郊祀之)宅土盡華族(愈/)運田閒强甿䕃庾
森嶺檜(郊/)啄場翽祥䳟(博雅云鷦䳟鳯也/諸本多訛作鵬)畦肥翦韭薤
(愈/)陶固収盆甖利養積餘徤(郊/)孝思事嚴祊(詩永言孝/思又祝祭)
(于祊祊廟門傍/也  祊補彭切)掘雲破嵽嵲(愈雲或作靈齧/  嵽嵲音迭)採月漉坳
泓(坳不/平也)寺砌上明鏡(郊/)僧盂敲曉鉦泥像對騁怪(愈/)鐵
鐘孤舂鍠(音/横)癭頸閙鳩鴿(郊上癭/    聲)蜿垣亂蛷蠑(垣或作/􁀙謂蜿)
(蜒于墻屋之間作􁀙非蛷多足/蟲蠑蜥蜴  蛷音求蠑音榮)葚黒老蠶蠋(愈詩蜎蜎/  者蠋毛)
(傳曰桑蟲也切蠋/音燭又珠五)麥黄韻鸝鶊(此已上言民/居寺宇之美)韶曙遲勝
賞(郊曙或作署/    遲音穉)賢朋戒先庚(朋或/作明)馳門填偪仄(愈/)競墅
輾砯砰(切砅披冰/  砰音絣)碎纈紅滿杏(郊碎纈或作醉結今以/  閣夲云唐小說裴晉)
(公午橋有文杏百株立碎錦坊少陵詩内蘂繁于纈杜/牧之詩花塢團宮纈或云當作醉纈李長吉詩醉纈抛)
(紅/網)稠凝碧浮餳(徐盈/切)䠞繩覲娥婺(愈䠞或作蹴覲或作/  觀  䠞子六切)
鬬草擷璣珵(擷或/作祮)粉汗澤廣額(郊/)金星墮連瓔(於盈/切)鼻
偷困淑郁(愈/)眼剽强盯􁞂(上音棖下音/盲玉篇視貌)是節飽顔色(郊/)
茲疆稱都城書饒罄魚繭(愈國史補云紙之好者有魚/  子紙晉王羲之用蠶繭紙)
紀盛播琴筝(已上言里人/㳺觀之樂)奚必事逺覿(郊/)無端逐羇傖
(晉史吴人謂中州人曰傖羈傖/謂謫陽山江陵時也  助耕切)将身親魍魅(愈/)浮跡侶
鷗鶄腥味空奠屈(郊屈屈/  原也)天年徒羡彭(天或作夭/彭彭祖也)驚魂
見蛇蚓(愈/)觸嗅值蝦蟛(上音遐下音彭蝦/蝦蟆蟛蟛蜞也)幸得履中氣
(郊/)忝從拂天棖(棖門兩旁木禮/記士介拂棖)歸私暫休暇(愈/)驅明出
庠黌(明或作昵或作柅柅止輪木也時景元校作驅朋/  今按驅馳遲明而出太學也蓋作此時公方為)
(博/士)鮮意竦輕暢(郊/)連輝照瓊瑩陶暄逐風乙(愈乙烏轄/  切𤣥鳥)
(也齊魯之間謂之乙/風乙或作乙乙非是)躍視舞晴蜻(蜻蜻蜓也晴蜻或/作蜻蜻者非是)足
勝自多詣(郊/)心貪敵無勍始知樂名教(愈晉書樂廣曰/  名教自有樂)
(地/)何用苦拘儜(晉史不簡蚩儜拘儜/拘束也  儜尼耕切)畢景任詩趣(郊/)焉
能守䃘䃘(愈已上公自言竄謫而歸復為博士字書無/  䃘字按鹽鐵論器多堅䃘又皇甫謐䆁勸)
(篇龍潜九淵䃘然執髙何令升晉書音/義䃘口萌切不知字書何以逸之也)
　　　㑹合聮句(公召為國子博士與張籍張徹孟郊/㑹京師而有此詩黄魯直甞云退之)
　　　　(㑹合聮句四君子皆佳士意氣相入雜之成/文世之文章之士少聮句盖筆力不能相追)
　　　　(或成四公/子碁耳)
離别言無期㑹合意彌重(籍/)病添兒女戀老䘮丈夫勇
(愈/)劍心知未死(或作/謝)詩思猶孤聳(郊/)愁去劇箭飛讙来
若泉涌(徹/)析言多新貫(析或/作折)攄抱無昔壅(籍/)念難須勤
追悔易勿輕踵(愈/)吟巴山犖嶨(或作嵤山犖呂角切/嶨音學  多大石也)說
楚波堆壟(郊/)馬辭虎豹怒舟出蛟鼉恐(徹/)狂鯨時孤軒
幽狖雜百種(愈音狖/    柚)瘴衣常腥膩蠻器多踈冗(籍/)剥苔
弔斑林(博物志曰洞庭之山帝之二女居之涕下揮竹/竹盡斑魏道輔云湘中斑竹方生時每㸃上有)
(苔錢封之甚固以草壌洗/去之則紫暈襴斑可愛)角飯餌沉塜(愈續齊諧記曰/  屈原五月五)
(日投汨羅而死楚人哀之至/日以竹筒貯米投水祭之)忽爾銜逺命歸歟舞新寵
(郊爾或作示非/  是歟或作還)鬼窟脫幽妖天居覿清栱(愈栱或/  作拱)京逰
歩方振謫夢意猶恟(籍/)詩書誇舊知酒食接新奉(愈/)嘉
言冩清越瘉病失肬腫(郊音瘉/    庾)夏隂偶髙庇宵魄接虚
擁(愈魄或作魂魂今按宵/  魄謂月作  非是)雪絃寂寂聽茗盌纎纎捧(郊/)
馳輝燭浮螢幽響泄潛蛬(愈爾雅蟋蟀曰蛬注云/  今之促織  蛬音拱)詩老
獨何心江疾有餘尰(郊尰足病詩既微/  且尰  尰音腫)我家本瀍穀(瀍/水)
(名在河南/榖城也)有地介臯鞏(臯鞏皆河南地名/史記韓獻成臯鞏)休跡憶沈冥
峨冠慙闒􁀙(愈楚辤雜斑駁與闒茸前漢司焉遷云在/  闒茸之中皆以􁀙為茸按集韻茸通作)
(􁀙四闒音榻􁀙音冗闒字或作傝􁀙字或作􁀙之諸夲/此  句下無愈字今从唐蜀本増洪慶善云退  家在)
(洛陽甞謫陽山今為/博士則唐夲為是)升朝髙轡逸振物羣聴悚(别本悚/作竦嵇)
(康琴賦竦衆/聴而駭神)徒言濯幽泌(泌音秘又薄必/切徒一作待)誰與薙荒茸
(籍荒或作芒此漢叙傳所謂/  夷險芟荒是也芒字非)朝紳鬱青緑馬飾曜珪珙
國讎未銷鑠我志蕩卭隴(郊劉闢亂蜀王師出/  征故云蕩卭隴)君才誠
倜儻時論方洶溶(魏王粲浮淮賦滂沛洶溶湧洶/許洪切或作汹音凶溶音)格言
多彪蔚懸解無梏拲(周禮上罪梏拲而桎/  梏古沃切拲音拱)張生得淵源
家色㧞山冢堅如撞羣金眇若抽獨蛹(愈蛹蚕化為之/  言微而不絶)
(也勇蛹/音)伊余何所擬跛鼈詎能踊(荀子跛/鼈千里)塊然墮岳石
飄爾罥巢氄(郊氄罥音畎/    音冗)龍斾垂天衛雲韶凝禁甬(甬/鐘)
(繫也周禮鐘舞上謂之甬祝/充韓醇註皆以為甬道恐非)君胡眠安然(胡或作/乎非是)朝鼔
聲洶洶(愈/)
　　　鬬雞聫句(公與東野聫句詞意雄渾極其情態/間以人才為喻兩皆傑作真歐陽文)
　　　　(忠所謂韓孟於文詞/兩雄力相當者也)
大雞昻然来小雞竦而待(愈/)峥嶸顛盛氣(禮記玉藻曰/盛氣顛實揚)
(休注云顛讀為闐/峥助庚切嶸音宏)洗刷凝鮮彩(郊/)髙行若矜豪側睨
如伺殆(愈/)精光目相射(食亦/切)劔㦸心獨在(郊/)既取冠為
胄復以距為鐓(音隊或作鎩一書鉤㦸長鎩乃今按鎩/廣韻所拜切於聲不協然鐓  刄下之)
(平㡳者與距不相/似亦未詳其說也)天時得清寒地利挾爽塏(愈音塏/    凱)磔
毛各噤㾕(或作瘁或作瘴或作痒今从杭本云瘁所錦/切寒病也義訓寒謂之㾕􁁜皮日休詩枕下)
(聞澎湃肌上生㾕􁁜韓渥詩噤㾕餘/寒酒半醒  磔陟格切噤巨禁切)怒癭争碨磊(音碨/  猥)
(磊魯/猥切)俄膺忽爾低植立瞥而改(郊蔑暼匹/    切)腷膊戰聲喧
(古詩腷腷膊膊雞初/鳴  腷音愎膊音粕)繽翻落羽皠(七罪切廣韻云/  皠霜雪白状)中休
事未决小挫勢益倍(愈/)妬腸務生敵(腸或作腹/敵或作欺)賊性專
相醢裂血失鳴聲啄殷甚飢餒(郊五殷鳥閑切義見/    巻題炭谷秋)對
起何急驚隨旋誠巧紿(音待榖梁惡公子之/紿列子予昔紿若)毒手飽李
陽(晉石勒甞謂李陽曰孤昔日厭卿老拳卿亦飽孤/毒手杜子美義鶻行所謂巨顙折老拳亦此事也)神
槌困朱亥(愈史記魏未亥為侯嬴薦于魏公子及公子/  行至鄴矯魏王令代晉鄙晉鄙合符疑之)
(亥䄂四十斤鐵椎椎殺晉鄙槌或作椎或作鎚方云謝/本云貞元本毒手作尊拳尊拳劉伶語也邵公濟云善)
(本神槌作䄂槌于史記本文為合然晉祖納曰假有神/錐必有神槌神槌尊拳豈皆借用字耶  今按毒手是)
(李陽本事中語而神槌字則朱亥事中無之故邵欲改/神作䄂以從本事然又屬對不親切故方又欲從謝本)
(借劉伶之尊拳以附李陽借祖納之神槌以附朱亥則/兩句皆為兼用兩事而不偏枯耳然亦未敢遽改也今)
(以其說未明復為詳/說如此以俟考焉)惻心我以仁碎首爾何罪獨勝事
有然旁驚汗流凂(郊/)知雄欣動顔怯負愁看賄争觀雲
填道助呌波翻海(愈/)事爪深難解(事或作争今以唐夲/云舘本作倳李校同)
(樊本作剚皆側吏切漢蒯通傳事刄公之腹者考工記/菑蚤不齵則輪雖敝不匡鄭讀蚤為爪謂輻入牙中者)
(菑聲如胾泰山平原人謂樹立物為菑公盖全用此二/字也管子剚㦸十萬又春有以剚耜事剚菑倳古音義)
(同閣杭蜀本皆/作争其訛久矣)嗔睛時未怠一噴一醒然(樊汝霖云雞/用水噴神氣)
(始/醒)再接再礪乃(郊荘子曰是其所以乃公用乃字出此/  書礪乃鋒刄或作再礪乃鍜乃礪又)
(或作勵皆非是樊汝霖曰接猶接戰也争觀雲填道助/叫波翻海則公詩之豪一噴一醒然再接再礪乃則東)
(野工/處)頭垂碎丹砂翼搨拖錦綵(搨或作榻字當从手選/陳琳檄垂頭搨翼莫所)
(慿恃五臣註搨歛也上獵切/此當以摧搨為義音他蠟切)連軒尚賈餘(左成二年欲/勇者賈余餘)
(勇古賈/音)清厲比歸凱(愈/)選俊感収毛(趙使平原君合從/于楚有毛遂者前)
(自賛于平原君卒/與毛遂偕定從)受恩慙始隗(史記郭隗謂燕昭王曰/王欲致士先從隗始)
英心甘鬬死義肉恥庖宰君看鬭雞篇短韻有可採(郊/)
(有或作亦或/作言皆非是)
　　　納凉聫句(公元和改元六月自江陵掾召入為/國子博士至是七月與東野㑹京師)
　　　　(聫句此詩叙久謫新召/還為學官本末甚詳)
遞嘯取遥風(魏劉楨大暑賦披襟領/而長嘯冀微風之来思)微微近秋朔(郊/)金
柔氣尚低火老候愈濁(愈/)熙煕炎光流竦竦髙雲擢(愈/)
閃紅驚蚴虬(或作虯楚辭蒼龍蚴虬于左驂/  蚴音憂又于紏反虬音求)凝赤聳山
嶽目林恐焚燒耳井憶瀺灂(前漢相如上林賦瀺灂霣/墜  瀺士咸切又士减切)
(灂才溺切/又食角切)仰懼失交泰非時結冰雹(大戴禮曰陽之専/氣為霰隂之専氣)
(為雹盛陽之氣在雨水則温暖而為霰隂氣薄而脅/之不相入則摶為雹也此孟所以有失交泰之懼)化
鄧渇且多(列子夸父逐日影于隅谷之際道渇/而死棄其杖尸膏肉所浸化為鄧林)奔河誠
已慤暍道者誰子(荘子云暍者反氷乎冷風帝王世/紀曰禹扇暍暍傷暑也  暍音謁)叩
商者何樂(列子師商彈琴當春而叩商絃/以召南呂凉風忽至草木成實)洗矣得滂沱
(洗或作浩古洗與洒通史記觀范雎之見者羣臣莫/不洒然變色易容徐廣洗先典切冼矣猶洗然也)感
然鳴鸑鷟(國語周之興也鸑鷟鳴于/岐山  鸑音岳鷟士角切)嘉願茍未從(嘉或/作佳)
(或作喜公後詩有嘉願/還中州佳喜皆字訛也)前心空緬邈(潘岳寡婦賦曰/緬邈兮長乖)清
砌千廻坐冷環再三握煩懐却星星(或作醒醒劉夢得/詩自羞不是髙陽)
(侶一夜星星騎馬/回唐人星醒通用)高意還卓卓(郊/)龍沈劇煑鱗(劇或作/極用左)
(氏醢/龍事)牛喘甚焚角(用田單/火牛意)蟬煩鳴轉喝(上林賦聲流喝/注云悲嘶也)
(喝于/邁切)烏躁飢不啄晝繩食案繁宵蚋肌血渥單絺厭已
禠(論語當暑袗絺綌易終朝/三禠之  禠敕里切)長䈉倦還促(䈉或作箑方言/扇自闋而東謂)
(之䈉自闋而西謂之扇/選云屏輕箑  䈉音霎)幸兹得佳朋于此䕃華桷青熒
文簟施(青或/作清)淡澉甘瓜濯(選枚乗七發淡澉手足注/云猶洗滌也  澉音敢)大
壁曠凝净古畫竒駮犖(壁或作璧畫或作書/駮北角切犖吕角切)凄如羾
寒門(羾方云杭夲作淜蜀夲作􁀙淜今馮字徒渉也史/記武紀所謂寒門者谷口也顔曰今冶谷去甘泉)
(八十里盛夏凛然此納凉詩也淜字自當乂甘泉賦登/椽欒而羾天門羾字音貢至也諸校本多用此定栁文)
(羾亦作􁀙又淮南子北方北極之山曰寒門故離騷連/絶垠乎寒門若以􁀙言則寒門當用此義然前義為優)
(地今按後說是蓋谷口既非絶境未為極寒之/  又不言有水則徒渉字亦無理當改作羾)皓若攅
玉璞掃寛延鮮飈汲冷漬香穱(楚詞稻栥穱/麥  穱音卓)篚實摘
林珍盤肴饋禽㲉(㲉或作殻說已/見上城南聮句)空堂喜淹留貧饌羞
齷齪(愈齪齷音渥/    側角切)殷勤相勸勉左右加礱斵(加或/作皆)賈勇
發霜硎(賈勇見上註荘子刃若新/發于硎  硎砥石音刑)争前曜氷槊(風俗通/矛長丈)
(八者謂之/槊音朔)微然草根響先被詩情覺感衰悲舊改工異
逞新皃(一作貌/音邈)誰言擯朋老猶自将心學危簷不敢憑
朽机懼傾撲(机一作瓦/  撲音雹)青雲路難近黄鶴足仍鋜(鋜玉/篇云)
(鎻足也切/鋜士角)未能飲淵泉立滯呌芳葯(郊本草楚人謂白/  芷為葯  葯音)
(渥/)與子昔睽離嗟余苦屯剥直道敗邪徑拙謀傷巧諑
(楚詞謡諑謂余以善淫/注諑猶譛也  諑音啄)炎湖度氛氲(氲氛音分/  於云切)熱石行
犖硞(切犖力角/  硞音確)痟飢夏尤甚瘧渇秋更數(周禮疾醫春/時有痟首疾)
(秋有瘧寒疾音瘧/逆約切數一  朔)君顔不可覿君手無由搦(女角/切)今来
沐新恩(元和元年六月/召為國子博士)庶見返鴻朴儒庠恣游息(禮學/記㳺)
(焉息/焉)聖籍飽商㩁(選商㩁萬俗/  㩁音角)危行無低徊(楚詞九歌/心低徊兮)
(顧/懐)正言免咿喔(楚詞卜居曰将喔咿嚅唲以/事婦人乎  咿音伊喔音渥)車馬獲同
驅酒醪欣共欶(廣韻敕口噏說文/欶吮也  欶音朔)惟憂棄菅蒯(左氏傳/成公九)
(年曰雖有絲麻無棄菅/蒯  菅音姦蒯苦怪切)敢望侍帷幄此志且何如希君
為追琢(愈詩追琢其章/    追音堆)
　　　秋雨聮句(按詩云儒宫烟火濕此公為學官在/京師時也又云因思征蜀士盖憲宗)
　　　　(元和初命髙崇文/討劉聞時故也)
萬木聲號呼百川氣交㑹(郊左太冲蜀都賦/  兼六合而交㑹)庭翻樹離
合(離或/作雜)牖變景明藹(愈/)潨㵼殊未終(說文小水入大水/曰潨詩鳬鷖在潨)
(又潨職戎切/  在冬切)飛浮亦云泰(郊顔延年駕幸京口/  詩千翼泛飛浮)牽懐到
空山屬聼邇驚瀨(愈/)簷垂白練直(練或/作龍)渠漲清湘犬(郊/)
甘津澤祥禾伏潤肥荒艾(愈禾或作木非/  是伏或作服)主人吟有歡
客子歌無奈(郊/)侵陽日沈𤣥剥節風搜兌(愈/)坱圠遊峡
喧(坱圠有三義賈誼鵩賦坱圠無垠應劭曰其氣坱圠/非有齊限也郭璞注方言曰坱圠云不測也左太冲)
(吴都賦地勢坱圠劉/逵曰髙下不平皃也)颼飀臥江汰(郊隋盧思道納凉賦/  動颺飈于翠帳)
(颼飀音蒐/流汰音太)微飄来枕前髙灑自天外(愈/)蛬穴何廹迮(或/作)
(窄義訓廹迮急也字見鴇/羽詩箋  蛬音拱蟋蟀也)蟬枝掃鳴噦(郊詩鸞聲噦噦/  掃鳴噦謂無)
(聲也翽/噦音)援菊茂新芳(援或/作園)逕蘭銷晚馤(愈玉篇馤香也/  ○馤音藹)
地鏡時昏曉池星競漂沛(郊/)讙呶尋一聲(詩載號載呶/毛傳曰讙呶)
(也呶讙字讀從/喧  尼交切)灌注咽羣籟(愈/)儒宮烟火濕市舎煎熬
忲(郊忲奢也選心/  侈體忲音太)臥冷空避門衣寒屢循帯(愈循或作/  修非是)
(李陵傳數數自循其刀環又自循其髪顔注謂摩順/也梁范静妻詩循帯易緩愁難却心之憂矣叵銷鑠)水
怒已倒流隂繁恐凝害(郊/)憂魚思舟檝(憂魚乃左傳所/謂㣲禹吾其魚)
(乎是也魚或/作虞非是)感禹勤畎澮(愈書禹濬畎澮距川孔安國/  云一畆之間廣尺深尺曰)
(畎百里之間廣二/尋深二仭曰澮)懐襄信可畏(書蕩蕩懐山襄陵注云/懐包襄工也可畏或作)
(不思/非是)疏决須有賴(郊孟子禹疏九河決汝漢/  疏或作疎蓋俗體也)筮命或馮
蓍卜晴将問蔡(愈晴或作情蓍為筮龜為卜蔡/  大龜也出蔡地因以為名)庭商或
驚舞(庭商商羊也家語曰齊有一足鳥名/商羊童謡曰天将大雨商羊鼔舞)墉禜亦親酹
(郊禜祭水旱也三禮義宗禜止雨之祭每禜于城門/  故蜡祭七曰水墉  禜音榮又音詠酹盧對切)氛
醨稍踈映(氛或/作氣)雺亂還擁薈(爾雅天氣下地不應曰雺/注言䝉昧也詩薈兮蔚兮)
(注雲興貌武雺音謀又音茂又音/䝉乂莫貢  賦二切薈烏外切)隂旌時摎流(揚雄反/騷望崑)
(崙以摎流顔師古曰摎流/猶周流也  摎居由切)帝鼔鎮訇磕(選訇磕㗦嘈轟/訇呼庚切輿)
(同/)棗圃落青璣瓜畦爛文貝貧薪不燭竈富粟空填廥
(愈史記天子遣使者虚郡/  國倉廥  廥古外切)秦俗動言利魯儒欲何丐深
路倒羸驂弱途擁行􁊯(博雅曰輪也楚詞齊玉/􁊯而並馳  􁊯音大)毛羽皆
遭凍離蓰不能翽(離或本从竹非古樂府竹竿何嫋嫋/魚尾何離蓰  蓰所宜切翽呼外切)
翻浪洗虚空傾濤敗藏蓋(郊/)吾人猶在陳(論語衛靈公/孔子在陳絶)
(糧/)僮僕誠自鄶(左襄二十九年自鄶以/下無譏焉  鄶音澮)因思征蜀士未
免濕戎斾(時蜀冦劉闢/猶未授首)安得發商飈廓然吹宿靄白日
懸大野幽泥化輕壒(班固西都賦軼埃壒/之混濁  壒音靄)戰場暫一乾
賊肉行可膾(愈賊謂/  劉闢)捜心思有效抽䇿期稱最豈惟慮
収穫亦已救顚沛(郊/)禽情初嘯儔礎色微収霈庶幾諧
我願遂止無已太(愈詩蟋蟀無已太康毛傳/  曰已甚也古太从大)
　　　征蜀聫句(憲宗元和元年正月詔髙崇文征蜀/九月擒劉闢以獻聮句當是蜀平後)
　　　　(作觀篇末獻馘郊告等語與元和聖徳詩/所叙言異而意同二詩其相先後作歟)
日王忿違慠(日或作曰唐本閣夲皆从日此語左傳漢/史屢見如左氏日衛不睦故取其地國語)
(日君之使于楚也又曰蔡君日其過此也㳂流至于遷/固淮南厲王傳日得幸上有子如此語未易一二考入)
(詩則自庾信始日余濫/推轂民願始天從是也)有命事誅抜蜀險豁關防秦師
縱横猾(愈/)風旗帀地揚(音帀/  匝)雷鼔轟天殺(轟羣/車聲)竹兵彼
皴脆(文皴音逡說/  細皮起也)鐵刃我鎗䶪(郊刃或作刀又作/力  䶪初八切)刑神
咤㹈旄(刑神二字見國語虢公夢有神人立/于西阿亊㹈旄㹈牛之尾可以為旄)隂燄颭犀
札(札甲也以犀為之夫差水/犀之甲三千  颭職琰切)翻霓紛偃蹇(枚乗七發曰/旌旗紛偃蹇)
塞野澒坱圠(愈澒或作傾坱圠見前/  詩注  澒胡孔切)生獰競掣趺(尼獰/  耕)
(切掣昌列充世/二切跌徒結切)癡突争填軋渇鬭信豗呶(回豗呼/  切)噉姦
何噢嗗(郊飲噢音奥呌也嗗字書/    聲謂之嗗於八切)更呼相簸蕩(音簸/  播)交
斫雙缺齾(牛轄/切)火發激鋩腥血漂騰足滑(愈漂或/  作飄)飛揉
無整陣(猱猿/屬)翩鶻有邪戛江倒沸鯨鯤山揺潰􁋯猰(郊/)
(􁋯與貙同爾雅􁋯獌似貍猰與䝟同爾雅猰㺄/類貙虎𤓰食人迅走  􁋯敕俱切猰於㸃切)中離分
二三外變迷七八逆頸盡徽索(揚雄觧嘲亡/命免于徽索)仇頭恣髠
鬝(音鬝/  劼)怒鬚猶鬇鬡(上音峥/下音獰)斷臂仍􁪬􁪫(愈􁪬或作敤/  云苦果切)
(撃也字書無敤字八今按諸公所校夲􁪬/皆音蒲八切􁪫格  切與鬇鬡皆叠韻)石潛設竒伏
穴覻騁精察(精或/作幽)中矢類妖㺑(所監切/又音森)跳鋒状驚豽(豽/蜀)
(本音女滑切字當从豸猴/屬今本多从犭从簡也)蹋翻聚林嶺斗起成埃圿(郊/)
(音圿/  戛)斾亡多空杠(杠旌旗干/也音江)軸折觧聮轄剟膚浹瘡痍
(剟說文刋也史記張敖傳貫高/刺剟身無可撃者  剟音輟)敗靣碎剠㓤(剠與黥同/  㓤音劼)
渾奔肆狂勷(或云狂當作􁀙音匡或作劻劻勷遽也勷/音穰故􁀙躟為行遽筐鬤為髪亂皆以匡)
(音為正楚今按本或/作狂獽  詞作俇攘)㨗竄脫趫㸃(㨗或作健/  趫音喬)巖鉤踔狙
猿(音踔/  鈔)水漉雜鱣螖(鱣大魚螖蟛螖也玉篇云似蠏而/小漉或作䍡小網也  今按上句)
(鉤字當讀如鉤致/之鉤  螖音滑)投奅鬧䃔䃧(奅與礟同廣韻軍戰石/也䃔䃧奅石聲  奅音)
(砲䃔音穹/䃧音隆)填隍􁩩㑻傄(愈隍或作湟􁩩烏歸切又作􁩩/  蜀本作􁩩烏皆切當作崴􁩩)
(字不見字書埤蒼葳㠢不平也吴都賦隐賑崴㠢五臣/曰排積也于填隍之義亦合  今按隍湟通用易城復)
(于隍一作湟八㑻/莫八切傄呼  切)强睛死不閉獷眼困逾䎵(䎵獷音礦/  莫八切)
爇堞熇歊熺(乂爇音焫堞音牒熇呼木切/  音壑歊許嬌切熺音僖)抉門呀拗䦪
(拗抉於决切呀音鰕/  於絞切䦪乙轄切)天刀封未坼酋膽懾前揠跧梁排
郁縮(排或作非/跧荘縁切)　闖竇揳窟窡(窟說文物在穴中窡穴/中見也  闖丑禁切揳)
(音戛又音屑窟竹律切/窡丁刮切又丁滑切)廹脅聞雜驅咿呦呌寃􁢬(郊蜀/  本)
(􁢬五刮切與跀同樊本只作跀/今􁢬字不入刮音非  呦音幽)窮區指清夷兇部坐雕
鎩(漠賈誼過秦諭/鉤㦸長鎩音殺)卭文裁斐斖(卭蜀地名文織之郁文/者蓋錦綺之類斐斖文)
(章貌尾/斖音)巴豔収婠妠(巴亦蜀地巴豔蜀之美女婠妠小/兕肥貌  婠於八切妠女刮切)
椎肥牛呼牟(後漢征蘇茂椎牛饗士牟說文曰牛鳴/也子厚牛賦曰牟然而嗚黄鐘滿脰)載
實駝鳴􁘓(􁘓廣韻云駱駝鳴也荆公詩云槖垂/鈐棧駝鳴􁘓蓋用此事  􁘓乙轄切)聖靈閔
頑嚚(左氏僖公二十四年心不則徳義/之經為頑口不道忠信之言為嚚)燾養均草䕓(玉/篇)
(䕓草有毒用殺/魚  䕓音察)下書遏雄唬(呼交/切)觧罪弔攣瞎(愈/)戰恤
時銷洗劒霜夜清刮漢棧罷囂闐(漢棧漢/中道也)獠江息澎汃
(獠江蜀江也普獠張絞/切澎音彭汃  八切)戍寒絶朝乗(乗猶乗塞乗障之/乗守也或作来非)
(是/)刀暗歇宵詧(刀刀斗也晝炊夜撃諸本多誤又此二/語諸本多綴于厚麩䄆之下古夲乃綴)
(于息澎汃之下今从古本蓋此詩自斾亡多空杠以下/每人皆五韻亦可考也  今按刀斗之刀與刀劔之刀)
(古書蓋一字但/以音别之耳)始去杏飛蜂(正月出師故/云杏飛蜂)及歸栁嘶􁉽
(十月息師故云栁嘶􁉽爾雅􁉽蜻似蟬而小栁􁉽音扎/洪慶善曰記時之語工矣詩云昔我徃矣楊  依依今)
(我来思雨雪霏霏/二句蓋本此意)廟獻繁馘級(音馘/  幗)樂聲洞椌楬(郊椌/  苦)
(江切楬/苦瞎切)臺圖煥丹𤣥郊告儼飽稭(匏以為器稭以為席/蓋事天貴質素也前)
(漢席用苴稭稭鞂/字同  稭音戛)念齒慰黴黧(楚詞顔黴黧以沮敗/  黴音眉黧音梨)視
傷悼瘢痆(痆廣韻云瘡痛切/瘢音槃痆女㸃)休輸任訛寢(詩或寝或/訛訛動也)報
力厚麩栝(或作鞂又或作秣户括切說文曰舂粟不/潰也今本多作鞂鞂與稭一物不當再出)公
歡鐘晨撞室晏絲曉扴(宴或作晏刮扴/音戛說文  也)盃盂酬酒醪箱
箧饋巾帓(莫轄/切)小臣昧戎經維用賛勲劼(愈書女劼毖/  商獻臣)
(劼桔八/切勤也)
　　　同宿聮句(此詩召為國子博士後與東野同/宿而作故叙南遷召還始末甚詳)
自從别君来逺出邅巧譛(愈/)斑斑落春淚浩浩浮秋浸
(郊/)毛竒覩象犀羽怪見鵩鴆(愈賈誼為長沙王傅有鵩/  飛入誼舎楚辭吾令鴆)
(為媒注鴆羽可殺人/  鵩音服鴆直禁切)朝行多危棧(一作桅或作軛桅今/按上言朝行即  字)
(無理當/作棧)夜臥饒驚枕(郊/)王榮今分踰死棄皆情任(愈/)鵷
行參綺陌雞唱聞清禁(郊/)山晴指髙標槐宻騖長䕃(愈/)
直辭一以薦巧舌千皆􁝓(郊􁝓說文曰牛舌/  病也巨禁切)匡鼎惟說
詩(張晏云衡少時字/鼎長乃易字稚圭)桓譚不讀䜟(愈後漢桓譚曰/  臣不讀䜟)逸韻
何嘈嗷髙名俟沽賃(郊/)紛葩歡屢填曠朗憂早滲(愈朗/  或)
(作亮張協七命野曠朗而無塵潘岳/寡居賦愬空宇兮曠朗  滲所禁切)為君開酒腸顛倒
舞相飲(郊/)曦光霽曙物景曜鑠宵祲(愈音祲/    浸)儒門雖大
啟姦首不敢闖(丑禁/切)義泉雖至近盗索不敢沁(沁諸字/書皆曰)
(水名出上黨外此無他義恐此/沁字當讀之猶汲也七鴆切)清琴試一揮白鶴呌相
喑(或作相呌吟吟去聲讀趙/徳麟夲同喑閤本作喑)欲知心同樂雙繭抽作絍
(郊後漢女得織/  絍汝鴆切)
　　　莎柵聮句(河南谷名三按河南志莎柵谷水在/永寜縣西  十里出莎嶺東流入昌)
　　　　(谷莎柵蓋在東都也公與東野各一聮遂及/斷腸之意必二公有所深感不得而詳矣)
冰溪時咽絶風櫪方軒舉(愈/)此處不斷腸定知無斷處
(郊/)
　　　雨中寄孟刑部幾道聮句(孟刑部簡也考之新/傳未甞為刑部但言)
　　　　(為倉部員外以不附王叔文徙他曺豈即刑/部耶聮句復與東野同作當亦在元和元年)
　　　　(秋/也)
秋潦掩轍跡(選顔延年詩周御/窮轍跡淹或作無)髙居限參拜(愈戰國䇿/  䪺弱曰)
(臣之義不参拜王/能使臣無拜可矣)耿耿蓄良思遥遥仰嘉話(郊/)一晨長
隔歲百歩逺殊界(愈逺或/  作還)商聼饒清聳悶懐空抑噫(郊/)
(商或作高悶或作閟/非是  噫烏介切)美君知道腴(桓譚答揚雄書曰/子雲勤味道腴)逸
歩謝天械(愈天械爵位/  冠冕之屬)吟馨鑠紛雜抱照瑩疑怪(郊江/  淹)
(雜體詩開/􁑋瑩所疑)撞宏聲不掉(徒弔/切)輸邈瀾逾殺(愈/)簷㵼碎江
喧街流淺溪邁(郊/)念初相遭逢幸免因媒介(孔叢子士/無介不見)
(女無媒/不嫁)袪煩類決癰惬興劇爬疥(爬或作爮今字書爮/匏也無爬音然文選)
(把搔無已把蒲庖切則/知唐字今不出者多)研文較幽𤣥呼博騁雄快(博博/塞之)
(戲/也)今君軺方馳(君或作春說文軺小車也史記乃/乗軺車  軺音摇又音韶一作車)伊我
羽已鎩(選顔延之詠嵇康云鸞翮有/時鎩  鎩所拜切已一作毛)温存感深惠琢切
奉明誡(愈誡或作戒說文誡勅也戒警也漢谷永傳猶誡/  嚴父之明誡後漢西域傳蹙國減土經有明)
(此語當用誡字至下文伸誡則當用/戒字  今按謝本下文實作申戒)迨茲更凝情暫阻
若嬰瘵(瘵病詩無自瘵/焉  瘵側介切)欲知相從盡靈珀拾纎芥(靈珀/琥珀)
(也吴書虞翻曰琥珀不取腐/芥拾或作捨昨是  珀音拍)欲知相益多(或作/從益)神藥銷
宿􁁄(易有疾􁁄也/  􁁄蒲拜切)徳符仙山岸永立難欹壞氣涵秋天
河有朗無驚湃(郊拜湃普/    切)祥鳯遺蒿鷃(蒿鷃意見荘/子鷃與鴳同)雲
韶掩夷靺(周禮鞮鞻氏註東夷之樂曰靺/  靺莫拜切又亡逹切與靺同)争名求鵠徒
騰口甚蟬喝(於邁/切)未来聲已赫始鼔敵前敗鬬塲再鳴
先(襄二十一年先二子鳴杜注云比於雞鬬/勝而先鳴今言再鳴先者蓋取此事)遐路一飛届
(遐或/作霞)東野繼竒躅修綸懸衆犗(荘子任公子為大鉤巨/緇五十犗以為餌犗騬)
(牛也戒/犗音)穿空細丘垤照日陋菅蒯(愈左氏雖有絲/  麻無棄菅蒯)小生
何足道積慎如觸蠆(丑邁/切)愔愔抱所諾(左氏曰祈招之/愔愔杜註安和)
(貌淫愔/揖  切)翼翼自申戒(詩云小心翼翼恭敬貌/也申一作伸戒說見上)聖書空勘
讀(勘或/作甚)盗食敢求嘬(禮記無嘬炙嘬謂一/舉盡􁁊  嘬楚夬切)惟當騎欵段
(御欵叚馬見後漢/馬少游謂馬援語)豈望覿珪玠弱操愧筠杉微芳比蕭
薤何以驗髙明柔中有剛夬(郊/)
　　　逺逰聮句(元和三年作逺逰送東野之江南也/公甞有送東野序云東野之役于江)
　　　　(南此所謂逺逰者亦其時歟公與東野共三/十九韻李翺惟一聮莫知其故也習之之詩)
　　　　(見于世者此而已大率詩非其所長也劉貢/父云唐時文人李習之不能為詩聮句云云)
　　　　(殊無可取逺遊名篇祖屈原也相如大人賦/由逺逰發也自後劉向九歎曺子建樂府皆)
　　　　(有逺逰篇然屈原相如則兼四方上下而言/之公聮此詩以送東野于南所序只江南事)
　　　　(其間大扺事意與大人賦/九歎相同讀者宜詳味之)
别腸車輪轉一日一萬周(郊/)離思春冰泮瀾漫不可収
(愈/)馳光忽以廹(鮑明逺詩馳/光不再中)飛轡誰能留(郊陸士衡擬/  古詩方駕)
(振飛/轡)取之詎灼灼此去信悠悠(翺取或/  作前)楚客宿江上夜
魂棲浪頭(棲或/作㨗)曉日生逺岸水芳綴孤舟村飲泊好木
(飲或作館東野幽居詩有嘉木/偶良酌芳隂庇清彈館字非也)野蔬拾新柔獨含悽悽
别中結鬱鬱愁人憶舊行樂(漢楊惲人生行樂耳/憶舊一作意憶非是)鳥吟
新得儔(郊新或作/  忻非是)靈瑟時窅窅(楚詞逺逰云使湘靈/鼔瑟兮  窅音窈)霠
猿夜啾啾(霠說文雲覆日也謂猿在雲間楚詞山/鬼云猿啾啾兮狖夜鳴  霠于今切)憤濤
氣尚盛(吴越春秋子胥伏劔而死吴王取其/尸投之江中乃随流揚波成濤激岸)恨竹淚空
幽(博物志云舜死蒼梧二妃從/之不及淚下染竹竹為之斑)長懐絶無已多感良自
尤即路渉獻嵗歸期眇凉秋兩歡日牢落孤悲坐綢繆
(愈/)觀怪忽蕩漾叩竒獨冥捜海鯨吞明月浪島没大漚
(或作/浮)我有一寸鉤欲釣千丈流良知忽然逺壮志鬱無
抽(郊/)魍魎暫出没(魅或/作魎)蛟螭互蟠蟉(力幽/切)昌言拜舜禹
(書禹拜昌言注云昌當也舜/𦵏蒼梧禹𦵏㑹稽皆在江南)舉颿凌斗牛(選樓船舉颿/而過肆斗牛)
(吴楚分野也凡/颿與帆同音)懷糈餽賢屈(續齊諧記屈原五月五日/自投汨羅而死楚人哀之)
(每至此日以竹筒貯米祭之糈字語見離/騷蜀夲作精非是  糈音所又新於切)乗桴追聖丘
(論語孔子曰道不行乗俘浮/于海說文桴編木以渡也)飄然天外歩豈肯區中囚
(愈肯或/  作有)楚些待誰弔(楚些宋玉招魂也些/語助  些蘇箇切)賈辭緘恨投
(賈誼謫長沙及渡湘/水為賦以弔屈原)翳明弗可曉(弗或/作不)祕魂安所求氣
毒放逐域蓼雜芳菲疇當春忽凄凉不枯亦颼飀(上所/鳩切)
(下力/鳩切)貉謡衆猥欸(貉或作貊欸或作誶方从杭蜀本欸/烏来切楚詞九章欸秋冬之緒風又)
(揚子始皇方獵六國而翦牙欸王逸曰欸嘆也方言曰/欸然也南楚凡言然曰欸元次山有欸乃曲亦音靄)
(今按方說是也欸說文亞改切又烏來切譍也史記項/羽紀作唉亦音烏来切說文同黄魯直讀欸乃為襖靄)
(誤矣今或冩作款字/亦誤乃却當音襖也)巴語相咿㗀(字書無㗀字公寄三/學士用咿嚘字征蜀)
(聮句用咿呦字考/之字書咿嚘為正)黙誓去外俗嘉願還中州江生行既
樂躬輦自相勠(選非余之所/勠  勠音留)飲醇趣明代味腥謝荒陬
(郊/)馳深鼔利檝趨險驚蜚輶(蜚或/作飛)繫石沉靳尚(按楚詞/上官大)
(夫靳尚楚之纔臣/譛屈原于懐王者)開弓射鴅吺(史記鴅吺即驩兠字古/文尚書亦作驩兠為鴅)
(吺/)路暗執屏翳(司馬長卿大人賦時若曖曖將混濁兮召/屏翳誅風伯刑雨師應劭曰屏翳天神)
(使也萍/屏音)波驚戮陽侯(揚雄反離騷云陵陽侯之素波兮/應劭曰陽侯古之諸侯有罪自投)
(江其神/為大波)廣泛信縹緲髙行恣浮游外患蕭蕭去中悒稍
稍瘳(音悒/  邑)振衣造雲闕跪坐陳清猷徳風變讒巧仁氣
銷戈矛(仁或作和仁/氣見禮記)名聲照四海淑問無峕休(漢匡衡/傳淑問)
(揚乎疆外讀當如令問令望之問/峕或作肯旹古時字作肯誤矣)歸哉孟夫子歸去無
夷猶(愈楚詞君不行兮夷猶歸/  去或作君歸或作歸興)
　　　晚秋郾城夜㑹聮句(元和十二年七月以裴度/守門下侍郎同平章事充)
　　　　(淮西宣慰處置使以韓愈兼御史中丞充行/軍司馬以李正封兼侍御史為判官從度出)
　　　　(征詔以郾城為行蔡州治所此篇公與正封/作于郾城凡百餘韻東野死後公所與聮句)
　　　　(者惟此可見耳洪慶善曰舊夲註云正封上/中丞中丞即退之愈奉院長院長即正封也)
　　　　(其稱王盧謬矣按郾/城今穎昌府郾音偃)
從軍古云樂(梁劉孝儀從軍行/云何謂從軍樂)談笑青油幕(宋劉瑀甞/譏朱修之)
(云一朝居青油/幕下謂将幕也)燈明夜觀棋(音觀/  貫)月暗秋城柝(正封上/中丞)
(今从古本如此諸/本無上中丞三字)羈客方寂厯驚烏時落泊語䦨壮氣
衰酒醒寒砧作(愈奉院長今从古本如此/  諸本無奉院長三字)遇主貴陳力
(論語陳/力就列)夷凶匪兼弱(書兼弱/攻昧)百牢犒輿師(左傳哀七年/公㑹吴于鄫)
(吴来徵百牢成二年韓厥謂齊/侯無令輿師陷入君地輿衆也)千户購首惡(正封榖梁/    子曰)
(諸侯不/首惡)平生恥論兵末暮不輕諾(末或作未顔延年詩/幼壮困孤介末暮謝)
(幽/貞)徒然感恩義誰復論勲爵(愈/)多士被沾汚小夷施毒
蠚(小夷元濟蠚螫也前漢不若蠭/蠆之致蠚  蠚丑略切又音壑)何當鑄劔㦸(或作/鉅鉟)相
與歸臺閣(正封/)室婦歎鳴鸛(詩鸛鳴于垤/婦歎于室)家人祝喜鵲
(西京雜紀乾鵲/噪而行人至)終朝考蓍龜何日親烝礿(愈周禮春祠/  夏礿秋烝)
(冬甞皆祭名/  礿音藥)閒使斷津梁(閒或作問閒使漢書蒯通/張騫傳屢見  閒音諌)潜
軍索林薄(左傳曰鄭人侵衛潛軍軍其後曺子建七唘/搜林索險探薄窮阻索林薄句意夲此  索)
(所格/切)紅塵羽書靖(羽書羽檄也檄者以木簡為書有/急事則插雞羽其上謂之羽檄)大
水沙囊涸(正封楚龍且與韓信夹濰水陣信為萬/    餘囊盛沙以壅水  涸下各切)銘山
子所工(東漢竇憲大破匈奴登燕/然山刻石勒功班固作銘)插羽余何怍(插羽見/上羽書)
(注李太白詩云/挿羽破天驕)未足煩刀爼(史記樊噲曰人方/為刀俎我為魚肉)祇應輸
管鑰(愈國語越王勾踐使大夫種行成于/  吴曰請委管鑰屬國家以身随之)雨矢逐天狼
(楚詞舉長矢兮射天/狼天狼星在東井)電矛驅海若(矛或作刀老子/海神曰海若)靈誅
固無縱(選陳琳檄云江/湖可以逃靈誅)力戰誰敢却(正封霍去病傳云/    力戰一日餘)
(士不敢/有二心)峨峨雲梯翔赫赫火箭著(諸葛亮攻郝照於陳/倉以雲梯衝車臨城)
(中照以火箭射/之  著直畧切)連空隳雉堞照夜焚城郭(愈/)軍門宣一
令廟筭建三略雷鼔掲千槍(或作鎗蒼頡篇云刈木兩/頭鋭者是也槍字為正)
浮橋交萬筰(正封筰或作莋筰當从竹音昨說文曰筊/    也西南夷以竹索為橋尋以渡水是)
(也少陵詩有連笮/動嫋娜字亦作笮)蹂野馬雲騰映原旗火鑠(校本鑠/當作爍)疲
氓墜将拯殘虜狂可縳(愈/)摧鋒若貙兕(梁簡文詩畧地/曉摧鋒  貙勑)
(居/切)超乗如猱玃(左氏秦師過周北門超乗者/三百乘  乗石證切玃音攫)逢掖服翻
慙(禮記儒行儒有衣逢掖/之衣逢大也掖袂也)漫胡纓可愕(正封荘子冠曼/    胡之纓只)
(作曼魏都賦作縵同漫/莫干切或作曼音)星殞聞雊雉(唐景龍初有大星/殞于西南聲如雷)
(野雉皆驚雊也/雊古豆切鳴)師興隨唳鶴(苻堅聞風聲鶴唳/以為晉師之至)虎豹貪
犬羊(後漢鄭太傳驅/虎兕而赴犬羊)鷹鸇憎鳥雀(愈憎或作讋左氏傳/  如鷹鸇之逐鳥雀)
燒陂除積聚灌壘失依託(失或/作去)憑軾諭昏迷(左僖二十/八年君憑)
(軾而/觀之)執殳征暴虐(正封詩衛風伯也執殳正封詩頗緝/    類事實然亦有取用未精處執)
(殳乃衛人刺行役過時而/不反不知正封何以用此)倉空戰卒飢月黒探兵錯(黑/或)
(作暗切探/他南)兇徒更蹈藉(藉更平聲/  慈夜切)逆族相啗嚼(愈/)軸轤
亘淮泗斾旌連夏鄂大野縱氐羌(詩云自彼氐羌莫敢/不来王氐西羌名也)
長河浴騮駱(正封/)東西競角逐(左傳晉人逐/之左右角之)逺近施矰
繳(說文曰繳生絲縷也張/所施謂箭上加縷而射)　(傳雖有矰繳尚安/矰音増繳音勺)人怨童
聚謡天殃鬼行瘧(愈/)漢刑支郡黜(晁錯諸侯有罪削其/支郡支郡在國之四)
(邉者如楚王削東海/趙王削常山是也)周制閑田削(周制諸侯有功者閒/田以禄之有削地者)
(歸之/閒田)侯社退無功鬼薪懲不恪(正封文帝三嵗刑曰鬼/    薪言取薪以給宗)
(廟/)余雖司斧鑕(音/至)情本尚丘壑且待獻俘囚(左傳獻俘/授馘詩在)
(泮獻/囚)終當返耕穫(愈/)藁街陳鈇鉞(藳街漢時長安街名/蠻夷邸在其中陳湯)
(傳斬郅攴首及名王以下宜縣/頭藁街蠻夷邸閒  鈇風無切)桃塞興錢鏄(西京賦曰/北有重險)
(桃林之塞詩痔乃錢鏄注云/田器也  錢音翦鏄音博)地理畫封疆天文掃寥廓
(正封/)天子憫瘡痍将軍禁鹵掠䇿勲封龍頟歸獸獲麟
脚(愈獲或作獵云龍頟平原縣名劉氏音額崔浩音洛/  漢衛青傳韓說封龍額侯史或作龍頟此詩用魏)
(闕秦闋龍頟麟脚皆借對也獸或作騎麟脚見子虛賦/射麋脚麟韋昭曰持引其脚也家語謂魯西狩子鉏商)
(獲麟折其前足載以歸豈用此邪作今按歸/獸用書序語對策勲為切但當解  狩義耳)詰誅敬王
怒(月令詰誅暴慢/詩王赫斯怒)給復哀人瘼(前漢民産子復注云/不役使也  復音福)澤
髪解兠牟(或作鍪/古通用)酡顔傾鑿落(正封楚詞美人既醉朱/    顔酡鑿落飲器樂)
(天詩銀含鑿落/盞  酡音佗)安存唯恐晚(安存或作存安後漢馬融/賛生厚故安存之念深)
洗雪不論昨(後漢段熲傳洗/雪百年之逋負)暮鳥已安巢春蠶看滿箔
(愈/)聲明動朝闕光寵耀京洛旁午降絲綸(史有冠盖旁/午吏卒旁午)
(禮記王言如/絲其出如綸)中堅擁鼔鐸(正封漢光武與王尋戰衝其/    中堅謂大将居中以堅)
(鋭自/輔)宻坐列珠翠髙門塗粉雘(屋郭/切)䟦朝賀書飛(䟦朝/猶言)
(舉朝/也)塞路歸鞍躍(愈/)魏闕横雲漢(周禮乃縣治象之法/于象魏鄭司農云象)
(魏闕也莊子心/居魏闕之下)秦關束巖㟧(江淹詩巖㟧轉/竒秀  㟧音咢)拜迎羅櫜
鞬(左傳晋重耳曰右屬櫜鞬櫜/弓服鞬矢服  鞬居言切)問遺結囊槖(正封漢婁/    敬傳)
(以嵗時數問遺詩于槖于/囊說文曰橐囊之無㡳者)江淮永清晏宇宙重開拓(苖/泰)
(交廣記漢武帝元鼎中/開拓土境  拓撻各切)是日號昇平(隋志昇平日行上/道太平日行中道)
此年名作噩(愈爾雅太歳在酉曰作噩元和/  二年嵗在丁酉  噩音咢)洪赦方下
究(或作救鶡冠子上情不下究淮南子號令不能/下究漢燕王旦傳主恩不得下究作究為是)武飈
亦旁魄(封禪書曰旁魄四塞旁魄/猶旁薄也  魄他各切)南㨿定蠻陬(魏都賦/蠻陬夷)
(落譯遣/而通)北攫空朔漠(正封班孟堅叙傳龍荒朔幕莫/    不来庭漢書漠皆作幕)儒
生惬教化(惬或/作怯)武士猛刺斫(孫登呼楊駿曰刺刺/斫斫  刺士亦切)吾相
兩優㳺他人雙落寞(愈/)印從負鼎佩(史記伊尹欲干湯/而無由乃為有莘)
(氏媵臣負鼎爼/以滋味說湯)門為登壇鑿(淮南子凡國有難君自宮/中召将詔之鑿凶門而出)
(漢書髙祖設壇/拜韓信為大将)再入更顯嚴(顯或作深顯嚴/見呂氏春秋)九遷彌謇
諤(正封車千秋論戾太子事一日超九級選任/    彦昇代范雲讓表云千秋之一日九遷)賔筵盡
䝖趙(左昭十七年晉文/公有士䝖偃趙衰)導騎多衛霍(衛霍謂衛青/霍去病也)國史
擅芬芳宮娃分綽約(愈宮或作官非是服䖍風俗通曰/  楚人謂美色為娃荘子綽約若)
(處子切娃/於佳)丹掖列鵷鷺洪鑪衣䝖貉摛文揮月毫講劍
淬霜鍔(正封/)命衣備藻火(命衣乃周禮所謂上公九/命衣服藻火見書益稷)賜
樂兼拊搏(書益稷搏/拊琴瑟)兩廂鋪氍毺(史記顔注正寝之東/西堂皆號曰廂風俗)
(通云織毛褥謂之氍毺廣韻/作氍毹  氍音衢毺山于切)五鼎調勺藥(愈勺藥字子/  虛賦及文)
(選凡四見皆音酌略姚令威曰後語有仍祈却老/藥此當異讀或作芍藥集韻芍藥調和五味也)帯垂
蒼玉佩轡蹙黄金絡誘接謂登龍(謂或作諭登龍門/見後漢李膺事)趨
馳状傾藿(正封淮南子葵藿/    傾心向日)青娥翳長䄂(江淹神女賦/青娥蓋豔)
紅頰吹鳴籥(李太白昭君詞昭君/拂玉鞍上馬啼紅頬)儻不忍辛勤何由恣
歡謔(愈/)惟當早貴富豈得蹔寂寞但擲雇笑金(鮑明逺/白紵曲)
(千金雇笑/買芳年)仍祈却老藥(正封漢郊杞志李少君以祠/    竈榖道却老方見上)殁
廟配罇斝生堂合毊鑮(爾雅大磬謂之毊大鐘謂之鏞/注亦名鑮  毊音喬鑮音博)
安行庇松篁髙臥枕莞蒻(愈莞或/  作菅)洗沐恣蘭芷(楚詞浴/蘭湯兮)
(沐/芳)割烹厭脾臄(詩行葦嘉肴脾臄說文臄口上也取/脾腎寘腸炙之曰臄  臄其虐切)喜
顔非忸怩(書顔厚/有忸怩)逹志無隕穫(正封隕或作殞/    見儒行篇)詼諧酒
席展慷慨戎装著斬馬祭旄纛炰羔禮芒屩(愈音屩/    脚)山
多離隱豹(列女傳云南山有𤣥豹/隐霧而七日不下食)野有求伸蠖(易尺蠖/之屈以)
(求伸也蠖蟲名/  蠖烏廓切)推選閱羣材薦延捜一鶚(正封後漢孔/    融曰鷙)
(鳥累百不/如一鶚)左右供謟譽親交獻䛕噱(說文大笑也選嗢/噱終日  噱其虐)
(切/)名聲載揄揚權勢實熏灼(愈熏或作熏詩憂心如熏/  毛傳熏灼也漢谷永傳)
(潘岳西征賦皆/用無作薫者)道舊生感激(漢髙紀道故/舊為笑樂)當歌發酬酢
羣孫輕綺紈下客豐醴酪(正封/)窮天貢賝異(詩憬彼淮/夷来獻其)
(琛琛與賝/同丑林切)帀海賜酺醵(漢律須有詔令乃許大酺酺醵/㑹聚酒也  酺音蒲又音歩醵)
(其脚/切)作樂鼓還搥從禽弓始彍(愈淮南子疾如彍弩漢/  書作彍國語補音曰)
(彍郭霍/二音)取歡移日飲(漢夏侯嬰傳與髙祖語/未甞不移日又田蚡傳)求勝通宵
博(北史李謐好學隆/寒逹曙盛暑通宵)五白氣争呼(楚詞招魂有成梟而/牟呼五白注五白五)
(木也詳見二/巻送靈師詩)六竒心運度(正封漢陳平六/    出竒計)恩澤誠布濩
(澤林賦布濩閑/    濩音穫)嚚頑已簫勺(諸本簫作蕭漢房中歌簫/勺羣慝晉灼曰簫舜樂勺)
(周樂言以樂征伐也顔師古曰/教化行則逆亂之徒交歡也)告成上云亭(封禪書管/仲曰無懐)
(虙羲神農炎帝顓頊帝嚳堯舜湯封泰也/山禪云云黄帝封㤗山禪亭亭二山名)考古垂矩彠(愈/)
(淮南子知矩彠之/所周  彠憂縳切)前堂清夜吹東第良晨酌池蓮折秋
房院竹飜夏籜(正封/)五狩朝恒岱(書五載一廵狩恒北/岳岱東岳  恒胡登)
(切/)三畋宿楊柞(禮記天子無事則歳三畋一為乾豆二/為賔客三為充君之庖長楊五柞漢二)
(宮名在盩厔/縣  柞音昨)農書乍討論(漢蓺文志有農家/書九百一十四篇)馬法長懸
格(愈馬法謂司馬法字見揚雄/  美新懸或作廢  格音各)雪下収新息(収或作牧/新息蔡州)
(縣名是歳十月李愬克蔡/擒吴元濟時夜半大雪)陽生過京索(京縣名有大索/小索亭在今鄭)
(州界漢高帝與楚戰滎陽京索間漢書索皆音山/客切惟文選功臣賛有桑各一音陽生謂冬至)爾牛
時寝訛(詩無羊爾牛来思/或寝或訛訛動也)我僕或歌咢(正封詩行葦或歌/    或咢爾雅)
(徒撃鼔曰/咢五洛切)帝載彌天地(書熙帝/  之載)臣辭劣螢爝(劣或作勿/  爝爵醮)
(二/音)為詩安能詳庶用存糟粕(愈存或作等荘子天道篇/  桓公讀書于堂上輪扁)
(斲輪于堂下曰君之所讀古/人之糟魄已夫荘子粕作魄)
　
　
　
　東雅堂昌黎集註巻八
欽定四庫全書
　東雅堂昌黎集註巻九
　　律詩
　　　題楚昭王廟(公元和十四年有襄州宜城縣驛/記蓋公赴潮日也記云東北有井)
　　　　(傳是昭王井東北數十歩有昭王廟今唯草/屋一區每嵗十月民相率祭其前與此詩意)
　　　　(合詩亦是時作歟昭王名軫/楚平王子在位二十七年)
丘墳滿目衣冠盡(墳或/作園)城闕連雲草樹荒猶有國人懐
舊德一間茅屋祭昭王
　　　宿龍宫灘
浩浩復湯湯(黄魯直云退之裁聽水句尤見工所謂浩/浩湯湯抑更揚者非諳客裏夜卧飽聞此)
(聲安能周旋妙處/如此耶  湯音商)灘聲抑更揚奔流疑激電驚浪似浮
霜夢覺燈生暈宵殘雨送凉如何連曉語一半是思鄉
(或作秪是/説家鄉)
　　　义魚招張功曹(或無下四字周官以時簎魚鄭/𤣥云以扠刺泥中取之張功曹)
　　　　(署也俱自御史出為南方縣公連州陽山署/郴州臨武以順宗即位赦俱徙掾江陵公法)
　　　　(曹署功曹公於是出嶺至郴與署俱竢新命/於郴而作當是貞元二十年後公在江陵祭)
　　　　(李郴州有云投义魚之短韻愧韜瑕而舉秀/竢新命於衡陽費薪芻於館候此其證也)
义魚春岸闊此興在中宵大炬然如書長船縛似橋深
窺沙可數静搒水無揺(搒進船也本音謗又/北孟反義見第五巻)刃下那能
脱(刃或/作手)波間或自跳中鱗憐錦碎(憐或作疑/  中去聲)當目訝珠
銷(當去/聲)迷火逃翻近驚人去暫遥競多心轉細得雋語
時囂(左傳得雋曰克/  囂虚驕反)潭罄知存寡舷平覺獲饒(舷或/作船)交
頭疑湊餌駢首類同條濡沫情雖密(莊子泉涸魚相與/處於陸相呴以濕)
(相濡/以沫)登門事已遼(事或作志辛氏三秦記曰河津一名/龍門魚不能上上則為龍登門謂此)
(也/)盈車欺故事(孔叢子衛人釣魚於/河得魚焉其大盈車)飼犬驗今朝(杜子/美黄)
(魚詩脂膏兼/飼犬飼音伺)血浪凝猶沸腥風逺更飄蓋江煙羃羃(莫/狄)
(切/)拂棹影寥寥(拂或/作廻)獺去愁無食龍移懼見燒如棠名
既誤(左傳隱公五/年如棠觀魚)釣渭日徒消(史記吕尚年老魚釣周/西伯出獵遇於渭之陽)
文客驚先賦篙工喜盡謡(左太冲呉都賦篙/工楫師選自閩禺)膾成思我
友觀樂憶吾僚(少陵嘗有觀打魚詩云吾徒胡為縱此/樂暴殄天物聖所哀與公所謂觀樂憶)
(吾僚者/異矣)自可捐憂累何須強問鴞(賈誼鵩賦曰問於子/鵩余去何之楚人命)
(鴞曰鵩不祥鳥/也  鴞音梟)
　　　李員外寄紙筆(李伯康也伯康以貞元十九年/為郴州刺史權德輿集有墓志)
　　　　(謂今按後巻祭文獲紙筆之雙貿即/  此事投乂魚之短韻亦指前篇也)
題是臨池後(張伯英善書草書臨/池學書池水盡黒)分從起草餘(漢制尚/書郎掌)
(天子制詔/起草禁中)兔尖針莫並繭浄雪難如(羲之製蘭亭用/蠶繭紙書之)莫
怪殷勤謝虞卿正著書(虞卿著虞氏春秋太史公曰/虞卿非窮愁亦不能著書)
　　　次同冠峽(公有同冠峽詩與此詩凡二章皆/赴陽山時作冠或作弄或作巫)
今日是何朝天晴物色饒(晴或/作清)落英千尺墮遊絲百丈
飄泄乳交巖脉懸流揭浪摽無心思嶺北猿鳥莫相撩
(荆公詩有物華撩/我老蓋本此也)
　　　答張十一功曹(唐本有張/署寄公詩)
山浄江空水見沙哀猿啼處兩三家篔簹競長纎纎笋
(異物志曰篔簹生水邊長數丈圍一尺五六寸栁子/厚記栁州山水謂其山多篔簹湘湖間多此竹也)躑
躅閒開艷艷花(閑或作初羊躑躅花/名註見三巻杏花詩)未報恩波知死所
(左傳狼曋云/吾未獲死所)莫令炎瘴送生涯(少陵詩應須/美酒送生涯)吟君詩罷
看雙鬢斗覺霜毛一半加(任子淵云斗覺詩中健語也/前軰多使退之詩有此句東)
(坡詩黄昏斗覺羅裳薄後/山詩斗覺文字生清新)
　　　郴州祈雨(桂陽郡即今之/郴州  郴音琛)
乞雨女郎魂炰羞潔且繁廟廊鼯䑕呌(爾雅鼯鼠狀如/蝙蝠飛而且乳)
(亦名/飛生)神降越巫言(史記漢武帝令越巫立越/祠祝越巫者越國之巫也)旱氣期銷
蕩隂官想駿奔(書駿奔走/執豆籩)行看五馬入(南史栁景元兄/弟五人並為太)
(守時人語曰栁氏門庭五馬逶迤謝靈運為永嘉/太守常以五馬自隨立五馬坊五馬亭載於圖記)蕭䬃
已隨軒(後漢鄭巨君為淮隂太守政/不煩苛天旱行春隨車致雨)
　　　湘中酬張十一功曹(湘中即/謂郴州)
休垂絶徼千行淚(絶一作越漢節通傳盗出徼外鑄錢/顔曰徼猶塞也東北謂之塞西南謂)
(之/徼)共泛清湘一葉舟今日嶺猿兼越鳥可憐同聽不知
愁
　　　郴口又贈二首
山作劒攢江冩鏡扁舟斗轉疾於飛廻頭笑向張公子
終日思歸此日歸
雪颭霜翻看不分(雪或/作雲)雷驚電激語難聞沿涯宛轉到
深處何限青天無片雲(涯或/作崖)
　　　題木居士二首(張芸叟木居士詩序云耒陽縣/北沿流二三十里鼇口寺即退)
　　　　(之所題木居士在焉元豐初以禱旱不應/為邑令析而薪之今存者乃僧道符更刻)
火透波穿不計春根如頭面幹如身偶然題作木居士
便有無窮求福人
為神詎比溝中斷(莊子百年之木破為犧尊比溝中之/斷則美惡有閒矣其於失性一也)
遇賞還同爨下餘(後漢蔡邕在呉有燒桐以爨者聞/火烈之聲知其良木因裁為琴)朽
蠧不勝刀鋸力匠人雖巧欲何如
　　　晚泊江口(據詩意及篇次亦自陽/山還過湘中作下詩同)
郡城朝解䌫江岸暮依村二女竹上淚(張華博物志舜/死二妃淚下染)
(湘竹竹/盡斑)孤臣水底魂(史記屈原仕楚為上官大/夫所讒自投汨羅以死)雙雙歸
蟄燕一一呌羣猿廻首那聞語空看别䄂翻(聞或/作能)
　　　湘中(公此詩謂/屈原也)
猿愁魚踊水翻波(踊或/作躍)自古流傳是汨羅(賈誼弔屈原/賦云側間屈)
(原兮自湛汨羅顔師古注汩/水名在長沙羅縣  汩音覔)蘋藻滿盤無處奠(盤或/作船)空
聞漁父叩舷歌(舷或作船楚詞漁父篇曰漁父莞爾而/笑鼓枻而去為滄浪之歌王逸曰鼔泄)
(叩船舷也/  舷音賢)
　　　别盈上人(栁子厚集有誡/盈住衡山中院)
山僧愛山出無期俗士牽俗來何時祝融峯下一廻首
即是此生長别離
　　　喜雪獻裴尚書(或無下四字尚書裴均也時為/荆南節度使吏部尚書公為法)
　　　　(曹叅軍作詩以獻/元和元年春也)
宿雲寒不巻春雪墮如簁(或作篩切/簁所冝)騪巧先投隙潛光
半入池(半或/作亂)喜深將䇿試驚密仰簷窺自下何曽汙増
高未覺危(覺或/作見)比心明可燭拂面愛還吹妬舞時飄袖
欺梅併壓枝地空迷界限砌滿接高卑浩蕩乾坤合霏
微物象移為祥矜大熟布澤荷平施(為或作驗布或作/市以上句為祥言)
(之布澤/為當)已分年華晚猶憐曙色隨氣嚴當酒換(或作/暖)灑
急聽忩知(邵氏聞見録云荆公嘗以力去陳言誇末俗/可憐無補費精神薄退之然其詠雪則云借)
(問火城將䇿試何如雲屋聽忩知皆用退之句/也去古人陳言以為非用古人陳言乃為是耶)照曜臨
初日玲瓏滴晚澌(晚或/作曉)聚庭看嶽聳掃路見雲披陣勢
魚麗逺(桓五年左氏鄭人為/魚麗之陣  麗音離)書文鳥篆竒(索靖書狀蒼/頡既王書契)
(是為科/斗烏篆)縱歡羅艷黠列賀擁熊螭履弊行偏冷(史記東/郭先生)
(行雪中履有上/無下足盡踐地)門扃卧更羸(録異傳時洛陽大雪袁/安門無行路僵卧不出)悲
嘶聞病馬(或作/鳥)浪走信嬌兒竈静愁烟絶絲繁念鬢衰
擬鹽呤舊句(世説謝太傅内集雪/詩撒鹽空中差可擬)授簡慕前規(謝靈運/雪賦曰)
(梁孝王授簡於司馬/大夫曰為我賦之)捧贈同燕石(闞子曰宋之愚人得/燕石藏之以為寳有)
(客觀之笑曰/此燕石也)多慙失所宜
　　　春雪
看雪乗清旦(看或/作觀)無人坐獨謡(坐獨或/作獨坐)拂花輕尚起落
地暖初銷已訝陵歌扇還來伴舞腰灑篁留密節(密或/作半)
著栁送長條入鏡鸞窺沼行天馬度橋(沈存中云杜子/美詩紅稻啄餘)
(鸚鵡粒碧梧棲老鳯凰枝語相反而意新/退之入鏡鸞窺沼行天馬渡橋蓋倣此體)徧堦憐可掬
滿樹戲成揺江浪迎濤日風毛縱獵朝弄閒時細轉争
急忽驚飄城險疑懸布(懸布字見左襄十年/晉茍偃伐偪陽事)砧寒未擣
綃莫愁隂景促夜色自相饒(色或/作月)
　　　聞棃花發贈劉師命(此詩與後梨花下詩皆貞/元二十一年正月陽山作)
　　　　(也後詩謂今日相逢瘴海頭是也/公古詩亦有劉生詩可以兼攷)
桃蹊惆悵不能過(蹊或/作溪)紅豔紛紛落地多聞道郭西千
樹雪欲將君去醉如何
　　　春雪間早梅(間或作映元和/元年春江陵作)
梅將雪共春彩豔不相因逐吹能争密排枝巧妬新誰
令香滿座獨使浄無塵芳意饒呈瑞寒光助照人玲瓏
開已徧㸃綴坐來頻那是俱疑似須知兩逼真熒煌初
亂眼浩蕩忽迷神未許瓊華比從將玉樹親(從將或/作將從)先
期迎獻嵗更伴占兹辰(或作/晨)願得長輝映輕微敢自珍
(微或/作嚴)
　　　早春雪中聞鸎(北地春晚方聞鸎此詩蓋南遷/時作也諸本或在入闗詠馬之)
　　　　(後/)
朝鸎雪裏新雪樹眼前春帶澁先迎氣侵寒已報人共
矜初聽早誰貴後聞頻暫囀那成曲孤鳴豈及辰風霜
徒自保桃李詎相親寄謝幽棲友辛勤不為身
　　　棃花下贈劉師命(蘇魏公云當録於古詩中/注見前聞棃花發詩題下)
洛陽城外清明節百花寥落棃花發今日相逢瘴海頭
共驚爛漫開正月
　　　和歸工部送僧約(工部歸登也約荆州/人詳見劉夢得集)
早知皆是自拘囚不學因循到白頭汝既出家還擾擾
何人更得死前休(得或/作向)
　　　入闗詠馬(元和元年夏入江陵召/拜國子博士入藍闗作)
嵗老豈能充上駟(史記孫臏/取君上駟)力微當自慎前程不知何
故翻驤首牽過闗門妄一鳴(妄或作忘顔延年/賦望西極而驤首)
　　　木芙蓉
新聞寒露叢逺比水間紅(露或作路間或/作邊皆非是)豔色寧相妬
嘉名偶自同採江官渡晚搴木古祠空(或从杭蜀舘本/官渡作秋節祠)
(作辭乂云閣本作秋江官渡晚寒本古祠空洪慶善本/校从採江官渡晚搴木古祠空按古詩有渉江採芙蓉)
(正謂荷花又九歌搴芙蓉兮木未則謂搴之非其地也/此以二花對喻謂將採之江則秋節巳晚將搴之木則)
(古辭所喻為無益葢詩人強彼弱此意也而今按方説/非是葢此詩言荷花與木芙蓉生不同處  色皆美名)
(又同故以採江搴木二事相對言其生處而九歌者祭/神之辭故曰古祠也如此則此詩從頭至此六句意皆)
(聨屬然嘉祐杭本已/如此非洪意定也)願得勤來看無令便逐風(願得或/作須勸)
　　　題張十一旅舍三詠(公自陽山與張十一徙椽/江陵道潭州而作以其詠)
　　　　(井云賈誼宅中/今始見知之)
　　　榴花
五月榴花照眼明枝間時見子初成可憐此地無車馬
顛倒青苔落綘英(綘或/作細)
　　　井
賈誼宅中今始見(水經注云長沙縣西陶侃廟傳/是賈誼宅中有一井實誼所穿)葛洪
山下昔曾窺(葛洪丹井/所在有之)寒泉百尺空看影正是行人渴
死時(渴或/作暍)
　　　蒲萄
新莖未徧半猶枯高架支離倒復扶(復或/作後)若欲滿盤堆
馬乳(若或作君蜀本圖經本/草蒲萄注子有似馬乳)莫辭添竹引龍鬚
　　　峽石西泉(西一/作寒)
居然鱗介不能容石眼環環水一鍾聞説旱時求得雨
秪疑科斗是蛟龍
　　　梁國惠康公主挽歌二首(梁或作凉考之史當/作梁憲宗長女也下)
　　　　(嫁于頔之子季攵元和中薨謚曰惠康公今/按本或有詞字羊士諤集有梁國惠康  主)
　　　　(挽歌詞二首注云/時詔令百官進詩)
定謚芳聲逺移封大國新巽宫尊長女(易巽為/長女)台室屬
良人(季支之父頔為/相故云台室)河漢重泉夜梧桐半樹春龍轜非
厭翟(選潘岳寡婦賦龍轜儼以星駕兮注䘮車也周禮/王后五輅二曰厭翟謂以雉羽飾車  轜音而厭)
(於渉反翟/丁歴反)還輾禁城塵
秦地吹簫女(列仙傳秦穆公女字弄玉時有簫/史善吹簫弄玉好之公以妻馬)湘波鼓
瑟妃(屈原逺遊云二女御九/韶歌使湘靈鼓瑟兮)佩蘭初應夢(左傳鄭文公/有妾曰燕姞)
(夢天使與已蘭/曰以是為而子)奔月竟淪輝(竟或作競非是淮南子羿/請不死之藥於西王母羿)
(妻嫦娥竊/而奔月)夫族迎魂去宫官㑹葬歸從今沁園草(後漢/明帝)
(女沁水公主田園嘗為/竇憲所奪  沁七鴆反)無復更芳菲
　　　和崔舍人詠月二十韻(舍人崔群也公元和七/年以職方員外郎下遷)
　　　　(國子慱士此詩其年八月所作故落句云獨/有虞庠客無由捨落蓂意謂職在虞庠去堯)
　　　　(堦逺矣篇閣/本無此)
三秋端正月今夜出東溟對日猶分勢騰天漸吐靈未
高烝逺氣半上霽孤形赫奕當躔次虚徐度杳冥長河
晴散霧列宿曙公螢(宿音/秀)浩蕩英華溢瀟疎物象泠(或/作)
(零/)池邊臨倒照簷際送横經花樹參差見臯禽斷續聆
(詩鶴鳴于九/臯臯澤也)牖光窺寂寞砧影伴娉婷幽坐看侵户閑
吟愛滿庭輝斜通壁練彩碎射沙星清潔雲間路空凉
水上亭浄堪分顧兔(天問厥利維何/而顧兔在腹)細得數飄萍山翠
相凝緑林烟共羃青過隅驚桂側當午覺輪停屬思摛
霞錦(屬音/燭)追歡罄縹缾(縹青白色/縹普沼反)　郡樓何處望隴笛
此時聽右掖連台座重門限禁扄風臺觀滉瀁(滉一/作洸)氷
砌步青熒(選眩燿/𤯝熒)獨有虞庠客無由拾落蓂(帝王世紀/堯階有蓂)
(朔後日生一莢至/望則日落一莢)
　　　詠雪贈張籍(此詩或云自松篁遭挫抑以下等/語專譏時相故終以其意謂張籍)
　　　　(曰惟子能諳爾諸人得語哉又曰莫煩/相屬和傳示及提孩其有所譏也審矣)
只見縱横落(只或/作秪)寧知逺近來飄颻還自弄歴亂竟誰
催(梁書豫章王綜鳴/鐘詩歴亂百愁生)座暖銷那怪池清失可猜坳中初
蓋底(坳地/不平)垤處遂成堆(劉貢父云歐陽永叔與江鄰幾/論此詩以隨車翻縞帶逐馬散)
(銀盃為不工而以坳中初蓋底垤處遂成/堆為勝且謂未知得韓意否  垤徒結反)慢有先居後
(慢或/作漫)輕多去却廻度前鋪瓦隴發本積牆隈(發本或/作奔發)穿
細時雙透乗危忽半摧舞深逢坎井集早値層臺砧練
終宜擣階紈未暇裁城寒裝睥睨(裝或作粧睥睨城上/女牆  睥匹詣反睨)
(妍計反二字合/從王作埤堄)樹凍裹莓苔(裹或/作覆)片片匀如翦紛紛
碎若挼(乃禾/反)定非燖鵠鷺(燖音/尋)眞是屏瓊瑰(王氏塵/史云説)
(文以瓊為赤王比見人詠白物多用之韓愈雪詩眞是/屑瓊瓌又今朝踏作瓊瓌跡别有所稽耶豈用之不審)
(也一瑰姑回/反  作瓌)緯繣觀朝蕚(楚詞忽緯繣其難遷注緯繣/乖戾也蕚花柎  緯音煇繣)
(音/畫)冥茫矚晚埃當忩恒凛凛出户即皚皚(選渉積雪之/皚皚  皚五)
(來/切)壓野榮芝菌(壓或作潤/菌巨隕切)傾都委貨財娥嬉華蕩瀁(娥/嫦)
(娥見淮南子嫦娥竊不死/藥奔月宫事瀁或作漾)胥怒浪崔嵬(胥伍子胥伏劒/死投江中隨潮)
(徃來事見/呉越春秋)磧迥疑浮地雲平想輾雷隨車翻縞帶(縞音/杲白)
(色也縞帶二字見/左襄二十九年)逐馬散銀盃萬屋漫汗合(漫汗皆/平聲)千
株照曜開松篁遭挫抑(或作折方云公時以栁澗事下/遷疑寄意於時宰也  今按此)
(詩無嵗月方/説恐未必然)糞壤獲饒培隔絶門庭遽擠排陛級纔(史/記)
(擠排莊/助買臣)豈堪裨嶽鎭強欲效鹽梅隱匿瑕疵盡(左氏瑾/瑜匿瑕)
包羅委𤨏該(漢相如傳豈/特委瑣握􁙆)誤雞宵呃喔(誤或作悟選良/遊呃喔  呃音)
(厄喔/音渥)驚雀暗徘徊浩浩過三暮(史記天官書白帝行德/畢昴圍三暮德乃成)
悠悠帀九垓(風俗通十兆曰經十經曰垓國語天/子之田九垓以食兆民  垓音該)鯨鯢
陸死骨(木華海賦其魚則横海之/鯨陸死鹽田顱骨成嶽)玉石火炎灰(書火炎/昆岡玉)
(石俱/焚)厚慮塡溟壑高愁㨖斗魁(楊子雲甘泉賦㨖北極/之嶟嶟北斗第一至四)
(為魁第五第七/為標  㨖音致)日輪埋欲側坤軸壓將頹岸類長蛇攪
(岸類或作堰/似攪或作擾)陵猶巨象豗(音/灰)水官夸傑黠木氣怯肧胎
著地無由巻連天不易推龍魚冷蟄苦虎豹餓號哀巧
借奢豪便專繩困約災威貪陵布被光肯離金罍(離或/作雜)
賞玩捐他事歌謡放我才狂教詩硉矹(或作杌五硉勒/末反矹  忽反)
興與酒陪鰓(陪鰓怒張􁀙字見潘岳射雉賦/樊李校作毰毸  鰓蘇來反)惟子能諳
耳諸人得語哉助留風作黨勸坐火為媒雕刻文刀利
搜求智網恢莫煩相屬和傳示及提孩
　　　酬王二十舍人雪中見寄(或云王涯為舍人見/王適墓誌本傳略之)
　　　　(今作仲舒非諱今按王/二十涯亦見  行録)
三日柴門擁不開階平庭滿白皚皚(平庭或作庭平/  皚五來切)今
朝蹋作瓊瑶跡為有詩從鳯沼來(從或/作仙)
　　　送侯喜(公長慶元年有雨中寄張博士籍侯主/簿喜之什此詩豈同時作歟喜時為國)
　　　　(子主簿公為祭/洒故云長官也)
已作龍鍾後時者懶於街裏蹋塵埃如今便别長官去
直到新年衙日來(長官或作/官長非是)
　　　學諸進士作精衛銜石塡海(任昉述異記炎帝/女溺死東海化為)
　　　　(精衛自呼其名每銜/西山木石塡東海)
鳥有償寃者終年抱寸誠口銜山石細心望海波平𣺌
渺功難見區區命巳輕人皆譏造次我獨賞專精豈計
休無日惟應盡此生何慙刺客傳不著報讎名
　　　奉酬振武胡十二丈大夫(胡証也傳云河東人/元和九年党項屢擾)
　　　　(邊証以儒而勇由諌議大夫選拜/振武軍節度使  諸本無奉字)
傾朝共羡寵光頻半嵗遷騰作虎臣戎斾暫停辭社樹
(諸本作弩矢前驅煩縣令方从閣本云趙璘因話録曰/胡証建節赴振武過河中時趙宗儒為帥証持刺稱百)
(姓入謁獻詩曰詩書入京國旌節過鄉闗若用今語亦/非胡公敬桑梓之意閣本多出於公晚嵗所定  今按)
(方意甚善但其言閣本為/晚年所定者為無據耳)里門先下敬鄉人(詩意取漢/萬石君傳)
(諸子弟入里/門趨至家事)横飛玉盞家山曉逺蹀金珂塞草春自笑
平生誇膽氣不離文字鬢毛新
　　　奉和庫部盧四兄曹長元日朝廻(盧汀也國史/譜云兩省相)
　　　　(呼為閣老尚書丞即相呼為曹長郎中員外/御史遺補相呼為院長上可兼下下不可兼)
　　　　(上唯御史相呼為端公然退之呼盧庫部/為曹長張功曹為院長則上下亦通稱也)
天仗宵嚴建羽旄(建或作樹毛詩出/車云建彼旄矣)春雲送色曉雞號
金爐香動螭頭暗(唐㑹要曰漢栢梁殿災越巫言海中/有魚虬尾似鴟激浪則降雨遂作像)
(于屋以厭火災亦作螭字唐制起/居郎舎人分侍左右直第二螭首)玉佩聲來雉尾高(唐/制)
(人君舉動必以扇雉尾障扇四小團/雉尾扇四方雉尾扇十二見儀衛志)戎服上趨承北極
儒冠列侍映東曹太平時節難身遇(難身或/作身難)郎署何須
歎二毛(左僖二十二年不擒二毛二毛黒白相半選/潘安仁秋興賦余春秋三十有二始見二毛)
　　　寒食直歸遇雨(唐本箋云元和十年公時以/考功郎中知制誥歸作宿)
寒食時看度(荆楚嵗時記去冬至一百五日即有疾風/甚雨謂之寒食又先賢傳云太原舊俗以)
(介子推焚死至時一/月寒食不敢烟爨)春遊事巳違風光連日直隂雨半
朝歸(朝或/作晴)不見紅毬上(劉向别録曰踏鞠黄帝所造本/兵勢也或云起於戰國鞠與毬)
(同紅毬者以/紅帛為之)那論綵索飛(古今藝術圖曰比方山戎寒/食日用鞦韆為戱綵索即謂)
(鞦韆/戱也)惟將新賜火(周禮季春出/火即賜火也)向曙著朝衣
　　　送李六恊律歸荆南(李恊律翺也公嘗量移為/江陵法曹故此詩首言羈)
　　　　(遊處/云)
早日羈遊所春風送客歸栁花還漠漠江燕正飛飛(高/齋)
(詩話云退之詩江燕正飛飛/蓋取老杜清秋燕子正飛飛)歌舞知誰在賓僚逐使非
宋亭池水緑(杜子美詩曽聞宋玉宅每欲到荆州荆州/即江陵也公往在江陵寒食出遊有宋玉)
(庭邊不見/人之句)莫忘蹋芳菲
　　　題百葉桃花(公元和十年/知制誥時作)
百葉雙桃晚更紅窺忩映竹見玲瓏(窺或作歸或作臨/令以嘉祐杭本)
應知侍史歸天上故伴仙郎宿禁中(應劭漢官儀曰尚/書入直臺廨中給)
(使史一人女侍史二人唐人任郎官多/稱仙郎白樂天所謂仙郎静翫禁闈閒)
　　　春雪
新年都未有芳華二月初驚見草芽白雪却嫌春色晚
故穿庭樹作飛花
　　　戲題牡丹(叚成式酉陽雜殂云前史無説牡丹/者惟謝康樂集言竹閒水際多牡丹)
　　　　(成式撿隋朝種植法初不説牡丹則知隋朝/花藥中所無也開元末裴士淹奉使回至汾)
　　　　(州得白牡丹一窠植於長興私第至德中馬/僕射領太原各得紅紫二色者移於城中元)
　　　　(和初猶少今與/戎葵角多少矣)
幸自同開俱隱約何須相倚鬬輕盈陵晨併作新粧靣
對客偏含不語情雙燕無機還拂掠遊蜂多思正經營
(正或/作近)長年是事皆抛盡今日欄邊暫眼明
　　　盆池五首(劉貢父云退之古詩高卓至律詩雖/可稱善要有不工者老翁真箇似童)
　　　　(兒此真諧語為戲耳或云盆池詩有天工如/拍岸纔添水數缾一夜青蛙鳴到曉非意到)
　　　　(不能/作也)
老翁真箇似童兒汲水埋盆作小池一夜青蛙鳴到曉
恰如方口釣魚時(方或作枋方云唐屬衛州桓温敗枋/頭乃其地也此詩與送李愿詩只作)
(方口之今按公盤谷詩因及方口燕川則二處皆盤谷/旁近  小地名耳盤谷在孟州濟原縣孟州東過懐州)
(乃至衛州而濟原又在孟州西北四十里則/盤谷者安得至衛州之枋頭乎方説非是)
莫道盆池作不成藕梢初種巳齊生從今有雨君須記
來聽蕭蕭打葉聲(有雨或/作雨灑)
瓦沼晨朝水自清小蟲無數不知名忽然分散無蹤影
惟有魚兒作隊行(惟或/作為)
泥盆淺小詎成池夜半青蛙聖得知(聖或/作聽)一聽暗來將
伴侣不煩鳴喚鬬雄雌
池光天影共青青拍岸纔添水數缾且待夜深明月去
試看涵泳幾多星(明或/作乗)
　　　芍藥(公元和十年知制/誥寓直禁中作)
浩態狂香昔未逢紅燈爍爍緑盤龍覺來獨對情驚恐
身在仙宫第幾重(情或/作忽)
　　　奉和虢州劉給事使君三堂新題二十一詠(并序/  或)
　　　　(無奉新題三字劉伯芻以元和/八年出刺虢州白樂天有制詞)
虢州刺史宅連水池竹林往往為亭臺島渚目其處為
三堂(三堂建於開元中吕温嘗記之謂三者明/臣子在三之節堂者勵宗室肯堂之義)劉兄自
給事中出刺此州在任逾嵗職修人治州中稱無事頗
復増飾從子弟而遊其間又作二十一詩以詠其事流
行京師文士争和之余與劉善故亦同作
　　　新亭
湖上新亭好公來日出初水文浮枕簟(文或/作紋)瓦影䕃龜
魚
　　　流水
汩汩幾時休從春復到秋只言池未滿池滿強交流(只/或)
(作/秪)
　　　竹洞
竹洞何年有公初斫竹開洞門無鎖鑰俗客不曽來
　　　月臺
南館城隂闊東湖水氣多直須臺上看始奈月明何
　　　渚亭
自有人知處那無歩往蹤莫教安四壁靣靣看芙蓉
　　　竹溪
藹藹溪流慢(慢或/作漫)梢梢岸篠長(篠或/作竹)穿沙碧簳浄落水
紫苞香(少陵竹詩有雨洗娟娟浄風吹細細香前軰嘗/云竹未嘗有香而少陵以香言之豈知公亦有)
(落水紫苞/香之語乎)
　　　北湖
聞説遊湖棹尋當到此廻應留醒心處凖擬醉時來(凖/或)
(作准/俗字)
　　　花島
蜂蝶去紛紛香風隔岸聞欲知花島處水上覔紅雲
　　　栁溪
栁樹誰人種行行夾岸高莫將條繫䌫著處有蟬號
　　　西山
新月迎宵挂晴雲到晚留為遮西望恨終是懶廻頭
　　　竹逕
無塵從不掃有鳥莫令彈若要添風月應除數百竿
　　　荷池
風雨秋池上高荷蓋水繁未諳鳴摵撼(選盧子諒云摵/摵芳葉零  摵)
(所格/切)那似巻翻翻
　　　稻畦
罫布畦堪數(罫或作卦布或作圃罫博局上方目也字/見選博奕論  今按博局當云棊局桓譚)
(新論守邊隅趨作/罫以自生於小地)枝分水莫尋魚肥知巳秀鶴没覺初
深
　　　栁巷
栁巷還飛絮春餘幾許時吏人休報事公作送春詩
　　　花源(或作/原)
源上花初發公應日日來丁寧紅與紫慎莫一時開(莫/或)
(作/勿)
　　　北樓
郡樓乗曉上盡曰不能廻晚色將秋至長風送月來
　　　鏡潭
非鑄復非鎔泓澄忽此逢魚鰕不用避只是照蛟龍
　　　孤嶼
朝遊孤嶼南暮戱孤嶼北所以孤嶼鳥與公盡相識
　　　方橋
非閣復非船可居兼可過君欲問方橋方橋如此作(白/樂)
(天皮日休詩皆自注曰音佐蠧今按廣韻作造也將祚/切而荀子肉腐出蟲魚枯生  貪利忘身禍烖乃作及)
(廉范五袴之謡皆已為此音矣然讀如佐者又將祚切/之訛而世俗所用从人从故而切為將祚者又字之俗)
(體/也)
　　　梯橋
乍似上青冥初疑躡菡萏自無飛仙骨欲度何由敢
　　　月池
寒池月下明新月池邊曲若不妬清妍却成相映燭
　　　遊城南十六首(十六詩非一日/作編者類次之)
　　　賽神(賽謂禱賽字本作塞漢書郊祀志云冬塞/禱祀廣陵厲王殺牛塞禱是也今作賽)
　　　　(賽悉/代反)
白布長衫紫領巾差科未動是閒人麥苗含穟桑生椹
(椹桑實詩食我桑黮懐我好/音黮即椹也  椹食荏反)共向田頭樂社神
　　　題于賓客莊(于頔字允元元和/八年為太子賓客)
榆莢車前蓋地皮(釋木云榆莢榆錢爾雅云白枌車前/草名釋草云一名芣苢一名馬舄郭)
(璞云大葉長穗好生道邊江/東呼為蝦蟇衣  車尺遮反)薔薇蘸水筍穿籬馬蹄無
入朱門跡縱使春歸可得知
　　　晚春
草樹知春不久歸(草樹一/作草木)百般紅紫鬭芳菲楊花榆莢
無才思惟解漫天作雪飛
　　　落花
巳分將身著地飛那羞踐蹋損光暉無端又被春風誤
吹落西家不得歸
　　　楸樹二首
幾嵗生成為大樹一朝纒繞困長藤誰人與脱青羅帔
看吐高花萬萬層
幸自枝條能樹立可煩蘿蔓作交加(可或/作何)傍人不解尋
根本却道新花勝舊花(傍或/作遊)
　　　風折花枝
浮豔侵天難就看清香撲地只遥聞(只或/作可)春風也是多
情思故㨂繁枝折贈君(揀或作折/折或作將)
　　　贈同遊(諸本無此篇杭蜀本皆闕/唯唐本有之且屬在此)
喚起忩全曙催歸日未西無心花裏鳥更與盡情啼(魯/直)
(云吾兒時每哦此詩而了不解其意自出峽吾年五十/八矣時春曉偶憶此詩方悟之喚起催歸二禽名也古)
(人於小詩用意精深如此催歸子規也喚起聲如人絡/絲圎轉清亮偏於春曉鳴江南謂之春喚復齋謾録云)
(予嘗讀唐顧渚山茶記曰顧渚山中有鳥如鸜鵒而色/蒼每至正二月作聲曰春起也三四月云春去也採茶)
(人呼為喚春鳥然則喚起之名/唐人説矣豫章不舉為證何也)
　　　贈張十八助教(張十八籍也時為四/門國子博士助教)
喜君眸子重清朗(籍嘗病/眼故云)攜手城南歴舊遊忽見孟生
題竹處(公與孟郊嘗遊此有城/南聨句至是郊死矣)相看淚落不能收
　　　題韋氏莊(城南韋曲在唐最盛名與杜陵相埒/當時為之語曰城南韋杜去天尺五)
　　　　(杜子美贈韋賛善詩所謂時論同歸尺/五天也是時莊已衰矣故詩意有云)
昔者誰能比今來事不同寂寥青草曲散漫白榆風架
倒藤全落籬崩竹半空寧須惆悵立翻覆本無窮(須一/作知)
　　　晚雨
廉纖晚雨不能晴(蜀本作晚雨廉纖於/律不諧今从諸本)池岸草間蚯蚓
鳴投竿跨馬蹋歸路纔到城門打鼓聲
　　　出城
暫出城門蹋青草逺於林下見春山應須韋杜家家到
秪有今朝一日閒
　　　把酒
擾擾馳名者誰能一日閒我來無伴侣把酒對南山(對或/作謝)
　　　嘲少年
直把春償酒都將命乞花(乞音氣與人物也漢乞揚生/師公調張藉詩云乞君飛霞)
(珮亦與此/乞字同)秪知閑信馬不覺誤隨車
　　　楸樹
青幢紫蓋立童童(蜀先主傳舍東南角有桑樹童童如/小車蓋童童茂盛貎  幢傳江反)
細雨浮烟作綵籠不得畫師來貎取定知難見一生中
(貎或作邈猶少陵貎得山僧/及童子之貎  今按貌音邈)
　　　遣興(遣或/作逺)
斷送一生惟有酒尋思百計不如閒莫憂世事兼身事
須着人間比夢間
　
　
　
　
　
　
　
　
　
　東雅堂昌黎集註巻九
欽定四庫全書
　東雅堂昌黎集註巻十
　　律詩凡八十首(諸本作七十九/首今从蜀本)
　　　送李尚書赴襄陽八韻(得長字季遜也遜字友/道荆州石首人元和十)
　　　　(年十月分山南東道為両節度使以遜檢校/工部尚書為襄州刺史充襄復郢均房節度)
　　　　(使以右羽林將軍高霞寓為唐州刺史充唐/隨鄧節度使遜赴襄陽廷臣送者三十餘人)
　　　　(分韻賦詩太常卿許孟容為之序按遜本傳/遷戸部侍郎為山南東道節度使又按襄州)
　　　　(石本題名銜云檢校工部尚書李/遜時遜蓋自尚書而出史略之)
帝憂南國切改命付忠良(先是山南東道節度使嚴綬/討呉元濟無功罷為太子少)
(保乃以遜為/節度故云)壤畫星揺動旗分獸簸揚五營兵轉肅千
里地還方控帶荆門逺飄浮漢水長賜書寛屬郡(或作/部)
戰馬隔鄰疆縱獵雷霆迅觀棊玉石忙風流峴首客(羊/叔)
(子嘗與客鄒湛豋峴山/曰自有宇宙便有此山)花豔大堤倡(大堤地名在襄陽/宋隋王誕為襄陽)
(郡聞諸女歌因為詞曰朝發襄陽城暮/至大堤曲大堤諸女兒花豔驚郎目)富貴由身致誰
教不自強
　　　和席八十二韻(席八或以為席謙非也當是席/□按諱行録席□行八貞元十)
　　　　(年進/士)
絳闕銀河曙東風右掖春(應劭漢官儀中書為右曹/稱西掖正門之両旁曰掖)官
隨名共美花與思俱新綺陌朝遊間綾衾夜直頻(漢官/典職)
(儀曰尚書郎入直/供青綾白綾被)横門開日月高閣切星辰庭變寒前
草天銷霽後塵溝聲通苑急栁色壓城匀綸綍謀猷盛
(禮記王言如綸其出如綍音紼李本校謀作謨然閣本/只作謀考之周書作謀為是但謨古字作惎李涪刋誤)
(曰舊作嘉謨今作嘉/謀猶沈浮二音通也)丹青歩武親芳菲含斧藻(揚子吾/未見斧)
(藻其德若斧藻其/楶者斧與黼同)光景暢形神傍砌看紅藥(謝朓中書/省詩云紅)
(藥當/階翻)廵池詠白蘋(栁惲為呉興太守有江南曲/云汀洲採白蘋日落江南春)多情懷
酒伴(懷或/作怯)餘事作詩人倚玉難藏拙(玉或/作市)吹竽久混眞
(齊宣王好竽南郭先生/不知竽而濫進見韓子)坐慚空自老江海未還身
　　　和武相公早春聞鸎(武元衡也元衡以元和八/年三月自西川節度使拜)
　　　　(相公此篇與所和孔雀皆元/衡拜相後追和其鎮蜀時作)
早晩飛來入錦城(華陽國志成都萬/里橋南岸有錦城)誰人教解百般鳴
春風紅樹驚眠處似妬歌童作豔聲
　　　太安池(闕未唐長安有太安宫太安亭而太安/池  嘗載見豈安樂公主所鑿定昆池)
　　　　(耶景龍中請昆明池中宗不與主怒/自鑿定昆池延衺數里豈即此池耶)
　　　遊太平公主山莊(諸本無此題唐本太安池下/増闕字而别出此題云晁本)
　　　　(李謝本所/校並同)
公主當年欲占春故將臺榭押城闉(押或/作壓)欲知前面花
多少(或作/處)直到南山不屬人
　　　晩春
誰收春色將歸去(將歸或作/歸將非是)慢緑妖紅半不存(慢或/作漫)榆
莢秪能隨栁絮等閒撩亂走空園
　　　大行皇太后挽歌詞三首(此憲宗母莊憲皇后/也樊本云諸本脱太)
　　　　(字非是韋昭云大行者不反之辭/天子皇后崩未有謚故稱大行)
一紀尊名正(后以永貞元年尊為皇太/后崩於十一年故曰一紀)三時孝養榮(禮/記)
(文王之為世子朝於王/季日三  養移亮切)高居朝聖主厚德載羣生武帳
虛中禁(虛或作空漢霍光傳太后/被珠襦盛服坐武帳中)𤣥堂掩太平(齊謝眺/敬皇后)
(哀冊文曰翠㡩/舒阜𤣥堂啓扉)秋天笳鼓歇松栢徧山鳴
威儀備吉凶文物雜軍容配地行新祭(漢光武中元元/年上文帝母薄)
(太后曰高皇/后配食地)因山託故封(漢文帝治霸陵因山不起墳/皇后合葬豐陵故云故封)
鳯飛終不返(列仙傳秦穆公女弄/玉吹簫隨鳯凰飛去)劒化㑹相從(晉張華/劒化延)
(平津事有天生神物終當合耳之語王/介甫曰此非君臣所宜言近於黷也)無復臨長樂(叔/孫)
(通傳惠帝東朝長樂宫/漢皇太后所居宫名)空聞報曉鐘(報曉或/作曉暮)
追攀萬國來警衛百神陪畫翣登秋殿(禮䘮服大記畫/翣二注云漢制)
(以木為筐廣三尺高二尺四方/兩角高衣以布  翣所甲切)容衣入夜臺(䘮大記飾/棺君龍帷)
(三池振容注云青質五色畫之於絞/繪而垂之以為振容容衣蓋謂此也)雲隨仙馭逺風助
聖情哀(助方作/動非是)只有朝陵日粧奩一暫開(漢明帝謁原/陵見太后鏡)
(奩中物感/動悲涕)
　　　廣宣上人頻見過(廣宣蜀僧元和中住長安安/國寺寺有紅樓宣有詩名號)
　　　　(紅樓/集)
三百六旬長擾擾(百或/作十)不衝風雨即塵埃久慙朝士無
禆補(慙一/作為)空愧高僧數往來學道窮年何所得吟詩竟
日未能廻天寒古寺遊人少紅葉忩前有幾堆
　　　閒遊二首(元和十二年春作公自/中書舍人降右庶子云)
雨後來更好繞池徧青青栁花閒度竹菱葉故穿萍(故/或)
(作亂杜詩潛龍故起雲江/上燕子故來頻皆用此字)獨坐殊米厭孤斟詎能醒持
竿至日暮幽詠欲誰聽
兹遊苦不數再到遂經旬(到或作至/經或作兼)萍蓋汙池浄藤籠
老樹新林鳥鳴訝客(鳥或/作鸎)岸竹長遮鄰子雲秪自守(楊/子)
(雲傳安帝時丁傳董賢用事雄/方草太元有以自守泊如也)奚事九衢塵
　　　酬馬侍郎寄酒(馬/總)
一壺情所寄四句意能多秋到無詩酒其如月色何
　　　和侯協律詠笋(侯喜也時或云公意專以譏時/相自得  方張王至蛇虺首掀)
　　　　(掀大扺言其挾勢植黨苞藏姦慝之狀如此/豈李逢吉之謂耶是時裴度欲討蔡逢吉引)
　　　　(其黨令孤楚蕭俛等阻之公亦坐/忤宰相意自中書舍人降右庶子)
竹亭人不到新笋滿前軒乍出真堪賞初多未覺煩(或/作)
(繁公律詩/不重用韻)成行齊婢僕環立比兒孫驗長常攜尺愁乾
屢側盆對吟忘膳飲偶坐變朝昏滯雨膏腴溼驕陽氣
候温得時方張王(莊子所謂王長其間是也並去聲讀/公與劉夢得蒲萄詩皆用張王字)
挾勢欲騰鶱見角牛羊没看皮虎豹存攢生猶有隙散
布忽無垠詎可持籌筭誰能以理言縱横公占地羅列
暗連根狂劇時穿壁羣強幾觸藩深潛如避逐(一作/世)逺
去若追奔始訝妨人路還驚入藥園萌牙防􁌘大覆載
莫偏恩已復侵危砌非徒出短垣身寧虞瓦礫計擬揜
蘭蓀且歎高無數庸知上幾番短長終不校先後竟誰
論外恨苞藏密中仍節目繁暫須廻歩履要取助盤飱
(或作餐盤飱/寘璧左氏語)穰穰疑翻地(穰上/聲)森森競塞門戈矛頭戢
戢蛇虺首掀掀婦懦咨料㨂(料音聊一或作聊量也張/湛列子序且將料簡世所)
(希有/者)兒癡謁盡髠侯生來慰我(或作/意)詩句讀驚魂屬和
才將竭呻吟至日暾(日或作欲楚詞九嘆日暾暾其西/舍亦可以日入言也  暾他昆切)
　　　過鴻溝(公從裴晉公平蔡元和十二年八月入/汴過鴻溝作也漢四年劉項割鴻溝以)
　　　　(西為漢以東為楚地在滎陽東南/二十里此下皆隨裴晉公伐蔡詩)
龍疲虎困割川原億萬蒼生性命存誰勸君王回馬首
真成一擲賭乾坤
　　　送張侍郎(張賈時自兵部侍郎為華/州刺史閣本作侍御非)
司徒東鎮馳書謁(元和十年正月加宣武/節度使韓𢎞為司徒)丞相西來走
馬迎(元和十二年七月以宰相/裴度為淮西宣慰處置使)兩府元臣今轉密一方
逋冦不難平
　　　贈刑部馬侍郎(馬總時副/晉公東征)
紅旗照海壓南荒徴入中臺作侍郎(中臺或作/臺中非是)暫從相
公平小冦便歸天闕致時康
　　　奉和裴相公東征途經女几山下作(或無奉字/女几山在)
　　　　(河南府福昌縣三十四里白樂天云晉公出/討淮西過女几山下題詩云待平賊壘報天)
　　　　(子莫指仙山示武/夫而公此詩和云)
旗穿曉日雲霞雜(雲一作紅雜作集諸今按/對偶及文勢當从  本)山倚秋光
劒戟明(洪慶善云以我之旗况彼雲霞以彼之/山况我之劒㦸詩家謂之廻鸞舞鳯格)敢請相公
平賊後暫㩦諸吏上峥嶸
　　　郾城晩飲奉贈副使馬侍郎及馮李二員外(或/無)
　　　　(奉字馮李謂馮宿李宗閔也閣本馮宿時以/都官李宗閔時以禮部並從征  郾音偃)
城上赤雲呈勝氣眉閒黄色見歸期幕中無事惟須飲
即是連鑣向闕時(説文云鑣馬銜/也  鑣補驕切)
　　　酬别留後侍郎(或無酬字蔡平/命馬總為留後)
為文無出相如右(司馬相如也漢武帝櫂/居左右常召相如視草)謀帥難居卻
縠先(僖二十七年左氏晉文公作三軍謀元/帥趙襄曰卻縠可  卻音隙縠音斛)歸去雪銷
溱洧動(溱洧二水名溱/在河南洧在鄭)西來旌斾拂晴天
　　　同李二十八夜次襄城(李正/封也)
周楚仍連接川原乍屈盤雲垂天不暖塵漲雪猶乾印
綬歸台室旌旗别將壇欲知迎候盛騎火萬星攢
　　　同李二十八員外從裴相公野宿西界
四靣星辰著地明散燒烟火宿天兵不闗破賊須歸奏
自趂新年賀太平
　　　過襄城
郾城辭罷過襄城潁水嵩山刮眼明巳去蔡州三百里
家人不用逺來迎
　　　宿神龜招李二十八馮十七(龜下或有驛字汝/州有神龜驛臺按)
　　　　(九域志開皇初建李/謂正封馮謂宿也)
荒山野水照斜暉啄雪寒鴉趂始飛夜宿驛亭愁不睡
幸來相就蓋征衣
　　　次硤石(諸本硤作峽今陜/縣也地理志可考)
數日方離雪今朝又出山試憑高處望隱約見潼闗
　　　和李司勲過連昌宫(或作李二十八司勲無過/字速昌宫在河南壽安縣)
　　　　(之二十九里按志高宗顯慶三年置然落句/云云疑為明皇所作而元微之連昌宫辭大)
　　　　(㮣詠明皇帝或云開元中曽葺之耳/公從晉公平淮西回過夀安而作)
夾道踈槐出老根高薨巨桷壓山原宫前遺老來相問
今是開元幾葉孫
　　　次潼闗先寄張十二閣老使君(張賈華潼闗在/華州  隂縣界)
　　　　(張閣老即華州刺史國史/補云両省相呼為閣老)
荆山已去華山來(史記黄帝鑄鼎荆山下荆山在漢馮/翊懐德縣華山太華也在華隂縣)
日出潼闗四扇開(出或作照/扇或作靣)刺史莫辭迎候逺相公親
破蔡州廻(親或/作新)
　　　次潼闗上都統相上(都統謂韓𢎞也頭館本無/此篇闗下或有  字一本)
　　　　(在雨中寄張/籍候喜詩後)
暫辭堂印執兵權盡管諸軍破賊年冦蓋相望催入相
待將功德格皇天
　　　桃林夜賀晉公(元和十二年十二月壬戌以裴/度守本官賜上柱國晉國公丙)
　　　　(子以右庶子韓愈為刑部侍郎考其年十二/月丙辰朔壬戌則其月七日度以其月十六)
　　　　(日方至自蔡則前除命蓋在公未入朝之前/故公詩夜賀晉公於桃林桃林在陜之靈寶)
　　　　(縣/云)
西來騎火照山紅夜宿桃林臘月中手把命珪兼相印
一時重疊賞元功
　　　送李員外院長分司吏都(李員外/正封也)
去年秋露下羇旅逐東征今嵗春光動驅馳别上京飲
中相顧色送後獨歸情両地無千里因風數寄聲
　　　晉公破賊回重拜台司以詩示幕中賓客愈奉
　　　　和(或作晉公自蔡州入覲途/中重拜云云愈因和之)
南伐旋師太華東天書夜到冊元功將軍舊壓三司貴
相國新兼五等崇鵷鷺欲歸仙仗裏熊羆還入禁營中
長慙典午非材職(或作識蜀志譙周曰典午忽兮典司/午馬也白樂天自江州司馬還朝再)
(出亦曰昔/徴從典午)得就閒官即至公
　　　獨釣四首(釣或作酌坐厭親刑/柄為刑部侍郎時作)
侯家林館勝偶入得垂竿曲樹行藤角平池散芡盤(芡/音)
(儉/)羽沈知食駛(或作快/或作駃)緡細覺牽難聊取夸兒女榆條
繫從鞍
一逕向池斜池塘野草花雨多添栁耳水長减蒲芽坐
厭親刑柄偷來傍釣車(坐厭方作厭坐云厭與偷為一/義坐親刑柄來弄釣車為一説)
(公詩多此體之今按坐厭與偷來為對亦自親切又况/坐厭乃常用  語韋蘇州云坐厭淮南守此類極多方)
(从誤本更為曲説不/知語意之拙澁也)太平公事少吏隱詎相賖
獨往南塘上秋晨景氣醒露排四岸草風約半池萍
鳥下見人寂魚來聞餌馨所嗟無可召不得倒吾缾
秋半百物變溪魚去不來風能坼芡觜露亦染棃顋(廣/信)
(晁氏舊藏印本能作稜/亦作液一云山谷所定)逺岫重疊出寒花散亂開所期
終莫至日暮與誰廻
　　　枯樹
老樹無枝葉風霜不復侵腹穿人可過皮剥蟻還尋寄
託惟朝菌依投絶暮禽猶堪持改火(論語鑚燧改火馬/融曰周書令有改)
(火之文春取榆栁之火夏取棗杏之火季夏取桑柘之/火秋取柞槱之火冬取檀槐之火一年之中鑚火各異)
(木故曰/改火也)未肯但空心
　　　元日酬蔡州馬十二尚書去年蔡州元日見寄
　　　　之什(馬十二總也元和十三年元日有/詩寄公次年元日公以此詩酬之)
元日新詩巳去年蔡州遥寄荷相憐今朝縱有誰人領
自是三峯不敢眠(峯或作冬方从唐本云華岳有三峯/唐人守華者皆謂之三峯守蓋公西)
(歸經從之路馬詩必有所序述今不可得而詳也据今/按此詩并題皆不言經由華州所作方説既無所  又)
(三峯不敢眠亦無文理/今當闕之以俟知者)
　　　詠燈花同侯十一(或作同侯十一詠燈花侯十/一喜也雪浪齋日記云此詩)
　　　　(極似/少陵)
今夕知何夕花然錦帳中自能當雪暖那肯待春紅黄
裏排金粟(諸本黄作囊何遜詩金粟襄搔頭蜀人史彦/升曰黄裏排金謂額閒花鈿也又沈約宋書)
(漢制乗輿翠蓋黄裹所謂黄屋也諸本多引漢紀注實/此義  今按漢制黄屋與此詩文意不同疑史説誤)
釵頭綴玉蟲更煩將喜事來報主人公(一作/翁)
　　　祖席　前字(舊注云以王涯徙袁州刺史而作/按舊紀涯刺袁州元和三年四月)
　　　　(也公時在東都故曰祖席洛橋邊此詩前後/注文舊本無之蜀本亦然又或二題前字秋)
　　　　(字上皆/有得字)
祖席洛橋邊親交共黯然野晴山簇簇霜曉菊鮮鮮書
寄相思處盃銜欲别前淮陽知不薄(陽本作南洪本作/陽云用汲黯薄淮)
(陽事以後詩有淮/南字隨筆以誤也)終願早廻船
　　　秋字
淮南悲木落而我亦傷秋(而或/作今)況與故人别那堪羇宦
愁榮華今異路風雨苦同憂莫以宜春逺(宜春即/袁州也)江山
多勝遊(公自題此二詩後云両詩何/處好就中何處佳何處惡)
　　　送鄭尚書赴南海(鄭尚書名權/有序在集)
番禺軍府盛(番禺今之廣州/番音潘禺音愚)　欲説暫停盃蓋海旂幢
出連天觀閣開衙時龍戸集(龍戸採珠戸也南/海亦謂之蜑戸)上日馬
人來(後漢馬援討蠻以數十人留於象林所鑄/銅柱下南蠻呼為馬留人見新史南蠻傳)風静鶢
鶋去(左氏祀爰居國語海鳥曰/鶢鶋  鶢音爰鶋音居)官廉蚌蛤廻(東漢孟嘗/為合浦太)
(守珠/復還)貨通師子國(師子國在/南海中)樂奏武王臺(武或作越漢/傳尉佗自稱)
(南越/武王)事事皆殊異無嫌屈大才
　　　答道士寄樹雞(樹雞木耳之大者東坡和陶詩/曰黄菘養土羔老禇生樹雞)
軟濕青黄狀可猜欲烹還喚木盤廻煩君自入華陽洞
直割乖龍左耳來(栁子厚龍城志茅山道士呉綽採藥/於華陽洞口見一兒手把三珠戯於)
(松下綽從之奔入洞中化為龍以三珠塡左耳中綽斸/其耳而失其珠又馮贄雲仙録天罰乖龍必割其耳)
　　　左遷至藍闗示姪孫湘(漢時依上古法朝列以/右為尊故謂降秩為左)
　　　　(遷藍闗即秦之嶢闗在今藍田縣青瑣高議/云湘字清夫公姪也落魄不羈公勉之學乃)
　　　　(笑作詩有能開頃刻花之句公曰汝能奪造/化開花乎湘遂聚土覆盆良久曰花已發矣)
　　　　(舉盃乃碧花二朶葉間有小金字乃詩一聨/云雲横秦嶺家何在雪擁藍闗馬不前公未)
　　　　(曉詩意湘曰事久可驗公後貶潮陽途有一/人冒雪而來乃湘也湘曰公憶花上句乎乃)
　　　　(今日事也公詢地名即藍闗再三嗟嘆曰吾/為汝成此詩云云酉陽雜爼亦載是事獨不)
　　　　(載湘名然公逸詩有徐州贈族姪云自言有/竒術探妙知天工意亦若□是事豈湘果有)
　　　　(出世之學耶筆墨閒録云此詩/仁且有禮非志仁義者不能也)
一封朝奏九重天夕貶潮州路八千(州一作陽元和十/四年公為刑部侍)
(郎上表極諌佛骨事帝大怒將抵死持示宰相崔羣裴/度羣度力言愈忠願少寛假以來諫諍帝稍解乃責潮)
(州刺/史)欲為聖明除弊事肯將衰朽惜殘年(欲或作本肯/將作豈將又)
(作豈於朽或作/暮惜一作計)雲横秦嶺家何在雪擁藍闗馬不前(擁/或)
(作揜字今按此詩於暮計/揜四  皆不如今本之勝)知汝逺來應有意好收吾骨
瘴江邊(左傳蹇叔曰/余收爾骨焉)
　　　武闗西逢配流吐蕃(唐志武闗在商州商洛縣/之東公謫潮州自藍田入)
　　　　(商洛於武/闗西見作)
嗟爾戎人莫慘然湖南地近保生全(地近或/作近地)我今罪重
無歸望直去長安路八千
　　　次鄧州界
潮陽南去倍長沙戀闕那堪又憶家心訝愁來惟貯火
(惟一/作誰)眼知别後自添花商顔暮雪逢人少(前漢溝洫志/引洛水至商)
(顔下注商山之顔/譬人之顔額也)鄧鄙春泥見驛賖(鄧鄙字見左/威公九年)早晚
王師收海嶽普將雷雨發萌芽
　　　題臨瀧寺(臨瀧韶州縣名公前/瀧吏詩具述其詳)
不覺離家已五千(漢高帝紀提三尺取天下及韓安國/傳本無劒字古固有如此造語者公)
(言離家巳五千則知其為/里也或以歇後誚之則非)仍將衰病入瀧船潮陽未到
吾能説(吾能或作人/先或作先聞)海氣昏昏水拍天(水或/作浪)
　　　晚次宣溪辱韶州張端公使君惠書叙别酬以
　　　　絶句二章(或無辱端公絶句字韶去潮尚逺/當在元和十四年夏作筆墨閒録)
　　　　(潮州以後詩最哀深宣/溪絶句等詩絶有味)
韶州南去接宣溪(韶或作/潮非是)雲水蒼茫日向西客淚數行
元自落(元或/作先)鷓鴣休傍耳邊啼
兼金那足比清文(那或/作安)百首相隨愧使君(百或/作白)俱是嶺
南廵管内莫欺荒僻斷知聞
　　　題秀禪師房
橋夾水松行百歩(松或/作船)竹牀莞席到僧家(牀或作林/莞九還切)
暫拳一手支頭卧(頭或/作頥)還把漁竿下釣沙(釣或/作晚)
　　　將至韶州先寄張端公使君借圖經(或無端公/字  此詩)
　　　　(及下至韶州留别詩/皆自潮移袁道中作)
曲江山水聞來久恐不知名訪倍難願借圖經將入界
每逢佳處便開看(每或/作亦)
　　　過始興江口感懐(韶州始興郡大歴十四年四/月起居舍人韓㑹以罪貶韶)
　　　　(州刺史公隨㑹而遷時年十嵗至/是貶潮州道過始興所謂感懐也)
憶作兒童隨伯氏南來今只一身存目前百口還相逐
舊事無人可共論
　　　韶州留别張端公使君(公量移袁州故云留别/又曰公元和十四年正)
　　　　(月以論佛骨貶潮州三月至潮州十月量移/袁州十五年正月至袁州其往來上下於韶)
　　　　(皆梅栁新時也故云/來往再逢梅栁新)
來往再逢梅栁新别離一醉綺羅春久欽江總文才妙
(陳孔奐曰江/總文華之人)自歎虞翻骨相屯(虞翻仕呉為騎都尉嘗/云自恨骨體不媚犯上)
(獲/罪)鳴笛急吹争落日清歌緩送欵行人(諸本争作催欵/作感唐本云蜀)
(本亦作争李云二宋評此詩小宋疑感/字誤大宋初不以為然後得善本始信)巳知奏課當徴
拜那復淹留詠白蘋(汀洲採白蘋/栁惲詩語)
　　　量移袁州張韶州端公以詩相賀因酬之(或無/端公)
　　　　(因三字或作量移袁州酬張韶州先寄詩賀/或作量移袁州張韶州先詩見賀因酬之題)
　　　　(語凢四易/各有義也)
明時逺逐事何如遇赦移官罪未除北望詎令隨塞鴈
(管子鴈春/北秋南)南遷纔免葬江魚(屈原寧葬/江魚腹中)將經貴郡煩留
客先惠高文謝起予暫欲繫船韶石下(水經韶石對峙/似闕郡志曰舜)
(嘗登此奏樂/今有廟在焉)上賓虞舜整冠裾
　　　次石頭驛寄江西王十中丞閣老(仲舒也時仲/舒自中書舍)
　　　　(人出為江南西道觀察使公自袁還朝次石/頭而作按水經注贛水西岸有盤石謂之石)
　　　　(頭在豫/章郡北)
馮高試廻首(試廻或作廻馬馬今按/下句有馬字作  非是)一望豫章城人由
戀德泣(由或/作猶)馬亦别羣鳴寒日夕始照風江逺漸平(風/江)
(或作/江風)黙然都不語應識此時情
　　　遊西林寺題蕭二兄郎中舊堂(蕭兄有女出家/  諸本遊作題)
　　　　(題作故無兄字及注蕭二存也存少與韓㑹梁/肅友善惡裴延齡之為人弃官歸廬山廬山今)
　　　　(猶有蕭存魏𢎞李/渤同遊大林題名)
中郎有女能傳業(中郎蔡邕也其女文姬/能誦憶父書無遺誤)伯道無兒可
保家(今按因話録作無人可主家伯道鄧攸也攸棄巳/子而全兄子卒以無後時人哀之曰皇天無知鄧)
(伯道/無兒)偶到匡山曽住處幾行衰淚落烟霞(因話録作/今日匡山)
(過舊隱空將/衰淚對烟霞)
　　　自袁州還京行次安陸先寄隨州周員外(諸本/如此)
　　　　(但以隨為循方从唐本云自貶所䝉恩袁州/除官還京凡多六字方云如淳漢紀注曰凡)
　　　　(言除者除故官就新官也公誌鄭儋墓曰詔/授司馬節度除其官為工部尚書與此同周)
　　　　(員外周君巢也時為隨州刺史以經由道里/考之作循非是  今按諸本得之唐本既顛)
　　　　(倒重複而方説又不可曉疑袁州字當在貶/字上或注在所字下循州之辨則方得之一)
　　　　(本或袁州下有除官二/字亦通隨又作復當考)
行行指漢東(左氏漢東之/國隨為大)暫喜笑言同雨雪離江上蒹
葭出夢中面猶含瘴色眼巳見華風嵗暮難相值酣歌
未可終
　　　題廣昌館(館在隨州/棗陽縣南)
白水龍飛已幾春(張衡東京賦我世/祖乃龍飛白水)偶逢遺跡問耕人
(逢或/作尋)丘墳發掘當官路(或作/道)何處南陽有近親(顯宗為/東海公)
(曰河南帝城多近臣/南陽帝鄉多近親)
　　　寄隨州周員外(隨或作循或作/復説巳見上)
陸孟丘楊久作塵(蜀本楊作陽公與陸長源孟叔度丘/穎楊凝及周君巢用為董晉幕客故)
(也/)同時存者更誰人金丹别後知傳得(周好金丹服餌/之術栁子厚集)
(中有答周君巢論/餌藥久壽書是也)乞取刀圭救病身(本草云刀圭者十/分方寸匕之一)
　　　酒中留上襄陽李相公(謂逢吉也諸本作醉/中留别襄州李相公)
濁水汙泥清路塵(曹子建詩君若清/路塵妾若濁水泥)還曽同制掌絲綸
(公元和十一年正月為中書舍人而/逢吉以其年二月自舍人拜相故云)眼穿長訝雙魚斷
(選遺我雙鯉魚/中有尺素書)耳熱何辭數爵頻(楊惲書云酒後耳熱/仰天拊缶而呼烏烏)
銀燭未消忩送曙(銷或作終或作/殘忩或作雞)金釵半醉座添春(醉/或)
(作墜許彦周云退之此語殊不類其/為人乃知賦梅花不獨宋廣平也)知公不久歸鈞軸
應許閒官寄病身
　　　去嵗自刑部侍郎以罪貶潮州刺史乗驛赴任
　　　　其後家亦譴逐小女道死殯之層峯驛旁
　　　　山下蒙恩還朝過其墓留題驛梁(諸本只作/題驛梁下)
　　　　(有注字與此題/少異今从唐本)
數條藤束木皮棺草殯荒山白骨寒驚恐入心身巳病
扶舁沿路衆知難(舁音/余)繞墳不暇號三帀(延陵季子適/齊子死葬於)
(嬴博之間既封且/號者三見禮記)設祭惟聞飯一盤(荆楚嵗時記祭子/推文黍飯一盤)
致汝無辜由我罪百年慙痛淚䦨干
　　　賀張十八秘書得裴司空馬(張籍裴度也或作/酬張秘書因騎馬)
　　　　(贈/詩)
司空逺寄養初成毛色桃花眼鏡明(爾雅馬黄白雜毛/曰駓注云今桃花)
(馬也顔延之赭白/馬賦曰雙瞳夾鏡)落日巳曽交轡語春風還擬並鞍行
長令奴僕知飢渴須著賢良待性情旦夕公歸伸拜謝
免勞騎去逐雙旌(騎去或作去騎裴詩有他日/著鞭能顧我之語故公云爾)
　　　杏園送張徹侍御歸使(或作侍郎無歸使字唐/本云徹時以幽州判官)
　　　　(趨朝半道有詔還之仍遷侍御史從張𢎞靖/之請也杏園在長安城南其實徹巳抵京但)
　　　　(未朝見耳舊傳云續有/張徹自逺使歸是也)
東風花樹下送爾出京城久抱傷春意新添惜别情歸
來身已病相見眼還明更遣將詩酒誰家逐後生
　　　雨中寄張博士籍侯主簿喜
放朝還不報半路蹋泥歸(半路一作夜半半今按朝還/無因至夜半作  路亦不可)
(曉疑以雨放朝而有司失於闗/報行至半路乃得報而歸也)雨慣曽無節雷頻自失
威見牆生菌徧憂麥作蛾飛(述異記晉太康/中麥化為飛蛾)嵗晚偏蕭
索誰當救晉饑(左僖十三年晉/荐饑乞糴于秦)
　　　奉和兵部張侍郎酬鄆州馬尚書祗召途中見
　　　　寄開緘之日馬帥巳再領鄆州之作(張謂張/賈馬謂)
　　　　(馬總諸本無奉和及鄆州之作/字别有奉和二字祗或作被)
來朝當路日承詔改轅時再領須句國(左傳僖公二十/一年邾人滅須)
(句杜預注須句在鄆之東/平須昌縣西北  句音劬)仍遷少昊司(月令秋之三月/其帝少昊蓋秋)
(主刑而總加檢校/刑部尚書故云)暖風抽宿麥清雨巻歸旗(石林詩話/云蔡天啓)
(言嘗與張文潛論韓栁五字警句文潛舉退之暖風抽/宿麥清雨巻歸旗子厚壁空殘月曙門掩候蟲秋皆集)
(中第/一)頼寄新珠玉長吟慰我思
　　　早春與張十八博士籍遊楊尚書林亭寄第三
　　　　閣老兼呈白馮二閣老(諸本無十八字唐本/云白居易馮宿也第)
　　　　(三閣老楊於陵之子嗣復也白和詩只作楊/舍人林池  今按洪本第三作三弟云澄本)
　　　　(如此然王沂公言行録記楊大年呼沂八為/第四㕔舍人疑前世遺俗自有此等稱呼洪)
　　　　(本或未必然而此所遊乃嗣復家林亭故特/以詩寄之而并呈白馮也但未知三人者其)
　　　　(次第又如何耳閣老二字按楊綰/傳故事中書舍人年久者為閣老)
牆下春渠入禁溝(或作/流)渠氷初破滿渠浮鳯池近日長
先暖流到池時更不流(更或/作見)
　　　奉使常山早次太原呈副使呉郎中(或無早字/長慶元年)
　　　　(七月成德軍大將王廷湊殺其節度田𢎞正/以反詔公宣撫衆皆危之即此行也公使鎭)
　　　　(州呉丹以駕部郎中副行事詳本傳謂時雖/巳赦廷湊詔公以宣撫出使蓋明年二月云)
　　　　(以唐子西曰公孫洪以董仲舒相膠西梁冀/  張綱守廣陵李逢吉以韓愈使鎭州盧杞)
　　　　(以顔魯公使李希烈其用意正相類然考之/史公出使鎮在二月而逢吉三月始召為兵)
　　　　(部尚書六月始代裴度為相子西云爾何也/种豈逢吉險邪遂以公此行為其所中歟君)
　　　　(子惡居下流天下之/惡皆歸焉此之謂也)
朗朗聞街鼓晨起似朝時翻翻走驛馬春盡是歸期地
失嘉禾處(書唐叔得禾異畝同穎獻諸天子作/嘉禾太原本晉地即唐叔之國也)風存蟋
蟀辭(晉國風有蟋蟀/詩刺昭公之儉)暮齒良多感無事涕垂頤
　　　夕次壽陽驛題呉郎中詩後(或作壽陽驛題絶/句蜀本亦注夕次)
　　　　(字壽陽太/原屬邑)
風光欲動别長安春半邊城特地寒不見園花兼巷栁
馬頭惟有月團團
　　　鎮州初歸
别來楊栁街頭樹擺弄春風只欲飛(擺或作揺弄或/作撼只或作秪)還
有小園桃李在留花不發待郎歸(唐語林云退之二侍/妾名栁枝綘桃初使)
(王廷湊至壽陽驛絶句云云邵氏聞見録孫子陽為予/言近時壽陽驛發地得二詩石唐人䟦云退之有倩桃)
(風栁二妓歸途聞風栁已去故云後張籍/祭退之詩云乃出二侍女非此二人耶)
　　　同水部張員外曲江春遊寄白二十二舍人(或/作)
　　　　(同張水部籍游曲江寄云云白舍人樂天也/長安志曲江在城南昇道坊以其有流水屈)
　　　　(曲謂之曲江居易有和篇後/世傳韓白無往來之詩非也)
漠漠輕隂晚自開青天白日映樓臺(天或/作春)曲江水滿花
千樹有底忙時不肯來
　　　和水部張員外宣政衙賜百官櫻桃詩(或作和/張水部)
　　　　(勑賜櫻/桃詩)
漢家舊種明光殿(洛陽官殿簿曰漢有明光殿徽音殿/又顯陽殿前櫻桃六株徽音殿前乾)
(元殿前/並三株)炎帝還書本草經(神農本草云櫻/桃味甘益脾胄)豈似滿朝承
雨露共看傳賜出青㝠香隨翠籠擎初到(或作重/或作出)色映
銀盤寫未停(映或/作照)食罷自知無所報空然慙汗仰皇扄
　　　早春呈水部張十八員外二首(閣本無/此二首)
天街小雨潤如酥草色遥看近却無最是一年春好處
絶勝花栁滿皇都(花或/作烟)
莫道官忙身老大即無年少逐春心憑君先到江頭看
栁色如今深未深
　　　送桂州嚴大夫(同用南字赴嚴謨也/題下或有  任二字)
蒼蒼森八桂(森八閣本作八月桂或作樹山海經桂林/八樹在賁禺東今番禺也天台山賦八桂)
(森挺以/凌霜)兹地在湘南(地閣本作樹/在或作近)江作青羅帶(東坡云/退之詩)
(江作青羅帶子厚詩海上羣山似劒鋩子瞻為/之對曰繫懣豈無羅帶水割愁還有劒鋩山)山如碧
玉篸(梁劉孝威詩金篸臨鬢/斜  篸祖含切與簪同)戸多輸翠羽家自種黄甘
逺勝登仙去飛鸞不假驂(假或/作暇)
　　　奉酬天平馬十二僕射暇日言懷見寄之作(或/無)
　　　　(暇日言懷之作六字元和十四年以馬總為/鄆曹濮等州觀察使十五年名其軍為天平)
　　　　(軍就加檢校/尚書左僕射)
天平篇什外政事亦無雙威令加徐土儒風被魯邦(劉/夢)
(得天平軍節度使㕔壁記惟鄆在春秋為須句之國宣/精在上奎為文宿畫野在下魯為儒邦禹貢海岱及淮)
(惟徐州前漢以徐𨽻臨淮則徐亦魯/也徐土魯邦字見詩常武閟宫之什)清為公論重寛得
士心降嵗晏偏相憶長謡坐北忩(選劉越石詩/引領長謡)
　　　奉使鎮州行次承天行營奉酬裴司空(或有相/公字公)
　　　　(之宣諭鎭州也衆皆危之元稹言於穆宗曰/韓愈可惜上悔馳詔令母徑入公卒至賊營)
　　　　(麾其衆責之庭湊聽命出牛元翼之圍東坡/為公作潮州廟碑所謂勇奪三軍之帥者以)
　　　　(此/)
竄逐三年海上歸逢公復此著征衣旋吟佳句還鞭馬
恨不身先去鳥飛
　　　鎮州路上謹酬裴司空相公重見寄(謹或/作奉)
銜命山東撫亂師日馳三百自嫌遲風霜滿面無人識
何處如今更有詩
　　　奉和僕射裴相公感恩言志(或無/奉字)
文武成功後居為百辟師林園窮勝事鐘鼓樂清時(詩/話)
(云慶厯中西師未解晏元獻為樞宻使㑹大雪置酒西/園歐陽永叔賦詩云須憐鐵甲冷徹骨四十餘萬屯邊)
(兵晏曰昔韓愈亦能作言語赴裴度㑹但云/林園窮勝事鐘鼔樂清時不曽如此作閙)擺落遺高
論雕鐫出小詩自然無不可范蠡爾其誰(其或作為范/蠡事見史記)
　　　和僕射相公朝廻見寄(或作廻朝/或有裴字)
盡瘁年將久公今始暫閒事隨憂共减詩與酒俱還放
意機衡外收身矢石閒秋臺風日㢠正好看前山
　　　奉和李相公題蕭家林亭(逢吉也蕭氏在唐最/盛瑀嵩華復俛寘倣)
　　　　(遇凡八葉宰相嵩第在/城南布政坊見長安志)
山公自是林園主(山簡晉永嘉中為襄/陽守峴山有佳園池)歎惜前賢造作
時巖洞幽深門盡瑣不因丞相幾人知
　　　奉和杜相公太清宫紀事陳誠上李相公十六
　　　　韻(或作杜相公太清宫十六韻紀事陳誠上/李相因和杜相公元頴也長慶元年二月)
　　　　(拜相李相公逢吉也長慶二年六/月拜相太清宫𤣥元皇帝廟也)
耒耜興姬國(后稷以農事開國故云/耒耜興姬國也姬周姓)輴欙建夏家(書益/稷禹)
(曰予乗四載孔安國謂泥乗輴山乗欙輴以板/置泥上欙前無齒者  輴丑倫切欙力追切)在功誠
可尚於道詎為華象帝威容大仙宗寳厯賖衛門羅㦸
槊圖壁雜龍蛇禮樂追尊盛乾坤降福遐四眞皆齒列
(天寳元年親享𤣥元皇帝于新廟以莊子為南華眞人/文子為通𤣥眞人列子為冲虛眞人庚桑子為洞虚眞)
(人是為/四眞也)二聖亦肩差(初太清宫成命工於太白山採白/石為𤣥元眞像兖冕之服當扆南)
(面元宗肅宗眞容侍立/立左右皆朱衣朝服)陽月時之首(爾雅十/月為陽)隂泉氣未牙
殿階鋪水碧(階或/作筵)庭炬坼金葩紫極觀忘倦青詞奏不
譁(本朝景靈宫天興殿祝以/青詞薦以酒果用唐制也)噌吰宫夜闢(相如曰聲噌/吰而似鐘音)
(錚/宏)嘈囐鼔晨檛(張衡東京賦奏嚴鼔之嘈囐切/嘈才高切囐才曷切檛陟𤓰)䙝味陳
奚取(味或作/服非是)名香薦孔嘉垂祥紛可録俾壽浩無涯貴
相山瞻峻清文玉絶瑕代工聲問逺(書天工人/其代之)攝事敬
㳟加(語官事/不攝)皎潔當天月葳蕤捧日霞(葳或作萎/今从蜀本)唱妍
酬亦麗俛仰但稱嗟(亦或作匪唱酬謂李/杜稱嗟公自謂也)
　東雅堂昌黎集註巻十
欽定四庫全書
　東雅堂昌黎集註巻十一
　　雜著
　　　原道(淮南子以原道首扁許氏箋云原本也公/所作原道原性等扁史氏謂其奥衍宏深)
　　　　(與孟軻揚雄相表裏而佐佑六經誠哉是言/東坡甞曰自孟子後能將許大見識尋求古)
　　　　(人其斷然曰孟子醇乎醇荀與揚也擇焉而/不精語焉而不詳若非有見識豈千餘年後)
　　　　(便斷得如此分明伊川亦曰退之晚年作文/所得甚多如曰軻之死不得其傳似此言語)
　　　　(非是蹈襲前人又非鑿空撰得必有所見二/先生之論豈輕發者哉山谷嘗曰文章必謹)
　　　　(布置每見後學多告以原道命意曲折後以/此槩求古人法度如老杜贈韋見素詩布置)
　　　　(最得正體如官府甲第㕔堂房室各有定處/不可亂也韓文公原道與書之堯典蓋如此)
　　　　(石介守道曰孔子之易春秋自聖人以來未/有也吏部原道原性原毁行難禹問佛骨表)
　　　　(諍臣論自諸子/以來未有也)
博愛之謂仁行而宜之之謂義由是而之焉之謂道足
乎已無待於外之謂德仁與義為定名道與德為虚位
(楊誠齋曰道德之實非虚也而道德之位則虚也韓子/之言實其虚者也其曰仁與義為定名又曰吾之所謂)
(道德者合仁與義言之也而後道德之虛位可得而實/矣張無垢曰此正是退之闢佛老要害處老子平日談)
(道德乃欲搥提仁義一味自虛無上去曽不知道德自/仁義中出故以定名之實主張仁義在此二字既言行)
(仁義後必繼曰由是而之焉之謂道足乎已無待於外/之謂德亦未始薄道德也特惡佛老不識仁義即是道)
(德故不得不表出之楊龜山曰韓子意曰由仁義而之/焉斯謂之道充仁義而足乎已斯謂之德所謂道德云)
(者仁義而已故以仁義為定名道德為虚位中庸曰天/命之謂性率性之謂道仁義性所有也則拾仁義而言)
(道者固非也道固有仁義而仁義不足/以盡道則以道德為虚位者亦非也)故道有君子小
人而德有凶有吉(子下或/有有字)老子之小仁義非毁之也其
見者小也坐井而觀天曰天小者非天小也(非天下或/有之字下)
(小字或作罪云尸子曰井中視星所視不過數星意/今按韓公未必用尸子語正使用之作罪亦非文)彼
以煦煦為仁(煦音/詡)孑孑為義其小之也則宜其所謂道
道其所道非吾所謂道也其所謂德德其所德非吾所
謂德也(或無其所謂/德四字非是)凡吾所謂道德云者合仁與義言
之也天下之公言也老子所謂道德云者去仁與義言
之也一人之私言也(公言私言下或皆有/者字或惟下句有之)周道衰孔子
没火于秦黄老于漢佛于晉魏梁隋之閒(或無黄字晉/魏梁隋諸本)
(作晉宋齊梁魏隋文苑作晉梁魏隋蜀本作魏晉/宋梁齊方从閣杭本云南舉晉梁北舉魏隋也)其言
道德仁義者不入于楊則入于墨不入于老則入于佛
(墨下諸本有不入于/墨則入于老二語)入於彼必出于此入者主之出者
奴之(必上或有則字主或作王王今按作/主乃與下文三韻皆叶作  非是)入者附之出
者汙之(二者字或皆作則/附或作隆皆非是)噫後之人其欲聞仁義道德
之説孰從而聽之老者曰孔子吾師之弟子也佛者曰
孔子吾師之弟子也為孔子者習聞其説樂其誕而自
小也亦曰吾師亦嘗云爾(諸本嘗下/有師之字)不惟舉之於其口
而又筆之於其書噫後之人雖欲聞仁義道德之説其
孰從而求之甚矣人之好怪也不求其端不訊其末惟
怪之欲聞古之為民者四今之為民者六古之教者處
其一今之教者處其三農之家一而食粟之家六工之
家一而用器之家六賈之家一而資焉之家六奈之何
民不窮且盗也古之時人之害多矣有聖人者立然後
教之以相生養之道(或無/以字)為之君為之師驅其蟲蛇禽
獸而處之中土寒然後為之衣飢然後為之食木處而
顛土處而病也然後為之宫室為之工以贍其器用為
之賈以通其有無(通或/作同)為之醫藥以濟其夭死為之葬
埋祭祀以長其恩愛為之禮以次其先後為之樂以宣
其壹鬱(壹或作湮或作堙按史記賈誼傳獨堙鬱其誰/語漢書作壹鬱壹當作□集韻音咽□鬱不得)
(泄也平入聲通用湮與壹亦音義同也作壹字則非字/今按字書壹□吉凶在壺中不得泄也即今之氤氲)
(壹湮古蓋通用故/漢書但作壹耳)為之政以率其怠勌為之刑以鋤其
強梗相欺也為之符璽斗斛權衡以信之相奪也為之
城郭甲兵以守之(或無權衡/字非是)害至而為之備患生而為
之防今其曰聖人不死大盜不止剖斗折衡而民不争
(剖或/作掊)嗚呼其亦不思而巳矣如古之無聖人人之類滅
久矣何也無羽毛鱗介以居寒熱也無𤓰牙以争食也
是故君者出令者也臣者行君之令而致之民者也民
者出粟米麻絲作器皿通貨財以事其上者也(致之或/作致其)
(非是麻絲或作/絲麻篇内並同)君不出令則失其所以為君臣不行君
之令而致之民民不出粟米麻絲作器血通貨財以事
其上則誅(臣不字下諸本有能字無而致之民四/字而句下有則失其所以為臣一語)今其
法曰必棄而君臣去而父子禁而相生養之道以求其
所謂清浄寂滅者嗚呼其亦幸而出於三代之後不見
黜於禹湯文武周公孔子也其亦不幸而不出於三代
之前不見正於禹湯文武周公孔子也帝之與王其號
名殊其所以為聖一也(名下或/有雖字)夏葛而冬裘渴飲而飢
食其事殊其所以為智一也(事下或/冇雖字)今其言曰曷不為太
古之無事是亦責冬之裘者曰曷不為葛之之易也責
飢之食者曰曷不為飲之之易也(其言或作之言/飢之或作飢而)傳曰
古之欲明明德於天下者先治其國欲治其國者先齊
其家欲齊其家者先修其身欲修其身者先正其心欲
正其心者先誠其意然則古之所謂正心而誠意者將
以有為也(尹彦明曰介甫謂退之正心誠意將以有為/非是蓋介甫不知道也正心誠意便休却是)
(釋氏也正心誠言乃所以將/有為也非韓子不能至是)今也欲治其心而外天下
國家(一作國家天下句下/或有者字皆非是)滅其天常子焉而不父其父
臣焉而不君其君民焉而不事其事孔子之作春秋也
諸侯用夷禮則夷之進於中國則中國之經曰夷狄之
有君不如諸夏之亡詩曰戎狄是膺荆舒是懲(進上或/有夷而)
(字/)今也舉夷狄之法而加之先王之教之上幾何其不
胥而為夷也夫所謂先王之教者何也博愛之謂仁行
而宜之之謂義由是而之焉之謂道足乎足無待於外
之謂德其文詩書易春秋(文或作書/或作教)其法禮樂刑政其
民士農工賈其位君臣父子師友賓主昆弟夫婦其服
麻絲其居宫室其食粟米果蔬魚肉(果蔬或/作蔬果)其為道易
明而其為教易行也(或無而字而/下或無其字)是故以之為已則順
而祥以之為人則愛而公以之為心則和而平以之為
天下國家無所處而不當是故生則得其情死則盡其
常郊焉而天神假(音/格)廟焉而人鬼饗曰斯道也何道也
曰斯吾所謂道也非向所謂老與佛之道也(何下或無/也字  今)
(按曰斯道也何道也是問詞而曰斯吾所謂道也以下/乃答語也斯道也何道也或作斯何道也斯吾所謂道)
(也或作斯道也吾所謂之道/也又或無所謂字皆非是)堯以是傳之舜舜以是傳
之禹禹以是傳之湯湯以是傳之文武周公文武周公
傳之孔子孔子傳之孟軻軻之死不得其傳焉(或問張/無垢曰)
(昜學於伊尹韓愈乃謂其傳自禹揚雄自比孟子是得/其傳者而愈以謂軻死無傳何也先生曰禹之道堯舜)
(之道也伊尹得以授湯置伊尹而言禹亦無害也揚雄/雖自比孟子而愈以小疵譏之其言無傳則捨之矣)
荀與揚也擇焉而不精語焉而不詳(宛丘論公原論亦/曰愈者擇焉而不)
(精語焉而不/詳而健於言)由周公而上上而為君故其事行由周公
而下下而為臣故其説長然則如之何而可也(何而或/作何其)
(問今按此句復是/  詞其下乃答語)曰不塞不流不止不行人其人火其
書廬其居明先王之道以道之鱞寡孤獨癈疾者有養
也(癈音/廢)其亦庶乎其可也(蘇子由曰愈之學朝夕從事/於仁義禮智刑名度數之間)
(自形而上者愈所不如也原道之作遂指道德為虛位/而斥佛老與楊墨同科豈為知道哉韓愈工於文者也)
(張芸叟曰張籍嘗勸愈排佛老不若著書愈亦嘗以書/反復之既而原道原性等篇皆激籍而作其原道也大)
(抵言教其原性也大抵言情云云子由所云釋氏柳子/厚在當時於送僧浩初序巳有此論而芸叟指謫紛然)
(蓋少作也今其畫墁集/刪之矣學者其審之)
　　　原性(一作性原又今按原道原人原鬼之例作/原性為是  此五原篇目既同當是一時)
　　　　(之作與兵部李侍郎書所謂舊文一巻扶樹/教道有所明白者疑即此諸篇也然則皆是)
　　　　(江陵以前所作程子獨以原性為少作恐其/考之或未詳  孟子言人性善荀子言惡揚)
　　　　(子言善惡混公乃作原性取三者而折之以/孔子之言其説有上中下之殊於是説者紛)
　　　　(然李習之則置孟荀揚之論本中庸作復性/書三篇皇甫持正則作孟荀言性論而謂孟)
　　　　(子之言合經為多杜牧之則作三子言性辨/而謂荀言人之性惡比二子荀得多其論不)
　　　　(能相一至王荆公作原性則又曰太極者五/行之所由生而五行非太極也性者五常之)
　　　　(太極也而五常不可以謂之性此吾所以異/於韓子太極生五行然後利害生焉性生情)
　　　　(有情然後善惡形焉而性則不可以善惡言/也此吾所以異於孟荀其論益相勝矣白雲)
　　　　(郭氏曰唐自韓愈之後言性者皆出其下李/翺之言至論動静皆離寂然不動則異教矣)
　　　　(皇甫湜之論謂孟荀揚殊趨而一致又為韓/子三品之論皆無去取杜牧之言愛怒生而)
　　　　(自能為性之根惡之端其荀氏徒歟本朝言/性者四家司馬公謂揚子兼之王荆公謂揚)
　　　　(子之言似矣蘇氏亦曰揚雄之論固巳近之/亦多敝於雄之學獨程氏言孟子性善乃極)
　　　　(本窮原之理又謂荀揚不知性故/舍揚不論郭氏之論盡矣)
性也者與生俱生也情也者接於物而生也性之品有
三而其所以為性者五情之品有三而其所以為情者
七(而其或皆無而字性者情/者或並無者字皆非是)曰何也(或無/曰字)曰性之品有
上中下三上焉者善焉而巳矣中焉者可導而上下也
下焉者惡焉而已矣其所以為性者五曰仁曰禮曰信
曰義曰智(方从閣杭蜀本云禮信去仁為近諸本多作/曰仁曰義曰禮曰智曰信  今按方本以五)
(行相生之序而言諸本以四方相對一位居中而言理/皆可通但竊意諸本語陳而韓公亦頗尚異恐方本或)
(得/之)上焉者之於五也主於一而行於四(行於方/作行之)中焉者
之於五也一不少有焉則少反焉其於四也混(不上諸/本無一)
(字乃从閣杭潮本作一也而并屬下句云一謂仁也言/不少存乎仁則少畔乎仁蜀本倒一也二字杭蜀反皆)
(作及非也下今按也一二字當从蜀本而以也字屬上/句一字屬  句方及諸本皆非也方以一為仁亦非是)
(此但言中人之性於五者之中其一者或偏多/或偏少其四者亦雜而不純耳反字則方得之)下焉者
之於五也反於一而悖於四(悖音/佩)性之於情視其品情
之品有上中下三其所以為情者七曰喜曰怒曰哀曰
懼曰愛曰惡曰欲上焉者之於七也動而處其中(其中/或作)
(於中/非是)中焉者之於七也有所甚有所亡然而求合其中
者也下焉者之於七也亡與甚直情而行者也(亡與上/或有無)
(字非/是)情之於性視其品孟子之言性曰人之性善荀子
之言性曰人之性惡揚子之言性曰人之性善惡混夫
始善而進惡與始惡而進善與始也混而今也善惡皆
舉其中而遺其上下者也得其一而失其二者也(與諸/本多)
(作歟善惡下又有歟字而今按二與字皆當讀如字而/為句首猶言及也作歟  為句絶者皆非左傳夫弗及)
(而憂與可憂而樂與憂而弗害/皆取憂之道也語勢亦相似)叔魚之生也其母視之
知其必以賄死(國語叔魚生其母視之曰是虎目而豕必/啄鳶肩而牛腹谿壑可盈是不可饜也)
(以賄/死)楊食我之生也叔向之母聞其號也知必滅其宗
(昭二十八年左傳叔向生子伯石叔向之母視之及堂/聞其聲而還曰是豺狼之聲也狼子野心非是莫䘮羊)
(舌氏矣至是果滅伯石食我字也食采/於楊故號楊食我  舊本食我音異俄)越椒之生也子
文以為大戚(或無/大字)知若敖氏之鬼不食也(宣四年左氏/楚司馬子良)
(生子越椒子文曰必殺之是子也熊虎之狀而豺狼之/聲弗殺必滅若敖氏矣子良不可子文以為大戚曰鬼)
(猶求食若敖氏/之鬼不其餒而)人之性果善乎后稷之生也其母無灾
其始匍匐也則岐岐然嶷嶷然(見詩生民篇/嶷魚力切)文王之在
母也母不憂(或無母字母不/憂等事見國語)既生也傅不勤既學也師
不煩人之性果惡乎堯之朱舜之均文王之管蔡習非
不善也而卒為姦瞽叟之舜鯀之禹習非不惡也而卒
為聖人之性善惡果混乎(聖下或有人/字屬上句)故曰三子之言
性也舉其中而遺其上下者也得其一而失其二者也
曰然則性之上下者其終不可移乎(終上或/無其字)曰上之性
就學而愈明下之性畏威而寡罪是故上者可教而下
者可制也(教或/作學)其品則孔子謂不移也曰今之言性者
異於此何也(性下或/有情字)曰今之言者雜佛老而言也雜佛
老而言也者奚言而不異(言也者或無也字甚今按此/篇之言過荀揚逺  其言五)
(性尤善但三品之説太拘又不知性之本善而其/所以或善或惡者由其禀氣之不同為未盡耳)
　　　原毁(或作毁原/説已見上)
古之君子其責巳也重以周其待人也輕以約(此孔子所/謂躬自厚)
(而薄責於/人之意)重以周故不怠輕以約故人樂為善聞古之
人有舜者其為人也仁義人也求其所以為舜者責於
巳曰彼人也予人也彼能是而我乃不能是早夜以思
去其不如舜者就其如舜者(顔淵曰舜何人也予何人/也有為者亦若是文意蓋)
(本此下古之人或無/人字  同早或作蚤)聞古之人有周公者其為人也多
才與藝人也求其所以為周公者責於巳曰(方从閣本/無求其所)
(以四字只作責於巳為周公者矣今/按閣本不成文理而方从之誤)彼人也予人也彼
能是而我乃不能是早夜以思去其不如周公者就其
如周公者(去其下十三字或从閣本作/求其所以為周公者而為之)舜大聖人也後
世無及焉周公大聖人也後世無及焉是人也乃曰不
如舜不如周公吾之病也是不亦責於身者重以周乎
(身或/作巳)其於人也曰彼人也能有是是足為良人矣能善
是是足為藝人矣(善或作/有非是)取其一不責其二(責或/作取)即其
新不䆒其舊恐恐然惟懼其人之不得為善之利一善
易修也一藝易能也其於人也乃曰能有是是亦足矣
曰能善是是亦足矣(或無此八/字非是)不亦待於人者輕以約
乎(不上或/有是字)今之君子則不然(或無則/不然字)其責人也詳其待
已也廉詳故人難於為善廉故自取也少已未有善曰
我善是是亦足矣已未有能曰我能是是亦足矣外以
欺於人内以欺於心未少有得而止矣不亦待其身者
已廉乎(其身或/作於已)其於人也曰彼雖能是其人不足稱也
彼雖善是其用不足稱也舉其一不計其十䆒其舊不
圖其新恐恐然惟懼其人之有聞也是不亦責於人者
已詳乎夫是之謂不以衆人待其身而以聖人望於人
吾未見其尊已也(是之或作如/是或無之字)雖然為是者有本有原
(原上或/無有字)怠與忌之謂也怠者不能修而忌者畏人修吾
常試之矣嘗試語於衆曰某良士某良士其應者必其
人之與也不然則其所疎逺不與同其利者也不然則
其畏也不若是強者必怒於言懦者必怒於色矣又嘗
語於衆曰某非良士某非良士其不應者必其人之與
也(不應下或無/者字非是)不然則其所疎逺不與同其利者也不
然則其畏也不若是強者必説於言懦者必説於色矣
是故事修而謗興德高而毁來嗚呼士之處此世而望
名譽之光道德之行難巳(此下或無世字/非是巳或作矣)將有作於上
者得吾説而存之其國家可幾而理歟(作或作仕或作/化歟或作也)
　　　原人(或作/仁)
形於上者謂之天形於下者謂之地命於其兩閒者謂
之人形於上日月星辰皆天也形於下草木山川皆地
也命於其兩閒夷狄禽獸皆人也曰然則吾謂禽獸人
可乎曰非也(人可上或/有曰字)指山而問焉曰山乎(指下或有/南字非是)
曰山可也山有草木禽獸皆舉之矣指山之一草而問
焉曰山乎曰山則不可(或無曰山/乎三字)故天道亂而日月星
辰不得其行(或無/故字)地道亂而草木山川不得其平人道
亂而夷狄禽獸不得其情天者日月星辰之主也地者草
木山川之主也人者夷狄禽獸之主也主而暴之不得
其為主之道矣是故聖人一視而同仁篤近而舉逺(仁/或)
(作人/非是)
　　　原鬼(李石曰退之作原鬼與晉阮千里相表裏/至作羅池碑欲以鬼威猲人是為子厚求)
　　　　(食也送窮文雖出游戯皆自叛其説也退之/以長慶四年寢疾帝遣神召之曰骨蕝國世)
　　　　(與韓氏相仇欲同力討之天帝之兵欲行隂/誅乃更藉人力乎當是退之數窮識亂為鬼)
　　　　(所乗不然平生/強䀨至死無用)
有嘯於梁(於梁於堂下一/本各有者字)從而燭之無見也斯鬼乎曰
非也鬼無聲有立於堂從而視之無見也斯鬼乎曰非
也鬼無形有觸吾躬從而執之無得也斯鬼乎曰非也
鬼無聲與形安有氣(鬼無聲與形上或有/鬼無氣三字非是)曰鬼無聲也
無形也無氣也果無鬼乎曰有形而無聲者物有之矣
土石是也有聲而無形者物有之矣風霆是也有聲與
形者物有之矣人獸是也無聲與形者物有之矣鬼神
是也(李石曰公子彭生託形於豕晉文公託/聲如牛韓子謂鬼無聲與形未盡也)曰然則有
怪而與民物接者何也曰是有二有鬼有物(有怪或作/見怪二下)
(或有説字或有説字/而無有鬼有物四字)漠然無形與聲者鬼之常也民有
忤於天有違於民(上民字一作人/下民字或作時)有爽於物逆於倫而
感於氣於是乎鬼有形於形(有形或/作有託)有憑於聲以應之
而下殃禍焉皆民之為之也(為下或/無之字)其既也又反乎其
常曰何謂物曰成於形與聲者土石風霆人獸是也反
乎無聲與形者鬼神是也(反乎或作/反其非是)不能有形與聲不
不能無形與聲者物怪是也(或無不能有形與聲六字/或無不能無形與聲六字)
故其作而接於民也無恒故有動於民而為禍亦有動
於民而為福(本或先言為福按左氏國語周惠王十五/年有神降于莘王問諸内史過對曰云云)
(有得神以興亦有以亡夏之興也祝融降于崇山其亡羊/也回禄信於聆隧商之興也檮机次於丕山其亡也夷)
(在牧周之興也鸑鷟鳴於岐山其衰也杜伯/射王於鄗動於民而為禍福其斯之謂歟)亦有動於
民而莫之為禍福適丁民之有是時也作原鬼(閣蜀粹/無作字)
(但今按古書篇題多在後者如荀子諸賦正此類也但/  此篇前巳有題不應複出故且从諸本存此字)
　　　行難(行下孟切此公與祠郚陸參員外書在貞/元十八年  篇言參自越州召拜祠部員)
　　　　(外郎豈在前歟/參字公佐云)
或問行孰難曰捨我之矜從爾之稱孰能之曰陸先生
參何如(按李習之/集參作傪)曰先生之賢聞天下是是而非非(聞/下)
(或有/於字)貞元中自越州徴拜祠部員外郎京師之人日造
焉閉門而拒之滿街愈嘗徃間客席(嘗或作常間或作/問客或作賓席下)
(或有坐/定二字)先生矜語其客曰某胥也某商也其生某任之
其死某誄之某與某可人也(可或作何或从閣杭苑作/可云可人見禮記鄭注曰)
(此人可也嘗今按据禮記是也然詳下文韓公之語似/以陸公雖  任誄此人復自疑於有罪則頗有薄其門)
(地之意而以薦引之力自多者/恐須作何字語勢乃協臾詳之)任與誄也非罪歟皆曰
然(也或作之罪一作/過曰上或有應字)愈曰某之胥某之商其得任與誄
也有由乎抑有罪不足任而誄之邪(任而誄或作誄/而任而或作與)先
生曰否吾惡其初(惡去/聲)不然任與誄也何尤愈曰茍如
是先生之言過矣昔者管敬子取盜二人為大夫於公
(禮記管仲遇盜取二人焉上以為公臣曰/其所與由辟也可人也敬子仲之謚也)趙文子舉管
庫之士七十有餘家(禮記趙文子所舉於晉國/管庫之士七十有餘家)夫惡求
其初(音惡/  烏)先生曰不然彼之取者賢也愈曰先生之所
謂賢者大賢歟抑賢於人之賢歟齊也晉也且有二與
七十而可謂今之天下無其人邪(而可上或有焉字/邪上或有也字)先
生之選人也巳詳先生曰然愈曰聖人不世出賢人不
時出千百嵗之閒儻有焉(聖人賢人人或皆作之或并/有人之二字世出或作世生)
(百嵗或/作百年)不幸而有出於胥商之族者先生之説傳吾不
忍赤子之不得乳於其母也先生曰然(乳於或/無於字)他日又
往坐焉(或無/坐字)先生曰今之用人也不詳位乎朝者吾取
某與某而已在下者多于朝凡吾與者若干人愈曰先
生之與者盡於此乎其皆賢乎抑猶有舉其多而缺其
少乎(或無其皆賢乎四字缺或作没少或作細或作一/少下或有者字  今按此言人之才或不全備姑)
(舉其可取之多而/略其可弃之少也)先生曰固然吾敢求其全(其或作於/  今按作)
(其語意為近但陸公此句正不敢必求全才之意而下/文韓公又以太詳而不早責之殊不可曉當更考之)
愈曰由宰相至百執事凡幾位由一方至一州凡幾位
先生之得者無乃不足充其位邪(其位下或/有也字)不早圖之
一朝而舉焉今雖詳其後用也必粗(舉焉或作索之詳/下或有且微字非)
(是徂粗/聰  切)先生曰然子之言孟軻不如(文録作退語其人/曰乃今吾見孟軻)
　　　對禹問(孟子萬章問曰人有言至於禹而德衰/不傳於賢而傳於子有諸孟子曰否不)
　　　　(然也天與賢則與賢大與子則與子云云公/乃設問而為之答且曰孟子之心以為聖人)
　　　　(不茍私於其子以害天下求其説而不得從/而為之辭大抵孟子之説主天命而公以人)
　　　　(事言之爾/具致一也)
或問曰堯舜傳諸賢禹傳諸子信乎曰然然則禹之賢
不及於堯與舜也歟曰不然堯舜之傳賢也欲天下之
得其所也禹之傳子也憂後世争之之亂也堯舜之利
民也大禹之慮民也深(利一/作慮)曰然則堯舜何以不憂後
世曰舜如堯堯傳之禹如舜舜傳之得其人而傳之堯
舜也無其人慮其患而不傳者禹也(無其人下或有而/不傳三字不傳者)
(或作不得如/已者非是)舜不能以傳禹堯為不知人禹不能以傳
子舜為不知人堯以傳舜為憂後世禹以傳子為慮後
世曰禹之慮也則深矣(慮下或/有民字)傳之子而當不淑則奈
何曰時益以難理傳之人則争未前定也傳之子則不
争前定也前定雖不當賢猶可以守法不前定而不遇
賢則争且亂天之生大聖也不數其生大惡也亦不數
(音朔/上同)傳諸人得大聖然後人莫敢争(莫上或/無人字)傳諸子得
大惡然後人受其亂(或作/禍)禹之後四百年然後得桀亦
四百年然後得湯與伊尹湯與伊尹不可待而傳也(待/或)
(作/得)與其傳不得聖人而争且亂孰若傳諸子雖不得賢
猶可守法(諸或作之守法或/从閣作法守非是)曰孟子之所謂天與賢則
與賢天與子則與子者何也曰孟子之心以為聖人不
茍私於其子以害天下求其説而不得從而為之辭
　　　雜説四首(或作三首其一/作題崔山君傳)
龍嘘氣成雲(嘘上或/有之字)雲固弗靈於龍也然龍乗是氣茫
洋窮乎𤣥閒(茫上或/有而字)薄日月伏光景感震電神變化水
下土汩陵谷(汩音/骨)雲亦靈怪矣哉雲龍之所能使為靈
也(靈或从閣本/作雲非是)若龍之靈則非雲之所能使為靈也然
龍弗得雲無以神其靈矣失其所憑依信不可歟(弗或/作不)
(或無信/字非是)異哉其所憑依乃其所自為也易曰雲從龍既
曰龍雲從之矣
善醫者不視人之瘠肥(醫下或/有人字)察其脉之病否而已矣
善計天下者不視天下之安危察其紀綱之理亂而巳
矣(綱下或無之字/理亂或作亂否)天下者人也安危者肥瘠也紀綱者
脉也(紀綱或/作綱紀)脉不病雖瘠不害脉病而肥者死矣通於
此説者其知所以為天下乎(所以閣/無以字)夏殷周之衰也諸
侯作而戰伐日行矣(作或/作僣)傳數十王而天下不傾者紀
綱存焉耳秦之王天下也無分勢於諸侯聚兵而焚之
傳二世而天下傾者紀綱亡焉耳(世或/作帝)是故四支雖無
故不足恃也脉而已矣四海雖無事(四海或/作天下)不足矜也
紀綱而已矣憂其所可恃懼其所可矜善醫善計者謂
之天扶與之(諸本或無天字扶或作持/今按此句未詳疑有誤字)　易曰視履考
祥善醫善計者為之(善計或/無善字)
談生之為崔山君傳(談生者談姓不知其名之/或作云而無為字非是)稱鶴言
者豈不怪哉然吾觀於人其能盡其性而不類於禽獸
異物者希矣將憤世嫉邪長往而不來者之所為乎昔
之聖者(聖者或作聖人或/并有人者二字)其首有若牛者其形有若蛇
者其喙有若鳥者(鳥閣作馬或云尸子禹/長頸鳥喙閣本訛也)其貎有若䝉
倛者(荀子仲尼之狀靣如蒙倛注云方相/也其首蒙茸然故曰蒙倛  倛音欺)彼皆貎似而
心不同焉可謂之非人邪即有平脅曼膚(楚詞平脅曼/膚何以肥之)
顧如渥丹美而很者貎則人其心則禽獸又惡可謂之
人邪(貎或作靣貌上或有其字禽下或無獸字邪或作/也列子包犧女媧神農夏后氏蛇身人面牛尾虎)
(鼻皆有非人之狀而有大聖人之德夏桀殷紂魯桓/楚穆狀貌七竅皆同而有禽獸之心公意亦如此耳)然
則觀貎之是非不若論其心與其行事之可否為不失
也(或从閣杭無/可否字非是)怪神之事孔子之徒不言余將特取其
憤世嫉邪而作之故題之云爾
世有伯樂然後有千里馬千里馬常有而伯樂不常有
(或無下/千里字)故雖有名馬秪辱於奴𨽻人之手(或無/人字)駢死於
槽櫪之間不以千里稱也馬之千里者一食或盡粟一
石食馬者不知其能千里而食也是馬也雖有千里之
能食不飽力不足才美不外見且欲與常馬等不可得
安求其能千里也(食馬上或有今之字而食下疑脱一/石字馬也或無也字且欲或無且字)
(且或作而等今按且/字恐當在  字下)策之不以其道食之不能盡其材
鳴之而不能通其意執䇿而臨之曰天下無馬嗚呼其
真無馬邪其真不知馬也(二無字下諸本皆有良字閣/杭本皆脱其真無馬邪五字)
(知或作識也/字皆作邪)
　　　讀荀(下或有子字避荀卿名況趙人齊襄王時/為稷下祭酒  讒適楚春申君以為蘭陵)
　　　　(令春申君死而荀卿廢著書數萬言而卒因/葬蘭陵茍子三十二篇其非十二子篇以子)
　　　　(弓並仲尼謂子思孟軻略法先生而不知其/統其性惡篇謂人之性惡禮義生於聖人之)
　　　　(偽此其抵捂不合於/道而公所欲削者歟)
始吾讀孟軻書然後知孔子之道尊聖人之道易行王
易王霸易霸也以為孔子之徒没尊聖人者孟氏而已
晚得揚雄書益尊信孟氏因雄書而孟氏益尊則雄者
亦聖人之徒歟(雄下或/有也字)聖人之道不傳於世周之衰好
事者各以其説干時君(其下或有/所能字)紛紛藉藉相亂六經
與百家之説錯雜然老師大儒猶在火于秦黄老于漢
(或無/黄字)其存而醇者孟軻氏而止耳揚雄氏而止耳(或作/矣一)
(無揚雄氏而/止耳一句)及得荀氏書於是又知有荀氏者也考其
辭時若不粹(時下或有有字/不下或有醇字)要其歸與孔子異者鮮矣
抑猶在軻雄之閒乎(抑下或/有其字)孔子刪詩書筆削春秋合
於道者著之離於道者黜去之故詩書春秋無疵(或無/黜字)
(去下或/無之字)余欲削荀氏之不合者附於聖人之籍亦孔子
之志歟孟氏醇乎醇者也荀與揚大醇而小疵(或从閣/無乎醇)
(字或無乎醇者三字而有如字皆非是揚或作雄非是/  伊川曰荀卿才髙而其言多過子雲才短而其言多)
(失然皆未免夫駁者也退之以/大醇歸之蓋韓子待人以恕)
　　　讀鶡冠子(西漢藝文志有鶡冠子一篇其下箋/云楚人居深山以鶡羽為冠而唐志)
　　　　(云鶡冠子三巻豈漢時遺缺至唐而全耶漢/唐皆以為道家者流公謂其辨施於國家功)
　　　　(德豈少而栁子厚作辨鶡冠子則曰得其書/而讀之盡鄙淺言也二公所見不同如此)
　　　　(鶡音/曷)
鶡冠子十有九篇其詞雜黄老刑名(九方作六云今鶡/冠子自博選至武)
(靈王問凡十九篇此只云十六篇未詳非今/按方蓋不見或本已作九也或無雜字  是)其博選篇
(博選鶡冠/子第一篇)四稽五至之説當矣(博選篇云道有四稽一/曰天二曰地三曰人四)
(曰命人有五至一曰百已二曰什巳三/曰若巳四曰斯役五曰徒𨽻至或作室)使其人遇時援
其道而施於國家功德豈少哉(遇下或有其字/功上或有其字)學問篇
(學問鶡冠/子第二篇)稱賤生於無所用中流失船一壺千金者(壺/或)
(作瓠音/義同)余三讀其辭而悲之文子脱謬為之正三十有
五字乙者三滅者二十有二注十有二字云(滅或作減/注下或有)
(者/字)
　　　讀儀禮(儀禮十七篇周之舊典漢高堂隆生所/傳者也此外又有三十九篇河間王獻)
　　　　(之遭巫蠱倉卒之難竟不施行今亡矣唐明/經有三科儀禮其一也今書具在凡十七篇)
余嘗苦儀禮難讀又其行於今者蓋寡(其或/作且)沿襲不同
復之無由考之今誠無所用之(或作/云)然文王周公之法
制粗在於是孔子曰吾從周謂其文章之盛也古書之
存者希矣百氏雜家尚有可取况聖人之制度邪(存上/或無)
(之字家或作説/尚下或無有字)於是掇其大要竒辭奥㫖著於篇學者
可觀焉(或無/學字)惜乎吾不及其時進退揖讓於其間嗚呼
盛哉
　　　讀墨子(墨子名翟宋大夫漢藝文志云著書七/十一篇今存者十二篇有節用兼愛尚)
　　　　(賢明鬼神非命尚同等諸篇明鬼神在尚同/篇中無别篇也世之學者因臨川王氏詩有)
　　　　(孔墨必相用自古寧有此之語意謂孟子排/揚墨公排釋老自比孟子不當有相用之説)
　　　　(然學者必知孟子歸斯受之之意然後識公/讀墨之㫖云伊川先生曰或問退之讀墨一)
　　　　(篇如何曰此一篇意亦甚好但言不謹嚴便/有不是處至若言孔子尚同兼愛與墨子同)
　　　　(則甚不/可也)
儒譏墨以上同兼愛上賢明鬼(上或皆作尚从閣本云/考墨子本書及漢藝文)
(志當/作上)而孔子畏大人居是邦不非其大夫(荀子子路問/魯大夫練而)
(牀禮歟子不答以告子貢子貢曰汝/問非也君子居是邦不非其大夫)春秋譏專臣不上
同哉孔子泛愛親仁以博施濟衆為聖不兼愛哉孔子
賢賢以四科進襃弟子疾殁世而名不稱不上賢哉孔
子祭如在譏祭如不祭者曰我祭則受福不明鬼哉儒
墨同是堯舜同非桀紂同修身正心以治天下國家奚
不相悦如是哉余以為辯生於末學各務售其師之説
非二師之道本然也孔子必用墨子墨子必用孔子不
相用不足為孔墨(列子云孔丘墨翟無地而為君無官/而為長古語云墨翟突不及黔孔丘)
(席不及煖孟子以前皆以孔墨並稱則墨亦大賢孟子/特以其非中道其流不能無弊故闢之耳藝文志曰墨)
(家者流蓋出於清廟之守茅屋采椽是以貴儉養三老/五更是以兼愛選士大射是以尚賢宗祀嚴父是以右)
(鬼順四時而行是以非命以孝視天下是以尚同此其/所長也退之讀墨蓋出於此莊孟荀卿之論皆斥其所)
(短也又嚴有翼曰墨子之書孟子疾其兼愛無父力排/而禽獸之其言曰揚墨之道不熄孔子之道不著能言)
(距揚墨者聖人之徒也今退之謂孔子必用墨子墨子/必用孔子抑何乖刺如是耶若以孔墨為必相用則孟)
(子距之為非矣其與孟簡書則又取孟子距揚墨之説/以謂向無孟氏皆服左衽而言侏離矣故推尊孟子以)
(為其功不在禹下意以已之排佛老可以比肩孟/氏也殊不知已之先後自相矛盾可勝其說哉)
　
　
　
　
　
　
　
　
　
　
　
　
　
　
　
　東雅堂昌黎集註巻十一
欽定四庫全書
　東雅堂昌黎集註巻十二
　　雜著
　　　獲麟解(爾雅曰麟麕身牛尾一角獲麟事見春/秋魯哀公十四年元和七年麟見東川)
　　　　(或疑公因此而作解然李翺嘗書此文以贈/陸傪曰韓愈非兹世之文古之文也其詞與)
　　　　(意適則孟軻既没亦不見其有過於斯者傪/死於貞元十八年則此文非元和間作也)
　　　　(今按此文有激而託意之詞/非必為元和獲麟而作也)
麟之為靈昭昭也詠於詩書於春秋(書或/作載)雜出於傳記
百家之書雖婦人小子皆知其為祥也然麟之為物不
畜於家不恒有於天下其為形也不類非若馬牛犬豕
豺狼麋鹿然(馬牛或作牛馬鹿然或作/鹿之狀或無之字皆非是)然則雖有麟不
可知其為麟也角者吾知其為牛鬛者吾知其為馬犬
豕豺狼麋鹿吾知其為犬豕豺狼麋鹿(下或有/也字)惟麟也
不可知則其謂之不祥也亦宜雖然麟之出必有聖人
在乎位麟為聖人出也聖人者必知麟麟之果不為不
祥也又曰麟之所以為麟者以德不以形(下或有/也字)若麟
之出不待聖人則謂之不祥也亦宜(下或有也字或/有哉字  宋逺)
(孫曰闗睢之應實無麟而若麟之/瑞春秋之作實有麟而非麟之時)
　　　師説(栁子厚答韋中立書云今之世不聞有師/獨韓愈不顧流俗犯笑侮收召後學作師)
　　　　(説因杭顔為師愈以是得狂名又報嚴厚輿/書云僕才能勇敢不如韓退之故不為人師)
　　　　(人之所見有同異以以韓責我余觀退之師/説云弟子不必不如師師不必賢於弟子其)
　　　　(言非好為人師者也學者不歸/子厚歸退之故子厚有此説耳)
古之學者必有師師者所以傳道受業解惑也人非生
而知之者孰能無惑惑而不從師其為惑也終不解矣
生乎吾前其聞道也固先乎吾吾從而師之(閣本無此/五字非是)
生乎吾後其聞道也亦先乎吾吾從而師之吾師道也
夫庸知其年之先後生於吾乎(庸或从閣杭作豈或并/有二字而無夫字皆非)
(是/)是故無貴無賤無長無少道之所存師之所存也(存/一)
(作資或/無也字)嗟乎(嗟上或有/咨字非是)師道之不傳也久矣欲人之無
惑也難矣古之聖人其出人也逺矣猶且從師而問焉
今之衆人其下聖人也亦逺矣而恥學於師(且或作已/下或作去)
(皆非/是)是故聖益聖愚益愚聖人之所以為聖愚人之所
以為愚其皆出於此乎(一作/矣)愛其子擇師而教之於其
身也則恥師焉惑矣彼童子之師授之書而習其句讀
者非吾所謂傳其道解其惑者也(非上或有也字方云/讀音豆周禮天官注)
(徐邈讀馬融笛賦作句投徒鬬切何休公羊序/失其句讀不音山谷和黄冕仲詩只从如字)句讀之
不知惑之不解或師焉或不焉小學而大遺吾未見其
明也巫醫樂師百工之人不恥相師士大夫之族曰師
曰弟子云者則羣聚而笑之問之則曰彼與彼年相若
也道相似也(似一/作類)位卑則足羞官盛則近諛(盛或作大/按官盛語)
(見中/庸)嗚呼師道之不復可知矣巫醫樂師百工之人君
子不齒(或作/鄙之)今其智乃反不能及其可怪也歟(其可或/無其字)聖
人無常師孔子師郯子萇𢎞師襄老聃(句/絶)郯子之徒其賢
不及孔子(孔子至周問禮於老聃放樂於萇𢎞史記曰/孔子學鼔琴於師襄子左氏傳曰郯子來朝)
(孔子問少昊氏以鳥名官之故萇萇音長郯音談國名/也方無孔子師郯子五字而以  𢎞師襄老聃六字連)
(下句郯子之徒為句曰校本一云郯子下當有數子二/字其上當存孔子師三字為是  今按孔子見郯子在)
(適周見萇𢎞老聃之前而聖人無常師本杜氏注問官/各語故此上句既叙孔子所師四人而再舉郯子之徒)
(則三子在其中矣方氏知當存孔子師字而不知當并/存上郯子二字乃以下郯子二字屬上句讀之而疑郯)
(子之下更有數/子二字誤矣)孔子曰三人行則必有我師(子下有曰/字方从杭)
(本云論語本無則/字曰字似不當有)是故弟子不必不如師師不必賢於
弟子(故上或/無是字)聞道有先後術業有專攻如是而巳李氏
子蟠年十七(蟠貞元十/九年進士)好古文六藝經傳皆通習之不
拘於時學於余(學上或有請/字無下余字)余嘉其能行古道作師説
以貽之
　　　進學解(進學解出於東方朔客難揚雄解嘲而者/公過之孫樵所謂韓文公以進學解窮)
　　　　(此也孫樵又與王霖書曰玉川子月蝕詩韓/吏部進學解莫不抜地倚天句句欲活讀之)
　　　　(如赤手捕長蛇不施鞚勒騎生馬急不得暇/莫不捉搦據本傳云再為國子博士既才高)
　　　　(數黜官又下遷乃作進學解以自喻執政竒/其才改比部郎中史館修撰元和八年三月)
　　　　(二十三/日也)
國子先生晨入太學招諸生立館下(招或/作召)誨之曰業精
于勤荒于嬉行成于思毁于隨方今聖賢相逢治具畢
張拔去兇邪登崇畯良(畢或作必畯或作俊古文尚書/俊皆作畯公佗文石本多用畯)
(字新舊/史同上)占小善者率以録(占去/聲)名一藝者無不庸爬羅
剔抉(爬或作把決爬蒲/巴切抉於  切)刮垢磨光蓋有幸而獲選孰云
多而不揚諸生業患不能精無患有司之不明(之不或/作不能)
(非/是)行患不能成無患有司之不公言未既有笑于列者
曰先生欺余哉弟子事先生於兹有年矣(年或作時云/考舊史公時)
(以職方下遷蓋非久於博士三今按此文/恐非職方左遷時作説見下  年博士注)先生口不絶
吟於六藝之文(吟或/作唫)手不停披於百家之編記事者必提
其要(記或/作紀)纂言者必鉤其𤣥貪多務得細大不捐焚膏
油以繼晷(焚或/作燒)恒兀兀以窮年(兀兀或/作矻矻)先生之業可謂
勤矣(之下或/有於字)觝排異端攘斥佛老補苴罅漏張皇幽眇
(衣弊不補履决不苴吕氏春秋語抗辭幽/説閎意眇㫖見揚子雲解難  罅呼訝切)尋墜緒之茫
茫(或作/芒芒)獨旁搜而逺紹障百川而東之(障或作停禮記/鯀鄣洪水音章)
廻狂瀾於既倒先生之於儒可謂有勞矣(或無/有字)沈浸醲
郁(醲或/作釀)含英咀華(張子韶曰文字有眼目處當涵泳之/使書味存於胷中則益矣韓子曰沈)
(浸醲郁含英咀華正/謂此  咀在吕切)作為文章其書滿家上規姚姒(姚/姒)
(舜禹姓切/姒徐里)渾渾無涯(無或作亡或作之非是揚子曰虞/夏之書渾渾爾  渾渾胡本切)
周誥殷盤佶屈聱牙(聱廣雅謂不入人語也佶屈聱牙/皆艱澁貎  佶其乙切屈求勿切)
(聱牛/交切)春秋謹嚴左氏浮誇易竒而法詩正而葩下逮莊
騷太史所録子雲相如同工異曲先生之於文(一作德/或作儒)
(或作得/非是)可謂閎其中而肆其外矣少始知學勇於敢為
長通於方左右具宜(具或作其/或作且)先生之於為人可謂成
矣(或無/為字)然而公不見信於人私不見助於友跋前躓後
(躓多作㚄詩云載㚄/其尾説文與㚄義通)動輙得咎暫為御史遂竄南夷(遂/或)
(作逐謂貞元十九年為/監察御史謫陽山令也)三年博士冗不見治(年方作為/謂貞元末)
(為四門博士元和初為國子博士今復下遷諸本多作/三年樊謂公元和元年六月為博士四年六月遷都官)
(史謂三嵗為真蓋三年也有今按洪譜則樊説為是當/作三年唐本詩注行狀皆  三年字何煩曲説乎然洪)
(亦附三為之説則又誤矣楚詞/雖過失猶弗治  治陳之切)命與仇謀取敗幾時(取/或)
(作/其)冬煖而兒號寒年豐而妻啼飢(豐或/作登)頭童齒豁竟死
何禆不知慮此而反教人為(或無/而字)先生曰吁子來前夫
大木為杗(爾雅杗廇謂之梁説文云杗屋大/梁也  杗武方莫郎二切又音盲)細木為桷
(詩松桷有梴左氏傳子尾抽/桷擊屝注桷椽也  桷音角)欂櫨侏儒(爾雅云欂柱也/櫨柱上跗欂一)
(名枅櫨一名楶侏儒一名棁字/或作株檽  欂音薄櫨音盧)椳闑扂楔(椳戸樞闑在/地謂之臬註)
(即門橜也扂闗牡也楔門両傍木並見爾雅廣/韻  椳烏回切闑魚烈切扂徒㸃切楔音屑)各得其
宜施以成室者匠氏之工也(或無冝字室下有屋字工/作功淮南子曰賢主之用)
(人也猶巧工之制木也大者以為舟航梁棟小者以為/楫楔脩者以為欄榱短者以為朱儒枅櫨無小大脩短)
(皆得其所宜規矩方圓各有所施天下之物莫凶於雞/毒烏頭也然而良醫囊而藏之有所用也是故林莾之)
(材猶不弃者而况於人乎公言/蓋祖此而宜施二字當為一節)玉札丹砂赤箭青芝牛
溲馬勃敗鼓之皮俱收並畜待用無遺者醫師之良也
登明選公雜進巧拙紆餘為妍卓犖為傑(卓犖或作犖/犖  犖吕角)
(切/)校短量長惟器是適者(是一/作所)宰相之方也昔者孟軻
好辯孔道以明轍還天下卒老於行荀卿守正大論是
𢎞(荀卿至是𢎞八字方从舊史如此又云文苑上文皆/同惟是𢎞作以興蓋國初以諱避也閣本亦只作大)
(論以正為王以論為倫自苑本也/而新史又易守為宗其訛益甚矣)逃讒於楚廢死蘭陵
(史記荀卿遊於齊三為祭酒齊人或讒荀卿荀卿乃/適楚春申君以為蘭陵令春申死而荀卿因家蘭陵)是
二儒者吐辭為經舉足為法絶類離倫優入聖域其遇
於世何如也(遇或/作進)今先生學雖勤而不繇其統言雖多
而不要其中(要平/聲)文雖竒而不濟於用行雖修而不顯
於衆(顯或作洎舊史/四句皆無而字)猶且月費俸錢(俸或/作奉)嵗靡廪粟(靡/音)
(縻/)子不知耕婦不知織乗馬從徒(從才用切或/作而非是)安坐而
食踵常途之促促(諸本多作役役促音齪公張署墓誌/抑首促促就食與此同史記申屠嘉)
(娖娖廉謹娖與促音義/通集韻齪下二字皆出)窺陳編以盗竊(編或/作篇)然而聖主
不加誅宰臣不見斥非其幸歟(或無其字或作/此非其利哉)動而得
謗名亦隨之投閒置散乃分之宜若夫商財賄之有亡
計班資之崇庳(庳下也吕氏春秋謂確乎其節之不庳/也太元經亦曰山川福庳而禍高  庳)
(音/卑)忘巳量之所稱(巳量或作量巳/非是  稱去聲)指前人之瑕疵是所
謂詰匠氏之不以杙為楹(莊子求狙猴之杙者斬杙橜/也楹柱也杙小而楹大故公)
(以杙自喻/  杙音弋)而訾醫師以昌陽引年欲進其豨苓也(師下/或有)
(不字本草昌蒲一名昌陽作不以者非是楚人呼豬/為豨豨苓乃豬苓也  訾音紫豨許豈切又音希)
　　　本政(周衰文弊老子之徒莊周唱為太古之説/曰聖人不死大盜不止焚符破璽而民樸)
　　　　(鄙剖斗折衡而民不争殫殘天下之聖法而/民始可與論議公亦原道篇既詳辨而排之)
　　　　(矣至是又/作本政云)
周之政文既其弊也(其或作有或無其字似今按猶/言既而弊矣既字又  及字)後
世不知其承大敷古先遂一時之術以明示民(遂或/作逐)民
始惑敎百氏之説以興其言曰天下可為也彼之政仁
矣反於誼此之政敬矣戾於忠何居我其周從乎(何居/或無)
(何字或無居字我或作吾今今按何居準檀弓音姬/大率此篇僻澁必其少作  或有所未通闕之可也)曰
周不及殷其殷從乎曰夏曰虞曰陶唐曰三皇氏曰遂
古之初暴孽情飾滛志(孽或作泰/孽魚列切)　枝辭琢正紛紊紏
射以僻民和以導民亂嗚呼道之去世其終不復矣乎
長民者發一號施一令民莫不悱然非矣(或無然非二/字  悱芳尾)
(切/)謂不可守遽變而從之譬將適千里及門而復後雖
矻矻决不可暨(或無後字暨或作/洎  矻苦骨反)原其始固有啓之者
也聞於師曰古之君天下者化之不示其所以化之之
道及其弊也易之不示其所以易之之道政以是得民
以是淳其有作者知教化之所繇廢抑詭怪而暢皇極
(怪或/作類)伏文貌而尚忠質茫乎天運窅爾神化道之行也
其庶巳乎
　　　守戒(唐自安史亂後河南河北地裂為七八蔡/在當時最為近地成徳淄青連結為援所)
　　　　(謂今之通都大邑介於屈強之間而不知為/之備者此公守戒之所以作終之曰如之何)
　　　　(而備之曰在得人及裴度平蔡而公之/言驗太和間杜牧作守論亦公遺意歟)
詩曰大邦維翰書曰以蕃王室諸侯之於天子不惟守
土地奉職貢而巳固將有以翰蕃之也今人有宅於山
者知猛獸之為害則必高其柴援而外施窞穽以待之
(援或云籬也攔也字當从/木  窞徒散切穽慈井切)宅於都者知穿窬之為盜則
必峻其垣墻而内固扄鐍以防之(鐍音/决)此野人鄙夫之
所及非有過人之智而後能也今之通都大邑介於屈
強之閒(屈或作倔乂屈渠勿切/強居亮切  巨兩切)而不知為之備噫亦惑
矣野人鄙夫能之(野下或無/人鄙二字)而王公大夫反不能焉豈
材力為有不足歟(為下或有之而二字或只有/之字  今詳文勢疑為字衍)蓋以謂
不足為而不為耳天下之禍莫大於不足為(句下或有/而不為三)
(字下今詳文勢疑下足字/衍  文不足為者放此)材力不足者次之(足下或有/為字非是)
不足為者敵至而不知材力不足者先事而思則其於
禍也有間矣彼之屈強者帶甲荷戈不知其多少其緜
地則千里而與我壤地相錯(與上或/無而字)無有丘陵江河洞
庭孟門之闗(戰國策三苖之居左彭蠡之波右洞/庭之水殷紂之國左孟門而右漳滏)其閒
又自知其不得與天下齒朝夕舉踵引頸(或作/領)冀天下
之有事以乘吾之便此其暴於猛獸穿窬也甚矣嗚呼
胡知而不為之備乎哉賁育之不戒童子之不抗(蒯通/曰孟)
(賁之狐疑不如童子之必至賁育古之勇力士也/孟賁生抜牛角夏肓衛人力舉千鈞  賁音奔)魯雞
之不期蜀雞之不支(爾雅雞大者曰蜀莊子庚桑楚篇/越雞不能伏鵠卯魯雞固能之矣)
(向氏註云越雞小雞也魯雞大雞也今蜀/雞也  按公上下文考之蜀雞當作越雞)今夫鹿之於
豹非不巍然大矣(於或作/與非是)然而卒為之禽者爪牙之材
不同猛怯之資殊也曰然則如之何而備之曰在得人
　　　圬者王承福傳(圬或作杇圬音烏左傳圬人以/時塓館宫室杜注圬人塗者題)
　　　　(語正本此説不當用杇/字  今按論語作杇)
圬之為技賤且勞者也有業之其色若自得者聽其言
約而盡問之王其姓承福其名世為京兆長安農夫(或/無)
(夫/字)天寳之亂發人為兵持弓矢十三年有官勲棄之來
歸䘮其土田手鏝衣食(鏝杇具爾雅鏝謂/之杇  鏝母官切)餘三十年舍
於市之主人而歸其屋食之當焉(當謂所/當之直)視時屋食之
貴賤而上下其圬之傭以償之有餘則以與道路之廢
疾餓者焉又曰粟稼而生者也若布與帛必蠶績而後
成者也其他所以養生之具皆待人力而後完也吾皆
頼之然人不可徧為宜乎各致其能以相生也故君者
理我所以生者也(方从閣杭本如此諸本以生或作以/出令  今按所以出令與原道意同)
(似當从之然詳上文有三生字故此言君者理我之所/以生者正承上文而言也若作出令則與上下文意皆)
(不協矣今當/以方本為正)而百官者承君之化者也(或从閣杭無/也字非是)任
有小大惟其所能若器皿焉食焉而怠其事必有天殃
故吾不敢一日捨鏝以嬉(一日捨鏝或/作捨鏝一日)夫鏝易能可力
焉又誠有功取其直雖勞無愧吾心安焉夫力易強而
有功也心難強而有智也(智上或/無有字)用力者使於人用心
者使人亦其冝也吾特擇其易為而無愧者取焉(特或/作故)
(孟子陳相見孟子道許行之言又彭更問士無事而食/不可也二章孟子有食於人及食功之説公所言葢有)
(合於/此)嘻吾操鏝以入貴富之家有年矣(入下或/有於字)有一至
者焉又往過之則為墟矣有再至三至者焉而往過之
則為墟矣問之其鄰(問下或/無之字)或曰噫刑戮也或曰身旣
死而其子孫不能有也或曰死而歸之官也(死上或/無曰字)吾
以是觀之非所謂食焉怠其事而得天殃者邪(焉下或/有而字)
非強心以智而不足不擇其才之稱否而冒之者邪非
多行可愧知其不可而強為之者邪(知其不可下杭本/有能字蜀本能上)
(又有強字或从閣本作知已之不可能又無強字複今/按此數本語意皆與上文不擇其才之稱否者相  又)
(與本句多行可愧者不相承惟杭蜀本近是但能字亦/未安而強字當在而字下耳今參取二本定為知其不)
(可而強為之則其上/下文之義皆暢矣)將貴富難守薄功而厚饗之者邪
(或無/之字)抑豐悴有時一去一來而不可常者邪吾之心憫
焉是故擇其力之可能者行焉樂富貴而悲貧賤我豈
異於人哉又曰功大者其所以自奉也薄妻與子皆養
於我者也吾能薄而功小不有之可也(我者閣作我類/有之閣作有小)
(皆非/是)又吾所謂勞力者(下或有/也字)若立吾家而力不足則
心又勞也一身而二任焉雖聖者不可能也愈始聞而
惑之又從而思之蓋賢者也蓋所謂獨善其身者也然
吾有譏焉謂其自為也過多其為人也過少其學揚朱
之道者邪揚之道不肯拔我一毛而利天下(揚之上或/有然字非)
是而夫人以有家為勞心不肯一動其心以畜其妻子
(畜或/作蕃)其肯勞其心以為人乎哉雖然其賢於世之患不
得而患失之者以濟其生之欲貪邪而亡道以䘮其身
者其亦逺矣(亡或/作忘)又其言有可以警余者故余為之傳
而自鑒焉(鑒或作覧或作覺今/疑自鑒或當作日□)
　　　五箴五首(并序/)
人患不知其過既知之不能改是無勇也(或無/是字)余生三
十有八年(三或作四或从閣杭蜀/本云洪樊辨證詳矣)髮之短者日益白齒
之揺者日益脱聪明不及於前時道德日負於初心(二/於)
(字或並/作于)其不至於君子而卒為小人也昭昭矣作五箴
以訟其惡云
　　　游箴
余少之時將求多能蚤夜以孜孜余今之時既飽而嬉
蚤夜以無為(余方从閣杭蜀本並作于云左傳于民生/之不易于勝之不可保杜注于曰也  今)
(按方説不為無据然與所證之文初不相似况/下文有嗚呼余乎則此于字皆是余字明矣)嗚呼余
乎其無知乎(知下或/無乎字)君子之棄而小人之歸乎
　　　言箴
不知言之人烏可與言(烏或/作焉)知言之人黙焉而其意已
傳(焉或/作然)幕中之辯人反以汝為叛(此謂佐董晉張建/封于汴徐二州時)臺
中之評人反以汝為傾(此謂為監察御史坐論天旱人/飢出為陽山令以汝方並作汝)
(以歐今按近世校本務為新竒多作倒語文乖字逆幾/類  陽公所譏石公操作字之怪殊失韓公立言本意)
(今悉正之/不敢从也)汝不懲邪而呶呶以害其生邪(呶音/鐃)
　　　行箴(行或/作悔)
行與義乖言與法違後雖無害汝可以悔行也無邪言
也無頗(普禾/切)死而不死汝悔而何宜悔而休汝惡曷瘳
宜休而悔汝善安在悔不可追(追諸本皆同而方从閣/杭作止  今按草書追)
(字近似止字二本偶以轉寫致誤而方乃以/好怪取之不復計其文義之通塞可一笑也)悔不可為
思而斯得汝則弗思
　　　好惡箴
無善而好(善方从杭蜀作悖顧今按二本蓋由/下句而誤方亦不  文義而取之也)不觀其
道無悖而惡不詳其故前之所好今見其尤從也為比
捨也為讎前之所惡今見其臧從也為愧捨也為狂維
讎維比維狂維愧於身不祥於德不義不義不祥維惡
之大幾如是為而不顛沛齒之尚少庸有不思今其老
矣不慎胡為
　　　知名箴
内不足者急於人知霈焉有餘厥聞四馳(焉或作然/  聞去聲)今
日告汝知名之法勿病無聞病其曄曄昔者子路惟恐
有聞赫然千載德譽愈尊矜汝文章負汝言語乗人不
能揜以自取汝非其父汝非其師不請而教誰云不欺
欺以賈憎(賈音/古)揜以媒怨汝曽不寤以及於難小人在
辱亦克知悔及其既寧(及其或/作其及)終莫能戒既出汝心又
銘汝前汝如不顧禍亦宜然(禍亦方/作辱則)
　　　後漢三賢贊三首(後漢王充王符仲長統三人/者同傳公為之賛各不滿百)
　　　　(言而叙事/略無遺者)
王充者何㑹稽上虞本自元城爰來徙居(充字仲任其/先魏郡元城)
(人父誦徙/居上虞)師事班彪家貧無書閲書於肆市肆是遊一
見誦憶遂通衆流閉門潛思論衡以修(充歸郷里屏居/教授以為俗儒)
(守文多失其言乃閉門/潛思著論衡八十五篇)為州治中自免歸歟同郡友人
謝姓夷吾上書薦之待詔公車以病不行(刺史董勤辟/兖從事轉治)
(中自免還家友人同郡謝夷吾上書薦/充才學肅宗特詔公車徴以病不行)年七十餘乃作
養性一十六篇肅宗之時終於永元
王符節信安定臨涇好學有志為鄉人所輕(或無為字/人或作里)
憤世著論潛夫是名(符著潛夫論三十六篇以譏當時/得失不欲章顯其名故號曰潛夫)
(論/)述赦之篇以赦為賊良民之甚其㫖甚明(甚或作患/王符述赦)
(篇曰今日賊良民之甚者/莫大於數赦公全具此語)皇甫度遼聞至乃驚衣不及
帶屣履出迎豈若鴈門問鴈呼卿(皇甫規解官歸安定/鄉人有以貨得鴈門)
(守者謁規規臥不起既入而問卿前郡食鴈美乎有頃/王符在門規素聞符名衣不及帶屣履出迎時人為為)
(之語曰徒見二千/石不如一逢掖)不仕終家吁嗟先生
仲長統公理(仲長統字公/理或無仲字)山陽高平謂高幹有雄志而
無雄才(謂上或/有自字)其後果敗(并州刺史高幹素貴有名士/多歸附時統過幹幹訪以當)
(時之事統謂幹曰君有雄志而無/雄才未幾幹以并州叛卒至於敗)以此有聲俶儻敢言
(俶或作倜或/云俶與傳合)語黙無常人以為狂生州郡㑹召稱疾不
就著論見情初舉尚書郎(舉下或有高第字字/今按本傳無高第)後參丞
相軍事卒不至于榮論説古今發憤著書昌言是名(著/論)
(名曰昌言凡/三十四篇)友人繆襲稱其文章足繼西京(文章或云/考本傳當)
(作才章公三賛/未嘗私立一語)四十一終(一下或/有而字)何其短邪嗚呼先生
　　　諱辯(舊史公傳云李賀父名晉肅不應進士而/愈為賀作諱辯令舉進士蓋以是罪公而)
　　　　(新史則書其事於賀傳云以父名晉肅不/肯舉進士愈為作諱辯然亦卒不就舉)
愈與李賀書(李上或有進/士二字非是)勸賀舉進士賀舉進士有名
與賀争名者毁之(此公自言嘗勸李賀舉進士而賀从/已説舉進士有名稱故與之争名者)
(毁之也今方氏乃从諸本刪去名字而以有字屬下句/遂使複出四字為剩語而争名二字無所承故諸本亦)
(有覺其誤者而并刪四字以从省雖若小勝方本然要/為失韓公本指而不究毁者之情也方本又無之字亦)
(非是方又云康駢劇談録謂公此文因元稹而發董彦/逺謂賀死元和中使稹為禮部亦不相及争名蓋當時)
(同試/者)曰賀父名晉肅賀不舉進士為是勸之舉者為非
聽者不察也(或無/也字)和而唱之同然一辭皇甫湜曰若不
明白子與賀且得罪(或無/若字)愈曰然律曰二名不偏諱釋
之者曰謂若言徴不稱在言在不稱徴是也律曰不諱
嫌名釋之者曰謂若禹與雨丘與蓲之類是也(蓲與丘/同音烏)
(蓲草名字或/無此注)今賀父名晉肅賀舉進士為犯二名律乎
為犯嫌名律乎父名晉肅子不得舉進士若父名仁子
不得為人乎(嫌名律乎下諸本皆有此二/十字或从杭本去之非是)夫諱始於何
時作法制以教天下者非周公孔子歟周公作詩不諱
(若曰克昌厥後又曰駿發爾私謂文王/名昌武王名發也  若字或作周公)孔子不偏諱二
名(若曰宋不足徴又曰某/在斯  若字或作孔子)春秋不譏不諱嫌名(若衛桓/公名完)
(無本或/  若字)康王釗之孫實為昭王(康王名釗/  釗音昭)曽參之父名
晳曽子不諱昔(若曰昔者吾友又曰褐裘/而弔  若字或作曽子)周之時有騏
期漢之時有杜度(期字度字下或並有者字董彦逺曰/騏期以姓苑考之為朞又李涪謂杜)
(操字伯度魏人以武帝諱謂杜度公誤用/也然張仲景方自有杜度公所用或出此)此其子宜如
何諱將諱其嫌遂諱其姓乎將不諱其嫌者乎漢諱武
帝名徹為通(謂徹候為通侯蒯/徹為蒯通之類)不聞又諱車轍之轍為
某字也諱吕后名雉為野雞不聞又諱治天下之治為
某字也(或無下又諱二字顔氏家訓曰相公名白傳有/五皓之稱厲王名長琴有脩短之目不聞謂布)
(帛為布皓乎腎腸為腎脩公言盖有自也/今按公言或與顔氏偶同未必用其語也)　今上章及
詔不聞諱滸勢秉饑也(以滸勢秉饑為近太祖太宗世/祖𤣥宗廟諱蓋太祖名虎太宗)
(名世民世祖名昞𤣥宗/名隆基  滸呼古切)惟宦官宫妾乃不敢言諭及機
以為觸犯(以諭為近代宗廟諱以機為近𤣥/宗廟諱代宗諱豫𤣥宗諱見上)士君子言
語行事宜何所法守也(言語或/作立言)今考之於經質之於律
稽之於國家之典賀舉進士為可邪為不可邪(或無舉/字為可)
(下或無邪字或/無邪為二字)凡事父母得如曽參可以無譏矣作人
得如周公孔子亦可以止矣(矣或並作也/或並作邪)今世之士不
務行曽參周公孔子之行而諱親之名則務勝於曽參周
公孔子亦見其惑也夫周公孔子曾參卒不可勝勝周
公孔子曾參乃比於宦者宫妾則是宦者宫妾之孝於
其親賢於周公孔子曾參者耶(宦者或並/作宦官)
　　　訟風伯(訟或作讒非是德宗貞元十九年正月/不雨至七月甲戌公時為四門博士作)
　　　　(此專以刺權臣裴延齡李齊運京兆尹李實/之徒壅蔽聰明不顧旱饑專於誅求使人君)
　　　　(思澤不得下流如風吹雲而雨澤不得墜也/是年冬公拜御史竟以言旱饑謫陽山云)
維兹之旱兮其誰之由(旱上或/無之字)我知其端兮風伯是尤
山升雲兮澤上氣雷鞭車兮電揺幟(天志/切)雨濅濅兮將
墜(濅濅或作侵侵/將下或有欲字)風伯怒兮雲不得止暘烏之仁兮念
此下民閟其光兮不鬭其神嗟風伯兮其獨謂何(獨或/作將)
我於爾兮豈有其他求其時兮修祀事羊甚肥兮酒甚
㫖食足飽兮飲足醉風伯之怒兮誰使雲屏屏兮吹使
醨之氣將交兮吹使離之鑠之使氣不得化寒之使雲
不得施(氣不或作雲不/雲不或作氣不)嗟爾風伯兮欲逃其罪又何辭
(或無兮字乂/上或有其字)上天孔明兮有紀有綱我今上訟兮其罪
誰當(我今或/作今我)天誅加兮不可悔風伯雖死兮人誰汝傷
(雖或作之非/是汝或作爾)
　　　伯夷頌(王荆公伯夷論謂韓子之頌為不然曰/伯夷嘗與太公聞西伯善養老而往歸)
　　　　(焉當是之時欲夷紂者二人之心豈有異哉/及武王一奮太公相之遂出元元於塗炭之)
　　　　(中伯夷乃不與豈伯夷欲歸西伯而志不遂/乃死於北海邪抑來而死於道路耶抑其至)
　　　　(文王之都而不足以及武王之世而死耶嗚/呼使伯夷之不死以及武王之時其烈豈下)
　　　　(太公哉荆公之論與此頌相反學者其審之/伊川曰伯夷頌只説得伯夷介處要説得伯)
　　　　(夷心須是聖人語不/念舊惡怨是用希)
士之特立獨行適於義而已不顧人之是非皆豪傑之
士信道篤而自知明者也一家非之力行而不惑者寡
矣至於一國一州非之力行而不惑者蓋天下一人而
已矣若至於舉世非之力行而不惑者則千百年乃一
人而巳耳若伯夷者窮天地亘萬世而不顧者也(舉世/非之)
(下方从杭粹及范文正公寫本無力行二字千下有五/字云自周初至唐貞元末幾二千年公言千五百年舉)
(其成也説今按此篇自一家一國以至舉世非之而不/惑者汎  有此三等人而伯夷之窮天地亘萬世而不)
(顧乂别是上一等人不可以此三者論也前三等人皆/非有所指名故舉世非之而不顧者亦難以年數之實)
(論其有無而且以千百年言之蓋其大約如此耳今方/氏以伯夷當之巳失全篇之大指至於計其年數則又)
(捨其幾二千年全數之多而反促就千五百年竒數之/少其誤甚矣方説不通文理大率類此不可以不辨)
昭乎日月不足為明崒乎泰山不足為高(崒音/捽)巍乎天
地不足為容也當殷之亡周之興微子賢也抱祭器而
去之(事見史記宋世家/去下或無之字)武王周公聖也(聖下一/有人字)從天下
之賢士與天下之諸侯而往攻之(從或作率/與或作從)未嘗聞有
非之者也彼伯夷叔齊者(伯夷姓墨名允字公信叔齊/名智字公達孤竹君之二子)
(伯長也叔少也夷齊/謚也見春秋少陽篇)乃獨以為不可殷既滅矣天下宗
周彼二子乃獨恥食其粟餓死而不顧繇是而言夫豈
有求而為哉信道篤而自知明也(明下或/有者字)今世之所謂
士者(或無/所字)一凡人譽之則自以為有餘一凡人沮之則自
以為不足(一凡人諸本兩句皆作凡一人唯范本並作/一凡人乃與下文非聖人者相發明諸本非)
(是/)彼獨非聖人而自是如此夫聖人乃萬世之標準也
余故曰若伯夷者特立獨行窮天地亘萬世而不顧者
也(準方作准之今按準字从水準聲俗作准方本誤也/又按此篇  意所謂聖人正指武王周公而言也既)
(曰聖人則是固為萬世之標準矣而伯夷者乃獨非之/而自是如此是乃所以為窮天地亘萬世而不顧者也)
(與世之以一凡人之毁譽而遽為喜愠者有聞矣近/世讀者多誤以伯夷為萬世標準故因附見其説云)雖
然微二子亂臣賊子接跡於後世矣
　
　
　
　
　
　
　
　
　
　
　
　
　東雅堂昌黎集註巻十二
欽定四庫全書
　東雅堂昌黎集註巻十三
　　雜著
　　　子産不毁鄉校頌(左傅鄭人遊於鄉校以論執/政然明謂子産曰毁鄉校何)
　　　　(如子産曰何為夫其所善者吾則行之其所/惡者吾則改之是吾師也若何毁之然明曰)
　　　　(若果行此鄭國實頼之仲尼聞之曰/以是觀之人謂子産不仁吾不信也)
我思古人伊鄭之僑(國僑字子産鄭大夫穆公/之孫子國之子  僑音喬)以禮相
國(相去聲/下同)人未安其教(安或作知云此以教叶僑/與囂車牽詩用韻如此)遊于
鄉之校衆口囂囂(許堯/反)或謂子産毁鄉校則止曰何患
焉可以成美夫豈多言亦各其志善也吾行不善吾避
維善維否(易否臧凶/  否音鄙)我於此視川不可防言不可弭(左/傳)
(襄公三十一年子産不毁鄉校曰我聞忠善以損怨不/聞作威以防怨豈不遽止然猶防川大決所犯傷人必)
(多吾不克救也不如小决/使道不如吾聞而藥之也)下塞上聾(文六年榖梁云上/塞則下闇下闇則)
(上/聾)邦其傾矣既鄉校不毁而鄭國以理在周之興養老
乞言及其已衰謗耆使監(國語厲王虐國人謗王怒得/衛巫使監謗者  監古衫反)
成敗之迹昭哉可觀(哉或/作然)維是子産執政之式維其不
遇化止一國誠率是道相天下君交暢旁達施及無垠
(君或作者交暢旁達或作/旁暢交達非是達或作通)於虖四海所以不理有君無
臣誰其嗣之我思古人(理下或/有者字)
　　　釋言(此元和二年春作宰相鄭絪翰林學士李/吉甫中書舍人裴垍也國語云驪姬使奄)
　　　　(楚以環釋言註云以言解/釋也退之作釋言取此)
元和元年六月十日(或無十/日字)愈自江陵法曹詔拜國子
博士始進見今相國鄭公公賜之坐(或無下/公字)且曰吾見
子某詩吾時在翰林職親而地禁不敢相聞今為我寫
子詩書為一通以來(我下或有盡字而無為一通以字/或無為我字而有盡字一或作二)
愈再拜謝退録詩書若干篇擇日時以獻(若干或作著/于獻下或有)
(之字入今按著于篇雖古語然施之於此似/不相  且公亦未必特用此語以為竒也)於後之數
月有來謂愈者曰子獻相國詩書乎曰然曰有為讒於
相國之座者曰(或無/為字)韓愈曰相國徴余文余不敢匿
相國豈知我哉子其慎之(或無/之字)愈應之曰愈為御史得
罪德宗朝同遷於南者凡三人(三人謂公及張/署李方叔也)獨愈為
先收用相國之賜大矣百官之進見相國者或立語以
退而愈辱賜坐語相國之禮過矣(以或/作巳)四海九州之人
自百官已下欲以其業徹相國左右者多矣皆憚而莫
之敢獨愈辱先索相國之知至矣賜之大禮之過知之
至是三者於敵以下受之宜以何報况在天子之宰乎
(敵以或作敵已國語自敵以下則有讎註敵/體也今人多用敵已字者非宰下或有相字)人莫不自
知凡適於用之謂才堪其事之謂力愈於二者雖日勉
焉而不近束帶執笏立士大夫之行不見斥以不肖幸
矣其何敢敖於言乎(或無/乎字)夫敖雖凶德必有恃而敢行
愈之族親鮮少無扳聯之勢於今(扳音/攀)不善交人無相
先相死之友於朝(禮記儒有爵位/相先患難相死)無宿資蓄貨以釣聲
勢(宿資蓄貨或/作宿貨蓄資)弱於才而腐於力不能奔走乗機抵巇
以要權利(巇許宜反/要平聲)夫何恃而敖若夫狂惑喪心之人
蹈河而入火妄言而罵詈者則有之矣而愈人知其無
是疾也雖有讒者百人相國將不信之矣愈何懼而慎
歟(相國或作宰/相或無歟字)既累月又有來謂愈曰有讒子於翰林
舍人李公與裴公者子其慎歟愈曰二公者吾君朝夕
訪焉以為政於天下而階太平之治(或作/理)居則與天子
為心膂出則與天子為股肱四海九州之人自百官已
下其孰不願忠而望賜(不下或有/能字非是)愈也不狂不愚不蹈
河而入火病風而妄罵不當有如讒者之說也雖有讒
者百人二公將不信之矣愈何懼而慎既以語應客夜
歸私自尤曰咄(咄字見晉殷/浩語當没切)市有虎而曾參殺人讒者
之效也(市有虎見戰國策龎蔥語/曾參殺人見史記甘茂語)詩曰取彼讒人投畀
豺虎豺虎不食投畀有北有北不受投畀有昊(小雅巷/伯詩)
傷於讒疾而甚之之辭也又曰亂之初生僭始既涵亂
之又生君子信讒(小雅巧言/之詩云云)始疑而終信之之謂也孔
子曰逺佞人夫佞人不能逺則有時而信之矣今我恃
直而不戒禍其至哉徐又自解之曰市有虎聽者庸也
曾參殺人以愛惑聰也巷伯之傷亂世是逢也(聰或作/聴非是)
(亂世一/作世亂)今三賢方與天子謀所以施政於天下而階太
平之治聽聰而視明公正而敦大夫聰明則聽視不惑
(聴視或/作視聴)公正則不邇讒邪敦大則有以容而思彼讒人
者孰敢進而為讒哉(進而或/作而進)雖進而為之亦莫之聽矣
我何懼而慎(或無而/慎字)既累月上命李公相客謂愈曰子
前被言於一相今李公又相子其危哉(或無/哉字)愈曰前之
謗我於宰相者翰林不知也後之謗我於翰林者宰相
不知也今二公合處而會言若及愈必曰韓愈亦人耳
彼敖宰相又敖翰林其將何求必不然吾乃今知免矣
既而讒言果不行(宰相或皆作相國乃今或作今/乃又無矣字既下或無而字)
　　　愛直贈李君房别(南陽公張建封也時為徐帥/公佐其幕李君房張壻也貞)
　　　　(元六年進士公此/文十五年在徐作)
左右前後皆正人也欲其身之不正烏可得邪(烏或/作焉)吾
觀李生在南陽公之側有所不知知之未嘗不為之思
有所不疑疑之未嘗不為之言勇不動於氣義不陳乎
色(乎或/作于)南陽公舉措施為不失其宜(公下或/有之字)天下之所
窺觀稱道洋洋者抑亦左右前後有其人乎(有其或/作其有)凡在
此趨公之庭(或無此字有今按/此下疑當  而字)議公之事者吾既從而
遊矣言而公信之者謀而公從之者四方之人則既聞
而知之矣李生南陽公之甥也人不知者將曰李生之
託婚於貴富之家將以充其所求而止耳故吾樂為天
下道其為人焉今之從事於彼也吾爲南陽公愛之(為/南)
(上或有/能字)又未知人之舉李生於彼者何辭(又或/作且)彼之所
以待李生者何道舉不失辭待不失道雖失之此足愛
惜而得之彼為歡忻於李生道猶若也舉之不以吾所
稱待之不以吾所期李生之言不可出諸其口矣吾重
為天下惜之(惜或/作愛)
　　　張中丞傳後叙(歐陽文忠䟦張中丞傳後云張/巡許逺之事壯矣秉筆之士皆)
　　　　(喜稱述然以翰所紀考唐書列傳及退之所/書互冇得失而列傳最為疎略雖云史家當)
　　　　(記大節然其大小數百戰智謀材力亦有過/人可以示後者史家皆滅而不著甚可惜也)
　　　　(翰之所書誠為太繁然廣紀備言以俟史官/之採也文忠所云唐書列傳者謂舊傳若新)
　　　　(傳則采翰及公所/書并舊傳為之矣)
元和二年四月十三日夜愈與呉郡張籍閱家中舊書
(張籍字文昌/公舉薦進士)得李翰所為張巡傳(巡上或無張字/巡鄧州南陽人)翰以
文章自名為此傳頗詳宻然尚恨有闕者不為許逺立
傳(逺杭州鹽官/人敬宗曾孫)又不載雷萬春事首尾逺雖材若不及
巡者開門納巡(開上或疑/當有然字)位本在巡上授之柄而處其
下無所疑忌竟與巡俱守死成功名城陷而虜與巡死
先後異耳兩家子弟材智下不能通知二父志以為巡
死而逺就虜疑畏死而辭服於賊逺誠畏死何苦守尺
寸之地食其所愛之肉(睢陽食盡巡出愛妾/逺亦殺其奴以食士)以與賊抗
而不降乎當其圍守時外無蚍蜉蟻子之援(蚍蜉音/毗浮)所
欲忠者國與主耳而賊語以國亡主滅(賊將令狐潮聞/𤣥宗已幸蜀以)
(書招巡有大將六人白巡上存亡不可知不如降賊巡/責以大義斬之士心益勸語或校作悟滅下或有悟之)
(字且今按悟字無/理  从諸本作語)逺見救援不至而賊來益衆必以其
言為信外無待而猶死守人相食且盡雖愚人亦能數
日而知死處矣逺之不畏死亦明矣烏有城壞其徒俱
死獨䝉愧恥求活雖至愚者不忍為嗚呼而謂逺之賢
而為之邪(其徒上或有而字或又疑而字/當在死字之下邪上或無之字)說者又謂逺
與巡分城而守城之陷自逺所分始以此詬逺(詬或作/語非是)
此又與兒童之見無異人之將死其藏腑必有先受其
病者引繩而絶之其絶必有處觀者見其然從而尤之
其亦不達於理矣小人之好議論不樂成人之美如是
哉如巡逺之所成就如此卓卓猶不得免其他則又何
說當二公之初守也寧能知人之卒不救(之卒或/無之字)棄城
而逆遁茍此不能守雖避之他處何益及其無救而且
窮也將其創殘餓羸之餘(創平/聲)雖欲去必不達二公之
賢其講之精矣守一城捍天下以千百就盡之卒戰百
萬日滋之師蔽遮江淮(温公曰唐人皆以全江淮為巡/逺之功按睢陽雖當江淮之路)
(城既被圍若取江淮繞出其外睢陽豈能障之哉蓋巡/善用兵賊畏巡為後患不滅巡則不敢越過其南耳)
沮遏其勢天下之不亡其誰之功也(之不或無/之字非是)當是時
棄城而圖存者不可一二數(所拒/切)擅彊兵坐而觀者相
環也不追議此而責二公以死守亦見其自比於逆亂
設淫辭而助之攻也(攻或作/功非是)愈嘗從事於汴徐二府屢
道於兩府間(府或/作州)親祭於其所謂雙廟者(時詔贈巡揚/州大都督逺)
(荆州大都督皆立廟睢/陽歲時致祭號雙廟)其老人往往說巡逺時事云南
霽雲之乞救於賀蘭也(或無/之字)賀蘭嫉巡逺之聲威功績
出已上不肯出師救愛霽雲之勇且壯不聽其語彊留
之具食與樂延霽雲坐霽雲慷慨語曰(慷上或無霽/雲字非是)雲
來時睢陽之人不食月餘日矣雲雖欲獨食義不忍雖
食且不下咽因拔所佩刀斷一指血淋漓以示賀蘭一
座大驚皆感激為雲泣下雲知賀蘭終無為雲出師意
即馳去將出城抽矢射佛寺浮圖矢著其上甎半箭(或/作)
(笴/)曰吾歸破賊(歸或作/師非是)必滅賀蘭此矢所以志也愈貞
元中過泗州船上人猶指以相語城陷賊以刃脅降巡
巡不屈即牽去將斬之又降霽雲雲未應(或無/霽字)巡呼雲
曰南八男兒死耳不可為不義屈雲笑曰欲將以有為
也(欲將或疑/衍一字)公有言雲敢不死即不屈張籍曰有于嵩
者少依於巡及巡起事嵩常在圍中(及巡或作及/其常或作嘗)籍大
厯中於和州烏江縣見嵩嵩時年六十餘矣(或無下/嵩字)以
巡初嘗得臨渙縣尉(或無/嘗字)好學無所不讀籍時尚小粗
問巡逺事不能細也云巡長七尺餘鬚髯若神嘗見嵩
讀漢書謂嵩曰何為乆讀此(乆或/作又)嵩曰未熟也巡曰吾
於書讀不過三徧終身不忘也因誦嵩所讀書盡巻不
錯一字嵩驚以為巡偶熟此巻因亂抽他帙以試無不
盡然嵩又取架上諸書試以問巡巡應口誦無疑嵩從
巡乆亦不見巡常讀書也為文章操紙筆立書未嘗起
草(巡開元二十四年進士劉夢得嘉話載其謝加金吾/表有云主辱臣死當臣致命之時惡稔罪盈是賊滅)
(亡之日激勵將士賦詩有云褁瘡猶出陣飲血更登陴/又夜聞笛聲詩云營開星月近戰苦陣雲深觀此則巡)
(之文見矣/起或作有)初守睢陽時士卒僅萬人城中居人户亦且
數萬(或無/户字)巡因一見問姓名其後無不識者巡怒鬚髯
輒張及城陷賊縳巡等數十人坐且將戮巡起旋其衆
見巡起或起或泣(或起或/作猶起)巡曰汝勿怖死命也衆泣不
能仰視巡就戮時顔色不亂陽陽如平常逺寛厚長者
貌如其心與巡同年生月日後於巡呼巡為兄死時年
四十九(呼巡或/作呼之)嵩貞元初死於亳宋間或傳嵩有田在
亳宋間武人奪而有之嵩將詣州訟理為所殺嵩無子
張籍云(嵩將上或有而字為/下或有其字皆非是)
　　　河中府連理木頌(開元九年正月丙辰改蒲州/為河中府孝經援神契曰王)
　　　　(者德至草木則木連理公作/此頌時年二十四猶未第也)
司空咸寧王(渾瑊/也)尹蒲之七年木連理生於河之東邑
野夫來告且曰吾不知古殆氣之交暢也(殆或作/始非是)維吾
王之德交暢者有五是其應乎(或無五/字非是)訓戎奮威蕩戮
凶回舉政宣和人則寧嘉入踐台階庶尹克司來帥熊
羆四方作儀閔仁鰥寡不寧燕息(仁或作/人非是)人樂王德祝
年萬億府有羣吏王有從事異體同心(異體或作上下/非是體或作事)
歸民於理天子是嘉俾錫勞王(勞去/聲)王拜稽首天子之
光庶德昭融神斯降祥殊本連理之柯同榮異壟之禾
(方云三館本潮木之柯皆作枝柯仍與下文同榮為一/句今本木作禾由枝字訛也  今按殊本連理之柯即)
(今所頌之木也同榮異壟之禾即書所謂異畝同穎之/嘉禾蓋追為前日之預言而汎舉其類耳司馬相如所)
(謂雙觡共抵之獸其句法亦類此如方所/定則理華語贅句分而韻不協失之逺矣)吾傒之産兹
土也乆矣(或無之字作今按/之字疑當  其)今欲明于大君(欲或/作將)紀于
策書王抑余也冶金伐石垂耀無極王余抑也(王余抑/也或作)
(余抑王也或依上文作王抑余也方从三本定此作今/按抑余余抑蓋互文以叶韻耳作余抑王固無理  王)
(抑余亦重複無他/奇當从方本為是)奮肆姁媮(上音吁/下音俞)不知所如願託頌
詞長言之于康衢頌曰
木何為兮此祥洵厥美兮在吾王(洵或作/詢非是)願封植兮永
固俾斯人兮不忘(斯或作其/人或作民)
　　　汴州東西水門記(并序后公時佐董晉在汴州/作陳  山云退之作記記其)
　　　　(事耳今之記乃論也以/后山語觀公諸記信然)
貞元十四年正月戊子隴西公命作東西水門(或無隴/西二字)
(非是董晉本仲舒之裔/自廣川徙隴西故云)越三月辛已朔水門成三日癸
未大合樂設水嬉會監軍軍司馬賔佐僚屬將校熊羆
之士肅四方之賔客以落之士女龢會闐郭溢郛既卒
事其從事昌黎韓愈請紀成績其詞曰
維汴州河水自中注厥初距河為城(距或/作拒)其不合者誕
置聯鎻于河(不合或/作弗合)宵浮晝湛舟不潛通(湛或作沈舟/不方作舟用)
(方並从石本免今按上下文意蓋言置鎖雖足以禁舟/之潛通然未  虧疏宣洩之患故須作水門耳諸本作)
(舟不潛通者是也今上文既言置鎖而下文乃云舟用/潛通則是鎖為虚設而其下句亦不應著然字矣若以)
(為誤則石本乃當時所刻不應有誤然亦安知非其書/者之誤刻者之誤况或非所親見則又安知非傳者之)
(誤耶其說之未盡者又見於/溪堂盤谷等篇覽者詳之)然其襟抱虧疏風氣宣洩
邑居弗寧訛言屢騰歴載已來就究孰思皇帝御天下
十有八載此邦之人遭逢疾威嚚童噭嘑(噭音/呌)劫衆沮
兵懍懍栗栗若墜若覆時維隴西公受命作藩爰自洛
京單車來臨遂拯其危(拯或/作持)遂去其疵弗肅弗厲薫為
太和神應祥福五穀穰熟既庶而豐人力有餘監軍是
咨司馬是謀(諸本及石本皆有此二句方从閣本刪去/云閣本蓋公晚日改定當从之  今詳此)
(二語疑後人惡監軍二字而刪之耳方氏直謂閣本為/公晚年所定不知何據而云然以今觀之其舛誤為最)
(多疑為初出未校之本前已辨之詳矣大抵館閣藏書/不過取之民間而諸儒畧以官課校之耳豈能一一精)
(善過於私本世俗但見其為官本便尊信之而不復問/其文理之如何已為可笑今此乃復造為改定之說以)
(鉗衆口則又/可笑之甚也)乃作水門為邦之郛以固風氣以閈冦偷
(閈或/作扞)黄流渾渾(胡本/切)飛閣渠渠因而飾之匪為觀遊天
子之武維隴西公是布天子之文維隴西公是宣(文方/从石)
(閣蜀本作醇條今按此記方氏多從石本石本固/當據信但上  用字大誤而此醇字亦未安耳)河之
沄沄源于崑崙天子萬祀公多受祉乃伐山石刻之日
月尚俾來者知作之所始
　　　燕喜亭記(燕或作宴此記多從石本王𢎞中名/仲舒自吏部員外郎貶連州司户參)
　　　　(軍亭在連州公為陽山令/時作陽山連之屬邑云)
太原王𢎞中在連州與學佛人景常元慧游(佛下或有/之字慧下)
(或有/者字)異日從二人者行於其居之後丘荒之間上髙而
望得異處焉斬茅而嘉樹列發石而清泉激輦糞壤燔
椔翳(燔或作焚詩其椔其翳註曰木立死曰/椔自斃曰翳  椔側師反翳於計反)却立而視
之出者突然成丘陷者呀然成谷(呀音/鰕)窪者為池(窪音/蛙)
而缺者為洞若有鬼神異物隂來相之自是𢎞中與二
人者晨往而夕忘歸焉乃立屋以避風雨寒暑(避或作/禦寒上)
(或有禦字或作立屋以遊風雨既除寒暑既去或作以/禦風雨以除寒暑今从石本云左傳吾儕小人皆有闔)
(廬以避燥/濕寒暑)既成愈請名之其丘曰竢德之丘蔽於古而
顯於今有竢之道也(其丘上或有名字/有竢下或有德字)其石谷曰謙受
之谷瀑曰振鷺之瀑谷言德瀑言容也其土谷曰黄金
之谷瀑曰秩秩之瀑谷言容瀑言德也洞曰寒居之洞
志其入時也池曰君子之池虚以鍾其美盈以出其惡
也泉之源曰天澤之泉出髙而施下也合而名之以屋
曰燕喜之亭取詩所謂魯侯燕喜者頌也(名或作言者/頌从石閣杭)
(蜀本如此或作頌者/  今按頌字疑衍文)於是州民之老聞而相與觀焉(石/閣)
(杭本如此或無老字而或作者/州民之老或作州之老民非是)曰吾州之山水名天下
然而無與燕喜者比經營於其側者相接也而莫直其
地凡天作而地藏之以遺其人乎(名下或有於字其側/石本無其字直或作)
(多或作宜皆非是直音值當也史記樗里子墓正直其/其北匈奴傳諸將居東方直上谷或讀如字地藏石本)
(無地字其人/石本無其字)𢎞中自吏部郎貶秩而來(部下或有侍字/或無郎字皆非)
(是/)次其道途所經自藍田入商洛(田下或/有山字)涉淅湍(今鄧/州有)
(淅江縣以淅水得名者今按淅音錫其縣本楚之/析邑漢書所謂析酈  也湍亦水名在鄧州穰縣)臨漢
水升峴首以望方城出荆門下岷江過洞庭上湘水行
衡山之下繇郴踰嶺蝯狖所家(蝯或作猿/  狖音柚)魚龍所宫極
幽遐瑰詭之觀(瑰或/作瓌)宜其於山水飫聞而厭見也(也或/作之)
(石本無/也字)今其意乃若不足傳曰智者樂水仁者樂山𢎞
中之德與其所好可謂協矣智以謀之仁以居之吾知
其去是而羽儀於天朝也不逺矣遂刻石以記(石本無/而字)
　　　徐泗豪三州節度掌書記㕔石記(豪諸本作濠/石或作壁地)
　　　　(理志濠初作豪元和三年改為濠據退之作/記時尚為豪作濠誤矣通典以為州名字本)
　　　　(作濠而今按顔魯公干禄字様及唐韻亦皆/作豪  元和郡國志云濠字中間誤去水元)
　　　　(和三年字又加水皆與地理志合但通典偶/脫中聞去水一節耳此濠字當作豪  此記)
　　　　(當在貞元/十五年作)
書記之任亦難矣元戎整齊三軍之士(整或作總/士或作事)統理
所部之甿以鎮守邦國(守或/作定)贊天子施教化而又外與
賔客四鄰交其朝覲聘問慰薦祭祀祈祝之文(祈或/作所)與
所部之政三軍之號令升黜凡文辭之事皆出書記非
閎辨通敏兼人之才(閎或/作宏)莫宜居之然皆元戎自辟然
後命於天子(後或/作后)茍其帥之不文則其所辟或不當亦
其理宜也南陽公自御史大夫豪夀廬三州觀察使授
節移鎮徐州(貞元四年十一月置徐泗豪/三州節度使徙建封為之)歴十一年而
掌書記者三人(者下或/有凡字)其一人曰髙陽許孟容入仕于
王朝今為尚書禮部郎中其一人曰京兆杜兼今為尚
書禮部員外郎觀察判官其一人隴西李博(隴上或/有曰字)自
前鄉貢進士授秘書省校書郎方為之(孟容以文詞知/名兼建中初進)
(士家聚書至萬巻愽公同年進士贈李君/房别云李生在南陽公之側或云恐是博)南陽公文章
稱天下其所辟實所謂閎辨通敏兼人之才者也後之
人茍未知南陽公之文章(人茍下或/有有字)吾請觀於三君子
茍未知三君子之文章吾請觀於南陽公可知矣蔚乎
其相章(或作扶/或作華)炳乎其相輝志同而氣合魚川泳而鳥
雲飛也(泳或作伏/或無也字)愈樂是賔主之相得也故請刻石以
記之而陷置于壁間俾來者得以覽觀焉(記下或無之/字來上或無)
(俾/字)
　　　畫記(蘇内翰嘗曰世有妄庸者作歐陽永叔/語云吾不能為退之畫記此大妄也)
雜古今人物小畫共一巻騎而立者五人騎而被甲載
兵立者十人(兵下或/無立字)一人騎執大旗前立(騎下或/有而字)騎而
被甲載兵行且下牽者十人騎且負者二人騎執器者
二人騎擁田犬者一人騎而牽者二人騎而驅者三人
執羈靮立者二人(靮音/的)騎而下倚馬臂隼而立者一人
騎而驅涉者二人徒而驅牧者二人(徒下或無而字驅/牧或作騎牧  今)
(按徒則/非騎矣)坐而指使者一人甲胄手弓矢鈇鉞植者七人
甲胄執幟植者十人負者七人偃寢休者二人甲胄坐
睡者一人方涉者一人(或無/方字)坐而脫足者一人(坐上或/有方涉)
(二/字)寒附火者一人雜執器物役者八人奉壺矢者一人
舍而具食者十有一人(具或作且十/上或有二字)挹且注者四人牛
牽者二人(二或/作三)驢驅者四人一人杖而負者(負下或無/者字  今)
(按一人字疑/在負者之下)婦人以孺子載而可見者六人(婦人或作/婦女而無)
(以/字)載而上下者三人孺子戲者九人凡人之事三十有
二為人大小者百二十有三而莫有同者焉(事下或有主/字為或作焉)
(屬上句/非是)馬大者九匹於馬之中又有上者下者(又有上/者下者)
(杭本作亦有馬之下者焉蜀本同但又作亦閣本作亦/有馬焉  今按此句三本皆無理唯别本作又有上者)
(下者而無焉字乃與上/下文意相屬今从之)行者牽者(牽或作奔或併無四/字  今按牽謂牽而)
(行也後有走者則奔者/為重複當存牽而去奔)涉者陸者(或無陸者二字陸今/按此承涉者則  為)
(方出水也/不當無)翹者顧者鳴者寢者訛者立者人立者(或無/人立)
(者三字/非是)齕者(齕音纈又/下没切)飲者溲者陟者降者痒磨樹者
嘘者嗅者喜相戲者(喜下或/有而字)怒相踶齧者(齧音/臬)秣者騎
者驟者走者載服物者載狐兔者凡馬之事二十有七
為馬大小八十有三而莫有同者焉(為或作焉屬/上句非是)牛大
小十一頭(十下或/有有字)橐駝三頭(橐或作駱下同漢書子虚/賦註橐駝者言其可負橐)
(而駝物/故以名)驢如橐駝之數而加其一焉隼一犬羊䝖兔麋
鹿共三十旃車三兩雜兵器弓矢旌旗刀劒矛楯弓服
矢房甲胄之屬(楯音/盾)缾盂簦笠筐筥錡釡飲食服用之
器壺矢博奕之具二百五十有一皆曲極其妙(閣杭本/用下有)
(投壺二字而/無器字非是)貞元甲戌年余在京師甚無事同居有獨
孤生申叔者(或無/有字)始得此畫而與余彈棊(沈存中云彈/棊有譜一巻)
(其局方二尺中心髙如覆盂其顛為小壺四角微隠起/李商隠詩玉作彈棊局中心亦不平謂其中髙也白樂)
(天詩彈棊局上事最妙是長斜謂抹/角斜彈一發過半局今譜中有此法)余幸勝而獲焉意
甚惜之以為非一工人之所能運思蓋藂集衆工人之
所長耳雖百金不願易也(工下或皆無人/字藂或作叢)明年出京師
至河陽與二三客論畫品格因出而觀之座有趙侍御
者君子人也見之戚然若有感然(感上或有所字或/無若有感然四字)少
而進曰噫余之手模也(摸上或有所字或/作手之所摹也)亡之且二十
年矣余少時常有志乎兹事得國本(國一/作故)絶人事而模
得之遊閩中而喪焉居閒處獨時往來余懐也以其始
為之勞而夙好之篤也(來上或有日字為上方無始字/今以下文夙好之語推之當有)
今雖遇之力不能為已且命工人存其大都焉余既甚
愛之又感趙君之事因以贈之而記其人物之形狀與
數而時觀之以自釋焉
　　　藍田縣丞㕔壁記(崔立之貞元四年進士公嘗/寄其詩曰連年收科第如摘)
　　　　(頷下髭記謂再進再屈于人/屈當作出字乃與詩意合)
丞之職所以貳令於一邑無所不當問其下主簿尉主
簿尉乃有分職丞位髙而偪例以嫌不可否事文書行
吏抱成案詣丞巻其前鉗以左手右手摘紙尾鴈鶩行
以進平立睨丞曰當署(鴈或作鳬曰/下或有丞字)丞涉筆占位署惟
謹(涉或/作濡)目吏問可不可吏曰得則退不敢略省漫不知
何事官雖尊力勢反出主簿尉下諺數慢必曰丞至以
相訾謷丞之設豈端使然哉(諺或作劾或作該方从文/苑云謂諺語之所舉計者)
(以丞為慢之最且至以相訾謷也/  數所矩切訾將此切謷牛刀切)博陵崔斯立種學績
文以蓄其有泓涵演迤日大以肆(涵或作澄大/以或作以大)貞元初
挾其能戰藝於京師再進再屈口人(杭本無再進二字/文苑無下再字而)
(屈下一字皆作千字又多作于字方云斯立貞元四年/進士六年中博學宏詞再進而屈千人也今按杭苑作)
(千字方从之為誤葢唐人試宏詞者甚少如貞元九年/僅三十二人而已作千人恐非是或疑千當作其如云)
(屈其坐人也然無所據姑放/穆天子傳闕其處以俟知者)元和初以前大理評事言
得失黜官再轉而為丞兹邑始至喟曰官無卑顧材不
足塞職既噤不得施用又喟曰丞哉丞哉余不負丞而
丞負余則盡枿去牙角(枿音/蘖)一躡故跡破崖岸而為之
(喟下或皆有然字負余上方有喜字云喜音許吏切黄/霸傳少學律令喜為吏岸下方無而字為之方作為文)
(而讀連下句曰為文丞言猶文具也此/今按文丞不成文理方說之僻類如)丞㕔故有記壞
漏汚不可讀(按丞字或/疑為衍文)斯立易桷與瓦墁冶壁悉書前
任人名氏庭有老槐四行南牆鉅竹千梃儼立若相持
(梃从木說文/梃一枚也)水㶁㶁循除鳴斯立痛掃溉對樹二松日
哦其間(日下或/有吟字)有問者輒對曰余方有公事子姑去考
功郎中知制誥韓愈記
　　　新修滕王閣記(滕王閣在洪州公自袁州作此/記凡五百五字首尾敘其不一)
　　　　(到為歎而終之曰其江山之好登望之樂雖/老矣如獲從公遊尚能為公賦蓋叙事之外)
　　　　(所以寄吾不盡之意歐陽永叔為㐮守史中/輝記峴山亭尹師魯為襄守燕公記峴山亭)
　　　　(蘇子美為處守李然明記照水堂蘇子瞻為/眉守黎希聲記逺景䅹四者其辭雖異而大)
　　　　(意畧同豈作之之法當如是/耶抑亦祖公此意而為之也)
愈少時則聞江南多臨觀之美(則或作嘗臨/觀或作登臨)而滕王閣
獨為第一(滕王名元嬰髙祖之子永/徽中為洪州都督作此閣)有瑰偉絶特之稱
(特閣本作/時非是)及得三王所為序賦記等(註或云王勃作游/閣序王緒作賦今)
(巾丞王公為從事日/作修閣記或並無)壯其文辭益欲往一觀而讀之以
忘吾憂繫官於朝願莫之遂十四年以言事斥守揭陽
(或無事字/揭或作潮)便道取疾以至海上又不得過南昌而觀所
謂滕王閣者其冬以天子進大號加恩區内移刺袁州
袁於南昌為屬邑(於上或/無袁字)私喜幸自語以為當得躬詣
大府受約束於下執事及其無事且還儻得一至其處
竊寄目償所願焉(諸本皆同方獨从文苑無及其無事/且還儻得一至其處十二字而償作)
(賞下又增適字遊今按叙事當如諸本乃有曲折而其/先公後私不以  覽雜乎受命之重尤得事大府之體)
(與聘禮既受饔餼然後請觀乃從下門而入意亦相似/如方所定則皆失之而竊寄目賞語意生澁適所願亦)
(不若償字/之穏也)至州之七月詔以中書舍人太原王公為御
史中丞觀察江南西道(太原王公即仲舒也舊史元和/十五年六月戊寅以中書舍人)
(王仲舒為洪州刺史御/史中丞充江西觀察使)洪江饒䖍吉信撫袁悉屬治所
八州之人前所不便及所願欲而不得者公至之日皆
罷行之(行上文苑有/而字非是)大者驛聞小者立變春生秋殺(尘/方)
(從文苑作施亦今按下/字對偶文苑  非是)陽開隂閉令修於庭户數日之
間(日或/作月)而人自得於湖山千里之外吾雖欲出意見論
利害聽命於幕下而吾州乃無一事可假而行者又安
得捨巳所事以勤館人則滕王閣又無因而至焉矣(或/無)
(矣/字)其歲九月人吏浹和(浹音/接)公與監軍使燕於此閣文
武賔士皆與在席(與去/聲)酒半合辭言曰此屋不修且瓌
前公為從事此邦適理新之公所為文實書在壁(理或/作治)
(所上或/無公字)今三十年而公來為邦伯適及期月公又來燕
于此公烏得無情哉(烏或作胡杭苑作乎亦今按作乎/語意輕脫不類公文  非寮屬所)
(得施於其長者蓋本作烏自烏而胡/又自胡而訛耳大抵此篇文苑多誤)公應曰諾於是棟
楹梁桷板檻之腐黑撓折者蓋瓦級甎之破缺者赤白
之漫漶不鮮者治之則已(前漢為其泰漫漶而不可知/註漫漶不分别貌  漫莫幹)
(切漶胡館反又乎貫反破或作故鮮或作圭說見祭湘/君夫人文  今按瓦甎堅物破缺乃不可用而故則無)
(甚害也且修屋而盡易其故則是/是作而非修之謂矣作故非是)無侈前人無廢後觀
工既訖功公以衆飲而以書命愈曰子其為我記之(而/下)
(或有賞焉字子/下或無其字)愈既以未得造觀為歎竊喜載名其上
詞列三王之次有榮耀焉乃不辭而承公命其江山之
好登望之樂雖老矣如獲從公遊尚能為公賦之元和
十五年十月某日袁州刺史韓愈記(某或/作五)
　　　科斗書後記(元和十一年/六月四日作)
愈叔父(名雲卿仕終/禮部侍郎)當大厯世文辭獨行中朝天下之
欲銘述其先人功行取信來世者咸歸韓氏(上元辛丑/特進試鴻)
(臚卿兼御史中丞田神功平劉展于淮西雲卿為平淮/碑又為丞相贈太子太師崔圓廟碑銘二碑並載姚鉉)
(文粹李太白武昌宰韓君去思碑云雲卿文章冠世皇/甫持正公神道碑云先叔父雲卿當肅代朝獨為文章)
(官李習之誌其妻母墓曰禮部君好立義節有大功於/昭陵其文章出于時而官不甚髙習之妻雲卿孫女也)
(觀此則公所/云蓋可見矣)於時李監陽氷獨能篆書而同姓叔父擇
木善八分(擇木代宗時官禮部尚書杜子美李潮八分/歌云尚書韓擇木騎曹蔡有鄰開元以來數)
(八分同姓閣蜀本如此或只作配善或作蓋或作蓋能/非是  今按禮云五世袒免殺同姓也公於擇木已無)
(服矣故以/同姓言之)不問可知其人不如是者不稱三服故三家
傳子弟往來貞元中愈事董丞相幕府於汴州(董丞相/晉貞元)
(中鎮/汴州)識開封令服之者陽氷子(服之或/作複之)授余以其家科
斗孝經漢衛宏官書(官書新唐志作字書考之杜林傳/及陳蕃傳註非也衛宏字子敬光)
(武時為/議郎)兩部合一巻愈寳蓄之而不暇學後來京師為
四門博士識歸公(歸登字/冲之)歸公好古書能通之愈曰古
書得其據依蓋可講(或無其字據依或作/依據左氏無所據依)因進其所有
書屬歸氏元和來愈亟不獲讓嗣為銘文薦道功德思
凡為文辭宜略識字(或無道字識/下或有古字)因從歸公乞觀二部
書得之留月餘張籍令進士賀拔恕冩以留愈(或無/愈字)蓋
得其十四五而歸其書歸氏十一年六月四日右庶子
韓愈記
　
　
　
　
　東雅堂昌黎集註巻十三
欽定四庫全書
　東雅堂昌黎集註巻十四
　　雜著　書
　　　鄆州谿堂詩(并序春鄆音運秦為薛郡漢為東/平國  秋齊人來歸鄆此篇多从)
　　　　(石本退之文有石本者鄆州谿堂詩孟州濟/源送李愿序京兆萬年薛公達銘司馬村柳)
　　　　(子厚銘縣北劉村路應碑州廨田氏先廟碑/鄭州滎陽索河上鄭儋碑衢州徐偃王碑華)
　　　　(州蒲城胡珦碑西京北邙權德輿碑廣州南/海神廟碑柳州羅池碑潭州湘隂黄陵碑徐)
　　　　(州節度掌書記㕔石記其閒異同皆以石本/為正長安薛氏有皇甫湜手帖云鄆塘特髙)
　　　　(古風敢樹降旗而作者之下何人能及矣崔/侍御前日稱歎終席滿座不覺繼燭我唐有)
　　　　(國退之文宗一人不任欽慰之極湜上侍郎/宗伯鄆塘正謂此鄆州谿堂也公時為兵部)
　　　　(侍郎曰宗伯者/文章宗伯也)
憲宗之十四年始定東平三分其地(元和十四年二月/平盧都知兵馬使)
(劉悟殺其節度俠李師道以降青淄十二州皆平命户/部侍郎楊於陵為淄青宣慰使分其地為三道以鄆曹)
(濮為一道淄青齊登萊為一道兖海/沂密為一道東平郡即平盧軍所治)以華州刺史禮部
尚書兼御史大夫扶風馬公(下或有/總字)為鄆曹濮節度觀
察等使鎮其地(三月以薛平為平盧節度使青齊登萊/等州觀察使以王遂為沂州刺史沂海)
(兖密等州都團練觀察使三分其/地者謂摠及此二人也  濮音卜)既一年襃其軍號曰
天平軍(舊史穆宗紀云十五年六月鄆曹濮/等州節度賜號天平軍從馬總奏也)上即位之
二年召公入直將用之(長慶元年三月盧龍軍節度使/劉總上幽鎮地詔總徙天平而)
(召總還/將大用)以其人之安公也復歸之鎮(安下或有於字此/句或作以彼之人)
(安於/公也)上之三年(穆宗以元和十五年正月即位其曰上/即位之二年則長慶元年上之三年則)
(長慶二/年也)公為政於鄆曹濮也適四年矣治成制定衆志
大固惡絶於心仁形於色竱心一力以供國家之職(竱/心)
(一力或作竭心力竱或作竭一或作/勠竱㫖兖切專也國語竱本肇末)于時沂密始分而
殘其帥(元和十四年沂海將王弁殺/其觀察使王遂自稱留後)其後幽鎮魏不悅
於政相扇繼變(於或作于幽謂長慶元年幽州盧龍軍/都知兵馬使朱克融囚其節度使張𢎞)
(靖以反鎮謂其月成德軍大將王廷湊殺其節度使田/𢎞正以反魏謂二年魏博節度使田布自殺兵馬使史)
(憲誠自/稱留後)復歸於舊徐亦乘勢逐帥自置(謂二年武寧軍/節度副使王智)
(興逐其節度使崔羣也置/或作署或置上有署字)同於三方惟鄆也截然中居
四鄰望之(閣杭蜀及諸本皆有四鄰望之一句方从石/本刪去  今按文勢及當時事實皆當有此)
(句若其無之則下文所謂恃以無恐者為誰恃之邪大/凡為人作文而身或在逺無由親視摹刻既有脫誤又)
(以毁之重勞遂不能改若此者蓋親見之亦非獨古為/然也方氏最信閣杭蜀本雖有謬誤往往曲從今此三)
(本幸皆不誤而反為石/本脫句所奪甚可笑也)若防之制水恃以無恐然而皆
曰鄆為虜巢且六十年(永泰元年七月以平盧兵馬使/李正已為本軍節度使傳子納)
(納子師道至元和十/四年敗凡五十五年)將彊卒武曹濮於鄆州大而近(曹/濮)
(於鄆自為一句或/作於曹濮州非是)軍所根柢皆驕以易怨而公承死亡
之後掇拾之餘剥膚椎髓公私掃地赤立新舊不相保
持萬目睽睽(持或/作恃)公於此時能安以治之其功為大若
幽鎮魏徐之亂不扇而變此功反小何也公之始至衆
未孰化以武則忿以憾(或無以憾二/字或作而憾)以恩則横而肆一
以為赤子一以為龍蛇憊心罷精(憊音韛罷/蒲糜切)磨以歲月
然後致之難也及教之行衆皆戴公為親父母夫叛父
母從仇讎非人之情故曰易(下或有/也字)於是天子以公為
尚書右僕射封扶風縣開國伯以襃嘉之(或無公及封/字縣或作郡)
公亦樂衆之和知人之悅而侈上之賜也於是為堂於
其居之西北隅號曰谿堂以饗士大夫通上下之志既
饗其從事陳曽謂其衆言公之畜此邦其勤不亦至乎
此邦之人纍公之化(纍平聲一/本作繄)惟所令之不亦順乎上
勤下順遂濟登兹不亦休乎昔者人謂斯何今者人謂
斯何雖然斯堂之作意其有謂而喑無詩歌是不考引
公德而接邦人於道也(德下或/無而字)乃使來請其詩曰
帝奠九壥(九壥九州也/壥與㕓同)有葉有年有荒不條(不或/作有)河岱
之間及我憲考一收正之(收或/作牧)視邦選侯以公來尸公
來尸之人始未信公不飲食以訓以徇孰飢無食孰呻
孰歎孰寃不問不得分願孰為邦蟊(或作蛑/音義同)節根之螟
羊狠狼貪以口覆城吹之喣之(呴音/詡)摩手拊之箴之石
之(箴或/作針)膊而磔之(膊音粕磔/陟格切)凡公四封既富以彊謂公
吾父孰違公令可以師征(師石本作帥征今按平淮西/碑云屢興師  作師為是石)
(本或誤未/可知也)不寧守邦公作谿堂播播流水淺有蒲蓮深
有蒹葦公以賔燕其鼓駭駭(此詩十一章以令叶强以/駭叶水皆古音也令有平)
(聲一讀公獨孤郁墓志亦見淮南子勿驚勿駭萬物將/自理勿撓勿攖萬物將自清駭古音自與理叶也周官)
(註疾雷擊鼓曰駭西京賦所謂駭雷鼔是也詳今按古/音之說甚善吳才老補音補韻二書其說甚  駭水叶)
(韻如管子宫如牛鳴盎中徵如負豕覺而駭亦一證也/沙隨程可乆曰吳說雖多其例不過四聲互用切響通)
(用二條而已此說得之如通其說/則古書雖不盡見今可以例推也)公燕谿堂賔校醉飽
流有跳魚岸有集鳥既歌以舞其鼓考考公在谿堂公
御琴瑟公曁賔贊稽經諏律(諏音/娵)施用不差(施音/試)人用
不屈谿有薲苽(薲毗賓切萍也根浮水/而生者苽與菰同音孤)有龜有魚公
在中流右詩左書無我斁遺(斁音/亦)此邦是庥
　　　貓相乳(蜀本乳下有說字先司徒北平王馬燧/也燧字洵美是說  儒或以為幾乎諂)
　　　　(然反復終篇則言北平王/之德感應召致不為諂矣)
司徒北平王家貓有生子同日者其一死焉(或作其一/母死或作)
(其母/一死)有二子飲於死母母且死其鳴咿咿(音/伊)其一方乳
其子若聞之起而若聽之走而若救之(走下或/無而字)銜其一
置于其棲又往如之反而乳之若其子然噫亦異之大
者也(或無/也字)夫貓人畜也非性於仁義者也(閣杭無仁/字非是)其
感於所畜者乎哉北平王牧人以康伐罪以平(伐或作/罰非是)
理隂陽以得其宜國事既畢家道乃行父父子子兄兄
弟弟雍雍如也愉愉如也視外猶視中一家猶一人夫
如是其所感應召致其亦可知矣易曰信及豚魚非此
類也夫(非此或作/亦其非是)愈時獲幸於北平王客有問王之德
者愈以是對客曰夫禄位貴富人之所大欲也得之之
難未若持之之難也得之於功或失於德得之於身或
失於子孫(二失字下或/並有之字)今夫功德如是祥祉如是其善
持之也可知已既已(或無此/二字)因叙之為貓相乳說云(下/或)
(有爾字/非是)
　　　進士策問十三首(非一歲所作/編者集之耳)
問書稱汝則有大疑謀及乃心謀及卿士以至于庶人
龜筮考其從違以審吉凶(蜀本作凶吉先今按經傳凡/言吉凶者多  吉而後凶惟)
(協韻諧聲則或倒用而近世好竒之士不問可否一例/倒用則失之矣此類當徐讀而从其聲之諧者不能悉)
(論/也)則是聖人之舉事興為無不與人共之者也於易則
又曰君不密則失臣臣不密則失身幾事不密則害成
而春秋亦有譏漏言之詞(春秋文公六年晉殺其大夫/陽處父公羊傳其稱國以殺)
(何君漏言也何休註此/引易幾事不密為證)如是則又似不與人共之而獨
運者(下或有/也字)書與易春秋經也聖人於是乎盡其心焉
耳矣今其文相戾悖如此欲人之無疑不可得已是二
說者其信有是非乎抑所指各殊而學者不之能察也
(老蘇曰聖人之道有經有權有機曰經者天下之民舉/知之可也曰權者民不得而知之矣羣臣知之可也曰)
(機者雖羣臣亦不得而知之矣腹心之臣/知之可也此書與易春秋所指各殊也)諒非深考古
訓讀聖人之書者其何能辨之(或作/此)此固吾子之所宜
無讓者願承教焉(讓下或無者字/者下或有也字)
問古之人有云夏之政尚忠殷之政尚敬而周之政尚
文是三者相循環終始(髙祖紀曰夏之政忠忠之敝小/人以野故商人承之以質質之)
(敝小人以鬼故周人承之以文/三王之道若循環終而復始)若五行之與四時焉原
其所以為心皆非故立殊而求異也各適於時救其敝
而巳矣夏殷之書存者可見矣(夏殷下或無/之字非是)至周之典
籍咸在考其文章其所尚若不相逺然焉所謂三者之
異云乎(逺下或無然字焉或作烏有今按當有然字而/焉字屬下句但其下疑當  一有字作烏亦通)
(其下疑或/有一睹字)抑其道深微不可究歟將其詞隠而難知也
不然則是說為謬矣周之後秦漢蜀吳魏晉之興與霸
亦有尚乎無也(或無興/與字)觀其所為其亦有意云爾循環
之說安在吾子其無所隠焉
問夫子之序帝王之書而繫以秦魯及次列國之風而
宋魯獨稱頌焉(孔安國曰諸侯之事而連帝王孔子序/書以魯有治戎征討之備秦有悔過自)
(誓之戒足以為後世法故録之以備王事猶詩録商魯/之頌而鄭康成以為魯得用天子之禮樂故有頌而商)
(頌至孔子之時存者五篇而夏頌巳亡故録魯/以備三頌著為後王之法此夫子取予之意也)秦穆之
德不踰於二霸(穆或作/魯非是)宋魯之君不賢乎齊晉其位等
其德同升黜取捨如是之相逺亦將有由乎願聞所以
辨之之說
問夫子既没聖人之道不明蓋有楊墨者(楊朱字子居/後與墨子與)
(禽滑釐辨論其說在愛已不拔一毛以利天下與墨子/相反墨子名翟為宋大夫在孔子後有書七十一篇)
始侵而亂之其時天下咸化而從焉(或無其/時字)孟子辭而
闢之則既廓如也(或無/則字)今其書尚有存者其道可推而
知不可乎(或無知/字非是)其所守者何事其不合於道者幾何
孟子之所以辭而闢之者何說(之者或/作之也)今之學者有學
於彼者乎有近於彼者乎其已無傳乎其無乃化而不
自知乎其無傳也則善矣如其尚在將何以救之乎(尚/在)
(方从閣杭苑作在尚無將字意今按若从方本則尚何/以救之乎乃是恐不及救之  與此上下文不相入其)
(說非/是)諸生學聖人之道必有能言是者其無所為讓
問所貴乎道者不以其便於人而得於已乎當周之衰
管夷吾以其君霸九合諸侯(孔子曰桓公九合諸侯九/合者謂兵車之會三乗車)
(之會/六)一匡天下戎狄以微京師以尊四海之内無不受
其賜者天下諸侯奔走其政令之不暇而誰與為敵此
豈非便於人而得於已乎(人下或無而/字已作身)秦用商君之法
人以富國以彊諸侯不敢抗及七君而天下為秦使天
下為秦者商君也而後代之稱道者咸羞言管商氏何
哉庸非求其名而不責其實歟(名下或無而字/其實或作於實)願與諸
生論之無惑於舊說(舊或作記非是/句下或有焉字)
問夫子之言盍各言爾志(盍上或/有曰字)又曰居則曰不吾知
也如或知爾則何以哉今之舉者不本於鄉不序於庠
一朝而羣至乎有司有司之不之知也宜矣(不之或/無之字)今
將自州縣始請各誦所懷聊以觀諸生之志死者可作
其誰與歸(此下或有又曰/居是邦也六字)事其大夫之賢者友其士之
仁者敢問諸生之所事而友者為誰乎(而或作所/為或作其)所謂
賢而仁者其事如何哉言及之而不言亦君子之所不
為也(或無之/所二字)
問春秋之時百有餘國皆有大夫士詳於傳者無國無
賢人焉其餘皆足以充其位不聞有無其人而闕其官
者(聞下或/無有字)春秋之後其書尤詳以至於吳蜀魏下及晉
氏之亂國分如錙銖讀其書亦皆有人焉(魏字或在晉/下謂元魏爾)
(蓋不然也三國之魏/豈應略而不言乎)今天下九州四海其為土地大矣
國家之舉士内有明經進士外有方維大臣之薦其餘
以門地勲力進者又有倍於是其為門户多矣(有倍或/作加倍)
而自御史臺尚書省以至于中書門下省咸不足其官
豈今之人不及於古之人邪何求而不得也夫子之言
曰十室之邑必有忠信如丘者焉誠得忠信如聖人者
而委之以大臣宰相之事有不可乎(委之以或作/以委之非是)况於
百執事之微者哉古之十室必有任宰相大臣者今之
天下而不足士大夫於朝其亦有說乎
問夫子曰潔淨精微易教也今習其書不識四者之所
謂盍舉其義而陳其數焉
問易之說曰(易上或有周字/說下或有者字)乾健也今考乾之爻在初
者曰濳龍勿用在三者曰夕惕若厲无咎在四者亦曰
无咎在上曰有悔卦六位一勿用二茍得无咎有一悔
安在其為健乎(二或作/一非是)又曰乾以易知坤以簡能乾之
四位既不為易矣坤之爻又曰龍戰于野(此下或有其/血𤣥黄四字)
戰之於事其足為簡乎易六經也學者之所宜用心願
施其詞陳其義焉(或無所/字非是)
問人之仰而生者穀帛穀帛豐無飢寒之患(者下或有/在字豐上)
(或有/既字)然後可以行之於仁義之途措之於安平之地此
愚智所同識也今天下穀愈多而帛愈賤人愈困者何
也(愈賤或作益賤而字疑當在賤字下但此正與張中/丞傳後城壞而其徒皆死云云者相類恐公自有此)
(一種句/法也)耕者不多而穀有餘蠶者不多而帛有餘有餘
宜足而反不足此其故又何也將以救之其說如何
問夫子言堯舜垂衣裳而天下理又曰無為而理者其
舜也歟書之說堯曰親九族又曰平章百姓又曰協和
萬邦又曰厯象日月星辰敬授人時又曰洪水懷山襄
陵下人其咨(人或作民此試進士/當避諱作民字非是)夫親九族平百姓和
萬邦則天道授人時愁水禍非無事也而其言曰垂衣
裳而天下理者何也於舜則曰慎五典又曰叙百揆又
曰賔四門又曰齊七政又曰類上帝禋六宗望山川徧
羣神又曰協時月正日同律度量衡五載一巡狩又曰
分十二州封山濬川(封諸本作/隨非是)恤五刑典三禮彰施五
色出納五言嗚呼其何勤且煩如是而其言曰無為而
理者何也將亦有深辭隠義不可曉邪抑其年代已逺
失其傳邪(抑其下或有所字非是已/逺或作逺矣或無巳字)二三子其辨焉
問古之學者必有師所以通其業成就其道德者也(德/下)
(或無/者字)由漢氏已來(氏或作代/或無已字)師道日微然猶時有授經
傳業者及于今則無聞矣德行若顔回言語若子貢政
事若子路文學若子游猶且有師非獨如此雖孔子亦
有師(或無/雖字)問禮於老𥅆問樂於萇𢎞是也今之人不及
孔子顔回逺矣而且無師(無下或/有所字)然其不聞有業不通
而道德不成者何也(或無/而字)
問食粟衣帛服仁行義以竢死者二帝三王之所守聖
人未之有改焉者也今之說者有神仙不死之道不食
粟不衣帛薄仁義以為不足為是誠何道邪聖人之於
人猶父母之於子(二於字或/皆作于)有其道而不以教之不仁
其道雖有而未之知不智仁與智且不能又烏足為聖
人乎(烏或/作焉)不然則說神仙者妄矣
　　　爭臣論(陽城拜諫議大夫聞得失熟猶未肯言/公作此論譏切之城亦不屑意及裴延)
　　　　(齡誣逐陸贄等城乃守延英閣上疏極論延/齡罪慷慨引誼申直䞇等帝欲相延齡城顯)
　　　　(語曰延齡為相吾當取白麻壞之哭於庭帝/不相延齡城之力也公作此論時城居位五)
　　　　(年矣後三年而能排擊延齡或謂城蓋有待/抑公有以激之歟争或作諫歐公與范司諫)
　　　　(書温公通/鑑皆作爭)
或問諫議大夫陽城於愈(城字亢宗定/州北平人)可以為有道之
士乎哉學廣而聞多(城好學貧不能得書乃求為集賢/冩書吏竊官書讀之晝夜不出六)
(年乃無/所不通)不求聞於人也行古人之道居於晉之鄙晉之
鄙人薰其德而善良者幾千人(城及進士第乃去隠中/條山逺近慕其德行多)
(從之/學)大臣聞而薦之天子以為諫議大夫(子下或無以/字城徙居陜)
(州夏縣李泌為陜虢觀察使聞城名泌入相薦為著作/郎後德宗令長安尉楊寧賫束帛召為諫議大夫)
人皆以為華陽子不色喜(或無人字及/色字皆非是)居於位五年矣
視其德如在野彼豈以富貴移易其心哉(在下或有草/字移易或作)
(易移初城未至京人皆想望風采曰陽城山人今為諫/官必能以死奉職而城與二弟日夜痛飲人莫能窺其)
(際皆以虚/名譏之)愈應之曰是易所謂恒其德貞而夫子凶者
也惡得為有道之士乎哉在易蠱之上九云不事王侯
髙尚其事蹇之六二則曰王臣蹇蹇匪躬之故夫不以
所居之時不一而所蹈之德不同也(之時之德或/並無之字)若蠱
之上九居無用之地而致匪躬之節以蹇之六二在王
臣之位而髙不事之心則冒進之患生曠官之刺興志
不可則而尤不終無也(蹇上或無以字事下或有上字/尤下或有之字終或作絶或作)
(如皆/非是)今陽子在位不為不乆矣(今陽子下或有實一匹/夫四字或作實一介之)
(夫下再出陽子二字或/作實匹夫陽子亦再見)聞天下之得失不為不熟矣天
子待之不為不加矣而未嘗一言及於政(或無/於字)視政之
得失若越人視秦人之肥瘠忽焉不加喜戚於其心問
其官則曰諫議也問其禄則曰下大夫之秩也(夫下或/無之字)
問其政則曰我不知也有道之士固如是乎哉且吾聞
之有官守者不得其職則去有言責者不得其言則去
今陽子以為得其言言乎哉(乎上或無複出言字謂按/此語正謂陽子若自  得)
(其言則何不言/乎哉或無非是)得其言而不言與不得其言而不去無
一可者也陽子將為禄仕乎古之人有云仕不為貧而
有時乎為貧謂禄仕者也宜乎辭尊而居卑辭富而居
貧若抱關擊柝者可也蓋孔子嘗為委吏矣嘗為乘田
矣亦不敢曠其職必曰會計當而已矣必曰牛羊遂而
已矣若陽子之秩禄(或作/禄秩)不為卑且貧章章明矣而如
此其可乎哉或曰否非若此也夫陽子惡訕上者惡為
人臣招其君之過而以為名者(舊本招下注音翹二字/武子好盡言以招人過)
(見國語漢書五行志蘇林讀招為翹招舉也宋元憲曰/考他書未獲為翹之意作音者當有所據  今按吕氏)
(春秋孔子之勁能招國門之關註招舉也/又過秦論招八州而朝同列蘇林亦音翹)故雖諫且議
使人不得而知焉書曰爾有嘉謨嘉猷則入告爾后于
内爾乃順之于外曰斯謨斯猷惟我后之德夫陽子之
用心亦若此者愈應之曰若陽子之用心如此滋所謂
惑者矣(滋或作/兹非是)入則諫其君出不使人知者大臣宰相
者之事非陽子之所宜行也夫陽子本以布衣隠於蓬
蒿之下(或無本/以字)主上嘉其行誼擢在此位官以諫為名
誠宜有以奉其職使四方後代知朝廷有直言骨鯁之
臣天子有不僭賞從諫如流之美庶巖穴之士聞而慕
之束帶結髪願進於闕下而伸其辭說致吾君於堯舜
熈鴻號於無窮也若書所謂則大臣宰相之事非陽子
之所宜行也且陽子之心將使君人者惡聞其過乎是
啓之也(是啓或作/其啓非是)或曰陽子之不求聞而人聞之不求
用而君用之不得已而起守其道而不變何子過之深
也愈曰自古聖人賢士皆非有求於聞用也(有下或/有心字)閔
其時之不平人之不乂得其道不敢獨善其身而必以
兼濟天下也(必或/作不)孜孜矻矻(音/窟)死而後已故禹過家門
不入(門下或/有而字)孔席不暇暖而墨突不得黔彼二聖一賢
者豈不知自安佚之為樂哉誠畏天命而悲人窮也夫
天授人以賢聖才能豈使自有餘而已誠欲以補其不
足者也(補上方本有自字者下無也字云自者指言天/之所授也義為長  今按韓公之意乃言天生)
(聖賢非但使之自有餘也乃欲以補衆/人之不足耳故下文云云方說非是)耳目之於身也
耳司聞而目司見聽其是非視其險易然後身得安焉
聖賢者時人之耳目也(目下或/無也字)時人者聖賢之身也且
陽子之不賢則將役於賢以奉其上矣(則將或作且將/於賢或作於身)
(皆非/是)若果賢則固畏天命而閔人窮也惡得以自暇逸
乎哉或曰吾聞君子不欲加諸人(或無/欲字)而惡訐以為直
者若吾子之論直則直矣無乃傷于德而費於辭乎好
盡言以招人過國武子之所以見殺於齊也(國語柯陵/之㑹單襄)
(公見國武子其言盡襄公曰立於淫亂之閒而好盡言/以招人過怨之本也魯成公十八年齊人殺武子  招)
(音/翹)吾子其亦聞乎愈曰君子居其位則思死其官未得
位則思修其辭以明其道我將以明道也非以為直而
加人也且國武子不能得善人而好盡言於亂國是以
見殺(而好盡言於亂國方本作而言盡言/盡言於亂國  今按方本殊無文理)傳曰惟善人
能受盡言謂其聞而能改之也子告我曰陽子可以為
有道之士也今雖不能及已陽子將不得為善人乎哉
(或無哉字林少穎曰退之譏陽城固善矣及退之為史/官不敢褒貶而柳子厚作書以責之子厚之責退之亦)
(猶退之之責陽城也目見泰/山不見眉睫其是之謂乎)
　　　改葬服議
經曰改葬緦(見儀禮/喪服篇)春秋穀梁傳亦曰改葬之禮緦舉
下緬也(魯莊公三年五月葬桓王穀梁傳曰改/葬也改葬之禮緦舉下緬也緬謂逺也)此皆謂
子之於父母其他則皆無服何以識其必然經次五等
之服小功之下然後著改葬之制更無輕重之差以此
知惟記其最親者其他無服則不記也若主人當服斬
衰其餘親各服其服則經亦言之不當惟云緦也(云一/作言)
傳稱舉下緬者緬猶逺也下謂服之最輕者也以其逺
故其服輕也(最輕下或無者也/字故下或無其字)江熈曰禮天子諸侯易
服而葬以為交於神明者不可以純凶况其緬者乎(或/無)
(其/字)是故改葬之禮其服惟輕(自江熈以下皆莊/公二年穀梁傳註)以此而
言則亦明矣衛司徒文子改葬其叔父問服於子思子
思曰禮父母改葬緦既葬而除之不忍無服送至親也
(舊唐禮儀志云田再思議曰改葬之/服鄭𤣥服緦三月註云訖葬而除)非父母無服無服
則弔服而加麻(自衛司徒文子已下皆孔叢子/抗志篇之文弔而加麻無服字)此又其
著者也文子又曰喪服既除然後乃葬則其服何服(葬/下)
(或有者字/或有也字)子思曰三年之喪未葬服不變除何有焉(亦/孔)
(業子之文未下/或有除字非是)然則改葬與未葬者有異矣古者諸侯
五月而葬大夫三月而葬士逾月(隠元年左氏天子七/月而葬同軌畢至諸)
(侯五月同盟至大夫三月/同位至士逾月外姻至)無故未有過時而不葬者也
過時而不葬(或無下/而字)謂之不能葬春秋譏之(春秋隠公/三年八月)
(癸未葬宋穆公公羊傳曰過/時而不日謂之不能葬之也)若有故而未葬雖出三年
子之服不變此孝子之所以著其情先王之所以必其
時之道也雖有其文未有著其人者以是知其至少也
(或無/是字)改葬者為山崩水涌毁其墓及葬而禮不備者若
文王之葬王季以水齧其墓(吕氏春秋惠公說魏太子/曰昔王季歴葬于渦山之)
(尾樂水齧其/墓於是更葬)魯隠公之葬惠公以有宋師太子少葬故
有闕之類是也(隠元年左傳十月改葬惠公惠公之薨/也有宋師太子少葬故有闕是以改葬)
(諸本無故字考/之左氏當有)喪事有進而無退(禮檀/弓文)有易以輕服無
加以重服殯於堂則謂之殯瘞於野則謂之葬近代已
來事與古異或游或仕在千里之外或子幼妻稚而不
能自還(稚下或/無而字)甚者拘以隂陽畏忌遂葬於其土及其
反葬也逺者或至數十年近者亦出三年其吉服而從
於事也乆矣又安可取未葬不變服之例而反為之重
服歟在喪當葬猶宜易以輕服况既逺而反純凶以葬
乎若果重服是所謂未可除而除不當重而更重也(而/除)
(下或有之字更下/或無重字非是)或曰喪與其易也寧戚雖重服不亦
可乎曰不然易之與戚則易固不如戚矣雖然未若合
禮之為懿也儉之與奢則儉固愈於奢矣雖然未若合
禮之為懿也過猶不及其此類之謂乎或曰經稱改葬
緦而不著其月數則似三月而後除也(似或作/以非是)子思之
對文子則曰既葬而除之今宜如何曰自啓至于既葬
而三月則除之(啓下或有殯字至下或無既字/今按禮有自啓至于反哭之語)未三月
則服以終三月也曰妻為夫何如曰如子(或無曰如/二字非是)無
弔服而加麻則何如曰今之弔服猶古之弔服也
　　　省試學生代齋郎議(諸本此下有貞元十/年應博學宏詞九字)
齋郎職奉宗廟社稷之小事蓋士之賤者也執豆籩駿
奔走(書祀于周廟邦甸侯衛/駿奔走執豆籩駿大也)以役于其官之長不以德
進不以言揚蓋取其人力以備其事而已矣奉宗廟社
稷之小事執豆籩駿奔走亦不可以不敬也於是選大
夫士之子弟未爵命者(子上或/無之字)以塞員填闕而教之行
事其勤雖小其使之不可以不報也必書其歲歲既乆
矣於是乎命之以官而授之以事其亦微矣哉學生或
以通經舉或以能文稱其微者至於習法律知字書皆
有以贊於教化可以使令於上者也自非天姿茂異曠
日經乆以所進業發聞於鄉閭(所進或作進所或/作進以進或作道)稱道
于朋友薦於州府而升之司業則不可得而齒乎國學
矣然則奉宗廟社稷之小事(或無然字稷/下或無之字)任力之小者
也贊於教化可以使令於上者德藝之大者也其亦不
可移易明矣今議者謂學生之無所事謂齋郎之幸而
進不本其意因謂可以代任其事而罷之蓋亦不得其
理矣(亦或/作以)今夫齋郎之所事者力也學生之所事者德
與藝也以德藝舉之而以力役之是使君子而服小人
之事且非國家崇儒勸學誘人為善之道也此一說不
可者也抑又有大不可者焉宗廟社稷之事雖小不可
以不專敬之至也古之道也今若以學生兼其事及其
歲時日月然後授其宗彛罍洗其周旋必不合度其進
退必不得宜其思慮必不固其容貌必不莊此其無他
其事不習而其志不專故也非近於不敬者歟(非上或/有此字)
又有大不可者其是之謂歟若知此不可(此或/作其)將令學
生恒掌其事而隳壞其本業則是學生之教加少(教或/作數)
學生之道益貶而齋郎之實猶在齋郎之名茍無也大
凡制度之改政令之變利於其舊不什則不可為已又
况不如其舊哉(什或作然此商君傳所謂利不百不變/法工不十不易器是也如下或有於字)
考之於古則非訓稽之於今則非利尋其名而求其實
則失其宜(失或作/去非是)故曰議罷齋郎而以學生薦享亦不
得其理矣(文苑此篇前後有/議曰謹議四字)
　　　禘祫議(或作祫禘年今按篇内皆作禘祫禮三/年一祫五  一禘祫者合也謂以昭穆)
　　　　(合食於太祖之廟禘者諦也謂審諦其尊卑/而祀之禘祫之議考之新史陳京傳及禮樂)
　　　　(志前後議者不一陳京始建議繼有禮儀使/顔真卿議左庶子李嶸等七人議吏部侍郎)
　　　　(柳冕等十二人議司勲外郎裴樞同官縣尉/仲子陵京兆少府韋武等議左司陸淳議左)
　　　　(僕射姚南仲等獻議五十七封尚書王紹等/五十五人議鴻臚卿王權又申衍之公所排)
　　　　(五說即此諸人議也其閒惟顔魯公議與公/合後卒詔從王紹等議正景皇帝東向之位)
　　　　(已下列序昭穆附獻懿二主於興聖/廟禘祫就本室饗之凡二十年乃决)
右今月十六日勑㫖(時貞元/十八年)宜令百僚議限五日内聞
奏者將仕郎守國子監四門博士臣韓愈謹獻議曰伏
以陛下追孝祖宗肅敬祀事(宗下方有廟字施今按此/等公家文字或  於君上)
(或布之吏民只用當時體或直述事意乃易曉而通行/非如詩篇等於戲劇銘記期於乆逺可以時出竒怪而)
(無所拘也故韓公之文雖曰髙古然於此等處亦未嘗/敢故為新巧以失莊敬平易之體但其聞反覆曲折說)
(盡事理便是真文章它人自不/能及耳方本非是後皆倣此)凡在擬議不敢自專(在/或)
(作有擬/或作疑)聿求厥中延訪羣下然而禮文繁漫所執各殊
自建中之初迄至今歲屢經禘祫未合適從臣生遭聖
明涵泳恩澤雖賤不及議而志切効忠(切或作在議今/按官不及  而)
(自言則作/切為是)今輒先舉衆議之非然後申明其說一曰獻
懿廟主(廟或/作之)宜永藏之夾室(見貞元七年八年/裴郁李嶸等議)臣以為
不可夫祫者合也毁廟之主皆當合食於太祖獻懿二
祖即毁廟主也今雖藏於夾室至禘祫之時豈得不食
於太廟乎名曰合祭而二祖不得祭焉(祭焉或作登焉/詳上下文作登)
(非/是)不可謂之合矣二曰獻懿廟主宜毁之瘞之(見李嶸/等議諸)
(本毁下或無之字或毁之下再有/宜字  今按上之字疑當作而)臣又以為不可謹按
禮記天子立七廟一壇一墠(禮記註土封為璮除/地為墠  墠時戰切)其毁
廟之主皆藏於祧廟(禮記逺廟為祧註云遷廟之主/皆以昭穆合藏於祧廟之中)雖
百代不毁祫則陳於太廟而饗焉自魏晉以降始有毁
瘞之議事非經據竟不可施行今國家德厚流光創立
九廟(開元十年六月/増太廟為九室)以周制推之獻懿二祖猶在壇墠
之位况於毁瘞而不禘祫乎三曰獻懿廟主宜各遷於
其陵所(員外郎裴樞曰建石室于寢園/以藏神主至禘祫之世則祭之)臣又以為不可
二祖之祭於京師列於太廟也二百年矣今一朝遷之
豈惟人聽疑惑抑恐二祖之靈眷顧依遲不即饗於下
國也(遲諸本作違今从閣杭蜀苑云新史與文粹作依/違以意改也甘泉賦徠祗郊禋神所依兮徘徊招)
(揺靈屖迡兮屖音栖迡與遲同皆徐/行也顔曰言神乆留安處不即去也)四曰獻懿廟主宜
附於興聖廟而不禘祫(考功員外郎陳京同官縣尉仲/子陵皆曰遷神主於德明興聖)
(廟/)臣又以為不可傳曰祭如在景皇帝雖太祖其於屬
乃獻懿之子孫也(雖下或有為字其於或/作於其之下一無子字)今欲正其子
東向之位廢其父之大祭固不可為典矣(父之或作父/子父下或并)
(有子之字/皆非是)五曰獻懿二祖宜别立廟於京師(吏部郎中/柳冕等十)
(二人又曰獻懿二祖猶周/先公也請築别廟以居之)臣又以為不可夫禮有所降
情有所殺是故去廟為祧去祧為墠去壇為墠去墠為
鬼漸而之逺其祭益稀(方本無去壇去墠四字之逺作/逺之  今按四字祭法本文之)
(猶適也言漸而適/逺也方本皆誤)昔者魯立煬宫春秋非之(春秋公羊/傳定公九)
(年九月立煬/宫非禮也)以為不當取巳毁之廟既藏之主而復築
宫以祭今之所議與此正同又雖違禮立廟至於禘祫
也合食則禘無其所廢祭則於義不通此五說者皆所
不可(其所方作所主義或作經或作禮禘今按此言若/作别廟則不當禘於太廟又不當  於别廟故云)
(禘無其所若以無可禘祫之所而遂直廢其祭/則於義乂有不可通者故其說如此方本誤也)故臣博
采前聞求其折中以為殷祖𤣥王(𤣥王卨也詩長發/𤣥王桓撥是也)周
祖后稷太祖之上皆自為帝又其代數巳逺不復祭之
故太祖得正東向之位子孫從昭穆之列禮所稱者蓋
以紀一時之宜非傳於後代之法也(蓋以或作蓋/曰或無於字)傳曰
子雖齊聖不先父食(春秋文公二/年左氏語)蓋言子為父屈也景
皇帝雖太祖也其於獻懿則子孫也當禘祫之時獻祖
宜居東向之位景皇帝宜從昭穆之列祖以孫尊孫以
祖屈求之神道豈逺人情(之神或作/神之非是)又常祭甚衆(衆或/作頻)
(新書陳京/傳亦作衆)合祭甚寡則是太祖所屈之祭至少所伸之
祭至多比於伸孫之尊廢祖之祭不亦順乎(今按韓公/本意獻祖)
(為始祖其主當居初室百世不遷懿祖之主則當遷於/太廟之西夾室而太祖以下以次列於諸室四時之享)
(則唯懿祖不與而獻祖太祖以下各祭於其室室自為/尊不相降厭所謂所伸之祭常多者也禘祫則唯獻祖)
(居東向之位而懿祖太祖以下皆序昭穆南北相向於/前所謂祖以孫尊孫以祖屈而所屈之祭常少者也韓)
(公禮學精深蓋諸儒所不及故其所議獨深得夫孝子/慈孫報本反始不忘其所由生之本意真可為萬世之)
(通法不但可施於一時也程子以為不可漫觀者其謂/此類也歟但其文字簡嚴讀者或未遽曉故竊推之以)
(盡其/意云)事異殷周禮從而變非所失禮也(所字/疑衍)臣伏以制
禮作樂者天子之職也陛下以臣議有可采(議下或/有為字)粗
合天心斷而行之是則為禮如以為猶或可疑乞召臣
對靣陳得失庶有發明謹議
　　　省試顔子不貳過論(貞元十年應博/學宏詞科作)
論曰登孔氏之門者衆矣三千之徒四科之目(或作/夫)孰
非由聖人之道(由或/作曰)為君子之儒者乎其於過行過言
亦云鮮矣而夫子舉不貳過惟顔氏之子其何故哉請
試論之夫聖人抱誠明之正性根中庸之至德茍發諸
中形諸外者不由思慮莫匪規矩不善之心無自入焉
可擇之行無自加焉故惟聖人無過所謂過者(所上或/有故字)
(非/是)非謂發於行彰於言人皆謂之過而後為過也生於
其心則為過矣故顔子之過此類也不貳者蓋能止之
于始萌絶之於未形不貳之於言行也中庸曰自誠明
謂之性自明誠謂之教自誠明者不勉而中不思而得
從容中道聖人也無過者也自明誠者(或無/自字)擇善而固
執之者也不勉則不中不思則不得不貳過者也故夫
子之言曰回之為人也擇乎中庸得一善則拳拳服膺
而不失之矣又曰顔氏之子其殆庶幾乎言猶未至也
而孟子亦云顔子具聖人之體而微者皆謂不能無生
于其心而亦不暴之於外(亦不或/無亦字)考之於聖人之道差
為過耳(伊川曰顔子所事則曰非禮勿視非禮勿聽非/禮勿言非禮勿動仲尼稱之則曰得一善則拳)
(拳服膺而弗失之又曰不遷怒不貳過有不善未嘗不/知知之未嘗復行也此其好之篤學之之道也視聽言)
(動皆禮矣所異於聖人者蓋聖人則不思而得不勉而/中從容中道顔子則必思而後得必勉而後中故曰顔)
(子之與聖人/相去一息)顔子自惟其若是也於是居陋巷以致其
誠飲一瓢以求其志(或無/飲字)不以富貴妨其道不以隠約
易其心確乎不拔浩然自守知髙堅之可尚忘鑽仰之
為勞任重道逺竟莫之致是以夫子歎其不幸短命今
也則亡謂其不能與已並立於至聖之域觀教化之大
行也不然(或無不然字下/或併無夫字)夫行發於身加於人言發乎
邇見乎逺茍不慎也敗辱隨之而後思欲不貳過其於
聖人之道不亦逺乎而夫子尚肯謂之其殆庶幾孟子
尚復謂之具體而微者哉則顔子之不貳過盡在是矣
謹論(或無謹/論二字)
　　　與李秘書論小功不稅書(秘書官稱也或無書/字而以秘為人名及)
　　　　(論作問又稅下無書字者皆非是稅當作裞/其字從衣博雅云過制追服謂之稅輸芮反)
　　　　(亦音吐外反既作此書先儒劉敞原父嘗辨/其說而論之曰曾子曰小功不稅則是逺兄)
　　　　(弟終無服也而可乎韓子嘗弔於人見其貌/戚其意哀而其服吉者問之曰可也曰小功)
　　　　(不稅也是以韓子疑之而作小功不稅之書/夫韓子之疑之是也彼人之為非也然而小)
　　　　(功不稅禮也韓子曰君子於其骨肉死則悲/哀而為之服者豈牽於外哉聞其死則悲哀)
　　　　(豈有間於新故死哉甚矣韓子之達於理而/近之也雖然疑之未盡也求之不得也夫為)
　　　　(服者至親之恩以朞斷其殺至于大功兄弟/之恩以小功止其殺至于緦外親之服以緦)
　　　　(窮其殺至於袒免聖人之制禮豈茍言情哉/亦著於文而已矣大功稅小功不稅其文至)
　　　　(于是也兄弟之服不過小功外親之服不過/緦其情至于是也因其情而為之文親疎之)
　　　　(殺見矣故禮大功以上不謂之兄弟兄弟有/加而大功無加者親親也有加者報之也親)
　　　　(親者稅下親親者不稅是亦其情也且禮專/為情乎亦為文乎如專為情也則至親不可)
　　　　(以朞斷小功不可以不稅如為文也則至親/之朞斷小功之不稅一也夫曾子韓子隆於)
　　　　(情而不及文失禮之指而疑其說雖然韓子/疑之是也彼人之為非也何以言之邪小功)
　　　　(雖不稅亦不吉服而已矣記曰聞逺兄弟之/喪既除喪而后聞之則免袒哭之成踊夫若)
　　　　(是奚其吉哉故曰彼人之為非也韓子疑之/是也小功不稅禮也然則免袒成踊則已矣)
　　　　(乎猶有加焉曰我未之聞也雖然降而無服/者麻不稅是亦降而無服已哀之以其麻哭)
　　　　(之以其情逾月然後/已其亦愈乎吉也)
曾子稱小功不稅則是逺兄弟終無服也而可乎鄭𤣥
注云以情責情(文見禮記檀弓以情上諸本有是字/鄭注無此語只云以  已恩怪之)今
之士人遂引此不追服小功(不上或/有而字)小功服最多(功服/或作)
(功之/服)親則叔父之下殤與適孫之下殤(適音/的)與昆弟之
下殤(禮十六至十九為長殤十二至十五為中殤八歲/至十一為下殤七歲以下為無服之殤生未三月)
(不為/殤)尊則外祖父母常服則從祖父母(或無/常字)禮沿人情
其不可不服也明矣古之人(或作/時)行役不踰時各相與
處一國(或無相字非是/然各字亦疑誤)其不追服雖不可猶至少今之
人男出仕女出嫁或千里之外家貧訃告不及時則是
不服小功者恒多而服小功者恒鮮矣君子之於骨肉
死則悲哀而為之服者豈牽於外哉(豈下或/有有字)聞其死則
悲哀豈有間於新故死哉今特以訃告不及時聞死出
其月數則不服其可乎愈常怪此近出弔人見其顔色
慼慼類有喪者(慼慼或作慼容類下/或有於字喪或作服)而其服則吉問之
則云小功不稅者也(稅下或/無者字)禮文殘缺師道不傳不識
禮之所謂不稅果不追服乎無乃别有所指而傳注者
失其宗乎伏惟兄道德純明躬行古道如此之類必經
於心而有所决定不惜示及幸甚幸甚泥水馬弱不敢
出不果鞠躬親問而以書(唐子西云泥水馬弱以下若/無而以書三字則上重甚矣)
(此為文/之法也)悚息尤深(或作/甚)愈再拜
　　　太學生何蕃傳(或無太學生字傳作書云此文/總於書類當从舊本  今按此)
　　　　(當作傳而入書類未詳其說但其/詞則實傳也况有諸本可从乎)
太學生何蕃入太學者廿餘年矣(諸本作二十餘年方/从杭本作廿年餘又)
(云蜀本作二十而餘字亦綴於年之下按說文廿音入/二十并也卅先合切三十之省便古文也考之國語有)
(云行玉廿㲄者正作此字泰山秦碑亦云皇帝臨立廿/有六年則又以四字為句而以廿為一字尤明白矣故)
(公文多用廿卅字唯孔左丞碑尚以四言故可考如南/海碑薛助教碑石本亦皆然但世人多不之見耳  今)
(廿从方本餘/年从諸本)歲舉進士學成行尊自太學諸生推頌不
敢與蕃齒相與言於助教博士助教博士以狀申於司
業祭酒司業祭酒撰次蕃之羣行焯焯者數十餘事以
之升於禮部而以聞於天子(之升或作升之/聞下或無於字)京師諸生
以薦蕃名文說者不可選紀(名下或/有為字)公卿大夫知蕃者
比肩立莫為禮部(立下或有歎字而/無莫為禮部四字)為禮部者率蕃所
不合者以是無成功蕃淮南人(子厚作陽城遺愛/碣則云蕃廬江人)父母
具全(具或/作俱)初入太學歲率一歸父母止之其後間一二
歲乃一歸又止之不歸者五歲矣蕃純孝人也閔親之
老不自克一日揖諸生歸養于和州諸生不能止乃閉
蕃空舍中於是太學六館之士百餘人(國子太學四門/律書算為六館)
又以蕃之義行言於司業陽先生城(貞元十一年七月/城自諫議大夫罷)
(為國子/祭酒)請諭留蕃(或無諭字/諭或作論)於是太學闕祭酒會陽先
生出道州(貞元十五年九月/以城為道州刺史)不果留歐陽詹生言曰蕃
仁勇人也(詹生或作生詹方本陽下注詹字下同類今/按歐陽詹生如史稱轅固生樂瑕公之  甚)
(多不當/作注)或者曰蕃居太學諸生不為非義葬死者之無
歸哀其孤而字焉(杭蜀本無/葬字非是)惠之大小必以力復斯其
所謂仁歟蕃之力不任其體其貌不任其心吾不知其
勇也歐陽詹生曰朱泚之亂(建中四年十月涇原軍亂/推朱泚為主  泚此禮反)
太學諸生舉將從之來請起蕃蕃正色叱之六館之士
不從亂兹非其勇歟惜乎蕃之居下其可以施於人者
不流也譬之水其為澤不為川乎川者髙澤者卑髙者
流卑者止是故蕃之仁義充諸心行諸太學積者多施
者不遐也天將雨水氣上(氣上或/有之字)無擇於川澤澗谿之
髙下然則澤之道其亦有施乎抑有待於彼者歟故凡
貧賤之士必有待然後能有所立獨何蕃歟吾是以言
之無亦使其無傳焉(無下或/無亦字)
　　　答張籍書(公與籍相識於汴觀此書意謂薄晚/須到公府即尚為佐於汴州時貞元)
　　　　(十一年也新史曰籍性狷直嘗責愈喜慱塞/及為駮雜之說論議好勝人其排佛老不能)
　　　　(著書若揚雄孟軻以垂世即謂此書也籍遺/公書云頃承論於執事嘗以世俗陵靡不及)
　　　　(古昔蓋聖人之道廢弛之所為也宣尼沒後/楊朱墨翟恢詭異說干惑人聽孟軻作書而)
　　　　(正之聖人之道復存于世秦氏滅學漢重以/黄老之術教人使人濅惑揚雄作法言而辨)
　　　　(之聖人之道猶明及漢衰末西域浮屠之法/入于中國中國之人世世譯而廣之黄老之)
　　　　(術相沿而熾天下之言善者惟二者而已矣/昔者聖人以天下生生之道曠乃物其金木)
　　　　(水火土穀藥之用以厚之因人資善乃明乎/仁義之德以教之俾人有常故治生相存而)
　　　　(不殊今天下資於生者咸備聖人之器用至/於人情則溺乎異學而不由乎聖人之道使)
　　　　(君臣父子夫婦朋友之義沉于世而邦家繼/亂固仁人之所痛也自揚子雲作法言至今)
　　　　(近千載莫有言聖人之道者言之者唯執事/焉耳習俗者聞之多怪而不信徒相為訾終)
　　　　(無裨於教也執事聰明文章與孟軻揚雄相/若盍為一書以興存聖人之道使時之人後)
　　　　(之人知其去絶異學之所為乎曷可俯仰於/俗囂囂為多言之徒哉然欲舉聖人之道者)
　　　　(其身亦宜由之也比見執事多尚駮雜無實/之說使人陳之於前以為歡此有以累於令)
　　　　(德又商論之際或不容人之短如任私尚勝/者亦有所累也先王存六藝自有常矣有德)
　　　　(者不為猶以為損况為博塞之戲與人競財/乎君子固不為也今執事為之廢棄時日竊)
　　　　(實不識其然且執事言論文章不謬於古人/今所為或有不出於事之守常者竊未為得)
　　　　(也願執事絶博塞之好棄無實之談𢎞廣以/接天下士嗣孟軻揚雄之作辨楊墨老釋之)
　　　　(說使聖人之道復/見於唐豈不尚哉)
愈始者望見吾子於人人之中固有異焉(上人字或作/衆  今按人)
(人乃衆人之義此篇下文及與孟東野書别本歐陽/詹哀詞皆有之然不見於它書疑當時之俗語也)及
聆其音聲接其辭氣則有願交之志因縁幸會遂得所
圖豈惟吾子之不遺抑僕之所遇有時焉耳近者嘗有
意吾子之闕焉無言意僕所以交之之道不至也(意吾/子下)
(或再出吾子字非/是言下或無意字)今乃大得所圖脫然若沈痾去體灑
然若埶熱者之濯清風也然吾子所論排釋老不若著
書囂囂多言(囂音/枵)徒相為訾若僕之見則有異乎此也
(見上或/有所字)夫所謂著書者義止於辭耳宣之於口書之於
簡何擇焉孟軻之書非軻自著軻既沒其徒萬章公孫
丑相與記軻所言焉耳(或作/者耳)僕自得聖人之道而誦之
排前二家有年矣不知者以僕為好辯也然從而化者
亦有矣聞而疑者又有倍焉頑然不入者親以言諭之
不入則其觀吾書也固將無得矣(無下或有所字/得下或無矣字)為此
而止吾豈有愛於力乎哉然有一說化當世莫若口傳
來世莫若書又懼吾力之未至也(未至或作不能或至/下更有至之不能四)
(字/)三十而立四十而不惑吾於聖人既過之猶懼不及
矧今未至固有所未至耳請待五六十然後為之冀其
少過也吾子又譏吾與人人為無實駁雜之說(與下或/無複出)
(人字駁雜之說世多指毛穎傳蓋因摭言有云韓公著/毛穎傳好博塞之戲張水部以書勸之耳而不知籍此)
(書乃與公酬答於貞元佐汴時而毛穎傳以吕汲公年/譜考之則元和十年所作又柳子厚書毛穎傳後云自)
(吾居夷不與中州人通書有來南者時言韓愈為毛穎/傳子厚以永貞元年出為永州司馬凡十年則毛穎傳)
(誠元和閒作後此書十/有餘歲摭言未可慿也)此吾所以為戲耳比之酒色不
有間乎吾子譏之似同浴而譏裸裎也(裎或/作體)若商論不
能下氣或似有之當更思而悔之耳博塞之譏敢不承
教其他俟相見薄晚須到公府言不能盡(或無/言字)愈再拜
　　　重答張籍書(籍遺公第二書云籍不以其愚輒/進說於執事執事以導進之分復)
　　　　(賜還答曲折教之使昏塞者不失其明然猶有所/見願復於執事以畢其説焉夫老釋惑乎生人)
　　　　(乆矣誠以世相沿化而莫之知所以乆惑乎爾執事/材識明曠可以任著書之事故有告焉今以其言)
　　　　(諭之不入則觀書亦無所得為此而止未為至諭/也夫處一位在一鄉其不知聖人之道可以言)
　　　　(之諭之不入乃舍之猶有已化者為證也天/下至廣民事至衆豈可資一人之口而親諭)
　　　　(之者近而不入則舍之逺而有可諭者又豈/可以家至而說之乎故曰莫若為書為書而)
　　　　(知者則可以化乎天下矣可以傳於後世矣/若以不入者而止為書則於聖人之道奚傳)
　　　　(焉士之壯也或從事於要劇或旅遊而不安/宅或偶時之喪亂皆不皇有所為况有疾疚)
　　　　(吉凶虞其閒哉是以君子汲汲於所欲為恐/終無所顯於後若皆待五六十而後有所為)
　　　　(則或有遺恨矣今執事雖參於戎府當四海/弭兵之際優游無事不以此時著書而曰俟)
　　　　(後或有不及曷可追乎天之與人性度已有/器也不必老而後有成立者昔顔子之庶幾)
　　　　(豈待五六十乎執事目不覩聖人而究聖人/之道材不讓於顔子矣今年巳踰之曷懼於)
　　　　(年未至哉顔子不著書者以其從聖人之後/聖人已有定制故也若顔子獨立於世必有)
　　　　(所云著也古之學君臣父子之道必資於師/師之賢者其徒數千人或數百人是以沒則)
　　　　(紀其師之說以為書若孟軻者是已傳者猶/以孟軻自論集其說不云沒後其徒為之也)
　　　　(後軻之世發明其學者揚雄之徒咸自作書/今師友道喪浸不及揚雄之世不自論著以)
　　　　(興聖人之道欲待孟軻之門人必不可冀矣/君子發言舉足不逺於理未嘗聞以駁雜無)
　　　　(實之說為戲也執事毎見其說亦拊抃呼笑/是撓氣害性不得其正矣茍正之不得曷所)
　　　　(不至焉或以為中不失正將以茍悅於衆/是戲人也是玩人也非示人以義之道也)
吾子不以愈無似意欲推而納諸聖賢之域(而或/作之)拂其
邪心增其所未髙謂愈之質有可以至於道者浚其源
導其所歸溉其根將食其實此盛德者之所辭讓(德下/或無)
(者/字)况於愈者哉抑其中有宜復者故不可遂巳昔者聖
人之作春秋也既深其文辭矣然猶不敢公傳道之口
授弟子至於後世然後其書出焉(或無然/後二字)其所以慮患
之道微也今夫二氏之所宗而事之者下乃公卿輔相
(乃或作及以今按此言其下者猶是公卿輔/相蓋微詞  見上自天子亦宗事二氏之意)吾豈敢昌
言排之哉擇其可語者誨之猶時與吾悖其聲嘵嘵若
遂成其書則見而怒之者必多矣必且以我為狂為惑
其身之不能恤書於吾何有(此句書於方作於書仍無/吾字  今按書於吾何有)
(言無補也/方本誤)夫子聖人也且曰自吾得子路而惡聲不入
於耳其餘輔而相者周天下猶且絶糧於陳畏於匡毁
於叔孫奔走於齊魯宋衛之郊其道雖尊其窮也亦甚
矣(窮或作躬甚作窮皆/非是甚又或作至)頼其徒相與守之卒有立於天
下向使獨言之而獨書之其存也可冀乎今夫二氏行
乎中土也蓋六百年有餘矣其植根固其流波漫非所
以朝令而夕禁也自文王沒武王周公成康相與守之
禮樂皆在及乎夫子未乆也自夫子而及乎孟子未乆
也自孟子而及乎揚雄亦未乆也(下未及乎或並作/至乎句下無也字)然
猶其勤若此其困若此而後能有所立吾其可易而為
之哉其為也易則其傳也不逺故余所以不敢也然觀
古人得其時行其道則無所為書書者皆所為不行乎
今而行乎後世者也(書者上或有為/字或無世字)今吾之得吾志失
吾志未可知竢五六十為之未失也天不欲使兹人有
知乎則吾之命不可期如使兹人有知乎非我其誰哉
其行道其為書其化今其傳後必有在矣吾子其何遽
戚戚於吾所為哉(其何或/作又何)前書謂吾與人商論不能下
氣若好勝者然雖誠有之抑非好巳勝也好已之道勝
也非好已之道勝也已之道乃夫子孟軻揚雄所傳之
道也(論上或無商字考張籍本書實有若好下或有已/字或無然字或無非好已之道勝也一語雄下或)
(無所傳也三/字皆非是)若不勝則無以為道(若上或有傳者二字/以或作所皆非是)
吾豈敢避是名哉夫子之言曰吾與回言終日不違如
愚則其與衆人辨也有矣駁雜之譏前書盡之吾子其
復之昔者夫子猶有所戲詩不云乎善戲謔兮不為虐
兮記曰張而不弛文武不能也惡害於道哉(能字本皆/作為考之)
(記實曰張而不弛文武不能也弛而不張文武不為也/則此為字當作能字乃是但李本云論衡嘗引此以闢)
(董仲舒不窺園事正作為字疑公自用論衡非用戴禮/也  今按作為無理必有脫誤不然不應舍前漢有理)
(之禮記而信後漢無理之論衡也况公明言記曰而無/論衡之云且又安知論衡之不誤哉今據公本語依禮)
(記定作能字字惡害於道哉惡或作豈/於下或有為  一本作烏害其為道哉)吾子其未之思
乎孟君將有所適思與吾子别庶幾一來愈再拜
　
　
　
　
　
　
　
　
　
　
　
　
　
　
　
　東雅堂昌黎集註巻十四
欽定四庫全書
　東雅堂昌黎集註巻十五
　　書
　　　與孟東野書(東野或作郊公貞元十五年從董/晉喪岀汴州依張建封于徐因被)
　　　　(留以職事此書當/在十六年三月作)
與足下别乆矣以吾心之思足下知足下懸懸於吾也
(以吾或作以余今從閣蜀本云除/下文江湖予樂也一語餘並作吾)各以事牽不可合并
其於人人(其於人人或無下人字說見前/巻答張籍書或作它人非是)非足下之為
見而日與之處足下知吾心樂否也(一本而下有又字/之處或作人處)
吾言之而聽者誰歟吾唱之而和者誰歟言無聴也唱
無和也獨行而無徒也是非無所與同也足下知吾心
樂否也(無聴無和上或並有之而字/行下或無而字與或作以)足下才髙氣清行
古道處今世無田而衣食事親左右無違足下之用心
勤矣足下之處身勞且苦矣混混與世相濁獨其心追
古人而從之(從之或作從今之人謝以貞元本定著今/按上語與世相濁即是從今之人更  二)
(字則贅而/不詞矣)足下之道其使吾悲也(使上或/無其字)去年春脫汴
州之亂(貞元十五年二月從董晉喪出汴/州四日而軍亂殺留後陸長源)幸不死無所
於歸遂來于此(於或作與亦今按送/楊少尹序  有此語)主人與吾有故(主/人)
(謂張建/封也)哀其窮居吾于符離雎上及秋將辭去因被留
以職事(是年秋建封/辟公為幕職)黙黙在此行一年矣到今年秋聊
復辭去江湖余樂也與足下終幸矣李習之娶吾亡兄
之女(習之翺也公亡兄即禮/部郎中雲卿之子弇也)期在後月朝夕當來此張
籍在和州居喪家甚貧恐足下不知故具此白冀足下
一來相視也自彼至此雖逺要皆舟行可至速圖之吾
之望也春且盡時氣向熱(盡時或作時/盡向作日)惟侍奉吉慶愈
眼疾比劇甚無聊不復一一愈再拜
　　　答竇秀才書(竇下或有存亮字公時以言事黜/為山陽故云逺宰蠻縣貞元二十)
　　　　(年/作)
愈白愈少駑怯於他藝能自度無可努力又不通時事
而與世多齟齬(上牀呂切又壯/所切下音語)念終無以樹立遂發憤
篤專於文學學不得其術(不得上一/有而字)凡所辛苦而僅有
之者皆符於空言而不適於實用又重以自廢是故學
成而道益窮年老而智愈困(智或/作身)今又以罪黜於朝廷
逺宰蠻縣(貞元十九年公以/言事出為山陽令)愁憂無聊瘴癘侵加喘喘
焉無以冀朝夕足下年少才俊辭雅而氣銳(雅或/作清)當朝
廷求賢如不及之時當道者又皆良有司操數寸之管
書盈尺之紙(書或/作盡)髙可以釣爵位循次而進亦不失萬
一於甲科(循上或有若字/或無萬一二字)今乃乘不測之舟入無人之
地以相從問文章為事身勤而事左(或作尤/非是)辭重而請
約非計之得也雖使古之君子積道藏德遁其光而不
曜(其光二字或作/世曜或作耀)膠其口而不傳者遇足下之請懇懇
(請或/作情)猶將倒廩傾囷(囷一/作箘)羅列而進也若愈之愚不肖
又安敢有愛於左右哉顧足下之能足以自奮愈之所
有如前所陳是以臨事愧恥而不敢答也錢財不足以
賄左右之匱急文章不足以發足下之事業(章不足或/作章不可)
稛載而往垂橐而歸(管子小正篇諸侯之使垂橐/而入稛載而歸  稛苦隕切)足下
亮之而已愈白
　　　上李尚書書(李下或/有實字)
月日(貞元十/九年)將仕郎前守四門博士韓愈謹載拜奉書
尚書大尹閣下(載或作再古字通用或無尚書二字貞/元十九年三月乙亥以檢校工部尚書)
(李實為/京兆尹)愈來京師於今十五年(此書稱將仕郎前守四/門博士退之以貞元十)
(八年授國子四門博士十九年拜監察御史作此書時/蓋已罷博士而未授御史正十九年也退之以貞元五)
(年復來京師至/是十五年矣)所見公卿大臣不可勝數皆能守官奉
職無過失而已未見有赤心事上憂國如家如閣下者
(或無如家二字實恃寵强愎專於聚斂公於順宗實錄/備書之矣而於此書且復有赤心憂國之語何哉豈詩)
(所謂因以箴之耶抑屈/身行道聖賢所不免也)今年已來不雨者百有餘日(貞/元)
(十九年自正月/不雨至七月)種不入土野無青草而盗賊不敢起穀
價不敢貴百坊百二十司六軍二十四縣之人皆若閣
下親臨其家老姦宿贓銷縮摧沮䰟亡魄喪影滅跡絶
非閣下條理鎮服布宣天子威德其何能及此愈也少
從事於文學見有忠於君孝於親者雖在千百年之前
猶敬而慕之况親逢閣下得不候於左右以求効其懇
懇謹獻所為文兩巻凡十五篇(謹或/作僅)非敢以為文也以
為謁見之資也進退惟命愈恐懼再拜
　　　賀徐州張僕射白兎書(或注建封字或作狀公/貞元十五年秋佐張建)
　　　　(封于徐書/是時作)
伏聞今月五日營田巡官陳從政獻瑞兎毛質皦白(皦/或)
(作全或/作皎)天馴其心(馴音/循)其始實得之符離安阜屯(安阜/或云)
(屯名如唐孟元陽董作西華屯是也屯今按/下云得之軍田則此屯字乃屯田之  也)屯之役夫
(屯或/作田)朝行遇之迫之弗逸(弗或/作不)人立而拱竊惟休咎之
兆天所以啓覺于下依類託喻事之纖悉不可圖驗非
睿智博通孰克究明愈雖不敏(或無此/一語)請試辨之兎隂
類也又窟居狡而伏逆象也今白其色絶其羣也馴其
心化我德也人立而拱非禽獸之事革而從人且服罪
也得之符離符離實戎國名又附麗也(戎閣杭本作我/名下注絶句二)
(字麗或作離離今按實我國名不成文理漢書衛青傳/討蒲泥破符  晉灼曰二王號也所謂戎國疑或取此)
不在農夫之田而在軍田武德行也不戰而來之之道
也有安阜之嘉名焉(道下或無也字安阜或作革附或/作安附嘉或作喜又無名字皆非)
(是/)伏惟閣下股肱帝室藩垣天下四方其有逆亂之臣
未血斧鑕之屬(鑕職日切/鐵椹也)畏威崩析歸我乎哉其事兆
矣(諸本多如此嘉祐杭本亦然方本之屬作其屬屬下/句析作折云漢終軍傳野獸并角明同本也衆支内)
(附示無外也殆將有解編髪削左衽而䝉化者又王褒/講德論今南郡獲白虎偃武興文之應也獲之者張武)
(張而猛也公言蓋祖此而今按嘉祐諸本之析二字文/理分明方氏但據蜀本  不復著諸本之同異其所定)
(又皆誤蓋其屬歸我事小不足言不若逆亂之臣歸我/之為大而可願也崩拆亦不成文若用論語分崩離析)
(之語則當从木若用史記折而入於魏之語則當从/手二義皆通然既有崩字則似本用論語中字也)是
宜具跡表聞以承答天意小子不惠猥以文句微識䝉
念(或無不惠二字念文/苑作合全無文理)睹兹盛美焉敢避不讓之責而
黙黙耶(杭蜀苑作黙賀/也亦不成文理)愈再拜
　　　上兵部李侍郎書(蜀本注巽字或作異非是永/貞元年十二月九日江陵作)
　　　　(李巽是時自江西觀/察使入為兵部侍郎)
十二月九日(永貞/元年)將仕郎守江陵府法曹參軍韓愈謹
上書侍郎閣下愈少鄙鈍於時事都不通曉家貧不足
以自活應舉覔官凡二十年矣(書稱守江陵府法曹參/軍蓋永貞元年也退之)
(以貞元二年入京/師至此二十年矣)薄命不幸動遭讒謗進寸退尺卒無
所成性本好文學(好或/作喜)因困厄悲愁無所告語遂得究
窮於經傳史記百家之說沈潛乎訓義反復乎句讀礱
磨乎事業而奮發乎文章凡自唐虞以來編簡所存大
之為河海髙之為山嶽(文苑作泰山與上/下句不類非是)明之為日月
幽之為鬼神纎之為珠璣華實變之為雷霆風雨奇辭
奥㫖靡不通達惟是鄙鈍不通曉於時事學成而道益
窮年老而智益困(智或/作身)私自憐悼悔其初心髪秃齒豁
不見知已夫牛角之歌辭鄙而義拙(琴操曰甯戚飯牛/車下叩牛角而歌)
(曰南山矸白石爛生不逢堯與舜禪短布單衣纔/至骭長夜漫漫何時旦齊桓公聞之舉以為相)堂下
之言不書於傳記(左氏昭二十八年叔向適鄭鬷蔑惡/欲觀叔向從使之收器者而往立於)
(堂下一言而善叔向將飲酒聞之曰必鬷明/也下執其手以上曰子若無言吾幾失子矣)齊桓舉以
相國叔向攜手以上然則非言之難為聽而識之者難
遇也(難為屬上句為或/作其則屬下句)伏以閣下内仁而外義行髙而
德鉅尚賢而與能哀窮而悼屈(方本仁下賢下無而字/  今詳此上下四句本)
(或皆有而字者為正或皆無之或上二句無而下二句/有者亦通而方本必於其第一第三句去之使其參差)
(齟齬而不可讀以為古則不淳/以為今則不響不識其何意也)自江而西既化而行矣
今者入守内職為朝廷大臣當天子新即位(是歲八月/憲宗即位)
汲汲於理化之日出言舉事宜必施設(宜或/作計)既有聴之
之明又有振之之力甯戚之歌鬷明之言不發於左右
則後而失其時矣謹獻舊文一巻扶樹教道有所明白
南行詩一巻舒憂娛悲雜以瓌怪之言時俗之好所以
諷於口而聽於耳也如賜覽觀亦有可采干黷嚴尊伏
增惶恐愈再拜
　　　答尉遲生書(下或注/汾字)
愈白尉遲生足下(或無愈白二/字  尉音鬱)夫所謂文者必有諸其
中是故君子慎其實實之美惡其發也不揜本深而末
茂形大而聲宏行峻而言厲心醇而氣和昭晰者無疑
優游者有餘體不備不可以為成人辭不足不可以為
成文愈之所聞者如是有問於愈者亦以是對今吾子
所為皆善矣謙謙然若不足而以徵於愈愈又敢有愛
於言乎抑所能言者皆古之道古之道不足以取於今
(或無複出/之道三字)古吾子何其愛之異也賢公卿大夫在上比
肩始進之賢士在下比肩彼其得之必有以取之也子
欲仕乎其往問焉皆可學也若獨有愛於是而非仕之
謂則愈也嘗學之矣請繼今以言
　　　答楊子書(此書答楊敬之凌之子也所謂逺其/兄甚者謂誨之誨之馮之子柳子厚)
　　　　(所為說車者也此/書貞元十七年作)
辱書并示表記述書辭等五篇比於東都略見顔色未
得接言語心固已相竒但不敢果於貌定(果於或/作果以)知人
堯舜所難(舜或/作帝)又甞服宰予之誡故未敢决然挹亦不
敢忽然忘也到城已來不多與人還往友朋之中所敬
信者平昌孟東野(東野德州/平昌人)東野矻矻說足下不離口
崔大敦詩不多見(敦詩/名羣)每每說人物亦以足下為處子
之秀近又得李七翺書(李下或/無七字)亦云足下之文逺其兄
甚(下或有/矣字)夫以平昌之賢其言一人固足信矣况又崔
與李繼至而交說邪故不待相見相信已熟既相見不
要約已相親審知足下之才充其容也今辱書乃云云
是所謂以黄金注重外而内惑也(莊子達生篇以瓦注/者巧以鈎注者憚以)
(黄金注者昏其巧一也而有所/矜則重外也凡外重者内拙)然恐足下少年與僕老
者不相類尚須驗以言故具白所以(下或有也/字非是)而今而
後不置疑於其間可也(閒上或/無其字)若曰長育人才則有天
子之大臣在若僕者守一官且不足以修理况如是重
任邪學問有暇幸時見臨愈白
　　　上襄陽于相公書(或注頔字公元和元年自江/陵掾召為國子博士行至鄧)
　　　　(州北境作是書以答之/于頔字允元  頔音油)
伏䝉示文武順聖樂辭(唐德宗以後方鎮多製樂舞以/獻頔獻順聖樂曲其曲將半行)
(綴皆伏一人舞于中又令女妓為佾/舞雄健壯妙號為孫武順聖樂)天保樂詩(保或/作寳)讀
蔡琰胡笳辭詩(後漢蔡琰字文姬中郎將邕之女興平/中沒於南匈奴十二年笳音茄胡人捲)
(蘆葉吹/之也)移族從并與京兆書(移族從以下八字閣杭本/如此云頔世雄朔易時移)
(羣從占數為京兆人以書修敬於京兆尹李實劉夢得/集有代李尹答書可考諸本或以從并為徙并非也)
(今按劉集代實答頔第二書也其曰移族從者頔與京/兆書外别有移羣從書移非移居之移乃移文之移蓋)
(始去其舊鄉故移書/以曉其宗族羣從也)自幕府至鄧之北境凡五百餘里
自庚子至甲辰凡五日(庚上或/無自字)手披目視口詠其言心
惟其義且恐且懼忽若有亡不知鞍馬之勤道途之逺
也夫㵎谷之水深不過咫尺丘垤之山髙不能踰尋文
人則狎而翫之(人則或/作則人)及至臨泰山之懸崖窺巨海之
驚瀾莫不戰掉悼慄眩惑而自失(悼或作悸或作惶或/作憚說文悼懼也陳)
(楚謂懼曰悼陸士/衡表五情震悼)所觀變於前所守易於内亦其理宜
也閣下負超卓之竒材蓄雄剛之俊德渾然天成無有
畔岸而又貴窮乎公相威動乎區極(區或/作樞)天子之毗諸
侯之師故其文章言語與事相侔憚赫若雷霆(憚赫或/作變化)
(閣蜀録粹皆作燀赫字小訛也千丹末/切與怛同莊子聲侔鬼神憚赫  里)浩汗若河漢正
聲諧韶濩勁氣沮金石豐而不餘一言約而不失一辭
其事信其理切孔子之言曰(或無之/言字)有德者必有言信
乎其有德(一有/而字)且有言也楊子雲曰(雲下或/有言字)商書灝灝
爾周書噩噩爾信乎其能灝灝而且噩噩也(灝胡老/切同浩)昔
者齊君行而失道管子請釋老馬而隨之(隨上或無而/字管仲隰朋)
(從威公伐孤竹迷惑失道管仲曰老馬之智/可用也乃放老馬而隨之遂得道見韓子)樊遲請學
稼孔子使問之老農(論語樊遲請學稼孔/子曰吾不如老農)夫馬之智不
賢於夷吾農之能不聖於尼父然且云爾者(然下或有/則字非是)
聖賢之能多農馬之知專故也今愈雖愚且賤其從事
於文章專且乆則其贊王公之能而稱大君子之美不
為僭越也伏惟詳察愈恐懼再拜
　　　上鄭尚書相公啓(鄭餘慶字居業元和三年以/檢校兵部尚書兼東都留守)
　　　　(公時為都官員/外郎分司東都)
愈啓伏䝉仁恩猥賜示問(猥或作俯方無禮今按言猥/若俯者事上之  無者非是)
感戴戰悚(或作/慄)若無所容措然尚有厥誠須盡露於左
右者敢避其煩黷懷不滿之意於受恩之地哉(或無厥/誠字黷)
(或作瀆字通用或作黙則訛/矣又連下句讀之其誤益甚)愈幸甚三得為屬吏(元和/元年)
(九月餘慶為國子祭酒公為博士十一月餘慶為河南/尹公分司東都至是餘慶為留守公為都官員外郎)
朝夕不離門下出入五年(方从杭蜀本無入字公今按/出入漢人語多有之  作襄)
(陽盧丞志亦云出/入十年方誤矣)竊自計較受與報不宜在門下諸從
事後(較或/作校)故事有當言未嘗敢不言有不便於已(閣無/於字)
(非/是)輒吐私情閣下所宜憐也分司郎官職事惟祠部為
煩且重愈獨判二年日與宦者為敵相伺候罪過惡言
詈辭狼藉公牒不敢為恥實慮陷禍故前者為狀乞與
諸郎官更判意雖甚專事似率爾言語精神不能自明
不䝉察允遽以慙歸僶俛日日(僶音/泯)遂踰累旬私圖其
宜敢以病告鳲鳩平均歌於國風(詩曹國風鳲鳩刺不/壹也在位無君子用)
(心之不/壹也)從事獨賢雅以怨刺(詩小雅北山刺幽王也役/使不均已勞於從事而不)
(得養其/父母焉)伏惟俯加憐察(閣無俯字録無俯察二字俯或/作特  今按得失之意已論於)
(篇首/矣)幸甚幸甚愈再拜
　　　上留守鄭相公啓(元和五年冬改河南令以軍/人事辨於留守鄭公其言剴)
　　　　(切其退甚輕信乎史/所謂篤道君子也)
愈啓愈為相公官屬五年辱知辱愛伏念曾無絲毫事
為報答效(或無/伏字)日夜思慮謀畫以為事大君子當以道
不宜茍且求容悅故於事未嘗敢疑惑宜行則行宜止
則止(止方並作爾無按對上句行字義/當作止方本  理不詞今改從衆)受容受察(閣杭/本無)
(受容字/非是)不復進謝自以為如此真得事大君子之道(或/無)
(之/字)今雖䝉沙汰為縣固猶在相公治下未同去離門牆
為故吏為形跡嫌疑改前所為以自踈外於大君子(外/下)
(或無於/於非是)固當不待煩說於左右而後察也人有告人辱
罵其妹與妻為其長者得不追而問之乎追而不至為
其長者得不怒而杖之乎坐軍營操兵守禦為留守出
入前後驅從者此真為軍人矣坐坊市賣餅又稱軍人
則誰非軍人也愚以為此必姦人以錢財賂將吏盗相
公文牒竊注名姓於軍籍中以陵駕府縣(陵駕字見選/沈休文論)
此固相公所欲去奉法吏所當嫉雖捕繫杖之未過也
(嫉下或有矣字未上或無之字過/非是未下或有至字或作不至)昨聞相公追捕所告受
辱罵者愚以為大君子為政當有權變始似小異要歸
於正耳軍吏紛紛入見告屈為其長者(長下或無/者字非是)安得
不小致為之之意乎未敢以此仰疑大君子及見諸從
事說則與小人所望信者少似乖戾雖然豈敢生疑於
萬一必諸從事與諸將吏未能去朋黨心蓋覆黤黮(黤/黮)
(甚黒也劉伶客至詩黤黮元/夜隂  黤烏敢切黮徒敢切)不以真情狀白露左右小
人受私恩良乆(受私或作私受太今按私受非是然此/七字為句語亦  煩又下語便有私恨)
(字不應重複如此疑/此私字是衍文也)安敢閉蓄以為私恨不一二陳道
伏惟相公憐察幸甚幸甚愈無適時才用漸不喜為吏
得一事為名可自罷去不啻如棄涕唾無一分顧藉心
(閣本名字在罷字下而名字下更有一罷字杭本無名/字可自作自可亦無下罷字一本或作可自罷乃罷去)
(自今按此句讀本皆不可讀但别本作得一事為名可/  罷去比閣本只移一名字去一罷字比杭本但增一)
(名字倒一自字而文義通暢畧無凝滯今从之何又按/此二書誤字尤多而閣杭蜀本又為特甚不知  故如)
(此大抵公於朝廷或抵上官論時事及職事則皆如公/狀之體不用古文奇語此二篇亦其類也竊意讀者厭)
(其無奇而輒改之/故其多誤至此云)顧失大君子纖芥意如丘山重守官
去官惟今日指揮愈惶懼再拜
　
　
　
　
　
　
　
　
　
　
　東雅堂昌黎集註巻十五
欽定四庫全書
　東雅堂昌黎集註巻十六
　　書
　　　上宰相書(李肇國史補云進士得第謂之前進/士公貞元八年登第後又試博學宏)
　　　　(辭於禮部又黜於中書此貞元十一年所以/上宰相書求仕凡三上不報是年五月東歸)
正月二十七日前鄉貢進士韓愈謹伏光範門下再拜
獻書相公閣下(書下或有于字時宰/相趙憬賈耽盧邁也)詩之序曰菁菁者
莪樂育材也君子能長育人材則天下喜樂之矣(或作/也)
其詩曰菁菁者莪在彼中阿既見君子樂且有儀說者
曰菁菁者盛也莪微草也阿大陵也言君子之長育人
材若大陵之長育微草能使之菁菁然盛也既見君子
樂且有儀云者天下美之之辭也其三章曰既見君子
錫我百朋說者曰百朋多之之辭也言君子既長育人
材又當爵命之賜之厚禄以寵貴之云爾(賜之賜或作/錫之或作以)
其卒章曰汎汎楊舟載沈載浮既見君子我心則休說
者曰載載也(載載也或作載者載也或/作載者舟也或作載舟也)沈浮者物也言
君子之於人才無所不取若舟之於物浮沉皆載之云
爾既見君子我心則休云者言若此則天下之心美之
也(心上或/無之字)君子之於人也既長育之又當爵命寵貴之
而於其才無所遺焉(邵氏聞見録云退之於文不全用/詩書之言如田𢎞正先廟碑曰魯)
(僖公能遵其祖伯禽之烈周天子實命其史臣克作為/駧駜泮閟之詩使聲于廟其用詩之法如此上宰相書)
(解釋菁菁者莪二百/餘字蓋少作也云云)孟子曰君子有三樂王天下不與
存焉其一曰樂得天下之英才而教育之此皆聖人賢
士之所極言至論古今之所宜法者也然則孰能長育
天下之人材將非吾君與吾相乎孰能教育天下之英
材將非吾君與吾相乎(然則下或無孰能至相乎十七/字歐本云存此則與後相應然)
(亦無孰長人/三字則非是)幸今天下無事小大之官各守其職(或作/所)
錢穀甲兵之問不至於廟堂論道經邦之暇捨此宜無
大者焉今有人生二十八年矣(退之以天厯三年戊申/生至貞元十一年乙亥)
(二十八/年也)名不著於農工商賈之版其業則讀書著文歌
頌堯舜之道雞鳴而起孜孜焉亦不為利其所讀皆聖
人之書楊墨釋老之學無所入於其心其所著皆約六
經之㫖而成文抑邪與正辨時俗之所惑(與或/作興)居窮守
約(或無/守字)亦時有感激怨懟奇怪之辭(懟音/隊)以求知於天
下亦不悖於教化妖淫諛佞譸張之說(譸音/輈)無所出於
其中四舉於禮部乃一得三選於吏部卒無成九品之
位其可望一畝之宫其可懷(宫或作宅方云一畝之宫/本儒行語公苗蕃誌無宫)
(以歸今本亦誤專今按二字無大利害公用儒行語亦/或有之然謂其  用宫字而不得更用宅字則固矣)
遑遑乎四海無所歸恤恤乎飢不得食(恤恤乎左昭十/二年之文恤恤)
(憂/貌)寒不得衣濵於死而益固得其所者爭笑之忽將棄
其舊而新是圖求老農老圃而為師悼本志之變化中
夜涕泗交頤雖不足當詩人孟子之謂(子之下或/有所字)抑長
育之使成材其亦可矣教育之使成才其亦可矣抑又
聞古之君子相其君也(之字或在君子下/或子下别有之字)一夫不獲其
所若已推而内之溝中今有人生七年而學聖人之道
以修其身積二十年(十下或/有一字)不得已一朝而毁之是亦
不獲其所矣伏念今有仁人在上位若不往告之而遂
行是果於自棄而不以古之君子之道待吾相也其可
乎寧往告焉若不得志則命也(志上或有其字/  今擬志字衍)其亦行
矣洪範曰凡厥庶民有猷有為有守汝則念之不恊于
極不罹于咎(二不字或/並作弗)皇則受之而康而色曰予攸好
德汝則錫之福是皆與善之辭也抑又聞古之人有自
進者而君子不逆之矣(君上或/無而字)曰予攸好德汝則錫之
福之謂也抑又聞上之設官制禄必求其人而授之者
非茍慕其才而富貴其身也(或無/貴字)蓋將用其能理不能
用其明理不明者耳下之修巳立誠必求其位而居之
者非茍没於利而榮於名也(沒或作役國語重耳/不沒於利注沒貪也)蓋將
推巳之所餘以濟其不足者耳然則上之於求人下之
於求位交相求而一其致焉耳(一其致或/作其致一)茍以是而為
心則上之道不必難其下下之道不必難其上可舉而
舉焉不必讓其自舉也(讓下或/有於字)可進而進焉不必亷於
自進也(於下或/有其字)抑又聞上之化下(或無/之字)得其道則勸賞
不必徧加乎天下而天下從焉(則或作其其疑/當併有則  字)因人之
所欲為而遂推之之謂也(或作/矣)今天下不由吏部而仕
進者幾希矣主上感傷山林之士有逸遺者屢詔内外
之臣旁求于四海(求下或有儒雅/字雅亦或作士)而其至者蓋闕焉豈
其無人乎哉亦見國家不以非常之道禮之而不求耳
(家下或/有之字)彼之處隠就閒者亦人耳其耳目鼻口之所欲
其心之所樂其體之所安豈有異於人乎哉今所以惡
衣食窮體膚麋鹿之與處猿狖之與居(狖音/柚)固自以其
身不能與時從順俯仰(從方作俗從今按後巻與馮宿/書云委曲  順向風承意則諸)
(本作從順者固韓公常用之/語也方本語意拙澁非是)故甘心自絶而不悔焉而
方聞國家之仕進者(聞下或/有今字)必舉於州縣然後升於禮
部吏部試之以繡繪雕琢之文考之以聲勢之逆順章
句之短長中其程式者然後得從下士之列雖有化俗
之方安邊之畫不繇是而稍進萬不有一得焉(進下或/有者字)
彼惟恐入山之不深入林之不宻(惟恐或作之恐/或無此二字)其影
響昧昧惟恐聞於人也今若聞有以書進宰相而求仕
者而宰相不辱焉而薦之天子而爵命之而布其書於
四方(進或作止而宰而爵或並無而/宰而複出天子二字或無於字)枯槁沈溺魁閎寛
通之士必且洋洋焉動其心峨峨焉纓其冠于于焉而
來矣此所謂勸賞不必徧加乎天下而天下從焉者也
因人之所欲為而遂推之之謂者也伏惟覽詩書孟子
之所指念育才錫福之所以考古之君子相其君之道
而忘自進自舉之罪思設官制禄之故以誘致山林逸
遺之士庶天下之行道者知所歸焉(歸上或/有依字)小子不敢
自幸其嘗所著文輒採其可者若干首録在異巻冀辱
賜觀焉(或無敢字或無冀/字冀辱或作伏埀)干黷尊嚴伏地待罪愈再拜
　　　後十九日復上書(張子韶曰退之平生本强人/而為飢寒所迫累數千言求)
　　　　(官於宰相亦可怪也至第二書乃復自比為/盜賊管庫且云大其聲而疾呼矣略不知恥)
　　　　(何哉豈作文者其文當/如是其心未必然邪)
二月十六日前鄉貢進士韓愈謹再拜言相公閣下向
上書及所著文後待命凡十有九日不得命恐懼不敢
逃遁不知所為(或無/逃字)乃復敢自納於不測之誅以求畢
其說而請命於左右愈聞之蹈水火者之求免於人也
不惟其父兄子弟之慈愛然後呼而望之也將有介於
其側者雖其所憎怨茍不至乎欲其死者則將大其聲
疾呼而望其仁之也(仁或作人而之下有救字或作人/而下無之字  今按此若作人之)
(救則正與下句全字為對而下文再舋其語亦/以二字相對但覺其語差凡故今且从方本)彼介於
其側者聞其聲而見其事不惟其父兄子弟之慈愛然
後往而全之也雖有所憎怨茍不至乎欲其死者則將
狂奔盡氣濡手足焦火髪救之而不辭也若是者何哉
其勢誠急而其情誠可悲也愈之彊學力行有年矣愚
不惟道之險夷(愚上或有其字而愚下有也字也又/或作甚或有其字而無也甚二字)行且
不息以蹈於窮餓之水火其既危且亟矣大其聲而疾
呼矣閣下其亦聞而見之矣(或作/歟)其將往而全之歟抑
將安而不救歟(不下或/有之字)有來言於閣下者曰有觀溺於
水而爇於火者有可救之道而終莫之救也閣下且以
為仁人乎哉不然若愈者亦君子之所宜動心者也或
謂愈(下或有/曰字)子言則然矣宰相則知子矣如時不可何
愈竊謂之不知言者誠其材能不足當吾賢相之舉耳
(材或作才能不或作不能/而無足字相上或無賢字)若所謂時者固在上位者之
為耳(或無之字又無也字或併無之耳非也/四字之為耳三字或作為之耳皆非是)非天之所
為也前五六年時宰相薦聞尚有自布衣䝉抽擢者與
今豈異時哉且今節度觀察使及防禦營田諸小使等
尚得自舉判官無間於已仕未仕者(或無使及二字非/是閒或作聞或作)
問况在宰相吾君所尊敬者而曰不可乎古之進人者
或取於盗(禮記雜記曰管仲遇盗取二人焉上/以為公臣曰其所與遊辟也可人也)或舉於
管庫(禮記檀弓曰趙文子所舉於/晉國管庫之士七十有餘家)今布衣雖賤猶足以
方於此情隘辭慼不知所裁亦惟少垂憐焉(憐下或/有察字)愈
再拜
　　　後廿九日復上書
三月十六日前鄉貢進士韓愈謹再拜言相公閣下愈
聞周公之為輔相其急於見賢也方一食三吐其哺方
一沐三捉其髪(事見史記輔相下或有也字/其急或無其字捉或作握)當是時天
下之賢才皆已舉用姦邪讒佞欺負之徒皆已除去(姦/下)
(或有人字無/欺字非是)四海皆巳無虞九夷八蠻之在荒服之外
者皆已賔貢(之在或/無之字)天災時變昆蟲草木之妖皆巳銷
息天下之所謂禮樂刑政教化之具皆巳修理風俗皆
已敦厚動植之物風雨霜露之所霑被者皆已得宜休
徵嘉瑞麟鳯龜龍之屬皆已備至而周公以聖人之才
慿叔父之親其所輔理承化之功又盡章章如是其所
求進見之士豈復有賢於周公者哉不惟不賢於周公
而巳豈復有賢於時百執事者哉豈復有所計議能補
於周公之化者哉然而周公求之如此其急惟恐耳目
有所不聞見思慮有所未及以負成王託周公之意不
得於天下之心(託周公疑此周公字當/是國字意下或有以字)如周公之心設
使其時輔理承化之功未盡章章如是而非聖人之才
而無叔父之親則將不暇食與沐矣豈特吐哺捉髪為
勤而止哉維其如是故于今頌成王之德而稱周公之
功不衰今閣下為輔相亦近耳天下之賢才豈盡舉用
姦邪讒佞欺負之徒豈盡除去(或無佞/欺字)四海豈盡無虞
九夷八蠻之在荒服之外者豈盡賔貢天災時變昆蟲
草木之妖豈盡銷息天下之所謂禮樂刑政教化之具
豈盡修理風俗豈盡敦厚動植之物風雨霜露之所霑
被者豈盡得宜休徵嘉瑞麟鳯龜龍之屬豈盡備至其
所求盡見之士雖不足以希望盛德至比於百執事(至/比)
(或作/如比)豈盡出其下哉其所稱說豈盡無所補哉今雖不
能如周公吐哺捉髪亦宜引而進之察其所以而去就
之不宜黙黙而已也愈之待命四十餘日矣(餘日或/作日餘)書
再上而志不得通足三及門而閽人辭焉惟其昏愚不
知逃遁故復有周公之說焉閣下其亦察之(或無此/六字)古
之士三月不仕則相弔故出彊必載質然所以重於自
進者以其於周不可則去之魯於魯不可則去之齊於
齊不可則去之宋之鄭之秦之楚也(之魯之齊之下或/並有於字則去之)
(宋或無/則字)今天下一君四海一國舍乎此則夷狄矣去父
母之邦矣故士之行道者(道下一/有也字)不得於朝則山林而
已矣山林者山之所獨善自養而不憂天下者之所能
安也如有憂天下之心則不能矣故愈毎自進而不知
愧焉書亟上足數及門而不知止焉(數音/朔)寧獨如此而
已惴惴焉惟不得出大賢之門下是懼(不得上或/有恐字)亦惟
少垂察焉瀆冒威尊惶恐無已(威尊或作尊威無/巳或作無文非是)愈再
拜
　　　答侯繼書(繼與公同貞元八年進士第公時以/宏詞三試於吏部不售故云又為考)
　　　　(官所辱此貞元十一年/年上宰相書之前也)
裴子自城來得足下一書明日又於崔大處(崔大名羣/字敦詩)
得足下陜州所留書翫而複之不能自休尋知足下不
得留僕又為考官所辱(官一/作功)欲致一書開足下(開或/作聞)并
自舒其所懷含意連辭將發復已卒不能成就其說及
得足下二書凡僕之所欲進於左右者足下皆以自得
之(或無以字帖今按以巳通/晉宋人書  多用以字)僕雖欲重累其辭諒無居
足下之意外者故絶意不為(雖欲或作雖復/或無之意二字)行自念方
當逺去潛深伏隩與時世不相聞(行或作亦當或作將/隩或作奥或無世字)
(疑今按行/  當作復)雖足下之思我無所窺尋其聲光故不得不
有書為别非復有所感發也僕少好學問自五經之外
百氏之書未有聞而不求得而不觀者然其所志惟在
其意義所歸至於禮樂之名數隂陽土地星辰方藥之
書(或無方/藥二字)未嘗一得其門户雖今之仕進者不要此道
然古之人未有不通此而能為大賢君子者(子下或有/事字者下)
(或有/也字)僕雖庸愚毎讀書輒用自愧今幸不為時所用無
朝夕役役之勞將試學焉力不足而後止猶將愈於汲
汲於時俗之所爭(一作/事)既不得而怨天尤人者此吾今
之志也(此句或/無今字)懼足下以吾退歸因謂我不復能自彊
不息(或無/我字)故因書奉曉冀足下知吾之退未始不為進
而衆人之進未始不為退也(或無兩/之字)既貨馬即求船東
下二事皆不過後月十日有相問者為我謝焉(月十日/或只作)
(旬字或無我字此/下或有愈再拜字)
　　　答崔立之書(立之字斯立貞元四年進士唐進/士禮部既登第後吏部試之中其)
　　　　(程度然後命之官公貞元八年第進士至是/三試吏部不售斯立以書勉之而公以書答)
　　　　(之/也)
斯立足下僕見險不能止動不得時顛頓狼狽失其所
操持困不知變以至辱於再三君子小人之所憫笑天
下之所背而馳者也(或無/也字)足下猶復以為可教貶損道
德乃至手筆以問之扳援古昔(扳音攀援/于元切)辭義髙逺且
進且勸足下之於故舊之道得矣(之於上或無之字/得下或有之字)雖
僕亦固望於吾子不敢望於他人者耳然尚有似不相
曉者非故欲發余乎不然何子之不以丈夫期我也(或/無)
(之/字)不能默黙聊復自明(自明或/作明白)僕始年十六七時未知
人事讀聖人之書以為人之仕者皆為人耳非有利乎
已也及年二十時苦家貧衣食不足謀於所親然後知
仕之不唯為人耳及來京師見有舉進士者人多貴之
僕誠樂之就求其術或出禮部所試賦詩策等以相示
(賦詩或/作詩賦)僕以為可無學而能因詣州縣求舉有司者好
惡出於其心(司下或/無者字)四舉而後有成亦未即得仕聞吏
部有以博學宏詞選者人尤謂之才且得美仕就求其
術或出所試文章亦禮部之類私怪其故然猶樂其名
因又詣州府求舉凡二試於吏部一既得之而又黜於
中書雖不得仕人或謂之能焉退自取所試讀之乃類
於俳優者之辭(退下或有因字/類於或作類乎)顔忸怩而心不寧者數
月(忸音衂怩/女夷切)既已為之則欲有所成就(所成或無此二/字或無所字)
書所謂恥過作非者也因復求舉亦無幸焉乃復自疑
以為所試與得之者不同其程度及得觀之余亦無甚
愧焉夫所謂博學者豈今之所謂者乎夫所謂宏辭者
豈今之所謂者乎誠使古之豪傑之士若屈原孟軻司
馬遷相如揚雄之徒進于是選必知其懷慙乃不自進
而已耳(或無相/如二字)設使與夫今之善進取者競於䝉昧之
中(或無進/者二字)僕必知其辱焉然彼五子者且使生於今之
世(五或作數/生或作出)其道雖不顯於天下其自負何如哉肯與
夫斗筲者决得失於一夫之目而為之憂樂哉故凡僕
之汲汲於進者其小得蓋欲以具裘葛養窮孤(具或作/完窮孤)
(或作/孤窮)其大得蓋欲以同吾之所樂於人耳其他可否自
計已熟誠不待人而後知今足下乃復比之獻玉者以
為必竢工人之剖(工人或/作良工)然後見知於天下雖兩刖足
不為病(卞和獻玉刖足事是韓/非子刖足下或有而字)且無使勍者再剋(或作/刖下)
(同京勍/渠  切)誠足下相勉之意厚也然仕進者豈捨此而無
門哉足下謂我必待是而後進者尤非相悉之辭也(後/進)
(或作後振尤非/或作非尤非是)僕之玉固未嘗獻而足固未嘗刖足下
無為為我戚戚也(或無足下字或無複出為/字或併無二為字非是)方今天下
風俗尚有未及於古者邊境尚有被申執兵者(境或作/地或無)
(境/字)主上不得怡而宰相以為憂僕雖不賢亦且潛究其
得失(或無/其字)致之乎吾相薦之乎吾君上希卿大夫之位
下猶取一障而乘之(見西漢武帝時匈奴/求和親博士狄山語)若都不可得
猶將耕於寛閒之野釣於寂寞之濵求國家之遺事考
賢人哲士之終始(終上或/有所字)作唐之一經垂之於無窮誅
姦諛於既死發潛德之幽光二者將必有一可足下以
為僕之玉凡幾獻而足凡幾刖也又所謂勍者果誰哉
再剋之刑信如何也(刑或/作形)士固信於知已微足下無以
發吾之狂言(信或作伸吾/下或無之字)愈再拜
　　　答李翊書(翊或作翺非也貞元十八年陸傪佐/主司權德輿於禮部公以李翊薦於)
　　　　(傪用是其年登第此書其十七年所作歟吕/居仁云退之此書最見其為文養氣妙處)
六月二十六日(或無此/六字)愈白李生足下生之書辭甚髙
而其問何下而恭也(而恭或作/之恭非是)能如是誰不欲告生以
其道道德之歸也有日矣况其外之文乎(外或作/餘非是)抑愈
所謂望孔子之門牆而不入于其宫者焉足以知是且
非邪(者下或有也/字焉或作烏)雖然不可不為生言之生所謂立言
者是也(或無/者字)生所為者與所期者甚似而幾矣抑不知
生之志蘄勝於人而取於人邪(取於人或無於/字下一語同)將蘄至
於古之立言者邪蘄勝於人而取於人則固勝於人而
可取於人矣將蘄至於古之立言者(下或有邪/字非是)則無望
其速成無誘於勢利養其根而竢其實加其膏而希其光
根之茂者其實遂膏之沃者其光曄仁義之人其言藹
如也抑又有難言者愈之所為不自知其至猶未也雖
然學之二十餘年矣(餘年或/作年餘)始者非三代兩漢之書不
敢觀(兩或/作秦)非聖人之志不敢存處若忘行若遺儼乎其
若思茫乎其若迷當其取於心而注於手也惟陳言之
務去戛戛乎其難哉其觀於人(下或有/也字)不知其非笑之
為非笑也如是者亦有年猶不改然後識古書之正偽
與雖正而不至焉者昭昭然白黑分矣而務去之乃徐
有得也當其取於心而注於手也汩汩然來矣(汩音/聿)其
觀於人也笑之則以為喜譽之則以為憂以其猶有人
之說者存也(二則字下或/並有心字)如是者亦有年然後浩乎其
沛然矣吾又懼其雜也迎而距之平心而察之其皆醇
也然後肆焉(後或/作后)雖然不可以不養也行之乎仁義之
途游之乎詩書之源無迷其途無絶其源(或作府無絶/其源亦作無)
(虚其/府)終吾身而已矣氣水也言浮物也水大而物之浮
者大小畢浮氣之與言猶是也氣盛則言之短長與聲
之髙下者皆宜雖如是其敢自謂幾於成乎雖幾於成
其用於人也奚取焉雖然待用於人者其肖於器邪用
與舍屬諸人(或無邪字而有則時用/焉四字或併有邪字)君子則不然處心
有道行已有方用則施諸人(施或/作垂)舍則傳諸其徒垂諸
文而為後世法如是者其亦足樂乎其無足樂也(或作/乎)
有志乎古者希矣(古下或/有人字)志乎古必遺乎今吾誠樂而
悲之亟稱其人所以勸之非敢褒其可褒而貶其可貶
也問於愈者多矣念生之言不志乎利聊相為言之愈
白(樊汝霖云自三代以還陵夷至于江左斯文梫地唐/興貞觀開元之盛終莫能起至貞元末而公出於是)
(以六經之文為諸儒唱其觀於人也笑之則心以為喜/者大聲不入於里耳而不笑不足以為道此公所以喜)
(若人人皆見而說之而譽之斯亦淺矣此所以為憂李/漢所謂時人始而驚中而笑且排先生益堅終而翕然)
(以定者其此之謂乎王荆公乃云力去陳言夸末俗可/憐無補費精神好詆之過也汩汩然來矣浩乎其沛然)
(者皇甫持正諭業所云韓吏部之文如長江秋注千里/一道老蘇上歐陽書亦云韓子之文如長江大河渾浩)
(流轉者/是也)
　　　重答翊書(答下或/有李字)
愈白李生生之自道其志可也其所疑於我者非也人
之來者雖其心異於生其於我也皆有意焉君子之於
人無不欲其入於善(入杭本作/人非是)寧有不可告而告之孰
有可進而不進也言辭之不酬禮貌之不答雖孔子不
得行於互鄉宜乎余之不為也(方从三本無於字/非是余或作愈)茍來
者吾斯進之而已矣烏待其禮踰而情過乎雖然生之
志求知於我邪求益於我邪其思廣聖人之道邪其欲
善其身而使人不可及邪(其思上或有求字/及邪或作及也)其何汲汲
於知而求待之殊也賢不肖固有分矣生其急乎其所
自立而無患乎人不已知未嘗聞有響大而聲微者也
况愈之於生懇懇邪屬有腹疾無聊不果自書(屬下或/無有字)
(不下或/無果字)愈白
　　　代張籍與李浙東書(或作浙東觀察李中丞或/注巽字元和五年八月以)
　　　　(巽兼御史中丞充浙東觀察使張籍時為/太常寺太祝病眼京師公於是為之代書)
月日前某官某謹東向再拜寓書浙東觀察使中丞李
公閣下(寓或作獻/或無使字)籍聞議論者皆云方今居古方伯連
帥之職坐一方得專制於其境内者(云上或無皆字云/下或無方字又無)
(得/字)惟閣下心事犖犖(犖吕/角切)與俗輩不同籍固以藏之胷
中矣近者閣下從事李恊律翺到京師籍於李君友也
(友上或/有朋字)不見六七年聞其至馳往省之問無恙外不暇
出一言且先賀其得賢主人李君曰子豈盡知之乎吾
將盡言之(言下無/之字)數日籍益聞所不聞(不聞或/作未嘗)籍私獨
喜常以為自今已後(巳或/作以)不復有如古人者於今忽有
之退自悲不幸兩目不見物無用於天下(退下或/有而字)胷中
雖有知識家無錢財寸步不能自致今去李中丞五千
里何由致其身於其人之側開口一吐出胷中之竒乎
因飲泣不能語(或無/能字)既數日復自奮曰無所能人乃宜
以盲廢有所能人雖盲當廢於俗輩不當廢於行古人
之道者(所能或並/無所字)浙水東七州户不下數十萬(十或/作百)不
盲者何限李中丞取人固當問其賢不賢不當計盲與
不盲也(計下或/有其字)當今盲於心者皆是若籍自謂獨盲於
目爾其心則能别是非(别上或有計字/是非或作非是)若賜之坐而問
之其口固能言也幸未死實欲一吐出心中平生所知
見(或無心中字/或無見字)閤下能信而致之於門邪(致或/作置)籍又善
於古詩(於或/作為)使其心不以憂衣食亂閤下無事時一致
之座側使跪進其所有閤下慿几而聽之未必不如聽
吹竹殫絲敲金擊石也(方云校本一云敲當作㪣唐人/多使敵字如盧全詩敵金摐玉)
(擊或作拊或無之當今按方說敵字/甚怪所引盧仝詩  亦是誤本耳)夫盲者業專於藝
必囗故樂工皆盲(諸本專字在必字下今从文苑但文/苑必作也而下缺一字疑是精字更)
(詳/之)籍儻可與此輩比並乎(或無籍字或無比乎二/字  今按並字疑衍)使籍
誠不以蓄妻子憂飢寒亂心有錢財以濟醫藥其盲未
甚庶幾其復見天地日月(幾下或/無其字)因得不廢則自今至
死之年皆閤下之賜(下或有/也字)閤下濟之以已絶之年賜
之以既盲之視其恩輕重大小籍宜如何報也閤下裁
之度之(裁下或/無之字)籍慙靦再拜
　　　答李秀才書(李下或有師錫字或注圖南字李/觀卒於貞元十年此書云故友元)
　　　　(賔則當在/十年後作)
愈白故友李觀元賔十年之前示愈别呉中故人詩六
章其首章則吾子也盛有所稱引元賔行峻潔清其中
狹隘不能苞容(苞或/作包)於尋常人不肯茍有論說因究其
所以於是知吾子非庸衆人(或有複出庸字/或作庸庸之衆)時吾子在
吳中其後愈出在外無因縁相見元賔既歿其文益可
貴重思元賔而不見見元賔之所與者則如元賔焉(杭/本)
(無既沒以下八字非是與方作以諸今按方以以與/可通用故从杭本作以然孰若从  本之為正邪)今
者辱惠書及文章觀其姓名元賔之聲容怳若相接讀
其文辭(文辭閣杭本作命辭云元賔所命意於辭也也/今按此文辭指李生所作耳非謂元賔之辭)
(正使實謂元賔之/辭作命辭亦無理)見元賔之知人交道之不汚甚矣子
之心有似於吾元賔也(矣或作乎/於或作乎)子之言以愈所為不
違孔子不以琢雕為工將相從於此愈敢自愛其道而
以辭讓為事乎然愈之所志於古者不惟其辭之好好
其道焉爾讀吾子之辭而得其所用心將復有深於是
者與吾子樂之况其外之文乎(與或作歟屬/上句非是)愈頓首
　　　答陳生書(生下或有商字或注師錫字陳生以/書求速化之術於公公以待已以信)
　　　　(事親以誠而告之此與子張學干禄孔子告/之以言寡尤行寡悔之説無異君子之言自)
　　　　(衆人視之雖若迂/濶而其理實如此)
愈白陳生足下今之負名譽享顯榮者在上位幾人足
下求速化之術不於其人乃以訪愈是所謂借聽於聾
求道於盲雖其請之勤勤教之云云未有見其得者也
(或無有字句今按有字/或當在此  其字下)愈之志在古道又甚好其言辭
觀足下之書及十四篇之詩亦云有志於是矣而其所
問則名所慕則科故愈疑於其對焉雖然厚意不可虛
辱聊為足下誦其所聞蓋君子病乎在巳而順乎在天
待巳以信而事親以誠所謂病乎在已者仁義存乎内
彼聖賢者能推而廣之而我蠢焉為衆人(蠢焉或/作蠢然)所謂
順乎在天者貴賤窮通之來平吾心而隨順之不以累
于其初所謂待已以信者巳果能之人曰不能勿信也
巳果不能人曰能之勿信也孰信哉信乎已而已矣(方/从)
(閣杭本無果不至信也十字文録并上已字亦無/今按此閣杭本之謬全無文理而方信之誤矣)所謂
事親以誠者盡其心不夸於外先乎其質後乎其文者
也(後上或/有而字)盡其心不夸於外者不以已之得於外者為
父母榮也名與位之謂也先乎其質者行也後乎其文
者飲食㫖甘以其外物供養之道也(行上或有文字㫖/甘或作甘㫖道下)
(或有者/字非是)誠者不欺之名也待於外而後為養薄於質而
厚於文斯其不類於欺歟果若是子之汲汲於科名以
不得進為親之羞者惑也速化之術如是而已古之學
者惟義之問誠將學於太學愈猶守是說而竢見焉(猶/或)
(作獨見下或有知字見/胡甸切公時為博士也)愈白
　　　與李翺書(與或/作答)
使至辱足下書(或無足/下字)歡愧來并不容于心嗟乎子之
言意皆是也僕雖巧說何能逃其責邪然皆子之愛我
多重我厚不酌時人待我之情而以子之待我之意使
望於時人也僕之家本窮空重遇攻刼(貞元十五年/宣武軍亂)衣
服無所得養生之具無所有家累僅三十口攜此將安
所歸託乎捨之入京不可也挈之而行不可也足下將
安以我為謀哉(此句或/無將安)此一事耳足下謂我入京城有
所益乎(謂上或有誠/字城或作誠)僕之有子猶有不知者(之下或/有所字)時
人能知我哉持僕所守驅而使奔走伺候公卿間開口
論議其安能有以合乎(驅或作執屬今按作驅即屬下/句作執即  上句詳下文亦有)
(復驅之使就其故地之文而持守/執三守語太繁複故當以驅為正)僕在京城八九年(謂/應)
(進士/時)無所取資日求於人以度時月當時行之不覺也
今而思之如痛定之人思當痛之時不知何能自處也
今年加長矣(長下或有/已字非是)復驅之使就其故地是亦難矣
所貴乎京師者不以明天子在上賢公卿在下布衣韋
帶之士談道義者多乎(不以上或/有得字)以僕皇皇於其中能
上聞而下達乎其知我者固少(或無/我字)知而相愛不相忌
者又加少内無所資外無所從終安所為乎嗟乎子之
責我誠是也愛我誠多也今天下之人有如子者乎(或/無)
(今/字)自堯舜以來士有不遇者乎無也子獨安能使我潔
清不洿而處其所可樂哉(或無/安字)非不願為子之所云者
(為或/作如)力不足勢不便故也僕於此豈以為大相知乎(此/謂)
(張建封幕府謂在/南陽公幕中也)累累隨行役役逐隊飢而食飽而嬉
者也(飽而嬉或作渴而飲杭本嬉作悲云/悲者悲其不得所從故也皆非是)其所以止而
不去者以其心誠有愛於僕也然所愛於我者少不知
我者猶多吾豈樂於此乎哉將亦有所病而求息於此
也(所愛或作其愛少上或有尤字非是知下/或有於字猶或作尤非是吾下或無豈字)嗟乎子誠
愛我矣子之所責於我者誠是矣然恐子有時不暇責
我而悲我不暇悲我而自責且自悲也及之而後知履
之而後難耳孔子稱顔回一簞食一瓢飲(孔子上或有/昔者字瓢飲)
(下一有在/陋巷字)人不堪其憂回也不改其樂彼人者有聖者
為之依歸(聖上或無有字/依上或無之字)而又有簞食瓢飲足以不死
(食去/聲)其不憂而樂也豈不易哉若僕無所依歸無簞食
無瓢飲無所取資則餓而死其不亦難乎子之聞我言
亦悲矣嗟乎子亦慎其所之哉離違乆乍還侍左右當
日懽喜故專使馳此候足下意并以自解(此候杭本作/候此  今按)
(此與與孟東野書春已時/盡相似說已見於彼矣)愈再拜
　
　
　
　
　
　
　
　
　
　東雅堂昌黎集註巻十六
欽定四庫全書
　東雅堂昌黎集註巻十七
　　書
　　　上張僕射書(建封字本立兖州人貞元四年為/徐州刺史徐泗濠節度使十二年)
　　　　(加檢校右僕射公以十五年二月脱汴州之/亂依建封于徐秋建封辟為節度推官至是)
　　　　(供職書意以晨入夜歸為不可/其不諂屈於富貴之人可知矣)
九月一日愈再拜受牒之明日在使院中有小吏持院
中故事節目十餘事來示愈其中不可者有自九月至
明年二月之終皆晨入夜歸非有疾病事故輙不許出
當時以初受命不敢言古人有言曰人各有能有不能
若此者非愈之所能也(愈下或/無之字)抑而行之必發狂疾上
無以承事於公忘其將所以報德者(忘或作/望非是)下無以自
立䘮失其所以為心(䘮或作哀或校/作𠂻皆非是)夫如是則安得而
不言凡執事之擇於愈者非為其能晨入夜歸也必將
有以取之茍有以取之雖不晨入而夜歸其所取者猶
在也(或無將字與而字/所取下亦無者字)下之事上不一其事上之使下
不一其事量力而任之度才而處之其所不能不彊使
為是故為下者不獲罪於上為上者不得怨於下矣(或/作)
(也/)孟子有云今之諸侯無大相過者以其皆好臣其所
教而不好臣其所受教(諸本皆如此閣本二教字並作/命方从杭蜀苑教作受命所受)
(教作所以受命云考孟子上語當作受命而今按依孟/子則上語不當有受字下語不當有以字  二命字本)
(皆作教童而習者皆能知之不知方氏/何據而云考孟子上語當作受命也)今之時與孟子
之時又加逺矣皆好其聞命而奔走者不好其直已而行
道者聞命而奔走者好利者也直巳而行道者好義者
也未有好利而愛其君者未有好義而忘其君者(文苑/而愛)
(作而能愛而忘作而/不愛二語並無者字)今之王公大人惟執事可以聞此
言惟愈於執事也可以此言進(此言進或作言此/言或作言此事)愈蒙
幸於執事其所從舊矣若寛假之使不失其性加待之
使足以為名寅而入盡辰而退申而入終酉而退(終或/作中)
率以為常亦不廢事天下之人聞執事之於愈如是也
(聞下或無執/事之三字)必皆曰執事之好士也如此(好或作待杭/蜀文苑只此)
(句有也字餘/並無今从之)執事之待士以禮如此執事之使人不枉
其性而能有容如此執事之欲成人之名如此執事之
厚於故舊如此又將曰韓愈之識其所依歸也如此(閣/本)
(惟此句有也字/餘並無今从之)韓愈之不謟屈於富貴之人如此韓愈
之賢能使其主待之以禮如此(能上或/無賢字)則死於執事之
門無悔也(則上或有茍/如此三字)若使隨行而入逐隊而趨言不
敢盡其誠道有所屈於巳(或無/所字)天下之人聞執事之於愈
如此皆曰執事之用韓愈哀其窮收之而巳耳韓愈之
事執事不以道利之而巳耳茍如是雖日受千金之賜
一嵗九遷其官感恩則有之矣將以稱於天下曰知巳
知巳則未也(或無複出/知巳二字)伏惟哀其所不足(哀下方有察/字按下方合)
(有察字此/不當有)矜其愚不録其罪察其辭而垂仁採納焉愈
恐懼再拜
　　　答胡生書(或作胡直均均或作鈞李肇國史補/云文公引致後輩為求科第多有投)
　　　　(書請益者人謂韓門弟子云直均之求謁於/公望其稱薦於公卿為科第計公答之以不)
　　　　(知者乃用是為謗信當時韓門弟子之衆也/直均其後竟登貞元十九年第亦公稱道所)
　　　　(致/耶)
愈頓首胡生秀才足下雨不止薪芻價益高生逺客懐
道守義非其人不交得無病乎斯須不展思想無已(斯/須)
(或作頃渴或作/傾渴皆非是)愈不善自謀口多而食寡然猶月有所
入以愈之不足知生之窮也至於是而不悔非信道篤
者其誰能之所示千百言略不及此而以不屢相見為
憂謝相知為急謀道不謀食樂以忘憂者生之謂也顧
無以當之如何(當或/作答)夫别是非分賢與不肖公卿貴位
者之任也愈不敢有意於是如生之徒於我厚者知其
賢時或道之於生未有益也(未有下或/有所字)不知者乃用是
為謗不敢自愛懼生之無益而有傷也如之何若曰彼
有所合吾不利其求則庶可矣(或無其字云今按後巻/答陳商書  文雖工不)
(利於求則此其/字亦當作於)生又離鄉邑去親愛甘辛苦而不厭者
本非為是也如之何愈之於生既不變矣戒生無以示
愈者語於人(語或/作謂)用息不知者之謗生慎從之講禮釋
友二篇比舊尤佳(或作嘉/又作加)志深而喻切因事以陳辭古
之作者正如是爾愈頓首
　　　與于襄陽書(與或作上于頔字允元貞元十四/年九月以工部尚書為山南東道)
　　　　(節度使/頔音廸)
七月三日(書稱守國子四門博士/當在貞元十八年秋也)將仕郎守國子四門
博士韓愈謹奉書尚書閣下士之能享大名顯當世者
莫不有先達之士負天下之望者為之前焉(士之上或/有夫字達)
(或作/進)士之能垂休光照後世者亦莫不有後進之士負
天下之望者為之後焉莫為之前雖美而不彰莫為之
後雖盛而不傳是二人者未始不相須也然而千百載
乃一相遇焉豈上之人無可援下之人無可推歟何其
相須之殷而相遇之疎也其故在下之人負其能不肯
謟其上上之人負其位不肯顧其下故高材多戚戚之
窮盛位無赫赫之光是二人者之所為皆過也未嘗干
之不可謂上無其人未嘗求之不可謂下無其人愈之
誦此言久矣未嘗敢以聞於人(矣下或/有而字)側聞閣下抱不
世之才(抱閣杭蜀本作苞文選包多作苞陳寔碑所謂/苞靈曜之純是也蜀世下仍有出字文苑有出)
(人字語今按韓公未必固/用選  且从諸本作抱)特立而獨行道方而事實(立/下)
(或無/而字)巻舒不隨乎時文武唯其所用豈愈所謂其人哉
抑未聞後進之士有遇知於左右獲禮於門下者豈求
之而未得邪(或無/而字)將志存乎立功而事專乎報主(將或/作其)
雖遇其人未暇禮邪何其宜聞而久不聞也愈雖不材
其自處不敢後於恒人閣下將求之而未得歟古人有
言請自隗始(郭隗答燕昭王語事見史記戰國策/言下或有曰字非是  隗五賄切)愈今
者惟朝夕芻米僕賃之資是急不過費閣下一朝之享
而足也(享或/作宴)如曰吾志存乎立功而事專乎報王(功下/或無)
(而/字)雖遇其人未暇禮焉(或作哉/非是)則非愈之所敢知也世
之齪齪者既不足以語之(以一作與以與義/通  齪測角切)磊落竒偉
之人(磊魯/猥切)又不能聽焉則信乎命之窮也謹獻舊所為
文一十八首如賜覽觀亦足知其志之所存愈恐懼再
拜
　　　與崔羣書(羣字敦詩清河人貞元八年中進士/第時為宣州判官而公為國子四門)
　　　　(博/士)
自足下離東都(公時在/徐州幕)凡兩度枉問尋承巳達宣州主
人仁賢同列皆君子(貞元十二年八月以崔衍為宣歙/觀察使羣與李博俱在幕府公送)
(楊儀之序亦云當今藩翰之賓客惟宣州多/賢與之遊者二人焉隴西李博清河崔羣)雖抱羈旅
之念亦且可以度日無入而不自得樂天知命者固前
修之所以禦外物者也况足下度越此等百千輩(或無/百千)
(輩三字字今按諸本及詳文勢皆當/有此三  但不知指何人而言耳)豈以出處近逺累
其靈臺邪(靈臺字/見莊子)宣州雖稱清凉高爽然皆大江之南
風土不並以北將息之道當先理其心心閒無事然後
外患不入(或無無事二字患或作達/或無不入二字皆非是)風氣所宜可以審
備小小者亦當自不至矣足下之賢雖在窮約猶能不
改其樂况地至近官榮禄厚親愛盡在右左者邪所以
如此云云者以為足下賢者宜在上位託於幕府則不
為得其所是以及之乃相親重之道耳非所以待足下
者也(也上或/無者字)僕自少至今從事於往還朋友閒一十七
年矣日月不為不久所與交往相識者千百人非不多
(或無所/與二字)其相與如骨肉兄弟者亦且不少或以事同或
以藝取或慕其一善或以其久故或初不甚知而與之
已密其後無大惡因不復决捨或其人雖不皆入於善
而於巳已厚雖欲悔之不可(悔之下或有亦字/不可或作可乎)凡諸淺
者固不足道深者止如此(諸或作此/或無諸字)至於心所仰服考
之言行而無瑕尤(服或作伏言或作百/又無尤字皆非是)窺之閫奥而不
見畛域明白淳粹輝光日新者惟吾崔君一人僕愚陋
無所知曉然聖人之書無所不讀其精麤巨細出入明
晦雖不盡識抑不可謂不渉其流者也以此而推之以
此而度之誠如足下出羣拔萃無謂僕何從而得之也
與足下情義寧須言而后自明邪(自明或作/明白非是)所以言者
懼足下以為吾所與深者多不置白黒於胷中耳(為上/或無)
(以/字)既謂能粗知足下而復懼足下之不我知亦過也比
亦有人説足下誠盡善盡美抑猶有可疑者僕謂之曰
何疑疑者曰君子當有所好惡好惡不可不明(上好惡/字或作)
(法非是然本/字亦未安)如清河者人無賢愚無不説其善伏其為
人以是而疑之耳(伏或作服/或無耳字)僕應之曰鳳皇芝草賢愚
皆以為美瑞青天白日奴𨽻亦知其清明譬之食物(食/上)
(或有/於字)至於遐方異味則有嗜者有不嗜者至於稻也粱
也膾也䏑也(䏑音/蔗)豈聞有不嗜者哉疑者乃解解不解
於吾崔君無所損益也(於吾或作吾於/非是或無所字)自古賢者少不
肖者多自省事已來又見賢者恒不遇不賢者比肩青
紫賢者恒無以自存不賢者志滿氣得賢者雖得卑位
則旋而死(旋或作/旅非是)不賢者或至眉壽不知造物者意竟
如何(或無意/字非是)無乃所好惡與人異心哉又不知無乃都
不省記任其死生壽夭邪未可知也人固有薄卿相之
官千乗之位而甘陋巷菜羮者同是人也猶有好惡如
此之異者况天之與人當必異其所好惡無疑也合於
天而乖於人何害况又時有兼得者邪崔君崔君無怠
無怠(或作崔君無/怠崔君無怠)僕無以自全活者從一官於此轉困
窮甚思自放於伊潁之上當亦終得之(伊潁二水名潁/之或作潁水)
近者尤衰憊(蒲拜/切)左車第二牙無故動揺脱去(左氏僖/公五年)
(輔車相依脣亡齒寒注云/車謂車牙  車尺奢切)目視昏花尋常閒便不分人
顔色兩鬢半白頭髪五分亦白其一鬚亦有一莖兩莖
白者(亦白或作已白其一/或無一字鬢或作鬢)僕家不幸諸父諸兄皆康彊
早世如僕者又可以圖於久長哉以此忽忽思與足下
相見一道其懐小兒女滿前能不顧念(或無小字或無/女字滿下或有)
(眼字能不或/作不能非是)足下何由得歸北來僕不樂江南官滿便
終老嵩下足下可相就僕不可去矣珍重自愛慎飲食
少思慮惟此之望愈再拜
　　　與陳給事書(京字慶復大厯元年中進士第貞/元十九年將禘京奏禘祭必尊太)
　　　　(祖正昭穆帝嘉之自考功員外遷給事中公/於十九年冬貶陽山此書當在京遷給事後)
　　　　(作/)
愈再拜愈之獲見於閣下有年矣始者亦嘗辱一言之
譽貧賤也衣食於奔走不得朝夕繼見其後閣下位益
尊伺候於門牆者日益進(候下或/無於字)夫位益尊則賤者日
隔(或無益字/或無日字)伺候於門牆者日益進則愛慱而情不專
愈也道不加修而文日益有名夫道不加修則賢者不
與文日益有名則同進者忌始之以日隔之疏加之以
不專之望以不與者之心而聽忌者之説由是閣下之
庭無愈之跡矣(專上杭本有辱字忌者或作忌/始生之跡上或有也字皆非是)去年春
亦嘗一進謁於左右矣温乎其容若加其新也(若上或/有其字)
(也下或有矣字下句亦然皆非是或/又疑加當作嘉乃與下文閔字為對)屬乎其言若閔其
窮也(屬或厲或从文苑云屬者猶/附屬連屬之屬决非厲字也)退而喜也以告於人
其後如東京取妻子又不得朝夕繼見及其還也亦嘗
一進謁於左右矣邈乎其容若不察其愚也悄乎其言
若不接其情也(若上或並有其字愚或/作言其情或作於情)退而懼也不敢
復進今則釋然悟翻然悔曰其邈也乃所以怒其來之
不繼也其悄也乃所以示其意也(示或作/不盡)不敏之誅無
所逃避不敢遂進輙自疏其所以并獻近所為復志賦
已下十首為一巻巻有標軸(所為下或有文字下/下或有賦字非是)送孟郊
序一首生紙冩(邵氏聞見録云唐人有生紙有熟紙所/謂妍妙輝光者其法不一生紙非有䘮)
(故不用退之云送孟郊序用生紙急/於自解不暇擇耳今人少有知者)不加裝飾皆有楷
字注字處(楷下或/無字字)急於自解而謝不能竢更冩閤下取
其意而略其禮可也(意或/作言)愈恐懼再拜
　　　答馮宿書(宿字拱之婺州東陽人公/同年進士分教東都時作)
垂示僕所闕非情之至僕安得聞此言(或無/得字)朋友道缺
絶久(諸本久下有矣字方从閣杭本云漢武紀夷狄無/義所從來久語自此也  今按矣字有無無利害)
(姑从方本但未有以見其必/用漢紀中語而决無此字耳)無有相箴規磨切之道僕
何幸乃得吾子僕常閔時俗人有耳不自聞其過懔懔
然惟恐已之不自聞也(懍音/凜)而今而後有望於吾子矣
然足下與僕交久僕之所守足下之所熟知在京城時
囂囂之徒(囂音/枵)相訾百倍(訾音/紫)足下時與僕居(僕居或/作並居)
(或無僕字/或無居字)朝夕同出入起居亦見僕有不善乎然僕退
而思之雖無以獲罪於人亦有以獲罪於人者(思下或/無之字)
(下獲字或作服理今按二句皆云獲罪於人恐有/誤字作服亦無  疑上句人字或是天字更詳之)僕在
京城一年不一至貴人之門人之所趨僕之所傲與巳
合者則從之遊不合者雖造吾廬未嘗與之坐(造或/作居)此
豈徒足致謗而已不戮於人則幸也追思之可為戰慄
寒心故至此已來(已或/作以)尅已自下雖不肖人至未嘗敢
以貎慢之况時所尚者邪以此自謂庶幾無時患不知
猶復云云也聞流言不信其行(禮記儒行久不相見聞/流言不信其行  行下)
(孟/切)嗚呼不復有斯人也君子不為小人之恟恟而易其
行(或無而字/恟許勇切)僕何能爾委曲從順向風承意(向或/作望)汲汲
恐不得合猶且不免云云命也可如何(且下或有懼/字或無可字)然
子路聞其過則喜禹聞昌言則下車拜(此本孟子之説/車下或有而字)
古人有言曰告我以吾過者吾之師也(過上或/無吾字)願足下
不憚煩茍有所聞必以相告吾亦有以報子不敢虛也
不敢忘也(下或有愈再拜字與衛/中行書同或作頓首)
　　　與衛中行書(中行字大受御史中丞晏之子貞/元九年進士公始從董晉汴州張)
　　　　(建封徐州二公甫卒而軍皆亂大受喜公脱/禍以書遺公公後寓東都作此書與之故言)
　　　　(其窮居/之狀云)
大受足下辱書為賜甚大然所稱道過盛豈所謂誘之
而欲其至於是歟不敢當不敢當其中擇其一二近似
者而竊取之(一下或/無二字)則於交友忠而不反於背面者少
似近焉亦其心之所好耳行之不倦則未敢自謂能爾
也不敢當不敢當(或無此/六字)至於汲汲於富貴以救世為
事者皆聖賢之事葉知其智能謀力能任者也(謀上或/無能字)
(謀下或有與/字而屬下句)如愈者又焉能之始相識時方甚貧衣食
於人其後相見於汴徐二州僕皆為之從事日月有所
入比之前時豐約百倍足下視吾飲食衣服亦有異乎
然則僕之心或不為此汲汲也其所不忘於仕進者亦
將小行乎其志耳此未易遽言也凡禍福吉凶之來似
不在我惟君子得禍為不幸而小人得禍為恒君子得
福為恒而小人得福為幸(為幸或作為/不幸非是)以其所為似有
以取之也必曰君子則吉小人則凶者不可也(吉下或/有而字)
賢不肖存乎已貴與賤禍與福存乎天(石大任曰韓愈/謂貴與賤禍與)
(福存乎天以予觀之貴與賤存乎天可也禍與福存乎/天則不可也蓋禍與福在巳而已孟子曰禍福無不自)
(已求之者是禍與/福皆存乎已歟)名聲之善惡存乎人存乎巳者吾將
勉之存乎天存乎人者吾將任彼而不用吾力焉其所
守者豈不約而易行哉足下曰命之窮通自我為之吾
恐未合於道足下徴前世而言之則知矣若曰以道德
為已任窮通之來不接吾心則可也窮居荒凉草樹茂
密出無驢馬因與人絶一室之内有以自娯足下喜吾
復脱禍亂不當安安而居遲遲而來也(而居或作/於居非是)
　　　上張僕射第二書(公此書諫張建封擊毬事第/二書者或指前論晨入夜歸)
　　　　(為第一書也觀堂劉夷叔云退之諫張僕射/擊毬書纔數百言使人意動神悚子厚勸李)
　　　　(睦州服氣書費千餘言乃反緩/而不切人才相去不可及哉)
愈再拜以擊毬事諌執事者多矣(諌或/作陳)諌者不休執事
不止此非為其樂不可捨其諌不足聽故哉(閣本蜀本/如此而或)
(从諸本哉作也今以下兩句推之作哉近是蓋此非至/故哉十五字當作一句讀之乃得其意或者又云哉字)
(恐是邪字聲訛為也今/作邪字讀之文理尤順)諌不足聽者辭不足感心也(心/上)
(或有/人字)樂不可捨者患不能切身也(身上一/有人字)今之言毬之
害者必曰有危墮之憂(墮或作/墜下同)有激射之虞小者傷面
目大者殘形軀執事聞之若不聞者其意必曰進若習
熟則無危墮之憂避能便㨗則免激射之虞小何傷於
面目大何累於形軀者哉愈今所言皆不在此其指要
非以他事外物牽引相比也特以擊毬之閒之事明之
耳(事上或/無之字)馬之與人情性殊異至於筋骸之相束血氣
之相持安佚則適勞頓則疲者同也乗之有道歩驟折
中少必無疾老必後衰及以之馳毬於場蕩揺其心腑
振撓其骨筋(或作/筋骨)氣不及出入走不及廻旋逺者三四
年近者一二年無全馬矣然則毬之害於人也决矣(諸/本)
(皆如此杭本决下無矣字只今按上句有矣字此句亦/須有矣字語勢方殺杭本  是偶然脱漏不謂後人信)
(之過甚而使韓公為是歇後不/了之語也今當以諸本為正)凡五藏之繫絡甚微坐
立必懸垂於胷臆之閒(臆或/作腹)而以之顛頓馳騁嗚呼其
危哉春秋傳曰夫有尤物足以移人茍非德義則必有
禍(左氏昭二十八/年叔向之辭)雖豈弟君子神明所扶持然廣慮之
深思之亦養壽命之一端也(雖或作惟/或無一字)愈恐懼再拜
　　　與馮宿論文書(或無論文字公/此書於汴州作)
辱示初筮賦(筮或/作仕)實有意思但力為之古人不難到但
不知直似古人亦何得於今人也(何下或有有字或/有有字而無得字)僕
為文久每自稱意中以為好則人必以為惡矣(則人或作/即人必下)
(或無/以字)小稱意人亦小怪之(亦上或/有即字)大稱意即人必大怪
之也時時應事作俗下文字下筆令人慙及示人則人
以為好矣(俗下下或無文字二字而/有者字則人或無則字)小慙者亦䝉謂之
小好大慙者即必以為大好矣不知古文直何用於今
世也然以竢知者知耳(直或作眞或無今/字然以或作然而)昔揚子雲著
太𤣥人皆笑之子雲之言曰(或無之/言二字)世不我知無害也
後世復有揚子雲必好之矣子雲死近千載竟未有揚
子雲可歎也其時桓譚亦以為雄書勝老子(或無/為字)老子
未足道也子雲豈止與老子争彊而巳乎此未為知雄
者(未為或/作不為)其弟子侯芭頗知之以為其師之書勝周易
(師上或/無其字)然侯之他文不見於世不知其人果如何耳以
此而言作者不祈人之知也明矣直百世以竢聖人而
不惑質諸鬼神而不疑耳(或作/矣)足下豈不謂然乎近李
翺從僕學文頗有所得然其人家貧多事未能卒其業
有張籍者年長於翺(長上或/無年字)而亦學於僕其文與翺相
上下一二年業之庶幾乎至也(幾下或/有至字)然閔其棄俗尚
而從於寂寞之道以之争名於時也(此下或有未知果/能不叛去乎八字)
(乂或疑此句上有然字意無所承恐所/増多八字當在然字之上未知是否)久不談聊感足
下能自進於此故復發憤一道(久下或有/而字非是)愈再拜
　　　與祠部陸員外書(外下或有薦士字貞元十八/年中書舍人權德輿典貢舉)
　　　　(陸傪佐之公時為四門博士薦侯喜等十人/于傪尉遲汾侯雲長沈杞李翊皆以其年登)
　　　　(科侯喜以十九年劉述古以二十一年李紳/以元和元年張後余張苰以二年皆相繼登)
　　　　(科獨韋羣玉不見于記非公薦進之/力歟宜當是時皆争為韓門弟子也)
執事好賢樂善孜孜以薦進良士明白是非為已任方
今天下一人而已愈之獲幸於左右其足跡接於門墻
之間(或無/跡字)陞乎堂而望乎室者亦將一年于今矣念慮
所及輙欲不自疑外竭其愚而道其志况在執事之所
孜孜為巳任者得不少助而張之乎誠不自識其言之
可采與否其事則小人之事君子盡心之道也天下之
事(天下之事或作天下之士/謂有待而為則事字為當)不可遽數又執事之志或
有待而為未敢一二言也今但言其最近而切者爾執
事之與司貢士者相知誠深矣(誠或/作識)彼之所望於執事
執事之所以待乎彼者可謂至而無間疑矣(或無/矣字)彼之
職在乎得人執事之志在乎進賢如得其人而授之所
謂兩得其求順乎其必從也執事之知人其亦博矣夫
子之言曰舉爾所知然則愈之知者亦可言矣(或作矣/或作也)
文章之尤者有侯喜者(貞元十九年喜中進/士第終國子主簿)侯雲長者
(貞元十八年雲/長中進士第)喜之家在開元中衣冠而朝者兄弟五
六人及喜之父仕不達棄官而歸喜率兄弟操耒耜而
耕于野(或無于/野字)地薄而賦多不足以養其親則以其耕
之暇(其耕之暇或作非耕/之時或作其暇之時)讀書而為文以干於有位者
而取足焉喜之文章學西京而為也(京或作漢或/作漢西京)舉進
士十五六年矣雲長之文執事所自知其為人淳重方
實可任以事其文與喜相上下有劉述古者(貞元二十/一年述古)
(中進/士弟)其文長於為詩文麗而思深當今舉於禮部者其
詩無與為比而又工於應主司之試其為人温良誠信
無邪佞詐妄之心(邪佞詐妄或作邪妄/詐偽或作邪妄詐佞)彊志而婉容和
平而有立其趨事静以敏著美名而負屈稱者其日已
久矣(或無矣字或/作為日久矣)有韋羣玉者(貞元十七年吏部侍郎/韋夏卿為京兆尹公所)
(薦十人九弟獨羣玉不見于登科記豈有/司逺嫌而黜之耶摭言云韋紓即羣玉也)京兆之從子
其文有可取者其進而未止者也其為人賢而有材(方/作)
(行行今按賢即是/有  方語為贅)志剛而氣和樂於薦賢為善其在家
無子弟之過居京兆之側遇事輙争不從其令而從其
義求子弟之賢而能業其家者羣玉是也(能上或/無而字)凡此
四子皆可以當執事首薦而極論者主司疑焉則以辨
之問焉則以告之未知焉則殷勤而語之(語或作論/或無有字)期
乎有成而後止可也有沈杞者(貞元十八年/杞中進士第)張苰者(元/和)
(二年𢎞中進士第苰/或作𢎞與登科記同)尉遲汾者(貞元十八年/汾中進士第)李紳者(紳/元)
(和元年進士第/㑹昌中為相)張後餘者(元和三年後/餘中進士第)李翊者(貞元十/八年翊)
(中進/士第)或文或行皆出羣之才也凡此數子與之足以收
人望得才實主司疑焉則與解之(與解或/作以解)問焉則以對
之廣求焉則以告之可也往者陸相公司貢士(貞元八/年陸贄)
(知舉賈稜等二十/二人登第八與焉)考文章甚詳愈時亦幸在得中
(或無/幸字)而未知陸之得人也其後一二年所與及第者皆
赫然有聲原其所以亦由梁補闕肅王郎中礎佐之(肅/字)
(敬之礎大厯/七年中第)梁舉八人無有失者(歐陽詹傳云詹與韓/愈李觀李緯崔羣王)
(涯馮宿庾承宣聨第天下下選時/稱龍虎榜梁舉八人疑此是也)其餘則王皆與謀焉
陸相之考文章甚詳也待梁與王如此不疑也梁與王
舉人如此之當也(人下或無/如此字)至今以為美談自后主司
不能信人人亦無足信者故蔑蔑無聞(蔑蔑或/作蔑然)今執事
之與司貢士者有相信之資謀行之道(謀上或/有與字)惜乎其
不可失也方今在朝廷者多以遊讌娯樂為事獨執事
眇然高舉有深思長慮為國家樹根本之道宜乎小子
之以此言聞於左右也愈恐懼再拜
　
　
　
　
　
　
　
　
　東雅堂昌黎集註巻十七
欽定四庫全書
　東雅堂昌黎集註巻十八
　　書
　　　與鳳翔邢尚書書(或作京西節度使邢/尚書邢謂邢君牙也)
愈再拜布衣之士身居窮約不借勢於王公大人則無
以成其志王公大人功業顯著不借譽於布衣之士則
無以廣其名是故布衣之士雖甚賤而不諂王公大人
雖甚貴而不驕其事勢相須其先後相資也今閤下為
王𤓰牙為國藩垣威行如秋仁行如春戎狄棄甲而逺
遁朝廷高枕而不虞是豈負大丈夫平生之志願哉豈
負明天子非常之顧遇哉(下豈上或/有是字)赫赫乎洸洸乎(或/無)
(洸洸乎三字/  洸音光)功業逐日以新名聲隨風而流宜乎讙呼
海隅高談之士奔走天下慕義之人使或願馳一傳(傳/驛)
(逓也周禮太僕傳/達於四方音轉)或願操一戈(操上或無/或願二字)納君於唐虞
收地於河湟(或作/隍)然而未至乎是者蓋亦有説云(蓋亦/或作)
(亦蓋説上有/其字非是)豈非待士之道未甚厚遇士之禮未甚優
請粗言其事閤下試詳而聽之夫士之來也必有求於
閤下夫以貧賤而求於富貴正其宜也閤下之財不可
以徧施於天下在擇其人之賢愚而厚薄等級之可也
假如賢者至閤下乃一見之愚者至不得見焉則賢者
莫不至而愚者日逺矣(或無/日字)假如愚者至閤下以千金
與之賢者至亦以千金與之則愚者莫不至而賢者日
逺矣(亦或作又杭本無賢者至/與之九字非是日或作亦)欲求得士之道盡於此
而已欲求士之賢愚在於精鑒博采之而已(得或作待/已下或並)
(有矣/字)精鑒於已固巳得其十七八矣(或無/固字)又博采於人
百無一二遺者焉若果能是道(能或/作行)天下之下之竹帛
不足書閤下之功德(下或有/矣字)天下之金石不足頌閣下
之形容矣愈也布衣之士也(布上或有固字/士下或無也字)生七嵗而
讀書十三而能文二十五而擢第於春官以文名於四
方前古之興亡未嘗不經於心也當世之得失未嘗不
留於意也常以天下之安危在邊(常或/作嘗)故六月于邁來
觀其師及至此都徘徊而不能去者(此上或無至字不/上或無而字能下)
(或有速字去或作進不/能去或作不敢遽進)誠悦閤下之義願少立於堦墀
之際(或作/下)望見君子之威儀也居十日而不敢進者誠
以左右無先為容(進下或有謁字誠字或在容字下容/下或有也字或無以左至為容七字)
(皆非/是)懼閤下以衆人視之則殺身不足以滅恥徒悔恨
於無窮故先此書序其所以來之意閤下其無以為狂
而以禮進退之幸甚幸甚愈再拜(先下或有陳字書下/或有陳字皆非是來)
(之下或復有之字其無以或無其字或無以字十洪慶/善年譜云公以貞元八年壬申二十五嵗中第  一年)
(乙亥二十八嵗上宰相書求官不得而歸出潼闗作二/鳥賦又據程致道説既出潼闗因遊鳯翺上邢君牙書)
(月今按程説大誤蓋賦序言五月過潼闗而此書言六/  至鳯翔潼闗在長安之東鳯翔在長安之西相距六)
(百餘里豈有五月方東出潼闗而六月遽能復西至鳯/翔之理此書决非此年所作必是八年以後十年以前)
(嘗至鳯翔而有此書/及岐山下等詩也)
　　　為人求薦書
某聞木在山馬在肆遇之而不顧者(遇或/作過)雖日累千萬
人未為不材與下乗也及至匠石過之而不睨(匠石字/見莊子)
伯樂遇之而不顧(伯樂顧馬事/見戰國策)然後知其非棟梁之材
超逸之足也以某在公之宇下非一日而又辱居姻婭
之後是生於匠石之園長於伯樂之廐者也於是而不
得知假有見知者千萬人亦何足云(或無有字云下或/有耳字或有爾字)
今幸頼天子每嵗詔公卿大夫貢士若某等比咸得以
薦聞(若下或有干字而/無比字或無等字)是以冐進其説以累於執事亦
不自量已然執事其知某如何哉昔人有鬻馬不售於
市者知伯樂之善相也從而求之伯樂一顧價増三倍
某與其事頗相類是故終始言之耳某再拜(諸本皆如/此獨閣杭)
(本以其知某如何哉為其如某何哉而無昔人以下四/十三字  今按此書本為人求薦而杭本曰執事其如)
(某何哉則似决以其人力不能薦巳矣故諸本或作執/事其知某何如哉語意似恊而亦未有懇切必求之意)
(又無結末收拾之語故又繼以鬻馬之説文意方似粗/足然亦重複無竒文意首尾不甚通暢恐尚有脱誤處)
(更詳/之)
　　　應科目時與人書(或作與韋舍人即貞/元九年宏詞試也)
月日愈再拜(一云應博學宏詞前進士韓/愈謹再拜上書舍人閤下)天池之濱大
江之濆(扶文/切)曰有怪物焉蓋非常鱗凡介之品彚匹儔
也(匹或/作比)其得水變化風雨上下於天不難也(天下或/有地字)其
不及水蓋尋常尺寸之間耳無髙山大陵曠途絶險為
之闗隔也然其窮涸不能自致乎水為獱獺之笑者(禮/記)
(獺祭魚選獱獺晱􁀙/乎匳空  獱音賓)蓋十八九矣(或無十字矣或作年/方从謝本云唐舉子)
(禮部及第例須守選選未滿或就制舉或書判拔萃方/獲出仕此書謂其不及水蓋尋常尺寸之間是專指宏)
(詞試也言世之嗤笑者十而八九乃上宰相書所謂/得其所者争笑之是也本多作八九年其義非也)如
有力者哀其窮而運轉之蓋一舉手一投足之勞也然
是物也負其異於衆也且曰爛死於沙泥吾寧樂之若
俛首帖耳揺尾而乞憐者非我之志也是以有力者遇
之熟視之若無覩也其死其生固不可知也今又有
力者當其前矣聊試仰首一鳴號焉庸詎知有力者不
哀其窮而忘一舉手一投足之勞而轉之清波乎(而轉/或作)
(而輸轉之清波/作轉致之波濤)　其哀之命也其不哀之命也知其在
命而且鳴號之者亦命也(鳴或作呼鳴下或有/且字或作而鳴且號)愈今者
實有類於是是以忘其疎愚之罪而有是説焉閣下其
亦憐察之
　　　答劉正夫書(正或作嵒此書謂賢尊給事者劉/伯芻也伯芻三子寛夫端夫嵒夫)
　　　　(無名正犬者故蜀本刋作嵒/豈正夫即嵒夫邪今且从舊)
愈白進士劉君足下辱牋教以所不及既荷厚賜且愧
其誠然幸甚幸甚凡學進士者於先進之門(或無/凡字)何所
不徃先進之於後輩茍見其至寧可以不答其意邪來
者則接之舉城士大夫莫不皆然而愈不幸獨有接後
輩名(接後輩下/或有之字)名之所存謗之所歸也有來問者不敢
不以誠答或問為文宜何師必謹對曰宜師古聖賢人
曰古聖賢人所為書具存辭皆不同冝師必謹對曰師
其意不師其辭又問曰文宜易宜難必謹對曰無難易
惟其是爾如是而已(諸本無爾如是字已下有矣字謝/枝矣作爾或作耳李習之云天下)
(之語文章其愛難者則曰文章宜深而不當易其愛易/者則曰文章宜通不當難此皆偏滯而不流未識文章)
(之所主也書曰朕聖讒説殄行震驚朕師詩曰苑彼柔/桑其下侯旬此非易也書曰允恭克讓光被四表格于)
(上下詩曰千畝之閒兮/桑者閑閑兮此非難也)非固開其為此而禁其為彼也
夫百物朝夕所見者人皆不注視也及覩其異者則共
觀而言之夫文豈異於是乎漢朝人莫不能為文獨司
馬相如太史公劉向揚雄為之最然則用功深者其收
名也逺若皆與世沈浮(或作/浮沈)不自樹立雖不為當時所
怪亦必無後世之傳也(李習之云義雖深理雖當辭不/工者不成文宜不能傳也文理)
(義三者兼并乃能獨立於一時而不泯减於/後代能必傳也仲尼曰言之不文傳之不逺)足下家中
百物皆頼而用也然其所珍愛者必非常物夫君子之
於文豈異於是乎今後進之為文(或無/進字)能深探而力取
之以古聖賢人為法者雖未必皆是要若有司馬相如
太史公劉向揚雄之徒出(若上或/無要字)必自於此不自於尋
常之徒也(不下或/無自字)若聖人之道不用文則已用則必尚
其能者能者非他能自樹立不因循者是也有文字來
誰不為文然其存於今者必其能者也顧常以此為説
耳(顧常或作必/當或作顧當)愈於足下沗同道而先進者又常從遊
於賢尊給事既辱厚賜又安得不進其所有以為答也
足下以為何如(或作/如何)愈白
　　　答殷侍御書(殷侑也或注銜字非是公嘗薦侑/堪任御史大夫太常博士後又有)
　　　　(序送其自太常博士遷尚書虞部員外即兼/侍御史副李孝誠使回鶻則知殷侍御為侑)
　　　　(無疑序作於元和十二年此書/曰八月益凉則明年八月歟)
某月日愈頓首辱賜書周覽累日竦然増敬蹙然汗出
以慙愈於進士中粗為知讀經書者一來應舉事隨日
生雖欲加功竟無其暇遊從之類相熟相同不教不學
悶然不見已缺日失月亡以至於老(月或/作日)所謂無以自
别於常人者每逢學士真儒歎息踧踖(上子六反/下資昔反)愧生於
中顔變於外不復自比於人(句/)前者蒙示新注公羊春
秋(前者或作/前人非是)又聞口授指略私心喜幸恨遭逢之晚願
盡傳其學職事羈纒未得繼請怠惰因循不能自彊此
宜在擯而不教者今反謂少知根本其辭章近古可令
叙所注書惠出非望承命反側善誘不倦斯為多方敢
不喻所指八月益凉時得休假(或作/暇)儻矜其拘綴不得
走請務道之傳而賜辱臨執經座下獲卒所聞是為大
幸况近世公羊學幾絶何氏注外不見他書(後漢何休/作春秋公)
(羊觧/詀)聖經賢傳屏而不省要妙之義無自而尋非先生
好之樂之味於衆人之所不味務張而明之其熟能勤
勤綣綣若此之至(綣綣或/作拳拳)固鄙心之所最急者如遂蒙
開釋章分句斷其心曉然直使序所注挂名經端自託
不腐其又奚辭(或作/詞)將惟先生所以命愈再拜
　　　答陳商書(公為國子先生時商未第以文求益/而答之也商後元和九年進士第唐)
　　　　(志有商集/十七巻)
愈白辱惠書語高而㫖深三四讀尚不能通曉茫然増
愧赧又不以其淺弊無過人知識且喻以所守幸甚(知/或)
(作智且/或作具)愈敢不吐情實然自識其不足補吾子所須也
齊王好竽有求仕於齊者操瑟而往(或無/者字)立王之門三
年不得入叱曰吾瑟鼔之能使鬼神上下吾鼔瑟合軒
轅氏之律呂(諸本皆如此方獨以閣杭木以律吕二字/為宫字云國語琴瑟尚宫鐘尚羽重者從)
(細輕者從大其今按方氏所引國語是也然凡作樂者/八音並奏而  一音之中大者為宫細者為羽莫不皆)
(有五聲之序又以六律六吕節之然後聲之大細得其/次第而不差書所謂聲依永律和聲而八音克諧是也)
(其曰琴瑟尚宫者非謂琴瑟只有宫聲也但以絲聲太/細恐其掩於衆樂而不可聽故大其器使其聲重大而)
(與衆樂相稱耳其中固自有五聲而聲必中律吕也方/意似以琴瑟專為宫聲而不用它律吕者故特取此誤)
(本耳今/从諸本)客罵之曰王好竽而子鼓瑟雖工如王不好何
(瑟字句絶諸本如此方獨以鼓為瑟而為句絶其下/瑟字乃屬下句曽本上亦作瑟而下作之皆非是)是
所謂工於瑟而不工於求齊也(求齊或作竽或/無也字皆非是)今舉進
士於此世求禄利行道於此世(求上或有也字道/於下或無此字)而為
文必使一世人不好得無與操瑟立齊門者比歟文雖
工不利於求(雖或作誠或/雖上有誠字)求不得則怒且怨不知君子
必爾為不也故區區之心每有來訪者皆有意於不肖
者也略不辭讓遂盡言之(言下或/無之字)惟吾子諒察愈白
　　　與孟尚書書(孟下一有簡字孟簡字幾道徳州/平昌人最嗜佛嘗與劉伯芻歸登)
　　　　(蕭俛譯次梵言者公元和十四年以言佛骨/貶潮州與潮僧大顛遊人遂云奉佛氏其冬)
　　　　(移袁州明年簡移書/言及公作此書答之)
愈白行官自南迴過吉州(元和十五年貶太子賓/客分司孟簡吉州司馬)得吾
兄二十四日手書數畨忻悚兼至未審入秋來眠食何
似伏惟萬福來示云有人傳愈近少信奉釋氏此傳之
者妄也(或無吉州二字下云被吾兄二十四日手示披/讀數番閣杭本無行官至來示三十八字但云)
(蒙惠書之今按閣杭乃節本諸本乃其本/文今从  信此傳之閣杭蜀本無此四字)潮州時(元和/十四)
(年正月公/謫潮州)有一老僧號大顛頗聰明識道理逺地無可
與語者(無下或有所/字無與者字)故自山召至州郭留十數日實能
外形骸以理自勝不為事物侵亂(司馬温公書心經後佛/曰世稱韓文公不喜)
(嘗排之予觀其與孟尚書論大顛云能以理自勝不為/事物侵亂乃知公於書無所不觀蓋嘗徧觀佛書取其)
(精粹而排其糟粕耳不然何以知/不為事物侵亂為學佛者所先耶)與之語雖不盡解要
自胷中無滯礙以為難得因與來往(要自至難得十一/字諸本皆如此閣)
(杭蜀本刪胷中無滯礙五字自又或作且太今按此書/稱許大顛之語多為後人妄意隱避刪節  過故多脱)
(落失其正意如上兩條猶無大利害若此語中刪去五/字則要自以為難得一句不復成文理矣盖韓公之學)
(見於原道者雖有以識夫大用之流行而於本然之全/體則疑其有所未暏且於日用之間亦未見其有以存)
(養省察而體之於身也是以雖其所以自任者不為不/重而其平生用力深處終不離乎文字言語之工至其)
(好樂之私則又未能卓然有以自拔於流俗所與遊者/不過一時之文士其於僧道則亦僅得毛于暢觀靈惠)
(之流耳是其身心内外所立所資不越乎此亦何所據/以為息邪距詖之本而充其所以自任之心乎是以一)
(旦放逐憔悴亡聊之中無復平日飲博過從之樂方且/鬱鬱不能自遣而卒然見夫瘴海之濱異端之學乃有)
(能以義理自勝不為事物侵亂之人與之語雖不盡解/亦豈不足以蕩滌情累而暫空其滯礙之懐乎然則凡)
(此稱譽之言自不必諱而於公所謂不求其福不畏其/禍不學其道者初亦不相妨也雖然使公於此能因彼)
(稊稗之有秋而悟我黍㮨之未熟一旦飜然反求諸身/以盡聖賢之藴則所謂以理自勝不為外物侵亂者將)
(無復羡於彼而吾之所以自任者/益恢乎其有餘地矣豈不偉哉)及祭神至海上遂造
其廬及來袁州留衣服為别乃人之情非崇信其法求
福田利益也孔子云丘之禱久矣凡君子行已立身自
有法度聖賢事業具在方冊可效可師仰不愧天俯不
愧人内不愧心積善積惡殃慶自各以其類至(慶下或/無自字)
何有去聖人之道捨先王之法而從夷狄之教以求福
利也詩不云乎愷悌君子求福不回(見詩旱/麓篇)傳又曰不
為威惕不為利疚(見左氏昭/公二十年)假如釋氏能與人為禍祟
(或作/福)非守道君子之所懼也况萬萬無此理且彼佛者
果何人哉其行事類君子邪小人邪若君子也必不妄
加禍於守道之人如小人也其身已死其鬼不靈天地
神祗昭布森列非可誣也(布森或作森布有今按公進/平淮西碑狀亦  森列字可)
考又肯令其鬼行胷臆作威福於其閒哉進退無所據
而信奉之亦且惑矣(或作非/大惑歟)且愈不助釋氏而排之者
其亦有説孟子云(子下或/有有字)今天下不之楊則之墨楊墨
交亂而聖賢之道不明(或複出聖賢之/道不明六字)則三綱綸而九
法斁(都故/切)禮樂崩而異端横(戸孟/切)幾何其不為禽獸也
故曰能言拒楊墨者皆聖人之徒也揚子雲云(或作/曰)古
者楊墨塞路孟子辭而闢之廓如也夫楊墨行正道廢
且將數百年以至於秦卒滅先王之法燒除其經(至或/作竢)
(非是其經或作經/書或下有書字)坑殺學士天下遂大亂及秦滅漢興
且百年尚未知修明先王之道其後始除挾書之律稍
求亡書招學士經雖少得尚皆殘缺十亡二三(尚皆或/無尚字)
(或作/皆尚)故學士大夫多老死新者不見全經不能盡知先王之
事各以所見為守分離乖隔不合不公二帝三王羣聖
人之道於是大壞後之學者無所尋逐以至於今泯泯
也其禍出於楊墨肆行而莫之禁故也孟子雖賢聖不
得位空言無施雖切何補然頼其言而今學者尚知宗
孔氏崇仁義貴王賤覇而巳(崇方作貴上又有知字上/今按宗上已有知字王)
(又有貴字不應/複出方本非是)其大經大法皆亡滅而不救壞爛而不
收所謂存十一於千百安在其能廓如也然向無孟氏
(向或/作茍)則皆服左袵而言侏離矣(後漢南蠻傳衣裳班闌/語言侏離  侏音朱)
故愈嘗推尊孟氏以為功不在禹下者為此也(蘇軾曰/孟子曰)
(禹抑洪水孔子作春秋而予距楊墨盖以是配禹也自/春秋作而亂臣賊子懼孟子之言行而揚墨之道廢孟)
(子既没申商韓非之學遂行秦以是䘮至於勝廣劉項/之禍天下蕭然洪水之患蓋不至此也使楊墨得志於)
(天下其禍豈減於申韓哉由/此言之雖以孟子配禹可也)漢氏已來(或無/氏字)羣儒區區
修補百孔千瘡隨亂隨失其危如一髪引千鈞綿綿延
延䆮以微滅於是時也而巳釋老於其間鼓天下之衆而
從之嗚呼其亦不仁甚矣(甚或/作耳)釋老之害過於楊墨韓
愈之賢不及孟子(木鴈鄭少微曰孟韓之功其同二而/立言行巳其異五孟子於楊墨方其)
(始也禽獸視之而愈則曰火其書廬其居人其人一旦/逃而歸也孟子受之而巳矣而愈則序文暢詩澄觀此)
(其同者二也孟子曰堯舜不徧愛急親賢也愈則曰一/視而同仁孟子言必稱堯愛愈則曰王易王覇易覇也)
(孟子曰性本善也而愈品為三孟子曰墨亂孔也而愈/合為一孟子藐大人輕萬鍾召之則不往也愈則佞于)
(頔干宰相此其異者五也其曰韓/之賢不及孟子可謂能自知矣)孟子不能救之於未
亡之前而韓愈乃欲全之於已壞之後嗚呼其亦不量
其力且見其身之危莫之救以死也雖然使其道由愈
而粗傳(而或/作且)雖滅死萬萬無恨天地鬼神臨之在上質
之在傍又安得因一摧折自毁其道以從於邪也籍湜
輩雖屢指教不知果能不叛去否辱吾兄眷厚而不獲
承命惟増慙懼死罪死罪愈再拜(鄧瑀曰韓愈始論佛/骨似有闢邪説距詖)
(行之意斥守潮陽與大顛往來海濱及得孟簡書文過/飾非至今往往傳其真與大顛對釋氏之徒撰大顛之)
(辭以非之誠自取/也交可以不擇哉)
　　　答吕毉山人書
愈白惠書責以不能如信陵執轡者(史記魏公子無忌/昭王少子安釐王)
(異母弟也安釐王即位封公子為信陵君魏有隱士侯/嬴為大梁夷門監者公子從車騎虚左自迎侯生攝弊)
(衣冠直上載公子上坐欲以觀/公子公子執轡愈恭  信音申)夫信陵戰國公子欲以
取士聲勢傾天下而然耳如僕者(僕下或/無者字)自度若世無
孔子不當在弟子之列以吾子始自山出有朴茂之美
意恐未礱磨以世事又自周後文弊百子為書各自名
家(或無書各自/名四字非是)亂聖人之宗後生習傳雜而不貫(或作/實)
故設問以觀吾子其巳成熟乎將以為友也其未成熟
乎(或作/邪)將以講去其非而趨是耳(趨下或/有其字)不如六國公
子有市於道者也方今天下入仕惟以進士明經及卿
大夫之世耳其人率皆習熟時俗工於語言識形勢善候
人主意(方從閣本意下有仕字云意在謂意之所嚮也/左氏晉君少安不在諸侯趙穿有寵而弱不在)
(軍事漢書王莽意不在哀義祖此也竒今按但如諸本/語意已足不假在字為竒也政使能  亦復幾何而巳)
(不勝其贅矣此近世所謂古文者之弊而謂韓公為之/哉恐閣本初亦失誤而方乃曲為之説以誤後人故不)
(可以不辨或者又疑在亦/草書者字之誤更詳之)故天下靡靡日入於衰瓌恐
不復振起務欲進足下趨死不顧利害去就之人於朝
以争救之耳非謂當今公卿間無足下輩文學知識也
不得以信陵比然足下衣破衣繫麻鞋(破上或無衣字/繫上或有脚字)
率然叩吾門吾待足下雖未盡賓主之道不可謂無意
者(下或有/也字)足下行天下得此於人蓋寡乃遂能責不足
於我此真僕所汲汲求者議雖未中節其不肯阿曲以
事人者灼灼明矣(阿曲或無曲字或作效俗或/阿上仍有效字或作效阿俗)方將坐
足下三浴而三熏之聽僕之所為少安無躁愈頓首
　　　答渝州李使君書(或注方古二字方古貞元十/二年進士書所言河南事迹)
　　　　(或以公嘗為河南今疑其指此然觀書意當/是李使君以河南事迹囑公有言於朝也)
乖隔年多不獲數附書(下或有/狀字)慕仰風味未嘗敢忘使
至連辱兩書(連辱或作/辱連紙)告以恩情廹切不自聊賴重序
河南事跡本末文字綢密曲實可尋而推䆒之明萬萬
無一可疑者(河南謂房式也式為河南尹其卒也謚曰/傾式始刺蜀州劉闢作難暑牒首曰闢副)
(曰式參謀曰符載意使君/欲辨河南之事跡者此耳)欽想所為(欽上或/有重字)益深勤企
豈以愈為粗有知識可語以心而告之急哉是比數愈
於人而收之(於下或/有古字)何幸之大也愈雖無節概知感激
(知上疑/脱一字)若使在形勢親狎於要路有言可信之望雖百
悔吝不敢黙黙(信或作伸或云信音伸之下或無望字/敢下或無複出黙字  今按衆本皆未)
(安疑本用易有言不信之語若作言有/可信而讀如字則其義通矣更詳之)今既無由縁進
言言之恐益累高明是以負所期待竊竊轉語於人不
見成效此愈之罪也然不敢去心期之無巳(去心或作/忘去其心)
(或無期之/無巳四字)以報見待惟且遲之勿遽捐罷幸甚(捐或作/止  今)
(按捐罷字疑衍用又按此書題一/作狀故其詞亦  俗體不甚作文)莊子云知其無可奈
何而安之若命者聖也傳曰君子竢命然無所補益進
其厭飫者祗増愧耳良務寛大愈再拜
　　　荅元侍御書(公拜比部郎中史館修撰元稹以/書言甄濟父子事丐公筆之於史)
　　　　(公以此答之此書蓋元/和九年在史館時作)
九月五日愈頓首微之足下前嵗辱書論甄逢父濟(甄/音)
(真/)識安禄山必反即詐為喑棄去(棄或/作亡)禄山反有名號
又逼致之濟死執不起卒不汙禄山父子事又論逢知
讀書刻身立行勤巳取足不干州縣斥其餘以救人之
急足下繇是與之交欲令逢父子名迹存諸史氏(或作/事非)
(是/)足下以抗直喜立事(抗或/作伉)斥不得立朝失所不自悔
(元和五年稹以監察御史分司東都執/政以其年少務作威福貶江陵府士曹)喜事益堅微之
乎子真安而樂之者謹詳足下所論載校之史法若濟
者固當得附書(附字疑衍蓋濟自合/立傳不應言附書也)今逢又能行身幸
於方州大臣以標白其先人事(白或/作目)載之天下耳目徹
之天子追爵其父第四品赫然驚人逢與其父俱當得
書矣濟逢父子自吾人發春秋美君子樂道人之善夫
茍能樂道人之善則天下皆去惡為善善人得其所共
功實大足下與濟父子俱冝牽聮得書足下勉逢令終
始其躬而足下年尚彊嗣德有繼將大書特書屢書不
一書而巳也愈既承命又執筆以竢愈再拜
　
　
　東雅堂昌黎集註巻十八
欽定四庫全書
　東雅堂昌黎集註巻十九
　　書　序
　　　與鄭相公書(時鄭餘慶以節鎮興元孟東野墓/誌云興元尹以幣如孟氏賻且來)
　　　　(商家事即此書致謝之意誌云元和/九年八月丁亥孟氏卒書必是時也)
再奉示問皆縁孟家事(元和九年三月以鄭餘慶為興/元尹餘慶辟孟郊參謀郊挈其)
(妻行至□/鄉暴卒)辭㫖惻惻憂慮深逺竊有以見大人君子篤
於仁愛終始不倦伏讀感欷(音/希)不知所喻舊與孟往還
數人昨已共致百千巳來尋已至東都計供葬事外尚
有餘資今裴押衙所􁁜二百七十千足以益業為遺孀
永久之頼(東野無子/妻鄭氏)孟氏兄弟(郊二弟/酆郢)在江東未至先
與相識亦甚循善所慮才幹不足任事鄭氏兄弟(東野/之妻)
(兄/弟)惟最小者在東都固如所示不可依仗孟之深友太
子舍人樊宗師(孟下或/有氏字)比持服在東都今已外除經營
孟家事不啻如巳前後人所與及裴押衙所送錢物並
委樊舍人主之營致生業必能不失利宜候孟氏兄弟
到分付成事庶可静守無大闕敗伏惟不至逺慮續具
一一諮報不宣(諮或/作咨)愈再拜
　　　與袁相公書(滋字德深蔡州朗山人時為山南/東道節度使帶平章事故云相公)
　　　　(也公前書薦樊於鄭此又薦於/袁後又以狀薦于朝皆見集中)
伏聞賓位尚有闕員幸蒙不以常輩知遇恒不自知愚
且賤思有論薦竊見朝議郎前太子舍人樊宗師(本傳/不載)
(宗師為太子舎人墓/誌亦不載或略之耳)孝女聰明家故饒財身居長嫡悉
推與諸弟(宗師弟宗/懿宗憲)諸弟皆優贍有餘而宗師妻子常
寒露飢餒宗師怡然處之無有難色窮究經史章通句
解至於隂陽軍法聲律悉皆研極原本又善為文章詞
句刻深獨追古作者為徒不顧世俗輕重通微曉事可
與晤語(與或/作以)又習於吏職識時知變非如儒生文士止
有偏長退勇守專未為宰物者所識年近五十遑遑勉
勉思有所試閤下儻引而致之密加識察有少不如所
言愈為欺罔大君子便宜得棄絶之罪於門下誠不忍
竒寶横棄道側而閤下篋櫝尚有少闕不滿之處(篋或/作匱)
(少闕一作闕/少或無闕字)猶足更容輙冒言之退増汗懾謹狀
　　　與卾州栁中丞書(公綽始自御史中丞出為湖/南觀察使後徙卾岳時方討)
　　　　(呉元濟詔發岳卾兵五千𨽻安州刺史李聽/公綽曰朝廷謂吾儒生不知兵邪請自行許)
　　　　(之引兵渡江如古名將毎戰輙勝/其為卾岳觀察使在元和七年云)
淮右殘孽(一作/賊)尚守巢窟(或作窟巢/又作巢穴)環冦之師殆且十
萬瞋目語難(此用莊子語杭/蜀本作難語非)自以為武人不肯循法度
頡頏作氣勢(頡音擷頏/胡江切)竊爵位自尊大者肩相磨地相
屬也不聞有一人援稃鼔誓衆而前者俱日令走馬來
求賞給助冦為聲勢而已(日或/作月)閤下書生也詩書禮樂
是習仁義是修法度是束一旦去文就武鼔三軍而進
之(三一/作六)陳師鞠旅(詩鉦人伐鼔陳師鞠旅注云二千/五百人為師五百人為旅鞠告也)親
與為辛苦慷慨感激同食下卒將二州之牧以壯士氣斬所
乗馬以祭踶死之士(踶徒計切蹋/也又音提)雖古名將何以加兹
此由天資忠孝鬱於中而大作於外動皆中於機㑹以
取勝於當世而為戎臣師豈常習於威暴之事而樂其
鬬戰之危也哉愈誠怯弱不適於用聽於下風竊自増
氣誇於中朝稠人廣衆㑹集之中(或無㑹/集二字)所以羞武夫
之顔令議者知將國兵而為人之司命者不在彼而在
此也(而在或/無而字)臨敵重慎誡輕出入良食自愛以副見慕
之徒之心(食或作用非是或無之/徒二字又無下之字)而果為國立大功也
幸甚幸甚不宜愈再拜
　　　又一首
愈愚不能量事勢可否比常念淮右以靡弊困頓三州
之地(彰義節度使管/申光蔡三州)蚊蚋蟻蟲之聚感兇豎喣濡飲食
之惠(兇豎呉/元濟也)提童子之手坐之堂上奉以為帥出死力
以抗逆明詔戰天下之兵乗機逐利四出侵暴屠燒縣
邑賊殺不辜環其地數千里莫不被其毒洛汝襄荆許
潁淮江為之騷然丞相公卿士大夫勞於圖議(圖或作/國非是)
握兵之將熊羆貙虎之士(貙獸名説文貙獌/似狸者椿俱切)畏懦䠞蹜
(足廹也上子六/切下所六切)莫肯杖戈為士卒前行者獨閤下奮然
率先揚兵界上(奮上或/有能字)將二州之守親出入行間與士
卒均辛苦生其氣勢見將軍之鋒穎凛然有向敵之意
用儒雅文字章句之業取先天下武夫闗其口而奪之
氣(闗一/作閉)愚初聞時方食不覺棄匕箸起立豈以為閤下
真能引孤軍單進與死㓂角逐(真或作直非/是或無單字)争一旦僥
倖之利哉就令如是亦不足貴其所以服人心在行事
適機宜而風采可畏愛故也是以前狀輙述鄙誠眷惠
手翰還答益増欣悚(惠下或有賜/字益一作伏)夫一衆人心力耳目
使所至如時雨三代用師不出是道閤下果能充其言
繼之以無倦得形便之地甲兵足用雖國家故所失地
旬歳可坐而得(歳或作月/又作序)况此小㓂安足置齒牙間勉
而卒之以俟其至幸甚(諸本幸甚下複/出幸甚二字)夫逺徴軍士行
者有羇旅離别之思居者有怨曠騷動之憂本軍有饋
餉煩費之難地主多姑息形迹之患急之則怨緩之則
不用命浮寄孤懸形勢銷弱又與賊不相諳委臨敵恐
駭難以有功若召募土人(召或/作占)必得豪勇與賊相熟知
其氣力所極無望風之驚愛䕶鄉里勇於自戰徴兵滿
萬不如召募數千(公此議詳見論/淮西事宜狀)閤下以為何如儻可
上聞行之否(一作/可否)計已與裴中丞相見行營事冝不惜
時賜示及(裴中丞即度也時憲宗遣度/視淮西諸軍還奏多合上㫖)幸甚不宣愈再
拜
　　　答魏博田僕射書(田𢎞正始名興先是田季安/為魏博節度使元和七年季)
　　　　(安卒其子懐諌自立委政於家奴蔣士則衆/怒脅拜𢎞正使主軍𢎞正於是圖其地籍其)
　　　　(人以獻於朝憲宗嘉之詔檢校工部尚書充/魏博節度使且賜今名八年十一月公以比)
　　　　(部郎中史館修撰為作先廟碑九年𢎞正拜/檢校尚書右僕射其年公以考功郎中知制)
　　　　(誥故曰蒙恩/改職事也)
季冬極寒伏惟僕射尊體動止萬福即日愈蒙免蒙恩
改職事不任感懼(諸本無蒙免二字今从閭本也今按/蒙免者蒙田之庇而得遣免  連上)
(文為句蒙恩者蒙上之恩/而改職事也連下文為句)使至奉十一月十二日示問
欣慰殊深賛善十一郎行(𢎞正子布肇/犫早牟章)已附狀(已下一/有曽字)
伏計尋上達愈雖未獲拜識嘗承僕射眷私猥辱薦聞
待之上介事雖不允受賜實多頃者又蒙不以文字鄙
薄令譔廟碑見遇殊常荷德尤切安有書問稍簡遂敢
自疎比所與楊書記書蓋縁久闕附狀求因閒粗述下
情(或無求字閒或作閑為今按此謂/求揚書記因田之閒  述已意也)忽奉累紙示問辭
意重疊捧讀再三但増慙悚僕射公忠賢德為内外所
宗位望益尊謙巽滋甚謬承知遇欣荷實深伏望照察
限以官守拜奉未由無任馳戀謹因使迴奉狀不宣謹
狀
　　　與華州李尚書書(吕本注絳字以史考之綘以/元和十年二月出刺華州又)
　　　　(公與綘同年故曰久/故蜀本注實字非是)
比來不審尊體動止何似(比或作夜/又作日)乍離闕庭伏計倍
増戀慕愈於久故游從之中伏蒙恩奬知待(或無/伏字)最深
最厚無有比者(比或/作倫)懦弱昏塞不能奮勵出竒少答所
遇拜辭之後竊念旬朔不即獲侍言笑東望殞涕有兒
女子之感(或無子字史記非兒女子所/知為兒女子所詐當有子字)獨宿直舍(公時/以考)
(功郎中/知制誥)無可告語展轉歔欷不能自禁華州雖實百郡
之首重於藩維然閤下居之則為失所愚以為茍慮有
所及宜宻以上聞不宜以疎外自待(不下或/無宜字)接過客俗
子絶口不挂時事務為崇深以拒止嫉妬之口親近藥
物方書動作步趨以致和宣滯為國自愛副鄙陋拳拳
之心幸甚幸甚謹奉狀不宣愈再拜
　　　京尹不臺參答友人書(或作與友人論京尹不/臺參書長慶三年六月)
　　　　(以公為京兆尹兼御史大夫敕放臺參後不/得為例按魏氏春秋云故事御史中丞輿洛)
　　　　(陽令相遇則分路而行以土主多逐捕不欲/稽留然非唐制也順宗實録云故事尹與御)
　　　　(史相遇尹下道避尹尚避御史豈有不臺參/之理當時敕放臺參後不為例則知故事須)
　　　　(臺參也又曰時宰相惡御史中丞李紳欲逐/之特詔公不臺參以激紳紳果劾奏公公以)
　　　　(詔自觧文刺紛然宰相以臺府不協遂罷公/為兵部侍郎而出紳為江西觀察使紳朝辭)
　　　　(泣訴穆宗遂留紳為兵部侍郎公復為吏部/按貞元十八年公為四門博士時薦士十人)
　　　　(於陸傪李紳在焉紳味其平昔之薦而劾公/公既不言而世亦未有辨之者又謂公蹙紳)
　　　　(以附逢吉獨王黄州答丁晉/公書以謂曲在紳蓋公論也)
所示情眷之至不勝悚荷臺參實奏云容桂觀察使帶
中丞尚不臺參(或無/使字)京尹郡國之首所管神州赤縣官
帶大夫豈得却不如事須臺參聖恩以為然便令宣與
李紳不用臺參亦是何典故赤令尚與中丞分道而行
何况京尹(方云吕丞相本改定亦是以下十九字綴於/事須臺參之下仍於却不如下添中丞二字)
(慶善云今本顛倒不可讀當从唐本不知洪所謂唐本/者何本也閣杭蜀本只同今文姑以闕疑可也一曰不)
(用臺參已下當再出臺參二字義亦自通闕今按二説/皆未安後説雖差勝然文意似亦未足當  之以俟知)
(者/)人見近事習耳目所熟(人上或/有夫字)稍殊異即怪之其於
道理有何所傷聖君使行即是故事自古豈有定制也
停推廵縁府中褊廹是實若别差人即是妄説豈有此
事小人言不可信類如此亦在大賢斟酌而斷之流言
止於智者正謂此耳客多自修報狀不得(或作不及自/修報或作不)
(及修/報狀)伏惟照察(照方作昭察今按唐人/書帖用照  字亦多)
　　　送陸歙州詩序(陸傪也或無詩字或作送陸員/外出刺歙州詩序序一本自此)
　　　　(下為第/二十巻)
貞元十八年二月十八日祠部員外郎陸君出刺歙州
朝廷夙夜之賢都邑游居之良(居一/作從)齎咨涕洟咸以為
不當去歙大州也刺史尊官也由郎官而往者前後相
望也當今賦出於天下江南居十九宣使之所察歙為
富州宰臣之所薦聞天子之所選用其不輕而重也較
然矣如是而齎咨涕洟以為不當去者陸君之道行乎
朝廷則天下望其賜刺一州則專而不能咸(或作或而/屬下句方)
(从閣本作咸而屬上句本今按/莊子有周徧咸之語方  得之)先一州而後天下豈吾
君與吾相之心哉(先上諸本有謂字方从閣本云杭本/訛咸作或然尚無謂字蜀本始作或)
(為今本易為作/謂訛轉甚也)於是昌黎韓愈道願留者之心而泄其
思作詩曰
我衣之華兮我佩之光(華一/作美)陸君之去兮誰與翺翔(諸/本)
(如此方从閣杭本光翔下皆有兮字去下無兮字句今/按古詩賦有句句用韻及語助者賡歌是也有隔  用)
(韻及兮而兮在上句之末韻在下句之末者騷經是也/有隔句用韻而上句不韻不兮下句押韻有兮者橘頌)
(之類是也今此詩方本若用賡歌之例則華光有兮而/不韻其去字一句又并無也若用騷經之例則光翔當)
(用韻而不當有兮華雖可以有兮而去復不可以無兮/也若用橘頌之例則下三句為合而首句不當有兮也)
(韓公深於騷者不應如此蓋方所从之本失之也今定/从諸本以騷經及賈誼弔屈首章為例若欲以橘頌為)
(例則止去方本首句一兮字尤為/簡便但無此本不敢以意創耳)歛此大惠兮施于一
州今其去矣胡不為留我作此詩歌于逵道無疾其驅
天子有詔
　　　送孟東野序(據集貞元十九年與陳給事書云/送孟郊序一首生紙寫不加裝飾)
　　　　(此序吕汲公以為是年作序云東野之役於/江南也有若不釋然者時東野為溧陽尉云)
大凡物不得其平則鳴草木之無聲風撓之鳴水之無
聲風蕩之鳴其躍也或激之其趨也或梗之其沸也或
炙之金石之無聲或擊之鳴人之於言也亦然有不得
已者而后言其謌也有思其哭也有懷凡出乎口而為
聲者其皆有弗平者乎(為一/作有)樂也者鬱於中而泄於外
者也擇其善鳴者而假之鳴金石絲竹匏土革木八者
物之善鳴者也維天之於時也亦然擇其善鳴者而假
之鳴是故以鳥鳴春(鳥下閣本有/獸字非是)以雷鳴夏以蟲鳴秋
以風鳴冬四時之相推敓(敓古奪字/或作奪)其必有不得其平
者乎其於人也亦然人聲之精者為言文辭之於言又
其精也(方从閣杭蜀本去又字而取下/句尤字足成一句不成文理)尤擇其善鳴者
而假之鳴(按上文巳再言擇其善鳴者而假之鳴矣則/此又言人聲之精者為言而文詞又其精者)
(故尤釋其善鳴者而假之鳴又字尤字正是闗鍵血脉/首尾相應處方以三本之誤遂去又字而以尤字屬上)
(句不唯此句不成文理又使此篇/語無次第其誤尤甚今悉正之)其在唐虞咎陶禹其
善鳴者也而假以鳴(在下或有於字/假下或有之字)䕫弗能以文辭鳴
(弗或作不/而無能字)又自假於韶以鳴夏之時五子以其歌鳴伊
尹鳴殷周公鳴周凡載於詩書六藝皆鳴之善者也周
之衰孔子之徒鳴之其聲大而逺傳曰天將以夫子為
木鐸其弗信矣乎其末也莊周以其荒唐之辭鳴(辭或/作説)
(下或有於楚二字莊子蒙人蒙梁地/也且辭楚威王之聘未嘗仕於楚也)楚大國也其亡也
以屈原鳴臧孫辰孟軻荀卿以道鳴者也楊朱墨翟管
夷吾晏嬰老聃申不害韓非脊到(脊到在申韓前申韓/稱之有書四十六篇)
(脊古/慎字)田駢鄒衍尸佼孫武張儀蘇秦之屬皆以其術鳴
秦之興李斯鳴之漢之時司馬遷相如揚雄最其善鳴
者也其下魏晉氏鳴者不及於古然亦未嘗絶也(其下/方無)
(其字然亦未嘗絶也諸本皆有此句方从閣本/刪去  今按有此一句文意乃足閣本脱也)就其善
者其聲清以浮其節數以急其辭淫以哀其志弛以肆
(善下或有鳴字浮方从諸本作淳唯蜀本及文苑作浮/  今按此數句皆言魏晉以下文章之病不應用淳字)
(以美之諸本皆誤以數以急弛以肆二句諸本皆如此/方从謝本刪去二  字  今按自其聲至此四句當為)
(一列其第二第四句古本偶皆脱一字而方必从之遂/使句之短長參差不齊而不可讀正與上李巽書相似)
(其意以為必如是然後為古/而不知所謂古者不在是也)其為言也亂雜而無章將
夭醜其徳莫之顧邪何為乎不鳴其善鳴者也(諸本如/此方从)
(閣木以亂為詞又从閣杭本删去將天以下十九字詞/今按方本極無理蓋因亂而誤為辭又因辭而轉作)
(耳今當改詞為亂又/補十九字文意乃足)唐之有天下陳子昻蘇源明元結
李白杜甫李觀皆以其所能鳴其存而在下者孟郊東
野始以其詩鳴其高出魏晉不懈而及於古其他浸淫
乎漢氏矣(魏晉方作晉魏或無古字氏矣/方从閣本無此二字皆非是)從吾遊者李
翺張籍其尤也三子者之鳴信善矣(或無信字或作善/鳴皆非是左傳云)
(克已復禮仁也信善哉公雖/未必用此語然亦偶合也)抑不知天將和其聲而使
鳴國家之盛邪抑將窮餓其身思愁其心腸而使自鳴
其不幸邪三子者之命則懸乎天矣(閣杭蜀苑則下有/有字非是若果有)
(有字即天下當/有者字更詳之)其在上也奚以喜其在下也奚以悲東
野之役於江南也有若不釋然者故吾道其命於天者
以解之(釋或作懌然者或作者然云顧命王不懌或作/不釋釋猶開釋也  按嘉祐本作不釋然者其)
(語本出莊子或本皆誤/也以解或無以字非是)
　　　送許郢州序(或作送許史君刺郢州序仍注仲/輿二字或作志雍樊云志雍安陸)
　　　　(許氏貞元九年進士時于頔節制山南東道/郢於山南為屬邑是時頔斂民方急公因志)
　　　　(雍之行序以規之公貞元十八年上于頔書/故云愈嘗以書自通于于公頔此序十九年)
　　　　(作/也)
愈嘗以書自通於于公累數百言(公下或/有頔字)其大要言先
達之士得人而託之(要下或/有也字)則道德彰而名問流(問或/作聞)
後進之士得人而託之則事業顯而爵位通下有矜乎
能上有矜乎位雖恒相求而喜不相遇(諸本無喜字方/从閣杭蜀苑得)
之于公不以其言為不可復書曰足下之言是也于公
身居方伯之尊蓄不世之材(世下或有/出羣字)而能與卑鄙庸
陋相應答如影響是非忠乎君而樂乎善以國家之務
為已任者乎愈雖不敢私其大恩抑不可不謂之知已
恒矜而誦之情巳至而事不從(事不從謂不/能卒言之也)小人之所
不為也故於使君之行道刺史之事以為于公贈凡天
下之事成於自同而敗於自異為刺史者恒私於其民
不以實應乎府(謂觀/察府)為觀察使者恒急於其賦不以情
信乎州繇是刺史不安其官(繇一/作縣)觀察使不得共政財
巳竭而歛不休人已窮而賦愈急(賦或作/怒非是)其不去為盗
也亦幸矣誠使刺史不私於其民觀察使不急於其賦
(或無下/其字)刺史曰吾州之民天下之民也惠不可以獨厚
觀察使亦曰某州之民天下之民也歛不可以獨急(或/無)
(以/字)如是而政不均令不行者未之有也其前之言者于
公既已信而行之矣(前下或無之字/非是既一作即)今之言者其有不
信乎縣之於州猶州之於府也有以事乎上有以臨乎
下同則成異則敗者皆然也非使君之賢其誰能信之
(信或作/從非是)愈於使君非燕游一朝之好也故其贈行不
以頌而以規
　　　送竇從事序(竇平貞元五/年登進士第)
踰甌閩而南皆百越之地(甌或作越以下文重出越字/考之非是或無甌字亦非越)
(或作/粤)於天文其次星紀其星牽牛連山隔其隂鉅海敵
其陽(敵一作歊氣上烝也方从閣苑作敲云敲横擿也/謂鉅海敲蕩其南也  今按敲微扣也字書訓以)
(横擿而漢書注又訓擿為發動蓋不以杖末奮擊但以/杖身微扣而發動之所謂横擿也海之為物最鉅其所)
(震蕩豈微扣之謂邪閣本蓋誤而方必為曲説以附之/殊不可曉作歊亦非是但當作敵乃當扺對捍之意與)
(上句隔字/正相對也)是維島居卉服之民風氣之殊著自古昔(維/一)
(作皆島作鳥居作夷氣閣蜀本作俗風今按島居卉服/已見其民服之陋因又言此以見其  氣之惡自是両)
(事故下文云民俗既遷風氣亦/隨也閣蜀皆誤古或作在非是)唐之有天下號令之所
加無異於逺近民俗既遷風氣亦隨雪霜時降癘疫不
興(疫或/作疾)瀕海之饒固加於初(或云瀕濱也篆文無濱字/漢志瀕南山又瀕河十郡)
(只用瀕字加於/或作如其非是)是以人之之南海者若東西州焉(之之/諸本)
(無複出之字方从閣杭/蜀苑得之若或作如)皇帝臨天下二十有二年(臨下/或有)
(御/字)詔工部侍郎趙植為廣州刺史(貞元十七年以工部/侍郎趙植充嶺南節)
(度/使)盡牧南海之民署從事扶風竇平(平扶風/平陵人)平以文辭
進於其行也其族人殿中侍御史牟(牟字貽周為東/都留守判官)合
東都交遊之能文者二十有八人賦詩以贈之於是昌
黎韓愈嘉趙南海之能得人壯從事之答於知我不憚
行之逺也(我或作已行之逺文苑如此諸本之或作/於或作我於行逺或無行之二字皆非是)又
樂貽周之愛其族叔父(貽上或有/其宗二字)能合文辭以寵榮之
作送竇從事少府平序
　　　上巳日燕太學聽彈琴詩序(鄭國之俗三月上/已於溱洧水上執)
　　　　(蘭招魂自魏以後但用三日不用/上巳時公為四門博士作此序)
與衆樂之之謂樂樂而不失其正(一作/節)又樂之尤也(尤/一)
(作/光)四方無鬭争金革之聲京師之人既庶且豐天子念
致理之艱難樂居安之閒暇肇置三令節(舊史云貞元/四年九月詔)
(正月晦日三月三日九月九日三節日冝任文武百僚/選勝地追賞為樂五年正月詔以二月一日為中和節)
(代正月晦日備三令節數此序在貞元任午癸未閒公/為四門博士其云肇置三令節蓋謂德宗朝始置耳)
詔公卿羣有司至于其日率厥官屬(或無/屬字)飲酒以樂所
以同其休宣共和感其心成其文者也三月初吉實惟
其時司業武公(下或有少/儀二字)於是總太學儒官三十有六
人列燕於祭酒之堂罇爼既陳肴羞惟時醆斝序行(一/作)
(有/序)獻酬有容歌風雅之古辭斥夷狄之新聲襃衣危冠
與與如也(與與或作愉愉以杭蜀本云詩我黍與與淮/南子善用兵者陵其與與皆音餘  今按論)
(語有此/全句)有儒一生(儒一或/作一儒)魁然其形抱琴而來厯階以
昇(以或/作而)坐於罇爼之南鼓有虞氏之南風(見家/語)賡之以
文王宣父之操(見史記孔子學/琴於師襄事)優游夷愉廣厚高明追
三代之遺音想舞雩之詠歎及暮而退皆充然若有得
也(有下或/有所字)武公於是作歌詩以美之命屬官咸作之命
四門博士昌黎韓愈序之
　　　送齊皥下第序(皥或作曎考唐宰相世系表當/作皥序云齊生之兄為時名相)
　　　　(出藩于鎮謂齊映也以世系考之映兄弟六/人昭􁇛映曍照煦無有曎者豈曎後改名曍)
　　　　(或煦耶諸本或作齊曍或作齊曙按登科記/映大歴五年昭貞元十五年皥十一年煦元)
　　　　(和二年踵登進/士第而曙亡焉)
古之所謂公無私者其取捨進退無擇於親疎逺邇惟
其宜可焉其下之視上也亦惟視其舉黜之當否不以
親疎逺邇疑乎其上之人(下或有也字或無之/人二字而有也字)故上之
人行志擇誼(或無故/字之字)坦乎其無憂於下也下之人尅巳
慎行確乎其無惑於上也是故為君不勞而為臣甚易
見一善焉可得詳而舉也見一不善焉可得明而去也
(閣杭蜀苑無/詳明二字)及道之衰上下交疑於是乎舉讎舉子之
事載之傳中而稱美之而謂之忠(或無下而字見左氏/襄公三年晉祁奚請)
(老舉讎/舉子事)見一善焉若親與邇不敢舉也(或無/敢字)見一不善
焉若疏與逺不敢去也衆之所同好焉矯而黜之乃公
也衆之所同惡焉(衆下或皆/有人字)激而舉之乃忠也於是乎
有違心之行有怫志之言有内媿之名若然者俗所謂
良有司也(然或/作是)膚受之訴不行於君巧言之誣不起於
人矣烏虖今之君天下者不亦勞乎為有司者不亦難
乎為人嚮道者不亦勤乎(烏虖猶嗚呼也古文於乎烏/虖嗚呼皆一義或作於是乎)
(非是為有或無為字為人嚮道諸本皆同但嚮或作鄉/閣苑以人為仁殊無文理蓋所謂人者指應舉者而言)
(為之作嚮道者謂指引其道路所嚮如公之於侯喜侯/雲長之徒是已其作鄉者亦音向與兵書所謂以鄉人)
(為導者音義/皆不同也)是故端居而念焉非君人者之過也則曰
有司焉則非有司之過也則曰今舉天下人焉則非今
舉天下人之過也蓋其漸有因其本有根生於私其親
(其下或/有所字)成於私其身以巳之不直而謂人皆然其植之
也固久其除之也實難非百年必世不可得而化也非
知命不惑不可得而改也巳矣乎其終能復古乎若高
陽齊生者其起予者乎齊生之兄(之兄或/無之字)為時名相出
藩于南(于下杭苑有鎮字閣本無洪今按齊映以貞元/七年由桂管改江西是時  州只為江西觀察)
(使至咸通中乃有鎮/南之號耳杭苑皆誤)朝之碩臣皆其舊交齊生舉進士
有司用是連枉齊生齊生不以云乃曰我之未至也有
司其枉我哉(其枉或作豈枉/今从閣杭蜀本)我將利吾器而俟其時耳
抱負其業東歸於家吾觀於人有不得志則非其上者
衆矣亦莫計其身之短長也若齊生者既至矣(一云既/屈矣一)
(作既不得志矣未今按上文曰我之未/至也下文曰我  也則此作至為是)而曰我未也不
以閔於有司其不亦鮮乎哉(未下或/有至字)吾用是知齊生後
日誠良有司也能復古者也公無私者也知命不惑者
也
　　　送陳密序
太學生陳密請於余曰密承訓於先生今將歸覲其親
不得朝夕見願先生賜之言密將以為戒(覲或/作拜)密來太
學舉明經累年不獲選(經下或有者字/獲下或有其字)是弗利於是科
也今將易其業而三禮是習(唐制取士有明經科而明/經之别有五經有三經有)
(二經有三禮有三傳有史科/三禮科貞元五年二月置)願先生之張之也密將以
為鄉榮(或無/以字)余媿乎其言遺之言曰子之業信習矣其
容信合於禮矣(其下或有/儀字非是)抑吾所見者外也夫外不足
以信内子誦其文則思其義習其儀則行其道則將謂
子君子也爵禄之來也不可辭矣科寧有利不利邪(誦/其)
(習其或並/無其字)
　　　送李愿歸盤谷序(此序貞元十七年作公年纔/三十四耳東坡云歐陽公言)
　　　　(晉無文章惟陶淵明歸去來詞而巳余謂唐/無文章惟韓退之送李愿歸盤谷序而已平)
　　　　(生欲效此作每執筆輙罷因自笑曰不若且/放教退之獨歩  此序孟州濟原縣有石本)
　　　　(其閒小/有異同)
太行之陽有盤谷(太行山谷在懐州陽南也/盤谷地名在孟州濟原縣)盤谷之間
泉甘而土肥草木藂茂居民鮮少或曰謂其環兩山之
閒故曰盤或曰是谷也宅幽而勢阻隱者之所盤旋友
人李愿居之(盤下諸本皆有旋字洪氏石本杭本同或/作桓樊氏石本閣蜀苑刪去  今按石本)
(之不同説見於後友人諸本及洪/氏石本皆作友樊氏石本作有)愿之言曰人之稱大
丈夫者我知之矣利澤施于人(于諸本作於/今從石本)名聲昭于
峕坐於廟朝進退百官而佐天子出令其在外則樹旗
旄羅弓矢武夫前呵從者塞途供給之人各執其物夾
道而疾馳喜有賞怒有刑(丈苑賞作賜樊氏/石本無此六字)才畯滿前
(畯或/作俊)道古今而譽盛德入耳而不煩曲眉豐頰清聲而
便體秀外而惠中飄輕裾翳長袖粉白黛緑者列屋而
閒居妬寵而負恃争妍而取憐大丈夫之遇知於天子
用力於當世者之所為也(天子諸本作主上方从石本/為上諸本有所字方从石本)
(刪去下文於時者/之所為也同此)吾非惡此而逃之是有命焉不可幸
而致也窮居而野處升高而望逺(諸本如此石/間苑作逺望)坐茂樹
以終日濯清泉以自潔採於山美可茹釣於水鮮可食
起居無時惟適之安(蜀本及洪氏石本之作/所苑捽樊石本作之)與其有譽
於前孰若無毁於其後與其有樂於身孰若無憂於其
心(與其下諸本並有有/字方从石本刪去)車服不維刀鋸不加埋亂不知
黜陟不聞大夫夫不遇於時者之所為也我則行之伺
候於公卿之門奔走於形勢之途足將進而趑趄(上士/思切)
(下七/余切)口將言而囁嚅(上之舌切又而舌切/下女居切又音如)處穢汙而不
羞觸刑辟而誅戮(穢汙諸本作汙穢今用石本改/不羞一本作弗羞辟石本作法)徼倖
於萬一老死而後止者其於為人賢不肖何如也昌黎
韓愈聞其言而壯之與之酒而為之歌曰
盤之中維子之宫盤之土可以稼(諸本作惟子之稼/今从石閣如此)盤
之泉可濯可沿(石閣杭本沿作湘方从蜀本云洪慶善/以為作湘者石本磨滅以閣本意之也)
(然此文自如往而復以上皆二語一韻以稼叶土此類/固多以容叶深以詩七月易恒卦卜家考之亦合古韻)
(獨湘不可與泉叶按公論語筆觧以浴于沂作沿于沂/政與此沿同義今只以沿為正  今按方以古韻為据)
(舍所信之石杭閣本而去湘从沿其説當矣然必以筆/觧為説又似太拘今世所傳筆觧蓋未必韓公本真也)
(又按洪慶善云石本在濟源張端家皆缺裂不全惟可/濯可湘一句甚明又與方引洪氏磨滅之説不同不知)
(何故姑記之以竢知者然其大歸只為从湘字耳政使/實然亦不足取其説詳於下條云或曰湘字考之説文)
(云烹也詩采蘋于/以湘之从湘為正)盤之阻誰争子所窈而深廓其有容
繚而曲如往而復嗟盤之樂兮樂且無殃(殃方从洪校/石本作央又)
(云樊木只作殃然閣杭蜀本皆作央王逸注離騷云央/盡也已也方又云此文如叢作藂俊作畯時作峕皆石)
(本字也樊今按作殃於義為得又按此篇諸校本多从/古本而  洪兩石巳自不同未知孰是其有同者亦或)
(無理未可盡信按歐公集古跋尾云盤谷序石本貞元/中所刻以集本校之或小不同疑刻本誤然以其當時)
(之物姑存之以為佳玩其小失不足校也詳公此言最/為通論近世論者專以石本為正如水門記溪堂詩予)
(巳論之南海廟劉統軍碑之/類亦然其謬可考而知也)虎豹逺跡兮蛟龍遁藏鬼
神守䕶兮呵禁不祥(禁或/作禦)飲則食兮壽而康無不足兮
奚所望(則或/作且)膏吾車兮秼吾馬從子于盤兮終吾生以
徜徉
　　　送牛堪序(此篇或在後巻之首閣杭置本置此/公時為四門博士堪為太學生在貞)
　　　　(元十五/年云)
以明經舉者誦數十萬言又約通大義徴辭引類旁出
入他經者又誦數十萬言其為業也勤矣登第於有司
者去民畝而就吏禄由是進而累為卿相者常常有之
其為獲也亦大矣然吾未嘗聞有登第於有司而進謝
於其門者(門上或/無其字)豈有司之待之也抑以公不以情(抑/一)
(作御一/無抑字)舉者之望於有司也亦將然乎其進而謝於其
門也則為私乎抑無乃人事之未思或者不能舉其禮
乎若牛堪者思慮足以及之材質足以行之而又不聞
其往者其將有以哉(或無/將字)違衆而求識(衆一/作俗)立竒而取
名非堪心之所存也由是而觀之若堪之用心其至於
大官也不為幸矣(於一/作為)堪太學生也余博士也博士師
屬也於其登第而歸將榮於其鄉也能無説乎
　
　
　東雅堂昌黎集註巻十九
欽定四庫全書
　東雅堂昌黎集註巻二十
　　序
　　　送董邵南序(邵南壽州安豐人舉進士不得志/去遊河北公作此送之公詩有嗟)
　　　　(哉董生行亦為邵南作也/南下或有遊河北三字)
燕趙古稱多感慨悲歌之士董生舉進士連不得志於
有司懷抱利器鬱鬱適兹土吾知其必有合也董生勉
乎哉夫以子之不遇時茍慕義彊仁者皆愛惜焉矧燕
趙之士出乎其性者哉(性下一/有情字)然吾嘗聞風俗與化移
易吾惡知其今不異於古所云邪聊以吾子之行卜之
也(於古閣作於吾云或作聞而無邪字云今按篇首云/古稱多感慨悲歌之士諸本作古所  語乃相應作)
(吾所聞猶為近之而語勢巳微斘矣若曰吾所云則都/無來歴不成文字必是謬誤無疑也然此篇言燕趙之)
(士仁義出於其性乃故反其詞以深譏其不臣而習亂/之意故其卒章又為道上威德以警動而招徠之其㫖)
(微矣讀/者詳之)董生勉乎哉吾因子有所感矣為我弔望諸君
之墓(樂毅去燕之趙趙封於觀津號曰望諸/君張華云望諸君家在邯鄲西數里)而觀於其
市復有昔時屠狗者乎(荆軻至燕愛燕之屠狗者高漸/離日飲燕市酒酣歌于市中)
為我謝曰明天子在上可以出而仕矣
　　　贈崔復州序(公此序大概與送許郢州之意同/郢復在唐皆𨽻山南東道両序皆)
　　　　(言于公頔又皆言民窮歛急意必有/所屬也頔時為山南東道節度使云)
有地數百里趨走之吏自長史司馬已下數十人(長史/司馬)
(刺史之佐唐制每州刺史/而下長史一人司馬一人)其禄足以仁其三族及其朋
友故舊樂乎心則一境之人喜不樂乎心則一境之人
懼丈夫官至刺史亦榮矣(丈上或/有大字)雖然幽逺之小民其
足跡未嘗至城邑茍有不得其所(或無茍有二/字或無有字)能自直
於鄉里之吏者鮮矣况能自辨於縣吏乎能自辨於縣
吏者鮮矣况能自辨於刺史之庭乎由是刺史有所不
聞小民有所不宣賦有常而民産無恒水旱癘疫之不
期民之豐約懸於州(句/)縣令不以言連帥不以信民就
窮而歛愈急吾見刺史之難為也(州或作前縣下或有/複出縣字皆非是)
崔君為復州其連帥則于公崔君之仁足以蘇復人(崔/君)
(之仁上或有/愈以為三字)于公之賢足以庸崔君有刺史之榮而無
其難為者將在於此乎愈嘗辱于公之知而舊游于崔
君慶復人之將蒙其休澤也於是乎言
　　　贈張童子序(子下或有兵曹字唐制有童子科/公此序甚備公貞元八年陸贄下)
　　　　(及第童子時亦升于禮/部故謂俱陸公之門人)
天下之以明二經舉於禮部者嵗至三千人始自縣考
試定其可舉者然後升於州若府其不能中科者不與
是數焉州若府總其屬之所升又考試之如縣加察詳
焉定其可舉者然後貢於天子而升之有司其不能中
科者不與是數焉謂之鄉貢有司者總州府之所升而
考試之加察詳焉第其可進者以名上於天子而藏之
屬之吏部嵗不及二百人謂之出身能在是選者厥惟
艱哉二經章句僅數十萬言其傳注在外皆誦之又約
知其大説(或無/大字)繇是舉者或逺至十餘年然後與乎三
千之數而升於禮部矣又或逺至十餘年然後與乎二
百之數而進於吏部矣班白之老半焉(之老二字/或作者)昏塞
不能及者皆不在是限有終身不得與者焉張童子生
九年自州縣達禮部一舉而進立於二百之列(百下或/有人字)
乂二年益通二經有司復上其事繇是拜衛兵曹之命
(衛謂左右衛兵/曹謂兵曹參軍)人皆謂童子耳目明達神氣以靈余以
偉童子之獨出于等夷也童子請於其官之長隨父而
寧母嵗八月自京師道陜南至虢東及洛師北過大河
之陽九月始來及鄭(洛師或作洛陽及鄭或作反鄭云/此序疑作於鄭序云愈與童子俱)
(陸公之門人是童子以貞元八年升于禮部又二年拜/衛兵曹蓋十年也公十年曽往河陽省墳墓見祭老成)
(文序當作於此時童子豈或鄭人邪以今按反字諸本/多作及字蓋自洛東出便可至鄭今  北過河陽故九)
(月始及鄭童子/未必為鄭人也)自朝之聞人以及五都之伯長羣吏皆
厚其餼賂(聞或作文五都當謂雍陜虢蒲洛羣吏以閣/苑本定蜀本訛作郡吏今本併訛吏為縣其)
(失逺/矣)或作謌詩以嘉童子童子亦榮矣雖然愈將進童
子於道使人謂童子求益者非欲速成者夫少之與長
也異觀(與或/作於)少之時人惟童子之異及其長也將責成
人之禮焉(禮上或/無之字)成人之禮非盡於童子所能而已也
然則童子宜暫息乎其巳學者而勤乎其未學者可也
愈與童子俱陸公之門人也慕回路二子之相請贈與
處也故有以贈童子(與處上或有出字非是禮檀弓子/路去魯謂顔子曰何以贈我顔子)
(請曰何以處我義/不當有出字也)
　　　送浮屠文暢師序(公時為四門博士作後有詩/送文暢師北遊其略云昔在)
　　　　(四門館晨有僧來謁謂僧當/少安草序頗排訐蓋謂此也)
人固有儒名而墨行者(儒名或作/名儒非是)問其名則是校其行
則非可以與之游乎如有墨名而儒行者問之名則非
校其行而是(之名或作其名/而是或作則是)可以與之游乎揚子雲稱
在門墻則揮之在夷狄則進之吾取以為法焉浮屠師
文暢喜文章(或無浮屠師三字/喜下或有為字)其周遊天下凡有行必
請於搢紳先生以求咏謌其所志(謌或/作哥)貞元十九年春
將行東南栁君宗元為之請解其裝(請或/作序)得所得叙詩
累百餘篇(所下或/無得字)非至篤好其何能致多如是邪惜其
無以聖人之道告之者而徒舉浮屠之説贈焉(告下或/無之字)
夫文暢浮屠也如欲聞浮屠之説當自就其師而問之
何故謁吾徒而來請也彼見吾君臣父子之懿文物事
為之盛其心有慕焉(事為或作禮樂/心下或有必字)拘其法而未能入
故樂聞其説而請之如吾徒者宜當告之以二帝三王
之道日月星辰之行(行上或有/所以字)天地之所以著鬼神之
所以幽人物之所以蕃江河之所以流而語之(江河或/作河江)
不當又為浮屠之説而瀆告之也(瀆告之或無瀆之/二字  告工毒切)民
之初生固若禽獸草木然聖人者立然後知宫居而粒
食(粒或/作穀)親親而尊尊生者養而死者藏是故道莫大乎
仁義教莫正乎禮樂刑政(大或作過太乎或/作過於正或作大)施之於天
下萬物得其宜措之於其躬體安而氣平堯以是傳之
舜舜以是傳之禹禹以是傳之湯湯以是傳之文武文
武以是傳之周公孔子書之於冊中國之人世守之今
浮屠者孰為而孰傳之邪(為下或/有之字)夫鳥俛而啄仰而四
顧夫獸深居而簡出懼物之為巳害也猶且不脱焉弱
之肉彊之食(脱或/作免)今吾與文暢安居而暇食優游以生
死與禽獸異者寧可不知其所自邪夫不知者非其人
之罪也知而不為者惑也悦乎故不能即乎新者弱也
知而不以告人者不仁也告而不以實者不信也(不為/上或)
(無而字為下或有之字悦或作/惑弱或作溺告人或作告之)余既重栁請(或作詩/非是)又
嘉浮屠能喜文辭於是乎言
　　　送楊支使序(或作送楊八弟支使歸府貞元十/八年九月以太常少卿楊憑為御)
　　　　(史中丞湖南觀察使憑奏辟儀之為觀察/支使此序乃貞元二十年公在陽山作)
愈在京師時嘗聞當今藩翰之賓客惟宣州為多賢(嘗/或)
(作/常)與之游者二人隴西李博清河崔羣(二人下或/有焉字)羣與
博之為人吾知之道不行於主人(或無於字於/下或有其字)與之處
者非其類雖有享之以季氏之富不一日留也以羣博
論之凡在宣州之幕下者雖不盡與之遊(盡或作得或/別有得字在)
(盡字/下)皆可信而得其為人矣愈未嘗至宣州而樂頌其
主人之賢者以其取人信之也今中丞之在朝(中丞乃/楊憑也)
愈日侍言於門下其來而鎮兹土也(而鎮或無而/字鎮或作領)有問
湖南之賓客者愈曰知其客可以信其主者宣州也知
其主可以信其客者湖南也去年冬奉詔為邑於陽山
(貞元十九年十二月/公貶連州陽山令)然後得謁湖南之賓客於幕下於
是知前之信之也不失矣及儀之之來也聞其言而見
其行則向之所謂羣與博者吾何先後焉儀之智足以
造謀材足以立事忠足以勤上惠足以存下(本或無於/是知以下)
(十七字一本并無聞其言而見其行七字方从閣杭本幕/下即云及支使之來也聞其言而見其行是知前之信)
(之也不失矣支使智足以造謀有今按此數本互有得/失而方尤疎略獨今所定詳宻  序且及羣博乃與上)
(文相/應)而又侈之以詩書六藝之學先聖賢之德音(賢或/作人)
以成其文以輔其質宜乎從事於是府而流聲實於天
朝也夫樂道人之善以勤其歸者乃吾之心也(勤或作/勸心也)
(下一有非文/則不能五字)謂我為邑長於斯而媚夫人云者不知言
者也工乎詩者歌以繫之
　　　送何堅序(堅下本或有/歸道州字)
何於韓同姓為近(於或作與按何氏出周成王母弟唐/叔虞後十一代孫食采於韓為列侯)
(韓王安為秦所滅子孫分散居/江淮晉以韓為何遂為何氏)堅以進士舉於吾為同
業其在太學也吾為博士(公時為四/門博士)堅為生生博士為
同道(生博士或作/生與博士)其識堅也十年為故人同姓而近也
同業也同道也故人也於其不得願而歸(不上或/有志字)其可
以無言邪堅道州人道之守陽公賢也(或無賢字貞元/十九年九月以)
(國子司業陽城/為道州刺史)道於湖南為屬州湖南楊公乂賢也(貞/元)
(十八年九月以太常少卿楊憑為湖南/觀察使或無湖南又字楊作陽皆非是)堅為民堅又賢
也湖南得道為屬道得堅為民堅歸唱其州之父老子
弟服陽公之令道亦唱其縣與其比州服楊公之令(楊/或)
(作陽/非是)吾聞鳥有鳯者恒出於有道之國當漢時黃霸為
潁川是鳥實集而鳴焉(川下或有守字是/鳥或作是鳯鳥也)若史可信(史/或)
(作/使)堅歸吾將賀其見鳯而聞其鳴也巳(或無/巳字)
　　　送廖道士序(公永貞元年自陽山徙/椽江陵道衡山而作)
五岳於中州衡山最逺(衘南/岳也)南方之山巍然高而大者
以百數(或無之字/或無高字)獨衡為宗(衡下或/有山字)最逺而獨為宗其
神必靈衡之南八九百里地益高山益峻水清而益駛
(或無峻水清而益五字/非是駛或作駃音快)其最高而横絶南北者嶺郴之
為州在嶺之上測其高下得三之二焉(測如周禮測土/深之測或作側)
(下别有南/字皆非是)中州清淑之氣於是焉窮(州下或/有之字)氣之所窮
盛而不過(或無/盛字)必蜿蟺扶輿磅礴而鬱積(選虬龍騰驤/以蜿蟺蜿蜒)
(也蟺蚯蚓也扶輿相如子虛賦扶輿猗糜磅礴莊子將/磅礴萬物以為一注磅礴猶混同也  蜿於元切又音)
(宛蟺市衍切又音/善磅音旁礴音薄)衡山之神既靈而郴之為州又當中
州清淑之氣蜿蟺扶輿磅礴而鬱積(鬰上或/無而字)其水土之
所生神氣之所感白金水銀丹砂石英鍾乳橘柚之包
竹箭之美千尋之名材不能獨當也(或無英及橘柚之/包五字當下或有)
(竒字/非是)意必有魁竒忠信材德之民生其閒而吾又未見
也其無乃迷惑溺没於老佛之學而不出邪(學或/作教)廖師
郴民而學於衡山氣專而容寂多藝而善遊豈吾所謂
魁竒而迷溺者邪(迷下或有/惑没字)廖師善知人若不在其身
必在其所與遊訪之而不吾告何也於其别申以問之
　　　送王秀才序(或作進/士王含)
吾少時讀醉鄉記(王績字無功隋未大儒通之弟也著/醉鄉記以次劉伶酒徳頌含其子孫)
(也序云建中初天子嗣位當作於德/宗之世次前後篇當貞元二十年云)私怪隱居者無所
累於世而猶有是言豈誠㫖於味邪及讀阮籍陶潛詩
乃知彼雖偃蹇不欲與世接(乃上或有/然後字)然猶未能平其
心或為事物是非相感發(或或作不/或無發字)於是有託而逃焉者也
若顔氏子操瓢與簞(一云顔氏之子操瓢/與簞食或無子字)曽參歌聲若出金
石彼得聖人而師之汲汲每若不可及其於外也固不暇尚
何麴糵之託而昏冥之逃邪(何下或/有事字)吾又以為悲醉鄉之徒
不遇也(為字/疑衍)建中初天子嗣位(大厯十四年徳宗即位/十五年正月改元建中)有
意貞觀開元之丕績在廷之臣争言事(廷上或/有朝字)當此時
醉鄉之後世又以直廢吾既悲醉鄉之文辭而又嘉良
臣之烈(或無/又字)思識其子孫今子之來見我也無所挾吾
猶將張之况文與行不失其世字渾然端且厚惜乎吾
力不能振之而其言不見信於世也於其行姑與之飲
酒(其世或作於世/於其或作於是)
　　　送孟秀才序(或注琯字元和五年刑部侍郎崔/摳知舉試洪鐘待撞賦孟琯中第)
　　　　(唐書藝文志有琯嶺南異物志一巻其嶺南/人歟據序云今年秋見孟氏子於郴其十月)
　　　　(吾道於衡潭以之荆此永貞/元年十月作  琯古滿切)
今年秋見孟氏子琯於郴年甚少禮甚度(一作/修)手其文
一編甚鉅退披其編以讀之盡其書無有不能吾固心
存而目識矣(識音志矣/或作也)其十月吾道於衡潭以之荆累
累見孟氏子焉其所與偕盡善人長者吾益以竒之(吾/益)
(或作/余益)今將去是而隨舉於京師雖不有請猶將彊而授
之以就其志(彊而或作/彊有非是)况其請之煩邪京師之進士以
千數其人靡所不有吾常折肱焉其要在詳擇而固交
之善雖不吾與吾將彊而附不善雖不吾惡吾將彊而
拒茍如是其於高爵猶階而升堂又况其細者邪
　　　送陳秀才彤序(公貞元十九年冬自御史出為/陽山令過潭州見陳彤於楊湖)
　　　　(南門下永貞元年徙掾江陵送彤/舉進士彤後以元和十三年登第)
讀書以為學纘言以為丈非以誇多而鬬靡也蓋學所
以為道文所以為理耳(非以或/無以字)茍行事得其宜出言適
其要雖不吾靣吾將信其富於文學也潁川陳彤始吾
見之楊湖南門下(謂潭州刺史湖南觀察使/楊憑也之下或有於字)頎然其長
(頎音/祈)薫然其和吾目其貌耳其言因以得其為人及其
久也果若不可及夫湖南之於人不輕以事接争名者
之於藝不可以虛屈吾見湖南之禮有加而同進之士
交譽也又以信吾信之不失也如是而又問焉以質其
學策焉以考其文(時公為/考官)則何信之有(諸本何下有不/字  舊讀此序)
(嘗怪則何不信之有以下文意斷絶不相承應每竊疑/之後見謝氏手校真本巻首用建炎奉使之印未有題)
(字云用陳無已所傳歐公定本讎正乃刪去此一不字/初亦未曉其意徐而讀之方覺此字之為礙去之而後)
(一篇之血脉始復通貫因得釋去舊疑嘗謂此於韓集/最為有功但諸本既皆不及方據謝本為多而亦獨遺)
(此字豈亦不嘗見其真本耶嘗以告之人/不見信故今持刪不字而復詳著其説云)故吾不徴於
陳(吾一作/余下同)而陳亦不出於我此豈非古人所謂可為智
者道難與俗人言者類邪凡吾從事於斯也久未見舉
進士有如陳生而不如志者(志上或有其/字今从閣本)於其行姑以
是贈之
　　　送王秀才序(或作/王塤)
吾常以為孔子之道大而能博(或無為字大而/下或有其字)門弟子
不能徧觀而盡識也故學焉而皆得其性之所近其後
離散分處諸侯之國又各以所能授弟子原逺而末益
分(方以閣本作引證今按以分為引蓋草書之誤/然幸有他本可  方乃不取而獨信其誤何哉)蓋子
夏之學其後有田子方子方之後流而為莊周故周之
書喜稱子方之為人(故下或/有莊字)荀卿之書(卿下或/無之字)語聖人
必曰孔子子弓子弓之事業不傳惟太史公書弟子傳
有姓名字曰馯臂子弓子弓受易於商瞿(名字或作名/耳或云子弓)
(史記作子𢎞漢書作子弓又云商瞿授子庸子庸/授子弓傳授之序與此不同  馯音寒瞿音渠)孟軻
師子思子思之學蓋出曽子自孔子没羣弟子莫不有
書(書上或有/師字非是)獨孟軻氏之傳得其宗故吾少而樂觀焉
(吾或/作余)太原王塤示予所為文好舉孟子之所道者與之
言信悦孟子而屢贊其文辭夫沿河而下茍不止雖有
遲疾(或作/疾遲)必至於海如不得其道也雖疾不止終莫幸
而至焉(幸或/作得)故學者必慎其所道道於楊墨老莊佛之
學而欲之聖人之道猶航斷港絶潢以望至於海也故
求觀聖人之道必自孟子始今塤之所由既幾於知道
如又得其船與檝知沿而不止嗚呼其可量也哉
　　　荆潭唱和詩序(此謂裴均楊慿唐藝文志有裴/均荆潭唱和集一巻諸本作裴)
　　　　(垍非也均字君齊貞元十九年五月為荆南/節度使憑十八年九月為湖南觀察使荆即)
　　　　(荆南潭即湖南也公以永貞元年佐均/為江陵法曹詳見外集河南同官記)
從事有示愈以荆潭酬唱詩者愈既受以卒業(或作集/或云卒)
(葉字見漢/楚元王傳)因仰而言曰夫和平之音淡薄(之音或作者/之語非是)
而愁思之聲要妙讙愉之辭難工而窮苦之言易好也
是故文章之作恒發於羇旅草野至若王公貴人氣滿
志得(至若或作若至氣滿/志得或作氣得志滿)非性能而好之則不暇以為
今僕射裴公開鎮蠻荆(或無僕射/裴三字)統郡惟九(荆南管䕫/忠萬灃朗)
(涪峽江陵/九郡也)常侍楊公領湖之南壤地二千里(之南或作/南之或無)
(之/字)德刑之政並勤爵禄之報兩崇乃能存志乎詩書寓
辭乎詠歌往復循環有唱斯和捜竒抉怪雕鏤文字與
韋布里閭憔悴專一之士較其毫釐分寸鏗鏘發金石
幽眇感鬼神(或作/神鬼)信所謂材全而能鉅者也兩府之從
事與部屬之吏屬而和之(屬音蜀吏屬/之欲切)茍在編者咸可
觀也(在或作/有非是)宜乎施之樂章紀諸冊書從事曰子之言
是也告於公(謂裴/均)書以為荆潭唱和詩序
　　　送幽州李端公序(李益時佐幽州劉濟幕今相/國李藩也公因益來東都序)
　　　　(以送之蓋勉其歸使為濟言/率先來覲奉職如開元時也)
元年今相國李公為吏部員外郎(年下或有春字洪玉/父云是年春公猶在)
(江陵安得有/偕朝道語)愈嘗與偕朝(元年六月公始自江/陵召為國子博士)道語幽
州司徒公之賢(貞元二十一年三/月濟檢校司徒)曰某前年被詔告禮
幽州(二十一年正月德宗崩以/藩為告哀使故至幽州)入其地迓勞之使里至
每進益㳟(里或作累/或作狹)及郊司徒公紅帓首鞾袴握刀左
右雜佩(帓或作帕鞾或作靴方从杭本刀下有在字而/讀連下文左字為句謝本又校作在右  今按)
(若如方意則當云左握刀右雜佩矣不應云握刀在左/亦不應唯右有佩也在為衍字無疑杭本誤也禮䟽云)
(帶劒之法在左右手抽之為便則刀不當在右謝本亦/非矣左右雜佩當自為一句内則所謂左右佩用者也)
(戈鞾許/  切)弓韔服(韔一作䪘或作在閣杭蜀苑作張引説/文云弓施弦為張又云服弓衣也  今)
(按韔服皆弓室也然詩云言韔其弓又曰交韔二弓則/韔字又可通作虛字用矣此弓韔服謂納弓於服耳况)
(弓云施弦與否於服無利/害作張非是  韔丑亮切)矢挿房(左傳抽矢納/房房箭舍也)俯立迎
道左(方从閣格本/道作賓非是)某禮辭曰公天子之宰禮不可如是
及府又以其服即事某又曰公三公不可以將服承命
卒不得辭(卒上或有及館又如是一句方从閣杭苑粹/無之  今按此據次第當有此句但下文云)
(上堂即客階坐必東嚮若至館如此即是常禮不足言/唯仕府如此乃見其尊事天子使者不敢以主禮自居)
(之意當从/方本為是)上堂即客階坐必東嚮(階下一本複出即客/二字云文粹亦有即)
(字則知古本誠然也文今按複出二字古/本雖有然不知是何  理不足為正也)愈曰國家失
太平於今六十年矣夫十日十二子相配數窮六十其
將復平(句/)平必自幽州始亂之所出也(按天寳十四年/范陽節度使安)
(禄山反范陽幽州也其年嵗在乙未至元和九年甲午/數窮六十一甲子終矣公此序元和四年二月以後為)
(之故云平或作乎元今按若作乎字而屬上句則下文/不應便重出如開  時乎下句但云必自幽州始而上)
(無平字即又不成文理/今定作平仍屬下句)今天子大聖司徒公勤於禮庶
幾帥先河南北之將來覲奉職如開元時乎李公曰然
今李公既朝夕左右必數數為上言元年之言殆合矣
端公嵗時來壽其親東都(益父時官洛陽/公時亦官洛陽)東都之大夫
士莫不拜于門(或無複出東都字大/夫士或作士大夫)其為人佐甚忠(佐/謂)
(為幽州/從事)意欲司徒公功名流千萬嵗請以愈言為使歸
之獻
　
　
　
　
　
　
　東雅堂昌黎集註巻二十
欽定四庫全書
　東雅堂昌黎集註巻二十一
　　序
　　　送區冊序(洪謂區冊即區𢎞考其始末非也貞/元十九年冬公自御史出為陽山令)
　　　　(此序在陽山作其曰嵗/初吉當在明年正月也)
陽山天下之窮處也(陽山縣名/屬連州)陸有丘陵之險虎豹之
虞江流悍急横波之石廉利侔劒㦸舟上下失勢(江上/或有)
(水有字廉/或作其)破碎淪溺者往往有之縣郭無居民官無丞
尉夾江荒茅篁竹之閒(荒芽篁竹蜀本作荒榛茅竹篁/諸本作叢漢書嚴助傳谿谷之)
(閒篁竹之中顔/曰竹田曰篁)小吏十餘家皆鳥言夷面始至言語不
通(語或作説不下有相字川/本北本又作言語不相通)畫地為字然後可告以出
租奉期約是以賓客游從之士無所為而至(士或/作事)愈待
罪於期且半嵗矣(貞元二十年公貶/陽山令或無矣字)有區生者誓言相
好自南海挐舟而來升自賓階儀觀甚偉(觀或/作冠)坐與之
語文義卓然莊周云逃空虚者聞人足音跫然而喜矣
(見莊子徐無鬼/篇  跫許恭切)况如斯人者豈易得哉(虛或作谷斯或/作其或無斯字)
(皆非/是)入吾室聞詩書仁義之説欣然喜若有志於其閒
也(欣然下或有以字於/或作乎閒或作聞)與之翳嘉林坐石磯投竿而漁
陶然以樂若能遺外聲利而不厭乎貧賤也(樂上方無/以字厭下)
(方無乎字方今按欣然喜陶然樂當為一例故諸本皆/有以字而  本皆無然竊詳其文勢之緩急恐上句應)
(無而下句應有/也故定从此本)嵗之初吉(或作告毛氏詩傳云初吉/朔日也此蓋通言嵗首也)歸
拜其親(拜或/作覲)酒壺旣傾序以識别(識音/志)
　　　送張道士序(公逸詩有飲珹南道邊古墓上逢/中丞過贈兵部衛員外少室張道)
　　　　(士豈此/道士耶)
張道士嵩高之隱者(高或作南下同隱或作有道隱/今按有道語似太重當且作)通
古今學有文武長材寄迹老子法中為道士以養其親
九年聞朝廷將治東方貢賦之不如法者(方下或有/諸侯字)三
獻書不報長揖而去京師士大夫多為詩以贈而屬愈
為序詩曰
大匠無棄材尋尺各有施况當營都邑杞梓用不疑張
侯嵩高來面有熊豹姿開口論利害劒鋒白差差(白或/作自)
(非/是)恨無一尺捶(或作/箠)為國笞羌夷詣闕三上書臣非黄
冠師臣有膽與氣不忍死茅茨又不媚笑語不能伴兒
嬉乃著道士服衆人莫臣知臣有平賊䇿狂童不難治
(平/聲)其言簡且要陛下幸聽之天空日月高下照理不遺
或是章奏繁裁擇未及斯(或从閣本/作期非是)寧當不竢報歸袖
風披披答我事不爾吾親屬吾思昨宵夢倚門手取連
環持今日有書至又言歸何時霜天熟柿栗収拾不可
遲嶺北梁可構寒魚下清伊(或作漪両今按伊水在嵩/北若前  處作嵩南即此)
(處不可作伊若彼作嵩髙則此乃可作伊耳漪字雖可/通用然本不从水只是語助辭如書斷斷猗大學作兮)
(莊子猶為人猗亦是此類故説文水部無之但因伐檀/漣漪淪漪故俗遂加水用之而韓公亦有含風漪之句)
(則此作漪亦未可知今上文既作嵩高則此且作伊亦/無害若有他證見得上文果當作南則此却當改為漪)
(矣/)既非公家用且復還其私從容進退閒無一不合宜
時有利不利雖賢欲奚為但當勵前操富貴非公誰
　　　送高閑上人序(賛寧髙僧傳云閑烏程人克精/書字宣宗嘗召入對御草聖遂)
　　　　(賜紫衣後歸湖州開元寺終焉閑嘗/好以霅川白紵書真草為世楷法)
茍可以寓其巧智使機應於心不挫於氣則神完而守
固雖外物至不膠於心堯舜禹湯治天下養叔治射(史/記)
(養由基善射去栁葉/百步射之百發百中)庖丁治牛(莊子養生篇庖丁為文惠/君觧牛文惠君曰譆善哉)
(技蓋至/於此乎)師曠治音聲(曠字子野晉/平公時人)扁鵲治病(扁鵲即秦/越人晉昭)
(公時/人)僚之於丸(莊子市南宜僚弄/丸而兩家之難觧)秋之於奕(孟子弈秋/通國之善)
(弈者/也)伯倫之於酒(劉伶字伯/倫晉人)樂之終身不厭奚暇外慕
夫外慕徙業者(徙或作/從非是)皆不造其堂不嚌其胾者也(嚌/音)
(劑胾側/吏切)往時張旭善草書(旭蘇州呉郡人時或/作者善或作喜非是)不治他
伎喜怒窘窮憂悲愉佚怨恨思慕酣醉無聊不平有動
於心必於草書焉發之(喜怒丈苑作喜焉草書怒焉草/書不平監本作平生皆非是或)
(無焉/字)觀於物見山水崖谷鳥獸蟲魚草木之花實日月
列星風雨水火雷霆霹靂歌舞戰鬬天地事物之變可
喜可愕一寓於書故旭之書變動猶鬼神不可端倪(或/無)
(猶字/非是)以此終其身而名後世今閑之於草書有旭之心
哉不得其心而逐其跡未見其能旭也為旭有道利害
必明無遺錙銖情炎於中(情或/作精)利欲鬬進有得有䘮勃
然不釋然後一決於書而後旭可幾也(或無/後字)今閑師浮
屠氏一死生觧外膠(諸本並作膠杭歐謝本作繆莫侯/切猶綢繆也莊子内韄者不可繆)
(而捉義蓋同比下今按膠者黏著之物而其力之潰敗/不黏為觧今以  文頽墮潰敗之語反之當定作膠)
是其為心必泊然無所起其於世必淡然無所嗜(二所/下方)
(从杭本皆有/於字非是)泊與淡相遭頽墮委靡潰敗不可收拾(敗/或)
(作/散)則其於書得無象之然乎(東坡送參寥詩云退之論/草書萬事未嘗屏憂愁不)
(平氣一寓筆所騁頗怪浮屠人視身如丘井顔/然寄淡泊誰與發豪猛正謂此一叚文意也)然吾聞
浮屠人善幻多技能(善或从閣本作喜崔今按善幻/説已見第四巻酬  少府詩)閑
如通其術則吾不能知矣(閑下或有師字方云此篇用/意皆本於莊子所稱宋元君)
(畫圖有一史後至觧衣槃礴羸郭注云内足者神閒而/意定又云王彦法謂退之此數語乃深得祖師向上休)
(歇一路其見處勝裴休逺甚後今按韓公本意但謂人/必有不平之心鬰積之久而  發之則其氣勇决而伎)
(必棈今高閑既無是心則其為伎宜其潰敗委靡而不/能竒但恐其善幻多伎則不可知耳此自韓公所見非)
(如畫史祖/師之説也)
　　　送殷員外序(一作殷侑員外使回鶻序元和十/二年也據傳詔侑副宗正少卿李)
　　　　(孝誠使回鶻可汗驕甚侑不為屈虜責其倨/侑曰可汗唐壻欲坐屈使者拜乃可汗無禮)
　　　　(非使臣倨也虜憚其言不敢逼還遷虞部員/外即皆與序合惟年次稍先後當以序為正)
唐受天命為天子凡四方萬國(閣杭無萬/字非是)不問海内外
無小大咸臣順於朝(杭本無字/字非是)時節貢水土百物大者
特來小者附集元和睿聖文武皇帝既嗣位(憲宗元和/三年正月)
(上此/尊號)悉治方内就法度十二年詔曰四方萬國惟回鶻
於唐最親奉職尤謹丞相其選宗室四品一人持節往
賜君長告之朕意又選學有經法通知時事者一人與
之為貳(法或/作術)由是殷侯侑自太常博士遷尚書虞部員
外郎兼侍御史朱衣象笏承命以行(杭本無命/字非是)朝之大
夫莫不出餞酒半右庶子韓愈執盞言曰(元和十一年/五月公為太)
(子右/庶子)殷大夫(或作/殷侯)今人適數百里出門惘惘有離别可
憐之色持被入直三省(特或作襆入直三省洪慶善謂/唐無三省持被入直當為句絶)
(三息暫反省息井切朱新仲云唐以侍中兩令為三省/長官張籍寄白舎人詩三省比年名望重説者以唐無)
(三省非也若不言三省不知入直/何所以上下文考之朱説為長)丁寧顧婢子語刺刺
不能休(刺刺方云洪慶善云刺音慮達切樊澤之云刺/七迹切若如洪讀則當以戾為義顧婢子語何)
(戾耶潘岳閣道謡和嶠刺促不得/休語意皆同此當以七迹切為正)今子使萬里外國獨
無幾微出於言面豈不眞知輕重大丈夫哉丞相以子
應詔眞誠知人(下或有/矣字)士不通經果不足用於是相屬
為詩以道其行云
　　　送楊少尹序(一有巨源二字新舊史無傳藝文/志云字景山貞元五年第進士以)
　　　　(能詩名嘗有三刀夢益州一箭取遼城之句/白樂天贈詩云早聞一箭取遼城以此詩遂)
　　　　(知名既引年去命為其都少尹蓋公河中人/即其鄉也張籍有詩送云官為本府當身榮)
　　　　(因得還鄉任野情意蓋指此二疏事見前漢/此序長慶中公為吏部侍郎時作故序謂余)
　　　　(忝在公/卿後云)
昔疏廣受二子以年老一朝辭位而去(疏或作疎漢書/作疏  今按疏)
(正字疎/俗體也)于時公卿設供張祖道都門外(張或作帳謂供/具張設也音竹)
(亮切公送石𢎞序張上東門只用張字况二疏本傳自/可考漢書如高祖留沛張飲黥布傳張御食飲皆謂張)
(設/也)車數百兩道路觀者多歎息泣下共言其賢漢史旣
傳其事而後世工畫者又圖其迹至今照人耳目赫赫
若前日事國子司業楊君巨源方以能詩訓後進(因話/録云)
(楊巨源在元和中詩韻不為新語體律/務實工夫頗深以高文為諸生所宗)一旦以年滿七
十(或無一/旦二字)亦白丞相去歸其鄉世常説古今人不相及
今楊與二疏其意豈異也(及閣杭本作古及上或别有/方字其意豈異也或作豈其)
(異意邪/皆非是)予沗在公卿後遇病不能出不知楊侯去時城
門外送者幾人車幾兩馬幾疋(或無幾人字/疋或作駟)道邊觀者
亦有歎息知其為賢以否(以與/通用)而太史氏又能張大其
事為傳繼二疏蹤跡否(閣本無蹤跡否三字非/是或但無否字亦非)不落莫
否見今世無工畫者而畫與不畫固不論也然吾聞楊
侯之去丞相有愛而惜之者(惜下閣本/本無之字)白以為其都少
尹(白或作署/或無白字)不絶其禄又為歌詩以勸之京師之長於
詩者亦屬而和之又不知當時二疏之去有是事否古
今人同不同未可知也(不下或/無同字)中世士大夫以官為家
罷則無所於歸(或無於/字非是)楊侯始冠舉於其鄉歌鹿鳴而
來也(鄉或/作家)今之歸指其樹曰某樹吾先人之所種也某
水某丘吾童子時所釣遊也鄉人莫不加敬誡子孫以
楊侯不去其鄉為法古之所謂鄉先生没而可祭於社
者其在斯人歟其在斯人歟(二語閣杭本/皆無在字)
　　　送權秀才序(公時佐汴州權自汴舉/進士京師送以此序)
伯樂之廐多良馬(孫陽字伯樂秦穆公/時人也事見戰國䇿)卞和之匱多美
玉(卞和獻玉事/見韓非子)卓犖瓌怪之士(怪或/作竒)宜乎遊於大人君
子之門也相國隴西公旣平汴州(西下或有董字貞元/十二年七月以隴西)
(公董晉為宣武軍節/度使平汴州之亂)天子命御史大夫呉縣男為軍司
馬(縣或作郡非也董晉祭文石本可考下同是年八月/以汴州刺史御史大夫呉縣男陸長源為節度行軍)
(司馬/使)門下之士權生實從之來(下或有/觀字)權生之貎固若
常人耳其文辭引物連類窮情盡變宫商相宣合石諧
和(和方从閣杭蜀死作聲云晉范啓謂孫綽天台山賦/曰恐此金石非中宫商故文章以諧聲為尚公進平)
(淮西表曰叢雜乖戾律吕失次亦謂此也語今按諧和/即謂其聲之和耳若作諧聲却犯本字而  意亦不活)
(方詋/非是)寂寥乎短章舂容乎大篇如是者閲之累日而無
窮焉(閲或/作聞)愈常觀於皇都每年貢士至千餘人或與之
遊或得其文若權生者百無一二焉如是而將進於明
有司重之以呉縣之知其果有成哉於是咸賦詩以贈
之
　　　送湖南李正字序(或作送李礎判官正字歸湖/南礎之父仁鈞也貞元十九)
　　　　(年登進士第元和初為祕書省正字湖南觀/察推官公分司東都礎自湖南請告來覲其)
　　　　(父於其還公以詩及序/送之詩見第四巻末)
貞元中愈從太傅隴西公平汴州(貞元十二年七月/以董晉鎮宣武)李
生之尊府以侍御史管汴之鹽鐵(府或/作父)日為酒殺羊享
賓客李生則尚與其弟學讀書習文辭以舉進士為業
愈於太傅府年最少故得交李生父子閒公薨軍亂軍
司馬從事皆死(貞元十五年二月晉卒軍亂殺行/軍司馬陸長源判官孟叔度等)侍御
亦被讒為民日南(日或作由仁鈞/以讒流交州)其後五年愈又貶陽
山令今愈以都官郎守東都省(官下或有員外字王下/或有府字此謂東都蓋)
(李亦分/司也)侍御自衡州刺史為親王長史亦留此掌其府
事(亦留此或無亦此二/字留作収皆非是)李生自湖南從事請告來覲於
時太傅府之士惟愈與河南司録周君獨存(周君名君/巢時為河)
(南府司録叅軍/君下或有巢字)其外則李氏父子相與為四人(外下或/無則字)
(子下或/無相字)離十三年(時元和六年自貞元巳卯至元和庚/寅才十二年耳此言十三年豈退之)
(與礎别在/戊寅嵗乎)幸而集處得燕而舉一觴相屬此天也非人
力也侍御與周君於今為先輩成德(成或/作盛)李生温然為
君子(李上或/有若字)有詩八百篇傳詠於時惟愈也業不益進
行不加修顧惟未死耳往拜侍御謁周君抵李生退未
嘗不發媿也(或無/退字)往時侍御有無盡費於朋友及今則
又不忍其三族之寒飢聚而舘之疏逺畢至(寒飢或作/飢寒至文)
(苑作在而今按在乃至字之誤書史多互用者如此則/當作至  治道不至多言不至學古兵法之類以他書)
(所引考之却/當作在也)禄不足以養(下或有/為字)李生雖欲不從事於
外其勢不可得已也(巳或/作止)重李生之還者皆為詩愈最
故故又為序云(或作序之/或作之序)
　　　送石處士序(或有赴河陽參謀字謀或作謨或/有詩字洪字濬川洛陽人罷黄州)
　　　　(録事參軍退居于洛十年不仕及是為河陽/參謀歐公云洪始終無無稱而名重一時以)
　　　　(嘗為退之稱道耳洪之河陽幕府之明年召/為京兆昭應尉集賢校理又明年六月卒於)
　　　　(是公誌/其墓)
河陽軍節度御史大夫烏公為節度之三月(元和五年/四月詔用)
(烏公重裔為河陽軍節度使御史大夫治孟/州其曰節度之三月則是嵗六七月閒也)求士於從
事之賢者有薦石先生者公曰先生何如曰先生居嵩
邙瀍穀之閒(嵩邙山名瀍穀水名皆在洛陽之境穀/即澗水書云卜澗水東是也後改名澗)冬
一裘夏一葛食朝夕飯一盂蔬一盤(或無/食字)人與之錢則
辭請與出遊未嘗以事辭勸之仕不應(事辭或作事免/不上或有則字)
坐一室左右圖書與之語道理辨古今事當否論人高
下事後當成敗若河決下流而東注若駟馬駕輕車就
熟路而王良造父為之先後也若燭照數計而龜卜也
(東上或無而字或幷無下流而/東注五字熟或作夷卜或作兆)大夫曰先生有以自老
無求於人其肯為某來邪從事曰大夫文武忠孝求士
為國不私於家(或作/為家)方今冦聚於恒師環其疆(元和四/年三月)
(成德軍節度王士真卒其子承宗叛十二月詔吐突承/璀率諸道兵討之地理志鎭州恒山郡本恒州天寳元)
(年更名鎮成/徳軍所治也)農不耕收(收蜀本/作牧)財粟殫亡吾所處地歸
輸之塗(歸閣抗本作師饋今按當从諸/本作歸而讀作  謂漕運也)治法征謀宜有
所出(所出閣杭/本作主出)先生仁且勇若以義請而彊委重焉其
何説之辭於是譔書詞具馬幣卜日以授使者求先生
之廬而請焉先生不告於妻子不謀於朋友(朋友閣杭/本作其朋)
冠帶出見客拜受書禮於門内宵則沭浴戒行事(或無/則字)
(事或/作李)載書冊問道所由告行於常所來往晨則畢至張
上東門外(張下或有筵於二/字或只有别字)酒三行且起有執爵而言
者曰大夫眞能以義取人先生眞能以道自任决去就
為先生别(眞閣作其非是方从閣杭本無為先生别以/下十二字    今按此閣杭本由有二去就)
(字而脱其中字遂使下句/全無文理方以之誤矣)又酌而祝曰凡去就出處何
常惟義之歸遂以為先生壽又酌而祝曰使大夫恒無
變其初無務富其家而飢其師無甘受佞人而外敬正
士無味於諂言惟先生是聽以能有成功保天子之寵
命(或無敬字諂或作諍/皆非是或無是字)又祝曰使先生無圖利於大夫
而私便其身(圖閣本/作固)先生起拜祝辭曰敢不敬蚤夜以
求從祝規(不下或/有祇字)於是東都之人士咸知大夫與先生
果能相與以有成也遂各為歌詩六韻退愈為之序云
(退或作遣蜀本云送詩元/本具於此今附第四巻末)
　　　送温處士赴河陽軍序(温造字簡輿大雅之五/世孫文宗朝終禮部尚)
　　　　(書公前年送石洪今又送造二生皆/東都處士之秀者公時為河南令)
伯樂一過冀北之野而馬羣遂空夫冀北馬多天下(多/下)
(或有/於字)伯樂雖善知馬安能空其羣邪(能下或/有遂字)解之者曰
吾所謂空非無馬也無良馬也伯樂知馬遇其良輙取
之羣無留良焉茍無良雖謂無馬不為虚語矣(茍無下/或有留)
(其二字雖下閣/杭本無謂字)東都固士大夫之冀比也恃才能深藏
而不市者(恃或作懐/市或作賈)洛之北涯曰石生(石洪/也)其南涯曰
温生(即造也二處士皆居洛陽南北之涯即贈/盧仝詩所謂水北山人水南山人是也)大夫烏
公以鈇鉞鎭河陽之三月以石生為才以禮為羅羅而
致之幕下未數月也以温生為才於是以石生為媒以
禮為羅又羅而致之幕下東都雖信多才士朝取一人
焉拔其尤暮取一人焉拔其尤自居守河南尹以及百
司之執事(居守謂東都/留守鄭餘慶)與吾輩二縣之大夫(東都郭下/二邑洛陽)
(河南/也)政有所不通事有所可疑奚所諮而處焉(諮或作/咨處或)
(作/取)士大夫之去位而巷處者誰與嬉遊小子後生於何
考德而問業焉搢紳之東西行過是都者無所禮於其
廬若是而稱曰大夫烏公一鎭河陽而東都處士之廬
無人焉豈不可也夫南面而聽天下其所託重而恃力
者惟相與將耳相為天子得人於朝廷(或無/朝字)將為天子
得文武士於幕下求内外無治不可得也(閣杭蜀本無/内外二字或)
(作内外求無/理皆非是)愈縻於兹不能自引去(或無/自字)資二生以待
老今皆為有力者奪之其何能無介然於懐邪(閣杭本/無之字)
生既至(或無/至字)拜公於軍門其為吾以前所稱為天下賀
(其或/作具)以後所稱為吾致私怨於盡取也留守相公首為
四韻詩歌其事愈因推其意而序之(或作/焉)
　　　送鄭尚書序(鄭權汴州開封人貞/元六年舉進士第)
嶺之南其州七十其二十二隸嶺南節度府其四十餘
分四府(通典曰嶺南五府經略使治廣州領州二十二/邕管經略使治邕州領州十三容管經略使治)
(容州領州十四佳管經略使治桂州領州十四鎮南經/略使安南都䕶府治交州領州十一至德元年升五府)
(經略使為嶺/南節度使)府各置帥然獨嶺南節度為大府大府始
至(閣杭本無/下大府字)四府必使其佐啓問起居謝守地不得即
賀以為禮嵗時必遣賀問致水土物大府帥或道過其
府府帥必戎服左握刀右屬弓矢帕首袴鞾迎郊(郊上/或有)
(于字許帕莫轄/切鞾  戈切)及既至大府帥先入據館(或無/先字)帥守屏
(必郢/切)若將趨入拜庭之為者大府與之為讓至一再(一/下)
(或更有/至字)乃敢改服以賓主見適位執爵皆興拜不許乃
止䖍若小侯之事大國有大事諮而後行(諮或/作咨)隸府之
州離府逺者至三千里懸隔山海使必數月而後能至
蠻夷悍輕易怨以變其南州皆岸大海多洲島颿風一
日踔數千里(颿與㠶同颿或作飄/  踔音逴乂勑敎切)漫瀾不見蹤迹控御
失所依險阻結黨仇(或作/仇黨)機毒矢以待將吏(或無/將字)撞搪
呼號以相和應蜂屯蟻雜不可爬梳(或作/把疏)好則人怒則
獸故常薄其征入簡節而疎目時有所遺漏不究切之
長養以兒子至紛不可治乃草薙而禽獮之(薙音雉芟/也獮息淺)
(切/)盡根株痛斷乃止其海外雜國若躭浮羅流求毛人
夷亶之州(或作/洲)林邑扶南眞臘于陀利之屬(躭浮羅國/流求國毛)
(人國夷州亶州林邑國扶南國真臘國皆海外蠻夷之/國云林邑一曰環玉在交州南海行三千里眞臘一曰)
(吉蔑在林邑西北去京師/三萬七千里  躭音耽)東南際天地以萬數或時候
風潮朝貢蠻胡賈人(胡或/作夷)舶交海中若嶺南帥得其人
則一邊盡治不相冦盗賊殺無風魚之災水旱癘毒之
患外國之貨日至珠香象犀玳瑁竒物溢於中國不可
勝用故選帥常重於他鎭非有文武威風知大體可畏
信者則不幸往往有事長慶三年四月以工部尚書鄭
公為刑部尚書兼御史大夫往踐其任(長慶三年四月/權為嶺南節度)
(使/)鄭公嘗以節鎭襄陽(嘗或作常元和十一年七/月權為山南東道節度使)又帥
滄景德棣(十三年四月權為德州/刺史德棣滄景節度使)歴河南尹華州刺史
(初權自河南尹帥山/南東道為華州刺史)皆有功德可稱道入朝為金吾將
軍散騎常侍(元和十四年十一月權為右金吾衛大將/軍充左街使穆宗即位改左散騎常侍)
工部侍郎尚書(長慶元年權自河南尹入為工/部侍郎二年十月遷本曹尚書)家屬百
人無數畝之宅僦屋以居可謂貴而能貧為仁者不富
之效也(貴而能貧此左氏襄二十二年語權本傳云用/度豪侈復與此異何邪  今按通監權家多姬)
(妄禄薄不能贍因李訓于王守澄/求節鎮得廣州此語蓋譏之也)及是命朝廷莫不悦
將行公卿大夫士茍能詩者咸相率為詩以美朝政以
慰公南行之思韻必以來字者所以祝公成政而來歸
疾也(祝上或無以字/或祝下有使字)
　　　送水陸運使韓侍御歸所治序(考食貨志憲宗/用李綘議以韓)
　　　　(重華為振武京西營田和糴水陸運使振武/乃單于大都䕶府故地後改名振武重華後)
　　　　(名約預甘露之禍洪謂唐志無所考非也乙/今按漢書王尊傳有治所字此所治字當)
六年冬振武軍吏走驛馬詣闕告飢公卿廷議以轉運
使不得其人(或無/轉字)宜選才幹之士往換之吾族子重華
適當其任(元和六年四月以盧坦為戸部侍郎判度支/曽振武告飢時薛謇為代北水陸運使坦以)
(重華代/謇也)至則出贓罪吏九百餘人脱其桎梏給耒耜與
牛使耕其傍便近地以償所負釋其粟之在吏者四十
萬斛不徴吏得去罪死假種糧齒平人有以自效莫不
涕泣感奮相率盡力以奉其令而又為之奔走經營(為/下)
(或無/之字)相原隰之宜指授方法故連二嵗大熟吏得盡償
其所亡失四十萬斛者而私其贏餘(私其下或有有字/其或作有皆非是)
得以蘇息軍不復飢君曰此未足為天子言請益募人
為十五屯屯置百三十人而種百頃令各就高為堡東
起振武轉而西過雲州界極於中受降城出入河山之
際(或作/險)六百餘里屯堡相望冦來不能為暴人得肆耕
其中少可以罷漕輓之費朝廷從其議秋果倍收嵗省
度支錢千三百萬八年詔拜殿中侍御史錫服朱銀(或/作)
(朱金銀緋/唐五品服)其冬來朝奏曰得益開田四千頃則盡可以
給塞下五城矣(五城東西中三受䧏/坡朔方振武二軍也)田五千頃法當用
人七千臣令吏於無事時督習弓矢為戰守備因可以
制虜庶幾所謂兵農兼事務一而兩得者也(或無幾字/務一或作)
(一務雨得/或作得雨)大臣方持其議(八年冬重華入朝㑹宰相李/綘已罷後宰相恃其議而止)
(語見食貨志志所載營田/事大扺與公此序相表裏)吾以為邊軍皆不知耕作開
口望哺有司常僦人以車船自他郡往輸乗沙逆河逺
者數千里人畜死蹄踵交道費不可勝計中國坐耗(坐/耗)
(或作坐見耗虚或作坐/耗虛今从閣杭本定)而邊吏恒苦食不繼今君所請
田皆故秦漢時郡縣地其課績又已驗白若從其言其
利未可遽以一二數也今天子方舉羣䇿以收太平之
功寧使士有不盡用之歎懷竒見而不得施設也君又
何憂而中臺士大夫亦同言侍御韓君前領三縣紀綱
二州奏課常為天下第一行其計於邊其功烈又赫赫
如此使盡用其策西北邊故所没地可指期而有也聞
其歸皆相勉為詩以推大之而屬余為序
　　　送鄭十校理序(舊史云鄭餘慶之子瀚本名涵/以文宗藩邸時名同改名瀚貞)
　　　　(元十年舉進士以父謫官累年不仕自秘書/省校書郎遷洛陽尉充集賢院修撰改長安)
　　　　(尉集賢校理公以元和四年六月為都官員/外郎分司東都涵求告來寧公於其行作是)
　　　　(序以送之蓋五年春也/故有歸騎春衫薄之句)
祕書御府也天子猶以為外且逺不得朝夕視始更聚
書集賢殿别置校讎官曰學士曰校理(士下或/無曰字)常以寵
丞相為大學士(開元十三年改集仙殿為集賢殿聚四/部書其中置修撰校理官五品以上為)
(學士六品以下為直學士/以宰相張説為大學士)其他學士皆達官也校理則
用天下之名能文學者茍在選不計其秩次惟所用之
(名下或有士字/又或有而字)由是集賢之書盛積盡祕書所有不能
處其半書日益多官日益重四年鄭生涵始以長安尉
選為校理(為一/作授)人皆曰是宰相子能㳟儉守教訓好古
義施於文辭者如是而在選公卿大夫家之子弟其勸
耳矣(家下或有/選字非是)愈為博士也始事相公於祭酒分教東
都生也事相公於東太學今為即於都官也又事相公
於居守(居上或無於字按舊史元和元年鄭餘慶罷相/為太子賓客遷國子祭酒冬十一月庚戌遷河)
(南尹三年夏六月甲戌自河南尹拜東都留守六年十/月除吏部尚書唐制東都置六館學與京師同故掌其)
(職者謂之分教而舊史又云愈始舉進士投文於/公卿聞故相鄭餘慶為之延譽由是知名於時)三為
屬吏經時五年觀道德於前後聽教誨於左右可謂親
薫而炙之矣(或無後字/炙之石切)　其高大逺密者不敢隱度論
也其勤巳而務博施以巳之有欲人之能不知古君子
何如耳(或無耳字/或作爾)今生始進仕獲重語於天下而慊慊
若不足真能守其家法矣其在門者可進賀也(門下或/有下字)
求告來寧(涵以元和四年為校理五年寧/親東都時餘慶為東都留守)朝夕侍側東
都士大夫不得見其面於其行日分司吏與留守之從
事(司下或/有即字)竊載酒肴席定鼎門外(古今地名曰河南有/鼎門九鼎所定也即)
(成王定鼎于/郟鄏之所)盛賓客以餞之既醉各為詩五韻且屬愈
為序
　　　詩(洛/字)　(詩下或有曰字注/洛上或有得字)
相公倦台鼎分正新邑洛(正或/作政)才子富文華校讎天禄
閣壽觴佳節過歸騎春衫薄(衫或/作和)鳥弄正交加楊花共
紛泊親交誰不羡去去翔寥廓(親交或/作交親)
　　　韋侍講盛山十二詩序(講或作御或作盛山唱/和詩序唐史韋處厚字)
　　　　(德載京兆萬年人中進士第又擢才識兼茂/科賢良異等憲宗時歴考功員外郎坐與宰)
　　　　(相韋貫之善出為開州刺史穆宗立為翰林侍/讀學士再遷中書舍人文宗時為相初在開)
　　　　(州有盛山詩十二篇一宿雲亭二隱月岫三/茶嶺四梅溪五流盃渠六盤石磴七桃鳿八)
　　　　(竹嵓九琵琶臺十胡盧沼十一繡衣石塌十/二上士瓶泉盛山開州也開州隨巴東郡之)
　　　　(盛山縣武德元/年改為開州)
韋侯昔以考功副郎守盛山人謂韋侯美士考功顯曹
盛山僻郡奪所宜處納之惡地以枉其材韋侯將怨且
不釋矣或曰不然夫得利則躍躍以喜不利則戚戚以
泣(躍躍閤杭本無下躍字以下句/偶之非是不利不下或有得字)若不可生者豈韋侯
謂哉(謂哉上或/有之字)韋侯讀六藝之文以探周公孔子之意
(藝下或無之字探杭作深/子下或無之字皆非是)又妙能為辭章可謂儒者夫
儒者之於患難茍非其自取之其拒而不受於懷也若
築河堤以障屋霤其容而消之也若水之於海氷之於
夏日其翫而忘之以文辭也若奏金石以破蟋蟀之鳴
蟲飛之聲况一不快於考功盛山一出入息之閒哉未
幾果有以韋侯所為十二詩遺余者其意方且以入谿
谷(或無/方字)上巖石追逐雲月不足日為事讀而歌詠之(歌/詠)
(或作/詠歌)令人欲棄百事往而與之游不知其出於巴東以
屬朐䏰也(朐䏰說文蟲名漢中有朐䏰縣地下濕多此/蟲因以為名朐从肉句聲考其義當作潤蠢)
(唐書音蠢閏劉禹錫音屈忍漢書朐/音劬通典曰開州漢之朐䏰地也)于時應而和者凡
十人(樊謂考下文只六人一曰和者/十人而時集悶下者六人耳)及此年韋侯為中
書舍人侍講六經禁中(諸本作及此年閣本作明年杭/本作時年謂此時之年也韋以)
(元和十一年刺盛山韓以長慶二年作序閣本作明年/由時字訛也  今按作明年則非實作時年則不詞當)
(从諸本作及此年則無可疑矣諸本禁中下有名處厚/字元和十五年三月處厚以侍講學士講詩闗睢書洪)
(範于太液亭長慶二/年四月為中書舍人)和者通州元司馬為宰相(元和十/年三月)
(稹為通州司馬長慶/二年二月同平章事)洋州許使君為京兆忠州白使君
為中書舍人(元和十三年十二月居易為忠州刺/史長愛元年十二月為中書舍人)李使
君為諫議大夫(景儉字寛中元和中為忠州刺史長慶/元年八月為諌議大夫不言某州使君)
(者連上忠州文也澤之云/景險時為楚州疑有脱誤)黔府嚴中丞為祕書監(元和/十四)
(年二月以商州刺史嚴暮為黔中/觀察使長慶元年入為祕書卒)温司馬為起居舍人
(温造時為武陵司馬今諸/本皆亡州名亦疑脱誤)皆集闕下(和者下六人諸本/亦各書其名云元)
(司馬名稹許使君名康佐白使君居易李使君景儉嚴/中丞武温司馬造方以閣杭本并上文名處厚共刪十)
(四字云蜀本側書稹康佐居易景儉造五名獨嚴不書/其名今考嚴謂嚴謩時為祕書監樂天集有制詞可考)
(諸本改作嚴武蜀本又作少監皆非也李景儉自楚/州召還温造自朗州召還今皆不著其郡亦闕文也)於
是盛山十二詩與其和者(山下或/有之字)大行於時聮為大巻
家有之焉慕而為者將日益多則分為别巻韋侯俾余
題其首
　　　石鼎聮句詩句(閣杭無此篇洪慶善曰張文潛/本校與諸本特異蓋原於蔡文)
　　　　(忠也然増損太多不知得於何本今姑以杭/蜀本為正  今按張本多可取當附見以備)
　　　　(參考如洪興祖云石鼎聮句詩或云皆退之/所作  毛頴傳以文滑稽耳軒轅寓公姓彌)
　　　　(明寓公名侯喜師服皆其弟子也余曰不然/公與諸子嘲戯見於詩者多矣皇甫湜不能)
　　　　(詩則曰掎摭糞壤間孟郊思苦則曰腸肚鎮/煎煼樊宗師語澁則曰辭慳義卓闊止於是)
　　　　(矣不應譏誚輕薄如是之甚也且序云衡山/道士軒轅彌明貌極醜白鬚黒面長頸而高)
　　　　(結喉中又作楚語年九十餘此豈亦退之自/謂邪予同年李道立云嘗見唐人所作賈島)
　　　　(碣云石鼎聨句所稱軒轅彌明即君也島范/陽人彌明衡山人島本浮屠而彌明道士附)
　　　　(㑹之妄無可信者獨仙傳拾遺有彌明傳雖/祖述退之之語亦亦有是人矣聨句若以為)
　　　　(公作則若出一口矣今讀其劉侯句不及彌/明逺甚何至是邪蓋聞君子損巳以成人之)
　　　　(美未聞抑人以取勝也其曰吾/不解世俗書見孔武仲雜記)
元和七年十二月四日衡山道士軒轅彌明自衡下來
(下或/作山)舊與劉師服進士衡湘中相識將過太白知師服
在京夜抵其居宿(知下師服張本/作劉或無夜字)有校書郎侯喜新有
能詩聲夜與劉説詩彌明在其側貎極醜白鬚黒面長
頸而高結喉中又作楚語(蔡張本皆作長頸而結喉無/高與中字唐子西曰結古髻)
(字也高結當句斷漢陸賈傳尉佗魁結顔曰讀為椎髻/云一撮之髻其形如椎高結語原此今按古語自有)
(城中好高結不必引椎結也但道士之首加冠不作椎/結讀結為髻而以喉屬下句者雖有据而非是蓋長頸)
(故見其結喉之高而此高結喉中又作楚/語也不然則當从蔡張本删高中二字)喜視之若無
人彌明忽軒衣張眉指鑪中石鼎謂喜曰子云能詩能
與我賦此乎(云或作之又無/能詩二字非是)劉徃見衡湘閒人説云年
九十餘矣(張本年上有/其字無矣字)解捕逐鬼物拘囚蛟螭虎豹不
知其實能否也(方無解字解張作能拘囚張作罔兩/不上方有然字而無其字或無否字)見
其老頗貎敬之不知其有文也聞此説大喜即援筆題
其首兩句(張無説字/即方作既)次傳於喜喜踊躍即綴其下云云
(於下兩喜字張本/並作侯方無下字)道士啞然笑曰(啞烏/格切)子詩如是而已
乎即袖手竦肩倚北牆坐(袖杭蜀本作抽倚/或作旁或無坐字)謂劉曰吾
不解世俗書子為我書(解或作能後同子為上或/有弟字我書下有吾句字)因高
吟曰龍頭縮菌蠢豕腹漲彭亨初不似經意(不似張本/作似非疑)
(當乙作/似不)詩㫖有似譏喜二子相顧慙駭(二子張/作二人)欲以多
窮之即又為而傳之喜喜思益苦(或無/思字)務欲壓道士每
營度欲出口吻(或無/欲字)聲鳴益悲操筆欲書(張作/而書)將下復
止竟亦不能竒也畢即傳道士道士高踞大唱曰劉把
筆吾詩云云(或無詩字張本作劉進/士把筆則又高吟云云)其不用意而功益
竒(此从張本下四字或作益切/竒出非是或疑其當作若)不可附説語皆侵劉侯
(或無/侯字)喜益忌之劉與侯皆已賦十餘韻彌明應之如響
皆頴脱含譏諷夜盡三更二子思竭不能續因起謝曰
尊師非世人也某伏矣願為弟子不敢更論詩(夜盡三/更諸本)
(在不能續之下下更有一子二字此从張本方从杭蜀/本文粹無益忌至譏諷二十四字从思竭不能續五字)
(但有喜字屬上句又盡作益二子二字下便連因起謝/張本又以盡為蓋而一本併無盡益蓋三字  今按方)
(本簡嚴諸本重複然簡嚴者似於事理有所未盡而重/複者乃得見其曲折之詳但今恐有漏落故且从諸本)
(及張本而方本固在其中但方本語侵劉喜劉既書姓/喜不當獨書名恐劉下本有侯字而下文别有喜字之)
(誤也諸本喜益忌之之下復云劉與侯皆已賦千餘韻/語亦太冗張本夜盡三更四字屬於含譏諷之下固善)
(然似不若移於喜益忌之之下此皆未敢自以為然讀/者詳之  非世人也或無世人或作非世人能出也張)
(本某下有等/字伏或作服)道士奮曰(奮下或有髯字或有目字或/有然字  今按恐或有髯字)不
然章不可以不成也又謂劉曰把筆來吾與汝就之(或/無)
(來字或無吾與/汝就之五字)即又唱出四十字為八句書訖使讀讀
畢謂二子曰章不巳就乎二子齊應曰就矣(張無即字/出或作書)
(非是訖使方作止即下讀字/張本作之屬上句方無不字)道士曰此皆不足與語(此/或)
(作/子)此寧為文邪吾就子所能而作耳(就下或無子字作/下或有之字耳或)
(作/矣)非吾之所學於師而能者也吾所能者子皆不足以
聞也獨文乎哉吾語亦不當聞也(吾所能或作吾所聞/語下張本有子字)
吾閉口矣二子大懼皆起立牀下拜曰(張無/皆字)不敢他有
問也願聞一言而已先生稱吾不解人閒書敢問解何
書請聞此而巳道士寂然若無聞也(方無敢問解何書/五字請聞下十三)
(字張本但存寂然/二字無十一字)累問不應二子不自得即退就座道
士倚牆睡鼻息如雷鳴二子怛然失色不敢喘(喘上張/本有少)
(字/)斯須曙鼔動鼕鼕(音/彤)二子亦困遂坐睡(或無遂坐/睡三字)及
覺日已上驚顧覔道士不見(上張本作出/方無驚字)即問童奴奴
曰(童張本作僮奴/曰上張有僮字)天且明道士起出門若將便旋然奴
怪久不返即出到門覔無有也(張無到門字/覔下有之字)二子驚惋
自責若有失者閒遂詣余言余不能識其何道士也嘗
聞有隱君子彌明豈其人耶韓愈序
　　　石鼎聨句詩(或無/此題)
巧匠斲山骨刳中事煎烹(師/服)直柄未當權塞口且吞聲
(喜/)龍頭縮菌蠢豕腹漲彭亨(彌/明)外苞乾蘚文中有暗浪
驚(師/服)在冷足自安(方从杭蜀文粹作安自足既無文/理對偶又差方本誤改多類此)遭
焚意彌貞(喜/)謬當鼎鼐間妄使水火争(彌/明)大似烈士膽
圓如戰馬纓(師/服)上比香爐尖下與鏡面平(喜/)秋瓜未落
蔕凍芋強抽萌(彌/明)一塊元氣閉細泉幽竇傾(師/服)不値輸
冩處焉知懷抱清(喜/)方當洪鑪然益見小器盈(彌/明)睆睆
無刃迹(莊子睆睆然在繼繳/之中注視貌華綰切)團團類天成(師/服)遥疑龜負
圖出曝曉正晴(喜/)旁有雙耳穿(雙或/作隻)上為孤髻橕(諸本/此下)
(無彌明字詞今按此似二子/譏道士之  恐實非彌明語)或訝短尾銚又似無足鐺
(師/服)可惜寒食毬擲此傍路坑(喜/)何當出灰灺(徐也/切)無計
離缾罌(彌/明)陋質荷斟酌狹中愧提擎(師/服)豈能煑仙藥但
未汙羊羮(喜/)形模婦女笑度量兒童輕(彌/明)徒示堅重性
(示或/作爾)不過升合盛(師/服)　(過或作合合或/作斗盛或作成)傍似廢轂仰(傍/或)
(作/仍)側見折軸横(喜/)時於蚯蚓竅微作蒼蠅鳴(彌/明)以兹翻
溢愆(以兹或/作忽罹)實負任使誠(師/服)常居顧盻地敢有漏洩情
(喜/)寧依暖熱弊不與寒凉并(彌/明)區區徒自效𤨏𤨏不足
呈(喜諸本此下/  無喜字)廻旋但兀兀開闔惟鏗鏗(師/服)　(鏗丘/耕切)全
勝瑚璉貴空有口傳名豈比爼豆古不為手所撜(除庚/切博)
(雅曰揬也淮南子子路撜溺而受牛/謝注撜舉也平上聲通洪本一作掁)磨礱去圭角浸潤
著光精(著附/也)願君莫嘲誚此物方施行(四韻並彌明所/作  又年譜云)
(或謂軒轅寓公性彌明寓公名蓋以文滑稽耳是不然/劉侯雖皆公門人然不應譏誚如是之甚且言彌明形)
(貌聲音之陋亦豈公自謂邪而列仙傳又有彌明傳要/必有是人矣  今按此詩句法全類韓公而或者所謂)
(寓公姓名者蓋軒轅反切近韓字彌字之義又與愈字/相類即張籍所譏與人為無實駮雜之説者也故竊意)
(或者之言近是洪氏所疑容貌聲音之陋乃故為幻語/以資笑謔又以亂其事實使讀者不之覺耳若列仙傳)
(則又好事者因此序而附/著之尤不足以為据也)
　
　
　
　東雅堂昌黎集註巻二十一
欽定四庫全書
　東雅堂昌黎集註巻二十二
　　祭文
　　　祭田横墓文(田横初為漢將灌嬰敗於垓下亡/走梁歸彭越髙祖即位懼誅與其)
　　　　(徒五百餘人入海居島中髙帝聞齊人賢者/多附横恐後有亂乃使使赦横罪而召之横)
　　　　(與其客二人乘傳詣洛陽至尸鄉廐置遂自/剄令客奉其頭從使者馳奏髙帝流涕以王)
　　　　(者禮葬横既葬二客穿其冢旁皆自剄從之/其餘客在海中者聞横死亦皆自殺晁太史)
　　　　(無咎嘗取公此文於續楚辭而系之曰唐宰/相如董晉亦未足言而晉為汴州纔奏愈從)
　　　　(事愈始終感遇語稱隴西公而不姓後從裴/度亦自謂度知已然度亦終不引愈共天下)
　　　　(事故愈躊躇發憤太息於區區之横以謂夫/茍如横之好士天下將有賢於五百人者至)
　　　　(焉/)
貞元十一年九月愈如東京道出田横墓下(十一年諸/本或作十)
(九年月下有十一日字如東京或作東如京洪慶善曰/東京洛陽也公以貞元十一年出長安至河陽而後如)
(東都也十九年秋則公為御史是冬即貶陽山安得以/九月出横墓下唐都長安亦不得云東如京也方从閣)
(杭蜀本作東如京云田横墓在偃師尸鄉洛陽東三十/里今公自河陽道横墓下以入洛故云東如京也  今)
(按洪慶善作如東京及考嵗月皆是方氏亦以京為洛/陽但據三本必欲作東如京為誤耳今且未須別考它)
(書只以其所引田横墓在洛陽東者論之則自墓下而/走洛陽乃是西向安得言東如京乎況唐都長安謂洛)
(陽為東京則可直謂之京則不可其理又甚明若據元/和郡國志則河陽西南至河南府八十里其大勢亦不)
(得云東如京也此又三本謬/誤之一證故復表而出之)感横義髙能得士(下或有/心字)
因取酒以祭為文而弔之其辭曰事有曠百世而相感
者余不自知其何心非今世之所稀孰為使余歔欷而
不可禁余既博觀乎天下曷有庶幾乎夫子之所為死
者不復生嗟余去此其從誰(死者或作死而生/方作來皆非是)當秦氏
之敗亂得一士而可王何五百人之擾擾而不能脱夫
子於劒鋩抑所寳之非賢亦天命之有常(寶之或作寶/者天或作大)
昔闕里之多士孔聖亦云其遑遑(閤抗無其/字非是)茍余行之
不迷雖顛沛其何傷自古死者非一夫子至今有耿光
(非閣杭作/皆非是)跽陳辭而薦酒魂髣髴而來享(集韻靈良反/按享字古今)
(人用多作上聲惟前漢禮樂志郊祀詩云發梁揚羽申/以商造兹新音永久長聲氣逺滌鳳鳥翔神夕掩虞蓋)
(孔享享作平聲退之/叶韻蓋有所本也)
　　　歐陽生哀辭(歐陽名詹字行周泉州晉江人也/卒年四十餘集十巻行世新史於)
　　　　(藝文/立傳)
歐陽詹世居閩越自詹已上皆為閩越官至州佐縣令
者累累有焉閩越地肥衍有山泉禽魚之樂雖有長材
秀民通文書吏事與上國齒者未嘗肯出仕今上初故
宰相常袞為福建諸州觀察使治其地(治上或有/往字非是)袞以
文辭進有名於時又作大官臨莅其民鄉縣小民有能
誦書作文辭者袞親與之為客主之禮(吕汲公本如此/方从閣杭苑粹)
(辭進下即屬鄉縣至者袞下又有故宰相字下乃屬有/名至其民又屬親與云云顛倒錯亂全無文理而方云)
(三本如此不當輕改其蔽如此今定从吕本/方主下有人字鄉縣作縣鄉則尚有可取云)觀游宴饗
必召與之(宴或作讌與讀為預或作預或/疑與如字而之下當有俱字)時未幾皆化
翕然(化新傳作仕非是按袞傳建中初起為福建觀察/使始閩人未知學袞至為設學校使為文章親加)
(講導與為客主均禮觀游燕享與/焉由是俗一變嵗貢士與内州等)詹于時獨秀出袞加
敬愛諸生皆推服閩越之人舉進士繇詹始(貞元八年/詹與公同)
(登第退之同年進士此言閩人舉進士自詹始及觀林/藴泉山銘叙則謂閩川貞元以前未有文進者也因亷)
(使李郕公錡興啟庠序請獨孤常州及為記中有辭云/縵胡之纓化為青衿其兄藻與友歐陽詹繼登正第以)
(其年考之則藻之登第又在詹之前然長溪薛令之以/中宗神龍二年㩴第則又在藻之前矣退之謂由詹始)
(豈考之/未詳耶)建中貞元閒余就食江南未接人事往往聞詹
名閭巷間詹之稱於江南也久(下或有/矣字)貞元三年余始
至京師舉進士聞詹名尤甚(余下或有年十九字聞或/作則或云當并出則聞二)
(字亦/有理)八年春遂與詹文辭同考試登第始相識自後詹
歸閩中余或在京師他處不見詹久者惟詹歸閩中時
為然其他時與詹離率不歴嵗移時則必合合必兩忘
其所趨久然後去故余與詹相知為深詹事父母盡孝
道仁於妻子於朋友義以誠氣醇以方容貌嶷嶷然(嶷/音)
(逆/)其燕私善謔以和其文章切深喜往復善自道讀其
書知其於慈孝最隆也十五年冬余以徐州從事朝正
于京師(公為徐州/節度推官)詹為國子監四門助教將率其徒伏
闕下舉余為博士㑹監有獄不果上(或無監字/監或作詹)觀其心
有益於余將忘其身之賤而為之也嗚呼詹今其死矣
詹閩越人也父母老矣捨朝夕之養以來京師(以或/作而)其
心將以有得於是而歸為父母榮也(有得或作在得或/無於是字而有複)
(出將以/有得字)雖其父母之心亦皆然詹在側雖無離憂其志
不樂也詹在京師雖有離憂其志樂也若詹者所謂以
志養志者歟詹雖未得位其名聲流於人人其德行信
於朋友(或作/友朋)雖詹與其父母皆可無憾也詹之事業文
章李翺既為之傳故作哀辭以舒余哀(之傳或作之説/或作之誌故上)
(或有余/字非是)以傳于後以遺其父母而解其悲哀以卒詹志
云(悲哀或作哀悲當今按上文已連有兩哀字不/應如此重複或  刪去此哀字  詹或作其)求仕
與友兮逺違其鄉父母之命兮子奉以行友則既獲兮
禄實不豐以志為養兮何有牛羊事實既修兮名譽又
光父母忻忻兮常若在旁命雖云短兮其存者長終要
必死兮願不永傷友朋親視兮藥物甚良(親視或/作視疾)飲食
孔時兮所欲無妨(孔或/作既)壽命不齊兮人道之常(齊一/作髙)在
側與逺兮非有不同山川阻深兮魂魄流行祀祭則及
兮勿謂不通哭泣無益兮抑哀自彊(益或/作救)推生知死兮
以慰孝誠嗚呼哀哉兮是亦難忘(哉下或/無兮字)
　　　題哀辭後(或刪此四字作題歐陽生哀辭後崔/羣及詹皆與公同年劉伉姓名僅見)
　　　　(于此他/無所聞)
愈性不喜書自為此文惟自書兩通其一通遺清河崔
羣羣與余皆歐陽生友也(友上或/有之字)哀生之不得位而死
哭之過時而悲其一通今書以遺彭城劉君伉君喜古
文(或無書字或無伉/字下君字一作伉)以吾所為合於古詣吾廬而來請
者八九至而其色不怨志益堅(或無/志字)凡愈之為此文蓋
哀歐陽生之不顯榮於前(哀一/作痛)又懼其泯滅於後也今
劉君之請未必知歐陽生其志在古文耳(其志上或/有之志字)雖
然(下或有茍愛吾文必求其義八字八字下又/或有則進知於歐陽生矣必時觀十一字)愈之為
古文豈獨取其句讀不類於今者邪思古人而不得見
學古道則欲兼通其辭通其辭者本志乎古道者也(乎/或)
(作於方从三本無道字以上下/文考之無道字即不成文理矣)古之道不茍譽毁於人
(此下或有然則吾之所/為文皆有實也十一字)劉君好其辭則其知歐陽生也
無惑焉
　　　獨孤申叔哀辭(申叔字子重年二十一舉進士/又二年用博學宏詞為校書郎)
　　　　(乂三年居父喪未練而殁蓋貞元十八年也/柳子厚有獨孤君墓碣皇甫持正有傷獨孤)
　　　　(賦而公作辭哀之公當與崔羣書天人好惡/之説與此語意一同蓋出太史公之伯夷論)
　　　　(也/)
衆萬之生誰非天邪明昭昏蒙誰使然邪行何為而怒
居何故而憐邪(怒或作怨或作思怒下/或有邪字居或作為)胡喜厚其所可
薄而恒不足於賢邪將下民之好惡與彼蒼懸邪(或無/蒼字)
抑蒼茫無端而蹔寓其間邪(寓下或/有於字)死者無知吾為子
慟而已矣如有知也子其自知之矣(或無自字或無之/字或無自字而有)
(之/字)濯濯其英曄曄其光如聞其聲如見其容(此句或作/如處其旁)
(非是或云以容/叶光用古韻也)烏虖逺矣何日而忘(烏虖或/作嗚呼)
　　　祭穆員外文(為崔侍御作晁夲篇首題云維年/月日故人博陵崔愬謹以清酌之)
　　　　(奠祭于亡友穆六端公之靈方云豈穆員邪/舊傳員卒檢校員外郎杜亞留守東都辟為)
　　　　(從事皆與此文合新傳員終侍御史故晁夲/稱端公也穆員宇與直懷州河内人宣州觀)
　　　　(察使寜之子工為文/崔侍御名愬無傳)
於乎建中之初予居于嵩攜扶北奔(或作/歸)避盗來攻晨
及洛師相遇一時顧我如故眷然顧之(如或作無/眷或作睠)子有
令聞我來自山子之畯明(畯或/作俊)我鈍而頑道既云異誰
從知我我思其厚不知其可(知其或作知/而或作可而)於後八年君
從杜侯我時在洛亦應其招(貞元五年十二月以杜亞/為東都留守亞辟員為從)
(事檢校員外郎愬/時亦為亞所辟)留守無事多君子僚罔有疑忌維其
嬉游草生之春鳥鳴之朝我轡在手君揚其鑣君居于
室我既來即或以嘯歌(嘯或/作咏)或以偃側誨余以義復我
以誠(復我或作我復專今按下文云無非/德聲則此二句  指穆也當作復我)終日以語(以/或)
(作/與)無非德聲主人信讒有惑其下殺人無罪誣以成過
入救不從反以為禍赫赫有聞王命三司察我于獄相
從係縲曲生何樂直死何悲(曲或作直直或作曲二/何或皆作可皆非是)上
懷主人(主或作/王非是)内閔其私(閔或作憫或/作闗皆非是)進退之難君處
之宜(君或作/居非是)既釋于囚(令狐運為東京牙門將亞惡其/為人㑹盗刼輸絹於洛北運適)
(畋近郊亞意其為之命員及從事張𢎞靖/鞠其事無之亞恕囚員等員由此知名)我來徐州道
之悠悠思君為憂我如京師君居父喪哭泣而拜言詞
不通我歸自西君反吉服晤言無他往復其昔(其疑當/作如)
不日而違重我心惻自後聞君母喪是丁痛毒之懷六
年以并(一作/經)孰云孝子而殞厥靈今我之至入門失聲
(失或/作哭)酒肉在前君胡不餐升君之堂不與我言於乎死
矣何日來還
　　　祭郴州李使君文(公貞元十九年冬出為陽山/令過郴州識李使君有李員)
　　　　(外寄紙筆及义魚詩即所謂獲紙筆之雙貿/投又魚之短韻也其生平契分皆具此文筆)
　　　　(墨閒録云祭李/郴州文尤雄竒)
維年月日將仕郎守江陵府法曹參軍韓愈謹以清酌
庶羞之奠敬祭于故郴州李使君之靈(文苑此篇首題/云維元和元年)
(嵗次丙戌二月乙未朔二十四日戊午將仕/郎云云使君員外三兄之靈考之唐歴皆合)古語有之
白頭如新傾蓋若舊顧意氣之何如何日時之足究(何/或)
(作/曷)當貞元之癸未(或作酉年今按癸未者貞/元十九  貶陽山時也)惕皇威而
左授伏荒炎之下邑嗟名頽而位仆歴貴部而西邁邇
清光於暫覯(於或/作而)言莫交而情無由(莫或作若或作/若而下無情字)既
不賈而奚售哀窮遐之無徒(遐或作荒窮遐或/作遐荒徒或作圖)挐百憂
以自副辱問訊之綢繆恒飽飢而愈疚接雄詞於章句
窺逸跡於篆籀(直右/切)苞黄甘而致貽獲紙筆之雙貿(即/李)
(員外寄紙筆云莫怪/殷勤謝虞卿正著書)投义魚之短韻(即公义魚十八/韻招張功曹)媿
韜瑕而舉秀竢新命於衡陽費薪芻於館候(郴在衡山/之陽貞元)
(二十一年公以順宗赦/徙掾江陵待命於郴云)空大亭以見處憩水木之幽茂
逞英心於縱博沃煩腸以清酎(以一/作於)航北湖之空明覻
鱗介之驚透宴州樓之豁達衆管啾而竝奏(啾或作湫/選閒居賦)
(管啾啾/而竝奏)得恩惠於新知脱窮愁於往陋(窮或/作寃)輟行謀於
俄頃見秋月之三彀逮天書之下降猶低迴以宿留(上/音)
(秀下音溜前漢宿留海上/史記宿留之數日無所見)念睽離之在期謂此㑹之難
又授縞紵以託心(吳季札聘鄭見子産如舊相識與之/縞帶子産獻紵衣焉見左氏襄公二)
(十九/年)示兹誠之不謬(授或/作援)儻後日之北遷約窮歡於一
晝雖掾俸之酸寒要拔貧而為富何人生之難信捐斯
言而莫就始訝信於暫疎遂承凶於不救(承或作成/於一作而)見
明旌之低昻(明諸本作銘此从閣本字/見檀弓鄭註云神明之旌)尚遲疑於別袖
憶交酬而迭舞奠單盃而哭柩美夫君之為政不橈志
於讒構(橈或作僥或作/撓从手皆非是)遭脣舌之紛羅獨陵晨而孤雊
(陵一/作凌)彼憸人之浮言雖百車其何詬(車或作年衍今按/後漢書馮  出妻)
(書云詞語百車韓/蓋用此作年非是)洞古往而高觀固邪正之相冦幸竊
覩其始終敢不明白而蔽覆神乎來哉辭以為侑尚饗
　　　祭薛助教文(公達字大順詳/見公所誌墓云)
維元和四年嵗次已丑後三月二十一日景寅(丙寅作/景寅避)
(唐諱/也)朝散郎守國子博士韓愈(散墓志石/本作議)太學助教侯
繼謹以清酌之奠祭于亡友國子助教薛君之靈(繼下/或有)
(等字薛君之靈晁本作/河東薛君七官之靈)嗚呼吾徒學而不見施設禄又
不足以活身天於此時奪其友人同官太學日得相因
奈何永違秖隔數晨笑語為別慟哭來門(來或/作東)藏棺蔽
帷欲見無緣皎皎眉目在人目前酌以告誠庶幾有神
嗚呼哀哉尚饗
　　　祭虞部張員外文(張季友也公同王涯崔羣許/季同庾承宣邢冊等六人者)
　　　　(皆與張頁元八年同年進士時陸贄典貢舉/故文有司我明試時惟邦彦之語詳見公誌)
　　　　(其墓/云)
維年月日愈等謹以清酌庶羞之奠敬祭于亡友張十
三員外之靈(文苑作元和十年晁本作維元和十年月/日中書舍人王涯考功郎中知制誥韓愈)
(禮部侍郎崔羣京兆尹許季同考功員外郎庾承宣河/中節度判官殿中侍御史邢冊等六人皆張季友之同)
(年/也)嗚呼往在貞元俱從賔薦司我明試時維邦彦各以
文售幸皆少年羣遊旅宿其歡甚焉出言無尤有獲同
喜他年諸人莫有能比倐忽逮今二十餘嵗存皆衰白
半亦辭世外纒公事内迫家私中宵興歎無復昔時如
何今者又失夫子(今者或/作於今)懿德柔聲永絶心耳廬親之
墓終喪乃歸陽瘖避職妻子不知分司憲臺風紀由振
遂遷司虞以播華問不能老壽孰究其因託嗣於宗(託/嗣)
(或作/嗣託)天維不仁酒食備設靈其降止論德叙情以視諸
誄尚饗
　　　祭河南張員外文(貞元十九年冬公與張署自/御史俱出南方為令明年順)
　　　　(宗即位俱徙江陵故凡道塗經涉唱和契闊/皆具此文公方從晉公討蔡祭其在元和十)
　　　　(二年八月歟張之/行治則詳於公誌)
維年月日彰義軍行軍司馬守太子右庶子兼御史中
丞韓愈謹遣某乙以庶羞清酌之奠祭于亡友故河南
縣令張十二員外之靈(或無守太子/右庶子字)貞元十九君為御
史余以無能同詔竝跱(或作峙選潘岳闗中詩列/營某跱注跱立也亦作峙)君德
渾剛標髙揭已有不吾如唾猶泥滓余戇狂狂(戇音/惷)年
未三紀乗氣加人無挾自恃彼婉孌者實憚吾曹側肩
帖耳有舌如刀我落陽山以尹鼯猱君飄臨武山林之
牢嵗弊寒兇雪虐風饕顛於馬下(雪虐杭本作嘯虎以/顛於馬下言之由虎)
(聲懼也風饕謂虎貪風而嘯不已虎近於虐訛自此也/饕或作號  今按杭本全然不成文理以上語嵗弊寒)
(兇言之八字相偶/當為雪虐明甚)我泗君咷夜息南山同卧一席守𨽻
防夫觝頂交跖(頂或作/項非是)洞庭漫汗黏天無壁風濤相豗
(呼回/切)中作霹靂追程盲進颿船箭激(颿或作帆/或作飄)南上湘
水屈氏所沈(上或/作之)二妃行迷淚蹤染林山哀浦思鳥獸
叫音余唱君和百篇在吟君止于縣我又南踰把􁑭相
飲後期有無期宿界上一又相語自別幾時遽變寒暑
(遽或作復/或作徧)枕臂欹眠加余以股僕來告言虎入廐處無
敢驚逐以我􁘡去(􁘡音䝉/驢子)君云是物不駿於乗虎取而
往來寅其徴(寅或作夤當今按寅為辰名夤乃/寅緣之義  改作寅説見下條)我預在
此與君俱膺猛獸果信惡禱而憑(獸蜀本作首李本校/作孟首不知得之何)
(本也葛魯卿云􁘡不駿虎取之則亨矣不待禱而有憑/也  今按洪謝本皆作孟首謂正月孟春之首也張言)
(來寅其徴以虎為寅神故言來嵗寅月當/有徵驗孟首果得歸也然且作猛獸亦通)余出嶺中君
竢州下偕掾江陵非余望者郴山竒變其水清寫泊砂
倚石有遌無捨(楚詞云重華不可遌/注逢也  遌吾故切)衡陽放酒熊咆虎
嘷不存令章罰籌蝟毛(不存或作存不罰或作罪唐人/㑹飲以籌記罰劉夢得詩罰籌)
(長樹纛是也以今按令章謂/酒令違令則  籌記其罰也)委舟湘流往觀南嶽雲壁
潭潭(雲或/作天)穹林攸擢避風太湖七日鹿角(太或作大鹿/角洞庭湖中)
(地名元㣲之有鹿角詩湖/旁至今有鹿角巡檢司也)鈎登大鮎怒頰豕豞(豞或作/豹非是)
(或云豞豕聲/  豞許角切)臠盤炙酒羣奴餘啄走官階下首下凥髙
(前漢凥益/髙苦刀切)下馬伏塗從事是遭予徵博士君以使已(元/和)
(元年六月公召為國子博士署掾/江陵半年邕管奏為判官不往)相見京師過願之始
分教東生君掾雍首(元和二年公分教東都署為京兆/府司録㕘軍雍州名書黑水西河)
(惟雍州切/雍於用)兩都相望於别何有解手背面遂十一年君
出我入如相避然生濶死休(生濶死休或作/生死休咎非是)吞不復宣
刑官屬郎引章訐奪(或作奮訐方作許奪奪今按奪謂/争執不與猶今言定  公事也墓)
(志云守法争議棘棘不阿即/此事也方本無義或本亦非)權臣不愛南昌是斡(今按/墓志)
(張自刑部出刺䖍/州然則昌當作康)明條謹獄氓獠户歌(獠音/老)用遷澧浦
為人受瘥(署自䖍州改澧州刺史民稅出雜産物與錢/尚書有經數觀察使牒州徴錢倍數經署曰)
(刺史可為法不可貪官害民留/牒不肯從竟以代罷瘥病也)還家東都起令河南屈
拜後生憤所不堪屢以正免身伸事蹇竟死不升孰勸
為善丞相南討(元和十六年以宰相裴度為/淮西宣慰處置使南討淮蔡)余辱司馬
議兵大梁(時宣武軍節度使韓𢎞為諸軍/都統使將出討公詣𢎞禀事)走出洛下哭
不憑棺奠不親斝不撫其子𦵏不送野望君傷懐(望君/或作)
(定居/非是)有隕如㵼銘君之績納石壤中(或作/下)爰及祖考紀
徳事功(紀或作已事或作著事功作著功於理亦順但/下文便有外著後世則重出著字又似可疑姑)
(从舊本作事蓋紀其徳紀其事紀其功也又恐/或是序字以似而誤然無所據不敢輒改也)外著後
世鬼神與通君其奚憾不余鑒衷嗚呼哀哉尚饗
　　　祭左司李員外太夫人文(謂與其子同僚必公/為職方員外郎時也)
維年月日某官某等謹以清酌庶羞之奠敬祭于某縣
太君鄭氏尊夫人之靈(某等或作/某乙等)胄于茂族配此徳門
克成厥家享有全福為婦為母再朝中宮搢紳推榮宗
黨是則某等幸隨令子同服官僚庶展哀誠式陳牢醴
尚饗
　　　祭薛中丞文(一本同李逢吉孟簡張惟素張賈/祭薛中丞存城也薛嘗劾浮屠鑒)
　　　　(虚罪抵死表李位無罪/事見舊史本傳甚詳)
維年月日(文苑作元/和九年)某官某乙等謹以清酌庶羞之奠
祭于亡友故御史中丞贈刑部侍郎薛公之靈公之懿
徳茂行可以勵俗清文敏識足以發身宗族稱其孝慈
友朋歸其信義累升科第亟踐班行左掖南臺(北齊號/御史臺)
(為南/臺)共傳故事詩人墨客争諷新篇羽儀朝廷輝映中
外長途方騁大限俄窮聖上軫不憗之悲具僚興云亡
之歎况某等忘言斯久知我俱深青春之遊白首相失
來陳薄奠詎盡哀誠嗚呼哀哉尚饗
　　　祭裴太常文(裴之諱字/皆不可考)
維年月日愈等謹以庶羞清酌之奠敬祭于故太常裴
二十一兄之靈(文苑作元和九年晁本月日下具給事/中李逢吉給事中孟簡吏部侍郎張惟)
(素吏部侍郎張賈比部郎/中史館修撰韓愈等五人)朝廷之重莫過乎禮雖經策
具存而精通蓋寡自郊丘故事宗廟時宜大君之所旁
求丞相之所卒問羣儒拱手宗祝醉心兄皆指陳根源
斟酌通變莫不允符天㫖克協神休至乎公卿冠昏士
庶喪祭疑皆響答問必實歸從我者足為軌儀異我者
無逃指笑動為時法言比古經(此一/作必)獨立一朝髙視于
古而又驅馳朋執僶俛宗親檐石之儲常空於私室(檐/諸)
(本多作顔舊本多作檐公秋懐詩用甔字按後漢明帝/紀生無檐石之儲檐字本此郭璞方言注甔石之儲實)
(用甔字前漢蒯通揚雄傳皆只作儋貨殖傳/醬十儋顔曰儋人儋之也一儋兩甖丁濫切)方丈之食
每盛於賔筵贈必固辭求無不應孰云具美而不永年
某等早接遊從實欽道義致誠薄奠以訣終天嗚呼哀
哉尚饗
　　　潮州祭神文五首(晁本第一首題作祭湖神文/第二首題作又祭止雨文第)
　　　　(三題祭城隍文第四題祭界石神文/第五不立題皆元和十四年夏秋作)
維年月日潮州刺史韓愈謹差攝潮陽縣尉史虚已以
特羊庶羞之奠告于太湖神之靈愈承朝命為此州長
今月二十五日至治下凡大神降依庇貺斯人者皆愈
所當率徒屬奔走致誠親執祀事於廟庭下今以始至
方上奏天子思慮不能専一冠衣不浄㓗與人吏未相
識知牲糈酒食器皿觕弊(觕一作損觕糈先旅/切又音所  倉胡切)不能嚴
清又未卜日時不敢自薦見使攝潮陽縣尉史虛已以
告神其降鑒尚饗
維年月日潮州刺史韓愈謹以清酌腵脩之奠祈于太
湖神之靈(禮記大享尚殿脩注云捶脯也腵或作時/  今按若作時則脩當作羞  腵丁貫反)曰
稻既穟矣而雨不得熟以穫也(或無以穫/字非是)蠶起且眠矣
而雨不得老以簇也嵗且盡矣稻不可以復種而蠶不
可以復育也農夫桑婦將無以應賦稅繼衣食也非神
之不愛人(或無之字愛/下一有此字)刺史失所職也百姓何罪使至
極也神聰明而端一聴不可濫以惑也刺史不仁可坐
以罪惟彼無辜惠以福也劃劙雲隂巻月日也(月日或/作日月)
(非是支劃忽麥切/劙力  切又音麗)幸身有衣口得食給神役也(口上或/有而字)
(得或/作有)充上之須脫刑辟也選牲為酒以報靈徳也吹撃
管鼔侑香潔也拜庭跪坐(庭或/作廷)如法式也不信當治疾
殃殛也神其尚饗
維年月日潮州刺史韓愈謹以柔毛剛鬛清酌庶羞之
奠祭于城隍之神閒者以淫雨將為人災無以應貢賦
供給神明上下獲罪罰之故乃以六月壬子奔走分告
乞晴于爾明神(下或再出爾/字屬下句)明神閔人之不辜若饗若
答(饗或/作響)糞除天地山川清風時興白日顯行蠶穀以登
人不咨嗟(咨或/作疵)惟神之恩夙夜不敢忘怠謹卜良日躬
率將吏薦兹血毛清酌嘉羞(一作/肴)侑以音聲以謝神貺
其饗之(或作茲或/作鑒之)
維年月日潮州刺史諱愈謹遣耆壽成㝢以清酌少牢
之奠告于界石神之靈(此五字或作/界石之神)曰惟封部之内山
川之神克庥于人(庥或/作庇)官則置立室宇備具服器奠饗
以時淫雨既霽蠶穀以成織婦耕男忻忻衎衎是神之
庥庇于人也敢不明受其賜謹選良月吉日齋潔以祀
神其鑒之尚饗(鑒之或/作鑒茲)
維年月日潮州刺史諱愈謹以清酌庶羞之奠祭于大
湖之神惟神降依茲土以庇其人今茲無有水旱雷雨
風火疾疫為災各寧厥宇以供上役長吏免被其譴賴
神之徳夙夜不敢忘謹具食飲躬齋洗奏音聲以獻以
樂以謝厥賜不敢有所祈尚饗
　
　
　
　
　
　
　
　
　
　
　
　
　
　
　
　東雅堂昌黎集註巻二十二
欽定四庫全書
　東雅堂昌黎集註巻二十三
　　祭文
　　　袁州祭神文三首(晁本首篇題曰祭城隍文次/題祭仰山神祈雨文次題又)
　　　　(祭仰山神文元/和十五年夏作)
維年月日袁州刺史韓愈謹告于城隍神之靈(或無袁/字下同)
刺史無治行無以媚于神祇(以上或/無無字)天降之罰以久不
雨苗且盡死刺史雖得罪(下或有死字已今按死字不/當用又上句  有不應重出)
(蓋因上句/而誤也)百姓何辜宜降疾咎于某躬身(或無躬字國/語靡王躬身)
(公用/此也)無令鰥寡䝉兹濫罰謹告
維年月日袁州刺史韓愈謹以少牢之奠祭于仰山之
神曰神之所依者惟人人之所事者惟神今既大旱嘉
穀將盡人將無以為命神亦將無所降依不敢不以告
若守土有罪宜被疾殃於其身百姓可哀宜䝉恩閔以
時賜雨使獲承祭不怠神亦永有飲食謹告
維年月日袁州刺史韓愈謹以少牢之奠祭于仰山之
神曰田穀將死而神膏澤之百姓無所告而神恤之刺
史有罪而神釋之敢不有薦也尚饗
　　　祭栁子厚文(子厚以元和十四年十月五日卒/于栁州公其月自潮即袁明年自)
　　　　(袁召為國子祭酒此文袁州作也故劉夢得/祭子厚文有云退之承命改牧宜陽亦馳一)
　　　　(函候於便道其後序栁集又云凡子厚行已/之大方有退之之誌若祭文在祭文蓋謂此)
　　　　(也/)
維年月日韓愈謹以清酌庶羞之奠祭于亡友栁子厚
之靈(維年月日文苑作維某年嵗次庚子五/月壬寅朔五日景午栁下或有君字)嗟嗟子厚
而至然邪自古莫不然我又何嗟人之生世如夢一覺
(故效切下/既覺同)其間利害竟亦何校當其夢時有樂有悲及
其既覺豈足追惟凡物之生不願為材(為或作/謂非是)犧尊青
黄乃木之災(見莊/子語)子之中棄天脫馽羈(馽音/縶)玉佩瓊琚
大放厥辭富貴無能磨滅誰紀子之自著表表愈偉(表/表)
(或作表/奏非是)不善為斲血指汗顔巧匠旁觀(或作觀/旁非是)縮手袖
間子之文章而不用世乃令吾徒掌帝之制子之視人
自以無前一斥不復羣飛刺天(飛或/作非)嗟嗟子厚今也則
亡(也則或/作有今)臨絶之音一何琅琅徧告諸友以寄厥子不
鄙謂余亦託以死凡今之交觀勢厚薄余豈可保能承
子託非我知子子實命我猶有鬼神寧敢遺墮(寧或/作予)念
子永歸無復來期設祭棺前矢心以辭嗚呼哀哉(或無/此四)
(字/)尚饗
　　　祭湘君夫人文(公以元和十五年九月拜/國子祭酒未離袁州時作)
維元和十五年嵗次庚子十月某日朝散大夫守國子
祭酒䕶軍賜紫金魚袋韓愈謹使前袁州軍事判官張
得一(此上四十四字或只作維年月日國/子祭酒韓愈謹令張得一今從石本)以清酌之奠
敢昭告于湘君湘夫人二妃之神前嵗之春愈以罪犯
黜守潮州(或作陽今/以石本)懼以譴死且虞海山之波霧瘴毒
為災以殞其命(或無/之字)舟次祠下是用有禱于神神享其
衷賜以吉卜曰如汝志䝉神之福啟帝之心去潮即袁
(十四年十月/自潮徙袁)今又獲位於朝復其章綬(十五年九月自/袁召為國子祭)
(酒復賜/金紫)退思往昔實發夢寐凡丗年於今乃合(丗或作/三方从)
(石本此蓋言丗年前常有夢寐非以貶日言之也忘今/按上文但言前嵗之禱則實發夢寐者但謂不敢  前)
(嵗之吉卜耳此丗字未詳/其義恐亦石本之誤也)夙夜怵惕敢忘神之大庇(怵/或)
(作/悚)伏以祠宇毁頓(一作/損)憑附之質丹青之飾暗昧不圭
(或作暗昧不佳或作昧暗不蠲今从石本圭與蠲同音/集韻蠲潔也明也通作圭詩吉蠲為饎韓詩作吉圭周)
(禮蜡氏令州里除不蠲注讀如吉圭為饎之圭陸音曰/舊讀為圭呂氏春秋飲食必蠲潔髙誘亦讀作圭此類)
(非一今作佳/由圭字訛也)不稱靈明(或作明靈/今从石本)外無四垣堂陛頽落
牛羊入室居民行商不來祭享輒敢以私錢十萬修而
作之(萬下諸本有祈于邦/伯四字今从石本)舊碑斷折(㫁一/作中)其半仆地文
字缺滅幾不可讀謹修而樹之(或無/謹字)廟成之後將求玉
石仍刻舊文因銘其隂以大振顯君夫人之威神以報
靈徳俾民承事萬世不怠惟神其鑒之尚饗
　始將既修樹舊碑仍刻其文於新石因銘其隂舊碑
　石既多破落文不可盡識移之於新或失其真遂不
　復刻(此四十二字石本附祭文後諸本皆有之方云/此蓋後人以碑本附入閣杭皆無之  今按此)
　(必公所自記故石本有之當附於此方但以閣杭本/闕遂直刋去亦可惜也今从諸本而次一字書之)
　　　祭竇司業文(竇名牟長慶二年卒公嘗誌其墓/此文公自稱兵部侍郎則是年未)
　　　　(使王庭湊/前作也)
維年月日兵部侍郎韓愈謹以清酌庶羞之奠祭于故
國子司業竇君二兄之靈惟君文行夙成有聲江東魁
然厚重長者之風一舉於鄉遂收厥功屢佐大侯以調
兵戎(調去/聲)詔曰予虞汝為郎中乃令洛陽嵗且四終惟
刑之慎掌正隸僮命守髙平(澤州髙/平郡)命副儒宫(副或/作制)朱
衣銀魚象服以崇錫榮考妣孝道上窮官不滿能亦云
達通踰七望八年孰非翁(或作逾七八年孰非望公方/从閣杭苑云竇卒年七十四)
在君無憾我意不充君之昆弟(牟兄弟五人/常牟羣庠鞏)三以辭雄
(常字中行大厯十四年登第弟鞏字/汝封元和二年登第及牟為三雄矣)刺史郎中四繼三
同(謂牟庠相繼為澤州刺史四繼/三同則常牟羣庠皆為之也)於士大夫可謂顯融
我之獲見實自童䝉既愛既勸(愛既或作/受誘非是)在麻之蓬自
視雛鷇(音/冦)望君飛鴻四十年餘事如夢中(諸本皆如此/閣杭苑及南)
(唐本作事半如夢云古夢音平去聲通石崇詩周公不/足夢與可以守至冲叶  今按事半如夢語意碎澁不)
(如諸本之渾全而快健前人誤改當以/重押中字之故不知公詩多不避也)分宰河洛媿立
竝躬俱官於學以纎臨洪惠許不酬(許或作詩文今按/惠許謂上  愛勸)
(而又稱/許也)報徳以空死生莫接孰明我衷於祭告情文以
自攻嗚呼哀哉尚饗
　　　祭侯主簿文(此謂侯喜也蜀本注繼字非公詳/觀公此文當知其為侯喜作  貞)
　　　　(元十七年與喜同漁于温洛嘗有詩云吾黨/侯生字叔􁌒呼我持竿釣温水故此又有我)
　　　　(釣我遊莫不我隨之語嘗薦喜於汝州刺史/盧郎中又嘗薦之於陸員外傪觀其薦詞亦)
　　　　(與此文惟子文學今誰過之之意相表裏又/公集中端有贈侯主簿喜詩用是知其非繼)
　　　　(而喜也其曰吏部侍郎韓愈即/長慶二年自兵部轉吏部時作)
維年月日吏部侍郎韓愈謹遣男殿中省進馬佶(退之/諸子)
(有名昶者長慶四年進士登第小說中亦載其為集賢/校理曰符曰爽曰殿中省進馬雖載於集而他處不見)
(唯符見於孟郊/張籍詩中耳)致祭于亡友故國子主簿侯君之靈嗚
呼惟子文學今誰過之子於道義困不捨遺(困或作罔/捨或作拾)
(皆非/是)我狎我愛人莫與夷自始及今二紀于兹我或為
文筆俾子持唱我和我問我以疑我釣我遊莫不我隨
我寢我休莫爾之私朋友昆弟情敬異施惟我於子無
適不宜棄我而死嗟我之衰相好滿目少年之時日月
云亡(或作人/之云亡)今其有誰誰不富貴而子為羇我無利權
雖怨曷為子之方𦵏我方齋祠(方𦵏或/作云𦵏)哭送不可誰知
我悲嗚呼哀哉尚饗
　　　祭竹林神文(公祭文二其一祭竹林神其二祭/曲江龍皆以旱禱其後賀雨表亦)
　　　　(云季夏以來雨澤不降臣職司京邑祈禱/實頻謂此皆長慶三年為京尹時作也)
維年月日京兆尹兼御史大夫韓愈謹以酒脯之奠再
拜稽首告于竹林之神曰天子不以愈為愚不能使尹
兹大衆二十三縣之人今農既勤於稼有苗盈野而天
不雨將盡槁以死農將無所食鬼神將無以為饗國家
之禮天地百祀神祇不失其常(或無/祀字)惠天之人不失其
和(惠天下或有下字係从閣杭本也今按此人/字當為民字以避諱而用人字  下句同)人又無
罪何為造兹旱虐以罰也(虐閣杭蜀本在/罰字下非是)將俾尹者不
仁不明不能承帝之勑以化正其下聞無香惟腥(聞音/問)
神于惠罰無差(神于或/作神之)施罪瘠于尹愈身是甘是宜雨
則時降神無爽其聰明永饗于人無媿尚饗
　　　曲江祭龍文
維年月日京兆尹兼御史大夫韓愈謹以香果之奠敢
昭告于東方青龍之神天作旱災嘉穀將槁乃於甲乙
之日依凖古法作神之象齋戒祀禱神其享祐之時降
甘雨(時或作/將非是)以惠兹人急急如律令
　　　祭馬僕射文(馬十二名總字㑹元扶風人退之/長慶三年冬自京兆尹復為兵部)
　　　　(侍郎又遷吏部侍郎其為京兆也有舉馬總/自代狀今祭文稱吏部侍郎則總以是年冬)
　　　　(死/也)
維年月日吏部侍郎韓愈謹以清酌庶羞之奠敬祭于
故僕射馬公十二兄之靈惟公𢎞大温恭全然徳備天
故生之其必有意將明將昌實艱初試佐戎滑臺斥由
尹寺(貞元十三年四月以姚南仲鎮滑臺辟總為從事/十六年監軍使薛盈珍誣奏南仲不法總坐貶為)
(泉州/司馬)適彼甌閩􁆘􁆙跋躓(一作疐兀􁆘魚列/切􁆙音  躓音致)顛而不踒
(烏未/切)乃得其地于泉于䖍始執郡符遂殿交州(殿軍/後也)抗
節番禺(上音潘/下音愚)去其螟蠧蠻越大蘇(蠧或/作螣)擢亞秋官朝
得碩士人謂其崇我勢始起東征淮蔡相臣是使(十二/年十)
(月以宰相裴度為彰義軍/節度使仍充淮西宣慰使)公兼邦憲以副經紀(十二年/以總兼)
(御史大夫充淮西行/營諸軍宣慰副使)殱彼大魁厥勲孰似丞相歸治留
長蔡師(吳元濟誅總留蔡州為彰義留後奏改彰義為/淮西十二月以總檢校工部尚書蔡州刺史充)
(淮西節/度使)茫茫黍稷昔實棘茨鳩鳴雀乳不見梟鴟惟蔡
及許舊為血仇命公并侯(十三年五月以總為許州刺/史忠武軍節度陳許溵等州)
(觀察處置等使溵舊/屬淮西故云并侯)耕借之牛束其弓矢禮讓優優始
誅鄆戎(鄆音/運)厥墟腥臊公往滌之兹惟樂郊(十四年二/月誅東平)
(節度使李師道三月以總檢校刑部尚書為鄆州刺/史天平節度鄆曹濮等州觀察等使詩曰適彼樂郊)惟
東有猘(猘狂犬也淮南子猘狗不自/投於河  猘音制又居例切)惟西有虺(虺蜥也/許韙切)
顛覆朋鄰我餘有幾(七月沂州軍亂殺節度使王遂長/慶元年七月盧龍軍亂囚節度使)
(張𢎞靖成徳亂殺節度使田𢎞正二年正月魏博節度/使田希自殺三月武寧軍節度使崔羣為軍中所逐餘)
(有或作有餘之今按此用左/氏身其餘㡬  語或本非是)嵂崒中居(嵂音律崒/慈恤切)斬其
脊尾岱定河安惟公之韙帝念厥功還公于朝陟于地
官且長百僚(十二月以總檢校尚書/左僕射守户部尚書)度彼四方孰樂可
據顧瞻衡鈞(或作/鈞衡)將舉以付惟公積勤以疾以憂及其
歸時當謝之秋賀門未歸(門或作問語今按此用慶/者在門之  或本非是)弔
廬已萃未燕于堂已哭于次昔我及公實同危事且死
且生誓莫捐棄歸來握手曽不三四曽不濡翰酬酢文
字曽不醉飽以勸酒胾(側吏/切)奠以叙哀其何能致嗚呼
哀哉尚饗
　　　弔武侍御所畫佛文(或無弔字武侍御一以為/武少儀謂公嘗為太學彈)
　　　　(琴詩序少儀時為司業後以太常少卿兼御/史中丞使南詔在元和五年一以為武儒衡)
　　　　(據李翺集墓誌云故相鄭餘慶尹河南奏授/伊闕尉及鄭公留守東都在元和五六年間)
　　　　(然姓氏及官御史皆同未知孰是然題/曰侍御其文亦曰侍御後說若近之云)
御史武君當年喪其配(御史一/作侍御)歛其遺服櫛珥鞶帨于
篋(鞶或作縏方云縏小囊鞶大帶也以今按儀禮士昏/禮庶母及門内施鞶注鞶囊也所  盛帨巾然則縏)
(鞶字/通)月旦十五日則一出而陳之抱嬰兒以泣有為浮
屠之法者造武氏而諭之曰是豈有益耶(閣杭作/也非是)吾師
云人死則為鬼鬼且復為人隨所積善惡受報(所下一/有其字)
環復不窮也(環一/作旋)極西之方有佛焉其土大樂(西下或/無之字)
親戚姑能相為圖是佛而禮之願其往生莫不如意武
君憮然辭曰吾儒者其可以為是既又逢月旦十五日
復出其篋實而陳之(其篋或/無其字)抱嬰兒以泣且殆而悔曰
(或無且字或本/且字在悔字下)是真何益也吾不能了釋氏之信不乂
安知其不果然乎(或無/乎字)於是悉出其遺服櫛佩合若干
種就浮屠師請圖前所謂佛者浮屠師受而圖之韓愈
聞而弔之曰晢晢兮目存(哲晢或/作晳晳)丁寧兮耳言忽不見
兮不聞(見下或有不有/字或無兮字)莽誰窮兮本源圖西佛兮道予
懃以妄塞悲兮慰新魂(新上或/有斯字)嗚呼奈何兮弔以兹文
　　　祭故陜府李司馬文(李漢之父郱雍王㑹七世/孫長慶元年二月卒詳見)
　　　　(公所誌郱墓陜郱薄經/切一本無故  府三字)
維年月日守國子祭酒賜紫金魚袋韓愈謹以清酌之
奠祭于故陜府左司馬李公之靈曰公學以為耕文以
為穫發憤孤身復續厥家(孤或作苦/續或作績)選于吏部亟以科
進厯臨大邑惟政有聲(惟或/作為)遂丞宗正日朝帝庭出輔
陜都吏畏僚慕子婦諸孫盈于室堂公姑悅喜(姑或作/始非是)
五福具有大夫士家孰不榮羡如何不常以至大故嗚
呼哀哉愈以守官不獲弔送昏姻之好以哀以悲敬致
微禮公其歆之(歆或/作昭)尚饗
　　　祭十二兄文(公從兄岌也公之皇祖諱叡素有/孫八人其孫曰㑹曰介曰愈曰俞)
　　　　(曰岌見於世系表及公集者此五人又有弇/者以殿中侍御史死于平凉之盟其二人則)
　　　　(無所考見岌以元和元年六月卒于虢州以/其年九月𦵏于州十里文所謂歸女教男反)
　　　　(骨本原公蓋有異時/歸𦵏于先原之意)
月日從父弟某官某乙謹以清酌庶羞之奠敢昭告于
十二兄故虢州司戸府君之靈(或無/故字)嗚呼維我皇祖有
孫八人惟兄與我後死孤存奈何於今(一作/今日)又棄而先
生不偕居疾藥不親斂不摩棺瘞不繞墳趨奔束制(奔/或)
(作生/非是)生死虧恩歸女教男反骨本原其不有年以補我
愆長號送哀以薦此文尚饗(尚上或有/嗚呼二字)
　　　祭鄭夫人文(夫人韓㑹之妻而公之嫂也公少/孤而育于其嫂文言其俯育之恩)
　　　　(至矣公既為之服朞而祭之以/文此貞元十一年往河陽時作)
維年月日愈謹於逆旅備時羞之奠再拜頓首敢昭祭
于六嫂滎陽鄭氏夫人之靈(維年月日晁本作貞元九/年嵗次癸酉九月朔日或)
(無謹於/三字)嗚呼天禍我家降集百殃我生不辰三嵗而孤
(大厯五年公父仲/卿卒公時三嵗)䝉幼未知鞠我者兄(李翔退之行狀/云生三嵗父殁)
(養於兄/㑹舍)在死而生實維嫂恩未齓一年(齓毁齒也周禮/未齓者不為奴)
(注男八嵗女七嵗而齓/  齓初靳切乂初謹切)兄宦王官提携負任去洛居秦
念寒而衣念飢而飱疾疹水火無災及身(疹或作沴/  疹音戾)劬
勞閔閔保此愚庸年方及紀(舊史云大厯十二年五月/起居舍人韓㑹坐元載貶)
(官退之是時年十一從至貶所復志賦謂當嵗行之未/復從伯氏以南遷是也其兄没南方從嫂歸𦵏河陽故)
(李漢集序云先生生於大厯戊申幼孤隨/兄播遷韶嶺兄卒鞠於嫂氏辛勤來歸)荐及凶屯兄
罹讒口承命逺遷(逺或作南大厯十二年宰相元載得/罪四月㑹坐黨與自起居舍人貶韶)
(州刺/史)窮荒海隅天閼百年(㑹卒于韶/年四十二)萬里故鄉幼孤在
前相顧不歸泣血號天微嫂之力化為夷蠻水浮陸走
丹旐翩然至誠感神返𦵏中原既克反𦵏遭時艱難百
口偕行(口或作日云从閣杭蜀本老今按百日偕行無/理當从口為是然或以祭  成文有就食江南)
(零丁孤苦之語疑不得有百口不知此亦通/良賤而言闔門之衆耳未必實計百人也)避地江濆
(家于宣州建中二年中原多故退之避地江左即復/志賦所謂值中原之有事兮將就食於江南是也)春
秋霜露薦敬蘋蘩以享韓氏之祖考曰此韓氏之門視
余猶子誨化諄諄爰來京師(貞元二年公自/宣州遊京師)年在成人
屢貢于王名迺有聞念兹頓頑(頓或作鈍漢書陳平傳/士之頑頓嗜利無恥者)
(顔讀頓/曰鈍)非訓曷因感傷懐歸隕涕熏心茍容躁進不顧
其躬禄仕而還以為家榮奔走乞假東西北南孰云此
來迺睹靈車有志弗及長負殷勤嗚呼哀哉昔在韶州
之行受命于元兄(于或/作於)曰爾幼養于嫂喪服必以朞今
其敢忘天實臨之(貞觀中魏徵令狐徳荼等議嫂叔服/云或有長年之嫂遇提孩之叔劬勞)
(鞠養情若所生分飢共寒契濶偕老其在生也愛之同/於骨肉及其死則推而逺之求之本原深所未諭且事)
(嫂見稱載籍非一鄭仲虞則恩禮甚篤顔洪都則竭誠/致感馬援則見之必冠孔汲則哭之為位察其所尚豈)
(非先覺嫂叔舊無服今請服小功五月制可公幼養於/嫂服朞以報可為士大夫之法矣李漢序公文集及李)
(習之狀/亦云)嗚呼哀哉日月有時歸合塋封終天永辭絶而
復蘇伏惟尚饗
　　　祭十二郎文(老成率府參軍韓介之子也介二/子曰百川曰老成起居舍人㑹無)
　　　　(子以老成為後老成生湘滂百川死公乃命/滂歸後其祖介公及㑹介皆仲卿子至是㑹)
　　　　(介百川皆死矣故文云吾上有三兄皆不幸/早世承先人後者在孫惟汝在子惟吾又云)
　　　　(去年東野往吾書與汝蓋貞元十八年有送/東野序即是年為十九年此文必其秋冬作)
　　　　(十二月則公謫陽山矣斯文蓋公所謂喜往/復善自道者在當時無對後二百七十年歐)
　　　　(陽文忠公為其父作瀧岡阡表始/足以追配公此作覽者當自知之)
年月日(或無日字文苑作貞元/十九年五月二十六日)季父愈聞汝喪之七日
乃能銜哀致誠使建中逺具時羞之奠告汝十二郎之
靈(文苑郎下有子字可今按郎子是當時/語雖不必存亦不  不知也今謾補之)嗚呼吾少孤
及長不省所怙惟兄嫂是依中年兄没南方(㑹責守韶/州卒于貶)
(所/)吾與汝俱幼從嫂歸𦵏河陽既又與汝就食江南零
丁孤苦未嘗一日相離也吾上有三兄皆不幸早世承
先人後者在孫惟汝在子惟吾兩世一身形單影隻嫂
常撫汝指吾而言曰韓氏兩世惟此而已汝時尤小當
不復記憶吾時雖能記憶亦未知其言之悲也吾年十
九始來京城其後四年而歸視汝又四年吾往河陽省
墳墓(往上或/無吾字)遇汝從嫂喪來𦵏又二年吾佐董丞相于
汴州(相下或有幕字貞元/十三年董晉帥汴州)汝來省吾止一嵗請歸取其
孥明年丞相薨吾去汴州汝不果來是年吾佐戎徐州
(是嵗秋張建封辟公/為徐州節度推官)使取汝者始行(佐上或有又字/者上或有使字)吾
又罷去(十六年五月張建/封卒公西歸洛陽)汝又不果來吾念汝從于東
東亦客也不可以久圖久逺者莫如西歸(或有兩圖字/一屬上句非)
(是/)將成家而致汝嗚呼孰謂汝遽去吾而没乎(謂或作/為而下)
(或有/先字)吾與汝俱少年以為雖暫相别終當久相與處故
捨汝而旅食京師以求斗斛之禄誠知其如此雖萬乗
之公相吾不以一日輟汝而就也去年孟東野往吾書
與汝曰吾年未四十而視茫茫而髪蒼蒼而齒牙動搖
(邵太史曰文用助字栁子厚論當否不論重複檀弓曰/南宫縚之妻之姑之喪退之亦曰吾年未四十而視茫)
(茫而髪蒼蒼而齒牙動搖近時六一文安東坡二先生/知之  蜀人史彦升云退之祭文視荒荒今俗本作茫)
(茫非是陳后山詩平陳鄭毛視荒荒本此也當今按古/書如荒忽茫忽之類皆一字也意義多相近  存之)
念諸父與諸兄皆康强而早世如吾之衰者其能久存
乎(存或/作在)吾不可去汝不肯來恐旦暮死而汝抱無涯之
戚也(去或/作知)孰謂少者没而長者存彊者夭而病者全乎
嗚呼其信然邪其夢邪(或無其夢/邪三字)其傳之非其真邪信
也吾兄之盛徳而夭其嗣乎汝之純明而不克䝉其澤
乎少者彊者而天没長者衰者而存全乎未可以為信
也夢也傳之非其真也(非上或/有者字)東野之書耿蘭之報何
為而在吾側也嗚呼其信然矣吾兄之盛徳而夭其嗣
矣汝之純明宜業其家者不克䝉其澤矣(業或/作榮)所謂天
者誠難測而神者誠難明矣(明或作/得非是)所謂理者不可推
而夀者不可知矣(夀或/作年)雖然吾自今年来蒼蒼者或化
而白矣(蒼下或/無者字)動揺者或脫而落矣毛血日益衰志氣
日益微(志氣或/作氣志)幾何不從汝而死也死而有知其幾何
離其無知悲不幾時而不悲者無窮期矣汝之子始十
嵗(十或作一老成二子曰湘曰滂滂/以季子出繼則湘固宜十嵗也)吾之子始五嵗少
而彊者不可保如此孩提者又可冀其成立邪嗚呼哀
哉嗚呼哀哉汝去年書云比得軟脚病往往而劇(比或/作此)
(非/是)吾曰是疾也江南之人(南下或/無之字)常常有之未始以為
憂也(憂下或/無也字)嗚呼其竟以此而殞其生乎抑别有疾而
至斯乎(斯下或/有極字)汝之書六月十七日也東野云汝没以
六月二日耿蘭之報無月日(或作/日月)蓋東野之使者不知
問家人以月日如耿蘭之報不知當言月日(或無如字/言或作時)
(如今按陸徳明經典釋文序論當時語音之訛有曰而/  靡異則此如字即而字之轉耳不知當言月日者葢)
(言耿蘭之報所以無月日者由其/不知赴告之體當具月日以報也)東野與吾書乃問使
者(東上或/有蓋字)使者妄稱以應之耳(稱一/作傳)其然乎其不然乎
(或無其不/然乎一語)今吾使建中祭汝弔汝之孤與汝之乳母彼
有食可守以待終喪則待終喪而取以來如不能守以
終喪則遂取以來其餘奴婢並令守汝喪(或作/𦵏)吾力能
改𦵏終𦵏汝於先人之兆然後惟其所願(或無終𦵏二/字願下或有)
(焉/字)嗚呼汝病吾不知時汝没吾不知日生不能相養以
共居殁不得撫汝以盡哀斂不憑其棺窆不臨其穴(慿/上)
(臨上或並/有得字)吾行負神明而使汝夭(行或/作何)不孝不慈而不
得與汝相養以生相守以死一在天之涯一在地之角
生而影不與吾形相依死而魂不與吾夢相接吾實為
之其又何尤彼蒼者天曷其有極自今已往吾其無意
於人世矣當求數頃之田於伊潁之上以待餘年(或作/盡)
(今按或當作/待盡餘年)教吾子與汝子幸其成長吾女與汝女待
其嫁如此而已嗚呼言有窮而情不可終汝其知也邪
其不知也邪嗚呼哀哉(或無/此句)尚饗
　　　祭周氏姪女文(韓俞之女適四門博士周况於/公為姪女元和十一年卒其詳)
　　　　(見公所/誌墓云)
維年月日十八叔叔母具時羞清酌之奠祭于周氏二
十娘子之靈(或無子字俞為開/封尉女名好好)嫁而有子女子之慶(元/和)
(三年周况登第公以好/好妻之生一男一女)纒疾中年又命不永(卒時年/二十七)今
當長歸與一世違凡汝親戚孰能不哀撰此酒食以與
汝訣汝曾知乎我念曷闋尚饗
　　　祭滂文(滂公之姪孫老成之子也元和十四年/公謫潮州滂與其兄湘皆侍行是嵗冬)
　　　　(公移袁州滂乃死于袁遂𦵏于/袁之郭南其詳見公所誌墓也)
維年月日十八翁及十八婆盧氏以清酌庶羞之奠祭
于二十三郎滂之靈曰汝聰明和順出於輩流彊記好
文又少與比將謂成長以興吾家如何不祥未冠而夭
吾與盧氏痛傷可言(可或/作何)思母之恩連呼以絶執兄之
手勉以無悲情一何長命一何短權𦵏逺地孤魂無依
瀝酒告情哀何有極尚饗
　　　祭李氏二十九娘子文(公之姪孫女/其李干妻也)
維年月日十八叔翁及十八叔婆盧氏遣昶以庶羞之
奠祭于李氏二十九娘子之靈曰汝之警敏和静人莫
及之(静或/作舒)姿相豐端不見闕虧幼而孤露其然何為出
從于人既相諧熈又暴以夭神何所疵生殺減益竟誰
主尸我哀汝母孰慰窮嫠我憐汝兒誰與抱持念此傷
心不能去離奠以送汝知乎不知尚饗
　　　祭張給事文(徹公之從子壻也/詳見公所誌墓云)
維年月日兵部侍郎韓愈謹以清酌之奠祭于故殿中
侍御史贈給事中張君之靈(御上或/無侍字)惟君之先以儒名
家逮君皇考(考名休嘗/佐宣武軍)再振厥華鄉貢進秀有司第之
(貢或/作舉)從事元戎謹職以治遂拜郎官以職王憲不長其
年飛不盡翰乃生給事松貞玉剛幹父之業纂文有光
屢辟侯府亦佐梁師前人是似耋吏嗟咨御史闕人奪
之於朝大厦之構斧斤未操府遷幽都頑悖未孚繄君
之賴乃奏乞留(長慶元年三月以張𢎞靖為盧龍節度/使徹先為宣武從事累遷監察御史至)
(是𢎞靖仍辟徹為盧龍判官時牛僧孺奏徹為真御史/𢎞靖遣之而密奏幽州不廷日久今臣始至須强佐乃)
(濟行半道有/詔以徹還之)乃遷殿中朱衣象版惟義之趨豈利之踐
虺豺發釁闔府屠割(或作/剥)償其恨犯君獨髙脫露刀成
林(刀或/作刃)弓矢穰穰千萬為徒譟讙為狂君獨叱之上不
負汝為此不祥將死無所雖愚何知慙屈變色君義不
辱殺身就徳(七月軍亂都知兵馬使朱克融囚𢎞靖於/薊門館殺幕僚等以徹長者不殺置徹於)
(𢎞靖所居月餘遷之别館徹出門罵/曰汝何敢反行且罵衆即擊君以死)天子嘉之贈官近
侍歸於一死萬古是記我之從女為君之配君於其家
行實髙世無所於𦵏輿魂東歸(於𦵏或作掩/𦵏輿或作與)誄以贈之
莫知我哀嗚呼哀哉尚饗
　　　祭女挐女文(元和十四年正月公以論佛骨貶/潮州女挐年十二死于商南層峯)
　　　　(驛詳見墓誌及層峯驛詩女挐公第四女擴/挐女加女居二反挐或从奴古本祭文與)
　　　　(銘皆作女挐董彦逺曰挐字傳寫之誤葢古/文如紛挐等字無从奴者公最好古名其女)
　　　　(不應用俗字也巻今按挐拏/通說已見第五  李花詩)
維年月日阿爹阿八(南史人歌曰始興王人之爹赴人/急如水火荆土方言謂父為爹)
(爹屠可切/又陟斜切)使汝妳以清酒時果庶羞之奠祭于第四小
娘子挐子之靈嗚呼昔汝疾極(或作/亟)值吾南逐蒼黄分
散使女驚憂我視汝顔心知死隔汝視我面悲不能啼
我既南行家亦隨譴扶汝上輿走朝至暮天雪冰寒傷
汝羸肌(天或作大汝或作女/古本汝多作女通用)撼頓險阻不得少息不能
食飲又使渇飢死于窮山實非其命不免水火父母之
罪(穀梁傳昭十九年子既生/不免乎水火父母之罪也)使汝至此豈不縁我草𦵏
路隅棺非其棺既瘞遂行誰守誰瞻魂單骨寒無所託
依人誰不死於汝即寃我歸自南乃臨哭汝(元和十五/年九月公)
(自袁州入為/國子祭酒)汝目汝面在吾眼傍汝心汝意宛宛可忘
(宛宛或作寃寃詩宛在/水中央鄭注宛坐見)逢嵗之吉致汝先墓(長慶三年/十月四日)
(公尹京兆發其/骨歸𦵏河陽)無驚無恐安以即路(以一/作没)飲食芳甘棺
輿華好(芳或/作柔)歸于其丘萬古是保尚饗
　
　
　
　
　
　
　
　東雅堂昌黎集註巻二十三
欽定四庫全書
　東雅堂昌黎集註巻二十四
　　碑誌
　　　李元賔墓銘(按今石刻首題云韓愈撰段季展/書箕後題云十一年十二月建立)
　　　　(疑立石/在𦵏後)
李觀字元賔(謝從古本刪字字今文粹亦然/然石本有之  此文今从石夲)其先隴西
人也(或無/也字)始來自江之東(下或有食太/學之禄五字)年二十四舉進
士三年登上第又舉博學宏辭得太子校書一年(書下/或有)
(乂/字)年二十九客死于京師(于或/作於)既斂之三日(或無/之字)友人
博陵崔𢎞禮𦵏之于國東門之外七里(友上或有其字/𦵏上或有賣馬)
(字𦵏下或/無之字)鄉曰慶義原曰嵩原(慶義或作某鄉/嵩原或作某原)友人韓
愈書石以誌之辭曰(人下或有昌黎字/辭上或有其字)
已虖元賔夀也者吾不知其所慕夭也者吾不知其所
惡生而不淑孰謂其夀(謂其或/作為之)死而不朽孰謂之夭(謂/之)
(或作/為其)已虖元賔才髙乎當世而行出乎古人(才或作文/出或作過)
已虖元賔竟何為哉竟何為哉(已虖元賔諸夲無此再/出四字方从石本今亦)
(从之但方又云上竟字石本作意而邵公濟嘗歎其句/法之妙謂歐公而下好韓氏學者皆未之見遂從其說)
(定上字作志意之意下字作究竟之竟則予不識其何/說也竊意若非當時誤刻即是後來字半磨滅而讀者)
(不審遂傳此謬好事者又从而夸大之使/世之愚而好怪者遂為所惑甚可笑也)
　　　崔評事墓銘
君諱翰字叔清博陵安平人(安平或作平安今/深州有安平縣)曾大父
知道仕至大理司直大父𤣥同為刑部侍郎出刺徐相
州(同或作童非/是或無相字)父倚舉進士天寳之亂隠居而終君既
喪厥父擕扶孤老託于大江之南卒喪通儒書作五字
句詩敦行孝悌詼諧縱謔卓詭不羈(卓詭或無此二字/或作處世皆非是)
又善飲酒江南人士多從之遊貞元八年君生四十七
年矣(以卒日攷之/七當作六)自江南應節度使王栖曜命于鄜州
既至表授右衛胄曹參軍實參幕府事直道正言補益
𢎞多(𢎞或/作尤)既去職遂家于汝州汝州刺史吳郡陸長源
引為防禦判官表授試大理評事十二年相國隴西公
作藩汴州而吳郡為軍司馬(貞元十二年七月以董晉/為宣武軍節度使八月長)
(源自汝州授檢校禮部尚書充宣/武軍行軍司馬隴西公即晉也)隴西公以為吳郡之
從則賢也(之從或作從事或/併出之字皆非是)署為觀察巡官實掌軍田
鑿澮溝斬茭茅(或作茆茆鳬葵也此兼/水陸言之作茅自當)為陸田千二百
頃水田五百頃(或無為字五/百或作二千)連嵗大穰軍食以饒幕府
以其功狀聞(或無/其字)使者未復命以十五年正月五日寢
疾終于家年五十有六矣隴西公賻贈有加自始有疾
吴郡率幕府寮屬日一至其廬問焉其既甚也日再往
問焉其終也往哭焉比小斂大斂三哭焉(方無大歛字/  今按上文)
(并大歛計之乃得/三哭方本非是)於斂之二十日其妻與其子以君之
喪旋𦵏于汝州(與或作以/或無于字)其二月某日遂𦵏于某縣某
鄉某原君内仁九族外盡賔客於其所止其來如歸茍
親矣雖不肖收之如賢茍賢矣雖貧賤待之如貴人是
故其殁也其弔者與其哭者其聲也必哀盡焉鄭氏也
有子二人女一人吾聞位不稱徳者有後(徳者下或/有其終字)嗚
呼君其終有後乎銘曰
朝之言嘻嘻夕之言怡怡偕入而出乗馬馳(馬下或/有而字)一
日不見而死吁其悲(其下或/有可字)
　　　施先生墓銘
貞元十八年十月十一日太學博士施先生士丏卒其
寮太原郭伉買石誌其墓(或無太/原字)昌黎韓愈為之辭曰
先生明毛鄭詩通春秋左氏傳善講說(劉公嘉話拾遺/言予嘗與栁八)
(韓十八詣施士丏聴毛詩說維鵜在梁梁人取魚梁也/言鵜自合求魚不合於人梁上取其魚譬之人自無善)
(事攘人之美者如鵜在人梁上焉則毛注失之矣又說/山無草木曰岾所以言陟彼岾兮無可岾也以其無草)
(木故以譬之又說甘棠勿翦勿拜召伯所憇拜言人心/之拜小低屈也上言勿翦終言勿拜明召伯漸逺人思)
(不忘也毛注拜猶伐非也又說維北有斗不可挹酒漿/言不得其人也毛都不注此新史云士丏撰春秋傳未)
(甚傳後文宗喜經術宰相李石因言士丏春秋可讀文/宗曰朕見之矣穿鑿之學徒為異同但學者如浚井得)
(美水而已何必勞苦/旁求然後為得耶)朝之賢士大夫從而執經考疑者
繼于門(繼下或/有往字)太學生習毛鄭詩春秋左氏傳者皆其
弟子貴游之子弟時先生之說二經來太學帖帖坐諸
生下恐不卒得聞(帖帖或作怡怡下/又有然字非是)先生死二經生喪
其師仕於學者亡其朋故自賢士大夫老師宿儒新進
小生聞先生之死哭泣相弔歸衣服貨財先生年六十
九在太學者十九年由四門助敎為太學助教由助教
為博士太學(由四下十八字此从諸本杭本無為太學/助教由助教八字云蓋言由四門助教至)
(為博士於太學故也若从今文則下太學字贅矣一今/按此既言其在太學者十九年則所厯官不應但  再)
(遷而已當从諸本為是但下太學二字疑衍不然則或/在愽士上或在下文當去下然無所據不敢輒改姑存)
(之以俟/知者)秩滿當去諸生輒拜疏乞留(下或有或/乞遷三字)或留或
遷凡十九年不離太學(杭本無凡下八字九今按上文/已云在太學者十  年則此八)
(字誠為重複然欲去之則或留或遷語勢未盡又不/知公意果如何今亦論而闕之不敢定其去留也)祖
曰旭袁州宜春尉父曰婼(丑略/切)豪州定逺丞(豪或作濠/說已見前)
(按此誌在元和/之前去水為是)妻曰太原王氏先先生卒子曰友直明
州鄮縣主簿(鄮或作鄞鄮縣名前漢云殺鄮鄞/二縣長鄮縣㑹稽縣  鄮莫候切)曰友諒
太廟齋郎系曰先生之祖氏自施父(施父魯大夫見/左氏桓九年)其
後施常事孔子以彰(史記弟子列傳施之/常字子桓一無施字)讎為博士(漢/書)
(儒林傳施讎字長/卿宣帝時為博士)延為太尉(延順帝陽嘉二/年八月為太尉)太尉之孫
始為吳人曰然曰續(當作績吴志朱然字義封/本姓施氏然子績字公緒)亦載其
跡先生之興公車是召纂序前聞于光有曜古聖人言
其㫖密微箋注紛羅顛倒是非(紛或/作分)聞先生講論如客
得歸(得或/作有)卑讓肫肫(中庸曰肫肫其仁鄭注肫讀/如誨爾諄諄之諄懇誠貌)出言
孔揚今其死矣誰嗣為宗(為或/作其)縣曰萬年原曰神禾髙
四尺者(檀弓孔子曰吾聞之古者墓而不墳今丘也東/西南北之人也不可以弗識於是封之崇四尺)
先生墓邪
　　　考功員外盧君墓銘(或作表子公元和二/年為國  博士時作)
愈之宗兄故起居舍人君(栁子厚先友記云韓㑹昌黎/人善清言有文章名最髙然)
(以故多謗至起居郎貶官卒則起/居舍人君㑹也子厚以為郎誤矣)以道徳文學伏一世
(伏或/作服)其友四人其一范陽盧君東美少未出仕(或無/少字)皆
在江淮間天下大夫士謂之四夔(永泰中㑹與盧東美/張正則崔造為友好)
(談經濟之畧嘗以王佐自許時人號為四夔舊史載於/崔造傳新史亦具載之而摭言乃以何長師李華盧東)
(美韓衢為/四夔非是)其義以為道可與古之夔皋者侔故云爾(夔/皋)
(或作臯/夔後同)或曰夔嘗為相世謂相夔四人者雖處而未仕
天下許以為相故云大厯初御史大夫李栖筠由工部
侍郎為浙西觀察使當是時中國新去亂仕多避處江
淮間(仕或/作士)嘗為顯官得名聲以老故自任者以千百數
大夫莫之取獨晨衣朝服(或無/晨字)從騎吏入下里舍請盧
君君時始任戴冠通詩書與其羣日講說周公孔子以
相磨礱浸灌婆娑嬉游未有捨所為為人意既起從大
夫天下未知君者惟竒大夫之取人也不常必得人其
知君者(知上或/無其字)謂君之從人也非其常守必得其從其
後為太常博士監察御史河南府司録考功員外郎年
若干而終在官舉其職(若干或作/五十四)夫人李姓隴西人君
在配君子無違徳(配上或/有作字)君殁訓子女得母道甚(或作/甚得)
(母/道)後君二十年年六十六而終(二十或作若干/十六或作十四)將合𦵏
其子暢命其孫立曰乃祖徳烈靡不聞然其詳而信者
宜莫若吾先人之友先人之友無在者起居文有季曰
愈(文或/作又)能為古文業其家是必能道吾父事業汝其往
請銘焉(父下或/有之字)立於是奉其父命奔走來告愈謂立曰
子來宜也行不可一二舉且吾之生也後不與而祖接
不得詳也(得下或/有其字)其大者莫若衆所與觀所與衆寡兹
可以審其徳矣乃祖未出而處也天下大夫士以為與
古之夔臯者侔(大夫或/作之)且可以為相其徳不既大矣乎
講說周公孔子樂其道不樂從事於俗得所從不擇外
内奮而起(擇或/作釋)其進退不既合於義乎銘如是可以示
於今與後也歟立拜手曰唯唯君祖子輿濮州濮陽令
父同舒州望江令夫人之祖延宗鄆州司馬父進成鄜
州洛交令(君祖下二十四字或但言君祖某某官父某/某官夫人之祖某某官父某某官夫人下或)
(無之/字)男三人暢申易女三人皆嫁為士人妻(士下或/無人字)墓
在河南緱氏縣梁國之原(緱氏下七字或作某/縣某原  緱音溝)某年月
日(或無此四/字非是)元和二年二月十日云(十下或/有四字)
　　　施州房使君鄭夫人殯表(房使君房武也武刺/施州而夫人卒殯于)
　　　　(江陵公時為江陵法曹而作繼於/河南銘興元少尹房君墓即武也)
夫人之先出於周(或無之字白今按此篇之/文平易明  宜有之字)以鄭為氏
因初侯(周厲王少子支封於鄭是為成公其/地華州鄭縣是也後世以國為氏)曾祖諱隨
祖諱玠厥考諱絳咸垂休歸于房宗生九子左右黍稷
祠春秋道順徳嚴顯且裕宜夀而富今何謬(富或/作貴)永貞
冬至前四日寓殯墳此非其丘
　　　清邊郡王楊燕竒碑文(晁本作淸邊郡/王楊公神道碑)
公諱燕竒字燕竒(字上或/無竒字)𢎞農華隂人也大父知古祁
州司倉烈考文誨天寳中實為平盧衙前兵馬使(盧下/或有)
(軍/字)位至特進檢校太子賔客封𢎞農郡開國伯世掌諸
蕃互市恩信著明夷人慕之禄山之亂公年幾二十(燕/竒)
(開元二十六年生天寳十四/年禄山反時燕竒年十八)進言於其父曰大人守官
宜不得去(宜或/作義)王室在難某其行矣其父為之請於戎
帥遂率諸將校之子弟各一人間道趨闕變服詭行日
倍百里天子嘉之特拜左金吾衛大將軍員外置賜勲
上柱國寳應二年春(二年或/作二嵗)詔從僕射田公平劉展(上/元)
(元年十一月宋州刺史劉展赴揚州揚州長史鄧景山/以兵拒之為展所敗進陷楊潤昇等州二年正月平盧)
(兵馬使田神功生禽展/楊潤平今云寶應誤也)又從下河北大厯八年帥師納
戎帥勉于滑州(大厯八年三月水平節度使令狐彰卒/以工部尚書李勉為永平軍節度滑亳)
(觀察/等使)九年從朝于京師(是年十一月汴宋節度使田神/功入朝京師九年正月神功卒)
(神功本傳云大厯二年來朝加檢校/尚書右僕射而此云九年未知孰是)建中二年城汴州
(建中二年三/月築汴州城)功勞居多三年從攻李希烈先登貞元二
年從司徒劉公復汴州(貞元四年十二月李希烈陷汴/州興元元年十一月宋亳節度)
(使劉洽大破希烈之衆希烈遁歸蔡州汴/州平今云貞元二年誤也劉公謂劉元佐)十二年與諸
將執以城叛者歸之于京師事平授御史大夫食實封
百戸賜繒綵有加(封下或/有五字)十四年年六十一五月某日
終于家自始命左金吾大將軍凡十五遷為御史大夫
職為節度押衙右廂兵馬使兼馬軍先鋒兵馬使(右或/作左)
階為特進勲為上柱國爵為清邊郡王食虚邑自三百
戸至三千戸真食五百戸終焉(或無自字/或無五字)公結髪從軍
四十餘年(或作/嵗)敵攻無堅城守必完臨危蹈難歔欷感
發乗機應㑹捷出神怪不畏義死不榮幸生故其事君
無疑行其事上無間言初僕射田公其母隔于冀州公
獨請往迎之經營賊城出入死地卒致其母田公徳之
約為父子故公始姓田氏田公終而後復其族焉嗣子
通王屬良禎以其年十月庚寅𦵏公于開封縣魯陵岡
隴西郡夫人李氏祔焉(通王徳宗之子諶以貞元中領/宣武及河東節𦵏月或作二月)
(或作三月或作八月或作十月燕竒卒於五月作二三/月者誤矣但八月十月皆有庚寅不知孰是大抵此碑)
(多誤不曉所以僕射田公田神功也神功以上元二年/平劉展此作寳應二年舊傳神功大厯八年冬覲闕廷)
(信宿而終此作/九年皆差也)夫人清夷郡太守祐之孫漁陽郡長史
獻之女柔嘉淑明先公而殂有男四人女三人後夫人
河南郡夫人雍氏某官之孫某官之女有男一人女二人咸
有至性純行(男一人女二人或作男二人女一/人女上或有有字一亦無有字)夫人同仁均
養親族不知異焉君子於是知楊公之徳又行於家也銘曰
烈烈大夫(大夫或/作丈夫)逢時之虞感泣辭親從難于秦
維兹爰始遂勤其事四十餘年或裨或専攻牢保
危爵位已隮既明且慎終老無隳魯陵之岡蔡河在側
(在或/作之)烝烝孝子思顯勲績斲石于此式垂後嗣
　　　河南少尹裴君墓誌銘
公諱復字茂紹(復或作稷唐世系/表集古録皆作復)河東人曾大父元簡
大理正大父曠御史中丞京畿採訪使父虬以有氣略
敢諫諍為諫議大夫(或無有字諫諍二字/或作言或無諍字)引正大疑有
寵代宗朝屢辭官不肯拜卒贈工部尚書(歐陽公跋怡/亭銘云裴虬)
(撰李陽冰篆李莒書銘在武昌江水中有小島亭在其/上銘刻於島石虬代宗時為道州刺史按公此文云虬)
(為諫議大夫不云為道州刺史唐史/亦不見其事歐陽豈得之怡亭銘耶)公舉賢良拜同官
尉僕射南陽公開府徐州(貞元四年十一月以濠夀廬/三州團練使張建封為徐泗)
(濠節/度使)召公主書記二遷至侍御史入朝厯殿中侍御史
累遷至刑部郎中(遷或作/選非是)疾病改河南少尹輿至官若
干日卒實元和三年四月二十三日享年五十夫人博
陵崔氏少府監頲之女(頲音/挺)男三人璟質皆既冠其季
始六嵗曰充郎(兖或作彦世/系表作望郎)卜𦵏得公卒之四月壬寅
遂以其日𦵏東都芒山之隂杜翟村公幼有文年十四
(時寳應/元年)上時雨詩代宗以為能將召入為翰林學士尚
書公請免曰願使卒學(或無/使字)丁後母喪上使臨弔又詔
尚書公曰(詔或/作謂)父忠而子果孝吾加賜以厲天下終喪
必且以為翰林(下或有/學士字)其在徐州府能勤而有勞在朝
以恭儉守其職居喪必有聞待諸弟友以善教館嫠妹
畜孤甥能别而有恩(而有或/作而以)厯十一官而無宅於都無
田於野無遺資以為𦵏斯其可銘也已銘曰
裴為顯姓入唐尤盛支分族離各為大家(此銘以家叶/離方言罹謂)
(之羅羅謂之罹蓋古音通也/今按詩免爰及楚詞多此類)　惟公之系徳隆位細曰
子曰孫厥聲世繼(子或/作祖)晉陽之色(或作/邑)愉愉翼翼無外
無私幼壯若一何夀之不遐而禄之不多謂必有後其
又信然耶
　　　國子助教河東薛君墓誌銘(石本有河東字或/無然此後多从石)
　　　　(本今亦从之石本首云朝/議郎守國子博士韓愈撰)
君諱公達字大順薛姓(字大順或/作字某)曾祖曰希莊撫州刺
史贈大理卿祖曰元暉果州流溪縣丞贈左散騎常侍
(祖下十六字方云閣杭蜀本皆闕惟監本與石本同數/今按方氏所校専據三本而謂今本皆不足取今此)
(字乃三本所無而今有者若非偶有石本則必以為後/人校増而不之信矣故知今本與閣杭蜀苑粹不同者)
(未必皆無所自/也觀者詳之)父曰播(元暉三子據摠播據開元十九/年摠十八年播天寳十一年並)
(登/第)尚書禮部侍郎侍郎命君後兄據據為尚書水部郎
中贈給事中(據或/作授)君少氣髙為文有氣力務出於竒以
不同俗為主始舉進士不與先輩揖作胡馬及圓丘詩
京師人未見其書皆口相傳以熟及擢第補家令主簿
佐鳳翔軍(或無及擢第三字貞元三年二月以鳳翔留/後邢君牙為鳳翔尹鳳翔隴西觀察使至是)
(表公違/佐其軍)軍帥武人君為作書奏讀不識句傳一幕以為
笑不為變(笑下或/有君字)後九月九日大㑹射(㑹下或/有命字)設標的
髙出百數十尺令曰中酬錦與金若干一軍盡射莫能
中(或無盡字能中/下或有者字)君執弓腰二矢指一矢以興(指或作/挾閣本)
(無指一矢三字本令按下文三/發三中考之閣  之謬明矣)揖其帥曰請以為公歡
遂適射所一座皆起隨之(或無/皆字)射三發連三中(或無/射字)的
壞不可復射中輒一軍大呼以笑連三大呼笑帥益不
喜即自免去後佐河陽軍任事去害興利功為多拜協
律郎益棄竒與人為同今天子修太學官有公卿言詔
拜國子助教分教東都生元和四年年􁃰七二月十四
日疾暴卒(􁃰七石本如此下二十一日亦/然方著其說而不及改今正之)君再娶初娶
琅邪王氏後娶京兆韋氏(或無初娶以/下十二字)凡産四男五女
男生輒即死(或無産/字即字)自給事至君後再絶皆有名(或無/皆有)
(名三字然三字之義未詳而方氏亦/不著石本之有無姑闕以俟知者)遺言曰以公儀之
子已已後我(已已後我或作為已後小今按/此云已已者必其子之  字也)其年閏三
月廿一日(廿說/見上)弟試太子通事舍人公儀京兆府司録
公幹以君之喪歸(試下七字或作某官京下/五字或作殿中侍御史)以五月十
五日𦵏于京兆府萬年縣少陵原合祔王夫人塋(以君/下二)
(十八字或作以君/之喪𦵏京兆某縣)銘曰
宦不遂(不下或有能字非是一/作官不能達遂一作遷)歸譏於時(譏或作議/石本逸)身
不得年又將尤誰世再絶而紹祭以不隳
　　　監察御史元君妻京兆韋氏夫人墓誌銘(諸本/無京)
　　　　(兆以上/九字)
夫人諱叢字茂之姓韋氏(茂或作成當今以/名義推之  作茂)其上七世
祖父封龍門公(後周驃騎將軍晉州總管/府長史韋通封龍門縣公)龍門之後世
率相繼為顯官(通子善嗣上谷太守善嗣子崇徳太子/諭徳崇徳子弼字國禎主客郎中萊濟)
(商三州/刺史)夫人曽祖父諱伯陽自萬年令為大原少尹副
留守北都卒贈祕書監(或無北/都字)其大王父迢以都官郎
為嶺南軍司馬卒贈同州刺史王考夏卿以太子少保
卒贈左僕射(保下或/無卒字)僕射娶裴氏臯女(或無僕/射字)臯為給
事中(為上或有/少字非是)皋父宰相耀卿夫人於僕射為季女愛
之選壻得今御史河南元稹(選上或有其字稹/字微之河南人)稹時始
以選校書秘書省中(校上或有/授字非是)其後遂以能直言策第
一拜左拾遺果直言失官又起為御史舉職無所顧夫
人固前受教於賢父母得其良夫又及教於先姑氏(固/或)
(作因父上或無賢字得上或/有及字及或作受皆非是)率所事所言皆從儀法(言/或)
(作/動)年二十七以元和四年七月九日卒卒三月得其年
之十月十三日𦵏咸陽從先舅姑兆銘曰
詩歌碩人爰叙宗親女子之事有以榮身夫人之先累
公累卿有赫外祖(有或作於祖/或作舅非是)相我唐明歸逢其良夫
夫婦婦獨不與年而卒以夭實生五子一女之存銘于
好辭以永於聞(好或/作理)
　
　
　
　
　
　
　
　東雅堂昌黎集註巻二十四
欽定四庫全書
　東雅堂昌黎集註巻二十五
　　碑誌
　　　登封縣尉盧殷墓誌(孟郊詩有弔盧殷十首其/一云登封草木深登封道)
　　　　(路㣲日月不與光莓苔空生衣可憐無子翁/蚍蜉縁病肌攣卧嵗時長漣漣但幽噫幽噫)
　　　　(虎豹間此外相訪稀至親惟有詩抱心死有/歸河南韓先生後君作因依磨一片嵌巖書)
　　　　(千古光輝葢謂公以河南令/為盧作此誌也時元和五年)
元和五年十月日范陽盧殷以故登封縣尉卒登封年
六十五(月下或/有五字)君能為詩自少至老詩可録傳者在紙
凡千餘篇無書不讀然止用以資為詩(或無在紙二字/以下或有自字)
與諌議大夫孟簡協律孟郊監察御史馮宿好期相推
挽卒以病不能為官在登封盡寫所為詩抵故宰相東
都留守鄭公餘慶(抵或作投/或無公守)留守數以白米周其家書
薦宰相宰相不能用竟飢寒死登封将死自為書告留
守與河南尹(房式/也)乞𦵏已又為詩與常所来往河南尹
韓愈曰為我具棺留守尹為具凡𦵏事韓愈與買棺又
又為作銘十一月某日𦵏嵩下鄭夫人墓中(嵩下或/有山字)君
始娶滎陽鄭氏後娶隴西李氏生男輒死卒無子女一
人(女上或/有子字)學浮屠法不嫁為比邱尼云
　　　興元少尹房君墓誌(房君武也公嘗為其夫人/鄭氏作殯表今又誌其墓)
房故為官族(官或/作宦)稱世有人自太尉琯(琯字次律/河南人)以徳
行為相相𤣥宗肅宗(天寳十五年七月𤣥宗拜琯吏部/尚書同平章事至徳二年五月罷)
(廣徳元年/卒贈太尉)名聲益彰徹大行世號其門為太尉家宗族
子弟皆法象其賢公曽祖諱𤣥静尚書膳部郎中厯資
簡涇隰四州刺史太尉之叔父也(𤣥静父彦雲有二子/長曰𤣥基次曰𤣥静)
(𤣥基子融天后朝正諌大夫/同鳯閣鸞臺平章事融子琯)祖諱肱為虢州司馬父諱
巒(或作/欒)都水使者皆名能守家法公諱武字某以明經
厯官至興元少尹謹飭畏慎年七十三以其官終㓜壮
為良子弟老為賢父兄厯十二官處事無纎毫過差嘗
以殿中侍御史副丹陽軍使其後為盩厔令施州刺史
丹陽盩厔施州吏民至今思之(盩音輈厔音窒扶風曰/縣名水曲曰盩山曲)
(厔前漢行幸/盩厔五柞宫)娶滎陽鄭氏女生男六人其長曰次卿次
卿有大才不能俯仰順時年四十餘尚守京兆興平尉
然其友皆曰房氏有子也次曰次公次膺次回次衡次
元始學而未仕女三人皆嫁為士人妻(士人或/作人士)初公之
在施州夫人卒焉殯於江陵元和五年次卿與其羣弟
奉公之喪自興元至堂殯于伊水之南(公改𦵏服議殯/於堂謂之殯)
六年正月次公奉夫人之喪自江陵至遂以其月十四
日合𦵏河南緱氏之髙龍原公母弟式自給事中為河
南尹孝友慈良盡費其財以奉公𦵏未𦵏之一月詔以
河南為御史中丞領宣州觀察使(中丞或/作大夫)將行(或作/往)召
河南令韓愈泣謂曰吾兄之𦵏於是而吾為尹於是吾
以為得盡其道於吾兄也今壓於上命不得視吾兄之
棺入此圡也豈非天邪子與吾兒次卿游我重知子凡
吾兄之終事将子是託焉愈既不獲辭既助其凡役事
退又為銘云
有位有年(年或/作名)有弟有子従先人𦵏是謂受祉
　　　河南少尹李公墓誌銘(李素也據史李素無/傳于李錡傳附見焉)
元和七年二月一日河南少尹李公卒年五十八(尹下/或有)
(隴西字或/作陸渾)斂之三月某甲子𦵏河南伊闕鳴皋山下(或/作)
(八月丁亥朔十六日壬寅考之史亦合/伊闕或作陸渾考唐志鳴皋實在陸渾)前事之月其子
道敏哭再拜授使者公行狀(公或作/功非是)以幣走京師乞銘
於博士韓愈曰(於或/作于)少尹將以某月日𦵏(月下或/有某字)宜有
銘其不肖嗣道敏杖而執事不敢違次不得跣以請愈
曰公行應銘法(公方作功是今按若從方本則此句無/首而下句  又禮𦵏亦無所承其誤明)
子又禮𦵏敢不諾而銘諸(或無𦵏字或無而銘諸三/字或無諾而二字皆非是)公
諱素字某(或作/字貞)生七歳䘮其父貧不能家母夫人提以
歸敎育於其外氏(育或作蓄于/下或無其字)以明經選主虢之𢎞農
簿又尉陜之芮城李丞相泌觀察陜虢以材署運使従
事以課遷尉京兆鄠(邑名古冇扈/國  鄠音户)考滿以書判出其倫
選主萬年簿(倫上或無其字/主或作注非是)而母夫人固在食其禄母
夫人卒三年改尉長安遷監察御史奏貶九卿一人(貶/或)
(作/敗)改詹事丞遷殿中侍御史由度支員外郎選令萬年
(或無郎字選令萬/年或年遷萬年令)公主奪驛田(主下或有簿字云簿/如簿録之簿非是)京
兆尹符縣割畀之公不與改度支郎中使(度支或/作屯田)侍郎
介恃(或作特非是元和元年四日以兵/部侍郎李巽為度支鹽纎轉運使)不禮其屬大夫
士擅喜怒賞罰(或無/擅字)公獨入讓不受劉闢平上以蜀賞
髙崇文尚書省以崇文幕府争鹽井因軍便不便命公
使崇文(以崇或作與崇/或無不便字)崇文命幕府唯公命從即其日
事已疏奏(事已或/作事以)侍郎外稱其能竟坐前敢抗已衢州
飢擇刺史侍郎曰莫如郎李某(如郎下或/有中字)遂刺衢州至
一月遷蘇州(遷下或有刺字時以杜康兼為蘇州刺史/兼曰李錡且反必且奏族臣上因留為吏)
(部郎中而以素/為蘇州刺史)李錡前反權將之戍諸州者(或無權/之二字)刺
史至斂手無敢與敵(或無敢敵字或無敢字皆非是二/年十月鎮海節度使李錡反先是)
(錡選腹心五人為所部五州鎮将姚志安處蘇州李深/處常州趙唯忠處湖州丘自明處杭州髙肅處睦州察)
(刺史動静及將反/各令殺其刺史)公至十二日錡反公將左右與賊戰
州門不勝賊呼入公端坐立責以義(端或作/號非是)皆斂兵立
不逼錡命械致公軍將斬以徇及境錡適敗縛(或無/縛字)公
脱械還走州(錡反素為志安所敗生致於錡具桎梏釘/于船舷未及京口十月潤州大将張子良)
(李逢仙等執/錡素獲免)賊急卒不暇走死民抱扶迎盡出(急卒一/作竟平)
(速今按州字句絶賊即錡将之戍州作亂者以公至之/  不及走死為州民執以迎公耳然民字以下必有脱)
(誤/)天子使貴人持紫衣金魚以賜居三年州稱治拜河
南少尹行大尹事(六年三月以河南尹郄士美為昭義/軍節度使以素為少尹行大尹事七)
(年二月許孟容自兵/部侍郎代素為尹)吕氏子炅棄其妻著道士衣冠(或/無)
(衣/字)謝母曰當學仙王屋山去數月復出間詣公公立之
府門外使吏卒脱道士冠給冠帶送付其母黜屬令二
人以贓減民賦錢嵗五千萬(贓或作臧古通用然不知/此句當如何讀若臧字屬)
(上句即下文減賦别為一事若屬下句即是以所沒入/之臧代民賦錢也但屬上句者語意差澁耳千或作十)
請緩民輸期一月詔天下輸皆緩一月公一㫁治不收
聲事常出名上曽祖𢎞泰簡州刺史(𢎞或/作純)祖乾秀伊闕
令父爕宣州刺史贈絳州刺史母夫人燉煌張氏其舅
參有大名(氏下或有封西平郡/太君六字参或作泰)公之配曰彭城劉氏夫
人(公或作君氏夫人下或/有封彭城縣君五字)夫人先卒其𦵏以夫人祔夫
人曾祖曰子𤣥祖曰餗皆有大名公之子男四人長曰
道敏舉進士其次曰道樞其次曰道本道易皆好學而
文(或無其次曰道樞五字樞下或無其/次曰三字道易上或冇其次曰字)女一人嫁蘇之
海鹽尉韋潛自簡州而下皆𦵏鳴皋山下銘曰
髙其上而坎其中(上下或有立字立/或作丘或作山)以為公之宫奈何
乎公
　　　集賢院校理石君墓誌銘(校理下或有京兆昭/應尉五字洪左焉重)
　　　　(𦙍于河陽公嘗有詩及序送之/至是卒公祭以文又銘其墓)
君諱洪字濬川其先姓烏石蘭九代祖猛始從拓拔氏
入夏居河南(九或作七下文七世為曾祖則此當作九/拓拔或作跖䟦廣韻引周書王秉王興並)
(賜姓拓至氏又有拓拔氏初黄帝子昌意少子受封北/土黄帝以土徳王北俗謂土為拓謂石為拔故以拓拔)
(為氏跋亦一作拔或説自云拓天而生拔地而長遂以/為氏後魏孝文太和二十年改為元氏夏謂中夏也)
(拓音託拔/蒲撥切)遂去烏與蘭獨姓石氏而官號大司空(後魏/孝文)
(皇帝太和十八年遷都洛陽二十年盡改複姓故烏石/蘭止為石氏以河南為望後魏官氏志烏石蘭氏改姓)
(石氏有司空/蘭陵公石猛)後七世至行褒官至易州刺史於君為曽
祖易州生婺州金華令諱懐一卒𦵏洛陽北山金華生
君之考諱平為太子家令𦵏金華墓東而尚書水部郎
劉復為之銘君生七年喪其母九年而喪其父能力學
行去黄州録事叅軍(李翺嘗有薦洪狀謂明經出身/曽任冀州紏曹黄字葢誤也)則
不仕而退處東都洛上十餘年行益修學益進交遊益
附聲號聞四海(或作/方)故相國鄭公餘慶留守東都上言
洪可付史筆李建拜御史(建字杓直元和三年十月髙/郢為御史大夫奏建為殿中)
(侍御史建/舉洪自代)崔周禎為補闕(禎或作楨考周頌從示兩今/按大雅文王詩從木當  存)
(之/)皆舉以讓宣歙池之使(盧/坦)與浙東使(薛/苹)交牒署君從
事(君下或/有為字)河陽節度烏大夫重𦙍間以幣先走廬下(走/下)
(或有/君字)故為河陽得(得上或/有所字)佐河陽軍(元和五年四月以/烏重𦙍為河陽節)
(度使表洪/為府叅軍)吏治民寛考功奏従事考君獨於天下為第
一元和六年詔下河南徴拜京兆昭應尉校理集賢御
書眀年六月甲午疾卒年四十二娶彭城劉氏女故相
國晏之兄孫生男二人八嵗曰壬四嵗曰申女子二人
顧言曰𦵏死所七月甲申葬萬年白虎原既病謂其游
韓愈曰子以吾銘(以或/作與)銘曰生之艱成之又艱若有以
為而止於斯
　　　唐故江西觀察使韋公墓誌銘(諸題唐故或有/或無或有銘字)
　　　　(或無銘字皆从舊本石本多用大唐字牧韋/丹新史列之循吏傳皆取公墓誌及杜  所)
　　　　(作遺愛/碑為之)
公諱丹字某姓韋氏(字某或作/字文明)六世祖孝寛仕周有功
以公開號於鄖(孝寛名权裕以字行仕周為大司空封/鄖國公左氏鄖人軍其郊  鄖音云)
鄖公之子孫世為大官(孝寛子津位内史侍郎户部侍/郎判尚書事津子琨字𤣥理唐)
(太子詹事封武陽縣琨子㓜平岐/州叅軍㓜平子抱貞梓州刺史)唯公之父政卒雒縣
丞贈虢州刺史公既孤以甥孫從太師魯公真卿學太
師愛之(或無太史/愛之四字)舉明經第選授峽州逺安令以讓其
庶兄(峽或作硤考地/理志當作峽)入紫閣山事從父熊通五經登科
(登下或有明五經/三字或無登字)厯校書郎咸陽尉佐邠寧軍(貞元四/年七月)
(以張獻甫為邠寧節度/使獻甫表丹佐其府)自監察御史為殿中侍御史徴
拜太子舎人益有名遷起居郎吳少誠襲許州拜河陽
行軍司馬未行少誠死改駕部員外郎(河陽下或有軍/字或無未行二)
(字少上或/有適字)新羅國君死公以司封郎中兼御史中丞紫
衣金魚往弔立其嗣故事使外國者常賜州縣官十員
使以名上以便其私號私覿官公将行曰吾天子吏使
海外國不足於資(或作/貲)冝上請安有賣官以受錢邪即
具疏所以上以為賢命有司與其費(或無以為/賢三字)至鄆州
㑹新羅告所當立君死還拜容州刺史容管經畧招討
使始城容州周十三里置屯田二十四所(或無/置字)化大行
詔加太中大夫順宗嗣位拜河南少尹行未至拜鄭滑
行軍司馬(軍上或/無行字)始至襄陽詔拜諌議大夫既至日言
事不阿權臣謇然有直名遂號為才臣劉闢反圍梓州
詔以公為東川節度使御史大夫(或無詔字八月西川/節度使韋皋卒度支)
(副使劉闢自為留後九月徴闢為給事申不受詔議者/欲釋不問丹上疏以為今釋闢不誅則朝廷可指臂而)
(使者唯兩京耳此外誰不為叛上善其言/以丹為東川節度使兼御史大夫代李康)公行至漢中
上疏言梓州在圍間守方盡力不可易将徴還入議蜀
事(徴上或/有請字)劉闢去梓州因以梓州讓髙崇文(元和元年/正月以左)
(行營節度使髙崇文討闢三月丹至漢中表言崇文客/軍逺闢無所資若與梓州級其士心必能有功四月以)
(崇文為東川節度副/使知節度使事)拜晉慈隰等州觀察使御使(是月/以丹)
(為晉慈隰三/州觀察使)自扶風縣男進封武陽郡開國公食邑二
千户(或無/邑字)將行上言臣所治三州非要害地不足張職
為國家費不如屬之河東便上以為忠(或無上以為忠/四字疑或公自)
(以前有上以為賢語涉重複/故刪其一不知當存何字也)一嵗拜洪州刺史江南西
道觀察使以晉慈隰屬河東(元和二年正月以宰相杜/黄裳為河中晉綘慈隰節)
(度使是日以丹/為江西觀察使)公既至則計口受俸錢委其餘於官罷
八州無事之食耆(洪江饒䖍吉/信撫袁八州)以聚其材始敎人為瓦
屋取材于山召陶工敎人陶聚材瓦於場度其費以為
估不取贏利凡取材瓦於官業定而受其償從令者免
其賦之半逃未復者官與為之貧不能者畀之財(畀或/作裨)
(財或/作材)載食與漿親往勸之為瓦屋凡三千七百為重屋
四千七百民無火憂暑濕則乗其髙别命置南北市營
諸軍嵗旱種不入土募人就功厚與之直而給其食業
成人不病飢為長衢南北夾兩營(或無/長字)東西七里人去
渫汚氣益蘇(汚或/作汗)復作南昌縣徙廐千髙地因其廢倉
大屋馬以不連死(馬或作焉不或作為死或作廐新/史作以廢倉為新廐馬息不死)明
年築堤扞江長十二里疏為斗門以走􁆤水公去位之
明年江水平堤老㓜泣而思曰(老上或有/既退二字)無此堤吾屍
其流入海矣灌陂塘五百九十八得田萬二千頃凡為
民去害興利若嗜欲居三年於江西八州無遺便其大
如是其細可畧也(其大下九字閣杭李謝本作其大不/可畧如是或作其大畧如是皆非是)
(一無/也字)卒有違令當死者公不果於誅杖而遣之去上書
告公所為不法若干條(法字或/有者字)朝廷方勇於治且以為
公名才能臣治功聞天下不辨則受垢詔罷官留江西
待辨使未至月餘公以疾薨使至辨凡卒所告事若干
條皆無絲毫實詔笞卒百流嶺南公能益眀春秋五十
八薨於元和五年八月六日公好施與家無剰財(剰或/作賸)
自校書郎至為觀察使擁吏卒前走七州刺史與賔客
處如布衣時自持卑一不易(或無如布衣時四字或四/字在不易下卑下或無一)
(字/)娶清河崔氏故支江令諷之女(支或/作枝)某官某之孫有
子曰寘年十五明經及第嗣其家業後夫人蘭陵蕭氏
中書令華之孫殿中侍御史恒之女皆先公終有女一
(或無/史字)凡公男若干人女若干人(或無女若干人四字杜/牧作遺愛碑云有子三)
(寘宙岫宙咸通中檢校尚書左僕射同平章事充嶺南/節度岫終福建觀察使寘無聞唐史世系表則著寘宙)
(審而遺岫審/大理評事)明年七月壬寅從葬萬年縣少陵原(或無/縣字)
将𦵏其従事東平吕宗禮(宗禮即吕恭字/敬叔温之弟)與其子寘謀
曰我公宜得直而不華者銘傳於後固不朽矣(方從閣/杭蜀本)
(無直而不華者五字及傳于後固四字而複出得銘二/字云晁氏本有此字殊不知嘉祐杭本已如此大抵方)
(未嘗見嘉祐本也一本云/我公宜得銘得銘不朽矣)寘来請銘銘曰
武陽受業始於太師(即顔/真卿)以官讓兄自待不疑勤於紫
閣取益以卑可謂有源卒用無疵慊慊為人(慊慊或/作謙謙)
矯矯為官爰及江西功徳具完名聲之下獨處為難辨
而益明仇者所歎(音/灘)碑於墓前維昭美故納銘墓中以
識公墓(識式/志切)
　　　唐故河南府王屋縣尉畢君墓誌銘
畢氏出東平(畢氏本畢公髙之後其/後世為東平須昌人)厯漢魏晉宋齊梁
陳士大夫不絶(晉有畢湛為中書郎湛子卓字茂世大/興末為吏部郎北史畢敬衆子元賔父)
(子相繼為兖州刺史元賔六子祖杇祖髦祖歸祖旋祖/榮祖暉祖歸子義暢祖榮子義允義允子僧要祖暉子)
(義勰/義雲)入國朝有為司衛少卿貝邢廬許州刺史者曰憬
(入或作人屬上句憬河南偃/師人武后時為司衛少卿)憬之子構(一作稱非是/構字隆擇)累
官至吏部尚書卒贈黄門監是為景公(新舊史有畢構/傳終於戸部尚)
(書世系表亦作户部然/舊史畢諴傳乃稱吏部)景公生抗為廣平太守抗安禄
城䧟覆其宗贈户部尚書(生杭杭本抗作炕世系表作/抗傳作炕而世系官職亦不)
(同覆其宗或/作其宗覆焉)尚書生坰家破時坰始四嵗(四或/作七)與其弟
増以俱小漏名籍得不誅為賞口賦中寳應二年河北
平宗人宏以家財贖出之求増不得増長為河北從事
兼官至御史中丞坰既至長安宏養於家敎讀書明經
第(明經第一句當有脱字登今按明/上或經下當有中字或  字之類)宏死坰益壯始自
别為畢氏厯尉臨渙安邑王屋年六十一以元和六年
二月二日卒於官初罷臨渙徐州節度張建封慕廣平
之節死(或作/死節)聞君篤行能官請相見署諸從事(請上或有/以幣字署)
(上或冇遂字/按諸字疑衍)攝符離令四年及尉王屋徐之從事有為
河南尹者聞君當来喜謂人曰河南庫嵗入錢以千計
者五六十萬(入錢或/作出入)須謹亷吏今畢侯来吾濟矣繼數
尹諸署於府者無不變(諸或/作請)而畢侯固如初竟以其職
死君睦親善事過客未嘗問有無既卒家無一錢凡棺
與墓事(墓或/作𦵏)皆同官與相識者事之娶清河張氏女(女/下)
(或有子字女子字/疑皆因下文誤入)生男四人曰鎬鉟銶鋭女子三人其
長學浮屠法為比丘尼其季二人未嫁以其月二十五
日後𦵏偃師之土婁銘曰
上古愛民為官求人茍可以任位加其身其後喜權人
自求官退而緩者身後人先故廣平死節而子不荷其
澤王屋謹亷而神不福其謙嗚呼天與人茍無傷其穴
與墳
　　　試大理寺事胡君墓銘
胡之氏别於陳(周武王封胡公滿於/陳其支子自稱胡氏)眀允先(允作/作元)河東
人世勤固(或作/國)戴厥身(戴或/作載)籍文譜進連倫惟明允加
武資力牛虎柔不持吏夏陽(同州/屬邑)有施為去平陽(晉州/郡名)
民思悲河東土河陸原宜茲人肖厚完(或作後昆或作/肖厚寛  今按)
(厚完二字/見晉語)五十七不足年孤兒啼死下官母弟証秩大
夫(秩或作秋胡弟証元和九年以御史大夫帥振武十/三年召還此下又云友韓愈司馬徒豈十二年從征)
(淮西時耶然則/秋當為秩明矣)摭君遺哭泣書(摭或/作石)友韓愈司馬徒(公/時)
(為行軍司馬從裴度平蔡故云司馬徒或謂公是時為/太史司馬徒謂司馬遷父子耳以誌無年月日故二説)
(不/同)作後銘系序初
　　　襄陽盧丞墓誌銘(或有唐/故字)
范陽盧行簡(盧下或/有君字)将𦵏其父母乞銘於職方員外郎
韓愈曰吾先世世載族姓名(世世或作五世盧植字子/幹涿郡涿人後漢北中郎)
(将子毓字子家魏司空容城侯毓子挺字子笏泰山太/守珽子志字子道軍諮祭酒志子諶字子諒司空從事)
(中郎諶子偃慕容氏營邱太守偃子邈范陽太守邈子/𤣥字子貞後魏中侍郎𤣥子伯源字湯鳥秘書監伯源)
(子道将字祖業燕郡太守道/将子懐仁字子友𢎞農太守)吾胄於跖拔氏之𢎞農守
守後四代吾祖也(懐仁子彦卿東宫/學士彦卿孫璬)為沂録事叅軍(沂/下)
(或有/州字)五世而吾父也為襄陽丞始吾父自曹之南華尉
厯萬年縣尉(萬年二字/或作三)至襄陽丞以材任煩能持廉名
去襄陽則署鹽鐵府出入十年常最其列(府下或有職/字十下或有)
(五/字)貞元十三年終其家年六十七殯河南河隂(南下或/有縣字)
(縣字或在/河隂下)吾母燉煌張氏也王父瓘為兖之金卿令(之/或)
(作/州)先君殁而十三年夫人終年七十三從殯河隂(或沒/下無)
(而字年下/有而字)生子男三人居簡金吾兵曹行簡則吾其次
也大理主簿佐江西軍其㓜可久女子嫁浮梁尉崔叔
寳将以今年十月自河隂啟𦵏汝之臨汝之原(葬下或/有于字)
(臨汝下或有縣字/汝原上或有臨字)吾曰陰陽星厯近世儒莫學獨行簡
以其力餘學能名一世舎而從事於人以材稱𦵏其父
母乞銘以圖長存(或作圖/久長存)是真能子矣可銘也遂以銘
(今按此與後篇張圓志文體特為横逸與諸篇不同亦/其文之變也但此篇中稱吾者皆述盧語而最後一吾)
(字乃韓自吾/似少兮别耳)𢎞農諱懐仁沂諱璬襄陽諱某今年實元
和六年(沂下或/有州字)
　　　唐河中府法曹張君墓碣銘(李肇國史補云張/圓佐韓𢎞舊史𢎞)
　　　　(初秉節事無小大委之後乃奏貶圓多怨言/及量移誘至汴州極歡而遣之行次八角店)
　　　　(白日殺之然此誌言遇盗死塗中亦未曾畧/及貶謫之意則國史補未必可信也𦵏以元)
　　　　(和五年二月庚午據長厯二月/無庚午若曰庚午則正月晦也)
有女奴抱嬰兒来致其主夫人之語曰妾張圓之妻劉
也(劉下或/有氏字)妾夫嘗語妾云吾常獲私於夫子且曰夫子
天下之名能文辭者(或無夫子/字非是)凡所言必傳世行後今
妾不幸夫逢盜死途中(逢或/作遇)将以日月葬妾哀其生志不
就恐死遂沈泯(或作/名)敢以其稚子汴見先生将賜之銘
(汴下或有皃/字或無将字)是其死不為辱而名永長存所以葢覆其
遺𦙍子若孫(𦙍下或/有若字)且死萬一能有知将不悼其不幸
於土中矣又曰妾夫在嶺南時嘗疾病泣語曰吾志非
不如古人(或無/人字)吾才豈不如今人而至於是而死於是
邪若爾吾哀必求夫子銘是爾與吾不朽也愈既哭弔
辭遂敘次其族世名字事始終而銘曰(弔下或有即字/今按既辭而遂)
(敘其事盖一辭而許/此所謂禮辭者也)君字直之祖讙父孝新皆為官汴
宋閒君嘗讀書為文辭有氣有吏才嘗感激欲自奮拔
樹功名以見世初舉進士再不第因去事宣武軍節度
使得官至監察御史坐事貶嶺南再遷至河中府法曹
參軍攝虞鄉令有能名進攝河東令又有名遂署河東
從事綘州闕刺史攝綘州事能聞朝廷元和四年秋有
事適東方既還八月壬辰死於汴城西雙邱年四十有
七明年二月日𦵏河南偃師(日或作庚午考唐厯二月/無庚午𦵏下或有于字)
妻彭城人世有衣冠祖好順泗州刺史父泳卒蘄州别
駕女四人男一人嬰兒汴也是為銘
　　　太原府參軍苗君墓誌銘
君諱蕃字陳師(漢有陳蕃故/蕃字陳師)其先楚之族大夫亡晉而
邑於苗世遂以苗命氏(楚若敖熊儀生子曰鬬伯比伯/比生子良良生越椒字伯棼以)
(罪誅其子賁黄賁晉/晉邑之苗後以為氏)其後有守土上黨者惠於民卒遂
家壺闗(縣名屬/潞州)曽大父延嗣(延嗣父襲□髙蹈/不仕贈禮部尚書)中書舎
人大父含液(延嗣二子含澤/含液皆登第)舉進士第官卒河南法曹
父頴揚州録事參軍君少喪父受業母夫人舉進士第
(貞元十一年/登進士第)佐江西使有勞三年使卒(貞元十一年八/月以路寰為江)
(西觀察使蕃佐其府/十三年九月寰卒)後辟不肯留(後使李巽/辟蕃蕃辭)獨護其喪
𦵏河南遷補太原參軍(河東節度嚴/綬表佐其府)假使職獄平貨滋
息吏斂手不敢為非年四十有二元和二年六月辛已
暴病卒其妻清河張氏以其年十二月丙寅(以厯推之/丙寅為其)
(月十/九日)𦵏君於洛陽平隂之原男三人執規執矩必復其
季生君卒之三月君同生昆弟姊凡三人皆先死四室
之孤男女凡二十人皆幼遺資無十金(漢以前以鎰名/金漢以後以斤)
(名金鎰者二十四兩斤者十六兩諸史傳中或言百/金或言萬金皆以一斤為一金十金者十斤金也)無
田無宮以為歸無族親朋友以為依也(宫或作家為依/或無為字樊汝)
(霖云按世系表苗襲□生延嗣延嗣生含液含液生頴/頴生蕃蕃生著著生愔惲恪愔生台符惲生廷義又按)
(登科記愔長慶二年惲大和五年恪八年台符大中八/年廷義乾符三年皆相踵登第然有可疑者世系表以)
(愔惲恪為蕃之孫誌謂蕃卒於元和二年男女皆幼自/元和二年至長慶二年甫十五年豈遂有孫登第耶然)
(則世系表蕃之下所謂著者誤矣疑愔惲恪即蕃之子/而執規執矩必復者蕃死時㓜而未名特其小字云爾)
(其後遂名愔惲恪也嗚呼蕃死時其困如此/其後子孫之盛則如此為善者可無怠矣)天将以是
安施耶銘曰
有行以為本有文以為華恭以事其職而勤以嗣其家
位卑而無年吁其奈何
　
　
　
　
　
　
　東雅堂昌黎集註巻二十五
欽定四庫全書
　東雅堂昌黎集註巻二十六
　　碑誌
　　　唐朝散大夫贈司勲員外郎孔君墓誌銘(或無/郎字)
　　　　(孔君名戡孔子三十六世孫時與/公偕分司東都卒公為作此銘)
昭義節度盧從史有賢佐曰孔君諱戡字君勝(昭義君/潞州也)
(在河東今為昭徳軍貞元二十年八月/以盧従史為昭義節度使表戡為書記)從史為不法君
陰争不從則於㑹肆言以折之従史羞面頸發赤(頸一/作顔)
抑首伏氣(伏或作吐方云叔孫通所謂伏抑首者也作/吐非  今按漢傳言伏抑首言伏地而抑首)
(也此言伏氣猶言屏/氣耳與漢傳語異)不敢出一語以對立為君更令改
章辭者前後累數十坐則與従史説古今君臣父子道
順則受從福逆輒危辱誅死曰(曰上或/有且字)公當為彼不得
為此從史常聳聼喘汗(常或作/當非是)居五六嵗益驕有悖語
君争無改悔色(或作意亦通/作也非是)則悉引従事空一府往争
之從史雖羞退益甚君泣語其徒曰吾所為止于是不
能以有加矣(以有或/作有以)遂以疾辭去卧東都之城東酒食
伎樂之燕不與當是時天下以為賢論士之宜在天子
左右者皆曰孔君孔君云(或無者字皆上閣本有唯字/或無複出孔君字或複出云)
(字/)㑹宰相李公鎮楊州(元和三年九月以宰相/李吉甫為淮南節度使)首奏起
君君猶卧不應(猶或/作獨)從史讀詔曰是故舎我而從人耶
即誣奏君前在軍有某事上曰吾知之矣奏三上乃除
君衛尉丞分司東都詔始下門下給事中吕元膺封還
詔書上使謂吕君曰吾豈不知戡也行用之矣明年元
和五年正月将汝臨汝之湯泉壬子王其縣食遂卒年
五十七公卿大夫士相弔於朝處士相弔於家君卒之
九十六日詔縳從史送闕下數以違命流于日南(元和/五年)
(四月鎮州行營招討使吐突承璀縳從史送京師貶驩名/州司馬歐文忠書從史禱聰明山記曰閲從史官屬題)
(見孔戡與烏重裔俱列于後而退之記戡事云戡屢諌/不聼卒為重裔所縳嗚呼成敗禍福之理甚明先事而)
(言則罕見從事至而言則不及/也自古敗亂未始不由此也)遂詔贈君尚書司勲員
外郎葢用嘗欲以命君者信其志某年八月甲申従𦵏
河南河陰之廣武原(南下或有府字陰下或有縣字廣/武原或作某地云唐河南府無河)
(陰縣南今按元和郡國/志河  府有河隂縣)君於為義若嗜欲勇不顧前後
於利與禄則畏避退處如怯夫然始舉進士第(士下或/有及字)
自金吾衛録事為大理評事佐昭義軍(下或有/帥字)軍帥死
(貞元二十年六月昭/義節度使李長榮卒)從史自其軍諸将代為帥(武無自/其字)
請君曰從史起此軍行伍中凡枉幕府唯公無分寸私
(分或作/方非是)公茍留唯公之所欲為君不得已(君或/作居)留一嵗
再奏自監察御史至殿中侍御史從史初聴用其言得
不敗後不聴信惡益聞君棄去遂敗祖某某官贈某官
父某某官贈某官(諸本作祖如圭皇海州司户贈工部/員外郎父岑父皇著作郎贈駕部員)
(外郎方従蜀本云今本所紀父祖官職多誤葢後人續/増公諸志皆載三世此只言父祖已非考世系表及孔)
(戣志此以如珪作如圭郎中作員外郎著作佐郎為郎/又非也駕部乃戡贈官此以為其父所贈又非也  今)
(按此姑從方本無大利害但方詆諸本止載二世為不/入例而其所據之本此志亦止載二世云駕部乃戡所)
(贈官而戡實贈司勲皆非是世系戣志與此志文/亦未知其孰為得失恐皆未足以判其是非也)君始
娶𢎞農楊氏女卒又娶其舅宋州刺史京兆韋屺女皆
有婦道凡生一男四女皆㓜前夫人從葬舅姑兆次卜
人曰今兹嵗未可以祔從卜人言不祔君母兄戣尚書
兵部員外郎母弟戢殿中侍御史以文行稱朝廷将𦵏
以韋夫人之弟前進士楚材之狀授愈曰請為銘銘曰
允義孔君茲惟其藏更千萬年無敢壊傷(方從杭本無/傷字  今按)
(此傷字諸本皆有文理音韻皆無可疑方氏特以杭本/脫漏遂不之信寜使此銘為歇後語而不肯以諸本補)
(之甚可/怪也)
　　　故中散大夫河南尹杜君墓誌銘(或無散字君/或作尹杜君)
　　　　(名兼史有傳公與兼皆嘗佐張建封於徐州/至是兼死河南尹而公為都官員外郎為銘)
杜氏自戴侯畿始分戴侯之子恕為幽州刺史今居京
兆諸杜其後也(畿字伯侯京兆杜陵人魏河東太守豐/樂戴侯有三子恕理寛恕字務伯𢎞農)
(太守幽/州刺史)其季寛孝亷郎中寛後三世曼為河東太守𦵏
其父洹水之陽(或無之陽字寛字務叔舉孝亷為郎中/曽孫曼仕石趙為從事中郎河東太守)
(洹水出汲郡隆慮/縣  洹胡端切)其後世皆從葬洹水(下或有/之陽字)及正倫
為太宗宰相(曼𤣥孫君賜君賜子景字宣明州府交辟/不就景子裕字慶延仕齊樂陵令四子正)
(𤣥正蔵正儀正倫髙宗顯慶元年三月以正倫同/中書門下三品三年十一月罷今云太宗誤也)猶封
襄陽公(顯慶二年二月/封襄陽郡公)太宗始詔𦵏京兆襄陽公無子
以兄正藏子志静後遂嗣襄陽公(或複出嗣/襄陽公子)生僑為懐
州長史棄官老沁水上為富家卒𦵏懐州武陟長史生
損為左司郎中卒贈少大理(或作大/理少卿)大理生廙(大理或/作少卿)
為鄭州録事叅軍死思明亂贈吏部郎中公諱兼字某
郎中第三子(廙三子曾左金吾兵曹參/軍冀太學博士少即兼也)舉進士第(建中元年/兼第進士)
司徒北平王燧戰河北掌書記累官至監察御史其後
佐徐泗州軍(貞元四年十一月張建封為/徐州泗濠節度使表佐其府)遂至濠州刺
史(本傳載兼刺濠州日誣劾韋賞陸楚二人以罪殺之/而子厚杜兼對乃取其在濠州能擯鍾離令之讒今)
(二事誌皆不載豈以其善不足以掩惡故略之耶抑誌/與傳異故叙其族出歴官卒之年月日與夫生娶而已)
(也/)徐泗州軍亂以兵甲三千人防淮道不絶(晁本如此/諸本甲三)
(千人四字皆在下文金魚之下而魚下復有兵字殊/無理甲字亦疑衍或當在兵字上姑闕以竢知者)有
功加御史中丞賜紫衣金魚入為刑部郎中以能官拜
蘇州刺史旣辭行上書曰李錡且反必且奏族臣上固
愛其才書奏卽除吏部郎中(或無/中字)遂為給事中出為商
州刺史金商防禦使改河南少尹行大尹事半嵗拜大
尹元和四年十一月二十二日無疾暴薨年六十明年
二月甲午從葬懷州夫人常山郡君張氏彭州刺史贈
禮部侍郎蔇之女(蔇音/既)生子男三人柔立為天長主簿
詞立為夀州參軍誼立為順宗挽郎女一人(順上或/無為字)将
𦵏公之母兄太學博士冀與公之夫人及子男女謀曰
𦵏宜有銘凡與我弟游而有文者誰乎遂来請銘銘曰
杜氏大家世有顯人承繼綿綿以及公身始為進士乃
篤朋友及作大官(及或作/作乃作)克施克守纂辭奮筆渙若不
思公牒盈前笑語指麾禄以給求食以㑹同不蓄不收
庫廐虚空事在于人(在于一/作不在)日逺日忘何以傳之刻此
銘章
　　　唐銀青光禄大夫守左散騎常侍致仕上柱國
　　　　襄陽郡王平陽路公神道碑銘(夫下一無守/字仕下諸本)
　　　　　(無上柱國襄陽郡王七字平陽或作陽平/從石本考唐世系表當從平陽碑銘或作)
　　　　　(碑文議今按此篇多従石夲按石本其首/云朝  郎守國子博士上騎都尉韓愈撰)
　　　　　(銀青光禄大夫守吏部尚書上柱國滎陽/縣開國侯鄭餘慶書将仕郎右拾遺内供)
　　　　　(奉使緋魚袋陳岵篆額其後云元和七年/嵗次壬辰十月丙子朔十五日庚寅云此)
　　　　　(可以補刋本之闕字/冇異同今附于下)
惟路氏逺有代序自隋尚書兵部侍郎諱衮四代而至
冀公(代或並作世石本衮或作充閣本世表作衮衮封/閿鄉公衮子文昇平愛秦三州刺史封宜城縣公)
(昇子元悊揄次今元/悊子太一太原令)冀公諱嗣恭以小邑蕭闗令發聞
(今下或/有聞字)開元受賜更名(賜或作錫嗣恭其初名劍客以/世䕃為鄴尉席豫黜陟河朔表)
(為蕭闗令徙神鳥姑臧二縣考績上上為天下/最𤣥宗以為可嗣漢魯恭因賜今名字㦤範)書于太
史治行靈州(治或作始永泰元年閏十月嗣/恭由户部侍郎為朔方節度使)終功南邦
(大厯七年正月以嗣恭為江西觀察使八年九月循州/刺史哥舒光反殺嶺南節度使吕崇貴十月以嗣恭謙)
(嶺南節度使往往征之/十一月克廣州斬晃)享有丕祉紹開厥家官至兵部
尚書封冀國公(以平嶺南功轉/檢校兵部尚書)薨贈尚書右僕射司空
(或無司/空字)公諱應字従衆冀公之嫡子(嗣恭二/子恕應)用大臣子
謹飭擢至侍御史著作郎選刺䖍州(選或作遷貞元初/以應為䖍州刺史)
割餘雩都作縣安逺以利人屬(餘或作隷人/或作民下同)鑿敗灘石
以牛贛梗陶甓而城罷人屢築詔嗣冀封又加尚書屯
田郎中進服色遂臨于温築堤岳城横陽界中二邑得
上田除水害(土田或/作上苖)拜尚書兵部郎中兼御史中丞淮
南軍司馬改刺廬州又甓其城人不嵗苦(人或作民/苦或作苫)入
為尚書職方郎中兼御史中丞佐鹽鐵使使江東有功
用半嵗歴常州遷至宣歙池觀察使(永貞元年十二月/自常州除觀察使)
進封襄陽郡王(或作公/非是)至則出倉米下其估半以廪鋨
人蜀闢誅(蜀闢或作劉闢或/蜀下别出劉字)行軍千五百人於蜀李錡
将反以聞置鄉兵二千人錡反命将期以卒救湖常州
牢江東心錡以無助敗縳作響山亭營軍于左右權丞
相善之鑱其説響山石(響山宣/州山名)居宣五年以疾去位校
其倉得石者五十萬餘(或無/者字)府得錢千者八十萬公之
為州逢水旱喜賤出與人(人或作/民下同)嵗熟以其得收常有
贏利(贏或/作餘)故在所人不病饑而官府蓄積元和六年天
子憫公疾不可煩以職即其處拜左散騎常侍以其禄
居其嵗九月望薨於東都正平里第年六十七(嵗上或/無其字)
(年上或/有享字)明年𦵏京兆萬年少陵原夫人滎陽鄭氏祔既
其子臨漢縣男貫與其弟賞貞謀曰宜有刻也(既下或/有而字)
告於叔父御史大夫鄜坊丹延觀察使恕因其族弟進
士羣以來請銘遂以其事銘曰
冀公之封維艱就功襄陽繼大啟慶自躬於䖍洎温厥緒既
作以及職方遂都邦伯朝夕人事(人或/作民)下完上實師於其鄉
鄰冦逼屈營軍響山牆屋修施(修諸本皆然方棄/不録而直作循字)褒公刻表
(功或/作嘉)丞相之辭受代而家叙疏及邇病不能廷食禄卒齒凡
代大家(凡代一/作凡世)維難其保既顯既願(或作/碩)戒於終咎伊我
襄陽克慎以有延畀後承(或作/丞)莫不率守有墓於原維
樹在經(在或/作有)以告無期博士是銘(博士或作傳世士按/公是時正為博  或)
(本非/是)
　　　烏氏廟碑銘(烏重𦙍之父也許孟/容嘗為作神道碑)
元和五年天子曰盧従史始立議用師於恒(元和五年/三月成徳)
(節度使王士貞卒其子承宗自為留後上欲革河北世/襲之弊從史時為昭儀節度使遭父喪因左軍中尉吐)
(突承璀説上請發本軍討承宗由是復起從史委其成/功十月詔削奪承宗官爵以承璀為詔討宣慰使命恒)
(州四面藩鎮/各進兵共討)乃陰與寇連夸謾兇驕出不遜言其執以
来其四月中貴人承璀(七罪/切)即誘而縳之其下皆甲以
出操兵趨譁牙門都将烏公重𦙍當軍門叱曰天子有
命從有賞(従下或/有者字)敢違者斬於是士皆斂兵還營卒致
從史京師壬辰詔用烏公為銀青光禄大夫河陽軍節
度使兼御史大夫封張掖郡開國公(重𦙍自昭儀都制/兵馬使路州左司)
(馬拜銀青光禄大夫懐州刺史河/陽三城懐州節度使兼御史大夫)居三年河陽稱治詔
贈其父工部尚書且曰其以廟享(其以或/作以其)即以其年營
廟於京師崇化理軍佐竊議曰先公既位常伯(謂工部/尚書)
而先夫人無加命號名差卑於配不宜語聞詔贈先夫
人劉氏沛國太夫人八年八月廟成三室同宇祀自左
領府軍而下作主于第(三室同宇史記渭陽五帝廟同/宇韋昭曰謂上同下異也宇一)
(作牢非今按後漢以来帝/私廟制皆為同堂異室)乙已升於廟烏氏著於春
秋譜於世本(世本十五巻録黄帝以来帝/王諸侯洎卿大夫系氏名號)列於姓苑在
莒者存(左氏昭二十三年莒子庚與/虐而好劍烏存率國人逐之)在齊有餘枝鳴皆
為大夫(齊下或有者字餘下或有有字左氏襄二十四/年齊人城郟之嵗其夏齊烏餘以廪邱奔晉昭)
(二十一年冬十月齊烏枝鳴戍宋/一本云在齊有餘枝鳴者為大夫)秦有獲為大官(史記/秦武)
(王時力士任鄙/烏城皆為大官)其後世之江南者家鄱陽處北者家張
掖(烏氏後魏烏洛侯之裔國邑在漢東二十餘里貞/觀初貢獻内屬代為功臣因官徙地今為張掖人)或
入夷狄為君長唐初察為左武衛大将軍實張掖人其
子曰令望為左領軍衛大将軍孫曰䝉為中郎将是生
贈尚書諱承玼字某(贈下或有工部字玼或作洽新史/承玼有傳字徳潤重𦙍傳亦云承)
(玼子也温公考異嘗加辨正宋樊本皆作承玼葢許/孟容嘗為承玼碑石本猶傳於世新傳皆本此也)烏
氏自莒齊秦大夫以来皆以材力顯及武徳已来始以
武功為名將家開元中尚書管平盧先鋒軍屬破奚契
丹(屬或作屢二今按屬亦連屬之意北狄有/五一契丹  奚三室韋四黒水五渤海)從戰捺禄
走可突千(諸本多作突千或作汗子今從許碑定從千/云可突千契丹之勇将也新傳奚契丹入冦)
(承玼破於捺禄山又戰白城承玼按隊出/其右斬首萬計可突千奔北  捺奴葛切)渤海擾海上
(或無擾/海字)至馬都山吏民逃徙失業(樊汝霖云或謂破走/可汗千渤海上追之)
(至馬都山吏民逃徙失業葢因可突千入冦而然止是/一事今按許孟容作烏承洽神道碑示渤海王武藝出)
(海濱至馬都山屠䧟城邑公以本營士馬防遏要害則/是捺禄走可突千而馬都山拒武藝二字不同或者之)
(論過矣新史据孟容神道碑及公廟碑而作司馬/温公考異以新史為誤恐考異未見孟容碑刻耳)尚書
領所部兵塞其道壍原累石(累或/作壘)綿四百里深髙皆三
丈寇不得進民還其居嵗罷運錢三千萬餘黒水室韋
以騎五千来屬麾下(黒水室韋二國/名黒水即靺鞨)邊威益張其後與
耿仁智謀説史思明降(至徳二載安慶緒兵敗走保鄴/郡史思明判官耿仁智説思明)
(歸唐思明然之以所部十三郡及兵八萬降/十二月以思明為歸義王范陽節度使)思明復叛
尚書與兄承恩謀殺之事發族夷尚書獨走免(許碑承/恩承玼)
(之從父/兄也)李光弼以聞詔拜冠軍将軍守右威衛將軍撿
校殿中監封昌化郡王石嶺軍使(石嶺或作佐領杭蜀/粹與許碑新傳皆作)
(石/嶺)積粟厲兵出入挑戰以疾去職貞元十一年二月丁
已薨於華隂髙平里年若干(許碑年/九十六)即𦵏於其地二子
大夫為長(大夫/重裔)季曰重元為某官銘曰
烏氏在唐有家於初左武左領(或作/右領)二祖紹居中郎少
卑屬於尚書不償其勞乃相大夫授我戎節制有壃墟
(制有或作有/其壃或作疆)數備禮登(方無數字登下有壇字不今按/數備禮登數字乃名位  同禮)
(亦異數之數言制數既備禮亦増崇也袁氏廟碑所謂/數以立廟亦是此意若如方木即上句已言授節不應)
(至此始言登壇况登壇/又與立廟不相闗乎)以有宗廟作廟天都以致其孝
右祖左孫(蜀本文苑作左祖右孫為今/按廟制以西為上方本  是)爰饗其報云誰
無子其有無孫(其有或/作孰其)克對無羞(克或/作光)乃惟有人念昔
平盧為艱為瘁大夫承之危不棄義四方其平士有迨
息来覲来齋以饋黍稷
　　　唐故河東節度觀察使滎陽鄭公神道碑文
河東節度使贈尚書右僕射鄭公𦵏在滎陽索上(今鄭/州滎)
(陽有索水即髙帝與/項羽戰於京索者也)元和八年六月庚子太史尚書比
部郎中護軍韓愈刻其墓碑曰司馬氏遷江南有鄭豁
者仕慕容垂國為其太子少保(豁字君明魏将作大匠/五世孫仕垂為太常少)
(卿/)其孫簡當拓拔魏為滎陽太守(豁子温燕太子詹事/生三子曄號北祖恬)
(號中祖簡/號南祖)後簡者號其族為南祖南祖之鄭入唐有為
利之景谷令者曰嘉範(簡生季騧騧子昞/昞四世孫嘉範)於公為曽祖
是生撫俗為泗之徐城令徐城生公之父曰洪卒官凉
之户曹參軍(凉之或/作凉州)公諱儋少依母家隴西李氏舉止
異凡兒其舅吏部侍郎季卿謂其必能再立鄭氏(季或/作李)
(謂下或有曰字或謂/作曰其必作必其)稍長能自課學(課或作謀表今按/蜀志出師  自謀)
(字文選亦作自課/恐公用此語也)明左氏春秋以進士選為太原參軍
事(大厯四/年第)對直言䇿拜京兆髙陵尉考府之進士能第
上下以實不姦樊僕射澤以襄陽兵戰淮西公以叅謀
留府能任後事(興元元年正月以樊澤為山南/東道節度使澤奏儋為參軍)户曹殯
於涼涼地入西戎自京谷徐城三世皆未還滎陽𦵏公
解官舉五喪為三墓𦵏索東徐城墓無表公能幼長哀
感(公能下或有使字或無哀字云自少而/長求之不置也  今按心字當屬下句)心求不置以
得舊人以告其處其後為大理寺太常博士遷起居郎
尚書司封吏部二郎中能官舉其名徳宗晚節儲将於
其軍以公為河東軍司馬能以無心處嫌閒卒用有就
(閒或作問非是或無卒/字有就或作其説非是)貞元十六年将説死即詔授司
馬節度河東軍(考嚴綬傳将説李説也或無/即詔字馬下或無複出節字)除其官為
工部尚書太原尹兼御史大夫北都留守(貞元十六年/十月河東節)
(度使李説卒儋自本軍行軍司馬除檢校工/部尚書充太原尹北都留守河東節度使)公之為司
馬用寛亷平正得吏士心及昇大帥(昇或作升/帥作作師)持是道
不變部将有因貴人求要職者公不用用老而有功無
勢而逺者削四鄰之交賄省姱嬉之大燕(姱或/作誇)校講民事施
罷不竣日用能以十月成政氓征就寛(氓或作賦/或作民)軍給以饒
十七年疾廢朝夕八月庚戌薨享年六十一天子為之
不能臨朝者三日(或無/能字)贈尚書右僕射即以其年十月
辛夘𦵏索上疾比薨醫問交道比𦵏弔贈賜使者相及
凡河東軍之士與太原之氓吏(軍下或無之字或/作之軍氓或作民)及旁
九郡百邑之鰥寡(河東節度府管汾遼沁/嵐石忻代憲凡九州)外夷狄之統
於府者聞公之薨皆哭曰吾其如何公與賔客朋遊飲
酒必極醉(與或/作為)投壺博奕窮日夜若樂而不厭者(若或/從閣)
(蜀本/作苦)平居簾閣據几終日不知有人别自號白雲翁(令/狐)
(楚嘗為太原從事唐志有表奏十/卷自號白雲孺子葢以媚儋也)名人魁士鮮不與善
好樂後進及門接引皆有恩意(與善屬上句好樂屬下/句蜀本以善為其而連)
(好樂為句又云名人/魁士吕氏春秋傳)始娶范陽盧士女生仁本仁約仁
載皆有文行二季進進士皆早死仁本為後子獨存不
樂舉選年三十餘始佐河陽軍後娶趙郡李氏生三女
二夫人凡三男五女長女嫁遼東李繁繁亦名臣子有
才學遺命二夫人各别為墓不合𦵏系曰
士常患勢卑(常或作/嘗下同)不能推功徳及人常患貧(患下或/有勢字)
無以奉所欲得若鄭公勤一生以得其位而曽不得須
㬰有焉雖然觀其所既立其可知已嗚呼哀哉
　　　魏博節度觀察使沂國公先廟碑銘(或有田氏/字歐陽公)
　　　　(曰自天聖以来學者多讀韓文而患集本舛/訛惟予家本更挍時人共傳號為善本及後)
　　　　(集録古文得韓文之刻石如羅池黄陵廟碑/之類以校予家集本舛謬猶多若田𢎞正碑)
　　　　(尤甚葢由諸本不同往往妄加改易今以碑/校印本初未必誤多為校讎者妄改易之乃)
　　　　(知文學之傳久而轉失其真者多矣則校讎/之際决於取舎不可不謹也今各參注于下)
　　　　(石刻後題云朝議大夫安定胡/証書并篆額京兆府廨有此碑)
元和八年十一月壬子上命丞相元衡(武元/衡)丞相吉甫
(李吉/甫)丞相絳(李/絳)召太史尚書比部郎中韓愈至政事堂
傳詔曰田𢎞正始有廟京師朕惟田𢎞正先祖父厥心
靡不嚮帝室訖不得施乃以敎付厥子維𢎞子銜訓事
嗣朝夕不怠(事嗣或作嗣事下或有于字/  此篇今亦從方氏據石本)以能迎天之
休顯有丕功維父子繼忠孝(𢎞正父廷玠大厯中為滄/州刺史恒州李寳臣幽州)
(朱淊聮兵攻擊欲兼其土宇廷玠固守卒能保全朝廷/嘉之遷洛州改湘州建中初田悦領魏博節度使志圖)
(凶逆召廷玠為副葢悦父承嗣與廷玠為從昆弟也及/悦姦謀敗露廷玠曰爾藉伯父遺業可守朝廷法度坐)
(享富貴何苦與恒鄆同為叛臣若狂志不/悛可先殺我乃謝病不出三年憤鬰而卒)予維寵嘉之
是以命汝愈銘欽哉惟時臣愈承命悸恐明日詣東上
閤門拜疏辭謝不報退伏念昔者魯僖公能遵其祖伯
禽之烈周天子實命其史臣克作為駉駜泮閟之詩(駜/音)
(佖/)使聲於其廟以假魯靈(假音/格)今天子嘉田侯服父訓
不違用康靖我國家(服上或有能/字靖或作静)葢寵銘之所以休寧
田氏之祖考而臣適執筆隸太史(或無/隸字)奉明命其可以
辭謹案魏博節度使銀青光禄大夫檢校工部尚書兼
魏州大司馬長史御史大夫沂國公田𢎞正(川或作博/或無兼字)
(元和七年十月以𢎞正為銀青光禄大夫檢校工部尚/書魏州大督府長史兼御史大夫上柱國沂國公充魏)
(博等州節度使觀察/處置攴度營田等使)北平盧龍人故為魏博諸将(𢎞正/始名)
(興季安時為/衙内兵馬使)忠孝畏慎田季安卒(季安髙祖璟平州人/官都水使者璟二子)
(守義延惲延惲安東都䕶府司馬守義二子承嗣延琳/承嗣子緒緒子季安季安子懐諌廷琳子悦廷惲子廷)
(玠元和十年/八月季安卒)其子㓜弱用故事代父人吏不附迎𢎞正
於其家使領軍事(季安卒懐諌自知軍務時年十一以/𢎞正為都知兵馬使懐誎幼弱軍政)
(皆决於家僮蒋士則數以愛憎移易諸将諸将憤怒咸/曰兵馬使吾帥也即詣其家迎之𢎞正拒之不可)
𢎞正籍其軍之衆與六州之人還之朝廷悉除河北故
事比諸州故得用為帥已而復贈其父故滄州刺史兵
部尚書母夫人鄭氏梁國太夫人得立廟祭三代曽祖
都水使者府君祭祖室祖安東司馬贈襄州刺史府君
祭二室兵部府君祭東室其銘曰
唐繼古帝海外受制(此據石本外或/作内受或作臣)狎於太寧(狎或/作洽)燕
盗以驚羣黨相維河北失平號登元和大聖載營風揮
日舒咸順指令嶪嶪魏土嬰兒戯兵(嬰兒謂/懐諫)吏戎愁毒
莫保腰頸(或作/領)人曰田侯其徳可倚呌譟奔趨乗門請
起田侯攝事奉我天明(天或作王左傳范氏中行氏反/易天明注言不事君也又云二)
(三子順天明/公語出此)束縳弓戈考校度程提壃籍户(提或/作堤)来復
邦經帝欽良臣曰維錫予嗟我六州始復故初告慶于
宗以降命書(于宗或作宗廟/以降或作降以)旌節有韜豹尾神旗櫜兠
㦸纛(櫜或作槖蜀本作櫜石本同但省文耳從今按櫜/謂弓服槖乃囊之無底者非兵仗也當  石門)
以長魏師田侯稽首臣愚不肖迨茲有成祖考之敎帝
曰俞哉維汝忠孝予思乃父追秩夏卿嫓德娠賢梁國
是榮(嫓配也言梁國配兵部之徳娠孕也左氏後緡方/娠娠賢謂生田𢎞正也嫓匹詣切娠之刃切又音)
(身/)田侯方廟相方視阯見於蓍龜祖考咸喜暨暨田侯
(暨暨果毅也禮戎/容暨暨  暨音忌)爾有文武訖其外庸可作承輔(承或/作丞)
咨汝田侯勿亟勿遲覲饗式時爾祖爾思(饗或作嚮爾/祖爾思或作)
(祖考之思或/作爾祖之思)
　
　
　
　
　
　
　
　
　
　
　
　
　
　東雅堂昌黎集註巻二十六
欽定四庫全書
　東雅堂昌黎集註巻二十七
　　碑誌
　　　劉統軍碑(公嘗誌統軍劉昌裔墓矣今又銘其/碑此篇並從方所据石本為正可疑)
　　　　(者别見諸本作唐故右/龍武統軍劉公墓碑)
唐故陳許軍節度使金紫光禄大夫檢校尚書兼御史
大夫右龍武統軍彭城郡開國公食邑二千户贈潞州
大都督劉公諱昌裔字光後(許下或無軍/字方從石本)薨既𦵏(元和/八年)
(十一月昌裔卒九/年九月𦵏河南)將反机於京舎於墓次(机或作柩或/作几或作主)
(京下有/師字)故吏文武士門人送客訖事㑹哭将退咸顧戀
牽連一口言曰自我公薨至𦵏凡所以較徳焯勤者(焯/之)
(藥切明也一或/作悼一作卓)莫不粗完隠卒崇終有都督之詔(昌裔/卒有)
(詔贈潞州/大都督)日事時功以著不可誣(可下或/有以字)有太史之狀
太常之狀(太常上或/有有字)有謚(昌裔謚/威公)有誄有幽堂之銘又
如即外碑刻文以顯詩之其於傳無已豈不益可保于
是相許諾以告其孤縱(昌裔四子/縦其長也)縱哭(或無/哭字)捨杖拜曰
縦不敢違則相與刻銘文曰
劉處彭城本自楚元(漢髙帝季弟楚/元王交之後)陽曲之别繇公祖
遷(昌裔曽祖承慶為朔州刺史祖巨敖為太原晉陽令/樂其土俗占籍太原之陽曲曰自我為此邑人可)
(也何必/彭城)公曽祖考為朔州守祖令太原仍世北邊樂其
高寒棄楚不還逮於公身三世晉人(趙徳夫云石本三/世作冄世上文祖)
(今太原作考令太原善其篇首既言陽曲之别由公祖/遷則為晉人非再世矣碑當時所立不應差其世次莫)
(可曉也云今按劉志在後卷所述世次尤詳與/再世之  皆不合亦石本不足信之一驗也)公生而
異魁顔鉅鼻幼如舒退少長好事西戎乗勢盗有河外
公雖家居為國喑噫(上於金切/下烏界切)来告邊帥(或作/師)可破之
計楊琳為横巴蜀靡彫(考代宗起大厯三年瀘州刺史/楊子琳反昌裔説子琳事通鑑)
(亦可考新書作/楊恵琳誤矣)公由游寄單船諭詔(爾雅士特舟/所注單船)折其
尾毒(其尾毒或/作旗纛尾)不得動揺琳後来降公不有功終琳之
已還卧民里(昌裔説邊将不售去入三蜀楊琳之亂蜀/人苦之昌裔單船往説琳大歴四年二月)
(琳遣使詣闕謝罪以琳為峽州團練/使以昌裔為従事後琳死客河朔間)蓋古有云人職其
憂無事於職而與國謀德宗之始為曲環起奮筆為檄
强冦氣死(建中初曲環為邠隴兩軍都知兵馬使其收/獛州也辟昌裔為判官為環檄李納剴曉大)
(義環上其藁/徳宗異之)決敗算成效於屈指環有許師(貞元二年/七月環自)
(汾隴行營節度使陳許/節度使昌裔從府還)公遂佐之蘇民軋敵(軋或作戰/或作朝)
多出公畫累拜郎中進兼中丞雖在陪貳天子所慿
蔡卒幸喪圍我許郛新師不牢劻勷将逋(劻勷急走貌/又遽也  劻)
(曲羊切勷/如羊切)公為陳方(或作/力)應變為械與之上下冦無所
頼(方云或云此當脱一句非也今按此篇文體整齊無/竒句為韻者或説是也不然則衍與之上下一句未)
(果孰是也石本之不足信/此又顯然亦屢辨之矣)遂至遁敗(貞元十五年八月/環卒淮西吴少誠)
(遣兵掠臨頴陳州刺史上官説知陳許留後遣大将王/今忠将兵殺之皆為少誠所虜丙午以説為陳許節度)
(使少誠遂圍許州説欲棄城走昌裔時為營田副使止/之城中兵足以辧賊但閡城勿戰賊氣自衰吾以全制)
(其敝蔑不克矣昌裔募勇士千/人鑿城出擊大破之城由是全)以功遷陳實許之半(許/州)
(圍觧昌裔以功/拜陳州刺史)聲駕元侯以勢自憚(貞元十六年七月/少誠進擊蔡州行)
(營招討使韓全義敗于溵水與諸道兵皆走保陳州求/舎昌裔登城謂曰天子命公討蔡州何為来陳且賊不)
(不敢至我城下君其舎外無恐明日從十餘騎/持牛酒抵全義營勞軍全義不自意迎拜歎服)復入居
許為軍司馬(貞元十八年以昌裔/為陳許行軍司馬)脱權下威士心益歸
卒嗣環職(貞元十九年六月説卒以昌裔檢校工/部尚書兼許州刺史充陳許節度使)棄惡
從德乃與蔡通塗其榛棘稚耋嬉遨(或作/逰)連手歌謳上
無可怨外無與讎既長事官峻之大夫(峻諸本作浚亦/今按此一字)
(可疑未/詳其説)其償未塞僕射以都(封彭城郡公再加檢校尚/書右僕射償或作賞以或)
(作已二今按上句有未字此當作/已然  字通用者亦多姑從舊)及癸已嵗秋涌水出
流過其部破民廬室(元和八年五月許州大水壊廬居/舎漂溺居人六月徴昌裔還京師)
公即疏言此皆臣愆防斷不補漬民於泉(漬或/作僨)臣耄且
疾宜即大罰上曰􁤱害(􁤱或作菑本今按􁤱/害滅除字  秦刻)大臣其来
允余之思其可止哉驛隸走呼有中使来公迎於驛遂
行不迴六月降熱上下歊赩(歊或作㪣赩大赤也字見/楚詞大招  赩許極切)
公鞭公驅去馬以輿公病日惡不能造闕仆臥在宅(始/憲)
(宗惡昌裔自立欲召之宰相李吉甫曰陛下乗人愁苦/可召也六月以東都留守韓皋代之詔昌裔還京師至)
(長樂驛知帝意因請/歸私第許之稱風眩)閔有加錫命為統軍龍武之右兼
官左相百僚長首(昌裔至天子以為恭即其家拜檢校/尚書左僕射兼右龍武統軍知軍事)
冬十一月日将南至公遂薨殂年六十二奏聞怛悼俾
官臨弔悲不聽朝贈督潞州存歿之賚於數為優明年
九月東葬金谷公往有命匪後人卜
　　　衢州徐偃王廟碑(徐偃王事見史記後漢書博/物志元和姓纂然後漢書云)
　　　　(楚文王滅之楚詞亦云荆文寤而徐亡按周/穆王時無楚文王春秋時無徐偃王辨見於)
　　　　(楚詞補註中石刻云朝廷郎守尚書考功郎/中知制誥昌黎韓愈撰福州刺史元錫書元)
　　　　(和十年十二/月九日立)
徐與秦俱出柏翳為嬴姓(史記秦本紀大業之子曰大/費是為柏翳舜賜姓瀛氏伯)
(翳二子大亷之後為秦若木之後為/徐是為俱出柏翳也  嬴余輕切)國於夏殷周世咸
有大功(秦本紀又曰大亷𤣥孫孟戯中衍殷帝大戊以/為御而妻之自太戊以下中衍之世遂世有功)
(以佐殷國故嬴姓多顯遂為諸侯若本𤣥孫費昌當夏/桀之時去夏歸商為殷御以敗桀于嗚條是有大功也)
(此殷或作商今從石本/  篇内同疑者别見)秦處西偏専用武勝(中衍曽孫/曰戎胥軒)
(軒生仲遹遹生飛亷亷生惡来来生女防防生旁皋皋/生大几几生大駱駱生非子周孝王以為附庸邑之于)
(秦是為處/西偏也)遭世衰無眀天子遂虎呑諸國為雄(國或/作侯)諸
國既皆入秦為臣屬秦無所取利上下相賊害卒僨其
國而沈其宗(僨猶亡也爾雅云僨僵也荘子一僨一起/沈其宗謂㓕其族也  僨方運切又甫)
(運/切)徐處得地中文徳為治(文或作又今以上文秦用/武勝者推之此宜作文)及
偃王誕當國益除去刑争末事凡所以君國子民待四
方一出於仁義當此之事周天子穆王無道意不在天
下(穆王名滿左昭十二年云穆王欲肆其/心周行天下將皆必有車轍馬跡焉)好道士説得
八龍騎之西游(列子曰周穆王駕白駿之乗西征崑崙/八駿驊騮緑耳赤冀白羲渠黄踰輪盗)
(驪山/子)同王母宴於瑶池之上歌謳忘歸(穆天子傳云穆/王見西王母觴)
(于瑶池之上母為天子謡曰白雲在天山陵自出道理/悠逺山川間之将子無死尚能一来天子答曰予歸東)
(土和理諸夏萬民均平吾顧見汝比及三年将復而/野石本無宴字  今按無宴字不成文以它本補)四
方諸侯之争辯者無所質正咸賔祭於徐(祭方從杭作/寮云今廟中)
(有傳刻慶厯中石本亦作寮據今按賔寮無理明甚况/慶厯石本非當時物尤不足  而左傳有賔祭字當從)
(諸本作/祭為是)贄玊帛死生之物於徐之庭者三十六國得朱
弓赤矢之瑞(博物志云偃王欲舟行上國乃通溝陳蔡/之間得朱弓赤矢以為得天瑞遂因名為)
(弓自稱偃王江淮諸侯服從/者三十六國朱弓一作象犀)穆王聞之恐遂稱受命命
造父御(造父穆王御飛亷𤣥孫/也  造七到切父音甫)長驅而歸(史記秦本紀/造父以善御)
(幸於周穆王得驥温驪驊騮緑耳之駟西巡狩樂而/忘歸徐偃王作亂造父為穆王御長驅歸周救亂)與
楚連謀伐徐(以史記世系表考之穆王所/與連謀伐徐者殆楚熊勝也)徐不忍鬭其
民北走彭城武原山下百姓隨而從之萬有餘家偃王
死民號其山為徐山鑿石為室以祠偃王偃王死雖走
失國(失下或/有其字)民戴其嗣為君如初駒王(禮記邾婁考公/之喪徐君使容)
(居来弔舎曰先君駒王/西討駒王徐之先也)章禹(左氏昭三十二年吴滅徐/徐子章禹㫁其髮以奔楚)
(章禹宗十/一世孫)祖孫相望自秦至今(秦或/作奉)名公巨人寄跡史
書(史或/作文)徐氏十望其九皆本於偃王而秦後迄兹無聞
家天於柏翳之緒非偏有厚薄於仁與暴之報自然異
也衢州故㑹稽太末也(太末春秋時姑蔑也至漢改焉/唐號曰龍邱越絶書姑末今太)
(末後漢吴有龍邱萇者/隠居太末  太音闥)民多姓徐氏支縣龍邱有偃王
遺廟武曰偃王之逃戰不之彭城之越城之隅棄玉几研
於㑹稽之水(選緑苔鬖髿乎研上南越/志生研石上注研與硯同)或曰徐子章禹
既執於吴徐之公族子弟散之徐揚二州間(公或/作宗)即其
居立先王廟云開元徐姓二人(徐堅字元固/徐嶠字巨山)相屬為刺
史帥其部之同姓改作廟室載事于碑後九十年當元
和九年而徐氏放復為刺史放字達夫前碑所謂今户
部侍郎其大父也春行視農至于龍邱有事于廟思惟
本原曰故制觕樸下窄(觕倉梧切/或作桷)不足以掲䖍妥靈(掲音/羯又)
(邱傑/切)而又梁桷赤白陊剥不治(選期不阤陊陊壊落也/  陊池耳切又徒可切)
圖像之威䵝昧就滅(䵝音餼玉篇/云深黒也)藩拔級夷庭木委缺
(或作缺人今按缺正字缺俗/體然唐  多用之姑從其舊)祈甿日慢祥慶弗下(日方/云洪)
(以石本定作由本今按由/義未詳姑從諸  作日)州之羣支(羣支或作支郡或/作羣吏皆非是)
不獲蔭庥余惟遺紹而尸其上不即不圖以有資聚罰
其可辭乃命因故為新衆工齊事惟月若日工告訖功
大祠於廟宗鄉咸序應(鄉或/作御)是嵗州無怪風劇雨民不
夭厲穀果完實民皆曰耿耿祉哉(耿耿祉哉或作祉哉/祉哉方從閣本無祉)
(字而不言石本之有無又/云耿當讀從炯今從諸本)其不可誣乃相與請辭京師
歸而鑱之於石辭曰
徐傑以顛徐由遜緜(遜或/作邈)秦鬼久飢徐有廟存婉婉偃
王(婉音/苑)惟道之耽以國易仁為笑于頑自從擅命其實
幾姓厯短詈長(詈或/作言)有不償亡課其利害孰與王當(與/方)
(從洪氏石本作/嘗今從諸本)姑蔑之墟太末之里(今徐州有姑蔑城/左傳哀公十三年)
(越伐吴王孫彌庸自泓上觀之見姑蔑/之旗曰吾父之旗也杜預注姑蔑越地)誰思王恩立廟
以祠王之聞孫世世多有唯臨茲邦廟土實守堅嶠之
後達夫廓之王歿萬年如始祔時王孫多孝世奉王廟
達夫之來先慎詔教盡惠廟民不主於神維是達夫知
孝之元太末之里姑蔑之城廟事時修仁孝振聲宜寵
其人以及後生嗟嗟維王雖古誰亢(古或作死亢/協韻苦郎切)王死
於仁彼以暴喪(暴方作常而不言/石本今從諸本)文追作誄刻示茫茫
(示或作石方云石本如此/而不敢從今亦不敢從也)
　　　袁氏先廟碑(袁滋履厯並詳本傳碑特其㮣耳/唐書新傳以滋為袁範之後則又)
　　　　(誤/矣)
袁公滋既成廟明嵗二月自荆南以旗節朝京師(嵗或/作年)
(方云考之史袁滋以元和/十一年朝京師旗或作旌)留六日得壬子春分率宗親
子屬用少牢于三室既事退言曰嗚呼遠哉維世傳徳
襲訓集余乃今有濟今祭既不薦金石音聲使工歌詩
載烈象容其奚以飭稚昧於長久唯敬繫羊豕幸有石
(即所謂麗牲之碑祭義云祭之日/君牽牲入廟門麗于碑麗繫也)如具著先人名跡(著/或)
(作/者)因為詩繫之語下於義其可雖然余不敢必屬篤古
而達於詞者遂以命愈愈謝非其人不獲命則謹條袁
氏所以出與其世系里居起周厯漢魏晉拓拔魏周隋入
國家以来(或作已来集拓音託拔蒲撥切/注見廿卷  賢院校理墓誌銘)髙曽祖考所
以劬躬燾後委祉於公公之所以奉将承應者有槩有
詳而綴以詩其語曰周樹舜後臣(語或作詩樹或作/封後下或有為字)陳
公子有為大夫食國之地袁鄉者其子孫世守不失因
自别為袁氏春秋世陳常壓於楚與中國相加尤疏袁
氏猶班班見可譜(或作可/見于譜)常居陽夏(陳陽夏漢世淮陽/國前漢發兵拒之)
(陽夏注今亳州/也  夏音賈)夏至晉屬陳郡(或無/郡字)故號陳郡袁氏博
士固(轅/固)申儒遏黄(漢儒轅固齊人竇太后好老子書召/問固固曰此家人言耳太后怒曰安)
(得司空城旦書乎袁固以治詩孝景時為博士與黄生/争論景帝前黄生曰湯武非受命乃弑固曰不然夫桀)
(紂虐亂天下之心皆歸湯武湯/武不得巳而立非受命為何)唱業於前至司徒安懐
徳於身(袁安後漢時/仕終司徒)袁氏遂大顯連世有人終漢連魏
晉(終或作/紛非是)分仕南北始居華陰為拓拔魏鴻臚鴻臚諱
恭生周梁州刺史新縣孝侯諱頴(新下或有安字/字穎或作頻)孝侯
生隋左衛大将軍諱温去官居華陰武徳九年以大老至
薨始𦵏華州(耋或/作耄)左衛生南州諱士政南州生當陽令
諱倫於公為曽祖當陽生朝散大夫石州司馬諱知𤣥
司馬生贈工部尚書咸寧諱曄是為皇考袁氏舊族而
當陽以通經為儒位止縣令石州用春秋持身治事為
州司馬以終咸寧備學而貫以一文武隨用謀行功從
出入有立不爵於朝比三世宜達而窒歸成後人數當
於公公惟曾大父大父皇考比三世存不大夫食(或無再/出大父)
(字有公字大父或作大/夫比或作妣皆非是)殁祭在子孫唯将相能致備物
世彌遠禮則益不及在慎徳行業治圖功載名以待上
可無細大無敢不敬畏無早夜無敢不思成于家進於
外以立于朝自侍御史歴工部員外郎祠部郎中諌議
大夫尚書右丞華州刺史(貞元十六年二月自/尚書右丞出刺華州)金吾大
将軍(貞元二十一/年三月召拜)由卑而鉅莫不官稱遂為宰相以賛
辨章(便章也史記便章/百姓即平章耳)仍持節将蜀滑襄荆(永貞元年/十月以滋)
(為西川節度使元和元年十月徙義成軍節度八年正/月自户部尚書出為山南東道節度九年九月徙荆南)
(節度蜀謂西川滑為義成/襄謂山南東道荆謂荆南)畧苞河山秩登禄富以有廟
祀具如其志又垂顯刻(或作/烈)以敎無忘可謂大孝詩曰
(詩下或/有文字)
袁自陳分初尚蹇連(或作/連連)越秦造漢博士發論司徒任
徳忍不錮人(忍一作思漢明帝時安為河南尹未嘗以/贓罪鞠人嘗曰凡學仕者髙則望宰相下)
(則希牧守錮人于聖世所不忍為方云博士轅固司徒/袁安也按左傳陳有轅濤塗又有袁僑漢有轅固轅豐)
(又有袁安葢兩姓也杜預謂袁僑濤塗四世孫不知何/以至漢復出兩姓  今按歐公集古録漢三老袁良碑)
(亦云濤塗立姓為袁葢轅袁相通古/字袁盎又通作爰亦非别為一姓也)收功厥後五公重
尊(安章帝時為司徒二子京敞京子湯字仲河桓帝時/太尉湯子逢字周陽靈帝時司空逢弟隗字次陽獻)
(帝時太傳京弟敞字叔平安/帝時司空凡四世五公焉)晉氏於南來處華下鴻臚
孝侯用適操捨南州勤治取最不懈當陽耽經唯義之
畏石州烈烈學専春秋懿哉咸寧不名一休趨難避成
與時泛浮是生孝子天子之宰出把将符羣州承楷(把/或)
(作祀或作持/羣或作都)數以立廟(數或作敎説/見烏氏廟碑)禄以備器由曾及
考同堂異置柏板松楹其筵肆肆(筵或/作業)維袁之廟孝孫
之為順勢即宜以諏以龜以平其巇屋牆持持孝孫来
享來拜廟庭陟堂進室親登籩鉶(或作/鈃)肩臑胉骼(臑臂/節也)
(禮記其禮太牢則以牛左肩臂臑折九个儀禮臂臑肫/骼胉脅也儀禮兩胉脊肺設扄鼏骼禽獸骨也四者皆)
(所薦之羞音臑奴報切又/女朱切胉  粕骼音格)其樽𤣥清降登受胙於慶爾
成(爾或作/示非是)維曽維祖維考之施于汝孝嗣以報以祗凡
我有今非本曷思刻詩牲繫(或作/繫牲)維以告之
　　　清河郡公房公墓碣銘(房啟之死及𦵏誌皆不/載年月日啟以貞元末)
　　　　(為容管帥在容九年遷桂管坐/中使事貶䖍州死元和十年也)
公諱啟字某河南人其大王父融王父琯仍父子為宰
相融相天后事逺不大傳琯相𤣥宗肅宗處艱難中與
道進退薨贈太尉流聲於兹父乗(琯三子宗偃御史中/丞次乗幼孺復容州)
(刺/史)仕至秘書少監贈太子詹事公胚胎前光生長食息
不離典訓之内目擩耳染(擩或作濡或作揣方云擩亦/染也  今按擩而遇切字見)
(儀禮然作/濡亦通)不學以能始為鳳翔府參軍尚少人吏迎觀
望見咸曰真房太尉家子孫也不敢弄以事(或無/觀字)轉同
州澄城丞益自飭理同官憚伏(理或/作治)衛宴使嶺南黜陟
(建中元年二月遣黜陟使洪經綸栁冕/衛宴等一十人分行天下晏使嶺南)求佐得公擢摘
良姦南土大喜還進昭應主簿(進或/作遷)裴胄領湖南表公
為佐(貞元三年閃五月以國子司業裴胄為/湖南觀察使胄字𦙍叔河東聞喜人)拜監察御
史部無遺事胄遷江西又以節鎮江陵公一隨遷佐胄
(又或作為非是/佐胄或作為佐)累功進至刑部員外郎賜五品服副胄
使事為上介上聞其名徴拜虞部員外在省籍籍遷萬
年令果辨憿絶(辨或作辧也/憿音激疾)貞元末王叔文用事材公
之為舉以為容州經畧使(貞元二十一年五月以啟為/容州刺史兼御史中丞容管)
(經畧/事)拜御史中丞服佩視三品管有嶺外十三州之地
(州下或無之字容管所𨽻容/辨白牢欽巖禺湯瀼古等州)林蠻洞蜒(當作蜑南方夷/也  蜒音誕)
守條死要(伊肖切/約誓也)不相漁劫税節賦時公私有餘削衣
貶食不立資遣以班親舊朋友為義(朋或作/為非是)在容九年
遷領桂州(元和八年四月以/啟為桂管觀察使)封清河郡公食邑三千户
中人使授命書應待失禮客主違言徴貳太僕(啟徐桂/州州邸)
(賂吏部主者私得官告飛驛以授啟既而憲宗自遣中/使持詔賜啟啟畏使者邀重賂即曰先五日已得詔使)
(者給請視因持之歸以聞/至七月貶啟太僕少卿)未至貶䖍州長史而坐使者
(啟自陳獻使者南口十五帝怒殺中使啟未至京師貶/䖍州長史始詔五管福建黔中道不得以口饋遺罷臘)
(口等使九月丙午中官季建章坐受啟賂杖一百處死/癸未貶啟䖍州長史啟先賂建章口十五人既怨其發)
(官告事乃具上言帝/既殺建章並黜啟)以卒卒官年五十九其子越能輯
父事無失謹謹致孝既𦵏碣墓請銘銘曰
房氏二相厥家以聞條葉被澤况公其孫公初為吏亦
以門庇佐使於南(謂佐/衛宴)乃始已致既辦萬年命屏容服
功緒卓殊氓獠循業(獠張絞/切)維不順隨(不順/中使)失署亡資
非公之怨銘以著之(非公或/作非君)
　　　唐故銀青光禄大夫檢校左散騎常侍兼右金
　　　　吾衛大將軍贈工部尚書太原郡公神道碑
　　　　文(或無尚書以/上二十八字)
公諱用字師柔太原人莊憲皇太后之弟(順宗/后弟)今天子
之舅(憲宗/舅)太師之子太尉之孫司徒之曽孫(王用父曰/子顔生順)
(宗后后生憲宗憲宗元和元年贈太師用祖曰難得/元和元年贈太尉用曽祖曰思敬元和元年贈司徒)元
和元年上朝太后南宫大褒外氏自外髙王父而下至
外王父咸冊登公師事載之史(髙王上或/有祖字)皇太后昆弟
唯公一人(子顔二子重榮官/至王傅次即用也)於是特拜銀青光禄大夫
太子少詹事(特或/作時)未三月因遷大詹事賜勲上柱國爵
封郡國於太原益掌廐苑之事公起外戚子弟秩卑年
少嵗餘起居上班官尊職大朝夕兩宫而能敬讓以敏
持以禮法不挾不矜賔接士大夫髙下中度(士下或/無大字)興
官耆事滋久愈謹(興或作與耆或作嗜方云耆音指致/也詩耆定爾功國語耆其股肱以從)
(司馬今按耆或疑/即嗜字更詳之)由是朝廷推賢所處號治轉少府監
太子賔客别職仍初(仍或作如初方從館杭本作祔可/今按仍即如也祔字無理明甚)
(以見閣杭/本之謬矣)遷左散騎常侍兼右金吾大将軍皆以選進
不専為恩(専有或/有於字)十一年秋将以八月𦵏荘憲太后(元/和)
(十一年三月太后/崩八月𦵏豐陵)前一月壬申以疾告薨春秋四十有
七上罷朝二日為位以哭贈工部尚書十一月壬申𦵏
於萬年縣落女原(落女或/作落安)夫人河南胡氏號太原郡夫
人有子六人女子一人葬得日公之姉婿京兆尹李翛
(或作脩考舊/史當作翛)謂太子右庶子韓愈曰子以文常銘賢公
卿(常或/作章)今不可以辭應曰諾而為銘曰
有蟜氏國實出炎軒(按史記軒轅皇帝娶西陵之女曰/螺祖為黄帝正妃生二子曰元囂)
(曰昌意元囂生蟜極晉語云少典娶千有蟜氏生/黄帝炎帝蜀山氏之諸侯也  蟜音喬又音矯)蜀塗
莘摰(史記黄帝之子昌意娶蜀山氏之女生髙陽有聖/徳立為帝是為顓帝禹者皇帝之𤣥孫顓帝之孫)
(也娶塗山氏之女生啟書曰娶於塗山季歴娶太任葢/摯國任氏之中女詩曰摯仲氏任子昌立是為西伯西)
(伯曰文王娶莘國氏之長女曰太姒詩曰命此文王于/周于京纉女維莘列女傳湯妃有莘氏之女生仲任外)
(丙又云太任文王之母摯仲氏之中女王/季娶以為妃  摯因至莘一作華非是)正妃之門孰
豐其川不羡其源王氏周胄(王氏周靈王/太子晉之後)官封繼繼(上/繼)
(字或作/相非是)實生聖女以母唐帝公惟后季天子吾甥(吾或/作其)
(非/是)卑躬慎徳不與寵横方年未老后哀猶新如何不惠
而殞其身刻文兹石久載攸存(攸方作猶上今按文理/當作攸又  句已有猶)
(新字不應/重出也)
　
　
　
　
　
　
　
　
　
　
　東雅堂昌黎集註巻二十七
欽定四庫全書
　東雅堂昌黎集註巻二十八
　　碑誌
　　　曹成王碑(曹成王碑造語法子雲也退之性不/喜書然嘗云凡為文辭宜畧識字如)
　　　　(此碑中用剜鞣鏺掀/撇掇筴跐等字是也)
王姓李氏諱皐字子蘭謚曰成其先王明以太宗子國
曹絶復封傳五王至成王(永隆元年十月明坐與太子/賢通謀降封零陵王從黔州)
(都督謝祐逼殺之二子俊□王南州别駕桀為黎國公/垂拱四年並遇害神龍初以傑子𦙍為嗣曹王後備自)
(南還詔停𦙍封而封備備卒開元十二年復封𦙍𦙍/卒子戢嗣位左衛率府中郎將子皐嗣是為成王)成
王嗣封在𤣥宗世盖於時年十七八紹爵三年而河南
北兵作天下震擾王奉母太妃逃禍民伍得閒走蜀從
天子(或無得字或/無蜀從二字)天子念之自都水使者拜左領軍衛
將軍(衛下或/有大字)轉貳國子秘書(自都水監使者三/遷至秘書少監)王生十
年而失先王(開元二十一/年父戢卒)哭泣哀悲弔客不忍聞喪除
痛刮磨豪習(痛下或/有自字)委已於學稍長重知人情急世之
要耻一不通侍太妃從天子于蜀既孝既忠持官持身
内外斬斬(持身或作將身斬/斬或作漸漸非是)由是朝廷滋欲試之於民
上元元年除温州長史行刺史事江東新刳於兵(謂為/兵所)
(刳割也切/刳空胡)郡旱饑民交走死無弔(交或作皆交今按唐/人語多用  字如陸)
(宣公奏議云交駭物聴交下不/存濟者之類意猶曰即今云尔)王及州不解衣下令掊
鎻擴門(莫掊音剖擴苦/  切擴一作撗)悉棄倉實與民活數十萬人(活/下)
(或有者字/或無十字)奏報升秩少府(或無報字府下或有監字時/大饑有官粟數十萬斛皐欲)
(行賑救掾吏叩頭乞候上㫖皐曰人日不再食且死安/暇稟命若我一身活數千人命利莫大馬於是開倉盡)
(散之以擅貸之罪飛章自劾天/子嘉之答以優詔就加少府監)與平袁賊(寳應元年八/月台州人袁)
(晁反詔河南道副元帥李光弼討之四月晁/卒與及也易係辭其孰能與於此  與音預)仍徙秘書
兼州别駕部告無事(兼方作處云考舊傳合史今按成/王本以温州長史行刺  事今兩)
(奏功而得處州别駕又不行州事則於地望事權皆為/左降矣以事理推之不應如此疑方本誤而諸本作兼)
(者為是盖以舊官仍兼本州别駕以寵之尓下文又云/部告無事則謂温州前此旱飢而今始無事也又云遷)
(真于衡則是自行刺史事而為真刺史也其間不/應復有處州一節明矣舊史亦承集誤不足為據)遷真
于衡(真或/作鎮)法成令修治出張施(或作/弛)聲生勢長(上/聲)觀察
使噎媢不能出氣(時辛京杲為湖南觀察使音/噎烏結切媢音墨冒寐三)誣以過
犯御史助之(助或/作劾)貶潮州刺史楊炎起道州相徳宗還
王于衡(或無于字大厯十二年四月貶吏部侍郎楊炎/為道州司馬十四年五月徳宗即位八月召炎)
(為相炎還/皐于衡)以直前謾(或無/前字)王之遭誣在理念太妃老將
驚而戚(理或/作治)出則囚服就辯入則擁笏垂魚坦坦施施
(詩邱中有麻將其/來施施注舒行也)即貶于潮以遷入賀及是然後跪謝
告實初觀察使虐使將國良往戌界(方云閣杭蜀本察/使下有殘字而無)
(國字將國良王國良也馬大年所得柴氏善本無殘字/良下有往字以虐字屬下句云良不願往而辛强使之)
(也然按舊史云前使貪殘新史亦云前帥貪虐國良以/富獲譴則馬説為非是國良只稱良猶南霽雲只稱雲)
(李光顔只稱顔也下文亦可併攷以今按文勢則馬説/為是虐使亦古語新史所載疑亦  碑語料其如此耳)
(今从馬説但國良初見當全書二名其後乃/可單出如霽雲光顔亦先全書後乃單出也)良以武岡
叛戍衆萬人(戊或/作成)歛兵荆黔洪桂伐之二年尤張於是
以王帥湖南(建中元年四月以/臯為湖南觀察使)將五萬士以討良為事
王至則屏兵投良以書中其忌諱良羞畏乞降狐鼠進
退(羞或作為狐史/作首䑕或作疑)王即假為使者從一騎踔五百里(踔/)
(敕教/切)抵良壁鞭其門大呼我曹王來受良降良今安在
良不得已錯愕迎拜(愕或作迕方云集韻愕逆各切相/遇驚也或作□𨽻作遌後漢寒朗)
(傳二人錯□不能對新舊史亦謂/愕眙不敢動則此用愕字為正)盡降其軍太妃薨王
棄部隨喪之河南葬及荆被詔責還(責或/作遣)㑹梁崇義反
王遂不敢辭以還(建中二年臯丁母艱奉喪至江陵二/月山南東道節度使梁崇義反乃授)
(臯起復左衛大/將軍復還湖南)升秩散騎常侍(或無常/侍字)明年李希烈反
(或無李/下四字)遷御史大夫授節帥江西以討希烈(建中三年/十月淮寧)
(軍節度使李希烈反以臯為/江西觀察使兼御史大夫)命至王出止外舍禁無以
家事關我裒兵大選江州羣能著職(江方作洪州或作/南方云考新舊史)
(皆作洪出今按洪州即江西帥治所若只大選洪州乃/是未曾  門一步無足書者選兵江州盖為北向進討)
(之勢故其下文遂攻蘄州道里亦便史承集誤不足據/當从諸本作江為是不然則以州為南猶勝作洪州也)
(畧著直/  切)王親教之摶力勾卒嬴越之法(摶新書作團方/作摶贏或作贏)
(方云樊澤之馬大年皆曰作贏非是贏謂秦也越謂勾/踐伐吳之兵法也  今按摶徒官切團也楚詞云團果)
(摶兮古字通用而新書从今字也然秦紀越語世家皆/無摶力勾卒之文不知諸家之説何所據唯蘇氏古史)
(見之則恐或是反用此碑語也摶或疑是竱字亦未有/據但摶力無理其誤無疑耳或疑杜牧之有以力摶力)
(之語然杜後出韓公不當用其語也之今參考姚令威/集註云商子農戰篇凡治國者患民  散不可摶也是)
(以聖人作一以摶之又曰摶民力以待外事然後患可/以去而王可致則摶力知其為秦法也左傳哀公十七)
(年越子伐吳吳子禦之笠澤夾水而陣越子為左右勾/卒杜預註云勾卒鈎伍相著别為左右屯則勾卒知其)
(為越/法也)曹誅五畀(五或作伍畀或作卑方云曹五字見馬/融廣成頌曹伍相保是也馬大年云曹)
(誅五畀敗則誅及其曹有獲則分畀其伍樊澤之云畀/凡數音如字賤也音脾償也音俾使也音婢形下大也)
(音班水名或云音舁然集韻所無新書皐自將五百人/教以秦兵團力法聨其賞罰弛張如一即約此碑語而)
(為文/也)艦步二萬人(艦禦敵船釋名上/下重板曰艦音檻)以與賊遌(吾故切/遇也義)
(見二十二巻/祭張員外文)嘬鋒蔡山踣之(嘬謂一舉盡臠禮記無嘬/炙踣僵也時希烈兵柵廣)
(濟之蔡山不可攻臯聲言西取蘄州引舟師泝流而上/賊聞以羸師保柵悉軍行江北與臯直西去蔡山三百)
(餘里臯遣步士悉登舟順流而攻/蔡山拔之  嘬楚快切踣蒲墨切)剜蘄之黄梅(皐既拔/蔡山間)
(一日賊救至遂大敗乃取蘄州降將李良又攻黄/梅殺賊將韓霜露黄梅蘄州縣名  剜烏丸切)大鞣
長平(鞣説文云耎也長平地/名  鞣如又切一音柔)鏺廣濟(説文鏺兩刃木柄/可以刈草廣濟蘄)
(州縣名切/鏺普活)掀蘄春(掀舉也蘄春亦蘄/州縣名  掀音軒)撇蘄水(撤擊也選/撇波而濟)
(水蘄水亦蘄州縣名/撇普滅切或誤作撇)　掇黄岡(黄岡縣名/屬黄州)筴漢陽(廣韻/筴箸)
(也鍼箭具漢陽縣名屬沔/州  筴古業切又音夾)行跐汊川(跐蹋也莊子跐黄/泉而登大皇汊川)
(縣名屬沔州今漢陽地汊水岐流也是/跐音紫汊測駕切汊川一作汶水非)還大膊蘄水界
中(或無中字左成二年殺而膊諸/城上註膊磔也音博又音粕)披安三縣拔其州斬
偽刺史(拔或作誅或作株馬本作誅左傳云又披其邑/安三縣安州三縣也其州安州也興元元年七)
(月臯遣伊慎王愕將兵圍安州州城阻溳水為固攻之/累不下希烈遣甥劉戒虛以步騎八千援之臯命李伯)
(濳分師迎擊于應山俘之遂/下安州斬其刺史王嘉祥)標光之北山(光州有光山/縣無北山恐)
(誤遥標/匹  切)􁞒隨光化(􁞒大食也説文云歠也隨光化/二縣名並屬隋州  􁞒他合切)捁其
州(捁或作捁廣成頌散毛族捁羽羣李/賢曰捁古酷切字从手即古攪字)十抽一推(後山/談叢)
(云唐令民二十成丁以下為推宋次道云推者稚也避/髙宗諱而改耳吕縉叔云推者椎也獨髻為椎盖傳冩)
(誤耳唐人初不諱嫌名也陳以吕説為是按史記漢書/陸賈傳有魋結字註讀為椎髻故唐令以椎為未冠之)
(稱此云十抽一推者十椎而取其一以為兵即杜詩所/謂無丁而選中男者也然唐志但云十六為中而無椎)
(字㑹要亦然/未詳其説)救兵州東北屬鄉還開軍受降(屬或作厲/  今按厲)
(鄉當屬亳州去安/州尚逺當作屬)大小之戰三十有二取五州十九縣
(五州謂蘄黄安沔隋也舊史云凡下州四縣十七按地/理志蘄四縣安六縣黄三縣隋四縣凡十七縣傳止書)
(其取蘄安黄隋故云四州十七縣公又書沔州漢/陽汊川二縣故云五州十九縣縣下一有之字)民老
㓜婦女不驚市買不變(民下或/有之字)田之果榖下無一跡加
銀青光禄大夫工部尚書改戸部再換節臨荆及襄(貞/元)
(元年四月以皐為荆南節度使三年閏五/月以皐為襄州刺史山南東道節度使)真食三百王
之在兵天子西巡于梁(興元元年二月/車駕幸梁州)希烈北取汴鄭
(建中四年十二/月希烈䧟汴州)東略宋圍陳西取汝薄東都(薄或作/亳非是)王
坐南方北向落其角距賊死咋不能入寸尺亡將卒十
萬盡輸其南州(亡或作土非是也/咋仄革切聲大)王始政於温終政於
襄恒平物估賤歛貴出民用有經一吏軌民使令家聴
戸視姦宄無所宿(一吏方从杭蜀本作吏一云一當如/壹民而重威之壹吏一軌民用吉日)
(辰良體也使令疑衍一字宿上或無所字非是遂今按/方説一字是也但因沈存中説吉日辰良一句  更不)
(問是非每有訛舛悉以遷就如此以一/吏為吏一則無理之尤耳宄或作冗)府中不聞急步
疾呼治民用兵各有條次世傳為法任馬彛將慎將鍔
將濳偕盡其力能(任至潛九字或作任馬彛伊慎王鍔/將方云潛李伯潛也時馬彛掌幕府)
(故不言將今從之偕盡其力能一作偕能盡其功偕上/或有王字其力方作力其非是  今按能字合在盡字)
(上/)薨贈右僕射(貞元八年三月/卒贈右僕射)元和初以子道古在朝
更贈太子太師道古進士司門郎(貞元五年道古登第/憲宗即位以道古為)
(司門員外郎進士上或/有中字下或有第遷字)剌利隨唐睦徴為少宗正兼御
史中丞以節督黔中(元和八年十月自宗正卿除/御史中丞充黔中觀察使)朝京
師改命觀察鄂岳蘄沔安黄(元和十一年道古自黔中/朝京師以為六州都團練)
(觀察/使)提其師以伐蔡且行泣曰先王討蔡實取沔蘄安
黄寄惠未亡(寄或/作其)今余亦受命有事于蔡(受或/作授)而四州
適在吾封(州或作邑四州/謂沔蘄安黄)庶其有集先王薨於今二十
五年吾昆弟在(皐三子象古/復古道古)而墓碑不刻無文其實有
待子無用辭乃序而詩之(詩或作請或無/之字皆非是)辭曰
太支十三曹於弟季(弟或/作第)或亡或㣲曹始就事(㣲或作/徴二或)
(字並作既或無下一句曹始封於貞觀二十一年時/太宗十三子三早卒二貶死泰與愔亦皆遷降也)曹
之祖王畏塞絶遷(曹方作明宋景文云豈有為人作銘/而名其祖者當作曹方云明坐太子)
(賢事降零陵王徙黔州都督謝祐逼殺之其今按銘文/四字未詳其義疑畏如畏厭溺之畏塞如  行塞之塞)
(言見殺於閉塞之中而封絶於遷謫之時也方説近是/而别圖云明徙黔州都督則不知明但徙黔州而為都)
(督所殺遂誤以/都督屬上句也)零王黎公不聞僅存(按新史明子俊嗣/王傑黎國公皆為)
(武后/所殺)子父易封三王守名(按史中宗神龍初以傑子𦙍/為嗣曹王後明少子備自南)
(還詔停𦙍而封備備薨復封𦙍所謂子父易封/也𦙍薨子戢嗣自備至戢所謂三王守名也)延延百
載以有成王成王之作一自其躬文被明章武薦畯功
蘇枯弱彊齦其姦猖(蘇枯弱彊或作吹枯蘇/僵廣韻云齦齧也音懇)以報于宗
以昭于王(或無此/一句)王亦有子(或云語下脱一句按公為/銘不必盡偶句用韻劉昌)
(裔王仲舒碑可見然今按劉碑脱句前已論之不可為/法王碑雖可為例  彼文從韻協無可疑者而此篇下)
(文亦不可曉不/知其果然否耳)處王之所唯舊之視蹶蹶陛陛(衛蹶居/  切詩)
(良士蹶蹶下陛字方作陞云陛陞猶階而升也不今按/方説無理作陛陛則韻協故且从之然其義亦  可曉)
(大抵此篇多不/可曉今姑闕之)實取實似刻詩其碑為示無止
　　　息國夫人墓誌銘(其曰葬河南河陽以其事乞/銘於其鄰韓愈則李欒實河)
　　　　(南人耳/欒無傳)
貞元十五年靈州節度使御史大夫李公諱欒(貞元九/年十二)
(月靈州節度使杜希全卒十年正月以本軍行軍/司馬李欒為留後十一年五月以欒為節度使)守邉
有勞詔曰欒妻何氏可封息國夫人元和二年李公入
為戸部尚書薨夫人遂專家政公之男五人女二人而
何氏出者二男一女夫人教養嫁娶如一雖門内親戚
不覺有纎毫薄厚御僮使(僮下或有/僕字非是)治居第生産皆有
條序居卑尊間(卑尊或/作尊卑)無不順適命服在躬承祀孔時
年若干元和七年甲子日南至以疾卒明年八月庚寅
葬河南河陽夫人曾祖某綏州刺史祖某潞州别駕父
某晉州録事參軍二男勘左威衛倉曹參軍(倉或/作胄)成左
清道率府録事參軍戡强以肅成敏以和(或無戡/下八字)女子
嫁興元參軍鄭博古將葬戡與成以其事乞銘於其鄰
韓愈愈乃為銘曰
男主外事治不為易(主或作/女非是)施於其家難甚吏治(難治/或作)
(甚難/非是)又況公侯族大而貴夫人是專厥聲惟懿昔在貞
元有錫自天(錫或作息方云葢/以國封言之非也)啟封備服以疇時勲(時/或)
(作/以)婉婉夫人有籍宫門克承其後以嫁以婚隨葬東土
在河之陽遙望公墳而不同藏
　　　試大理評事王君墓誌銘(王荆公云退之善為銘/如王適張徹銘尤竒也)
君諱適姓王氏好讀書懷竒負氣不肯隨人後舉選見
功業有道路可指取有名節可以戾契致(取下有字或/作而或本無)
(之謂戾力結切契詰結切字本作奊通俗文云奊多節/目  之奊奊方言作誤詬賈誼傳奊詬亡節  今按取)
(下有字當屬上句言功業可指取而有之/名節可以戻契而致之也不然則當作而)困於無資地
不能自出乃以干諸公貴人借助聲勢諸公貴人既志
得皆樂熟軟媚耳目者不喜聞生語一見輙戒門以絶
(門下或/無以字)上初即位(謂憲/宗)以四科募天下士(元和元年四/月試博通墳)
(典達於教化科才識兼茂明於體用科達於/吏理可使從政科軍謀宏逺堪任將帥科)君笑曰此
非吾時邪即提所作書縁道歌吟趨直言試既至對語
驚人不中第益困乆之聞金吾李將軍年少喜士可撼
(李惟簡憲宗時為金吾衛大將軍年少/上或有惟簡字或無年字士或作事)乃蹐門告曰(蹐/或)
(作/踏)天下竒男子王適願見將軍白事一見語合意往來
門下盧從史既節度昭義軍張甚(去張/  聲)奴視法度士欲
聞無顧忌大語有以君生平告者即遣客鉤致君曰狂
子不足以共事立謝客李將軍由是待益厚奏為其衛
胄曹參軍充引駕仗判官盡用其言將軍遷帥鳳翔(元/和)
(六年五月以惟簡為/鳳翔隴州節度使)君隨往改試大理評事攝監察御
史觀察判官櫛垢爬痒民獲蘇醒居嵗餘如有所不樂
一旦載妻子入閿鄉南山不顧(𢎞農胡縣有閿鄉汝南/西平有閿亭前漢以胡)
(閿鄉邪里聚為戾園注云閿字本從炅/其後轉訛誤作門中受耳  閿音聞)中書舍人王涯
獨孤郁吏部郎中張惟素比部郎中韓愈(比上或有/太史字)日
發書問訊顧不可强起不即薦明年九月疾病輿醫京
師(或無/疾字)其月某日卒年四十四十一月某日即葬京城
西南長安縣界中曾祖爽洪州武寧令祖㣲右衛騎曹
參軍父嵩蘇州崑山丞妻上谷侯氏處士髙女(或無髙/女二字)
(非是李今按侯髙/事見  翺文集)髙固竒士自方阿衡太師世莫能用
吾言再試吏再怒去發狂投江水初處士將嫁其女懲
曰吾以齟齬窮(下或有/瘁字)一女憐之必嫁官人不以與凡
子君曰吾求婦氏乆矣唯此翁可人意且聞其女賢不
可以失即謾謂媒嫗吾明經及第且選即官人侯翁女
幸嫁若能令翁許我請進百金為嫗謝諾許白翁(諾許/或作)
(許/諾)翁曰誠官人邪取文書來君計窮吐實嫗曰無苦翁
大人不疑人欺(大或/作丈)我得一巻書粗若告身者我袖以
往翁見未必取眎幸而聴我行其謀(行或/作施)翁望見文書
銜袖(或作/軸)果信不疑曰足矣以女與王氏生三子一男
二女男三嵗夭死女嫁亳州永城尉姚挺其季始十嵗
銘曰
鼎也不可以柱車馬也不可使守閭(淮南子柱不可以/摘齒筐不可以持)
(屋馬不可以服重牛不/可以追速公取此意)佩玉長裾(長或/作曳)不利走趨秖繫
其逢不繫巧愚不諧其須(或作願/非是)有銜不袪鑽石埋辭
以列幽墟
　　　扶風郡夫人墓誌銘(夫人馬/暢之妻)
夫人姓盧氏范陽人亳州城父丞序之孫吉州刺史徹
之女嫁扶風馬氏為司徒侍中莊武公之冢婦(馬遂字/洵美貞)
(元三年拜司徒侍中十/一年薨贈太傳謚莊武)少府監西平郡王贈工部尚書
之夫人(遂二子彚暢暢元和五年/終少府監贈工部尚書)初司徒與其配陳國
夫人元氏惟宗廟之尊重繼序之不易(序或/作緒)賢其子之
才求婦之可與齊者内外親咸曰(親下或/有戚字)盧某舊門承
守不失其初其子女聞教訓有幽閒之徳為公子擇婦
宜莫如盧氏媒者曰然卜者曰祥夫人適年若干(或作/十四)
入門而媪御皆喜既饋而公姑交賀克受成福母有多
子為婦為母莫不法式天資仁恕左右媵侍常䝉假與
顔色人人莫不自在杖婢使數未甞過二三雖有不懌
(雖下或/無有字)未甞見聲氣元和五年尚書薨夫人哭泣成疾
後二年亦薨年四十有六九年正月癸酉祔于其夫之
封長子殿中丞繼祖孝友以類(子下諸本有敖字或作/榖或作㪍晁本作長子)
(繼祖殿中丞孝友嗣類本或孝友上有承考二字方云/此碑謂少府監者馬暢也暢子繼祖公甞誌其墓新舊)
(傳暢只有此一子世系表燧之子彚暢彚子赦敭暢子/亦只有繼祖豈繼祖先名敖邪或敖字當刪  今按馬)
(少監墓誌云君諱繼祖則方説得之仍當更从晁本刪/敖字但以其兄弟連名考之則又疑作敖為是而其下)
(或冇承考二字者乃言敖能繼北平承少傳而孝友似/之也少監志云諱繼祖或是反用此志誤本補足而世)
(系表又承集誤然不可考姑从/晁本而并著其所疑如此云)葬有日言曰吾父友惟
韓丈人視諸孤其往乞銘以其狀來愈讀曰甞聞乃公
言然吾宜銘銘曰
隂幽坤從維徳之恒(胡登/切)出為辨强乃匪婦能淑哉夫
人夙有多譽來嬪大家不介母父(或作/父母)有事賓祭酒食
祗飭協于尊章畏我侍側(章或作卑漢廣川王傳背尊/章顔注猶言舅姑也作卑非)
(是畏我侍側此句未詳畏我或/作我之亦未安或疑畏當作慰)及嗣内事亦莫有施齊
其躬心小大順之夫先其歸其室有邱(夫先其歸或作/不失其歸或作)
(夫其先歸為今按下文有合葬/字作夫先  是其室或作有室)合葬有銘壼彛是収(壼/)
(苦本切宮中道/詩室家之壼)
　　　殿中侍御史李君墓誌銘
殿中侍御史李君名虚中字常容其十一世祖冲貴顯
拓拔世(舊注云據元和姓纂/虛中乃冲八世孫)父惲河南温縣尉娶陳留
太守薛江童女生六子君最後生愛於其父母年少長
(少或作以/或無少字)喜學學無所不通最深於五行書(今世有李/虚中命書)
以人之始生年月日所直日辰支干相生勝衰死王相
(或作相王/並去聲讀)斟酌推人夀天貴賤利不利輙先處其年時
百不失一二其説汪洋奥美(或作/義)關節開解萬端千緒
參錯重出學者就傳其法初若可取卒然失之(忽卒千/  切)
星官厯翁莫能與其校得失進士及第(貞元十一年/虛中登第)試
書判入等補袐書正字(祕書下或/有省字)母喪去官卒喪選補
太子校書河南尹奏疏授伊闕尉佐水陸運事(貞元十/六年九)
(月以張式為河南尹水/陸轉運使奏虛中為佐)故宰相鄭公餘慶繼尹河南以
公為運佐如初(元和元年十一月以/故相鄭餘慶代式)宰相武公元衡之
出劒南(元和二年十月以宰相/武元衡為西川節度使)奏奪為觀察推官授監
察御史(今諸葛武侯碑陰元和四年二月二十九日題/名有觀察使推官監察御史衷行李虛中在焉)
(其碑裴度時為/元衡書記所作)未幾御史臺疏言行能髙不宜用外府
即詔為真御史半嵗分部東都臺遷殿中侍御史元和
八年四月詔徴既至宰相欲白以為起居舍人經一月
疽發背六月乙酉卒年五十二其年十月戊申葬河南
洛陽縣距其祖澠池令府君僑墓十里(澠池縣名史記/秦王與趙王飲)
(于澠池/澠音泯)　君昆弟六人先君而殁者四人其一人甞為
鄭之滎澤尉(甞或作/常非是)信道士長生不死之説既去官絶
不營人事故四門之寡妻孤孩與滎澤之妻子衣食百
須皆由君岀自初為伊闕尉佐河南水陸運使换两使
經七年不去所以為供給教飬者及由蜀來軰類御史
皆樂在朝廷進取君獨念寡稚求分司東岀嗚呼其仁
哉君亦好道士説於蜀得秘方能以水銀為黄金服之
冀果不死將疾謂其友衛中行大受韓愈退之(謂或作/為非是)
曰吾夢大山裂流岀赤黄物如金左人曰是所謂大還
者今三矣(三下或/有年字)君既殁愈追占其夢曰山者艮艮為
背裂而流赤黄疽象也大還者大歸也其告之矣妻范
陽盧氏鄭滑節度使兼御史大夫羣之女(羣字戴初范/陽人貞元十)
(六年四月為/義成節度使)與君合徳親戚無退一言(退一或作一退/或疑無字在退)
(下/)男三人長曰初恊律(或無恊字或疑/律下有郎字)次曰彪其幼曰
還適三歳女子九人銘曰
不贏其躬以尚其後人(贏或作羸獨孤郁墓銘曰年/再不贏惟後之成義同此也)
欽定四庫全書
　東雅堂昌黎集註巻二十九
　　碑誌
　　　唐故朝散大夫商州刺史除名徙封州董府君
　　　墓誌銘(董溪即晉之子也史附晉傳謂討王承/宗為行營糧料使坐盗軍資流封州至)
　　　　(長沙賜死誌不詳其事止曰死湘中諱之也/公詩有送董溪壻陸暢云我實門下士力薄)
　　　　(蚋與蚊受恩不即報永負湘中墳謂溪流封/州死湘中也公嘗佐董晉幕中觀其銘辭意)
　　　　(在言外既微而顯/誠太史氏之筆哉)
公諱溪字惟深丞相贈太師隴西恭惠公第二子(隴西/公董)
(晉也生四子全道全湲/全素全澥溪即全湲也)十九歳明两經獲第有司沈厚
精敏未嘗有子弟之過賔接門下推舉人士侍側無虛
口退而見其人淡若與之無情者太師賢而愛之父子
間自為知已諸子雖賢莫敢望之太師累踐大官(大或作/乆非是)
臻宰相致平治終始以禮號稱名臣晨昏之助蓋有賴
云太師之平汴州(師下或/無之字)年考益髙挈持維綱鋤削荒
纇(纇絲節淮南子明月之珠/不能無纇音耒纇或作頑)納之太和而已其囊筐
細碎無遺漏繄公之功上介尚書左僕射陸公長源(長/源)
(字泳之是歳八月自前汝/州刺史為宣武行軍司馬)齒差太師標望絶人聞其所
為每稱舉以戒其子楊凝孟叔度以材徳顯名朝廷(或/作)
(於/朝)及來佐幕府(佐或作徃凝自左司郎中為檢校吏部/郎中觀察判官叔度自殿中侍御史為)
(檢校金部員外/郎度支判官)詣門請交屏所挟為(或作屏/棄所挟)太師薨(貞/元)
(十五年二/月晉卒)始以秘書郎選參軍京兆府法曹(選或/作遷)日伏
階下與大尹争是非大尹屢黜已見(大或並/作太)歳中奏為
司録參軍與一府政(音與/  預)以能拜尚書度支員外郎遷
倉部郎中萬年令兵誅恒州(成徳/軍也)改度支郎中攝御史
中丞為糧料使(元和四年十月以神䇿軍中尉吐突承/璀為鎮州行營招討處置使征王承宗)
(以溪及于臯謨為/東道行營糧料使)兵罷(元和五年七/月赦承宗)遷商州刺史糧料
吏有忿争相牽告者事及於公因徵下御史獄(因方作/顯云漢)
(韓安國傳由此顯結於漢當用此義作今按/此召對獄耳與方所引者不類當只  因)公不與吏
辨一皆引伏受垢除名徙封州元和六年五月十二日
死湘中年四十九(州下方本無年月日但於湘中下云/年若干今以晁本定按唐書元和七)
(年立遂王為太子亦與下又相應二年糧料吏有忿争/相告言五月溪臯謨皆坐贓數千緡勑貸死流臯謨春)
(州溪封州行至潭州並遣中使賜死權徳輿傳亦云董/溪于臯謨以運糧使盜糧料流嶺南憲宗悔其輕詔中)
(使半道/殺之)明年立皇太子有赦令許歸葬(元和七年七月/立遂王宥為太)
(子大赦/天下)其子居中始奉喪歸元和八年十一月甲寅葬
于河南河南縣萬安山下太師墓左夫人鄭氏祔公凡
再娶皆鄭氏女生六子四男二女長曰全正慧而早死
次曰居中好學善為詩張籍稱之次曰從直(下或有/次字)曰
居敬尚小長女嫁吳郡陸暢其季女後夫人之子公之
母弟全素孝慈友弟公坐事棄同官令歸公殁比葬三
年哭泣如始喪者大臣髙其行白為太子舍人將葬(將/𦵏)
(下方有中字云以上文考之無者為是然世系表全素/太子中書舍人通作中舍一云中書舍人又安知全素)
(不自舍人遷中舍邪而今按中字有則前後皆當有無/則皆當無不應前無  後有也審如方説此志亦必是)
(未遷時作况它本自有無中字/者今姑从之不必曲為之説也)舍人與其季弟澥問銘
於太史氏韓愈(元和八年正月公為/比部郎中史館修撰)愈則為之銘辭曰
物以久弊或以轢毁(音轢/  櫪)考致要歸孰有彼此由我者
吾不我者天斯而以然其誰使然
　　　貞曜先生墓誌銘(先生孟郊也湖州武康人以/詩名康人謂孟詩韓筆故公)
　　　　(誌及銘皆/以詩稱之)
唐元和九年歳在甲午八月已亥(已或作乙考唐厯/是月無乙亥也)貞
曜先生孟氏卒無子其配鄭氏以告愈走位哭(走或作/赴位或)
(作/泣)且召張籍㑹哭明日使以錢如東都供葬事諸嘗與
徃來者咸來哭弔(嘗或/作常)韓氏遂以書告興元尹故相餘
慶(元和元年三月以故相鄭/餘慶為山南西道節度使)閠月(是歳閠/八月)樊宗師使來
弔告葬期(時宗師自太子舍/人持母喪在東都)徴銘(下或有/於愈字)愈哭曰嗚呼
吾尚忍銘吾友也夫興元人以幣如孟氏賻(人或/作尹)且來
商家事(家事謂孟郊家事公集有與鄭餘慶書云再奉/示問皆縁孟家事又云樊宗師在東都經營孟)
(家事不啻如已其/言大抵與此誌合)樊子使來速銘曰不則無以掩諸幽
乃序而銘之先生諱郊字東野父庭玢(音/彬)娶裴氏女而
選為崑山尉生先生及二季酆郢而卒先生生六七年
(天寳十/年郊生)端序則見長而愈騫(則見或/作有法)涵而揉之(或作/足)内
外完好色夷氣清可畏而親及其為詩劌目鉥心(劌利/傷也)
(茍子不茍篇亷而不劌鉥長針也説/文綦鍼也  劌居衛切鉥時橘切)刃迎縷觧(刃或/作物)鉤
章棘句掐擢胃腎(胃腎或作皆盡書掐音淊掐/捾也廣韻引周  師乃掐捾)神施鬼
設閒見層岀唯其大翫於詞而與世抹摋(或作採掇从/閣杭南唐本)
(云字林抹摋掃㓕也/漢谷永傳末殺災異)人皆劫劫我獨有餘有以後時開
先生者曰(開或/作聞)吾既擠而與之矣(擠或/作儕)其猶足存邪年
㡬五十始以尊夫人之命來集京師從進士試既得即
去(貞元十二年吕渭知/舉郊登第年五十四)間四年又命來選為溧陽尉(又/下)
(或有以字/  溧音栗)迎侍溧上(溧陽有投金瀨平陵城林薄䝉翳/下有積水郊閒徃坐水旁裴回賦)
(詩而曹務多廢令白府/以假尉代之分其半俸)去尉二年而故相鄭公尹河南
奏為水陸運從事(陸下或有轉字元和元年十一月以/鄭餘慶為河南尹水陸轉運使李翺)
(分司洛中與郊善薦/之餘慶以為判官)試恊律郎親拜其母於門内(或無/内字)
母卒五年而鄭公以節領興元軍(元和九年三月以/餘慶為興元尹)奏
為其軍參謀試大理評事挈其妻行之興元(或無之/興元字)次
于閿鄉(大閿音聞詳見前巻/  理評事王君墓誌)暴疾卒年六十四買棺以
歛以二人輿歸酆郢皆在江南(酆郢家湖州武/康縣湖屬江南)十月庾
申樊子合凡贈賻而葬之洛陽東其先人墓左(樊子樊/宗師)
以餘財附其家而供祀(或無而供祀字有以俟/字或無供祀字有俟字)將葬張
籍曰先生掲徳振華於古有光(或無古/有光字)賢者故事有易
名况士哉(杭本無賢/者下十字)如曰貞曜先生則姓名字行有載
不待講説而明(待或作/從非是)皆曰然遂用之初先生所與俱
學同姓簡(簡字/㡬道)於世次為叔父由給事中觀察浙東(元/和)
(九年九月簡自給事/中為浙東觀察使)曰生吾不能舉死吾知恤其家銘
曰
於戲貞曜維執不猗維岀不訾(或無戲字執或作持或/無維執不猗一句或此)
(句在維岀不訾之下訾凡數義集韻云思也毁也思不/稱意也惟前漢書訾讀與貲同顔師古注多財也若曰)
(不貲則貧也猗亦二義詩那云猗歟歎辭也節南山云/有寔其猗鄭氏注倚也若曰不猗則無所倚也東野以)
(貧出仕而中立不倚卒至於無所/施為止用昌其詩銘意如是而已)維卒不施以昌其詩(蘇/子)
(瞻嘗舉此以問王定國當昌其身耶昌其詩也來詩下/語不契作詩答之有云昌身如飽腹飽盡還腹飢昌詩)
(如膏面為人作容姿不如昌其氣欝欝老不衰雖云老/不衰却懷安所之不如昌其志志一氣自隨飬之塞天)
(地孟軻不吾欺公謂東野昌其詩而東坡乃云不如昌/其志盖蘇嘗讀東野詩有未足當韓豪之句不為所取)
(也/)
　　　唐故秘書少監贈絳州刺史獨孤府君墓誌銘
　　　　(獨孤郁有傳/事多出此誌)
君諱郁字古風河南人(河南洛/陽人)常州刺史贈禮部侍郎
憲公諱及之第二子(及字至之代宗時官/常州刺史二子朗郁)憲公躬孝踐
行篤實而辨於文勸飭指誨以進後生(舊史公傳大厯/貞元閒文士多)
(尚古學效楊雄董仲舒之述作而獨孤及梁肅最/稱淵奥愈從其徒游鋭意鑽仰欲自振於一代)名聲
垂延紹徳惟克君生之年憲公殁世(大厯十二年四月/二十九日卒年五)
(十三時郁/始二歳)與其兄朗(朗即/用晦)畜於伯父氏(郁始生而孤與/朗育於伯父汜)
始㣲有知則好學問咨禀教飭不煩提諭月開日益卓
然早成年二十四登進士第(貞元十二年郁與朗同來舉/進士時郁年二十二十四)
(年郁乃/登第)時故相太常權公掌岀詔文(時權徳輿為中書/舍人人知制誥)
臨一時(望或/作迎)登君於門歸以其子(歸或/作妻)選授奉禮郎楊
於陵為華州署君鎮國軍判官奏授恊律郎(晁本無奉/禮至奏授)
(十八/字)朋遊益附華問彌大元和元年對詔策拜右拾遺
(元和元年四月應材識兼茂明於/體用科中第三辛酉為右拾遺)二年兼職史館(兼史/館修)
(撰/)四年遷右補闕詔中貴人承璀(七罪/切)將兵誅王承宗
河北君奏疏諌召見問狀有言動聴其後上將有所相
不可於衆君與起居舍人李約交章指摘事以不行五
年遷起居郎為翰林學士愈被親信有所補助權公既
相君以嫌自列(元和五年九月徳輿同平章事/郁以嫌自列守本官起居郎)改尚書
考功員外郎復史館職(郁以徳輿故辭翰苑憲宗曰徳/輿乃有此佳壻因詔宰相髙選)
(世族故杜琮尚岐陽公主然帝猶謂不如徳輿之/得郁也因拜為考功員外郎充史館修撰判院事)七年
以考功知制誥入謝因賜五品服八年遷駕部郎中職
如初權公去相復入翰林(元和八年徳輿罷相一/月復以郁為翰林學士)九年
以疾罷尋遷秘書少監(元和九年以疾辭内/職十月改祕書少監)即閑于郊
(謂屏居鄠縣閑/下或有居字)十年正月病遂殆甲午輿歸卒於其家
贈絳州刺史(晁本有上五字本或繫/於年四十下方並無)年四十男子二人
長曰某早死次曰天官始十歳(傳云子庠字賢府喪父/始十歳此云天官豈小)
(字/耶)有至性聞呼父官與聞弔客至輙號泣以絶女子一
人夫人天水權氏贈太子太保貞孝公臯之承孫(承孫/字未)
(詳/)故相今太常徳輿之女𦙍慶配良是似是宜(是似方/作是以)
(而今按是似是宜承上句言𦙍慶/  似配良而宜也方似作以非是)四月已酉其兄右拾
遺朗以喪東葬河南壽安之甘泉鄉家塋憲公墓側(家/或)
(作/冢)將以五月壬申窆(彼騐/切)謂愈曰子知吾弟久(知或作/與久或)
(作/友)敢屬以銘銘曰
於右風襮順而裏方(詩繡衣朱襮謂衣領之在外者於/下或有乎字  今按上篇四言不)
(應首句為三字此乃雜言或有此/三字句也  襮布谷切又音博)不耀其章其剛不傷
戴美世令(戴或作載令或作命其今按此/言戴前人之美而世  令徳也)而年再不贏
惟後之成
　　　唐故虞部員外郎張府君墓誌銘(張府君卒葬/之年月日誌)
　　　　(皆不書以公祭文考之公時在京師以考公/郎知制誥季友歸葬長安公於是乎祭之且)
　　　　(誌其墓時元/和十年也)
尚書虞部員外郎安定張君諱季友字孝權年五十四
病卒東都明年(明下或無年/字或作月)兄子塗與其弟庾掞等(庾/掞)
(或作/庚揆)䕶柩歸葬長安縣馬額原夫人北海唐氏之封前
事塗進韓氏門伏哭庭下曰(或無/曰字)叔父且死㡬於不能
言矣張目而言曰(張目方从杭本無目字云後漢嚴光/傳良久張目熟眎然此恐當从杭本)
(為正本今按方知古有張目字而必/以杭  為正殊不可曉今从諸本)吾不可無告韓君
别藏而不得韓君記猶不葬也塗為書致吾意已而自
署其末與封敢告以請愈既與為禮發書云云其末有
複語千萬永訣八字(或無末/有字)名日月與封(日月一/作月日)皆孝
權迹孝權與余同年進士(貞元八年中進士/第八與公同年)其上世有
暠者當字文時為車騎大將軍鄜城太守卒葬河北謚
曰忠公至孝權間五世矣孝權大父諱孝先(或作/奉先)太子
通事舍人父諱庭光贈綏州刺史綏州之卒(杭本史下/無綏州字)
(非/是)孝權蓋尚小母曰太原縣君卒(卒上或有複/岀縣君字)既葬孝
權守墓樹松栢三年而後歸選為河南府文學(或無/府字)去
官徐州使拜章請為判官(貞元十六年六月以張建/封之子愔為徐州團練使)授
恊律郎孝權始不痛絶詔下大悔即詐稱疾不言三年
元和初徐使死(元和元年十/一月愔卒)孝權疾即日已試判入髙
等授鄠縣尉(古鄠胡/  切)明年故相趙宗儒鎮荆南以孝權
為判官拜監察御史經二年拜真御史明年分司東臺
轉殿中(轉殿中/侍御史)按皇甫氏子母病不侍走京師求試職
宰相怒曰吾故皇甫氏御史助所善相戲法侮我皇甫
媪何疾(媪母老稱也漢書常從/王媪負貰酒  媪音􁀙)銜未决皇甫母病果死
得觧遷留司虞部員外郎(謂分司/東都也)孝權為人孝謹與人
語恐傷之而時嶷嶷有立(立嶷魚/  切)與孝權游者極衆而
獨以其死累余可尚也已是為銘(此下或注銘亡二字/或注疑闕銘詞字)
　　　唐故檢校尚書左僕射右龍武軍統軍劉公墓
　　　誌銘(一本檢校上有金紫光禄大夫字僕射下/有兼御史大夫字統軍下有知軍事上柱)
　　　　(國彭城郡開國公食邑二千户贈潞州大都/督字公既為劉統軍作此誌又為作碑銘碑)
　　　　(銘見前二/十七巻)
公諱昌裔字光後本彭城人曾大父諱承慶朔州刺史
大父巨敖好讀老子莊周書為太原晉陽令再世宦北
方(宦或/作官)樂其土俗遂著籍太原之陽曲曰自我為此邑
人可也何必彭城父訟(或作誦避今按名訟/無理疑  諱而改)贈右散騎
常侍公少好學問始為兒時重遲不戲(音遲/  穉)恒若有所
思念計畫及壯自試以開吐蕃説于邉將不售入三蜀
從道士遊久之蜀人苦楊琳冦掠公單船往説琳感欷
雖不即降約其徒不得為虐(唐史昌裔傳云入蜀楊惠/琳反昌裔説之惠琳之亂)
(在夏州歳月相逺惠/琳事詳見崔寧傳)琳降公常隨琳不去琳死脱身亡
沈浮河朔之間建中中曲環招起之(按新傳曲環方攻/濮州表為判官)
為環檄李納(建中二年七月平盧淄青節度/李正已卒子納自稱為留後)指摘切刻
納悔恐動心恒魏皆疑惑氣懈(恒謂成徳節度使李惟/岳魏謂魏博節度使田)
(悦/)環封奏其本徳宗稱焉環之㑹下濮州戰白塔救寧
陵襄邑(二縣並/屬宋州)撃李希烈陳州城下(興元元年閏十月/李希烈遣将翟崇)
(暉悉衆圍陳州宋亳節度使劉洽遣隴右幽州節度使/曲環將兵三萬救之十一月敗崇暉於州西擒之以献)
公常在軍間環領陳許軍公因為陳許從事以前後功
勞累遷檢校兵部郎中御史中丞營田副使吳少誠乗
環喪引兵叩城留後上官説咨公以城守(説或作涗/與舊史合)所
以能擒誅叛將(擒或作檢昌今按此謂安國寧謀/以城降賊  裔密計斬之當作擒)為抗
拒令敵人不得其便圍觧拜陳州刺史韓全義敗引軍
走陳州求入保公自城上揖謝全義曰公受命詣蔡何
為來陳公無恐賊必不敢至我城下明日領騎歩十餘
抵全義營全義驚喜迎拜歎息殊不敢以不見舍望公
改授陳許軍司馬上官説死拜金紫光禄大夫檢校工
部尚書代説為節度使命界上吏不得犯蔡州人曰俱
天子人奚為相傷少誠吏有來犯者捕得縛送曰妄稱
彼人公宜自治之少誠慙其軍(公誌李郱亦曰尹慙其/庭中人漢袁盎為吳相)
(告歸道逢丞相申屠嘉下車拜謁丞相從車上謝盎/還愧其吏公所謂慙其軍慙其庭中人語出此耳)亦
禁界上暴者两界耕桑交跡吏不何問(何或作呵漢賈/誼傳大譴大何)
(衛綰傳不孰何顔曰何即問也何上或有可字亦非是/  今按過秦論云陳利兵而誰何顔注云問之曰此為)
(誰人何人/也亦此義)封彭城郡開國公就拜尚書右僕射元和七
年得疾視政不時八年五月涌水岀他界過其地防穿
不補没邑屋流殺居人拜疏請去職即罪詔還京師(始/昌)
(裔代説為節度也憲宗惡其自立欲召之而重生變宰/相李吉甫曰陞下乗人心愁苦可召也遂以韓臯代之)
(至長樂驛知帝意因稱風眩卧第/歳中卒史與誌少異誌為之諱耶)即其日與使者俱西
大熱旦暮馳不息疾大發左右手轡止之公不肯曰吾
恐不得生謝天子上益遣使者勞問勑無亟行至則不
得朝矣天子以為恭即其家拜檢校左僕射右龍武軍
統軍知軍事十一月某甲子薨年六十二(某下或有/日字下同)上
為之一日不視朝贈潞州大都督命郎弔其家(郎下或/有中字)
明年某月某甲子葬河南某縣某鄉某原公不好音聲
不大為居宅於諸帥中獨然夫人邠國夫人武功蘇氏
子四人嗣子光禄主簿縱學於樊宗師士大夫多稱之
長子元一朴直忠厚便弓馬(便或作/使非是)為淮南軍衙門將
次子景陽景長皆舉進士葬得日相與選使者哭拜階
上使來乞銘銘曰
提將之符尸我一方配古侯公維徳不爽(楚辭厲而不/爽些注楚人)
(謂羮敗曰爽/  爽平聲)我銘不亡後人之慶(慶讀若𦍑離騷云慶/夭悴而喪榮沈存中)
(云古人諧聲如慶字多與章字恊韻孝孫有慶萬/夀無疆黍稷稻粱農夫之慶是也集韻並入平聲)
　
　
　
　
　
　
　
　
　
　東雅堂昌黎集註巻二十九
欽定四庫全書
　東雅堂昌黎集註巻三十
　　碑誌
　　　唐故監察御史衛府君墓誌銘(其弟中行字大/受貞元九年第)
　　　　(進士至是為兵部郎中元和十年也公此誌/自與其弟中行别下至可餌以不死造語雄)
　　　　(竒所謂唯陳言/之務去者也)
君諱某字某(或作諱之/𤣥字造㣲)中書舍人御史中丞諱某之子
(某或/作晏)贈太子洗馬諱某之孫(某或作璿按元和姓纂晏/三子長之𤣥次中立次中)
(行汪彦章云王仲位本謂北衛中/立墓誌中立字退之非之𤣥也)家世習儒學詞章昆
弟三人俱傳父祖業從進士舉君獨不與俗為事(不下/或有)
(興字云讀去聲非是或疑/此與字當作以更詳之)樂弛置自便(弛或/作施)父中丞薨
既三年與其弟中行别曰若既克自敬勤及先人存趾
美進士(貞元九年/中行登第)續聞成宗唯服任遂功為孝子在不
怠我恨已不及假令今得不足自貰(或作貴作貫世/貰音射又音)我
聞南方多水銀丹砂雜他竒藥爊為黄金(刀爊於/  切)可餌
以不死今於若丐我我即去遂踰嶺阨(塞阨於革切/  也一作􁀙)南
岀藥貴不可得以干容帥(貞元二十一年五月以/房啟為容管經略使)帥且
曰若能從事於我可一日具許之得藥試如方不效曰
方良是我治之未至耳留三年藥終不能為黄金而佐
帥政成以功再遷監察御史帥遷于桂(元和八年四月/以啟為桂管監)
(察/使)從之帥坐事免(是歳七月啓以罪/降為太僕少卿)君攝其治歴三時
夷人稱便新帥將奏功君捨去南海馬大夫使謂君曰
(十二月以馬摠/為嶺南節度使)幸尚可成两濟其利君雖益厭然不能
無萬一兾至南海未㡬竟死年五十三子曰某(某或作/景㣲)
元和十年十二月某日歸葬河南某縣某鄉某村袝先
塋(某縣某郷某村諸本作/伊闕縣伊國鄉髙都村)於時中行為尚書兵部郎(或/無)
(於字郎下/或有中字)號名人而與余善請銘銘曰
嗟惟君篤所信(兮信音新漢武悼李夫人賦申以信/  班固通幽賦云茍無實其孰信)要
無有弊精神以棄餘賈於人(音賈/  古)脱外累自貴珍訊來
世述墓文
　　　唐故河南令張君墓誌銘(貞元十九年公與張/君同自監察御史以)
　　　　(言事黜張為郴州臨武公為連州陽山二年/俱徙江陵至是張卒公既誌其墓又文以祭)
　　　　(且及銘墓之/意可謂厚矣)
　君諱署字某河間人大父利貞有名𤣥宗世為御史中
　丞舉彈無所避由是岀為陳留守(本鄭所并陳之留邑/秦并天下以宋亦有)
　(留故加陳/以别之)領河南道採訪處置使(開元二十二年十一/月初置十道採訪處)
　(置/使)數歳卒官皇考諱郇以儒學進官至侍御史(郇或/作詢)君
　才質有氣形貎魁碩長於文詞以進士舉博學宏詞為
　校書郎(署貞元二/年進士第)自京兆武功尉拜監察御史為幸臣
　所讒(幸臣李/實也)與同軰韓愈李方叔三人俱為縣令南方
　(時三人俱為監察御史貞元十九年冬三/人皆以言事得罪貶為縣令詳見題注下)二年逢恩俱
　徙掾江陵(貞元二十一年正月順宗即/位大赦張與公俱量移江陵)半歳邕管奏君
　為判官(貞元二十一年八月路恕/為容管經略使表署判官)改殿中侍御史不行
　拜京兆府司録(貞元二十一年十月李鄘為/京兆尹表署為府司録参軍)諸曹白事
　不敢平面視共食公堂抑首促促就哺歠揖起趨去無
　敢闌語(促促或作旦旦促如齪齪之/促本或作娖娖闌或作閒)縣令丞尉畏如嚴
　京兆事以辦治(辦或/作幹)京兆改鳯翔尹以節鎮京西(元和/二年)
　(二月以鄘為鳯翔尹鳯翔/隴右節度使表署為判官)請與君俱改禮部員外郎為
觀察使判官帥他遷(元和四年三月以/鄘為江東節度使)君不樂久去京
師謝歸用前能拜三原令歳餘遷尚書刑部員外郎守
法争議棘棘不阿(諸本無議字及下棘字而云晁本校/增此二字阿或作撓  今按歐公嘗)
(疑此上有脱字不知晁氏以何本/校也詳其文理當有此字故从之)改䖍州刺史民俗相
朋黨不訴殺牛(或無不/訴字)牛以大耗又多捕生鳥雀魚鼈
可食與不可食相買賣時節脱放期為福祥君視事一
皆禁督立絶(祥下或有事字或無視/事二字或但有事字)使通經吏與諸生
之旁大郡(吏或/作史)學鄉飲酒喪婚禮張施講説民吏觀聽
從化大喜度支符州折民户租歳徵緜六千屯比郡承
命惶怖立期日唯恐不及事被罪君獨疏言治迫嶺下
民不識蠶桑月餘免符下民相扶攜守州門呌讙為賀
改澧州刺史民税出雜産物與錢尚書有經數觀察使
牒州徵民錢倍經君曰刺史可為法(疑必有脱誤或/為字當作守)不
可貪官害民留噤不肯從竟以代罷觀察使使劇吏案
簿書(吏或/作史)十日不得毫毛罪改河南令而河南尹適君
平生所不好者君年且老當日日拜走仰望堦下不得
已就官數月大不適即以病辭免公卿欲其一至京師
君以再不得意於守令恨曰義不可更辱又奚為於京
師間竟閉門死年六十(或無閉/門二字)君娶河東栁氏女二子
昇奴胡師將以某年某月某日葬某所其兄將作少監
昔請銘於右庶子韓愈(昔或作者李遜赴襄陽/送行詩有著作郎張昔)愈前與
君為御史被讒俱為縣令南方者也最為知君銘曰
誰之不如而不公卿奚養之違以不久生(以一/作而)唯其頏
頏以世厥聲
　　　鳯翔隴州節度使李公墓誌銘(一本上有唐故字/度下有觀察使開)
　　　　(府義同三司檢校户部尚書贈尚書左僕射字/李惟簡父寶臣見蕃鎮傳誌所載多與傳合)
公諱惟簡(或作/某)字某司空平章事贈太傅之子(太傅李/寳臣本)
(范陽内/屬奚族)太傅初姓張氏(故范陽張鎻髙畜之為/假子遂冒姓張名忠志)肅宗時
舉恒趙深冀易定六州戰卒五萬人馬五千匹以歸聽
命天子嘉之賜姓曰李更其名寳臣(名下或/有曰字)立其軍號
之曰成徳由是姓李氏(寳應元年十一月忠志以偽恒/陽節度使挈其所管五州降于)
(河東節度使辛雲京以忠志為成徳軍/節度使仍統其所管州賜姓李名寳臣)太傅薨(建中二/年正月)
(寳臣卒/贈太傅)公兄弟讓嗣(寳臣三子惟/誠惟岳惟簡)公竟棄其家自歸京
師及兄死家覆有司設防守(惟岳叛惟簡以家僮票士/百餘奉母鄭歸京建中三)
(年閏正月成徳兵馬使王武俊殺惟岳傳/首京師徳宗拘惟簡於客省防伺甚峻)徳宗如奉天
守卒岀公即馳歸與母韓國夫人鄭氏拜訣屬家徒隨
走所幸道與賊遇七鬬乃至(建中四年十月徳宗幸奉/天惟簡將赴難謀於鄭鄭)
(曰爾父立功河朔位宰相身未嘗至京師兄死於人手/爾入朝未識天子不能效忠吾不子汝矣督其行曰兒)
(能死王事吾不朽矣乃斬/關出道更七戰得及行在)有功遷太子諭徳加御史中
丞(帝見惟簡厚撫之拜太子諭徳累遷禁軍將/軍從渾瑊率師討賊頻戰屢㨗加御史中丞)從幸梁
州天黒失道識焦中人聲得見徳宗於盩厔西(盩厔雍/縣名屬)
(鳯翔五盩音輈厔音窒義見/二十  巻興元少尹墓誌銘)上曰卿有母可隨我耶(可/或)
(作/何)曰臣以死從衛及幸還録功封武安郡王(或作公考/之史當作)
(王/)號元從功臣(四月詔奉天隨從將/士並賜號元從功臣)圖其形御閣而以
神威將軍居北軍衛(遷左神威衛大將軍/居或作為衛或作御)久乃加御史
大夫丁韓國憂去官累遷神威大將軍加工刑二曹尚
書天威統軍又改户部尚書金吾大將軍(元和初檢校/户部尚書改)
(為左金吾衛大/將軍充街使)有長上萬國俊者(上或作尚新史蜀本/作上  今按長上蓋)
(衛卒之號猶今言/長入也當从蜀本)以軍勢奪興平人地吏憚莫敢治及
公為金吾興平人曰久聞李將軍為人公平庶能直吾
屈卽齎縣牒來見公發視立杖國俊廢之以地還興平
人聞者莫不稱歎於是天子以公材果可任用治人將
兵無所不宜元和六年即以公為鳯翔隴州節度使户
部尚書兼鳯翔尹(五月以惟簡為鳯翔/尹鳯翔隴州節度使)隴州地與吐蕃
接舊常朝夕相伺更入攻抄人吏不得息公以為國家
於夷狄當用長算邉將當承上㫖謹條敎(或作務/非是)蓄財
榖完吏農力以俟不宜規小利起事盗恩禁不得妄入
其地益市耕牛鑄鎛釤鉏斸(詩痔乃錢鎛注田器也釤/大䥥也斸大鋤也  鎛音)
(博釤山監切又所鎰切鉏陟初/初切又仕葅切斸陟玉切)給農之不能自具者丁
壯興勵(興或/作愈)歳增田數十萬畆連八歳五種俱熟公私
有餘販者負入襃斜(梁州記萬石城沂漢上七里有襃/谷南口曰襃北口曰斜選右界襃)
(斜遮斜/余  切)船循渭而下首尾相繼不絶十三年公與忠武
軍節度使司空光顔(李光/顔)邠寧節度使尚書釗(郭/釗)俱來
朝上為之燕三殿(唐麟徳殿有三/靣故曰三殿)張百戲公卿侍臣咸
與(音/預)既事勑還公因進曰臣幸得宿衛四十餘年(或無/得字)
今年老斥外任(斥或作許/或作訴)不勝慕戀願得死輦下天子
加慰遣焉還鎮告疾其夏五月戊子薨年五十五訃至
上悼愴罷朝遣郎中臨弔贈尚書左僕射以其年十一
月景申(丙申作景/避唐諱也)葬萬年鳯棲原(萬年下或/有縣字)夫人博陵
郡崔氏河陽尉鎬之孫大理評事可觀之女賢有法度
(賢下或/有而字)公有四子長曰元孫三原尉次曰元質彭之濛
陽尉曰元立興平尉曰元本河南參軍皆愿敏好善元
立元本皆崔氏出葬得日嗣子元立與其昆弟四人請
銘於韓氏曰先人嘗有託於夫子也愈曰太傅功在史
氏記僕射以孤童囚覊京師(或無記字童下或有子字/  今按翟方進傳無者為)
(是/)卒能以忠為節自顯取爵位立名績使天下拭目觀
父母與榮焉既忠又孝法宜銘(或無/法字)銘曰
太傳之顯自其躬興僕射童覊孰與之朋遭國之難以
節自發致其勤艱以復考烈孝由忠立爵名隨之銘此
𤣥石維昧之詒
　　　唐故中散大夫少府監胡良公墓神道碑(此篇/从方)
　　　　(氏石本疑者别出行蜀本注牛僧儒撰墓志/陳鴻撰謚張籍撰  狀歐陽公集古録有胡)
　　　　(良公碑䟦云良者韓之門人張籍妻父也碑/今按方本無中散大夫良五字又它神道)
　　　　(不著墓字唯此/有之亦變例也)
少府監胡公者諱珦字潤博年七十九以官卒明年八
月十四日葬京兆奉先(八月或作七月/無十四日字)夫人天水趙氏
祔焉其子逞迺巡遇述遷造(或無迺字/或無巡字)與公婿廣文博
士吳郡張籍以公之族岀行治歴官壽年為書(出下或/有處文)
(二字/非是)使人自京師南走八千里至閩南兩越之界上請
為公銘刻之墓碑於潮州刺史韓愈曰胡姓本岀安定
後徙清河於今為宗城屬貝州(河下或有複出清河字/宗城縣名武徳九年屬)
(貝/州)大父諱秀武后時以文材徵為麟臺正字(垂拱元年/二月改祕)
(書省為/麟臺)父宰臣用進士卒官平陽冀氏令(或無/官字)贈潭州
大都督公早孤能自勸學立節概(勸或/作勤)非其身力不以
衣食凡一試進士二即吏部選皆以文章占上第樂為
儉勤自刻削不干人以矯時弊及為富平尉一時稱其
斷决建中四年侍郎趙贊為度支使(建中三年五月以/中書舍人趙賛為)
(户部侍郎/判度支)薦公為監察御史主餽給渭橋以東軍洗手
奉職不以一錢假人賊平有司考覈群吏多坐貶死(考/覈)
(一作覈考或無/貶字或無死字)獨公以清苦能檢飭無漏失遷河南倉
曹魏公賈躭以節鎮鄭滑(貞元二年九月以賈躭為/鄭滑節度使辟珦佐其府)以
公佐觀察事檢校尚書工部員外郎以剛直齟齬不阿
忤權貴除獻陵令(獻陵高/祖陵)居陵下七年市置田宅務種
樹為業以自給敎授子弟(業下或無以字杭併無以/自給字子弟或作弟子)貞
元十一年吏部大選以公考選人藝學以勞遷奉先令
以治辦遷尚書膳部郎中改坊州刺史州經亂無孔子
廟公至則命築宫造祭器率博士生講讀以時(生下或/有徒字)
如法以祠人吏聚觀歎息遷舒州刺史州歳大熟麥一
莖數種閭里歌舞之(或無/舞字)考功以聞遷尚書駕部郎中
數以事犯尚書李巽(事上或/有公字)巽時主鹽鐵事富驕恃勢
以語丞相(丞或/作宰)由是退公為鳯翔少尹巽死遷少大理
改少詹事元和十二年朝廷以公年老能自祗力事職
不懈可嘉拜少府監兼知内中尚(百官志少府監從三/品掌百工技藝之政)
(摠中尚左/尚右尚)明年以病卒(或無病/字非是)公始以進士孤身旅長
安致官九卿為大家七子皆有學守女嫁名人年㡬八
十堅悍不衰事可傳載可謂成徳(謂或作/為非是)銘曰
朅朅胡公(竭朅丘/  切)既果以方挟藝射科每發如望(平/聲)人
求於人我已為之自始訖終不降色辭因官立事隨有
可載發跡餽軍(或作/運)遭讒府界去居陵下為吏為隐坊
舒之政于兹有靳(或作/歎)守官駕部名昇已屈(昇或作升/已或作民)
躋于少府甚宜秩物不配其有君子恥之少府古卿公
優止之刻文碑石以顯公行維公後人(維公或/作維彼)無怠嗣
慶
　　　唐故相權公墓碑(權徳輿憲宗朝拜同平章事新/舊史有傳所載加詳於誌云)
上之元和六年其相曰權公諱徳輿字載之(元和五年/九月以徳)
(輿同中書門/下平章事)其本岀自殷帝武丁武丁之子降封於權
權江漢問國也(權故城在南/郡當陽縣)周衰入楚為權氏(唐韻云/權始出)
(天水本顓頊之後楚武王/使鬪緡尹權後因氏焉)楚滅徙秦而居天水略陽符
秦之王中國其臣有安丘公翼者(翼字子良略陽人與/太原王讚俱為符堅)
(謀主堅即偽位拜給事中/後為右僕射封安丘公)有大臣之言(堅伐晉翼力諌/不從堅遂大敗)
後六世至平涼公文誕(翼子宣襃事姚秦為黄門侍郎/宣襃四世之孫榮隋開府儀同)
(三司鄜城郡/公榮子文誕)為唐上庸太守荆州大都督長史焯有聲
烈(焯或/作綽)平涼曾孫諱倕(文誕子崇本匡城令崇本子無/待成都尉無待子倕  倕音垂)
贈尚書禮部郎中以藝學與蘇源明相善(源明京兆武/功人初名預)
(字弱夫肅宗時/終袐書少監)卒官羽林軍録事參軍於公為王父郎
中生贈太子太保諱臯以忠孝致大名(臯字士繇天寶/末安禄山為河)
(北按察使表臯為從事察禄山有異志詐死奉/其母南去及渡江禄山已反由是名聞天下)去官累
以官徵不起(代宗徵臯為起居舍人以疾辭李季卿/黜陟江淮奏臯節行改著作郎復不起)追
謚貞孝(大歴二年四月十四日臯卒於/潤州年四十六元和中謚貞孝)是實生公公在
相位三年(元和五年九月/相八年五月罷)其後以吏部尚書授節鎮山
南(元和十一年十月以徳輿檢校/吏部尚書充山南西道節度使)年六十以薨贈尚書
左僕射謚文公(元和十三年八月以病乞還卒於/道以薨以或作六考舊史當作以)公生
三歳知變四音(知或/作能)四歳能為詩七歳而貞孝公卒來
弔哭者見其顔色聲容皆相謂權氏世有其人及長好
學孝敬祥順貞元八年以前江西府監察御史徵拜博
士(貞元初江西觀察使李兼辟徳輿為判官再/遷監察御史府罷八年正月除太常博士)朝士以
得人相慶改左補闕章奏不絶譏排姦倖(貞元八年八/月司農大卿)
(裴延齡以巧詐除户部侍郎判/度支徳輿上疏論其姦不省)與陽城為助轉起居舍
人(貞元十年/四月遷)遂知制誥凡撰命詞九年以類集為五十
巻天下稱其能十八年以中書舍人典貢士拜尚書禮
部侍郎(貞元十七年冬以本官知禮部/貢舉十八年真拜禮部侍郎)薦士於公者其
言可信不以其人布衣不用即不可信雖大官勢人交
言一不以綴意奏廣歳所取進士明經在得人不以員
拘轉户兵吏三曹侍郎太子賔客(貞元二十一年六月/轉户部侍郎元和初)
(歴兵部吏部侍郎後坐郎/吏誤用官缺改太子賔客)復為兵部遷太常卿(元和四/年五月)
(遷/)天下愈推為鉅人長徳時天子以為宰相宜參用道
徳人因拜禮部尚書同中書門下平章事(元和五年宰/相裴垍寢疾)
(九月徳輿/同平章事)公既謝辭不許其所設張舉措必本於寛大
以㡬教化多所助與(或作為或無此一字是今按助與/如後救于頔事之類  也作為非)
(是/)維匡調娱不失其正中於和節不為聲章因善與賢
不矜主已(矜或/作務)以吏部尚書留守東都(元和八年正月/罷相守本官七)
(月以檢校吏部尚/書為東都留守)東方諸帥有利病不能自請者公常
與疏陳不以露布(不以或無不字/露布或作布露)復拜太常(元和九年/十月除)
轉刑部尚書考定新舊令式為三十編舉可長用(或無/長字)
(先是詔許孟容蔣乂等刪定格勑成三十巻表上留中/不出徳輿請下刑部與侍郎劉伯芻代考定復為三十)
(巻十年十月奏/請行用從之)其在山南河南勤于選付治以和簡人
以寧便以疾求還十三年某月甲子道薨于洋之白草
奏至天子􁁜傷(􁁜或/作痛)為之不御朝郎官致贈錫官居野
處上下弔哭皆曰善人死矣其年某月日(月下或/有某字)葬河
南北山在貞孝東五里公由陪屬升列年除歳遷以至
公宰人皆喜聞若已與有無忌嫉者于頔坐子殺人失
位自囚親戚莫敢過門省顧朝莫敢言者(下頔音廸顧/  或有者字)
(朝上或/有在字)公將留守東都(公下或/有時字)為上言曰(下或有/于字)頔之
罪既貰不竟宜因賜寛詔上曰然公為善行諭之頔以
不憂死(元和七年正月司空同平章事于頔使其子太/常丞敏重賂梁正言求出鎮正言詐漸露敏索)
(其賂不得誘其奴支觧之棄溷中事覺頔率其子殿中/少監孝友等素服詣建福門請罪頔左遷恩王傅仍絶)
(朝謁敏流雷州孝友等皆貶官八/年七月徳輿將留守東都為言之)前後考第進士及庭
所䇿試士踵相躡為宰相逹官與公相先後其餘布處
臺閣外府凡百餘人自始學至老未病未嘗一日去書
不觀(或無未/病二字)公既以能為文辭擅聲於朝(或無/能字)多銘卿
大夫功徳然其為家不視簿書(視或/作親)未嘗問有亡費不
偫餘(問下或有其字諸/本偫作侍或作儲)公娶清河崔氏女其父造嘗相
徳宗號為名臣(徳宗貞元元年正月以崔造平章事至/十二月罷徳或作代按宰相表當作德)
(宗/)既葬其子監察御史璩纍然服喪來有請(徳輿二子/璩字大圭)
(瑤字大玉服喪或/作喪服或無来字)乃作銘文(或無/銘字)曰
權在商周世無不存(無或/作次)滅楚徙秦嬴劉之閒甘泉始
侯以及安丘詆訶浮屠(苻堅嘗遊東苑命沙門道安同/輦翼諌曰臣聞天子法駕侍中)
(陪乗清道而行進止有度道/安毁形賤士不宜參穢神輿)皇極之扶貞孝之生鳯鳥
不至(或作/至世)爵位豈多半塗以稅(以或/作已)壽考豈多四十而
逝惟其不有以惠厥後是生相君為朝徳首行世祖之
文世師之(祖或作師師或/作推或作祖)流連六官(謂吏户禮/兵刑工)岀入屏
毗無黨無讎舉世莫疵人所憚為(或作/焉)公勇為之其所
競馳公絶不窺(其或作人競作共絶作有應今/按作絶乃與上文勇字相)孰克知之
(克或/作先)徳將在斯刻詩墓碑以永厥垂
　　　平淮西碑(并序為據舊史元和十二年八月宰臣/裴度  淮西宣慰處置使兼彰義軍節)
　　　　(度使請公為行軍司馬淮蔡平十二月隨度還/朝以功授刑部侍郎仍詔撰平淮西碑其詞多)
　　　　(裴度事時先入蔡州擒吳元濟李愬功第一愬/不平之愬妻唐安公王也出入禁中因訴碑)
　　　　(辭不實詔令磨公文命段文昌重撰史所載如/此原公之意大抵以度能固帝意故諸將不敢)
　　　　(首䑕遂能平蔡意多歸功於指蹤者也帝亦重/失武臣心故詔文昌然史臣之贊裴度必取公)
　　　　(之銘曰凡此蔡功惟斷乃成則世固自有公論/也文昌文見姚鉉文粹李商隠有惜韓碑詩長)
　　　　(篇甚美有公之斯文不示後曷與三五相攀追/之句東坡有臨江驛小詩云淮西功業冠吾唐)
　　　　(吏部文章日月光千載斷碑人膾炙不知世有/段文昌則二公之文不待較而明矣陳無已曰)
　　　　(龍圖孫學士覺喜論文謂退之淮西碑叙如書/銘如詩又云少㳺謂元和聖徳詩於韓文為下)
　　　　(與淮西碑如出兩手盖其少作也哉李商隠讀/韓碑詩元和天子神武姿彼何人  軒與羲誓)
　　　　(將上雪列聖恥坐法宫中朝四夷淮西有賊五/十載封狼生貙貙生羆不據山河據平地長戈)
　　　　(利矛日可麾帝得聖相相曰度賊斫不死神扶/持腰懸相印作都統隂風慘淡天王旗愬武古)
　　　　(通作爪牙儀曹外郎載筆隨行軍司馬智且勇/十四萬衆猶虎貔入蔡縳賊獻太廟功無與比)
　　　　(恩不訾帝曰汝度功第一汝從事愈宜為辭愈/拜稽首蹈且舞金石刻畫臣能為古者世稱大)
　　　　(手筆此事不繫於職司當仁自古有不讓言訖/屢頷天子頥公退齋戒坐小閣濡染大筆何淋)
　　　　(漓㸃竄堯典舜典字塗改清廟生民詩文成破/體書在紙清晨再拜鋪丹墀表曰臣愈昧死上)
　　　　(詠神聖功書之碑碑髙三丈字如斗負以靈龜/蟠以螭句竒語重喻者少讒之天子言其私長)
　　　　(繩百尺拽碑倒麁砂大石相磨治公之斯文若/元氣先時巳入人肝脾湯盤孔鼎有述作今無)
　　　　(其器存其辭嗚呼聖皇及聖相相與烜赫流淳/熈公之斯文不示後曷與三五相攀追願書萬)
　　　　(本頌萬過口角流沫右手胝傳之七/十有三代以為封禪玉檢明堂基)
天以唐克肖其徳聖子神孫繼繼承承於千萬年敬戒
不怠全付所覆四海九州罔有内外悉主悉臣髙祖太
宗既除既治髙宗中睿休養生息至于𤣥宗受報収功
極熾而豐物衆地大孽牙其間肅宗代宗徳祖順考以
勤以容大慝適去稂莠不薅(詩以薅荼蓼草薅/奴豆切除田  也)相臣將
臣文恬武嬉習熟見聞以為當然睿聖文武皇帝(下或/有陛)
(下字非是元和三/年正月受尊號)既受羣臣朝乃考圖數貢(或無乃字/  數色阻)
(切/)曰嗚呼天既全付予有家今傳次在予予不能事事
其何以見于郊廟羣臣震懾奔走率職(或無奔/率二字)明年平
夏(永貞元年八月夏綏銀節度留後李惠琳/叛元和元年三月兵馬使張承全討斬之)又明年平
蜀(永貞元年八月劍南節度使韋臯卒行軍司馬劉闢/自稱留後元和元年九月東川節度使髙崇文擒闢)
(以獻敗蜀下方有西川字云劉闢求都統三川方圍梓/州而  亂固不及他郡也  今按既圍梓州則亂已及)
(東川矣方/説非是)又明年平江東(元和二年十月鎮海軍節度/使李錡反大將張子良執錡)
(以/獻)又明年平澤潞遂定易定(元和五年十月義成節度/使張茂昭以易定二州歸)
(於有/司)致魏博貝衛澶相(元和七年十月魏博節度使田/𢎞正以所管六州歸于有司澶)
(澶淵也説文澶淵水在宋/左氏盟于澶淵  澶音蟬)無不從志皇帝曰不可究武
(究或/作窮)予其少息九年蔡將死蔡人立其子元濟以請不
許(元和九年間八月彰義節度使吳少陽卒其子元濟/攝蔡州刺史匿喪以病聞自領軍務表請主兵上不)
(許/)遂燒舞陽犯葉襄城(城上或有等字洪云此謂/葉與襄城耳等字非是)以動
東都放兵四劫皇帝歴問於朝一二臣外(或作外臣杭/苑無外字)
(今按此句若作外臣則當時朝臣自以伐蔡為不可非/獨外臣也若作一二臣則當時舉朝之臣皆以伐蔡為)
(不可又非獨一二人也考之下文所謂一二臣同不為/無助者又正指武元衡裴度一二人賛伐蔡之謀者而)
(言則此乃謂唯一二臣以為可而其外群臣皆以為不/可耳諸本作外臣及無外字皆非是唯作臣外者得之)
皆曰蔡帥之不廷授于今五十年(帥或作師/于或作於)傳三姓四
將(廣徳元年七月以李忠臣為淮西節度使也貞元二/年四月以陳竒十月以吳少誠為之是為三姓大歴)
(十四年三月忠臣為其將李希烈所逐自/為節度忠臣希烈少誠少陽是為四將)其樹本堅兵
利卒頑不與他等因撫而有順且無事大官臆決唱聲
萬口和附并為一談(并或/作併)牢不可破皇帝曰惟天惟祖
宗所以付任予者庶其在此予何敢不力(天上或有夫/字非是或無)
(何/字)况一二臣同不為無助(不上或/有固字)曰光顔汝為陳許帥
(元和九年十月以陳州刺史李光顔/為忠武節度使忠武管陳許二州)維是河東魏博郃
陽三軍之在行者汝皆將之(元和十年正月命宣武等/十六道進軍討元濟以光)
(顔等分掌行營二月命神策軍郃陽鎮遏將索日進以/涇原兵六百人㑹李光顔郃陽左馮翊郃陽縣郃或作)
(涇非/是)曰重𦙍汝故有河陽懷今益以汝(元和九年䦌八/月以河陽節度)
(使烏重𦙍為汝州刺史充河/陽懐汝節度使徙𨽻汝州)維是朔方義成陜益鳯翔
延慶七軍之在行者汝皆將之(義成管鄭滑二州陜益/即劍南東西川延屬鄜)
(坊丹延節度使慶屬邠寧節/度使延慶本或作鄜延寧慶)曰洪汝以卒萬二千屬而
子公武徃討之(元和十年九月以宣武節度使韓𢎞為/淮西諸軍都統𢎞請使子公武以兵萬)
(三千㑹蔡下歸財與糧以濟諸軍屬/下或有集字或在公武下皆非是)曰文通汝守壽(元/和)
(十年二月以左金吾大將/軍李文通為壽州團練使)維是宣武淮南宣歙浙西四
軍之行于壽者汝皆將之(西下或有徐泗字四或作/五皆非是行上或有在字)曰
道古汝其觀察鄂岳(元和十一年以黔州觀察/使李道古為鄂岳觀察使)曰愬汝
帥唐鄧隨(元和十一年十二月以太子/詹事李愬為唐鄧隨節度使)各以其兵進戰
曰度汝長御史其徃視師(謂度為御史中丞故云長元/和十年五月上遣度詣行營)
(宣慰察用/兵形勢)曰度惟汝予同(汝下有/一與字)汝遂相予(元和十年/六月以度)
(為中書侍郎/同平章事)以賞罰用命不用命曰𢎞汝其以節都統
諸軍(節下或有度字諸方作討恐今按前軰有引左傳/討其軍寔為討軍之證者  未必然若必作討則)
(秦之罘刻石自有遂發討師之語而晉官冇都督征討/諸軍事皆足為證不必引左傳却不相似也但公所作)
(韓𢎞碑但云都統諸軍則作討者為誤/矣不可以偶有旁証而强引以从之也)曰守謙汝岀入
左右汝惟近臣其徃撫師(元和十一年十一月上命知/樞密梁守謙宣慰因留監其)
(軍汝惟或/作惟汝)曰度汝其徃衣服飲食予士無寒無飢(或無/服飲)
(字或無服字有飲字或無/衣服字寒下或無無字)以既厥事遂生蔡人賜汝節
斧通天御帯衛卒三百(元和十二年八月度赴淮西詔/以神策軍三百人衛從賜以犀)
(帯/)凡兹廷臣汝擇自從惟其賢能無憚大吏(元和十二/年七月度)
(以宰相出為淮西宣慰處置使度奏刑部侍郎馬/摠為副使右庶子韓愈為行軍司馬判官書記)庚申
予其臨門送汝(度行上御通/化門送之)曰御史予閔士夫夫戰甚
苦自今以徃非郊廟祠祀其無用樂(或無/其字)顔𦙍武合攻
其北大戰十六得柵城縣二十三降人卒四萬(或無人/字此謂)
(降其民與卒也故下語皆不再出人卒字/  今按莊子云人卒雖衆公語亦有自也)道古攻其東
南八戰降萬三千(降下或/有卒字)再入申破其外城(元和十二/年道古攻)
(申州克/其外郭)文通戰其東十餘遇降萬二千愬入其西得賊
將輙釋不殺(元和十二年五月淮西騎將李祐率士卒/刈麥於張柴村李愬令廂虞候史用誠生)
(擒以歸待/以客禮)用其策戰比有功(比或/作皆)十二年八月丞相度
至師(或作帥/非是)都統𢎞責戰益急顔𦙍武合戰益用命元
濟盡并其衆洄曲以備(四月蔡人董昌齡以郾城降李/光顔引兵入據之元濟甚懼時)
(董重質將騎軍守洄曲元濟悉發親近及守城/卒詣重質以拒之洄或作廻  今按洄與史合)十月壬
申愬用所得賊將自文城因天大雪疾馳百二十里用
夜半到蔡破其門取元濟以獻盡得其屬人卒辛已丞
相度入蔡(度建彰義軍節將/降卒萬餘人入城)以皇帝命赦其人淮西平
大饗賚功師還之日因以其食賜蔡人凡蔡卒三萬五
千其不樂為兵願歸為農者十九(或無/歸字)悉縱之斬元濟
京師(濟下或有於字十一月丙戌朔御興安門受/淮西之俘以元濟徇两市斬之於獨桞樹)冊功
𢎞加侍中愬為左僕射帥山南東道(制加愬檢校尚書/左僕射襄州刺史)
(充山南東道節度襄鄧隋唐/復郢均房觀察使凉國公)顔𦙍皆加司空(李光顔烏/重𦙍並檢)
(校司空光顔封武威/郡公重𦙍邠國公)公武以散騎常侍帥鄜坊丹
延(以宣武軍都虞候韓公武為檢校左散/騎常侍鄜州刺史鄜坊丹延節度使)道古進
大夫文通加散騎常侍丞相度朝京師進封晉國公(或/無)
(國/字)進階金紫光禄大夫以舊官相(度歸京師十二/月制加彰義軍)
(節度申光蔡溵觀察使充淮西宣慰處置等使朝/議大夫門下侍郎平章事兼蔡州刺史蔡州平䇿)
(勲進度金紫光禄大夫依前門下侍郎𢎞文館/大學士仍賜上柱國封晉國公食邑三千户)而
以其副摠為工部尚書領蔡任(以蔡州留後馬摠/檢校工部尚書為)
(蔡州刺史彰/義節度使)既還奏羣臣請紀聖功被之金石皇
帝以命臣愈(或無/以字)臣愈再拜稽首而獻文曰唐承
天命遂臣萬邦(或作/方)孰居近土襲盜以狂往在𤣥
宗(在方作居云唐人多以在為居公本政亦曰居我/其周從是也  今按以在為居亦草書之誤本)
(政居字已論於/本篇方説非是)崇極而圯河北悍驕(安史既平燕/趙魏相繼而)
(起/)河南附起(謂汴蔡之屬/居河南者)四聖不宥(肅代/徳順)屢興師
征有不能尅益戍以兵夫耕不食婦織不裳輸之以
車為卒賜糧外多失朝曠不嶽狩百𨽻怠官事亡其
舊(百𨽻怠官或作百/司𨽻官亡或作忘)帝時繼位(憲/宗)顧瞻咨嗟惟汝文
武孰恤予家既斬吳蜀旋取山東(吳蜀或作蜀/吳取或作出)魏將首
義六州降從淮蔡不順自以為强提兵呌讙欲事故常
始命討之遂連姦鄰隂遣刺客來賊相臣(元和十年六/月宰相武元)
(衡入朝東平李師道遣/刺客暗中突出射之)方戰未利内驚京師群公上言
(公或/作臣)莫若惠來帝為不聞與神為謀乃相同徳(乃或作/及非是)
以訖天誅乃敕顔𦙍愬武古通咸統於𢎞(謂以韓𢎞/為都統)各
奏汝功(奏或作/走非是)三方分攻(三方即上所言顔𦙍武攻其/北道古攻其東南文通戰其)
(東/也)五萬其師大軍北乗厥數倍之常兵時曲(元和十年/五月光顔)
(大破賊黨/於時曲)軍士蠢蠢既翦陵雲(元和十一年九月/光顔奏㧞陵雲棚)蔡卒
大窘勝之邵陵(勝或作遂/又作翦)郾城來降自夏入秋復屯相
望(入或作及/復或作複)兵頓不勵告功不時帝哀征夫命相徃釐
士飽而歌馬騰於槽試之新城賊遇敗逃盡抽其有聚
以防我西師躍入道無留者頟頟蔡城(書㒺晝夜頟頟/注肆惡無休息)
(頟與/額同)其壃千里(壃或/作疆)既入而有莫不順俟帝有恩言相
度來宣誅止其魁釋其下人(釋其或/作釋于)蔡之卒夫投甲呼
舞蔡之婦女迎門笑語蔡人告飢船粟徃哺蔡人告寒
賜以繒布(賜以或作/詔賜非是)始時蔡人禁不徃來今相從戲里
門夜開始時蔡人進戰退戮今旰而起左飱右粥(旰或/作眠)
(飱或作餐舊本皆作飱咽今按還予授子之粲兮傳云/餐粲也史記餐未及下  酒未及濡脣漢書令其禆將)
(傳餐則餐字亦有義公祭鄭夫人文念寒/而衣念飢而餐同以衣對餐也或當作餐)為之擇人以
收餘憊(收或/作牧)選吏賜牛敎而不稅蔡人有言始迷不知
今乃大覺羞前之為蔡人有言天子明聖不順族誅順
保性命汝不吾信視此蔡方孰為不順徃斧其吭(古郎/切)
凡叛有數聲勢相倚吾强不支汝弱奚恃其告而長而
父而兄(或作及/汝父兄)奔走偕來(或作/來偕)同我太平淮蔡為亂天
子伐之既伐而飢天子活之始議伐蔡卿士莫隨既伐
四年大小並疑不赦不疑由天子明凡此蔡功惟斷乃
成既定淮蔡(或作淮/蔡既定)四夷畢來(力知切至也還也左氏/于思于思棄甲復來)
遂開明堂坐以治之
　
　
　東雅堂昌黎集註巻三十
欽定四庫全書
　東雅堂昌黎集註巻三十一
　　碑誌
　　　南海神廟碑(此碑石刻其首云使持節袁州諸/軍事守袁州刺史韓愈撰使持節)
　　　　(循州諸軍事守循州刺史陳諫書并篆額其/後云元和十五年十月一日建歐陽公云昌)
　　　　(黎集類多訛舛惟南海碑不舛者以石刻人/家多有故也石刻與刋夲異者今注于下蘇)
　　　　(内翰嘗移書楊康公使遷廟文登因古廟而/新之楊不從故蘇詩云退之仙人也㳺戲於)
　　　　(斯文笑談岀竒偉鼓/舞南海神神或作東)
海於天地間為物最鉅自三代聖王莫不祀事考於傳
記而南海神次最貴在北東西三神河伯之上號為祝
融(太公金匱云南海之神曰祝融東海之神曰勾芒北/海之神曰顓頊西海之神曰蓐収  今按東海神名)
(阿明南海祝融西海巨乗北海禺强亦見飬生/雜書然公言南海神次最貴則是據太公書矣)天寳中
天子以為古爵莫貴於公侯故海嶽之祝(或作/祀)犧帛之
數放而依之所以致崇極於大神今王亦爵也而禮海
嶽尚循公侯之事虗王儀而不用非致崇極之意也由
是冊尊南海神為廣利王(天寳十載正月封東海廣徳/王南海廣利王西海廣潤王)
(北海廣澤/王冊詔也)祝號祭式與次俱昇(或作升武徳貞觀之制/四海年别一祭各以五)
(郊迎氣日祭之祀官以當界都督刺史充至是封王分/命卿監十三人取三月十七日一時備禮兼冊制祭其)
(祭儀具/開元禮)因其故廟易而新之在今廣州治之東南海道
八十里扶胥之口黄木之灣常以立夏氣至命廣州刺
史行事祠下事訖驛聞而刺史常節度五嶺諸軍仍觀
察其郡邑(唐制嶺南為五府而嶺/南節度使觀察四府事)於南方事無所不統
地大以遠故常選用重人既貴而富且不習海事又當
祀時海常多大風將徃皆憂慼既進觀顧怖悸故常以
疾為觧(或作/辭)而委事於其副其來已久故明宫齋廬上
雨旁風無所蓋障牲酒瘠酸取具臨時水陸之品狼藉
籩豆薦祼興俯不中儀式吏滋不供(滋或作兹供从/石本作恭誤)神
不顧享盲風怪雨(或謂祕閣本盲作蝱字見吕氏春秋/考石本只作盲月令盲風至注疾風)
(也山海經符陽之山多/怪雨風雲之所岀也)發作無節人䝉其害元和十二
年始詔用前尚書右國子祭酒魯國孔公為廣州刺史
兼御史大夫以殿南服(天寳十二載七月以孔戣為嶺/南節度使殿定也詩殿天子之)
(邦按戣傳先是奉詔禱南海神多令從事代祠戣每受/詔自犯風波而徃韓愈在潮州作詩以美之傳所謂詩)
(豈公此作耶/  殿丁練切)公正直方嚴中心樂易秪慎所職治人以
明事神以誠内外單盡不為表襮至州之明年將夏祝
冊自京師至吏以時告公乃齋祓視冊誓群有司曰冊
有皇帝名乃上所自署其文曰嗣天子某謹遣官某敬
祭(唐制岳瀆以上祝版御署附中使送徃其上或有具/字或作且字官上或有某字  今按其上宜有且字)
(然石本無之不欲增也官上某字石本/無之或以為用左傳其官臣偃之語)其恭且嚴如是
敢有不承明日吾將宿廟下以供晨事明日吏以風雨
白不聽於是州府文武吏士凡百數交謁更諌皆揖而
退公遂陞舟風雨少弛櫂夫奏功雲隂觧駮日光穿漏
波伏不興省牲之夕載暘載隂將事之夜天地開除月
星明穊(几利切説文稠也選何晏景福殿賦穊若幽/星之纚連李善音古愛切蜀本作概非是)五
鼓既作牽牛正中(月令季春之月旦牽牛中上/文言立夏行事正此時也)公乃盛
服執笏以入即事文武賔屬俯首聽位各執其職牲肥
酒香罇爵静潔降登有數神具醉飽(具或/作其)海之百靈祕
怪慌惚畢出蜿蜿虵虵來享飲食(慌或作恍虵虵或作/蜒蜒享或作慕  蜿)
(音鴛蜒/音延)闔廟旋艫(音/盧)祥飈送颿(與帆/同)旗纛旄麾飛揚晻
藹鐃鼓嘲轟髙管噭譟(音/呌)武夫奮櫂工師唱和穹龜長
魚踊躍後先乾端坤倪軒豁呈露祀之之歳(祀之石本/作祝  令)
(按祝當作祀其理甚明/或疑誤刻今改从諸本)風災熄滅人厭魚蟹五榖胥熟
明年祀歸(祀諸本石本皆/同方作祝誤)又廣廟宫而大之治其庭壇
改作東西两序齋庖之房百用具脩明年其時公又固
徃不懈益䖍歳仍大和耋艾歌詠始公之至盡除他名
之稅罷衣食於官之可去者四方之使不以資交以身
為帥燕享有時賞與以節公藏私蓄上下與足於是免
屬州負逋之緡錢廿有四萬米三萬二千斛(廿有四萬/或作十有)
(八萬廿方誤作/二十三或作八)賦金之州耗金一歳八百困不能償皆
以丐之(丐一/作正)加西南守長之俸(西南或/作四面)誅其尤無良不
聽令者由是皆自重慎法人士之落南不能歸者與流
徙之胄百廿八族用其才良而廪其無告者其女子可
嫁與之錢財令無失時(嫁下或有者字石本/無方誤也時或作所)刑徳並流
方地數千里不識盗賊山行海宿不擇處所事神治人
其可謂備至耳矣(或無其字/或無耳字)咸願刻廟石以著厥美而
繫以詩乃作詩曰
南海隂墟(隂或/作之)祝融之宅即祀于旁帝命南伯吏惰不
躬正自今公明用享錫右我家邦(右或/作祐)惟明天子惟慎
厥使我公在官神人致喜海嶺之陬既足既濡胡不均
𢎞俾執事樞公行勿遲公無遽歸匪我私公神人具依
(今按此文石本今最易得而方本失考者凡/五條然則它云石本者恐亦不能無謬也)
　　　處州孔子廟碑(此篇方从石本碑記不載年月/日第云朝散大夫國子祭酒賜)
　　　　(紫金魚袋韓愈撰公為/祭酒在元和十五年)
自天子至郡邑守長通得祀而徧天下者唯社稷與孔
子為然而社祭土稷祭穀(為或作焉然字屬下句而社/方無而字句上方有而字皆)
(非/是)句龍與弃乃其佐享非其專主又其位所不屋而壇
豈如孔子用王者事巍然當座以門人為配(杜牧云稱/夫子之尊)
(莫如韓吏部蓋公作此碑云社稷不屋而壇孔子用王/者事巍然當座以門人為配也張文潜曰廟貌之設起)
(於後世如祭天地亦不屋而壇耳開元二十七年/八月追諡孔子文宣王南面而坐以顔子配享)自天
子而下北靣跪祭(跪祭或作/拜跪薦祭)進退誠敬禮如親弟子者
句龍弃以功孔子以徳固自有次第哉自古多有以功
徳得其位者不得常祀句龍弃孔子皆不得位而得常
祀然其祀事皆不如孔子之盛(不如或/作無如)所謂生人以來
未有如孔子者(人或作民以或/作已孔或作夫)其賢過於堯舜遠者此
其效歟(邵太史曰歐陽公平生尊用韓退之於其學無/少異然退之處州孔子廟碑云云永叔作穀城)
(縣夫子廟記乃云后之人徒見官為立祠而州縣莫不/祭之夫子之尊由此為盛甚者乃謂生雖不得位而殁)
(有所享以為夫子榮謂有徳之報雖堯舜莫若何其謬/論者歟是歐陽以退之為謬矣雖然韓與歐其尊夫子)
(之心則一也嚴氏曰孟子之文杜牧之云自古稱夫子/者多矣稱夫子之徳莫如孟子稱夫子之尊莫如韓吏)
(部/)郡邑皆有孔子廟或不能修事雖設博士弟子或役
於有司名存實亡失其所業獨處州刺史鄴侯李繁至
官(繁鄴侯/泌之子)能以為先既新作孔子廟又令工改為顔子
至子夏十人像(令或作命顔/子或作顔回)其餘六十子(子上或/有二字)及後
大儒公羊髙左丘明孟軻荀況伏生毛公韓生董生髙
堂生揚雄鄭𤣥等數十人(貞觀二十一年詔左丘明公/羊髙毛萇鄭𤣥伏勝髙堂生)
(等二十二人春秋行釋奠之禮而無孟軻荀況韓生董/生揚雄等伏生即伏勝毛公即毛萇韓生名嬰董生名)
(仲舒髙堂生能言/禮見漢儒林傳)皆圖之壁選博士弟子必皆其人又
為置講堂(又為字或在其中/字下置或作設)教之行禮肄習其中置本
錢廪米令可繼處以守廟成躬率吏及博士弟子入學
行釋菜禮(菜或作奠歐陽曰釋奠菜祭之略者也古者/士之見師以菜為摯故始入學者必釋菜以)
(禮其先師其學官四時之祭乃皆釋菜釋/奠有樂無尸而釋菜無樂則又其略也)耆老歎嗟其
子弟皆興於學鄴侯尚文其於古記無不貫逹故其為
政知所先後可歌也已乃作詩曰
惟此廟學鄴侯所作厥初庳下(又庳音卑/  音婢)神不以宇生
師所處(生或/作先)亦窘寒暑乃新斯宫神降其獻講讀有常
不誡用勸掲掲元哲(音掲居謁切又/  傑又音羯)有師之尊羣聖嚴
嚴大法以存像圖孔肖咸在斯堂以瞻以儀俾不惑忘
(惑或/作或)後之君子無廢成羙琢詞碑石以贊攸始
　　　柳州羅池廟碑(此篇方从石本羅池神子厚也其/碑石本首云尚書吏部侍郎賜紫)
　　　　(金魚袋韓愈撰中書舍人史館修撰賜紫金魚/袋沈傳師書其後云朝議郎桂管觀察使試太)
　　　　(常寺協律郎上柱國陳曽篆額長慶元年正月/十一日桂管都防禦先鋒兵馬使朝散大夫試)
　　　　(左衛長史孫季雄建立歐陽集古録羅池碑後/題云長慶元年正月建按穆宗實録長慶二年)
　　　　(二月傳師為中書舍人史館修撰九月愈遷吏/部時愈未為吏部沈亦未為舍人當是長慶二)
　　　　(年則二君官正與此碑同其書元年正月蓋傳/模者誤按舊史公傳云南人妄以柳宗元為羅)
　　　　(池神而愈撰碑以寔以蓋以是罪公而新史/書其事於子厚傳無所褒貶元祐七年六月)
　　　　(詔賜唐栁州刺史羅池神廟為靈文之廟以/郡人言其雨暘應祈故也田表聖書其碑隂)
　　　　(云子厚終於柳州以精多魄强為羅池之神/昌黎叙其事而銘之大意謂子厚宏深之量)
　　　　(昭明之識當為星辰為岳瀆胡為在柳州之/陋為神其所以推尊甚大石敏若此世以公)
　　　　(此文為語怪非也士有抱負不克施遭流落/以死為明神烈鬼巍峩廟食理也李衞公竄)
　　　　(海上死矣其精魄凜然尚能使犬䑕餘黨破/膽於夢中不然退之豈矯誣柳州以求異乎)
　　　　(晁氏曰此非銘羅池神/之文弔宗元之文也)
羅池廟者故刺史栁侯廟也栁侯為州(元和十年三月/以永州司馬栁)
(宗元為栁/州刺史)不鄙夷其民動以禮法三年民各自矜奮(下/或)
(有曰字無今按宜有曰字/然石本  之不欲補也)兹土雖遠京師吾等亦天氓
今天幸惠仁侯若不化服我則非人於是老少相教語
莫違侯令凡有所為於其鄉閭及於其家皆曰吾侯聞
之得無不可於意否莫不忖度而後從事凡令之期民
勸趨之無有後先必以其時於是民業有經公無負租
流逋四歸樂生興事宅有新屋歩有新船(歩或作渉栁/子厚鐵爐歩)
(志曰江之滸凡舟可泝而上下曰/歩  今按孔戣志亦有泊歩字)池園潔脩豬牛鴨雞
肥大蕃息子嚴父詔婦順夫指嫁娶葬送各有條法岀
相弟長入相慈孝先時民貧以男女相質久不得贖盡
没為隸我侯之至按國之故以傭除本悉奪歸之大修
孔子廟城郭巷道皆治使端正(巷道或/作道巷)樹以名木栁民
既皆悦喜嘗與其部將魏忠謝寧歐陽翼飲酒驛亭(嘗/或)
(作/常)謂曰吾棄於時而寄於此與若等好也明年吾將死
死而為神後三年為廟祀我及期而死(元和十四年/十月宗元卒)三
年孟秋辛卯(長慶三/年也)侯降于州之後堂歐陽翼等見而
拜之其夕夢翼而告曰館我於羅池其月丙辰廟成大
祭過客李儀醉酒慢侮堂上得疾扶岀廟門即死明年
春魏忠歐陽翼使謝寧來京師請書其事于石余謂栁
侯生能澤其民死能驚動福禍之以食其土(福禍或/作禍福)可
謂靈也已作迎享送神詩遺栁民俾歌以祀焉而并刻
之栁侯河東人諱宗元字子厚賢而有文章嘗位於朝
光顯矣已而擯不用其辭曰
荔子丹兮蕉黄(蕉下或有葉/字或有子字)雜肴蔬兮進侯堂侯之船
兮两旗度中流兮風泊之待侯不來兮不知我悲侯乗
駒兮入廟慰我民兮不嚬以笑鵝之山兮栁之水桂樹
團團兮白石齒齒侯朝岀游兮暮來歸春與猨吟兮秋
鶴與飛(或作秋與鶴飛也今按歐公以此句為石本之/誤沈存中云非  倒用鶴與两字則語勢愈健)
(如楚詞云吉日辰良也但此石本團團字初誤刻作團/圓後鎸改之今尚可見則亦石本不能無誤之一證也)
北方之人兮為侯是非千秋萬歳兮侯無我違福我兮
壽我驅厲鬼兮山之左下無苦濕兮髙無乾秔稌充羡
兮(古秔音庚稌徒/  切又音土)蛇蛟結蟠我民報事兮無怠其始自
今兮欽于世世
　　　黄陵廟碑(此篇方从石本曽子開曰湘水出全/瀟水出道二水至永合而為一以入)
　　　　(洞庭黄陵廟在瀟湘之尾洞庭之口孫氏曰/廟在潭州之湘隂縣北八十里或云在岳州)
　　　　(首題云通議大夫守尚書兵部侍郎上柱國/賜紫金魚袋韓愈撰正議大夫守潭州刺史)
　　　　(兼御史中丞湖南都團練觀察安撫使上柱/國賜紫金魚袋沈傳師書今本多誤據歐陽)
　　　　(公集古録云/當以碑為正)
湘旁有廟曰黄陵(筆墨閒録云黄陵廟碑首言湘/旁即龜策傳言江旁老人也)自前
古以祠堯之二女舜二妃者庭有石碑(石或作古/或無此字)斷裂
分散在地其文剥缺考圖記言漢荆州牧劉表景升之
立(表字景升東漢/末為荆州刺史)題曰湘夫人碑今騐其文乃晉太康
九年又其額曰虞帝二妃之碑非景升立者秦博士對
始皇帝云湘君者堯之二女舜妃者也(事見史記秦/始皇廿七)劉
向鄭𤣥亦皆以二妃為湘君而離騷九謌既有湘君又
有湘夫人王逸之觧以為湘君者自其水神而謂湘夫
人乃二妃也從舜南征三苗不及(或作返據下/文當作及)道死沅
湘之間山海經曰洞庭之山帝之二女居之郭璞疑二
女者帝舜之后(石本書璞作樸唐人多/然下文掲陽亦作楬陽)不當降小水為
其夫人(小水或作小君考山/海經作小水是也)因以二女為天帝之女以
余考之璞與王逸俱失也堯之長女娥皇為舜正妃故
曰君其二女女英自宜降曰夫人也故九謌辭謂娥皇
為君謂女英帝子(帝上或/有為字)各以其盛者推言之也禮有
小君君母明其正自得稱君也(或無君/母二字)書曰舜陟方乃
死傳謂舜昇道南方以死(昇或/作升)或又曰舜死葬蒼梧二
妃從之不及溺死沅湘之間余謂竹書紀年(紀年書名/晉太康元)
(年汲郡人發冢得之起夏殷至魏/哀王以竹簡寫之故謂之竹書)帝王之没皆曰陟陟
昇也謂昇天也書曰殷禮陟配天言以道終其徳恊天
也書紀舜之没云陟者與竹書周書同文也其下言方
乃死者所以釋陟為死也地之勢東南下如言舜南廵
而死宜言下方不得言陟方也以此謂舜死𦵏蒼梧於
時二妃從之不及而溺者皆不可信(溺下或/有死字)二妃既曰
以謀語舜脱舜之厄成舜之聖堯死而舜有天下為天
子二妃之力宜常為神食民之祭今之渡湖江者莫敢
不進禮廟下(湖或作潮非/是又或作湘)元和十四年春余以言事得
罪黜為潮州刺史其地於漢南海之掲陽(漢地理志南/海郡有唐為)
(潮州掲陽縣至石/本掲作掲音竭)厲毒所聚懼不得脱死過廟而檮之
其冬移袁州刺史明年九月拜國子祭酒(元和十四年/十月以赦令)
(量移袁州明年九月自/袁州召為國子祭酒)使以私錢十萬抵岳州願易廟
之圯桷腐瓦於刺史王堪(刺史王堪上/或有州字)長慶元年刺史
張愉自京師徃與愉故善(與上或有余字無今按此合/有余字然石本  之不欲補)
(也/)謂曰丐我一碑石載二妃廟事且令後世知有子名
愉曰諾既至州報曰碑謹具遂篆其事俾刻之
　　　唐故江南西道觀察使中大夫洪州刺史兼御
　　　史中丞上柱國賜紫金魚袋贈左散騎常侍太原
　　　王公神道碑銘(王仲舒為連州司户公令連之陽/山仲舒觀察江西公為袁州刺史)
　　　　(公既為作燕喜亭記修滕王閣記今誌其/墓又書神道碑新史並取公碑誌作傳)
王氏皆王者之後在太原為姬姓(或無之字周靈王太/子晉以直諫廢為庶)
(人時人號曰王/家因以為氏)春秋時王子成父敗狄有功(左氏文十/一年鄋瞞)
(侵齊王子成父/獲其弟曰榮如)因賜氏厥後世居太原至東漢隐士烈
(烈字彦方/東漢有傳)博士徵不就居祁縣(後漢徵君霸始居太/原霸子殷别居祁縣)因
號所居鄉為君子(下或有/鄉字)公其君子鄉人也魏晉渉隋
世有名人國朝大王父𤣥暕(古限/切)歴御史属三院止尚
書郎(三院謂侍御史殿中侍御史監/察御史𤣥暕終比部員外郎)生景肅守三郡終
傅涼王生政襄鄧等州防禦使鄂州採訪使贈吏部尚
書公尚書之弟某子公諱仲舒字𢎞中(蜀作諱𢎞中字/某後墓志同)
(今按上句已有公字此不當再/出當刪然無别本可據姑存之)少孤奉母夫人家江南
讀書著文其譽藹鬰當時名公皆折官位軰行(下浪/切)願
為交貞元初射策拜左拾遺(貞元十年十二月仲舒中/賢良方正直言極諫科起)
(拜拾/遺)與陽城合遏裴延齡不得為相徳宗初怏怏無奈
久而嘉之(或無而字之或作/其下又有直字)其後入閤徳宗顧列謂宰
相曰第㡬人必王某也果然月餘特改右補闕(或無/右字)遷
禮部考功吏部三員外郎在禮部奏議詳雅省中伏其
能(伏或/作服)在考功吏部提約明故吏無以欺同列有恃恩
自得者衆皆媚承公嫉其為人不直視(或作/人字)由此貶連
州司戸(貞元十九年王叔文用事𢎞中/自吏部員外郎責連州司户)移䕫州司馬又
移荆南因佐其節度事(或無/事字)為參謀(為荆南節度/裴均參謀)得五
品服放跡在外積四年元和初収拾俊賢徴拜吏部員
外郎未㡬為職方郎中知制誥友人得罪斥逐後其家
親知過門縮頸不敢視公獨省問為計度論議直其寃
由是出為峽州刺史(峽或作硤友/人楊憑也)轉廬州未至丁母夫
人憂服除又為婺州時疫旱甚人死亡且盡公至多方
救活天遂雨疫定比數年里閭完復制使出廵人填道
迎顯公徳(顯或/作頌)事具聞就加金紫轉蘇州變其屋居以
絶火延隄松江路害絶阻滯(火上或有其/字阻或作沮)秋夏賦調自
為書與人以期吏無及門而集政成為天下守之最(政/或)
(作/化)天子曰王某之文可思最宜為誥有古風豈可久以
吏事役之復拜中書舍人既至京師儕流無在者視同
列皆邈然少年益自悲而謂人曰豈可復治筆硯於其
間哉上若未棄臣宜用所長在外久周知俗之利病(或/無)
(利字/非是)俾治之當不自愧宰相以聞遂得觀察江南西道
(元和十五年六月/除江西觀察使)奏罷𣙜酤錢九千萬(千或/作十)軍息之無
已掌吏壞産猶不釋囚之公至脱械不問人遭水旱賦
窘公曰我且減燕樂絶他用錢可足乎遂以代之(或無/足字)
(代下無/之字)罷軍之息錢(息上或/有日字)禁浮屠誑誘壊其舍以葺
公宇三年法大成錢餘於庫粟餘廪(廪上或/有於字)人享於田
廬謳謡於道途天子復思且徴以代虚吏部左丞位以
待之長慶三年十一月十七日薨於洪州年六十二上
哀慟輟朝贈左散騎常侍某日歸𦵏於某處(長慶四年/二月𦵏河)
(南𦵏下或/無於字)某既以公之徳刻而藏之墓矣子初又請詩
以揭之(仲舒七子初哲貞𢎞泰復洄/既上或無某字某或作愈)詞曰
生人之治本乎斯文有事其末而忘其源切近昧陋道
由是堙有志其本而泥古陳當用而迂乖戾不伸較是
二者其過也均有羙王公志儒之本逹士之經秩秩而
積涵涵而停韡為華英(韡為諸本作韡/而華英作英華)不矜不盈孰播
其馨孰發其明介然而居士友以傾敷文帝階擢列侍
從以忠遠名有直有諷辨遏堅懇(或作/聖邈)巨邪不用秀出
班行乃動帝目帝省竭心恩顧日渥翔于郎署騫于禁
密發帝之令簡古而蔚不比于權以直友寃敲撼挫揠
竟遭斥奔久淹于外歴守大藩所至極思必悉利病萎
枯以膏燠暍以醒(暍或/作暘)坦之敞之必絶其徑浚之澄之
使安其泳帝思其文復命掌誥公潜謂人此職宜少豈
無凋郡庸以自效上藉其實(藉或/作籍)俾統于洪逋滯攸除
姦訛革風袪蔽于目釋負于躬方乎所部(乎或/作平)禁絶浮
屠風雨順易秔稻盈疇人得其所乃恬乃謳(所或作饒/謳或作謡)
化成有代思以息勞虚位而竢奄忽滔滔(奄忽或/作勿隨)維徳
維績志于斯石日遠彌髙(方云此銘有美王公不用韻/末章三語分两韻例又異也)
(而今按銘之卒章績石二句雖自叶韻/  末句髙字仍與勞滔韻叶非有異也)
　
　
　
　
　
　
　
　
　
　
　
　
　
　東雅堂昌黎集註巻三十一
欽定四庫全書
　東雅堂昌黎集註巻三十二
　　碑誌
　　　司徒兼侍中中書令贈太尉許國公神道碑銘
　　　　(韓𢎞新史有傳多取碑詞傳間有誤處當以/碑為正蓋淮西之役𢎞為行營都統公為行)
　　　　(軍司馬其知/𢎞非一日也)
韓姬姓以國氏(國下或有為字出今按以國氏春秋傳/語唐韻云韓姓  自唐叔虞之後曲沃)
(桓叔之子萬食邑/於韓因以為氏)其先有自潁川徙陽夏者(音夏/  假)其地
於今為陳之太康(秦滅韓以其地為潁川/郡陽夏隋改為太康)太康之韓(新/舊)
(史皆言𢎞滑/州匡城人)其稱蓋久然自公始大著公諱𢎞公之父
曰海為人魁偉沈塞以武勇游仕許汴之間寡言自可
不與人交衆推以為鉅人長者(交或作校以上文自可/言之作不與人交為是)
(今以下文長者言之又似作不與人校為是更詳之鉅/上或無為字或無以鉅人三字而為上有之字或併無)
(以為鉅/人四字)官至游撃將軍贈太師娶鄉邑劉氏女生公是
為齊國太夫人夫人之兄曰司徒𤣥佐(複出夫人字/或作齊國)有
功建中貞元之間(功下或/有於字)為宣武軍帥有汴宋亳潁四
州之地兵士十萬人公少依舅氏讀書習騎射事親孝
謹偘偘自將(偘偘或作侃/字侃與偘同)不縱為子弟華靡遨放事(縱/或)
(作/從)岀入敬恭軍中皆目之嘗一抵京師就明經試退曰
此不足發名成業復去從舅氏學將兵數百人(兵下或/有將字)
悉識其材鄙怯勇指付必堪其事司徒歎竒之士卒属
心(欲属之/  切)諸老將皆自以為不及(或無/皆字)司徒卒(貞元八/年二月)
(𤣥佐/卒)去為宋南城將(𤣥佐卒年四月以其子士寧代為/使九年十二月軍亂逐士寧以副)
(使李萬榮為使𢎞/出為宋州南城將)比六七歳汴軍連亂不定貞元十五
年劉逸淮死(九月/劉卒)軍中皆曰此軍司徒所樹必擇其骨
肉為士卒所慕頼者付之(肉下或/有而字)今見在人莫如韓甥
且其功最大而材又俊即柄授之而請命於天子天子
以為然遂自大理評事拜工部尚書代逸淮為宣武軍
節度使(𢎞事逸淮為都知兵馬使逸淮死汴軍懐𤣥佐/之惠以𢎞長厚共請為留後環監軍請表其事)
(朝廷許之自試大理評事檢校工部尚/書充宜武軍節度副大使知節度事)悉有其舅司徒
之兵與地(其舅或/作舅氏)當此時陳許帥曲環死而吳少誠反
(或無/而字)自將圍許求援於逸淮㗖之以陳歸汴使數軰在
館公悉驅出斬之選卒三千人㑹諸軍撃少誠許下少
誠失勢以走河南無事公曰自吾舅殁五亂於汴者吾
苗薅而髪櫛之㡬盡(苗薅而髪櫛之淮南/子語  薅呼豪切)然不一揃刈
不足令震駴(不下或無一/字駴或作駭)命劉鍔以其卒三百人待命
于門數之以數與於亂(數上數上聲下/  入聲與音預)自以為功并斬
之以徇血流波道自是訖公之朝京師廿有一年莫敢
有讙呶呌號于城郭者(呶讙音歡/  尼交切)李師古作言起事(作/或)
(作/詐)屯兵于曹以嚇滑師且告假道公使謂曰汝能越吾
界而為盗邪(盗上或/無為字)有以相待無為空言滑師告急(師/或)
(作帥前滑帥字疑亦/當作師急或作及)公使謂曰吾在此公無恐(無上或/有安字)
或告曰翦棘夷道兵且至矣請備之公曰兵來不除道
也不為應(為下或/有之字)師古詐窮變索遷延旋軍少誠以牛
皮鞵材遺師古師古以鹽資少誠潜過公界覺皆留輸
之庫曰此於法不得以私相餽田𢎞正之開魏博(元和/七年)
(十月以田𢎞正/為魏博節度使)李師道使來告曰(元和元年閠六月東/平帥李師古卒其弟)
(師道/代之)我代與田氏約相保援今𢎞正非其族(非其或作/其非非是)
又首變两河事亦公之所惡我將以成徳合軍討之敢
告公謂其使曰我不知利害知奉詔行事耳若兵北過
河我即東兵以取曹(兵以或作/以兵非是)師道懼不敢動𢎞正以
濟誅吳元濟也命公都統諸軍(元和十年九月以𢎞/充淮西行營都統使)曰
無自行以遏北冦公請使子公武以兵萬三千人㑹討
蔡下歸財與糧以濟諸軍卒擒蔡姦(三千淮西/碑作二千)於是以
公為侍中而以公武為鄜坊丹延節度使(元和十二年/十一月録平)
(淮西功加𢎞檢校司徒兼侍中封許國公/罷都統公武檢校左散騎常侍充節度使)師道之誅公
以兵東下進圍考城克之遂進廹曹曹冦乞降鄆部既
平公曰吾無事於此其朝京師天子曰大臣不可以暑
行其秋之待公曰君為仁臣為恭可矣遂行既至獻馬
三千匹絹五十萬匹(五十或/作七十)他錦紈綺纈又三萬金銀
器千而汴之庫廐錢以貫數者尚餘百萬絹亦合百餘
萬匹馬七千糧三百萬斛兵械多至不可數初公有汴
(初公下或/有之字)承五亂之後掠賞之餘且歛且給恒無宿儲
(無上或/有恒字)至是公私充塞至於露積不垣冊拜司徒兼中
書令(𢎞三上章堅辭戎務願留京師/奉朝請八月守司徒兼中書令)進見上殿拜跪給
扶贊元經體(元下或有/老字非是)不治細㣲天子敬之元和十五
年今天子即位公為冢宰(元和十五年正月穆/宗即位以𢎞攝冢宰)又除河
中節度使(元和十五年六月以本官為河/中尹河中晉絳節度觀察等使)在鎮三年以
疾乞歸復拜司徒中書令(長慶三年請罷戎鎮三表從/之十月依前守司徒兼中書)
(令/)病不能朝以長慶二年十二月三日薨於永崇里第
年五十八天子為之罷朝三日(年五十八或作年八十/考新舊史定从今本或)
(無天子為/之四字)贈太尉賜布粟(或作布帛按舊史實賜/米千石賜下或有之字)其𦵏
物有司官給之京兆尹監䕶明年七月某日𦵏于萬年
縣少陵原京城東南三十里楚國夫人翟氏祔子男二
人長曰肅元某官次曰公武某官肅元早死(或作/殁)公之
將薨公武暴病先卒公哀傷之月餘遂薨無子以公武
子孫紹宗為主後汴之南則蔡北則鄆二冦患公居間
為已不利卑身佞辭(卑或/作畢)求與公好薦女請昏使日月
至既不可得則飛謀釣謗以間染我公先事候情(至既/或作)
(既至非是不可下或無得字釣或作鈎染或/作諜先事候情或作先得事情侯或作後)壊其機牙
姦不得發王誅以成最功定次孰與髙下公子公武與
公一時俱授弓鉞處藩為將疆土相望公武以母憂去
鎮公母弟充自金吾代將渭北(元和十二年十一月以/公武為渭北鄜坊節度)
(使十四年十一月以母憂去官十五/年正月以𢎞弟充代公武鎮渭北)公以司徒中書令
治蒲于時弟充自鄭滑節度平宣武之亂以司空居汴
(長慶二年七月汴州逐節度李愿立牙將李岕為留後/充自義成節度徙鎮宣武八月汴州監軍斬岕降充入)
(汴州詔加充/檢校司空)自唐以來莫與為比公之為治嚴不為煩
止除害本不多敎條與人必信吏得其職賦入無所漏
失人安樂之在所以富公與人有畛域(畛或作/軫非是)不為戲
狎人得一笑語重於金帛之賜其罪殺人不發聲色問
法何如不自為輕重(或無自為/字非是)故無敢犯者其銘曰
在貞元世汴兵五猘(居例切/狂犬也)將得其人衆乃一愒(愒息/也與)
(憩同詩不尚愒/焉  愒丘例切)其人為誰韓姓許公磔其梟狼(格磔陟/  切)
養以雨風桑穀奮張厥壤大豐貞元元孫(貞元皇帝/之孫憲宗)命
正我宇公為臣宗處得地所河流两壖(壖江河邉地前/漢坐侵廟壖為)
(宫縁壖/而  切)盗連為群雄唱雌和首尾一身公居其間為帝
督姦察其嚬呻與其睨眴(淮南子視焉無眴邪視/也  睨音詣眴音荀)左顧
失視右顧而跽(巨几/切)蔡先鄆鉏三年而墟槁乾四呼終
莫敢濡常山幽都(常山成徳軍/幽都幽州也)孰陪孰扶(陪或作悖/或作倚)天
施不留其討不逋許公預焉其賚何如(賚或/作賴)悠悠四方
既廣既長無有外事朝廷之治許公來朝車馬干戈相
乎將乎威儀之多將則是矣相則三公釋師十萬歸居
廟堂上之宅憂(上謂/穆宗)公譲太宰養安蒲坂(元和十五年/六月出鎮河)
(中/)萬邦絶等有弟有子提兵守藩一時三侯人莫敢扳
(春秋傳扳引而立/之與攀同又音班)生莫與榮殁莫與令刻文此碑以鴻
厥慶
　　　柳子厚墓誌銘(此誌作於袁州公之誌子厚詳/矣其祭文推許尤厚劉夢得序)
　　　　(子厚集曰子厚之喪昌黎韓退之誌其墓且/以書來弔曰哀哉若人之不淑吾嘗評其文)
　　　　(雄深雅健似司馬子長崔蔡不足多也安定/皇甫湜於文章少推許亦以退之之言為然)
子厚諱宗元七世祖慶為拓跋魏侍中(或無拓/䟦二字)封濟隂
公(慶字更興河東觧人仕周/為宜州刺史封平齊縣公)曾伯祖奭為唐宰相與禇
遂良韓瑗俱得罪武后死髙宗朝(髙或作中/朝或作時)皇考諱鎮
以事母棄太常博士求為縣令江南其後以不能媚權
貴失御史(肅宗平賊鎮上書言事擢左衛率府兵曹佐/郭子儀朔方府三遷殿中侍御史以事觸竇)
(參貶䕫/州司馬)權貴人死乃復拜侍御史號為剛直所與游皆
當世名人(游上或/無與字)子厚少精敏無不通逹逮其父時雖
少年已自成人能取進士第嶄然見頭角(又嶄士或切/  士減切)
衆謂栁氏有子矣其後以博學宏詞授集賢殿正字(或/作)
(授校書郎栁集可考或本非是此下或有藍/田尉三字  今按三字下文已見不當重出)儁傑廉悍
議論證據今古(或作/古今)出入經史百子踔厲風發(角踔勑/  切)
率常屈其座人名聲大振一時皆慕與之交諸公要人
爭欲令出我門下交口薦譽之貞元十九年由藍田尉
拜監察御史順宗即位拜禮部員外郎遇用事者得罪
例出為刺史(或作貞元十九年拜監察御史王叔文韋/執誼用事拜尚書禮部員外郎且將大用)
(遇叔文等敗例出為御史書今按方本得婉㣲之體它/本則㡬乎罵矣疑初本直  後乃更定也若从初本則)
(上文須補藍/田尉三字)未至又例貶州司馬(州上或有永字永貞/元年八月憲宗即位)
(貶叔文渝州司户參軍九月宗元與同軰七人皆坐王/叔文黨同貶宗元邵州刺史十一月道貶永州司馬)
居閑益自刻苦務記覧為詞章汎濫停蓄為深博無涯
涘而自肆於山水間(水下或/有之字)元和中嘗例召至京師又
偕岀為刺史而子厚得栁州(元和十年三月以永州司/馬栁宗元為栁州刺史)
既至歎曰是豈不足為政邪因其土俗為設教禁州人
順頼其俗以男女質錢約不時贖子本相侔則没為奴
婢子厚與設方計悉令贖歸其尤貧力不能者令書其
傭足相當則使歸其質觀察使下其法於他州比一歳
免而歸者且千人衡湘以南為進士者皆以子厚為師
其經承子厚口講指畫為文詞者悉有法度可觀(東坡/至廣)
(州寄二子詩云莫學栁儀/曹詩書教蠻獠事本於此)其召至京師而復為刺史也
中山劉夢得禹鍚亦在遣中當詣播州子厚泣曰播州
非人所居而夢得親在堂吾不忍夢得之窮無辭以白
其大人且萬無母子俱往理請於朝將拜疏願以栁易
播雖重得罪死不恨遇有以夣得事白上者夣得於是
改刺連州(白上或作上白/改下或無刺字)嗚呼士窮乃見節義今夫平
居里巷相慕悦酒食游戲相徵逐詡詡强笑語以相取
下握手岀肺肝相示指天日涕泣誓生死不相背負真
若可信一旦臨小利害僅如毛髪比反眼若不相識落
陷穽不一引手救反擠之(救下或/有而字)又下石焉者皆是也
此宜禽獸無知所不忍為而其人自視以為得計聞子
厚之風亦可以少媿矣(少上或/無以字)子厚前時少年勇於為人
不自貴重顧藉謂功業可立就故坐廢退既退又無相
知有氣力得位者推挽故卒死於窮裔(死或/作厄)材不為世
用道不行於時也(道上或/有而字)使子厚在臺省時自持其身
已能如司馬刺史時亦自不斥斥時有人力能舉之且
必復用不窮(時有或作而有能或作觧/或能下復出觧字皆非是)然子厚斥不久
窮不極雖有岀於人其文學辭章必不能自力以致必
傳於後如今無疑也(力以或作以力或作以力/而無致必二字皆非是)雖使子
厚得所願為將相於一時以彼易此孰得孰失必有能
辨之者子厚以元和十四年十一月八日卒年四十七
以十五年七月十日歸𦵏萬年先人墓側(十一月八日/或作十月五)
(日七月上或有秋/字或無十日字)子厚有子男二人長曰周六始四歳
季曰周七子厚卒乃生(咸通四年右常侍蕭倣知舉試/謙光賦澄心如水詩中第者二)
(十五人栁告第三人韓綰第八人告/即子厚之子字用益綰即退之之孫)女子二人皆㓜其
得歸𦵏也費皆岀觀察使河東裴君行立(費或/作資)行立有
節槩立然諾(下立字/或作重)與子厚結交子厚亦為之盡竟賴
其力𦵏子厚於萬年之墓者舅弟盧遵遵涿人(涿或作/可或作)
(為/)性謹慎學問不厭自子厚之斥遵從而家焉(或無/焉字)逮
其死不去既往𦵏子厚又將經紀其家庶㡬有始終者
銘曰
是惟子厚之室既固既安以利其嗣人(下既字/或作且)
　　　唐故昭武校尉守左金吾衛將軍李公墓誌銘
　　　　(李道古曹成王臯之子公嘗銘曹成王碑/新史附臯傳後而載荐柳賁事少加詳焉)
公諱道古字某曹成王子(成王三子象/古道古復古)其先王明以太
宗子王曹絶輙復封五世而至成王成王諱臯(王諱上/或無成)
(字非/是)有功建中貞元間以多才能能行賞誅為名至今
追數當時内外文武大臣成王必在其間(或無成王字/  數所矩切)
公以進士舉及第(貞元五/年登第)獻文輿三十巻拜校書郎集
賢學士四遷至宗正丞憲宗即位選擢宗室遷尚書司
門員外郎以選為利隨唐睦州刺史遷少宗正元和九
年以御史中丞持節鎮黔中(貞元八年十月自宗正/少卿出為黔中觀察使)十
一年來朝遷鎮鄂州(貞元十一年鄂岳觀察使栁公綽/為飛譛上聞㑹道古自黔中来朝)
(即以為鄂岳沔蘄安黄/團練觀察使代公綽)以鄂岳道兵㑹平淮西以功加
御史大夫十三年徵拜宗正轉左金吾上即位以先朝
時嘗信妄人栁泌能燒水銀為不死藥薦之(泌或作賁經/云新舊史李)
(干墓志石/本皆作泌)泌以故起閭閻氓為刺史不效貶循州司馬
其年九月三日(月下或/有十字)以疾卒于貶所年五十三長慶
元年詔曰左降而死者還其官以𦵏遂以其年某月日
𦵏于東都某縣(其年或作某年/月上無某字)公三娶元配韋氏諱脩
脩生子紘(脩或並/作循)紘為進士學(或作/舉)女貢嫁崔氏夫人
隋雍州牧鄖公(音鄖/  云)叔裕五世孫(叔裕字孝寛京兆杜/陵人周大象二年十)
(一月卒贈/雍州牧)父士佺(且縁/切)蓬山令次配崔氏諱葯(白芷其/葉謂之)
(葯又葯乙角/切  音約)生綽紹綰女㑹嫁鄭氏季毗夫人父昭嘗
為京兆尹(大厯三年五月昭自/左散騎常侍為尹)今夫人韋氏無子父光
憲光禄卿其𦵏用古今禮以元配韋氏夫人祔而𦵏次
配崔氏夫人於其域異墓(或無用古今禮至/而𦵏十四字非是)公宗室子
生而貴富(或無生/字非是)能學問以中科取名善自傾下以交
豪傑身死賣宅以葬銘曰
太支於今其尚有封(太或作本非是太謂/太宗也尚或作上)當公弟兄(或/作)
(兄/弟)未續又亡其遷于南年及始衰誰黜不復(誰或/作雖)而以
喪歸海豐彌彌萬里于畿載其始終以哀表之
　　　唐故朝散大夫尚書庫部郎中鄭君墓誌銘(公/在)
　　　　(江陵與鄭羣同官詩有鄭/羣贈簟即其人至是銘之)
君諱羣(君或/作公)字𢎞之世為滎陽人其祖於元魏時有假
封襄城公者(鄭偉字子直西魏大/統中封襄城郡公)子孫因稱以自别(此/下)
(或有君其後也四字不今按下文/有君其季也此有則  應重出)曽祖匡時晉州霍邑
令祖千尋彭州九隴丞父廸鄂州唐年令娶河南獨孤
氏女生二子君其季也以進士選(以上或/有君字)吏部考功所
試判為上等授正字自鄠縣尉拜監察御史佐鄂岳使
(鄠縣属/京兆府)裴均之為江陵(貞元十九年五月均自荆南行/軍司馬為本軍節度使均字君)
(齊河東/開喜人)以殿中侍御史佐其軍均之徵也(之徵或作户/徵非是元和)
(三年四月召均/為尚書左僕射)遷虞部員外郎均鎮襄陽(九月加均同/平章事為山)
(南東道/節度使)復以君為襄府左司馬刑部員外郎副其支度
使事均卒李夷簡代之(元和六年四月以夷簡/代均鎮襄陽五月均卒)因以故
職留君歳餘拜復州刺史遷祠部郎中(遷上或有/方字非是)㑹衢
州無刺史方選人君願行(或無㑹字或無方字/君願行作行願者)宰相即
以君應詔治衢五年復入為庫部郎中行及揚州遇疾
居月餘(或無/居字)以長慶元年八月二十四日卒春秋六十
即以其年十一月二十二日從𦵏於鄭州廣武原先人
之墓次君天性和樂居家事人與待交逰初持一心未
嘗變節有所緩急曲直薄厚踈數也(音數/  朔)不為翕翕熱
亦不為崖岸斬絶之行(熱或作然/斬或作嶄)俸禄入門與其所過
逢吹笙彈筝飲酒舞歌詼調醉呼連日夜不厭費盡不
復顧問(或無此/上六字)或分挈以去一無所愛惜不為後日毫
髪計留也遇其空無時客至清坐相看或竟日不能設
食(看或作對㸔/下或無或字)客主各自引退亦不為辭謝與之遊者
自少及老未嘗見其言色有若憂歎者豈列禦冦莊周
等所謂近於道者邪其治官守身又極謹慎不挂於過
差去官而人民思之身死而親故無所怨議哭之皆哀
又可尚也初娶吏部侍郎京兆韋肈女(肈京兆人大厯/中為中書舍人)
(累上疏言得失為元載所惡左遷/京兆少尹載卒除吏部侍郎卒)生二女一男長女嫁
京兆韋詞次嫁蘭陵蕭儹(詞或作嗣宗/儹或作讚)後娶河南少尹
趙郡李則女生一女二男其餘男二人女四人(四或/作一)皆
㓜嗣子退思韋氏生也銘曰
再鳴以文進塗闢(再鳴謂進士及/書判拔萃也)佐三府治藹厥蹟(三/府)
(謂鄂岳江/陵襄府)郎官郡守愈著白(官或/作中)洞然渾樸絶瑕謫(樸/或)
(作/璞)甲子一終反𤣥宅
　　　唐故朝散大夫越州刺史薛公墓誌銘(薛戎元/稹為神)
　　　　(道碑而公誌其墓公嘗為/河南與薛為代故誌及之)
公諱戎字元夫(河中寳/鼎人)其上祖懿為晉安西將軍實始
居河東公之四世祖嗣汾隂公諱徳儒(汾隂河中縣/也後名寳鼎)為
隋襄城郡書佐以卒(隋上或/無為字)襄城有子二人皆貴(二人/寳積)
(寳/𦙍)其後皆蕃以大而其季尤盛官至邠州刺史邠州諱
寳𦙍有子九人(續純絢綰繪/紘縉絳縑)皆有名位其最季諱縑為
河南令以卒(縑或作謙世/系表作縑)河南有子四人其長諱同卒
官湖州長史贈刑部尚書尚書娶吳郡陸景融女有子
五人(人丹戎/放朗)皆有名蹟其逹者四人(人温州刺史丹廬/州刺史戎浙東觀)
(察使放江/西觀察使)公於倫次為中子仁孝慈愛忠厚而好學不
應徴舉沈浮閭巷間不以事自累為貴(戎少有學術不/求聞逹居於毗)
(陵之陽羡山年四/十餘不易其操)常州刺史李衡遷江西觀察使曰(使/下)
(或有日字/無曰字)州客至多莫賢元夫吾得與之俱足矣即署
公府中職公不辭讓(李衡為常州刺史能以禮下戎貞/元八年二月衡自湖南移鎮江西)
(辟為從事使/者三返乃應)年四十餘始脱褐衣為吏衡遷給事中齊
映自桂州以故相代衡為江西公因留佐映治(貞元八/年六月)
(以桂管觀察使故相齊映代衡鎮江西召衡為給事中/映重戎留之桂或作睦考傳當作桂治或作始属下文)
(非/是)映卒(貞元十一年七月/映卒戎復歸陽羡)湖南使李巽福建使栁冕交
表奏公自佐詔以公與冕(貞元十一年三月以栁冕為/福建觀察使表戎為判官)
在冕府累遷殿中侍御史冕使公攝泉州冕文書所條
下有不可者公輙正之冕惡其異於已懐之未發也遇
馬摠以鄭滑府佐忤中貴人貶為泉州别駕冕意欲除
摠附上意為事使公按置其罪公歎曰公乃以是待我
我始不願仕者正為此耳不許冕遂大怒囚公於浮圖
寺而致摠獄事聞遠近值冕亦病且死不得已俱釋之
冕死後使至奏公自副(冕卒閻濟美代冕使福/建奏戎為團練副使)又副使
事於浙東府(濟美使浙東/戎又副之)轉侍御史元和四年徵拜尚
書刑部員外郎(給事中穆質有直氣愛戎/稱於朝因拜刑部員外郎)遷河南令歴
衢湖常三州刺史所至以亷貞寛大為稱朝廷嘉之某
年拜越州刺史兼御史中丞浙東觀察使(某年或作元/和十二年正)
(月二十二日方云前已云元和四年此不當復出年號/它銘亦無書除授月日者或本非是史下方無兼字)
至則悉除去煩弊儉岀薄入以致和富部刺史得自為
治無所牽制四境之内竟歳無一事公篤於恩義盡用
其禄以周親舊之急有餘頒施之内外親無踈遠皆家
歸之疾病去官長慶元年九月庚申至於蘇州以卒春
秋七十五(卒上或/有病字)奏至(或無此/二字)天子為之罷朝贈左散
騎常侍使臨弔祭之士大夫多相弔者(大夫或/作人)以其年
十一月庚申𦵏于河南偃師先人之兆次以韋氏夫人
袝(其或/作明)公凡再娶先夫人京兆韋氏後夫人趙郡李氏
皆先卒子男二人曰沂(或作泝世/系表作泝)曰洽長生九歳而㓜
七歳矣女四人皆已嫁愈既與公諸昆弟善又嘗代公
令河南(公嘗令河南/與薛為代)公之𦵏也故公弟集賢殿學士尚
書刑部侍郎放属余以銘(故字疑當在上文公/之字上刑或作兵)其文曰
薛氏近世莫盛公門公倫五人咸有顯聞公之初志不
以事累(或作不/累以事)僶俛以随亦貴於位無怨無惡中以自
寳(或作中人以自此文四句一韻古/音寳與壽叶寳或作貴或作實)不能百年曷足謂
壽公宜有後有二稚子其祐成之公食廟祀
　
　
　
　
　
　東雅堂昌黎集註巻三十二
欽定四庫全書
　東雅堂昌黎集註巻三十三
　　碑誌
　　　楚國夫人墓誌銘(夫人許國公韓𢎞妻也夫人/之𦵏以長慶二年三月時公)
　　　　(武尚執喪不變許國以是年十二月/薨則公武巳死矣許國之誌詳焉)
楚國夫人姓翟氏故檢校御史大夫宋州刺史良佐之
女今司徒兼中書令許國公之妻(或無/今字)前鄜坊節度使
散騎常侍兼御史大夫公武之母(坊或作州非/是  鄜音孚)夫人在
家以孝友聰明為父母所偏愛選所宜歸以適韓氏韓
氏族大且貴又太尉劉公甥(劉𤣥佐之甥又或作父/非是公下或有之字)内
外尊顯夫人入門上下莫不賛賀(或作/美)事皇姑齊國太
夫人(太夫人𢎞母劉/氏也𤣥佐之妹)肅恭誠至奉養不怠皇姑以夫人
能盡婦道稱之六親(能上或/有為字)其事夫義以順其教子愛
以公司徒公曰我之能守貴富不危溢者楚國有助焉
耳大夫領梁偏師卒就蔡功受節居藩為邦家令人父
母之教然也夫人以元和十四年十一月一日薨于鄜
之公府春秋若干大夫委節去位奉䘮以居東都詔起
之(起上或/有再字)辭以羸毁不仕即命又加喻勉固不變(固下/或有)
(守/字)天子嗟嘆之長慶二年三月某日𦵏夫人于洛陽北
山夫人生二子長曰肅元為太子司議郎以卒贈尚書
主客郎中其次大夫公武也銘曰
翟氏之先葢出宗周(元和姓纂云翟黄帝之後/代居翟地後為晉所滅)璜顯於
魏(翟璜佐/魏文侯)以佐文侯髙陵相漢(漢成帝時翟方/進封髙陵侯)義以家
酬(翟義/也)遷于南陽始自郎苗逮魏晉宋代不絶史以至
夫人太守之子司徒之妻大夫之母公居河東(公或作/父非是)
子在鄜畤(史記秦文公夢黄蛇自天下属地其口止於/鄜衍於是作鄜畤祭白帝今之鄜州葢取名)
(於/此)為王屏翰有壌千里公曰姑止以承我祀子曰母兮
莫我撫已(莫我或/作莫慰)文駟雕軒徃来有煒莫尊於母莫榮
於妻從古迄今孰盛與夷用昭厥裔篆此銘詩
　　　唐故國子司業竇公墓誌銘(公嘗有送竇平從/事序謂其族人殿)
　　　　(中侍御史牟合東都之交逰能文者賦詩以/贈之必此司業公也序稱殿中侍御史而誌)
　　　　(不載若可疑焉考誌載其兩佐東都留守/則序所謂合東都之交遊即司業明矣)
國子司業竇公諱牟字某(京兆金城人/或作字貽周)六代祖敬遠嘗
封西河公大父同昌司馬比四代仍襲爵名(代或/作世)同昌
諱𦙍生皇考諱叔向官至左拾遺溧水令贈工部尚書
尚書於大厯初名能為詩文及公為文亦最長於詩孝
謹厚重舉進士登第(孝謹厚重又作孝愛/謹厚貞元三年進士)佐六府五公
八遷至檢校虞部郎中(或無虞/部字)元和五年真拜尚書虞
部郎中轉洛陽令都官郎中澤州刺史以至司業年七
十四(牟生於天/寳八年)長慶二年二月丙寅以疾卒其年八月
某日𦵏河南偃師先公尚書之兆次初公善事繼母家
居未岀學問於江東尚㓜也名聲詞章行于京師人遲
其至(一遲音穉義見/  巻岐山下詩)及公就進士且試其軰皆曰莫先
竇生于時公舅袁髙為給事中(髙字公頥滄州東光/人貞元初為給事中)方
有重名愛且賢公然實未嘗以干有司(嘗下或/有有字)公一舉
成名而東遇其黨必曰非我之才維吾舅之私其佐昭
義軍也遇其將死(貞元二十年六月昭義/軍節度使李長榮卒)公權代領以
定其危後將盧從史(貞元二十年八月以昭義/兵馬使盧從史為節度使)重公不
遣奏進官職公視從史益驕不遜偽疾經年轝歸東都
(轝㫒車也吕氏春秋下轝命封夏后/之後於杞前漢皇后轝駕  轝音預)從史卒敗死(元和/五年)
(六月從史為其都知兵馬使烏重/裔所縳送京師貶驩州司馬卒)公不以覺㣲避去為
賢告人公始佐崔大夫縱留守東都(貞元二年九月以/吏部侍郎崔縱為)
(東都留守奏/牟為府廵官)後佐留守司徒餘慶(元和五年六月以河/南尹鄭餘慶為東都)
(留守奏牟/為府判官)歴六府五公(牟初為東都留守廵官歴河/陽昭義從事冄為留守判官)文
武細麤不同自始及終於公無所悔望有彼此言者(或/無)
(者/字)六府從事㡬且百人有愿姦易險賢不肖不同公一
接以和與信卒莫與公有怨嫌者其為郎官令守(令守/疑當)
(作守令謂/守法令也)慎法寛惠不刻教誨於國學也嚴以有禮扶
善遏過(遏或作葢過或作惡漢路/温舒傳遏過者謂之妖言)益明上下之分(或無/益字)
以躬先之恂恂愷悌得師之道公一兄三弟常羣庠鞏
常進士(常字中行大厯/十四年進士)水部員外郎朗䕫江撫四州刺
史羣以處士徵(羣字丹列以處士隐居毗陵貞元十六/年十月吏部侍郎韋夏卿為京兆尹薦)
(羣徵拜/左拾遺)自吏部郎中拜御史中丞(元和二年正月以武/元衡同平章事舉羣)
(代已為御/史中丞)岀帥黔容以卒(元和三年十月貶黔中觀察/使八年四月遷容管經略使)
(九年召還/至衡州卒)庠三佐大府(庠字胄卿貞元二十一年五月/韓臯出鎮武昌奏庠為推官元)
(和三年二月皐移鎮浙西以/庠為副使又為宣歙副使)自奉先令為登州刺史鞏
亦進士(鞏字友封元/和二年登第)以御史佐淄青府(元和十四年三/月以薛平為平)
(盧淄青節度/使表鞏自副)皆有材名公子三人長曰周餘好善學文
(或作好學善文/或作好古善文)能謹謹致孝述父之志曲而不黷次曰
某(下或有/少字)曰某皆以進士貢女子三人愈少公十九歳
(公大厯三年生至是年五十五/故云少公十九歳少或作以非)以童子得見於今四十
年始以師視公而終以兄事焉公待我一以朋友不以
㓜壯先後致異公可謂篤厚文行君子矣其銘曰
后緡竇逃閔腹子夏以再家竇為氏(昔有過澆滅夏后/相后緡万娠逃歸)
(自竇生少康少康二子曰杼/曰龍龍居有仍遂為竇氏)聖愕旋河犢引比(史記云/孔子不)
(得用於衛將西見趙簡子至于河聞竇鳴犢舜華之/死臨河而歎曰美哉水洋洋乎邱之不濟此命也夫)相
嬰撥漢納孔軌(撥或作發竇太后從兄子嬰相武帝武/帝太后好黄老而嬰隆推儒術貶道家)
(言此云撥漢納孔軌葢謂撥漢/家黄老之習而納之孔子之道)後去觀津而家平陵(而/或)
(作西貫/觀音)遙遙厥緒夫子是承(何昌㝢為吏部有姓閔者/求官自曰子騫後昌㝢笑)
(曰遙遙華胄/遙遙字出此)我敬其人我懐其徳作詩孔哀質于幽刻
　　　唐正議大夫尚書左丞孔公墓誌銘(孔戣新舊/史皆有傳)
孔子之後三十八世有孫曰戣字君嚴(孔子後三十五/世曰務本務本)
(子如珪如珪子岑父岑/父五子載戡戣戢戵)事唐為尚書左丞(長慶二年以/戣為尚書左)
(丞/)年七十三三上書去官(上上或/無三字)天子以為禮部尚書
禄之終身而不敢煩以政(長慶三年戣累表請老詔戣/以禮部尚書致仕優詔襃美)
(如漢徵/士故事)吏部侍郎韓愈常賢其能(或無/韓字)謂曰公尚壯上
三留奚去之果(留下或/有公字)曰吾敢要君吾年至一宜去吾
為左丞不能進退郎官唯相之為二宜去(方从杭本無/至字云洪引)
(龔勝邴漢俱乞骸骨答詔古者有司年至則致事今大/夫年至矣恐未必然今按洪所引漢事文理甚明方以)
(欲从杭本之故遂以為未必然而不取殊不可曉今正/之一本乙君吾二字語尤健但如此則君下却少一吾)
(字不敢輙補耳又/郎官或作郎中)愈又曰古之老於鄉者將自佚非自
苦閭井田宅具在親戚之不仕與倦而歸者不在東阡
在北陌可杖屨來徃也今異於是公誰與居且公雖貴
而無留資何恃而歸曰吾負二宜去尚奚顧子言愈靣
歎曰公於是乎賢遠於人(於是或作是於非於音/烏或無賢字皆  是)明日
奏疏曰臣與孔戣同在南省數與相見(相上或有孔戣/字  今按上下)
(文孔戣字多此不/宜有  數音朔)戣為人守節清苦論議正平(或作平/正平或)
(作/直)年纔七十筋力耳目未覺衰老憂國忘家用意至到
如戣軰在朝不過三數人陛下不宜茍順其求不留自
助也不報明年長慶四年正月已未公年七十四告薨
於家贈兵部尚書公始以進士(建中元年/戣第進士)佐三府官至
殿中侍御史元和元年以大理正徵累遷江州刺史諌
議大夫事有害於正者無所不言加皇太子侍讀改給
事中言京兆尹阿縱罪人詔奪京兆尹三月之俸(三上/或無)
(尹字戣為給事中江西觀察使李少和坐贓獄寢不下/博陵崔易簡殺從父兄鞠狀具京兆尹左右三翻其情)
(戣慷慨正論貶少和/殺易簡奪尹三月俸)權知尚書右丞明年拜右丞(或作/拜左)
(丞或两皆作左戣元和中未嘗為左丞葢權知右丞事/踰年而正除右丞長慶二年還自廣州乃為左丞耳新)
(舊史戣傳皆誤南海碑石本可攷也而山谷本於為尚/書左丞之上从蜀本增一復字葢於元和两次除授皆)
(已誤作左丞故又誤謂長慶為再除/也陳齊之又去拜右丞三字皆非)改華州刺史明州
歳貢海蟲淡菜蛤蚶可食之属自海抵京師道路水陸
逓夫積功歳為四十三萬六千人奏䟽罷之(改華州刺/史或在罷)
(貢海物之下華州乃輸貢之途此䟽專為/逓夫而言也新史亦可攷或無可食二字)下邽令笞外
按小兒(外按或作按外之今按唐㑹要每歳冬以鷹犬/岀近畿習狩謂  外按使領徒數百恃恩恣横)
(郡邑煩擾元和九年裴寰為下邽令疾其擾人但據文/供饋使者歸乃譛寰有慢言上大怒宰相武元衡中丞)
(裴度懇救甚切即此事/也小兒事見順宗實録)繫御史獄公上䟽理之詔釋下
邽令而以華州刺史為大理卿(音邽/  圭)十二年自國子祭
酒拜御史大夫嶺南節度等使(元和十二年七月嶺南/節度使崔詠卒帝謂裴)
(度曰嘗論罷蚶菜者誰歟今安在是可為/朕求之度以戣對庚戌以戣為節度使)約以取足境
内諸州負錢至二百萬悉放不收蕃舶之至泊歩有下
碇之税(歩水岸渡處碇錘舟石/與矴同  碇丁定切)始至有閲貨之燕犀珠
磊落賄及僕𨽻公皆罷之(賄或/作財)絶海之商有死于吾地
者官藏其貨滿三月無妻子之請者盡没有之(没下或/無有字)
公曰海道以年計往復何月之拘茍有驗者悉推與之
無筭遠近厚守宰俸而嚴其法嶺南以口為貨其荒阻
處父子相縳為奴公一禁之(縳或作傳或無/公一禁之四字)有随公吏
(吏上或/有之字)得無名兒蓄不言官有訟者公召殺之山谷諸
黄世自聚為豪觀吏厚薄緩急(觀下或有察字非是自/貞元中黄洞諸蠻叛久)
(不/平)或叛或從容桂二管(容管經略使楊旻桂/管觀察使裴行立)利其虜掠
請合兵討之冀一有功有所指取當是時天子以武定
淮西河南北(武定或作/定武非是)用事者以破諸黄為類向意助
之(類或作/願非是)公屢言遠人急之則惜性命相屯聚為冦緩
之則自相怨恨而散此禽獸耳(恨下或有焉字無而散/字或焉字在散字下此)
(上或有况字/或無耳字)但可自計利害不足與論是非天子入先
言遂歛兵江西岳鄂湖南嶺南㑹容桂之吏以討之被
霧露毒相枕藉死百無一還安南乗勢殺都䕶李象古
(元和十四年十月安南/軍亂殺都䕶李象古)桂將裴行立容將楊旻皆無功
數月自死(月或作/日非是)嶺南囂然祠部歳下廣州祭南海廟
廟入海口為州者皆憚之不自奉事常稱疾命從事自
代唯公歳常自行(常自或作自常非是事/見本集南海神廟碑云)官吏刻石為
詩美之(詩或/作詞)十五年遷尚書吏部侍郎公之北歸不載
南物奴婢之籍不增一人長慶元年改右散騎常侍二
年而為尚書左丞曾祖諱務本滄州東光令祖諱如珪
海州司户參軍贈尚書工部郎中皇考諱岑父祕書省
著作佐郎贈尚書左僕射公夫人京兆韋氏父种大理
評事有四子長曰温質四門博士遵孺遵憲温裕(下温/或作)
(遵方云作温與傳合葢晚年皆从温世系表云四子皆/从温非也  今按上文長子已名温質則非晚年从温)
(也豈以嫡庶為異耶/然非要切不必强觧)皆明經女子長嫁中書舍人平陽
路隋其季者㓜公之昆弟五人載戡戢戵(音/衢)公於次為
第二公之薨戢自湖南入為少府監(長慶元年正月戢/自湖南觀察又為)
(少府/監)其年八月甲申戢與公子𦵏公于河南河隂廣武
原(河隂縣名/属河南)先公僕射墓之左銘曰
孔世卅八(卅或作三十此銘皆以四言為句作三/十者非  今按卅依字當作􁓂蘓合切)吾見
其孫白而長身(白或作/自非是)寡笑與言其尚類也(或作/耶)莫與
之倫徳則多有請考于文
　　　故江南西道觀察使贈左散騎常侍太原王公
　　　墓誌銘(或有中大夫洪州刺史兼御史中丞十/二字  王𢎞仲嘗為連州司户公為連)
　　　　(之陽山令嘗為作燕喜亭記後為江南西道/觀察使公時刺袁州又為作滕王閣記至是)
　　　　(銘其墓又為神道碑然則公於𢎞中可謂厚/矣邵氏聞見録曰孔子作經使後世讀易者)
　　　　(如無春秋讀書者如無詩其法固不知也獨/韓退之作王仲舒碑又作誌蘇子瞻作司馬)
　　　　(君實行狀又作碑其事同其詞各/異庶幾知之矣碑見二十一巻)
公諱仲舒字𢎞中(并州/祈人)少孤奉其母居江南游學有名
貞元十年以賢良方正拜左拾遺改右補闕禮部考功
吏部三員外郎貶連州司户參軍改夔州司馬佐江陵
使改祠部員外郎復除吏部員外郎(或無復字吏部員/外下或無郎字)
遷職方郎中知制誥出為峽州刺史(峽州説/已見前)遷廬州未
至丁母憂服闋改婺州蘇州刺史(闋或作缺/改或作除)徵拜中書
舍人既至謂人曰吾老不樂與少年治文書(樂或作宜/文書下或)
(有事/字)得一道有地六七郡為之三年貧可富亂可治身
安功立無愧於國家可也日日語人丞相聞問語驗即
除江南西道觀察使兼御史中丞至則奏罷㩁酒錢九
千萬以其利與民(千或作十與民或作丐貧民方云諸/本以後語誤入醸户非盡貧民  今)
(按丐貧民一語下文已有不應再出方本是也但其説/非是除酒㩁葢與民共之使得自醸非直以錢九千萬)
(與醸/户也)又罷軍吏官債五千萬悉焚簿文書(或無/文字)又出庫
錢二千萬以丐貧民遭旱不能供税者禁浮屠及老子
為僧道士(禁或作學此今按作學非是但下文自有浮/屠老子字  不應重出且其文理亦不明白)
(疑此自浮至為六字亦是衍文去之則/文理通暢矣但無本可證不敢刪耳)不得於吾界内
因山野立浮屠老子像(界下或無内字山或作/出立或作去皆非是)以其誑
丐漁利奪編人之産(其字疑衍編或作經乃今按以民/為人葢避諱當作民  是下求人)
(利害與人/吏約放此)在官四年數其蓄積錢餘於庫米餘於廪朝
廷選公卿於外將徵以為左丞(或無/以字)吏部已用薛尚書
代之矣(長慶三年十一月以尚書/左丞薛放代仲舒鎮江西)長慶三年十一月十
七日未命而薨年六十二天子為之罷朝贈左散騎常
侍遠近相弔以四年二月某日𦵏于河南某縣先塋之
側公之為拾遺朝退天子謂宰相曰第㡬人非王某邪
是時公方與陽城更䟽論裴延齡詐妄士大夫重之為
考功吏部郎也下莫敢有欺犯之者非其人雖與同列
未嘗比數收拾故遭讒而貶在制誥(在或作及/知二字)盡力直
友人之屈(友人葢楊憑憑尹京兆日御史中丞李夷/簡劾憑江西姦贓貶臨賀尉云屈一作寃)不
以權臣為意又被讒而出元和初婺州大旱人餓死户
口亡十七八(或無/口字)公居五年完富如初按劾羣吏奏其
贓罪州部清整加賜金紫其在蘇州治稱第一公所至
輙先求人利害廢置所宜(利或作之李云古本無利字/神道碑周知俗之病亦無利)
(字有今按下文云廢置所宜則此句/合  利字古本偶皆脱漏不足為据)閉閤草奏又具為
科條與人吏約事備(下或有悉字或有複出事字上今/按文勢疑當有悉字在備字)
一旦張下民無不抃呌喜悦或初若小煩旬歳皆稱其
便公所為文章無世俗氣其所樹立殆不可學曽祖諱
𤣥暕比部員外郎(或無諱/字下同)祖諱景肅丹陽太守考諱政
(或作/某)襄鄧等州防禦使鄂州採訪使贈工部尚書(工或/作吏)
公先妣渤海李氏贈渤海郡太君(或無/太字)公娶其舅女有
子男七人初哲貞𢎞泰復洄初進士及第哲文學俱善
其餘㓜也長女壻劉仁師髙陵令次女壻李行脩尚書
刑部員外郎(脩或作循/或無郎字)銘曰
氣鋭而堅又剛以嚴哲人之常(又或作文哲或/作若皆非是)愛人盡
已不倦以止乃吏之方與其友處順若婦女何徳之光
墓之有石我最其迹萬世之藏(之有或作中之最或作/撮或作載方云集韻最)
(撮之省文計今按方説非也史漢功/臣傳末總  其功皆以最字起之)
　　　殿中少監馬君墓誌(或有/銘字)
君諱繼祖(繼祖始生徳宗賜名退而笑曰是/有二義謂之索繫組事見國史補)司徒贈太
師北平莊武王之孫(北平王/馬燧也)少府監贈太子少傅諱暢
之子(燧二子彚暢暢娶盧氏/生二子長敖次繼祖)生四歳以門功拜太子舍
人積三十四年五轉而至殿中少監年三十七以卒有
男八人女二人始余初冠應進士貢在京師(貢一/作舉)窮不
自存(不下或/有能字)以故人稚弟拜北平王於馬前(貞元三年/平涼之盟)
(馬燧預議韓弇時以殿中侍御史為判官死/焉其年罷燧兵奉朝請京師弇公之兄也)王問而憐
之因得見於安邑里第王軫其寒飢賜食與衣(食上方/無賜字)
(方今按無賜字即不成文/  説非是食衣並讀如字)召二子使為之主其季遇我
特厚少府監贈太子少傅者也姆抱㓜子立側(儀禮姆/纚笄宵)
(衣在其右注姆婦人年五十無子出而不復嫁能以/婦道教人者若今時乳母矣  姆莫捕切又莫豆切)眉
眼如畫髪漆黒肌肉玉雪可念殿中君也(方云畫胡麥/切左思嬌女)
(詩眉目璨如畫非今按畫當音胡卦切左詩叶韻故尔/髪下或有如字  是念或作憐妬記云王丞相於青踈)
(臺中觀有两三兒騎羊皆端正可/念黄魯直亦嘗用玉雪可念語)當是時見王於北亭
猶髙山深林鉅谷(或無鉅/谷二字)龍虎變化不測傑魁人也退
見少傅翠竹碧梧(碧或/作蒼)鸞鵠停峙能守其業者也(業或/作恭)
(非/是)㓜子姢好静秀瑤環瑜珥蘭茁其芽(又茁鄒滑切/  側劣切)稱
其家兒也後四五年吾成進士(公貞元八/年登第)去而東㳺哭
北平王於客舍(十一年五月公東/歸河陽八月燧卒)後十五六年吾為尚
書都官郎分司東都而分府少傅卒哭之(分府此見當/時分司官之)
(稱號或無此二字非是元和五年暢/卒自貞元十一年至是凡十六年)又十餘年至今哭
少監焉(長慶初/繼祖卒)嗚呼吾未耄老自始至今未四十年而
哭其祖子孫三世于人世何如也(句末六/字疑衍)人欲久不死
而觀居此世者何也(李本云晁以道乙居字而今按此/篇末两三句不可曉疑  字當作)
(亦而何下當有如字葢誤寫著上文/也然無别本可證姑闕以俟知者)
　
　
　
　
　
　
　
　東雅堂昌黎集註巻三十三
欽定四庫全書
　東雅堂昌黎集註巻三十四
　　碑誌
　　　南陽樊紹述墓誌銘(歐陽文忠公云退之與樊/紹述作銘便似樊文誠不)
　　　　(虚語據宗師元和九年尚為前太子舍人未/使南方也見公與鄭相公書元和十二年因)
　　　　(在京師未出刺絳州也見示郊詩及薦狀自/絳還朝當在長慶初年序不載其卒之年月)
　　　　(或法不/必載邪)
樊紹述既卒且葬(紹述河/中人)愈將銘之從其家求書得書
號魁紀公者三十巻曰樊子者又三十巻春秋集傳十
五巻表牋狀䇿書序傳記紀誌説論今文讚銘凡二百
九十一篇(誌上或/無紀字)道路所遇及噐物門里雜銘二百二
十賦十詩七百一十九(二十或作又十今以藝文志考/之皆有其目獨銘賦詩亡焉所)
(謂表牋狀䇿等文凡二百九十一篇曰樊宗師集二百/九十一巻數同而以巻為篇疑誌之字誤也)
曰多矣哉古未嘗有也然而必岀於已不襲蹈前人一
言一句又何其難也(國史補云元和之後文章則學竒/於韓愈學澁於樊宗師退之作樊)
(墓誌稱其為文不剽襲觀絳守居園池記誠然亦大竒/歮矣本朝王晟劉忱皆為之注解如瑤翻碧㶑嵬眼傾)
(耳等語皆前人所未道也歐陽公跋絳守居園池記云/元和文章之盛極矣其竒怪至於如此又詩曰嘗聞紹)
(述絳守居偶來登覽周四隅異哉樊子怪可吁心欲獨/去無古初窮荒探幽入無有一語詰曲百盤紆孰云已)
(岀不剽襲句斷欲/學盤庚書云云)必出入仁義其富若生蓄萬物必具
海含地負放恣横從(子容/切)無所統紀然而不煩於繩削
而自合也嗚呼紹述於斯術其可謂至於斯極者矣生
而其家貴富長而不有其藏一錢(長而或/作而長)妻子告不足
顧且笑曰我道蓋是也(蓋下疑/有如字)皆應曰然無不意滿嘗
以金部郎中告哀南方(或無嘗字元和十五年正月憲/宗崩宗師以全部郎中告哀南)
(方/)還言某師不治罷之以此出為綿州刺史(師或作帥/方無出字)
(以下文又出/觀之宜有)一年徵拜左司郎中又出刺絳州(或無/刺字)綿
絳之人至今皆曰於我有徳以為諫議大夫命且下遂
病以卒年若干(病以或/作以病)紹述諱宗師父諱澤嘗帥襄陽
江陵官至右僕射贈某官(興元元年正月樊澤為山南/東道節度使貞元二年閏五)
(月徙鎮荆南八年二月自荆南復為山南東道節度使/十二年加檢校右僕射十四年九月卒于鎮贈司空)
祖某官諱泳(泳試大理評事/累贈兵部尚書)自祖及紹述三世皆以軍
謀堪將帥策上第以進(開元中泳舉草澤科建中元年/澤舉賢良方正直言極諫科元)
(和三年四月宗師舉軍/謀宏逺堪任將帥科)紹述無所不學於辭於聲天得
也(得下或有地字或/有地出字皆非是)在衆若無能者嘗與觀樂問曰何
如曰後當然已而果然(後上或有/某字非是)銘曰
惟古於詞必已出降而不能乃剽賊(或作/脱)後皆指前公
相襲從漢迄今用一律寥寥久哉莫覺屬(覺或作/學非是)神徂
聖伏道絶塞既極乃通發紹述文從字順各識職有欲
求之此其躅
　　　中大夫陜府左司馬李公墓誌銘(郱七子漢其/一也即公之)
　　　　(壻新舊史有傳可考故誌/云漢韓氏壻也故子為銘)
公諱郱(薄經/切)字某雍王繪之後(繪或作㑹新舊史作繪/太祖景皇帝之第五子)
(也為隋夏州總/管  雍於衆切)王孫道明唐初以屬封淮陽王又追王
其祖父(追王之王/字音旺)曰雍王長平王(下或有長平生淮陽/五字繪子䞇䞇子道)
(𤣥武徳元年六月封道𤣥淮陽/王追封繪曰雍䞇為河南王)淮陽生景融(生一/作王)景融
親益踈不王生務該務該生思一思一生岌(魚及/切)比四
世官不過縣令州佐然益讀書為行為士大夫家岌為
蜀州晉原尉(原或/作康)生公未晬以卒(子生一嵗曰晬/説文周年也)無家
母抱置之姑氏以去姑憐而食之(食音/嗣)至五六嵗自問
知本末因不復與羣兒戲常黙黙獨處曰吾獨無父母
不力學問自立不名為人年十四五能闇記論語尚書
毛詩左氏文選凡百餘萬言凛然殊異姑氏子弟莫敢
為敵浸傳之聞諸父(敵或作嬌非是/之聞或作聞之)諸父泣曰吾兄尚
有子耶迎歸而坐問之應對横從無難(從子容/切去聲)諸父悲
喜顧語羣子弟曰吾為汝得師(語或作謂或無/曰字無吾字)於是縱
學無不觀以朝邑員外尉選魯公真卿第其所試文上
等(文下或有為字試/書判抜萃為上等)擢為同官正尉曰文如李尉乃可
望此其後比以書判拔萃(或無/比字)選為萬年尉為華州録
事參軍争事於刺史去官為陸渾令河南尹鄭餘慶薦
之朝(元和十年十月鄭/餘慶為河南尹)拜南鄭令尹家奴以書扺縣請
事公走府出其書投之尹前尹慚其廷中人曰令辱我
令辱我(漢張耳傳李良素貴起慚其從官又袁盎還愧/其吏公此文與劉昌裔誌皆用此或無複出令)
(辱我/三字)且曰令退遂怨之拾掇三年無所得(或無/所字)拜宗正
丞宰相以文理白為資州刺史公喜曰吾將有為也讒
宰相者言之上曰(或無者/字非是)是與其故故得用改拜陜府
左司馬(陜虢節度使衛/中行辟佐其府)公又喜曰是官無所職吾其不
以吏事受責死矣長慶元年正月丙辰以疾卒春秋七
十三(或無正月字而云李本作正月蓋正月十八日也/  今按是年辛丑嵗丙辰非嵗名則為日名而在)
(月下為是方知日辰所直而不/以李本補正月字不可曉也)公内外行完潔白奮厲
再成有家士大夫談之夫人博陵崔氏朝邑令友之之
女其曾伯父𤣥暐有功中宗時(長慶四年六月𤣥暐為/鳯閣侍郎同平章事神)
(龍元年率羽林兵誅張易之/昌宗迎太子監國是為中宗)夫人髙明遇子婦有節法
進見侍側肅如也七男三女邠為澄城主簿其嫡激鄜
城令(激下或/有為字)放芮城尉漢監察御史(漢字南紀元和七/年進士時為監察)
(御史終於/宗正少卿)滻洸潘皆進士(滻字經野洸字正武潘字子/及皆登進士第潘大中初為)
(禮侍洸滻所/簡切  音光)及公之存内外孫十有五人五月庚申葬
華陰縣東若干里漢韓氏壻也故予與為銘其詞曰
愈下而微既極復飛其自公始公多孫子將復廟祀(廟/或)
(作其廟今按唐㑹要禮官議户部尚書韋損四代祖所/立私  子孫官卑其祠久廢今損官三品凖令合立三)
(廟此以郱之先嘗有王封而後世官卑不得立廟故云/將復廟祀也然唐制亦非古而本廟立法尤踈略唯蘇)
(魏公嘗議立廟與襲爵之法相為表/裏其説為善惜乎當時不施行也)
　　　故幽州節度判官贈給事中清河張君墓誌銘
　　　　(張徹為范陽府監察御史其帥張𢎞靖也誌/不出𢎞靖姓名若有所諱焉耳徹死于亂具)
　　　　(載之史其言/多出公誌)
張君名徹字某以進士(徹中進士第/在元和四年)累官至范陽府監
察御史長慶元年今牛宰相為御史中丞(元或作一考/之史當作元)
(年陳齊之云常疑牛僧孺之為人觀此語則知韓公亦/不喜其人矣然牛宰相三字或作今宰相牛公未知孰)
(是/)奏君名迹中御史選詔即以為御史其府惜不敢留
遣之而宻奏幽州將父子繼續不廷選且久今新收臣
又始至(長慶元年二月幽州節度使劉總請去位三月/以總為大平軍節度使張𢎞靖為幽州節度使)
(代/總)孤怯湏强佐乃濟發半道有詔以君還之仍遷殿中
侍御史加賜朱衣銀魚(仍或/作乃)至數日軍亂怨其府從事
盡殺之而囚其帥且相約張御史長者母侮辱轢蹙我
事無庸殺置之帥所(轢音厯毋一或作無我事下或有/無罪二字長慶元年七月幽州軍)
(亂囚節度使張𢎞靖於薊門館殺判官韋雍張/宗元崔仲卿等以徹長者不殺置之於薊門館)居月餘
聞有中貴人自京師至君謂其帥公無□此土人上使
至可因請見自辨幸得脱免歸(或無/免字)即推門求出守者
以告其魁魁與其徒皆駭曰必張御史張御史忠義必
為其帥告此(史下或無張字及無告此/二字  按告字疑當作言)餘人不如遷之
别館(今按餘人二字疑衍而下文不如遷之别館自為/一句葢述其言如此下文又云即與衆出君乃記)
(其事也但無所考不敢輙刪耳或云餘人字不/必去其曰遷之别館葢言今當如此耳亦通)即與衆
出君(與或/作以)君出門罵衆曰汝何敢反前日呉元濟斬東
市昨日李師道斬於軍中同惡者父母妻子皆屠死肉
餧狗䑕鴟鵶(新史書徹事大扺出公此誌其所書罵賊/語凡削六字改一字筆削固史氏事然而)
(改餧為飽則不若公語且有來處/此前漢陳餘所謂以肉餧虎也)汝何敢反汝何敢反
行且罵衆畏惡其言不忍聞(畏下或有皆字非是/或在畏上則或有之)且虞
生變即撃君以死君扺死口不絶罵衆皆曰義士義士
或收瘞之以俟事聞天子壯之贈給事中其友侯雲長
佐鄆使請於其帥馬僕射(馬/總)為之選於軍中得故與君
相知張㳟李元實者(㳟或/作泰)使以幣請之范陽范陽人義
而歸之以聞詔所在給船轝傳歸其家賜錢物以𦵏長
慶四年四月某日其妻子以君之喪葬于某州某所(四/年)
(方云舊本或作二年或作三年按鄆帥馬總也總以二/年秋遷右僕射明年夏召還當作二年或三年也  今)
(按方説雖如此而其所定之本却作四年今/姑从之葢或喪歸踰年馬既召還乃克葬也)君弟復亦
進士(元和元年/復中進士)佐汴宋得疾變易喪心驚惑不常君得
閒即自視衣褥薄厚(褥或/作衾)節時其飲食而而匕筯進養之
(或無養字其今按養字去/聲禮曰以  飲食忠養之)禁其家無敢髙語出聲醫餌
之藥其物多空青雄黄(空青山出銅處銅精熏則生空/青腹中空如楊梅者勝雄黄出)
(武都山塊方數寸/明徹如雞冠者佳)諸竒怪物劑錢至十數萬營治勤劇
皆自君手不假之人家貧妻子常有飢色祖某某官父
某某官(祖某父某或/作祖踐父休)妻韓氏禮部郎中某之孫汴州開
封尉某之女於余為叔父孫女君常從余學選於諸生
而嫁與之孝順祇修羣女效其所為男若干人曰某女
子曰某銘曰
嗚呼徹也世慕顧以行子掲掲也噎喑以為生子獨割
也為彼不清作玉雪也仁義以為兵用不缺折也(缺折/或作)
(折/缺)知死不失名得猛厲也自申于闇明莫之奪也(闇明/當作)
(明闇説/見下條)我銘以貞之不肖者之呾也(呾當割切方本無/者字或無之字方)
(云此銘以徹掲割雪折厲奪呾為韻而行生清兵名闇/貞復自為韻厲音烈闇當讀如諒闇之闇  今按方説)
(多得之此銘蓋法兔罝魚麗等詩隔句用韻耳詩隔句/用韻先儒所未知觀公此銘則既識之矣但闇明二字)
(乙之則韻自叶而義亦勝若如方説則/雖讀闇作䳺韻終不叶而義亦不通也)
　　　河南府法曹參軍盧府君夫人苗氏墓誌銘(或/無)
　　　　(府苗氏三字或作范/陽盧君夫人苗氏)
夫人姓苗氏諱某字某上黨人曽大父襲夔贈禮部尚
書大父殆庶贈太子太師(以宰相世系考之襲夔生殆/庶延嗣殆庶生如蘭晉卿襲)
(夔殆庶所贈官疑晉/卿仕至宰相而贈也)父如蘭仕至太子司議郎汝州司
馬(或作别駕世系表作/永王府諮議參軍)夫人年若干嫁河南法曹盧府
君諱貽有文章徳行(府君字或複出/河南或作范陽)其族世所謂甲乙
者先夫人卒(或作卒/先夫人)夫人生能配其賢歿能守其法男
二人於陵渾女三人皆嫁為士妻(夫人長女壻河南侯/氏主簿唐充次亡公)
(其季女/壻也)貞元十九年四月四日卒於東都敦化里年六
十有九其年七月某日(其年或作其明/年七或作八)袝于法曹府君
墓在洛陽龍門山其季女壻昌黎韓愈為之誌(之下或/有銘字)
(或有銘字而無之/字又或作為其字)其詞曰
赫赫苗宗族茂位尊或毗于王或貳于藩是生夫人(是/或)
(作/厥)載穆令聞爰初在家孝友惠純乃及于行克嫓徳門
(乃及或作享/乃克或作光)肅其為禮(為禮方作禮容説今以下/句為仁偶之方  非是)裕其
為仁法曹之終諸子實幼煢煢其哀介介其守循道不
違厥聲彌劭(或作既克其/家厥問愈劭)三女有從二男知教閭里歎
息母婦思效嵗時之嘉嫁者來寧累累外孫(累累或/作纍纍)有
攜有嬰扶牀坐膝嬉戲讙争既夀而康既備而成不歉
于約不矜于盈伊昔淑哲或圖或書嗟咨夫人孰與為
儔刻銘寘墓以贊碩休(銘或作石寘或作誌書儔/休以古韻叶已見溪堂詩)
　　　故貝州司法參軍李君墓誌銘(參軍李翶習之/之祖習之嘗自)
　　　　(為其皇祖實録其行治皆如誌所書翺之實/録終曰先祖有美而不知不明也知而不傳)
　　　　(不仁也翺欲傳懼文章不足以稱頌道徳光/耀來世是以頓首欲假辭於執事者亦惟不)
　　　　(斥其愚而為之傳焉/意翶乞公銘之辭也)
貞元十七年九月丁夘(七或作八月下/或有一日字)隴西李翶合葬
其皇祖考貝州司法參軍楚金皇祖妣清河崔氏夫人
于汴州開封縣某里(開封縣某里或作陳留/縣安豐里後開封字同)昌黎韓愈
紀其世著其徳行以識其葬(識或/作誌)其世曰(其世或/作其詞)由梁
武昭王六世至司空(至或/作有)司空之後二世為刺史清淵
侯(涼武昭王名暠字𤣥感晉安帝時自稱西涼公子翻/翻子寶寶子冲後魏後文時封清淵縣侯卒贈司空)
(冲暠曽孫也今云六世恐誤冲子延實都督青州刺史/延實子彬襲祖爵清淵縣侯卒贈齊州刺史子桃枝襲)
(封/)由侯至于貝州凡五世(一作六世桃枝𤣥孫詔/諮議參軍詔子楚金)其徳
行曰事其兄如事其父其行不敢有出焉(或無/曰字)其夫人
事其姒如事其姑(姒或/作姊)其於家不敢有專焉其在貝州
其刺史不悦於民(刺上或無其字据李/翺集刺史嚴正晦也)將去官民相率
讙譁手瓦石胥其出撃之(胥或作湏或作需或無其字/史記趙世家大后盛氣胥之)
(入又亷頗傳胥後/令註胥猶湏也)刺史匿不敢出州縣吏由别駕已下
不敢禁司法君奮曰是何敢爾(或無何字/或無爾字)屬小吏百餘
人持兵仗以出(仗或/作杖)立木而署之曰刺史出民有敢觀
者殺之木下民聞皆驚相告散去後刺史至加擢任(加/下)
(或有/禮字)貝州由是大理其葬曰(或作日山谷李謝以古本/定與上文其世曰其徳行)
(曰為/一例)翶既遷貝州君之喪于貝州殯于開封遂遷夫人
之喪于楚州八月辛亥至于開封壙于丁已墳于九月
辛酉窆于丁夘(窆或/作穸)人謂李氏世家也侯之後五世仕
不遂(一無後/字五字)藴必發其起而大乎四十年而其兄之子
衡(惟幀子五人衡其第二子也貞元七年自常/州刺史鎮湖南八年徙鎮江西召為給事中)始至户
部侍郎君之子四人官又卑翺其孫也有道而甚文固
於是乎在(或無固字甚文字出左傳楚子西曰光又甚/文觀翺實録亦可見其甚文矣魯直詩云習)
(之實録𦵏皇祖斯文/如女有正色云云)
　　　處士盧君墓誌銘(公前銘盧君夫人兹又銘其/子於陵故言愈於處士妹壻)
　　　　(也為其誌/且銘云)
處士諱於陵其先范陽人父貽為河南法曹參軍河南
尹與人有仇誣仇與賊通收掠取服法曹曰我官司也
我在不可以為是廷争之以死河南怒命卒捽之(卒或/作牽)
(沒捽昨/  切)法曹争尤强遂并收法曹竟奏殺仇籍其家而
釋法曹法曹出徑歸卧家念河南勢弗可敗氣憤弗食
歐血卒東都人至今猶道之處士少而孤母夫人憐之
(貽娶苗氏太師/晉卿兄如蘭女)讀書學文皆不待强教卒以自立在母
夫人側油油翼翼不忍去時嵗母夫人既終育幼弟與
歸宗之妹經營勤甚未暇進仕也年三十有六元和二
年五月壬辰以疾卒有男十嵗曰義女九嵗曰孟又有
女生處士卒後未名(孟下或/無又字)於其年九月乙酉其弟渾
以家有無葬以車一乗於龍門山先人兆愈於處士妹
壻也為其誌且銘其後曰
貴兮富兮如其材得何數兮名兮壽兮如其人豈無有
兮彼皆逄其臧子獨迎其凶兹命也邪茲命也邪
　　　故太學博士李君墓誌銘(學或/作常)
太學博士頓丘李于(一本/作干)余兄孫女壻也(或無/女字)年四十
八(于大暦/元年生)長慶三年正月五日卒其月二十六日穿其
妻墓而合葬之在某縣某地子三人皆幼初于以進士
(元和十年于中/進士第年四十)為鄂岳從事(十一年李道古為鄂岳/觀察使辟于為從事)遇
方士栁泌(或作/賁)從受藥法服之往往下血比四年病益
急乃死(柳泌説已見前/乃或作及非是)其法以鈆滿一鼎(一有以/物字)按中
為空實以水銀(實以或/作以實)蓋封四際燒為丹沙云余不知
服食説自何世起殺人不可計而世慕尚之益至此其
惑也在文書所記及耳聞相傳者不説(或無/相字)今直取目
見親與之游而以藥敗者六七公以為世誡工部尚書
歸登殿中御史李虚中刑部尚書李遜遜弟刑部侍郎
建襄陽節度使工部尚書孟簡東川節度御史大夫盧
坦金吾將軍李道古此其人皆有名位世所共識工部
既食水銀得病自説若有燒鐵杖自顛貫其下者(顛或/作巔)
摧而為火射竅節以出狂痛號呼乞絶其茵席常得水
銀(茵或作䄄/或無常字)發且止唾血十數年以斃殿中疽發其背
死刑部且死謂余曰我為藥誤其季建一旦無病死襄
陽黜為吉州司馬余自袁州還京師襄陽乗舸邀我於
蕭洲屏人曰我得祕藥不可獨不死今遺子一器可用
棗肉為丸服之别一年而病其家人至(其一/作有)訊之曰前
所服藥誤方且下之(所服下或/有之字)下則平矣病二嵗竟卒
盧大夫死時溺出血肉痛不可忍乞死乃死(肉方作害/  今按古)
(書肉或作□今淮南子及内經靈樞尚存此體疑此别/本害字乃□之訛而方考之不詳也乃死一作乃絶万)
(或作及或無/死字皆非是)金吾以栁泌得罪食泌藥五十死海上此
可以為誡者也蘄不死乃速得死謂之智可不可也五
榖三牲鹽醯果蔬人所常御人相厚勉必曰强食今惑
者皆曰五榖令人夭不能無食當務減節鹽醯以濟百
味(濟或/作齊)豚魚雞三者古以養老反曰是皆殺人不可食
一筵之饌禁忌十常不食二三不信常道而務鬼怪臨
死乃悔後之好者又曰彼死者皆不得其道也我則不
然始病曰藥動故病病去藥行乃不死矣及且死又悔
嗚呼可哀也已可哀也已(孔毅夫雜説云張籍哭退之/詩云為出二侍女合彈琵琶)
(筝白樂天思舊詩云退之服硫黄一病竟不痊退之嘗/譏人不解文字飲而自敗於女妓乎作李博士墓誌戒)
(人服金石藥而自餌硫黄邪又後山嗟哉行亦云/韓子作誌還自屠白笑未竟人復吁正謂此耳)
　
　
　
　
　
　東雅堂昌黎集註巻三十四
欽定四庫全書
　東雅堂昌黎集註巻三十五
　　碑誌
　　　盧渾墓誌銘(渾河南法曹參軍第二子而/公妻弟也然有銘無誌焉)
前汝父母右汝兄(兄上或有弟字或作後有汝/兄渾於陵弟也兄弟惟二人)汝從之
居視汝如生遷汝居兮日月之良(遷汝或作汝/遷于三字)汝居孔
固兮後無有殃如不信兮視此銘章(此或/作於)
　　　虢州司户韓府君墓誌銘(韓氏自魏安定桓王/茂五世孫為叡素嘗)
　　　　(為桂州刺史四子長仲卿為武昌令贈尚書/右僕射次少卿太白云感槩重諾死於節義)
　　　　(次雲卿禮部侍郎公為科斗書後記云叔父/當大歴世文詞獨行中朝即雲卿也季紳卿)
　　　　(涇陽令嘗為揚州録事參軍太白謂工古文/而能官者公與兄㑹介仲卿之子也俞弇雲)
　　　　(卿之子也岌紳卿之子也岌為虢州司户故/公誌云桂州君之孫司録君之子其系明甚)
　　　　(李太白為武昌徳政碑亦言桂州君四子名/諱長少皆與此誌合惟唐史世系表乃以桂)
　　　　(州君為有七子無少卿而有晉卿季卿子卿/升卿果何據而然未有公之家世而適誤漏)
　　　　(者也史至是何/以取信後世哉)
安定桓王五世孫叡素為桂州長史化行南方(長或作/刺考世)
(系表李太白去思頌公/墓誌行狀皆作長史)有子四人最季曰紳卿文而能
官嘗為楊州録事參軍事故宰相崔圓(或無參軍二字/上元元年二月)
(以崔圓為揚州大都督/府長史淮南節度使)圓狎愛州民丁某至顧省其家
家大衙㑹日司録君趨以前大言曰請舉公過公與小
民狎至至其家害於政(或無複/出至字)圓驚謝曰録事言是圓
實過乃自署罰五十萬錢由是遷涇陽令破豪家水碾
利民田頃凡百萬君諱岌桂州君之孫司録君之子亦
以能官名少而竒壯而强老而通(閣本無而强老/三字方以為脱)以元
和元年六月十四日卒年五十七(元或/作三)娶京兆田氏女
(或無/女字)男曰家女曰門曰都皆幼(或無曰/門二字)初君樂虢之土
田山水求掾其州去官猶家之既卒因以其年九月某
日葬州北十里崔長史墓西(葬下或/有于字)銘曰
凡兆于茲唯其家之材(或作財當今按此/句未詳  有脱誤)蓋歸有時
　　　四門博士周況妻韓氏墓誌銘(此誌及張徹墓/誌皆以俞為開)
　　　　(封尉唐宰相表以俞/為開封令亦誤矣)
四門博士周況妻韓氏諱好(或有複/出好字)尚書禮部郎中諱
雲卿之孫開封尉諱俞之女開封娶趙氏生二女三男
(下開封字或作俞俞二女長嫁周/況次嫁張徹三男無競啟餘州來)開封卓越豪縱不治
資業喜酒色狗馬趙氏卒十一年而開封亦卒開封從
父弟愈於時為博士(或無弟字舊本皆有卿今按公父/仲卿與開封之父雲  為兄弟則)
(公與開封固/從父兄弟也)乞分教東都生以收其孥於開封界中教
畜之而歸其長女于周氏況(于一作於元和元年況中/進士第是嵗公以好好適)
(兄/)況進士家世儒者(或無/況字)曾祖諱延潭州長沙令祖諱
晦常州參軍父諱良甫左驍衛兵曹參軍況立名行人
士譽之韓氏嫁九年生一男一女年二十七以疾卒(疾/或)
(作/病)葬長安城南鳯栖原其從父愈於時為中書舍人(父/下)
(方有弟字兄今按方本非是儀禮喪服篇有族曾祖父/者曽祖之  弟也其子為族祖父其孫為族父其曾孫)
(為族兄弟有從祖祖父者祖父之兄弟也其子為從祖/父其孫為從祖兄弟有世父叔父者父之兄弟也其子)
(為從父兄弟今韓公於開封及虢州皆為從父弟矣於/開封之女則公當為從祖父也此但云從父為脱一祖)
(字方作從父弟尤誤今無别本不/敢輙増祖字且从諸本去弟字)為銘曰
夫失少婦(失或/作喪)子失壯母歸咎無處
　　　韓滂墓誌銘(公為袁州日二姪湘滂皆從之滂/死於袁州故云權葬宜春郭南一)
　　　　(里宜春袁州也世系表老成二子湘大理丞/滂寶雞丞接誌滂年十九死則未嘗仕也表)
　　　　(復誤/矣)
滂韓氏子其先仕魏號安定桓王(王名茂滂/九世祖也)滂父老成
厚謹以文為韓氏良子弟未仕而死有二子滂其季也
其祖韓介為人孝友一命率府軍佐以卒二子百川老
成老成為伯父起居舍人某後(或無複出老成/字或無某字)起居有
徳行言詞為世軌式滂既兄弟二人而率府長子百川
早死無嗣(或無/早字)其叔祖愈命滂歸後其祖滂清明遜悌
以敏讀書倍文功力兼人(倍與背同倍文謂背本暗記/也周禮注倍文曰諷韓語葢)
(本此洪譜以為作文葢不考此而誤改兼/下文復有為文辭字亦不應重複如此也)為文詞一旦
竒偉驟長不類舊常吾曰爾得無假之人邪(或無得字/無人字)
退大喜謂其兄湘曰某違翁且踰年懼無以為見今翁
言乃然可以為賀羣軰來見皆曰滂之大進不唯於文
詞為人亦然(或無文字詞/下或有於字)既數月得疾以死年十九矣
(死或作卒滂貞/元十八年生)吾與妻(公妻高平/君盧氏)哭之傷心三日而斂
既斂七日權葬宜春郭南一里(或無/一字)嗚呼其可惜也已
(也一/作之)銘曰
天固生之邪偶自生邪(或無/之字)天殺也邪其偶自死邪(或/無)
(也/字)莫不歸於死夀何少多(歸或/作悲)銘以送汝其悲奈何
　　　女拏壙銘(公元和十四年以刑部侍郎諫佛骨/忤上意出為潮州女挐道死商南層)
　　　　(峰驛瘞之山下其年十一月二十四日移刺/袁州明年九月召為國子祭酒過墓下題詩)
　　　　(驛梁至是發其喪歸葬于/河南之河陽世墓之次云)
女拏(女加女/書二切)韓愈退之第四女也惠而早死愈之為少
秋官(為少或作少為非是元和十/二年十二月公為刑部侍郎)言佛夷鬼其法亂治
梁武事之卒有侯景之敗(或無/武字)可一掃刮絶去不冝使
爛漫(刮或/作削)天子謂其言不祥斥之潮州漢南海掲陽之
地(或無漢字音掲/其逝切又  竭)愈既行有司以罪人家不可留京師
迫遣之(或無/可字)女拏年十二病在席(病或作疾或作/在病無席字)既驚
痛與其父訣又輿致走道(又一/作父)撼頓失食飲節死于商
南層峰驛(層峰或/作宻)即瘞道南山下五年愈為京兆(下或/有尹)
(字/)始令子弟與其姆易棺衾歸女挐之骨于河南之河
陽韓氏墓葬之(葬上或/有而字)女挐死當元和十四年二月二
日(和下或/有之字)其發而歸在長慶三年十月之四日其葬在
十一月之十一日銘曰
汝宗葬于是汝安歸之惟永寧
　　　河南緱氏主簿唐充妻盧氏墓誌銘(公嘗誌盧/君夫人苗)
　　　　(氏之墓今誌唐充妻盧氏即苗氏/長女也充其長女壻公季女壻也)
夫人盧氏諱某蘭陵太守景柔八世孫父貽卒河南法
曹法曹娶上黨苗氏太師晉卿兄女生三女三男(考苗/夫人)
(志當云/二男)夫人最長法曹卒苗夫人嫁之唐氏充充明經
(或無複/出充字)宰相休憬曾姪孫出郄氏(今按郄綺㦸反俗郤/字與郄字相亂今流)
(俗郗超字多/作郄誤也)外王父昻中書舍人夫人年若干嫁唐氏
凡生男與女九人年四十二元和四年正月二十二日
卒其年四月十五日葬河南府河南縣之大石山下銘曰
夫人本宗世族之後率其先猷令徳是茂爰歸得家九
子一母(得或/作其)婉婉有儀柔静以和命不侔身茲其奈何
刻銘墓石以告觀者(觀或作親才者之戈切/與何叶呉  老讀如此)
　　　乳母墓銘(舊本作河南縣令韓愈乳母李/氏𦵏乳母且為之銘自公始)
乳母李徐州人(李下或/有氏字)號正真入韓氏乳其兒愈(入或/作為)
(下或有/家字)愈生朱再周月孤失怙恃(大歴三年公生五歳/而公父仲卿卒此云)
(未再周月孤失怙恃再詳退之祭嫂鄭夫人云我生不/辰三嵗而孤此言未  周月孤失怙恃是雖入三歳而)
(未及兩/周也)李憐不忍弃去(李下或/有氏字)仇保益謹遂老韓氏及
見所乳兒愈舉進士第歴佐汴徐軍(見下或有其字徐/下或有二州字)
入朝為御史國子博士尚書都官員外郎河南令娶婦
生二男五女(二或/作三)時節慶賀輙率婦孫列拜進夀(節下/或有)
(受字輙上/或有愈字)年六十四元和六年三月十八日疾卒(疾或/作病)
(或無疾字或/作以疾卒)卒三日葬河南縣北十五里愈率婦孫視
窆封且刻其語于石納諸墓為銘(語或/作誌)
　
　
　
　
　
　東雅堂昌黎集註巻三十五
欽定四庫全書
　東雅堂昌黎集註巻三十六
　　雜文
　　　瘞硯銘(銘或/作文)
隴西李觀元賔始從進士貢在京師(公與元賔皆貞/元八年進士也)或
貽之硯既四年悲歡窮泰未嘗廢其用凡與之試藝春
官實二年登上第行于襃谷(此下或有間/字褒斜地名)役者劉𦙍誤
墜之地毁焉乃匣歸埋于京師里中昌黎韓愈其友人
也贊且識云
土乎質陶乎成器復其質非生死類全斯用毁不忍棄
(斯閣作/期非是)埋而識之仁之義硯乎硯乎與瓦礫異
　　　毛頴傳(公作此傳當時有非之者張籍書所謂/戲謔之言謂亦指此舊史亦從而為之)
　　　　(言曰譏戲不近人情是豈有識者哉栁子厚/豈下人者乃獨以為竒既書其後又答楊誨)
　　　　(之書云足下所持韓生毛穎傳來僕甚竒其/書恐世人非之今作數百言知前聖不必罪)
　　　　(俳也云云則文章因自有知音者哉談李肇/國史謂公此傳其文尤高不下遷史  藪亦)
　　　　(謂此傳似太史公筆子厚有讀/毛穎傳後題見栁集二十一巻)
毛頴者中山人也(中山國名/今定州)其先明眎(禮記兔/曰明眎)佐禹治
東方土(句/)養萬物有功因封於夘地死為十二神(治方/作理)
(土方作吐屬下句云孔氏周書注曰土能吐生百榖義/取此  今按東方夘位此正為下文封於夘地死為十)
(二神而言也然兔與夘皆不屬土與方所引孔説不合/又不見其所吐何者可養萬物兼治東方為句語意亦)
(似未足唯參同契云兔者吐生光則免乃有吐義然似/亦只與下文當吐而生之説相表裏止是自吐其子而)
(無吐養萬物之意未見其必可据也若作治東方土而/目為一句但以平水土而言則於語勢無闕而下句養)
(萬物有功為奏庶鮮食之義意亦自明故今且从諸本/其以十二物為十二神相承已久亦未見所從來幷闕)
(之以竢/知者)嘗曰吾子孫神明之後不可與物同當吐而生
已而果然(當吐而生/見本草)明眎八世孫䨲(蜀本音奴鈎切爾/雅兔子嬎郭注云)
(俗呼曰􁁜䨲與􁁜同論衡曰兔舐毫而孕及其生/子从口而出名曰嬎  嬎芳萬切廣雅云䨲兔子)世傳
當殷時居中山得神仙之術能匿光使物竊姮娥(事見/淮南)
(子/)騎蟾蜍入月其後代遂隠不仕云居東郭者曰㕙(者/下)
(或有號東郭三字或有號東郭㕙而無/曰字説文狡兔㕙戰國䇿作逡音俊)狡而善走與韓
盧争能盧不及盧怒與宋鵲謀而殺之醢其家(鵲或作/㹱廣雅)
(曰韓盧宋鵲犬屬字/林㹱音鵲宋良犬也)秦始皇時蒙將軍恬(製筆自/恬始)南伐
楚次中山將大獵以懼楚(中山在秦東北非伐楚所當/次也此固寓言然亦不為無)
(失/)召左右庶長與軍尉(或無右/字非是)以連山筮之(周禮三易/之法夏曰)
(連/山)得天與人文之兆筮者賀曰今日之獲不角不牙衣
褐之徒缺口而長鬚八竅而趺居(趺音/夫)獨取其髦簡牘
是資天下其同書秦其遂兼諸侯乎(筮詞皆用古韻詩/祈父予王之爪牙)
(靡所止居古牙吾通髦與資亦然一云崔豹古今注蒙/恬造筆以柘木為管鹿毛為柱羊毛為被非免毫也公)
(豈它有所自邪作今按髦資與居書叶今北人語/猶謂毛為謨公  董生詩咨與書漁叶皆可證也)遂獵
圍毛氏之族拔其豪(或作毫非是/下之毫同)載頴而歸獻俘于章
臺宫聚其族而加束縳焉秦皇帝使恬賜之湯沐而封
諸管城號曰管城子(或無/曰字)日見親寵任事頴為人强記
而便敏自結䋲之代以及秦事無不纂録陰陽卜筮占
相醫方族氏山經地志字書圖畫九流百家天人之書
及至浮圖老子外國之説皆所詳悉又通於當代之務
官府簿書市井貨錢注記惟上所使自秦皇帝(皇上或/有始字)
及太子扶蘇胡亥丞相斯(相下或/有李字)中車府令髙(趙高為/中車府)
令下及國人無不愛重又善隨人音心正直邪曲巧拙一
隨其人雖見廢棄終黙不洩(雖下或/有後字)惟不喜武士然見
請亦時往累拜中書令與上益狎上嘗呼為中書君上
親決事以衡石自程(秦始皇紀天下之事無大小皆決/於上上至以衡石量書日夜有程)
(不中程不得休息/石百二十斤也)雖宫人不得立左右獨頴與執燭者
常侍上休方罷頴與絳人陳𤣥𢎞農陶泓及㑹稽禇先
生友善相推致其出處必偕上召潁三人者不待詔輙
俱往上未嘗怪焉後因進見上將有任使拂拭之因免
冠謝上見其髪秃又所摹畫不能稱上意(摹或/作謩)上嘻笑
曰(嘻或作/喜非是)中書君老而秃不任吾用吾嘗謂君中書君
今不中書邪(君今君/或作而)對曰臣所謂盡心者因不復召歸
封邑終于管城其子孫甚多散處中國夷狄皆冒管城
惟居中山者能繼父祖業
太史公曰毛氏有兩族其一姬姓文王之子封於毛所
謂魯衛毛聃者也(左氏僖二十四/年富辰之言)戰國時有毛公毛遂
(遂趙人平/原君之客)獨中山之族不知其本所出子孫最為蕃昌
(或無/為字)春秋之成見絶於孔子而非其罪及蒙將軍拔中
山之豪(或作毫/非是)始皇封諸管城(諸或/作之)世遂有名而姬姓
之毛無聞頴始以俘見卒見任使(見或/作幸)秦之滅諸侯頴
與有功賞不酬勞以老見踈秦真少恩哉
　　　下邳侯革華傳(方云閣本無此篇劉龍圖煜云/或言此篇不類退之文及得本)
　　　　(校果無趙璘因話録謂革華傳稱韓文公皆/後人所誣是唐人已知其偽然杭本文粹皆)
　　　　(録洪謂始録於歐公非也/  今按此當全篇刪去)
　　　遂窮文(予嘗見文宗備問云顓頊高辛時宫中/生一子不着完衣宫中號為窮子其後)
　　　　(正月晦死宫中葬之相謂曰今日送却窮子/自爾相承送之又唐四時寶鑑云髙陽氏子)
　　　　(好衣弊食麋正月晦巷死世作麋棄破衣是/日祝於巷曰除貧也小宋云退之送窮文進)
　　　　(學解毛頴傳等諸篇皆古人意思未到可以/名家矣然送窮文與揚子雲逐貧賦大率相)
　　　　(類張文濳曰公送窮文葢出子雲逐貧賦然/文采過逐貧矣晁無咎取公此文於續楚詞)
　　　　(系之曰愈以屢窮不遭時若有物焉為之故/託於鬼謼彼窮我者車船飲食謝而逺之而)
　　　　(窮不可去也則燒車與船延/之上座亦卒歸於正之義焉)
元和六年正月乙丑晦主人使奴星(或有複/出星字)結栁作車
縛草為船載糗輿粻(輿或作與糗爾雅云麥也周禮糗/餌粉餈粻糧也  糗去久丘救二)
(切粻之/良切)牛繫軛下引帆上檣(選萬里連檣牛繫軛下/  軛乙革切檣音牆)三
揖窮鬼而告之曰聞子行有日矣(日下或/無矣字)鄙人不敢問
所塗竊具船與車備載糗粻(竊或/作躬)日吉時良利行四方
子飯一盂子啜一觴攜朋挈儔去故就新駕塵彍風(彍/)
(音霍又廓/郭二音)與電争先子無㡳滯之尤我有資送之恩子
等有意於行乎屛息濳聴如聞音聲若嘯若啼􁇴欻嚘
嚶(欻􁇴霍虢切/  許勿切)毛髪盡竪竦肩縮頸疑有而無久乃可
明若有言者曰吾與子居四十年餘子在孩提吾不子
愚子學子耕求官與名惟子是從不變于初門神户靈
我叱我呵包羞詭隨志不在他子遷南荒熱爍濕蒸我
非其鄉百鬼欺陵太學四年朝韲暮鹽惟我保汝人皆
汝嫌自初及終未始背汝心無異謀口絶行語於何聴
聞云我當去是必夫子信讒有間於予也我鬼非人安
用車船鼻齅臭香救(齅許/切)糗粻可捐單獨一身誰為朋
儔子茍備知可數已不(已與以同以/又與與同)子能盡言可謂聖
智情狀既露敢不廻避(迴或/作曲)主人應之曰子以吾為真
不知也邪子之朋儔非六非四(朋儔或作儔朋/六或作三非是)在十去
五滿七除二各有主張私立名字捩手覆羮(結捩力/  切)轉
喉觸諱凡所以使吾面目可憎(目或/作皃)語言無味者皆子
之志也其名曰智窮(名上或/有一字)矯矯亢亢惡圓喜方羞為
姦欺不忍害傷其次名曰學窮傲數與名摘抉杳微(抉/音)
(於決/切)髙挹羣言執神之機又其次曰文窮(曰文上或/有名字)不
專一能怪怪竒竒不可時施秖以自嬉又其次曰命窮
影與形殊靣醜心妍利居衆後責在人先又其次曰交
窮磨肌戛骨吐出心肝企足以待寘我讎寃凡此五鬼
為吾五患飢我寒我興訛造訕能使我迷人莫能間朝
悔其行暮已復然蝇營狗茍驅去復還言未畢五鬼相
與張眼吐舌跳踉偃仆扺掌頓脚失笑相顧徐謂主人
曰子知我名凡我所為驅我令去小黠大癡(淮南子人/不小學不)
(大迷不小慧不大愚又抱朴子凡人多以小黯/而大愚洪駒父曰小黠大癡三國志自有全文)人生一
世其久幾何吾立子名百世不磨小人君子其心不同
惟乖於時(惟或作/雖非是)乃與天通攜持琬琰易一羊皮飫於
肥廿慕彼糠麋天下知子誰過於予雖遭斥逐不忍子
踈謂予不信請質詩書主人於是埀頭喪氣上手稱謝
燒車與船延之上座(之或作入公此篇終云延之上座/於是叚成式作留窮詞近世唐子)
(西作留窮詩二者皆祖公之意而/為之然成式後又作送窮辭焉)
　　　鱷魚文(鱷或作鰐朱居靖公秀水間居録云鱷/魚之狀龍吻虎爪蟹目鼉鱗尾長數尺)
　　　　(末大如箕芒刺成鈎仍有膠粘多於水濱濳/伏人畜近以尾撃取蓋猶象之任鼻也新舊)
　　　　(傳皆載公此文初公至潮問民疾苦皆曰惡/谿有鱷魚食民産且盡數日公令其屬秦濟)
　　　　(以一羊一豚投谿水而祝之其夕有暴風震/雷起湫水中數日水盡涸西徙六十里自是)
　　　　(潮州無鱷魚患潮州廟記所謂能馴鱷魚之/暴者此也歐陽文忠作陳文惠公神道碑書)
　　　　(公通判潮州惡谿鱷魚不可近公命捕得鳴/鼔于市告以文而戮之其患并息潮人歎曰)
　　　　(昔韓公諭鱷而聴今公戮鱷而懼所為雖異/其使異物醜類革化而利人一也吾潮間三)
　　　　(百年而得/二公幸矣)
維年月日(或作維元和十四/年四月二十四日)潮州刺史韓愈使軍事衙
推秦濟以羊一豬一投惡谿之潭水以與鱷魚食而告
之曰昔先王既有天下列山澤罔䋲擉刃以除蟲蛇惡
物為民害者(列新書作迾方云音力制切遮道也罔或/作網或作綱方云莊子擉鱉言刺也字从)
(手之外或/無之字)驅而出之四海之外及後王徳薄不能逺有
(或無後/王二字)則江漢之間尚皆棄之以與蠻夷楚越(或無/蠻字)況
潮嶺海之間去京師萬里或(潮或作湖而無海字或作/嶺海而併無潮湖字  今)
(按此言潮州乃嶺海之閒去京師逺也但公於潮/州亦有祭太湖神文則只作湖嶺亦通更詳之)鱷魚
之涵淹卵育於此亦固其所今天子嗣唐位神聖慈武
(今字閣本在/子下非是)四海之外六合之内皆撫而有之況禹跡
所揜揚州之近地刺史縣令之所治出貢賦以供天地
宗廟百神之祀之壤者哉鱷魚其不可與刺史雜處此
土也刺史受天子命守此土治此民而鱷魚睅然不安
谿潭(睅然方云左氏睅其目睅目出貎安上或有下字/不或作而或無處字  今按此恐有脱誤疑當云)
(睅然不去據溪潭食民畜云/云乃是更詳之  睅何版切)據處食民畜熊豕鹿麞以
肥其身以種其子孫與刺史亢拒争為長雄(亢拒或無/亢字長雄)
(漢薛宣傳上黨/少豪俊易長雄)刺史雖駑弱亦安肯為鱷魚低首下心
(或作身或作中云洪謂中身也禮曰文子其中退然國/語余左執鬼中注身也  今按二本皆通然意新史作)
(心為近/故从之)伈伈睍睍(睍目出皃本或作睍睍息咨反視也/方云或校作睆睆窮視皃莊子睆睆)
(然在徽纆之中枕今按恐當作/睆為是  伈悉  切睍胡典切)為民吏羞以偷活於此
邪(或作/也)且承天子命以來為吏固其勢不得不與鱷魚
辨鱷魚有知其聴刺史言(或無/言字)潮之州大海在其南鯨
鵬之大蝦蟹之細無不容歸以生以食鱷魚朝發而夕
至也今與鱷魚約盡三日其率醜類南徙于海以避天
子之命吏三日不能至五日五日不能至七日七日不
能是終不肯徙也是不有刺史聴從其言也不然則是
鱷魚冥頑不靈刺史雖有言不聞不知也夫傲天子之
命吏不聴其言不徙以避之與冥頑不靈而為民物害
者皆可殺(與冥或無冥字/而為或無而字)刺史則選材技吏民(或無/吏字)操
强弓毒矢以與鱷魚從事必盡殺乃止其無悔
　
　
　
　
　
　
　
　東雅堂昌黎集註巻三十六
欽定四庫全書
　東雅堂昌黎集註巻三十七
　　行狀　狀
　　　故金紫光禄大夫檢校尚書左僕射同中書門
　　　　下平章事兼汴州刺史充宣武軍節度副大
　　　　使知節度事管内支度營田汴宋亳潁等州
　　　　觀察處置等使上柱國隴西郡開國公贈太
　　　　傅董公行狀(題中或無/支度二字)
　　　　曽祖仁琬皇任梁州博士祖大禮皇贈右散
　　　　騎常侍父伯良皇贈尚書左僕射(一本有皇/任開州新)
　　　　(浦縣主簿九字公嘗從晉於汴州為觀察推/官故知晉行治甚詳唐史晉傳皆取公行狀)
　　　　(為之其增修者不一二爾司馬温公考異以/為公作晉行狀必揚美蓋惡叙其為相時事)
　　　　(止於此則其循黙充位可知然其重謹亦可/稱也談藪云董晉行狀書李懷光事大似左)
　　　　(氏/)
公韓晉字混成河中虞鄉萬里人少以明經上第宣皇
帝居原州(至徳元載十月/肅宗幸原州)公在原州宰相以公善為文
任翰林之選聞(選下或有/既以字)召見拜祕書省校書郎入翰
林為學士三年出入左右天子以為謹愿賜緋魚袋累
升為衛尉寺丞出翰林以疾辭拜汾州司馬崔圓為揚
州詔以公為圓節度判官攝殿中侍御史(貞元二年二/月以前汾州)
(刺史崔圓為淮南節度使奏/晉以本官攝御史充判官)以軍事如京師朝天子識
之拜殿中侍御史内供奉由殿中為侍御史入尚書省
為主客員外郎由主客為祠部郎中先皇帝時兵部侍
郎李涵如回紇(下沒/切)立可敦詔公兼侍御史賜紫金魚
袋為涵判官(大歴四年五月兵部侍郎/李涵如回紇奏晉為判官)回紇之人來曰
唐之復土壃取回紇力焉(取一/作假)約我為市馬(市字絶句/方以馬字)
(屬上句而複出馬字/連下文為句非是)既入而歸我賄不足我於使人乎
取之(乎一/作卒)涵懼不敢對視公公與之言曰我之復土壃
爾信有力焉吾非無馬而與爾為市為賜不既多乎(公/與)
(或作公為與上或無而/字為賜或作為爾賜)爾之馬嵗至吾數皮而歸資邉
吏請致詰也(至上或有五字而/無吾字皆非是)天子念爾有勞故下詔
禁侵犯(或無/故字)諸戎畏我大國之爾與也莫敢校焉爾之
父子寧而畜馬蕃者非我誰使之於是其衆皆環公拜
(是下或/無其字)既又相率南面序拜皆兩舉手曰不敢復有意
大國(兩舉或作舉兩此用莊子盜跖/大怒兩展其足也或無復字)自迴紇歸拜司勲
郎中未嘗言迴紇之事遷祕書少監歴太府太常二寺
亞卿為左金吾衛將軍今上即位(徳宗/即位)以大行皇帝山
陵出財賦拜太府卿由太府為左散騎常侍兼御史中
丞知臺事三司使選擢才俊有威風始公為金吾未盡
一月拜太府(未盡或/作始盡)九日又為中丞朝夕入議事於是
宰相請以公為華州刺史拜華州刺史潼闗防禦鎮國
軍使朱泚之亂加御史大夫詔至于上所又拜國子祭
酒兼御史大夫宣慰恒州(建中四年十二月以晉為/國子祭酒河北宣慰使)於
是朱淊自范陽以回紇之師助亂人大恐(人下或有心/字或有心字)
(無大/字)公既至恒州即日奉詔出兵與淊戰大破走之還
至河中李懷光反上如梁州(興元元年三月李懷/光反車駕幸梁州)懷光
所率皆朔方兵公知其謀與朱泚合也患之造懷光言
曰公之功天下無與敵(與上或/有以字)公之過未有聞於人某
至上所言公之情上寛明將無不赦宥焉乃能為朱泚
臣乎彼為臣而背其君茍得志於公何有且公既為太
尉矣彼雖寵公何以加此彼不能事君能以臣事公乎
公能事彼而有不能事君乎彼知天下之怒朝夕戮死
者也故求其同罪而與之比(或無/故字)公何所利焉公之敵
彼有餘力不如明告之絶而起兵襲取之清宫而迎天
子庶人服而請罪有司(罪下或/有於字)雖有大過猶將揜焉如
公則誰敢議語已懷光拜曰天賜公活懷光之命喜且
泣公亦泣則又語其將卒如語懷光者將卒呼曰天賜
公活吾三軍之命拜且泣公亦泣故懷光卒不與朱泚
當是時懷光幾不反公氣仁語若不能出口及當事乃
更踈亮捷給其詞忠其容貎温然故有言於人無不信
(下或有/之字)明年上復京師拜左金吾衛大將軍由大金吾
為尚書左丞又為太常卿(貞元二年七月以晉為尚/書左丞被黜復拜太常卿)由
太常拜門下侍郎平章事(五年正月以晉為/門下侍郎平章事)在宰相位
凡五年所奏於上前者皆二帝三王之道由秦漢以降
未嘗言(以或/作已)退歸未嘗言所言於上者於人子弟有私
問者公曰宰相所職繫天下(句/)天下安危宰相之能與
否可見欲知宰相之能與否如此視之其可凡所謀議
於上前者不足道也故其事卒不聞(或無複出/天下二字)以疾病
辭於上前者不記(或作/己)退以表辭者八方許之拜禮部
尚書(九年五月罷相/改禮部尚書)制曰事上盡大臣之節又曰一心
奉公於是天下知公之有言於上也初公為宰相時五
月朔㑹朝天子在位公卿百執事在廷侍中贊百僚賀
中書侍郎平章事竇參攝中書令當傳詔疾作不能事
(疾上或有/辭字非是)凡將大朝㑹當事者既受命皆先日習儀于
時未有詔公卿相顧公逡巡進此面言曰攝中書令臣
某病不能事臣請代某事於是南面宣致詔詞事已復
位進退甚詳為禮部四年拜兵部尚書(十二年以晉守/兵部尚書充東)
(都留守判東都尚書省/東都畿汝州防禦使)入謝上語問日宴(謝下或有遷/字問日宴三)
(字或作/移時)復有入謝者上喜曰董某疾且損矣出語人曰
董公且復相既二日拜東都留守判東都尚書省事充
東都畿汝州都防禦使(或無/州字)兼御史大夫仍為兵部尚
書由留守未盡五月(或無/由字)拜檢校尚書左僕射同中書
門下平章事汴州刺史宣武軍節度副大使知節度事
管内支度營田汴宋亳潁等州觀察處置等使汴州自
大歴來多兵事劉𤣥佐益其師至十萬𤣥佐死子士寧
代之畋遊無度(或無畋遊字無度或作無幾考之傳/士寜每畋獵數日方還或本非是)其
將李萬榮乗其畋也逐之萬榮為節度一年(度下或/有使字)其
將韓惟清張彦林作亂求殺萬榮不剋三年萬榮病風
昏不知事其子乃復欲為士寧之故監軍使俱文珍與
其將鄧惟㳟執之歸京師而萬榮死詔未至惟㳟權軍
事公既受命遂行劉宗經韋𢎞景韓愈實從不以兵衛
及鄭州逆者不至鄭州人為公懼或勸公止以待有自
汴州出者言於公曰不可入公不對遂行宿圃田明日
食中牟逆者至(者下或無/至字非是)宿八角明日惟㳟及諸將至
(及或/作與)遂逆以入及郛三軍縁道讙聲庶人壯者呼老者
泣婦人啼遂入以居初𤣥佐死呉湊代之(或無/初字)及鞏聞
亂歸士寧萬榮皆自為而後命軍士將以為常故惟㳟
亦有志以公之速也不及謀遂出逆既而私其人觀公
之所為以告曰公無為惟㳟喜知公之無害巳也委心
焉進見公者退皆曰公仁人也聞公言者皆曰公仁人
也環以相告故大和初𤣥佐遇軍士厚士寧懼復加厚
焉(懼下方有不字云士寜懼其無以繼也若去不字則/下文皆衍  今按士寧萬榮専命竊據故懼士卒之)
(圖已而復加厚焉尋上下文未見其惜費而薄之之意/也況以下文又加厚每加厚推之不字之衍甚明方説)
(誤/矣)至萬榮如士寧志及韓張亂又加厚以懷之至于惟
㳟每加厚焉故士卒驕不能禦(故士下或有/寧字非是)則置腹心
之士幕於公庭廡下挾弓執劒以湏日出而入前者去
日入而出後者至寒暑時至則加勞賜酒肉公至之明
日皆罷之(明日二字或作時非是初𤣥佐増汴州兵至/十萬遇之厚萬榮惟㳟每加厚焉嘗介勇士)
(伏幕下早暮畨/休晉一罷之)貞元十二年七月也八月上命汝州刺
史陸長源為御史大夫行軍司馬楊凝自左司郎中為
檢校吏部郎中觀察判官杜倫自前殿中侍御史為檢
校工部員外郎節度判官孟叔度自殿中侍御史為檢
校金部員外郎支度營田判官(朝廷以晉仁柔多可恐/不能集事八月以汝州)
(刺史陸長源為晉行軍司馬晉謙㳟簡儉毎事因循故/亂兵粗安長源性剛刻多更張舊事晉初皆許之案成)
(則命且罷以財賦叔度/為人佻侻軍中惡之)職事修人俗化嘉禾生白鵲集
蒼烏來巢嘉瓜同蔕聯實(事下或有既字俗或作民蒼/烏舊本多作蒼鳥家語蒼鳥)
(鴈也瑞應/圖有蒼烏)四方至者歸以告其帥小大威懷有所疑輙
使來問有交惡者公與平之累請朝不許及有疾又請
之且曰人心易動軍旅多虞及臣之生計不先定至于
他日事或難期猶不許十五年二月三日薨于位上三
日罷朝贈太傅使吏部員外郎楊於陵來祭弔其子贈
布帛米有加公之將薨也命其子三日斂既斂而行(或/無)
(既歛/二字)於行之四日汴州亂(乙酉以長源為宣武軍節度/使是日兵亂殺長源叔度丘)
(潁/等)故君子以公為知人(知或/作智)公之薨也汴州人歌之曰
濁流洋洋有闢其郛闐道讙呼公來之初今公之歸公
在喪車又歌曰公既來止東人以完今公歿矣人誰與
安(人誰或作其誰是今/按外集作其非)始公為華州亦有惠愛人思之
公居處㳟無妾媵不飲酒不諂笑好惡無所偏與人交
泊如也未嘗言兵有問者曰吾志於教化享年七十六
階累升為金紫光禄大夫勲累升為上柱國爵累升為
隴西郡開國公娶南陽張氏夫人後娶京兆韋氏夫人
皆先公終四子全道溪全素澥全道全素皆上所賜名
全道為祕書省著作郎溪為祕書省祕書郎全素為大
理評事澥為太常寺太祝皆善士有學行(諸本溪作全/湲澥作全澥)
(考世系表董溪志溪澥皆無全字蓋全道/全素出於賜名也或無為大理評事五字)謹具歴官行
事狀伏請牒考功(或無/伏字)并牒太常議所諡牒史館請垂
編録謹狀(或作/狀上)
　　貞元十五年五月十八日故吏前汴宋毫潁等州
　　觀察推官將仕郎試祕書省校書郎韓愈狀
　　　與汝州盧郎中論薦侯喜狀(或無薦字盧䖍也/喜嘗為䖍作復黄)
　　　　(陂記公既已薦喜於盧汝州十八年陸傪佐/主司權徳輿又薦於陸傪後一年喜登第誠)
　　　　(可謂知/已矣)
　進士侯喜
右其人為文甚古立志甚堅行止取捨有士君子之操
家貧親老無援於朝在舉場十餘年竟無知遇(或無/知字)愈
常慕其才而恨其屈與之還往嵗月已多嘗欲薦之於
主司(或作/有司)言之於上位名卑官賤其路無由觀其所為
文未嘗不揜巻長歎(長或/作而)去年愈從調選本欲攜持同
行適遇其人自有家事(或作/難)迍邅坎軻又廢一年及春
末自京還怪其久絶消息(絶下一/有無字)五月初至此自言為
閤下所知辭氣激揚靣有矜色曰侯喜死不恨矣喜辭
親入闗羇旅道路見王公數百(王公下或有大人/字或有貴人字)未嘗
有如盧公之知我也比者分將委棄泥塗老死草野今
胷中之氣勃勃然復有仕進之路矣愈感其言賀之以
酒謂之曰盧公天下之賢刺史也未聞有所推引葢難
其人而重其事今子鬱為選首其言死不恨固冝也古
所謂知已者正如此耳身在貧賤為天下所不知獨見
遇於大賢乃可貴耳若自有名聲又託形勢此乃市道
之事(乃下或/有為字)又何足貴乎子之遇知於盧公真所謂知
已者也士之修身立節而竟不遇知已前古已來不可
勝數或日接膝而不相知或異世而相慕以其遭逄之
難故曰士為知已者死(司馬遷答任安書/士為知已者死)不其然乎不
其然乎(或無複出四字/不其或作其不)閤下既已知侯生而愈復以侯
生言於閤下者非為侯生謀也感知已之難遇大閤下
之徳而憐侯生之心故因其行而獻於左右焉謹狀
　　　論今年權停舉選狀(徳宗貞元十九年自正月/至五月不雨分命祈禱山)
　　　　(川秋七月戊午以闗輔飢罷吏部選禮部貢/舉公時為四門博士抗䟽論列其曰雖非朝)
　　　　(官蓋未為御史時也按登科記貞元二十/年卒停舉是公雖有此䟽而上不從也)
右臣伏見今月十日勑今年諸色舉選冝權停者(舉選/一作)
(選/舉)道路相傳皆云以嵗之旱陛下憐閔京師之人慮其
乏食故權停舉選以絶其來者所以省費而足食也臣
伏思之竊以為十口之家益之以一二人於食未有所
費今京師之人不啻百萬都計舉者不過五七千人并
其僮僕畜馬不當京師百萬分之一(分上或/無萬字)以十口之
家計之誠未為有所損益又今年雖旱去嵗大豐商賈
之家必有儲蓄舉選者皆齎持資用以有易無未見其
弊今若暫停舉選或恐所害實深一則逺近驚惶二則
人士失業臣聞古之求雨之詞曰人失職歟(公羊傳威/五年曰大)
(雩者何旱祭也何休注云君親之南郊自責/曰政不一與民失職與以民為人避太宗諱)然則人之
失職足以致旱今縁旱而停舉選是使人失職而召災
也臣又聞君者陽也臣者陰也獨陽為旱獨陰為水今
者陛下聖明在上雖堯舜無以加之而羣臣之賢不及
於古又不能盡心於國與陛下同心助陛下為理有君
無臣是以久旱以臣之愚以為冝求純信之士骨鯁之
臣憂國如家忘身奉上者超其爵位置在左右如殷高
宗之用傳説周文王之舉太公齊桓公之拔寗戚漢武
帝之取公孫𢎞(或無/公字)清閒之餘時賜召問必能輔宣王
化銷殄旱災(王化或/作主化)臣雖非朝官月受俸錢嵗受禄粟
茍有所知不敢不言謹詣光順門奉狀以聞伏聴聖㫖
　　　御史臺上論天旱人饑狀(公時為監察御史皇/甫湜為公作神道碑)
　　　　(曰貞元十九年闗中旱饑人死相枕籍吏刻/取怨先生列言天下根本民急如是請寛民)
　　　　(徭役而免田租之弊専政者惡之出為連州/陽山令蓋謂此也公二十一年赴江陵途中)
　　　　(寄三學士詩歴言得罪之繇與湜言/無異史以為言宫市出陽山誤矣)
右臣伏以今年已來京畿諸縣夏逄亢旱秋又早霜田
種所收十不存一陛下恩踰慈母仁過春陽租賦之間
例皆蠲免所徵至少所放至多上恩雖𢎞下困猶甚至
聞有棄子逐妻以求口食拆屋伐樹以納税錢寒餒道
塗(餒或/作餧)斃踣溝壑有者皆已輸納無者徒被追徴臣愚
以為此皆羣臣之所未言陛下之所未知者也臣竊見
陛下憐念黎元同於赤子至或犯法當戮猶且寛而宥
之況此無辜之人豈有知而不救又京師者四方之腹
心國家之根本其百姓實冝倍加憂恤今瑞雪頻降來
年必豐急之則得少而人傷緩之則事存而利逺伏乞
特勑京兆府應今年税錢及草粟等在百姓腹内徵未
得者(腹或作復徳宗十四年詔諸道州府應貞元八年/至十一年兩税及㩁酒錢在百姓腹内者並除放)
(初今按腹内謂應納而未納者嘗見國/  時官文書猶有此語如今言名下也)並且停徵容至
來年蠶麥庶得少有存立臣至陋至愚無所知識(或無/知字)
受恩思効有見輙言無任懇款慙懼之至謹録奏聞謹
奏
　　　請復國子監生徒狀(貞元十九年公為四/門館博士時奏請也)
國子監應三館學士等凖六典(唐六典三十巻開元十/年起居舎又陸堅被詔)
(撰𤣥宗手冩六條曰理典教典禮典/政典刑典事典至二十六年書成)國子館學生三百
人皆取文武三品巳上及國公子孫從三品巳上曾孫
補充(巳或作/以下同)太學館學生五百人皆取五品巳上及郡
縣公子孫從三品已上曾孫補充(或無/從字)四門館學生五
百人皆取七品巳上及侯伯子男子補充
右國家典章崇重庠序近日趨競末復本源至使公卿
子孫恥遊太學工商凡冗或處上庠今聖道大明儒風
復振恐須革正以贊鴻猷今請國子館並依六典其太
學館量許取常參官八品已上子弟充其四門館亦量
許取無資廕有才業人充如有資廕不補學生應舉者
請禮部不在收試限其新補人有冒廕者請牒送法司
科罪縁今年舉期巳近伏請去上都五百里内特許非
時收補其五百里外且任鄉貢至来年春一時收補其
厨糧度支先給二百七十四人今請凖新補人數量加
支給謹具如前伏聴處分
　　　唐故贈絳州刺史馬府君行狀(公嘗誌殿中少/監馬君繼祖墓)
　　　　(即北平莊武王之孫贈太子少傅暢之子嘗/言始余初冠應進士貢在京師窮不能自存)
　　　　(以故人稚弟拜北平於馬前王問而憐之軫/其寒飢賜食與衣召二子使為之主焉今又)
　　　　(為彚之行狀彚即北平之長子也故其終亦/曰愈既世通家詳聞其世系事業今葬有期)
　　　　(日從少府請掇其大者為行狀託立言之君/子而圖其不朽焉公於馬氏可謂厚矣据狀)
　　　　(貞元十/九年作)
君諱某字某(諱某或/作諱彚)其先為嬴姓當周之衰處晉為趙
氏(其先本嬴姓伯益後伯益生大亷大亷四世孫中衍/中衍四世孫仲潏仲潏生飛亷飛亷子季勝為趙氏)
(季勝十世孫叔帶去周/事晉叔帶五世孫夙)晉亡而趙氏為諸侯(夙九世孫/浣自立為)
(諸侯是為/趙獻侯)其後益大與齊楚韓魏燕為六國俱稱王别
子趙奢當趙時(或無/時字)破秦軍閼與有功號馬服君子孫
由是以馬為氏(浣四世孫武靈王與六國俱稱王武靈/王子惠文王二十九年使别子趙奢撃)
(秦大破秦軍閼與下賜奢號馬/服君子孫以馬為氏閼與地名)梁有安州刺史侍中贈
太尉岫岫生喬卿任襄州主簿國亂去官不仕喬卿生
君才隋末為葪令(葪或/作蒯)燕王藝師之以有幽都之衆(羅/藝)
(字子世京兆雲陽人隋大業十二/年十二月舉兵自稱幽州總管)武徳初朝京師拜武
侯大將軍(唐武徳二年十月藝奉表歸國詔封為/燕郡王賜姓李氏六年二月藝請入朝)封南
陽郡公卒葬大梁新里趙郡李華刻碑頌之君才生珉
為玉鈐衛倉曹參軍事贈尚書左僕射生季龍為嵐州
刺史贈司空清河崔元翰銘其徳於碑在新里司空生
燧為司徒侍中北平王贈太傅謚莊武莊武之勲勞在
䇿書君其長子也(燧二子長/彚次暢)少舉明經司徒公作藩太
原(大歴十四年閏五月/以燧為河東節度使)授河南府參軍建中四年司徒
公使將武人子弟才力之士三百人朝行在扞衛獻御
服用物弓甲煑器幄幕奔走危難上嘉其勤(嘉或/作喜)超拜
太常丞賜章服遷少府少監太僕少卿司徒公之薨也
刺臂出血書佛經千餘言期以報徳廬墓側植松柏終
喪又拜太僕少卿疾病一年貞元十八年七月二十五
日(七或/作十)終于家凡年四十有五其弟少府監暢上印綬
求追贈(一作/賜)贈絳州刺史布帛百匹君在家行孝友待
賓客朋友有信義其守官㳟慎舉職其朝獻奉父命不
避難其居喪有過人行初司徒公娶河南元氏封潁川
郡夫人贈許國夫人許國薨少府始孩顧託以其姪為
繼室是為陳國夫人陳國無子(陳國無子或/作夫人無子)愛君與少
府如已生其薨也君與少府喪之猶實生已親負土封
其墓夫人滎陽鄭氏王屋縣令況之女有賢行侍君疾
逾年不下堂食菜飲水藥物必自擇將進輙先嘗方書
本草恒置左右子男二人赦前左衛倉曹參軍敭右清
道率府胄曹參軍女子二人在室雖皆幼侍疾居喪如
成人愈既世通家詳聞其世系事業今葬有期日從少
府請掇其大者為行狀託立言之君子而圖其不朽焉
　　　復讎狀(蜀本此狀首云元和六年九月冨平縣/人梁悦為父報仇殺人自投縣請罪勑)
　　　　(復仇殺人固有彛典以其申寃請罪視死如/歸自詣公門發於天性志在徇節本無求生)
　　　　(寧失不經時從減死冝決杖一百配流循州/於是史官職方員外郎韓愈獻議云云公於)
　　　　(時未為史官也此後人以史文増入閣本舊/本皆無之  事之首末已具載本篇舊史書)
　　　　(於憲宗紀刑法志新史書於孝友張琇傳按/新史所書自太宗時至是復讎者凡七人原)
　　　　(之者三不原者四梁悦其一也大扺殺人者/死有國常典而貸死者出於一時之特敕公)
　　　　(此議欲令凡事發具其事下尚書/省集議酌冝而行禮刑兩不失矣)
右伏奉今月五日勑(奉一/作覩)復讎據禮經則義不同天徵
法令則殺人者死禮法二事皆王教之端(端上或/有大字)有此
異同必資論辨冝令都省集議聞奏者朝議郎行尚書
職方員外郎上騎都尉韓愈議曰伏以子復父讎見於
春秋(公羊傳定四年父不/受誅子復讎可也)見於禮記(記檀弓子夏問於/孔子曰居父母之)
(仇如之何子曰寢苫枕干不仕弗與/共天下也遇諸市朝不反丘而鬭)又見周官(周官調/人凡殺)
(人而義者今勿/讎讎之則死)又見諸子史不可勝數未有非而罪之
者也最冝詳於律而律無其條(無下或/有有字)非闕文也蓋以
為不許復讎則傷孝子之心而乖先王之訓(一無/而字)許復
讎則人將倚法專殺無以禁止其端矣夫律雖本於聖
人然執而行之者有司也經之所明者制有司者也丁
寧其義於經而深沒其文於律者其意將使法吏一斷
於法(將或/作特)而經術之士得引經而議也周官曰凡殺人
而義者令勿讎讎之則死義冝也明殺人而不得其冝
者子得復讎也此百姓之相讎者也公羊傳曰父不受
誅子復讎可也不受誅者罪不當誅也誅者上施於下
之辭非百姓之相殺者也(殺下或/無者字)又周官曰凡報仇讎
者書於士殺之無罪言將復讎必先言於官則無罪也
今陛下埀意典章思立定制惜有司之守憐孝子之心
示不自專訪議羣下臣愚以為復讎之名雖同而其事
各異或百姓相讎如周官所稱可議於今者或為官所
誅(為官下或/有吏字)如公羊所稱不可行於今者又周官所稱
將復讎先告於士則無罪者若孤稚羸弱抱㣲志而伺
敵人之便恐不能自言於官未可以為㫁於今也然則
殺之與赦不可一例冝定其制曰凡有復父讎者事發
具其事申尚書省尚書省集議奏聞(或無有字申或作/由下二字  今按)
(此合有由字但下字當作/申又或是上字耳更詳之)酌其冝而處之則經律無失
其指矣(或無/律字)謹議
　　　錢重物輕狀(唐史食貨志云自建中定兩税而/物輕錢重民以為患至是四十年)
　　　　(當時為絹二疋半者為八疋大率加倍豪家/大商積錢以逐輕重故農日团末業日増穆)
　　　　(宗亦以貨輕錢重民困而不充詔百官議曰/今冝使天下兩税㩁酒鹽利上供及留州送)
　　　　(使錢悉輸以布帛穀粟云/云此狀大率與於陵議合)
右臣伏準御史臺牒準中書門下帖奉進止(帖或/作牒)錢重
物輕為弊頗甚詳求適變可以便人所貴緡貨通行里
閭寛息冝令百寮隨所見作利害狀者臣愚以為錢重
物輕救之之法有四一曰在物土貢夫五穀布帛農人
之所能出也工人之所能為也人不能鑄錢而使之賣
布帛穀米以輸錢於官是以物愈賤而錢愈貴也(而錢/或無)
(而/字)今使出布之鄉租賦悉以布出緜絲百貨之鄉租賦
悉以緜絲百貨去京百里悉出草三百里以粟五百里
之内及河渭可漕入願以草粟租賦(草粟下或/有米字)悉以聴
之則人益農(或作/豐)錢益輕穀米布帛益重二曰在塞其
隙無使之洩禁人無得以銅為器皿(或無/四字)禁鑄銅為浮
屠佛像鐘磬者蓄銅過若干斤者鑄錢以為他物者皆
罪死不赦禁錢不得出五嶺(下或有複/出五嶺字)買賣一以銀盜
以錢出嶺及違令以買賣者皆坐死(一無/坐字)五嶺舊錢聴
人載出如此則錢必輕矣三曰更其文貴之使一當五
而新舊兼用之凡鑄錢千其費亦千今鑄一而得五是
費錢千而得錢五千可立多也四曰扶其病使法必立
(扶或作/狀非是)凡法始立必有病今使人各輸其土物以為租
賦則州縣無見錢州縣無見錢而榖米布帛未重則用
不足而官吏之禄俸月減其舊三之一各置鑄錢使新
錢一當五者以給之輕重平乃止四法用錢必輕榖米
布帛必重百姓必均矣謹録奏聞伏聴勑㫖謹奏
　
　
　
　
　
　
　
　東雅堂昌黎集註巻三十七
欽定四庫全書
　東雅堂昌黎集註巻三十八
　　表狀
　　　為韋相公讓官表(憲宗紀元和九年十二月戊/辰尚書右丞韋貫之同中書)
　　　　(門下平章事公時以考/功郎中知制誥代作)
臣某言伏奉今日制命以臣為尚書右丞同中書門下
平章事非常之寵忽降於上天不次之恩遽屬於庸品
(屬音之/欲切)承命震駭心神靡寧顧已慙靦(他典/切)手足失措
臣某誠惶誠恐頓首頓首臣本非長才又乏敏識學不
能通達經訓文不足縁飾吏事(縁去聲吏前漢公孫𢎞/習文法  事而縁飾以)
(儒/雅)徒知立志廉謹絕朋勢之交處官恪㳟免請託之累
因緣資序驟歴臺閣蒙生成於天地無裨補於涓塵忝
冐以居涯分遂極常以盈滿自誡方思退處里閭何意
恩澤益深猥令超參鼎鉉竊自惟度實不堪任臣某誠
惶誠恐頓首頓首臣聞宰相者上熈陛下覆燾之恩下
遂羣生性命之理以正百度以和四時澄其源而清其
流統於一而應於萬毫釐之差或致弊於寰海晷刻之
誤或遺患於歴年固冝旁求隠士必得能者然後授之
不可輕以付臣使人失望上累聖主知人之哲下乖微
臣量已之義無補於理有妨於賢況今俊乂至多耆碩
咸在茍以登用皆踰於臣伏乞特迴所授以示至公之
道天下幸甚(或有複/出四字)
　　　為宰相賀雪表(時武元衡張𢎞靖韋貫/之等為相公知制誥)
臣某言臣伏以去嵗冬間雨雪頗少今年春首宿麥未
滋陛下深念黎甿屢形詞㫖神監昭達皇情感通春雲
始繁時雪遂降實豐穰之嘉瑞銷癘疫於新年東作可
期南畝有望此皆陛下與天合徳視人如傷每發聖言
則獲靈貺見天人之相應知朝野之同歡臣等職在燮
和慙無效用覩斯慶澤實荷鴻休
　　　進順宗皇帝實録表狀(退之以元和八年守比/部郎中史館修撰而吉)
　　　　(甫以九年十月卒則/進實録在十年夏也)
臣愈言今之所以知古後之所以知今不可口傳必慿
諸史自雖二帝三王之盛若不存紀録則名氏年代不
聞于兹功徳事業無可稱道焉順宗皇帝以上聖之姿
早處儲副(大歴十四年五月徳宗即位十二/月以長子宣王誦為太子年十一)晨昏進見
必有所陳二十餘年未嘗懈倦陰功隠徳利及四海及
嗣守大位(貞元二十一年正/月即位年四十五)行其所聞順天從人傳授
聖嗣陛下欽承先志紹致太平原大推功(原大或/作原本)實資
撰次去八年十一月臣在史職監修李吉甫授臣以前
史官韋處厚所撰先帝實録三巻云未周悉令臣重修
臣與修撰左拾遺沈傳師直館京兆府咸陽縣尉宇文
籍等共加採訪并尋檢詔勑修成順宗皇帝實録五巻
削去常事著其繫於政者比之舊録十益六七忠良姦
佞莫不備書茍闗於時無所不録吉甫慎重其事欲更
研討比及身歿尚未加功臣於吉甫宅取得舊本自冬
及夏刋正方畢文字鄙陋實懼塵玷(或作實/積慙懼)謹隨表獻
上臣愈誠惶誠恐頓首頓首謹言
右臣去月二十九日進前件實録今月四日宰臣宣進
止其間有錯誤令臣改畢却進舊本者臣當修撰之時
史官沈傳師等採事得於傳聞詮次不精致有差誤聖
明所鑒毫髪無遺恕臣不逮重令刋正今並添改訖其
奉天功烈更加尋訪已據所聞載於首巻(初徳宗幸奉/天倉卒閒順)
(宗嘗親執弓矢後/先導衛備嘗辛苦)儻所論著尚未周詳臣所未知乞賜
宣示庶獲編録永傳無窮謹録奏聞謹奏
　　　為裴相公讓官表(憲宗紀元和十年六月乙丑/御史中丞裴度為中書侍郎)
　　　　(同中書門下平章事公時為/考功郎中知制誥代為此表)
臣某言伏奉今日制書以臣為朝議大夫守中書侍郎
同中書門下平章事承命驚惶魂爽飛越俯仰天地若
無所容臣某誠惶誠恐頓首頓首臣少涉經史粗知古
今天與朴忠性惟愚直知事君以道無憚殺身慕當官
而行不求利已人以為拙臣行不疑元和之初始拜御
史旋以論事過切為宰臣所非移官府廷因佐戎幕(移/或)
(作出因或作乃元和初度為監察御史論權倖語反忤/㫖出為河南府功曹參軍武元衡帥四川表為節度掌)
(書/記)陛下恕臣之罪憐臣之心拔居侍從之中遂掌絲綸
之重(自西川召為起居舍人元和六年以/司封員外郎知制誥拜中書舍人)受恩益大顧
已益輕(大或作厚益/輕或作愈輕)茍耳目所聞知心力所迨及少闗
政理輙以陳聞於裨補無涓埃之微而讒謗有丘山之
積陛下知其孤立賞其微誠(或作/盡誠)獨斷不謀奬待踰量
(或作/重)臣誠見陛下具文武之徳有神聖之姿啟中興之
宏圖當太平之昌歴勤身以儉與物無私威怒如雷霆
容覆如天地實羣臣盡節之日才智効能之時聖君難
逢重徳冝報苦心焦思以日繼夜茍利於國知無不為
徒欲竭愚未免妄作陛下不加罪責更極寵光既領臺
綱(元和九年度/為御史中丞)又毗邦憲(十年度為/刑部侍郎)聖君所厚兇逆所
讎闕於防虞幾至斃踣(元和十年六月王承宗李師道/俱遣刺客殺宰相武元衡又撃)
(度刃三進㫁靴刜背裂中單又/傷首度墜溝中冒氊得不死)恩私曲被性命獲全忝
累祖先玷塵班列未知所措秖自内慙豈意陛下擢臣
於傷殘之餘委臣以燮和之任忘其陋汙使佐聖明此
雖成湯舉伊尹於庖厨(孟子云伊尹/以割烹要湯)髙宗登傅説於版
築(孟子傅説舉/於版築之閒)周文用吕望於屠釣(離騷吕望之鼔刀/兮遭文王而得舉)
(注云望屠於朝歌説苑/望年七十釣於渭濵)齊桓起寗戚於飯牛(離騷寗戚/之謳歌兮)
(齊桓聞以該輔注云寗戚商賈宿齊東門外桓公/夜出戚方飯牛叩角而商歌桓公聞用為客卿)雪恥
蒙光去辱居貴以今凖古擬議非倫陛下有四君之明
行四君之事微臣無四子之美獲四子之榮豈可叨居
以彰非據方今干戈未盡戢夷狄未盡賔麟鳯龜龍未
盡游郊藪草木魚鼈未盡被雍熈當大有為之時得非
常人之佐然後能上宣聖徳以代天工如臣等類實不
克堪伏願博選周行旁及巖穴天生聖主必有賢臣得
而授之乃可致理(或作/集事)乞迴所授以叶羣情無任懇欵
之至
　　　為宰相賀白龜狀(一作表據表言伐蔡事當在/元和十年宰相裴度張𢎞靖)
　　　　(韋貫之也公元和十二年七月從裴度伐蔡/十月克蔡州擒呉元濟以獻幾與表言合云)
　鄂岳觀察使所進白龜(元和十一年以李道古為鄂/岳觀察使㑹平淮西得白龜)
　　(以/獻)
右今日某宣進止示臣前件白龜者(止或作㫖今玉堂/宣㡳作進止下同)
(奏今按陸公/  議亦可考)伏以禎祥之見必有從來物象既呈可以
推究古者謂龜為蔡(語曰臧文仲居蔡注云蔡周之守/龜本出蔡地因以為名家語漆雕)
(慿曰臧氏有守龜焉名/曰蔡古者謂龜為蔡)蔡者龜也今始入賊地而獲龜
者是獲蔡也白者西方之色刑戮之象也是必擒其帥
而得地也提挈而來生致闕下此象既見其應不遙斯
皆陛下聖徳所施靈物來效太平之運其在於今臣等
謬列台衡親覩嘉瑞無任抃躍之至
　　　冬薦官殷侑狀(或無冬官字公嘗有答殷侍御/書云蒙示新注公羊春秋疑即)
　　　　(侑也狀薦堪御史太常博士元和十一年冬/作十二年公送其副宗正少卿李孝誠使回)
　　　　(鶻序云自太常博士遷虞部員外郎兼侍御/史承命以行則是侑果因公之薦而為太常)
　　　　(博士/矣)
　前天徳軍都防禦判官承奉郎試大理評事兼監察
　御史殷侑
右伏凖貞元五年六月十一日勑停使郎官御史在城
者(諸本有停字無使字或無停字方引宋/説云前天徳軍防禦即所謂停使也)委常參官每
年冬季聞薦者前件官兼通三傳傍習諸經注䟽之外
自有所得久從使幕亮直著名朴厚端方少見倫比以
臣所見堪任御史太常博士臣所諳知不敢不舉謹録
奏聞伏聴勑㫖
　　　進王用碑文狀(王用字師柔憲宗舅李修其姊/壻也公時為右庶子為作碑時)
　　　　(元和十一年/十一月云)
　故檢校左散騎常侍兼右金吾衛大將軍贈工部尚
　書王用神道碑文(用以元和十一年八月卒贈/工部尚書是年十一月葬)
右京兆尹李翛(或作/修)是王用親表傳用男沼等意請臣
與亡父用撰前件碑文者伏以王用國之元舅位望頗
崇豈臣短才所能褒飾不敢辭讓輙以撰訖其碑文謹
録本隨狀封進伏聴進止(或作/㫖)其王用男所與臣馬一
匹并鞍銜白玉腰帶一條臣並未敢受領謹奏
　　　謝許受王用男人事物狀(劉义好俠能歌詩聞/公善接天下士歩歸)
　　　　(之其後持公金數斤去曰此諛墓中人所得/不若與劉君為壽公所受王用男人事物其)
　　　　(义所謂諛墓中/人所得者歟)
　某官某乙(本或無此四字但云臣愈言今日品官云/云  今按狀體前合當具官不當言云臣)
　　(某/言)
右今日品官唐國珍到臣宅奉宣進止緣臣與王用撰
神道碑文令臣領受用男沼所與臣馬一匹并鞍銜及
白玉腰帶一條者臣才識淺薄詞藝荒蕪所撰碑文不
能備盡事跡聖恩𢎞奬特令中使宣諭并令臣受領人
事物等承命震悚再欣再躍無任榮抃之至謹附狀陳
謝以聞謹狀
　　　薦樊宗師狀(宗師字紹述公薦之屢矣因東野/之葬稱其經營如已薦之鄭餘慶)
　　　　(後又薦之於故相袁滋謂伏聞賔位尚有闕/員今又以狀薦於朝謂知賢不敢不論紹述)
　　　　(死又為之銘極所稱道/其於朋友可謂信矣)
　攝山南西道節度副使朝議郎前檢校水部員外郎
　兼殿中侍御史賜緋魚袋樊宗師(校下或有/尚書字)
右件官孝友忠信稱於宗族朋友可以厚風俗勤於藝
學多所通解議論平正有經據可以備顧問謹潔和敏
持身甚苦遇物仁恕有材有識可任以事今左右史並
闕員外郎侍御史亦未備員若蒙擢授必有補益忝在
班列知賢不敢不論謹録狀上伏聴處分
　　　舉錢徽自代狀(元和十二年十二月公除刑部/侍郎舉徽自代徽字蔚章呉郡)
　　　　(人尚書郎起之子以集考之公舉自代凡六/人為刑部舉錢徽為袁州舉韓泰為祭酒舉)
　　　　(張惟素為兵部舉韋顗為京兆尹舉馬/總為兵侍又舉張正甫皆一時之賢也)
　朝散大夫守太子右庶子飛騎尉錢徽
右臣伏凖建中元年正月五日勑(正月或/作五月)常參官授上
後三日内舉一人以自代者前件官器質端方性懷恬
淡外和内敏潔静精微可以專刑憲之司參輕重之議
況時名年輩俱在臣前擢以代臣必允衆望伏乞天恩
遂臣誠請謹録奏聞謹奏
　　　進撰平淮西碑文表(或無撰文二字元和十二/年十月淮西平羣臣請刻)
　　　　(石紀功十三年正月敕刑部侍郎韓愈撰文/表云伏奉正月十四日敕牒本表後云三月)
　　　　(二十五日自奉敕凡七十日矣舊史云淮西/碑多叙裴度事時先入蔡州李愬功第一愬)
　　　　(不平之時有石烈士者因仆碑得見上訴其/事詔令磨愈文命翰林學士叚文昌重撰文)
　　　　(勒石詳/見碑注)
臣某言伏奉正月十四日勑牒(正月十四日勑牒或作/某月日勑牓牓字非是)
以收復淮西(以或作已/或無復字)羣臣請刻石紀功明示天下為
將來法式(或無/式字)陛下推勞臣下(或作推/功勞臣)允其志願使臣
撰平淮西碑文者聞命震駭心識顛倒非其所任為愧
為恐經涉旬月不敢措手(中謝作旬涉/旬或    涉)竊惟自古神聖
之君既立殊功異徳卓絶之跡必有竒能博辯之士為
時而生持簡操筆從而冩之各有品章條貫然後帝王
之美巍巍煌煌充滿天地其載於書則堯舜二典夏之
禹貢殷之盤庚周之五誥於詩則𤣥鳥長發歸美殷宗
清廟臣工小大二雅周王是歌辭事相稱善并美具號
以為經(號或作篹經/上或有正字)列之學官置師弟子讀而講之從
始至今莫敢指斥嚮使撰次不得其人文字曖昧雖有
美實其誰觀之辭跡俱亡善惡惟一然則兹事至大不
可輕以屬人(中謝二字或/無此)伏惟唐至陛下(惟或/作以)再登太
平剗刮羣姦掃灑疆土天之所覆莫不賔順然而淮西
之功尤為俊偉碑石所刻動流億年必得作者然後可
盡能事今詞學之英所在麻列(麻或作成方从閣杭苑/李謝本  今按作麻殊)
(無理疑此本是森字誤轉作麻後人見其誤而不得其/説乃改作成耳且公答孟簡書亦有森列之語可考也)
(方氏固執舊本定从麻字舛繆無理不成文章固為可/怪然幸甚如此存得本字使人得以因疑致察遂得其)
(真若便廢麻而直作成字則人不復疑而本字無由可/得矣然則方本雖誤而亦不為無功但不當便以為是)
(而直廢它本不復思索參考耳今以無本亦/未敢輕改且作麻字而著其説使讀為森云)儒宗文師
磊落相望外之則宰相公卿郎官博士(官或/作中)内之則翰
林禁宻游談侍從之臣不可一二遽數召而使之無有
不可至於臣者自知最為淺陋顧貪恩待(或作/侍)趨以就
事叢雜乖戾律吕失次乾坤之容日月之光知其不可
繪畫强顔為之以塞詔㫖罪當誅死其碑文今已撰成
謹録封進無任慙羞戰怖之至(謹上或有隨表二字慙/羞戰怖或作慚惶怖懼)
(此下或有謹奉表以聞三月二十五日臣愈誠惶誠恐/頓首頓首謹言二十三字  今按此或本以聞下便著)
(月日與今表式/不同未詳其説)
　　　奏韓𢎞人事物表(古本云四月一日涯度羣夷/簡奉進止碑文宣賜韓𢎞一)
　　　　(本/)
右臣先奉恩勑撰平淮西碑文(或無恩字/或無勑字)伏縁聖恩以
碑本賜韓𢎞等今韓𢎞寄絹五百匹與臣充人事未敢
受領謹録奏聞伏聴進止謹奏
　　　謝許受韓𢎞物狀
臣某言今日品官第五文嵩至臣宅奉宣聖㫖令臣受
領韓𢎞等所寄撰碑人事絹者恩隨事至榮與幸并慙
抃怵愓罔知所喻(中謝/)伏以上贊聖功臣子之職下霑
羣帥文字所冝陛下謙光自居勸勵為事各賜立功節
將碑文一通使知朝廷備録勞效韓𢎞榮於寵賜遂寄
縑帛與臣於臣何為坐受厚貺恩由上致利則臣歸慙
戴兢惶舉措無地無任感恩慙懇之至
　
　
　
　
　
　
　
　東雅堂昌黎集註巻三十八
欽定四庫全書
　東雅堂昌黎集註巻三十九
　　表狀
　　　論捕賊行賞表(憲宗紀元和十年六月癸夘鎮/州節度使王承宗遣盗夜伏於)
　　　　(靖安坊刺殺宰相武元衡死之又遣盗於通/化坊刺御史中丞裴度傷首而免京城大駭)
　　　　(武元衡死數日未獲賊兵部侍郎許孟容請/見奏曰豈有國相横尸路隅而不能擒賊因)
　　　　(灑泣極言乃詔京城諸道能捕賊者賞錢萬/貫仍與五品官至是獲賊而未即加賞此公)
　　　　(所以以狀論列其/號令之不信也)
臣愈言臣伏見六月八日勑以狂賊傷害宰臣擒捕未
獲陛下悲傷震悼形於寢食特降詔書明立條格云有
能捉獲賊者賜錢萬貫仍加超授今下手賊等四分之
内已得其三(一作/二)其餘兩人蓋不足計根尋蹤跡知自
承宗再降明詔絶其朝請又與王士則士平等官(士則/士平)
(皆王武俊之子張宴等誅士平為左金/吾衛大將軍士則士平或作士平士則)八日之制無不
行者獨有賞錢(獨上或/有内字)尚未賜給羣情疑惑未測聖心
聞初載錢置市之日市中觀者日數萬人巡繞瞻視咨
嗟歎息既去復來以至日暮百姓小人重財輕義不能
深達事體但見不給其賞便以為朝廷愛惜此錢不守
言信自近傳逺無由辨明且出賞所以求賊今賊已誅
斬若無人捉獲國家何因得此賊而正刑法也(因或作/由法一)
(作/罰)承宗何故而賜誅絶也士則士平何故與美官也三
事既因獲賊獲賊必有其人不給賞錢實亦難曉假如
聖心獨有所見審知不合加賞其如天下百姓及後代
久逺之人哉(或無之/人字)況今元濟承宗尚未擒滅兩河之
地太半未收隴右河西皆沒戎狄所宜大明約束使信
在言前號令指麾以圖功利況自陛下即位已來繼有
丕續(已或作/以下同)斬楊惠琳收夏州斬劉闢收劒南東西川
斬李錡收江東縛盧從史收澤潞等五州(五州澤潞/邢洺磁)威
徳所加兵不汙刃收魏博等六州(六州魏博/貝相盧衛)致張茂昭
張愔收易定徐泗濠等五州(易定二州張茂昭所管徐/泗濠三州張愔所管  愔)
(於針/切)創業已來列聖功徳未有能髙於陛下者可謂赫
赫巍巍光照前後矣此由天授(由上或/有皆字)陛下神聖英武
之徳為巨唐中興之君宗廟神靈所共祐助勉强不已
守之以信(或作/道)則故地不足收而太平不難致如乗快
馬行平路遲速進退自由其心有所欲往無不可者於
此之時特宜示人以信孔子欲存信去食人非食不生
尚欲捨生以存信況可無故而輕棄也昔秦孝公用商
鞅為相欲富國强兵行令於國恐人不信立三丈之木
於市南門募人有能徙置北門者與五十金有一人徙
之輙與五十金秦人以君言為必信法令大行國富兵
强無敵天下三丈之木非難徙也徙之非有功也孝公
輙與之金者所以示其言之必信也(言為必信言之必/信閣杭本兩句皆)
(無信字無理甚明亦/足以見二本之謬矣)昔周成王尚小與其弟叔虞為戲
削桐葉為珪曰以晉封汝其臣史佚因請擇日立叔虞
為侯(擇杭本作/澤非是)成王曰吾與之戲耳史佚曰天子無戲
言言之則史書之禮成之樂歌之於是遂封叔虞於晉
昔漢高祖出黄金四萬斤與陳平恣其所為不問出入
令謀項羽平用金間楚數年之間漢得天下論者皆言
漢髙祖深達於利(達或/作逺)能以金四萬斤致得天下以此
觀之自古以來未有不信其言而能有大功者亦未有
不費少財而能收大利者也(方無亦未至利者十三字/  今詳文意上文引秦孝)
(公周成王事故此以未有不信而能成大功結之又引/漢髙祖事故此以未有不小費而能收大利結之不可)
(欠闕方本但以酷信閣杭之故不問可否直行/刪去舉正亦不復載殊為無理今悉補而足之)臣於告
賊之人(告或/作捕)本無恩義彼雖獲賞了不闗臣所以區區
盡言不避煩黷者欲令陛下之信行於天下也伏望恕
臣愚陋僻惷之罪而收其懇款誠至之心天下之幸非
臣之幸也謹奉表以聞臣愈誠惶誠恐
　　　論佛骨表(新舊史皆具載於本傳先是鳯翔法/門寺有䕶國真身塔塔内有釋迦文)
　　　　(佛指骨一節其法三十年一開開則嵗稔人/泰至是憲宗遣中使杜英竒押宫人三十持)
　　　　(香花迎入大内留禁中三日乃送佛祠王公/士庶奔走贊歎公為刑部侍郎上表極諫帝)
　　　　(大怒欲扺死崔羣裴度戚里諸貴皆為公言/乃貶潮州刺史時宰相疑公此表為馮宿所)
　　　　(草以宿嘗與公同年進士又同佐裴度淮西/故疑之遂貶宿歙州刺史時宰必皇甫鎛也)
　　　　(亦可謂無識鑒矣此表宿所能了耶聞見録/云憲宗元和十四年自鳯翔法門寺迎佛骨)
　　　　(入禁中韓退之以諌逐十五年有陳洪志之/禍懿宗咸通十四年又迎其骨入禁中諫者)
　　　　(以憲宗為戒懿宗曰生得見之死亦無恨不/數月崩送佛骨還法門寺愈之諫云奉佛以)
　　　　(來享年不永/者其知言哉)
臣某言伏以佛者夷狄之一法耳(伏以或作臣伏/聞或作臣聞)自後
漢時流入中國(流上舊史有始/字新史流作始)上古未嘗有也昔者黄
帝在位百年年百一十嵗(或作一/百十)少昊在位八十年年
百嵗(或作/一百)顓頊在位七十九年年九十八嵗(新史無八/字考之世)
(紀非/也)帝嚳在位七十年年百五嵗帝堯在位九十八年
年百一十八嵗(百五嵗百一十八嵗/二語上或皆有一字)帝舜及禹年皆百
嵗(新史舜下有在位字以/上多帝王世紀之文)此時天下太平百姓安樂壽
考然而中國未有佛也(而下方有此時二字舊史/無然而此三字今从新史)其後
殷湯亦年百嵗湯孫太戊在位七十五年武丁在位五
十九年書史不言其年壽所極推其年數葢亦俱不減
百嵗(五十九年新舊史無九字脱也言方作定新舊史/皆無年所極三字方本無推其年數四字今从新)
(舊史方本俱下有年/字二史併無俱字)周文王年九十七嵗武王年九十
三嵗穆王在位百年此時佛法亦未入中國(入或/作至)非因
事佛而致然也漢明帝時始有佛法明帝在位纔十八
年耳(或無/耳字)其後亂亡相繼運祚不長宋齊梁陳元魏已
下事佛漸謹年代尤促惟梁武帝在位四十八年(八或/作九)
前後三度捨身施佛宗廟之祭不用牲牢晝日一食(晝/新)
(舊史/作盡)止於菜果其後竟為侯景所逼餓死臺城國亦尋
滅事佛求福乃更得禍(乃或作反乃/更或作乃反)由此觀之佛不足
事亦可知矣(事上或有信字新舊/史無事字有信字)髙祖始受隋禪則議
除之(武徳九年四月髙祖詔有司/沙汰天下僧尼道士女冠)當時羣臣材識不逺
(材識新舊/史作識見)不能深知先王之道(知新舊/史作究)古今之宜推闡
聖明以救斯弊(聖明或/作明聖)其事遂止臣常恨焉伏惟睿聖
文武皇帝陛下神聖英武數千百年已來未有倫比即
位之初即不許度人為僧尼道士又不許創立寺觀(不/上)
(或無即字創上或無/許字新舊史創作别)臣常以為髙祖之志必行於陛下
之手(常新舊史作/當時二字)今縱未能即行豈可恣之轉令盛也
(新史無/轉字)今聞陛下令羣僧迎佛骨於鳯翔御樓以觀舁
入大内(舁音/輿)又令諸寺遞迎供養(迎新史作/加或作相)臣雖至愚
必知陛下不惑於佛作此崇奉以祈福祥也直以年豐
人樂(年豐人樂新舊/史作豐年之樂)徇人之心為京都士庶設詭異之
觀戲翫之具耳(或無/設字)安有聖明若此而肯信此等事哉
然百姓愚冥易惑難曉茍見陛下如此將謂真心事佛
皆云天子大聖猶一心敬信(云上或無皆字敬/信新史作信向)百姓何
人豈合更惜身命(何人新舊史作微賤豈合更惜或無/豈合字而有於佛二字舊史無更字)
(今从/新史)焚頂燒指(焚頂上新史有以至字舊史有所以字/謝本作以至無故新舊史焚作灼燒作)
(燔/)百十為羣解衣散錢自朝至暮轉相倣效惟恐後時
老少奔波棄其業次(少作幼業/次作生業)若不即加禁遏更歴諸
寺必有斷臂臠身以為供養者(或無/臠字)傷風敗俗傳笑四
方非細事也夫佛本夷狄之人(佛上新舊史無夫/字下或有者字)與中
國言語不通衣服殊製口不言先生之法言(不言新舊/史作不道)
身不服先王之法服不知君臣之義父子之情假如其
身至今尚在奉其國命(新舊史無至今二/字奉下或無其字)來朝京師陛
下容而接之不過宣政一見禮賔一設賜衣一襲衛而
出之於境不令惑衆也(而出之於或無而於二字或無/之字惑下舊史有於字新史惑)
(作貳/誤也)況其身死已久枯朽之骨凶穢之餘豈宜令入宫
禁(令新舊史作/以又作直)孔子曰敬鬼神而逺之古之諸侯行弔
於其國尚令巫祝先以桃茢祓除不祥(祓閣杭蜀/本作拂)然後
進弔(禮記君臨臣喪以巫祝桃茢執戈惡之也注桃鬼/所惡茢葦苕可掃不祥左氏襄二十九年公如楚)
(楚康王卒楚人使公親禭公使/巫以桃茢先祓殯楚人悔之)今無故取朽穢之物親
臨觀之巫祝不先桃茢不用羣臣不言其非御史不舉
其失臣實恥之乞以此骨付之有司投諸水火(付下或/無之字)
(新舊史作付之水火/無有司投諸四字)永絶根本斷天下之疑絶後代之
惑(或無代字後/新史作前)使天下之人知大聖人之所作為出於
尋常萬萬也豈不盛哉豈不快哉(新史無/此二語)佛如有靈能
作禍祟(或作/福)凡有殃咎宜加臣身上天鑒臨臣不怨悔
無任感激懇悃之至謹奉表以聞臣某誠惶誠恐(邵太/史曰)
(傳奕上䟽請除佛法云降自羲農至于有漢皆無佛法/君明臣忠祚長年久漢明帝始立祅神泊于符石篤信)
(佛法主庸臣倿祚短政虐云云予謂愈之言蓋廣奕之/言也故表出之林之竒曰崔浩闢佛而死於魏韓愈闢)
(佛而貶於唐此浮屠者得為口實以為闢佛者之戒至/于梁武三捨身而餓死臺城宋齊以下事之漸謹而年)
(代尤促則浮屠之徒又以為學佛不盡其道之/過自非卓然不惑之士未有不為其所迷也)
　　　潮州刺史謝上表(或無刺史字本傳具載公此/表憲宗得表謂宰相曰昨得)
　　　　(韓愈到潮州表因思其所諫佛骨事大是愛/我我豈不知然愈為人臣不當言人主事佛)
　　　　(乃年促也帝欲復用愈故先語及觀宰相意/皇甫鏄恐其復用乃率先對曰愈終太踈狂)
　　　　(且可量移一郡遂授袁州刺史歐陽文忠公/云前世有名人當論事時感激不避誅死真)
　　　　(若知義者及到貶所則戚戚怨嗟有不堪之/窮愁形於文字雖韓文公不免此累或者又)
　　　　(罪其以封禪/䛕帝皆非也)
臣某言臣以狂妄戇愚不識禮度上表陳佛骨事言涉
不敬正名定罪萬死猶輕(新史作/莫塞)陛下哀臣愚忠恕臣
狂直謂臣言雖可罪心亦無他特屈刑章以臣為潮州
刺史既免刑誅又獲禄食聖恩𢎞大天地莫量破腦刳
心豈足為謝臣某誠惶誠恐頓首頓首臣以正月十四
日蒙恩除潮州刺史(正上或有/今年字)即日奔馳上道(或作/就路)經
涉嶺海水陸萬里以今月二十五日(三月已夘/公至潮州)到州上
訖與官吏百姓等相見具言朝廷治平(或無/具字)天子神聖
威武慈仁子養億兆人庶無有親踈逺邇雖在萬里之
外嶺海之陬待之一如畿甸之閒輦轂之下有善必聞
有惡必見早朝晚罷兢兢業業惟恐四海之内天地之
中一物不得其所故遣刺史靣問百姓疾苦(靣或/作親)茍有
不便得以上陳國家憲章完具為治日久守令承奉詔
條違犯者鮮雖在蠻荒無不安泰聞臣所稱聖徳惟知
鼓舞讙呼不勞施為坐以無事臣某誠惶誠恐頓首頓
首臣所領州在廣府極東界上去廣府雖云纔二千里
然來往動皆經月(經舊史/作俞)過海口下惡水濤瀧壯猛(瀧/音)
(雙/)難計程期(程期新舊/史作期程)颶風鰐魚(颶其遇/切)患禍不測州
南近界(州南近界或/作州之南境)漲海連天毒霧瘴氛日夕發作臣
少多病年纔五十髪白齒落理不久長加以罪犯至重
所處又極逺惡憂惶慙悸死亡無日單立一身朝無親
黨居蠻夷之地與魑魅為羣(新舊史/作同羣)茍非陛下哀而念
之誰肯為臣言者臣受性愚陋人事多所不通惟酷好
學問文章未嘗一日暫廢實為時軰所見推許(舊史無/所見字)
(許或/作表)臣於當時之文亦未有過人者至於論述陛下功
徳與詩書相表裏作為歌詩薦之郊廟紀泰山之封鏤
白玉之牒鋪張對天之閎休揚厲無前之偉蹟編之乎
詩書之䇿而無愧措之乎天地之閒而無虧雖使古人
復生臣亦未肯多讓(乎新舊史並作於雖或作縱臣亦/新舊史並無亦字多讓新史無多)
(字杭本併無/二字尤非是)伏以大唐受命有天下(大新史/作皇)四海之内
莫不臣妾南北東西地各萬里自天寳之後政治少懈
文致未優(優舊史/作復)武剋不剛孽臣姦隷(孽或/作嬖)蠧居棊處
搖毒自防外順内悖父死子代以祖以孫(一作/繼孫)如古諸
侯自擅其地不貢不朝六七十年(不貢不朝新舊/史作不朝不貢)四聖
傳序以至陛下陛下即位以來躬親聴斷旋乾轉坤闗
機闔開雷厲風飛日月清照天戈所麾莫不寧順(寧新/舊史)
(作/從)大宇之下生息理極高祖創制天下其功大矣而治
未太平也太宗太平矣而大功所立咸在高祖之代非
如陛下承天寶之後接因循之餘六七十年之外赫然
興起南面指麾而致此巍巍之治功也(巍下或無之字/治功作功治)
宜定樂章以告神明東巡泰山奏功皇天(范太史唐鑑/曰終唐之世)
(惟栁宗元以封禪為非以韓愈之/賢猶勸憲宗則其餘無足怪也)具著顯庸明示得意
使永永年代服我成烈(年下或無代字舊/史年代作萬年)當此之際所
謂千載一時不可逄之嘉㑹(際或作時一/上或有之字)而臣負罪嬰
舋自拘海島戚戚嗟嗟日與死迫曽不得奏薄伎於從
官之内𨽻御之間窮思畢精以贖罪過(新舊史/作前過)懷痛窮
天死不閉目瞻望宸極魂神飛去(或作迭/非是)伏惟皇帝陛
下天地父母哀而憐之無任感恩戀闕慙惶懇迫之至
謹附表陳謝以聞
　　　賀冊尊號表(公時在潮州奉表陳賀尊號之稱/始自開元至是遂以為故事云古)
　　　　(者皇曰皇帝曰帝王曰王至秦始皇始兼皇/帝之號漢哀帝始有聖劉太平之稱唐髙宗)
　　　　(中宗遂有天皇應天之名而明皇遂稱尊號/曰開元聖文神武皇帝其後子孫因之以為)
　　　　(故事范祖禹所謂使其臣子/生而加謚於人君豈不悖哉)
臣某言臣伏聞宰相公卿百官及闗輔百姓耆耋等以
陛下功崇徳鉅天成地平宜加號於殊常以昭示於來
代(或作/載)陳請懇至(句/)于再于三(陳請懇至于再于三或/作載陳情欵懇到再三)
(非/是)陛下仰稽乾符俯順人志乃以新秋首序令月吉辰
發揚鴻休膺受顯冊(元和十四年七月羣臣上尊號曰/元和聖文神武法天應道皇帝)
天人合慶(合或/作交)日月揚光環海之間(或作/中)含生之類歡
欣踊躍(欣一/作抃)以歌以舞(或作以/舞以歌)臣某誠歡誠喜頓首頓
首臣聞體仁長人之謂元(長上或有以/字無人字)發而中節之謂
和無所不通之謂聖妙而無方之謂神(妙而或作/妙筭下同)經緯
天地之謂文戡定禍亂之謂武先天不違之謂法天道
濟天下之謂應道伏惟元和聖文神武法天應道皇帝
陛下子育億兆視之如傷可謂體仁以長人矣喜怒以
類刑賞不差可謂發而中節矣明照無私幽隠畢達可
謂無所不通矣發號出令雲行雨施可謂妙而無方矣
三光順軌草木遂長可謂經緯天地矣除剗冦盜宇縣
清夷可謂戡定禍亂矣風雨以時祥瑞輻湊可謂先天
而天不違矣國内無飢寒(國下或/無内字)四夷皆朝貢(朝上或/無皆字)
可謂道濟天下矣衆美備具名實相當赫赫巍巍超今
冠古方當議明堂辟雍之事(議或作講或/上别有講字)撰泰山梁父
之儀(撰下或/有集字)􁄭三代之逸禮補百王之漏典時乗六龍
肆覲東后微臣幸生聖代觸犯刑章(一作/憲)假息海隅死
亡無日瞻望宸極心魂飛揚有永棄之悲無自新之望
曾不得與鳥獸率舞蠻夷縱觀為比(與或/作如)銜酸抱痛且
恥且慙無任感恩戀闕懇迫彷徨之至(彷徨或/作傍惶)謹奉表
陳賀以聞
　　　袁州刺史謝上表(或無刺/史字)
臣某言臣以去年正月上䟽論佛骨事先朝恕臣愚直
(憲宗以元和十五年正月崩穆/宗即位故此謂憲宗為先朝)不加大罪自刑部侍郎
貶授潮州刺史伏遇其年七月十三日恩赦至(元和十/四年七)
(月上尊號/大赦天下)其年十月二十四日準例量移改授袁州刺
史以今月八日到任上訖臣某誠歡誠喜頓首頓首伏
以州小地狹税賦及時人安吏循閭里無事微臣惟當
布陛下惟新之澤守國家承平之規勸以耕桑使無怠
惰而已臣以愚陋無堪累蒙朝廷奬用掌誥西掖(元和/九年)
(十二月公/知制誥)司刑南宫(元和十二年十二/月公為刑部侍郎)顯榮頻煩稱效
寂蔑又蒙赦其罪累授以方州徳重恩𢎞身微命賤無
階答謝惟積慙惶無任感恩慙惕之至謹差軍事副將
郝泰奉表陳謝以聞
　　　賀皇帝即位表(穆宗即皇帝位公/在袁州以表賀)
臣某言伏聞皇帝陛下以閏正月三日(或無三/日二字)䖍奉遺
詔昭升大位(升或作承元和十五年閏正/月穆宗即位書昭升于上)天地神祇永
有依歸華夏蠻貊永有承事神人交慶日月貞明臣某
誠歡誠喜頓首頓首臣聞王者必為天所相為人所歸
上符天心下合人志然後奄有四海以君萬邦伏惟皇
帝陛下承列聖之丕績當中興之昌運爰自主鬯春宫
齒胄國學孝友之美實形四方英偉之姿久動羣聴及
初嗣位遐邇莫不歡心爰降詔書老㓜或至垂泣(或作/涕)
舉用俊乂流竄姦邪(帝即位之日召翰林學士叚文昌/杜元頴沈傳師李肇侍讀薛放丁)
(公著對思政殿並賜金紫丁未貶/宰臣皇甫鎛為崖州司户參軍)雖虞舜之去四兇舉
十六相不能過也(渾敦窮竒檮杌饕餮四凶也蒼舒隤/敳檮戭大臨尨降庭堅仲容叔達伯)
(奮仲堪叔獻季仲伯虎仲熊/叔豹季貍十六相也見左傳)天下翹首以望太平天下
傾心以觀至化臣某誠歡誠喜頓首頓首臣聞昔者堯
舜以吁嗟君臣相戒以致至治周文王以憂勤日中不
食以和萬民故能澤流無窮名配日月伏惟皇帝陛下
儀而象之以永多福天下幸甚天下幸甚微臣往因言
事得罪先朝守郡逺方拘限條制(守郡或作僻/守制或作例)不獲奔
走稱慶闕庭無任欣歡踊躍感恩戀闕之至謹奉表以
聞
　　　賀赦表
臣某言伏奉二月五日制書大赦天下常赦所不原者
咸蒙除罪(或無/蒙字)與之更始令得自新恩浹幽明慶溢寰
海臣某誠歡誠喜頓首頓首臣聞王者必於嗣位之始
降非常之恩所以象徳乾坤同明日月伏惟皇帝陛下
文思聰明聖神睿哲發號出令雲行雨施懼刑政之或
差憐鰥寡之重困知事久之滋弊慮法訛之益姦罪人
悉原墜典咸舉生恩既及於四海和氣遂充於八紘臣
某誠歡誠喜頓首頓首微臣往因論事獲譴海隅旋沐
朝奬待罪山郡未離貶竄之地忽逢曠蕩之恩踊躍欣
歡實倍常品限以官守不獲隨例稱慶闕廷無任感恩
戀闕之至謹奉表陳賀以聞
　　　賀冊皇太后表(穆宗紀元和十五年閏正月尊/母為皇太后即憲宗懿安皇后)
　　　　(郭氏子儀/之孫也)
臣某言伏承閏正月二十七日皇太后光膺令典受冊
宫闈歡心始自於内朝孝理遂形於寰海臣某誠歡誠
喜頓首頓首皇太后夙贊先皇弼成至化誕生明聖纘
繼鴻休華胥實贊於軒圖(帝王世紀華/胥太昊母)文母有光於周
道(文母太姒詩/亦右文母)㳟惟懿徳克配前芳皇帝陛下出震承
乾垂衣御極式展臣子之志以明教化之源禮命載崇
華夷同慶臣待罪外郡不獲隨例稱賀闕廷(賀或/作慶)無任
踊躍欣歡之至謹奉表陳賀以聞
　　　賀慶雲表(穆宗元和十五年六月十六日也/公時為袁州刺史以表圖稱賀云)
臣某言臣所領州今月十六日申時有慶雲見於西北
至暮方散臣及舉州官吏百姓等無不見者五采五色
光華不可徧觀非煙非雲容狀詎能詳述抱日増麗浮
空不收既變化而無窮亦巻舒而莫定斯為上瑞實應
太平臣某誠歡誠喜頓首頓首謹按沈約宋書云慶雲
五色者太平之應又據孝經援神契曰王者徳至山陵
則慶雲出(陵或/作澤)故黄帝因之以紀事(左氏昭十七年黄/帝以雲紀故為雲)
(師而雲名説者以黄帝有/景雲之瑞故以名官也)虞舜由之而作歌(尚書大傳/曰俊乂百)
(工相和而歌卿雲帝乃倡/之曰卿雲爛兮禮縵縵兮)又按季夏六月土王用事(王/或)
(作/正)其日丙戌亦主於土(今按歴家四季之月土王用事/各十八日今云六月明當作王)
(丙戌以歴推/之十六日也)西北方者京師所在土為國家之徳祥見
京師之位既徴於古又驗於今伏惟皇帝陛下徳合覆
載道光軒虞嗣位之初禎祥繼至昇平之符既兆仁壽
之域以躋(以或/作已)微臣往在先朝以論事得罪身居貶黜
之地目覩殊常之慶抃躍欣幸(欣一/作歡)實倍常情伏乞宣
付史官以彰聖徳所致瞻戀闕廷心魂飛馳無任欣抃
踊躍之至(馳下或有並圖奉進四字或/附於下文奉表陳賀之下)謹差某官奉表
陳賀以聞
　　　舉張惟素自代狀　國子監(公自袁州召為國/子祭酒舉以自代)
　　　　(時元和十/五年冬也)
　中散大夫守左散騎常侍上柱國賜紫金魚袋張惟
　素
右伏凖建中元年正月五日制常參官上後三日舉一
人自代者前件官文學治行衆所推與累歴中外資序
已深(序或/作考)和而不同静而有守敦厚退讓可以訓人臣
所不如輙舉自代謹録奏聞
　　　舉韓泰自代狀　袁州(公自潮州移刺袁州舉/泰以自代時元和十五)
　　　　(年春/也)
　使持節漳州諸軍事守漳州刺史韓泰(泰永貞元年/十一月坐王)
　　(叔文之敗貶䖍州司馬元/和十年三月遷漳州刺史)
右伏凖建中元年正月五日制常參官及刺史授上訖
三日内舉一人自代者前件官詞學優長才器端實早
登科第(貞元十一/年泰登第)亦更臺省(貞元中泰累遷/至户部郎中)往因過犯
貶黜至今十五餘年自領漳州悉心為治官吏懲懼不
敢為非百姓安寧並得其所臣在潮州之日與其州界
相接臣之政事逺所不如乞以代臣庶為允當謹録奏
聞
　　　慰國哀表(憲宗以元和十五年正月庚子崩於/大明宫中和殿公時刺袁州奉表稱)
　　　　(慰/)
臣某言伏奉正月二十七日詔書大行皇帝奄棄萬國
承詔哀惶號踊無地伏惟聖情何可堪處大行皇帝功
濟寰區仁霑動植奉諱之日率土崩心凡在臣子不勝
殞裂伏惟陛下痛貫宸極聖情難居臣拘守逺郡不獲
匍匐奉慰瞻望闕廷且悲且戀謹奉表陳慰以聞
　　　舉薦張籍狀(籍字文昌蘇州呉人貞元十五年/進士公時為國子祭酒以狀薦籍)
　　　　(藉用是自校書郎除國子博士元和十五年/也籍祭公詩云我官麟臺中公為大司成念)
　　　　(此委末秩不能力自揚特狀為博士始獲升/朝行未幾享其資遂忝南宮郎可以知公之)
　　　　(薦也或有/國子監字)
　登仕郎守祕書省校書郎張籍
右件官學有師法文多古風沈黙静退介然自守聲華
行實光映儒林臣當司見闕國子監博士一員生徒藉
其訓導伏乞天恩特授此官以彰聖朝崇儒尚徳之道
謹録奏聞伏聴勑㫖
　　　請上尊號表(或有國子監字元和十五年九月/公自袁州召為國子祭酒至是有)
　　　　(此/表)
臣某言臣得所管國子太學廣文四門及書筭律等七
館學生沈周封等六百人狀(或無/得字)稱身雖賤微然皆以
選擇得備學生讀六藝之文修先王之道粗有知識皆
由上恩今天子整齊乾坤出入神聖(或無/今字)經營乎無為
之業游息乎混元之宫不謀於廷不戰於野坐收冀部
(元和十五年十月成徳軍節度使玉/承元以鎮趙深冀四州歸于有司)旋定幽都(長慶元/年三月)
(幽州節度使劉總以/所管八州歸于有司)析木天街星宿清潤北嶽醫閭神
鬼受職(析木天街北嶽醫閭皆以幽冀言也天文志昴/為天街屬冀州自尾十度至南斗十一度為析)
(木屬幽州北嶽恒山在定州恒陽縣在古冀州之域也/醫閭周禮職方氏幽州其鎮醫閭也  今按此長慶元)
(年劉總納/土時也)地彌天區界軼海外舜之十有二州周之千
七百國章亥所步禹契所書四面輻輳各修貢職(章亥/所歩)
(山海經云禹使大章步自東極至于西垂二億三萬三/千五百里七十一步又使竪亥自南極盡於北垂二億)
(三萬三千五百/里七十一步)西謝之首北上之渠怛威愧徳失據狼
狽收其種落逃遁逺去來獻羊馬千里不絶功既如此
徳又如彼(或作如/何非是)爰初嗣位首去姦嬖(謂貶皇甫鎛/嬖或作孽)隨
所顧指應時清寧哀天下之鰥寡釋四海之鬱結左右
前後莫匪俊良小大之材咸盡其用無所誅詰一和以
仁由是五榖嵗登百瑞時見六府三事惟序惟歌昔者
媧皇殺黑龍以濟冀州堯誅九嬰以定下土(媧皇殺黒/龍堯誅九)
(嬰二事並/見淮南子)血兵刓刃僅就厥功以方吾君一何逺也堯
之在位七十餘載戒飭咨嗟以致平治孔子之聖自云
三年有成今自嗣位以來嵗有餘耳臻此功徳其何㨗
哉置郵傳命未足以諭以非常之功襲尋常之號以冠
古之美屈守文之名臣子之誠(子或/作下)闕而不奏天號人
稱不滿事實斯亦縉紳先生之過也謂臣官居師長不
言謂何考其所陳中於義理天人合願不謀而同非臣
之愚所敢隠蔽輙冒死以聞伏乞天恩特允誠志令公
卿大夫得竭思慮取正於經以定大號有司備禮擇日
以頒天下幸甚天下幸甚臣某誠惶誠恐(方本無臣/某下六字)
　　　舉韋顗自代狀　尚書兵部(長慶元年七月公/自國子祭酒除兵)
　　　　(部侍郎舉顗自/代  顗語豈切)
　中散大夫守大理少卿驍騎尉韋顗
右伏凖建中元年正月五日制常參官上後三日舉一
人自代者前件官學識該達器量𢎞深朝推直道代仰
清節顯映班序十五年餘夷險一致風猷益茂屈居少
列未副羣情文昌政本侍郎官重尚徳之舉顗宜當之
乞迴臣所授庶弭官謗謹録奏聞謹奏
　
　
　
　
　
　
　
　
　東雅堂昌黎集註巻三十九
欽定四庫全書
　東雅堂昌黎集註巻四十
　　表狀
　　　論孔戣致仕狀(或無孔戣字公嘗誌孔尚書墓/言尚書七十三上書去官公嘗)
　　　　(賢其能謂公尚壯上三留奚去之果曰吾負/二宜去尚奚顧子言明日奏䟽請留不報此)
　　　　(公所論之狀也/時長慶三年作)
　某官某
右臣與孔戣同在南省為官數得相見(或無/同字)戣為人守
節清苦議論平正今年纔七十筋力耳目未覺衰老憂
國忘家用意深逺所謂朝之耆徳老成人者臣知戣上
疏求致仕故徃看戣戣為臣言已䝉聖主允許伏以陛
下優賢尚齒見戣頻上三疏言詞懇到重違其意遂即
許之此誠陛下仁徳之至然如戣輩在朝不過三數人
實可為國愛惜自古以來及聖朝故事年雖八九十但
視聴心慮茍未昏錯尚可顧問委以事者雖求退罷無
不殷勤留止優以禄秩不聴其去以明人君貪賢敬老
之道也禮大夫七十而致事(禮下或有曰字致事或作/致仕  今按禮記作事)
若不得謝則必賜之几杖安車七十求退人臣之常禮
若有徳及氣力尚壯則君優而留之不必年過七十盡
許致事也詩曰雖無老成人尚有典刑此言老成人重
於典刑不可不惜而留也今戣幸無疾疹(音/軫)但以年當
致事據禮求退陛下若不聴許亦無傷於義而有貪賢
之美況左承職事亦極清簡若戣尚以繁要為辭自可
别授秩崇而務少者今中外之臣有年過於戣尚未得
退戣獨何人得遂其願(其或/作所)然人皆求進戣獨求退尤
可賢重臣所領官無事不敢請對(或無/領字)䝉陛下厚恩茍
有所見不敢不言伏望聖恩特垂察納
　　　舉馬總自代狀　京兆府(公為京兆尹舉以自/代長慶三年也時總)
　　　　(自天平軍節度使/方入為戸部尚書)
　銀青光禄大夫檢校尚書右僕射兼戸部尚書馬總
右伏準建中元年正月五日制常參官上後三日舉一
人自代者伏以近者京尹用人稍輕所以市井之間(或/無)
(近者至所以十/字市井作畿甸)盜賊未㫁郊野之外疲瘵尚多前件官
文武兼資寛猛得所畧更方鎮皆有功能若以代臣實
為至當謹録奏聞謹奏
　　　賀雨表(公尹京/兆時作)
臣某言臣聞聖人之徳與天地通誠發於中事應於外
始聞其語今見其真臣誠歡誠喜頓首頓首伏以季夏
以來雨澤不降臣職司京邑祈禱實頻青天湛然旱氣
轉甚陛下憫兹黎庶(憫一/作憐)有事山川中使纔出於九門
陰雲已垂於四野龍神效職雷雨應期(雷或/作雷)嘉榖奮興
根葉肥潤抽莖展穗不失時宜人和年豐莫大之慶㣲
臣幸䝉寵任獲覩殊祥慶抃歡呼倍於常品無任踴躍
之至謹奉表陳賀以聞
　　　賀太陽不虧狀(狀蜀作表公/尹京兆時作)
　司天臺奏今月一日太陽不虧(長慶三年九月壬子/朔日食角十二度今)
　　(月一日十月一日也葢九月朔日食則/十月朔當虧今太陽不虧故以為賀)
右司天臺奏今日辰夘間太陽合虧陛下敬畏天命克
已修身誠發於中災銷於上自夘及巳當虧不虧(及或/作至)
雖隔陰雲轉更明朗北於常日不覺有殊天且不違慶
孰為大臣官忝京尹親覩殊祥欣感之誠實倍常品謹
奉狀賀以聞(狀下或有陳字聞/下或有謹奏字)
　　　舉張正甫自代狀　尚書兵部(公兩為兵部侍/郎長慶元年七)
　　　　(月初為兵侍舉大理少卿韋顗以自代長慶/三年自京兆尹再除兵侍則舉正甫以自代)
　　　　(前後皆/可考也)
　通議大夫守右散騎常侍上柱國南陽縣開國子食
　邑五百户賜紫金魚袋張正甫(正甫元和末年自同/州刺史入拜左散騎)
　　(常侍正甫大和八/年卒年八十二)
右臣䝉恩除尚書兵部侍郎伏準建中元年正月五日
制常參官上後三日舉一人自代者前件官禀正直之
性懐剛毅之姿嫉惡如仇讎見善若飢渇備更内外灼
有名聲年齒雖高氣力逾勵(力或/作志)甘貧苦節不愧神明
可謂古之老成朝之碩徳久處散地實非所宜乞以代
臣以副公望(或有謹録奏/聞謹奏六字)
　　　袁州申使狀(王黄州嘗答丁晉公書云退之為/袁州刺史故事觀察使牒部刺史)
　　　　(皆曰故牒時王仲舒㢘問江西以吏部巨賢/特自損曰謹牒而退之致書懇請以為宜如)
　　　　(舊制元之所/云即謂此爾)
　使司牒州牒
右自今月二日後每奉公牒牒尾故牒字皆為謹牒字
有異於常初不敢陳論以為錯誤今既頻奉文牒前後
並同在愈不勝戰懼之至伏乞仁恩特令改就常式以
安下情
　　　國子監論新注學官牒(李習之狀公行曰其為/國子祭酒也奏儒生為)
　　　　(學官日使㑹講生徒多奔走聴聞皆喜曰韓/公來為祭酒國子監不寂寞矣此疏公為祭)
　　　　(酒時所論元/和十二年也)
國子監應今新注學官等牒準今年赦文委國子祭酒
選擇有經藝堪訓𨗳生徒者以充學官近年吏部所注
多循資叙不考藝能至令生徒不自勸勵伏請非專通
經傳博渉墳史(墳一/作文)及進士五經請色登科人不以比
擬其新受官(受或/作授)上日必加研試然後放上以副聖朝
崇儒尚學之意具狀牒上吏部仍牒監者謹牒
　　　黄家賊事宜狀(黄家賊自貞元十一年黄洞首/領黄少卿攻邕管等州經畧使)
　　　　(孫公器請發嶺南兵窮討之徳宗不許遣中/人招諭不從自是叛服不常元和閒又有黄)
　　　　(承慶黄少度黄昌瓘繼起長慶初以嚴公素/為經畧使復上表請討公以近貶嶺外謂自)
　　　　(潮方移袁繼入為祭酒知嶺外事詳/故以是三事為請時元和十五年也)
一臣去年貶嶺外刺史(一臣去年一作右/臣伏以臣去年)其州雖與黄
家賊不相憐接然見徃來過客并諳知嶺外事(諳或/作諸)人
所說至精至熟其賊並是夷獠亦無城郭可居依山傍
險自稱洞主衣服言語都不似人尋常亦各營生急則
屯聚相保比緣邕管經畧使多不得人徳既不能綏懐威
又不能臨制侵欺虜縛以致怨恨蠻夷之性易動難安
遂至攻劫州縣侵暴平人或復私讎或貪小利或聚或
散終亦不能為事近者征討本起於裴行立陽旻此兩
人者(此下或/有時字)本無逺慮深謀意在邀功求賞亦縁見賊
未屯聚之時將謂單弱立可摧破争獻謀計惟恐後時
朝廷信之遂允其請自用兵巳來巳經二年(或無下已/字當刪上)
(已/字)前後所奏殺獲計不下一二萬人(或無/二字)儻皆非虚賊
已尋盡至今賊猶依舊足明欺罔朝廷邕容兩管因此
凋弊(因或作内/經二字)殺傷疾患(或作/疫)十室九空百姓怨嗟如
出一口陽旻行立相繼身亡實由自邀功賞(自或/作身)造作
兵端人神共嫉以致殃咎(嫉或作怒/致或作至)陽旻行立事既已
往今所用嚴公素者(素或/作集)亦非撫御之才不能别立規
模依前還請攻討如此不已臣恐嶺南一道未有寧息之
時
一昨者併邕容兩管為一道深合事宜(或無/併字)然邕州與
賊逼近容州則甚懸隔其經畧使若置在邕州與賊隔
江對岸兵鎮所處物力必全一則不敢輕有侵犯一則
易為逐便控制今置在容州兵馬必少賊見勢弱易生
姦心伏請移經畧使於邕州其容州但置刺史實為至
便
一比者所發諸道南討兵馬例皆不諳山川不伏水土
(伏或/作服)逺鄉羇旅疾疫殺傷臣自南來見說江西所發共
四百人曾未一年其所存者數不滿百(或無/者字)岳鄂所發
都三百人其所存者四分纔一續添續死每發倍難若
令於邕容側近召募添置千人便割諸道見供行營人
數糧賜均融充給所費既不増加而兵士又皆便習長
有守備不同客軍守則有威攻則有利
一自南討已來賊徒亦甚傷損察其情理厭苦必深大
抵嶺南人稀地廣賊之所處又更荒僻假如盡殺其人
盡得其地在於國計不為有益容貸羈縻此之禽獸來
則捍禦去則不追亦未虧損朝廷事勢以臣之愚若因
改元大慶(元和十六年穆宗即/位之明年當改元)赦其罪戾遣一郎官御
史親徃宣諭必望風降伏讙呼聴命(呼或/作呌)仍為擇選有
材用威信諳嶺南事者為經畧使(有或/作其)處理得宜(理或/作置)
自然永無侵叛之事
　　　應所在典貼良人男女等狀(方無在字或又無/等字方云二狀皆)
　　　　(袁州進刺今按狀云往/任袁州  史方説非是)
　應所在典貼良人男女等(此是狀首標目所論事與/前巻賀白龜狀體正同猶)
　　(今之貼黄及狀眼/也方本刪去非是)
右準律不許典貼良人男女作奴婢驅使臣往任袁州
刺史日撿責州界内得七百三十一人(責或/作到)並是良人
男女準律計傭折直一時放免(計上或/有例字)原其本末或因
水旱不熟或因公私債負遂相典貼漸以成風名目雖
殊奴婢不别鞭笞役使至死乃休既乖律文實虧政理
袁州至小尚有七百餘人天下諸州其數固當不少今
因大慶伏乞令有司重舉舊章一皆放免仍勒長吏嚴
加檢責如有隠漏必重科懲則四海蒼生孰不感荷聖
徳以前件如前謹具奏聞伏聴勑㫖
　　　論淮西事宜狀(或無狀字吳少陽初為彰義軍/節度使元和九年卒而其子元)
　　　　(濟自立憲宗欲討之明年遣御史中丞裴度/視師還奏兵可用與宰相意不合既而盜殺)
　　　　(宰相傷中丞不克遂相度以主東兵公時為/中書舍人乃上淮西事宜謂三小州殘弊困)
　　　　(劇之餘而當天下之全力其破賊可立而待/然由是失宰相意左遷為右庶子十二年裴)
　　　　(度出討蔡以公為行軍司/馬卒擒呉元濟皆如公言)
右臣伏以淮西三州之地自少陽疾病去年春夏已來
圖為今日之事有職位者勞於計慮撫循(於或/作其)奉所役
者修其器械防守金帛糧畜耗於賞給(耗於或/作匱于)執兵之
卒四向侵掠農夫織婦攜持㓜弱餉於其後(攜上或有/皆字餉或)
(作飽/非是)雖時侵掠小有所得力盡筯疲不償其費又聞畜
馬甚多自半年已來皆上槽櫪譬如有人雖有十夫之
力自朝及夕常自大呼跳躍初雖可畏其勢不久必自
委頓乘其力衰三尺童子可使制其死命況以三小州
殘弊困劇之餘而當天下之全力其破敗可立而待也
(待下或有/之字非是)然所未可知者在陛下㫁與不㫁耳夫兵不
多不足以必勝(不足上一有則/字必或作取)必勝之師必在速戰兵
多而戰不速則所費必廣兩界之間疆場之上日相攻
劫必有殺傷近賊州縣徴役百端農夫織婦不得安業
或時小遇水旱百姓愁苦當此之時則人人異議以惑
陛下之聴(下或有/矣字)陛下持之不堅半塗而罷傷威損費
為弊必深所以要先決於心詳度本末事至不惑然可
圖功(然新吏作乃然猶然後也下文然可集亊然擬許/其承繼皆一義  今按此葢當時俗體如此故公)
(狀中用之/不欲改也)為綂帥者盡力行之於前而參謀議者盡心
奉之於後内外相應其功乃成昔者殷高宗大聖之主
也以天子之威伐背叛之國三年乃剋不以為遲志在立
功不計所費(背叛或/作叛背)傳曰㫁而後行鬼神避之(史記趙/高曰㫁)
(而後行鬼/神避之)遲疑不㫁未有能成其事者也臣謬承恩寵
獲掌綸誥地親職重不同庶寮輙竭愚誠以効裨補謹
條次平賊事宜一一如後
一諸道發兵或三二千人勢力單弱羈旅異鄉與賊不
相諳委望風懾懼難便前進(便或/作更)所在將帥以其客兵
難處使先不存優恤(處下或有指字不下/或有撫字皆非是)待之既薄使
之又苦或被分割隊伍𨽻屬諸頭士卒本將一朝相失
心孤意怯難以有功又其本軍各須資遣道路遼逺勞
費倍多士卒有征行之艱閭里懐離别之思今聞陳許
安唐汝夀等州與賊界連接處村落百姓悉有兵器小
小俘劫皆能自防習於戰鬭識賊深淺既是土人䕶惜
鄉里比來未有處分猶願自備衣糧共相保聚以備冦
賊若令召募立可成軍若要添兵自可取足賊平之後
易使歸農伏請諸道先所追到行營者悉令却牒歸本
道據行營所追人額器械弓矢一物已上悉送行營充
給(却下或無牒字據下或無行字給上或無充字甚今/按上下文勢合有行字行下更合有營字其理  明)
(今輙/補足)所召募人兵數既足加之教練三數月後諸道客
軍一切可罷比之徴發逺人利害懸隔
一繞逆賊州縣堡柵等各置兵馬(繞一/作統)都數雖多每處
則至少(至上或/有兵字)又相去闊逺難相應接所以數被攻劫
致有損傷今若分為四道(或無/分字)每道各置三萬人擇要
害地屯聚一處使有隠然之望(隠或作殷方按漢書隠/若一敵國  本非是)
審量事勢乘時逐利可入則四道一時俱發(四或/作諸)使其
狼狽驚惶首尾不相救濟若未可入則深壁高壘以逸
待勞自然不要諸處多置防備臨賊小縣可收百姓於
便地作行縣以主領之使免散失
一蔡州士卒為元濟迫脅勢不得巳遂與王師交戰原
其本根皆是國家百姓進退皆死誠可閔傷宜明勑諸
軍使深知此意當戰鬭之際固當以盡敵為心若形勢
巳窮不能為惡者不須過有殺戮喻以聖徳放之使歸
銷其兇悖之心貸以生全之幸自然相率棄逆歸順
一論語曰欲速則不達見小利則大事不成比來征討
無功皆由欲其速捷有司計筭所費茍務因循小不如
意求休罷河北淮西等見承前事勢知國家必不與之
持久併力苦戰幸其一勝即希冀恩赦朝廷無至忠憂
國之人不惜傷損威重因其有請便議罷兵徃日之事
患皆然也(徃或/作近)臣愚以為淮西三小州之地元濟又甚
庸愚而陛下以聖明英武之姿用四海九州之力除此
小冦難易可知太山壓卵未足為喻
一兵之勝負實在賞罰賞厚可令廉士動心(㢘或作/戰非是)罰
重可令凶人喪魄然可集事(然或/作則)不可愛惜所費憚於
行刑
一淄青恒冀兩道與蔡州氣類畧同今聞討伐元濟(伐/或)
(作罰/非是)人情必有救助之意然皆闇弱自保無暇虛張聲勢
則必有之至於分兵出界公然為惡亦必不敢宜特下
詔云蔡州自吳少誠已來相承為節度使亦微有功效
少陽之殁(陽或作/誠非是)朕亦本擬與元濟恐其年少未能理
事所以未便處置待其稍能緝綏然擬許其承繼(擬或/作後)
今忽自為狂勃侵掠(勃或/作悖)不受朝命事不得已所以有
此討伐(或作/罰)至如淄青恒州范陽等道祖父各有功業
相承命節(或無命字節下或有制字或有制字而無節/字  今按李徳裕之討澤潞正用此䇿以伐)
(其交世以為奇不/知韓公巳言之矣)年嵗巳久朕必不利其土地輕有改
易各宜自安如妄自疑懼敢相扇動朕即赦元濟不問
迴軍討之自然破膽不敢妄有異說
以前件謹録奏聞伏乞天恩特賜裁擇謹奏
　　　論變鹽法事宜狀(長慶二年張平叔為户部侍/郎侍疏請官自賣鹽可以富)
　　　　(國强兵陳利害十八條詔下其說令公卿詳/議公與韋處厚條詰之事遂不行平叔所陳)
　　　　(十八條此可見者十六白樂天行平叔判度/支詞曰計能析秋毫吏畏如夏日東坡曰此)
　　　　(必小人也按柳氏家訓平叔後以賊敗窮/失官錢四十萬緡是宜以此終也)
　張平叔所奏鹽法條件
右奉勑將變鹽法事貴精詳宜令臣等各陳利害可否
聞奏者平叔所上變法條件臣終始詳度恐不可施行
各隨本條分析利害如後
一件平叔請令州府差人自糶官鹽收實估匹叚省司
準舊例支用自然獲利一倍已上者臣今通計所在百
姓貧多富少除城郭外有見錢糴鹽者十無二三多用
雜物及米榖博易鹽商利歸於已無物不取或從賖貸
升斗約以時熟填還用此取濟兩得利便今令州縣人
吏坐鋪自糶利不闗已罪則加身不得見錢及頭叚物
恐失官利必不敢糶變法之後百姓貧者無從得鹽而
食矣求利未得歛怨已多自然坐失鹽利常數所云獲
利一倍臣所未見
一件平叔又請鄉村去州縣逺處令所由將鹽就村糶
易不得令百姓闕鹽者臣以為鄕村逺處或三家五家
山谷居住不可令人吏將鹽家至户到多將則糶貨不
盡少將則得錢無多(無或/作不)計其往來自充糧食不足比
來商人或自負檐斗石往與百姓博易所冀平價之上
利得三錢兩錢不比所由為官所使到村之後必索
百姓供應所利至少為弊則多此又不可行者也
一件平叔云所務至重須令廟堂宰相充使臣以為若
法可行不假令宰相充使若不可行雖宰相充使無益
也(下若字或作令或有/若字無下十一字)又宰相者(或無者字或/無又者二字)所以臨
察百司考其殿最若自為使縱有敗闕遣誰舉之此又
不可者也
一件平叔又云(或無一件字有今按此/别是一條當  一件字)法行之後停減
鹽司所由糧課年可收錢十萬貫臣以為變法之後弊
隨事生尚恐不登常數安得更望贏利
一件平叔欲令府縣糶鹽每月更加京兆尹料錢百千
司録及兩縣令每月各加五十千其餘觀察及諸州刺
史縣令録事參軍多至每月五十千少至五千三千者
臣今計此用錢已多其餘官典及巡察手力所由等糧
課仍不在此數通計所給每嵗不下十萬貫未見其利
所費已廣平叔又云停鹽司諸色所由糧課約每嵗合
減得十萬貫錢(或無所/由一字)今臣計其新法亦用十萬不啻
減得十萬却用十萬所亡所得一無贏餘也平叔又請
以糶鹽多少為刺史縣令殿最多者遷轉不拘常例如
闕課利依條科責者刺史縣令職在分憂今惟以鹽利
多少為之升黜不復考其治行非唐虞三載考績黜陟
幽明之義也
一件平叔請定鹽價每觔三十文又每二百里每觔價
加收二文以充脚價量地逺近險易加至六文脚價不
足官與出名為每觔三十文其實巳三十六文也(也上/或無)
(文/字)今鹽價京師每觔四十(一有/文字)諸州則不登此變法之
後秪校數文於百姓未有厚利也(秪或/作只)脚價用五文者
官與出二文(用或作每/二或作三)用十文者官與出四文是鹽一
觔官糶得錢名為三十其實觔多得二十八少得二十
六文折長補短每觔收錢不過二十六七百姓折長補
短每觔用錢三十四則是公私之間每觔常失七八文
也下不及百姓上不歸官家積數至多不可遽筭以此
言之不為有益平叔又請令所在及農隙時併召車牛
般鹽送納都倉不得令有闕絕者州縣和雇車牛百姓
必無情願事須差配然付脚錢百姓將車載鹽所由先
皆無檢齊集之後始得載鹽及至院監請受又須待其
輪次不用門户皆被停留輪納之時人事又别凡是和
僱無不皆然百姓寧為私家載物取錢五文不為官家
載物取十文錢也(文下或/無錢字)不和雇則無可載鹽和雇則
害及百姓此又不可也
一件平叔稱停減鹽務所由收其糧課一嵗尚得十萬
貫文(尚或/作計)今又稱既有巡院請量閒劇留官吏於倉場
勾當要害守捉少置人數優恤糧料嚴加把捉如有漏
失私糶等並準條處分者平叔所管鹽務所由人數有
幾量留之外収其糧課一歲尚得十萬貫此又不近理
也比來要害守捉人數至多尚有漏失私糶之弊今又
減置人數謂能私鹽㫁絶此又於理不可也
一件平叔云變法之後嵗計必有所餘日用還恐不足
謂一年已來(謂一/作請)且未責以課利後必數倍校多者此
又不可方今國用常言不足若一嵗頓闕課利為害已
深雖云明年校多豈可懸保此又非公私蓄積尚少之
時可行者也
一件平叔又云浮寄姦猾者轉富土著守業者日貧若
官自糶鹽不問貴賤貧富士農工商道士僧尼并兼游
惰因其所食盡輸官錢并諸道軍諸使家口親族遞相
影占不曾輸稅若官自糶鹽此輩無一人遺漏者臣以
此數色人等官未自糶鹽之時從來糴鹽而食不待官
自糶然後食鹽也(糴上或有來字字今按文勢恐/來字上更有從  今亦補足)若官
不自糶鹽此色人等不糴鹽而食官自糶鹽即糴而食
之則信如平叔所言矣若官自糶與不自糶皆常糴鹽
而食則今官自糶亦無利也所謂知其一而不知其二
見其近而不見其逺也國家𣙜鹽(國或/作官)糶與商人啇人
納𣙜糶與百姓則是天下百姓無貧富貴賤皆已輸錢
於官矣不必與國家交手付錢然後為輸錢於官也
一件平叔云初定兩税時絹一匹直錢三千今絹一匹
直錢八百百姓貧虚或先取粟麥價及至收穫悉以還
債又充官税顆粒不殘若官中糶鹽一家五口所食鹽
價不過十錢隨日而輸不勞驅遣則必無舉債逃亡之
患者(舉債或/作舉賃)臣以為百姓困弊不皆為鹽價貴也今官
自糶鹽與依舊令商人糶其價貴賤所校無多通計一
家五口所食之鹽平叔所計一日以十錢為率一月當
用錢三百是則三日食鹽一觔一月率當十觔(三百是/或作三)
(百六十足云或云六十字恐羡非葢鹽每觔已當三十/六文月當十觔則三百六十也足或作是属下句  今)
(按平叔所定鹽價一觔止三十文韓公通計民間所加/脚費多者一月或至三十六文耳其地近者自不及此)
(難預計也故此六文但云一日以十錢為率則一月安/得用二百六十乎其六十字當依或說刪云足改作是)
(而属下/句為當)新法實價與舊每觔不校三四錢以下通計五
口之家以平叔所約之法計之賤於舊價日校一錢月
校三十不滿五口之家所校更少然則改用新法百姓
亦未免窮困流散也初定稅時一匹絹三千今只八百
假如特變鹽法絹價亦未肯貴五口之家因變鹽法日
得一錢之利豈能便免作債收穫之時不被徴索輸官
稅後有贏餘也以臣所見百姓困弊日久不以事擾之
自然漸校不在變鹽法也今絹一匹八百百姓尚多寒
無衣者若使匹直三千則無衣者必更衆多況絹之貴
則皆不縁鹽法以此言之鹽法未要變也
一件平叔云每州糶鹽不少長吏或有不親公事所由
浮詞云當界無人糴鹽臣即請差清强巡官檢責所在
實户據口團保給一年鹽使其四季輸納鹽價口多糶
少及鹽價遲違請停觀察使見任改散慢官其刺史巳
下貶與上佐其餘官貶逺處者(或無/與字)平叔本請官自糶
鹽以寛百姓令其蘓息免更流亡今令責實戸口團保
給鹽令其隨季輸納鹽價所謂因而擾之非前意也(或/無)
(非/字)百姓貧家食鹽至少(或作/小)或有淡食動經旬月若據
口給鹽依時徴價(或無/鹽字)辦與不辦並須納錢遲違及違
條件觀察使巳下各加罪譴(或作/於)官吏畏罪必用威刑
臣恐因此所在不安百姓轉致流散此又不可之大者
也
一件平叔請限商人鹽納官後不得輙於諸軍諸使覓
職掌把錢捉店看守莊磑(午對/切)以求影庇請令所在官
吏嚴加防察(防或/作訪)如有違犯應有資財並令納官仍牒
送府縣充所由者臣以為鹽商納榷(或作/稅)為官糶鹽子
父相承坐受厚利比之百姓實則較優(此下當有今/字今補足)今
既奪其業又禁不得求覓職事及為人把錢捉店看守
莊磑不知何罪一朝窮蹙之也(何或/作其)若必行此則富商
大賈必生怨恨或收市重寶逃入反側之地以資寇盗
此又不可不慮者(或作/也)
一件平叔云(叔下疑當有云字或/稱字之類今亦補足)行此䇿後兩市軍人
富商大賈或行財賄邀截喧訴請令所由切加收捉如
獲頭首所在決殺連狀聚衆人等各決脊杖二十檢責
軍司軍戸鹽如有隠漏並準府縣例科決并賞所由告
人者此一件若果行之不惟大失人心兼亦驚動逺近
不知糶鹽所獲幾何而害人蠧政其弊實甚
以前件狀奉今月九日勑令臣等各陳利害者謹録奏
聞伏聴勑㫖
　
　
　
　
　
　
　
　
　
　
　
　
　東雅堂昌黎集註巻四十
欽定四庫全書
　東雅堂昌黎外集註巻一
　　(諸本外集分為十巻凡三十四篇不知何人所編/據行狀云有集四十巻小集十巻亦不知便是此)
　　(外集與否方云只據蜀本定録二十五篇其篇目/次第皆與諸本不同以為可以旁攷而的然知為)
　　(公文者然蜀本劉曄序乃云後集外順宗實録為/十巻則似亦以實録入於其中皆不知其何説也)
　　(唯呂夏卿以為明水賦通解崔虞部書河南同官/記皆見於趙徳文録計必徳親受於文公者比它)
　　(本最為可信而李漢不以入集則疑凡外集所載/漢亦有所未得未必皆其所不取者其説近是故)
　　(今且从諸本而考其真偽異同之説以詳註於其/下其甚偽者即雖不載其文而猶存其目使讀者)
　　(猶有考焉其石刻聨句遺詩文等則從方本録之/以補外集之闕又諸本有遺文一巻方本亦多不)
　　(録今亦存之/以附于後)
　　　明水賦(以𤣥化無宰至精感通為韻精或作誠/出周禮司烜氏掌以夫遂取火於日以)
　　　　(鑒取明水於月以供祭祀之明齍明燭共明/水明潔也取水火於日月欲得隂陽之潔氣)
　　　　(也公貞元八年登第即明水賦御溝新桞詩/今詩逸矣時禮部侍郎陸䞇典貢舉進士則)
　　　　(賈稜陳羽歐陽詹李觀馮宿王涯張季友齊/孝若劉遵古許季同侯繼穆䞇韓愈李絳温)
　　　　(商庾承宣員結胡諒崔羣邢冊裴光輔萬璫/李博等二十三人中第其間多知名士時號)
　　　　(為龍虎/榜云)
古者聖人之制祭祀也(或無者/也二字)必主忠敬崇吉蠲(詩天/保吉)
(蠲為饎毛氏註/云吉善蠲潔也)不貴其豐乃或薦之以水不可以黷斯
用致之於天(於或/作于)其事信美其義惟𤣥月實水精故求
其本也明為君徳因取以名焉於是命烜氏(烜音/燬)候清
夜或將祀圓丘於𤣥冬或將祭方澤於朱夏(祀或作祭/祭或作祀)
持鑑而精氣旁射照月而隂靈潛下視而不見謂合道
於希夷挹之則盈方同功於造化應於有生於無(生或/作聲)
形象未分徒騁離婁之目(趙岐註孟子離婁古之明目/者黄帝時人帝使離朱索遺)
(珠即離/婁也)光華暗至如還合浦之珠(見東漢孟甞為合/浦太守珠還事)既
齊芳於酒醴(芳方作髙云禮夏尚明水商尚醴周尚酒/今作齊芳非  今按明水當在酒醴之上)
(不應反言齊髙此蓋以其都無臭味嫌/不足於芬芳故有齊芳之語方説非是)詎比賤於潢汚
(左隠三年潢汚行潦之水/可薦於鬼神潢汚濁水也)明徳惟馨𤣥功不宰于以表
誠潔于以戒荒怠茍失其道殺牛之祭何為(易既濟東/隣殺牛不)
(如西隣/之禴祭)如得其冝明水之薦斯在(冝或作情/薦或作為)不引而自
致不行而善至雖辭麴糵之名實處罇罍之器降於圓
魄殊匪金莖之露(匪或作非露或作靈漢建章/宮露盤金莖亊見三輔黄圖)出自方
諸(鄭氏註周禮云鑒鏡屬取水者世謂之方諸淮南子/曰方諸見月則津而為水髙誘註云方諸隂燧大蛤)
(也熟摩令熱以向月則水/生銅槃受之下水數石也)乍似鮫人之淚(乍或作已梁/任昉述異記)
(南海有鮫人水居而能織曽寓/人宿既去泣别所墮淚皆成珠)將以贊于隂徳配夫陽
燧(配上或有非獨/二字夫或作于)夜寂天清煙消氣明桂華吐耀兔影
騰精(兔影或作玉/兔騰或作流)聊設監以取水伊不注而能盈霏然
而象的爾而呈(而象或作垂象或/作無象的或作酌)始漠漠而霜積(漠漠/而或)
(作茫/茫以)漸微微而浪生豈不以徳協于坎同類則感(同或/作有)
(屬今按同類與氣應對/  差互恐當作類同)形藏在空(在或/作於)氣應則通鶴鳴
在隂之理不謬虎嘯于谷之義可崇(理或作論虎或作/武義或作道  今)
(按作虎為是但當時程試避太祖諱也易中孚/鳴鶴在隂其子和之淮南子虎嘯而谷風生)足以驗
聖賢之無黨知天地之至公(足以驗聖賢或作庶令知/聖眞黨或作窮知或作驗)
竊比大羮之遺味幸希薦於廟中
　　　芍藥歌(蜀本刪去今恐是公少作姑存之一本/芍字上有王司馬紅四字王司馬不詳)
　　　　(為誰貞元中亦有芍藥一絶乃元和十年/知制誥時作此不能知其作之時日矣)
丈人庭中開好花更無凡木争春華翠莖紅蘂天力與
此恩不屬黄鍾家(孫汝聽曰/冨貴家)温馨熟美鮮香起似笑無
言習君子霜刀翦汝天女勞何事低頭學桃李嬌癡婢
子無靈性(或作/性靈)競挽春衫來比並欲將䨇頰一睎紅(睎/或)
(作/稀)緑窻磨徧青銅鏡一罇春酒甘若飴丈人此樂無人
知花前醉倒歌者誰楚狂小子韓退之
　　　海水(水下或有詩字觀詩意謂當世無託足之/地有還歸之興豈貞元及第後歸江南時)
　　　　(作/耶)
海水非不廣鄧林豈無枝(鄧林事/見列子)風浪一蕩薄魚鳥不
可依海水饒大波鄧林多驚風豈無魚與鳥巨細各不
同海有吞舟鯨(呉都賦云/長鯨吞航)鄧有垂天鵬(事見/莊子)茍非鱗羽
大蕩薄不可能我鱗不盈寸我羽不盈尺一木有餘隂
一泉有餘澤我將辭海水濯鱗清泠池我將辭鄧林刷
羽蒙籠枝海水非愛廣鄧林非愛枝風波亦常事鱗羽
自不宜(或作不/自疑)我鱗日已大我羽日已脩風波無所苦
還作鯨鵬遊
　　　贈崔立之(此篇從文苑公與立之唱和最多有/贈崔立之評事有酬崔二十六少府)
　　　　(有寄崔二十六立之有雪後寄崔二十六丞/公而此詩乃見於外集又有酬藍田崔丞詠)
　　　　(雪之作世傳以為公/逸詩今亦附集後云)
昔者十日雨子桑苦寒飢(桑苦寒或作來寒且考莊/子大宗師篇實作子桑)哀
歌坐空屋(或作/房)不怨但自悲其友名子輿忽然憂且思
褰裳觸泥水裹飯往食之入門相對語天命良不疑好
事漆園吏(莊子甞為/漆園吏)書之存雄辭千年事已逺二子情
可推我讀此篇日正當雨雪時吾身固已困吾友復何
為薄粥不足裹深泥諒難馳曽無子輿事空賦子桑詩
(或無此二句山谷詩有次韻楊明叔見餞云桑輿金石/交既别十日雨子輿裹飯來一笑相告語云云事意皆)
(與公此/詩同)
　　　贈河陽李大夫(疑為李芃芃德宗初為河陽節/度使公年十二當大歴十四年)
　　　　(隨伯兄㑹遷嶺表㑹卒從鄭嫂歸塟河陽時/李希烈李惟岳田悦梁崇義朱淊之徒相扇)
　　　　(繼變中原騷然故祭鄭嫂文云既克反塟遭/時艱難而此時亦有四海失巢穴之句時年)
　　　　(十四五矣公甞自言十/三而能文恐或然也)
四海失巢穴兩都困塵埃感恩由未報(由未或作未能/或作能未  今)
(按由猶/古字通)惆悵空一來裘破氣不暖馬羸鳴且哀(裘破或/作破裘)
(氣或作竟馬/羸或作羸馬)主人情更重空使劒鋒摧
　　　苦寒歌
黄昏苦寒歌夜半不能休(夜半或/作半夜)豈不有陽春節歲聿
其周(或作歲聿不其周/節歲或作歲節)君何愛重裘兼味養大賢(何愛/下疑)
(有脱字養/或作成)冰食葛製神所憐(神所或/作誠可)塡窻塞户愼勿出
暄風暖景明年日(或作需明/年非是)
　　　贈同遊者(已見/正集)
　　　請遷𤣥宗廟議(蜀本舊志或無廟字非是舊史/禮儀志長慶四年五月禮儀使)
　　　　(奏時穆宗當祔公豈以/吏部侍郎為禮儀使耶)
右禮儀使奏謹按周禮天子七廟(穀梁傳云天子至於/士皆有廟天子七廟)
(諸侯五大/夫三士二)三昭三穆與太祖之廟而七尚書咸有一徳
亦曰七世之廟可以觀徳(尚書至觀徳十/六字舊史闕)荀卿子曰有
天下者祭七代有一國者祭五代(或無鄉字曰上或有/亦字祭七代或作事)
(七世祭五代或作亊/五世或作祭五廟)則知天子上祭七廟(或作/代)典籍通
規祖功宗徳不在其數國朝九廟之制法周之文太祖
景皇帝始為唐公肇基天命義同周之后稷髙祖神堯
皇帝創業經始化隋為唐義同周之文王太宗文皇帝
神武應期(應或/作膺)造有區夏義同周之武王(下或有/也字)其下
三昭三穆謂之親廟與太祖而七四時常饗自如禮文
伏以今年宗廟遞遷𤣥宗明皇帝在三昭三穆之外是
親盡之祖雖有功徳新主入廟禮合祧藏太廟中(藏下/或有)
(遷字或作祧遷藏太/廟中中下或有從字)第一夾室每至禘祫之歲合食如
常謹議
　　　范蠡招大夫種議
　　　詩之序議
　　　三器論(此三篇蜀本刪/去  今從之)
　
　
　
　
　
　
　東雅堂昌黎外集註巻一
欽定四庫全書
　東雅堂昌黎外集註巻二
　　　上賈滑州書(舊史云賈耽以貞元二年改檢校/右僕射兼滑州刺史義成軍節度)
　　　　(使此篇從蜀苑書稱年二十三則貞元六年/也八年而公登第九年而耽入相十一年公)
　　　　(三上宰相書耽時正當國亦不報誠/以暗投人耶義成今改為武成矣)
愈儒服者不敢用他術干進(術或/作藝)又惟古執贄之禮竊
整頓舊所著文一十五章以為贄(章或作/首下同)而喻所以然
之意於此曰豐山上有鐘焉人所不可至霜既降則鏗
然鳴(或無既字山海經云豐山有九/鐘知霜鳴註云霜降則鐘鳴)蓋氣之感非自鳴
也愈年二十有三讀書學文十五年(或無有字三或作/二讀書學文十五)
(年洪慶善云公與邢尚書書云生七歲而讀/書十三而能文二十有五而擢第於春官)言行不敢
戾於古人愚固泯泯不能自計(或作故/非是)周流四方無所
適歸伏惟閤下昭融古之典義含和發英(和或/作華)作唐徳
元(或作/臣)簡棄詭說保任皇極是冝小子刻心悚慕又焉
得不感而鳴哉徒以獻䇿闕下方勤行役且有負薪之
疾不得稽首軒階遂拜書家僕待命于鄭之逆旅(僕或/作僮)
(逆上或/無之字)伏以小子之文可見於十五章之内小子之志
可見於此書與之進敢不勉與之退敢不從(或作/退)進退
之際實惟閤下裁之
　　　上考功崔虞部書(或作上考功宏詞官虞部崔/員外書或云崔元翰也元翰)
　　　　(史有傳名鵬以字行舉進士博學宏辭賢良/方正皆異等獨不載為虞部員外郎或畧之)
　　　　(也公貞元八年登第明年以博學宏詞試/于吏部而作此書故書云年二十有六矣)
愈不肖行能誠無可取行已頗僻與時俗異態抱愚守
迷固不識仕進之門廼與羣士争名競得失行人之所
甚鄙(或無/行字)求人之所甚利其為不可雖童昏實知之如
執事者不以是為念援之幽窮之中推之髙顯之上是
知其文之或可而不知其文之莫可也知其人之或可
而不知其時之莫可也(下知其人上/或有是字)既以自咎(以或/作已)又
歎執事者所守異於人人(句/)廢耳任自(廢上或/有之字)華實不
兼(不疑當/作必)故有所進故有所退且執事始考文之明日
浮囂之徒已相與稱曰某得矣某得矣問其所從來必
言其有自一日之間九變其説凡進士之應此選者三
十有二人其所不言者(不言或/作不云)數人而已而愈在焉及
執事既上名之後三人之中其二人者(或無/其字)固所傳聞
矣(固上或/有則字)華實兼者也果竟得之而又升焉(果或作/畢下同)其
一人者則莫之聞矣實與華違行與時乖果竟退之如
是則可見時之所與者時之所不與者之相逺矣然愚
之所守竟非偶然故不可變(竟非或作慬/非故或作固)凡在京師八
九年矣足不跡公卿之門名不譽於大夫士之口(或無/譽字)
(於或作一/或無士字)始者謬為今相國所第此時惟念以為得失
固有天命不在趨時而偃仰一室嘯歌古人今則復疑
矣未知夫天竟如何命竟如何由人乎哉不由人乎哉
(未上或有又字或無夫字天竟/或作天意人乎或並作乎人)欲事干謁(欲上或/有夫字)則患
不能小書困於投刺(於或/作于)欲學為佞則患言訥詞直卒
事不成(為或作于患下或/有於字卒或作則)徒使其躬儳焉而不終日(其/躬)
(方本如此而舉正躬作窮蓋誤而諸本作如方云蜀本/作而今本皆以表記君子不以一日使其躬儳如不終)
(日語刋作如然不知古而如同意此語不當以如似之/義讀之唐人惟韓桞知此子厚答韋中立書假而以僕)
(年先吾子與公此文是也董彦逺曰春秋書星隕如雨/左氏室如縣罄是皆以如為而風俗通國人望君而望)
(歲鄒陽書白頭而新是皆以而為如按家語君入廟如/右荀子作而右樂府艾如張亦作艾而張今人所用漣)
(洏攷之李善文選乃漣而也實用易之泣血漣如為義/去古益逺字義多失惟韓柳文時見一二因為詳之)
(今按孟子望道而未之見亦是此例方言又有而如古/字通用之説然陸徳明論當時語音之失有曰北人則)
(而如靡異蓋不以為然也然則此而字須讀為如乃為/正耳董引室如縣磬乃據左傳作罄字而杜預註云如)
(而也言居室而資糧縣盡故其説如此國語則作縣磬/而韋昭註云府藏空虛但有榱梁如縣磬左傳蓋借罄)
(為磬而杜氏誤解國語則正作磬字而韋説得之/董氏所引不足據以為說今併論之附見于此)是以
勞思長懷中夜起坐(中一/作終)度時揣已廢然而返雖欲從
之末由也已又常念古之人日已進今之人日已退(常/或)
(作/甞)夫古之人四十而仕其行道為學既已大成而又之
死不倦故其事業功徳老而益明死而益光故詩曰雖
無老成人尚有典刑言老成之可尚也(可上或/有人字)又曰樂
只君子徳音不已謂死而不亡也(已或作忘亡或/作忘方作已)夫今
之人務利而遺道(或無夫字/遺或作違)其學其問(問上或/無其字)以之取
名致官而已得一名獲一位(或作/官)則棄其業而役役於
持權者之門故其事業功徳日以忘月以削老而益昏
死而遂亡(忘或/作亡)愈今二十有六矣(今下或有/年始字)距古人始
仕之年尚十四年豈為晚哉(豈上或有/年始字)行之以不息要
之以至死不有得於今必有得於古不有得於身必有
得於後用此自遣且以為知已者之報執事以為如何
哉其信然否也(為如或/作謂如)今所病者在於窮約無僦屋賃
僕之資無緼袍糲食之給(糲蘭未厲/賴二音)驅馬出門不知所
之斯道未喪天命不欺豈遂殆哉豈遂困哉竊惟執事
之於愈也(執亊下或有者字/愈下或無也字)無師友之交無久故之事
無顔色言語之情(顔色言語或/作言語顔色)卒然振而發之者必有
以見知爾(或作/耳)故盡暴其所志不敢以黙(以黙或/作黙黙)又懼
執事多在省非公事不敢以至是則拜見之不可期(至/下)
(或有於字期/下或有也字)獲侍之無時也是以進其説如此庶執事
察之也(庶或作幸之/下或無也字)
　　　與張徐州薦薛公逹書(此篇疑非/公作當刪)
　　　與少室李拾遺書(諸本室下有山字李下有渤/字今從蜀苑新書此書作於)
　　　　(元和三年公時尚為博士據新史渤有傳字/濬之刻志於學隠少室元和初户部侍郎李)
　　　　(巽諫議大夫韋况交章薦之詔以右拾遺召於/是河南少尹杜兼遣使特詔幣即山敦促渤)
　　　　(上書謝昔屠羊説有位三旌禄萬鐘知貴於/屠羊然不可使妄施彼賤賈也猶能忘已愛)
　　　　(君臣雖欲盜榮以濟所欲得無愧屠羊乎不/拜洛陽令韓愈遺書云云渤心善其言始出)
　　　　(家東都每朝廷有缺政輙附章列上即此書/也然公甞為河南令而未甞為洛陽令史之)
　　　　(誤類如此以公之集考史之載其差誤蓋不/止此云耳此書雖不見於正集而史載之則)
　　　　(知外集之文亦未可輕議其非也渤元和/九年起為著作郎太和中終太子賔客)
十二月某日愈頓首(或無此/八字)伏承天恩詔河南敦諭拾
遺公(拾遺公新書作/遺公篇内並同)朝廷之士引頸東望若景星鳯皇
之始見也争先覩之為快方今天子仁聖小大之事(小/大)
(舉正作大小恐/誤事或作士)皆出宰相樂善言如不得聞自即大位
已來於今四年(憲宗以永貞元年即位至/今四年即元和三年也)凡所施者無
不得冝(者或作為凡所施者新/書作凡所岀而施者)勤儉之聲寛大之政幽
閨婦女草野小人(草或作山人/新書作子)皆飽聞而厭道之愈不
通於古(愈或作某/於或作于)請問先生世非太平之運歟(或無世/字非作)
(匪新書作兹/非太平世歟)加又有非人力而至者年榖熟衍符貺委
至若干紀之姦不戰而拘纍彊梁之兇銷鑠縮栗迎風
而委伏其有一事未就正自視若不成人(新書無自字/視或作是非)
(是/)四海之所環無一夫甲而兵者(而或/作與)若此時也(若上/或有)
(未有/字)拾遺公不疾起與天下之士君子樂成而享之斯
無時矣昔者孔子知不可為而為之不已足跡接於諸
侯之國(或無足/跡字)即可為之時自藏深山牢闗而固距即
與仁義者異守矣想拾遺公冠帶就車惠然肯來舒所
蓄積以補綴盛徳之有闕遺(或作遺闕新書/無有遺二字)利加於時
(利下或無加字加/於新書作加于)名垂於將來踊躍悚企傾刻以冀(傾/或)
(作/頃)又竊聞朝廷之議必起拾遺公使者往若不許即河
南必繼以行(或無/即字)拾遺徴君若不至必加髙秩如是則
辭少就多(則或作即新/書無則字)傷於廉而害於義拾遺公必不
為也善人斯進其類皆有望於拾遺公拾遺公儻不為
起使衆善人不與斯人施也(或無使字也或作者/  今按此句疑有誤)由拾
遺公而使天子不盡得良臣君子不盡得顯位人庶不
盡被惠利其害不為細(人庶或/作庶人)必望審察而逺思之(而/下)
(或有長字逺/新書作諦)務使合於孔子之道幸甚愈再拜
　　　答劉秀才論史書(劉秀才或云名軻字希仁集/中不他見公是時為史館修)
　　　　(撰劉作此書以勉之桞子厚有與公論史官/書曰前獲書言史事云具與劉秀才書及今)
　　　　(乃見書藁私心甚不喜云云反復論辨皆以/公為不肯任作史之責則桞所見即公此書)
　　　　(也李漢自謂收拾遺文無所失墜乃逸此篇/于正集之外豈以其甞為子厚所辨駁而遂)
　　　　(棄歟或問張子韶曰退之與劉秀才論史書/謂為史不有人禍必有天殃子厚作書闢之)
　　　　(其説甚有理退之於理似屈子韻曰此亦退/之說得未盡處想其意亦不專在畏禍但恐)
　　　　(褒貶足以貽禍故遷就其説/而失之泥冝為子厚所攻也)
六月九日韓愈白秀才(或無此九字或作某月/日韓愈白劉君足下)辱問見
愛教勉以所冝務敢不拜賜愚以為凡史氏褒貶大法
春秋已備之矣(為或/作謂)後之作者在據事跡實録則善惡
自見(或複出實録二字/見下或有矣字)然此尚非淺陋偷惰者所能就
况褒貶邪孔子聖人作春秋辱於魯衛陳宋齊楚卒不
遇而死齊太史氏兄弟幾盡(或無氏字左傳襄二十五/年太史書曰崔杼弑其君)
(崔子殺之其弟嗣書而死者二人南史氏/聞太史盡死執簡以往聞既書矣乃還)左丘明紀春
秋時事以失明(司馬遷與任安書曰/左氏失明厥有國語)司馬遷作史記刑
誅(漢書天漢二年李陵降匈奴遷盛/言陵忠武帝以遷誣罔下遷蠶室)班固瘐死(和帝永/元初洛)
(陽令种兢以事捕固固死獄中洪慶善云瘐音愈囚/以飢寒死也諸本誤作疲或作瘦或作廢皆非是)陳
夀起又廢卒亦無所至(壽字承祚仕蜀為觀閣令史遭/父䘮有疾使婢侍藥鄉黨以為)
(貶議後以母憂母遺言塟洛陽夀/遵其志又坐不歸塟竟被貶議)王隠謗退死家(隠字/處叔)
(晉太興初官著作令為虞預/所斥竟以謗黜歸死于家)習鑿齒無一足(鑿齒字彦/威襄陽人)
(以脚疾/居里巷)崔浩范煜赤誅(浩字伯淵後魏人著國書三十/巻太武帝太平真君十一年以)
(罪夷其族嘉字蔚宗宋人刪衆家後漢書為一家之/作文帝元  二十二年謀反伏誅赤或作赤族二字)魏
收夭絶(收字伯起著後魏書一百三十巻北/齊後主武平三年卒無子夭或作天)宋孝王誅
死(孝王事髙齊為北平王文學撰闗東風俗/傳三十巻周大象初預尉遲逈事誅死)足下所稱
呉兢(兢撰梁齊周史各十巻陳史五巻隋/史二十巻天寳八載卒於恒王傅)亦不聞身貴
而今其後有聞也(或無今其字/或無其後字)夫為史者不有人禍則
有天刑豈可不畏懼而輕為之哉唐有天下二百年矣
聖君賢相相踵其餘文武之士(士上或/無之字)立功名跨越前
後者不可勝數豈一人卒卒能紀而傳之邪(能上或無/複出卒字)
(司馬遷傳卒卒無須㬰/之閒顔曰促遽之意也)僕年志已就衰退不可自敦率
(或無就字敦率猶敦勉也或作敢為或/無此二字  今按此二字恐有脱誤)宰相知其無他
才能不足用(他上或/無無字)哀其老窮齟齬無所合不欲令四
海内有戚戚者猥言之上茍加一職榮之耳非必督責
迫蹙令就功役也(就下或/有其字)賤不敢逆盛指行且謀引去
(且一/作自)且傳聞不同善惡隨人所見(傳聞或作/傳云聞見)甚者附黨
憎愛不同巧造語言鑿空構立善惡事迹於今何所承
受取信而可草草作傳記令傳萬世乎(或無/乎字)若無鬼神
豈可不自心慙愧(自心上或有可字/非是或無心字)若有鬼神將不福
人僕雖騃亦粗知自愛實不敢率爾為也夫聖唐鉅跡
(或無/聖字)及賢士大夫事皆磊磊軒天地決不沈没(亦苑決/下有必)
(字又云蜀本作落落掀天地而無必字又按決或作決/地或作抉地  今按古潮本軒亦作掀而無必字蓋因)
(桞子厚書云所云磊磊軒天地者決必不沈没諸/本或誤加必字耳今從栁集作軒從潮本去必字)今館
中非無人將必有作者勤而纂之(將必或/作必將)後生可畏安
知不在足下(或脱不/在二字)亦宜勉之愈再拜
　　　與大顛師書(此書諸本皆無唯嘉祐小杭本有/之其篇次在此與作召顛作巔師)
　　　　(作和尚方本列於石刻之首今從杭本附此/而名篇從方氏杭本又註云唐元和十四年)
　　　　(刻石在潮陽靈山禪院宋慶厯丁亥江西袁/陟世弼得此書疑之因之滁州謁歐陽永叔)
　　　　(永叔覧之曰實退之語它意不及也方本畧/載其語又録歐公集古録跋尾云文公與顛)
　　　　(師書世所罕傳予以集録古文其求之博蓋/乆而後獲其以繫辭為大傳謂著山林與著)
　　　　(城郭無異等語冝為退之之言其後書吏部/侍郎潮州刺史則非也蓋退之自刑部侍郎)
　　　　(貶潮州後移袁州召為國子祭酒遷兵部侍/郎久之始遷吏部而流俗相傳但知為韓吏)
　　　　(部爾顛師遺記雖云長慶中立蓋并韓書皆/國初重刻故謬為附益爾方又註云今石刻)
　　　　(乃元祐七年重立又云按公三簡皆邀速常/語耳初無崇信佛法之説妄者旁沿别譔答)
　　　　(問等語以肆誣謗要當存此簡以解後世之/惑  今按杭本不知何人所註疑袁自書也)
　　　　(更以跋尾參之其記歐公之語不謬矣而東/坡雜説乃云韓退之喜大顛如喜澄觀文暢)
　　　　(意非信佛法也而或者妄撰退之與大顛書/其詞凡鄙雖退之家奴僕亦無此語今一士)
　　　　(人又於其末妄題云歐陽永叔謂此文非退/之不能作又誣永叔矣蘇公此語蓋但見集)
　　　　(註之出於或人而未見䟦尾之為歐公親筆/也二公皆號一代文宗而其去取不同如此)
　　　　(覽者不能無惑然方氏盡載歐語而畧不及/蘇説其意可見至吕伯㳟乃於文鑑特著蘇)
　　　　(説以備乙覽則其同異之間又益後人之惑/矣以余考之所傳三書最後一篇實有不成)
　　　　(文理處但深味其間語意一二文勢抑揚則/恐歐袁方意誠不為過但意或是舊本亡逸)
　　　　(僧徒所記不真致有脱誤歐公特觀其大概/故但取其所可取而未暇及其所可疑蘇公)
　　　　(乃覺其所可疑然亦不能察其為誤而直斥/以為凡鄙所以其論雖各有以而皆未能無)
　　　　(所未盡也若乃後之君子則又往往不能究/其本根其附歐説者既未必深知其所以為)
　　　　(可信其主蘇氏者亦未必果以其説為然也/徒幸其言可為韓公解紛若有補於世教故)
　　　　(特表而出之耳皆非可與實事而求是者也/至如方氏雖附歐説然亦未免曲為韓諱殊)
　　　　(不知其言既曰久聞道徳又曰側承道髙又/曰所示廣大深逈非造次可喻又曰論甚宏)
　　　　(博安得謂初無崇信其説之意邪韓公之事/余於答孟簡書蓋已論其詳矣故不復論特)
　　　　(從方本載此三書於别集并録歐公二語而/附蘇説方説於其後且為全載書文於此而)
　　　　(考其同異訂其謬誤如左方以為讀者以此/觀之則其決為韓公之文而非它人之所能)
　　　　(作無疑矣方氏所據石本與杭本又自不同/則疑傳冩之訛而歐公所疑官稱之誤亦得)
　　　　(為之但愚意猶恐當時既謫刺逺州亦未必/更帶侍郎舊官也方氏所駁世俗偽造誣謗)
　　　　(之書即今所謂別傳者洪慶善辨證云別傳載/公與大顛往復之語深詆退之其言多近世)
　　　　(經義之説又偽作永叔䟦云使退之復生不/能自解免呉源明云徐君平見介甫不喜退)
　　　　(之故作此文方氏又云周端禮曰徐安國自/言年二十三四時戲為此今悔之無及然則)
　　　　(其為徐作無疑矣但君平字安道而方云安/國未知便是君平否耳然靈山石刻張繫所)
　　　　(撰其間載韓公問大顛云西國一真之法何/不教人顛云教人逹性離無明貪嗔驕慢不)
　　　　(生嫉妬此亦釋子常言初無難解但韓公素/所未聞而頗中其病故雖不盡解而適亦有)
　　　　(㑹於心耳又載韓公責云人生貴賤各有定/分何得以三塗之説誑人而顛答云公何不)
　　　　(常守侍郎之任而來此為官耶則/恐其有謬誤或其徒所附益也)
愈啟(或無此/二字)孟夏漸熱(下或有/伏字)惟道體安和愈弊劣無
謂坐事貶官到此久聞道徳切思見顔(切杭作竊據石/本如此切乃懇)
(切之意此下大/率多從石本云)縁昨到來未獲參謁儻能暫垂見過實
為多幸(杭本無儻能/以下十字)已帖縣令具人船奉迎日久竚瞻
(帖杭作貼久當作/夕竚據石本作佇)不宣愈白(據石本無愈白字今據石/本此下具銜姓名下云上)
(顛師四/月七日)
愈啟(或無此/二字)海上窮處無與話言側承道髙思獲披接
專輙有此咨屈儻惠能降喻非所敢望也(惠字疑衍或/下有然字而)
(并在能字之下諸/本及石本皆誤)至此一二日却歸髙居亦無不可旦
夕渴望(杭本無儻惠以下二十七字而有此旬來晴明/不甚熱儻能乗閒一訪實謂幸也十八字今按)
(此旬以下乃下/篇語定從石本)不宣愈白(據石本無愈白字今據石本/與前書同但云六月初三日)
愈啟(或無此/二字)惠匀至辱答問珍悚無已所示廣大深逈
非造次可諭(杭作/量)易大傳曰(或無易大二/字曰一作云)書不盡言言
不盡意然則聖人之意其終不可得而見邪(據石本意/作㫖無而)
(字邪作也氐今按易實作意邪而無終/而二字大  石本亦自多誤也後放此)如此而論讀來
一百遍(一字疑衍蘇氏所謂/凡鄙蓋指此等處耳)不如親□顔色隨問而對
之易了(據石本如此但無親字而今按親下當有見字/而兩本皆闕故不敢増  空其處以待知者杭)
(但云不如親面而對之是亦蘇氏所謂凡鄙者然親字/乃方本之闕文面字乃問字之誤筆而又脱去口顔色)
(隨易了/六字耳)此旬來晴明旦夕不甚熱儻能乗閒一訪幸甚
旦夕馳望(杭本已見上/篇此不復出)愈聞道無疑滯行止繫縛茍非
所戀著則山林閒寂與城郭無異(此從杭本但郭作隍/今據歐公語據石本)
(止下有所字縛下有愛戀字所下無戀字及則字而著/字下複出著字及與字異下有邪字皆非是其用邪字)
(尤不當律令亦所謂凡鄙者也但或疑非字下當有有/字言於行止繫縛若無所戀著則静閙一致語尤明白)
(耳或又疑非當作有則語意賔主尤順然/未知孰是又諸本皆無不敢輙増改也)大顛師論甚
宏博而必守山林義不至城郭(顛杭見上或無師字/杭無義字城作州)自
激修行獨立空曠無累之地者非通道也(自或作似然/細考之與下)
(文激修行四字皆可疑或又以也為矣而并非通道四/字屬於行字之下又以獨為自而立下有於字皆非是)
勞於一來安於所適道故如是(於杭作于適方據石本/與杭本並作識今得真)
(石本考之乃如此然則方之所考亦不詳矣蓋適猶便/也與唯適之安之語用字畧同言一來雖勞而既來則)
(當随其所便無處不安也道故如是即所以結/上文道無疑滯之意方以如為此亦石本誤)不宣愈
頓首(據石本無末三字今據石本與前二書同但云大/顛禪師七月十五日不知韓公之於大顛既聞其)
(語而為禮益/㳟如此何也)
　東雅堂昌黎外集註巻二
欽定四庫全書
　東雅堂昌黎外集註巻三
　　　送汴州監軍俱文珍序(并詩/)　(隴西公董晉為/汴州陳留郡節)
　　　　(度使治汴州俱文珍為監軍公為觀察推官年/文珍將如京師作序詩以送之時貞元十三)
　　　　(也/)
今之天下之鎮陳留為大(漢書音義曰留本鄭邑後為/陳所并故曰陳留今屬汴州)
屯兵十萬連地四州(陳留郡宣武節度使所/治汴宋亳潁四州𨽻焉)左淮右河
抱負齊楚濁流浩浩舟車所同故自天寳已來當藩垣
屏翰之任(屏翰或/作翰屏)有弓矢鈇鉞之權皆國之元臣天子
所左右其監統中貴必材雄徳茂榮耀寵光能俯逹人
情仰喻天意者然後為之故我監軍俱公輟侍從之榮
受腹心之寄奮其武毅張我皇威遇變出竒先事獨運
偃息談笑危疑以平(危疑或/作疑危)天子無東顧之憂方伯有
同和之美十三年春將如京師相國隴西公飲餞於青
門之外(於或作于/或無青字)謂功徳皆可歌之也命其屬咸作詩
以鋪繹之詩曰
奉使羌池静臨戎汴水安(或作間/非是)冲天鵬翅闊報國劒
鋩寒曉日驅征騎春風詠采蘭(束晳補亡詩曰循彼南/陔言采其蘭采蘭以養)
(親/也)誰言臣子道忠孝兩難全
　　　送浮屠令縱西游序(或無浮屠字縱下有上人/二字公甞送文暢師序曰)
　　　　(人固有儒名而墨行者墨名而儒行者至是/送令縱又曰其行異其情同君子與其進可)
　　　　(也二序大抵同意故公集中雖與澄觀惠師/靈師盈上人無本師廣宣僧約髙閑大顛之)
　　　　(徒游皆取其行而不取其名/焉不然則排釋老為虛語矣)
其行異其情同君子與其進可也(或無進/字非是)令縱釋氏之
秀者又善為文(又上或/有而字)浮游徜徉跡接天下藩維大臣
文武豪士令縱未始不褰衣而負業往造其門下(衣或/作裳)
其有尊行美徳建功樹業(樹或/作植)令縱從而為之歌頌典
而不䛕麗而不淫其有中古之遺風與(有中或作中有/古下或有人字)
(風下或/有可字)乗閒致密(或無此四字/而有及字)促席接膝譏評文章商
較人士(或作士人/或作人事)浩浩乎不窮愔愔乎深而有歸於是
乎吾忘令縱之為釋氏之子也其來也雲凝其去也風
休方懽而已辭雖義而不求吾於令縱不知其不可也
盍賦詩以道其行乎
　　　與路鵠秀才序(送路鵠贈别二序語意無倫脱/誤不可讀如曰自河南令為博)
　　　　(士於公所厯官次亦不合/故併闕之今從其説刪去)
　　　贈别序(説已/見上)
　　　送毛仙翁十八兄序(直誎表論顧威狀種蠡議/毛仙翁序皆最末見决非)
　　　　(公文據杭本之有外集者表狀亦/不録足以知其果偽也今並刪去)
　
　
　
　
　
　
　
　
　
　東雅堂昌黎外集註巻三
欽定四庫全書
　東雅堂昌黎外集註巻四
　　　通解(洪慶善曰通解擇言解鄠人對或云皆少/作陳齊之云通解之乎者也下皆未當此)
　　　　(雖少作然亦本訛也通解雖不見於正集/然亦趙徳文録中所載當知其為公文也)
今之人以一善為行而恥為之慕逹節而稱夫通才者
多矣然而脂韋汩沒以至於老死者相繼亦未見他之
稱(他下或有人字誤今/按此句疑有脱)其豈非亂教賊名之術歟(亂或/作害)
且五常之教與天地皆生(地下或有/而字非是)然而天下之人不
得其師終不能自知而行之矣故堯之前千萬年天下
之人促促然不知其讓之為美也於是許由哀天下之
愚且以争為能廼脱屣其九州髙揖而辭堯由是後之
人竦然而言曰雖天下猶有薄而不售者况其小者乎
(或作焉/下同)故讓之教行於天下許由為之師也(為之或作/之為下二)
(語/同)自桀之前千萬年天下之人循循然不知忠易其死
也故龍逢哀天下之不仁覩君父百姓入水火而不救
於是進盡其言退就割烹(就下或有/其字非是)故後之臣竦然而
言曰雖萬死猶有忠而不懼者况其小者乎故忠之教
行於天下(忠之上或有/其字非是)由龍逢為之師也自周之前千
萬年(周或/作殷)渾渾然不知義之可以換其生也(或無/以字)故伯
夷哀天下之偷且以彊則服食其葛薇逃山而死(之下/或有)
(人字服或作伏且以彊/則服一句疑有脱誤)故後之人竦然而言曰(故或作/於是)
雖餓死猶有義而不懼者况其小者乎(義或作死/或作强)故義
之教行於天下由伯夷為之師也是三人俱以一身立
教而為師於百千萬年間(或無/百字)其身亡而其教存扶持
天地功亦厚矣(存下或有於字/功上或有而字)嚮令三師恥獨行慕通
逹則堯之日必曰得位而濟道安用讓為(用或/作能)夏之日
必曰長進而否退安用死為周之日必曰和光而同塵
(和光而同塵或/作同塵而和光)安用餓為若然者天下之人促促然而
争循循然而佞渾渾然而偷其何懼而不為哉是則(或/無)
(則/字)三師生於今必謂偏而不通者矣(或無必字謂偏作/為偏矣作也矣上)
(或無/者字)嗚呼今之人其慕通逹之為弊也且古聖人言通
者蓋百行衆藝備於身而行之者也(而上或/有通字)今恒人之
言通者蓋百行衆藝闕於身而求合者也是則古之言
通者通於道義今之言通者通於私曲其亦異矣(古之/今之)
(下或並/有人字)將欲齊之者其不猶矜糞丸而擬質隋珠者乎
(或無其字或無不/字或無其矜二字)且令今父兄教其子弟者曰爾當通
於行如仲尼雖愚者亦知其不能也(或無亦字也/或作邪非是)曰爾
尚力一行如古之一賢雖中人亦希其能矣(賢上或/無一字)豈
不由聖可慕而不可齊邪賢可及而可齊也(也或作邪/  今按恐)
(上句無邪字下句/也字却當作邪)今之人行未能及乎賢而欲齊乎聖
者亦見其病矣(一作/也)夫古人之進修(或作中/人非是)或幾乎聖
人今之人行不出乎中人而恥乎力一行為獨行且曰
我通同如聖人(我下或有周/字同字疑衍)彼其欺心邪吾不知矣彼
其欺人而賊名邪吾不知矣余懼其説之將深為通解
　　　擇言解
火洩於密而為用且大能不違於道可燔可炙可鎔可
甄以利乎生物(乎或/作於)及其放而不禁反為災矣(或無其/字下二)
(語/同)水發於深而為用且逺能不違於道可浮可載可飲
可灌以濟乎生物(乎或/作於)及其導而不防反為患矣言起
於微而為用且博能不違於道可化可令可告可訓以
推於生物及其縱而不慎反為禍矣火既我災有水而
可伏其焰能使不陷於灰燼矣(陷或作蹈/或作焰)水既我患有
土而可遏其流能使不仆於波濤矣(或無而/可字)言既我禍
即無以掩其辭能不罹於過者亦鮮矣(於過或作其失/過下或有失字)
所以知理者又焉得不擇其言歟其為慎而甚於水火
(言上或無其/字而字恐誤)
　　　鄠人對(新史孝友傳唐時陳藏器註本草拾遺/謂人肉治羸疾自是民間以父母疾多)
　　　　(刲股肉以進或給帛或旌門閭善乎韓愈之/論謂父母疾烹藥餌以是為孝未聞毀支體)
　　　　(者也則公之此論有益於時俗/多矣  鄠胡古切京兆縣名)
鄠有以孝為旌門者(為字疑衍又/疑是而字)乃本其自於鄠人曰
彼自剔股以奉母疾瘳大夫以聞其令尹令尹以聞其
上(按尹謂京兆尹/令字恐衍下同)上俾聚土以旌其門(或無/其字)使勿輸賦
以為後勸(以為或/作欲為)鄠大夫常曰他邑有是人乎愈曰母
疾則止於烹粉藥石以為是(或無愈字或無止字母下/十二字新史作父母疾烹)
(藥餌以是為孝未今按是字或是事字按下文/又有未聞字此  聞字恐衍或是若夫字之類)未聞毀
傷支體以為養在教未聞有如此者茍不傷於義則聖
賢當先衆而為之也(聖賢或/作賢聖)是不幸因而致死(而下或/有且字)
(是今按此句上/  字疑是且字)則毀傷㓕絶之罪有歸矣(滅絶一/作絶滅)其為
不孝得無甚乎茍有合孝之道(茍或作若合/下疑有乎字)又不當旌
門蓋生人之所冝為曷足為異乎(或無/足字)既以一家為孝
是辨一邑里皆無孝矣以一身為孝是辨其祖父皆無
孝矣然或陷於危難能固其忠孝而不茍生之逆亂(生之/劉仲)
(忱謂之/當作於)以是而死者乃旌表門閭(表下或/有其字)爵禄其子孫
斯為為勸已矧非是而希免輸者乎曽不以毀傷為罪
滅絶為憂(或作其/憂非是)不腰於市而已黷於政况復旌其門
　　　河南府同官記(或無府字記謂永貞元年愈自/陽山移江陵法曹獲事河東公)
　　　　(言裴均時節度荆南也後五年始立石則元/和五年也記亦趙徳文録所載呂夏卿以為)
　　　　(可信者其叙事筆力非/公不能誠公之作矣)
永貞元年(貞元二十一年/八月改元永貞)愈自陽山移江陵法曹參軍
(是歲八月憲宗即位公/量移江陵法曹參軍)獲事河東公(江陵節度使裴均/字君齊河東人)
公甞與其從事言(或無/公字)建中初天子始紀年更元(大厯/十五)
(年正月改/元建中)命官司舉貞觀開元之烈(或作例或/作列非是)羣臣惕
慄奉職命材登良不敢私違當時自齒朝之士而上以
及下百執事(百下或/有吏字)官闕一人將補必取其良然而河
南同時於天下稱多獨得將相五人(或無同時二字方/無將字  今按下)
(文所記實為宰相者三人裴顧未為真相故特著/其官職戎馬之盛則此處冝有將字方本誤也)故於
府之參軍則得我公(裴均/也)於河南主簿則得故相國范
陽盧公(邁字子𤣥/范陽人)於汜水主簿(汜水名前漢渡兵/汜水  汜音凡)則得
故相國今太子賔客滎陽鄭公(餘慶字居業滎陽人下/相國上方無故字今按)
(所謂故相者猶今言前宰/相非亡没之謂方本誤也)於陸渾主簿則得相國今吏
部侍郎天水趙公(宗儒字秉文鄧州人相/國今一本作今相國)於登封主簿
則得故吏部尚書東都留守呉郡顧公(少連字夷仲蘇/州人故下一本)
(或有相國字今以/下文考之非是)盧公去河南為右補闕其後由尚書
左丞至宰相(貞元元年五月邁自左丞同/平章事至十三年九月罷)鄭公去汜水
為監察御史佐山南軍其後由工部侍郎至宰相罷而
又為(餘慶去汜水為監察御史史傳逸之建中末山南/西道府節度使嚴震辟餘慶為府從事貞元十四)
(年七月自工部侍郎同平章事十六年九月罷為郴州/司馬永貞元年八月復以尚書左丞同平章事元和元)
(年五/月罷)趙公去陸渾為右拾遺其後由給事中為宰相(中/為)
(或作中至貞元十二年十月宗儒自/給事中同平章事十四年七月罷)顧公去登封為監
察御史其後由京兆尹至吏部尚書東都留守(貞元十/六年五)
(月以少連為京兆尹十八年六/月自吏部尚書為東都留守)我公去府為長水尉其
後由膳部郎中為荆南節度行軍司馬遂為節度(均去/府為)
(長水尉史傳逸之貞元十九年五月/均自荆南行軍司馬為本軍節度使)自工部尚書至吏
部尚書三相國之勞在史冊(在上或/有布字)顧吏部慎職小心
于時有聲我公愿潔而沈密開亮而卓偉行茂于宗事
修于官嗣紹家烈不違其先(均曽祖行/儉祖光庭)作帥南荆(帥或/作扞)
厥聞休顯(聞音/問)武志既揚文教亦熈(亦或/作熈)登槐贊元其
慶且至故好語政事者以為五公之始迹也同其後進
而偕大也亦同其稱名臣也又同官職雖分而功徳有
巨細(或無官職字分作則/屬之下文而無而字)其有忠勞於國家也同(忠上/或無)
(有字家下或無/也字而有亦字)有若將同其後而先同其初也有聞而
問者(或無/有字)於是焉書既五年(謂元和/五年也)始立石刻其語河
南府參軍舍庭中(語下或/有于字)於時河東公為左僕射宰相
(時或/作是)出藩大邦開府漢南(元和三年四月均自荆南召/為右僕射是歳九月庚寅出)
(為山南東道節度使/漢南謂漢水之南)鄭公以工部尚書留守東都(元和/三年)
(六月餘慶自工部尚書為東都留守史傳逸之獨見/公此記又見公上留守鄭尚書啓及送鄭涵校理序)趙
公以吏部尚書鎮江陵(元和三年宗儒檢校吏/部尚書為荆南節度使)漢南地
連七州(山南東道管襄鄧/隋唐安均房七州)戎士十萬其官宰相也留守
之官居禁省中(守下或/無之字)歲時出旌旗序留司文武百官
於宮城門外而衙之江陵故楚都也戎士五萬三公同
時(時盧顧死矣故止/及裴鄭趙三公云)千里相望可謂盛矣河東公名均
姓裴氏
　　　記冝城驛(或作冝城驛記下或有愈代姪孫作/五字冝城襄州縣公甞有楚昭王廟)
　　　　(詩云丘園滿日衣冠盡城郭連雲草樹荒猶/有國人懐舊徳一間茅屋祭昭王與此記合)
此驛置在古冝城内(下或有複出冝城字楚昭/王畏呉遷於郡郡即冝城)驛東北
有井傳是昭王井(或無/昭字)有靈異至今人莫汲(開元二十/二年初置)
(十道採訪韓朝宗以襄州刺史兼山南東道襄川南楚/故城冇昭王井傳言汲者死行人雖暍困不敢俯視朝)
(宗移書諭神自是飲者/亡恙也更號韓公井)驛前水傳是白起堰西山下澗
灌此城壞(或脱/堰字)楚人多死流城東陂臭聞逺近因號其
陂臭陂(臭陂上或/有曰字)有蛟害人漁者避之井東北數十歩
有楚昭王廟(或無/昭字)有舊時髙木萬株多不得其名(或作/始)
歷代莫敢剪伐尤多古松大竹于太傅(于/頔)帥襄陽(或無/陽字)
遷冝城縣并改造南境數驛材木取足此林舊廟屋極
宏盛今惟草屋一區然問左側人尚云每歲十月民相
率聚祭其前廟後小城蓋王居也(後或/作複)其内處偏髙廣
員八九十畝號殿城當是王朝内之所也(城或作域/朝或作廟)多
甎可為書硯自小城内地今皆屬甄氏甄氏於小城北
立墅以居甄氏有節行(謂甄濟元侍御甞以書請於公/乞書甄氏父子節義見公答元)
(侍御/書)其子逄以學行為助教元和十四年二月二日題
　　　題李生壁(李/平)
余始得李生於河中今相遇於下邳(或作邽非是洪慶/善云下邳貞觀中)
(屬泗元和/中屬徐)自始及今十四年矣始相見吾與之皆未冠
未通人事追思多有可笑者與生皆然也今者相遇皆
有妻子昔時無度量之心寜復可有是生之為交何其
近古人也(近下或/有於字)是來也余黜於徐州將西居於洛陽
汎舟於清泠池泊於文雅臺下西望商邱(或作州/非是)東望
脩竹園入微子廟求鄒陽枚叔司馬相如之故文(清泠/池文)
(雅臺商邱脩竹園㣲子廟皆在睢陽即/梁孝王城鄒枚相如皆孝王之客也)乆立於廟陛間
(廟陛間或作廟下/或作廟下陛閒)悲那頌之不作於是者已乆(頌之或/作之頌)
(那商頌祀成湯之詩睢陽有亳城湯所都也其後武王/伐殷以㣲子奉商祀有正考父者得商頌十二篇於周)
(之太師以/那為首)隴西李翺太原王涯上谷侯喜實同與焉(涯/或)
(作渥預/與音)貞元十六年五月十四日昌黎韓愈書
　
　
　
　
　
　
　
　東雅堂昌黎外集註巻四
欽定四庫全書
　東雅堂昌黎外集註巻五
　　　除崔羣户部侍郎制(舊史云羣元和初為翰林/學士以讜言正論聞於時)
　　　　(九年遷禮部侍郎十年知貢舉取士三十餘/人選㧞才行咸為公當轉户部新史不載其)
　　　　(為禮部逸之也公掌綸誥一年惟外集有此/制一首則其文遺逸多矣李漢云收拾遺文)
　　　　(無所失/墜信乎)
勑地官之職邦教是先必選國華以從人望具官崔羣
體道履仁外和内敏(或作内/和外敏)清而容物善不近名從容
禮樂之間特逹珪璋之表比參密命𢎞益既多(羣元和/初為翰)
(林學士歷/中書舍人)及貳儀曹升擢惟允邁兹令徳(兹或/作此)藹然休
聲選賢與能于今雖重(雖或作惟/重或作盛)擇才均賦(均或/作經)自古
尤難往慎乃司以服嘉命可(下或有/云云字)
　　　祭董相公文(董公名晉祭下或有汴州字公時/為汴之觀察推官晉薨之三日而)
　　　　(歛既歛而行於行之四日公從喪至偃師而/汴軍亂此文公與一時僚吏共為文以祭於)
　　　　(䘮之將行也其名位具載本篇然陸長源/孟叔度皆死於軍亂之日惟公蠲免者也)
維貞元十五年歲次已卯二月乙亥朔某日節度行軍
司馬檢校右散騎常侍兼御史大夫知使事呉縣開國
男食邑三百户陸長源(呉縣開國或作呉郡/或無食邑三百户字)度支營田
判官檢校金部員外郎侍御史孟叔度觀察支使監察
御史裏行邱頴觀察推官守祕書省校書郎韓愈等謹
以少牢之奠敬祭于故尚書右僕射平章事隴西公之
靈嗚呼天髙而明地厚而平五氣叙行萬彚順成交感
旁暢聖賢以生雨水于雲瀆水于坤(或作/神)蕃昌生物(昌/生)
(或作/生庶)有假有因天睠唐邦錫之元臣肫肫元臣(肫肫或/作旽旽)
(誤諄肫/音)其徳孔碩不諂不笑不威不赫(不諂不笑或作/不容不諂或作)
(不陷不酷或無不笑二字而連下文不威為/句下文其敵下别出不讐二字與上求字叶)不求其盈
(或作/用)不致其敵爰立作相(立或/作初)訏謨實勤出若無辭疇
徳之聞(徳或/作得)帝念東土公其來撫乃守洛都(貞元十六/年三月晉)
(為東都/留守)乃藩浚郊廼去厥疾廼施厥膏不知其勞鰥寡
以饒維昔浚郊厥亂維舊(昔或作若厥亂維舊或作/維亂舊政或作亂維政舊)有
狡有狂其羣孔醜公其來矣為民父母(為民或作/公為非是)父誨
其義母仁其愚既變既從孰云其初(孰云或作親去/或作親云非是)自
邇徂逺混然一區公來自中天子所倚公今不歸誰佐
天子公既來止(或作既來至止或作公/來至止今依行狀更定)東人以完公既
殁矣人誰與安濁流渾渾有闢其郛填道歡呼公來之
初今公之歸公在喪車㫖酒既盈嘉肴在盛(音/成)嗚呼我
公庶享其誠尚饗
　　　雷塘禱雨文(此篇乃桞子厚/文此不當録)
　　　祭石君文(或作祭石濬川文石洪濬川也河南/人為京兆昭應尉遂塟於死所故曰)
　　　　(客塟秦原也公既誌其墓/又同宋景為文以祭之)
維元和七年歲次壬辰七月二十七日右補闕宋景國
子博士韓愈謹以清酌庶羞之奠敬祭于石三學士之
靈(或無/敬字)惟君學成于身名彰于人知道之可行見人之
不幸(見人或作知命或作/見命不上或無之字)不事顧讓以圖就功如何奄
忽永喪其躬(此四字或作以喪其良能下或有知㣲有/議四字或作不負長已誰知曰有義何害)
(文今按諸本皆無/  理疑不足據)曰景與愈與㳺為乆(或無曰字景下/或無與字愈下)
(有也字為/乆作日乆)自君之逝相遇輙哀傍無强親子孩妻姖(或/作)
(稚姖古文姬字/然義亦不近)敢忘分濟念力未任客葬秦原孤䰟誰
附奠以送訣悲何可窮尚饗
　　　祭房君文(房次卿字蜀客公甞誌其父武墓有/子曰次卿即君也次卿卒于京兆興)
　　　　(平尉文曰吾未死無以妻/子為念其恤孤之意厚矣)
維某年月日愈謹遣舊吏皇甫悦以酒肉之饋展祭於
五官蜀客之柩前(或無維某字愈作某/或無日字於一作于)嗚呼君廼至於
此吾復何言(於此或/作於斯)若有鬼神吾未死無以妻子為念
嗚呼君其能聞吾此言否(君上或/有房字)尚饗
　　　髙君仙硯銘(并序/)
儒生髙常與予下天壇中路獲硯石似馬蹄狀外稜孤
聳内發墨色幽竒天然疑神仙遺物寶而用之請予銘
底
仙馬有靈迹在于石稜而宛中有㸃墨迹文字之祥君
家其昌(應劭武紀註大宛舊有天馬種蹋石汙血顔曰/蹋石謂蹋石有迹言其蹄堅利朱新仲謂銘語)
(本此聲/宛平)
　　　髙君畫讚(此篇從蜀本録之今按/疑非公所作然姑存之)
君子温閒骨氣委和迹不拒物心不揚波澄源巻璞舍
白瑳瑳遺紙一張徳音不忘
　　　潮州請置鄉校牒(東坡潮州廟記謂始潮之人/未知學公命進士趙徳為之)
　　　　(師自是潮之人篤於文行延及齊民至于/今號稱易治此即公請置鄉校之意也)
孔子曰道之以政齊之以刑(齊上或/有而字)則民免而無恥不
如以徳禮為先而輔以政刑也(或無則/字禮字)夫欲用徳禮未
有不由學校師弟子者此州學廢日乆進士明經百十
年閒(百十年閒或作/百十數年非是)不聞有業成貢於王庭試於有司
者(貢試下或並無/於字或作于字)人吏目不識鄉飲酒之禮耳未甞聞
鹿鳴之歌(或無日/與耳字)忠孝之行不勸亦縣之恥也夫十室
之邑必有忠信今此州户萬有餘豈無庶幾者邪刺史
縣令不躬為之師里閭後生無所從學爾(或作耳又或/作矣非是)
趙徳秀才沈雅專静頗通經有文章能知先王之道論
説且排異端而宗孔氏可以為師矣(師下或/有友字)請攝海陽縣
尉為衙推官(或無/官字)專勾當州學以督生徒興愷悌之風
刺史出已俸百千以為舉本(舉或/作學)收其贏餘以給學生
厨饌
　　　直諌表(説見第/三巻)
　　　論顧威狀(同/上)
　
　
　
　
　
　
　
　
　
　
　
　
　
　東雅堂昌黎外集註巻五
欽定四庫全書
　東雅堂昌黎外集註巻六
　　　順宗實録巻一(起藩邸盡貞元/二十一年二月)
　　　　(方本不載實録云諸本順宗實録皆以附外/集然李漢序謂又有注論語十巻傳學者順)
　　　　(宗實録五巻列於史書不在集中則知實録/固不必附也  今按李漢之説據當時而言)
　　　　(之似未為失然其為害已足使筆解亡逸無/復真本實録竄易不成全書是則皆李漢之)
　　　　(為也方氏不察而從其説既已誤矣况今去/公之時又益以逺比之當日事體又大不同)
　　　　(故其片文隻字名為公之作而决可知其非/偽者皆當收拾使無失墜乃為真能好公之)
　　　　(文者固不當以一時茍簡之論為限斷而直/有所遺也故今於實録姑仍外集而詳加校)
　　　　(定庶幾猶足以見公筆削之大指云録舊史/公傳云時謂愈有史筆及撰順宗實  繁簡)
　　　　(不當叙事拙於取捨頗為當代所非穆宗文/宗甞詔史臣添改時愈壻李漢蔣係在顯位)
　　　　(諸公難之而韋處厚别撰順宗實録三巻且/公進實録表狀所云乃監修李吉甫以韋處)
　　　　(厚所撰未周悉令臣重修而舊傳反謂所撰/不當處厚别撰三巻誤矣新史又云自韓愈)
　　　　(為順宗實録議者閧然不息卒竄定無全篇/按路隋傳文宗嗣位隋以宰相監修國史初)
　　　　(韓愈撰順宗實録書禁中事太切直宦寺不/喜訾其非實帝詔隋刋正隋建言衛尉卿周)
　　　　(君巢諫議大夫王彦威給事中李固言史官/蘇景裔皆言改修非是夫史冊者褒貶所在)
　　　　(匹夫善惡尚不可誣况人君乎議者至引雋/不疑第五倫為比以蔽聰明臣宗閔臣僧孺)
　　　　(謂史官李漢蒋係皆愈之壻不可參撰俾臣/得下筆臣謂不然且愈所書已非自出元和)
　　　　(以來相循逮今雖漢等以嫌無害公議請條/示甚謬誤者付史官刋定有詔摘貞元永貞)
　　　　(間數事為失實餘不復改漢等亦不罷由是/觀之則公於元和十年夏進此實録後纔一)
　　　　(刋正是文宗朝所特改者貞元永貞間數事/耳舊史以為韋處厚别撰者固非而新史又)
　　　　(謂卒竄定無全篇者亦非也司馬温公考異/云景祐中編次崇文總目順宗皇帝實録有)
　　　　(七本皆五巻題云韓愈等撰五本畧而二本/詳編次者兩存之其中多異同然則是非取)
　　　　(捨後世安所折衷耶終之唯公之信而已此/新史所以采摭無遺且以公為知言也歟)
　　　　　　　　　　史臣韓愈撰(或無此/五字)
順宗至徳大聖大安孝皇帝(徳下史有/𢎞道二字)諱誦徳宗長子
母曰昭徳皇后王氏上元二年正月十二日生(正月戊/戌生於)
(長安之/東内)大厯十四年封為宣王建中元年立為皇太子
(史云大厯十四年六月進封宣/王十二月乙卯立為皇太子)慈孝寛大仁而善斷留
心藝學亦㣲信尚浮屠法禮重師傅引見輙先拜善𨽻
書徳宗之為詩并他文賜大臣者率皆令上書之徳宗
之幸奉天倉卒間(倉或/作蒼)上常親執弓矢率軍後先導衛
備甞辛苦上之為太子於父子間慈孝交洽無嫌每以
天下為憂徳宗在位乆稍不假宰相權而左右得因縁
用事外則裴延齡李齊運韋渠牟等以姦佞相次進用
延齡尤狡險判度支(貞元九年五月以裴延/齡為户部侍郎判度支)務刻剥聚
歛以自為功天下皆怨怒上每進見候顔色輙言其不
可至陸䞇張滂李充等以毀譴朝臣􁒍懼(江􁒍所/  切)諌議
大夫陽城等伏閤極論徳宗怒甚將加城等罪内外無
敢救者上獨開解之城等頼以免徳宗卒不相延齡渠
牟上有力焉貞元二十一年癸已徳宗崩　景申上即
位太極殿冊曰維貞元二十一年歲次乙酉正月辛未
朔二十三日癸已皇帝若曰於戲天下之大實惟重器
祖宗之業允屬元良咨爾皇太子誦睿哲温㳟寛仁慈
惠文武之道秉自生知孝友之誠發於天性自膺上嗣
毓徳春闈恪慎于厥躬祗勤于大訓必能誕敷至化安
勸庶邦朕寢疾彌留弗興弗寤是用命爾繼統俾紹前
烈冝陟元后永綏兆人其令中書侍郎平章事髙郢奉
冊即皇帝位爾惟奉若天道以康四海懋建皇極以熙
庶功無忝我髙祖太宗之休命(倉猝召翰林學士鄭絪/衛次公等至金鑾殿草)
(遺詔宦官或曰禁中議所立尚未定衆莫敢對次公遽/言曰太子雖有疾地居冡嗣中外屬心必不得已猶應)
(立廣陵王絪等從/而和之議始定)上自二十年九月得風疾因不能言
使四面求醫藥天下皆聞知徳宗憂慼形于顔色數自
臨視二十一年正月朔(辛未/朔)含元殿受朝(元或/作光)還至别
殿諸王親屬進賀獨皇太子疾不能朝徳宗為之涕泣
悲傷歎息因感疾恍惚日益甚二十餘日中外不通兩
宮安否朝臣咸憂懼莫知所為雖翰林内臣亦無知者
(含元殿至日益甚四十一字史云徳宗不豫諸王親戚/皆侍醫藥獨上卧病不能侍徳宗彌留思見太子涕咽)
(乆/之)二十三日上知内外憂疑紫衣麻鞋不俟正冠出九
仙門召見諸軍使京師稍安二十四日宣遺詔上縗服
見百寮二十六日即位(丙申即皇帝位於太極殿衛士/尚疑之企足引領而望之曰真)
(太子也乃/喜而泣)上學書於王伾(杭/人)頗有寵(伾下或有/複出伾字)王叔文
(山隂/人)以碁進俱待詔翰林數侍太子碁叔文詭譎多計
(譎音/决)上在東宮甞與諸侍讀并叔文論政至宮市事上
曰寡人方欲極言之衆皆稱贊獨叔文無言既退上獨
留叔文謂曰向者君奚獨無言豈有意邪叔文曰叔文
蒙幸太子有所見敢不以聞太子職當侍膳問安不宜
言外事陛下在位久如疑太子收人心何以自解上大
驚因泣曰非先生寡人無以知此遂大愛幸與王伾兩
人相依附俱出入東宮聞徳宗大漸上疾不能言伾即
入以詔召叔文入坐翰林中使決事(詔下或無召字文/下或無入字使下)
(或無/決字)伾以叔文意入言於宦者李忠言稱詔行下外初
無知者以檢校司空平章事杜佑攝冡宰兼山陵使中
丞武元衡為副使宗正卿李紓為按行山陵地使刑部
侍郎鄭雲逵為鹵簿使(或無兼字紓或/作杼逵或作逹)又命中書侍郎
平章事髙郢撰哀冊文禮部侍郎權徳輿撰謚冊文太
常卿許孟容撰議文　庚子百寮請聽政曰自漢以來
(以或/作已)喪期之數以日易月而皆三日而聽政我國家列
聖亦克修奉罔或有違况大行皇帝酌於故實重下遺
詔今日至期而陛下未親政事羣臣不敢安冝存大孝以
寧萬國天下之幸不許是月升泗州為上州　二月辛
丑朔中書侍郎平章事臣郢門下侍郎平章事臣珣瑜
檢校司空平章事臣佑奉疏曰大行皇帝知陛下仁孝
慮陛下悲哀不即人心聽政事故發遺詔令一行漢氏
之制今陛下安得守曽閔匹夫之小行忘皇王繼親之
大孝以虧臣子承順之義猶不許　壬寅宰臣又上言
曰陛下以聖徳至孝繼受寶命冝奉先帝約束以時聽
斷不可以乆從之　癸卯朝百寮于紫宸門杜佑前跪
進曰陛下居憂過禮羣臣懼焉願一覩聖顔因再拜而
起左右乃為皇帝舉帽百竂皆再拜佑復奏曰陛下至
性殊常哀毀之甚臣等不勝惶灼伏望為宗廟社稷割
哀强食　景午罷翰林隂陽星卜醫相覆碁諸待詔三
十二人(三或/作四)初王叔文以碁待詔既用事惡其與已儕
類相亂罷之　已酉易定節度使張茂昭可同中書門
下平章事餘如故(或無使字/可史作兼)河北節度自至徳已來不
常朝覲前年冬茂昭來朝未還故寵之　辛亥(史作/卯)詔
吏部侍郎韋執誼守左丞同中書門下平章事賜紫(侍/郎)
(史作郎中左丞/史作尚書右丞)初執誼為翰林學士知叔文幸於東宮
傾心附之叔文亦欲自廣朋黨密與交好至是遂特用
為相　乙卯太常奏禮云喪三年不祭惟祭天地社稷
周禮圜鍾之均六變天神皆降林鍾之均八變地示咸
出不廢天地之祭不敢以卑廢尊也樂者所以降神也
不以樂則祭不成今遵遺詔行易月之制請制内遇祭
輟樂終制用樂從之又奏禮三年祭宗廟今請竢祔廟
畢復常從之　辛酉貶京兆尹李實為通州長史詔曰
(詔下或有詞一道字曰/下或有京尹嗣道王字)實素以宗屬累更任使驟升班
列遂極寵榮而政乖惠和務在苛厲比年旱歉(或作/暵)先
聖憂人特詔逋租悉皆蠲免而實敢肆誣罔復令徴剥
頗紊朝廷之法實惟聚歛之臣自國哀已來増毒彌甚
無辜斃踣深所興嗟朕嗣守洪業敷𢎞理道寧容蠧政
以害齊人冝加貶黜用申邦憲尚從優貸俾佐逺藩實
諂事李齊運驟遷至京兆尹恃寵强愎不顧文法(文或/作乃)
是時春夏旱京畿乏食實一不以介意方務聚歛徴求
以給進奉每奏對輙曰今年雖旱而榖甚好由是租税
皆不免人窮至壞屋賣瓦木貸麥苖以應官(或無/貸字)優人
成輔端為謠嘲之實聞之奏輔端誹謗朝政杖殺之實
遇侍御史王播於道故事尹與御史相遇尹下道避實
不肯避導騎如故播詰讓導騎者實怒遂奏播為三原
令廷詬之(原或作/泉非是)陵轢公卿已下(陵或/作凌)隨喜怒誣奏遷
黜朝廷畏忌之甞有詔免畿内逋租實不行用詔書徴
之如初勇於殺害人吏不聊生至譴市里讙呼皆䄂瓦
礫遮道伺之實由間道獲免　壬戌(洪慶善云/史作寅誤)制殿中
丞皇太子侍書翰林待詔王伾可守左常侍依前翰林
待詔(書或作讀依前翰林待詔史作充翰林學士上今/按前云上學書於王伾後云以侍書得幸於  則)
(此當從史作/侍書為是)蘇州司功王叔文可起居舍人翰林學士
又以司勲員外郎翰林學士知制誥鄭絪為中書舍人
學士如故又以給事中馮伉為兵部侍郎以兵部員外
郎史館修撰歸登為給事中修撰如故登伉皆上在東
宮時侍讀以師傅恩拜
　
　
　
　
　
　
　
　
　
　
　
　
　
　
　東雅堂昌黎外集註巻六
欽定四庫全書
　東雅堂昌黎外集註巻七
　　　順宗實録巻二(起二月/盡三月)
二月甲子上御丹鳯門大赦天下自貞元二十一年二
月二十四日昧爽已前大辟已下罪無輕重常赦所不
原者咸赦原之諸色人中有才行兼茂明於理體者經
術精深可為師法者達於吏理可使從政者冝委常參
官各舉所知其在外者長吏精加訪擇具名聞奏仍優
禮發遣舊事宫中有要市外物(下或有/閒字)令官吏主之與
人為市隨給其直貞元末以宦者為使抑買人物稍不
如本估末年不復行文書置白望數百人於兩市并要
閙坊閱人所賣物但稱宮市即歛手付與真偽不復可
辨無敢問所從來其論價之髙下者(其論疑當/作與論)率用百
錢物買人直數千錢物仍索進奉門户并脚價錢將物
詣市至有空手而歸者名為宮市而實奪之甞有農夫
以驢負柴至城賣遇宦者稱宮市取之纔與絹數尺又
就索門户仍邀以驢送至内農夫涕泣以所得絹付之
不肯受曰須汝驢送柴至内農夫曰我有父母妻子待
此然後食(待或/作得)今以柴與汝不取直而歸汝尚不肯我
有死而已(有死或/作必死)遂毆宦者街吏擒以聞詔黜此宦者
而賜農夫絹十匹然宮市亦不為之改易諌官御史數
奏疏諌不聽上初登位禁之至大赦又明禁又貞元中
要乳母皆令選寺觀婢以充之而給與其直例多不中
選寺觀次當出者賣産業割與地買之(地上與字恐誤/或賣産業是本)
(文後改作割地而傳者/不去舊文又誤増與字)貴有姿貌者以進其徒苦之至
是亦禁焉貞元末五坊小兒張捕鳥雀於閭里皆為暴
横以取錢物至有張羅網於門不許人出入者或有張
井上者使不得汲水近之輙曰汝驚供奉鳥雀痛敺之
出錢物求謝乃去或相聚飲食於肆醉飽而去賣者或
不知就索其直多被敺罵或時留蛇一囊為質曰此蛇
所以致鳥雀而捕之者今留付汝幸善飼之勿令飢渴
賣者愧謝求哀乃攜而去上在春宮時則知其弊常欲
奏禁之(奏或/作東)至即位遂推而行之人情大悦　乙丑停
鹽鐵使進獻舊鹽鐵錢物悉入正庫一助經費其後主
此務者稍以時市珍翫時新物充進獻以求恩澤其後
益甚歲進錢物謂之羡餘而經入益少至貞元末遂月
有獻焉(遂或作/逐非是)謂之月進至是乃罷命右金吾將軍兼
中丞田景度持節告哀於吐蕃以庫部員外熊執易為
副兵部郎中兼中丞元季方告哀于新羅且冊立新羅嗣
王主客員外郎兼殿中監馬于為副　三月庚午朔出
後宮三百人　辛未以翰林待詔王伾為翰林學士
壬申以故相撫州别駕姜公輔為吉州刺史前户部侍
郎判度支汀州别駕蘇弁為忠州刺史追故相忠州刺
史陸贄郴州别駕鄭餘慶前京兆尹杭州刺史韓臯前
諌議大夫道州刺史陽城赴京師徳宗自貞元十年已
後不復有赦令左降官雖有名徳才望以微過忤㫖譴
逐者一去皆不復叙用至是人情大悦而陸贄陽城皆
未聞追詔(聞下或/有於字)而卒於遷所士君子惜之　癸酉出
後宮并教坊女妓六百人聽其親戚迎于九仙門百姓
相聚讙呼大喜　景戌詔曰檢校司空平章事杜佑可
檢校司徒平章事充度支并鹽鐵使以浙西觀察李錡
為浙西節度檢校刑部尚書賜徐州軍額曰武寧制曰
朕新委元臣綜釐重務爰求貳職固在能臣起居舍人
王叔文精識瓌材寡徒少欲質直無隠沈深有謀其忠
也盡致君之大方其言也達為政之要道凡所詢訪皆
合大猷冝繼前勞佇光新命可度支鹽鐵副使依前翰
林學士本官賜如故(賜如或/作餘如)初叔文既專内外之政與
其黨謀曰判度支則國賦在手可以厚結諸用事人取
兵士心以固其權驟使重職人心不服藉(或作籍或/無藉字)杜
佑雅有㑹計之名位重而務自全易可制故先令佑主
其名而除之為副以專之(除之疑當/作除已)以户部尚書判度
支王紹為兵部尚書以吏部郎中李鄘為御史中丞武
元衡為左庶子初叔文黨數人貞元末已為御史在臺
至元衡為中丞薄其人待之鹵莽皆有所憾而叔文又
以元衡在風憲欲使附已使其黨誘以權利元衡不為
之動叔文怒故有所授　庚寅制(或有/曰字)門下待郎守吏
部尚書平章事賈耽可檢校司空兼左僕射守門下侍
郎平章事鄭珣瑜可守吏部尚書守中書侍郎平章事
髙郢可守刑部尚書守尚書左丞平章事韋執誼可守
中書侍郎並依前平章事　癸已詔曰萬國之本屬在
元良主器之重歸於長子所以基社稷而固邦統古之
制也廣陵王某孝友温㳟慈仁忠恕博厚以容物寛明
而愛人祗服訓詞言皆合雅講求典學禮必從師居有
令聞動無違徳朕獲纘丕緒祗若大猷惟懷永圖用建
儲貳以承宗廟以奉粢盛爰舉舊章俾膺茂典宜冊為
皇太子改名某仍令所司擇日備禮冊命初廣陵王名
從水傍享至冊為皇太子始改從今名　丁酉吏部尚
書平章事鄭珣瑜稱疾去位其日珣瑜方與諸相㑹食
於中書故事丞相方食百寮無敢謁見者叔文是日至
中書欲與執誼計事令直省通執誼直省以舊事告叔
文叱直省直省懼入白執誼執誼逡巡慙𧹞(乃版切/與赧同)竟
起迎叔文就其閤語良乆宰相杜佑髙郢珣瑜皆停筯
以待(郢下或/有鄭字)有報者云叔文索飯韋相已與之同餐閤
中矣佑郢等心知其不可(或無不/字非是)畏懼叔文執誼莫敢
出言珣瑜獨歎曰吾豈可復居此位顧左右取馬徑歸
遂不起前是左僕射賈耽以疾歸第未起珣瑜又繼去
二相皆天下重望相次歸卧叔文執誼等益無所顧忌
遠近大懼焉
　
　
　
　
　
　
　
　東雅堂昌黎外集註巻七
欽定四庫全書
　東雅堂昌黎外集註巻八
　　　順宗實録巻三(起四月/盡五月)
夏四月乙已上御宣政殿冊皇太子冊曰建儲貳者必
歸於冡嗣固邦本者允屬於元良咨爾元子廣陵王某
㓜挺岐嶷長標洵淑佩詩禮之明訓宣忠孝之𢎞規居
惟保和動必循道識達刑政器合温文愛敬奉於君親
仁德聞於士庶神祗龜筮罔不協從是用命爾為皇太
子於戲維我烈祖之有天下也功格上帝祚流無窮光
纘洪業逮予十葉䖍㳟寅畏日慎一日付爾以承祧之
重勵爾以主鬯之勤以貞萬國之心以揚三善之徳爾
其尊師重傅親賢遠佞非禮勿踐非義勿行對越天地
之耿光丕承祖宗之休烈可不慎歟時上即位已乆而
臣下未有親奏對者内外盛言王伾王叔文專行斷決
日有異説又屬頻雨皆以為羣小用事之應至將冊禮
之夕雨乃止迨行事之時天氣清朗有慶雲見識者以
為天意所歸及覩皇太子儀表班行既退無不相賀至
有感泣者　戊申詔曰惟先王光有天下必正我邦本
以立人極建儲貳以承宗祧所以啟迪大猷安固洪業
斯前代之令典也皇太子某體仁秉哲㳟敬温文徳協
元良禮當上嗣朕奉若丕訓憲章前式惟承社稷之重
載考春秋之義授之匕鬯以奉粢盛爰以令辰俾膺茂
典今冊禮云畢感慶交懷思與萬方同其惠澤自貞元
二十一年二月二十四日已後至四月九日昧爽已前
天下應犯死罪者特降從流流已下遞減一等文武常
參并州府縣官子為父後者賜勲兩轉古之所以教太
子必茂選師傅以翼輔之法於訓詞而行其典禮左右
前後罔非正人是以教諭而成徳也給事中陸質中書
舍人崔樞積學懿文守經據古夙夜講習庶協于中並
充皇太子侍講天下孝子順孫先旌表門閭者委所管
州縣各加存䘏　庚戌封皇太子長子寧等六人為郡
王(寧寛宥察寰/察等六男也)　癸酉(當作/丑)贈吐蕃弔祭使工部侍郎
兼御史大夫史館修撰張薦禮部尚書薦字孝舉代居
深州之陸澤祖文成博學工文詞性好詼諧七登文學
科薦聰明强記厯代史傳無不貫通為太師顔真卿所
稱賞遂知名大厯中江東觀察表薦之(江或/作浙)授左司禦
率府兵曹參軍兼史館修撰貞元初為太常博士四年迴
紇求和親使送咸安公主入迴紇以薦為判官改授殿
中侍御史累遷諌議大夫十一年冊迴紇子薦以祕書
少監持節為使還乆之遷祕書監二十年吐蕃贊普死
以薦為工部侍郎兼御史大夫持節弔贈卒於赤嶺東
迴紇辟吐蕃傳歸其柩(辟字/恐誤)前後三使異國自始命至
卒常兼史職在史館二十年著宰輔傳畧五服圖記寓
居録靈怪集等　景寅罷閩中萬安監先是福建觀察
柳冕久不遷欲立事迹(立或/作以)以求恩寵乃奏云閩中南
朝放牧之地畜羊馬可使孳息請置監許之收境中畜
産(收或/作牧)令吏牧其中羊大者不過十斤馬之良者佑不
過數千不經時輒死又歛百姓苦之逺近以為笑至是
觀察閻濟美奏罷之　丁卯命焚容州所進毒藥可殺
人者(可或/作所)　五月已巳(史作戊辰/無五月字)以杭州刺史韓臯為
尚書左丞(左或/作右)　辛未(史作五/月已已)以右金吾大將軍范希
朝為檢校右僕射兼右神策京西諸城鎮行營兵馬節
度使叔文欲專兵柄藉希朝年老舊將故用為將帥使
主其名(主或/作在)而尋以其黨韓泰為行軍司馬專其事
甲戌以度支郎中韓泰守兵部郎中兼中丞充左右神
策京西都柵行營兵馬節度行軍司馬賜紫　乙亥追
改為檢校兵部郎中職如故　甲申(史作/丁丑)以萬年令房
啟為容州刺史兼御史中丞初啟善於叔文之黨因相
推致(或無/因字)遂獲寵於叔文求進用叔文以為容管經畧
使使行約至荆南授之云脫不得荆南即與湖南故啟
宿留於江陵(宿音秀/留音溜)居久之方行至湖南又乆之而叔
文與執誼争權數有異同故不果尋聞皇太子監國啟
惶駭奔馳而往是日以郴州員外司馬鄭餘慶為尚書
左丞(是日史/作癸未)　乙酉以尚書左丞韓臯為鄂岳觀察武
昌軍節度使(以尚下十八字史作以右丞韓臯為鄂/岳沔蘄團練觀察使仍日係甲辰下)初
臯自以前輩舊人累更重任頗以簡倨自髙嫉叔文之
黨謂人曰吾不能事新貴人臯從弟曄幸於叔文以告
叔文故出之　辛卯以王叔文為户部侍郎職如故賜
紫初叔文欲依前帶翰林學士宦者俱文珍等惡其專
權削去翰林之職叔文見制書大驚謂人曰叔文日時
至此商量公事若不得此院職事即無因而至矣王伾
曰諾即疏請不從再疏乃許三五日一入翰林去學士
名又與歸登同日賜紫内出衫笏賜登而叔文不霑文
珍等所惡獨不得賜(今按而叔文下數句重複不可讀/疑因後來修改已増新字而不去)
(舊文如前買乳母之例也蓋上文已有俱文珍等惡其/專權之句則此不當更有文珍等所惡五字有不霑字)
(即不當更有獨不得賜四字若并有此九字即上不當/有不霑字且此文珍等字上亦合更有脱字謬誤甚明)
(今當削去文珍等以下九字/則語意明白無復可疑矣)由此始懼以衢州别駕令
狐峘為祕書少監峘國子祭酒徳棻𤣥孫進士登第司
徒楊綰未達時遇之以為賢為禮部修史引峘入史館
自華原尉拜拾遺累遷起居舍人大厯八年劉晏為吏
部尚書奏峘為刑部員外判南曹累遷至禮部侍郎峘
之判南曹晏為尚書楊炎為侍郎峘得晏之舉分闕必
擇其善者與晏而以惡者與炎炎固已不平至峘為禮
部而炎為相有杜封者故相鴻漸之子求補𢎞文生炎
甞出杜氏門下託峘以封峘謂使者曰相公欲封成其
名乞署封名下一字峘因得以記焉炎不意峘賣之署
名屬峘峘明日疏言宰相炎廹臣以威臣從之則負陛
下不從即炎當害臣(即或/作則)徳宗以問炎炎具道所以徳
宗怒曰此姦人不可奈欲杖而流之炎救解乃黜為衡
州别駕貞元初李泌為相以左庶子史館修撰徴至則
與同職孔述睿争競細碎數侵述睿述睿長告以讓不
欲争(告或作者也長/告謂長假)泌卒竇參為相惡其為人貶吉州
别駕改吉州刺史齊映除江西觀察過吉州峘自以前
輩懐怏怏不以刺史禮見入謁從容歩進不袜首屬戎
器(或無袜字或/又作秣非是)映以為憾去至府奏峘舉前刺史過失
鞫不得真無政事不宜臨郡貶衡州别駕上即位以祕
書少監徴未至卒峘在史館修𤣥宗實録一百巻撰代
宗實録三十巻雖頗勤苦然多遺漏不稱良史初徳宗
將厚奉元陵事峘時為中書舍人兼史職奏疏諌請薄
其葬有答詔優奬元和三年以修實録功追贈工部尚
書(新史初峘受詔撰代宗實録未就㑹貶詔聽在外成/書元和中其子太僕丞丕獻之以勞贈工部尚書)
是月以襄州為襄府(按元和郡國志作襄陽大/都督府恐襄下當有陽字)徙臨漢
縣於古城曰鄧城縣
　
　
　
　
　
　
　
　
　東雅堂昌黎外集註巻八
欽定四庫全書
　東雅堂昌黎外集註巻九
　　　順宗實録巻四(起六月/盡七月)
六月乙亥(乙或/作已)貶宣州巡官羊士諤為汀州寧化縣尉
士諤性輕躁時以公事至京遇叔文用事朋黨相煽頗
不能平公言其非叔文聞之怒欲下詔斬之執誼不可
則令杖殺之執誼又以為不可遂貶焉由是叔文始大
惡執誼往來二人門下者皆懼先時劉闢以劒南節度
副使將韋臯之意于叔文求都領劒南三川謂叔文曰
太尉使某致㣲誠於公(某或/作闢)若與其三川(與其疑當/作與某)當
以死相助若不用某亦當有以相酬叔文怒亦將斬之
而執誼固執不可闢尚遊京師未去(尚下或/有以字)至聞士諤
(士或作貶有今按/士上當别  貶字)遂逃歸　左散騎常侍致仕張萬福
卒萬福魏州元城人也自曽祖至父皆明經官止縣令
州佐萬福以祖父業儒皆不達不喜書學騎射年十七
八從軍遼東有功為將而還累遷至壽州刺史州送租
賦詣京師至潁川界為盜所奪萬福使輕兵馳入潁川
界討之(入潁川或/作入潁州)賊不意萬福至忙迫不得戰萬福悉
聚而誅之盡得其所亡物并得前後所掠人妻子財物
牛馬萬計悉還其家為淮南節度崔圓所忌失刺史改
鴻臚卿以節度副使將兵千人鎮壽州萬福不以為憾
許杲以平盧行軍司馬將卒三千人駐濠州不去有窺
淮南意圓令萬福攝濠州刺史杲聞即提卒去止當塗
陳莊賊陷舒州圓又以萬福為舒州刺史督淮南岸盜
賊連破其黨大厯三年召赴京師代宗謂曰聞卿名久
欲一識卿且將累卿以許杲萬福拜謝因前曰陛下以
許杲召臣如河北賊諸將叛以屬何人代宗笑曰且欲
議許杲事方當大用卿即以為和州刺史行營防禦使
督淮南岸盜賊至州杲懼移軍上元杲至楚州大掠節
度使韋元甫命萬福討之未至淮隂杲為其將康自勤
所逐(勤或作/勸下同)自勤擁兵繼掠(擁或/作權)循淮而東萬福倍道
追而殺之免者十二三盡得其所虜掠金銀婦女等(女/或)
(作/人)皆獲致其家代宗詔以本州兵千五百人防秋京西
遂帶和州刺史鎮咸陽固留宿衛(固或/作因)李正已反將斷
江淮路令兵守埇橋渦口(埇音/勇)江淮進奉船千餘隻泊
渦口不敢進徳宗以萬福為濠州刺史萬福馳至渦口
立馬岸上發進奉船淄青將士停岸睥睨不敢動諸道
繼進改泗州刺史為杜亞所忌徴拜左金吾衛將軍召
見徳宗驚曰杜亞言卿昏耄卿乃如是健耶圖形凌煙
閣數賜酒饌衣服并勑度支籍口畜給其費至賀陽城
等於延英門外天下益重其名二十一年以左散騎常
侍致仕元和元年卒(元和元年當作/貞元二十一年)年九十萬福自始
從軍至卒禄食七十年未甞病一日典九郡皆有惠愛
　癸丑韋臯上表請皇太子監國又上皇太子牋尋而
裴垍嚴綬表繼至悉與臯同贈故忠州别駕陸䞇兵部
尚書故道州刺史陽城左常侍　䞇字敬輿呉郡人也
年十八進士及第(䞇大厯八年及/第時年二十)又以博學宏詞授鄭
縣尉書判拔萃授渭南尉遷監察御史未幾選為翰林
學士遷祠部員外郎徳宗幸奉天䞇隨行在天下搔擾
遠近徴發書詔一日數十下(一日或作/日百非是)皆出於䞇䞇操
筆持紙成於須㬰不復起草同職皆拱手嗟嘆不能有
所助常啟徳宗言方今書詔宜痛自引過罪已以感人
心昔成湯以罪已致興後代推以為聖人楚王失國亡
走一言善而復其國至今稱為賢者陛下誠能不恡改
過以言謝天下臣雖愚陋為詔詞無所忌諱庶能令天
下叛逆者迴心喻㫖徳宗從之故行在制詔始下聞者
雖武人悍卒無不揮涕感激議者咸以為徳宗剋平寇
難旋復天位不惟神武成功爪牙宣力蓋以文徳廣被
腹心有助焉累遷考功郎中諌議大夫中書舍人兼翰
林學士丁母憂免䘮權知兵部侍郎復入翰林中外屬
意旦夕竢其為相竇參深忌之䞇亦短參之所為且言
其黷貨於是與參不能平尋真拜兵部侍郎知禮部貢
舉於進士中得人為多八年春遷中書侍郎平章事始
令吏部每年集選人舊事吏部每年集人其後遂三年
一置選選人猥至文書多不了尋勘真偽紛雜吏因得
大為姦巧選士一蹉跌或至十年不得官而官之闕者
或累歲無人䞇令吏部分内外官員為三分計闕集人
以為常其弊十去七八天下稱之初竇參出李巽為常
州刺史且迫其行巽常銜之至參貶為郴州别駕巽適
遷湖南觀察徳宗常與參言故相姜公輔罪參漏其語
參敗公輔因上疏自陳其事非臣之過徳宗詰之知參
洩其語怒未有所發㑹巽奏汴州節度劉士寧遺參金
帛若干士寧得汴州參處其議士寧常徳之故致厚貺
徳宗以參得罪而以武將交結(以武當/作與武)發怒竟致參於
死而議者多言參死由䞇焉(司馬温公云䞇傳曰徳宗/殺參䞇有力焉按䞇請令)
(長舉屬吏狀云亦由私訪所親轉為所賣其弊非逺聖/鑒明知乃解參之語也及參之死䞇解救甚至當時之)
(人見參䞇有隙遂以已意猜之史官不恱者因歸罪於/䞇耳唐小説云竇參所寵青衣上清者參死没入掖庭)
(因言陸䞇誣陷參事徳宗乃/下詔雪參此說與舊史同)裴延齡判度支天下皆嫉
怨而獨幸於天子朝廷無敢言其短者䞇獨身當之日
陳其不可用延齡固欲去䞇而代之又知䞇之不與已
多阻其奏請也謗毀百端翰林學士呉通𤣥故與䞇同
職姦巧佻薄與䞇不相能知䞇與延齡相持有間因盛
言䞇短宰相趙璟本䞇所引同對嫉䞇之權密以䞇所
戢彈延齡事告延齡(戢通鑑作譏或作/談戢彈或作彈戢)延齡益得以為
計由是天子益信延齡而不直䞇竟罷䞇相以為太子
賔客而黜張滂李充等權(按史滂充皆以論裴延齡得/罪此但著黜滂充等而上文)
(不言其所以得罪/之由蓋脫漏也)言事者皆言其屈(皆或/作多)䞇固畏懼至
為賔客拒門不納交親士友春旱徳宗數獵苑中延齡
疏言䞇等失權怨望言於衆曰天下旱百姓且流亡度
支愛惜不肯給諸軍軍中人無所食其事奈何以揺動
羣心其意非止欲中傷臣而已後數日又獵苑中㑹神
䇿軍人跪馬前云度支不給馬草徳宗意延齡前言即
迴馬而歸由是貶䞇為忠州别駕滂充皆斥逐徳宗怒
未解䞇不可測頼陽城等救乃止䞇之為相常以年少
入翰林得幸於天子長養成就之不敢自愛事之不可
者皆争之徳宗在位久益自攬持機柄親治細事失君
人大體宰相益不得行其事職而議者乃云由䞇而然
(温公云凡為宰相者皆欲專權安肯自求失職不任宰/相乃徳宗之失而歸咎於䞇豈人情也䞇論朝官闕員)
(狀云頃之輔臣鮮克勝任過䝉容養茍備職員致勞睿/思巨小經慮此乃諌徳宗不任宰相親治細事之詞也)
䞇居忠州十餘年常閉門不出入人無識面者避謗不
著書習醫方集古今名方為陸氏集驗方五十巻卒於
忠州年五十二上初即位與鄭餘慶陽城同徴詔始下
而城䞇皆卒　城字亢宗北平人代為官族好學貧不
能得書乃求入集賢為書冩吏竊官書讀之晝夜不出
經六年遂無所不通乃去滄州中條山下(州或作/洲非是)逺近
慕其徳行來學者相繼於道閭里有争者不詣官府詣
城以決之李泌為相舉為諫議大夫拜官不辭未至京
師人皆想望風采(想或/作相)云城山人能自苦刻不樂名利
必諫諍死職下咸畏憚之既至諸諌官紛紛言事細碎
無不聞達天子益厭苦之(子或作/下非是)而城方與其二弟牟
容連夜痛飲(牟或作并容或作/密二字或作并容)人莫能窺其意有懐刺
譏之者將造城而問者(今按此二句亦衍一句疑亦以/修改重複而誤也今當削去譏)
(之者將/四字)城揣知其意輒彊與酒(輒上或有/彊與坐字)客或時先醉
仆席上或時先醉臥客懷中不能聽客語約其二弟云
吾所得月俸汝可度吾家有幾口月食米當幾何買薪
菜鹽米凡用幾錢先具之其餘悉以送酒媪無留也未
甞有所貯積雖其所服用切急不可闕者客稱其物可
愛城輒喜舉而授之陳萇者候其始請月俸常往稱其
錢帛之美月有獲焉至裴延齡讒毀陸䞇等坐貶黜徳
宗怒不解在朝無救者城聞而起曰吾諌官也不可令
天子殺無罪之人而信用姦臣即率拾遺王仲舒數人
守延英門上疏論延齡姦佞䞇等無罪狀徳宗大怒召
宰相入語將加城等罪良乆乃解令宰相諭遣之於是
金吾將軍張萬福聞諌官伏閤諌趨往至延英門大言
賀曰朝廷有直臣(或作/直言)天下必太平矣遂徧拜城與仲
舒等曰諸諌議能如此言事天下安得不太平也(或無/也字)
已而連呼太平萬歲太平萬歲萬福武人時年八十餘
自此名重天下時朝夕相延齡城曰脫以延齡為相當
取白麻壞之慟哭於庭竟坐延齡事改國子司業至引
諸生告之曰凡學者所以學為忠與孝也諸生寧有久
不省其親乎明日謁城歸養者二十餘人有薛約者甞
學於城狂躁以言事得罪將徙連州客寄有根蔕吏縱
求得城家(縱當/作蹤)坐吏於門與約飲決别涕泣送之郊外
徳宗聞之以城為黨罪人出為道州刺史太學生魯郡
李儻等二百七十人詣闕乞留住數日吏遮止之疏不
得上在州以家人禮待吏人宜罰者罰之宜賞者賞之
一不以簿書介意賦税不登(賦税或/作税賦)觀察使數誚讓上
考功第城自署第曰撫字心勞徴科政拙考下下觀察
使甞使判官督其賦至州怪城不出迎以問州吏吏曰
刺吏聞判官來以為已有罪自囚於獄不敢出判官大
驚馳入謁城於獄曰使君何罪某奉命來候安否耳留
一兩日未去城固不復歸館門外有故門扇横地城晝
夜坐卧其上判官不自安辭去其後又遣他判官崔某
往按之(按或作/或非是)崔承命不辭載妻子一行中道而逃城
孝友不忍與其弟異處皆不娶給侍終身有寡妹依城
以居有生年四十餘(生或作甥/或作男)癡不能如人常與弟負
之以遊初城之妹夫亡在他處家貧不能葬城親與其
弟舁尸以歸(舁音/輿)葬於其居之側往返千餘里卒時年
六十餘　戊午以户部侍郎潘孟陽為度支鹽鐵轉運
副使其日王伾詐稱疾自免自叔文歸第伾日詣中人
并杜佑請起叔文為相且總北軍既不得請以威逺軍
使平章事又不得其黨皆憂悸不自保伾至其日坐翰
林中疏三上不報知事不濟行且臥至夜忽呌曰伾中
風矣明日遂輿歸不出　戊子以禮部侍郎權徳輿為
户部侍郎以倉部郎中判度支陳諌為河中少尹伾叔
文之黨於是始去　乙未詔軍國政事冝權令皇太子
某勾當百辟羣后中外庶僚悉心輔翼以底于理宣布
朕意咸使知聞上自初即位則疾患不能言至四月益
甚時扶坐殿羣臣望拜而已未甞有進見者天下事皆
專斷於叔文而李忠言王伾為之内主執誼行之于外
朋黨諠譁榮辱進退生於造次惟其所欲不拘程度既
知内外厭毒慮見摧敗即謀兵權欲以自固而人情益
疑懼不測其所為朝夕伺候㑹其與執誼交惡心腹内
離外有韋臯裴垍嚴綬等牋表(垍當/作均)而中官劉光竒俱
文珍薛盈珍尚解玉等皆先朝任使舊人同心怨猜屢
以啟上上固已厭倦萬機惡叔文等至是遂召翰林學
士鄭絪衛次公王涯等入至徳殿撰制詔而發命焉(詔/或)
(作/誥)又下制以太常卿杜黄裳為門下侍郎左金吾衛大
將軍袁滋為中書侍郎並平章事又下制吏部尚書平
章事鄭珣瑜刑部尚書平章事髙郢並守本官罷相皇
太子見百寮於東朝百寮拜賀皇太子涕泣不答拜
景申詔宰臣告天地社稷皇太子見四方使於麟徳殿
西亭
　
　
　東雅堂昌黎外集註巻九
欽定四庫全書
　東雅堂昌黎外集註巻十
　　　順宗實録巻五(起八月盡/至山陵)
八月庚子詔曰惟皇天祐命烈祖誕受方國九聖儲祉
萬方咸休肆予一人獲纘丕業嚴㳟守位不遑暇逸(或/作)
(給今/從史)而天祐匪降(匪史/作不)疾恙無瘳(無或作弗/今從史)將何以奉
宗廟之靈展郊禋之禮疇咨庶尹對越上𤣥内愧于朕
心上畏于天命夙夜祗慄惟懷永圖(惟懐史/作深惟)一日萬機
不可以乆曠天工人代不可以乆違皇太子某睿哲温
文寛和慈惠(慈史/作仁)孝友之徳愛敬之誠(愛敬或作敬愛/或作仁愛今從)
(史/)通于神明格于上下是用推皇王至公之道遵父子
傳歸之制付之重器以撫兆人必能宣祖宗之重光荷
天地之休命奉若成憲永綏四方宜令皇太子即皇帝
位朕稱太上皇居興慶宮制勑稱誥所司擇日行冊禮
永貞元年八月辛丑太上皇居興慶宮誥曰有天下者
傳歸於子前王之制也欽若大典斯為至公式揚耿光
用體文徳朕獲奉宗廟臨御萬方降疾不瘳庶政多闕
乃命元子代予守邦爰以令辰光膺冊禮宜以今月九
日冊皇帝於宣政殿仍命檢校司徒杜佑充冊使門下
侍郎杜黄裳充副使(仍命下二十/一字史無)國有大命恩俾惟新
宜因紀元之慶用覃在宥之澤宜改貞元二十一年為
永貞元年自貞元二十一年八月五日昧爽已前天下
應犯死罪特降從流流已下遞減一等　又下誥曰人
倫之本王化之先爰舉令圖允資内輔式表后妃之徳
俾形邦國之風兹禮經之大典也良娣王氏家承茂族
徳冠中宮雅修彤管之規克佩姆師之訓自服勤蘋藻
祗奉宗祧令範益彰母儀斯著宜正長秋之位以明繼
體之尊良媛董氏備位後庭素稱淑慎進升號位(或作/位號)
禮亦宜之良娣可冊為太上皇后良媛宜冊為太上皇
徳妃仍令所司備禮擇日冊命宣示中外咸使知聞
壬寅制王伾開州司馬王叔文渝州司户並員外置馳
驛發遣　叔文越州人以碁入東宮頗自言讀書知理
道乘間常言人間疾苦上將大論宮市事叔文説中上
意遂有寵因為上言某可為將某可為相幸異日用之
密結韋執誼并有當時名欲僥倖而速進者陸質呂温
李景儉韓煜韓泰陳諌劉禹錫柳宗元等十數人定為
死交而凌準程异等又因其黨而進交遊蹤跡詭祕莫
有知其端者貞元十九年補闕張正買疏諌他事得召
見正買與王仲舒劉伯芻裴茝常仲孺呂洞相善(按史/王仲)
(舒下更有韋成季三字今詳下文有成季字/則此處當有此三字亦脱漏也  茞昌亥切)數遊止正
買得召見諸往來者皆往賀之有與之不善者告叔文
執誼云正買疏似論君朋黨事宜少誡執誼叔文信之
執誼甞為翰林學士父死罷官此時雖為散郎以恩時
時召入問外事執誼因言成季等朋讌聚遊無度皆譴
斥之人莫知其由叔文既得志與王伾李忠言等專斷
外事遂首用韋執誼為相其常所交結(常或/作甞)相次拔擢
至一日除數人(或無/至字)日夜羣聚伾以侍書幸寢陋吴語
上所褻狎而叔文頗任事自許微知文義好言事上以
故稍敬之不得如伾出入無阻叔文入至翰林而伾入
至柿林院見李忠言牛昭容等故各有所主伾主往來
傳授劉禹錫陳諌韓煜韓泰柳宗元房啟凌準等主謀
議唱和採聽外事上疾久不瘳内外皆欲上早定太子
位叔文黙不發議已立太子天下喜而叔文獨有憂色
(喜上或/有皆字)常吟杜甫題諸葛亮廟詩末句云出師未用身
先死(按杜詩用作/㨗或作戰)長使英雄淚滿襟因歔欷流涕(歔音/虚)
(欷音/希)聞者咸竊笑之雖判兩使事未嘗以簿書為意日
引其黨屏人切切細語謀奪宦者兵以制四海之命既
令范希朝韓泰總統京西諸城鎮行營兵馬中人尚未
悟㑹邊上諸將各以狀辭中尉且言方屬希朝中人始
悟兵柄為叔文所奪乃大怒曰從其謀吾屬必死其手
密令其使歸告諸將曰無以兵屬人希朝至奉天諸將
無至者韓泰白叔文計無所出唯曰奈何奈何無幾而
母死執誼益不用其語叔文怒與其黨日夜謀起復起復
必先斬執誼而盡誅不附已者聞者皆恟懼皇太子既
監國遂逐之明年乃殺之伾杭州人病死遷所其黨皆
斥逐叔文最所賢重者李景儉而最所謂竒才者呂温
叔文用事時景儉持母䘮在東都而呂温使吐蕃半歲
至叔文敗方歸故二人皆不得用叔文敗後數月乃貶
執誼為崖州司馬後二年病死海上執誼杜黄裳子壻
與黄裳同在相位故最在後貶　執誼進士對策髙等
(執誼京兆人建中三年中進士第貞元/元年中賢良方正直言極諫第一人)驟遷拾遺年二
十餘入翰林巧惠便辟媚幸於徳宗而性貪婪詭賊其
從祖兄夏卿為吏部侍郎執誼為翰林學士受財為人
求科第夏卿不應乃探出懷中金以内夏卿袖夏卿驚
曰吾與卿頼先人徳致名位幸各已達(已或/作以)豈可如此
自毀壞擺袖引身而去執誼大慙恨既而為叔文所引
用初不敢負叔文廹公議時時有異同輒令人謝叔文
云非敢負約為異同(約或作/終非是)蓋欲曲成兄弟爾(弟疑當/作事)
叔文不之信遂成仇怨然叔文敗執誼亦自失形勢知
禍且至雖尚為相常不自得長奄奄無氣聞人行聲輒
惶悸失色以至敗死時纔四十餘執誼自卑甞諱不言
嶺南州縣名為郎官時嘗與同舍郎詣職方觀圖每至
嶺南圖執誼皆命去之閉目不視至拜相還所坐堂北
壁有圖不就省七八日試就觀之乃崖州圖也以為不
詳甚惡之憚不能出口至貶果得崖州焉
永貞二年正月景戌朔(戌史作/寅下同)太上皇於興慶宮受朝
賀皇帝率百僚奉上尊號曰應乾聖壽太上皇冊文曰
維永貞二年(二或作/元非是)歲次景戌正月景戌朔皇帝臣某
稽首再拜奉冊言臣聞上聖𤣥邈獨超乎希夷彊名之
極(彊或作/疆非是)猶存乎罔象豈足以表無為之徳光不宰之
功然稱謂所施簡冊攸著涵泳道徳感於精誠仰奉洪
徽有以自竭伏惟太上皇帝陛下道繼𤣥元業纘皇極
膺千載之休厯承九聖之耿光昭宣化源發揚大號政
有敦本示儉(政有二/字疑衍)慶裕格天恩翔春風仁育羣品而
功成不處褰裳去之付神器於冲人想汾陽以髙蹈體
堯之徳與神同符其動也天其静也地巍巍事表無得
而言顧兹寡昧屬膺大寶懼忝傳歸之業莫申繼述之
志夙夜兢畏惟懷永圖今天下幸安皆睿訓所被而未
極徽號孰報君親是以台臣庶官文武之列抗疏於内
方伯藩守億兆之衆同詞於外請因壽厯以播鴻名臣
不勝大願謹上尊號曰應乾聖壽太上皇當三朝獻壽
之辰應五紀啟元之始光膺徽稱允協神休斯天下之慶也
元和元年正月甲申太上皇崩於興慶宮咸寧殿年四
十六遺誥曰朕聞(或作/觀)死生者物之大歸脩短者人之
常分古先哲王明於至道莫不知其終以存義順其變
以節哀故存者不致於傷生逝者不至於甚痛謂之達
理以貫通喪朕自弱齡即敦清静逮乎近歲又嬰沈痼
嘗亦親政益倦于勤以皇帝天資仁孝日躋聖敬爰釋
重負委之康濟而能内睦于九族外勤于萬機問寢益
嚴侍膳無曠推此至徳以安庶邦朕之知子無愧天下
今厥疾大漸不寤不興付託得人顧復何憾四海兆庶
亦奚所哀但聖人大孝在乎善繼樞務之重軍國之殷
纘而承之不可蹔闕以日易月抑惟舊章皇帝宜三日
而聽政十三日小祥二十五日大祥(五或作/三非是)二十七日
釋服方鎮岳牧不可離任赴哀天下吏人誥至後出臨
三日皆釋服無禁婚嫁祠祀飲酒食肉宮中當臨者朝
晡各十五舉音非朝晡臨時禁無得哭釋服之後勿禁
樂他不在誥中者皆以類從事伏以崇陵仙寢復土纔
終甸邑疲人休功未幾今又重勞營奉朕所哀矜况漢
魏二文皆著遺令永言景行常志夙心其山陵制度務
從儉約並不用以金銀錦綵為飾百辟卿士同心盡忠
克申送往之哀宜展事居之禮(居或作/君非是)布告天下明知
朕懷　七月壬申葬豐陵謚曰至徳大聖大安孝皇帝
廟曰順宗
　
　
　
　東雅堂昌黎外集註巻十
