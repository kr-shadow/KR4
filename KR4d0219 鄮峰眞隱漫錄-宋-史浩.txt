#+TITLE: 鄮峰眞隱漫錄-宋-史浩
#+DATE: 2016-06-11 12:24:51
#+SOURCE: github.com/kanripo/KR4d0219 master 850e5e94                
欽定四庫全書　　　　　集部四
　鄮峯真隠漫録　　　　　别集類三(宋/)
　　提要
　　　　(臣/)等謹按鄮峯真隠漫録五十巻宋史浩撰
　　　　浩有尚書講義巳著録其集見於陳振孫書
　　　　録解題宋史藝文志者皆五十巻此本巻數
　　　　並合浩事孝宗于濳邸隆興淳熙中兩為宰
　　　　揆没後至配享廟廷其推轂善類寛厚不争
　　　　亦頗為世所稱許當孝宗任張浚銳意用兵
　　　　浩獨以為不然遂以論劾罷去元代史臣作
　　　　浩傳贊亦頗詆其不能贊襄恢復之謀今考
　　　　集中如論山東未可用兵論歸正人論未可
　　　　北伐囘奏條具弊事諸劄子皆極言李顯忠
　　　　卲宏淵之輕銳寡謀不宜輕舉而欲練士卒
　　　　積資糧以蓄力於十年之後既而淮西奔潰
　　　　其言竟騐若蓍龜不可謂非老成謀國之見
　　　　雖厥後再秉國政亦未能收富强之效以自
　　　　踐其言而量力知難其初說固有未可深議
　　　　者至本傳稱浩因轉對請於普安恩平二王
　　　　内擇立一人為皇子高宗亟稱為有用之才
　　　　而集中輪對有司不能推廣恩意劄子下注
　　　　云見知高宗只因此劄此事乃當在請定繼
　　　　嗣之先而本傳顧未之及集為門弟子編排
　　　　所言當必有據是亦足與史相叅考也集凡
　　　　詩五巻雜文三十九巻詞曲四巻末二巻為
　　　　童丱須知分三十章所言皆治家修身之道
　　　　而諧以韻語乃録之家塾以訓子孫者自署
　　　　辛丑為淳熙八年蓋其罷官以少傅侍經筵
　　　　時所著云乾隆四十六年三月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　鄮峰真隱漫録巻一
　　　　　　　　　　　　　宋　史浩　撰
　古詩
　　　東湖遊山(庚申居下水/)
四明山水天下異東湖景物尤佳致古來奇處蕪沒多
極目空餘老蒼翠最稱險奥唯福泉崒嵂萬仞摩青天
屹起精藍名夀聖松風䬃䬃泉㳙㳙一徑﨑嶇通下水
風物人情更淳美兩椽茅屋何蕭然是即吾廬靠山起
吾嘗終日倚闌干眼界峨峨碧玉攅有時出户一乗興
枯笻蠟屐隨清湍攀蘿直上上水去烟霞迤邐僧家路
龍藏虎蟄天地寛陟岵欷歔空墮淚次經象坎白雲庵
隂崖斷谷常青嵐中有村墟號韓嶺漁歌樵斧聲相參
陶公霞嶼峥嶸出秀傑緜延數非一鼈山孤立水中央
規圓不賴人鑱刻地雄山壯泉源豪七十二溪俱怒濤
截山突屼起六堰百尺花蹊金石牢鳴桹擲釣漁艇
短數百成羣來徃欵緑蓑青笠苦忘歸細雨斜風渾不
管棲真蘭若唯南隅聞是徐王舊隱居蓮塘十里香風
濶鳬鷖鸂鶒時沉洳一帆迅抵青山寺丈室雲堂高贔
屓森森松菊蔽村祠細讀刓碑知故事云是皇朝李使
君濬濁澄清利後人迄今旱嵗賴實利血食徃徃長秋
春破霧穿雲梯磴滑石脅山腰徧金刹濯足清流舒嘯
長篔簹十畝清風戛紫衣道士氏曰朱高論山前結草
廬客至石壇無俗物横琴數曲酒一壺對岸二靈只一
葦依約誰家葬龍耳夜深踈雨洗遥空一朶濃雲罩山
觜金襴禪老今大顛壞衲蒲團日坐禪我行不問西來
意消息還將方寸傳烏石山頭滕奥口泓澄萬丈輝星
斗過客誰知此地靈只聞靜夜生龍吼鑑湖蕪沒多田
疇臨平車馬尤喧啾紛紛未識兹萬頃神仙窟宅合在
東南北西陬周游㡬千里此興猶未已歸來摸寫筆不
停大匠從其誚狂斐
　　　時晉亨作小軒塊石盆池名曰趣逺真隱居士
　　　賦之
新晴可步履杖䇿穿雲林蕭齋有達士六合涵胸襟東
偏闢小窻廣袤不盈尋片石逺山意寸池滄海心乃知
一芥子可納湏彌岑歸鴻目不盡為爾發微吟
　　　次韻鮑以道天童育王道中吴體
逆雲佛塔金千尋傍聳滴翠玲瓏岑春供萬象富逺目
嚮答兩地紛啼禽風揺野幘去復去露浥乳竇深尤深
奇聲俊逸鮑夫子蓮社不掛淵明心
　次韻楊少輔山居六詠
　　疊山
嵩山逺萬里兒孫可邀致當軒羅三峰便有出羣意不
蠟謝氏屐徜徉日游戲邂逅風雨興端可名福地
　　鑿池
蕭蕭足佳致心逺地自偏斫去蒼苔紋得此清泠泉湛
然不容滓於以明性天肯復以童兒見誚韓公篇
　　　栽松
童童蒿艾間拱把力尚微托根一得所勢隘天四圍春
煙滋蒼髯朔雪被羽衣他年大夫封風雨良足依
　　　洗竹
春林藉雷驚􁣙􁣙牛羊出風月邇來稀厭此琅玕宻繁
柯謝一洗挺挺嵗寒質終成葛陂龍雲路騁駿逸
　　　澆竹
芳圃向成趣雨澤多愆時花開不抱甕花謝嗟何為潘
岳興不淺陶潛顔可怡安得商家霖萬木均嬉嬉
　　　薙草
設羅門巷靜草深山更幽何事勤誅鋤杖屨來羊求王
孫未歸楚萇𢎞已棄周惜此年年緑君其勿剪休
　　雪中三英
　　　梅花
雪花大如毬萬木方枯愁綘衣孕珠顆的皪枝南頭風
標信孤挺游戲墮人境褪白露㣲青志已在金鼎
　　　蠟梅
蜂房釀餘滋衆香薰蜜脾幻作應真面行行排玉枝相
看紫檀色風揺振金錫天遣久住世不畏高樓笛
　　　瑞香
蕙帳萬縁空幽人鼻觀通破曉捫翠麓獲此錦薰籠造
化本無意芬芬隨爾類不知鼻聞香還是香浮鼻
　　　次韻慈奥寂照院僧石岩花
谿山朔雪銷籬落始聞花信驚梅蕚韶華一瞬掉頭
去滿眼園林成翠幄誰知幽谷猶藏春萬蔕千跗意態
新霞光分彩氣欲熱露浥燕脂色未匀墨工繪句謾稱
好不見此花空到老子美羞看黄四蹊退之不數紅雲
島天下健步吾能用擬擘雲頭騎綵鳳呌閽乞與生香
歸只許牡丹名並飛
　　　雪夜行舟罵鬼
朔風一夜吹寒雪萬里青山變華髪東湖興盡囬扁舟
兩岸蘆花照天發篙工撥櫂光陸離一簔好景渡頭歸
忽驚波面漸幽晦問訊歸程船復退空岩有鬼鳴啾啾
鼓檝揚波如部隊須臾夜朗分西東對岸村墟指顧中
妖氛孽影叱咤散人家燈火猶朦朧嗚呼山鬼爾何錯
滅頂於余奚所作不能隨爾作禍釁冷炙殘盃圖咀嚼
我有長牋叩上真我有健步飛如神請呼雷公起霹靂
割截汝輩為微塵嗚呼山鬼聽我語從此逍遥自游止
如斯攪括枉費力生死由天不由汝
　　宣州李漕園亭三首
　　　控鼇亭
平生謝宣城作意澄江練不知煙霞間有此巨鼇抃三
山沒泱漭㡬嵗舞鰌鱓邂逅釣竿手一掣金背見控之
朝玉京飛騰絶星漢控之游絳闕蓬萊壓諸彦偉我亭
中人風雷有奇變何必紫綺裘日誦黄庭巻
　　　吸川亭
百川緲鯨波鯨背高突兀佳氣浮金銀層觀可髣髴中
有萬頃陂餘地納溟渤咫尺三千里驚湍讋凡骨而我
理煙艇遥欲窺其窟凭欄俯瀰漫始覺到􁫺崒涓流信
汚沱晝夜徒汩汩萬錢沃燥吻何取盃中物
　　　守道堂
徂徠不可倚衡茅跡已陳凜凜葢代氣千載日日新拭
眼登高堂佳名信可人向來子石子無乃公前身作頌
擬清廟未免世俗嗔偃蹇百僚底見有雙睂顰公今文
章伯筆力重萬鈞廟堂有䕫卨此道公當伸
　　　史伯魚讀書堂
我來嗟許晚已失讀書堂遺址煙熖餘草木猶輝光乃
知子史子揭名意何長書冊本可好履踐斯為良癡絶
蠧萬巻未若陶食忘茍得是中趣高可雲外翔政不守
螢雪汩汩勤朱黄譬如沈痾痊安用千金方
　　　代叔父九經堂歌
黄冠物外士碧眼世中兒琅函赤軸富裒蓄金作蛟龍
盤繡栭撞鐘擊鉢走聾俗聖典寂寞令人悲我登九經
堂四顧光陸離畫簷散彩噴朝日翠幌倒影揺天池牙
籖插架争突兀若有鬼物森扶持使君雅意尊經術故
闢後圃披遺基咄嗟土木上星漢下視仙宫梵宇俱么
微我願兹堂徧寰海共治皆以經為師一變人心至齊
魯再使風俗躋農羲却向兹堂命賓友霜藤象管唱新
詩東風吹到君王耳喚取文翁歸玉墀
　　　次韻沈澤夫逍遥歌
在昔蒙莊有至言萬物逍遥天地間大鵬斥鷃異禀賦
隨性奚假人防閑怒飛未覺宇宙隘决起那知世界寛
洪纎有量莫相越智巧不用常優閒黙觀萬化盡如許
脱悟此理行非艱但當涵飬取深造工夫祗在澄心源
心源澄寂固能應視彼所寓皆居安佳哉䝉莊豈誕妄
所得實自吾孔顔達則兼善非附勢窮而獨處非左計
陋巷簞瓢依聖師何殊禹稷游平世脩仙欲生成大幻
佞佛欲死是乾慧死生之說本同歸原始當求一言契
了知吾道出世間學渚深流不思濟遂令前輩薄後人
直謂軻死真無繼此生造化曷可輕勿為名利思營營
吹噓呼吸勤吐納導引致夀先熊經後枯正藉一溉力
且使既老身康寧向上更須觀一著一之所起猶未形
從渠海岱自更貌何止一閲三千齡守一還期守真一
真一誠通能事畢吾之所取進乎技解牛中得飬生術
　　　次韻沈高卿雜言
讀書正其逺大者莫為蟛蜞專爾雅儻從紙上覔筌蹄
當識升高必自下富貴不來將奈何豈作求食思毁瓦
富貴適來無容心處以恬然寧滿假仕宦要須得若人
是為學足美其身萬方思治徯康濟當吏立政頻諮詢
從容風俗到淳古坐可堯舜吾君民昻頭引頸不愧慚
奚必翰墨誇清新吁嗟二者理非各俗儒妄分誠臆度
學成用我鶚在天不用聊復龜藏殻名利寵辱尚如許
死生之變良足託沈子才雄敵萬夫聲華合與前賢符君看
昔人可炙手行若市井真屠沽敝袍陋巷世不如徃徃
胸次多良圖廼知富貴本餘事窮達有命吾生俱君詩
卓絶了無和我復感激重揚揄難逢臭味同勉子謹厥
初毋待桑榆補東隅
　　　代上孫仲益尚書生日
呉山高兮江水長江山欝欝蟠光芒上帝靳固鍾俊良
數千百嵗誰可當西徐老人鬢睂蒼身着秋碧雲錦裳
馭風騎氣下大荒帝命錦繡裹肺腸天門賜之龍虎章
下為人間除不祥主盟吾道承素王向來斯文病膏肓
公於此時氣堂堂道配歐蘇力相望朝游蓬壺暮扶桑
黼黻河漢回輝光臨流拯溺為舟航人生廢置不可量
萬里放逐虵虺鄉翦翎籠中看鵰翔小儒願公如子房
不願公貴如六郎玉烈石髓請飽嘗不須更待龍宮方
　　　題陳天予國正借軒
子猷昔借宅餘地著霜筠君今地無隙乃復借諸鄰開
窻羅萬箇傾葢如相親輕風韻蕭瑟宻雪乗珠珍行當
享清絶寧問誰主賔人生空洞間千畝納渭濵胡為徇
目力咫尺分參辰便當混物我一視無越秦還以賞君
軒借與不借均此意識者㑹君無語俗人
　　　贈天童英書記
學禪見性本學詩事之餘二者若異致其歸豈殊途方
其空洞間寂黙一念無感物賦萬象儒懸鏡太虚不將
亦不迎其應常如如向非悟本性未免聲律拘英師箇
中人以詩隱浮圖桃紅栁青青翠竹黄花俱誤落世間
耳脫畧公卿徒昨朝得東風打包過江湖胡為來帝鄉
呌閽徹宸居堂堂老阿師道價東西徂住山埀一世學
子紛雲趨寒潭風靜練皎月天心孤邇來隻屨輕片雪
銷洪鑪願言立疆名故事臣敢誣事成明當發長吟入
春蕪從兹窣堵波山雪閟天書顧我坐學省兀兀如守
株因君聽篷雨為謝故溪魚
　　　次韻遊西湖(李知㡬國録/)
平生林處士一葉老波光坐令西湖名千古磨蒼蒼邇
來子李子掉鞅出柴桑官閒到休日清淺尋幽香金風
度林麓野艇生微涼竹閣寄登覽孤岑水中央拂石辨
奇蹟哦詩味遺芳歸來筆不停醉墨翻淋浪他時三賢
亭合著君在旁只恐作霖雨幽夢通商王
　　　次韻馮圓中酴醿
東風滿架吹寒玉慣逐園丁供菜束瀛洲一見眼偏明
縹𣺌霓裳舞仙曲紛紛桃李俱蒼苔冰壺着此真幽獨
更須醸取甕頭春醉倒莫看蠻與觸
碧雲堆裏顔如玉紅紫便應高閣束千尋結架上青冥
山外水邊隨詰曲飄然來及牡丹時潔白自知吾步􁐴
道人儻置枕屏前第一莫教纎手觸
　　　次韻馬徳駿贈劉韶美(時不就試/)
迢迢弱水環蓬山山在虚無縹𣺌間子有仙風彌八極
雲烟為爾一開關却欲管城邀四友寫出嘉模看匠手
功名不掛達者心未比即時一杯酒夫君胸次非不活
就使口占須腕脫惟其不欲世人誇辯洽漢董唐劉顔
如甲
　　　次韻王龜齡贈韶美
奎壁忽墮地晁董喧炎劉公生百世後掉鞅從之游仙
桂滿月窟何事玉斧修亭亭看直上高壓百花頭昔我
登麟閣正喜挹風流參辰曵裾日心旌倍悠悠紉蘭作
春佩采菊供晨羞相期有義路嵗晚俱能由
　　　和建王雨中聞戒酒之什
簇雲行太虚作霖自天意涼氣入郊坰通宵喜不寐鼕
鼓喧銅駞鯨鐘韻蕭寺遲明上層樓羽扇端可棄萬象
奔空來攬之入詩思七椀有餘清一觴成徑醉倒着白
接䍦飄蕭新出笥客有可人姿終規聊見志樂飲雖及
辰沈酣非所恣主人雲夢胸綽有容物智温顔起謝客
博哉斯言利平生千金軀於此肯嘗試逡巡掃鉅篇華
衮酬一字觀者嗟賢王不以儒為戲
　　　上建王生辰
上帝昌我宋高目視所以天子亶聰明亦既受多祉慶
澤𣺌夢圖班衣有元嗣兹辰甫誕辰想見龍顔喜
子孝與臣忠二者有大戒王今得兼隆無乃神所介晨
昏奉赤墀腰圍白玉帯堂堂真天人驕吝蔑纎芥
中使曉飛鞚下拜金屈巵門既卻賀賓宴不侈曲眉玉
鑪浄棐几但誦天保詩在我有古制在彼俱弗為
下客曵長裾薄技奚所奏唯有六經腴王心本研究方
瞳秋月明緑髪寒松茂天子厯無疆王亦千萬壽
　　　遊西湖分韻得要字
儒生紙上争攻剽傳癖書癡等貽誚不然利海競錐刀
或向名場羡華要紛紛臧榖兩亡羊說以西湖却頭掉
西湖自倚傾城姿肯與西施角年少品題定價有前賢
陳迹班班猶可弔試因休沐許尋盟浄洗緇塵一登眺
身疑孤星破浮雲心逐驚猱走空嶠野竹萬箇秋聲虚
敗荷十里香風妙凌霄金刹梵仙居怪石嶙峋餘萬竅
高敷桂子浥新黄好傍長枝發清嘯老禪林外熟蹲鴟
雙耳不聞天使召行行欲問處士橋路轉忽逢水仙廟
未羞菊蕋荐芳馨一盞寒泉敢先釂翩翩沙鳥沒蒼烟
紅蓼丹楓舞斜照急呼艇子汎漪漣正欲渡間狎漁釣
同行磊落三數公嘉此襟期非素料襞牋吟寫樂遊詩
愈使西湖有光耀伊余同賦却㤀言了知造物工相撩
千古遊人安在哉城郭山林歸一窖㑹須象罔得𤣥珠
可免小兒輕侮笑
　　　次韻洪景盧雪(時約徃玉壺觀/雪因余詩罷㑹)
瑶臺逈物表地脈誰解縮一朝天門開跬步即瓊屋靄
靄行簇雲霏霏忽昧目初疑蛺蝶驚故遣兒曹撲須㬰
大如席㡬車飛鸞鵠化工信巧妙花卉千林足潔白皎
奇姿光芒𣺌地軸清埀寒江釣靜折空岩竹唯人在宇
内太倉一粒粟俯仰得真賞四坐列羣玉錦繡張軒牖
珠翠輝華燭鉢擊筆下成杯催甕頭熟檀板襯紅綃更
殢新裁曲寧知冰氏子窮嵗無半斛裘褐欲蔽膚尚待
春苗緑為瑞豈宜多晛消胡不速
　　　聽阮
水晶宫殿黄金闕玉斧修成大圓月漆光照膽毛髪寒
依約峰巒見林樾誰人於此安四絃流水高山寄清越
初如孤鶴唳藍田漸若羣鸞舞丹穴踈踈夜雨滴秋堦
忽然雪竹空岩折世間萬態不可窮絃中有口俱能說
錦瑟華年過眼休枯桐已為伯牙絶是間真意亘千古
千古仲容名不滅人生俯仰天地内瞬息百年同一閲
請君姑置是非事來憑雲窻聽高潔
　　　寄題勝金閣
黄金委糞壤六籍埀日星兹焉論勝負無乃未知經雲
林倚傑閣楚楚羅汗青寄與閣上人移之置中扃
　
　
　
　
　
　
　
　
　
　鄮峰真隱漫録巻一
欽定四庫全書
　鄮峰真隱漫録巻二
　　　　　　　　　　　　　宋　史浩　撰
　古詩
　　古風四首
　　　頥真
門外長安道紛紛名利人誰知方寸許有地可頥真真
能了萬象亦復㝠諸塵不離虚幻境舉目見全身
　　　雲壑
壺天𦕈巨壑微雲映脩林英英從何來膚寸忽千尋旱
嵗驟為雨春空輕作隂㑹須搔首聽中有老龍吟
　　　月巖
青山吐白玉團欒光萬頃何時飛來峰著此破昏暝料
想清夜闌主人深自領安得招歡伯三人成對影
　　　善淵
觀水須觀瀾監水必監止清漪不受觸風定畧無滓時
以喻方寸太虚融衆理客來如問津須君親指似
　　　送王嘉叟編修倅洪州
男兒抱經綸動必為時利姑置俗儒談盍各言爾志匹
馬從軍游呌閽上封事秦王不能坑漢祖不敢戲不溺
蠻粵頭當斷匈奴臂雍容奏凱還禮樂格天地化工泯
無迹君隆堯舜治此志倘蕭條五湖資一醉釣竿拂滄
波藜杖倚烟寺采菊秋荐馨紉蘭春及衣作詩以遣懐
把酒以適意隨處是道場其樂叵思議公乎箇中人出
處洞兹義彈冠下七閩簉迹中都吏學士如堵牆爭欲
挽之試公曰平生心科目非所覬我有活國謀囊封徹
天視九重一夜闌拊髀為歔欷遲明未報可襆被秣歸
騎帝曰予汝嘉予憂在閫寄南昌古名藩咨汝徃其貳
畫棟曉飛雲珠簾暮雨墜要當軫民癘豈獨覽佳致公
清衡重輕内外匪殊異茍與道周旋俯仰何所媿金柔
以鍊剛玉美由火熾隱忍斯成功沈深乃大器窮達付
自爾是謂浩然氣宣室行受釐前席寧許避吾詞非浪
發請公黙而識
　　　送王時亨舎人帥蜀二十韻
文翁上岷江風化亟飛揚峩峩當代間輩出王馬揚挽
彼石室流濯此錦繡腸遂令蜀士夫至今能文章武侯
隱偏地雲龍適相值純誠革斯俗三代可立致千載凜
如生老栢猶英氣遂令蜀士夫至今抱忠義乖崖一專
城四海喧嘉名發奸照幽伏世仰如神明蠧弊跡已去
靈祠俎猶腥遂令蜀士夫至今有能聲清獻鎮南嶠餘
風弭貪暴琴鶴適自隨薏苡雅非好熈朝慶登崇深仁
格穹燾遂令蜀士夫至今秉清操英英王紫微横金擁
旌麾五十四州地和氣濛烟霏兼美數君子士夫得其
依行行報政成天子竚公歸
　　　次韻姚令威郎中九日部宿
堂堂老詩匠持被入星省烏帽不衝風青綾怯餘冷豈
無菊蕋杯莫洗寸心耿却呼短檠來共此良夜永
　　　上建王生辰(辛已/)
高穹祚明德聖主厯無疆談笑復境土穆穆㳺岩廊一
定天下本忠孝資元良願言千萬壽玉立侍清光
椒殿靄葱蒨瑞霧濛烟霏有子不必多一䕫燦斑衣天
地久覆載日月長光輝願言千萬壽怡色奉庭闈
太史仰乾象光芒見前星森然拱帝所無乃趨過庭道
德粹金玉詞華𣺌滄溟願言千萬壽聲聞炳丹青
炎圖亘無極吾王今中興銀潢注瀰漫及是歌繩繩金
龜曜玉砌芝蘭香始升願言千萬壽頷首觀雲仍
　　辛已臘月休日絶江至瓜洲觀戰地與馬德駿馮
　　圓中二郎中㑹舟回焦山德駿令孠始來侍行某
　　偶留金山不獲與此㳺輒和三詩以寄懐時駕至
　　鎮江
　　　德駿瘞字韻
天地一郛郭隂陽司啟閉大江蟠其中滔滔毎東詣瀰
漫萬頃寛源委衆流細經營到楊子詎可以里計頗聞
神禹功設此限地勢羣龍沸波浪風雨雜吞噬稍非濟
川手未免魚腹瘞三國取漢鼎英雄馳亂世交朋若弟
昆反眼或背戾各取天一方巢穴自株祗唯於阿堵中
快心咸底滯曹丕亦時傑弭節悸無際胡為稱干戈狂
醒倚微毳笑指鐵甕城不韙欲睥睨皇穹佐有德奪鑑
俾昏翳烟塵一時平兵威即衰替我來弔瓜洲與子若
宿契焦山空在望我實媿牽制
　　　圓中鶴字韻
輕舠艤江滸欲作揚州鶴翩然下中流隱隱片帆落兩
岸阨海口焦乃居上齶呀呷受滄溟餘地著萬壑碧瓦
差龍鱗浮圖峙麟角潮回露灘舂礧砢出堅确仆碑蒼
蘚餘琬琰在山脚玉氣薫林巒風煙不蕭索何年王右
軍大書此鑱鑿遂令衛永輩千古束高閣嗟予咫尺許
來徃誠大錯賴有三公詩時時資咀嚼唯憂赤地旱兹
石或流爍用汝作霖雨王言非戲謔
　　　德駿賢郎銘字韻(名覺/)
老鳳鳴阿閣有雛燦丹青相將上浮玉有翼埀南溟惟
實在竹頭香霧風泠泠惟泉似清醴漱作甘露零滿胸
飲冰雪終日翔禪扃摩娑古斷碑顰額嗟天刑覔句寫
真賞豈只誇一能後生正可畏之子乃妙齡使我讀數
四爽氣生襟靈飛書寄豚天俾作座右銘
　　　陪洪景盧左司馬德駿薛季益馮圓中三郎中
　　　汪中嘉總幹㳺蔣山以三十六陂春水分韻得
　　　三字(壬午正月十五日/)
大江洶澎湃風靜星斗涵截然當地險界限天東南金
陵帝王都窟宅何耽耽龍虎爭負恃盤踞昔所談我適
訪陳迹䇿馬衝煙嵐蔣山上疊翠秦淮俯拖藍寶公道
場主貌像堅瞿曇千年窣堵波倒影落寒潭共知勝絶
處即是彌勒龕舂春足佳致慨想聊停驂六朝互興廢
較德同朝三中原文武境久困兵貪婪曽無混一志溥
施鴻恩覃區區守覇圖跼束令人慙豈若吾主聖坐遣
兇渠戡長驅翔㶚上垂拱受朝參回觀兹奥區脱去如
遺篸小臣執羈靮喜釋心如惔再拜觴萬壽愷樂將屢
酣却來尋故棲了此七不堪
　　　次韻馮圓中雪
東風巧醖寒吹雨作飛雪酒面不成春獸炭何曽熱堕
空逺飄飄入簾輕瞥瞥功歸大有年誰道軍儲闕
　　　餞馮圓中郎中守卭州
岷峨秀多士照乗輝連城夫君挺奇瑞梯棧來神京殿
前䇿三道光熖摩九精甲科雄鷺序四海馳文名一朝
坐璧水緩轡登蓬瀛二年作銓總談笑流品清陛對本
故事中間俄一鳴黼座固色喜無乃羣邪驚堂堂頗牧
論萬古追家聲胡為忽掉頭解組尋歸程帝曰卭筰民
撫字宜煩卿汝其下膏澤癯瘠均豐盈上方寶環賜遲
汝襦袴氓承平二千石倚任誰云輕况復近鄉井正晝
錦方榮過家仍上冢鉦鼓喧雙旌男兒貴行志豈俟腰
金横風雲儻際㑹衮繡居槐庭别酒置客邸伊嗟未忍
傾所嗟君子外何獨傷離情
　　　途中即事
巾車向東南御者欲西北西北信繁華豈若吾故國有
泉可洗心有舎可休僕御者契我言欣然亦轉轂
四山俱荒茅松竹不露頴清絶一株梅依依秀孤嶺輕
風引餘馨淡月露寒影東君蚤催實待此荐金鼎
春水漲波縠畫鷁爭先馳一夜風如許持此將焉之小
艤俟風息居然無險巇紛紛彼朝涉欣吾未解維
　　　次韻潘德鄜山行(即雪竇山/)
學佛以佛魔學儒為儒縛胡不朝隱几㗳焉似南郭是
非風過耳名利束高閣回視平生心無乃亦大錯便當
息萬縁擺去如斧削神逰八極表笑傲有餘樂山水得
勝處一攬襟量廓杖錫羣峰顛宫殿浮碧落下瞰徐符
岩居然在山脚衆水㑹一澗頽波瀉珠箔奔放出中塗
隱潭鍾萬壑轟如破蟄雷急似晴空雹或復地中行鳶
飛魚自躍躋攀至飛電乳竇知誰鑿向來因風絮句法
誠軟弱六花傾萬倉千古無鎖鑰濛潤遍寰海何止灑
林薄凭欄眼欲眩頓洗眵昏濁翻身上妙高愈覺吟魂
矍鑿齒對彌天相視兩無怍祗恐星軺登蕙帳聞怨鶴
　　　次韻潘德鄜詠曇老四窻
石窻兀太虚四顧蔽雲幄朝看爽氣浮暮送紅日落主
人宅是間結茅侶猿鶴平生丘壑姿肯内謝康樂客有
子潘子登臨富佳作筆發天地秘靈光動廖廓長謡萬
峰頂世事俱脫畧回頭睨俗士機巧費穿鑿
　　　上賜御製新秋過雨書懐詩且令屬和
畏暑却餘威飊馭臨寰海一雨濯寥空晴光露精彩乾
坤陟清涼居然神觀改俯聽林麓間萬彚喧天籟便當
置蒲葵暍者得自在此恩夷夏均聖德如天大
　　　進錫宴澄碧殿詩
季秋中澣日淳熈隆四禩朝回攬轡間中使俄傳㫖少
須日轉申宣召陪宴喜預令掃玉堂深夜備棲止悚懼
跪承命走騶亟穿市綘闕聳皇居非煙常靡靡入自東
華門熊羆森爪士詔許乗肩輿安徐無跛倚復古距選
德相望㡬數里修廊接雲漢岧嶤燦珠蕋中途敞金扉
恍若蓬壺裏羣山擁蒼壁四顧環弱水山既日夕佳水
亦湛無滓冰簾映綺疏瓊殿中央峙澄碧曜宸奎神龍
爭守視舞蹈上丹墀天威不違咫奉觴祈萬夀時䝉一
啓齒餘波丐鼠腹酒行不知㡬徘徊下瑶席緩步煩玉趾
從㳺至清激錫坐談名理泉聲韻瑟琴一洗箏笛耳皇
云萬㡬暇觀書毎來此論道及帝王直欲齊其軌堯舜
禹湯文前身無乃是臣言匪獻䛕道實由心起既然明
是心要在力行爾登橋釂餘罍飲興未容已金蓮引雙
燭再拜離階戺玉音寵諭臣此㑹宜有紀歸塗感恩榮
占寫㤀骫骳
　　　次韻程泰之尚書
程王二夫子聽履上甘泉咳唾妙一世萬斛明珠圓官
居季孟間風義帝相先毎當持論許聞者殆欲僊蛟龍
縱巨壑鷹隼横寥天坐令膾炙餘枵腹猶便便程方秋
欲半金波照觥船追想昔年日高㑹有由縁親故持吉
語置酒家東偏今年玉堂直對此宜無眠夜色涼如水
冰輪吐層顛顧影還自慰身冠六卿聨巍巍太平基聖
主樂得賢作句紀兹夕所喜期不愆藏之在巾笥未肯
露其全王於退食際髣髴知云然求之既愈力璀璨出
長編荆潭佇唱酬凡目一洗湔我生亦何幸披味如擊
鮮明朝問紙價都下已爭傳
　　　又依前韻
混沌既開闢溥博分淵泉其中具明眼來徃類跳圓惟
有詩工夫可探造化先硏摩到極致換骨如得僊上以
美教化下以明性天元白愧重濁鮑謝羞輕便佩劒雖
相笑沈迷乃同船未登風雅域為問何因縁無非警䇿
句各在詩一偏我欲窺其奥宴食宵不眠觀舞悟深㫖
曽不及張顛清新乏奇妙局束猶拘聯習氣未能斷為
之乎猶賢寫出多瑕疵未免拙惡愆公詩百篇内浩然
志帥全愈出力愈促即之俱自然熟讀已成誦寧待三
絶編如澡銀潢水塵氛俱盡湔敬當珍此賜墨蹟令常
鮮更許示餘帙泚筆吾須傳
　　　次韻李光祖瑞香
石蹊萬折凍欲裂兩岸梅英照天發於中更有錦薫籠
芳菲不待勾萌達奇姿苒苒來僊源從此横枝不直錢
東風零亂委泥土只為山家作玉田豈若夫君有真色
紫葩碧葉從初得㡬將消息露人間紛紛塵俗誰能識
晚居盧阜聲名飛蕙帳悠悠春夢遲起來鼻觀猶馥郁
杖藜便覺香風隨夭桃謾説燕脂染落絮徒云白氊糝
品題一著佳客稱併使丁香風味減藍溪夫子誠好事
贈我此花良有為平生巖壑在胸中培殖根荄年不記
故應謂我知花譜十夫綵絆來吾圃拜嘉歡喜不敢當
直欲美芹羞帝所昔扈龍輿白石川回鑾小憇玉津園
曽見此花千百本較量今者端無前若居御苑逢膏澤
車載盆栽惟所適吾王顧盼即生春不費陽和些子力
　　　恭和御製長春花詩
玉殿萬幾閒宸章燦珠蕋俯念簮履舊恩光來太紫禁
籞玩長春嫣然異羣卉羣卉固亦佳時過逐流水獨此
供清逰餘香襲芳芷一經聖品題貴名何日已再拜體
皇情感深銘諸几
帝予四時春著花無浪蕋殖本在蓬壺非烟籠翠紫雪
裏友寒梅芳辰領繁卉每䝉天一笑睿思湧泉水霑丐
及老臣芬薌勝荃芷况復屢褒嘉載賡寧但已第愧狂
變辭不足溷瓊几
玉帝富雲章寶匣鐫琅蕋六丁謹緘縢芝彤燕泥紫龍
銜下碧虚端為詠嘉卉咫尺不違顔何曽隔弱水炷薰
啟天藏椒蘭和白芷光焰萬丈餘光臨殊未已敬須營
傑閣敢只留棐几
　　　恭和御製翠寒堂詩
禁蘌葱葱擁瑞雲雄樓傑閣環金碧花光草色媚芳辰
鳳輦舂容惟所適中有虚堂玉作楹冰雪玲瓏周四壁
不知跬步是瑶臺何須八駿殷勤覔青松萬箇拱簷牙
生香不減芝蘭室更欲相看飽嵗寒踈梅瘦竹為三益
吾皇土木未嘗興為詢此景從何得神運元從德夀來
天成豈假人工役
　　　次韻楊醇中
昔年居處雖同里止識荆州面而已朅來蝸舎細論文
始向靈臺見吾子夜闌相與哦新詩珠璣璀璨皆英辭
野塘轉月梅影瘦深院風靜簾旌垂䇿杖園林窮勝事
心逺尤驚塵世異豈唯得助有江山更却紅裙愛文字
金盤磊落百果裝玉壺嘉醑浮清光坐上風流俱鮑謝
况乃有子無他腸酒行無算不可數便欲飛身到仙府
忽然巨軸出長篇媿我無言參也魯笑呼適意談交情
共聽夜鶴鳴空庭良辰美景賞心處喜遂四者之難并
却將健句徐推拓三歎餘音見依約約去辭榮歸故鄉
贊我紛華滋味薄次言奎畫在蓬門乞與龍章照眼根
兹我謝氏如獲寶報以瓊瑶未足論我慙輔相初無補
偶爾逢時遇真主但能奉此翰墨珍庶若商那因考父
林間稚子獻殷勤只為君知愛厥親遺羮美意見方冊
今此一舉如千鈞君不見皇家已視金鑾草趣君徑上
長安道忠臣須取孝子門空谷行歌駒皎皎
　　　題蝸室
平生喜善類遇之以青目廣厦千萬間帡幪未渠足唯
予自棲身三椽乃蝸縮問之何為然知足常不辱人生
天地間渺然如一粟侈心纔動揺曷厭溪壑欲紙帳煖
有餘蒲團眠易熟神逰萬物表不慮此局促門外競軒
冕卑哉蠻與觸
　　　次韻曇師以某焚三代贈黄所示長句
霽天破曉嚴清霜宿具贈帛羅豆觴旌旗蔽野氣軒昻
夾岸更復飛舟航金爐細爇百和香絳籠然蠟影交光
問予何事出柴桑為指白雲山中央岩岩雙表鶴翅張
松楸靄靄摩青蒼漸登幽域至饗堂向來百物陳滿床
錦囊綸誥列前行奠酌器皿皆琳琅祝言小子心不遑
㡬年䘏典篋笥藏抵今方獲燔贈黄覬靈來兮染指嘗
潛德既拜天褒揚後孠感激兩淚滂帝恩欲報方思量
忽睹健句如栢梁葩華盈軸艶春陽建安七子誰可當
何止李杜萬丈長再四披閲予敢忘同來親賔皆在旁
共詫粲可能文章其中一客起鳴吭衆駭何為色不康
未甘釋子侵予疆
　　　走筆次韻寄平元衡禪老
年來管城不脫帽只羡夫君詩法好怡雲剥啄到雲寮
始知春風屬此老憶昔代匱持鈞衡紅塵瘦馬太忙生
自從得請歸吾里常與鹿豕為羣行有時片月隨杖屨
飄飄洒洒欲仙去去尋杖錫四明中聽取怡雲末後句
　　　次韻戲酬張以道
新詩韻清越宛若泗濱磬呼兒誦終篇悠揚久無定渾
欲挽斯人嵗晚共三徑爛飲煙蘿間不知夕陽暝
　　次韻張漢卿夢庵十八詠
　　　夢庵
兹庵路何許雲深不知處夢覺兩俱忘始可驀直去
　　　勤齋
黙豈交摩詰談何事阿戎時行百物生不息唯天工
　　　妙用寮
空中一物無於焉生萬有向此求神通杯棬即非栁
　　　玉沼
一泓湛無滓遶砌如天成鬚眉徹底見風浪何曽生
　　　碧溪庵
煙嵐染秋黛潺潺逕大空平疇藉光及比屋饒千鍾
　　　山房
平生安樂地不受利名煎其中一空洞寥寥無色天
　　　喜老堂
生處本恬淡得失誠酸辛婆娑鬢漸秋天地一閒人
　　　宴黙庵
法門建章富法幢空處成於此下一則浮雲涴太清
　　　衆香堂
穠薰知見林燕坐觀物化鼻孔如撩天可聞不可畫
　　　禪窟
胷中炯明月一照萬縁空蟬蛻雲霄表墮地為儒宗
　　　隱山巖
夫君活國手愛此隱仙字行再出刀圭可使民久視
　　　霞外
注目眇無際彤雲燦晚暾心融八極表欲辯已忘言
　　　駐屐
緩步一徙倚細數新條枚悠然得真趣獨立遲誰來
　　　月林
蟾窟有奇芳殖根此茂宻人間萬種香企之不可及
　　　積翠
萬疉互圍繞風煙朝夕俱三穴已掃竟無復藏妖狐
　　　醉宜
何人過三徑共此麴糵春月下倩人扶花影鋪滿身
　　　澄漪
濯纓與濯足均是滄浪水箇裏不勝清渭神爽應泚
　　　聽松
灑然清冷吹過我十八公颼飀喧宇宙可奈此孤叢
　　走筆次韻張以道
　　　石窻
嘗聞皮陸句未覩心先降于今煩鬼工徙置排金釭蕙
帳擁猿鶴石磴來旌幢月明風亦靜篆煙浮四窻
　　　過雲
雲埋路欲迷獨許幽人過時從客子來更尋深處坐抵
掌到幽𦕈萬事俱識破茫茫名利人糠粃不足簸
　　　雲南
空洞逺萬里佳景萃其南縠紋波似染螺髻花羣篸紫
芝鮮最馥青櫺堅直甘解石羡門侣雙鸞聊與驂
　　　雲北
幽巖列仙貌隂雪如粉撲矧當揺落時宛見沙漠北朔
風吹不動中有難凋木吾嘗愛此景小駐葛陂竹
　　　鹿亭
雙鹿處岩隈似有人性靈山童自馴擾俗客必心驚循
除水㶁㶁竹暗藏幽亭有時帶露歸濈濈身有青
　　　樊榭
何年樊仙翁踞此作雲榭境勝唯清涼寒燠匪冬夏俯
觀塵世人杳在萬仞下漸次入真境還如倒食蔗
　　　潺湲洞
萬派漱寒玉及此猶潺湲臨流覿毛髪體粟生輕寒餘
波蕩塵氛一洗清塵寰觀瀾得妙理用處心常閒
　　　走筆次韻胡中方賞丹桂之什
粟蕋摶金葉凝碧獨在秋林逞顔色豈知東溟史氏居
别有奇標人不識嫦娥侍女盈萬千一一姿貌皆無前
為厭此花忒淡薄渥丹乞與春爭妍媒滋燕脂霜染蒨
殖根只向廣寒殿㡬塵俗韻不可干清涼唯許金風扇
何年移到蓬萊鄉鉅萬索直誰敢償盤紆欄檻久不曜
一日名飛並國香豪貴爭看期縮地載酒遲來煩鼓吹
園丁聞之競采擷夜深不使花神睡接枝換骨離四明
飄飄爽氣排妖氛遂令禁籞成真賞餘馨賸馥常氤氳
芙蓉寒菊不足數包羞正似無鹽女從渠揺落動秋聲
獨步唯兹徧寰宇我嘗對此傾葵金却思四海狀元心
殷勤勸花宜且住寒士人人折得去
　
　
　
　
　
　
　
　
　
　
　
　
　
　鄮峰真隱漫録巻二
欽定四庫全書
　鄮峰真隱漫録巻三
　　　　　　　　　　　　　宋　史浩　撰
　律詩
　　贈别王虚中平江贍軍
愛子詩無敵清新日造微解顔方一笑折栁遽成歸蘇
館凝香重松江膾玉肥是中如得句無惜寄柴扉
　　次韻趙若拙酴醿
春去雪又在夜寒風自香娉婷白玉面縹緲碧雲裳露
下已侵袂月明初度牆婆娑光影下老子坐胡床
　　　次韻劉國正立春
百嵗今强半逢春却怕春趂時三醆酒轉眼一年人車
馬繁華地江湖漫浪身茅簷擁殘雪清夢到家頻
　　　秋荷十韻
漲碧湖方迥嬌紅藕競芳已疑星斗下仍訝錦雲張脉
脉初離立盈盈忽綴行煙藏何限思雨送不勝香解偑
臯臨漢聞弦浦近湘向來便看此欲去未渠央葉好嗔
兒摘蓬新喚客嘗更禁和月淡直思付風狂得載平生
酒閒鳴盡日桹甘將百詩詠恣弄水仙鄉
　　　次韻恩平郡王
彤庭秋皎宴和氣與春同夀酒千鍾緑宫花萬疊紅金
羈鸞仗底赤舄玉階中歸路聞人語關雎誦國風
　　　次韻恩平郡王㳺山登寺中小閣
天邉倚蕭寺小閣翠微中煙靄三峯秀松杉一徑通潮
音從耳悟塵慮轉頭空堪笑林間弋猶思落塞鴻
　　　和建王明逺樓
天闕移樓觀來供帝子親明光扶日域逺勢接星津瑞
靄常濛潤清風毎拂塵圖書惟左右脂粉却參辰覔句
多詩髓開談即道真槐隂瞻五學芸馥見三神雨露恩
方渥江山景倍新願言増萬柱寒士並棲身
　　　送杜殿院出守遂寧
萬里徠西蜀聲華振士林匪躬無近援聖主作知音已
破姦邪膽方勞撫字心政成須趣駕天下仰為霖
　　　次韻姚令威郎中從駕早行
姚馬真人傑英標貫伏犀脩途隨上下軟語雜高低扈
蹕俱多士揚鞭過萬蹄伊余兹濫吹所喜發醯雞
蔌蔌長空雪霏霏似粉犀色同無路險野濶見山低玉
葆隨鸞仗銀杯逐馬蹄催班何太早夜白悮晨雞
大駕遐方國熊羆間象犀風嚴知令正雲重覺天低夾
道瞻芝表中原逐獸蹄定宣恢復赦拭目看金雞
聖主披英俊公才是擢犀班揚俱氣懾屈宋亦眉低健
鶻摩天翼真媒厯塊蹄回眸看賤子下駟與鵾雞
有美風騷將詞鋒利更犀胸呑雲夢小氣壓斗牛低鷙
鳥常舒翼名駒豈鑿蹄不能勝百戰渾欲介吾雞
　　　曉起用前韻
破曉窮幽眺端知翫月犀雪消青嶂近天淡玉繩低出
塞三春翼嘶風萬里蹄男兒弧矢志何事飯籠雞
　　　晨興懐寺中用前韻
薛公言慷慨端可諷馴犀器廣蜃江小名高雁嶺低宸
居清瑣闥禁路紫騮蹄揆德宜長處何因夢白雞
　　　同逰賞心亭用前韻
古堞高千雉危亭屹巨犀雲霄知路近星斗入簷低山
繚龍盤脊江涵虎踞蹄相攜倚秋閣得失付蟲雞(老杜/雞蟲)
(得失無了時注/曰寒江倚秋閣)
賞心多樂事快目喜聯犀雪浪翻空急江雲過眼低天
寒風着袂興盡馬旋蹄歸路仍泥滑林間語竹雞
　　　次韻洪景盧右司問梅
東皇榮萬木首倡屬江梅得地應先發須時不受催可
堪連日冷未忍一樽開竹外揺殘雪知君到㡬回
　　　次韻皇孫所和二詩
錦繡環清蹕祥雲捧日華千官鵷鷺集萬騎虎貔誇餘
孽皇威逺中原望眼賖遥憐太液水波煖欲生花
嵗晚垂弧旦雍容從北征龍舟瞻日表兎苑足詩情况
有流霞美何辭醉玉傾祝君無限壽煙閣寄功名
　　　餞馮圓中吏部出守
蚤嵗登巍第郎潛正黒頭一封憂國慮五馬便鄉州筆
底平生學平生康濟謀勝湏勤蓄積聖主欲兼收
　　　進明堂慶成詩
六閲淳熈禩秋高日仲辛大君敷渙號重屋荐明禋玉
輅興清廟龍旂亘紫宸雲隂連夜解霽色一朝新周禮
樽罍備虞韶樂舞陳合宫天地並侑席祖宗均峻墄登
三獻脩楹秩百神肅祗伸睿意肸蠁降高旻宣室宜
膺福慈闈亟拱宸篸花馳萬騎歸胙見(音/現)雙親釐事超
隆古年齡肇億春蓼蕭覃有截成命播無垠惠餕頒羣
后恩波逮老臣祝堯非健筆徒學華封人
　　　經筵讀正說終篇恭進謝恩感遇詩(淳熈八年/四月二十)
　　　(九/日)
帝祚隆三葉仁風被九垠泥金封禪後汗簡典墳新祖
訓敷皇極奎星耀紫宸儒家尊首志(臣謹按國史藝文/志儒家以太宗皇)
(帝大明政化十巻真宗/皇帝正説十巻為首)文論歉前塵(臣恭覽御製正説/後序有魏文之論)
(聊以同時之語昔魏文為典論二十篇文/選載論文一篇聖作淵與魏文豈能彷彿)道泰千齡㑹
時和萬物春好生兵遂偃崇儉俗還淳傳寶參河洛重
光待聖神求講深紬繹退訪極諮詢治紹堯稽古歡諧
舜事親披編兹有獲徹巻豈辭頻錫予恩波浹榮華宴
俎陳奏詩無傑句拜手愧名臣(仁宗皇帝朝故相晏殊有/讀正説徹篇賜宴詩臣謹)
(按殊實仁宗皇帝東宮舊/臣與臣遭際事適相類)
　　　次韻孫季和東湖二詩
出郭乘清興扁舟一迅風山光真黛比水色與天同宿
鷺班班白寒楓處處紅誰知吾勝槩名冠甬勾東
水拭雙鸞鏡山環六曲屏雲端迸朝日木杪見踈星梅
塢春長在柴門夜不扃援琴誰寫景思得與君聽
　　　送安之徃依沈叔晦師席
吾孫年甫冠抗志在青冥重趼輕千里求師為一經功
名適來去器識是丁寧既得賢模範歸歟喜過庭
　　　蟻王得知字
蠢蠢稱螻蟻尊王世所知峻臺存主禮環穴受臣儀依
戰如揚武排行似出師南柯雖一夢治國得良規
　　　蜃樓得生字
青蘋風乍息巨浸欲潮平毒霧方看吐層樓忽已成慿
欄無海若吞鳥類羅生安得揮長劍驅除致永清
　　　蛩吟得時字
蟲唯蜻蜊類近漸實知時露重哦寒曉更深攬夜思堂
中譏晉什床下誦豳詩唧唧俱成詠何曽撚斷髭
　　　花鬚得中字
花有千跗萼藏鬚向箇中怒張擎曉日笑翦寄春風虯
捲香絲亂龍掀膩粉叢露霑尤的皪唾玉在髼鬉
　　　栁帶得歸字
渭水亭亭栁春柔可綰衣煙添染黛色風束舞腰圍對
影同心在攀條解賜歸行人繫不住結綬上王畿
　　　雪消得寒字
同雲收萬里愛日已三竿見晛將潛迹無風特地寒晴
簷如下雨稿澗忽鳴湍漸覺山河復方知世界寛
　　　雨絲得秋字
千絲棼不亂細雨忽盈眸宻宻如機捲踈踈豈繭抽紉
裳難作縫欲釣不勝鈎霡霂知何事收功在有秋
　　　豆粥得容字
殘臘風霜勁嘉賓嘉㑹逢清泉雲子滑熟末桂香濃金
谷咄嗟具蕪蔞倉猝供爭如金雅宴樽酒共舂容
　　　水仙花得看字
奇姿擅水仙長向雪中看翠碧瑶簮盍鵝黄粉袂攢夜
闌香苒苒風過珮珊珊著在冰霜裏姮娥御廣寒
　　　鍾馗圖得人字
虬鬚張怒目藍綬嚲烏巾抃舞身無定驅除夢有神收
功祛瘧鬼流詠起唐人圖畫高懸處明朝慶履新
　　　椒盤得多字
有美椒盤獻三朝慶始和靈莖叢玉敦醖酒滿金荷不
向湯銘見其如晉頌何欲知勤祝處功在厯年多
　　　詩社得神字
今宵文㑹友作句擅清新始也詩言志終焉筆有神既
無折角者寧有面牆人只待逢真主艱難七月陳
　　　叔父知縣慶宅并章服
芝檢熒熒金縷黄拜恩初捧鵲爐香花籠麗日暉朱綬
燕啄新泥上畫梁歌遏行雲鶯睍睆舞飄回雪蝶輕狂
一巵競祝雙椿老佇看于飛到玉堂
　　　次韻權郡錢直閣鹿鳴宴(端禮處和/)
去去無材䇿治安全資風力助輕翰欲平紫氣頻侵斗
當倩中書為脫冠香入梅梢春意近德將鯨飲玉杯殘
珠璣更復傳華衮榮比青霄駕綵鸞
　　　次韻錢直閣和吕支鹽梅花
隱隱仙姿逈出羣朅來還是一畨春山牆倚雪凝姑射
水國臨風詠洛神清洗嬌腮全惡粉快飛幽馥去朝真
直交别浦停三弄羞作高樓欲墜人
　　　次韻汪元舉以詩覔時季和海棠花栽
一紙淋漓醉墨鮮錦囊連夜到溪邉搜求仙種寧辭逺
惱亂花神不使眠弄影未看妃子態補亡先得少陵篇
明年應向東風裏百遶雕欄玉步連
　　　次韻王正之驚蟄有感言歸
聞說天家起阿香攬桃催杏臉無央夜蟾不解照仙李
朝雨何妨夢楚王知買扁舟成折栁賸哦佳句作甘棠
故園風物雖云好何必歸程遽許忙
　　次韻范經幹昆季昌國雜詠
　　　酴醿花
滿架猶煩雪作英年年嚮此眼偏明春遲故欲牡丹伴
韻勝還馳雅客名縹緲碧裳留夜月娉婷玉面起朝酲
却嫌梅蕋無才思零落蒼苔為笛聲
　　　江倅出家樂
沈沈春酌話綢繆花月行船看拍浮手束柔荑調雁柱
袖飜紋錦出香毬未攀青子猶如豆欲膾赬鱗始上鈎
蓬島古來無覔處我曹今此得真㳺
　　　范幹招兄顯道
片帆落處是三山絶景塵居了不關夢草池塘如有得
對床風雨亦非艱騎鯨渡海風生腋揮麈談𤣥笑滿顔
從此清名追二陸錦囊賡和不容閒
　　　雜興
人言銓選異堂除我笑兹言亦太迂四海九州均一治
六曹三省豈殊途春風到處林無槁夏雨通時物盡濡
㑹得只將忠實報門生恩府漫稱呼
世間諛佞枉求多忠實由來曷可磨謀寢兩淮須仗汲
亂消六館獨由何當年烏府心無撓今日鸞臺道不頗
若也隨時效諛佞豈能功業許巍峩
人材莫謂世全無用則賢良棄則愚孔聖既生顔閔在
周家纔起甫申俱歸恩報德還忠實附熱趨炎屬佞䛕
散盡田文門下客獨餘馮子是名儒
世間無處是堅牢富貴功名亦謾勞一昃一盈天外月
再生再汐海中潮紅塵衮衮知何補白髪駸駸誰得饒
加我數年專讀易定須輕舉到煙霄
　　　送商築叟赴南省
少微燁燁瑞光開壯士昻頭出草萊健筆佇傾三峽水
晴空争聽一聲雷恩承淡墨金門啟宴錫奇花玉女栽
預想春風掉歸鞅西郊翠靄上衣來
　　　次韻商築叟雪
風威雲勢兩徘徊故遣瑶花撲面來兎苑芳菲談笑得
玉京門闕等閒開光浮編簡渾疑月香入杯觴始認梅
為報寒鄉㡬冰室功成却擬放春回
　　　上平江守徐侍郎生日(琛獻之/)
翼軫騰光萬代尊地靈人傑萃侯門紫芝秀宇塵無染
黄憲澄波撓不渾泥濕丹書雙彩鳳香凝畫㦸兩朱輪
生朝有客成飄泊猶寄巢蓮碧玉樽
時節文章與盛衰我公端合振中微玉鋒修滿姮娥月
天巧分殘織女機正始風流回治世豫章宗派得傳衣
知音久矣煩牙頰一瓣爐熏心所歸
　　　上紹興守俞閣學生日(正月一日俟居易/)
扶輿光氣擁清苕竦記真儒載誕朝天令聿新青帝律
王正初御紫宸朝已開師幕居東陜行握台符侍九霄
春醑如澠介眉夀亦應兼喜頌陳椒
試向黄堂夀我公龐眉齯齒氣冲融烏飛㑹看三松老
鯨飲何辭百榼空的皪方瞳曜遲日扶踈緑鬢受春風
摩挲銅狄長安道肉眼它年記此翁
自從㦸鉞臨東閫戀戀車塵拜紫芝排霧已逢回阮眼
持蠡誰解測黄陂知音不借一人譽走驛聊馳千嵗詩
桃李從今滿天下月明烏鵲得依枝
　　　次韻高宰謝朱倅惠酒
仙廬深倚翠微間酬答風煙肯暫閒不遣長須干美政
却馳䨥榼破愁顔句高飯顆人應瘦醉著河陽鬢未班
楚客秋情正無賴併須乞取展眉山
　　　上曹守徽猷生日(泳景㳺/)
東皇縹仗下層雲來駕和風再浹辰勲閥此時生鸑鷟
天家滿意抱麒麟方瞳的皪輝遲日緑鬢扶踈受早春
太史談公甚奇異老人星即是前身
天聖隂功天下母慶源重此毓英髦政區賢否澄冰鑑
詩得江山妙綵毫已使列城歌既醉可無衆口賦崧高
油幢誰道容温席行從君王宴碧桃
　　　上高提舉生日
淡蕩春光二月餘鬱葱佳氣靄扶輿杏園高萼紅千顆
銀漢新蟾玉一梳控鶴暫辭仙府籍觀風聊擁使星車
香縈畫㦸簮裾盍贏得長生㡬巻書
聖主龍飛念故人侯門雨露一畨新登瀛已寵皇華貴
被綵專榮白髪親好語舊聞千嵗鶴仁風今扇七州春
定知福壽無邉際坐看雲來舞繡茵
　　　擬進講筵尚書終篇錫宴詩
煌煌典誥炳丹青聖主于今集大成已究商周真灝噩
固知堯禹本聰明神馳帝樂翔雲海恩逐天香到酒觥
下拜龍威瞻咫尺羣臣始覺倍光生
蚤朝論道沃宸聰更許經生侍九重萬巻精微歸一覽
小儒糟粕受三冬明兼舜目超唐漢宴錫需雲法祖宗
愧乏涓塵禆海嶽今辰亦得奉舂容
　　　寄題蔣學正三徑庵
浮名兩角競蝸牛舉世誰人肯罷休鼻祖獨能輕漢魏
耳孫寧不慕羊求似聞竹外三家市猶占溪頭十里秋
安得枯藤破煙暝細尋佳處賦清幽
紛紛俗子信么麽過眼何須問唯阿三徑固知皆坦路
一庵聊復障頽波陶潛彭澤思松菊賀老鑑湖吟芰荷
聞說與君同得道月明風靜每相過
　
　
　
　
　
　
　鄮峰真隱漫録巻三
欽定四庫全書
　鄮峰真隱漫録巻四
　　　　　　　　　　　　　宋　史浩　撰
　絶句
　　次韻陳春卿𦕈雲軒
脩竹叢中屋半楹坐來天際數峯青定知俗物不掛眼
只許飛雲過短櫺
油然膚寸起巖巒縈抱山腰玉帶寛㑹作旱天三日雨
莫將空濶等閒看
　　　下水庵曉望偶題
踈樹梢頭露曉星薄寒侵榻睡初醒沙鷗何處驚飛起
㸃破遥山一抹青
　　　次韻范幹聞畫眉鳥聲
春風著意舞長楊中有珍禽口尚黄曽聞章臺看眉嫵
故應學得漢家粧
　　題左舉善郊居四絶
　　　草堂
莫隨朝叩合休休萬里今誰没白鷗付與幽人㡬椽屋
不須吴詠憶扁舟
　　　聽松
不吟栁緑與桃紅久要論交十八公想得堦前月如翦
獨將雙耳立西風
　　　浮香
横枝靚立碧山傍噴得幽香度短牆更欲移笻約和靖
小風吹月咏滄浪
　　　總相宜堂
自倚傾城綽約娘不爭時世作新粧若將西子相唐突
正恐蓮花似六郎
　　　題處州録參㕔平逺樓
山川著意吐幽竒穠淡風煙總令姿大似鵝谿垂數幅
飽看摩詰畫中詩
　　　次韻恩平郡王晚歩
歩履蘅臯取次游日華清淡雨雲浮天公不喜燒銀燭
乞與歸途玉一鈎
　　　次韻館中秋香
庭前高下碧玉樹秋日奈兹風露何兩度開花君莫問
為渠天近得香多
亭亭萬葉翦青羅豈為氷霜便改柯滿著珠璣間金粟
倩誰纎手剖天鵝
　　　分題得花露雙字韻
凝紅濕翠媚春江殘月幽香度曉窻正恐枝頭珠作顆
冷驚宿蝶去雙雙
　　　題雪竇隨鳬岩
紛紛飛雪墮青天窮徹隨鳬信有源想得王喬之帝所
每來巖下滌潺湲
　　　因見父老云東湖九百九十頃七十二谿故有
　　　是作
東湖九百九十頃七十二谿攢翠波乞我扁舟任飄泊
却敲明月叫漁歌
　　　次韻馮圓中木犀六言
碧玉閙粧金粟香隨煙霧横斜更欲移笻問訊前山㡬
度雲遮
　　　和建王春晚園中賞翫
靜院朝回靜鼓琴浴沂新詠間清音燕閒未省忘稽古
始信賢王寶寸隂
　　　題嚴陵釣臺
功名於道九牛毛無怪先生抵死逃漠漠桐江千古後
雲臺何似釣臺高
　　　題雪竇飛雪亭
蒼岷萬仞起巖巒懸瀑霏霏六月寒波及下方俱潤澤
人間須作六花看
　　　題雪竇妙峯亭
松篁一徑曲通橋直上危亭十里遥但覺羣生俱頫首
不知身已在雲霄
　　　丁酉八月十三日夜以經筵官番宿翰苑予十
　　　五年前曽為學士
玉堂夜直看蠅頭燭盡雙蓮興未休簷外忽驚凉月在
正移花影到銀鈎
憶昔初為鼇禁㳺油拳草制拜公侯沈思十五年前事
壯志消磨雪滿頭
青煙漠漠已潛收但見銀潢雙派流白玉一輪尤皎潔
始知後夜是中秋
　　野庵分題
　　　和鎮國聞笛(錢字/)
碧溪浮月練光寒一曲風傳到枕前應在南樓儘深處
玉梅飛墜學榆錢
　　　苔錢(香字/)
誰將翠靨出青箱散在瑶堦作孔方好是樓頭三弄後
田田買斷落梅香
　　　草茵(香字/)
眼眩初疑緑錦張風回猶帶襪塵香連堤費盡天孫巧
乞與行人卧夕陽
　　　野望(低谿字/)
閒雲黯淡草萋萋楚澤風高雁陣低擬倩王維畫平逺
正須六幅翦鵝谿
　　　芛指(歸字/)
春來初見着斑衣一束纎纎玉未肥試捧銀笙按工尺
聽君一曲阮郎歸
　　　羞(端字/)
隱隱雙娥翠黛攢半遮團扇下雲端背人不語為何事
嬌怯應嫌衆目看
　　　筆架(無字/)
四友文房相與俱管城偏是一豪儒自從乞得珊瑚枕
還有周公夢也無
　　　栁隂(人字/)
始驚嫵媚作眉顰又見青葱鎖暮春㡬度夕陽穿小院
宻藏多少賣花人
　　　墨香(功字/)
萬突長然古澗松逺煙收拾藉良工膠媒釀出真消息
付與毛錐立儁功
　　　茶香(功字親此詩今上/皇帝  書賜丞相)
靈芽雨後發幽叢賸馥先令鼻觀通戰退睡魔三百萬
槍旗果解立奇功
　　　栁色(今字/)
何處朱門窈窕深蕭然一徑緑成隂回眸却笑陽關道
匹馬區區走到今
　　　梅(真字/)
清洗嬌腮全惡粉暗飛幽馥去朝真直教别浦停三弄
羞作高樓欲墜人
　　　香霧(唐字/)
裊裊龍涎百和芳須㬰輕藹徧蘭堂捧爐仙子雲鬟濕
不學公超妖幻方
　　　次韻張漢卿
釣竿方欲展絲綸獨向山房訪可人但覺煙霞隨步武
不知身已在三神
　　　又次韻漢卿
本是飄然不繫船邇來清興為梅牽小春枝上含珠顆
蠟屐還須破晚煙
利鎖名韁此幻身故園一别五經春而今乞得歸來後
夜鶴朝猿不怨人
　　　次韻漢卿謾賦
夫君胷次炯氷壺坐受滄溟萬壑輸付與筆端為雨露
九天神物夜驚呼
　　　詠閒
幽蹊親見花苞拆靜室頻看香篆移莫道閒中無事業
此般消息有誰知
　　　還鄉後十月作
後園三徑欲重開一曲新從君賜來有愧萊公勲業盛
平生無地起樓臺
乞得閒身正首丘朝猿夜鶴怨皆休靜觀心地渾無事
秖有君王恩未酬
鐘鼓園林無盡樂交㳺息絶到春閒予今方寸無偏係
似處陶裴季孟間
　　次韻鄭郎中作四明謝遺塵九題走筆不工
　　　石牕
峻極生從地勢坤擎天一柱四牕存有時空洞來龍駕
列嶽靈祇盡駿奔
　　　過雲
蒼蒼廿里籍仙蹤出岫無心瑞靄濃南北徃來蹊徑熟
故應環珮日相從
　　　雲南
向陽一麓與天齊雞犬遥聞只隔溪俗客未應容易到
是間唯許羽人棲
　　　雲北
雲北人言是北溟脩鱗可駕上金庭高風已得扶揺便
聊向虚牕聚徳星
　　　鹿亭
誰將此物命危亭漏洩知因甫里生渴飲雲漿飢沆瀣
笑渠凡質食蒿萍
　　　樊榭
從來此地隔凡塵多是嬴秦避世人簷外飽聞丹鳳咮
堦前更看舞麒麟
　　　潺湲洞
金作欄干玉作塘蓮漪一派注仙鄉涓涓波及人間世
雪竇山前白練長
　　　青櫺子
羽幰新從帝所回餘歡未盡玳筵開醉抛青子香泥上
留與王家取次栽
　　　鞠侯
烏鞠攀縁日徃還人間仰視在天端如今蕙帳休驚
曉林下衰翁已挂冠
　　　又一絶
能比桃源去路迷洞天乞得在湖西南雷九詠増光甚
多謝雄篇再品題
　　　用文叔州字韻和颶風詩
西帝風行殺氣秋丘陵草木盡䖍劉要令地軸平如掌
混一車書四百州
　　　和九日賜宴瓊林苑(自此用王荆公/韻計十三首)
鳴蹕登高秋暮天西郊輦路直如絃禁園花覆千官醉
愈覺君恩湛湛然
　　　和竹裏
霜筠萬箇遶雲根中作茅簷據水村踈處只容猿鶴過
了無俗客敢登門
　　　和夜直
金蓮雙燭漸燒殘青瑣瓏璁月影寒五色絲綸朝入奏
天街花露已闌干
　　　和楊栁
緑衣濯濯紅粧靚春半園林露未晞正似佳人與才子
倚窻深處淡相宜
　　　和鍾山晚步
幽谿細雨落輕花無限舂鋤立岸沙苦竹黄蘆迷望眼
孤煙起處是人家
　　　和道傍大松人取以為明
夭矯龍鱗衆欲攀肯隨蒿艾老空山便教不受棟梁用
猶作光明滿世間
　　　和同熊伯通自定林過悟真
欲尋雲屋煮新茶領客行尋一徑斜遐想當時掛紗帽
笑看盌面白浮花
　　　和城北
春温初褪鶴綾袍已覺東風綻小桃榰䇿城隂無限景
秦淮波濶蔣山高
　　　和答東流頓令罷官阻風
解印今朝去有期何須更勒北山移了知風伯懇留意
正是攀轅卧轍時
　　　和斜徑
風拂繁隂開曲徑雲移寸碧出遥岑栁枝濯濯嫌煙淡
荷葉田田怯水深
　　　和雨晴
不管狂風横雨催小園日日有花開羣仙恐濕凌波襪
戲蹴香紅襯緑苔
　　　和烏石
梅花一徑萬重山岡外浮雲去住間莫恨尋幽無侣伴
世途能有㡬人閒
　　　和烏塘
雲遶青山水遶隄逰人陌上手同攜遺簮墜珥歡方洽
只恐樓頭日欲西
　　　和奉和嚴公軍城早秋(用杜工部/韻二首)
金飇獵獵受降旌虎帳纍纍細栁營坐屈遐荒三百萬
何須掠地與屠城
　　　和從韋明府覔綿竹
縣以竹名佳致在令君節與竹俱高何妨乞取千竿翠
月影翻風似碧濤
　　　和杜中書九日(下同共六首/)
佳人通夕賞重陽醉盡樓邉白玉缸莫遣飛霜到叢菊
恐驚宿蝶去雙雙
　　　和春晚題韋家亭子
馬蹄輕蹙落花香三月芳菲墮𣺌茫正好留春開雅宴
危亭繡幕已高張
　　　和朱坡絶句
芳華三月只些兒生怕春林鳥喚歸寄與東君須久住
勿容一片落花飛
　　　和重送國棊王逢
前身應是奕秋徒自謂人間敵手無君去尚留邉角勢
為君題作爛柯圖
　　　和題水口草市
飯裹緑荷朝趂市香浮青甕晚登樓慿誰寫入鵝溪絹
一簇人煙古渡頭
　　　和泊秦淮
一葉輕舠倚岸沙沙邉燈火㡬人家夜來江闊天無際
唯見銀蟾輥浪花
　　　即席賦木芙蓉
盈盈佇立傲秋霜露染臙脂作靚粧正似瑶池見金母
醉歸未脫緑雲裳
　　　彌堅小圃小春見梅
孤根十月已先温不待青春入燒痕冷艶一枝何處看
竹邉池閣水邉村
　　　棠隂得明字
蔽芾甘棠遶訟庭日高碎影更縱横直教憩處無人迹
始信康公教化明
　　　硯紋得明字
歙水端溪各擅名刷絲鸜鵒眼分明不因守黒談𤣥輩
奇璞縁何見管城
　　　阿育王山有松萬株乞亭名於真隱居士榜曰
　　　松風陸務觀作詩因次韻
颼颼萬峰頂宇宙盡聞聲㑹得真消息知予是强名
　　　𤓰州渡頭六言
竹葉舟中漁父𤓰州渡口人家占得煙波活計全勝富
貴生涯
　
　
　
　
　
　
　
　鄮峰真隱漫録巻四
欽定四庫全書
　鄮峰真隱漫録巻五
　　　　　　　　　　　　　宋　史浩　撰
　律詩
　　餞徽州李守(鎮元直/)
當年仗䇿扣軍戲已有昌言簡帝知目見飛龍升白水
手扶赫日上咸池飄萍一世其如命剖竹專城㑹得時
三十六峰方秀發可無佳致付新詩
九重翔鳳舞絲綸聖主臨朝見故人德友再生洙水上
客星今起釣臺濱紫荷欲待明光曉紅斾先行澤國春
祖帳豈須懷别思來年馬首向城闉
　　　次韻周祭酒所和館中雪詩
不作當年行路難平明下馬趂朝班歡聲漸入玉連鎖
瑞氣先凝金博山曽說嵗穰占臘裏更傳天喜見顔間
歸來乞與新詩句清絶何人許共攀
造化工夫正不難幻成梅栁已班班清吟且可對冰柱
爛醉未應頽玉山鶴冷風亭來砌下鴈迷煙渚駐雲間
不移跬步居銀闕仙馭何勞著手攀
風急何辭上閣難且來共住玉京班一蓑已得詩中畫
萬疊休傳海外山未放微陽穿日腳少留清影在窻間
莫嗔愛入西湖社夫子龍鱗正許攀
　　　梅花借喜雪韻
老去風光報答難樹頭春律喜新班忽驚斷岸一畨雪
便憶故園千疊山斜日淡煙茅舍外冷香幽韻竹籬間
玉壺虚佐寒窻靜不敢呼童取次攀
看花容易詠花難自古何人立首班東閣五言還水部
西湖一徑指孤山度牆野月黄昏後啄雪幽禽去住間
冷定識渠真面目從兹桃李不須攀
謾取山樊作二難祗今風味若為班斜窺淺碧洛神賦
瘦怯輕寒姑射山小輟殊杯清影下競留新絶翠微間
枝邉青子垂垂出金鼎成時試一攀
　　　次韻劉國正再賦
去臘尋幽良獨難杖藜何處見斕斑江村籬落雪晴路
水月池臺春近山紙帳朦朧來醉裏人家依約在林間
西湖處士君今是月曉多應獨自攀
　　　次韻何國博春日隔年
嶰琯灰飛又一年綵幡聊復映皤然香催元日椒花酒
星㸃千家爆竹煙未分風光銷老裏擬追歡賞到春邉
慿誰為向東君說莫遣寒英趂野泉
　　　次韻唐太博重過西湖(堯封嘉猷/)
紅塵汩汩解窮年試說西湖思豁然上下層樓涵倒影
聨翩飛鳥没寒煙未須梅蕚催詩興長有春風在日邉
安得扁舟去招隱雲牕相對聽鳴泉
　　　少卿楊公雅喜士左舉善又東南之秀假樓居
　　　為丹壺以濟人既謝以詩因出示輒次其韻
煙栁葱葱鎖玉欄樓頭偉觀熟窺斑不因置酒埀青目
安得開牕面北山塵市故知容隱者聲名無柰落人間
胷中賸有安民術且把丹壺與駐顔
　　　和普安郡王桂子
嫦娥屑玉醖旃檀乞與人間秋後看已向水邉吟月曉
卻來花下立更殘西風把酒休催菊南國行歌不賦蘭
何必穠香千萬斛鼻端須此百憂寛
　　　次韻恩平郡王丹桂
銀潢滚滚碧流長洗出清秋百種芳著蘂半殷生桂子
離羣獨立有天香仙人剥啄遥相過野老婆娑日在傍
正喜奇姿媚霜露不隨時世學新妝
　　　送任秘監龍圖知洪府(古信儒/)
夫子胷中萬頃寛照人英采玉峰寒難蟠凜凜虹蜺氣
易捨峩峩獬豸冠秋在石渠同過鴈春回江渚卻鳴鸞
由來内外俱行道達者何曽異轍看
　　　代恩平郡王賦董氏園亭
怪底王生願卜隣巖前有月對頥真夜深清影頻侵户
日永虚堂不著塵能向箇中參妙㫖郤於忙裏作閒身
朝回試解黄金帶即是毗耶彼上人
　　　次韻任龍圖留别
挂席桅檣倚數尋小風吹飽思難禁三千奏牘曽醫國
十萬兵屯已屬心江路踈梅春意近楚天孤鶩曉煙沈
是中秀句應無限著眼歸鴻遲好音
　　　上普安郡王生辰
朔風吹律醖霜嚴帝遣神仙下斗南闕月遡弦金作縷
非煙效瑞錦成嵐半生漫吹欣相遇一瓣濃薫已徧參
欲向今朝伸善頌世間唯有達尊三
銀潢雙派毓諸昆始信閒平不足論畫㦸森嚴韜虎豹
玉堦芬馥藹蘭蓀明光殿下紆萊服命衮叢中上壽尊
長立首班扶帝社是為天下爵之尊
壽鄉日月緩征轅箕翼光芒萬古存龜上碧蓮波蕩漾
鶴歸華表影翩翻笑看曼倩三偷果坐閱劉晨七世孫
緑髪扶踈受修日是為天下齒之尊
堂堂玉立冠宗藩中有澄波撓不渾彩筆英辭追電影
黄鐘和氣散春温不言自是行天運獨智何妨入聖門
忠孝一心唯戴主是為天下德之尊
　　　次韻林寺簿立冬日齋祠精進寺
籃輿忽得到林間飛鳥翩翩相與還俎豆欲嚴來日祭
軒窻聊共此時閒芬敷殘菊添秋色揺落蒼梧見逺山
夫子肝腸真錦繡歸途新句已班班
　　　次韻王龜齡校書梅花(十朋/)
底處衝寒欲放梅柴門雪壓為伊開酸風不管欹紗帽
冷豔終朝粲玉盃尚覺西湖三徑逺先吹東閣五言來
一枝入眼君須借莫遣高樓怨笛催
朔風吹雪障江梅不著詩攻不解開正恐與花無半面
胡然有意及三杯清涼怕逐炎炎去澹泊曽參的的來
祗向茅簷露消息華堂虚費管絃催
　　　贈楊都運持節䕫路
帝城祖帳溢千夫又遣星軺下蜀都春晝預知看衣錦
秋風可但為思鱸北方泉貨須留地他日車輪賸結蒲
萬里未應懷别恨與君元不隔江湖
　　　次韻張臺法元日書事
好事東君不憚勞㸃妝梅栁見才高盡輸好景資元日
故遣清齎屬我曹錦繡忽貽新筆墨瓊瑶無以報瓜桃
春風染徧西湖緑且滌金杯共潄醪
　　　次韻黄虚中春懐
　　虚中慷慨悲歌士也久浮沈州縣吏今逢識㧞將
　　弭斾合肥作春懐詩以自喜此行既時達輒用韻
　　以餞之
杏園桑陌草連空㸃㸃殘紅濺晚風籬落喜聞營細栁
煙塵徒爾隘新豐不因宣室咨梁傅安得朝廷知弱翁
他日淮肥驚鶴唳金龜似斗合須公
　　　和建王雪
春風剪水出雲來著處為花是有才栁絮壓鹽知句麗
銀杯逐馬看朝回已開謝砌俱堆玉不信何郎只詠梅
梁苑詞華萃文傑笑渠楚國賦陽臺
　　　和建王頥真庵
　　䝉示頥真庵詩竊窺淵雅有心融自得之妙循是
　　而徃太古之音不難也欽羡之餘輒次韻奉勉
夫君錦繡裹肝腸思湧秋濤溢海塘曽向囊中明的礫
卻來句裏得清涼妙因目擊初無語神與天通自發光
欲識至音還太古湖江道術兩相忘
　　　次韻陳察平望有作
白旄黄鉞擬親麾勝氣俄周天四圍犬豕聞風先獸駭
狼狐見月已星稀欎葱非霧中原在岌嶪神京大駕歸
讜議更須頻啟沃間無容髪是投機
　　　再次韻馬德駿郎中
父老駢肩不可麾鑪煙爭遶御班圍共瞻帝所天光近
更識淮壖馬跡稀丹扆預傳雄算去元樞先奏凱歌歸
由來干舞苗民格即是姚虞上上機
戈鋋掣電萬人麾無霸空矜大十圍關外羽書長踵至
路旁烽火覺煙稀已聞異域離心久行見名王稽首歸
箇是吾皇用神武小臣寧能洩天機
　　　又次韻
當年複被乞州麾敢意今朝扈禁圍光閃雪矛情益壯
聲傳玉漏夢全稀已無馬向清淮飲端有龍從白水歸
倚柂預思歌凱後却尋鷗鳥共忘機
健筆如椽不輟麾瘦生端復減腰圍昔人句法今誰在
當代文雄似子稀光焰故應侵斗去葩華直欲挽春歸
鑪香一瓣真消得擬向君家覔錦機
　　　游雨花臺
試扶鳩䇿上煙霞尚想當年天雨花潮熟野航歸别浦
雪乾宿鷺㸃晴沙高連西竺三千界俯眺南陽十萬家
更欲雲開窮逺目欎葱起處認中華
　　　次韻馮圓中郎中游甘露寺
試憑古刹俯江城追思孫權共孔明三國有人成底事
六朝何代不交兵中原天子今恢復北塞烽烟始削平
附翼攀鱗真際㑹小臣亦解說功名
　　　喜到鎮江復用前韻
試於京口駐旌麾仰覘清光在日圍浮玉林巒隨指顧
平山欄檻尚依稀煙塵已逐樓蘭去城郭空驚丁令歸
摩撫正須煩愷悌進攻初不礙乘機
　　　次韻建王秦府有感
世間誰不有興亡堪歎伊人事最彰詩禮未聞傳似續
樓臺先欲芘淫荒自從冠履歸泉下無復輪蹄塞栁行
冨貴由來保勤儉高危滿溢豈能長
　　次韻梁諫議吴殿院二詩
　　　江臯晚望
煙銷晴日淡籠沙佇立江臯望眼賖金刹倚空知梵宇
青蓑著艇見漁家時平喜聽三京復亂定還拚兩鬢華
丘壑滿胷隨處好不妨旌斾過雲涯
　　　阻雨未到金焦
萬古金焦浪拍沙隔江雖邇到何賖頗聞敵馬輕千里
未省𤓰州今幾家隂雨連宵舟懶動好風吹曉日方華
㑹須急作登連計建鄴明朝在一涯
　　　恭和御製秋晚曲宴詩
清時睿澤浸函生和氣熏陶萬寶成迺即上林開特宴
更容廣樂奏新聲奉觴劒履風雲合立仗旌旗日月明
興國舊儀欣再讀願觀混一致昇平
　　　恭和聖製秋日秘閣觀圖書宴羣臣詩
舜承堯治煥有章祥開東壁正騰光天臨廣内朝班肅
宴欵僊山午漏長已慶車書同薄海行看琛贄盡名王
由來服逺先文德不待將軍出定㐮
　　　送曽原伯大卿赴江東漕運
　　予家鄞江原伯中躬兄弟寓山隂投分極宻以其
　　能盡道事親方以類聚也予再參揆路上欲求忠
　　臣於孝子挽原伯為宰士是時中躬擁橐治吴興
　　太夫人汎苕霅徃來季孟間甚適既而中躬移鎮
　　京口太夫人以良逺為念原伯丐外以為恱今丞
　　相實貪賢能之遷大司農勉其留原伯請益力乃
　　擬江東漕以進上方隆孝治矜其志而可之於是
　　地之相近版輿得以順適如在吴興時也縉紳萬口
　　謂人子之與榮未有如斯之盛者於其行也予不
　　可以無言
濶步駸駸上要津忽求補外為寧親不貪農扈登卿
月正喜秦淮擁使輪相就二男真孝子益尊八座太夫人
臨岐勿復深言别看即斑衣侍紫宸
　　　與謝守殿撰(師稷務本/)
　　某時暫出郊遣甲隊將迎又遣千騎講門迎之禮
　　此豈閒人所宜得者閔中叔不以口腹累安邑某
　　安敢以放浪之迹勞人如此輒以鄙句見志自今
　　乞免庶㡬安居不然將徙之荒野不復敢到城闉矣
乞得閒身欲自由便當尋壑更經丘力除驕志期爭席
盡洗機心為狎鷗兵衛旌旗真冗長門迎車馬謾諠啾
賢侯幸得同聲臭此禮從今合罷休
　　　山間偶成(辛丑十二月一/)　(日/)
乗興籃輿竟出關故園重見一開顔鏡鸞瑩徹氷中水
僧衲斕斑雪後山已許梅花供勝賞更邀酒子伴清閒
明朝未忍為歸計猿鶴方兹喜我還
　　　次韻務觀逰四明洞天
風煙偶爾屬吾邦箇箇松筠聳碧幢奎畫百函龍作衞
雲岑四面石為牕水邉自喜陪振鷺籬外從渠有吠厖
多謝故人迂五馬清談剔盡㡬銀釭
　　　與東湖壽老
乞得西湖養病身小園真隱謾頥真已將竹院舍幽客
更築鄉畦招可人茗盌晝看花墜影吟牕夜與月為隣
清涼境界天家予自是全無一㸃塵
　　　走筆次韻吴判院
世態螳螂謾捕蟬誰知富貴本由天但令冊府荷氷鑑
何必熏爐擁燧煙一曲賜來成别墅百杯贏得吸晴川
可人過我談名理月到紗窻興欲仙
　　　竹院曇老病目寄詩索和走筆次韻
平生雙眼只觀書今日休分紫奪朱青白泯然從客至
席階及也要人扶丹砂佇使清明在金屑應嫌計䇿踈
幸有鑠迦全透頂不妨洞見混元初
　　　次韻劉廷佐(夀居仁見過出示/佳篇仍許寵臨)
道林袖裏出清新珠玉離離光照隣知是謫仙尋麗句
寄來真隱是陳人㡬年卜築成三徑今日聲名重萬鈞
汀草岸花増意氣從兹日月是青春
　　挽辭
　　　顯仁皇太后挽辭
白水神龍躍蒼梧繢翟歸八紘瞻夀母二紀御慈闈春
酒霞方爛秋陽露已稀傷心老萊服不上赭黄衣
霜曉東朝路鳴笳素葆飜龍輴菆禹穴魚鑰閟堯門助
奠風雲合纒哀海嶽昏唯餘慈儉寶埀裕九重尊
　　　高宗聖神武文憲孝皇帝挽辭
赤伏膺符日皇圖若綴旒配天期祀夏復古果興周再
造承三統維新叙九疇世方知藝祖燕翼有貽謀
宸謨先自治鄰壤憺威稜翼翼慈寧殿峩峩永祐陵朔
南兼覆冒遐邇悉豐登隂德順陽報真人嗣中興
郟鄏年方永崆峒道益隆憂勤三紀外揖遜一言中堯
屋心非有虞琴養正豐乘雲帝鄉去率土動悲風
北内笳聲咽旛幢蔽九關龍輴菆禹穴馬鬛等秦山㑹
奠風雲慘埀洟雨露潛傷心未央殿時節玉巵間
念昔延英對皇心眷瑣材飜身辭璧水舉武上蓬萊日
轂扶今聖槐庭上亞台大恩無路報淚血濺餘哀
　　　姑夫王知録挽辭
聞說先生效一官清風已自迫人寒功名未究黄粱夢
雲漢先成白玉棺潤屋何妨藏萬巻過庭咸喜得雙鸞
武陵仙窟君歸去落莫桃花淚不乾
　　　豊必强母郭氏挽辭
汾陽遺澤𣺌千春來配名家徳有鄰蟾窟初看攀桂子
萱堂忽失斷機人秀眉影屬霜縑浄斜日風開丹旐新
錦軸已聞生命誥贈黄從此踵松筠
　　　林通判妻挽辭(待問/)
夕郎凜凜餘風烈有女猶為世婦師處已幽閨推德厚
相夫賢路已名馳秋天零露銘旌濕曉月沈光獨鶴悲
他日贈黄頻錫寵冡前羊虎石纍纍
　　　致政王宣義挽辭(左相冀公之父/)
聖世尊遺逸先生道最優浮名付詩酒高論屈公侯方
綰新荷綬俄隨夜壑舟唯餘義方訓嵗晚欲興周
天大于門報人歌竇氏芳諍臣登冡嗣聖德在吾皇栢
慘方廬墓琴祥定趣裝他年疏大國錦軸屢燔黄
　　　趙開府衛國夫人宋氏挽辭
生居宅相寵無倫來䕃金枝德有隣夫擁齋旄儀上宰
身兼郡主國夫人方看十子翻丹鳳忽憶三山駕紫麟
霜潔蘭薫全懿美史官秉筆正誾誾
　　　吴明可閣學挽辭
持橐甘泉日英聲聳縉紳循良六郡守蹇諤一臺臣德
亞耕莘叟年同釣渭人設施渾未盡識者為眉顰
　　　虞好古挽辭
躡屩擔簦不厭頻治安有䇿上嚴宸朝為逆旅馬助教
暮作南昌梅子真豈是天教亡寸禄秖應身欲到三神
從今遂泯凌雲氣挂劒寒松淚滿巾
　　　樓子善使君挽辭
㳺夏淵源鮑謝才聲名雖泯思無涯人間一葉靈芝落
地下千年玉葉埋彭澤素琴塵自滿茂陵遺藁志全乖
惜君多少凌雲氣挂劒青松秖愴懐
壯年方喜脫塵埃便把州麾上釣臺冰鑑已明消健訟
民膏不取却餘財官箴信爾無遺恨家學端知有自來
欲識邦人思愷悌水聲山色亦興哀
　　　丞相魏大觀文挽辭
姚江得尉是公先鳳沼居慙我在前退處對栽三徑栁
追歡時共五湖船尚嗟鄰好無多日何遽歸程隔九泉
苒苒衰遲易傷感送違陡覺涙澘然
　　　趙叔達侍郎挽辭
山東真相種邂逅處鄞川折桂丹猶渥持荷紫更鮮清
談誇衆口大筆炳遺編無限凌雲氣沈埋向九泉
江外昔分符人皆詠袴襦有書充棟宇無屋逺庖厨容
膝淵明舍飲瓢顔氏徒莫言太清儉本是列僊儒
　　　錢師魏參政挽辭
冠嵗踵英㳺橋門雋逸流文章唐社老事業漢留侯未
㫖黄金鼎先成白玉樓經綸展不盡識者為時憂
　　　王季海丞相挽辭
寶厯隆興記張羅獵鉅公斗南人傑用塞北馬羣空紫
橐論思績黄扉造化功秖今收實效四海暢淳風
　　　胡長文閣學挽辭
聖主當年側席求一時獻替盡嘉謀刑名不作漢晁錯
忠義有如唐馬周夕闥未酬懷鼎志坤臣徒起袴襦謳
忽乘鶴馭凌雲去應與叢宵造物逰
　　　袁和叔父宣義挽詞
學子摳衣三鱣堂芝蘭郁郁苞芬香古人用器列彞鼎
前輩遺編充棟梁事業未容傳信史功名端合付賢良
佳城他日祥光聚知是幾番焚贈黄
　
　
　
　
　
　
　
　
　
　
　
　
　
　
　鄮峰真隱漫録巻五
欽定四庫全書
　鄮峰真隱漫録巻六
　　　　　　　　　　　　　宋　史浩　撰
　内制(外制附/)
　　太一宫開啟太上皇后生辰道場青詞
大德必得夀已膺錫羡之符承天而時行式屆誕彌之
月歡深子道誠達天聰肅冲馭於殊庭薦明馨於淨供
冀格博臨之貺永綏滋至之休
　　　奉上光堯夀聖太上皇帝夀聖太上皇后冊寶
　　　前三日奏告天地祝文
親承睿訓嗣守丕圖兹率籲於羣情用肇稱於顯號尊
歸聖父美並慈闈福禄攸同冊寶咸具敢先昭告益介
夀俱
　　　奏告宗廟祝文
恭承睿訓嗣守丕基得道而上為皇雖難名於高致有徳
者必得壽用欽奉於鴻名仰唯父道之尊實並母儀之
懿冊寶咸具日期既良上祈九廟之靈預錫萬年之祐
　　　大祀禮成後謝恩表
熈事備成推廣乾坤之佑湛恩汪濊普沾臣子之私顧
養疴弗逮於駿奔然錫羡罔遺於遐逺感深以位懼甚
於榮中謝恭惟皇帝陛下傳堯之心緝文之典以明繼
明而以聖繼聖治至馨香因地事地而因天事天神罔
恫怨兹迎祥於景至爰將禮於陽丘當冕黻之親祠肅
緌紳之顯相宗祀以配上帝雖盛德之格幽大封以賚善
人尚彞章之據舊喜在執籩之列罄宜進秩之褒顧如
愚臣阻陪祀事敢意絲綸之異渥濫叨户邑之増封懇
避莫遑鞠躬罔措臣敢不誓堅晚節益戴隆恩絳節前
驅念辭榮而未獲紫壇高峙願綿慶於無窮
　　　謝賜御書聖主得賢臣頌英傑論表
裒異代之格言併關乙覽燦聨緘之睿藻特介微臣賜
出非常恩為莫報中謝竊以追配商周之訓誥雅推唐
漢之文章王褒頌聖賢葢述遭逢之幸德裕論英傑厯
陳駕御之方顧雖二子載在塵編未見一人形之奎畫
肆我哲后採摭是書斷自淵𠂻表章其說恭想揮毫落
紙之際實兼舞鳳翔龍之工雲漢昭回丹青炳煥竊窺
以為榮矣拜貺何以堪之伏念臣能不逮中識難語上
運籌初政適依日月之末光為國逺謀寧有蓍龜之先
見豈伊至寳遽錫衰門兹葢伏遇皇帝陛下總攬羣材
規恢上治元首股肱之無間既契精神仁義道德之不
同更殊禮貌睠斯文之偶合乃肆筆以寵頒臣敢不拜
手珍藏銘心感著固知在處䕶持自頼於神明誓與子
孫寅奉永勤於朝夕
　　　知紹興府謝到任表
畏卭郲九折阪屢貢函封懷㑹稽太守章再叨閫寄進
遂朝宗之願退安就養之私顧惟小臣之曲成盡出大
君之獨斷中謝伏念臣材品凡下學術空踈適逢潛躍
之初驟厠凝丞之列超先諸老衆實訝其積薪抵觸危
機毁㡬成於銷骨頼淵𠂻之不惑知孤迹之無佗假寵
祠庭歸榮里社飽東湖之勝槩五換星霜企北闕之清
光㡬形夢寐顧彈冠而絶想惟結草以盟心敢期離照
之光回忽畀坤維之重鎮引道當祗於明詔懷親顧迫
於微誠瀝懇有陳徒切籲天之禱恃恩自恕初忘擇
地之嫌迨易寘於便安愈不遑於啟處力祈散秩冀逭
煩言豈意不移出守之榮申加入覲之命曽修門之未
至已信使之再馳道路光華搢紳聳歎洎進瞻於睟表
獲親奉於德音自驚衰疾之㷀然猶辱簡知之如此欲
叙丹心之感不知雪涕之傾矧是故鄉適居屬部服綵
而供晨省何異家居衣繡而免夜行實惟君賜兹葢伏
遇皇帝陛下德高古昔誠格神明孝事兩宫躬行堯舜
之道風移萬俗家為曽閔之徒遂令草芥之臣獲全犬
馬之養恩隆父母施等乾坤臣敢不祇服成命䖍遵聖訓
驅馳漢節已辭蜀道之難推廣堯仁肯使越人之瘠誓
殫晚暮仰報洪恩
　　　謝除知福州兼改鎮崇信軍節度使表
虚閩嶺之雄藩把麾甚寵改漢東之大國授鉞尤榮命
不獲辭愧非其任中謝伏念臣孱庸瑣質憂患餘生陟
屺居廬慨音容之愈邈負薪伏枕㡬壽命之難全敢期服
制之甫終遽荷龍光之下逮畀之符竹易以節旄盡出
淵𠂻大踰微分永惟洪造之莫報不知哀涕之横流兹
葢伏遇皇帝陛下克廣至公靡遺小善俯記葢帷之舊物
曽依日月之末光曲示優恩俾華老境臣敢不少强疲瘁
深體眷私既有社稷人民不忘祇畏庶奉法度以答生成
　　　追諡安穆皇后冊文
皇帝若曰古先哲王脩身齊家達于天下必建中壼正位
乎内至於哀榮之際飾終追徃厥有典常所以基王化
厚人倫也朕祗荷天地宗廟之閎休對敭太上皇帝之
慈訓嗣有大統將自家而刑國使天下化之乃眷良配
弗克永年是用咨爾秩宗暨奉常易名考行協于僉言
愍冊徽章肆以時舉皇后郭氏婉娩懿恭祗若古訓粤
自初載嬪于潛藩䄖翟以朝佩玉以居下撫上承率履
弗越命之不淑方華而殞日月逝矣音容如新朕問安
寢門以天下養而盥櫛之禮后弗克親朕封建諸子以
屛王室而朝㑹之盛后弗克見念莫予助慨然于中追
懷平生以詔後世今遣某官冊謚曰安穆皇后正中宫
之名于以協隂教升别廟之袝于以妥神靈於昭淑聲
永永無極嗚呼哀哉
　　　擬觀文殿大學士太一宫使除樞宻使制
門下冠䆳殿而緫殊庭故老久從於閒燕肆明綸而登右
府元樞允頼於籌謀眷圖已試之材庸顯兼資之寄疇
勲命使敷號告庭具官某氣粹而行方望高而識逺文
華黼黻於王度智畧韜韞於神機肆朕纂承膺予夢卜
夷險一節勤勞百為方濟治於寖昌遽奉身而勇退陞
華載寵均逸示優每因造膝之朝時究沃心之論與其
名遂身退而保天之道孰若諫行言聽而流澤於民其
辭琳蘂之清貞用掌樞機于嚴重藉造化甄陶之手成
安强道德之威於戲調商鼎之鹽梅美味已均於萬口
櫜周家之弓矢休功復播於四夷繄爾耆英儋予神武
可
　　　除張浚少傅依前觀文殿大學士充江淮東西
　　　路宣撫使進封魏國公制
門下周公三年而歸大慰國人之望吉甫萬邦為憲是
増盟府之勲眷予社稷之元臣方懋邉陲之重寄誕敭
制綍敷告廷紳具官某自明克誠允文且武事親之孝
實上通於神明許國之忠可兼貫於日月蚤登庸於次
輔克左右於中興一德格天四海奠枕殊方震懼聞姓
字以膽寒多士歸依想容儀而心恱即其効之若此知
夫中之所存廼因勤勞旋請閒退久徜徉於泉石靡事
浮沈兹表重於江淮果煩經畧太上皇惟深眷注予一
人敢後褒崇絺冕篆車峻陞亞傅繡裳黻衮改胙大邦
増使節以寵元戎總兵符而䕶諸將尚仍書殿之貴以
壯轅門之權進衍户封倍敦井賦以究經綸之藴以終
恢復之圖於戲誦宣王任賢使能之詩朕喜得將明之
助鑒光武畧地屠城之戒公宜以安集為先勉期戢於
干戈佇歸安於槐鼎伊惟耆哲奚俟訓詞可
　　　除呉益少傅充醴泉觀使依前保康軍節度使
　　　進封大寧郡王制
門下朕慶席父慈曽未進君臨之道恩先母黨葢欲廣
孝治之風乃睠賢王實為元舅兹加地以進律庸敷號
以告廷具官某簡重而裕和高明而博達古訓是式説
禮樂而敦詩書直道而行慕功名而輕冨貴英標玉立
冲量海容蚤由肺腑之親久享公侯之盛方隆謙以自
牧故雖高而不危俾吾外家鬰為名族念慈闈之懿德
有大造于𦕈躬敦兹和潤之恩職我綵嬉之恱是用併
昭賢業申錫寵章爰亞爵於上孤復肇封於王社進領
珍祠之䆳宻尚仍將閫之森嚴陪衍真腴駢加多賦於
戲申伯既聞於柔惠喜動周邦無忌深戒于滿盈功隆
唐室勉揚茂烈無愧前人可
　　　除吴葢開府儀同三司充萬壽觀使依前寧武軍
　　　節度使
門下朕尊臨宸極仰繄慈母之恩孝事坤闈斯厚外家
之澤是為貴貴豈獨親親爰諏剛日之良用告在廷之
重具官某温恭而清約端重而粹夷樂在詩書惜分隂
於暇日知尊社稷激壯志於清時久茂德於慶閎乃蜚
聲於戚畹矧奉慈親之訓毎權孝弟之賢流水㳺龍蔑有
昔人之侈靡路車乗馬是宜今日之褒崇大合公言匪
存私意進儀端揆服紆衮繡之華均逸殊庭朝綴鴛鸞
之序肆加井户賁増將壇於戲功名不難於圖始惟其
終冨貴勿以為易得惟其守益馳休譽以對寵光可
　　　賜尚書左僕射陳康伯乞寢罷禮儀使支賜銀
　　　絹不允詔
朕仰膺慈訓光宅丕圖躬率羣工祗見九廟時惟上宰
實總盛儀有嘉顯相之勞冝被寵頒之渥何謙之過引
義而辭雖以身率人務力行於亷遜然為國惜體當勉
蹈於中庸
　　　脩學士院詔
朕一日萬㡬自朝至昃玩好弗營宴㳺弗事唯喜聞切
直將于禁中闢屋數楹使賢德之士寓直其間時或畨
宿朕當間召與之論議以慰夙昔之願焉其令有司増
葺學士院
　　　賜守令誡諭詔
朕觀唐虞成周之盛衆建諸侯以撫九有泊厯秦漢迄
我祖宗列置郡邑亦克用乂肆朕嗣位顧德菲薄夙夜
秪懼永惟邦本實在斯民民之休戚實係守令太上皇
帝精求循良留神惠飬埀及𦕈躬乃敢怠忽以上羞付
託咨爾分土之臣各既厥心毋滋獄訟毋縱吏姦毋奪
民時以事土木毋掊民財以資餉遺有一于此必罰無
赦至於俾民安其田里愁歎不生増秩賜金若古令典
朕將以爾風勵四方而明示厥志惟爾亦有無窮之聞
　　　戒公卿舉所知詔
朕荷太上皇帝付託之重夙夜圖回期濟大業以稱所
䝉比者忠賢之士或召或留畢集于朝雖一時之勝朕
心猶未饜足其令侍從臺諫卿監郎察以上各舉所知
明言其材可任某職異時擢用當於除書之内具言舉
授之由得賢則進考増秩失實則奪俸削官一經薦揚
終身保任如唐陸贄所言三省置籍來上以備采擇副
朕寶賢之意
　　　賜少傅觀文殿大學士魏國公張浚辭免冊命
　　　宜允詔
朕於貴老尊賢無所不用其至卿以元勲舊德幡然為
朕而來則其待遇之恩洎夫褒崇之意豈可與一介之
士同日而言哉比以敷綸未厭輿論故須作冊以顯殊
私乃引舊章力辭縟禮雖體貌勵大臣之節當極優隆
而撝謙挹君子之光重違懇惻勉從所請式慰其心
　　　賜新除少傅充醴泉觀使進封大寧郡王吴益
　　　辭勉恩命不允詔
朕日趨德夀祗事兩宫付託之恩仰承睿命鞠育之德
復繄母慈雖罄天下養朕心猶未安焉錫寵外家尊榮
元舅上怡親志下副朕心此為權輿未足多遜
　　　賜新除開府儀同三司充萬壽觀使吴葢辭勉
　　　恩命不允詔
卿夙承閥閱守禮蹈義昆弟相處號為二難名譽之崇
實慰我母朕謂曽元之孝不如曽子故推此恩以見朕
志不然朕豈以名器假人者哉卿茍知此又何以辭為
耶
　　　賜觀文殿大學士知紹興軍府事湯思退乞宫
　　　觀不允詔
古之大臣一出處進退之節至其在位無内外輕重之
心卿早相上皇蔚為賢宰屬維新於庶政乃作牧於東
藩方以告猷遽求均逸謂朕不足以語治則曽未接於
聲音謂卿不可以有為則尚强於筋力縱使遂卿之請
忍即捨朕而歸揆之人情質之事體皆為未可其又奚
言
　　　賜新除兵部侍郎周揆辭勉恩命不允詔
徽祖作成人材橋門所儲億萬士類卿之行藝卓冠一
時朕固聞而知之洎我上皇捜攬豪俊鋒車所召二三
聞人卿之論思實秉聖聽朕固見而知之則奉慈訓纂
洪業収召耆碩可後卿乎武部二卿兹庸暫起朕志既
定其勿牢辭
　　　賜新除右諫議大夫任古辭勉恩命不允詔
朕以𦕈躬仰依慈訓託於士民之上實頼左右忠賢之
臣而共濟之矧惟諫諍之官專以指朕不逮者庸可後
乎卿秉節据正無所回執頃為御史亦既有聲言皆詳
明事亦剴切議者謂其得體朕心慕焉則輟從千里之
名邦進處七人之上列固不為沗其又奚辭
　　　賜新除保平軍節度使王彦辭勉恩命不允詔
卿英名葢世深畫過人膺太上之眷知受西陲之委寄
頃者風塵告警斧鉞出征威聲所臨醜類悉遁龍韜豹
畧乆勤幕府之行紅斾碧幢宜峻齋壇之拜肆予嗣位
忽覽遜章惟帝命之已敷豈朕心之敢易
　　　賜四川制置使沈介誡諭詔
為政之道貴乎寛猛得中惟我蜀人樂於寛政昔張詠
尚寛至發姦擿伏時用其猛蜀人以為神明卿材術踈
通必能本人情順風俗以為政無事多訓吴璘兄弟繼
守西邉備極忠順中興良將未見其比本朝設制置使
冀協和以濟事而比來進取議論乃有不與聞者朕問
之不知良非本意卿可與國相體商訂務為盡善於璘
有助可也李師顔之在興元王彦之在金州皆可倚仗
頼璘與卿悉調護之兵勢稍强民力稍裕恢復之舉當
自西陲始卿其念之故兹詔示想宜知悉
　　　賜侍從臺諫等筆扎修具弊事詔
朕惟天下有弊事無弊法祖宗立法夫豈不良今日之
弊在乎因仍習俗固而不化遂與法意背馳若解而更
張宫商斯在經不云乎變而通之以盡利推而行之存
乎人朕覽張夀所奏犁然有契于𠂻已令侍從臺諫集
于都堂今賜卿等筆札宜取當今弊事悉意以聞退各
於聽治之所盡率其屬諭以朕㫖使極言之毋得隱諱
朕有考焉故兹詔示想宜知悉
　　　戒帥臣監司舉劾部内知州臧否詔
朕秪膺慈訓誕保斯民永惟戚休繫于牧守昔我祖宗
列郡數百患其不能盡得人也乃分道遣使以寄耳目
之臧否萬里如見肺肝故累朝之民安於田里可比治
古人者法令猶存而今莫克舉是以循良不勸而貪暴
未革將何以助朕為治咨爾部使者其悉乃心察列城
之政舉循良劾貪暴以聽陞黜至於材非所長無他大
過而授柄胥吏吾民有受其弊者亦條列以聞朕當命
以他官不遂廢也刺舉以公朕則有賞阿私失實罰亦
隨之其令諸路帥臣監司限兩月各具部内知州治行
臧否連銜聞奏茍違朕言臺諫劾之
　　　賜四川宣撫使吴璘回師秦隴詔
朕比覽卿奏念卿忠勞此心未嘗一日不西向而卿子
挺又能堅守德順備殫忠力世濟其美傳之方冊可企
古人今若併力德順敵或遁去進前所得不過熈原恐
將卒疲斃於偏方無益恢復以朕料之若回師秦隴留
意鳳翔長安乃為大計卿更審處也卿所帶忠義兵却
須守挈老小於秦州以裏措置屋宇屯之必得其用比
王彦之去聞極遲遲此深可罪亦有曲折拱知其詳卿
且包含用之方時艱難人材不易得卿當使過以責其
後効傳不云乎師克在和此之謂也邉地多寒卿冝益加
保䕶副朕注想
　　　賜都督張浚審訂北討長䇿詔
比得李顯忠邵宏淵奏北討已令條具專委卿審訂卿
可更召顯忠宏淵并素有謀畧將校集贊議幹辦官等
將前項事宜宻加熟議彼之上將為誰可以當吾宏淵
角戰平野騎兵孰多既得中原何術以守儻盡長䇿朕
當親駕臨江督府移幕臨淮以督諸將成功有厚賞誤
國有顯戮若姑欲示敵人以聲勢使之知懼而不敢犯
是亦一䇿二者必居一於此卿可宻奏來
　　　賜兩淮將臣李顯忠邵宏淵條具出師方畧詔
覽奏備見忠謀良深嘉歎但未知方畧如何方今將校
出亷隅者為誰可保不敢擄掠方今之兵㡬人出戰㡬
人留屯以備衝突兵出何道何處可先據險何處有粮
可因饋運當從何路援師當出何方既有成謀必非浪
戰可宻行條具仍須經都督府審訂以聞當從所請
　　　戒監司令所部不得重價折變兩税詔
朕祗荷高穹眷祐烈祖垂休獲承太上之慈訓修明治
道夙夜不敢荒寧比年以來五榖屢登蠶絲盈箱嘉與
海内共享阜康之樂尚念耕夫桑婦終嵗勤動價賤不
足以償其勞而部邑或弗知䘏使倍蓰以輕其直甚亡
謂也其令諸路監司嚴戒所部應民兩税除折帛折變
自有常制外當輸本色者毋以重價彊之折錢若有故
違按劾以聞當寘于法
　　　求遺書詔
朕仰惟太上皇帝留神典籍雖在艱難不忘捜訪是以
秘府所藏㡬復承平之舊迺者館閣書目告具朕適臨
幸插架萬層籖帙溢目益以見太上皇帝崇儒右文之
盛朕敢不祇承尚慮四方藏書之家或有可補散逸亡
繇來上及其間巻軸浩繁非給筆札不能傳録者宜檢
照祖宗及太上皇帝求遺書故事令學士院降詔
　　　撫問侍衞親軍步軍指揮使吴拱到闕并賜銀
　　　盒茶藥口宣
卿勲著上流寵提禁旅兹履秋陽之盛眷言夙駕之勤
爰鍚珍芳式彰禮遇
　　　賜新除少傅觀文殿大學士魏國公張浚告口
　　　宣
卿一代元勲三邉重寄既壯猶之入告冝寵數之駢加
體我眷私亟其祇受
　　　撫問鎮江府駐劄御前諸軍都統制張子蓋到
　　　闕并賜銀盒茶藥口宣
卿制閫臨邉揚旌赴闕方秋風之淒勁諒夙駕以驅馳
肆頒飲劑之良用息道塗之勩
　　　撫定中原蠟告
皇帝若曰朕初嗣位慨念中原之民久此塗炭未得休
息心懷憫惻夙夜靡寧非不能從事干戈以决勝負重
念人命難得怨苦難洗今來昭大信明大義於天下依
周漢封建諸侯及唐立藩鎮故事撫定中原不貪土地
不利租賦除相度於唐鄧海泗等州置闗隘如函谷闗
外應有能據守以北州郡歸命内欵者即其所得州郡
并旁近城邑裂土封建大者為真王帶節度鎮撫大使
賜玉帶金帶塗金銀印其次為郡王帶節度鎮撫使賜
笏頭金帶金魚塗金銅印並賜鐵券旌節從物聽於次
第私廟立㦸元係蕃中姓名者仍賜姓名各以長子為
節度鎮撫留後世世傳襲永無窮已餘子弟聽奏充部
内防圍刺史亦令久任將佐比類金國官品升等換授
其國内各置國相一員委本國選擇保奏當降真命餘
官凖此内不可待報者聽先次赴上土地所出並許截
留充賞給軍兵禄養官吏等用更不上供分文每嵗正
旦一朝三年大禮一陪位如有故聽遣留後或相國代
行天申㑹慶節止遣本國官一員將命應刑獄生殺並
委本國照紹興勅令參酌施行更不奏案合行軍法者
自從軍法四京各用近畿大國兼充留守朝廷惟於春
季遣使朝陵餘節朔止用本處官吏待祠每遇朝貢當
厚給茶綵香藥等其遇一國有警急諸國迭相應援或
出兵牽制義同一家如開闢土地俘獲金寶生口並就
賜本國其有功將士委本國審實保奏當優轉官資其
餘恩數有該說未盡者續次頒行今來所遣宣諭各仰
思念久逺趂時成立功業子孫世世享利毋徒死於干
戈請候議定各遣子一人入覲當特賜燕勞畢即時遣
回有合奏請事宜許其續奏所有信誓之言並候鐵
券内刋寫機㑹之來時不可失各宜勇决以稱朝廷
開納之意隆興元年二月一日三省同奉聖㫖遣人宻
告奉勅如右謹告
　今遣右宣議郎試尚書兵部員外郎李申甫充宣諭
　使候議定日皇帝遷都建康府以受朝賀遣使約諸
　國歃血同盟各相保援以固歡好如有彊國背盟侵
　犯弱國王師即為牽制不行殺戮但務和平為永久
　子孫之利各請無慮
　　外制
　　　俞布等循資制
勅朕廣營田所以足兵儲裕民力也爾等警戢之餘勤
於勸課耕鹵莽聚京坻稍陟一資用示優奬
　　　滕璵循資制
勅羣盜剽敓使吾民不得安其田里爾長一方能設謀
畧悉使就擒民用安堵績効之著合于令甲陞資示勸
匪朕得私
　　　王宏補官知蘭州制
勅蘭去中朝數千里民違聲教三十年有能嚮風是為
知義具官某材推果毅姿兼沈雄夙有志於歸仁故無
心於助虐能令千户知死生禍福之機坐使一州成禮
義衣冠之地爰兹懋賞用奬奇勲就領郡符仍兼將印
爾其務寧逺俗益勵初心圖惟慶譽之終嗣有褒崇之
寵可
　　　宋興祖補官制
勅某比者國家有事中原而忠義之士雲蒸霧合作我
前驅非爾紏率疇克然哉庸進厥階以勸來者
　　　朱祥等補官制
勅某等士有忠義根諸心非得人激發之亦或因循莫
克自奮爾等間關傳檄卒底成功爰命以官式奬勤勩
　　　蕭一中親屬補官制
勅某等身居累地心在本朝竭蹙來趨中途遭變有嘉
慕義良用憮然凡居姻黨之聨服我褒崇之命各思忠
順毋忝前人
　鄮峰真隱漫録巻六
欽定四庫全書
　鄮峰真隱漫録巻七
　　　　　　　　　　　　　宋　史浩　撰
　奏議
　　保舉豐謨充知縣劄子
竊見右儒林郎監秀州華亭縣青墪催鹽場豐謨係故
御史中丞謚清敏豐稷之曽孫克守家法亷介自將初
為楚州寶應縣令於荆棘瓦礫之地招誘逋亡朞年即
成井邑歸日以一擔自隨中途有盜剽掠發視皆絮衣
紙被盜相覩咨嗟羅拜而去次為南雄州始興縣令縣
之豪民怙䖍賊為民害謨親入土寨擒其魁戮之一境
肅然日夜伺令得失欲報仇終無所得次為光州定城
縣令專於摩撫烏合之民相率樂業一日疾作縣官即
卧内見之不設帷帳絮衣紙被不堪其憂民為作佛事
覬其生又相率逺詣廬州帥司乞留再任不可去之日
民泣送越境不忍捨去若使再當劇邑必能不改其操
　　輪對劄子(見知高宗只因此劄/)
臣仰惟陛下天錫聖性躬孝慈寧曩因慶夀推錫類之
恩天下耄耋咸被爵邑婆娑聖時以樂餘景甚大惠也
而有司奉行不體上意拘以嵗月之限間有阻抑使萬
古曠澤而有不徧之累臣甚惜之夫子欲親榮其誰敢
後州縣剡發自為稽期彼同井里隔門牆年適相若而
獨不被其澤豈無向隅之歎乎臣愚欲望聖慈特降睿
㫖應紹興二十九年正月一日慶壽恩合封祖父母父
母諸州已具聞見下部未施行者並乞於今年九月明
堂大禮赦内該載放行所貴破有司拘礙之文全陛下
㒺極之報鴻恩溥博億載愈光不勝天下幸甚
　　請安反側劄子
臣聞强隣失信違天叛盟陛下至仁弔民伐罪干戈所
指不戰而奔邇者變起蕭牆渠魁授首普天率土同知
國運之方興掠地屠城正非今日之所急貴在先安於
反側乃能盡撫於流亡葢靳賽張中孚之徒徐文宜生
之輩若非海納用彰曠蕩之恩則必狐疑别立姦兇之
主勿謂肉已登于几上其如敵尚在於舟中敢冀聖恩
亟頒曲赦高其爵賞示以腹心使彼曉然而無佗則必
慤爾而弗叛神州之版地於是可復寰海之生靈於是
可安儻不速赦羣兇必定復樹一敵時當其可間無容
髪之機今捨弗為决有噬臍之悔臣識非通敏言又闊
踈仰冀聖聰赦臣死罪
　　除中書舎人舉自代狀附
伏覩左宣教郎秘書正字兼權著作佐郎程大昌材術
踈通文詞高古比同登於學省實久識其賢模臣所不
如舉以自代
　　薦潛邸舊臣劄子
臣等恭惟陛下龍飛御極曽未淹旬首擢臣等寘之從
列深惟際㑹竊自省循陛下天縱聖學雖出生知然而
就傅以來二十餘年太上皇帝遴選儒臣俾為輔導及
其成效葢有自來譬如多稼有年既耕而種既種而穫
夫豈一日之力哉臣等晚備誦說聖質已成初無涓塵
禆益而猥䝉厚恩先諸舊學心實不安此而不言使陛
下未發晉文求介推世祖召嚴光之令臣實有冐功蔽
賢之罪欲望聖慈特降明詔凡曽侍潛邸臣寮依累朝
故事第加恩典
　　論未可用兵山東劄子
臣恭覩陛下特發英斷進討山東以為恢復故疆牽制
川陜之謀臣獲侍清光親奉睿㫖不勝欣忭然亦有惓
惓之愚不敢隱黙竊以傳聞之言多謂敵兵困于西北
不復顧山東加之苛虐相承民不堪命王師若至可不
勞而取審如此說則弔伐之兵本不在衆偏師出境百
城自下不世之功何患不成萬一未至盡如所聞敵人
尚敢旅拒遺民未能自抜則我師雖衆功亦難必而宿
師于外守備先虚我猶知出兵山東以牽制川陜彼獨
不知警動兩淮荆㐮以解山東之急耶為今之計莫若
戒勅宣撫司以大兵及舟師固守江淮控制要害為不
可動之計俟有餘力方可遴選驍勇有紀律之將使之
以奇制勝若徐鄆宋亳等以次撫定之兩淮無致敵之
慮然後漸次那大兵前進如此則進有闢國拓土之功
退無勞師失備之患實天下至計也葢山東去敵人萬
里彼雖不能守未害其疆兩淮近在畿甸一城被冦尺
地陷沒則朝廷之憂復如去嵗此臣所以夙夜憂懼寢
不能瞑而為陛下力陳其愚也且冨商巨室未嘗不欲
利也然賈于逺者率不肯以多貲付之其意以為山行
海宿要不可保若傾囊而付之一有所失悔其何及哉
此言雖小可以喻大願陛下留神察焉臣比者誤䝉聖
慈使攝事樞筦攻守大計實任其責伏惟陛下照其愚
忠速降處分
　貼黄前件事宜臣雖已面陳縁利害至重欲乞陛下
　反復省覽故敢輒具此奏方今大臣如張浚當世宿
　儒深曉此事陛下試委之詢訪如得萬全始可議動
　不可嘗試為之而僥倖其或成也若乃順諸將之銳
　氣收無用之空城寇去則論賞於朝廷寇至則歛形
　於山寨使彼無辜之赤子皆為横死之游䰟取快一
　時含寃萬世此去冬已然之失今不可復蹈之葢古
　之取天下者不為一時茍得之計所謂傳檄而定者
　信得其定矣又況浚之威名敵人所畏若小不如意
　敵得易而侮之豈不勞陛下宵旰之慮乎臣恐此時
　獻計於浚者不肯任其責矣此臣區區深欲寶惜此
　舉之意也惟陛下反復籌之
　　再論山東劄子
臣恭領御筆天語襃嘉謂臣狂瞽之言偶合聖意臣自
惟愚瞢每有所陳必契淵𠂻雖大度有容欲求芻說然
揆之古人亦可謂千載一時之遇也臣伏讀訓詞感激
至于霣涕方今立國之道貴在得人曰財曰兵以次舉
行使足食足兵何患敵人之富强哉自陛下即位以來
凡臣之建議莫不以自治為先深恐好名之士但持正
論以撓初謀銳意之士不䘏大計以成輕脫是以拳拳
之念蚤夜不敢㤀今幸陛下持之以剛明斷之以勇智
臣之愚直遂得行焉經曰靡不有初鮮克有終惟陛下
既已信臣不疑使臣獲盡其區區不勝幸甚
　　乞罷蕭鷓巴入内打毬劄子
臣聞傳曰奔軍之將不可以語勇亡國之大夫不可以
圖存此古今之通論也近者契丹歸正蕭鷓巴等萬里
逺來誠為勞苦其實則奔亡之餘又况彼或遣之以為
吾間縱之以蠧吾國皆未可知也陛下待之之禮當予
之爵命使無失所嚴其駕馭使有後效可矣今既賜之
對錫之燕其餘匪頒優待無所不至當遣回軍前分部
將下勿使主兵曽此未聞忽有㫖令入内打毬臣竊惑
之夫此輩生長遐方擊鞠之戲固所精也陛下欲以為
戲而觀之耶抑欲優待而寵綏之耶若以為戲臣以謂
降人不當使其窺見宫牆之内若欲寵綏臣以謂邊將
必多方招置以為功他日高官重禄悉為此輩所得實
無益於恢復徒有耗費爾昔徽宗朝郭藥師以地來降
待之以腹心嘗請擊鞠於牟陀岡其後叛去敵兵大入
果於牟陀岡作營寨汴都失守實自牟陀岡登城此輩
野心固不當以為戲也昔孔子射於矍相之圃揚觶而
號於衆曰奔軍之將亡國之大夫與為人後者不入此
輩奔亡固不足以當寵綏也陛下舉措天下所拭目傾
耳誠不可以不重傳曰上有好者下必有甚焉者矣此
之謂也臣前者既言賜對不可於便殿當立仗以示威
錫宴不當用使者之禮乞免從官押伴既䝉陛下俯察
臣𠂻悉如所請陛下從諫若轉圜之易聖德巍巍度越
百王之上不可於此而失之
　　論歸正人劄子
臣聞古之得天下者皆由小以致大若湯以七十里文
王以百里是也湯之一征天下始信故東征西怨南征
北怨怨者徯其來而不至也是故師至其國若時雨降
非謂四方之民先歸湯之國也文王三分天下有其二
者有其心也是故至武王時始殷商之旅其㑹如林非
謂使天下之民先歸文王之國也若使民先歸其國則
七十里之亳百里之豐何以容東西南北之人而所謂
亳與豐之地方且疲於贍養日益窮蹙又何暇修文徳
以格逺人之心耶今陛下外有勁敵日為姦謀以撓我
日縱流民以困我沿邉守臣由之不知方且日以招徠
為事自去冬用兵以來歸正之官已滿五百皆高官大
爵動欲添差見闕歸正之民不知其數皆竭民膏血唯
恐廩之不至數年之後國家之蓄積竭於此役東南之
士夫久不得調東南之農民身口之奉不得自用安保
其不起為盜賊而求衣食之資乎不於此時有以救之
駸駸不已布滿東南蠶食既多國用益乏已來者不獲
優恤必有悔心方來者待之愈薄必有怨心夫剥膚椎
髓以奉之意者望其知恩而欲其為我用也若使怨悔
之心生終亦何所濟此為國逺慮者莫不寒心也今說
者必曰不如是不足以繫中原人心夫内修政事教化
既明風俗既厚百姓家給而人足使彼之士民願立於
朝願為之氓而不可得然後一旦興師恢復土宇皆為
王臣則其心大悅如湯之后來其蘇武王之一怒而安
也若吾之政化未施財力先屈國尚未可保安能繫中
原之心乎凡為此論者皆慕古人之虚名失當今之實
利者也臣願陛下宻敕沿邉守臣其有襁負而至者諭
之以久逺之計曰國家議戰與和皆為汝輩久此陷没
欲圖拯濟若為戰計則他日得我故地汝皆吾民又何
捨墳墓棄親戚而來若為和計朝廷亦豈遂忘汝等宜
各安本土以俟議定則彼必感我恤之之意深念之之
心切將無所歸怨而敵聞之亦必知我國有人矣於是
葺藩籬保形勢寛民力以固邦本募勇士以益軍籍政
修而教興國富而兵强機㑹之來豈有窮已一舉而得
中原大開明堂受朝賀此成湯文王已試之明效也夫
未至此時而先為計以自蹙此敵之願後雖噬臍其無
及矣利害得失之機較然可見陛下不可不深察也儻
未以臣言為然欲望聖慈斷自宸𠂻上取太上之訓下
盡近臣之議以歸至當然後定其規模使沿邉守臣有
所遵守
　　第二劄子
臣聞棄實而務名捨近而謀逺見利而忘害此三者天
下之大弊古今之至戒也臣比者極論招納歸正人之
非雖荷聖慈已賜開納尚慮議者或有異同臣請得申
言其詳夫自淮泗之北燕趙以南幅員萬里皆我故疆
若使朝廷根本已立人材已衆功無僭賞罪無佚罰兵
彊國冨事力有餘以陛下英武之資乗中原愛戴之心
一舉而取之宅中圖大以復舊物則天下之議孰敢以
為非今既未能乃區區然招集逋逃之衆以為繫中原
之心此臣所謂棄實而務名一弊也自去嵗北兵入境
之後兩淮蕩然驅敵殺戮不可勝計井湮木刋積骸如
山慟哭之聲至今未已調度日繁江左重因屯戍雖遣
藩籬未固此皆當如饑渴如焚溺日夜圖之者今未見
大有措畫而廟堂之上率常以大半日力整㑹歸正人
某人乞官某人援例以廟堂猶如此則宣撫司沿邉諸
軍帥司州郡又可知矣此臣所謂捨近而謀逺二弊也
北人初來扶老携㓜莫不皆言去患難歸父母嗚噫流
涕以手加額不知者觀之真若可喜然此輩小人何常
之有廩給禄賞少不厭其無涯之心則怨詈並作未必
不刺取國事歸報敵境况又其間徃徃有本心為間探
而來者此臣所謂見利而忘害三弊也以此三說反覆
究繹招納利害可以立决加之敵情難測譎詐萬端今
北人將片紙來者即與官僧道雖無度牒但持戒牒來
者即與度牒若敵國設計多作偽告偽牒源源而來上
則竭國力以禄養歸正官下則隂壞度牒之法我尚為
有謀也哉且中國士大夫雖身登科第家世公侯一有
過失坐廢終身而歸正官則一切不問是仕於北廷者
何其幸而仕於天朝者何其不幸也耶中國士民欲為
僧道者由買度牒以至書填受戒非四五百千不可而
歸正僧道則一切不問是生於敵境者何其幸而生於
王土者何其不幸耶臣惓惓之實欲望陛下棄名取實
以集大勲先近後逺以安邉鄙見利思害以杜亂萌異
同之論一以理决之昔吐蕃欲取唐維州隂遣婦人嫁
守閽者生子長大守閽而吐蕃入冦遂開關納之宣和
中郭藥師入朝請擊鞠牟陀岡乃黙視可作營壘之地
其後敵騎大入果集于此則招納之事豈可忽哉伏惟
留神采擇
　　論未可北伐劄子
靖康之禍孰不痛心疾首悼二帝之䝉塵六宫之逺役
境土未還園陵未肅此誠枕戈待旦思報大恥之時也
然陛下初嗣位不先自治安可圖逺矧内乏名臣外無
名將士卒既少而練習不精遽動干戈以攻大敵能保
其必勝乎茍戰而捷則一舉而空朔庭豈不快吾所欲
若其不捷則重辱社稷以資外侮陛下能安於九重乎
上皇能安於天下之養乎此臣所以食不甘味而寢不
安席也張浚老臣豈其念不到此而稔於幕下輕易之
謀眩於北人誑順之語未遑精思熟慮决䇿萬全乃欲
嘗試為之而徼倖其或成臣竊以為未便上皇親覩禍
亂豈無報敵之志當時以張韓劉岳各領兵數十萬皆
西北勇士燕冀良馬然與之角勝負於十五六載之間
猶不能復尺寸地今乃欲以李顯忠之輕率邵宏淵之
寡謀而取全勝豈不難哉惟陛下少稽銳志以為後圖
内修政事外固疆圉上收人才下裕民力乃選良將練
精卒備器械積資糧十年之後事力既備茍有可乗之
機則一征無敵矣
　　乞免臺諫侍從當日條具劄子
臣昨夜伏覩御札賜侍從臺諫不允三日條具之請臣
竊思之陛下為此將以得天下之弊而更新之庶可立
萬世之基業何為欲速如此夫鐘之扣也待其從容然
後盡其聲人之言也畀以閒裕然後盡其藴今若促之
使不得盡他日或有弊不革則必有辭曰倉猝不暇及
也將何以責之臣未敢奉行聖㫖者誠以陛下今日之
舉真可追配仁宗書之信史足以光萬世於此而促迫
之使不得盡其藴則人皆付之文具矣所有御札謹俟
少選進入乞賜俞允俾遂三日之請
　　第二劄子
臣恭領聖訓至於諄諄曲折臣以賤微冒犯天威罪宜
萬死臣當退就斧鉞不可復言然臣區區猶不能自已
者誠以陛下聖性純明徳量寛大今日忽為此舉乃與
平昔不類是以疑之張燾之言覬陛下取弊事而革去
非欲陛下以一日之力困諸儒於筆札之下臣意得從
臺諫游學校取科第欲其答䇿持論固所優為然非陛
下前日求言之本意也夫言之必可行貴乎考察事情
周知物態民之利病國之安危籌度于心筆之于紙聖
君用之則天下咸被膏澤無一物之失所若陛下欲令
援筆而書不切於事如舉子之在場屋侍從臺諫何至
不能而飾詞以求展限哉今天下三嵗科舉舉子未嘗
有曳白者而謂立朝之士不能此左右之人欲用此以
為戲使陛下有輕士之心其與祖宗開天章閣求直言
豈不甚相戾耶昔仁宗開天章閣使大臣條對姦臣欲
困同列故請一日而畢其間所說有得其大體者衆不
能奪竟許退而條具兹故事也陛下若不聽臣言馴此
而行則將流於薄而忠厚之氣象不見矣此臣所以雖
有白刃在前不敢避而欲救陛下之失也唯陛下亮臣
無佗所有宰執申請三日之限謹用繳進伏乞睿慈特
賜批依
　
　
　
　
　
　
　
　鄮峰真隱漫録巻七
欽定四庫全書
　鄮峰真隱漫録巻八
　　　　　　　　　　　　　宋　史浩　撰
　奏議
　　回奏條具弊事劄子
臣今月十六日午刻恭領聖㫖下詢臣曰前日集議宰
執獨無奏章侍從臺諌所言孰為至當令臣條具臣祇
奉威命震懼於心倉猝之間不知所措臣竊觀聖問仰
見淵𠂻既定宏規復咨羣議此實帝王之度量豈容蠡
管之測窺臣頃因陛下即位之初嘗陳今日禦戎之計
謂藩籬不可不固扃鐍不可不嚴藩籬固則内之政事
可修扃鐍嚴則外之姦細難入先為守備是乃良規若
夫議戰與議和則亦在彼不在此彼戰則戰彼和則和
和不忘戰姑為雪恥之後圖戰不忘和乃欲緩師而自
治此度今年之事力故立一時之權宜既匪成謀未為
定論第當堅壁力禦攻衝謹俟乘機以圖恢復儻聽信淺
謀之士時興不教之師敵去則論賞以徼功敵至則歛
兵而遁迹使彼無辜之赤子皆為横死之游魂取快一
朝含怨萬世謂之恢復豈不痛傷然念祖宗版圖久染
荒僻之俗祖宗陵寢鞠為荆棘之場為人子孫可忘食
息正須厲志於名實賞罰責成於將相公卿假以嵗時
復其境土鋒乗破竹勢順建瓴是為弔民伐罪之師不
作鼠竊狗偷之態此陛下之素志亦愚臣之舊聞彼侍
從臺諌之流真議論文章之粹蘭菊有春秋之異藥石
俱砭劑之良固匪能言而不能行實皆可敬而不可慢
雖衛多君子知國勢之愈隆然楚有得臣念敵情之未
保是宜練兵而選將常在拯溺以救焚臣願陛下采其
所陳亟為之備臣適當短晷素乏長謀姑以狂辭仰酬
清問覬因一得少補萬分
　　論用兵劄子
臣昨晚恭領御筆論偽境元帥所答張浚書誠如聖訓
然以臣愚見陛下經廢弛之後目今兵力寡弱財賦單
匱若嵗嵗設備敵人聲東擊西長淮千里大江綿亘皆
是敵境處處用備人人不得休息譬如兩虎共鬭勢不
俱生二器相擊薄者先穿若不因其來稍加思慮臣恐
自此無時寧息臣觀敵情彼亦厭兵但以本朝時縱無
謀之將前去侵伐不得已來應我若能因其厭苦乗勢
遂清中原是一機㑹若猶未也須當料吾甲兵如何財
用如何取之當自何處守之當用何人使吾備不弛吾
力益壯他時觀釁而動有何不可葢敵國未有長盛之
理破滅有期但當小忍以俟之爾以陛下之英明神武
豈患不得天下但顧今日兵力未壯民力未甦財力未
足而遽捨内以事外雖得天下未見其利也宜因此徐
召張浚來議此事臣之識淺不過如此不足以仰禆聖
算惟陛下恕之
　　回奏令條具時務劄子
臣適者恭叩龍墀僣言時務心之所慮不覺發口伏䝉
聖慈赦臣狂直俯賜優容臣惟遭時得君有如臣者萬
古鮮儷其何幸也臣退思補過汗下如雨然非臣狂直
又何以彰聖徳之優容耶臣恭奉睿訓令臣條具今所
當務何者為革弊之先臣聞唐李泌有言主相造命不
當言命臣將易其說曰主相變習俗不當為習俗所變
葢習俗之移人如水浸潤久而不自知陛下儻堅初心
以敦明視高出萬物之表如大圓鏡垂之空中物之來
者皆不能逃又豈能為習俗所移昔人謂之照破是也
照破則此事辦矣臣當條上施設之先後以補萬分
　　論降詔視師劄子
臣歸鄉無屋可居旅泊山寺謝絶賔客罕聞朝政前日
忽傳邸報六月十四日陛下降罪已之詔臣伏讀流涕
以謂陛下即位之始與臣言曰内修外攘期以必可恢
復當須少忍無求欲速陛下念祖宗之故疆列聖之陵
寢安得不俯從其請今既主帥失䇿豈陛下之過而猶
責躬以示天下仰見聖度寛大必能上回天意下感人
心以成中興之烈傳曰禹湯罪已其興也勃焉陛下以
之臣雖在逺外實懷主憂臣辱之念坐不安席食不甘
味惟知祈弭外虞以見忠赤臣恭聞聖詔以秋涼擇日
視師臣實憂之葢江外之兵經此勞苦固當撫勞然陛
下一動真不可輕正宜慮逺若敵不南侵恐為徒費萬
一有警勝負未决之間進退必有難處者以臣鄙見不
若詔諸路帥守立賞命官糾集土豪起勤王之師如福
建槍仗手宣歙弓弩手諸州射生户之類來屯江上仍
取東海范榮所總舟師及沿海船户素有勇略之人雲
集大江以備不虞大駕聲言進發未可便行庶㡬敵知
畏而不敢易我則或進或退皆有所恃以底萬全大抵
近日謀國之論多失於輕審之重之惟在陛下則臣區
區雖病卧牖下死亦瞑目臣職不當言言之有罪誠以
乆荷陛下恩憐異於稠衆義則君臣情兼父子情迫于中
不能自已伏乞聖慈察其心而赦其罪
　　福州乞置官莊贍養生子之家劄子
臣所部福州屢經賢守奉宣德化士大夫好義民庶安
分恥立訟庭刑獄不至繁多惟是誘掠男女一事略無
少衰詞訟十居六七葢父母愛子之心人皆有之既為
無賴之徒多方引誘少弱無知安能自㧞利之所在豈
恤父子生離之苦臣嘗力究其弊皆因建寧府南劒州
汀州邵武軍四州窮乏之人例不舉子家止一丁縱生
十子一子之外餘盡殺之貴家冨室既無奴婢其勢不
得不買於他州價值既高販掠之人所以日盛刑禁箠
楚情重者多至編配而此風終不可革實可哀憫國家
屢因臣僚論列閩俗不舉子前後畫降指揮痛革此弊
令生子之家官給贍養詔㫖非不丁寧法禁非不嚴宻
然州縣匱乏趣了目前官吏軍兵請給之外揀汰使臣
嗷嗷待餔日増糜費安有餘力可應上項指揮以此申
嚴約束悉為文具臣今措置欲於建劒汀邵四州諸縣
各置官莊一所典買民間田畝收積租課令窮民下户
婦人有孕及七月者關告耆社申縣縣為注籍俟其生
産之月即申縣縣下官莊給厯每月支米若干滿三嵗
住支蓋方其初生以水殺棄父母不之見也及其痛定
未有不悔其殺之者今若誘以微利使必活之三嵗之
後必不忍殺此臣區區之意也伏覩近降指揮將本路荒
廢寺院田産估價召賣臣自到任以來用度節省别無
虚費將本司逐旋䟎積到錢就提舉常平司取建劒汀
邵四州縣所賣荒廢寺院田産盡行承買以為官莊砧
基臣又恐生息既多所買之田不足以給欲望聖慈逐
州給降度牒一百道委守倅出賣將所得錢樁管專一
増置田畝庶㡬不至乏少候至官莊豐盛即前項措置
可行如䝉聖慈允臣所乞豈唯建劒汀邵四州所活不
知其數抑使泉福等州少弱男女必免誘掠之苦是一
舉而兩有所利縁上件事正係君上恩德乞作聖㫖行
下
　貼黄臣伏見本路提舉常平公事右朝散郎薛居實
　頃守興化公勤亷介政績可紀已䝉陞擢今為本路
　監司前件陳乞如䝉聖慈賜許乞委薛居實同共措
　置條畫約束聞奏將所賣度牒錢及官莊收到租課
　乞專降聖㫖並依常平法不許州縣移易庶㡬經久
　不廢八州生息厯千萬嵗悉自聖慈今日生成之恩
　　進陳正言四經解劄子
臣今月十三日叨侍經筵嘗面奏故承議郎前守左正
言陳禾有易春秋論語孟子四經解其間是正得失發
明聖人之微㫖開悟後人甚多不敢隱黙輒以奏聞恭
奉玉音許臣繳進今臣繕寫裝成三十八冊用黄羅複
帊封識上進臣恭惟皇帝陛下聖學高明每論經㫖皆
度越先儒羣臣拱聽聞所未聞豈必少此然泰山穹隆
不厭微塵益以高大臣故敢冒昧言之如䝉聖慈赦臣
僭越賜以乙覽儻有毫分上合聖意即乞頒之祕館以
惠後學庶酬其平生勤苦之志不勝幸甚
　貼黄臣昔聞故承議郎陳禾仕政和間以言事切直
　得罪蔡京偶承議郎陳瓘之子正彚告京僭擬引禾
　嘗共議遂併與陳瓘俱坐除名之罪靖康初凡得罪
　京者悉䝉追叙瓘已襃贈諫議大夫賜之美諡官其
　子孫唯禾以知和州日秦檜為過客遇之意不滿檜
　銜之及其當國子孫屢訴不能昭雪人皆寃之今來
　禾幸逢聖代或䝉聖慈因覽其書嘉其用心憫其齎
　志賜之䘏典或録其子孫尤見聖天子崇儒重道旌
　忠勸善之意
　　經筵薦石􁂘等劄子
臣年齡已暮筋力弗彊備數經筵無所補報唯有薦士
可效區區昔陳襄在神宗皇帝朝為講官嘗手疏三十
許人其後皆為名卿賢相臣識不逮襄逺甚心竊慕之
顧今多士濟濟内而職事釐務已經薦揚外而監司郡
守已經臨遣皆不逃乎聖鑒臣固不敢强有低昻唯是
逺外之人終恐逸遺臣敢録數人以塵聖覽儻陛下察
其可用臣當訪所不知次第而進恭俟采擇臣伏見朝
奉郎福建路安撫司幹辦公事石􁂘器質純靜不求聞
知為邑南劒之尤溪興學校禮賢士茍有利民知無不
為頌聲洋溢如古循吏朝奉郎前兩轉運司主管文字
陳仲諤操履醇正議論有源居福之鄙月評所贊人無
異詞文林郎新差充南外敦宗院宗學教授汪義端好
學不倦有為善心嘗任四明郡僚事無詭隨唯狥公議
從政郎漢陽軍軍學敎授石斗文問學知方行已有恥
不為詭激以釣虚名涵養之久必能立事迪功郎監潭
州南嶽廟沈銖鄉行可推士夫信服其與人交面箴其
失退無後言有古直諒之風臣比侍清燕恭聞天語以
人材為急故敢不避狂瞽昧死言之儻䝉收召隨材録
用必有可觀臣不勝拳拳事君以人之義
　　論閱武劄子
臣聞蒐田以時詩人入詠羽旄之美孟子詳言君舉必
書人皆稱善蓋因農事之隙當思武備之修側聞翠華
將臨白石豈是留情於田獵實將大閱於車徒堅其執
戈衛社之心鼓其投石拔距之氣緩急之際勤勞不辭
諒惟此圖久關聖慮臣有鄙見所合冒聞其事雖微其
體則重衆所聚處人必觀光宜須嚴戒有司俾之遴選
精卒去其兇邪狡横之輩取其驍雄練習之人犒勞務
為均平號令期於純靜庶使三軍之賈勇了無一夫之
向隅然後簡厥馴良置之左右環以衞士列為御營天
尚灑道清塵人必飛蜂走蟻陛下入則登壇信誓出則按
轡徐行事理應然誠非過慮千金之子坐不埀堂萬乗之
尊所當設備其有驅馳得雋扈從宣勞勸賞既行風勵
甚衆使此戎昭之盛事不為觀美之虚文臣有激于中
不能自黙伏惟陛下俯察拳拳愛君之意特寛喋喋出
位之誅
　　論鎮江都統兼知揚州劄子
臣聞左畫方而右畫圓並運不能合規矩目司視而耳
司聽兩用不能為聰明是以乗田委吏不可以兼為抱
關擊柝各勤於一職事無鉅細任貴精專鎮江大軍中
興巨屏北望𤓰洲只一葦南趨行闕不十程其在諸屯
最為重地欲使宣威於大敵必須謀帥若長城營壘之
周防戈甲之犀利在於主者豈屬他官朝夕不在其間
孰施軍政甘苦不知與共寧得士心又况市井連甍或
有火災之警軍民聚首或多矛盾之嫌一有踈虞必將
紛擾主帥既已在逺副帥安敢自專葢兵在江南而帥
居江北儻使關白而待令真同揖噀以救焚雖駕馭有
方不至于此然僥倖無事豈可為常故使為國逺慮之
人皆有私憂過計之語儻陛下不知其才可以牧民而
御衆欲其效見於治郡與理兵何不俾鎮江之守莅維
揚維揚之帥歸京口任雖兩易事歸一途聽訟之餘可
以整齊其卒伍閱士之暇可以撫摩其人民卒伍既熟
主帥之威容人民又樂守將之善政則斯一舉是謂兩
全若曰維揚之城壁未堅淮楚之邉防未固姑留鎮守
無復更張臣恐稍經掣肘之虞必有噬臍之悔願遣偏
將竟其版築之功就求長材用作武鋒之貳事既專一
而有緒時可徃來而提綱陛下深略沈㡬聖資英武運
獨智於帷幄之内置諸將於股掌之中必有神機非臣
蠡測若或少加聖慮俯聽臣言斷自宸𠂻别求賢牧俾
各專於所事庶㡬盡其所長此在聖意之謀為固非愚
臣所敢望臣官非言責職在經筵祇荷寵靈每慙尸素
昨降中批而委諭許令隨事以直言茍有見聞敢不敷
露伏乞聖慈赦臣萬死
　　論襃賞諫官劄子
臣比者入對内庭以衰病乞歸田里䝉賜之坐問臣以
何如唐太宗臣對曰陛下聖德高出百王宫中止聞孝
儉太宗閨門之内尚多慙德豈敢望陛下萬分之一徒
以其聰明知前代帝王之高致在於從諫降意屈志以
來言者從而賞之以收美名以起至治史官謂功德兼
隆得此道也是故魏徴諫發兵則以五百縑賞之孫伏
伽諫死刑則以蘭陵公主園賞之李大亮諫求鷹則以
漢稽胡瓶賞之高馮言得失則以鍾乳賞之今諫官有
意為陛下開闢公道無所阿私誠可與唐臣並駕願下
有司亟議襃賞使萬世之下贊陛下之功德巍巍在太宗
之上豈不美哉
　　乞置看詳一司劄子
臣聞罔以辯言亂舊政伊尹進戒於商王無作聰明亂
舊章成王申命於蔡仲伊尹傳堯舜之道成王重文武
之光立一時金石之言為萬世蓍龜之訓葢以祖宗創
業垂統有望後人故其君臣疊矩重規無非成法實不
刋之令典為可繼之貽謀難得者聖賢之相逢所貴者
子孫之長守若思輕改决匪良圖方陛下即祚之初正
微臣輔治之日上封事者累百輩言弊政者僅千條必
欲取而紛更罔有贊其紹述固嘗大書方䇿不辜其來
及夫聚議廟堂頗難其用陛下挺㧞俗之見深垂裕之
原一遵列聖之宏謨已輩中興之哲后此其明效大驗
所當謹守弗渝比年以來獻言頗雜一劄可喜即日與
之施行衆志未孚當時已自窒礙徒為紛擾無益施為
始雖易若轉圜旋未免乎反汗間有深知時病灼究弊
端雖惓惓以盡忠亦悠悠而未效薫蕕既溷玉石奚分
良由稽考無官審訂無局行之既無所據罷之不究其
因幸賴四達之聖聰終亦一歸於舊貫為今之計當謹
其初遴選從班一二人就取勅局三數吏盡襃彞憲立
為司存凡以改作而獻陳必使看詳而指定稽之典禮
而不悖揆之律令以無愆有補於謀必著于籍前鋪條
貫後列姓名庶於指掌之間若見腑肝之易一以供上
方之觀覽一以備中書之舉行或有兵機則關宻院儻
久行而有利益必加賞以示恩私務使三尺之金科不
撓一夫之臆說其或姑以藉手以求美官無復究心更
防後患率然而作出於不思意有在於身謀事無禆於
國計葢言之者無罪當置之而勿問第欲公朝發號出
令之間不失聖主繼志述事之美臣輒殫一已之見未
盡天下之公欲望聖慈更諏衆議參樞邇列侍從近班
烏臺洎兩省之英樞府及百司之屬盡從公道罔有異
詞則此芻蕘之言或有毫髪之益
　　車駕朝德壽宫乞以問對聖訓宣付史館劄子
臣仰惟皇帝陛下誠孝之德根於睿性欽順之行發於
自然寅奉兩宫超越千古父堯子舜視唐虞有光焉臣
私竊慶幸得生此時前後備位宰輔目覩陛下事親之
懿二典所載誠有不能及者如朔望駕朝德壽宫與夫
聖節冬至正旦上壽或留侍終日或恭請宴㳺凡所以
盡人子之道以天下養者皆極其至自宜大書於䇿以
為萬世父子之法然自陛下登位以來至是凡十有七
年其間豈無親聞太上皇帝聖訓與夫陛下問對玉音
外庭不得而知史官不得而書誠今日之闕典也臣竊
見漢高祖置酒前殿奉玉巵為太上皇壽有業所就孰
與仲多之語唐太宗從上皇置酒未央宫上皇謂胡越
一家自古未有而太宗有皆陛下教誨非臣智力所及
之語此漢唐宫中一時所言而二史書之至今以為美
談夫以今日閨門盛德如此而秉筆之士乃獨無以埀
示將來臣愚欲望陛下以前所聞及自今以後所得太
上皇帝聖訓陛下問對玉音許令輔臣隨時奏請俾之
登載日厯或宣付史館别為一書則聖子神孫得以承
家法而天下後世知聖朝慈孝之德不勝臣子至願
　　經筵論進讀寶訓劄子
臣今月二十九日伏䝉聖慈遣中使至臣家奉宣聖㫖
理㑹進讀事臣前日面奉聖訓已即祇稟方欲率周必
大同奏乃䝉傳宣臣之不敏尚乞寛赦寶訓一十五巻
若併日而讀須日進三巻有勞聖體今議定欲日進一
巻仍乞稍緩住講之日假日許特坐則在四月之内可
至徹章今有公劄乞賜處分此一事在陛下行之以為
易求之史冊殆未嘗有此所以度越百王之上後世聞
之豈不歆羡經曰學于古訓乃有獲事不師古以克永
世匪說攸聞陛下非古訓有獲其肯如是臣等退朝以
語同列無不鼔舞贊嘆
　
　
　鄮峰真隱漫録巻八
欽定四庫全書
　鄮峯真隠漫錄巻九
　　　　　　　　　　　　　宋　史浩　撰
　奏議
　　陛辭薦薛叔似等劄子
臣聞誤國之罪莫大於蔽賢報君之忠無踰於薦士臣
嘗承乏經帷薦士職也敢失其職以速官刑又況臣千
載一時遭遇聖明從始暨終自頂至踵受陛下生成之
恩特出倫等欲報之心宜如何哉臣今老矣智慮荒落
不足以寄陛下腹心筋力衰疲不足以任陛下股肱然
區區報國之誠雖老不能忘去朝夕思念唯有進達賢
才異日儻有毫分之補庶幾臣之志願償一二焉重惟
内之庶尹百僚已經選用外之監司帥守已經臨遣臣
皆不敢置論於其間若夫懐才抱識沈伏下僚而未能
自達者據臣所知尚十餘人明州鄞縣主簿薛叔似學
窺往聖志慕前修試吏之始已有能譽若任之以事當
無施而不可新紹興府司理參軍楊簡性學通明辭華
條達孝友之行閫内化之施於有政其民必敬而愛之
新建寧府崇安縣主簿陸九淵淵源之學沈粹之才輩
行推之而心悟理融出於自得新無為軍軍學教授石
宗昭學問操履文采政事四者皆過人而深自韜晦無
好異之失新寧國府府學教授陳謙材術既髙文章尤
美推其所用必能稱職新鄂州推官葉適資禀甚髙博
記能文其學進而未已前江東安撫司幹辦公事崔惇
禮學問該通辭藻華贍與其弟惇詩相埒識者惜其未
用新江隂軍江隂縣尉袁燮學問醇明性資端厚守正
而無矯激久在庠序士子推服添差通判常州趙善譽
宗子之秀學問文采俱有可觀吏材尤髙不在彦逾下
前撫州州學教授張貴謨文學吏治務求實用試之以
事必有益於時監臨安府回易庫胡拱故禮部尚書沂
之子沈厚似沂而拱行尤峻安恬守道不願人知前衡
州州學教授舒璘性資誠慤好學不倦而練達世故材
實有用新紹興府府學教授舒烈性質和粹操履端固
平易雖簡易而遇事有守明州州學教授王恕博通性
理諳曉民事時輩推其為可用之材監潭州南嶽廟湛
循性資和裕學問通明頃中甲科不求榮進而為親請
祠時輩推之臣所知見處下僚未經先達薦引者凡一
十有五人如蒙聖慈以臣言為不妄即乞睿㫖降付中
書省籍記姓名隨才録用
　　臨陛辭日進内修八事劄子
臣㳟惟皇帝陛下仁義之治幾於二帝孝儉之徳冠於
百王而臨莅天下埀二十載恢復之圖尚未如欲臣身
為老臣豈不同此一念竊伏思之周宣中興復古之詩
謂内修政事外征玁狁説者分為二事臣獨謂修政事
所以征玁狁使吾政事修明玁狁望風知畏六月之師
所以能成功也此意漢宣帝得之果見單于慕義稽首
稱藩臣願陛下精思熟慮於政事益加修焉則敵國懐
徳畏威罔不率俾周宣之克復境土漢宣之功光祖宗
不難至矣臣今去國歸田追念輔佐之日淺政事中有
欲為未盡八事敢為陛下言之伏望聖慈察臣愛君之
心特賜采擇而力行之臣茍未先朝露尚得見陛下光
明烜赫以成恢復之功髙壓周漢二君矣不勝天下幸
甚淳熈八年八月朔吉臣某昧死謹言
　　不弛邊防
臣嘗建議欲選文武通材守荆襄㳂淮州郡俾久其任
專為守禦之計取山水寨總首出作州官各有所轄火
佃僕𨽻皆是用命防托之人非民兵也民兵豈可恃哉
彼火佃僕𨽻不湏國家錢粮供贍止於春秋大閲稍加
犒賞諭以將來不湏出戰止欲防禦一州一州境内可
以設險禦敵去處聴其措置有功陞轉仍許再任各舉
所親以備他日之用彼方有懐土保護鄉井之意不然
或有緩急各保山水寨爾豈䘏州郡乎此不可不備也
　　不忘川蜀
川蜀六十餘州居東南四分之一不可不思患預防自
罷宣撫司之後制置都統茶馬緫領四司角立不相管
攝亦不相下一有警急去朝廷萬里如何待得報應當
是時將誰節制之耶制置檄都統不服則軍未必行緫
領不應副都統錢粮則軍亦不能行是謂十羊九牧一
國三公非有宣撫使節制之何以使其如身之使臂臂
之使指乎
　　不易將帥
古者將帥拔於行伍漸次陞差以至顯用盖軍中曲折
非久在其間習知利害何縁纎悉曲盡事宜若汎然移
易兵不熟將之號令將不知兵之勇怯一旦有警情不
相通臨敵安能聴命唯不移易只於本軍陞轉俾久於
其任則事無不辦
　　不棄逺人
臣當陛下初政叨冒為相是時陳康伯張浚鋭意招納
歸正人臣争之不得以此求出其後來者果無可用散
在諸州每州不下千百人口出怨言不知上恩一有饉
饑不可不慮今宜詔諸州守臣舉可用之才發來赴闕
養之軍中既取其桀黠防閑於此則諸州所留皆老弱
無用之人可以銷患於冥冥
　　不興大獄
自古大臣執權近習恃勢天下之士自非嗜進無恥者
皆不肯附之必有竊議於後彼欲誅不附已者非興大
獄則不能連及黨與人主聴之則無辜之人皆陷刑戮
怨歸人主亂及國家禍自此始秦檜晩年告訐風熾盖
有此禍皇天降祐使檜即死不然則賢士大夫無噍類
矣陛下揔攬權綱洞照忠邪永無此弊茍涉疑似願陛
下熟察之
　　不輕縣道
孟子曰民為貴社稷次之君為輕古者以民為重以其
為君與社稷之根本也今則以民為輕何以驗之改官
人須作知縣是也夫人材各有分量孟公綽為趙魏老
則優不可以為滕薛大夫如何改官後一槩使之為縣
彼强明之士不便於吏吏尚能使豪民訴之遂不終任
況夫疲懦癃老之人必懲前害與吏和協以幸善脱夫
與吏為黨則獄訟不平誅求無已民安得無愁嘆耶今
莫若使精加覈實有疲懦癃老者改官後使受縣丞而
去許其三任縣丞關陞通判然後内自郎官以上外及
監司守臣各令薦舉可為縣之人而授之有功同賞有
罪同罰斯民庶有息肩之期矣
　　不取月樁
江湖等路諸州月樁錢初無名額唯取辦於縣道無所
從出則必取於民若於常賦外横歛一錢則監司必按
臺諫必劾故不免取之獄訟且如甲與乙競甲富而乙
貧甲必被罪何者欲其出錢以贖罪也獄訟不得其平
能無怨乎朝廷不知其如此也版曹不知其如此也州
郡利其登足而不問也監司憐其無取而不言也民之
重困最甚於此宜罷之
　　不廢㑹子
送敵每以土産之㣲物於榷場多方換易銅錢彼無用
也徒以國家以此為寳故欲多藏以困我今聞㑹子可
以代銅錢已足以伐其謀矣願陛下於此更加審訂使
其流通無弊然後可以為經久之利臣謂若許民間輸
納官賦交易物産典解出贖盡用㑹子更立法以禁其
减價則㑹子可以通行矣若使民間全用㑹子輸官則
富家將以所蓄之銅錢買㑹子矣㑹子既出則銅錢必
盈溢於官庫是亦收銅錢之一法也
　　論停減徳壽宫官吏兵卒劄子
臣聞孔子曰孟莊子之孝也其他可能也其不改父之
臣與父之政是難能也恭惟陛下天姿純孝聖性仁厚
致養徳夀宫承顔順色供奉過於優隆二十六年間有
加無損此亘古帝王所不能及今者臣恐廷臣中有不
識事體或進徳夀宫官吏兵卒鐫减停放之説者陛下
平日從諌如轉圜若於此聴之必少累聖徳伏望睿慈
堅忍一切勿聴且仍舊貫姑俟三年之後有所去留減
罷亦未為晚庶幾寛太母之懐全陛下萬古冠冕百王
之孝貼黄臣竊觀本朝累聖有大臣物故者尚且憫其
存沒聴留生前人從以至終喪況今日事體之大乎
　　光宗皇帝初即位進封事
凖行在尚書吏部牒奉聖㫖臨御之初方求讜論惟時
舊弼敢後咨詢佇聞嘉謀以補不逮可令學士院降詔
繼凖降到詔書者臣㳟讀訓詞不勝威懼臣聞重華揖
遜文命祗承面授之規不踰數語親傳之妙夫豈多岐
惟精惟一以執中惟幾惟康而弼直直乃人之生也中
亦人皆有之然喜怒哀樂方冺乎未發之時怵惕惻隠
不萌乎乍見之際豈可以言詮得豈可以形象求操捨
繫於存亡休拙分於勞逸指其大要名之也是故謀國
之言必以正心為主心是百行之本心為萬化之原天
地之災祥隂陽之舒慘日星之明晦禾黍之豐㓙綱紀
之弛張風俗之薄厚人材之邪正人心之從違雖萬變
之差殊由一心之感召收之不外方寸用之彌滿六虚
胷中一不正焉天下不可為矣所以帝舜當倦勤之日
神禹於嗣徳之初首發要言誠知急務勿謂書生之末
學俗儒之常談也洪惟夀皇久御萬邦黎獻之臣陛下
夙正一人元良之位百祥以萃二紀有餘燕翼詒謀龍
潜蘊徳過庭承詩禮之訓至寢問晨暮之安金口所宣
玉音不閟精㣲之理涵養之方既已悟於耳聞又復得
之身教尹京之政民間盡服神明參決之機天下隂蒙
福利此豈師資之善誘實由父子之密傳伏諒淵𠂻洞
昭靈府瑩如止水之不撓皎若明鑑之無塵妍醜攸分
鬚眉莫遁過此以往奚必他求由是而之莫非此道故
大學曰心正而後身修身修而後家齊家齊而後國治
國治而後天下平董仲舒曰正心以正朝廷正朝廷以
正百官正百官以正萬民正萬民以正四方四方正逺
近莫不一於正要其極致義則昭然宜在睿明講之熟
矣而況夀皇㧞尤取頴俱收英彦之流端為陛下遵制
揚功丕闡治安之具朝廷之上臺閣之間輔贊彌縫論
思獻納一歸之正以復於君寧有闕遺下問閒退猶且
海嶽不厭㳙塵之助綸綍俯逮田野之臣遂使陳人亦
承清問耄矣無能為也言之得無訒乎然念飛蜂走蟻
之微尚識尊君之義食芹負暄之賤不忘享上之忠當聖
主推誠納諫之秋無昔人逆耳攖鱗之懼臣學誠淺陋
材亦荒唐雖乏寸長願殫一得是敢不量僣越上瀆威
嚴臣竊謂人之有心亦如弩之有括發於此者不過毫
釐之𦕈應於彼者奚啻胡粤之殊論人主之宅心與匹
夫而異轍匹夫守之不正則禍止於一已人主守之不
正則害及於萬方夏癸商辛秦皇隋煬驕奢暴虐滛亂
荒亡皆由一念朕兆於初萌不得其正及至百姓蹙額
而相告雖悔何追是以舜受堯言禹承舜告必於厯數
在躬之後始揚危㣲至妙之辭臣曩塵建邸之具僚叨
輔隆興之初政抱其所學得遂逢辰故非是道而不陳
偶幸斯言之適契不圖晩嵗獲觀徳化之成又值真人
出繼離明之照敢以不移之論著為徳效之方伏望聰
明特垂采納蓋以心正則本立本立而道生推而行之
末自遂矣踐阼之始圖治當先建官以輔儲皇求賢而
用吉士則萬邦以正矣奬㧞取乎静退抑黜及乎浮華
則羣臣以寧矣精擇守臣確許久任則江淮重地荆襄
上㳺邊防可修矣寛給楮幣下紓版曹則大江東西重
湖南北月樁可罷矣力求正諫深斥流言則正人安居
邪黨退聴習俗可變矣愽選謀臣次求勇將則車馬必
修器械必備恢復可圖矣迎刃勢如破竹善刀見無全
牛兹乃土苴緒餘自然桴鼓響應盖本既立矣末則隨
之當知萬事雖繁專在一心所運一心既云克宅萬事
何憂不成自昔願治之君率能明見此理崇髙之勢不
敢恃富貴之資不能淫兢兢無曠庶官翼翼昭事上帝若馭
六馬若保赤子是心也如臨深淵如履薄氷亦是心
也是故不邇聲色不殖貨利懼其驕吾心而弗正也不
營土木不衣綺繡懼其侈吾心而弗正也不寳珠玉不
育禽獸懼其汩吾心而弗正也不親近倖不眤佞人懼
其蠱吾心而弗正也不貪㳺宴不務畋獵懼其蕩吾心
而弗正也不事窮誅不興大獄懼其陷吾心而弗正也
所守如是其應維何能使上而風雨時三光全下而草
木茂五榖熟甘露屢降靈芝叢生麟鳳在郊龜龍在沼
仁聲洋溢和氣充盈四海九州羣黎百姓如處化國如
登春臺百工師師多士濟濟六服承徳四夷嚮風極地
際天儲祥隤祉措皇基於不㧞衍聖壽以無疆歴祚綿
綿子孫蟄蟄邈乎億載不足以為逺巍乎六合不足以為
容也孰謂一心之正不可為即政之權輿乎惟我國家
用為矩範夀皇得之烈祖陛下得之夀皇何所更張惟
勤祖述蓋興衰撥亂觀時樂天修文徳以服遠人裕後
昆而作家法此心之正不約而同陛下當念念不忘孜
孜求䇿先自治以固本後繼志而廣聲收效虞夏同符
増光日月可冀如此則夀皇付託之意得陛下纂隆之
勲成入躬重闈戯綵之歡出享萬國垂衣之治曰夀曰
富兩宫並受於繁禧以孝以功千古永彰於絶徳乃知
正心於始果可以平天下而正四方臣久在田間不知
時務加之精神已憊言語無倫姑誦舊聞仰奉明詔退
惟狂斐甘俟刑誅
　
　
　
　
　
　
　
　
　
　
　
　
　鄮峯真隠漫録巻九
欽定四庫全書
　鄮峯真隠漫錄巻十
　　　　　　　　　　　　　宋　史浩　撰
　奏議
　　回奏宣示御製原道辨
觀韓愈原道因言佛老之相混三教之相絀未有能辨
之者但文繁而理迂揆聖人之用心則未昭然矣何則
釋氏專窮性命弃外形骸不染萬相而於世事了不相
闗又何與禮樂仁義哉然尚猶立五戒曰不殺不滛不
盜不飲酒不妄語夫不殺仁也不滛禮也不盜義也不
飲酒智也不妄語信也如此於仲尼又何逺乎孔子從
容中道聖人也聖人之所為孰非禮樂孰非仁義又烏
得而名焉譬如天地運行隂陽循環之無端豈有意為
春夏秋冬之别哉皆聖人强名之耳亦猶仁義禮樂之
别聖人所以設教治世不得不然也因其强名推而求
之則道也者仁義禮樂之宗也仁義禮樂者固道之用
也彼揚雄以老氏棄仁義㓕禮樂今迹老子之書其所
寳者三曰慈曰儉曰不敢為天下先孔子則曰温良㳟
儉讓又曰惟仁為大老子之所謂慈豈非仁之大者耶
曰不敢為天下先豈非譲之大者耶至其言治道則互
見偏舉所貴者清静寜一而與孔聖果相背馳乎盖三
教末流昩者執之自為異耳夫佛老絶念無為修一身
而已矣孔子立五教以治天下者也特所施不同耳譬
猶以耒耜而織機杼而耕後世徒紛紛而惑固失其理
或曰當如何哉曰以佛修心以道養生以儒治世則可
也又何惑焉愈之論從其迹而已不言其所以同者故
作原道辨
　臣今月十六日蚤刻直殿甘昺傳奉聖㫖宣示御製
　原道辨一篇臣百拜展誦仰見聖學髙妙留神帝王
　之道蓋無時頃不在其中此歴古帝王所甚難得者
　臣欽服贊嘆不能名言臣竊有愚鄙之見敢因具叙
　以禆光明緝熈之盛臣惟韓愈作是一篇唐人無不
　敬服本朝言道者亦莫之貶盖其所主在帝王傳道
　之宗其曰堯以是傳之舜舜以是傳之禹禹以是傳
　之湯湯以是傳之文武周公文武周公傳之孔子孔
　子傳之孟子此萬世不易之論原其意在於扶世立
　教所以人不敢議其後至於言有瑕疵則不可掩人
　亦以其所主在於扶世立教故亦從而恕之也然自
　唐以來言道者非不多獨陛下指其失如數黑白如
　辨一二昭昭然使人知其非者則陛下聖學可謂日
　造於髙明矣若夫融會釋老使之歸於儒宗則以五
　戒出於聖人之仁義禮智信三寳亦出於聖人之温
　良恭儉譲是釋老皆在吾聖人度内不可别而為三
　一出於聖人大學之道也陛下末章乃欲以佛修心
　以道養生以儒治世是本欲融會而自生分别也盖
　大學之道物格而后知至知至而后意誠意誠而后
　心正心正而后身修身修而后家齊家齊而后國治
　國治而后天下平可以修心可以養生可以治世無
　所處而不當矣又何假釋老之説耶陛下此文一出
　當與六經並馳於萬世須占得十分道理不可使後
　世之士議陛下復如陛下之議韓愈也臣是以拳拳
　之意欲望陛下稍竄定末章則善無以加矣臣狂愚之
　見既䝉陛下不鄙宣示不敢不盡乞陛下恕其僭越
　貼黄臣嘗謂唐人未嘗深造道藴獨韓愈號為傑然
　者猶折佛老以渾吾儒他可知已今陛下心融意解
　㑹三為一非有卓然超詣之識豈能造此然臣之鄙
　見以謂士之處世為其道不得行於時故不得已而
　後有言然所以起後世矛盾紛紛之論者因其言也
　若聖君達而在上所行所示無非是道又何假立言
　臣恐陛下此文一出天下後世有不達釋老之説而
　竊其皮膚以欺世誑俗者將摭陛下之言以為口實
　靡然趨風勢不可遏願少加聖恩姑緩其傳尤為幸
　甚臣荷陛下之眷異於常人所懐不敢不盡未知聖
　意以謂如何
　　論朋黨記所得聖語
淳熈五年五月七日宰臣史某奏臣去國十六年跧伏
山林絶不與士夫往來今䝉聖慈俾再輔政人材能否
不能周知雖加訪問未必能盡今在堂求差遣者數百
人秪取巳經堂除無過犯或有薦舉人先次授之或有
過犯己復官改正及己曽經任未曽堂除人次之臣無
阿私唯盡公道庶無朋黨之弊惟陛下加察上曰宰相
豈當有朋黨人主亦不當以朋黨名臣下既巳名其為
黨彼安得不結為朋黨朕但取賢者用否則去之且如
葉衡既去人以王正已為其黨朕固留之以王正已雖
衡所引其人自賢則知朕不以朋黨待臣下也臣浩奏
陛下此心如止水如明鏡賢否皆不得遁故奸邪不敢
名正人以朋黨漢黨錮唐白馬之禍皆人君不明為羣
邪所惑遂致於此陛下今日之言豈不為萬世社稷無
窮之福邪十一日臣浩等進呈七日宣諭聖語論朋黨
事上曰唐文宗有言去河北賊易去此朋黨難朕嘗嗤
其言何至於此朋黨本不難去若人主灼知賢否所在
唯賢是進惟不肖是退弗問其他則黨論自消漢唐末
世朋黨皆數十年不能解以至禍亂朕嘗嘆之其患盡
在人君之無學所以聴納之不明也若能公是公非惟
理適從何朋黨之有哉使胷中有詩書有古今則朋黨
何從而起臣浩等同奏陛下言及此萬世之幸臣浩奏
用人惟論賢否則自無朋黨如唐牛李之事後之人
謂徳裕之黨多君子宗閔之黨多小人然徳裕之黨豈
無白敏中之傾險宗閔之黨豈無周墀之直諒但於兩
黨中用賢者黜不肖者則其黨自破聖諭深切誠古今
不易之寳訓臣雄奏陛下聖謨及此真萬代人君之丕
式漢唐之禍皆至亡國使當時人君能如陛下今日灼
見此理雖至今存可也臣成大奏前代人主不惟不能
去朋黨往往偏聴生闇反助成黨論以階禍亡未有如
陛下學力髙妙鑑自聖心逆折其萌甚盛徳也漢唐史
冊所載無此氣象當於前日聖語中増入以詔萬世上
曰漢唐朋黨之論大抵皆由主聴不明其原始於時君
不好學臣浩奏説命三篇專論聖學如終始典學學於
古訓之類帝王之要道無先於此上曰善十八日臣浩
等進呈七月十一日聖語上曰前世朋黨之興盡由人
主偏聴及黨論既成亦墮其中混而為一朕故推究源
流以立此論卿等記録詳矣朕觀漢唐之末時君心術
不明又偏聴是非故奸臣得投其隙以立黨與遂成禍
亂甚可憐也朕每讀前代史書至可喜處則欣慕之至
有不忍觀者則為之掩巻太息臣浩等同奏陛下聖學
日躋一空前古天下萬世幸甚上又曰君子羣而不黨
和而不同賢者自然以類聚雖曰羣曰和然自有不黨
不同之處豈皆可指以為朋黨邪臣浩奏堯舜在位九
官相遜文武傳國十亂同心謂之朋黨可乎臣等不肖
方相與同心輔政事有是非可否徃復評議各無纎芥
形迹庶幾仰稱陛下無偏無黨之治臣雄奏人主之聴
倘有所偏即所偏之處臣下必從而趨附之則黨與遂
成陛下謂朋黨盡由偏聴可謂深切著明臣成大奏陛
下聖謨正大可以頒示臣庶使皆知天子不以朋黨待
天下之士則孰不精白一心以承休徳此誠希世之遇
至謂黨論之起盡由人主偏聴有以致之則自古敗亂
皆人主有以自取未可悉歸之天上曰朋黨之論不立
則士大夫可以安心營職無他顧慮至於治亂禍福乃
有不可盡言者盖國之將興則有所謂天祐其𠂻否則
有所謂天奪其魄天人之際甚可畏哉臣淮奏連日獲
聞史浩等修記聖語極論近世朋黨之弊深切閎大當
與典謨並傳臣切自惟念三年待罪翰苑嘗因夜直宣
召面奉玉音退與學士大夫傳誦莫不願究心滌慮以
承休徳繼典貢舉又嘗作為問目以䇿進士聞者莫不
興起上曰向者與卿嘗及其畧故今樂與浩等論之臣
淮奏仰惟陛下聖學髙明見㣲知著故黨論自消由今
觀三年前氣象固巳不同況屢承面命夙夜儆敕何患
治道之不進乎臣成大奏聖學緝熈可謂日日新又日
新矣天下幸甚
　　回奏宣示御製䇿士聖訓
朕觀劉光祖答策論科塲取士之道前後論之者多矣
皆未為切當今因論此一節極言其弊亦激士氣之一
端爾夫近世取士莫若科塲及至用人豈可拘此詩賦
經義學者皆能為之又何足以分重輕乎夫科塲之弊
不精考文格之髙下但以分數取之直幸與不幸爾至
於廷試未嘗有黜落者盡以官資命之才與不才者混
矣是科塲取士之本已弊也夫用人之弊人君患在乏
知人之哲寡於學而昧於道況又擇相不審至於懐奸
私壊紀綱亂法度及敗而逐之不治之事巳不可勝言
矣宰相不能擇人每差一官則曰此人中髙第真好士
人也終不考其才行何如孔聖之門猶分四科人才兼
全者自古為難今則不然以髙科虛名之士謂處之無
不宜者何嘗問才之長短乎夫監司郡守係民之休戚
今以資格付之宰相雖擇其一二又未皆得其人及至
陛對既無過人之善粗無凡猥之容則又未能極精其
選國朝以來過於忠厚宰相而誤國者大將而敗軍師
者皆未嘗誅戮之雖三代得天下以仁而啓誓六卿曰
不用命戮於社羲和廢職猶且征之曰以干先王之誅
況掌邦邑軍師之大事乎要在人君必審擇相必為官
擇人不失其所長懋賞立乎前嚴誅設乎后人才不出
吾不信也今朕延登二三柄臣皆精白一心盡忠無隠
宜免乎此更勤夙夜益凝庶績豈不休哉
　臣輙貢愚誠仰干天聴臣前日㳟聞策士登瀛其間
　所答未甚痛快有御筆為之開明以宣示近僚臣深
　欲轉求竊窺聖作初三晩少保曽覿得㫖過臣所居
　宣示此書臣百拜跪讀仰見陛下萬機之暇留神翰
　墨發為文章煥乎日進以起主威以勵頹俗不勝天
　下之幸臣嘗觀漢崔寔政論其言當世之弊救之之
　方無出剛果盖自古聖君莫不以寛大忠厚為本而
　剛明果斷輔之今日王言之大雖不敢下比寔論要
　其大㫖亦是同歸誠欲振乾綱於委靡回既倒之狂
　瀾作羣臣以趨事赴功也抑臣觀聖訓謂將相有不
　稱職者欲誅戮之臣愚無知敢獻所疑夫唐虞之朝
　四㓙極惡止於流放竄殛而其三載考績之法至於
　三考不過黜幽陟明而已未嘗有誅戮之科也若甘
　誓𦙍征所云乃為行師誓衆設耳盖誅戮大臣者秦
　漢法也漢之七制可稱治主然見謂雜霸不得進於
　三代者此其大疵也我太祖皇帝深以行一不義殺
　一不辜為戒而得天下制治以仁待臣下以禮列聖
　傳心至仁宗而徳化隆洽朝廷之上至於恥言人過
　故本朝之治獨與三代同風此則祖宗之家法也而
　聖訓則曰國朝以來過於忠厚夫忠厚豈有過乎周
　家自后稷公劉太王王季積徳累仁至於文武成康
　之盛而忠厚之風始達於天下故行葦之詩歌之夫
　為國而底於忠厚豈易得哉而豈有過者哉陛下此
　言垂之後世臣恐議者以陛下自欲行刻薄之政而
　歸過祖宗此不可不審思也若必欲宣示於外乞改
　曰一於忠厚尚庶幾焉
　　從駕幸佑聖觀記所得聖語
淳熈已亥二月初吉駕朝徳夀宫回鑾幸佑聖觀即上
儲宫也上御講堂乃昔講讀之所浩從皇太子顧瞻棟
宇初無改造儼然如新喜而念舊有㫖召臣浩既至上
曰朕去此十七年今得與卿等至此為豐沛故人之飲
可謂盛事因使酌皇太子并臣浩等固辭乞先上萬年
之觴上飲釂舉杯宣示乃親酌酒次第賜臣等飲訖再
拜謝上曰元良侍側保傅從游朕心甚樂上歡甚宣諭
臣浩曰舊學甘盤豈無此作卿得見今日同享歡榮還
歡喜否臣浩對曰臣榮幸有言莫喻然商髙宗得道於
甘盤是可謂之舊學臣備員獲事潛藩為日雖久無補聖
明豈敢當舊學之名上曰經術之明忠規之切卿等宣
勞朕自得之學實基於此固不可與俗人言也臣頓首
謝酒數行上忽興曰同至明逺樓臣等從至樓下乃昔
燕射之地也上御坐命酒賜坐歡飲復數行上曰此地
前有徳夀宫可謂福地秦檜如何可當臣等曰興王之地
豈臣下可得而居上顧謂皇太子曰近日資治通鑑巳
熟别讀何書對曰經史並讀上曰先以經為主史亦不
可廢臣某曰太子天姿英特更常近儒生輔之以學問
善無以加矣此社稷萬世之福也
　
　
　
　
　
　
　
　
　
　鄮峯真隠漫録巻十
欽定四庫全書
　鄮峯真隠漫録巻十一
　　　　　　　　　　　　　宋　史浩　撰
　　進呈故事
唐太宗即位四年天下大治蠻夷君長襲衣冠帶刀宿
衛薄海内南踰嶺外户不閉行旅不齎粮取給於道帝
謂羣臣曰此魏徴勸我行仁義之效也矣惜不令封徳
彛見之臣聞帝王之興所遭之時異宜所立之治異體
要皆胸中自有先定之規模是故下之所言上之所納
千變萬化終莫能易其所守以規模先定也二帝三王
不異此道故曰與治同道罔不興所謂道何道也仁義
而巳矣後世功利之説勝而仁義之治息非仁義不足
用也不能以仁義存心而功利之説得以撼之也夫存
心以仁義治雖未成一念潛萌冲和之氣巳充塞乎宇
宙由是而之焉則為帝王之隆平存心以功利事雖未
濟一念潛萌怨讟之氣巳充塞乎宇宙由是而之焉則
為戰國之權謀務先仁義功利隨之雍容垂裕其福無
窮務先功利權謀隨之敓攘争取其禍有不可勝言者
然則君之所以存心者可不審哉此有貴於規模之先
定也唐太宗聴魏徴仁義之言如石投水無不契合行之
果見其效説者謂徵詞㫖剴切有以動帝心殊不知太
宗胷中有先定之規模是以其言易入彼封倫何為者
哉力以功利求勝仁義人主胷中無定論者固易欺也
太宗可欺乎臣願陛下以仁義為規模先定於胷中凡
施為注措一以仁義為本本立則末自隨若舎本而從
事於末則殆矣傳曰君仁莫不仁君義莫不義君正莫
不正一正君而國定矣夫以仁義為本治定功成若此
之易尚奚以權謀為哉太宗之治可謂得其要矣
唐文宗朝李徳裕李宗閔各有朋黨互相擠援推排文
宗患之每歎曰破河北賊易破此朋黨難
　臣嘗謂堯舜當朝九官相遜文武傳國十亂同心未
　嘗聞有朋黨之説也朋黨之説其起於後世乎夫人
　材之衆不能無賢不肖方以類聚物以羣分聲臭之
　同有不期合而合者而謂之朋黨則乾之飛龍在天
　大人不可以有造泰之㧞茅連茹君子不得而在内
　可也文宗不思化此朋黨而欲破之宜乎其固結而
　不可解也夫破者必誅鋤根柢然後能絶至于化則
　賢者用使不肖者退聴不知其為誰之黨圓融和㑹
　消患於㝠㝠此人主御臣下之要道也且以文宗之
　世徳裕宗閔各為一黨説者謂徳裕之黨多君子宗
　閔之黨多小人然徳裕之黨豈無白敏中之傾邪反
　覆宗閔之黨豈無周墀之獨立不倚吾能於兩黨之
　中擇賢者用之則休戚不同進退以道自然破散不
　相為謀又焉有朋黨之迹哉然則化之破之其效不
　同如文宗不知出此切切然以為憂則唐室之不復
　振宜矣盖君子小人固各有類然不可名其為黨名
　其為黨則君子憙於投合小人憙於朋比雖出一時
　之標榜不知其能貽萬世之禍也後之著論若歐陽修
　司馬光等皆以為君子不能無黨夫既巳名君子之
　類為黨矣小人安得不結為死黨求以勝君子乎黨
　既分矣於是君子進則小人退小人進則君子退隂
　陽消長否泰乗除二者若循環理勢之必然其不可
　破必矣唯不名其為黨則泯然無迹苐見賢者用而
　不肖者斥耳本朝吕夷簡范仲淹盖嘗有黨矣呂黨
　用則范黨不用范黨用則呂黨不用雖其後二臣交
　懽解難然朋黨之論終不能平至韓琦為相乃兩用
　之其黨遂消夫以一韓琦尚然化其黨與使國家䝉
　萬世之福況以人主為之乎以是益知文宗徒興嗟
　惋之詞不得化之之道也
唐明皇時姚崇嘗於帝前序次郎吏帝左右顧不主其
語崇懼再三言之卒不答趨出内侍髙力士曰陛下新
即帝位宜與大臣裁可否今崇亟言陛下不應非虚懐
納誨者帝曰我任崇以政大事吾當與决至用郎吏崇
顧不能重煩我邪崇聞乃安由是進賢退不肖而天下
治
　臣聞古之帝王出而應世必以輔弼之臣為腹心者
　舜之禹臯陶湯武之伊周漢髙帝之蕭曹孝宣之丙
　魏光武之寇鄧唐太宗之房杜是也蓋人君挈大器
　而欲置之治安之地非一人之力所能辦必寄之腹
　心之臣而自提其綱譬夫富商之運貨必使之負者
　負之而趨維持保護則在此而不在彼也茍欲身自
　負之行於夷途則可矣險阻﨑嶇前有蹶跌後有遺
　忘力或怠焉左顧右盼恐無肯任是責者何者素無
　委任之意其可以一旦責成乎哉明皇之用姚崇知
　此道也是故委任之意專而崇乃得盡其腹心進賢退
　不肖了無疑忌之嫌君臣之間可謂兩得矣或曰人
　主當總攬權綱豈應以權付宰相對曰若舜湯武髙
　帝孝宣光武太宗豈不知治而必以權付諸子者知
　宰相之權重則朝廷之勢尊朝廷之勢尊則人主在
　上赫赫明明天下莫不知敬也然則以權付宰相而
　總攬其綱亦人主自尊之道也明皇曰大事吾當與
　决豈非自提其綱乎至用郎吏則曰崇顧不能重煩
　我耶豈非以權付之乎摠攬之道明皇得之宜乎巍
　巍堂堂處三宗之一也
　　　别擬
　臣聞荀況有言曰主好要則百事詳主好詳則百事
　荒夫要者人主執其綱而百官有司各盡其職所以
　百事詳也若人主好詳則百官有司不任其責而人
　主日不暇給矣是以書稱元首叢脞必繼之以股肱
　惰萬事隳不謂之荒而何譬之富商寳貨山積欲轉
　而之他必使有力者負之所謂富商者當徒手在旁
　維持覆護雖負者數百保其無遺忘矣若欲身自負
　之方且自顧之不暇焉能使數百人各盡其力哉何
　者不素委之臨時難以責其効力也明皇知此道者
　故曰大事吾與决豈非能執其綱乎至用郎吏必責
　之元崇況其小小者乎斷無好詳之弊矣開元之治
　百度具舉井井不紊豈非好要之效歟太宗嘗謂房
　𤣥齡曰公為僕射當助朕廣耳目訪賢材比聞多閲
　於訟牒日數百豈暇求人哉乃勅細務屬左右丞大
　事闗僕射且𤣥齡輔人主者耳太宗猶不欲以細務
　縈之則太宗所以自處者為如何哉好要之道太宗
　得之此貞觀之治所以巍巍堂堂與三代同風也太
　宗而下惟明皇知此其治之美幾於貞觀豈無所自
　而然哉
漢揚雄法言曰於戯學者審其是而巳矣或曰焉知是
而習之曰視日月而知衆星之蔑也仰聖人而知衆説
之小也學之為王者事其已久矣堯舜禹湯文武汲汲
仲尼皇皇其已久矣
　臣嘗謂大學之道明於帝王之世不明於漢唐之世
　明於帝王之世者堯以是傳之舜舜以是傳之禹禹
　以是傳之湯湯以是傳之文武周公文武周公傳之
　孔子孔子以是傳之孟軻其不明於漢唐之世者軻
　之死不得其傳夫
　大學之道何道也正心誠意而巳矣盖自正心誠意
　而學焉推而至於修身齊家治國平天下無所處而
　不當矣是道也堯舜禹湯得之謂之傳而不謂之學
　蓋其心心相授出乎自然髙宗恭黙得於甘盤天命
　傅説發明其説髙宗獨能領解於是學之一字始大
　彰明周公孔孟乃專以是為設教之門故揚雄有見
　於此而宣言之曰堯舜禹湯文武汲汲仲尼皇皇學
　之為王者事其巳久矣於乎使周公孔子孟軻之教
　得行於中國後世聖明之王不恥於學者傅説倡之
　於前楊雄衍之於後其有助於吾道不為小矣其開
　導於後世可謂切矣後世猶有自用之君矜其智力
　而不肯學自聖之君痼其鄙陋而不能學夫惟自用
　則惡忠言自聖則忌勝巳其奔走先後皆䜛謟面諛
　之人爾此帝王周孔孟軻之道所以不明於漢唐之
　世也其治豈無間有可喜要不純於正心誠意之學
　也故韓愈號於世曰軻之死不得其傳斯言亦可悲
　矣㳟惟太祖皇帝得天下如堯舜平禍亂如湯武文
　化如文王周公孔孟是以聖聖相傳心心相授皆出
　此道故能挈唐淺陋之習置之帝王周公孔孟大學
　之道也嗚呼盛矣太上皇帝得道在躬於干戈搶攘
　中崇儒右文統大學振乾綱於弛紐囬既倒之狂瀾
　始克以此道傳之聖子陛下以天縱多能之聖緝熈
　光明之學承太上口授心傳之妙無一念不出於正
　心誠意是故以之事天則三光全寒暑平以之事地
　則草木茂五穀熟以之事祖廟則神靈懽喜以之事
　兩宫則慈孝昭明以之柔遠方則向風慕義以之感
　人心則天下和平此正心誠意之明效大騐也臣愚
　猶覬陛下研磨此學不倦以終之使其道髙出堯舜
　之上以符孔子之所望夫學而至於堯舜至矣盡矣
　而孔子語愽施濟衆之事修巳以安百姓皆曰堯舜
　其猶病諸誠懼後世聖人學至堯舜而止也於是而
　進焉大學之道也大學曰徳日新日日新新新不窮
　陛下之道將髙出堯舜之上矣亦臣區區之願也
　
　
　
　
　
　
　
　
　
　
　
　
　
　鄮峯真隠漫録巻十一
欽定四庫全書
　鄮峯真隠漫録巻十二
　　　　　　　　　　　　　宋　史浩　撰
　表
　　代林侍郎賀乾龍節表
祥開繞電式居維夏之辰情極望雲遥致後天之祝馳
翠媯而莫及罄丹悃以輸勤中賀㳟惟孝慈淵聖皇帝
睿智生知慈仁天縱屈萬乗之尊以全生靈億兆民之
衆衍一人之慶以續社稷二百年之基神物護持窮荒
拱順渠摉野外行歸八駿之㳺花蕚樓前佇上萬年之
夀臣叨榮禁從退處宫祠徒瞻南極之明莫陪鼇抃尚
徯東朝之闕得覲龍顔
　　賀天申節表
陽居大夏式臨誕聖之朝星拱北辰咸祝後天之算懽
騰四海喜溢兩宫中賀㳟惟尊號太上皇帝徳邁古初
仁均動植垂衣三紀孰窺造化之功脱屣九重髙蹈希
夷之妙降年有永申命用休八千歲以為春已恊莊椿
之固七百年之卜世更綿周厯之長臣職奉祠庭身居
里閈捧觴漢殿莫陪北闕之班矯首堯天第切南山之
祝
有王者興已致昇平之治為天子父式臨誕育之辰萬
乘稱觴羣王㑹弁頌聲溢于夷夏恊氣滿乎乾坤中賀
㳟惟尊號太上皇帝大徳動天至仁格物自謳歌之歸
舜道得其傳致夀富之在堯尊無二上届昌期於繞電
祝難老於後天臣頃自下僚驟䝉顯用懐恩未報勤香
火以奉祠歸命尤䖍望雲天而拱極
天開萬福運應千齡式臨繞電之辰用致呼嵩之祝中
賀㳟惟尊號太上皇帝量包萬有徳合兩儀澤久寖於
綿區人歌累洽道忽傳於聖子世樂重華玩意太清潛
心衆妙百王莫及髙風獨揖於陶唐萬夀無疆洪祚益
過於郟鄏臣銜恩未報戀徳方深誦天保之詩既專祝
日想塗山之會更切望雲
得吾道而上為皇𦕈覿希夷之藴有天下者尊歸父誕
膺愛戴之誠敢因載夙之期躬致無疆之祝中賀㳟惟
尊號太上皇帝聖神廣運清净無為厖恩渗漉於綿區
盛治光華於汗簡寛仁大度垂漢祖之規模安樂延年
邁周王之夀考神人溢喜夷夏同歸臣久逺清光坐糜
榮祿昌期難遇適符流虹繞電之辰垂照無私敢罄就
日望雲之意
律應㽔賔方帝舜歌風之日慶流華渚實皇穹降聖之
期動喜色於兩宫溢歡聲於四海中賀㳟惟尊號太上
皇帝沉潛淵黙燕養希夷申命自天睿筭已隆於七袠
大徳得夀景命行卜於萬年適臨載夙之辰宜享無疆
之福臣奉祠香火歸老山林北闕稱觴莫簉臣工之列
南山祈夀徒歌天保之篇
帝乃誕敷文徳巳措國於昇平天其申命用休遂延年
於安樂慶臨載育歡溢羣生中賀竊以佑民而作君師
修政以撫億兆兼懐南北卓冠古今自膺福報以無窮
故享夀祺而益逺㳟惟尊號太上皇帝蒼旻饗道黄屋
非心五百嵗春五百嵗秋閲靈根於南楚三千年華三
千年實開皓宴於西池對兹震夙之辰宜戒簡穰之祉
臣退藏田里寢逺闕庭㑹弁如星莫簉班於鵷鷺奉觴
望日第馳頌於松椿
皇穹申命誕垂箕翼之光溥海儲祥更衍喬松之筭懿
兹殊祉甫為昌辰中賀㳟惟尊號太上皇帝徳並兩儀
治髙千古撥亂世以反正獨致中興樂成功而不居躬
行内禪道傳聖嗣慶溢敷天載戢干戈六十年華戎兼
愛盡闢農畆三萬里民物咸熈隂徳既隆繁禧斯介幾
閲蟠桃之華實益享大椿之春秋臣田里退休雲霄在
望想漢廷之簮紱競集龍樓祝堯夀之岡陵徒深鼇抃
天開地闢篤生神聖之君治定功成退慕希夷之道式
臨誕日彌溢歡聲中賀恭惟尊號太上皇帝徳冠帝皇
仁均戎夏撥亂反正復境土於雲擾之時埀拱無為措
生靈於堵安之地宜有鴻厖之繁祉來符震夙之昌辰
臣賦質無堪䝉恩最渥巳挂冠而歸里阻搢笏以稱觴
凝睇堯階既竭華封之祝服膺周雅更歌天保之詩
　　賀㑹慶節表
重明合璧遥聨析木之宫寳耀環樞早應猗蘭之殿歡
騰寰字喜溢宸闈中賀㳟惟皇帝陛下睿智有臨聖神
廣運日致其孝刑四海于一家天覆之仁子兆民於兩
國兹属誕彌之慶茂膺長發之祥臣秩視宰司躬逢聖
旦仰瞻漢殿阻稱萬壽之觴願效唐臣敬上千秋之録
會兩曜於析木之津愛紀誕彌之慶衍萬夀於華封之
祝茂昭歸美之誠式届昌辰惟深善頌中賀㳟惟皇帝
陛下乾坤毓徳海嶽儲休躬孝儉於一堂措昇平於四
裔遂令寰宇載戢干戈生齒實繁孰不知於帝力年齡
益富于以表乎天心既躋虞舜之垂衣永法老萊之戯
綵臣自離魏闕久卧漳濵阻陪列辟之聨稱觴丹陛惟
仰太陽之照傾藿青霄
佑下民而作君祥開陽月祝聖人而使夀情竭華封敢
伸報上之誠冀動盖髙之聴中賀㳟惟皇帝陛下徳符
乾健治合離明下武繼文暢天威於有截重華恊帝盡
子道以無為氣届嚴凝時當震夙咸賴一人之有慶共
稱萬夀之無疆臣喜穀旦之初臨傾葵心而冞切阻預
臣工之列同奉稱觴徒歌天保之篇仰祈鴻筭
運際中興吉惟良月訂是穀旦篤生聖人載騰率土之
歡庸介後天之算中賀㳟惟皇帝陛下道髙萬古徳配
兩儀法堯思之聰明懋禹躬之勤儉輯被休祥之証來
符震夙之辰瑞紀星躔燦長明之箕翼詩歌天保沸同
祝之岡陵臣職奉外祠心馳内闕阻預稱觴之列第䖍
傾藿之誠
天開景命厯數綿於億萬年運際中興聖人生於五百
歳式是載育之旦咸輸歸美之誠中賀㳟惟皇帝陛下
離徳重明乾剛至健嗣堯廣運㳟承濬哲之規纉禹美
功坐享平成之效甫當良月茂屇昌辰璧月珠星炳光
芒而薦祉氷天桂海駿奔走以來王沸北闕之簮紳歌
南山之松栢臣歸閒故里恩錫外祠萬夀稱觴莫預在
廷之列一心傾藿惟知拱極之誠
龍飛得位一千載以題期虎拜揚休九五福而曰夀仰
重明之麗正屬良月之就盈敢輸戀闕之忠敬上後天
之祝中賀㳟惟皇帝陛下誠參穹壤慶篤家邦徳業山
髙而日昇號令風行而雷動盡循堯道禮樂著法度彰
善繼文謨弓矢櫜干戈戢當電繞虹流之節溢嵩呼鼇
抃之歡臣蚤幸依乗晩方閒退雲霄在逺阻陪前殿之
稱觴溝壑未填惟頌南山而報上
作之君而作之師天心有在必得名而必得夀帝徳罔
愆爰屇昌辰䖍申善頌中賀㳟惟皇帝陛下誕膺駿命
奄有綿區舞干羽于兩階蠻夷効順執玉帛者萬國華
夏傾心既行勝殘去殺之仁斯得久視長生之道臣挂
冠請老望闕馳神誦天保之詩敢忘歸美罄華封之祝
少見輸忠
穹壤開祥天子建中和之極國家䝉福聖人綿福夀之
期式丁震夙之辰敢後升恒之祝中賀恭惟皇帝陛下
道符乾健治繼離明冠孝儉於百王運武文於四海雲
行雨施巍乎舜徳之出寜日居月諸皇矣周仁之丕冒
宜鴻休之滋至介穀旦之初臨臣卧疾衡廬馳神楓陛
君門甚逺第瞻北極以傾心睿算無疆更頌南山而歸
美
燕謀紹慶肇開衍裕之祥虹渚流光愛紀誕彌之瑞亶
惟榖旦同祝夀祺中賀㳟惟皇帝陛下天縱聰明日躋
道徳兼懐南北致三萬里之昇平並格髙深享億千年
之福祉臣念昔鳳龍之攀附惟今鹿豕之交游想漢殿
之稱觴莫陪就日效華封而申祝唯誦後天
兩曜㑹于析木爰紀誕彌三呼起于嵩山是彰錫美慶
均海宇喜溢親闈中賀㳟惟皇帝陛下克紹丕圖誕膺
景命得堯舜禹湯之純懿究詩書禮樂之精㣲心宅静
淵閲萬幾有神明之斷躬行仁義措一世登晏粲之塗
式臨震夙之辰宜衍升恒之算臣蝸蟠里社鵠望天墀鬱
鬰葱葱徒想盈庭之佳氣穰穰簡簡苐馳擊壤之歡聲
　　正旦賀太上皇帝表
日匝經纒肇兩儀之交泰帝尊慈極觀萬宇之回春慶
恊神人歡均華夏中賀㳟惟尊號太上皇帝詒謀燕翼
玩意穆清俯授四時昔謹堯天之厯象仰齊七政今孚
舜旦之璣衡甫臨獻歳之辰茂擁皇穹之佑臣乞身故
里叨祿内祠莫隨未央殿之朝侑稱栢酒遥下大安宫
之拜祈介椿齡
寳厯紀元載堯天之欽授玉巵奉夀洽漢殿之歡呼喜
動寰瀛尊歸慈極中賀㳟惟尊號太上皇帝詒謀燕翼
契道希夷閲春秋於八千植基圖于億萬氣回暘谷方
班象魏之和禮舉大安共上華封之祝臣夙䝉眷㧞晩
遂閒休歳序告新莫預稱觴之列雲霄在望徒傾戀闕
之心
頒厯堯天喜青陽之應律奉巵漢殿祈紫極之齊齡慶
衍兩宫歡騰萬宇中賀㳟惟尊號太上皇帝聖神廣大
道徳希夷問之野問之朝咸知帝力得其名得其夀允
恊民心順迎開泰之三陽茂擁維祺之五福臣卧痾故
里阻覲嚴宸百辟雲從莫簉頌椒之列九重天逺苐深
傾藿之誠
　　正旦賀皇帝表
斗建璿杓肇紀萬年之厯天臨黼座誕膺四海之圖慶
溢宸闈歡均寰宇中賀㳟惟皇帝陛下乗離繼治出震
握符道與時行順隂陽而育物徳侔乾健體中正以宜
民甫臨獻歲之辰茂擁皇穹之佑臣叨分外服阻覲清
光瞻彼闕庭靄非霧非煙之氣祝吾君夀賦如山如阜
之詩
歳之朝月之朝肇開萬紀天所助人所助咸萃一人
百福是遒四方來賀中賀㳟惟皇帝陛下乾坤合徳日
月並明歛福錫民恩既隆於左右對時育物道更妙於
財成兹茂履於三陽宜誕敷於多祉臣身逢盛旦職係
齋庭北闕稱觴雖莫陪凡百執事南山祝夀徒能歌於
萬斯年
在璿璣以齊七政肇序三陽執瑁圭而朝諸侯斂時五
福尊歸震極慶浹寰瀛中賀㳟惟皇帝陛下接統循堯
履端行夏嗣休明於寳厯頒正朔於路朝羽葆葳㽔親
奉慈闈之夀丹墀拜舞歡傳嵩岳之呼臣遭承平乞
身閒退稱觴榖旦莫陪漢殿之儀向日葵心惟效華封
之祝
法嚴五始仰明聖之體元序正三陽慶乾坤之交泰惟
皇建極斂福錫民中賀㳟惟皇帝陛下申命自天重華
恊帝省歳時而不忒嗣歴服以無疆燕寢鷄鳴奉親歡
於億載龍墀振鷺藹和氣於千官臣屏處田閭逖違軒
陛香飄合殿莫綴武於槐楓日近長安徒傾心於葵藿
　　冬至賀太上皇帝表
陽氣潛萌於泉應七日之來復聖人退藏于密觀萬物
之資生慶溢慈闈和薫廣宇中賀㳟惟尊號太上皇帝
道髙太極徳冠百王舜子丕承爰釋鴻圖之負堯天難
老載迎鳳厯之長兹茂對於昌辰宜倍膺於純嘏臣領
祠京邑歸築山樊莫隨漢殿之奉巵歡呼為夀第祝周
家之定鼎安樂延年
氣復黄宫茂對物滋之始祥開紫殿寅賔日至之長中
賀㳟惟尊號太上皇帝措世昇平凝神清穆適臨慶旦
翕受繁禧鳯駕來朝雲擁充庭之鵷序獸爐深炷煙濃
滿䄂之龍香臣恩許歸鄉病難趨闕莫與稱觴之列徒
懐傾藿之心
魯觀瞻天式紀五雲之瑞堯宫望日喜添一線之長運
偶明時尊歸慈極中賀㳟惟尊號太上皇帝心游淵黙
道契希夷成功髙蹈於羲皇丕緒親傳於舜子對新陽
之來復茂景貺之攸崇夀舉玉巵慶延寳厯臣乞身軒
陛謝事丘園挂神武之衣冠莫與稱觴之列仰大安之
牆宇徒深戀闕之誠
叢霄效瑞彩毫已布於五雲麗日流空繡閤初添於一
線既體純乾之剛健宜膺來復之吉亨普率騰歡神祗
薦祉中賀㳟惟尊號太上皇帝道超古昔志契希夷黄
屋非心堯帝欽明而克遜靈臺在鎬武王安樂以延年
式丁亞嵗之臨斯衍繁禧之錫臣属歸田里已挂衣冠
漢殿伸儀莫簉鵷鴻之列華封請祝敢輸葵藿之誠
　　冬至賀皇帝表
月吉頒常位正臨於平朔陽來恊序氣潜兆於黄鍾喜
溢神人慶流宗社中賀㳟惟皇帝陛下誠參造化道覆
華夷健徳時行幹三㣲於天統神功黙運錫五福於民
編坐迎日至之長茂擁川増之祉臣夙叨近列幸際昌
辰奉萬歳之觴莫簉金閨之彦瞻五雲之瑞遥知玉燭
之和
玉厯頒冬肇太和於天統璿杓建子迎至日於箕躔萬
寳向榮四方來賀中賀恭惟皇帝陛下徳侔乾健治對
離明體道冲虚以待隂陽之定觀時消長黙傳天地之
心茂臨復旦之長坐擁泰亨之祉臣夙叨邇列忻際昌
期嶽抃嵩呼遥祝萬年之夀珠連璧合永觀七政之齊
氣轉洪鈞應嶰筩而來復君臨紫極舒寳厯以迎長慶
洽三靈歡騰萬宇中賀㳟惟皇帝陛下受堯一道恊舜
重華探端天統之㣲幹旋妙造體徳乾元之大發育含
生履兹至日之亨益茂閎休之對臣進䝉舊眷退奉内
祠雖違咫尺天威身居緑野唯上千萬歳夀神詣丹墀
律應黄鍾登魯臺而紀瑞祥開紫極嗣堯厯以迎長新
陽初肇於地中和氣潛回於宇内中賀㳟惟皇帝陛下
對時育物正事承天當七日來復之期膺萬夀無疆之
祉鳴鑾夙駕玉巵前奉於親歡法座昕朝金鑑式裒於
輿頌臣屏居田里待盡桑榆睠節令之推遷念江湖之
逾逺職叨三事莫陪拱北之班情戀九閽第切維南之
祝
律應陽來式騐琯灰之動日行南至喜添宫線之長媚
兹一人斂時五福中賀恭惟皇帝陛下道闗百聖徳合
二儀建皇極以錫民撫庶邦而來享中嚴黼座巳班埀
拱之朝前奉玉巵復上大安之夀臣位叨三事身逺九
閽稱觴莫綴於鵷行戀闕敢伸於燕賀
玉琯飛灰喜初陽之温厚銀臺觀祲見瑞氣之氤氲作
善降祥以時受祉凡居生息罔不忻愉中賀恭惟皇帝
陛下道與天通政由徳發體兩儀之大造物各得宜洽
四表之懽心人皆知孝届兹亞歳茂擁殊禧臣解組歸
田望雲擊壤千官會弁想花覆於彤墀萬壽稱觴徒心
馳於華闕
　
　
　
　
　
　
　
　
　鄮峯真隱漫録巻十二
欽定四庫全書
　鄮峯真隠漫録巻十三
　　　　　　　　　　　　　宋　史浩　撰
　表
　　代宰臣等賀雪表
寒籥適中庶物方希於膏潤同雲密布飛霙歘散於瑶
空祥發上穹歡騰率土中賀恭惟皇帝陛下淵源體道滲
漉敷恩膺寳厯之延鴻格綿區之泰定以誠育物而有
生咸遂以徳參天而無感不通三登曲軫於清𠂻六出
遽呈於上瑞始由霰集表薦至之珍符旋使晛消滋横
流之叶氣盡祛瘴癘廓示祺祥臣等贊化徒勤調元無
補慶豐年之多黍多稌兹幸有期誦天保之如岡如陵
第知歸徳
　　賀郊祀大禮慶成表
熈事告成格聖人之能享靈心允恊表上帝之居歆霈
澤無垠普天同慶中賀恭惟皇帝陛下紹堯正統纘禹
神功惟徳可以動天惟誠可以尊祖乃乗長日之至遹
奉圓丘之禋四海之助皆來諸福之物畢至精誠上達
髙厚咸孚臣属染沈痾莫陪顯相口誦思文之頌徒仰
縟儀心存天保之歌敢忘美報
泰壇躬祀肆蒐舉於上儀爟火告成用靈承於景貺福
均海宇慶溢神人中賀竊惟自昔聰明齊聖之君克謹
夤畏欽崇之禮雖三年大報於昭享帝之誠而萬國駿
奔且嚴尊祖之義靈心允恊胙福無垠在振古以如斯
于清朝而大偹恭惟皇帝陛下誠參化育道格堪輿斂
時福以錫民黙膺帝賚建大中而立極仰當天心属當
陽至之辰䖍舉國南之祀鳴鑾清蹕紛恊氣之鼎來燔
燎升煙燿神光之饗答精禋上格聖澤滂流臣叨奉殊
庭阻陪行闕幸天子親郊之盛遥想祲容歌昊天成命
之詩第勤善頌
　　賀明堂大禮慶成表
奉路寢之明禋聿成熈事敷端闈之大號允答歡心凡
在照臨舉増忻躍中賀伏以天地眷我有宋厯數在于
上躬九叙帷歌百神受職維時宗祀蔽自聖心被蠲享
帝之誠稽用當郊之歳神靈感格有司告牲幣之䖍躔
度昭囬太史奏房心之應功光在昔燕及無疆恭惟皇
帝陛下受命漙將宅心寅畏郤金芝朱草非常之瑞惟
專意於豐年抑玉闗青海不世之勲方力修於文徳至
於延登耆雋以共承祀事親御赦令以蕩滌疵瑕豈惟
闡皇祐之彌文于以繼紹興之鴻烈臣久違晬表適困
沈痾身在江湖阻簉駿奔之列職非岳牧莫踰宣布之
勞徒有精神尚馳夢想
　　賀改元表(隆興改乾道/)
卜郊成禮巳膺帝眷之博臨霈赦紀元更合乾陽之行
健命行萬國風動四夷凡曰有生孰不同慶中賀恭惟
皇帝陛下惟天合徳與物為春符景命以長年肆隆恩
而改號一新觀聴永底昇平臣荷寵至深奉祠在逺稱
觴介夀莫陪同徳之三千拜手祝君願過卜年之七百
　　冊皇后賀皇帝表
景運無疆徽音有嗣諏靈辰於太史授寳冊於中宫廟
社益昌人神胥悦中賀臣聞羲皇畫易卦始乾坤孔子
刪詩風先周召蓋夫婦者人倫之本而后妃為王化之
基不資内助之賢曷致太平之美恭惟皇帝陛下治方
稽古法務齊家念天尊地卑道貴隂陽之相濟而日晝
月夜職當内外之兼修肆因筮筴之祥肇正軒星之象
豈止奉上皇之志丕顯孝恭又將格庶國之心潛消怨
曠禮成一代慶衍億齡臣夙荷厚恩忻聞盛事既阻舉
觴而稱夀徒深向日以馳誠
　　冊皇后賀太上皇帝表
燕處穆清堯帝方隆於富夀儲精蠖濩虞皇遂享于謳
歌肆因龜筴之祥肇正椒房之禮共知盛舉發自淵𠂻
慈訓一頒普天同慶中賀臣聞在昔君人之道率隆王
化之基詩美周南盖先正始書陳媯汭實本明倫矧聖
人之當陽方宸心之廣孝奉烝嘗於九廟致温凊於兩
宫豈使内朝尚兹虚席迺敷綸綍庸錫褘褕非繇睿斷
之施孰使縟儀之講恭惟尊號太上皇帝道髙萬古勲
格三靈黄屋非心宏離明而繼照彤闈著徳啓坤順以
承天父父子子而徳教興夫夫婦婦而家道正播之寰
海式是儀刑臣久荷生成偶居逺外逖聞慶事冞激懽
悰莫陪百辟之班奉觴北闕䖍祝九重之夀矯首南山
　　皇后受冊禮畢賀皇帝表
乾徳光亨既推恩於四海坤元效法爰正位於中宫冊
寳備成華夷胥慶中賀臣聞若稽盛世必使齊家惟兹
王化之基允属聖朝之舉恭惟皇帝陛下徳隆萬古道
格三靈念紹寧於家邦宜欽承於宗祖祗服尊親之訓
肆登淑哲之英國典既行母臨斯慶臣比叨祠禄正逺
朝班阻就列以歡呼徒馳神而鼓舞
　　皇后受冊禮畢賀太上皇帝表
帝尊慈敕庸建椒房使奉明綸榮將寳刻禮成邃密慶
溢邇遐中賀恭惟尊號太上皇帝徳合髙穹心游太古
道傳聖子既安樂以延年治本齊家俾雍容而求配玉
音誕布海宇咸聞洎兹冊寶之頒允恊蓍龜之吉臣蚤
䝉識擢乞遂叨踰天地隆恩念捐糜而莫報國家慶事
第鼓舞以増歡雖阻稱觴尚期擊壤
　　皇孫生賀皇帝表
聖政清明共仰龍飛之旦天孫赫奕肇開熊夢之休海
岳讙呼華夷鼓舞中賀恭惟皇帝陛下道參三極仁覆
八紘言舉斯心胡越等一家之視既受帝祉本支延百
世之祥九廟埀休而載寜兩宫動色以相賀臣奉祠在
逺旅進無階披仙源積慶之圖益増盛大知帝厯卜年
之數永底靈長
　　皇孫生賀太上皇帝表
上徳無為神方融於道妙太和所格慶巳肇於皇孫喜
氣浮天歡聲動地中賀恭惟尊號太上皇帝沈潛淵黙
燕養希夷功成不居力解萬幾而退佚徳施者博戲觀
四世之儲祥壯佳氣之鬰鬱蔥蔥大靈源之繩繩揖揖
臣奉祠香火歸老山林北面稱觴阻簉鵷行之後南山
祈禱徒深獸舞之誠
　　立皇太子賀皇帝表
誕敭寶冊肇建儲闈九廟神寧得震亨之主器兩宫色
喜見離照之重熈遐邇攸同歡愉靡極中賀臣聞太㣲
有爛光賁前星巨浸方深波分少海惟立天下之本始
知帝者之尊恭惟皇帝陛下濟衆以仁悦親有道際天
極地咸䝉覆育以生全問寢承顔斯得元良而為助慶
綿丕祚澤浸多方臣叨竊祠廷跧藏里閈莫陪簮履瞻
三善於東宫第指岡陵祝萬年於北闕
　　立皇太子賀太上皇帝表
聖主䖍尊於慈訓誕告庭紳皇孫肇正於儲闈茂彰國
本歡均海宇喜溢天顔中賀恭惟尊號太上皇帝順物
自然體天行健非心黄屋既隆與子之光属意青宫益
顯詒謀之逺是宜安樂永介夀祺臣夙荷生成逮兹閒
退與觀典冊班莫簉於鵷鸞遥睇雲天心實傾於葵藿
　　皇太子受冊禮畢賀皇帝表
蓍龜協吉既備禮於龍廷金玉其章遂増光於鶴禁慶
隆宗社歡洽寰區中賀竊惟隆盛之朝必重元良之舉
承祧貳極衍列聖之宏休監國撫軍係萬方之重望非
由獨斷曷底慶成恭惟皇帝陛下以徳行仁繼天作主
明離普照上承堯帝之傳洊震襲亨下有文王之子是
行縟禮茂鬯鴻私臣久荷聖恩叨居祠祿奉觴北闕莫
隨百辟之班矯首南山第祝萬年之夀
　　皇太子受冊禮畢賀太上皇帝表
帝遵慈訓肇啓儲闈國有徽章肆頒顯冊禮成䆳密歡
動邇遐中賀恭惟尊號太上皇帝徳格三靈道髙萬古
位傳聖子視黄屋而不居慶衍孫謀俾青宫之預建神
寧宗社澤被軍民共知國本之不揺率自聖謨之蚤定
舉難逢之盛典幸親見於熈朝臣叨奉祠庭阻趨天闕
卜年卜世將期過歴於周家重光重輪願繼歌詩於漢
室
　　加上太上皇帝太上皇后尊號賀皇帝表
鳳歴綿延申錫慈闈之慶鴻名昭揭聿觀鉅典之成亘
隆古以罕聞罄寰區而交抃中賀竊以肅清朝五日之
駕禮具漢皇奉廣殿萬年之觴制存唐世未有天畀無
疆之算身都甚盛之稱縟儀並舉於嚴君聖治誕敷於
率土雖大徳必得名位式介夀康繇一人克致愛欽實
昭眷賚恭惟皇帝陛下躬行舜孝思廣文聲凡侍膳問
安已篤勤於尊養謂備道全美宜曲盡於形容属當希
有之年再講惟新之禮光騰玉冊煥顯號之穹崇喜入
楓庭想慈顔之怡懌天人允答宗社増輝臣叨奉外祠
欣逢盛際詔多方揚明命一時已播於綸音將四海奉
雙親萬夀願符於聖製
　　賀太上皇帝加尊號表
帝齡時億甫登希有之年寳冊煥揚申講非常之典歡
騰四海慶溢兩宫中賀恭惟尊號太上皇帝道契古初
仁均覆載埀衣蠖濩治隆三紀之餘脱屣崇髙妙出羣
物之表備極一人之孝養居全五福之夀康雖功藏諸
用莫得以名言而徳在於今自形於歌詠肆因榖旦肇
顯鴻猷合十六字之徽稱為天子父乃貴耳罄億兆民
之䖍祝使聖人夀何辭焉祈睿算之益隆佇曠儀之屢
舉華夷愛戴宗社尊榮臣叨奉殊庭欣逢盛事誦蕩蕩
巍巍之徳巳在堯舜先祝髙髙厚厚之期當與天地並
　　太上皇帝太上皇后慶夀禮成賀皇帝表
慈極儲休慶修齡之希有春期介夀覃曠澤之無垠罄
海縣以嵩呼企雲天而鼇抃中賀臣聞聖徳無加孝天
子必有尊彼漢宫置酒之辭止在一堂之上逮唐殿品
嘗之制徒夸兩膳之間曽未必若愛欽曲盡於宸旒名
夀並膺於寳䇿既衍嚴君之祉復均率土之歡在昔未
聞于今創見恭惟皇帝陛下道隆堯舜行過閔曽方問
寢龍樓三日安而乃喜雖埀衣黼扆一舉足而敢忘老
吾老以及人親其親而錫類嗣上帝無疆之歴躋重闈
有永之年茂對新祺爰敷顯渥縟儀鉅典極聖志之尊
崇厚徳深恩霈寰區而浹洽凡居夀域悉䕃洪禧臣叨
奉殊庭欣逢盛旦九重綘闕遥瞻佳氣之鬰蔥萬歳玉
巵想見慈顔之怡懌
　　賀太上皇帝慶夀禮成表
萬壽維祺喜乃躋於七袠一人有慶爰忻奉於兩宫當
青律之始春適皇家之成禮恩覃廣宇歡溢慈顔中賀
恭惟尊號太上皇帝玩意希夷凝神蠖濩奮少康之一
旅馴致中興舞虞舜之兩階實由兼愛豈惟中原不識
兵革抑使異域咸冒幈懞黄屋非心既從容而與子蒼
旻降祐遂安樂以延年已隆寶冊之徽稱宜介玉巵之
眉夀臣生逢盛事跡阻外祠瞻綘闕之岧嶤蔥蔥鬰鬰
祝青宫之衍裕簡簡穰穰
　　冊皇后賀皇帝表
渙號揚庭坤儀正位自天立配雖稽用於舊章養志承
顔宜進登於淑徳事闗國體慶浹民編中賀竊以自昔
憂勤願治之君必求儆戒相成之佐非特嚴宫中之軌
則盖將示天下以儀刑属我熈朝克修盛典恭惟皇帝
陛下治方稽古法務齊家念天尊地卑道貴隂陽之相
濟而日晝月夜職當内外之兼修爰禀訓於慈闈俾肇
開於彤禁行見人倫之正益隆王化之基臣久去軒墀
㳟聞綸綍詠二南之徳徒景行於周詩上萬年之觴阻
隨班於漢殿
　　冊皇后賀太上皇帝表
中闈肇建益隆王化之基顯冊誕敭實禀慈皇之訓事
關宗社喜溢人神中賀臣聞三代之興式資内助二南
之化用正人倫矧聖子之當陽推誠心而廣孝入則謹
兩宫之温凊出則嚴九廟之烝嘗豈使内朝尚兹虚席
爰頒綸綍用錫禕褕亶惟縟典之聿修悉自淵衷之獨
斷恭惟尊號太上皇帝勲髙萬古道配二儀陳紀立經
垂漢王之制度齊家治國表周后之儀刑遂令海宇之間
均被乾坤之徳臣逖聞慶事偶奉外祠百拜稱觴莫造
鵷鴻之列寸心賀厦敢馳燕雀之誠
　　皇后受冊禮畢賀皇帝表
乾徳當陽既推恩於四海坤元效法爰正位於中宫慶恊
蓍龜光騰冊寳中賀恭惟皇帝陛下道隆萬古徳邁三
王謂外順悉本於内和而家齊可臻於國治乃遵慈訓
肇建長秋豈特克正柔儀化天下以婦道又將上毗孝
治合萬國之歡心惟慶禮之告成溢寰區而交抃臣夙
䝉異眷嘗玷邇聨身卧漳濵莫簉在廷之列心存魏闕
第馳賀厦之誠
　　皇后受冊禮畢賀太上皇帝表
帝遵慈訓肇起椒房國有徽章肆頒玉冊禮行邃密慶
溢邇遐中賀恭惟尊號太上皇帝燕養希夷沉潜淵黙
道傳聖子既安樂以延年治夲齊家俾雍容而立配詔
音誕布海宇交欣迨兹寳刻之成允協元龜之吉臣蚤
䝉識擢迄遂叨踰天地隆恩念糜捐而莫報國家慶事
第鼓舞以馳誠
　　太上皇后慶夀禮成賀皇帝表
致養嚴宸方介彌髙之祉儲祥慈極更躋希有之年慶
展九重恩均萬國中賀恭惟皇帝陛下道隆堯舜行過
閔曽問寢龍樓三日安而乃喜垂衣黼扆一舉足而不
忘適當喜懼之秋彌謹晨昏之奉南山栢茂上皇正衍
於億齡北内椒馨夀母又臻於七袠嗣萬世无疆之厯
燕兩宫有永之祺爰即新春慶成縟禮遂令四海咸登
仁夀之途端在一人克盡愛欽之道歡騰率土徳格皇
天臣猥以負薪稽於就日蔥蔥鬰鬰望漢殿以輸誠簡
簡禳禳罄華封而致祝
　　太上皇后慶夀禮成賀太上皇帝表
北内兩宫茂喬松之偕老南山萬夀喜祺翼之交輝彤
闈躋七袠之祥丹扆富九重之樂歡均率土慶溢敷天
中賀恭惟尊號太上皇帝道並堪輿徳隆今古爰非心
於黄屋久玩意於紫清六十年不試兵戈實由兼愛億
萬人皆興禮遜本自移風隂功既冠於百王純嘏宜膺
於萬歳遂同椒壼並介春齡涓榖旦於始春舉縟儀於
曠典光華寶冊紀太姒之徽音㶑灎玉巵洽上皇之歡
意臣棲身在外伏枕未瘳祝獻華封阻簉鵷鸞之列頌
馳天保徒懐葵藿之心
　　太上皇帝慶夀禮成賀皇帝表
太極儲祥如遇常珍之歳三朝介祉更覃綿宇之恩合
中外以嵩呼企雲天而鼇抃中賀臣聞二帝之盛享祚
獨髙三王之隆得年有永降及中古迄于當今允惟太
上之至尊獨備廣成之大道非心黄屋玩意紫清日月
緩行方彭祖十分之一春秋益富過莊椿百倍而多聖
算無疆宸𠂻以喜恭惟皇帝陛下資齊堯舜行過閔曾
問寢兩宫克盡南陔之養均歡四海又誦蓼蕭之詩至
徳上際而下蟠休聲風行而雷動臣未遵聖訓快覩縟
儀㶑灎玉巵慶慈顔之怡懌岧嶤金闕靄佳氣之氤氲
普暨蒸黎同躋仁夀
　　髙宗皇帝加徽號上皇帝表(辛亥十/一月)
則天蕩蕩固靡俟於形容成功巍巍宜不忘於揚厲式
昭祖武允屬孫謀神人悦怡夷夏鼓舞中賀竊惟洪荒
之上聖賢著無諡之文治古以來子孫有稱美之義雖
太平無象難施繪畫之工而大徳得名實貴光昭之舉
原于歴代盛在熈朝恭以髙宗徽號皇帝配天受命奮
一旅以極中興撥亂興衰叙九疇而建皇極全功兼創
業守成之績至徳盡郊天告廟之誠斡聖神變化之機
備文武弛張之道人和致順蓋止于仁地察顯靈實根
於孝皆生知之固有匪溢美之虚言肆加十字之徽稱
雅出大君(夀皇表/云兩宫)之英斷典冊焜煌於億載神靈歡喜
於九霄一札初頒萬方咸服伏惟皇帝陛下聰明作后
睿智有臨重舜之華惟務悦親而有道襲堯之爵故知
尊祖以為先懿此縟儀叶于慈抱泥金檢玉重増九廟
之光疊矩重規髙掩百王之躅臣伏限退休田野莫遑
趨慶闕庭臣無任(云云/)
　
　鄮峯真隱漫録巻十三
欽定四庫全書
　鄮峯真隠漫錄巻十四
　　　　　　　　　　　　　宋　史浩　撰
　表
　　代人謝除知明州表
違從臣之荷橐僅十八年奉便郡之竹符無二三舎曽
謂民社蕃宣之寵猥先江湖流落之餘仰獨斷以天臨
俯孤蹤而涕霣中謝伏念臣蚤由末學濫綴名流寖逢
神聖之知獲侍清閒之宴恩隆未報罪大不容顧投閒
置散分之宜而附熱趨炎心所鄙甘奉身而退縮將
沒世以湮沉敢謂天地之洪私俯紀盖幃之舊物乃分
印紱俾奉教條矧四明庶富之邦實三韓扼控之地鬰
為輔鎮宻衛宸庭尚容衰晩之資叨奉光榮之寄兹盖
伏遇皇帝陛下乾剛善斷哲鍳惟明察臣下之勤勞審兇
邪而㧞去滯淹並起一新寛大之恩幽逺不遺盡革詆
誣之俗致兹孱𤨏亦出照臨臣敢不䖍奉君仁力蘇民
隠不為日暮途逺自渝葵藿之心雖云海闊山崇當竭
涓塵之效
　　代司業謝誡諭表
率属四門謬於考擇敷綸九陛賜以丁寧仰銜善貸之
恩俯積素餐之愧中謝伏念學雖為己識不兼人偶逢
神聖之知寖歴清幽之選叨從省户濫貳賢闗既不能
使官僚皆擅精詳之舉又不能令士子各安義命之歸
每興洶洶之風波有負堂堂之庠序且一時過設固云
師不必賢而衆口沸騰是亦齊未為得致勤聖慮俱肆
徳音使當汰斥之流並入矜容之内恩隆天地報乏絲
毫兹盖伏遇皇帝陛下徳底日新聖惟天縱邁能官之
棫樸體樂育之菁莪憫兹臣下之過愆撫以訓詞之温
厚俾從今始漸復古初臣敢不仰戴至仁益䖍厥職拔
尤取頴思服衆以為先摩義漸仁惟敗羣之務去誓將
薄效仰答𢎞私
　　代叔父謝除諌議大夫表
聖恩至渥輙貢懇辭天聴盖髙莫回成命循涯凉薄拜
寵驚惶中謝竊以在昔帝王率隆諫諍雖明良之相遇
猶叢脞以申規用成濬哲之資以廣雍熈之化顧兹要
職宜選名流如臣者蓬蓽孤寒桑榆衰晩生遇聖神之
世誤䝉特達之知帝幄侍言延英抗論驟令叨預誠出
遭逢當明主已躋三代之隆使㣲臣遽處七人之首銜
恩雖寵非據為憂兹盖伏遇皇帝陛下聰以作謀知而
則哲日新其徳學益際於淵㣲時敏厥修謀使陳於忠
讜毎由言路進擢從臣致此妄人亦叨異數臣敢不兢
兢守職謇謇持心期輸葵藿之㣲仰奉乾坤之大
　　代叔父謝簽書樞宻院事表
綸音薦錫渙命莫回祗受以還震驚無措中謝竊惟黼
帳本根之地是謂清朝宥宻之司非資全文武則孰禆
末議於廟堂非識洞猷為則孰貳洪樞於造化自知衰
謬敢望寵榮遽此叨踰靡容辭避兹盖伏遇皇帝陛下
堯仁廣被舜智博通以不貳而任賢由至公而作哲宣
明人主之職興起太平之功復謹選於庶僚俾協圖於
密席擢兹孤跡置在邇班景迫桑榆敢衒精神而矍鑠
心非木石誓將頂踵以捐糜
　　代叔父謝兼權參知政事表
由𠂻之懇屢瀆天聰從欲之仁罔回聖造拜恩益寵撫
己惟憂中謝臣竊以在昔聖朝必先治體惟君臣之咸有
徳故名器之不假人使亷恥之俗成由奔競之風息茂
昭此道允属今辰矧政事之本在於尚書而奉行之際
尤須丞轄宜得詳明之士可為僚寀之光遽使𤨏材實
當牢避誠恐累大公之化盖非規小僅之名仰被敷綸
迄無反汗望非愚及榮與懼并兹盖伏遇皇帝陛下堯
禹凝勲成康躋治職論一相善取諸人既令朝夕納誨
以輔台又欲左右之臣罔匪正致兹朽質濫厠邇班臣
敢不退揣初心仰銜大賜誓殫蜂蟻之素仰答乾坤之
私
　　代叔父罷政宫觀表
譾薄㣲資弗勝重任飄零末路尚畀貞祠罪大恩隆感
深涕落中謝伏念臣性鍾朴野家積單平徒為章句之
腐儒謬綴簿書之俗吏分無榮望老在窮途豈期明良
相遇之朝遽進遲鈍不及之士曽未閲歳巳處近班始
長七人繼登二府仰止山淵之大實無涓滴之勞豈惟
資望素卑世所不許抑亦禍災自取人亦喜攻罪雖徹
於聴聞恩必歸於寛恕俾尸祠祿得見鄉關惟天地之
施生以收成為至徳惟神聖之選擢以保全為大恩幸
既不貲身何以報兹盖伏遇皇帝陛下堯神廣運湯徳
克寛察臣下之勞勤審㓙邪而㧞去尚榮以祿俾盡其
生臣敢不益念昨非深勤内省景臨西崦知來日之無
多感在中扃誓此生之不替
　　代宰臣等謝賜喜雪宴表
朔雪效祥俯應一人之徳需雲命燕肆頒百體之延誤
被恩華靡勝悸忭中謝伏念臣等猥縁遭遇獲玷使令
叨預近司曽蔑經綸之效克成美化初非調爕而然歳
方半於三冬月適丁於再閏飛珍萬宇既成璧以為珪助
順九重本日暘而月雨退惟尸素増靡涓塵方深芒負
之虞更沐燕胥之惠兹盖伏遇皇帝陛下恩覃動植道
格天淵窮幽極逺而鬼神不遺摩義漸仁而華戎咸服
兆此豐穰之瑞表夫誠恪之孚猶示謙冲特彰眷渥亟
奉天顔之喜俾參醉弁之峩耳聴韶音頓覺非常之遇
心銘湛露難忘欲報之私
　　謝除中書舍人表
儲闈肇建已叨左史之榮邦命維新復陟西垣之峻荷
恩加厚懐愧彌深中謝伏念臣頃事潜藩獲塵講席仰
觀舜問每究天人之㣲退誦堯言預知宗社之福而臣
文辭鄙淺論議闊疎徒親咫尺之光莫致涓埃之助敢
圖簡記曽不瑕疵遺簮念舊而見收自知無用積薪後
來之貽誚終懼難安踳地固辭籲天弗獲此蓋伏遇皇
帝陛下鴻慈委照大度包荒念臣久侍燕閒當粗知於
徳意謂臣素懐朴直宜不昧於私心擢自羇單置之嚴
近臣敢不勉修薄技益勵孤忠潤色皇猷雖有慙於亟
亟論思庶政尚少見於惓惓
　　謝兼侍讀表
内史贊書方重非材之愧邇英進讀更叨躐等之除拜
命若驚拊躬無措中謝臣竊以帝王之學異夫章句之
儒自誠而明惟睿作聖上稽治古下繹庶言當得魁傑
耆老之臣共致廣大精㣲之助豈伊孤陋亦與選求兹
盖伏遇皇帝陛下富髙宗之多聞資孔子之不倦精神
黙會龍潜乎道徳之淵糟粕盡遺蟬蜕乎簡編之表有
如海岳猶取涓塵臣敢不罄竭愚忠搜尋舊習正心誠
意雖自得於淵𠂻知人安民尚恭陳於古訓
　　謝除翰林學士表
陳薄技於掖垣已試亡狀進華資於翰苑得寵若驚迫
成威命之行莫遂牢辭之志外慙公議仰愧殊私中謝
伏以上聖御圖萬邦願治當出令之始尤藉代言之臣
下十行之札以勞藩方賜尺一之書以詢故老必能開
喻難陳之意如在扆前發揚易感之情見於言外則凡
傾耳而注目孰不承徳而向風顧如臣愚何以任此兹
盖伏遇皇帝陛下仁深求舊道大包荒謂迂疎無希進
之心而朴拙有不欺之實故令親近以示初終臣疊冒
寵光彌深惴慄文辭甚陋將何以塞重責而酬厚恩肝膽
可輸敢憚于逆盛意而犯隆指尚祈聖度俯察愚衷
　　除翰林學士謝宣召表
使車馳遣布温詔之丁寜里巷聳觀歎詞臣之榮渥省
循非稱慙懼交深中謝臣聞人當志於功名世常難於
遇合入朝見嫉或屢薦不用而一毁遂行賦命多竒有
自少著名而終老見棄在昔共患於斯難逢至於仕進
自結於主知文辭歴司於帝制如臣所值可謂至榮兹
蓋伏遇皇帝陛下煥乎其有堯章燦然而興周道考觀
治體務遵燕翼之謀眷禮近臣特舉右文之典星軺傳
命鼇禁増華臣敢不砥礪初心激昻晩節銜恩未報常
如淵谷之臨遇事輙陳或有絲毫之益
　　除翰林學士謝對衣金帶鞍馬表
分三服之珍竒爛然出笥下六閑之駔駿效以在庭恩
義便蕃省循愧歎中謝伏念臣逢辰特幸竊位過優以
一介之孤踪參兩朝之近侍趣上禁嚴之直併加服乗
之華喜動親闈不意寒門之遭遇光生異巷共知儒術
之尊榮矣此盖伏遇皇帝陛下眷禮近臣講修故事特
假寵光之渥俾圖報稱之宜束帶與賔客言雖慙鄙野
攬轡有澄清志敢怠馳驅
　　謝除參知政事表
忱辭洊列雖已竭於愚𠂻温詔俯頒終莫回於誤寵上
慚主眷下愧師虞中謝伏念臣以一介萍梗之蹤際千
載風雲之㑹粤自左史亟踐西垣甫入謝於昕朝巳陞
華於翰苑曽無游夏淵源之學少助商周灝噩之文豈
謂代言之墨未乾進讀之席不暖復膺聖擢遂與政機
洪惟盛朝克肖治古體堯蹈舜方當大有為之時釣渭
耕莘宜得不世出之輔顧參陪於國論實翊贊於皇猷
非特近比二轄之官盖得與聞三省之事叨塵若此報
稱謂何兹盖伏遇皇帝陛下厯數在躬聰明作后裕於
待士約以取人念其羽翼之舊臣委以股肱之重寄而
臣自承顧問積有歳時雖㣲補衮之功實抱愛君之願
好生天地之大徳既屢誦於舊聞安民帝王之極功尚
力成於聖志
　　謝除右僕射表
與聞國論方懐非據之慚誕告王庭俄玷久虛之位震
駭為之汗浹感激至於涕横中謝竊以元豐正二揆之
名寵章特異建炎通三省之務總任愈隆比復兼總於
本兵蓋欲倚平於外侮必才能足以立事且望實足以
服人端委廟堂贊元而經體運籌帷幄折衝而消萌然
後百志惟熈四方其訓如臣蕞爾視此闕然昨入贊於
政機繼攝承於樞筦猶祈解免庶逭顛危況若㳄輔之
官顯在具瞻之地位髙祿厚豈假寵以示私責望憂深
雖忘生而曷報面奏疊煩於天聴囊封屢叩於帝閽至
於辭窮終以虚受兹盖伏遇皇帝陛下茂日躋之聖宏
乾覆之仁謂臣早事於初潜察臣初知於上志俾熈帝
載用秉國鈞昔竇偁用南衙之恩僅居參貳韓維號東
宫之舊不及登庸敢期一介之㣲蹤獨際千齡之慶㑹
然臣受材甚下賦命多竒奮由單平疎逺之中非有積
累明白之效繄時獨斷迄此曲成臣惟當内盡孤忠旁
招衆彦仰不愧俯不怍實懐自信之心尊所聞行所知
少稱非常之遇
　　郊祀大禮謝加食邑表
禮􁨈國南惟聖能享慶行海内與物為春顧兹冗散之
蹤亦被汪洋之澤無功衍賦拜命増慙中謝伏念臣性
質迂愚材非俊秀徒有心於許國曽無術以濟時偶輔
龍飛驟陞槐揆慮辜任使旋請退閒逮兹盛舉之成莫
與駿奔之列不圖惠政遽及孤臣兹盖伏遇皇帝陛下
明徳惟馨上天敷佑精意以享法遵乾徳之良元日用
辛制踵周人之舊靈休來下帝賚普沾遂令簮履之㣲
亦冒户租之寵臣敢不益勤香火少効涓埃食采既豐
兹抱空餐之愧捐軀自誓尚期未死之前
　
　
　
　
　
　
　
　
　
　
　
　
　
　鄮峯真隠漫録巻十四
欽定四庫全書
　鄮峯真隠漫錄巻十五
　　　　　　　　　　　　　宋　史浩　撰
　表
　　代叔父再辭簽書樞密院事表
能薄望輕自知甚白恩隆命確退揣難安輙冒天聴再
陳愚悃中謝伏念臣性惟朴野年復衰遲素於榮利之
塗莫起僥踰之望誤䝉聖造進擢言官曽不淹時已登
上列毎覩虛心而納諫常思殞首以酬恩寸效未施輿
言可畏方自虞於曠斥詎可冒於寵靈矧貳樞庭實陪
政府豈容濫受以玷明揚雖力貢於懇私迄未承於俞
㫖氷淵是懼啓處靡遑伏望皇帝陛下曲珍睿慈俯矜
愚守推至仁於從欲收成命於已行臣雖蒲栁之姿猶
冀涓塵之報
　　代叔父辭兼權參知政事表
進陪樞轄已荷殊恩超贊化鈞更䝉真寵欲反髙明之
聴輙傾危迫之誠中謝伏念臣蚤玷儒流獲叨仕進寖
當晩景曽乏能稱指富貴如在雲霄量分守自甘藜藿
兹幸明良之相遇遂欣選用之盡公擢孤蹇之衰蹤置
公明之近列聖君無諫諍之事謬長七人邊陲絶兵革
之謀濫陪二府疊冐鴻恩之渥方包鵜翼之羞敢料宸
衷愈推榮典雨露未收於膏澤肺肝再進於忱辭伏望
皇帝陛下察臣素匪其人憐臣本無佗望許逡巡而引
避庶彈劾之未加恭俟俞音少安愚分
　　辭參知政事表
出綸甚寵驚超擢之非常瀝懇莫回愧精誠之未至中
謝伏念臣奮身寒苦承學空疎初無汗馬之勞偶際飛
龍之運堯以是道傳舜欣大啓於昌期尹有一徳暨湯
方仰成於近弼豈容衰懦輙與政機伏望皇帝陛下察
譾薄之難勝憐疲駑之弗逮特收誤寵以穆師言國論
參陪儻逭妨賢之誚禁林近密非無報徳之階
　　辭右僕射表
需章上達冀推從欲之仁批詔下頒未遂由衷之請仰
勤訓勉冞劇震驚中謝伏念臣遭遇異恩參陪近弼顧
寵靈之疊至知分量之易盈惓惓㣲誠每每懐懼是以
牢辭進秩力避本兵曲荷天地之容皆從螻螘之願比
有負薪之疾亟圖解組之歸不惟眷留且復明陟雖亞
輔久聞於虚席而西樞巳慶其得人併以委臣仍兼錫
土退思綿薄曷稱登崇伏望皇帝陛下畧反汗之小嫌
矜籲天之至懇疇咨宿望協濟治功庻全聖主知人之
明亦盡㣲臣量巳之義
　　第二表
洊布愚衷未回聰聴揆兹方寸之地實匪飾辭豈伊咫
尺之天而弗下耳中謝伏念臣奮身孤逺逢世休明横
草之功初無可錄遺簮之舊偶荷見收既拔擢之非常
知顛隮之必至然而位寖髙而責大恩愈重而命輕有
所報醻實忘生死每於奏事論及邊防謂坐銷鋒鏑之
憂在先固金湯之守然後大明中國之義以行王者之
師繼列聖好生惡殺之至仁成吾君寢兵措刑之本㫖
雖處心積慮之若此終圖事揆功之蔑如幽屏是宜具
瞻曷稱鳳覽輝而下集方多士之朋來驥伏攊以自憐
嗟壯心之非昨伏望皇帝陛下明照黜陟覆獲始終姑
專任元輔以責成功或改命真材而慰輿論曲安蕞陋
俾免傾危貳政機衡尚匪久居之地賜歸田里終祈全
廣之恩
　　辭知福州表
成命始行已籲天而祈免俞音尚閟尤蹐地以懐憂再
敢布於危衷庶必回於淵鑑中謝伏念臣猥縁䑕技獲
際龍飛未閲一朞已躋次輔自審輿情之未服亟辭柄
任以遄歸旋被洪恩起尸大郡效未殫於絲髪寵以畀
於旌旄福淺生災哀深茹苦方免素冠之即吉遽頒紫
詔以陞榮福唐南服之鉅藩星婺魏邸之同鎮退循微
分皆所不安遂亟上於函封乃曲加於廷渙符仍閩部
節易章川豈伊孱病之餘獲此便蕃之錫雖伸懇避未
賜矜從伏望皇帝陛下照以無私諒其非據收還大號
改授耆英庶令衰瘁之身獲免顛冥之禍
　　辭開府儀同三司表
恭承出綍未孚再瀆之言輙用循牆更致三辭之悃中
謝伏念臣愚無一得才乏寸長偶依日月之末光獲際
風雲之嘉㑹中更閒退兩寄蕃宣兹入奏於楓宸遂同
儀於槐揆在昔之元勲盛徳尚莫敢居如臣之綿力薄
材豈宜冒處矧今圖治正欲循名内而奉法之臣修明
政事外有翰邦之士屏蔽封疆不敢空言專要成效願
寢惟行之令佇旌特異之功豈伊㣲臣敢當是寵伏望
皇帝陛下深憐懇惻即賜允俞倘矜潛邸之舊勞尚畀
名城而共理巳為過分更復何求其將相之重權暨土
田之多賦實為僥冒覬賜收還
　　辭郊祀大禮加食邑表
囊奏上陳冀回淵鑑綸言下逮尚閟俞音輙伸傴僂之
辭再瀆崇髙之聴中謝伏念臣逢時盛際䝉國異恩寖
登台鼎之司洊被侯藩之寵屬圜壇之肆類阻預執籩
暨宣室之受釐迺䝉均貺方上投閒之請敢饕増邑之
榮聞命靡遑拊躬罙懼伏望皇帝陛下亟收成渙俯狥
愚衷豈特㣲臣獲免空餐之誚庶令羣下皆無茍得之
心
再陳尺奏少達寸誠祈寢誤恩庶逃清議荷王言之薦
降曽天聽之未孚奉牘周章捫心惶懼中謝臣聞自昔
有國必務施恩加地所以賞功徳之成豈應易得多邑
所以惜名器之重亦不濫加臣猥以庸虚久叨榮寵老
不知止坐糜廩稍之優病且未瘳莫效涓埃之報敢意
均釐之大賚遽加置散之陳人受則無功辭宜獲命伏
望皇帝陛下闡淵衷而下燭知慶典之大隆特亮臣愚
素非矯偽俯回天鑑許賜矜從疊此輸誠期於得請
　　辭少保醴泉觀使侍讀表
囊封薦貢覬渙號之必還天聴益髙仰俞音之尚閟疊
奉丁寧之訓彌深感懼之私不避重誅敢伸三瀆中謝
竊以攷本朝之故實起諸老於退閒或容納節以歸未
始遷官而召一時鉅望有若昌期奕世象賢無如公著
雖結知之特厚曽是禮之未聞敢期獨斷以敷恩遽為
𤨏材而創見謂賞潜藩誦説之益則臣無博聞彊識以
開寤於淵聰謂酬初政輔弼之勞則臣無竒謀碩畫以
規恢於逺馭已自知其非據人尤謂之不然況臣老止
形存病惟骨立徒縁軫記未許休官兹假寵以過優顧
何功而可稱伏望皇帝陛下闡皇天祐物之眷推慈父
愛子之情既益厚於殊私亦何庸於好爵願寢惟行之
令用恊僉言庶令垂盡之年獲安愚分由𠂻之懇得請
為期
　　再乞休致表
奏函上達祈亟就於休閒詔札下頒猶未孚於懇欵輙
伸再瀆仰冀曲從中謝竊以國張亷恥之維士明進退
之義出為委質不有其身歸曰乞骸始致其事茍昧夜
行之鐘漏曷全晩景之桑榆伏念臣性識不明材能無
取偶逢休運躐寘華塗當軸秉鈞有類積薪而居上建
旄易鎮初無彊草以論功儀巳視於公槐班更聨於孤
棘向也知難而去國兹焉被命以造朝既疊冒於寵光
復屢陪於閒燕涓塵未報筋力先衰悵來日之無多苦
沈痾之不赦願辭厚祿以逭餘災伏望皇帝陛下垂鑒
由衷推仁從欲許上還於印組俾退伏於田廬敢希前
輩之髙蹤自崇清節實賴大君之隆施少益頹齡
　　辭右丞相表
避權有請昔已幸於矜從注意益隆今忽聞於播告既
控辭而未獲敢瀝悃以載陳中謝伏念臣本乏異能偶
逢興運夤緣初政僥冒近司揣已無一日之長旋知引
退去國餘十年之久何意復來獨荷記憐俾從收召髙
官厚禄經緯已愧於素餐綿力薄材揆席豈容於濫處
惟藹藹王人之吉具赫赫師尹之瞻内有邇臣外多耆
徳倘擢居亮采足仰副於責成詎使衰蹤獨妨賢路冲
申倍於井賦仍進啓於國封被數特優循涯曷稱伏望
皇帝陛下乾坤覆育日月照臨察臣齒髪之已衰憫臣
筋骸之難彊亟收還於渙命庶允穆於師言執造化之
權既自列其非分侍清間之燕尚得誦於所聞
　　第二表
囊封薦貢祈免誤恩綸詔載頒未孚危悃輙露再三之
凟仰干咫尺之威中謝臣竊以股肱之臣腹心所寄若
古有訓雖曰圖任舊人以試罔功則亦焉用彼相伏念
臣材非俊茂學本荒疎適丁繼照之辰乃玷代天之職
靡懐固位確意尊君搜舉賢才講明理道欲輔成於自
治將基本於外攘方施覆簣之功巳沸鑠金之論保全
覆䕶獨荷恩隆擺脱歸休幾如痛定每思慮之所及雖
魂夢以猶驚矧屬暮途耄矣無能為也追惟曩日一之
其可再乎伏望皇帝陛下矜其衰殘察其畏怯深念鈞
衡之重勿私簮履之㣲垂拱仰成别選碩大光明之士
算計見效决收穹崇博厚之勲
　　乞解罷機政表
危悃上陳投閒是請温詞下逮賜可未聞輙干難犯之
威敢罄不移之守中謝伏念臣素無他技徒抱樸忠年
巳過於乗車所宜請退老當知於納禄再冒寵靈外虧
止足之風内蹈滿盈之戒既聖主曲憐於舊物顧㣲臣
敢愛於餘生不量精力之衰覬竭涓塵之報而臣病淪
肌骨景迫桑榆兩耳聵聾每懼敷陳之誤百骸罷憊不
勝拜跪之勞痛楚相仍形神俱耗畫廢餐而懐愧夜輟
寢以興思建國家宏逺之圖本非所及躬簿書期㑹之
職今又弗能是令論道之私迺作飬病之地自知甚確
决去為宜伏望皇帝陛下賜並堪輿恩覃簮履念臣進
退之義豈有他腸察臣悃愊之私實慙尸位許解機衡
之任俾收藥石之功庶保殘軀以全晩節
　　第二表
衰病乞休既輸䖍確温言申命未即允俞輙忘抵冒之
誅用竭兢危之悃中謝伏念臣奮身寒苦遭世盛明方
聖主乗乾出震之初膺弼臣當軸秉鈞之寄略無涓埃
之補迄遂丘園之歸然猶秘殿陞華真祠賦祿兩更旄
節薦領藩方晩加亞保之崇資首冠西清之近侍極數
十嵗久虚之典為一介臣埀老之榮敢期睿眷之非常
更念朴忠之有素忽拜絲綸之寵再專鼎鼐之司疾恙
寖加何以專裁於庶政罷癃巳甚難乎觀示於逺人一
夕屢興終食三喟倘有誤於國事實深累於上知伏望
皇帝陛下念機務之惟艱察誠心之莫奪俯矜朽憊曲
賜保全鳳覽徳而下之别求耆哲馬問途而老矣尚佚
餘年
　　第三表
封章屢上既盡布於腹心宸眷特隆尚曲存於體貎念
愚誠之已迫懼淵聽之未孚輙復控陳冀䝉矜惻中謝
臣竊以事君專於委質狥國在於忘身死且不辭病亦
奚恤誠以股肱之宣力貴乎精神之折衝茍省决之間
或至於昏迷則設施之計不勝其差謬矧四海九州之
廣有一日萬幾之繁倘禆贊之或虧雖糜捐而何益每
思及此深切自驚伏念臣久此支離寖成沈痼入而退
食難窮鴈鶩之文書出則戴星不耐風霜之途路惟聖
主尚憂勤而圖治顧㣲臣敢暇逸以偷安既殫匪懈之
勞遂抱弗瘳之疾詎有代天理物之地乃容尸禄養痾
之人故此祈哀必期賜可伏望皇帝陛下皇明委照洪
造曲成察臣重任之難堪憫臣孱軀之已瘁許從罷免
乞遂休閒雖來日無多莫報聖恩之大然餘生未泯願
觀徳化之成
　　進玉牒再辭加食邑拜轉官回授表
輯令典於熈朝誤頒賞秩控忱誠於丹扆尚閟俞音不
勝跼蹐之情輙罄頻煩之凟中謝伏念臣猥叨帝奬再
入宰司居懐竊位之憂未知報稱敢冒懋官之寵自速
滿盈矧茂揚萬世之休蓋盡出羣英之力衍金枝於三
祖之下積日既深著玉牒於十載之間留心亦久臣偶
縁末至適㑹垂成莫逃尸素之譏豈有僥踰之望爰田
増賦叨受禄之無功私屬疎榮懼得名之非據疊是異
眷尤當力辭伏望皇帝陛下大擴皇明俯昭愚悃亟還
綸命庶無虚授之嫌允穆師言終免傷亷之誚
　　第二表
叨承渙渥力控危詞申錫温言未䝉賜可輙罄不移之
悃屢干難犯之威中謝竊以賞逮有功所以勵僥覦之
俗化行自近乃能興謙遜之風故公朝不取於濫恩而
君子尤戒於茍得臣雖至陋理亦粗明倘因總職之㣲
勞輙冒出綸之殊寵既自乖於清議曷躬率於庶僚伏
望皇帝陛下深滌倖源益隆主柄再命傴而三命俯冀
曲諒於愚誠大臣法而小臣亷庻少禆於治體
　　經脩會要再辭轉官表
疏恩行賞本酬修纂之勤就第投間敢冒褒崇之秩自
知既白焉得無詞輙干咫尺之威用致再三之凟中謝
竊以爵禄所以勵世名器不可假人故在至明之朝尤
嚴責實之舉茍無濫吹斯曰當功如臣者愚且無庸老
知戒得蚤縁幸㑹獲偶昌期既覩潛藩新又新而作徳更逢
初政聖繼聖以重光雖皇風蕩蕩以難名然青史班班
而可攷爰輯猷為之美别成㑹要之書謂以日繫月也
萬年必至於浩穰倘因類分門也一見能知其梗槩臣
曩叨當軸遂玷提綱未施載筆之勞旋有乞身之請逮
簡編之大備皆廊廟之羣公且彼合推恩尚爾力辭則
臣雖回授亦難祗命伏望皇帝陛下覆昏而植有禮輔
徳若天親賢而下無能致嚴如父但詔諸儒而拜賜特
遺孤迹以示公亟收出綍之恩終遂循牆之避
　　經修㑹要辭轉官回授表
賞逮罔功屢形巽牘澤流後裔敢冒渙恩更此輸誠終
期賜可中謝伏念臣本無一得尤乏三長偶承中袐之
羣英恭纂初元之懿績猥塵亷總曽無歳月之淹繼即
退閒曷有涓埃之效兹告成於冊典忽濫進於官資力
控懇辭未回聰聽雖曰特貤於私室是亦下錫於㣲臣
惟叨踰非所敢安故煩凟不能自已伏望皇帝陛下區
分勞逸旌别幽明察臣無預於討論憫臣粗知於止足
即寢惟行之令用彰無黨之公
　　辭少傅表
上投閒之請方幸天從疏絶等之恩遽聞廷告荷始終
之垂眷至感悸之交懐輙罄誠忱載干聰聼中謝臣竊
以貳公𢎞化夙推亞傅之聨仗節建旄特峻中權之寄
繄將相之兼領為搢紳之至榮矧令尸祿於内祠復許
執經於便殿考聖世累朝之故事非元勲盛徳而弗居
豈容遲暮之途併冒便蕃之寵重惟𤨏質兩踐臺司執
效篾聞惟日負曠瘝之懼沈痾寖劇迺力辭機務之煩
既獲從均逸之安敢更拜非常之渥伏望皇帝陛下廓
乾坤之造昭日月之明不忘念舊之誠深諒由衷之悃
寢殊榮於非據止成命於已行倘遂懇辭或弭滿盈之
釁庶因休養迄全疲瘁之軀
　　第二表
聖主推厚下之仁特頒異數臣子鍳有終之吉確守愚
誠敢洊布於懇詞冀必回於淵聽中謝伏念臣猥緣宿
恙祈解繁機睿眷曲從俯念桑榆之晩㣲軀幸㑹獲全
樗櫟之生方期收加劑之功迺遽有揚廷之命且避權
本蘄逺寵乃陞華顯之班而上印所以丐休猶竊䆳嚴
之直其於進退出處之際殊失辭受取舎之宜茍冒昧
以輙居實叨踰而無恥外難逃於公議内有愧於初心
伏望皇帝陛下獨總威權謹司名器寢出綸之明命畧反
汗之小嫌倘未忘敝履之餘不容遐棄願始賦真祠之
祿俾侍燕私庶循止足之規不速貪饕之誚
　　三朝寳訓終篇辭轉官回授表
求免而許貤恩大非初志不授而將遺後裔同是洪私何
以辭為其實一也輙貢兢兢之懇仰干赫赫之威中謝
伏念臣本乏他長亦無素學猥繇攀附驟被光榮未殫
一得之愚巳處三孤之烈既慙尸素復懼滿盈毎自誓
於胷中曽不知其死所假令捐軀而畢命寧敢依違矧於
進讀以終篇初無勞苦亟承下詔俾遂遷官瀝肝膽以
披投雖蒙洞照畀絲綸而回授猶未全孚伏况臣子弟
闔門親姻兩族或服勤於州縣或充職於京師曷以堪
之不啻足矣倘或更貪於醲賞其如可畏之多言伏望
皇帝陛下曲軫皇慈大明哲鑒物嫌太盛知已極於僭
踰寵至若驚願且安於静退
　
　
　
　
　
　
　
　
　
　
　
　鄮峯真隠漫録巻十五
欽定四庫全書
　鄮峯真隱漫錄巻十六
　　　　　　　　　　　　　　宋　史浩　撰
　　表
　　　謝除開府儀同三司表
便朝賜對已叨臨遣之榮上宰視儀更拜褒陞之寵懇辭
弗獲感涕無從中(謝/)伏念臣確守性愚不通時變徒縁䑕
技獲久侍於潛藩親際龍飛遂克禆於初政每銜眷禮特
異臣工自知遲鈍之材不稱登庸之選亟求靜退獨頼保
全假祕殿之隆名賦真祠之厚祿十更寒暑三被使令既
以侍親畏卭郲九折之阪旋䝉改命懷㑹稽太守之章顧
毫髮之亡竒愧旌旄之濫受茲荷乾坤之造忽從苫塊之
餘錫是南邦易之重鎮方齋心而入奏復躐等以加恩渙
發九重秩均三事徳既踰於望外感實倍於胷中雖竭尋
常曷酬萬一茲蓋伏遇皇帝陛下治髙千古澤浸四方立
賢無黨以無偏念舊彌久而彌篤致此非常之殊遇亦霑
投老之衰蹤臣敢不益勵朴忠力行素學教條期於户曉
利言當以驛聞庶昭愷悌之風以廣醇釀之化
　　　除開府儀同三司謝太上皇帝表
候藩假守方趣覲於便朝制綍䟽榮遽視儀於上宰懇
辭弗許兢懼靡寧(中謝/)伏念臣昨任學官入對天陛亟
䝉奬諭遂冒除書屬建邸講席之虚自麟臺兼員而授
每銜寵數悉本隆知夤緣三嵗之餘遭值千齡之㑹重
華協帝次輔秉鈞戴㤙已重於丘山圖報未聞於毫髮
頃因郡寄旋處家艱自惟溝壑之必填敢意竹符之再
畀逮趨嚴召叨被洪私矧三事之崇班實一時之異數
豈伊猥𤨏輒此僥踰茲盖伏遇尊號太上皇帝道運冲
虚仁施溥博俯念蓋惟之舊物甞依日月之末光示以
褒陞賁茲臨遣臣敢不益勤職守備罄忠忱綿力薄材
誓謹孔顔之學隆天厚地永依堯舜之仁
　　　乞休致不允謝表
桑榆景廹當自列以引年天地恩隆訖未容於謝事疊
頒詔㫖曲示眷私拊躬莫遂於循牆拜命實驚於維谷
(中謝/)伏念臣起身孤逺遭世盛明識不足以察治亂之
機才不足以應事物之變徒因末學誤簡聖知無文武
之全材兼將相之重任爵髙祿厚莫施横草之功福過
灾生遂得負薪之疾儻復不知於止足必將自速於顛
隮故因七十之年不避再三之凟盖期合禮實匪矯情
豈伊父母之懐尚軫蓋帷之念俾仍廪秩以養衰殘茲
盖伏遇皇帝陛下智日溥臨仁天廣覆練羣臣而覈名
實治恊孝宣濟大業而擥權綱道侔光武特加記錄未
許歸休蓋將存老馬以問途莫遣縱㝠鴻之舉翮㤙施
若此報稱謂何臣敢不仰體至懷務全晚節絲綸言出
未䝉反汗於今朝丘壑志堅尚冀乞骸於異日
　　　謝除少保醴泉觀使侍讀表
皇恩至渥固辭雖切於循牆温詔疊頒成命莫回於出
綍凌兢祗拜傴僂難勝(中謝/)竊以老棘聮班職參寅亮
邇英進讀選號清華矧領使於祥源仍冠名於書殿邑
封萬户國列上公是皆極儒者之至榮所以示輔臣之
優禮豈容孱陋併有超踰伏念臣學術既老而益荒材
能已試而罔效徒縁際遇久玷簡知戴恩實重於丘山
論報蔑聞於絲髪捫心自媿視已無堪固嘗知止以引
年迺復疏榮而越等惟茲異數斷自淵𠂻豈平生志願
之敢期實晚景遭逢之過分茲盖伏遇皇帝陛下量包
細大施等初終立賢廣而無方念舊久而彌篤俯眷桑
榆之晚曽陪簮履之餘特示寵恩式彰眷遇臣敢不粗
殫末技誓守朴忠雖聖學髙眀本不勞於誦說而天威
咫尺尚得奉於清閒
　　　除少保醴泉觀使侍讀謝太上皇帝表
視秩公槐久媿祠庭之尸禄聮班孤棘遽叅經幄之侍
言荷寵渥以非常控懇詞而弗獲雲天拜施淵谷懷驚
(中謝/)伏念臣奮自寒鄉出偶休運横經璧水蔑著聲稱
錫對楓宸亟膺奬拔乃充員於秘府俾侍學於潛藩幸
逢舜徳之重華遂忝漢庭之次輔退閒直館載畀郡符
兼將相之崇資竊廩稍之冗食凡茲僥冒皆昔權輿御
恩雖重於丘山顧已已衰於齒髮蓋甞力上挂冠之請
豈意更叨出綍之榮矧亞保㕘寅亮之司而邇英極清
華之選峻名書殿領使祥源邑封萬户之多國列上公
之重何曽病質輙玷殊私茲蓋伏遇尊號太上皇帝道
運難名功成不宰曲軫蓋帷之舊曽依日月之光示以
優恩華其暮景敢不粗殫末技益守孤忠入告嘉猷無
負六經之訓仰酬大造永依二帝之仁
　　　謝除右丞相表
揆席久虚咸徯非常之盛舉昕朝誕告遽先已試之陳
人雖力控於忱詞終莫回於淵聽凌兢拜命傴僂懐慙
(中謝/)伏念臣才不逮中識難語上蚤受知於徳夀旋簉
迹於道山王邸横經儲闈庀職適際眀昌之運叨居輔
弼之司自揣無堪亟求置散去國十五年之久壯志益
凋還朝三數月之間沈痾屢作方上歸休之請忽膺圖
任之榮覆餗是憂循墻莫避此盖伏遇皇帝陛下乾坤
覆育父母矝憐徳以行仁急親賢而愛物人惟求舊每
藏疾以匿瑕遂使疲癃復當委注臣敢不彊親藥石期
緩桑榆顧乏寸長敢替舉賢授能之志誓持衆美覬迯
揚已取名之譏
　　　除右丞相謝太上皇帝表
徧歴華途昔受知於神聖再陳揆席今進冒於恩榮揣
愚分以難堪信夙縁之有幸逡廵莫避感懼交深(中謝/)
伏念臣本起寒㣲素無援助自充員於學省獲奏對於
宸庭誤簡隆知亟躋清選久棲遲於鶴禁俄際㑹於龍
飛上契淵𠂻擢陞次輔旋求歸於田里期必志於江湖
豈意暮年更膺迅召官窮祿厚初無横草之功心勦形
癯徒抱采薪之疾茲復青氈之舊物仰銜丹扆之殊私
揆厥所源知其有自木繁枝葉植本惟深水壮波瀾流
源蓋逺凢此過優之寵悉由資始之㤙徳重天淵報㣲
涓露盖茲伏遇尊號太上皇帝道傳萬古聖冠百王玩
意紫清非心黄屋務兼懷於南北格大順於髙卑授舜
八元遺湯一徳致茲盛舉猥及陳人臣敢不勉竭疲癃
思酬知遇聖圖廣大倘有補於萬方慈極尊安冀無窮
於億載
　　　生日謝賜牲餼表
户列桑蓬方慨先親之顧復驛馳綸綍遽頒内府之㫖
嘉驚異數之便蕃重㣲𠂻之跼蹐(中謝/)伏念臣猥縁攀
附頓冒寵榮去國僅十五年忽䝉收召来朝已三數月
蔑著功勤每懷素餐徒煩亟饋敢意賤生之日大賜養
賢之亨茲蓋伏遇皇帝陛下覆育無偏生成有素式修
舊典下逮具臣坐増私室之光共侈盈庭之賜捫心知
幸荷眷益隆臣敢不砥礪孤忠要期厚報劬勞在念悵
無路以遺羮銘刻不忘敢有心於食志
弧矢開祥已負四方之壯志酒餚亟饋忽疏九陛之隆
恩祗服寵章彌増慙汗(中謝/)伏念臣自依光於日月荐
承乏於鈞衡報蔑㳙塵恩深海嶽曽未知於死所偶及見
於生朝方懷顧復之先親敢覬㫖嘉之厚禮靦顔拜貺
雪涕知榮茲蓋伏遇皇帝陛下體貎邇臣修眀故事不
問衰殘之晚景特頒飲食之芬馨遂令尸祿素餐之人
并受醉酒飽徳之賜臣敢不䖍恭嚴命滋味至甘珍㫖
益豐悵無復南陔之飬升恒圖報願載歌天保之詩
　　　進玉牒謝加食邑轉官回授表
鉅典告成丕昭懿鑠清朝第賞猥及㣲臣真祖既衎於
圭畬褒秩仍覃於姻族拊躬秪命舉室生輝(中謝/)伏念
臣本無經濟之長徒有遭逢之幸施踰山嶽效乏絲毫
萬户䟽封日負素餐之懼一門被寵居懷世禄之慙於
赫聖皇紹隆期緒派靈源於列祖益茂本支崇賞牒於
昭陵期躋仁夀乃嚴載筆甫及奏篇惟帝念功賜舉陞
遷之律顧臣何力與蒙奬録之榮矧加地無異於進
階而貤恩亦均於拜賜曷為異渥併逮私庭茲蓋伏遇
皇帝陛下敷澤過優施仁從厚念臣濫陪於輔弼不廢
彛章謂臣適總於綱條莫回成渙叨踰已極荷載難勝
臣敢不砥礪初心激昻末路滿盈是戒敢夸稽古之能
報稱若何惟勵教忠之節
　　　進玉牒加食邑并轉官回授謝太上皇帝表
敬宗尊祖聿觀鉅典之成錫命貤恩併示私庭之寵懇詞
弗獲跪受奚勝(中謝/)竊以慶衍金枝推本源於炎緒光
埀寳牒備徳業於仁皇於昭萬世之宏休茂闡两朝之
盛美而臣偶承人乏叨預宰司振領提綱雖總纂述之
職懐鈆抱槧初無潤色之工迨及奏篇例膺褒律榮秩
既延於嗣息真祖載益於土田顧今恩渥之加皆昔權
輿之賜茲蓋伏遇尊號太上皇帝黙觀昭曠髙蹈希夷
堯道難名本親親而有叙文謨丕顯思繼繼以無窮且
嚴方冊之藏爰懋儒臣之賞致茲寵數猥及孱軀臣敢
不仰體洪私益堅晚節封踰萬户既靡廩稍之豐忠萃
一門惟誓子孫之報
　　　謝親屬差除表
餘生自幸既躐致於顯庸私屬何為亦併䝉於寵渥感
深淪骨涕隕交頥(中謝/)伏念臣生厯險艱奮繇寒逺伶
俜千指久困躓於鄉闗坎壈一身獨支撑於門户始而
求仕本以為貧夤縁偶值於享辰僥倖載塵於宰路簮
纓相繼敢圖奕世之昌蕃廩稍既豐已獲全家之飽煖
頂踵悉由於覆育絲毫無補於聖眀尚軫淵𠂻普沾河
潤宗姻内外盡叨進擢之恩閨閫賤良咸被䟽封之命
一門改觀萬口欣傳豈平日志願之敢然實暮景遭逢
之至此退惟忝竊倍極凌競茲蓋伏遇皇帝陛下施等
乾坤慈均父母濟物欲全其類愛人必厚所親乃眷衰
蹤特頒異數臣敢不益堅身教思振家風聚族而謀誓
永堅於忠孝自今以徃求上報於恩榮
　　　謝賜第表
任重難勝方控歸田之請恩隆弗替俄知錫第之榮仰
戴聖神終全覆露(中謝/)伏念臣起身蓬蓽充位廟朝綿
力謭材無取棟梁之用頽齡朽質不堪斤斧之施幸久
託於帡幪遂偶逃於顛覆闔門寧處盡出生成問舎還
歸止祈罷免敢意淵𠂻之睠睠特頒廣厦之渠渠輪奐
光輝寵靈赫奕親朋情話昔嗟四壁之空老穉歡顔今
得萬間之芘茲盖伏遇皇帝陛下不遺舊物大擴皇
慈俯憐桑榆晚暮之途未免風雨震凌之患迺䟽寧宇
俾即安居絶勝寢丘已負叔敖之長慮未恢朔土更慙
去病之牢辭臣敢不仰銜蓋載之私愈誓捐糜之報考
工益宅肯招貪鄙之譏神武挂冠行遂棲遲之志
　　　賜第謝太上皇帝表
鈞衡任重居慙𤨏𤨏之㣲材簮履念深遽錫耽耽之大
厦恩繇堯父賜出舜庭循分無堪拜嘉有愧(中謝/)伏念
臣頃從學省獲簉宸墀一言感悟於龍顔三嵗翺翔於
鶴禁旋因攀附躐致顯嚴草木之茂蓋始培根宫室之
成厥由累土顧今辰之際㑹皆昔日之權輿䕃此華欀
銘乎丹腑茲盖伏遇尊號太上皇帝功恢九有道並三
無雖玩意太初固已非心於黄屋而回觀邇列猶憐舊
物之青氈遂使帡幪俯加愚陋臣敢不永依洪覆益勵
孤忠竊喜全家已絶風雨震凌之患尚期終老必殫珠
環報效之私
　　　三朝寳訓終篇謝轉官回授表
大人繼眀照四方志求軌範三聖相授受一道訓在簡
編披鉅帙以甫周眷私庭而申錫榮踰望表感溢情涯
(中謝/)伏念臣雖紹箕裘僅守章句始依乗於鶴禁旋際
㑹於龍翔西掖代言北門視草皆簉爾英之末席日陳
列祖之成規卒因口耳之傳荐玷股肱之寄居慙固陋
力請罷休未容挂神武之冠仍許寓路門之直適逄今
日獲竟全書退朝弗倦於討論帝自樂此造理實由於
淵懿臣何力焉豈伊辭賞之餘復拜移恩之渥茲蓋伏
遇皇帝陛下學乃有獲尊其所聞自得於心靡俟輪扁
釋鑿之問坐進乎道迄如庖丁善刀而藏猶旌論說之
勞俾衍室家之慶臣敢不奉將眷命勉飭来昆發金匱
玉版之儲上已増光於洪業鑒麈尾蠅拂之戒下宜毋
事於清談庶寫忠誠少圗報答
　　　正說終篇謝轉官回授表
進讀無功方控辭於美秩䟽榮甚寵俄貤及於私庭退
省僥踰倍深兢懼(中謝/)竊以真皇在御徳性造㣲億萬
載之詒謀相傳以道五十篇之埀訓先正其心龜鑑陳
前盤盂示戒幸聖主茂緝熈之學俾儒臣殫誦說之勤
紬繹㣲言發揮治要竊慙謏問莫跂清光敢覬終篇例
叨信賞矧移恩於賤屬均拜賜於公朝雖謂彛章實昭
殊渥若為報稱深切感藏茲蓋伏遇皇帝陛下施等隆
天愛深察父澤必先於族及賞亦貴於世延遂令姻黨
之㣲遽被褒陞之眷臣敢不更相規戒共體恩私鄙桓
榮稽古之言徒為夸耀味狐突教忠之義誓有捐糜
　　　進四朝正史志謝推恩回授表
史文登備錄總職之舊勞賞秩優加許移恩於私屬懇
辭弗獲榮懼彌深(中謝/)竊以徳厚功隆仰四朝之盛事
治叢業鉅煥十志之成書提綱允屬於元臣涉筆實資
於羣彦庸示纂承之懿有嘉繼述之工特舉彛章肆頒
褒律臣雖至陋自視何為頃載秉於國鈞適兼司於史
館積時寖逺㣲效蔑聞敢期鉅典之肇新遽望龍光之俯
及始控誠於軒陛旋畀寵於家庭仰惟聖造之曲成終愧
衰蹤之難稱闔門懷戴舉族増輝茲蓋伏遇皇帝陛下
恢廓仁心昭眀公道施賞或容於延世酬勲靡貴於求
全遂令嗣息之㣲亦拜甄陞之賜臣敢不更相告戒共
保光榮惟孝惟忠思力圖於報稱若孫若子庶永託於
生成
　　　丐歸不允謝表
投閒賜第忽致人言瀝懇歸田荐膺聖詔未容遽去仰
戴隆知(中謝/)伏念臣心則不他材無所取適遭盛際獲
簉邇班曽㣲毫髪之勞每荷聰眀之眷退身揆路畀室
京都靜以掩闗軒巷可使之羅雀榮而及嗣子壻皆得
以彈冠雨露徧洽於一門風波乃生於衆口既無謀猷
以禆補大政徒然尸素以饕竊大官茍有浮言必汚哲
鑑遂殫賤悃祈返故廬宸𠂻獨賜於眷留孤跡寧忘於
恐懼此盖伏遇皇帝陛下天臨四海子育羣臣軫茲簮
履之遺曽偶風雲之㑹肆頒綸綍益固帡幪廣厦萬間
尚使萍蓬之棲止全家千指獲依日月之光明臣敢不
深安五畝之居仰副一人之意布在方策永彰清朝優
老之規貽厥子孫益勵昔人肯堂之志庶綿忠赤仰報
恩私
　　　謝除少師表
辭榮未獲姑容枌社之歸錫命過優宻亞槐庭之峻感
深淪骨愧溢汗顔(中謝/)臣聞一心之臣有三千為治固
資於同徳百里之行半九十盡忠惟在於晚途凛進退
之難全實古今之共歎悻悻或乖於大體栖栖多怵於
煩言惟臣晝繡之榮靡有秋毫之隙造膝力祈於休退
温顔每示於眷留許解政機猶寘西廂之帷幄乞還鄉
邑更陞左棘之班聨假厯嵗不除之官舉累朝甚盛之
典獲雍容而至此繄覆䕶之使然一時綸綍之傳薦紳
太息千載風雲之遇簡冊屢書顧臣何人幸甚過望茲
盖伏遇皇帝陛下睿謨廣大聖學淵㣲憐其久侍於清
光人惟念舊賜以即安於真館相亦克終肆推眀恩昭
示殊奬及未嬰於沈疾使歸養於殘骸而臣自惟執經
誦說於潜藩以至當軸將明於初政凡同遭際悉已凋
零蕞爾餘生巋然獨在驟逺軒墀之奉不知涕洒之流
横草無功曷報乾坤之施食芹欲獻尚懷畎畝之忠
　　　除少師謝太上皇表
指鄉枌而退處幸遂素懷冠孤棘以進遷遽頒宸渙辭
弗獲命凛莫措躬(中謝/)伏念臣本乏長材偶逄休運當
紹興更化之日首被召除逮學省賜對之初亟膺加奬
爰從冊府俾預宫僚曾無一得之愚可効萬分之補屬
上聖躬行於揖遜實㣲臣適契於依乗甫閱期年躐登
次輔出臨帥閫入侍經帷頃復預於鼎司顧曷勝於柄
任力控歸田之懇俄為錫第之留寵光徧及於族姻眷
遇逈加於倫等載惟𤨏質久冒隆私疾疢交攻郷闗是
念已幸投間而遂志敢期増秩以䟽榮佩恩典之過優
覺歸途之増耀凡今際遇自昔權輿戴徳至深隕身莫
報茲蓋伏遇尊號太上皇帝懋昭文德大擴堯仁俯
念蓋帷曲示始終之眷肆加綸綍蔚為出處之光臣敢
不退即便安少休疲曵適山林之真性自樂餘年修香
火之勝因仰祈萬夀倘未填於溝壑庶復望於軒墀
　
　
　
　
　
　
　
　
　
　
　
　鄮峯真隱漫錄巻十六
欽定四庫全書
　鄮峯真隱漫錄巻十七
　　　　　　　　　　　　　　宋　史浩　撰
　　表
　　　謝免明堂大禮陪祠表
肅雍顯相洊勤尺一之頒汪濊湛恩曲貸再三之瀆恭承
開諭許即便安(中謝/)伏念臣頃丐餘年獲歸故里方聖
主在帝左右有嚴奠璧之祠則㣲臣惟命東西敢告負薪
之疾屬沈綿之寖劇懼跛倚之難支與其顛仆自速於煩
言孰若哀鳴仰祈於睿鑒果荷曲成之造旋聞賜可之音
此蓋伏遇皇帝陛下父母愛憐乾坤覆載不責筋骸之末
示全簮履之遺君命不俟駕而行愧初心之有負海内各
以職来祭嗟膂力之獨愆徒與黔黎均霑恵澤
　　　明堂大禮謝加食邑表
合宫藏事病莫與於駿奔宣室均釐恩遽霑於冗類控
詞不果拜寵為慙(中謝/)伏念臣尚抱沈緜未經蘇息功莫
施於横草錫屢侈於分茅惟能三年再舉於明禋始荷一
禮頻頒於嚴召既不獲祗奉璋執豆之役又烏可加方
田貢賦之膄何意空餐忽叨異數茲蓋伏遇皇帝陛下
徳配天地功光祖宗合饗以歌成命之詩惠餕而霈蓼
蕭之澤不遺簮履特出綸絲敢不勉䇿筋骸恪勤香
火誓竭餘年之晼晚仰酬大造之穹崇
　　　生日謝賜金器香茶表
蒲栁衰姿方軫勤勞之念絲綸厚施忽朌璀璨之珍下
拜凌兢旁觀欣豔(中謝/)伏念臣猥縁攀附疊冒寵靈去
國再厯於星霜思君每勞於夣寐敢意賤生之日曲分
燕具之榮間飾寳珠宻排金粟成此樽罍觴豆之器副
之槍旗龍麝之芳豈伊環堵之間獲侈盈庭之賜矧昭
回宸翰熈然三月之春寂寞孤蹤頓若九鼎之重從天
而下揣已奚堪兹葢伏遇皇帝陛下道大無私恩隆
不替収既遺之簮履賁埀盡之桑蓬臣敢不銘在丹衷
寳茲大賚光生塵席永無北海之憂報乏瓊瑶第祝南
山之夀
身登耄齒已預拜於慶儀時適生朝復逺煩於使命何
幸一年之内叨逢再錫之榮恩重報賖感深涕落(中謝/)
伏念臣殘庸有素樸拙非材徒以潛藩罄此心之愛敬
遂當初政冠列辟以陞遷眷寵至隆臣鄰莫比逮乞骸
於既老亦賦祿於無功届茲勞瘁之辰厚有便蕃之賜
煌煌多品嵗嵗為常每思何徳以祗承殆是宿縁之際
㑹茲蓋伏遇皇帝陛下皇天降祐慈父興憐察臣犬馬
之衷始終守正謂臣桑榆之晚操履弗渝故頒御府之
珍竒用作私庭之光耀歡傳道路喜動里閭豈惟増賁
於一時抑亦永彰於千古臣敢不益知尊主不昧輸忠
雖膂力既愆覬功名而已逺惟精神之運尚香火以勤
修誓竭餘生上酬大造
星驛東馳錫上方之重寳蓽門下拜快故里之羣瞻榮
極報賖感深涕落(中謝/)伏念臣材均樗櫟景迫桑榆徒
縁執巻於潛藩遂獲秉鈞於初政千慮殊無一得九遷
濫至三公身雖退而寵不渝年益髙而眷彌厚乃嵗嵗
始生之日有煌煌成命之頒璀璨兼金光動彛尊龍勺
芬馨賸馥風生麝篆月團欣是叢珍萃于私室茲蓋伏遇
皇帝陛下乾坤覆育父母撫存憐其篤老之姿賁以肆
筵之具敢矜稽古實荷舊恩臣敢不愛敬輸誠升恒歸
美春朝秋覲莫陪漢殿之班暮火晨香第效華封之祝
使述絲綸北闕未忘於簮履賜肦薫茗南金併侈於樽
罍仰銜貴老之朝俯記賤生之日(中謝/)伏念臣夤縁宿
世遭遇真人奏䑕技於青宫每䝉聽納翊龍飛於白水
凾冒陞遷兩秉國鈞屢陪經幄迄無報塞終丐罷休茲
當射矢之朝方切蓼莪之感豈圖厚施忽耀私門此蓋
伏遇皇帝陛下育物等乾坤視臣如手足謂翼鱗之攀
附悉慨凋零顧湖海之退閒獨餘衰朽軫憐舊迹爰錫
叢珍臣嵗嵗霑恩人人健羡循涯自幸已踰中書二十
四考之期歸美輸誠第祝三皇萬八千年之夀
　　　謝除太保表
引年告老本虞危溢之灾念舊推恩更拜優隆之命控
辭靡獲虚受為慙(中謝/)伏念臣猥出名場寖階朝著潛藩
儲府首膺羽翼之求政路台司厯備股肱之選外總十
連之任中陪五學之遊至於推轂將壇侍祠仙舘從容
别殿雲章俾預於賡歌寵賁賜廬神筆特新於扁牓凡
厚眷殊私之下逮有宿儒耆徳之未嘗而臣廹鐘漏之
將殘視桑榆而永歎櫪驥之心徒在顧力弗支芻狗之
迹已陳不歸何待輙披懇悃仰叩凝嚴謂昔之壯猶不
如人曽事功之蔑著且及其老戒之在得寧寵利之敢
居㡬至瀆煩始䝉開許惟三公就第之異數實累朝信
史之罕書旄節不移蓋循國老之故事苴茅愈重至用
勲臣之舊封顧臣何人可以堪此茲蓋伏遇皇帝陛下
仁參天地道合祖宗三千咨同徳之臣方共扶於興運
七十遂告歸之志俾獲保於餘齡致此光榮萃于衰苶
揮賜金而具酒食已均恵於親朋埀安車以示子孫尚
教忠於苖裔
　　　除太保謝太上皇帝表
神武挂冠方致為臣之事昕庭出綍更升論道之官始
終備極於叨塵俯仰不勝其愧怍(中謝/)伏念臣奮由寒
逺獲際聖眀賜第太常當撫運中興之日執經儲禁適
倦勤内禪之時絲毫盡出於生成卵翼遂躋於通顯闕
然莫報老矣奚堪惟當自力於㢘隅尚可少禆於風化
危衷屢啓優詔俯從顧進退之際裕如皆培養之恩抵
此㣲軀易殞洪造難酬茲蓋伏遇尊號太上皇帝愽大
真人聰眀元后遊心於淡而合氣於莫齋居方即於廣
廷臨下以簡而御衆以寛家法乃傳於聖嗣曲憐舊物
俾返故鄉給傳俸於納禄之餘覲嚴宸於乞身之後眷
此衰年之埀盡尚膺異數之非常臣敢不推本權輿圖
回報答當令孫子誓殫犬馬之忠尚覬桑榆永頼乾坤
之賜
　　　除太保謝詔許入謝表
納祿冀還於初服乃叨公衮之除歸田宜老於故鄉復
造宸墀之謁洪私特異衰涕交零(中謝/)竊念臣器窳徳
輶地寒材薄曼容至六百石而去實有夙心張良䝉三
萬户之封非其素望偶繇禁附濫汚弼諧頂踵之外皆
出生成涓塵之報莫能表見覺殘骸之難彊慨餘日之
無多及未填溝壑之間上願挂衣冠之請敢謂聖慈之
念舊更窮人爵以䟽恩綸言既辱於廷揚鼎餗仍容於
家食至於逺稽汗簡荐降璽書許扶瑣瑣之孱軀来覲
葱葱之華闕曠盛儀於百嵗軻後無傳新寵命於一朝
隗今為始茲蓋伏遇皇帝陛下髙旻覆幬赫日照臨眷
同陪潛邸之具僚巋然獨在使再望清光而退隠久有
餘榮臣敢不飾巾以盡桑榆埀車而示孫子驥老伏櫪
徒慙芻秣之施狐正首丘永畢山林之志
　　　謝賜御書眀良慶㑹閣牌表
睿藻宸章方珍藏於漢第璇題寶畫復榮動於周行拜
稽首以揚休涕交頥而自感(中謝/)伏念臣材如樗散福
若羽輕風波備歴於畏途每虞顛覆毫髮不逃於聖鑑
迄頼保全已容退處於丘園尚俾暫瞻於軒陛恩光優
渥好賜頻仍史冊至於屢書都人謂之創見矧茲層閣
之建皆本厚祿之餘爰仰徹於凝旒遽俯頒於扁牓翔
龍翥鳳已勤神筆之褒崇塗碧填金更出上方之摹刻
眀固赫然在御良亦昔所願為顧二字之寵嘉實一時
之慶㑹唯臣弗稱承命懷慙茲蓋伏遇皇帝陛下道冒
羣倫徳隆䆳古天無私覆豈特光孤跡之歸相亦惟終
蓋將貽萬世之法廣求故實益契眷私臣猥以衰殘親
逄希濶配河洛圖書之秘傳示無窮偕東南山海之靈
䕶持敢怠
　　　年八十謝賜慶夀儀表
一人慶治正欣仁寺之同躋八衮衰蹤亦賀康寧之敷
錫敢希睿藻逺賚慶儀奉内府之珍竒激中扄之感懼(中/)
(謝/)伏念臣起身寒素遭世盛眀依乗偶㑹於風雲遇合
適符於魚水力未施於横草位遽叨於面槐雖景逼桑
榆獲遂挂冠之請而眷深簮履每興當宁之思時頒親
札之丁寧嵗有生朝之賜予矧今厚意復示殊恩貂璫
飛鞚於川塗翰墨騰光於龍鳳謂臣浮生之希有又遇
十春祝臣暮齒之再延俾逄千載杯盤羅列盆盎錯陳
率皆粟縷於兼金况乃環裝於百寳分上方之清馥輟
正焙之靈茅顧惟窮陋之居曷稱便蕃之寵茲蓋伏遇
皇帝陛下乾坤長養父母憂憐自執巻於潛藩暨秉鈞
於初政撫存特異終始弗渝稽古無功已愧於輜車乗
馬投閒絶望載新於龍勺彛尊臣敢不銘刻肺膺精勤
香火誓殫㣲悃祈歸美於升恒尚覬餘生觀凝勲於混
一
　　　謝除太傅表
堯階劔佩已稱萬夀之觴舜殿絲綸忽峻三師之秩瀝
懇莫回於淵聽扶衰㕘拜於異恩媿極騂顔感深雪涕
(中謝/)竊以帝傅實乆虚之位當處宗臣鼎司非序進之
資具存彛典加以官名雖舊朝著肇新昔猶次掌武之
聮今遂亞維垣之貴太上中興之際從權或賞於勲勞
陛下撫運以来重道弗輕於除授豈容疲懦乃玷寵光
伏念臣射䇿起家養親就祿偶出逢於盛旦遂馴至於
近班棘槐備歴於公孤衮鉞仍兼於將相中書二十四
考之紀僅比唐臣冠軍萬八千户之封更踰漢世今者
已還初服尚預特招奔馳靡後於梯航蹈舞粗勝於簮
笏止可逭有司之彈劾何以當明詔之褒崇此蓋伏遇
皇帝陛下日月照臨乾坤覆冒謂虞庠之庶老猶被陞
遷矧代邸之舊臣寧稽恵澤曲加徽數申賁晚途而臣
無力可陳懷慙益切自知頂踵秋毫悉荷於洪私既挂
衣冠晝錦敢同於前輩誓殫愓厲仰報生成
　　　除太傅謝太上皇帝表
玉巵稱慶方陪漢殿之趨金鉉䟽榮㡬極周官之貴維
時甚盛之禮推此非常之恩有靦在顔無詞叙感(中謝/)
伏念臣海邦令族黌舎諸生射䇿楓宸蚤錫大常之第
記言螭陛旋叨近侍之班㑹熈運之繤承預儲宫之攀
附任叨將相位至公師迨茲縟典之行亟被驛書之召
丹心許國悵莫著於事功黄髮在庭偶粗勝於拜舞觀
光則幸受寵何名茲蓋伏遇尊號太上皇帝愽大真人
聰眀元后夀為五福之首化日舒長山呼萬嵗者三羣
心愛戴肆敷恵澤俯逮疲癃臣猥以㣲生親逄華旦尊
天子父進瞻寳冊之焜煌為聖人氓退竊里閭之安佚
誓殫惕勵仰對生成
　　　進論語口義表
聖人之言如天豈容意度古者之學為已務在躬行逮
及漢儒傳注之興已失孔門淵源之舊况茲固陋何所
發眀(中謝/)伏念臣社櫟散材蠧魚素業窮年繼晷莫希
經術之名家析句分章猶有書生之習氣比歸休於故
里獲畢志於遺編念二十篇藏壁之餘皆七十子傳心
之妙雖廹桑榆之暮未忘鈆槧之勤再閲嵗時粗終巻
帙揆分方虞於僣妄吐詞曷究於精㣲姑欲示於来昆
豈當祈於乙覽不圖眷奬許以冒聞茲蓋伏遇皇帝陛
下極圓神方智之能集内聖外王之道體堯蹈舜跨商
軼周經幄疇咨睿訓每宣於奥義詔書誕布羣臣莫望
於清光乃容螢爝之餘亦預芻蕘之擇恭承威命弗敢
固辭蠡測海而管窺天自慙卑近露増流而塵足嶽何
補髙眀
　　　謝賜玉帯表
請老而挂衣冠當返布韋之舊䟽恩而錫鞶帯更叨瑶
玉之英雖知帝力之莫回誠懼臣儀之或紊懇辭弗獲
冒昧奚堪(中謝/)伏念臣襏襫窮儒崦嵫暮景遂白首故
鄉之樂已出生成從黄冠野服之逰始為宜稱敢意輟
内府無瑕之璞賁孤臣不朽之榮贐特異於兼金罪彌
深於懷璧茲蓋伏遇皇帝陛下仁孚動植道配堪輿念
千齡希闊之逢極諸老優崇之禮惟茲賚予尤越典常
元和之寵晉公本以討淮蔡逋誅之冦熈寧之賞安石
亦縁成河洮闢土之功施及退休逈無倫儗搢笏有慙
於非據維鵜難逭於貽譏臣敢不銘鏤靡忘護持惟謹
東門祖帳雖歆豔於觀瞻南畝扶犂敢矜誇於佩服誓
殫愓勵仰答恩私
　　　賜玉帯謝太上皇帝表
寳帯温然出九天之錫賚祥光炳若快羣目之觀瞻居
深懷璧之憂莫遂循牆之避拜嘉増感過分為慙(中謝/)
竊以玲瓏其聲縝宻以栗加而尊德尚為君子之珍束
以立朝尤劇人臣之寵非有顒昻之德望曷當璀璨之
身章如臣者躬之清眀體無蘊藉學未増瑚璉之器材
惟具碔珉之資荐玷邇聮實由大造雖體至隆之貺寧
逃弗稱之譏茲蓋伏遇尊號太上皇帝仁掩瑕疪信昭
孚尹享多儀於萬國已登禹㑹之塗山頒玉瑞於諸侯
行闢舜封之北嶽憫此賤㣲之簮履飾以特逹之圭璋
臣敢不身佩天恩道存日用益殫忠謹復韋布之初心
更誓捐糜作瓊瑶之美報
　　　謝再賜御書舊學二大字表
風雲胥㑹夙塵講席之下僚奎壁争輝荐奉宸章之大
賜荷睿慈而甚渥揆愚分以奚堪祗拜凌兢回思喜幸
(中謝/)伏念臣賦材庸鄙奮跡孤寒徒以宿縁親逄華旦
承洪恩而進陪鶴禁奏薄技以仰輔龍潛翼翼冲襟稔
一人元良之譽巍巍初政播二帝雍熈之和皆本生知
匪因師授乃自不居孔子之聖以臣濫比甘盤之賢摭
夫舊學之名畀于再相之日駑馬既膺於一顧敝帚遂
重於千金豈期厯過十期又復頒斯兩字謂曩傳草聖
猶未惬於淵𠂻而茲降珍凾方改從於楷法開緘煥昭
回之星漢拭目眩飛動之雲烟非繇軫記不忘安得埀
情如許顧惟再錫實顯殊私徃作尤竒逈出王張之右
今書盡美更超顔栁之先春蘭秋菊之各擅清芬隨珠
和璧之皆為至寳豈敢取捨俱願襲藏茲盖伏遇皇帝
陛下執古通今躋時極治徳蔑加於此矣臣何力之有
焉乃於恭黙不言之辰每起故舊不遺之念致茲孱𤨏
亦被寵榮臣敢不深佩品題益勤寅奉眷憐有素儻容
二本之並存保䕶無窮將亘萬年而不朽
　　　明堂大禮謝加食邑表(戊申/)
天地祖宗之饗慶成於王者之堂山川土田之腴推廣
於聖人之徳既牢辭而無路斯負媿以承恩(中謝/)伏念
臣遭世眀昌致身通顯乏濟時之勲業有尸位之叨踰
茲退處於里閭莫施勞於籩豆猶因敷錫獲冒寵靈廩
稍俸錢尚靦顔於拜賜户租井賦敢狂望於加封茲蓋
伏遇皇帝陛下道格幽眀仁均普率不間邇遐之異壤
靡分勞佚之殊途霈此鴻龎逮于癃老臣敢不仰銜大
施益恪㣲衷春覲秋朝莫簉漢廷之列晨香暮火愈堅
華祝之祠
　　　除太師謝表
統承千載方推曠蕩之恩位冠三師遽玷褒崇之典控
辭弗獲荷戴奚勝(中謝/)伏以臣奮迹單平際時熈洽髙
宗召臣於更化之日自冊府而寘宫僚夀皇用臣於紹
祚之初越從臣而升宰輔雖勉輸於忠藎曽莫補於毫
分何徳以堪二十四考更踰中令無功而受萬八千户
又過冠軍適丁賜几之年始遂乞骸之請偶延殘息復
覩重明當風雷雨澤之布宣暨草木蟲魚而鼔舞而臣
精神已耄膂力既愆附翼攀鱗莫展依乗之效望雲就
日阻趨翊戴之班第仰觀徳化之成不自意榮光之及
面槐益貴命眷愈隆節畀東陽國仍全魏増爰田之多
邑衍户賦之真租豈平生志願之敢然蓋暮景遭逄而
至此跼髙天蹐厚地難酬覆載之仁臨深淵履薄氷曷
勝滿盈之懼茲蓋伏遇皇帝陛下建五皇極奉三無私
發號罔有不臧每欽承於慈訓禮賢唯恐弗至尤軫記
於舊人肆令衰朽之蹤猥被便藩之寵臣敢不捐軀以
報沒齒不㤀赫赫民具爾瞻願實慚於徃哲㫁㫁臣無
他技誓益勵於孤衷
　
　
　
　
　鄮峯真隠漫錄巻十七
欽定四庫全書
　鄮峯真隱漫錄巻十八
　　　　　　　　　　　　　　宋　史浩　撰
　　表
　　　正說終篇再辭轉官表
誦真祖之㣲言甫周鉅帙第儒臣之信賞猥逮衰蹤方騰
懇避之章遽拜丁寧之詔未埀開可輒復披陳(中謝/)伏念
臣性本顓䝉學惟荒陋守古人之糟粕僅類齊侯熟上世
之典墳居慙倚相時殫一得覬補四聰及上玉音精義出
於意表回思管見愧汗溢於顔間曽謂微章亦叨進秩無
功而受有識為羞伏望皇帝陛下施廓乾坤明照日月儻
欲彛章之不廢宜徧及於羣英獨憐朽質之無堪難荐永
於異數亟收渙渥俾穆師言
　　　第二表
洊貢需章謂誤㤙之已寢重申巽命迺愚款之未孚敢扣
九重以伸三瀆(中謝/)臣恭惟大君在上八柄無私賞雖貴
於均平義合分於隆殺髙者抑而下者舉得天之權滿則
覆而虚則欹鑒物之理豈容濫分重冒殊私竊念臣頺然
投老之身偶有逄辰之幸居慙尸素絶意僥踰方期得謝
以言歸少延視息若更無厭而受寵必速災殃伏望皇帝
陛下秉惡盈好謙之心明裒多益寡之義特矜衰跡免畀
洪㤙儻令止足之風粗昭末節當効捐糜之報庸畢餘生
　　　正說終篇辭轉官回授表
恩典優隆力祈追寢訓詞深厚未賜矜從敢伸傴僂之誠
仰瀆崇髙之聽(中謝/)竊以聖主司名器之重賞必量勞人
臣惟義命之安分當知止蓋一巳獲叨於仕禄則全家
皆被於寵榮既謂罔功難勝異渥敢因固避遂及後昆
施雖廓於雲天懼實深於淵谷而况臣自歸相印載侍
經帷當累朝信史之告成逮三聖寳訓之竟讀皆承渙
命改畀私門顧嵗月之㡬何曽毫毛之未報更令濫得
愈切懐慙伏望皇帝陛下洪造無偏至明旁燭俯諒驚
危之悃亟布俞音庶容辭受之間終迯清議
　　　進四朝正史志再辭推恩回受表
大典光華増渙祖宗之勲烈洪私溥博徧均臣下之勤
勞顧濫吹以牢辭忽貤恩而下逮雖陳免牘尚閟可音
輒再犯於天威祈必矜於人欲(中謝/)伏念臣頃以充員
在位濫尸作史提綱惟茲十志之成曽乏一詞之措豈
期第賞例及經修既㣲載筆之功敢後循牆之避旋蒙
大造改畀私門薾然多病之軀尚知難受蕞爾後生之
嗣其又奚堪伏望皇帝陞下聖哲融明乾坤覆肓念全
家之飽煖已荷生成則非分之寵靈併宜寢罷庶㡬晚
暮獲逭顛隮
　　　辭少師表
咸有一徳靡效格天之勲惟茲三孤遂極二公之任既
許言旋於故里豈敢復冒於殊私輒犯大威罄輸㣲悃
(中謝/)伏念臣禀資孱陋承緒單平逢太上於更化之初
濫陪鴛序事聖主於利見之日獲際龍飛揆路再塵路
門三入至於輪奐賜休於甲第從容召見於内朝東壁
之光數臨蓬蓽總章之訪每逮蒭蕘恩榮申賁於私庭
錫勞殆無於虚月𦕈然薄技雖欲免奏以何施蕞爾孤
忠惟以不欺而報上迫於埀老敢此乞身辜負君親靦
慙面目顧無勞之可紀乃席寵之有加匪惟忝竊之難
勝實亦顛隮之是懼伏望皇帝陛下博詢公議俯察
危𠂻念其行世迍邅寧忍貪榮而累國憐其秉心戅直
不於臨去而隱情收新命於有司仍故官而即路名既
遂而身退幸粗守於前聞福或過則灾生冀曲全於晚
節
　　　第二表
狐首丘而遂願已戴生成鷦巢林以自安敢圖陞進輙
伸前懇仰冒至仁(中謝/)臣聞明主法天理無私於近列
老臣持已義敢累於公朝儻知非據以必危其可畏威
而但已伏念臣崦嵫遲暮蒲栁凋殘告歸於不能勉彊
之時辭官於積有叨塵之後雖曰粗遵古人止足之訓
亦豈能盖累嵗貪戀之羞儻恃舊恩復承新渥一念既
㤀於戒得百發盡廢於前功仰瞻穆穆之清光敢竭拳
拳之素悃伏望皇帝陛下皇眀委鑒聖徳埀慈念厥寵
榮皆出於乗風雲依日月之下久當㢘退少見於先狗
馬填溝壑之前簡策有光桑榆多幸顧輸誠之甚切必
得請以為期
　　　乞免眀堂大禮陪辭表
景迫桑榆久抱漳濵之疾恩頒綸綍趣陪汶上之祠眷
禮有加震惶無措(中謝/)伏念臣賦資凡陋逄運休眀自
言返於鄉枌已倐更於嵗琯幅巾蕭散重尋雲北之舊
逰層闕岧嶤徒有日邉之清夢茲獲叨榮而拜命即宜
扶憊以問途况七筵八牖宗祀之盛儀實千載一時難
逄之嘉㑹而臣偶乖輔養方困沈緜負斧扆以天臨雖
願瞻於睟穆執豆籩而星拱慨莫預於駿奔伏望皇帝
陛下哲鑒無私皇明委照特回成渙姑置衰蹤儻免道
途全餘生於今日誓彊筋力侍親饗於後郊
　　　重乞休致表
冒帷幄之舊恩久尸厚祿迫崦嵫之暮景輒布忱辭(中/)
(謝/)臣聞以道事君者必謹㢘隅敢昧於始終之節以禮
使臣者不專寵利務全其進退之宜豈有位首三孤齒
踰七十無復毫分之事位坐靡滿溢之官崇以嘗屢請
於甫及之年其忍自欺於大耋之日伏况臣起由耕隴
嘗備鼎司壯而欲行之尚勲勞之蔑著老矣無能也
雖麋隕以何施唯力丐於跧藏可少安於涯分伏望皇
帝陛下乾坤覆育父母愛憐察臣實懐殊遇於聖時念
臣懼得貪聲於天下亟頒俞㫖俯詢私誠歸印組於尚
方上旌旄於少府克全骸骨以竟桑榆鐘鳴漏盡夜行
僅守田生之戒功成名遂身退敢希老氏之言
　　　第二表
羸老不支洊上挂冠之請眷憐未替亟頒出綍之音禮
當有陳義弗敢止(中謝/)伏念臣初無才術偶幸遭逄寵
靈每愧於叨踰俛仰遂侵於遲暮年著金華之籍七十
有三功登汗簡之書萬分無一惟堅故里休閒之志助
成清朝㢘遜之風若復貪戀恩榮逡廵嵗月或怵迫於
杜門省愆之後或倉惶於易簀埀絶之時雖陳靜退之
辭不得已也若取止足之義豈其然乎仰惟睿鑒之昭
然忍使老臣之出此伏望皇帝陛下特回淵聴俯察危
誠念濳藩勸講之僚與初政弼諧之列凋零無㡬疲薾
偶存發於獨斷之眀畀以歸榮之命庶令晚末獲荷成
全錫曠地以廣蝸廬巳戴帡幪之賜埀安車而光梓里
更祈坱圠之仁
　　　辭太保表
挂衣冠而歸里實虞滿溢之灾發典冊以揚庭重辱褒
嘉之數敢陳丹悃仰冒天威(中謝/)伏念臣學術荒唐器
資窳薄名塲奏藝本期致養於偏親仕路隨縁初匪妄
希於髙爵積叨塵於三紀偶度越於羣臣比以埀盡之
頹齡廹於難安之私義力祈休退茲荷允俞孰云得謝
之身乃踐久虚之位昔謂千載臣何幸而獨逄茲惟三
公朝詎宜於濫授至於申畀東陽之節進加全魏之封
併真腴厚賦之所増豈緜力薄才之可稱伏望皇帝陛
下大眀委照廣度兼容察臣屢凟黈聰本懼漏盡鐘鳴
而不止念臣若當槐列是為日暮途逺而倒行亟寢誤
恩俾安末路王道正直庶無私覆之嫌化日舒長尚竊
有終之吉
　　　第二表
乞身暮景方諧得謝之榮出綍昕朝遽被若驚之寵懇
詞雖切詔㫖未俞輒瀝危𠂻再干大造(中謝/)伏念臣資
慙孱瑣幸有遭逄位首三孤節更兩鎮曽靡年髙而徳
邵每虞福過以災生遂罄此心願致其事儻守本官而
得請亦循愚分以難安而况躐陞公爵之崇仍冒齊旄
之舊大名改國萬户加封顧惟非據以疊承其可弗辭而
下拜伏望皇帝陛下察丹誠之至恪憫小器之易盈特
軫睿慈亟收成渙已欣解組深衘從欲之至仁終覬貼
麻盡寢惟行之異數庶令衰朽獲免叨踰
　　　乞免郊祀大禮陪祠表
聖人饗帝孰不駿奔故老陪祠亦蒙驛召拜絲綸而匪
稱凛淵谷以懷憂控免未俞輸誠敢已(中謝/)伏念臣桑
榆遲暮蒲栁衰殘荷睿眷之優隆獲耄齡之閒散素㣲
韞藉而體弱深畏嚴凝方嬰老病以人扶實難跪起儻
令跛倚而臨祭必將隕越以遺羞莫遂一行輒伸再凟
伏望皇帝陛下大明委照宏度包荒俯矜犬馬之疲癃
姑許田廬之休養感鬼神而輒前席悵此意之蕭條執
籩豆以從後郊誓及時而勉勵
　　　辭太傅表
桑榆暮景方塊處以待終槐鼎充員忽序遷而錫命誕
揚眀綍彌震危𠂻(中謝/)伏念臣仕媿僥踰齒當耋耄顧
官資之甚峻曽績效之蔑聞位不期驕常懷斂退物禁
太盛况已滿盈比縁夀慶之將行首被制書而入覲均
髙年而賜帛尚喜親逄陪列辟以稱觴尤知晚過敢謂
三事久虚之選乃用一階例進之文義則難安辭猶未
獲伏望皇帝陛下廓乾坤之大造回日月之至眀稽參
典章重惜名器察衰蹤之疲苶止好爵之登崇必惟其
人弗以論道為假寵之地姑與之邑亦廣恩於貴老之
時
　　　第二表
忱辭屢控聰聽未回敢干咫尺之威洊貢再三之凟必
期孚允用息凌兢(中謝/)恭覩熈朝告成慶典爰均歡於
溥海乃誕布於湛恩天子必有尊方顯寧親之孝皇極
賜之福尤先養老之仁然而位既不同禮亦當異四品猶
存於止法三公詎可以叙遷况臣退伏田廬久辭機政
假茲殊寵將以何功伏望皇帝陛下深軫鴻慈曲全孤
迹察其官難復進豈容獨越於尋章念其身已投閒不
使重貽於清議庶蹈有終之吉用安埀盡之年
　　　辭太師表(係第二/辭表)
誤恩控免輒瀝㣲誠温綍甫頒未回淵聽敢忘一介荐
叩九閽(中謝/)伏念臣才匪俊良老而衰薾當上聖纂承
之日正羣賢升進之秋膂力愆而弗遑趨負扆之朝問
學荒而無以應乞言之詔逭官刑而則幸被冊命以奚
堪矧茲謝事之有年專欲投閒而避寵若再忝師垣之
峻是尚貪人爵之尊又况特以恩遷非繇徳選不獨重
鄙悰之惴惴且將虞衆議之紛紛必得請以為期寜畏
威而但已伏望皇帝陛下鑒由𠂻之至懇畧反汗之小
嫌惟昭代循名責實之公儻許辭於異數在愚臣安分
知足之義庶無負於初心
　　　第二表
纂洪緒於蘿圖幸逄興運冠崇階於槐位忽玷明綸既
揆已以靡安敢騰章而屢凟(中謝/)臣聞駢罌乏鼎鼐之
量遇滿則傾榱桷異棟梁之資有隆斯撓儻非材而受
爵將過分以延灾伏念臣久荷殊私莫伸㣲報當無能
為之耄景處不必備之官聮閒散是宜功名何有唯深
競戰每懷覆餗之憂寧敢覬覦更冒維師之寵矧今慶
霈已許貤恩豈伊成命之頒亟拜真除之峻雖賞宜從
予益昭聖朝忠厚之風然實不副名徒重愚臣貪饕之
罪且四品尚拘於止法而三公豈可以序遷若遂充員
誠汚初政故在衰遲而戒得尤當傴俯以牢辭伏望皇
帝陛下聖度興憐皇眀委照體虧盈之天道抑召損之人
心仍畀舊班畢桑榆之已暮庶回新渥亦窮壤之無私
　　　謝夀皇賜生日金并香茶表(戊申/)
王言綸布使驛星馳俯矜篤老之臣尚記賤生之日兼
金賜厚賸馥薫濃祗拜已還兢慙莫措(中謝/)伏念臣衰
姿無取耄齒徒髙每荷恩私不遺疇昔夢想常陪於閒
燕瞻依靡替於愚𠂻方聖神玩意於穆清適孱𤨏棲身
於田野寵靈愈渥補報何賖矧茲岵屺之悲正切桑蓬
之旦豈謂焜煌之錫遽臨寂寞之鄉族黨光榮縉紳歆
豔茲念伏遇至尊夀皇聖帝陛下天開淵度子育羣工
雖居黄屋以非心猶眷東宫之舊物致茲大賚猥逮陳
人論當年羽翼已成之功敢攀四皓資同里酒食相娱之
具願傚二疏唯歌天保報上之私益衍華封祝聖之夀
餘生感戴誓竭捐麋
桑榆晚景方慙厚禄之久糜弧矢生朝又拜兼金之大
賚寳薫賸馥竒茗芳滋一朝併集於私庭百感皆形於
中曲(中謝/)伏念臣􁃓﨑可笑款啓寡聞頃持黄巻之聖
賢濫綴青宫之僚寀㣲言啓發屢幸沃心妙語褒嘉今
猶在耳輔成初政備竭寸誠巍巍聖治之獨隆謇謇孤
忠之自慰曲蒙軫記愈益興悲每丁生育之晨必霈豐
濃之澤軺車即路寳貨盈庭沉麝溢奩鎗旗出焙萃煌
煌之珍貺為嵗嵗之常規何以堪之不敢辭也茲蓋伏
遇至尊夀皇聖帝陛下儲神清穆玩志希夷知臣下之
勤勞不忘眷遇念年齡之衰邁乃錫光華族屬預榮搢
紳仰羡臣敢不欽承至意益勵㣲𠂻事君能致其身已
愧魯論之語歸美以報其上唯歌天保之詩
蓬門六矢式臨生育之朝寳匣兼金忽拜珍竒之賜併
上方之香美為私室之光榮下拜凌競銘心荷戴(中謝/)伏
念臣迂愚末學朴拙㣲材偶膺髙廟之簡知俾侍慈皇
之濳耀親扶日轂麗正天衢徐庀職於黄扉迺承顔於
朱邸逮陛下握符御極屬老成去國休官方疾疢之無
聊愧朝叅之有阻曲䝉聖眷亟遣使以趣行遂使孱軀
獲扶羸而入覲望雲就日抃手慰心一瞻八彩之秀眉
屢奉两宮之清燕恩情款宻錫賚頻仍茲方念於劬勞
忽下頒於珍異茲蓋伏遇皇帝陛下乾坤化育父母愛
憐體至尊念舊之仁霈盛旦維新之澤軺車即路寳貨
盈門龍焙新竒麝煤馨烈拜嘉甚寵懷感彌深臣惟有
銜此恩私常圖報答年齡已邁雖難免於筋骸心志未
衰尚克勤於香火
　　　太上皇帝升遐慰表
慟發九重哀纒萬國奉諱之次慕痛何窮(中慰/)大行太
上皇帝治極無為功成不有恢復大業措天下億千萬
載之隆平退避東朝享聖子二十六年之尊養奄遺夀
祿莫諭天心恭惟皇帝陛下愛敬盡情悲恫過禮躬曽
參匹夫之行率履不違全周武達孝之情追惟罔極願
徇邇遐之欲少寛摧毁之懷
　　　太上皇帝升遐慰皇太后牋
慟發六宮痛均九土奉諱驚怛無物喻云(中慰/)大行太
上皇帝道妙希夷徳參造化備嘗險阻復境土以興周
久積倦勤俾謳歌而歸舜曷意鼎湖之命駕遽聞椒禁
之纒哀恭惟皇太后殿下恩義素隆悲摧特甚願寛慈
抱慰聖君子職之供永鎮東朝副天下母儀之望
　　　太上皇帝升遐慰皇太子牋
慟發九重哀纒萬國奉諱驚怛拊膺隕摧(中慰/)大行太
上皇帝黄屋無心蒼穹佑徳繩其祖武已髙揖遜之風
詒厥孫謀更立元良之本榮養宜安於萬載仙逰遽邈
於一朝恭惟皇太子殿下岐嶷天資仁慈世濟念含飴
之保抱興飲泣之悲思願寛丹扆之懐少抑重闈之慕
　　　太上皇帝大祥慰表
欽昭舜慕日惟盡於哀恫稽若漢儀時適逄於祥禫靈
逰益逺痛毒難堪(中慰/)恭惟皇帝陛下徳埒湯文行過
曽閔雖孝思罔極羮牆每見於晬容而禮制有終日月
不停於飈馭願遵逹節少抑至情當扆宁以尊臨慰臣
民之瞻徯
　　　太上皇帝靈駕發引慰表
大升戒馭廣内纒悲一人遣奠以扳號百辟衰裳而奔
餞(中慰/)恭惟皇帝陛下禀天至性執古通喪當靈宇之
啓行悵嚴容之永隔無從扶護彌劇哀恫願紓至慕之
懷式介無疆之夀
　　　太上皇帝靈駕發引慰皇太后牋
羽伏啓途龍輴就祖罄慈闈而増慕環率土以興哀(中/)
(慰/)恭惟皇太后殿下道茂含洪徳隆輔佐悼上皇之靈
馭辭北内之宸居扳轍無從拊膺有慟願觀妙理用抑
至情庶迎六氣之和来享一人之養
　　　太上皇帝靈駕發引慰皇后牋
靈輿就祖素仗戒嚴辭鳳闕以啓行罄椒闈而増慟(中/)
(慰/)恭惟皇后殿下徳隆婦順孝格天心當神座之初遷
悼慈顔之益逺願遏哀思之切用寛聖慕之深
　
　
　
　
　
　
　
　
　
　
　
　
　
　
　
　鄮峯真隠漫錄巻十八
欽定四庫全書
　鄮峯真隠漫録巻十九
　　　　　　　　　　　　　宋　史浩　撰
　牋
　　賀皇后冊命牋
顯膺玉冊正位椒宫禮備有司慶均無外(中賀/)恭惟皇
后殿下天生淑徳身率令儀朝夕憂勤而無私謁之心
夙夜警戒而有相成之道固已協符於坤徳允宜登配
於乾元肆因龜筴之祥占榮被禕䄖之盛飾宫闈胥恱
廟社增輝(臣/)乆冒朝恩側聆國慶阻與懽呼之列徒深
鼓舞之情
　　賀皇后受冊禮畢牋
帝眷炎圖禮崇隂教播告四海歡呼一辭(中賀/)恭惟皇
后殿下至徳静專柔儀婉淑進賢以輔君子崇儉以勵
外家翊聖旦於龍飛茂英聲於椒掖承顔徳夀两宫每
見其歡心正位長秋萬國咸歸於母道膺兹寳冊允協
蓍龜(臣/)乆冒國恩欣逄慶典雖奉觴稱夀阻騰嵩嶽之
聲而竊食奉祠行被關雎之化
　　皇后受冊禮畢賀太上皇后牋
帝立中宫悉繄慈訓家傳内治將嗣徽音寳刻肆頒人
寰胥慶(中賀/)恭惟尊號太上皇后夀齊乾道體合坤元
助聖子以立家逑淑女而為后禮行椒掖佳氣藹乎六
宫命出楓宸歡聲溢於四海(臣/)奉祠良逺詣闕無因注
目層霄想簮裾而在列馳緘便置同燕爵以輸誠
　　皇孫生賀太上皇后牋
光華慶胄誕育曽孫僕景命於萬年動歡心於四表(中/)
(賀/)恭惟尊號太上皇后虞嬪徽懿文母憂勤和氣薫陶
膺琁宫之眷佑休祥降格致玉葉之芬芳(臣/)濫叨祠禄
之榮倍極愚𠂻之喜仰占乾象欣尾宿以増眀遥想禁
庭沸鈞天而争慶
　　皇孫生賀皇后牋
隂教内修夙懋椒塗之徳圓靈上鍳益綿瓜瓞之祥慶
毓皇孫懽形海宇(中謝/)恭惟皇后殿下躬葛覃之節儉
志巻耳之憂勤朝夕問安輔文心之孝養本支擢秀成
周室之宗強(臣/)叨奉祠庭阻趨天闕皇皇之大已歌假
樂之章蟄蟄之多願繼螽斯之什
　　賀皇太子冊命牋
誕膺涣號肇正儲闈廟社有承華夷胥賀(中賀/)恭惟皇
太子殿下元良天縱忠孝生知周室百男獨冠本支之
盛虞庠三善更資師傅之賢爰奉絲綸進專匕鬯羽翼
不煩於四皓規橅實自於两宫郵命既行輿情大恱某
夙親規誨久荷恩憐覩少海之澄瀾雖莫與在廷之列
仰前星之景耀尚能同擊壤之歡
　　立皇太子賀太上皇后牋
肇舉徽章宏開儲禁惟宸𠂻之果斷實慈訓之丁寧
一札頒宣萬方鼓舞(中賀/)恭惟尊號太上皇后體坤其
靜得一以寧志合上皇輔佐之勤夙著道傳聖子晨昏
之奉益隆厚巨福以如茨見長孫之主噐神靈歡喜夷
夏乂安(臣/)荷寵奉祠乞身還里在廷稱慶雖莫預於鳬
趨擊壤騰歌誠不忘於鰲抃
　　立皇太子賀皇后牋
龍廷發號鶴禁凝祥惟國本之不揺實坤儀之有助歡
騰椒掖恩浹海隅(中賀/)恭惟皇后殿下懿徳承天深仁
毓物嬪於虞舜盡厥事親生此文王立為世子豈特衍
祖宗之慶抑亦繫夷夏之心(臣/)身卧漳濵悵鴻恩之未
報心存魏闕喜縟禮之初成第與黔黎同兹蹈舞
　　皇太子受冊禮畢賀太上皇后牋
龍廷誕告鶴禁宏開惟定議於慈闈故克成於闊典(中/)
(賀/)恭惟尊號太上皇后徳符坤載體配乾元翼燕孫謀
將永隆於丕祚儲登世嫡遂親見於盛儀動喜氣於两
宫溢歡聲於萬宇(臣/)逖聞盛事夙荷隆私雖身處田廬
莫與奉觴之列然心存燕雀敢忘賀厦之誠
　　皇太子受册禮畢賀皇后牋
渙號誕敭震維肇建睿謨出中饋之贊顯册慶東宫之
成喜溢遐陬歡騰大内(中賀/)恭惟皇后殿下徽柔得性
勤儉持身婦道茂彰謹慈闈之問寢母儀夙著喜長子
之承祧光動前星波澄㓜海新寳文於銀牓動喜色於
椒房(臣/)職奉祠庭身居里閈莫簉鴛鸞之衆目覩盛儀
第如葵藿之㣲心傾皎日
　　賀太上皇后加尊號牋
誕敷寳冊申衍徽稱大徳得名方侈一人之慶中闈錫
羡同膺萬夀之祺自昔罕聞於今創見(中賀/)恭惟尊號
太上皇后功髙任姒道配唐虞並日月眀均照臨於四
海與天地乆賛化育於羣生壼儀夙著於柔恭子軄日
隆於歡飬爰修闊典増奉鴻名褕翟禕衣備享椒庭之
樂金螭玉檢永彰坤極之尊喜溢神人慶綿宗社(臣/)竊
叨祠禄莫簉賀班觀竹帛所書七十載古人希有指松
椿而並祝三萬嵗慈母亦然
　　賀太上皇后慶夀禮成牋
福衍籮圖増帝齡之時億慶均椒壼表坤極之俱崇喜
溢两宫恩覃萬宇(中賀/)恭惟尊號太上皇后性資懿淑
道體静專徳厚無疆惇尚儉慈之寳化行自内助成揖
遜之風方髙穹錫羡於堯年罄率土樂尊於文母宜挹
泰辰之祉茂凝寳歴之休四海九州永戴雲天之芘萬
有千嵗式齊箕翼之長(臣/)竊禄外祠逄時大慶效嵩呼
之祝雖阻習於漢儀歌燕喜之章覬有加於魯頌
　　賀皇后册命牋
顯膺宸命進陟彤庭配立自天肇正坤儀之位教形於
下咸知母道之尊喜溢寰區慶綿宗社(中賀/)恭惟皇后
殿下禀資温淑處性静專夙夜警戒而無私謁之心朝
夕憂勤而有相成之道固已兼全於盛徳是宜登配於
至尊褕狄褘衣極宫闈之體貎金螭玉檢煥寳册之光
華隂教克修人倫咸正行見二南之化助成萬國之和
(臣/)屏跡田廬奉祠香火遥瞻閶闔阻觀日月之眀苐與
黔黎均被乾坤之徳
　　册皇后賀太上皇后牋
帝立中闈悉繄慈訓家傳内治將嗣徽音動喜色於两
宫溢歡聲於萬宇(中謝/)恭惟尊號太上皇后徳符坤載
道配乾元昔也憂勤而佐君子之思兹焉逸樂而享天
下之飬念聖子乆虚於壼政俾賢妃蚤正於椒房典禮
既行朝廷斯治(臣/)奉祠於外詣闕無階注目烟霄想簮
裾而在列馳誠緘牘同葵藿以傾心
　　賀皇后受册禮畢牋
慶衍皇圖治隆隂教諏靈辰於太史受顯册於中宫廟
社益尊人神胥恱(中賀/)恭惟皇后殿下天生淑徳身履
令宜蚤光輔於龍潜遂親扶於日轂乆貳坤儀之位益
騰軒曜之祥黼座顒昂鏘純音於管磬椒闈婉淑新寳
刻於瓊琚喜動两宫歡盈萬國(臣/)奉祠里閈凝睇雲天
莫陪百辟之班第頌二儀之徳
　　皇后受册禮畢賀太上皇后牋
帝堯之傳帝舜治道盡循太姒之事太任徽音有嗣跡
符隆古慶衍皇家暨冊寳之告成溢華夷而交抃(中賀/)
恭惟尊號太上皇后徽柔得性勤儉持身助聖子以成
家逑淑女而為配蓍龜協吉既備禮於楓宸金玉其章
遂増光於椒掖將見厚人倫於四海豈徒綿國祚於萬
年(臣/)叨奉外祠阻觀盛典仰占乾象欣軒曜之呈祥遥
想禁庭沸鈞天而稱慶
　　賀太上皇后慶夀禮成牋
萬夀維祺齒方躋於七袠一人有慶禮爰展於九重當
玉琯之告春適椒闈之受祉歡騰两内恩浹八紘(中賀/)
恭惟尊號太上皇后夙藴柔嘉式持專静徽音合姒厚
徳承乾得三寳於老􁐆躬行慈儉嚮五福於洪範益享
夀康適當希有之年永介無疆之厯凡兹生息孰不光
榮(臣/)舊里棲身沉疴滯跡欣逢大慶無從星拱以雲趨
第與齊民同效嵩呼而鼇抃
　　賀皇太子生辰牋
瑞靄春宫允正元良之本祥凝日觀聿臨震夙之期喜
溢楓宸歡騰鶴禁(中賀/)恭惟皇太子殿下聦眀英果濬
哲温恭問寢過庭純孝精忠而備著際天極地隂功隠
徳以潜符宜錫羡於髙穹永同休於昌祚(某/)恭逢盛
旦適守外祠奉東内之觴雖莫陪於簮紱祝南箕之筭
祈益茂於松椿
　　二
慶衍皇圖乆正元良之位祥開青禁適臨震夙之辰萬
宇歡呼一音稱賛(中賀/)恭惟皇太子殿下禀資忠孝毓
質温恭海潤星輝慶吾君之有子離眀震豫知帝祚之
無疆宜茂介於夀祺永齊休於宗社(某/)叨塵祠禄阻簉
賀班遥瞻貳極之尊苐致千齡之祝
　　三
天潢流慶本早正於元良日觀赫靈期甫臨於震育歡
騰紫闕喜溢青宫(中賀/)恭惟皇太子殿下徳性淵冲仁
姿玉裕風清鶴禁惟端人正士之與居晩入龍樓每下
氣怡聲而問寢宜髙穹之眷祐膺備福以延洪(某/)叨奉
内祠欣逢盛旦稱觴東内莫陪羽翼之聫介夀南箕益
茂神眀之祚
　　四
天潢宏䟽逺之源克昌厥後日觀迎誕彌之旦長發其
祥慶溢青宫歡騰絳闕(中賀/)恭惟皇太子殿下賢聖仁
孝濬哲温恭延鶴禁之端人論經清夜被龍樓之盛服
問寢黎眀宜洪造之儲休鞏皇圖而立本(某/)欣逢寳運
叨處宰司葵藿向陽既聮趣於北面松椿介夀行躬造
於東朝
　　五
菊有黄花紀誕彌於厥月虹流華渚果載育於前星喜
均两内之彤闈慶溢九重之青禁凡兹普率孰不歡呼
(中賀/)恭惟皇太子殿下道徳日躋聦眀天賦事祖事父
戯玉陛之綵衣聞禮聞詩飽鯉庭之慈訓届兹盛旦倍
擁繁禧(某/)被眷實異常人報徳未知其所身縻田野無
從捧霞液之觴目睇雲霄第深祝椿齡之筭
　　六
沆薤澄空光動前星之瑞欝葱浮闕榮開甲第之祥誕
日届期溥天同慶(中賀/)恭惟皇太子殿下位隆儲副徳
茂元良祗慈訓於两宫演仙源於萬世雍容主鬯國本
實頼以安清燕承顔天下隂受其福式臨榖旦咸祝椿
齡(某/)賜老滄江馳誠禁掖衣冠入侍莫陪園綺之班霄
漢遥瞻願踵勛華之夀
　　七
天開萬世之福聖應千齡之期廼積慶基篤生儲嗣兹
届誕彌之月輙伸祝頌之詞(中賀/)恭惟皇太子殿下備
徳元良賦資濬哲過庭得道茂緝熈之光眀主鬯成功
副清寧之眷佑式臨震夙之旦益擁鴻龎之休(某/)投跡
山林繫心宫籞金罍玉爵阻趨稱夀之班鳳燭龍香居
有輸誠之所
　　正旦賀皇太子牋
萬彚潜通喜應三陽之㤗一元資始肇迎六氣之和已
囬暘谷之春式衍青宫之慶(中賀/)恭惟皇太子殿下承
華豫恱毓粹孝純鶴禁儲精暉映紫宸之瑞龍樓問曉
光依麗日之眀方茂對於昌辰宜誕膺於純嘏(某/)叨塵
祠禄際遇熈朝遥瞻貳極之崇䖍致千齡之祝
　　二
緹室飛灰應紫極履端之始皇家流慶屬青宫納祜之
初和感綿區歡騰輿頌(中賀/)恭惟皇太子殿下天資仁
孝國本元良曉入龍樓瞻舜旦重離之照春頒鳳厯適
羲經交㤗之時宜多福之永膺對三陽之昇進(某/)班趨
楓禁躬獻椒觴阻修東内之賀儀第極南箕之善禱
　　三
南正授時布始和於嵗旦東風應律延景貺於春宫慶
篤家邦歡同區宇(中賀/)恭惟皇太子殿下懿文日就仁
孝天資燕寢問安羙意祗承於二帝龍樓入對隂功宻
䕃於羣生式臨交㤗之期宜介履端之福(某/)逖居草野
阻奉椒觴元旦載陽頓覺山河之麗前星炳照願齊箕
翼之光
　　冬至賀皇太子牋
清䑓觀祲五雲巳涣於叢霄候館呈工一縷初添於瑞
景履兹來復宜介繁禧(中賀/)恭惟皇太子殿下志貫神
眀徳參穹壤身居鶴禁元良已正於萬邦觴奉神庭福
祉同祈於三聖(某/)方膺寵命見具懇辭趨承莫簉於簮
紳祝頌徒勤於筆舌
　　二
寳厯迎和氣首三㣲之統清䑓占瑞雲呈五色之輝慶
衍皇圖歡騰青禁(中賀/)恭惟皇太子殿下天姿濬哲聖
質元良麗日重暉益著少陽之徳前星炳耀永扶太極
之尊介兹來復之亨宜有履長之祉(某/)夙䝉異遇幸際
昌辰莫陪東内之賀班第極南箕之善禱
　　三
五物書雲式兆有年之瑞三㣲紀月載欣至日之長集
景貺於两宫衍蕃禧於貳極(中賀/)恭惟皇太子殿下氣
鍾精粹資禀元良秉徳至純以御隂陽之運觀時來復
灼知天地之心茂迎道長之辰益介川増之祉(某/)叨塵
次輔幸際昌期簉跡丹墀方預稱觴之列馳誠青禁阻
修賀朝之誠
　　四
候紀青䑓初奏㣲陽之肇啓觀形化國共欣麗日之舒
長衍慶祚於重闈錫宏林於内殿(中賀/)恭惟皇太子殿
下禀資仁孝毓徳粹温觀象朋來日騐進修之益因時
剛復灼知動静之心順履昌期宜膺純嘏副宸𠂻之眷
顧培國本之靈長(某/)乆託洪私倍深善頌大庭介夀方
入對於龍顔再拜稱觴愧阻趨於鶴禁
　　五
天統開端律早諧於鳴鳳乾元著始爻適應於潜龍慶
衍皇圖歡傳青闕(中賀/)恭惟皇太子殿下性根仁孝徳
表温文問寢雞晨感祥雲之覆䕶論經鶴禁喜愛日之
舒長履兹來復之亨馴致交通之㤗(某/)丐歸晩景叨奉
内祠阻隨五彩之輈趨朝漢殿遥祝萬年之歴篤祜周
家
　　六
天上雲需式紀觀䑓之瑞地中雷復有開潜邸之祥(中/)
(賀/)恭惟皇太子殿下仁孝夙成温文外著鞏珍圖而襲
慶撫至日以迎長燕侍龍樓歡奉两宫之夀慶迎鳳歴
益滋百世之休(某/)自逺禁嚴屢更節令方挂冠而謝事
徒戀闕以馳誠
　　除右丞相謝皇太子牋
昕朝敷命補揆席之乆虚晩節叨榮愧𤨏材之弗稱控
辭不獲被寵若驚(中謝/)竊以昔在祖宗眷懐耆耋敏中
再入於祥符之際士遜復拜於眀道之初皆以名臣克
膺異數如(某/)者本無他技幸際眀時始披霧於堯天旋
依光於舜日闕庭一去餘十五年經幄再陪既三數月
曽蔑絲毫之報徒慚廩稍之糜縱未容田里之歸豈可
任鈞衡之重誤䝉宸眷復冒鼎司自惟有忝於前修何
以欽承於休命此葢伏遇皇太子殿下仁無不愛寛足
有容凡寸長片善之不遺皆隠徳隂功之所賜致兹衰
朽亦被甄收(某/)敢不思副深知益堅素履中台所應託
前星有炳之光霖雨或施資少海上騰之澤
　
　
　
　
　
　
　
　
　
　
　
　
　鄮峯真隠漫録巻十九
欽定四庫全書
　鄮峯真隠漫録巻二十
　　　　　　　　　　　　　宋　史浩　撰
　牋
　　進玉牒加食邑拜囬授轉官謝皇太子牋
典册崇成丕顯邦家之慶恩章申錫慙無翰墨之勞懇
避弗俞祗承是懼(中謝/)竊以統埀藝祖傳寳系之延洪
治盛仁皇闡大猷之赫奕洪惟盛世備輯成書編摩盡
出於諸儒莫施㣲力典領偶兼於衆職首被殊私矧加
地以増封仍貤恩而及嗣有隆異數併逮私門兹蓋伏
遇皇太子殿下毓徳粹温禀資仁孝鍳觀家法慎思道
徳之承雍睦内朝諦念宗支之盛凡今日奏篇之稱善顧
平時借力以居多是致孤蹤亦霑賞秩(某/)敢不益堅晩
節無負私心萬户䟽封既坐叨於廩稍一門竊寵惟誓
竭於糜捐
　　賜第謝皇太子牋
充員宰輔方丐休閒賜第京師遽頒寵渥眷遇益隆於
丹扆推揚葢自於青宫拜手祗承捫心懷感(中謝/)伏念
(某/)資惟樗櫟材匪棟梁粤當纂紹之初適有依乗之幸
夤縁超躐忝冒弼諧既莫效於涓塵旋上還於印綬自
去國而歸田里誠無地以起樓䑓豈期埀暮之孤蹤廼
獲棲身於寧宇飄蓬靡定昔憐三逕之荒舉室就安今
得萬間之庇兹葢㐲遇皇太子殿下乾坤孕質宗社儲
休每當問寢侍膳之時常有舉善進賢之意隂使生靈
之類悉霑覆露之私是致帡幪猥加愚陋(某/)敢不仰慿
鴻廕益勵孤忠屏迹江湖資少海無窮之潤依光日月
託前星有爛之輝
　　丐歸得請謝皇太子餞别牋
言歸田里告逺宫庭特頒燕餞之儀備極殷勤之意寵
踰望外榮曜朝中(中謝/)竊以鶴禁岧嶤龍墀宻邇秋空
小雨頓滌煩襟午際羣山更浮佳氣虚堂清净傑閣稜
層几案間周鼎啇盤居深考古箧笥内牙籖玉軸不廢
觀書俯屈尊嚴徧容觀覧皇孫子女出侍两旁綺席杯
觴喜令屢勸金甌既遺篚幣又將香茗出御府之珍肴
醑冨慈闈之助誰云弱水能隔蓬萊宛似輕槎來登星
漢聼長生之妙訣洗平日之迷塵何以得之亦云幸矣
兹葢伏遇皇太子殿下元良具徳仁孝存心謂此暮途
衰病之夫曽是聖主初潜之客當年侍坐雅辱眷知今
日賜筵愈加眄睞(某/)敢不深思規誨益養精神儻延紫
府之遐齡盡出青宫之大造其為報效罔替銘藏
　　生日謝皇太子賜物牋
萍梗孤蹤方獲故鄉之安處桑蓬賤日敢圖儲禁之寵
頒禮出非常感深莫喻(中謝/)伏念(某/)昨以腐儒之末學
蚤依聖上之潜藩每覘鯉庭得親犀表雅䝉眷待殊異
輩流洎輔弼之再塵已元良之正位不量足跡嘗造宫
庭荷眄睞之有加實搢紳之莫及比作歸休之計曲䝉
燕餞之私玉立鳳雛交相勸揖篚將金幣備極榮華尚
俯記於生朝特逺馳於使驛龍蛇飛動温然一紙之春
風香茗芳鮮副以七箱之繡叚珍錫來從扵御府堵觀
喜溢於鄊關疊被恩光若為報效兹葢伏遇皇太子殿
下日勤文孝躬懋啟賢念慈父簮履之舊臣訪荒野
漁樵之真隠拜此盈庭之賜誠為希世之逢(某/)敢不益
勵㣲𠂻仰衘大施五雲妙墨既欣異日之寳藏一瓣名
香敬為今辰之知已
　　二
御府之珍儲宫所寳俯記桑蓬之日輒為枌梓之光萬
目觀瞻一詞賛歎凌兢拜貺感篆在心(中謝/)伏念(某/)自
揆孱庸適兹際㑹昔年朱邸獲欵奉於英姿今日青宫
復曲䝉於異顧挂冠神武卧疾漳濵室湫隘而僅若盤
蝸門蕭條而直可羅雀敢意盈庭之瑞忽臨環堵之間
繒綵滿箱副之香茗雲烟溢紙重若珠璣被寵如斯酧
恩何所兹葢伏遇皇太子殿下待人過厚燭理無遺念
君父簮履之㣲實國家鈞陶之舊逺馳渥賜來賁生朝
(某/)敢不銘厥丹𠂻衘兹洪施已衰蒲栁尚勤香火之縁
唯祝椿松用作瓊瑶之報
　　三
耋耄脩齡方届埀弧之旦珍芳多品遽盈環堵之居寵
耀鄉閭感深肺腑(中謝/)伏念(某/)夙叨眷遇晩獲退閒爵
既冒於三公年適登於八袠尊榮安冨由君父生成之
恩吹奬挈提繄元良保祐之力敢意劬勞之日更形錫
予之私寳墨雲飛有舞鳳翔龍之勢使軺星動仰竒繒
賸馥之頒加賁衰蹤増光末路兹葢伏遇皇太子殿下
雍容貳極烜赫前暉愛敬篤乎重闈及人之老慈仁憫
乎暮景與物為春遂馳御府之藏以侈寒門之慶(某/)敢
不捫心仰戴頫首依歸賜實不貲表隆知於東内徳何
以報祝遐筭於南箕
　　四
使驛逺揚馳春風之一紙儲闈厚賜燦内府之叢珍甫
生日以拜嘉激孺𠂻而増感(中謝/)伏念(某/)奮由寒族出
遇昌朝仰惟聖神文武之君宜得傑俊賢能之佐偶承
人乏獲在選中身退而名蔑彰年髙而徳不卲猶䝉宸
眷每錫夀儀兹承青禁之尊亦遺皇華之命兹葢伏遇
皇太子殿下元良主器詩禮過庭體上方簮履之心軫
私室桑蓬之念縑盈箱篚香溢茗薫雖更年所之多愈
見恩情之渥致兹寵賚獨逮陳人(某/)敢不祗佩至懷銘
藏卑悃桑榆暮景報莫效於勤勞松栢遐齡誠敢忘於
祝頌
　　五
英節輪蹄來從東内竒繒薫茗併出上方祗荷記憐彌
深感幸(中謝/)恭惟皇太子殿下鍾靈厚地毓秀重霄孝
子忠臣行實全於一已隂功隠徳澤已徧於四方念兹
衰老之蹤乆在眷存之列斥叢珍之希世作寵命於生
朝(某/)敢不敬拜榮光益堅耋景晨香暮火助景輝於前
星夕汐朝潮演層波於少海庶因勤祝少答隆私
　　眀堂大禮加食邑謝皇太子牋
肅雍大祀既饗帝於七筵汪濊洪私遂推㤙於四海豈
期増衍猥及孱庸(中謝/)伏念(某/)向以沉痾莫陪顯相方
虞誅斥遽拜寵靈念浮食以投閒將挂冠而請老圭腴
户賦知所從來鶚薦衮襃實由推奬兹葢伏遇皇太子
殿下至和格物純孝事親樂善在心得之愈多而不厭
待人惟舊念之雖乆而不忘故使空飡亦叨異數(某/)敢
不恪勤香火上報恩私庶因不息之誠少答無功之禄
　　除太保謝皇太子牋
恭被宸恩許還官政進冒公台之重不移齋鉞之崇感
激至於涕頥慚懼為之汗背(中謝/)伏念(某/)蚤逢上聖乆
備近司海潤星暉每獲瞻於英表離眀震豫幸親見於
昌辰陪宻席之雍容拜摛文之鉅麗曠無前比乆謂難
遭爰屢貢於忱辭方僅諧於歸志况叨榮於納禄之後
復召見於乞身之餘永言埀盡之頽齡併竊非常之誤
寵縉紳太息道路聳觀此葢伏遇皇太子殿下純茂凝
姿温仁成徳毎侍九重之閒晏曲憐一老之衰遲既容
枌社之逰更假槐庭之峻挂衣冠於魏闕已愧初心保
首領於首丘敢忘大賜
　　除太傅謝皇太子牋
上玉巵之萬夀已幸觀光進金鉉之次班亟聞錫寵雖
固辭而弗獲念承命以奚安(中謝/)伏念(某/)抱槧窮年弹
冠入仕功名未諧成就爵禄已極超遷位至公師任兼
將相每憐欹噐戒滿側以懐憂豈意眀綸忽登崇而作
傳初無汗馬遽亞維垣靖言僥冒之優葢有夤縁之自
兹葢伏遇皇太子殿下聰眀天賦誠敬日躋前星映两
曜之華少海蓄百川之潤䋲其祖武安樂延億載之祺
貽厥孫謀元良鞏一人之正當問寢過庭之際盡推賢
助國之端遂令衰朽之姿仰拜光榮之賜(某/)敢不益堅
晩節逺企前修儻溝壑之未填敢忘大賜期桑榆之尚
緩可報隆知
　　賜玉帯謝皇太子牋
寳帯萬釘飾瓊瑰而敷錫緹衣十襲宜緘鐍以珍藏敢
意矜憐特容佩服得既踰於望外感實倍於胷中(中謝/)
伏念(某/)韋布諸生草茅寒族幅巾謝事念已挂於冠裳
承詔入班幸粗勝於簮笏豈謂軫優隆之天眷畀璀璨
之身章揣已無堪歸心有自兹葢伏遇皇太子殿下元
良以正道義彌尊隠徳隂功四海咸承於衣被𤨏材弱
植一生尤荷於奬提致此光榮猥加疲苶(某/)敢不深懷
銘鏤益謹䕶持束以立朝既難施於趨進歸而在野又
蔑報於恩私唯勤香火之縁仰祝松椿之夀
　　謝皇太子送行詩牋
一緘珠玉煌煌李杜之文光滿幅雲煙赫赫鍾王之筆
陣逺馳驛騎來畀蝸廬榮動搢紳歡傳里巷(中謝/)恭惟
皇太子殿下聰眀天賦道徳日躋象管生花縹𣺌仙人
之夣綘囊佩錦雍容長吉之㳺宅心忠孝之餘寓意風
騷之作(某/)夙䝉異眷每荷寵襃兹因慶夀於重闈遂獲
伸誠於東内告歸故隠俄錫新篇豈惟増耀於一身抑
亦彰名於萬古(某/)敢不珍藏十襲寳竝六經播在寰瀛
更擬勒之金石揆諸老景居慙報以瓊瑶
　　生日謝皇太子賜物牋
命出青宫馳一緘之妙墨光分紫禁錫三種之珍藏厚
意所將牢辭弗獲(中謝/)恭惟皇太子殿下仁眀獨著忠
孝两全正笏埀紳出賛聖君之化育過庭問寢入供人
子之晨昏不有其功退藏於宻軫念靡遺於簮履施恩
每及於田廬故此竒繒薌茗之頒忽作寒鄊蓬蓽之瑞
搢紳歆豔族屬感銘已迫桑榆莫效珠環之報尚勤香
火仰延龜鶴之年
　
　
　
　
　
　
　
　鄮峯真隠漫録巻二十
欽定四庫全書
　鄮峯真隠漫録巻二十一
　　　　　　　　　　　　　宋　史浩　撰
　王府撰述
　　普安郡王上皇后生辰詩
瑞氣擁叢霄椒房載誕朝露餘秋半重月近下弦饒赤
伏扶東漢清風表内朝詩書勤有味儉朴富無驕翠輦
慈寧侍霞裾帝所招祥開三島宴歡動六宫謡繡綺張
堯屋笙竽合舜韶仙桃金母獻丹桂素娥飄皇厯推難
老朱顔共不凋瑶觴稱萬夀嵗嵗拱岧嶤
　　普安郡王辭免除使相封建王表
恩綸忽播斷自宸𠂻禮典驟隆駭聞衆聼輙貢由𠂻之
悃冀推從欲之仁(中謝/)伏念(臣/)夙以穉䝉誤膺鞠育膝
下日漸於訓誘胷中每愧於昏𡨕逮親外傅以横經更
欵内庭而聞禮粗知向學已屡叨榮雖在父慈恩愈隆
於天地其如子道效未展於涓塵遽更鉅鎮之麾幢仍
胙真王之爵土視儀揆路衍賦轅田惟兹異数之駢加
益重𤨏材之非據而况皇帝陛下方隆責實之治大嚴
信賞之科茍或私親將誰勸善㐲望公衡平施哲鍳旁
昭亟追寢於誤恩俾姑安於舊識儻雨露之澤不偏厚
於閨門則日月之光自無虧於寰海
　　又謝表
父子之恩素洽斯欲正名爵禄之寵彌隆益為過分倖
非可覬心不遑安(中謝/)伏念(臣/)資匪過人志惟務學每
慙譾薄曲荷生成論私恩則天地難名叙感戴則筆舌
奚既方懼寵章之太渥何期縟典之遽頒沃壤連阡陪
厚土田之賜真王胙國復兼將相之權揣稱奚堪控辭
弗獲退惟忝冒彌積凌兢兹葢伏遇皇帝陛下道貫三
靈化周四海宅乎清浄灼知治亂之原斷以剛眀務壯
本支之勢致兹盛舉猥逮非材(臣/)敢不仰體聖懷恪遵
慈訓此生事主竭忠孝於一心他日承顔期弟兄於百
數
　　普安郡王謝賜玉帯表
王人荐至聖徳愈隆荷綸語之丁寧賜章身之璀璨撫
躬非稱拜賜増慙(中謝/)臣竊以束帯立朝夲臣子之常
分於玉比徳出國家之異恩自惟甚愚何以堪此兹葢
伏遇皇帝陛下至仁澤物大度匿瑕故惟追琢之珍以
飾凡庸之質臣敢不仰思洪施俯勵丹𠂻欽以自新不
越凖䋲之内寳其無玷庶昭君父之恩
　　又謝面賜玉帯表
榮瞻黼座方諧就日之誠寵佩身章獨奉截肪之賜束
而端拜愧不勝言(中謝/)竊以君之視臣以觧衣而知意
厚父之愛子亦觧帯以示恩隆矧復飾以英瑶傳之華
衮有何尤異冒此寵榮兹葢伏遇皇帝陛下睿眷有加
誠心不息欲羣工之改觀畀珍御以増輝(臣/)敢不仰懷
臨授之恩深體教忠之意自知報徳惟有竭身
　　又謝賜鞍馬表
仁心惻怛俯憐子職之勤寵數便蕃遽出帝閑之駿䝉
恩至渥行道有輝(中謝/)伏念(臣/)猥自叨踰每防驕逸惟
是晨昏之間少殫奔走之勞何意施發乾龍錫先晋馬
材既推於騄駬飾竝燦於纓鑣退揣無功實惟非據兹
蓋伏遇皇帝陛下化鈞子育愛軫天矜特頒清駿之姿
以代馳驅之役(臣/)敢不恭承君命仰體父慈飬志為先
敢徒須於駕馭竭身以報庶或罄於疲駑
　　建王上皇后生辰詩
誕節秋强半扶輿靄瑞煙鯨江潮罷弄星漢月將弦母
徳施隆載隂功洽普天葛覃資務本巻耳助求賢嘉頌
來宫内歡聲溢帝前耽耽登䆳殿楚楚秩初筵列侍環
珠蘂清歌郤管絃金英浮夀客丹頂舞胎仙願諧君父
祝同享萬斯年
　　建王辭免眀堂大禮加恩劄子
(臣/)猥以凡姿陪兹釐事仰玉佩珠旒之戾止慶雲車風
馬之慱臨獲與盛儀已為過幸更増真賦豈所宜䝉伏
望皇帝陛下曲軫聖慈俯昭愚分亟追還於渙命庶少
逭於師言
　　又辭免表
槐庭誕告真錫户租蒭悃瀝辭未回天鍳敢伸再凟冀
徹九重(中謝/)伏念(臣/)生本顓䝉居懷祗惕屬逄上聖創
舉彌文即合宫王政之堂展周家宗祀之禮帝親降格
乾乾本自於一人籩豆靖嘉濟濟率由於多士濫尸亞
祼敢意加封假設㣲臣遽拜此恩必謂陛下獨私其子
是因小已仰累大公伏望皇帝陛下廣運堯天眀開舜
日深鍳伐檀之刺勿辭反汗之嫌儻使閨門霑澤不譏
於偏厚庶㡬寰宇輸忠盡底於忘勞避寵命以循牆俟
俞音而蹐地
　　又第三辭免表
睿澤誤敷既非愚𠂻上凟遂至於三惟兹自見以甚眀
期於得請而後已(中謝/)伏念(臣/)賦姿雖鄙遭世寖昌夙
禀義方粗知分守重念兹恩之渥其將何徳以堪屢控
懇辭未䝉孚允豈葢髙之天聼忘有欲之人心良由禱
意弗堅故乃俞音尚閟矧總章之成禮宜宣室之受釐
儻欲均其餕餘盍亦捨其嗣息庶㡬此惠雅盡至公伏
望皇帝陛下由義斷恩察情非偽必反告廷之命用昭
知子之眀空臆籲天企踵待命
　　又謝表
禮行重屋方翕受於蕃釐恩錫羣工爰驟頒於列邸懇
辭弗獲衘愧無窮(中謝/)伏念(臣/)材不逮中識難語上承
顔六寢謬處長男蕆事九筵叨塵亞獻仰止聖人之饗
載欣縟典之誠敢意天恩遽加井賦連阡既廣負乗居
多兹蓋伏遇皇帝陛下保民而王肆類於帝謂致孝莫
大於嚴父式講上儀謂歛福當錫厥庶民爰敷大霈致
兹𤨏質亦荷殊私(臣/)敢不祗服聖謨益䖍子職字而知
孝得於觀感之間食不違仁誓以捐糜而已
　　建王謝移鎮加恩表
宣室受釐恵復均於列辟洪都易鎮榮併錫於真租更
敷出綍之言莫許循墻之避凌兢拜命揣度懷慚(中謝/)
伏念(臣/)猥以凡姿與兹熈事刺經作王制朝方講於上
儀宗祀於眀堂身獲陪於亞獻惟帝親之降格本神聖
之虔共方欣縟典之成敢意洪恩之洽肆易齋壇之節
徃當天寳之區増畀户封庸昭帝眷永念伐檀之刺彌
深負乗之憂兹蓋伏遇(云云/同前)
　　建王免出征先行劄子
(臣/)比者恭聞陛下以敵勢猖獗減膳避殿(臣/)坐不安席
食不甘味竊思䝉昧徒有此身不能為君父少施寸力
以寛聖慮是以不避天誅請因聖駕親征荷戈前驅率
勵將士捐軀以報厚恩誠出一時之情不思陛下所以
望(臣/)者在於此(臣/)今思之實是過言恭惟陛下親御六
軍䝉犯霜露六宫不隨行扈從之真誰當親近(臣/)為陛
下子飲膳湯藥(臣/)不在左右其將誰任其責以是論之
(臣/)决不可先行况今陛下委任將相尚未有成功(臣/)今
綿力又何能為是用冒急上聞以改前説伏乞陛下赦前
言之失知(臣/)前日獻言激人臣之忠今日悔過盡人子
之義則(臣/)區區之心庶乎可白矣
　　又上皇后劄子
(臣/)昨以國家多事爹爹陛下焦勞(臣/)以一時忠憤所激
遂具劄子請先效命乞媽媽聖人為達此意䝉聖慈委
曲思慮所以保全囬䕶甚至(臣/)實深感恩(臣/)今思之前
言甚失萬一爹爹陛下親征(臣/)為人子安可不在左右
况(臣/)材能不逮諸將設有委使將來必致踈闕今有劄
子一封力陳悔過伏望媽媽聖慈更賜籌度如當時曽
奏知爹爹陛下即此劄便乞敷奏如或前劄未達亦吾
媽媽聖人周旋保芘庶㡬(臣/)改過之誠上達天聼少得
自安
　　建王謝賜玉帯笏記
對揚楓陛咫尺龍顔錫寳帶之萬釘燦良珍之九徳光
華溢目感媿兼懷
　　面賜玉帶謝皇后笏記
感鴻私而入謝錫寳帶以増榮仰荷坤儀肆加賁飾載
循僥冒深切戰兢
　　又謝賜玉帯笏記
命出層霄帶横寳玉顧無功而被寵徒揣已以増慙
　　賜玉帶謝皇后笏記
比荷母辭肆加帶飾服侈無瑕之寳愧増有靦之顔
　　又謝面賜玉帶鞍馬笏記
帶佩玉紋駟馳寳勒荷大庭之臨賜撫小已以震驚
　　面賜玉帶鞍馬謝皇后笏記
玉帶埀魚金覊控䇿拜外庭之榮寵荷中殿之恩慈
　　又謝正日觧玉帶面賜笏記
天顔咫尺寳帶焜煌掲大賜於廣除激危𠂻之至感
　　謝正日面賜玉帶謝皇后笏記
適覲龍顔荷頒玉帶眷言賁飾之寵實由坤載之私
　　建王賀天申節笏記
三靈洽慶夙開繞電之祥萬玉通班咸罄後天之祝矧
居子道尤喜親年化日舒長庶彚既均於椿䕃仁風鼓
舞㣲生永遂於萊嬉
　　又賀皇后生辰笏記
萬寳慶成六宫騰頌爰祝無疆之筭以符載誕之辰效
法齊天乆視青霄之日月承顔戯綵願為白髮之兒童
　　建王辭免升儲劄子
臣賦質庸鄙遭世盛眀事父事君曽未殚於忠孝荷恩
荷寵巳備極於光榮敢謂更沐皇靈驟陞儲貳内量已
徳既空乏以難勝外考人言將沸騰而不止伏望皇帝
陛下睿眀深燭渙號亟收庶使愚𠂻獲安舊秩
　　又辭免表
中頒詔㫖葢出聖心退怵寵榮莫安愚分敢伸再凟上
扣九重(中謝臣/)聞少海波澄源從巨浸前星光潤象拱
太微歴觀隆盛之朝必重元良之舉所宜著徳允協具
瞻伏念(臣/)生也甚愚長亦無取徒依慈䕃疊冒恩光胙
土建旄將相之階已極承顔順色愛欽之道未優第懷
兢懼之心蔑有紛華之慕今者誕揚制綍肇建儲闈寵
以更名俾之勝任丹懇亟輸於誠意清宸尚閟於俞音
雖陛下愛子之心有加無已在㣲臣揣己之分何徳以
堪伏望皇帝陛下天地有容日月其照察(臣/)素無矯偽
知臣已極叨踰亟裁門内之恩少逭天下之議誓尋舊
學以報洪私
　　又第三辭免表
荐貢忱辭期止青宫之建未回淵鍳復輸丹悃之私(中/)
(謝臣/)聞無功受禄者見刺於詩人惡盈好謙者埀規於
易㫖茍違此理雖得奚安伏念(臣/)生覆載之間荷顧復
之賜爰從稚齒未施尺寸之技能已被宸恩乆冒崇髙
之富貴官居極品爵胙真王静言及兹良以為懼豈意
龍廷敷告鶴禁宏開雖懷茍得之心敢冒疾顛之戒伏
望皇帝陛下仁風溥愽智日昭融運獨見之剛發至公
之斷不以愛子之意有累知人之眀憫其忱誠賜以矜
允儻容竭力俾專問寢之晨昏願止誤恩姑緩升儲之
嵗月
　　又謝表
風雷渙發屢輸非據之辭天地恩隆未寝惟行之令寵
知上出感自中深(中謝臣/)聞大人繼眀見乎離長子主
噐出乎震漢文預建時惟享國之長周武師行老有奉
親之樂莫不皆騰茂實始正元良伏念(臣/)量乏淵冲材
非玉裕毎愧寵榮之畀獨因鞠育之私將相侯王濫吹
非酬於功徳詩書禮樂潜心未究於指歸何以祗奉綸
言驟升儲禁兹葢伏遇皇帝陛下凝圖丕赫受命漙將
仰承宗祏之休敷求祼鬯之助聖謨中定靡由大臣近
侍之謀闊典肇稱非采議郎博士之奏命由獨斷恩出
殊常(臣/)敢不俯勵丹𠂻䖍遵睿訓冬温夏凊雖竭報於
生成㓜學壮行誓無忘於忠孝
　　普安郡王恩平郡王薦顯仁太后黄籙青詞
洪造難名靡聞私福真科有法可援𡨕途輙傾懇切之
誠仰動妙冲之鍳伏念(臣/)等姿從稚弱運偶休眀式聫
宗属之邇班逮事吾君之夀母恩惟海嶽報未絲毫俄
空長樂之闈遽上層霄之路雖生逢慈儉曽無歉於仁
心而去即逍遥尚有祈於道力是用叩三境玉皇之聖
演九幽金籙之文建彼法橋助兹靈馭伏冀龍興雷動
羽仗星馳肸蠁遐臨導神遊於帝所鴻龎下霈綿寳厯
於皇圖誓竭微𠂻上酬大賜
　　建王醮宅青詞
天道無私故能善貸神心可格厥有至誠謹殫祗祓之
𠂻上動聰眀之鍳伏念(臣/)生即叨於榮寵居巳愧於髙
眀比鳩土木之工實銜君父之賜因基革故指日落成
仰止珠躔燦森羅之象緯俯思棊壤環窟宅之神靈方
當興作之時寧免震驚之咎儻忘愧謝曷遂妥寧用即
良辰肆嚴净供瓊篇蘂笈爰備演於仙儀鳳蹕龍輿冀
遐周於塵宇庶昭一念永錫百祥風雨震零已享帡幪
之賜門䦨静謐尚資覆幬之恩誓竭忠勞仰酬眷佑
　　又顯仁皇后小祥黄籙青詞
三境玉京俱闡慈悲之教九幽金籙是為㧞濟之科輒
控危𠂻仰扳至鍳伏念(臣/)自從㓜稚逮事慈寧荷大母
之劬勞極聖時之眷寵邈矣遐霄之往奄然新榖之升
懷徳罔窮寓哀無所敢慿道力上助仙遊伏願鳳蹕龍
輿䧏泬寥之神馭玉書丹篆援𡨕漠之修塗享快樂於
諸天畀安榮於丕祚誓殫末景仰答大恩
　
　
　
　
　
　
　
　
　
　
　鄮峯真隠漫錄巻二十一
欽定四庫全書
　鄮峯真隠漫録巻二十二
　　　　　　　　　　　　　宋　史浩　撰
　青詞
　　恭為皇帝夲命年設醮青詞(丁未/)
聖主題期一周甲子皇穹儲祉萬紀春秋輙殫祗祓之
𠂻仰動髙眀之覽伏念(臣/)生逢幸㑹仕偶昌時堯授舜
以埀衣正而凝命湯至文而櫜矢大以樂天兹當耳順
之年宜衍齒齡之祝是用恭宣蘂簡虔籲璇霄伏冀上
帝愽臨列真扈從深察微誠之愛戴益増睿筭之延洪
乾清坤寧二氣運行而不殆父慈子孝兩宫燕衎以無
疆漙及華夷咸躋仁夀
　　昌國保塯青詞
國饒近寳誠為貨殖之源水潤作鹹必假陽精之助兹
繄天予殆匪人為謹殫祗祓之誠冀動聰眀之鑒伏念
(臣/)謬尸百里粗有四封雖號膏腴亦瀕斥鹵旱則便於
煮海而或慮其無年水則利於殖苗而復憂其失塯惟
雨暘之並若庶財賦之兩全多稼如雲今幸有千倉之
望萬亭積雪顧猶愆一簣之功是用敷浄供於琳宫演
靈科於蕋笈式憑世禮用薦民誠仰冀覆燾無私神眀
有格俾潮汐晴隂之得序庶牢盆火齊之悉宜永與蒼
生同依妙䕃
　　代彭支鹽還醮願青詞
安不忘危是為戒慎窮斯反本乃啟籲呼輙殫小己之
私仰冒大儀之鑒伏念臣飄萍投老竊禄為生嵗在丙
寅時丁維夏之官逺海寄命孤舟對穉子以懷憂指空
溟而結願茍風帆浪舶獲及㟁以無虞則璇漢珠躔當
肆筵而昭報念從初至甫逮終更實通濟於往來復輯
寧於啟處用敞清虚之靖館式宣微妙之靈科深竭愚
𠂻仰酬大施伏冀玉清至聖金闕羣真徧乾象之森羅
極嶽神之扈從俯歆芳苾益賜帡幪庶㡬末路之光榮
盡出無私之覆燾
　　醮宅青詞
大道無私惟矜民欲至誠有感式契神心謹傾齋潔之
誠冀動妙冲之鑒伏念臣少居畎畆長慕衣冠適當佚
老之秋正藉飬生之具乃營蝸室如葺燕巢積材累年
鳩工數月迄繄埀祐遂底落成方百堵之皆興實衆夫
之併作深慮方隅之内或逢星殺之臨儻有震驚必懷
呵譴不少伸於悔謝寧獲免於災屯是用載潔塵居肆
嚴法席肅琳宫之羽客延金闕之芝華上薦微芬用祈
景貺伏願璇霄列聖壤地髙真憫此歸投特彰符應闔
門上下獲風雨之帡幪奕世子孫有芝蘭之馥郁誓堅
末景仰答洪私
　　普天醮青詞
託身大造夙䝉覆載之生成委質清朝久冒聖神之眷
寵遭逢極矣報稱蔑如輙伸感謝之悰上凟淵冲之聼
伏念臣處心雖善過行則多昧理而行俯仰寧逃於愧
怍匪躬以進優隆實荷於宸嚴酬厥恩私亶惟功業念
㳙塵之未立驚嵗月之如流今則綿力愈衰欲為不逮
愛君既切請祝是先爰啓籲呼薄陳醮禮伏願翔龍舞
鶴導法駕以博臨灑道清塵集仙靈而扈從俯昭懇惻
必賜矜從天意既回國威斯振兩宫萬夀永綏堯舜之
臣民四海一家悉復文武之境土庶因精禱獲效微忠
(意云臣遭遇聖朝徊翔要路念功名之未立愧/爵禄之已崇輙伸報答之私用致禱祈之悃)
　　謝恩設醮青詞(癸夘九月/)
蕞爾蟻蜂猶識尊君之義𡨕然豺獺亦知饗帝之時矧
屬為臣敢忘報上輙控危誠之懇惻仰干淵鑑之聰眀
伏念臣猥以凡材親逢聖主全家飽暖徒霑骨肉之親
一品崇髙曽蔑毫毛之效常懷愧怍有靦面顔乃力請
於掛冠遂亟䝉於出綍超新公爵襲舊齋旄念大徳之
難酬若為報答潔私庭而致禱少寓精䖍爰即良辰肆
陳菲席肅璇霄之飇馭宣蘂笈之珍文庶仗鴻因上延
睿筭伏冀髙真下耳列聖同心畀夀豈於兩宫享昇平
於億載誓殫忠赤仰答穹蒼
　　經筵丐歸設醮青詞
知足不辱大聖敷言居寵思危前王所戒儻眀是理乃
保其身謹殫祗慄之誠冀動威聰之鍳伏念臣一從竊
第兩獲秉鈞荷天眷之優隆乏纎毫之報效抵今晩嵗
猶列通班瞻神武以掛冠未容蕭散即長安而賜宅尚
示眷留尸素既踰二年禆益曽無一得内懷慙懼力
請歸休豈惟未拜於俞音更復叨逢於嘉奬再伸前懇
更禱髙靈是用恭肆菲筵上邀雲馭伏望三清六帝列
曜衆星同闡大慈俯從卑願既保微臣進退之節且全
聖主終始之恩嘉與私門齊登夀報誓堅香火仰報堪
輿
　　醮新第青詞
隨牒宦塗乆困生涯之萍梗安巢晩嵗仰銜造化之帡
幪輙攄既感之誠用徹妙冲之鑒伏念臣起身寒陋遭
世盛眀昔無地以置錐今有貲而問舎懇辭政柄賜居
何啻於百楹求返田廬錫地又加於一曲被寵悉由於
聖眷戴恩實夲於天矜今則慶大厦之落成絜全家而
來止仰瞻寥廓有象緯之照臨俯燭幽深有神眀之窟
宅方其架鑿曷免震驚荷上聖之降康致百靈之赦罪
迄無灾害遂此安寧既懷愧謝之私爰啟醮禳之禮伏
冀龍輿鳳蹕竝賜博臨乾象坤儀咸興扈衛享兹菲薄
畀以休祥閥閲光輝延微躬之夀考子孫忠孝益後裔
之繁昌誓竭微生仰酬洪祐
　　周氏生日設醮青詞(丁未/)
人當疾痛乃欲天矜身及康疆何知帝力茲幸始生之
日輙伸歸徳之誠竊諒洪慈必埀妙鑒伏念妾賦姿賤
族委質貴家疏恩已拜於官封得子又登於科第筋骸
安佚衣禄豊餘顧此么麽常知慚愧兹葢髙穹之眷祐
亦惟衆聖之扶持是用齋心必殫羙報伏冀龍輿鳯蹕
法駕愽臨鶴馭雲程仙靈擁從饗初筵之菲薄錫上燾
之鴻龎閥閲光華雲仍綿逺誓堅晩景仰答隆私
　　代周氏禳灾設醮青詞
人有罪愆方當臨禍天行赦宥敢不歸恩輙殫恐懼之
𠂻上凟聰眀之鍳伏念妾夙質孱𤨏乆積悔尤既無儆
戒之心不識懴除之理月正元日夜至四更火起爐間
人伏枕上浸滛不已撲㓕無由倒屣倉惶飜盆救止𡨕
迷之際顛仆於傍方其失身生則忘矣若有神物掖而
出之於焦頭爛額之中荷回死救生之賜感銘既極禳
謝為先是用㳟即琳宫肅延羽士演蘂珠之寳笈羞蘋
藻之菲筵企大駕之愽臨報洪私之善貸伏冀寛其誅
責錫以康寧曲突徙薪永銷烟燄保家安國益裕子孫
誓竭微軀仰酬丕䕃
　　保安聖躬設醮青詞
大道無形惟致誠而降格至恩難報繄請禱以輸忠謹
殫祗祓之私上動聰眀之鑒伏念臣禀姿寒逺遭世隆
平繇學舘以陞榮荷夀皇之眷顧幸逢真主龍飛之旦
獲脩微臣虎拜之恭寵數屡加感心莫喻兹羞藻供用
叩璇霄冀帝駕之博臨保宸躬之衍裕伏願仁風廣扇
道炁遐敷茂延周王安樂之年永錫箕子康寧之福益
隆萬夀洪覆八荒臣無任(云云/)
　
　
　
　
　
　
　
　
　
　
　
　
　
　鄮峯真隠漫錄巻二十二
欽定四庫全書
　鄮峯真隠漫録巻二十三
　　　　　　　　　　　　　宋　史浩　撰
　疏文
　　天申聖節功徳疏
月紀正陽協元聖誕彌之慶星流華渚啓皇家長發之
祥凡居覆葢之間舉有歡欣之意矧膺閫寄舊服宰司
不慿清淨之文曷罄延鴻之祝尊號太上皇帝伏願後
天難老如日方中壽豈萬年永享無疆之樂本支百世
幸觀有道之長
華渚流虹戴臨誕節羣心就日請祝聖人爰繙蘂笈之
書式賛蘿圖之慶尊號太上皇帝伏願燕謀增衍鴻算
益隆乾清坤夷並受兩儀之貺堯父舜子永齊二帝之
年
二百載而中天允符興運一千年而誕聖於赫昌辰敢
憑西竺之因用介南山之壽尊號太上皇帝伏願堪輿
並貺箕翼齊休降福穰穰誕保無疆之慶為衆父父永
觀有道之長
電繞樞而虹流渚篤生上聖之期嶽脩貢而川效珍共
獻後天之禱式嚴梵宇伸演貝書傾葵藿之誠心祝岡
陵之睿算尊號太上皇帝伏願神靈擁祐福順駢臻大
安大榮度越西方之無量時萬時億等夷南極之長生
下及海隅同躋壽域
乾為父而坤稱母篤生上聖之辰嶽脩貢而川效珍預
致後天之祝敢仗龍華之㑹永延鳯歴之期尊號太上
皇帝恭願富壽康寧神祗安樂億萬年之社稷已高付
托之勲八千歳之春秋永享昇平之養
火徳紹堯協乘離之興運日符祚漢當載震之昌辰輙
憑西竺之梵香仰祝南箕之睿算尊號太上皇帝伏願
神祗薦祉社稷儲祥帝與九齡益介降年之永嵩呼萬
歳用彰申命之休普及寰區同躋仁壽
簡上帝心久格明昌之治為天子父式臨誕育之辰慶
洽九重歡均萬類爰闡龍華之㑹仰祈鳯歴之長尊號
太上皇帝伏願保合太和緝熙純嘏聖子以天下養同
介祉於萬年敵人以侵疆歸永推恩於四海
炎歴紹開聖人特起神明薦祉式符震夙之辰梵唄揚
音用衍升恒之祝尊號太上皇帝伏願與天難老介福
無疆非心萬乗之尊見堯仁之惟大永享九重之養彰
舜孝之彌隆普及邇遐咸躋富壽
馬化為龍巳肇中興之運虹流在渚式丁載育之辰敢
憑西竺之浮因用介南山之遐壽尊號太上皇帝伏願
體符乾健道合泰通天子有尊永享萬方之養敵人效
順益推四海之恩覃及華戎並躋仁壽
堯仁舜孝丕昭晏粲之期地久天長率籲龎鴻之祝敢
趨淨宇祇祓丹誠尊號太上皇帝恭願社稷儲休神祗
薦祉享一日三朝之大養交四方萬里之歡心祝聖人
壽曰辭雖益光於謙德為天子父乃貴願永御於隆平
流虹繞電式開震夙之祥就日望雲共祝綿延之祉爰
憑梵果益衍帝齡尊號太上皇帝伏願萬夀無疆百禄
是荷儲神玩意坐觀寰宇之昇平侍膳問安長享聖君
之尊養
　　㑹慶節功徳疏
天佑民而作君允屬誕彌之慶臣歸美以報上敢伸善
頌之誠恭叩淨方仰禆睿算皇帝陛下伏願受帝之祉
如日方中八千歳之春秋永錫難老億萬年之基業坐
致中興
彌月載臨式應流虹之瑞溥天同慶咸輸就日之誠輒
憑翻譯之文仰罄延鴻之祝皇帝陛下伏願治隆上古
徳服逺夷寳祚無窮歴數過有周之永輿圖盡復謳吟
思大漢之歸
有王者興應半千之休運使聖人壽衍億萬之脩齡敢
憑西竺之因用慶南山之祝皇帝陛下恭願道尊古昔
徳並堪輿既令窮幽極逺之人永離兵戰將見長生久
視之報併祚皇躬兩宫益享於歡榮四海同躋於晏粲
㑹兩曜於析木之津誕彌厥月起三呼於嵩山之麓壽
考維祺爰欵名藍肅延梵侣庶因殊利用介多祥皇帝
陛下伏願道格髙穹徳霑羣品九州四海既躋仁壽之
塗億載萬年永享昇平之福
寶歴延鴻祥開華旦聖君誕育慶溢綿區敢憑覺海之
淨因用表愚衷之䖍頌皇帝陛下伏願萬靈效順諸佛
薰慈沙磧迢遙喜牛羊之被野楓宸邃宻享玉帛之盈
庭嘉與生靈同躋仁壽
三靈眷命方開出震之祥萬國歡心同起後天之祝仗
鴻因於釋梵祈睿算於岡陵皇帝陛下恭願丕冒華夷
混同文軌符郟鄏之定鼎三十六世以彌昌越廣成之
脩身千二百歳而未極
誕彌厥月肇開甲觀之祥於斯萬年敢效華封之祝式
憑妙果仰祐睿齡皇帝陛下恭願如日之升後天不老
五百里藩五百里衛均被仁風八千歳春八千歳秋永
隆親養
十月為陽瑞電占樞星之繞一人有慶歡聲激嵩嶽之
呼爰欵精藍特憑淨侣宣琅函之祕語言寶歴之洪休
皇帝陛下恭願如日常明與天齊壽行聞漢都䕶歸奉
萬年之觴願同唐宰臣恭獻千秋之録
黄河清而聖人生式契千齡之㑹南極明而天子壽敢
伸三祝之勤廣裒梵宇之良縁仰賛楓宸之景福皇帝
陛下伏願太元授筴鼎祚延洪問安奉長樂之歡受祉
垂後昆之裕九州圖籍重恢禹迹之山川萬里梯航盡
效漢庭之玉帛
　　顯仁皇太后生辰功徳疏
毓聖人躬為天下母爰紀誕彌之慶普伸祝頌之誠恭
演靈科肆陳淨供皇太后殿下伏願與天無極如日方
升天子必有尊永副九重之養百姓徧為徳更均四海
之歡
　　太上皇后生辰功徳疏
涼生桂殿序適届於清秋慶衍椒房詳誕開於彌月恭
集竺園之妙果仰祈南極之遐齡尊號太上皇后伏願
均享萬年並臻五福配天同久常共樂於昇平受禄無
疆用永膺於尊養
女英殯於虞帝既臻偕老於萬年太妊生此文王更得
歡心於四海慶誕彌於北内祝壽量於西乾尊號太上
皇后伏願配日長明如松並茂雍容膝下享聖子之綵
嬉豈樂壼中見來昆之黄髮
　　皇后生辰功徳疏
景貺維新方衍長秋之慶遐齡申錫式開彌月之祥輒
憑翻譯之文仰祝綿延之祉皇后殿下伏願配天同久
並日齊明婦事兩宫永佐九重之養母儀四海益隆百
世之休
乾象昭囘仰四星之炳瑞坤儀震夙罄八表以騰歡敢
憑梵唄之良縁用祝椒塗之遐筭皇后殿下伏願至明
儷日厚徳承天祇婦道於兩宫化成海宇貽厥孫謀於
百世慶篤家邦
　　皇太子生辰功徳疏
前星增煥夙鍾儲禁之祥彌月載臨誕啓璿源之慶式
憑善頌仰賛遐齡皇太子殿下伏願輝潤無窮燕貽有
永仰少陽之徳見國本之彌崇扶太極之尊與皇圖而
並久
儲宫衍慶喜適届於誕彌靖館翻經請䖍伸於頌禱皇
太子殿下伏願三靈錫佑百順駢臻歡侍重闈共介無
疆之壽光臨貳極永符有道之長
　　昌國保塯道場疏
暵其乾矣斯成萬㙧之儲雨以潤之則失一年之計敢
憑佛果上動天慈伏願慧日流空仁風扇海凡有波瀾
之地悉為氷玉之區三日之霖利不遺於農畆六月之
汛課自足於版書惟微不獲之一夫庶顯無邊之大覺
　　昌國洩潭祈雨疏
民亦勞止莫蘇就稿之苗天必從之願霈為霖之雨恭
投鷲嶺祗禱龍淵灑道清塵肅花幔而戴地升雲上氣
徯水澤以盈疇凡我有生敢忘大賜
　　昌國縣衙祈雨疏
炎曦久亢天外峯攅秋稼垂成田間龜拆傾斯民之渴
望祈我佛之哀憐載涓公宇之塵用啓祗園之㑹伏願
濃雲靄若甘雨霈然蘇萬隴之焦枯慰終年之勤動普
均生殖仰戴慈仁
　　福州祈雨設水陸疏
某猥以孱陋之姿被此蕃宣之寄由政刑之失當致水
旱之相乘心實知非咎將誰執况紀綱不振列城有獄
訟之寃而教化不明百姓積貪嗔之過叢兹衆惡悉本
一身和氣為之消亡咎徵自然發現巳期年而在鎮無
十日之伸眉今則不雨經時涉春已久農欲興於耒耜
澤不潤於田疇種無入土之期人有望霓之急雖兩宵
震電獲粗及於焦枯然三日為霖猶覬優於霡霂感通
巳賴神力障隔實在人心不敢怨天唯當罪已用啓㝠
陽之供以昭懴悔之誠謹取淳熙元年二月二十一日
重於福州設㕔羞設水陸大齋之㑹普申供養諸佛菩
薩莫不梵唄宣揚花幔散墜既設嘉餚珍果又陳風馬
金錢演章句之甚深變馨香之無盡仰惟法馭咸賜光
臨驅旱魃以歸空策驕龍而效職使此連畦之白壤化
為萬頃之清漪澤澤其耕欣欣有喜荷蓑荷笠嵗功實
自於權輿曰雨曰暘時節更繄於保䕶則斯民之一飽
皆列聖之洪私某既䝉芘成又當逭責誓圖竭力仰報
垂慈
　　福州謝雨祈晴疏
本府伏為亢旱日久發心逺詣支提山迎請千聖天冠
菩薩聖象入府祈求甘雨已䝉慈悲降赴大施潤澤連
日霶𩃱三農遂獲有秋之望今日法駕還山尚須晴霽
輒輸誠懇再慁神威伏惟哀矜不以為瀆即賜從欲以
全聖力者
七閩五穀一歳兩收畎畆易枯經旬不雨則憂旱暵陂
塘無泄三日之霖又慮浸淫怨咨未免於屢興造化亦
難於為力唯菩薩大悲大願隨衆生曰雨曰暘應如空谷
之聲易若轉圜之勢伏願陰雲稍霽甘雨以時雖人心
無厭有是再三之瀆而聖慈至廣曽何適莫之拘仰冀
哀憐即彰感應五風十雨普天咸底於順調千倉萬箱
比屋永臻於豐富誓堅初意仰報全功
　　解任辭諸佛疏
輒傾丹悃仰扣洪慈伏念某朴拙無竒迂疎有素席乾
坤之化育荷君父之寵靈乏文武之全材而身獨兼於
將相無循良之美譽而職屢寄於蕃宣自脫服於鄞川
即擁麾於閩部雨暘之禱草偃風行火盗之虞影滅跡
絶屬邑之間無公誤常賦之外不斂財訟簡刑清靡一
夫之棄市年登俗樂有萬口之歌途此皆諸佛菩薩特
展威神有兹幸㑹感銘雖切報效無從今則某自分衰
遲力求閒散遵古人知止之戒慕前賢勇退之為將陳
馨苾以告違離伏願大造無私至誠有感不替隆恩於
今日永敷妙蔭於斯民然後祐我歸途無諸障難俾之
奠枕以樂昇平儻遂所祈敢忘歸徳
　　新作茅舍供疏
竹籬茅舍粗成田野之居山茗溪泉首作聖賢之供神
既歆而先享人斯處以長寧伏願境界清夷湖山明秀
園林勝事飽聞鐘鼓之音似續世賢永保箕裘之業普
同寰宇咸獲帡幪
　　葬五祖衣冠招魂功徳疏
輒露危誠仰干慈造伏念某生繄積善長遂成人初無
濟治之材能偶獲致位於將相推原本始悉自宗祧頃荷
國恩許建家廟祀及五世榮冠一時幄次既敷神心咸
喜永惟三代而降皆有吉藏獨於髙祖以前不知其墓
每當拜掃彌切哀思是用恭擇名山專營幽域將奉衣
冠而俱窆庶令精魄以歸安得地於陽堂下水之後浮
僝土於淳熙戊申之上已巖巒秀潤風水清竒嘗走里
閭徧詢耆老謂吾先系實起自於寒鄉故其令終適並
從於火葬宜往延慶諸藍之淨沼以招鼻祖兩世之英
䰟庶使春秋永寧宅兆謹取四月四日奉迎五人肖像
之靈櫬用舉百歳同穴之盛儀然而歴時甚深往轍難
究乃即城中二三大刹廣作脩崇普熏衆生億兆先亡
皆霑利樂然後俾我祖宗來趣松楸伏乞三寳印知衆
靈昭鑒儻於是處曾此畱蹤願脫寒波起乘雲馭甫當
召請即賜降臨庶此佳城不為虚設若或道骨既銷於
黄壤仙遊已在於青霄亦覬光明下昭窟宅潜徳九原
而可作遺芳萬祀以長存綿後裔以克昌景前修而勿
替普令法界有生之類咸知慶源衍裕之恩
　　寂照院開田疏
海山浮翠金刹凌雲天童瑞巖介乎左右道人衲子常
所往來無一鉢羞供之儲有數頃寛閒之地將圖耕墾
尚愆荷鍤之資必藉檀那為啓捐金之助儻從所請不
患無成㑹看萬隴蒼煙化作一犁春雨清漣出耒晨昏
巳辦於薫修白雪翻匙飲啄敢忘於來處儻有不思議
福願歸無住相人
　　代補陀山化縁起殿牓(瀾長老/)
謹按當山係華嚴經所載善財童子來㕘觀世音菩薩
問法之地童子始因胝羅菩薩指路次第方到海岸孤
絶處得遇菩薩於當山山有潮音洞綿歴千古瑞相常
現變態不可勝記而寳殿隳損欲議鼎新約費錢三千
餘貫若以有力檀那可以取辦一家住持僧某所以親
出縁化者正欲為四衆道俗同結善縁不拘多寡一文
以上皆悉具足莊嚴功徳又况世人同知頂禮菩薩瑞
像同知稱念菩薩聖號同知勤事菩薩香火至於菩薩
顯化之地殊特微妙如此則往往不知是猶終日食稻
而不知田之所自出也今來舉此勝事伏望逺近道俗
推原本始同發善心庶㡬世世生生真游菩薩境界為
善財童子所得功徳等無有異者
右伏以山湧金鼇可謂寂然不動浪環銀屋何妨到處
隨流兹為大士香刹林不離衆生塵刼海語化身則無
乎不現究發跡則此乃其源儻令玉舄雲栭一新輪奐
當使珠纓肉髻再顯光明凡於此地有縁人即是今辰
樂施者願假慈悲之大筏同登方便之普門
　　請倫講師住月波水陸院疏
風烟佳處鍾梵飽聞下臨萬頃澄波中印一輪明月龍
天呵䕶兩宫之睿藻交輝星斗昭回儲禁之神毫煥發
來居此地拱俟當仁倫公講師得儁祇園傳芳台嶺口
角妙談三觀胷中絶挂一絲屢主名藍爭馳羣衲宜向
無礙道場滋法乳更於甚深寳洞肆潮音優曇華忽爾
重開果符衆望靈山㑹儼然未散永祝帝齡
　　請如大徳住無量壽庵疏
東湖萬派琉璃下水千巖翡翠中是曾先之窟宅久煩
神物之䕶持輒企巾瓶䖍修香火如公大徳夙馳道譽
綽有慈風雖明淨摩尼巳絶纎塵之染汚而清深蘭若
尚祈大手之發揮便好承當不須擬議
　　請道監院住教忠報國院疏
卓矣生全純孝歸歟天子吉藏眷惟我祖之靈宅是真
仙之窟松楸已拱香火久寒必得其人乃膺此選道公
大徳入啓霞室登真隠園瞬目揚眉既聞指訣搬柴運
水莫匪神通佇大闡於慈縁以一新於勝地
　　請雲講師住上水辯利寺疏
路當雙澗㑹門有兩山朝文宗之翰墨猶存名族之松
楸巳拱常嗟勝地未遇當仁來者紛紛隨分經營於粥
飯去之寂寂何心領略於風煙宜得俊流可畢能事雲
公講主六塵休復三觀淹通昔年馳譽於青蓮今日應
縁於辯利㑹見殘僧野寺化為古徳叢林便請承當毋
煩辭避
　　請瀾大師住上水教忠報國院疏
丹桂叢中聳二親之吉兆白雲深處儼諸佛之道場欲
挽巾瓶來修香火瀾公大師鬱為法器綽有化縁奮雙
拳創建月波山咄嗟已就渡一水再興安樂刹談笑可
成行看一代宏規永作諸方嘉話惟兹快便請勿牢辭
　　請罙首座住上水教忠報國院疏
拱秀發之松楸久為吉地煥光騰之金碧中有梵宫欲
成古大道場必待得真法器罙公講師學明止觀法妙
聞思能於在處建立伽藍宜向是間發揮叢席㑹看棟
宇厰百代之帡幪更俾鍾魚飽十方之雲水以此無邊
佛果用酬罔極親恩便請承當毋煩退避
　　請孜老住昌國吉祥寺疏
朝宗萬派銀濤俱萃於東溟擢秀九峯金刹忽標於彼
岸向諸方搜求勝士來此地建立法幢孜公禪師苦行
孤髙圓機灑落徧㕘明眼入居士之不貳門屢主道場
演慈航之末後句願令移錫請即浮杯靄一瓣之濃薫
迅登猊座集萬年之洪筭遙祝龍庭
　　教忠報國院募觀音殿甎瓦疏
東湖勝地上水精藍聳吉祥安樂之名山儼妙智圓通
之瑞像邃殿昭回於奎畫普門示現於靈蹤雖雕梁玉
舄之僅全而蓋瓦級甎之未備輒憑諦信用助帡幪勿
生有限量身心待私家而成就當起無住相布施隨生
處以莊嚴報應靡差慈悲廣攝一念既萌於自己百祥
豈屬於他人快便真箇難逢當機切忌蹉過
　　月波山求化疏
鄞有錢湖古稱洞府山列千尋之翡翠波㴠萬頃之琉
璃即蘋葉藕花之中立梵刹寳坊之勝神呵鬼䕶煌煌
帝所之宸奎鳯翥鸞翔奕奕春宫之墨妙天童育王與
之鼎峙道人衲子是以雲趨展鉢之衆加多入廩之儲
未裕雖豐濃香火咸推講懴之至嚴而扣擊鍾魚唯慮
堂厨之弗繼是用謀及龜筮禱爾龍天逺投諦信之家
求衍膏腴之地喜既垂於青眼諾斯重於黄金儻令累
陌連阡稍歸下處㑹見發祥隤祉俱萃髙門共成常住
不拔之基永祝至尊無疆之算
　　二靈山普光院求化疏
一山孤秀宛在水中四獸爭雄皆為從者乃東湖尊貴
之地有二靈勝絶之名韶國師曾此結茅和庵主繼因
卓錫久成湮没兹發光明雖勑額新頒龍天歡喜而梵
宫乆廢雲水寂寥輒登檀信之門用丐帡幪之賜儻埀
金諾成此寶坊施傾有限之資財報受無窮之福利
　　請倫老住觀音能仁禪院
浙右四明福地金剛三昧道場前揖平湖樓觀招來於
風月後鄰閙市雲烟隔斷於塵囂巋然清淨之區妙矣
圓通之像肆求主席允屬名流倫公長老臨濟裔孫常
庵嫡嗣飽㕘大匠屢住精藍眷吾華封祝聖之方宜此
祗園得儁之士若向三家村裏火熟蹲鴟爭如十字街
頭手縛猛虎是為機便好即承當庶揚大事因縁用衍
兩宫壽筭
　
　
　
　
　
　鄮峯真隠漫録巻二十三
欽定四庫全書
　鄮峯真隠漫録巻二十四
　　　　　　　　　　　　　宋　史浩　撰
　啓
　　代彭支鹽賀楊樞宻知宣州啓
伏審黼帳大臣燕居仙館綸封新命起鎮澄江一方欣
澤被之為榮四海謂公歸之有日涓辰剛吉篤意承宣
竊深歡慶恭惟某官渭水非熊傅巖霖雨昔居樞筦巳
舞干羽於舜階今處藩維將試鹽梅於商鼎暫擁西轓
之重來臨壘嶂之間蔭敷白畫之甘棠仁散清宵之畫
角縉紳增耀誰嗟衛士之北門欬唾所加悉是平津之
東閣伏念某江湖末裔塵土微人州縣之職徒勞人筦
庫之官何足道猶遵士檢期綴家聲然而考殆十書章
纔四上一時洪碩阮眸雖憫於孤寒隻字褒揚禰薦未
逢於特達不有薄雲之高義誰其援已於垂成輒伸燕
雀之微誠併冒甄陶之大造尚念鈞閎之逺深慙賀牘
之遲
　　賀徐侍郎知明州啓
禁籞真儒西離帝闕奎躔景曜東照鄞州湖海増輝士
民胥慶恭惟某官徳符時望論右朝評蚤膺簡注之隆
屢錫光華之任七閩𣙜利巔崖均兩腋之清風二浙平
反蔽芾足萬家之美蔭聲飛衆口眷厚一時遂躋中禁
之華途總相南丘之大祀嘉哉啓沃方親玉座之尊寵
以藩宣遽拜虎符之寄矧四明洞天之仙窟實句章孝
子之故鄉正賴風流式期康濟佇擁芝泥之檢仍歸玉
筍之班某忝受一㕓將依大冶望塵而瞻馬首阻詣前
途戢翼以附龍鱗行符素望其為欣幸罔罄敷宣
　　賀錢寶文除淮南運使啓
伏審宸恩荐至漕節再持肆頒紫檢之明綸盡復青氈
之舊物凡居陶冶莫不歡呼恭惟某官方重秉彛粹和
天道蚤由人望自結主知逢時熙泰之朝平步顯嚴之
地初紆郡紱奬提洛下之書生俄擁星軺備給闗中之
糧道方寖躋於舘閣遽靖侍於庭闈蒼生謂何未老東
山之安石天下幸甚果來北闕之枚臯眷淮甸之奥區
實江壖之都㑹人稀地廣貨溢利遺所以煩使指之臨
可以知朝廷之意佇臻康濟即拜登庸某頃以孤寒猥
叨覆露逖聞成命彌激懦衷悵困處於幽畦阻贊榮於
行斾慶頌之至敷述奚殫
　　賀秦待制除敷學知宣州啓
伏審牙旌入覲綸詔中頒錫南金璀璨之章增内閣邃
延之職朱轓啓道兼過家上冡之榮畫㦸凝香寵宣化
承流之寄涓辰開府載路馳聲竊深慶慰恭惟某官先
生當世真儒斯民先覺以軒冕之貴而幼從韋布以鐘
鼎之族而久厭虀鹽文章實甘泉從官之流器識有元
祐諸公之韻英飛霄壤眷重冕旒輒從啓沃之班屢著
仁賢之譽恩波衮衮罄苕霅以言清徳宇隆隆與鄞鄮
而爭聳陞華延閣易鎮名藩錫麟經一字之裒光浮奎
畫賁寳帶兼金之飾色耀身章宛水歌謠昔襦巳具燕
山咫尺晝錦何殊行底最聞即膺樞拜某􁃓﨑可笑險
阻備嘗昔曾受地於一㕓身滋雨露兹復瞻風於數驛
目睇門牆欣聆視事之初疊擁增榮之喜慶抃交至百
倍常情
　　賀俞敷學知紹興府啓
禁林仙伯西離秦淮太微景星東臨禹穴㑹兩鎮旌麾
之盛實一時朝野之光拜命啓塗涓辰開府竊深歡慶
恭惟某官徳為元老道並真儒爰簡注於帝衷遂登崇
於天府政專愷悌寄重蕃宣畫㦸凝香靄姑蘇之和氣
朱轓曜彩揚建業之春風既圖任於老成復周旋於藩
輔蕭何鎮撫昔寛西漢之憂畢公保釐兹起東郊之治
佇飛芝檢即亞槐庭伏念某蓬蓽寒生箕裘末裔得官
一尉待次五期適逢馬首之來偶幸𤓰時之及抗塵走
俗知無補於公家附翼攀鱗信有縁於今日其為欣幸
罔罄敷宣
　　賀史學諭啓
伏審榮奉府符寵還學職青氈舊物僅如合浦之珠白
雪陽春俄示燕公之筆相期甚厚為善不貲某人宗兄
學足美身文能貫道秋天薦鶚昔聞禹穴之先登春浪
化魚今佇堯階之首唱然猶飭躬抗節刻意甘貧摘葉
記遺囊螢聚照詩書滿腹遂為槐市之宗師菽水盡懽
用竭萱堂之侍養行膺結綬彈冠之貴少答截髮斷機
之恩某巷處瓢懸家居壁立四方餬口莫支數百指之
供須五斗折腰未獲三千鍾之廩餼貧非病也且為君
子之固窮勤而行之庶或上士之聞道豈意飜覆雨雲
之日獲從語黙金蘭之游同氣相求既克惇於交態
異姓為後更獲踐於宗盟聞鄉先生之得吾人慶邑大
夫之為是舉其為欣頌罔罄敷宣
　　賀新餘姚高知縣啓
伏審榮綰銅章南辭謝嶺駿馳寳馹北指舜江百里増
光羣情延頸矧居僚屬尤劇歡悰恭惟某官政實吏師
徳惟人傑殖二松於奉水飽詠江山起雙舄於蜃川將
臨民社琴堂虚靜咸徯宓生花圃幽深佇來潘令祗恐
鳯飛丹檢促對九重不容鯤在北溟暫居一邑伏念某
螢牕暗質雪案寒蹤壯矣效官為飬親而就禄佳哉得
地偶賢尹之登車行遂識韓果符慕藺非所非而是所
是當佩微言步亦歩而趨亦趨願希髙躅其為幸㑹罔
極敷宣
　　賀曹徽猷知明州啓
蓬瀛路近仙伯承流牛斗星明海邦奠枕漕輓功名於
兩路蕃宣寵寄於一麾凡處封疆欣逢父母恭惟某官
斯民先覺當世真儒蚤由人望之隆自結主知之厚王
畿千里兹巳底於富强侯甸列城咸聳觀其風采陞華
延閣共理名藩句章實孝子之故鄉四明乃洞天之仙
窟蕭何鎮撫昔寛西顧之憂畢公保釐兹佇東郊之治
衹恐旁求於柱石不容久駐於旌麾伏念某五斗折腰
方在雲天之下一㕓受地又欣桑梓之邦進退不失其
依歸夙夜實增於鼓舞行迎馬首期一識於荆州庶附
龍鱗獲屢親於北海其為慶幸罔究敷宣
　　賀徐侍郎知平江府啓
顯被明綸進移巨屏髙牙啓道㑹兩地之旌麾畫鷁衝
風破一川之烟浪凡出甄陶之下尤深鼔舞之私恭惟
某官道茂佐王業隆濟世文章翰墨傳衣鉢於江西政
術謀猷取驊驑於冀北星軺屢擁荷槖斯持暫辭玉筍
之班來闡朱轓之化甘棠敷蔭巳騰鄮嶺之芳畫㦸凝
香行報姑蘇之政即登黼帳用亞槐庭某齷齪無堪孤
寒有素爰受識韓之幸果符學孔之心燕頷鳶肩知有
他年之稟賦龍鱗鳯翼實資今日之躋攀側聴芝封倍
增雀躍行展望塵之拜光馳賀厦之緘欣忭之悰敷宣
曷既
　　賀新餘姚趙知丞啓
伏審拜恩楓陛貳政雷封舜水江山歌滿漁樵之路魯
宫芹藻譽先韋布之流矧在末僚尤深歡意恭惟某官
世推儒雅仕著潔亷襲累世服冕乘軒之貴而自處不
驕起方丈列鼎鳴鐘之族而躬修其儉雖風標之未覿
知臭味之必同兹甫瓜時敢伸燕賀行親承於教約用
先叙於寒暄欣忭之私敷宣罔既
　　賀知平江府徐侍郎到任啓
伏審被㫖移旌涓辰開府三吳父老欣逢愷悌之師兩
路搢紳迭受帡幪之賜歡謠載路風采動人恭惟某官
髙明粹全惇大宏逺蚤以文章之光熖欝為朝著之
羽儀閩浙星軺聳一時之耳目明蘇熊軾答兩禁之謀
猷畫角聲清甘棠蔭美公平牒訟㪚為劒井之波瀾灑
落珠璣改觀松江之烟月佇聞報政即見召環某齷齪
無能棲遲自許奉身蝸舍之下敢意求知託跡龍門之
中遂䝉見賞永言特達之遇固非尋常之恩兹承明詔
之頒宣倍激懦夫之踴躍顧台閎之甚逺知賀牘之獨
遲方轉金風冀調鼎食聴日邊詔之屢至庶門下士之
增光欣頌云深敷宣莫究
　　賀陳監倉漕試得舉啓
伏審文鋒襲敵漕剡登名貞觀蓬瀛始聞踵後春申賔
客不數備員大慰羣心有光吾道恭惟先輩某官文章
俊邁詩禮雍容濃薰芝玉之香痛洗膏粱之習被一鶚
横飛之薦當雙親未老之時榮孰有加喜應不寐顧惟
東邑巳觀魯國之一人佇到南宫又覩漢廷之三道其
為欣頌曷罄敷宣一
　　賀何將仕漕試得舉啓
伏審詞鋒破敵漕剡登榮凡此傳聞舉同頌歎矧屬葭
莩之末尤深鷰雀之私恭以先輩某官傅粉風標詠梅
才調自傳鉢於家學常韞匵於席珍蘭玉有薰膏粱不
染被一鶚横飛之薦當雙親未老之時榮孰有加喜應
不寐驟喧紙價巳知賦就於十年既出經帷行見策陳
於三道其為欣愜莫究願言
　　賀王秘校監試得舉啓
橋門璧水羣天下之英豪筆陣文鋒擅場中之聲價剡
飛一鶚名徹九霄竊惟慶慰恭以某人先輩風流烏巷
之居瀟灑青氈之裔藉孔庭之詩禮甘韓子之虀鹽胷
中武庫之森森舌上懸河之滚滚旁觀血指汗顔之斵
獨揮却日之戈下視槍榆控地之卑忽展垂天之翼雙
親未老一舉成名薦目初傳輿情允屬驟喧紙價巳知
賦就於十年既出經帷行見䇿陳於三道其為欣愜莫
究願言
　　賀秦樞宻加特進進爵羣公啓
伏審顯敭大號進策上公極秘殿之隆名正崇階之一
品宏開蘂館增重巖瞻凡處鈞陶實懐鼔舞恭惟某官
望隆文苑道亞帝師蚤登一鶚於禰章遂造羣龍於堯
殿經帷闡教芸閣主盟華夷安黼帳之謀宗社席泰山
之鎮九重丹扆植巨棟於一門四海蒼生荷洪鈞於二
老庸彰異寵少答元勲聞禮聞詩茂經綸於大業拜前
拜後被尊寵於同時伏念某資稟單微趣尚迂闊雖坐
窮於泥滓猶抗志於雲霄毎思前古之聞人取而矜式
矧遇當今之碩輔寧不歸依既幸識韓益思學孔兹聽
龍墀之拜彌深燕厦之情雖祥鳯九天已有離羣之勢
而還丹一粒尚期換骨之榮欣躍之情敷宣罔既
　　賀胡通判除廣南提舶啓
伏審顯膺中制榮領外臺百粤嚮風列城增耀諒深歡
慶恭惟某官典刑人望儒雅吏師爰淹兩郡之題輿遂
被九重之賜札登車攬轡已風動於羣僚足國裕民行
泉流於百貨即頒召節歸處禁塗歛兹膚使之光華散
作寰區之徳澤某頃常望履驟荷知音初無毫髮之先
容每借齒牙之餘論方欣桑梓獲神明愷悌之依遽報
旌􁉹拜耳目澄清之寄雖今日無從於賀厦而他年尚
覬於登門欣忭之私敷宣罔既
　　賀趙郎中知泉州啓
伏審被命啓途涓辰開府據七閩之劇郡為百辟之賢
模凡在鈞陶舉深抃舞諒惟驩慶恭惟某官道探至域
學悟圓機得聖人之上乘擅宗英之大雅頃自含香握
蘭之寵出膺登車攬轡之權兹領雄藩益施妙手飛帆
漲海悉霑洋溢之恩波畫角譙門咸樂和諧之美韻佇
聞召節即造從班某頃獲望塵驟䝉傾蓋飲食教誨既
親夫子之指南奮發磨礲有類迷人之見北恨羈微禄
尚望修塗未獲日侍經帷徒爾長搖心斾兹喜藩宣之
寄得逢愷悌之師仰止鳯龍已許攀於鱗翼眷同燕雀
敢伸賀於帡幪欣忭之私敷宣罔既
　　賀知紹興府俞敷學致仕啓
伏審抗志辭榮陞華得謝雖七州卧轍莫回成命於巳
行而四海攀鱗共仰髙風之難繼凡處甄陶之下舉深
賛頌之私竊以富貴為故鄉之游昔人慕願明哲得保
身之道大雅揄揚季世以還兹風不振蕙帳曉空者多
矣錦衣夜行者皆然况乎愷悌為一世之師忠厚被九
重之眷乃或急流勇退可謂舉世難能恭惟某官先生
材大不羣徳尊無玷香濃紫槖久參禁法之班光動碧
幢屢擁帥藩之寄神明聴訟父母愛民政若見其肺肝
私敢欺於毫髮縱使期頥篤老猶當故實頻諮而乃挂
冠於康健之辰脫屣於功名之念是為全節孰企賢蹤
某晩獲執鞭驟䝉推轂雖㓂恂今日難遮逸驥之西馳
而吕望來年將慶非熊之入兆其為欣頌罔既敷陳
　　賀知紹興府湯龍圖到任啓
伏審易鎮輔藩宻依宸極夾道聳觀於戣鉞涓辰始見
於吏民凡處帡幪深懐踴躍竊惟歡慶恭以某官道徳
元老文章宗師蚤蜚英傑之聲鬰著忠嘉之效桐川徳
澤湓浦恩波爰馳淮右之星軺遂擁毗陵之皂葢日邊
轉計天府尹京上思愷悌之徧敷公欲撫綏之逺暨風
翔八詠仁洽長沙乃飛細札之十行來總近畿之七郡
郵傳流播民相語以交歡風采激揚吏畏威而喪氣是
真儒者實大丈夫畫㦸門開喜春風之乍轉油幢節建
覩愛日之輕融佇聞玉檢之絲綸即啓金甌之姓字伏
念某窮姿弱質齷齪微材偶尸下邑之卑官適偶達人
之大觀昔年青史嘗思欣慕以執鞭今日黄堂行遂飛
騰而在治其為欣忭罔罄敷陳
　　賀知紹興府曹徽猷到任啓
伏審光奉帝綸榮分帥節茂宣條教巳見吏民風動百
城恩霑一道恭以某官太和陶粹奕世生賢爰際熙辰
亟陞華貫功收漕輓吏瞻猶寒惠浹藩宣民心雅慕就
寵齋壇之拜宻承宸極之嚴畢公保釐行起東郊之治
召康夾輔遂臻四海之安矧此越城實惟禹㑹風烟秀
發擁千巖萬壑之竒牧守循良備三公九卿之選行聞
環詔即造筍班伏念某衰薄餘生迂疎瑣類一官初效
萬幸欣逢方與編氓共興歌於襦袴遽隨屬吏獲托芘
於帡幪榮抃之私敷陳罔既
　　賀髙提舉迎侍回任啓
伏審肅將星節榮奉板輿當一人廣孝之朝獲三釡及
親之養列城交賛夾道駢觀矧惟事母之人尤劇攀鱗
之願竊以斷機著三遷之教截髮營一餉之資類能致
子於賢圖未必使身之親見豈若繡衣攬轡榮持忠信
之華綵服承顔克盡晨昏之道旌麾載路士女溢郛内
瞻壽母之光儀外壯監司之風采永惟盛事孰不歡心
伏念某蓬甕寒生箕裘素履一官聊爾雲霄徒負於胷
襟四壁蕭然菽水莫支於朝夕雖欣捧檄未慰倚門仰
祈陶冶之恩俯遂功名之念是為錫類豈曰薦賢恭惟
某官才大有容徳隆無玷蚤蜚英於華要遂抗志於澄
清爰持使節以來斯式迓慶闡而至止當年鯉問以號
鳯毛今日萱闈更欣鶴髮兹乃朝廷君相之意俾貴以
顯其親遂令寰海父母之心咸舉而祝其子可謂榮矣
夫豈偶然手握紫荷召行聞於宣室腰横金粟戲永見
於老萊顧惟駑蹇之餘幸出帡幪之下儻興褒於一鶚
庶獲芘於二天及其成功均致南陔之養何以報徳誓
期東閤之歸
　　賀新餘姚李知縣啓
伏審寵拜芝封榮遷花縣羣情允穆百里増光矧在賔
僚尤懐天幸竊深慶慰恭惟某官髙材拔俗厚徳絶倫頃
莅政於日畿遂更封於雷社琴堂虚靜雅稱調絃棠砌
寛閒佇聞息訟前即鳴騶之召諒無暖席之淹某行巳
及𤓰尚思望履屈指旌車之至凝情燕喜之微欣忭之
私敷陳罔既
　　又代趙知丞賀李知縣啓
伏審光膺鳯詔榮綰銅章百里増光同僚有幸竊深歡
慶恭惟某官髙材跨古厚徳鎮浮譽蚤播於搢紳寵遂
分於民社舜江風月行題品於筆端越國衣冠巳歸依
於門下正恐即飛星馭不容來寄雷封某猥處聾丞欣
逢健令承顔有日託芘兹時榮忭之私敷陳罔既
　　賀李顯謨知明州啓
伏審輟從使指榮鎮侯藩收王畿轉輓之功被外閫蕃
宣之寄搢紳交慶黎庶興歌矧處部封尤深歡意恭惟
某官徳隆千古名滿四方當聖朝晏燦之辰歴賢路髙
華之選受持星節用衍邦財帝曰豐富惟汝之休公有
愷悌字民之術遂飛芝檢旋拜竹符矧句章孝子之居
乃四明洞天之地東連溟渤接三韓箕子之鄉西望鬱
葱揖萬壑禹門之㑹惟兹控制允屬循良想朱轓未久
於封疆而青瑣已敷於綸綍聮班玉筍進直金鑾伏念
某一介腐儒半生漫仕何幸他年之卿相來為吾土之
民師念昔執鞭巳叨屬吏迨今受地又忝部民進退不
失其依歸榮幸不勝其敷述春風方暢妙履惟和冀益
衛於生經用寵綏於天禄
　
　
　
　
　
　
　
　
　
　鄮峯真隠漫録巻二十四
欽定四庫全書
　鄮峯真隠漫録巻二十五
　　　　　　　　　　　　　宋　史浩　撰
　啓
　　賀湯左相啓
髙穹眷佑上宰登庸衮繡重光寵冠百僚之上寰瀛胥
慶歡騰萬口之中矧荷鴻私尤深雀躍竊以上聖裁成
於天地真賢感㑹於風雲謂才不試曷足以展盡經綸
而位未極豈所以尊崇禮貌乃由亞輔用陟元台王曰
周公父師世始臻於奠枕吾與孔丘徳友敵遂復於侵
疆伊我鉅公踵兹前輩恭惟某官徳高無玷道大不羣
紙貴西都萬國爭傳其辭藻籌雄蜜席四夷咸識其威
名自登右揆之隆巳際中興之盛烟火萬國嵗數豐穰
坏冶一陶士銷朋黨上既樂於閒暇公宜極於寵榮垂
堯舜之衣裳伊尹已躋於湯后復文武之境土仲山行
賛於宣王享成於二十四考之間濟美於五三六經之
上某行能無取學術不精徒銜卵翼之恩未效絲毫之
報聴播庭之告幸在末班脩賀厦之誠愧無佳語其為
鼓舞曷罄敷宣
　　賀陳右相啓
敷號大廷策勲右揆仰知人望報四海九州之心俯聴
輿言合萬口一音之訟凡居陶冶倍劇歡呼竊以在昔
有君莫先論相以獨賢為未足乃並任以無遺𤣥齡善
謀必資如晦之善斷君奭為保式亞周公之為師安海
内既本於同心運天下斯易於反掌季世以往兹風遂
凋宣威或佐以丹青佩劒徒聞於彼此豈伊堯舜之聖
乃集禹皋之賢恭惟某官學韞經綸氣全剛大由神宇
之泰定知徳量之淵沖萬變紛紜心如止水一身宰制
目無全牛爰捨從班入參政地謀皆體國功實在人故
今日之登庸乃異時之蓄積閱鳯歴之二十四考建鴻
業於萬八千年某學不逮人文非適用偶逢衡鑑得厠名
流吐珠銜環未展雀蛇之薄效攀鱗附翼又須龍鳯之
髙翔既側耳於白麻斯賛言於黄閣其為慶抃罔罄敷
宣
　　賀皇子建王除授啓
伏審王庭敷號帝子褒封始播朝紳聴萬口一音之頌
載頒郵傳騰九州四海之歡矧屬曳裾尤知抃手恭惟
皇子大王蟠英金闕毓秀銀潢朝拱赤墀風采威儀之
峻整夕休朱邸文章論説之淵源夙藴天材久膺宸眷
愛之欲其富貴天下不以為私得之守以謙冲胷中自
有餘地一聞聖斷之出大叶人心之同某晩獲登門驟
䝉設醴賜之眄睞駑馬增一顧之榮借以齒牙敝帚有
千金之重親逢慶事倍愜鄙悰有其實而有其名既覩
真王之茂建依於忠而依於孝更欣盛徳之兼隆喜躍
之情敷宣罔既
　　賀永州㑹知郡啓
伏審龍膺明綍榮領近藩條教既敷士民獲所恭惟某
官先生斯文先覺當世真儒學傳西洛之正宗文擅東
坡之逸氣榮膺紫檢屢擁朱藩雖長材無所不宜而俗
吏莫與同道投閒未久騰譽益隆受深簡於上知遂亟
承於睿奬蕃宣寵寄下車巳肅於吏姦愷悌字民擊壤
更喧於輿訟佇聴潁川之召即膺宣室之咨某猥以顓
䝉獲供灑掃價增騏驥本由伯樂之整齊器備璠璵莫
匪玉人之雕琢擢角莫先於藻鑑㸃頭靡俟於朱衣遂
令鼯鼠之五窮獲試鈆刀之一割亞班卿棘歸徳師門
方期剡牘以叙情乃沐飛緘而見寵高風所暨不敏為
慙時適届於清和氣益增於沖粹更祈保養式副倚毗
感佩之私敷宣罔既
　　賀沈丞相判明州啓
伏審寵命上公進藩近輔九州生齒昔游鑪冶之甄陶
千里衣冠新起袴襦之歌詠涓辰之吉開府云初諒惟
歡慶恭以某官道徳宗師文章哲匠蚤藴經綸之志屢
揚華要之途屬聖化之更張慶英材之並㑹首膺爰立
備極有為遽令復古之朝特起中興之治功成名遂而
身退固合天道之常川泳雲飛而志同益厚君心之眷
乃從緑野來擁朱轓句章孝子之故鄉四明洞天之仙
窟江山深秀風俗淳和久煩神物之䕶持有俟鉅公之
鎮撫睇棠陰於屬邑遐想先猷欵槐市於頖宫猶存舊
蹟秖恐未温於孔席巳馳入覲之韓圭位長三槐眷頒
一命伏念某疎庸無取欵啓寡聞璧水横經既荷權輿
之造化麟閣校籍又繄委曲之提撕惟是歸依實無間
斷雖門墻之甚邇曾竿牘之莫脩勢分既遼么麽敢進
兹幸一廛而受地不嫌三沐以投書冀此寛宏恕其僣
越方金颷之届序惟鼎食之加餐益介繁禧以扶丕祚
　　賀張丞相判建康啓
伏審敷綸顯冊畱鑰行都六代江山風烟改觀九重宫
闕金碧生輝草木知名衣冠相賀恭惟某官勲隆萬古
誠格兩儀位貴而身愈恭則周公其人也年髙而徳彌
劭是孔子之徒歟頃專恢復之成謀不主卑陬之和議
脱屣黄扉之貴㝠心緑野之游尊主芘民先生之志大
矣聞命引道天下之父歸之遂令願治之時復有丕平
之望除書一出率土交歡畢公保釐巳服東郊之衆宣
王復古將興北伐之師著績鼎彛增華衮繡某一官投
老萬事無能居懐慕藺之私久有識韓之願扈聖君之
駕巳及鄰邦掃舍人之門行隨下客其為欣躍罔既敷
宣
　　賀湯丞相知紹興府啓
伏審一徳格天致吾主於二帝三王之上八命作牧鎮
列郡於千巖萬壑之間涓辰既剛開府云始諒深慶慰
恭惟某官先生命世真儒斯民先覺學撮孔孟之要
文起魏晉之衰自正位於首台亟躋時於太古屬意綵
衣之樂宜心緑野之游起自殊庭膺兹畱鑰蕭何鎮撫
巳開西漢之基畢公保釐將起東郊之治佇聞一札歸
面三槐某猥以疲駑久䝉陶冶歸依既切賛訟尤深
　　賀狀元黄學士啓
伏審文經一覽名冠甲科萬選青錢素巳期於必中一
枝丹桂今果見其居前凡其聴聞孰不賛頌恭惟新恩
某官箕裘家學領袖賢闗出偶聖時肆敢言之直氣上
當睿意攄堅忍之忠謀既首唱於臚傳實豫基於相業
顧惟衰老稔服英聲結駟過門荷華牋之見寵駢肩觀
堵喜陋巷之增光感幸之私敷宣罔罄
　　賀第二人王學士啓
伏審楓陛揚名桂林得儁惟昔偕於計吏雖千萬人及
今究其成功殆一二數士林增氣朝著有光恭惟新恩
某官江漢淵源岷峨峻拔春蠶下筆陳鯁論之萬言振
鷺充庭聴臚音之再唱豈獨萃一時之晁董蓋將為異
日之臯䕫退顧衰殘方兹慕用辱臨敝宇遽寵長牋有
嘉錦繡之貽殊乏瓊瑤之報其為感愧莫既敷宣
　　賀第三人張學士啓
伏審唱第朝端收名鼎甲捫參歴井靡辭仰脇之勞就
日望雲遂啓沃心之論果膺殊選大慰僉期恭惟新恩
某官粹美真才淵源博學擢犀角而拔象齒謀猷已契
於一人附鳯翼而攀龍鱗事業行參於三傑顧惟晩景
夙仰下風曾未造於行軒荷先迂於大斾一緘貽寵十
襲謹藏榮感之私敷宣莫既
　　賀皇孫國公朝參啓
伏審絲綸炳煥許趨昕旦之朝衮繡顒昻獲奉清光之
對百僚悦服四海欣愉恭惟皇孫某官道徳家傳聰明
天賦年方踰於志學徳遂底於成人逮事曾親洽閨門
之慈孝始隨儲馭覲玉座之凝嚴鶴禁增光龍墀改觀
三宫燕樂率供萊氏之綵衣百世本支肇自文王之孫
子某漳濵卧疾魏闕馳神聞慶事之鼎來雖曳裾而莫
及喜皇家之葉茂徒擊壤以騰歌抃舞之私敷宣罔既
　　賀周樞宻啓
伏審敷綸北闕命使西樞位雖亞於鈞衡權實專於帷
幄明良相得夷夏均休竊深慶慰恭惟某官王佐碩才
天民達徳蚤被非常之眷崛起諸公之先忠直信亮其
誠足以任腹心深醇灝噩其文足以配盤誥陸䞇言辭
曲盡多所建明李綘諫諍自持數聞聴納朝列之姦諛
或進吾身之去就殊輕上簡帝衷歸膺國器既處具瞻
之地兹為爰立之基顧此衰殘久䝉知奬逖聞新命雅
慰初期襲和氣於襟靈睇崇墉於霄漢心懐冞切面慶
無從
　　賀周右相啓
伏審渙敭䇿命晉陟鼎司覩泰階兩兩之符層霄有爛
仰南山巖巖之石綿宇具瞻廊廟愈尊紳緌交慶恭惟
某官量宏而識逺道盛而徳全聲名已暨於海隅毎自
抑畏文章獨妙於天下曽蔑矜誇比輟直於北門久宣
勞於西府楓宸注倚槐揆登庸蓋將遲姬旦冢宰之勲
奚止閱郭令中書之考某承顔最蚤荷眷特隆定交於
百官直舍之中引類於一人踐祚之始雖迫衰殘之暮
景靡忘期待之初心遂令篤病而更生親見真儒之爰
立屹擎天之一柱已知吾道之益張芘廣厦之萬間更
喜此身之有託其為欣躍罔罄敷宣
　　賀王大觀文啓
躋時大治閱九考之中書許國精忠作兩朝之元老惟
全璧於晩景乃衣繡以晝游在昔為榮於今復見傳聞
四逺歡頌一詞恭惟某官道大難名徳尊無玷雅誠事
主秉直節以公明强恕接人絶匿情而猜忌一歸於正
何用不臧兹身退以功成諒體胖而心廣行播十行之
綸綍即施再入之甄陶某託契賢科聮姻子舍交情淡
而不厭眷意久而彌隆側聞除目之頒敢後賀緘之布
其為慶賛罔罄敷宣
　　賀皇子嘉王入第啓
肇新朱邸宻拱皇居涓辰日以開藩罄綿區而仰徳諒
深歡慶恭惟皇子少保大王乾坤厚瑞海嶽蟠英少也
過庭既聞詩而學禮長焉出閣復重道以尊師逮膺甲
第之遷倍溢重闈之喜行頒紫詔即正青宫某退處田
廬阻趋階戺唯同鷰雀賀大厦之崇成更祝松椿助脩
齡之衍裕
　　賀何中丞啓
擢自諫坡進陞憲府不離納言之職益殫尊主之忠一
時憸人率知退聴四海善類莫不歸心諒深慶慰恭惟
侍講中丞學紹孔顔材肩䕫卨力傳家法清源之風烈
隠然獨冠儒林南省之聲華藉甚斯文不墜吾道有依
教興多士之賢闗譽藹七人之上列迄全氷操遂正霜
臺謀寢逺夷信不採於藜藿姦除滿道又安問於狐狸
宻勿有加登庸非晩顧惟衰朽宜黜陟不聞之時尚喜
賢明居慷慨敢言之地輒忘强聒之誚敬伸善頌之詞
　　賀周丞相除觀文判潭州啓
伏審元圭命衮方紆晝錦以榮歸絺冕篆車旋拜明綸
而特起宅帥垣之重寄冠書殿之隆名疊此寵光允為
盛舉諒深慶慰恭惟判府安撫少保觀文丞相國公道
尊徳貴行顯名彰浩浩蒼蒼以李杜韓栁之文傑渾渾
噩噩作虞夏商周之訓詞不出數年爰登三事代天工
而居鼎食扶日轂以麗璇霄宜盤礴於中書遽徜徉於
緑野忠信獲罪彼徒肆於風波禮義不愆吾何傷於日
月剛方之操不易聖神之眷益堅果凝宣室之思復兆
傅巖之夢遂頒一札暫總十連紅斾碧幢聳列城之風
采朱幡皂葢暢萬谷之陽和佇膺再入之榮永輔重明
之治某受知有素荷徳尤深昔薦士以報恩巳䝉天奬
今飛緘而叙舊益認歳寒賛善之私名言莫既
　　代姚主簿與臨海唐知縣啓
官為短主簿未辭箠楚之繁囂邑有賢大夫豫喜帡幪
之芘賴將及瓜而往代欣附鳯之有期顧此懦庸彌深
幸㑹恭惟某官性資淳厚學術淵微簮組蟬聮箕裘似
續化行百里琴調單父之堂仁並三春花滿河陽之縣
未久割雞之職巳成馴雉之功行慶敷綸即膺捉駕某
寒鄉末裔窮海鎖人雖懐慕藺之私未遂識韓之願夙
同鴈序名聮千佛之經後獲鳬趨猥賛一堂之治幸為
踰分喜實非常時届清和氣隆長養冀精保嗇以副頃
祈
　　上知明州侍郎啓
荆州識面雖輕萬户之封曾子有親猶覬三鍾之養未
免折腰而為米敢辭懐刺以登門伏念某陋巷迂儒寒
鄉冷族襲箕裘於先世抱鈆槧以窮年一問鯉庭悲巳
纒於陟岵三遷軻室訓猶憶於斷機雖忝效於一官曾
未霑於寸禄家徒壁立室若罄垂顧列國諸侯有見招
之心而闔門冗累無可去之計栖栖牖下人憐鄭子之
氈無碌碌塵間自喜張儀之舌在幸賢太守宣化承流
之始正士君子聞風慕徳之秋初拜黄堂乏薦言於毫
髮遽垂青眼激餘論於齒牙既兹遇合以逢時誰謂知
已而無禮恭惟某官髙材跨古直道得君攬轡澄清蓋
三持於使節伏蒲啓沃遂一上於從班耀紫槖於西清
擁朱轓於南服譙門畫角千里仁聲白晝甘棠萬家美
蔭有大冶兼容之量無匹夫不獲之嗟遂憫憲貧特貽
季諾儻令今日有啜菽飲水之資當在他時效吐珠銜
環之報情之所到言不能殫易此而他罔知所措
　　代彭支鹽上秦提舉啓
孔仲尼之一言久同華衮季將軍之一諾實重黄金儻
䝉不爽之恩如解倒垂之急伏念某迂疎未習潦倒餘
生四十年筦庫之微數千里宦遊之逺勉思寸進寧憚
卑飛奉身茍逭於必誅當路或憐其無過章聮四上考
遂終更賜或及於垂成功何殊於起死自非特達其孰
矜憐恭惟某官材號吏師徳稱人傑久踐外臺之寄即
膺内禁之除他時當幸於在鈞今日先期於推轂念兹
斷梗將遂及𤓰欲不廢於前功故無嫌於再瀆仰冀力
開獨斷深憫孤寒逺馳一紙之春風俾脱七階之選調
誓以桑榆之晩景上酬卵翼之洪恩
　　代韓司法上知明州徐侍郎啓
桂幕肆開方託雲天之芘鶚書借重更祈羽翼之恩竊
久服於下風輒自媒於孤跡儻辱青眸之顧必諧華衮
之榮伏念某欵啓瑣人迂疎末學箕裘雖在乏隠然風
烈之稱簪紱僅傳賴友于挺拔之助念芝砌皆王官之
列唯萍蹤居選調之卑齷齪一身周旋三尺沐部使拜
候之憐念罄雲章霧牘之吹噓考行歴於三周事止愆
於一簣不有負當時特達之見誰其全諸公成就之功
恭惟某官王佐碩才天民達徳班辭玉筍來施王覇之
功名姓在金甌佇起曹參之清淨主盟吾道篤意寒生
雙鴈塵埃鳬化唯依於葉令短笻枯槁龍飛蓋化於壺
公敢持小已之私仰累大鈞之造儻憫三薫而與進當
期一諾以為榮馬勃牛溲或見收於藥籠雞鳴狗盗寧
敢負於龍門
　　代陳提幹上知宣州秦敷學啓
竊以萍梗無依靡知定處雲天在望久阻承顔雖尺書
莫叙於寒暄而寸意敢忘於寤寐恭惟某官斯民先覺
當世真儒志慕朝虀爰作布韋之領袖班聮夕闥鬱為
鵷鷺之羽儀一自腰金三膺符竹苕溪風煖汎為二浙
之恩波鄮嶺烟銷散作十洲之春色兹臨宛水逺輩潁
川佇頒玉闕之絲綸即啓金甌之姓字伏念某比叨京
秩復佐憲臺吹噓實荷於齒牙造化靡離於陶冶末繇
趨謝徒切懐恩方氣候之肅清冀寢饔之調䕶用符輿
頌式茂純禧
　　代王知縣上明州徐侍郎啓
綰銅支邑已託二天被衮清朝更蘄一字矧在齒牙之
末宜居陶冶之間伏念某甕蓽微生箕裘末學塵埃壯
志巳踰知命之年萍梗窮途曽乏致身之路猶持朴直
自分孤寒同輩相憐謂未有不求而得者中扃確守知
不可奈何而安之頃者三章論薦之私實出一時不期
之㑹豈圖今日復偶大賢恭惟某官當世碩儒斯民先
覺謀猷獻納蚤擅美於西清愷悌蕃宣兹承流於東國
顧喧囂之俗狀獲奉揚於仁風介紹不先吹嘘毎及獨
知章子逺追孟氏之風願出韓門敢在張籍之後儻叨
榮於薦鶚益有幸於登龍特達髙情難與俗人言也夤
縁異日當以國士報之
　鄮峯真隠漫録巻二十五
欽定四庫全書
　鄮峯真隠漫録巻二十六
　　　　　　　　　　　　　宋　史浩　撰
　啓
　　謝解啓
　　主文
一經取藝敢擅譽於鼇頭三歳程能幸收功於鼎足得
踰望外愧溢顔間竊以在昔致治莫尚於賢能歴世取
士最詳於科目懼爾音之金玉張吾法於網羅尊經術
則先經義之求貴文章則惟詞賦之尚眷二者以迭盛
歴千古以莫兼屬我右文之期重廣得人之路稽漢唐
之故以通其變酌祖宗之制以取其中合為一科期於
兩得顧上之所以責望者厚矣則下之所以圖報者奈
何探義理之淵源勵詞華之典雅鋒生絳帳盡期折角
以解頥光溢青箱咸底凌雲而歌雪身兼數器技匪一
長固無慊乎春秋決獄而禹貢行河亦何傷乎賈誼升
堂而相如入室征茅茹以在列脫囊穎以爭先咨舜牧
於四岳之前豈徒詢事議漢傑於諸將之上疇敢論功
宜有通材可膺妙選如某者識非造理學不逮人甫當
就傅之年遽罹陟岵之禍㷀㷀在疚斷機猶賴於母慈
業業持身投杼懼乖於子職念箕裘之末緒每氷炭於
中扃名萃鶚書慨先猷之未冺香浮桂籍餘仲父之獨
存豈無意於續貂媿不成於畫虎頃偕漕計旋遭退鷁
之風兹應鄉書謬舉焚舟之策固難拾芥徒愧彫蟲初
非黄絹之詞偶得青氈之舊是為幸㑹厥有夤縁兹蓋
伏遇某官學海津梁儒紳領袖望隆江左行登策府之
道山政播日邊聊式武陵之蓮幕爰操衡鑑來主棘闈
荆璞期珍㡬至卞和之刖足爨桐何幸遇逢蔡氏之知
音致此棄遺獨䝉收録固當趨席力叙謝誠而兹短削
之投猥在衆人之後仰繄陂度尚賜海容某敢不勉策
疲駑期追逸駿少遂致身之願當酬知巳之恩
　　錢通判
某官世載忠嘉時推俊傑驂鸞瀛閣展驥海城文筆生
花縹𣺌仙人之夢詩囊佩錦雍容公子之游緑野江山
毎兹得助紅蕖風月奚止平分爰馳萬斛之珠璣上賛
九天之韶濩栁御史淮夷之雅未足差肩韓吏部聖徳
之篇諒思退舎佇拜紫泥之詔即膺丹扆之求日轉甘
棠散作萬家之美蔭風翔頖水泛為多士之恩波致此
妄庸亦䝉收採
　　賈簽判
某官才追梁傅語妙君房蓮幕推賢佩風流之邁衆棠
陰止訟表政術之剸繁爰督戰於棘闈遂騰聲於芹頖
聴春蠶之食葉悄夜壁之銜枚式令賈勇之人材喜見
太平之場屋
　　劉教授
某官學海津梁賢闗領袖策陳一覽名在甲科爰報政
於錫山遂主盟於頖水問鍾答響陶士類於淵騫發鐸
宣風化海濵為洙泗
　　王參政
某官道徳宗師文章元老議論為四海之標的進退係
一時之重輕頃膺睿主之知參總台衡之重年高而徳
彌卲是孔子之徒歟位貴而身愈恭則周公其人也方
期秉軸遽請挂冠風月香山時講白樂天之㑹烟霞畱
邑果從赤松子之游方中興圖任於老成顧上哲曷宜
於韜晦未許浮沈之晉國思庸矍鑠之伏波凡素服於
下風悉許歸於東閣致兹孱瑣猥遇甄收
　　晏尚書
某官江左儒宗山東相種隠然有祖風烈盛哉奕世賢
才早陟巍科旋登延閣風聲所暨頑懦必興振領天官
正賴山公之啓事請符琳館喜從萊子之斑衣榮聮鴈
序之芳還奉版輿之樂東山雖好其如天下之蒼生北
闕非遙佇拜日邊之丹詔方申申而在宴猶斷斷以有
容凡願出於龍門悉許攀於鳯翼致兹庸瑣亦預甄收
　　及第謝秦太師啓
蘭省奏名偶參八士楓宸唱第復玷丙科得過所期榮
不蓋媿竊以先王致治宜莫急於賢能後世取人乃獨
詳於科目自庠序乏商周之教養致師友無游夏之淵
源黨同伐異者皆訓詁之腐儒文麗用寡者類彫刻之
童子好惡已殊於鑿枘取捨每病於參商亦既背馳誰
其兼善屬聖君有為之日正賢輔相逢之秋崇雅黜浮
一變斯民之耳目息邪距詖大恢吾道之紀綱探義理
於聖人之言賢人之言辨典則於詩人之賦詞人之賦
近酌祖宗之遺制逺追唐漢之頽風合為一科期於兩
盡詔音所至士氣頓伸鼓篋鼎來揚鞭霧集懐折角解
頤之辨藴凌雲歌雪之竒當八面之鋭鋒應兩端之善
問較以穿楊之藝莫不爭先要之折桂之榮豈誠易得
如某識非造理才不逮人蚤罹陟岵之悲長賴斷機之
訓顧箕裘之末緒每氷炭於中懐晝供菽水之庭闈夜
對簡編之燈火棲身巖谷絶意雲霄兹逢偃革之時遂
起彈冠之興初偕漕計再預鄉書豈期下里之邑人偶
簉髙陽之才子賈誼升堂而相如入室慚非能賦之流
髙堂傳禮而徐氏為容浪得明經之譽載惟幸㑹必有
夤縁兹蓋伏遇某官道格神祗勲隆古昔以一命衮為
萬乘師伊躬暨於成湯天開一徳周公傳之孔子時集
大成禮制樂作而措率土於一陶仁漸義摩而起斯文
於五厄力扶王道大正人心俊良既樂於登崇頑懦
亦思於興起致兹骩骳亦被選掄某敢不增所未髙脩
其可願趨風有便慰執鞭欣慕之心在冶云初汚造物
甄陶之手誓竭尋常之效仰酬萬一之恩
　　及第謝秦内翰啓
較藝南宫偶參八士獻言中禁復玷丙科揣分巳踰撫
躬知愧竊以古今共道惟得賢而立邦基國家有為乃
觀文而化天下自堯舜廣招徠之路至漢唐發科目之
程識高伊管者實洛下之諸生才似班揚者亦開元之
進士翺翔丹陛比比有聞照映青編班班可攷迨聖王
之撫運得良弼以中興肆霖雨之命而追髙宗歌清風
之詩而繼宣后三載定棘闈之制四門多槐市之游博
採布韋駕諸侯之軺傳申求閥閱與刺史之計偕賦就
凌雲豈惟司馬經明拾芥不數夏侯率歸典雅之流盡
去浮華之習裒然出當是舉翕爾咸高其材至於雄據
上游蓋亦鬱為名士顧兹殊選宜屬可人如某者湖海
窮徒乾坤長物鯉庭一問巳纒陟岵之悲軻室三遷尚
賴斷機之訓啜菽每懐於養志荷鋤敢怠於帶經雪積
螢飛飽聴霄中之更漏花開葉脫㡬經林下之春秋屬
逢偃革之時遂起彈冠之興秋天薦鶚漕臺常預於後
塵春浪化魚天路俄聞於首唱事既分於霄壤勢聞隔
於仙凡懐卞和泣玉之誠敢辭再刖舉明視焚舟之策
當在此行果簉跡於荀龍復分香於郄桂雖度長挈大
未足為優而吹枯噓生豈無所自兹蓋伏遇某官道優
聖域文掞國華絳帳談經鄙向歆之立異彤墀謝䇿極
晁董之未言遂結主知允諧人望北門視草煥王者之
絲綸東觀提綱藹諸儒之領袖居之甚寵進也未央行
趨青瑣之班即拜白麻之詔門凝瑞氣森然畫㦸之多
位處台躔美矣緇衣之並收士尚勤於吐握成人毎借
於齒牙致此孱庸亦䝉採録某敢不益堅操履深懋進
脩附驥攀鱗猶念昔年之場屋礱刀錯玉正祈此日之
陶鎔誓竭駑才仰酬洪造
　　代陳教授謝張侍郎舉改官啓
郵傳薦墨煥同星斗之臨天假亨塗進有階梯之漸幸
既踰於初望感實倍於常情竊以章有定員吏多稱職
部使者擁列城之寄郡太守持千里之權猶且顧視咨
嗟或有賢才遺滯仰惟宗伯實董頖宫念於獨冷之官
誰復孤寒之舉自非人傑肯越世情如某者志或可憐
愚無足論自縁弱歳巳列諸生聮袂横經困虀鹽於庠
序悲吟擁鼻工雕篆於詞章幾畫虎之無成偶成蠅而
見取猥塵仕版獲玷師儒雖殫螻蟻之勞曽乏蚍蜉之
援灰心無望燭已甚明豈謂上臣之博招先於衆人之
弗及兹蓋伏遇某官業隆王佐道冒聖時自烏府之踐
揚由巖廊之知遇挺持仁者之勇蔚有諍臣之風韋布
歸心搢紳拭目果趨夕闥進貳春官職方處於南宫士
悉歸於東閣故兹庸鄙亦荷甄收某敢不䇿所未能脩
其可願龍鱗鳯翼既有幸於躋攀狗盗雞鳴豈無心於
報效誓兹末路仰復隆恩過此以還未知所措
　　代韓催煎謝秦提舉闗陞啓
羣然多士薦者詎周蕞爾無能公然先及退省涯分實
深佩驚惟人材不乏之秋幸聖世有為之日破資格以
振幽滯躐夷等而登俊良磨礲鼓舞而既足以作成洗
濯矜奮而各爭其奔赴誰匪翹翹之楚居多赫赫之功
然下之自見者既衆而難工上之所取者愈多而責備
宜得髙明之士足當宵旰之求如某者性禀惷愚志尚
迂闊徒縁閥閱獲厠搢紳班資未究於七階歳月徒書
於八考巳脫喧囂之犴獄復縻窘束之鹽車涉漲海之
鯨波棲身一葉望屯雲之鼠盗寄命孤洲顧阮眼之誰
開知禰章之絶望猶思冷族獲庇高門惟季父之登科
處師垣之後列至大資開毗陵之幕府而宣城擁鄮嶺
之旌麾或置踐跡於賔僚式剡譾材於辟闕是其幸㑹
疊有夤縁方圖叙布以求知遽荷提撕而論薦自非人
傑豈越世情兹蓋伏遇某官桂籍真仙詞林大匠澄清
攬轡賢能悉出於甄陶慷慨理輪貪佞率從於棄置屏
私謁以公取器羣材而曲成遂使孤寒之餘亦䝉特達
之遇退惟涼薄何所克堪敢不勉勵赤心益殫清節龍
鱗鳯翼既有幸於躋攀狗盗雞鳴豈不思於報效尚蘄
恩地終賜衮言
　　代王知縣謝徐明州平海㓂啓
鳬居孤絶方仰芘於二天蟻聚跳梁忽來攻於四境顧
扞防之無策乃控露以求哀果飛一札之兵符兼檄諸
戎之浪舶羣兇逃潰百里肅清竊以蕞爾四鄉號為一
邑民實星分於洲渚冦惟鼠伏於滄溟雖甚狂謀未嘗
登陸豈謂當兹歉歳乃能旁若無人方聖朝奠枕無為
之辰正賢牧烹鮮不擾之政肯容小醜敢肆遐方乃雲
集於干矛遽麕奔於篙檝先聲有赫不戰成功而某河
朔寒生江南浪跡卑官投老困簿領之沈酣大府方遙
乏蚍蜉之援助非由洪造孰拯羣生恩既重而報賖感
徒深而涕落兹蓋伏遇某官時推人傑帝賚佐材化洽
鄞江變熙淳之雅俗塵清瀚海吹㶑灎之恩波軫念偏
方見侵微孽讋狼心而逺遁使虎口之僅逃某敢不益
勉疲駑力圖守禦餘妖未殄仗嚴令以必行盛徳不踰
庶前功之莫廢誓堅末路仰答至仁
　　代姚主簿謝鄭運使舉闗陞
衮言借重荷薦墨之裦揚蓬室增輝仰恩陶之造化至
令及此何感如之伏念某少也無聞晩而竊命青霄志
在寧辭委乘之卑官白首塗窮未免簿書之俗吏念當
時之朋輩巳致位於公卿勉試初階倐書兩考才乏提
鸞之譽望無薦鶚之榮豈意權輿首䝉甄拔燕䑓價重
實先駿骨之求鄒律聲和能使枯荄之發慷慨之風一
振功名之念再萌實繄上臣之博招先於衆人之不及
兹蓋伏遇某官智足潜達徳能廣揚文章江左之宗器
業山東之種晴日容光而必照春風在處以為仁屢擁
使權鬱為人望雖此孤寒之跡亦䝉特達之知某敢不
勉勵官箴遵脩士檢顧桑榆巳暮難忘得路之風雲儻
溝壑未填盡是報恩之日月
　　權昌國西監謝秦提舉啓
折腰五斗承筦庫之乏人仰首二天喜帡幪之獲芘雖
從權於郡檄實稟命之使臺揣分巳踰歸恩有自伏念
某迂疎末路欵啓細人屬因弓冶之餘遂厠衣冠之列
一官未效寸禄何賖白髮倚門身敢辭於負米黄糧絶
粒甑幾至於生塵偶因鹺局之闕員遽使樗材之備數
汎空溟之鯨浪自笑輕生覩積弊之蝟毛毎思革故不
繄知遇孰敢奉行飛章一上於使閽俞語果形於公牒載
惟幸㑹厥有夤縁兹蓋伏遇某官當世真儒斯民先覺
以仁心而察民隠以直道而結主知嘘枯吹生四海仰
其風采揚清激濁一路出其甄陶某敢不勉勵駑材推
原徳意使海隅千户之無告如星軺一日之下臨庶幾
微勞少答大施
　　代時支鹽謝曹運使舉改官啓
衮言借重荷薦墨之裦揚蓬室増輝仰恩陶之造化非
有薄天之髙義誰憐衰地之微姻事既罕逢幸惟溢望
竊以昔者上臣之事主頻能内舉不避親季世以還兹
風不振凡在葭莩之末率懐瓜李之嫌第思爵位之獨
崇不恤賢愚之同滯屬國家之再造偶台輔之首登任
羣僚以至公率四海為歸厚雖為時崛起若范孟博之
監司亦舉爾所知如崔貽孫之相業宜得卓犖瑰竒之
士足當慷慨特達之知如某者資禀迂疎趣尚庸鄙雲
霄志在敢辭筦庫之卑官萍梗途窮遂作鹽車之俗吏
筮仕將踰於二紀歴官徧及於七階敢意龍門首推鶚
薦春風一紙驟回氷谷之陽和駿骨千金頓長馬羣之
聲價兹蓋伏遇某官先生禀天間氣為世英人爰榮擁
於使軺乃備宣於上意功高畿甸給餉饋真若蕭何名
動冕旒把圭印將同裴度懦夫落膽俊士歸心坐令魯
國之多才悉作韓門之弟子致兹瑣類亦藉甄收某敢
不仰止星光依棲河潤龍飛鳯翥巳容鱗翼之躋攀玉
振金聲終賴齒牙之成就
　
　
　
　
　
　
　
　
　
　
　
　鄮峯真隠漫録巻二十六
欽定四庫全書
　鄮峯真隠漫録巻二十七
　　　　　　　　　　　　　宋　史浩　撰
　啓
　　餘姚尉到任謝提刑秦啓
卑官初效敢辭五斗之微大度兼容幸處二天之下退
惟孤蹤殆有宿縁慰在心胷喜見顔色竊以自昔得君
而行道類能擇士以成功季世以還兹風漸息天吏有
玉石俱焚之患宗伯負聖愚同滯之名惟聖朝委任之
盡公故仕路升沈之不濫秉鈞造化師臣可比商阿衡
攬轡澄清監司有若范孟博領袖之儒既進衣冠之氣
復伸遂俾駑材獲依燕厦兹蓋伏遇某官先生業隆濟
世道茂佐王懿師友之淵源偉風姿之閑雅氣凌雲而
詞吐鳯壓桂籍以登仙鹽煮海而茶摘山擁星軺而裕
國兹膺妙簡就領平反制百姓於刑之中輔一人好生
之徳行提金印入亞槐庭故於揚清激濁之辰已有登
明選公之量來依使節宜有賢人如某者拙直無堪迂
疎弗顧南宫較藝偶參八士之間東邑執鞭正處百寮
之底負郭初無於二頃倚門幸有於偏親張頥待哺者
指殆盈千需次及瓜者歳㡬踰五頃備員於海嶠實禀
命於使臺既獲具於舂炊遂免傾於溝壑銜恩已厚論
報何賖豈期萍梗之來又託雲天之芘䞇見方隨於僚
屬階升已齒於姓名顧微賤之不遺知并包之有素果
容視職以試微勞某敢不求所未聞脩其可願甄陶甚
邇難忘借便之風雲頂踵未衰盡是酬恩之日月
　　請曹監務惠詩巻啓
巨軸雲天巻千軍之筆陣寒閭蓬蓽起萬丈之文光望
外得之顔間喜見恭惟某官英林獨步藝圃孤芳清淨
一言雅得蓋公之道雍容八斗逺追子建之才雖希鷰
頷虎額之功名綽有蘭臺石渠之標致高軒屢過賤士
不遺賸傾珠玉之珍來寵茅茨之下伏念某錢神影遁
瘧鬼鼎來久乖珠履之游徒使韋編之絶遺我錦繡段
固知何以報之長畱天地間敢不謹其藏也其為感幸
罔既敷陳
　　謝王承務惠詩啓
浮磬清香久傳舜水擲金高作不減台山誦也知珍賁
之甚寵某人詞場老驥文海脩鯨窮當益堅學而不厭
自衣冠之南渡聞杖履之東游蓬甕是居虀鹽不飽紉春
蘭而為佩茹秋菊以療饑故紛然獨富於簡編而穆若
見遺於珠玉一字必有法已踰衮繡之榮十襲謹所藏
愧乏瓊瑤之報其為欣感莫究頌言
　　謝秦提刑舉關陞啓
駛步踵門排蒿藜而驚聴薦詞溢目煥星斗以生光惟
不間孤危落莫之人乃所謂慷慨特達之士幸既踰於
初望感尤切於中扃竊以環連六七州棊列數十縣吏
既繁於稱職章乃拘於定員部使者雖急於摉揚門弟
子或先於權要自非識足以破流俗之見徳可以追古
人之公則何以遽越常情首甄寒士如某者愚無足論
志或可憐聮袂横經困虀鹽於庠序悲吟擁鼻敝雕篆
於詞章矯矯亢亢而窮靡能違吁吁坦坦而巧不可冀
㡬無成於畫虎偶見取於彈蠅猥取下僚敢矜薄伎灰
心已久燭已甚明豈謂上陳之愽招先於衆人之不及
顧簡編莫究難當該洽之稱曽箠楚未辭有媿嚴明之
譽兹蓋伏遇某官先生文中之虎人中之龍乘軺為道
路平反推轂以羣材自任遂先當路賜一言華衮之襃致
使微人増九鼎泰山之重某敢不脩其可願益所不能
已覩鳯麟喜慶風雲有便誓圖犬馬答酬鈞冶無私
　　母生日謝惠詩詞啓
綵服供歡方介萱堂之壽錦囊拜貺遽增蔀屋之光不
圖菽水之窮居乃獲珠璣之重寳親顔益悦子道為榮感
佩之深敷宣莫既
　　謝秦提舉轉求舉剡啓
薦章闕一㡬廢前功吏考及三曲䝉再造非繄君子有
成人之美曷使小人遂無厭之求揣分巳踰捫心知感
伏念某羇窮有素樸拙無堪為儒不信其誤身謂士當
逢於知已自處執鞭之列已叨推轂之恩比及三年未成
一簣故靡嫌於再瀆祈收效於垂成軫念孤寒謂求而
不得者有矣果推特達乃乞諸其鄰而與之遂令滿罷
之間獲有闗陞之望兹葢伏遇某官先生真儒氣象大
治範模以士之不達為已憂以道之將行為已任燕雀
既依於大厦江海以萃於百川眷比萍蹤殆終𤓰戍辱
衮裦之引重致鶚薦之鼎來求寳劒於得玉之餘皆曰
一之為甚欲熊掌於取魚之後豈意二者得兼顧兹成
就之功實出始終之賜某敢不益堅素履深寘丹衷期
收末路之功名用答洪私之造化
　　謝李運使舉改官啓
效官無狀久記二天論薦有文遽叨一鶚賜惟特達心
實感銘伏念某陋巷窮生窮途漫仕自塵末第每困長
貧雪案螢囊雖望古人之挾策蒼顔鶴髮未酬慈母之
倚門勉圖寸進之階愧乏三書之䞇豈謂義高忽賜襃
章出自不求是為真賞兹蓋伏遇某官先生儒林宗匠
仕路楷模惟華要之踐揚以退恬為持守雅被廟堂之
眷遂膺漕輓之權曽不及期以聞報最爰寵蕃宣之寄
載頒愷悌之良茂養功名將登樞近雖匹夫之弗獲亦
一字以為榮致此孱愚誤䝉收録某敢不益脩士檢謹
守官箴期收後效之尋常用答洪私之萬一
　　謝曹知府轉求舉剡啓
飛章一上已叨羽翼之恩賜衮再臨更出齒牙之論惟
曲懐於成就故倍費於陶鎔揣已何能捫心知感竊以
昔者上臣之事主何脩何營在乎直道而薦賢不進不
巳季世以往兹風遂凋一償權寵之干求不恤人材之
用否此惟聊爾彼亦藐然故於晚節末路之間罕有酬
徳歸恩之意不圖今日乃遇古人伏念甕牖寒生箕裘
薄伎艱難險阻固巳備嘗歴落嶔﨑亦復可笑自效官
於下邑期盡力於公家彼怙勢以私沽此縁情而私謁
毎有剗蠧鋤根之志曾無投鼠忌器之思既仇怨之蝟
生宜謗訾之蜂起雖事無株柢雀角之訟不興而言或
波流虎市之疑未免自非識高一世明燭四方曷使孤
蹤尚依洪造匿瑕藏垢既許過之不彰吹枯噓生又使
仕之必進顧兹幸㑹殆有宿縁兹蓋伏遇某官先生材
大有容徳尊無玷胷中之鑑若止水天下之事無全牛
自昔初階逮今達宦政同召杜而黎民仰為父母亷若
夷齊而羣吏畏如神明使專城分閫之人悉如公則四
海九州之内孰不治貪夫落膽或遷善以自新寒族歸
心毎至誠而與進今求而不得者有矣乃乞諸其鄰而
與之致此𤨏材曲諧再造某敢不益思砥礪期稱品題
特達高情難與俗人言也夤縁異日當以國士報之
　　代人謝曹知府舉試刑法啓
鶚書借寵駛步迅臨仰瞻華衮之一言俾習金科之三
尺得之滿望感亦盈懐竊以縉紳之徒莫先儒雅以飭
事刀筆之吏類多慘刻而少恩惟二者之兼通乃一時
之盡善豈伊是選輙逮微人如某材實迂疎識尤矒昧
昔居芹頖嘗游半刺之恩波兹處鹽車雅蔭元侯之徳
宇念已及瓜而受代猶思附驥以為榮輒貢忱誠上祈
收録果興襃於鴈塔俾造跡於龍門念非明習之人曷
稱至公之舉雖知勉效其奈孱庸兹蓋伏遇某官先生
仁義並隆恩威允濟宏開幕府奉行堯舜之教條盡率
藩垣同致成康之習俗盡衣冠而不代掃囹圄以告空
皆由律法之素明遂使奸邪之初畏顧惟末學亦許希
蹤某敢不逺慕直清近師愷悌期去舞文之弊誓酬造
物之恩
　　代汪縣丞請張運使舉改官啓
孔書借寵蓋在一言和璧稱珍必因三獻非繄君子有
成人之美曷使小人遂無厭之求幸出宿縁感深恩地
伏念某賦資樸拙為學荒唐蚤以賞延繆叨仕進秋風
得便刷翎偶幸於一鳴春浪化魚㸃額未登於三級﨑
嶇走吏之役闒葺催征之勞雖及瓜成七考之書而削
木遇三年之禍分甘退伏心敢覬覦夙遭當世之偉人
肯作寒生之巨芘衮言初上巳獲陞資鶚薦再揚遂諧改
秩謂求而不得者有矣乞諸其鄰而與之眷兹成就之
恩實出始終之造兹蓋伏遇某官儒林碩徳朝著明師
久歴要華屢膺眷注乘軺拱日餉已給於闗中持節觀
風錢已流於地上雖拜青氊之命未忘緑野之居琳宫
益務於養高芝檢行聞於促召將參謀於洪化期並賜於
蒼生當處燕怡亦懐誘掖致兹孱𤨏猥辱周旋某敢不
恪守官規勤脩士操已知今日丈人厚而丈人真當誓
此心國士遇而國士報其為感戴罔究敷宣
　　謝交代新餘姚尉啓
竊食無功每抱妨賢之愧及瓜有代兹為善後之圖方
翹首以望旌車遽奉緘而拜珠玉將其厚意乃見交情
恭惟交代某官夙稟天材妙傳家學擅文章於宇内蓋
是青氈表閥閲於江東實高烏巷聊淹驥足來佐雷封
伏念某疎拙無能孱庸有素一官投老謾言禄在其中
三歳終更所喜繼之者善是為天幸夫豈人謀糠粃在
前正賴匿瑕之徳瓊瑤為好殊無論報之方行先馬首
之途迎預喜龍鱗之攀附其為欣願罔罄敷陳
　　謝松陽沈主簿啓
棘闈捧檄初窺黄巻之詞華梓里停驂又識紫芝之風
采一辭崇屏五見周星雖尺書莫叙於寒暄而寸意靡
忘於朝夕不圖鱗翼遽寵珠璣仰佩至情俯慙不敏恭
惟某官儒林直榦藝圃孤芳窮當益堅學而不厭紉春
蘭而為佩茹秋菊以療饑故紛然獨富於簡編而藉甚
有聲於場屋龜峯較敵已號無雙蘭省奏功遂居第一
有光吾道大惬鄉評方捷音之再傳激鄙悰而倍喜豈
唯羣來數千士盡覺膽寒伊余同事六七人始知心服
鸞棲未久鳯檢行頒當從石渠天禄之間即造金馬玉
堂之上詳觀器識必至公台某學不逮人才非濟世雖
棲身於泥滓每抗志於雲霄顧此暮途巳窮五技偶於
髙作或見一斑昔荷借於齒牙今復飛於翰墨一字必
有法寵踰華衮之榮十襲謹所藏永曜私門之寳其為
感愧罔罄敷陳
　　代周撫幹謝湯運使舉闗陞啓
逸幕奔馳之吏績效無聞外臺薦舉之章褒揚猥及高
風所被朽質增榮竊以自昔遭時遇主而有為必在舉
善進賢為急務窮之所養達而可行入佐天子則坐廟
堂而總百官出將王命則按封部而察羣吏故流品於
焉甄别而清濁賴以激揚中外之體相資委任之權惟
一凡以成政事之大要在得人才為先慶賞爵禄之所
施雖一出於明主品題推挽之所自誠有待於宗工審
才能之短長驗窾端於聲實匪唯稱譽於一旦必將保
任其終身夫豈妄庸可膺清舉如某者駑駘下乘樗櫟
散材夙叨世賞之延濫厠士途之末果藝無取顓䝉不
移卑棲靡憚於徒勞孤跡敢希於寸進何期幸㑹得所
依歸兹蓋伏遇某官襟宇粹明才猷彊濟千尋挺建木
之秀咸推所高百丈藴符南之鋼無施不可上心簡在
士論攸歸試才薦屈於乘軺峻召即還於從橐將翊隆
於興運用博彚於羣材致此衮裦特從隗始某敢不益
修業履彌激懦衷砥節首公期不負於知巳捐軀報徳
尚有待於他時
　　代周監嶽謝湯丞相差遣啓
饑寒所迫輒用投誠聖賢相逢果䝉從欲奉朱陵之香
火供白髮之膬甘為幸既多懐慙亦至竊以仁人在上
孝治為先東内隆歡既整淵衷之齋慄南陔致養又聞
上宰之祗承推兹錫類之恩孰有無母之國如某者迂
疎有素樸拙奚堪毎惟菽水以悦親敢意雲霄之得路
效官幕府以免曠瘝得禄祠廷尤知僥倖兹蓋伏遇國
史僕射相公大忠許國純孝宅公徳髙曾閔之科治格
唐虞之世兹欲及人之老遂施造物之仁捧檄而歸喜
可知也倚門而望幸巳得之某敢不念禄無功歸恩有
自當子母相依之日榮若萬鍾惟君臣慶㑹之秋願隆
千載庶持此念仰報大鈞過此以還未知所措
　　謝兵部楊尚書舉自代啓
紬四庫之祕文居慙尸素拜一緘之華衮遽荷品題顧
惟款啓之寡聞曷稱褒揚之大賜竊以堯登伯禹稷卨
因著厥功唐用𤣥齡王魏乃盡其直是皆欲時見信故
先謂己不如一懐事君以人之心盡掃妬賢嫉能之弊
必求同徳比義始可並駕齊驅如某者才不逮人學非
為已徒縁弓冶獲造衣冠三年璧水之横經嘗從驥尾
半歳蓬山之竊食更被鶚書吹嘘悉自於師門晩暮益光
於仕路念此執鞭之志已得為榮顧今推轂之恩乃過
所望自惟得此如弗稱何矧無雄篇大冊自衒其詞章
亦乏闊論髙談以陳其謀畧孳孳固以所養蓋亦當然
兀兀不敢尚人未為過分既賜之以孝㢘之目又許之
以靜退之風下駟忽作驊驑未離冀北斷木被之文采
大異溝中豈伊單平得此際㑹兹蓋伏遇某官先生斯
民先覺間世真儒自從西蜀之盍歸咸謂東坡之復起
肆本朝百七十載魁多士萬二千人見者固自䧏心聞
之亦皆歛衽頃辭𤨏闥進直玉堂益被眷於九重乃陞
華於八座俯循故事猥及陳人借以齒牙欲其卵翼某
敢益堅操履期副提撕今日聲華巳權輿於剡牘他年
蹤跡當造化於鈞陶
　　除司封郎官兼建王府直講謝宰相啓
紬書天禄未探金匱之珍藏主爵星垣更忝兔園之末
至得踰所望榮實為慙竊以天官分屬於郎曹清唯執
秩王邸肇新於賔友重在談經永惟二者之兼宜極一
時之選豈徒守名器不假之戒抑亦申社稷無疆之休
如某者材本不高性惟甚下幼悲陟岵幸殖萱之在堂
老喜彈冠方采芹而樂泮偶際聖皇之總攬式逢碩輔
之登庸夙荷帡幪屢汚甄冶三年璧水靜脱風波一歳
蓬山坦無荆棘已不啻足其又奚求方將焚膏繼晷以讀秘
閣之書敢意含香握蘭而賛吾君之子顧雖白首有媿
積薪之後來乃若青編其可倚席而弗講正堪襆被尚
許曳裾靜言非據之叨塵厥有至公之造化兹蓋伏遇
某官徳隆古昔勲塞髙深堯舜之民可封尹為先覺文
武之道未墜軻乃得傳首開萬世之謀黙輔一人之斷
聲容不動夷夏交歡遂令孱𤨏之材得此清優之職某
敢不差量功次研究指歸既助詔王叙其貴而叙其富
又思立論依於孝而依於忠庶以微勞仰酬大賜其為
感戴罔罄敷陳
　　代周撫幹謝宰相差遣啓
得禄奉祠巳慙尸素叨恩賛幕更出提撕疊冒寵光彌
深戰懼伏念某迂疎不學款啓無能徒藉賞延獲從仕
進三年師閫嘗隨賔佐之下僚一歳祠庭僅脱選曹之
初級乃於黄閣復得青氈馬牛風隔於前官鴈鶩羣存
於故吏雖食焉在數朞之後而馬也增一顧之榮今日
寵中既與俱收之物他時席上定為可貢之珍載省其
私的知所自兹蓋伏遇某官道貫三極學兼九流瞻彼
漢庭可謂無出其右稽之孟氏豈誠不得其傳廓此宏
規遍夫率土取善不遺於一介輔君乃底於三王致此孱
庸亦䝉收録某敢不益堅已志以報官箴投賤跡於陶
冶之中仰酬造化事上官於棨㦸之内誓竭公勤感激
之悰敷宣罔既
　　除宗正少卿謝宰相啓
主七司之爵秩方愧素餐貳九棘之宗盟更繄洪造叨
踰巳甚媿負何多竊以龜鼎蘿圖建中興於聖統金枝
玉葉衍積慶於仙源永惟纂紹之功必賴恢宏之士如
某者學幾畫虎技止雕蟲場屋亡竒一顧幸逢於燕市
膠庠久處三遷乃厠於粉垣㑹聖神獨斷之秋建宗社
無疆之計首賛吾君之子久横前哲之經肝腎徒愁毫
毛何補因欲率先於襆被敢期進亞於執羔矧惟帝王
圖牒之司宜謹春秋筆削之任不圖造化乃及孤寒兹
蓋伏遇某官道大無私功隆有截内尊明主垂堯舜之
衣裳外襲强隣復文武之境土靜深不撓恢復有期更
思茂序於天支故欲精求於僚屬俾從星省來貳月卿
雖堯運漢承述贊(一云/淺識)莫追於班固而文昭武穆提綱
(一云/大臣)幸屬於周公某敢不仰奉規為益勤稽考一人有
作紀僕命於萬年九族既惇叙惟城於億世庶裨輔弼
少答生成
　
　
　
　
　
　
　
　
　
　
　
　
　
　鄮峯真隠漫録巻二十七
欽定四庫全書
　鄮峯真隠漫録巻二十八
　　　　　　　　　　　　　宋　史浩　撰
　啓(禮書附/)
　　上祕監林侍郎啓
萍梗無依苐知隨食雲天有望久阻承顔雖尺書莫叙於
寒暄而寸意靡忘於朝夕恭惟某官斯民先覺當世竒
材闊步漕闈髙翔蘭省果以禰衡之一鶚入為帝舜之
羣龍芝滿道齋爰作吾儒之領袖荷香夕闥鬰為朝著之
羽儀翺翔今日之榮塗涵養他年之相業伏念某一官
冗賤五斗微單鶴髮慈親未副倚門之望雞窻苦志敢
忘挾冊之勤念龍豬之勢雖殊而燕雀之情猶在輒馳
短削少貢卑悰推轂存心儻眷綈袍之舊彈冠為喜更
看綸檢之傳方氣候之嚴凝冀寢饔之調䕶用符輿頌
式茂純禧
　　赴餘姚尉與知縣啓
望安仁之花縣久挹清芬登子賤之琴堂行聆雅韻承
顔有日撫已知榮恭惟某官儒雅吏師典刑人望以仁
心而察民情之隠以直道而受上位之知行遂最聞即
膺注委某得官一尉需次五期逮兹萍梗之來偶託雲
天之芘未同梅福思遁迹於隠淪且識魯山得灰心於
名利其為欣幸罔罄敷宣
　　又與縣丞啓
一水非遙稔聞佐理二松在望行即承風事匪人謀幸
惟天予恭惟某官時推俊傑世載忠嘉暫淹八斗之才
來賛一同之化膽寒鴈鶩知吏事之剛明目注江山得
詩家之雅興行聞迅召用副東求某迹轉萍蓬身親箠
楚雖處百僚之底欣逢二府之賢平生懐慕藺之心㡬
於忘食今日叨識韓之幸敢受封侯顧此欣榮莫能敷叙
　　又與主簿啓
枳棘而棲鳯凰久思附翼蒹葭而倚玉樹行即依枝恭
惟某官天廏神駒慶源仙派公忠自喜推奕世之風流學
問尤竒擅一時之儒雅行拜鋒車之寵用符高士之名
某身本腐儒雅為醉尉逺者大者行其親炙於賢模沙
之汰之自愧趦趄於後乘欣榮所至敷述奚殫
　　赴餘姚尉上知明州徐侍郎啓
弱質依棲久親師誨微官窘束遂逺恩光去大厦雖僅
浹旬繫中扃如居一日永言知已之罕遇故使斯懐之
不忘恭惟某官以人中龍為天下士世均膏澤知紫禁
之謀猷郡有治功表朱轓之愷悌楓宸眷注槐揆尊崇
當居黼帳以綰樞權或擁碧幢而臨帥閫長材惟用大
拜有期伏念貧止簞瓢業唯筆硯坐窮里閈遭神明善
政之臨竊禄海隅獲升斗洪波之被不由紹介夙有夤
縁髙山既荷於知音短趐爰思於附尾絳為講帳乏馬
氏之該通錦作詩囊非李生之風韻猶欲挽𤨏材而
置書館復令採巴句以掲經堂顧惟齷齪之資曲冒
吹噓之賜銜恩雖重報徳未涯兹甫瓜時致飄萍跡雲
天望近喜潭府之不遙犬馬戀深庶書郵之時至清和
始届福禄來宜冀調几簟之寢興式副廟堂之毗倚
　　餘姚尉到任上知臨安府張尚書啓
萍梗孤蹤蝸盤窮海雲天巨芘驥展雄藩雖尺書莫叙
於寒暄而寸念敢忘於朝夕恭惟某官斯民先覺當世
鉅儒蚤綿歴於禁林復周旋於天府兹煩愷悌屢寵蕃
宣襄嶺承流訪龎公孟浩然之髙致洪都弭節追陳蕃
徐孺子之清風方藹袴歌佇膺環召旗旄夾道將隨鳯
檢以遄歸韜黼思賢還指龍墀而入拜某得官一尉待
次五朞方幸及瓜未諧望履徒馳神於幕府用伸喙於
書郵時適峭寒物陶和氣冀節宣於啓處庶仰副於倚
毗祝頌之私敷宣罔既
　　代具承務上曹侍御啓
𨽻業當塗昔幸親於硯席棲身鄮嶺今巳遯於林泉念
豬龍之勢雖殊而燕雀之情猶在輒馳尺素用達寸誠
恭惟某官當世碩儒斯民先覺雍容八斗獨高子建之
才清淨一言雅得蓋公之道爰求趨於北闕遂進處於
南牀虎在山而藜藿不侵鳯鳴岡而梧桐是集紀綱肅
若風采凛然行籌黼帳之機謀用益柏臺之忠讜某摧
頺弗類蹭蹬無聞昔隨侍於鯉庭嘗往游於芹頖聯經
舎選有如同隊之魚垂趐鄉闗自作不鳴之鴈寒暑已
更於一世仙凡遂嘆於兩途編檢傳聞雖絶彈冠之望
綈袍眷遇尚期下榻之榮
　　代人上知紹興府俞敷學啓
執鞭就役慙無一日之長推轂見知尚賴片言之薦矧
在雲天之下尤祈陶冶之恩輒露微情仰干洪造伏念
某嶮巇可笑朴拙自將萍蓬湖海之窮途樗櫟乾坤之
長物鯉庭一問巳興陟岵之悲軻室三遷尚藉㫁機之
訓星星鶴髮望切倚門寂寂雞窻心甘挾策偶簉衣冠
之末獲從州縣之勞雖微三釜之豐未辭凍餒而身獲
二天之芘獨荷帡幪既兹遇合以逢時孰謂知已而無
禮恭惟某官先生高才跨古直道得君政為愷悌之吏
師名在風流之仙籍年高而徳彌卲是孔子之徒歟位
貴而身愈恭則周公其人也徊翔天府踐歴帥藩紫槖
芬馨浮動列城之和氣紅旌搖曳散颺隨步之春風乃
眷孤寒最䝉提奬赤心見待不因毫髮之先容青眼垂
憐毎借齒牙之餘論有大冶兼容之量無一夫不獲之
嗟儻許鑄顔必祈薦禰諒衮衣繡裳之召巳在泥封而
赤箭青芝之材期歸藥籠願垂金諾賜以衮褒誓堅末
路之公忠仰答無私之造化
　　謝德慶府劉通判啓
半生飄泊雖未識韓一紙薦揚合先及禰方懐不揣之
媿遽辱過情之言奉緘以還荷徳尤厚恭惟某官才高
吏道學有師傳頃由綵棒之功旋闡琴堂之化平分風
月方此登臨得助江山已多吟咏暫領虎符之寄有嘉
棠蔭之公即聴芝封促歸楓陛某迂疎弗類朴拙自將
徒以慕賢之心遂伸賛徳之語謂必嫌其凂已乃反賜
之飛緘華衮興襃豈應獲此木瓜有贈何以報之
　　謝湖州陳知郡啓
荐被恩光方震驚而罔措三䝉緘誨復循省以知慙仰
銜君子之隆謙俯重小人之過分兹葢伏遇某官文章
冠世事業康時為已順而詳待人輕以約頃推臺省之
彦出臨苕霅之邦首預選掄迄臻愷悌行聴承恩而赴
闕豈徒増秩以賜金乃眷孤蹤每加褒衮念盍簮於蓬
閣由傾葢於稽山肝膽洞然皎如星日金蘭自若何恤
風波不圖已閱於歳時猶未相忘於道術載披華翰殊
鬱鄙懐市虎浮言我初不信杯蛇幻影公勿自疑擴
兹廣大之心不負平生之學庶㡬末路共闡大公感愧
之私敷宣罔既
　　生日謝惠詩詞啓
屏跡杜門適届桑蓬之日負薪伏枕方深岵屺之悲敢
意高情遽頒巨軸某昔欽才美已窺霧豹之一班兹荷
謙冲更畀驪珠之百斛縁拘近制莫啓華緘仰冀仁明
特垂炳察
　　代彌正謝江西漕試得舉啓
棘闈較藝來數路之英材星使提綱極一時之公舉偶
容䑕技亦玷鶚書得之若驚榮不蓋愧伏念某幼聞禮樂
長冒賞延偕任子而赴銓適叨選首隨伯氏而覓舉亦
在行間㸃額而歸冥心已久屬文塲之再闡操舊篋以
重登劒氣一遇豐城未忘龍躍祠堂屢欵孺子宛見地
靈荷大造之主盟致小人之濫吹兹蓋伏遇某官權衡吾
道柱石斯文久參法從之聯出擁使軺之寄每畱心於
人物將輔治於皇家顧此孱庸亦䝉甄録某敢不鞭其
不逮增所未聞儻得儁於南宫皆因禰薦誓馳誠於北
面弗叛韓門銘佩之私敷宣罔既
　　謝前福建陸提舉啓
三徑言歸方理荒蕪之松菊一緘見寵遽貽璀璨之珠
璣華衮興褒疲駑增價恭惟某官徳隆衆善文贍百家
謙謙君子之光俯憐衰跡戀戀故人之意逺致好音感
佩既深敷宣難盡
　　除太傅謝皇孫郡王啓
歡騰黄屋方稱堯壽之萬年命出丹墀忽進周家之三
事控辭不獲祇拜為慙伏念某蒲栁孱軀桑榆暮景際
㑹蚤逢於興運夤縁亟處於要津初無横草之功遽冒
面槐之秩兹行慶典復進官聯眷榮寵之彌深知吹噓
之有自兹蓋伏遇皇孫某官生而岐嶷學則勤勞豈惟
道尊而徳崇抑亦聞廣而見博三宫問膳常紆萊子之
衣四代傳芳唯有曾參之孝遂使退居之篤老亦霑錫
類之殊恩某仰體隆知莫圖所報被堅執鋭嗟膂力之
衰殘戴徳歸恩尚肺膺之銘刻過此已往未知所裁
　　賜玉帶謝皇孫郡王啓
衮繡輝華再進面槐之三事瓊瑤璀璨更紆寶帶之萬
釘得過所期榮不蓋愧伏念某學知為已材不逮人偶
遭神聖之興王遂秉鈞樞而作輔迄無勞效乃請閒休
兹因介壽於慈皇遂獲觀光於宸極巳深幸㑹復被恩
憐束以立朝何異於輜車乘馬下而存道未妨於雪案
螢窻伊出處之咸宜實吹噓之有自兹蓋伏遇皇孫某
官聰明天賦問學日新晨造三宫擁綵衣而容與夜披
六籍味黄巻以精勤載惟衰瘁之蹤毎荷優隆之眷致
令錫賚猥及賤微某敢不珍重身章感銘君賜都門祖
餞快羣目之觀瞻田舍歸耕敢非時而佩服誓殫晩暮
以答生成感戴之私敷宣奚既
　　謝知興元府閻侍郎啓
倦游解組居緑野之園林對景流觴渴見紫芝之眉宇
敢圖萬里特枉一緘錫以溢幅之珠璣將之以盈筐之
錦綺意敦故舊義薄雲天恭惟某官參井蟠英岷峨
毓秀文章典雅飄飄氣矗層霄風采瑰竒濯濯栁當春
月始登王畿而結綬漫陟法從以持荷久在論思常聞忠
讜譽已高於班馬政欲繼於龔黄乃分閫以鎮南維行
趣裝而入北闕某頃居朝著最宻交情睽逖以來瞻依正
切退閒寂寞誰著眼以相看訪問死生忽寄聲而逺逮
真可激昻頽俗豈不感動老懐摧謝之私敷宣莫喻
　　謝杜縣尉啓
久欽令望願覿英標結駟下臨既竊彈冠之喜負薪小
愈式諧倒屣之迎曽短刺之未投遽長牋之見寵拜嘉知
感揣徳何堪伏惟某官吏材有餘儒風獨擅將大展濟
謀之斷故蚤充觀國之賔乃眷老夫特迂都騎幸來戲
綵適尊君佐治於棠陰遂許披雲繇愚子綴名於桂籍
既兹託契敢後論交榮幸之私敷宣罔既
　　除太師謝畱右丞相啓
充員帝傅巳懐非據之羞進位師垣更冒曲成之造固
辭弗荷承命知榮伏念某少也迍邅晩焉遇合秉鈞揆
席蔑攄經濟之才摘句青緗何補緝熙之學深虞愒日
旋即引年久卧病於漳濱徒馳神於魏闕屬大明之繼
照罄萬物以皆新豈料陳人首霑霈渥嘗歴觀於舊弼
竊有感於孤衷文潞公愠章蔡之不知吕申國喜范韓
之得志遭時各異享福斯殊矧某至愚豈曰敢望幸宗
工之當軸擴宏度以匿瑕假寵自天既荷兩宫之眷
佑歸恩有地實繄一相之甄鎔兹蓋伏遇某官徳厚無
垠勲髙不伐伊尹以天下自任夙簡上心畱侯為帝者
之師克繩祖武當論道經邦之暇有好賢樂善之誠遂
使孱微亦叨光潤面槐隗始慙揚粃之在前結草顆同
顧捐軀之敢後其為感幸罔既敷宣
　　謝王知院啓
某官恭懿而恢洪高明而肅括直聲夙著長孺寢淮南
之謀相業行施夷吾副江左之望當論道經邦之暇(餘/同)
(前/)
　　謝葛同知啓
某官清孝典刑平康軌範予惟勉邁乃訓夙推舊學之
尊天將大任是人果寄本兵之重(餘同前/)
　禮書
　　妹回周氏定禮書
青蒲事業媿冺風流赤壁功名尚欽閥閱行媒荐至早
懐非偶之慙厚幣遽將果見好逑之意伏承賢姪某人
夙資家學行簉朝紳而某小女甫及笄年粗閑姆訓既
幸絲蘿之託敢違金石之言恭致回儀用承雅命
　　女囘陸氏定禮書
夙締嘉姻巳佩黄金之諾兹銜盛禮更傳青翼之音鄙
季世之賣婚信風期之拔俗恭承高義其敢牢辭
　　堯翁弟定舒氏禮書
生子俱期於有室得妻實望於肥家顧昔無謀嘗蹈噬
臍之悔逮今有幸獲兹附尾之榮伏承賢女生處名家
幼承慈訓而某小子某深求善後毎謹圖新儻令琴瑟
和鳴一洗紛紛之論庻使桑榆暮景復觀衎衎之風敢
因青翼之傳佇拜黄金之諾
　　文翁弟定貝氏禮書
儒素相依夙有葭莩之好風期未冺更思蘿蔦之求永
惟擇配以宜家共鄙賣婚之敗俗伏承賢姪孫九八娘
子芝蘭襲秀願已靄於馨香而某姪某弓冶承休敢自
言於肖似荷兹厚眷許以因親爰協吉於龜占將有期
於鴈奠用馳單牘少侑菲儀
　　代劉思道為子納幣禮書
古樂知音識高季子正符著論功屬武陵白鳯霄騰既
風騷之不淺青蠅逺附是婚對之敢求伏承賢妹小娘
子保傅功深夙擅芝蘭之譽而某孫某箕裘學在僅逃
豚犬之稱雖荷不遺居慙非偶兹協龜占之吉式將鴈
幣之儀合卺是圖授綏莫緩敢齋誠於青翼庶被諾於
黄金
　　守之定朱氏禮書
折檻華宗久欽風烈伏蒲末裔敢締姻聮聞青翼之傳
音嘉黄金之賜諾輒將微帶用凂高門伏承令妹小娘
子姆訓素閑夙著芝蘭之譽而某孫守之家風初保未
忘弓冶之思嘉耦是圖菲儀斯舉言定禮物具載别牋
　　女囘王氏定禮書
夙諧嘉耦信在言前兹拜珍函禮書望外伏承賢嗣廿
二學士韋門擢秀巳克紹於家傳而某幼女阮族素貧
又未閑於姆訓雖揆分有霄壤之異而論交如金蘭之
同繼好是圖固辭豈敢囘奩菲陋别幅具陳
　　孫女囘胡氏定禮書
金蘭託契欣聲臭之適同松蔦相依忘婚姻之非偶辱
將厚意寧敢牢辭賢嗣二機宜詩禮有聞士夫推其克
肖某孫孫十四娘功容弗逮保傅許其向成既將合琴
瑟之好和當幸見門䦨之有喜其為榮耀曷罄敷宣不腆
囘奩敢祈采矚
　　彌堅成婚日狀
絲蘿許附夙叨結好之榮龜筮告從兹致請期之禮諒惟
鍾愛必喜及時謹選淳熙十一年二月六日為小兒彌
堅取令女郡主親迎入門蠲潔見廟伏惟鈞兹矜允
　　禮物狀
伏承許以玉女供嗣春秋不腆先君之舊禮敢委贄於
門下(亦云委幣/于庭下)伏惟容納
　
　鄮峯真隠漫録巻二十八
欽定四庫全書
　鄮峯真隠漫録巻二十九
　　　　　　　　　　　　　宋　史浩　撰
　劄子
　　繳得㫖令㸃李翺復性書劄子
臣今月十二日䝉遣中使傳㫖示臣唐李翺復性書中
篇令臣㸃句以進臣恭承睿命分㸃句讀縁正本已經
一覽臣不敢加㸃謹别繕冩為一帙其間絶句即用朱
筆旁㸃句分而意猶屬者即間㸃又以管見即翺所學
略分其㫖趣其意艱澁處亦為之解釋以俟采擇臣抱
病二旬方今小愈不能精思輒慁聖聰臣無任(云云/)
　　賀淮㓂廣賊奏功劄子
臣伏聞淮囚麕逝久稽斧鉞之誅廣寇蜂屯大肆干戈
之毒一已𠞰絶一已生擒當使慕義以鼎來忽捷報飛
緘而踵至歡騰燕市喜動天顔皆陛下心宅靜淵運作
神明之斷躬行仁義發為道徳之威垂拱九重收功萬
里方經營於逺馭以恢復於中原鴈塞龍庭行入封疆之
内狗偷鼠竊何勞兵刃之餘
　　辭免初除㕘知政事賜銀絹第三劄子
臣竊惟陛下恭儉夙資於聖性憂勤思裕於民編覬以
移風曽未見效臣為近弼日以究心有貲可輸尚當自
竭以佐上無功而得豈宜安受而不言是以力貢忱誠
冀䝉俞允敢期睿眷特畀殊恩臣進退徊徨俯仰跼蹐
欲全拜賜則恐違於近例欲終引辭則慮妨於後人取
其酌中無如減半伏惟聖鑒允臣卑悰
　　辭免除知成都府第二劄子
臣一介草茅本無他技頃者效官學省誤䝉太上皇帝
擢侍潜邸執經在列講説無補誠不自意乃辱陛下非
常之知每陳管見必賜褒嘉學者傳聞以為歆豔洎陛下
龍飛在御邦命惟新而臣復縁舊恩驟升近列日陟月
遷以致輔相度越諸老超躐衆材名迹湮微人心不服
謗議沸騰㡬不自保仰賴陛下委照孤忠始終芘䕶逮
及乞身東歸得請之後物論不置荷陛下一意保全畀
以隆職寵以眞祠使既耄之親不乏供養母子相依感
戴天地父母生成之德至於霣涕所懼未死之間無以
仰報萬一雖蹈湯赴火碎首裂肝亦臣之分聞命輒辭
巳非本志既煩申諭何以復言然犬馬之心有不能巳
者尚望少寛雷霆容臣畢其區區之説臣材識淺陋衰
疾久攻見於設施巳試無狀雖欲自竭實難强勉此固
人所共知不待喋喋所以尤難承命者臣母昨自鄉疾
恙沈綿氣體衰弱去歳五月一病㡬殆調養至今尚未
平復送迎侍以行則西蜀萬里在途累月垂老餘年恐
致委頓若臣迫於成命單車即路母子相望於吳蜀之
逺安問迢遙奉養阻隔一有後悔不如無生此臣所以
徊徨迫切雖知冒黷有嫚命之罪而不敢巳也不然臣
豈不知全蜀之地民物繁庶自昔冠於諸路陛下發自
淵衷起臣於散地付臣於外閫可謂超異之榮殊絶之
恩也臣為何人敢忤隆指臣又非不知人臣委質立朝
不當以家事辭王事有如聖訓縁臣蚤失先臣母子相
依以為命今臣年踰六十日躬藥餌夜聴喘息惴惴此
心惟恐不及若一旦舎去何以為懐陛下所以委臣者
正欲奉宣徳意以慰逺民臣方寸既亂舉事失錯必誤
陛下任使不忠孰甚臣惟天下大戒唯忠與孝臣今若
以貪冒寵榮之故進不得以為忠退不得以為孝二者
既失曷逭人言與其他日祈哀於陛下以赦臣罪不若
控露於今日以冀陛下之矜從也臣朝慮夕思凌競跼
蹐進退無所不免再具封章投誠君父伏望聖慈察臣
此言出於誠實特降睿㫖收還寵命俾仍祠禄以養老
親臣不勝生死幸甚
　　又劄子
臣伏自去國瞻戀日深荐奉絲綸如侍帷幄感激下拜
涕泗交流臣惟臣子之分以身徇國雖蹈鼎鑊有不敢
避者况臣之遭遇千載一時義則君臣情同父子是以
雖處畎畆夢寐不忘北闕之思恨不得踐丹墀之餘地
而一望清光於咫尺也矧䝉陛下俯記孤忠抆拭宿負
付之大鎮俾預臨遣臣心非木石豈不知願見陛下之
私一朝獲遂在臣可謂至幸雖材識淺陋衰疾纒綿陛
下既不以此廢臣當亦感勵奮迅即日引道至於顛踣
長途及異時以不勝任受譴責臣皆不敢自謀惟是臣
母魯國太夫人洪氏年齒益老筋力益耗視聴益衰臣
之兢懼益倍平日而萬里逺去音問動經半年臣朝夕
之間何以自處雖臣母勉臣以許國責臣以報主謂臣
頃以愚闇非據衆論不容若非聖度保全母子豈有今
日既䝉任使安得輒辭臣聞此言惶懼感泣無地措身
然臣有一於此或䝉哀憐故敢輒冒萬死再干天聴重
念臣昨待罪參知政事日嘗䝉御筆以首春賜臣母酒
果及臣䝉恩除右僕射正謝之日御筆徑賜臣母酒果
俾為家庭之慶追惟恩隆禮異迥無前比皆由陛下孝
通神明愛廣四海錫類之恩下被臣母今以殘年歸命
鴻造必賜憫惻所以未䝉識察者臣精誠未至未有以
感動聖心故也敢□瀝肝膽再具奏陳伏乞聖慈檢㑹
累奏早賜處分許臣依舊外祠以終犬馬養親之志臣
母子一心誓當殫勤香火仰報生成之萬一
　　辭免改除知紹興府劄子
臣奮身孤逺本乏材能徒縁際㑹於聖朝遂致叨塵於
宰輔巳試之効曾蔑絲毫退歸田廬方切念咎敢謂陛
下天地有容日月委照擢從散地分閫西南臣以有母
篤老難涉修途瀝懇再三控詞千百非敢違命實覬矜
從旁觀者為臣寒心謂必獲譴雖臣亦自知罪當萬死
不敢逃刑而陛下曲軫洪私特埀哀憫既免臣萬里之
役更貰臣稽慢之愆改畀輔藩俾榮親老正使臣自為
計不過如此臣之遭遇可謂極矣是以母子相視感激
流涕而至於無言可喻也然臣辭難而得易辭逺而得
近在臣之私固為榮幸如物議何而况㑹稽都㑹為三
輔豈可使孱瑣之臣以私計而得伏望聖慈收還成命
改授耆碩容臣且奉外祠以安分守
　　辭免知福州劄子
臣迂愚瑣質寒逺孤蹤䝉太上一見擢置潜藩荷陛下
屢遷躐登次輔自慙竊位旋即乞身獨賴聖慈曲全去
路畀首台之美職歸故里以安居一落江湖六見寒暑
睿眷弗遺於簮履皇明忽布於絲綸既以偏親喜懼之
秋丐免西蜀制臨之命懐章輔郡授鉞齋壇曾無汗馬
之微勞安享金龍之全俸既恩隆而罔報俄福過以罹
憂不殞其躬遽亡所恃三年痛毒兩目眵昏寢苫居廬
悵奄經於節序負薪伏枕㡬已在於膏肓方脫素冠亟
頒明詔益隆至意盡授前官更假守於雄藩以増華於
老境此恩此徳至厚至深重念臣方抱不療之沈痾求
醫未效若受無功之寵數速死何疑伏望皇帝陛下天
地矜容日月照臨察臣非偽許臣終辭符竹之榮節旄之
重拜收還於成命俾銷弭於深災茍獲生全誓期報答
　　辭免郊祀大禮加食邑劄子
臣竊惟泰壇蕆事格誠意於三靈湛露敷恩溢歡聲於
萬俗更推惠下之典宜賞服勞之人臣適此投閒阻預
駿奔之列豈伊非據敢當爵賞之榮仰冀埀察不嫌反汗
儻收還於成命庶寢息於浮言
　　乞休致劄子
臣生本寒鄉仕逢休運三年依棲鶴禁由太上收召之
恩一旦遭際龍飛出陛下生成之賜叨塵次輔甫閱九
旬以資淺而望輕致身勤而事佐既不合於輿議旋有
激於臺評迄䝉保全免陷罪戾投閒半紀追省前非豈
期軫記於孤蹤亟使制臨於全蜀力辭親疾改畀藩符
睿意愈隆寵臨疊至肅齋壇而授鉞視揆路以同儀冒
兹天地父母之私蔑有塵露毫毛之報頃甌閩之假守
偶痰眩之切身祇沐宸綸俾尸祠禄雖負薪之疾今幸
去其二三而過隙之年實已登於七十屬當告老敢用
乞身伏望陛下鑒此輸誠許其謝事旌旄印綬儻獲上
還香火林泉敢忘祝頌
　　乞休致第二劄子
蕪詞雖達睿㫖未俞輙再瀆於宸嚴冀少囘於淵聴伏
念臣蚤繇末學誤玷隆知慮無一得之愚歳有九遷之
寵仕宦得兼將相疾病獲返鄉閭父母恩深乾坤施厚
而臣報未殫於犬馬景巳迫於桑榆氣血俱疲精神弗
建有心戀徳無意服勞慨廩禄之徒糜施面顔之有靦乃
遵禮法上冒聰明既未賜於矜從復恭承於褒諭捫心
至感揣分難安重念臣昔在康强尚無足取今兹衰􁒜
又何能為唯退縮以引年可省循而補過固不敢掛冠
為樂辟榖為髙也伏望陛下察此忱誠知非矯偽賜哀
憫許以歸休誓將遲暮之逺途仰答全成之大造
　　第三劄子
荐䝉優詔之丁寧未遂休官之懇款撫躬銜戴拜命凌
兢臣聞虧盈益謙天道示戒知止不殆老氏垂規臣雖
至愚心明此理葢臣禄以無功受固出貪饕爵以無徳
高亦為僥濫老不知止天則虧盈是以祻伏于外病攻其
内若或終無悔悟必將自速顛隮故哀鳴靡憚於再三
而恕許有祈於萬一仰惟陛下包荒大度矜欲至仁以
善降祥合天心之化育無私造命鑒物理之承除赦臣
喋喋之愆憫臣拳拳之義特囘聖斷俯遂危衷豈惟獲
弭於灾殃抑使少延於視息此恩此徳成始成終生永
效於傾葵没猶期於結草
　　再辭免少保觀使侍讀劄子
寵渥肆頒輙祈控免訓詞申諭未賜矜從敢再瀝於微
誠冀必回於至鑒伏念臣惟駑下性則鈍遲薄命難覬
於功名淺識又荒於學問頃際龍飛之造自嗟鼠技之
窮為相甫及於十旬去國已驚於半世違顔許乆不戀高
軒迅召鼎來豈當俟駕縁臣恩猶未報身巳先衰過請
老之年兩更寒暑抱弗瘳之疾六閱晦弦形體尫羸精
神耗竭若尚仍於舊貫巳為貪寵無厭儻併冒於新除
得不貽譏有識伏望陛下擴乾坤之大度昭日月之
餘光憐臣之齒實迫於凋殘察臣之力誠難於强勉曲
施大造特寢誤恩庶令遲暮之塗獲免顛隮之患
　　辭免少保冊命劄子
髙華之秩巳媿叨踰優異之儀敢忘懇避惟朝廷之冊
命示臣子之恩榮自昔以寵於王侯逮今或施於公少
非云故事允謂殊私伏念臣猥以庸材驟膺渙渥俯躬
拜命懼弗能勝備禮涓辰豈所宜稱伏望陛下特埀淵
鑒深諒愚誠示以矜從賜之寢罷
　　辭免右丞相劄子
命出中宸恩踰始望方嬰疾疚倍切驚惶伏念臣昔本
孱庸今尤疲瘁聰明有缺愈不及於前時理義實愆尚祈
全於晩歳兹露門之簉跡荷丹衮之垂憐挾筴讀書尤
慙弗逮秉鈞當軸自揣奚堪矧臣宿恙寢加來日無㡬
若令負荷必致顛隮伏望陛下特軫洪慈靡忘前懇亟
嵬碩徳光輔中興儻一相之非材或乖期待則三年之
虛席徒誤榮求冀即寢於濫恩庶罔虧於哲鑒
　　辭免提舉編修玉牒國史院㑹要所勅令所劄子
臣竊以潤色皇猷宣明聖系董信史之筆削復舉寵綱
集列聖之典刑著為成憲皆一代之鉅業實萬世之丕彛
自非名擅大儒何以身兼數職如臣者學疎而識毎下
年老而知益荒效龍馬之專心尚憂弗逮若笙鴻之並
聴其免疾顛伏望陛下施等乾坤明兼日月俯矜精懇
特寖誤恩庶師言無輕授之譏使微臣安自量之分
　　乞解罷機政劄子
臣識不足以燭理智不足以謀身老去侵尋分甘閑散
忽䝉收召旋冒寵除進莫遂於牢辭居切懐於内愧載
惟鈞衡之重實非衰薾之宜每省決於文章率疲勞於
筋骨夜分就枕不知四體之有無晨起趨朝尚覺一心之
昏憒屢祈避位初匪辭難荷聖慈委照之明知綿力不
堪其任今則抱痾既久作楚無時豈唯步履之有妨漸
覺寢食之俱廢雖勉殫於駑鈍懼莫逭於曠瘝敢布腹
心仰投君父伏望陛下乾坤覆育山嶽掩藏亟推從欲
之仁俯遂成終之德許歸骸骨就養田廬庶期昏耄之
年尚覿昇平之化
　　第二劄子
臣近以衰病不可彊勉輒瀝危懇乞罷機政而連日之
間玉音宣諭至再至三所以慰籍者甚寵又䝉薦降詔
書未賜俞允疊遣中使傳奉睿㫖丁寧切至恩禮優渥
皆非近比顧臣何人當此異眷理宜仰遵聖訓奔走就
列豈得復貢封章以干慢命之誅然臣區區愚悃尚未
盡不能但巳惟陛下俯埀矜察臣聞宰相之職上欲助
理萬幾燮調陰陽下欲坐鎮雅俗附親黎庻外欲折衝
禦侮綏撫四夷内欲持循紀綱儀刑百辟一有不然是
謂曠職臣之材術本無可取徒以疇昔勸講潛籓誤䝉
眷顧夤緣幸㑹遂輔初政既而自知非據亟請退閒荷
陛下矜憐覆䕶不加譴責畀以祠禄數年之間兩典太
藩屢加優寵巳慚過分敢有他求比者忽䝉收召俾侍
經幄曾未閱嵗再此叨踰承命之初固嘗披瀝肝膽祈
免誤恩陛下眷臣特厚不容辭避臣亦仰體殊遇黽勉
就職今又累月矣然而日困文書夜勤思慮精神耗竭
耳目昏聵其所省決隨即遺忘如前數者無一可勉强
若或貪位慕禄冒昧居之臣之一身顛仆悔尤所不敢
計深慮日復一日有誤國事其害非輕矧今四方英俊
布滿朝列臣以罷癃偃然在上雖陛下忘其昏謬曲加
容覆如物議何反覆思之殆不可以一朝居也伏望陛
下察臣愚悃出於迫切檢㑹累奏亟賜罷免庶㡬上不
負陛下知人之明而臣亦免妨賢之誚實天地父母終
始保全之賜臣恭承明命不得再有陳請不敢復用表
文煩凟天聴秖具劄子剖露心腹欲乞睿慈早賜許可
　　駕幸祕書省同政府辭免推恩劄子
臣等仰惟陛下丕承堯緒稽古右文請屈帝尊臨幸三
館所以增光斯文埀憲萬世者實在兹舉臣等獲以邇
列庀職其間與觀盛事巳極榮華乃若進秩之寵霑被
庻僚則可施之臣等誠為有嫌何者曩在夏秋之間陛
下初有擇日幸館之訓臣等實嘗稱頌聖德將順贊成
今若因而遷官則前日所謂贊成悉出私意疑似之跡
雖家置一喙焉能自明於義未安何以遑處
　　辭免玉牒所進書轉官劄子
竊以天潢衍慶寶牒垂休仰二者之成書實一王之盛
典臣猥繇當軸獲預提綱方快覩於彌文忽躐加於峻
秩且根深枝茂肇於建隆垂統之初而業鉅事叢備於
慶歴守成之際繄羣彦效編摩之力在微臣無纂述之
勞儻冒寵以自安是佻功而無恥稽之近例率許牢辭
揆以公言尤宜引分伏望陛下察由衷之懇略反汗之
嫌申飭攸司收還成命豈惟小已得全知足之名抑使
清朝不累覈實之政
　　乞解罷機政劄子
臣稟資凡陋承學空疎蚤繇攀附之榮驟玷弼諧之任
心欲為而弗逮力既竭而無成迄荷保全獲從閒佚甫及
垂車之歳遂騰納禄之章未賜矜從旋䝉收召進陪經
幄巳慙皓首之無聞獨秉國鈞何意青氈之復得屬年
齡之侵迫加疾疚之交攻壯志徒存衰骸難彊粤從中
夏力控微誠天語丁寧至軫輟餐之念宸章勵飭曲形
歸過之言恐懼再畱侵尋許久抱痾自若責效茫然晝
省文書惟是昏花之滿紙夜休枕席不堪痛楚之切身
顧影自憐捫心有愧儻更稽於退避必速致於顛隮伏
望皇帝陛下照察孤忠哀矜末路許上還於印綬俾歸
養於田廬豈惟大君示終始之恩亦使微臣全進退之
節載之方冊實有光華
　　第二劄子
臣兹縁衰疾屢具表劄乞解機政區區愚悃冀必矜從
恭奉詔答未賜開可使驛踵至備宣㫖意臣感戴恩遇
便當傴僂聴命豈應再有陳述然尚有迫切之情不能
自巳輒敢冒犯死言之伏念臣今䝉誤恩俾再塵揆路
自知老病侵奪不可勉彊因嘗涕泣懇辭至於再四而
陛下丁寧慰諭不容避免臣是時迫於威命黽勉奉承
亦止敢以數月為期意謂尚可支策疲蹇少效涓塵之
報而荏苒沈痾筋力益憊故於中夏累牘丐閒陛下睠
畱愈堅恩禮狎至臣跼蹐震懼不敢固違君父之命遂
復靦顔就列然毎於奏對之間罄竭肝膈終朝得請祇
荷聖慈惻然矜許疊承玉㫖勉令少留以過誕節臣今
既獲班百辟稱萬壽之觴而使客在庭亦既成禮而去
則臣今日求退誠非矯偽重念臣所抱之疾日以向劇
儻不知止必待顛仆委頓而後有請則陛下登用而責
成之必能協濟事功以副宵旰求治之意亦何愛此癃
老病顇之臣使妨賢路乎伏望陛下憫臣危迫之心赦
臣煩凟之罪不忘前諾速賜處分使臣垂暮之年得遂
休養則自兹以往所得壽命悉自陛下生成臣仰戴天
地父母之恩至深至厚雖衰老無能為他日尚當銜環
結草圖報萬一臣巳具第二表陳乞一面搬出府第聴
候指揮
　
　
　鄮峯真隠漫録巻二十九
欽定四庫全書
　鄮峯真隠漫録巻三十
　　　　　　　　　　　　　宋　史浩　撰
　劄子
　　辭免宣賜後洋街宅子一所并花園劄子
臣竊以賜第京都見諸故實唯殊勲茂績著在盟府則
居之無愧國朝待遇舊弼䝉此賜者僅一二數中興數
十年來尤為希濶而臣猥以庸愚夤縁際遇髙爵豐禄
叨踰巳甚雖九殞不足論報矧今待罪宰路初無毫髮
仰禆公上而疲羸多病日懼曠瘝陛下生成覆露得逭
大譴巳為厚幸今又錫之厦屋將俾寧居臣仰惟天地
父母之恩至深至厚感極涕零然臣之區區方此投誠
丐歸田里陛下儻憐其晩暮曲賜保全使之奉身而退
自佚於繩樞甕牖之下志願畢矣高明之居臣何福以
當之
　　謝正月二十一日所進故事宣付史館劄子
臣幼之所學受於師傳與他人言率不曉悟獨於陛下
之前毎有陳述則如順風而呼聲如以石而投水帝王
之道陛下既自得之故臣之所言未及一二而陛下巳
如破竹迎刃而解張良曰沛公殆天授蓋謂此也臣前
日為數語以應故事乃䝉陛下不賜之罪而章明表出
如此使萬世之下知聖主躬得此道而有臣期望聖主
益進此學雖堯舜三代之君臣亦不過是陛下固足以
當之臣何幸濫竊託名於不朽以是感戴之私銘藏心
膂而欣幸之極不知手之舞之足之蹈之也
　　罷政乞遇月上休見客一次劄子
臣兹縁老病乞解政機曲荷哀矜獲從願欲恩隆無盡
感極難言尚有迫切之情再敢披露仰冀高明之鑒必
賜優容重念臣頃玷輔臣勉殫駑力詢國家之利便察
人品之賢能不問晨晡常見賔客葢朝班皆一時之俊
彦而旅寓多四海之英材或自屈臨或投呼召禮也今
臣雖退其禮猶存且客以美意而相過臣敢咈情而峻
拒臣既或辭或見客亦不得不來苶然衰殘何以酬應
莫若息駕於驅馳之際庶㡬相忘於道術之中至如宰
執公孤使相之節序通名里黨宗族姻親之間闊㑹面
不敢遽絶然亦有時惟是繼日倒屣以迎賓殊失投老
杜門之本意恐有識者得以議臣伏望陛下憐其病瘁
特降睿㫖賜以寛期令臣遇月上休見客一次儻因靜
晦緩死須臾獲觀陛下徳化之成且竟陛下全生之造
　　謝得㫖就禁中排當劄子
臣兹者上恃聖心垂軫舊物乞就禁中為㑹以奉萬年
之觴䝉賜開允臣入侍清燕被遇恩禮出於望外宣勸
既多天顔悦懌豈不欣榮感幸既而從遊幸至損齋獲
親陛下止息之所聖語談道下陋釋老獨尊儒術臣與
羣臣聴聞開悟次至蘭亭飛瀑潺湲梅横其下以弄清淺
恍然如在烟霞物外之境末上翠寒棟梁椽桷上下一
色香松氷雪照映不施丹雘青黄顧謂臣等曰此太上
所賜也臣等同聲奏曰太上知陛下儉素為寶以此象
徳䝉陛下以為然又賜臣等御書各一軸雲龍飛動天
日光明臣等下拜登受感極至於無言有限飲徳竟醉
不能面奏對語而歸乞赦臣脫略之罪
　　辭免三朝寶訓終篇轉官劄子
臣竊謂創業惟艱守成匪易以漢祖之垂統惠皇幾至
於寖微以唐帝之貽謀高宗殆瀕於不振懿我熙朝之
肇造疊真主以丕承從一至三聖聖相傳而得道襲六
作七言言盡吐以為經布在鉅編尊名寶訓法度紀綱
之大備詞章禮樂之兼陳皆聚此書同歸于治陛下親
膺堯運克廣文聲肆求典籍之宏規莫重祖宗之成憲
迺詔儒生而誦説用增帝學之光明入耳著心見理獨
歸於自得讀書挾筴佻夭其敢以為功忽荷出綸俾叨
增秩念無勞受賞難施於覈實之朝而非據饕榮將稔
疾顛之禍輒控由衷之請仰干從欲之仁伏望陛下日
月照臨乾坤容覆憫衰蹤之莫稱收成命於巳行庶叶
羣情少安愚分
　　經筵乞歸鄉里第二劄子
臣委質入仕即遇聖明夤縁僥倖致位孤棘迺者得請
罷相宜歸田里陛下企慕祖宗欲使大臣故老退即私
第歳時朝燕舂容款宻以復舊觀故施此恩猥從隗始
而臣孱瑣不材加以衰病當非其任朝夕惶懼夫欲退
閒正祈安適若惴惴度日實悖初心一旦鐘鳴漏盡徒
興大耋之嗟追悔亦將無及是以祈哀請命願遂亟歸
灑掃塋壠訪問醫藥少延殘息以樂昇平伏望陛下曲
賜哀矜察臣受寵之非據憫臣來日之無多特許東歸以
全晩節使天下後世咸仰聖君終始待遇臣下之盛徳
　　再乞歸鄉里劄子
臣竊惟大臣事主唯有進退兩途進則居廊廟退則處
田里此萬古不易之節也爰自熙朝列聖敦尚忠厚
大臣身退不忍置之逺外乃錫第輦下使之陪燕清閒
樂時康泰以彰始終之眷然非有功於國有徳於民者
不在此選也伏念臣素無實學粗守樸忠偶際龍飛兩
塵揆路功徳不能企前脩寵榮顧乃過愚分比解機政
亦䝉賜第兩年于此矣臣八月間曾力貢懇詞乞歸田
里薦奉詔音不賜俞允既而曲宴翠寒備宣徳意以示
眷畱臣身非木石拜手對揚豈不知感重念臣年齡衰
邁疾病侵陵久此素餐無所裨益深懼貪鄙之譏生於
晩歳玷陛下知人之明費陛下保全之力惴惴此心不
遑安處是敢再吐露於君父之前恭惟雨露休澤同一
滋榮日月容光同一臨照聖心念舊決無遐邇之分愚
臣愛君寧有内外之間儻䝉睿慈察臣自知之甚白憫
臣非據之是憂特降指揮許以任便居住保微臣進退
之節全陛下始終之眷使歸家巷一意養痾儻溝壑之
未填誓涓埃之思報
　　又乞歸田里劄子(八年二月/)
臣比於去歳八月以老病乞歸田里聖恩軫念荐賜詔
音而又曲宴慰勉竟不獲命臣再於十一月露章上冒
復控前請恭奉御批晩諭褒嘉挈而置之前代故老之
域感恩戴徳曷有窮已既而封還奏劄不得再有陳請
臣祗畏宸嚴不敢重有浼瀆巳即安居今又數月矣光
陰迅速臣來日無幾猶有迫切之念吐露未盡是用祈
哀致禱於君父之前伏念臣衰殘之跡去家六年臣先
祖考五䝉優恩賜之贈典皆未焚黄臣必俟躬即松楸
集諸親舊省拜展禮以答劬勞鞠育之私且使子孫知
上有賜誓期忠報知有先徳永堅孝心此願未之獲也
又縁臣去嵗哭一女旬月之間失二姪女孤遺在郷有
未畢塟送者勢須臣歸料理吊往問存以盡䘏睦之義
惟是二事朝夕徊徨未嘗去心臣竊思昨者乞解機政
䝉陛下賜第之初臣嘗力辭不可逺去墳墓陛下聖訓
許臣往來無礙今臣儻得歸田掃先臣之敝廬為終焉
之計間遇兩宫聖節歳時朝㑹臣之老身或尚支吾定
當犇走闕庭以伸祝頌以慰慕戀區區之衷尚庶㡬焉
伏望陛下察臣悃愊非出矯偽特降聖㫖許臣任便居
住則臣公私之計兩得進退之義粗明此乃君父保全
生成之極摰也惟陛下矜憐垂允
　　辭免判建康府第三劄子
臣竊惟建鄴重地今之留都内蕃王室外折遐衝必得
其人乃可委寄方今徳望素著已試見效及材猷出衆
韞積未施者天下不為無人而陛下猥以此任付之衰
朽其所以光寵之者至矣然陳俊卿方以年㡬七十而
去臣繼以年過七十而來一去一來其貪㢘之分賢不
肖之辨較然可見縱陛下忘其無堪必欲用臣彼一道
兵民寧不竊議天下縉紳寧不譏笑臣負媿而往必玷
陛下知人之明矣將何以奉宣徳意風厲列城乎此臣
所以再三控免必期君父之矜從也伏望陛下等施天
淵軫念簮履鑒危誠之懇惻全大造於始終亟反渙恩
俾歸故里則臣銜戴之私捐糜何足為報
　　謝免判建康府再乞歸田里劄子
臣昨具劄子乞免判建康府兼乞歸田里今來曲荷聖
慈巳寢新命唯是丐歸之請未䝉矜從臣愈抱凌兢不
遑寧處伏念臣年齡頽暮疾病交侵哀祈之情備陳前
奏今若止免陪都之寄仍安舊職則臣區區初意猶未
獲遂况臣去冬累伸懇款已䝉玉㫖宣諭俟春和時聴
臣之歸臣今是敢荐瀆天威期於得請伏望陛下察由
衷之悃施從欲之仁特降睿㫖賜臣任便居住庶㡬得
以安養衰朽保全晩節圖報恩徳誓死不忘
　　第二劄子
臣起身寒微遭世平治兩叨相位既無尺寸以輔宸謨
三玷經帷又乏毫釐以裨聖學歴時愈久積咎必多今
若尚貪寵榮犯古人夜行不息之戒迄至隕越在臣一
身固不足恤誠恐老不知退汩喪亷隅上累哲鑒是為
大罪唯有祈哀請命退伏田廬收之桑榆庶㡬補過此
臣之志而識者亦以此望於臣也拳拳之悃言不能殫
伏望陛下體天從欲念臣無佗特降聖㫖賜臣任便居
住
　　又上乞歸田里劄子
臣伏自䝉恩解罷相位念念求歸無一月不伸控告去
年八月十一月皆三上劄子乞骸骨歸田里聖恩挽畱
未賜俞允繼䝉宣召臣遂得面陳危迫之情恭奉玉㫖
令姑俟春和臣仰體隆眷退伏居第不敢更有敷述至
今年二月復申前請懇切見於累劄又䝉賜對便殿臣
不避煩瀆縷縷奏陳俯伏聴命期於必獲陛下惻然興
憐委曲宣諭謂歸休則未可若任便居住春後徐議之
臣躬聆聖訓所願雖未全獲然巳荷戴殊私感極至於
流涕自是以來屈指計期以日為歳今臣進讀正説幸
已徹章是敢重瀝血誠哀告君父體念臣曩者備員普
安潜府親逢立建邸升儲宫繼遇龍飛躐躋台揆初無
一得可以勒帝籍定國是奉身而退已荷保全洎䝉收召
復秉政機衰病求歸理宜遐棄而賜第都城寵賚便蕃
備極前代優老養賢之理臣竊思陛下所以顧遇臣者
豈以道徳足以聳時望聞見足以禆聖學乎徒縁簮履
之遺凋零無幾不忍置之逺外是以眷眷不捨臣身非
木石之頑物豈昧乾坤之至仁正當朝夕左右陪侍燕
閒終其生而後已然念臣行年七十有六來日無多抱
病巳久叨榮巳甚不自止足常有愧心負愧養病終無
安期一息不來便成隔世當是時使鄉黨親戚遙想游
䰟起漏盡不休之歎在臣私分固不足䘏儻陛下軫蓋
帷之念惜不蚤遂其歸是因臣而動聖心則臣死有餘
罪矣若容臣歸見故鄉少洗愧心訪求醫藥粗延晩景
安知時節不能一來朝覲乎臣嘗誦孝經事君章見夫
子引詩人之言曰心乎愛矣遐不謂矣中心藏之何日
忘之乃知人臣愛君不以遐邇為間雖在萬里心常不
忘而况臣之家鄉不逺畿甸可以時具寒暄之奏仰瀆
聖聰是臣戀主之誠猶得效葵藿之傾心也臣萬萬之
懇巳具前後奏牘情巳極矣辭巳殫矣雖曲為引喻無
以復加今兹祈哀必期從欲伏望陛下矜憫老臣情迫
意切不渝前諾俾重陳以慁聖聴乞便於此奏特賜開
可
　　第三劄子
臣聞進退合宜者人臣之大節保全人臣之大節者人
主之至恩自昔人臣茍非貪榮固寵之人孰不欲雍容
進退以全大節哉然委質而仕曰進曰退惟君上之所
命而下不得專是故雖有其志而弗獲遂者多矣臣觀
前史此類實繁未嘗不為之太息而深悼其不逢時也
臣才徳涼薄遭際聖明䝉被知憐夐無前比誠千載一
時之幸今兹年齡頽暮爵禄滿盈不於此時歸伏田里
尚冒榮寵自取顛踣則臣進退之大節掃地矣豈不上
累聖哲知人之鑒乎此臣所以忘其褻瀆之罪昧其斧
鉞之誅投誠君父必覬得請而不能自巳也伏望陛下
曲徇由衷之懇特施從欲之仁檢㑹臣前後奏牘即賜
俞音以遂愚志儻或保全晩節進退粗明使天下後世
歆豔老臣之逢時則臣之榮耀匪獨一朝而陛下之至
恩過於天地父母矣
　　辭免少師魯國公劄子
臣奮跡竒屯逢辰亨泰以碌碌州縣之材而兩持相柄
以區區章句之學而三入經幃退身合返於鄉閭錫第
仍居於京邑以陪清燕疊被優恩貤澤盈門賜書滿篋
極一時之眷寵成萬古之光華凡厥所䝉皆踰始望深
惟其故殆若宿縁遂令日月之所照臨咸仰風雲之契
合捫心知感揣徳奚堪兹力企於歸田迺轉䝉於進秩而
况進陞大國加畀真腴豈惟焜燿於歸塗抑亦周旋其
晩節人爵儻貪而不止天殃將及以難逃必欲保全誠
當遜避伏望陛下皇慈廣覆哲鑒昭垂念臣求去之真
情實無僥覬察臣辭榮之初志蓋懼滿盈申敕攸司追
還成命内以安於微分外以彌於煩言
　　上太上皇帝再乞陛辭劄子
臣比䝉皇帝聖恩許遂歸田增秩錫地叨諭甚寵感戴
實深已於今月初二日朝辭曾即具劄子乞詣徳壽宫
謝辭承提舉陳源傳奉聖㫖雨濕免到宫兼䝉聖訓秋
氣乍凉途中宜加調䕶臣巳拜手稽首跪讀南鄉百拜
謝恩具劄子奏謝訖重念臣昔於紹興間備數學省充
博士員䝉陛下於輪對之間一言上契宸衷亟遷館職
祕書郎兩王府教授建王置府以司封郎官宗正少卿
為直講升儲之後除起居郎太子右庶子暨至龍飛擢
臣為中書舎人翰林學士參知政事迄至宰相推原所
自實陛下權輿卵翼之賜是以食息不敢有忘恩徳前
年䝉收召入經筵居揆路旋罷機政賜第於都下亦陛
下平昔眷寵之餘力銜佩銘刻罔知所措今臣去國有
日豈可不一拜龍庭叙其感遇語其違離而行此心拳
拳不忍遽捨譬如子孫將有逺適依戀尊親烏能自巳
儻䝉聖慈憫臣此心賜以彤墀盈尺之地使得拜舞仰
瞻天表慰其暮日依歸之情則臣去處林下光榮極矣
志願足矣
　　再辭免明堂大禮陪祠劄子
臣入陪帷幄久侍冕旒義則君臣情均父子昏定晨省
所宜日至於寢門秋覲春朝詎可暫忘於魏闕而况合
宫大享温詔詳延内循犬馬之私敢憚川塗之逺雖支
離朽質難偕顯相之羣英然晼晩餘年猶覬清光之再
覩已攬衣而即路忽伏枕以負薪儻更驅馳必將委頓
是用控誠而懇免冀䝉俯鑒以矜從臣嘗厯攷彛章具
存故實富弼亟辭而賜允杜衍遂請而輟行臣非敢輒
企於前修徒以方嬰於末疾莫能勉彊倍劇凌兢伏望
陛下洞察危衷曲囘聰聴寛其逋慢假以便安伏田里
以問醫茍存餘息教子孫而報國尚竭殘生
　　再上辭免劄子
臣昨備史官嘗窺國典在昔元豐三禩實裕陵親饗於
合宫時則揆路舊臣有潞國入陪於顯相縉紳歎羡道
路聳觀從容宣室之對揚光赫上林之宴衎至於貂璫
飛鞚宸章錫賡載之歌冠葢擁途近弼序來朝之懿一
時榮遇萬古美談臣仰測淵衷聿新盛舉將增光於載
籍用追述於先猷其如禮當從宜人必思稱雖陛下推
恩念舊英斷有神祖之風然微臣輔政充員勲勞非彦
博之比既知弗類寧敢遽前矧筋骸疲􁒜之餘疾病頻
仍而作就使既離於床枕豈堪久立於軒墀或跛倚以
臨尚為不敬若隕越於下終必遺羞用瀝危悰祈回至
鑒伏望陛下憫此再三之瀆出於尺寸之誠特降俞音
許從卑願誓將調養小延假息之光陰儻未死亡尚有
報恩之日月
　　又上乞致仕劄子
臣陳乞致仕再奉詔書賜臣不允伏讀訓諭恐懼徬徨
自容無地祈哀瀝血㡬至無詞不敢循故事復上表以
溷聖覽敬叙悃愊必冀矜從重念臣早以朴忠特䝉殊
遇出入中外備極寵靈以師傅之官兼衮鉞之重歸榮
里巷無職事之勞竊食祠庭有禄賜之厚若非外虞公
議内追私誠必不可以自安則何為而決去既已累章
有請朝野共知今日若復茍止則前日所陳皆成備禮
將必謂臣徒以此探嘗聖意厭塞人言初無堅確之心
則臣欺罔之罪不容自解免矣臣二十年舊相䝉被恩
紀非一日豈不知仰體陛下軫念不忘之眷亟承明詔
誠以尸素之久自揆此生巳無筋力可以報答厚施每
俸錢廩粟入臣之門必慙愧惕息汗流浹背故思上印
綬歸節鉞自處於寂寞而臣心得少安焉此之丹赤天
實臨之非敢嘗試言之而僥倖詔㫖之不允也伏望聖
慈曲賜憫察早降處分許令致仕臣又慮陛下以臣嘗
事潜藩不欲遽從所請伏見故相張士遜何執中皆藩
邸舊僚見任輔相祖宗皆聴之致仕史冊登載臣主俱
榮况臣巳奉祠累年身無事任比之士遜執中尤為易
許意迫言切冒犯宸嚴退伏刑誅臣不敢避
　　辭免入謝都城外御筵及對御賜宴第二劄子
臣伏奉詔書以臣乞賜寢免入謝都城外御筵及見畢
賜御宴事其見畢對御賜筵所請宜不允餘依臣巳於
江津恭拜詔㫖感戴之餘至於霣涕惟是義難安受不
免罄輸誠悃必覬矜從伏以臣今來入謝竊窺聖意以
其舊嘗承乏揆路今又冒處三公所以一切檢用元豐
間文彦博入謝故事以示眷奬故所辭兩事止免郊勞
御筵而見日賜宴未䝉俞允臣亦不敢更以人材名徳
去彦博絶逺疊疊冒聞姑摭事體言之彦博乃仁宗朝
首相定策尊立英宗至神宗龍飛亦居翊戴之地而臣
在紹興之末始備從官遭際聖時躐升近弼雖年運而
往號為舊臣然資望比之彦博霄壤不同髮膚之外皆
陛下所賜若偃然遂彦博自處人其謂何欲以望聖慈
察臣出於肺肝誠切之懇非有偽飾特降處分并免見
日賜宴庻㡬議者謂臣雖衰老昏聵尚有識知而朝廷
亦不失等差輕重之體則陛下所以幸臣者至矣
貼黄臣復被而來跧伏江滸亦既數日咫尺魏闕深切
望雲就日之心亟欲一覲清光奏叙謝成而歸止縁今
來恩禮太過義所難安是以趦趄不敢遽然輒復冒犯
刑誅伸此情素若陛下未賜寢免則臣死不敢往伏乞
聖鑒哀憐而許之
　　第三劄子
臣凖尚書省劄子以臣辭免入謝見畢賜對御賜宴事
奉聖㫖依巳降詔不允不得再有陳請臣恭拜聖訓感
劇涕零誠以事弗類實難安是用再瀝血懇仰干天聴
臣聞古者以大夫之招招虞人虞人死不敢往葢以名分
之當正也今此賜宴若因入謝是引元豐故事臣一介
么麽自知甚白揆材度徳豈敢儗前修若使靦然承命
兹榮也適所以為媿兼陛下今日以此遇臣他日或有
有功見知之臣則將何以待之臣是以寧受斧鉞之誅
不敢當此盛禮伏望聖慈特降指揮檢㑹臣前奏亟賜
寢免若眷意有加不容但巳即乞易為内宴臣嘗屢侍
清光所不敢辭庶幾名正言順使臣無貽譏於識者不
勝區區之願臣見俯伏江干以俟允命
　
　
　
　鄮峯真隠漫録巻三十
欽定四庫全書
　鄮峯真隠漫録巻三十一
　　　　　　　　　　　　　宋　史浩　撰
　劄子
　　再乞朝辭劄子
臣比具奉乞取今月十三日朝辭伏准閣門闗奉御筆
批此月下旬擇日朝辭臣仰體隆眷曷勝榮感臣區區
懇激之誠輒敢再瀆天聴臣伏見元豐七年文彦博故
事以二月五日入謝三月二日出京首尾曾不及月神
祖固欲極眷留之意彦博亦豈忘戀闕之心稍涉淹留
在彦博且猶不敢臣之庸短比於彦博無能為役俯伏
私第朝夕不遑臣以前月二十三日入門所以欲取十
三日朝辭者正恐踰月今來既䝉聖訓臣不敢有違謹
取此月二十三日朝辭歸鄉庶㡬入謝光榮始終全備
　　宣引乞服巾褐劄子
臣今月四日伏䝉聖恩宣引奏事十五日又䝉内殿引
對獲侍燕閒臣竊縁近例當服紫衫紫衫本戎服昨者
軍興仕途服之因循至今臣巳䝉恩致仕歸老林下若
猶戎服竊有未安伏見祖宗朝山林之士有以巾褐見
者儻䝉聖慈特依此例除正衙朝辭借用朝服外其他
應合服紫衫處許臣以幅巾褐衣進望清光以示山林
退老之人不敢與在仕者比庶㡬稍合舊典
　　辭免朝辭畢令宰執宴餞劄子
臣凖尚書省劄子奉聖㫖史某朝辭畢可令三省樞宻
院官宴餞仰有司疾速排辦施行臣聞命戰慄無地自
容伏縁臣自遭逢興運䝉被異恩侍秘殿之清閒霑御
樽之餘瀝前後蓋非一矣何嘗敢有辭避惟今日宴餞
之禮實稽元豐故事正係國體臣之辭受陛下之從否
皆當書之史冊為萬世法且陛下以神祖待三朝舊弼
之舉待臣特出於優老念舊之厚意固為盛臣力辭得
請則臣主俱榮若不自揆度遂安處此禮則是惟知貪
冒無復㢘隅為有識者之所指誚豈不仰負陛下恩遇
而深累國體乎是以臣寧得罪譴而不敢當此盛禮也
况上件恩禮實與郊勞對御賜宴事體一同伏望聖慈
特賜寢免庶竟終始矜從之恩
　　謝賜詔書御劄令赴慶壽立班劄子
臣承明州遞到御前金字牌子皮筒御封文字壹角内
尚書省劄子奉聖㫖巳降指揮元日行慶壽禮可令太
保史某少傅陳俊卿並赴闕趁赴立班令學士院降詔
仍仰明州興化軍疾速以禮津發且已起程日時聞奏
及降到詔書可發來赴闕立班并䝉賜臣御劄令勿牢
辭用副延佇臣聞命震驚措躬無所伏念臣昨在外任
即荷内除出學省而侍潜藩自庻官而參法從續膺嗣
聖光榮之寵悉由太上權輿之恩今者慶典之行亘古
難得雖無召命亦合請行而况恭奉詔音猥䝉親劄若
非曲軫蓋帷之念其誰得此綸綍之頒靖言僥踰皆出
記録在臣至陋何徳以堪亟欲首途寧容俟駕臣偶縁
病體尚此畏風須調養筋骸方可支吾鞍馬即當趨闕
以伺立班
　　辭免入覲都城外御筵及對御賜宴劄子
臣准尚書省劄子奉聖㫖史某入覲可都城外賜御筵
及見畢對御賜宴令有司疾速排辦施行臣恭以尊號
太上皇帝丕擁壽祺誕受徽冊光華聖旦驩動萬方臣
是以支扶衰憊晨夕奔走冀伸臣子望雲就日之誠今
尚未得抃舞稽首稱慶於徳壽延中乃遽䝉上恩錫以
宴勞譬如子孫自逺歸為親壽未稱一觴反屈祖父之
尊先加犒勞雖曰出自慈愛子孫何以自安伏望聖慈
察臣震悚之心並行寢罷
　　辭免太傅劄子
臣竊以三公之官古不必備若容序進實紊舊章兼考
本朝如張士遜曾公亮等還政之後未嘗遷改至於富
弼文彦博縁社稷大勲特加異寵受之為有名與臣今
來事體灼然不類非止私心之震慄亦虞公論之沸騰
若或聖慈以慶壽大典不可獨遺則所有加食邑實封
恩命臣更不敢辭避速賜貼麻俾仍舊秩庶安微分
　　辭免賜玉帶劄子
竊以玉帶之賜自唐以來以寵元勲伏見陛下龍飛御
極距今二十餘年雖際㑹内禪有翊戴之勞如陳康伯
三十年舊相如張浚未嘗有此賜臣遭遇雖久畧無尺
寸可紀又已退休不識何功敢當殊奬
　　再辭免服繫玉帶劄子
臣比具劄子辭免賜臣玉帶令服繫事伏奉詔書不允
臣迫於威命謹以祗受臣竊考自祖宗以來臣下固有
受此賜者如王旦王安石王珪李綱等即寳藏於家退
未有敢加之朝服以就班列者蓋佩服彛章著在甲令
若貪求殊遇以駭具瞻雖旦等名臣猶所不敢而况如
臣者乎惟徽宗太上朝有特許服以造朝之㫖若非當
軸重臣則必立功大將識者猶議其不能力辭臣蒲栁
巳衰年齡寖迫再當柄任績用弗昭巳遂退休何名當
此欲望矜察特降處分許臣以故事珍藏什襲傳示子
孫旦夕止朝服金帶庶安微分以逭重誅
　　論餘姚廢罷湖田上紹興太守劄子
昨准使帖委往本縣余支汝仇兩湖廢罷盗種田事承
准後某竊詳侵種之弊本縁湖邊居人㳂堤種殖茭荷
歳久根株堙塞漸至淺淀增培築埝始成畦隴畦隴一
成遂敢占據葢非一日之積鄉鄰左右聞見習熟恬不
知怪雖官司嚴立法禁深山窮谷豈免侵越欲行廢罷
若不毁掘畦隴絶其占據之心竊恐湖外殖利爭競永
不息絶湖内居人盗種永不悛革若官司興夫毁掘則
兩湖之田千頃所用工力不可數計以某鄙見欲且令
種一年官以頃畆收受花利於近湖别置倉敖委官收
納官司不得指用卻候今冬農隙以所收米斛募民為
夫將其畦隴鑿而為深池積而為島嶼庶㡬爭訟永絶
湖下諸鄉苦旱之田悉成膏腴公私實為兩便更乞詳
酌
　　衢州取沈堯夫巻子申監試官狀(附/)
契勘本房考到合格詩賦巻子係疆字號文理實是優
長却於䇿巻内有蚓字檢准紹興文書令諸犯聖祖名
廟諱舊諱御名改避外餘字(謂式所/有者)有他音(謂如角/徵之類)及
經傳子史有兩音者許通用某竊詳蚓字止有上聲十
六軫字韻内收係以忍切(下注云/亦作螾)所有上項式内止有
螾字即不曽該載蚓字是不係式内餘字分明若作犯
諱暗行黜落切恐有負朝廷取士之意某已看詳得上
件巻子自係上聲既不係式内字又於去聲羊晉切韻
内無正蚓字顯是止諱去聲螾字設若巻内正冩螾字
亦有兩音依得條式許行通用即不為犯諱况上件試
巻只冩蚯蚓之蚓自不相干某已行考上上件巻子竊
慮同考試官各有疑誤謹此供申將來如䝉上司㸃對
委係犯諱所有考官罪名某乞身坐不敢以累衆人庶
㡬不為身謀仰副朝廷取士之意
　　辭兩王府教授上宰執劄子
某竊惟策府盡處儒宗雖為大用以收儲不在一遷而
輕重誠恐積薪之歎發自旁觀故須僂指以陳覬兹洞
鑒且以文章典雅進止雍容則有秘書丞虞允文詞氣
森嚴學術淹貫則有校書郎洪邁吐詞温潤遇事詳明
則有校書郎王淮文學深淳氣節直亮則有校書郎任
質言操履端方辭華絢采則有正字林之竒詩文清古
議論高明則有正字劉望之辭藻英華學問該洽則有
正字王端朝此其一善佗實兼人某揆已不如於心有
歉若謂請從隗始豈不愧在盧前伏望鈞慈特賜敷奏
選差一員充代
　　論邊臣招誘流民叛郡事上宰執劄子
某竊見朝廷比以敵人消息不常議欲於淮南以屯田
為名稍存兵伍為固守之計蓋知淮南為我喉襟不可
不守也間者敵人敗盟聖意赫然發憤遣兵渡江又以
劉琦節制之前日之所欲一旦得騁矣是宜專意葺藩
籬固扃鐍使敵望而知我國有人不敢加兵可也奈何
守邊之臣無深謀逺慮乃招納流民領略叛郡捨巳田
而芸人之田使敵聞之必發一笑夫流民叛郡誠我舊
物使吾藩籬葺扃鐍固蓄士卒之鋭氣積塞下之軍儲
然後長驅中原皆吾人也又何規規然必欲其先歸我
耶昔晉荀息請以埀棘之璧屈産之乘假道於虞以伐
虢晉侯弗許荀息曰若得道於虞猶外府也已而得虢
而虞之名馬寶玉卒復歸晉今敵人以淮北之民淮北
之郡為其名馬寶玉而邊臣由之不知此為深可慮也
何者淮北之民襁負而來是皆失所無告之徒招納之
際尚當度力力有弗支不如弗納不得巳而納之固非
邊臣之罪也至於拔城而來茍無嚮道者為之先容豈
不自疑其不疑而至必有許之來者矣不可不察也淮
北之郡蜂屯蟻聚所在響應既巳叛彼思有所恃必當
納款直不應受之受之則皆為我臣一有潰散奔軍之
衆必源源而來拒之則我藩籬扄鐍未固其將何辭以
拒受之則詭譎難保徒為蠶食又况敵人之所欲者吾
土地也使敵賴盟則巳茍不頼盟南嚮而與我爭流民
叛將能保其人人忠義為我拒敵乎儻或不然一有變
則是不戰而先下我淮南之地甚非朝廷保淮之本意
也想惟廟謨雄算必自有處區區鄙見欲望鈞慈更加
周慮宻奏聖聰明敕邊臣毋納流民毋䘏叛郡專固吾
圉以求自治城郭之未築者築之要害之未屯者屯之
某處可以聚糧則立庾廩某處可以屯田則備牛犁敵
若冦或逆擊於前或横截於後或衝突於中凡所以禦
外侮者皆當預為之思茍不知自守徇虚聲招實禍見
小利失大體是皆佻功掠美不䘏國家之計者也當易
置之精求長慮逺見如漢趙充國輩用之則不失朝廷
保淮之本意而中原之恢復有期矣某一介書生暗於
機務姑以管窺惟鈞度宏廓不以為罪
　　請移蹕上宰相劄子
某恭聞主上發自宸斷決策親征此實宗社生靈萬世
之福而某區區管見請因此行就為移蹕建康之計夫
親征之與移蹕其名似不相逺而其實較然今自其實
而言之此行有未便者二若因而移蹕其便有四何謂
二未便今大駕之行有㫖務為簡儉所將之兵必不能
多前途諸將或有更役何以濟師一未便也將卒在西
南老小盡留行在其能安意禦敵無内顧者正以主上
在此重䕶其家也彼聞駕興將各思念其家恐無固志
二未便也何謂四便自古帝王暫駐東南必宅建康形
勝之地為其左望閩蜀右接三吳可以南可以北也今
錢塘雖盛若移建康則四方綱運輻湊無壅悉免堰閘
之一便也主上若下移蹕之詔就委建康速治營塞以
安存諸軍老小之願從駕者西南之師不唯喜朝廷不
忘其家亦仰知主上決意進取恃此以破彊敵氣當百
倍二便也䕶聖等軍帶甲十萬今留錢塘坐食無用若
移建康長江鉅險因得扞禦三便也敵治舟師於山東
以吾行都背負滄海欲有窺伺也今若依建康龍蟠虎
踞之勢可以陰伐其謀稍分防海之舟以防江四便也
夫轉二不便為四便人情皆知其甚利徒以務因循則
可以茍安謀久逺則不無小擾是以徊徨顧視不敢發
言今利害既形機㑹巳至不容緘黙望賜敷奏速為此
計實亦宗社生靈萬世之福至於宗廟未嘗遣官祭祀
官舎未備隨宜棲止俟有成功或歸梁汴或卜長安重
議定都即行遷造尚未晩也想惟廟謨深宻自有定算
狂瞽之言輒此溷瀆退就誅斥實不敢辭
　　論建王不可將兵上宰相劄子
某竊聞外議以謂廟堂欲請以建王督師某實深憂惑
竊謂國家用兵外有將帥以統軍政内有宰輔以主宻
謀諸將不用命則宰相樞宻得以督之前日遣元樞曾
未見效今又遣建王冠葢相望州縣疲於應辦自為紛
紛誠無益於成敗緩急之際徒使將帥疑曰主上既付
我以閫外吾未嘗不用命何為使元樞行耶元樞又疑
曰主上既委我以視師吾未嘗誤事何為使建王行耶
且建王生深宫中仁孝聰明出於天性當日在上左右
以供子職今乃一旦使之督兵平居未嘗與諸將相接
非若元樞比也若以謂元樞不能辦此則建王又安能
辦此耶若止令持犒賞之物以徧賜諸將此特一中貴
人職爾又何必建王也如此則建王決不可行無疑矣
或者又曰主上親征可使建王居守此尤不可儻若君
父䝉犯霜路冒涉道途而為人子者乃偃然寧處揆之
人情豈所謂安夫君臣父子之道上所以化天下者在
此今若果如議者之言是一舉而此義俱失相公於此
可無一言以救之乎或者又曰此乃府官之言非天下
之公議竊謂為此言者非謀深慮逺之士夫使人子跬
步離君父之側當此多故之時事變之來有不可不防
者儻不先杜其萌寧無後悔論至於此則知某等非一
時之私言實宗社萬世之至計欲望鈞慈速賜敷奏使
建王處則宿衛出則扈從其於動靜之間深合古義
　　乞建王入宿衛上宰相劄子
某等待罪寺監省部兼職建王府講讀教授平時無所
裨補今者國家多事聖上焦勞䖍輸愚慮以輔子道之
未至某等之職也恭聞車駕指日親征建王及其長子
目今便合宿衛以俟駕興日扈從所有建王以次二子
及一女一婦並當入侍中宫將來如有起發並合隨從
前去庶㡬事親之道動靜並合大義
　　辭馬上建王劄子
某昨以從駕征戎輒欲就府借馬乃䝉王㫖特有寵頒
雖荷眷以彌深然揆情則未允蓋以聖人君子之立論
亶惟名實之求矧夫學士大夫之處躬莫先義利之辨
有名可受雖千駟夫復何嫌於義未安則一介亦不當
取惟明此理乃可稱賢今若因假而予之則是以要而
得也在王為惠於某何顔敢貢鄙詞請回駿駟勿謂一
馬至細不必防微儻令每事如斯何以訓後寧使徒行
於萬里難承厚意於一時仰冀王慈復留府廏
　　論吳璘攻取上宰相劄子
某嘗謂用將禦敵之方如使奕秋誨二人奕方二人對
局攻衝侵取唯恐其後至於審一局之大勢使不至於
大勝負者奕秋也今廟堂為天下之奕秋而諸將對局
悉由指誨不可不審也且如吳璘良將也五路今得其
三不為無功若以大勢觀之則亦有説何者自南渡以
來蜀之所以堅全不破者以有險可恃也今兵漸出三
路萬一敵勢竒道横截要害使吾退不能保險雖有智
巧何所用之此當宻以指諭使之警悟無陷敵人之計
可也又况徳順之捷乃其自去且昔之嬰城而守今之
委地而去未必無謀豈非知吾淮南荆襄藩籬未固欲
併兵必從事乎又豈非知吾兩蜀不可以力攻而欲以
計破乎夫謀在淮南荆襄是有意於潰我腹心也腹心
潰則邊角何能為謀在兩蜀是有意於孤我邊角也邊
角孤則腹心何所恃此在廟堂為之奕秋審其大勢急
其所急緩其所緩以指誨之可也伏望鈞慈更賜詳議
施行
　　答宣撫張丞相議攻取劄子
䝉喻二將之出謹當奏知如聖上從諌如流必不憚改
可慶可慶但未知二將能不負丞相之薦否耳
使者之囘所聞吉語無不欣快以某鄙見似未為然此
恐敵有他意懼吾不誠以此搖撼卜吾和意之堅否未
可知也若謂遣人質其是非此尤不可蓋彼既有心為
間諜必順吾之言因而答曰實有此意則吾必與之兵
兵一入其境勢必分分之然後求釁於我而為南侵之
計不惟無辭以解且復無兵以拒當是時將何如耶
機㑹不可失之説此皆不任責之人傅㑹人主欲求官
職者之所為也在丞相須當審處勿墮敵計使吾之勢
如泰山之鎮不可輕搖乃天下所望於門下也
遣使之議今聞欲遣人先闗報彼界得其回書方行此
乃淺謀非至計也前此使者未嘗不如此闗報彼自遣
使相迓一到燕山臨時變詐何傷於彼耶以某鄙見切
不可先問只逕令使者行國書不須有所激求但盛推
尊其功徳而以弟姪之禮事之彼固無從求釁之心發
亦不亟不從則是與之絶絶則無説矣
凡間探者歸告之詞皆無足慿使誠有之僥倖之福何
可遽受但願君臣一心内修外攘葺理成效享之必安
譬如中人之家無故而得百萬之貲雖至愚之人亦必
逡巡而不敢受天將予之何獨今日他日再至受之必
安若無謙遜之心直有披襟之意得之未必不為禍也
以丞相之厚徳雅量而欲成此僥倖不可必之舉乎只
恐傳聞之謬某意丞相必不輕信復僭越者誠以國家
大計所在不敢不深慮
兩塢如成亦國家之福丞相之功亦不細矣須告悉師
臣令擇吉日視地勢順便為經久安居之計可也東西
闗事甚善告丞相勉之惟自家藩籬固則外可以拒敵
出門而戰退而堅守若蛟龍之在淵庶㡬無失此丞相
所深知某不縷縷
　
　
　鄮峯真隠漫録巻三十一
欽定四庫全書
　鄮峯真隠漫録巻三十二
　　　　　　　　　　　　　宋　史浩　撰
　書
　　上知紹興府俞閣學乞修黄山橋書
某嘗聞莆陽蔡公端明之守泉南也旌車首至詢民疾
隠僚屬有欲裨公之善政者作而言曰為政之大無如
活人此邦瀕海南俯大江潮汐吞吐實海之匯風平浪
嬉過者愕眙時當秋霪建劍諸郡山洪兢注驚湍怒瀾
拍岸成屋幢幢徃来載以巨艑(闕/)
　　　　　蔡公然之始度工鳩財以舉(闕/)
　　　　　　　　首以徇人始併作或曰作橋将以
為利今利未成而先殺數百人可乎蔡公從容呼父老
曰每嵗溺者幾咸曰少至數百人蔡公欣然曰吾以一
嵗之溺而成是橋為萬嵗計當活幾耶於是衆乃嘆其
不及橋成抵今賴之所活無筭天下始知蔡公之政不
為小補矣某每得是語於先生長者間竊嘆生後其時
不得斯人而師事之廼者效官于此適遇某官閣下師
帥一道愷悌父母神明智權不待紀述藉然萬古楓宸
眷倚正圗任於老成槐揆交親每咨詢於故實可謂當
世之人傑一時之表儀蔡公之政不足進於閤下乎某
於是時一介小吏竊食支邑不量猥賤思如昔人欲禆
閤下之善政乃以境内黄山一橋為請已䝉賜許夫何
流俗健於誣訟似有掣肘幸賴恩光燭其無佗使終就
是役此誠蔡公之用心也夫以蔡公不憚殺數百人以
濟其事今一傭僧擁貲數萬不肯捐毫毛以償其師之
願至於屢訟其人可見矣使破一傭僧之積成是橋不
猶愈於殺數百人乎况其所出又止萬分之一宜乎閤
下之所不恤也伏念某資禀不高行能無取獨知逺慕
古人印之今人其賢耶思欲竭盡犬馬以攀附其鱗翼
其不賢耶寧緘唇晦迹自取於無用之地則今日之謀
其心固不待言而喻向使此橋不就嵗溺百人萬嵗計
之所䘮百萬是百萬人之命在閤下一可否之間爾伏
惟察其如是排斥羣議賜以必成異時輪蹄絡繹往來
投足獲為夷塗實閤下之甘棠某雖愚陋豈不能以骩
骳之文刻之豊碑仰頌閤下之盛美耶噫子産仕鄭以
其乗輿濟人於溱洧孟氏以為惠而不知為政然則知
為政者果不在彼而在此矣伏惟幸赦其狂而進之
　　上浙東游提舉書
某嘗謂經之不可不明也久矣學士大夫峩冠博帶髙
視濶步莫不自謂我明經然而有得於紙上有得於胷
中二者不可不辨也夫窮年挟䇿皓首無聞脣腐齒落
而僅記其文秃筆殫墨而粗釋其字及乎用之脩身行
已措之天下國家鮮不倒行而逆施此得之紙上世所
謂腐儒者是也視聖言為藥石指書冊為筌蹄心開意
悟而不囿於語言六通四闢而不膠以形器及乎用之
脩身行已措之天下國家莫不曲全而超詣此得之胷
中世所謂通儒者是也三代之下通儒常少而腐儒常
多以紙上徒勞而胷中昧也天佑我宋篤生鉅公相視
以道而相得以心堯舜禹湯文武周孔孟氏之後經晦
而復明學絶而復續先察院尤其傑然者是故當時一
言之出人争播傳一事之施人爭紀錄抵今炳炳如日
星之麗天草木之華地愈久而愈光明又得閣下克世
其學故耳恭惟閣下高明博洽惇大粹全過庭受教親
得其妙而持之以簡古将之以謹静天下之士翕然引
重以為先察院之道不墜矣今閣下以斯道立朝受明
天子之知入都省寺出領外臺風采聲華馳達萬里而
先察院之英風不亡矣豈不偉歟豈不偉歟伏念某一
介小生自結髮讀書竊不喜泥陳言於紙上唯知以心
明經故每見古人有得於胷中者莫不歸心焉廼者誦
先察院之遺編遐想其人恨不生同其時豈期效官下
吏遭遇閤下持節於此星軺所届士爭先睹某既幸班
上道周一望履舄之塵冲然體貌温然詞氣先察院之
典刑已瞭然心目間雖未獲經座側而其所得已不貲
矣重念某甔石無儲慈親埀白孤寒乏蚍蜉之援擁腫
類樗櫟之材獨知心以明經幸在節下儻蒙察其如是
收置陶冶使通儒之門有如某輩異時羽翼閤下之道
豈若籍湜之未保其弗畔耶伏惟幸赦其愚而許之
　　再答商解元請解孟子書
某伏辱再書曲示渠渠之意詞彩燦爛若明霞之映日
感服殆不勝言抑其間有宜辨者故不敢嘿嘿夫足下
所欲知孟子者将使為之訓詁以訓釋其文義耶抑欲
知道之淵源耶若止求訓釋則自趙岐而下厯世不乏
僕亦何所容喙若求知道則道不可以言傳而可以意
得昔者聖人言滿天下無口過以其隨叩即答無意訓
釋其文義而道之精㣲出於文義之表者或未聞也且
以孔孟談經言之孔子於碩人之詩則稱繪亊後素孟
子於小弁之詩則叙親親之怨未嘗專於訓釋而語與
意㑹自然髙妙使漢儒談經如許則古人可以端拜而
議後世不鄙漢儒之為漢儒矣今僕試因足下之教操
觚擿紙每事書數十語於其下亦固不難直恐後世有
愛僕之書者必曰孟氏之意止是爾夫聖人之意未易
窮盡隨其所得之淺深小以成小大以成大初無一定
之論而使後世或妄測之以為不能過是則盲天下之
目聾天下之耳者由僕也敢不謹哉齊公讀書於堂上
輪扁斵輪於堂下宜乎趨捨之不侔至論聖人之意則
齊公有媿於輪扁者所主異也足下儻務明聖人之意
而不區區於文義之間七篇當無餘藴不然則是雷霆
震地而不聞日月中天而不見雖有充棟汗牛之訓釋
恐亦無補於道也適方還自村落偶覩所惠信筆為復
不成文理足下亮之可也
　記
　　夀鄉記(代作/)
曜靈在奎夹鍾入奏仁風扇而花氣濃素魄弦而瑞光
滿客有乗雲御風神游乎八極之表飄然而至壽鄉夀
鄉去塵世不知其幾千萬里以樂為境以福為基以道
徳為習俗其提封之廣袤又不知其幾萬里企而望之
則金霄紫房玉帝之都俯而得之則碧濤翠釡蓬莱之
館東涉青藜之林則箕張翼舒霞光萬丈亘乎蒼龍之
尾傅説成有商之治上而君乎此也西厯蟠(闕/)
　　　　銀浪萬頃極乎金樞之淵王母感漢氏之(闕/)
　　　　　也南鄰老人之區光芒燦燭北接太㣲之
庭簮弁旁午皆目力之所不能窮紺綃絳綵聳峙以為
門闕金墉玉阜周環以為城郛仙吹動而鈞天鳴春光
融而雲露暖旌幢戞擊環珮丁東涉其津涯而未至其
閫奥者葢紛紛然皆是龎眉揚而青瞳方素髮垂而丹
臉渥手䇿靈夀足納飛鳬相與入乎不夜之圃登乎自
得之場挂玉户扣金鏞俄然有人出而應門蒼髯竦立
望之蔚然者曰吾五大夫十八公也曳九岐之綵綬埀
覆甲之青絲者曰吾清江使者蔡十朋也頂烟華之紫
冠被飄蕭之羽服者曰吾華表真人丁令威也三人于
是止踵門之衆至獨揖而進之履香蹊度春嶺逡巡而
至乎介眉之堂上有珠閣萬仭琪花千層丹臺紫府金
闕玉京長生之書森列乎左右葢不可得而悉數望其
中則芝華絳節侍人如林羽葢之下祥烟瑞馥郁郁葱
葱環擁乎玉猊之座詢之則曰此夀鄉主人之居也客
曰主人為誰可得而見否乎三人從容而語客曰子亦
知夫人世有所謂冰雪道貌錦繡文膓笑踏月窟取丹
桂之一枝閑步金閨壓青錢之萬選典誥鏘於帝耳風
標聳於道山登秘殿憩琳宫優游難老以遂其生者乎
實吾鄉之主人也且其流慶葢有興禮樂於搶攘之塗
措生靈於仁壽之域化日舒而百志寧春臺熙而民氣
樂其隂功鉅徳上格于天天實報之長生久視而吾主
人常布武於鳳池以並享無窮之休計其壽考則沆瀣
浮杯醉千齡於旦暮絳紗籠體閱億載於須㬰向也及
門而不入者尚足以追蹤於老彭簉跡於喬松矧宅是
居者宜如何耶客乃竦然寤肅然請曰向之所述得非
某人乎大夫曰其幾是矣其出游人間世三千春矣嵗
寒之舊諒不我遺吾将率真人之羽駕拉使者之雲軿
徃而從之以為逍遥游客以謂可否乎客曰夫龍門數
仭虎士羣呵輪蹄萃而紫霧飛簮履趨而香塵暗不有
為贄又何以知諸君之来乎三人相視而笑曰然哉然
哉於是大夫誦清風之謡使者賦巢蓮之歌而真人詠
芝田之詩使客坐聴客得之恍然而歸尚能記其髣髴
翌日乃我公夢熊之辰也因縁之為左右獻且以侑壽
觴云清風之謡曰清都風露非塵寰䬃然不墮青蘋間
千春邂逅儻一至飄飄直上蓬莱山蓬莱山在何許寧
似吾鄉鄰帝所主人試起為披襟請向空㝠奏宫羽巢
蓮之歌曰蕊沼芙蕖蒼璧柱有葉田田翠雲縷不須一
嚼藕如船已覺沈疴蛻輕舉吾嘗跌宕任真游巢居此
葉千春秋主人儻可醉霞液好把吾廬當玉甌芝田之
歌曰玉腴萬井真神倉華清挽水滋滄浪翺翔吾已謝
飢渇飲啄人知非稻粱九莖噴彩有餘瑞三秀臨風無
奈香主人聊與一爽口日月緩轡如吾鄉
　　劉忠顯公祠堂記
宣和初忠顯劉公守㑹稽廼二年冬青谿盗大起遂陷
杭睦明年春衢婺處亦失守於是乗鋭四出直擣㑹稽
蠭集螘縁孤堞岌岌賊怙其衆意公必嬰城欲以持久
困之而公廼亟開闗麾衆出戰賊遂大潰死者相枕於
野自是不敢復東時永嘉臨海四明以㑹稽為蔽障卒
賴以全制書䇿勲自徽猷閣待制大中大夫拜述古殿
直學士正奉大夫於是天下識與不識皆期公大用其
後雖不幸不至輔相然守封疆死國難忠貫白日義感
異類哀榮之典震耀一時秩宗奉常攷靖康死事之臣
足以追配李忠愍者惟公一人故諡曰忠顯某後五十
年来領郡事實公建功立事之地獲拜公生祠于圎通
精舎雖棟宇湫隘混於羣衲繪像中邦人猶能肅共奉
祀如公尚存思慕誦説如公始去盛徳之容凛然如生
望之足以㢘貪而起懦鳴呼盛哉某既徙公像于清獻
趙公祠宇又記其事于石以示後世惟公無恙時有生
祠二南惟㑹稽北惟真定皆以禦冦捍難大功于是邦
也㑹稽之祠葺矣今天子神聖英武将北復趙魏廓清
中原則真定之祠行亦汛掃某雖老矣尚庶幾見之
　序
　　送孫季和赴遂安序
子游為武城夫子聞其絃歌嘗戯之曰割雞焉用牛刀
子游以所得於夫子者對夫子不能奪葢有民人社稷
大而天下小而一邑皆當以道化也今季和去為遂安
其以道化乎其從事於簿書期㑹汲汲征利以趨目前
之急如俗吏之所為乎吾知季和有志於道也夫道化
豈終不享其利乎儻百里之内君子愛人小人易使利
斯在焉第當優柔涵養以須其成爾季和藴蓄操履著
聞於時巖廊有聖天子當路皆良有司不患名之不顯
仕之不達當以道化為先則後世卓魯不得窺其涯矣
将行序以送之紹熙辛亥中春朔吉鄮峯真隠史某序
　　送壽居仁序
君臣父子之道天性也父子有親君臣有義性之情也
佛之教乃欲去君臣離父子是忘情也夫情豈能忘哉
忘情是土木偶人爾彼其投身救虎割肉餌鷹哀物之
饑豈忘情乎付嘱此道於後末世憫物之迷豈忘情乎
是故學佛之至者忘情之中有真情存焉今世之學佛
者負重名住大刹以利物為心有纎芥不悦於中則打
包陞座拂袖便行去則窮日之力恝然有遑恤我後之
意人以為達真情安在哉此山壽師来住寳奎未㡬倦
游欲去乃力舉所知以為代又為之經理其未備使繼
之者安居然後逡巡而退真情發露和氣藹然是於忘
情之中有真情真情之中又無我也其學佛之至者歟
其行也序以送之紹熙辛亥二月丙申鄮峯真隠史某
序
　
　
　鄮峯真隠漫録巻三十二
欽定四庫全書
　鄮峯真隠漫錄巻三十三
　　　　　　　　　　　　　宋　史浩　撰
　賛
　　㑹稽先賢祠傳贊上(髙尚之士/)
　　　漢嚴先生
　先生字子陵諱光一諱遵㑹稽餘姚人少有髙名與
　光武同游學及帝即位乃變姓名隠而不見帝思其
　賢令物色訪之齊國言有男子披羊裘釣澤中帝疑
　先生乃備安車𤣥纁遣使聘之三反而後至車駕幸
　其館先生卧不起帝即其卧所撫先生腹曰咄咄子
　陵不可相助為理耶先生良久熟眎曰昔唐堯著徳
　巢父洗耳士固有志何至相迫乎帝嘆息而去復引
　先生入論道故舊因共偃卧先生以足加帝腹上明
　日太史奏客星犯御座帝笑曰朕故人嚴子陵共卧
　耳除為諫議大夫不屈乃耕於富春山後人名其釣
　處為嚴陵瀨年八十終於家(事載後漢/書逸民傳)賛曰
採芝南山昔在園綺國有大疑投袂而起羊裘澤中可
止則止得聖之時逺希夫子
　　　漢王先生
　先生字仲任諱充㑹稽上虞人也少孤鄉里稱孝後
　到京師受業太學師事扶風班叔皮好博覽而不守
　章句家貧無書常游洛陽市肆閱所賣書一見輒能
　誦憶遂博通衆流百家之言後居鄉里屏居教授仕
　郡為功曹以數諫諍不合去閉門潛思絶慶弔之禮
　户牖墻壁各置刀筆著論衡八十五篇二十餘萬言
　友人同郡謝夷吾上書薦先生才學肅宗特詔公車
　召病不行乃造養性書十六篇裁節嗜慾頤神自守
　永元中卒于家(事載後漢/書列傳)賛曰
方寸如何納五車書孰知空洞可包太虗我觀論衡經
世所須先生之志豈曰隠居
　　　漢袁先生
　先生字正甫諱忠汝南汝陽人與范孟博為友同陷
　黨獄得釋後為沛相乗葦車到官以清亮稱及天下
　亂棄官客㑹稽上虞常乗船戴笠葢詣太守王朗相
　見朗僮從奢麗鄙之即辭疾發而退(事載後漢書/袁邵公傳)賛
　曰
孟博傑士千載不朽欲知若人請觀其友奢麗驕矜正
直所醜尚想先生掩耳直走
　　　漢桓先生
　先生字文林諱曄一諱嚴(又或/作儼)沛郡人克修志介仕
　為郡功曹後舉孝㢘有道方正茂才三公並辟皆不
　應初平中避地㑹稽住止山隂縣故魯相鍾離子阿
　舎太守王朗餉給糧食布帛一無所受臨去之際屋
　中尺寸之物悉疏付主人纎㣲不漏移居揚州從事
　屈豫室中庭橘實熟乃以竹籓橘四面風吹落兩實
　以繩繫著橘枝每當危亡之急其志彌固後浮海客
　交趾越人化其節至閭里不為訟(事載後漢書/桓春卿傳)賛曰
聖哲居齊嘗辭兼金先生拒餉孟氏之心我後千載来
游山隂清風律貪懐哉文林
　　　魏嵇先生
　先生字叔夜諱康其先㑹稽上虞人有竒才而土木
　形骸不自藻餙人以為龍章鳳姿天質自然恬靜寡
　欲好老荘常修養性服食之事彈琴詠詩自足於懐
　著養生論所與人交者惟陳留阮嗣宗河内山巨源
　豫其流者河内向子期沛國劉伯倫嗣宗兄子仲容
　瑯琊王濬仲遂為竹林之游世所謂竹林七賢也先
　生嘗採藥游山澤㑹其得意忽焉忘返汲郡山中見
　孫公和遂從之游山巨源将去選官舉先生自代先
　生乃與書告絶又撰上古以来髙士為之傳賛欲友
　其人於千載也(事載晉/書列傳)賛曰
五馬食槽将同祖龍中散人傑以直弗容採藥山澤寄
懐絲桐追配首陽崒乎高風
　　　晉孔先生
　先生字敬康諱愉㑹稽山隂人年十三而孤養祖母
　以孝聞與同郡張偉康丁世康齊名時人號曰㑹稽
　三康先生遷於洛惠帝末東還㑹稽入新安山中改
　姓孫氏以稼穡讀書為務信著隣里後忽捨去皆謂
　之神人而為之立祠東晉初仕至㑹稽内史封為下
　亭侯在郡三年乃營山隂湖南侯山下數畆地為宅
　草屋數間便棄官居之送資百數萬悉無所取(事載/晉書)
　(列/傳)賛曰
我訪遺迹侯山之隂竹栢松柟百畆蕭森平湖渺然鳬
鶩飛沈匪濯我纓實洗我心
　　　晉虞先生
　先生字仲寧諱喜㑹稽餘姚人少立操行博學好古
　郡察孝㢘舉秀才司徒辟皆不就懐帝即位公車召
　拜博士不就太寧中以博士召不就復下詔曰虞某
　潔靜其操嵗寒不移研精墳典居今行古志操足以
　厲俗博學足以明道前雖不至其更以博士召之辭
　疾不就咸康初詔以散騎常侍召之又不就凡所註
　述數十萬言行於世(事載晉書/儒林傳)賛曰
鳳翔千仭下覽徳輝公之終隱世與我違嗟嗟俗子
突梯脂韋蕭然逺引寥廓高飛
　　　晉阮先生
　先生字思曠諱裕陳留尉氏人也以徳業知名咸和
　初除尚書郎去職還家居㑹稽剡縣司徒王茂𢎞引
　為從事中郎固辭不就朝廷将欲召之先生知不得
　已乃求為王舒長史舒薨除吏部不就即家拜臨海太守
　少時去職詔為秘書監以疾辭復除東陽太守尋召
　為侍中不就還剡山有肥遁之志有以問王逸少逸
　少曰此公近不驚寵辱雖古之沈㝠何以過此先生
　嘗以事至京師事畢便還諸人追之不及劉真長嘆
　曰我入東正當泊安石渚下耳不敢復近思曠傍在
　山東久之復召為散騎常侍領國子祭酒俄而復以
　為金紫光祿大夫領瑯琊王師經年敦逼並無所就
　先生終日靜黙無所修綜而物自宗焉(事載晉書/阮嗣宗傳)賛
　曰
王劉勝士下視一世獨於先生斂袵知畏靜黙冲虗超
然無累尚友蜀荘其又奚媿
　　　晉王先生
　先生字逸少諱羲之琅琊人司徒茂𢎞之從子也少
　有美譽朝廷公卿皆愛其才器為右軍将軍㑹稽内
　史雅好服食養性不樂在京師初渡浙江便有終焉
　之志㑹稽有佳山水名士多居之謝安石未仕時亦
　居焉孫興公李𢎞度許椽支道林等皆以文義冠世
　並築室東土與先生同好嘗與同志宴集於㑹稽山
　隂之蘭亭先生自為之序以申其志後稱病去郡於
　父母墓前自誓不仕與東土人士盡山水之游弋釣
　為娯又與道士許叔𤣥共修服食採石不逺千里徧
　游東中諸郡窮諸名山泛滄海嘆曰我卒當以樂死
　終身不復起(事載晉/書列傳)賛曰
先生棄官如視土芥人亦有言孤竹之隘我獨知之大
易之介不俟終日於是乎在
　　　晉謝先生
　先生字安石諱安陽夏人寓居㑹稽與王逸少許椽支
　道林游處出則漁弋山水入則言詠屬文無出世意
　揚州刺史康季堅以先生有重名必欲致之不得已
　赴召月餘求歸復除尚書瑯琊王友並不起吏部尚
　書范𤣥平舉先生為吏部郎先生以書拒絶之有司
　奏先生被召歴年不至禁錮終身遂棲遲東土常徃
　臨安山中坐石室臨濬谷悠然嘆曰此與伯夷何逺
　後仕至太保雖受朝寄然東山之志始末不渝每形
　於顔色及鎮新城盡室而行造汛海之荘欲須經略
　粗定自江道還東雅志未就而卒(事載晉/書列傳)賛曰
先生在東若将終身晚乃强起談笑經綸酒杯奕局坐
清烟塵我觀東山匪渭即莘
　　　晉謝先生
　先生字慶緒諱敷㑹稽人也性澄靜寡欲入太平山
　十餘年辟命皆不就初月犯少㣲一名處士星占者
　以隠士當之譙國戴安道有美才時人憂之俄而先
　生死故㑹稽人士以嘲吳人云吳中髙士求死不得
　死(事載晉書/隠逸傳)賛曰
先生避世考槃林泉身老且窮厥聲隠然史占少㣲有
變在躔齎志何憾知我者天
　　　晉戴先生
　先生字安道諱逵譙國人少博學好談論善屬文能
　鼓琴工書畫其餘工藝靡不畢綜太宰武陵王晞聞
　其善鼓琴使人召之先生對使者破琴曰戴安道不
　為王門伶人居㑹稽之剡縣性髙潔常以禮度自處
　深以放達為非孝武帝時以散騎侍郎國子博士累
　召辭以疾不就郡縣敦逼不巳乃逃于吳㑹稽内史
　謝㓜度慮先生逺遁不反乃上疏請絶其召命帝許
　之先生復還剡後召之復不至(事載晉書/隠逸傳)賛曰
魏晉俗壊以放濟荒滔滔欺世託名老荘先生隆禮将
砭世肓義氣英發破琴之剛
　　　宋孔先生
　先生字彦深諱淳之魯人居剡性好山水每有所遊
　必獨窮幽峻或旬日忘歸與徴士戴仲若王𢎞之及
　王敬𢎞等共為方外之游㑹稽太守謝方明苦要之
　不能致使謂曰茍不入吾郡何為入吾郭先生笑曰
　潛游者不識其水巢栖者不辨其林飛沈所至何問
　其主終不肯往茅室蓬户庭草蕪徑唯床上有數帙
　書宋元嘉初召為散騎侍郎乃逃于上虞界中家人
　莫知所在(事載南史/隠逸傳)賛曰
先生居剡其徒自魯世雖莫考殆出宣父聖葢歴聘公
則窮處是豈不同或黙或語
　　　宋戴先生
　先生字仲若諱顒安道子也㑹稽剡縣多名山故世
　居剡下與兄並受琴於父父歿所傳之聲不忍復奏
　各造新弄兄制五部先生制十五部先生又制長弄
　一部並傳於世桐廬縣又多名山兄弟復共游之因
　留居山兄卒先生以桐廬僻逺難以養疾乃出居吴
　下士人共為築室聚石引水植林開澗少時繁宻有
　若自然乃述荘周大㫖著逍遥論禮記中庸篇元嘉
　中召不就又止京口黄鶴山山北竹林精舍宋文帝
　每欲見之常謂黄門侍郎張敷曰吾東巡之日當宴
　戴公山下也(事載南史/隠逸傳)賛曰
二戴之禮著於西京先生父子家樂揚名中庸奥㫖發
揮誠明聖道得傳軒冕何輕
　　　宋朱先生
　先生史失其字諱百年㑹稽山隂人少有髙情攜妻
　孔氏入㑹稽南山伐樵採箬為業以樵箬置道傍輒
　為行人所取明旦已復如此人稍恠之積久方知是
　朱隠士所賣須者隨其所堪多少留錢取樵箬而去
　或遇寒雪樵箬不售無以自資輒自榜船送妻還孔
　氏天晴迎之先生好飲酒遇醉或失之頗言𤣥理時
　為詩詠有髙勝之言隠迹避人惟與同縣孔顗友善
　顗亦嗜酒相得輒酬對盡歡顔峻為東揚州餉先生
　米五百斛不受後卒山中蔡興宗為㑹稽太守餉先
　生妻米百斛先生妻遣婢詣郡門奉辭固譲時人美
　之以比梁鴻妻(事載南史/隠逸傳)賛曰
夷齊去周採薇食之禦冦辭粟彼非我知顔峻之餉可
却不疑清哉先生百世之師
　　　宋孔先生
　先生史失其字諱祐敬康曽孫也至行通神隠于㑹
　稽四明山嘗見山谷中有數百斛錢視之如瓦石不
　異採樵者競取入手即成沙礫曽有鹿中箭来投先
　生為之養創愈然後去太守王僧䖍欲引為主簿不
　可屈先生子道徽與杜景齊友善少厲髙行能世其
　家風隠居南山終身不窺都邑齊豫章王嶷為揚州
　辟西曹書佐不至鄉里宗族慕之道徽兄子總有操
　行遇飢寒不可得衣食縣令丘仲孚薦之除竟陵王
　侍郎竟不至(事載南史/隠逸傳)賛曰
貪夫徇利或死懐璧公不動心視同瓦礫素風薫陶厥
子絶識一門清節迺祖遺徳
　　　齊禇先生
　先生字元璩諱伯玉錢塘人少有隠操寡嗜慾年十
　八父為之婚婦入前門先生從後門出遂往剡居瀑
　布山性耐寒暑三十餘年隔絶人物王僧達為吳郡
　以禮致之先生不得已停郡信宿纔交數言而退宋
　孝建二年召聘不就齊高帝即位手詔吳㑹二郡以
　禮迎遣又辭疾上不欲違其志敕於剡白石山立太
　平館舎之卒年八十六先生常居樓上仍塟樓所(事/載)
　(南史隠/逸傳)賛曰
先生髙潔脱身辭婚樂道無悶卒老丘園邦君請交贈
以數言視彼温伯我則已煩
　　　梁何先生
　先生字子季諱𦙍廬江灊人師事劉子珪受易及禮
　記毛詩又入山中定林寺聴内典其業皆通仕至中
　書令雖貴顯常懐止足建武初已築室郊外常與學
　徒游處其内既而遂賣園宅欲入東乃拜表解職不
　待報輒去有詔許之以㑹稽山多靈異往游焉居若
　耶山雲門寺初先生二兄子有子晳並棲遁子有先
　卒至是先生又隠世號子晳為大山先生為小山亦
　曰東山世謂何氏三髙梁武帝踐祚詔為特進不起
　有勅給白衣尚書禄固辭又勅山陰庫錢月給五萬
　又不受乃勅何子朗孔壽等六人於東山受學先生
　以若耶勢廹隘不容學徒乃遷秦望山山有飛泉乃
　起學舍即林成檐因岩為堵别為小閣室寢處其中
　躬自起閉僮僕無得至者(事載南史/何彦徳傳)賛曰
秦望之山煙雨岑岑其下若耶清見百尋尚覬後人来
憇雲林登山臨淵宛見吾心
　　　唐秦先生
　先生字公緒諱系越州㑹稽人北都留守薛兼訓奏
　為右衛率府倉曹參軍不就客泉州南安九日山大
　松百餘結廬其上穴石為硯注老子彌年不出刺史
　薛播數往見之嵗時致羊酒未嘗至城門張建封聞
　其不可致請就加校書郎其後東度秣陵年八十餘
　卒南安人思之號其山為髙士峯(事載唐書/隠逸傳)賛曰
先生卜築松陰蔽廬清風滿空琴瑟笙竽下視塵世蚊
雷渠汚我知其心游物之初
　　　唐張先生
　先生字子同諱志和金華人居江湖自稱煙波釣徒
　著書號𤣥真子亦以自號兄鶴齡恐其遁世為築室
　越州東郭茨以生草椽棟不施斤斧豹席椶屨每埀
　釣不設餌志不在魚也觀察使陳少游往見為終日
　留表其居曰𤣥真坊以門隘為買地大其閎號為軒
　巷先生善圖山水或擊鼓吹笛䑛筆輒成嘗誦漁歌
　憲宗圖真求其歌不能致李文饒稱先生隠而有名
　顯而無事不窮不達嚴子陵之比云(事載唐書/隠逸傳)賛曰
𤣥真築室椽棟不斵千騎從之扣户剥啄素隠孤標九
原孰作英英子陵擬之無怍
　
　
　
　
　
　
　
　
　
　
　
　
　鄮峯真隠漫録巻三十三
欽定四庫全書
　鄮峯真隠漫録卷三十四
　　　　　　　　　　　　　宋　史浩　撰
　賛
　　㑹稽先賢祠傳賛下(列仙/之儒)
　　　越相范公
　越相字少伯諱蠡事周師太公望好食飲桂水為越
　大夫佐越王破吳後乗輕舟入海變名姓適齊為䲭
　夷子皮之陶為朱公朱公財累億萬號陶朱公復棄
　之蘭陵賣藥後有見之者(事見劉子/政列仙傳)賛曰
水幾於道隨器員方公既霸越歸復富強游戯萬事無
用弗臧真得道者死而不亡
　　　漢南昌尉梅公
　公字子真諱福九江壽春人也少學長安明尚書榖
　梁春秋為郡文學補南昌尉後去官歸壽春數因縣
　道上言變事求假軺傳詣行在所條對急政輒報罷
　時成帝委任王鳯專勢擅朝京兆尹王章素忠直譏
　刺鳯為鳯所誅王氏寖盛災異數見臣下莫敢正言
　公復上書力言誅章之過以譏切王氏然不見納又
　上言宜封孔子後以奉湯祀公居家常讀書飬性為
　事至元始中王莽専政公一朝棄妻子去九江至今
　傳以為仙其後人有見公於㑹稽者變名姓為吴市
　門卒云今山陰之地有山曰梅山有鄉曰梅市有里
　曰梅里圖經載㑹稽記云吳市門即此也(事載前漢/書列傳并)
　(圖/經)賛曰
㑹稽在漢地兼吳越公隠市門或游禹穴野鶴孤雲孰
能羈紲百世之風尚馳忠烈
　　　漢太尉鄭公
　太尉字巨君諱𢎞㑹稽山陰人世傳㑹稽射的山南
　有白鶴山此鶴為仙人取箭太尉嘗採薪得二遺箭
　頃有人覔太尉還之問何所欲太尉識其非人也曰常
　患若耶溪載薪為難願旦南風暮北風後果然故若
　耶溪風至今猶然呼為鄭公風也後仕至太尉以劾
　奏竇憲楊光不宜處位因乞骸骨歸未許病篤上書
　陳謝并言竇憲之短臨殁悉還賜物勅妻子褐巾布
　衣素棺殯殮以還鄉里(事載後漢/書列傳)賛曰
射的萬仭藤蘿絡之仙靈所止可信不疑樵風適意飄飄
水湄千載之下敬仰遺祠
　　　漢魏先生
　先生諱伯陽或以為字㑹稽上虞人高門之子性好
　道術不肯仕修真潛黙養志虚𤣥博贍文詞通諸緯
　候入山將弟子三人作神丹丹成知弟子心不盡乃
　試之曰丹今雖成當先服之入口即死獨有一弟子
　曰吾師非凡人也服此而死將有意耳乃亦服丹即
　復死餘弟子不服乃共出山為求棺木先生即起將
　服丹弟子而去因逢人入山伐木故作書於鄉里寄
　謝二弟子作参同契五相類凡三卷其説似解周易
　實假爻象以論作丹之意(事載葛稚/川神仙傳)賛曰
藏室萬巻充溢棟宇孰如參同可究脈縷允蹈其詮飄
然輕舉稽首琅函丹經之祖
　　　漢薊先生
　先生諱子訓不知所由來建安中客在濟陰宛句有神
　異之道流名京師士大夫乗風向慕之乃駕驢車詣
　許下既到公卿以下候之者座上常數百人皆為設
　酒脯終日不匱後因遁去遂不知所止去之日惟見
　白雲騰起從旦至暮如是數十處時有百嵗翁自説
　童兒時見先生賣藥於㑹稽市顔色不異於今後復
　於長安東霸城見之與一老公摩挲銅人相謂曰適
　見鑄此已近五百嵗矣顧視見人而去猶駕昔所乗
　驢車也見者呼之曰薊先生少住並應之若遲徐而
　走馬不及於是而絶(事載後漢/書方術傳)賛曰
至人得道八極飛騰徜徉塵世驢車是乗半千年間谷
或為陵摩挲銅狄幾閲廢興
　　　吳上虞令劉公
　令君字伯經諱綱下邳人也初居四明山後為上虞
　令師事白君受道厯年道成邀親故㑹别飲食畢登
　大皂莢木上去地十餘丈舉手而别忽然飛入雲中
　而去妻樊夫人亦有道術俱昇天今白水觀乃其遺
　迹云(事載葛稚川神仙/傳及白水觀碑)賛曰
天人幾何同寄一塵士局耳目分妄與真劉公登天如
適其鄰以水投水同則相親
　　　吳介先生
　先生字元則諱象㑹稽人也學通春秋博覽百家之
　書陰修道法入東嶽授氣禁之術於山中見一女子
　葢仙人也先生即叩頭乞長生以丹方一首授之告
　曰得此便仙勿他為也吳先主召至武昌甚敬重之
　稱為介君為起第宅以御帳給之先生求去不許自
　言某月日病先主使左右以一棃賜之先生便死先
　主殯埋之發視其棺無尸以所住屋為廟時時往祭
　之常有白鵠來集座上良久乃去後弟子見先生在
　葢竹山中(事載葛稚川神仙傳/及三國志趙達傳)賛曰
先生之學志在春秋抗情物表躡空逺㳺巢父辭堯而
况仲謀供張何物乃欲吾留
　　　吳趙先生
　先生諱廣信陽城人魏末渡江之剡小白山受禮法
　成服氣法又受師左君守𤣥中之道内見五藏徹視
　法如此凡七八十年周旋於郡國或賣藥出入人間
　人莫知也多來都下市井作九華丹丹成遂乗雲駕
　龍白日登天(事載/真誥)賛曰
真人登天丹為階梯公煉九華壽與天齊世或疑謗彼
哉醯雞安得人人乞與刀圭
　　　吳虞先生
　先生諱翁生㑹稽人受仙人介君食日精法以吴時
　隠狼伍山兼行雲氣回形之道精思積久形體更少
　如童子後乘雲昇天(事載/真誥)賛曰
餐日之效沆瀣莫肩咀嚥綘津九芒森然公能行之羽
翮蹁躚乗雲清都何千萬年
　　　晉夏先生
　先生字仲御諱統㑹稽永興人嘗詣洛中市藥㑹三
　月上已洛中王公以下並至浮橋士女車服屬路先
　生在船中曝藥並不之顧太尉賈充怪而問之徐答
　曰㑹稽夏仲御也充耀以文武鹵簿鼔吹車乘又使
　妓女匝繞其船先生危坐如故若無所聞充等各散
　曰此吴兒木人石心也先生歸㑹稽不知所終(事載/晉書)
　(隠逸/傳)賛曰
賈氏巨猾實斵晉室髙人視之何啻鬼魊淫聲亂色耳
目之賊謂予不見我心匪石
　　　晉葛仙公
　仙公字孝仙諱𤣥丹陽句容人從左元放受九丹金
　液仙經常服餌求長生能絶榖連年不饑曽游㑹稽
　有賈人從海中還過神廟廟使主簿因以函書擲賈
　人船頭如釘著板㧞不可得還達㑹稽輒以報仙公
　仙公自往取之即得也語弟子張恭曰吾不得治作
　大藥今當作尸解去八月十二日申時當發至期衣
　冠入室而卧氣色不變弟子焚香守三日三夜夜半
　中忽大風起發屋折木聲響如雷燭滅良久風止然
　燭失仙公所在但見衣在而帶不解以其學道得仙
　故號曰葛仙公今㑹稽有仙公釣磯及鍊丹井具在
　(事載葛稚川神仙傳及/晉書葛稚川傳及圖經)賛曰
先生丹術咫尺雲路治錬弗時蝉蜕而去苔磯碧井今
有遺處風静月明倘一回顧
　　　晉抱朴子葛公
　抱朴子字稚川諱洪本作𢎞仙公從孫以儒學知名
　性寡慾不好榮利閉門却掃究覽經籍尤好神仙導
　養之法初仙公以錬丹秘術授弟子鄭君稚川就鄭
　君悉得其法咸和初選為散騎常侍固辭不就聞交
　阯出丹求為句漏令乃止羅浮山鍊丹在山積年優
　㳺閒養著述不輟著内外篇凡一百一十六篇自號
　抱朴子因以名書年八十一卒顔色如生體柔軟舉
　尸入棺輕如空衣世以為尸解得仙輿地志云上虞
　縣蘭芎山葛稚川所棲隠也今㑹稽有仙公遺跡志
　多據此稚川葢亦嘗至焉(事載晉書列/傳及圖經)賛曰
蘭芎之顛石盎甘泉霪雨不溢旱亦泓然是一勺水坐
閲千年我挹我酌如見稚川
　　　晉長史許公
　長史字思𤣥諱謐少知名儒雅清素博學有才章簡
　文皇帝久埀俗表之頋與時賢多所儔結少仕郡主
　簿功曹史王茂𢎞蔡道明辟從事不赴選補太學博
　士出為餘姚令入為尚書郎郡中正護軍長史雖外
　混俗務而内修真學宻授教記遵行上道挺分所得
　乃為上清真人少子静泰久居㑹稽禹井山頗遵承
　家法傳授經書云(事載/真誥)賛曰
逸少弃官自誓甚確先生從仕乃修真學丹鳯高翔野
鶴俛啄迹雖不同同是超卓
　　　齊顧先生
　先生字景怡一字𤣥平諱歡鹽官人家貧鄉中有學
　舍無以受業於舍壁後倚聼無遺忘者夕則然松節
　讀書或然糠自照及長篤志不倦聞吳興東遷郡𤣥
　之能傳五經文句假為書師從之受業年二十餘更
　從豫章雷仲倫懿通𤣥儒諸義遂隠不仕於剡天台山
　開館聚徒受業者常近百人山陰白石村多邪病村
　人告訴求哀先生往村中為講老子病者皆愈又有
　病邪者問先生先生曰家有何書答曰惟有孝經而
　已先生曰可取仲尼居置病人枕邊恭敬之自差也
　而後病者果愈齊高帝輔政徵為揚州主簿及踐阼
　乃至稱山谷臣進政綱一巻優詔稱美東歸賜麈尾
　素琴年六十嵗卒於剡山身體香軟道家謂之屍解
　仙化焉(事載南史/隠逸傳)賛曰
萬法惟心邪不奸正老子孝經亦能已病我知先生中
有依証咨爾後來其毋不敬
　　　齊光禄大夫孔公
　光禄史失其字諱靈産㑹稽山陰人宋泰始中罷晉
　安太守有隠遁之志於禹井山立館事道精篤元徽
　中為中散大夫頗解星文術數齊高帝輔政沈攸之
　起兵光禄白髙帝曰攸之兵雖强以天時㝠數而觀
　無能為也高帝驗其言擢遷光禄大夫餉以白羽扇
　素隠几曰君有古人之風故贈君古人之服當世榮
　之於是守志山阿懐道畢世後解形潛蛻云(事載南/史孔徳)
　(璋傳及龍/瑞山記)賛曰
其善者機星緯之傳孰知光禄一念通天𦕈視汚世泉
石終焉勿以方伎凂此大賢
　　　齊杜先生
　先生字景齋諱京産吳郡錢塘人也少恬静絶意榮
　宦頗涉文義專修黄老㑹稽孔覬清剛有峻節一見
　而為款交永明十年召為奉朝請不至於㑹稽石門
　山聚徒教授建武初召為貟外散騎侍郎先生曰莊
　生持釣豈為白璧所回辭疾不就(事載南史/隠逸傳)賛曰
黄帝之學演為􁐆周清净無為道家者流公獨修之不
改久幽騎省雖貴其亦犧牛
　　　梁貞白陶先生
　先生字通明諱𢎞景丹陽秣陵人十嵗得葛稚川神
　仙傳晝夜研尋便有養生之志齊髙帝作相引為諸
　王侍讀永明中脱朝冠挂神武門上表辭禄許之勅
　所在月給伏苓五斤白蜜二升以供服餌止於句容
　之曲山立館號華陽隠居仙書云眼方者壽千嵗先
　生晚年一眼有時而方梁大同二年卒年八十五顔
　色不變香氣累日諡貞白先生案内傳言先生嘗遐
　遁東邁改名氏曰王整宫稱外兵㑹稽陶宴嶺有先
　生遺迹嶺由此得名又上虞縣釣臺山夏侯曽地志
　言先生嘗乘槎釣於山下潭中(事載南史隠逸傳/及内傳及圖經)賛
　曰
公來山陰史氏弗傳遐遁東邁葢見内篇青嶂碧潭遺
迹粲然翔鸞舞鶴來往翩翩
　　　唐秘書監賀公
　秘書監字季真諱知章㑹稽永興人性曠夷善譚説
　與族姑子陸象先善象先嘗謂人曰季真清淡風流吾
　一日不見則鄙吝生矣擢進士超㧞羣類科仕至秘
　書監晚自號四明狂客每醉輙屬辭筆不停書咸有
　可觀天寳初病夢游帝居數日寤乃請為道士還鄉
　里詔許之以宅為千秋觀而居又乞周官湖數頃為
　放生池有許鼎者撰通和先生祖貫碑云賀監得攝
　生之妙負笈賣藥數百年不死後於天台昇仙當元
　和間通和嘗遇之授㫁榖丹經云(事載唐書隠逸/傳及高道傳)賛
　曰
天寳諸公衮衮臺省黄冠告歸奚止官冷鏡湖之宫烟
水千頃尚想先生月落酒醒
　　　唐宗元吳先生
　宗元先生字真節諱筠華陰人性髙鯁不耐沉浮於
　時去居南陽倚帝山天寳初召至京師請𨽻道士籍
　乃入嵩山南游天台觀滄海與有名士相娛樂文辭
　傳京師明皇遣使召見大同殿與語甚説獻𤣥綱三
　篇帝嘗問道對曰深於道者無如老子五千文其餘
　徒喪紙札耳復問神仙治鍊法對曰此野人事積嵗
　求之非人主冝留意先生每開陳皆名教世務天子
　重之詔為立道館安禄山欲稱兵乃還茅山因東入
　㑹稽剡中卒弟子私諡為宗元先生(事載唐書/隠逸傳)賛曰
漢魏之間道書雲集下逮隋唐更益攟拾公障頽波砥
柱屹立獨尊老氏盡空蘂笈
　　　嚴先生
　先生諱青㑹稽人也遇神仙授素書一巻曰汝骨應
　得長生先生言我不識書當奈何神人曰不須讀也
　但以潔器盛之置髙處耳并教服石髓法先生受之
　無他佳器惟有飲壺乃用以盛所授書即便見其左
　右常有數十人侍之治病救患但以所授書到其人
　家所病便愈百姓尊奉之後斷榖不食一年入小霍
　山仙矣(事載葛稚川神/仙傳不著時代)賛曰
素書眇然信則如神雖有文字其惟天真彼讀萬卷行
或病民我祠先生用愧斯人
　
　
　
　
　
　
　
　
　
　
　
　鄮峯真隠漫録巻三十四
欽定四庫全書
　鄮峯真隠漫録巻三十五
　　　　　　　　　　　　　宋　史浩　撰
　賛
　洪都道士傳得一求賛淳熈改元四月吉日三山
　　郡齋書
誰把丹青獨露堂堂彼何人斯亦在吾傍熟視不語其
音琅琅凢有所相氷融太陽
　　四明十二先生賛
　　　蓬萊黄公先生
商於六里肥遁四賢公居其間美行卓然時乎一出羽
翼翩翩漢祚四百由兹卜年
　　　大梅梅公先生
堂堂伊人漢世之傑方時昏昏上書剴切退伏市門或
來明越我游大梅尚想忠烈
　　　石臺葛公先生
公游宇内踪跡殆徧一月千江無處不見大隠石臺波
光如練山巔丹井清可覿面
　　　石窻賀公先生
道既不逢去當勇决野服黄冠孰能羈紲鄞水煙波鏡
湖風月高標凛凛濯世炎熱
　　　大隠楊公先生
道契皇王徳參天地俯仰窺察出處一致三聘及門疾
驅逺避齊魯大夫公其無二
　　　慈谿杜公先生
伊歟高高抱道弗違下視流俗突梯脂韋荆國之請叩
其𤣥㣲九原可作非公誰歸
　　　甬水王公先生
生負大材棲于甬水雖有聲名且無生理陋巷簞瓢王
公知已百世聞風莫不興起
　　　西湖樓公先生
翁臨西蜀衮化南閩公以是教作成吾鄞逮今士子儒
學彬彬收功貽厥世有顯人
　　　桃源王公先生
公修隠徳約處桃源文肩李杜行踵淵騫教育千里執
經滿門天之報施煌煌後昆
　　　望春王公先生
使者入境金橘是求公責以義彼實懐羞晚使作邑投
劾歸休鄧城彭澤千載同流
　　　湖西周公先生
宦逰寡偶不如投閒言之孔易行則惟艱公乎勇退雙
鬢未班蕖月蘋風誰復追攀
　　　奉化孫公先生
朱梁僭竊公懐憤恥仕還民服年著甲子寥寥唐末有
兹義士遺編雖存惜無信史
　　　真隠居士自贊
道服仙巾盤陁燕坐觀者欣然謂即是我於此可求靈
珠一顆何以知之石中有火
　　　二(為彌堅書/)
貌雖寒薄少病長年心雖鄙野樂善好賢施恩不責報
效受敵却反矜憐進則彰我后之徳退斯逺當世之權
無乃不求媚於人而求媚於天者乎逹識於此見道大
全知其不可以貌取而可以心傳則此尺素吾無取焉
　　　三(為女净真書/)
仙巾鹿裘燕坐優游茹芝玩世竹石是儔不知裏許却
有陽秋寄言具眼者莫向筆端求
　　　四(為女妙音書/)
仙冠道服鶴髪童顔寂然不動風静雲閒滄溟萬頃著
在中間若能㑹得何必觀瀾
　　　五(為女妙勝書/)
内秉靈臺之夷坦外彰道貌之冲融和氣既歸於槖籥
正音斯洽於絲桐友千齡之龜鶴理三徑之菊松鴻冥
冥而髙舉笑弋者之彎弓
　　　六(為女孫妙雲書/)
足躡坦途身騎白鹿貌既蕭散心無局促鼓雲和之虚
暢來㣲風之清穆其誰知之伯牙一曲
　　　七
道與之貌天與之形畫史具眼運筆不停若其空洞萬
頃滄溟只恐畫史徒費丹青
　　　八
官身乞得自由身不著峩冠只葛巾若也於斯能薦得
始知天地有閒人
　　　九
漚在海中起滅無迹畫史窺見一班是以具兹形色在
吾旁者貌行行而心翼翼不然何以寳吾陋影而求吾
真迹邪
　　竹院曇少雲得古畫雲龍埀之堂上坐間似覺風
　　雨晦冥迫而視之鱗鬛頭角蜿蜒翔舞有葛陂仙
　　去之象求賛於真隠居士走筆為書
神龍窟宅依慿太空升潜有道變化無窮固非一體可
得形容誰將尺素幻此靈通滃然雲霧不見其踪我欲
乘之上造蒼穹作為雷雨滲漉華戎令彼旱嵗咸歌屢
豐却歸環堵藏一粟中驚奔還走回笑葉公
　　永嘉長住長蘆心聞賁師真賛
清清冷冷如風過耳灑灑落落如月在水其孤標逸韻
真可廉貪而律鄙若夫道之在天下厯千古而不死又
何必視幻影於斷縑鑚遺言於故紙嗚呼是為長靈之
孫無示之嗣後學之師心聞老子
　　衆請賛劉岊真士繪像
高埀一幅生綃月滿雲収寥廓到得形神俱妙畫師摸
索不著
　　故内相北海先生綦公之姪孫更生奉遺像求贊
堂堂綦公人中之龍獨步一世鬱為文宗遂令學者霧
集雲從凡百君子式是徳容
　
　鄮峯真隠漫録巻三十五
欽定四庫全書
　鄮峯真隠漫録巻三十六
　　　　　　　　　　　　　宋　史浩　撰
　題跋
　　跋御筆賜母咸安太夫人酒果
臣某隆興改元備位參知政事臣母咸安郡太夫人洪
氏年且八十就養執政府皇帝陛下聖性純孝知臣粗
謹事親臣母生朝嵗嵗賚以金器繒綵薫茗之屬以為
常每進對必䝉勞問甚寵乃因元日詔錫上尊珍果俾
為私庭之夀既而臣除右僕射正謝之日再降御札以
賜臣母母子相顧感泣下拜距今二十有三年臣不忠
不孝老病且死終無秋毫上酬主恩下為親顯惟是伏
念陛下所以寵光私門葢將勸天下之為人臣為人子
者臣既已弗稱若又使聖君錫類之意不克布宣臣罪
滋大是敢摹刻堅珉與天下臣子共之倘繼此竭忠効
節立身揚名之士為時而出則臣區區之願塞矣淳熙
十二年正月望日具位臣史某恭書
　　跋御筆奬諭詔
皇帝陛下踐阼之初勵精圖治思與天下更始驟擢臣
自庶官再閲月而為執政恃臣為腹心倚臣為股肱手
詔寵頒期望過甚臣朝夕思念惟懼無以稱塞凡陛下
内而孝兩宫友恩平臣不敢不賛美外而修百度恤民
隠臣不敢不將順獨於用兵不敢輕議督府謀山東臣
則曰昔勾踐報吴二十餘年乃克遂志若取山東雖至
青鄆敵巢未必可窺倘兩淮無備一郡失守則二浙騷
然不可不慮今姑可練士䘚積資糧以固吾圉不宜彰
虛聲以致敵俟養威蓄力十年之後可議恢復矣西師
守徳順臣則曰昔諸葛亮常攻今鳯翔之地以進則得
長安而天下可圖也姜維代之乃西取隴右每取一郡
則分兵以守闗隘無備鄧艾得以亡蜀若取徳順雖至
熙原敵境固無甚損倘分兵以守一有窺測則西蜀騷
然不可不慮今姑可選將帥備器械以觀其釁不宜疲
人費財以餌敵十年之後東南兵舉可謂犄角矣方陛
下一新庶政咸思奮起以赴功名之㑹故不喜此迂緩
之謀反以此訾臣不知臣實不忍欺陛下也葢臣受委
任異於稠人其敢崇虛名抗髙論以為已謀哉至於納
降臣亦弗敢當邊郵擾蕩之后創痍未泯調度益繁誠
不欲以有限之租斂飽無用之流亡謂宜休養民力俟
家給人足乃可為之既而臣以建議不同丐歸之後用
兵則卒無成効使士馬器械遺亡殆盡納降則終不得
用徒困於廩給財計未充幸賴陛下仁慈恭儉勤勤積
累然而恢復之舉未能仰稱聖意葢以臣望輕徳淺不
足以服衆心材拙謀踈不足以回衆論十年之約遂成
空談臣罪萬死故因敬刻詔㫖并狀臣罪亦以明前日
羣臣失謀之誤非陛下之素志也淳熙十一年嵗在甲
辰九月丙戌朔具位臣史某拜手稽首恭書
　　跋御書聖主得賢臣頌
紹興庚辰光堯夀聖憲天體道太上皇帝不以臣不肖
擢為司封員外郎今上皇帝潛府直講臣恭覩聖質元
良尊嚴簡黙講學之隙無他嗜好惟翰墨自娱取前言
徃訓有禆於治道者親灑宸毫連編插架無有厭斁一
日出漢臣王褒聖主得賢臣頌獨以畀臣且曰聖主在
上求賢才如弗及故有是贈臣再拜受而藏之嵗在壬
午陛下龍飛大寳臣待罪右輔竊思所賜軸末實有御
名而一介微臣䝉以字呼堂陛之分未肅非所以風示
天下請歸之御府聖恩未許乃乾道壬辰臣承乏假守
七閩且奏事闕下洎一再對從容宴侍躬進此書越明
年九月上遣使即臣治所賜御書二軸其一則再書褒
所作頌也臣瞻企九重蹈舞下拜炷香伏讀天日開明
雲煙飛動震耀心目臣謹拜手稽首言曰惟聖與賢天
地遼絶自昔帝王欲立非常之功者雖其智勇不世出
亦必求賢以自輔其未得之如飢渴之於飲食既得之
則精神聚㑹歡然交欣禁止令行治功日起巨魚縦壑
鴻毛遇風誠非過諭然則君臣相須理固然也仰惟陛
下洞明此理雖聖神文武出於天縦猶且當饋遐想慨
然有感於斯文顧臣何人兩拜兹寵内揆無庸莫知稱
塞栗栗震懼無地自容方今忠良俊乂布滿朝列惟陛
下委任而責成之則中興盛烈日月可覬臣雖老矣尚
庶幾見之謹奉宸藻鋟諸樂石以傳無窮俾萬邦黎獻
咸知聖天子樂於賢臣之心云淳熙甲午七月望日具
位臣史某恭書
　　跋御製曲宴澄碧殿詩
皇帝陛下踐位之十六載臣䝉恩再侍經幄賜召見眷
禮益隆乃九月丙辰錫宴澄碧殿酒半陛下舉玉趾臨
澄碧臣獲從遊山光水聲互相發越恍然如在蓬莱方
丈間從容談道賜盃無算抵暮詔宿玉堂之直廬顧謂
臣此㑹不可以無紀臣欽承睿命斐然成詩敘所以感
遇之意以進陛下繼錫宸章俯同其韻日星昭回下賁
蕪纇華衮之寵奚啻一言皆非臣不肖所宜䝉也臣下
拜跪誦仰見聖學高明文章煥發旋轉乾坤工極造化
一篇之中屢致志焉曰治道貴清淨聖言有深㫖又曰
躋民期仁夀詎肯中道止此則有志於自治也曰東都
㑹諸侯宣王昔於是又曰都䕶萬年觴何當至庭所此
則有志於服逺也夫内而自治外而服逺二者不本之
從諫未有能致之者曰虛心欲受人忠言資逆耳又曰
期爾罄嘉謀使我勲業起大哉言乎臣於此乃知陛下
深得致斯二者之本也昔傅説告高宗曰惟木從繩則
正后従諫則聖高宗聴之遂能克鬼方隆商祚是知自
古聖君立志有為亦未嘗不以從諫為先務今陛下既
已明示厥㫖豈惟臣愚願殫一得仰報毫分抑中外濟
濟之士或謀獻之已告或䇿畫之欲成莫不益思展盡
以輔成聖志則陛下是詩之作其功用不既大矣乎中
興跬可俟也直筆以記臣雖衰老尚幸見之謹奉聖㫖
勒之樂石埀訓萬代又刻臣鄙句於下方庶昭宸章之
工侈非常之賜云淳熙四年嵗在丁酉十月丁夘朔吉
具位臣史某恭書
　　跋御製長春花詩
臣恭惟皇帝陛下仁㕘造化道極範圍與物為春之心
雖遊宴賦詠之間曽不少置頃者以臣乞還田里屢詔
不許乃御製長春花詩遣中人即臣賜第宣示以見聖
志雲漢昭囘髙出風雅固非臣所能窺測臣下拜跪誦
惟深感激竊不自揆昧死賡續方俯伏愧恐而鴻私曲
被既不加譴乃復用初韻以賜姑取其無妨賢嫉能之
微誠而貸其乆竊寵禄不能少賛天地化育之大罪臣
羸老即死何地論報惟知虔奉宸章勒之樂石以傳無
窮且附臣鄙拙之辭于下方使天下後世仰知聖主片
言必錄所以保子孫黎民於億萬年之乆者實由此心
則臣歸美之報尚庶幾焉淳熙十一年十月望日具位
臣史某拜手稽首謹誌
　　跋高宗皇帝御筆賜香茶送行
臣某伏以淳熙八年夏五月䝉皇帝閔其衰疾許以東
歸具奏徳夀官乞陛辭乃八月癸丑恭被光堯聖夀憲
天體道性仁誠徳經武緯文太上皇帝陛下親詔免朝
仍賜御香龍茶以華其歸重念臣䇿名委質實在其紹
興偶階奬知獲事嗣聖遂以謭薄待罪羣臣之右夙夜
慄慄懼干大刑善貸曲成以迄今日又獲奉身以退出
處粗全仰惟兩宫天地父母覆載顧復之恩至深至廣
如此而一介孤臣待罪閭巷無復可圖犬馬之報徒能
摹勒宸翰刻之金石以昭示天下後世昔漢之綺園非
拔尤於高帝唐之房杜特見遇於太宗以今視昔臣竊
有榮耀焉然前無羽翼調䕶之功後無輔相彌縫之益
兹榮也祇所以為愧歟淳熙九年正月癸未具位臣史某
拜手稽首謹書
　　跋御製東歸送行詩
臣某伏以淳熙八年五月壬寅䝉恩以臣累牘請老進
拜少師食内祠祿歸守先墓又詔俟秋乃發越八月乙
巳既有行日䝉賜宴秘殿宣勸贐錫恩意隆渥且賜御
書御製詩一首以寵其行臣惶懼跪捧再拜稱謝繼以
涕泣伏念臣昔侍潛藩遂躋近弼迨今二十餘年同時
際㑹之臣淪謝畧盡臣疾憊支離巋然獨存獲假餘息
親見盛際然而再當鈞軸三備經幄卒無秋毫補報罪
宜萬死陛下任人圖舊置相惟終使保首領以從先臣
於地下固已幸甚又况異數明恩蔽由聖志奎文羲畫
申賁晚途曠數十百年無與為比臣伏見在太宗皇帝
神宗皇帝時有若韓王趙普潞公文彦博之將退也皆
嘗賜御詩而不聞出於宸翰在仁宗皇帝時有若許公
吕夷簡鄧公張士遜之告老也皆嘗賜御書而未嘗形
於聖作豈繄具臣績用勿昭顧乃䝉被恩榮超冠古昔
震悸隕越不遑夙夜竊不自揆敢昧死用普彦博夷簡
士遜前比摹刻琬琰傳示無極庶幾萬邦黎民咸知聖
主眷禮臣下如此惟勤丕應徯志以訖太平嵬嵬之功
則臣尚足以贖空餐非據之罪於司敗也臣不勝大願
淳熙九年正月癸未具位臣史某拜手稽首謹書
　　跋御製入謝送行詩
臣某以淳熙癸夘冬得請謝事旋有㫖用故事入謝明
年春被㫖趣行以三月對四月辭自對至辭恩數隆赫
臣某悉皇恐懇避多獲聴許於是賜御製詩一首以寵
其歸倬乎雲漢不足以為光鏘乎咸韶不足以為美臣
百拜以謝三沐以觀什襲以藏猶以為不克稱恩遇也
躬自摹勒刻之琬琰且拜手稽首對揚王休曰前席之
資及於衰朽陛下之好賢也推此心則竒材碩徳將接
迹於朝路矣忠儻之求迨於閒退陛下之納諫也廣此
志則嘉言明謨將日沃於宸聰矣願陛下無忘所以假
寵老臣者以均被多士而致太平臣雖待盡畎畆以是
為報其尚庶幾乎淳熙十一年十月日具位臣史某拜
手稽首謹書
　　跋御書明良慶㑹之閣
臣伏自皇帝陛下毓徳潛藩以經入侍遭際興運代匱
近司二十年間致位公保所賜手詔聖製充溢私篋年
運而徃侵尋遲暮一旦先狗馬填溝壑銜恩弗報齎恨
及泉遂以祿賜所積建閣於私第之東北阡用謹宸奎
之藏不先以聞罪當萬死不謂乃䝉聖恩賜臣御書明
良慶㑹之閣六大字及申命中使馳賜上方所製扁榜
所以假寵臣者至深至厚臣竊惟恩畀閣名雖存故事
然隆興以来輔相被賜則自臣始鏤金塗碧嵬嵬煌煌
炳焕九霄震曜萬宇與榮河温洛之秘異世同苻衰瘁
老臣死且不朽謹摹勒琬琰仍以墨本上之御府副在
有司以待制詔頒付史官傳信後世臣不勝大願淳熙
十二年正月望日具位臣史某拜手稽首謹書
　　跋御草書舊學二字
淳熙戊戌四月朔吉臣待罪右丞相上遣使至都堂傳
宣賜臣御書舊學二字臣下拜跪受同列敬瞻羨嘆咸
謂臣曰自古依光日月際㑹風雲未有如今日之盛者
請鑱諸堅珉永為都堂榮觀臣曰不可昔商高宗嘗學
於甘盤甘盤得道之士也授受之際必有一言深相感
發故雖乆而念之不忘舊學之名甘盤受之則無愧如
臣愚陋曩玷執經之列曽無絲髮上禆光明何可輙當
此名矧敢掲諸政事之堂乎苐當什襲謹藏為家至寳
暨告歸田里私竊自念雖臣孱瑣不足以仰承大賜然
使聖主所以寵嘉愚臣之意不白於天下後世臣之罪
大矣於是命工刻之以為子孫不朽之傳若夫草聖之
精體備八法羣目聳觀龍蛇蜿蜒雲煙飛動則竭臣骫
骳之文不能形容萬分之一姑敘拜賜之嵗月云嵗在辛
丑十月望日具官臣史某拜手稽首恭書
　　跋御真書舊學二字
淳熙戊申夏六月辛夘皇帝遣使再賜臣以舊學二字
仍宣諭曰曩所賜字筆畫微草今易以楷奎壁之光薦
燭蓬蓽縉紳聳瞻歎未曽有臣下拜登受仰戴隆恩未
知報所臣竊念自思嵗在戊申再塵右輔嘗䝉此賜迨
今十稔復拜珍貺從天而降罔測厥繇仰惟陛下孝徳
純篤冠冕百王不取漢景從父之令躬執通䘮覬收商
宗夢弼之祥共凝至治念昔商宗之恭黙葢思甘盤所
傳之道天監精誠賚以傅説故方宅憂軫記微臣有及
於此臣夙以淺陋獲事初潛執經佔俾譬之爝火螢光
不足上禆日月之華耀安敢仰當甘盤舊學之名臣知
陛下市腐骨將以致絶足也然臣今日觀股肱大臣朝
夕納誨百僚庶尹俊乂如林則光輔中興伐鬼方朝諸
侯以成嘉靖之功如運之掌固不俟形諸夢寐訪諸巖野
而聖心猶惓惓若此豈非徳日又新尚賢不已以至於
斯乎在易大有上九之辭曰自天祐之吉无不利繫辭
謂履信思順又以尚賢是以獲兹利也臣謹奉宸章勒
之樂石昭示億世使咸知聖主享天之祐於萬斯年實
又以尚賢之效此臣區區歸美之志也具官臣史某拜
手稽首恭書
　　跋徐明叔為張達權篆正心誠意樂天知命八字
右八字刑部徐公為錢塘張君達權作初刑部㳺鄞達
權乃求榜其池臺館字而以是請士之為致知格物無
方無體之學者徃徃聞而喜之今又取石他山深刻以
傳逺後之覽者能推原本㫖確有所得俾不為屋壁長
物乃其志也
　　跋趙宗正詩
曩讀公詩歎其雄深幽逺有魏晉間一種風味殆非後
世詩流晚從公之孫樂善遊出公所為行狀自言嗜詩
齊宋而下弗好於是益知前者非過論也紹興庚午臘
月四明史某書於真隠齋
　　跋趙恭夫所藏焦公路帖
頃聞焦公路先生山東一布衣聲稱滿朝丞相趙公元
鎮欲薦不可尊禮之甚隆心深慕焉洎公路寓四明大
涵山之麓人頗籍籍道公路家居修容妻子不見少懈
出與物接規矩古禮徃徃見笑於世俗夷俟倨肆者不
變也於是始得一見望之儼然即之温然則心已服及
聆其言接其意乃有大過人者信乎名下無虛士也今
公路雖徃一時從學尚遵禮法如公路無恙時去而仕
官反鄉曲人之見之不問皆知其為焦公弟子玉牒恭
夫尤其上列出此帖以求跋三復斯文如見公路紹興
辛已元夕後二日四明史某跋
　　跋李季可百説
季可百説如蜂房醞蜜中邊皆甜食者能知其採擷衆
芳飄泊乎風煙雨露之變得之勤而成之不易庶乎㫖
其餘味季可洛人居錢塘城中一室空空無有惟作書
史活計即之似無意於世者至語用兵理財治劇之方
亹亹有緒乃知季可不為無用之學使得行其學百説
殆其善者機也紹興辛已六月吉日四明史某書
　　跋胡元髙之父譔宣聖編年
余頃得此書於大學不知誰所為嘗跋其後曰釋家者
流能以佛之終始作為成道記吾中國聖人堂堂言行
著在六籍百家學者不能萃為一書以貽後世視之寧
無愧今此書殆是補亡深合鄙志為之擊節雖然聖人
之道施諸父子之仁君臣之義夫婦之别長㓜之序朋
友之信涵浸斯民厯千萬世民之飲食起居無日不與
聖人接尚何待窺陳迹於方冊間耶余於此取其顛末
貫穿該括無遺其愛慕聖人與子貢築室獨居之心無
以異也乾道癸已余為福州京西漕使胡君仰遣价求
跋於某始知此書乃其先君子作於是敬述前語以遺
之秋七月望日鄮峯真隠史某跋
　　跋淮寧趙史君檄張邦昌書稿
靖康之難公以宗英之傑貽尺紙引大義使僭偽縮手
逡巡退聴神器有歸卒成恢復算計見效不在平勃李
郭下其與朱虛侯葢異日同道也劉歆輩而在或見此
書必當羞死淳熙辛丑閏月吉日四明史某敬書
　　跋趙伯山從駕詩
承平時乗輿享原廟必因宫觀謂之帶過靖康初政軍
旅事叢罷之此詩葢作於宣和間故都全盛氣象與夫
一時風流人物之勝猶可想也淳熙辛丑中元真隠居
士史某跋
　　跋米元章帖
元章字畫見之刻石猶欲飛動恨生晚不及觀其落筆
縦横於淮山樓上也淳熙八年秋七月望日真隠居士
史某跋
　　跋陳忠肅公謝表稿
紹聖元符間京卞方用事卞嘗取其外舅荆國王公日
録潤色以傅㑹國是其中多詆誣神祖識者憤之而不
敢言忠肅陳公懼後世信然乃奮不顧為書數萬言力
闢其非是名尊堯集雖流離竄逐不利其身而抵排攘
斥不絶諸口卒使羣隂解散神祖之功徳嵬嵬昭若日
月其視孟氏辨楊墨韓氏黜佛老殆無以異某生恨晚
不及識公然逮事先祖太師備聞公之貶四明也嘗與
游從幽居南藍裘葛不足蔽體簞瓢不能繼日人不堪
其憂而公温然盛徳之容了無愠色笑談舒愉若被文
繡而飽膏梁者暨并謫台城欣然就道臨岐摻袂猶以
京卞為憂非其所存介然不渝安能甘此此正特立獨
行窮天地亘萬世而不顧者也蔣君如晦四明佳士自
其先世與公有舊得公手染謝表藏之筆畫遒勁言辭
懇惻某再拜以視如覿公面喜幸之餘輒附名巻末淳
熙甲辰初伏具位臣史某敬書
　　跋張功父詩
綸言褒予正遭逢底事思歸作蠧蟲未信夏畦三日雨
能勝秋浦一絲風英英尊府分符譽燁燁先曽衛社功
寄語夫君當勉勵不耕何以望時豐淳熙丁未開鑪日
予過竹院曇師方摘紙為和章以勉臨安通守張君功
父予亦戯筆擬作示曇發一笑擲去後數日鄉友張吕
道貽書寄以功父詩求予跋予方病未能也乃索前稿
附之巻尾真隠居士跋
　　跋閒樂先生論金陵日厯書
尊君人臣之忠責善友朋之義閒樂先生此書可謂兩
盡淳熙戊辰上已先生孫昌年為明之錄㕘不鄙獲埀
示再拜一觀悚然敬慕其在於昔夷恵清和百世聞風
尚皆興起矧親目忠義之言耶
　　跋楊廷秀秘監張魏公配享議
予觀此書敷敘條暢有作者闗鍵世方寳其文章予獨
取其節槩古人於知巳漆身吞炭後世徃徃不然縱未
彎弓下石其不面譽背毁者幾希此孟子語智之於賢
者必歸之命也忠獻張公亡乆矣今日忽有一國士報
者可謂鳯鳴朝陽夫張之知楊不過吹噓奬進猶報之
如許使國家而用斯人肯負吾君乎此予所以重其節
槩也予平生受無垢先生張公之知至今寢飯不忘然
猶未知報所因有感於斯文故書
　　跋修法師釋氏通紀
浮屠徳修少從仙林洪濟聴慈恩法已而更衣學禪辨
道之餘能以筆墨誌其祖之始䘚與夫先世傳授後業
紹承編年類事凡華言梵語書籍所載碑刻所存無不
蒐獵十年成書目曰釋氏通紀求跋於予予問曰無褒
貶否對曰無之予嘉其不敢佔越擅史氏褒貶故為之
過目焉夫修佛之徒也能集其祖之緒期不墜將来由
周迄今幾世幾年使觀者如指諸掌其用心亦勤矣吾
儒學聖人道貫穿古今固不乏人其間綴緝章句第取
青紫問先聖之始䘚後學之傳紹徃徃有不知者得無
愧於斯乎予非譽修葢欲勉吾徒之弗逮者淳熙已酉
重陽日真隠居士史某書
　　跋易道士贈育王光老頌
逺陸相遇目擊道存兹雖善頌須是饒舌然不如是又
何以發淵明一笑耶淳熙巳酉下元日鄮峯真隠因過
寳奎偶見戯書其後
　
　
　
　
　
　
　鄮峯真隠漫錄巻三十六
欽定四庫全書
　鄮峯真隠漫錄巻三十七
　　　　　　　　　　　　　宋　史浩　撰
　致語
　　天申節錫宴當筵致語
天開萬世之福聖應千齡之期瑞感虹光慶綿火徳奏
𬎼賔於舜律風入五絃玩寳厯於堯階蓂餘九莢需雲
皓宴始自嚴宸湛露洪恩普沾寰海舉一十七年未舉
之縟典逢數千百嵗難逢之令辰矧我名藩奠兹南服
簪纓畢萃歌頌載揚莫不瞻帝所於中天伸臣儀於北
極某官望隆八座治洽四明和通兩國之歡節旄具在
寵極一時之盛相印須提来法從於琳宫星辰燦若㑹
嘉賔於綺席金玉鏘然觴舉流霞一一華封之祝心馳
魏闕人人天寳之時某等叨預伶倫敢呈口號
　帝眷炎圖億萬秋真人秉籙御神州通和隣壤邊聲
　息仁浹羣生恊氣流一札鳯飛瓊苑詔千官花擁醉
　鄉遊江城今日騰嘉頌遥認中天絳闕浮
　　　二(昌國/)
雷社分封均視子男之秩天光逺矚率依君父之仁當
景命有僕之辰伸萬夀無疆之祝式頒燕喜庸錫臣隣
某官江左夷吾闗中孝子他年槐路定推一日之長今
日琴堂聊闡雙鳬之化嘉與正笏埀紳之侣同為醉酒
飽徳之人列坐賔朋同時僚佐半刺有全家之忠孝五
湖髙紹祖之功名枳棘棲鸞踵英聲於踰竈鹽車引驥
藴素節於伏蒲或種出山東才高吏部或羣空冀北志
並延陵或拯弊於隄防或嚴軍於刁斗更有文星武宿
莫非儀鳯祥麟觴舉流霞一一瑶臺之集心存就日人
人嵩岳之呼得不環羅綺而動歡聲奏笙歌而聞麗曲
某叨居樂部濫厠伶倫不揆荒蕪敢呈口號
　邑近蓬莱萃列真曉看簪履望堯雲三呼請祝聖人
　夀億載長為天下君荷柄飛香浮碧斚榴花照座舞
　紅裙更聴既醉昇平雅始信宸恩浹海垠
　　天申節望闕祝聖致語
乾為父而坤稱母篤生堯舜之君岳修貢而川効珍茂
底成康之治屬流虹之紀瑞爰湛露以頒恩凡在羣臣
式沾宴喜恭惟皇帝陛下孝光四海道用羣心得賢立
太平之基復古振中興之業帝乃誕敷文徳既躋夷夏
之安天其申命用休遂格神明之佑懽騰率土慶萃斯
辰雖富夀多男靡俟華封之祝而升恒報上敢忘天保
之詩臣等幸際聖朝叨塵樂部傾丹誠於葵藿採輿頌
於芻蕘不揆才荒敢呈口號
　簪纓萬國拱堯雲遥認霏煙靄帝閽始聴嵩呼徧夷
　夏便知孝治感乾坤鳯飛一札蟠桃宴花覆千官湛
　露恩厯數在躬無紀極埀衣請頌有虞尊
　　　二(庚午餘姚/)
虹流華渚適丁震夙之期鳯出層霄爰錫邇遐之宴沸
嵩呼於率土祝椿算於後天恭惟皇帝陛下天覆堯仁
日躋湯聖孝格毳罽卉裳之逺恩覃草木昆蟲之微遂
底三登咸歸一徳徵招作相悦之樂驩動八紘天保歌
歸美之詩聲齊萬夀但臣等謬居樂部幸際聖朝不揆
才荒敢進口號
　萬國星聨拱北辰曉看簪履拜堯雲三呼請祝聖人
　夀億載長為天下君樂奏廣庭聲縹緲香騰寰海瑞
　氤氲太平今日非無象花覆千官玉臉薫
　　上明良慶㑹閣碑致語
天開萬世之真主相得一代之宗臣風虎雲龍自然交
感水魚膠漆不約同符恭惟皇帝陛下睿哲當陽忠賢
作輔幸遇靡勞於獵卜相逢偶在於儲潛行孔孟仁義
之言聿新初政躬唐虞孝弟之道藹著兩宫帝徳既彰
皇心益眷雖丘園之歸老亦簪履之弗遺故錫華名以
標傑閣翔鸞舞鳯褒嘉忽覩於宸毫塗碧填金摹刻更
從於御府改觀四明之風月増輝百葉之子孫神靈彌
乆以䕶持香火敢忘於崇奉臣某等叨居樂部獲覩榮
光不揆才荒敢陳口號
　綿綿寳厯與天長興運重光屬我皇徳洽化隆超漢
　晉父慈子孝恊虞唐三階順軌時方泰萬國歸心道
　益昌一自臯陶賡載後于今始得頌明良
　　叔父知縣慶宅并章服致語
樂具四并萃珠履瑶簪之㑹夀祈五福捧瓊波玉液之
觴銀章綰而里社榮畫棟成而燕雀賀矧紅桃徑底流
鶯囀求友之簧綠野堤邊飛絮作舞空之雪集兹佳致
用賛清歡恭惟某官學海鯨鯢詞林鸑鷟妙齡秀發三
魁領袖於賢闗清節藹聞八課楷模於仕路高門新峙
表一時斷獄之功治服初頒壯百里臨民之寄行飛旌
於日下即持槖於禁中而某人婦道蘭馨母儀氷潔早
擅肥家之譽齊當得意之秋嶷嶷鳯雛一䕫足矣温温
玉潤二妙居之率因琴瑟之和鳴遂享衣冠之盛事珠
簾鴛瓦頓還昔日之風光象版霞冠共挹今辰之樽俎
加以錦堂仙眷綺席賢賔来王母於西臺見老人於南極
藍綬初香蟾窟桂紫袍新翦魏家枝帽簷皆閬苑之花
蓮歩盡蘂宫之侣得不祥凝鳯蠟瑞靄猊金環羅綺
而動歡聲奏笙歌而聞麗曲某叨居樂部幸對慶筵不
揆荒蕪上呈口號
　簪纓濟濟珮鏘鏘競集華堂獻夀觴朱紱始聞新命
　誥青氊俄覩舊門牆梁闈琴瑟聲俱妙謝砌芝蓀氣
　倍香爛醉莫嫌歡未徹從今三萬六千塲
　　代人納壻親㑹致語
太守風流雅有謝宣城之標韻仙郎俊邁隠然李太白
之才華爰當遴選之秋式契好逑之意金龜印就南州
既重賢諸侯孔雀屏開東榻又得真佳壻一時盛㑹千
里歡謡恭惟某官文海鯨鯢士林棟榦四門曽是魁羣
彦一鶚先驚横素秋文筆生花縹緲仙人之夢詩囊佩
錦雍容公子之遊纔過璧水蘭宫即是玉堂金馬既藴
潛心之業宜膺坦腹之求某官江左儒宗山東相種蚤
擅賢闗之譽鬱為仕路之光自持槖於九閽爰領麾於
三郡朱旙彩耀起隨歩之春風畫㦸凝香浮滿城之和
氣行參鼎鼐迭和壎篪乃卜良宵式開皓宴㑹此氷清
玉潤表其川泳雲飛加以列席嘉賔星辰燦若滿堂貴
客金玉鏘然得不環羅綺而奉歡顔奏笙歌而聞麗曲
某叨居樂部幸遇伶官不揆荒蕪敢呈口號
　人物宣城妙九州乗龍果是屬清流相逢觧賦澄江
　練上勝都歸疊嶂樓畫㦸林中銀漏迥香梅影底玉
　盃浮洞房咫尺笙歌沸誰道華胥秖夢遊
　　叔父監簿慶宅致語
殖之五畝專為養老之資處以一區止作草𤣥之計厯
觀今事度越前聞畫棟干雲挹四明之佳麗紅旌巻月
浮三島之神仙掃荆棘瓦礫之墻成錦繡笙簧之地宜
陳雅宴用副歡謡恭惟某官節禀松筠志全氷玉彈冠
入仕不汲汲以圖名問舎謀生恥孜孜而為利上雖識
拔中自静恬職為國子先生人道闗西夫子某人龜鶴
齊踰於耳順金蘭乆著於心同既克肥家遂能考室風
簾霜瓦當年適困於狼煙翠幌珠楹兹日復張於玳席
得不嘉客萃滿堂之簪珥羣姻藹盈砌之蘭芝潤同九
里之洪河夀上一巵之芳酒某叨居樂部幸綴伶倫不
揆荒蕪敢呈口號
　清曉簪裾碾畫輪更循玉砌擁蘭蓀定知廣厦新遺
　址来向華堂上夀樽歌遏錦雲聲縹緲舞攅星蠟影
　翩翻賸須拚卻如泥醉顯拜行符駟馬門
　　餘姚待縣官致語
三年有成令尹既彰於茂績百里之内羣僚悉萃於清
流爰愷悌以同心宜昇平而共樂式開雅宴用洽清歡
恭惟知縣於道有聞與時無忤政既稱於父母仕必至
於公卿方臻羣雉之馴共昔雙鳬之去知丞人推直亮
世襲忠嘉佗時迹簉於鵷鴻今日膽寒於雁鶩曽下車
之未乆已奠枕而無為屈兹宏博之材黙衍𣙜征之
利監務職惟脩舉學更優長革弊事紛若蝟興開利源
速於泉湧主簿鸞棲棘木詩滿錦囊裔雖本於王孫名
乃聨於高士縣尉官方泥滓志則雲霄聊陳宴俎之勤
用表徳星之聚休取歌妍舞妙所欣川泳雲飛霞液交
酬玉山傾倒某叨居樂部幸預伶倫不揆才荒敢呈口
號
　浙右風煙屬舜亭幾年纔此萃羣英棠敷美䕃連天
　濶湖汎恩波徹底清醉吸霞光金盞窄笑扶花影玉
　山傾定知太史先占瑞天外祥星一處明
　　餘姚待新宰致語
雷社分封恩視子男之貴棠䕃展治政施父母之仁漁
樵始藹於歡謡賔佐宜伸於宴喜恭惟知縣詞林老匠
桂籍真仙憲章明習如馬周絃歌閒暇若言偃下車未
乆盈階已底於雉馴推轂有期當路佇飛於鶚薦暫屈
浚儀之風雅將期卓茂之功名知丞佐邑惟勤於丞不
負凛凛古諍臣之氣堂堂直漢相之容滿席賔僚一時
賢徳無毫髪敢奸於政事有胷襟可助於設施共欣萍
梗之飄浮得此風雲之際㑹莫不歌環皓齒舞轉纎腰
停牙板以劇談舉金荷而滿飲某叨居樂部幸預伶倫
不揆才荒敢呈口號
　清朝出宰是郎星牛刄恢恢正發硎賔佐雍容心盡
　赤盃盤酬對眼全青政平况是庭無訟俗易還聞户
　不扃贏得通宵恣歡謔看看聨翮上朝廷
　　代新餘姚高宰燕友致語
政績有成方喜及𤓰之代交情未洽遽為折栁之行宜
觴豆以備陳表金蘭之合契恭惟某官美如曲逆行若
太丘宦遊豈為三徑資器局葢是萬夫望棠䕃静晝麥
隴登秋三年而歌有東里子産之恵舊政必告得令尹
子文之忠出祖筵開去思情切畫橈東指聊攬勝於鄞
江紫驛星馳佇登瀛於魏闕某官文園杞梓仕路驊騮
繼為父母之官爰敘子孫之好第知卓魯邂逅此時豈
識臯䕫翺翔異日得不霞觥汎喜牙板敲歡恣偎紅倚
翠之遊寄卧轍攀轅之戀但某等叨居樂部幸綴伶倫
不揆才荒敢呈口號
　鬱葱佳氣擁兹辰兩見姚江得主人報最已聞歌滿
　道告新還喜政如神詞傳綺席鶯聲滑酒吸紅波玉
　臉春休向陽闗惜分袂他年接武侍嚴宸
　　代餘姚高宰侍郎以下致語
陽子之居晉鄙邑人薫而善良相如之㑹臨卭坐客傾
其閒雅一時引重千載流芳兹皓宴之攸開與前賢而
濟美恭惟侍郎蜚英文囿韞徳賢闗蚤由人望之隆自
結主知之厚星軺攬轡寳殿持荷已成裕國之勲俄起
請祠之興東山雖好其如天下之蒼生北闕非遥佇拜
日邊之丹詔判院時推儒雅世載忠嘉人物品流取驊
騮於冀北文章聲價傳衣鉢於江西方欣風月以平分
遽擁煙霞而高卧佇看芝檢即侍楓宸知丞有道清芬
汾陽華裔值二松於崔砌飽聴吟哦被一鶚於禰章行
當識拔知縣琴堂訟簡棠䕃人稀飛碧筩河朔之觴㑹
紫禁琳宫之客莫不坐環隂雪襟敞雄風舞飜弱栁之
纎腰歌囀編犀之皓齒但某等叨居樂部幸奉台顔不
揆才荒敢呈口號
　舜亭風化儼當年人物猶追元凱賢持橐有功先計
　相題輿出治亦儒先相看尹貳俱冰雪消得盃盤列
　管絃欲識他時風虎變疑丞輔弼拱中天
　　餘姚縣燕貢士致語
三嵗而興賢能雅重聖朝之舉十室而有忠信鬱為吾
邑之光宜陳觴豆之清歡用慶衣冠之盛集恭惟舊舉
某人月評望重風鑒才高乆淬礪於文鋒兹翺翔於上
國新舉某人共推飽學俱在妙齡或蜚英於璧水漕臺
或馳譽於鄉舉里選畫㦸門中貴公子錦囊社裏賢王
孫行追鴈塔之諸儒同上龍門之三汲某官政先儒雅
氣合賔僚式邀桂苑之羣仙来作琴堂之重客光芒書
劍相將紫府之遊雜遝笙歌㸔取玉山之倒某等叨居
樂部幸對芳筵不揆才荒敢呈口號
　玉京才子宴瑶池雪壓梅梢春近時盡道舜江登舜
　牧郤歸堯殿侍堯咨鵬摶看即掀雙翼鯨飲何辭酒
　百巵好是嫦娥倚丹桂擬教人折一枝枝
　　代餘姚李宰燕交致語
二賢接踵方惇篤於交情百里歡歌將流傳於政績既
金蘭之講契宜觴豆之肅陳恭惟某官朝野蓍龜士夫
領袖妙齡秀發折丹桂於堂東壯嵗英蜚哦二松於浙
右承流出宰篤志愛民强禦不能屈其剛巨蠧安能移
其守始終無撓清白有聞三年而歌得東里子産之恵
舊政必告有令尹子文之忠行看鳬舄之朝即拜筍班
之寵某官文園杞梓仕路驊騮繼為父母之官爰敘子
孫之契永言此日早暮相逢將見他時臯䕫並列但某
叨居樂部幸對芳筵不揆荒蕪敢呈口號
　鬱葱佳瑞藹姚州令尹聨翩得勝流報最已聞騰茂
　績告新行復著芳猷歌傳白雪歡聲恰酒挹青樽喜
　氣浮莫惜通宵恣談謔他年接武侍宸遊
　　代趙倅燕廣徳守錢郎中致語
化明柯嶺偕為入幕之賓瑞藹桐川共理專城之寄眷
今守貳乃惜宷寮既修好於綈袍宜追歡於綺席恭惟某
官文園直榦學海洪瀾早馳譽於賢闗旋登榮於桂籍
妙齡求偶東床力拒於權門列舍含香南省遂揚於要
職遭時隆盛被寵蕃宣芝泥已具於金鑾鵷鷺佇聨於
玉筍某官金蘭夙契冰雪交輝兹惟視印之初式啟飛
觴之㑹談揮犀麈共欣嵗稔以時和醉倒玉山雅見情
投而氣合某叨居樂部幸預伶官不揆才荒敢呈口號
　清朝登用是儒宗尤喜桐川恊氣濃畫㦸林中今長
　貳紅蓮幕裡昔游從雲飛共慶情方洽鯨飲何妨量
　有容且向山城足歡謔他年接武亞䕫龍
　　代寄居餞明守王侍郎致語
黄堂治最方騰東國之歡謡紫檢恩隆又指西清之歸
路忠存魏闕喜動江城惟三人受傾葢之知與千里共
攀轅之戀式開宴豆用洽交情恭惟某官豈弟吏師典
型人望自蜚英於法從爰共理於侯藩汎苕水於恩波
擁鄮川之佳氣公平聴斷攬回六邑之陽和灑落文章
改觀十洲之風月未幾報政指日敷綸既資啟沃之嘉
謨宜輟藩宣之寵寄雖光榮衮服拜麻將繼於青氊而
蔽芾棠隂卧轍競留於紅斾某官誠傾三益喜餞二卿
惟兹祖帳之開用表徳星之聚對歌妍而舞妙欣川泳
以雲飛幸未語離且休惜醉某叨居樂部獲奉台筵不
揆荒蕪敢呈口號
　芝封一札燕泥香祖帳雍容綺席張坐上共知環鮑
　謝人間争欲借龔黄旌􁉹影裏傳金斚衮繡光中拜
　玉皇他日回頭東海岸定應遺愛滿甘棠
　　寄居為諸學職慶夀致語
年彌高而徳彌卲雍容雅重於老成行益顯而名益彰
惇尚是繄於先達萃羣公而宴喜承故事以流傳式當
稀有之年咸介既多之祉某人錦囊文傑絳帳經師雖
淹庠序之虀鹽實是鄊閭之領袖未嫌雪髮共餐商嶺
之芝將見蒲輪並起渭濵之釣某官誠存貴老志在移
風昔為同隊之魚今作還家之鶴爰開雅㑹用慶遐年
歌遏行雲盡是騷壇之珠玉談欺吐屑莫非仙里之衣
冠况皆鯨吸於百川何惜山頺於四座某叨居樂部獲
奉名筵不揆荒蕪敢呈口號
　朝来太史上宸廷為説東鄞集夀星已把湖山供笑
　樂更催歌舞看娉婷藍田有玉應千嵗韋室専門秪
　六經接武定應成福祿介眉何惜醉修齡
　
　
　
　
　
　
　
　
　
　
　鄮峯真隠漫録巻三十七
欽定四庫全書
　鄮峯真隱漫録卷三十八
　　　　　　　　　　　　　宋　史浩　撰
　致語
　　寄居為諸鄉老慶壽致語(就吳舍/人宅)
年彌髙而徳彌卲吾鄉雅重於耆儒少者懐而老者安
此道益敦於先達爰敞紫薇之三徑共邀黄髮之羣仙
皓宴一開歡謠四起恭惟某官某人楓宸獻對芹頖蜚
聲曳蘭佩於禮義之途采芝茹於修潔之圃日月為之
緩轡松椿宜爾長齡肩隨多絳縣之人袂屬皆渭川之
老當年竹馬何殊同隊之魚異日蒲輪將效來儀之鳳
嘉此一時之盛允為百世之傳合席朝簮滿門儒服謂
希有者人之齒喜見諸公而難得者俗之淳樂為是禮
豈獨成壽鄉之故事抑亦見仁里之髙風觴舉流霞秩
芳筵於百拜詞翻白雪度麗曲於千秋既此肯來且休
惜醉某叨居樂部幸奉壽筵不揆荒蕪敢呈口號
　海宇熙熙壽域中耆儒最盛甬勾東共開樽俎為髙
　㑹尤喜鄉閭有義風九老未應多白傅四明何止一
　黄公行看聨璧安車上盡是當筵鶴髮翁
　　四明尊老㑹致語(癸巳/)
熒煌玳席萃鶴髮之羣仙縹緲獸煙祝龜齡之千嵗懿
兹雅宴宜有歡謡恭惟合郡耆英滿筵碩望或縉紳賢
君子或塲屋老先生學成行尊則周公其人也年髙徳
卲是孔氏之徒歟緩乗豹隱之安車來作龍門之重客
開府相公榮歸故里相晤少效於二疏判府顯學治最
此邦敬老尤髙於九牧喜是賓朋之集共推徳齒之尊
觴舉流霞偏上松椿之壽舞翻回雪克諧絲竹之音千
古美談一時盛事但某等叨居樂部忝屬伶倫不揆荒
蕪敢呈口號
　東閣初開瑞靄凝曉催簮履慶脩齡風回秀發扶疎
　緑喜入方瞳的皪青紗帽著花春不老玉杯浮雪酒
　微醒今朝太史占鄞鄮無限文星作壽星
　　　又(象山昌國/)
居近蓬壺雖有涉海登陸之異地均梓里初無此疆爾
界之殊矧邀鶴髮之羣仙以介龜齡之千嵗宜開宴席
用洽歡謡恭惟闔邑英游滿筵耆俊天隨甫里名髙翰
墨之塲安期羨門身簉煙霞之侣逖惟豹隱渺隔鯨波
杖屨來歟掛席無煩於浪舶笙歌作矣連裾悉上於琴
堂開府相公慶是髙年為㑹以相娛樂知縣朝議成其
雅志開懷而盡舂容千里同風一時盛集酒行北海莫
非文舉之樽罍花滿河陽本是安仁之桃李但某等叨
居樂部幸備伶倫不揆荒蕪敢呈口號
　山在虚無縹緲間相望同是一鄉關欲尊徳齒成髙
　㑹且遣樽罍恱壽顔歌罷青絲回雪髮舞餘文錦繞
　雲鬟(闕/)　　　　　醉貴老行看一札頒
　　諸親慶賜第復㑹致語
(闕/)　　　未返栁陰之三徑桑蓬誕日聿來梓里之羣
仙舟車逺逮於帝城樽俎先勤於王禮慶今賜第萃此
英游爰開酬酢之筵用款團欒之集恭惟塤篪伯季冠
蓋賓朋飄飄閬苑之麗人藹藹王家之吉士作福既云
相似叙情尤覺多歡上國觀光已覩龍顔之穆穆良辰
聚首更歌燕厦之潭潭厚意所將澆風可變北關真隱
東道主人念間闊之屢年思游從之舊日適諧情話頓
釋離懷兹也花擎鳳蠟以熒煌獸吐龍涎而馥郁聊具
瓊漿玉液盡邀珠履玳簮既幸四并何辭一醉人物况
皆灑落畫圗真可流傳某等身處聖朝名叅樂部輒陳
斐語用洽歡聲
　鶴髮星星退急流昔年兩作鳳池游掛冠未許田間
　去錫第還為帝所留賸喜親朋千里集聊持歌舞一
　觥酬莫辭醉席梅花地嘉話歸傳古鄮州
　　諸親慶彌正彌逺及具叔懷恩命復㑹致語
(闕/)　縹緲噴檀煙玳席熒煌開錦幄曽是賓鴻昆玉來
陳燕豆(闕/)　　　　　　　　　展初筵之酬酢恭惟
一時俊彦滿座(闕/)　　　　　　　　作相閥星辰之
眷彈冠仕版已馳驥步於雲衢射策文塲行折桂枝於
月窟曲敦姻契來舉慶觴東道諸賢學有家傳貴從宅
相或榮登於星省或新拜於綸恩聊洽清歡仰彰先施
某等叨居樂部幸對寵光不揆荒蕪敢呈骩骳
　都城賜第起祥雲知是君王貴老人羅綺叢中喧鼓
　吹樓臺影裏聚簮紳賸添風月非錢買贏得樽罍到
　手頻他日華堂重此㑹主賓朱紫耀青春
　　復明守謝直閣㑹致語
袴襦歌洽方欣治最於黄堂衮繡光濃適慶榮還於緑
野主賓相得燕樂諧歡恭惟判府某官康樂風流東山
經濟清約足以勵風俗公忠乆此服縉紳許國固出生
知愛民尤資天性使軺屢擁七閩髙澄按之功郡紱再
紆三輔播循良之譽行膺芝檢即簉筍班少師夙以金
蘭式依桑梓念平生之從宦方返故鄉喜舊友之相逢
乃開雅燕舞翻回雪歌囀流鶯既金斚之屢傳宜玉山
之頻倒某等叨居樂部幸際芳筵不揆荒蕪敢呈口號
　鄮水鄞江喜氣浮秖應共理得賢侯千帆過海欣無
　警九穀登場慶有秋聖主正思黄霸入仙翁方伴赤
　松遊一杯相遇何妨醉春在西湖月在樓
　　待魏丞相汪尚書趙侍郎致語
一曲煙波逸老歸榮於故隱四筵簮履徳星聚宴於髙
堂方幸息肩宜先㑹友恭惟丞相清朝碩輔間世耆英
措坏冶於一陶活生靈於兩國已淹閒適當再登庸尚
書忠許一人身兼數器乆鬱經綸之業行施康濟之功
侍郎紫槖論思朱轓愷悌深結聖神之眷宜膺公輔之
榮少師鶴返遼東珠還合浦喜見吾鄉我里燕樂忠臣
嘉賓恣今宵鯨飲之歡道昔日雞窓之舊某等欣逢盛
集幸與伶倫不揆荒蕪敢呈口號
　燕集西湖錦繡圍花迎晴曉露方晞把杯且共尋前
　約握手何須悟昨非已喜一翁歸緑野更看三傑上
　黄扉雲臺指日標鴻烈應許嚴陵老釣磯
　　餞明守謝殿撰赴召致語
釋星傳之繡衣來飛皁蓋拜絳車之芝檢笑指彤墀式
陳祖帳之歡用表攀轅之意恭惟判府某官閩南挺特
江左風流夙資康濟之才乆勵清髙之節數道咸髙於
刺舉雄藩屢布於中和千里仁聲飽譙門之畫角萬家
美蔭敷白晝之甘棠方懷借冦之思忽聴召黄之命廛
氓結戀國士知崇少師歸憩陶居欣逢邵父嵗適周於
灰琯情已洽於金蘭兹屆啟行良深惜别羽觴交錯樂
鐘鼔之清時錦舸光華指雲霄之去路但某等叨居樂
部幸遇離筵不揆荒蕪敢呈口號
　玉砌芝蘭慶有餘藹然英譽走雲衢澄清攬轡多持
　節愷悌宜民屢剖符聖主出綸催上道邦人臥轍蔽
　行途一巵聴取臨岐語賸吐精忠作帝謨
　　待明守楊少卿致語
紅斾碧幢方喜元侯之戾止赤松緑野適當逸老之歸
歟觀光既乆於朝班叙舊宜開於宴席恭惟判府某官
愛人用徳激貪以清學優思踵於關西名盛恥居於王
後昔藩昭武飽聞畫角之仁聲今涖鄞川復廣甘棠之
美蔭已聨維月行遂持荷少師早賦歸田為氓受地始
就松筠之三徑聊同風月之一觴文字劇談笙歌間奏
但某等叨居樂部幸際芳筵不揆荒蕪敢呈口號
　鄮城郁郁藹祥煙何幸分符得大賢散利士知㢘律
　已救荒民仰食為天仁風行見周千里雅俗俱欣受
　一廛正恐最聞須召入介眉今日且樽前
　　復明守楊少卿㑹致語
職行知鎮冀北駿材山東相種蚤擅克家之譽兹膺坦
腹之求將躡要津以攄素學教授文推雅健志蘊經綸
已看丹桂之敷榮更陟巍科之宏博式因擯相獲遂舂
容致政太保得請休閒屬情婚嫁雖臥痾於里閈猶盡
禮於賓親懿嘉耦之並逢肆芳筵而共樂迭奏栁腰鶯
舌競傳玉斚瓊杯既幸團欒何辭酩酊某等叨居樂部
喜遇良辰不揆荒蕪敢呈口號
　春入西湖繞岸花十洲三島倍芳華夭桃來自神明
　胄玉潤生從宰輔家男室得時諧鳳侣孫枝有客汎
　星槎盍簮此日成髙㑹盛事他年梓里誇
　　復趙倅㑹致語
金枝秀發方託契於葭莩玳席熒煌荷持攜於樽俎既
衍室家之慶更増里閈之光用秩芳筵以酬厚意恭惟
判府梁園杞梓謝砌芝蘭暫淹驥足於吳門平分風月
行侍龍顔於魏闕擺落囂塵不嫌鯨浪之脩途䖍奉鯉
庭之慈訓爰將女弟克佐仙郎而况兩院魚軒同辭蘂
館夙明姆教來締姻聨懿風義之相交致歡娛之周洽
致政太保倦游朝著退隱鄉關尋勝事於家山日思屛
迹慕髙標於閥閱已遂攀鱗嘉賓既展於恩勤東道宜
輸於欵宻式歌且舞賞景物之長春不醉無歸喜光陰
之難老某等叨居樂部幸預良時不揆荒蕪敢呈口號
　寳緒光華是似賢逺移仙馭締姻聨髙情已篤金蘭
　契盛禮還開錦繡筵小奉杯盤圗報答賸陳絲竹且
　留連細看四座神仙客始信西湖即洞天
　　納孫婦錢氏親㑹致語
芳傳吳越夙欽忠孝之家境接台明思締婚姻之好幸
金蘭之託契宜蘿蔦之相依雅宴斯開歡謡是洽恭惟
推官系隆將相學富詩書暫參幕府之紅蓮行擁禁途
之紫槖雙鴛並駕所欣夫倡而婦隨淑女有行式副冰
清而玉潤致政太保晚歸緑野深慕赤松眷子舍之皆
賢喜孫枝之得偶既荷髙軒之過聊兹綺席之張歌遏
行雲縹緲未饒於鶯舌舞翻回雪輕盈不羨於栁腰莫
辭蘸甲之瓊腴請緩出花之銀漏某等叨居樂部偶際
良辰不揆荒蕪敢呈口號
　夾路紅榴取次芳三槐嫩緑影交相解裝初憩簮纓
　客肆席爰開衮繡堂西子隨車騰懿徳東牀擇壻得
　仙郎一巵何止千秋祝更佇鳴騶下帝鄉
　　待明守趙殿撰致語
門巷清閒方侣十洲之猿鶴旌麾赫奕忽來千騎之貔
貅矧託襟期復聨婚好宜宏開於燕席用大洽於驩謡
恭惟判府某官璇極鍾靈銀潢擢秀蚤擅出羣之譽雅
推是似之賢三擁使軺兩行郡紱鯉庭詩禮熟聞慈訓
之餘音竹馬兒童又牧嚴君之舊治爰益敷於善化祈
仰繼於前芳畫角譙門仁聲千里甘棠喬木美䕃萬家
既平瀚海之狂瀾行作玉皇之近侍致政太保松筠三
徑觴詠一丘豈期遲暮以受㕓乃獲安恬而擊壤相逢
今夕不醉何時某等叨預伶倫幸供樂事輒陳俚語上
侑歌聲
　潭潭大府坐真王有子於今擁碧幢羽扇仁風辭霅
　水熊幡和氣滿鄞江舞翻回雪隨清吹歌遏行雲度
　美腔玉斚莫辭良夜飲佇看星聚首吾邦
　　壻王肅之就成親㑹致語
銀􁀙翠琯方承臘賜於九霄繡幕羅帷忽藹春風於四
座爰擁洞房之花燭式遄潭府之神仙宜有驩謡上資
雅宴恭惟直閣山東相種江右名家黄閤過庭夙推髙
於是似緇衣流詠行擅美於並為乃攜華棣之賢來作
乗龍之客學士蘭陔挺秀璧水蜚英徳日又新乆著服
膺之譽卜云其吉遂諧坦腹之求佇聆琴瑟之和鳴永
慶鸞凰之偕老致政太保舂容桑梓蕭散林泉眷言玉
女之歸果得金閨之彦既成嘉耦斯秩芳筵莫辭醆斚
頻行且聴笙歌競奏某等叨居樂部幸遇良辰不揆荒
蕪敢呈口號
　太宰巖巖正拱辰笑看雙鳳度東津冰清愛弟為佳
　壻玉立難兄處上賓火毓鵲爐香藹藹月穿梅影酒
　粼粼主人賸喜機雲集唯祝聨鑣侍紫宸
　　待王十六監岳致語
青旂風軟繡屛陡覺於寒輕緑野泉香玉甕更聴於酒
熟爰伸樂豈以叙情親兹重客之俯臨須長謠之上賛
恭惟直閣髙材烏巷藹譽白眉詞章已紹於箕裘事業
可傳於衣鉢克篤友于之義來盟宴爾之歡乃因簮組
之相逢亟奉豆觴之先饋致政太保幸從閒適喜締姻
聨既承厚意之臨斯秩芳筵之報舞翻回雪歌遏行雲
莫辭卜夜之游且洽忘年之好某等叨居樂部幸遇良
辰不揆荒蕪敢呈口號
　東皇旌斾到人寰漏泄春工露一斑已向江邨訪梅
　蕚卻來燈市賞鼇山主賓冰玉歡無盡伯季塤篪興
　不慳欲識魯公須拜後㣲黄一㸃見眉間
　　代彌堅就趙府作㑹致語
香濃粧閤溫溫已綻於宫梅瑞藹煙堤濯濯初看於官
栁率是東君之陶冶宜開北海之樽罍爰有歡謡用資
髙㑹恭惟少保郡王天潢巨浸學圃喬林文筆生葩縹
緲翰林之夢詩囊佩錦雍容長吉之游自持槖以分符
迄建旄而胙土力行謙徳簡在宸衷佇須睿命之頒即
慶真王之拜已藹門闌之喜色更欣琴瑟之和鳴華席
團欒慈顔恱懌當此良辰淑景集兹重客嘉賓恭惟闔
座簮纓滿朝朱紫或澄清而攬轡或愷悌以開藩凡生
珠玉之淵悉是星辰之眷來臨燕豈共樂歸寧兹文監
飽私庭詩禮之聞藉親閫金蘭之契坦腹既逢於知已
齊眉將厎於宜家羅綺叢中笙歌聲裏舞翔鸞之六翮
介春酒之一巵幸適雅懷莫辭沈醉某叨居樂部獲𨽻
伶倫不揆荒蕪敢呈口號
　潭潭大府坐真王中有神仙聚畫堂玉潤曾聞韻琴
　瑟冰清初喜見鸞凰扶輿和氣笙歌沸馥郁春風錦
　繡光他日諸孫成宅相頷頭休羨郭汾陽
　　諸親慶壽致語
松椿林裏喬木成隂箕翼躔中老人聚耀可謂作福相
似皆由善政所薫燕喜初開歡謡斯洽恭惟判府某官
天潢毓瑞台鼎蟠基兩擁星軺備著澄清之譽三分符
竹大揚愷悌之風遂令託契之葭莩皆似脩齡之龜鶴
潁川太宜人慈容淑徳華髮秀眉已登耋耄之春秋將
衍期頤之算數致政太傅晝遊錦繡日盛簮纓適當非
熊應卜之時復屆維岳降神之旦知府監簿知府安人
鴛儔偕老暢琴瑟以和鳴百九學士百十通判雁序聨
芳藹芝蘭而耐乆以至宣城太孺清河秘書外黨懿親
吾鄉美行共此難老之集俱過稀有之年莫不吸沆瀣
之仙醪賞芙蓉之秋色笙歌雜遝羅綺繽紛合四座以
團欒沸千春而祝頌某等叨居樂部幸對華筵不揆荒
蕪敢呈口號
　鬱葱佳氣擁叢霄又見端門遣使軺觴豆兼金真璀
　璨茗香賸馥更飄颻雙旌容與留千騎三族耆龎聚
　一朝正是瑶池八仙㑹介眉何必羨松喬
　
　
　
　
　
　
　
　
　鄮峯真隱漫録卷三十八
欽定四庫全書
　鄮峯真隱漫録卷三十九
　　　　　　　　　　　　　宋　史浩　撰
　致語(上梁撒帳等文附/)
　　六老會致語
鶴圃龜田渺渺壽鄉之境界桃源蓬島遲遲春日之風
光惟同生積善之家斯並享長年之慶團欒匝座豈樂
騰歡恭惟太宜人慈儉母師和柔婦則夙謹蘋蘩之職
遂揚閨閫之休致政太保知府通判監場省幹酥酪齊
名塤篪迭和有燎鬚之友愛無䦧牆之嫌疑仕路聨鑣
俱擅白眉之譽雲衢接武行膺黄髮之詢雁序雍雍棣
華韡韡已繪丹青為六老更陳樽俎於一筵莫不香靄
沈檀捧玉爐而獻頌光生朱紫環芝砌以承顔可謂舉
世難儔豈非作福相似某等優伶在列盛事親逢不揆
荒蕪敢呈口號
　六人四百四十嵗好似同資一氣生王母蟠桃三度
　熟竇家仙桂五枝榮蓬壺影裏環嘉客衮繡堂中溢
　頌聲太史占祥應入奏光躔南斗壽星明
　　五老㑹致語
化日舒長益衍松椿之算清時豈樂宜繁鐘鼔之音慶
逢五老之尊來萃一筵之上輒伸善頌用洽多歡恭惟
衮繡主人簮纓重客英姿玉立崇論風生位貴而身愈
謙則周公其人也年髙而徳彌劭是孔子之徒歟昔嘗
為同隊之魚今並作還家之鶴當此良辰美景何妨妙
舞妍歌霞液浮香擁三春之麗色金猊靄瑞祝千嵗之
遐齡某等叨預伶倫幸逢芳宴敢呈口號上奉鈞顔
　昔日翺翔藝圃中詞鋒凜凜各爭雄倦飛雅遂鴻冥
　志良集皆成鶴髮翁休問功名千古後且欣花月一
　樽同明朝太史應馳奏壽象聨珠見甬東
　　待權明州延提刑致語
緑野僊翁已荐辭於相印繡衣膚使兹就領於州麾既
幸相逢何妨道舊宜開燕喜以洽歡謡恭惟權府某官
學海脩鱗士林茂幹昔居禁籞獨髙頗牧之稱今擁軺
車兼著龔黄之譽將視儀於揆路益敦念於交情致政
太傅欣同千里之盟重託二天之芘式歌且舞雖慚鶯
舌栁腰之妍不醉無歸且樂月榭風亭之勝某叨居樂
部幸預伶倫不揆蕪才敢呈拙句
　山水東鄞本自佳使星臨照愈光華甘棠美蔭踰千
　里畫角仁聲度萬家正喜泉香浮竹葉更看杯影浸
　梅花最聞便有芝封到莫惜連宵暈臉霞
　　待胡少張王叔舉二孫壻致語
南國多賢夙著塤篪之譽東牀擇壻俱成琴瑟之和輒
罄歡謡以華雅燕恭惟安定學士琅邪學士才猷世濟
詩禮家傳當俊敏之妙齡蘊功名之壯志未見其止何
施不宜儒雅自將笑孫策周瑜之雜霸清明有裕無南
容公冶之微瑕同登衮繡之髙堂用集門闌之喜色致
政太傅慶二孫之嘉耦陳百里之芳筵環列綺羅兼為
文學之飲鼎新絲管益侈安樂之音某不揆荒蕪敢呈
拙句
　鬱葱佳氣靄鄞川賸說侯門得二賢天下中庸追逺
　躅江東儁秀踵遺編歌喉睍睆鶯同麗舞袖翩翻蝶
　共妍行看聨名登虎牓親闈歸侍綵衣鮮
　　姊加封太宜人慶㑹致語
九重貴老尊金母於瑶池一札疏封賁嫦娥於月窟慶
珠履玳簮之集侈錦標鈿軸之榮不有歡謡曷成雅宴
恭惟太宜人賦資柔淑持已靜専勤儉為先世仰治家
之法詩書是好人推教子之方再被寵光益彰懿徳豈
唯輝華於里社抑知歆豔於縉紳得不親戚團欒笙歌
雜遝金爐毓火焚百和以謝恩玉斚飜波指千春而祝
壽某等叨居樂部幸遇芳筵不揆荒蕪敢呈口號
　鄮山鄞水百祥開一軸絲綸天上來應為教忠登仕
　籍遂膺錫類到蘭陔笙簧叢裏歌新闋錦繡光中薦
　寳杯從此芝封須疊至長教壽母宴春臺
　　徳翁弟轉員郎慶㑹致語
洪範五福一曰壽適當釣渭之年宗伯九儀六命官更
喜登廊之選宜陳燕席用洽歡謡恭惟知府監簿古鄮
偉人澄江賢牧出仕即膺於帝眷蜚英每在於王畿皂
蓋朱轓洋溢袴襦之詠紅顔緑髮雍容龜鶴之姿兹寵
拜於明綸獲榮陞於美秩行契維師之什以光貴老之
朝致政太傅滿座簮纓闔門珠蘂俱預捧觴之集率懷
賀厦之私莫不祝雲路之九遷指蟠桃之三熟某等叨
居樂部幸遇芳筵不揆荒蕪敢呈口號
　鄮山鄞水百祥臻天祐龍門萃達尊又見常珍登耄
　齒更欣華秩亞星垣龔黄政美褒宜重箕翼光騰福
　正繁他日老更興盛舉㑹看兄弟迭承恩
　　燕新第鄉人致語
鸑鷟鵷鶵必同棲於丹穴驊騮騄駬斯畢萃於玉關繄
我四明實生多士即宸墀而射策指仕路以彈冠爰秩
芳筵用揚善頌恭惟某官等熙朝俊造間世英豪或推
梓里之良或擢銀潢之秀過庭詩禮家有義方比屋䕫
龍人無異行洎奉承於大對乃力進於危言喜動冕旒
榮頒組綬兹功名之發軔宜燕衎之加籩致政太傅適
在耄齡欣逢盛事此時雁㙮既容子姪之聨名佗日雲
衢將見友朋之引類得不笙歌雜遝語笑繽紛展醉席
於梅花拚頽山於蕉葉但某等叨居樂部幸簉鈞階不
揆荒蕪敢呈口號
　鄮山鄞水百祥開壯士昂頭謝草萊戛玉鏘金俱傑
　出紆青拖紫正朋來未饒衞國多君子何獨山東有
　相材富貴功名隨步武清時鐘鼓且銜杯
　　復諸親慶㑹致語
伏以衣繡思歸故鄉雅意友朋姻戚賞心喜并樂事寓
情俎豆壺觴式因主禮之先施斯乃賓筵之初秩是為
髙㑹宜有歡謡恭惟滿座懿親同時重客或塤篪並奏
或鸞鳳于飛雲臻簮笏之團欒環擁芝蘭之間錯曲昭
眷誼併示恩勤勿嫌仙里之蝸蟠將見亨衢之驥展致
政太師欣陪情話聊集英標莫不泉石増輝烟霞互映
紫萸黄菊未衰昨日之馨香白鶴青松共醉脩齡之光
景某等叨居樂部幸遇華筵不揆荒蕪敢呈口號
　潭府今朝雅宴開郁紛佳氣靄蓬萊笙歌叢裏環珠
　履衮繡光中薦玉杯已喜羣仙來閬苑更須三熟見
　瑶臺料應太史占乾象星斗森羅擁上台
　　寄居慶汪中嘉尚書年登七袠㑹致語
伏以年厯從心眉壽已臻於黄髮仕躋聴履華資又復
於青氈疊慶事於熙辰沸歡謡於宴席恭惟觀使閣學
尚書孔顔奧學稷契良臣摛文錦繡裹肝腸待物江河
韜度量自蜚英於雁㙮即擅譽於鵷行持紫槖以處從
班乆罄論思之職擁碧幢而臨帥閫荐揚愷悌之風勇
退急流燕居仙里訪老人於南極鶴返遼東起學士於
西清珠還合浦是宜賀客俱集適齊致政太師闔郡貴
遊同門勝侶喜修恭於桑梓恣樂飲於觥觴莫不絲竹
聲和綺羅香煖四座山頹於醉玉兩行春媚於竒葩某
等叨預伶倫欣逢樂事輒陳口號上侑芳筵
　鄮山鄞水百祥開天佑神仙間世來賸喜千齡纔七
　袠更祈八座上三台簫韶聲裏飜紅袖衮繡光中釂
　玉杯每閱十期成再㑹方瞳丹臉永如孩
　　宴明守林郎中致語
伏以松菊未荒故老歸安於三徑壺觴畧具賢侯來駐
於雙旌賓主欣臭味之均園林暢風煙之美恭惟判府
制置煥章郎中熙朝碩望間世真儒發軔道山見羣英
之避席揚鑣星省致同舍之依仁把麾馳愷悌君子之
風攬轡有澄清天下之志適膺褒札榮鎮雄藩方敷條
教以下車已厎姦兇之落膽一言寛大坐回六邑之陽
和千里阜康行紀四明之徳政㑹飛芝檢趣侍楓宸致
政太師夙慕聲猷兹披雲霧非絲非竹樂追共飲之歡
載笑載言各恨相逢之晚小遲花漏頻倒玉山但某等
獲奉芳筵慙無麗思輒陳口號上賛襟期
　春融緑野日遲遲五馬相從燕喜時濕翠峯前揮玉
　麈香梅影底引瑶巵適聞聖主詢黄髮將趣文翁上
　赤墀且趁好天同一醉陶陶莫問夜何其
　　宴奉使楊御藥致語
伏以隱隱星軺擁紫霄之近侍熒熒鳳檢起黄髮之師
臣即緑野以逢迎開綺筵而燕喜宜申善頌用洽歡謡
恭惟奉使御藥太尉徳義素彰忠嘉備慶受三朝之毗
倚作中禁之表儀兹奉明綸來駐光華之節行歸内闕
進登峻異之班致政太師相公夙仰賢名欣瞻英表西
湖風月正當景物之芳菲北海樽罍聊盡主賓之繾綣
得不鵲爐烟暖龍笛聲和舞飜回雪之輕盈歌遏行雲
之縹緲良辰既得沈醉何辭某等幸預伶倫叨居樂部
敢呈口號上侑多歡
　神聖相承樂太平尊賢貴老有真情煌煌鳳翮飛丹
　檢赫赫軺車下紫清觴豆交酬當美景笙竽合樂起
　新聲客星今喜使星聚乾象森羅徹曉明
　　寄居慶汪中嘉尚書致語
伏以晝錦而歸故鄉已符雅志春酒以介眉壽更慶脩
齡輒奉歡謡用資燕樂恭惟致政閣學尚書徳尊道妙
學富材優自登雁㙮以揚鑣旋簉龍庭而持槖論思獻
納屢膺睿奬之絲綸愷悌中和荐領帥權之戲鉞誠而
接物惠以濟人惟桃李之方繁致松椿之益茂甘泉聴
履乆欣閱嵗之舒長神武掛冠又喜及身之彊健行見
乞言而成福禄豈唯頷首以視雲礽致政太師闔郡貴
游滿筵重客式因誕日同款適齋陳北海之清樽祝南
極之洪算莫不光凝衮繡歡洽笙簫一堂環擁於嬌紅
四座山頽於醉玉某等叨居樂部幸預伶倫不揆荒蕪
敢呈口號
　賸喜羣仙集四明年踰七袠慶耆英三章快遂歸田
　志八座爭看衣錦榮笑捧一巵龜鶴壽歡騰六樂鳳
　鸞鳴舉頭莫道長安逺㑹見臨廱拜老更
　　餞明守林郎中致語
伏以東鄮號今三輔制閫方隆南閩總昔十連帥藩尤
重矧屬維桑之地何殊衣錦之游小駐行麾薄陳祖席
恭惟判府某官疏通智畧灑落文章聞一善言如以石
而投水見不平事若有物之骾喉直氣英聲表望於搢
紳崇論宏議結知於旒扆澄清攬轡聳風采於百城愷
悌字民暢陽和於六邑陟書報最延閣陞華雖植纛建
斿寵數愈光於他鎮而攀轅臥轍去思彌切於吾鄉佇
奉芝封趣歸絳闕致政太師受㕓託芘傾蓋逢知方戀
戀以依仁遽忽忽而言别難留行色西風飽十幅之帆
少叙離情陽關釂一杯之酒某等叨居樂部幸奉芳筵
不揆才荒敢呈口號
　聖主留神惠兆民循良奉詔莫辭頻纔聞五袴喧三
　輔又擁雙旗鎮七閩操袂不須成作惡舉觴方喜上
　通津日邊正擬登黄霸㑹見槐庭衮繡新
　　待明州權府提刑虞察院致語
伏以攬轡外臺方播澄清之譽把麾輔郡更揚愷悌之
風宜有歡謡用資雅宴恭惟權府某官風姿玉立文彩
金聲直節横秋挺凜凜虹蜺之氣忠誠貫日稱峩峩獬
豸之冠爰擁星軺就憑熊軾下車未乆俄騰襦袴之歌
暖席不容行趨絲綸之召致政太師受㕓託芘傾蓋蒙
知喜兹王佐之材暫領民師之寄杯盤草草雖無多品
之供笑語雍雍誠有通宵之樂某等伶倫末技樂府賤
工不揆才荒敢呈口號
　小春纔過氣紆徐門外旌麾正塞途賸喜二天臨制
　閫卻來三徑訪耆儒酒浮沆瀣杯中液茗瀹槍旗椀
　面腴且趁良宵拚一醉賜環行即上亨衢
　　宴明守髙大卿致語
伏以紅斾碧幢分閫徧儀於南楚朱轓皂蓋部符復鎮
於東鄞既宻拱於皇都將逕躋於政地宜伸燕喜用洽
歡謡恭惟判府某官才掞國華望隆人傑睎蹤尚父避
紂而歸文王比跡茂𢎞渡江而得管仲不因介紹自結
簡知輟從卿寺之聨旋領民師之任荐陞方伯益壯聖
朝矧我四明實今三輔治先教化陽和回六邑之歡聲
威讋姦兇風采靜七州之瀚海行趨鳳詔即簉龍墀致
政太師相公欣秩初筵敬邀五馬非絲非竹繁音已屏
於倡優載笑載言樂飲何妨於文字某等幸逢清集不
揆微材嘉與樂工同呈口號
　東風昨夜到林塘千騎初臨緑野堂樂裏何煩絲竹
　韻座間自有雪梅芳民安竟夜户不閉海靜無波帆
　穏張趁此清平同一醉金甌已覆潁川黄
　上梁文
　　四明新第上梁文
伏以四明一湖適瀦郭内十洲三島俱峙水中風月雙
清煙霞互映波光動而珠璧碎岸影移而錦繡張宜有
髙人得兹勝地真隱居士蚤從龍躍兩到鳳池雖微赫
赫之功名每盡拳拳之忠赤更懷止足能避寵榮望神
武以挂冠未容告老即長安而賜第猥荷眷留瞻彼松
楸恭惟桑梓葺揚子雲一區之宅備丁令威千年之歸
爰舉脩梁式陳善頌
　兒郎偉抛梁東鄮峯倒影碧江中好是瓣香同祝處
　無邊窣堵梵王宫
　兒郎偉抛梁西賜居千柱與雲齊香風苒苒吹紅雨
　卻喜仙鄉路不迷
　兒郎偉抛梁南甬水迢迢色似藍雄跨兩橋煙栁暗
　粉垣深處府潭潭
　兒郎偉抛梁北紛郁堯雲輝五色孤𠂻一㸃爛如星
　夜夜朝朝拱璇極
　兒郎偉抛梁上不必曉猿驚蕙帳山人今已買扁舟
　兩處何妨任來往
　兒郎偉抛梁下自喜平生無問舍暮途得屋可容安
　一在皇都一鄉社
伏願上梁之後天清地靜國泰民康嘉與罷癃同躋仁
壽及身強健因得為千巖萬壑之游適意往來豈復憚
七堰三江之逺
　　明良慶㑹閣上梁文
伏以天地泰通適際明昌之運君臣道合載賡喜起之
歌儲兩宮藻翰宸章建千尺龍樓鳳閣爰諏勝日用舉
脩梁恭惟觀使少師相公蚤以忠誠疊膺聖眷清途發
軔依上皇日月之明潛邸扶輪契聖主風雲之㑹洊居
揆路三入經帷富藏奎璧之光華乆賴鬼神之守護乃
新層棟將奉寳函莫不杞梓成材般輸獻力觚稜金碧
既上聳於星辰榱桷丹青更交輝於海嶽宜伸善頌以
助羣工
　兒郎偉抛梁東對峙森羅紫極宫好是璇霄澄霽色
　交敷瑞靄繚晴空
　兒郎偉抛梁西花倚莓牆栁映堤下瞰銀濤千頃闊
　仰瞻畫棟五雲齊
　兒郎偉抛梁南朱楹碧瓦正潭潭只有圗書供玩好
　且無珠翠侑沈酣
　兒郎偉抛梁北夜夜朝朝拱宸極岧嶤華闕擁祥煙
　芬郁穠薫酬帝力
　兒郎偉抛梁上舉首蒼旻為斗帳雕欄匼匝走驪龍
　飛斾飄颻環蘂仗
　兒郎偉抛梁下移得天宫來里社龍珍海藏富莊嚴
　嶽鎮山君有憑藉
伏願上梁之後清寧奠位遐邇鄉風彼民此民同享三
登之樂北内南内俱膺萬壽之祺一家緜忠孝之風百
世襲榮華之慶晨昏寅奉幽顯護持確乎金櫃之堅牢
稱此木天之雄壯
　　竹院上梁文
伏以蕭森門徑占數畝之竹陰灑落胷襟愛兩椽之茅
屋爰諏穀旦用舉虹梁曇公長老斷岸幽芳空林老榦
頃將三昧手久住四明山棟宇一新聲名大震捫參厯
井而言旋蜀道汎梗飄萍而復至浙東野鶴孤雲誰能
羈紲好風良月到處逍遥選甚秦來漢來只圗休去歇
去適逢大士歸葺小園剝啄扣門道舊共談於妙理舂
容掛錫探懷更出於新篇不居曹相之正堂聊住謝公
之別墅爰開竹院暫憩雲蹤宜有長謡用揚佳致
　兒郎偉抛梁東赫赫宸奎出兩宫傑閣邃嚴藏蘂笈
　四圍呵護集天龍
　兒郎偉抛梁西萬頃銀濤漲碧堤桃花流出真消息
　黄葉何須更上蹄
　兒郎偉抛梁南朱楹碧瓦府潭潭中有毗耶老居士
　環列兒孫夜小參
　兒郎偉抛梁北儼若靈祠長廟食恰如李愿在盤中
　呵禁不祥藉神力
　兒郎偉抛梁上星宿森羅埀斗帳蒲團定起夜光寒
　一炷爐薫周萬象
　兒郎偉抛梁下山河大地皆虛假但將四境作西方
　不結白蓮清淨社
伏願上梁之後天清地靜國泰民安庖傳不空飽香積
醍醐之供園林足樂稔平泉鐘鼓之音更將西竺之一
乗上祝南山之萬壽
　　撒帳文
綺羅叢裏寳蠟千枝簫鼔聲中金釵幾行神女深居紫
府仙郎穏下青霄彼人此人好是相看冰雪今夕何夕
將期結約松筠未移緩步之金蓮先啓漫空之斗帳敢
持珍果作濺雨之明珠少薦蕪詞間遏雲之雅唱
　撒帳東光生滿幄繡芙蓉仙姿未許分明見知在巫
　山第幾峯
　撒帳西香風匝地瑞雲低夭桃夾岸飛紅雨始信桃
　源路不迷
　撒帳南珠宫直在府潭潭千花綽約籠西子今夕青
　鸞試許驂
　撒帳北傅粉初來人不識紅圍緑遶護芳塵笑揭香
　巾拜瑶席
　撒帳中鴛鴦枕穏睡方濃麝煤不斷薰金鴨休問日
　髙花影重
伏願撒帳之後鸞鳳偕老琴瑟和鳴恩光浮閬苑之春
美態壓瑤池之侣畫眉粧閤攜手雲衢嵗嵗年年同上
翁姑之壽孫孫子子永彰門閥之榮
　　划船致語
伏以神聖當陽朝廷有道嵩呼鼇抃共欣睿算之穹崇
樵唱漁歌更喜時風之快樂宜修競渡用洽歡謠恭惟
紫府真仙金章貴客口吸西江水胷吞九夢陂為賞重
湖來乗綵舫風亭月榭莫辭草草杯盤鳳笛龍旗共看
翩翩舟楫波光動而珠璧碎岸影移而錦繡開羣玉山
頽英詞鶯囀豈獨發揮清泚且不辜負昇平但某等天
際鳴榔煙中釣月已喜膾珍得醉更來鼓棹騰歌不揆
荒蕪敢呈詩句
　鄮城中有水晶宫佳景偏供漁舍翁酒船撐開萬山
　緑醉帽插破千花紅魚龍浪捲空中雪羅綺香生水
　面風俗樂時豐君賜予人人舉手祝蒼穹
　　　又
伏以鄞有西湖古稱洞府蔽空花卉四時之錦繡鮮明
極目煙波萬頃之琉璃瑩滑好飜桂槳快引龍舟喧喧
畫鼓驚雷隱隱朱旗拂電錦標奪去價珍萬兩黄金玉
醑傾來光印一輪明月用開宴集以樂昇平恭惟東道
主盟南州重客坐環冰玉面揖湖山俱為珠蘂之神僊
來作煙霞之伴侶痛拚劇飲爛賞良辰但某等素習櫂
歌老居漁舍覩風光之明媚樂樽俎之雍容不揆荒蕪
敢呈口號
　十里平湖一鑑開羣山聳髻入粧臺最宜縹緲蒼煙
　際遥見翩翻畫槳來簾捲玉鈎春映水標爭繡段鼓
　鳴雷莫辭醉席梅花地報答風光是酒杯
　
　
　
　
　
　
　鄮峯真隱漫録卷三十九
欽定四庫全書
　鄮峯真隱漫録卷四十
　　　　　　　　　　　　　宋　史浩　撰
　銘
　　李長源求墨銘
煙滅灰飛知白守黑旂常竹帛得是而章蓋其英采亘
乎百粤之南而馳乎大漠之北嗚呼是為吾友松滋侯
之徳
　　真隱園銘
　予生賦魚鳥之性雖服先訓出從宦游而江湖山藪
　之思未嘗間斷故隨所寓處號曰真隱太上皇帝知
　之賜以宸翰百拜跪受即有志闢芳園揭扁榜以對
　揚休命萍梗南北未遑也已而際㑹龍飛兩承相乏
　丐閒得請今上皇帝燕餞内殿親灑宸章光其歸路
　賜西湖一曲以成其志斥白金萬兩以竟其役而皇
　太子又大書四明洞天并以珠玉妙作為贐於是始
　得累石為山引泉為池取皮陸四明山九詠髣髴其
　亭榭動植之形容而園遂落成又即園之左建大閣
　以藏兩宮墨寶琅函層出金碧交相翊以龍神見者
　知敬既即塵囂闤闠中立此清淨境界固當體聖主
　好生之心守家世止殺之戒期傳永永無有染涴所
　以嚴宸奎之奉而實洞天之名也或者難曰園林窮
　勝事鐘鼓樂清時未聞以止殺為戒也予曰我欲有
　鐘鼓園林之樂而使鱗介羽毛常被鋩刃鼎鑊之苦
　此豈仁人之用心也哉或又曰脯醢已具無割烹以
　動吾不忍之心亦何為而不可予曰作法於貪弊將
　若何杜漸防微必并是絶之采芝擷果陳藥苗列山
　蔬顧不足侑一醉耶覬我後人善保此意守而勿失
　有不然者明神監之俾竟其身無有樂事
真隱名園地偏境勝既曰洞天貴在清淨藹藹遊人仰
睇奎文必恭敬止實為尊君僊真是明毋糅腥穢子孫
儻賢呵禁敢廢咨爾攅峯列嶽之靈守護億載勿寒斯
盟
　　退居座右二銘
　　　尊生銘
洗眼揩牙摩腰熨腹常須忌口間或濯足載寢載興無
思無欲百疾不生是汝之福
　解曰身為親之支知者重如寳但使吾身安國家斯
　可保人言身本無夢幻匪堅好若還無此身從何而
　得道
　　　益已銘
人生有過苦不自知怨汝詈汝當省其私言之而是愛
之重之求全責備是汝之師
　解曰怒火起毫末縱之能燎原唯持忍一字乆乆徳
　彌尊昧者失此理動欲開爭門應時不撲滅萬古成
　寃䰟
　　不欺堂銘
　曽甥種學方進而未止榜其室曰不欺足以知其中
　之所存乞銘因作數語廣其志淳熙戊申元夕書於
　四明里舍之清凉境界
惟人有已妙在中扃一念不欺表裏相應天地奠位日
月炳明鬼神叶吉寒暑有經以此許國忠無不形以此
盡孝親胡不寧蔽以一言命之曰誠茍或背此是為頑
冥末如之何終身不靈咨爾後學其警吾銘
　　尊勝庵鐘銘
　真隱居士作屋數十楹在鄮城之東乃以錢銀山􁭨
　易護聖院之荒地將建寳閣専一崇奉太上皇帝御
　書已蒙儲皇賜名尊勝庵親筆扁榜光耀林泉住持
　清文又能市銅於官作鐘以警昏旦為之銘曰
鳬氏製器其名曰鐘諧和衆樂清廟辟雍降及後世徧
滿梵宫危樓百尺萬鈞在鎔一冶而就厥聲孔洪假爾
衆手破天下聾人生冥冥昏曉無窮忽然震發有耳皆
聰度垣驚逺擊散羣蒙及乎無作復歸於空清淨之體
實與道同盡未來際悉悟圎通
　雜說
　　孟子
　　　同道
聖人之道體常盡變故禹稷顔回易地皆然其道同也
孟子言此深闢乎楊墨亦務聖人者也然所以卒至於
無父無君以其執一不能變也一者何也兩端之謂也
楊子執其一端曰吾守聖人之義墨氏執其一端曰吾
守聖人之仁槩之聖人迹相似矣彼獨居陋巷有似乎
不肯拔一毫三過門而不入有似乎摩頂放踵然而禹
稷顔子於道固能變楊墨執一固不能變孟子所以深
闢之也
　　　可欲
世之可欲者皆善不可欲者皆不善自然之理也今夫
盜賊是甘心於為不善者也是已陷溺其良心而不可
救也然而有人焉指之曰盜賊則必怫然而怒目之以
仁義則必飜然而喜是其可欲之心本在也人能充本
在之心反身而誠則知其不自我鑠而信其有諸已矣
擴而充之何所不至
　　荀子
　　　性惡
荀卿性惡之論謂不待習而能者性也待習而後能者
偽也故以桀紂為是而堯舜為非夫性者善惡俱泯之
謂也以桀紂為性是猶指田之禾黍待殖而生稂莠不
待殖而生遂以田為専毓稂莠過矣胡不自二者未生
時觀之今人乍見孺子將入於井非納交要譽之心怵
惕惻隱油然而生一念之善夫豈待習而能乎雖然人
雖本善若謂善即是性則是指禾黍以為田其失與卿
等也
　　文中子
　　　存我
人臣事君當國爾忘家而仲淹贊周公乃曰外不屑天
下之謗而私其迹曰必使我子孫相承而宗祀不絶内
實達天下之道而公其心曰必使我君臣相安而禍亂
不作深乎深乎國家所以寧社稷存我所以厚蒼生嗚
呼仲淹真知周公哉今夫人臣至於以身徇國必其身
不勝其國而至於亡也若夫周公知天下之道傳於我
天下之治繫於我期有以厚蒼生也孟子曰萬物皆備
於我則我者真萬物之根本也聖人能存一我則天髙
地厚萬物散殊舉由我一身而治可不重乎
　　　春秋
文中子曰春秋一國之書也𤣥經天下之書也夫聖人
雖約魯史而修春秋其實非一國之書也所以懼作春
秋豈非為天子之事乎百王之道萬世之法粹然大備
十二公二百四十二年之間増之則為贅損之則為闕
知我者其惟春秋乎聖人之門游夏在文學之科而於
春秋不能措一辭非不能也彼親覩其道之大其法之
備不敢贅一辭以蝕聖人之經也仲淹出數百嵗後乃
以𤣥經續之則其以春秋為一國之書也宜矣
　　韓子
　　　受福
韓子言儒墨同道乃以夫子祭則受福為類乎墨氏之
明鬼且夫子之道貫通幽明方且與鬼神合其吉凶故
其祭也不徼福而福自至使其得邦家則當神祇祖考
安樂之無他得其道故也而韓子乃以比墨氏之明鬼
異哉或者謂此文非韓子作誠有是理蓋儒墨之判乆
矣韓子既有意乎尊道乃退佛老而進墨翟非其類也
讀者宜精思之
　頌
　　聞家中被盜作三頌勉之
年饒穀擁困羣耕盜賊都從此輩生料得欲偷偷既得
從今改惡不宵行
幾年補破得遮寒今日空餘赤肉團從此便知元不有
細書詞理枉經官
孟光衣服合山居煙褐明青休著渠欲得此曹心不動
只將荆布在冠裾
　　羽客熊葉二師言歸鐵柱以五十六言餞之
喜見洪都二散人直疑吳許是前身看梅始識林和靖
載酒還尋賀季真鐵柱擎天龍已蟄星壇近斗月為鄰
思歸却有他年約來慶吾登九十春
　偈
　　次韻賁長老
露地當年說白牛反令後學莫能由足行香陌無窮轍
家在清江欲盡頭罣礙頓除猶是病因緣未了且乗流
此山日夕浮佳氣見則何煩蠟屐游
　　適過寳奎壽居仁師出示王判院偈真隱老子走
　　筆次韻
見了黄梅留一宿此風乆矣無人續相逢誰許問寒暄
箇中且自龜藏六壽師嚴冷面如鐵背負真乗腰不折
有時禪定出塵表兀坐蒲團頭滿雪平生俗物不掛目
終日飜經聊自足不離當處常湛然波澄倒影千山緑
邇來邂逅文中虎一幅水藤為下語我今欲賛沒因由
只把茶甌對趙州
　雜著
　　書地宫
天錫史氏演慶鄞川子孫百世忠孝兩全門闌烜奕簮
組蟬聨與國同休亘千萬年
　　養生戒
　　　晝
人生疾痛皆從口得生冷果蔬非徒無益羮汁酒漿助
成飲癖鹹酸醯醢斷不可喫蟹蛤魚蝦何如肉食申喉
下咽化為痰積戒之戒之康寧無極
　　　夜
老氏有言少思寡慾思之為害心氣馳騖氣乏形枯神
䰟耗促慾之為害精去不復浸淫不已速其傾覆所以
古人虚心實腹戒之戒之為汝之福
　鄮峯真隱漫録卷四十
欽定四庫全書
　鄮峯真隱漫録卷四十一
　　　　　　　　　　　　　宋　史浩　撰
　楚辭
　　葬五世祖衣冠招䰟辭
維蒼姬之建僚兮目載筆曰太史册祝册誥光明於汗
青兮衮榮撻辱蓋權輿乎此或揭揚崔杼之逆節兮或
形容魯僖之壽祉或考絳老之脩齡兮或號遺直而如
矢列國各有柱下之官兮職在非非而是是其中必有
一人兮褒貶脗符於天理天乃錫予時君兮俾因官而
命之氏既因典籍而得姓兮後當以文而暢厥緒逮嬴
顛而劉奮兮有樂陵安侯之二子武陽尤其拔萃兮伏
青蒲而定國嗣羽翼叱咤而成兮亶追踪於園綺嗟東
都之叔暮兮黨錮之獄忽起跨郡國之棊布兮網羅宻
而不弛壯哉平原之相兮力拒大索之使指謂吾境内
之獨無兮迄並逭於殊死活千人者必封兮今所活不
知其幾懿二賢之相望兮培根荄於元始本益固而不
拔兮榦亭亭而葉嶷薿厯三國六朝之寂寥兮慶復鍾
於仙李論一相於女主之朝兮勲烈或遺而弗紀更五
季之齷齪兮人物無惑乎頽圮惟穹旻之有意兮醞釀
停蓄而未止迨天開於巨宋兮英淑之氣尚蟠乎千祀
自杜陵而侯溧陽兮捨溧陽而遷徙既游宦於東南兮
遂卜蔭鄞之桑梓方躬耕於農畝兮故韜晦而弗仕憫
孤弱而賑窮苦兮唯勤勤乎積累暨吾五世之祖兮始
著令名於州里富刀筆如蕭曹兮踵于公之業履斷以
法而從恕兮每哀矜而弗喜遺髙祖以清白兮立里門
而髙峙濬清源於兩世兮蓋接夫前修之派委兹濫觴
於涓流兮遲泓澄而演迤故我曽祖之擢秀兮篤孝恭
於髫稺甫弱冠而襲役兮勵㢘勤而從事郡有西湖之
勝絶兮十洲三島錯乎城之裏臥雙虹於澄碧兮危亭
翼然於中沚分競渡於波間兮游艦舳艫相銜尾挽姻
友以出遨兮彼莫能承親之志余獨揮金而治具兮列
瓊羞而行桂醑慈顔恱懌而夷猶兮不惜蘭枻之頻艤
大吏恚其不吿兮竟蕭條於任使氣怫鬱而短折兮哀
痛淪於骨髓曽妣惸惸於笄嵗兮幸遺腹之孕瑞父母
欲奪而嫁兮情實憫其貧窶誓弗許而守義兮撫孤嬰
而獨處欲吾飽他姓之粟兮寧為史氏之餒鬼乃反尤
其怙恃兮誚之曰不諒人只意天欲衍吾宗之脩系兮
乃特畀夫烈女祚節義之超卓兮實神祇之所與享耄
期而康寧兮簮裾雜遝而歡聚瞳㸃漆而顔渥丹兮揚
厖眉而啓兒齒比談笑以考終兮五福人推其全備祖
考憑藉其餘休兮起攀孔顔之逸軌映雪囊螢而精勤
兮蓋乏膏油之繼晷雍容閒雅而甚都兮孝悌忠信莫
之比叢八行於一躬兮播仁聲於遐邇屬在位之推轂
兮升鶚書於當宁卒辭聘而弗至兮若陽城之居晉鄙
祖妣竭力以事姑兮甘脆之貲每斥於簮珥蠲蘋蘩而
勤縫紉兮蓋無資於娣姒收遺孤而字育兮男有立而
女歸於賢士通六經而口授兮五男訖臻於肖似聞詩
禮於過庭兮又奚慚乎孔鯉皇考七嵗而能詩兮應聲
揮毫而落紙出健句以驚人兮坐客不敢以孩視踰志
學而簉橋門兮文甚工而貌甚偉世僉期以超詣兮謂
王公可以翹俟當宣和之全盛兮風俗窮奢而極侈立
州橋而睇岧嶤兮不覺欷歔而流涕乃拂袖而出關兮
歸即謀於避地衆方駭其無倫兮曰盛極亂危之必至
及塞馬之南牧兮中原羣盜如蜂蟻人始服其先見兮
竟以憂國而亡矣勿傷乎秀而不實兮將蓄地力而穫
秬秠妣氏盛年而嫠居兮泣血幾眯於雙眥爢芳珍以
饋尊章兮躬和柔而化妯娌叔季析産而遜田兮吾不
瘠衆而腴已章行見稱於宗黨兮欣怒不形於臧婢享
上壽而封大國兮富貴哀榮之莫儗仲父決科而結綬
兮藹聲華之燁煒時皆矜式其靜退兮帝忽奬拔而睠
倚陟西樞而籌謀兮國威振而兵弭圖施設而未究兮
大其後而可擬季父服義方之訓兮幼已見其材諝幹
蠱初裕於一家兮摛文兩登於鄉舉人爭睹其犇逸兮
倐如有物尼其趾彬彬二叔之肩隨兮行藝均表於庠
序儻天假三人以年兮夫豈布韋而但已匵良金而韞
美玉兮坯璞盤盂與符璽顧瑣質之叨塵兮躡美彤墀
而面丹扆一言偶悟於宸衷兮迅涉龍潛之淵涘執遺
編而侍席兮蒙真人之傾耳扶日轂而升黄道兮感風
雲於尺咫厠紫微而逕玉堂兮兩承乏於端揆雨露涵
濡於姻族兮燦盈門之青紫謂余有瑰傑之文兮文實
慙於骫骳謂余有卓異之行兮行實嫌於委靡然則曷
為而致兹兮豈非詒厥為之基址荷睿主之錫類兮寵
吾先而降㫖建家廟於私第兮獲祠五世之考妣乃敷
陳其幄帟兮乃饋薦其芳芷恭惟五世祖考接遐系而
起身兮妣淑柔而儷美髙祖考負脩能而世濟兮妣繼
踵同功而比義向非五人種徳之深厚兮何以衍裕昌
熾之如許乃無蓬顆以托葬兮誠為後裔之深恥爰即
耆老而咨詢兮謂吾家振跡於耒耜凡厥親之云亡兮
用浮屠之法而燔燬奉靈骼於佛刹兮擁香花而窆諸
水今既無策以救藥兮敬具衣冠招䰟以葬爾乃招曰
䰟兮歸來煙嵐縹緲氣鬱葱些幢幡葳蕤斾瓏璁些虯
螭蜿蜒以載路鸞鶴婉孌而翔空些仙祇導從於先後
擁雲軿而離梵宫些靈洋洋而至止咸憑依於像容些
慨幾年之飄泊兹有宅於湖之東些合夫婦以同穴樂
洩洩以融融些遵先王之禮法復中土之儒風些歸來
兮受福無窮些䰟兮歸來東方不可以託宿些黄潦漲
乎滄溟銀浪駭而成屋些洶湧澎湃不可以停足些妖
豚惡鰐利牙爪吞巨艑而入其腹些歸來兮恐遂罹其
毒些䰟兮歸來南方不可以謀安些封狐雄虺瘴煙蠱
毒之相奸些淫巫非族膾人之肝些作禍得食牲酒瘠
酸些歸來兮彼多賊姦些䰟兮歸來西方不可以求處
些流沙不毛荒瘠斥鹵些黑水幽杳鬚眉莫睹些弱水
渙散一芥不負些金風淒急敗葉屯聚些歸來兮去孰
與侣些䰟兮歸來北方不可以卜居些朔吹震地層冰
塞衢些陰雪皚皚逐馬埀車些跣則墮趾袒則裂膚些
鷙禽獰獸凍餒夭殂些歸來兮往彼何圖些䰟兮歸來
莫趍天上些剛風迢遥迷雲翳障些彗孛欃槍妖魔跌
宕些忽九關之洞啓神戈揮霍而掃蕩些歸來兮兹不
可嚮些䰟兮歸來請勿思返於下方些沈泉凝沍白骨
如霜些積薪居上覆壓成岡些嵗乆不腐徒隱痛而䀌
傷些追惟曩日寂寞備嘗些歸來兮不可復當些䰟兮
歸來入佳城些氤氳紛郁和氣蒸些清飈習習度綺櫺
些綵雲容與縈簷楹些萬象森羅埀清冥些璧月注射
穿簾旌些衣衾棺椁必信必誠些石麟羊虎班幽庭些
金雞玉犬昕夜鳴些䰟兮歸來合禮經些天地四方多
艱虞些唯此宅兆當奥區些攅峯沓障翠羽敷些澄陂
練淨湘簟鋪些木潤山輝韞璠璵些圎波媚川崖不枯
些孱顔爽塏神明扶些鬱然深秀發此膏腴些造化融
結從古初些䰟兮歸來奠靈輿些楩楠豫章蔽髙厚些
檜栢篔簹掃塵垢些風過聲清琴瑟奏些月明影動龍
蛇走些桃杏拒霜摛組繡些薝蔔梅英刻瓊玖些來禽
海棠炫春晝些丹桂飄香滿巖竇些衆芳姿媚松楸茂
些䰟兮歸來據岡阜些東風芳草生池塘些秋月荻花
凝雪霜些蕙蘭芬馥菊蘂芳些芙蕖出水勻靚粧些酴
醿金沙蜀錦張些芍藥千畝環花王些唼喋鬚蘂鶯燕
忙些採掇粉膩蜂蝶狂些連阡累陌春不藏些䰟兮歸
來宅幽堂些鶴歸華表語千齡些鳩呼屋角雨新晴些
啼月杜宇喉舌清些舞風振鷺飄雲霙些西疇鶗鴂催
春耕些支尼朝噪虛窻明些塤篪迭和鴻雁征些靈鳳
登岡簫韶聲些萬籟鼓動俱和鳴些䰟兮歸來樂泉扃
些牛羊被野風塵絶些豺狼逺遁妖狐滅些猿狖攀躋
韻清越些空林豹吼聲激烈些騏驥追風汗成血些白
鹿銜花曜春雪些朱雀𤣥武山嵺嶱些青龍白虎勢嶻
嶭些爭隨四獸森其在列些䰟兮歸來寧吉穴些長鯨
吸川興遒豪些赬鯉化龍崩浪髙些荷飜珠露白龜巢
些荇線牽風錦鱗跳些鰌鱣同隊挾長蛟些蓬島贔屭
駕巨鼇些蚌螺蟶蛤類㟹嶆些時出光怪浮波濤些珠
宫貝闕繚周遭些䰟兮歸來鎮神皋些麥飜碧穗禾青
秧些彌望沃若栽柔桑些秋刈黄雲秔秫香些春盆雪
繭繅絲長些萬家比比居冢傍些豐濃口腹饒衣裳些
咸知榮辱人善良些衆心成城勝堵牆些世世守衞呵
不祥些䰟兮歸來安厥藏些芙蓉為裳薜荔衣些紉荃
佩蕙光陸離些鷓鴣金縷羅帶埀些孔雀鸚鵡周屏帷
些鮫綃蟬翼夏暑宜些鸞氈狨􁁜冬熙熙些步障數里
香風隨些䰟兮歸來錦繡圍些谿山擊鼓助雷驚些春
釀醇醲麴米成些石鐺蟹眼松風鳴些沆瀣醅浮竹葉
清些睡魔紛紜槍旗征些酒兵賈勇隳愁城些三杯滌
慮消春冰些七椀未啜兩腋風生些稱賢樂聖通仙靈
些䰟兮歸來惟醉醒些蓮房芡實水所綻些棗栗榛䕩
日以暵些陳梨孫瓜剖銀瓣些盧橘溫柑累金彈些楊
梅全白玉璀璨些赬柿萬株紅葉滿些櫻桃纍纍珠可
貫些荔子初丹風帆走獻些加籩之實多益辦些䰟兮
歸來歆徳産些紫芥緑菘擷芳圃些芹韭菁葅配醢酺
些蓴瑩冰絲鱸玉縷些間以章舉馬甲柱些鰕魁蟹螯
海錯聚些炰羊擊鮮悉堪下筯些百珍餖飣升豆俎些
駢集馨香侑稷黍些禴祠烝嘗惟所取些䰟兮歸來其
勿吐些惟人䰟氣必上升些體魄歸地或相纒縈些乆
依梵唄囿禪扃些貴賤雜糅薰蕕并些子孫悠悠貪利
名些誰曽著意哀幽冥些一朝擺脫來仙塋些堯舜文
王路砥平些逃墨歸儒道愈明些䰟兮歸來合禮經些
亂曰層臺嶪岌兮一簣先大浸渺瀰兮繇滌源人本乎
祖兮胡可後英靈儼然兮如在左右一念感通兮来奠
居九原可作兮嗚呼在兹雲馭逍遥兮翠旍舞時節遐
征兮朝帝所友日月兮朋列星昭回潛徳兮交相發明
佑我後人兮緜百億䰟乎歸來兮慶無極
　
　
　
　鄮峯真隱漫録卷四十一
欽定四庫全書
　鄮峯真隠漫録巻四十二
　　　　　　　　　　　　　宋　史浩　撰
　祝文
　　祈雨文
旱既太甚苗則稿矣惟曰怨咨末由也已我徂東山坐
㸔雲起龍乗是氣震驚百里三日以往霡霂既優勃然
興之乃亦有秋農夫之慶迄可小休神之聴之無作神
羞
　　赴餘姚尉辭先墓祝文
仰惟祖宗修身謹行内無諂曲真古之遺直也孝義藹
聞不克顯用真古之遺逸也天實祐之俾裕厥後不嬰
殘弱本夫祖宗有全生救難之心得保其遺體也不逢
夭折本夫祖宗有愛人利物之心得藉其遺休也不遭
窮窶本夫祖宗有周急普濟之心得承其遺徳也不墜
衣冠本夫祖宗有樂善好賢之心得奉其遺訓也嗚呼
祖宗奕世積累不越乎方寸之内而使子孫慿藉如許
退顧㣲躬無一毫之善其何以得此是以夙興夜寐未
嘗不感念祖宗之遺蔭也兹始效官得尉劇邑視姚虞
之遺黎也𤓰時已及涓日啟行期無悔尤永底寜謐不
無頼於祖宗之遺烈也尚冀鑒臨錫以如欲誓當謹飭
以廉易貪以孝移忠庶紹祖宗之遺風也
　　祭窰神祝文
比者憲臺有命埏埴是營鳩工彌月巧厯必呈惟是火
齊造化杳冥端圓縹碧乃氣之精兹匪人力實繄神明
是用奔走來輸其誠有酒既㫖有肴既馨惟神克享大
侈厥靈山川輯瑞日月降晶俾無苦窳以迄有成
　　倉王祠成設祭祝文
上古結繩未造典籍天開聖人逺取鳥跡肇興斯文作
萬世式翥鳯翔鸞奔泉快石充棟汗牛層見疊出推原
本始實繄神力功烈焜煌覆被今昔矧此司宗圖書是
職貌象弗崇祠宇弗飾官吏過之孰不愧惕乃鳩厥工
有事兹役迄月而成煥發金碧掲䖍妥靈侑以馨苾神
其鑒歆益衍丕徳佑我天子閲嵗萬億慶裔繁昌埀光
赫奕玉牒所書斯無紀極恃神之休永安廟食
　　考冥忌設祭祝文
少遭閔凶遽失所天先考即世實在盛年雖有誕日莫
展慶筵今已五紀木拱層巔敢陳宴爼追記生前尊魂
有知尚鑒精䖍
　　妣喪大祥設祭祝文
某等罪逆不孝禍不自滅上延先妣日月迅速遽及大
祥曽事死之未周乃禫除之斯届哀心不盡禮制有終
追慕既深攀號莫及敢資芳苾少薦悃誠伏惟英魂俯
埀歆鑒
　　重陽祭神祝文
惟神正直聰明世享時祀兹因重陽致此薄奠神庶歆
之恪勤厥職俾我閥閲永底安樂
　　奉安西塘鄭先生神像祝文
某自幼學與閩士大夫游熟知諸先生姓氏恨居不同
里生不同時無以究考徳問業之誠埀老此來始獲瞻
謁列像而寸心慕用猶恐或有逸遺訪之鄉彦乃聞公
之餘風當抗論不屈雖流離嶺海陸沈下僚其氣與文
猶雄豪勁正率不少讓世亦罕有知之者是用寄之丹
青嚴以香火若節春秋爼豆諸先生之列非惟補先祠
之闕抑使邦之學者咸知有公起敬起慕於風化為有
助焉祗款之始薄酹掲䖍伏惟凜然若存實鑒臨之
　　奉安鄭先生神像告先賢
伊惟羣賢圭璧琳瑯世之相後萃此一堂坐無公車屬
我西塘爰求貌像得自家藏祗安于序均奉享甞英資
儼列玉立交光諒我羣賢死而不亡雲龍風虎相得益
彰高標所激興起一方蕆事伊始敬酹此觴
　　夏至家祭告門丞户尉文
守闗鍵呵不祥神之職也某以節届夏至將蕆事於家
廟顧飇馭之來仰瞻閥閲何莫由斯敢先以告冀神鑒
歆俾我祖宗來燕來寜毋有所畏而弗至則神之惠也
庶幾祖宗克綏厥福以裕我老稚俾奠厥居以永雍衎
衎之風惟神亦享無窮之樂
　　妻冥忌設祭祝文
某少也數竒家道貧窶攻苦食淡有人所不堪者夫人
備甞之而不憾惟一意以奉慈親故於夫人誕日未嘗
得以一杯為慶意謂異時偕老為之未晚也迨予暮年
遭遇盛世致身顯榮而夫人竟不及見每一念之痛心
如割今者復值夫人冥忌之辰某適奉祠還里冒涉修
途又不敢以是廢禮謹與兒女等就州孝順鎮太平寺
營辦菲食以寓追思之誠惟靈其鑒歆之
　　立西塘鄭先生祠預告諸先生文
某職在宣化曷使俗移道以刑政徳禮或虧合求前修
風勵一時廉貪起懦庶其在兹惟西塘公卓行可師㣲
官落拓世所罕知仰止髙山莫不先祠用涓良日敬奉
表儀列之像繪以時享之邦人交賛先生無遺有核在
爼有酒在巵敢以預告尚鑒我私
　　福州諸廟謝晴祝文
吏治無術無以恵民曰雨曰霽輒號于神陰雲四收淫
雨旋止惟神之功吏則知恥嘉糓滿野神賜則豐清醴
匪報惟以告衷
　　新造器皿祭神祝文
器皿乃長物之累杯觴為狂藥之媒雖已知非未能免
俗敢同蘋蘩蕰藻先薦鬼神王公庶幾受用而安固匪
徼福而作伏惟如在俯賜來歆
　　謁曹娥廟祝文
某自罷相東歸幾十五年每過祠下非擁旌麾即趨召
節聖恩深厚皆神力有以佽助之是用躬致欵謁以謝
神休惟神敷佑益畀丕澤使異時功烈之成掛冠歸老全
璧無瑕則始終大賜其敢弭忘
　　重陽祭宅神祝文
惟神正直聰明世享時祀今兹秋報(上已云春/祈式届)疇敢不
䖍庶幾歆之恪勤厥職俾我閥閲永底安榮
　　男彌逺受官告祖先文
某奮自寒素遭世盛明今者聫班孤傅賜第寓京子弟
亦受國恩寵通籍金閨此一門之榮已極通顯矣今天
子有事合宫恩及臣下某等三男彌逺復被榮秩某竊
惟一介之士自束髪讀書幸而掇取儒科官不過末品
其得預京秩者是惟集英第一之選三年而僅有耳今
彌逺年未幾冠起家而安有之此非祖宗厚徳畀遺後
人何以及此雖然某之所期望於彌遠者當思所以稱
其恩光不願其志效一官而自足也繼自今方從師親
傅日長月益庶幾其逺者大者惟祖宗之靈陰隲黙佑
之俾之自幼學至於壯行由小成進於大成卓然有立
無忝我祖此則某暮年之幸亦吾祖宗所頼於子孫世
其家聲者也祗命之始于以掲䖍敢告
　　妻弟貝叔懐以外弟受官告妻文
某起自單㣲置身通顯慨念糟糠之偶艱苦同遭逮今
可以安佚而夫人既往雖大國屢封而報之之心猶未
既也追念昔年夫人卧病而夫人弟待舉實躬湯劑之
奉夙夜不懈屬纊之時命我曰君茍富貴無㤀吾弟音
容雖逺嵗月雖深言猶在耳不敢㤀去今嵗季秋天子
蕆事於明堂凡在搢紳以顯秩得薦其子孫中表是用
以異姓之恩授之待舉兹因拜命敢告
　　冬至謁先聖祝文
先聖道徳之言埀於六籍仁義之教覃及萬代生民獲
處禮樂之鄉仁義之域繄吾先聖是頼臣起身布韋致
位將相豈不知所自耶是用嚴恭廟像奠於家塾屈致
賢師奉宣㣲言將使子子孫孫孝悌忠信徳行道藝萃
於一門以行先聖之道今兹陽至敢薦苾芬以彰歸恩
報徳之意
　　入賜第謁先聖祝文
先聖之道無往而不在則先聖之神無在而不形神無
在而不形立像以求之非謂神専在是也葢欲接之於
目而著之於心爾某荷上異恩賜第都下兹涓吉旦絜
家來居欲子孫無一日㤀先聖之道故欲子孫無一日
不存先聖之神謹即家塾恭迎聖像爰及羣賢敬薦觴
豆神其妥之以黙裁我子孫之文
　　建新第奉安四明山王并謝遺塵先生神像文
某常聞之孫綽曰涉海則有方丈蓬萊登陸則有四明
天台皆塵外之窟宅神仙之所憇息者也某生長四明
自謂方丈蓬萊與夫天台固難即到四明在吾桑梓咫
尺不知其所可乎是故㳺雪竇登杖錫訪四明之真境
人莫之知也意者墮於荒唐其實無有晚觀松陵集見
皮陸所紀謝先生之祠始知四明真有是境第無仙風
道骨不能到也然心常念之不㤀去嵗秋八月得請東
歸今儲皇賜以四明洞天四字始有意於為圃掲是扁
榜作為林泉以彷彿四明之真境日㳺息其間四海名
下士方外知識時款吾居與之共譚名理且約不以腥
穢涴吾勝地今將落成命工塑四明山王與先生之像以
奉安焉庶幾英靈時一至止以壽我此山視方丈蓬萊
天台相與不磨滅也千秋萬祀永錫我後香火之奉罔
敢寂寥
　　迎奉城隍并恵濟王祝文
鄮山蟠英甬水揚清鍾靈毓秀入於鄞城中有吉地背
負州治波環四圍火聚佳氣昔為驛亭以舍使星既遭
兵火酒壚是名喧喧沽肆糟丘漸漬一旦天恩舉足以
賜其賜伊誰實某東歸玲瓏髙峯㶑灧深池蜿蜒樓閣
風煙灑落咄嗟以就深宜行樂伊維吾家得是光華傳
之後裔綿及無涯天造地設幾經嵗月忽蒙皇慈廣此
閥閲共惟大王閟厥土疆専以遺我作為寳坊願移威
力䕶持泉石鍾鼓園林子孫千億令此一方安富久長
錫我史氏享兹繁昌直下萬世忠孝相繼期王香火永
永弗替
　　焚妻贈黄祝文
某踰冠受室即與夫人約曰某不天先考即世已久慈
親在堂與兄弟五人某實居長承顔順色理合率先故
日供定省夜則抱衾以待未嘗處於内也夫人安之復
戒之曰吾家四壁汝貲囊雖薄不可少靳毋使今日有
違而異時有悔則予汝宜夫人聼之於是罄竭以備甘
㫖裘葛至其自奉則澣濯麤糲幾無以充其口體宗族
稱孝焉意者積徳既豐必生享厚報暨某遭際聖主恩
寵隆特而夫人没已數年不及見也毎一念之酸鼻流
涕粤自紹興三十一年至淳熙元年某備數宗正少卿
乃封恭人及為侍從為執政為尚書右僕射為觀文殿
大學士為節度使為開府儀同三司提舉臨安府洞霄
宫遇郊祀大禮追封邠國夫人淳熙四年三月某除少
保觀文殿大學士充醴泉觀使侍讀永國公妻追封鎮
國夫人淳熙五年三月某除右丞相衛國公妻追封蜀
國夫人淳熙五年十一月某解罷機政除少傅保寜軍
節度使充醴泉觀使兼侍讀賜第于行都妻再封蜀國
夫人淳熙六年九月某遇明堂大禮妻追封魏國夫人
淳熙八年五月某除少師依前保寜軍節度使充醴泉
觀使魯國公妻再封魏國夫人淳熙九年九月某遇明
堂大禮妻再封魏國夫人淳熙十年十月某除太保依
前保寜軍節度使改封魏國致仕妻再封魏國夫人八
加敷錫未曽恭款松楸薦此異數是用精擇吉辰以淳
熙十一年十月望日躬率諸子若孫若曽孫與諸親姻
迎奉贈告展禮燔黄副以衣章告于幽域恭惟夫人艱
難貧悴雖備厯於生前顕赫寵榮實有光於身後英魂
可無憾矣予心尚庶幾焉伏冀鑒歆祗服睿訓滋繁遺
澤克祐本支覬此光榮繼繼承承益加隆厚雲仍百代
忠孝不渝是為餘慶使積善之效取驗吾家不勝大願
　　𦵏五祖衣冠招魂祝文
某少遭閔凶備嘗孤苦壯依陰徳獲塵仕路爰從初階
至於右輔嵗時祝先三廟鼎爼原所自出每懐悲慕淳
熙戊戌聖主錫予許立家廟祀五世祖時方罷政賜第
在所越三四年請歸鄉土乃克興工作新棟宇敷陳幄
次以奉神主惟五世祖高祖父母二代五人實無墳墓
春秋汛掃哀無所寓子孫相視顙泚色沮遂諏吉壤以
圖安厝棺椁衣冠既周而具像形如生招魂合祔東湖
之東下水之塢峩峩仙塋松楸繁橆肆涓良日西望城
府迎致英靈歸歟安處祈招之辭載之别楮靈其來兮
旌旟掀舉既宅斯藏妥寜千古祐我億載益昌厥緒蠲
潔致告奠兹肴醑惟靈歆之悉如辭語
　
　
　
　
　
　
　
　
　鄮峯真隠漫録卷四十二
欽定四庫全書
　鄮峯真隠漫録卷四十三
　　　　　　　　　　　　　宋　史浩　撰
　祭文
　　祭八十叔父文
嗚呼仁者不必壽壽者不必有仁天曷敝予衰族俄遽
奪之善人嗟我季父孝於父母入躬定省出當幹蠱知
無不為親始裕如闔門千指由之不知嗟我季父友於
昆弟我父云没實頼以濟上水之阡松楸蓊然説者或
謂後益綿綿嗟我季父信於州里急人之急奮不謀已
物來能名一以至誠隨彼巨細各得其情嗟我季父耽
於典籍志窮精㣲不堕塵跡探仁義於皇王究治亂於
家邦孰謂藴荆山之美玉而竟不得發其光嗟我季父
美於詞翰氣飄飄而凌雲自謂所得在於西漢文光萬
丈筆力千鈞喬松戞空撼風雨鷙鳥舉翮連青雲嗚呼
備此數徳不偕貴位兩上禮闈事左不利命也如何公
實知之不愠於懐惟日嬉嬉王公貴勢蚊飛燕逝世俗
炎涼曽不芥蔕今嵗始春金兵破鄞公奉嚴親奔於海
垠曰姊妹姑五族以趨不間疎戚通其有無敵將壓境
俄有歸令公以一身活百人命謂當百嵗福禄是遒胡
為一病止於四十有四之春秋方公病亟祖喪三日尚
未經絰哀號而卒有以見終始於孝道周旋於禮律者
也昔者曽子正而斃焉死生之際公獨比肩嗚呼哀哉
公今去矣有子童稚尚期遺徳一日千里窀穸是臨敢
奠薄菲拊棺一慟慟淪骨髓
　　祭妹夫朱辨之文
嗚呼蒼蒼者天其可問否耶造化之權其亦有掣肘耶
嗟嗟辨之不得其壽而徒得其孝謹忠厚不畀以貴而
徒畀以淵源師友家富於財不遂享其安逸而徒遺少
妻弱子於其身後嗚呼蒼蒼其果可問否耶造化其真
有掣肘耶自我女弟來嬪於君數年相從得君為人三
同塲屋得君為文意君壽可黄髪而貴必青雲胡為坎
止三十四春去冬日至余妻抱疾朅來城居朝不謀夕
聞君病革既不獲問疾於床俄以訃至又不獲往臨其
喪今茲窀穸復當西去而裹糧慨音容之邈矣始來奠
於一觴嗚呼其知者謂余多故而若此其不知者謂余
與辨之遽以相㤀嗟嗟辨之死而不㤀英靈如在庶幾
鑒余之衷腸
　　祭滕子駿文
嗚呼洪範五福壽為稱首好徳考終以壽克究嗟嗟子
駿百行具有天實畀之於壽則否君之學問可以鍼左
氏之膏肓發公羊之墨守君之文章可以齊李杜之光
熖埒度尚之虀臼君之識見可以漸游夏之淵源窺孔
孟之户牖君之議論可以敵吐屑之高談屈雌黄之衆
口君之氣宇可以激天池之三千吞雲夢之八九天胡
不仁獨嗇其壽使此數長無一獲售頃在賢闗謂宜成
就四方英傑争先師友洎丁秋闈弗克論秀嗟嗟子駿
嗇者何薄而畀者何厚念我昔年謀生掣肘世情炎涼
如飜覆手君時毅然絜提左右羣嘲聚誚君亦安受仰
兹鉅徳㤗山北斗意其貴必青雲而壽斯黄耉豈伊一
疾遽以不救天曷其極先喪厥偶不踰旬時堂列二柩
西圃悠然南挹羣岫昔以賔朋飛觴燕豆今為同穴松
楸岡阜弔者盈門誰不悲疚幸君有子芝蘭瓊玖異時
騰奮實大君後君其瞑目死當不朽嗚呼方君之喪我
適卧病於林藪及君之𦵏我復裹糧而西走嗟泣奠之
無從徒凝哀而莫剖遡東風以寓文尚來歆於巵酒
　　祭叔母齊安郡夫人孫氏(為母氏作/)
惟靈幽閨玉潔兮塵壼蘭芳笄字來嬪兮媚于尊章相
夫子而贊鈞衡兮闡化源於中堂寳繒金鈿兮拜寵渥
之熒煌實天介其遐報兮視黄岡而啟疆方嬉娱而宴
喜兮暢偕老而色康臻脩景之希有兮樂化日之舒長
俄夜壑之舟移兮慨䪥露之晞陽嗚呼哀哉我為冢婦
靈實介兮方相得而益彰蒼顔鶴髪年相若兮孰謂靈
遽返於僊鄉聴鼓盆於黼帳兮聞嬰慕而悲傷幸佳城
之兆吉兮將襄奉於東岡心旌摇兮逺望身匏繫兮莫
遑盼靈輀之啟道兮紛雨涙而滂滂寓哀情於寸紙兮
陳菲儀於一觴靈而有知兮擁珠葆而來嘗
　　祭諸葛機宜文
惟靈生長東嘉月評所推文采可觀徳義可師晚登上
第世與我違閉門却掃不求聞知交游勸勉結綬王畿
得官長樂枳棘卑飛我帥七閩一見竒之絜置幕府機
宻是咨叩之凝然如萬頃陂即之飄然如千里騅剡奏
九閽將究設施胡為一疾竟喪大期方君卧枕我即命
醫君曰病渇泉溺無時使人染指其甘如飴是殆將死
其又奚疑語未信宿俄以訃馳使我怛焉咨嗟涕洟問
其所親屬纊何詞答云治命神色怡怡疊紙數幅援筆
一揮貽書故人俾訓吾兒有田二頃可以無饑裂其彊
半為姊妹貲廼祝母氏善保壽祺某也不孝莫侍庭闈
惟弟與妹尚克扶持廼告室人吾其語離死婦人手丈
夫弗為汝宜亟去勿過傷悲言訖奄然舉體如遺伊君
篤行出於天姿行年五十氷玉無疵死生之際不挂一
絲賢者易簀哲人其萎君今掉鞅與之同歸嗚呼我得
君重君方我依今其往矣助我者誰弔以斯文莫冩哀
思魂其來兮歆此一巵
　　祭汪聖錫端明文
惟公為善不期於近名而令聞廣譽若形影之必隨輸
忠不期於自衒而危言讜論若星日之昭垂至如文為
世範政擅吏師則又天下以為不可企及而公之所優
為備此數徳皆世表儀獨於濟時行道則若有物尼其
足而不得馳此易簀之日學士大夫識與不識莫不咨
嗟而涕洟某生有幸㑹與公同時道山數月飽承風規
外温而厲中曠而夷使人叩之無弗獲即之不忍離而
况酒酣握手各以器業而相期概之古人允謂已知兹
焉聞訃倍切哀思想公英爽御風騎氣已徜徉於八極
之表與造物者同歸回視舊游真若蚊雷之在汙池儻
未㤀情歆我一巵
　　祭曽原伯大卿文
伊昔東魯秀萃山川萊蕪郕伯奕葉生賢跨漢厯唐寂
寥千年迄於我宋衣鉢始傳惟公有尊道徳純全文傑
昭代炳炳遺編公為冢嗣風烈隠然忠孝蘊蓄亦輩淵
騫出擁星軺主意備宣歸聫月寺讞議無寃謂宜持槖
亟上甘泉力以所學陳於王前云胡小疾醫莫能痊仁
者不壽孰詰彼天尤可念者庭方殖萱想公齎志此恨
綿綿幸今棣蕚闊步英躔晨昏定省得奉周旋公其瞑
目脫屣塵緣逍遥世表造物差肩顧我與公雅相知憐
兹聆訃音中實怛然匍匐往救膂力既愆寓哀一奠心
折涕漣
　　祭湖心廣福院魏王祠文
洪惟昭代克生賢王王出為郡我還故鄉邂逅相遇念
舊不㤀或陪燕爼或和詩章間得共醉樂未渠央我忽
環召再坐廟堂王猶符竹譽謁龔黄遂加牧伯寵命煌
煌謂宜三錫入覲吾皇蘭陔戯綵宻侍清光九重注想
指日治裝夫何屬疾趣駕莫遑及我告歸王已穴藏巋
然壇壝廟食此方顧瞻貌像寜不䀌傷惟王陰徳蔭美
甘棠雖云往矣死而不亡必與造物八極翺翔今兹寓
奠肴茗馨香王其來兮歆此一觴
　　祭陳丞相文
惟公徳尊一代忠結兩朝身翔丹禁步穏青霄恭惟初
政方撫弊凋惟時督府欲奮旌旄衆口應和鹽梅莫調
上乃命公入幕為寮公陳自治用抑其議既不可遏卒
至敗事人皆謂公緩頰詞費觀兵非時豈公本志暨公
歸班上益注意進長羣材登庸政地乾坤清寜三光昭
明水旱不作萬國昇平赫赫真主商宗周成是冝康輔
億載萬齡乃退急流鴻飛冥冥雍容緑野為世耆英方
祈壽祉遽隨逝水天不憖遺人失依倚云亡之歎情曷
能已我昔定交更相知已挽公上道逸駕同軌迄如所
期歡好終始嵗晚江湖絡繹音書渠渠問勞風義凜如
間以詩筒健句起予龍蛇飛動筆力豐腴老當益壯古
語非虚今其長往使我嗟吁幸哉有子召公是似他年
閥閲世濟其美公在九原可無憾矣載瞻素旌邈數千
里雪涕遣介奠兹薄菲靈其來兮鑒我心膂
　　姊太宜人安厝祭文
嗚呼我生膝下少姊二春姊在髫齔已如成人惟祖父
母及吾二親凡有疾苦色憂涕洵為粥為藥靡懈昬晨
迄於良已始克欣欣我自提孩瘡痏滿身膿潰涴染展
轉嚬呻姊於是時便能撫循焚膏繼晷澣濯縫紉暨於
諸弟友悌惟均伊其禀賦實自天真故我祖母撫姊而
云汝之敬愛逈然不羣知誰婦汝必有嘉姻長適陳門
事姑恂恂姑亦祝姊受福無垠是故報施率由穹旻身
享上壽三拜恩綸子女盡孝室家蓁蓁考終之日宗黨
歸仁遺徳在後踵武簮紳人生具此豈曰無因某掛冠
歸老卜築湖濵與姊居室相望為鄰良辰聚首豈樂斯
頻謂當期頥同此燕申胡為小疾遽以沈淪使我暮途
觸景悲辛兹焉窀穸奠以芳醇病阻臨穴慟泣沾巾
　　祭表弟貝叔懐省幹文
惟靈學足裕身材能幹蠱刻意儒業思紹父祖場屋失
利生計益窶出贅異縣期立門户攻苦食淡銖積寸累
迄于有成居列倉庾我實中表常加存撫晩薦於朝遂
縈簮組捧檄丹丘𣙜酤是處廉介自將一毫不取意其
逺大亨衢闊步豈伊㣲疾遽終官所嗚呼哀哉他人有
命蔭子封婦他人有家歌童舞女惟吾叔懐儉約如故
憂厯丘山樂無絲縷年踰上壽竟亡羇旅此鄉黨親戚
所以悼其晏暮有貲而不享憐其平生徒勞而無補也
二子奔喪靈輿克舉尚祈肖似以昌厥緒我欲往弔江
山修阻寓衷薄奠有淚如雨
　　祭潘徳鄜經畧文
惟靈仕踵名宦學傳聖謨孝悌忠信兮訓諸子弟睦婣
任恤兮表諸鄉閭文章兮士争嗜如膾炙翰墨兮人珍
藏若金珠三畿甸兮持節兩帥閫兮分符布宣上徳兮
風行列郡撫育吾民兮譽滿寰區壽皇倦勤兮遜寳位
聖主嗣徳兮御皇圖亟下絲綸兮召為宰柱力輸悃愊
兮願息田廬茂松菊兮三徑佳山水兮五夫上貪賢兮
猶煩共理畀舊職兮遲次當塗明目兮視千鍾為燕雀
髙懐兮渺一世於錙銖彼突梯脂韋兮老乎行役甘卑
陬齷齪兮大耋嗟吁以吾止足兮較彼奔競其相去兮
何啻清溝與汙渠方徜徉於雲外兮享人間之清福宜
得壽於無窮兮與彭聃而為徒俄嬰疾兮腹有河魚之
變正而終兮又何羡於首丘之狐搢紳嚬戚兮為之傷
䀌慘慘兮為之號呼念我平生兮投分甚密晚聫姻好
兮愛女遣妻於吾雛雖相望於異縣兮一潮汐而可至
將杖屨之過從兮命肴醑於盤盂豈伊今日兮白玉樓
成於天上宿約乖違兮乃遽奠於生芻顧愆筋力兮未
獲拊棺而一慟寓哀於辭兮徒涕泣以氷鬚
　　祭王季海丞相文
惟公生遭興運少負竒材金閨紫㣲演卿雲黼黻之詞
藻玉堂黄閣陳禹臯都俞之謀謨周旋半世以有餘
敭厯兩地而幾徧不離京輦卒踐鼎司直道公心何恤
風波之洶湧竭力盡瘁惟期日月之照臨撓不濁而澄
不清柔不茹而剛不吐難與流俗言也當於古人求之屬
萱堂起故鄉之思歸相印遂真祠之請樂林泉而未久
悵風木以纒悲創巨奚堪痛深致毁病惟啜粥食不御
葷氣血漸羸精神亦耗雖醫巫之並用奈藥石之無功
曽不終喪迄成長往㑹時逢於揖遜慶治洽於雍熈當
宁隆念舊之恩指日遲奪情之命方芝封之欲草俄薤
露之先晞一旦訃聞兩宫痛悼始陞孤棘荐贈公槐肆
典冊之哀榮播寰區而聳動嗚呼論臣子之大戒惟忠
孝之二途公忠以事君誠而弗偽孝以事母死且不渝
此實萬世之楷模豈特一時之矜式宜乎高門陰徳報
在子孫葢代洪勲銘諸彞鼎有識共贊不約同辭念我
生平與公友善題名鴈塔猥預聫鑣簉跡鳯池居慙揚
粃矧吾幼女得壻賢郎既姻契之綢繆故恩情之款宻
云亡之亟霣涕何窮慨筋力之衰遲怯江山之修阻凝
睇千里寓哀一觴靈其有知鑒此精意
　　祭無垢先生張公侍郎文
惟公學承正宗文肩前輩卓行珠玉浄無瑕纇射䇿廣
庭英俊如蝟公以萬言奉當大對臚唱裒然名喧海内
持橐從班表率在位退食私室門多旌斾一世人龍孰
不愛畏晚守永嘉吏課推最不施刑威専用教誨力叙
彞倫俾俗純粹某掌郡庠時適相值傾葢㤀年雅同聲
氣乃以旦日衣冠畢萃端笏趨隅薦牘見遺公云舉詞
深有㫖味識超幾先意傳經外惟此八字三宵不寐思
而得之實録無愧佩服華衮銘在心志子壻宰邑拜公
墓隧命掃松楸常加葺治報以峻事老懐良慰幽潜重
光山明水媚九原可作嗚呼兹地惟公生有盛徳没為
神類與造物逰間須一至千里寓奠酒醪牲餼追念知
已臨風堕淚
　　祭沈叔晦國録文
嗚呼叔晦淳真資禀不羣試舉大畧可悉其人以言其
道得師深造優入聖域能窺閫奥以言其材知悟心開
何患事物紛至沓來以言其學正而不駁因流知源横
渠伊洛以言其文傑出橋門兩優上第名亞省元以言
其狀修髯廣顙鶴立鷄羣咸知敬仰以言其言時然後
宣齒牙餘論學者爭傳嗚呼人有一善必膺世選君兼
數者乃不通顯遲次佐州獲未及收遽以淪殁命不為
謀嗚呼上不獲終養於母氏下不逮延賞於諸子此意
蕭條可哀也巳有酒既清有肴既馨寓兹一奠心折涕
零
　
　
　
　
　
　
　鄮峯真隠漫録巻四十三
欽定四庫全書
　鄮峯真隠漫録巻四十四
　　　　　　　　　　　　　宋　史浩　撰
　(闕/)
　
　
　
　
　
　
　
　
　
　
　
　鄮峯真隠漫録巻四十四
欽定四庫全書
　鄮峰真隠漫録巻四十五
　　　　　　　　　　　　　宋　史浩　撰
　大曲
　　採蓮(壽鄉詞/)
　　　延遍
霞霄上有壽鄉廣袤無際東極滄海縹渺虚無蓬萊弱
水風生舞浪鼓檝揚旍不許凡人得至甚幽邃袤試右
望金樞外西母樓閣玉闕瑤池萬頃琉璃雙成倩巧方
朔恢諧來往徜徉霓裳飄颻寶砌更希奇
　　　攧遍
南隣幄丹宫赤伏顯符記朱陵曜綺繡箕翼炯光騰起
毎歳秋分老人見表皇家襲慶迎禧　天子當膺無疆
萬歳北窺元㝠魁杓擁佳氣長拱極終古無移論南北
東西相直何啻千萬里信難計
　　　入破
璇穹層雲上覆光景如梭逝惟此過隙緩征轡埀象森
列昭囘碧落卓然纒度炳曜更騰輝永永清光曄煒綿
四野金璧為地蘂珠館瓊玖室俱髙峙千百種奇葩松
椿可比暗香幽馥歳歳長春陽烏何曽西委
　　　衮遍
徧此境人樂康挾難老術悟長生理盡阿僧祗刼赤松
王令安期彭籛盛矣尚為嬰稚鶴筭龜齡絳老休誇甲
子鮐背聳黄髮埀髻更童顔長鼓腹同游戯真是華胥
行有歌坐有樂獻笑都是神仙時見羣翁啓齒
　　　實催
露華霞液雲漿椒醑恣玉斝金罍交酬成雅㑹拌沉醉
中山千日未有長乆今此陶陶一飲動經萬祀　陳果蓏
皆是奇異似𤓰如斗盡備三千歳一熟珍味飣坐中瑩
似玉爽口流涎三偷不枉西真指議
　　　衮遍
有珍饌時時饋滑甘豐􁦼紫芝熒煌嫩菊秀媚實碼瑙
琥珀精器延年益壽莫儗人間烹飪徒費休説龍肝鳯
髓動妙樂仙音鼎沸玉簫清瑤瑟美龍笛脆雜遝飛鸞
花裀上趁拍紅牙餘韻悠颺竟海變桑田未止
　　　歇拍
其間有洞天侣思遊塵世珠葆搖曳華表真人清江使
者相從宻議此老遨嬉我軰應須隨侍正舉步忽思同
類十八公方聳壑宜邀致夙駕星言人爭圖繪朅來鄞
山甬水因此崇成四明里第
　　　煞衮
吾皇喜光寵無貳玉帶金魚榮貴或者疑之豈識聖明
曽主斯鄉常相與盡繾綣膠漆何可相離今日風雲合
契此實天意吾皇聖壽無極享晏粲千載相逢我翁亦
昌熾永作昇平上瑞
　　採蓮舞
　　　五人一字對㕔立竹竿子勾念
伏以濃隂緩轡化國之日舒以長清奏當筵治世之音
安以樂霞舒絳綵玉照鉛華玲瓏環珮之聲綽約神仙
之伍朝迴金闕宴集瑤池將陳倚棹之歌式侑囘風之
舞宜邀勝伴用合仙音女伴相將採蓮入隊
　　　勾念了後行吹雙頭蓮令舞上分作五方竿子
　　　又勾念
伏以波涵碧玉搖萬頃之寒光風動青蘋聴數聲之幽
韻芝華雜遝羽幰飄颻疑紫府之羣英集綺筵之雅宴
更慿樂部齊迓來音
　　　勾念了後行吹採蓮令舞轉作一直了衆唱採
　　　蓮令
練光浮煙歛澄波渺燕脂濕靚粧初了緑雲繖上露滚
滚的皪真珠小籠嬌媚輕盈佇立無言不見仙娥凝望
蓬島　玉闕忽忽鎮鎖佳麗春難老銀潢急星槎飛到
暫離金砌為愛此極目香紅遶倚蘭棹清歌縹渺隔花
初見楚楚風流年少
　　　唱了後打吹分作五方竹竿子勾念
伏以遏雲妙響初容與於波間囘雪奇容乍婆娑於澤
畔愛芙蕖之豔冶有蘭芷之芳馨躞蝶凌波洛浦
未饒於獨步雍容解佩泣臯諒得以齊驅宜到堦前分
明祗對
　　　花心出念
但兒等玉京侍席久陟仙堦雲路馳驂乍遊塵世喜聖
明之際㑹臻夷夏之清寧聊尋澤國之芳雅寄丹臺之
曲居慚鄙俚少頌昇平未敢自專伏候處分
　　　竹竿子問念
既有清歌妙舞何不獻呈
　　　花心荅問
舊樂何在
　　　竹竿子再問念
一部儼然
　　　花心荅
再韻前來
　　　念了後行吹採蓮曲破五人衆舞到入破先兩
　　　人舞出舞到裀上住當立處訖又二人舞又住
　　　當立處然後花心舞徹竹竿子念
伏以仙裾搖曳擁雲羅霧縠之奇紅袖翩翻極鸞翮鳯
翰之妙再呈慶瑞一洗凡容已奏新詞更留雅詠
　　　念了花心念詩
我本清都侍玉皇乗雲馭鶴到仙鄉輕舠一葉煙波闊
嗜此秋潭萬斛香
　　　念了後行吹漁家傲花心舞上折花了唱漁家
　　　傲
蘂沼清冷涓滴水迢迢煙浪三千里微孕青房包繡綺
薰風裏幽芳洗盡閒桃李　羽氅飄蕭塵外侣相呼短
棹頻偎倚一片清歌天際起聲尤美雙雙驚起鴛鴦
睡
　　　唱了後打吹漁家傲五人舞換座當花心立人
　　　念詩
我昔瑤池飽宴遊朅來樂國已三秋水晶宫裏尋幽伴
菡萏香中蕩小舟
　　　念了後行吹漁家傲花心舞上折花了唱漁家
　　　傲
翠蓋參差森玉柄迎風浥露香無定不著塵沙真體淨
蘆花徑酒侵酥臉霞相映　棹發木蘭煙水暝月華如
練秋空靜一曲悠颺沙鷺聴牽清興香紅已滿蒹葭艇
　　　唱了後行吹漁家傲五人舞換座當花心立人
　　　念詩
我弄雲和萬古聲至今江上數峰青幽泉一曲今憑棹
楚客還應着耳聴
　　　念了後行吹漁家傲花心舞上折花了唱漁家
　　　傲
草軟沙平風掠岸青蓑一釣煙江畔荷葉為裀花作幔
知誰伴醇醪只把鱸魚換　盤縷銀絲杯自煖篷窗醉
著無人喚逗得醒來横脆筦清歌緩彩鸞飛去紅雲亂
　　　唱了後行吹漁家傲五人舞換當座花心立人
　　　念
我是天孫織錦工龍梭一擲度晴空蘭橈不逐仙槎去
貪擷芙蕖萬朶紅
　　　念了後行吹漁家傲花心舞上折花了唱漁家
　　　傲
太華峰頭氷玉沼開花十丈干雲杪風散天香聞四表
知多少亭亭碧葉何曽老　試問霏煙登鳥道丹崖步
步祥光遶折得一枝歸月嶠蓬萊島霞裾侍女爭言好
　　　唱了後行吹漁家傲五人舞換座當花心立人
　　　念詩
我入桃源避世紛太平才出報君恩白龜已閲千千歳
卻把蓮巢作酒樽
　　　念了後行吹漁家傲花心上舞折花了唱漁家
　　　傲
珠露漙漙清玉宇霞標婥約消煩暑時馭清風之帝所
尋仙侣三千侣仗臨煙渚　舴艋飄颻來復去漁翁問
我居何處笑把紅蕖呼鶴馭囘頭語壺中自有朝天路
　　　唱了後行吹漁家傲五人舞換座如初竹竿子
　　　勾念
伏以珍符薦至朝廷之道格髙深年穀屢豐郡邑之和
薰遐邇式均懽燕用樂清時感游女於仙衢詠奇葩於
水國折來和月露浥霞腮舞處隨風香盈翠袖既徜徉
於玉砌宜宛轉於雕梁爰有佳賓冀聞清唱
　　　念了後衆唱畫堂春
彤霞出水弄幽姿娉婷玉面相宜棹歌先得一枝枝波
上畫鯨飛　向此畫堂髙㑹幽馥散堪引瑶巵幸然逢
此太平時不醉可無歸
　　　唱了後行吹畫堂春衆舞舞了衆又唱河傳
蘂宫閬苑聴鈞天帝樂知他幾遍爭似人間一曲採蓮
新傳栁腰輕鶯舌囀　逍遙煙浪誰覊絆無奈天階早
已催班轉卻駕彩鸞笑容斜盼願年年陪此宴
　　　唱了後行吹河傳衆舞舞了竹竿子念遣隊
浣沙一曲媚江城雅合鳬鷗醉太平楚澤清秋餘白浪
芳枝今已屬飛瓊歌舞既闌將好去
　　　念了後行吹雙頭蓮令五人舞轉作一行對㕔
　　　杖皷出場
　　太清舞
　　　後行吹道引曲子迎五人上對㕔一直立樂住
　　　竹竿子勾念
洞天門闕鎖煙蘿瓊室瑤臺瑞氣多欲識仙凡光景異
歡謠須聴太清歌
　　　花心念
伏以獸爐縹緲噴祥煙玳席熒煌開邃幄諦視人間之
景物何殊洞府之風光恭惟衮繡主人簪纓貴客或碧
瞳漆髪或緑鬢童顔雄辯風生英姿玉立曽向蘂宫貝
闕為逍遙游俱膺丹篆玉書作神仙伴故今此㑹式契
前蹤但兒等偶到塵寰欣逢雅宴欲陳末藝上助清歡
未敢自專伏候處分
　　　竹竿子問念
既有清歌妙舞何不獻呈
　　　花心答念
舊樂何在
　　　竹竿子問念
一部儼然
　　　花心答念
再韻前來
　　　念了後行吹太清歌衆舞訖衆唱
武陵自古神仙府有漁人迷路洞户迸寒泉汎桃花容
與　尋花迤邐見靈光捨扁舟飄然入去注目渺紅霞
有人家無數
　　　唱了後行吹太清歌衆舞舞訖花心唱
須臾卻有人相顧把肴漿來聚禮數既雍容更衣冠淳
古　漁人方問此方鄉衆顰眉皆能深訢元是避嬴秦
共攜家來住
　　　唱了後行吹太清歌衆舞換座當花心一
　　　人唱
當時脱得長城苦但熙熙朝暮上帝錫長生任跳丸烏
兎種桃千萬已成隂望家鄉杳然何處從此世凡人隔
雲霄煙雨
　　　唱了後行吹太清歌衆舞換座當花心一人唱
漁舟之子來何所盡相猜相語夜宿玉堂空見火輪飛
舞凡心有慮尚依然復歸指維舟沙浦囘首已茫茫歎
愚迷不悟
　　　唱了後行吹太清歌衆舞換座當花心一人唱
我今來訪煙霞侣沸華堂簫鼓疑是奏鈞天燕瑤池金
毋卻將桃種散階除俾華實須看三度方記古人言信
有縁相遇
　　　唱了後行吹太清歌衆舞換座當花心一人唱
雲軿羽幰仙風舉指丹霄煙霧行作玉京朝趂兩班鴛
鴦玲瓏環珮擁霓裳卻自有簫韶隨步含笑囑芳筵後
㑹須來赴
　　　唱了後行吹太清歌衆舞舞訖竹竿子念
欣聴嘉音備詳仙跡固知玉步欲返雲程宜少駐於香
車佇再聞於雅詠
　　　念了花心念
但兒等暫離仙島來止洞天屬當嘉節之臨行有清都
之覲芝華羽葆已雜遝於青㝠玉女仙童正逢迎於黄
道既承嘉命聊具新篇
　　　篇曰
仙家日月如天逺人世光隂若電飛絶唱已聞驚列座
他年同步太清歸
　　　念了衆唱破子
游塵世列仙鄉喜君王躋治虞唐文徳格遐荒四裔盡
來王干戈偃息歳豐穰三萬里農桑歸去告穹蒼錫聖
壽無疆
　　　唱了後行吹步虚子四人舞上勸花心酒花心
　　　復勸勸訖衆舞列作一字行竹竿子念遣隊
仙音縹緲麗句清新既歸美於皇家復激昂於坐客桃
源歸路鶴馭迎風抃手階前相將好去
　　　念了後行吹步虚子出場
　　柘枝舞
　　　五人對㕔一直立竹竿子勾念
伏以瑞日重光清風應候金石絲竹間六律以皆調僸
佅兠離賞四夷之率伏請飜妙舞來奉多歡鼓吹連催
柘枝入隊
　　　念了後行吹引子半叚入場連吹柘枝令分作
　　　五方舞舞了竹竿子又念
適見金鈴錯落錦帽蹁躚芳年玉貌之英童翠袂紅綃
之麗服雅擅西戎之舞似非中國之人宜到階前分明
祗對
　　　念了花心出念
但兒等名㕘樂府幼習舞容當芳宴以宏開屬雅音而
合奏敢呈末技用讚清歌未敢自專伏候處分
　　　念了竹竿子問念
既有清歌妙舞何不獻呈
　　　花心答念
舊樂何在
　　　竹竿問念
一部儼然
　　　花心答念
再韻前來
　　　念了後行吹三䑓一遍五人舞舞罷後行再吹
　　　射鵰遍連歌頭舞了衆唱歌頭
(闕/)人奉聖(闕/)人朝人(闕/)　　　主(闕/)人(闕/)　　留伊得
荷花幸戯遇文明堯階上太平時六(闕/)　　何不罷歳
乆征舞柘枝
　　　唱了後行吹朶(闕/)遍一片吹了連吹撲胡蝶遍
　　　舞轉謝酒了衆唱柘枝令
我是柘枝嬌女人(闕/)多風措(闕/)　　一人住深妙學得
柘枝舞(闕/)　　頭戴鳯冠(闕/)　纎腰束素(闕/)　遍體錦
衣装來呈柘枝歌舞
　　　又唱
回頭卻望塵寰去喧畫堂簫鼓整雲鬟處曵(闕/)霄愛一
曲柘枝舞好(闕/)華封盛祝笑共指南山煙霧蟠桃仙酒
醉昇平望鳯楼歸路
　　　唱了後行吹柘枝令舞舞了竹竿子念遣隊
雅音震作既呈吟鳯之儀妙舞徊翔巧著飛鸞之態已
洽歡娯綺席暫歸縹渺仙都再拜階前將好去
　　　後行唱柘枝令出隊
　
　
　
　鄮峰真隠漫録巻四十五
欽定四庫全書
　鄮峰真隠漫録巻四十六
　　　　　　　　　　　　　宋　史浩　撰
　大曲
　　花舞
　　　兩人對㕔自勾念
伏以騷賦九章靈草喻如君子詩人十詠奇花命以佳
名因其有香尊之為客欲知標格請觀一字之褒爰藉
品題遂作羣英之冠適當麗景用集仙姿玉質輕盈共
慶一時之㑹金樽㶑灧式均四座之歡女伴相將折花
入隊
　　　念了後行吹折花三臺舞上取花瓶又舞上對
　　　客放瓶念牡丹花詩
花是牡丹推上首天家侍燕為賔友料應雨露久承恩
貴客之名從此有
　　　念了舞唱蝶戀花侍女持酒果上勸客飲酒
貴客之名從此有多謝風流飛馭陪尊酒持此一巵同
勸後願花長在人間壽
　　　舞唱了後行吹三臺舞轉換花瓶又舞上次對
　　　客放瓶念瑞香花詩
花是瑞香初擢秀達人鼻觀通廬阜遂令聲價滿寰區
嘉客之名從此有
　　　念了舞唱蝶戀花侍女持酒果上勸客飲酒
嘉客之名從此有多謝風流飛馭陪樽酒持此一巵同
勸後願花長在人長壽
　　　舞唱了後行吹三臺舞轉換花瓶又舞上次對
　　　客放瓶念丁香花詩
花是丁香花未剖青枝碧葉藏瓊玖如居翠幄道家妝
素客之名從此有
　　　念了舞唱蝶戀花侍女持酒果上勸客飲酒
素客之名從此有多謝風流飛馭陪樽酒持此一巵同
勸後願花長在人長壽
　　　舞唱了後行吹三臺舞轉換花瓶又舞上次對
　　　客放瓶念春蘭花詩
花是春蘭栖逺岫竹風松露為交舊仙家珮劍羽霓裳
幽客之名從此有
　　　念了後唱蝶戀花侍女持酒果上勸客飲酒
幽谷之名從此有多謝風流飛馭陪樽酒持此一巵同
勸後願花長在人長壽
　　　舞唱了後行吹三臺舞轉換花瓶又舞上次對
　　　客放瓶念薔薇詩
花是薔薇如綺繡春風滿架暉晴晝為多規刺少拘攣
野客之名從此有
　　　念了舞唱蝶戀花侍女持酒果上勸客飲酒
野客之名從此有多謝風流飛馭陪樽酒持此一巵同
勸後願花長在人長壽
　　　舞唱了後行吹三臺舞轉換花瓶又舞上次對
　　　客放瓶念酴醿詩
花是酴醿紆翠袖釀泉曽入真珠溜更無塵氣到杯盤
雅客之名從此有
　　　念了舞唱蝶戀花侍女持酒果上勸客飲酒
雅客之名從此有多謝風流飛馭陪樽酒持此一巵同
勸後願花長在人長壽
　　　舞唱了後行吹三臺舞轉換花瓶又舞上次對
　　　客放瓶念荷花詩
花是芙蕖氷玉潄人間暑氣何曽受本來泥滓不相關
淨客之名從此有
　　　念了舞唱蝶戀花侍女持酒果上勸客飲酒
淨客之名從此有多謝風流飛馭陪樽酒持此一巵同
勸後願花長在人長壽
　　　舞唱了後行吹三臺舞轉換花瓶又舞上次對
　　　客放瓶念秋香花詩
花是秋香偏鬱茂姮娥月裏親栽就一枝平地合登瀛
仙客之名從此有
　　　念了舞唱蝶戀花侍女持酒果上勸客飲酒
仙客之名從此有多謝風流飛馭陪樽酒持此一巵同
勸後願花長在人長壽
　　　舞唱了後行吹三臺舞轉換花瓶又舞上次對
　　　客放瓶念菊花詩
花是菊英真耐久長年只有臨風嗅東籬況是見南山
壽客之名從此有
　　　念了舞唱蝶戀花侍女持酒果上勸客飲酒
壽客之名從此有多謝風流飛馭陪樽酒持此一巵同
勸後願花長在人長壽
　　　舞唱了後行吹三臺舞轉換花瓶又舞上次對
　　　客放瓶念梅花詩
花是寒梅先節候調羮須待青如豆為於雪底倍精神
清客之名從此有
　　　念了舞唱蝶戀花侍女持酒果上勸客飲酒
清客之名從此有多謝風流飛馭陪樽酒持此一巵同
勸後願花長在人長壽
　　　舞唱了後行吹三臺舞轉換花瓶又舞上次對
　　　客放瓶念芍藥詩
芍藥來陪羣客後矜其末至當居右奇姿獨許侍花王
近客之名從此有
　　　念了舞唱蝶戀花侍女持酒果上勸客飲酒
近客之名從此有多謝風流飛馭陪樽酒持此一巵同
勸後願花長在人長壽
　　　舞唱了後行吹三臺舞轉放花瓶又舞上花裀
　　　背花對坐唱折花三臺
筭仙家真巧妙能使衆芳長繡組羽軿芝葆不到世間
誰曽共凡花為伍　桃李謾誇艷陽百卉又無香可取
歳歳年年長是春何用芳菲分四序
　　　又唱
對芳辰成良聚珠服龍粧環燕俎我御清風來此縱觀
還須折枝歸去　歸去蘂珠繞頭一一是東君為主隠
隠青㝠怯路遙且向臺中尋伴侣
　　　唱了起舞後行吹折花三臺一遍舞訖相對坐
　　　取盆中花插頭上又唱
歡塵寰烏兎走花謝花開能幾許十分春色一半遣愁
那堪飄零風雨　爭似此花自然悄不待根生下土花
既凋春又長好帶花枝傾壽醑
　　　又唱
是非場名利海得喪炎涼徒自苦至樂陶陶唯有醉鄉
誰人向此間知趣　花下一杯一杯且莫把光隂虚度
八極神游長壽仙蜾臝螟蛉休更覷
　　　唱了侍女持酒果置裀上相對自飲飲訖起舞
　　　三臺一遍自陳遣隊
伏以仙家日月物外風煙能令四季之奇葩㑹作一筵
之重客莫不香浮綺席影覆瑤階森然羣玉之林宛在
列真之府相逢今日不醉何時敢持萬斛之流霞用介
千春之眉壽歡騰絲竹喜溢湖山觀者雖多歎未曽有
也更願九重萬壽四海一家屢臻年穀之豐登永錫田
廬之快樂于是花驄嘶晩絳蠟迎霄飲散瑶池春在烏
紗帽上醉歸蘂館香分白玉釵頭式因天上之芳容流
作人間之嘉話尚期再集益侈遐齡歌舞既終相將好
去
　　　後行吹三臺出隊
　　劍舞
　　　二舞者對㕔立裀上竹竿子勾念
伏以玳席歡濃金樽興逸聴歌聲之溶曳思舞態之飄
颻爰有仙童能開寶匣干將莫耶之利器擅龍泉秋水
之嘉名皷三尺之熒熒雲間電閃横七星之凛凛掌上
生風宜到芳筵同翻雅戲
　　　二舞者自念
伏以五行擢秀百錬呈功炭熾紅爐光噴星日硏新雪
刃氣貫虹霓斗牛間紫氣浮游波濤裏蒼龍締合久因
佩服粗習徊翔兹聞閬苑之羣仙來㑹瑶池之重客輒
持薄枝上侑清歡未敢自專伏候處分
　　　竹竿子問
既有清歌妙舞何不獻呈
　　　二舞者答
舊樂何在
　　　竹竿子再問
一部儼然
　　　二舞者答
再韻前來
　　　樂部唱劍器曲破樂作舞一段
　　　二舞者同唱霜天曉角
熒熒巨闕左右凝霜雪且向玉階掀舞終當有用時節
唱徹人盡説寶此制無折内使姦雄落膽外須遣豺狼
滅
　　　樂部唱曲子作舞劍器曲破一段(舞罷二人分/立兩邉别兩)
　　　(人漢裝者出對/坐卓上設酒果)竹竿子念
伏以斷蛇大澤逐鹿中原佩赤帝之真符接蒼姬之正
統皇威既振天命有歸勢雖盛於重瞳徳難勝於隆準
鴻門設㑹亞父輸謀徒於起舞之雄姿厥有解紛之壯
士想當時之賈勇激烈飛颺宜後世之效顰囘旋宛轉
雙鸞奏技四座騰歡
　　　樂部喝曲子舞劍器曲破一段(一人左立者上/舞裀有欲刺右)
　　　(坐客之勢又一人舞進前翼蔽之舞罷兩人舞/者並退漢裝者亦退復有兩人唐裝者出對坐)
　　　(卓上設筆硯紙一人/換婦人裝獨立裀上)
　　　竹竿子念
伏以雲鬟聳蒼壁霧縠罩香肌袖翻素霓以連軒手握
青蛇而的礫花影下游龍自躍錦裀上蹌鳯來儀軼態
横生瑰姿譎起傾此入神之技誠為駭目之觀巴女心
驚燕姬色沮豈唯張長史草書大進抑亦杜工部麗句
新成稱妙一時流芳萬古宜呈雅態以洽濃歡
　　　樂部喝曲子舞劍器曲破一段(作龍蛇蜿蜒曼/舞之勢兩人唐)
　　　(裝者起二舞者一男一/女對舞結劍曲破曲徹)
　　　竹竿子念
項伯有功扶帝業大娘馳譽滿文場
合兹二妙甚奇特堪使佳賔釂一觴
霍如羿射九日落矯如羣帝驂龍翔
來如雷霆收震怒罷如江海凝清光
　　　歌舞既終相將好去
　　漁父舞
　　　四人分作兩行迎上對筵立漁父自勾念
鄮城中有蓬萊島不是神仙那得到萬頃澄波舞鏡鸞
千尋疊嶂環旌纛光天圓玉夜長清襯地濕紅朝不掃
賔主相逢欲盡歡昇平一曲漁家傲
　　　勾念了二人念詩
渺渺平湖浮碧滿奇峰四合波光暖緑蓑青笠鎮相隨
細雨斜風都不管
　　　念了齊唱漁家傲戴笠子
細雨斜風都不管柔藍軟緑煙堤畔鷗鷺忘機為主伴
無覊絆等閒莫許金章換
　　　唱了後行吹漁家傲舞舞了念詩
喜見同隂埀匝地瓊珠䔩䔩隨風絮輕絲圓影兩相宜
好景儂家披得去
　　　念了齊唱漁家傲舞披蓑衣
好景儂家披得去前村雪屋雲深處一棹清歌歸晩浦
真佳趣知誰畫得歸縑素
　　　唱了後行漁家傲舞舞了念詩
波面初驚秋葉委風來又覺船頭起滔滔平地盡知津
濟涉還渠漁父子
　　　念了齊唱漁家傲取檝鼓動舞
濟涉還渠漁父子生涯只在煙波裏練靜忽然風又起
贏得底吹來别浦看桃李
　　　唱了後行吹漁家傲舞舞了念詩
碧玉粼粼平似掌山頭正吐氷輪上水天一色印寒光
萬斛黄金迷俯仰
　　　念了齊唱漁家傲將檝作搖櫓勢
萬斛黄金迷俯仰輕舠不礙飛雙槳光透碧霄千萬丈
真堪賞恰如鏡裏人來往
　　　唱了後行吹漁家傲舞舞了念詩
手把絲綸浮短艇碧潭清泚風初靜未埀芳餌向滄溟
已見白魚翻翠荇
　　　念了齊唱漁家傲聚釣竿作釣魚勢
已見白魚翻翠荇任公一擲波千頃不是六鼇休便領
清晝永悠颺要在神仙境
　　　唱了後行吹漁家傲舞舞了念詩
新月半鈎堪作鈎釣竿直欲干雲表魚鰕細碎不勝多
一引修鱗吾事了
　　　念了齊唱漁家傲釣出魚
一引修鱗吾事了棹船歸去歌聲杳門俯清灣山更好
眠到曉鳴榔艇子方雲擾
　　　唱了後行吹漁家傲舞舞了念詩
提取赬鱗歸竹塢兒孫迎笑交相語西風滿袖有餘清
試倩霜刀供玉縷
　　　念了齊唱漁家傲取魚在杖頭各放魚指酒樽
試倩霜刀供玉縷銀鱗不忍登盤俎擲向清波方圉圉
休更取小槽且聴真珠雨
　　　唱了後行吹漁家傲舞舞了念詩
明月滿船唯載酒漁家樂事時時有醉鄉日月與天長
莫惜清樽長在手
　　　念了齊唱漁家傲取酒樽斟酒對飲
莫惜清樽長在手清朝化洽民康阜説與漁家知得否
齊稽首太平天子無疆壽(起面外稽/首祝聖)
　　　唱了後行吹漁家傲舞舞了漁父自念遣隊
湖山佳氣靄紛紛占得風光日滿門賔主相陪歡意足
卻横煙笛過前村歌舞既終相將好去
　　　念了舞者各吹漁家傲兩行引退出散
　鄮峰真隠漫録巻四十六
欽定四庫全書
　鄮峰真隠漫録巻四十七
　　　　　　　　　　　　　宋　史浩　撰
　詞曲
　　望海潮(叔父知縣慶宅并章服/)
煙籠香徑霞舒花砌東君繡出芳辰蝶羽弄鶯聲囀巧
嬉嬉舞態歌唇綸制出嚴宸曳曜春品服榮錫緋銀向
此華塗要路顔色倍精神　珠簾碧甃方新有蘭堂
快目水榭通津玉斚蘸醴金蚪靄翠輪蹄盡集簪紳偕老
指雙椿望武林咫尺同上青雲異日重為此㑹應作鳯池
人
　　　二(汪漕慶壽/)
煙濃栁徑霞蒸花砌春深特地芳辰蝶侣鬬狂鶯弄巧
嬉嬉舞態歌脣西圃集簪紳正桂薫蘭玉天壽松椿競
捧瑶觥瀲灔來祝縱心人　當年輟侍嚴宸有星軺問
俗熊軾臨民康阜政成蕃宣治美歸休燕處申申行慶
紫泥新起釣璜國老東海之濵屈指重開此宴應已拜
平津
　　三(慶八十/)
熊羆嘉夢風雲亨㑹磻溪應卜之年黄菊萃英紅茰釀
馥安排預賞芳筵環珮擁神仙向粉額兩字金縷紅鮮
最好花裀展處雙鳯舞翩翩　人人競擘香牋燦珠璣
溢目祝頌無邉彭祖一分莊椿十倍千秋未足多言日
馭且停鞭把燕閒歡樂分付壺天笑享親朋歳歳春酒
慶團圓
　　感皇恩(叔父慶宅并章服代作/)
徤卒走紅塵芝封飛到金縷斜斜印三道舞鸞翔鳯猶
帶御爐煙褭茜衣新象笏銀章好　對此況當鶯花繚
繞畫棟翬翬映蓬島繡簾初捲共指松椿偕老皓歌拚
爛醉金樽倒
　　二(收燈後㑹老/)
風雨攬元宵收燈方了深院紅蓮尚圍繞徳星同聚更
有祥光交照始知真洞府春長好　應是化工偏憐衰
老賸把青藜作榮耀正須沉醉拚却玉山頻倒寄言更
漏子休催曉
　　滿庭芳(叔父慶宅并章服代作/)
烘錦花堤鋪錦栁巷曉來膏雨初晴畫堂初建碧沼映
朱楹最好芙蓉繡縟交輝敞孔雀金屏那堪更華裾滿
座和風動歡聲　冰清真美行棠隂善政槐市髙名今
朝消得茜服光榮況是齊眉並壽誰云道樂事難并相
將見飛鳬過闕除目下彤庭
　　二(立春詞時方獄空/)
暖日輕融隂雲初斂一番雪意䦨珊栁搖金縷梅綻玉
腮寒知是東皇翠葆飛星漢來止人間開新宴笙歌逗
曉和氣滿塵寰　風光偏舜水賢侯政美棠隂多歡更
圜扉草鞠水索長閒休向今朝惜醉紅粧映羣玉頽山
相將見宜春帖子清夜寫金鑾
　　三(次韻姚令威雪消/)
微霰踈飄驕雲輕簇短檠黯淡籠紗冷禁蘭帳清曉忽
飛花已是平蕪步闊那堪更折竹如蓑憑欄處關心一
葉歸興渺無涯　為瑞已多些適從狼子來自龍沙賴
吾皇神武薄海為家盡掃陰風殺氣依然放紅日光華
囘頭看山蹊水塢縞帶不隨車
　　四(四明尊老㑹勸鄉大夫酒/)
鯨海波澄棠隂日永正宜坐嘯雍容歳豐民樂無訟到
庭中試數循良自古龔黄外誰可追蹤那堪更恩均耄
壽良㑹此宵同　璇穹占瑞處熒煌五馬璀璨羣公盛
笙歌羅綺共引髯翁秖恐芝泥趨召雙旌展獵獵飛紅
須知道君王渇見名久在屏風
　　五(勸鄉老衆賔酒/)
十載江湖一朝簪組寵榮曷稱衰容聖恩不許歸卧舊
廬中慨念東山伴侣煙霞外久闊仙蹤今何幸相逢故
里談笑一樽同　吾州真幸㑹湖邉賀鑑海上黄公勝
渭川遺老絳縣仙翁縱飲何辭爛醉臉霞轉一笑生紅
從今後婆娑化國千歳樂皇風
　　六(代鄉大夫報勸/)
油幕初開騂旄前導暫歸梓里舂容致身槐揆功在鼎
彞中自是襟懷絶俗今猶記筆研陳蹤張髙㑹君恩厚
賜樂與故人同　把麾鄞水上相看青眼誰復如公況
親陪樽俎笑接羣翁座上笑歌屢合須拚到曉日酣紅
公今去恩波四海桃李盡東風
　　七(代鄉老衆賔報勸/)
玉闕朝囘沙堤煙曉碧幢光動軍容虎符熊軾行指七
閩中假道吾鄉我里揮金事思躡前蹤傾懷處螢窗雪
案猶説昔年同　相看俱老大襟期道義不為王公念
兒時聚戲今已成翁敢借玉壺美酒還為壽金醆翻紅
仍頻祝中書二紀寰海振淳風
　　八(代鄉老衆賔勸鄉大夫/)
復擁旌麾重歌襦袴滿城長是春容搢紳耆舊歡溢笑
談中盡道邦君愷悌逍遙遂湖海遐蹤今朝㑹公真樂
善屈意與人同　恩勤東道主揮金漢傳懷綬朱公引
羣仙環拱欲壽吾翁春甕初澄盎緑春衫更輕染香紅
持杯願歸登絳闕花萼醉春風
　　九(雪/)
鶴冷風亭鴻迷煙渚曉來雪意填空釀成嘉瑞端為兆
年豐況有神媧妙手調和得雲彩皆同樓臺上鋪瓊綴
玉隨歩廣寒宫　天公開地軸八紘混一莫辨提封又
須教歸禽狡獸況蹤坐見花敷萬木誰知道春已輸工
三杯酒西湖父老相與話時雍
　　慶清朝(梅花/)
翠竹莖疎碧溪流淺綺窗為爾時開依稀逺岸纔看一
㸃寒梅冷定半疑是雪風還度暗香來醉清興瘦䇿過
橋黄帽清鞵　繁枝正微雨後似怨人知晩淚浥冰腮
慇懃百遶留連踏遍梅苔報道玉人睡覺菱花初試曉
粧臺攜歸去粉額殢人比並輕擡
　　驀山溪(次韻貝守柔幽居即事/)
清談無限林下逢人少騎馬踏紅塵恁區區何時是了
名場利海畢竟白頭翁山簇翠水拖藍只箇生涯好
君侯灑落卜築開冰沼三徑直危樓徧巖隈幽花香草
風勾月引餘事作詩人詞氣凌雲寒瘦淪郊島
　　青玉案(生日/)
玉姬曽向瑶池舞輕擲霓裳忤王母從此煙霄飛鶴馭
一來人世有縁相遇得得為鴛侣　年年此際霞觴舉
彩筆香牋染新句休餌靈砂奔月去齊眉不老直須攜
手同上青㝠路
　　二(用賀方回韻/)
湧金斜轉青雲路毎遡衮衮紅塵去春色勾牽知幾度
月簾風幌有人應在唾線餘香處　年來不夢巫山暮
但苦憶江南斷腸句一笑怱怱何爾許客情無奈夜闌
歸去䔩䔩花空雨
　　三(為戴昌言歌姬作/)
年來減却風情火百様收心待不做恰恨仙翁停畫舸
雪中把酒美人頻為淺破櫻桃顆　清歌誰許陽春和
悄不放遙空片雲過驚落梁塵渾可可一聲囀處故園
春近桃李還知麽
　　西江月(即事贈官得我字/)
紅蓼千堤著蘂蒼梧一葉辭柯夜䦨清露冩銀河洗出
芙蓉半朶　解帶初開紛面遶梁還聴珠歌心期端的
在秋波想得今宵只我
　　喜遷鶯(生日/)
鳯闕朱旂展弄罷五絃南薫敲竹雨糝桃蹊錢浮荷沼
一瞬染成新緑玉皇香案吏曹是時鶴飛江國對此際
毎丹霄效瑞非煙郁郁　卜築陶山曲風榭月臺圖畫
應難足緑綺春濃青蛇星爛肯便穏棲煙麓玳筵稱壽
歌皓齒霏霏珠玉競屈指看芝封紫檢鳴騶入谷
　　二(癸酉歳元宵與紹興守曹景游/)
征鴻囘北正雪洗燒痕千巖勻緑魚縱新漪梅繁斷岸
春到鑑湖一曲滿城繡簾珠幌暖響聒天絲竹漸向晩
放芙蕖千頃交輝華燭　賢牧棠隂靜康阜政成褒詔
來黄屋玉筍光寒紫荷香潤人道此裝須趨且緩出花
銀漏恣飲寶觥醽醁向明歳看傳柑歸去腰横金粟
　　三(收燈後㑹客/)
纔過元夕念燕賞未䦨歡娯無極且莫收燈仍休止酒
留取鳯笙龍笛金馬玉堂學士當此同開華席最堪愛
是蘭膏光在金缸連壁　難覓交歡處杯吸百川雅量
皆勍敵老子衰遲居然懷感厚意怎生酬得況已倦游
客路一志歸安泉石但屈指願諸賢衮繡聨飛鵬翼
　　四(立春/)
譙門殘月正畫角曉寒梅花吹徹瑞日烘雲和風解凍
青帝乍臨東闕暖響土牛簫皷夾路珠簾髙掲最好是
看綵幡金勝釵頭雙結　奇絶開宴處珠履玳簪俎豆
爭羅列舞袖翩翻歌聲縹緲壓倒栁腰鶯舌勸我應時
納祐還把金爐香爇願歳歳這一巵春酒長陪佳節
　　五(守歳/)
雪消春淺聴爆竹送窮椒花待旦繫馬合簪鳴鵶列炬
幾處玳筵開宴介我百千眉壽齊捧玉壺金盞最奇絶
是小桃新折爭妍粉面　女伴同告語守歳通宵莫放
笙歌散酒暈朝霞寒欺重翠却憶鳯屏香暖笑扶滿身
花影遥指珠簾深院待到了道一聲穏睡明年相見
　　六(四明洞天/)
凭髙寓目愛屹起四窗雲南雲北縹緲煙霞蕭森松竹
多少洞天巖谷著向十洲三島入海何妨登陸要知處
在皇家新賜西湖一曲　林麓真勝槩樊榭鹿亭百卉
生幽馥緑綺春濃青蛇星爛隔斷世間塵俗笑呼羨門
儔侣時引寶觴醽醁醉和醒但南山之壽難忘勤祝
　　㸃絳唇
我為勞生自憐浪跡天涯遍如今春換又是孤萍斷
誰信年時老子情非淺思量見畫樓天逺花倚斜陽院
　　二
千里歡謡使君美政髙三輔沸天簫鼓笑擁鋒車去
卧轍攀轅謾擬雙旌住還知否禁林深處已闢金閨路
　　三
翠幄園林火雲方綻南薫起玉輪天外夜色涼如水
況有清歌勸我樽浮蟻拚沉醉萬花叢裏一枕朦朧睡
　　四
曽到蟾宫玉輪乞得長隨手數聲輕叩已自鏘瓊玖
最好長清渾不驚秋候歌闌後那囘辭酒笑把遮檀口
　　木蘭花慢(明守王侍郎生日/)
伏審帝永蘿圍天開人傑乃祖乃父忠勞久篤於王家
維熊維羆吉夢是生於男子彩絢朝陽之鸑鷟光騰天
上之麒麟豈惟相閥之英抑亦聖朝之瑞椒花柏葉王
正初過於三朝鳯蠟星毬燈夕匪遙於十日懿兹盛旦
宜溢歡聲恭惟某官昴宿儲神長庚孕瑞五百年之名
世王國克生八千歳而為春帝心簡在繇甘泉之法從
作鄞水之民師暫離玉立之班聊踐人生之貴公平政
教攬囘六邑之陽和灑落文章改觀十洲之風月萃其
隂徳獲是遐齡紫府茂萬福之祺黒頭佇三公之拜某
一㕓受地千指戴天雖居原憲之貧實感文翁之化式
逢慶誕輒獻邑歈寄調於木蘭花侑歡於金焦葉仰祈
青矚少見丹𠂻干冒台嚴不任愧汗
喜陽和應律放佳氣滿寰瀛正雪洗踈梅雲浮淡月昨
夜生明熊羆信占夢好當年相閥再蟠英收拾仙風道
韻萃兹一㸃台星　功名壯歳逢真主紫橐曜西清向
玉筍光中瑶林宴裏來擁雙旌青氊我家舊物看長參
鼎鼐樂昇平春醑休辭介壽鶴書已播彤庭
　　漁家傲(留别孫表才/)
春恨不禁聴杜宇買舟忽覓東鄞路一笑輕帆同野渡
頻囘顧呉山越岫俱媚嫵　何事怱怱分袂去夫君小
隠臨煙渚明夜月華來竹塢相思處還應夢屬清江櫓
　　臨江仙宰(執得㫖移庖復㑹執勸/)
衮繡蟬聨三重客朝囘曉日曈曨緑楊門巷擁花驄喜
承天上語來作主人公　況值瑤林風露爽氷輪輾上
晴空桂香和影墮金鐘莫辭通夕醉明日是秋中
　　二(贈媍人寫字/)
檻竹敲風初破睡楚臺夢雨精神背屏斜映小腰身山
明雙剪水香滿一釵雲　爐褭金絲簾窣地綺窗秋靜
無塵半鈎春筍帶湘筠蘭亭初寫就愁殺衛夫人
　　三(倚坐/)
繡幕羅裙風苒苒象牀氊幄低埀獸爐香褭錦屏圍不
貪欹細枕偏愛倚花枝　軟玉紅綃輕暖透温温翠袖
扶持正忺安穏坐移時雨雲忘峽夢身境是瑶池
　　鷓鴣天(過曇少雲丈室觀李子永/欲見贈佳闋走筆次韻)
畫角梅花曲未終霜嚴飛落五更風誰知林外鷄三唱
推出紅輪海上峰　官一品禄千鍾此時分付荷重瞳
更教賜予雲南境絶勝湖邉九里松
　　二(次韻陸務觀賀東歸/)
我本飄然出岫雲挂冠歸去岸綸巾但教名利休韁鎖
心地何時不是春　竹葉美菊花新百杯且聴遶梁塵
故鄉父老應相賀林下今方見一人
　　三(祝壽/)
孔雀雙飛敞畫屏錦花茵上舞娉婷紅綃袖暖琉璃滑
金鴨爐香椒桂馨　丹臉渥秀眉青平生隂徳在遐齡
如今便好添龜鶴元是南箕一壽星
　　四(送試/)
曉日重曨花露稀明光已報敞金扉三千彩仗翔鸞舞
數百銀袍振鷺飛　開雉扇正垂衣奏篇初得上彤墀
臚傳遶殿天顔喜先折東風第一枝
　　蝶戀花(扇鼓/)
桂影團團光正滿更似菱花齊把勻嬌面非鏡非蟾君
細看元來却是呉姬扇　一曲陽春猶未徧驚落梁塵
不數鸎喉囀好著紅綃籠玉腕輕敲引入笙歌院
　　寶鼎硯
昔姑蘇士人繋囹圄元夕以詞求免守一見破械延之
上坐至今樂府多傳之惜其止叙藩方宴游之盛而不
及皇都真隠居士用韻以補其遺　霞霄丹闕瑞靄佳
氣青葱如綺纔半月東君雨露無限韶華生寶砌漸向
晩放燭龍掀舞周匝紅渠紺蘂況對峙鼇峰屭贔不隔
蓬萊弱水
聖主有樂昇平意引芝華雙輦凝翠紛萬俗歌謡管絃
聲混鶯吟鳯吹正漏永更深氷輪掩映光接康衢萬里
似移下一天星斗粧㸃都城表裏　清警蹕忽登樓簇
綵仗錦襦絲履看柑傳数顆恩浹王公近侍散異卉覆
千官醉競捧瑶觴起願歳歳今宵宴賞春滿山河百
二
　　最髙樓(鄉老十人皆年八十淳熙丁/酉三月十九日作慶勸酒)
當年尚父一箇便興周今十倍更何憂冲融道貌丹為
臉扶踈漆髮黒盈頭世方知非熊老聚吾州　有智略
可從兹日用有志願可從兹日酬天賦予怎教休瓊漿
且共飛千斛蟠桃應得見三偷諒吾皇恢復後盡封侯
　　壽仙翁
莫嫌春淺寒威俱斂陽和至此時方見木君敷令把雪
霜掃斷要集徳星勝伴　為有仙翁正爾名喧蕃漢眉
壽比耼彭更逺兼資勲業已中雙鵬箭清步槐庭影滿
　　踏莎行(鄭開府出示諸公所/賦琵琶詞即席次韻)
歌舌鶯嬌舞臉蜂細華堂是處皆頤指四紘獨擅席中
春移船出塞聲能繼　慢然幽情輕攏柔思其中有口
傳心事主人燈火下樓時偏渠領略深深意
　　生查子(即席韻陸務觀/)
雙蛟畫鼓催一水銀蟾滿見奪錦標囘却倚花枝看
已擘冷金牋更釂玻瓈椀歸去詫鄉關不負平生眼
　　江城子
片帆初落甬勾東碧湖空滿汀風囘首一川銀浪颭孤
篷且架兩椽煙雨裏凭曲檻浥空濛　閒移拄杖上晴
峰莫怱怱伴冥鴻笑指家山蘋葉藕花中脚力倦時呼
小艇歸棹穏月朣朧
　　浪淘沙(祝壽/)
祝壽祝壽筵開錦繡拈起香來玉也似手拈起盞來金
也似酒祝壽祝壽　命比乾坤久長壽長壽松椿自此
碧森森底茂烏兎從他汩轆轆底走長壽長壽
　　瑞鶴仙(元日朝囘/)
霽光春未曉擁絳蠟攅星霜蹄輕褭皇居聳雲杪靄祥
煙瑞氣青葱繚繞金門羽葆聴臚唱千官並到慶三朝
雉扇開時拜舞仰瞻天表　榮耀萬方圖籍四裔名王
賮琛珍寶椒盤頌好稱壽斚祝難老更傳宣錫坐鈞天
妙樂聲遏行雲縹緲逗歸來酒暈生霞此恩怎報
　　水龍吟
翠空縹渺虚無筭唯海上蓬瀛好瓊瑶宫闕蘂珠臺榭
玲瓏繚繞弱水沉冥瑞雲遮隔幾人曽到四明中自有
神仙洞府煙霞裏知多少　堪笑當年狂客愛休官何
須入道婆娑緑髮埀肩著甚黄冠烏帽花底金船月邉
玉局儘能遲老待丹成九轉飄然駕鶴却游三島
　　二(湖山勝槩金沙酴醿同架/)
平湖渺渺煙波是中只許神仙住人間空愛夭桃繁李
雪飛紅雨誰信壺天靚粧玉貌春光容與似佳人才子
青㝠步穏同攜手成歡聚　老子時來燕賞擁笙歌留
連樽俎烏紗壓倒香雲篸偏知他幾度多謝東君肯教
滿架長情相處更須拚痛飲年年此際作芳菲主
　　永遇樂(洞天/)
鄞有壺天景傳圖畫聲著海縣四面攅峰皆七十二各
在窗中見祥雲擁蔽飛泉繚繞咫尺似天涯逺如今向
仙家覓得絜來十洲東畔　虚無縹渺蓬萊方丈所喜
只居隔岸羽幰埀珠瓊車織翠長是陪嘉宴豺狼逺跡
風波不作日月御輪須緩且銜杯稱賢樂聖度兹歳晩
　　迎仙客(洞天/)
瑞雲繞四窗好何須隔水尋蓬島日常曉春不老玉蘂
樓臺果是無塵到　没智巧没華妙箇中只喜風波少
青樽倒朱顔笑囘首行人猶在長安道
　　南浦(洞天/)
一箭舜絃風向曉來輕寒初報麥秀蝶股歇花鬚韶光
老鶯聲倦聞呼友池塘暗緑數竿粉節天然瘦對兹美
景清歌妙曲千鍾芳酒　誰知别是壺中繚畫閣朱欄
煙谷雲岫三島十洲東青霄上神工幻成巖竇瑤臺閬
苑翠旌羽葆頻相就世凡洗斷教烏兎從今遲遲飛走
　　夜合花(洞天/)
三島煙霞十洲風月四明古號仙鄉縈紆雉堞中涵一
片湖光遶岸異卉奇芳跨虹橋隠映埀楊玉樓珠閣氷
簾捲起無限紅粧　龍舟兩兩飛揚見飄飜繡旗歌雜
笙簧清樽滿泛休辭飲到斜陽直須畫蠟熒煌況夜深
不阻城隍且拚沉醉歸途便教徹曉何妨
　　人月圓(元宵/)
夕陽影裏東風軟驕馬趂香車看花粧鏡藏春繡幕百
萬人家　夜䦨霧去星繁絳蠟珠翠鮮華笙歌不散踈鐘
隠隠月在梅花
　　二(詠圓子/)
驕雲不向天邉聚宻雪自飛空佳人纎手霎時造化珠
走盤中　六街燈市争圓鬬小玉盌頻供香浮蘭麝寒
消齒頰粉臉生紅
　　粉蝶兒(元宵/)
一箭和風穠薫許多春意閙娥兒滿城都是向深閨争
剪碎呉綾蜀綺㸃粧成分明是粉鬚香翅　玉容似花
全勝故園桃李最相宜鬢雲秋水怎教他却去與莊周
同睡願年年伴星毬爛游燈市
　　二(詠圓子/)
玉屑輕盈蛟綃霎時鋪徧看仙娥騁些神變咄嗟間如
撒下真珠一串火方燃湯衮盡浮鍋面　歌樓酒壚今
宵任伊索喚那佳人怎生得見更添糖拚折本供他幾
椀浪兒們得我這些方便
　　教池囘(競渡/)
雲淡天低踈雨乍霽桃溪嫩緑蒙茸珠簾映畫轂金勒
耀花驄遶湖上羅綺隘香風擘波雙引蛟龍尋奇處髙
標錦段各騁英雄　縹渺初登綵舫簫鼓沸羣仙玉佩
丁東夕陽中拚一飲千鍾看看見璧月穿林杪十洲三
島舂容醉歸去雙旌搖曳夾路金籠
　　如夢令(酴醿金沙同架/)
小院春風不老鵲碧霓裳縹緲雪臉間朱顔各自一般
輕妙忒棹忒棹真箇一雙兩好
　　洞仙歌(茉利花/)
瓊肌犬白淺著鵝黄罩金縷擅心更天巧筭同時雖有
似火紅榴争比得伊家淡粧輕妙　興來清賞處限真
香可惜只教生閩嶠這消息縱使移向蒸沈終不似凭
欄披襟一笑若歸去長安詫標客彈道勝酴醿水仙風
貌
　
　
　
　鄮峰真隠漫録巻四十七
欽定四庫全書
　鄮峰真隠漫録巻四十八
　　　　　　　　　　　　　宋　史浩　撰
　詞曲
　　醉蓬萊(擬人賀生日/)
紀今辰髙㑹屈指三朝便逢重九珠履瑤簮聚一天星
斗菊蘂含芳桂花籠艷有美容爭秀衮繡堂中蓬壺影
裏香噴獸　況是清朝太平真主治亨雍熙眷深耆舊
恩錫兼金遣星軺東走咫尺威光下拜歸美願我皇眉
壽自此重裁謝牋千紙年年囘奏
　　聲聲慢(喜雪錫宴/)
風收淅瀝霧隠森羅羣山萬玉嵳峩禁街車馬銀杯縞
帶相過胥濤晩來息怒練光浮都不揚波最好處是漁
翁歸去鼓棹披蓑　況是東堂錫宴龍墀驟貂璫宣勸
金荷慶此嘉瑞明歳黍稌應多天家預知混一把瓊瑶
鋪徧河這一飲罄華戎同醉泰和
　　秋蘂香(生日/)
玉露瀼瀼秋色似畫東堂燕席初開紅茰汎壽斚紫菊
上粧臺倚欄見新鴈已南來落霞孤騖徘徊最奇處重
陽將起涼滿襟懷蕭灑秀眉華髮丹臉映瞳的皪如孩
擘香牋聴麗句新裁池上三囘蟠桃熟玉纎猶捧瓊林
但願年年此㑹滿蓬萊　繞對晴空麗日金籠畫蠟觥
籌舉連昏曉最堪羨主人雅好聚羣工亟成天巧一篙
穏送忘機所至不驚鷗鳥若也營求巨川通濟為華妙
恣斑衣豈樂浮家況宅永娯椿老
　　花心動(競渡/)
遲日輕隂初雨收花枝濕紅猶滴玉鐙繡韉纔得新晴
栁岸往來如織畫樓幾處珠簾捲風光徧神仙瑶席萃
佳景分明管領一陂澄碧　忽見波濤噀激蒼煙際雙
龍起為勍敵桂檝撥雲鼉鼓轟雷競奪龍標千尺恁時
綵艦虹橋畔舂容引寶觥霞液興濃處笙歌又還竟夕
　　水龍吟(次韻彌大梅詞/)
雪中䔒蕾嫣然美人莫恨春容少化工消息只須些子
陽和便了文杏徒繁牡丹雖貴敢誇姸妙看氷肌玉骨
詩家謾道銀蟾瑩白駒皎　樓上角聲催曉是東皇絲
綸新草青旂蒼輅欲臨東闕遣伊先到排斥風霜掃除
氛霧直教聞早筭功髙調鼎不如竹外一枝斜好
　　瑞鶴仙
是花堪愛惜謝天教花信添花顔色花紅襯花碧燦朝
陽花露珠頻滴花光的皪映花下花裀百尺趂花時手
撚花枝飽嗅此花消息　常恐一番花褪失了花容怎
生尋覓花神効力將花貌儘留得更移花並植仙家玉
圃不許花隂過隙向花前長把蕉花為花主席
　　喜遷鶯(清明/)
三春正美是霽景融和韶華如綺夾岸香紅登牆粉白
開徧故園桃李畫舸繡簾髙捲錦轂朱軒低倚對此際
向池臺好處争傾緑蟻　醉裏須醒悟些子芳菲造物
都謾你一瞬光隂霎時蜂蝶還付落花流水我有大丹
九轉真箇長春不死待得了把髙歌清賞隨縁而已
　　菩薩蠻(清明/)
提壺謾欲尋芳去桃紅栁緑年年事唯有列仙翁清明
本在躬　何須從外討皮裏陽和好堪羨箇中人無時
不是春
　　南浦(四月八日/)
天氣正清和慶西乾釋迦如來出世毓質向金盆祥雲
布層霄九龍噴水東傳霞旦正此日人人記露盤百卉
擁金容香湯爭來拂洗　誰知這箇因縁化衆生令求
塵埃脱離一㸃昭昭當須向兹時便知瞥地何煩手自
然作箇惺惺底若猶未悟且管領師僧八文十二
　　青玉案(入梅用賀方囘韻/)
銀濤漸溢江南路汎短棹輕帆去破塊跳珠知幾度竹
窗新粉藕池香碧應在雲深處　蕭蕭鶴髮雖云暮曽
得神仙悟真句久視長生親見許離愁掃盡更無慵困
怕甚黄梅雨
　　花心動(端午/)
槐夏隂濃筍成竿紅榴正堪攀折菖􁄠碎瓊角黍堆金
又賞一年佳節寶觥交勸殷勤願把玉腕綵絲雙結最
好是龍舟競奪錦標方徹　此意憑誰向説紛兩岸游
人强生區别勝負既分些箇悲歡過眼盡歸休歇到頭
都是强陽氣初不悟本無生滅見破底何須更求指訣
　　卜筭子(端午/)
符籙玉搔頭艾虎青絲鬢一曲清歌倒酒蓮尚有香莆
暈　角簟碧紗㕑揮扇消煩悶唯有先生心地涼不怕
炎曦近
　　永遇樂(夏至/)
日永繡工減却一線節臨短至幸有杯盤隨分快樂得
醺醺醉尋思塵世寒來暑往凍極又還熱熾恰如箇脾
家瘧疾比著長些子　人生百歳一年一發且是不通
醫治兩鬢青絲皆伊染就今已星星地除非爐内龍盤
虎繞養得大丹神水却從他隂陽自變卦分泰否
　　鵲橋仙(七夕/)
金烏玉兎時當幾望只是光明相與天孫河鼓事應同
又豈比人間男女　精神契合風雲交際不在一宵歡
聚乗槎曽得問星津為我説因縁如此
　　瑞鶴仙(七夕/)
霽天風露好乍暑退西郊涼生秋早銀潢炯雲杪擁香
車鵲翅凌波初到清歌縹渺凭危閤新蟾吐曜有盈樽
美酒蛛絲鈿合拜舞競分天巧　堪笑世間癡絶不識
人中拙是珍寶多愁易老都縁是不聞道騁些兒機智
遭他驅使畢竟辛勤到了又何如百事無成是非較少
　　念奴嬌(中秋/)
碧天似水看嫦娥摩出一輪寒璧桂魄扶踈光照曜塵
界都成銀色萬象森羅羞明捲彩黯淡唯今夕風髙露
重井梧濕翠時滴　誰信鶴婆娑鄮峰真隠對影為三
益虎繞龍蟠丹就後一顆清輝的皪不養銀蟾不關玉
兎到處無虧蝕三千行滿也能飛上璇極
　　芰荷香(中秋/)
過横塘見紅粧翠蓋柄柄檠香月娥有意暮藹收盡銀
潢一輪髙掛放同千里清光秋中爽氣天涼露凝玉臂
風拂雲裳　老子通宵不忍睡把青樽小酌仍更思量
自家活計幸有無限珍藏大千世界静極後普現十方
圓明不損毫芒精神㑹處獨坐胡牀
　　清平樂(李漕生日/)
池臺非霧縹渺雙溪路家在江南佳麗處看取謝公風
度　蟠桃九醖千秋金蕉欲上遲留笑待錦花䄄上雙
鸞舞徹梁州
　　二(同前/)
翠蛾雪栁鬢影春風透燈火千門輝綺繡移下一天星
斗　賸拚連夜歡遊金波欲上遲留且看香梅影底雙
鸞舞徹梁州
　　三(游石頭城/)
石頭虎踞戎馬何能渡曽是六朝雄勝處瑞遶碧江雲
露　當時霸國多賢風流只解遺鞭便好揚舲比伐舉
頭即見長安
　　四(樞宻叔父生日/)
萬花如繡淑景薰晴晝一曲齊稱千歳壽歡擁兩行紅
袖　當年西府横翔急流穏上仙鄉笑閲磻溪日月行
看尚父鷹揚
　　五(代宰執勸趙丞相酒/)
槐庭元老四海真師表曲為故人(光宗/廟諱)久要陋巷不嫌
時到　虚堂已入涼颸一觥為壽何詞看即關河恢復
千秋永輔淳熙
　　六(勸王樞使/)
當年桂籍同展摩雲翼位冠洪樞情似昔肯共一樽瑶
席　經綸素韞胷中籌帷小試成功已殄潢池小醜行
收沙漠膚公
　　七
吾皇睿哲廷有真三傑同向清時揚茂烈掩迹臯陶䕫
契　聨鑣忽訪山樊涼生花底清樽大史明朝日奏台
星皆聚柴門
　　八(待使相勸酒/)
南陽賔友道舊須樽酒一曲為公千歳壽絃索春風纎
手　忠謀黼黻明昌英詞錦繡肝腸帝所盛推頗牧人
間尤重班揚
　　朝中措(雪/)
凍雲著地靜無風䔩䔩墜遙空無限人間險穢一時為
爾包容　凭髙試望樓臺改觀山徑迷蹤唯有碧江千
里依然不住流東
　　七娘子(重陽/)
東籬壽菊金猶淺對南山把酒開新宴絳闕叢霄玉書
丹篆坐間俱是神仙伴　童顔緑髮何曽變喜嬰兒姹
女交相戀寄語詩翁茱茰重看明年此㑹人人健
　　惜黄花(重陽/)
秋光將老黄花開早露浥清曉金錢萬疊猶小篸徧碧
雲鬟壓倒烏紗帽更把玉觴同釂　過口添爐鼎朱顔
愈壮少道骨長仙風養成靈寶今日去登髙謾説龍山
好悄不如自家蓬島
　　浣溪紗
翠館銀甖下紫清内家聞説慶嘉平栁條萱草眼徧明
　小閣數杯成酩酊醒來不愛珮環聲為通幽夢到玉
京
　　臨江仙(除夜/)
臘月正當三十夜幾人到此惺惺一輪明月本團明廊
然無罣礙何用問前程　況有長生真妙訣歳華雖換
休驚但將歌酒樂昇平塵縁如未了明日賀新正
　　感皇恩(除夜/)
結栁送文窮驅儺嚇鬼爆火薫天謾兒戲自家爐鼎又
却冷清清地臘月三十日如何避　且與做些神仙活
計鈆永收添結靈水跳圓日月一任東生西委玉顔長
向此迎新歳
　　滿庭芳(立春/)
梅萼冰融栁絲金淺緒風還報初春木君青斾獵獵下
蒼旻親奉虚皇妙㫖將枯朽咸與維親須㬰見芳郊樂
圃生氣徧無垠　青絲行白玉一杯介壽紅浪粼粼便
安排歌舞蝶翅鶯脣别有神仙窟宅乾坤内充滿氤氲
功成處花開不老酒熟鎮甘醇
　　撲蝴蝶(勸酒/)
光隂轉指百歳知能幾兒童稚老來將耄矣就中些子
彊壯又被浮名牽繫良辰盡成輕棄此何理　若有惺
惺活底必解自為計青樽在手且須拚爛醉醉鄉不涉
風波睡到花隂正午笙歌又還催起
　　蝶戀花(勸酒/)
玉甕新醅飜緑蟻滴滴真珠便有香浮鼻欲把盈樽成
雅㑹更須尋箇無愁地　況是賞心多樂事美景良辰
又復來相值料得天家深有意教人長壽花前醉
　　臨江仙(勸酒/)
自古聖賢皆寂寞秖教飲者留名萬物叢裏酒如澠池
臺仍舊貫歌管有新聲　欲識醉鄉真樂地全勝方丈
蓬瀛是非榮辱不關情百杯須痛飲一枕拚春醒
　　粉蝶兒(勸酒/)
一盞陽和分明至珍無價解教人囉哩哩囉把胷中些
磊磈一時鎔化悟從前恁區區總成虚假　何妨竟夕
交酬玉觴金􁍟更休辭醉眠花下待明朝紅日上三竿
方罷引笙歌擁珠璣笑扶歸馬
　　瑞鶴仙(勸酒/)
瑞煙籠繡幕正玳席歡燕觥籌交錯髙情動寥廊恣清
談雄辯珠璣頻落鏘鏘妙樂且嬴取昇平快樂又何辭
醉玉頽山是處有人扶著　追念搏風微利畫餅浮名
久成離索輸忠素約没材具謾擔閣悵良辰美景花前
月下空把歡遊蹉却到如今對酒當歌怎休領略
　　永遇樂
桃李繁華芰荷清淨景物相繼霜後橙黄雪中梅綻迤
邐春還至尋思天氣寒喧凉燠各有一時樂地如何被
浮名牽役此歡遂成抛棄　如今醒也扁舟短棹更有
籃輿胡倚到處為家山肴社酒野老為賔侣三杯之後
呉歌楚舞忘却曳金穿履雖逢箇清朝貴客也須共來
一醉
　　青玉案(勸酒/)
閒忙兩字無多子嘆舉世皆由此逐利爭名忙者事㕓
中得喪仕中寵辱無恨非和是　誰人解識閒中趣雪
月煙雲自能致世態只如風過耳三杯兩盞眼朦朧地
長向花前醉
　　滿庭芳(遊湖/)
和靖重湖知章一曲浙江左右為隣繡韉綵艦只許日
尋春正好厭厭夜飲都寂靜没箇遊人夫何故歡䦨興
阻只為隔城闉　堪嘉唯甬水囘環雉堞中峙三神更
樓臺繚岸花栁迷津不惜頻添畫燭更深看舞上華裀
拚沉醉從他咿喔金距報凌晨
　　二(茒舎/)
柴作踈籬茅編小屋遶堤苦竹黄蘆老翁蝸處却自樂
清虚理釣何妨鈞直居琴又不管絃無逍遙處都捐世
慮忘我亦忘渠　雨餘添美景眉横山嫵臉媚花腴笑
凡間粉黛濃抹輕塗客至三杯薄薄欲眠後一枕蘧蘧
起來見龜飜鶴舞却似壽星圖
　　臨江仙(戯綵堂立石名曰瑞雪/彌大作詞因用其韻)
曽向泗濵浮玉質也居十二峰前飛來蘇髮尚如巻郁
紛因岫出巧鏤是誰鑴　挈榼凭欄成勝賞老夫亦自
頽然坐疑靄靄上瑤天已為蘇旱雨却放老龍眠
　　好事近(梅花/)
欹枕不成眠得句十分清絶一夜酸風閣雨醖江天飛
雪　曉來的皪看花枝頭老蚌剖明月帝所待調羮金
鼎莫教人輕折
　　二(次韻彌大梅花/)
對竹襞吟牋正是賞梅時節便把這些清致作東湖三
絶　帝家金鼎待調羮何似且休折却愛玉樓清弄褪
霏霏香雪
　　念奴嬌(次韻商築叟秋香/)
銀潢耿耿正露零仙掌塵空天幕碧玉扶踈開萬朶偏
稱水村山郭巧醖檀英宻包金粟只待清秋著三春桃
李自應束在髙閣　好是月窟奇標東堂幽韻不管西
風惡獨立盈盈回首笑白葦丹楓索索折向氷壺莫教紗
帽醉裏輕簪却濃分長在自疑身到雲壑
　　二(親情拾得一婢念奴雪中來歸/)
枝頭䔒蕾褪紅綃微露江南春色多謝東風吹半朶來
入騷人瑤席粉臉輕紅芳心羞吐别有真消息粧臺簾
捲壽陽著意留得　好是雪滿羣山玉纎頻撚汎清波
文鷁深院相逢人盡道標格都從天錫夢蝶徒勞霜禽
休妬爭奈伊憐惜髙樓誰倚寄言休為横笛
　　三(次韻樓夷觀潮/)
錢塘江上展絞綃初見長天一色風拭菱花光照眼誰
許紅塵輕積轉盼馮夷奔雲起電兩岸驚濤拍眼空破
地水龍爭噴吟笛　客有步屧江干胷吞奇觀寄英詞
元白素壁淋浪飜醉墨飄灑神仙蹤跡好待波匀横飛
小艇快引香筩碧煙銷月出不眠拚了通昔
　　白苧(次韻真書記梅花/)
臘天寒曉風勁幽香頻吐精神婥約誰羨姑射若處江
南探春獨步恨無侣微語又誰管雪勢霜威埋妬且圖
少陵東閣作詩苦擬煩玉纎輕拗寧相許　惜取欄竿
遍倚月淡黄昏水邉淺不放紅塵染汚名畫手丹青罷
施緗素不隨豔卉强媚韶光一瞬飄蕩無據秖恐金門
寶鼎方調時時未覷便把枝頭豆顆朝天去
　　浣溪紗(即席次韻王正之覓遷哥鞋/)
一扢鈎兒能幾何弓弓珠蹙杏紅羅即時分惠謝奴哥
　香壓幽蘭蘭尚淺様窺初月月仍多祇堪掌上壓瓊
波
　　二(夜飲詠足即席/)
珠履三千巧鬬姸就中弓窄只遷遷惱伊剗韈轉堪憐
　舞罷有香留繡褥步餘無跡在金蓮好隨雲雨楚峰
前
　　三
濕翠湖山收晩煙月華如練水如天興來催上釣魚船
　青篛一樽汀草畔霜筠數曲渚花邉更於何處覓神
仙
　　四
梁武憨癡達麽獃箇中消息豈容猜九年面壁口慵開
　隻履却尋歸路去一花元不是君栽這囘枉了一遭
來
　　五
索得𤣥珠也是獃人人有分莫胡猜頂門一眼鎮長開
　路斷玉關無輒跡雪埋葱嶺没根栽始得達麽不曽
來
　　六
勝槩朱楹俯碧湖蕭蕭風月一塵無只堪緑蟻滿樽浮
　況是小春天正爽杖藜相與探梅初半皴枝上未成
珠
　　七
逺岫數堆蒼玉髻平湖千頃碧琉璃笙歌催我上船時
　載月有如浮玉鑑採蓮還復擁胭脂更於何處覓瑤
池
　　武陵春(戴昌言家姬供春盤/)
報道東皇初弭節芳思滿凌晨爭看釵頭綵勝新金字
寫宜春　四座行盤堆白玉纎手自和勻恰似蟾宫妙
麗人將月出浮雲
　　千秋歳(戴丈夫婦慶八十/)
吾鄉我里偕老真無比燕席展歡聲起蘂宫仙子繞玉
砌萊衣戯稱賀處眉心競指朱書字　憶昔西周吕年
紀雖相似獨自箇誰為侣如今雙鳯老堪引同螺醉彭
祖壽十分方一那裏暨
　　新荷葉
真隠先生家居近在東湖茅屋三椽自有一種清虚秫
來釀酒便無後也解賖沽只愁客至不能拚此芳壺
且樂天真醉鄉裏無限歡娯時倚花枝困來著枕蘧蘧
囘觀昨夢徒然使心勦形􁁺始知今日得閒却是良圖
　　瑤臺第一層
寥廓澄清人正在瑶臺第一層瑞靄處蘂掩映金碧觚
稜異花非世種靄賸馥紫霧飛騰有仙駕過吾廬環堵
少駐雲軿　俄驚重壺疊巘頓然蕭灑倍塵清珮環聲
裏寶觥㶑灧舞態娉婷祝言千歳壽仍更予五福川増
返蓬瀛問今朝兹㑹昔日誰曽
　　醉蓬萊(勸酒/)
喜泉通碧甃秫刈黄雲釀成芳酎瑞靄凝香更陽和鍾
秀曉甕寒光夜槽清響聴頷珠頻溜晝錦堂深聚星筵
啓一觥為壽　況此神仙蘂宫儔侣玉殿英游盡皆親
舊贏得開懷對良辰握手醉席淋漓笑語都不問欲殘更
漏幕繡春風輕絲美韻明朝還又
　　如夢令(勸婦人酒後同/)
摘索衣裳宫様生得臉兒福相容止忒精神一似觀音
形像歸向歸向見者擎拳合掌
　　二
粉臉霞生一縷掩映緑雲秋水言語更雍容具足十分
嬌美無比無比要比除非鏡裏
　　三
紅白杏棃肌理時様新粧淡佇真箇似觀音少箇楊枝
淨水歡喜歡喜盡此一鍾醇美
　　四
羅韈半鈎新月更把鳯鞋珠結步步著金蓮行得輕輕
瞥瞥難説難説真是世間奇絶
　　五
試把珠簾低捲宛見梅粧粉面緑遶更紅圍齊捧瑶巵
來歡堪羨堪羨此是神仙閬苑
　　六
一笑樽前相語莫遣良辰虚度飲興正濃時兎盌聊分
春露留住留住催辦後筵歌舞
　　南歌子(熟水/)
藻澗蟾光動松風蠏眼鳴濃熏沈麝入金餅瀉出温温
一盞滌煩膺　爽繼雲龍餅香無芝术名主人襟韻有
餘清不向今宵忘了淡交情
　　畫堂春(茶詞/)
小槽春釀壓香紅良辰飛蓋相從主人著意在金鍾茗
椀作先容　欲到醉鄉深處應須仗兩腋香風獻酬髙
興渺無窮歸騎莫葱葱
　
　
　
　
　鄮峰真隠漫録巻四十八
欽定四庫全書
　鄮峰真隠漫録巻四十九
　　　　　　　　　　　　　宋　史浩　撰
　童丱須知
予起身寒微頗安儉素非官至未嘗陳觴豆退處率多
暇日間口占數語以訓兒孫使知事君事親脩身行已
之要録之幾百篇目曰童丱須知不敢以示作者姑藏
其家欲其易曉故鄙俚不文然比之嘲風弄月則有間
矣留心義方者有取於斯焉淳熙辛丑下元真隠居士
書於清涼境界
　　君臣篇
渾沌判天地髙卑未相親三才欲通貫中間須有人人
最靈於物民至愚而神天地寄聰明動靜必相因飽食
無用心蚩蚩禽獸均逸居茍不教焉能敘彞倫天地憫
此類是故立君臣君以聖居上發政先施仁臣以賢作
輔法度期持循聖賢適際㑹利澤漸無垠君或肆酷虐
百姓皆顰呻君或用忠怒四海熙如春臣或進諂諛陂
僻正路堙臣或善諫諍君子之道伸所以委質者恭敬
日恂恂權倖不敢附賄賂不足珍窮達自有命烏可毁
天真挺然秉中正于以奉咨詢言必稱堯舜孟氏醇乎
醇從容引當道納誨毎諄諄君如語好貨公劉道可遵
居行有積裹王業肇於豳君如語好色太王愛妃嬪當
時無怨曠後效應騶麟見牛未見羊王政此問津今樂
猶古樂樂在同乎民卒令歸正道何必批逆鱗拳拳愛
主心曽莫懈昬晨謀猷入以告歸美法君陳善則君所
有過思已自新況乃有幾事不宻則失身但能持此戒
何愧古臣隣漢唐徳既衰風俗愈不淳上下懷猜貳相
視如越秦上固好自用下亦非同寅充員茍爵位責效
蔑涓塵朝居廊廟上暮不齒簪紳嗚呼君臣間何乃如
參辰恭惟我清朝一徳格穹旻起喜歌聲洽恩覃率土
濵
　　父子篇
太易本空空空中有太極太極判二儀萬物斯生植天
地為父母萬物為子息人居萬物羣最曰具靈識兩家
各生子匪媒其可得合禮成夫妻相共孕英特方當姙
娠初疾嘔不納食妻既日呻吟夫亦日憂惻辛勤彌十
月存亡未可測暨及震夙時痛楚千萬億稍或失調䕶
淪胥在頃刻幸爾見嬰兒歡色動顔色乳哺更攜持幾
年先用力母實鍾愛憐父亦思誨飭資禀尚凡庸視之
如岐㠜驕慢不率教巧計為藏匿一語或中理誇揚其
肯黙葆養覬成人庶幾供子職提孩知愛親此情何可
抑冬温而夏凊未足酧其徳昏定而晨省未足酬其徳
三牲滋美味未足酬其徳四序紉華衣未足酬其徳竭
身至老死未足酬其徳碎身如糜粉未足酬其徳男仕
女有行其常在親側悠然父母心相望長相憶問訊與
饋遺來往當如織口體所供奉無問一錢直親茍未沾
嘗享之寧敢即其有不安節歸省恨不亟母分嫡與繼
存心何間忒雖或不我愛其敢忘翼翼王祥躍氷魚薛
包戀門閾馭車騫忍寒耕田舜引慝於此堅至行青史
斯刋勒切勿使偏親索處萱堂北富貴未解憂天倫乃
物則不應中道廢失性甘狂惑嗚呼霄壌間孰有無親
國女子逺外家間隙成荆棘男子聴婦言偏愛滋貨殖
禮容故背違言辭苦凌逼於義或參商於物或吝嗇劬
勞保抱恩總不存悃愊親老力已衰欲競知何克飲泣
更包羞煩寃滿胷臆父子情既離萬世恩之賊上帝實
監臨天禍隂誅殛世事每好還子孫必凶愎嗟哉宇内
人身處禮義域忍將君子行輕以私意蝕受報方知改
岵屺嗟空陟生徒伍禽獸死則墮鬼蜮一念能囘光悖
逆頓可熄吾言雖鄙俚萬古為矜式
　　夫婦篇
天地生萬物隂陽相配偶兩家因媒妁是以為夫婦男
貴有器識不問財薄厚女貴有賢行不問色妍醜二者
既相值家肥得長久二者儻不然舉動多掣肘夫無婦
承順何以事父母婦無夫應援何以事姑舅外或專放
蕩薄游酗樽酒内或資悍厲爭競恣紛糾儻信􁀙雞晨
長舌肆讒口離間骨肉親敗亂亷潔守居官鮮徳操居
家失孝友漸漬不覺知頓使初心負故須礪剛方循循
常善誘使其良心生悔恨能自咎若也縱沉迷一切俱
聴受㝠然在世間禽獸而􁀙牡堂堂六尺軀方足俱圓
首聰明不下人何乃畏仇偶子孫則象之餘殃貽厥後
吾言誠伐病宜以銘座右
　　長幼篇
父母有男女兄良必弟悌天性所禀賦初不煩法制如
何中道間䦧牆成背戾蓋由結婚姻異姓以女妻妻不
嫻教訓夫不恤苖裔怨隙由愛惜紛爭為財計浸潤日
已久同惡遂相濟昆季若仇敵長幼絶交際孤然離索
身何以異狗彘當思父母心喜得賢子繼為彼慵懦兒
清隂均映蔽如何我自賢了不念同蔕宜罄友于情金
蘭彰夙契推心更及逺落地皆魯衛祥覽何人哉髙風
馳萬世俚言雖不文將以助棠棣
　　朋友篇
先王徳澤深士民皆修睦琢磨貴取友為學不應獨分
寧非君臣嚴光蹴帝腹人君尚擇交況乃為臣僕仕宦
同恩榮庠序同誦讀萍蓬偶邂逅里閈頻追逐握手出
肺肝勤渠敘寒燠一旦臨利害獰然遂及目朱博先著
鞭索居歎蕭育不見管夷吾全交有鮑叔蘇章太不情
恩讎在隔宿不見庾公斯孺子生可卜嗟哉世間人雲
雨徒飜覆得喪自有天人豈能禍福險心懷五六壽命
多短促君子坦蕩蕩為之歌伐木
　　祭祀篇
文王御家邦風化必自邇采繁夫人職專言奉祭祀洪
惟祖先心貴得賢後嗣匪取一時孝覬其能事死蓋自
平生來功行勤積累防範不敢違貽厥作基址子孫洎
有室懵不知此理燕飲恣歡謔口腹縱奢靡霜降雨露
濡愴惕昧所履故其臨祭時倦色成跛倚酣歌或笑呼
憤怒或笞捶不恤祭如在大似不得已祖先必吐之豈
復錫繁祉我勸世間人於此莫輕視春秋祭享間齋戒
先恭已憂思動哀慕䖍謹具芳美時物堪薦新當如奉
甘㫖餖飣乎自供焉可使奴婢掃除蠲穢雜滌灌去塵
滓馨香出釡甑滋味登簠簋勿為貧故約勿為富故侈
豐儉或有常不可變其軌以此奉吾先神靈必歡喜緜
緜百世後餘慶何能弭
　　舅姑篇
女子年既笄出適乃從夫從夫始曰婦將以事舅姑舅
姑生男兒鼓舞更忻愉禀受胚胎成身體洎髮膚玩之
如美玉寶之如明珠覬其能立身孝飬勤朝晡豈知壯
有室卻使失歡娯婦既恣狼戾夫亦與之俱翁嫗有憎
惡導夫起嗟吁叔妹有異胞俾夫肆欺誣及其享富貴
卻云夫自圖珍異私帑積貲産别籍拘不念翁與嫗生
爾夫之軀不念叔與妹爾夫當友于動輒生離間豈不
負心乎天殃或人禍捨爾其誰誅我有為婦法爾其聴
而孚凡事舅姑禮與事親無殊唯當輔君子相勉以相
須定省問安否温凊視衣襦俎豆奉燕樂几杖供扶持
出因侍坐席入則臨庖㕑親意或欲與承命惟所需不
作曽元養問有必曰無親意所愛敬率行不敢渝當以
内則篇終身為範模其有疾病時憂惶問醫巫不眠衣
帶敝不食形容枯藥餌必自試寧敢離須㬰以至復初
後吾身方得蘇其有貧困時四壁立家徒夫既日負米
不憚涉崎嶇婦亦憫其勞推食盈盤盂質貸如已盡素
手居窮途毎務寛慈抱何嘗使向隅以其所以養麤糲
成甘腴親怒我勿怨親肥我獨臞忘飢日反哺豈不見
慈烏親既感爾孝祝爾多英雛佗日爾有婦復與爾同
符因知婦行孝乃自立根株出爾反乎爾曽不差錙銖
當時奉翁嫗後效收桑榆時哉不可失作詩勸踟蹰
　　叔妹篇
婦欲事舅姑先當和叔妹叔妹不我和舅姑生怨憝伯
叔貴依義崇恩胡可廢晨昏同問安致敬斂身退語笑
不妄發正色絶冶態夜行必以燭相遇母盼睞女妹貴
親暱唯當盡恩愛椸枷混衣裳粧奩同粉黛威儀俾嫻
習紉縫勤教誨其間有過差識性須忍耐伯叔各生子嬉
戲魚同隊切勿分彼已愛猶我兒輩姊妹或歸寧親戚
無阻礙童稚既撫存僕妾亦下逮彼於父母前豈不知
欣戴遂使髙堂言吾子得賢配推此厚族黨睦婣居外
内心期在隂徳施恵毎韜晦喪葬乏資財男女未婚對
稱家之有無彼必懷感佩歳時饋壺漿燕享盍簪玳貧
富與貴賤待之宜一槩猗歟行此行婦徳無瑕類萬口
併一談可貽彤管載
　　娣姒篇
兄弟各授室爰歸事夫祖是為叔伯姒異姓始相聚習
氣或氷炭安可一塗取故當專和柔順適無違拒彼有
妬嫉心作意相猈侮惟知以善誘不異魚相與彼有狼
戾心凌轢猛如虎惟知以理遣茹剛宜勿吐奴媵工讒
譛間諜多簧鼔嬰孩羣戯弄呌唬負寃苦恩怨霎時間
信之誠無補見境勿動懷表吾中有主子姪無分别一
意思存撫不見北平王貓尚能相乳財物有通無寒温
均帛縷不見栁河東數世同門户今人有女兒不教以
規矩唯與婢妾羣曽不師保姆一旦入夫門驕横不足
數長舌為厲階􁀙雞晨風雨夫既無剛腸間言遂旁午
兄弟若仇讎有面不相覩異爨或索居分財或析土同
胞謂慈親同氣謂嚴父一旦因汝來各使失依怙我故
作是詩為世開朦瞽
　　臧獲篇
人生貴適意安佚固有以便嬖足使令臧獲皆率俾婢
實居深閨奴當立堦戺内外儻致嚴家法斯盡理怙勢
以作威招權自豐已奴或有是人刑罰不可弛銜寃恣
狠傲妬寵專負恃奴或有是人斥逐其可已處衆能包
容見得思亷恥守分毎知足愛主常歸美忠謹輩行服
和柔姊妹喜為之有室家周旋表終始其或小瑕疪過
誤非姦宄第當明戒飭勿遽施鞭捶其或肆讒間作意
生荆杞第當親骨肉不可黨奴婢骨肉長聚頭奴婢安
可儗凡百御下人讀此味其㫖
　
　
　
　
　
　
　
　
　
　
　
　
　
　
　鄮峰真隠漫録巻四十九
欽定四庫全書
　鄮峰真隠漫録巻五十
　　　　　　　　　　　　　宋　史浩　撰
　童丱須知
　　敬天篇
古者明良㑹君臣必敬天小心常翼翼終日自坤乾雷
電彰威怒星辰是變遷凌競毎寅畏上帝必埀憐
　　傳道篇
帝王學有源執中以傳道塞路排楊墨逃親鄙釋老大
學吾所行中庸吾所保直下肯承當後人斯有考
　　修徳篇
生身天地間所貴在修徳衆善既奉行諸惡當屏息美
利世同霑隂功人不識㝠心契上天享祐無紀極
　　恤民篇
主聖臣賢日勤政在恤民差徭唯務息賦斂直須均但使
皆當富何憂富却貧孟公仁義説不取利吾身
　　措刑篇
堯舜雍熙治成功在措刑哀矜行法令欽恤愛生靈若
使殺無罪寧教失不經于公尚隂徳何況是朝廷
　　樂聲篇
樂聲表至和在乎民共樂百姓或怨咨八音徒振作朝
歌商紂摛煖響奏嬰縛四海得歡心全勝聴絃索
　　忠恕篇
君子行忠恕報恩不報仇恩者人善意一飯亦當酬仇
者被迷誤事過何足尤持之久不倦其心乃休休
　　疏財篇
人生貴疏財過富誠多事愚固益其過賢亦損其志指廪
憫人窮揮金侈上賜萬古播清名誰云能敗類
　　見徳篇
凡人在世間不曉乗除理非義或得財捫心未可喜俸
禄却蕭條子孫仍委靡更有禍隨身隂譴何時已
　　習尚篇
習尚從何來影響由先世好禮必温恭收書乃文藝初
心儻不思後弊必難制古人約其身所以裕苗裔
　　宫室八篇
茅茨不翦階三尺自古唐虞是聖人萬樂阿房歌舞地
只消一炬化為塵
大禹卑宫自一身能令四海敘彞倫雕牆峻宇埀丕訓
更有遺風及後人
相國當年茸未央欲將壯麗奉髙皇誰知後裔求増廣
萬户千門起建章
榱題數尺聳髙堂得志吾人正未遑若有賢名并徳行
茅茨之下亦風光
廣厦須増千萬間普令寒士盡歡顔少陵自處知何所
低小茅簷鷰往還
數間破屋洛城中却有髙名振古風寄語紛紛美宅者
安居寧不愧盧仝
結廬休與梓人評此輩唯知侈棟楹身在地方歸未得
歸來卻始悔髙明
乞身閒退本何圖賜第俄然處帝都報徳未忘三捷奏
祈天且辦一重鑪
　　輿馬八篇
吾皇多暇只觀書田獵游盤一事無北伐日行三十里
何曽異域市名駒
為國先須班馬政蓄儲專以備兵戎近來貴室豪家子
金勒雕鞍縱侈風
文帝卻囘千里馬項王獨愛一名騅烏江不渡騅難逝
細栁徐行馬不馳
車如流水馬如龍從此諸郎不得封無限外家多敗類
獨餘馬氏著謙恭
輜車乗馬君王賜不賞邉功即予賢外物何須勤覬望
惟於事業毎加鞭
婦人自處只閨房車馬寧須侈閙裝莫與他人爭富貴
從來儉素足輝光
少時常是出無輿徒步徐行亦當車近日堪嗟隨俗變
便無人與也騎驢
衰殘無似一臞儒聖主恩容帝里居毎到傳宣陪燕侍
東華門裏賜肩輿
　　張設八篇
簾帷聊欲障堂皇有徳何須錦繡光西漢孝文真誼主
殿中只集上書囊
晉帝當時自不君卻將步障助驕臣石崇不為緑珠死
天譴窮奢故殯身
嗜慾煎熬豈有窮羅屏繡幕圍香風更添錦綺為華飾
不念寒家四壁空
蝸涎苔蘚不能除覓得碑文當壁衣富貴一朝還自恣
盡將錦繡繚牆圍
庶人屋壁施文繡賈誼言之太息時不獨庶人須禁止
有官君子亦當知
帷幕時間奉此身當知流轉㑹成塵隨縁且用遮空壁
莫較敷陳舊與新
絹帛鮮華由染工紅花紫草遂收功若教明眼人猜破
始信浮生色是空
平時敗壁舊泥空蘆席將來謾禦風不是君恩令仕進
何因滿眼掛青紅
　　衾褥八篇
錦縠綾羅不足貪無過紫紺與紅藍仁宗一味黄紬被
萬古傳揚作美談
貴家獸炭擁紅爐衾褥重重綺繡鋪當念蓬窗飢寒女
一鍼一縷用工夫
自古賢人起細微王章涕泣卧牛衣若還遇主居温燠
勿忘當時處布韋
貧家何事苦勞心終歳經營一布衾男女夫妻同蓋覆
依然氷冷過更深
女子生來享富華安知門外有寒家風嚴雪滿多殭死
只為無錢買苧麻
被衣不要大温然腠理開舒易感寒譬似簷隈生草木
不禁霜雪便彫殘
我生自幼識艱難枕席雖温敢自安安得衾裯無限數
普令天下不憂寒
夢幻浮華有此身青氊已舊不須新百年撤手成歸計
多少衣衾屬别人
　　玩好八篇
聖主中扄日湛然白珩不重只尊賢更於老氏求三寶
慈儉毎為天下先
異物叢珍品最髙此心不可動纎毫西戎慕義陳方物
太保猶先作旅獒
徳産精微偏海隅誰知寸寶可亡虞果聞晉國成功後
埀棘還同合浦珠
六國精英輦運來粧成舞殿與歌臺金塊珠礫今何在
但見阿房滿地灰
文帝勤勞養慶源力行恭儉為元元後王猶聴姦臣奏
獨為青驄伐大宛
内家嗜好淡無營天下方知仰聖明唐帝若無倪若水
南方黔首怨鵁鶄
人鬼幽明兩不關人生只畏鬼為姦欲知古器從何得
盡出丘陵冢墓間
穀粟桑麻不可無賸求珍玩欲何如道人家具唯清淨
不用巾箱巧貯儲
　　衣服八篇
葛覃專美后妃賢浣濯衣裳是所先若使身無恭儉徳
金珠鏤繪謾新鮮
巧把真珠縷作襦爭奇鬬好儘功夫文皇海内多絲帛
只為夫人曳地無
織者何人衣者誰越溪寒女漢宫妃宫妃莫道無青史
馬后先傳大練衣
人君風化匪虚文舉動常令天下聞唐帝宫中三浣濯
未如晉武雉裘焚
柔桑春繭未登盆催税公文已在門一口無辜繋囚獄
全家號泣動鄉村
官中催税急如絃納中還須陪費錢若有紕踈并糊藥
忍看捧血滿庭鮮
千梭札札未成端織了先須納縣官請得卻資泥土用
不知機上忍飢寒
蠟屐平生能幾兩衣裘粗足莫貪多愚哉富室千箱積
囘禄穿窬汝奈何
　　酒醴八篇
歡欣歌飲皆從欠樂極悲哀自此生不見古人成禮處
主賔百拜只三行
越主投醪仇可報商家沈酗自相攻的知此物難多飲
只為邦家作禮容
為子孫順為臣忠夫妻和睦弟恭兄如何卻致彞綸斁
只為貪他酒味醲
平日恂恂號古人三杯纔飲亂天真精神憒憒如癡夢
贏得時時病在身
酒可忘憂更養神直須少飲始為真君看阮籍劉伶輩
終為沉酣喪此身
女子親傍禮法拘合移孝道事翁姑若還徑醉無醒日
亦自無心相厥夫
居家姆傳未曽成纔及笄年便有行中饋既然長酩酊
兒孫婢僕盡縱横
休説私酤趂得錢官場警捕致憂煎錐刀未必成家計
家計因兹卻蕩然
　　膳羞八篇
聖主勤勤欲措刑何嘗黷武愛興兵四方罷貢傷生物
愈見仁恩浹有情
設牧端因響鬼神大亨亦為養賢人掄材祈福縁何事
只為蒼生不為身
滹沱麥飯出怱怱禁臠天㕑未必豐若使平安能念此
鉶羮土塯古人同
嗟見時人大侈生八珍同聚一杯羮若知過口成汙穢
何用留心事割烹
物因相勝還相啖弱者多為强者亨勿謂天教充食類
斯人豈為虎狼生
二膳朝朝飽即休何須嗜殺苦營求魚鰕蟹蛤皆微細
數百方能滿一甌
飛潛蠕動盡貪生就死無辜或自鳴只可為親甘㫖具
自家口腹莫頻亨
戒殺當知有數端聞聲見死敢加餐居家自作專因我
雖美還應下筯難(古語曰見殺則不食聞殺則不食家/所自殺則不食專為我殺則不食)
　　梳粧八篇
隨宜首飾莫留情珠翠雖多未是榮不見孟光居儉約
荆釵却立萬年名
南蕃有鳥翠葳㽔千百為羣自在飛負痛銜寃無罪死
將來貴室縷冠衣
貴家所好若無偏翠羽真珠不直錢簪珥一求難得貨
窮山深海盡騷然
生靈膏血是緍錢買得珍珠顆顆圓痛惜鮫人在深海
風潮沉溺幾多船
北珠天産在戎蕃不定還看走玉盤鉅萬費錢收拾得
到頭終不救飢寒
繡草鋪茸玉作冠四時花様幾千般當思蓬首寒窗女
終歳無油兩鬢乾
倡優卑賤起淫風塗澤唯知特地濃珍重賢門貞潔女
不施朱粉自雍容
常須黙坐悟前因為愛鈆華墮女身若也於斯能改悔
來生定免落風塵
　　稻粱八篇
后稷星光燦混儀天教墮地作農師牛羊腓字寒氷暖
自有神明黙䕶持
方冊嘗觀無逸書更於七月誦豳詩周公愛主真深切
稼穡艱難先使知
能述先王播殖功伯禽之後有僖公故雖牧養駉駉盛
務惜吾農不起戎
文帝年年下璽書唯憂農畝不豐餘匈奴嫚侮吾甘忍
所喜千倉飽貯儲
武帝征誅不厭頻太倉無復有陳陳末年户口多虚耗
卻始封侯欲富民
古者四民今六民為添釋老不耕耘三農重困皆因此
況有張頤百萬軍
勿嫌糠粃勿嫌陳當念農家種苦辛輸得逋租盈廩廥
却歸耕隴作饑民
代耕有禄及嬰孩飲啄當知所自來若也食焉無怠事
庶於報國有涓埃
　
　
　
　鄮峰真隠漫録巻五十
