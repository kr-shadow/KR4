#+TITLE: 施註蘇詩-宋-蘇軾
#+DATE: 2018-05-12 10:19:16
#+SOURCE: github.com/kanripo/KR4d0080 master 9e68c048                
欽定四庫全書　　　　　　集部三
　施注蘇詩　　　　　　　　别集類二(宋/)
　　提要
　　　　(臣/)等謹按蘇詩四十二巻宋施元之注附東坡年
　　　　譜一巻王注正譌一巻補遺二巻則邵長蘅等續
　　　　編也元之字徳初吳興人陸游作是書序伹
　　　　稱其官曰司諌其始末則無考矣其同注者
　　　　為呉郡顧禧游序所謂助以顧君景繁之賅
　　　　洽也元之子宿又為補綴書録解題所謂其
　　　　子宿從而推廣且為年譜以傳於世也呉興
　　　　掌故但言宿推廣為年譜不言補注與書録
　　　　解題不同今考書中實有宿注則吳興掌故
　　　　漏矣嘉泰中宿官餘姚嘗以是書刋板竟縁
　　　　是遭論罷故傳本頗稀世所行者惟王十朋
　　　　分類注本康熈已夘宋犖官江蘇巡撫始
　　　　得殘本於蔵書家巳佚其巻一巻二巻五巻
　　　　六巻八巻九巻二十三巻二十六巻三十五
　　　　巻三十六巻三十九巻四十犖屬長洲邵長
　　　　蘅補其闕巻長蘅撰王注正譌一巻又訂定
　　　　王宗稷年譜一巻冠於集首其注則僅補八
　　　　巻以病未能卒業更倩髙郵李必恒績成三
　　　　十五巻三十六巻三十九巻四十巻犖又摭
　　　　拾遺詩為施氏所未收者得四百餘首别屬
　　　　錢塘馮景注之重為刋板乾隆初又
　　詔内府刋為巾箱本取擕既便遂衣被彌宏元之
　　　　原本註在各句之下長蘅病其間隔乃彚注
　　　　於篇末又於原注多所刋削或失其舊後查
　　　　慎行作蘇詩補注頗斥其非亦如長蘅之詆
　　　　王注然數百年沉晦之笈實由犖與長蘅復
　　　　見於世遂得以上邀
　　　乙夜之觀且剞􁸥棗梨夀諸不朽其功亦何可
　　　　盡沒歟乾隆四十三年八月恭校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書　　　　　集部三
　施註蘇詩總目上　　　　别集類二(宋/)
　巻一　詩四十七首(起嘉祐辛丑十二月赴鳳翔任/盡壬寅在鳳翔作施註缺今補)
　　辛丑十一月十九日既與子由别於鄭州西門之
　　　外馬上賦詩一篇寄之
　　和子由澠池懐舊
　　次韻和劉京兆石林亭之作石本唐苑中物散流
　　　民間劉購得之
　　壬寅二月有詔令郡吏分徃屬縣減決囚禁自十
　　　三日受命出府至寳雞虢郿盩厔四縣既畢事
　　　因朝謁太平宮而宿於南谿谿堂遂並南山而
　　　西至樓觀大秦寺延生觀仙游潭十九日乃歸
　　　作詩五百言以記凡所經歴者寄子由
　　太白山下蚤行至横渠鎮書崇夀院壁
　　留題延生觀後山上小堂
　　留題仙㳺潭中興寺東有玉女洞洞南有馬融讀
　　　書石室過潭而南山石益竒潭上有橋畏其嶮
　　　不敢渡　　　　　　石鼻城
　　磻溪石　　　　　　　郿塢
　　樓觀
　　九月二十日微雪懐子由弟二首
　　病中聞子由得告不赴商州三首
　　病中大雪數日未甞起觀虢令趙薦以詩相屬戲
　　　用其韻答之
　　嵗晚相與饋問為饋嵗酒食相邀呼為别嵗至除
　　　夜逹旦不眠為守嵗蜀之風俗如是余觀於岐
　　　下嵗暮思歸而不可得故為此三詩寄子由
　　　(饋嵗/守嵗)　　　　　　　(别嵗/)
　　和子由踏青　　　　　和子由蠶市
　　和子由苦寒見寄　　　和子由論書
　　記所見開元寺吳道子畫佛滅度以答子由
　　和子由寒食
　　和劉長安題薛周逸老亭周善飲酒未七十而致
　　　仕　　　　　　　　中隐堂詩(并序/)
　　鳳翔八觀(并序/)
　　　(石鼓歌唐楊詛椘文在天王維吳道子畫/維摩象    恵之塑    柱寺)
　　　(東湖公墓/秦穆)　(真興寺閣/)　(李氏園/)
　　和子由聞子瞻将如終南太平宮谿堂讀書
　　将徃終南和子由見寄
　　七月二十四日以久不雨出禱磻溪是日宿虢縣
　　　二十五日晚自虢縣渡渭宿於僧舎曽閣閣故
　　　曽氏所建也夜久不寐見壁有前縣令趙薦留
　　　名有懐其人
　　二十六日五更起行至磻溪未明
　　是日自磻溪徃陽平憩於麻田青峰寺之下院翠
　　　麓亭
　　二十七日自陽平至斜谷宿於南山中蟠龍寺
　　是日至下馬磧憩於北山僧舎有閣曰懐賢南直
　　　斜谷西臨五丈原諸葛孔明所從出師也
　巻二　詩四十五首(起在鳳翔至治平乙巳罷鳳/翔任還京師作施註缺今補)
　　和子由記園中草木十一首
　　周公廟廟在岐山西北七八里廟後百許歩有泉
　　　依山湧洌異常國史所謂潤徳泉世亂則竭者
　　　也
　　南溪之南竹林中新構一茒堂予以其所處最為
　　　深䆳故名之避世堂
　　自清平鎮游樓觀五郡大秦延生仙㳺徃返四日
　　　得十一詩寄舍弟子由同作
　　樓觀　　　　　　　五郡
　　授經臺　　　　　　　大秦寺
　　仙㳺潭五首
　　　(潭融石室/馬)　　(南寺洞/玉女)　　　(北寺/)
　　愛玉女洞中水既致兩缾恐後復取而為使者見
　　　紿因破竹為契使寺僧蔵其一以為徃来之信
　　　戯謂之調水符
　　自仙游囘至黒水見居民姚氏山亭髙絶可愛復
　　　憩其上(自樓觀至此得/詩共十一首)
　　南溪有㑹景亭處衆亭之間無所見甚不稱其名
　　　予欲遷之少西臨斷岸西嚮可以逺望而力未
　　　暇特為製名曰招隐仍為詩以告来者庶幾遷
　　　之　　　　　　　　凌虚臺
　　竹􁋘　　　　　　　　渼陂魚
　　讀道蔵
　　十二月十四日夜㣲雪明日蚤徃南溪小酌至晚
　　九月中曾題二小詩於南溪竹上既而忘之昨日
　　　再㳺見而録之
　　司竹監燒葦園因召都廵檢柴貽朂左蔵以其徒
　　　㑹獵園下　　　　　和子由木山引水二首
　　寄題興州鼂太守新開古東池
　　華隂寄子由　　　　　和董傳留别
　　次韻栁子玉見寄　　送曽子固倅越得燕字
　　王頤赴建州錢監求詩及草書
　　秀州僧本瑩静照堂　　石蒼舒醉墨堂
　　送安惇秀才失觧西歸
　　送任伋通判黄州兼寄其兄孜
　巻三　詩四十五首(起熙寧已酉還京師至辛亥乞外除/通判杭州赴任由陳潁過廣陵作)
　　和子由初到陳州見寄二首
　　次韻子由緑筠堂　　送劉攽倅海陵
　　送錢藻出守婺州得英字
　　送呂希道知和州　　次韻王誨夜坐
　　送文與可出守陵州　　送劉道原歸覲南康
　　出都来陳所乗船上有題小詩八首不知何人有
　　　感於余心者聊為和之
　　次韻張安道讀杜詩　送張安道赴南都留臺
　　傅堯俞濟源草堂　　陸龍圗詵挽詩
　　胡完夫母周夫人挽詞
　　次韻栁子玉過陳絶糧二首
　　潁州初别子由二首
　　歐陽少師令賦所蓄石屏
　　陪歐陽公讌西湖
　　十月二日将至渦口五里所遇風留宿
　　出潁口初見淮山是日至夀州
　　夀州李定少卿出餞城東龍潭上
　　濠州七絶
　　　(塗山臺/逍遥)　　　　　　　(彭祖廟/觀魚臺)
　　　(虞姬墓/浮山洞)　　　　　　　(四望亭/)
　　泗洲僧伽塔　　　　　龜山
　　發洪澤中塗遇大風復還
　　十月十六日記所見
　　廣陵㑹三同舎各以其字為韻仍邀同賦
　　　(劉貢父/劉莘老)　　　　　　　(孫巨源/)
　巻四　詩四十七首(起自京口之錢塘以是年/十一月扺任通守錢塘作)
　　㳺金山寺　　　　　　自金山放船至焦山
　　甘露寺　　　　　　　次韻子由栁湖感物
　　送蔡冠卿知饒州　　　次韻楊褒蚤春
　　初到杭州寄子由二絶
　　次韻栁子玉二首
　　　(地爐/紙帳)
　　臘日㳺孤山訪恵勤恵思二僧
　　李杞寺丞見和前篇復用原韻答之
　　再和
　　游靈隐寺得来詩復用前韻
　　戯子由　　　　　　　越州張中舍夀樂堂
　　姚屯田挽詞　　　　　送岑著作
　　吉祥寺賞牡丹　　　　吉祥寺僧求閣名
　　和劉道原見寄　　　　和劉道原詠史
　　和劉道原寄張師民
　　送張職方吉甫赴閩漕六和寺中作
　　雨中游天竺靈感觀音院
　　和蔡凖郎中見邀游西湖三首
　　和子由栁湖久涸忽有水開元寺山茶舊無花今
　　　嵗盛開二首
　　六月二十七日望湖樓醉書五首
　　七月一日出城舟中苦熱
　　宿餘杭法喜寺後緑野堂望吳興諸山懐孫莘老
　　　學士　　　　　　　宿臨安浄土寺
　　自浄土歩至功臣寺　　游徑山
　　自徑山囘得呂察推詩用其韻招之宿湖上
　　宿望湖樓再和　　　　夜泛西湖五絶
　巻五　詩六十九首(起熙寜壬子以後通守/錢塘作施注缺今補)
　　焦千之求恵山泉詩　　答任師中次韻
　　沈諫議召游湖不赴明日得雙蓮於北山下作一
　　　絶持獻沈既見和又别作一首因用其韻
　　和歐陽少師㑹老堂次韻
　　和歐陽少師寄趙少師次韻
　　監試呈諸試官　　　　望海樓晚景五絶
　　試院煎茶　　　　　　孫莘老求墨妙亭詩
　　李公擇求黄鶴樓詩因記舊所聞於馮當世者
　　八月十日夜看月有懐子由并崔度賢良
　　催試官考較戯作
　　八月十七復登望海樓自和前篇是日牓出與試
　　　官兩人復留五首　　秋懐二首
　　哭歐公孤山僧恵思示小詩次韻
　　梵天寺見僧守詮小詩清逺可愛次韻
　　和陳述古拒霜花　　　和沈立之留别二首
　　次韻孔文仲推官見贈
　　湯村開運鹽河雨中督役
　　是日宿水陸寺寄北山清順僧二首
　　客位假寐
　　鹽官部役戯呈同事兼寄述古
　　朱夀昌郎中少不知母所在刺血寫經求之五十
　　　年去嵗得之蜀中以詩賀之
　　将之湖州戯贈莘老　　鴉種麥行
　　鹽官絶句四首
　　　(南寺千佛閣/塔前古檜)　　　　(北寺悟空禅師塔/僧爽白雞)
　　送張軒民寺丞赴省試
　　六和寺冲師閘山溪為水軒
　　和致仕張郎中春晝　　冬至日獨游吉祥寺
　　後十餘日復至　　　　戯贈
　　和人求筆跡
　　用將之湖州戲贈原韻寄莘老
　　畫魚歌　　　　　　　吳中田婦嘆
　　和邵同年戯贈賈收秀才三首
　　游道塲山何山　　　　贈孫莘老七絶
　　莘老葺天慶觀小園有亭北向道士山宗說乞名
　　　與詩
　　至秀州贈錢端公安道并寄其弟恵山老
　　秀州報本禪院鄉僧文長老方丈
　　王復秀才所居雙檜二首
　　宋叔逹家聴琵琶
　巻六　詩四十九首(時通守錢塘作/施註缺今補)
　　元日次韻張先子野見和七夕寄莘老之作
　　正月九日有羙堂飲醉歸徑睡五鼓方醒不復能
　　　眠起閱文書得鮮于子駿所寄古意作雜興一
　　　首答之　　　　　　次韻答章傳道見贈
　　法惠寺横翠閣　　　　祥符寺九曲觀燈
　　上元過祥符僧可久房蕭然無燈火
　　正月二十一日病後述古邀徃城外尋春
　　有以官法酒見餉者因用前韻求述古為移厨飲
　　　湖上　　　　　　　飲湖上初晴後雨二首
　　徃富陽新城李節推先行三日留風水洞見待
　　風水洞二首和節推　　獨游富陽普照寺
　　自普照游二菴
　　富陽妙庭觀董雙成故宅發地得丹鼎覆以銅盤
　　　承以琉璃盆盆既破碎丹亦為人争奪持去今
　　　獨盤鼎在耳二首　　新城道中二首
　　山村五絶　　　　　　湖上夜歸
　　寒食未明至湖上太守未来兩縣令先在
　　次韻孫莘老見贈時莘老移廬州因以别之
　　贈别　　　　　　　　次韻代留别
　　月兎茶　　　　　　　薄命佳人
　　吉祥寺花将落而述古不至
　　述古聞之明日即来坐上復用前韻同賦
　　李鈐轄坐上分題戴花
　　於潛令刁同年野翁亭　於潛女
　　自昌化雙谿館下歩尋谿源至治平寺二首
　　於潛僧緑筠軒
　　與臨安令宗人同年劇飲
　　寳山晝睡　　　　　　僧清順新作垂雲亭
　　五月十日與呂仲甫周邠僧恵勤恵思清順可久
　　　惟肅義詮同汎湖游北山
　　㑹客有羙堂周邠長官與數僧同汎湖徃北山湖
　　　中聞堂上歌笑聲以詩見寄因和二首時周有
　　　服　　　　　　　　席上代人贈别三首
　　唐道人言天目山上俯視雷雨每大雷電但聞雲
　　　中如嬰兒聲殊不聞雷震也
　巻七　詩六十三首(時通守/錢塘作)
　　追和子由去嵗試舉人洛下所寄五首
　　暴雨初晴樓上晚景
　　過廣愛寺見三學演師觀楊恵之塑寳山朱瑶畫
　　　文殊普賢三首　　　韓子華石淙荘
　　立秋日禱雨宿靈隐寺同周徐二令
　　病中獨游浄慈謁夲長老周長官以詩見寄仍邀
　　　遊靈隐因次韻答之
　　病中遊祖塔院　　　　虎跑泉
　　佛日山榮長老方丈五絶
　　癸丑春分後雪
　　孤山二詠(并引/)
　　　(柏堂/竹閣)
　　與述古自有羙堂乘月夜歸
　　有羙堂暴雨　　　　　八月十五日觀潮五絶
　　東陽水樂亭
　　與周長官李秀才游徑山二君先以詩見寄次其
　　　韻二首
　　臨安三絶
　　　(将軍樹/石鏡)　　　　　　　(錦溪/)
　　登玲瓏山　　　　　　宿九仙山
　　陌上花三首(并引/)　　　逰東西巖
　　宿海㑹寺　　　　　　海㑹寺清心堂
　　徑山道中次韻答周長官兼贈蘇寺丞
　　汪覃秀才久留山中以詩見寄次其韻
　　再游徑山　　　　　　洞霄宫
　　初自徑山歸述古召飲介亭以病先起
　　明日重九亦以病不赴述古㑹再用前韻
　　九日尋臻闍棃遂泛小舟至勤師院二首
　　九日舟中望見有美堂上魯少卿飲以詩戯之二
　　　首
　　游諸佛舎一日飲釅茶七盞戯書勤師壁
　　九日湖上尋周李二君不見君亦見尋於湖上以
　　　詩見寄明日乃次其韻
　　送杭州杜戚陳三掾罷官歸鄊
　　次韻周長官夀星院同餞魯少卿
　　次韻述古過周長官夜飲
　　述古以詩見責屢不赴㑹復次前韻
　　金門寺中見李西臺與二錢唱和四絶句戯用其
　　　韻䟦之
　　胡穆秀才遺古銅器似鼎而小上有兩柱可以覆
　　　而不蹶以為鼎則不足疑其飲器也胡有詩答
　　　之
　巻八　詩五十九首(熙寜甲寅在錢塘聞移知密州之命/去杭經常潤道中作施註缺今補)
　　賀陳述古弟章生子　贈治易僧智周
　　張子野年八十五尚聞買妾述古令作詩
　　書雙竹湛師房二首　　寳山新開徑
　　和述古冬日牡丹四首　和錢安道寄恵建茶
　　和栁子玉喜雪次韻仍呈述古
　　弔天竺海月辯師三首
　　李頎秀才善畫山以兩軸見寄仍有詩次韻答之
　　雪後至臨平與栁子玉同至僧舍見陳尉烈
　　夜至永樂文長老院文時卧病退院
　　栁氏二外甥求筆跡二首
　　錢安道席上令歌者道服
　　除夜野宿常州城外二首
　　元日過丹陽明日立春寄魯元翰
　　古纒頭曲　　　　　　刁同年草堂
　　恵山謁錢道人烹小龍團登絶頂望太湖
　　錢道人有詩云直須認取主人翁作兩絶戯之
　　和蘇州太守王䂓父侍太夫人觀燈之什余時以
　　　劉道原見訪滯留京口不及赴此㑹二首
　　成都進士杜暹伯升出家名法通徃来吳中
　　虎邱寺
　　常潤道中有懐錢塘寄述古五首
　　刁景純賞瑞香花憶先朝侍宴次韻
　　同栁子玉游鶴林招隐醉歸呈景純
　　景純見和復次韻贈之二首
　　栁子玉亦見和因以送之兼寄其兄子璋道人
　　子玉家宴用前韻見寄復答之
　　景純復以二篇一言其亡兄與伯父同年之契一
　　　言今者唱酬之意仍次其韻
　　金山寺與栁子玉飲大醉卧寳覺禅榻夜分方醒
　　　書其壁　　　　　　大風留金山兩日
　　監洞霄宫俞康直郎中所居四詠
　　　(退圃/遯軒)　　　　　　　　(逸堂/逺樓)
　　游鶴林招隐二首　　　書普慈長老壁
　　書焦山綸長老壁
　　刁景純席上和謝生二首
　　留别金山寳覺圎通二長老
　巻九　詩六十五首(起自常潤復還杭州尋去杭/之密州任作施註缺今補)
　　無錫道中賦水車
　　杭州牡丹開時僕猶在常潤周令作詩見寄次其
　　　韻復次一首送赴闕
　　蘇州閭邱江君二家雨中飲酒二首
　　次韻沈長官三首
　　戯書吳江三賢畫像三首
　　劉孝叔㑹虎邱時王䂓父齋素祈雨不至二首
　　過永樂文長老已卒　　贈張刁二老
　　去年秋偶㳺寳山上方入一小院闃然無人有一
　　　僧隐几低頭讀書與之語漠然不甚對問其鄰
　　　之僧曰此雲闍黎也不出十五年矣今年六月
　　　自常潤還復至其室則死𦵏數月矣作詩題其
　　　壁　　　　　　　　聼僧昭素琴
　　僧恵勤初罷僧職　　　游靈隐髙峰塔
　　八月十七日天竺山送桂花贈元素
　　捕蝗至浮雲嶺山行疲苦有懐子由弟二首
　　青牛嶺髙絶處有小寺人迹罕到
　　新城陳氏園次鼂補之韻
　　梅聖俞詩中有毛長官者今於潛令國華也聖俞
　　　沒十五年而君猶為令捕蝗至其邑作詩戲之
　　與毛令方尉㳺西菩提寺二首
　　聴賢師琴　　　　　　贈寫真何充秀才
　　囘先生過湖州東林沈氏飲醉以石榴皮書其家
　　　東老菴之壁云西鄰已富憂不足東老雖貧樂
　　　有餘白酒釀来因好客黄金散盡為收書西蜀
　　　和仲聞而次其韻三首東老沈氏之老自謂也
　　　湖人因以名之其子偕作詩有可觀者
　　李行中醉眠亭三首　　潤州甘露寺彈筝
　　單同年求徳興俞氏聚逺樓詩三首
　　平山堂次王居卿祠部韻
　　次韻陳海州書懐　　　次韻陳海州乗槎亭
　　次韻孫職方蒼梧山
　　次韻孫巨源寄漣水李盛二著作并以見寄五絶
　　王莽　　　　　　　　董卓
　　虎兒　　　　　　　　除夜病中贈叚屯田
　　喬太博見和復次韻答之
　　二公再和亦再答之　　雪後書北臺壁二首
　　謝人見和前篇二首　　鐵溝行贈喬太博
　　出城送客不及歩至溪上二首
　　蘇州姚氏三瑞堂　　　莫笑銀杯小答喬太博
　　送叚屯田分得于字　　和叚屯田荆林館
　巻十　詩三十七首(時守髙/宻作)
　　贈上天竺辯才師　　　㳺盧山次韻章傳道
　　盧山五詠
　　　(盧敖洞/三泉)　　(飲酒臺/障日峯)　　(聖燈巖/)
　　次韻章傳道喜雨　　　謝郡人田賀二生獻花
　　惜花
　　和頓教授見寄用除夜韻
　　和子由四首
　　　(韓太祝送㳺太山/首夏官舍即事)　　(送春供備席上和李詩/送李)
　　西齋　　　　　　　　小兒
　　寄劉孝叔　　　　　　孔長源挽詩二首
　　寄吕穆仲寺丞　　　　余主簿母挽詩
　　送趙寺丞寄陳海州　　答陳述古二首
　　張安道樂全堂　　　　張文裕挽詞
　　懐西湖寄鼂羙叔同年　和梅户曹㑹獵鐵溝
　　祭常山囘小獵　　　　和章七出守湖州二首
　　和張子野見寄三絶句
　　　(過舊㳺憶/竹閣見)　　　　　　(見題壁/)
　　和蔣䕫寄茶　　　　　答李邦直
　巻十一　詩六十六首(起守髙宻至得/代歸京師作)
　　和文與可洋川園池三十首
　　　(湖橋/竹塢)　　　(横湖/荻浦)　　　(書軒/蓼嶼)　　　(氷池樓/望雲)
　　　(天漢臺/吏隐亭)　　(待月臺/霜筠亭)　　(二樂榭/無言亭)　　(灙泉亭/露香亭)
　　　(涵虚亭/禊亭)　　(谿光亭/菡蓞亭)　　(過谿亭/荼䕷洞)　　(披錦亭/篔簹谷)
　　　(寒蘆港/南園)　　(野人廬/北園)　　(此君菴/)　　(香橙徑/)
　　寄題刁景純蔵春塢　　玉盤㿻二首(并引/)
　　和潞公超然臺
　　聞喬太博換左蔵知欽州以詩招飲
　　喬将行烹鵝鹿出刀劍以飲客以詩戲之
　　次韻劉貢父李公擇見寄二首
　　寄黎眉州　　　　　　和趙郎中捕蝗見寄
　　登常山絶頂廣麗亭　　薄薄酒二首(并引/)
　　同年王中甫挽詞　　　七月五日二首
　　趙郎中見和戲復答之
　　次韻周邠寄雁蕩山圗二首
　　送碧香酒與趙明叔教授
　　趙既見和復次韻答之
　　趙郎中徃莒縣逾月而歸復以一壺遺之仍用前
　　　韻　　　　　　　　蘇潛聖挽詞
　　和鼂同年九日見寄　　送喬施州
　　雪夜獨宿柏仙菴
　　和孔郎中荆林馬上見寄　留别雩泉
　　留别釋迦院牡丹呈趙倅
　　董儲郎中甞知眉州與先人游過安邱訪其故居
　　　見其子希甫留詩屋壁
　　劉貢父見余歌詞數首以詩見戲聊次其韻
　　除夜大雪留濰州元日蚤晴遂行中途雪復作
　　大雪青州道上有懐東武園亭寄孔周翰
　　至濟南李公擇以詩相迎次其韻二首
　　和孔君亮郎中見贈
　巻十二　詩四十首(起丁巳春留京師至四/月之官彭城以後作)
　　送范景仁游洛中　　　次韻景仁留别
　　書韓幹牧馬圗　　　　送魯元翰少卿知衛州
　　次韻子由送蒋䕫赴代州學官
　　宿州次韻劉涇
　　和李邦直沂山祈雨有應
　　和孔宻州五絶
　　　(見邸家園留題書春歩西園見寄牡東欄梨花/和流杯石上草  小詩  堂後白  丹)
　　和趙郎中見戯二首
　　和子由與顔長道同㳺百歩洪相地築亭種栁
　　次韻李邦直感舊
　　與梁先舒煥泛舟得臨醸字二首
　　次韻答邦直子由四首　司馬君實獨樂園
　　送顔復兼寄王鞏　　　蝎虎
　　子由将赴南都與余㑹宿於逍遥堂作兩絶句讀
　　　之殆不可為懐因和其詩以自解余觀子由自
　　　少曠逹天資近道又得至人養生長年之訣而
　　　余亦竊聞其一二以為今者宦㳺相别之日淺
　　　而異時退休相従之日長既以自解且以慰子
　　　由云　　　　　　　留題石經院三首
　　過雲龍山人張天驥　　贈王仲素寺丞
　　陽闗詞三首
　　　(贈張繼愿/中秋月)　　　　　　(答李公擇/)
　　和孔周翰二絶
　　　(再觀邸園留題蘇州詩/觀浄觀堂効韋)
　　京師哭任遵聖　　　答任師中家漢公
　巻十三　詩四十一首(時守彭/城作)
　　初别子由　　　　　　次韻吕梁仲屯田
　　章質夫寄恵崔徽真
　　王鞏屢約重九見訪既而不至以詩送将官梁交
　　　且見寄次韻答之交頗文雅不類武人家有侍
　　　者甚恵麗
　　臺頭寺雨中送李邦直赴史館分韻得憶字人字
　　　兼寄孫巨源二首　　代書答梁先
　　九日邀仲屯田為大水所隔以詩見寄次其韻
　　河復(并序/)　　　　　　登望谼亭
　　韓幹馬十四疋
　　有言郡東北荆山下可以溝畎積水因與吳正字
　　　王户曹同徃相視以地多亂石不果還㳺聖女
　　　山山有石室如墓而無棺槨㦯云宋司馬桓魋
　　　墓二子有詩次其韻二首
　　贈寫御容妙善師　　　哭刁景純
　　答呂梁仲屯田　　　　張寺丞益齋
　　答孔周翰求書與詩　　送李公恕赴闕
　　春菜　　　　　　　　送鄭户曹
　　䖍州八境圗八首(并引/)　讀孟郊詩二首
　　訪張山人得山中字二首
　　送孔郎中赴陜郊
　　與梁左蔵㑹飲傅國博家
　　寒食日答李公擇三絶次韻
　　約公擇飲是日大風　　坐上賦戴花得天字
　　夜飲次韻畢推官
　巻十四　詩三十五首(時守彭城洎戊/午元豐改元作)
　　續麗人行(并引/)
　　聞李公擇飲傅國博家大醉二首
　　起伏龍行(并引/)
　　聞公擇過雲龍張山人輒徃従之公擇有詩戲用
　　　其韻　　　　　　　送李公擇
　　送筍芍藥與公擇二首　和孫莘老次韻
　　㳺張山人園　　　　　杜介熙熙堂
　　次韻答劉涇　　　　　攜妓樂游張山人園
　　種徳亭(并引/)
　　文與可有詩見寄云待将一段鵝谿絹掃取寒梢
　　　萬尺長次韻答之
　　聞辯才法師復歸上天竺以詩戲問
　　和子由送将官梁左蔵仲通
　　次韻秦觀秀才見贈秦與孫莘老李公擇甚熟将
　　　入京應舉
　　僕曩於長安陳漢卿家見吳道子畫佛碎爛可惜
　　　其後十餘年復見之於鮮于子駿家則已装背
　　　完好子駿以見遺作詩謝之
　　雨中過舒敎授　　　　次韻舒敎授寄李公擇
　　又送鄭户曹
　　次韻黄魯直見贈古風二首
　　次韻答舒敎授觀余所蔵墨
　　送鄭户曹賦席上果得榧子
　　送胡掾　　　　　　　答仲屯田次韻
　　宻州宋國博以詩見紀在郡雜詠次韻答之
　　答范淳甫　　　　　　次韻答王定國
　　芙蓉城(并引/)
　　和鮮于子駿鄆州新堂月夜二首
　　送将官梁左蔵赴莫州
　巻十五　詩四十二首(時守彭/城作)
　　次韻子由送趙㞦歸覲錢塘遂赴永嘉
　　中秋月三首　　　　　中秋見月寄子由
　　答王鞏　　　　　　　次韻王定國馬上見寄
　　與頓起孫勉泛舟探韻得未字
　　次韻答頓起二首　　　九日黄樓作
　　太虚以黄樓賦見寄作詩為謝
　　九日次韻王鞏　　　　送頓起
　　送孫勉　　　　　　　李思訓畫長江絶島圗
　　次韻答王鞏　　　　　張安道見示近詩
　　次韻王鞏顔復同泛舟
　　次韻張十七九日贈子由
　　次韻王鞏獨眠　　　　次韻王鞏留别
　　登雲龍山　　　　　　次韻僧潛見贈
　　次韻潛師放魚
　　與舒敎授張山人參寥師同遊戲馬臺書西軒壁
　　　兼簡顔長道二首　　滕縣時同年西園
　　次韻王廷老和張十七九日見寄
　　次韻參寥師寄秦太虛三絶句時秦舉進士不得
　　與參寥師行園中得黄耳蕈
　　百歩洪二首(并引/)　　　送參寥師
　　夜過舒堯文戲作
　　十月十五日觀月黄樓席上次韻
　　答王定民
　　次韻王廷老退居見寄二首
　　次韻顔長道送傅倅
　巻十六　詩四十八首(起在彭城至元豐/已未移守吳興作)
　　雲龍山觀燒得雲字　　和田國博喜雪
　　祈雪霧豬泉出城馬上作贈舒堯文
　　次韻舒堯文祈雪霧豬泉
　　石炭(并引/)
　　人日獵城南㑹者十人以身輕一鳥過槍急萬人
　　　呼為韻得鳥字　　　将官雷勝得過字代作
　　臺頭寺歩月得人字　　臺頭寺送宋希元
　　種松得徠字
　　作書寄王晉卿忽憶前年寒食北城之游走筆為
　　　此詩
　　徃在東武與人徃反作粲字韻詩四首今黄魯直
　　　亦次韻見寄復和答　雪齋
　　以雙刀遺子由子由有詩次其韻
　　㳺桓山㑹者十人以春水滿四澤夏雲多竒峰為
　　　韻得澤字　　　　　戴道士得四字代作
　　次韻田國博部夫南京見寄二絶
　　月夜與客飲杏花下
　　送蜀人張師厚赴殿試二首
　　再次韻答田國博部夫還二首
　　田國博見示石炭詩有鑄劍斬佞臣之句次韻答
　　　之　　　　　　　　答郡中同僚賀雨
　　罷徐州徃南京馬上走筆寄子由五首
　　次韻曹九章見贈　　　書泗州孫景山西軒
　　過淮三首贈景山兼寄子由
　　舟中夜起
　　余去金山五年而復至次舊詩韻贈寳覺長老
　　㳺恵山三首(并引/)　　　贈恵山僧恵表
　　贈錢道人
　　與秦太虛參寥㑹於松江而闗彦長徐安中適至
　　　分韻得風字二首　　次韻關令送魚
　　次韻秦太虛見戲耳聾　端午遍㳺諸寺得禪字
　　送劉寺丞赴餘姚
　巻十七　詩四十一首(起已未守吳興即以是年八月攝赴/臺獄謫黄州庚申春自京師赴黄作)
　　李公擇過髙郵見施大夫與孫莘老賞花詩憶與
　　　僕去嵗㑹于彭門折花餽筍故事作詩二十四
　　　韻見戯依韻奉答亦以戲公擇云
　　王鞏清虛堂
　　和孫同年卞山龍洞禱晴
　　乗舟過賈收水閣收不在見其子三首
　　次韻孫祕丞見贈
　　與客游道場何山得鳥字
　　僕去杭五年吳中仍嵗大饑疫故人徃徃逝去聞
　　　湖上僧舎不復徃日繁麗獨浄慈本長老學者
　　　益盛作詩寄之　　舶趠風(并引/)
　　丁公黙送蝤蛑
　　送孫著作赴考城兼寄錢醇老李邦直二君於孫
　　　處有書見及
　　泛舟城南㑹者五人分韻賦詩得人皆苦炎字四
　　　首　　　　　　　　贈王郎一首
　　次韻李公擇梅花　　　送淵師歸徑山
　　送表忠觀錢道士歸杭　次韻周開祖長官見寄
　　林子中以詩寄文與可及余與可既沒追和其韻
　　與王郎昆仲及兒子邁遶城觀荷花登峴山亭晚
　　　入飛英寺分韻得月明星稀四首
　　城南縣尉水亭得長字與胡祠部㳺法華山
　　又次前韻贈賈耘老　　趙閲道髙齋
　　送俞節推　　　　　　次韻答孫侔
　　重寄
　　次韻和劉貢父登黄樓見寄并寄子由二首
　　陳州與文郎逸民飲别携手河堤上作此詩
　　子由自南都來陳三日而别
　　正月十八日蔡州道上遇雪次子由韻二首
　　過新息留示鄉人任師中
　　過淮
　巻十八　詩五十三首(起元豐三年庚申/以後在黄州作)
　　書黁公詩後(并引/)　　　㳺浄居寺
　　梅花二首　　　　　　戯作種松
　　萬松亭(并引/)　　　　　張先生(并序/)
　　陳季常所蓄朱陳村嫁娶圗
　　少年時嘗過一村院見壁上有詩云夜凉疑有雨
　　　院静似無僧不知何人詩也宿黄州禪智寺寺
　　　僧皆不在夜半雨作偶記此詩故作一絶
　　初到黄州　　　　　　定恵院寓居月夜偶出
　　次韻前篇　　　　　　安國寺浴
　　安國寺尋春
　　寓居定恵院之東雜花滿山有海棠一株土人不
　　　知貴也　　　　　　次韻樂著作野歩
　　二月二十六日雨中熟睡至晚強起出門還作此
　　　詩意思殊昏昏也
　　雨晴後歩至四望亭下魚池上遂自乾明寺前東
　　　岡上歸二首　　　　雨中㸔牡丹三首
　　次韻樂著作送酒　　　次韻樂著作天慶觀醮
　　王齊萬秀才寓居武昌縣劉郎洑正與伍洲相對
　　　伍子胥奔吳所従渡江也
　　杜沂游武昌以酴醿花菩薩泉見餉二首
　　陳季常自岐亭見訪郡中及舊州諸豪争欲邀致
　　　之戯作陳孟公詩一首
　　游武昌寒谿西山寺　　武昌銅劍歌(并引/)
　　定恵顒師為余竹下開嘯軒
　　石芝(并引/)
　　今年正月十四日與子由别于陳州五月子由復
　　　至齊安以詩迎之　　遷居臨臯亭
　　曉至巴河口迎子由　　與子由同游寒谿西山
　　次韻答子由　　　　　和何長官六言五首
　　觀張師正所蓄辰砂　　五禽言五首(并引/)
　　次韻子由病酒肺疾發
　　正月廿日徃岐亭郡人潘古郭三人送余于女王
　　　城東禅荘院　　　　鐵拄杖(并引/)
　　與潘三失解後飲酒
　巻十九　詩七十三首(時在黄/州作)
　　東坡八首　　　　　　題織錦圗上囘文三首
　　姪安節逺来夜坐三首　冬至日贈安節
　　岐亭道上見梅花戯贈季常
　　樂全先生生日以鐵拄杖為夀二首
　　杭州故人信至齊安　　送牛尾貍與徐使君
　　四時詞四首
　　太守徐君猷通守孟亨之皆不飲酒以詩戯之
　　雪後到乾明寺遂宿
　　伯父送先人下第歸蜀詩云人稀野店休安枕路
　　　入靈關稳跨驢安節将去為誦此句因以為韻
　　　作小詩十四首送之　次韻和王鞏六首
　　記夢囘文二首(并引/)　　三朶花(并引/)
　　次韻陳四雪中賞梅
　　正月二十日與潘郭二生出郊尋春忽記去年是
　　　日同至女王城作詩乃和前韻
　　是日偶至野人汪氏之居有神降于其室自稱天
　　　人李全字徳通善篆字用筆竒妙而不可識云
　　　天篆也與余言有所㑹者復作一萹仍用前韻
　　浚井　　　　　　　　紅梅三首
　　和子由寄題孔平仲草菴
　　二蟲　　　　　　　　陳季常見過三首
　　寒食雨二首　　　　　徐使君分新火
　　次韻答元素(并引/)　　　蜜酒歌(并引/)
　　又一首答二猶子與王郎見和
　　謝陳季常恵一揞巾　　贈黄山人
　　問大冶長老乞桃花茶栽東坡
　　魚蠻子　　　　　　　弔李臺卿(并引/)
　　曹既見和復次其韻
　巻二十　詩四十九首(起在黄州盡元豐七/年甲子量移汝州作)
　　次韻孔毅父集古人句見贈五首
　　六年正月二十日復出東門仍用前韻
　　食甘　　　　　　　　大寒歩至東坡贈巢三
　　元修菜(并引/)　　　　　二月三日㸃燈㑹客
　　上巳日與二三子携酒出㳺随所見輙作數句明
　　　日集之為詩故詞無倫次
　　日日出東門　　　　　南堂五首
　　次韻子由種杉竹　　　孔毅父妻挽辭
　　次韻孔毅父久旱已而甚雨三首
　　初秋寄子由　　　　　和黄魯直食笋
　　聞子由為郡僚所捃恐當去官
　　次韻王鞏南遷初歸二首
　　孔毅父以詩戒飲酒問買田且乞墨竹次其韻
　　任師中挽辭
　　子由作二頌頌石臺長老問公手寫蓮經字如黒
　　　蟻且頌萬遍脅不至席二十餘年予亦作二首
　　鄧忠臣母周挽辭　　　徐君猷挽辭
　　和蔡景繁海州石室　　和秦太虛梅花
　　再和潛師　　　　　　橄㰖
　　海棠　　　　　　　　東坡
　　生日王郎以詩見慶次其韻并寄茶二十一片
　　别黄州
　　過江夜行武昌山上聞黄州鼓角
　　自興國徃筠宿石田驛南廿五里野人舎
　　将至筠先寄遲适逺三猶子
　　端午游真如遲适逺従子由在酒局
　　别子由三首兼别遲　　初别子由至奉新作
　巻二十一　詩五十四首(元豐甲子量移汝州起四月/以後離黄州至金陵道中作)
　　同年程筠徳林求先墳二詩
　　　(思成堂/歸真亭)
　　過建昌李野夫公擇故居
　　初入廬山三首
　　圎通禪院先君舊游也四月二十日晚至宿焉明
　　　日忌日也乃手寫寳積獻盖頌佛一偈以贈長
　　　老仙公仙撫掌笑曰昨夜夢寳盖飛下著處輒
　　　出火豈此祥乎乃作是詩院有蜀僧宣逮事訥
　　　長老識先君云
　　子由在筠作東軒記或戯之為東軒長老其壻曹
　　　煥徃筠余作一絶句送曹以戯子由曹過廬山
　　　以示圎通慎長老慎欣然亦作一絶送客出門
　　　歸入室趺坐化去子由聞之仍作二絶一以答
　　　予一以答慎明年余過圎通始得其詳乃追次
　　　慎韻
　　余過温泉壁上有詩云直待衆生總無垢我方清
　　　冷混常流問人云長老可遵作遵已退居圎通
　　　亦作一絶
　　世傳徐凝瀑布詩云一條界破青山色至為塵陋
　　　又偽作樂天詩稱羡此句有賽不得之語樂天
　　　雖渉淺易然豈至是哉乃戯作一絶
　　書李公擇白石山房　　贈東林總長老
　　題西林壁
　　廬山二勝(并引/)
　　　(開先潄玉亭/栖賢三峡橋)
　　陶驥子駿佚老堂二首　和李太白(并引/)
　　次韻道潛留别　　　　岐亭五首(并引/)
　　郭祥正家醉畫竹石壁上郭作詩為謝且遺二古
　　　銅劍　　　　　　　龍尾硯歌(并引/)
　　張近幾仲有龍尾子石硯以銅劍易之
　　張作詩送硯反劍乃和其詩卒以劍歸之
　　去嵗九月二十七日黄州生子遯小名幹兒頎然
　　　頴異至今年七月二十八日病亡於金陵作二
　　　詩哭之
　　葉濤致逺見和二詩復次其韻
　　次荆公韻四絶　　　　張庖民挽辭
　　次韻葉致逺見贈　　　次韻杭人裴維甫
　　次韻段縫見贈　　　　題孫思邈真
　　戯作鮰魚一絶　　　　同王勝之游蒋山
　　至真州再和二首　　　次韻答寳覺
　　眉子石硯歌贈胡誾
　　以玉帯施元長老元以衲帬相報次韻二首
　　次韻滕元發許仲途秦少游
　　送金山鄉僧歸蜀開堂　送沈逵赴廣南
　　豆粥
　
　
　
　
　施註蘇詩總目上
欽定四庫全書
　施註蘇詩總目下
　巻二十二　詩五十一首(時赴汝留金陵道中作/是年先生在泗州度嵗)
　　秦少游夢發殯而葬之者云是劉發之柩是嵗發
　　　首薦秦以詩賀之劉涇亦作因次其韻
　　金山夢中作　　　　　次韻周穜惠石銚
　　次韻蔣頴叔　　　　　龜山辯才師
　　贈潘谷　　　　　　　徐大正閑軒
　　蒜山松林中可卜居余欲僦其地地屬金山故作
　　　此詩與金山元長老　王仲父哀辭(并引/)
　　蔡景繁官舍小閣　　　髙郵陳直躬處士畫鴈
　　和王斿二首　　　　　次韻張琬
　　次韻王定國南遷回見寄
　　贈梁道人
　　雍秀才畫草蟲八物
　　　(促織牛/天水)　　(蟬虎/蝎)　　(蝦蟇/蝸牛)　　　(蜣蜋/鬼蝶)
　　泗州南山監倉蕭淵東軒二首
　　泗州除夜雪中黄師是送酥酒二首
　　章錢二君見和復次韻答之二首
　　正月一日雪中過淮謁客回作二首
　　書劉君射堂　　　　　孫莘老寄墨四首
　　留題蘭臯亭　　　　　和人見贈
　　和田仲宣見贈　　　　和王勝之三首
　　記夢(并引/)　　　　　　寄蘄簟與蒲傳正
　　寄怪石石斛與魯元翰　漁父四首
　巻二十三　詩四十八首(起常州居住洎赴登州道/中作是嵗元豐乙丑先生)
　　　(年五十施/注缺今補)
　　李憲仲哀辭(并引/)　　　贈眼醫王生彦若
　　與歐育六人飲酒
　　觀杭州鈐轄歐育刀劍戰袍
　　王伯敡所藏趙昌畫四首
　　　(梅花/芙蓉)　　　　　　　　(黄葵/山茶)
　　寄吴徳仁兼簡陳季常　題王逸少帖
　　書林逋詩後　　　　　和仲伯達
　　春日　　　　　　　　贈袁陟
　　蘇子容母陳夫人挽辭
　　歸宜興留題竹西寺三首
　　與孟震同遊常州僧舍三首
　　贈常州報恩長老二首　次韻答賈耘老
　　墨花(并引/)　　　　　　送竹几與謝秀才
　　谿隂堂　　　　　　　次韻許遵
　　贈章黙(并引/)　　　　　送穆越州
　　贈葛葦　　　　　　　贈王寂
　　南都妙峰亭　　　　　神宗皇帝挽辭三首
　　金山妙髙臺　　　　　贈杜介(并引/)
　　次韻孫莘老斗野亭寄子由在邵伯堰
　　送楊傑(并引/)　　　　　次韻送徐大正
　　楊康功有石狀如醉道士為賦此詩
　　迨作淮口遇風詩戲用其韻
　　次韻徐積
　　元豐七年有詔京東淮南築髙麗亭館密海二州
　　　騷然有逃亡者明年軾過之歎其壯麗留一絶
　　　云
　　過密州次韻趙明叔喬禹功
　　再過常山和昔年留别詩
　　再過超然臺贈太守霍翔
　巻二十四　詩四十三首(起自登州還朝洎元/祐改元在西掖作)
　　海市(并引/)　　　　　　登州孫氏松堂
　　過萊州雪後望三山　　遺直坊(并引/)
　　次韻趙令鑠
　　次韻王定國得潁倅二首
　　次韻趙令鑠惠酒　　　送范純粹守慶州
　　次韻王震
　　次韻王定國謝韓子華過飲
　　惠崇春江晚景二首　　次韻周邠
　　次韻胡完夫　　　　　次韻錢穆父
　　次韻穆父舍人再贈之什
　　再次韻答完夫穆父　　次韻答滿思復
　　送戴䝉赴成都玉局觀將老焉
　　送陳睦知潭州
　　用前韻答西掖諸公見和
　　次韻王覿正言喜雪　　和蔣發運
　　送表弟程六知楚州　　和人假山
　　送王伯敡守虢　　　　道者院池上作
　　次韻子由送千之姪　　書文與可墨竹(并引/)
　　次韻錢舍人病起　　　次韻和王鞏
　　用王鞏韻送其姪震知蔡州
　　虢國夫人夜遊圖
　　用舊韻送魯元翰知洺州
　　次韻朱光庭初夏　　　次韻朱光庭喜雨
　　奉敕祭西太一和韓川韻四首
　　西太一見王荆公舊詩偶次其韻二首
　巻二十五　詩四十九首(時在翰/林作)
　　次韻子由送陳侗知陜州
　　送賈訥倅眉二首　　　送程建用
　　次韻李脩孺留别二首　次韻黄魯直赤目
　　和周正孺墜馬傷手　　戲周正孺二絶
　　題文與可墨竹(并引/)　　潘推官母李氏挽辭
　　玉堂栽花周正孺有詩次韻
　　杜介送魚　　　　　　送杜介歸揚州
　　狄詠石屛　　　　　　和黄魯直燒香二首
　　再和　　　　　　　　武昌西山(并引/)
　　再用前韻　　　　　　送楊孟容
　　見子由與孔常父唱和詩輙次其韻余昔在館中
　　　同舍出入輙相聚飲酒賦詩近嵗不復講故終
　　　篇及之庶幾諸公稍復其舊亦太平盛事也
　　趙令晏崔白大圖幅徑三丈
　　次韻張昌言給事省宿　次韻三舍人省上
　　送錢承制赴廣西路分都監
　　次韻曽子開從駕二首　再和二首
　　次韻貢父省上　　　　再和
　　送顧子敦奉使河朔
　　次韻子由送家退翁知懐安軍
　　諸公餞子敦軾以病不往復次前韻
　　和張昌言喜雨　　　　次韻劉貢父西省種竹
　　偶與客飲孔常父見訪方設席延請忽上馬馳去
　　　巳而有詩戲用其韻答之
　　次韻子由書李伯時所藏韓幹馬
　　次韻劉貢父獨宿省中
　　軾以去嵗春夏侍立邇英而秋冬之交子由相繼
　　　入侍次韻絶句四首各述所懐
　　送宋朝散知彭州迎侍二親
　　郭熈畫秋山平逺　　　次韻張昌言喜雨
　巻二十六　詩四十九首(時在翰林作/施註缺今補)
　　書鼂補之所藏文與可墨竹三首
　　戲用鼂補之韻　　　　書皇親扇
　　書李世南所畫秋景二首
　　書鄢陵王主簿所畫折枝二首
　　昨見韓丞相言王定國今日玉堂獨坐有懐其人
　　和張耒髙麗松扇　　　李誠之待制六丈挽辭
　　次韻孔常父送張天覺河東提刑
　　送張天覺得山字　　　次韻王定國倅揚州
　　贈李道士(并引/)
　　次韻張舜民自御史出倅虢州留别
　　次韻米黻二王書跋尾二首
　　次韻宋肇惠澄心紙二首
　　郭熈秋山平逺二首　　送歐陽辯監澶州酒
　　九月十五日邇英講論語終篇賜執政講讀史官
　　　燕于東宫又遣中使就賜御書詩各一首臣軾
　　　得紫薇花絶句其詞云絲綸閣下文章靜鐘鼔
　　　樓中刻漏長獨坐黄昏誰是伴紫薇花對紫薇
　　　郎翌日以表謝又進詩一篇臣軾詩云
　　和王晉卿(并引/)
　　謝王澤州寄長松兼簡張天覺二首
　　次韻劉貢父所和韓康公憶持國二首
　　次韻劉貢父叔姪扈駕　次韻韓康公置酒見留
　　次韻王都尉偶得耳疾　送喬仝寄賀君六首(并/引)
　　送家安國教授歸成都
　　和子由除夜元日省宿致齋三首
　　次韻答張天覺二首
　　次韻黄魯直畫馬試院中作
　　余與李廌方叔相知久矣領貢舉事而李不得第
　　　愧甚作詩送之　　　和王晉卿送梅花次韻
　　和宋肇游西池次韻
　巻二十七　詩四十五首(時在翰/林作)
　　書艾宣畫四首
　　　(竹鶴白鷴/杏花)　　　　　　(黄精鹿/蓮龜)
　　僕領貢舉未出錢穆父雪中作詩見及三月二十
　　　日同逰金明池始見其詩次韻為答
　　次韻子由五月一日同轉對
　　韓康公挽辭三首　　　柏石圖詩(并引/)
　　慶源宣義王丈以累舉得官為洪雅主簿雅州戸
　　　掾遇吏民如家人人安樂之既謝事居眉之青
　　　神瑞草橋放懐自得有書來求紅帶既以遺之
　　　且作詩為戲請黄魯直秦少游各為賦一首為
　　　老人光華
　　次韻許沖元送成都髙士敦鈐轄
　　次前韻送程六表弟
　　和王晉卿題李伯時畫馬
　　和錢穆父出守越州二首
　　戲書李伯時畫御馬好頭赤
　　送程七表弟知泗州　　送曹輔赴閩漕
　　次韻王郎子立風雨有感
　　次韻黄魯直嘲小徳小徳魯直子其母微故其詩
　　　云解著潛夫論不妨無外家
　　書林次中所得李伯時歸去來陽關二圖後
　　送蹇道士歸廬山
　　卧病逾月請郡不許復直玉堂十一月一日鎖院
　　　是日苦寒詔賜宫燭法酒書呈同院
　　送周朝議守漢州　　　木山(并引/)
　　送千乘千能兩姪還鄉　送周正孺知東川
　　題李伯時畫趙景仁琴鶴圖二首
　　次前韻再送周正孺
　　書王定國所藏煙江叠嶂圖
　　次韻王定國㑹飲清虛堂
　　興龍節侍宴前一日微雪與子由同訪王定國小
　　　飲清虛堂定國出數詩皆佳而五言尤竒子由
　　　又言昔與孫巨源同過定國感念存沒悲歎久
　　　之夜歸稍醒各賦一篇明日朝中以示定國
　　王晉卿所藏著色山二首
　　次韻黄魯直效進士作嵗寒知松柏詩
　　王晉卿作煙江叠嶂圖僕賦詩十四韻晉卿和之
　　　語特竒麗因復次韻不獨紀其詩畫之美亦為
　　　道其出處契闊之故而終之以不忘在莒之戒
　　　亦朋友忠愛之義也
　　夜直玉堂携李之儀端叔詩百餘首讀至夜半書
　　　其後
　　范景仁和賜酒燭詩復次韻謝之
　　次韻劉貢父春日賜幡勝
　　再和
　　葉公秉王仲至見和次韻答之
　　再和
　巻二十八　詩五十八首(起在翰林洎元祐/已巳出守錢塘作)
　　次韻王晉卿惠花栽栽所寓張退傅第中
　　次韻王晉卿上元侍燕端門
　　王鄭州挽辭
　　書王定國所藏王晉卿畫著色山二首
　　送吕昌朝知嘉州
　　次韻黄魯直寄題郭明父府推潁州西齋二首
　　次韻秦少章和錢䝉仲　次韻錢越州
　　同秦仲二子雨中逰寳山
　　去杭州十五年復逰西湖用歐陽察判韻
　　與莫同年雨中飲湖上　送子由使契丹
　　次韻答劉景文左藏
　　坐上復借韻送岢嵐軍通判葉朝奉
　　始于文登海上得白石數升如芡實可作枕聞梅
　　　丈嗜石故以遺其子子明學士子明有詩次其
　　　韻　　　　　　　　次韻錢越州見寄
　　文登蓬萊閣下石壁千丈為海浪所戰時有碎裂
　　　淘灑嵗久皆圓熟可愛土人謂此彈子渦也取
　　　數百枚以養石菖蒲且作詩遺垂慈堂老人
　　次韻毛滂法曹感雨　　送鄧宗古還鄉
　　參寥上人初得智果院㑹者十六人分韻賦詩得
　　　心字　　　　　　　哭王子立次兒子迨韻
　　異鵲(并引/)
　　次韻詹適宣徳小飲巽亭
　　東川清絲寄魯冀州戲贈
　　怡然以垂雲新茶見餉報以大龍團仍戲作小詩
　　次韻王忠玉逰虎丘三首
　　寄蔡子華　　　　　　和錢四寄其弟龢
　　卧病彌月聞垂雲花開順闍黎以詩見招次韻答
　　　之　　　　　　　　故周茂叔先生濂溪
　　次韻子由使契丹至涿州見寄四首
　　雪後便欲與同僚尋春一病彌月雜花都盡獨牡
　　　丹在耳劉景文左藏和順闍黎詩見贈次韻答
　　　之
　　次韻劉景文周次元寒食同逰西湖
　　連日與王忠玉張全翁逰西湖訪北山清順道潛
　　　二詩僧登垂雲亭飲參寥泉最後過唐州陳使
　　　君夜飲忠玉有詩次韻答之
　　新茶送簽判程朝奉以餽其母有詩相謝次韻答
　　　之　　　　　　　　次韻送張山人歸彭城
　　次韻林子中王彦祖唱酬
　　壽星院寒碧軒
　　書劉景文左藏所藏王子敬帖
　　書景文所藏宗少文一筆畫
　　真覺院有洛花花時不暇往四月十八日與景文
　　　同往賞枇杷　　　　又和景文韻
　　西湖壽星院此君軒
　　仲天貺王元直自眉山來見余錢塘留半嵗既行
　　　作絶句五首送之
　　贈善相程傑
　巻二十九　詩五十八首(時守杭/州作)
　　次韻林子中蒜山亭見寄
　　再和并答楊次公
　　次韻劉景文送錢䝉仲三首
　　菩提寺南漪堂杜鵑花　題楊次公春蘭
　　題次公蕙
　　次韻曹輔寄壑源試焙新芽
　　次韻袁公濟謝芎椒
　　次韻楊次公恵徑山龍井水
　　次韻劉景文登介亭　　袁公濟和復次韻答之
　　介亭餞楊傑次公
　　次京師韻送表弟程懿叔赴夔州運判
　　葉教授和溽字韻詩復次韻為戲記龍井之遊
　　次韻林子中見寄　　　安州老人食蜜歌
　　次韻錢穆父紫薇花二首
　　送張嘉州　　　　　　次韻蘇伯固主簿重九
　　送李陶通直赴清谿　　次韻楊公濟梅花十首
　　贈劉景文
　　謝闗景仁送紅梅栽二首
　　辯才老師退居龍井不復出入余往見之甞出至
　　　風篁嶺左右驚曰逺公復過虎谿矣辯才笑曰
　　　杜子羙不云乎與子成二老来往亦風流因作
　　　亭嶺上名曰過谿亦曰二老謹次辯才韻
　　送程之邵簽判赴闕　　寄題梅宣義園亭
　　熈寜中軾通守此郡除夜直都㕔囚繫皆滿日暮
　　　不得返舍因題一詩于壁今二十年矣衰病之
　　　餘復黍郡寄再經除夜庭事蕭然三圄皆空蓋
　　　同僚之力非拙朽所致因和前篇呈公濟子侔
　　　二通守
　　遊寳雲寺得唐彦猷為杭州日送客舟中手書一
　　　絶句云山雨霏微不滿空畫船来往疾輕鴻誰
　　　知獨卧朱簾裡一榻無塵四面風明日送彦猷
　　　之子坰赴鄂州舟中遇微雨感歎前事因和其
　　　韻作兩首送之且歸其書唐氏
　　送江公著知吉州
　　聞錢道士與越守穆父飲酒送一壺
　　次韻劉景文路分上元　再和楊公濟梅花十絶
　　與葉淳老侯敦夫張秉道同相視新河秉道有詩
　　　次韻二首
　巻三十　詩五十七首(起守杭州洎元祐辛未/召還尋出守潁州作)
　　椶筍(并引/)
　　次韻曹子方龍山眞覺院瑞香花
　　次韻曹子方運判雪中同遊西湖
　　次韻仲殊雪中遊西湖二首
　　次韻参寥同前　　　　送小本禪師赴法雲
　　書渾令公燕魚朝恩圖　次韻劉景文西湖席上
　　次韻答馬忠玉
　　予去杭十六年而復来留二年而去平生自覺出
　　　處老少粗似樂天雖才名相逺而安分寡求亦
　　　庻幾焉三月六日来别南北山諸道人而下天
　　　竺恵浄師以醜石贈行作三絶句
　　次韻答黄安中兼簡林子中
　　留别蹇道士拱辰
　　次韻子由書王晉卿畫山水二首
　　又書王晉卿畫四首
　　　(山隂陳跡/四明狂客)　　　　　　(雪谿乘興/西塞風雨)
　　破琴詩(并引/)　　　　　題王晉卿畫後
　　贈武道士彈賀若
　　元祐六年六月自杭州召還汶公館我於東堂閲
　　　舊詩巻次諸公韻三首
　　次韻子由書王晉卿畫山水一首而晉卿和二首
　　感舊詩(并引/)
　　西湖秋涸東池魚窘甚因㑹客呼網師遷之西池
　　　為一笑之樂夜歸被酒不能寐戲作放魚一首
　　復次放魚韻答趙承議陳教授
　　九月十五日觀月聽琴西湖示坐客
　　復次韻謝景貺陳履常見和兼簡歐陽叔弼兄弟
　　送歐陽主簿赴官韋城四首
　　泛潁　　　　　　　　六觀堂老人草書
　　次韻劉景文見寄
　　次韻趙景貺督兩歐陽詩破陳酒戒
　　叔弼云履常不飲故不作詩勸履常飲
　　臂痛謁告作三絶句示四君子
　　到潁未幾公帑巳竭齋厨索然戲作
　　景貺履常屢有詩督叔弼季黙倡和已許諾矣復
　　　以此句挑之　　　　贈月長老
　　次韻答錢穆父穆父以僕得汝隂用杭越酬唱韻
　　　作詩見寄
　　韓退之孟郊墓銘云以昌其詩舉此問王定國當
　　　昌其身邪昌其詩也来詩下語未契作此答之
　　送歐陽推官赴華州監酒
　　十月十四日以病在告獨酌
　　獨酌試藥玉滑盞有懐諸君子明日望夜月庭佳
　　　景不可失作詩招之
　　歐陽季黙以油煙墨二丸見餉各長寸許戲作小
　　　詩
　　明日復以大魚為饋重二十斤且求詩故復戲之
　　和趙景貺栽檜
　巻三十一　詩三十九首(時守潁/州作)
　　葉待制求先墳永慕亭詩
　　與趙陳同過歐陽叔弼新治小齋戲作
　　聚星堂雪(并引/)
　　歐陽叔弼見訪誦陶淵明事歎其絶識既去感慨
　　　不已而賦此詩　　　喜劉景文至
　　禱雨張龍公既應劉景文有詩次韻
　　劉景文家藏樂天身心問答三首戲書一絶其後
　　西湖戲作　　　　　　送歐陽季黙赴闕
　　用前韻作雪詩留景文　和劉景文見贈
　　和劉景文雪　　　　　次前韻送劉景文
　　以屏山贈歐陽叔弼
　　新渡寺席上次趙景貺陳履常韻送歐陽叔弼比
　　　来諸君唱和叔弼但袖手旁睨而已臨别忽出
　　　一篇頗有淵明風致坐皆驚嘆
　　次韻趙景貺春思且懐吳越山水
　　次韻陳履常張公龍潭
　　小飲西湖懐歐陽叔弼季黙呈趙景貺陳履常
　　蠟梅一首贈趙景貺　　送王竦朝散赴闕
　　次韻致政張朝奉仍招晚飲
　　閻立本職貢圖　　　　次韻王滁州見寄
　　趙景貺以詩求東齋榜銘昨日聞都下寄酒来戲
　　　和其韻分一壺作潤筆也
　　洞庭春色(并引/)　　　　送路都曹(并引/)
　　次韻陳履常
　　二鮮于君以詩文見寄作詩為謝
　　次韻趙徳麟雪中惜梅且餉柑酒三首
　　和陳傳道雪中觀燈　　閲世堂詩贈任仲微
　　新渡寺送任仲微　　　送運判朱朝奉入蜀
　　病中夜讀朱博士詩
　　趙徳麟餞飲湖上舟中對月
　　贈朱遜之(并引/)　　　　和趙徳麟送陳傳道
　巻三十二　詩三十六首(起在潁州洎元祐壬申改/知楊州尋以兵部尚書召)
　　　(還/作)
　　上巳日與二子迨過遊塗山荆山記所見
　　淮上蚤發　　　　　　次韻徐仲車
　　次韻林子中春日新堤書事見寄
　　送陳伯脩察院赴闕　　送張嘉父長官
　　在穎州與徳麟同治西湖未成改揚州三月十六
　　　日湖成徳麟有詩見懐次其韻
　　次韻徳麟西湖新成見懐
　　再次韻徳麟新開西湖
　　到官病倦未甞㑹客毛正仲恵茶乃以端午小集
　　　石塔戲作一詩為謝　雙石(并引/)
　　次韻鼂旡咎學士相迎　次韻范淳夫送秦少章
　　聞林夫當徙靈隠寺寓居戲作靈隠前一首
　　滕逹道挽詩二首
　　次韻蘇伯固遊蜀岡送李孝博奉使嶺表
　　石塔寺(并引/)
　　送鼂羙叔發運右司年兄赴闕
　　王文玉挽辭　　　　　送芝上人遊廬山
　　送程徳林赴眞州　　　谷林堂
　　予少年頗知種松手植數萬株皆中梁柱矣都梁
　　　山中見杜輿秀才求學其法戲贈二首
　　行宿泗間見徐州張天驥次舊韻
　　次韻劉景文贈傅羲秀才
　　在彭城日與定國為九日黄樓之㑹今復以是日
　　　相遇于宋凡十五年憂樂出處有不可勝言者
　　　而定國學道有得百念灰冷而顔益壯顧予衰
　　　病心形俱瘁感之作詩
　　九日次定國韻　　　　召還至都門先寄子由
　　次韻定國見寄
　　次韻蔣穎叔錢穆父從駕景靈宫二首
　　近以月石硯屏獻子功中書公復以涵星硯獻純
　　　父侍講子功有詩純父未也復以月石風林屏
　　　贈之謹和子功詩并求純父數句
　　次韻范純父涵星硯月石風林屏詩
　　次韻錢穆父㑹飲
　巻三十三　詩四十一首(起在兵部洎遷/禮部尚書作)
　　次韻穆父尚書侍祠郊邱瞻望天光退而相慶引
　　　滿醉吟　　　　　　郊祀慶成詩
　　次韻奉和錢穆父蔣穎叔王仲至四首
　　　(見和西湖月下聽琴/玉津園)　　(見和仇池/籍田)
　　頃年楊康功使高麗還奏乞立海神廟于板橋僕
　　　嫌其地湫隘移書使遷之文登因古廟而新之
　　　楊竟不從不知定國何從見此書作詩稱道不
　　　巳僕不能記其云何也次韻答之
　　沐浴啓聖僧舍與趙徳麟邂逅
　　次韻王仲至喜雪御筵
　　僕所藏仇池石希代之寳也王晉卿以小詩借觀
　　　意在於奪不敢不借然以此詩先之
　　次天字韻答岑巖起
　　次韻蔣穎叔二首
　　　(扈從景靈宫/凝祥池)
　　和叔盎畫馬
　　王晉卿示詩欲奪海石錢穆父王仲至蔣穎叔皆
　　　次韻穆至二公以為不可許獨穎叔不然今日
　　　穎叔見訪親覩此石之妙遂悔前語僕以謂晉
　　　卿豈可終閉不予者若能以韓幹二散馬易之
　　　者蓋可許也復次前韻
　　欲以石易畫晉卿難之穆父欲兼取二物穎叔欲
　　　焚畫碎石乃復次前韻并解二詩之意
　　生日䝉劉景文以古畫松鶴為壽且貺佳篇次韻
　　　為謝
　　程徳孺恵海中柏石兼辱佳篇輙復和謝
　　次秦少游韻贈姚安世　次丹元姚先生韻
　　次韻秦少游王仲至元日立春三首
　　上元侍飲樓上三首呈同列
　　送蔣穎叔帥熙河(并引/)　再送二首
　　次韻穎叔觀燈
　　次韻王晉卿奉詔押高麗宴射
　　次韻錢穆父王仲至同賞田曹梅花
　　送襄陽從事李友諒歸錢塘
　　次韻吳傳正枯木歌　　送黄師是赴兩浙憲
　　送范中濟經略侍郎分韻賦詩得先字且贈以魚
　　　枕杯四馬箠一　　　書鼂説之考牧圗後
　　吕與叔學士挽詞
　　丹元子示詩飄飄然有謫仙風氣吳傳正繼作復
　　　次其韻
　　次韻王定國書丹元子寜極齋
　　王仲至侍郎見恵穉栝種之禮曹北垣下今百餘
　　　日矣蔚然有生意喜而作詩
　巻三十四　詩五十七首(起在禮部洎元祐癸酉出/知定州紹聖改元落職知)
　　　(英州再貶恵州/赴嶺道中作)
　　次韻錢穆父馬上寄蔣穎叔二首
　　表弟程徳孺生日
　　七年九月自廣陵召還復館于浴室東堂八年六
　　　月乞㑹稽將去汶公乞詩乃復用前韻三首
　　吳子野將出家贈以扇山枕屏
　　東府雨中别子由
　　謝運使仲適座上送王敏仲北使
　　書丹元子所示李太白眞
　　次韻曽仲錫承議食蜜漬生荔支
　　大行太皇太后高氏挽詞二首
　　再和曽仲錫荔支
　　次韻滕大夫三首
　　　(雪浪石/沉香石)　　　　　　　(同前/)
　　石芝(并引/)　　　　　　鶴嘆
　　送曽仲錫通判如京師
　　和錢穆父送别并求頓遞酒
　　劉醜厮詩　　　　　　題毛女眞
　　寄餾合刷缾與子由
　　次韻子由清汶老龍珠丹
　　次韻子由書清汶老所傳秦湘二女圖
　　紫團参寄王定國
　　次韻劉燾撫句蜜漬荔支
　　立春日小集戲李端叔　次韻曽仲錫元日見寄
　　子由生日以檀香觀音像及新合印香銀篆槃為
　　　壽
　　次韻李端叔送保倅翟安常赴闕兼寄子由
　　中山松醪寄雄守王引進
　　次韻李端叔謝送牛戩鴛鴦竹石圖
　　次韻聰上人見寄　　　次韻王雄州還朝留别
　　三月二十日多葉杏盛開
　　三月二十日開園三首　次韻王雄州送侍涇州
　　臨城道中作(并引/)
　　過湯隂市得豌豆大麥粥示三兒子
　　子由新修汝州龍興寺吳畫壁
　　過髙郵寄孫君孚
　　僕所至未甞出遊過長蘆聞復禪師病甚不可不
　　　一問既見則有間矣明日阻風復留見之作三
　　　絶句呈聞復并請轉呈於参寥子各賦數首
　　六月七日泊金陵阻風得鍾山泉公書寄詩為謝
　　贈清凉寺和長老
　　予前後守倅餘杭凡五年夏秋之間蒸熱不可過
　　　獨中和堂東南頰下瞰海門洞視萬里三伏常
　　　蕭然也紹聖元年六月舟行赴嶺外熱甚忽憶
　　　此處而作是詩　　　慈湖夾阻風五首
　　過廬山下(并引/)
　巻三十五　詩四十五首(起南遷盡在恵州/作施注缺今補)
　　壺中九華詩(并引/)　　　江西一首
　　秧馬歌(并引/)
　　八月七日初入贛過惶恐灘
　　鬱孤臺　　　　　　　亷泉
　　塵外亭　　　　　　　天竺寺(并引/)
　　過大庾嶺
　　宿建封寺曉登盡善亭望韶石三首
　　月華寺　　　　　　　南華寺
　　碧落洞　　　　　　　峽山寺
　　舟行至清逺縣見顧秀才極談恵州風物之羙
　　廣州蒲澗寺　　　　　贈蒲澗長老
　　發廣州　　　　　　　浴日亭
　　逰羅浮山示兒子過　　十月二日初到恵州
　　寓居合江樓　　　　　白水山佛迹巖
　　詠湯泉　　　　　　　自笑
　　朝雲(并引/)　　　　　　寄虎兒
　　十一月二十六日松風亭下梅花盛開
　　再用前韻　　　　　　新釀桂酒
　　恵守詹君見和復次韻　花落復次前韻
　　江郊(并引/)
　　詹守擕酒見過用前韻作詩聊復和之
　　寄鄧道士(并引/)　　　　上元夜
　　正月二十四日與兒子過賴仙芝王原秀才僧曇
　　　穎行全道士何宗一同遊羅浮道院及栖禪精
　　　舍過作詩和其韻寄邁迨一首
　　正月二十六日與數客野歩嘉祐僧舍東南野人
　　　家雜花盛開扣門求觀主人林氏媪出應白髪
　　　青帬少寡獨居三十年矣感歎之餘作詩記之
　　龍尾石硯寄猶子逺　　贈王子直秀才
　　次韻表兄程正輔江行見桃花
　　追餞正輔至博羅賦詩為别
　　再用前韻
　巻三十六　詩四十八首(時在恵州作/施注缺今補)
　　眞一酒(并引/)　　　　　遊博羅香積寺(并引/)
　　次韻定慧欽長老見寄八首(并引/)
　　二月十九日攜白酒鱸魚過詹使君食槐葉冷淘
　　江漲用過韻　　　　　連雨江漲二首
　　四月十一日初食荔子
　　桄榔杖寄張文潜一首時初聞黄魯直遷黔南范
　　　淳父遷九疑也　　　答周循州
　　與程正輔遊碧落洞
　　六月十二日酒醒歩月理髪而寢
　　荔支歎　　　　　　　江月五首(并引/)
　　聞正輔表兄將至以詩迎之
　　再和　　　　　　　　同正輔表兄游白水山
　　與正輔遊香積寺　　　次韻正輔同遊白水山
　　和子由次月中梳頭韻
　　十一月九日夜夢與人論神仙道術因作一詩八
　　　句既覺頗記其語録呈子由弟後四句不甚明
　　　了今足成之
　　章質夫送酒六壺書至而酒不逹戲作小詩問之
　　小圃五詠
　　　(人参/甘菊)　　　　(地黄/薏苡)　　　　(枸杞/)
　　雨後行菜　　　　　　殘臘獨出二首
　　新年五首
　　二月八日與黄燾僧曇穎過逍遥堂何道士宗一
　　　問疾
　　次韻高要令劉湜峽山寺見寄
　巻三十七　詩五十一首(起在恵州洎紹聖/丁丑再貶儋耳作)
　　食荔支二首(并引/)
　　和子由盆中石菖蒲忽生九花
　　遷居(并引/)
　　兩橋詩(并引/)
　　　(東新橋/西新橋)
　　悼朝雲(并引/)　　　　　丙子重九二首
　　白鶴峯新居欲成夜過西鄰翟秀才二首
　　次韻子由所居六詠
　　吳子野絶粒不睡過作詩戲之芝上人陸道士皆
　　　和予亦次其韻　　　次韻恵循二守相㑹
　　又次韻二守許過新居　又次韻二守同訪新居
　　循守臨行出小鬟復用前韻
　　種茶
　　白鶴山新居鑿井四十尺遇磐石石盡乃得泉
　　三月二十九日二首
　　吾謫海南子由雷州被命即行了不相知至梧廼
　　　聞尚在藤也旦夕當追及作此詩示之
　　行瓊儋閒肩輿坐睡夢中得句云千山動鱗甲萬
　　　谷酣笙鐘覺而遇清風急雨戲作此數句
　　次前韻寄子由　　　　安期生(并引/)
　　夜夢(并引/)
　　遷居之夕聞鄰舍兒誦書欣然而作
　　聞子由瘦
　　客俎經旬無肉又子由勸不讀書蕭然清坐乃無
　　　一事　　　　　　　宥老楮
　　觀棊　　　　　　　　糴米
　　入寺
　　次韻子由三首
　　　(東亭冠/椰子)　　　　　　　(東樓/)
　　次韻子由月季花再生　次韻子由浴罷
　　借前韻和子由生第四孫斗老
　　獨覺
　　十二月十七日夜坐逹曉寄子由
　　謫居三適
　　　(旦起理髪/夜卧濯足)　　　　　　(午牕坐睡/)
　　子由生日
　　以黄子木拄杖為子由生日之夀
　巻三十八　詩六十三首(起在儋耳洎元符三年庚/辰復朝奉郎提舉玉局觀)
　　　(北歸抵/英州作)
　　過於海舶得邁寄書酒作詩逺和之皆粲然可觀
　　　子由有書相慶也因用其韻賦一篇并寄諸子
　　　姪
　　上元夜過赴儋守召獨坐有感
　　海南人不作寒食而以上巳上冡予攜一瓢酒尋
　　　諸生皆出矣獨老符秀才在因與飲至醉符蓋
　　　儋人之安貧守静者也
　　新居　　　　　　　　五色雀(并引/)
　　倦夜　　　　　　　　用過韻冬至與諸生飲
　　縱筆三首　　　　　　貧家凈掃地
　　次韻子由贈吳子野先生二絶句
　　被酒獨行徧至子雲威徽先覺四黎之舍三首
　　夜燒松明火
　　庚辰歲人日作詩聞黄河已復北流老臣舊數論
　　　此今斯言乃驗二首
　　庚辰歲正月十二日天門冬酒熟予自漉之且漉
　　　且甞遂以大醉二首　追和戊寅歲上元
　　題過所畫枯木竹石三首
　　眞一酒歌(并引/)　　　　汲江煎茶
　　予来儋耳得吠狗曰烏觜甚猛而馴隨予遷合浦
　　　過澄邁泅而濟路人皆驚戲為作此詩
　　澄邁驛通潮閣二首　　泂酌亭(并引/)
　　六月二十日夜渡海
　　自雷適亷宿於興亷村凈行院
　　亷州龍眼質味殊絶可敵荔支
　　合浦愈上人以詩名嶺外將訪道南嶽留詩壁上
　　　云閑伴孤雲自在飛東坡居士過其精舍戲和
　　　其韻
　　梅聖俞之客歐陽晦夫使工畫茅菴巳居其中一
　　　琴横牀而巳曹子方作詩四韻僕和之云
　　歐陽晦夫恵琴枕　　　㽞别亷守
　　缾笙(并引/)
　　歐陽晦夫遺接䍦琴枕戲作此詩謝之
　　次韻王鬱林
　　藤州江下夜起對月贈邵道士
　　徐元用使君與其子端常邀僕與小兒過同遊東
　　　山浮金堂戲作此詩
　　送鮮于都曹歸蜀灌口舊居
　　送邵道士彦肅還都嶠　書韓幹二馬
　　將至廣州用過韻寄邁迨
　　贈鄭清叟秀才
　　和孫叔静兄弟李端叔唱和
　　廣倅蕭大夫借前韻見贈復和答之二首
　　䟦王晉叔所藏畫
　　　(徐熈杏花一首/趙昌四季四首)
　　和黄秀才鑒空閣　　　韋偃牧馬圗
　　題靈峯寺壁　　　　　衆妙堂
　　題馮通直明月湖詩後　次韻鄭介夫二首
　巻三十九　詩五十一首(起建中靖國辛巳改元度/嶺北歸即以是年七月卒)
　　　(於毗陵施/注缺今補)
　　昔在九江與蘇伯固唱和其略曰我夢扁舟浮震
　　　澤雪浪横江千頃白覺来滿眼是廬山倚天無
　　　數開青壁蓋實夢也昨日又夢伯固手持乳香
　　　嬰兒示予覺而思之蓋南華賜物也豈復與伯
　　　固相見於此邪今得来書知巳在南華相待數
　　　日矣感歎不巳故先寄此詩
　　次韻韶守狄大夫見贈二首
　　次韻韶倅李通直二首　狄韶州煮蔓菁蘆菔羮
　　李伯時畫其弟亮功舊隠圗
　　贈龍光長老　　　　　贈嶺上老人
　　贈嶺上梅
　　予昔過嶺而南題詩龍泉鐘上今復過而北次前
　　　韻　　　　　　　　過嶺二首
　　留題顯聖寺
　　予初謫嶺南過田氏水閣東南一峯豐下鋭上里
　　　人謂之雞籠山予更名獨秀峯今復過之戲留
　　　一絶
　　乞數珠贈南禪湜老　　鬱孤臺
　　䖍守霍大夫監郡許朝奉見和復次韻
　　贈䖍州術士謝晉臣
　　䖍州景徳寺榮師湛然堂
　　次陽行先　　　　　　用數珠韻贈湜長老
　　和猶子遲贈孫志舉
　　南禪長老和詩不巳故作六蟲篇答之
　　明日南禪和詩不到重賦數珠篇以督之二首
　　用前韻再和霍大夫　　用前韻再和許朝奉
　　用前韻再和孫志舉
　　崔文學甲攜文見過蕭然有出塵之姿問之則孫
　　　介夫之甥也故復用前韻賦一篇示志舉
　　畫車二首
　　䖍州吕倚承事年八十三讀書作詩不巳好収古
　　　今帖貧甚至食不足
　　王子直去歲送子由北歸往反百舍今又相逢贛
　　　上戲用舊韻作詩留别
　　次韻江晦叔二首　　　次韻江晦叔兼呈器之
　　寒食與器之遊南塔寺寂照堂
　　器之好談禪不喜遊山山中筍出戲語器之可同
　　　参玉板長老作此詩
　　永和清都觀道士童顔鬒髪問其年生於丙子蓋
　　　與余同求此詩　　　贈詩僧道通
　　張競辰永康所居萬巻堂
　　劉壯輿長官是是堂
　　予昔作壺中九華詩其後八年復過湖口則石已
　　　為好事者取去廼和前韻以自解云
　　次韻郭功甫二首　　　次韻法芝舉舊詩
　　次舊韻贈清涼長老
　　睡起聞米元章到東園送麥門冬飲子
　　夢中作寄朱行中　　　答徑山琳長老
　巻四十　遺詩二十九首(施注缺/今補)
　　老翁井
　　予以事繫御史臺獄獄吏稍見侵自度不能堪死
　　　獄中不得一别子由故作二詩授獄卒梁成以
　　　遺子由
　　十二月二十八日䝉㤙責授檢校水部員外郎黄
　　　州團練副使復用前韻
　　劉顗宫苑退老於廬山石碑菴顗陜西人本進士
　　　換武家有聲伎(詩缺/)
　　西山戲贈武昌王居士(并引/)
　　十二月二十日㳟聞太皇太后升遐吏以罪人不
　　　許成服欲哭則不敢欲泣則不可故作挽詞二
　　　章　　　　　　　補唐文宗柳公權聨句
　　戲作賈梁道詩(并引/)　　戲孫公素
　　趙成伯家有麗人僕沗鄉人不肎開樽徒吟春雪
　　　羙句次韻一笑
　　送南屏謙師(并序/)　　　虛飄飄三首
　　劉監倉家煎米粉作餅子余云為甚酥潘邠老家
　　　造逡廵酒余飲之云莫作醋錯著水来否後數
　　　日余攜家飲郊外因作小詩戲劉公求之
　　贈包安靜先生二首
　　元祐元年二月八日朝退獨在起居院讀漢書儒
　　　林傳感申公故事作小詩一絶
　　初貶英州贈馬夢得　　贈䖍州慈雲寺鑒老
　　洗兒
　　過子忽出新意以山芋作玉糁羮色香味皆竒絶
　　　天上酥陀則不可知人間决無此味也
　　擷菜(并引/)　　　　　　食檳榔
　　儋耳山　　　　　　　夜坐與邁聨句
　　曹谿夜觀傳燈録燈花燒一僧字戲占
　巻四十一　追和陶淵明詩六十二首
　　飲酒二十首(并引/)　　　歸田園居六首
　　形贈影　　　　　　　影答形
　　神釋　　　　　　　　詠二疏
　　詠三良　　　　　　　詠荆軻
　　答龎参軍　　　　　　貧士七首
　　九日閑居　　　　　　已酉歲九月九日
　　歲暮作和張常侍　　　遊斜川
　　郭主簿二首　　　　　示周掾祖謝
　　贈羊長史　　　　　　乞食
　　胡西曹示顧賊曹　　　移居二首
　　時運　　　　　　　　始經曲阿
　巻四十二　追和陶淵明詩六十首
　　讀山海經十三首　　　還舊居
　　止酒(并引/)　　　　　　西田穫蚤稻
　　下潠田舍穫　　　　　使都經錢谿
　　赴假金陵夜行　　　　擬古九首
　　戴主簿　　　　　　　怨詩示龎鄧
　　劉柴桑　　　　　　　與殷晉安别
　　田舍始春懐古二首　　停雲
　　勸農　　　　　　　　雜詩十一首
　　連雨獨飲二首　　　　王撫軍座送客
　　荅龎參軍　　　　　　桃花源(并引/)
欽定四庫全書
　施註蘇詩巻首
　　原序
　　宋序
　　註蘇例言
　　正註正偽
　　註蘇姓氏
　　贊
　　勅
　　本傳
　　墓誌銘
欽定四庫全書
　施註蘇詩序
古今詩人之總萃唐則子美宋則子瞻顧兩家箋註之
難前軰屢言之先大人常取杜詩千家註疏瀹剔抉殫
二十年之力屢易稿而後成宋中丞漫堂先生為序以
行世若東坡詩註惟永嘉王氏之書盛行而踳駮迭見
識者譏焉余少時讀渭南集知有吴興施司諫所註蘇
詩毎購之而不可得意當世巳無其書獨時取放翁序
讀之因以窺見作者用意之深與後人發眀之不易而
司諫之書愈往来余心矣漫堂獲宋槧本於吴中舊家
其間闕軼凡十二巻乃屬門人子弟訂補之盡抉永嘉
之瑕纇而亦間採其菁英以助施氏之闕遺余讀之心
開目張為之狂喜盖施氏體宗編年一洗永嘉分類之
陋而援引必著書名詮詁不乖本事又於註題之下務
闡詩㫖引事徴詩因詩存人使讀者得以考見當日之
情事與少陵詩史同條共貫洵乎其有功玉局而度越
梅溪也漫堂宏材博識儒雅風流翹然為今代之子瞻
畫㦸凝香賞奇汲古獨與眉山曠世相感宜其睠睠於
是書而余亦得見所未見以償夙昔之䫟不誠厚幸哉
後之學者因註而得其詩因詩而得其人毋沾沾焉考
爾雅之魚蟲拾離騷之香草為誇多鬬靡之具也夫少
陵自許稷契志不忘君東坡忠規讜論挺挺大節其人
皆百世之師光燄萬丈不可磨滅所謂詩外尚有事在
者資其言語文章以為髙山景行知註之不可遺兼知
註之不可泥則兩得之矣斯固曩者先大人讀杜之微
意而亦今日漫堂先生表章蘇氏之盛心歟余承命獲
與挍讎竊幸挂名其間為序其大槩如此若夫補亡訂
誤援據精核則毘陵邵子湘之力為多云康熙庚辰上
巳日滏陽張榕端序
施氏註東坡詩四十二巻鏤版於宋嘉泰間世之學者
往往知有其書而流傳絶少商邱公購之數年従江南
藏書家得此本又殘闕僅存三十巻是書巻端題吴興
施氏吴郡顧氏而不著名而序文目録又闕故覽者莫
得其詳也其後得陸放翁所作施注蘇詩序有云施宿
武子出其先人司諫公所註數十大編屬某序又云助
之以顧子景繁之該洽又按文獻經籍考載司諫名元
之字徳初其註詩本末與序合又㕘考郡邑志及它書
而三君之名字乃灼然亡疑商邱公幸是書之存而惜
其殘缺也進門下士邵長蘅屬以訂補為之綴闕正譌
芟蕪省複而所為四十二巻者犂然復完可版行聞之
昌黎言用功深者其收名也逺故夫文章之士仰面屋
梁搯擢心腎㡬幸得自表見使有身後名耳及觀施氏
父子萃數十年心力成是編其用功不為不深而垂四
百餘年若滅若沒其姓名亦且従狐狸猯狢吻中抉而
出之而厪厪不泯盖其傳之之難如是而註蘇之割裂
紕繆如世所傳永嘉王氏本其出施氏下逺甚而顧得
行世豈亦有幸不幸與然而書之不足傳者雖幸而見
稱於人譬之秋潦汪洋儵歸烏有而其必傳者或忽於
近而貴於逺或晦於昔而大顯於今雖經蟲齧蠧蝕之
餘而若有物焉馮之不可磨滅註一家詩之興廢其微
焉耳然亦有可感者是編出吾知其必将焯然與東坡
詩並垂久逺無有能起而盖之者矣康熙己夘孟陬六
日毗陵邵長蘅題
物合於性之所近而事常成於力之久且勤水濕火燥
鉤曲弦直各従其類而要皆性之所近以相合也物之
於人不類也是故鹿駭毛嬙魚避驪姬其類殊者其性
殊人之於人類巳然且邪正雜糅若白黑冰炭之相反
非性使然耶予自齠齒時聞長老言蘇文忠公之為人
心竊慕效之及就傅讀公傳嚮往逾摯甞圖公像縣座
右而貌予侍其側稍長徧誦公集然嗜有韻之言尤深
其始筮仕得黄州倅又幸與公同烏虖豈非天哉公詩
故有吴興施氏元之註四十二巻元之子宿推廣為年
譜而陸放翁序之宋嘉泰間鏤版行世其後罕流傳予
常求之數十年莫能得及撫吴又數數購求始得此本
於江南藏書家第闕者十二巻乃屬毗陵邵長蘅子湘
訂補且為之芟複正譌而佐之以吴郡顧嗣立侠君洎
兒子至其續補遺詩四百餘首采摭施本所未備别為
二巻則以屬錢塘馮景山公為之註先是永嘉王氏有
蘇詩註三十二巻行世頗久然有三失分類則陋不著
書名則疎改竄舊文則妄誠如子湘所言加之俗本相
沿淆譌多有茲編出而王氏舊本可束髙閣矣凡人喜
磊落者薄蟲魚之注矜博雅者搜畢方鼮䑕之名二者
異趣而予於蘇詩注則非是之謂盖以既慕其人則嗜
其言既嗜其言則索其解解必求精精必正繆将使世
之效法公者因解而得其言因言以推其心凡忠言嘉
謀豐功亮節之大端胥於是乎識而祈嚮不逺矣昔賢
可法莫不皆然獨公詩乎哉而予特其性之近者爾故
殫精力積嵗時完殘補闕使施註㡬亡而復顯殆有天
焉以玉其成而亦不自知其久且勤如此也烏虖跡公
生平自嘉祐登朝歴熙寧元豐元祐紹聖三十餘年間
論新法􁒜羣姦投荒錮黨㡬蹈不測而矢其孤忠百折
不回讀公詩自可知其人而論其世則予又将以是註
為糟醨也康熙己夘夏五商邱宋犖序
註蘇例言(十二則/)
　　　　　　　　　　　　　邵長蘅子湘纂
詩家編年始於少陵當時號為詩史少陵以後惟東坡
　之詩於編年為宜常跡公生平自嘉祐登朝歴熙寧
　元豐元祐紹聖三十餘年其間新法之廢興時政之
　得失賢姦之屢起屢仆按其作詩之嵗月而考之往
　往槩見事實而於出處大節兄弟朋友過従離合之
　踪跡為尤詳更千百年猶可想見故編年宜也吴興
　施氏生南宋之初去公之世未逺其詮訂先後頗為
　精當巻端數語厪識大略不屑屑排纉年月如黄鶴
　魯訔之編杜取譏後世識者謂自有蘇註来㝡稱善
　本云
施註佳處毎於註題之下多所發眀少或數言多至數
　百言或引事以徴詩或因詩以存人或援此以證彼
　務闡詩㫖非取汎瀾間亦可補正史之闕遺即此一
　端逈非諸家可及
施氏註蘇原釐四十二巻世傳之者絶少商邱公購得
　宋槧舊本闕十二巻僅存三十巻而蟲蠧腐蝕脫簡
　又㡬什二是書於闕巻則參酌王註徴引羣書以補
　之脫行殘幅可補者補之不可補則闕之至舊註所
　未收不敢輕有増益懼失實也
　計闕　(一巻三二巻二五巻巻六巻十八巻/二十  巻    十六    三  五巻)　(九巻/三十)
　(六巻四三十九/巻    十巻)
註家於詩中引用故事毎見輙註有尋常習見語而再
　註三註或至十餘註施氏亦同此弊數見不鮮累紙
　㡬成駢拇甚無謂也是書力為搔除複出則刪有語
　非複出而於文義冗龎者亦従刪盖一書為補為刪
　之大指如此
詩家援据該博使事奥衍少陵之後厪見東坡盖其學
　富而才大自經史四庫旁及山經地志釋典道藏方
　言小說以至嬉笑怒罵里媪竈婦之常談一入詩中
　遂成典故故曰註詩難而註蘇尤難施氏合父子數
　十年精力成是一編徴引必著書名詮詁不渉支離
　詳贍而疏通它家要難度越故註之幸存而於詩意
　有當者大都不敢輕去王本有可采者間取補入仍
　標王註以別之是書出而永嘉王氏舊本僅當先揚
　之糠粃亦大類巳陳之芻狗矣
永嘉王氏註本孤行㝡久㡬于家有其書顧其失大要
　有三不能曲為諱也一曰分門別類失之陋西蜀趙
　堯卿(䕫/)舊序自言此書分五十門金華吕氏省為三
　十二門而王氏因之其間篇章割裂首尾衡決有一
　人一時之酬贈而强分數巻者有一題數詩而强分
　數巻者玩其標目了無意義且就分門之中亦必顛
　倒次第晚年之詩或雜於少作鳯翔之什可側於嶺
　南毎一繙閲輒為惛惛讀未數篇遽思掩巻此弊㝡
　甚所當急為疏瀹或疑詩賦分類始於昭明何獨於
　蘇詩苛為責備予曰分類用之文選巳厭餖飣施之
　杜蘇確乎不可其故好學深思者能知之
　一曰不著書名失之疎王註所引故事不標出某書
　者十之四五僅著書名不標篇名者又居什一中間
　援引詳眀俾覽者展巻瞭如厪厪及半耳如此註詩
　寧免疎漏之誚
　一曰増改舊文失之妄王本所引毎因蘇詩句字有
　改竄古詩以傅㑹之者有改竄子史他書以傅㑹之
　者魯魚亥豕觸手紛然今直古學振興之日而仍訛
　襲舛無一人能取而正之可嘅也其顯然謬誤者疏
　録如千條名曰王註正譌附例言後
李善註選分疏句下後来註家多宗之施王二家皆然
　余以謂詩之有註原屬筌蹏既得之後筌蹏可棄况
　大家之詩毎篇有全篇之構法有全篇之神味快讀
　徐噍乃能得之今以故實横隔句下使讀者之心目
　多所扞格因而作者之精神亦為晦蔽僅資漁獵奚
　裨風雅此不善誦詩者也是書變兩家舊例輒倣湏
　溪劉氏虞山錢氏註杜例離註於全詩之後閲之心
　目開眀覺蘇詩壁壘為之一變商邱公欣然撃節曰
　此舉足當玉局功臣抑不愧吴興益友矣
引詩註詩始於宋人余謂作者興㑹偶至暗合古人大
　家往往有此一經註出翻似有意顧近来風尚如是
　予亦不能盡畧也第取其雅馴者存之聊資吟諷
註經刪汰而重複仍有覽者或以為疑不知詩中用事
　有正用有旁用旁用先註則正用必湏再註亦有在
　此巻證某字在彼巻則證某字事湏兩見者亦有此
　詳彼略義貴互眀或單詞片語偶爾失檢者重複要
　是不免較之原本十損其七矣
是書編纂開於五月蕆事於臘月發凡起例商邱公實
　總其成其間綴殘葺舊則顧子侠君(嗣立/)經其始校
　疑訂譌則宋子山言(至/)襄其終至於補者補刪者刪
　(長蘅/)於此不無小補所媿聞見淺尠時日趣廹寧免
　誤漏請竢後賢是冬(長蘅/)適以病歸里末帙闕註四
　巻(三十五/三十九)　(三十六/四十)則屬髙郵李子百藥(必恒/)代箋
　勞不可沒也乃附著之
王註正譌
分類蘇詩註三十二巻舊刻永嘉王十朋龜齡纂集註
中引用故事謬誤實多有極淺陋可為失笑者王龜齡
為南渡名臣著梅溪集如干巻行世史稱其天資頴悟
廷對萬餘言淹通經史學者争傳誦之以擬鼂董劉氏
珙序其集有云平居無所嗜好顧喜為詩渾厚質直如
其為人又云不為浮靡之文然規模宏闊骨骼開張世
之盡力於文字者或不能及其所註蘇詩雖云百家必
經一手采輯何至紕繆乃爾愚意當是賈人俗本版寫
誵譌而後生耳食沿踵至今釋氏所謂可憐愍者㑹予
有訂讐之役乃稍加是正随手繙得如干條略疏出䖏
件繋之如左其它譌處尚多不及枚舉今所抉摘依原
註分屬諸家不欲獨令王氏䝉陋名也(長蘅/)識
卷之一
壬寅二月有詔令郡吏分往屬縣詩誰言董公健程氏
　(縯/)註引董卓傳卓議廢立(云云/)按天下健者何必董
　公語在袁紹傳非卓傳也註譌今正(王本一巻/)
東湖詩江水綠如藍(縯/)註引李白詩云山光水色綠如
　藍按白詩山光水色青於藍非綠如藍也註訛今正
　(王本四巻/)
将往終南和子由見寄詩我今廢學如寒竽久不吹之
　澀欲無趙氏(堯卿/)註云齊宣王好竽而南郭先生不
　善吹之澀則不能成聲按南郭先生事出韓子齊宣
　王好竽必三百人齊吹先生不善竽而濫於三百之
　中以食禄(云云/)並無澀不能成聲語註又不著書名
　似因蘇詩而傅㑹之者今正(王本十巻/)
巻之二
南溪㑹景亭詩居民惟白帽(堯卿/)註云管寧不應州縣
　之辟甞著白帽按三國管寧傳寧常皁帽布繻袴布
　帬又四時祠祭加衣服著絮巾故在遼東所有白布
　單衣(云云/)並無白帽字又寧浮海還郡黄初青龍之
　間屢被徴命寧皆堅辭不起従無州縣辟舉事註譌
　今刪(王本二十八巻/)
竹􁋘詩䲭夷讓圎滑(縯/)註引揚雄酒箴云䲭夷員滑腹
　大如壺按酒箴乃䲭夷滑稽(滑音骨/稽音雞)腹大如壺非員
　滑也註因詩傅㑹今正(王本三十巻/)
和董傳留別詩厭伴老儒烹瓠葉趙氏(次公/)註引劉昆
　傳云以素米瓠葉為爼豆按昆傳是素木非素米也
　註譌今正(王本十六巻/)
巻之六
新城道中詩樹頭初日挂銅鉦(次公/)註引先生日喻云
　生而眇者不識日問之或告之曰日之状如銅鉦按
　先生集本日之状如銅槃非銅鉦也註譌今刪(王本/二十)
　(九/巻)
於潜僧綠筠軒詩不可使居無竹(縯/)註云王羲之甞寄
　居空宅中便令種竹按晉書種竹為王徽之事徽之
　字子猷羲之子也世說並同註譌今正(王本二十巻/)
巻之八
賀陳述古弟章生子詩㕘軍新婦賢相敵李氏(厚/)註引
　王渾妻鍾氏新婦得配㕘軍語㕘軍謂渾弟瀹(云云/)
　又孔毅父妻輓詞生子勝王濟(縯/)又註曰㕘軍為渾
　中弟瀹也按世說注渾弟倫字太冲歴大将軍㕘軍
　年二十五卒三國志魏書渾父昶為魏司空諸子中
　並無名瀹者兩引俱訛今正(王本二十巻/)
巻之九
戯書吴江三賢畫像詩郤遣姑蘇有麋鹿(厚/)註引伍子
　胥諫吴王夫差不聽子胥曰臣今見麋鹿遊於姑蘇
　之臺宫中生荆棘露沾衣也(云云/)按二語本史記淮
　南王傳漢書在伍被傳麋鹿句乃伍被述子胥諫語
　宫中荆棘句乃被自諫淮南語故曰今臣亦見宫中
　生荆棘(云云/)註既不著書名又刪去虛字兩意併作
　一語牽合可笑今正(王本二十九巻/)
捕蝗至浮雲嶺詩殺馬毁車従此逝(縯/)註引後漢周穉
　傳馮良年三十(云云/)按馮良事見周爕傳非穉也後
　漢書列傳並無周穉其人註譌今正(王本十八巻/)
聽賢師琴詩但聞牛鳴盎中雉登木(縯/)註引管子地負
　篇凡聴宫如牛鳴窌(云云/)按管子有地員篇無地負
　篇又聽徴聽羽毎句叶韻故曰凡聽宫如牛鳴窌中
　宫與中叶芟去中字不叶韻矣註譌今正(王本七巻/)
李行中醉眠亭注引李白詩我醉欲眠君且去眀朝有
　意抱琴来(原/)註訛作眀朝無事抱琴来便爾傖父今
　正(王本二十八巻/)
次韻孫職方蒼梧山詩来依鵬背負青山(次公/)註引荘
　子鵬背負青山(云云/)按此詩山字出韻本應作天荘
　子逍遥遊篇背負青天而莫之夭閼亦無鵬背負青
　山句註紕繆杜撰今正(王本十二巻/)
謝人見和前篇詩也知不作堅牢玉(次公/)註引漢書息
　夫躬傳器用鹽惡又引鄧展曰鹽不堅牢也按漢書
　乃器用盬惡盬音公戸反非鹽惡也註譌今正(王本/二十)
　(八/巻)
出城送客詩東望峨眉小盧山翠作堆公自註郡東盧
　山絶類峨眉而小(見王本/八巻)又有遊盧山次韻章傳道
　(見王本/三巻)又有盧山五詠(見王本/四巻)按宻州有盧山以秦
　時博士盧敖避難此山得名先生超然臺記曰其東
　則盧山盧敖之所従遁也即指此是時先生方守髙
　宻數詩所稱乃宻之盧山非江西之廬山也王本皆
　譌今正
卷之十二
子由将赴南都詩㑹㸔銅狄兩咨嗟宋氏(援/)註引後漢
　方朔傳(云云/)後漢安得有方朔傳按摩挲銅人事見
　薊子訓本傳於方朔無渉註訛今正(王本十八巻/)
巻之十四
次韻黄魯直見贈古風不知市人中自有安期生(援/)註
　云前漢郊祀志安期生瑯琊人賣藥東海邊時人皆
　言千嵗按漢書郊祀志無此數語盖出抱朴子及列
　仙傳而(援/)註誤以為漢書也今正(王本十三巻/)
巻之二十
別黄州詩桑下豈無三宿戀(厚/)註後漢裴楷言浮屠不
　三宿桑下(云云/)三十五巻欝孤臺詩註亦云按裴楷
　字叔則乃晉人非後漢也後漢另有襄楷字公矩當
　桓帝時再疏言災異事浮屠不三宿桑下乃疏中引
　用四十二章經語(厚/)註再引俱訛今正(王本一巻/)
卷之二十一
廬山開先漱玉亭王本訛作開元題下註云開元禪院
　舊傳梁昭眀太子之居栖隠也唐元宗即位始號開
　元有招隠橋元宗所作(云云/)按黄庭堅開先禪院修
　造記略曰南唐中主年少好文無經世意慕物外之
　名問舍五老峯下有野夫獻地買之萬金以為書堂
　及即位以為寺以野夫獻地為已有國之祥故名開
　先後遷洪都盖甞彌節故榻與畫像存焉又山志稱
　中主讀書臺在寺後世以為李後主者誤以為梁昭
　眀者尤誤又按史南唐中主李景初名景通後更名
　燝避周諱復為景廟號元宗開先寺本末甚眀無可
　疑者王本既訛開先為開元又訛南唐之元宗為唐
　開元天寳之元宗又云唐元宗即位始號開元其杜
　撰踳駮乃爾梅溪何至是想後人偽託耶今正(王本/四巻)
張近㡬仲有龍尾子石硯詩飄零髙下随風花(次公/)註
　引南史范績傳對竟陵王(云云/)績名凡三見按南史
　並無范績其人對竟陵王語乃范縝非績也縝字子
　真為范雲従父兄註訛今正(王本三十巻/)
次韻滕元發許仲途秦少遊詩起句二公詩格老彌新
　醉後狂吟許野人按二公謂滕許野人公自謂也頸
　聨兩邦旌纛十畝鋤犁正分承起句詩意甚明(次公/)
　註云兩邦旌纛意者滕元發許仲途皆為太守乎然
　破題指之為許野人未省(云云/)註詩如此索解直是
　兒童之見不待識者方為盧胡也今刪(王本十三巻/)
巻之二十五
詩題狄詠石屏按狄詠樞宻使武襄公之子與先生同
　館伴遼使事載年譜中王本訛秋詠石屏今正(王本/三十)
　(巻/)
巻之二十六
書鄢陵王主簿所畫折枝詩雙翎決将起(次公/)註曰荘
　子言蜩鷽鳩云我決起而飛也按註意本引荘子逍
　遥游篇蜩與鷽鳩笑之曰我決起而飛搶榆枋語乃
　以意竄改拖㳫殊不成句今正(王本二十七巻/)
和張耒髙麗松扇詩猶勝漢宫悲媫妤(次公/)註引漢書
　云班媫妤初大幸後趙飛燕寵盛媫妤失寵遂作秋
　扇詩(云云/)按秋扇詩即樂府怨歌行新製齊紈素一
　首是也詩不載漢書註誤牽合今正(王本三十巻/)
贈李道士詩戯著幼輿巖石裏(次公/)註引世說云愷之
　畫謝鯤在石岩裏人問其故曰鯤甞云一邱一壑自
　謂過庾亮此子宜置邱壑中(云云/)按晉書謝鯤傳明
　帝在東宫問鯤論者以君方庾亮何如答曰端委廟
　堂使百僚凖則鯤不如亮一邱一壑自謂過之又世
　說顧長康畫謝幼輿在岩石裏人問其所以曰此子
　宜置邱壑中按此二條各是一事置邱壑中是長康
　語一邱一壑是鯤對眀帝語註以二事牽合語亦拖
　㳫不成文理今正(王本十九巻/)
巻之二十七
慶源宣義王丈詩拂衣自註下下考(師/)注前漢陽城為
　道州刺史(云云/)漢唐不辨可為索笑今正(王本九巻/)
卷之三十二
滕逹道挽詞雲夢連江雨(次公/)註云雲夢澤在湖州常
　州之地按周禮職方氏正南曰荆州其澤藪曰雲夢
　本作瞢註曰雲在江北夢在江南今江夏安陸華容
　枝江皆其地左傳定公四年楚子渉睢濟江入於雲
　中杜預注曰入雲夢澤中所謂江南之夢廣輿記雲
　夢澤在安陸相如傳云椘有七澤其小者曰雲夢方
　九百里即指此其與湖常相距二千餘里不知註何
　所據而云然今刪(王本二十巻/)
巻之三十五
宿建封寺曉登盡善亭望韶石詩再使魚龍舞洞庭(次/)
　(公/)註荘子言黄帝張咸池之樂於洞庭之野而魚龍
　舞焉按荘子天運篇北門成問於黄帝曰帝張咸池
　之樂於洞庭之野吾始聞之懼復聞之怠(云云/)通篇
　無而魚龍舞焉句杜撰今正(王本/)　(巻/)
新釀桂酒詩酒材巳遣門生致(厚/)註云周禮酒人篇以
　式法授酒材按周禮安有篇名式法授酒材亦酒正
　之職非酒人也今正(王本八巻/)
巻之三十六
答周循州詩且覓黄精與療饑(縯/)註引毛詩泌之洋洋
　可以療饑因蘇詩有療饑字輒改竄毛詩樂饑為療
　饑此㝡眼前謬誤而至今仍之不能改豈不可笑(王/本)
　(十四/巻)
小圃五詠甘菊詩孤根䕃長松獨秀無衆草(次公/)註引
　左傳松柏之下其草不植而菊生焉按左傳襄公二
　十九年鄭行人子羽曰是謂不宜必代之昌松柏之
　下其草不植並無而菊生焉句註杜撰今刪(王本二/十五巻)
次韻髙要令劉湜峡山寺見寄詩應憐五管客曽作八
　州督(援/)註引荘子頤隠於齊肩髙於頂句贅指天上
　有五管也(云云/)按此用五管是嶺外地名唐以廣桂
　容邕南安五府屬嶺南節度使謂之五管詩云五管
　客公自謂也註引荘子大謬荘註五管五腧也詩意
　當作何解又按此數語荘子凡再見人間世篇則曰
　支離疏者頤隠於齊肩髙於頂㑹撮指天五管在上
　大宗師篇則曰曲僂發背上有五管頤隠於齊肩髙
　於頂句贅指天註引顛倒錯亂兩按之俱不合杜撰
　毎毎如此(王本二十三巻/)
巻之三十七
安期生詩茂陵秋風客望祀猶蟻蠭王本訛作望祖猶
　蟻蜂按望祀本用漢郊祀志武帝望祀蓬莱之屬㡬
　至殊庭語故結曰海上如瓜棗可聞不可逢詩意甚
　眀王本訛作望祖(次公/)註乃為之說曰祖字指言髙
　祖謂髙祖尚不見安期而况武帝(云云/)詩意上下不
　屬穿鑿支離今正(王本十九巻/)
巻之三十八
留别㢘守詩編萑以苴豬(次公/)註編萑綴茅也又引左
　傳或取一編萑焉(云云/)按詩語全用禮記内則編萑
　以苴之句萑細葦也解作綴茅巳誤又左傳昭二十
　七年或取一編菅焉杜云苫也訛編菅為編萑尤誤
　今正(王本十六巻/)
和黄秀才鑒空閣詩誰言小叢林清絶冠五嶺按詩意
　閣在嶺外甚眀胡氏(邦衡/)註題乃引杭州圖經(云云/)
　殊無謂今刪(王本二十八巻/)
巻之三十九
用前韻再和霍大夫詩郤下虎頭州(次公/)註云虎頭州
　以言常州盖虎頭顧愷之也愷之晉陵無錫人無錫
　乃今常州(云云/)按虎頭州䖍州也考之地里志一統
　志及圖經諸書従無以常州為虎頭州至謂因顧愷
　之得名尤支離鑿空當時巳有辨其訛者而至今仍
　之不解(王本十四巻/)
王子立去嵗送子由北歸往返百舍今又相逢贑上戯
　用舊韻作詩留別(次公/)註王子立住鶴田山(云云/)按
　王子立名適為子由之壻第十七巻有贈王郎一首
　即子立也又二十七巻有次韻王郎子立風雨有感
　詩二十八巻有哭王子立次兒子迨韻三首先生度
　嶺北歸時距子立之歿盖十餘年矣是詩留別乃王
　子直秀才非子立也王子直名原䖍州人先生在恵
　州子直不逺千里来訪留七十日去事載年譜先生
　有贈王子直秀才詩見三十五巻起句云萬里雲山
　一破裘今用其韻也題與註並譌今正(王本十六巻/)
註蘇姓氏
註東坡詩四十二巻年譜目録各一巻司諫吴興施元
　之徳初與吴郡顧景蕃共為之元之子宿従而推廣
　且為年譜以傳於世陸放翁作序頗言註之難盖其
　一時事實既非親見又無故老傳聞有不能盡知者
　噫豈獨坡詩哉註杜詩者非不多往往穿鑿附㑹皆
　臆決之過也(見文獻/通考)
司諫施元之字徳初註東坡詩四十二巻年譜目録各
　一巻與吴郡顧景蕃共為之元之子宿推廣為年譜
　陸放翁序(見吴興掌故按二書則施氏當別有年譜/今所傳年譜乃五羊王宗稷編紀年録乃)
　(僊谿傅藻編/施氏譜無考)
施宿字武子知餘姚縣興廢舉墜加意風敎市田置書
　敎誨學者姚北瀕海嵗役民修堤民甚苦之宿為石
　堤建荘田二千畝以備修堤之役功與前令謝景初
　同稱(見浙江通志名宦傳萬姓統譜亦云按蘇詩第/二十巻別子由三首註題下有云宿守都梁得)
　(東平康師孟元祐二年三月刻二蘇公所與九帖於/洛陽乃知武子又甞守都梁而傳未之及云都梁山)
　(在今/盱眙)
顧禧字景蕃吴郡人祖沂知龔州父彦成兩浙運使禧
　不求禄仕居光福山閉戸誦讀著述甚富紹興間有
　司以遺逸薦不起隠居五十年築室邳村表曰漫荘
　甞與吴興施元之註蘇子瞻詩行世(見府志/隠逸傳)
放翁陸氏(游/)序略曰唐詩人㝡盛名家者以百數惟杜
　詩註者數家然㮣不為識者所取近世有蜀人任淵
　甞註宋子京黄魯直陳無巳三家詩頗稱詳贍若東
　坡先生之詩則援據閎博指趣深逺淵獨不敢為之
　說某頃與范公至能㑹於蜀因相與論東坡詩慨然
　謂予足下當作一書發眀東坡之意以遺學者某謝
　不能他日又言之因舉二三事以質之曰五畝漸成
　終老計九重新掃舊巢㾗遥知叔孫子巳致魯諸生
　當若為解至能曰東坡竄黄州自度不復收用故曰
　新掃舊巢痕建中初復召元祐諸人故曰巳致魯諸
　生恐不過如此耳某曰此某之所不敢承命也昔祖
　宗以三館養士儲将相材及官制行罷三館而東坡
　盖甞直史館然自謫為散官削去史館之職久矣至
　於史館亦廢故云新掃舊巢痕其用事之嚴如此而
　鳯巢西隔九重門則又李義山詩也建中初韓曾二
　相得政盡收用元祐人其不召者亦補大藩惟東坡
　兄弟猶領宫祠此句盖寓所謂不能致者二人意深
　語緩尤未易窺測至如車中有布乎指當時用事者
　則猶近而易見白首沉下吏綠衣有公言乃以侍妾
　朝雲甞歎黄師是仕不進故此句之意戯言其上僣
　則非得於故老殆不可知必皆能知此然後無憾至
　能亦太息曰如此誠難矣後二十五六年某告老居
　山隂澤中吴興施宿武子出其先人司諫公所註數
　十大編屬某作序司諫公以絶識博學名天下且用
　工深歴嵗久又助之以顧君景蕃之該洽則於東坡
　之意盖㡬可以無憾矣(見渭南集又/見文獻通考)
宋孝宗御製文忠蘇軾文集賛并序
成一代之文章必能立天下之大節立天下之大節非
其氣足以髙天下者未之能焉孔子曰臨大節而不可
奪君子人歟孟子曰我善養吾浩然之氣以直養而無
害則塞乎天地之間盖存之於身謂之氣見之於事謂
之節節也氣也合而言之道也以是成文剛而無餒故
能參天地之化開盛衰之運不然則雕蟲篆刻童子之
事耳焉足與論一代之文章哉故贈太師諡文忠蘇軾
忠言讜論立朝大節一時廷臣無出其右負其豪氣志
在行其所學放浪嶺海文不少衰力斡造化元氣淋漓
窮理盡性貫通天人山川風雲草木華實千彚萬状可
喜可愕有感於中一寓之於文雄視百代自作一家渾
涵光芒至是而大成矣朕萬㡬餘暇紬繹詩書他人之
文或得或失多所取舍至於軾所著讀之終日亹亹忘
倦常寘左右以為矜式信可謂一代文章之宗也歟乃
作賛曰
維古文章言必已出綴詞緝句文之蟊賊手扶雲漢斡
造化機氣髙天下乃克為之猗嗟若人冠冕百代忠言
讜論不顧身害凛凛大節見於立朝放浪嶺海侣於漁
樵嵗晚歸来其文益偉波瀾老成無所附麗昭晰無疑
優游有餘跨唐越漢自我師模賈馬豪奇韓栁雅健前
哲典刑未足多羡敬想髙風恨不同時掩巻三歎播以
聲詩
乾道九年閏正月望選徳殿書賜蘇嶠
宋孝宗贈蘇文忠公太師敕
朕承絶學於百聖之後探㣲言於六籍之中将興起於
斯文爰緬懐於故老雖儀刑之莫覿尚簡䇿之可求掲
為儒者之宗用錫帝師之寵故禮部尚書端眀殿學士
贈資政殿學士諡文忠蘇軾養其氣以剛大尊所聞而
髙眀博觀載籍之傳㡬海涵而地負逺追正始之作殆
玉振而金聲知言自况於孟軻論事肯卑於陸贄方嘉
祐全盛甞膺特起之招至熙寧紛更廼陳長治之䇿歎
異人之間出驚讒口之中傷放浪嶺海而如在朝廷斟
酌古今而若斡造化不可奪者嶤然之節莫之致者自
然之名經綸不究於生前議論常公於身後人傳元祐
之學家有眉山之書朕三復遺編久欽髙躅王佐之才
可大用恨不同時君子之道闇而彰是以論世儻九原
之可作庶千載以聞風惟而英爽之靈服我衮衣之命
可特贈太師餘如故
欽定四庫全書
　施註蘇詩
宋史本傳　　　　　　　　　元史臣托克托撰
蘇軾字子瞻眉州眉山人生十年父洵游學四方母程
氏親授以書聞古今成敗輒能語其要程氏讀東漢范
滂傳慨然太息軾請曰軾若為滂母許之否乎程氏曰
汝能為滂吾顧不能為滂母邪比冠博通經史屬文日
數千言好賈誼陸贄書既而讀荘子歎曰吾昔有見口
未能言今見是書得吾心矣嘉祐二年試禮部方時文
磔裂詭異之弊勝主司歐陽修思有以救之得軾刑賞
忠厚論驚喜欲擢冠多士猶疑其客曽鞏所為但寘第
二復以春秋對義居第一殿試中乙科後以書見修修
語梅聖俞曰吾當避此人出一頭地聞者始譁不厭久
乃信服丁母憂五年調福昌主簿歐陽修以才識兼茂
薦之祕閣試六論舊不起草以故文多不工軾始具草
文義粲然復對制䇿入三等自宋初以来制䇿入三等
惟吴育與軾而巳除大理評事簽書鳯翔府判官關中
自元昊叛民貧役重岐下嵗輸南山木栰自渭入河經
砥柱之險衙吏踵破家軾訪其利害為修衙規使自擇
水工以時進止自是害减半治平二年入判登聞鼓院
英宗自藩邸聞其名欲以唐故事召入翰林知制誥宰
相韓琦曰軾之才逺大器也他日自當為天下用要在
朝廷培養之使天下之士莫不畏慕降伏皆欲朝廷進
用然後取而用之則人人無復異詞矣今驟用之則天
下之士未必以為然適足以累之也英宗曰且與脩注
如何琦曰記注與制誥為鄰未可遽授不若於館閣中
近上貼職與之且請召試英宗曰試之未知其能否如
軾有不能邪琦猶不可及試二論復入三等得直史館
軾聞琦語曰公可謂愛人以徳矣㑹洵卒賻以金帛辭
之求贈一官於是贈光禄丞洵将終以兄太白早亡子
孫未立妺嫁杜氏卒未𦵏屬軾軾既除喪即𦵏姑後官
可䕃推與太白曽孫彭熙寧二年還朝王安石執政素
惡其議論異己以判官告院四年安石欲變科舉興學
校詔兩制三館議軾上議曰得人之道在於知人知人
之法在於責實使君相有知人之明朝廷有責實之政
則胥史皁𨽻未甞無人而况於學校貢舉乎雖因今之
法臣以為有餘使君相不知人朝廷不責實則公卿侍
従常患無人而况學校貢舉乎雖復古之制臣以為不
足夫時有可否物有廢興方其所安雖暴君不能廢及
其既厭雖聖人不能復故風俗之變法制随之譬如江
河之徙移彊而復之則難為力慶歴固甞立學矣至於
今日惟有空名僅存今将變今之禮易今之俗又當廢
民力以治宫室斂民財以食游士百里之内置官立師
獄訟聽於是軍旅謀於是又簡不率敎者屏之逺方則
無乃徒為紛亂以患苦天下邪若乃無大更革而望有
益於時則與慶歴之際何異故臣謂今之學校特可因
仍舊制使先王之舊物不廢於吾世足矣至於貢舉之
法行之百年治亂盛衰初不由此陛下視祖宗之世貢
舉之法與今為孰精言語文章與今為孰優所得人才
與今為孰多天下之事與今為孰辦較此四者之長短
其議决矣今所欲變改不過數端或曰鄉舉徳行而略
文詞或曰専取䇿論而罷詩賦或欲兼采譽望而罷封
彌或欲經生不貼墨而考大義此皆知其一不知其二
者也願陛下留意於逺者大者區區之法何預焉臣又
竊有私憂過計者夫性命之說自子貢不得聞而今之
學者恥不言性命讀其文浩然無當而不可窮觀其貌
超然無著而不可挹此豈真能然哉盖中人之性安於
放而樂於誕耳陸下亦安用之議上神宗悟曰吾固疑
此得軾議意釋然矣即日召見問方今政令得失安在
雖朕過失指陳可也對曰陛下生知之性天縦文武不
患不明不患不勤不患不斷但患求治太急聴言太廣
進人太銳䫟鎮以安静待物之来然後應之神宗悚然
曰卿三言朕當熟思之凡在館閣皆當為朕深思治亂
無有所隠軾退言於同列安石不恱命權開封府推官
将困之以事軾决斷精敏聲聞益逺㑹上元敕府市浙
燈且令損價軾疏言陛下豈以燈為恱此不過以奉二
宫之歡耳然百姓不可戸曉皆謂以耳目不急之翫奪
其口體必用之資此事至小體則甚大䫟追還前命即
詔罷之時安石創行新法軾上書論其不便曰臣之所
欲言者三言而巳䫟陛下結人心厚風俗存紀綱人主
之所恃者人心而已如木之有根燈之有膏魚之有水
農夫之有田商賈之有財失之則亡此理之必然也自
古及今未有和易同衆而不安剛果自用而不危者陛
下亦知人心之不恱矣祖宗以来治財用者不過三司
今陛下不以財用付三司無故又創制置三司條例一
司使六七少年日夜講求於内使者四十餘軰分行營
幹於外夫制置三司條例司求利之名也六七少年與
使者四十餘軰求利之器也造端宏大民實驚疑創法
新奇吏皆惶惑以萬乘之主而言利以天子之宰而治
財論說百端喧傳萬口然而莫之顧者徒曰我無其事
何恤於人言操㒺罟而入江湖語人曰我非漁也不如
捐㒺罟而人自信驅鷹犬而赴林藪語人曰我非獵也
不如放鷹犬而獸自馴故臣以為消讒慝而召和氣則
莫若罷條例司今君臣宵旰㡬一年矣而富國之功茫
如捕風徒聞内帑出數百萬緡祠部度五千餘人耳以
此為術其誰不能而所行之事道路皆知其難汴水濁
流自生民以来不以種稻今欲陂而清之萬頃之稻必
用千頃之陂一嵗一淤三嵗而滿矣陛下遂信其說即
使相視地形所在鑿空訪尋水利妄庸輕剽率意争言
官司雖知其疎不敢便行抑退追集老少相視可否若
非灼然難行必湏且為興役官吏苟且順従真謂陛下
有意興作上靡帑廩下奪農時隄防一開水失故道雖
食議者之肉何補於民臣不知朝廷何苦而為此哉自
古役人必用鄉戸今者徒聞江浙之間數郡雇役而欲
措之天下單丁女戸盖天民之窮者也而陛下首欲役
之富有四海忍不加恤自楊炎為兩稅租調與庸既兼
之矣奈何復欲取庸萬一後世不幸有聚斂之臣庸錢
不除差役仍舊推所従来則必有任其咎者矣青苖放
錢自昔有禁今陛下始立成法每嵗常行雖云不許抑
配而數世之後暴君汙吏陛下能保之與計䫟請之戸
必皆孤貧不濟之人鞭撻已急則繼之逃亡逃亡不還則均
及隣保勢有必至異日天下恨之國史記之曰青苗錢
自陛下始豈不惜哉且常平之法可謂至矣今欲變為
青苗壊彼成此所喪逾多虧官害民雖悔何及昔漢武
帝以財力匱竭用賈人桑𢎞羊之說買賤賣貴謂之均輸
於時商賈不行盗賊滋熾㡬至於亂孝昭既立霍光順
民所欲而予之天下歸心遂以無事不意今日此論復
興立法之初其費已厚縦使薄有所獲而征商之額所
損必多譬之有人為其主畜牧以一牛易五羊一牛之
失則隠而不言五羊之獲則指為勞績今壊常平而言
青苗之功虧商稅而取均輸之科何以異此臣竊以為
過矣議者必謂民可與樂成難與慮始故陛下堅執不
顧期於必行此乃戰國貪功之人行險僥倖之說未及
樂成而怨已起矣臣之所䫟陛下結人心者此也國家
之所以存亡者在道徳之淺深不在乎强與弱歴數之
所以長短者在風俗之薄厚不在乎富與貧人主知此
則知所輕重矣故臣䫟陛下務崇道徳而厚風俗不䫟
陛下急於有功而貪富强愛惜風俗如䕶元氣聖人非
不知深刻之法可以齊衆勇悍之夫可以集事忠厚近
於迂闊老成初若遲鈍然終不肯以彼易此者知其所
得小而所喪大也仁祖持法至寛用人有叙専務掩覆
過失未甞輕改舊章考其成功則曰未至以言乎用兵
則十出而九敗以言乎府庫則僅足而無餘徒以徳澤
在人風俗知義故升遐之日天下歸仁焉議者見其末
年吏多因循事不振舉乃欲矯之以苛察齊之以智能
招来新進勇銳之人以圖一切速成之效未享其利澆
風巳成多開驟進之門使有意外之得公卿侍従跬歩
可圖俾常調之人舉生非望欲望風俗之厚豈可得哉
近嵗樸拙之人愈少巧進之士益多惟陛下哀之救之
以簡易為法以清浄為心而民徳歸厚臣之所䫟陛下
厚風俗者此也祖宗委任臺諫未甞罪一言者縦有薄
責旋即超升許以風聞而無官長言及乘輿則天子改
容事關廊廟則宰相待罪臺諫固未必皆賢所言亦未
必皆是然湏養其銳氣而借之重權者豈徒然哉将以
折姦臣之萌也今法令嚴宻朝廷清明所謂姦臣萬無
此理然養猫以去䑕不可以無䑕而養不捕之猫畜狗
以防盗不可以無盗而畜不吠之狗陛下得不上念祖
宗設此官之意下為子孫萬世之防臣聞長老之談皆
謂臺諫所言常随天下公議公議所與臺諫亦與之公
議所撃臺諫亦撃之今者物論沸騰怨讟交至公議所
在亦知之矣臣恐自茲以往習慣成風盡為執政私人
以致人主孤立紀綱一廢何事不生臣之所䫟陛下存
紀綱者此也軾見安石賛神宗以獨斷専任因試進士
發䇿以晉武平吴以獨斷而克苻堅伐晉以獨斷而亡
齊桓専任管仲而覇燕噲専任子之而敗事同而功異
為問安石滋怒使御史謝景温論奏其過窮治無所得
軾遂請外通判杭州髙麗入貢使者發幣於官吏書稱
甲子軾郤之曰髙麗於本朝稱臣而不禀正朔吾安敢
受使者易書稱熙寧然後受之時新政日下軾於其間
毎因法以便民民賴以安徙知宻州司農行手實法不
時施行者以違制論軾謂提舉官曰違制之坐若自朝
廷誰敢不従今出於司農是擅造律也提舉官驚曰公
姑徐之未㡬朝廷知法害民罷之有盗竊發安撫司遣
三班使臣領悍卒来捕卒凶暴恣行至以禁物誣民入
其家争鬬殺人且畏罪驚潰将為亂民奔訴軾軾投其
書不視曰必不至此散卒聞之少安徐使人招出戮之
徙知徐州河決曹村泛於梁山泊溢於南清河滙於城
下漲不時洩城将敗富民争出避水軾曰富民出民皆
動摇吾誰與守吾在是水决不能敗城驅使復入軾詣
武衛營呼卒長曰河将害城事急矣雖禁軍且為我盡
力卒長曰太守猶不避塗潦吾儕小人當効命率其徒
持畚鍤以出築東南長隄首起戯馬臺尾屬於城雨日
夜不止城不沈者三版軾廬於其上過家不入使官吏
分堵以守卒全其城復請調来嵗夫増築故城為木岸
以虞水之再至朝廷従之徙知湖州上表以謝又以事
不便民者不敢言以詩託諷庻有補於國御史李定舒
亶何正言摭其表語並媒蘖所為詩以為訕謗逮赴臺
獄欲寘之死鍜鍊久之不决神宗獨憐之以黄州團練
副使安置軾與田父野老相従溪山間築室於東坡自
號東坡居士三年神宗數有意復用輒為當路者沮之
神宗甞語宰相王珪蔡確曰國史至重可命蘇軾成之
珪有難色神宗曰軾不可姑用曽鞏鞏進太祖總論神
宗意不允遂手札移軾汝州有曰蘇軾黜居思咎閲嵗
滋深人材實難不忍終棄軾未至汝上書自言饑寒有
田在常䫟得居之朝奏夕報可道過金陵見王安石曰
大兵大獄漢唐滅亡之兆祖宗以仁厚治天下正欲革
此今西方用兵連年不解東南數起大獄公獨無一言
以救之乎安石曰二事皆惠卿啟之安石在外安敢言
軾曰在朝則言在外則不言事君之常禮耳上所以待
公者非常禮公所以待上者豈可以常禮乎安石厲聲
曰安石湏說又曰出在安石口入在子瞻耳又曰人湏
是知行一不義殺一不辜得天下弗為乃可軾戲曰今
之君子争減半年磨勘雖殺人亦為之安石笑而不言
至常神宗崩哲宗立復朝奉郎知登州召為禮部郎中
軾舊善司馬光章惇時光為門下侍郎惇知樞宻院二
人不相合惇毎以謔侮困光光苦之軾謂惇曰司馬君
實時望甚重昔許靖以虛名無實見鄙於蜀先主法正
曰靖之浮譽播流四海若不加禮必以賤賢為累先主
納之乃以靖為司徒許靖且不可慢况君實乎惇以為
然光賴以少安遷起居舍人軾起於憂患不欲驟履要
地辭於宰相蔡確確曰公徊翔久矣朝中無出公右者
軾曰昔林希同在館中年且長確曰希固當先公邪卒
不許元祐元年軾以七品服入侍延和即賜銀緋遷中
書舍人初祖宗時差役行久生弊編户充役者不習其
役又虐使之多致破産狹鄉民至有終嵗不得息者王
安石相神宗改為免役使戸産髙下出錢顧役行法者
過取以為民病司馬光為相知免役之害不知其利欲
復差役差官置局軾與其選軾曰差役免役各有利害
免役之害掊斂民財十室九空斂聚於上而下有錢荒
之患差役之害民常在官不得専力於農而貪吏猾胥
得縁為姦此二害輕重盖略等矣光曰於君何如軾曰
法相因則事易成事有漸則民不驚三代之法兵農為
一至秦始分為二及唐中葉盡變府兵為長征之卒自
爾以来民不知兵兵不知農農出榖帛以養兵兵出性
命以衛農天下便之雖聖人復起不能易也今免役之
法實大類此公欲驟罷免役而行差役正如罷長征而
復民兵盖未易也光不以為然軾又陳於政事堂光忿
然軾曰昔韓魏公刺陜西義勇公為諫官爭之甚力韓
公不樂公亦不顧軾昔聞公道其詳豈今日作相不許
軾盡言耶光笑之尋除翰林學士二年兼侍讀毎進讀
至治亂興衰邪正得失之際未甞不反覆開導覬有所
啟悟哲宗雖恭黙不言輒首肻之甞讀祖宗寳訓因及
時事軾歴言今賞罰不明善惡無所勸沮又黄河勢方
北流而彊使之東夏人入鎮戎殺掠數萬人帥臣不以
聞毎事如此恐寖成衰亂之漸軾甞鎖宿禁中召入對
便殿宣仁后問曰卿前年為何官曰臣為常州圑練副
使曰今為何官曰臣今待罪翰林學士曰何以遽至此
曰遭遇太皇太后皇帝陛下曰非也曰豈大臣論薦乎
曰亦非也軾驚曰臣雖無状不敢自他途以進曰此先
帝意也先帝毎誦卿文章必歎曰奇才奇才但未及進
用卿耳軾不覺哭失聲宣仁后與哲宗亦泣左右皆感
涕巳而命坐賜茶徹御前金蓮燭送歸院三年權知禮
部貢舉㑹大雪苦寒士坐庭中噤不能言軾寛其禁約
使得盡技巡舖内侍毎摧辱舉子且持曖昧單詞誣以
為罪軾盡奏逐之四年積以論事為當軸者所恨軾恐
不見容請外拜龍圖閣學士知杭州未行諫官言前相
蔡確知安州作詩借郝處俊事以譏太皇太后大臣議
遷之嶺南軾宻疏朝廷若薄確之罪則於皇帝孝治為
不足若深罪確則於太皇太后仁政為小累謂宜皇帝
敕置獄逮治太皇太后出手詔赦之則於仁孝兩得矣
宣仁后心善軾言而不能用軾出郊用前執政恩例遣
内侍賜龍茶銀合慰勞甚厚既至杭大旱饑疫並作軾
請於朝免本路上供米三之一復得賜度僧牒易米以
救饑者明年春又減價糶常平米多作饘粥藥劑遣使
挾醫分坊治病活者甚衆軾曰杭水陸之㑹疫死比他
處常多乃裒羡緡得二千復發槖中黄金五十兩以作
病坊稍畜錢糧待之杭本近海地泉鹹苦居民稀少唐
刺史李泌始引西湖水足六井民足於水白居易又浚
西湖水入漕河自河入田所溉至千頃民以殷富湖水
多葑自唐及錢氏嵗輒浚治宋興廢之葑積為田水無
㡬矣漕河失利取給江潮舟行市中潮又多淤三年一
淘為民大患六井亦㡬於廢軾見茅山一河専受江潮
鹽橋一河専受湖水遂浚二河以通漕復造堰牐以為
湖水蓄洩之限江潮不復入市以餘力復完六井又取
葑田積湖中南北徑三十里為長堤以通行者吴人種
菱春輒芟除不遺寸草且募人種菱湖中葑不復生收
其利以備修湖取救荒餘錢萬緡糧萬石及請得百僧
度牒以募役者堤成植芙蓉楊栁其上望之如畫圖杭
人名為蘇公堤杭僧浄源舊居海濵與舶客交通舶至
高麗交譽之元豐末其王子義天来朝因往拜焉至是
浄源死其徒竊持其像附舶往告義天亦使其徒来祭
因持其國母二金塔云祝兩宫夀軾不納奏之曰髙麗
久不入貢失賜予厚利意欲求朝未測吾所以待之厚
薄故因祭亡僧而行祝夀之禮若受而不答将生怨心
受而厚賜之正堕其計今宜勿與知従州郡自以理郤
之彼庸僧猾商為國生事漸不可長宜痛加懲創朝廷
皆従之未㡬貢使果至舊例使所至吴越七州費二萬
四千餘緡軾乃令諸州量事裁損民獲交易之利無復
侵撓之害矣浙江潮自海門東来勢如雷霆而浮山峙
於江中與漁浦諸山犬牙相錯洄洑激射嵗敗公私船
不可勝計軾議自浙江上流地名石門並山而東鑿為
漕河引浙江及谿谷諸水二十餘里以逹於江又並山
為岸不能十里以逹龍山大慈浦自浦北折扺小嶺鑿
嶺六十五丈以逹嶺東古河浚古河數里逹於龍山漕
河以避浮山之險人以為便奏聞有惡軾者力沮之功
以故不成軾復言三吴之水瀦為太湖太湖之水溢為
松江以入海海日兩潮潮濁而江清潮水常欲淤塞江
路而江水清駛随輒滌去海口常通則吴中少水患昔
蘇州以東公私船皆以篙行無陸挽者自慶歴以来松
江大築挽路建長橋以扼塞江路故今三吴多水欲鑿
挽路為十橋以迅江勢亦不果用人皆以為恨軾二十
年間再莅杭有徳於民家有畫像飲食必祝又作生祠
以報六年召為吏部尚書未至以弟轍除右丞改翰林
承㫖轍辭右丞欲與兄同備従官不聽軾在翰林數月
復以讒請外乃以龍圖閣學士出知頴州先是開封諸
縣多水患吏不究本末決其陂澤注之恵民河河不能
勝致陳亦多水又将鑿鄧艾溝與潁河並且鑿黄堆欲
注之於淮軾始至潁遣吏以水平準之淮之漲水髙於
新溝㡬一丈若鑿黄堆淮水顧流潁地為患軾言於朝
従之郡有宿賊尹遇等數劫殺人又殺捕盗吏兵朝廷
以名捕不獲被殺家復懼其害匿不敢言軾召汝隂尉
李直方曰君能擒此當力言於朝乞行優賞不獲亦以
不職奏免君矣直方有母且老與母訣而後行乃緝知
盗所分捕其黨與手㦸刺遇獲之朝廷以小不應格推
賞不及軾請以已之年勞當改朝散郎階為直方賞不
従其後吏部為軾當遷以符㑹其考軾謂巳許直方又
不報七年徙揚州舊發運司主東南漕法聴操舟者私
載物貨征商不得留難故操舟者輒富厚以官舟為家
補其弊漏且周船夫之乏故所載率皆速逹無虞近嵗
一切禁而不許故舟弊人困多盗所載以濟饑寒公私
皆病軾請復舊従之未閱嵗以兵部尚書召兼侍讀是
嵗哲宗親祀南郊軾為鹵簿使導駕入太廟有赭繖犢
車并青盖犢車十餘爭道不避儀仗軾使御營巡檢使
問之乃皇后及大長公主時御史中丞李之純為儀仗
使軾曰中丞職當肅政不可不以聞之純不敢言軾於
車中奏之哲宗遣使齎疏馳白太皇太后明日詔整肅
儀衛自皇后而下皆毋得迎謁尋遷禮部兼端明殿翰
林侍讀兩學士為禮部尚書髙麗遣使請書朝廷以故
事盡許之軾曰漢東平王請諸子及太史公書猶不肻
予髙麗所請有甚於此其可予乎不聽八年宣仁后崩
哲宗親政軾乞補外以兩學士出知定州時國是将變
軾不得入辭既行上書言天下治亂出於下情之通塞
至治之極小民皆能自通迨於大亂雖近臣不能自逹
陛下臨御九年除執政臺諫外未甞與羣臣接今聽政
之初當以通下情除壅蔽為急務臣日侍帷幄方當戍
邊顧不得一見而行况疎逺小臣欲求自通難矣然臣
不敢以不得對之故不效愚忠古之聖人将有為也必
先處晦而觀明處静而觀動則萬物之情畢陳於前陛
下聖智絶人春秋鼎盛臣䫟虛心循理一切未有所為
黙觀庶事之利害與羣臣之邪正以三年為期俟得其
實然後應物而作使既作之後天下無恨陛下亦無悔
由此觀之陛下之有為惟憂太蚤不患稍遲亦巳明矣
臣恐急進好利之臣輒勸陛下輕有改變故進此說敢
望陛下留神社稷宗廟之福天下幸甚定州軍政壊弛
諸衛卒驕惰不敎軍校蠺食其廩賜前守不敢誰何軾
取貪汙者配𨽻逺惡繕修營房禁止飲博軍中衣食稍
足乃部勒戰法衆皆畏伏然諸校業業不安有卒史以
贓訴其長軾曰此事吾自治則可聽汝告軍中亂矣立
決配之衆乃定㑹春大閱将吏久廢上下之分軾命舉
舊典帥常服出帳中将吏戎服執事副總管王光祖自
謂老将恥之稱疾不至軾召書吏使為奏光祖懼而出
訖事無一慢者定人言自韓琦去後不見此禮至今矣
契丹久和邊軍不可用惟沿邊弓箭社與寇為鄰以戰
射自衛猶號精銳故相龎籍守邊因俗立法嵗久法弛
又為保甲所撓軾奏免保甲及兩稅折變科配不報紹
聖初御史論軾掌内外制日所作詞命以為譏斥先朝
遂以本官知英州尋降一官未至貶寧逺軍節度副使
恵州安置居三年泊然無所蔕芥人無賢愚皆得其歡
心又貶瓊州别駕居昌化昌化故儋耳地非人所居藥
餌皆無有初僦官屋以居有司猶謂不可軾遂買地築
室儋人運甓畚土以助之獨與幼子過處著書以為樂
時時従其父老游若将終身徽宗立移㢘州改舒州圑
練副使徙永州更三大赦遂提舉玉局觀復朝奉郎軾
自元祐以来未甞以嵗課乞遷故官止於此建中靖國
元年卒於常州年六十六軾與弟轍師父洵為文既而
得之於天甞自謂作文如行雲流水初無定質但常行
於所當行止於所不可不止雖嬉笑怒罵之詞皆可書
而誦之其體渾潤光芒雄視百代有文章以来盖亦鮮
矣洵晚讀易作易傳未究命軾述其志軾成易傳復作
論語說後居海南作書傳又有東坡集四十巻後集二
十巻奏議十五巻内制十巻外制三巻和陶詩四巻一
時文人如黄庭堅鼂補之秦觀張耒陳師道舉世未之
識軾待之如朋儔未甞以師資自予也自為舉子至出
入侍従必以愛君為本忠規讜論挺挺大節羣臣無出
其右但為小人忌惡擠排不使安於朝廷之上髙宗即
位贈資政殿學士諡文忠以其孫符為禮部尚書孝宗
寘其文左右讀之終日忘倦謂為文章之宗親製集賛
賜其曽孫嶠遂崇贈太師軾三子邁迨過俱善為文邁
駕部貟外郎迨承務郎
過字叔黨軾知杭州過年十九以詩賦解兩浙路禮部
試下及軾為兵部尚書任右承務郎軾帥定武謫知英
州貶恵州遷儋耳漸徙㢘永獨過侍之凡生理晝夜寒
暑所湏者一身百為不知其難初至海上為文曰志隠
軾覽之曰吾可以安於島夷矣因命作孔子弟子別傳
軾卒於常州過葬軾汝州郟城小峨眉山遂家潁昌營
湖隂水竹數畝名曰小斜川自號斜川居士卒年五十
二初監太原府稅次知潁昌府郾城縣皆以法令罷晚
權通判中山府有斜川集二十巻其思子臺賦颶風賦
早行於世時稱為小坡盖以軾為大坡也其叔轍毎稱
過孝以訓宗族且言吾兄逺居海上惟成就此兒能文
也七子籥籍節笈篳篴箾
論曰蘇軾自為童子時士有傳石介慶歴聖徳詩至蜀
中者軾歴舉詩中所言韓富杜范諸賢以問其師師怪
而語之則曰正欲識是諸人耳盖巳有頡頏當世賢哲
之意弱冠父子兄弟至京師一日而聲名赫然動於四
方既而登上第擢詞科入掌書命出典方州器識之閎
偉議論之卓犖文章之䧺儁政事之精明四者皆能以
特立之志為之主而以邁往之氣輔之故意之所向言
足以逹其有猷行足以遂其有為至於禍患之来節義
足以固其有守皆志與氣所為也仁宗初讀軾轍制䇿
退而喜曰朕今日為子孫得兩宰相矣神宗尤愛其文
宫中讀之膳進忘食稱為天下奇才二君皆有以知軾
而軾卒不得大用一歐陽修先識之其名遂與之齊豈
非軾之所長不可掩抑者天下之至公也相不相有命
焉嗚呼軾不得相又豈非幸歟或謂軾稍自韜戢雖不
獲柄用亦當免禍雖然假令軾以是而易其所為尚得
為軾哉
東坡先生墓誌銘
　　　　　　　　　　　　　　潁濵蘇轍撰
予兄子瞻謫居海南四年春正月今天子即位推恩海
内澤及鳥獸夏六月公被命渡海北歸眀年舟至淮浙
秋七月被病卒於毗陵吴越之民相與哭於市其君子
相弔於家訃聞四方無賢愚皆咨嗟出涕太學之士數
百人相率飯僧恵林佛舍嗚呼斯文墜矣後生安所復
仰公始病以書屬轍曰即死𦵏我嵩山下子為我銘轍
執書哭曰小子忍銘吾兄公諱軾姓蘇氏字子瞻一字
和仲世家眉山曽大父諱杲贈太子太保妣宋氏追封
昌國太夫人大父諱序贈太子太傅妣史氏追封嘉國
太夫人考諱洵贈太子太師妣程氏追封成國太夫人
公生十年而先君宦學四方太夫人親授以書聞古今
成敗輒能語其要太夫人甞讀東漢史至范滂傳慨然
太息公侍側曰軾若為滂夫人亦許之否乎太夫人曰
汝能為滂吾顧不能為滂母耶公亦奮厲有當世志太
夫人喜曰吾有子矣比冠學通經史屬文日數千言嘉
祐二年歐陽文忠公考試禮部進士疾時文之詭異思
有以救之梅聖俞時與其事得公論刑賞以示文忠文
忠驚喜以為異人欲以冠多士疑曽子固所為子固文
忠門下士也乃寘公第二復以春秋對義居第一殿試
中乙科以書謝諸公文忠見之以書語聖俞曰老夫當
避此人放出一頭地士聞者始譁不厭久乃信伏丁太
夫人憂終喪五年授河南福昌主簿文忠以直言薦之
祕閣試六論舊不起草以故文多不工公始具草文義
粲然時以為難比答制䇿賜入三等除大理評事簽書
鳯翔判官長吏意公文人不以吏事責之公盡心其職
老吏畏伏關中自元昊叛命人貧役重岐下嵗以南山
木栰自渭入河經砥柱之險衙前以破産者相繼也公
徧問老校曰木栰之害本不至此若河渭未漲操栰者
以時進止可無重費也患其乘河渭之暴多方害之耳
公即修衙規使衙前得自擇水工栰行無虞乃言於府
使得係籍自是衙前之害減半治平二年罷還判登聞
鼓院英宗在藩聞公名欲以唐故事召入翰林宰相限
以近例欲召試祕閣上曰未知其能否故試如蘇軾有
不能耶宰相猶不可及試二論皆入三等得直史館丁
先君憂服除時熙寧二年也王介甫用事多所建立公
與介甫議論素異既還朝寘之官告院四年介甫欲變
更科舉上疑焉使兩制三館議之公議上上悟曰吾固
疑此得蘇軾議意釋然矣即日召且問何以助朕公辭
避久之乃曰臣竊意陛下求治太急聽言太廣進人太
銳䫟陛下安静以待物之来然後應之上竦然聴受曰
卿三言朕當詳思之介甫之黨皆不恱命攝開封推官
意以多事困之公決斷精敏聲聞益逺㑹上元有㫖市
浙燈公宻疏舊例無有不宜以玩好示人即有㫖罷殿
前初䇿進士舉子希合争言祖宗法制非是公為考官
退擬答以進深中其病自是論事愈力介甫愈恨御史
知雜事者為誣奏公過失窮治無所得公未甞以一言
自辯乞外任避之通判杭州是時四方行青苗免役市
易浙西兼行水利鹽法公於其間常因法以便民民賴
以少安髙麗入貢使者凌蔑州郡押伴使臣皆本路筦
庫乘勢驕横至與鈐轄亢禮公使人謂之曰逺夷慕化
而来理必恭順今乃爾暴恣非汝導之不至是也不悛
當奏之押伴者懼為之小戢使者發幣於官吏書稱甲
子公郤之曰髙麗於本朝稱臣而不禀正朔吾安敢受
使者亟易書稱熙寧然後受之時以為得體吏民畏愛
及罷去猶謂之學士而不言姓自杭徙知宻州時方行
手實法使民自疏財産以定戸等又使人得告其不實
司農寺又下諸路不時施行者以違制論公謂提舉常
平官曰違制之坐若自朝廷誰敢不従今出於司農是
擅造律也若何使者驚曰公姑徐之未㡬朝廷亦知手
實之害罷之宻人私以為幸郡甞有盗竊發而未獲安
撫轉運司憂之遣一三班使臣領悍卒數千人入境捕
之卒凶暴恣行以禁物誣民入其家争鬬至殺人畏罪
驚散欲為亂民訴之公投其書不視曰必不至此潰卒
聞之少安徐使人招出戮之自宻徙徐是嵗河決曹村
泛於梁山泊溢於南清河城南兩山環繞吕梁百歩扼
之滙於城下漲不時洩城将敗富民争出避水公曰富
民若出民心動摇吾誰與守吾在是水決不能敗城驅
使復入公履屨杖䇿親入武衛營呼其卒長謂之曰河
将害城事急矣雖禁軍宜為我盡力卒長呼曰太守猶
不避塗潦吾儕小人效命之秋也執挺入火伍中率其
徒短衣徒跣持畚鍤以出築東南長堤首起戱馬臺尾
屬於城堤成水至堤下害不及城民心乃安然雨日夜
不止河勢益暴城不沈者三板公廬於城上過家不入
使官吏分堵而守卒完城以聞復請調来嵗夫増築故
城為木岸以虞水之再至朝廷従之訖事詔褒之徐人
至今思焉徙知湖州以表謝上言事者擿其語以為謗
遣官逮赴御史獄初公既補外見事有不便於民者不
敢言亦不敢黙視也縁詩人之義託事以諷庶㡬有補
於國言者従而媒孽之上初薄其過而浸潤不止至是
不得巳従其請既付獄吏必欲寘之死鍜鍊久之不決
上終憐之促具獄以黄州圑練副使安置公幅巾芒屩
與田父野老相従溪谷之間築室於東坡自號東坡居
士三年上有意復用而言者沮之上手札徙汝州略曰
蘇軾黜居思咎閲嵗滋深人材實難不忍終棄未至上
書自言有饑寒之憂有田在常䫟得居之書朝入夕報
可士大夫知上之卒喜公也㑹晏駕不果復用至常以
哲宗即位復朝奉郎知登州至登召為禮部郎中公舊
善門下侍郎司馬君實及知樞宻院章子厚二人冰炭
不相入子厚毎以謔侮困君實君實苦之求助於公公
見子厚曰司馬君實時望甚重昔許靖以虛名無實見
鄙於蜀先主法正曰靖之浮譽播流四海若不加禮必
以賤賢為累先主納之乃以靖為司徒許靖且不可慢
况君實乎子厚以為然君實賴以少安既而朝廷縁先
帝意欲用公除起居舍人公起於憂患不欲驟履要地
力辭之見宰相蔡持正自言持正曰公徊翔久矣朝中
無出公右者公固辭持正曰今日誰當在公前者公曰
昔林希同在館中年且長持正曰希固當先公耶卒不
許然希亦由此繼補記注元祐元年公以七品服入侍
延和即改賜銀緋二月遷中書舍人時君實方議改免
役為差役差役行於祖宗之世法久多弊編戸充役不
習官府吏虐使之多以破産而狹鄉之民或有不得休
息者先帝知其然故為免役使民以戸髙下出錢而無
執役之苦行法者不掲上意於雇役實費之外取錢過
多民遂以病若量出為入毋多取於民則足矣君實為
人忠信有餘而才智不足知免役之害而不知其利欲
一切以差役代之方差官置局公亦與其選獨以實告
而君實始不恱矣甞見之政事堂條陳不可君實忿然
公曰昔韓魏公刺陜西義勇公為諫官争之甚力魏公
不樂公亦不顧軾昔聞公道其詳豈今日作相不許軾
盡言耶君實笑而止公知言不用乞補外不許君實始
怒有逐公意矣㑹其病卒乃巳時臺諫官多君實之人
皆希合以求進惡公以直形己争求公瑕疵既不可得
則因縁熙寧謗訕之說以病公公自是不安於朝矣尋
除翰林學士二年復除侍讀毎進讀至治亂盛衰邪正
得失之際未甞不反覆開導覬上有所覺悟上雖恭黙
不言聞公所論說輒肻首善之三年權知禮部貢舉㑹
大雪苦寒士坐庭中噤不能言公寛其禁約使得盡其
技而巡舖内臣伺其坐起過為凌辱公以其傷動士心
虧損國體奏之有㫖送内侍省撻而逐之士皆恱服甞
侍上讀祖宗寳訓因及時事公歴言今賞罰不明善惡
無所勸沮又黄河勢方北流而强之使東夏人寇鎮戎
殺掠㡬萬人帥臣揜蔽不以聞朝廷亦不問事毎如此
恐寖成衰亂之漸當軸者恨之公知不見容乞外任四
年以龍圖閣學士知杭州時諫官言前宰相蔡持正知
安州作詩借郝處俊事以譏刺時事大臣議逐之嶺南
公宻疏言朝廷若薄確之罪則於皇帝孝治為不足若
深罪確則於太皇太后仁政為小累謂宜皇帝降敕置
獄逮治而太皇太后内出手詔赦之則仁孝兩得矣宣
仁后心善公言而不能用公出郊未發遣内侍賜龍茶
銀合用前執政恩例所以慰勞甚厚及至杭吏民習公
舊政不勞而治嵗適大旱饑疫並作公請於朝免本路
上供米三之一故米不翔貴復得賜度僧牒百易米以
救饑者明年方春即减價糶常平米民遂免大旱之苦
公又多作饘粥藥劑遣吏挾醫分坊治病活者甚衆公
曰杭水陸之㑹因疫病死比他處常多乃裒羡緡得二
千復發私槖得黄金五十兩以作病坊稍畜錢糧以待
之至於今不廢是秋復大雨太湖汎溢害稼公度来嵗
必饑復請於朝乞免上供米半又多乞度牒以糴常平
米并義倉所有皆以備来嵗出糶朝廷多従之由是吴
越之民復免流散杭本江海之地水泉鹹苦居民稀少
唐刺史李泌始引西湖水作六井民足於水故井邑日
富及白居易復浚西湖放水入運河自河入田所溉至
千頃然湖水多葑自唐及錢氏嵗輒開治故湖水足用
近嵗廢而不理至是湖中葑田積二十五萬餘丈而水
無㡬矣運河失湖水之利則取給於江潮潮渾濁多淤
河行闤闠中三年一淘為市井大患而六井亦㡬廢公
始至浚茅山鹽橋二河以茅山一河専受江潮以鹽橋
一河専受湖水復造堰閘以為湖水畜洩之限然後潮
不入市且以餘力復完六井民稍獲其利矣公閒至湖
上周視良久曰今欲去葑田葑田如雲将安所寘之湖
南北三十里環湖往来終日不逹若取葑田積之湖中
為長堤以通南北則葑田去而行者便矣吴人種菱春
輒芟除不遺寸草葑田若去募人種菱取其利以備修
湖則湖當不復堙塞乃取救荒之餘得錢糧以貫石數
者萬復請於朝得百僧度牒以募役者堤成植芙蓉楊
栁其上望之如圖畫杭人名之蘇公堤杭僧有浄源者
舊居海濵與舶客交通牟利舶至髙麗交譽之元豐末
其王子義天来朝因往拜焉至是源死其徒竊持其畫
像附舶往告義天亦使其徒附舶来祭祭訖乃言國母
使以金塔二祝皇帝太皇太后夀公不納而奏之曰髙
麗久不入貢失賜予厚利意欲来朝以未測朝廷所以
待之薄厚故以祭亡僧而行祝夀之禮禮意尠薄盖可
見矣若受而不答則逺夷或以怨怒因而厚賜之正堕
其計臣謂朝廷宜勿與知而使州郡以理郤之然庸僧
猾商敢擅招誘外夷邀求厚利為國生事其漸不可長
宜痛加懲創朝廷皆従之未㡬髙麗貢使果至公按舊
例使之所至吴越七州實費二萬四千餘緡而民閒之
費不在乃令諸郡量事裁損比至民獲交易之利而無
侵撓之害浙江潮自海門東来勢如雷霆而浮山峙於
中與漁浦諸山犬牙相錯洄洑激射嵗敗公私船不可
勝計公議自浙江上流地名石門並山而東鑿為運河
引浙江及谿谷諸水二十餘里以逹於江又並山為岸
不能十里以逹於龍山之大慈浦自浦北折抵小嶺鑿
嶺六十五丈以逹於嶺東古河浚古河數里以逹於龍
山運河以避浮山之嶮人皆以為便奏聞有惡公成功
者㑹公罷歸使代者盡力排之功以不成公復言三吴
之水瀦為太湖太湖之水溢為松江以入海海日兩潮
潮濁而江清潮水甞欲淤塞江路而江水清駛随輒滌
去海口常通則吴中少水患昔蘇州以東公私船皆以
篙行無陸挽者自慶歴以来松江大築挽路建長橋以
扼塞江路故今三吴多水欲鑿挽路為十橋以迅江勢
亦不果用人皆恨之公二十年間再莅此州有徳於其
人家有畫像飲食必祝又作生祠以報六年召入為翰
林承㫖復侍邇英當軸者不樂風御史攻公公之自汝
移常也受命於宋㑹神考晏駕哭於宋而南至揚州常
人為公買田書至公喜作詩有聞好語之句言者妄謂
公聞諱而喜乞加深譴然詩刻石有時日朝廷知言者
之妄皆逐之公懼請外補乃以龍圖閣學士守潁先是
開封諸縣多水患吏不究本末決其陂澤注之恵民河
河不能勝則陳亦多水至是又将鑿鄧艾溝與潁河並
且鑿黄堆注之於淮議者多欲従之公適至遣吏以水
平準之淮之漲水髙於新溝㡬一丈若鑿黄堆淮水顧
流浸州境決不可為朝廷従之郡有宿賊尹遇等數人
羣黨驚刧殺變主及捕盗吏兵者非一朝廷以名捕不
獲被殺者噤不敢言公召汝隂尉李直方謂之曰君能
擒此當力言於朝乞行優賞不獲亦以不職奏免君矣
直方退緝知羣盗所在分命弓手往捕其黨而躬往捕
遇直方有母年九十母子泣別而行手㦸刺而獲之然
小不應格推賞不及公為言於朝請以年勞改朝散郎
階為直方賞朝廷不從其後吏部以公當遷以符㑹考公
自謂巳許直方卒不報七年徙揚州發運司舊主東南
漕法聴操舟者私載物貨征商不得留難故操舟者富
厚以官舟為家補其弊漏而周船夫之乏困故其所載
率無虞而速逹近嵗不忍征商之小失一切不許故舟
弊人困多盗所載以濟饑寒公私皆病公奏乞復故朝
廷従之未閱嵗以兵部尚書召還兼侍讀是嵗親祀南
郊為鹵簿使導駕入太廟有貴戚以其車従争道不避
仗衛公於車中劾奏之明日中使傳命申敕有司嚴整
仗衛尋遷禮部復兼端眀殿翰林侍讀二學士髙麗遣
使請書於朝朝廷以故事盡許之公曰漢東平王請諸
子及太史公書猶不肻予今髙麗所請有甚於此其可
予乎不聴公臨事必以正不能俯仰随俗乞守郡自效
八年以二學士知定州定久不治軍政尤弛武衛卒驕
惰不敎軍校蠺食其廩賜故不敢何問公取其貪汙甚
者配𨽻逺惡然後繕修營房禁止飲博軍中衣食稍足
乃部勒以戰法衆皆畏伏然諸校多不自安者卒史復
以贓訴其長公曰此事吾自治則可汝若得告軍中亂
矣亦決配之衆乃定㑹春大閲軍禮久廢将吏不識上
下之分公命舉舊典元帥常服坐帳中将吏戎服奔走
執事副總管王光祖自謂老将恥之稱疾不出公召書
吏作奏将上光祖震恐而出訖事無敢慢者定人言自
韓魏公去不見此禮至今矣北戎久和邊兵不試臨事
有不可用之憂惟沿邊弓箭社兵與寇為鄰以戰射自
衛猶號精銳故相龎公守邊因其故俗立隊伍将校出
入賞罰緩急可使嵗久法弛復為保甲所撓漸不為用
公奏為免保甲及兩稅折變科配長吏以時訓勞不報
議者惜之時方例廢舊人公坐為中書舍人日草責降
官制直書其罪誣以謗訕紹聖元年遂以本官知英州
尋復降一官未至復以寧逺軍節度副使安置恵州公
以侍従齒嶺南編戸獨以少子過自随瘴癘所侵蠻蜑
所侮胸中泊然無所蔕芥人無賢愚皆得其驩心疾苦
者畀之藥殞斃者納之竁又率衆為二橋以濟病渉者
恵人愛敬之居三年大臣以流竄者為未足也四年復
以瓊州別駕安置昌化昌化非人所居食飲不具藥石
無有初僦官屋以庇風雨有司猶謂不可則買地築室
昌化士人畚土運甓以助之為屋三間人不堪其憂公
食芋飲水著書以為樂時従其父老遊亦無間也元符
三年大赦北還初徙㢘再徙永巳乃復朝奉郎提舉成
都玉局觀居従其便公自元祐以来未甞以嵗課乞遷
故官止於此勲上輕車都尉封武功縣開國伯食邑九
百戸将居許病暑暴下中止於常建中靖國元年六月
請老以本官致仕遂以不起未終旬日獨以諸子侍側
曰吾生無惡死必不墜慎無哭泣以怛化問以後事不
答湛然而逝實七月丁亥也公娶王氏追封通義郡君
繼室以其女弟封同安郡君亦先公而卒子三人長曰
邁雄州防禦推官知河間縣事次曰迨次曰過皆承務
郎孫男六人簟符箕籥筌籌明年閏六月癸酉𦵏於汝
州郟城縣釣臺鄉上瑞里公之於文得之於天少與轍
皆師先君初好賈誼陸贄書論古今治亂不為空言既
而讀荘子喟然歎息曰吾昔有見於中口未能言今見
荘子得吾心矣乃出中庸論其言微妙皆古人所未喻
甞謂轍曰吾視今世學者獨子可與我上下耳既而謫
居於黄杜門深居馳騁翰墨其文一變如川之方至而
轍瞠然不能及矣先君晚嵗讀易玩其爻象得其剛柔
逺近喜怒逆順之情以觀其詞皆迎刃而解作易傳未
完疾革命公述其志公泣受命卒以成書然後千載之
微言煥然可知也復作論語說時發孔氏之祕㝡後居
海南作書傳推眀上古之絶學多先儒所未逹既成三
書撫之曰今世要未能信後有君子當知我矣至其遇
事所為詩騷銘記書檄論譔率皆過人有東坡集四十
巻後集二十巻奏議十五巻内制十巻外制三巻公詩
本似李杜晚喜陶淵明追和之者㡬遍凡四巻幼而好
書老而不勌自言不及晉人至唐褚薛顔栁髣髴近之
平生篤於孝友輕財好施伯父太白早亡子孫未立杜
氏姑卒未𦵏先君沒有遺言公既除喪即以禮𦵏姑及
官可䕃補復以奏伯父之曽孫彭其於人見善稱之如
恐不及見不善斥之如恐不盡見義勇於敢為而不顧
其害用此數困於世然終不以為恨孔子謂伯夷叔齊
古之賢人曰求仁而得仁又何怨公實有焉銘曰
蘇自欒城西宅於眉世有潜徳而人莫知猗歟先君名
施四方公幼師焉其學以光出而従君道直言忠行險
如夷不謀其躬英宗擢之神考試之亦既知矣而未克
施晚侍哲皇進以詩書誰實間之一斥而疏公心如玉
焚而不灰不變生死孰為去来古有微言衆說所䝉手
發其樞恃此以終心之所涵遇物則見聲融金石光溢
雲漢耳目同是舉世畢知欲造其淵或眩以疑絶學不
繼如已斷絃百世之後豈無其賢我初従公賴以有知
撫我則兄誨我則師皆遷於南而不同歸天實為之莫
知我哀
欽定四庫全書
　東坡先生年譜
　　　　　　　　　　五羊　　王宗稷　編
　　　　　　　　　　武進後學邵長蘅重訂
仁宗景祐三年丙子
　先生生於是年十二月十九日乙卯時按先生送沈
　逵詩云嗟我與君皆丙子又有贈長蘆長老詩云與
　公同丙子三萬六千日又按玉局文云十二月十九
　日東坡生日置酒赤壁磯上又按志林云退之以磨
　蝎為身宫而僕以磨蝎為命若以磨蝎為命推之則
　為卯時生(傅□紀年録十二月十九日卯/時公生於眉山縣紗轂行私第)
四年丁丑
寳元元年戊寅
二年已卯
康定元年庚辰
慶厯元年辛巳
二年壬午
　是年先生七嵗已知讀書按先生上韓魏公梅直講
　書云自七八歲知讀書又按先生長短句集洞仙歌
　自序云僕七嵗時見眉州老尼姓朱年九十餘能知
　孟昶宫中事又考冷齋夜話載先生云某七八嵗時
　常夢㳺陜右
三年癸未
　是年先生八嵗入小學按志林云吾八嵗入小學以
　道士張易簡為師師獨稱吾與陳太初者又按先生
　作范文正公文集序云慶厯三年某始入鄉校士有
　自京師来以魯人石守道慶厯聖徳詩示鄉先生某
　從旁竊觀問先生十一人何人也先生曰童子何用
　知之某曰此天人也耶則不敢知若亦人耳何為其
　不可
四年甲申
五年乙酉
　按子由作先生墓誌云公生十年而先君宦學四方
　太夫人親授以書問古今成敗輒能語其要太夫人
　讀東漢史至范滂傳慨然太息公侍側曰某若為滂
　夫人亦許之否乎夫人曰汝能為滂吾顧不能為滂
　母耶公亦奮厲有當世志太夫人喜曰吾有子矣又
　按大全集載東坡少時語云秦少章言東坡十来嵗
　老蘇曽令作夏侯太初論有人能碎千金之璧不能
　無失聲於破釡能搏猛虎不能無變色於蜂蠆之語
　老蘇愛此論年少所作故不傳又按趙徳麟所編侯
　鯖録云東坡年十嵗在鄉里見老蘇誦歐公謝宣召
　赴學士院仍謝賜對衣金帶及馬表老蘇令坡擬之
　其間有匪伊垂之帶有餘非敢後也馬不進老蘇喜
　曰此子他日當自用之
六年丙戌
七年丁亥
　先生年十二按先生所作天石硯銘曰某年十二時
　於所居紗縠行宅隙地中與羣兒鑿地為戱得異石
　鏗然扣之有聲又按先生作鍾子翼哀詞云某年十
　二先君宫師歸自江南又按先生與曽子固書云祖
　父之沒某年十二矣
八年戊子
皇祐元年已丑
二年庚寅
三年辛卯
四年壬辰
　先生年十七按長短句滿庭芳序云余年十七始與
　劉仲達往来於眉山
五年癸巳
至和元年甲午
　先生年十九始娶眉州青神王方女按先生作王氏
　墓誌云生十有六嵗而歸於某至治平二年王氏卒
　年二十有七以王氏年數考之則甲午年歸於先生
　眀矣
二年乙未
　是嵗先生年二十游成都謁張安道按先生作樂全
　先生文集序云某年二十以諸生見公成都一見待
　以國士有鼂羙叔是年求交於先生按送羙叔詩云
　我生二十無朋儔當時四海一子由君来叩門若有
　求
嘉祐元年丙申
　先生年二十一舉進士按鳳鳴驛記云始余丙申嵗
　舉進士過扶風求舍於館人不可而岀次於逆旅又
　有寫老蘇送石舍人序(紀年録范文正公文集序云/嘉祐元年始舉進士至京師)
　(牛口見月詩云忽憶/丙申年京師大雨滂)
二年丁酉
　先生年二十二赴試禮部館於興國寺浴室院時歐
　陽文忠公考試得先生刑賞忠厚之至論以為異人
　欲冠多士疑曽子固所為子固文忠門下士也乃寘
　先生第二復以春秋對義居第一及殿試章衡牓中
　進士乙科始見知於歐陽公及韓魏公富鄭公皆待
　以國士又按先生作太息一篇送秦少章歸京云昔
　吾舉進士試名於禮部歐陽文忠公見吾文且曰此
　我軰人也吾當避之是時士以剽裂為文訕公者成
　市又有上韓太尉書云某年二十有二矣及有上梅
　直講書是年先生登第之後四月丁太夫人武陽君
　程氏憂按司馬温公作程夫人墓誌云夫人以嘉祐
　二年四月癸丑終於鄉里又按老蘇寄文忠公書云
　一子不免丁憂今已到家(紀年録文忠公嘗令鼂羙/叔與公定交謂公必名丗)
　(且以書抵聖俞曰讀軾書不覺汗岀快哉快哉老夫/當避此人放出一頭地文忠公未甞以此許人也)
三年戊戌
四年已亥
　是嵗先生年二十四服除十二月侍老蘇舟行適楚
　按先生南行前集序云已亥之嵗侍行適楚舟中無
　事雜然有觸於中而發於詠嘆盖家君之作與弟轍
　之文皆在焉謂之南行集(紀年録是年荆州上王兵/部書曰自蜀至楚舟行六)
　(十日過郡十一縣二十有六公由水路至嘉州入嘉/陵江由瀘渝涪忠䕫等州入峽江故作嘉州過宜賓)
　(泊牛口望夫䑓仙都觀入峽出峽等詩自荆門岀陸/由宜城襄鄧唐許尉氏至京故作浰陽早發漢水竹)
　(葉酒留尉氏阮籍嘯/臺許州西湖等詩)
五年庚子
　是嵗先生年二十五授河南府福昌縣主簿有新渠
　詩其序云庚子正月予過唐州太守趙侯始復三陂
　疏召渠為新渠詩五章以告於道路致侯之意(紀年/録過)
　(許見范堯夫文正公文集序曰其後/過許始識公之仲子今丞相堯夫)
六年辛丑
　是年先生二十六應中制科入第三等有應制科上
　兩制書及上富丞相書又有謝應中制科啟授大理
　評事鳳翔府簽判按先生有感舊詩序云嘉祐中予
　與子由奉制䇿寓居懐逺驛時年二十六子由年二
　十三耳是年十二月赴鳳翔任與子由别馬上賦詩
　到任有石鼓詩云冬十二月嵗辛丑我初從政見魯
　叟又有鳳翔八觀詩及鳳鳴驛記
七年壬寅
　先生年二十七官於鳳翔二月有詔郡吏分往屬縣
　决囚作詩五百言寄子由又有壬寅重九不預㑹遊
　普門寺僧閣有懐子由詩及按志林有論太白山舊
　封公爵為文記之是嵗嘉祐七年也又有記嵗暮鄉
　俗三首以子由和守嵗詩考之云顧兔追龍蛇子由
　注云是嵗壬寅乃知記嵗暮鄉俗三詩作於壬寅嵗
　矣
八年癸卯
　先生年二十八官於鳳翔作思治論(紀年録英宗即/位公在鳳翔覃)
　(恩轉大/理寺丞)
英宗治平元年甲辰
　先生年二十九官於鳳翔(紀年録公在鳳翔磨勘轉/殿中丞冬任滿還京至華)
　(陰作詩/寄子由)
二年乙巳
　先生年三十自鳳翔罷任按子由作先生墓誌云治
　平二年罷還判登聞鼔院英宗皇帝在藩邸聞先生
　名欲以唐故事召入翰林宰相限以近例召試秘閣
　皆入三等得直史館是年通義郡君王氏卒於京師
　(紀年録五月二十八日夫人王氏卒/六月六日殯於京城外夫人有子邁)
三年丙午
　先生年三十一在京師直史館丁老蘇憂扶䕶歸蜀
　按歐陽文忠公作老蘇墓誌云眀允太常因革禮書
　一百巻書成方奏未報君以疾卒實治平三年四月
　戊申也又按張安道作老蘇文安先生墓表云太常
　禮書成未報以疾卒實治平三年四月也英宗皇帝
　聞而傷之命有司具舟載其䘮歸葬於蜀
四年丁未
　先生年三十二居服制中以八月壬辰葬老蘇於眉
　州(紀年録神宗即位九月十/五日題摹本蘭亭記後)
神宗熙寜元年戊申
　先生年三十三免䘮按四菩薩閣記云載四菩薩版
　以歸既免䘮甞與往来浮屠人勸某為先君捨施為
　大閣以藏之作記乃熙寜元年十月
二年已酉
　先生年三十四還朝監官告院按烏臺詩話云熙寜
　二年某在京授差遣與王詵寫詩賦及蓮華經
三年庚戌
　先生年三十五監官告院有送錢藻知婺州詩分韻
　得英字送曽子固倅越詩分韻得燕字烏臺詩話云
　舊例館閣補外同舍餞送必分韻又有寄劉貢父詩
　是年范景仁甞舉先生充諫官
四年辛亥
　先生年三十六任監官告院兼判尚書祠部王荆公
　欲變科舉上疑焉使兩制三館議之先生獻三言荆
　公之黨不恱命攝開封府推官有奏罷買燈疏御史
　知雜事誣告先生過失未甞一言以自辯乞外任避
　之除通判杭州有赴任過揚州與劉貢甫孫巨源劉
　莘老相聚數月各以其字為韻作詩十一月到任有
　初到杭州寄子由兩絶除夕先生以通判職事直都
　㕔日暮返舍題一詩於壁(紀年録臘月遊孤山訪恵/勤恵思二僧作詩又和李)
　(杞并/自和)
五年壬子
　先生年三十七在杭州通判任是嵗有牡丹記其序
　云熙寜五年三月二十三日余從太守沈公觀花於
　吉祥寺是年科塲先生監試有呈試官詩及試院煎
　茶詩催試官考較戱作八月十七日登望湖樓是日
　榜岀與試官兩人復留有五絶句又有送杭州進士
　詩序云熙寜五年錢塘之士貢於禮部者九人十月
　乙酉宴於中和堂作是詩以勉之十二日運司差先
　生往湖州相度堤埠利害與湖州太守孫莘老相見
　有贈莘老七絶及作山村五絶是嵗又作送杜子方
　詩(紀年録閏七月哭歐陽/公於孤山次韻恵思詩)
六年癸丑
　先生年三十八在杭州通判任有八月十五觀潮詩
　寫於安濟亭上及作仁宗皇帝飛白記其畧云熙寜
　六年冬以事至姑蘇安簡王公子誨岀所賜公端敏
　二字又有作錢塘六井記其畧云熙寜五年太守陳
　公述古至問民之利病明年春六井畢修故詳其語
　以告後人運司又差先生往潤州道岀秀州錢安道
　送茶和詩是嵗有次韻答章傳道詩寄劉道原詩及
　和陳述古冬日牡丹詩四絶又有題贈法恵師小童
　思聰(紀年録正月九日作雜興答鮮于子駿上元祥/符寺九曲觀燈作詩二十一日述古邀城外尋)
　(春作詩二十七日遊風水洞作詩又作李佖留待及/和等詩冬以事至姑蘇為王誨作仁宗御飛白記又)
　(作三瑞堂詩除夜/宿常州城外作詩)
七年甲寅
　先生年三十九在杭州通判任是年納侍妾朝雲墓
　誌云朝雲姓王氏錢塘人事先生二十有三年紹聖
　三年卒於恵州年三十四以嵗月考之熙寜之甲寅
　至紹聖之丙子恰二十三年乃知納朝雲在是年眀
　矣朝雲年三十四是為癸卯生来事先生方十二云
　先生以子由在濟南求為東州守按子由超然臺賦
　序云子瞻通守餘杭三年不得代以轍之在濟南也
　求為東州守既得請髙密五月乃有移知密州之命
　按先生作勤上人詩集序云熙寜七年余自錢塘赴
　髙密又按先生辛未别天竺觀音詩序云余昔通守
　錢塘移蒞膠西以九月二十日来别南北山道友乃
　知先生以秋末去杭按先生記㳺松江説云吾昔自
　杭移髙宻與楊元素同舟而陳令舉張子野皆從余
　過李公擇於湖遂與劉孝叔俱至松江夜半月岀置
　酒垂虹亭上子野年八十五以歌詞聞於天下作定
　風波令及道過常州為錢公輔作哀辭及有與段屯
　田詩云龍鍾三十九勞生已强半嵗暮日斜時還為
　昔人嘆是年又作鳬繹先生文集序又有師子屏風
　贊云潤州甘露寺有唐李衛公所留陸探微畫師子
　版余自錢塘移守膠西過而觀焉是年又有潤州道
　上過除夜詩兩絶詩見續補遺(紀年録元日以事過/丹陽作寄魯元翰及)
　(栁子玉鶴林招隱并與子玉景純唱和等詩是月秀/州贈錢端公文長老等詩二十九日過毗陵䟦李後)
　(主書五月作錢公輔哀詞又次韻周邠詩六月自常/潤還所至作詩秋捕蝗至浮雲嶺作懐子由詩至於)
　(潛作贈毛國華野翁亭緑雲軒於潛女詩又同年臨/安令劇飲并所至諸縣有詩九月移知密州是月作)
　(勤上人詩集序十月赴密州早行馬上作沁園春十/一月三日到任十二月有除夜病中贈段屯田詩蘅)
　(按是年除夜紀年録云先生已任密州年譜云在潤/州道上各以先生詩為据依然考紀年録是年起元)
　(日至除夜記載特詳先生以十月赴密州年譜亦云/秋末去杭不應除夜仍在潤州道中姑存疑竢考)
八年乙卯
　先生年四十到密州任有上韓丞相論災傷書其到
　郡二十餘日矣又論密州鹽税又作後杞菊賦其序
　云予仕宦十有九年家日益貧移守膠西而齋厨索
　然按先生丁酉年登第至是恰十九年矣是年有寄
　劉孝叔詩及和李公擇来字韻詩及常山祈雨感應
　立雩泉
九年丙辰
　先生年四十一在密州任作刻秦篆記云熙寜九年
　丙辰蜀人蘇某等守髙密是年中秋歡飲達旦作水
　調歌頭懐子由及作薄薄酒二章又寫超然臺記寄
　李清臣又祭常山神文書膠西盖公堂照壁畫贊及
　作山堂銘作表忠觀碑(紀年録十二月移知/徐州除夜留濰州)
十月丁巳
　先生年四十二在密州任(按去年十二月先生已/離密州當從紀年録)就
　差知河中府已而改知徐州四月赴徐州任有留别
　釋迦院牡丹呈趙倅詩按子由作先生墓誌云自密
　徙徐是嵗河决曹村乃知是丁巳自密改東徐又與
　子由相㑹於澶濮之間相約赴彭城留百餘日宿於
　逍遥堂子由有兩絶先生和之徐州水患大作七月
　十七日河決澶州曹村埽八月二十一日及徐州城
　下先生治水有功至十月五日水漸退城以全朝廷
　降詔奨諭作河復詩韓幹畫馬歌司馬君實獨樂園
　詩及送范蜀公往西京詩又有和子由水調歌頭詞
　及有與王定國顔長道泛舟詩有回頭四十二年非
　之句(紀年録元日早晴離濰州作詩青州道/上大雪作詩二月到京作送范蜀公詩)
元豐元年戊午
　先生年四十三在徐州任適值春旱徐州城東二十
　里有石潭置虎頭其中可致雷雨作起伏龍行是年
　三月始識王逈子髙聞與仙人周瑶英遊作芙蓉城
　詩二月有㫖賜錢二千四百一十萬起夫四千二十
　三人及發常平錢米改築徐州外小城創木岸四以
　奨諭敕記併刻諸石為熙寜防河録云迺即徐州城
　之東門為大樓堊以黄土名之曰黄樓以土實勝水
　故也子由作黄樓賦先生跋云元豐元年八月癸丑
　樓成九月庚辰大合樂以落之又有中秋月三首云
　六年逄此月五年照離别先生注云中秋有月凡六
　年矣惟去嵗與子由㑹於此去嵗之㑹乃逍遥堂和
　詩之時也又有九日黄樓作古詩一首云去年重陽
　不可説南城夜半千漚發之句以去年九月大水未
　退故有是語又作放鶴亭記滕縣公堂記鹿鳴燕詩
　序和魯直古風二首及次韻潛師放魚和舒堯文祈
　雪詩祭文與可及作石炭詩又作日喻一篇
二年已未
　先生年四十四在徐州任正月已亥同畢仲孫舒煥
　八人游泗之上登石室使道士載日祥鼔雷氏琴先
　生有記按玉局文云僕在徐州王子立子敏皆館於
　官舍而蜀人張師厚来過二王方年少吹洞簫飲酒
　杏花下三月自徐州移知湖州按先生作張氏園亭
　記云余自彭城移守吴興由宋登舟三宿而至其記
　乃三月二十七日所作乃知三月移湖州眀矣是年
　以四月二十九日到湖州任作送通教大師還杭州
　序及為章質夫作思堂記王定國作三槐堂記跋歐
　陽文忠公家書後在湖州王子立子敏皆從先生作
　子立墓誌云子立子敏皆從余學於吴興學道日進
　東南之士稱之有與王郎昆仲及兒子邁遶城觀荷
　花登峴山亭晚入飛英寺分韻得月眀星稀四首又
　有泛舟城西㑹者五人分韻得人皆苦炎字四首又
　作文與可畫篔簹谷偃竹記其末云元豐二年七月
　七日予在湖州曝書見畫廢卷而哭失聲是嵗言事
　者以先生湖州到任謝表以為謗七月二十八日中
　使皇甫遵到湖追攝按子立墓誌云子得罪於吴興
　親戚故人皆驚散獨兩王子不去送予岀郊曰死生
　禍福天也公其如天何返取予家致之南都又按先
　生上文潞公書云某始就逮赴獄有一子稍長徒歩
　相隨其餘守舍皆婦女幼稚至宿州御史符下就家
　取書州郡望風遣吏發卒圍船搜取長幼㡬怖死既
　去婦女恚罵曰是好著書書成何所得而怖我如此
　悉取焚之八月十八日赴臺獄中有寄子由詩二首
　及賦榆槐竹栢四詩又有十二月二十日恭聞太皇
　太后升遐吏以某罪人不許成服欲哭則不可欲泣
　則不敢作挽詩二首已而獄具十二月二十九日責
　授黄州團練副使本州安置是年子由聞先生下獄
　上書乞以見任官職贖先生罪責筠州酒官出獄再
　次寄子由二詩韻有百日歸期恰及春之句先生自
　八月坐獄至是踰百日矣(紀年録七月太子中允權/監察御史何大正舒亶諫)
　(議大夫李定言公作為詩文謗訕朝政及中外臣寮/無所畏惮國子博士季宜之状亦上七月二日崇政)
　(殿進呈奉聖㫖送御史臺根勘二十八日皇甫遵到/湖州追攝過南京文定張公上劄范蜀公上書救之)
三年庚申
　先生年四十五責黄州自京師道岀陳州子由自南
　郡来陳相見三日而别先生有古詩有便為齊安民
　之句又與文逸民飲别携手河堤上作詩與子由别
　乃正月十有四日也至十八日蔡州道上遇雪有次
　子由韻古詩二首過新息縣有示鄉人任師中一首
　任伋字師中眉州人嘗倅黄州卜居新息又有過淮
　詩游淨居寺詩至岐亭訪故人陳慥季常為留五日
　賦詩一首而去以二月一日至黄州寓居定恵院有
　初到黄州詩按先生别王文甫子辯云僕以元豐三
　年二月一日到黄州家在南都獨與兒子邁来是年
　五月子由来齊安先生有詩迎之又有曉至巴河迎
　子由詩乃與子由同遊武昌西山寒溪寺有古詩一
　首定恵顒師為先生竹下開嘯軒作詩記其事又作
　五禽言又有定恵寺寓居月夜偶出詩云去年花落
　在徐州對月酣歌羙清夜今年黄州見花發小院閉
　門風露下蓋懐在徐州與張師厚王子立子敏飲酒
　杏花下時也定恵有海棠一株土人不知其貴先生
　作詩有也知造物有深意故遣佳人在幽谷之句按
　黄州東坡圖云先生寓居定恵未久以是春還臨皋
　亭乃舊日之回車院也又有遷居臨皋亭詩先生就
　臨皋亭立南堂有詩五絶又有讀戰國䇿及作石芝
　詩是嵗又有答秦太虛書借得本州天慶觀道士堂
　冬至後坐四十九日先生乳母王氏八月卒於臨皋
　亭按先生上文潞公書云到黄州無所用心覃思易
　論語若有所得由是言之先生到黄定居之後即作
　易傳九卷論語五卷必始於是嵗矣
四年辛酉
　先生年四十六在黄州寓居臨皋亭正月往岐亭訪
　陳季常以岐亭五首考之云元豐三年正月岐亭為
　留五日明年正月復往見之過古黄州獲一鑑有鑑
　銘云元豐四年正月余自齊安往岐亭泛舟而還過
　古黄州獲一鑑周尺有二寸是年先生請故營地之
　東名之以東坡考東坡八首序云余至黄二年日以
　困匱故人馬正卿哀予乏食於郡請故營地使躬耕
　其中盖先生庚申来黄至辛酉為二年以東坡圖考
　之辛酉方營東坡次年始築雪堂有贈孔毅甫詩云
　去年東坡拾瓦礫今年刈草盖雪堂則雪堂之作在
　壬戌嵗矣又有中秋日飲酒江亭上有贈鄭君求字
　及記㳺松江説聞㨗説按大全集雜説云元豐辛酉
　冬至僕在黄州姪安節逺来飲酒樂甚以識一時盛
　事又有冬至贈安節詩云平生幾冬至少小如昨日
　又有與安節夜坐賦檠字韻詩三首及正月過岐亭
　作應夢羅漢記
五年壬戌
　先生年四十七在黃州寓居臨皋亭就東坡築雪堂
　自號東坡居士以東坡圖考之自黄州門南至雪堂
　四百三十歩堂以大雪中為之因繪雪於四壁之間
　無容隙其名盖起於此先生自書東坡雪堂四字榜
　之是年三月先生以事至蘄水悼徐徳占詩序云元
　豐五年三月余以事至蘄水徳占恵然見訪又有春
　夜行蘄水過酒家飲酒乘月至一橋上曲肱少休作
　西江月詞又遊蘄水清泉寺作浣溪沙詞又作寒食
　詩二首云自我来黄州已見三寒食太守徐君猷分
　新火先生有詩謝之有臨皋亭中一危坐三見清眀
　改新火之句七月遊赤壁有赤壁賦云壬戌之秋七
　月既望蘇子與客泛舟遊於赤壁之下十月又逰之
　有後赤壁賦云十月既望蘇子歩自雪堂将歸於臨
　皋則壬戌之冬未遷而先生以甲子六月移汝其居
　雪堂止年餘由是推之先生自臨皋遷雪堂必在壬
　戌十月後矣又有和孔毅甫久旱已而甚雨詩云去
　年太嵗空在酉乃知指去年辛酉言之也又按長短
　句有飲王文甫家集古句作墨竹定風波及夢扁舟
　望樓霞作鼓笛慢及記單驤孫兆事迹作怪石供及
　重九作醉蓬莱示黄守徐君猷有覊旅三年之句先
　生庚申来黄至是恰三年矣(紀年録十二月十九東/坡生日也置酒赤壁磯)
　(下踞髙峯俯鵲巢酒酣笛聲起於江上客有郭古二/生頗知音謂坡曰笛聲有新意非俗工也使人問之)
　(則進士李委聞坡生日作新曲曰鶴南飛以獻呼之/使前則青巾紫裘腰笛而已既奏新曲又快作數弄)
　(嘹然有穿雲裂石之聲坐客皆引滿醉倒/委求詩作一絶句王郎以詩見慶次其韻)
六年癸亥
　先生年四十八在黄州為通判孟亨之跋子由君子
　泉銘及有題唐林父筆文閏八月有詩與武昌主簿
　吴亮工又有記承天夜遊云十月十二夜至承天寺
　尋張懐民相與歩於中庭庭中如積水空明水中藻
　荇盖竹栢影也及作一絶送曹煥往筠州序云眀年
　余過圓通始得其詳先生甲子嵗自黄之汝逰廬山
　則送曹煥詩必在是年矣又夢中作祭春牛文云元
　豐六年十二月二十七日天欲眀夢數吏人持紙請
　祭春牛文予取筆疾書其上(紀年録七月二十七日/生小子遯小名幹兒)
七年甲子
　先生年四十九在黄州二月與徐得之參寥子歩自
　雪堂至乾明寺有師中菴題名又有記定恵寺海棠
　説四月乃有量移汝州之命按先生長短句滿庭芳
　序云四月一日余将自黄移汝留别雪堂鄰里二三
　君子李仲覧来書以遺之詞中有坐見黄州再閏之
　句按東坡圖云郡人潘邠老及弟大觀俱以詩知名
　多從先生逰先生去以雪堂付之邠老因以居焉四
　月六日又作安國寺記有别黄州詩有過江夜行武
　昌山上聞黄州鼔角詩黄州送先生者皆至於慈湖
　陳季常獨至九江既到江州和李大白潯陽宫詩其
　序云今予亦四十九感之次其韻因㳺廬山有記遊
　廬山説云僕初入廬山山谷竒秀平生所欲見應接
　不暇不欲作詩已而山中僧俗皆曰蘇子瞻来矣不
　覺作一絶入開先寺主僧求詩作瀑布一絶往来十
　餘日作潄玉亭三峡橋詩與總老同遊西林有贈總
　老及題西林壁皆絶句也又有寫寳盖頌與僊長老
　其序云圓通禪院先君舊遊也四月二十四日晚至
　宿焉眀日先君忌日寫寶盖頌以贈長老僊公盖先
　生端午已在筠州計程必作宫師忌日後即為髙安
　之行矣途中又有題李公擇山房及過建昌李野夫
　公擇故居古詩一首按䟦李志中文云元豐七年某
　舟行赴汝乃自富川陸走髙安别家弟子由以冷齋
　夜話考之子由在筠州雲菴居洞山聰禪師亦蜀人
　居夀聖寺一夕三人同夢迎五祖戒和尚拊手大笑
　曰世間果有同夢者異哉久之東坡書至曰已至奉
　新旦夕相見三人同出二十里建山寺而東坡至各
　追繹所夢坡曰某年七八嵗時甞夢某身是僧往来
　陜右雲菴驚曰戒陜右人也暮年棄五祖来逰髙安
　終於大愚逆數盖五十年而坡時年四十九矣又以
　先生古詩考之有自興國往筠宿石田驛詩及将至
　筠州先寄遲适逺三猶子詩端午遊真如寺及别子
　由三首在筠州為留十日又有初别子由至奉新作
　皆先生筠州之作也七月過金陵有與葉致逺唱和
　詩途中又有送沈逵赴廣南詩云嗟我與君皆丙子
　四十九年窮不死又云我方北渡脱重江君復南行
　輕萬里逼嵗到泗州十二月十八日浴雍熙塔下作
　如夢令兩闋又作滿庭芳與劉元逹序云余年十七
　與仲達往来於眉山四十九相逄於泗上晦日同遊
　南山話舊感嘆又有跋李志中文天石硯銘又作水
　龍吟及有謝黄師是除夜送酥酒詩先生上表乞於
　常州居住其畧云今雖已至泗州而貲用罄竭見一
　面前去南京聴候朝旨則是年除夜在泗州眀矣(紀/年)
　(録六月九日作石鍾山記畧云余自齊安舟行適臨/汝而長子邁将赴饒之徳興尉送之至湖口二十三)
　(日舟過蕪湖七月十八日幼子遯病亡扵金/陵作詩哭之曰吾年四十九覊旅失幼子)
八年乙丑
　先生年五十按大全集雜説騾䭾鐸試筆云今日離
　泗州然吾方上書求居常州乃正月四日書及到南
　京有放歸陽羡之命遂居常州五月内復朝奉郎知
　登州再過密州有贈太守霍翔詩云十年不赴竹馬
　約盖先生丁巳嵗去密至是以成數為十年矣過海
　州嘆髙麗館壮麗作一絶到郡五日以禮部郎官召
　到省半月除起居舍人在登州有海市詩又有别登
　州舉人詩有嫌五日悤悤守之句又有贈杜介詩及
　題楞伽跋多寳院文又有題登州蓬莱閣及跋起居
　錢公文後(紀年録哲宗即位復朝奉郎八月十七日/得㫖除知登州十月十五日到登州二十)
　(日召為禮/部貟外郎)
哲宗元祐元年丙寅
　先生年五十一以七品服入侍延和改賜銀緋尋除
　中書舍人按志林云元祐元年余為中書舍人復遷
　翰林學士知制誥是年有法雲寺鐘銘又作真相院
　釋迦舍利塔銘及作元祐元年九月六日眀堂赦文
　又有内中告遷神御於新添修殿奉安祝文及奉告
　天地社稷宗廟宫觀寺院祈雪祝文五嶽四瀆祈雪
　祝文及任中書舍人日舉江寜府司理周穜充學官
　及除内翰又有舉魯直自代狀(紀年録正月除中書/舎人辭免状云臣頃)
　(自貶所知登州到任五日而召以省郎半月而擢為/右史云云今又冐榮直授躐等驟遷非惟其人既難)
　(以處不試而用尤非所安九月一日司馬温公薨作/祭文行状十月十二日書黄泥坂辭遺王晉卿是日)
　(除翰林學士知制誥十一月供翰林學士職尋除侍/讀召入院九日考試館職與聖求㑹宿玉堂作武昌)
　(西山詩十二月五日與狄/詠同館北客書狄武襄事)
二年丁卯
　先生年五十二為翰林學士復除侍讀有書石舍人
　北使序後及有與喬仝寄賀君詩其序云元祐二年
　仝来京師十數日予留之不可又有二月八日朝退
　起居院感申公故事作一絶又有書子由日本扇後
　及作祭王宜甫文又作興國寺六祖畫贊云嘉祐初
　舉進士館於興國浴室院予去三十一年而中書舎
　人彭器資亦館於是余往見之按先生嘉祐丁酉舉
　進士至元祐丁卯恰三十一年矣是年又作西京應
　天院修神御畢造遷諸神祝文及奉安神宗皇帝神
　御祝文及景靈宫宣光殿奉安神宗皇帝御容祝文
　五嶽四瀆祈雨祝文天地宗廟社稷祈雨祝文景靈
　宫天興殿開淘井眼祭告里域真官祝文(紀年録九/月十五日)
　(邇英殿講論語終篇賜御書詩翌日進詩又進讀故/事八説是年作司馬温公神道碑又作富鄭公神道)
　(碑又作趙清獻公神道碑鄭公以元豐六年閏六月/二十一日薨于洛陽至是其子紹庭請於朝命公撰)
　(碑清獻公以元豐七年八月二十六日薨于杭至是/其子㞦請於朝命公撰碑又作贈寫真道士李得素)
　(曰五十之年初過二/衰顔記我今如此)
三年戊辰
　先生年五十三任翰林學士有和子由元日省宿致
　齋有白髪蒼顔五十三之句是年省試先生知貢舉
　開院日有與李方叔詩序云僕與李廌方叔相知久
　矣僕領貢舉事李不得第愧甚作詩謝之又和錢穆
　父雪中見及有行避門生時小飲之句又充館伴北
　使按先生與陳傳道書云某頃伴鹵使頗能誦某文
　乃知先生髙文大冊傳播夷夏又豈止及於鷄林行
　賈而已哉是年作呂大防范純仁左右相制端午帖
　子詞元祐三年六月徳音赦文及作西路闕雨祈雨
　祝文按趙徳麟侯鯖録云東坡云元祐三年二月二
　十一日與魯直蔡天啟㑹於伯時舎録鬼仙詩又有
　議論作詩付過又有論樂等説及與王晉卿論雪堂
　義墨及為文驥作字説又十二月二十一日立延和
　殿中論盛度誥詞
四年已巳
　先生年五十四任翰林學士有東太一宫修殿告十
　神太一真君祝文三月内累章請郡除龍圖閣學士
　知杭州按子由作先生墓誌云宣仁心善先生辯蔡
　持正之謗岀郊遣内侍賜龍茶銀合用前執政恩例
　先生以七月三日到杭州任謝表云江山故國所至
　如歸父老遺民與臣相問以先生去杭州十六年故
　有是語耳到任有謁文宣王廟祝文云昔自太史通
　守是邦今由禁林岀使浙右又有謁諸廟祝文先生
　之帥杭也替林子中先生有和子中詩有江邊遺愛
　嗁班白之句是年過吴興又作定風波為六客詞作
　范文正公文集序及跋邢惇夫賦書米元章又有已
　巳重九和蘇伯固㸃絳唇是嵗子由使契丹先生有
　詩送之有單于若問君家世莫道中朝第一人之句
　先生岀牧餘杭子由代先生為學士
五年庚午
　先生年五十五在杭州任有論西湖状及論髙麗公
　案有謝元祐五年厯日表有與劉景文蘇伯固逰七
　寳寺題竹上絶句又有庚午重九㸃綘唇十月二十
　六日與晦老全翁元之敦夫逰南屏寺記㸃茶試墨
　説十二月逰小靈隱聽林道人彈琴及有乞僧子珪
　師號状除夜有和熙寜中題都㕔詩序云熈寜中某
　通守此邦除夜題一詩於壁今二十年矣盖熙寜辛
　亥至元祐庚午恰二十年是年又有書朱象先畫後
　及問淵眀説
六年辛未
　先生年五十六在杭州任被召按先生作别天竺觀
　音三絶序云以三月九日被旨赴闕又按先生作參
　寥泉銘云予以寒食去郡又上元作㑹有獻剪綵花
　者作浣溪沙寄袁公濟先生之去杭也林子中復来
　替先生是以先生與子中啟有適相先後之説過潤
　州作臨江仙别張秉道既到京師除翰林承㫖復侍
　邇英按子由所作潁濱遺老傳云先生召還本除吏
　部尚書復以臣故改翰林承㫖臣之私意元不遑安
　乞寝臣新命與兄同備從官不報六月作上清儲祥
　宫碑其畧云元祐六年六月丙午制詔臣某上清儲
　祥宫成當書之石臣待罪北門記事之成職也按趙
　徳麟侯鯖録云先生元祐中再召入院作承㫖乃益
　舊擬作衣帯馬表云枯羸之質匪伊垂之帶有餘歛
　退之心非敢後也馬不進數月以弟嫌請郡復以舊
　職知潁州按先生懐舊别子由詩云元祐六年予自
　杭州召還寓居子由東府數月復岀領汝陰時予年
　五十六矣(紀年録四月到闕五月入院/八月除龍圖閣學士知潁州)到任有謁文
　宣王及諸廟文有祭歐陽文忠文及有到潁未㡬公
　帑已竭齋厨索然戱作數句按趙徳麟侯鯖録云元
　祐六年冬汝陰久雪人饑一日天未眀東坡先生簡
　召議事曰某一夕不寐念潁人之饑欲岀百餘千造
　炊餅救之老妻謂某曰子昨過陳見傅欽之言簽判
　在陳賑濟有功不問其賑濟之法某遂相招令畤面
　議曰已備之矣今細民之困不過食與火耳義倉之
　積穀數千石便可支散以救下民作院有炭數萬秤
　酒務有柴數十萬秤依元價賣之可濟中民先生曰
　吾事濟矣遂草放積欠賑濟奏陳履常有詩先生次
　韻有可憐擾擾雪中人之句為是故也由此觀之先
　生善政救民之饑真得循吏之體矣又有聚星堂雪
　詩祭辯才文跋張乖崖文後及志林載夢中論左傳
　説及論子厚瓶賦又有十二月二日與歐陽叔弼季
　黙夜坐記道人問真説是年潁州災傷先生奏乞罷
　黄河夫萬人開本州溝瀆從之
七年壬申
　先生年五十七在潁州任按趙徳麟侯鯖録云元祐
　七年正月東坡在汝陰州堂前梅花大開月色鮮霽
　先生王夫人曰春月色勝如秋月色秋月令人慘悽
　春月令人和悦何如召趙徳麟軰来飲此花下先生
　大喜曰吾不知子亦能詩耶此真詩家語耳遂召與
　二歐飲先生用是語作减字木蘭花有不似秋光只
　與離人照斷腸之句已而改知揚州先生之在潁也
　與趙徳麟同治西湖未㡬有維揚之命三月十六日
　湖成徳麟有詩見懐先生次韻又再和之及作雙石
　詩示僚友按冷齋夜話云東坡鎮維揚幕下皆竒豪
　一日石塔長老求觧院歸西湖坡與僚佐袖中出疏
　使鼂無咎讀之其詞有為東坡而少留之句已而以
　兵部尚書召有召還至都門先寄子由詩有一味豐
　年説淮潁之句復兼侍讀是年南郊先生為鹵簿使
　尋遷禮部尚書遷端眀侍讀學士有讀朱暉傳題文
　潛語後及作醉翁操任兵部尚書日有薦趙徳麟狀
　(紀年録二月移知揚州淮上早發作詩三月上巳日/過濠與迨過㳺塗山荆山記所見七月和淵眀飲酒)
　(詩二十首八月作張文定公滕元發誌銘九月以兵/部尚書召兼侍讀郊祀為鹵簿使尋除端眀殿學士)
　(兼翰林侍讀學士守禮部尚書冬至作郊祀慶成詩/又次韻錢穆父從駕郊丘瞻望天光退而相慶作詩)
八年癸酉
　先生年五十八任端眀侍讀二學士是年先生繼室
　同安郡君王氏卒於京師按先生作西方阿彌陀贊
　序云蘇某之妻王氏元祐八年八月一日卒於京師
　按先生初娶通義郡君王氏乃同安之堂姊先生祭
　王君錫丈人云某始婚姻公之猶子允有令徳夭閼
　莫遂惟公幼女嗣執罍篚由是推之通義為同安之
　堂姊甚眀但未能究再娶嵗月耳又有八月二十七
　日建隆章淨館成一絶有坐待宫人畫詔回之句㝷
　以二學士岀知定州九月十四日東府雨中作示子
　由云去年秋雨時我在廣陵歸今年中山去白首歸
　無期盖定州之除必在九月内矣到定州任有祭韓
　魏公文書定州學生硯盖作中山松醪賦(紀年録十/二月二十)
　(三日到/定州)
紹聖元年甲戌
　先生年五十九知定州就任落兩職追一官知英州
　有辭宣聖文行至滑州有乞舟行赴英州状云帶家
　屬數人前去汴泗之間乘舟泛江倍道而行至南康
　軍出陸赴任未到任閒再貶寜逺軍節度副使恵州
　安置過䖍州有記真君籖説云八月二十一日過䖍
　州與王巖翁同謁祥符宫又有鬱孤臺㳺字韻詩與
　霍守李倅更和數首又有初入贛作又有題天竺樂
　天石刻余年幼時先君自䖍州歸言天竺有樂天詩
　今四十七年矣盖先生年十二老蘇歸自江南至是
　恰四十七年矣是年以十月三日到恵州寓居嘉祐
　寺有初到恵州詩當月十二日與幼子過同遊白水
　佛迹浴於湯池有古詩又按長短句浣溪沙序云紹
　聖元年十月十三日與程鄉令侯晉叔歸善簿覃汲
　㳺大雲寺野飲松下設松黄湯作此闋余家近釀酒
　名曰萬家春時有䖍州鶴田處士王原子直不逺千
　里来訪先生留七十日而去至十一月有戱贈朝雲
　詩朝雲先生侍妾也又録三十九嵗潤州道上過除
　夜兩絶付過及有跋朱表臣藏文忠公帖又有與吴
　秀才書吴乃子野之子其書云過廣州買得檀香數
　斤定居之後杜門燒香深念五十九年之非矣又就
　嘉祐寺所居立思無邪齋有贊乃紹聖元年十月二
　十日作
二年乙亥
　先生年六十在恵州有恵州上元夜詩詩云去年中
　山府老病亦宵興今年江海上雲房寄山僧以嵗月
　考之去年甲戌上元先生知定州今嵗乙亥寓嘉祐
　僧舍故有雲房寄山僧之句是年遷居於合江亭以
　先生别王子直語觀之紹聖元年十月三日始至恵
　州寓於嘉祐寺眀年遷於合江之行館得江樓豁徹
　之觀忘幽谷窈窕之趣乃知乙亥嵗遷居合江樓眀
　矣又有松江亭上賦梅花詩及先生行年六十化之
　句三月四日同太守詹範器之柯常林柞王原頼仙
　芝同逰白水山又有與陳季常書云到恵州将半年
　先生以去年十月三日到恵州三月恰半年矣又有
　九月二十七日恵州星華館思無邪齋書記外祖程
　公逸事又有朝斗記讀管幼安傳書魯直跋逺景圖
　北齋校書圖後又有為幼子過書金光眀經後及付
　僧恵誠逰吴中代書及祭妺徳化縣君文有葬枯骨
　銘時詹守議葬暴骨先生詩有江干白骨已銜恩之
　句
三年丙子
　先生年六十一在恵州有和陶淵眀移居詩云余去
　嵗三月自水東嘉祐寺遷去合江樓迨今一年得歸
　善後隙地數畞父老云古白鶴觀也意欣然居之營
　白鶴新居始於是矣詩中乃有葺思無邪齋之句先
　生甲戌寓居嘉祐寺已有思無邪齋贊乙亥遷合江
　樓先有書程公逸事於星華館思無邪齋今丙子欲
　營新居又曰葺思無邪齋雖三年之間遷居不常意
　其齋名亦隨寓而安矣當年恵州修東西新橋先生
　助以犀帶而子由亦以史夫人頃入内所賜金錢數
　千為助及橋成日先生有詩落之乃有嘆我捐腰犀
　及有探囊頼故侯寳錢出金閨之句又有曇秀道人
　来訪先生而先生題其詩巻云予在廣陵曇秀作詩
　予和之後五年曇秀来恵州見子先生以壬申知揚
　州至是恰五年矣時吴逺逰陸道士客於先生嵗暮
　以無酒為嘆先生和淵眀和張常侍詩云我年六十
　一頽景薄西山是年又有丙子重九詩二首及書東
　皋子傳後祭寳月大師文七月朝雲卒先生有詩悼
　之及作墓誌又於恵州栖禪寺大聖塔葬處作亭覆
　之名之六如亭又除夜前兩日與吴逺逰有記食芋
　説按先生和淵眀時運詩丁丑二月十四日白鶴峯
　新居成計其營新居之棟宇必在丙子秋冬之交有
　白鶴峰上梁文
四年丁丑
　先生年六十二在恵州正月六日有題劉景文詩後
　按先生和淵眀時運詩云丁丑二月十四日白鶴峯
　新居成又與張天和長官書云賤累閠月初可到又
　云承問賤累正月末已到贛上閠月上旬到此也又
　按先生丙子年與毛澤民書云長子授韶州仁化令
　中冬當挈家至此某已買得數畝地在白鶴峰上古
　白鶴觀基也已令斫木陶瓦作屋二十間以此考之
　先生長子自冬挈家至閏二月方到恵州按和時運
　詩序長子邁與予别三年矣般挈諸孫萬里逺来不
　能無欣然所謂二月十四日新居成必閏二月也三
　月先生作三馬圖及作陸道士墓誌五月(紀年録/作四月)先
　生責授瓊州别駕昌化軍安置按志林云余在恵州
　忽被命責儋耳太守方子容自携告身来弔余曰此
　固前定吾妻沈事僧伽甚誠一夕夢和尚来辭云當
　與蘇子瞻同行後七十二日有命今適七十二日矣
　豈非前定乎遂寄家於恵州獨與幼子過渡海按子
　由作先生追和淵眀詩序云東坡先生謫居儋耳寘
　家羅浮之下獨與幼子過負擔過海又至梧州寄子
　由詩序云吾謫雷被命即行了不相知至梧乃聞其
　尚在藤也旦夕當追及至五月間果遇子由於藤州
　有藤州城下夜起望月寄邵道士詩自藤出陸六月
　與子由相别按先生和淵眀移居詩序云丁丑嵗余
　謫海南子由亦謫雷州五月十一相遇於藤同行至
　雷六月十一日相别渡海有雷州詩八首有行瓊州儋
　耳肩輿坐睡夢中得句覺而遇清風急雨故作是詩有
　古詩一首以七月到儋州有儋州謝表按先生夜夢
　詩序云七月十三日至儋州十餘日矣按子由作先
　生墓誌云紹聖四年先生安置昌化初僦官屋以庇
　風雨有司猶謂不可則買地築室昌化士人畚土運
　甓以助之為屋三間又按先生與程全父推官書云
　初至僦官屋數椽近復遭廹逐不免買地結茅又與
　程儒書云近與兒子結茅數椽居之勞費不貲矣頼
　十數學者助作躬泥水之役又云新居在軍城南極
　湫隘以意測之先生居在軍城南與天慶觀鄰又有
　桄榔菴銘云東坡居士謫居儋耳無地可居偃息於
　桄榔林中摘葉書銘以記其處是嵗又過海得子由
　書律詩一首
元符元年戊寅
　先生年六十三在儋州有過子上元夜赴郡㑹守舍
　作違字韻詩及有讀晉書隱逸傳嶺南氣候説録温
　嶠問郭文語又於九月四日逰天慶觀有信道法智
　説是年吴子野来訪先生以詩贈之其序云去嵗與
　子野逰逍遥堂因往西山叩羅浮道院宿於西堂今
　嵗索居儋耳子野復来相見作詩贈之又有記筮卦
　云戊寅十月五日以久不得子由書憂不去心以周
　易筮之得渙六三又有記藷説云海南以藷為糧㡬
　米之十六今嵗藷菜不熟以客舶方至市有米也乃
　戊寅十月二十一日書又有戊寅十一月一日記海
　漆説
二年已卯
　先生年六十四在儋州有已卯正月十三日録盧仝
　杜子羙詩遣懣是時久旱無雨陰翳未快至上元夜
　老書生數人相過曰良月佳夜先生能一岀乎先生
　欣然從之歩城西入僧舍歴小巷民夷雜揉屠沽紛
　然歸舍已三鼓矣歸録其事為已卯夜書又有二月
　望日書蒼耳説又有儋州詩萬户不禁酒三年夷識
　翁之句先生丁丑来儋至是将三年矣是嵗閏九月
　有瓊州進士姜君弼唐佐自瓊州来儋耳從先生學
　又有作墨説及題程全父詩卷後及有辟穀説又有
　與姜唐佐簡云已取天慶觀乳泉潑建茶之精者念
　非君莫與共之又有十月十五日與姜君簡
三年庚辰
　先生年六十五嵗在儋州人日聞黄河復作詩二首
　至上元又和戊寅違字韻詩題後云戊寅上元余在
　儋耳過子夜岀守舍作違字韻詩今庚辰上元已再
　期矣家在恵州白鶴峰下過子并婦從余来此又有
　五穀耗地説記唐村老人言及養黄中説姜君弼去
　年閏九月自瓊州来從先生學三月還瓊州有跋姜
　君弼課䇿及有書栁子厚飲酒讀書二説以贈姜君
　之行按子由欒城集有贈姜君詩序云子瞻甞贈姜
　君弼兩句詩云滄海何曽斷地胍白袍端為破天荒
　它日登科當為子足之必是行以遺之也五月大赦
　量移廉州安置按先生在儋食芋飲水著書以為樂
　作書傳以推眀上古之絶學且謙冲下士日與諸黎
　逰無間甞與軍使張中同訪黎子雲欲醵錢作屋名
　之曰載酒堂又上已日尋諸生皆岀獨與老符秀才
　飲又用過韻與諸生冬至飲酒有愁顔解符老壽耳
　鬪吴公之句注云符吴皆坐客必老符秀才與吴子
　野也又按趙徳麟侯鯖録云東坡老人在昌化甞負
　大瓢行歌田畝間所歌盖哨遍也饁婦年七十云内
　翰昔日富貴一塲春夢坡然之里人呼此媪為春夢
　婆坡一日被酒獨行遍至子雲諸黎之舍作詩云符
　老風流可奈何朱顔減盡鬢絲多投梭每困東鄰女
　換扇惟逢春夢婆是日復見老符秀才言此春夢婆
　之實也凡此數事皆先生海外逸事雖三年居儋耳
　未知在某年中今附於庚辰之嵗庶以備觀閲云又
　有儋州與姜君弼書某已得合浦文字又有與少㳺
　書自儋之瓊作峻靈王廟碑云元符三年有詔徙亷
　州向西而辭六月過瓊州作恵通泉記遂渡海有過
　海詩(紀年録七月四日記渡合浦曰予自海康適合/浦連日大雨橋梁盡壊水無津涯自興廉浄行)
　(院下乘小舟至官寨聞自此而西皆漲水無復橋船/或勸乘蜑舟並海即白石是年六月晦無月碇宿大)
　(海中天水相連星河滿天起坐四顧太息曰吾何數/乘此險也既濟徐聞復厄於此乎所撰易書論語皆)
　(以自隨而世未有别書拊之而/歎曰天未欲䘮是也吾儕必濟)又有烏喙詩序云余
　来儋耳得犬曰烏喙予遷合浦過澄邁泅而濟戱作
　是詩渡海到亷州謝表有許承恩而内徙之句在廉
　州有亷州龍眼質味殊絶可敵荔枝詩又有題少㳺
　學書云庚辰八月二十四日書於合浦清樂軒及記
　蘇佛兒語别亷守張左藏詩此皆在廉州所作詩也
　又有瓶笙詩序云庚辰八月二十八日劉㡬仲餞别
　東坡中觴聞笙簫聲又有與鄭靖老書云到亷廉守
　云公已行矣志林未成草得書傳十三卷某留此過
　中秋或至月末乃行作木栰下水歴容藤至梧與邁
　約般家至梧相㑹迨亦至恵矣是嵗又有移永州之
　命按先生謝提舉成都府玉局觀表云先自昌化貶
　所移亷州又自廉州移舒州節度副使永州居住行
　至英州復朝奉郎提舉成都府玉局觀任便居住經
　由廣州有将至廣州用過字韻寄迨邁二子詩時朱
　行中舍人知廣州先生有簡與朱行中云欲服㡌請
　見先令咨禀廣州少留而行考先生題廣慶寺云東
　坡居士渡海北還吴子野何崇道穎堂通三長老黄
　眀達李公弼林子中自畨禺追餞至清逺峽同逰廣
　陵寺乃元符三年十一月十五日自此舟行清逺過
　英州拜玉局之除有何公橋詩過韶州有次韻狄守
　李倅詩及作九成臺銘是年過嶺作詩寄子由有七
　年来往我何堪之語盖先生甲戌責恵州已而過海
　至是為七年矣次年正月五日過南安軍計先生度
　嶺必已嵗除
徽宗建中靖國元年辛巳
　先生年六十六度嶺北歸作南華長老題名記按題
　中載石鍾山記云建中靖國元年正月五日自南陵
　還過南安軍舊法掾吴君示舊所作石鍾山銘為題
　其末乃知先生首正過南安必矣又有過嶺至南安
　作一首正月到䖍州有與錢濟眀書云某已到䖍州
　二月十間方離此又和舊所作鬱孤臺詩有䖍州士
　人孫志舉從先生逰先生有和遲韻贈志舉先軰云
　我從海外歸喜及崆峒春又有和志舉見贈云洒掃
　古玉局香火通帝闉又用前韻謝崔次之見過云自
　我遷嶺外七見槐火春及發䖍州過吉州永和鎮清
　都觀有謝道士自言丙子生求詩為賦一首及為作
　贊并寫清都臺三字中途又為南安軍作學記寫海
　外所作天慶觀乳泉賦四月舟行至豫章彭蠡之間
　遇成國程夫人忌日廼寫圓通偈云行當施廬山有
　道者又有與胡仁修書云旦夕到儀真暫令邁一至
　常五月行至真州瘴毒大作病暴下中止於常州按
　先生寄朱行中詩有至今不貪寳凛然照塵寰之句
　先生注云前一日夢中作此詩寄行中覺而記之自
　不曉按近日曽端伯百家詩選至朱行中事迹云東
　坡夢中寄朱行中一篇南遷絶筆也先生文如萬斛
　泉源而乃止於夢中寄行中之作此正絶筆獲麟之
　義惜哉六月上表請老以本官致仕七月丁亥卒於
　常州實七月二十八日嗚呼先生文章為百世之師
　而忠義尤為天下大閑加之好賢樂善常若不及是
　宜訃聞之日士民惜哲人之萎朝野嗟一鑑之逝皆
　出於自然之誠不可以强而致也以次年閏六月葬
　於汝州郟城縣釣臺鄉上瑞里(紀年録七月疾頗革/折簡錢世雄云昨夜)
　(齒中出血如蚯蚓者無數若専是熱毒根源不淺即/今諸藥盡却惟取人參茯苓麥冬瀹湯渇即飲之荘)
　(生云在宥天下未聞治天下也三物可謂在宥矣此/而不愈則天也徑山老惟琳来説偈答曰與君皆丙)
　(子各已三萬日一日一千偈電往那能詰大患縁有/身無身則無疾平生笑摩什神呪真浪出琳問神呪)
　(事索筆書昔鳩摩羅什病亟出西域神呪三番令弟/子誦以免難不及事而終併出一帖云某嶺海萬里)
　(不死而歸宿田里有不起之憂非命也耶盖絶筆於/此後二日殆将屬纊而聞觀先離琳叩耳大聲云端)
　(明冝勿忘公云西方不無但箇裏着力不得世雄云/固先生平時踐履至此更湏着力曰着力即差語絶)
　(而/逝)
　(按五羊王氏年譜綜其大端僊谿傅氏紀年核於月/日要亦互有得失今以年譜為主而紀年之可取者)
　(節抄分注以備参考弃瑕存瑜庶㡬全璧年譜有數/條誤處如臘日逰孤山訪僧詩應在辛亥而悮入壬)
　(子逰風水洞諸詩應在癸丑而悮入甲寅又見顧秀/才談恵州風物之羙詩應在南遷度嶺而悮入北歸)
　(之類今俱為刪正其詩文無大關係而年譜未載者/雖嵗月可考不更増入以年譜與譜詩異也長蘅識)
　
　
　
　
　
　
　
　
　
　
　東坡先生年譜
欽定四庫全書
　施註蘇詩巻一
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅删補
　　詩四十七首
　　　　(起嘉祐辛丑十二月赴鳳翔任盡/壬寅在鳳翔作  施註缺今補)
　　　辛丑十一月十九日既與子由别於鄭州西門
　　　之外馬上賦詩一篇寄之
不飲胡為醉兀兀此心巳逐歸鞍發歸人猶自念庭闈
今我何以慰寂寞登髙囘首坡隴隔惟見烏帽出復沒
苦寒念爾衣裘薄獨騎瘦馬踏殘月路人行歌居人樂
僮僕怪我苦悽惻亦知人生要有别但恐嵗月去飄忽
寒燈相對記疇昔夜雨何時聽蕭瑟君知此意不可忘
慎勿苦愛髙官職(公自注嘗有夜雨/對牀之言故云爾)
(杜詩烏帽塵拂青螺粟韋應物與元常全真二生詩那/知風雨夜復此對牀眠王注子由與先生在懐逺驛嘗)
(讀韋詩至此句惻然感之乃相約早退共為閒居之樂/其後子由與先生彭城相㑹有詩曰逍遥堂後千尋木)
(長送中宵風雨聲悮喜對牀尋舊約不知漂泊在彭城/先生在東府雨中作示子由詩有曰對牀定悠悠夜雨)
(今蕭瑟盖皆感/歎追舊之言也)
　　　和子由澠池懐舊(漢書𢎞農郡澠池縣注景/帝中二年初徙萬家為縣)
人生到處知何似應似飛鴻踏雪泥泥上偶然留指爪
鴻飛那復計東西老僧巳死成新塔壊壁無由見舊題
往日﨑嶇還記否路長人困蹇驢嘶(公自注往嵗馬死/於二陵騎驢至澠)
(池/)
(賈誼弔屈原賦騰駕罷牛驂蹇驢兮杜/詩東家蹇驢許借我泥滑不敢騎朝天)
　　　次韻和劉京兆石林亭之作石本唐苑中物散
　　　流民間劉購得之(京兆府即長安也劉/京兆乃劉敞字原父)
都城日荒廢往事不可還唯餘故苑石漂散向(一作/尚)
人間公來始購蓄不憚道里艱忽從座埃中来對冰
雪顔瘦骨㧞凛凛蒼根潄潺潺唐人唯竒章好石古
莫攀盡令屬牛氏刻鑿紛班班嗟此本何常聚散實
循環人失亦人得要不出區寰君看劉李末不能保
河闗况此百株石鴻毛於太山但當對石飲萬事付
等閒
(河圖括地象地以石為骨白樂天太湖石記今丞相竒/章公嗜石於此物獨不謙譲東第南墅列而置之以甲)
(乙丙丁品之各刻于石隂曰牛氏石甲之上丙之中乙/之下按竒章公牛僧孺也家語椘共王出遊亡其烏號)
(之弓左右請求之王曰止也椘人失弓椘人得之又何/求焉孔子聞之曰惜乎其不廣也宜曰人遺弓人得之)
(而巳何必椘也王注劉指漢李指唐也史記魏王豹至國/即絶河闗司馬遷與任安書死有重於太山或輕於鴻毛)
　　　壬寅二月有詔令郡吏分往屬縣減决囚禁自
　　　十三日受命出府至寳雞虢郿盩厔四縣既畢
　　　事因朝謁太平宫而宿於南谿谿堂遂並南山
　　　而西至樓觀大秦寺延生觀仙游潭十九日乃
　　　歸作詩五百言以記凡所經歴者寄子由
逺人罹水旱王命釋俘囚分縣傳眀詔循山得勝遊蕭
條初出郭曠蕩實消憂薄暮来孤鎮登臨憶武侯崢嶸
依絶壁蒼茫瞰奔流半夜人嘑急横空火氣浮天遥殊
不辨風急巳難收曉入陳倉縣猶餘賣酒樓煙煤巳狼
藉吏卒尚呀咻(公自注十三日宿武城鎮即俗所謂石/鼻寨也云孔眀所築是夜二鼓寳雞火)
(作相去三十里/而見於武城)雞嶺雲霞古龍宫殿宇幽(公自注縣有/雞爪峰龍宫)
(寺/)南山連大散歸客走(音/奏)吾州欲往安能遂将還為少
留囘趨西虢道郤渡小河洲聞道磻溪石猶存渭水頭
蒼崖雖有迹大釣夲無鈎(公自注十四日自寳雞行至/虢聞太公磻溪石在縣東南)
(十八里猶有投竿跪/餌兩膝所著之處)東去過郿塢孤城象漢劉(公自注/十五日)
(至郿縣縣有董卓城象/長安俗謂之小長安)誰言董公健竟復伍孚讎白刃
俄生肘黄金謾似邱平生聞太白一見駐行騶鼓角誰
能試風靁果致不巖崖已竒絶氷雪更琱鎪春旱憂無
麥山靈喜有湫蛟龍懶方睡缾罐小容偷(公自注是日/晚自郿起至)
(青秋鎮宿道過太白山相傳云軍行鳴鼓角過山/下輙致雷雨山上有湫甚靈以今嵗旱方議取之)二曲
林泉勝三川氣象侔近山麰麥早臨水竹篁修(公自注/十六日)
(至盩厔以近山地羙氣候殊/早縣有官竹園十數里不絶)先帝膺符命行宫畫冕旒
侍臣簪武弁女樂抱箜篌祕殿開金鎖神人控玉虯黒
衣横巨劍被髪凛䨇眸(公自注十七日寒食自盩厔東/南行二十餘里朝謁太平宫二)
(聖御容此宫乃太宗皇帝時有神降於道士張守/真以告受命之符所為立也神封翊聖将軍有殿)邂逅
逢佳士相将弄綵舟投篙披綠荇濯足亂清溝晚宿南
谿上森如水國秋遶湖栽翠宻終夜響颼飀(公自注是/日與監宫)
(張杲之汎舟南谿/遂留宿于谿堂)冒曉窮幽邃操戈畏炳彪(公自注十/八日循終)
(南而西縣尉以甲卒見送/或云近官竹園往往有虎)尹生猶有宅老氏舊停輈問
道遺蹤在登仙往事悠馭風歸汗漫閲世似蜉蝣羽客
知人意瑶琴繫馬鞦不辭山寺逺来作鹿鳴呦帝子傳
聞李嵓堂髣像緱輕風幃幔巻落日髻鬟愁入谷(音/浴)驚
䝉宻登坡費挽摟亂峰巉似槊一水澹如油中使何年
到金龍自古投千重横翠石百丈見游鯈(音/紬)最愛泉鳴
洞初嘗雪入喉滿缾雖可致洗耳歎無由(公自注是日/游崇聖觀俗)
(所謂樓觀也乃尹喜舊宅山脚有授經䑓尚在遂與張/杲之同至大秦寺早食而别有太平宫道士趙宗有抱)
(琴見送至寺作鹿鳴之引乃去又西至延生觀觀後上/小山有唐玉真公主修道之遺迹下山而西行十數里)
(南入黒水谷谷中有潭名仙游潭上有寺三倚峻峯面/清溪樹林深翠怪石不可勝數潭水以繩縋石數百尺)
(不得其底以瓦礫投之翔揚徐下食頃乃不見其清澈/如此遂宿於中興寺寺中有玉女洞洞中有飛泉甚甘)
(眀日以泉二缾歸至/郿又眀日乃至府)忽憶尋蟆培方冬脫鹿裘山川良
甚似水石亦堪儔惟有泉傍飲無人自獻酬(公自注昔/與子由游)
(蟆培時方冬洞中温温如二三月椘辭逺游下崢嶸而/無地兮上寥廓而無天注崢嶸深逺貌文選刻削崢嶸)
(王注蒼茫字古人用皆平聲先生用作仄聲蒼字廣韻/音麤朗而茫字上聲之莽去聲之漭皆不收不知先生)
(用之所出地志載三秦記陳倉以山得名山有石雞與/山雞不别趙髙燒山山雞飛去而石雞不去晨鳴山頭)
(聞三十里盖玉雞也唐至徳二載更名寳雞史記封禪/書秦文公獲若石云於陳倉北阪城祠之其神来常以)
(夜光輝若流星從東南来集於祠城則若雄雞其聲殷/云野雞夜雊以一牢祠命曰陳寳按雞爪峰盖以此得)
(名王注大散闗秦蜀通途又西虢虢叔所封平王東遷/虢徙上陽故謂之西虢後漢董卓傳築塢於郿髙厚七)
(丈號曰萬嵗塢又塢中珍藏有金二三萬斤銀八九萬/斤錦綺竒玩積如邱山袁紹傳卓議廢立紹勃然曰天)
(下健者何必董公又卓傳越騎校尉伍孚忿卓兇毒懐/珮刀刺之不中左右執孚孚大言曰恨不得磔裂姦賊)
(於都市又王允與吕布謀誅卓李肅以㦸刺之𠂻甲不/入卓驚呼吕布何在布曰有詔討賊遂殺卓三十六洞)
(天記第十一太白山洞周囘五百里三秦謡武功太白/去天三百選賦木不琱鎪王注偷字韻盖方言取龍水)
(謂之偷湫也西京賦右極盩厔并巻酆鄠之下李善注/盩厔山名盩音周厔音質寰宇記山曲曰盩水曲曰厔)
(故云二曲王注古謂伊洛河為三川唐以劍南東西及/山南西道為三川釋名箜篌師延所作風俗通武帝禱)
(祠太一后土令樂人侯調作坎侯言聲坎坎應節也因/其姓號坎侯蘇林注作箜篌李賀箜篌引二十三絲動)
(紫皇司馬相如賦乘鏤象六玉虯劉燾曰翊聖像皆被/髪跣足仗劍擾龍相承舊矣廣雅小風曰颼凉風曰飀)
(周易大人虎變其文炳也說文虎文曰彪史記老荘傳/老子見周之衰乃遂去至闗闗令尹喜曰子将隠矣彊)
(為我著書乃著書言道徳之意五千餘言而去列子馭/風而行淮南子有若士者謂盧敖曰子處矣吾與汗漫)
(期于九垓之上詩曹風蜉蝣之羽毛傳渠畧也朝生夕/死王注帝子唐玉真公主睿宗之女始封長昌縣主天)
(寳三年上言妾髙宗之孫睿宗之女陛下之女弟於天/下不為賤何必名係主號資湯沐然後為貴請入數百)
(家之産延十年之命帝許之與金仙公主皆為道士青/城山記玉真公主肅宗之姑也築室丈人觀玉真金仙)
(二宫主真容見在女仙列傳西王母姓緱其所居有𤣥/碧之堂唐王建温門山詩曉入温門山羣峰亂如㦸白)
(樂天詩噴時千㸃雨澄處一泓油東齋記事道家有金/龍玉簡學士院撰文具一嵗中齋醮投於名山洞府金)
(龍以銅制玉簡以階石制荘子與恵子游於濠上鯈魚/出遊沈約詩百丈見游鱗唐張又新水記峽州扇子峡)
(石中突而洩水獨清冷石状如龜/頭俗謂蝦蟆石其水煎茶為第一)
　　　太白山下早行至横渠鎮書崇夀院壁
馬上續殘夢不知朝日昇亂山横翠幛落月澹孤燈奔
走煩郵吏安閒愧老僧再游應眷眷聊亦記吾曽
　　　留題延生觀後山上小堂(王注觀後上小山有/堂是唐玉真公主修)
　　　　(道遺迹夲朝端拱/元年奉勑賜此額)
溪山愈好意無厭上到巉巉第㡬尖深谷野禽毛羽怪
上方仙子鬢眉纎不慙弄玉騎丹鳳應逐嫦娥駕老蟾
澗草巖花自無主晚来胡蝶入踈簾
(列仙傳蕭史善吹簫秦穆公以女弄玉妻焉遂教弄玉/吹簫作鳳鳴一旦弄玉乗鳳蕭史乗龍昇天而去淮南)
(子羿得不死之藥於西王母姮娥竊之奔月姮娥/羿妻也乾鑿度蟾蜍體就穴鼻始眀注穴鼻兔也)
　　　留題仙遊潭中興寺東有玉女洞洞南有馬融
　　　讀書石室過潭而南山石益竒潭上有橋畏其
　　　嶮不敢渡(終南圖經讀書䑓/在縣城西一百歩)
清潭百尺皎無泥山木隂隂谷鳥嗁蜀客曽遊眀月峡
秦人今在武陵溪獨攀書室窺巖竇還訪仙姝欵石閨
猶有愛山心未至不将䨇脚踏飛梯
(王注眀月峡在古巴郡今在忠涪二州之境石壁有圎/孔形如滿月蜀客則先生自謂武陵溪用桃源漁人事)
(詳第六巻風水洞詩注後漢馬融傳融扶風茂陵人/京兆摯恂以儒術教授隠於南山之隂融從其游學)
　　　石鼻城(注見/前)
平時戰國今無在陌上征夫自不閒北客初来試新險
蜀人從此送殘山獨穿暗月朦朧裏愁渡奔河蒼茫間
漸入西南風景變道邉修竹水潺潺
(王注戰國指蜀魏也諸/葛亮築此城以拒郝昭)
　　　磻溪石(注見/前)
墨突不暇黔孔席未嘗煖安知渭上叟跪石留䨇骭一
朝嬰世故辛苦平多難亦欲就安眠旅人譏客懶
(淮南子墨子無黔突孔子無煖席史記齊世家武王封/師尚父於齊營邱東就國道宿行遅逆旅之人曰吾聞)
(時難得而易失客寝甚安殆非就國/者也太公聞之夜衣而行黎眀至國)
　　　郿塢(注見/前)
衣中甲厚行何懼塢裏金多退足慿畢竟英雄誰得似
臍脂自照不須燈
(後漢董卓傳尸卓於市天時始熱卓素充肥脂流/於地守尸吏然火置卓臍中光眀達曙如是積日)
　　　樓觀(公自注秦始皇立老子廟/於觀南晋恵始修此觀)
門前古碣卧斜陽閲世如流事可傷長有幽人悲晉恵
强修遺廟學秦皇丹砂乆窖井水赤白术誰燒廚竈香
聞道神仙亦相過只疑田叟是庚桑
(抱朴子臨汜縣有廖氏世老夀後移居子孫輙殘折他/人居其故宅復累世夀疑其井水赤乃掘井左右得古)
(人埋丹砂數十斛丹汁入井是以飲水而夀陶隠居引/仙經术能除惡氣莊子老聃之役有庚桑椘者徧得老)
(聃之道北居/畏壘之山)
　　　九月二十日微雪懐子由弟二首
岐陽九月天微雪已作蕭條嵗暮心短日送寒砧杵急
冷官無事屋廬深愁腸别後能消酒白髪秋来已上簪
近買貂裘堪出塞忽思乗傳(知戀/切)問西琛
(杜子羙詩廣文先生官獨冷又詩白髪不勝簮漢書乗/傳注師古曰傳者若今之驛古以車謂之傳車其後又)
(單置馬謂之驛騎詩/憬彼淮夷来獻其琛)
江上同舟詩滿箧鄭西分馬涕垂膺未成報國慙書劍
豈不懐歸畏友朋官舎度秋驚嵗晚寺樓見雪與誰登
遥知讀易東牕下車馬敲門定不譍
(詩豈不懐歸畏此簡書左傳/引逸詩豈不欲往畏我友朋)
　　　病中聞子由得告不赴商州三首(王注子由與/先生同舉賢)
　　　　(科子由以訐直得下第除商州推官而王介/甫猶不肎撰辭告未即下故先生自去年十)
　　　　(二月先赴鳳翔至今年秋子由方告下以老/泉傍無侍子奏乞養親三年此所以得告而)
　　　　(不赴/也)
病中聞汝免来商旅鴈何時更著行逺别不知官爵好
思歸苦覺嵗年長著書多暇真良計従宦無功謾去鄊
惟有王城最堪隐萬人如海一身藏
近從章子聞渠說(公自注章/子惇也)苦道商人望汝来說客有
靈慙直道逋翁乆没厭凡才夷音僅可通名姓癭俗無
由辨頸顋答䇿不堪宜落此上書求免亦何哉
(王注逋翁四皓也避秦隐於商山白樂天詩漢容黄綺/為逋客李商隠商於詩割地張儀詐謀身綺季長歐陽)
(公汝癭詩無/由辨肩頸)
辭官不出意誰知敢向清時怨位卑萬事悠悠付杯酒
流年冉冉入霜髭䇿曽忤世人嫌汝易可忘憂家有師
此外知心更誰是夢魂相覓苦参差
　　　病中大雪數日未嘗起觀虢令趙薦以詩相屬
　　　戯用其韻答之
經旬卧齋閣終日親劑和不知雪已深但覺寒無奈(一/作)
(那/)飄蕭牕紙(一作/紙牕)眀堆壓簷板堕(公自注闗中/皆以板為簷)風飈助
凝列幃幔困掀(一作/軒)簸惟思近醇醲未敢窺璨瑳何時
反炎赫郤欲躬臼磨誰言坐無氊尚有裘充貨西鄰歌
吹發促席寒威挫崩騰踏成逕繚繞飛入座人歡瓦先
融飲雋缾屢卧嗟予獨愁寂空室自困坷欲為後日賞
恐被遊塵涴寒更報新霽皎月懸半破有客獨苦吟清
夜黙自課詩人例窮蹇秀句出寒餓何當暴霜雪庶以
躡郊賀
(魏都賦著馴風之醇醲注以酒喻政王注璨瑳以玉比/雪之眀也後漢馮衍妻妒悍不畜媵妾児女自操井臼)
(以言勞則體中生熱也杜子羙贈鄭䖍詩才名三十年/坐客寒無氊西京雜記司馬相如初與文君還成都居)
(貧愁懣以所著鷫鸘裘就市人楊昌貰酒與文君為歡/左傳士文伯謂投壺之中曰中雋歐陽詩不覺長缾卧)
(墻曲韓退之詩勿使塵泥涴又新月憐半破杜/詩詩家秀句傳寒餓王注郊賀孟郊李賀也)
　　　嵗晚相與饋問為饋嵗酒食相邀呼為别嵗至
　　　除夜達旦不眠為守嵗蜀之風俗如是余官於
　　　岐下嵗暮思歸而不可得故為此三詩寄子由
　　　　饋嵗
農功各已收嵗事得相佐為歡恐無及假物不論貨山
川随出産貧富稱小大寘盤巨鯉横發籠(去/聲)䨇兔卧富
人事華靡綵繡光翻座貧者愧不能微摯出舂磨官居
故人少里巷佳節過亦欲舉鄉風獨唱無人和
(詩商頌嵗事来辟在傳以相輔佐王符潛/夫論富者競欲相過貧者恥不逮及也)
　　　　别嵗
故人適千里臨别尚遲遲人行猶可復嵗行那可追問
嵗安所之逺在天一涯已逐東流水赴海歸無時東鄰
酒初熟西舎彘亦肥且為一日歡慰此窮年悲勿嗟舊
嵗别行與新嵗辭去去勿回顧還君老與衰
(古詩各在天一涯古樂府/百川東到海何時復西歸)
　　　　守嵗
欲知垂盡嵗有似赴壑蛇修鱗半已沒去意誰能遮况
欲繫其尾雖勤知奈何兒童彊不睡相守夜讙(一作/諠)譁
晨雞且勿唱更鼓畏添撾坐乆燈燼落起看北斗斜眀
年豈無年心事恐蹉跎努力盡今夕少年猶可誇
(晉書賈皇后云繫狗/當繫頸今反繫其尾)
　　　和子由踏青(子由踏青詩序眉之東門十數里/有山曰蟇頤山上有亭榭松竹山)
　　　　(下臨大江毎正月八日士女相與/遊嬉飲酒於其上謂之踏青也)
春風陌上驚微塵游人初樂嵗華新人閒正好路傍飲
麥短未怕游車輪城中居人厭城郭喧闐曉出空四鄰
歌鼓驚山草木動簞瓢散野烏鳶馴何人聚衆稱道人
遮道賣符色怒嗔宜蠺使汝蠒如甕宜畜使汝羊如麕
路人未必信此語强為買服禳新春道人得錢徑沽酒
醉倒自謂吾符神
(太平廣記園客者濟隂人嘗種五色香草積十年服其/實一日有五色蛾止其旁客收而畜之至蠺時有女夜)
(半至自稱客妻道蠺之状客與俱蠺得一百二十頭蠒/皆如甕毎繰一頭六十日乃盡遂俱仙王注爾雅曰麢)
(大羊杜預奏事曰臣前在南聞魏興北山有野羊大者/數千百斤試令求之牝牡各得一豈爾雅所謂麢者乎)
(麢與麕皆從鹿挨傍押韻成都古今記三月三日太守/出北門宴學射山盖張百子以是日上升即此地也男)
(覡女巫㑹於此寫符篆以鬻人云宜/田蠺辟災疫佩者戴者信以為然)
　　　和子由蠺市(子由詩序眉之二月望日鬻蠺/器於市因作樂縦觀謂之蠺市)
蜀人衣食常苦艱蜀人游樂不知還千人耕種萬人食
一年辛苦一春閒閒時尚以蠺為市共忘辛苦逐欣歡
去年霜降斫秋荻今年箔積如連山破瓢為輪土為釡
争買不翅金與紈憶昔與子皆童丱(音/慣)年年廢書走市
觀市人争誇闘巧智(一作/智巧)野人喑啞遭欺謾詩来使我
感舊事不悲去國悲流年
(王注荻箔乃薦蠺之具瓢輪土釡乃繰/絲之物詩齊風縂角丱兮注束髪皃)
　　　和子由苦寒見寄
人生不滿百一别費三年三年吾有㡬弃擲理無還長
恐别離中摧我鬢與顔念昔喜著書别来不成萹細思
平時樂乃為憂所縁吾從天下士莫如與子歡羡子乆
不出讀書蝨生氊丈夫重出處不退要當前西羗觧仇
隙猛士憂塞壖(而宣/切)廟謀雖不戰鹵意乆欺天山西良
家子錦縁貂裘鮮千金買戰馬百寳糚刀鐶何時逐汝
去與鹵試周旋
(漢書趙充國傳元康元年先零與諸羗種豪二百餘人/觧仇交質盟誓申屠嘉傳太上皇廟堧垣注宫外垣餘)
(地也堧壖仝按塞壖塞垣也又六郡良家子皆習騎射/又山西出将左傳晉文公謂椘子曰左執鞭弭右屬櫜)
(鞬以與/君周旋)
　　　和子由論書
吾雖不善書曉書莫如我苟能通其意常謂不學可貌
妍容有矉(顰/同)璧羙何妨橢端荘襍流麗剛健含婀娜好
之毎自譏不謂子亦頗書成輙棄去繆被旁人裹體勢
夲闊落結束入細麽子詩亦見推語重未敢荷邇来又
學射力薄愁官笴(公自注官箭十二把/吾能十一把箭耳)多好竟無成不
精安用夥何當盡屏去萬事付懶惰吾聞古書法守駿
莫如跛世俗筆苦驕衆中强嵬騀鍾張忽已逺此語與
時左
(莊子天運萹西施病心而矉其里爾雅􁉠小而橢注貝/狭而長曰橢班彪王命論么麽不及數子注細小曰麽)
(漢書陳渉傳夥渉之為王沈沈者注椘人謂多為夥說/文馬摇頭曰騀王注嵬騀不安帖皃鍾張鍾繇張芝也)
　　　記所見開元寺吴道子畫佛滅度以答子由(名/畫)
　　　　(記吴陽翟人工畫初名道子𤣥宗/改名道𤣥下筆有神官至寕王友)
西方真人誰所見衣被七寳從雙狻(音/酸)當時修道頗辛
苦柏生兩肘烏(一作/鳥)巢肩初如濛濛隠山玉漸如濯濯
出水蓮道成一旦就空滅奔㑹四海悲人天翔禽哀響
動林谷獸鬼躑躅淚迸泉龎眉深目彼誰子遶牀彈指
性自圎隐如寒月堕清晝空有孤光留故躔春遊古寺
拂塵壁遺像乆此霾香煙畫師不復寫名姓皆云道子
口所傳從横固已蔑孫鄧有如巨鰐吞小鮮来詩所誇
孰與此安得携挂其旁觀
(穆天子傳狻猊日行五百里郭璞注獅子也一名虓獸/中之王也傳燈録佛於雪山入定有野鵲於佛頂置巢)
(時去時来大智度論曰佛在隂菴羅䨇樹間入般湼槃/卧北首大地震動諸三學人僉然不樂郁伊交涕諸無)
(學人但念諸法一切無常杜詩淚下如迸泉王注月堕/清晝以譬佛之滅度光留故躔以譬佛之雖寂滅而猶)
(在圖畫見聞志孫知微字太古通義彭山人毎畫聖像/必齋戒疏瀹方始援筆鄧名隠物類相感志南海有鰐)
(魚其状若鼉四足長六七尺有/齒如劍老子治大國若烹小鮮)
　　　和子由寒食
寒食今年二月晦樹林深翠已生煙遶城駿馬誰能借
到處名園意盡便但挂酒壺那計盞偶題詩句不須編
忽聞啼鵙驚羈旅江上何人治廢田
　　　和劉長安題薛周逸老亭周善飲酒未七十而
　　　致仕(王注劉長安劉敞/原父也薛周莫考)
近聞薛公子早退驚長流買園招野鶴鑿井動潛虯自
言酒中趣一斗勝凉州翻然拂衣去親愛挽不留隐居
亦何樂素志庶可求所亡嗟無㡬所得不啻酬青春為
君好白日為君悠山鳥奏琴筑野花弄閑幽雖辭功與
名其樂實素侯至今清夜夣尚驚冠壓頭誰能載羙酒
往以大白浮之子雖不識因公可與遊
(蜀都賦下髙鵠出潛虯續漢書扶風孟陀以蒲萄酒一/斗遺張譲即得凉州刺史晉書鄧攸傳吴人歌之曰鄧)
(侯挽不留謝令推不去史貨殖傳今有無秩禄之奉爵/邑之入而樂與之比者命曰素封又千金之家比一都)
(之君巨萬者乃與王者同樂劉向說苑魏文侯與大/夫飲使公乗不仁為觴政曰飲不盡者浮以大白)
　　　中隠堂詩(并序/)
　　岐山宰王君紳其祖故蜀人也避亂来長安而遂
　　家焉其居第園圃有名長安城中號中隠堂者是
　　也予之長安王君以書戒其子弟邀予遊且乞詩
　　甚勤因為作此五萹(前地理志京兆尹縣十二其/一曰長安髙帝五年置恵帝)
　　　(元年初城/六年成)
去蜀初逃難遊秦遂不歸園荒喬木老堂在昔人非鑿
石清泉激開門野鶴飛退居吾乆念長恐此心違
徑轉如修蟒坡垂似伏鼇樹従何代有人與此堂髙好
古嗟生晚偷閒厭乆勞王孫早歸隠塵土汙君袍
(劉安招隠士王孫遊兮不歸陸/機詩京洛多風塵素衣化為緇)
二月驚梅晚幽香此地無依依慰逺客皎皎似吴姝不
恨故園隔空嗟芳嵗徂春深桃杏亂笑汝益羈孤
(韓退之詩二月初驚見草芽/杜子羙詩丹橘黄柑此地無)
翠石如鸚鵡何年别海壖貢(一作/来)隨南使逺載壓渭舟
偏已伴喬松老那知故國遷金人觧辭漢汝獨不潸然
(廣韻壖江河邊地李賀金銅仙人辭漢歌/序宫官既坼盤仙人臨載乃潸然泣下)
都城更㡬姓到處有殘碑古隧埋蝌蚪崩崖露伏龜安
排壮亭榭收拾費金貲岣嶁何須到韓公浪自悲
(西都賦三成帝畿注周秦漢也古文四聲韻序科斗書/古文也所謂蒼頡夲體形多頭麤尾細腹壮團圎似水)
(蟲之蝌蚪隋志五品以上立碑螭首龜趺韓退之詩岣/嶁山尖神禹碑字青石赤形摹竒又云我来咨嗟涕漣)
(而千搜萬索何處有/森森緑樹猿猱悲)
　　　鳳翔八觀(并序/)
　　鳳翔八觀詩記可觀者八也昔司馬子長登㑹稽
　　探禹穴不逺千里而李太白亦以七澤之觀至荆
　　州二子盖悲世悼俗自傷不見古人而欲一觀其
　　遺蹟故其勤如此鳳翔當秦蜀之交士大夫之所
　　朝夕往来此八觀者又皆跬歩可至而好事者有
　　不能徧觀焉故作詩以告欲觀而不知者
　　　　石鼓歌
冬十二月嵗辛丑我初従政見魯叟舊聞石鼓今見之
文字欎律蛟蛇走細觀初以指畫肚欲讀嗟如箝在口
韓公好古生已遅我今况又百年後强尋偏傍推㸃畫
時得一二遺八九我車既攻馬亦同其魚維鱮貫之栁
(公自注其詞云我車既攻我馬亦同又云其魚維何維/鱮維鯉何以貫之維楊與栁惟此六向可讀餘多不可)
(通/)古器縦横猶識鼎衆星錯落僅名斗糢糊半已似瘢
胝詰曲猶能辨跟肘娟娟缺月隠雲霧濯濯嘉禾秀莨
莠漂流百戰偶然存獨立千載誰與友上追軒頡相唯
諾下揖(一作/挹)氷斯同鷇㝅(鷇邱候切/㝅乃候切)憶昔周宣歌鴻鴈
當時籀史變蝌蚪厭亂人方思聖賢中興天為生耆耉
東征徐鹵闞虓虎北伏(一作/伐)犬戎随指嗾(蘇后/切)象胥襍
沓貢狼鹿方召聨翩賜圭卣遂因鼓鼙思将帥豈為考
擊煩矇瞍何人作頌比崧髙萬古斯文齊岣嶁勲勞至
大不矜伐文武未逺猶忠厚欲尋年嵗無甲乙豈有名
字記誰某自從周衰更七國竟使秦人有九有掃除詩
書誦法律投棄俎豆陳鞭杻當年何人佐祖龍上蔡公
子牽黄狗登山刻石頌功烈後者無繼前無偶皆云皇
帝巡四國烹滅彊暴救黔首六經既已委灰塵此鼓亦
當遭擊掊傳聞九鼎淪泗上欲使萬夫沈水取暴君縦
欲窮人力神物義不汙秦垢是時石鼓何處避無乃天
工令鬼守興亡百變物自閒富貴一朝名不朽細思物
理坐歎息人生安得如汝夀
(歐陽集古録石鼓乆在岐陽初不見稱於世至唐人始/盛稱之而韋應物以為周文王之鼓至宣王時刻爾韓)
(退之直以為宣王之鼓今在鳳翔縣孔子廟鼓有十先/時散棄於野鄭餘慶始置於廟而亡其二皇祐四年向)
(傳師求於民間得之十鼓乃足其文可見者四百六十/有五磨滅不可識者過半然其可疑者四退之好古不)
(妄者予姑取以為信耳至於字畫亦非史籀不能作也/西京賦隐轔欎律甘泉賦雷欎律於巖窔唐虞世南學)
(書常於被下以指畫肚韓退之苦寒詩濁醪沸入喉口/角如銜箝又石鼓歌嗟予好古生苦晚對此涕淚䨇滂)
(沱王注軒頡軒轅蒼頡氷斯李斯李陽氷也頡為黄帝/史因觀鳥迹始作書契古文是也周宣王時史籀著大)
(篆十五萹與古稍異謂之籀書秦相李斯取籀文或頗/省改謂之小篆焚先典而古文絶矣漢魯共王壊孔子)
(宅得尚書春秋論語孝經時以不復知古文故謂之蝌/蚪書諸山刻石荆玉璽文及銅人銘皆斯所書謂之玉)
(筯體唐李陽氷獨得斯用筆意論者謂氷愈於斯也小/雅鴻鴈詩序曰羙宣王也鄭箋承厲王衰亂之敝而起)
(興復先王之道以安集衆民也大雅常武詩省此徐土/又進厥虎臣闞如虓虎國語穆王将征犬戎祭公謀父)
(諫不聼遂征之得四白狼四白鹿以歸左傳宣二年晉/侯飲趙盾酒伏甲将攻之公嗾夫熬焉說文使犬聲也)
(周官象胥掌蠻􁇒閩貉戎狄之國使掌傳王之言而諭/說焉大雅江漢詩王命召虎釐爾圭瓚秬鬯一卣方方)
(叔也記聽鼔鼙之聲則思将帥之臣大雅崧髙詩毛傳/尹吉甫羙宣王也岣嶁注見前秦始皇夲紀始皇三十)
(六年秋使者従闗東夜過華隂平舒道有人持璧遮使/者曰為吾遺滈池君眀年祖龍死使者問其故忽不見)
(使者奉璧具以聞始皇嘿然良乆曰山鬼固不過知一/嵗事也退言曰祖龍者人之先也史記李斯傳斯出獄)
(與其中子俱執顧謂其中子曰吾欲與若復牽黄犬俱/出上蔡東門逐狡兔豈可得乎始皇夲紀二十八年始)
(皇東行郡縣上鄒嶧山刻石頌秦徳又南登瑯邪作瑯/邪䑓刻石頌秦徳二十九年登之罘刻石刻詞有曰烹)
(滅强暴振救黔首又始皇還過彭城齋戒禱祠欲出周/鼎泗水使千人沒水求之弗得莊子逍遥遊吾為其無)
(用而掊之注擊而碎之也韓石鼓歌/雨淋日炙野火燎鬼物守䕶煩撝呵)
　　　　詛椘文(公自注碑獲於開元寺土下今在太/守便㕔秦穆公𦵏於雍橐泉祈年觀)
　　　　　(下今墓在開元寺之東南數十歩則寺豈/祈年之故基耶淮南王遷於蜀至雍道病)
　　　　　(卒則雍非長安/此乃古雍也)
峥嶸開元寺髣髴祈年觀舊築掃成空古碑埋不爛詛
書雖可讀字法嗟乆換詞云秦嗣王敢使祝用瓚先君
穆公世與椘約相捍質之於巫咸萬葉期不叛今其後
嗣王乃敢搆多難刳胎殺無罪親族遭圉絆計其所稱
訴何啻桀紂亂吾聞古秦俗面詐背不汗豈惟公子卬
社鬼亦遭謾遼哉千載後發我一笑(一作/笑一)粲
(王注問詛椘文於學古文者云有數夲其文皆同惟神/名異開元寺下所得乃詛於巫咸神者是數夲中唯巫)
(咸之文筆法最精其家無之唯有此詛於亞駝神一夲/詳其篆文乃先生詩中語也今載於此字有不可識者)
(則書闕以補之其文曰秦嗣王敢用吉玉宣璧使其祝/宗邵鼕布懇告於丕顯大神亞駝以底椘王熊相之多)
(罪者我先君穆王及椘成王是戮力同心兩邦若壹絆/以㛰姻袗以齊盟曰萬葉子孫毋相為不利親印丕顯)
(大神亞駝而質焉今椘王熊相庸回無道滛伐湛亂宣/侈兢縦變渝盟制内之則虣虐不宰刑殺孕婦幽刺親)
(戚拘圉其叔父置諸𡨕室櫝棺之中外之則冒改乆闕/不畏皇天上帝及丕顯大神亞駝光烈威神而兼倍十)
(八世之盟詛率諸侯之兵以臨加我欲剗伐我社稷□/滅我百姓□蔑我皇天上帝及丕顯大神亞駝之郊祠)
(圭玉犧牲□取我邉城新􁇜及於□􁇜及於□不敢曰/可今又悉興其衆張矜怠怒□甲□兵奮士盛師以偪)
(我邊境将欲覆其□亦應受皇天上帝及丕顯大神亞/駝之㡬靈徳賜克剗椘師復畧我邊城敢數椘王熊相)
(之倍盟□詛著諸名章以盟大神之威神其文如此秦/始皇夲紀注祈年宫在雍史記商鞅傳孝公使衛鞅将)
(而伐魏魏使公子卬将而擊之鞅詐公子卬㑹盟巳飲/伏甲士襲鹵公子卬因攻其軍盡破之以歸秦穀梁軍)
(士粲然/皆笑)
　　　　王維吴道子畫(吴道子見前開元寺注季南/名畫記王維字摩詰以詞學)
　　　　　(知名官至尚/書右丞工畫)
何處訪吴畫普門與開元開元有東塔摩詰留手痕吾
觀畫品中莫如二子尊道子實雄放浩如海波翻當其
下手風雨快筆所未到氣已吞亭亭䨇林閒彩暈扶桑
暾中有至人談寂滅悟者悲涕迷者手自捫蠻君鬼伯
千萬萬相排競進頭如黿摩詰夲詩老佩芷襲芳蓀今
觀此壁畫亦若其詩清且敦祇園弟子盡鶴骨心如死
灰不復温門前兩叢竹雪節貫霜根交柯亂葉動無數
一一皆可尋其源吴生雖妙絶猶以畫工論摩詰得之
於象外有如仙翮謝籠樊吾觀二子皆神俊又於維也
歛衽無閒言
(唐米景元畫斷道子為神品上上摩詰為妙品上上名/畫斷大凡佛之圎光皆湏尺寸先定然後規圎而成惟)
(吴生只一筆又云畫成矣最後方畫圎光風落電轉規/成月圎王注開元寺有道子畫佛在雙林下入涅槃像)
(又摩詰畫兩叢竹於開元寺莊子形若槁木心若死灰/杜詩畫手看前軰吴生逺擅塲又妙絶動宫墻神仙傳)
(王次仲變篆為𨽻始皇召之不至将殺之次仲化為大/鳥振翼而起以三大翮堕與使者始皇因名為落翮仙)
(唐張顛傳後軰言筆札者歐虞禇/薛或有異論至張顛曽無閒言)
　　　　維摩像唐楊恵之塑在天柱寺(五代名畫補/遺楊恵之與)
　　　　　(吴道子同師張僧繇筆蹟號為畫友工藝/並著而道子聲光獨顯遂焚棄筆硯發憤)
　　　　　(専思塑作能奪僧繇/畫相與道子争衡)
昔者子輿病且死其友子祀往問之跰􁙇鑒井自歎息
造物将安以我為今觀古塑維摩像病骨磊嵬如枯龜
乃知至人外生死此身變化浮雲随世人豈不碩且好
身雖未病心已疲此叟神完中有恃談笑可郤千熊羆
當其在時或問法俛首無言心自知至今遺像兀不語
與昔未死無增虧田翁俚婦那肯顧時有野䑕銜其髭
見之使人毎自失誰能與結(一作/詰)無言師
(莊子子輿有病子祀往問之曰偉哉夫造物者将以予/為此拘拘也又跰􁙇而鑑於井注跰􁙇病而不能行皃)
(維摩經是身如浮雲須㬰變滅又文殊師利問維摩詰/何等是菩薩不二法門時維摩詰默然無言晉書謝靈)
(運髭羙臨刑因施作南海祇洹寺/維摩詰像髭寺人保惜畧不汚損)
　　　　東湖
吾家蜀江上江水綠如藍邇来走塵土意思殊不堪况
當岐山下風物尤可慙有山禿如赭有水濁如泔不謂
郡城東數武見湖潭入門便清奥怳如夢西南泉源從
髙来随波走涵涵東去觸重阜盡為湖所貪但見蒼石
螭開口吐清甘借汝腹中過胡為目耽耽新荷弄晚凉
輕棹極幽探飄飄忘逺近偃息遺佩篸(簪/同)深有龜(一作/魚)
與魚(一作/龜)淺有螺與蚶曝晴復戯雨戢戢多於蠺浮沉
無停餌倐忽遽滿籃絲緡雖强致瑣細安足戡聞昔周
道興翠鳳棲孤嵐飛鳴飲此水照影弄毵毵(公自注此/古飲鳳池)
(也/)至今多梧桐合抱如彭耼綵羽無復見上有鸇搏䳺
(烏含/切)嗟予生雖晚好古意所妉(耽/同)圖書已漫漶猶復訪
僑郯巻阿詩可繼此意乆已含扶風古三輔政事豈汝
諳聊為湖上飲一縦醉後談門前逺行客劫劫無畱驂
問胡不回首無乃趁朝参予今正踈懶官長幸見函不
辭日游再行恐嵗滿三暮歸仍倒載鐘鼓已韽韽
(詩小雅終朝采藍鄭箋藍染草也李白詩山光水色青/於藍白樂天詩春来江水緑如藍韓南山詩或赤若秃)
(鬝秦始皇夲紀始皇至湘山祠逢大風㡬不得度上問/博士曰湘君何神對曰堯女舜妻死而𦵏於此始皇大)
(怒使刑徒三千人伐湘山木赭其山寰宇記周文王之/時丹鳳鳴於岐山故亦曰鳳皇堆王注僑鄭子産也晉)
(侯稱其博物君子郯子言少昊氏以鳥名官仲尼曰天/子失官學在四􁇒猶信三輔黄圖京兆在故城内尚冠)
(里馮翊在故城内太上皇廟西南扶風在夕陽街北三/輔者謂主爵中尉及左右内史漢武帝改曰京兆尹左)
(馮翊右扶風共治長安城中是為三輔後漢光武之後/扶風出治楓里馮翊出治髙陵晉書山簡傳日暮倒載)
(歸酩酊無所知宋韻/注韽韽鐘鼓微也)
　　　　真興寺閣
山川與城郭漠漠同一形市人與鴉鵲浩浩同一聲此
閣㡬何髙何人之所營側身送落日引手攀飛星當年
王中令斫木南山赬寫真留閣下鐡面眼有稜身强(一/作)
(長/)八九尺與閣兩峥嶸古人雖暴恣作事今世驚登者
尚呀喘作者何以勝曷不觀此閣其人勇且英
(王注王彦超周末宋初為鳳翔節度使晉/書桓温傳劉惔嘗稱之曰温眼如紫石稜)
　　　　李氏園(公自注李茂貞園也今為王氏所有/五代史茂貞夲姓宋名文通唐僖宗)
　　　　　(間以功拜鳳翔隴右節度使賜姓名昭宗/景福元年反犯京師加拜尚書令封岐王)
　　　　　(後唐荘宗同/光二年卒)
朝游北城東回首見修竹下有朱門家破墻圍古屋舉
鞭叩其戸幽響答空谷入門所見夥十歩九移目異花
兼四方野鳥喧百族其西引溪水活活轉墻曲東注入
深林林深牕戸綠水光兼竹浄時有獨立鵠林中百尺
松嵗乆蒼鱗蹙豈惟此地少意恐闗中獨小橋過南圃
(一作/浦)夹道多喬木隠如城百雉挺若舟千斛隂隂日光
淡黯黯秋氣蓄盡東為方池野鴈雜家鶩紅棃驚合抱
映島孤雲馥春光水溶漾雪陣風翻撲其北臨長溪波
聲巻平陸北山卧可見蒼翠閒磽秃我時来周覽問此
誰所築云昔李将軍負險乗衰叔抽錢算閒口但未㩁
羮粥當時奪民田失業安敢哭誰家羙園囿藉沒不容
贖此亭破千家欎欎城之麓将軍竟何事蟣蝨生刀韣
何嘗載羙酒来此駐車轂空使後世人聞名頸猶縮(公/自)
(注俗猶呼皇后園/盖茂貞謂其妻也)我今官正閒屢至因休沐人生營居
止竟為何人卜何當辦一身永與清景逐
(左傳都城過百雉國之害也注方丈曰堵三堵曰雉漢/書注漢律人出一算算百二十錢唯賈人與奴婢倍算)
(貢禹傳禹言口錢起武帝民産子三嵗則出口錢故民/重困至於生子輒殺宜令児七嵗去齒乃出口錢年二)
(十乃算唐史肅宗時軍用不給乃稅閒架廣韻韣弓衣/史記石建為郎中令毎五日洗沐歸謁親漢書張安世)
(傳休沐/未嘗出)
　　　　秦穆公墓(三輔黄圖橐泉宫皇覽曰秦/穆公冢在橐泉宫祈年觀下)
槖泉在城東墓在城中無百歩乃知昔未有此城秦人
以泉識公墓(識音/志)昔公生不誅孟眀豈有死之日而忍
用其良乃知三子殉公意亦如齊之二子従田横古人
感一飯尚能殺其身今人不復見此等乃以所見疑古
人古人不可望今人益可傷
(左傳文六年秦伯任好卒以子車氏之三子奄息仲行/鍼虎為殉皆秦之良也國人哀之為之賦黄鳥史記田)
(儋傳田横與其客二人乗傳詣洛陽至尸鄉廐置自剄/髙帝為之流涕而拜其二客為都尉以王者禮𦵏田横)
(既𦵏二客穿其冢旁孔皆自剄下從之後漢李固傳/感古人一飯之報注靈輒也靈輙事見左傳宣二年)
　　　和子由聞子瞻将如終南太平宫谿堂讀書
役名則已勤徇身則已媮我誠愚且拙身名兩無謀始
者學書判近亦知問囚但知今當為敢問向所由士方
其未得惟以不得憂既得又憂失此心浩難收譬如倦
行客中路逢清流塵埃雖未脱暫憩得一潄我欲走南
澗春禽始嚶呦鞅掌乆不決爾来已徂秋橋山日月迫
府縣煩差抽王事誰敢愬民勞吏宜羞中閒罹旱暵欲
學喚雨鳩千夫挽一木十歩八九休渭水涸無泥菑堰
旋插修對之食不飽餘事更遑求近日秋雨足公餘試
新篘劬勞幸已過朽鈍不任鎪秋風欲吹帽西阜可縦
遊聊為一日樂慰此百日愁
(唐有書判拔萃科史記黄帝𦵏橋山前漢溝洫志武帝/歌曰隤林竹兮揵石菑廣韻篘酒篘晉書九月九日桓)
(温讌於龍山風/吹孟嘉帽落)
　　　将往終南和子由見寄
人生百年寄鬢鬚富貴何啻葭中莩惟将翰墨留染濡
絶勝醉倒蛾眉扶我今廢學如寒竽乆不吹之澀欲無
嵗云暮矣嗟㡬餘欲往南溪侣(一作/旅)禽魚秋風吹雨涼
生膚夜長耿耿添漏壺窮年弄筆衫袖烏古人有之我
願如終朝危坐學僧趺閉門不出閑履鳧下視官爵如
泥淤嗟我何為乆踟躕嵗月豈肎與汝居僕夫起餐秣
吾駒
(前漢書非有葭莩之親注葭裏之白皮者喻輕薄也韓/子齊宣王好竽必三百人齊吹南郭先生不善竽而濫)
(於三百之中以食禄湣王立欲一一吹之先生乃逃趙/壹非草書歌十日一筆月數丸墨領䄂如皁脣齒皆黒)
(後漢王喬有神術顯宗時為葉令毎翔望來朝眀帝怪/之令太史伺望輙有䨇鳧從東来羅之得䨇舄詔尚書)
(診視乃四年中所賜履舄也韓退之送李愿歸盤谷/序膏吾車兮秣吾馬又天星詩僕夫起餐車載脂)
　　　七月二十四日以乆不雨出禱磻溪是日宿虢
　　　縣二十五日晚自虢縣渡渭宿於僧舍曽閣閣
　　　故曽氏所建也夜乆不寐見壁有前縣令趙薦
　　　留名有懐其人
龕燈眀滅欲三更欹枕無人夢自驚深谷留風終夜響
亂山銜月半牀眀故人漸逺無消息古寺空来看姓名
欲向磻溪問姜叟僕夫屢報斗杓傾
　　　二十六日五更起行至磻溪未眀
夜入磻溪如入峡照山炬火落驚猿山頭孤月耿猶在
石上寒波曉更喧至人舊隠白雲合神物已化遺蹤蜿
安得夢随霹靂駕馬上傾倒天瓢翻
(王注至人舊隠太公也神物龍也磻溪有龍於此地禱/雨也酉陽雜俎李鄘在北都介休百姓送觧牒宿晉祠)
(宇下夜有人叩門云介休王暫借霹靂車至介休收麥/良乆數人共持一物如幢上綴旗旙凡十八葉有光如)
(電以授之次日介休大雷雨損麥千餘頃又李靖嘗投/宿一巨宅有老婦延之中夜叩户甚迅婦出謂靖曰老)
(婦龍也二子俱出今天命行雨欲煩一行遂鞴青驄馬/以一瓢水與之戒曰馬躩地嘶鳴即取水一滴滴馬鬃)
(上一滴乃地上一尺慎勿多也靖見旱極連下三十餘/滴靖歸婦驚語曰平地水深三丈矣詩意主禱雨故用)
(此/事)
　　　是日自磻溪往陽平憩於麻田青峯寺之下院
　　　翠麓亭
不到峯前寺空来渭上村此亭聊可喜修徑豈辭捫谷
映朱欄秀山含古木尊路窮驚石斷林缺見河奔馬困
嘶青草僧留薦晚飱我来秋日午旱乆石牀温安得雲
如盖能令雨瀉盆共看山下稻凉葉晚翻翻
(三水小牘安定郡有峴陽峰峰上有池若雨則雲起池/中如車盖然故里諺曰峴山張盖雨霶霈杜詩白帝城)
(頭雲若屯白帝/城下雨翻盆)
　　　二十七日自陽平至斜谷宿於南山中蟠龍寺
横槎晚渡碧澗口騎馬夜入南山谷谷中暗水響瀧瀧
嶺上踈星眀煜煜寺藏嵓底千萬仭路轉山腰三百曲
風生饑虎嘯空林月黒驚麏竄修竹入門突兀見深殿
照佛青熒有殘燭媿無酒食待游人旋斫杉松煮溪䔩
板閣獨眠驚旅枕木魚曉動随僧粥起觀萬瓦欎参差
日亂千巖散紅緑門前商賈負椒荈山後咫尺連巴蜀
何時歸耕江上田一夜心逐南飛鵠
(杜甫宿贊上人房詩夜/深殿突兀風動金琅璫)
　　　是日至下馬磧憩於北山僧舎有閣曰懐賢南
　　　直斜谷西臨五丈原諸葛孔眀所從出師也
南望斜谷口三山如犬牙西觀五丈原欎屈如長蛇有
懐諸葛公萬騎出漢巴吏士寂如水蕭蕭聞馬檛公才
與曺丕豈止十倍加顧瞻三輔閒勢若風巻沙一朝長
星墜竟使蜀婦髽山僧豈知此一室老烟霞往事逐雲
散故山依渭斜客来空弔古清涙落悲笳
(漢書文帝紀髙帝王子弟地犬牙相制注犬牙言地形/如犬之牙交相入也長安志引水經注斜水北歴斜谷)
(過五丈原亦謂之武功水又曰武功盖在渭水南郿縣/北是蜀志建興十二年諸葛亮悉大衆由斜谷出以流)
(馬運據武功五丈原與司馬仲達對於渭南分兵屯田/為乆住之基耕者雜於渭濵之間而百姓安堵軍無私)
(焉詩車攻萹蕭蕭馬鳴毛傳言不讙譁也公詩用此意/韻注馬檛鞭也諸葛亮傳先主病篤召亮謂曰君才十)
(倍曹丕必能安國家定大事晉陽秋有星赤而芒角自/東北西南流投於亮營三投再還往大還小俄而亮卒)
(戴記婦人髽而弔也自敗於狐駘始也/盖魯臧紇敗於狐駘國人逆䘮者皆髽)
　
　
　
　
　
　
　
　
　
　
　
　
　施註蘇詩巻一
欽定四庫全書
　施註蘇詩巻二
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅删補
　　詩四十五首
　　　　(起在鳳翔至治平乙巳罷鳳翔/任還京師作  施註缺今補)
　　　和子由記園中草木十一首
煌煌帝王都赫赫走羣彦嗟汝獨何為閉門觀物變微
物豈足觀汝獨觀不倦牽牛與葵蓼採摘入詩巻吾聞
山東傅置酒携嬿婉富貴未能忘聲色聊自遣汝今又
不然時節看𤓰蔓懐寳自足珍蓻蘭那計畹吾歸於汝
處慎勿嗟嵗晩
(古樂府有煌煌京洛萹本草牽牛生花如鼓子花稍/大作碧色陶隠居注蓼有三種一紫蓼一香蓼一青)
(蓼晉書謝安棲遅東山放情邱壑好音樂毎遊賞必/以妓從離騷既滋蘭之九畹兮又樹蕙之百畆王逸)
(注十二/畆曰畹)
荒園無數畝草木動成林春陽一已敷妍醜各自矜蒲
萄雖滿架困倒不能任可憐病石榴花如破紅襟葵花
雖粲粲蔕淺不勝簮叢蓼晚可喜輕紅隨秋深物生感
時節此理等廢興飄零不自由盛亦非汝能
種栢待其成栢成人已老不如種叢篲春種秋可倒隂
陽不擇物美惡隨意造栢生何苦艱似亦費天巧天工
巧有㡬肯盡為汝耗君看藜與藿生意常草草
萱草雖微花孤秀能自㧞亭亭亂葉中一一芳心插牽
牛獨何畏詰曲自牙蘖走尋荆與榛如有宿昔約南齋
讀書處亂翠曉如潑偏工貯秋雨嵗嵗壊籬落
(夲草萱草一名鹿蔥嵇/康養生論萱草忘憂)
蘆筍初似竹稍開葉如蒲方春節抱甲漸老根生䰅不
愛當夏緑愛此及秋枯黄葉倒風雨白花摇江湖江湖
不可到移植苦勤劬安得䨇野鴨飛来成畫圖
行樂惜芳晨秋風常苦早誰知念離别喜見秋𤓰老秋
𤓰感霜霰莖葉颯已槁宦遊歸無時身若馬繫皁悲鳴
念千里耿耿志空抱多憂竟何為使汝𤣥髮縞
(顔延年赭白馬賦飛黄服皁魏/武樂府老驥伏櫪志在千里)
官舎有叢竹結根問囚㕔下為人所徑土宻不容釘慇
懃戒吏卒插棘䕶中庭遶砌忽墳裂走鞭瘦竛竮我常
携枕簟来此䕃寒青日暮不能去臥聽牕風泠
(左傳僖四年公祭之/地地墳注髙起也)
芎藭生蜀道白芷来江南漂流到關輔猶不失芳甘濯
濯翠莖滿愔愔清露涵及其未花實可以資筐籃秋節
忽巳老苦寒非所堪劚根取其實對此微物慙
(夲草芎藭生武功川谷陶隠居注蜀中/亦有而細白芷生河東川谷下澤如掌)
自我来關輔南山得再遊山中亦何有草木媚深幽菖
蒲人不識生此亂石溝山髙霜雪(一作/雪霜)苦苖葉不得抽
下有千嵗根蹙縮如蟠虯長為鬼神守徳薄安敢偷
(寰宇記咸平中姚咸南採菖蒲有一丈夫謂之曰此菖/蒲安期生所餌可以忘老倐而失之神仙傳茅君丹砂)
(二千嵗乃結成上帝/常使鬼神毒蛇守焉)
我歸自南山山翠猶在目心隨白雲去夢遶山之麓汝
從何方来笑齒粲如玉探懐出新詩秀語奪山緑覺来
已茫昩但記說秋菊有如採樵子入洞聽琴筑歸来寫
遺聲猶勝人間曲(公自注八月十一日夜宿府學方和/此詩夢與弟游南山出詩數十萹夢)
(中甚愛之及覺唯記/一句云蟋蟀悲秋菊)
(郭璞游仙詩靈妃顧/我笑粲然啟玉齒)
野菊生秋澗芳心空自知無人驚嵗晚惟有暗蛩悲花
開澗水上花落澗水湄菊衰蛩亦蟄與汝嵗相期椘客
方多感秋風詠江蘺落英不滿掬何以慰朝飢
(吕温山櫻詩幽處竟誰見芳心空自知李商隠詩莫學/漢臣栽苜蓿還同椘客詠江蘺椘辭離騷扈江離與辟)
(芷兮紉秋蘭以為佩注香草生於江中故/曰江離也離蘺通椘辭夕飡秋菊之落英)
　　　周公廟廟在岐山西北七八里廟後百許歩有
　　　泉依山湧冽異常國史所謂潤徳泉世亂則竭
　　　者也(湘山野録雍熙二年鳳翔奏岐山縣周公/廟有泉湧出相傳時平則流亂則竭至大)
　　　　(中年復流賜號潤徳泉後又涸今/其泉復湧澄瀅甘潔太宗嘉之)
吾今那復夢周公尚喜秋来過故宫翠鳳舊依山硉兀
清泉長與世窮通至今游客傷離黍故國諸生詠雨濛
牛酒不来烏鳥散白楊無數暮號風
(王注周興鸑鷟鳴於岐山今為鳳翔郭璞江賦巨/石硉兀以前却古詩白楊多悲風蕭蕭愁殺人)
　　　南溪之南竹林中新構一茒堂予以其所處最
　　　為深邃故名之避世堂
猶恨溪堂淺更穿修竹林髙人不畏虎避世已無心隠
几頽如病忘言兀似(一作/自)瘖茒茨追上古冠蓋謝當今
曉夢猿呼覺秋懐鳥伴吟暫来聊觧帶屢去欲携衾湖
上行人絶堦前暮雪深應逢緑毛叟扣戸夜抽簪
(晉史郭文少愛山水游名山歴華隂之崖窮谷無人之/地倚木於樹苫覆其上而居亦無壁障時猛獸為暴入)
(屋害人而文獨宿十餘年卒無患害莊子南郭子綦隠/几而坐㗳焉似喪其耦史記李斯傳采椽不斲茒茨不)
(剪皮日休詩劉根昔成道兹塢四/百年毵毿被其體號為綠毛仙)
　　　自清平鎮遊樓觀五郡大秦延生仙游往返四
　　　日得十一詩寄舎弟子由同作
　　　　樓觀(注見/前巻)
鳥噪猿呼晝閉門寂寥誰識古皇尊青牛乆已辭轅軛
白鶴時来(一作/来時)訪子孫山近朔風吹積雪天寒落日淡
孤村道人應怪遊人衆汲盡階前井水渾
(別說老氏乗青牛薄板車續搜神記遼東華表柱上有/鶴集其上言曰有鳥有鳥丁令威去家千嵗今来歸古)
(樂府朔風吹積雪杜詩淘/米少汲水汲多井水渾)
　　　　五郡
古觀正依林麓斷居民来就(一作/說)水泉甘亂溪赴渭爭
趨北飛鳥迎山不復南羽客衣冠朝上象野人香火祝
春蠶汝師豈觧言符命山鬼何知託老耼(公自注觀有/明皇碑言夢)
(老子告以享/國長乆之意)
　　　　授經䑓(公自注乃南山一/峯耳非復有築處)
劍舞有神通草聖海山無事化琴工此䑓一覽秦川小
不待傳經意已空
(國史補唐張旭善草書自言吾聞公主與擔夫争道而/得筆法之意後見公孫大娘舞劍器而得其神後漢張)
(奐傳注張芝草書為世所寳韋仲将以為草聖也書斷/旭書類伯英時謂之亞聖水仙操序伯牙學琴於成連)
(三年而成成連曰吾之學不能移人之情吾師方子春/在東海中乃齎糧從之至蓬萊山留伯牙曰吾将迎吾)
(師刺船而去旬時不返伯牙心悲延頭四望但聞海水/汩沒山林窅𡨕羣鳥悲號仰天嘆曰先生将移我情乃)
(援琴而作歌按海山無事化琴工句王注引成連事似/為近之又引南史宗少文撫琴動操欲令衆山皆響非)
(詩意矣今刪老子傳經詳見上巻壬寅二月詩/注杜子羙望嶽詩㑹當凌絶頂一覽衆山小)
　　　　大秦寺
晃蕩平川盡坡陁翠麓横忽逢孤塔迥獨向亂山眀信
足幽尋逺臨風卻立驚原田浩如海滚滚(一作/衮衮)盡東傾
(漢司馬相如哀二世登陂陁之長阪兮注陂陁不/平之貌坡陂通李白詩幽尋無前期乗興不覺逺)
　　　仙游潭五首(公自注潭上有寺三二在潭北循/黑水而上為東路至南寺渡黑水)
　　　　(西里餘從馬北上為西路至北寺東路險不/可騎馬而西路隔潭潭水深不可測上以一)
　　　　(木為橋不敢過故南寺有/塔望之可愛而終不能到)
　　　　潭
翠壁下無路何年雷雨穿光摇巖上寺深到影中天我
欲然(一作/燃)犀看龍應抱寳眠誰能(一作/言)孤石上危坐試
僧禪
(晉書温嶠傳嶠旋武昌至牛渚磯水深不可測世云其/下多怪物嶠遂燃犀角而照之湏㬰見水族覆火竒形)
(異状或乗馬車著赤衣者其夜嶠夢人謂曰與君幽眀/道别何意相照也意甚惡之嶠至鎮未旬而卒莊子列)
(禦宼夫千金之珠必在九重之淵驪/龍頷下子能得珠者必遭其睡也)
　　　　南寺
東去愁攀石西来怯渡橋碧潭如見試白塔苦相招野
饋慚微薄村沽慰寂寥路窮斤斧絶松桂得干霄
　　　　北寺
唐初傳有此亂後不留碑畏虎闗門早無村得米遅山
泉自入甕野桂不勝炊信羙那能乆應先學忍飢
(杜詩小市常爭米孤城早閉門戰國䇿蘓秦謂椘王曰/國之食貴於玉薪貴於桂謁者難見如鬼王難見如天)
(帝今臣食玉炊桂因鬼見帝不亦難乎王粲/登樓賦信羙而非吾土兮曽何足以乆留)
　　　　馬融石室
未應将軍聘初從季直游絳紗生不識蒼石尚能留豈
害依梁冀何須困李侯吾詩慎勿刻猿鶴為君羞
(三輔決録注摯恂字季直詳見前巻留題仙遊潭注後/漢馬融傳大将軍鄧隲聞融名召為舎人不應命又融)
(教養諸生常有千數常坐髙堂施絳紗帳前授生徒後/列女樂弟子以次相傳鮮有入其室者吴祐傳梁冀誣)
(奏李固融在坐為冀草奏祐謂融曰李公之罪/成於卿手李公即誅卿何面目見天下之人乎)
　　　　玉女洞
洞裏吹簫子終年守獨幽石泉為曉鏡山月當簾鉤嵗
晚杉楓盡人家霧雨愁送迎應鄙陋誰繼椘臣謳
(椘辭沅湘之間其俗信鬼而好祀使巫覡作樂歌舞以/娱神蠻荆陋俗詞多鄙俚屈原既放逐見而感之為作)
(九歌韓退之羅池廟碑作迎享/送神詩遺栁民俾歌以祀焉)
　　　愛玉女洞中水既致兩缾恐後復取而為使者
　　　見紿因破竹為契使寺僧藏其一以為往来之
　　　信戯謂之調水符
欺謾乆成俗闗市有契繻誰知南山下取水亦置符古
人辨淄澠皎若鶴與鳧吾今既謝此但視符有無常恐
汲水人智出符之餘多防竟無及棄置為長吁
(漢書終軍傳注繻帛邊也關出入皆以傳傳還因裂繻/頭合以為符信也列子孔子曰淄澠之合易牙能辨之)
(鶴鳧用荘子鶴/頸長鳧頸短語)
　　　自仙游回至黒水見居民姚氏山亭髙絶可愛
　　　復憩其上
山鵶曉辭谷似報游人起出門猶屢顧惨若去吾里道
途險且迂繼此復能㡬溪邊有危構歸駕聊復柅愛此
山中人縹緲如仙子平生慕獨往官爵同一屣胡為此
溪邊眷眷若有俟國恩乆未報念此慙且泚臨風浩悲
咤萬世同一軌何年謝簪紱丹砂留迅晷
(易繫于金柅注止輪木漢書郊祀志天子曰/嗟乎誠得如黄帝吾視去妻子如脱屣耳)
　　　南溪有㑹景亭處衆亭之間無所見甚不稱其
　　　名予欲遷之少西臨斷岸西嚮可以逺望而力
　　　未暇特為製名曰招隠仍為詩以告来者庶㡬
　　　遷之
飛簷臨古道髙榜勸遊人未即令公隠聊須濯路塵茒
茨分聚落烟火傍城闉林缺湖光漏牕眀野意新居民
惟白帽過客謾朱輪山好留歸屐風囬落醉巾他年誰
改築舊製不須因再到吾雖老猶堪作坐賔
(南史和帝紀百姓皆著下屋白紗帽而反裙覆頂楊惲/傳乗朱輪者十人落醉巾王注引孟嘉落帽事已見前)
(巻/)
　　　凌虛䑓(王注在鳳翔廨後園陳希亮知/鳳翔時建先生集載凌虛䑓記)
才髙多感激道直無往還不如此臺上舉酒邀青山青
山雖云逺似亦識公顔崩騰赴幽賞披豁露天慳落日
銜翬壁暮雲㸃烟鬟浩歌清興發放意末禮刪是時嵗
云暮微雪灑袍班吏退迹如掃賔来勇躋攀䑓前飛鴈
過䑓上雕弓彎聫翩向空墜一笑驚塵寰
(李太白詩青山猶銜半邊日韓退之詩擢玉紆烟鬟又/雉帶箭詩衝人决起百餘尺紅翎白簇隨傾斜将軍仰)
(笑軍吏賀五色離披/馬前墮詩似取其意)
　　　竹􁋘(王注竹􁋘食/竹根之䑕也)
野人獻竹􁋘腰腹大如盎自言道傍得採不費罝網鴟
夷讓圎滑混沌慙瘦爽兩牙雖有餘四足僅能髣逢人
自驚蹶悶若児脫襁念此微陋質刀几安足枉就擒太
倉卒羞愧不能饗南山有孤熊擇獸行䑛掌
(韓退之詩腰腹空大何能為鴟夷酒器詳本巻次韻栁/子玉詩注神異經崑崙西有獸焉其状如犬長毛四足)
(似熊名曰混沌退之詩擇/肉於熊羆肯視兔與貍)
　　　渼陂魚(公自注陂在鄠縣王注杜詩有渼陂行/字從水從羙以陂中魚故得名渼音羙)
霜筠細破為䨇掩中有長魚如卧劍紫荇穿顋氣惨悽
紅鱗照座光磨閃携来雖逺鬛尚動烹不待熟指先染
坐客相看為觧顔香粳飽送如填塹早嵗嘗為荆渚客
黄魚屢食沙頭店江濵易採不復珍盈尺輙棄無乃僭
自從西征復何有欲致南烹嗟乆欠游鯈瑣細空自腥
亂骨縦横動遭砭故人逺餽何以報客俎乆空驚忽贍
東道無辭信使頻西鄰幸有庖虀釅(魚欠/切)
(孟浩然詩游魚擁劍来左傳宣公四年鄭靈公烹黿子/公之食指動公故弗與子公怒染指於鼎嘗之而出曹)
(植詩食若填巨塹杜子羙詩半濕搗香粳韓退之詩淅/玉炊香粳杜詩頓頓食黄魚地志沙頭鎮屬荆南府韓)
(南食詩我来禦魑/魅自宜味南烹)
　　　讀道藏
嗟予亦何幸偶此琳宫居宫中復何有戢戢千函書盛
以丹錦囊冒以青霞裾王喬掌闗籥蚩尤守其廬乗閒
竊掀攪渉獵豈暇徐至人悟一言道集由中虛心閑反
自照皎皎如芙蕖千嵗厭世去此言乃籧篨人皆忽其
身治之用土苴何暇及天下幽憂吾未除
(韓退之贈崔立之詩戢戢已多如束筍漢武内傳帝見/西王母巾器中有一巻小黄書盛以紫錦之囊帝問此)
(何書曰五岳真形圗也其文秘禁令侍女宋靈賔更取/一圖以與帝靈賔探懐中得一巻盛以雲錦之囊因以)
(付帝乾􁌽子何譲之見一老翁歌譲之逐入邱化狐遁/去案上得書一紙云何以蔽祼霞裾雲􁀙王注蚩尤神)
(名道藏中多畫蚩尤守禦之状前漢賈山渉獵書記不/能為醇儒莊子惟道集虗王注道家存想法當想心如)
(未開蓮花韻注籧篨敝竹器也莊子千嵗厭世去而上/仙又道之真以治身其土苴以治天下又堯以天下譲)
(子州支父子州支父曰我適/有幽憂之疾未暇治天下也)
　　　十二月十四日夜微雪眀日早往南溪小酌至
　　　晚
南溪得雪真無價走馬来看及未消獨自披榛尋履迹
最先犯曉過朱橋誰憐破屋眠無處坐覺村飢語不囂
惟有暮鴉知客意驚飛千片落寒條
(趙景真與稽茂齊書渉澤求蹊披榛覓路履迹盖用東/郭先生雪中履迹也杜牧之詩澤濶鳥来遅村飢人語)
(早/)
　　　九月中曽題二小詩於南溪竹上既而忘之昨
　　　日再遊見而録之
湖上蕭蕭踈雨過山頭靄靄暮雲横陂塘水落荷将盡
城市人歸虎欲行
誰謂江湖居而為虎豹宅焚山豈不能愛此千竿碧
　　　司竹監燒葦園因召都廵檢柴貽勗左藏以其
　　　徒㑹獵園下
官園刈葦嵗畱槎深冬放火如紅霞枯槎燒盡有根在
春雨一洗皆萌芽黄狐老兔最狡㨗賣侮百獸常矜誇
年年此厄竟不悟但愛䝉宻争来家風迴焰巻毛尾熱
欲出已被蒼鷹遮野人来言此最樂徒手曉(一作/時)出歸
滿車廵邊将軍在近邑呼来颯颯從矛叉戍兵乆閑可
小試戰鼓雖凍猶堪撾雄心欲搏南澗虎陣勢頗學常
山蛇霜乾火烈聲爆野飛走無路號且呀迎人截来砉
(一作/苦)逢箭避犬(一作/火)逸去窮投罝擊鮮走馬殊未厭但
恐落日催棲鵶弊旗仆鼓坐數獲鞍挂雉兔肩分麚主
人置酒聚狂客紛紛醉語晚更譁燎毛燔肉不暇割飲
啖直欲追羲媧青邱雲夢古所咤與此何啻百倍加苦
遭諫疏說夷羿又被賦客嘲滛奢豈如閑官走山邑放
曠不與趨朝衙農工巳畢嵗云暮車騎雖少賔殊佳酒
酣上馬去不告獵獵霜風吹帽斜
(周官大司馬羣吏弊旗注弊仆也司馬相如子虚賦秋/田乎青邱仿偟乎海外吞若雲夢者八九其於胷中曽)
(不芥蔕左傳魏絳諫晉侯引虞人之箴曰在帝夷羿冒/於原獸又相如賦盛推雲夢以為髙奢言滛樂而顯侈)
(靡竊為足下不取也北史獨孤信嘗因獵日暮馳馬/入城其帽微側詰且人有戴帽者咸慕信側其帽焉)
　　　和子由木山引水二首
蜀江乆不見滄浪江上枯槎逺可将去國尚能三犢載
汲泉何愛一夫忙﨑嶇好事人應笑冷淡為歡意自長
遥想納凉清夜永牕前微月照汪汪
千年古木卧無梢浪巻沙翻去似瓢㡬度過秋生蘚暈
至今流潤應江潮泫然疑有蛟龍吐斷處人言霹靂焦
材大古来無適用不須欎欎慕山苖
(王注江有潮来枯木先潤若相應也栁宗元霹靂琴贊/引始枯桐生石上言有蛟龍伏其窽一夕暴震為火焚)
(至旦乃巳超道人取以為三琴云杜子羙詩志士幽人/莫怨嗟古来材大難為用左思詠史詩鬰鬰澗底松離)
(離山上苖以彼徑/寸莖䕃此百尺條)
　　　寄題興州鼂太守新開古東池
百畆新池傍郭斜居人行樂路人誇自言官長如靈運
能使江山似永嘉縦飲座中遺白帢(音/蛤)幽尋盡處見桃
花不堪山鳥號歸去長遣王孫苦憶家
(南史謝靈運為永嘉太守郡有名山水素所愛好遂肆/志遨遊尋山陟嶺必造幽勝嵓障千里莫不遍歴所至)
(輙為詩以致其意永嘉今温州也貫休詩永嘉為郡後/山水添鮮碧永嘉志夲漢東甌縣晉太康二年明帝立)
(永嘉郡王注帢帽也/魏初有白帢之製)
　　　華隂寄子由
三年無日不思歸夢裏還家旋覺非臘酒送寒催去國
東風吹雪滿征衣三峯已過天浮翠四扇行看日照扉
里堠消磨不禁盡速携家餉勞驂騑
(華山記其上有三峯直上晴霽可覩三峯蓮華松檜毛/女也韓退之詩荆山已去華山来日出潼關四扇開又)
(路傍堠詩堆堆路傍堠/一䨇復一隻注封堠也)
　　　和董傳留别(王注董傳字至和洛陽人有詩名/嘗在鳳翔與東坡相從韓魏公鎮)
　　　　(長安傳有詩云古来風義遺才少/近世公卿薦士稀韓舉而已卒矣)
麤繒大布裹生涯腹有詩書氣自華厭伴老儒烹瓠葉
強隨舉子踏槐花囊空不辦尋春馬眼亂行看擇壻車
得意猶堪誇世俗詔黄新濕字如鴉
(後漢劉昆教授弟子恒五百餘人每春秋享射常備列/典儀以素木瓠葉為俎豆詩小雅幡幡瓠葉采之亨之)
(序曰刺幽王棄禮而不能行故思古之人不以微薄廢/禮焉南部新書長安舉士六月後落第者不出京謂之)
(過夏時語曰槐花黄舉子忙王注唐進士開宴常寄曲/江亭其日公卿家傾城縦觀鈿車珠鞅櫛比而至中東)
(榻之選十八九盧仝詩閑来案/上翻墨汁塗抹詩書如老鴉)
　　　次韻栁子玉見寄
薄雷輕雨曉晴初陌上春泥未濺裾行樂及時雖有酒
出門無侣謾看書遥知寒食催歸騎定把鴟夷載後車
他日見邀須强起不應辭病似相如
(漢書陳遵傳鴟夷滑稽腹如大壺注鴟夷韋囊以盛酒/即今鴟夷幐也史記司馬相如傳相如與臨卭令王吉)
(相善臨卭富人相謂曰令有貴客為具召之并召令相/如謝病不能行臨卭令不敢嘗食自往迎相如相如不)
(得巳強往/一座盡傾)
　　　送曽子固倅越得燕字(王注子固名鞏南豐人/嘉祐二年永叔知貢舉)
　　　　(子固兄弟四/人同登科)
醉翁門下士雜沓難為賢曽子獨超軼孤芳陋羣妍昔
從南方来與翁兩聨翩翁今自憔悴子去亦宜然賈誼
窮適椘樂生老思燕那因江鱠羙遽厭天庖羶但苦世
論隘聒耳如蜩蟬安得萬頃池養此横海鱣
(漢書劉向傳襍沓衆賢罔不肅和賈誼傳天子議以誼/任公卿之位絳灌之屬皆害之出為長沙太傅長沙椘)
(地也史記樂毅傳毅去燕奔趙燕王以其子閒為昌國/君而毅往来復通燕賈誼弔屈原賦横江湖之鱣鯨兮)
(固将制於螻蟻李白詩魯國一杯水難容横海鱗王注/先生詩案云送曾鞏詩以譏近来多用刻薄之人議論)
(鄙隘如蟬之鳴不足聽也以詩案考/之此詩作於熙寕三年不當入此)
　　　王頤赴建州錢監求詩及草書
我昔識子自武功寒㕔夜語尊酒同酒䦨燭盡語不盡
倦僕立寐僵屏風丁寧勸學不死訣自言親受方瞳翁
嗟予聞道不早悟醉夢顛倒隨盲聾邇来憂患苦摧剝
意思蕭索如霜蓬羡君顔色愈少壯外慕漸少由中充
河車挽水灌腦黒丹砂伏火入頬紅大梁相逢又東去
但道何日辭樊籠未能便乞勾漏(集作岣/嶁誤)令官曺似是
錫與銅留詩河上慰離别草書未暇縁怱怱(一作/忩忩)
(漢地理志武功縣屬右扶風韓退之答張徹詩勤来得/晤語勿憚宿寒㕔漢書陳萬年病召其子咸教戒於牀)
(下語至夜半咸睡頭觸屏風南史陶𢎞景年踰八十而/有壮容仙書云眼方者夀千嵗𢎞景末年一眼有時而)
(方又李根兩目瞳子皆方仙經説八百嵗人瞳子方也/黄庭經北方正氣名河車仙經云鈆絶河車空所作必)
(無功河車挽水盖搬運之法古嵩子真訣大丹第六轉/以文武火養一伏時成其伏火朱砂以楮汁丸如麻子)
(大毎日下三丸駐顔定色莊子内萹澤雉十歩一啄百/歩一飲不蘄蓄乎樊中漢書地理志交趾郡屬縣有苟)
(屚師古曰屚與漏同盖即勾漏也一統志安南有勾漏/山古縣在其下晉書葛洪聞交趾出丹砂求為勾漏令)
(帝不許洪曰非欲求榮以有丹爾杜子羙詩逺慚勾漏/令不得問丹砂後漢書注張伯英下筆必為楷則號忩)
(忩不暇/草書)
　　　秀州僧本瑩静照堂
鳥囚不忘飛馬繫嘗念馳静中不自勝不若聽所之君
看厭事人無事乃更悲貧賤苦形勞富貴嗟神疲作堂
名静照此語子謂誰江湖隠淪士豈無適時資老死不
自惜扁舟自娱嬉從之恐莫見况肎從我為
(史記陳軫謂犀首曰公何好飲也曰/無事也軫謂曰吾令公厭事可乎)
　　　石蒼舒醉墨堂(王注蒼舒京兆人字才羙善行/草人謂得草聖三昧官為承事)
　　　　(郎通判保安庫嘗為丞相/吕公微仲所薦不達而卒)
人生識字憂患始姓名麄記可以休何用草書誇神速
開巻戃怳令人愁我嘗好之每自笑君有此病何能瘳
自言其中有至樂適意無異逍遥遊近者作堂名醉墨
如飲羙酒銷百憂乃知栁子語不妄病嗜土炭如珍羞
君於此蓺亦云至堆墻敗筆如山邱興来一揮百紙盡
駿馬倏忽踏九州我書意造本無法㸃畫信手煩推求
胡為議論獨見假隻字片紙皆藏收不减鍾張君自足
下方羅趙我亦優不須臨池更苦學完取絹素充衾裯
(杜子羙詩子雲識字終投閣史記項藉學書不成其季/父梁怒之藉曰書足以記姓名而已杜醉歌行總角草)
(書又神速世上児子徒紛紛張衡賦神戃怳以疑愁栁/子厚答崔黯書凡人好辭工書皆病癖也吾嘗見病心)
(腹人有㗖土炭嗜酸鹹者不得則大戚觀吾子之意亦/戚矣國史補長沙僧懐素好草書棄筆堆積埋於山下)
(號曰筆塚南史曺景宗為人自恃髙勝毎作書字有不/觧不以問人皆以意造懐素帖王右軍云吾真書過鍾)
(而草故不减張僕以為真不如鍾草不如張三輔决録/杜伯度崔子玉以工草書稱於前世趙襲與羅暉亦以)
(能草頗自矜夸故張伯英與友人書曰上比崔杜不足/下方羅趙有餘後漢書注張芝字伯英好草書家之衣)
(帛必先書後染臨/池學書池水盡黒)
　　　送安惇秀才失觧西歸
舊書不厭百囘讀熟讀深思子自知他年名宦恐不免
今日棲遅那可追我昔家居斷還往著書不復窺園葵
朅来東遊慕人爵棄去舊學從児嬉狂謀謬算百不遂
惟有霜鬢来如期故山松柏皆手種行且拱矣歸何時
萬事早知皆有命十年浪走寜非癡與君未可較得失
臨别惟有長嗟咨
(晉董遇字季直華隂人興平中關中擾亂與兄仲耒耜/負販而常挟持經史人有從遇學者遇不肎教云必當)
(先讀百回讀書百遍而義自見漢書董仲舒孝景時為/博士下帷講誦盖三年不窺園王注園葵用公儀子㧞)
(去園葵事左傳秦穆公使孟眀西乞白乙伐鄭蹇叔哭/之公曰爾何知中夀爾墓之木拱矣南史沈攸之言早)
(知窮達有命恨/不十年讀書)
　　　送任伋通判黄州兼寄其兄孜(王注孜時為簡/州平泉令字師)
　　　　(聖伋字師中皆名士眉人也東坡謂/之大任小任兄弟於慶歴間登第)
吾州之豪任公子少年盛壯日千里無媒自進誰識之
有才不用今老矣别来十年學不厭讀破萬巻詩愈羙
黄州小郡夹谿谷茆屋數家依竹葦知命無憂子何病
見賢不薦誰當恥平原老令更可悲六十青衫貧欲死
桐鄉遺老至今泣頴川大姓誰能箠因君寄聲問消息
莫對黄鷂矜爪觜
(史記田光曰騏驥盛壮之時一日而馳千里至其衰老/駑馬先之杜子羙詩讀書破萬巻下筆如有神漢書循)
(吏傳朱邑病且死屬其子曰我故為桐鄉吏其民愛我/必𦵏我桐鄊後世子孫奉嘗我不如桐鄉民李白詩六)
(帝餘古邱樵蘇泣遺老漢書趙廣漢傳頴川大姓原楮/宗族恣横賔客犯為盗賊前二千石莫能禽制廣漢既)
(至數月誅原楮首惡郡中震慄韓退之詩魯連/細而黠有似黄鷂子田巴兀老蒼憐汝矜爪觜)
　
　
　
　
　
　
　
　
　
　
　
　
　
　
　
　施註蘇詩巻二
欽定四庫全書
　施註蘇詩巻三
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩四十五首
　　　　(起熙寜已酉還京師至辛亥乞外除/通判杭州赴任由陳頴過廣陵作)
　　　和子由初到陳州見寄二首
道䘮雖云久吾猶及老成如今各衰晩那更治刑名
懶惰便樗散疎狂託聖明阿奴須碌碌門户要全生
(荘子吾有大木人謂之樗曲轅櫟社其大蔽牛匠石/曰散材也杜子美詩鄭公樗散鬢如絲晉列女傳周)
(顗母李氏謂顗等曰我屈節為汝家妾門户計耳中/興時顗等並列顯位因冬至置酒絡秀舉觴賜三子)
(曰爾等並貴列吾目前吾復何憂嵩曰恐不如尊㫖/伯仁好乗人之弊非自全之道嵩性抗直亦不容扵)
(世惟阿奴碌碌當在阿母目下耳李/氏字絡秀顗字伯仁謨小字阿奴)
舊隠三年别杉松好在不吾今尚眷眷此意恐悠悠
閉户時尋夢無人可說愁還來送别處雙淚寄南州
　　　次韻子由緑筠堂
愛竹能延客求詩剰挂墻風梢千纛亂月影萬夫長
谷鳥驚棋響山蜂識酒香只應陶靖節㑹聴北牕涼
(宋子京詩槩竹森烟纛杜牧之晚晴賦竹林/外裹兮十萬丈夫甲刃樅樅宻陣而環侍)
　　　送劉攽倅海陵(劉攽字貢父臨江新喻人與/王介甫論新法不便介甫怒)
　　　　(斥通判/泰州)
君不見阮嗣宗臧否不挂口莫誇舌在牙齒牢是中
惟可飲醇酒讀書不用多作詩不須工海邉無事日
日醉夢魂不到蓬萊宫秋風昨夜入庭樹蓴絲未老
君先去君先去幾時迴劉郎應白髪桃花開不開
(晉阮籍傳籍字嗣宗發言𤣥逺口不臧否人物史記/張儀傳嘗從楚相飲已而楚相亡璧門下意張儀共)
(執掠笞其妻曰子毋讀書㳺說安得此辱乎儀曰視/吾舌尚在否妻笑曰舌在也儀曰足矣韓退之贈劉)
(師服詩羡君齒牙牢且潔大肉硬餅如刀截南史謝/瀹傳兄胐指瀹口曰此中惟宜飲酒白樂天詩不用)
(更教詩過好折君官職是詩名杜詩莫相疑行憶獻/三賦蓬莱宫晉張翰傳因秋風起思吳中菰菜蓴羮)
(鱸魚膾命駕而歸齊民要術四月蓴生莖而無葉名/雉尾蓴芽甚肥美葉舒長名絲蓴劉禹錫還京師詩)
(南曹舊吏來相問何處淹留白髪生又贈看花君子/詩元都觀裏桃千樹盡是劉郎去後栽再㳺𤣥都觀)
(詩桃花浄盡菜花開王注公赴詔獄供此詩譏諷朝/廷新法不便不容人直言不如耳不聞而口不言也)
　　　送錢藻出守婺州得英字(錢藻字醇老武肅/王鏐五世孫熙寜)
　　　　(三年以尚書司封郎祕閣校理出守婺州/同舍之士飲餞扵觀音院㑹者凡二十人)
　　　　(醇老為詩二十言以示坐者各取其/一言為韻賦詩送之曽鞏為之序)
老手便劇郡髙懐厭承明聊紆東陽綬一濯滄浪纓
東陽佳山水未到意已清過家父老喜出郭壺漿迎
子行得所願愴悢居者情吾君方急賢日旰坐邇英
黄金招樂毅白璧賜虞卿子不少自貶陳義空峥嶸
古稱為郡樂漸恐煩敲搒(音/崩)臨分敢不盡醉語醒還
驚
(漢朱邑傳逺守劇郡馭扵䋲墨嚴助傳上賜書曰君厭/承明之廬注承明廬在石渠閣外揚子使我紆朱懐金)
(唐地理志婺州東陽郡劉禹錫答于令詩東陽本是佳/山水何况曽經沈隠侯後漢岑彭傳南還津鄉有詔過)
(家上冢白樂天初到江州詩遥見朱輪來出郭相迎勞/動使君公文選班叔皮北征賦心愴悢以傷懐左傳日)
(旰注旰晏也漢張湯傳毎朝奏事語國家用日旰天子/忘食宋仁宗景祐二年置邇英在迎陽門之北東向延)
(羲在崇政殿之西南隅上谷郡圗經燕太子丹築臺置/千金其上以招賢士天下謂之黄金臺栁子厚詠史燕)
(有黄金臺逺至望諸君史記樂毅傳趙封扵觀津號望/諸君虞卿傳躡蹻擔簦說趙孝成王一見賜黄金百鎰)
(白璧一雙孔子世家子貢曰夫子之道至大也故天下/莫能容夫子盍少貶焉荘子屠羊說居䖏卑賤而陳義)
(甚髙杜子美詩峥嶸吐髙論漢書東方朔傳注搒擊也/韓退之赴江陵詩何况親犴獄敲搒發姦偷公烏臺詩)
(話熙寜三年三月作古詩一首送錢藻此詩除無譏諷/外言朝廷方急賢才多士並進子獨逺出為郡不少自)
(勉强求進但守道義意譏當時之人急進也又言青苖/助役既行百姓輸納不前為郡者不免用鞭箠催督醉)
(中道此語醒後還驚恐得罪朝/廷以譏諷新法不便之故也)
　　　送吕希道知和州(吕希道字景純河東人丞相/文靖公之孫翰林侍讀學士)
　　　　(公綽之子歴知解和/滁汝澶湖亳七州)
去年送君守解梁今年送君守歴(一作/櫪)陽年年送人作
太守坐受塵土堆胷膓君家聨翩三将相富貴未已今
方将鳳雛驥子生有種毛骨徃徃傳諸郎觀君崛鬱負
竒表便合劍佩趨明光胡為小郡屢奔走征馬未解風
帆張我生本自便江海忍耻未去猶徬徨無言贈君有
長歎美㢤河水空洋洋
(九域志解州解梁城事見左傳唐地理志和州歴陽郡/世說羅友家貧乞禄扵桓温曰昨逢一鬼大揶揄云只)
(見汝送人作郡不見人送汝作郡温笑以為襄陽太守/王注䝉正諡文穆本朝名相其姪曰夷簡夷簡之子曰)
(公著皆為将相晋書陸雲幼時吴尚書閔鴻見而竒之/曰此兒若非龍駒當是鳳雛北齊裴景鸞景鴻並有逸)
(才河東呼景鸞為驥子杜子美入奏行竇侍御驥之子/鳳之雛世說王右軍道祖士少風領毛骨恐沒世不復)
(見如此人西漢有明光宫史記孔子将西見趙簡子至/扵河而聞竇鳴犢舜華之死也臨河而嘆曰美㢤水洋)
(洋乎丘之不/濟此命也夫)
　　　次韻王誨夜坐
愛君東閤能延客顧我閑官不計員䇿杖頻過知未厭
卜居相近豈辭遷莫将詩句驚摇落漸喜樽罍省僕縁
待約月明池上宿夜深同看水中天
(漢公孫𢎞傳起客舍開東閤以延賢人宋玉九辨悲哉/秋之為氣也簫瑟兮草木摇落而變衰荘子人間世篇)
(愛馬者以筐盛矢以蜄盛溺適有蚊䖟僕縁而拊之不/時則缺銜毁首碎胷李太白詩人乘海上月㠶落湖中)
(天賈島詩船/壓水中天)
　　　送文與可出守陵州(文與可名同梓潼人畫竹/石妙絶一世得者皆寳之)
壁上墨君不解語見之尚可消百憂而况我友似君者
素節凛凛欺霜秋清詩健筆何足數逍遥齊物追荘周
奪官遣去不自覺曉梳脫髮誰能收江邉亂山赤如赭
陵陽正在千山頭君知逺别懐抱惡時遣墨君解我愁
(東坡墨君堂記王子猷謂竹君天下従而君之無異辭/今與可又以墨君之形容作堂以居而屬余為文後漢)
(孔融傳凜凛焉皜皜焉與琨玉秋霜比質杜詩復憶㐮/陽孟浩然清詩句句盡堪傳又庾信文章老更成凌雲)
(健筆意縦横荘子内篇有逍遥游齊物論晋王羲之傳/中年以来傷扵哀樂與親友别輙作數日惡杜詩使我)
(不能飡令/我惡懐抱)
　　　送劉道原歸覲南康(劉道原名恕筠州人介甫/執政道原在館閣欲引寘)
　　　　(條例司固辭是時介甫權震天下人不敢忤/而道原憤憤欲與之校又條陳所更法令不)
　　　　(合衆心者至面刺其過介甫怒變色道原不/以為意㦯稠人廣坐對其門生誦言得失無)
　　　　(所避遂與之絶此詩端為介甫而發以孔融/汲黯比道原曹操張湯况介甫又云雖無尺)
　　　　(箠與寸刃口吻排撃含風/霜益著其面折之實也)
晏嬰不滿六尺長髙節萬仭陵首陽青衫白髪不自歎
富貴在天那得忙十年閉户樂幽獨百金購書收散亡
朅来東觀弄丹墨聊借舊史誅姦强孔融不肻下曹操
汲黯本自輕張湯雖無尺箠與寸刃口吻排擊含風霜
自言静中閱世俗有似不飲觀酒狂衣巾狼藉又屢舞
傍人大笑供千埸交朋翩翩去畧盡惟我與子猶徬徨
世人共弃君獨厚豈敢自愛恐子傷朝来告别驚何速
歸意已逐征鴻翔匡廬先生古君子挂冠兩紀鬢未蒼
定将文度置膝上喜動隣里烹猪羊君歸為我道名姓
(一作/姓字)幅巾他日容登堂
(史記晏嬰傳晏子長不滿六尺身相齊國名顯諸侯後/漢和帝紀永元十三年幸東觀覧書林閱篇籍博選術)
(藝之士以充其官韓退之詩丹墨交横揮又答崔立之/書将作唐之一經垂之扵無窮誅姦諛扵既死發潜徳)
(之幽光後漢孔融傳見曹操雄詐漸著數不能堪故發/辭褊宕多致乖忤漢汲黯傳張湯以更定律令為廷尉)
(黯質責湯扵上前憤怒罵曰天下謂刀筆吏不可為公/卿果然必湯也韓送張道士詩恨無一尺箠為國笞羗)
(夷又臣有一寸刃西京雜記淮南王著鴻烈書自云字/中皆挟風霜漢蓋寛饒傳無多酌我我廼酒狂史記滑)
(稽傳淳于髠曰履舄交錯杯盤狼藉當此之時能飲一/石毛詩屢舞僛僛又屢舞僊僊李白短歌行天公見玉)
(女大笑供千埸韓答胡生書不敢自愛懼生之無益而/有傷也廬山記匡俗先生姓匡名俗殷周之際遯世隐)
(居廬扵此山因號廬山亦曰匡山按匡廬先生謂道原/父俗一作續後漢逢萌傳觧冠挂東都城門晋書陶𢎞)
(景挂冠神武門王述傳述愛子坦之雖長大猶抱置膝/上坦之字文度古樂府木蘭歌磨刀霍霍向猪羊後漢)
(法真傳太守請見真乃幅巾詣謁/又符融傳融幅巾奮袖談辭如雲)
　　　出都来陳所乘船上有題小詩八首不知何人
　　　有感扵余心者聊為和之
蛙鳴青草泊蟬噪垂楊浦吾行亦偶然及此新過雨
鳥樂忘罝罦魚樂忘鉤餌何必擇所安滔滔天下是
(荘子胠箧篇鉤餌罔罟罾笱之知多則魚亂扵/水矣削格羅落罝罘之知多則獸亂扵澤矣)
煙火動村落晨光尚熹微田園䖏䖏好淵明胡不歸
(廣雅村落居也陶淵明歸去来辭歸去来兮田園/将蕪胡不歸又問征夫以前路恨晨光之熹微)
我行無疾徐輕楫信容漾船㽞村市閙閘發寒波漲
舟人苦炎熱宿此喬木灣清月未及上黑雲如頽山
(後漢光武紀王邑圍昆陽有雲如壊山當營而隕庾信/詠懐詩哭市聞妖獸頽山起怪雲歐陽答聖俞大雨詩)
(夕雲若頽山/夜雨如決渠)
萬竅號地籟衝風散天池喧豗瞬息間還挂斗與箕
(荘子齊物論大塊噫氣其名為風是惟無作作則萬竅/怒號又地籟則衆竅是巳楚辭九歌衝風起兮水横波)
(荘子逍遥㳺南/溟者天池也)
潁水非漢水亦作蒲萄緑恨無㐮陽兒令唱銅鞮曲
(李白襄陽歌遥看漢水鴨頭緑恰似蒲桃初醱醅又襄/陽小兒齊拍手攔街争唱白銅鞮古樂府有白銅鞮歌)
我詩雖云拙心平聲韻和年来煩惱盡古井無由波
(白樂天贈元稹詩無波古井水有節秋/竹竿孟郊詩妾心古井水波瀾誓不起)
　　　次韻張安道讀杜詩(張文定公名/方平字安道)
大雅初微缺流風困暴豪張為詞客賦變作楚臣騷展
轉更崩壊紛綸閱俊髦地偏蕃怪産源失亂狂濤粉黛
迷真色魚鰕易豢牢誰知杜陵傑名與謫仙髙掃地收
千軌争標看兩艘詩人例窮苦天意遣奔逃塵暗(一作/闇)
人亡鹿溟飜帝斬鼇艱危思李牧述作謝王褒失意各
千里哀鳴聞九臯騎鯨遁滄海捋虎得綈袍巨筆屠龍
手微官似馬曹迂疎無事業醉飽死㳺遨簡牘儀刑在
兒童篆刻勞今誰主文字公合抱旌旄開巻遥相憶知
音兩不遭般斤思郢質鯤化陋鯈濠恨我無佳句時䝉
致白醪殷勤理黄菊未遣没蓬蒿
(班孟堅兩京賦序賦者古詩之流也史記屈原傳憂愁/幽思而作離騷離騷者猶離憂也韓退之調張籍詩李)
(杜文章在光燄萬丈長又帝欲長吟哦故遣起且僵漢/蒯通傳秦失其鹿天下共逐之列子湯問篇昔者女媧)
(氏鍊五色石以補其闕斷鼇之足以立四極王注亡鹿/言明皇天寳之亂斬鼇言肅宗誅安史再造唐室漢馮)
(唐傳文帝曰嗟乎吾獨不得㢘頗李牧為将豈憂匈奴/㢤漢王褒傳益州刺史王㐮使褒作中和樂職宣布詩)
(杜子美送孔巢父詩巢父掉頭不肯住東将入海随煙/霧又若逢李白騎鯨魚道甫問信今何如唐杜甫傳流)
(落劍南㑹嚴武節度西川徃依焉武以世舊待甫甚善/雲谿友議甫曰不謂嚴挺之有此兒武恚目之曰杜審)
(言孫擬捋虎鬚荘子列御㓂篇朱泙漫學屠龍扵支離/益單千金之家三年技成而無所用其巧世說王子猷)
(為桓冲騎兵參軍桓問曰卿何署答曰不知何署時見/牽馬来似是馬曹杜甫傳甫客耒陽令嘗饋牛炙白酒)
(大醉一夕卒揚子彫蟲篆刻壮夫不為韓詩文字銳氣/在輝輝見旌旄揚子般之揮斤羿之激矢荘子徐無鬼)
(篇郢人堊漫其鼻端使匠石斵之運斤成風盡堊而鼻/不傷宋元君召匠石為之曰臣則嘗能斵之雖然臣之)
(質死久矣逍遥㳺篇北溟有魚其名為鯤化而為鳥其/名為鵬秋水篇荘子與恵子游扵濠梁之上荘子曰鯈)
(魚出㳺従容是魚樂也髙士傳張/仲蔚常居窮素所䖏蓬蒿沒人)
　　　送張安道赴南都㽞臺
我公古仙伯超然羡門姿偶懐濟物志遂為世所縻黄
龍㳺帝郊簫韶鳳来儀終然反溟極豈復安籠池出入
四十年憂患未嘗辭一言有歸意闔府諫莫移吾君信
英睿搜士及茒茨無人長者側何以安子思歸来掃一
室虚白以自怡㳺扵物之初世俗安得知我亦世味薄
因循鬢生絲出䖏良細事従公當有時
(王注道科有仙卿仙伯如大茅君傳有云紫陽左公太/極仙伯是也神仙傳王知逺謂弟子曰吾漸㳺洞府仙)
(曹除吾為少室仙伯史記封禪書秦始皇東㳺海上求/仙人羡門之屬應劭曰羡門名子髙古仙人也揚雄傳)
(鳳凰巢其樹黄龍㳺其沼瑞應圗黄龍居四龍之長神/靈之精舜東廵狩黄龍負圖置舜前潘安仁秋興賦譬)
(猶池魚籠鳥而有江湖之思荘子人間世虚室生白吉/祥止止又田子方篇老𥅆曰吾㳺扵物之初韓退之示)
(爽詩我老世味薄因循致㽞連又閔/已賦在隐約以平寛固哲人之細事)
　　　傅堯俞濟源草堂(傅堯俞/字欽之)
微官共有田園興老罷方尋隐退廬栽種成隂十年事
倉黄欲買百金無先生卜築臨清濟喬木如今似畵圖
鄰里亦知偏愛竹春来相與䕶龍雛
(管子十年之計莫如樹木杜反照詩荻岸如秋水松門/似畵圖吴僧賛寜筍譜俗間謂筍為龍孫盧仝詩萬籜)
(抱龍孫攅/迸溢林藪)
　　　陸龍圖詵挽詩(陸詵字介夫餘杭人以龍圖閣/直學士知成都青苖法出詵言)
　　　　(蜀峡刀耕火種民食常不足至種芋充饑願/罷四路使者并言差役水利事皆不當改詔)
　　　　(獨置成都府一路提舉省其三使詩云挺然/直節庇峩岷盖謂是也所歴桂延秦鳳晋真)
　　　　(定成都六州秦鳳未上而改命/詩云六州巷哭盖總言之爾)
挺然直節庇峩岷謀道従来不計身屬纊家無十金産
過車巷哭六州民塵埃輦寺三年别樽爼岐陽一夢新
他日思賢見遺像不論宿草更沾巾
(禮記屬纊以俟絶氣漢揚雄傳家産不過十金乏無擔/石之儲晏如也後漢祭遵傳䘮還光武幸城門過其車)
(騎孔叢子子産死鄭人巷哭三月晋羊祜傳祜卒南州/人號慟罷市巷哭者聲相接王注東坡與介夫相别扵)
(京師而㑹扵鳳翔故詩及之唐地里志鳯翔府貞觀七/年置岐陽縣趙抃成都古今集記大聖慈寺思賢閣歴)
(政知府一一繪像因以為名禮記曽/子曰朋友之墓有宿草而不哭焉)
　　　胡完夫母周夫人挽詞(胡完夫名宗/愈常州人)
柏舟髙節冠鄉鄰綘帳清風聳搢紳豈似凡人但慈母
能令孝子作忠臣當年織屨随方進晚節稱觴見伯仁
回首悲凉便陳迹凱風吹盡棘成薪
(晋列女傳韋逞母宋氏父授以周禮音義逞仕苻堅為/太常堅嘗幸太學問博士經典時博士盧壼曰惟周官)
(禮注未有其師自非此母無可以傳授後生扵是就宋/氏家立講堂隔綘紗幔受業漢翟方進傳欲西至京師)
(受經母憐其幼随之長安織屨以給晋周伯仁注見本/巻謝靈運廬陵王墓下詩道消結憤懣運開申悲凉晋)
(王羲之蘭亭序俛仰之間已為陳/迹詩國風凱風自南吹彼棘薪)
　　　次韻栁子玉過陳絶糧二首
風雨蕭蕭夜晦迷不湏鳴呌强知時多才久被天公怪
闕食惟應㸑婦知杜叟挽衣那及脛顔公食粥敢言炊
詩人情味真嘗遍試問扵今底䖏(一作/事)虧
(詩國風風雨蕭蕭雞鳴膠膠小序風雨思君子也韓退/之雙鳥詩天公怪兩鳥各捉一䖏囚杜子美同谷縣詩)
(黄精無苖山雪盛短衣數挽不掩脛顔魯/公乞米帖拙扵生事舉家食粥来巳數月)
如我自觀猶可厭非君誰復肻相尋圗書跌宕悲年老
燈火青熒語夜深早嵗便懐齊物意微官敢有濟時心
南行千里成何事一聴秋濤萬鼓音
(江文通恨賦脫畧公卿跌宕文史荘子/有齊物論白樂天詩可惜濟時心力在)
　　　潁州初别子由二首(神宗青苖法既行子由度/不能救以書抵介甫指陳)
　　　　(其决不可者且請補外介甫大怒将加以罪/同列止之除河南推官㑹張安道知陳州辟)
　　　　(為教授東坡是時亦以論新法為介甫所嫉/通判杭州出都来陳子由送至潁且同謁歐)
　　　　(陽公而别盖/熙寜四年也)
征㠶挂西風别淚滴清潁㽞連知無益惜此湏臾景我
生三度别此别尤酸冷念子似先君木訥剛且静寡辭
真吉人介石乃機警至今天下士去莫如子猛嗟我久
病狂意行無坎井有如醉且墜幸未傷輙醒従今得閑
暇黙坐消日永作詩解子憂持用日三省
(元㣲之别白樂天詩自識君来三度别遮回白盡老髭/須周易吉人之辭寡又介於石不終日貞吉劉禹錫蠻)
(子歌意行無舊路栁子厚愚谿對吾足蹈坎井頭抵木/石荘子逹生篇醉者之墜車雖疾不死骨節與人同而)
(患害與人異其神全也王注公赴詔獄供此詩言弟曽/争議新法不合乞罷既美其去果决亦是譏新法之不)
(便/也)
近别不改容逺别涕霑胷咫尺不相見實與千里同人
生無離别誰知恩愛重始我来宛丘牽衣舞兒童便知
有此恨㽞我過秋風秋風亦已過别恨終無窮問我何
年歸我言嵗在東離合既循環憂喜迭相攻語此長太
息我生如飛蓬多憂髮早白不見六一翁
(唐地里志陳州宛丘縣詩國風宛丘注云四方髙中央/下曰宛丘李白南陵别兒童詩兒女歌笑牽人衣歐陽)
(公自號六/一居士)
　　　歐陽少師令賦所蓄石屏
何人遺公石屏風上有水墨希微蹤不畫長林與巨植
獨畵峨眉山西雪嶺上萬嵗不長之孤松崖崩澗絶可
望不可到孤煙落日相溟濛含風偃蹇得真態刻畫始
信天有工我恐畢宏韋偃死𦵏虢山下骨可朽爛心難
窮神機巧思無所發化為煙霏淪石中古来畵師非俗
士摹冩物象畧與詩人同願公作詩慰不遇無使二子
含憤泣幽宫
(老子聴之不聞名曰希摶之不得名曰微王注松髙尺/餘四時不改色今峩嵋有之朱景元歴代畫斷畢宏大)
(歴二年為給事中畫松石扵左省㕔壁好事者皆以詩/詠之韋偃工老松異石咫尺千尋駢柯攅景杜雙松圗)
(詩天下㡬人畵古松/畢宏已老韋偃少)
　　　陪歐陽公燕西湖(王注潁/州西湖)
謂公方壮鬚似雪謂公巳老光浮頰朅来湖上飲美酒
醉後劇談猶激烈湖邉草木新著霜芙蓉晚菊争煌煌
插花起舞為公夀公言百嵗如風狂赤松共㳺也不惡
誰能忍饑啖仙藥巳将夀夭付天公彼徒辛苦吾差樂
城上烏棲暮靄生銀缸畫燭照湖明不辭歌詩勸公飲
坐無桓伊能撫筝
(漢揚雄傳口吃不能劇談宋玉髙唐賦𤣥木冬榮煌煌/熒熒韓詩男兒不再壮百嵗如風狂史記張良世家願)
(棄人間事従赤松子㳺乃學辟榖道引輕身唐陸龜䝉/曰我㡬年来忍飢誦經乃食杞菊頤神養夀漢陳遵傳)
(謂張竦曰足下苦身自約而我放意自恣官爵功名不/减扵子而差獨樂顧不優邪後漢童謡城上烏尾畢逋)
(李太白詩姑蘇臺上烏棲時杜牧之詩暮靄生澤樹斜/陽下小樓班孟堅西都賦金缸銜壁注缸燈盞也晋桓)
(伊傳王國寳謝安女壻安惡其為人每抑制之國寳詭/諛行扵主相之間嫌隙遂成武帝召桓伊飲安侍坐命)
(伊吹笛一弄乃請以筝歌伊撫筝而歌怨詩曰為君既/不易為臣良獨難忠信事不顯乃有見疑患云云聲節)
(慷慨俯仰可觀安泣下霑襟乃越席而就/之捋其須曰使君扵此不凡帝有愧色)
　　　十月二日将至渦口五里所遇風㽞宿
長淮久無風放意弄清快今朝雪浪滿始覺平野隘兩
山控吾前吞吐久不嘬(楚快/切)孤舟繫桑本終夜舞澎湃
舟人更傳呼弱纜恃菅蒯平生傲憂患久矣恬百怪鬼
神欺吾窮戯我聊一噫缾中尚有酒信命誰能戒
(孟郊詩寒江浪起千堆雪禮記母嘬䏑鄭氏注嘬謂一/舉盡臠左傳齊髙固入晋師桀石以投人禽之乘其車)
(繫桑本焉漢司馬相如上林賦洶涌澎湃左傳詩曰雖/有絲麻無弃菅蒯韓退之感二鳥賦雖得之而不能乃)
(鬼神之所戯荘子齊物篇大塊噫氣/其名為風又見本巻船上小詩注)
　　　出潁口初見淮山是日至夀州(東坡嘗縦筆書/此詩且題云予)
　　　　(年三十六赴杭倅過夀作此詩今五十九南/遷至䖍煙雨淒然頗有當年氣象也墨蹟在)
　　　　(吴興泰氏集作平淮墨/蹟作長淮今従墨蹟)
我行日夜向江海楓葉蘆花秋興長長(一作/平)淮忽迷天
逺近青山久與船低昻夀州巳見白石塔短棹未轉黄
茒岡波平風軟望不到故人久立煙蒼茫
(白樂天山鷓鴣詩黄茒岡頭秋日晚苦竹嶺上寒月低/杜牧之詩河橋酒斾風軟候館梅花雪嬌杜樂㳺園歌)
(獨立蒼茫/自詠詩)
　　　夀州李定少卿出饑城東龍潭上
山鴉噪䖏古靈湫亂沬浮涎遶客舟未暇然犀照竒鬼
欲将燒燕出潜虯使君惜别催歌管村巷驚呼聚玃猴
此地他年頌遺愛觀魚并記老荘周
(延平志苦竹潭在尤溪縣西潭有五龍人常見之有魚/者棹舟潭上龍吐涎沬舟膠不能進晋温嶠然犀事注)
(見第二巻吕氏春秋梁園之北黎丘有竒鬼焉善效人/之子姪弟昆好扶邑之丈人而道苦之張華博物志燒)
(燕肉而致龍物類相感志龍之為性麤猛而畏鐵愛玉/及空青而嗜燒燕肉故食燕肉之人不可渡江海潜虯)
(注見第一巻左傳子産卒仲尼聞之出/涕曰古之遺愛也荘周觀魚注見本巻)
　　　濠州七絶
　　　　塗山(公自注下有鯀廟山前有禹㑹村唐地/理志濠州鍾離縣有塗山九域志當塗)
　　　　　(城塗山/氏之邑)
川鎖支祁水尚渾地埋汪罔骨應存樵蘇已入黄熊廟
烏鵲猶朝禹㑹村
(古岳瀆經禹理淮水三至桐柏水功不能興禹怒召集/百靈搜命九馗乃獲淮渦水神名無支祁善應對言語)
(辨淮之淺深原隰之逺近形若猿猱縮鼻髙額青軀白/首金目雪牙頸伸百只力輸五象搏擊騰趠疾奔輕利)
(倐忽之間視之不可久禹授之同律同律不能制授之/烏木田烏木田不能制授之庚神庚神遂頸鎖大鐵鼻)
(穿金鈴徙淮之隂龜山之足淮水乃安流注扵海李肇/國史補永泰初楚州有漁者扵淮中釣得古鎖不絶以)
(告刺史李陽大集人力引之鎖窮有獼猴躍復沒國語/禹致羣臣扵㑹稽之山防風氏後至殺而戮之其骨節)
(専車防風汪罔氏之君也罔一作芒􁊓道元水經注引/春秋左傳哀公七年大夫對孟孫曰禹㑹諸侯扵塗山)
(執玉帛者萬國杜預注塗山在夀春東北今濠州是蘅/按栁子厚塗山銘塗山巖巖界彼東國亦指在濠州而)
(吴越春秋則以塗山在㑹稽應劭云塗山在永興北說/者謂即今㑹稽蕭山縣至扵蘇鶚演義又云塗山有四)
(一㑹稽二渝州三濠州四當塗頋其䖏皆有禹迹未詳/孰是姑並著之漢韓信傳樵蘇後㸑顔師古曰樵取薪)
(蘇取草左傳堯殛鯀扵羽山其神化為/黄熊國語作黄能能奴来切三足鼈也)
　　　　彭祖廟(公自注有雲母山/云彭祖所採服也)
跨歴商周看盛衰欲将齒髮鬬虵龜空餐雲母連山盡
不見蟠桃著子時
(神仙傳彭祖帝顓頊𤣥孫姓籛名鏗歴夏至商已七百/餘嵗而不衰又云彭鏗善補導之術并服术桂雲母粉)
(麋角常有少容漢武故事武帝七月七日與王母㑹遺/帝蟠桃七大如彈丸帝㽞核欲種母曰此桃三千年一)
(生實何可待也/博物志亦云)
　　　　逍遥臺(公自注荘子祠堂在/開元寺即墓為堂)
常怪劉伶死便埋豈伊㤀死未㤀骸烏鳶奪得與螻蟻
誰信先生無此懐
(晋劉伶傳常乗鹿車携一壺使人荷鍤随之曰死便埋/我荘子列御㓂篇荘子将死弟子欲厚葬之荘子曰在)
(上為烏鳶食在下為螻蟻/食奪彼與此何其偏也)
　　　　觀魚臺(九域志濠州有/荘子觀魚臺)
欲将同異較錙銖肝膽猶能楚越如若信萬殊歸一理
子今知我我知魚
(陸士衡文賦考殿最扵錙銖鄭𤣥禮記注八兩為錙漢/律歴志二十四銖而成兩荘子徳充符篇仲尼曰自其)
(異者視之肝膽楚越也自其同者視之萬物皆一也淮/南子斟酌萬殊陸士衡文賦體有萬殊物無二量荘子)
(秋水篇荘子與恵子㳺扵濠梁之上荘子曰鯈魚出逰/従容是魚樂也恵子曰子非魚安知魚之樂荘子曰子)
(非我安知我不知魚之樂又曰既已知吾知之/而問我我知之濠上也互見本巻讀杜詩註)
　　　　虞姬墓(九域志隂陵城項羽迷/失道扵此盖虞姬死所)
帳下佳人拭淚痕門前壮士氣如雲倉黄不負君王意
只有虞姬與鄭君
(漢鄭當時傳其先鄭君嘗事項籍籍死而屬漢髙祖令/故項籍臣名籍鄭君獨不奉詔詔盡拜名籍者為大夫)
(而逐/鄭君)
　　　　四望亭(公自注太和中刺史劉嗣之立李紳/以太子賔客分司東都過濠為作記)
　　　　　(記今存而亭/廢者數年矣)
頽垣破礎沒柴荆故老猶言短李亭敢請使君重起廢
落霞孤鶩換新銘
(唐李紳傳為人短小精悍扵詩最有名時號短李白樂/天詩閑吟短李詩又借教短李作歌行史記太史公自)
(序孔子修舊起廢王勃滕王閣記落/霞與孤鶩齊飛秋水共長天一色)
　　　　浮山洞(公自注洞在淮上夏潦不能及/而冬不加髙故人疑其浮也)
人言洞府是鼇宫升降随波與海通共坐船中那得見
乾坤浮水水浮空
(列子湯問篇渤海之東有大壑焉實惟無底之谷其中/有五山焉一曰代輿二曰員嶠三曰方壺四曰瀛洲五)
(曰蓬莱五山之根無所連著常随潮波上下徃還不得/暫峙焉仙聖毒之訴之扵帝帝使巨鼇十五舉首而戴)
(之晋天文志天地各乘氣而立載水而行故黄帝書曰/天在地外水在天外水浮天而載地者也杜洞庭詩乾)
(坤日/夜浮)
　　　泗洲僧伽塔(公自記泗洲大聖傳云和尚何國/人也又曰世莫知其所従来云不)
　　　　(知何國人也近讀隋書西域傳乃有何國余/在恵州忽被命責儋耳太守方子容自携告)
　　　　(身来且語余曰此固前定無可恨吾妻沈素/事僧伽謹甚一夕夢和尚告别沈問所徃答)
　　　　(云當與蘇子瞻同行後七十二日當有命今/適七十二日矣豈非前定乎予以謂事之前)
　　　　(定者不待夢而知然予何人也而和尚辱與/同行得非夙世有少縁契乎參寥有詩誌此)
　　　　(事/)
我昔南行舟繫汴逆風三日沙吹面舟人共勸禱靈塔
香火未收旗脚轉回頭頃刻失長橋却到龜山未朝飯
至人無心何厚薄我自懐私欣所便耕田欲雨刈欲晴
去得順風来者怨若使人人禱輙遂造物應須日千變
我今身世兩悠悠去無所逐来無戀得行固願㽞不惡
每到有求神亦倦退之舊云三百尺澄觀所營今巳換
不嫌俗士汙丹梯一看雲山遶淮甸
(漢衛青傳大風起沙礫擊面杜詩歩壑風吹面泗州圗/經龜山水陸院在城東三十里宋元嘉中文帝遣臧質)
(拒魏太武扵此山築長城造浮橋絶水路韓退之送僧/澄觀詩僧伽後出淮泗上勢到衆佛尤魁竒清淮無波)
(平如席欄柱傾扶半天赤火燒水轉掃地空突兀便髙/三百尺借問經營本何人道人澄觀名籍籍孔稚圭北)
(山移文請回俗士駕謝靈/運擬鄴中詩躧歩陵丹梯)
　　　龜山(九域志泗州盱/眙縣龜山鎮)
我生飄蕩去何求再過龜山嵗五周身行萬里半天下
僧卧一菴初白頭地隔中原勞北望潮連滄海欲東㳺
元嘉舊事無人記故壘摧頽今在不(公自注宋文帝遣/将拒魏太武築城)
(此山按元嘉/文帝紀年也)
(杜子美詩我生苦飄蕩韓退之别知賦将嵗行之兩周/十洲記滄海島在北海中水皆滄色仙人謂之滄海)
　　　發洪澤中塗遇大風復還(九域志楚州淮/隂縣洪澤鎮)
風浪忽如此吾行欲安歸挂㠶郤西邁此計未為非洪
澤三十里安流去如飛居民見我還勞問亦依依携酒
就船賣此意厚莫違醒来夜巳半岸木聲向微明日淮
隂市白魚能許肥我行無南北適意乃所祈何勞弄澎
湃終夜摇牕扉妻孥莫憂色更典箧中衣
(晋謝安傳與孫綽䓁汎海風起浪湧安吟嘯自若舟人/猶去不止風轉急安徐曰如此将毋歸邪舟人承言即)
(回衆咸服其雅量九歌湘君章使江水兮安流李白詩/巴水急如箭巴船去如飛杜子美詩白魚如切玉又溪)
(友得錢㽞白魚一作溪女杜别賛上人詩是身如浮雲/安可限南北澎湃注見本巻杜詩朝迴日日典春衣韓)
(退之詩箧/中有餘衣)
　　　十月十六日記所見
風髙月暗雲水(一作/水雲)黄淮隂夜發朝山陽山陽曉霧如
細雨炯炯初日寒無光雲收霧巻巳亭午有風北来寒
欲僵忽驚飛雹穿户牖迅駛不復容遮防市人顛沛百
賈亂疾雷一聲如頽墻使君来呼晚置酒坐定巳復日
照廊怳疑所見皆夢寐百種變怪旋消亡共言蛟龍厭
舊穴魚鼈随徙空陂塘愚儒無知守章句論說黒白推
何祥惟有主人言可用天寒欲雪飲此觴
(九域志楚州山陽郡淮隂縣在州西四十里漢于定國/傳永光元年春霜夏寒日青無光白樂天詩白日冷無)
(光黄河凍不流荘子齊物論疾雷破山韓退之詩天昏/地黒蛟龍移雷驚電激雄雌随清泉百丈化為土魚鼈)
(枯死吁可悲漢張湯傳博士狄山曰和親便上問湯湯/曰此愚儒無知夏侯勝傳章句小儒破碎大道漢五行)
(志言之不従則有白眚白祥/聴之不聰則有黒眚黒祥)
　　　廣陵㑹三同舍各以其字為韻仍邀同賦
　　　　劉貢父(劉貢父名攽公有送劉攽倅海陵詩/見本巻錢公輔字君倚時正在郡賢)
　　　　　(主人謂/君倚也)
去年送劉郎醉語巳驚衆如今各漂泊筆硯誰能弄我
命不在天羿彀未必中作詩聊遣意老大慵譏諷夫子
少年時雄辨輕子貢爾来再傷弓戢翼念前痛廣陵三
日飲相對怳如夢况逢賢主人白酒撥春甕竹西巳揮
手灣口猶屢送羡子去安閒吾邦正喧鬨
(韓退之寄盧仝詩往年弄筆嘲同異怪辭驚衆謗不巳/荘子徳充符㳺扵羿之彀中中央者中地也然而不中)
(者命也史記孔子弟子傳子貢利口巧辭孔子嘗黜其/辯杜飲中八仙歌焦遂五斗方卓然髙談雄辨驚四筵)
(荀子傷弓之鳥見曲木而驚毛詩鴛鴦在梁戢其左翼/戰國策有鴻鴈従東方来更羸引弓虚發而下之魏王)
(曰射可至此乎更羸曰此孽也其飛徐而鳴悲故瘡未/息而驚心未去也聞弦音烈而髙飛故瘡隕也九域志)
(揚州廣陵郡杜羗村詩夜䦨更秉燭相對如夢寐杜牧/之禪智寺詩誰知竹西路歌吹是揚州灣口見揚州地)
(志烏臺詩話云熙寜四年十一月赴杭州通判寄劉攽/詩云吾邦正喧鬨言杭州監司所聚初行新法事多不)
(便/)
　　　　孫巨源(孫巨源名洙廣陵人在諌院時王介/甫行新法多逐諫官御史巨源心知)
　　　　　(不可而欝欝不能有所言但懇乞補外知/海州既㑹扵此東坡與劉貢父劉莘老皆)
　　　　　(坐論新法以去巨源既同舍雅相厚又居/諫省而此詩云終嵗不及門則異趣可見)
　　　　　(又用栁子厚王孫猿事終以/巨源絶交之句其責之深矣)
三年客京輦憔悴難具論揮汗紅塵中但随馬蹄飜人
情貴往返不報生禍根坐令平生友終嵗不及門南来
實清曠但恨無與言不謂廣陵城得逢劉與孫異趣不
兩立譬如王孫猿吾儕久相聚恐見疑排拫我褊類中
散子通真巨源絶交固未敢且復東南奔
(史記蘇秦傳揮汗成雨班孟堅西都賦紅塵四合煙雲/相連栁子厚憎王孫文猿王孫居異山徳異性不能相)
(容猿之徳静以常王孫之徳躁以囂雖羣不相若也漢/灌夫傳竇嬰失埶亦欲倚夫引繩排拫生平慕之後棄)
(者孟康曰拫音痕欲引繩以彈排擯拫格之也晋嵇康/傳初婚魏宗室拜中散大夫康作幽憤詩曰惟此褊心)
(顯明臧否又與山濤絶交書云足下旁連多可而少怪/書見文選山濤字巨源沈傳師嶽麓寺詩承明年老輒)
(自論乞得湘/守東南奔)
　　　　劉莘老(劉莘老名摯極論新法章數上中丞/楊繪亦言其非安石使曾布作十難)
　　　　　(折之仍詰兩人向背好惡之情繪懼謝罪/莘老獨奮曰為人臣豈可壓扵權埶使天)
　　　　　(子不知利害之實即條對所難以伸其說/又云若謂向背則臣所向者義所背者利)
　　　　　(所向者君父所背者權臣安石大怒将竄/嶺外上不聴謫監衡州鹽倉初安石黨友)
　　　　　(傾一時造作言語以為㡬扵聖人至是遂/以其學亂天下先生詩士方在田里云云)
　　　　　(謂此/也)
江陵昔相遇幕府稱上賔再見明光宫峩冠挹(揖/仝)搢紳
如今三見子坎坷為逐臣朝㳺雲霄間欲分丞相茵莫
落江湖上遂與屈子鄰了不見喜愠子豈真可人邂逅
成一歡醉語出天真士方在田里自比渭與莘出試乃
大謬芻狗難重陳嵗晚多霜露歸耕當及辰
(唐地理志江陵本荆州南郡天寳元年更郡名漢馮唐/傳上功幙府晋郗超傳謝安曰郗生可謂入幙之賔莘)
(老嘗在荆州幕府故云漢武故事上起明光宫發燕趙/美女二千人充之杜子美詩明光起草人所羡漢丙吉)
(傳馭吏醉嘔丞相車上吉曰苐忍之不過汚丞相車茵/耳漢酷吏周陽由傳同車未嘗敢均茵伏韓退之赴江)
(陵詩朝為青雲士暮作白首囚楚辭離騷序遷之江南/晋嵇康傳王戎自言與康居山陽二十年未嘗見其喜)
(愠之色桓温傳嘗經王敦墓曰可人可人詩國風邂逅/相遇適我願兮杜寄李白詩劇談憐野逸嗜酒見天真)
(漢司馬遷報任安書事乃有大謬不然者荘子天運篇/芻狗之未陳也盛以箧衍巾以文繡尸祝齋戒以将之)
(及其已陳也行者踐其/首脊蘇者取而㸑之)
　
　
　
　
　
　
　
　施註蘇詩巻三
欽定四庫全書
　施註蘇詩巻四
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩四十七首
　　　　(起自京口之錢塘以是年/十一月抵任通守錢塘作)
　　　游金山寺(南唐僧應之頭陁巖記金山昔名/浮玉因裴頭陁江際獲金貞元二)
　　　　(十一年節帥李/錡奏易名金山)
我家江水初發源宦㳺直送江入海聞道潮頭一丈
髙天寒尚有沙痕在中泠南畔石盤陀古來出沒隨
濤波試登絶頂望鄉國江南江北青山多羇愁畏晚
尋歸楫山僧苦留看落日微風萬頃鞾文細斷霞半
空魚尾赤是時江月初生魄二更月落天深黒江心
似有炬火明飛熖照山棲鳥驚悵然歸卧心莫識非
鬼非人竟何物(公自注是夜/所見如此)江山如此不歸山江神
見怪驚我頑我謝江神豈得已有田不歸如江水
(郭景純江賦惟岷山之導江初發源乎濫觴漢地理/志岷山注云在蜀郡公蜀人也故云我家張又新水)
(經楊子江心中泠第一竇羣金山寺詩西江中泠波/四截湧出一峰青嵽嵲毛詩魴魚赬尾赬赤色也尚)
(書厥四月哉生眀又哉生魄注哉始也始生明月三/日也始生魄十六日也禮記月三日而成魄魄月質)
(也嶺表異物志海中遇隂晦波如然火滿海以物擊/之迸散如星火有月即不復見木𤣥虛海賦云隂火)
(潛然豈謂此乎左傳僖二十四年晉文公謂舅犯曰/所不與舅氏同心者有如白水三國孫權傳魏文帝)
(詔曰此言之/誠有如大江)
　　　自金山放船至焦山(潤州圖經焦山焦/先所隠故以為名)
金山樓觀何耽耽撞鐘撃鼓聞淮南焦山何有有脩
竹採薪汲水僧兩三雲霾浪打人迹絶時有沙户祈
春蠶(公自注吳人謂水/中可田者為沙)我來金山更留宿而此不到
心懐慙同㳺盡返決獨往賦命窮薄輕江潭清晨無
風浪自湧中流歌嘯倚半酣老僧下山驚客至迎笑
喜作巴人談(公自注焦山長/老中江人也)自言久客忘鄉井只有
彌勒為同龕困眠得就紙帳暖飽食未厭山蔬甘山
林饑卧古亦有無田不退寜非貪展禽雖未三見黜
叔夜自知七不堪行當投劾謝簪組為我佳處留茆
菴
(張平子西京賦大厦耽耽晉夏統傳甲夜之初撞鐘撃/鼓楞嚴經食辦擊鼓衆集撞鐘楊䧺傳横江潭而漁列)
(女傳趙津涓女中流為簡子發河激之歌法帖禇遂良/書久棄塵滓與彌勒同龕一食清齋六時禪誦嵇叔夜)
(絶交書有必不堪者七甚不可者三後漢崔駰傳祖篆/辭甄豐辟命投劾而歸又周黄徐姜傳序閔仲叔世稱)
(節士建武中應侯覇之辟既至覇不及政事徒勞苦而/已遂辭出投劾而去注案罪曰劾自投其劾状而去也)
　　　甘露寺(潤州圖經甘露寺在北固山上唐寳歴/中李徳裕建公自注欲逰甘露寺有二)
　　　　(客相過遂與偕行寺有石如羊相傳謂之很/石云諸葛亮孔眀坐其上與孫仲謀論曹公)
　　　　(也大鐡鑊二案銘梁武帝所鑄畫師子一菩/薩二陸探微筆衛公所留祠堂在寺手植柏)
　　　　(合抱矣近寺僧發古殿基得舎利七粒并/石記乃衛公為穆宗皇帝造福所葬者也)
江山豈不好獨㳺情易䦨但有相擕人何必素所歡我
欲訪甘露當途無閑官二子舊不識欣然肎聨鞍古郡
山為城層梯轉朱欄樓臺㫁崖上地窄天水寛一覽吞
數州山長江漫漫郤望大眀寺惟見煙中竿很石卧庭
下穹隆如伏羱緬懐卧龍公挾䇿事琱鑚一談收猘子
再說走老瞞名髙有餘想事往無留觀蕭公古鐡鑊相
對空團團陂陁受百斛積雨生微瀾泗水逸周鼎渭城
辭漢盤山川失故態怪此能獨完僧繇六化人霓裳挂
冰紈隠見十二疊觀者疑夷謾破板陸生畫青猊戲盤
跚上有二天人揮手如翔鸞筆墨雖欲盡典刑垂不刋
赫赫贊皇公英姿凛以寒古柏手親種挺然誰敢干枝
撑雲峰裂根入石窟蟠薙草得斷碑斬崖出金棺瘞藏
豈不牢見伏理可歎四雄皆龍虎遺迹儼未刓方其盛
壮時爭奪肎少安廢興屬造物遷逝誰控摶况彼妄庸
子而欲事所難古今共一軌後世徒辛酸聊興廣武歎
不待雍門彈
(漢張耳傳如平生歡徐鉉吴録太祖入廣陵造大明寺/輿地志石羊巷在城南吴時孫氏隧道也劉備詣孫權)
(權與俱獵因醉各據一羊羅隱石羊詩紫髯桑盖此沉/吟很石猶存事可尋三國諸葛亮傳徐庶謂先主曰孔)
(明卧龍也文選商鞅挾䇿以鑽孝公吳歴曹公聞孫策/平定江東意甚難之常呼猘兒難與争鋒猘狂犬也三)
(國志魏武帝小字阿瞞潤州類集甘露寺有梁天監中/所鑄鑊有銘可驗漢司馬相如傳罷池陂陀下屬江河)
(周鼎泗水注見一巻石鼓詩魚豢魏略景初元年徙長/安鐘簴駱駝銅人承露盤盤折銅人重不可致留於覇)
(城李賀金人辭漢歌攜盤獨出月荒凉渭城已逺波聲/小潤州類集甘露寺有張僧繇畫菩薩列子周穆王之)
(時西極之國有化人來後漢章帝紀詔齊相省冰紈注/紈素也冰言鮮潔如冰范蔚宗宦者論冰紈霧縠之迹)
(盈牣珍藏潤州類集甘露寺有陸探微畫狻猊注詳一/巻開元寺詩史記平原君傳民家有躄者盤跚行汲杜)
(子美畫鶴詩畫色久欲盡蒼然猶出塵唐李徳裕傳初/封贊皇縣伯潤州類集甘露寺今有李徳裕祠堂畫像)
(及所植檜周禮薙氏掌殺草注薙翦也玉壺清話潤州/甘露寺熙寧四年春江中漁者見神光累夕起於溷厠)
(間一旦其厠無故自圯長老應夫再營之方築基墾土/去地數尺一礎覆土中刻曰有唐太和三年正月二十)
(四日於上元縣禪衆寺舊塔基下獲舍利石函以其年/二月十五日重瘞藏於丹徒縣甘露寺東塔下金棺一)
(銀椁一錦襆九重皆余之施也余創甘露寺寳刹重瘞/舍利以資穆皇之𠖇福也江浙西道觀察等使兼潤州)
(刺史李徳裕記四雄諸葛武侯吳大帝梁武帝李衛公/也漢韓信傳刻印刓忍不能予刓五丸反注手弄角訛)
(也杜子美贈閭丘師兄詩漠漠世界黒區區争奪繁漢/賈誼服賦千變萬化兮未始有極忽然為人兮何足控)
(摶漢齊王傳人謂魏勃勇妄庸人耳晉阮籍傳常登廣/武觀楚漢戰處歎曰時無英雄使豎子成名東坡志林)
(昔先友史經臣彦輔謂余阮籍登廣武而歎豈謂沛公/豎子乎余曰非也傷時無劉項也豎子指魏晋間人耳)
(其後余㳺甘露寺寺有孔明孫權李徳裕遺迹感而賦/詩猶此意也今日讀李太白廣武古戰塲詩云沈湎呼)
(豎子狂言非至公乃知太白亦誤認嗣宗語與先友之/意無異嗣宗雖放蕩本有意於世以魏晋多故故一放)
(於酒何至以沛公為豎子乎桓譚新論雍門周以琴見/孟嘗君君曰先生鼔琴亦能使文悲乎對曰竊為足下)
(有所悲千秋萬嵗後墳墓生荆棘㳺童牧豎躑躅而歌/其上曰孟嘗君之尊貴亦若是乎於是孟嘗君喟然太)
(息淚承睫而未下雍門周引琴/鼓之孟嘗君遂㱆欷而就之)
　　　次韻子由栁湖感物
憶昔子美在東屯數間茆屋蒼山根嘲吟草木調蠻獠
欲與猿鳥争啾喧子今憔悴衆所棄驅馬獨出無往還
惟有栁湖萬株桞清隂與子供朝昏胡為譏評不少借
生意凌挫難為繁栁雖無言不觧愠世俗乍見應憮然
嬌姿共愛春濯濯豈問空腹脩虵蟠朝看濃翠傲炎赫
夜愛疎影搖清圓風飜雪陣春絮亂蠧響啄木秋聲堅
四時盛衰各有態搖落悽愴驚寒溫南山孤松積雪底
抱凍不死誰復賢
(杜移居東屯詩東屯復瀼西一種住清谿來往皆茒屋/淹留為稻畦北史蠻獠傳蠻之種類蓋盤瓠之後獠者)
(南蠻之别種左傳詩曰雖有姬姜無棄蕉萃㑹稽典録/孔融與曹公書今之少年喜謗前輩或能譏評孝章韓)
(昌黎外集送浮屠令縱西遊序譏評文章商較人士史/記荆軻傳願王少假借之晉王恭傳恭美姿儀或目之)
(云濯濯如春月栁白樂天悟真寺詩根株抱石長屈曲/蟲虵蟠晋列女傳謝道韞詠雪云未若栁絮因風起)
　　　送蔡冠卿知饒州(冠卿與安石議刑名不合遂/補外得饒州公送行詩意蓋)
　　　　(在/此)
吾觀蔡子與人游掀豗笑語無不可平生儻蕩不驚俗
臨事迂闊乃過我横前坑穽衆所畏布路金珠誰不裹
爾來變化驚何速昔號剛强今亦頗憐君獨守廷尉法
晚嵗郤理鄱陽柂莫嗟天驥逐羸牛欲試良玉須猛火
世事徐觀真夢寐人生不信長轗軻知君决獄有隂功
他日老人醻魏顆
(漢史丹傳貎若儻蕩不備然心甚謹密注儻蕩疎誕無/檢也左傳襄公三十年鄭伯有夜飲朝至未已朝者皆)
(自朝布路而罷漢百官公卿表廷尉秦官掌刑辟秩千/石張釋之傳釋之為廷尉曰廷尉天下之平也壹傾天)
(下用法皆為之輕重杜子羙短歌行君今理拖春江流/又錦樹行青草萋萋盡枯死天驥跛足隨羸牛東方朔)
(七諫服罷牛而驂驥淮南子終山之玉灼以爐炭三日/三夜色澤不變得天地之精也白居易詩試玉要燒三)
(日滿楞嚴經郤來觀世間猶如夢中事古詩無為守窮/賤轗軻長苦辛漢于定國傳父于公曰我治獄多隂徳)
(未嘗有所寃子孫必有興者左傳宣十五年魏顆從父/治命嫁其嬖妾及輔氏之役顆見老人結草以亢杜回)
(回躓而顛故獲之夜夢曰余而所嫁婦人之父也爾用/先人治命余是以報王注先生詩案自言以譏當今朝)
(廷進用之人有逆其意者則設坑穽以䧟之有/順其意者則以利誘之如以金玉布於道路)
　　　次韻楊褒早春(楊褒字之美嘉祐未為國子監/直講治平間出通判潁州好牧)
　　　　(法書蔡君謨多從借搨歐陽公見其女奴彈/琵琶有詩云嬌兒兩幅青布裙三腳木牀坐)
　　　　(調曲竒書古畫不論價盛以/錦囊装玉軸亦可見其人也)
窮巷凄凉苦未和君家庭院得春多不辭瘦馬騎衝雪
來聴佳人唱踏莎破恨徑須煩麴糵増年誰復怨羲娥
良辰樂事古難並白髪青衫我亦歌細雨郊園聊種菜
冷官門户可張羅放朝三日君恩重睡羙不知身在何
(漢陳平傳家乃負郭窮巷樂府曲名有踏莎行世説孔/羣與親舊書今年田得七百斛秫不了麴糵事韓退之)
(贈崔立之詩高士例須憐麴糵山海經東南海外甘泉/之間有羲和國有女子曰羲娥是生十日常浴日於甘)
(泉謝靈運擬鄴中詩序天下良辰美景賞心樂事四者/難并白樂天詩白髪更添今日鬂青衫猶是去年身杜)
(子羙有小園種秋菜詩又醉時歌廣文先生官獨冷漢/鄭當時傳下邽翟公為廷尉賔客填門及廢門外可設)
(爵羅白樂天詩歸騎紛紛滿九衢放朝三日為泥/塗杜偪仄行曉來急雨春風顛睡美不聞鐘鼓傳)
　　　初到杭州寄子由二絶
眼看時事力難勝貪戀君恩退未能遲鈍終須投劾去
使君何日換聾丞
(漢翟方進傳號遲頓不及事注頓讀曰鈍投劾注見本/巻焦山詩漢黄覇傳許丞老病聾督郵白欲逐之霸曰)
(許丞雖老尚能拜起送迎正頗重聴何傷公烏臺詩話/軾初任杭州寄子由詩云眼看時事力難勝貪戀君恩)
(退未能意謂新法青苖助役等事煩/雜不可辦亦言己材不能勝任也)
聖明寛大許全身衰病摧頽自畏人莫上岡頭苦相望
吾方祭竈請比隣
(白樂天詩閔黙向隅心摧頽觸籠翅魏文帝雜詩客子/常畏人詩國風陟彼岡兮瞻望兄兮漢孫寳傳署御史)
(主簿徙入舍/祭竈請比鄰)
　　　次韻栁子玉二首
　　　　地爐
細聲蚯蚓發銀瓶擁褐横眠天未明衰鬢鑷殘欹雪領
壯心降盡倒風旌自稱丹竈錙銖火倦聴山城長短更
聞道牀頭唯竹几夫人應不觧卿卿(公自注俗謂竹/几為竹夫人)
(韓石鼎聨句詩時於蚯蚓竅微作蒼蝇鳴杜牧之詩金/鑷洗霜鬢鄭愚津陽門詩笑云鮐老不為禮飄蕭雪領)
(霜垂頥詩召南我心則降蘇秦傳齊王曰寡人心搖搖/然如縣旌孟東野京山行此時游子心百尺風中旌朝)
(野僉載韋荘稱炭而㸑多少一臠必覺之江丈通别賦/守丹竈而不顧大還丹祕契圖凡一斤藥有十六兩每)
　(兩有二十四銖從冬至建子日辰起火分兩錙銖相應/世説王安豐婦卿安豐豐曰婦人卿壻於禮不敬荅曰)
(我親卿愛卿/是以卿卿)
　　　　紙帳
亂文龜殼細相連慣卧青綾恐未便潔似僧巾白疊布
暖於蠻帳紫茸氊錦衾速巻持還客破屋那愁仰見天
但恐嬌兒還惡睡夜深踏裂不成眠
(漢尚書郎更直建禮門給青綾被今西掖之任也子玉/官為尚書郎舊唐書南蠻傳婆利國有吉貝草緝花以)
(作布細者名為白疊杜子羙贊公房詩細軟青絲履光/明白氎巾又張舍人遺褥段詩錦衾巻還客始覺心和)
(平韓退之寄盧仝詩破屋數間而巳矣神仙傳董奉居/豫章時大旱縣令丁士彦請致雨奉曰雨易得耳貧道)
(屋皆見天恐雨至何堪令曰先生但致雨當為架好屋/屋成暮乃大雨杜茅屋為秋風所破歎布衾多年冷如)
(鐡嬌兒惡/卧踏裏裂)
　　　臘日游孤山訪惠勤惠思二僧(孤山在西湖上/惠勤餘杭人東)
　　　　(坡通守錢塘見歐陽文忠公於汝隂而南公/曰西湖僧惠勤甚文而長於詩子求人於湖)
　　　　(山間而不可得則往従勤乎東坡到/官三日訪勤於孤山之下遂賦此詩)
天欲雪雲滿湖樓臺明滅山有無水清出石(一作/石出)魚可
數林深無人鳥相呼臘日不歸對妻孥名尋道人實自
娯道人之居在何許寶雲山前路盤紆孤山孤絶誰肎
廬道人有道山不孤紙牕竹屋深自暖擁褐坐睡依圓
蒲天寒路逺愁僕夫整駕催歸及未晡出山迴望雲木
合但見野鶻盤浮圖兹游淡薄歡有餘到家怳如夢蘧
蘧作詩火急追亡逋清景一失後難摹
(杜子美雨詩明滅洲景微隱見巖姿露王維詩江流天/地外山色有無中漢薛宣傳宣為左馮翊出教曰日至)
(吏以令休掾宜從衆歸對妻子設酒肴請鄰里壹关相/樂关仝笑圖經云寳雲寺乾徳二年呉越王錢氏建寺)
(有寳雲菴沈休文詩野徑既盤紆荒阡亦交互韓退鷙/之詩喚起牕全曙催歸日未西栁子厚浮圖鶻説有)
(曰鶻穴於長安薦福浮圖有年矣荘子齊物論昔者荘/周夢為胡蝶栩栩然胡蝶也俄然覺則蘧蘧然周也)
　　　李杞寺丞見和前篇復用元韻荅之
獸在藪魚在湖一入池檻歸期無誤随弓旌落塵土坐
使鞭箠環呻呼追胥連保罪及孥(公自注近屢獲鹽賊/皆坐同保徙其家)
百日愁歎一日娯白雲舊有終老約朱綬豈合山人紆
人生何者非蘧廬故山鶴怨秋猿孤何時自駕鹿車去
掃除白髪煩菖蒲麻鞵短後随獵夫射弋狐兔供朝晡
陶潛自作五栁傳潘閬畫入三峰圖吾年凜凛今㡬餘
知非不去慙衛蘧歳荒無術歸亡逋鵠則易畫虎難摹
(列子昔者夢為人僕數罵杖撻無不致也眠中啽囈呻/呼徹旦息焉周禮小司徒之職以比追胥以令貢賦楊)
(子紆朱懐金唐李泌傳肅宗在靈武泌入議國事出陪/乘輿衆指曰著黄者聖人著白者山人也因賜金紫荘)
(子天運篇仁義先王之蘧廬也止可一宿而不可以久/處孔稚圭北山移文蕙帳空兮夜鶴怨山人去兮曉猿)
(驚風俗通鹿車窄小裁容一鹿晋劉伶傳常乗鹿車神/仙傳九疑仙人見武帝云聞有石菖蒲一寸九節可以)
(服食郤老故來採耳杜子美丈人山詩掃除白髪黄精/在又述懐詩麻鞋見天子荘子說劔篇曼胡之纓短後)
(之衣漢張騫傳堂邑父善射窮急射禽獸給食晉陶潛/著五栁先生傳以自况潘閬觀華山詩髙愛三峰挿太)
(虛回頭仰望倒騎驢魏野詩從此華山圖帳襄更添潘/閬倒騎驢郭縁生述征記華山有三峰直上數千仞古)
(詩凜凜嵗云暮淮南子蘧伯玉年五十而有四十九年/非何者先者難為知而後者易為改也荘子則陽篇蘧)
(伯玉行年六十而六十化未嘗不始於是之而卒詘之/以非也未知今之所謂是之非五十九非也後漢馬援)
(傳戒兄子嚴敦書曰効龍伯高不得猶為謹敕之士所/謂刻鵠不成尚類騖者也効杜季良不得䧟為天下輕)
(薄子所謂畫虎不成反類狗者也公烏臺詩話誤随弓/旌落塵土坐使鞭箠環呻呼以譏諷朝廷新法行後公)
(事鞭箠之多也追胥保伍罪及孥百日愁嘆一日娱以/譏諷朝廷鹽法收坐妻子移鄉法太急也嵗荒無術歸)
(亡逋鵠則易畫虎難摹意取馬援言畫鵠不成猶類鶩/畫虎不成反類狗言嵗既飢荒我欲出竒畫賑濟又恐)
(朝廷不從乃似畫/虎不成反類狗也)
　　　再和
東望海西望湖山平水逺細欲無野人疎狂逐漁釣刺
史寛大容歌呼君恩飽暖及爾孥才者不閑拙者娱穿
巖度嶺腳力健未厭山水相縈紆三百六十古精廬出
游無伴籃輿孤作詩雖未造藩閾破悶豈不賢摴蒱君
才敏贍兼百夫朝作千篇日未晡朅來湖上得佳句從
此不看營丘圖知君篋櫝富有餘莫惜錦繡償菅蘧窮
多鬬險誰先逋賭取名畫不用摹
(唐王維傳維善畫山水平逺雲勢石色繪工以為天機/所到漢百官表武帝元封五年初置部刺史掌奉詔條)
(察州景帝中二年更名郡守曰太守唐百官志武徳元/年改太守曰刺史漢曹參傳相舍後園近吏舎吏舎日)
(飲歌呼參聞乃反取酒張坐飲大歌呼與相和白樂天/詩歴想為官日無如刾史時歡娱接賔客飽暖及妻兒)
(杭州圖經附郭二邑所管寺院内錢塘二百七十仁和/六十五合三百三十五所外七邑不與焉晋陶潜傳王)
(𢎞問其所乗荅云素有腳疾向來籃輿亦足自反乃令/一門生二兒共舉至州元稹杜甫墓誌詩人以來未有)
(如子羙者李白尚不能歴其藩翰况堂奥乎博物志老/子入胡作摴蒱宋髙祖紀桓𤣥曰劉毅家無儋石之儲)
(摴蒱一擲百萬南史栁惲傳武帝嘗曰分其才藝足了/十人韓退之贈崔立之詩朝為百賦猶鬱怒暮作千詩)
(轉遒𦂳後漢張衡思𤣥賦迴志朅來從𤣥謀獲我所求/夫何思名畫録李成工山水營丘人也世號李營丘韓)
(退之畫記獨孤生申叔者始得此畫而與余彈棊余幸/勝而獲焉明年至河陽座有趙侍御者見之慼然進曰)
(噫余之所/手摹也)
　　　游靈隱寺得來詩復用前韵
君不見錢塘湖錢王壮觀今巳無屋堆黄金斗量珠運
盡不勞折簡呼四方宦游散其孥宫闕留與閒人娱盛
衰哀樂兩須臾何用多憂心鬱紆谿山處處皆可廬最
愛靈隱飛來孤喬松百丈蒼髯鬚擾擾下笑栁與蒲髙
堂㑹食羅千夫撞鐘擊鼓喧朝晡凝香方丈眠氍毹絶
勝絮被縫海圖清風徐來驚睡餘遂超羲皇傲几蘧歸
時棲鴉正畢逋孤煙落日不可摹
(錢塘記唐元和中議築塘防海塘始開募致土石一斛/與錢一千來者如雲旬月而塘成因名錢塘五代史吴)
(越世家錢氏自唐末有國兼有兩浙㡬百年宋興俶朝/太祖厚禮遣還國太平興國三年詔俶來朝俶舉族歸)
(於京師國除王子年拾遺記後漢郭况庭中起髙閣置/衡石其上以秤量珠玉閣下有藏金窟列武士衛之劉)
(禹錫泰娘歌斗量明珠鳥傳意晉宣帝紀王凌曰凌若/有罪公當折簡召凌何苦自來帝曰以公非折簡之客)
(故耳十三州記靈隐山青巖晋咸和中有僧登之歎曰/此是中天竺國靈鷲山之小嶺不知何年飛來晉殷浩)
(傳松栢之姿經霜猶茂蒲栁弱質望秋先零釋氏要覽/唐顯慶中王𤣥䇿使西域至維摩示疾之室遺址疊石)
(為之𤣥䇿躬以手板縦横量之得十笏故號方丈風俗/通織毛褥謂之氍毹三輔黄圖武帝温室殿規地以罽)
(賔氍毹杜子美北征詩海圖折波濤舊繡移曲折天吴/及紫鳳顛倒在短褐晋陶潜傳甞言髙卧北牕之下清)
(風颯至自謂羲皇上人荘子人間世伏羲几蘧之所行/終而况散焉者乎注几蘧古聖君名畢逋注見三巻陪)
(歐陽公/燕西湖)
　　　戲子由
宛丘先生長如丘宛丘學舍小如舟常時低頭誦經史
忽然欠伸屋打頭斜風吹帷雨注靣先生不愧旁人羞
任從飽死笑方朔肎為雨立求秦優眼前勃豀何足道
處置六鑿須天游讀書萬巻不讀律致君堯舜知無術
勸農冠盖閙如雲送老虀鹽甘似蜜門前萬事不挂眼
頭雖長低氣不屈餘杭别駕無功勞畫堂五丈容旂旄
重樓跨空雨聲逺屋多人少風騷騷平生所慙今不恥
坐對疲氓更鞭箠道逄陽虎呼與言心知其非口諾唯
居髙志下眞何益氣節消縮今無幾文章小伎安足程
先生别駕舊齊名如今衰老俱無用付與時人分重輕
(宛丘注見前巻史記孔子世家孔子長九尺有六寸人/謂長人而異之曲禮君子欠伸撰杖屨潘安仁秋興賦)
(勁風戾而吹帷荘子外物萹室無空虛則婦姑勃豀心/無天游則六鑿相攘南史梁元帝之敗盡焚圖書曰讀)
(書萬巻猶有今日唐沈全交嘲誚詞評士不讀律博士/不尋章韓退之詩致君豈無術自進誠獨難班固西京)
(賦紱冕所興冠蓋如雲韓退之送窮文太學四年朝虀/暮鹽又贈張籍時吾老嗜讀書餘事不挂眼晋職官志)
(州郡置刺史别駕治中從事唐地理志杭州餘杭郡秦/始皇本紀作前殿阿房上可以坐萬人下可建五丈旗)
(庾信小園賦風騷騷而樹急天惨惨而雲低世說王弼/見何晏自説注老子㫖意晏多所短不復作聲但應喏)
(喏史記趙世家簡子曰諸大夫朝徒聞唯唯杜子美貽/栁少府詩文章一小伎於道未為尊公烏臺詩話任從)
(飽死笑方朔肎為雨立求秦優意取東方朔傳侏儒飽/欲死及滑稽傳優旃謂陛楯郎我雖短幸休居言弟家)
(貧官卑而身材長大所以比東方朔陛楯郎而以當今/進用之人比侏儒優旃也讀書萬巻不讀律致君堯舜)
(知無術是時朝廷新興律學軾意非之以謂法律不足/以致君於堯舜今時又專用法律而忘詩書故言我讀)
(萬巻書不讀法律蓋聞法律之中無致堯舜之術也勸/農冠蓋閙如雲送老虀鹽甘似蜜以譏諷朝廷新差提)
(舉官所至苛細生事發摘官吏惟學官無吏責也弟轍/為學官故有是句平生所慙今不耻坐對疲氓更鞭箠)
(是時多徒配犯鹽之人例皆饑貧言鞭箠此等貧民軾/平生所慚今不復恥矣以譏諷朝廷鹽法太急也道逄)
(陽虎呼與言心知其非口諾唯是時張靚俞希旦作監/司意不喜其為人然不敢與争議故毁詆之為陽虎也)
　　　越州張中舍夀樂堂(熙寜五年簽書公事太子/中舎張次山字希元創建)
　　　　(張建康人/號能吏)
青山偃蹇如髙人常時不肎入官府髙人自與山有素
不待招邀滿庭戸卧龍蟠屈半東州萬室鱗鱗枕其股
背之不見與無同狐裘反衣無乃魯張君眼力覻天奥
能遣荆棘化堂宇持頤宴坐不出門收攬竒秀得十五
才多事少厭閒寂卧看雲煙變風雨筍如玉筯椹如簮
强飲且為山作主不憂兒輩知此樂但恐造物怪多取
春濃睡足午牕明想見新茶如潑乳
(後漢龎公傳居峴山之南未嘗入城府漢張禹傳忽忘/雅素注素故舊也卧龍山在越州漢匡衡傳富貴在身)
(而列士不譽是有狐白之裘而反衣之也韓退之荅孟/郊詩規模背時利文字覻天巧荘子漁父篇左手據膝)
(右手持頤以聴維摩經心不住内亦不住外是為宴坐/不斷煩惱而入湼槃是為宴坐能如是坐者佛所印可)
(三國志龎統傳今抜十失五猶得其半任彦升讓吏部/表拔十得五尚曰比肩晉書王羲之曰正頼絲竹陶寫)
(常恐兒輩覺損歡樂之趣荘子天運篇名公/器也不可多取茶苑湯少茶多則乳靣聚)
　　　姚屯田挽詞
京口年來耆舊衰髙人淪䘮路人悲空聞韋叟一經在
不見恬侯萬石時貧病只知為善樂逍遥郤恨棄官遲
七年一别真如夢猶記蕭然瘦鶴姿
(建康實録孫權於朱方築城因京峴山謂之京鎮又因/門謂之京口晉習鑿齒著襄陽耆舊傳漢書韋賢傳鄒)
(魯諺曰遺子黄金滿籝不如教子一經石奮傳景帝曰/石君及四子皆二千石乃舉集其門因號萬石君少子)
(慶為相諡恬侯後漢東平憲王傳顯宗詔曰日者問東/平王處家何等最樂王言為善最樂其言甚大副是要)
(腹矣王仲宣贈蔡子篤詩風流雲散/一别如兩白樂天詩病瘦形如鶴)
　　　送岑著作(岑著作梓州人名象求字巖起時以/提舉梓州路常平還蜀故詩云惟應)
　　　　(故山夢隨/子到吾廬)
懶者常似静静豈懶者徒拙則近於直而直豈拙歟夫
子静且直雍容時巻舒嗟我復何爲相得歡有餘我本
不違世而世與我殊拙於林間鳩懶於冰底魚人皆笑
其狂子獨憐其愚直者有時信(平/聲)静者不終居而我懶
拙病不受砭藥除臨行怪酒薄已與别淚俱後㑹豈無
時遂恐出處踈惟應故山夢隨子到吾廬
(李白送蔡山人詩我本不棄世世人自棄我詩召南鵲/巢疏云鳩拙於營巢禮記月令魚上冰蓋未解凍之時)
(魚於冰下自藏也許慎/說文砭以石刺病也)
　　　吉祥寺賞牡丹
人老簮花不自羞花應羞上老人頭醉歸扶路人應笑
十里珠簾半上鈎
(晉謝安傳羊曇嘗因石頭大醉扶路唱樂不覺至西州/門杜牧之贈别詩春風十里揚州夢巻上珠簾總不如)
　　　吉祥寺僧求閣名
過眼榮枯電與風久長那得似花紅上人宴坐觀空閣
觀色觀空色即空
　　　和劉道原見寄(劉道原事見第三巻送/道原歸覲南康詩注)
敢向清時怨不容直嗟吾道與君東坐談足使淮南懼
歸去方知冀北空獨鶴不須驚夜旦羣烏未可辨雌雄
廬山自古不到處得與幽人子細窮
(後漢鄭𤣥傳𤣥從馬融受業畢辭歸融喟然曰鄭生今/去吾道東矣魏志郭嘉傳劉表坐談客耳漢汲黯傳淮)
(南王謀反憚汲黯曰黯好直諌守節死誼至說公孫𢎞/如發䝉耳左傳冀之北土馬之所生韓退之送溫造序)
(伯樂一過冀北之野而馬羣遂空淮南子雞知将旦鶴/知夜半詩小雅具曰予聖誰知鳥之雌雄王注先生詩)
(案云以譏當今進/用雜亂無分别也)
　　　和劉道原詠史
仲尼憂世接輿狂臧穀雖殊竟兩亡吴客漫陳豪士賦
桓侯初笑越人方名髙不朽終安用日飲無何計亦良
獨掩陳編弔興廢牕前山雨夜浪浪
(荘子駢拇篇臧與穀二人相與牧羊而俱亡其羊問臧/則挾策讀書問穀則博塞以游二人者事業不同其於)
(亡羊均也晋陸機傳機吴郡人齊王冋矜功自伐受爵/不讓機惡之作豪士賦以刺之史記扁鵲傳姓秦氏名)
(越人與虢中庻子論方曰越人之為方也不待切脈望/色聴聲寫形言病之所在又過齊齊桓侯客之入朝見)
(曰君有疾不治将深桓侯不應及病召扁鵲鵲巳逃去/桓侯遂死曹大家東征賦惟令徳為不朽兮身既殺而)
(名存杜子美醉時歌名垂萬古知何用漢袁盎傳盎徙/吴相辭行兄子種曰吴王驕日久國多奸南方卑濕絲)
(能日飲亡何說王母反而已如此幸得脱按絲盎字/也韓退之别知賦雨浪浪其不止雲浩浩其常浮)
　　　和劉道原寄張師民
仁義大捷徑詩書一旅亭相夸綬若若猶誦麥青青腐
鼠何勞嚇髙鴻本自㝠顚狂不用喚酒盡漸須醒
(荘子天運篇古之至人假道於仁托宿於義以游逍遥/之墟楚辭離騷夫唯㨗徑以窘歩列子仲尼篇處吾之)
(家如逆旅之舎楞嚴經譬如行客投寄旅亭或食或宿/事畢俶装前塗不遑安住漢石顯傳顯與牢梁五鹿充)
(宗結為黨友諸附倚者皆得寵位民歌之曰牢邪石邪/五鹿客邪邙何纍纍綬若若邪荘子外物篇儒以詩禮)
(發冢者詩固有之曰青青之麥生於陵陂生不布施死/何含珠為秋水篇恵子相梁荘子往見之或謂惠子曰)
(荘子來欲代子相恵子恐荘子曰鴟得腐䑕鵷雛過之/曰嚇今子欲以子之梁國而嚇我邪揚子鴻飛㝠㝠弋)
(人何慕焉公烏臺詩話熙寜六年軾任杭州通判劉恕/寄詩三首軾依韻和云云此詩譏諷朝廷近日進用之)
(人以仁義為捷徑以詩書為逆旅但為印綬爵禄所誘/則假六經以進如荘子所謂儒以詩禮發冡故云麥青)
(青也譏□□之願爵位如鴟鳶以腐䑕嚇鴻/鵠□溺於利如人之醉於酒酒盡則自醒也)
　　　送張職方吉甫赴閩漕六和寺中作(杭州圖經/六和寺開)
　　　　(寳三年建太平興/國五年改開化寺)
羡君超然鸞鶴姿江湖欲下還飛去空使呉兒怨不留
青山漫漫七閩路門前江水去掀天寺後清池碧玉環
君如大江日千里我如此水千山底
(白樂天懐錢舎人詩因詠松雪句永懐鸞鶴姿林世程/閩中記閩之人居海隖有七種故謂之七閩秦時閩越)
(王無諸王此地白樂天詩白浪掀天盡日風劉禹錫洛/城舊居詩水繞庭臺碧玉環王注六和寺後有池蘇子)
(美所賦金/鯽魚是也)
　　　雨中遊天竺靈感觀音院
蠶欲老麥半黄前山後山雨浪浪農夫輟耒女廢筐白
衣仙人在髙堂
　　　和蔡準郎中見邀游西湖三首
夏潦漲湖深更幽西風落木芙蓉秋飛雪闇天雲拂地
新蒲出水栁映洲湖上四時看不足惟有人生飄若浮
觧顔一笑豈易得主人有酒君應留不見錢塘游宦客
朝推囚暮決獄不因人喚何時休
(賈誼服賦其生也若浮其死也若休列子黄帝篇自/吾之事夫子友若人也五年之後始一觧顔而笑)
城市不識江湖幽如與蟪蛄語春秋試令江湖處城市
郤似麋鹿游汀洲髙人無心無不可得坎且止乘流浮
公卿故舊留不得遇所得意終年留君不見抛官彭澤
令琴無絃巾有酒醉欲眠時遣客休
(荘子逍遥游朝菌不知晦朔蟪蛄不知春秋漢賈誼傳/乗流則逝兮得坎則止范傳正李翰林新墓碑偶乗扁)
(舟一日千里或遇勝境終年不移晋陶潜傳性不解音/聲而畜素琴一張絃徽不具郡将候潛逢其酒熟取頭)
(上葛巾漉酒畢還復著之貴賤造之者有酒/輙設潜若先醉便語客曰我醉欲眠卿可去)
田間決水鳴幽幽插秧未遍麥巳秋相攜燒笋苦竹寺
郤下踏藕荷花洲船頭斫鮮細縷縷船尾炊玉香浮浮
臨風飽食得甘寝肎使細故胷中留君不見壮士憔悴
時饑謀食渇謀飲功名有時無罷休
(禮記月令孟夏之月靡草死麥秋至杜詩踏藕野泥中/詩大雅釋之叟叟蒸之浮浮韓退之簟詩倒身甘寝百)
(疾愈賈誼服賦細故蔕芥兮何足以/疑史記孫武傳吴王曰将軍罷休)
　　　和子由栁湖久涸忽有水開元寺山茶舊無花
　　　今嵗盛開二首
太昊祠東鐵墓西一樽曽與子同攜囘瞻郡閣遥飛檻
北望檣竿半隱堤飯豆羮藜思兩鵠飲河噀水賴長蜺
如今勝事無人共花下壺盧鳥勸提
(左傳梓慎曰陳太昊之墟也先生志林云余舊過陳州/留七十餘日近城可逰觀者無不至栁湖旁有邱俗謂)
(之鐵墓云陳胡公墓也城濠水往往嚙其趾見有鐵錮/之漢翟方進傳字子威初汝南有鴻隙大陂郡以為饒)
(方進為相奏罷之王莽時常枯旱鄉中追怨謠曰壊陂/誰翟子威飯我豆食羮芋魁反乎覆陂當復誰云者兩)
(黄鵠春秋元命苞虹蜺者隂陽之精雄曰虹雌曰蜺漢/昭帝時天雨虹下屬宫中飲井水竭歐陽公詩獨有花)
(上提壺盧勸我/沽酒花前傾)
長明燈下石欄干長共松杉鬬嵗寒葉厚有稜犀甲健
花深少態鶴頭丹久陪方丈曼陁雨羞對先生苜蓿盤
雪裏盛開知有意眀年開後更誰看
(唐文粹有髙邁長明燈頌劉餗唐朝傳記江寕寺有晉/長明燈嵗久火色變青而不熱隋文帝平陳已訝其古)
(至今猶存劉禹錫詩長明燈是前朝熖曽照青青年少/時杜子美海棕行龍鱗犀甲相錯落蒼稜白皮十抱文)
(法華經天雨曼陁羅華閩川名士傳薛令之開元中為/右庶子作詩曰朝日上團團照見先生槃槃中何所有)
(苜蓿長欄干上幸東宫見之題其榜曰/若嫌松桂寒任逐桑榆暖令之乃謝病)
　　　六月二十七日望湖樓醉書五首
黒雲飜墨未遮山白雨跳珠亂入船巻地風來忽吹散
望湖樓下水如天
(杜子美茅屋歌俄頃風定雲墨色白樂天悟真寺詩赤/日間白雨又三㳺洞序水石相薄跳珠濺玉栁子厚詩)
(桂嶺瘴來雲似墨洞庭春盡水如天/李賀貝宫夫人詩空光帖妥水如天)
放生魚鱉逐人來無主荷花到處開水枕能令山俯仰
風船觧與月裵囘
(天禧四年判杭州王欽若奏以西湖為放生池/禁捕魚鳥為人主祈福杜詩桃花一蔟開無主)
烏菱白芡不論錢亂繫青菰裹緑盤(一作/綵槃)忽憶嘗新㑹
靈觀滯留江海得加餐
(周禮籩人之實菱芡栗脯注菱芰也芡鷄頭也太史公/自序留滯周南歐陽公食鷄頭詩凝祥池鎖㑹靈園注)
(京師賣五嶽/觀鷄頭最佳)
獻花游女木蘭橈細雨斜風濕翠翹無限芳洲生杜若
吴兒不識楚辭招
(任昉述異記木蘭川在尋陽江七里洲中有魯班刻木/蘭舟至今猶在唐皇甫冉詩縈回楓葉岸留滯木蘭橈)
(張志和漁父詞青篛笠緑簔衣斜風細雨不須歸楚辭/宋玉招魂砥室翠翹挂曲瓊些劉禹錫詩拾羽翠翹飜)
(屈原九歌采芳洲兮杜若将以遺兮下/女杜子美詩夢歸歸未得不用楚辭招)
未成小隱聊中隱可得長閑勝暫閑我本無家更安往
故鄉無此好湖山
(王康琚反招隐詩小隱隱陵藪大隐隐朝市白樂天中/隐詩大隱住朝市小隱入邱樊邱樊太冷落朝市太囂)
(喧不如作中隱隱在留司官唯此中隱士致身吉且安/似出復似處非忙亦非閑又和裵相閑行詩偷閑意味)
(勝長/閑)
　　　七月一日出城舟中苦熱
凉飇呼不來流汗方被體稀星乍明滅暗水光瀰瀰香
風過蓮芡驚枕裂魴鯉欠伸宿酒餘起坐濯清泚火雲
勢方壮未受月露洗身微欲安適坐待東方啟
(杜子美詩汗流被我體又倦夜詩重露成涓滴稀星乍/有無又貽栁少府詩火雲洗月露絶壁上朝暾詩小雅)
(東有啟明毛傳日旦/出謂明星為啟明)
　　　宿餘杭法喜寺後緑野堂望呉興諸山懐孫莘
　　　老學士
徙倚秋原上凄凉晚照中水流天不盡人遠思何窮問
諜知秦過看山識禹功(公自注餘杭始皇所舎舟也西/北舟枕山堯時洪水繫舟山上)
稻凉初吠蛤栁老半書蟲荷背風飜白蓮腮雨退紅追
游慰遲暮覓句效兒童北望苕溪轉遥憐震澤通烹魚
得尺素好在紫髯翁
(史記三代世表余讀諜記黄帝以來皆有年数秦始皇/紀三十七年至錢塘臨浙江水波惡乃西從狹中渡注)
(云餘杭也左傳昭公元年劉定公館於雒汭歎曰美哉/禹功明徳遠矣韓退之詩蛤即是蝦蟇漢五行志昭帝)
(時上林栁樹斷仆地一朝起立生枝葉有蟲食葉成文/曰公孫病已立杜子美詩蟲書玉佩蘚又示宗武詩覓)
(句新知律杭州圖經苕水出天目山北入太湖乃古震/澤也故老相傳夾岸多苕草秋風吹花浮如飛雪因以)
(名谿古樂府飲馬長城窟行客從逺方來遺我雙鯉魚/呼兒烹鯉魚中有尺素書王注張遼以紫髯将軍目孫)
(權今莘老多髯又/姓孫故用此事)
　　　宿臨安淨土寺
雞鳴發餘杭到寺已亭午參禪固未暇飽食良先務平
生睡不足急掃清風宇閉門羣動息香篆起煙縷覺來
烹石泉紫筍發輕乳晚凉沐浴罷衰髪稀可數浩歌出
門去暮色入村塢微月半隱山圓荷爭瀉露相攜石橋
上夜與故人語明朝入山房石鏡炯當路昔照熊虎姿
今為猿鳥顧廢興何足弔萬世一仰俯
(晉孫綽天台賦羲和亭午㳺氣高褰纂要日在午曰亭/午李肇國史補湖州有顧渚紫筍茶陸羽茶經與楊祭)
(酒書顧渚山中紫筍茶兩片一上太夫人一充昆弟同/啜白樂天白蓮詩洩香銀囊破瀉露玉盤傾臨安縣圖)
(經真寂院一名山房在石鏡山東吴興記臨安縣東石/鏡徑二尺七寸甚清明四靣俱見人形吴越王錢鏐布)
(衣時嘗照石鏡/鏡起而聳戰)
　　　自淨土歩至功臣寺(臨安圖經功臣山在縣南/二里本名大官山吴越王)
　　　　(錢氏建為功臣院祥/符元年改賜今額)
落日岸葛巾晚風吹羽扇松間野歩穩竹外飛橋轉神
功鑿横嶺巖石得巨片直度千人溝下有微流泫岡巒
蔚回合金碧爛明絢緬懐異姓王負擔此鄉縣長逢跨
下辱屢乞桑間飯誰謂山石頑識此希世彦凜然英氣
逼屹起猶聳戰他年萬騎歸父老恣歡宴錦綉被原野
金珠散貧賤竇融既入朝呉芮空記靣榮華坐銷歇閱
世如郵傳惟有長明燈依然照金殿
(臨安圖經寺有溝名曰千人相傳錢氏役千人一日而/成晉佛圖澄傳敕龍取水泫然微流西漢有異姓諸侯)
(王表晉郭璞詩五百年生異姓王五代史吴越世家錢/鏐字具羙杭州臨安人也以販鹽為盗天復二年封越)
(王昭宗詔圖形凌煙閣升衣錦營為衣錦城石鑑山曰/衣錦山大官山曰功臣山鏐游衣錦城宴故老山林皆)
(覆以錦梁太祖即位封吴越王兼淮南節度使作還鄉/歌曰三節還鄉兮挂錦衣父老逺來相追随牛斗無孛)
(人無欺吴越一王駟馬歸跨下用史記淮隂事桑間飯/用左傳趙宣子靈輒事聳戰事見前篇石鏡注後漢竇)
(融傳自以非舊臣一旦入朝在功臣之右毎召見容貎/辭氣卑恭巳甚帝以此愈親厚之漢吴芮傳髙祖以其)
(将梅鋗有功從入武闗故徳芮徙封長沙王一年薨三/國諸葛誕傳注魏黄初末盗發吴芮冢容貎如生後與)
(發者見吴綱曰君何類長沙王但微短爾漢蓋寛饒傳/平恩侯許伯入第寛饒卬視屋歎曰美哉然富貴無常)
(忽則易人此如傳舍所閱多矣劉禹錫詩視/身如傳舍閱世甚東流長明燈注見本巻)
　　　游徑山
衆峰來自天目山勢若駿馬奔平川中途勒破千里足
金鞭玉鐙相回旋人言山住水亦住下有萬古蛟龍淵
道人天眼識王氣結茆宴坐荒山巔精誠貫山石為裂
天女下試顔如蓮寒牕暖足來朴朔夜鉢呪水降蜿蜒
雪眉老人朝扣門願為弟子長參禪爾來廢興三百載
奔走吳㑹輸金錢飛樓湧殿壓山破朝鐘暮鼓驚龍眠
晴空偶見浮海蜃落日下数投村鳶有生共處覆載内
擾擾膏火同烹煎近來愈覺世議隘每到寛處差安便
嗟余老矣百事廢郤尋舊學心茫然問龍乞水歸洗眼
欲看細字銷殘年(公自注龍井水/洗病眼有効)
(李照徑山山門事状徑山乃天目東北峰也中有徑路/以通天目故謂之徑山李白相逄行髙挹黄金鞭徐陵)
(紫驑馬詩玉鐙繡纒鬉金鞍錦覆幪山門事状徑山之/頂乃天目龍之别居國一大師法欽初隠此山頂有素)
(衣老人前致拜曰我龍也自師到山吾屬五百皆不安/我将挈歸天目願捨此為立錫地乃請師南登絶頂入)
(五峰之間中有大湫指謂師曰吾家去此湫當漲矣留/一六之水慎勿堙之我将時至衛師焉今一六見存謂)
(之龍井又國一大師初入山遇獵者以其地結草菴請/師居之其後龍湫既平北峰之陽復有草菴可居師乃)
(止焉菴蓋龍所為今菴基在而草不生又師一日坐石/屛之下有白衣士自言是天目中子山人也長安佛法)
(有難聞師道行髙邈願度為沙彌往救師曰汝有何術/曰我誦俱􁀙觀音呪功力無比師欲驗之乃曰吾坐後)
(石屏汝能呪之令破否曰可遂叱之石屏裂為三片今/謂之喝石巖師知神異為薙髪賜名恵崇至京師與術)
(士競勝之四十二章經天神獻玉女於佛欲以試佛佛/言革囊衆穢爾來何為去吾不用汝僧皎然荅李季蘭)
(詩天女來相試将花欲染衣山門事状常有白兔二跪/於杖屨之間古樂府木蘭歌雄兔腳朴朔雌兔眼迷離)
(王注引抱朴子云外國方士能神呪者臨川禹步吹氣/龍即浮出長十餘丈方士一吹縮至一寸取著壺中遇)
(旱出龍而雨集呪水降龍此事相類史記天官書海旁/蜃氣象樓䑓韓退之詩頃刻青紅浮海蜃莊子人間世)
(山木自㓂也膏火自煎也公烏臺詩話熙寧六年㳺徑/山留題云近來愈覺世議隘每到勝處差安便以譏諷)
(朝廷進用之人多是刻薄褊隘不少/容人過失見山中寛閑之處為樂也)
　　　自徑山回得吕察推詩用其韻招之宿湖上(吕/名)
　　　　(仲甫字穆仲丞相/文穆公䝉正孫)
多君貴公子愛山如愛色心隨葉舟去夢遶千山碧新
詩到中路令我喜折屐古來軒冕徒操捨兩悲慄數朝
辭簮笏兩腳得暫赤歸來不入府郤走湖上宅寵辱吾
久忘寜畏官長詰飄然便歸去誰在子思側君能從我
游出郭及未黒
(軒后本紀見浮葉乃為舟觀轉篷乃作車晋謝安傳兄/子𤣥破苻堅驛書至安方對客圍棊了無喜色既罷還)
(内過户限心喜甚不覺屐齒之折荘子天運篇親權者/不能與人柄操之則慄捨之則悲杜子美詩南望青松)
(駕短壑安得赤腳踏層冰又偪仄行徒歩飜愁/官長怒又鄭廣文詩醉則騎馬歸頗遭官長罵)
　　　宿望湖樓再和
新月如佳人出海初弄色娟娟到湖上瀲瀲搖空碧夜
凉人未寝山靜聞響屐騷人故多感悲秋更憀慄君胡
不相就朱墨紛黝赤我行得所嗜十日忘家宅但恨無
友生詩病莫訶詰君來試吟詠(一作/味)定作鶴頭側改罷
心愈疑滿紙蛟蛇黒
(髙適人日寄杜二詩栁條弄色不忍見鮑明逺翫月詩/娟娟似蛾睂白樂天西湖晚歸詩煙波淡蕩搖空碧南)
(史謝靈運傳尋山渉嶺必造幽峻登躡嘗著木屐上山/則去其前齒下山則去其後齒楚辭宋玉九歌悲哉秋)
(之為氣也蕭瑟兮草木搖落而變衰憀慄兮若在逺行/北史蘇綽傳拜大行臺右丞始制文案程式朱出墨入)
(及計帳户籍之法曹子建與楊徳祖書劉季緒才不逮/作者而好詆訶文章掎摭利病杜詩新詩改罷自長吟)
　　　夜泛西湖五絶
新月生魄迹未安纔破五六漸盤桓今夜吐艶如半璧
游人得向三更看
(生魄注見本巻游金山詩杜子美新月詩影斜/輪未安盧仝月蝕詩初露半箇璧漸吐滿輪魄)
三更向䦨月漸垂欲落未落景特奇明朝人事誰料得
看到蒼龍西沒時
(漢天文志東宫蒼龍星按/蒼龍角亢之宿夜半而沒)
蒼龍已沒牛斗横東方芒角昇長庚漁人收筒及未曉
船過惟有菰蒲聲(公自注湖上禁/漁皆盗釣者也)
(漢天文志天一槍棓矛盾動搖角大兵起注角/芒角也後漢天文志長庚廣如一疋布著天)
菰蒲無邊水茫茫荷花夜開風露香漸見燈明出逺寺
更待月黒看湖光
湖光非鬼亦非仙風恬浪靜光滿川須臾兩兩入寺去
就視不見空茫然
　
　
　
　
　施註蘇詩巻四
欽定四庫全書
　施註蘇詩巻五
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩六十九首
　　　　(起熙寧壬子以後通守/錢塘作  施註缺今補)
　　　焦千之求惠山泉詩
兹山定空中乳水滿其腹遇隙則發見臭味實一族淺
深各有值方圓隨所蓄或為雲洶湧或作線斷續或鳴
空洞中雜佩間琴筑或流蒼石縫宛轉龍鸞蹙缾罌走
千里真偽半相瀆貴人髙宴罷醉眼亂紅緑赤泥開方
印紫餅截圓玉傾甌共歎賞竊語笑僮僕豈如泉上僧
盥灑自挹掬故人憐我病蒻籠寄新馥欠伸北牕下晝
睡美方熟精品厭凡泉願子致一斛
(左傳襄二十二年譬諸草木吾臭味也而何敢差池白/居易廬山草堂記堂東有瀑布瀉階隅落石渠夜中如)
(環珮琴筑聲酉陽雜俎允街縣有泉泉眼中水走旋如/盤龍驢馬飲之皆驚走盧仝詩白絹斜封三道印茶録)
(茶色貴白而餅茶多以珍膏油其面故有青紫黒/之異又茶宜蒻葉收蔵之家以蒻葉封裹焙中)
　　　答任師中次韻(公自注來詩勸/以詩酒自娛)
閒裏有深趣常憂兒輩知已成歸蜀計誰借買山貲世
事久已謝故人猶見思平生不飲酒對子敢論詩
(兒輩知注見第四巻越州張中舍詩世說支道林因人/就深公買印山深公答曰未聞巢由買山而隠又郗超)
(每聞欲髙尚隠退者輙為辦百萬貲唐符/載就襄陽節度于頔求買山錢頔與百萬)
　　　沈諫議召遊湖不赴明日得雙蓮於北山下
　　　作一絶持獻沈既見和又别作一首因用其
　　　韻
湖上棠隂手自栽問公更得幾回來水仙亦恐公歸去
故遣雙蓮一夜開
(杭州圖經湖上有水仙/王廟在錢塘門外二里)
詔書行捧縷金牋樂府應歌相府蓮莫忘今年花發處
西湖西畔北山前
(李肇國史補于司空以樂府有想夫憐曲名不佳欲改/之坐客有笑者曰南朝相府曾有瑞蓮號相府蓮後有)
(此曲誤呼想夫憐杭州圖經北髙峰在靈/隠寺後又北山之形如獅子名獅子峯)
　　　和歐陽少師㑹老堂次韻
一時冠蓋盡嚴終舊徳年來豈易逢聞道堂中延蓋叟
定應牀下拜梁松蠧魚自曬閑箱篋科斗長收古鼎鐘
我欲棄官重問道寸筳何以得舂容
(王注嚴助終軍二子皆少年之貴漢曹參為齊相嘗避/正寢以延蓋公後漢馬援有疾梁松候之拜牀下援曰)
(我乃松父友雖貴何得失其序乎科斗詳見石鼔詩注/歐陽公收古鼎鐘銘刻最多見集古録目東方朔客難)
(以筳撞鐘豈能發其音聲韓詩東野不回頭有如/寸筳撞巨鐘禮記學記待其從容然後能盡其聲)
　　　和歐陽少師寄趙少師次韻
朱門有遺啄千里來燕雀公家冷如氷百嘑無一諾平
生親友半遷逝公雖不怪旁人愕世事如今臘酒醲交
情自古春雲薄二公凛凛和非同疇昔心親豈貌從白
鬚相映松間鶴清句更酬雪裏鴻何日揚雄一廛足郤
追范蠡五湖中
(韓詩直置心親無貌敬漢書揚雄/居岷山之陽有宅一區有田一廛)
　　　監試呈諸試官
我本山中人寒苦盜寸廩文詞雖少作勉强非天禀既
得旋廢忘懶惰今十稔麻衣如再著墨水真可飲每聞
科詔下白汗如流瀋此邦東南㑹多士敢題品芻蕘盡
蘭蓀香不數葵荏貧家見珠貝眩晃自難審緬懐嘉祐
初文格變已甚千金碎全璧百衲收寸錦調和椒桂釅
咀嚼沙礫磣廣眉成半額學步歸踔踸(丑甚切/一作趻)維時老
宗伯氣壓羣兒凛蛟龍不世出魚鮪初驚淰至音久乃
信知味猶食椹至今天下士微管幾左袵謂當千載後
石室祠髙朕爾來又一變此學初誰諗權衡破舊法芻
豢笑凡餁髙言追衞樂篆刻鄙曹沈先生周孔出弟子
淵騫寢郤顧老鈍軀頑朴謝鑴鋟諸君况才傑容我懶
且噤聊欲廢書眠秋濤舂午枕
(左傳僖二年虢公敗戎於桑田卜偃曰不可以五稔廣/雅秋榖熟也古謂一年為一稔按先生以嘉祐六年辛)
(丑中制科入第三等至熙寧五年壬子在杭州監試蓋/十二年矣今十稔舉成數云晚唐劉得仁詩一著麻衣)
(便白頭梁試進士不中程者飲以墨水北齊選舉濫者/飲墨水一斗王注嘉祐初文格彫鏤磔裂如劉幾魏宜)
(之屬後漢馬廖言城中好廣眉四方皆半額莊子秋水/篇不聞夫夀陵餘子之學行於邯鄲與未得國能又失)
(其故行矣直匍匐而歸耳又䕫謂蚿曰吾以一足趻踔/而行趻同踸王注老宗伯言歐陽永叔也禮運以龍為)
(畜故魚鮪不淰淰魚駭貌詩魯頌翩彼飛鴞集于泮林/食我桑椹懐我好音漢末髙朕為蜀郡守興設學校修)
(周公禮教邦人立石室祠之在文翁石室傍王注衞玠/樂廣言其時尚虛無之學也曹植沈約言時以詩賦為)
(篆刻而不用也揚子/或問淵騫曰在寢)
　　　望海樓晚景五絶(杭州圖經東樓一名望海樓/在舊治中和堂北太平寰宇)
　　　　(記樓髙十八丈/唐武徳七年置)
海上濤頭一線來樓前指顧雪成堆從今潮上君須上
更看銀山二十回
横風吹雨入樓斜壯觀應須好句誇雨過潮平江海碧
電光時掣紫金蛇
青山斷處塔層層隔岸人家喚欲譍江上秋風晚來急
為傳鐘鼓到西興
(杭州圖經浙江渡在/候潮門外對西興)
樓下誰家燒夜香玉笙哀怨弄初涼臨風有客吟秋扇
拜月無人見晚糚
沙河燈火照山紅歌鼓喧呼語笑中為問少年心在否
角巾欹側髩如蓬
(唐地理志沙河塘縣舊治南五里咸通二年刺史崔彦/曽聞昔潮水衝擊錢塘江岸至於奔逸入城勢莫能禦)
(故開沙河以決之河有/三曰外沙中沙裏沙)
　　　試院煎茶
蟹眼已過魚眼生颼颼欲作松風鳴䝉茸出磨細珠落
眩轉遶甌飛雪輕銀缾瀉湯誇第二未識古人煎水意
(公自注古語云/煎水不煎茶)君不見昔時李生好客手自煎貴從活
火發新泉又不見今時潞公煎茶學西蜀定州花瓷琢
紅玉我今貧病常苦飢分無玉盌捧蛾眉且學公家作
茗飲塼爐石銚行相隨不用撐腸拄腹文字五千巻但
願一甌常及睡足日髙時
(蔡君謨茶辨辨水泉煑飲等極為詳備有蟹眼魚眼用/湯之法茶經云凡候湯有三沸如魚眼微有聲為一沸)
(四向如涌泉連珠為第二沸騰波鼔浪為三沸則湯老/因話録李約嗜茶能自煎謂人曰茶須緩火炙活火煎)
(活火謂炭之有焰方熾者盧仝謝孟諫議寄新茶詩三/椀搜祐腸惟有文字五千巻又新茶詩日髙丈五睡正)
(濃軍將打/門驚周公)
　　　孫莘老求墨妙亭詩(先生墨妙亭記云熙寧四/年十二月髙郵縣孫莘老)
　　　　(自廣徳移守吳興其明年二月作墨妙亭於/府第之北取自漢以來古文遺刻以實之)
蘭亭蠒紙入昭陵世間遺跡猶龍騰顔公變法出新意
細筋入骨如秋鷹徐家父子亦秀絶字外出力中藏稜
嶧山傳刻典刑在千載筆法留陽氷杜陵評書貴瘦硬
此論未公吾不憑短長肥瘦各有態玉環飛燕誰敢憎
吳興太守真好古購買斷缺揮縑繒龜趺入坐螭隠壁
空齋晝静聞登登奇蹤散出走吳越勝事傳說誇友朋
書來乞詩要自寫為把栗尾書溪藤後來視今猶視昔
過眼百世如風燈他年劉郎憶賀監還道同時須服膺
(法書苑王右軍蘭亭禊序真本以蠒紙書唐太宗初得/之命趙模馮承素諸葛貞之流搨本以賜諸王真本入)
(玉匣從葬昭陵梁武帝評右軍書字勢雄踞如龍躍天/門虎卧鳳閣書斷唐顔真卿書雄秀獨出一變古法又)
(徐浩父子皆工草隸浩書張九齡司徒告身多渇筆世/狀其法曰怒猊抉石渇驥奔泉杜子美詩嶧山之碑野)
(火焚棗木傳刻肥失真按嶧山碑李斯書所謂小篆也/唐李陽氷得其筆法又見一巻石鼓詩注杜子美詩苦)
(縣光和尚骨立書貴瘦硬方通神王注亭中有顔徐李/斯等石刻故叙言之楊妃外傳妃小字玉環明皇覽漢)
(成内傳見飛燕身輕不勝風製七寳避風臺因謂妃子/曰爾則任吹多少妃曰霓裳一曲足掩前古詩大雅築)
(之登登王注登登打碑聲也栗尾筆也溪藤剡溪紙也/唐國史補紙則有越之剡藤蘭亭記後之視今猶今之)
(視昔韓詩百歲如風燈劉禹錫詩髙樓賀監昔曽登壁/上筆蹤龍虎騰又云偶因獨見空驚目恨不同時便服)
(膺/)
　　　李公擇求黄鶴樓詩因記舊所聞於馮當世者
黄鶴樓前月滿川抱闗老卒飢不眠夜聞三人笑語言
羽衣著屐響空山非鬼非人意其仙石扉三扣聲清圓
洞中鏗鈜落門闗縹緲入石如飛煙雞鳴月落風馭還
迎拜稽首願執鞭汝非其人骨腥羶黄金乞得重莫肩
持歸包裹弊席氊夜穿茒屋光射天里閭來觀已變遷
似石非石鉛非鉛或取而有衆忿喧訟歸有司今幾年
無功暴得喜欲顛神人戲汝真可憐願君為考然不然
此語可信馮公傳
(韓賦乃鬼神之所戲又/見第二巻渦口詩注)
　　　八月十日夜看月有懐子由并崔度賢良
宛邱先生自不飽更笑老崔窮百巧一更相過三更歸
古柏隂中看參昴去年舉君苜蓿盤夜傾閩酒赤如丹
今年還看去年月露冷遥知范叔寒典衣自種一頃豆
那知積雨生科斗歸來四壁草蟲鳴不如王江長飲酒
(公自注王江陳州道人毛詩惟參與昴苜蓿盤注見第/四巻和子由詩韻語陽秋酒有以紅為貴者李賀詩小)
(槽酒滴真珠紅是也今閩廣間所釀酒謂之紅酒其色/殆類胭脂史記范雎傳須賈曰范叔一寒至此乎乃與)
(之綈袍漢楊惲詩田彼南山蕪/穢不治種一頃豆落而為萁)
　　　催試官考較戲作
八月十五夜月色隨處好不擇茅簷與市樓况我官居
似蓬島鳳咮堂前野橘香劍潭橋畔秋荷老八月十八
潮壯觀天下無鵾鵬水擊三千里組練長驅十萬夫紅
旗青蓋互明滅黒沙白浪相吞屠人生㑹合古難必此
景此行那兩得願君聞此添蠟燭門外白袍如立鵠
(錢塘候潮圖八月十八日獨大常潮逺觀數百里若素/練横江稍近見潮頭髙數丈捲雲湧雪混混庉庉聲如)
(雷鼓猶不足以形容之左傳襄三年楚子重伐吳使鄧/廖帥組甲三百被練三千以侵吳王注紅旗青蓋言弄)
(潮/也)
　　　八月十七復登望海樓自和前篇是日牓出與
　　　試官兩(一作/五)人復留五首
樓上煙雲怪不來樓前飛紙落成堆非闗文字須重看
郤被江山未放回
眼昏燭暗細行斜考閱精彊外已誇明日失杯君莫怪
早知安足不成蛇
(國策陳軫曰人有遺舍人一巵酒者舍人相謂曰畫地/為蛇蛇先成者獨飲之一人蛇先成曰吾能為之足人)
(奪之酒曰蛇固無足/今為之足非蛇也)
亂山遮曉擁千層睡美初涼撼不譍昨夜酒行君屢歎
定知歸夢到吳興
天台桂子為誰香倦聴空階夜㸃涼賴有明朝看潮在
萬人空巷鬬新粧
(唐垂拱中天台桂子落十/餘日方止見陸龜䝉詩注)
秋花不見眼花紅身在孤舟兀兀中細雨作寒知有意
未教金菊出蒿蓬
　　　秋懐二首
苦熱念西風常恐來無時及兹遂凄凜又作徂年悲蟋
蟀鳴我牀黄葉投我幃牕前有棲鵩夜嘯如狐狸露冷
梧葉脫孤眠無安枝熠燿亦有偶髙屋飛相追定知無
幾見迫此清霜期物化逝不留我興為嗟咨便當勤秉
燭為樂戒暮遲
(古樂府有苦熱行淮南子木葉落長年悲阮嗣宗詩開/秋兆涼氣蟋蟀鳴牀帷漢賈誼傳誼為長沙王傅有鵩)
(鳥入舍止於坐隅注鵩似鴞不祥鳥也詩豳風熠燿宵/行疏熠燿者螢火之蟲飛而有光之貌故曰熠燿燐也)
(杜螢火詩十月清霜重飄零何處歸詩小雅/無幾相見古詩晝短苦夜長何不秉燭遊)
海風東南來吹盡三日雨空堦有餘滴似與幽人語念
我平生歡寂寞守環堵壺漿慰作勞裹飯救寒苦今年
秋應熟過從飽雞黍嗟我獨何求萬里涉江浦居貧豈
無食自不安畎畝念此坐達晨殘燈翳復吐
(古詩夜雨滴空堦陶潛詩壺漿勞近隣楊惲書田家作/勞莊子裹飯而食之詩國風不知我者謂我何求杜詩)
(初日翳/復吐)
　　　哭歐公孤山僧惠思示小詩次韻
故人已為土衰鬢亦驚秋猶喜孤山下相逢說舊游
　　　梵天寺見僧守詮小詩清逺可愛次韻(杭州圖/經梵天)
　　　　(寺在鳳/凰山)
但聞煙外鐘不見煙中寺幽人行未已草露濕芒屨惟
應山頭月夜夜照來去(附守詮詩落日寒蟬鳴獨歸林/下寺柴扉夜未掩片月隨行屨)
(惟聞犬吠聲/又入青蘿去)
　　　和陳述古拒霜花
千株掃作一番黄只有芙蓉獨自芳喚作拒霜知未稱
細思郤是最宜霜
　　　和沈立之留别二首
而今父老千行淚一似當時初去時不用鑴碑頌遺愛
丈人清徳畏人知
(三國胡質仕魏累遷征東將軍假節青徐諸軍事子威/歴安豐太守厲操清白武帝問卿孰與父清曰臣父清)
(恐人知臣清恐人/不知何敢及父)
卧聞鐃鼓送歸艎夢裏悤悤共一觴試問别來愁幾許
春江萬斛若為量(公自注去時/予在試院)
　　　次韻孔文仲推官見贈
我本麋鹿性諒非伏轅姿君如汗血馬作駒已權奇齊
驅大道中竝帶鑾鑣馳聞聲自決驟那復受縶維謂君
朝發燕秣楚日未欹云何中道止連蹇驢騾隨金鞍冒
翠錦玉勒垂青絲旁觀信美矣自揣良厭之均為人所
勞何必陋鹽輜君看立仗馬不敢鳴且窺調習困鞭箠
僅存骨與皮人生各有志此論我久持他人聞定笑聊
與吾子期空堦卧積雨病骨煩撐支秋草上垣墻霜葉
鳴堦墀門前自無客敢作揚雄麾候吏報君來弭節江
之湄一對髙人談稍忘俗吏卑今朝枉詩句粲如鳳來
儀上山絶梯磴墮海迷津涯憐我枯槁質借潤生華滋
豈效世俗人洗刮求瘢痍賢明日登用清廟歌緝熙胡
不學長卿預作封禪詞
(戰國策汗明見春申君曰驥服鹽車而上太行漉汁灑/地白汗交流外阪遷延負轅而不能上伯樂遭之下車)
(攀而哭之驥於是俛而噴仰而鳴見伯樂之知已也賈/誼賦驥垂兩耳伏鹽車兮漢書大宛傳宛别邑七十餘)
(城多善馬汗血言其先天馬子也注汗從肩膊出如血/故名汗血漢書郊祀歌太一況天馬下霑赤汗沬流赭)
(志俶儻精權奇籋浮雲掩上馳詩國風輶車鑾鑣載獫/歇驕莊子麋鹿見之決驟顔延年賦旦刷幽燕晝秣荆)
(越揚雄反騷驢騾連蹇而齊足梁簡文帝紫騮詩青驄/懸玉鐙唐史李林甫語諫官曰君等獨不見立仗馬乎)
(終日無聲而飫三品芻豆一鳴則斥之後雖欲不鳴得/乎由是諫諍路絶揚子在夷貊則引之倚門牆則麾之)
(離騷吾令羲和弭節兮望崦嵫而勿迫爾雅水草交曰/湄莊子河潤九里後漢郭伋傳帝勞之曰賢能太守帝)
(城不逺河潤九里冀京師䝉福古詩緑葉發華滋後漢/趙壹賦所好則鑽皮出其毛羽所惡則洗垢求其瘢痕)
(周頌小序清廟祀文王也維清奏象舞也詩維清緝熙/文王之典史記司馬相如傳相如病甚天子使所忠往)
(而相如已死家無書問其妻曰長卿未死時為一巻書/曰有使者來求書奏之其遺札書言封禪事忠奏其書)
(天子/異之)
　　　湯村開運鹽河雨中督役(圖經仁和縣湯村鎮/市在安仁東鄉去縣)
　　　　(四十一里而都鹽/倉在天宗門裏)
居官不任事蕭散羡長卿胡不歸去來滯留愧淵明鹽
事星火急誰能䘏農耕薨甍曉鼓動萬指羅溝坑天雨
助官政泫然淋衣纓人如鴨與猪投泥相濺驚下馬荒
堤上四顧但湖泓線路不容足又與牛羊爭歸田雖賤
辱豈失泥中行寄語故山友慎毋厭藜羮
(史記相如與卓氏婚饒於財其進仕宦未嘗肎與公卿/國家之事稱病閒居不慕官爵詩國風胡為乎泥中莊)
(子讓王篇孔子窮於陳蔡之間七日不火食/藜羮不糁王注諷開此河不當又妨農事也)
　　　是日宿水陸寺寄北山清順僧二首
草没河堤雨暗村寺藏修竹不知門拾薪煮藥憐僧病
掃地焚香淨客魂農事未休侵小雪佛燈初上報黄昏
年來漸識幽居味思與髙人對榻論
(國史補云韋應物性髙潔鮮/食寡慾所在焚香掃地而坐)
長嫌鐘鼓聒湖山此境蕭條郤自然乞食遶村真為飽
無言對客本非禪披榛覓路衝泥入洗足闗門聴雨眠
遥想後身窮賈島夜寒應聳作詩肩
(晉陶淵明有乞食詩披榛覓路注見第二巻微雪詩唐/史賈島字浪仙初為浮屠名無本韓退之有送無本歸)
(范陽詩韓石鼎聨句序/彌明袖手竦肩而髙吟)
　　　客位假寐
謁入不得去兀坐如枯株豈惟主忘客今我亦忘吾同
僚不解事愠色見髯鬚雖無性命憂且復忍須臾
(晉郗超為中書侍郎謝安與王文度共詣超日旰/未得前文度便欲去安曰不能為性命忍須臾邪)
　　　鹽官部役戲呈同事兼寄述古(鹽官縣圖經隋/開皇九年置杭)
　　　　(州鹽官縣縣屬/有鹽埸十所)
新月照水水欲氷夜霜穿屋衣生稜野廬半與牛羊共
曉鼓郤隨鴉鵲興夜來履破裘穿縫紅頰曲眉應入夢
千夫在野口如林豈不懐歸畏嘲弄我州賢將知人勞
已釀白酒買豚羔耐寒努力歸不逺兩腳凍硬公須軟
(唐書楊國忠傳諸楊湯沐館在華清宫東垣帝臨幸必/遍五家賞賚不貲訃出有賜曰餞路返有勞曰軟腳楊)
(妃外傳出有餞飲還有軟腳大唐稽疑郭子儀自同/州歸代宗詔大臣就宅作軟腳局人率出錢三百千)
　　　朱夀昌郎中少不知母所在刺血寫經求之五
　　　十年去歲得之蜀中以詩賀之
嗟君七歲知念母憐君壯大心愈苦羡君臨老得相逢
喜極無言淚如雨不羡白衣作三公不愛白日昇青天
愛君五十著綵服兒嗁郤得償當年烹龍為炙玉為酒
鶴髪初生千萬夀金馬詔書錦作囊白藤肩輿簾蹙繡
感君離合我酸辛此事今無古或聞長陵朅來見大姊
仲孺豈意逢將軍開皇苦桃空記面建中天子終不見
西河郡守誰復譏潁谷封人羞自薦
(史記儒林傳序公孫𢎞以春秋白衣為天子三公後漢/荀爽起自布衣九十五日而至三公列士傳老萊子年)
(七十著五色斑斕之衣戲舞於當庭為小兒嗁以悅親/漢書外戚傳武帝母王太后微時為金王孫婦生女在)
(長陵小市武帝自駕迎之直至其門家人驚恐女逃匿/扶將出拜帝下車立曰大姊何藏之深也載至長樂宫)
(與俱謁太后霍光傳霍中孺以縣吏給事平陽侯家與/侍者衞少兒私通而生去病絶不相聞久之去病既壯)
(大為將軍擊匈奴至平陽見中孺跪曰去病不早自知/為大人遺體也中音仲隋史文帝外家吕氏其家甚微)
(帝顯後求訪不知所在開皇初汝南郡上言有男子吕/永吉自稱有姑字苦桃嫁楊氏勘驗知是舅家而貴之)
(唐代宗皇后沈氏生徳宗史思明再陷河洛失后所在/徳宗即位建中元年遥尊為皇太后以睦王述為奉迎)
(太后使分命使臣周行天下終貞元之世無聞焉史記/呉起傳呉起出衞郭門與其母訣囓臂而盟曰起不為)
(卿相不復入衞頃之其母死起終不歸後仕衞為西河/守左傳鄭莊公寘母姜氏於城潁而誓之曰不及黄泉)
(無相見也既而悔之潁考叔為潁谷封人/聞之有獻于公鄭伯用其說而母子如初)
　　　將之湖州戲贈莘老
餘杭自是山水窟側聞吳興更清絶湖中橘林新著霜
溪上苕花正浮雪顧渚茶芽白於齒梅溪木𤓰紅勝頰
吳兒膾縷薄欲飛未去先說饞涎垂亦知謝公到郡久
應怪杜牧尋春遲鬢絲只好對禪榻湖亭不用張水嬉
(杜子美詩色好棃勝頰呉興統地梅溪一名東海堰在/烏程縣西南六十里又顧渚泉上有木𤓰堂其庭除列)
(植木𤓰引泉杜詩刀鳴膾縷飛晉謝安嘗為呉興太守/唐杜牧佐宣城幕聞湖州多奇麗往遊刺史崔君為張)
(水嬉縦州人畢觀牧賞一女姝期之曰吾不十年來守/此郡不來從所適洎牧守湖州女從人三年矣牧有詩)
(曰自是尋春去較遲不須惆悵怨芳時又/詩今日鬢絲禪榻畔茶烟輕颺落花風)
　　　鴉種麥行
霜林老鴉閒無用畦東拾麥畦西種畦西種得青猗猗
畦東已作牛尾稀明年麥熟芒攢槊農夫未食鴉先啄
徐行俛仰若自矜鼓翅跳踉上牛角憶昔舜耕歴山鳥
為耘如今老鴉種麥更辛勤農夫羅拜鴉飛起勸農使
者來行水
(笠澤叢書世謂舜之在下田於歴山/象為之耕鳥為之耘聖徳感召也)
　　　鹽官絶句四首
　　　　南寺千佛閣
古邑居民半海濤師來構築便能髙千金用盡身無事
坐看香煙遶白毫
　　　　北寺悟空禪師塔(公自注名齊安宣宗微時/師知其非凡人鹽官圖經)
　　　　　(安國寺在縣西北六百五十步祥符元年/改今額寺中有悟空塔塔前有古檜存焉)
已將世界等微塵空裏浮花夢裏身豈為龍顔更分别
只應天眼識天人
(圓覺經譬彼病目見空中花又如夢中人夢時非無及/至於醒了無所得漢髙祖本紀隆準而龍顔三國邯鄲)
(淳見曹植曰/真天人也)
　　　　塔前古檜
當年雙檜是雙童相對無言老更恭庭雪到腰埋不死
如今化作兩蒼龍
(傳燈録二祖慧可初詣達磨㕘求佛法直大雪夜/侍中庭堅立不動遲明積雪過厀詩借用其意)
　　　　僧爽白雞(公自注養二十餘/年常立坐側聴經)
斷尾雄雞本畏烹年來聴法伴修行還須郤置蓮花漏
老怯風霜恐不鳴
(左傳昭二十二年賓孟適郊見雄雞自斷其尾問之侍/者曰憚其為犧也晉逺法師在山中置蓮花漏眂其早)
(晚以為行/道之節)
　　　送張軒民寺丞赴省試
龍飛甲子盡豪英嘗喜吾猶及老成人競春蘭笑秋菊
天教明月伴長庚傳家各自聞詩禮與子相逢亦弟兄
洗眼上林看躍馬賀詩先到古宣城(公自注伯父與太/平州張侍讀同年)
(此其/子)
(楚辭九歌春蘭兮秋鞠鞠同菊烟花録煬帝曰春蘭秋/菊各一時之芳韓退之詩東方未明大星沒獨有太白)
(對殘月長庚太白也史記蔡澤傳/躍馬食肉富貴四十三年足矣)
　　　六和寺冲師閘山溪為水軒
欲放清溪自在流忍教氷雪落沙洲出山定被江潮涴
能為山僧更少留
(杜子美詩江流大自在又詩/在山泉水清出山泉水濁)
　　　和致仕張郎中春晝
投紱歸來萬事輕消磨未盡祇風情舊因蓴菜求長假
新為楊枝作短行不禱自安縁夀骨深藏難沒是詩名
淺斟盃酒紅生頰細琢歌詞穏稱聲蝸殻卜居心自放
蠅頭寫字眼能明盛衰閱過君應笑寵辱年來我亦平
跪履數從圯下老逸書閒問濟南生東風屈指無多日
只恐先春鶗䳏鳴
(潘安仁秋興賦且歛袵以歸來兮忽投紱以髙邁蓴菜/注見第三巻送劉攽唐白居易詩櫻桃樊素口楊柳小)
(蠻腰白既年邁而小蠻方豐艶因為楊柳枝詞以託意/王注細琢歌詞即張善為小詞也三國焦先作小廬形)
(如蝸殻故曰蝸牛廬南史齊衡陽王鈞嘗手自細書五/經置於巾箱以備遺忘賀玠問曰殿下家自足墳素復)
(何須蠅頭細書蔵巾箱中史記留侯世家良常游下邳/圯上有一老父至良所直墮其履圯下顧謂良曰孺子)
(下取履良愕然欲毆之為其老强下取履因長跪進履/父以足受笑而去史記儒林傳伏生濟南人故為秦博)
(士孝文時求能治尚書者聞有伏生欲召之生年九十/餘老不能行乃使鼂錯往受業離騷恐鶗䳏之先鳴兮)
(使百草為/之不芳)
　　　冬至日獨游吉祥寺
井底微陽回未回蕭蕭寒雨濕枯荄何人更似蘇夫子
不是花時肎獨來
(月令冬至/則水泉動)
　　　後十餘日復至
東君意淺著寒梅千朶深紅未暇裁安得道人殷七七
不論時節遣花開
(王注言東君止著意寒梅千朶深紅則吉祥寺牡丹也/古今詩話殷七七字文祥周寳舊識之及移鎮浙西一)
(日謂七七曰鶴林杜鵑花天下奇絶聞子能作非時花/今重九將近能開花副此日乎七七乃前二日往鶴林)
(中夜女子來謂七七曰妾為上𤣥所命司此花今與道/者開之然此花非久即歸閬苑矣女子俄不見及九日)
(爛熳如春寳驚異游賞累日其後兵/火焚寺樹失根株云又見續仙傳)
　　　戲贈
惆悵沙河十里春一畨花老一畨新小橋依舊斜陽裏
不見樓中垂手人
(古樂府舞有大垂手小垂手梁呉均曲垂手忽/迢迢飛燕掌中嬌又且復小垂手廣袖拂紅塵)
　　　和人求筆跡
麥光鋪几淨無瑕入夜青燈照眼花從此剡藤真可弔
半紆春蚓綰秋蛇
(王注麥光紙名蓋南中竹紙之流今成都以麻屑競為/之唐舒元輿作弔剡溪藤文言今之錯為文者皆夭閼)
(剡藤者也剡藤可作紙唐太宗論蕭子/雲書行行若縈春蚓字字如綰秋蛇)
　　　用將之湖州戲贈原韻寄莘老
君不見夷甫開三窟不如長康號癡絶癡人自得終天
年智士死智罪莫雪困窮誰要卿料理舉頭看山笏拄
頰野鳬翅重自不飛黄鶴何事兩翼垂泥中相從豈得
久今我不往行恐遲江夏無雙應未去恨無文字相娯
嬉(公自注黄庭堅/莘老壻能文)
(晉書王衍字夷甫居宰輔不以國為念而思自全之計/乃以弟澄為荆州族弟敦為青州謂曰卿二人在外而)
(吾留此足以為三窟矣識者鄙之晉顧愷之字長康桓/温嘗云愷之體中癡黠各半合而論之正得其平耳故)
(俗傳愷之才絶畫絶癡絶世說王徽之為桓冲參軍冲/嘗謂徽之曰卿在府日久比當相料理徽之初不酬答)
(直髙視以手板拄頰云西山朝來致有爽氣後/漢黄香能文章京師號曰天下無雙江夏黄童)
　　　畫魚歌(公自注湖州道上作按畫胡麥切音義/竝同劃以鈎劃魚今三吳水鄉往往有)
　　　　(之/)
天寒水落魚在泥短鉤畫水如耕犁渚蒲拔折藻荇亂
此意豈復遺鰍鯢偶然信手皆虚撃本不辭勞幾(冀/仝)萬
一一魚中刃百魚驚蝦蟹奔忙誤跳擲漁人養魚如養
雛挿竿貫笠驚鵜鶘豈知白挺閙如雨攪水覓魚嗟已
疎
(杜詩渚蒲芽白水荇青王注鯢有二有/鯨鯢之鯢有魚子之鯢今此言魚子也)
　　　吳中田婦歎(公自注和/賈收韻)
今年粳稻熟苦遲庶見霜風來幾時霜風來時雨如瀉
杷頭出菌鎌生衣眼枯淚盡雨不盡忍見黄穂卧青泥
茅苫一月隴上宿天晴穫稻隨車歸汗流肩赬載入市
價賤乞與如糠粞賣牛納稅拆屋炊慮淺不及明年飢
官今要錢不要米西北萬里招羗兒龔黄滿朝人更苦
不如郤作河伯婦
(韓退之城南聨句刈熟擔肩赬宋史司馬温公曰百姓/有米而官不要米百姓無錢而官必要錢史記褚先生)
(滑稽傳魏文侯時西門豹為鄴令㑹長老問民所疾苦/長老曰苦為河伯娶婦豹問故曰鄴三老廷掾常歲賦)
(斂百姓得數百萬為河伯娶婦巫行視小家女好者/共粉飾之沈之河中不爾即有水患豹至禁絶之)
　　　和邵同年戲贈賈收秀才三首
傾蓋相歡一笑中從來未省馬牛風卜鄰尚可容三徑
投社終當作兩翁古意已將蘭緝佩招詞閑詠桂生叢
此身自斷天休問白髮年來漸不公
(家語孔子之剡遭程子於塗傾蓋而語終日甚相親漢/鄒陽上梁孝王書白頭如新傾蓋如故左傳風馬牛注)
(馬逐上風而去牛逐下風而來故云不相及也尚書馬/牛其風左傳非宅是卜惟鄰是卜漢杜陵蔣詡元卿為)
(兖州太守王莽居攝以病免官居鄉里卧不出户於舍/中竹下開三徑惟羊仲求仲從之游二仲皆挫㢘逃名)
(之士劉安招隠士桂樹叢生兮山之幽杜子美/詩自斷此生休問天唐詩公道世間惟白髪)
朝見新荑出舊槎騷人孤憤苦思家五噫處士大窮約
三賦先生多誕誇帳外鶴鳴奩有鏡筒中錢盡案無鮭
玉川何日朝金闕白晝闗門守夜叉(公自注時/賈欲再娶)
(王注先生本注云時賈欲再娶則詩意皆涉夫婦事也/新荑出舊槎使枯楊生荑之義韓非有孤憤篇言孤獨)
(而憤悶也後漢梁鴻傳鴻過京師作五噫之歌曰陟彼/北邙兮噫顧覽帝京兮噫宫室崔嵬兮噫人之劬勞兮)
(噫遼遼未央兮噫肅宗聞而惡之求鴻不得漢司馬相/如奏子虚上林大人三賦北山移文蕙帳空兮夜鶴怨)
(又詳前巻詩注公答秦太虚書初到黄痛自節儉日用/不得過百五十仍放大竹筒貯用不盡者以待賔客南)
(史庾杲之食惟有韭葅瀹韭生韭雜菜任昉常戲之曰/誰謂庾郎貧食鮭嘗有二十七種菜謂三韭也盧仝詩)
(夜又當晝不肎啟/夜半醮祭夜半開)
生涯到處似檣烏科第無心摘頷鬚黄帽刺船忘歲月
白衣擔酒慰鰥孤狙公欺病來分栗水伯知饞為出鱸
莫向洞庭歌楚曲煙波渺渺正愁予
(王注杜詩檣烏相背發又檣烏宿處非又檣烏終歲飛/此檣竿上刻為烏形以占風者晉令車駕出入相風在)
(前亦是刻烏於竿上名曰相風傅𤣥相風賦云棲神烏/於竿首俟祥風之來征韓詩連年收科第如摘頷底髭)
(前漢鄧通以櫂船為黄頭郎注土勝水其色黄故刺船/之郎皆著黄帽晉陽秋陶潛九月九日無酒出宅邉菊)
(叢中坐摘菊花盈把久之望見白衣人至乃江州刺史/王𢎞送酒即便獨酌醉而後歸莊子狙公賦芧曰朝三)
(而暮四衆狙皆怒然則朝四而暮三衆狙皆悅注芧橡/子也似栗而小山海經朝日之谷神曰天呉是為水伯)
(九歌帝子降兮北渚目渺渺兮愁/予嫋嫋兮秋風洞庭波兮木葉下)
　　　游道塲山何山
道塲山頂何山麓上徹雲峯下幽谷我從山水窟中來
尚愛此山看不足陂湖行盡白漫漫青山忽作龍蛇盤
山髙無風松自響誤認石齒號驚湍山僧不放山泉出
屋底清池照瑶席階前合抱香入雲月裏仙人親手植
出山回望翠雲鬟碧瓦朱欄縹緲間白水田頭問行路
小溪深處是何山髙人讀書夜達旦至今山鶴鳴夜半
我今廢學不歸山山中對酒空三歎
(禪宗正脉道塲山如訥禪師証道於此故名王注何山/以何鍇讀書得名故有髙人讀書夜達旦句杜詩碧瓦)
(朱甍照城郭鶴知夜半/注見四巻和劉道原)
　　　贈孫莘老七絶
嗟予與子久離羣耳冷心灰百不聞若對青山談世事
當須舉白便浮君
(浮白出劉向說苑注見一巻和劉長安詩吳都/賦出躡珠履動以千百里讌巷飲飛觴舉白)
天目山前淥浸裾碧瀾堂下看銜艫作堤捍水非吾事
閒送苕溪入太湖
(寰宇記湖州安吉縣天目山髙萬六千丈父老云欲度/難及避水災天目海陵山為第一水經注浙江水出吳)
(興郡於潛縣北天目山山極髙峻崖嶺竦疊西臨後澗/山上有霜木皆是數百年樹謂之雙鳳林按王存九域)
(志湖州南至杭州界首十五里故天目山於寰宇記則/係之湖州於水經則係之於潛而於潛雖屬杭州蓋與)
(湖接境也輿地志苕溪一源自天目一源自獨松嶺合/浮玉山水至吳興入太湖又見四巻宿餘杭法喜寺注)
夜來雨洗碧巑岏浪湧雲屯遶郭寒聞有弁山何處是
為君四面竟求看
(寰宇記弁山在烏程縣一/名卞山山石瑩然如玉)
夜橋燈火照溪明欲放扁舟取次行暫借官奴遣吹笛
明朝新月到三更
三年京國厭藜蒿長羡淮魚壓楚糟今日駱駝橋下泊
恣看修網出銀刀
(駱駝橋唐垂拱元年造以形似駱駝背名之劉禹錫詩/駱駝橋上蘋風起鸚鵡盃中若下春杜詩出網銀刀亂)
烏程宿稻襲人香釀作春風霅(音/閘)水光時復中之徐邈
聖毋多酌我次公狂
(寰宇記古烏程能醖酒故以名縣又指酒為烏程張協/七命乃有荆南烏程豫北竹葉韋昭呉録烏程下若酒)
(有名輿地志若溪在長興縣南溪南曰上若北曰下若/村人取下若水釀酒醇美勝雲陽若溪亦作箬溪蓋長)
(興故屬烏程也霅溪在湖州府城霅者以衆流合集為/義凡四水曰苕溪前溪餘不溪及北流水通謂之霅溪)
(一曰四水蕩激時霅然有聲故名魏志徐邈為尚書郎/時科酒禁而邈私飲至於沉醉校尉趙達問以曹事邈)
(曰中聖人達白太祖太祖甚怒鮮于輔進曰平日醉客/謂酒清者為聖人濁者為賢人耳竟得免後文帝見邈)
(問曰頗復中聖人不對曰昔子反斃於陽榖御叔罰於/飲酒臣嗜同二子不能自懲時復中之西漢蓋寛饒字)
(次公為司𨽻平恩侯許伯入第丞相已下皆賀寛饒東/鄉特坐許伯自酌曰蓋君後至寛饒曰無多酌我我乃)
(酒狂丞相魏侯笑曰次/公醒而狂何必酒也)
去年臘日訪孤山曾借僧牕半日閒不為思歸對妻子
道人有約徑須還
　　　莘老葺天慶觀小園有亭北向道士山宗說乞
　　　名與詩
春風欲動北風微歸鴈亭邉送鴈歸蜀客南遊家最逺
吳山寒盡雪先晞扁舟去後花絮亂五馬來時賔從非
惟有道人應不忘抱琴無語立斜暉
(漢制太守駟馬其有加秩中二千石者乃右驂故以五/馬為太守美稱南齊柳元伯之子五人皆領郡五馬參)
(差於亭故殷文圭云/柳氏亭邉參差五馬)
　　　至秀州贈錢端公安道并寄其弟惠山老(一作/惠山)
　　　　(山/人)
鴛鴦湖邉月如水孤舟夜榜鴛鴦起平明繫纜石橋亭
慚愧冒寒髯御史結交最晚情獨厚論心無數今有幾
寂寞抱闗歎蕭生耆老執㦸哀揚子怪君顔采郤秀發
無乃遷謫反便美天公欲困無奈何世人共抑真疎矣
毗陵髙山錫無骨陸子遺味泉氷齒賢哉仲氏早拂衣
占斷此山長洗耳山頭望湖光潑眼山下濯足波生指
儻容逸少問金堂記與嵇康留石髓
(南湖紀畧鴛鴦湖名南湖在府城南其禽多鴛鴦故名/一曰兩湖相麗若鴛鴦然五代時湖東有煙雨樓今存)
(王注髯御史指錢安道也安道髯而為御史故云漢蕭/望之傳霍光秉政王仲翁與蕭望之等數人皆召見吏)
(民當見者先露索去刀兵兩吏挾持望之獨不肎聴自/引出曰不願見於是光不用望之而仲翁至光禄大夫)
(望之署小苑東門候仲翁出入傳呼甚寵顧謂曰不肎/碌碌反抱關為望之曰各從其志揚雄傳雄為郎給事)
(黄門與王莽劉歆並哀帝之初又與董賢同官當成哀/平間莽賢皆為三公權傾人主而雄三世不徙官及莽)
(時以耆老久次轉為大夫按黄門郎掌守門户故執㦸/潘岳詩執㦸疲揚王注毗陵常州也髙山惠山也陸子)
(陸羽也羽善煎茶次第水品以無錫惠山寺石泉為第/二包吉贈劉尊師詩曉漱瓊膏氷齒寒世說孫楚曰所)
(以枕流欲洗其耳許邁遺羲之書自山之南至臨安多/有金堂玉室仙人芝草左元放之徒在焉神仙傳王烈)
(入太行山忽山破石裂青泥流如髓烈取食之如飴餘/半與嵇康凝而為石烈歎曰叔夜志趣非常而不遇命)
(也/)
　　　秀州報本禪院鄉僧文長老方丈
萬里家山一夢中吳音漸已變兒童每逢蜀叟談終日
便覺峨睂翠掃空師已忘言真有道我除搜句百無功
明年採藥天台去更欲題詩滿浙東
(洞天記峨睂山在嘉州係第七洞天又天台赤城/山髙一萬八千丈周回五百里在台州天台縣)
　　　王復秀才所居雙檜二首
吳王池館遍重城奇草幽花不記名青蓋一歸無覓處
只留雙檜待昇平
(晉書孫皓時錢塘湖開或言天下當太平青蓋入洛時/皓以問陳訓訓曰臣止能望氣不能達湖之開塞退而)
(告其友曰青蓋入洛將有輿/櫬銜璧之事尋而呉國亡)
凜然相對敢相欺直榦臨空未要奇根到九泉無曲處
世間惟有蟄龍知
(通鑑中丞李定御史舒亶論軾自熙寧以來作為文章/怨謗君父陛下發錢以本業貧民則曰贏得兒童語音)
(好一年强半在城中陛下明法以課試羣吏則曰讀書/萬巻不讀律致君堯舜終無術陛下興水利則曰東海)
(若知明主意應教斥鹵變桑田陛下謹鹽禁則曰豈是/聞韶解忘味爾來三月食無鹽其他觸物即事應口無)
(非以詆謗為主上不得已從其請逮軾赴臺獄詔定與/知諫院張璪御史何正臣舒亶等雜治之鍜鍊久之不)
(決且多引名士必欲寘之死太皇太后謂帝言小人忌/才中傷捃至於詩其過微矣宜熟察之而呉充申捄甚)
(力會王安禮亦以為言帝曰朕固不深譴也王珪復舉/軾詠檜詩曰根到九泉無曲處世間惟有蟄龍知今陛)
(下飛龍在天軾欲求之地下之蟄龍不臣孰甚焉帝曰/彼自詠檜爾何預朕事促具獄貶黄州團練副使按公)
(諸詩前後作於熙寧間坐詆謗就逮則/元豐二年也因注雙檜詩并摭於此)
　　　宋叔達家聽琵琶
數絃已品龍香撥半面猶遮鳳尾槽新曲翻從玉連鎖
舊聲終愛鬱輪袍夢回只記歸舟字賦罷雙垂紫錦絛
何異烏孫送公主碧天無際鴈行髙
(楊妃外傳開元中中官白秀貞自蜀回得琵琶以獻其/槽以邏逤檀為之温潤如玉光明可鑒有金縷紅紋蹙)
(成雙鳳以龍香板為撥絃乃拘彌國所貢緑氷蠶絲也/鄭愚津陽門詩玉奴琵琶龍香撥玉奴太真小字白樂)
(天琵琶行千呼萬喚始出來猶抱琵琶半遮靣歐陽詩/杜彬琵琶皮作絃自從彬死世莫傳玉連鎖聲入黄泉)
(玉連鎖今曲名廣林記王維微時為岐王所知將應舉/王令作琵琶新曲引至公主家維自彈主問何曲曰鬱)
(輪袍也主大愛之是年遂為舉首太平廣記李生者其/舅盧有道術謂李生曰求得善箜篌者令侍飲生視箜)
(篌上有朱字云雲中辨江樹天際識歸舟後李生妻陸/長源女乃所見於舅家者問有何能曰善箜篌取而視)
(之朱字宛然紫錦絛見張說琵琶賦傅𤣥琵琶賦序故/老云漢送烏孫公主念其行道思慕使知音者作馬上)
(之樂以方語目之故名琵琶釋/名推手前曰琵引手郤曰琶)
　
　施註蘇詩巻五
欽定四庫全書
　施註蘇詩巻六
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩四十九首
　　　　(時通守錢塘作/施註缺今補)
　　　元日次韻張先子野見和七夕寄莘老之作
得句牛女夕轉頭參尾中青春先入睡白髮不遺窮
酒社我為敵詩壇子有功縮頭先夏鼈(公自注見/玉川子)實
腹鄙秋蟲莫唱帬垂緑無人臉斷紅舊交懐賀老新
進謝終童袍鵠雙雙瑞腰犀一一通小蠻知在否試
問囁嚅翁
(月令孟春之月昏參中旦尾中杜牧贈趙嘏詩今代風/騷將誰登李杜壇盧仝月蝕詩北方寒龜被蛇縛藏頭)
(入殻如入獄又寒龜夏鼈一種味且當以其肉充臛羅/隠蜘蛛賦序蜘蛛秋蟲也致身羅網間歐陽詞舞餘帬)
(帶緑雙垂元稹鶯鶯序其臉斷紅而已李白憶賀監詩/稽山無賀老漢書終軍傳軍字子雲年十八選為博士)
(弟子後為諫大夫死時年二十餘故世謂之終童漢西/域傳贊明珠文甲通犀翠羽之珍盈於後宫注通犀中)
(央色白通兩頭小蠻白樂天妾已見五/巻李林宗字直木嘗謂樂天為囁嚅翁)
　　　正月九日有美堂飲醉歸徑睡五鼓方醒不復
　　　能眠起閱文書得鮮于子駿所寄古意作雜興
　　　一首答之(杭州圖經有美堂在郡城吳山嘉祐/二年梅摯出守杭仁宗賜詩首章云)
　　　　(地有湖山美/因以名堂)
衆人事紛擾志士獨悄悄何異琵琶絃常遭腰鼓閙三
杯忘萬慮醒後還皎皎有如轆轤索已脫重縈繞家人
自約飭始慕陳婦孝可憐原巨先放蕩今誰弔平生嗜
羊炙識味肎輕飽烹蛇啖蛙蛤頗訝能稍稍憂來自不
寐起視天漢渺闌干玉繩低耿耿太白曉
(韓退之詩數杯澆腸雖暫醉皎皎萬慮醒還新漢書游/俠傳原涉字巨先或譏涉曰子本吏二千石之世結髮)
(自修以行䘮推財禮讓為名何故自放縱為輕俠之徒/乎涉應曰子獨不見家人寡婦邪始自約飭之時意乃)
(慕宋伯姬及陳孝婦不幸一為盗賊所汙遂行淫失知/其非禮然不能自還吾猶此矣顔師古注陳孝婦者其)
(夫當行戒屬孝婦曰汝善養吾母孝婦曰諾夫死孝婦/養姑愈謹其父母欲嫁之孝婦固欲自殺父母懼遂使)
(養姑淮南太守以聞朝廷髙其義號曰孝婦韓南食詩/我來禦魑魅自宜味南烹惟蛇舊所識實憚口眼獰又)
(食蝦蟆詩彊號為蛙蛤於實無所較余初不下喉近亦/能稍稍謝朓詩玉繩低建章曹子建樂府北斗闌干)
　　　次韻荅章傳道見贈
竝生天地宇同閱古今宙視下則有髙無前孰為後達
人千鈞弩一弛難再彀下士沐猴冠已繫猶跳驟欲將
駒過隙坐待石穿溜君看漢唐主宫殿悲麥秀而况彼
區區何異一醉富鶢鶋非所養俯仰眩金奏髑髏有餘
樂不博南面后嗟我昔少年守道貧非疚自從出求仕
役物恐見囿馬融既依梁班固亦仕竇效矉豈不欲頑
質謝鐫鏤仄聞長者言婞直非養夀唾面慎勿拭出跨
當俛就居然成懶廢敢復齒豪右子如照海珠網目疎
見漏宏材乏近用巧舞困短袖坐令傾國容臨老見邂
逅吾衰信久矣書絶十年舊門前可羅雀感予煩屢叩
願言歌緇衣子粲還予授
(尸子四方上下曰宇古往今來曰宙史項羽本紀人謂/楚人沐猴而冠果然莊子人生天地間如白駒之過隙)
(漢枚乘傳太山之溜穿石漸靡使之然也史記宋世家/箕子朝周過故殷虛感宫室毁壊生禾黍乃作麥秀之)
(詩曰麥秀漸漸兮禾黍油油彼狡童兮不與我好兮詩/小雅彼昏不知一醉日富箋云無知之人飲酒一醉自)
(謂日益富也鶢鶋海鳥見左傳莊子達生篇昔者有鳥/止於魯郊魯君說之為具太牢以饗之奏九韶以樂之)
(鳥乃始憂悲眩視不敢飲食此之謂以己養養鳥也又/至樂篇莊子之楚見空髑髏撽以馬箠而問之髑髏見)
(夢曰死則無君於上無臣於下亦無四時之事從然以/天地為春秋雖南面王樂不能過也又讓王篇原憲對)
(子貢曰無財謂之貧學道而不能行謂之病今憲貧也/非病也後漢馬融懲於鄧氏不敢復違忤勢家遂為梁)
(冀草奏誣李固又作大將軍西第頌亦頗為正直所羞/又竇憲出征匈奴以班固為中䕶軍與參議及憲敗固)
(死獄中莊子天運篇西施病心而矉其里其里之醜人/見而美之歸亦捧心而矉其里離騷經鮌婞直以亡身)
(兮終然夭乎羽之野漢書循吏傳天子笑曰君安得長/者之言而稱之唐婁師德教其弟耐事弟曰人有唾面)
(潔之而已師徳曰未也潔之是違其怒正使自乾耳出/跨用韓信淮隂少年事史記韓非傳長袖善舞前漢李)
(延年歌曰北方有佳人絶世而獨立一顧傾人城再顧/傾人國詩國風今夕何夕見此邂逅毛傳邂逅解悅之)
(貌羅雀注見四巻詩國風緇衣之宜兮又還予授子之/粲兮先生詩案云熙寧六年正月作此詩言某不能效)
(班馬二人苟/容依附也)
　　　法惠寺横翠閣
朝見吳山横暮見吳山從吳山故多態轉側為君容幽
人起朱閣空洞更無物惟有千步岡東西作簾額春來
故國歸無期人言秋悲春更悲已泛平湖思濯錦更看
横翠憶峨睂雕欄能得幾時好不獨馮欄人易老百年
興廢更堪哀懸知草莽化池臺遊人尋我舊遊處但覓
吳山横處來
(輿圖考錦江在成都府城南一名汶江織錦濯此則鮮/麗其地曰錦里名山記峨嵋山在蜀嘉定州南北有臺)
(山有六寺光相居絶頂白水寺居其中自白水至光相/歴八十四盤山徑如線如是者六十餘里至山頂即普)
(賢示現處其屋/皆以板為之)
　　　祥符寺九曲觀燈
紗籠擎燭迎門入銀葉燒香見客邀金鼎轉丹光吐夜
寳珠穿蟻鬧連宵波翻焰裏元相激魚舞湯中不畏焦
明日酒醒空想像清吟半逐夢魂銷
(拾遺記石葉香其狀疊疊如雲母其氣辟癘魏文帝時/題腹國來獻叚成式詩欲熏羅薦嫌龍腦須為尋求石)
(葉香按銀葉當是石葉類一曰銀葉字見香譜即燒香/所用者王注小說載有以九曲寳珠欲穿之而不得問)
(之孔子孔子教以塗脂於線使蟻通焉又三國時有術/士以藥傅魚投沸鼎中徘徊不死此直言置魚琉璃盞)
(水中其後㸃燈魚/游泳而不畏耳)
　　　上元過祥符僧可久房蕭然無燈火
門前歌舞鬬分朋一室清風冷欲氷不把瑠璃閒照佛
始知無盡本無燈
(唐史𤣥宗於花萼樓命諸王分朋角戲内/典法門名無盡燈譬如以一燈然百千燈)
　　　正月二十一日病後述古邀往城外尋春
屋上山禽苦喚人檻前氷沼忽生鱗老來厭伴(一作/逐)紅
帬醉病起空驚白髪新卧聴使君鳴鼓角試呼稚子整
冠巾曲欄幽榭終寒窘一看郊原浩蕩春
(郭景純游山詩閶闔西南來潛波渙鱗起注兌為閶闔/風水波渙然如魚鱗之起也韓退之詩不解文字飲惟)
(能醉/紅帬)
　　　有以官法酒見餉者因用前韻求述古為移厨
　　　飲湖上
喜逢門外白衣人欲膾湖中赤玉鱗遊舫已糚吳榜穏
舞衫初試越羅新欲將漁釣追黄帽未要靴刀抹絳巾
芳意十分强半在為君先踏水邉春
(白衣人用陶潛事黄帽用漢書黄頭郎事注竝詳五巻/和邵同年戲贈詩晉張載傳呉榜越船不能無水而浮)
(李賀詩越羅衫袂迎春風韓愈送李端公序紅抹首鞾/袴握刀又元和聖徳詩注禹㑹塗山之時大風雷震有)
(甲卒千餘人其不被甲者以紅絹/帕抹其額自此遂為軍容之服)
　　　飲湖上初晴後雨二首
朝曦迎客宴重岡晚雨留人入醉鄉此意自佳君不會
一杯當屬水仙王(公自注湖上/有水仙王廟)
(唐王績作醉鄉記/水仙注又見五巻)
水光瀲灧晴方好山色空濛雨亦奇欲把西湖比西子
淡糚濃抹總相宜
　　　往富陽新城李節推先行三日留風水洞見待
　　　　(前地理志秦分三十六郡富春/屬會稽晉太元中改曰富陽)
春山磔磔鳴春禽此間不可無我吟路長漫漫傍江浦
此間不可無君語金鯽池邉不見君(先生詩話舊讀蘇/子美六和塔詩松)
(橋待金鯽竟日獨遲留初不喻此語及倅錢塘乃知寺/後池中有此魚如金色也昨日復游池上投餅餌乃畧)
(出不食復入則此/魚自珍貴蓋久矣)追君直過定山村路人皆言君未逺
騎馬少年清且婉風巖水穴舊聞名只隔山溪夜不行
溪橋曉溜浮梅萼知君繫馬巖花落出城三日尚逶遲
妻孥怪罵歸何時世上小兒誇疾走如君相待今安有
(圖經開化寺開寳三年建僧智曇即此建六和塔金魚/池在寺後山澗水底有金鯽魚太平寰宇記定山突出)
(浙江數百丈詩國風清揚婉兮杜子美詩繫馬林花動/詩小雅周道逶遲王注先生詩案云熙寧六年正月二)
(十七日在杭州游風水洞留題詩言世上小兒/誇疾走意在譏諷世人多務急進不顧大體也)
　　　風水洞二首和節推(杭州圖經洞去錢塘縣舊/治五十里在楊村慈嵓院)
　　　　(洞極大流水不竭洞頂又有一洞清風微出/故名曰風水洞白樂天長慶三年秋九月來)
　　　　(游觀泉石/竹木留詩)
風轉鳴空穴泉幽寫石門虛心聞地籟妄意覓桃源過
客詩難好居僧語不繁歸瓶得氷雪清冷慰文園
(莊子齊物論汝聞人籟而未聞地籟又地籟則衆竅是/已陶潛桃源記晉太原中武陵人捕魚為業縁溪而行)
(忘路之逺近忽逢桃花林林盡水源便得一山山有小/口彷彿若有光便捨船從口入初極狹纔通人行數十)
(步豁然開朗土地平曠其中往來種作男女衣著悉如/外人自云先世避秦來此停數日辭去既出得船便扶)
(向路處處誌之及郡下詣太守說如此太守遣人隨往/遂迷不復得路漢司馬相如為孝文園令有消渇疾)
山前乳水隔塵凡山上仙風舞檜杉細細龍鱗生亂石
團團羊角轉空巖馮夷窟宅非梁棟御寇車輿謝轡銜
世事漸艱吾欲去(一作/出)永隨二子脫譏讒
(莊子摶扶摇羊角而上者九萬里注扶摇風上行也羊/角風之屈曲勢今旋風上如羖羊角也王注馮夷𢎞農)
(華隂人服八石得水仙帝錫為河伯楚辭九歌云魚鱗/屋兮龍堂紫貝闕兮朱宫即馮夷所居也莊子逍遥遊)
(列子御風而行泠然善也楚辭惜往日無轡銜而自載/王注言世態可厭欲從馮夷之水居禦寇之風馭為可)
(以脫譏讒先生詩案熙寧六年正月有遊風水洞詩云/世事漸艱吾欲去意謂行新法之後世事日益艱難小)
(人爭進各務讒毁試度思之不可以合又不可以容故/欲棄官卜隠居之地也詩集作欲出詩案作欲去從詩)
(案/)
　　　獨遊富陽普照寺
富春真古邑此寺亦唐餘鶴老依喬木龍歸護賜書連
筒春水逺出谷曉鐘疎欲繼江潮韻何人為起予
(杜詩連筒灌小園唐人詩話宋之問遊江南靈隠寺夜/月澄明獨行廊下因吟曰鷲嶺鬱岧嶤龍宫鎖寂寥沈)
(思久之不就有老僧曰何吟苦乃爾何不道樓觀滄海/日門對浙江潮宋歎警策逮明訪之不復見寺僧知者)
(曰此駱/賓王也)
　　　自普照遊二菴
長松吟風晚雨細東菴半掩西菴閉山行盡日不逢人
裛裛野梅香入袂居僧笑我戀清景自厭山深出無計
我雖愛山亦自笑獨往神傷後難繼不如西湖飲美酒
紅杏碧桃香覆髻作詩寄謝採薇翁本不避人那避世
(杜詩神傷/山行深)
　　　富陽妙庭觀董雙成故宅發地得丹鼎覆以銅
　　　盤承以瑠璃盆盆既破碎丹亦為人爭奪持去
　　　今獨盤鼎在耳二首
人去山空鶴不歸丹亡鼎在世徒悲可憐九轉功成後
郤把飛昇乞内(集作/肉)芝
(王注河中永樂道淨院唐文宗時道士鄧太𤣥錬丹於/藥院中藥成留貯院内太𤣥死周悟先主院事有蒲人)
(侯道華者事悟先以供給使諸道士皆奴畜之道華愈/欣然一旦亡去獨留一詩云帖裹大還丹多年色不移)
(前宵盗喫郤今日碧空飛鄧師鍊得藥留著與内芝其/下列細字稱去年七月一日䝉韓君賜姓李名内芝配)
(住上清善進院學者多疑内芝字為詳載所出云按集/作肉芝原有據神仙傳蕭静之掘地得人手潤澤而白)
(烹而食之曰肉芝也抱朴子行山中見小人乘/車馬長七八寸者肉芝也捉取服之即仙矣)
瑠璃擊碎走金丹無復神光發舊壇時有世人來䑛鼎
欲隨雞犬事劉安
(漢淮南王安臨仙去餘藥在庭中雞犬/䑛之竝得飛昇故雞鳴雲中犬吠天上)
　　　新城道中二首
東風知我欲山行吹斷簷間積雨聲嶺上晴雲披絮帽
樹頭初日挂銅鉦野桃含笑竹籬短溪柳自摇沙水清
西崦人家應㝡樂煮葵燒筍餉春耕
(韓詩晴雲如擘絮漢書周勃傳勃下廷尉太后以為無/反事文帝朝太后以冒絮提文帝注頭上巾為冒絮提)
(擲也張平子賦右素威以司/鉦王注銅鉦今所謂鑼也)
身世悠悠我此行溪邉委轡聴溪聲散材畏見搜林斧
疲馬思聞卷斾鉦細雨足時茶户喜亂山深處長官清
人間岐路知多少試向桑田問耦耕
　　　山村五絶
竹籬茅屋趁溪斜春入山村處處花無象太平還有象
孤煙起處是人家
(唐書文宗延英對宰相曰卿等有意太平乎牛僧孺對/曰太平無象今雖未及至治亦可謂小康而更求太平)
(非臣/所及)
煙雨濛濛雞犬聲有生何處不安生但令黄犢無人佩
布榖何勞也勸耕
(漢書龔遂為渤海太守令民賣劍買牛賣刀買/犢曰何為帯牛佩犢布榖鳥名俗云催耕鳥也)
老翁七十自腰鎌慙愧春山筍蕨甛豈是聞韶解忘味
爾來三月食無鹽
(鮑明逺詩腰鎌刈葵藿班固幽通賦虞韶美而鳳儀兮/孔忘味於千載湼槃經食中無鹽按老翁杖藜二絶俱)
(入臺獄詩案詳/五巻雙檜詩注)
杖藜裹飰去悤悤過眼青錢轉手空贏得兒童語音好
一年彊半在城中
竊禄忘歸我自羞豐年底事汝憂愁不須更待飛鳶墮
方念平生馬少游
(後漢馬援傳援擊交趾謂官屬曰吾從弟少游常哀吾/忼慨多大志曰士生一世但取衣食裁足乘下澤車御)
(款叚馬為郡縣吏守墳墓鄉里稱善人足矣致求盈餘/徒自苦耳當吾在浪泊西里間下潦上霧毒氣薰蒸仰)
(視飛鳶跕跕墮水中卧念/少游平生時語何可得也)
　　　湖上夜歸
我飲不盡器半酣味尤長籃輿湖上歸春風吹面涼行
到孤山西夜色已蒼蒼清吟雜夢寐得句旋已忘尚記
棃花村依依聞暗香入城定何時賓客半在亡睡眼忽
驚矍繁燈閙河塘市人拍手笑狀如失林麞始悟山野
姿異趣難自彊人生安為樂吾策殊未良
(唐文粹何諷夢渇賦飲不盡/器籃輿用陶潛事注見四巻)
　　　寒食未明至湖上太守未來兩縣令先在
城頭月落尚嗁烏烏榜紅舷早滿湖鼓吹未容迎五馬
水雲先已颺雙鳧映山黄帽螭頭舫夾道青煙鵲尾爐
老病逢春只思睡獨求僧榻寄須臾
(王注烏榜紅舷游湖之船也古樂府羅敷行五馬立躊/躕杜詩人生五馬貴莫受二毛侵又詳五巻莘老葺天)
(慶觀詩注雙鳧注見一巻將往終南詩黄帽注再見前/白樂天杭州詩小航船亦畫龍頭杜陵集陶貞白有金)
(鵲尾香爐注爐有柄曰鵲尾/皮日休詩鵲尾香爐一世焚)
　　　次韻孫莘老見贈時莘老移廬州因以别之
鑪錘一手賦形殊造物無心敢望渠我本疎頑固當爾
子猶淪落况其餘龔黄側畔難言政羅趙前頭且眩書
(公自注莘老見稱政事/與書而莘老書至不工)惟有陽關一杯酒慇懃重唱贈
離居
(莊子大宗師以天地為大鑪以造化為大冶漢龔遂為/渤海太守黄霸為潁川太守竝見前漢循吏傳晉衞恒)
(傳羅叔景趙元嗣與張/伯英竝時注詳第二巻)
　　　贈别
青鳥銜巾久欲飛黄鶯别主更悲嗁慇懃莫忘分擕處
湖水東邉鳳嶺西
(太平廣記漢武故事七月七日於永華殿齋西王母來/至有二青鳥挾侍王母旁杜詩楊花雪落覆白蘋青鳥)
(飛去銜紅巾唐韓滉鎮浙西戎昱為部内刺史有官妓/善歌色亦閑妙昱情屬至厚滉聞其能召至籍中昱為)
(詞以送云送客春風湖上亭柳條藤蔓繫人情黄鶯久/住還相識欲别頻嗁四五聲妓至唱戎此詞滉即時歸)
(之/)
　　　次韻代留别
絳蠟燒殘玉斚飛離歌唱徹萬行嗁他年一舸鴟夷去
應記儂家舊姓西
(史記越世家范蠡浮海出齊變姓名自謂鴟夷子皮王/注寰宇記載西施施其姓也所居在西故有東施家西)
(施家今云舊姓西豈偶不契/勘耶然不害其詩句之妙)
　　　月兔茶
環非環玦非玦中有迷離玉兔兒一似佳人帬上月月
圓還缺缺還圓此月一缺圓何年君不見鬬茶公子不
忍鬬小團上有雙銜綬帶雙飛鸞
(古木蘭歌雌兔眼迷離歐陽公有鬬茶歌李/義山詩願得化為紅綬帯許教雙鳳一時銜)
　　　薄命佳人
雙頰凝酥髪抹漆眼光入簾珠的皪故將白練作仙衣
不許紅膏汙天質吳音嬌軟帯兒癡無限閑愁總未知
自古佳人多命薄閉門春盡楊花落
(廣韻的皪白狀冷齋夜話則天長夀三年詔書曰/應天下尼當用細白練為衣古樂府有妾薄命曲)
　　　吉祥寺花將落而述古不至
今歲東風巧翦裁含情只待使君來對花無信花應恨
直恐明年便不開
　　　述古聞之明日即來坐上復用前韻同賦
仙衣不用翦刀裁國色初含(一作/酣)卯酒來太守問花花
有語為君零落為君開
(劉禹錫詩仙人衣裳棄刀尺宋之問詠翦綵花詩今年/春色好應被翦刀催南部新書唐𤣥宗内殿賞牡丹謂)
(穆修已曰今京邑詩誰為首出修已曰李正封詩天香/夜染衣國色朝酣酒時楊妃侍側上曰粧臺前飲以紫)
(金醆則正封之詩見矣才調集有無名氏絶句云春光/冉冉歸何處更向樽前把一盃盡日問花花不語為誰)
(零落為/誰開)
　　　李鈐轄坐上分題戴花
二八佳人細馬䭾十千美酒渭城歌簾前柳絮驚春晚
頭上花枝奈老何露濕醉巾香掩冉月明歸路影婆娑
緑珠吹笛何時見欲把斜紅插皂羅
(李白詩蒲萄酒金叵羅吳姬十五細馬䭾曹植名都/篇歸來宴平樂美酒斗十千緑珠石崇家妓善吹笛)
　　　於潛令刁同年野翁亭
山翁不出山溪翁長在溪(公自注前二/令作二翁亭)不如野翁來往
溪山間上友麋鹿下鳧鷖問翁何所樂三年不去煩推
擠翁言此間亦有樂非絲非竹非蛾睂山人醉後鐵冠
落溪女笑時銀櫛低我來觀政問風謡皆云吠犬足生
氂但恐此翁一旦捨此去長使山人索寞溪女嗁(公自注天/目山唐道)
(士常冠鐵冠於潛婦女皆插/大銀櫛長尺許謂之蓬沓)
(左太冲詩何必絲與竹山水有清音後漢岑彭傳岑熙/為魏郡太守輿人歌之曰我有枳棘岑君伐之我有蟊)
(賊岑君遏之吠犬/不驚足下生氂)
　　　於潛女
青帬縞袂於潛女兩足如霜不穿屨􁣓沙鬢髪絲穿柠
蓬沓障前走風雨老濞宫粧傳父祖至今遺民悲故主
苕溪楊柳初飛絮照溪畫睂渡溪去逢郎樵歸相媚嫵
不信姬姜有齊魯
(李白越女詩屨上足如霜不著鵶頭襪又一雙金齒屐/兩足白如霜退之月蝕詩赤鳥司南方尾秃翅􁣓沙王)
(注柠當作杼字書柠同楮於絲穿之下無義說文曰杼/機之持緯者絲穿杼言鬢如絲之穿杼也杜子美詩稚)
(子無憂走風雨杜牧之詩老濞即山鑄後庭千蛾眉王/注老濞吳王濞此指吳越王錢氏也唐書太宗曰人言)
(魏徵麤疎朕/正覺其嫵媚)
　　　自昌化雙谿館下步尋谿源至治平寺二首
亂山滴翠衣裘重雙澗響空牕户摇飽食不嫌谿筍瘦
穿林閒覓野芎苗卻愁縣令知游寺尚喜漁人爭渡橋
正似醴泉山下路桑枝刺眼麥齊腰
(醴泉漢谷口地隋置/醴泉縣在今西安府)
每見田園輙自招倦飛不擬控扶摇共疑楊惲非鋤豆
誰信劉章解立苗老去尚飡彭澤米夢歸時到錦江橋
宦游莫作無家客舉族長懸似細腰
(前漢楊惲種豆詩見第五巻八月十日夜看月詩注史/記齊悼惠世家朱虚侯劉章忿劉氏不得職常入侍髙)
(后燕飲進曰請為太后言耕田歌歌曰深耕溉種立苗/欲疏非其種者鉏而去之太后嘿然晉陶潛為彭澤令)
(在縣公田悉令種秫妻子固請種秔乃以二頃五十畝/種秫五十畝種秔郡遣督郵至縣吏白應束帯見之潛)
(歎曰我不能為五斗米折腰向鄉里小人即日解印綬/去錦江橋在成都大慈寺前所過石橋是也退之詩細)
(腰不自乳舉/族長孤懸)
　　　於潛僧綠筠軒
可使食無肉不可使居無竹無肉令人瘦無竹令人俗
人瘦尚可肥俗士不可醫傍人笑此言似髙還似癡若
對此君仍大嚼世間那有揚州鶴
(世說王子猷嘗暫寄人空宅住便令種竹或問暫住何/煩爾王嘯詠良久直指竹曰何可一日無此君魏曹植)
(與吳質書過屠門而大嚼雖不得肉貴/且適意揚州鶴用俗傳騎鶴上揚州語)
　　　與臨安令宗人同年劇飲
我雖不解飲把盞(一作/琖)歡意足試呼白髪感秋人令唱
黄雞催曉曲與君登科如隔晨敝袍霜葉空殘緑如今
莫問老與少兒子森森如立竹黄雞催曉不須愁老盡
世人非我獨
(白樂天有初見白髪感秋詩又詩誰道使君不解歌聴/唱黄雞與白日黄雞催曉丑時鳴白日催年酉前沒)
　　　寶山晝睡(杭州圗經寳山/在吳山之南)
七尺頑軀走世塵十圍便腹貯天真此中空洞渾無物
何止容君數百人
(後漢文苑傳邉韶字孝先嘗晝日假卧弟子嘲之曰邉/孝先腹便便懶讀書但欲眠又尹緯腰帯十圍世說王)
(導嘗枕周覬膝而指其腹曰卿此中何所有也荅曰/此中空洞無物足容卿輩數百人導亦不以為忤)
　　　僧清順新作垂雲亭
江山雖有餘亭榭著(一作/苦)難穏登臨不得要萬象各偃
蹇惜哉垂雲軒此地得何晚天功爭向背詩眼巧增損
路窮朱欄出山破石壁很海門浸坤軸湖尾抱雲巘蔥
蔥城郭麗淡淡煙村逺紛紛烏鵲去一一漁樵返雄觀
快新獲微景收昔遁道人真古人嘯詠慕嵇阮空齋卧
蒲褐芒屨每自捆天憐詩人窮乞與供詩本我詩久不
作荒澀旋鋤墾從君覓佳句咀嚼廢朝飯
(左傳哀六年彼皆偃蹇將棄子之命注驕傲也楚辭離/騷望瑶臺之偃蹇兮注髙貌杜子美詩安知有蒼池萬)
(頃浸坤軸後漢蘇伯阿望舂陵郭歎曰氣佳哉鬱鬱蔥/蔥然世說周顗於王導坐傲然嘯詠導曰卿欲逺希嵇)
(阮邪顗曰安敢近捨明公逺希嵇阮唐書隠士朱桃椎/嘗織芒屩置道上見者曰居士屩也為易米茗置其處)
(輙取去終不與人/接捆屨字出孟子)
　　　五月十日與吕仲甫周邠僧惠勤惠思清順可
　　　久惟肅義詮同汎湖游北山
三吳雨連月湖水日夜添尋僧去無路瀲瀲水拍簷駕
言徂北山得與幽人兼清風洗昏翳晚景分穠纖縹緲
朱樓人斜陽半疎簾臨風一揮手悵焉起遐瞻世人騖
朝市獨向溪山㢘此樂得有命輕薄神所殲
　　　會客有美堂周邠長官與數僧同汎湖往北山
　　　湖中聞堂上歌笑聲以詩見寄因和二首時周
　　　有服
藹藹君詩似嶺雲從來不許醉紅帬不知野屐穿山翠
惟見輕橈破浪紋頗憶呼盧袁彦道難邀罵坐灌將軍
(公自注皆取/其有服也)晚風落日元無主不惜清涼與子分
(退之詩君詩多態度藹藹春空雲晉書袁耽字彦道桓/温少遊博徒資産俱盡尚書負思自振之方欲求濟於)
(耽時耽在艱遂變服懐布帽隨温與債主戲耽素有藝/名債者聞之而不相識謂曰卿當不辦作袁彦道也遂)
(就局十萬一擲直上百萬耽投馬絶呌探布帽擲地曰/竟識袁彦道否史記魏其傳田蚡娶燕王女為夫人列)
(侯宗室皆往賀灌夫有服竇嬰强與俱蚡與夫有隙云/云夫曰今日斬頭穴胷何知程李蚡怒召長史曰今日)
(召宗室有詔劾/灌夫罵坐不敬)
載酒無人過子雲掩闗晝卧客書帬歌喉不共聴珠貫
醉面何因作纈紋僧侣且陪香火社詩壇欲斂鸛鵝軍
憑君遍遶湖邉寺漲渌晴來已十分
(漢書揚雄傳贊雄家貧嗜酒人希至其門時有好事者/載酒肴從遊南史羊欣長𨽻書父不疑為烏程令欣年)
(十二時王獻之為吳興太守甚知愛之欣嘗夏月著新/絹帬晝寢獻之入縣見之書帬數幅而去樂記歌者上)
(如抗下如隊纍纍乎端如貫珠唐嚴尚書與于駙馬詩/莫損歌喉一串珠又白樂天詩何郎小妓歌喉好嚴老)
(呼為一串珠李賀詩龜甲屏風醉眼纈杜牧詩今代風/騷將誰登李杜壇左傳昭二十一年公子城以晉師至)
(救宋與華氏戰於赭邱鄭翩願為鸛其/御願為鵝注鄭翩華氏黨鸛鵝皆陣名)
　　　席上代人贈别三首
悽音怨亂不成歌縱使重來奈老何淚眼無窮似梅雨
一番匀了一番多
(風土記夏至前雨名黄梅雨水潤土/溽三月雨曰迎梅五月雨曰送梅)
天上麒麟豈混塵籠中翡翠不由身那知昨夜香閨裏
更有偷嗁暗别人
(南史徐陵母夢五色雲化為鳳集左肩上巳而誕陵後/年數歲家人攜以候寳誌誌摩其頂曰天上石麒麟也)
蓮子擘開須見臆楸枰著盡更無期破衫卻有重逢處
一飯何曾忘卻時
(王注此吳歌格借字寓意也古詩有云圍碁燒敗襖著/子故依然乃此格矣蓮子曰菂菂中么荷曰薏須見臆)
(以菂之薏言之楸枰棊槃也更無期以棊言之重逢處/以縫綻之縫隠之也忘卻時以匙匕之匙隠之也按古)
(樂府子夜歌云霧露隠芙蓉見蓮不分明又明燈照空/局悠然未有期又理絲入殘機何悟不成匹讀曲歌云)
(芙蓉腹裏萎蓮子從心起又石闕生口中/銜碑不得語此詩全祖其意王注未盡)
　　　唐道人言天目山上俯視雷雨每大雷電但聞
　　　雲中如嬰兒聲殊不聞雷震也(臨安圖經天目/山在縣西五十)
　　　　(里髙三千九百丈周回八百里乃神仙所居/有三十六洞太平寰宇記山有兩湖若左右)
　　　　(目故名天目唐道士字子/霞嘗作天目山真境録)
已外浮名更外身區區雷電若為神山頭只作嬰兒看
無限人間失箸人
(三國志曹公從容謂先主曰今天下英雄惟使君與操/耳時會雷震先主方食失匕箸謂曹公曰一震之威乃)
(至於/此)
　
　
　
　施註蘇詩卷六
欽定四庫全書
　施註蘇詩巻七
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩六十三首
　　　　(時通守/錢塘作)
　　　追和子由去歲試舉人洛下所寄五首
　　　　暴雨初晴樓上晚景
秋後風光雨後山滿城流水碧潺潺煙雲好處無多子
及取昏鴉未到間
(傳燈録臨濟禪師曰元來黄蘗佛法無多子隋煬帝詩/見面無多子聞名爾許時何遜詩城隂度塹黒昏鴉接)
(翅歸杜子美詩無人/竭浮蟻有待至昏鴉)
洛邑從來天地中嵩髙蒼翠北邙紅風流耆舊消磨盡
只有青山對病翁(公自注謂/富公也)
(史記周本紀成王在豐使召公復營洛邑周公復卜申/視卒營築居九鼎焉曰此天下之中毛詩嵩髙維嶽太)
(平寰宇記楊佺期洛城記云北邙山連亘四百餘里實/古今東洛九原之地十道四蕃志河南北邙山上無林)
(木惟北嶺古樗/樹婆娑四五畝)
白汗翻漿午景前雨餘風物便蕭然應傾半熟鵞黄酒
照見新晴水碧天
(淮南子挈一石尊白汗交流杜子美貽桞少府詩老少/多暍死汗踰水漿翻又詩鵞兒黄似酒對酒愛新鵞謝)
(靈運詩水/碧綴流温)
疾雷破屋雨翻河一掃清風未覺多應似畫師呉道子
髙堂巨壁寫降魔
(莊子齊物論疾雷破山風震海而不能驚張彦逺歴/代名畫記西京唐安寺菩提院北壁降魔變相道子)
(畫/也)
客路三年不見山上樓相對夢魂閒明朝卻踏紅塵去
羞向清伊照病顔
　　　過廣愛寺見三學演師觀楊惠之塑寳山朱瑶
　　　畫文殊普賢(楊惠之與吳道子同時詳首巻維/摩像詩注又圖畫見聞誌朱瑶長)
　　　　(安人工畫佛道洛中廣愛寺有文/殊普賢像世傳道子畫多瑶筆)
寓世身如夢安閑日似年敗蒲翻覆卧破裓(古得/切)再三
連勸客眠風竹長齋飲石泉回頭萬事錯自笑覺師賢
(維摩經是身如夢為虛妄見李太白詩處世若大夢胡/為勞其生釋典裓行戒衣也杜子美詩嗜酒愛風竹又)
(詩蘇晉長/齋繡佛前)
妙迹苦難尋兹山見幾層亂峰螺髻出絶磵陣雲崩措
意元同畫觀空欲問僧莫教林下意終老歎何曾
(皮日休縹緲峰詩似將青螺髻撒在明月中史記天官/書陣雲如立垣木𤣥虛海賦崩雲屑雨浤浤汩汩雲溪)
(友議韋丹帥江西寄東林僧靈澈詩云已為平子歸休/計五老峰前必共聞靈澈答曰相逢盡道休官好林下)
(何曽見/一人)
朱瑶唐晚輩得法尚雄深滿寺空遺迹何人識苦心長
廊欹雨腳破壁撼鐘音成壊(一作/敗)無窮事他年復弔今
(杜子美題松樹障詩更覺良工心獨苦又詩雨腳/如麻未斷絶李賀秦王飲歌洞庭雨腳來吹笙)
　　　韓子華石淙莊(韓獻肅公名絳字子華父忠憲/公名億平日常語子弟進取在)
　　　　(於止足寵禄不可過溢以故子華服闋誓墓/年五十遽請謝事最後手疏言昔晉王羲之)
　　　　(去郡不仕嘗自誓於父母墓前朝廷以其誓/苦不復召之臣今志願雖與羲之頗殊然誓)
　　　　(於先臣墓前則無異矣區區之志中外士大/夫多有知者即非臣今日輕有去就妄干退)
　　　　(閑也章屢上終不允後拜觀文殿學士元祐/二年以司空檢校太尉致仕時年七十六矣)
　　　　(次年薨此詩多用子華表意石/淙莊在許昌唐武后嘗燕於此)
絳侯百萬兵尚畏書牘背功名意不巳數與危機會我
公抱絶識凛凛鎮横潰欲收伊吕迹逺與巢由對誓言
雖未從久已斷諸内區區為懐祖頗覺羲之隘此身隨
造物一葉舞澎湃田園不早定歸宿終安在彼美石淙
莊每到百事廢泉流知人意屈折作濤瀨寒光洗肝鬲
清響跨竽籟我舊門前客放言不自外園中亦何有薈
蔚可勝計請公試回首歲晚餘蒼檜
(漢書周勃傳勃從髙祖封絳侯人有上書告勃欲反下/廷尉逮捕勃恐不知置辭以千金與獄吏吏乃書牘背)
(示之曰以公主為證勃既出曰吾嘗將百萬兵然安知/獄吏之貴也趙飛燕傳手書對牘背注牘木簡也時以)
(為詔馳問之故令於背上書對辭晉諸葛長民傳歎曰/貧賤嘗思富貴富貴必履危機今日思為丹徒布衣豈)
(可得也髙士傳許由隠於箕山堯召為九州長不欲聞/之洗耳於水濱巢父牽犢欲飲見由洗耳問其故曰子)
(故浮游俗間苟求名譽汚吾犢口牽上流而飲之晉書/載記苻堅曰築室於道沮計萬端吾當内斷於心矣晉)
(王羲之傳王述少與羲之齊名而羲之輕述由是情好/不協及述為揚州刺史檢察會稽郡主者疲於簡對羲)
(之恥之遂稱疾去郡於父母墓前誓曰自今之後敢渝/此心貪冒苟進是有無尊之心而不子也述字懐祖莊)
(子上與造物者游下與無終始者為友軒后本紀見浮/葉乃為舟黄閔武陵沅記武陵鼎口望沅川中舟如樹)
(一葉漢揚雄傳何必湘淵與濤瀨唐李適之罷相詩試/問門前客今朝幾箇來詩國風薈兮蔚兮南山朝隮)
　　　立秋日禱雨宿靈隠寺同周徐二令
百重堆案掣身閑一葉秋聲對榻眠牀下雪霜侵户月
枕中琴筑落堦泉崎嶇世味嘗應遍寂寞山栖老漸便
惟有問農心尚在起占雲漢更茫然
(嵇叔夜絶交書人間多事堆案盈几白樂天詩堆案抛/來眼較明淮南子一葉落知天下秋李蘋月詩看共雪)
(霜同韓退之月詩幽坐看侵户琴筑註見五巻惠山泉/詩詩大雅雲漢篇鄭箋時旱渴雨故宣王夜仰視天河)
(望其/候焉)
　　　病中獨遊淨慈謁本長老周長官以詩見寄仍
　　　邀遊靈隠因次韻荅之
卧聞禪老入南山淨掃清風五百間我與世疎宜獨往
君縁詩好不容攀自知樂事年年減難得髙人日日閑
欲問雲公覓心地要知何處是無還(公自注楞嚴經云/我今示汝無所還)
(地/)
(李白代夀山荅人書清風掃門明月侍坐華嚴經文殊/告善財童子言妙峰有比邱曰徳雲汝可往問云何學)
(菩薩行杜子美上方詩願/聞第一義回向心地初)
　　　病中遊祖塔院
紫李黄𤓰村路香烏紗白葛道衣涼閉門野寺松隂轉
欹枕風軒客夢長因病得閑殊不惡安心是藥更無方
道人不惜堦前水借與匏樽自在嘗
(傳燈録二祖謂達磨曰我心未安請師安心達磨曰將/心來與汝安二祖良久曰覓心了不可得達磨曰與汝)
(安心/竟)
　　　虎跑泉(臨安新志性空禪師居大慈山苦無水/忽有神人告曰明日當有水是夜二虎)
　　　　(跑地作穴泉水涌/出因號虎跑泉)
亭亭石塔東峰上此老初來百神仰虎移泉眼趁行腳
龍作浪花供撫掌至今遊人灌濯罷卧聴空堦環玦響
故知此老如此泉莫作人閒去來想
(維摩經維摩詰左手斷取三千大千世界著/右手掌中又復還置本處不使人有往來想)
　　　佛日山榮長老方丈五絶
陶令思歸久未成逺公不出但聞名山中只有蒼髯叟
數里蕭蕭管送迎
(廬山詩逺公送客未嘗過虎谿過則虎輙鳴髙僧傳東/晉法潛王敦之弟隠剡山或問曰山中勝友者誰則指)
(松曰蒼/髯叟也)
千株玉槊攙雲立一穗珠旒落鏡寒何處霜眉碧眼客
結為三友冷相看
(髙僧傳達磨眼紺青色後稱碧眼胡僧白/樂天雙石詩石雖不能言許我為三友)
東麓雲根露角牙細泉幽咽走金沙不堪土肉埋山骨
未放蒼龍浴渥洼
(白樂天太湖石詩削成青玉片截斷碧雲根韓退之詩/蒼龍露角牙白琵琶行幽咽泉流水下灘阿彌陀經池)
(底純以金沙布地韓退之石鼎聨句巧匠斲山骨漢武/帝紀元鼎四年秋馬生渥洼水中作天馬之歌曰今安)
(匹龍/為友)
食罷茶甌未要深清風一榻抵千金腹摇鼻息庭花落
還盡平生未足心
(孫樵乞巧對九衢喧喧夾路朱門曉鼓一發車馳馬奔/予方髙枕偃然就寢腹搖鼻息夢到鄉國槐花撲庭鳴)
(蜩噪晴懐軸囊刺門門買聲予方屏居詠歌吾廬對松/欹石不知其餘杜牧之懐齊安郡詩平生睡足處雲夢)
(澤南/州)
日射西廊午枕明水沈燒盡碧煙横山人睡覺無人見
只有飛蚊遶鬢鳴
(唐何諷夢渇賦牕/日斜照飛蚊遶鬢)
　　　癸丑春分後雪
雪入春分省見稀半開桃李不勝威應慙落地梅花識
卻作漫天柳絮飛不分東君專節物故將新巧發隂機
從今造物尤難料更暖須留御臘衣
(謝道韞詠雪未若柳絮因風起已見四巻韓退之晚春/詩楊花榆莢無才思惟解漫天作雪飛又辛卯雪詩翕)
(翕凌厚載曄/曄弄隂機)
　　　孤山二詠(并引/)
　　孤山有陳時柏二株其一為人所薪山下老人自
　　為兒已見其枯矣然堅悍如金石愈於未枯者僧
　　志詮作堂於其側名之曰柏堂堂與白公居易竹
　　閣相連屬余作二詩以記之
　　　　柏堂
道人手種幾生前鶴骨龍姿尚宛然雙幹一先神物化
九朝三見太平年忽驚華構依巖出乞與佳名到處傳
此柏未枯君記取灰心聊伴小乘禪
(九朝謂自陳歴隋唐五代本朝也莊子心若死灰傳燈/録僧問西來意趙州荅曰庭前柏樹子釋典阿羅漢果)
(獨了生死不度衆生故名小乘如車乘之小者/僅能自載聲聞縁覺乘為中乘菩薩乘為大乘)
　　　　竹閣
海山兠率兩茫然古寺無人竹滿軒白鶴不留歸後語
蒼龍猶是種時孫兩叢恰似蕭郎筆千畝空懐渭上村
欲把新詩問遺像病維摩詰更無言
(唐逸史㑹昌中有海商因風至仙山有院扃閉云白樂/天院故樂天答客詩海山不是吾歸處歸即應歸兠率)
(天華表鶴注見二巻樓觀詩李逺失鶴詩華表柱頭留/語後不知消息到如今吳僧贊寧筍譜俗呼筍為龍孫)
(詳第三巻濟源草堂詩注白樂天蕭悅畫竹歌蕭郎下/筆獨逼真森森兩叢十五莖史記貨殖傳渭川千畝竹)
(其人與千户侯等白樂天退居渭上村詩聖代元/和歲閑居渭水陽維摩詰注見一巻維摩像詩)
　　　與述古自有美堂乘月夜歸
娟娟雲月稍侵軒瀲瀲星河半隠山魚鑰未收清夜永
鳳簫猶在翠微閒淒風瑟縮經絃柱香霧凄迷著髻鬟
共喜使君能鼓樂萬人爭看火城還
(丁用晦芝田録鑰必以魚者取其不瞑目守夜之義唐/司空曙詩漏促雙魚鑰車喧百子鈴荀子鳳凰秋秋其)
(聲若簫爾雅山未及上曰翠微七命撫促柱則酸鼻揮/危絃則涕流古詩音響一何悲絃急知柱促杜子美月)
(夜詩香霧雲鬟濕清輝玉臂寒國史補每元日冬至立/仗大官皆以樺燭擁馬有至五六百炬謂之火城宰相)
(火城至則衆/撲滅避之)
　　　有美堂暴雨
遊人腳底一聲雷滿坐頑雲撥不開天外黑風吹海立
浙東飛雨過江來十分瀲灧金樽凸千杖敲鏗羯鼓催
喚起謫仙泉灑面倒傾鮫室瀉瓊瑰
(杜子美朝獻太清宫賦九天之雲下垂四海之水皆立/謝𤣥暉詩朔風吹飛雨蕭條江上來杜牧之夜宴詩酒)
(凸觥心瀲灧光又寄李起居詩雲罍心凸知難捧韓愈/城南聨句樹啄頭敲鏗南京羯鼓録羯鼓其聲焦殺嗚)
(烈尤宜促曲急破宋開府善羯鼔嘗曰頭如青山峰手/如白雨㸃取譬端直而急唐李白傳賀知章一見呼為)
(謫仙𤣥宗坐沉香亭欲得白為樂章召入而白已醉左/右以水頮面稍解援筆成文舊書云灑面博物志鮫人)
(從水中出曾寄寓人家積日賣綃臨去從主人索器泣/而出珠滿盤以遺主人左傳成十七年初聲伯夢涉洹)
(或與已瓊瑰食之泣/而為瓊瑰盈其懐)
　　　八月十五日看潮五絶
定知玉兔十分圓已作霜風九月寒寄語重門休上鑰
夜潮留向月中看
萬人鼓噪懾吳儂猶似浮江老阿童欲識潮頭髙幾許
越山渾在浪花中
(左傳哀十七年越伐吳吳子禦之笠澤夾水而陳越子/為左右句卒鼓噪而進吳師大亂遂敗之晉羊祜傳咸)
(寧中吳有童謡曰阿童復阿童銜刀浮渡江不畏岸上/虎但畏水中龍祜聞之曰此必水軍有功當應其名耳)
(益州刺史王濬小字阿童因表留/監諸軍令修舟楫為順流之計)
江邉身世兩悠悠久與滄波共白頭造物亦知人易老
故教江水向西流
(白樂天詩愁見舟行風又起白頭浪裏白/頭人李太白白頭吟東流不作西歸水)
吳兒生長狎濤淵冒利輕生不自憐東海若知明主意
應教斥鹵變桑田(公自注是時新/有㫖禁弄潮)
(晉夏統傳呉兒木人石心斥鹵字見爾雅神仙傳麻姑/謂王方平曰自接侍以來見東海三為桑田矣公烏臺)
(詩話任杭州通判因八月十五日觀潮作詩五首寫在/安濟亭上第四首言弄潮之人貪官中利物致其間有)
(溺而死者故朝㫖禁斷軾謂主上好興水利不知利少/而害多言東海變桑田知此事之必不可成以譏諷朝)
(廷水利之/難成也)
江神河伯兩醯雞海若東來氣吐蜺安得夫差水犀手
三千强弩射潮低(公自注吳越王嘗以弓弩射潮/頭與海神戰自爾水不近城)
(莊子田子方篇丘之於道也其猶醯雞與微夫子之發/吾覆也不知天地之大全也秋水篇秋水時至百川灌)
(河於是河伯欣然自喜以天下之美為盡在巳順流而/東行至於北海東面而視不見水端於是焉河伯始旋)
(其面目望洋向若而歎虹蜺注見四巻和子由柳湖久/涸詩國語夫差衣水犀之甲者三千孫光憲北夢瑣言)
(杭州連歲潮頭直打羅刹石吳越錢尚父俾張弓弩候/潮至逆而射之由是漸退羅刹石化而為陸地遂列廩)
(庾焉漢張騫傳宛兵弱誠以漢兵/不過三千人强弩射之即破宛矣)
　　　東陽水樂亭(公自注為東陽令王都官概作又/志林云錢塘東陽皆有水樂洞泉)
　　　　(流空巖中/自然宫商)
君不學白公引涇東注渭五斗黄泥一鍾水又不學哥
舒横行西海頭歸來羯鼓打凉(一作/梁)州但向空山石壁
下愛此有聲無用之清流流泉無絃石無竅强名水樂
人人笑慣見山僧已厭聴多情海月空留照洞庭不復
來軒轅至今魚龍舞鈞天聞道磬襄東入海遺聲恐在
海山閒鏘然澗谷含宫徴節奏未成君獨喜不須寫入
薰風絃縱有此聲無此耳
(漢溝洫志太始三年趙中大夫白公引涇水注渭中溉/田四千五百餘頃因名曰白渠民得其饒歌之曰涇水)
(一石其泥數斗且溉且糞長我禾黍李太白詩君不能/學哥舒横行青海夜帯刀西屠石堡取紫袍唐天寳中)
(樂章多以邉地為名如涼州甘州伊州之類是也元結/水樂說元子居山中有所耽愛者水樂水樂是南磳之)
(懸水淙淙然莊子天運篇黄帝張咸池之樂於洞庭之/野至樂鳥聞之而飛獸聞之而走魚聞之而下入西域)
(傳魚龍角抵之戲史記扁鵲傳趙簡子曰我之帝所甚/樂與百神游於鈞天廣樂九奏萬舞不類三代之樂伯)
(牙海山事見第二巻授經臺詩注家語舜作五絃/之琴以歌南風曰南風之薫兮解吾民之愠兮)
　　　與周長官李秀才遊徑山二君先以詩見寄次
　　　其韻二首
少年飲紅帬酒盡推不去呼來徑山下試與洗塵霧癡
馬惜障泥臨流不肯渡獨有汝南君從我無朝暮肯將
紅塵腳暫著白雲屨嗟我與世人何異笑百步功名一
破甑棄置何用顧更憑陶靖節往問征夫路
(王濟傳善解馬性嘗乘一馬著錦障泥前有水終不肯/渡濟云此必惜障泥使人解去便渡故杜預謂濟有馬)
(癖李白紫騮馬詩臨流不肯渡似惜錦障泥千姓編周/姬姓國也望出汝南後漢郭太傳孟敏荷甑墮地不顧)
(而去曰甑已破矣視之何益世說鄧遐免官後見桓温/温曰卿何以瘦荅曰有愧於叔達不能不恨於破甑孟)
(敏字叔達陶潛歸去/來辭問征夫以前路)
龍亦戀故居百年尚來去至今雨雹夜殿闇風纒霧而
我棄鄉國大江忘北渡便欲此山前築室安遲暮又恐
太幽獨歲晚霜入屨同游得李生仄足隨蹇步孔明不
自愛臨老起三顧吾歸便卻掃誰踏門前路
(龍故居徑山國一大師事詳第四巻遊徑山詩注謝宣/逺詩四達雖平直蹇步媿無良三國諸葛亮出師表曰)
(先帝三顧臣於草廬之中咨臣以當世之事江文通恨/賦閉闗卻掃塞門不仕晉葛洪傳閉門卻掃未嘗交游)
　　　臨安三絶
　　　　將軍樹(五代呉越世家臨安里中有大樹錢/鏐幼時與羣兒戲樹下及貴歸宴父)
　　　　　(老山林嘗覆以錦號/其樹曰衣錦將軍)
阿堅澤畔菰蒲節𤣥徳牆頭羽葆桑不會世間閑草木
與人何事管興亡
(晉載記秦苻洪始其家池中蒲生長五丈五節如竹形/時咸謂之蒲家因以為氏其後洪以䜟文有草付應王)
(又其孫堅背有草付字遂改姓苻堅彊盛時童謡云阿/堅牽連三十年三國志蜀先主舍東南角籬上有桑樹)
(遥望童童如小車蓋先主少時戲於樹下言吾必當乘/此羽葆蓋車沈彬舟過金陵詩江山不管興亡事一任)
(斜陽送/客愁)
　　　　錦溪
楚人休笑沐猴冠越俗徒誇翁子賢五百年間異人出
盡將錦繡裹山川
(漢項籍傳韓生說羽都闗中羽曰富貴不歸故鄉如衣/錦夜行韓生曰人謂楚人沐猴而冠果然又見前巻漢)
(朱買臣傳字翁子上拜為㑹稽太守謂曰富貴不歸故/鄉如衣繡夜行今子何如買臣頓首謝晉郭璞題臨安)
(山詩海門山氣横為/案五百年間異姓王)
　　　　石鏡(呉興記臨安縣東五里石鏡山東有石/鏡一所徑二尺四寸光照如鏡武肅王)
　　　　　(錢鏐幼時遊此照其/形服冕旒如王者狀)
山雞舞破半巖雲菱葉開殘野水春應笑武都山下土
枉教明月殉佳人
(異苑魏武時南方獻山雞以大鏡著其前雞鑒形而舞/不止庾信畫屏詩吹簫迎白鶴照鏡舞山雞唐人鏡詩)
(無波菱自動不夜月常明王注鏡有菱花之名故使菱/葉字揚雄蜀王本紀武都山丈夫化為女子顔色美絶)
(蓋山精也蜀王納以為妃無幾物故乃發卒之武都擔/土葬成都郭中號武擔山上有一石徑二丈厚五尺呼)
(為石鏡以/表其墓)
　　　登玲瓏山(臨安圗經玲瓏山在縣西十二里兩/山屹起盤屈九折上通絶頂名曰九)
　　　　(折巖行百許步有亭/下瞰百里名三休亭)
何年僵立兩蒼龍瘦脊盤盤尚倚空翠浪舞翻紅罷亞
白雲穿破碧玲瓏三休亭上工延月九折巖前巧貯風
腳力盡時山更好莫將有限趁無窮
(杜牧之詩罷亞百頃稻西風吹半黄謝靈運詩側徑既/窈窕環洲亦玲瓏唐人詩浮世無窮事勞生有限身)
　　　宿九仙山(公自注九仙謂左元/放許邁王謝之流)
風流王謝古仙真一去空山五百春玉室金堂餘漢士
桃花流水失秦人困眠一榻香凝帳夢遶千巖冷逼身
夜半老僧呼客起雲峰缺處湧冰輪
(南史王儉傳儉嘗曰江左風流宰相惟有謝安蓋自况/也杜子美壯遊詩王謝風流逺金堂玉室注見五巻至)
(秀州贈錢端公詩桃花源/詳第六卷風水洞詩註)
　　　陌上花(并引/)
　　遊九仙山聞里中兒歌陌上花父老云吳越王妃
　　每歲春必歸臨安王以書遺妃曰陌上花開可緩
　　緩歸矣吳人用其語為歌含思宛轉聴之凄然而
　　其詞鄙野為易之云
陌上花開蝴蝶飛江山猶是昔人非遺民幾度垂垂老
遊女長歌緩緩歸
陌上山花無數開路人爭看翠軿來若為留得堂堂去
且更從教緩緩回
(陸士衡羅敷艷歌北渚盈軿軒唐韻軿四靣屏蔽婦人/車也唐薜能詩青春背我堂堂去白髮催人故故生)
生前富貴草頭露身後風流陌上花已作遲遲君去魯
猶歌緩緩妾回家
(杜子美送孔巢父詩惜君只/欲苦死留富貴何如草頭露)
　　　遊東西巖(公自注即謝安東山也東山在㑹稽/上虞縣西南四十五里晉太傅文靖)
　　　　(公謝安字安石所居一名謝安山巋然特立/於衆峰間拱揖蔽虧如鸞鶴飛舞其巔有謝)
　　　　(公調馬路白雲明月二堂址千嶂林立下視/蒼海天水相接蓋絶景也下山出微徑為國)
　　　　(慶寺乃安石故宅安石傳云寓居會稽與王/羲之許詢支遁遊出則漁獵山水入則言詠)
　　　　(屬文後雖受朝寄然東山之志始末不渝安/石孫靈運傳云父祖竝葬始寧山中并有故)
　　　　(宅及墅故其詩云偶與張邴合久欲還東山/世說王羲之語劉惔曰若安石東山志立當)
　　　　(與天下共推之注引續晉陽秋曰安石家於/上虞放情邱壑正在此山自東漢末析上虞)
　　　　(之始寧鄉為始寧縣至東晉有上虞始寧二/邑陽秋所載得其實矣汝隂王性之銍遊東)
　　　　(山記刻石國慶攷究甚備性之云今臨安境/中亦有東山金陵土山俱非是臨安山則許)
　　　　(邁所稱文靖嘗往坐石室臨濬谷謂與伯夷/何逺者蓋為海山之遊而非所居之山也)
謝公含雅量世運屬艱難况復情所鍾感槩萃中年正
賴絲與竹陶寫有餘歡常恐兒輩覺坐令髙趣闌獨攜
縹緲人來上東西山放懐事物外徙倚弄雲泉一旦功
業成管蔡復流言慷慨桓野王哀歌和清彈挽䰅起流
涕始知使君賢意長日月促卧病已辛酸慟哭西州門
往駕那復還空餘行樂處古木昏蒼煙
(晉謝安傳衆咸服其雅量詳見第三巻發洪澤詩注王/衍傳聖人忘情最下不及情情之所鍾正在我輩漢郭)
(解傳少時隂賊感槩註云感槩者感意氣而立節槩也/劉夢得詩中年多感㮣世說謝太傅語王右軍曰中年)
(傷於哀樂與親友别輙作數日惡王曰年在桑榆自然/至此正賴絲竹陶寫恒恐兒輩覺損欣樂之趣又分見)
(前注謝翺詩空添滿目凄凉事不見三山縹緲人麗情/集謝安山上娉婷女馬季紗前縹緲人謝安傳雖放情)
(邱壑然每遊賞必以妓女從桓伊撫箏事詳三巻陪歐/陽公燕西湖詩注又雅志未就遂遇疾篤還都聞當入)
(西州門深自慨失又羊曇謝安甥也自安薨後行不由/西州路嘗因醉不覺至西州門悲感不已以馬策扣扉)
(誦曹子建詩曰生存華屋處零落歸山邱因/慟哭而去陸士衡弔魏武文何命促而意長)
　　　宿海會寺
籃輿三日山中行山中信美少曠平下投黄泉上青冥
綫路每與猿猱爭重樓束縛遭澗坑兩股酸哀饑膓鳴
北渡飛橋踏彭鏗繚垣百步如古城大鐘横撞千指迎
髙堂延客夜不扃杉槽漆斛江河傾本來無垢洗更輕
倒牀鼻息四鄰驚紞(都感/切)如五鼓天未明木魚呼粥亮
且清不聞人聲聞履聲
(莊子田子方篇夫至人者上闚青天下潛黄泉揮斥八/極神氣不變楚辭九章據青冥而攄虹劉禹錫插田歌)
(田塍望如綫左太冲魏都賦繚垣開囿觀宇相臨漢貨/殖傳童手指千注指千則人百王注杉槽漆斛謂浴室)
(也維摩經八解之浴池定水湛然滿布以七淨華浴此/無垢人韓退之石鼎聨句序道士倚牆睡鼻息如雷鳴)
(二子怛然失色不敢喘晉鄧攸傳呉人歌之曰紞如打/五鼓雞鳴天欲曙劉斧摭遺有一白衣問天竺長老曰)
(僧舍悉懸木魚何也荅云用以警衆曰必刻魚有何因/地長老不能荅以問琅山悟卞師師曰魚晝夜未嘗合)
(目欲修行者日/夜忘寐之義)
　　　海會寺清心堂
南郭子綦初䘮我西來達磨尚求心此堂不說有清濁
遊客自觀隨淺深兩歲頻為山水役一谿長照雪霜侵
紛紛無補竟何事慙愧髙人閉户吟
(莊子齊物論南郭子綦隠几而坐仰天而嘘嗒焉似䘮/其耦顔成子游立侍乎前子綦曰今者吾䘮我汝知之)
(乎求心用慧可安心事注/見本巻清淨經有清有濁)
　　　徑山道中次韻答周長官兼贈蘇寺丞
年來戰紛華頗覺夫子勝欲求五畝宅灑掃樂清淨學
道恨日淺問禪慙聴瑩聊為山水行遂此麋鹿性獨遊
吾未果覓伴誰復聴吾宗古遺直窮達付前定餔糟醉
方熟灑面呼不醒奈何效燕蝠屢欲爭晨暝不如從我
遊髙論發犀柄谿南渡横木山寺稱小徑(公自注太平/寺俗號小徑)
(山/)幽尋自兹始歸路微月映南望功臣山雲外盤飛磴
三更渡錦水再宿留石鏡緬懐周與李能作洛生詠明
朝三子至詩律嚴號令籃輿置紙筆得句輕千乘玲瓏
苦奇秀名實巧相稱九仙更幽絶笑語千山應空巖側
破罋飛溜灑浮磬山前見虎迹候吏鐃鼓競我生本艱
奇塵土滿釡甑山禽與野獸知我久蹭蹬笑謂候吏還
禦虎吾有命徑山雖云逺行李稍可併頗訝王子猷忽
起山隂興但報菊花開吾當理歸榜
(史記禮書子夏門人之髙弟也猶云出見紛華盛麗而/悅入聞夫子之道而樂二者心戰故未能决韓非子子)
(貢見子夏肥而問之子夏曰二者戰於胷中而夫子之/義勝故肥也莊子齊物論是黄帝之所聴瑩也韓退之)
(送文暢師詩僧時不聴瑩若飲水救暍注聴瑩疑惑也/不聴瑩則無所疑矣白樂天中書寓直詩土木形骸麋)
(鹿心左傳昭十四年仲尼曰叔向古之遺直也史記屈/原傳衆人皆醉何不餔其糟而啜其醨唐李白灑面注)
(見本巻世說王長史亡劉尹以犀柄麈尾著柩中陸龜/䝉村夜詩遇敵舞虵矛逢談捉犀柄杭州圗經功臣山)
(在臨安縣南本名天官山晉天福五年敕改今名晉謝/安傳能作洛下書生詠顧愷之傳或請作洛生詠荅曰)
(何至作老婢聲杜牧之寄張祜詩誰人得似張公子千/首詩輕萬户侯駱賔王月夜詩山虚響似應水淨望如)
(空尚書禹貢泗濱浮磬後漢范丹傳丹字史雲所止單/陋有時絶粒閭里歌之曰甑中生塵范史雲釜中生魚)
(范萊蕪桓帝時為萊蕪長左傳襄八年亦不使一介行/李告于寡人晉王徽之傳字子猷山隂夜雪初霽忽憶)
(戴安道安道時在剡便夜乘小舟詣之造門不前而反/人問其故曰乘興而行興盡而反何必見安道烏臺詩)
(話臨安知縣大理寺丞蘇舜舉供自來聞人說一小話/云燕以日出為旦入為夕蝙蝠以日入為旦出為夕爭)
(之不决訴於鳳凰至路次逢一禽謂燕曰不須徃訴鳳/凰在假卻是訓狐權攝以戲笑轉運副使王庭老等不)
(分别/是非)
　　　汪覃秀才久留山中以詩見寄次其韻
季子應嗔不下機棄家來伴碧雲師中秋冷坐無因醉
半月長齋未肎辭擲簡摇毫無忤色(公自注汪善書/託寫諸人詩)投
名入社有新詩飛騰桂籍他年事莫忘山中採藥時
(白樂天讀史詩季子憔悴時婦見不下機江淹擬惠休/上人詩日暮碧雲合佳人猶未來韓退之贈崔立之詩)
(摇毫擲簡自不供頃刻青紅浮海蜃廬山蓮社雜録謝/靈運欲投名入社逺公不許靈運謂生法師曰白蓮道)
(人將無謂我俗縁未盡而不知我在家出家久/矣後漢韋著入雲陽山採藥不反見韋彪傳)
　　　再遊徑山
老人登山汗如濯倒牀困卧呼不覺覺來五鼓日三竿
始信孤雲天一握(公自注古語云孤/雲兩角去天一握)平生未省出艱險
兩足慣曾行犖确含暉亭上望東溟凌霄峰頭挹南嶽
共愛絲杉翠絲亂誰見玉芝紅玉琢白雲何事自來往
明月長圓無晦朔(公自注山有白/雲峰明月菴)塜上雞鳴猶憶欽山
前鳳舞逺徵璞雪牕馴兔元不死煙嶺孤猿苦難捉從
來白足傲生死不怕黄巾把刀槊榻上雙痕凛然在劍
頭一吷何須角(公自注以上/皆山中故事)嗟我昏頑晚聞道與世齟
齬空多學靈水先除眼界花清詩為洗心源濁騷人未
要逃競病禪老但喜聞剥啄此生更得幾回來從今有
暇無辭數
(劉禹錫竹枝詩日出三竿春霧消韓退之詩山石犖确/行徑微東方朔十洲記蓬萊島别有圓海水色正黑謂)
(之溟海徑山山門事狀國一大師法欽居山有雞常隨/法㑹及師奉詔之長安雞長鳴三日不食而死今靈雞)
(塜在焉郭璞題臨安山詩云天目山前兩乳長龍飛鳳/舞到錢塘山門事狀法欽在山有白兔二常跪於杖屨)
(之間髙僧傳魏武帝時有一僧白足名思始甚有神異/號白足禪師山門事狀第三代法濟大師洪諲始至是)
(山遇黄巢偏師數千人至而師宴坐不起賊以劍揮禪/座者再師神色不動賊投刃而拜寺得以全今二劍迹)
(尚存後漢靈帝紀中平元年鉅鹿人張角部師三十六/萬皆著黄巾同日反叛莊子則陽篇道堯舜於戴晉人)
(之前譬猶劍首之一吷漁父篇早湛於偽而晚聞大道/也宋玉九辯圓鑿方枘兮吾固知其齟齬而難入南史)
(曹景宗傳帝於華光殿宴飲令沈約賦韻景宗不得韻/意色不平帝止之猶求作不已時韻已盡惟餘競病二)
(字景宗便操筆須臾而成詩云去時兒女嗁歸來笳鼔/競借問行路人何如霍去病韓退之剥啄行剥剥啄啄)
(有客至門我不/出應客去而嗔)
　　　洞霄宫
上帝髙居愍世頑故留瓊館在凡間青山九鏁不易到
作者七人相對閑(公自注論語云作者七/人矣今監宫凡七人)庭下流泉翠
蛟舞洞中飛鼠白鴉飜長松怪石宜霜鬢不用金丹苦
駐顔
(洞霄宫自皖坎鎮度谿行十數里有山回環中通小徑/自山罅而入則有田疇稍前亦復亂峰交鏁如是九疊)
(始上陟平陸而宫居其陽世謂其山為鏁云杜牧之弄/水亭詩弄水庭前谿颭灧翠蛟舞李太白仙人掌茶詩)
(常聞玉泉山山洞多乳窟仙鼠如白鵶倒懸深谿月臨/安志大滌洞白鼠長二尺遊於髙崖間即今洞霄宫也)
　　　初自徑山歸述古召飲介亭以病先起
西風初作十分凉喜見新橙透甲香遲暮賞心驚節物
登臨病眼怯秋光慣眠處士雲菴裏倦醉佳人錦瑟傍
猶有夢回清興在卧聞歸路樂聲長
(離騷恐美人之遲暮謝靈運詩賞心不可忘又踟蹰感/節物杜子美曲江對雨詩暫醉佳人錦瑟傍王維從岐)
(王燕衞家山詩還將/歌舞出歸路莫愁長)
　　　明日重九亦以病不赴述古會再用前韻
月入秋帷病枕凉霜飛夜簟故衾香可憐吹帽狂司馬
空對親舂老孟光不作雍容傾坐上翻成骯髒倚門傍
人間此會論今古細看茱萸感歎長
(阮嗣宗詠懐詩薄帷鑒明月謝奕傳桓温辟為安西司/馬奕嘗逼温飲温走入南康主門避之主曰君若無狂)
(司馬我何由得相見吹帽注已再見後漢梁鴻傳至呉/為人賃舂每歸其妻孟光為具食舉桉齊睂漢司馬相)
(如傳為不得已强往一座盡傾相如侍從車騎雍容閑/雅甚都互見第二巻次韻柳子玉詩注後漢趙壹詩文)
(籍雖滿腹不如一囊錢伊優北堂上骯髒倚門邉杜牧/之九日詩古往今來只如此牛山何必更霑衣杜子美)
(九日詩明年此㑹知誰/健醉把茱萸子細看)
　　　九日尋臻闍棃遂泛小舟至勤師院二首
白髪長嫌歲月侵病眸兼怕酒盃深南屏老宿閑相過
東閤郎君懶重尋試碾露芽烹白雪休拈霜蘂嚼黄金
扁舟又截平湖去欲訪孤山支道林
(韓退之寒食夜歸詩飲酒寧嫌盞底深南屏山名湖上/有南屏寺摭言李義山師令狐楚大中間綯在内廷重)
(陽日義山謁之不見因以詩紀屏風而去結句云郎君/漸貴施行馬東閤無因得重窺柳子厚詩晨朝掇露芽)
(國史補風俗貴茶茶之品益衆福州有方山之露芽郭/景純游仙詩放情凌霄外嚼蘂挹飛泉王羲之筆陣圗)
(十二章云横即如長舟之截山渚髙僧傳支遁字/道林姓闗氏二十五出家住支山寺謝安與之遊)
湖上青山翠作堆蔥蔥鬱鬱氣佳哉笙歌叢裏抽身岀
雲水光中洗眼來白足赤髭迎我笑拒霜黄菊為誰開
明年桑苧煎茶處憶著衰翁首重迴(公自注皎然有九/日與陸羽煎茶詩)
(羽自號桑苧翁余來/年九日去此久矣)
(鬱蔥注見前劉禹錫送僧詩序備將迎者皆赤髭白足/之侣白足注見本巻續髙僧傳後魏佛陀耶舍赤髭善)
(解毗婆舍論時/號赤髭毗婆舍)
　　　九日舟中望見有美堂上魯少卿飲以詩戲之
　　　二首
指㸃雲間數㸃紅笙歌正擁紫髯翁誰知愛酒龍山客
卻在漁舟一葉中
(紫髯注詳四巻宿餘杭法喜寺詩晉孟嘉傳嘉為桓温/參軍好飲雖多不亂桓温問酒有何好而卿嗜之嘉曰)
(公未得酒中趣耳又九日温宴龍山寮佐畢集/白樂天詩三聲猿後思鄉淚一葉舟中載病身)
西閤珠簾巻落暉水沈煙斷佩聲微遥知通徳凄凉甚
擁髻無言怨未歸
(西京雜記漢昭陽殿織珠為簾風至則鳴如珩珮之聲/王勃滕王閣詩珠簾暮捲西山雨伶𤣥趙飛燕外傳自)
(序云子于買妾樊通徳頗能言飛燕姊弟故事子于語/通徳曰斯人俱灰滅矣盛時疲精力馳騖嗜慾蠱惑之)
(事寧知終歸荒田野草乎通徳掩袖顧燭影/以手擁髻悽然泣下不勝其悲𤣥字子于)
　　　遊諸佛舍一日飲釅茶七盞戲書勤師壁
示病維摩元不病在家靈運巳忘家何須魏帝一丸藥
且盡盧仝七碗茶
(維摩經維摩詰言以一切衆生病是故我病若一切衆/生得不病者則我病滅謝靈運在家出家注見本巻魏)
(文帝折楊柳行西山一何髙髙髙殊無極上有兩仙童/不飲亦不食賜我一丸藥光耀有五色服之四五日身)
(體生羽翼盧仝謝孟諫議茶詩七碗/喫不得也惟覺兩腋習習清風生)
　　　九日湖上尋周李二君不見君亦見尋於湖上
　　　以詩見寄明日乃次其韻
湖上野芙蓉含思愁脈脈娟然如静女不肎傍阡陌詩
人杳未來霜艷冷難宅君行逐鷗鷺出處浩莫測葦間
聞挐音雲表已飛屐使我終日尋逢花不忍摘人生如
朝露要作百年客喟彼終歲勞幸兹一日澤願言竟不
遂人事多乖隔悟此知有命沈憂傷魂魄
(爾雅荷别名芙蓉古詩盈盈一水間脈脈不得語西京/雜記文君臉際常若芙蓉杜牧之晚晴賦復引舟於深)
(灣忽八九之紅芰姹然如婦歛然如女莊子漁父篇刺/船而去延縁葦間顔淵還車子路授綏孔子不顧待水)
(波定不聞拏音而後敢乘王注飛屐用葉令王喬飛舄/意也注已見漢蘇武傳李陵謂武曰人生如朝露何久)
(自苦如此古詩人生天地間忽如逺行客禮記百日之/蜡一日之澤陶淵明荅龎參軍詩序人事好乖便當語)
(離孔文舉論盛孝章書若使憂/能傷人此子不復得永年矣)
　　　送杭州杜戚陳三掾(以絹切/一音硯)罷官歸鄉
秋風摵摵(音/色)鳴枯蓼船閣荒村夜悄悄正當逐客斷膓
時君獨歌呼醉連曉老夫平生齊得䘮尚戀微官失輕
矯君今憔悴歸無食五斗未可秋毫小君言失意能幾
時月啖蝦蟇行復皎殺人無驗中不快此恨終身恐難
了徇時所得無幾何隨手已遭憂患繞期君正似種宿
麥忍饑待食明年麨
(盧諶時興詩凝霜沾蔓草悲風振林薄摵摵芳葉零蘂/蘂芬華落韓退之同冠峽詩囚拘念輕矯陶潛五斗見)
(六巻自昌化雙谿詩注史記龜策傳日為徳而君於天/下辱於三足之烏月為刑而相佐見食於蝦蟇毛詩月)
(出皎兮漢武帝紀元狩三年遣使者勸有水災郡種宿/麥唐韻麨糗也公烏臺詩話熙寧五年杭州録參杜子)
(方司户陳珪司理戚秉道各為承勘本州姓裴人家女/使夏沈香投井及姓裵人女身死不明事本路提刑陳)
(睦舉駮差秀州通判張若濟重勘决殺夏沈香三官因/此衝替意陳睦張若濟駮勘不當致此三人無辜失官)
(軾作詩送之云君言失意能幾時月啖蝦蟇行復皎意/取盧仝月蝕詩云傳聞古來說月蝕蝦蟇精仝意比朝)
(廷為小人所䝉蔽也軾亦言杜子方等本無罪為陳睦/張若濟䝉蔽朝廷以衝替逐人後當感悟牽復云徇時)
(所得無幾何隨手已遭憂患繞/意謂張若濟不久亦自被劾矣)
　　　次韻周長官夀星院同餞魯少卿
瑠璃百頃水仙家風靜湖平響釣車寂歴疎松欹晚照
伶俜寒蝶抱秋花困眠不覺依蒲褐歸路相將踏桂華
更著綸巾披鶴氅他年應作畫圗誇
(杜子美渼陂行天地黯慘忽異色波濤萬頃堆瑠璃柳/子厚郊居詩寒花疎寂歴劉禹錫詩寂歴斜陽照懸鼓)
(晉謝萬傳簡文召為撫軍中郎萬著白綸巾鶴氅裘履/版而前歐陽公送謝中舍詩故事已傳遺老說世人今)
(作畫/圖誇)
　　　次韻述古過周長官夜飲
二更鐃鼓動諸鄰百首新詩間八珍已遣亂蛙成兩部
更邀明月作三人雲煙湖寺家家境燈火沙河夜夜春
曷不勸公勤秉燭老來光景似奔輪
(周禮食醫掌和八珍之齊杜子美麗人行黄門飛鞚不/動塵御厨絲絡送八珍南史孔珪傳門庭之内草萊不)
(翦中有蛙鳴或問之曰欲為陳蕃乎荅曰我以此當兩/部鼓吹又王宴嘗鳴鼓吹候之聞蛙鳴曰殊聒人耳珪)
(曰我聴鼓吹殆不及此宴有慙色李白月下獨酌詩舉/盃邀明月對影成三人古詩晝短苦夜長何不秉燭遊)
(曹子建名都篇白日西南馳光景不可攀白樂天春游/詩大限年百歲幾人及七旬我今六十五走若下坂輪)
　　　述古以詩見責屢不赴會復次前韻
我生孤僻本無鄰老病年來益自珍肎對紅帬辭白酒
但愁新進笑陳人北山怨鶴休驚夜南畝巾車欲及春
多謝清詩屢推轂狶膏那解轉方輪(公自注來詩有/雲霄蒲輪之句)
(杜子美寄李白詩道屈善無鄰莊子寓言人而無以先/人無人道也人而無人道是謂之陳人怨鶴用北山移)
(文語注巳再見陶淵明歸去來辭農人告予以春及將/有事乎西疇或命巾車或棹孤舟漢鄭當時傳其推轂)
(士及官屬丞史誠有味其言也史記田敬仲世家淳/于髠曰狶膏棗軸所以為滑也然而不能運方穿)
　　　金門寺中見李西臺與二錢(公自注/惟演易)唱和四絶
　　　句戲用其韻跋之
帝城春日帽簷斜二陸初來尚憶家未肎將鹽下蓴菜
已應知雪似楊花
(白樂天詩相逢不敢揖彼此帽低斜李商隠代官妓贈/兩從事詩新人橋上著春衫舊主江邉側帽簷晉陸雲)
(傳少與兄機齊名時號二陸語林陸機夏在洛忽思東/頭竹篠飲語劉寳曰吾鄉思轉深矣陸機傳王濟指羊)
(酪謂機曰吳中何以敵此荅曰千里蓴羮未/下鹽䜴錢照度詩南人如問雪向道是楊花)
平生賀老慣乘舟騎馬風前怕打頭欲問君王乞符竹
但憂無蟹有監州(公自注皆世所/傳錢氏故亊)
(杜子美飲中八仙歌知章騎馬似乘船白樂天小舫詩/白蘋香起打頭風五代史補吳越王初入朝上賜以寳)
(馬馬出禁門驕行卻退王謂左右曰豈遇打頭風耶漢/文帝紀二年初與郡守為銅虎符竹使符歐陽公歸田)
(録國朝始置諸州通判常與知州爭權每云我是監郡/往時有錢昆少卿家世餘杭人嗜蟹嘗求補外郡人問)
(其所欲何州曰但得有/螃蠏無通判處足矣)
西臺妙迹繼楊風(公自注/凝式)無限龍虵洛寺中一紙清詩
弔興廢塵埃零落梵王宫
(法書苑李建中直集賢院為西臺御史善古文八分行/書嘗得古文孝經硏翫臨學遂盡其勢楊凝式善行草)
(西洛寺觀三百餘處題寫幾遍時人以楊風呼之玉壺/清話建中晚喜洛中景物求留司園池庭榭蕭灑自放)
五季文章墮刼灰升平格力未全回故知前輩宗徐庾
數首風流似玉臺
(三輔黄圖漢武帝穿昆明池極深悉是灰墨有方士言/此天地劫灰之餘北史庾信傳父肩吾為梁太子中庶)
(子徐摛為左衛率摛子陵及信並為鈔撰學士文並綺/艷故世號徐庾體當時後進競相模範徐陵有玉臺新)
(詠十/巻)
　　　胡穆秀才遺古銅器似鼎而小上有兩柱可以
　　　覆而不蹶以為鼎則不足疑其飲器也胡有詩
　　　荅之(銅器即/古爵也)
隻耳獸齧環長脣鵝擘喙三趾下銳春蒲短兩柱髙張
秋菌細君看翻覆俯仰間覆成三角翻兩髻古書雖滿
腹苟有用我亦隨世嗟君一見呼作鼎纔注升合已漂
逝不如學鴟夷盡日盛酒真良計(公自注有古篆/五字不可識)
(李賀詩銅龍齧環似爭力韓退之石鼎聨句旁有隻耳/穿上為孤髻撑神仙傳上元夫人三角髻漢陳遵傳揚)
(雄酒箴鴟夷滑稽腹如大壺盡日盛酒人復借酤/常為國器託於屬車又見二巻次韻柳子玉詩注)
　
　
　
　
　施註蘇詩巻七
欽定四庫全書
　施註蘇詩巻八
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩五十九首
　　　　(熙寧甲寅在錢塘聞移知宻州之命/去杭經常潤道中作  施註缺今補)
　　　賀陳述古弟章生子
鬱蔥佳氣夜充閭始見徐卿第二雛甚欲去為湯餅客
惟愁錯寫弄麞書參軍新婦賢相敵阿大中郎喜有餘
我亦從來識英物試教啼看定何如
(晉書賈逵晩始生充言後當有充閭之慶故以為名/字馬杜子美詩徐卿二子生絶竒又丈夫生兒有如)
(此二雛者名位豈肻卑微休唐明皇王后恩寵日衰/不自安一日訴曰三郎獨不記阿忠脫新紫半臂換)
(一斗麫為生日湯餅耶上戚然閔之又李林甫舅子/姜度妻誕子林甫手書慶之曰聞有弄麞之慶客視)
(之皆掩口世說王渾與婦鍾氏共坐見武子從庭過/渾欣然謂曰生兒如此足慰人意婦笑曰若使新婦)
(得配參軍生兒故可不啻如此注渾弟倫字太冲醇/粹簡逺貴老莊之學歴大将軍參軍年二十五卒又)
(謝道韞曰一門叔父則有阿大中郎晉桓溫生未期/温嶠見之曰此兒有竒骨可試使啼及聞其聲曰真)
(英物也父彛以/嶠賞遂名曰温)
　　　贈治易僧智周
寒牕孤坐凍生缾尚把遺編照露螢閣束九師新得妙
夢吞三畫舊通靈斷絃挂壁知音䘮(公自注師與契嵩/深相知時已逝矣)
揮麈空山亂石聽齋罷何須更臨水胸中自有洗心經
(唐鄭棨詩凍缾粘柱礎續晉陽秋車􁀮字武子就業恭/勤博覽不倦家貧不常得油夏月則練囊盛數十螢火)
(以繼日焉漢淮南王安聘明易者九人號九師文中子/云九師興而易道微晉庾翼傳京兆杜乂陳郡殷浩並)
(才名冠世而翼弗之重也每語人曰此輩宜束之髙閣/俟天下太平然後議其任耳韓退之詩春秋三傳束髙)
(閣三國呉虞翻立易註奏上曰臣郡吏陳桃夢臣與道/士相遇布易六爻撓其三以飲臣臣乞盡吞之道士言)
(易道在天三爻足矣聚石談經注詳本巻虎邱寺詩晉/書佛圖澄嘗齋時至流水從腹旁引出五臓六腑洗之)
(訖還納/腹中)
　　　張子野年八十五尚聞買妾述古令作詩
錦里先生自笑狂莫欺九尺鬢睂蒼詩人老去鸎鸎在
公子歸来燕燕忙柱下相君猶有齒江南刺史已無腸
平生謬作安昌客畧遣彭宣到後堂
(王注成都謂之錦官城亦謂之錦里杭州臨安錢王時/賜名衣錦城而先生臨安三絶又有題名錦溪今借用)
(杜詩錦里先生字以言子野杜子美詩張公一生江海/客身長九尺䰅眉蒼麗情集唐貞元初有張君者遇崔)
(氏女於蒲崔小名鸎鸎元稹為作㑹真三十韻嘗與李/紳語其事紳又作鸎鸎歌漢成帝時童謡曰鷰鷰尾涎)
(涎張公子時相見一說張祐妾名鷰鷰漢書張蒼自秦/為御史主柱下方書漢文帝時為丞相十餘年免相後)
(口中無齒食乳女子為乳母妻妾以百數年百嵗餘乃/卒唐劉禹錫罷蘇州過揚州帥杜鴻漸飲大醉席上與)
(司空詩云司空見慣渾閑事斷盡蘇州刺史腸白樂天/山㳺示小妓詩莫唱楊栁枝無腸與君斷漢書張禹弟)
(子尤著者彭宣戴崇崇每候禹責師宜置酒設樂與弟/子相娱禹将崇入後堂飲食婦女相對優人絃管鏗鏘)
(極樂昏夜乃罷而宣之來也禹見之於便/坐講論經義未嘗得至後堂禹封安昌侯)
　　　書雙竹湛師房二首
我本西湖(一作/江湖)一釣舟意嫌髙屋冷颼颼羡師此室纔
方丈一炷清香盡日留
(維摩經三萬二千師子座入/維摩方丈室中無所妨礙)
暮鼓朝鐘自擊撞閉門孤枕對殘缸白灰旋撥通紅火
卧聴蕭蕭雨(一作/雪)打牕
(韓退之詩文章自/娱嬉金石日擊撞)
　　　寳山新開徑
藤梢橘刺元無路竹杖㯶鞋不用扶風自逺來聞笑語
水分流處見江湖回觀佛骨青螺髻踏遍仙人碧玉壺
野客歸時山月上棠棃葉戰暝禽呼
(杜子美詩竹寒沙碧浣花溪橘刺藤梢咫尺迷梁武帝/改造阿育王寺塔塔下得佛髪青紺色以手伸之隨手)
(長短放之則右旋屈為螺形也白樂天/詩天寒路曠何處宿棠梨葉戰風颼颼)
　　　和述古冬日牡丹四首
一朶妖紅翠欲流春光回照雪霜羞化工只欲呈新巧
不放閑花得少休
(王注先生詩案云此譏諷/執政之人以化工比之也)
花開時節雨連風郤向霜餘梁爛紅漏泄春光私一物
此心未信出天工
(杜子美詩侵陵雪色還/萱草漏泄春光有栁條)
當時只道鶴林仙能遣秋花發杜鵑誰信詩能回造化
直教霜枿(蘖/同)放春妍
(潤州鶴林寺杜鵑重九開花為殷七七事/詩意夲此詳見五巻後十餘日復至詩注)
不分清霜入小園故将詩律變寒暄使君欲見藍關詠
更倩韓郎為染根
(唐小說韓湘退之姪孫自言能開頃刻花愈曰子豈能/奪造化乎湘乃聚土以盆覆之俄而舉盆開碧牡丹二)
(朶葉有小字云雲横秦嶺家何在雪擁藍闗馬不前愈/後謫潮州至藍闗遇雪乃悟今集中有示姪孫湘詩太)
(平廣記唐元和中韓湘於退之後堂前染白牡丹一叢/云來春必作含稜碧色四靣各有一朶五色者自劚其)
(根下置藥而後培之及/花開朶数一如其説)
　　　和錢安道寄惠建茶
我官於南今幾時嘗盡溪茶與山茗胷中似記故人靣
口不能言心自省為君細說我未暇試評其畧差可聴
建溪所産雖不同一一天與君子性森然可愛不可慢
骨清肉膩和且正雪花雨腳何足道啜過始知真味永
縱復苦硬終可録汲黯少戇寛饒猛草茶無頼空有名
高者妖邪次頑懭(一作/礦)體輕雖復强浮汎性滯偏工嘔
酸冷其間絶品豈不佳張禹縱賢非骨鯁葵花玉􁢲不
易致道路幽險隔雲嶺誰知使者來自西開緘磊落收
百餅嗅香嚼味本非别透紙自覺光炯炯粃糠團鳳友
小龍奴𨽻日注臣雙井收藏愛惜待佳客不敢包裹鑽
權倖此詩有味君勿傳空使時人怒生癭
(王注雪花雨腳謂茶也見駢珠集漢書武帝曰吾欲云/云汲黯對曰陛下内多欲而外施仁義上怒變色而罷)
(朝退謂人曰甚矣汲黯之戇也又蓋寛饒為司𨽻校尉/好言事犯上意鄭昌訟寛饒有曰山有猛獸藜藿為之)
(不採漢書張禹贊曰禹以儒宗居相位其醖藉可也然/持禄保位被阿䛕之譏盧仝謝孟諫議茶歌開緘宛見)
(諫議靣手閲月團三百片歸田録茶品莫貴於龍鳯團/凡八餅重一斤慶歴中蔡君謨為福建運使始造小片)
(龍團以進其品精絶謂之小龍團凡二十片重一斤每/南郊致齋中書樞宻各賜一餅宫人縷金其上其貴重)
(如此又龍團始於丁晉公成於蔡君謨歐陽永叔歎曰/君謨士人也何至作此事茶譜草茶盛於兩浙品以日)
(注為第一景祐以來洪州雙井白芽漸盛近嵗制作尤/精其品遂出日注上三國志賈逵為𢎞農太守與典農)
(校尉争公事不得理發憤生癭王注公詩案云此詩以/譏世之小人乍得權用不知上下之分妖邪頑懭體輕)
(性滯皆隂/斥之也)
　　　和栁子玉喜雪次韻仍呈述古
詩翁愛酒長如渇缾盡欲沽囊巳竭燈青火冷不成眠
一夜撚䰅吟喜雪詩成就我覓歡處我窮正與君髣髴
曷不走投陳孟公有酒醉君仍飽徳瓊瑤欲盡天應惜
更遣清光續殘月安得佳人擢素手笑捧玉盌兩竒絶
艶歌一曲回陽春坐使髙堂生暖熱
(賈島詩吟安一個字撚斷數莖鬚古詩纎纎擢素手韓/詩㑹合聫句茗盌纎纎捧白樂天詩艶歌一曲酒一杯)
　　　弔天竺海月辯師三首
欲尋遺跡彊沾裳本自無生可得亡今夜生公講堂月
滿庭依舊冷如霜
(張湛列子註夲是無生故曰不死劉禹錫詩生公說法/鬼神聴身後空堂夜不扃高坐寂寥塵漠漠一方明月)
(可中/庭)
生死猶如臂屈伸情鍾我軰一酸辛樂天不是蓬萊客
慿仗西方作主人
(情鍾注見第七巻逰東西巖詩樂天與果上人/訣别詩不須惆悵從師去先請西方作主人)
欲訪浮雲起滅因無縁郤見夢中身安心好住王文度
此理何須更問人
(晉王坦之傳字文度與沙門竺法師甚厚毎共論幽明/報應後經年法師來云貧道已死罪福皆不虛惟當勤)
(修道徳以升濟幽/明耳言訖不見)
　　　李頎秀才善畫山以兩軸見寄仍有詩次韻答
　　　之
平生自是箇中人欲向漁舟便寫真詩句對君難出手
雲泉勸我早抽身年來白髪驚秋速長恐青山與世新
從此北歸休悵望囊中收得武陵春
(劉禹錫詩不改南/山色其餘事事新)
　　　雪後至臨平與栁子玉同至僧舎見陳尉烈
落帆古戍下積雪高如邱强邀詩老岀疎髯散颼飅僧
房有宿火手足漸和柔静士素寡言相對自忘憂銅爐
擢煙穟石鼎浮霜漚我行雖有程坐穩且復留大哉天
地間此生得浮遊
　　　夜至永樂文長老院文時卧病退院
夜聞巴叟卧荒村來打三更月下門往事過年如昨日
此身未死得重論老非懐土情相得病不開堂道益尊
惟有孤栖舊時鶴舉頭見客似長言
　　　栁氏二外甥求筆迹二首
退筆如山未足珎讀書萬巻始通神君家自有元和腳
莫厭家雞更問人
(太平廣記僧智永學書敗筆如邱山懐素筆塜見苐二/巻醉墨堂詩注杜子美詩書貴瘦硬方通神唐栁公權)
(在元和間書有名劉禹錫酬栁宗元詩栁家新様元和/腳且盡薑芽斂手徒南史王僧䖍傳庾征西翼書少時)
(與王右軍齊名右軍後進庾猶不分在荆州/與都下人書云小兒軰賤家鷄皆學逸少書)
一紙行書兩絶詩遂良䰅鬢巳成絲何當火急傳家法
欲見誠懸筆諫時
(唐禇遂良有一帖云即日遂良䰅髪盡白栁公權字誠/懸唐穆宗問公權用筆法對曰心正則筆正筆正乃可)
(法矣帝為改容/悟其筆諫也)
　　　錢安道席上令歌者道服(錢安道名顗/為御史謫官)
烏府先生鐵作肝霜風巻地不知寒猶嫌白髮年前少
故㸃紅燈雪裏看他日卜鄰先有約待君投紱我休官
如今且作華陽服醉唱儂家七返丹
(漢御史府中列柏樹常有野烏數千棲宿其上晨出暮/來號為朝夕烏茅山志華陽洞在茅山側三茅二許俱)
(得道於此金龍玉簡多投其中華陽玉柱洞中懸石乳/其大如椽古歌七還七返三五一龍虎相交入塊室吕)
(仙翁詞七返還丹在人先須煉餌道書大還/秘契圖從寅至申為七返郤至坤為九還)
　　　除夜野宿常州城外二首
行歌野哭兩堪悲逺火低星漸向微病眼不眠非守嵗
鄉音無伴苦思歸重衾腳冷知霜重新沐頭輕感髪稀
多謝殘燈不嫌客孤舟一夜許相依
南來三見嵗云徂直恐終身走道塗老去怕看新歴日
退歸擬學舊桃符煙花已作青春意霜雪偏尋病客䰅
但把窮愁博長健不辭最後飲屠酥
(風俗通縣官以臘除夕飾桃人垂葦茭畫虎於門通典/周人木徳以桃為梗言氣相更也桃梗今之桃符崔實)
(四民月令元旦進椒柏酒次第/從少至老今屠酥其遺意也)
　　　元日過丹陽明日立春寄魯元翰
堆盤紅縷細茵陳巧與椒花兩鬬新竹馬異時寜信老
土牛明日莫辭春西湖弄水猶應早北寺觀燈欲及辰
白髮蒼顔誰肎記曉來頻嚏為何人
(風土記元日作五辛盤庾肩吾詩聊傾柏葉酒試奠五/辛盤杜詩注茵陳蒿類經冬不死更因舊苗而生故名)
(茵陳晉書劉臻妻陳氏元日獻椒花頌庾信詩椒花逐/頌來白樂天詩一見竹馬戯每思童騃時月令出土牛)
(以送寒氣北寺在潤州上/元最盛詩國風願言則嚏)
　　　古纒頭曲(按先生此詩為琵琶女子作/杜詩註纒頭以賞歌舞者)
鵾絃鐵撥世無有樂府舊工惟尚叟一生喙硬眼無人
坐此困窮今白首翠鬟女子年十七指法巳是呼韓婦
驚帆渡海風掣迴滿靣塵沙和淚垢青衫不逢湓浦客
紅袖謾插曹綱手爾來一見哀駘佗便著臂韝躬井臼
我慙貧病百不足强對黄花飲白酒轉闗濩索動有神
雷輥空堂戰牕牖四絃一抺擁袂立再拜十分為我夀
世人只解錦纒頭與汝作詩傳不朽
(段安節琵琶録開元中賀懐智善琵琶以石為槽鵾鷄/筋作絃用鐵撥彈之漢書有呼韓邪單于白樂天琵琶)
(詩序送客湓浦口聞舟中夜彈琵琶問其人本長安倡/女年長色衰嫁為商人婦樂天為作琵琶行結句就中)
(泣下誰最多江州司馬青衫濕琵琶錄曹綱運撥如風/雨裴興奴長於攏撚人謂綱有右手奴有左手樂天詩)
(誰能截得曹綱手插向重蓮衣袖中荘子衛有惡人曰/哀駘佗婦人見之請於父母曰與為人妻寜為夫子妾)
(者數十而未止也史記淳于髠傳帣韝鞠􁇶侍酒於前/注韝臂捍也漢書東方朔傳董君綠幘傅韝樂譜琵琶)
(曲有轉闗六么濩索梁州皆其名也唐僧善本彈六么/曲下撥一聲如雷發妙絶入神白樂天琵琶行曲終收)
(撥當心畫四絃一聲如裂帛唐開元時王元寳嘗㑹賔/客元寳富於財而無文采親友問昨來高㑹有何佳談)
(元寶視屋良久曰但費錦纒頭耳杜/子美詩笑時花近眼舞罷錦纒頭)
　　　刁同年草堂
不用長竿矯繡衣南園北第兩参差青山有約長當户
流水無情自入池嵗久酴醿渾欲合春來楊栁不勝垂
主人不用悤悤去正是紅梅着子時
(晉書阮咸與叔父籍居道南諸阮居道北北阮富而南/阮貧七月七日北阮盛曬衣服皆錦綺燦目咸以竿挂)
(大布犢鼻於庭人或怪之/答曰未能免俗聊復爾耳)
　　　惠山謁錢道人烹小龍團登絶頂望太湖
踏遍江南南岸山逄山未免更留連獨攜天上小團月
來試人間第二泉石路縈回九龍脊水光翻動五湖天
孫登無語空歸去半嶺松聲萬壑傳
(晉書阮籍嘗於蘇門山遇孫登與商畧終古及棲神導/氣之術登皆不應籍因長嘯而退至半嶺聞有聲若鸞)
(鳳之音響乎巖/谷乃登嘯也)
　　　錢道人有詩云直須認取主人翁作兩絶戯之
首斷故應無斷者冰銷那復有冰知主人若(一作/苦)苦令
儂認認主人人竟是誰
(圓覺經菩薩常覺不住照與照者同時寂滅譬如有人/自斷其首巳斷故無能斷者又如湯銷冰無别有冰知)
(冰銷者存我覺我亦復如是傳燈錄譬/如寒月水結為冰及至煖時冰釋為水)
有主須還更有賔不如無鏡自無塵只從半夜安心後
失卻當年覺痛人
(六祖詩菩提本無樹明鏡亦非臺本來無一物何䖏惹/塵埃慧可安心注見前楞嚴經畢陵伽婆蹉言毒刺傷)
(足我身疼痛覺清/淨心無痛痛覺)
　　　和蘇州太守王規父侍太夫人觀燈之什余時
　　　以劉道原見訪滯留京口不及赴此㑹二首
不覺朱轓輾後塵爭看繡幰錦纒輪洛濱侍從三人貴
京兆平反一笑春但逐東山攜妓女那知後閤走窮賓
滯留不見榮華事空作賡詩第七人
(晉汝南王亮傳伏太妃嘗有小疾祓於洛水亮兄弟三/人侍從並持節鼓吹震耀洛濱武帝登凌雲臺望見曰)
(伏姊可謂富貴矣漢書雋不疑為京兆尹毎行縣錄囚/還其母問不疑多有所平反母喜笑為飲食言語或無)
(所出母怒為不食漢書㳺俠傳陳遵毎大飲輙闗門取/客車轄投井中雖有急終不得去嘗有部刺史奏事過)
(遵値其方飲刺史大窮候遵霑醉時突入見遵母/叩首白當對尚書有期㑹状母乃令從後閤出去)
翻翻緹騎走香塵激激飛濤射火輪美酒留連三夜月
豐年傾倒五州春(公自注時浙西皆不/熟罷燈惟蘇獨盛)安排詩律追彊
對蹭蹬歸期為惡賔墮珥遺簮想無限華胥猶見夢回
人
(後漢百官志執金吾緹騎二百人强對字出晉書西京/雜記公孫𢎞為丞相故人高賀從之𢎞食之脫粟飯覆)
(以布被賀怒曰何用故人富貴為脱粟布被我自有之/𢎞大慙賀告人曰公孫内服貂蟬外衣麻枲内厨五鼎)
(外膳一肴云何以示天下於是朝廷疑其矯馬𢎞聞之/歎曰寜逢惡賔不逢故人史記滑稽傳淳于髠言州閭)
(之㑹前有墮珥後有遺簮舊唐書𤣥宗毎年十月幸華/清宫國忠姊妹五家扈從毎家為一隊遺鈿墜珥瑟瑟)
(珠翠燦爛芳馥於路列子黄帝居大庭之館齊心/服形三日不親政事晝寝而夢遊華胥氏之國)
　　　成都進士杜暹伯升出家名法通往來吴中
欲識當年杜伯升飄然雲水一孤僧若教俯首隨韁鎖
料得如今似我能(公自注栁子玉云通/若及第不過似我)
　　　虎邱寺(先名海湧山吴越春秋闔閭葬國西發/五都之士十萬人作冢銅棺三重水銀)
　　　　(為池金玉為鳬鴈扁諸之劔三千槃郢魚腸/在焉𦵏後三日金精之氣上揚化為虎踞其)
　　　　(墳故號/虎邱)
入門無平田石路穿細嶺(一作/細穿)隂風生澗壑古木翳潭
井湛盧誰復見秋水光耿耿鐵花秀巖壁殺氣噤蛙黽
幽幽生公堂左右立頑礦當年或未信異類服精猛胡
為百嵗後仙鬼互馳騁窈然留清詩讀者為悲哽東軒
有佳致雲水麗千頃熙熙覽生物春意破凄冷我來屬
無事暖日相與永喜鵲翻初旦愁鳶蹲落景坐見漁樵
還新月溪上影悟彼良自咍歸田行可請
(吳越春秋越王允常使歐冶子鑄五劍曰純鈎湛盧豪/曹魚腸巨闕以湛盧獻吳吳公子光以弑其君僚湛盧)
(夜飛入楚十道四蕃志生公異僧竺道生也講經於此/人無信者乃聚石為徒與談至理石皆㸃頭寺今有生)
(公講堂山志寺中有鐵花巖在劔池之側又清逺道士/與沈恭子同逰虎邱有詩歴論商周及近代二千年事)
(顔真卿為之刻石又鬼詩青松多悲風蕭蕭清且哀白/日徒昭昭不照長夜臺李道昌為刺史奏其事陸龜䝉)
(皮日休松陵唱和皆及之杜子/美詩蒹葭離披去天水相與永)
　　　常潤道中有懐錢塘寄述古五首
從來直道不辜身得向西湖兩過春沂上巳成曾㸃服
泮宫初采魯侯芹休驚嵗嵗年年貌且對朝朝暮暮人
細雨晴時一百六畫船鼉鼓莫違民
(詩魯頌思樂泮水薄采其芹唐劉希夷詩年年嵗嵗花/相似嵗嵗年年人不同宋玉神女賦朝朝暮暮陽臺之)
(下荆楚嵗時記去冬節一百五日即有疾風甚雨謂之/寒食據歴日在清明前二日亦有云去冬至一百六日)
草長江南鸎亂飛年來事事與心違花開後院還空落
燕入華堂怪未歸世上功名何日是樽前㸃檢㡬人非
去年栁絮飛時節記得金籠放雪衣(公自注抗人以/放鴿為太守夀)
(南史邱遲書莫春三月江南草長雜花生樹羣鶯亂飛/白居易詩樽前百事皆依舊㸃檢惟無薛秀才王注唐)
(譚賓録曰天寶中嶺南獻白鸚鵡飬之宫中嵗久頗聰/慧通曉言詞上及貴妃呼為雪衣此呼鴿為雪衣借用)
(故事/也)
浮玉山頭日日風湧金門外已春融二年魚鳥渾相識
三月鶯花付與公剩看新翻眉倒暈未應泣别臉消紅
何人織得相思字寄與江邊北向鴻
(浮玉即金山也劉夢得詩山頭日日風和雨杭州圖經/湧金門外錢塘縣韓退之詩朝遊孤嶼南暮遊孤嶼北)
(所以孤嶼鳥與公盡相識世說簡文入華林園云覺魚/鳥自來親人又詳注十一巻王注當時新翻睂様謂之)
(倒暈在横雲卻月逺山蛾睂之外先生嘗有詩云倒暈/眉連秀嶺浮白樂天王昭君詩滿靣胡沙満鬂風睂消)
(殘黛臉消紅晉書列女傳竇滔妻蘇氏織錦/為回文詩以寄滔月令季冬之月鴈北向)
國艷夭嬈酒半酣去年同賞寄僧簷但知撲撲晴香軟
誰見森森曉態嚴糓雨共驚無幾日蜜蜂未許輙先甜
應須火急囘征棹一片辭枝可得黏
(李正封牡丹詩國色朝酣酒巳見前/注唐人蜜蜂詩不知辛苦為誰甜)
惠泉山下土如濡陽羡溪頭米勝珠賣劍買牛吾欲老
殺雞為黍子來無地偏不信容髙蓋俗儉真堪着腐儒
莫怪江南苦留滯經營身計一生迂
(王注恵山泉陽羡米皆常州事陶潜詩心逺地自偏漢/于公傳令容駟馬高蓋車史記漢髙祖嫚罵酈食其曰)
(腐儒為天下/安用腐儒)
　　　刁景純賞瑞香花憶先朝侍宴次韻(廬山記瑞/香花紫而)
　　　　(香烈非羣芳之比/其始蓋出此山)
上苑夭桃自作行劉郎去後幾回芳厭従年少追新賞
閒對宫花識舊香欲贈佳人非泛洧好紉幽佩弔沈湘
鶴林神女無消息為問何年返帝鄉
(劉郎桃花注見一巻詩國風溱與洧方渙渙兮又伊其/相謔贈之以芍藥離騷紉秋蘭以為佩古今詩話潤州)
(鶴林寺杜鵑花相傳唐貞觀中外國僧種之鉢盂中自/天台攜來毎春末開時有朱裳女子來逰花下俗傳花)
(神也又互見第五巻/後十餘日復至詩注)
　　　同栁子玉游鶴林招隱醉歸呈景純(鶴林竹林/寺也宋高)
　　　　(祖潛龍時常遊寺有黄鶴飛舞因/名黄鶴山鶴林招隱潤州二寺也)
花時臘酒照人光歸路春風灑靣凉劉氏宅邊霜竹老
戴公山下野桃香巖頭疋練兼天浄(一作/静)泉底真珠濺
客忙安得道人攜笛去一聲吹裂翠崖岡
(王注劉氏宅戴公山皆潤州事劉裕本家彭城晉氏東/遷移居晉陵丹徒之京口里南史戴顒世居剡下又徙)
(京口止黄鶴山宋文帝毎欲見之嘗謂黄門侍郎張敷/曰吾東廵之日當宴戴公山下謝元暉詩澄江淨如練)
(杜子美詩逺水兼天浄國史補李舟嘗得村舎煙竹截/以為笛堅如鐵石以遺李謩謩吹笛天下第一月夜泛)
(江吹之俄有客立於岸呼船共載既至請笛而/吹其聲精壯山石可裂謩未甞見疑其蛟龍也)
　　　景純見和復次韻贈之二首
解組歸來道益光坐看百物自炎凉捲簾堂上檀槽鬧
送客林間樺燭香淺量巳愁當酒怯非才尤覺和詩忙
何人貪佩黄金印千柱耽耽瑣北岡
(張籍詩黄金捍撥紫檀槽絃索初張調益髙白樂天早/朝詩月堤槐露氣風燭樺煙香李白詩來時儻佩黄金)
(印/)
人間膏火正爭光毎到藏春得暫凉多事始知田舎好
凶年偏覺野蔬香谿山勝畫徒能說來往如梭為底忙
老去此身無處著為翁栽插萬松岡
(王注景純有藏春塢又藏春塢前一岡皆松林命曰萬/松岡司馬温公題詩云藏春在何許鬱鬱萬松林永日)
(門闌静東/風花木深)
　　　栁子玉亦見和因以送之兼寄其兄子璋道人
不羡腰金照地光暫時假靣弄西凉晴牕嚥日肝腸煖
古殿朝真屨袖香說靜故知猶有動無閒底處更求忙
先生官罷乗風去何用區區賦陟岡
(鮑昭詩鞍馬光照地白樂天詩君看裴相國金紫光照/地又詩西凉伎假靣胡人弄獅子王注道家服日精月)
(華之氣毛詩/陟岡注巳見)
　　　子玉家宴用前韻見寄復答之
自酌金尊勸孟光更教長笛奏伊凉(公自注子玉/家有笛妓)牽衣
男女遶太白扇枕郎君煩阿香詩病逄春轉深痼愁魔
得酒暫奔忙醒時情味吾能說日在西南白草岡
(樂府有伊凉州曲李白詩呼童烹雞酌白酒男女嬉笑/牽人衣後漢黄香事母至孝暑扇枕寒則以身温席)
　　　景純復以二篇一言其亡兄與伯父同年之契
　　　一言今者唱酬之意仍次其韻
靈夀扶來似孔光感時懷舊一悲凉蟾枝不獨同攀桂
雞舌還應共賜香(公自注亦/同為郎)等是浮休無得喪麤分憂
樂有閒忙年來世事如波浪鬱鬱誰知柏在岡
(漢書孔光為漢太師賜靈夀杖晉卻詵對晋武帝曰臣/舉賢良對䇿為天下第一猶桂林一枝崑山片玉酉陽)
(雜俎月中蟾桂地影也空處水影也漢官儀尚書郎舍/雞舌香奏事荘子其生也若浮其死也若休又見賈誼)
(鵩賦宋真宗朝嘗召䖏士种放為司諫以論事公卿惡/之賜金歸華山又有紫微舎人者素不能文制誥嘗令)
(張君房代之一日賜日本國詔書已受詞頭而失君房/所在中使促之紫微不勝其窘偶楊大年與錢若水賡)
(閑忙二令楊曰世上何人最得閑司諌賜金歸華山錢/曰世上何人最得忙紫微失卻張君房時稱名對韓退)
(之詩浪波沄沄/去松栢在高岡)
屢把鉛刀齒歩光更遭華衮照庬凉蘇門山上莫長嘯
薝(音/膽)蔔林中無别香燭燼巳殘終夜刻槐花還似昔年
忙背城借一吾何敢慎莫尊前替戾岡
(賈誼賦莫邪為鈍兮鉛刀為銛史記越王使大夫種奉/歩光之劍以賀吴范寗序穀梁春秋曰一字之褒寵踰)
(華衮左傳晉太子申生帥師公衣之偏衣佩之金玦狐/突曰庬凉冬殺金寒玦離胡可恃也蘇門嘯注見本巻)
(維摩經如入薝蔔林中不聞他香惟聞薝蔔香也按薝/蔔即梔子亦名林蘭其花六出至香齊竟陵王子良嘗)
(夜與四學士刻燭為詩毎四韻刻一寸以為率左傳齊/晉戰扵鞌齊師敗績齊國佐如晉師曰請收合餘燼背)
(城借一晉佛圖澄傳劉曜自攻洛陽石勒将救之佛圖/澄曰相輪鈴音云秀支替戾岡僕谷劬秃當此羯語言)
(軍出捉得/劉曜也)
　　　金山寺與栁子玉飲大醉卧寳覺禪榻夜分方
　　　醒書其壁
惡酒如惡人相攻劇刀箭頽然一榻上勝之以不戰詩
翁氣雄拔禪老語清軟我醉都不知但覺紅緑眩醒時
江月墮摵摵風響變惟有一龕燈二豪俱不見
(杜詩夜闌接軟語李白詩看朱成碧顔始酡晉/劉伶酒徳頌二豪侍側馬若蜾嬴之與螟蛉)
　　　大風留金山兩日
塔上一鈴獨自語明日顚風當斷渡朝來白浪打蒼崖
倒射軒牕作飛雨龍驤萬斛不敢過漁艇一葉從掀舞
細思城市有底忙卻笑蛟龍為誰怒無事久留僮僕怪
此風聊得妻孥許灊山道人獨何事半夜不眠聴粥鼔
(北史石勒死之年天静無風而塔上一鈴獨鳴佛圖澄/曰國有大䘮不出今年矣杜子美詩晩来急雨春風顛)
(又蕩蕩萬斛舟王注龍驤大/舟也又參寥號灊山道人)
　　　監洞霄宫俞康直郎中所居四詠
　　　　退圃
百丈休牽上瀨船一鉤歸釣縮頭鯿園中草木春無數
只有黄楊厄閏年(公自注俗說黄楊一嵗/長一寸遇閏退三寸)
(杜子美詩一聲何處送書鴈百丈誰家上瀬船襄陽耆/舊傳漢水中鯿魚甚羙禁人捕以槎斷水因謂之槎頭)
(縮項鯿孟浩然峴潭詩試垂竹竿釣果得槎頭鯿/杜子美詩即今耆舊無新語謾釣槎頭縮項鯿)
　　　　逸堂
新第誰來作並鄰舊官寜復憶星辰請君置酒吾當賀
知向江湖拜散人
(劉禹錫詩朝驅旌斾行時令夜見星辰憶舊官/陸龜䝉詩官家未議活蒼生詔賜江湖散人號)
　　　　遯軒
冠蓋相望起隱淪先生那得老江村古來真遯何曽遯
笑殺踰垣與閉門
　　　　遠樓
西山煙雨巻疎簾北户星河落短簷不獨江天解空闊
地偏心逺似陶潛
(王勃滕王閣詩珠簾暮巻西山雨又見前巻杜/子美登慈恩寺塔詩七星在北户河漢聲西流)
　　　游鶴林招隠二首
郊原雨初霽春物有餘妍古寺滿修竹深林聞杜鵑睡
餘栁花堕目眩山櫻然西牕有病客危坐看香煙
(沈約詩山/櫻發欲然)
行歌白雲嶺坐詠修竹林風輕花自落日薄山半隂澗
草誰復識聞香杳難尋時見城市人幽居惜未深
　　　書普慈長老壁(公自注/志誠)
普慈寺後千竿竹醉裏曽看碧玉椽倦客再遊行老矣
髙僧一笑故依然久參白足知禪味苦厭黄公聒晝眠
惟有兩株紅百葉晩來猶得向人姸
(白足注再見前維摩經維摩詰雖復飲食而以禪說/為味王注黄公黄鸝也又江浙間有花謂之百葉紅)
　　　書焦山綸長老壁
法師住焦山而實未嘗住我來輙問法法師了無語法
師非無語不知所答故君看頭與足本自安冠屨譬如
長鬛人不以長為苦一旦或人問毎睡安所措歸來被
上下一夜著無處展轉遂達晨意欲盡鑷去此言雖鄙
淺故自有深趣持此問法師法師一笑許
(金剛經若心有住則為非住左傳昭七年長鬛者相又/昭十七年長鬛者三人伏舟側維摩經文殊師利問維)
(摩詰何等是菩薩不二法門時維摩詰黙然無言文殊/師利歎曰善哉善哉乃至無有文字語言是真入不二)
(法門互見/第一巻)
　　　刁景純席上和謝生二首
悞入仙人碧玉壺一歡那復間親疎杯盤狼藉吾何敢
車騎雍容子甚都此夜新聲聞北里他年故事紀南徐
欲窮風月三千界願化天人百億軀
(神仙傳費長房為市掾有壺公來賣藥常懸一空壺於/座上日入後輙跳入壺中長房随公試展足則亦入壺)
(見樓觀五色重門閣道公語長房曰我神仙人也見責/暫遊人間耳史記淳于髠傳杯盤狼藉堂上燭滅主人)
(畱髠而送客雍容甚都司馬相如事注再見前史記紂/使師涓作滛聲北里之舞靡靡之樂唐時妓皆居北里)
(孫棨有北里志東晉置南徐州治京口今潤州也南史/徐君蒨善絃歌好聲色載妓肆意遊行荆楚山川時襄)
(陽魚𢎞亦以豪俊稱於是府中謠曰北路魚南路徐歐/陽公詩翰林風月三千首釋典三千大千世界栁子厚)
(詩若為化作身千億/遍上峯頭望故鄉)
縦飲誰能問挈壺不知門外曉星踈綺羅勝事齊三閣
賓主談鋒敵兩都榻畔煙花嘗歎杜海中童丱尚追徐
無多酌我公須聴醉後麤狂膽滿軀
(王注周官有挈壺氏蓋言不必問漏之淺深也南史陳/後主於光明殿前起臨春結綺望仙三閣後主自居臨)
(春張貴妃居結綺龔孔二貴嬪居望仙並複道往來漢/班固西都賦設西都賔東都主人以相辨荅杜牧之詩)
(今日鬢絲禪榻畔茶煙輕颺落花風注再見漢書伍被/傳秦又使徐福入海求僊藥多齎珍寳童男女三千人)
(五種百工而行徐福得平原廣澤止王不來無多酌我/用蓋寛饒事屢見三國趙雲與曹公戰先主明旦視戰)
(處曰子龍一/身都是膽也)
　　　留别金山寶覺圓通二長老
沐罷巾冠快晚凉睡餘齒頰帶茶香艤舟北岸何時渡
晞髮東軒未肎忙康濟此身殊有道醫治外物本無方
風流二老長還往顧我歸期尚渺茫
(楚詞與女沐兮咸池晞女髪兮陽之阿杜/寄贊上人詩與子成二老來往亦風流)
　
　
　
　
　
　
　
　
　
　施註蘇詩巻八
欽定四庫全書
　施註蘇詩巻九
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅删補
　　詩六十五首
　　　　(起自常潤復還杭州尋去杭/之宻州任作  施註缺今補)
　　　無錫道中賦水車
翻翻聨聨銜尾鴉犖犖确确蛻骨蛇分疇翠浪走雲陣
刺水綠鍼抽稻芽洞庭五月欲飛沙鼉鳴窟中如打衙
天公不見老翁(一作/農)泣喚取阿香推雷車
(江浙間人目水車為龍骨車晉安海物記鼉宵鳴如桴/鼓今江淮間謂鼉鳴為鼉更埤雅鼉欲雨則鳴捜神記)
(晉永和中有人日暮寄宿草屋惟一女子居之夜半門/外呼曰阿香官喚汝推雷車至曉雷雨作視其門乃大)
(塚/也)
　　　杭州牡丹開時僕猶在常潤周令作詩見寄次
　　　其韻復次一首送赴闕
羞歸應為負花期巳見成隂結子時與物寡情憐我老
遣春無限賴君詩玉臺不見朝酣酒金縷猶歌空折枝
從此年年定相見欲師老圃問樊遲
(杜牧之詩自是尋春去較遲不須惆悵怨芳時狂風落/盡深紅色緑葉成隂子滿枝朝酣酒用李正封句注再)
(見杜牧之序杜秋娘金陵女也年十五為李錡妾嘗唱/詞云勸君莫惜金鏤衣勸君須惜少年時花開堪折直)
(須折莫待無/花空折枝)
莫負黄花九日期人生窮達可無時十年且就三都賦
萬户終輕千首詩天静傷鴻猶戢翼月明驚鵲未安枝
君看六月河無水萬斛龍驤到自遲
(晉左思欲賦三都乃詣著作郎張載訪岷卬之事遂搆/思十年門庭藩溷皆置紙筆遇得一句即便疏之自以)
(所見不博求為秘書郎及賦成競相傳寫都城為之紙/貴杜牧之寄張祜詩誰人得似張公子千首詩輕萬户)
(侯傷鴻暗用國䇿虛弦事注見三巻廣陵㑹三同舍魏/武樂府月明星稀烏鵲南飛遶樹三匝無枝可依龍驤)
(注見八巻大/風留金山)
　　　蘇州閭邱江君二家雨中飲酒二首(閭邱孝/忠字公)
　　　(顯/)
小圃隂隂徧灑塵方塘㶑㶑欲生紋已煩仙袂來行雨
莫遣歌聲便駐雲肎對綺羅辭白酒試将文字惱紅帬
今宵記取醒時節㸃滴空堦獨自聞
(唐咸通末淮南李公逰江舟子刺船誤濺水濕侍女衣/公變色裴慶餘時佐幕在坐遽獻一絶云半額鵝黄金)
(鏤衣翠翹浮動玉釵垂從教水濺羅𥜗濕疑是巫山行/雨歸李為之霽顔列子薛談學謳於秦青未窮靑之技)
(遂辭歸青弗止餞於郊撫節悲歌聲振林木響遏行雲/談乃反不敢言歸李白詩白酒初熟山中歸古詩夜雨)
(滴空堦滴滴空堦裏空/堦滴不入滴入愁人耳)
五紀歸來鬢未霜十眉環列坐生光喚船渡口迎秋女
駐馬橋邉問泰娘曽把四絃娱白傅敢将百草鬬呉王
從今却笑風流守畫㦸空凝宴寢香
(唐明皇幸蜀令畫工作十眉圖杜牧秋娘詩卻喚呉江/渡舟人那得知劉禹錫泰娘詩有時装成好天氣走上)
(臯橋折花戲風流太守韋尚書路傍忽見停隼旟白居/易琵琶行詳第八卷古纒頭曲王注呉王與西施作鬬)
(百草之戯韋應物詩兵/衞森畫㦸宴寢凝清香)
　　　次韻沈長官三首
家山何在兩忘歸杯酒相逢慎勿違不獨飯山嘲我瘦
也應糠覈怪君肥
(李白詩飯顆山前逢杜甫頭戴笠子日卓午借問因何/太瘦生總為從前作詩苦史記陳平傳或謂平貧何食)
(而肥其嫂疾其不事家產曰亦食糠覈耳晉/王戎之子萬少而大肥戎令食糠而肥愈甚)
男婚已畢女将歸累盡身輕志莫違聞道山中食無肉
玉池清水自生肥
(東漢逸民傳向長字子平嫁娶既畢勅斷家事遂肆意/逰五岳名山不知所終九星上經青青之月與日同昇)
(合兩成一出彼玉池入乎金屋大如彈黄如橘中有佳/味甜如蜜子能得之慎勿失黄庭内景經丹田之中精)
(氣微玉池清/水上生肥)
造物知吾久念歸似憐衰病不相違風來震澤帆初飽
雨入松江水漸肥
(王注帆飽水/肥皆方言)
　　　戲書呉江三賢畫像三首
誰将射御敎呉兒長笑申公為夏姬卻遣姑蘇有麋鹿
更憐夫子得西施(公自注/范蠡)
(左傳成二年楚之討陳夏氏也荘王欲納夏姬申公巫/臣曰不可又及共王即位使屈巫聘於齊巫臣盡室以)
(行及鄭使介反幣而以夏姬行遂奔晉七年椘殺巫臣/之族巫臣乃通呉於晉教其射御戰陣呉始伐椘於是)
(乎一歳七奔命史記淮南傳王召伍被與謀曰將軍上/被悵然曰臣聞子胥諫呉王呉王不用乃曰臣今見麋)
(鹿㳺姑蘇之臺也今臣亦/見宫中生荆棘露沾衣也)
浮世功勞食與眠季鷹真得水中仙不湏更說知機早
直為鱸魚也自賢(公自注/張翰)
(晉張翰傳字季鷹齊王冋辟為東曺掾翰因秋風起思/呉中菰菜蓴羮鱸魚鱠曰人生貴得適志何能覊宦數)
(千里以要名爵乎遂命駕/歸俄而冋敗人謂之見機)
千首文章二頃田囊中未有一錢看卻因養得能言鴨
驚破王孫金彈丸(公自注/陸龜䝉)
(史記蘇秦曰使我有負郭田二頃豈能佩六國相印乎/杜子美詩囊空恐羞澀留得一錢㸔新唐書陸龜䝉傳)
(有田數百畝苦雨潦則與江通故嘗苦饑也又有鬬鴨/一欄頗極馴養一日驛使過挾彈斃其尤者龜䝉曰此)
(鴨善人言見欲附蘇州上進使者奈何斃之使人懼盡/與囊中金以窒其口徐使問善言状龜䝉曰能自呼名)
(耳西京雜記韓嫣好彈以金為丸所失者日常十百長/安為之語曰苦饑寒逐金丸京師兒童毎聞嫣出輒隨)
(之/)
　　　劉孝叔㑹虎邱時王規父齋素祈雨不至二首
　　　　(述字孝叔/覿字規父)
白簡威猶凛青山興已穠鶴閑雲作氅駝卧草埋峰跪
履若可教卜鄰應見容因公問回老何處定相逢
(晉傅𤣥天性峻急不能有所容毎有奏劾或值日暮捧/白簡整簪帶坐而待旦於是貴游懾服臺閣生風跪履)
(用張良事注見五卷杜詩王翰願卜鄰白居易與元稹/卜鄰詩明月許同三逕夜緑楊宜作兩家春王注後有)
(回先生詩或言呂洞賔易/姓為回處士回字乃呂耳)
太常齋未解不肎對纎穠只遣三千履來逰十二峰林
空答清唱潭浄寫衰容歸去瑶臺路還應月下逢
(東漢周澤字穉都為太常卧疾齋宫其妻哀澤老病問/所苦澤以妻犯齋禁遂收送詔獄當世疑其詭激時人)
(為之語曰生世不諧作太常妻一歳三百五十九日齋/注又云一日不齋醉如泥宋玉神女賦穠不短纎不長)
(史記春申君客三千人其上客皆/躡珠履李白詩㑹向瑶臺月下逢)
　　　過永樂文長老已卒
初驚鶴瘦不可識旋覺雲歸無處尋三過門閒老病死
一彈指頃去來今存亡慣見渾無淚鄉井難忘尚有心
欲向錢塘訪圓澤葛洪川畔待秋深
(傳燈録佛為太子出逰諸城門見老病死遂出家唐小/說李源居洛陽惠林寺與僧圓澤逰甚宻一日相約逰)
(青城峨眉舟次南浦見婦人錦襠而汲者澤泣謂源曰/婦人孕三歳矣吾當為之子無可逃者後十二年中秋)
(天竺寺外當與公相見至暮澤亡而婦乳源後自洛適/呉聞葛洪川畔牧童扣角而歌曰三生石上舊精魂賞)
(月吟風不要論慙愧情人逺相訪此身雖異性長存源/問澤公健否答曰李公真信士然俗緣未盡慎勿相近)
(遂去不/復見)
　　　贈張刁二老(張子野湖州烏程人/刁景純潤州丹陽人)
兩邦山水未凄凉二老風流總健強共成一百七十歳
各飲三萬六千觴藏春塢裏鶯花鬧仁夀橋邉日月長
惟有詩人被磨折金釵零落不成行
(白居易九老詩七人五百七十歳拖紫紆朱白鬢鬚李/白詩百年三萬六千日一日須傾三百杯王注藏春刁)
(公塢名仁夀橋張子野所居詩人指/言子野盖子野多寵姬以戲之也)
　　　去年秋偶遊寳山上方入一小院闃然無人有
　　　一僧隠几低頭讀書與之語漠然不甚對問其
　　　鄰之僧曰此雲闍黎也不出十五年矣今年六
　　　月自常潤還復至其室則死𦵏數月矣作詩題
　　　其壁
雲師來寳山一住十五秋讀書常閉户客至不舉頭去
年造其室清坐忘百憂我初無言說師亦無對酬今年
復扣門空房但颼飀云已滅無餘薪盡火不留卻疑此
室中常有斯人不所遇孰非夢事過吾何求
(金剛經我皆令入無餘湼槃而滅度之荘子/養生主指窮於為薪火傳也不知其盡也)
　　　聽僧昭素琴
至(一作/温)和無攫醳至平無按抑不知微妙聲究竟從何
出散我不平氣洗我不和心此心知有在尚復此微吟
(史記田完世家騶忌子以鼓琴見威王曰夫大絃濁以/春温者君也小絃廉折以清者相也攫之深醳之愉者)
(政令/也)
　　　僧惠勤初罷僧職
軒軒青田鶴鬱鬱在樊籠既為物所縻遂與吾輩同今
來始謝去萬事一笑空新詩如洗出不受外垢䝉清風
入齒牙出語如風松霜髭茁病骨饑坐聽午鐘非詩能
窮人窮者詩乃工此語信不妄吾聞諸醉翁
(永嘉郡記沭溪去青田九里中有雙白鶴年年生子長/大便去惟存雙鶴精白可愛多云神仙所養歐陽公作)
(梅聖俞詩序云非詩能/窮人殆窮者而後工也)
　　　遊靈隠髙峰塔(武林山記北髙峰在靈隠寺後/山山有塔記云唐天寳中建)
言逰髙峰塔蓐食治野装火雲秋未衰及此初旦凉霧
霏巖谷暗日出草木香嘉我同來人久便雲水鄉相勸
小舉足前路髙且長古松攀龍蛇怪石坐牛羊漸聞鐘
磬音飛鳥皆下翔入門空有無雲海浩茫茫惟見聾道
人老病時絶糧問年笑不荅但指穴藜牀心知不復來
欲歸更徬徨贈别留匹布今歳天蚤霜
(史記韓信嘗從南昌亭長寄食數月亭長妻患之乃晨/炊蓐食後漢廉范傳注蓐食蚤起食於寢蓐中也三國)
(管寧自越海及歸常坐一木榻積五十餘年未嘗箕股/其榻上當膝處皆穿按穴藜牀似用其意故王注引此)
(存/之)
　　　八月十七日天竺山送桂花分贈元素
月缺霜濃細蘂乾此花元屬桂堂仙鷲峰子落驚前夜
蟾窟枝空記昔年破裓山(一作/髙)僧憐耿介練帬溪女鬬
清姸願公採擷紉幽佩莫遣孤芳老澗邉
(王注天竺山相傳有梵僧云此山自天/竺鷲山飛來八月十五夜嘗有桂子落)
　　　捕蝗至浮雲嶺山行疲苦有懷子由弟二首
西來煙陣塞空虛灑遍秋田雨不如新法清平那有此
老身窮苦自招渠無人可訴烏銜肉憶弟難憑犬寄書
自笑迂疎皆此類區區猶欲理蝗餘
(白樂天捕蝗詩始自兩河及三輔薦食如蠶飛似雨漢/書黄覇為潁川太守常欲有所伺察擇廉吏遣行吏出)
(不敢舎郵亭食於道傍烏攫其肉民有詣府口言事者/適見之霸與語道此後日吏還謁霸霸見迎勞曰甚苦)
(食道傍乃為烏所盗肉吏大驚以霸具知其起居所問/毫釐不敢有隐晋陸機有駿犬名黄耳甚愛之既而覊)
(寓京師久無家問笑語犬曰我家絶無書信汝能賫書/取消息不犬摇尾作聲乃為書以竹筒盛之繫其頸犬)
(尋路南走遂至/其家得報還洛)
霜風漸欲作重陽熠熠溪邉野菊黄久廢山行疲犖确
尚能村醉舞淋浪獨眠林下夢魂好回首人間憂患長
殺馬毁車從此逝子來何處問行藏
(犖确注見七卷再逰徑山韓退之詩淋浪身上衣後漢/周爕傳馮良年三十為尉從佐奉檄迎督郵即路慨然)
(恥在厮役因壊車殺馬毁裂衣冠遁至犍為從杜撫學/妻子求索蹤迹斷絶後乃見草中有敗車死馬衣裳腐)
(朽謂為虎狼盗賊所害發/喪制服十許年乃還鄉里)
　　　青牛嶺髙絶處有小寺人迹罕到
暮歸走馬沙河塘爐煙裊裊十里香朝行曳杖青牛嶺
崖泉咽咽千山靜君勿笑老僧耳聾喚不聞百年俱是
可憐人明朝且復城中去白雲卻在題詩處
(盧仝詩有錢無錢俱可憐百年驟過如流/川王維山中詩城郭遥相望惟應見白雲)
　　　新城陳氏園次鼂補之韻
荒凉廢圃秋寂歴幽花晚山城已窮僻况與城相逺我
來亦何事徙倚望雲巘不見苦吟人清樽為誰滿
　　　梅聖俞詩中有毛長官者今於潛令國華也聖
　　　俞沒十五年而君猶為令捕蝗至其邑作詩戲
　　　之
詩翁憔悴老一官厭見苜蓿堆青盤歸來羞澀對妻子
自比鮎魚緣竹竿今君滯留生二毛飽聽衙鼓眠黄紬
更將嘲笑調朋友人道獼猴騎土牛願君恰似髙常侍
暫為小邑仍刺史不願君為孟浩然卻遭明主放還山
宦遊逢此歳年惡飛蝗來時半天黑羡君封境稻如雲
蝗自識人人不識
(苜蓿注三見詩翁梅聖俞也聖俞以詩知名仕宦三十/年終不得一館職及受一勅修書語其妻刁氏曰吾之)
(修書可謂胡孫入布袋矣妻對曰君之仕宦亦何異鮎/魚緣竹竿乎潘岳秋興賦余春秋三十二始見二毛王)
(注世傳太祖戒飭縣令勿於黄紬被底放衙又周泰擢/新城太守司馬宣王使鍾繇調之曰君釋褐登宰府三)
(十六日而擁麾盖守兵馬郡乞兒乘小車一何駛乎泰/曰君明公之子有文采守吏職獼猴騎土牛又何遲也)
(李白詩身騎土牛滯東魯唐書髙適始為封邱尉哥舒/翰表掌書記適有詩云只言小邑無所為公門百事皆)
(有期杜子美贈詩云脫身簿尉中始與捶楚辭後歴蜀/彭二州刺史西川節度使終刑部侍郎左散騎常侍又)
(孟浩然逰京師與王維善維私邀入禁省俄駕至遽匿/牀下維以實對𤣥宗喜曰朕聞其人久矣何懼而匿詔)
(出再拜令自誦其詩至不才明主棄帝怒曰卿不求仕/奈何誣我因放還後漢卓茂為宻縣令天下大蝗獨不)
(入宻縣界魯恭為中牟令郡國螟傷稼犬牙緣界不入/中牟宋均為九江太守㑹山陽楚沛多蝗其飛至九江)
(界者輒東西散去戴封為西華令汝潁有蝗獨不入西/華界時督郵行縣蝗忽大至督郵去蝗亦頓除一境竒)
(之/)
　　　與毛令方尉㳺西菩提寺二首(按於潜縣圖經/毛君寳同尉方)
　　　　(君武與東坡於熙寜七年八月廿七日同㳺西/菩山明智院石刻存焉西菩提寺去縣十五里)
推擠不去已三年魚鳥依然笑我頑人未放歸江北路
天教看盡浙西山尚書清節衣冠後處士風流水石間
一笑相逢那易得數詩狂語不須刪
(三國毛玠典選舉以儉率人魏太祖以素屏風素馮几/賜玠曰君有古人之風故賜君古人之服玠居顯位常)
(布衣蔬食後歴官為尚書僕射唐書方干字雄飛新安/人咸通中遯於㑹稽鑑湖之濵漁釣為樂時號逸士有)
(詩十卷序之者謂入錢起之室唐末宰臣奏名儒不遇/者十有五人請賜一官以慰泉下干其一也一曰干桐)
(廬人毛令方尉/當是二人後)
路轉山腰足未移水清石瘦便能竒白雲自占東西嶺
明月誰分上下池黑黍黄粱初熟後朱柑緑橘半甛時
人生此樂湏天賦莫遣兒郎取次知
(於潜圖經寺前有東西兩山或有雲晦遙望/如嶺結用王羲之但恐兒輩覺語意注屢見)
　　　聽賢師琴
大絃春温和且平小絃㢘折亮以清平生未識宫與角
但聞牛鳴盎中雉登木門前剝啄誰叩門山僧未閑君
勿嗔歸家且覓千斛水浄洗從前筝笛耳
(大絃小絃騶忌子見齊威王語注已見本卷管子地員/篇凡聽徵如負猪豕覺而駭凡聽羽如鳴馬在野凡聽)
(宮如牛鳴窌中凡聽商如離羣羊凡聽角如雉登木以/鳴音疾以清樂天廢琴詩何物使之然羗笛與秦筝先)
(生詩話昵昵兒女語恩怨相爾汝劃然變軒昂勇士赴/敵塲此退之聽潁師琴詩也歐陽公嘗問僕琴詩何者)
(最佳余以此荅之公言此詩固竒麗然自是聽琵琶詩/非琴詩余退而作杭僧惟賢詩云云詩成欲寄公而公)
(薨至今/以為恨)
　　　贈寫真何充秀才
君不見潞州别駕眼如電左手挂弓横撚箭又不見雪
中騎驢孟浩然皺眉吟詩肩聳山饑寒富貴兩安在空
有遺像留人間此身常擬同外物浮雲變化無蹤迹問
君何苦寫我真君言好之聊自適黄冠野服山家容意
欲置我山巖中勲名将相今何限往寫褒公與鄂公
(晉王戎神彩秀徹視日不眩裴楷見而目之曰戎眼爛/爛如巖下電唐書明皇英武善射初封臨淄王為潞州)
(别駕尚書譚録潞州啟聖宫有明皇欹枕斜書壁處腰/鼓馬槽並在明皇有一目微斜故作横撚箭之状郊特)
(牲野夫黄冠草服世說顧長康畫謝幼輿在巖石裏人/問其所以曰此子宜置邱壑中杜甫丹青引凌煙功臣)
(少顔色将軍下筆開生面良相頭上進賢冠猛将腰間/大羽箭褒公鄂公毛髪動英資颯爽來酣戰褒公叚志)
(𤣥鄂公尉/遲敬徳也)
　　　回先生過湖州東林沈氏飲醉以石榴皮書其
　　　家東老菴之壁云西鄰巳富憂不足東老雖貧
　　　樂有餘白酒釀來因好客黄金散盡為收書西
　　　蜀和仲聞而次其韻三首東老沈氏之老自謂
　　　也湖人因以名之其子偕作詩有可觀者(按王/㑹回)
　　　　(仙碑云熙寜元年八月十九日湖州歸安縣/之東林有隐君子沈思字持正隐於東林因)
　　　　(以東老名焉能釀十八仙白酒一日有客自/稱回道人長揖東老曰知君白酒新熟願求)
　　　　(一醉否公命之坐徐觀其目碧色粲然光彩/射人與之語無不通究故知非塵埃中人也)
　　　　(因出與飲自日中至暮已飲數斗殊無酒色/回曰久不逰浙中今為子有隂徳留詩贈子)
　　　　(乃擘席上榴皮/畫字題於菴壁)
世俗何知窮是病神仙可學道之餘但知白酒留佳客
不問黄公覓素書
(史張良傳老父出一編書曰讀是則為王者師後十三/年孺子見我濟北榖城山下黄石即我也其書乃太公)
(兵/法)
符離道士晨興際華岳先生尸解餘忽見黄庭丹篆句
猶傳青紙小朱書
(王注宿州符離縣天慶觀寗道士者少年談老荘極可/采寗云道中賣菜人儀狀雄偉常此逰息一日於扉上)
(題二絶句而去書為大篆體法極異或曰此洞賔先生/所書也郡人争刳之以治疾字字刳痕深寸餘墨迹不)
(滅神仙傳陳摶字圖南居華山雲臺觀預知死日端拱/初卒於蓮花峰下張超谷室中死七日有五色雲蔽塞)
(洞口經月不散又華陽處士李奇自言開元中郎官嘗/至摶齋中以朱書青紙詩令小童齎似摶摶與唱和交)
(友焉吕洞賔詩肘傳丹篆千年術口誦黄庭/兩卷經鶴觀天壇槐影裏悄無人迹户長扃)
凄凉雨露三年後髣髴塵埃數字餘至用榴皮緣底事
中書君豈不中書
(禮祭儀雨露既濡君子履之必有怵惕之心韓愈毛穎/傳穎拜中書令上嘗呼為中書君後因進見上見其髪)
(秃又所模畫不能稱上意上嘻笑曰中書君老/而秃不任吾用吾謂君中書君今不中書耶)
　　　李行中醉眠亭三首
已向閒中作地仙更於酒裏得天全從敎世路風波惡
賀監偏工水底眠
(唐孫思邈千金方以䖟蟲水蛭為藥以害物命不獲上/昇為地仙荘子醉者墜車雖疾不死骨節與人同而犯)
(害與人異其神全也杜子美飲中八仙/歌知章騎馬似乘船眼花落井水底眠)
君且歸休我欲眠人言此語出天然醉中對客眠何害
湏信陶潛未若賢
(晉陶潜有酒輙設不問賔主醉則語客曰我醉欲眠/卿且去李白詩我醉欲眠君且去明朝有意抱琴來)
孝先風味也堪憐肎為周公晝日眠枕麯先生猶笑汝
枉将空腹貯遺編
(後漢邉韶字孝先嘗畫日假寐弟子嘲之云云孝先聞/之荅曰邉為姓孝先字腹便便五經笥但欲眠思經事)
(寐與周公同夢静與孔子同意師而可嘲出何典記又/互見六卷寳山晝睡詩注劉伶酒徳頌先生於是方捧)
(罋承槽銜杯𠻳醪奮/髯箕踞枕麯藉糟)
　　　潤州甘露寺彈筝
多景樓上彈神曲欲斷哀絃再三促江妃出聽霧雨愁
白浪翻空動浮玉(公自注/金山名)喚取吾家雙鳳槽遣作三峽
孤猿號與君合奏芳春調啄木飛來霜樹杪
(王注神曲盖今筝中有之又楊元素云孫洙巨源王存/正仲與東坡同逰多景樓京師官妓皆在而胡琴者姿)
(伎尤妙三公皆一時英彦酒闌巨源請於東坡曰殘霞/晚照非竒辭遂作採桑子所謂多情多感仍多病多景)
(樓中是也郭璞江賦馮夷倚浪以傲睨江妃含顰而綿/眇梁簡文巴東三峽歌巴東三峽巫峽長猿鳴三聲淚)
(沾裳歐陽公楊直講女奴彈琵琶詩大絃聲遲小絃促/十歳嬌兒彈啄木啄木不啄新生枝唯啄牙槎枯木腹)
　　　單同年求徳興俞氏聚逺樓詩三首
雲山煙水苦難親野草幽花各自春賴有髙樓能聚逺
一時收拾與閒人
無限青山散不收雲奔浪卷入簾鈎直將眼力為疆界
何啻人間萬户侯
聞説樓居似地仙不知門外有塵寰幽人隐几寂無語
心在飛鴻滅沒間
(前漢郊祀志公孫卿言仙人好樓居於是上令長安則/作飛廉桂館甘泉則作益夀延夀館使卿持節設具而)
(候神人乃作通天臺置祠/具其下將招來神仙之屬)
　　　平山堂次王居卿祠部韻
髙㑹日陪山簡醉狂言屢發次公醒酒如人面天然白
山向吾曺分外青江上飛雲來北固檻前修竹憶南屛
六朝興廢餘邱壠空使姦雄笑寧馨
(晉書山簡鎮襄陽于時四方冦亂簡優游卒歳每出逰/多之習家池上置酒輒醉名之曰髙陽池次公酒狂注)
(屢見晉桓温傳温過泗踐北境與僚屬登平乗樓眺矚/中原慨然曰遂使神州陸沈百年邱墟王夷甫諸人不)
(得不任其責王衍傳衍字夷甫總角嘗造山濤濤嗟歎/良久既去目而送之曰何物老嫗生此寧馨兒然誤天)
(下蒼生者未/必非此人也)
　　　次韻陳海州書懐
鬱鬱蒼梧海上山(公自注東海鬱州/山云自蒼梧浮來)蓬萊方丈有無間
舊聞草木皆仙藥欲棄妻孥守市闤雅志未成空自歎
故人相對若為顔酒醒卻憶兒童事長恨雙鳬去莫攀
(公自注陳/曽令鄉邑)
(史封禪書蓬萊方丈瀛州此三神山者相傳在渤海中/去人不逺患且至則船風引而去盖嘗有至者諸仙人)
(及不死之藥皆在焉漢書梅福字子真元始中王莽專/政福一朝棄妻子去九江至今傳以為仙其後人有見)
(福於㑹稽者變姓名為吴/市門卒云䨇鳬注再見前)
　　　次韻陳海州乘槎亭(因話録云漢書載張騫窮/河源言其奉使之逺實無)
　　　　(天河之說惟張華博物志云近世有人居海/上毎年八月見乘槎來不違時齎一年糧乘)
　　　　(之到天河見婦人織丈夫飲牛遣問嚴君平/曰某時客星犯斗牛即此人也後世相傳云)
　　　　(得織女支機石持以問君平都是虛無之說/今成都嚴真觀有一石呼為支機石云寳歴)
　　　　(中予於京都途中逢官差夫逓舁張騫槎先/在東都禁中今准詔索有司取進不知是何)
　　　　(物也前輩詩往往有張騫槎者相/襲訛謬矣縱出雜書亦不足據也)
人事無涯生有涯逝将歸釣漢江槎乘桴我欲從安石
遁世誰能識子嗟日上紅波浮翠巘潮來白浪卷青沙
清談美景雙竒絶不覺歸鞍帶月華
(荘子養生主吾生也有涯而知也無涯晉謝安與孫綽/等泛海注詳第三卷詩國風丘中有麻彼留子嗟小序)
(思賢也荘王不明賢人放逐國人思之/而作是詩也傳留大夫氏子嗟字也)
　　　次韻孫職方蒼梧山
蒼梧竒事豈虛傳荒怪還須問子年逺託鼇頭轉滄海
來依鵬背負青天或云靈境歸賢者又恐神功亦偶然
聞道新春恣逺覽羡君平地作飛仙
(晉王嘉字子年著拾遺記事多怪詭列子海中有五山/根無所連著帝遣巨鼇十五舉首戴之山始峙而不動)
(荘子逍遥遊背負/青天而莫之夭閼)
　　　次韻孫巨源寄漣水李盛二著作并以見寄五
　　　絶
南嶽諸劉豈易逢相望無復馬牛風山公雖見無多子
社燕何由戀塞鴻(公自注昔與巨源劉貢父劉莘老相/遇於山陽自爾契闊惟巨源近者復)
(相見於京口公嘗有詩云有如/社燕與秋鴻相逄未穩還相送)
(漢紀王昌字郎邯鄲人詐稱成帝子子輿自立為天子/遣将帥徇幽冀移檄有云南嶽諸劉為朕先驅王注借)
(用諸劉字指言貢父莘老晉山/濤字巨源公借以指孫公也)
髙才晚歳終難進勇退當年正急流不獨二疏為可慕
他時當有景孫樓(公自注巨源近離/東海郡有景疏樓)
(宋史陳摶謂錢惟演有仙骨麻衣道者曰此人但能於/急流中勇退耳惟演果早年恬退漢書疏廣為太子太)
(傅兄子受為少傅廣謂受曰吾聞知足不辱知止不殆/功遂身退天之道也即日父子移病上疏乞骸骨去道)
(路觀者皆曰賢哉二大/夫或歎息為之泣下)
潄石先生難可意(公自注/謂巨源)齧氊校尉久無朋(公自注/自謂)應
知客路愁無奈故遣吟詩調李陵(公自注謂/李君也)
(世說孫楚謂王濟曰欲枕石潄流誤云潄石枕流濟曰/流可枕石可潄乎楚曰所以枕流欲洗其耳所以潄石)
(欲礪其齒漢書蘇武留匃奴單于欲降之乃幽武置大/窖中絶不與飲食武卧齧氊毛并咽之數日不死匈奴)
(以為神乂初武與李陵俱為侍中武使匈奴明年陵降/久之武歸漢陵置酒起舞歌曰徑萬里兮度沙幕云云)
(陵泣數行下因與武訣按蘇武有别李陵詩/四首陵亦作三首故後世稱五言首蘇李云)
雲雨休排神女車忠州老病畏人誇詩豪正值安仁在
空看河陽滿縣花(公自注盛/為邑宰)
(白居易赴忠州道過巫山題詩於廟云為報巫山神女/道速排雲雨待清詩晋潘岳字安仁為河陽令種花滿)
(縣人號河/陽一縣花)
膠西未到吾能說桑柘禾麻不見春不羡京塵騎馬客
羡他淮月弄舟人
　　　王莽
漢家殊未識經綸入手功名事事新百尺穿成連夜井
千金購得解飛人
(漢書王莽傳宗室廣饒侯劉京上言齊郡臨淄縣昌興/亭長辛當一暮數夣曰吾天公使也天公使我告亭長)
(攝皇帝當為真即不信我此亭中當有新井亭長晨起/視亭中誠有新井入地且百尺又莽又博募有竒技術)
(可以攻匈奴者或言能飛一日千里莽輒試之取大鳥/翮為兩翼頭與身皆著毛通引環紐飛數百步墮莽知)
(不可用苟欲獲其名皆拜為理軍賜以車馬待發蘅按/此與董卓二詩具有深意入手功名事事新譏安石之)
(變法豈信車中有布乎/指吕惠卿之負安石也)
　　　董卓
公業平時勸用儒諸公何事起相圖只言天下無健者
豈信車中有布乎
(後漢董卓傳鄭泰字公業與周珌伍瓊共說卓以韓馥/劉岱孔伷諸人為牧守及義兵起卓大怒曰卓初入朝)
(二子勸用善士故相從而諸君到官舉兵相圖此二君/賣卓卓何相負遂斬珌瓊而鄭泰以詭辭獲免又王允)
(與呂布謀誅卓有人書吕字于布上荷而行市歌曰/布乎有告卓者卓不悟又董公健見第一卷詩注)
　　　虎兒(王注此篇當/為逺姪作)
舊聞老蚌生明珠未省老兎生於菟老兔自謂月中物
不騎快馬騎蟾蜍蟾蜍爬沙不肎行坐令青衫垂白鬚
於菟駿猛不類渠指揮黄熊駕黑貙丹砂紫麝不用塗
眼光百步走妖狐妖狐莫誇智有餘不勞摇牙咀爾徒
(漢書韋康字元将弟誕字仲将孔融與康父書曰不意/䨇珠近出老蚌左傳楚人謂虎為於菟五經通義月中)
(有兔與蟾蜍韓退之月蝕詩爬沙脚手鈍誰使女解緣/青㝠王注世之小兒必塗丹砂紫麝以辟不祥魏志曺)
(真嘗㑹吴質等真肥朱鑠瘦質召優使說肥瘦真恚㧞/刀瞋目言爾敢輕脫吾斬爾遂罵坐質按劍曰曹子丹)
(汝非屠杌上肉呉質吞爾不摇/喉咀爾不摇牙何敢恃勢驕耶)
　　　除夜病中贈段屯田(王注段/釋之也)
龍鍾三十九勞生已強半歳暮日斜時還為昔人歎(公/自)
(注樂天詩云行年三/十九歳暮日斜時)今年一線在那復堪把玩欲起強
持酒故交雲雨散惟有病相尋空齋為老伴蕭條燈火
冷寒夜何時旦倦僕觸屏風饑鼯嗅空案數朝閉閤卧
霜髪秋蓬亂傳聞使者來策杖就梳盥書來苦安慰不
怪造請緩大夫忠烈後髙義金石貫要當擊權豪未肎
覻衰懦(奴亂切/一作愞)此生何所似暗盡灰中炭歸田計已決
此邦聊假館三徑麤成資一枝有餘暖願君更信宿庶
奉一笑粲
(杜詩何人錯憶窮愁日愁日愁隨一線長嵗時記宫中/以細線量日影至日日影添一線栁子厚書前過三十)
(七年與瞬息無異後所得者其不足把玩亦已審矣白/居易詩病與樂天相伴住觸屏風用陳咸事詳二卷王)
(頤赴建州錢監詩注詩國風首如飛蓬唐史叚太尉秀/實諡忠烈初朱泚反召秀實議事語至僭位秀實勃然)
(起唾泚面大罵曰狂賊吾恨不斬汝頭豈從汝反耶奮/笏擊泚泚舉臂自捍才中其顙血流匍匐而走三徑用)
(蔣詡事詳五卷和邵同年詩注荘子鷦鷯巢於/深林不過一枝左傳凡師一宿為舍再宿為信)
　　　喬太博見和復次韻荅之
百年三萬日老病常居半其間互憂樂歌笑雜悲歎顛
倒不自知直為神所玩湏臾便堪笑萬事風雨散自從
識此理久謝少年伴逝將逰無何豈暇讀城旦非才更
多病二事可幷案愧煩賢使者弭節整紛亂喬侯瑚璉
質清廟嘗薦盥奮髯百吏走坐變齊俗緩未遭甘鷁退
並進恥魚貫毎聞議論餘凛凛激貪懦莫耶當自躍豈
復煩爐炭便應朝秣越未暮刷燕館胡為守故邱眷戀
桑榆暖為君叩牛角一詠南山粲
(列子楊朱曰百年夀之大齊得者千無一焉設有一者/孩抱以逮昏老㡬居其半矣莊子逰於無何有之鄉漢)
(書竇太后好老子書召問轅固固曰此家人言耳太后/怒曰安得司空城旦書乎後漢孔融傳曺操討烏桓融)
(嘲之曰大將軍逺征蕭條海外昔肅慎氏不貢楛矢丁/零盗蘇武牛羊可并案也詩頌小序清廟祀文王也周)
(易觀盥而不薦漢書朱博傳遷琅琊太守齊部舒緩養/名博新視事右曺掾史皆移病卧博奮髯抵几曰觀齊)
(兒欲以此為俗耶皆斥罷諸病吏白巾走出府門又敕/功曺官屬多襃衣大祒不中節度自今掾史衣皆令去)
(地三寸視事數年大改其俗左傳僖十六年六鷁退飛/過宋都周易貫魚以宫人寵莊子大宗師大冶鑄金金)
(踴躍曰我且必為鏌鎁大冶必以為不祥之金刷燕秣/越顔延年賦語已見李白詩雞鳴刷幽晡秣越唐明皇)
(續薛令之詩任逐桑榆暖詳見三巻苜蓿槃注琴操寗/戚衛人飯牛扣角而商歌曰南山粲白石爛生不逢堯)
(與舜禪短布單衣裁至骭從昏飯牛薄夜半長夜漫漫/何時旦桓公聞之舉以為相按粲本作矸音岸山石貌)
　　　二公再和亦再荅之
寒雞知将晨饑鶴知夜半亦知老病客遇節嘗感歎光
隂等敲石過眼不容玩親友如摶沙放手還復散羈孤
毎自笑寂寞誰肎伴元達號神君髙論森月旦紀明本
賢將汩沒事堆案欣然肎相顧夜閣燈火亂盤空愧不
飽酒薄僅堪盥雍容許著帽不怪安石緩雖無窈窕人
清唱弄珠貫幸有縱横舌說劍起慵懦二豪沈下位暗
火埋濕炭豈似草元人嘿嘿老儒館行看富貴逼炙手
借餘暖應念苦思歸登樓賦王粲
(白居易詩蝸牛角上爭何事石火光中寄此身晋良吏/傳喬智明字元達為隆慮共二縣令二縣愛之號為神)
(君後漢許劭傳邵字子将與從兄靖俱有髙名好共覈/論鄉黨人物毎月輒更其品題故汝南俗有月旦評又)
(叚熲傳熲字紀明為䕶羗校尉窮討先零東羗悉平之/初熲與皇甫威明張然明並知名顯達京師稱為凉州)
(三明云嵇康書堆案滿几已見前晋書桓温請謝安為/司馬温詣安值其理髪安性遲緩久而方罷使取幘温)
(見留之曰令司馬著帽進其見重如此荘子有說劍篇/唐元載為相有用事四人熏灼中外人為之語曰卓李)
(鄭薛炙手可熱杜詩炙手可熱勢絶倫三國王粲以西/京擾亂乃避地荆州依劉表因登江陵城樓懐歸作登)
(樓/賦)
　　　雪後書北臺壁二首
黄昏猶作雨纖纖夜静無風勢轉嚴但覺衾裯如潑水
不知庭院已堆鹽五更曉色來書幌半夜寒聲落畫簷
試掃北臺看馬耳未隨埋沒有雙尖
(王注馬耳山名與臺相對按先生超然臺記云園/之北因城以為臺者舊矣又云南望馬耳常山)
城頭初日始翻鴉陌上晴泥巳沒車凍合玉樓寒起粟
光摇銀海眩生花遺蝗入地應千尺宿麥連雲有㡬家
老病自嗟詩力退空吟冰柱憶劉义
(王注道經以項肩骨為玉樓眼為銀海起粟使趙飛燕/雖寒體無軫粟字又世傳王荆公嘗誦先生此詩歎云)
(子瞻乃能使事至此公壻蔡卞曰句不過詠雪之狀粧/樓臺如玉樓瀰漫萬象若銀海耳荆公哂曰此出道書)
(也又蝗遺子於地若雪深一尺則入地一丈麥得雪則/滋茂而成稔歳此老農語也唐史劉又韓愈門人作雪)
(車冰柱二詩出盧仝孟/郊右樊宗師見而拜之)
　　　謝人見和前篇二首
已分酒杯欺淺懦敢將詩力鬬深嚴漁簑句好真堪畫
栁絮才髙不道鹽敗履尚存東郭足飛花又舞謫仙簷
書生事業真堪笑忍凍孤吟筆退尖
(韓退之聫句再入更深嚴王注鄭谷雪詩江上晚來堪/畫處漁人披得一簑歸段贊善摹為畫圖谷以詩謝之)
(曰愛余風雪句幽絶寫漁簑世說謝安嘗内集俄而雪/驟下安曰白雪紛紛何所似兄子朗曰撒鹽空中差可)
(擬道韞曰未若栁絮因風起又張融作海賦以示顧愷/之愷之曰公此賦實超元虛但不道鹽耳史記滑稽傳)
(東郭先生久待詔公車貧困衣弊履不完行雪中履有/上無下足盡踐地道中人笑之先生應之曰誰能履行)
(雪中令人視之其上履也其下乃似人足者乎李白詩/飛花送酒舞前簷退之詩兔尖斜莫並盖苦寒則筆退)
(尖/矣)
九陌凄風戰齒牙銀杯逐馬帶隨車也知不作堅牢玉
無奈能開頃刻花得酒彊歡愁底事閉門髙卧定誰家
臺前日暖君湏愛冰下寒魚漸可叉
(韓退之雪詩隨車翻縞帶逐馬散銀杯謝惠連雪賦白/玉雖白空守貞兮未若兹雪因時興滅注引劉熙注孟)
(子云白雪之性消白玉之性堅頃刻花韓湘事見上卷/冬日牡丹注汝南先賢傳洛陽大雪積地丈餘令自出)
(案行至袁安門無行迹謂安已死令人除雪入户見安/偃卧問何以不出曰大雪人皆餓不宜干人令以為賢)
(舉為孝/亷也)
　　　鐡溝行贈喬太博(名叙字/禹功)
城東坡隴何所似風吹海濤低復起城中病守無所為
走馬來尋鐡溝水鐡溝水淺不容輈恰似當年韓與侯
有魚無魚何足道駕言聊復寫我憂孤村野店亦何有
欲發狂言湏斗酒山頭落日側金盆倒著接䍦搔白首
忽憶從軍年少時輕裘細馬百不知臂弓腰箭南山下
追逐長楊射獵兒老去同君兩憔悴犯夜醉歸人不避
明年定起故將軍未肎先誅霸陵尉
(韓退之詩吾黨侯生字叔起呼我持竿釣温水又此縱/有魚何足求杜子羙詩夜䦨接軟語落月如金盆晋書)
(山簡傳襄陽兒童歌曰時時能騎馬倒著白接䍦漢揚/雄傳上將大誇胡人以多禽獸命右扶風發民入南山)
(捕熊羆豪豬虎豹狖玃狐兔麋鹿輸長楊射熊館以網/為周阹縱禽獸其中令胡人手搏之上親臨焉雄從至)
(射熊館還獻上長楊賦以風史記李廣傳廣居藍田南/山中射獵嘗夜從一騎出從人田間飲還至亭霸陵尉)
(醉呵止廣廣騎曰故李将軍尉曰今将軍尚不得夜行/何乃故也止廣宿亭下居無何廣為右北平太守請霸)
(陵尉與俱至軍斬之王注禹功嘗欲換/武故有此句其後果換左藏知欽州)
　　　出城送客不及步至溪上二首
送客客巳去尋花花未開未能城裏去且復水邉來父
老借問我使君安在哉今年好風雪㑹見麥千堆
春來六十日笑口㡬時開㑹作堂堂去何妨得得來倦
逰行老矣舊隠賦歸哉東望峨眉小盧山翠作堆(公自/注郡)
(東盧山絶類/峨眉而小)
(白樂天詩青春只有九十日不開口笑是癡人唐人詩/青春背我堂堂去白髪期人故故生僧貫休詩一瓶一)
(鉢垂垂老萬水/千山得得來)
　　　蘇州姚氏三瑞堂(公自注姚氏/世以孝稱)
君不見董召南隠居行義孝且慈天公亦恐無人知故
令雞狗相哺兒又令韓老為作詩爾來三百年名與淮
水東南馳此人世不乏此事亦時有楓橋三瑞皆目見
天意宛在虞鰥後惟有此詩非昔人君更往求無價手
(韓愈嗟哉董生行夀州屬縣有安豐唐貞元時縣人董/生召南隠居行義於其中又曰嗟哉董生孝且慈人不)
(識惟有天翁知生祥下瑞無時期家有狗乳出求食雞/來哺其兒啄啄庭中拾蟲蟻哺之不食鳴聲悲全篇見)
(文集吴郡圖經楓橋在吴縣西九里尚/書有鰥在下曰虞舜盖姚氏所自出)
　　　莫笑銀杯小荅喬太博
陶潛一縣令獨飲仍獨醒猶將公田二頃五十畝種秫
作酒不種秔我今號為二千石歳釀百石何以醉賔客
請君莫笑銀杯小爾來歳旱東海窄㑹當拂衣歸故邱
作書貸粟監河侯萬斛船中著美酒與君一生長拍浮
(陶潜種秫詳六卷自昌化雙谿館詩注荘子外物篇荘/周家貧故往貸粟於監河侯晋畢卓嘗謂人曰得酒滿)
(數百斛船四時甘味置兩頭右手持酒杯/左手持蟹螯拍浮酒船中便足了一生矣)
　　　送段屯田分得于字
勸農使者古大夫不惜春衫踐泥塗王事靡盬君甚劬
奉常客卿虬兩須東武縣令天馬駒泮宫先生非俗儒
相與野飲四子俱樂哉此樂城中無溪邉䇿杖自擕壺
腰笏不煩(一作/須)何易于膠西病守老且迂空齋愁坐紛
墨朱四十豈不知頭顱畏人不出何其愚
(王注勸農使者指段屯田奉常客卿喬太博也應為太/常博士矣時趙杲為郡敎授三國崔琰對賔客虬鬚直)
(視唐書何易于為益昌令刺史崔朴嘗乗春與賔客汎/舟索民挽緯易于腰笏身挽朴驚問状對曰民方耕桑)
(不可役縣令閒暇當任其勞朴愧疾驅去摭遺陶𢎞景/與從兄書云昔仕宦期四十左右作尚書郎即投簮髙)
(邁今三十六方作奉朝/請頭顱可知不如早去)
　　　和段屯田荆林館
南山有佳色無人空自奇清詩為題品草木變芬菲謝
女得秀句留待中郎歸便當勤鞭策僕倦馬亦饑(公自/注段)
(有姪女/在宻)
　施註蘇詩巻九
欽定四庫全書
　施註蘇詩巻十
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅删補
　　詩三十七首
　　　　(時守髙/宻作)
　　　贈上天竺辨才師(蘇子由辨才法師塔銘略/云師姓徐氏名元浄字無)
　　　　(象於潜人生而左肩肉起如袈裟絛八十/一日乃滅十嵗出家二十五賜紫及辨才)
　　　　(號及其終實八十有一沈公遘治杭命住/上天竺増室㡬至萬礎重樓傑閣冠扵浙)
　　　　(西後退居龍井東坡守杭作亭風篁嶺上/名過溪亦曰二老此詩疑倅杭日所作誤)
　　　　(寘此/巻)
南北一山門上下兩天竺中有老法師瘦長如鸛鵠不
知修何行碧眼照山谷見之自清涼洗盡煩惱毒坐令
一都㑹男女禮白足我有長頭兒角頰峙犀玉四嵗不
知行抱負煩背腹師來為摩頂起走趁奔鹿乃知戒律
中妙用謝羈束何必言法華佯狂啖魚肉
(白樂天寄天竺師詩一山門作兩山門兩寺元從一寺/分唐裴寛傳寛衣碧瘠而長號碧鸛雀碧眼白足注竝)
(見七巻後漢賈逵傳自為児童常在太學諸儒為之語/曰問事不休賈長頭國語鄭史伯曰今王惡角犀豐盈)
(後漢李固傳貌狀有竒表鼎角匿犀足履龜文韓退之/送僧澄觀詩有僧来訪呼使前伏犀挿腦髙頰顴摩頂)
(用徐陵候寳誌事詳六卷席上代人贈别詩注子由塔/碑子瞻中子迨生三年不䏻行請師為落髪摩頂晋唐)
(彬傳身長八尺走及奔鹿王注京師開寳寺僧俗姓張/好誦法華經故呼張法華其言語散亂不經故亦呼為)
(風法華又蘇州義師状如風狂/好活燒鯉魚不待熟而食之)
　　　游盧山次韻章傳道
塵容已似服轅駒野性猶同縱壑魚出入巖巒千仞表
較量筋力十年初雖無窈窕驅前馬還有鴟夷挂後車
莫笑吟詩淡生活當令阿買為君書
(孔稚圭北山移文抗塵容而走俗狀漢灌夫傳局趣効/轅下駒王褒傳褒聖主得賢臣頌云翼乎如鴻毛遇順)
(風沛乎如巨魚縦大壑晉王衍傳巖巖清峙壁立千仞/楊雄方言秦晋閒美狀為窕言閑都也美心為窈言幽)
(静也儀禮有執燭前馬國語句踐卑事夫差親為夫差/前馬王注言官伎引馬也鴟夷詳七卷胡穆秀才遺古)
(銅器詩注古詩話裴令公夜宴公索聨句元白有得色/至楊汝士曰昔日蘭亭無艷質此時金谷有高人白知)
(不䏻加遽曰笙歌鼎沸勿作此冷淡生活元曰樂天可/謂能保其名也元乃㣲之韓退之贈張秘書詩阿買不)
(識字頗知書八分詩成使之冩亦足張吾軍注或問/魯直阿買是退之何人答云退之姪必有據而云)
　　　盧山五詠
　　　　盧敖洞(圗經敖秦博士避/難此山遂得名)
上界足官府飛昇亦何益還在此山中相逢不相識
(韓退之酬盧給事詩天門九扇相當開上界真人/足官府李太白通塘曲相逄不相識出沒繞通塘)
　　　　飲酒臺
博士雅好飲空山誰與娛莫向驪山去君王不喜儒
(史記秦始皇𦵏驪山又三十五年諸生四百六十餘人/皆坑之咸陽衛宏古文官書序秦始皇宻令冬種𤓰於)
(驪山谷中温䖏𤓰實成詔博士諸生説之人人各異使/徃視之為伏機從上填之以土皆壓死今新豐温湯䖏)
(號愍儒鄉見漢書儒林傳註漢酈食/其傳初見沛公騎士曰沛公不喜儒)
　　　　聖燈巖
石室有金丹山神不知祕何必露光芒夜半驚童稚
　　　　三泉
皎皎巖下泉無人還自潔不用比三星清光同一月
(詩國風綢繆束薪三星在天王注/傳曰明星之多不如一月之光)
　　　　障日峯
長安自不逺蜀客苦思歸莫教名障日喚作小峨眉(公/自)
(注其状類峨/眉但小耳)
(晉明帝紀帝年数嵗元帝坐置膝上因長安使来問曰/汝謂日與長安孰逺對曰長安近不聞人従日邉来元)
(帝異之明日宴羣僚又問之對曰日近元帝失色曰何/乃異向者之言乎對曰舉頭見日不見長安由是益竒)
(之李白登鳯皇臺詩總為浮雲能蔽日長/安不見使人愁古樂府石崇作思歸引)
　　　次韻章傳道喜雨(公自注禱/常山而得)
去年夏旱秋不雨海畔居民飲鹹苦今年春暖欲生蝝
地上戢戢多於土預憂一旦開兩翅口吻如風那肎吐
前時渡江入吴越布陣横空如項羽(公自注去嵗錢唐/見飛蝗自西北来)
(極可/畏)農夫拱手但垂泣人力區區固難禦撲縁鬉毛(一作/尾)
困牛馬啖齧衣服穿房户坐觀不救亦何心秉畀炎火
傳自古荷鋤散掘誰敢後得米濟饑還小補常山山神
信英烈撝駕雷公訶電母應憐郡守老且愚欲把瘡痍
手摩撫山中歸時風色變中路已覺商羊舞夜牕騷騷
鬧松竹朝畦泫泫流膏乳從来蝗旱必相資此事吾聞
老農語庶將積潤掃遺孽收拾豐嵗還明主縣前巳窖
八千斛(公自注今春及今/得蝗子八千餘斛)率以一升完一畝更看蠶婦
過初眠(公自注蠶一眠/則蝗不復生矣)未用賀客来旁午先生筆力吾
所畏蹙(蹴/同)踏鮑謝跨徐庾偶然談笑得佳篇便恐流傳
成樂府陋邦一雨何足道吾君盛德九州普中和樂職
幾時作試向諸生選何武
(唐韻蝝蝗子也左傳宣十五年冬蝝生漢黥布傳上望/布軍置陣如項籍軍上惡之撲緣字出莊子詳三卷次)
(韻王誨夜坐詩注北史後秦有蝗齧草木皆盡牛馬至/相噉毛姚崇傳誚倪若水曰今坐觀蝗食苖忍而不救)
(因以無年刺史其謂何詩小雅田祖有神秉畀炎火朝/野僉載唐開元四年河南北蝗螽為災敕遣使與州縣)
(驅逐採得一石者與石粟一斗者粟亦如之掘坑埋之/唐十道四蕃志密州常山齊時祈雨常應因以為名王)
(充論衡畫雷公左手引連鼓右手椎之續仙傳東王父/與玊女投壺有不入者天為之笑則電後漢王郎傳元)
(元瘡痍已過半矣家語童謡曰天将大雨商羊鼓舞五/行志旱則魚螺變為蟲蝗漢霍光傳使者旁午注一縱)
(一横為旁午宋鮑昭齊謝眺與徐陵庾信前後以詩文/鳴於南朝前漢禮樂志武帝立樂府采詩夜誦有趙代)
(秦楚之謳漢王褒傳益州刺史王襄欲宣風化於衆庶/聞褒有俊材使作中和樂職宣布詩選好事者令依鹿)
(鳴之聲習而歌之時汜鄉侯何武為童子選在歌中乆/之武等學長安歌太學下轉而上聞宣帝召見武等觀)
(之皆賜帛謂曰此盛德/之事吾何足以當之)
　　　謝郡人田賀二生獻花
城裏田員外城西賀秀才不愁家四壁自有錦千堆珍
重尤竒品艱難最後開芳心困落日薄艷戰輕雷(公自/注昨)
(日雷/雨)老守仍多病壯懐先已灰殷勤此粲者(公自注賀/獻花三朶)
攀折為誰哉玉腕揎紅袖金樽㵼白醅何當鑷霜鬢强
插滿頭回
(唐百官志太宗省内外官定制為七百二十員曰吾以/此待天下賢才足矣然是時已有員外置漢賈誼傳河)
(南守聞其秀才召置門下楊巨源看花詩一林堆錦映/千燈詩國風三英粲兮又見此粲者國語獸三為羣人)
(三為衆女三為粲杜牧之醉題金鑷/洗霜鬢又九日詩菊花須挿滿頭歸)
　　　惜花
吉祥寺中錦千堆(公自注錢塘/花最盛䖏)前年賞花真盛哉道人
勸我清明来腰鼓百面如春雷打徹凉州花自開沙河
塘上插花回醉倒不覺吴兒咍豈知如今雙鬢摧城西
古寺沒蒿菜有僧閉門手自栽千枝萬葉巧剪裁就中
一叢何所似馬腦槃盛金縷杯而我食菜方清齋對花
不飲花應猜夜来雨雹如李梅紅殘綠暗吁可哀(公自/注錢)
(塘吉祥寺花為第一壬子清明賞㑹最盛金盤綵藍以/獻於座者五十三人夜歸沙河塘上觀者如山爾後無)
(復繼也今年諸家園圃花亦極盛而龍興僧房一叢亦/竒但衰病牢落自無以發興耳昨日雨雹如此花之存)
(者有幾可/為嘆息也)
(南京羯鼓録明皇嘗遇二月初宿雨始晴景色明媚小/殿亭内栁杏将吐歎曰對此景物豈可不與他判㫁遣)
(高力士取羯鼓上臨軒縱擊一曲名春光好回頋栁杏/皆拆上指笑謂嬪嬙曰此事不喚我作天公可乎唐裴)
(行儉平都支遮匐獲馬腦盤廣二尺杜/子美詩内府殷紅馬腦盤春秋天雨雹)
　　　和頓教授見寄用除夜韻
我笑陶淵明種秫二頃半婦言既不用還有責子嘆無
絃則無琴何必勞撫玩我笑劉伯倫醉髪蓬茆散二豪
苦不納獨以鍤自伴既死何用埋此身同夜旦孰云二
子賢自結兩重案笑人還自笑出口談治亂一生溷塵
垢晩以道自盥無成空得懶坐此百事緩仄聞頓夫子
講道出新貫豈無一尺書恐不記庸懦(奴亂/切)陋邦貧且
病數米銖稱炭慙愧章先生十日坐空館袖中出子詩
貪讀酒屢煖狂言各須慎勿使輸薪粲
(淵明責子詩雖有五男児縂不好紙筆種秫無絃注並/見前晋劉伶傳字伯倫嘗乘鹿車攜一壺酒使人荷鍤)
(随之謂曰死便埋我著酒德頌曰俯觀萬物擾擾焉若/江海之載浮萍二豪侍側焉如蜾嬴之與螟蛉荘子大)
(宗師死生命也其有夜旦之常天也傳燈録據款結案/又兩重公案皆禅宗語如此類甚多宗門公案有一千)
(七百説文牘書版也長一尺為率荘子庚桑楚簡髮而/櫛數米而炊稱炭用韋荘事詳四卷次韻栁子玊詩注)
(晉孫盛傳嘗謁殷浩談論食冷而復煖者數四漢刑法/志罪人獄巳决定為城且舂滿三嵗為鬼薪白粲惠帝)
(紀註曰取薪給宗廟為鬼薪坐擇/米使正白為白粲皆二嵗刑也)
　　　和子由四首
　　　　韓太祝送游太山
偶作郊原十日游未應回首厭籠囚但教塵土驅馳足
終把雲山爛漫酬聞道逢春思濯錦便須到處覓菟裘
恨君不上東封頂夜看金輪出九幽
(蜀記錦城南有濯錦江左傳隐十一年公曰使營菟裘/吾将老焉菟兔都反史記封禅書武帝封禪上太山乃)
(令人上石立之太山巔太山記東南峯名日觀鷄一鳴/見日出劉禹錫詩赤波千萬里湧出黄金輪黄庭經九)
(幽日月/洞空無)
　　　　送春
夢裏青春可得追欲將詩句絆餘暉酒闌病客惟思睡
蜜熟黄蜂亦懶飛芍藥櫻桃俱掃地(公自注病/過此二物)鬢絲禪
榻兩忘機憑君借取法界觀一洗人間萬事非(公自注/来書云)
(近看此書余/未嘗見也)
(白樂天禽蟲十二章蠶老蠒成不庇身蜂饑蜜熟屬他/人鬢絲禅榻注再見華嚴經法界觀清涼澄觀禪師述)
(以明華嚴大㫖杜子美送韓/十四詩歎息人閒萬事非)
　　　　首夏官舍即事
安石榴花開最遲絳裙深樹出幽菲吾廬想見無限好
客子倦游胡不歸坐上一樽雖得滿古来四事巧相違
令人郤憶湖邊寺垂栁隂陰晝掩扉
(張華博物志張騫使西域還得安石榴竇子野酒譜扶/風傳云頓遜國有安石榴取汁數日成美酒白樂天山)
(石榴詩題詩報我何所云苦云色似石榴裙鄭谷子規/詩春山無限好猶道不如歸詩國風式微式微胡不歸)
(後漢孔融傳常嘆曰坐上客常滿樽中酒不空/吾無憂矣四事用謝靈運擬鄴中詩序注已見)
　　　　送李供備席上和李詩
家聲赫弈盖并凉也解㣲吟錦瑟旁擘水取魚湖起浪
引杯看劍坐生光風流别後人人憶才器歸来種種長
不用更貪窮事業風騷分付與沈湘
(漢中山靖王傳雍門子壹㣲吟古詩話李商隐有錦瑟/詩云是令狐楚之青衣杜子美詩暫醉佳人錦瑟旁韓)
(退之詩擘水看蛟螭杜宴左氏/荘詩檢書燒燭短看劍引杯長)
　　　西齋
西齋深且明中有六尺牀病夫朝睡足危坐覺日長昏
昏既非醉踽踽亦非狂褰衣竹風下穆然中㣲凉起行
西園中草木含幽香榴花開一枝桑棗沃以光鳴鳩得
美䕃困立㤀飛翔黄鳥亦自喜新音變圎吭杖藜觀物
化亦以觀我生(師荘/切)萬物各得時我生日皇皇
(晋賀循傳晉武賜循以六尺牀白樂天詩好是幽眠䖏/松陰六尺牀又詩日髙睡足猶慵起危坐見管子弟子)
(職篇詩國風獨行踽踽詩大雅吉甫作頌穆如清風宋/玉九辯薄寒之中人詩國風桑之未落其葉沃若荘子)
(山木篇覩一蝉方得美䕃而忘其身左太冲蜀都賦鴻/儔鶴侣振露鵜胡雪飛水宿弄吭清渠荘子譲王篇原)
(憲杖藜而應門齊物論周與胡蝶則必有分矣此之謂/物化淮南子春女悲秋士哀而知物化周易觀我生進)
(退未失道也劉禹錫賦觀物之餘遂觀我生陶潛歸去/来善萬物之得時又寓形宇内復幾時曷不委心任去)
(留胡為皇皇欲何/之楊子仲尼皇皇)
　　　小兒
小兒不識愁起坐牽我衣我欲嗔小兒老妻勸兒癡兒
癡君更甚不樂愁何為還坐愧此言洗盞當我前大勝
劉伶婦區區為酒錢
(晉劉伶傳伶求酒於妻/妻捐酒毁器涕泣諫之)
　　　寄劉孝叔(劉孝叔名述神宗時擢侍御史知雜/數論事剴切㑹與王安石争獄事不)
　　　　(合出知江州踰嵗提舉崇禧觀東坡倅杭與/孝叔㑹虎邱和其二詩載第九卷吴興六客)
　　　　(堂孝叔其一人也此詩首言征伐之意熙寕/三年十一月詔京畿河北京東西路置三十)
　　　　(七将将官遂與州郡長吏争衡故云聨翩三/十七将軍走馬西来各開府又立保甲法令)
　　　　(諸州籍保甲聚民而教之禁令苛急徃徃去/為盗郡縣不敢以聞故云保甲連村團未徧)
　　　　(五年立方田均稅法詔司農以條約并式頒/之天下嵗以九月委令佐分地計量乃書户)
　　　　(帖連荘帳付之以為地符故云方田訟牒紛/如雨七年吕惠卿建手實法使民自上其家)
　　　　(之物産而官為注籍奉使者至析秋毫天下/病之至八年十月乃罷故曰爾来手實降新)
　　　　(書云云又曰平生學問止流俗是時安石凡/議其新政者皆以流俗謂之也孝叔年七十)
　　　　(二卒紹興間録其/風節贈秘閣修撰)
君王有意誅驕鹵椎破銅山鑄銅虎聨翩三十七將軍
走馬西来各開府南山伐木作車軸東海取鼍漫戰鼓
汗流奔走誰敢後恐乏軍興汙資(當作/質)斧保甲連村團
未遍方田訟牒紛如雨爾来手實降新書抉剔根株窮
脉縷詔書惻怛信深厚吏䏻淺薄空勞苦平生學問止
流俗衆裏笙竽誰比數忽令獨奏鳯將雛倉卒欲吹那
得譜况復連年苦饑饉剥齧草木啖泥土今年雨雪頗
應時又報蝗蟲生翅股憂来洗盞欲强醉寂寞虛齋卧
空甒公厨十日不生煙更望紅裙踏筵舞故人屡寄山
中信只有當歸無别語方将雀䑕偷太倉未肯衣冠挂
神武吴興丈人真得道平日立朝非小補自從四方冠
蓋鬧歸作二浙湖山主髙蹤已自雜漁釣大隱何曾棄
簮組去年相從殊未足問道已許談其粗(一作/祖)逝將棄
官徃卒業俗縁未盡那得覩公家只在霅谿上上有白
雲如白羽應憐進退苦皇皇更把安心教初祖
(三國志董卓傳悉椎破銅人鐘簴漢文帝紀初與郡守/為銅虎符注銅虎符第一至第五國家當發兵遣使者)
(至郡合符符合乃聼受之謝靈運詩金羈相馳逐聨翩/何窮已栁子厚古東門行漢家三十六将軍東方雷動)
(横陣雲漢趙廣漢傳劾蘇賢為騎士屯霸上不詣屯所/乏軍興蘅按資斧資字當是質字之誤質與鑕通史記)
(范雎傳臣之胷不足以當椹質而要不足以待斧鉞又/一語無効請伏斧質又石慶傳罪當伏斧質又漢書梅)
(福傳雖伏質横分臣之願也諸本既譌資舊注因竝作/資斧觧極無謂今正後漢馬嚴傳註劉徽九章筭術曰)
(方田第一晋王羲之傳文符如雨倒錯違背不復可知/漢儒林傳文章爾雅訓辭深厚漢書司馬遷傳若望僕)
(不相師而用流俗人之言注望怨也流俗謂随俗人之/言而流移其志又刑餘之人無足比數衆裏笙竽用東)
(郭濫竽事詳一卷将徃終南詩注晉樂志鳯将雛者舊/曲也韓退之感春詩艶姬踏筵舞清眸射劍㦸孫盛雜)
(語姜維詣諸葛亮與母相失後得母書令求當歸維曰/但有逺志不在當歸許嵩建康實録太史慈從孫䇿為)
(将曺公聞其名遺之書以篋封之發省無所道但貯當/歸爾韓退之詩家請官供不報答無異雀䑕偷太倉挂)
(冠大隠竝已見前注漢椘元王傳遣子郢客與申公俱/卒業荘子漁父篇孔子請因受業而卒學大遒俗縁未)
(盡用謝靈運語詳七卷汪潭秀才詩注霅谿注詳五卷/贈孫莘老安心注詳七卷病中遊祖塔院王注公烏臺)
(詩案况復連年若饑饉至更望紅裙踏筵舞供云近来/饑荒飛蝗蔽天以譏朝廷行法事多闕失又言酒食無)
(備公厨蕭索以譏諷朝廷減削公使錢太甚公/事既冗旱蝗又甚貳政巨藩尚如此窘廹耳)
　　　孔長源挽詩二首(孔長源名延世宣聖裔孫以/進士第一嘉祐間知封州有)
　　　　(遺愛後知越州改宣州未至以為管勾三司/理欠憑由司出知潤州未行卒長源言若不)
　　　　(䏻出口及見義慷慨老益自强雖齟齬不以/易意工於為文三子皆自教以學文仲武仲)
　　　　(平仲皆有傳國史為時名臣詩云/不愧蔡邕碑者曽子固志其墓也)
少年才氣冠當時晚節孤風益自竒君勝宜為夫子後
林宗不愧蔡邕碑南荒尚記誅元惡東越誰能事細兒
耆舊如今幾人在為君無憾為時悲
(韓愈孔戣墓志銘孔世卅八吾見其孫按戣字君嚴弟/戡字君勝後漢郭太傳太字林宗舉有道卒四方之士)
(千餘人皆來㑹𦵏同志者乃共刻石立碑蔡邕為文既/而謂涿郡盧植曰吾為碑銘多矣皆有慙德惟郭有道)
(無愧色耳史記陳軫傳荘舄越之/鄙細人韓退之詩魯連細児黠)
小堰門頭栁繫船呉山堂上月侵筵潮聲半夜千巖響
詩句明朝萬口傳(公自注長源自越過杭夜飲有羙堂/上聨句長源詩云天目遠隨雙鳳落)
(海門遥蹙兩潮/趨一坐稱善)豈意日斜庚子後忽驚嵗在已辰年佳
城一閉無窮事南望題詩淚灑牋
(輿地志吴山本名胥山避伍相故改為吴山杜子美送/韋二詩念我能書數字至将詩不必萬人傳漢賈誼傳)
(為長沙傅有服飛入誼舍自傷悼以為壽不得長廼為/賦以自廣曰庚子日斜服集余舎止於坐隅貌甚閑暇)
(後漢鄭𤣥夢孔子吿之曰起起今年嵗在辰明年嵗在/己既寤以讖合之知命當終讖曰嵗在龍蛇賢人嗟西)
(京雜記滕公嘗出東都馬忽悲鳴掊地不前公使人掘/地得石槨其上書云佳城鬰欝三千年見白日吁嗟滕)
(公居/此室)
　　　寄呂穆仲寺丞
孤山寺下水侵門毎到先看醉墨痕楚相未亡談笑是
中郎不見典刑存(公自注杭有伶人善學吕舉措/酷似别後常令作之以為笑)君先
去踏塵埃陌我亦来㝷桑棗村回首西湖真一夢灰心
霜鬢更休論
(史記滑稽傳楚相孫叔敖死優孟為叔敖衣冠抵掌談/笑王大驚以為叔敖復生也後漢孔融傳素與蔡邕善)
(邕卒後有虎賁士貌類於邕融每酒酣引與同坐曰雖/無老成人尚有典刑邕為左中郎将裴度中書即事詩)
(灰心緣忍事/霜鬢為論兵)
　　　余主簿母挽詩
閨庭蘭玊照鄉閭自昔雖貧樂有餘豈獨家人在中饋
郤因麟趾識關雎雲軿忽已歸仙府喬木依然擁舊廬
忍把還鄉千斛淚一時灑向老萊裾
(晉謝𤣥傳叔父安嘗曰子弟亦何預人事正欲使其佳/𤣥曰譬如芝蘭玊樹欲其生於庭堦耳周易家人在中)
(饋貞吉詩小序麟/之趾關雎之應也)
　　　送趙寺丞寄陳海州
景疏樓上喚蛾眉君到應先誦此詩若見孟公投轄飲
莫忘衝雪送君時
(景疏楼海州即東海郡為二疏之鄉故有景疏楼也又/見九卷詩注漢陳遵字孟公投轄詳八卷和蘇州太守)
(詩/注)
　　　答陳述古二首
漫説山東第二州棗林桑泊負春游城西亦有紅千葉
人老簮花郤自羞
小桃破蕚未勝春羅綺叢中第一人聞道使君歸去後
舞衫歌扇總生塵(公自注陳有小/妓述古稱之)
(樂府徐陵雜曲舞衫回袖勝春風歌扇當牕似/秋月劉越石答盧諶詩澄醪覆觴絲竹生塵)
　　　張安道樂全堂
列子御風殊不惡猶被莊生譏數數歩兵飲酒中散琴
於此得全非至樂樂全居士全於天維摩丈室空翛然
平生痛飲今不飲無琴不獨今無絃我公天與英雄表
龍章鳯姿照魚鳥但令端委坐廟堂北狄西戎談笑了
如今老去苦思歸小字親書寄我詩試問樂全全底事
無全何處更相虧
(荘子逍遥游列子御風而行泠然善也旬有五日而後/反彼於致福者未數数然也晋阮籍傳歩兵厨營人善)
(醸有貯酒三百斛乃求為歩兵校尉晉魏之際天下多/故由是不與世事酣飲為常又嵇康傳與魏宗室婚拜)
(中散大夫常修飬性服食之事弹琴詠詩自足於懐與/山濤絶交書曰濁酒一杯弹琴一曲志意畢矣庾信詩)
(歩兵未飲酒中散未弹琴蕭索無真氣昏昏有俗心荘/子至樂篇天下有至樂無有哉至樂無樂至譽無譽逹)
(生篇得全於酒猶若是而况得全於天乎維摩經長者/維摩詰心念文殊師利與大衆俱来即以神力空其室)
(内除去所有惟置一牀世說王孝伯曰但使常得無事/痛飲酒熟讀離騷便可稱名士晉陶潛蓄素琴一張絃)
(徽不具毎朋酒之㑹則撫而和之曰但識琴中趣何勞/絃上聲晉嵇康傳康土木形骸不自藻飾人以為龍章)
(鳳姿天質自然左傳哀七年吴太伯端委以治吴國語/晋侯端委以入註云諸侯祭服也晉謝鯤傳明帝在東)
(宫問鯤論者以君方庾亮自謂何如答曰端委廟堂使/百僚凖則鯤不如亮一邱一壑自謂過之杜子美詩談)
(笑無河北又洗兵馬二三豪俊為時出整頓乾坤濟時/了荘子繕性篇樂全之謂得志古之所謂得志者非軒)
(冕之謂也謂無以/益其樂而已矣)
　　　張文裕挽詞(張文裕名掞舉進士知益都縣中/丞范諷薦其材知萊州掖縣民訴)
　　　　(旱於州州不受文裕自為奏上之詔除登萊/稅役歴官龍圗直學士户部侍郎致仕卒年)
　　　　(八十文裕齊州歴城人故有濟南名士句益/都在劍外而文裕有恵政故有劍外生祠句)
髙才本出朝廷右䏻事空推德業餘每見便聞曹植句
至今傳寳魏華書濟南名士新凋䘮劍外生祠已潔除
欲寄西風兩行淚依然喬木鄭公廬
(漢田叔傳上召與語漢廷臣無䏻出其右者周易天下/之䏻事畢矣易繫辭可乆則賢人之德可大則賢人之)
(業三國魏陳思王植字子建善屬文杜子美詩文章曺/植波瀾闊王注魏華河南人善書其字如禇河南而用)
(筆開闊有豆盧公神道碑見於世又華為王徽之外孫/善草𨽻書杜子美宴歴下亭詩海内此亭古濟南名士)
(多又寄杜位詩封書兩行淚霑泗裛新詩白樂天寄劉蘇/州詩何堪老淚交流日正是西風摇落時後漢鄭𤣥傳)
(孔融深敬於𤣥告高宻縣為𤣥特立一鄉曰鄭君好學/實懐明德今鄭君鄉宜曰鄭公鄉廣開門衢令容髙車)
(號為通/德門)
　　　懐西湖寄鼂美叔同年(鼂美叔名端彦時提㸃/兩浙刑獄置司杭州)
西湖天下景游者無愚賢淺深隨所得誰䏻識其全嗟
我本狂直早為世所捐獨專山水樂付與寧非天三百
六十寺幽㝷遂窮年所至得其妙心知口難傳至今清
夜夢耳目餘芳鮮君持使者節風采爍雲煙清流與碧
巘安肎為君妍胡不屏騎從暫借僧榻眠讀我壁閒詩
清涼洗煩煎䇿杖無道路直造意所便應逢古漁父葦
閒自延緣問道若有得買魚勿論錢
(歐陽公鎮陽園詩至今清夜夢猶遶北潭北漢霍光傳/天下想聞其風采荘子漁父詳見七卷九日湖上㝷周)
(李詩注杜子美詩白魚/如切玊朱橘不論錢)
　　　和梅户曹㑹獵鐵溝
山西從古説三明誰信儒冠也捍城竿上鯨鯢猶未掩
(公自注近/梟数盗)草中狐兔不須驚東州趙叟(一作/傁)飲無敵南
國梅仙詩有聲不向如臯閑射雉歸来何以得卿卿(公/自)
(注是日惟/梅趙不射)
(後漢段熲傳贊山西多猛三明儷蹤詳見九卷二公再/和詩注左傳宣十二年古者明王伐不敬取其鯨鯢而)
(封之以為大戮於是乎有京觀杜子美冬狩行草中狐/兔盡何益天子不在咸陽宫左傳宣十二年趙傁在後)
(漢梅福傳隠吴市門卒至今人以為仙左傳昭二十八/年賈大夫惡娶妻而美三年不言不笑御以如臯射雉)
(獲之其妻始笑而/言卿卿注見四卷)
　　　祭常山回小獵
青蓋前頭㸃皂旗黄茅岡下出長圍弄風驕馬跑空立
趁兔蒼鷹掠地飛回望白雲生翠巘歸来紅葉滿征衣
聖明若用西凉簿白羽猶䏻效一揮
(南史侯景作長圍圍梁宋書魏主就臧質求酒封溲便/與之魏主怒築長圍一夕而合晉張重華傳重華據西)
(凉用主簿謝艾為將軍進軍臨河麻秋以三萬衆距之/艾乘軺車冠白幍鳴鼓而行秋望而怒曰艾年少書生)
(冠服如此輕我也命黑矟龍驤三千人馳擊之左右大/擾艾乃下車踞胡牀指麾䖏分賊以為伏兵發懼不敢)
(進艾乗勝奔擊大敗之晉顧榮傳陳敏之亂假榮丹陽/内史榮與周玘等潛謀起兵攻敏榮發橋斂舟於南岸)
(敏率萬餘人出不穫濟榮/麾以白羽扇其衆潰散)
　　　和章七出守湖州二首(章惇字/子厚)
方丈仙人出𣺌茫髙情猶愛水雲鄉功名誰使連三㨗
身世何緣得兩㤀早嵗歸休心共在他年相見話偏長
只應未報君恩重清夢時時到玊堂
(史記封禪書蓬萊方丈瀛洲此三神山者相傳在渤海/中詩小雅一月三㨗白樂天詩性與時相逺身将世兩)
(㤀陶淵明斜川詩吾生行歸休漢揚雄傳歴金門上玊/堂有日矣李宗諤翰苑雜記太宗皇帝御書飛白玊堂)
(之署四字淳化三年賜/今在本院玊堂門上)
絳闕雲臺總有名應須極貴又長生鼎中龍虎黄金賤
松下龜虵綠骨輕(公自注君好爐/火而餌茯苓)霅水未渾纓可濯弁
峯初見眼應明兩巵春酒真堪羡獨占人閒分外榮
(晉傅𤣥西都賦巍巍絳闕續仙傳謝自然入海至一山/遇道士曰天台司馬承禎身居赤城名在絳闕真良師)
(也後漢朱景等傳贊顯宗追感前世功臣圗畫二十八/将於南宫雲臺王注金丹之術有日魄月魄白虎青龍)
(真鉛正永盖五行強名耳霅水弁峯注並見五卷詩/國風為此春酒以介眉壽時子厚二親無恙故云)
　　　和張子野見寄三絶句
　　　　過舊游
前生我已到杭州到處長如到舊游更欲洞霄為隱吏
一菴閑地且相留
(公答錢塘主簿陳師仲書云一嵗率常四五夢至西湖/上此殆世俗所謂前緣者在杭州嘗游壽聖院入門便)
(悟曽到䏻言其院後堂殿山石䖏故詩中有前生已到/之語杭州圗經洞霄宫在餘杭縣西南十八里唐大歴)
(五年建為天柱觀祥符元年改/今額杜子美詩隐吏逢梅福)
　　　　見題壁
狂吟跌宕無風雅醉墨淋浪不整齊應為詩人一回顧
山僧未忍掃黄泥
(小説有富家子杜四郎常戯為詩章號杜荀鴨以比荀/鶴毎有詩即題屋壁親賔或汙墁之即云三十年来塵)
(撲面如今始/得一杴泥)
　　　　竹閣見憶
栢堂南畔竹如雲此閣何人是主人但遣先生披鶴氅
不須更畫樂天真
(世說孟昶家在京口嘗見王恭乘髙輿披鶴氅裘於時/㣲雪昶於籬間窺之歎曰此真神仙中人竹閣有樂天)
(祠/堂)
　　　和蔣䕫寄茶
我生百事常隨緣四方水陸無不便扁舟渡江適吴越
三年飲食窮芳鮮金虀玊膾飯炊雪海螯江柱初脱泉
臨風飽食甘寢罷一甌花乳浮輕圎自從捨舟入東武
沃野便到桑麻川翦毛胡羊大如馬誰記鹿角腥槃筵
厨中烝粟埋飯罋大杓更取酸生涎柘羅銅碾棄不用
脂麻白土須盆研故人猶作舊眼看謂我好尚如當年
沙谿北苑强分别水腳一線争誰先清詩兩幅寄千里
紫金百餅費萬錢吟哦烹噍兩竒絶只恐偷乞煩封纒
老妻稚子不知愛一半已入薑鹽煎人生所遇無不可
南北嗜好知誰賢死生禍福久不擇更論甘苦争蚩姸
知君窮旅不自釋因詩寄謝聊相鑴
(大業拾遺吴郡獻松江鱸魚膾湏八九月霜下之時鱸/魚白如雪取三尺以下者作之以香菜花葉相閒和以)
(細縷金橙食之所謂金虀玊鱠東南之佳味也王注海/螯言蟹江柱江瑤柱也韓退之簞詩倒身甘寢百疾愈)
(劉禹錫茶詩欲知花乳清冷味湏是眠雲跂石人漢地/理志琅邪郡東武縣世説諸阮飲酒不復用常杯斟酌)
(以大罋盛酒圜坐相向大杓更飲之丁謂茶録北苑里/名官焙曰龍焙盖造御茶也吕仲吉茶記壑源其别有)
(八沙谿其一也蔡君謨茶録建安人鬬試以水痕先者/為負故較勝負之説曰相去一水兩水王注蜀人以芝)
(蔴白土煎茶又鹽薑煎茶亦蜀中風味/唐薛䏻茶詩鹽慎添長戒薑宜煮更誇)
　　　答李邦直(李邦直名清臣蚤以詞藻受知人主/然志於利禄操持悖繆與鄧温伯章)
　　　　(惇諸人鋭意紹述正人竄逐幾無噍類後追/治其罪貶雷州司户公守高宻時邦直以京)
　　　　(東提刑行部至宻也東坡七年瘴海僅/得生還推原禍本實自邦直發之云)
美人如春風著物物未知羈愁似冰雪見子先流澌子
從徐方来吏民舉熙熈扶病出見之驚我一何衰知我
久慵倦起我以新詩詩詞如醇酒盎然熏四支徑飲不
覺醉欲和先昏疲西齋有蠻帳風雨夜紛披放懐語不
擇撫掌笑脱頤别来今幾何春物已含姿栁色日夜暗
子来竟何時徐方雖云樂東山禁游嬉又無狂太守何
以觧憂思聞子有賢婦華堂詠螽斯盍不倒嚢槖賣劍
買蛾眉不用教絲竹唱我新歌詞
(楚詞望美人兮未来東方朔七諫赴湘沅之流澌兮韻/書澌流冰也老子衆人熙熈如享太牢如登春臺漢匡)
(衡傳諸儒語曰匡説詩觧人頤注使人笑而不䏻止也/詩小序螽斯后妃子孫衆多也按邦直再娶孫巨源女)
(賢婦謂孫也劉禹錫楊栁枝詞請/君莫奏前朝曲唱我新翻楊栁枝)
　
　
　
　施註蘇詩巻十
欽定四庫全書
　施註蘇詩巻十一
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅删補
　　詩六十六首
　　　　(起守髙密至得代歸京師作日早晴遂行之/巻中有除夜大雪留濰州元)
　　　　(作公年譜除夜當是熈寕丙辰元日則丁巳/按)
　　　　(元日/也)
　　　和文與可洋川園池三十首(唐地理志洋州洋/川郡武徳元年析)
　　　　(梁州之西鄉/黄金興勢置)
　　　　湖橋
朱闌畫柱照湖明白葛烏紗曳履行橋下龜魚晩無数
識君拄杖過橋聲
　　　　横湖
貪看翠盖擁紅糚不覺湖邉一夜霜巻郤天機雲錦段
從教匹練寫秋光
(古詩娥娥紅粉糚纎纎出素手宋玉髙唐賦蜺為旌翠/為蓋木𤣥虛海賦雲錦散文於沙汭之際韓退之曲江)
(荷花詩撑舟昆明度雲錦腳敲兩/舷呌呉歌謝𤣥暉詩澄江净如練)
　　　　書軒
雨昏石硯寒雲色風動牙籖亂葉聲庭下已生書帯草
　君疑是鄭康成
(韓退之詩鄴侯家多書揷架三萬軸一一懸牙籖新若/手未觸三齊記略鄭康成居不其城南山中教授山下)
(草如薤葉長尺餘/人號康成書帶草)
　　　　冰池
不嫌冰雪遶池㸔誰似詩人巧耐寒記取羲之洗硯處
碧琉璃下黒蛟蟠
(杜子美詩勝裏金花巧耐寒晋書王羲之傳嘗與人書/云張芝臨池學書池水盡黒使人耽之若是未必後之)
(也洗硯承天歸宗/寺有右軍墨池)
　　　　竹塢
晩節先生道轉孤嵗寒唯有竹相娯麤才杜牧真堪笑
喚作軍中十萬夫
(白樂天答賈舍人詩一别承明三領郡從教人道是麤/材北夢瑣言唐自大中以來以兵為戲廊廟之上耻言)
(韜畧就有如盧藩薛能者目為麤材杜牧之賊竹/林外裹兮十萬丈夫已見三巻次韻子由詩注)
　　　　荻浦
雨折霜乾不耐秋白花黄葉使人愁月明小艇湖邉宿
便是江南鸚鵡洲
(九域志鄂州古迹有鸚鵡洲庾信詩春洲鸚鵡/色流水桃花香李太白詩鸚鵡洲横漢陽渡)
　　　　蓼嶼
秋歸南浦蟪蛄鳴霜落横湖沙水清卧雨幽花無限思
抱叢寒蝶不勝情
(家語孔子謂宰我曰違山十里蟪蛄之聲猶/在於耳江文通別賦送君南浦傷如之何)
　　　　望雲樓
隂晴朝暮㡬回新已向虛空付此身出夲無心歸亦好
白雲還似望雲人
(華嚴經處世界如虛空如蓮花不著/水陶淵明歸去來辭雲無心而出岫)
　　　　天漢臺
漾水東流舊見經銀潢左界上通靈此臺試向天文覓
閣道中閒第㡬星
(尚書嶓冡導漾東流為漢謝希逸月賦斜漢左界北陸/南躔漢天文志天一紫宫後十七星絶漢抵營室曰閣)
(道/)
　　　　待月臺
月與髙人夲有期挂簷低户映蛾睂只從昨夜十分滿
漸覺冰輪出海遲
　　　　二樂榭
此間真趣豈容談二樂并君已是三仁智更煩訶妄見
坐令魯叟作瞿曇(公自注來詩云/二見因妄生)
　　　　灙泉亭
聞道池亭勝兩川應須爛醉荅雲煙勸君多揀長腰米
消破亭中萬斛泉
(杜子美詩爛醉是生涯李賀憶昌谷/山居詩長鎗江米熟小樹棗花香)
　　　　吏隐亭(吏隐出汝南先/賢傳鄭欽事)
縱横憂患滿人間頗怪先生日日閑昨夜清風眠北牖
朝來爽氣在西山
　　　　霜筠亭
觧籜新篁不自持嬋娟巳有嵗寒姿要㸔凛凛霜前意
須待秋風粉落時
　　　　無言亭
殷勤稽首維摩詰敢問如何是法門弹指未終千偈了
向人還道夲無言
　　　　露香亭
亭下佳人錦繡衣滿身瓔珞綴明璣晩香消歇無尋處
花巳飄零露已晞
(西域記西域國人首冠花縵身衣/瓔珞詩小雅湛湛露斯匪陽不晞)
　　　　涵虛亭
水軒花榭兩争妍秋月春風各自偏惟有此亭無一物
坐觀萬景得天全
　　　　谿光亭
决去湖波尚有情郤隨初日動簷楹谿光自古無人畫
慿仗新詩與寫成
(古詩話詩人以畫為/無聲詩詩為有聲畫)
　　　　過谿亭
身輕歩稳去忘歸四柱亭前野彴微忽悟過谿還一笑
水禽驚落翠毛衣
(爾雅畧彴獨木橋也廬山記逺公與陶元亮陸修/静談道不覺過虎溪因相與大笑故世傳三笑圗)
　　　　披錦亭
煙紅露緑曉風香燕舞鶯嗁春日長誰道使君貧且老
繡屏錦帳咽笙簧
　　　　禊亭
曲池流水細鱗鱗髙㑹傳觴似洛濵紅粉翠娥應不要
畫船來徃勝於人
(何遜下方山詩鱗鱗水逆去瀰瀰急還舟晋束晳傳武/帝問三日曲水之義晳曰昔周公城洛邑因流水以泛)
(酒故逸詩云羽觴隨波又秦昭王以三日置酒河曲見/金人奉水心之劍曰令君制有西夏乃霸諸侯因此立)
(為曲水二漢相/承皆為盛集)
　　　　菡萏亭
日日移牀趁下風清香不盡思何窮若為化作龜千嵗
巢向田田亂葉中
(史記龜筴傳有神龜在江南嘉林中常巢於芳蓮之上/抱朴子千嵗龜巢於蓮葉或在叢蓍之下樂府江南曲)
(江南可採蓮/蓮葉何田田)
　　　　荼䕷洞
長憶故山寒食夜野荼䕷發暗香來分無素手簪羅髻
且折霜蕤浸玉醅(長憶故山一/作半雨半晴)
　　　　篔簹谷(異物志篔簹生水邉長数尺圍一尺/五六寸一節相去六七寸廬陵界有)
　　　　(之始興以/南尤多)
漢川修竹賤如蓬斤斧何曽赦籜龍料得清貧饞太守
渭川千畝在胷中(公有文與可畫篔簹谷偃竹記云與/可與其妻游谷中燒笋晩食發函得)
(此詩失笑/噴飯滿案)
(盧仝寄男詩竹林吾最惜新筍好看守萬籜抱龍兒攢/迸溢林薮吾眼恨不見心膓痛如搊籜龍正稱寃莫殺)
(入汝口丁寧囑付汝汝活籜龍否史記/貨殖傳渭川千畝竹其人與千户侯等)
　　　　寒蘆港
溶溶晴港漾春暉蘆笋生時桞絮飛還有江南風物否
桃花流水鮆(徂禮/切)魚肥
(張志和漁父詞西塞山頭白鳥飛桃花流水鱖魚肥/永衡記黄河二月三月水名桃花水韻注鮆刀魚也)
　　　　野人廬
少年辛苦事犂鋤剛厭青山遶故居老覺華堂無意味
郤須時到野人廬
　　　　此君菴
寄與菴前抱節君與君到處合相親寫真雖是文夫子
我亦真堂作記人
(杜子美丹青引必逢佳士亦寫真王注名竹為抱節君/先生新語也與可畫竹名之曰墨君有堂焉先生作墨)
(君堂/記)
　　　　香橙徑
金橙縱復里人知不見鱸魚價自低須是松江煙雨裏
小船燒薤𢷬香虀
(王注鱸魚所以為鱠金橙所以為虀松江之鱸江南/所稱也此為金虀玉鱠又詳巻十和蒋䕫寄茶詩注)
　　　　南園
不種夭桃與緑楊使君應欲候農桑春畦(一作/疇)雨過羅
紈膩夏壠風來餅餌香
　　　　北園
漢水巴山樂有餘一麾從此首歸塗北園草木慿君問
許我他年作主無
(顔延年五君詠屡薦不入官一麾乃出守/杜牧之将赴呉興詩擬把一麾江海去)
　　　寄題刁景純藏春塢
白首歸來種萬松待㸔千尺舞霜風年抛造物陶甄外
春在先生杖履中楊桞長齊低户暗櫻桃爛熟滴堦紅
何時郤與徐元直共訪㐮陽龎徳公
(景純藏春塢前有岡皆種松公有詩云為君栽挿萬松/岡白樂天夢游春詩門桞暗全低簷櫻紅半熟㐮陽記)
(龎徳公居峴山之南未嘗入城府諸葛孔明每至徳公/家獨拜牀下徳公初不令止司馬徳操嘗詣徳公值其)
(上冡徳操徑入其室呼徳公妻子使速作黍徐元直向/云當來就我與徳公談其妻子皆羅拜堂下奔走共設)
(須臾徳公還直入相/就不知何者是客也)
　　　玉盤盂(并序/)
　　東武舊俗每嵗四月大㑹于南禪資福兩寺以芍
　　藥供佛而今嵗最盛凡七千餘朶皆重跗累蕚繁
　　麗豐碩中有白花正圓如覆盂其下十餘葉稍大
　　承之如槃姿格絶異獨出於七千朶之上云得之
　　於城北蘇氏園中周宰相莒公之别業也而其名
　　俚甚乃為易之
雜花狼籍占春餘芍藥開時掃地無兩寺糚成寳瓔珞
一枝争㸔玉盤盂佳名㑹作新翻曲絶品難尋舊畫圖
從此定知年榖熟姑山親見雪肌膚
(莊子逍遥游藐姑射之山神人居焉肌膚若冰/雪綽約若處子其神凝使物不疵癘而年榖熟)
花不能言意可知令君痛飲更無疑但持白酒勸嘉客
直待瓊舟覆玉彛負郭相君初擇地㸔羊屬國首吟詩
吾家豈與花相厚更問殘芳有㡬枝
(周禮六彛皆有舟六彛謂鷄彛鳥彛斚彛黄彛虎彛蜼/彛注舟所以薦彛如今之承盤也負郭看羊俱用蘇氏)
(事/)
　　　和潞公超然臺
我公厭富貴常苦勲業尋相期赤松子永望白雲岑清
風出談笑萬竅為號吟吟成超然詩洗我蓬之心嗟我
夲何人麋鹿强冠襟身微空志大交淺屡言深囑公如
得謝呼我幸寄音但恐酒錢盡煩公揮橐金
(漢張良傳注赤松子仙人號神農時為雨師事見劉向/列仙傳詩大雅穆如清風再見莊子齊物論作則萬竅)
(怒號逍遥游夫子猶有蓬之心也夫張景陽詠史揮金/樂當年嵗暮不留儲杜子美戲簡鄭廣文頼有蘇司業)
(時時與酒錢漢書陸賈傳出所/使越橐中裝賣千金分其子)
　　　聞喬太博換左藏知欽州以詩招飲
今年果起故將軍幽夢清詩信有神馬革裹屍真細事
虎頭食肉更何人陣雲冷壓黄茅瘴羽扇斜揮白葛巾
痛飲從今有㡬日西軒月色夜來新
(公先有鐵溝行贈喬云今年定起故將軍故此云果且/曰信有神也杜子美詩醉裏從為客詩成覺有神後漢)
(馬援傳男兒要當死於邉野以馬革裹屍還葬耳何能/卧牀上在兒女子手中邪班超傳相者曰生燕頷虎頭)
(飛而食肉此萬里侯相也史記天官書陣雲如立垣再/見通真子瘴論嶺南從仲春訖仲夏行青草瘴季夏訖)
(孟冬行黄茅瘴蜀諸葛亮與司馬宣王對於渭濵王/戎服蒞事使人視亮乗素車葛巾羽扇指揮三軍)
　　　喬将行烹鵝鹿出刀劍以飲客以詩戲之
破匣哀鳴出素虯倦㸔鶂鶂聼呦呦明朝只恐兼烹鶴
此去還須郤佩牛便可先呼報恩子不妨仍帶醉鄉侯
他年萬騎歸應好奈有移文在故邱
(雲谿友議韋鵬翼題盱眙邵明府壁云自從煮鶴燒琴/後背郤青山卧明月佩牛用漢龔遂事注見前韓退之)
(送石處士詩忽騎将軍馬自號報恩子唐王績撰醉鄉/記以配劉伶酒徳頌皮日休詩他年謁帝言何事請贈)
(劉伶作醉侯孔稚珪北山移文引云周彦倫先隐北山/後出為海塩令欲還山稚珪乃假山靈之意作文移之)
　　　次韻劉貢父李公擇見寄二首
白髪相望兩故人眼㸔時事㡬番新曲無和者應思郢
論少卑之且借秦嵗惡詩人無好語(公自注公擇來詩/皆道呉中饑苦之)
(事/)夜長鰥守向誰親(公自注貢/父近䘮妻)少思多睡無如我鼻息
雷鳴撼四鄰
(宋玉對楚王問客有歌於郢中者云云其曲彌髙其和/彌寡漢張釋之傳釋之言便宜事文帝曰卑之毋甚髙)
(論令今可行於是言秦漢閒事漢賈山傳言治亂之道/借秦為喻名曰至言李賀詩沙路歸來聞好語旱火不)
(光天/下雨)
何人勸我此閒來絃管生衣甑有埃緑蟻濡脣無百斛
蝗蟲撲面巳三回磨刀入谷追窮㓂灑涕循城拾棄孩
為郡鮮歡君莫歎猶勝塵土走章臺
(甑埃用後漢范丹甑中生塵事已見七巻注謝𤣥暉詩/嘉魴聊可薦緑蟻方獨持史記秦始皇後贊餐未及下)
(咽酒未及濡唇漢張敞傳敞守京兆尹稱職然無威儀/時罷㑹過走馬章臺街公烏臺詩話時朝廷新法減削)
(公使錢及造酒不得百石致管絃生衣甑釜生埃及言/蝗蟲災傷盗賊四起旱澇饑饉以見政事闕失皆新法)
(不便/之故)
　　　寄黎眉州(黎眉州名錞字希聲蜀人志林云希/聲治春秋有家法然為人質木遲緩)
　　　　(劉貢父戲為黎檬子黎以為指其徳不知檬/子真是木也一日聫騎出市人有鬻之者大)
　　　　(笑㡬落馬今吾謫海南所居有此木霜實纍/然二君皆入鬼録坐念故友之風味豈可復)
　　　　(得劉固不冺於世黎/亦能文字不苟隨者)
膠西髙處望西川應在孤雲落照邉瓦屋寒堆春後雪
峨眉翠掃雨餘天治經方笑春秋學好士今無六一賢
(公自注君以春秋受知歐陽/文忠公公自號六一居士)且待淵明賦歸去共将詩
酒趁流年
(韓退之寄盧仝詩春秋三傳束髙閣獨抱遺經䆒終始/按王介甫素不喜春秋目為㫁爛朝報時介甫方得志)
(故云治經方笑春秋學公為眉人/黎方守眉故有淵明歸去之句)
　　　和趙郎中捕蝗見寄(趙郎中成伯時以/尚書郎倅密州)
麥穂人許長榖苖牛可沒天公獨何意忍使蝗蟲發驅
攘著令典農事安可忽我僕既胼胝我馬亦款矻飛騰
漸云少筋力亦已竭苟無百篇詩何以醒睡兀初如疏
畎澮漸若决澥渤往來供十吏腕脱不容歇平生輕妄
庸熟視笑魏勃爱君有逸氣詩壇專斬伐民病何時休
吏職不可越慎無及世事向空書咄咄
(韓退之稲畦詩魚肥知已秀鶴没覺初深尚書濬畎澮/距川漢遊俠傳陳遵為河南太守至官召書吏十人治)
(私書謝京師故人遵馮几口占書数百封唐王勮傳為/鳳閣舍人壽春等五王出閤有司具儀忘載冊文羣臣)
(巳在方悟其闕勮召五吏執筆分占其辭粲然唐蘇頲/傳為中書舍人時書詔填委口所占授輕重無所差書)
(吏白曰丐公徐之不然手腕脱矣漢髙五王傳灌嬰聞/魏勃夲教齊王反使使召責問勃勃退立股戰而栗恐)
(不能言者灌將軍熟視笑曰人謂魏勃勇妄庸人耳漢/宣帝紀吏或越職踰法以取名譽晋殷浩傳雖被放黜)
(口無怨言但終日書/空作咄咄怪事四字)
　　　登常山絶頂廣麗亭
西望穆陵闗東望琅邪臺南望九仙山北望空飛埃相
將呌虞舜遂欲歸蓬萊嗟我二三子狂飲亦荒哉紅帬
欲仙去長笛有餘哀清歌入雲霄妙舞纎腰回自從有
此山白石封蒼苔何嘗有此樂将去復徘徊人生如朝
露白髪日夜催弃置當何言萬劫終飛灰
(史記齊世家昔召康公命我先君曰東至海西至河南/至穆陵北至無棣王注穆陵山在沂水縣琅琊山在沂)
(水朐山諸城三縣界始皇嘗登山樂之作琅琊臺地在/今諸城東南又九仙山在錢塘臨安或云在密州諸城)
(縣杜子美慈恩塔詩回首呌虞舜蒼梧雲正愁盧仝詩/蓬萊山在何處玉川子乗此清風欲歸去趙飛燕外傳)
(帝嘗與后坐瀛洲榭后歌歸風送逺之曲帝以文犀筯/撃玉甌令后所爱侍郎馬無方吹笙以倚后歌中流歌)
(酣風大起后揚袖曰仙乎仙乎去故而就新順風揚音/無方長噏細搦與相屬帝曰無方為我持后遽捨笙持)
(后履久之風霽后泣曰帝恩我使我仙去不得悵然泣/数行下他日宫姝或襞帬為縐號留仙帬又飛燕舞腰)
(宛轉若流風之回雪晋羊祜傳登峴山顧謂鄒湛等曰/自有宇宙便有此山由來賢逹勝士登此逺望如我與)
(卿者多矣然堙滅無聞使人悲傷如百嵗後有知魂/魄猶應登此山也刦灰見七巻金門寺中絶句詩注)
　　　薄薄酒二首(并序/)
　　膠西先生趙明叔家貧好飲不擇酒而醉常云薄
　　薄酒勝茶湯醜醜婦勝空房其言雖俚而近乎逹
　　故推而廣之以補東州之樂府既又以為未也復
　　自和一篇聊以發覧者之一噱云耳
薄薄酒勝茶湯麤麤布勝無裳醜妻惡妾勝空房五更
待漏鞾滿霜不如三伏日髙睡足北牕凉珠襦玉柙萬
人相送歸北邙不如懸鶉百結獨坐負朝陽生前富貴
死後文章百年瞬息萬世忙夷齊盗蹠俱亡羊不如眼
前一醉是非憂樂兩都忘
(西京雜記漢制諸陵皆珠襦玉匣形如鎧甲以金縷之/張景陽七哀詩北邙何纍纍髙陵有四五借問誰家墳)
(皆云漢世主王注子夏衣若懸鶉董京衣百結宋國有/田夫嘗衣緼黂自曝於日顧其妻曰負日之暄人莫知)
(将獻之於吾君荘子駢拇篇臧與榖二人牧羊而俱亡/其羊問臧則挾䇿讀書問榖則博塞以遊二人事業不)
(同其於亡羊均也伯夷死名於首陽之下盗跖死利/於東陵之上二人所死不同其於殘生傷性均也)
薄薄酒飲兩鍾麤麤布著兩重美惡雖異醉暖同醜妻
惡妾夀乃公隐居求志義之從夲十不計較東華塵土北
牕風百年雖長要有終富死未必輸生窮但恐珠玉留
君容千載不朽遭樊崇文章自足欺盲聾誰使一朝富
貴面發紅逹人自逹酒何功世閒是非憂樂夲來空
(應璩古樂府道上逢三叟何以得此夀中叟前致詞室/内妻妾醜漢髙祖紀㡬敗乃公事東華塵前軰戲語有)
(西湖風月不如東華軟紅香土北牕風見前註漢王莾/傳赤眉樊崇等入闗燒長安宫室為墟宗廟園陵皆發)
(掘唯霸陵杜陵完文帝霸陵宣帝杜陵後漢劉盆子傳/赤眉發掘諸陵凡有玉柙歛者率皆如生故遂多行滛)
(穢古樂府今日牛羊上邱隴當時/近前面發紅白樂天嘗作酒功贊)
　　　同年王中甫挽詞(王中甫名介三衢人中嘉祐/六年直言極諫科東坡入三)
　　　　(等中甫四等為秘書丞知静海縣除秘閣校/勘熈寧初介甫被召不復辭中甫寄詩曰草)
　　　　(廬三顧動幽蟄蕙帳一空生曉寒盖有所諷/介甫後賦詩云丈夫出處非無意猿鶴從來)
　　　　(自不知為中甫發也介甫既得政神宗轉對/羣臣中甫進疏云願陛下師心勿師人帝納)
　　　　(之以喻介甫且以奏疏示之介甫不樂深闢/其言㑹考開封試與劉貢父言語往復御史)
　　　　(劾之罷判鼓院歸館知湖/州去郡卒官止祠部郎中)
先帝親収十五人(公自注仁宗朝賢良十五人今惟富/鄭公張宣徽錢純老及余與舍弟在)
(耳/)四方争㸔撃鵬鵾如君事業真堪用顧我衰遲不足
論出處陞沉十年後死生契濶㡬人存他時京口尋遺
迹宿草猶應有淚㾗
(詩國風死生契濶與子成説杜子/美詩他時一笑後今日㡬人存)
　　　七月五日二首(法令所載尋醫為去官入務/乃住理詩中所用盖出此)
避謗詩尋醫畏病酒入務蕭條北牕下長日誰與度今
年苦炎熱草木困薫煮况我早衰人幽居氣如縷秋來
有佳興秫稻巳含露還復此微吟往和糟牀注
(唐陸贄傳避謗不著書晋顧榮傳謂張翰曰惟酒可以/忘憂但無如作病何王注詩尋醫謂不作詩也酒入務)
(謂止酒不飲也杜子美詩流汗卧江亭更深/氣如縷又羌村詩預知秫稲収已覺糟牀注)
何處覓新秋蕭然北臺上秋來未云㡬風日已清亮雲
間聳孤翠林表浮逺漲新棗漸堪剥晩瓜猶可餉西風
送落日萬竅含悽愴念當急行樂白髪不汝放
(詩國風八月剥棗萬竅注三見漢楊惲傳人生行/樂耳須富貴何時杜子美詩苦遭白髪不相放)
　　　趙郎中見和戲復答之
趙子吟詩如潑水一揮三百八十字奈何效我欲尋醫
恰似西施藏白地趙子飲酒如淋灰一年十萬八千盃
若不令君早入務飲竭東海生黄埃我衰臨政多繆錯
羡君精采如秋鶚頗哀老子令日飲為君坐嘯主畫諾
(韓退之寄崔立之詩文如翻水成初不用意為白樂天/簡簡吟十三行坐事調品不肎迷頭白地藏李太白㐮)
(陽歌云百年三萬六千日一日須傾三百盃若以嵗計/則當十萬八千杯矣神仙傳麻姑云海中行復揚塵鮑)
(照蕪城賦直視千里外唯見起黄埃北夢瑣言符載為/劉闢真贊云靈螭出水秋鶚乗風後漢馬援傳援為隴)
(西太守任吏以職但總大體而已諸曺吏白外事輒曰/此丞椽之任何足相煩頗哀老子使得遨遊若大姓侵)
(小民黠羌欲拒旅此太守事耳前漢袁盎傳絲能日飲/亡何詳四巻和劉道原詠史詩注後漢黨錮傳汝南太)
(守賨資任功曹范滂南陽太守成瑨亦委功曹岑晊二/郡為謡曰汝南太守范孟博南陽賨資主畫諾南陽太)
(守岑公孝𢎞農/成瑨但坐嘯)
　　　次韻周邠寄鴈蕩山圖二首(周邠字開祖錢塘/人東坡倅杭三年)
　　　　(與開祖数從湖山之游見於酬唱故云西湖/三載與君同是時開祖為樂清令鴈蕩山寔)
　　　　(在境/内)
指㸃先憑採藥翁丹青化出大槐宫眼明小閣浮煙翠
齒冷新詩嚼雪風二華行觀雄陜右九仙今巳壓京東
(公自注将赴河中密邇太華九/仙在東武竒秀不減鴈蕩也)此生的有尋山分巳覺
温台落手中
(山志鴈蕩山在温州樂清縣天下竒秀然自古圖牒不/記祥符中方有人見之按西域書阿羅漢諾詎羅居震)
(旦東南際大海鴈蕩山芙蓉龍湫唐貫休為諾詎羅贊/有鴈蕩經行雲漠漠龍湫宴坐雨濛濛句此山南有芙)
(蓉峰下有芙蓉驛前臨大海未知鴈蕩龍湫所在後因/伐木見山頂有大池相傳以為鴈蕩下有二潭以為龍)
(湫云經行峡宴坐峰則後人因貫休詩名之者後漢龎/公常入鹿門山采藥不返異聞集淳于棼醉夢二紫衣)
(吏召棼曰大槐安國王致命以為南柯太守及覺尋其/所經由乃宅南大槐下蟻穴耳張平子西京賦綴以二)
(華註大華少華也杜子美将適呉/楚詩不意青草湖扁舟落吾手)
西湖三載與君同馬入塵埃鶴入籠東海獨來㸔出日
石橋先去踏長虹遥知别後添華髪時向樽前説病翁
所恨蜀山君未見他年攜手醉郫筒
(齊地記秦始皇作石橋欲過海㸔日出處有神能驅石/下海石去不速神輒鞭之石皆流血山志天台山石橋)
(廣不盈尺長数十丈下臨絶澗渡得平路上有瓊楼玉/闕碧林醴泉瑶草神竒莫可名狀舊稱金庭洞天華陽)
(風俗録郫人刳竹為筒醸酒筒中閉以藕絲包以蕉葉/信宿香逹於外然後㫁之俗號郫筒酒成都記郫縣因)
(水得名杜子美詩/酒憶郫筒不用沽)
　　　送碧香酒與趙明叔教授(趙明叔教/授膠西人)
聞君有婦賢且㢘勸君慎勿為楚相不羡紫駞分御食
自遣赤腳沽村醸嗟君老狂不知愧更吟醜婦惡嘲謗
諸生聞語定失笑冬暖號寒卧無帳碧香近出帝子家
鵝兒破殻酥流盎不學劉伶獨自飲一壺往助齊眉餉
(史記滑稽傳優孟為叔敖衣冠抵掌談語嵗餘像孫叔/敖荘王置酒優孟前為夀王大驚欲以為相優孟曰請)
(歸與婦計之三日後復來曰婦言慎無為楚相不足為/也如孫叔敖盡忠為㢘以治楚今死其子無立錐之地)
(必如叔敖不如自殺於是荘王謝優孟召叔敖子封之/寝邱又互見十巻寄吕穆仲詩注杜子美麗人行紫駞)
(之峰出翠釡又御厨絲絡送八珍韓退之寄盧仝詩一/奴長鬚不裹頭一婢赤腳老無齒又進學觧冬暖而兒)
(號寒年豐而妻嗁饑碧香都尉王詵家醸也楚辭屈原/九歌帝子降兮北渚註帝子謂堯女娥皇女英也鵝兒)
(用杜子美詩已見前注晋劉伶傳伶求酒於妻妻涕泣/諫曰君酒太過必宜㫁之伶曰善吾不能自禁惟當祝)
(鬼神自誓便可具酒肉妻從之伶跪祝曰天生劉伶以/酒為名一飲一斛五斗觧酲婦兒之言慎勿可聼仍引)
(酒御肉塊然復醉又見十巻小兒詩注後漢梁鴻/傳其妻孟光為具食不敢於鴻前仰視舉案齊眉)
　　　趙既見和復次韻答之
長安小吏天所放日夜歌呼和丞相豈知後世有阿瞞
(公自注曹公/自言参之後)北海樽前捉私醸先生未出禁酒國詩語
孤髙常近謗幾回無酒欲沽君郤畏有司書簿帳(公自/注近)
(制公使酒過/数法甚重)酸寒可笑分一斗日飲亡何足袁盎更將
險語壓衰翁只恐自是臺無餉
(荘子馬蹏篇一而不黨命曰天放漢曹参相舍歌呼已/見四巻再和詩注後漢孔融傳曹操以年饑兵興表制)
(酒禁融頻書争之多侮慢之辭融嘗為北海相阿瞞操/小字唐王績傳待詔門下省故事官給酒日三升或問)
(待詔何樂荅曰良醖可戀耳侍中陳叔逹聞/之日給一斗時稱斗酒學士漢袁盎注再見)
　　　趙郎中往莒縣逾月而歸復以一壺遺之仍用
　　　前韻
東鄰主人游不歸悲歌夜夜聞舂相門前人閙馬嘶急
一家喜氣如春醸王事何曽怨獨賢室人豈忍交讁謗
大兒踉蹡越門限小兒咿啞語繡帳定教舞袖掣伊凉
更想夜庖鳴甕盎題詩送酒君勿誚免使退之嘲一餉
(曲禮舂不相史記商君傳童子不歌謡舂者不相杵詩/小雅我從事獨賢又國風我入自外室人交徧讁我韓)
(退之贈張籍詩有兒雖甚憐教示不免簡君來好呼出/踉蹡越門限漢東方朔傳伊優啞者辭未定也韓退之)
(醉贈張祕書詩長安衆富兒盤饌羅羶葷不觧/文字飲惟能醉紅帬雖得一餉樂有如聚飛蚊)
　　　蘇潛聖挽詞(蘇潛聖名泳成都新繁人舉進士/知乾州卭州官至職方郎中致仕)
　　　　(其子名槩亦登/第終著作郎)
妙齡馳譽百夫雄晩節忘懐大隐中悃愊無華真漢吏
文章爾雅稱吾宗趨時肎負平生志有子還應不死同
惟我閑思十年事数行老淚寄西風
(後漢章帝紀元和二年詔曰安静之吏悃愊無華杜子/美詩出門搔白首苦負平生志左傳昭六年季平子曰)
(子服氏有子哉三國呉張温傳孫權問公卿曰温當今/與誰為比顧雍曰當今無軰權曰如是張允不死也)
　　　和鼂同年九日見寄
仰看鸞鵠刺天飛富貴功名老不思病馬巳無千里志
騷人長負一秋悲古來重九皆如此别後西湖付與誰
遣子窮愁天有意呉中山水要清詩
(韓退之祭桞子厚文一斥不復羣飛刺天晋王敦傳每/酒後輒詠魏武樂府曰老驥伏櫪志在千里烈士暮年)
(壮心不巳楚辭宋玉九辨悲哉秋之為氣也又皇天平/分四時兮竊獨悲此凛秋杜牧之九日詩古往今來只)
(如此牛山何必獨沾衣白樂天讀李/杜集詩天意君須㑹人間要好詩)
　　　送喬施州(王注喬叙字禹功嘗以太博換/左藏知欽州其後除知施州)
恨無負郭田二頃空有載行書五車江上青山横絶壁
雲閒細路躡飛虵鷄號黒暗通蠻貨蜂閙黄連採蜜花
共怪河南門下客不應萬里向長沙(公自注喬受知於/呉丞相而施州風)
(土大類/長沙)
(負郭田注再見前荘子惠施多方其書五車酉陽雜俎/波斯人謂牙為白暗犀為黒暗抱朴子通天犀有一白)
(理如線者以盛采置羣雞中雞往啄至輒驚郤故南人/名曰駭雞犀也夲草南中有蜜色黄味苦蜂銜黄連花)
(作/之)
　　　雪夜獨宿栢仙菴
晩雨纎纎變玉霙小菴髙卧有餘清夢驚忽有穿牕片
夜静惟聞瀉竹聲稍壓冬温聊得健未濡秋旱若為耕
天公用意真難㑹又作春風爛漫(一作/熳)晴
(韓退之詩㢘纎晩雨不能晴韓詩外傳雪花曰霙謝惠/連雪賦始縁甍而冒棟終開簾而入隙杜荀鶴雪詩巖)
(谷惟聞折竹聲李太白荅丁十一詩/待得明朝酒醒罷與君爛漫尋春暉)
　　　和孔郎中荆林馬上見寄(孔宗翰字周翰宣聖/五十世孫與東坡密)
　　　　(州為代未至/以此詩先之)
秋禾不滿眼宿麥種亦稀永媿此邦人芒刺在膚肌平
生五千巻一字不救饑方將怨無襦忽復歌緇衣堂堂
孔北海直氣凛羣兒朱輪未及郊清風已先馳何以累
君子十萬貧與羸滔㴞滿四方我行竟安之何時劍闗
路春山聞子規
(漢書食貨志董仲舒曰願詔大司農使闗中益種宿麥/霍光傳若有芒刺在背北史崔儦傳大署其户曰不讀)
(五千巻書者無得入此室三國遺録魏文帝云文為當/代所宗讀書五千巻許登閣觀書登者才六人後漢㢘)
(范傳為蜀郡太守百姓歌之曰平生無襦今五絝詩小/序緇衣美武公也後漢孔融傳融字文舉為北海相韓)
(退之詩不知羣兒愚那用故謗傷後漢輿服志中二千/石二千石皆皂蓋朱兩轓其千石六百石朱左轓九域)
(志劍門闗/𨽻利州路)
　　　畱别雩泉(公雩泉記常山西南有泉乃琢石為/井作亭其上而名之曰雩泉古者謂)
　　　　(吁嗟而求/雨曰雩)
舉酒屬雩泉白髪日夜新何時泉中天復照泉上人二
年飲泉水魚鳥亦相親還将弄泉手遮日向西秦
(世説晋簡文入華林園顧謂左右曰㑹心處不必在逺/翳然林水便自有濠濮間想也覺鳥獸禽魚自來親人)
(杜牧之途中絶句惆悵江湖/釣竿手郤遮西日向長安)
　　　畱别釋迦院牡丹呈趙倅
春風小院郤(一作/初)來時壁閒惟見使君詩應問使君何
處去憑花説與春風知年年嵗嵗何窮巳花似今年人
老矣去年崔䕶若重來前度劉郎在千里
(夲事詩博陵崔䕶清明日㳺都城南從居人家求飲扣/門久之有女子以杯水至獨倚小桃佇立意屬殊厚明)
(年復往門巷如故而扃鏁寂然因題詩左扉曰人面不/知何處去桃花依舊笑春風劉郎用劉禹錫句注再見)
　　　董儲郎中嘗知睂州與先人游過安邱訪其故
　　　居見其子希甫留詩屋壁
白髪郎潛舊使君至今人道最能文隻雞敢忘橋公語
下馬來尋董相墳冬月負薪雖(一作/那)得免鄰人吹笛不
堪聞死生契濶君休問灑淚西南向白雲
(漢武帝至郎署見一郎眉鬚皓白問何時為郎對曰臣/姓顔名駟以文帝時為郎文帝好文而臣好武景帝好)
(老臣尚少陛下好少臣已老是以三葉不遇上感其言/擢為㑹稽都尉張衡賦龎眉而郎潜兮逮三葉而遘武)
(後漢橋𤣥傳魏武祭橋文云士死知已懐此無忘又承/從容約誓之言徂歿之後路有經由不以斗酒隻雞過)
(相沃酧車過三歩腹痛勿怨按三國魏太祖紀徂殁作/殂逝勿怨作勿怪國史補董仲舒墳在長安門人過必)
(下馬故號下馬陵而語訛謂蝦蟇陵史記滑稽傳孫叔/敖死其子窮困負薪向子期思舊賦序余少與嵇康吕)
(安居止接近其後各以事見法逝将西邁經其舊廬于/時日薄虞淵寒冰凄然鄰人有吹笛者發聲寥亮追思)
(曩昔游燕之好感昔而歎故作賦云杜/子美懐舊詩老罷知明鏡悲來望白雲)
　　　劉貢父見余歌詞数首以詩見戲聊次其韻
十載飄(一作/凛)然未可期那堪重作看花詩門前惡語誰
傳去醉後狂歌自不知刺舌君今猶未戒灸眉吾亦更
何辭相從痛飲無餘事正是春容最好時
(杜牧之詩十載飄然繩檢外隋書賀若弼父敦臨刑呼/弼謂曰吾以舌死汝不可不思因引錐刺弼舌戒以謹)
(口晋郭舒為王澄别駕荆土士人宗廞嘗因酒忤澄怒/叱左右棒廞舒厲色謂左右曰使君過醉汝軰何敢妄)
(動澄恚曰別駕狂邪因遣搯其鼻灸其眉舒跪而受之/廞遂得免杜子美醉時歌忘形到爾汝痛飲真吾師)
　　　除夜大雪留濰州元日早晴遂行中途雪復作
除夜雪相留元日晴相送東風吹宿酒瘦馬兀殘夢蔥
曨曉光開旋轉餘花弄下馬成野酌佳哉誰與共須臾
晩雲合亂灑無缺空鵝毛垂馬騣自怪騎白鳳三年東
方旱逃户連欹棟老農釋未歎淚入饑腸痛春雪雖云
晩春麥猶可種敢怨行役勞助爾歌飯罋
(劉駕早行詩馬上兀殘夢馬嘶時復驚白樂天詩門前/雪片似鵝毛曹唐游仙詩不知今夜㳺何處侍從皆騎)
(白鳳凰農諺霜淞打/霧淞窮漢備飯罋)
　　　大雪青州道上有懐東武園亭寄孔周翰
超然臺上雪城郭山川兩竒絶海風吹碎碧琉璃時見
三山白銀闕盖公堂前雪緑牕朱户相明滅堂中美人
雪争妍粲然一笑玉齒頬就中山堂雪更竒青松怪石
亂瓊絲惟有使君游不歸五更上馬愁斂眉君不見淮
西李侍中夜入蔡州縛取呉元濟又不見㐮陽孟浩然
長安道上騎驢吟雪詩何當閉門(一作/户)飲美酒無人毁
譽河東守
(杜子美詩天地黯惨忽異色波濤萬頃堆琉璃史記封/禪書三神山其物禽獸盡白金銀為宫闕唐李愬討吴)
(元濟㑹大雪夜入蔡城黎明禽元濟檻送京師王注或/問鄭綮詩思對曰詩思在灞橋雪中驢背上又浩然有)
(長安道中雪詩史記季布為河東守孝文時人有言其/賢召欲以為御史大夫人又言其勇使酒難近至留邸)
(一月見罷布進曰陛下以一人譽召臣以一/人毁去臣臣恐天下有識者有以窺陛下也)
　　　至濟南李公擇以詩相迎次其韻二首(公擇知/湖州東)
　　　　(坡以杭倅來㑹今自髙宻官滿/過濟南而公擇復為守在焉)
弊裘羸馬古河濵野濶天低糁玉塵自笑餐氈典屬國
來看換酒謫仙人宦游到處身如寄農事何時手自親
剰作新詩與君和莫因風雨廢鳴晨
(何遜詠雪詩時逐微風起誰言非玉塵餐氈漢蘇武事/武還至京師拜典屬國注已見前摭言賀知章一見李)
(白呼為謫仙人因觧金龜換酒為樂詩國風風雨如晦/鷄鳴不巳杜子美催樹鷄栅詩不昧風雨晨亂離減憂)
(慼/)
夜擁笙歌霅水濵回頭樂事總成塵今年送汝作太守
到處逢君是主人聚散細思都是夢身名漸覺兩非親
相從繼燭何須問蝙蝠飛時日正晨
(送人作守羅友事見三巻送吕希道詩注老子名與身/孰親左傳莊二十二年飲齊桓公酒樂公曰以火繼之)
(蝙蝠注已/見七巻)
　　　和孔君亮郎中見贈
偶對先生盡一樽醉看萬物洶崩奔優㳺共我聊卒嵗
骯髒如君合倚門只恐掉頭難久住應須傾葢便深論
固知嚴勝風流在又見長身十世孫(公自注戣字君嚴/弟戡字君勝退之)
(志其墓云孔世卅八吾見其孫/白而長身今君亮四十八世矣)
(謝靈運入彭蠡詩坼岸屡崩奔史記孔子世家優哉游/哉維以卒嵗骯髒倚門用趙壹句詳見七巻明日重九)
(詩/注)
　
　
　
　
　
　
　
　
　
　
　
　
　
　
　施註蘇詩巻十一
欽定四庫全書
　施註蘇詩巻十二
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅删補
　　詩四十首
　　　　(起丁巳春留京師至四/月之官彭城以後作)
　　　送范景仁游洛中
小人真闇事閒退豈公難道大吾何病言深聽者寒憂
時雖蚤白住世有還丹得酒相逢樂無心所遇安去年
行萬里蜀路走千盤投老身彌健登山意未䦨西游爲
櫻筍東道盡鵷鸞杖屨攜兒去園亭借客看折花斑竹
寺弄水石樓灘鬻馬衰憐白驚雷怯笑韓蘚書標洞府
(公自注歐陽永叔嘗游嵩山日暮於絶壁上/見苔蘚成文云神清之洞明日復尋不見)松蓋偃天
壇試與劉夫子重尋靖長官(公自注劉几云曽見人嵩/山幽絶處眼光如猫意其)
(爲靖長官也又送喬仝詩引云/靖長官唐末五代人得道不死)
(史記孔子世家顔回曰夫子之道至大故天下莫能容/雖然夫子推而行之不容何病不容然後見君子戰國)
(策馮忌見趙王曰服子曰客交淺而言深是亂也客曰/不然交淺而言深是忠也按景仁嘗累疏力詆王安石)
(安石大怒持其疏至手顫故云聴者寒隱丹經有大小/還丹秦中嵗時記唐有櫻筍厨白樂天歇馬吟忽憶家)
(園須速去櫻桃欲熟筍應生左傳僖三十年含鄭以為/東道主世説陳太邱詣荀朗陵貧儉無僕役乃使元方)
(将車季方持杖從後唐白居易致仕洛中既老又病風/将鬻其駱馬馬悲鳴復留之作不能忘情吟又有賣駱)
(馬詩嵩山韓退之題名云元和四年二月二十六日與/樊宗師盧仝自洛中至少室謁李勃遂至龍潭下釣遇)
(雷明日乃歸歐陽集古跋尾右韓退之題名在洛陽嵩/山天封宫石柱上刻之記龍潭遇雷事余為西京留守)
(推官游嵩山入天封宫登山項之武后封禪處有石記/戒人游龍潭者毋語笑以黷神龍龍怒則有雷恐因念)
(退之記遇雷意其有所誡/也九域志洛陽有天壇山)
　　　次韻景仁留别
公老我亦衰相見恨不数臨行一杯酒此意重山嶽
歌詞白紵清琴弄黄鐘濁詩新眇難和飲少僅可學
欲参兵部選有力誰如犖且作東諸侯山城雄鼓角
南游許過我不憚千里邈㑹當聞公來倒屣髪一(一/作)
(三/)握
(嵇叔夜飬生論從衰得白從白得老沈約别范安成詩/及爾各衰暮非復别離時勿言一杯酒明日難重持樂)
(府題觧白紵吴地所出白紵舞夲吴舞也梁武帝令沈/約改其詞為四時歌周禮凡樂黄鐘為宫鄭氏云凡五)
(聲宫之所生濁者為多唐選舉志武選兵部主之朝野/僉載崔湜為吏部侍郎有選人白湜曰某能翹闗負米)
(湜笑曰若壯何不選兵部答曰外議謂侍郎下有氣力/者即得選左傳荘三十二年雩講於梁氏女公子觀之)
(圉人犖自牆外與之戲子般怒使鞭之公曰不如殺之/是不可鞭犖有力焉能投盖於稷門晋嵇康傳吕安服)
(康髙致每一相思千里命駕三國王粲傳蔡邕聞粲在/門倒屣迎之史記魯世家周公一沐三握髪一飯三吐)
(哺/)
　　　書韓幹牧馬圖
南山之下汧渭之閒想見開元天寳年八坊分屯隘秦
川四十萬匹如雲煙騅駓駰駱驪驑騵白魚赤兎騂皇
䮧(胡安/切)龍顱鳳頸獰且妍竒姿逸徳隐駑頑碧眼胡兒
手足鮮嵗時剪刷供帝閑柘袍臨池侍三千紅糚照日
光流淵樓下玉螭吐清寒往來蹙(蹴/同)踏生飛湍衆工䑛
筆和朱鉛先生曹覇弟子韓廐馬多肉尻(立刀/切)脽(音/誰)圓
肉中畫骨誇尤難金羈玉勒繡羅鞍鞭箠刻烙傷天全
不如此圖近自然平沙細草荒芊綿驚鴻脱兎争後先
王良挟策飛上天何必俯首服短轅
(史記秦始皇紀非子好馬周孝王召使主馬於汧渭之/閒唐兵志唐初得突厥馬二千匹又得隋馬三千於赤)
(岸澤徙之隴右監牧之制始扵此用張萬嵗領羣牧自/貞觀麟徳四十年間馬七十六萬六千置八坊岐豳涇)
(寧閒地廣千里自萬嵗失職馬政頗廢開元初國馬益/耗及王毛仲領内外閑廐馬稍稍復始二十四萬至十)
(三年及四十三萬王毛仲傳從帝東封牧馬数萬疋每/色一隊相間如錦繡天子才之杜子美天育驃騎歌當)
(時四十萬匹馬張公歎其才盡下詩駉頌有騅有駓又/駰駱驪魚騂皇俱見駉頌驑騵見爾雅赤兔吕布馬名)
(唐韻䮂䮧番大馬劉琬馬賦龍頭烏目麟腹虎胷杜胡/馬行鳳臆麟鬐未易識周禮校人掌王馬之政天子十)
(有二閑馬六種六典曰隋文帝服柘黄袍巾帶聼朝遂/以為常荘子田子方篇宋元君将畫圖衆史皆至䑛筆)
(和墨在外者半杜子美丹青引贈曹將軍弟子韓幹早/入室亦能畫馬窮殊相幹惟畫肉不畫骨忍使驊騮氣)
(凋䘮漢東方朔傳結股腳連脽尻荘子馬蹄篇伯樂曰/我善治馬燒之剔之刻之雒之連之以羈馽編之以皁)
(棧馬之死者十二三矣曹植賦翩若驚鴻宛若游龍史/記田單傳後如脱兎敵不及拒天文志漢中四星曰天)
(駟旁一星曰王良王良䇿馬車騎滿野漢王褒傳及至/駕齧䣛驂乗旦王良執靶韓哀附輿縱馳騁騖忽如景)
(靡過都越國蹶如歴塊追奔電逐/遺風漢灌夫傳局促効轅下駒)
　　　送魯元翰少卿知衛州(公自宻移守河中至京/師改徐州時有㫖不許)
　　　　(入國門寓城外范蜀公園故首句云云魯元/翰名有開乃肅簡公之姪自知南康代還王)
　　　　(介甫問江南如何元翰對新法當為異日患/介甫怒僅得倅杭公時亦為杭倅與魯同官)
　　　　(魯先代去七巻有夀星寺/餞魯少卿詩即元翰也)
冗士無處著寄身范公園桃花忽成隂薺麥秀已繁閉
門春晝永惟有黄蜂喧誰人肎攜酒共醉榆桞村髯卿
獨何者一月三到門我不往拜之髯來意彌敦堂堂元
老後亹亹仁人言憶在錢塘嵗情好均弟昆時於冰雪
中笑語作春温欲飲徑相覓夜開叢竹軒搜尋到箧笥
鮓醢無復存每愧煙火中玉腕親炮燔别來今㡬何相
對如夢魂告我當北渡新詩侑清樽坡陁太行麓洶湧
黄河翻仕宦非不遇王畿西北垣斯民如魚耳見網則
驚奔皎皎千丈清不如尺水渾刑政雖首務念當飬其
源一聞襦袴音盗賊安足論
(蜀闗羽傳猶未若髯之絶倫逸羣也晋謝安傳弱冠詣/王濛濛曰此客亹亹為來逼人左傳昭三年君子曰仁)
(人之言其利溥哉杜子美貽桞少府詩桞侯披衣笑見/我顔色温又醉時歌得錢即相覓沽酒不復疑小説載)
(詩云吹火紅唇動揎薪玉腕斜遥觀煙裏面恰似霧中/花事見孟啓夲事詩襦袴用後漢亷范事見前巻和孔)
(郎中/詩注)
　　　次韻子由送蔣蒋䕫赴代州學官
功力争先變法初典刑獨守老成餘窮人未信詩能爾
倚市懸知繡不如代北諸生漸狂簡牀頭雜説為爬梳
歸來問鴈吾何敢疾世王符觧著書
(史記貨殖傳刺繡文不如倚市門東漢王符隐居著書/三十篇以譏當世得失號曰潛夫論又皇甫規觧官歸)
(安定鄉人有以貨得鴈門太守者亦去職還家書刺謁/規規卧不迎既入問卿在郡食鴈美乎有頃又白王符)
(在門規素聞符名乃驚遽而起衣不及帶屣履迎門援/符手而還與同坐極歡時人為之語曰徒見二千石不)
(如一/逢掖)
　　　宿州次韻劉涇(劉涇字/巨濟)
我欲歸休瑟漸希舞雩何日著春衣多情白髪三千丈
無用蒼皮四十圍晩覺文章真小伎早知富貴有危機
為君垂涕君知否千古華亭鶴自飛(公自注涇之兄/汴亦有文死矣)
(李白秋浦歌白髪三千丈縁愁似䓢長杜子美古柏行/霜皮溜雨四十圜黛色参天二千尺富貴危機晋諸葛)
(長民語見七巻韓子華石淙莊詩注晋書/陸機臨死歎曰華亭鶴唳豈可復聞乎)
　　　和李邦直沂山祈雨有應
髙田生黄埃下田生蒼耳蒼耳亦已無更問麥有㡬蛟
龍睡足亦觧慙二麥枯時雨如洗不知雨從何處來但
聞吕梁百歩聲如雷試上城南望城北際天菽粟青成
堆饑火燒腸作牛吼不知待得秋成否半年不雨坐龍
慵共怨天公不怨龍今朝一雨聊自贖龍神社鬼各言
功無功日盗太倉榖嗟我與龍同此責勸農使者不汝
容因君作詩先自劾
(杜子美詩雨降不濡物良田起黄埃荘子逹生篇孔子/觀於吕梁縣水三十仞流沬四十里王注吕梁今謂百)
(歩洪在彭城郡東龍神見法華經社鬼見漢王莽傳漢/孫寳傳張忠辟為屬欲令授子經更為除舍設儲偫寳)
(自劾去韓退之詩家請官供不報答無異䑕雀偷太/倉行抽手版付丞相不待彈劾還耕桑公詩亦此意)
　　　和孔宻州五絶
　　　　見邸家園留題
大斾傳聞載酒過小詩未忍著磚磨陽闗三疊君須祕
(公自注來詩/有渭城之句)除郤膠西不觧歌
(王注漢於燉煌龍勒縣置陽闗後人因以陽闗名曲按/先生詩話舊傳陽闗三疊然今世歌者每句再疊而巳)
(若通一首言之又是四疊皆非是或每句二唱以應三/疊之説則叢然無復節奏余在宻州有文勛長官者以)
(事至宻自云得古夲陽闗其聲宛轉凄㫁不類向之所/聞毎句皆再唱而第一句不疊乃知古夲三疊蓋如此)
(及在黄州偶讀樂天對酒詩云相逢且莫推辭醉聼唱/陽闗第四聲注云第四聲勸君更盡一盃酒以此驗之)
(則第一句/不疊審矣)
　　　　春歩西園見寄
嵗嵗開園成故事年年行樂不辜春今年太守尤難繼
慈爱聰明惠利人
(漢馮奉世傳奉世子野王與弟立相代為上郡太守治/行畧相似吏民歌之曰大馮君小馮君兄弟繼踵相因)
(循聰明賢/知惠吏民)
　　　　東欄棃花
棃花淡白桞深青桞絮飛時花滿城惆悵東欄二株雪
人生㸔得㡬清明
(韓退之詩走馬城西惆/悵歸不忍千株雪相映)
　　　　和流杯石上草書小詩
蜂腰鶴膝嘲希逸春蚓秋虵病子雲醉裏自書醒自笑
如今二絶更逢君
(南史齊陸厥傳永明時盛為文章吴興沈約陳郡謝朓/琅邪王融以氣類相推轂汝南周顒善識聲韻約等文)
(皆用四聲制韻有平頭上尾蜂腰鶴膝之病世呼為永/明體又謝荘字希逸王元謨問何者為䨇聲疊韻答曰)
(元瓠為雙聲磝碻為疊韻晋王羲之傳蕭子雲近出擅/名江表然僅得成書無丈夫之氣行行若縈春蚓字字)
(如綰秋虵唐張旭毎醉或以頭濡墨而書既醒自視以/為神不可復得也南史顧野王傳宣城王為揚州刺史)
(野王及王褒並為賔客王於東府起齋/令野王畫古賢王褒書贊時稱為二絶)
　　　　堂後白牡丹
城西千葉豈不好笑舞春風醉臉丹何似後堂冰玉潔
游蜂非意不相干(公自注孔頗有聲/妓而客無見者)
(後堂用張禹傳字詳見八巻張子野年八十五詩注晋/衛玠傳嘗謂人有不及可以情恕非意相干可以理遣)
(故終身不見/喜怒之容)
　　　和趙郎中見戲(公自注趙以徐妓不如東武詩/中見戲云只有當時燕子楼)
燕子人亡三百秋巻(一作/捲)簾那復似揚州西行未必能
勝此空唱崔徽上白樓
(白樂天燕子樓詩序徐州故尚書張建封爱妓曰盻盻/張既沒第中有小楼名燕子盻盻念舊爱而不肎嫁居)
(是楼十餘年幽獨塊然巻簾用杜牧之詩已見四巻吉/祥寺賞牡丹詩注麗情集元微之崔徽傳云蒲女也裴)
(敬中使蒲徽一見動情不能忍敬中使回徽以不得從/為恨久之成疾寫真以寄裴且曰崔徽一旦不及巻中)
(人矣微之為作崔徽歌三國吕布傳魏太祖圍沛布登/白門楼圍急乃下降酈道元水經註南門謂之白門)
我撃藤牀君唱歌明年六十奈君何(公自注趙每醉歌/畢輒曰明年六十)
(矣/)醉顛只要􁔷風景莫向人前自洗磨
　　　和子由與顔長道同游百歩洪相地築亭種桞
平明坐衙不暖席歸來閉閤閑終日卧聞客至倒屣迎
兩眼䝉籠餘睡色城東泗水歩可到路轉河洪翻雪白
安得青絲絡駿馬蹙踏飛波桞隂下奮身三丈兩蹄間
振鬛長鳴身自乾少年狂興久已謝但憶嘉陵遶劍闗
劍闗大道車方軌君自不去歸何難山中故人應大笑
築室種桞何時還
(漢書汲黯傳黯多病卧閤内不出嵗餘東海大治史記/張儀傳秦馬之良探前趹後蹄閒三尋騰者不可勝数)
(三國志注劉備乗馬名的盧走墮檀溪中溺不得出備/急曰的盧今日死矣可努力乃一踴三文遂得出九域)
(志嘉陵江在果州一説出大散闗南行劍門闗東向閬/中與涪水㑹戰國䇿蘇秦説齊宣王曰亢父之險車不)
(得方軌馬/不得並行)
　　　次韻李邦直感舊
騶騎傳呼出跨坊簿書填委入充堂誰教按部如何武
只許清樽對孟光婉娩有時來入夢温柔何日聼還鄉
酸寒病守尤堪笑千歩空餘僕射場
(漢東方朔傳注騶奉廐之御也後以為騎謂之騶騎蕭/望之傳仲翁出入從倉頭廬兒下車趨門傳呼甚寵王)
(注出而騶騎傳呼則凌跨坊巷入而簿書填委則充滿/堂㕔或云跨坊乃籠街之義劉公幹詩職事煩填委文)
(墨紛消散漢書何武傳行部必先即學宫見諸生試其/誦論問以得失然後入傳舍出記問墾田頃畝五榖美)
(惡已迺見二千石以為常韓退之詩孤逰懐耿介旅宿/夢婉娩趙飛燕外傳成帝見合徳曰吾當老此温柔鄉)
(不復效武皇老白雲鄉也韓贈張僕射/詩汴泗交流郡城角斸埸千歩平如削)
　　　與梁先舒煥泛舟得臨醸字二首
彭城古戰國孤客勌登臨汴泗交流處清潭百丈深故
人輕千里足蠒來相尋何以娯佳客潭水洗君心
(彭城徐州也古大彭氏國自春秋至唐末多戰争之地/漢髙項羽劉裕皆起彭城晋嵇康傳吕安服其髙致毎)
(一相思千里命駕戰國䇿蘇秦足重蠒日百而舍造外/闕願見於前口道天下之事李太白詩君思潁水渌忽)
(復歸嵩岑歸時莫/洗耳為我洗君心)
老守厭簿書先生罷函文風流魏晋閒談笑羲皇上河
洪(一作/洪河)忽巳過水色緑可醸君無輕此樂此樂清且放
(禮記非飲食之客則布席席閒函文鄭氏謂講問之客/也王注魏晋閒士尚清談慕逹節視名教吏事為俗又)
(陶淵明自謂/羲皇上人)
　　　次韻答邦直子由四首(増収一首公詩案云李/清臣寄軾弟轍詩二首)
　　　　(批云可求子瞻和軾郤作詩二首和李清臣/其内一首首句云五斗塵勞尚足留集中失)
　　　　(載此詩今附於後又云軾又用弟轍韻與李/清臣六首盖東坡次韻通為八首集中止有)
　　　　(四首今収詩案一首猶逸其三也按所收/詩施夲又闕其半無他夲可校姑仍之)
簿書顛倒夢魂閒知我疎慵肎見原閑作閉門僧舍冷
病聞吹枕海濤喧忘懐杯酒逢人共引睡文章信手翻
欲吐狂言喙三尺怕君嗔我郤須吞(公自注邦直/屡以此見戒)
(韋應物郡齋詩惟我出塵意賞爱似僧家白樂天詩引/睡卧看書荘子徐無鬼丘願有喙三尺朝野僉載陸餘)
(慶為洛州善論事而謬於判事時嘲/之曰説事喙長三尺判事手重五斤)
城南短李好交游箕踞狂歌總自由尊主庇民君有道
樂天知命我無憂醉呼妙舞留連夜(公自注邦直家/中舞者甚多)閑
作清詩㫁送秋蕭灑使君殊不俗樽前容我攬鬚不
(繋辭樂天知命故不憂杜子美詩留/連春夜舞攬鬚用桓伊撫筝事三見)
老弟東來殊寂寞故人畱飲慰酸寒草荒城角開新徑
雨入河洪失舊灘車馬追陪迹未掃唱酬往復字應漫
此詩更欲憑君改待與江南子布看
(韓退之詩酸寒溧陽尉後漢杜密傳劉勝自蜀郡告歸/鄉里閉門掃軌註云軌車迹也後漢禰衡傳初逹頴川)
(隂懐一刺無所之適至刺字漫滅典畧余曩聞劉荆州/嘗自作書欲與孫伯符以示禰正平正平蚩之言知是)
(為欲使孫䇿帳下兒讀/之邪将使張子布見乎)
君雖為我此遲畱别後凄凉我巳憂不見便同千里逺
退歸終作十年遊恨無揚子一區宅懶卧元龍百尺樓
聞道鵷鴻滿臺閣網羅應不到沙鷗
(三國志陳登字元龍許汜見先主曰元龍湖海之士豪/氣不除昔遭亂過下邳見元龍無客主之意久不相與)
(語自上大牀卧使客卧下牀劉備曰君有國士之名而/求田問舍言無可採是元龍所諱也何縁當與君語如)
(我欲卧百尺楼上卧君於地何但上下牀/之間邪後漢儒林傳網羅遺逸博存衆家)
五斗塵勞尚足畱閉闗郤欲治幽憂羞為毛遂囊中頴
□□龍逢地下遊(缺/)
(文中子或問劉靈何人也曰古之閉闗人也幽憂字出/莊子已見前注史記平原君傳秦圍邯鄲平原君求合)
(從於楚取於門下客得十九人有毛遂者自贊備員曰/使遂得處嚢中乃頴脱而出漢朱雲傳臣願賜尚方斬)
(馬劍㫁佞臣一人以厲其餘上問曰誰也對曰安昌侯/張禹上大怒御史將雲下雲攀殿檻檻折雲呼曰臣得)
(從龍逢比干遊/於地下足矣)
　　　司馬君實獨樂園
青山在屋上流水在屋下中有五畞園花竹秀而野花
香襲杖屨竹色侵盞斚樽酒樂餘春棋局消長夏洛陽
古多士風俗猶爾雅先生卧不出冠蓋傾洛社雖云與
衆樂中有獨樂者才全徳不形所貴知我寡先生獨何
事四海望陶冶兒童誦君實走卒知司馬持此欲安歸
造物不我捨名聲逐吾軰此病天所赭撫掌笑先生年
來效喑啞
(孟浩然符公蘭若詩緑篠夾路旁清泉流舍下桞子厚/盩厔縣食堂記青山在前流水在下可以俯仰可以燕)
(樂澠水燕談司馬文正公以髙才全徳大得中外之望/士大夫識與不識稱之曰君實下至閭閻畎畝匹夫匹)
(婦莫不能道司馬公身退十餘年而天下之人日冀其/復用於朝漢蒯通傳足下欲持是安歸乎三國鍾㑹傳)
(謂所親曰我淮南已來畫無遺䇿四海共知持此安歸/後漢法真傳友人郭正稱之曰逃名而名我隨避名而)
(名我追王注古者刑人赭衣若荘子天刑之意耳舊注/用始皇赭山非是烏臺詩案供此詩言四海蒼生望司)
(馬光執政陶冶天下以譏見任執政/不得其人又譏新法處處不便也)
　　　送顔復兼寄王鞏(顔復字長道魯人父名太初/字醇之先師兖公四十七世)
　　　　(孫號鳧繹先生東坡為叙其文嘉祐中訪遺/逸京東以長道應詔試者二十二人復為第)
　　　　(一賜進士出身元祐初入為太常博士寖遷/二史經筵西掖以病改待制未拜而卒鞏字)
　　　　(定/國)
彭城官居冷如水誰從我逰顔氏子我衰且病君亦窮
衰窮相守正其理胡為一朝捨我去輕衫觸熱行千里
問君無乃求之歟答我不然聊爾耳京師萬事日日新
故人如故今有㡬君知牛行相君宅扣門但覓王居士
清詩草聖俱入妙别後寄我書連紙苦恨相思不相見
約我重陽嗅霜蘂君歸可喚與俱來未應指目妨進擬
太一老仙閑不出(公自注張安道為中太/一宫使鞏安道壻也)踵門問道今
時矣因行過我路㡬何願君推挽加鞭箠吾儕一醉豈
易得買羊醸(一作/酤)酒從今始
(韓退之贈張籍詩子又捨我去我懐焉所窮牛行鞏大/父文正公居牛行街見徐度南牕記史記范雎傳鄭安)
(平言於王稽曰臣里中有張禄先生欲見君言天下事/其人有仇不敢晝見王稽曰夜與俱來漢陳勝傳旦日)
(卒中往往指目勝廣舊唐書李珏傳文宗語珏曰竇易/直勸我凡宰相進擬五取三三取一韓退之詩買羊酤)
(酒謝/不敏)
　　　蝎虎
黄雞啄蝎如啄黍牕閒守宫稱蝎虎闇中繳尾伺飛蟲
巧㨗功夫在腰膂跂跂脉脉善縁壁陋質從來誰比数
今年嵗旱號蜥蜴狂走兒童閙歌舞能銜渠水作冰雹
便向蛟龍覓雲雨守宫努力搏蒼蠅明年嵗旱當求汝
(漢東方朔傳上嘗使諸数家射覆置守宫盂下射之皆/不能中朔曰臣以為龍又無角謂之為虵又有足跂跂)
(脉脉善縁壁是非守宫即蜥蜴叚公路北户雜録蝘蜓/以器飬之食以丹砂體盡赤搗之以㸃女人支體終身)
(不滅婬則㸃落故號守宫顔師古漢書注亦云揚雄方/言在澤中者謂之蜥蜴楊文公談苑魏庠言昔游闗中)
(佛寺見沙門有善胡法者置蜥蜴甕中使童男女数十/衣青衣同聲呪曰蜥蜴蜥蜴興雲吐霧雨今滂沱放汝)
(歸去嵗旱為/之頗有應)
　　　子由将赴南都與余㑹宿於逍遥堂作兩絶句
　　　讀之殆不可為懐因和其詩以自觧余觀子由
　　　自少曠逹天資近道又得至人飬生長年之訣
　　　而余亦竊聞其一二以為今者宦游相别之日
　　　淺而異時退休相從之日長既以自觧且以慰
　　　子由云(子由逍遥堂詩序云轍㓜從子瞻讀書/未嘗一日相舍既壯将遊宦四方讀韋)
　　　　(蘇州詩至那知風雨夜復此對牀眠惻然感/之乃相約早退為閑居之樂故子瞻始為鳳)
　　　　(翔幕府留詩為别曰夜雨何時聼蕭瑟其後/子瞻通守餘杭復移守膠西而轍滯畱於淮)
　　　　(陽濟南不見者七年熈寧十年二月始復㑹/於澶濮之間相從彭城畱百餘日時宿於逍)
　　　　(遥堂追感前約為作二小詩其一載首巻與/子由别於鄭州西門詩註其一云秋來東閤)
　　　　(凉如水客至山公醉似泥困卧/北牕呼不醒風吹松竹雨凄凄)
别期漸近不堪聞風雨蕭蕭巳㫁魂猶勝相逢不相識
形容變盡語音存
(李太白通塘曲相逢不相識出沒繞通塘後漢夏馥傳/黨錮事起馥自剪須變形隐匿姓名為冶家傭形貌毁)
(瘁人無知者弟静遇馥不/識聞其言聲乃覺而拜之)
但令朱雀長金花此别還同一轉車五百年閒誰復在
㑹看銅狄兩咨嗟
(隂真君金液還丹歌北方正氣為河車東方甲乙成丹/砂兩情合飬歸一體朱雀調䕶生金花注云朱雀火也)
(後漢薊子訓傳人於長安東霸城見之與一老翁/共摩挲銅人相謂曰適見鑄此今已近五百嵗矣)
　　　畱題石經院三首
蔥蒨門前路行穿翠宻中郤來堂上看巖谷意無窮
夭矯庭中檜枯枝鵲踏消瘦皮纒鶴骨髙頂轉龍腰
窈窕山頭井潛通伏澗清欲知深㡬許聼轉(一作/放)轆轤
聲
　　　過雲龍山人張天驥
郊原雨初足風日清且好病守亦欣然肩輿白門道荒
田咽蛩蚓村巷懸棃棗下有幽人居閉門空雀噪西風
髙正厲落葉紛可掃孤童卧斜日病馬放秋草墟里通
有無垣牆任摧倒君家夲冠盖絲竹閙鄰保脱身聲利
中道徳自濯澡躬耕抱羸疾奉飬百嵗老詩書膏吻頰
菽水媚翁媪(烏老/反)饑寒天隨子杞菊自擷芼慈孝董邵
南雞狗相乳抱吾生如寄耳歸計失不早故山豈敢忘
但恐廹華皓從君好(一作/學)種秫斗酒時自(一作/相)勞
(白門見夲巻和趙郎中見戲詩注顔延年詩仄同幽人/居郊扉常晝閉晋陶潛傳躬耕自資遂抱羸疾揚雄方)
(言周晋秦隴謂父曰翁漢髙祖紀母媪注幽州及漢中/皆謂老嫗為媪又曰媪女老稱也陸龜䝉杞菊賦序天)
(隨生宅荒前後皆樹以把菊春苖恣肥得以采擷詩國/風采采芣苢薄言擷之又参差荇菜左右芼之董邵南)
(事詳十巻蘇州姚氏三瑞堂詩魏明帝樂府人生如寄/多憂何為法苑珠林支遁在剡謝安與書云人生如寄)
(耳終日戚戚遲君來以晤言消之種秫用陶潛事注見/七巻漢楊惲傳田家作苦嵗時伏臘烹羊炰羔斗酒自)
(勞/)
　　　贈王仲素寺丞(公自注/名景純)
飬氣如飬兒棄官如棄泥人皆笑子(一作/予)拙事定竟誰
迷歸耕獨患貧問子(一作/子)何所齎尺宅足自庇寸田有
餘畦明珠照短褐陋室生虹霓雖無孔方兄顧有法喜
妻彈琴一長嘯不答阮與嵇曹南劉夫子名與子政齊
家有鴻寳書不鑄金褭蹄促膝問道要遂䝉分刀圭不
忍獨不死尺書肎見梯我生夲强鄙少以氣自擠孤舟
倒江河赤手攬象犀年來稍自笑留氣暖下臍苦恨聞
道晩意象颯巳凄空見孫思邈區區賦病棃
(老子專氣致柔能如嬰兒乎醫經欲養兒慎風池黄庭/經寸田尺土以治生兩眉閒為上丹田心為絳宫田臍)
(下三寸為下丹田晋魯褒錢神論錢之為體有乾坤之/象親之如兄字曰孔方維摩經法喜以為妻慈悲以為)
(女晋孫登傳登好讀易撫一弦琴見者皆親樂之文帝/聞之使阮籍往與語不應嵇康又從之游三年問其所)
(圖終不答長嘯即孫登事注見八巻惠山謁錢道人詩/劉夫子或云謂劉誼王注先生在惠州時有書與宜翁)
(咨問道要自以杜門屏居胸中廓然實無荆棘有受道/之質且曰或有外丹巳成可助棃棗者望不惜分惠其)
(書載毗陵後集一曰劉安世待制字器之曹南人得養/生煉丹術公嘗師之漢楚元王傳劉向字子政夲名更)
(生淮南王有枕中鴻寳苑秘書言神仙使鬼物為金之/術更生父徳治淮南獄得其書更生㓜而讀誦以為竒)
(獻之上令典尚方鑄作事方多不驗乃下更生吏漢武/帝紀太始二年詔更黄金為麟趾褭蹄韓愈博士李君)
(墓誌余自袁州還京師㐮陽乗舸邀我於蕭洲屏人曰/我得祕藥不可獨不死今遺子一器㐮陽孟簡也時為)
(節度使唐盧照鄰得惡疾從孫思邈問養生/之道庭前有病棃樹照鄰乃作賦以自悲)
　　　陽闗詞三首(王注三詩各自説事意皆可以陽/闗之聲歌之乃聚為一處標其題)
　　　　(曰陽闗/三絶云)
受降城下紫髯郎戲馬臺前古戰埸恨君不取契丹首
金甲牙旗歸故鄉
(漢匈奴傳令因杅将軍築受降城唐書朔方總管張仁/愿於河北築三受降城以絶突厥南㓂之路三國張遼)
(問吴降人向有紫髥将軍為誰答曰孫㑹稽又見七巻/戲馬臺在彭城南項羽所作蕭子顯齊書武帝為宋公)
(在彭城九日出戲馬䑓至今相承以為舊凖唐李華弔/古戰場文浩浩乎平沙無垠敻不見人河水縈帶羣山)
(糾紛亭長吿余曰此古戰埸也常覆三軍往/往鬼哭天隂則聞兵書曰牙旗将軍之旗)
　　　　右贈張繼愿
濟南春好雪初晴行到龍山馬足輕使君莫忘霅谿女
時作陽闗膓㫁聲
(唐地理志齊州濟南郡劉禹錫詩唱得陽闗意外聲舊/人惟有来嘉榮郗昂樂府觧題許永新歌奏慢聲喜者)
(聞之氣勇愁/者聞之膓㫁)
　　　　右答李公擇(李公擇先知湖州自湖移/濟南公故以霅谿女戲之)
暮雲収盡溢清寒銀漢無聲轉玉盤此生此夜不長好
明月明年何處看
(李太白詩小時不/識月喚作白玉盤)
　　　　右中秋月
　　　和孔周翰二絶
　　　　再觀邸園留題
小園香霧曉䝉籠醉手(一作/守)狂詞未必工魯叟録詩應
有取曲収彤管邶鄘風
(詩國風静女其孌貽我彤管箋云彤管筆赤管也古者/后夫人必有女史事無大小記以成法王注嘗聞髙宻)
(老儒之言曰邸氏有賢婦孀居不嫁其節/甚髙故公此詩用静女彤管邶鄘之風也)
　　　　觀净觀堂効韋蘇州詩
弱羽巢林在一枝幽人蝸舍兩相宜樂天長短三千首
郤爱韋郎五字詩
(荘子逍遥遊鷦鷯巢於深林不過一枝髙士傳焦先作/蝸牛廬呻吟其中注已見前白氏文集記樂天有文集)
(七帙合六十七巻凡三千四百十七首舊唐書白居易/與元㣲之書云韋蘇州歌行清䴡之外頗近興調其五)
(言又髙雅閒澹自成一家之體今之秉筆者誰能及之/然當蘇州在時人亦未甚爱重必待身死後則爱之)
　　　京師哭任遵聖(任遵聖名孜眉山人二巻有送/任伋通判黄州兼寄其兄孜作)
　　　　(下篇答任師/中即伋也)
十年不還鄉兒女日夜長豈惟催老大漸復成凋䘮每
聞耆舊亡涕泫聲輒放老任况竒逸先子推輩行文章
得少(一作/小得)譽詩語尤清壯吏能復所長談笑萬夫上自
喜作劇縣偏工破豪黨奮髯走猾吏嚼齒對姦将哀哉
命不偶每以才得謗竟使落窮山青衫就黄壌宦游久
不樂江海永相望退耕夲就君時節相勞餉此懐今不
遂歸見纍纍葬望哭國西門落日銜千嶂平生惟一子
抱負珠在掌見之齠齔中巳有食牛量他年如入洛生
死一相訪惟有王濬冲心知中散狀
(禮記孔子泫然流涕晋阮籍傳文帝譲九錫公卿将勸/進使籍為其辭籍沉醉忘作臨詣府使取之見籍方據)
(桉醉眠使者以告籍便書案使寫之無所改竄辭甚清/壯漢灌嬰傳景帝曰魏其沾沾自喜耳晋書袁甫嘗詣)
(何朂自言能為劇縣勗問惟欲宰縣不為臺閣職何也/甫曰人各有能與不能奮髯用前漢朱博事注巳見唐)
(書張廵裂眥血面齧齒皆碎潘安仁懐舊賦墳纍纍以/接壠栢森森以攢植杜子美詩掌中貪見一珠新韓詩)
(外傳男子八月生齒八嵗而齠齒女子七月生齒七嵗/而齔齒尸子虎豹之駒雖未成文已有食牛之氣韓愈)
(别竇司直詩行當挂其冠生死君一訪晋嵇紹中散大/夫康之子也紹始入洛或謂王戎曰昨於稠人中始見)
(嵇紹昂昂如野鶴之在雞羣戎/曰君復未見其父爾濬冲戎字)
　　　答任師中家漢公
先君昔未仕杜門皇祐初道徳無貧賤風采照鄉閭何
嘗疎小人小人自濶疎出門無所詣老史在郊墟門前
萬竿竹堂上四庫書髙樹紅消棃小池白芙蕖常呼赤
腳婢雨中擷園蔬矯矯任夫子罷官還舊廬是時里中
兒始識長者車烹雞酌白酒相對歡有餘有如龎徳公
往還葛與徐妻子走堂下主人竟誰歟我時年尚㓜作
賦慕相如侍立看君談精悍實起予嵗月曽㡬何耆老
逝不居史侯最先沒孤墳拱桑樗我亦渉萬里清血滿
襟袪漂流二十年始悟萬縁虛獨喜任夫子老佩刺史
魚威行烏白蠻觧辮請冠裾方當入奏事清廟陳璠璵
胡為厭軒冕歸意不少紓上蔡有良田黄沙走清渠罷
亞百頃稲雍容十年儲閒隨李丞相搏射鹿與豬蒼鷹
十斤重猛犬如黄驢豈比陶淵明窮苦自把鋤我今四
十二衰髪不滿梳彭城古名郡乏人偶見除頭顱已可
知㡬何不樵漁㑹當相從去芒鞋老菑畬念子瘴江邉
懐抱向誰攄頼我同年友相歡出同輿冰盤薦文鮪(公/自)
(注鮪鮥也/戎瀘常有)玉斚傾浮蛆醉中忽思我清詩綴瓊琚知我
少詼(一作/所)諧教我時巻舒世事日反覆翩如風中旟雀
羅弔廷尉秋扇悲婕妤升沉一何速喜怒紛衆狙作詩
謝二子我師寗與蘧
(王注先君言編禮也皇祐仁宗年號又老史名經字彦/輔眉之老儒嘗作思子臺賦公甚稱之唐藝文志兩都)
(各聚書四部以甲乙丙丁為次列經史子集四庫其夲/有正副軸帶牙籖皆異色以别之三秦記漢武帝園有)
(大棃如五升瓶落地則碎名含消棃漢陳平傳平家貧/門外多長者車轍龎徳公事詳十一巻寄題刁景純詩)
(注漢揚雄傳先是司馬相如作賦𢎞麗温雅雄心壯之/每作賦嘗擬之以為式杜子美詩草𤣥吾豈敢賦或似)
(相如漢嚴延年傳為人短小精悍敏㨗於事梁益州記/雋州其地接諸蠻部有烏蠻白蠻杜子美詩山帶烏蠻)
(濶又烏蠻瘴逺随漢書終軍傳将有觧編髪削左袵襲/冠帶要衣裳而䝉化者焉注編讀曰辮逸論語璠璵魯)
(之寳玉也孔子曰美哉逺而望之煥若也近而視之瑟/若也罷亞禾名夲作䆉稏巳見七巻注史記李斯傳為)
(秦丞相下吏顧其子曰吾欲與若復牽黄犬俱出上蔡/東門逐狡兔豈可得乎又見首巻石鼓詩注按師中嘗)
(為蔡州新息令邑人爱之為買田故用上蔡東門事晋/夏侯湛傳與潘岳友善毎出同輿接茵周禮䱷人春獻)
(王鮪詩國風投我以木𤓰報之以瓊琚雀羅衆狙注竝/見前文選趙飛燕姊弟得幸班婕妤失寵作䊵扇曲云)
(常恐秋節至凉飈奪炎熱棄捐篋笥中恩情中道絶寗/蘧寗武子蘧伯玉也潘安仁閑居賦雖吾顔之云厚猶)
(内媿於/寗蘧)
　
　
　
　
　
　
　
　
　
　
　
　
　
　
　
　施註蘇詩巻十二
欽定四庫全書
　施註蘓詩巻十三
　　　　　　　　　　　　　宋　蘓軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩四十一首
　　　　(時守彭/城作)
　　　初别子由
我少知子由天資和而清好學老益堅表裏漸融眀
豈獨為吾弟要是賢友生不見六七年㣲言誰與賡
常恐坦率性放縱不自程㑹合亦何事無言對空枰
使人之意消不善無由萌森然有六女包裹布與荆
無憂賴賢婦藜藿等大烹使子得行意青衫陋公
卿明日無晨炊倒牀作雷鳴秋眠我東閣夜聽風雨
聲懸知不久别妙理難(一作/重)細評昨日忽出門孤舟
轉西城歸来北堂上古屋空崢嶸退食悮相從入門
中自驚南都信繁㑹人事水火爭念當閉閣坐頺然
寄聾盲妻子亦細事文章固虛名㑹須掃白髪不復
用黄精
(詩小雅雖有兄弟不如友生王註子由題先生像贊亦/云人曰吾兄我曰吾師朝野僉載唐徳宗夏中㣲行西)
(明寺宋濟方葛巾捉鼻抄書上曰措大茶求一椀濟曰/鼎水方煎有茶可自潑之又問作何事業是何姓行濟)
(曰姓宋第五應進士舉須叟聞呼官家濟皇恐起拜上/曰宋五大坦率後聞禮部放榜上令探濟無名曰宋五)
(又坦率也韋𢎞嗣博奕論所志不出一枰之上所務不/過方罫之間唐韻枰博局也荘子田子方篇東郭順子)
(其為人也正容以悟物使人之意也消後漢梁鴻傳妻/荆釵布裙風雨聲用韋應物詩意王註南都則南京也)
(時子由從張文定簽書南京判為此别也韓集石鼎聨/句妄使水火争五代史𢎞肇傳㑹飲王章第蘓逢吉戯)
(之𢎞肇大怒以醜語詬逢吉由是将相如水火杜子/美丈人山詩掃除白髪黄精在君看他時氷雪容)
　　　次韻吕梁仲屯田
雨葉風花日夜稀一杯相屬竟何時空虚豈敢酬瓊玉
枯朽猶䏻出菌芝門外吕梁從迅急胸中雲夢自逶遲
待君筆力追靈運莫負南臺九日期
(庾信屏風詩風花直亂回唐孟遲懐鄭洎詩風蘭舞幽/香雨葉墮寒滴桞子厚與蕭俛書雖朽枿敗腐猶足蒸)
(出芝菌以為瑞物吕梁雲夢注竝見前宋武述征記九/月九日王登戯馬臺宴百僚賦詩作者百餘人謝靈運)
(最為/工)
　　　章質夫寄惠崔徽真(崔徽註/已見)
玉釵半脱雲垂耳亭亭芙蓉在秋水當時薄命一酸辛
千古華堂奉君子水邊何處無麗人近前試㸔丞相嗔
不如丹青不觧語世間言語原非眞知君被惱更愁絶
巻贈老夫驚老拙為君援茟賦梅花未害廣平心似鐵
(郭子横洞冥記元鼎元年起招靈閤有神女留一玉釵/與帝帝以賜趙偼伃至昭帝元鳯中宫人猶見此釵共)
(謀欲碎之明日視釵匣惟見白燕直飛昇天後宮人作/釵因名玉燕釵李賀詩寒鬢斜釵玉燕光華嶽靈姻傳)
(雲髮垂耳李太白詩清水出芙蓉天然去雕餙又李樂/府有妾薄命篇杜子美麗人行三月三日天氣新長安)
(水邊多麗人又愼莫近前丞相嗔楊貴妃遺事太液池/有千葉白蓮帝指妃示左右曰何如我觧語花杜子美)
(絶句江上被花惱不徹無處告訴只顛狂唐皮日休桃/花賦序余甞嘉宋廣平之為相貞姿勁質剛態毅狀疑)
(其鐵腸石心不觧吐婉媚詞然梅花賦清/便富艶得南朝徐庾體殊不類其為人也)
　　　王鞏屢約重九見訪既而不至以詩送將官梁
　　　交且見寄次韻荅之交頗文雅不類武人家有
　　　侍者甚恵麗
知君月下見傾城破恨懸知酒有兵老守亡何惟日飲
將軍競病自詩鳴花枝不共秋欹帽筆陣空來夜斫營
愛惜微官將底用他年只好寫銘旌
(南史江諮議有言酒猶兵也兵可千日而不用不可一/日而不備酒可千日而不飲不可一飲而不醉唐韓偓)
(詩酒衝愁陣出竒兵日飲競病註竝再見韓退之送孟/東野序東野始以其詩鳴其髙出魏晋不懈而及於古)
(杜子美醉歌行筆陣獨掃千人軍呉志甘寕傳受敕出/斫敵前營至二更時銜枚出斫敵敵驚動遂退白樂天)
(詩晝聼笙歌夜斫營禮記銘明旌也以死者為不可别/已故以其旗識之杜牧之詩黄壌不霑新雨露粉書空)
(換舊/銘旌)
　　　臺頭寺雨中送李邦直赴史館分韻得憶字人
　　　字兼寄孫巨源二首
霜林日夜西風急老送君歸百憂集清歌窈眇入行雲
雲為不行天為泣紅葉黄花秋正亂白魚紫蟹君須憶
憑君説向髯將軍衰鬢相逢應不識
(杜子美詩悲見生涯百憂集漢元帝紀帝自度曲被歌/聲分刌節度窮極幼眇外戚傳武帝悼李夫人賦惟幼)
(眇之相羊註幼眇猶窈窕也列子秦青撫節悲歌聲振/林木響遏行雲五行志無雲而雨為雨泣髥将軍注再)
(見白樂天詩相逢應/不識滿頷白髭白)
珥筆西歸近紫宸太平典冊不緣麟付君此事寜論晉
載我當時舊過秦門外想無千斛米墓中知有百年人
看君兩(一作/䨇)眼明如鏡休把春秋坐素臣
(文選曹植表執鞭珥筆註戴筆也潘岳贈陸機詩優游/省闥珥筆華軒史記孔子世家西狩獲麟曰吾道窮矣)
(乃因史記作春秋晋陳夀傳夀撰三國志時人稱其善/敘事有良史之才張華深善之謂夀曰當以晋書相付)
(耳賈誼過秦論史記秦本紀漢書項籍傳皆載其略晋/陳夀傳丁儀丁廙有盛名於魏陳夀謂其子曰可覓千)
(斛米當為尊公作佳傳子不與竟不作傳集異記鄭郊/過一冢上有竹兩竿青翠可愛吟曰墓上兩竿竹風吹)
(長裊裊乆不能續忽聞冢中人賡之曰下有百年人長/眠不知曉王註詩意言必不如陳夀之希求當念墓中)
(之人而發其潛光也韓退之論史書左邱明紀春秋時/事以失明杜預左氏傳序説者以為仲尼自衛反魯修)
(春秋立素王邱明為素臣漢昭帝紀大將軍國家忠臣/敢有譖毁者坐之公詩案熈寜十年九月内李清臣差)
(知國史軾作詩送清臣云付君此事寜論晋載我當時/舊過秦軾於仁宗朝曽進論徃古得失軾妄以賈誼自)
(比意欲李清臣於國/史中載軾所進論也)
　　　代書答梁先
此身與世真悠悠蒼顔華髪誰汝留強名太守古徐州
忘歸不如楚沐猴魯人豈獨不知邱蹸藉夫子無罪尤
異哉梁子清而脩不逺千里從我游瞭然正色懸䨇眸
世之所馳子獨不一經通明傳節侯小楷精絶規摹歐
(公自註梁生/學歐陽公書)我衰廢學懶且媮畏見問事賈長頭别来
紅葉黄花秋夜夢見之起坐愁遺我駮石盆與甌黒質
白章聲琳球謂言山石生澗溝追琢尚可王公羞感子
佳意能無酬反將木𤓰報珍投學如富貴(一作/賈)在博収
仰取俯拾無遺籌道大如天不可求修其可見致其幽
願子篤實慎勿浮發憤忘食樂忘憂
(漢百官表郡守秦官景帝中二年更名太守家語魯人/不識孔子聖人乃曰彼東家邱者吾知之矣荘子譲王)
(篇夫子再逐於魯殺夫子者無罪藉夫子者無禁漢韋/賢傳號稱鄒魯大儒子𤣥成復以明經位至丞相賢薨)
(諡節侯漢韓信傳媮衣靡食註媮苟且也賈長頭註見/十巻贈上天竺辯才詩漢司馬相如傳白質黒章其儀)
(可喜詩大雅追琢其章金玉其相左傳隐三年苟有明/信澗谿沼沚之毛可薦於鬼神可羞於王公左太冲蜀)
(都賦蕡實時味王公羞焉詩國風投我以木𤓰報之以/瓊琚漢書貨殖傳魯人俗儉嗇而丙氏尤甚家自父兄)
(子弟約頫有/拾卬有取)
　　　九日邀仲屯田為大水所隔以詩見寄次其韻
無復龍山對孟嘉西来河伯意雄夸霜風可使吹黄帽
(公自註舟人黄/帽土勝水也)樽酒那能泛浪花漫遣鯉魚傳尺素却
將燕石報瓊華何時得見悲秋老醉裏題詩字半斜
(河伯用莊子秋水篇詳七巻八月十五日㸔潮詩註杜/子美詩纜侵隄栁繫幔巻浪花浮毛詩國風尚之以瓊)
(華乎而闞子宋之愚人得燕石梧臺之東歸而藏之以/為大寳杜九日詩老去悲秋強自寛又詩作詩呻吟内)
(墨淡字/欹傾)
　　　河復(并序/)
　　熙寜十年秋河決澶淵注鉅野入淮泗自澶魏以
　　北皆絶流而濟楚大被其害彭門城下水二丈八
　　尺七十餘日不退吏民疲於守禦十月十三日澶
　　州大風終日既止而河流一枝已復故道聞之喜
　　甚庻幾可塞乎乃作河復詩歌之道路以致民願
　　而迎神休蓋守土者之志也
君不見西漢元光元封間河決瓠子二十年鉅野東傾
淮泗滿楚人恣食黄河鱣萬里沙囘封禪罷初遣越巫
沈白馬河公未許人力窮薪芻萬計隨流下吾君仁聖
如帝堯百神受職河神驕帝遣風師下約束北流夜起
澶州橋東風吹凍收㣲淥神功不用淇園竹楚人種麥
滿河淤仰㸔浮槎棲古木
(溝洫志孝武帝元光中河决瓠子東南注鉅野通於淮/泗上使汲黯鄭當時興人徒塞之輒復壞後二十餘年)
(歳因以數不登上既封禪廵祭山川其明年乾封少雨/乃使汲仁郭昌發卒數萬塞瓠子决河於是上以用事)
(萬里沙則還自臨决河湛白馬玉璧令羣臣從官自將/軍以下皆負薪寘决河是時東郡燒草以故薪柴少而)
(下淇園之竹以為楗帝悼功之不成作歌曰皇謂河公/兮何不仁又曰河公許兮薪不屬卒塞瓠子築宫其上)
(名曰宣防桞子厚詩渡頭水/落村徑成掩亂浮槎在髙樹)
　　　登望谼亭(此詩墨蹟乃欽宗東宫舊藏今在曽/文清家宿嘗刻石餘姚縣治東坡題)
　　　　(云僕在彭城大水後登望谼亭偶留此詩已/而忘之其後徐人有誦之者徐思之乃知其)
　　　　(為僕詩也集中無/之以入河復詩後)
河漲覀来失舊谼孤城渾在水光中忽然歸壑無尋處
千里禾麻一半空
　　　韓幹馬十四匹
二馬並驅攢八蹄二馬宛頸騣尾齊一馬任前雙舉後
一馬却避長鳴嘶老髥奚官騎且顧前身作馬通馬語
後有八匹飲且行㣲流赴吻若有聲前者既濟出林鶴
後者欲渉鶴俛啄最後一匹馬中龍不嘶不動尾摇風
韓生畫馬真是馬蘇子作詩如見畫世無伯樂亦無韓
此詩此畫誰當㸔
(韓非子伯樂敎二人相踶馬相與之簡子廐觀馬一人/舉踶馬其一人從後而循之三撫其尻而馬不踶此自)
(以為失相其一人曰子非失相也此其為馬也踒肩而/腫膝夫踶馬也者舉後而任前踵膝不可任也故後不)
(舉王充論衡漢楊翁偉乗蹇馬出遇放馬翁偉謂其御亦/曰放馬目眇御曰何以知之曰彼罵轅中馬曰蹇此馬)
(罵之曰眇其御徃視之果眇馬也北夢瑣言浙人劉三/復能記三生事云曽為馬馬常患渇望驛而嘶傷其蹏)
(則連心痛漢東方朔傳尻益髙者鶴俛啄也杜子美丹/青引斯須九重真龍出一洗萬古凡馬空又天育驃騎)
(歌是何意態雄且傑/騣尾蕭梢朔風起)
　　　有言郡東北荆山下可以溝畎積水因與呉正
　　　字王户曹同徃相視以地多亂石不果還游聖
　　　女山山有石室如墓而無棺椁或云宋司馬桓
　　　魋墓二子有詩次其韻二首(按公逰桓山記云/元豐二年正月已)
　　　　(亥春服既成從二三子云云有/詩别見十六巻王注入此悮)
側手區區未易遮奔流一瞬巻千家共疑智伯初圍趙
猶有張湯欲漕斜已坐迂疎来此地分將勞苦送生涯
使君下䇿真堪笑隐隐驚雷響踏車
(時河决水方退諺有側手障黄河之語戰國䇿智子攻/趙襄子走晋陽圍而灌之城不浸者三版漢溝洫志有)
(上書欲通襃斜道及漕事下御史大夫張湯言襃水通/沔斜水通渭皆可以行船漕上以為然拜湯子卬為漢)
(中守發數萬人作襃斜道五百餘里又待詔賈譲言治/河有上中下䇿若乃繕完故堤増卑倍薄勞費無已數)
(逢其害此/最下䇿也)
茫茫清泗遶孤岑歸路相將得暫臨試著芒鞋穿犖确
更然松炬照幽深縱令司馬能鑱石奈(一作/㑹)有中郎解
摸金强寫蒼崖留歳月他年誰識此時心
(九域志徐州泗水今呼清河南史顧歡好學而貧夕則/燃松節讀書禮記孔子居於宋見桓司馬自為石椁三)
(年而不成夫子曰若是其靡也死不如速朽之愈也三/國陳琳為袁紹作檄書言曹操置發丘中郎將摸金校)
(尉所過隳突/無骸不露)
　　　贈寫御容妙善師
憶昔射䇿干先皇珠簾翠幄分兩廂紫衣中使下傳詔
跪奉冉冉聞天香仰觀眩晃目生暈但見曉色開扶桑
迎陽晚出歩就坐絳紗玉斧光照廊野人不識日月角
仿髴尚記重瞳光三年歸來真一夢橋山松檜凄風霜
天容玉色誰敢畫老師古寺晝閉(一作/閑)房夢中神授心
有得覺來信手筆已忘幅巾常服儼不動孤臣入門涕
自滂元老侑坐鬚睂古虎臣立侍(一作/侍立)冠劍長平生慣
寫龍鳯質肎顧草間猿與麞都人踏破鐵門限黄金白
璧空堆牀爾来摹冩亦到我謂是先帝白髮郎不須覽
鏡坐自了明年乞身歸故郷
(西京雜記漢昭陽殿織珠為簾左思呉都賦藹藹翠幄/爾雅東西廂謂之序楚辭九歌暾將出兮東方照吾檻)
(兮扶桑迎陽禁中門名唐唐儉傳髙祖嘗召訪之儉曰公/日角龍庭姓恊圗讖係天下望乆矣漢項羽傳舜重瞳)
(子項羽亦重瞳子史記黄帝崩葬橋山詩國風涕泗滂/沱唐書太宗方四歳有書生相之曰龍鳯之姿天日之)
(表必能濟世安民李揆傳龍章鳯姿尚不見用麞頭鼠/目子乃求官耶文房四譜隋僧智永善書人求題頭門)
(限穿穴乃以鐵葉裹之號鐵門限白髪郎用顔駟事詳/十一巻董儲郎中詩註杜子美詩上疏乞骸骨黄冠歸)
(故/鄉)
　　　哭刁景純(刁景純名約丹徒人少卓越刻苦學/問能文章始應舉京師與歐陽永叔)
　　　　(富彦國聲譽相髙下天聖二年登進士第屈/於為郎施不大耀士友歎惜而景純未嘗以)
　　　　(為恨好急人之難海内識與不識多歸之不/治産業賔客故人常滿其門尊酒燕娱無虗)
　　　　(時重義輕施有古/人之風夀八十四)
讀書想前輩每恨生不早紛紛少年場猶得見此老此
老如松柏不受霜雪槁直從毫末中自養到合抱宏材
乏近用千歳自枯倒文章餘正始風節貫華皓平生為
人耳自為薄如縞是非雖難齊反覆㸔愈好前年旅呉
越把酒慶夀考扣門無晨夜百過迹未掃但知從徳公
未省厭丘嫂别時公八十後㑹知難保昨日故人書連
年䘮翁媪(公自註景/純妻先亡)傷心范橋水漾漾舞寒藻華堂不
見人瘦馬空戀皁我欲江東去匏樽酌行潦鏡湖無賀
監慟哭稽山道忍見萬松岡荒池沒秋草
(老子合抱之木生於毫末晋衛玠傳謝鯤雅重玠相見/欣然言論彌日王敦曰不意永嘉之末復聞正始之音)
(再見徳公詳見十一巻題藏春塢詩註漢楚元王傳髙/祖微時常避事時時與賓客過其邱嫂食嫂厭叔與客)
(来陽為羮盡轑釜客以故去已而視釜有羮由是怨嫂/范橋潤州范公橋以文正公得名揚雄方言梁宋齊楚)
(之間謂櫪曰皁唐書賀知章字季眞天寳初上章請度/為道士有詔賜鏡湖剡川一曲李白詩欲向江東去定)
(將誰舉杯稽山無賀老卻棹酒船回晋阮籍傳車迹所/窮輒慟哭而返萬松岡在景純藏春塢見八巻景純見)
(和/詩)
　　　答呂梁仲屯田
亂山合沓圍彭門官居獨在懸水村(公自註懸水/村吕梁地名)居民
蕭條雜麋鹿小市冷落無雞豚黄河西来初不覺但訝
清泗流奔渾夜聞沙岸鳴罋盎曉㸔雪浪浮鵬鵾吕梁
自古喉吻地萬頃一抹何由吞坐觀入市巻閭井吏民
走盡餘王尊計窮路斷欲安適吟詩破屋愁鳶蹲歳寒
霜重水歸壑但見屋瓦留沙㾗入城相對如夢寐我亦
僅免為魚黿旋呼歌舞雜詼笑不惜飲釂空缾盆念君
官舍氷雪冷新詩美酒聊相温人生如寄何不樂任使
絳蠟燒黄昏宣房未築淮泗滿故道堙滅瘡痍存明年
勞苦應更甚我當畚鍤先黥髠付君萬指伐頑石千鎚
雷動蒼山根髙城如鐵洪口快談笑卻掃㸔崩奔農夫
掉臂免狼顧秋榖布野如雲屯還須更置軟脚酒為君
擊鼓行金樽
(韓退之詩餘瀾怒不已喧聒鳴罋盎漢嚴延年傳河南/天下喉咽也顔師古曰言其所在襟要如人體之有喉)
(咽也漢王尊傳為東郡太守河水盛溢泛浸瓠子金堤/老弱奔走尊投沈白馬祀水神河伯尊執圭璧使巫䇿)
(祝請以身塡金堤因止宿堤上堤壊吏民皆奔走唯一/主簿泣在尊旁立不動而水波稍卻囬還杜子美𦍑村)
(詩夜闌更秉燭相對如夢寐左傳昭二年劉子曰微禹/吾其魚乎禮記盛於盆尊於缾杜子美遭田父泥飲詩)
(叫婦開大缾盆中為吾取宣房卽宣防見本巻河復詩/註又瓠子歌曰齧桑浮兮淮泗滿謝靈運詩圻岸屢崩)
(奔軟腳字見唐書楊國忠傳詳/五巻鹽官部役戲呈同事詩註)
　　　張寺丞益齋(張寺丞名恕字忠/甫文定公安道子)
張子作齋舍而以益為名吾聞之夫子求益非速成譬
如逺游客日夜事征行今年適燕薊明年走蠻荆東觀
盡滄海西渉渭與涇歸来閉户坐八方在軒庭又如學
醫人識病由飽更風雨晦明滛跛躄瘖聾盲虗實在其
脉静躁在其情榮枯在其色夀夭在其形苟能閲千人
望見知死生為學務日益此言當自程為道貴日損此
理在既盈願言書此詩以為益齋銘
(左傳昭元年天有六氣淫生六疾氣曰隂陽風雨晦明也/分為四時序為五節過則為災史記扁鵲傳扁鵲望見)
(桓侯而退走曰疾在骨髓雖司命無奈之何互見四/巻和劉道原詠史詩註老子為學日益為道日損)
　　　答孔周翰求書與詩
身閑曷不長閉口天寒正好深藏手吟詩寫字有底忙
未脱多生宿塵垢不䝉譏訶子厚疾反更刻畫無鹽醜
征西自有家雞肥太白應驚飯山瘦與君相從知幾日
東風待得花開否撥棄萬事勿復談百觚之後那詞(一/作)
(辭/)酒
(史記張儀傳願陳子閉口無復言韓退之詩有底忙時/不肎来栁子厚荅崔書凡人好辭工書皆病癖也吾不)
(幸蚤得二病學道以来日思砭鍼攻熨卒不能去吾子/乃始欽欽思易吾病不亦惑乎又互見二巻石蒼舒醉)
(墨堂詩註晋周顗傳庾亮謂顗曰諸人咸以君方樂廣/顗曰何乃刻畫無鹽唐突西施家雞詳八巻栁氏二外)
(甥求筆跡詩註飯山瘦用李白飯顆山頭詩意詳九巻/次韻沈長官註孔叢子昔平原君與子髙飲强子髙酒)
(曰昔有遺諺堯舜千鐘孔子百觚子路嗑嗑/尚飲百榼古之賢聖無不能飲子何辭焉)
　　　送李公恕赴闕
君才有如切玉刀見之凛凛寒生毛願隨壯士斬蛟蜃
不願腰間纒錦絛用違其才志不展坐與胥吏同疲勞
忽然眉上有黄氣吾君漸欲収英髦立談左右俱動色
一語徑破千言牢我頃分符在東武脱畧萬事惟嬉遨
盡壞屏障通内外仍呼騎曹為馬曹君為使者見不問
反更對飲持䨇螯酒酣箕坐語驚衆雜以嘲諷窮詩騷
世上小兒多忌諱獨能容我眞賢豪為我買田臨汶水
逝將歸去誅蓬蒿安能終老塵土下俯仰隨人如桔橰
(列子湯問篇周穆王征西戎西戎獻錕鋙之劍用之切/玉如切泥焉東方朔十洲記亦云呂氏春秋荆有佽飛)
(者得寳劍於江干渡中流兩蛟繞舟佽飛㧞劍赴江刺/蛟殺之王粲刀銘陸剸犀兕水截鯨鯢杜甫大食寳刀)
(詩蒼水使者捫赤絛晋殷浩傳桓温曰浩有徳有言向/使作令僕足以儀刑百揆朝廷用違其才韓退之郾城)
(晚飲詩城上赤雲呈勝氣眉間黄色見歸期韓退之淮/西碑萬口和附并為一談牢不可破晋阮籍傳文帝輔)
(政籍嘗從容言於帝曰籍曾逰東平樂其風土帝大悦/即拜東平相籍乘驢到郡壊府舍屏障内外相望法令)
(清簡旬日而還馬曹王子猷事對飲用曹參吏舍歌呼/意持螯用畢卓語竝見前註漢書張耳傳髙祖箕踞罵)
(詈註箕踞者謂曲兩腳其形如箕荘子天運篇/子獨不見夫桔橰者乎引之則俯舍之則仰)
　　　春菜
蔓菁宿根已生葉韮牙戴土拳如蕨爛蒸香薺白魚肥
碎㸃青蒿凉餅滑宿酒初消春睡起細履幽畦掇芳辣
茵陳甘菊不負渠鱠縷堆槃纖手抹北方苦寒今未巳
雪底波稜如鐵甲豈如吾蜀富冬蔬霜葉露芽寒更茁
乆抛松葛猶細事苦筍江豚那忍説明年投劾徑須歸
莫待齒摇并髮脱
(禮坊記註葑蔓菁也陳宋之間謂之葑劉夢得嘉話録/諸葛亮所止令軍士獨種蔓菁三蜀之人今呼為諸葛)
(菜南史周顒傳文惠太子問顒菜食何味最勝顒曰春/初蚤韮秋末晚菘李白詩不知舊行徑初拳幾枝蕨杜)
(牧晚晴賦雨晴秋容新沐兮折遶園而細履劉禹鍚嘉/話菜之波稜者本西竺國僧自波稜國将其子来如苜)
(蓿因張騫而至也韓退之祭十二郎文吾年未四十而/視茫茫而髪蒼蒼而齒牙動摇又齒落詩餘在皆動摇)
(盡落應/始止)
　　　送鄭户曹(鄭户曹名/瑾彭城人)
遊遍錢塘湖上山歸来文字帯芳鮮羸僮瘦馬從吾飲
陋巷何人似子賢公業有田常乏食廣文好客竟無氊
東歸不趁花時節開盡春風誰與姸
(後漢鄭太字公業結交賢豪家富於財有田四百頃而/食常不足唐鄭䖍傳𤣥宗置廣文館以䖍為博士故號)
(鄭廣文在官貧約杜甫戲簡以/詩曰才名四十年坐客寒無氊)
　　　䖍州八境圖八首(并引/)
　　南康八境圖者太守孔君之所作也君既作石城
　　即其城上樓觀臺榭之所見而作是圖也東望七
　　閩南望五嶺覽羣山之參差俯章貢之奔流雲煙
　　出沒草木蕃麗邑屋相望雞犬之聲相聞觀此圖
　　也可以茫然而思粲然而笑慨然而歎矣蘇子曰
　　此南康之一境也何從而八乎所自觀之者異也
　　且子不見夫日乎其旦如槃其中如珠其夕如破
　　璧此豈三日也哉苟知夫境之為八也則凡寒暑
　　朝夕雨暘晦明之異坐作行立哀樂喜怒之接於
　　吾目而感於吾心者有不可勝數者矣豈特八乎
　　如知夫八之出乎一也則夫四海之外詼詭譎怪
　　禹貢之所書鄒衍之所談相如之所賦雖至千萬
　　未有不一者也後之君子必將有感於斯焉乃作
　　詩八章題之圖上
坐㸔奔湍(一作/灘)遶石樓使君髙㑹百無憂三犀竊鄙秦
太守八詠聊同沈隐侯
(華陽國志秦孝文王時李冰為蜀守作石犀牛以厭水/精穿石犀谿於江南岸杜子美石犀行君不見秦時蜀)
(太守刻石立作三犀牛婺州圖經八詠樓在州南/碑宋沈約文南史沈約諡曰隐集中有東陽八詠)
濤頭寂寞打城還章貢臺前暮靄寒勌客登臨無限思
孤雲落日是長安
(劉禹鍚詩山圍故國周遭在潮打空城寂寞回南康記/贑縣東南山有臺方數丈有自然霞如屋形章貢壹乃)
(章貢二水合流處李太白詩/長空去鳥沒落日孤雲還)
白鵲樓前翠作堆縈雲嶺路若為開故人應在千山外
不寄梅花逺信来
朱樓深處日㣲明皁葢歸時酒半醒薄暮樵漁人去盡
碧谿青嶂遶螺亭
(寰宇記昔有貧女暮宿亭採螺見衆螺張口嘬其肉貧/女死因葬水旁其冡化為巨石號曰螺亭石山在贑縣)
(東南二/十里)
使君那暇日参禪一望叢林一悵然成佛莫敎靈運後
著鞭從使祖生先
(大荘嚴論如是衆生者乃勝智叢林一切諸善行運集/在其中南史謝靈運傳㑹稽太守孟顗事佛精懇而為)
(靈運所輕嘗謂顗曰得道應須慧業丈人生天當在靈/運前成佛必在靈運後晋劉琨傳與祖逖為友聞逖被)
(用與親故書曰吾枕戈待/旦嘗恐祖生先吾著鞭)
卻從塵外望塵中無限樓臺煙雨濛山水照人迷向背
只尋孤塔認西東
(杜牧之江南春詞南朝四百八十寺多少樓臺烟雨中/詩豳風零雨其濛唐皇甫冉詩山川迷向背風霧失旌)
(旗/)
煙雲縹緲鬱孤臺積翠浮空雨半開想見之罘觀海市
絳宫明滅是蓬萊
(漢郊祀志八神五曰陽主祠之罘山史記天官書海傍/蜃氣象樓臺廣野氣成宫闕之罘在登州海中時時有)
(雲氣如宫室臺觀城堞人物車/馬冠盖歴歴可見謂之海市)
回峰亂嶂鬱參差雲外髙人世得知誰向空山弄明月
山中木客解吟詩
(徐鉉帖鄱陽山中有木客自言秦時造阿房宫者食木/實遂得不死時就民間飲酒為詩一章云酒盡君莫沽)
(壺傾我當發城市多囂塵還山弄明月顧況集亦云南/康記贑縣東南山上有臺風雨之後景氣明淨頗聞山)
(上鼔吹聲即山/都木客吟唱也)
　　　讀孟郊詩二首
夜讀孟郊詩細字如牛毛寒燈照昏花佳䖏時一遭孤
芳擢荒穢苦語餘詩騷水清石鑿鑿湍激不受篙初如
食小魚所得不償勞又似煮彭􁡡竟日嚼空螯要當鬪
僧清未足當韓豪人生如朝露日夜火消膏何苦將兩
耳聼此寒蟲號不如且置之飲我玉色(一作/巵)醪
(杜子美述古詩秦時任商鞅法令如牛毛古樂府艷歌/行水清石自見詩國風白石鑿鑿唐書韓愈一見孟郊)
(為㤀形交賈島亦韓門弟子島/初為浮屠名無本皆附愈傳)
我憎孟郊詩復作孟郊語饑腸自鳴喚空壁轉饑鼠詩
從肺腑出出輙愁肺腑有如黄河魚出膏以自煮尚爱
銅斗歌鄙俚頗近古桃弓射鴨罷獨速短蓑(一作/莎)舞不
憂踏船翻踏浪不踏土呉姬霜雪白赤腳浣白紵嫁與
踏浪兒不識離别苦歌君江湖曲感我長羈旅
(孟東野詩銅斗飲江酒手拍銅斗歌儂是拍浪兒飲則/拜浪婆腳踏小船頭獨速舞短莎又短蓑不怕雨白鷺)
(相争飛短楫畫菰蒲鬪作豪横歸笑伊水健兒浪戰求/光輝不如竹枝弓射鴨無是非又射鴨復射鴨鴨驚菰)
(蒲頭鴛鴦亦零落彩色難相求儂是清浪兒每踏清浪/逰笑伊鄉貢郎踏土稱風流如何丱角翁至死不裹頭)
(李白通塘曲浦邊清水明素足别有浣紗呉女郎又越/女詞耶谿女如雪屣上足如霜東野詩數年伊洛同一)
(旦江湖乖江湖有/故荘小女啼喈喈)
　　　訪張山人得山中字二首
魚龍隨水落猿鶴喜君還舊隐邱墟外新堂紫翠間野
麋馴杖屨(一作/履)幽桂出榛菅灑掃門前路山公亦爱山
(公自註張故居為大水所/壊新卜此室故居之東)
(韓退之詩豈念幽桂遺榛菅/王注山公山簡也公自謂)
萬木鏁雲龍(公自注/山名)天留與戴公路迷山向背人在瀼
西東薺麥餘春雪櫻桃落晚風入城都不記歸路醉眠
中
(南史戴顒常憩京口黄鵠山竹林精舍郡邑志潤州有/戴公山註詳八巻同栁子玉遊鶴林招隐詩杜子美䕫)
(州絶句瀼東瀼西一萬/家江南江北春冬花)
　　　送孔郎中赴陜郊(孔郎中宗翰巳見十一巻荆/林馬上見寄詩註此詩疑其)
　　　　(自宻移陕過徐/州與先生㑹也)
驚風擊面黄沙走西出崤函脫塵垢使君来自古徐州
聲震河潼殷闗右十里長亭聞鼓角一川秀色明花栁
北臨飛檻巻黄流南望青山如峴首東風吹開錦繡谷
淥水翻動蒲萄酒訟庭生草數開樽過客如雲牢閉口
(漢衛青傳大風起砂礫擊面賈誼過秦論秦孝公㩀崤/函之固崤謂二殽函謂函谷闗王注古有南徐北徐南)
(徐潤州北徐彭城時自彭城而徃故云古徐潼闗在華/州華隂縣河水自龍門南流激華山而東故名河潼庾)
(信哀江南賦十里五里長亭短亭樂府觧題横吹曲有/鼓角唐樂令諸道行軍給鼓角三萬人以上角十四具)
(鼓二十四面㐮沔記峴山在㐮陽下臨漢王注陕州/去郡二十里有山亦名峴以其狀類峴首故得名)
　　　與梁左藏㑹飲傅國博家
將軍破賊自草檄論詩說劍俱第一彭城老守本虗名
識字劣能欺項籍風流别駕貴公子欲把笙歌暖鋒鏑
紅斾朝開猛士噪翠帷暮巻佳人出東堂醉卧呼不起
嗁鳥落花春寂寂試敎長笛傍耳根一聲吹裂堦前石
(晋樂廣傳天下言風流者王樂為稱首庾亮與郭㳺書/别駕任居刺史之半嵇康傳潁川鍾㑹貴公子也裂石)
(用李謩事已見八巻同栁/子玉逰鶴林招隐詩註)
　　　寒食日答李公擇三絶次韻
從来蘇李得名䨇只恐全齊笑陋邦詩似懸河供不辦
故欺張籍隴頭瀧
(王注前漢蘓武李陵能詩謂之蘇李唐蘇味道李嶠俱/以文章顯時亦號蘇李又蘇頲李乂對掌文誥明皇謂)
(頲曰前此李嶠蘓味道文擅當時號蘇李今有卿及乂/何媿前人哉世説郭子𤣥語議如懸河瀉水注而不竭)
(唐王勃傳張説評楊炯曰文如懸河之不竭瀧/韓退之贈張十八詩君乃崑崙渠籍乃隴頭)
簿書鼛鼓不知春佳句相呼頼故人寒日徳公方上冢
歸来誰主復誰賓
(周禮鼓人以鼛鼓鼓/役事德公注屢見)
廵城已困塵埃眯執扑仍遭蟣蝨緣欲脱布衫携素手
試開病眼㸃黄連(公自注来詩謂/僕布衫督役)
(周禮司空執扑左傳㐮十七年宋平公築臺子罕執/扑以行築者而抶其不勉者漢嚴安傳介胄生蟣蝨)
　　　約公擇飲是日大風
先生生長匡廬山山中讀書三十年舊聞飲水師顔淵
不知治劇乃所便偷兒夜探赤白丸奮髥忽逢朱子元
半年羣盗誅七百誰信家書藏九千春風無事秋月閑
紅糚執樂豪且姸紫衫玉帯兩部全琵琶一抹四十絃
客来留飲不計錢齊人愛公如子産兒啼卧路呼不還
我慙山郡空留連牙兵部吏笑我寒邀公飲酒公無難
約束官奴買花鈿薫衣理鬢夜不眠曉来顛風塵暗天
我思其由豈坐慳作詩媿謝公笑讙歸来瑟縮愈不安
要當啖公八百里豪氣一洗儒生酸
(公作李氏山房記云李公擇少時讀書於廬山五老峯/下白石菴之僧舍公擇既去而山中之人指其居為李)
(氏山房藏書凡九千餘巻漢尹賞傳薛宣舉賞能治劇/又長安中閭里少年羣輩殺吏受賕報仇相與探丸為)
(弹得赤丸者斫武吏得黒者斫文吏白者主治䘮漢朱/博字子元遷瑯邪太守奮髥抵几斥罷病吏詳已見前)
(潘若冲郡閤雅談髙從晦好弹胡琴天成中王仁裕使/荆渚從晦出十妓弹胡琹仁裕有詩曰紅糚齊抱紫檀)
(槽一抹朱絃四十條史記循吏傳子産治鄭死丁壯號/哭老人兒啼後漢侯覇傳為臨淮尹政理有能名更始)
(元年遣使徴霸百姓老弱相携號哭遮使者或當道而/卧曰願乞侯君復留朞年杜子美偪仄行曉来急雨春)
(風顛俗諺有慳值風嗇值雨之説韓退之詩瑟縮乆不/安晋王濟傳王愷以帝舅奢豪有牛名八百里駮常瑩)
(其蹄角濟請以錢十萬與牛對射而賭之一發破的因/據胡牀叱左右速探牛心来須臾而至一割便去三國)
(志陳元龍湖海之士豪氣不除/詳見前巻次韻荅邦直詩註)
　　　坐上賦戴花得天字
清明初過酒䦨珊折得竒葩晚更姸春色豈闗吾輩事
老狂聊作坐中先醉吟不耐欹紗帽起舞從教落酒船
結習漸消留不住卻須還與散花天
(唐白居易傳自號醉吟先生杜子美李尚書聫句數語/欹紗帽髙文擲綵牋維摩經維摩詰室有一天女見諸)
(天人説法即以天花散諸菩薩大弟子上花至菩薩即/皆墮地至大弟子便著不墮天女曰結習未盡花著身)
(矣結習盡者/花不著也)
　　　夜飲次韻畢推官
簿書叢裏過春風酒聖時時且復中紅燭照庭嘶騕褭
黄雞催曉唱玲瓏老来漸減金釵興醉後空驚玉筯工
(公自注/畢善篆)月未上時應蚤散免敎壑谷問吾公
(酒聖用徐邈事詳五巻贈孫莘老七絶詩註漢書音義/騕䮍神馬也赤喙黒身杜子美詩願隨金騕䮍走置錦)
(屠蘇黄雞用白樂天玲瓏歌詳六巻與臨安令宗人同/年劇飲詩註唐舒元輿玉筯篆志秦丞相斯變蒼頡籕)
(文為玉筯篆體尚太古左傳㐮三十年鄭伯有嗜酒為/窟室而夜飲朝至未巳朝者曰公焉在其人曰吾公在)
(壑谷又/互見前)
　
　
　
　
　
　
　
　
　
　
　
　
　施註蘇詩巻十三
欽定四庫全書
　施註蘓詩巻十四
　　　　　　　　　　　　　宋　蘓軾　撰
　　　　　　　　　　　　　　　施元之原註
　　　　　　　　　　　　　武進邵長衡刪補
　　詩三十五首
　　　(時守彭城洎戊/午元豐改元作)
　　　續麗人行(并引/)
　　李仲謀家有周昉畫背面欠伸内人極精戯作
　　此詩(張彦逺名畫記周昉字景𤣥官至宣州長/史多在渾郭功臣家圗畫又云周昉善畫)
　　　(子/女)
深宫無人春日長沈香亭北百花香美人睡起薄梳洗
燕舞鶯啼空斷腸畫工欲畫無窮意背立東風初破睡
若教回首郤嫣然陽城下蔡俱風靡杜陵饑客眼長寒
蹇驢破帽隨金鞍隔花臨水時一見只許腰肢背後㸔
心醉歸来茅屋底方信人間有西子君不見孟光舉案
與眉齊何曽背面傷春啼
(楊妃外傳開元禁中重木芍藥移植於沈香亭前㑹花/方繁開上與妃子賞花命李白進清平調三章末云觧)
(釋春風無限恨沈香亭北倚欄干宋玉登徒子好色賦/嫣然一笑惑陽城迷下蔡漢韓信傳用廣武君䇿發使)
(燕燕從風而靡杜子美麗人行背後何所見珠壓腰衱/稳稱身列子黄帝篇有神巫曰季咸列子見之而心醉)
　　　聞李公擇飲傅國博家大醉二首
兒童拍手閙黄昏應笑山公醉習園縱使先生能一石
主人未肯獨留髠
(晋山簡注屡見李白襄陽歌落日欲沒峴山西倒著接/䍦花下迷㐮陽小兒齊拍手攔街争唱白銅鞮傍人借)
(問笑何事笑殺山翁醉似泥史記滑稽傳淳于髠曰臣/飲一斗亦醉一石亦醉云云日暮酒䦨合尊促坐男女)
(同席履舄交錯杯盤狼藉堂上燭滅主人留髠而送客/羅襦襟觧微聞薌澤當此之時髠心最歡能飲一石)
不肯惺惺騎馬廻玉山知為玉人頺紫雲有語君知否
莫喚分司御史來
(劉禹錫揚州春夜詩寂寂獨看金燼落紛紛只見玉山/頺自羞不是髙陽侣一夜惺惺騎馬廻世説山公稱嵇)
(叔夜之為人也巖巖若孤松之獨秀其醉也忽若玉山/之将頺唐闕記杜牧為御史久之分務洛陽時李聰罷)
(鎭閒居聲妓豪華為當時第一嘗宴客女妓百餘皆殊/色牧注視良久問曰聞有紫雲者孰是宜以見恵李俯)
(而笑諸妓皆回首破顔牧自飲三爵朗吟而起曰華堂/今日綺筵開誰喚分司御史來忽發狂言驚滿座兩行)
(紅粉一時廻意氣/閒逸傍若無人)
　　　起伏龍行(并引/)
　　徐州城東二十里有石潭父老云與泗水通増損
　　清濁相應不差時有河魚出焉元豐元年春旱或
　　云置虎頭潭中可以致雷雨用其説作起伏龍行
何年白竹千鈞弩射殺南山雪毛虎至今顱骨帶霜牙
尚作四海毛蟲祖東方久旱千里赤三月行人口生土
碧潭近在古城東神物所蟠誰敢侮上欹蒼苔擁巖竇
下應清河通水府眼光作電走金虵鼻息為雲擢煙縷
當年負圗傳帝命左右羲軒詔神禹爾來懐寳但貪眠
滿腹雷霆瘖不吐赤龍白虎戰明日(公自注是月丙/辰明日庚寅)倒
巻黄河作飛雨嗟我豈樂鬬兩雄有事徑須煩一怒
(後漢南蠻傳板楯者秦昭襄王時有一白虎常從羣虎/数逰秦蜀巴漢之境昭王重募國中能殺虎者時有巴)
(郡閬中􁇒人能作白竹之弩登樓射殺白虎昭王嘉之/乃刻石盟要􁇒人安之三國志魏杜襲傳千鈞之弩不)
(為鼷䑕發機尚書故實南中久旱以繩繋虎頭骨投有/龍處入水即数人牽制不定俄頃雲起潭雨亦隨下龍)
(畏虎雖枯骨能動之如此劉禹錫嘉話亦云毛蟲字出/漢書五行志帝王世紀龍馬出圗於河伏羲觀之以畫)
(八卦黄帝言余夢兩龍挺白圗以授余於河之都又洛/出龜書以賜神禹洪範是也張華博物志龍抱寳而眠)
(謂之癡龍史記孟嘗君傳秦齊世不兩雄洞/庭靈姻傳堯遭洪水九年乃此子一怒耳)
　　　聞公擇過雲龍張山人輒往從之公擇有詩戲
　　　用其韻
我生固多憂肉食常苦墨軒然就一笑猶得好飲力聞
君過雲龍對酒兩静黙急攜清歌女出郭及未昃一歡
難力致邂逅有勝特喧蜂集晩花亂雀啅叢棘山人樂
此耳寂寞誰侍側何當求好人聊使治要襋使君自孤
僨此理誰相值不如學飬生一氣服千息
(左傳哀十三年晋定公呉夫差㑹于黄池呉晋争先司/馬寅曰請姑視之反曰肉食者無墨今呉王有墨國勝)
(乎太子死乎杜預注墨氣色下也後漢薊子訓傳軒渠/笑悦欲往就之詩國風掺摻女手可以縫裳要之襋之)
(好人服之漢匈奴傳冒頓為書遺髙后曰陛下獨立孤/僨獨居兩主不樂無以自虞注僨仆也猶言不能自立)
(也虞與娛同晋許邁傳/常服氣一氣千餘息)
　　　送李公擇
嗟余寡兄弟四海一子由故人雖云多出處不我謀弓
車無停招逝去勢莫留僅存今㡬人各在天一陬有如
長庚月到曉爛不收宜我與夫子相好手足侔比年兩
見之賓主更獻酬樂哉十日飲衎衎和不流論事到深
夜僵仆鈴與騶頗嘗見使君有客如此不欲别不忍言
惨惨集百憂念我野夫兄知名三十秋已得其為人不
待風馬牛他年林下見傾盖如白頭
(詩國風終鮮兄弟惟予二人左傳逸詩翹翹車乗招我/以弓史記范雎傳秦昭王遺平原君書曰君幸過寡人)
(願與君為十日飲王注鈴守鈴閤者漢東方朔傳給騶/侏儒師古曰騶奉廐之御也晋謝安傳桓温請安為司)
(馬既到温喜問左右曰頗嘗見我/有如此客不野夫公擇之兄名莘)
　　　送筍芍藥與公擇二首
久客厭鹵饌(公自注蜀人謂/東北人鹵子)枵然思南烹故人知我意
千里寄竹萌駢頭玉嬰兒一一脱錦䙀庖人應未識旅
人眼先明我家拙厨饍彘肉芼蕪菁送與江南客燒煮
配香粳
(韓退之初南食詩自宜味南烹爾雅筍竹萌也呉筠竹/賦一筍明其𦙍嗣三節獲乎嬰兒儲光羲筍詩稚子脱)
(錦䙀駢頭玉香滑張平子南都賦若/其厨饍則有華薌重秬滍臯香粳)
今日忽不樂折盡園中花園中亦何有芍藥裊殘葩久
旱復遭雨紛披亂泥沙不折亦安用折去還可嗟棄擲
亮未能送與謫仙家還将一枝春插向兩髻丫
(陸凱寄梅詩江南無所有聊贈一枝春按公詩特借用/其字故爾不拘歐陽公詩小婢立我前赤脚兩髻丫)
　　　和孫莘老次韻
去國光隂春雪消還家蹤迹野雲飄功名正自妨行樂
迎送纔堪博早朝雖去友朋親吏卒却辭讒謗得風謡
今年我亦江南去不問繁雄與寂寥
(晋向秀傳秀注荘子嵇康曰此書詎復須注正自妨人/作樂耳白樂天詩昏昏一覺睡不博蚤朝人後漢李郃)
(傳和帝分遣使者各/至州縣觀採風謡)
　　　游張山人園
壁閒一軸煙蘿子盆裏千枝錦被堆慣與先生為酒伴
不嫌刺史亦顔開纎纎入麥黄花亂颯颯催詩白雨來
聞道君家好井水歸軒乞得滿缾回
(唐楊巨源看花詩一林堆錦映千燈王注煙蘿子今所/畫修飬者多有之錦被堆一名粉團兒花如月桂而小)
(粉紅或微黄色枝柯纎長髙丈餘往往作架承之司空/圖郊園詩逺樹連村暗黄花入麥稀杜子美詩片雲頭)
(上黒應是雨催詩白樂天詩/赤日閒白雨隂晴同一川)
　　　杜介熙熈堂
﨑嶇世路最先回窈窕華堂手自開咄咄何曾書怪事
熈熈長覺似春臺白砂碧玉味方永黄紙紅旗心巳灰
遥想閉門投轄飲鵾絃鐵撥響如雷
(王文考靈光殿賦旋室㛹娟以窈窕咄咄用殷浩事巳/見十一巻和趙郎中詩注老子衆人熈熈如享太牢如)
(登春臺神仙傳殷七七每醉歌曰琴彈碧玉調鑪飬白/朱砂白樂天詩紅旗破賊非吾事黄紙除書無我名投)
(轄陳遵事詳八巻和蘇州太守詩注鵾絃鐵撥開元賀/懐知事已見八巻古纒頭曲注唐文宗時内庫有二琵)
(琶號大忽雷小忽雷五代史補馮道之/子能彈琵琶以皮為弦世宗號繞殿雷)
　　　次韻答劉涇
吟詩莫作秋蟲聲天公怪汝鉤物情使汝未老華髪生
芝蘭得雨蔚青青何用自燔以出馨細書千紙雜真行
新音百變口如鸎異義蠭起弟子争舌翻濤瀾巻齊城
萬巻堆胸兀相撑以病為樂子未驚我有至味非煎烹
是中之樂吁難名緑槐如山闇廣庭飛蟲繞耳細而清
敗席展轉卧見經(一作/驚)亦自不(一作/不自)嫌翠織成意行信
足無溝坑不識五郎呼作卿吏民哀我老不明相戒無
復煩鞭刑時臨泗水照星星微風不起鏡面平安得一
舟如葉輕卧聞郵籖報水程蓴羮羊酪不須評一飽且
救饑腸鳴
(漢兩龔傳薫以香自燒膏以明自消法書苑晋世以來/工書者多以行書著名兼真者謂之真行帶草者謂之)
(行草劉伯倫酒徳頌陳説禮法是非蠭起漢蒯通傳酈/生掉三寸舌下齊七十餘城詩國風輾轉伏枕杜子美)
(張舍人遺褥叚詩客從西北來遺我翠織成唐宋璟傳/每宴朝堂張易之昌宗列卿三品璟階六品居下座易)
(之謟事璟虛位揖曰公第一人何下座璟曰才劣品卑/卿何謂第一是時朝廷以易之内寵不名其官呼易之)
(五郎昌宗六郎鄭善果謂璟曰公奈何謂五郎為卿璟/曰以官正當為卿君非其家奴何郎之云後漢馬援傳)
(頗哀老子使得遨遊唐徐有功傳為蒲州司法参軍為/政仁不忍杖罰民服其恩更相約曰犯徐参軍杖者必)
(斥之謝靈運南亭詩戚戚感物歎星星白髪垂杜子美/青草湖詩宿漿依農事郵籖報水程蓴羮羊酪見七巻)
(金門寺中詩注陶淵明詩傾身營/一飽韓退之詩饑腸徹死無由鳴)
　　　攜妓樂游張山人園
大杏金黄小麥熟墮巢乳鵲拳新竹故將俗物惱幽人
細馬紅糚滿山谷提壺勸酒意雖重杜鵑催歸聲更速
酒䦨人散却闗門寂歴斜陽挂疎木
(晋王戎傳俗物已復來敗人意李白對酒/歌二八佳人細馬駞青黛畫眉紅錦靴)
　　　種徳亭(并引/)
　　處士王復家於錢塘為人多技能而醫尤精期於
　　活人而巳不志於利築室候潮門外治園圃作亭
　　榭以與賢士大夫游惟恐不及然終無所求人徒
　　知其接花蓺果之勤而不知其所種者徳也乃以
　　名其亭而作詩以遺之
小圃旁城郭閉門芝木香名隨市人隐徳與佳木長元
化善飬性倉公多禁方所活不可数相逢旋相忘但喜
賔客來置酒花滿堂我欲東南去再觀䨇檜蒼山茶想
出屋湖橘應過牆木老徳亦熟吾言豈荒唐
(唐詩水浄苔莎色露香芝术苗後漢華佗傳字元化曉/飬性之術年且百嵗而有壯容史記扁鵲倉公傳太倉)
(公姓淳于氏名意少而喜醫方術師元里公乗陽慶悉/以禁方予之史記貨殖傳十嵗樹之以木百嵗來之以)
(徳荘子天下篇繆/悠之説荒唐之言)
　　　文與可有詩見寄云待將一叚鵝谿絹掃取寒
　　　梢萬尺長次韻答之
為爱鵝谿白蠒光掃殘雞距紫毫鋩世間那有千尋竹
月落庭空影許長
(茶録蜀東川鵝谿出畫絹作羅底佳白樂天雞距筆賦/足之健者雞足毛之勁者兎毛就足之中奮發者利距)
(在毛之内秀出者長毫/合為乎筆正得其要)
　　　聞辯才法師復歸上天竺以詩戲問
道人出山去山色如死灰白雲不觧笑青松有餘哀忽
聞道人歸鳥語山容開神光出寳髻法雨洗浮埃想見
南北山花發前後臺寄聲問道人借襌以為詼何所聞
而去何所見而回道人笑不答此意安在哉昔年夲不
住今者亦無來此語竟非是且食白楊梅
(盧仝月蝕詩青山死灰色荘子盗跖篇孔子下車色若/死灰楞嚴經世尊從肉髻中涌百寳光光中涌出千葉)
(寳蓮白樂天寄上天竺詩前臺花發後臺見上界鐘聲/下界聞晋嵇康傳與向秀鍜於大樹下鍾㑹徃造焉康)
(不為禮而鍜不輟久之㑹去康謂曰何所聞而來何所/見而去㑹曰聞所聞而來見所見而去金剛經應生無)
(所住心若心有住則為非住又阿那含名為不來而實/無不來北户雜録鄭䖍云越州客山有白楊梅杭州圖)
(經楊梅塢在南山近瑞峰楊梅尤盛有/紅白二種今杭人呼白者為聖僧梅)
　　　和子由送將官梁左藏仲通
雨足誰言春麥短城堅不怕秋濤巻日長惟有睡相宜
半脱紗巾落紈扇芳草不鋤當户長珍禽獨下無人見
覺來身世都是夢坐久枕痕猶著面城西忽報故人來
急掃風軒炊麥飯(公自注徐/州所出)伏波論兵初矍鑠中散談
仙更清逺南都從事亦學道不䘏腸空誇腦滿問羊他
日到金華應許相將游閬苑
(蜀志周羣傳先主將誅張裕諸葛亮表請其罪答曰芳/蘭生門不得不鋤謝承後漢書李固為太守食麥飯後)
(漢馬援傳劉尚擊武陵五谿蠻軍没援請行帝愍其老/援據鞍顧盻以示可用帝笑曰矍鑠哉是翁也援為伏)
(波將軍晋嵇康傳嵇康仕魏為中散大夫常修飬性服/食之事以為神仙禀之自然非學所得至於導飬得理)
(則安期彭祖之夀可及乃著飬生論王注南都從事謂/子由也時子由從張文定僉書南京判官嘗云學道三)
(十年今始麤聞道也道家口訣欲得不死腸中無滓欲/得不老還精補腦神仙傳黄初平家使牧羊有道士將)
(至金華山石室中其兄尋索見之問羊何在初平叱白/石俱起成羊兄曰道可學否初平曰唯好即得兄乃棄)
(家服伏苓五萬日遂得仙集仙録西王母居閬風之苑/東方朔十洲記崑崙山三角其一正北干辰星之輝名)
(閬/風)
　　　次韻秦觀秀才見贈秦與孫莘老李公擇甚熟
　　　將入京應舉(秦觀髙郵人初字/太虛後改字少游)
夜光明月非所投逢年遇合百無憂將軍百戰竟不侯
伯郎一斗得凉州翹闗負重非無力十年不入紛華域
故人坐上見君文謂是古人吁莫測新詩説盡萬物情
硬黄小字臨黄庭故人已去君未到空吟河畔草青青
誰謂他鄉各異縣天遣君來破吾願一聞君語識君心
短李髯孫眼中見江湖放浪久全真忽然一鳴驚倒人
縱横所值(一作/往)無不可知君不怕新書新千金敝帚那
堪換我亦淹留豈長算山中既未决同歸我聊爾耳君
其漫
(漢鄒陽傳明月之珠夜光之璧以闇投人於道衆莫不/按劍相盼史記佞幸傳力田不如逢年善仕不如遇合)
(漢李廣傳與望氣王朔語曰自漢撃匈奴廣未嘗不在/其中終無尺寸功以得封邑豈吾相不侯耶三輔决録)
(孟佗字伯郎一斗凉州注見一巻和劉長安題薛周逸/老亭唐選舉志武后長安二年始置武舉有馬槍翹闗)
(負重身材之選唐書員半千傳武后謂半千曰久聞爾/名謂為古人乃在朝邪王注公言嘗於祕書閣觀王羲)
(之墨蹟皆唐人硬黄紙臨夲惟鵝羣一帖似羲之真筆/古樂府飲馬長城窟行青青河畔草緜緜思逺道又他)
(鄉各異縣展轉不相見世説郗超為桓温参軍王珣為/主簿府中語曰髯参軍短主簿蘅按短李謂公擇髯孫)
(謂莘老借用李紳孫㑹稽事耳舊注非嵇叔夜詩志在/守樸飬素全真史記楚世家莊王曰三年不蜚蜚将冲)
(天三年不鳴鳴将驚人唐王勃傳李嶠宋之問之文如/良金美玉無施不可三國魏武帝紀自作兵書十餘萬)
(言諸将征伐皆以新書從事王注新書言王介甫新學/經義之説也魏文帝典論夫人難於自見而文非一體)
(鮮能備善是以各以所長相輕所短里語曰家有敝帚/享之千金不自見之患也晋阮咸傳未能免俗聊復爾)
(耳唐元結傳自稱浪士及有官人以為浪者/亦漫為官乎又曰公漫久矣可以漫為叟)
　　　僕曩於長安陳漢卿家見呉道子畫佛碎爛可
　　　惜其後十餘年復見之於鮮于子駿家則巳裝
　　　背完好子駿以見遺作詩謝之(米元章畫史云/蘇子瞻家收呉)
　　　　(道子畫佛及侍者誌公十餘人破碎甚而當/面一手精彩動人㸃不加墨口淺深暈成故)
　　　　(最如活元章所/記即此畫也)
貴人金多身復閑争買書畫不計錢巳將鐵石充逸少
(公自注法帖大王書中有殷/鐵石字鐵石梁武帝時人)更補朱繇為道元(公自注/世所收)
(呉道子畫多/朱繇筆也)煙薫屋漏裝玉軸鹿皮蒼璧知誰賢呉生
畫佛夲神授(一作/駿)夢中化作飛空仙覺來落筆不經意
神妙獨到秋毫顛昔我長安見此畫歎息至寳空澘然
素絲㫁續不忍㸔巳作蝴蝶飛聯翩君能收拾為補綴
體質散落嗟神全誌公髣髴見刀尺修羅天女猶雄妍
如觀老杜飛鳥句脱字欲補知無縁問君乞得良有意
欲將俗眼為洗煎貴人一見定羞怍錦囊千紙何足捐
不須更用博麻縷付與一炬隨飛煙
(尚書故實千字文梁周興嗣編次而有王右軍書者乃/梁武教諸王書令殷鐵石於大王書中榻一千字不重)
(者每字片紙雜碎無序武帝召興嗣韻之書畫補遺朱/繇長安人工畫佛道米元章畫史真絹色淡雖百破而)
(色明白精神彩色如新惟佛像多經香煙薫損夲色書/苑顔魯公與懐素同學草書於郭兵曹或問張長史見)
(公孫大娘舞劍噐始得低昂回翔之狀兵曹亦有之乎/懐素以古釵脚對魯公曰何如屋漏痕漢書食貨志武)
(帝造白鹿皮幣令王侯朝覲必以薦璧顔異曰今王侯/朝賀以蒼璧直数千而其皮薦反四十萬夲末不相稱)
(小説一道人為戲術碎翦絹作蝴蝶而飛少選復如故/或藏其一蝶絹亦虧如蝶之大傳燈録寳誌襌師金城)
(人姓朱氏常執錫杖頭鐶翦刀尺銅鑑歐陽詩話陳從/易舍人偶得杜詩舊本至送蔡都尉詩云身輕一鳥其)
(下脱一字數客各用一字補之或云疾或云落或云下/後得完本乃過字陳歎曰一字莫能到也王注博麻縷)
(似祖語麻/三斤之類)
　　　雨中過舒教授(舒名煥字堯夫公守/徐堯夫時為教授)
疎疎簾外竹瀏瀏竹閒雨牕扉静無塵几硯寒生霧美
人樂幽獨有得縁無慕坐依蒲褐禪起聼風甌語客來
淡無有灑掃凉冠屨濃茗洗積昏妙香浄無慮歸來北
堂闇一一微螢度此生憂患中一餉安閑處飛鳶悔前
笑黄犬悲晚悟自非陶靖節誰識此間趣
(杜子美詩心清聞妙香陶淵明詩此閒有/真趣欲辨巳忘言飛鳶黄犬注竝見前)
　　　次韻舒教授寄李公擇
草書妙絶吾所兄真書小低猶抗行論文作詩俱不敵
看君談笑收降旌去年逾月方出晝(公自注予去/年留齊月餘)為君
劇飲㡬濡首今年過我雖少留寂寞陶潛方止酒(公自/注此)
(行公擇病/酒夕不飲)别時流涕攬君䰅懸知此懽堕空虛松下縱
横餘屐齒門前轣轆想君車怪君一身都是徳近之清
潤淪肌骨細思還有可恨時不許藍橋見傾國(公自注/公擇有)
(婢名雲英屢/欲出不果)
(晋王羲之傳毎自稱我書比鍾繇當抗行比張芝草猶/雁行也華嶠譜序華歆能劇飲石餘不亂周易未濟有)
(孚于飲酒無咎濡其首象曰飲酒濡首亦不知節也陶/潜止酒詩始覺止為善今朝真止矣裴硎傳竒長慶開)
(裴航傭舟㐮漢同舟有樊夫人者國色也航以詩及珍/果獻夫人以詩答曰一飲瓊漿百感生元霜杵盡見雲)
(英藍橋便是神仙窟何必﨑嶇上玉京後航歸輦下經/藍橋驛因渇乞漿于茅舍果遇雲英遂娶之後同得仙)
(去/)
　　　又送鄭户曹(鄭户曹名僅字彦能彭/城人是時為冠氏令)
水繞彭城樓山圍戲馬臺古來豪傑地千嵗有餘哀隆
準飛上天重瞳亦成灰白門下吕布大星隕臨淮尚想
劉徳輿置酒此徘徊爾來苦寂寞廢圃多蒼苔河從百
歩響山到九里回山水自相激夜聲轉風雷蕩蕩清河
壖黄樓我所開秋月墮城角春風摇酒杯遲(去/聲)君為坐
客新詩出瓊瑰樓成君巳去人事固多乖他年君倦游
白首賦歸來登樓一長嘯使君安在哉
(漢髙祖隆準而龍顔史記項羽贊舜目蓋重瞳子項羽/亦重瞳子後漢吕布傳自號徐州牧曹操攻之布登白)
(門樓攻圍之急乃下酈道元水經注沛南門謂之白門/唐李光弼傳封臨淮郡王復歸徐州遇疾薨杜子美武)
(衛将軍挽詞嚴警當寒夜前軍落大星南史宋髙祖諱/裕字徳輿小字寄奴姓劉氏初封宋公居彭城嘗九日)
(讌戲馬臺韋應物詩水性自云静石中夲無聲如何兩/相激雷轉空山鳴秦太虛黄楼賦序太守蘇公守彭城)
(之明年既治河決之變民以更生又因修繕其城作黄/楼於東門之上以為水受制於土而土之色黄故取名)
(焉晋劉琨傳在晋陽為胡騎所圍城中窘琨/乃乗月登楼清嘯賊聞之悽然棄圍而走)
　　　次韻黄魯直見贈古風二首(黄魯直名庭堅分/寧人與張文潛秦)
　　　　(少游晁無咎俱出蘇門天下號元祐四學士/而魯直之名㡬配東坡故稱蘇黄云附魯直)
　　　　(古詩一曰江梅有佳實託恨桃李場桃李終/不言朝露借恩光孤芳忌皎潔冰雪空自香)
　　　　(古來和鼎實此物升廟廊嵗月坐成晚煙雨/青已黄得升桃李盤以逺初見嘗終然不可)
　　　　(口擲棄官道傍但使夲根在棄捐果何傷二/曰青松岀洞壑十里聞風聲上有百尺絲下)
　　　　(有千嵗苓小草有逺志相依在平生醫和不/並世深根且固蒂人言可醫國何用大早計)
　　　　(小大才則殊/氣味固相似)
嘉榖卧風雨稂莠登我場陳前漫方丈玉食惨無光大
哉天宇閒美惡更臭香君看五六月飛蚊殷回廊兹時
不少假俛仰霜葉黄期君蟠桃枝千嵗終一嘗顧我如
苦李全生依路旁紛紛不足愠悄悄徒自傷
(杜子美詩天涯歇滯雨稉稻卧不翻又病橘詩此物嵗/不稔玉食失光輝荘子知北遊神竒復化為臭腐臭腐)
(復化為神竒詩國風殷其靁山海經東海有山名度索/上有大桃蟠屈三千里名蟠桃晋王戎傳嘗與羣兒戲)
(道側見李樹多實等軰趣之戎獨不往或問故曰樹在/道邉而多子必苦李也取之信然詩國風憂心悄悄愠)
(于羣小公烏臺詩話北京國子監教授黄庭堅寄書一/封并古詩二首與軾依韻和答云嘉榖卧風雨至玉食)
(惨無光以譏今之小人勝君子如稂莠之奪嘉榖又云/大哉天宇閒至悄悄徒自傷意言君子小人進退有時)
(如夏月蚊虻縱横至秋自息比黄庭堅於蟠桃進必遲/自比苦李以無用全生又取詩云愠于羣小以譏諷當)
(今進用之人/皆小人也)
空山學仙子妄意笙簫聲千金得竒藥開視皆豨苓不
知市人中自有安期生今君巳度世坐閲霜中蔕摩挲
古銅人嵗月不可計閬風安在哉要君相指似
(李太白鳳笙篇仙人十五爱吹笙學得崑丘彩鳳鳴韓/退之進學觧訾醫師以昌陽引年欲進其豨苓也史記)
(封禪書李少君曰安期生仙者通蓬萊中合則見人不/合則隐列仙傳安期生琅琊人賣藥東海邉時人皆言)
(千嵗公楚辭逺遊章欲度世以㤀歸意恣睢以担撟摩/挲銅人後漢薊子訓事詳見十二巻子由将赴南都詩)
(注閬風注/見夲巻)
　　　次韻答舒教授觀余所藏墨
異時長笑王㑹稽野鶩膻腥汙刀几暮年郤得庾安西
自厭家雞題六紙二子風流冠當代顧與兒童争愠喜
秦王十八巳龍飛嗜好晚将蛇蚓比我生百事不挂眼
時人繆説云工此世間有癖念誰無傾身障簏尤堪鄙
一生當著㡬緉屐定心肯為微物起此墨足支三十年
但恐風霜侵髪齒非人磨墨墨磨人缾應未罄罍先恥
逝将振衣歸故國数畝荒園自鋤理作書寄君君莫笑
但覓來禽與青李一螺㸃漆便有餘萬竈燒松何處使
君不見永寧第中𢷬龍麝列屋閑居清且美倒暈連眉
秀嶺浮䨇鴉畫鬢香雲委時聞五斛賜蛾綠不惜千金
求獺髓聞君此詩當大笑寒牕冷硯冰生水
(庾翼家雞注再見桞子厚集殷賢戲批書後寄劉連州/詩注云家有右軍書每紙背庾翼題云王㑹稽六紙二)
(月三十日晋書王羲之終㑹稽内史庾翼嘗為安西将/軍荆州刺史唐太宗紀武徳元年進封秦王春蚓秋蛇)
(夲王羲之傳後制為唐太宗撰詳見十二巻和流盃石/上詩注按晋書太宗自著宣武二帝陸機王羲之四論)
(於是總題御撰云白樂天七徳歌太宗十八舉義兵白/旄黄鉞定兩京世説祖士少好財阮遥集好屐同是一)
(累而未判其得失人有詣祖見料視財物客至屏當未/盡餘兩小簏著背後傾身障之意未能平或有詣阮見)
(自吹火蠟屐因歎曰未知一生當著㡬緉屐神色閑暢/於是勝負始分蔡君謨墨説徐鉉云嘗得李超墨一梃)
(與弟鍇共用十年乃盡王注公嘗曰吾有佳墨七十九/而求之不巳不近愚耶石昌言蓄墨不許人磨或曰子)
(不磨墨墨當磨子昌言墓木拱矣墨故無恙詩小雅缾/之罄矣維罍之恥淳化法帖大王書四百六十五帖其)
(一云青李來禽櫻桃日給藤子皆嚢盛為佳函封多不/生足下所疏云此果佳可為致子當種之此種彼胡桃)
(皆生也此號青李來禽帖蕭子良與王僧䖍書仲将之/墨一㸃如漆又陸雲與兄書一日上三臺曹公藏石墨)
(数十萬斤今送一螺温庭筠詩䲧麝成塵香不滅法書/苑歐陽通矜其書必以松煙為墨末以真麝唐永寧里)
(王涯第也或云李駙馬第今士大夫家有墨其上有永/寧賜第四字即是也意或用此韓退之送李愿序粉白)
(黛緑者列屋而閒居東齋記事蜀有大慈寺壁畫明皇/按樂十眉圖倒暈眉名西京雜記文君眉常如逺山李)
(賀美人梳頭歌纎手郤盤老鴉色翠滑寳釵簪不得杜/牧之閨情詩娟娟郤月眉新鬢學鴉飛南部煙花記隋)
(煬帝鳳舸殿脚女呉綘仙善畫長蛾眉帝悦之由是争/為長蛾司宫吏日供螺子黛五斗號蛾緑螺酉陽雜爼)
(呉孫和醉舞如意悞傷鄧夫人頰/醫以白獺髓和玉屑以滅瘢㾗)
　　　送鄭户曹賦席上果得榧子
彼美玉人果粲為金槃實瘴霧脱蠻溪清樽奉佳客客
行何以贈一語當加璧祝君如此果徳膏以自澤驅攘
三彭仇巳我心腹疾願君如此木凛凛傲霜雪斲為君
倚几滑浄不容削物微興不淺此贈毋輕擲
(王注榧子出信州玉山縣以懐玉山得名禮記束帛加/璧為徳也左傳成二年韓厥執縶馬前再拜奉觴加璧)
(以進宣室志彭者三尸之姓學仙者當先絶三尸夲草/榧實去三蟲行榮衛史記范雎傳秦之有韓如木之有)
(蠧人之有腹心之病也晋王羲之傳嘗詣門生家見棐/儿滑浄因書之真草相半後為其父誤刮去生驚懊者)
(累日杜子美詩物微/意不淺感動一沈吟)
　　　送胡掾
亂葉和淒雨投空如散絲流年一如此逰子去何之節
義古所重艱危方自兹他年著清徳仍復畏人知
(張載雜詩騰雲似湧煙宻雨如散絲清畏人/知晋胡質事詳見五巻和沈立之留别詩注)
　　　答仲屯田次韻
秋來不見渼陂岑千里詩盟忽重尋大木百圍生逺籟
朱絃三歎有遺音清風巻地收殘暑素月流天掃積隂
欲遣何人賡絶唱滿堦桐葉候蟲吟
(杜子美詩岑参兄弟皆好竒攜我逺來游渼陂左傳哀/十二年呉子使宰嚭請尋盟荘子齊物論大木百圍之)
(竅穴冷風則小和飄風則大和厲風濟則衆竅為虛地/籟則衆竅是巳史記樂書清廟之瑟朱絃而疏越一倡)
(而三歎有遺音者矣謝希逸月賦白露曖空素月流天/宋書謝靈運傳論平子艶發文以情變絶唱髙蹤久無)
(嗣響桞子厚詩碧空/殘月曙門掩候蟲吟)
　　　密州宋國博以詩見紀在郡雜詠次韻答之
吾觀二宋文字字照縑素淵源皆有考竒嶮或難句後
來邈無繼嗣子其殆庶胡為尚流落用舍真有数當時
茍悦可慎勿笑杖杜斲牕誰赴捄袖手良優裕山城辱
吾繼缺短煩遮䕶昔年繆陳詩無人聊瓦注于今賡絶
唱外重中巳懼何當附家集擊壌追咸濩
(二宋宋郊宋祁也國博乃其嗣子漢董仲舒傳贊考其/師友淵源有漸北夢瑣言貫休見蜀待詔常重𦙍傳神)
(曰可謂前無來人後無繼者法華經言辭柔軟悦可衆/心舊唐書李林甫傳林甫典選選人嚴逈判語用杕杜)
(二字林甫不識杕字謂韋陟此云杖杜何也陟俛首不/敢言朝野僉載唐楊㴞為中書舍人時促命草制而吏)
(持門鑰他適無舊夲可檢乃斲牕取之時號斲牕舍人/韓退之祭桞子厚文巧匠旁觀縮手袖閒嵇叔夜與山)
(巨源絶交書仲尼不假蓋於子夏䕶其短也荘子逹生/篇以瓦注者巧以鉤注者憚以黄金注者㱪凡外重者)
(内拙周禮大司樂以樂舞教國子舞大/咸大濩鄭氏注大咸堯樂大濩湯樂也)
　　　答范淳甫(范淳甫名祖禹成都華陽人公自/注來詩有張僕射李臨淮之句)
吾州下邑生劉季誰数區區張與李重瞳遺迹巳塵埃
惟有黄楼臨泗水(公自注郡有聼事俗謂之霸王聼/相傳不可坐僕拆之以蓋黄楼)而
今太守老且寒俠氣不洗儒生酸猶勝白門窮吕布欲
将鞍馬事曹瞞
(漢髙祖紀姓劉字季沛豐邑中陽里人也唐張建封貞/元四年拜徐泗節度使檢校尚書右僕射李光弼封臨)
(淮郡王後歸徐州遇疾薨竝見夲傳九域志徐州泗水/今呼為清河水經云泗之别名又泗水亭漢髙祖嘗為)
(亭長魏志吕布傳曹操攻之自白門楼下降布請操曰/明公所患不過於布今已服矣令布將騎明公将歩天)
(下不足/定也)
　　　次韻答王定國
每得君詩如得書宣心寫妙書不如眼前百種無不有
知君一以詩驅除傳聞都下十日雨青泥沒馬街生魚
舊雨來人今不來悠然獨酌卧清虛我雖作郡古云樂
山川信美非吾廬願君不廢重九約念此衰冷勤呵噓
(劉禹錫酬樂天詩兩傳千里意書札不如詩杜子美秋/述杜子卧病長安旅次多雨生魚青苔及榻常時車馬)
(之客舊雨來今雨不來唐馬周傳舍新豐逆旅主人不/之顧命酒一斗八升悠然獨酌清虛定國堂名王粲登)
(樓賦雖信美/而非吾土)
　　　芙蓉城
　　世傳王迥子髙與仙人周瑶英游芙蓉城元豐元
　　年三月余始識子髙問之信然乃作此詩極其情
　　而歸之正亦變風止乎禮義之意也
　　(胡微之作王子髙芙蓉城傳略王迥字子髙虞部/員外郎正路之次子初遇一女自言周太尉女語)
　　(王曰我於人閒嗜欲未盡縁以㝠契當侍巾幘是/以奉尋非一朝一夕之分也又王初見周懼不敢)
　　(寝更深困甚視牕户掩闃及入觧衣聞屏幃間有/喘息聲乃適女郎巳脱衣而卧天明已不見餘香)
　　(不散自是朝去夕至凡百餘日又周云即預朝列/王曰朝帝耶不言其詳由此倐去不來者数日忽)
　　(一夕夢周道服而至謂王曰我居幽僻君能一往/否喜而從之但覺其身飄然與周同舉須臾過一)
　　(嶺及一門珍禽佳木清流怪石殿閣金碧相照遂/與王自東箱門入循廊至一殿亭甚雄壯下有三)
　　(楼相視而聳亦甚雄麗廊間半開周忽入王少留/須臾周與一女郎至周曰三山之事息乎曰雖巳)
　　(息奈情何於是拊掌而去逡廵東廊之門啟有女/流道装而出者百餘人立於庭下俄聞殿上巻簾)
　　(有美丈夫一人朝服憑几而庭下之女循次而上/少頃憑几者起簾復下諸女流亦復不見周遂命)
　　(王登東廂之楼上有酒其憑欄縱觀山川清秀梁/上有碑題曰碧雲其字則真誥八龍雲篆王未及)
　　(下一女郎復登是楼年可十五容色嬌媚亦周之/比周曰此芳卿也與我最相爱芳卿盖其字耳夢)
　　(之明日周來王語以夢周笑曰芳卿之意甚勤也/王問何地周曰芙蓉城也曰憑几者誰三山之事)
　　(何謂周皆不對問芳卿何姓曰與我同王感其事/作詩遺周云又虞曹公狀其事以奏帝春花秋月)
　　(悽悽悲泣而去周臨别留詩云久事屏幃不暫閑/今朝離意尚闌珊臨行惟有相思淚滴在羅衣一)
　　(半斑按芙蓉城傳施氏注散入句下王注録之亦/不詳蘅未見全傳又無他夲可校兹從施氏句注)
　　(中掇拾出之未免句字脱落殘闕多有而先生/是詩大概采用其意不可略也乃附著之如此)
芙蓉城中花冥冥誰其主者石與丁珠簾玉桉翡翠屏
雲舒霞巻千俜停中有一人長眉青炯如微雲澹疎星
往來三世空鍊形竟坐誤讀黄庭經天門夜開飛爽靈
無復白日乘雲軿俗縁千刼磨不盡翠被冷落淒餘馨
因過緱山朝帝廷夜聞笙簫弭節聼飄然而來誰使令
皎如明月入牕櫺忽然而去不可執寒衾虛幌風泠泠
仙宫洞房夲不扄夢中同躡鳳皇翎徑度萬里如奔霆
玉楼浮空聳亭亭天書雲篆誰所銘遶楼飛歩髙竛竮
仙風鏘然韻流鈴蘧蘧形開如醉醒芳卿寄謝空丁寧
一朝覆水不返缾羅巾别淚空熒熒春風花開秋葉零
世間羅綺紛膻腥此身流浪隨滄溟偶然相值兩浮萍
願君收視觀三庭勿與嘉榖生蝗螟從渠一念三千齡
下作人間尹與邢
(杜子美詩樹􁴽離思花冥冥歐陽公詩話石曼卿卒後/其故人有見之者言我今為仙也所主芙蓉城張師正)
(括異志慶歴中有朝士冒晨赴起居通衢見美婦三十/餘人竝馬而行若前導者俄見丁觀文度按轡繼之而)
(去有一人最後行朝士問曰觀文将游何處曰非也諸/女御迎芙蓉館主時丁巳在告頃之聞卒㐮陽記龍巢)
(山鉢帽峰尹喜石室内有玉案仙經八巻在案上三輔/黄圖未央宫漸臺西有兩桂宫中有光明殿皆金玉珠)
(璣為簾箔韓退之華山女詩洗糚拭面著冠帔白咽紅/頰長眉青孟浩然詩微雲澹河漢疎雨滴梧桐酉陽雜)
(爼有人掘地遇石函發之見一人方偃仰容色如生須/臾振髪而起即失所在方士云此太隂鍊形人也呉筠)
(歩虛詞禀化凝正氣鍊形為真仙集仙録謝自然日誦/黄庭經十遍誦時有童子侍立每十遍即将向上界去)
(東華夫人曰誦經先讀外篇大都精思誦讀者獲福麤/行者獲罪盧仝詩天門九重髙崔嵬夜半祭醮夜半開)
(太微靈書人有三魂一曰爽靈二曰台光三曰幽精南/史鄧先生傳白日神仙魏夫人忽來臨降曰君有仙分)
(所以故來裴硎封陟傳雲軿既去牕户遺芳劉向列仙/傳王子喬周靈王太子也好吹笙道士浮邱公接上嵩)
(山後三十餘年來山中告桓良曰告我家七月七日待/我於緱氏山頭果乗白鶴駐山頭舉手謝時人而去楚)
(詞抑志而弭節兮注按節徐行也江淹擬悼婦詩明月/入綺牕彷彿想蕙質王注自天門夜開至風泠泠以言)
(周初至時事宋玉神女賦其少進也皎如明月舒其光/杜子美薛判官詩自云帝季女噀雨鳳皇翎東方朔十)
(洲記崑崙山上有玉楼十二唐韻伶俜通作竛竮度人/經擲火萬里流鈴八衝呉筠歩虛詞豁落制六天流鈴)
(威百魔荘子齊物論俄然覺則蘧蘧然周也注巳見又/其寐也神交其覺也形開後漢何進傳覆水不收悔将)
(何及李太白妾薄命行雨落不上天水覆難重收元微/之鶯鶯傳熒熒然猶瑩於茵席白樂天長恨歌春風桃)
(李花開夜秋雨梧桐葉落時黄庭内景三庭佳榖生蝗/螟王注此所謂歸之正也三庭道家事佳榖生蝗螟言)
(色慾之賊身如蝗螟之賊佳榖也楊妃外傳由此一念/當復墮下界神仙傳馬明先生隨神女還岱見安期生)
(語神女曰昔與女郎游於安息西海之際憶此巳三千/年矣史記外戚世家漢武帝尹夫人邢夫人同時竝幸)
(或云尹喜邢和璞王注正是二/夫人耳謂彼自墮落勿效尤也)
　　　和鮮于子駿鄆州新堂月夜二首(公自注前次/韻後不次)
去嵗游新堂春風雪消後池中半篙水池上千尺桞佳
人如桃李胡蜨入衫袖山川今何許疆野(一作/界)巳分宿
嵗月不可思駛若船放溜繁華真一夢寂寞兩榮朽惟
有當時月依然照杯酒應憐船上人坐穏不知漏
(曹子建詩南國有/佳人容華若桃李)
明月入華池反照池上堂堂中隐几人心與水月凉風
螢已無迹露草時有光起觀河漢流歩屧響長廊名都
信繁㑹千指調絲簧先生病不飲童子為燒香獨作五
字詩清絶如韋郎詩成月漸側皎皎兩相望
(蘇州圗經響屧廊以楩梓板藉其地西子行則有聲因/名韋郎韋蘇州應物也白樂天稱其五言尤髙閑雅淡)
(自成一家已見十二巻詩注杜子美詩浩/歌渌水曲清絶聼者從詩國風月出皎兮)
　　　送将官梁左藏赴莫州(王注莫州文安郡理鄚/縣唐開元中以鄚字類)
　　　　(鄭改為莫乃公/孫瓚之易京也)
燕南垂趙北際其間不合大如礪至今父老哀公孫烝
土為城鐵作門城中積榖三百萬猛士如雲驕不戰一
旦鼓角鳴地中帳下美人空掩面豈如千騎平時來笑
譚謦欬生風雷葛巾羽扇紅塵静投壺雅歌清燕開東
方健兒虓虎様泣涕懐思㢘耻将彭城老守亦淒然不
見君家雪兒唱
(後漢公孫瓚傳瓚禽劉虞盡有幽州之地前此有童謡/曰燕南垂趙北際中央不合大如礪唯有此中可避世)
(瓚以為易地當之遂徙鎮焉盛修營壘樓觀慮有非常/乃居髙京以鐵為門斥去左右男人專侍姬妾其文簿)
(書記皆汲而上之令婦人習為大聲以傳宣教令謀臣/猛将稍有乖散自此之後希復攻戰或問其故瓚曰今)
(兵革方始觀此非我所決不如休兵力耕積榖三百萬/斛足以待天下之變建安三年袁紹復大攻瓚瓚遺子)
(續書曰袁氏之攻狀如鬼神梯衝舞吾楼上鼔角鳴於/地中及戰敗乃悉縊其姊妹妻子然後引火自焚晋載)
(記赫連勃勃起都城蒸土築之錐入一寸即殺作者而/并築之古樂府羅敷行東方千餘騎夫壻居上頭語林)
(諸葛武侯白葛巾持羽扇指麾三軍後漢祭遵傳取士/必用儒術對酒設樂必投壺雅歌魏志吕布傳謂曹性)
(曰卿健兒也杜子美哀王孫詩朔方健兒好身手詩大/雅進厥虎臣闞如虓虎杜子美遣興詩安得亷恥将三)
(軍同晏眠王注東方健兒則梁左藏所替罷處故懐思/之也唐李密有寵姬名雪兒毎賓客有新製必令雪兒)
(歌/之)
　
　
　
　
　
　
　
　
　施註蘇詩巻十四
欽定四庫全書
　施註蘓詩巻十五
　　　　　　　　　　　　　宋　蘓軾　撰
　　　　　　　　　　　　　　　施元之原註
　　　　　　　　　　　　　武進邵長衡刪補
　　詩四十二首
　　　　(時守彭/城作)
　　　次韻子由送趙㞦歸覲錢塘遂赴永嘉(趙㞦字/景仁清)
　　　　(獻公子由䕃登/第通判温州)
歸舟轉河曲稍見楚山蒼候吏来迎客吴音已帶鄉言
從謝康樂先獻魯靈光已擊三千里何須四十強風流
半刺史清絶校書郎到郡詩成集尋谿水濺裳芒鞋隨
採藥蠒紙記流觴海静蛟鼉出山空草木長宦㳺無逺
近民事要更嘗願子傳家法他年請尚方
(南史謝靈運襲封康樂公為永嘉太守郡有名山水肆/意逰遨謝承後漢書王延夀有雋才父逸欲作魯靈光)
(殿賦令延夀往録其状延夀因韻之以簡其父父曰吾/無以加也時蔡邕亦有此作十年不成見延夀賦遂隠)
(而不出荘子逍遥游鵬之徙扵南㝠也水擊三千里禮/記四十曰強而仕舊唐書蕭傚傳昔庾亮與郭㳺書别)
(駕舊與刺史别乘任居刺史之半安可非其人也唐百/官志校書郎正九品主掌讐校典籍刋正文章南史王)
(筠每一官成一集文房四譜右軍蘭亭帖用蠶蠒紙䑕/須筆書又蘭亭序清流激湍映帶左右引以為流觴曲)
(水列坐其次漢朱雲傳願賜尚方斬馬劍斷佞臣一人/頭詳見十二巻次韻荅邦直子由闕詩註按公作清獻)
(神道碑云為殿中侍御史彈劾/不避權倖京師號鐵面御史)
　　　中秋月三首
殷勤去年月㶑灧古城東憔悴去年人卧病破牕中
徘徊巧相覔窈窕穿房櫳月豈知我病但見歌樓空
橅枕三歎息扶杖起相從天風不相哀吹我落瓊宫
白露入肺肝夜吟如秋蟲坐令太白豪化為東野窮
餘年知幾何佳月豈屢逢寒魚亦不睡竟夕相噞(宜/檢)
(切/)喁
(李白月下獨酌詩我歌月徘徊我舞影凌亂韓退之記/夢詩隆樓傑閣磊嵬髙天風飄飄吹我過張衡思𤣥賦)
(呌帝閽使闢扉兮覿天皇之瓊宫韓退之秋懐詩蟲弔/寒夜永又薦士詩有窮者孟郊受材實雄驁郊字東野)
(說文噞喁魚口上出貎左太冲吴都賦泝洄順/流噞喁沈浮何諷夢渴賦鯤鯨噞喁相呴以呬)
六年逢此月五年照離别(公自註中秋有月凡六年/矣惟去嵗與子由㑹扵此)歌
君别離曲滿坐為凄咽留都信繁麗此㑹豈易擲鎔銀
百頃湖挂鏡千尋闕三更歌吹罷人影亂清樾歸来北
堂下寒光翻露葉喚酒與婦飲念我向兒説豈知衰病
後空盞對棃栗但見古河東荍麥如鋪雪欲和去年曲
復恐心斷絶
(留都子由時之官南京南京有留守司故云留都白樂/天詩冰消湖水銀為面風巻沙汀玉作堆韻注樾木隂)
(也韓退之詩妻孥恐我生悵望槃中不飣栗與棃白樂/天詩荍麥鋪花白又村夜詩月明荍麥花如雪鮑明遠)
(東門行涕零心斷/絶将去復還訣)
舒子在汶上閉門相對清(公自註舒煥/試舉人鄆州)鄭子向河朔(公/自)
(註鄭僅赴/北京户曹)孤舟連夜行頓子雖咫尺兀如在牢扃(公自/註頓)
(起来徐/試舉人)趙子寄書来水調有餘聲(公自註今日得趙杲/卿書猶記余在東武)
(中秋所作/水調歌頭)悠哉四子心共此千里明明月不觧老良辰
難合并囬頭坐上人聚散如流萍嘗聞此宵月萬里同
隂晴(公自註故人史生為余言嘗見海賈云中秋有月/則是歳珠多而圓賈人常以此候之雖相去萬里)
(他日㑹合相問則/隂晴無不同者)天公自著意此㑹那可輕明年各相
望俯仰今古情
(謝希逸月賦美人邁兮音塵闕隔千里兮共明/月鮑明逺翫月詩三五二八時千里與君同)
　　　中秋見月寄子由
明月未出羣山髙瑞光萬丈生白毫一杯未盡銀闕涌
亂雲脱壞如崩濤誰為天公洗眸子應費明河千斛水
遂令冷㸔世間人照我湛然心不起西南大星如彈丸
角尾奕奕蒼龍蟠今宵注眼㸔不見更許螢火争清寒
何人艤舟臨古汴千燈夜作魚龍變曲折無心逐浪花
低昻赴節隨歌板(公自注是夜賈/客舟中放水燈)青熒滅沒轉前山浪
颭風廻豈復堅明月易低人易散歸来呼酒更重㸔堂
前月色愈清好咽咽寒螀鳴露草巻簾推户寂無人牕
下吚啞惟楚老(公自註近有/一孫名楚老)南都從事莫羞貧對月題
詩有幾人明朝人事隨日出怳然一夢瑤臺客
(韓退之月蝕詩念此日月者為天之眼睛盧仝詩東方/蒼龍角插戟尾摇風史記項籍傳烏江亭長艤船待注)
(附船著岸也陸機文賦舞者赴節以投袂武元衡詩無/因駐清景日出事還生盧子逸史許渲暴卒三日寤而)
(作詩云曉入瑶臺露氣清坐中惟見許/飛瓊李公垂鶯鶯歌怳然夢作瑶臺客)
　　　答王鞏(公自注鞏将見過有/詩自謂惡客戲之)
汴泗遶吾城城堅如削鐵中有李臨淮號令肝膽裂古
来彭城守未省怕惡客惡客云是誰祥符相公孫是家
豪逸生有種千金一擲頗黎盆連車載酒来不飲外酒
嫌其村子有千缾酒我有萬株菊任子滿頭插團團見
花不見目醉中插花歸花重壓折軸問客何所須客言
我愛山青山自遶郭不要買山錢此外有黄樓樓下一
河水美哉洋洋乎可以療饑并洗耳彭城之游樂復樂
客惡何如主人惡
(杜詩大城鐵不如唐書李光弼傳寶應元年進封臨淮/郡王常鎮徐州郝廷玉傳魚朝恩聞其善布陣請觀之)
(廷玉申號令鳴鼔角部伍坐作進退齊一曰此臨淮王/遺法也王善御軍每校旗不如令者輒斬由是人皆自)
(効而赴蹈馳突心破膽裂元次山詩有時逢惡客還家/亦少酣注非酒徒即為惡客祥符相公鞏大父魏國文)
(正公也相真宗於景徳祥符間漢陳勝傳侯王将相寕/有種乎李太白詩莫惜連船沽美酒千金一擲買春芳)
(韓退之詩豁呀鉅壑頗黎盆張平子南都賦騰酒車而/斟酌注以車載酒也杜子美詩揆棄潭州百斛酒蕪沒)
(瀟岸千株菊杜牧九日詩菊花須插滿頭歸漢書景十/三王傳叢輕折軸羽翮飛肉史記孔子世家臨河而歎)
(曰美哉水洋洋乎詩國/風泌之洋洋可以樂饑)
　　　次韻王定國馬上見寄
昨夜霜風入裌衣曉来病骨更支離疎狂似我人誰顧
坎軻憐君志未移但恨不携桃葉女尚能来趁菊花時
南臺二謝人無繼直恐君詩勝義熙(公自註二謝從宋/武帝九日燕戲馬)
(臺/)
(荘子支離疏者頤隐於臍肩髙於頂白樂天詩猶勝村/客病支離楚詞埳軻留滯注不遇也埳坎同古今樂録)
(王獻之二妾桃葉桃根獻之作/桃葉歌白樂天詩小妓携桃葉)
　　　與頓起孫勉泛舟探韻得未(一作/味)字
牕前堆梧桐牀下鳴絡緯佳人尺書到客子中夜喟朝
来一樽酒晤語聊自慰秋蠅已無聲霜蟹初有味當為
壮士飲眥裂須磔蝟勿作兒女懐坐念蠨蛸畏山城亦
何有一笑瀉肝胃泛舟以娱君魚鼈多可餼縱為十日
飲未遽主人費吾儕俱老矣耿耿知自貴寕能傍門户
啼笑雜猩狒要將百篇詩一吐千丈氣蕭條歳行暮迨
此霜雪未明朝出城南遺跡觀楚魏西風廹吹帽金菊
亂如沸願君勿言歸輕别吾所諱
(遯齋閒覽浙人呼螽斯之善鳴者為絡緯織女詩國風/彼美淑姬可與晤語史記項籍紀樊噲嗔目視項王頭)
(髪上指目眦盡裂晋桓温傳劉惔常稱之曰温眼如紫/石稜須作蝟毛磔孫仲謀晋宣王之流也詩豳風蠨蛸)
(在户又亦可畏也伊可懐也爾雅蠨蛸小蜘蛛長腳者/俗呼喜子論語疏腥曰餼謂生肉未煮者東方朔傳上)
(語竇太主曰恐羣臣從官多大為主費當是時董君見/尊不名稱主人翁飲大驩樂左思賦猩猩啼而就禽狒)
(狒笑而被格註猩猩形若狗人面善人言被執将死則/相對而泣狒狒状如人長面黒身有尾踵見人即笑笑)
(則脣掩目晋和嶠傳森森如千丈松韓退之詩李杜文/章在光燄萬丈長國語靈王不顧其民一國棄之如遺)
(跡焉韓退之薦士詩霜風破佳菊嘉節迫吹帽詩大雅/如蜩如螗如沸如羮魏志陳登傳劉備曰君求田問舍)
(言無可采是/元龍所諱也)
　　　次韻答頓起二首
挽袖推腰踏破紳舊聞携手上天門相逢應覺聲容似
欲話先驚歳月奔新學已皆從許子諸生猶自畏何蕃
殿廬直宿真如夢猶記憂時䇿萬言(公自注頓君及第/時余為殿試編排)
(官見其答䇿語頗直其後與子由試舉人西京既罷/回登嵩山絶頂嘗見其唱醻詩十餘首頓詩中及之)
(左傳或挽之或推之韓退之誰氏子詩白頭老母遮門/啼挽斷衫袖留不止太山記上有小天門大天門仰視)
(天門如從穴中望天牕王注新學以言王介甫新經之/學也韓愈何蕃傳蕃入太學二十餘年歳舉進士學成)
(行尊太學諸生推/頌不敢與蕃齒)
十二東秦比漢京去年古寺共題名(公自注去歳/見之於青州)早衰
怪我遽如許苦學憐君太瘦生茅屋擬歸田二頃金丹
終掃雪千莖何人更似蘇司業和遍新詩滿洛城
(漢書髙祖紀田肎曰秦形勝之國帯河阻山縣隔千里/秦得百二焉地方二千里持㦸百萬齊得十二焉此東)
(西秦也陸士衡齊謳行孟諸吞楚夢百二侔秦京後漢/左慈傳曺操欲殺之慈走入羊羣忽一老羝屈膝人言)
(曰遽如許太瘦生用李白嘲杜甫詩已見前/註王注蘇司業源明也先生以比子由云)
　　　九日黄樓作
去年重陽不可説南城夜半千漚發水穿城下作雷鳴
泥滿城頭飛雨滑黄花白酒無人問日暮歸来洗鞾韈
豈知還復有今年把琖對花容一呷莫嫌酒薄紅粉陋
終勝泥中千柄鍤黄樓新成壁未乾清河已落霜初殺
朝来白露如細雨南山不見千尋刹樓前便作海茫茫
樓下空聞櫓鴉軋薄寒中人老可畏熱酒澆腸氣先壓
煙消日出見漁村逺水鱗鱗山齾齾(牛轄/切)詩人猛士雜
龍虎(公自註坐客三十/餘人多知名之士)楚舞呉歌亂鵝鴨一杯相屬君
勿辭此景何殊泛清霅
(杜牧之詩歸棹何時聞軋鴉楚辭九辨憯悽增欷兮薄/寒之中人韓退之聨句交斫䨇缺齾韻注缺齒又器缺)
(也一曰獸食之餘曰齾漢張良傳上顧戚夫人曰為我/楚舞吾為若楚歌李白詩呉歌楚舞歡未畢青山欲銜)
(半邊日唐史李愬夜入蔡州擊鵝鴨/池以亂軍聲霅溪在湖州注再見)
　　　太虛以黄樓賦見寄作詩為謝
我在黄樓上欲作黄樓詩忽得故人書中有黄樓詞黄
樓髙十丈下建五丈旗楚山以為城泗水以為池我詩
無傑句萬景驕莫隨夫子獨何妙雨雹散雷椎雄詞雜
今古中有屈宋姿南山多磬石清滑如流脂朱蠟為摹
刻細妙分毫釐佳處未易識當有来者知
(秦始皇紀下可以建五丈旗詳見四巻戲子由詩註張/景陽七命豐隆奮椎註豐隆雷公也唐杜審言傳嘗曰)
(吾文章當得屈宋作衙官尚書孔安國注泗水涯石/可以為磬杜牧秋娘詩京江水清滑生女白如脂)
　　　九日次韻王鞏
我醉欲眠君罷休已敎從事到青州鬢霜饒我三千丈
詩律輸君一百籌聞道郎君閉東閤且容老子上南樓
相逢不用忙歸去明日黄花蝶也愁
(世説桓公有主簿善别酒有酒輒令先嘗好者謂青州/從事惡者謂平原督郵青州屬齊郡平原有鬲縣從事)
(謂到臍下督郵謂在膈上住也李白詩白髪三千丈縁/愁似箇長郎君東閤用李義山謁令狐綯詩語已見前)
(註晋庾亮傳亮在武昌諸佐吏殷浩之徒乘秋夜往登/南樓不覺亮至諸人将起避之亮曰諸君少住老子於)
(此興復/不淺)
　　　送頓起
客路相逢難為樂常不足臨行挽衫袖更賞折殘菊佳
人亦何念悽斷陽闗曲酒闌不忍去共接一寸燭留君
終無窮歸駕不免促岱宗已在眼一徃繼前躅天門四
十里夜㸔扶桑浴回頭(一作/顧)望彭城大海浮一粟故人
在其下塵土相豗蹴惟有黄樓詩千古配淇澳(公自注/頓有詩)
(記黄樓/本末)
(白樂天詩相逢且莫推辭醉聼唱陽闗第四聲一寸燭/用竟陵王子良刻燭為詩事已見前註唐書柳公權充)
(翰林學士文宗夜召對燭盡而語不盡宫人以蠟液濡儀/紙繼之後漢光武紀趣駕南轅注趣急也讀曰促漢官)
(泰山東上四十里至天門又東南有峯名曰觀雞鳴時/見日始出淮南子日出暘谷浴乎咸池入於扶桑是謂)
(晨明東方朔十洲記扶桑在碧海中葉似桑樹長數千/丈大二十圍兩兩同根更相依傍是名扶桑詩國風衛)
(淇澳美武/公之徳也)
　　　送孫勉
昔年罷東武曾過北海縣白河翻雪浪黄土如烝麫桑
麻冠東方一熟天下賤是時累饑饉常苦盗賊變每憐
追胥官野宿風裂面君為淮南秀文采照金殿(公自注/君嘗考)
(中進士/第一人)胡為事奔走投筆腰羽箭更被髯参軍豪篇来
督戰(公自注其兄莘老以/詩寄之皆言戰事)親程三郡士玉石不能衒欲
知君得人失者亦稱善君才無不可要欲經百錬吾詩
堪咀嚼聊送别酒嚥
(九域志宻州古跡有伏湛墓其志云琅邪東武人髙宻/即東武也又濰州治北海縣追胥字出周禮小司徒注)
(已見後漢班超傳嘗為官傭書輟業投筆嘆曰大丈夫/無它志畧猶當効傅介子張騫立功異域以取封侯安)
(能久事筆硯間乎李太白詩流星白羽腰間插晋郗超/傳桓温為大司馬辟超為參軍時王珣為主簿府中語)
(曰髯參軍短主簿能令公喜能令公怒超髯珣短故也/又互見十四巻史記秦始皇紀以衡石量書日夜有程)
(不中程不得休息漢東方朔傳武帝既招英俊程其器/能用之如不及揚子衒玉而賈石者其狙詐乎應劭漢)
(官儀金取堅剛百錬而不耗孟東野懊惱詩好詩/更相嫉劍㦸生牙闗前賢死已乆猶在咀嚼間)
　　　李思訓畫長江絶島圖(唐張彦逺名畫記李思/訓宗室也林甫之伯父)
　　　　(畫稱一時之妙官至左武衛大将軍其畫山/水樹石筆格遒勁湍瀬潺湲雲霞縹緲時睹)
　　　　(神仙之事窅然巖嶺之/幽時人謂之李将軍也)
山蒼蒼江茫茫大孤小孤江中央崖崩路絶猿鳥去惟
有喬木攙天長客舟何處来棹歌中流聲抑揚沙平風
軟望不到孤山乆與船低昻峩峩兩煙鬟曉鏡開新糚
舟中賈客莫漫狂小姑前年嫁彭郎
(庾信傷心賦山蒼蒼而正寒杜子美詩春動江茫茫斛/律金敕勒歌天蒼蒼野茫茫風吹草低見牛羊漢武秋)
(風辭横中流兮揚素波簫鼔鳴兮發棹歌丘遲詩棹歌/發中流鳴鞞響沓嶂杜牧阿房宮賦明星熒熒開糚鏡)
(也綠雲擾擾梳曉鬟也歐陽歸田録世俗傳訛惟祠廟/之名尤甚江南有大小孤山而世俗轉孤為姑江側有)
(一石磯謂之澎浪磯遂轉為彭郎云彭郎小姑壻也余/過小孤山廟像乃一婦人而敕額為聖母廟豈止俚俗)
(之謬哉春明退朝録陳簡夫詩云山稱孤獨/字廟塑女郎形過客雖知誤行人但乞靈)
　　　次韻答王鞏
我有方外客顔如瓊之英十年塵土窟一寸冰雪清朅
来從我游坦率見真情顧我無足戀戀此山水清新詩
如彈丸脫手不暫停昨日放魚回衣巾滿浮萍今日扁
舟去白酒載烏程山頭見月出江路聞鼉鳴莫作孺子
歌滄浪濯吾纓吾詩自堪唱相子櫂歌聲
(晋謝奕傳桓温辟為安西司馬岸幘笑詠無異常日温/曰我方外司馬詩國風有女同車顔如舜英杜子美留)
(别章使君詩常恐性坦率失身為杯酒南史謝朓嘗云/好詩圓美流轉如弹丸也鄒陽酒賦其品類則洛陽􁚐)
(淥烏程若下又詳五巻贈孫莘老詩註禮記舂不相/注相謂送杵聲李太白詩滄浪吾有曲寄入棹歌聲)
　　　張安道見示近詩
人物一衰謝㣲言難重尋殷勤永嘉末復聞正始音清
談未足多感時意殊深少年有竒志欲和南風琴荒林
蜩蚻(一作/蛩)亂廢沼蛙蟈滛遂欲掩兩耳臨文但噫瘖蕭
然王郎子来自緱山隂(公自注其壻/王鞏携来)云見浮丘伯吹簫
明月岑遺聲落淮泗蛟鼉為悲吟願公正王度祈招繼
愔愔
(漢司馬遷傳仲尼沒而㣲言絶晋衛玠傳王敦謂謝鯤/曰㣲言之緒絶而復續不意永嘉之末復聞正始之音)
(互見十三巻左傳昭三十一年荀躒掩耳而走太平廣/記王仙客者劉振之甥也振有女曰無雙小仙客數歳)
(皆幼稚相狎振妻常呼仙客為王郎子列仙傳王子喬/好吹簫作鳯鳴遇浮丘公得仙互見前注公烏臺詩話)
(張方平令王鞏将詩一巻来徐州軾作一詩題巻末云/云軾意言人物衰謝不意復見張方平之文章才氣以)
(譏諷今時衰薄也意以衛玠比方平故云清談未足多/也又少年有竒志至臨文但噫喑言軾少年本有志欲)
(和天子薫風之詩因見學者皆空言無實或雜引老佛/異端之書文字雜亂故以荒林廢沼比朝廷新法屢有)
(變改事多荒廢致風俗虛浮學者誕妄如蜩蚻之紛亂/遂掩耳不欲論文也願公正王度祈招繼愔愔㩀左氏)
(楚靈王欲求鼎於周求地於諸侯其臣右尹子革諫王/其詩曰祈招之愔愔式昭徳音思我王度式如玉式如)
(金形民之力而無醉飽之心靈王不能用以及於難/軾欲張方平當如蔡公謀父作祈招之詩以正王也)
　　　次韻王鞏顔復同泛舟
沈郎清瘦不勝衣邊老便便帯十圍躞蹀身輕山上走
讙呼船重醉中歸舞腰似雪金釵落談辯如雲玉麈揮
憶在錢塘正如此囬頭四十二年非
(南史沈約與徐勉書云老病百日數圍革帯嘗應移孔/以手握臂率計月小半分檀弓趙丈子其中退然若不)
(勝衣後漢東平王蒼腰帶十圍晋載記尹緯慕容超李/勢赫連勃勃皆身長八尺腰帶十圍云便便用邊孝先)
(事注再見楚辭衆踥蹀而日進兮注踥蹀行貌李太白/效古詩歸時落日晚躞蹀浮雲驄杜子美詩三更風起)
(寒浪湧取樂喧呼覺船重白氏六帖趙飛燕舞宛轉如/流風之迴雪摭言杜牧與官妓賭酒因㣲吟曰骰子廵)
(廵裹手拈無因得見玉纎纎張祜應聲曰但知報道金/釵落彷彿還應露指尖後漢符融幅巾奮褏談辭如雲)
(注已見晋孫盛傳嘗詣殷浩談論對食奮擲麈尾毛落/飯中王衍傳每捉玉柄麈尾與手同色按東坡先生以)
(景祐三年丙子生是年元豐元年戊午/年四十有三故云回頭四十二年非)
　　　次韻張十七九日贈子由
千戈萬槊擁笓籬九日清樽豈復持(公自注是日南/都敕使按兵)官
事無窮何日了菊花有信不吾欺逍遥瓊館真堪羡取
次塵纓未可縻迨此暇時須痛飲他年長劍拄君頤
(晋史傅咸劾事云令史張濟案行城東有新立屋間笓/籬障二十丈晋傅咸傳楊濟與咸書曰天下大器非可)
(稍了而相觀每事欲了生子癡了官事官事未易了也/了事正作癡復為快耳詩小雅迨我暇矣飲此湑矣杜)
(子美醉時歌㤀形到爾汝痛飲真吾師戰國䇿田單攻/狄不能下齊兒謠曰大冠若箕修劍拄頤攻狄不下累)
(於梧邱李太白答王十二詩嚴陵髙/揖漢天子何必長劍拄頤事玉階)
　　　次韻王鞏獨眠
居士身心如槁木旅館孤眠體生粟誰能相思琢白玉
服藥千朝償一宿天寒日短銀燈續欲徃從之車脱軸
何人吹斷參差竹泗水茫茫鴨頭綠
(趙飛燕外傳體温舒無軫粟盧仝詩白玉璞裏琢出相/思心黄金鑛裏鑄出相思淚續仙傳彭祖云上士别牀)
(中士異被服葯百裹不如獨卧後人習其術號彭祖經/周易車説輻史記范雎傳須賈曰吾馬病車軸折楚辭)
(九歌吹參/差兮誰思)
　　　次韻王鞏留别
去國已八年故人今有誰當時交游内未數蔡克兒豈
無知我者好爵半已縻争為東閣吏不顧北山移公子
表獨立與世頗異馳不辭千里逺成此一叚竒蛾睂亦
可憐無奈思餅師無人伴客寢惟有支牀龜君歸與何
人文字相娱嬉持此調張子一笑當脱頤
(晋王導傳蔡謨戲嘲導導怒謂人曰吾徃與羣賢共游/洛中何曽聞有蔡克兒也謨蔡克子漠朱雲傳薛宣為)
(丞相雲徃見之宣偹賓主禮從容謂雲曰在田野無事/且留我東閣可以觀四方竒士雲曰小生乃欲相吏耶)
(宣不敢復言楚詞九歌表獨立兮山之上王羲之帖吾/年垂耳順要欲一游目汶領足下但當保䕶以俟此期)
(得果此緣一叚竒事也本事詩寕王宅左有賣餅妻纎/白明媚王一見屬目厚恵其夫取之寵爱逾等踰歳問)
(曰汝復憶餅師否黙然不對王召餅師使見之其妻注/視雙淚垂頬若不勝情王乃歸之時坐客數人皆當時)
(文士無不悽異王命賦詩右丞王維先成曰莫以今時/寵難㤀舊日恩看花滿眼涙不共楚王言史記龜䇿傳)
(南方老人用龜支牀足行二十歳老人死移牀龜尚生/龜能行氣導引也張子謂安道也脫頤用匡衡觧頤意)
(注已/見)
　　　登雲龍山
醉中走上黄茅岡滿岡亂石如羣羊岡頭醉倒石作牀
仰看白雲天茫茫歌聲落谷秋風長路人舉首東南望
拍手大笑使君狂
　　　次韻僧潛見贈(僧道潛字參寥於潛人能文章/尤喜為詩嘗有句云風蒲獵獵)
　　　　(弄輕柔欲立蜻蜓不自由五月臨平山下路/藕花無數滿汀洲過先生於彭城甚爱之以)
　　　　(書告文與可謂其詩句清絶與林逋上下而/通了道義見之令人蕭然蘇黄門每稱其體)
　　　　(製絶類儲光羲非/近時詩僧所能及)
道人胸中水鏡清萬象起滅無逃形獨依古寺種秋菊
要伴騷人餐落英人間底處有南北紛紛鴻雁何曾㝠
閉門坐穴一禪榻頭上歳月空峥嶸今年偶出為求法
欲與慧劍加礱硎雲衲新磨山水出霜髭不剪兒童驚
公侯欲識不可得故知倚市無傾城秋風吹夢過淮水
想見橘柚垂空庭故人各在天一角相望落落如晨星
彭城老守何足顧棗林桑野相邀迎千山不惮荒店逺
兩腳欲趁飛猱輕多生綺語磨不盡尚有宛轉詩人情
猿吟鶴唳本無意不知下有行人行空堦夜雨自清絶
誰使掩抑啼孤惸我欲仙山掇瑶草傾筐坐嘆何時盈
簿書鞭扑晝填委煮茗燒栗宜宵征乞取摩尼照濁水
共看落月金盆傾
(晋衛瓘見樂廣善談論竒之曰此人之水鏡見之瑩然/傳燈録六祖曰人有南北佛性無南北穴榻暗使管寕)
(木榻事注見九巻遊靈隐髙峯塔詩維摩經以智慧劍/破煩惱賊揚子有刀者礱諸荘子養生主刀刃若新發)
(於硎漢貨殖傳諺曰刺繡文不如倚市門劉禹鍚送張/盥序向所謂同年友當其盛時聨袂舉鑣亘絶九衢若)
(屏風然今来落落如曙星之相望杜子美贈李白詩亦/有梁宋遊相期拾瑶草詩國風采采巻耳不盈傾筐杜)
(贈閭丘師兄詩夜闌接軟語落月如/金盆又惟有摩尼珠可照濁水源)
　　　次韻潛師放魚
法師説法臨泗水無數天花隨麈尾勸將浄業種西方
莫待夢中呼起起哀哉若魚竟坐口逺愧知幾穆生醴
况逢孟簡對盧仝不怕校人欺子美疲民尚作魚尾赤
數罟未除吾顙泚法師自有衣中珠不用辛苦沙泥底
(佛頂心經説此陁羅尼已天雨寳花繽紛亂下髙僧傳/梁僧法雲講次天花散墜起起用鄭𤣥夢孔子事詳十)
(巻孔長源挽詩註漢楚元王傳穆生不嗜酒元王常為/穆生設醴及王戊即位常設後㤀設焉穆生退曰可以)
(逝矣醴酒不設王之意怠不去楚人将鉗我於市稱疾/卧申公白生強起之穆生曰易稱知幾其神乎君子見)
(幾而作不俟終日遂謝病去唐孟簡為常州刺史與盧/仝逰北湖盡買漁人所獲魚放之仝作觀放魚歌校人)
(鄭子産事見孟子左傳㐮二十五年子美入數俘而出/杜預曰子美子産也詩國風魴魚赬尾鄭箋赬赤也君)
(子仕於亂世其顔色瘦病如魚勞則尾赤楞嚴經譬如/有人於自衣繫如意珠不自覺知窮露它方乞食馳走)
(忽有智者指視其珠所願從心致大饒富方悟神珠非/從外得白樂天放魚詩不須泥沙底辛苦覓明珠公烏)
(臺詩話元豐元年四月作次韻潛師放魚詩一首云疲/民尚作魚尾赤左傳云如魚窺尾衡流而方羊裔注云)
(魚勞則尾赤是時徐州大水之後大役數起軾言民之/疲病如魚勞而尾赤也數罟謂魚網之細宻者以言民)
(既疲病朝廷又行青苖助役不為除放如宻網之/取魚皆以譏朝廷新法不便以致大水之災也)
　　　與舒敎授張山人參寥師同遊戲馬臺書西軒
　　　壁兼簡顔長道二首
古寺長廊院院行此軒偏慰旅人情楚山西斷如迎客
汴水南来故遶城路失玉鉤芳草合林亡白鶴古泉清
淡游何以娱庠老坐聼郊原琢磬聲
(桂花叢談咸通中李蔚鎮彭城於戲馬臺西連玉鉤斜/道開創池沼構葺亭臺名之曰賞心白鶴則山中故事)
(也陳無已詩話乃云眉山長公守徐嘗與客登項氏戲/馬臺賦詩云路失玉鉤芳草合林亡白鶴古泉清廣陵)
(亦有戲馬臺其下有路號玉鉤斜唐髙宗東封有鶴下/焉乃詔諸州為老氏築宫名白鶴公葢誤用而後所取)
(信故不得不辨也禮記有虞氏養國老於上庠/養庻老於下庠王注泗濵多磬石故云琢磬聲)
竹杖芒鞵取次行下臨官道見人情天寒菽粟猶栖畝
日暮牛羊自入城沽酒獨敎陶令醉題詩誰似皎公清
更尋陋巷顔夫子乞取㣲言繼此聲
(左思魏都賦餘糧栖畞而不収詩國風日之夕矣牛羊/下来王注廬山僧恵逺與陶潛遊常沽酒飲之又呉興)
(僧清晝字皎然唐時有詩名於世/又稱長道為顔夫子故使陋巷字)
　　　滕縣時同年西園
人皆種榆栁坐待十畝隂我獨種松柏守此一片心君
㸔閭里間盛衰日駸駸種木不種徳聚散如飛禽老時
吾不識用意一何深知人得數士重義㤀千金西園手
所開珍木来千岑飬此霜雪根遲彼鸞鳯吟池塘得流
水龜魚自浮沈幽桂日夜長白花亂青衿豈獨蕃草木
子孫已成林拱把不知數㑹當出千尋樊侯種梓漆夀
張富華簪我作西園詩以為里人箴
(杜子美詩飽聞榿木三年大與致溪邊十畝隂禮記如/竹箭之有筠也如松柏之有心也貫四時而不改柯易)
(葉白樂天詩屈曲閑池沼無非手自開本草菌桂花白/蕊黄牡桂亦曰白華葉冬夏常青文子十圍之大始於)
(拱把後漢樊宏傳宏字靡卿南陽湖陽人也世祖之舅/父重嘗欲作噐物先種梓漆時人嗤之然積以歳月皆)
(得其用向之笑者咸求假焉貲至巨萬而賑贍宗族恩/加鄉閭建武十五年定封宏夀張侯十八年帝過湖陽)
(祠重墓追爵諡/為夀張敬侯)
　　　次韻王庭老和張十七九日見寄
霜葉投空雀啅籬上樓筋力强扶持對花把酒未甘老
膏面染䰅聊自欺無事亦知君好飲多才終恐世相縻
請看平日銜杯口㑹有金椎為控頤
(杜牧題北樓詩不為尋山試筋力肎能寒上背雲樓劉/夢得詩筋力上樓知又近来時世輕先輩好染髭䰅事)
(後生晋陸機傳張華嘗謂之曰人為文常恨才少子更/患多荘子外物篇儒以詩禮發冡大儒臚傳曰東方作)
(矣事之何若小儒曰未觧裾襦口中有珠/儒以金椎控其頤徐别其頬無傷口中珠)
　　　次韻參寥師寄秦太虛三絶句時秦君舉進士
　　　不得
秦郎文字固超然漢武慿虛意欲仙底事秋来不得觧
定中試與問諸天
(漢司馬相如傳既奏大人賦天子説飄飄然有凌雲氣/㳺天地之間意太平廣記袁昻書評云張伯英書如漢)
(武爱道慿虛欲仙劉禹錫和宣上人放榜/詩借問至公誰印可支郎天眼定中觀)
一尾追風抹萬蹄昆崙𤣥圃謂朝隮回看世上無伯樂
郤道鹽車勝月題
(崔豹古今注秦始皇有七名馬一曰追風杜子美遣興/詩地用莫如馬無良誰復記此日千里鳴追風可君意)
(十洲記崑崙山三角北曰閬風西曰𤣥圃東曰崑崙宮/韓退之雜説世有伯樂然後有千里馬千里馬常有而)
(伯樂不常有荘子馬蹄篇加之以衡扼齊之以/月題音義云月題馬額上當顱如月形者也)
得䘮秋毫乆已㝠不須聞此氣崢嶸何妨卻伴參寥子
無數新詩咳唾成
　　　與參寥師行園中得黄耳蕈
遣化何時取衆香法筵齋鉢乆凄凉寒蔬病甲誰能採
落葉(一作/蘂)空畦半已荒老楮忽生黄耳菌故人兼致白
芽薑蕭然放箸東南去又入春山筍蕨鄉
(維摩詰遣化菩薩徃衆香國禮彼佛足言願得世尊所/食之餘欲於娑婆世界施作佛事於是香積如来以衆)
(香鉢盛滿香飯與/化菩薩悉飽衆會)
　　　百歩洪(并引/)
　　王定國訪余於彭城一日棹小舟與顔長道携盼
　　英卿三子游泗水北上聖女山南下百歩洪吹笛
　　飲酒乘月而歸余時以事不得往夜著羽衣佇立
　　黄樓上相視而笑以為李太白死世間無此樂三
　　百餘年矣定國既去逾月復與參寥師放舟洪下
　　追懐曩游已為陳迹喟然而嘆故作二詩一以遺
　　參寥一以寄定國且示顔長道舒堯文邀同賦云
長洪斗落生跳波輕舟南下如投梭水師絶叫鳬雁起
亂石一線争磋磨有如兔走鷹隼落駿馬下注千丈坡
斷絃離柱箭脱手飛電過隙珠翻荷四山眩轉風掠耳
但見流沫生千渦嶮中得樂雖一快何異水伯夸秋河
我生乘化日夜逝坐覺一念逾新羅紛紛爭奪醉夢裏
豈信荆棘埋銅駞覺来俯仰失千刼回視此水殊委蛇
君㸔岸邊蒼石上古来篙眼如蜂窠但應此心無所住
造物雖駛如吾何回船上馬各歸去多言譊譊師所呵
(流沫用荘子已見前注荘子秋水篇秋水時至百川灌/河涇流之大兩涘渚涯之間不辨牛馬於是焉河伯欣)
(然自喜又互見七巻八月十五觀潮詩註傳燈録僧問/金鱗寳資大師如何是金剛一隻箭師曰過新羅國去)
(又古徳云鷂子過新羅晋索靖傳有先識逺量知天下/将亂指洛陽宫門銅駞嘆曰㑹見汝在荆棘中揚子譊)
(譊者天下皆訟也又呱呱之子各識其親譊譊/之學各習其師華嚴經愚人之所貪諸佛所訶)
佳人未肎回秋波幼輿欲語防飛梭輕舟弄水買一笑
醉中盪漿肩相磨(摩/同)不學長安閭里俠貂裘夜走臙脂
坡獨将詩句擬鮑謝渉江共採秋江荷不知詩中道何
語但覺兩頬生㣲渦我時羽服黄樓上坐見織女初斜
河歸来笛聲滿山谷明月正照金叵羅奈何捨我入塵
土擾擾毛羣欺卧駞不念空齋老病叟退食誰與同委
蛇時来洪上㸔遺迹忍見屐齒青苔窠詩成不覺雙淚
下悲吟相對惟羊何欲遣佳人寄錦字夜寒手冷無人
呵
(傅武仲舞賦目流睇而横波晋謝鯤傳鯤字幼輿隣家/髙氏女有美色鯤挑之女投梭折其兩齒時人為之語)
(曰任逹不已幼輿折齒鯤聞之傲然長嘯曰猶不廢我/嘯歌戰國䇿蘇秦説齊宣王曰臨淄之途車轂擊人肩)
(摩異聞集書仙歌長安南坡名臙脂曺家有女名文姬/杜子美遣興詩賦詩何必多徃徃凌鮑謝宋玉招䰟渉)
(江采菱發陽阿李太白詩渉江弄秋水爱此荷花鮮班/固西都賦毛羣内闐飛羽上覆詩國風委蛇委蛇退食)
(自公謝靈運登臨海嶠作題云與從弟惠連可見羊何/共和之沈約宋書靈運既東還與族弟恵連東海何長)
(瑜潁川荀雍太山羊璿之共為山澤之遊時人謂之四/友李白乆離别歌中有錦字書開緘使人嗟王仁裕開)
(寳遺事李白於便殿草詔時大寒筆凍帝令/宫妓十人各執牙筆呵之令白遞取書字)
　　　送參寥師
上人學苦空百念已灰冷劍頭惟一吷焦榖無新穎胡
為逐吾輩文字爭蔚炳新詩如玉屑出語便清警退之
論草書萬事未嘗屏憂愁不平氣一寓筆所騁頗怪浮
屠人視身如丘井頽然寄淡泊誰與發豪猛細思乃不
然真巧非幻影欲令詩語妙無厭空且静静故了羣動
空故納萬境閱世走人間觀身卧雲嶺鹹酸雜衆好中
有至味永詩法不相妨此語當更請
(維摩經如焦谷牙又是身如邱井為老所逼一吷用荘/子字蔚炳用周易字並已見韓退之送髙閑上人序張)
(旭善草書喜怒窘窮酣醉無聊不平有動於心必於草/書發之今閑師浮屠氏其為心泊然無所起其於世澹)
(然無所嗜泊與澹相遭頽墮委靡潰敗不可収拾則其/於書得無象之乎按公詩乃用其意而反之栁宗元報)
(崔黯書有嗜酸鹹/者不得則大戚)
　　　夜過舒堯文戲作(名煥字堯文時為教/授見本巻中秋月注)
先生堂上霜月苦弟子讀書喧兩廡推門入室書縱横
蠟紙燈籠晃雲母先生骨清少眠卧長夜黙坐數更鼔
耐寒石研欲生冰得火銅缾如過雨郎君欲出先自贊
坐客歛袵誰敢侮明朝阮籍過阿戎應作羲之羡懐祖
(韓退之桃源歌月明伴宿玉堂空骨冷魂清無夢寐劉/筠詩溪箋未破冰生硏白樂天懶放詩今早天氣寒郎)
(君應不出自贊字出漢書東方朔傳晋王戎傳阮籍嘗/適戎父渾俄頃輒去過戎良乆然後出謂渾曰共卿言)
(不如共阿戎談晋王羲之傳謂諸子曰吾不減懐祖而/位遇懸邈當由汝等不及坦之故邪王述字懐祖坦之)
(述子/也)
　　　十月十五日觀月黄樓席上次韻
中秋天氣未應殊不用紅紗照坐隅山下白雲横匹素
水中明月卧浮圖未成短棹還三峡已約輕舟泛五湖
為問登臨好風景明年還憶使君無
(呉越春秋范蠡扁舟出三/江入五湖人莫知其所適)
　　　答王定民(王定民字佐才東/莱人俊民弟也)
開緘奕奕滿銀鉤書尾題詩語更遒八法舊聞宗長史
五言今復擬蘇州筆蹤好在留臺寺旗隊遥知到石溝
欲寄䑕須并蠒紙請君章草賦黄樓
(晋索靖傳草書之為状也婉若銀鉤飄若驚鸞法書苑/索靖矜其書名曰銀鉤蠆尾又八法起於隷字始自崔)
(張鍾繇傳授李陽冰云王逸少工書十五年中偏工永/字以其八法之埶能通一切字長史張旭也韋蘇州注)
(再見䑕須蠒紙注見本巻章草漢/元帝時史游作急就章觧散隷體)
　　　次韻王廷老退居見寄二首(王廷老/字伯敡)
浪蘂浮花不辨春歸来方識歳寒人回頭自笑風波地
閉眼聊觀夢幻身北牖已安陶令榻西風還避庾公塵
更搔短髮東南望試問今誰裹舊巾
(韓退之杏花詩浮花浪蘂鎮長有纔開還落瘴霧中金/剛經一切有為法如夢幻泡影晋王導傳庾亮雖居外)
(鎮而執朝廷之權導内不能平嘗遇西風/起舉扇自蔽徐曰元規塵汙人亮字元規)
接果移花㸔補籬腰鎌手斧不妨持上都新事長先到
老圃閑談未易欺醸酒閉門開社甕殺牛留客觧耕縻
何時得見纎纎玉右手持杯左捧頤
(鮑明逺詩腰鎌刈葵藿杜子美詩獨遶虛齋徑常持小/斧柯唐書劉黒闥屏居漳南諸将詣之黒闥方種蔬即)
(殺耕牛與/之共飲)
　　　次韻顔長道送傅倅
兩見黄花掃落英南山山寺遍題名宗成不獨依岑范
魯衛終當似弟兄去歳雲濤浮汴泗與君泥土滿衣纓
如今别酒休辭醉試聼雙洪落後聲
(宗岑用東漢宗資成瑨事詳見十一巻趙郎中見和詩/註䨇洪盖徐州二水先生徐州鹿鳴燕賦詩叙云俯聼)
(雙洪之號/怒即此也)
　
　
　
　施註蘇詩巻十五
欽定四庫全書
　施註蘇詩巻十六
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩四十八首
　　　　(起在彭城至元豐/已未移守吳興作)
　　　雲龍山觀燒得雲字
丁女真水妃寒山便火耘隕霜知已殺坯户聽初焚
束緼方熠燿敲石俄氤氲落㸃甘泉烽横煙楚塞氛
窮虵上喬木潛蛟躡浮雲驚飛墮傷雁狂走迷癡麏
谷蟄起蜩燕山妖竄䕫羵野竹爆哀聲幽桂飄寃芬
悲同秋照蟹快若夏燎蚊火牛入燕壘燧象奔吳軍
崩騰井陘口萬馬皆朱幩摇曵驪山隂諸姨爛紅裙
方隨長風巻忽值絶澗分我本山中人習見匪獨聞
偶從二三子來訪張隱君君家亦何有物象移朝曛
把酒看飛燼空庭落繽紛行觀農事起畦壠如纈紋
細雨發春穎嚴霜倒秋蕡始知一炬力洗盡狐兔羣
(韓退之陸渾火詩女丁婦壬傳世婚左傳昭九年鄭/裨竈曰火水妃也杜預曰火畏水故為之妃妃一音)
(配史記貨殖傳楚越之地地廣人稀飯稻羮魚或火/耕而水耨左傳僖三十三年隕霜不殺草定元年冬)
(十月隕霜殺菽月令蟄蟲坯戸又是月也草木黄落/乃伐薪為炭漢蒯通傳束緼請火毛詩注熠燿燐也)
(已見前柳宗元詩夜發敲石火杜子美烽火詩雲邉/落㸃殘漢匈奴傳孝文帝時胡騎入代句注邉烽火)
(通於甘泉長安闗輔記甘泉宫在今池陽縣西去長/安三百里左傳襄二十七年伯夙謂趙孟曰楚氛甚)
(惡漢志天馬歌籋浮雲籋音躡國語木石之怪曰䕫/魍魎水之怪曰龍罔象土之怪曰羵羊白樂天别東)
(林詩春雨星攢尋蟹火注餘杭風俗寒食雨後家家/持燭尋蟹歐陽公憎蚊詩燻簷苦煙埃燎壁疲照燭)
(史記田單傳灌脂束葦於牛尾燒其端夜縦之牛尾/熱怒而奔燕軍所觸盡死左傳定四年楚鍼尹固與)
(昭王同舟王使執燧象以奔吳師杜預曰燒火燧繫/象尾使赴吳師驚郤之謝靈運詩崩騰永嘉末韓退)
(之詩崩騰相排拶漢韓信傳未至井徑口三十里止/舍夜半傳發選騎二千人人持一赤幟從間道萆山)
(而望趙軍戒曰趙見我走必空壁逐我若疾入㧞趙/幟立漢幟趙軍還歸壁壁皆漢赤幟大驚遂亂遁走)
(毛詩碩人注朱幩以朱纒鑣扇汗也舊唐書楊貴妃/傳姊三人皆有才貌𤣥宗並封夫人長曰大姨封韓)
(國三姨封虢國八姨封秦國每年十月幸華清宫國/忠姊妹五家扈從毎家一隊著五色衣五家合隊照)
(映如百花之煥發互見八巻和蘇州太守詩/註𤣥宗紀天寳六載改驪山温泉為華清宫)
　　　和田國博喜雪
疇昔月如晝曉來雲暗天玉花飛半夜翠浪舞明年
螟螣無遺種流亡稍占田嵗豐君不樂鐘磬幾時編
(公自注田/有服不樂)
(禮記檀弓余疇昔之夜王注玉花言雪翠浪言麥雪/盛則麥熟也柳子厚詩麥芒際天摇青波詩小雅去)
(其螟螣及其蟊賊漢宣帝記流民自占八/萬餘口周禮磬師註宫懸有編鐘編磬)
　　　祈雪霧豬泉出城馬上作贈舒堯文
三年走吳越踏遍千重山朝隨白雲去暮與棲鴉還
翩如得木狖飛步誰能攀一為符竹累坐老敲榜閒
此行亦何事聊散腰腳頑浩蕩城西南亂山如玦環
山下野人家桑柘雜榛菅嵗晏風日暖人牛相對閑
薄雪不蓋土麥苗稀可刪願君發豪句嘲詼破天慳
(韓退之詩青玉刻佩聨玦環果州清居和尚述牧牛/圖第十章露地白牛安眠牧者禪寂第十一章牛亡)
(而鞭箠尚在第十/二章人牛俱亡)
　　　次韻舒堯文祈雪霧豬泉
長笑蛇醫一寸腹銜水吐雹何時足蒼鵝無罪亦可
憐斬頸横盤不敢哭豈知泉下有豬龍卧枕雷車踏
隂軸前年太守為旱請雨㸃隨人如撒菽(公自注傅/欽之曾禱)
(此泉/得雨)太守歸國龍歸泉至今人詠淇園綠我今又復
罹此旱凛凛疲民在溝瀆郤尋舊跡叩神泉坐客仍
攜王子淵(公自注欽之時/客惟舒在矣)看草中和樂職頌新聲妙
語慰華顛曉來泉上東風急須上氷珠老蛟泣怪詞
欲逼龍飛起嶮韻不量吾所及行看積雪厚埋牛誰
與春工掀百蟄此時還復借君詩餘力汰輈仍貫笠
揮毫落紙勿言疲驚龍再起震失匙
(酉陽雜爼王彦威鎮汴夏旱季圯曰欲雨甚易耳求/虵醫四頭十石甕二枚每甕二虵醫水浮其中木盖)
(泥之分置閑處設席燒香選小兒十嵗已下十餘令/執小青竹晝夜擊之不得少輟一日兩夜雨大注蛇)
(醫蜥蝪别名夷堅乙志劉居中隱嵩山巔有大蜥蜴/數百皆長三四尺人以食就手飼之拊摩其體滑膩)
(如脂一日聚繞水盎邉各就取水纔入口即吐出已/圓結似彈丸積之於側俄頃間纍纍滿地忽震雷一)
(聲彈丸皆失去明日人來言昨午雨雹大作乃知蜥/蜴所為者此也王注祈雨法刑白鵝景徳皇祐中詔)
(以其法頒下諸道又志林云鵝能警盜亦能郤蛇且/又有祈雨厄悲夫北夢𤨏言卭州有湫有牝豕出入)
(號豬龍湫又元和末建州山寺夜半門外喧然人於/窓中窺見數人運斤造雷車博物志地下四柱三十)
(六萬軸犬牙相牽漢王褒字子淵作中和樂職宣布/詩詳見十巻次韻章傳道喜雨詩注後漢崔駰傳包)
(胥單辭而存楚唐且華顛以悟秦注華顛謂白首也/左傳宣四年伯棼射王汰輈以貫笠轂三國蜀先主)
(傳方食失匕/箸注已見)
　　　石炭(幷引/)
　　彭城舊無石炭元豐元年十二月始遣人訪獲於
　　州之西南白土鎮之北冶鐵作兵犀利勝常云
君不見前年雨雪行人斷城中居民風裂骭濕薪半束
抱衾裯日暮敲門無處換豈料山中有遺寳磊落如䃜
(音/衣)萬車炭流膏迸液無人知陣陣腥風自吹散根苗一
發浩無際萬人鼓舞千人看投泥潑水愈光明爍玉流
金見精悍南山栗林漸可息北山頑鑛何勞鍜為君鑄
作百鍊刀要斬長鯨為萬叚
(杜子美詩城中斗米換衾裯相許寧論兩相直唐韻䃜/美石黑色楚辭宋玊招魂十日代出流金爍石晉載記)
(赫連勃勃造百鍊剛刀為龍雀大鐶李白王節士歌安/得倚天劍跨海斬長鯨唐叚秀實傳罵朱泚云狂賊可)
(斬萬/段)
　　　人日獵城南會者十人以身輕一鳥過槍急萬
　　　人呼為韻得鳥字(京東第二將雷勝隴西人以/勇敢應募得官武力絶人騎)
　　　　(射敏妙按閱於徐徐人欲觀其能公為小獵/城西是日小雨甫晴土潤風和觀者數千人)
　　　　(公作獵/㑹詩序)
兒童笑使君憂慍長悄悄誰拈白接䍦令跨金騕褭東
風吹濕雪手冷怯清曉忽發兩鳴髇(虛交/切)相趁飛蝱小
放弓一長嘯目送孤鴻矯吟詩忘鞭轡不語頭自掉歸
來仍脫粟鹽䜴煮芹蓼何似雷将軍兩眼霜鶻皎黑頭
已為將百戰意未了馬上倒銀瓶得兔不暇燎少年負
竒志蹭蹬百憂繞囘首英雄人老死已不少青春還一
夢餘年真過鳥莫上呼鷹臺平生笑劉表
(詩國風憂心悄悄慍于羣小唐韻接䍦白帽也晉山簡/事注再見杜子美詩細馬時鳴金騕褭唐韻髇箭即鳴)
(鏑也漢匈奴傳冒頓廼作鳴鏑習勒其騎射因話録楊/巨源年老頭數掉言吟詩多致得白樂天詩閑倚小橋)
(立掉頭時一吟唐書令狐潮圍雍丘雷萬春立城上靣/中六矢而不動潮遙謂張廵曰向見雷將軍乃知足下)
(軍令矣晉諸葛恢傳王導嘗謂曰明府當為黒頭公杜/子美詩馬上誰家白靣郎又指㸃銀瓶索酒嘗世說魏)
(武將見匈奴使自以形陋不足雄逺國使崔季珪代帝/自捉刀立牀頭既畢使間諜問曰魏王何如匈奴使答)
(曰魏王雅望非常然牀頭捉刀人此乃英雄也張景陽/雜詩人生瀛海内忽如鳥過目杜子美詩餘生如過鳥)
(襄陽耆舊傳劉表為荆州刺史築臺名呼鷹仍作野應/來曲襄沔記劉表呼鷹臺在縣東七里髙三丈周七十)
(丈/)
　　　將官雷勝得過字代作
胡騎入雲中(一作/囘中)急烽連夜過短刀穿鹵陣濺血貂裘
涴一來輦轂下愁悶惟欲臥今朝從公獵稍覺天宇大
一䨇鐵絲箭未發手先唾射殺雪毛狐腰間餘一箇
(漢匈奴傳孝文後四年匈奴大入上郡雲中各三萬騎/漢書注囘中地在安定其中有宫劉禹錫登天壇詩俯)
(觀羣動靜始覺天宇大杜子美期王將軍不至詩憶爾/腰下鐵絲箭射殺林中雪色鹿後漢公孫瓚傳始天下)
(兵起我謂/唾掌可决)
　　　臺頭寺歩月得人字
風吹河漢掃微雲歩屧中庭月趁人浥浥爐香初泛夜
離離花影欲搖春遙知金闕同清景想見氊車碾暗塵
囘首舊遊真是夢一簪華髮岸綸巾
　　　臺頭寺送宋希元
相從傾蓋只今年送别南臺便黯然入夜更歌金縷曲
他時莫忘角弓篇(公自注是日與宋/君同栽松寺中)三年不顧東鄰女
(公自注/取宋玉)二頃方求負郭田(公自注/取季子)我欲歸休君未可茂
先方議斸龍泉
(江文通别賦黯然消䰟者唯别而已杜牧之秋娘詩秋/持玉斚醉與唱金縷衣左傳昭二年晉侯使韓宣子來)
(聘享之韓子賦角弓既亨宴於季氏有嘉樹焉韓宣子/譽之武子曰宿敢不封殖此樹以無忘角弓宋玉好色)
(賦臣東家之子登牆闚臣三年至今未許也晉張華傳/字茂先初牛斗間常有紫氣華聞豫章人雷焕妙逹緯)
(象乃要問之煥曰寳劍之精上徹於天耳問何郡煥曰/在豫章豐城即補煥為豐城令煥到縣掘獄基入地四)
(大得石函中有雙劍竝刻題一曰龍泉二曰太阿是夕/斗牛間氣不復見杜子美詩徒勞望牛斗無計斸龍泉)
　　　種松得徠字(公自注其四在懐古/堂其六在石經院)
春風吹榆林亂莢飛作堆荒園一雨過戢戢千萬栽青
松種不生百株望一枚一枚已有餘氣壓千畝槐野人
易斗粟云自魯徂徠魯人不知貴萬竈飛青煤束縳同
一車胡為乎來哉泫然解其縛清泉洗浮埃枝傷葉尚
困生意未肎回山僧老無子養䕶如嬰孩坐待走龍虵
清隂滿南臺孤根裂山石直幹排風雷我今百日客(公/自)
(注時去替/不百日)養此千歲材茯苓無消息雙鬢日夜摧古今
一俛仰作詩寄餘哀
(詩魯頌徂徠之松新甫之栢杜子美詩幹排雷雨猶力/爭淮南子千歲之松下有茯苓上有兔絲抱樸子松脂)
(入地千年變為茯苓又任子季服/茯苓十八年不復食榖靣體玉光)
　　　作書寄王晉卿忽憶前年寒食北城之游走筆
　　　爲此詩(王晉卿名詵太原人徙開封能詩善畫/以選尚魏國賢惠公主母宣仁髙后於)
　　　　(神宗為同産晉卿慕東坡與/相游從嘗為作寶繪堂記)
北城寒食烟火㣲落花胡蜨作團飛王孫出游樂忘歸
門前驄馬紫金鞿吹笙帳底煙霏霏行人舉頭誰敢睎
扣門狂客君不麾更遣傾城出翠帷書生老眼省見稀
畫圖但覺周昉肥别來春物已再菲西望不見紅日圍
何時東山歌采薇把盞一聽金縷衣
(李賀秦宮詞帳底吹笙香霧濃再見唐韻睎望也盼也/柳子厚聞歌詩翠帷雙巻出傾城歴代畫斷周昉畫子)
(女爲古今之冠王注東山東征之/詩也采薇三章皆言曰歸曰歸)
　　　往在東武與人往反作粲字韻詩四首今黄魯
　　　直亦次韻見寄復和答
苻堅破荆州止獲一人半中郎老不遇但喜識元歎我
今獨何幸文字厭竒玩又得天下才相從百憂散隂求
我輩人規作林泉伴寧當待垂老倉卒收一旦不見梁
伯鸞空對孟光案才難不其然婦女厠周亂世豈無作
者於我如既盥(一作/灌)獨喜誦君詩咸韶音節緩夜光一
已多矧獲纍纍貫相思君欲瘦不往我真懦吾儕眷微
祿寒夜抱寸炭何時定相過徑就我乎館飄然東南去
江水清且暖相與訪名山微言師忍粲
(晉習鑿齒傳襄陽䧟於苻堅堅素聞其名與釋道安俱/輿而至以其有蹇疾與諸鎮書云昔晉氏平吳利在二)
(陸今破漢南獲士才一人半耳又髙僧傳云苻堅謂安/公一人鑿齒半人也晉地理志魏盡得荆州之地分南)
(郡以北立襄陽郡江表傳蔡伯喈貴異顧雍謂曰卿必/成名今以吾名與卿故名雍吳録顧雍為蔡邕所嘆故)
(字元歎蔡邕初平元年拜左中郎將晉石苞傳許允謂/苞曰卿是我輩人杜子美嚴别駕相從歌垂老遇君未)
(恨晚似君當向古人求韓退之别知賦惟知心而難得/斯一旦而為收述異記有珠夜可以鑒故名夜光趙后)
(外傳真臘夷獻萬年蛤不夜珠光彩皆若月照獻帝春/秋吕布問曹公明公何瘦答曰所以瘦恨不蚤相得故)
(也杜子美寄岑參詩思君令人瘦家語孔子曰生於我/乎館杜子美聽許十誦詩余亦師粲可身猶縳禪寂傳)
(燈録第三十祖僧粲三十二/祖𢎞忍即中華三祖五祖也)
　　　雪齋(公自注杭僧法言/作雪山於齋中)
君不見峩睂山西雪千里北望成都如井底春風百日
吹不消五月行人如凍蟻紛紛市人爭奪中誰信言公
似贊公人間熱惱無處洗故向西齋作雪峰我夢扁舟
入呉越長廊靜院燈如月開門不見人與牛(公自注言/有詩見寄)
(云林下閑/看水牯牛)惟見空庭滿山雪
(楚辭招䰟曽冰峩峩飛雪千里舊唐書杜悰傳吐蕃維/州南界江陽岷山連嶺而西不知其極北望隴山積雪)
(如玉東望成都若在井底鹵號無憂城李德裕傳亦云/新書吐蕃傳削去成都井底語杜子美詩贊公釋門老)
(放逐還上國華嚴經以白旃檀塗身能除一切熱惱/白樂天詩既無白旃檀何以除熱惱人牛注見夲巻)
　　　以雙刀遺子由子由有詩次其韻
寶刀匣不見但見龍雀環何曾斬蛟蛇亦未切琅玕胡
為穿窬輩見之要領寒吾刀不汝問有媿在其肝念此
力自藏包之虎皮斑湛然如古井終歲不復瀾不憂無
所用憂在用者難佩之非其人匣中自長歎我老衆所
易屢遭非意干惟有王𤣥通堦庭秀芝蘭知子後必大
故擇刀所便屠狗非不用一歲六七刓欲試百鍊剛要
須更泥蟠作詩銘其背以待知者看
(龍雀鐶用赫連勃勃事注見本巻王粲刀銘陸剸犀兕/水截鯨鯢列子湯問篇周穆王征西戎西戎獻昆吾之)
(劍用之切玉如切泥焉漢張騫傳竟不得月氐要領杜/子美詩妖腰亂領敢欣喜禮記倒載干戈包之以虎皮)
(白樂天古劍詩湛然玉匣中秋水澄不流又詩無波古/井水韓退之詩法曹貧賤衆所易晉衛玠云非意相干)
(可以理遣再見晉王覽傳覽字𤣥通吕䖍有佩刀工相/之以為必登三公可佩此刀䖍謂覽兄祥曰卿有公輔)
(之量故以相與祥臨薨以刀授覽曰汝後必興足稱此/刀覽後奕世多才興于江左左傳閔元年卜偃曰畢萬)
(之後必大史記刺客傳荆軻愛燕之狗屠及善擊筑者/髙漸離又樊噲傳沛人也以屠狗為事漢書注刓圭角)
(冺鑠也莊子飬生主族庖月更刀折也揚子龍蟠于/泥蚖其肆矣家語周廟金人三緘其口而銘其背)
　　　游桓山會者十人以春水滿四澤夏雲多竒峰
　　　爲韻得澤字
東郊欲尋春未見鸎花迹春風在流水鳧雁先拍拍孤
帆信溶漾弄此半篙碧􁒷舟桓山下長嘯理輕策彈琴
石室中幽響清磔磔弔彼泉下人野火失枯腊悟此人
閒世何者為真宅暮回百歩洪散坐洪上石愧我非王
襄子淵肎見客臨流吹洞簫水月照連璧此歡真不朽
回首歲月隔想像斜川游作詩繼彭澤
(韓退之病鴟詩青泥揜兩翅拍拍不得離桓山在彭城/泗水上即宋司馬桓魋墓又先生游桓山記云登桓山)
(入石室使道士戴日祥鼔雷氏之琴此詩蓋紀實也莊/子有人間世篇漢楊王孫傳報祈侯書曰支體束絡口)
(含玉石欲化不得鬱為枯腊千載之後棺椁朽腐乃得/歸土就其真宅漢王褒有洞簫賦子淵褒字又王襄為)
(益州刺史得王褒薦之詳已見前連璧謂王氏兄弟子/立子敏也晉夏侯湛傳與潘安仁同輿接茵京都人謂)
(之連璧陶淵明游斜川詩引云辛丑歲正月五日與二/三鄰曲同游斜川欣對不足共爾賦詩淵明嘗為彭澤)
(令/)
　　　戴道士得四字代作(戴日祥江/南人也)
少小家江南寄跡方外士偶隨白雲出賣藥彭城市雪
霜侵鬢髮塵土汙冠袂頼此三尺桐中有山水意自從
夷夏亂七絲(一作/絃)久已弃(一作/廢)心知鹿鳴三不及胡琴
四使君獨慕古嗜好與衆異共弔桓魋宫一灑孟嘗淚
歸來鎖塵匣獨對斷絃喟挂名石壁間寂寞千歲事
(韓退之送張道士詩序寄跡老子法中莊子大宗師孔/子曰彼游方之外者也後漢韓康傳常採藥名山賣於)
(長安市琴操琴長三尺六寸六分以象三百六十六日/列子湯問篇伯牙善鼔琴鍾子期善聽伯牙鼔琴志在)
(髙山子期曰善哉峩峩乎若太山志在流水子期曰善/哉洋洋乎若江河古今樂錄天寳十三載始詔道調法)
(曲與胡部新聲合作自爾夷夏之聲相亂無復辨者左/傳襄四年歌鹿鳴之三三拜琴操有鹿鳴曲三疉胡琴)
(琵琶也本胡中馬上所鼔四絃以象四時詳五巻宋叔/達家聽琵琶詩註孟嘗淚用雍門周鼔琴事詳見四巻)
(甘露寺詩註吕氏春秋鍾子期死伯牙破琴絶絃終/身不復鼔琴杜子美詩千秋萬歲名寂寞身後事)
　　　次韻田國博部夫南京見寄二絶
歲月翩翩下坂輪歸來杏子已生人深紅落盡東風惡
柳絮榆錢不當春
火冷餳稀杏粥稠青裙縞袂餉田頭大夫行役家人怨
應羡居鄉馬少游
(玉燭寳典寒食為大麥粥硏杏仁為酪引餳沃之李義/山詩粥香餳白杏花天白樂天詩留餳和冷食出火煮)
(新茶馬少游語在後漢馬/援傳詳見六巻山村詩注)
　　　月夜與客飲杏花下(真蹟草書在武寧宰呉節/夫家今刻於黄州先生詩)
　　　　(話僕在徐州王子立子敏皆館於予蜀人張/師厚來過二王方年少吹洞簫飲酒杏花下)
杏花飛簾散(石刻/作報)餘春明月入户尋幽人褰衣歩月踏
花影炯如流水涵青蘋花閒置酒清香發爭挽長條落
香雪山城薄酒不堪飲勸君且吸杯中月洞簫聲斷月
明中惟憂月落酒杯空明朝卷地春風惡但見綠葉栖
殘紅
　　　送蜀人張師厚赴殿試二首
忘歸不覺鬢毛斑好事鄉人尚往還斷嶺不遮西望眼
送君直過楚王山
(韓退之西山詩為遮西望眼終是懶回頭史記項羽紀/自立為西楚覇王王九郡都彭城王注此地有楚王山)
雲龍山下試春衣放鶴亭前送落暉一色杏花三十里
新郎君去馬如飛
(公放鶴亭記雲龍山人張天驥於故居之東作亭山人/有二鶴旦則望西山之缺以放焉暮則傃東山而歸故)
(名之曰放鶴亭摭言神龍以來新進士杏園宴後皆於/慈恩塔下題名又薛監逢值新進士出前導曰廻避新)
(郎君又沈嵩得新膀封示羅/隠隠詩曰人如流電馬如飛)
　　　再次韻答田國博部夫還二首
西郊黄土沒車輪滿靣風埃笑路人已放役夫三萬指
從教積雨洗殘春
枝上稀疎地上稠忽看紅糝落牆頭風流别乘多才思
歸趁西園秉燭游
(白樂天詩枝上稀疎地上多韓退之詩始見洛陽春桃/枝綴紅糝唐置别駕為太守之貳謂之别乘魏文帝詩)
(乘輦夜行遊逍遥歩西/園古詩何不秉燭遊)
　　　田國博見示石炭詩有鑄劍斬佞臣之句次韻
　　　答之
楚山鐵炭皆竒物知君欲斫姦邪窟屬鏤無眼不識人
楚國何曽斬無極玉川狂直古遺民救月裁詩語最真
千里妖蟇一寸鐵地上空愁蟣蝨臣
(左傳哀十一年呉王賜子胥屬鏤以死又昭二十七年/楚令尹子常殺費無極王注無眼不識人暗用國志云)
(此箭無眼不識人語周禮夏官大僕救日月亦如之秋/官庭氏救月之矢夜射之盧仝月蝕詩傳聞古老説月)
(蝕蝦蟇精徑圍千尺入汝腹如此癡騃阿誰生又地上/蟣蝨臣仝告訴帝天皇臣心有鐵一寸可刳妖蟇痴腸)
(仝號玉/川子)
　　　答郡中同僚賀雨
水旱行十年饑疫遍九土竒窮所向惡歲歲祈晴雨雖
非為已求重請終愧古鬼神亦知我老病入腰膂何曽
拜向人此意難不許重雲萋已合㣲潤先流礎蕭蕭止
還作坐聽及三鼔天明将吏集泥土滿鞾屨登城望麰
麥綠浪風掀舞愧我賢友生雄篇鬭新語君看大熟歲
風雨占十五天地本無功祈禳何足數渡河不入境豈
若無蝗虎而况刑白鵝下策君勿取
(榖梁子雩者為旱求者也求者請也古人重請何重乎/請人之所以為人者讓也請道去讓也唐書田承嗣盗)
(有貝博魏衛相磁洺七州未嘗入朝每對詔使言辭不/遜郭子儀遣使至承嗣西望拜曰兹膝不屈於人久矣)
(今為公拜詩小雅有渰萋萋注渰雲興貎淮南子山雲/蒸而柱礎潤京房易候太平之世五日一風十日一雨)
(後漢劉昆傳為𢎞農太守虎皆負子渡河卓茂傳為宻/令時天下大蝗河南二十餘縣皆被其災獨不入宻縣)
(界刑鵝用以祈雨事具景德皇祐詔書又見本巻後漢/匈奴傳漢得下䇿世說周仲智飲酒醉瞋目還靣舉蠟)
(燭火擲伯仁伯仁笑曰/阿奴火攻固出下䇿耳)
　　　罷徐州往南京馬上走筆寄子由五首
吏民莫扳援歌管莫凄咽吾生如寄耳寧獨為此别别
離隨處有悲惱緣愛結而我本無恩此涕誰為設紛紛
等兒戲鞭鐙遭割截道邊雙石人幾見太守發有知當
解笑撫掌冠纓絕
(法華經大通智勝如來廣說十二因緣觸緣受受緣愛/又生緣老死憂悲苦惱漢周亞夫傳覇上棘門特兒戲)
(耳開元天寳遺事姚崇牧荆州受代日吏民泣擁馬首/截鐙畱鞭以為遺愛漢百官表郡守秦官景帝中二年)
(更名太守晉陸雲傳張華撫掌大笑史/記滑稽傳淳于髠仰天大笑冠纓索絶)
父老何自來花枝褭長紅洗盞拜馬前請壽使君公前
年無使君魚鼈化児童舉鞭謝父老正坐使君窮窮人
命分惡所向招災㓙水來非吾過去亦非吾功
(後漢劉寵傳自會稽太守徴為将作大匠山隂縣有五/六老叟厖睂皓髪人齎百錢以送寵寵勞之曰父老何)
(自苦王注方俗送官罷任以花枝挂綵謂之長紅白樂/天初到江州詩将迎勞動使君公左傳昭元年劉子曰)
(微禹吾/其魚乎)
古汴從西來迎我向南京東流入淮泗送我東南行蹔
别復還見依然有餘情春雨(一作/風)漲㣲波一夜到彭城
過我黄樓下朱欄照飛甍可憐洪上石誰聽月中聲
前年過南京麥老櫻桃熟今來舊㳺處櫻麥半黄綠歲
月如宿昔人事幾反覆青衫老從事坐穏生髀肉聯翩
閱三守迎送如轉轂歸耕何時决田舍我已卜
(杜子美魏將軍歌將軍昔著從事衫九州春秋劉備在/荆州嘗於劉表坐起至厠見髀裏肉生流涕曰平常身)
(不離鞍髀肉皆消今不復騎髀裏肉生日月若馳老將/至矣而功業不建是以悲耳賈島詩碌碌復碌碌百年)
(轉雙/轂)
卜田向何許石佛山南路下有爾家川千畦種秔稌山
泉宅龍蜃平地走膏乳異時畝一金近欲為逃户逝将
解簪紱賣劍買牛具故山豈不懷廢宅生蒿穭便恐桐
鄉人長祠仲卿墓
(王注石佛山在睂州睂山縣之南漢東方朔傳酆鎬之/間號為土膏其賈畝一金李太白詩幾日相别離門前)
(生穭葵漢朱邑傳字仲卿少時為桐郷嗇夫遇民有恩/吏民敬愛焉及死其子葬之桐鄉西郭外民共為邑起)
(冡立祠嵗時祠祭又互見/二巻送任伋通判詩註)
　　　次韻曹九章見贈
蘧瑗知非我所師流年已似手中蓍正平獨肎從文舉
中散何曾靳孝尼賣劍買牛真欲老得錢沽酒更無疑
雞豚異日為同社應有千篇唱和詩
(蘧瑗事出淮南子注已見周易大衍之數五十其用四/十有九後漢禰衡傳字正平唯善孔融及楊修常曰大)
(兒孔文舉小兒楊徳祖融亦深愛其才上疏薦之融字/文舉晉嵇康傳将刑東市索琴彈之曰昔袁孝尼嘗從)
(吾學廣陵散每靳固之廣陵散於今絶矣康仕魏為中/散大夫袁淮字孝尼杜子美醉時歌得錢即相覔沽酒)
(不復疑韓退之南谿詩願/為同社人雞豚燕春秋)
　　　書泗州孫景山西軒
落日明孤塔青山繞病身知君向西望不愧塔中人
(泗州有僧伽塔塔/中人蓋指僧伽)
　　　過淮三首贈景山兼寄子由
好在長淮水十年三往來功名眞已矣歸計亦悠哉今
日風憐客平時浪作堆晚來洪澤口捍索響如雷
(離騷已矣國無人莫我知兮漢蘇武傳李陵曰已矣令/子卿知吾心耳詩國風悠哉悠哉九域志楚州淮陰縣)
(洪澤/鎮)
過淮山漸好松檜亦蒼然藹藹藏孤寺泠泠出細泉故
人眞吏隠小檻帶巖偏郤望臨淮市東風語笑傳
(杜子美髙齋詩吏隠適性情汝南/先賢傳鄭欽吏隠于蟻陂之陽)
囘首濉陽幕簿書髙沒人何時桐栢水一洗庾公塵此
去漸佳境獨游長慘神待君詩百首來寫浙西春
(桐栢山在唐州桐栢縣淮水所出庾公塵用王導語庾/亮字元規注見上巻次韻王廷老退居晉顧愷之傳每)
(食甘蔗常自尾至夲人/或怪之云漸入佳境)
　　　舟中夜起
微風蕭蕭吹菰蒲開門看雨月滿湖舟人水鳥兩同夢
大魚驚竄如奔狐夜深人物不相管我獨形影相嬉娛
暗潮生渚弔寒蚓落月挂柳看懸蛛此生忽忽憂患裏
清境過眼能須臾鷄鳴鐘動百鳥散船頭擊鼓還相呼
　　　余去金山五年而復至次舊詩韻贈寳覺長老
誰能斗酒博西凉但愛齋厨法䜴香舊事真成一夢過
髙譚為洗五年忙清風偶與山阿曲明月聊隨屋角方
稽首願師憐久客直將歸路指茫茫
(斗酒西涼用後漢孟陀事注再見法䜴出金山他處莫/能及僧每以小罌餽遺逺客詩大雅有巻者阿飄風自)
(南鄭氏云大陵曰阿有大陵巻然而曲廻風從長養之/方來入之劉禹錫生公講堂詩一方明月可中庭韓退)
(之喜侯喜至詩欹眠/聽新詩屋角月艷艷)
　　　遊惠山(幷引/)
　　余昔爲錢塘倅徃來無錫未嘗不至惠山既去五
　　年復為湖州與髙郵秦太虛杭僧參寥同至覽唐
　　處士王武陵竇羣朱宿所賦詩愛其語清簡蕭然
　　有出塵之姿追用其韻各賦三首
夢裏五年過覺來雙鬢蒼還将塵土足一歩漪瀾堂俯
窺松桂影仰見鴻鶴翔炯然肝肺閒已作冰玉光虛明
中有色清淨自生香還從世俗去永與世俗忘
(漪瀾堂寺/中堂名)
薄雲不遮山疎雨不濕人蕭蕭松徑滑策䇿芒鞵新嘉
我二三子皎然無緇磷勝游豈殊昔清句仍絶塵弔古
泣舊史疾讒歌小旻哀哉扶風子難與巢許鄰(公自注/謂竇羣)
(毛詩小旻大夫刺幽王也唐竇羣傳兄弟皆擢進士第/獨羣以處士客隠毘陵蘇州刺史韋夏卿薦之朝幷表)
(其書報聞不召後夏卿入為京兆尹復言之德宗擢為/左拾遺後為御史中丞上言李吉甫隂事憲宗靣覆得)
(其情大怒將誅羣吉甫為之/觧乃免子姓編竇望出扶風)
敲火發山泉烹茶避林樾明牕傾紫盞色味兩竒絶吾
生眠食耳一飽萬想滅頗笑玉川子饑弄三百月豈如
山中人睡起山花發一甌誰與共門外無來轍
(盧仝詩手閱月團/三百片注再見)
　　　贈惠山僧惠表
行遍天涯意未闌将心到處遣人安山中老宿依然在
案上楞嚴巳不㸔欹枕落花餘幾片閉門新竹自千竿
客來茶罷空無有盧橘楊梅尚帶酸
(安心二祖公案注屢見司馬相如上/林賦盧橘夏熟黄柑橙榛枇杷燃杮)
　　　贈錢道人
書生苦信書世事仍臆度不量力所負輕出千鈞諾當
時一快意事過有餘怍不知幾州鐵鑄此一大錯我生
渉憂患常恐長罪惡靜觀殊可喜腳淺猶容卻而况錢
夫子萬事初不作相逢更何言無病亦無藥
(漢季布傳楚人曰得黄金百不如得季布諾杜子美詩/人生快意多所辱北夢瑣言唐羅紹威帥魏博疾牙軍)
(之驕以計殺之至八千家雖去其偪而漸為梁祖凌制/乃謂親吏曰聚六州四十三縣鐵鑄一個錯不成傳燈)
(錄道吾和尚一鉢歌無可離無可著何處更求無病藥/藥是病病是藥到頭兩事須拈卻亦無藥亦無病正是)
(真如靈/覺性)
　　　與秦太虛參寥㑹于松江而關彦長徐安中適
　　　至分韻得風字二首
吳越溪山興未窮又扶衰病過垂虹浮天自古東南水
送客今朝西北風絶境自忘千里逺勝游難復五人同
舟師不㑹留連意擬看斜陽萬頃紅
(垂虹吳江長橋名郭氏𤣥中記天下之多者水焉/浮天載地白樂天詩波紅日斜沒沙白月平鋪)
二子緣詩老更窮人間無處吐長虹平生睡足連江雨
盡日舟横擘岸風人笑年來三黜慣天敎我輩一樽同
知君欲寫長相憶更送銀盤尾鬛紅
(南史江淹謂郭鞏曰子咳唾成珠玉吐氣作虹霓非碌/碌儔比也盧仝月蝕詩今夜吐艷如長虹杜牧之詩一)
(夜風吹竹連江雨送秋王注南中風吹舟拍岸謂之/罨岸風吹舟離岸謂之開岸風擘岸乃開岸之義也)
　　　次韻關令送魚
舉網驚呼得巨魚饞涎不易忍流酥更煩赤腳長䰅老
來聽西風十幅蒲
(韓退之寄盧仝詩先生有意許降臨更遣長須致雙鯉/杜荀鶴詩連天一水浸呉東十幅帆飛二月風國史補)
(舟船之盛盡於西江編蒲為帆大者或數十幅/自白沙沂流而上常待東北風謂之潮信風)
　　　次韻秦太虛見戲耳聾
君不見詩人借車無可載畱得一錢何足頼晚年更似
杜陵翁右臂雖存耳先瞶人将蟻動作牛鬬我覺風雷
眞一噫聞塵掃盡根性空不須更枕清流𣲖大朴初散
失渾沌六鑿相攘更勝敗眼花亂墜酒生風口業不停
詩有債君知五蘊皆是賊人生一病今先差(瘥仝楚/懈切)但
恐此心終未了不見不聞還是礙今君疑我特佯聾故
作嘲詩窮嶮怪須防額癢出三耳莫放筆端風雨快
(孟郊移居詩借車載家具家具少于車杜子美空囊詩/囊空恐羞澁留得一錢看又清明詩此身漂泊苦西東)
(右臂偏枮左耳聾晉殷仲堪傳父忠嘗患耳聦聞牀下/蟻動云牛鬭圓覺經識清淨故聞塵清淨聞清淨故耳)
(根清淨枕流用孫楚語屢見莊子應帝王儵與忽謀報/渾沌之徳曰人皆有七竅此獨無有嘗試鑿之日鑿一)
(竅七日而渾沌死内典五蘊色受想行識也傳燈錄壽/州道樹禪師云伊伎倆有窮吾不見不聞無盡楚辭九)
(章蓀佯聾而不聞張君房脞説隋董慎為冥府追為右/曹仍辟常州秀才張審通管記慎令為判申天府有黄)
(衫人持狀去少頃復至云所申不當慎怒呼左右取方/寸肉塞其一耳遂無所聞審通乞更為判後有天符來)
(云甚允當慎喜謂審通曰非君不可正此獄命左右割/去耳肉擘為耳安于額上曰塞君一耳與君三耳審通)
(復活後數日覺額癢湧出一耳尤聰時人笑曰天有九/頭鳥地有三耳秀才亦呼為雞冠秀才杜子美寄李白)
(詩筆落/驚風雨)
　　　端午遍遊諸寺得禪字
肩輿任所適遇勝輒畱連焚香引幽歩酌茗開淨筵㣲
雨止還作小牕幽更姸盆山不見日草木自蒼然(公詩/話自)
(云非至呉越/不見此景也)忽登最髙塔眼界窮大千卞峯照城郭震
澤浮雲天湥沉既可喜曠蕩亦所便幽尋未云畢墟落
生晚煙歸來記所歴耿耿清不眠道人亦未寢孤燈同
夜禪
(晉王獻之傳嘗經呉郡聞顧辟疆有名園先不相識乗/肩輿徑入湖州圗經卞山極峻清秋爽月不見其頂尚)
(書震澤底定孔安國云吳縣南太湖名也吳郡續圗經/太湖在吳縣南禹貢為之震澤周官爾雅謂之具區史)
(記國語謂之五湖其實一也吐吸江海包絡/丹陽義興呉郡呉興之境詩國風耿耿不寐)
　　　送劉寺丞赴餘姚
中和堂後石楠樹與君對牀聽夜雨玉笙哀怨不逢人
但見香煙横碧縷謳吟思歸出無計坐想蟋蟀空房語
明朝開鏁放觀潮豪氣正與潮爭怒銀山動地君不看
獨愛清香生雲(一作/雪)霧别來聚散如宿昔城郭空存鶴
飛去我老人閒萬事休君亦洗心從佛祖手香新寫法
界觀眼淨不覻登伽女餘姚古縣亦何有龍井白泉甘
勝乳千金買斷顧渚春似與越人降日注
(白樂天招張司業詩能來同宿否聽雨對牀眠王注風/雨對牀事見與子由别於鄭州詩注中和堂在杭州先)
(生為倅日監秋試意劉寺丞為試官也風俗通漢章帝/時零陵文學奚景於舜祠下得笙蓋白玉管也乃知古)
(以玉為笙後人易以竹耳白樂天待漏入閤詩碧縷爐/香直紅垂斾尾閑王注先生監試杭州時以八月十六)
(日放榜故云明朝開鎖放觀潮前有監試呈諸試官又/催試官考較戲作可攷也柳子厚答夢得詩耦耕若便)
(遺身世黄髪相看萬事休周易聖人以此洗心荘子山/木篇願君刳形去皮洗心去欲而游於無人之地法界)
(觀明華嚴品中法界大㫖注巳見楞嚴經摩登伽女以/婆毗迦羅先梵天呪攝阿難入於媱室唐地理志越州)
(餘姚縣武徳四年析故句章縣置龍井餘姚有龍泉寺/在縣西王荆公嘗題詩云山腰石有千年潤井眼泉無)
(一日乾杜子美太平寺泉眼詩香羙勝牛乳顧渚在湖/州長興縣産茶劉禹錫試茶詩何况䝉山顧渚春白泥)
(赤印走風塵/日注在越州)
　
　
　
　
　
　
　
　
　
　
　
　
　施註蘇詩巻十六
欽定四庫全書
　施註蘇詩巻十七
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩四十一首
　　　　(起元豐二年巳未守吳興即以是年八月/攝赴臺獄十二月謪官黄州洎庚申春自)
　　　　(京師赴/黄作)
　　　李公擇過髙郵見施大夫與孫莘老賞花詩
　　　憶與僕去嵗會于彭門折花餽筍故事作詩
　　　二十四韻見戲依韻奉答亦以戲公擇云
汝陽真天人絹帽著紅槿纒頭三百萬不買一笑哂
共誇青山峰曲盡花不隕當時謫仙人逸韻謝封畛
詩成天一笑萬象解寒窘驚開小桃杏不待雷發軫
餘波尚涓滴乞與居易稹爾來誰復見前輩風流盡
寂寞兩詩人殘紅對櫻筍饑膓得一醉妙語傳不冺
君來恨不與(去/)更復相牽引我老心已灰空煩扇餘
燼天游照六鑿虛空掃充牣懸知色竟空那復嗜烏
吻蕭然一方丈居士老龎藴散花從滿裓不答天女
問故人猶故目怨句寫餘恨疑我此心在遮防費欄
楯應虞已斃虵折尾時一蠢仄聞孟光賢未學處仲
忍(公自注開閤放/出事見本傳)寄招應已足左右侍雲鬒何時花
月夜羊酒謝不敏此生如幻耳戲語君勿慍應同亡
是公一對子虛听
(杜子美八哀詩汝陽讓帝子眉宇真天人又詩每䝉天/一笑復似物皆春南京羯鼓録汝陽王璡𤣥宗鍾愛之)
(毎游幸傾刻不捨璡嘗戴砑絹帽打曲上自摘紅槿花/一朶置帽上笪處二物皆滑久之方安遂奏舞山香一)
(曲花不墜落上大笑賜璡金噐宋開府與𤣥宗論鼔事/上曰頭如青山峰手如白雨㸃即羯鼔之能事山峰取)
(不動雨㸃取碎急互見七巻有羙堂暴雨詩注楊妃外/傳上羯鼔罷戲秦國請纒頭對曰豈有大唐天子姨無)
(錢用耶遂出三百萬為一局上與妃子在沈香亭命樂/工李龜年持金花牋召李白進清平調詞白承詔㫖猶)
(苦宿酲因援筆賦之上命龜年以歌妃笑領歌意尚書/禹貢餘波入於流沙左傳僖二十三年晉公子重耳曰)
(其波及晉國者君之餘也唐白居易傳初與元稹醻詠/故號元白南史張融卒其從弟弔之曰阿兄風流頓盡)
(王注兩詩人指莘老施大夫也唐宰相有櫻筍厨三月/為最盛左傳襄十三年鄭石㚟曰使歸而廢其使怨其)
(君以疾其大夫而相牽引也不猶愈乎莊子庚桑楚身/若槁木之枝心若死灰若是者禍亦不至福亦不來左)
(傳成二年齊賓媚人請收合餘燼背城借一六鑿出荘/子外物篇注已見史記蘇秦傳饑人饑而不食烏喙者)
(為其愈充腹而與餓死同患也宋齊邱化書躑躅之酒/烏喙之脯初噉之若芥再噉之若黍復啖之若丸又啖)
(之若脯淮南子聖人處環堵之室髙誘註曰堵長一丈/髙一丈靣環一堵為方丈傳燈錄居士龎藴少悟塵勞)
(志求真諦散花天女出維摩經詳見十三卷坐上賦戴/花詩注杜子美義鶻行白虵登其巢吞噬恣朝食又折)
(尾時一掉飢腸皆巳穿晉王敦傳字處仲王愷置酒敦/與王導俱在坐有女妓吹笛小失聲韻愷便毆殺一坐)
(改容敦神色自若又愷使羙人行酒客飲不盡輒殺之/酒至敦故不肎持羙人悲懼失色而敦慠然不顧導遂)
(嘆曰處仲若當世心懐剛忍非令終也又嘗荒恣於色/體為之弊左右諫之曰此甚易耳乃開後閤驅婢妾數)
(十人放之毛詩鬒髮如雲古樂府有春江花月夜篇漢/司馬相如傳亡是公亡是人也又亡是公听然而笑)
　　　王鞏清虛堂
清虛堂裏王居士閉眼觀身(一作/心)如止水水中照見萬
象空敢問堂中誰隠几呉興太守老且病堆案滿前長
渇睡願君勿笑反自觀夢幻去來殊未已長疑安石恐
不免未信犀首終無事勿将一念住清虛居士與我蓋
同耳
(楞嚴經月光童子白佛言有佛出世名為水天敎諸菩/薩修習水觀我於是時室中安禪我有弟子闚牕觀室)
(惟見清水遍在室中莊子齊物論南郭子綦隠几而坐/再見晉謝安傳安石妻劉惔妹也見家門冨貴而安獨)
(靜退乃曰丈夫不如此也安石掩鼻曰恐不免耳史記/陳軫傳謂犀首曰公何好飲也犀首曰無事也再見)
　　　和孫同年卞山龍洞禱晴
呉興連月雨釜甑生魚蛙往問卞山龍曷不安厥家梯
空尚巉絶俯視驚谽谺神井湧雲蓋隂崖垂蘚花交流
百道泉赴谷走羣蛇不知落何處隠隠如繅車我來叩
石户飛䑕翻白鴉寄語洞中龍睡味豈不嘉雨師少弭
節雷師亦停檛積水得反壑稲苖出泥沙農夫免菜色
龍亦飽豚豭看君擁黄紬髙臥放晚衙
(戰國䇿知伯攻趙城水不沒者三版臼竈生鼃人馬相/食晉成公綏隂霖賦沈竈生蛙中庭運舟釜魚用范丹)
(事已見李白詩仙䑕如白鴉仙經蝙蝠一名仙䑕千歲/之後體白如雪棲則倒懸禰衡傳注撾擊鼓杖也禮記)
(歲十二月土反其宅水歸其壑白樂天詩暖閣謀宵宴/寒庭放晚衙倦游錄文潞公初知榆次縣題詩於新衙)
(鼓上云置向樵樓一任撾檛多檛少不知/他如今幸有黄紬被努出頭來道放衙)
　　　乘舟過賈收水閣收不在見其子三首(賈收字/耘老呉)
　　　　(興/人)
愛酒陶元亮能詩張志和青山來水檻白雨滿漁簔淚
垢添丁靣貧低舉案蛾不知何所樂竟夕獨酣歌
(五桞先生傳性嗜酒而家貧不能恒得親舊知其如此/或置酒招之造飲輒盡期在必醉唐書張志和金華人)
(遁居江湖自稱煙波釣徒亦號𤣥真子顔真卿刺湖為/更易敝舟浮家汎宅往來苕霅閒嘗撰漁歌兼工山水)
(酒酣䑛筆輒成憲宗命圖其像求之不能致盧仝詩莫/怪添丁郎涙下作靣垢添丁兒名也白樂天效陶詩客)
(去有餘趣竟/夕獨酣歌)
嫋嫋風蒲亂猗猗水荇長小舟浮鴨綠大杓瀉鵝黄得
意詩酒社終身魚稲鄉樂哉無一事何處不清涼
(楚詞嫋嫋兮秋風詩國風瞻彼淇澳綠竹猗猗杜子美/詩水荇牽風翠帶長唐東夷傳髙麗馬訾水出白山色)
(若鴨頭號鴨綠水大杓暗用/晉人事鵝黄用杜詩竝已見)
曳杖青苔岸繫船枯桞根徳公方上塜季路獨畱言已
占蒲魚港更開松菊園從兹來往數兒女自譍門
(襄陽記司馬徳操詣龎公值其渡沔上先人墓注再見/陶潛歸去來辭三徑就荒松菊猶存杜詩曬藥能無婦)
(譍門幸有兒晉書李密/傳譍門無三尺之童)
　　　次韻孫祕丞見贈
感概清衷似變風老於詩句耳偏聰迂疎自笑成何事
冷淡誰能用許功不怕飛蚊如立豹肎隨白鳥過垂虹
吟哦相對忘三伏擬泛冰谿入雪宫(公自注湖州多蚊/蚋豹腳尤毒垂虹)
(呉江/亭名)
(冷淡用白樂天泠淡生活語詳見十卷游盧山次韻夏/小正白鳥蚊蚋也金樓子白鳥蚊也齊桓公臥栢寝謂)
(仲父曰一物失所寡人悒悒今白鳥營營是必饑耳因/開翠紗厨進之厯忌釋伏者何也金氣伏藏之日也金)
(畏於火故至庚日必伏隂陽書後夏至後第三庚為初/伏四庚為中伏立秋後初庚為終伏故謂之三伏王注)
(世謂湖州為水精宫言其四/靣皆水雪宫借用孟子字)
　　　與客游道塲何山得鳥字
清谿到山盡飛路盤空小紅亭與白塔隠見喬木杪中
休得小菴孤絶寄雲表洞庭在北户雲水天𣺌𣺌菴僧
俗緣盡淨業洗未了十年畫鵲竹益以詩自繞髙堂儼
像設禪室各深窈奔泉何處來華屋過谿沼何山隔幽
谷去路清且悄長松度翠蔓絶壁挂嗁鳥我友自杭來
尚歎所厯少歸途風雨作一洗紅日燎俄驚萬竅號黑
霧卷蓬蓼舟人紛變色坐羡輕鷗矯我獨喚酒杯醉死
勝流殍書生例强很造物空煩擾更將掀舞勢把燭畫
風篠羙人為破顔正似腰支嫋明朝更陳迹清景墮空
杳作詩記餘歡萬古一昏曉
(吳興統記郡有五亭曰白蘋亭集芳亭山光亭朝發亭/碧波亭又有白塔巷有白石塔在焉因名楚辭招魂像)
(設君室靜閒安些括地志何山本名金蓋山晉何楷居/此習業後為呉興太守改為何山唐傳奕傳自為墓志)
(云青山白雲/人也以醉死)
　　　僕去杭五年呉中仍歲大饑疫故人往往逝去
　　　聞湖上僧舍不復往日繁麗獨淨慈本長老學
　　　者益盛作詩寄之
來往三呉一夢閒故人半作冢纍然獨依舊社傳真法
要與遺民度厄年趙叟近聞還印綬竺翁先已反林泉
何時策杖相隨去任性逍遙不學禪
(朱長文吳郡圖經續記漢永建四年分㑹稽為呉郡以/淛江中流為界晉宋齊梁陳之閒雖頗割地而不改與)
(呉興丹陽號為三呉神仙傳丁令威云何不學仙冢纍/纍左傳閔二年衞之遺民男女七百有三十人漢王莽)
(傳莾下書曰予遭陽九之阨百六之㑹國用不足民人/騷動今阨㑹巳度趙叟謂趙清獻公抃前一歲以宫師)
(致仕竺翁指/淨慈本長老)
　　　舶趠風(幷引/)
　　呉中梅雨既過颯然清風彌旬歲歲如此湖人謂
　　之舶趠風是時海舶初囘云此風自海上與舶俱
　　至云爾
三旬已過黄梅雨萬里初來舶趠風幾處縈囘度山曲
一時清駛滿江東驚飄蔌蔌先秋葉喚醒昏昏嗜睡翁
欲作蘭臺快哉賦卻嫌分别問雌雄
(宋玉風賦楚襄王遊於蘭臺之宫有風颯然而至乃披/襟當之曰快哉此風寡人所與庶人共者耶玉對曰此)
(獨大王之風耳庶人安得而共之曰豈有説乎玉曰發/明耳目寧體便人此大王之雄風啗齰𠻳獲死生不卒)
(此庶人/之雌風)
　　　丁公黙送蝤蛑
溪邊石蟹小如錢喜見輪囷赤玉盤半殼含黄宜㸃酒
兩螯斫雪勸加餐蠻珍海錯聞名久怪雨腥風入坐寒
堪笑呉興饞太守一詩換得兩尖團
(胡越風物志蝤蛑幷􁞟十足生海邉泥穴中潮退探取/之四時常有雌者厴大而肥重者踰數斤去厴渾煮熟)
(分擘薦酒切為羔其小而黄者謂之石蝤蛑肉硬厴於/檢切酉陽雜爼蝤蛑大者長尺餘兩螯最强鄮縣昔有)
(人於水際泥穴探取之為螯所翦/夾有頃而死至今呼此為蝤蛑洲)
　　　送孫著作赴考城兼寄錢醇老李邦直二君於
　　　孫處有書見及
使君閑如雲欲出誰肎伴清風獨無事一嘯亦可喚來
從白蘋洲吹我明月觀門前逺行客青衫流白汗問子
何悤悤王事不可緩故人錢與李清廟兩圭瓚蔚為萬
乘器尚記溝中斷子亦東南珍價重不可算别情何以
慰酒盡對空案惟持一榻凉勸子巾少岸此風䢷復有
塵土飛灰炭欲寄二大夫發發不可絆
(後漢方術傳趙炳嘗臨水求度船人不和之炳乃張蓋/坐其中長嘯呼風亂流而濟注和猶許也俗本作知者)
(誤李方直白蘋亭記洲在郡城南東亂霅溪據洲之陽/掲大亭一焉一曰梁桞惲為呉興太守賦詩於此因以)
(名洲清廟詩頌篇名尚書平王錫晉文侯秬鬯圭瓚孔/氏云以圭為杓柄謂之圭瓚漢鄒陽傳蟠木根柢輪囷)
(離竒而為萬乘器者以左右先為之容也莊子天地篇/百年之木破為犧樽青黄而文之其斷在溝中比犧樽)
(於溝中之斷則羙惡有閒矣其於失/性一也詩小雅南山烈烈飄風發發)
　　　泛舟城南㑹者五人分韻賦詩得人皆苦炎字
　　　四首
城中樓閣似魚鱗不見清風起白蘋試選苕谿最深處
仍呼我輩不覊人窺船野鶴何曽下見燭飛蟲空自馴
遶郭荷花一千頃誰知六月下塘春
(劉禹錫湖州詩酒對青山月琴韻白蘋風孟東野送陸/暢歸湖州詩渺渺霅谿前白蘋多清風韓退之送惠師)
(詩恵師浮屠者乃是不覊人白樂天餘杭詩遶郭荷花/三十里按今震澤以南派太湖之水亂苕霅二谿以通)
(舟楫東盡呉興西/盡餘杭名曰下塘)
苦熱誠知處處皆何當危坐學心齋海螯要共詩人把
谿月行遭霧雨霾鄉國飄零斷書信弟兄流落隔江淮
便應築室苕谿上荷葉遮門水浸堦
(管子弟子職篇危坐鄉師顔色毋怍後漢茅容避雨樹/下危坐愈㳟莊子人聞世顔回曰敢問心齋仲尼曰唯)
(道集虛虛者心齋也把螯用/畢卓左手持蟹螯語注巳見)
紫蠏鱸魚賤如土得錢相付何曽數碧筩時作象鼻彎
白酒㣲帶荷心苦運肘風生看斫鱠隨刀雪落驚飛縷
不將醉語作新詩飽食應慙腹如鼓
(後漢謡河間詫女工數錢酉陽雜爼魏正始中鄭公慤/守濟南夏日率僚佐避暑於歴城之北使君林下以大)
(荷葉酌酒以簪刺其心令與柄通莖上輪囷如象鼻傳/飲之名碧筩杯歴下學之言酒味雜蓮氣香冷勝於冰)
(竇子野酒譜亦云白樂天詩味苦蓮心小漿甛蔗節稠/杜子美設鱠歌無聲細下飛碎雪又詩刀鳴繪縷飛張)
(景陽七命乃命支離飛霜鍔紅肌綺散素膚雪落酉陽/雜爼南孝亷者善斫鱠縠薄絲縷因㑹客忽雷震鱠悉)
(化為蝴/蝶飛去)
橋上游人夜未厭共依水檻立風簷樓中煮酒初嘗芡
月夜新粧半出簾南郭清游繼顔謝北牕歸臥等羲炎
人間寒熱無窮事自笑疎頑不受痁
(顧况湖州刺史聽記在晉則謝安謝萬王羲之獻之國/朝則顔魯公左傳昭二十年齊侯疥遂痁杜預曰痁瘧)
(也後漢景丹傳/壮士不病瘧)
　　　贈王郎一首(一作與王郎夜飲井水此詩墨蹟/刻石成都帖而集中失載王郎乃)
　　　　(子由婿子立也是/時從先生於呉興)
呉興六月水泉溫千頃菰蒲聚鬭蚊此井獨能深一丈
(闕/)　(一作/源龍)如我亦知君
　　　次韻李公擇梅花
詩人固長貧日午饑未動偶然得一飽萬象困嘲弄尋
花不論命愛雪長忍凍天公非不憐聽飽即喧閧君為
三郡守所至滿賓從江湖常在眼詩酒事豪縱奉使今
折磨清比於陵仲永懷茶山下擕妓修春貢更憶檻泉
亭插花雲髻重蕭然臥灊麓愁聽春禽哢忽見早梅花
不飲但孤諷詩成獨寄我字字愈頭痛嗟君本侍臣筆
槖從上雍脱鞾吟芍藥給札賦雲夢何人慰流落嘉蘤
天為種杯傾笛中吟帽拂果下鞚感時念羈旅此意吾
儕共故山亦何有桐花集幺鳯君亦憶匡廬歸掃藏書
洞何當種此花各抱漢隂罋
(韓退之嘲少年詩直把春償酒都将命乞花孟東野詩/文士莫辭酒詩人命屬花髙士傳陳仲字子終適楚居)
(於陵列女傳楚王欲以子終為相入告於妻妻曰亂世/多害於是相與逃而為人灌園張君房脞說湖州長城)
(縣啄木嶺金沙泉每歲造茶之所也泉處沙中居常無/水湖常二郡守至於境㑹亭具犧牲拜敕祭泉其夕清)
(溢及造茶畢水即微減供堂者畢水已半之太守造畢/即涸矣守或還斾稽晚則有風雷之變云爾雅檻泉正)
(出正出者湧出也三國志魏太祖先苦頭風臥讀陳琳/所作檄翕然而起曰此愈我病數加厚賜見王粲傳注)
(漢趙充國傳張安世夲持槖簪筆事孝武帝數十年注/槖契囊也近居負槖簪筆從備顧問或有所紀也漢司)
(馬遷傳報任安書云廹季冬僕又薄從上上雍楊妃外/傳開元中植木芍藥於沈香亭前㑹花繁開召李白立)
(進清平調詞上自是頋李翰林異于他學士㑹髙力士/以脱鞾為恥摘其詞以激楊妃帝欲官白妃輒沮止漢)
(司馬相如傳請為天子游獵之賦上令尚書給筆札賦/云楚有七澤嘗見其一未覩其餘也臣之所見盖特其)
(小小者爾名曰雲夢雲夢者方九百里杜荀鶴梅花詩/謝公吟賞愁飄落可得更拈長笛吹摭遺蜀州紅梅閣)
(東壁有詩凴仗髙樓莫吹笛大家畱取倚䦨干因笛中/有落梅曲故云後漢濊貃獻果下馬高三尺乗之可於)
(果樹下行王注西蜀有桐花鳥似鳯而小人謂之倒挂/子先生梅詞所謂倒挂緑毛幺鳯是也先生李氏山房)
(記公擇少時讀書於廬山五老峰下白石菴之僧舍藏/書凡九千餘卷莊子天地篇漢隂丈人方将為圃畦鑿)
(隧而入井抱罋而出灌搰/搰然用力多而見功寡)
　　　送淵師歸徑山
我昔嘗為徑山客至今詩筆餘山色師住此山三十年
妙語應須得山骨谿城六月水雲蒸飛蚊猛㨗如花鷹
羡師方丈冰雪冷蘭膏不動長明燈山中故人知我至
爭來問訊今何似為言百事不如人兩眼猶能書細字
(公自注徑山夏無蚊余舊詩云問/龍乞水歸洗眼欲看細字銷殘年)
(傳燈録逹摩欲返西竺命門人各言所得乃謂道育曰/汝得吾骨最後慧可禮拜依位而立祖曰汝得吾髓)
　　　送表忠觀錢道士歸杭(幷引/)
　　通教自杭來見余於呉興問觀亦卒工乎曰未也
　　杭人比歲不登莫有助我者余曰異哉杭人重施
　　輕財是不獨為福田今歲成矣其行乎及還作詩
　　送之(集中不載此引道士呉大錢之弟子也甞見/墨跡今録公表忠觀碑載趙抃知杭州言故)
　　　(呉越國王錢氏墳廟在錢塘臨安者皆蕪廢不/治請以妙因院為觀使錢氏之孫為道士曰自)
　　　(然者居之以守其墳廟詔許之改妙因為表/忠觀錢道士即碑中名自然者號通教大師)
先王舊德在民心著令稱忠上意深墮淚行看㑹祠下
挂名爭欲刻碑隂凄凉破屋塵凝坐憔悴雲孫雪滿簪
未信諸豪容郭解卻從他縣施千金
(漢書吳芮傳徙為長沙王甍諡曰文王初文王芮髙祖/賢之制詔御史長沙王忠其定著令注漢約非劉氏不)
(王而芮王故著令中使特王也或曰以芮至忠故著令/也晉羊祜傳襄陽百姓於峴山祜平生㳺憩之所建碑)
(立廟歲時饗祭焉望其碑者莫不流涕杜預因名為墮/淚碑漢郭解傳洛陽人有相仇者邑中賢豪居閒以十)
(數終不聽客乃見觧觧夜見仇家仇家曲聽觧觧曰今/子幸而聽我奈何從他縣奪人邑賢士大夫權乎廼夜)
(去不使/人知)
　　　次韻周開祖長官見寄(墨迹藏呉興向氏前題/云次韻奉和樂清開祖)
　　　　(長官見寄後題云元豐二年六月十三日吴/興郡齋作旋見児童迎細侯墨迹作已見當)
　　　　(是續改/此一字)
俯仰東西閱數州老於岐路豈伶優初聞父老推謝令
旋(一作/巳)見兒童迎細侯政拙年年祈水旱民勞處處避
嘲謳河吞巨野那容塞盗入䝉山不易搜仕道固應慙
孔孟扶顛未可責求由漸謀田舍猶懷禄未脱風濤且
傍洲惘惘可憐真喪狗時時相觸是虛舟朅來震澤都
如夢只有苕溪可倚樓齋釀酸甜如蜜水樂工零落似
風甌(疑作/鷗)遠思顔桞幷諸謝近憶張陳與老劉(公自注/謂張子)
(野陳令舉/劉孝叔)風定軒牕飛豹腳雨餘欄檻上蝸牛舊游到
處皆蒼蘚同甲惟君尚黑頭憶昔湖山共尋勝相逢杯
酒兩忘憂醉看梅雪清香過夜棹風船駭汗流百首共
成山上集三人俱作月中遊海南未起垂天翼澗底仍
依徑寸庥已許春風歸過我預憂詩筆老難酬此生歲
月行飄忽晚節功名亦謬悠犀首正緣無事飲馮驩應
為有魚留從今更踏青州麴薄酒知君笑督郵
(晉書循吏傳鄧攸為呉郡守刑政清明後稱疾去職百/姓數千人畱牽攸船不得進攸乃小停夜中發去呉人)
(歌之曰紞如打五鼓雞鳴天欲曙鄧侯挽不留謝令推/不去又互見前注後漢郭伋字細侯為幷州牧始至行)
(部到西河羙稷有兒童數百各騎竹馬道次拜迎漢溝/洫志孝武元光中河决於瓠子東南注距野塞之輒復)
(壊莊子庚桑楚汝亡人哉惘惘乎欲反汝情性而無由/入可憐哉史記孔子獨立郭東門鄭人曰東門有人其)
(顙似堯其項類臯陶其肩類子産然自腰以下不及禹/三寸纍纍若䘮家之狗莊子山木篇方舟而濟於河有)
(虛船來觸舟雖有惼心之人不怒吳興詩序東晉王謝/諸公莫不游而樂之而城中觀游之最則水堂見於桞)
(惲若顔真卿之忠毅又不獨以篇詠著左太冲詠史詩/鬱鬱澗底松離離山上苗以彼徑寸莖䕃此百尺條再)
(見犀首注屢見史記孟嘗君傳馮驩居孟嘗傳舍彈其/劍而歌曰長鋏歸來乎食無魚孟嘗君遷之幸舍食有)
(魚矣青州督郵用世説桓溫主簿事詳見十五卷九日/次韻王鞏詩注公烏臺詩話軾知湖州有周邠作詩寄)
(軾軾答云云自言遷徙數州未䝉朝廷擢用老於道路/幷所至遇水旱盗賊夫役數起民䝉其害以譏諷朝廷)
(政事闕失幷新法不便之所致也仕道云云以言已仕/而道不行則非事道也故有慙於孔孟孔子責由求云)
(顛而不扶意以譏諷朝廷/大臣不能扶正其顛仆也)
　　　林子中以詩寄文與可及余與可既沒追和其
　　　韻
斯人所甚厭投畀每不受欲其少須臾奪去惟恐後云
誰尸此職無乃亦假守賦才有巨細無異斛與斗胡不
安其分但聽物所誘時來各飛動意合無姸醜坐令雞
栖車長載朱伯厚平生無一旅既死咤萬口自聞與可
亡胸臆生堆阜懸知臨絶意要我一執手相望五百里
安得自其牖遺文付來哲後事待諸友伶俜嵇紹孤老
病孟光偶世人賤目見爭笑千金帚君詩與楚詞識者
當有取但知愛墨竹此歎吾已久故人多厚禄能復哀
君否不見林與蘇饑寒自奔走
(詩巷伯篇取彼譛人投畀有北有北不受漢賈山傳願/少須臾母死唐楊綰傳綰薨帝曰何奪綰之速耶漢項)
(籍傳注假守兼守也後漢朱震字伯厚為州從事奏濟/隂太守單匡臧罪帝收匡下廷尉諺曰車如雞栖馬如)
(狗疾惡如風朱伯厚左傳哀元年有衆一旅杜預曰五/百人為旅晉山濤傳與嵇康善康臨誅謂子紹曰巨源)
(在汝不孤矣濤字巨源張平子東京賦若客所謂末學/膚受貴耳而賤目者也魏文帝典論家有弊帚享之千)
(金注已見劉勰辨騷楚詞者體慢於三代而/風雅於戰國乃雅頌之博徒詩賦之英傑也)
　　　與王郎昆仲及兒子邁遶城觀荷花登峴山亭
　　　晚入飛英寺分韻得月明星稀四首(吳興綂記/峴山在州)
　　　　(南五里本名顯山晋呉興太守叚/康於山上起顯亭後改曰峴山亭)
昨夜雨鳴渠曉來風襲月蕭然欲秋意谿水清可啜環
城三十里處處皆佳絶蒲蓮浩如海時見舟一葉此閒
真避世青蒻低白髪相逢欲相問已逐驚鷗沒
(漢劉向傳熒惑襲月韓退之谿堂詩淺有蒲蓮/深有蒹葦杜子美詩白鷗沒浩蕩萬里誰能馴)
清風定何物可愛不可名所至如君子草木有嘉聲我
行本無事孤舟任斜横中流自偃仰適與風相迎舉杯
屬浩𣺌樂此兩無情歸來兩谿間雲水夜自明
苕水如漢水鱗鱗鴨頭青呉興勝襄陽萬瓦浮青冥我
非羊叔子愧此峴山亭悲傷意則同歲月如流星從我
兩王子高鴻插修翎湛輩何足道當以德自銘
(李白襄陽歌遙看漢水鴨頭綠恰似蒲萄新潑醅再見/晉書羊祜傳祜樂山水每風景必造峴山置酒言詠終)
(日不倦嘗慨然歎息顧謂從事鄒湛云云湛曰公徳冠/四海道嗣前哲令聞令望必與此山俱傳至若湛輩乃)
(當如公言耳祜字叔子又互見十一卷登/常山絕頂詩註两王子謂王適王遹也)
吏民憐我懶鬭訟日已稀能為無事飲可作不夜歸復
尋飛英游盡此一寸暉撞鐘履聲集顛倒雲山衣我來
無時節杖屨自推扉莫作使君看外似中已非
(李徳裕獻替記出/不至逺歸不近夜)
　　　城南縣尉水亭得長字
兩尉鬱相望東西百歩埸揮旗蒲桞市伐鼓水雲鄉已
作觀魚檻仍開射鴨堂全家依畫舫極目亂紅粧㶑㶑
波頭細疎疎雨腳長我來閑濯足谿漲欲浮牀澤國山
圍裏孤城水影傍欲知歸路處葦外記風檣
(王注百歩埸尉司教閱處也揮旗伐鼓以言尉之事蒲/桞市水雲鄉則言湖州也唐孟郊為溧陽尉開射鴨堂)
(左傳隠五年春公将如棠觀魚杜子羙詩幾時來翠節/特地引紅糚又詩雨腳如麻未斷絶劉禹錫詩山圍故)
(國周遭在李渉潤州/詩孤城吹角水茫茫)
　　　與胡祠部游法華山
陂湖欲盡山為界始見寒泉落髙派道人未放泉出山
曲折虛堂瀉清快使君年老尚児戲綠棹紅船舞澎湃
一笑翻杯水濺帬餘歡濯足波生隘長松攙天龍起立
蒼藤倒谷雲崩壊仰穿䝉密得清曠一覽震澤吁可怪
誰云四萬八千頃渺𣺌東盡日所曬歸塗十里盡風荷
清唱一聲聞露薤(公自注是日樂/工有作此聲者)嗟予少小慕真隠白
髪青衫天所械忽逢佳士與名山何異枯楊便馬疥君
猶鸞鶴偶飄墮六翮如雲豈長鎩不将新句紀兹游恐
負山中清淨債
(漢司馬相如賦上林賦八川分流洶湧澎湃杼情詩李/相蔚鎮淮南祖送孫處士舟子回篙濺水近坐妓濕衣)
(孫為楊桞調曰從教水濺羅帬濕還道朝來行雨歸又/見九卷蘇州閭丘江君詩注作李紳裴餘慶事姑竝存)
(之魯靈光殿賦吁可畏乎其駭人也後漢周舉傳上已/梁商燕于洛水酒闌唱罷繼以薤露之歌坐者皆為掩)
(涕南史宋何尚之致仕於方山為退居賦以明所守後/還攝職袁淑乃録古來隠士有迹無名者為真隠傳以)
(嗤焉揚子鷦明冲天不在六翮乎抆而傅尸/鳩其累矣夫謝宣逺荅靈運詩鎩翮周數仞)
　　　又次前韻贈賈耘老
具區吞滅三州界浩浩湯湯納千派從來不著萬斛船
一葦漁舟恣奔快仙壇古洞不可到空聽餘瀾鳴湃湃
今朝偶上法華嶺縱觀始覺人寰隘山頭臥碣弔孤冢
下有至人僵不壞空餘白棘網秋蟲無復青蓮出幽怪
我來徙倚長松下欲掘茯苓親洗曬聞道山中富竒藥
往往靈芝雜葵薤詩人空腹待黄精生事只看長柄械
(公自注子美詩云長鑱長鑱/白木柄我生托子以為命)今年大熟期一飽食葉微
蟲真癬疥(公自注今嵗有小/蟲食葉不甚為害)白花半落紫穟香攘臂欲
助磨鎌鎩安得山泉變春酒與子一洗尋常債
(周禮東南曰揚州其山鎮曰㑹稽其澤藪曰具區蘇州/圖經具區接蘇常湖秀四州界内有大小山七十二洞)
(庭居其一焉十道記太湖廣三萬六千頃下有地道潛/通巴陵昔龍威丈人之所居法華經有人聞是品能隨)
(喜讚善者是人口中常出青蓮香按湖州法華山昔有/樵夫入山得青蓮一枝蓋生於平陸因時入市市人以)
(花生非時且異其事乃從樵夫還至本處掘地視之下/有石匣中藏一童子舌根不壊花自舌出是人生持誦)
(法華經致此勝果故以名其山事具寺碑牛僧孺有幽/怪録史記龜策傳下有伏靈上有兔絲所謂伏靈者在)
(兔絲之下狀似飛鳥之形又伏靈者千嵗松根也伏靈/與茯苓同杜子美放歌行知子松根是茯苓遲暮有意)
(來同煑又詩酒債尋常行處有三國孫濟權之叔也嗜/酒不治產常醉屡欠酒緍人皆笑之濟恬然自若謂人)
(曰尋常行坐處欠人酒/債欲貨此緼袍償之)
　　　趙閱道髙齋(冷齋夜話趙閱道休官歸老三衢/作髙齊居之與鍾山佛慧禪師為)
　　　　(方外/交)
見公奔走謂公勞聞公隠退云公髙公心底處有髙下
夢幻去來隨所遭不知髙齋竟何義此名之設縁吾曹
公年四十巳得道俗縁未盡餘伊臯功名冨貴俱逆旅
黄金知繫何人袍超然巳了一大事挂冠而去真秋毫
坐看猿猱落罝㒺兩手未肎置所操乃知賢逹與愚陋
豈直相去九牛毛長松百尺不自覺企而羡者蓬與蒿
我欲贏糧往問道未應舉臂詞(一作/辭)盧敖
(法華經諸佛出世唯以一大事因縁故出現於世晉華/譚傳或問譚曰諺言人之相去如九牛毛寧有是乎譚)
(曰即許由巢父讓天子之貴市道小人争半錢之利此/之相去何啻九牛毛也漢司馬遷傳若九牛亡一毛韓)
(退之詩自慙青蒿倚長松莊子庚桑楚南榮趎贏粮七/日七夜至老子之所淮南子盧敖游乎北海遇一若士)
(敖自謂觀乎六合之外若士舉臂而竦身遂/入雲中敖歎曰猶黄鵠之與壤蟲不亦悲哉)
　　　送兪節推(公自注尚之子尚字退翁按兪節推/名溫父湖州烏程人父汝尚字退翁)
　　　　(第進士僉書劍南西川判官趙清獻公守蜀/入輒相對清談竟暮王介甫當國患一時故)
　　　　(老不同已或言退翁清望可寘之御史即召/詣京師既知所以薦用意力辭得免還家苦)
　　　　(貧又從清獻於青州遂以屯田郎中致仕子/由寄其詩首云不作清時言事官歸逾年忽)
　　　　(告其妻黄曰人生七十者稀吾與夫人皆以/過之可往矣黄曰我先去退翁曰善後三日)
　　　　(黄沐浴化去退翁明日召諸子告曰吾亦行/矣俄隠几而終孫莘老以為事類龎公表其)
　　　　(墓而秦少/游為書之)
呉興有君子淡如朱絲琴一唱三太息至今有遺音嗟
余與夫子相避如辰參(公自注退翁官於蜀余在京師/余歸而退翁去及余官於呉興)
(則退翁/亡矣)猶喜見諸郎窈然清且深異時多良士末路喪
初心我生不有命其肎枉尺尋
(揚子吾不睹參辰之相比也孟東野出門/行參辰出沒不相待我欲横天無羽翰)
　　　次韻答孫侔(孫侔字少/述湖州人)
十年身不到朝廷欲伴騷人賦落英但得低頭拜東野
不辭中路伺淵明􁒷舟苕霅人安在卜築江淮計巳成
千里論交一言足與君蓋亦不須傾
(韓退之醉留東野詩低頭拜東野願得始終如駏蛩晉/陶潛傳刺史王𢎞造之潜稱疾不見𢎞令人候之密知)
(當往廬山乃齎酒先於半道要之潜既遇酒便引酌野/亭欣然忘進𢎞乃出與相見遂歡宴窮日後漢范式傳)
(與張劭為友二人竝告歸鄉里式謂劭曰後二年當過/拜尊親見孺子劭尅期候之母曰二年之别千里結言)
(何相見之審耶對曰式信/士必不乖違至其日果至)
　　　重寄(陸務觀云孫少述一字正之與荆公交最/厚故荆公别少述詩云應須一曲千囘首)
　　　　(西去論心有幾人又云子今去此来何時後/有不可誰予規其相予如此及荆公當國數)
　　　　(年不復相聞人謂二公之交遂暌故公詩云/云劉貢父亦有詩曰不負興公遂初賦更傳)
　　　　(中散絶/交書)
凜然髙節照時人不信㣲官解凂君蒋濟謂能來阮籍
薛宣真欲吏朱雲好詩衝口誰能擇俗子疑人未遣聞
乞取千篇看俊逸不將輕比鮑參軍
(晉阮籍傳太尉蒋濟聞其有雋才而辟之籍都亭奏記/乞廻繆恩以光清舉初濟恐籍不至得記遣卒迎之而)
(籍已去濟大怒於是鄉親共諭之乃就吏竟謝病歸朱/雲相吏事詳十五卷次韻王鞏留别詩注杜子美贈李)
(白詩清新庾開/府俊逸鮑參軍)
　　　次韻和劉貢父登黄樓見寄幷寄子由二首
清派連淮上黄樓冠海禺(一作/隅)此詩尤偉麗夫子計魁
梧(公自注劉/為人短小)世俗輕瑚璉巾箱襲武夫坐令乘傳遽奔
走為儲須邂逅我已失登臨誰與俱貧貪倉氏粟身聽
冶家橅㑹合難前定歸休試後圖腴田未可買(公自注/夲欲買)
(田於泗上近/已不遂矣)窮鬼卻須呼二水何年到雙洪不受艫至
今清夜夢飛轡䇿天呉(公自注此/詩寄劉)
(漢書張良傳賛曰聞張良之智勇以為其貌魁梧竒偉/反若婦人女子武夫與珷玦通唐韻珷玞石似玉又傳)
(遽驛也以車曰傳以馬曰遽韓退之送窮文結桞作車/縳草為船載糗與粻三揖窮鬼而告之云云於是上手)
(稱謝燒車與船延之上坐山海經/天呉水神也八首十尾亦曰河伯)
與子皆去國十年天一禺數竒逢惡歲計拙集枯梧好
士餘劉表窮交憶灌夫不矜持漢節猶喜攬桓須清句
金絲合髙樓雪月俱吟哦出新意指畫想前橅(公自注/子由初)
(赴南京送之出東門登城上覧山川之勝/云此地可作樓觀於是始有改築之意)自寫千言賦
新裁六幅圖(公自注近以絹自寫子由/黄樓賦為六幅圖甚妙)傳看一坐聳勸
著尺書呼莫使騷人怨東游不到呉(公自注此/詩寄子由)
(莊子徐無鬼越之流人去國期年見似人者而喜矣漢/書李廣傳從大將軍青擊匈奴大将軍隂受上指以為)
(李廣數竒恐不得所欲毋令當單于國語中飲優施起/舞謂里克妻曰主孟啗我我教兹暇豫事君乃歌曰暇)
(豫之吾吾不如鳥烏人皆集於菀已獨集於枯後漢劉/表為荆州刺史愛民養士學士歸者千數漢灌夫傳士)
(在已左愈貧賤尤益禮敬與鈞稠人廣衆薦寵下軰士/亦以此多之漢汲黯傳以便宜持節發河内粟以賑貧)
(民蘇武傳在匈奴中仗漢節牧羊晉桓伊傳謝安捋其/須曰使君於此不凡詳見三卷陪歐陽讌西湖詩注)
　　　陳州與文郎逸民飲别攜手河堤上作此詩
白酒無聲滑瀉油醉行堤上散吾愁春風料峭羊角轉
河水渺綿𤓰蔓流君已思歸夢巴峽我能未到說黄州
此生聚散何窮已未忍悲歌學楚囚
(水衡記二月三月桃花水五月𤓰蔓水謂𤓰蔓延故以/名左傳成九年晉侯觀於軍府見鍾儀問之曰南冠而)
(縶者誰也有司對曰鄭人所獻楚囚也使税之晉王導/傳過江人士每暇日相邀出新亭飲宴周覬中坐歎曰)
(風景不殊舉目有山河之異皆相視流涕導愀然變/色曰當共戮力王室克復神州何至作楚囚對泣耶)
　　　子由自南都來陳三日而别
夫子自逐客尚能哀楚囚奔馳二百里徑來寛我憂相
逢知有得道眼清不流别來未一年落盡驕氣浮嗟我
晚聞道款啟如孫休至言難久服放心不自收悟彼善
知識妙藥應所投納之憂患塲磨以百日愁冥頑雖難
化鐫發亦巳周平時種種心次第去莫留但餘無所還
永與夫子游此别何足道大江東西州畏虵不下榻睡
足吾無求便為齊安民何必歸故丘
(史記老子傳謂孔子曰去子之驕氣與多欲態色與淫/志是皆無益於子之身荘子達生篇孫休欵啟寡聞之)
(民也注款孔也啟開也言所見之小維摩經佛為大醫/王應病與藥令得服行左傳昭三年盧蒲嫳曰余髪如)
(此種種余奚能為金剛經衆生若干種心如來悉知楞/嚴經佛告阿難今當示汝無所還地韓退之贈張功曹)
(詩下牀畏虵食畏藥杜牧詩平生睡足/處雲夢澤南州再見圖經黄州齊安郡)
　　　正月十八日蔡州道上遇雪次子由韻二首
蘭菊有生意微陽回寸根方憂集暮雪復喜迎朝暾憶
我故居室浮光動南軒松竹半傾瀉未數葵與萱三徑
瑤草合一缾井花溫至今行吟處尚餘履舄痕一朝出
從仕永媿李仲元晚歲益可羞犯雪方南奔山城買廢
圃槁葉手自掀長使齊安人指説故侯園
(揚子或問子蜀人也請人曰有李仲元者不屈其意不/累其身不夷不恵可否之閒也仲元世之師也漢蕭何)
(傳召平者故秦東陵侯種𤓰長/安城東瓜美故世謂東陵𤓰)
鉛膏染髭須旋露霜雪根不如閉目坐丹府夜自暾誰
知憂患中方寸寓羲軒大雪從壓屋我非児女萱平生
學踵息坐覺兩鐙温下馬作雪詩滿地鞭箠痕佇立望
原野悲歌為黎元道逢射獵子遙指狐兔奔蹤迹尚可
原窟穴何足掀寄謝李丞相吾将反丘園
(南史何長瑜作韻語云陸展染白髪欲以媚側室青青/不觧久星星行復出孟東野百憂詩萱草兒女花不觧)
(壮士憂莊子大宗師真人之息以踵衆人之息以喉王/注李丞相指李斯蓋用牽黄犬出上蔡東門語也注巳)
(見/)
　　　過新息畱示鄉人任師中(公自注任時知瀘/州亦坐事對獄)
昔年嘗羡任夫子卜居新息臨淮水怪君便爾忘故鄉
稻熟魚肥信清羙竹陂鴈起天為黑(公自注小竹/陂在縣北)桐栢
煙横山半紫(公自注桐栢/廟在縣南)知君坐受兒女困悔不先歸
弄清泚塵埃我亦失收身此行蹭蹬尤可鄙寄食方将
依白足附書未免煩黄耳往雖不及來有年詔恩儻許
歸田里卻下關山入蔡州為買烏犍三百尾(公自注黄/州出水牛)
(卜居椘辭篇名九域志蔡州新息縣史記韓信傳吕后/使武士縛信信曰吾悔不用蒯通之計乃為児女子所)
(詐歐陽公詩何日早收身江河一漁艇杜子美贈李四/丈詩蒼茫風塵際蹭蹬騏驎老白足黄耳竝已見説文)
(犍犗/也)
　　　過淮
朝離新息縣初亂一水碧暮宿淮南村巳渡千山赤麏
鼯號古戍霧雨暗破驛回頭梁楚郊永與中原隔黄州
在何許想像雲夢澤吾生如寄耳初不擇所適但有魚
與稲生理已自畢獨喜小兒子少小事安佚相從艱難
中肝肺如鐡石便應與晤語何止寄衰疾(公自注時家/在子由處獨)
(與児子/邁南來)
(水經注淮水出南陽平氏縣貽簪山東北過桐栢山又/東逕新息縣南尚書亂於河雲夢注屢見魏武故事長)
(史王必忠能勤/事心如鐵石)
　
　
　
　
　
　
　施註蘇詩巻十七
欽定四庫全書巻
　施註蘇詩巻十八
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩五十三首
　　　　(起元豐三年庚申/以後在黄州作)
　　　書黁公詩後(并引書黁音奴昆反香/也晉  有太史令郭黁)
　　過加祿鎭南二十五里大許店休馬於逆旅祁宗
　　祥家見壁上有幅紙題詩云滿院秋光濃欲滴老
　　僧倚杖清松側只怪高聲問不譍瞋余踏破蒼苔
　　色其後題云滏水僧寶黁宗祥謂余此光黄閒狂
　　僧也年百三十死於熈寧十年旣死人有見之者
　　宗祥言其異事甚多作是詩以識之黁公本名清
　　戒俗謂之戒和尚云
黁公昔未化來往淮山曲壽逾兩甲子氣壓諸尊宿但
嗟濁惡世不受龍象蹴我來不及見悵望空遺躅霜顱
隱白毫鏁骨埋青玉皆云似達磨隻履還西竺壁閒餘
清詩字勢頗㧞俗為吟五字偈一洗凡眼肉
(内典五濁惡世維摩經龍象蹴蹋非驢所堪楞嚴經白/毫宛轉五須彌鄴侯家傳李泌每導引骨節珊然有聲)
(人謂之鏁子骨晉庾亮傳將塟何充歎曰埋玉樹著土/中使人情何能已傳燈錄達磨逝三嵗魏宋雲奉使西)
(域遇之於松嶺手攜隻履翩翩獨逝雲復命具奏其事/帝令啟壙惟空棺一隻草履存焉金剛經如來有肉眼)
(不/)
　　　游淨居寺(并引/)
　　淨居寺在光山縣南四十里大蘇山之南小蘇山
　　之北寺僧居仁為余言齊天保中僧惠思過此見
　　父老問其姓曰蘇氏又得二山名乃歎曰吾師告
　　我遇三蘇則住遂畱結菴而父老竟無有蓋山神
　　也其後僧智顗見思於此山而得法焉則世所謂
　　思大和尚智者大師是也唐神龍中道岸禪師始
　　建寺於其地廣明庚子之亂寺廢於兵火至乾興
　　中乃復而賜名曰梵天云
十載游名山自製山中衣願言畢婚嫁攜手老翠微不
悟俗緣在失身蹈危機刑名非夙學䧟穽損積威遂恐
生死隔永與雲山違今日復何日芒鞵自輕飛稽首兩
足尊舉頭雙涕揮靈山會未散八部猶光輝願從二聖
往一洗千刼非裵回竹溪月空翠搖煙霏鐘聲自送客
出谷猶依依回首吾家山歳晚將焉歸
(畢婚嫁後漢向長事巳見九巻次韻沈長官詩注史記/申不害之學本於黄老而主刑名又韓非喜刑名法術)
(之學尚書敜乃穽孔氏云穽穿地䧟獸漢司馬遷傳猛/虎處深山百獸震恐及在穽檻之中搖尾而求食積威)
(約之漸也法華經稽首兩足尊行集經如來世尊福足/慧足稱兩足尊法華經鈔世尊於靈山會上為諸大衆)
(説二十八品放睂閒白毫相光照三/千大千世界又天龍八部咸悉歡喜)
　　　梅花二首
春來幽谷水潺潺的皪梅花草棘閒一夜東風吹石裂
半隨飛雪渡關山
(漢司馬相如傳宜笑的皪郭璞曰的皪鮮白貌也髙適/聴吹笛詩借問梅花何處落風吹一夜滿關山歐陽公)
(山齋絶句正當年少惜花時日日東風吹/石裂齊安拾遺關山岐亭路有春風嶺)
何人把酒慰深幽開自無聊落更愁幸有清谿三百曲
不辭相送到黄州
　　　戲作種松
我昔少年日種松滿東岡初移一寸根𤨏細如插秧
二年黄茅下一一攢麥芒三年出蓬艾滿山散牛羊
不見十餘年想作龍蛇長夜風波浪碎朝露珠璣香
我欲食其膏已伐百本桑(公自注煮松脂/法用桑柴灰水)人事多乖
迕神藥竟𣺌茫朅來齊安野夾路須髥蒼會開龜蛇
窟不惜斤斧瘡縱未得茯苓且當拾流肪釡盎百出
入皎然散飛霜槁死三彭仇澡換五榖腸清骨凝緑
髓丹田發幽光白髮何足道要使雙瞳方郤後五百
年騎鶴還故鄉
(杜子美寄楊員外詩翻動神仙窟封題鳥獸形宣室志/僧契虛遇人導游稚川仙府真人問曰汝能絶三彭之)
(仇乎三彭道書所為彭質彭蹻彭居也在人身中狀如/小兒有須毛人既死便作鬼耳黄庭經端於蘂宫十九)
(年三疊琴心化胎仙注三疊琴心三丹田也又三丹/田各方一寸曰寸田神仙傳李根兩目瞳子皆方)
　　　萬松亭(并引/)
　　麻城縣令張毅植萬松於道周以芘行者且以名
　　其亭去未十年而松之存者十不及三四傷來者
　　之不嗣其意也故作是詩
十年栽種百年規好德無人助我儀(公自注古語云一/年之計樹之以榖)
(十年之計樹之以木/百年之計樹之以徳)縣令若同倉庾氏亭松應長子孫
枝天公不救斧斤厄野火解憐氷雪姿爲問幾株能合
抱殷勤記取角弓詩
(詩大雅我儀圖之愛莫助之史記平凖書為吏者長子/孫居官者以為姓號如淳曰倉氏庾氏是也角弓用左)
(傳季氏有嘉樹事詳見十六巻䑓頭寺送宋希元/注杜子美懐李白詩更尋嘉樹傳不忘角弓詩)
　　　張先生(幷序/)
　　先生不知其名黄州故縣人本姓盧爲張氏所養
　　陽狂垢汚寒暑不能侵常獨行市中夜或不知其
　　所止往來者欲見之多不能致余試使人召之欣
　　然而來旣至立而不言與之言不應使之坐不可
　　但俯仰熟視傳舍堂中久之而去夫孰非傳舍者
　　是中竟何有乎然余以有思惟心追躡其意蓋未
　　得也
熟視空堂竟不言故應知我未天全肎來傳舍人皆悦
能致先生子亦賢脱屣不妨眠糞屋流澌爭看浴冰川
士亷豈識桃椎妙妄意稱量未必然
(莊子達生篇壹其性養其氣合其徳以通乎物之所造/若是者其天守全其神無卻揚子叔孫通制君臣之儀)
(徴先生於齊魯所不能致者二人王注本朝靳信者得/道之異人也常汚垢徉狂晝脱屣而行夜眠糞屋中人)
(莫測之又楊文公説苑曰郭忠恕大寒鑿冰而浴唐朱/桃椎傳髙士亷為益州長史備禮以請與之語不答瞪)
(視而出士亷再拜曰祭酒其使我以無/事治蜀耶乃簡條目薄賦歛州大治)
　　　陳季常所蓄朱陳村嫁娶圖(朱陳村在徐州豐/縣白樂天詩徐州)
　　　　(古豐縣有村曰朱陳去縣百餘里桑麻青氛/氲機□聲軋軋牛驢走紛紛女汲澗中水男)
　　　　(採山上薪縣逺官事少山深人俗淳有財不/行商有丁不入軍家家守村業頭白不出門)
　　　　(田中老與幼相見何欣欣一村惟兩姓世世/為婚姻親疎居有族少長游有羣黄雞與白)
　　　　(酒歡㑹不隔旬生者不逺别嫁娶先近隣死/者不逺葬墳墓多遶村既安生與死不苦形)
　　　　(與神所以多壽/考往往見𤣥孫)
何年顧陸丹青手畫作朱陳嫁娶圗聞道一村惟兩姓
不將門户買崔盧
(歴代名畫記張懐瓘云像人之羙顧得其神陸得其骨/顧愷之陸探㣲也西川名畫録趙徳𤣥雍京人工畫車)
(馬人物屋木山水天復中入蜀有朱陳村及豐沛盤車/等圖至今相傳文中子任薛王劉崔盧之昏非古也何)
(以視譜唐髙士亷傳太宗以山東士人多尚閥閱嫁娶/必多取貲故人謂之賣昏由是詔士亷等撰氏族志太)
(宗曰我於崔盧李鄭無嫌今謀士勞臣何容納貨舊門/向聲背實買昏為榮耶太上有立徳其次立功其次立)
(言其次有爵為卿大夫世世不/絶謂之門户反是豈不惑耶)
我是朱陳舊使君勸耕曾入杏花村而今風物䢷堪畫
縣吏催錢夜打門
(韓退之董生行門外惟/有吏日來徵租更索錢)
　　　少年時嘗過一村院見壁上有詩云夜凉疑有
　　　雨院靜似無僧不知何人詩也宿黄州禪智寺
　　　寺僧皆不在夜半雨作偶記此詩故作一絶
佛燈漸暗饑鼠出山雨忽來修竹鳴知是何人舊詩句
巳應知我此時情
(韓退之次石頭驛詩黙/然都不語應識此時情)
　　　初到黄州
自笑平生為口忙老來事業轉荒唐長江遶郭知魚美
好竹連山覺筍香逐客不妨員外置詩人例作水曹郎
只慚無補絲毫事尚費官家壓酒囊(公自注檢校官例/折支多得退酒袋)
(杜子美比隣詩愛酒晉山簡能詩何水曹白樂天聽吳/水部新詩明朝與向詩家道水部如今不姓何説苑鮑)
(白令之對秦始皇曰天下官則讓賢是也天下家則世/繼是也故五帝以天下為官三王以天下為家漢蓋寛)
(饒傳韓氏易傳言五帝官天下三王家天下家以傳/子官以傳賢白樂天詩况無治道術坐受官家禄)
　　　定惠院寓居月夜偶出
幽人無事不出門偶逐東風轉良夜參差玉宇飛木末
繚繞香煙來月下江雲有態清自媚竹露無聲浩如瀉
已驚弱桞萬絲垂尚有殘梅一枝亞清詩獨吟還自和
白酒已盡誰能借不辭青春忽忽過但恐懽意年年謝
自知醉耳愛松風㑹揀霜林結茅舍浮浮大甑長炊玉
澑澑小槽如壓蔗飲中真味老更濃醉裏狂言醒可怕
閉門(一作/但當)謝客對妻子倒冠落佩從嘲罵
(後漢祭遵傳帝幸遵營饗士卒作黄門武樂良夜罷注/云良猶深也南史陶𢎞景特愛松風庭院皆植松毎聞)
(其響欣然為樂杜牧之晚晴/賦倒冠落佩兮與世濶疎)
　　　次韻前篇
去年花落在徐州對月酣歌美清夜(公自注去年花下/對月與張君厚王)
(子中兄弟飲酒/作蘋字韻詩)今年黄州見花發小院閉門風露下萬
事如花不可期餘年似酒那禁瀉憶昔扁舟泝巴峽落
帆樊口髙桅亞長江衮衮空自流白髮紛紛寧少借竟
無五畝繼沮溺空有千篇凌鮑謝至今歸計負雲山未
免孤衾眠客舍少年辛苦真食蓼老境安閑(一作/清閑)如啖
蔗饑寒未至且安居憂患已空猶夢怕穿花踏月飲村
酒免使醉歸官長罵
(陶淵明詩佳人羙清夜達曙酣且歌韓退之詩大帆夜/劃窮髙桅白樂天詩何異食蓼蟲不知苦是苦啖蔗用)
(顧愷之事已見十六卷韓退之答張徹詩初味如啖蔗/遂通斯建瓴杜子美鄭廣文詩醉即騎馬歸頗遭官長)
(罵再/見)
　　　安國寺浴
老來百事懶身垢猶念浴衰髪不到耳尚煩月一沐山
城足薪炭煙霧䝉湯谷塵垢能幾何翛然脱羈梏披衣
坐小閣散髪臨脩竹心困萬縁空身安一牀足豈惟忘
淨穢兼以洗榮辱黙歸毋多談此理觀要熟
　　　安國寺尋春
臥聞百舌呼春風起尋花桞村村同城南古寺修竹合
小房曲檻欹深紅看花歎老憶年少對酒思家愁老翁
病眼不羞雲母亂鬢絲强理茶煙中遙知二月王城外
玉仙洪福花如海薄羅勻霧蓋新粧快馬爭風鳴雜珮
玉川先生眞可憐一生耽酒終無錢病過春風九十日
獨抱添丁看花發
(孟東野樂府送花人老盡人悲花自開春秋經昭公二/十二年劉子單子以王猛入於王城吕希哲家塾記玉)
(仙觀在京城宣化門外有陳道士者修葺亭臺栽種花/木甚盛洪福寺在京師黄魯直有同元明過洪福寺戲)
(題詩云洪福僧園拂紺紗舊題塵壁似昏鴉春殘已是/風和雨更著遊人撼落花曹景宗傳騎快馬如龍與年)
(少軰數十騎云云覺耳後生風鼻頭出火盧仝詩天下/薄夫苦耽酒玉川先生也耽酒薄夫有錢恣張樂先生)
(無錢養恬漠又示添丁子詩數日不/食強人行何忍索我抱看滿樹花)
　　　寓居定惠院之東雜花滿山有海棠一株土人
　　　不知貴也
江城地瘴蕃草木只有名花苦幽獨嫣然一笑竹籬閒
桃李漫山總麤俗也知造物有深意故遣佳人在空谷
自然富貴出天姿不待金盤薦華屋朱唇得酒暈生臉
翠袖卷紗紅映肉林深霧暗曉光遲日暖風輕春睡足
雨中有淚亦悽愴月下無人更清淑先生食飽無一事
散歩逍遙自捫腹不問人家與僧舍拄杖敲門看修竹
忽逢絶艷照衰朽歎息無言揩病目陋邦何處得此花
無乃好事移西蜀寸根千里不易到銜子飛來定鴻鵠
天涯流落俱可念為飲一樽歌此曲明朝酒醒還獨來
雪落紛紛那忍觸
(周易坤卦天地變化草木蕃楚詞九歌幽獨處乎山中/宋玉賦嫣然一笑惑陽城迷下蔡杜子美詩絶代有佳)
(人幽居在空谷又天寒翠袖薄日暮倚修竹又寄蘇侍/御詩紅顔白靣花映肉明皇雜録上皇嘗登沉香亭召)
(妃子時卯酒未醒髙力士從侍兒扶掖而至上皇笑曰/豈是妃子醉耶海棠睡未足耳世說王子猷嘗行過呉)
(中見一士大夫家極有好竹王肩輿徑造竹下諷嘯良/久南史袁粲為丹陽尹郡南一家有竹石率爾歩往直)
(造竹所嘯詠自得韓退之詩誰家多竹/門可欵白樂天送春詩百花落如雪)
　　　次韻樂著作野歩
老來幾不辨西東秋後霜林且强紅眼暈見花眞是病
耳虛聞蟻定非聰酒醒不覺春彊半睡起常驚日過中
植杖偶逢為黍客披衣閑詠舞雩風仰看落蘂收松粉
俯見新芽摘杞叢楚雨還昏雲夢澤呉潮不到武昌宮
(公自注黄州對岸武/昌縣有孫權故宫)廢興古郡詩無數寂寞閑牕易粗
通解組歸來成二老風流他日與君同
(圎覺經譬彼病目見空中花聞蟻晉殷仲堪父事注已/見揚子是以過中則惕又聖人之道譬猶日之中矣不)
(及則未過則昃三國志吴主孫權二十五年自公安都/鄂改名武昌杜子美贈贊公詩與子成二老來往亦風)
(流已見蘅按公用粗字可通上聲十卷寄劉孝叔詩問/道已許談其粗與組覩叶此詩寂寞閑牕易粗通亦作)
(上聲想/必有據)
　　　二月二十六日雨中熟睡至晚强起出門還作
　　　此詩意思殊昏昏也
卯酒困三杯午餐便一肉雨聲來不斷睡味清且熟昏
昏覺還臥展轉無由足彊起出門行孤夢猶可續泥深
竹雞語村暗鳩婦哭明朝看此時睡語應難讀
(白樂天詩空腹三杯卯後酒遯齋閑覧白蟻聞竹雞之/聲盡化為水今山林多有之其聲自呼為泥滑滑者是)
(也歐陽公鳴鳩詩天將隂鳴鳩/逐婦鳴中林鳩婦怒嗁無好音)
　　　雨晴後歩至四望亭下魚池上遂自乾明寺前
　　　東岡上歸二首
雨過浮萍合蛙聲滿四隣海棠真一夢梅子欲嘗新拄
杖閑挑菜鞦韆不見人殷勤木芍藥獨自殿餘春
(梁宗懔荆楚歳時記春節懸長繩於髙木士女坐立其/上共推引之以為戲名曰鞦韆湼槃經謂之罥索天寳)
(遺事禁中呼木芍藥為牡丹論語奔而殿注在軍前曰/啟後曰殿柳子厚芍藥詩欹紅醉濃露窈窕畱餘春)
髙亭廢巳久下有種魚塘暮色千山入春風百草香市
橋人寂寂古寺竹蒼蒼鸛鶴來何處號鳴滿夕陽
(叚公路北户雜錄陶朱公養魚經云凡種魚池中有數/洲令魚循環無窮如在江湖柳子厚記蒼然暮色自逺)
(而至杜子美絶句遲日/江山麗春風花草香)
　　　雨中看牡丹三首
霧雨不成㸃映空疑有無時於花上見的皪走明珠秀
色洗紅粉暗香生雪膚黄昏更蕭瑟頭重欲相扶
(杜子美詩鳴雨既過漸細微映空搖颺如絲飛淮南子/日薄於虞淵是謂黄昏杜牧之詩醉頭扶不起三丈日)
(還/髙)
明日雨當止晨光在松枝清寒入花骨肅肅初自持午
景發濃艷一笑當及時依然暮還歛亦自惜幽姿
幽姿不可惜後日東風起酒醒何所見金粉抱青子千
花與百草共盡無妍鄙未忍汙泥沙牛酥煎落蘂
(洛陽貴尚録孟蜀時兵部貳卿李昊毎牡丹花開将數/朶分遺親友以金鳯牋成歌詩以致之又以興平酥同)
(贈且云俟花謝即以酥煎食之/無棄穠花也其風流貴重如此)
　　　次韻樂著作送酒
少年多病怯杯觴老去方知此味長萬斛覊愁都似雪
一壺春酒若為湯
(庾信愁賦且将一寸心能容萬斛愁孔子家語人之/棄惡如湯之灌雪焉枚叔七發小飯大歠如湯沃雪)
　　　次韻樂著作天慶觀醮
濁世紛紛肎下臨夢尋飛歩五雲深無因上到通明殿
只許微聞玉佩音
(王欽若翊聖保徳傳建隆初鳯翔盩厔民張守真一日/朝禮玉皇大殿覩其額曰通明殿不曉其㫖真君曰上)
(帝在無上天為諸天之尊常升金殿/光明通徹無所不照故為通明殿)
　　　王齊萬秀才寓居武昌縣劉郎洑正與伍洲相
　　　對伍子胥奔呉所從渡江也
君家稻田冠西蜀擣玉揚珠三萬斛塞江流柹起書樓
碧瓦朱欄照山谷傾家起樂不論命散盡黄金如轉燭
惟餘舊書一百車方舟載入荆江曲江上青山亦何有
伍洲遙望劉郎藪明朝寒食當過君請殺耕牛壓私酒
與君飲酒細論文酒酣訪古江之濆仲謀公瑾不須弔
一酹波神英烈君(公自注杭州伍子/胥廟封英烈王)
(晉王濬傳武帝謀伐呉濬造船於蜀木柹蔽江而下唐/李磎傳聚書至萬卷時人號李書樓杜子羙詩碧瓦朱)
(甍照城郭李太白詩天生我才必有用黄金散盡還復/來杜詩萬事如轉燭又三歲如轉燭曹子建樂府中厨)
(辦豐膳烹羊宰肥牛李詩吴姬壓酒喚客/嘗杜懷李白詩何時一樽酒重與細論文)
　　　杜沂游武昌以酴醿花菩薩泉見餉二首
酴醿不爭春寂寞開最晚青蛟走玉骨羽蓋䝉珠幰不
糚艷巳絕無風香自逺凄凉呉宫闕紅粉埋故苑至今
㣲月夜笙簫來翠巘餘姸入此花千載尚清婉怪君呼
不歸定為花所挽昨宵雷雨惡花盡君應返
(王注以武昌有孫權故宫故/特用吴宫嬪嬙之魂為意耳)
君言西山頂自古流白泉上為千牛乳下有萬石鉛不
媿惠山味但無陸子賢願君揚其名庶託文字傳寒泉
比吉士清濁在其源不食我心惻於泉非所患嗟我本
何有虛名空自纒不見子桞子餘愚汙谿山
(牛乳用杜詩已見常州圖經恵山之側有錫山其山出/錫古謠云有錫兵無錫寧故縣名無錫陸文學傳云陸)
(羽品第天下水味以恵山泉為第二刻石畱山中故名/陸子泉有祠堂在焉周易井卦井渫不食為我心惻九)
(五井冽寒泉食象曰寒泉之食中正也柳子/厚愚溪詩序山水之竒以余故咸以愚辱焉)
　　　陳季常自岐亭見訪郡中及舊州諸豪爭欲邀
　　　致之戲作陳孟公詩一首
孟公好飲寧論斗醉後關門防客走不妨閑過左阿君
百謫終為賢太守老居閭里自浮沉笑問伯松何苦心
忽然載酒從陋巷為愛揚雄作酒箴長安富兒求一過
千金壽君君笑唾汝家安得客孟公從來只識陳驚坐
(漢書游俠傳陳遵字孟公嘗過長安富人左氏飲食作/樂司直陳崇劾奏遵乘藩車過寡婦左阿君置酒歌謳)
(起舞跳梁頓仆坐上又初為京兆史日出醉歸曹事數/廢西曹以故事謫之曰陳卿今日以某事謫遵曰滿百)
(乃相聞又與張竦伯松俱以列侯歸長安竦居貧無賓/客時時好事者從之質疑問事而遵車騎滿門酒肉相)
(屬先是揚雄作酒箴遵大喜之謂竦曰吾與爾猶是矣/足下諷誦經書苦身自約而我放意自娱浮沈俗閒官)
(爵功名不减於子而差獨樂顧不優耶又遵所到衣冠/懐之惟恐在後時列侯有與遵同姓字者每至人門曰)
(陳孟公坐中莫不震動既至/而非因號其人曰陳驚坐)
　　　游武昌寒谿西山寺
連山蟠武昌翠木蔚樊口我來已百日欲濟空搔首坐
看鷗鳥沒夢逐麕䴥走今朝横江來一葦寄衰朽高談
反巨浪飛屨輕重阜去人曾幾何絶壁寒谿吼風泉兩
部樂松竹三益友徐行欣有得芝术在蓬莠西上九曲
亭衆山皆培塿郤看江北路雲水渺何有離離見呉宫
莽莽眞楚藪空傳孫郎石無復陶公柳爾來風流人惟
有漫浪叟買田吾已决乳水况宜酒所須修竹林深處
安井臼相将踏勝絶更裹三日糗
(楚辭招隠士白鹿麕䴥兮或騰或倚揚雄反騷横江湘/以南淮兩部樂用孔珪兩部鼓吹語已見元次山丐論)
(古人鄉無君子則與雲山為友里無君子則與松竹為/友坐無君子則與琴酒為友論語益者三友左傳襄二)
(十四年子太叔曰培婁無松柏注培婁小阜也杜子美/詩髙山之外皆培婁離騷九章㴞滔孟夏兮草木莽莽)
(三國孫䇿傳袁術嘗歎曰使術有子如孫郎死復何恨/江表傳䇿雖有位號士皆呼為孫郎晉陶侃鎮武昌課)
(諸營種桞唐元結傳家瀼濱乃自稱浪士及有官人以/為浪者亦漫為官乎呼為漫郎既客樊上少長相戲更)
(曰聱叟又漫浪於人間得非聱斷乎公漫久矣可以漫/為叟元結集自釋云及家樊上漫遂顯焉注云在武昌)
(縣西五里糗/乾飯屑也)
　　　武昌銅劍歌(幷引/)
　　供奉官鄭文嘗官於武昌江岸裂出古銅劍文得
　　之以遺余冶鑄精巧非鍜冶所成者
雨餘江清風卷沙雷公躡雲捕黄虵虵行空中如枉矢
電光煜煜燒虵尾或投以塊鏗有聲雷飛上天虵入水
水上青山如削鐵神物欲出山自裂細看兩脅生碧花
猶是西江老蛟血蘇子得之何所為蒯緱彈鋏詠新詩
君不見凌烟功臣長九尺腰間玉具髙拄頤
(漢天文志枉矢状頭大流星虵行而蒼黒望如有毛目/然廣異記開元時太原武勝之嘗於静江灘中見雷公)
(踐雲逐虵静江夫以石投之中蛇鏗然有聲雷公飛去/乃得一銅劍有文云許旌陽斬蛟第二劍李賀長平箭)
(頭歌淒淒古血生銅花史記孟嘗君傳馮驩見孟嘗君/置傳舍十日孟嘗君問傳舍長曰客何所為答曰馮先)
(生甚貧獨有一劍耳又蒯緱毎彈劍而歌注蒯如茅之/類可為繩緱謂把劍之處漢匈奴傳單于朝天子於甘)
(泉宫賜以玉具劍後漢馮異傳光武賜以/乗輿玉具劍戰國䇿大冠若箕修劍拄頤)
　　　定惠院顒師為余竹下開嘯軒
嗁鴂催天明喧喧相詆譙暗蛩泣夜永唧唧自相弔飲
風蟬至潔長吟不改調食土蚓無膓亦自終夕叫鳶貪
聲最鄙鵲喜意可料皆縁不平鳴慟哭等嬉笑阮生巳
麤率孫子亦未妙道人開此軒清坐黙自照衝風振河
海不能號無竅累盡吾何言風來竹自嘯
(楚辭離騷恐鵜鴂之先鳴漢書譙讓注譙責也韓退之/秋懐詩蟲弔寒夜永又吟蛩相唧唧傳𤣥蟬賦羙兹蝉)
(之純㓗兮禀隂陽之㣲靈吸瀣露之朝零聆商風而和/鳴差羣吟以遞倡似簫管之餘音茍子蚓上食埃土下)
(飲黄泉用心一也崔豹古今注蚓曰歌女莊子秋水篇/鴟得腐䑕鴛鶵過之仰而視之曰嚇西京雜記陸賈曰)
(蜘蛛集而百事喜乾鵲噪而行人至韓退之送孟東野/序凡物不得其平則鳴戰國䇿長歌之哀過於慟哭嬉)
(笑之怒甚於裂眦孫登嘯詳見八卷恵山謁/錢道人詩注楚辭九歌衝風起兮水横波)
　　　石芝(幷引/)
　　元豐三年五月十一日癸酉夜夣游何人家開堂
　　西門有小園古井井上皆蒼石石上生紫藤如龍
　　虵枝葉如赤箭主人言此石芝也余率爾折食一
　　枝衆皆驚笑其味如雞蘇而甘明日作此詩
空堂明月清且新幽人睡息來初勻了然非夣亦非覺
有人夜呼祁孔賓披衣相從到何許朱欄碧井開瓊户
忽驚石上堆龍虵玉芝紫筍生無數鏘然敲折青珊瑚
味如蜜藕和雞蘇主人相顧一撫掌滿堂坐客皆盧胡
亦知洞府嘲輕脱終勝嵇康羡王烈神山一合五百年
風吹石髓堅如鐵
(晉祁嘉傳字孔賓少清貧好學年二十餘夜忽牕中有/聲呼曰祁孔賓隠去來修飭人間甚苦不可諧所得未)
(毛銖所喪如山崖旦而逃去晉石崇傳武帝賜王愷珊/瑚樹愷以示崇崇便以鐵如意擊之應手而碎杜子美)
(詩腰下寳玦青珊瑚韓退之詩太華山頭玉井蓮開花/十丈藕如船冷比雪霜甘比蜜一片入口沈痾痊本草)
(水蘇一名雞蘇孔叢子盧胡而笑闞子宋之愚人得燕/石藏之以為大寶周客見之掩口盧胡而笑續神仙傳)
(許碏遊盧闕閒嘗醉吟曰閬苑花前是醉鄉淊翻王母/九霞觴羣仙拍手嫌輕脱謫向人間作酒狂滔似冉反)
(王烈石髓詳五卷至秀州詩注按仙經神山/五百年一開石髓出得而服之壽與天齊)
　　　今年正月十四日與子由别於陳州五月子由
　　　復至齊安以詩迎之
驚塵急雪滿貂裘淚灑東風别宛丘又向邯鄲枕中見
卻來雲夢澤南州暌離動作三年計牽挽當為十日畱
早晚青山映黄髪相看萬事一時休
(異聞集開元中道人吕翁常往來邯鄲有書生姓盧與/翁同止逆旅主人方蒸黄粱共待其熟盧生不覺長嘆)
(翁問之具言生世困厄翁開囊中枕以授盧曰枕此當/如願生俛首但記身入枕中遂至其家未幾登髙第歴)
(臺閣出入將相五十年忽欠伸而寤黄粱猶未熟也謝/曰先生以窒吾欲耳自此不復求仕矣漢陸賈傳約過)
(女極飲十日而更桞子厚别劉夢得詩/耦耕若便遺身世黄髮相看萬事休)
　　　遷居臨臯亭
我生天地閒一蟻寄大磨區區欲右行不捄風輪左雖
云走仁義未免違(一作/遲)寒餓劍米有危炊鍼氊無穩坐
豈無佳山水借眼風雨過歸田不待老勇决凡㡬個幸
茲廢棄餘疲馬解鞍䭾全家占江驛絶境天爲破饑貧
相乘除未見可弔賀澹然無憂樂苦語不成些(蘇个/切)
(抱朴子天圓如張蓋地方如棋局天旁轉如磨推而左/行日月右行隨天左轉譬之蟻行磨石之上磨左旋而)
(蟻右去磨疾而蟻遲故不得不隨磨而左迴焉晉天文/志亦云楞嚴經覺明空昧相待成摇故有風輪執持世)
(界晉顧愷之傳桓𤣥與愷之同在殷仲堪坐共作危語/𤣥曰矛頭淅米劍頭炊晉杜錫傳屢諌愍懐太子太子)
(患之置針著錫常所坐氊中刺之流血張平子有歸田/賦左傳昭八年史趙曰可弔也而又賀之史記張儀傳)
(羣臣皆賀子獨弔何也些說文語詞也宋玉哀屈原作/招魂楚些沈存中云今䕫峽湖湘及南北江獠人凡禁)
(呪句尾皆稱些乃楚人舊俗西域呪/語末皆云娑婆訶亦三合而為些也)
　　　曉至巴口迎子由
去年御史府舉動觸四壁幽幽百尺井仰天無一席隔
牆聞歌呼自恨計之失留詩不忍寫苦淚漬紙筆餘生
復何幸樂事有今日江流鏡面淨煙雨輕羃羃孤舟如
鳧鷖點破千頃碧聞君在磁湖欲見隔咫尺朝來好風
色旗尾西北擲行當中流見笑眼清光溢此邦疑可老
修竹帶泉石欲買柯氏林茲謀待君必
(漢王莽傳定安公第置門衛使者監領敕阿乳母不得/與語常在四壁中韓退之詩隔牆聞讙呼衆口極鵝鴈)
(按先生有獄中寄子由詩見四十巻中杜子美復/愁詩皁尾掣旗竿劉禹錫詩旗尾飄揚勢漸髙)
　　　與子由同游寒谿西山
散人出入無町畦朝游湖北暮淮西髙安酒官雖未上
兩腳垂欲穿塵泥與君聚散若雲雨共惜此日相提攜
千摇萬兀到樊口一箭放澑先鳧鷖層層草木暗西嶺
瀏瀏霜雪鳴寒谿空山古寺亦何有歸路萬頃青玻瓈
我今漂泊等鴻鴈江南江北無常栖幅巾不礙過城市
欲踏徑路開新蹊(公自注路有直入/寒谿不過武昌者)卻憂别後不忍到
見子行迹空餘悽吾儕流落豈天意自坐迂闊非人擠
行逢山水輒羞歎此去未免勤鹽虀何當一遇李八百
(公自注李八/百宅在筠州)相哀白髪分刀圭
(唐陸龜䝉號江湖散人荘子人間世而㡬死之散人又/惡知散木又彼且為無町畦亦與之為無町畦寒谿西)
(山在鄂州武昌縣屬湖北黄州屬淮西圖經筠州髙安/郡潁濱遺老傳子瞻以詩得罪朝廷轍從坐謫監筠州)
(鹽酒税神仙傳李八百蜀人也莫知其名歴世見之時/人計其年八百嵗因以號之或隠山林或出市㕓相傳)
(能拄拐日八百里陳摶傳有一人青巾短褐叩陳希夷/門未報倐去追之見老人衣鹿皮曰此神仙李八百也)
(動則八百里本草凡散藥有云刀圭者十分方寸匕之/一堆如梧桐子大也韓退之寄周随州詩金丹别後知)
(傳得乞取刀/圭捄病身)
　　　次韻答子由
平生弱羽寄衝風此去歸飛識所從好語似珠穿一一
妄心如膜退重重山僧有味寧知子瀧吏無言只笑儂
尚有讀書清淨業未容春睡敵千鍾
(杜牧之登第後過隣居老/空門氣味長韓退之瀧吏)　(詩山僧尚未知名姓始羡/瀧吏垂手笑官何問之愚)
(儂幸無負犯何由到而知華嚴經即/以利益諸衆生而為自行清浄業)
　　　和何長官六言
作邑君眞伯厚去官我豈曼容一廛願託仁政六字難
賡變風
(後漢朱震字伯厚詳十七巻林于中以詩寄文注漢兩/龔傳邴曼容養志自修為官不肎過六百石輒自免去)
五噫已出東洛三復願比南容學道未逢潘盎(公自注/南海謂)
(狂為盎潘近/世得道者也)草書猶似楊風
(後漢梁鴻傳過京師作五噫之歌已見王注元祐中廣/南儂智髙反至梧州有潘盎者棄妻子服儒衣常持一)
(大翣行坐獨語南越謂愚盎儂賊聞其異召而問之曰/吾形貌如何盎曰汝一賊也他無所類賊怒害之法書)
(苑楊凝式善行草書時/人以楊風呼之再見)
石渠何須反顧水驛幸足相容長江大欲見庇探支八
月凉風
(三輔舊事石渠誾在未央大殿北以藏秘書漢劉向傳/講論五經於石渠楚辭離騷忽反顧以逰目兮將往觀)
(乎四荒王注探支字是官物/官錢有此名此亦戲言之矣)
清風初號地籟明月自寫天容貧家何以娯客但知抺
月批風
(韓退之詩天容與水色此處皆緑淨/禪宗有薄批明月細抹清風之語)
青山自是絶色無人誰與為容說向市朝公子何殊馬
耳東風
(李太白詩世人聞此皆/掉頭有如東風射馬耳)
　　　觀張師正所蓄辰砂
將軍結髮戰蠻溪篋有殊珍勝象犀漫說玉牀收(一作/分)
箭鏃何曾金鼎識刀圭近聞猛士收丹穴欲助君王鑄
褭蹏多少空巖人不見自隨初日吐虹蜺
(圖經辰州出丹砂其苖乃白石耳土人謂之砂牀箭鏃/連牀者色若鐵而瑩澈漢貨殖傳寡婦清其先得丹穴)
(擅其利數世武帝紀太始二年詔更黄金為麟趾褭蹏/史記封禪書少君言上曰祀竈則致物致物而丹沙可)
(化為黄金沙同砂大洞錬眞寶經上品光明沙者受/太陽洞通澄明正真之精氣降結紅光耀如日色)
　　　五禽言(幷引/)
　　梅聖俞嘗作四禽言余謫黄州寓居定惠院遶舍
　　皆茂林修竹荒池蒲葦春夏之交鳴鳥百族土人
　　多以其聲之似者名之遂用聖俞體作五禽言
　　(按梅聖俞詩集四禽言則竹雞婆餠焦提胡蘆杜/鵑也一曰泥滑滑苦竹岡雨蕭蕭馬上郎馬蹏凌)
　　(競雨又急此鳥為君應斷腸二曰婆餅焦児不食/爾父向何之爾母山頭化為石山頭化石可奈何)
　　(遂作微禽嗁不息三曰提胡蘆沽美酒風為賓樹/為友山花獠亂目前開勸爾今朝千萬壽四曰不)
　　(如歸去春山雲暮萬木兮参天蜀天兮何/處人言有翼可歸飛安用悲嗁向髙樹)
使君向蘄州更唱蘄州鬼我不識使君寧知使君死人
生作鬼㑹不免使君已老知何晚(公自注王元之自黄/移蘄州聞嗁鳥問其)
(名或對曰此名蘄州鬼/元之惡之果卒於蘄)
南山昨夜雨西谿不可渡谿邊布榖兒勸我脫破袴不
辭脱袴谿水寒水中照見催租瘢(公自注主人謂布/谷為脱卻破袴)
去年麥不熟挾彈規我肉今年麥上塲處處有殘粟豐
年無象何處尋聽取林間快活吟(公自注此鳥聲云/麥飯熟即快活)
力作力作蠶絲一百箔壠上麥頭昻林間桑子落願儂
一箔千兩絲繅絲得蛹飼爾雛(公自注此鳥聲/云蠶絲一百箔)
(王元景談藪元景嘗大醉楊遵彦謂之曰何大低昻/元景曰黍熟頭低麥熟頭昻黍麥俱有所以低昻)
姑惡姑惡姑不惡妾命薄君不見東海孝婦死作三年
乾不如廣漢龐姑去卻還(公自注姑惡水鳥也俗云/婦以姑虐死故其聲云)
(漢于定國傳東國有孝婦其姑自經死姑女告吏婦殺/我母具獄上府于公以為此婦養姑以孝聞必不殺也)
(太守不聽竟論殺孝婦郡中枯旱三年後漢列女傳廣/漢姜詩妻同郡龐盛之女詩母愛飲江水妻汲不時至)
(母渇詩責而遣之妻乃寄止隣含晝夜紡績市珍羞/使鄰母以意自遺其姑久之姑怪問鄰母感慚呼還)
　　　次韻子由病酒肺疾發
憶子少年時肺病疲坐臥喊呀或終日勢若風雨過虛
陽作浮漲客冷仍下墮妻孥恐悵望膾炙不登坐終年
禁晚食半夜發清餓胃强鬲苦滿肺歛腹輒破三彭恣
啖囓二豎肎逋播寸田可治生誰勸耕黄稬(公自注新/法方田謂)
(黄稬為/上腴)探懷得真藥不待君臣佐初如雪花積漸作櫻
桃(一作/珠)大隔牆聞三嚥隠隱如轉磨自兹失故疾陽唱
隂輒和神仙多歴試中路或坎坷平生不盡器痛飲知
無奈舊人眼㸔盡老伴餘㡬個殘年一斗粟待子同舂
簸云何不自珍醉病又一挫眞源結梨棗世味等糠莝
耕耘當待穫願子勤自課相將賦逺逰仙語不用些
(三彭注見本卷左傳成十年晉景公求醫於秦秦桓公/使醫緩為之未至公夢疾為二豎子曰彼良醫也懼傷)
(我焉逃之其一曰居於肓之上膏之下若我何黄庭經/寸田尺宅可治生寸田為三丹田注見本巻本草飬命)
(之藥則多君養性之藥則多臣療病之藥則多佐漢淮/南厲王傳廢處蜀嚴道卭郵不食而死民歌之曰一尺)
(布尚可縫一斗粟尚可舂兄弟二人不相容眞誥紫微/王夫人授許長史曰火棗交梨之樹已生君心中猶令)
(有荆棘相雜可剪荆棘出此樹單生糠莝漢陳平傳亦/食糠覈耳史記范雎傳置莝豆其前令兩黥徒夾而馬)
(食之楚辭遠游悲時俗之/廹阨兮願輕舉以逺游)
　　　正月廿日往岐亭郡人潘古郭三人送余於女
　　　王城東禪莊院(志林黄州東十五里有/永安城俗謂之女王城)
十日春寒不出門不知江栁已搖村稍聞決決流氷谷
盡放青青沒燒痕數畝荒園畱我住半瓶濁酒待君溫
去年今日闗山路細雨梅花正斷魂
(唐詩岡分河勢/斷春入燒痕深)
　　　鐵拄杖(幷引/)
　　桞真齡字安期閩人也家寶一鐵拄杖如楖栗木
　　牙節宛轉天成中空有簧行輒㣲響栁云得之浙
　　中相傳王審知以遺錢鏐鏐以賜一僧栁偶得之
　　以遺余作此詩謝之
栁公手中黑虵滑千年老根生乳節忽聞鏗然爪甲聲
四坐驚顧知是鐡含簧腹中細泉語逬火石上飛星裂
公言此物老有神自昔閩王餉呉越不知流落㡬人手
坐㸔變㓕如春雪忽然贈我意安在兩腳未許甘衰歇
便尋轍迹訪崆峒徑渡洞庭探禹穴披榛覓藥採芝菌
刺虎鏦蛟擉蛇蝎㑹教化作兩錢錐歸來見公未華髮
問我鐵君無恙否取出摩挲向公說
(杜子羙桃竹杖引出入𤓰甲鏗有聲荘子在宥黄帝立/為天子十九年令行天下聞廣成子在於空同之上故)
(往見之韻語秋陽崆峒山汝州岷俱有之杜詩云崆峒/小麥熟則岷州之崆峒也黄帝往空同乃汝州之空同)
(也漢司馬遷傳南游江淮上㑹稽探禹穴漢書鏦殺呉/王周禮以時擉魚鼈龜蜃說苑干将莫邪斬羽截鐵刜)
(鐘不錚此至利也使之補履曾不如兩錢之錐東方朔/别傳亦云桂苑叢談李徳裕贈僧方竹杖及再見問杖)
(無恙否曰已規而漆之矣公嗟惋久之風俗通恙毒/蟲也喜傷人古人草居露宿故相勞問必曰無恙)
　　　與潘三失解後飲酒
千金弊帚人誰買半額蛾睂世所姸顧我自為都眊矂
憐君欲鬭小嬋娟青雲豈易量他日黄菊猶應似去年
醉裏未知誰得䘮滿江風月不論錢
(後漢馬廖傳城中好廣睂四方且半額國史補進士不/㨗而飲謂之打眊矂孟東野嬋娟篇花嬋娟泛春泉妓)
(嬋娟不長妍李太白詩/清風明月不用一錢買)
　
　
　
　施註蘇詩巻十八
欽定四庫全書
　施註蘇詩巻十九
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩七十三首
　　　　(時在黄/州作)
　　　東坡八首(并引按東坡在黄岡山下州治東/百餘步先生儋耳手澤云杞人馬)
　　　　(正卿作太學生清苦有氣節學者既不喜/博士亦忌之余少時偶至其齋中書杜子)
　　　　(美秋雨嘆壁上初無意也而正卿即日辭/歸不復出至今白首窮餓守節如故詩中)
　　　　(馬生即/其人也)
　　余至黄州二年日以困匱故人馬正卿哀予乏食
　　為於郡中請故營地數十畝使得躬耕其中地既
　　久荒為茨棘瓦礫之場而歳又大旱墾闢之勞筋
　　力殆盡釋耒而嘆乃作是詩自愍其勤庻幾來歳
　　之入以忘其勞焉
廢壘無人顧頺垣滿蓬蒿誰能捐筋力嵗晚不償勞獨
有孤旅人天窮無所逃端來拾瓦礫嵗旱土不膏崎嶇
草棘中欲刮一寸毛喟然釋耒嘆我廩何時髙
(詩周頌亦有髙/廩萬億及秭)
荒田雖浪莽髙庳各有適下隰種秔稌東原蒔棗栗江
南有蜀士桑果巳許乞好竹不難栽但恐鞭横逸仍湏
卜佳處規以安我室家童燒枯草走報暗井出一飽未
敢期瓢飲巳可必
(晋陶潛傳公田五十頃種秔詩周頌豐年多黍多稌鄭/氏云稌稲也蜀士謂王文甫也文甫嘉州犍為縣人居)
(於武昌先生與秦太虚書云所居對岸武昌山水絶佳/有蜀人王生在邑中徃徃為風濤所隔不能歸則王生)
(能為殺雞炊黍至數日不/厭東方朔傳規以為苑)
自昔有㣲泉來從逺嶺背穿城過聚落流惡壮蓬艾去
為柯氏陂十畝魚蝦㑹嵗旱泉亦竭枯萍粘破塊昨夜
南山雲雨到一犁外泫然尋故瀆知我理荒薈泥芹有
㝛根一寸嗟獨在雪芽何時動春鳩行可膾(公自注蜀/人貴芹芽)
(膾雜鳩/肉為之)
(後漢劉平傳王扶少修節行聚落化其徳注云小於鄉/曰聚廣雅云落居也左傳有汾澮以流其惡杜子美大)
(雨詩流惡邑里清陶/淵明詩侵晨理荒穢)
種稻清明前樂事我能數毛空暗春澤鍼水聞好語(公/自)
(注蜀人以細雨為雨毛稻初/生時農夫相語稻鍼出矣)分秧及初夏漸喜風葉舉
月明看露上一一珠垂縷秋來霜穗重顚倒相撐拄但
聞畦隴間蚱蜢如風雨(公自注蜀中稻熟時蚱蜢羣/飛田間如小蝗状而不害稻)新
舂便入甑玉粒照筐筥我久食官倉紅腐等泥土行當
知此味口腹吾巳許
(江文通別賦秋露如珠秋月如珪漢/賈捐之傳太倉之粟紅腐而不可食)
良農惜地力幸此十年荒桑柘未及成一麥庻可望投
種未逾月覆塊已蒼蒼農夫告我言勿使苖葉昌君欲
富餅餌要湏縱牛羊再拜謝苦言得飽不敢忘
(史記商君傳苦言/藥也甘言疾也)
種棗期可剝種松期可斲事在十年外吾計亦巳慤十
年何足道千載如風雹舊聞李衡奴此䇿疑可學我有
同舎郎官居在灊岳(公自注李/公擇也)遺我三寸甘照坐光卓
犖百栽儻可致當及春冰渥想見竹籬間青黄垂屋角
(襄陽耆舊傳李衡作宅於武陵龍陽汎洲上種橘千株/臨終敕其子曰吾有千頭木奴不責汝衣食嵗上一匹)
(絹可以不貧矣南史彭城王義康傳上嘗冬月噉甘嘆/其形味竝劣義康在坐曰今年甘殊有佳者遣還東府)
(取甘大供御者三寸杜子美即事詩一雙白魚不受釣/三寸黄甘猶自青楚辭橘頌青黄雜揉文章爛兮杜子)
(美詩紅稠/屋角花)
潘子久不調沽酒江南村郭生本将種賣藥西市垣古
生亦好事恐是押牙孫家有十畝竹無時容叩門我窮
交舊絶三子獨見存從我於東坡勞餉同一飱可憐杜
拾遺事與朱阮論吾師卜子夏四海皆弟昆(潘名大臨/字邠老滎)
(陽人郭生名遘汾陽人/古生名耕道新平人)
(漢張釋之傳十年不得調漢齊悼恵王傳朱虛侯章曰/臣将種也薛調無雙傳劉振女曰無雙許以妻王仙客)
(未果而振授朱泚偽官無雙籍入掖庭仙客怨慕不已/聞富平古押牙人間有心人以情告之古生作奇法取)
(之使復為夫婦二十年杜子美絶句/梅熟許同朱老喫松髙擬對阮生論)
馬生本窮士從我二十年日夜望我貴求分買山錢我
今反累生借耕輟兹田刮毛龜背上何時得成氊可憐
馬生癡至今夸我賢衆笑終不悔施一當獲千
(傅大士金剛經頌如龜/毛不實似兎角無形)
　　　題織錦圖上囘文三首
春晚落花餘碧草夜凉低月半枯桐人隨遠鴈邉城暮
雨映踈簾繡閣空
紅手素絲千字錦故人新曲九囘膓風吹絮雪愁縈骨
淚灑縑書恨見郎
(晉列女傳竇㴞妻蘇蕙織錦為回文旋圖詩以贈滔凡/八百四十字再見司馬遷報任安書腸一日而九囘後)
(漢蔡倫傳自古書契多編以/竹簡其用縑白者謂之為紙)
羞看一首回文錦錦似文君别恨深頭白自吟悲賦客
斷腸愁是斷絃琴
(西京雜記相如晚居茂陵将聘妾文君作白頭吟自絶/相如乃止後漢列女蔡琰傳注邕故斷琴一絃問之琰)
(曰第/四絃)
　　　姪安節逺來夜坐三首
南來不覺嵗崢嶸坐撥寒灰聽雨聲遮眼文書元不讀
伴人燈火亦多情嗟予潦倒無歸日今汝蹉跎巳半生
免使韓公悲世事白頭還對短燈檠
(鮑明遠舞鶴賦嵗崢嶸而催莫杜子美詩旅食嵗崢嶸/白樂天詩對雪畫寒灰傳燈録有僧問藥山惟儼禪師)
(和尚不許人看經因何郤自看師曰我只圖遮眼嵇叔/夜絶交書足下舊知吾潦倒麄踈不切事情韓退之短)
(燈檠歌一朝富貴還自恣長檠髙張照朱/翠吁嗟世事無不然牆角君看短檠棄)
心衰靣改瘦峥嶸相見惟應識舊聲永夜思家在何處
殘年知汝逺來情畏人黙坐成癡鈍問舊驚呼半死生
夢斷酒醒山雨絶笑看饑䑕上燈檠
(識舊聲暗使後漢夏馥事詳十二巻子由将赴南都詩/註韓退之示姪孫湘詩知汝逺來應有意杜子美詩問)
(舊半為鬼驚/呼熱中腸)
落第汝為中酒味吟詩我作忍饑聲便思絶粒真無䇿
苦說歸田似不情腰下牛閑方解佩洲中奴長足為生
大弨一㢮何縁彀已覺飜飜不受檠
(唐李廓落第詩氣味如中酒情懐似別人陸龜䝉杞菊/賦序忍飢誦經豈不知屠沽兒有酒食耶木奴用李衡)
(洲上種橘事注見本巻韓退之詩大弨挂壁無由彎漢/蘇武傳能網紡繳檠弓弩顔師古曰檠謂輔正弓弩也)
　　　冬至日贈安節
我生幾冬至少小如昨日當時事父兄上夀拜脫膝十
年閲凋謝白髪催衰疾瞻前惟兄三顧後子由一近者
隔濤江逺者天一壁今朝復何幸見此萬里姪憶汝總
角時啼笑為梨栗今來能慷慨志氣堅鐵石諸孫行復
爾世事何時畢詩成郤超然老淚不成滴
(楚辭離騷瞻前而顧後兮相觀人之計極/陶淵明責子詩通子垂九齡但覓棃與栗)
　　　岐亭道上見梅花戲贈季常
蕙死蘭枯菊亦摧返魂香入嶺頭梅數枝殘緑風吹盡
一㸃芳心雀啅開野店初嘗竹葉酒江雲欲落豆稭灰
行當更向釵頭見病起烏雲正作堆
(東方朔十洲記聚窟洲有返魂香死屍於地聞之即活命/杜子美詩啅雀爭枝墜又詩雀啄江頭楊栁花張恊七)
(豫北竹葉注云竹葉清宜城九醖酒也文酒清話王勉/秀才上吉水縣大夫雪詩上天燒下豆稭灰烏李湏敎)
(做白/梅)
　　　樂全先生生日以鐵拄杖為夀二首
先生真是地行仙住世因循五百年每向銅人話疇昔
故教鐵杖鬭清堅入懐氷雪生愁思倚壁蛟龍䕶晝眠
遥想人天㑹方丈衆中驚倒野狐禪
(楞嚴經有十種仙堅固服餌而不休息食道圓成名地/行仙法華經正法住世二十小劫像法亦住二十小劫)
(銅人用薊子訓摩挲銅人事注再見韓退之赤藤杖歌/空堂晝眠倚户牖飛電著壁搜蛟螭傳燈録佛為人天)
(師又百丈山大智禪師每日上堂有一老人隨衆聽法/一日衆散老人不去師問之老人曰我非人也過去生)
(中曽住此山有學人問大修行底人還落因果也無對/曰不落因果遂墮在野狐身今請和尚代一轉語師曰)
(汝但問老人便問師曰不昧因果老/人言下大悟告辭曰今巳免野狐身)
二年相伴影隨身踏遍江湖草木春擿石舊痕猶作眼
閉門髙節欲生鱗畏塗自衛真無敵㨗徑爭先郤累人
逺寄知公不嫌重筆端猶自斡千鈞
(荘子逹生篇夫畏塗者十殺一人則父子兄弟相戒也/必盛卒徒而後敢出焉楚辭離騷何桀紂之昌披兮夫)
(惟㨗徑以窘歩鮑明逺城東橋/詩爭先萬里途各事百年身)
　　　杭州故人信至齊安
昨夜風月清夢到西湖上朝來聞好語扣户得吴餉輕
圓白曬荔脆釅紅螺醤更将西菴茶勸我洗江瘴故人
情義重說我必西向一年兩僕夫千里問無恙相期結
書社(公自注故人相約醵錢/顧僕夫一嵗再至黄)未怕供詩帳(公自注僕頃/以詩得罪有)
(司移杭取境内所留詩杭/州供數百首謂之詩帳)還将夢魂去一夜到江漲(公/自)
(注江漲杭/州橋名)
(蔡君謨荔枝譜福州舊貢紅鹽宻煎二種慶歴初知/州沈邈以道逺不可致減紅鹽之數而増白曬者)
　　　送牛尾貍與徐使君(公自注時/大雪中)
風巻飛花自入帷一樽遥想破愁睂泥深厭聽雞頭鶻
(公自注蜀人謂泥/滑滑為雞頭鶻)酒淺欣嘗牛尾貍通印子魚猶帯骨
披綿黄雀漫多脂殷勤送去煩纎手為我磨刀削玉肌
(後漢梁冀傳妻孫夀作愁眉啼糚王彦輔麈史閩中鮮/食最珍者子魚也割之則子滿腹莆田迎仙鎮乃其出)
(處予按部過之驛左有一祠謂之通應廟下有水曰通/應谿日受潮汐訪諸土人為鹹淡水不相入處此魚最)
(良故謂之通應子魚比見士大夫賦詩多曰通印以目/其魚之大小如王荆公送元厚之知福唐詩云長魚俎)
(上通三印荆公博學多聞豈自有所稽耶/黄雀出江西臨江軍土人謂脂厚為披綿)
　　　四時詞
春雨隂隂雪欲落東風和冷驚簾幙漸看逺水緑生漪
未放小桃紅入萼佳人瘦盡雪膚肌睂歛春愁知為誰
深院無人剪刀響應将白紵作春衣
(謝靈運詩山桃發紅萼杜子美蚤春詩紅入桃花嫩青/歸桞葉新張籍白紵歌皎皎白紵白且鮮将作春衣稱)
(少年裁縫長短不能/定自持刀尺向姑前)
垂柳隂隂日初永蔗漿酩粉金盤冷簾額低垂紫燕忙
蜜脾巳滿黄蜂静髙樓睡起翠眉嚬枕破斜紅未肯勻
玉腕半揎雲碧袖樓前知有斷腸人
(宋玉招魂濡鼈炮羔有柘漿些注柘藷蔗也取藷蔗之/汁以為漿飲也杜子美入奏行蔗漿歸厨金盌凍孟郊)
(莎柵聨句此處不/斷腸定知無斷處)
新愁舊恨眉生緑粉汗餘香在蘄竹象牀素手熨寒衣
爍爍風燈動華屋夜香燒罷掩重扃香霧空濛月滿庭
抱琴轉軸無人見門外空聞裂帛聲
(杜子美白絲行象牀玉手亂殷紅萬草千花動凝碧美/人細意熨帖平裁縫滅盡針線跡戰國䇿孟嘗君至楚)
(獻象牀白樂天琵琶行轉軸撥/絃三兩聲又四絃一聲如裂帛)
霜葉蕭蕭鳴屋角黄昏徙(一作/斗)覺羅衾(一作/衣)薄夜風摇
動鎮帷犀酒醒夢回聞雪落起來呵手畫雙鴉醉臉輕
勻襯眼霞真態生香誰畫得玉奴纎手嗅梅花
(杜牧之秋娘詩虎睛珠絡褓金盤犀鎭帷南部烟花記/虞世基嘲司花女袁寳兒詩學畫鴉兒半未成杜牧之)
(閨情詩娟娟却月眉新鬢學鴉飛牛/僧孺周秦行紀楊太真自稱為玉奴)
　　　太守徐君猷通守孟亨之皆不飲酒以詩戲之
　　　　(徐君猷名大受東海人孟亨之名震東平人/舉進士東坡來黄州二君為守倅厚禮之無)
　　　　(遷謫意君猷秀恵列屋杯觴流行多為賦詞/滿去而殂坡有祭文挽詞意甚悽惻亨之寓)
　　　　(毗陵坡自黄過常有同/㳺僧舍詩載二十三巻)
孟嘉嗜酒桓温笑徐邈狂言孟徳疑公獨未知其趣爾
臣今時復一中之風流自有髙人識通介寜隨薄俗移
二子有靈應撫掌吾孫還有獨醒時
(晉孟嘉傳未得酒中趣注巳見又庾亮正旦大㑹州府/人士褚裒問亮聞江州有孟嘉其人何在亮曰在坐卿)
(自覓裒歴觀指嘉曰此君小異将無是乎亮欣然喜裒/得嘉而奇嘉為裒所得陶淵明孟嘉傳髙陽許詢常乗)
(船近行適逢嘉過嘆曰都邑美士吾盡識之獨不識此/人唯聞中州有孟嘉者將非是乎中聖人徐邈語再見)
(三國徐邈傳盧欽著書稱邈曰或問欽徐公當武帝時/人以為通自在凉州及還京師人以為介何也欽曰徃)
(毛孝先崔季珪用事貴清素之士于時皆變易車服以/求名髙而徐公不改其常故人以為通比來天下奢靡)
(轉相倣效而徐雅尚自若不與俗同故前日之通乃今/日之介也是世人之無常而徐公之有常也史記屈原)
(傳舉世混濁而我獨清/衆人皆醉而我獨醒)
　　　雪後到乾明寺遂㝛
門外山光馬亦驚堦前屐齒我先行風花誤入長春苑
雲月長臨不夜城未許牛羊傷至潔且看鴉鵲弄新晴
更湏攜被留僧榻待聴摧簷瀉竹聲
(太平寰宇記長春宫在同州朝邑縣强梁原上周武帝/保定五年宇文䕶所築尉遲偓中朝故事長春宫園林)
(繁茂花木無所不有芳菲長如三春節漢地理志齊地/記云古有日夜出見於東萊故萊子立此城以不夜為)
(名寰宇記不夜城在登州文登縣春秋時/萊子所置邑以日出于東故以不夜為名)
　　　伯父送先人下第歸蜀詩云人稀野店休安枕
　　　路入靈闗穏跨驢安節将去為誦此句因以為
　　　韻作小詩十四首送之
索漠齊安郡從來著放臣如何風雪裏更送獨歸人
瘦骨寒将斷衰髯摘更稀未甘為死别猶恐得生歸
(杜子美簡諸子詩長安苦寒誰獨悲杜/陵野老骨欲折又垂老别孰知是死别)
日上氣暾江雪晴光眩野記取到家時鋤耰吾正把
月明穿破裘霜氣澀孤劍歸來閉户坐黙數來時店
(韓退之喜侯喜至詩依依夢歸路歴歴想行店崔豹/古今注肆所以陳貨鬻之物店所以置貨鬻之物)
諸兄無可寄一語㑹須酬晩嵗俱黄髪相看萬事休
故人如念我為說瘦欒欒尚有身為患巳無心可安
(詩國風棘人欒欒老子吾/所以有大患者為吾有身)
吾兄喜酒人今汝亦能飲一杯歸誦此萬事邯鄲枕
東阡在何許寒食江頭路哀哉魏城君㝛草荒新墓
(杜子美詩寒食江頭路風花高/下飛魏城君公之配王氏也)
臨分亦泫然不為窮途泣東阡時一到莫遣牛羊入
(晉阮籍傳率意獨駕車/迹所窮輙慟哭而返)
我夢隨汝去東阡松柏青郤入西州門永愧北山靈
乞墦何足羡負米可忘艱莫為無車馬含羞入劍關
(家語子路曰昔者由也事二親之時常食藜藿之實為/親負米百里之外今列鼎而食願食藜藿為親負米不)
(可復得也華陽國志漢司馬相如成都人蜀有升僊橋/相如出闗題其柱云大丈夫不乗駟馬車不復過此橋)
(後漢郭丹傳買符入函谷闗慨然嘆曰丹不乗/使者車終不出闗去家二十年果乗高車出闗)
我坐名過實讙譁自招損汝幸無人知莫厭家山穏
(越絶書名過實者滅/故聖人不使名過實)
竹笥與練帬隨時畢婚嫁無事苦相思征鞍還一跨
(後漢戴良傳五女出嫁練/裳布被竹笥木屐以遣之)
萬里郤來日一菴仍獨居應笑謀生拙團團如磨驢
　　　次韻和王鞏六首
君談陽朔山不作一錢直巖藏兩頭虺瘴落千仭翼雅
宜驩兠放頗訝虞舜陟暫來巳可畏覽鏡憂面黑况子
三年囚苦霧變飲食吉人終不死仰荷天地徳我來黄
岡下欹枕江流碧江南武昌山向我如咫尺春蔬黄土
軟凍筍蒼崖坼此行我累君乃反得安宅遥知丹穴近
為斸句漏石他年分刀圭名字挂仙籍(公自注鞏許/惠桂州丹砂)
(陽朔屬桂州北夢瑣言楊蘧曽至嶺外見陽朔茘浦山/水愛之談不容口嘗謂王讃曰侍郎曽見陽朔山水乎)
(瓉笑曰某未嘗打人唇綻齒折那得見之蓋非貶不去/也漢灌夫傳平生毁程不識不直一錢韓退之永貞行)
(江氣嶺祲昏若凝一蛇兩頭見未曽瘴落千仞翼本意/用馬援飛鳶站站事注已見尚書舜陟方乃死注云升)
(道南廵守死於蒼梧之野白樂天惻惻吟炎/瘴靈均面黧黑句漏漢縣屬交阯出丹砂)
少年帯刀劍但識從軍樂老大服犂鋤解佩付鎔鑠雖
無獻㨗功㑹賜力田爵敲冰春搗紙刈葦秋織箔櫟林
斬冬炭竹塢收夏籜四時俯有取一飽天所酢君生紈
綺閒欲學非其脚左右玉纎纎束薪誰為縛勿令聞此
語翠黛頩将惡笑我一間茅婦姑紛六鑿
(韓退之㑹李正封聨句從軍古云樂談笑清油幕漢文/帝紀遣使勞賜孝弟力田置三老孝弟力田常員周禮)
(仲冬斬隂木仲夏斬陽木漢貨殖傳頫有拾仰有取巳/見趙飛燕外傳為薄眉號山黛宋玉神女賦頩薄怒以)
(自持兮曾不可乎犯干六/鑿出荘子外物篇注巳見)
欲結千年實先摧二月花故教窮到骨要使夀無涯久
巳逃天網何湏服日華賓州在何處為子上棲霞
(内景經吞日月華法咒曰日魂云云十六字自有五色/流霞入口中許端夫齊安拾遺云栖霞樓在郡城最高)
(處江淮/絶境也)
鄰里有異趣何妨傾蓋新殊方君莫厭數面自成親黙
坐無餘事囘光照此身他年赤墀下玉立看垂紳
(陶淵明答龎參軍詩引俗諺云數面成親舊况其情過/此者乎廣燈録古徳云若能回光反照漢梅福傳登文)
(石之陛渉/赤墀之塗)
平生我亦輕餘子晩嵗人誰念此翁巧語屢曽遭薏苡
廋詞聊復託芎藭子還可責同元亮妻郤差賢勝敬通
若問我貧天所賦不因遷謫始囊空
(杜子美題鄭十八著作詩可念此翁懐直道也霑新國/用輕刑先生詩話云昔吾為鳯翔幕過長安見劉原父)
(留吾劇飲數日酒酣謂吾曰昔陳季弼告陳元龍曰聞/逺近之論謂明府驕而矜元龍曰夫閨門雍穆有徳有)
(行吾敬陳元方兄弟淵清玉潔有禮有法吾敬華子魚/清修疾惡有識有義吾敬趙元達博文強記竒逸卓犖)
(吾敬孔文舉雄姿傑出有王覇之略吾敬劉元徳所敬/如此何驕之有餘子瑣瑣安足録哉因仰天太息此亦)
(原父之雅趣也吾後在黄州作詩云平生我亦輕餘子/晚嵗人誰念此翁蓋記原父語也後漢馬援傳在交趾)
(常餌薏苡軍還載之一車及卒後有人上書譛之以為/前所載還皆明珠文犀國語晉范文子曰有秦客廋詞)
(扵朝注廋者隐也左傳宣十二年楚伐蕭還無社號申/叔展叔展曰有麥麴乎曰無有山鞠窮乎曰無河魚腹)
(疾奈何杜預注麥麴鞠窮所以禦濕欲使無社逃泥水/中軍中不敢正言故謬語鞠窮即芎藭鞠音起弓切晉)
(陶潛有責子詩後漢馮衍傳娶北地/任氏女悍忌不得畜媵妾衍字敬通)
君家玉臂貫銅青下客何時見目成勤把鉛黄記宫様
莫教絃管作蠻聲熏衣漸歎衙香少擁髻遥憐夜語清
記取北歸攜過我南江風浪雪山傾(公自注君自南江/赴任不一過我)
(楚辭九歌滿堂兮美人忽獨與余兮目成韋應物宫人/入道詩髙髻雲鬟宫様粧世說郝隆作詩云娵隅躍清)
(池桓温問娵隅何物答曰蠻名魚也温曰何以作蠻語/隆曰千里投公始得蠻府叅軍那不作蠻語香譜載唐)
(化度寺及雍文徹郎中二衙香/法擁髻用伶𤣥樊通徳事巳見)
　　　記夢囘文二首(并引/)
　　十二月二十五日大雪始晴夢人以雪水烹小團
　　茶使美人歌以飲余夢中為作回文詩覺而記其
　　一句云亂㸃餘花唾碧衫意用飛燕故事也乃續
　　之為二絶句云
􁊭顔玉盌捧纎纎亂㸃餘花唾碧衫歌咽水雲凝静院
夢驚松雪落空巖
(趙飛燕外傳后與倢伃坐誤唾偼伃袖偼伃曰姊唾之/染紺袖正如石上花假令尚方為之未必如此衣之華)
(也以為石花廣袖列子湯問篇薛譚學謳/於秦青響遏行雲顔延年詩山明望松雪)
空花落盡酒傾缸日上山融雪漲江紅焙淺甌新火活
龍團小碾鬭晴牕
　　　三朶花(并引/)
　　房山通判許安世以書遺余言吾州有異人常戴
　　三朶花莫知其姓名郡人因以三朶花名之能作
　　詩皆神仙意又能自寫真人有得之者許欲以一
　　本見惠乃為作此詩
學道無成鬢已華不勞千刼漫烝砂歸來且看一㝛覺
未暇逺尋三朶花兩手欲遮瓶裏雀四條深怕井中蛇
畫圖要識先生面試問房陵好事家
(楞嚴經若不斷婬修禪定者如烝砂石欲其成飯經百/千刼祗名熱砂傳燈録温州永嘉禪師初謁六祖問答)
(相契便欲辭去祖留一㝛謂之一㝛覺七女經國王機/惟尼有七女第二女字湏眈摩㳺冡間言雀在瓶中復)
(蓋其口不能出飛今瓶已云破雀飛而去又七賢女偈/曰雀來入瓶中羅縠掩瓶口縠穿雀飛去識神随業走)
(傅大士善慧録亦云賓頭盧為優陀延王說法經云昔/有人行曠野為象所逐見一邱井即入井中藏井有四)
(毒蛇欲螫其身大王當知此人苦/惱不可勝數九域志房州房陵郡)
　　　次韻陳四雪中賞梅(陳四即/季常)
臘酒詩催熟寒梅雪鬬新杜陵休嘆老韋曲已先春獨
秀驚凡目遺英臥逸民髙歌對三白遲暮慰安仁
(杜子美酬裴廸蚤梅詩江邉一樹垂垂發朝夕催人自/白頭又詩韋曲花無頼家家惱殺人楚辭招魂激楚之)
(結獨秀先些逸民用袁安僵卧事巳見/吳中風俗占臘月見三白田翁笑嚇嚇)
　　　正月二十日與潘郭二生出郊尋春忽記去年
　　　是日同至女王城作詩乃和前韻
東風未肯入東門走馬還尋去嵗村人似秋鴻来有信
事如春夢了無痕江城白酒三杯釅野老蒼顔一笑温
已約年年為此㑹故人不用賦招魂
(楚辭宋玉哀屈/原作招魂章)
　　　是日偶至野人汪氏之居有神降於其室自稱
　　　天人李全字徳通善篆字用筆竒妙而字不可
　　　識云天篆也與余言有所㑹者復作一篇仍用
　　　前韻
酒渴思茶漫扣門那知竹裏是仙村已聞龜䇿通神語
更看龍蛇落筆痕色瘁形枯應笑屈道存目撃豈非温
歸來獨掃空齋臥猶恐㣲言入夢魂
(法書苑仲尼書吳季札墓志變化開合若龍蛇盤據史/記屈原傳被髪行吟澤畔顔色憔悴形容枮槁荘子田)
(子方温伯雪子見仲尼而不言/曰若夫人者目擊而道存矣)
　　　浚井
古井沒荒萊不食誰為惻缾罌下兩綆蛙蚓飛百尺腥
風被泥滓空響聞㸃滴上除青青芹下洗鑿鑿石霑濡
愧童僕杯酒暖寒栗白水漸泓渟青天落寒碧云何失
舊穢底處來新潔井在有無中無來亦無失
(周易井渫不食為我心惻津陽門詩注石罋巖下有泉/寺僧於上層樓中轆轤斜引綆長二百尺詩國風揚之)
(水白石鑿鑿漢義縱傳為定襄太守郡中/不寒而栗周易井無䘮無得徃來井井)
　　　紅梅三首
怕愁貪睡獨開遲自恐冰容不入時故作小紅桃杏色
尚餘孤瘦雪霜姿寒心未肯隨春態酒暈無端上玉肌
詩老不知梅格在更看緑葉與青枝(公自注石曼卿紅/梅詩云認桃無緑)
(葉辨杏/有青枝)
雪裏開花卻是遲何如獨占上春時也知造物含深意
故與施朱發妙姿細雨裛殘千顆淚輕寒瘦損一分肌
不應便雜夭桃杏數(一作/半)㸃㣲酸已著枝
(齊已蚤梅詩前村深雪裏昨夜一枝/開宋玊好色賦著粉太白施朱太赤)
幽人自恨探春遲不見檀心未吐時丹鼎奪胎那是寳
(公自注朱砂紅銀/謂之不奪胎色)玉人頩頰更多姿抱叢暗蘂初含子
落盞穠香巳透肌乞與徐熙新畫様竹間璀璨出斜枝
(楚辭逺遊玉色頩以艷顔兮精神粹而始壮注頩怒色/玉人怒則頬紅故以比紅梅也沈存中筆談國初江南)
(布衣徐熙墨筆畫花殊草草略施/丹粉神氣迥出别有生動之意)
　　　和子由寄題孔平仲草菴
逢人欲覓安心法到處先為問道菴盧子不湏從若士
蓋公當自過曹參羡君美玉經三火笑我枯桑困八蠶
猶喜大江同一味故應千里共清甘
(神仙傳若士者古之仙人燕盧敖至䝉谷之山見焉方/踞龜殻而食蛤蜊謂敖曰吾方與汗漫期九垓之外不)
(可久住乃竦身入雲中漢曹參傳為齊丞相聞葢公善/治黄老言避正堂舍焉三火用淮南子鍾山之玉灼以)
(爐炭三日夜語巳見左太冲吳都賦鄉貢八蠶之綿交/州記一嵗八蠶出日南晉安海物異名記八蠶綿者八)
(蠶共作一綿華嚴經譬如衆水/皆同一味隨器異故水有差别)
　　　二蟲
君不見水馬兒歩歩逆流水大江東流日千里此蟲趯
趯長在此君不見鷃濫堆决起隨衝風隨風一去㝛何
許逆風還落蓬蒿中二蟲愚知俱莫測江邊一笑無人
識
(杜子美詩鴈兒爭水馬毛詩喓喓草蟲趯趯阜螽注趯/趯躍也方言阿如軋亦名鷃濫堆荘子逍遥㳺蜩與鷽)
(鳩笑之曰我决起而飛搶/榆枋又之二蟲又何知)
　　　陳季常見過三首(陳季常名慥父希亮字公弼/其先自京兆遷於眉公弼知)
　　　　(鳯翔公始筮仕為簽書判官相從二年公至/黄季常數從之㳺既為公弼作傳又為季常)
　　　　(作方山/子傳)
仕宦常畏人退居還喜客君來輙館我未覺雞黍窄東
坡有竒事巳種十畝麥但得君眼青不辭奴飯白
(晉阮籍傳能為青白眼見禮俗之士以白眼對之嵇康/造焉乃見青眼杜子美入奏行為君酟酒滿眼沽與奴)
(白飯馬/青蒭)
送君四十里只使一帆風江邉千樹柳落我酒杯中此
行非逺别此樂固無窮但願長如此來徃一生同
聞君開龜軒東檻俯喬木人言君畏事欲作龜頭縮我
知君不然朝飯仰暘谷餘光幸分我不死安可獨
(盧仝月蝕詩北方寒龜被蛇縳藏頭入殻如入獄再見/暘谷用内景經吞日華事注見本巻史記甘茂傳貧人)
(女與富人女㑹績貧女曰我無以買燭而子之燭光幸/有餘子可分我餘光無損子明而得一斯便焉韓退之)
(文我得祕藥不可獨/不死詳見十二巻)
　　　寒食雨二首
自我來黄州已過三寒食年年欲惜春春去不容惜今
年又苦雨兩月秋蕭瑟臥聞海棠花泥汙燕脂雪暗中
偷負去夜半真有力何殊病少年病起頭已白
(莊子大宗師藏舟於壑藏山於澤謂/之固矣然而夜半有力者負之而走)
春江欲入户雨勢來不已小屋如漁舟濛濛水雲裏空
庖煑寒菜破竈燒溼葦那知是寒食但感烏銜紙君門
深九重墳墓在萬里也擬哭途窮死灰吹不起
(白樂天寒食吟風吹曠野紙錢飛宋玉九辯君之門兮/九重杜子美詩此身醒復醉不擬哭途窮漢韓安國傳)
(死灰獨不/復然乎)
　　　徐使君分新火
臨臯亭中一危坐三見清明改新火溝中枯木應笑人
鑽斫不然誰似我黄州使君憐久病分我五更紅一朶
從來破釜躍江魚只有清詩嘲飯顆起擕蠟炬遶空屋
欲事煎烹無一可為公分作無盡燈照破十方昏暗鎻
(漢東方朔傳捐薦去几危坐而聽周禮司爟掌行火之/政令四時變國火韋慎㣲咸鎬故事清明日尚食内園)
(官小兒於殿前鬬鑽新火先進者賜絹三匹椀一口尋/以新火賜宰臣以下盧仝詩不堪鑽斫為天下卜溝中)
(用荘子百年之木其斷在溝中語已見躍魚暗使范丹/釡中生魚事注再見飯顆詳見十三巻答孔周翰詩注)
(韓退之石鼎聯句巧匠琢山骨刳中事煎烹華嚴經譬/如一燈燃百千燈其本一燈無滅無盡維摩經天女問)
(維摩詰我等云何住魔宫摩詰云有法門名無/盡燈譬如一燈燃百千燈𠖇者皆明明終無盡)
　　　次韻答元素(并引有元素姓楊氏名繪/九巻  分贈元素桂花詩)
　　余舊有贈元素詞云天涯同是傷流落元素以為
　　今日之先兆且悲當時六客之存亡六客蓋張子
　　野劉孝叔陳令舉李公擇及元素與余也
不愁春盡絮隨風但喜丹砂入頰紅流落天涯先有讖
摩挲金狄㑹當同蘧蘧未必都非夢了了方知不落空
莫把存亡悲六客已将地獄等天宫
(劉禹錫楊柳枝詞春盡絮飛留不得隨風好去落誰家/賈誼服賦讖言其度注云讖驗也有徴驗之書也漢晉)
(春秋魏明帝徙長安銅人金狄或泣摩挲後漢薊子訓/事蘧蘧用荘子語俱再見蔡禪師十元談了了了時無)
(可了元元元處亦湏訶殷勤為唱元中曲空裏蟾光撮得/麽等量經阿鼻地獄與非非想天刼數苦樂等無有)
(二/)
　　　蜜酒歌(并引/)
　　西蜀道人楊世昌善作蜜酒絶醇釅余既得其方
　　作此歌以遺之
真珠為漿玉為醴六月田夫汗流泚不如春罋自生香
蜂為耕耘花作米一日小沸魚吐沫二日眩轉清光活
三日開罋香滿城快瀉銀瓶不須撥百錢一斗濃無聲
甘露㣲濁醍醐清君不見南園採花蜂似雨天教釀酒
醉先生先生年來窮到骨問人乞米何曽得世間萬事
真悠悠蜜蜂大勝監河侯
(真誥右英夫人答許長史書云玉醴金漿交棃火棗乃/飛騰之藥唐顔魯公有與李太保乞米帖注巳見荘子)
(家貧貸粟於/監河侯再見)
　　　又一首答二猶子與王郎見和
脯青苔炙青蒲爛蒸鵝鴨乃瓠壺煑豆作乳脂為酥高
燒油燭斟蜜酒貧家百物初何有古來百巧出窮人搜
羅假合亂天真詩書與我為麴糵醖釀老夫成搢紳質
非文是終難久脫冠還作扶犂叟不如蜜酒無燠寒冬
不加甛夏不酸老夫作詩殊少味愛此三篇如酒美封
胡羯末已可憐不知更有王郎子
(盧氏雜說鄭餘慶召親朋食敕家人曰爛蒸去毛勿拗/折項客謂必鵝鴨也良乆每人前粟飯一甌蒸壺盧一)
(枚公食美甚諸人強進而罷山海經倕始為百巧古老/有百無一有百巧百窮之語至今俗諺尚爾李白丹邱)
(談元詩假合作容貎揚子其文是也其質非也洞仙傳/郭璞曰吾昨夜夢在石頭外江中扶犂而耕後漢馬援)
(傳過是欲少味矣晉列女傳謝道韞初適凝之還甚不/樂叔父安曰王郎逸少子不惡汝何恨答曰一門叔父)
(則有阿大中郎羣從兄弟復有封胡羯末不意天壤之/中乃有王郎封謂謝歆胡謂謝朗羯謂謝元末謂謝川)
(皆小字也麗情集無雙傳劉振/妻常戲呼王仙客為王郎子)
　　　謝陳季常惠一揞巾(揞烏/感切)
夫子胸中萬斛寛此巾何事小團團半升僅漉淵明酒
二寸纔容子夏冠好戴(一作/帯)黄金雙得勝休教(一本作/可憐)
白苧一生酸臂弓腰箭何時去直上隂山取可汗
(南史陶潛酒熟取頭上葛巾漉酒訖還復著之已見漢/杜欽傳字子夏茂陵杜鄴與欽同姓字俱以才能稱京)
(師而欽目偏盲故衣冠謂欽為盲杜子夏以相别欽惡/以疾見詆廼為小冠髙廣纔二寸由是京師更謂欽為)
(小冠杜子夏雙得勝世人巾裹以黄金為大環雙繫其/帯謂之得勝環疑用此事亦恐自有故實姑俟知者古)
(樂府白紵歌制以為袍餘作巾袍以光軀巾拂塵唐李/靖傳突厥宼太原靖率勁騎三千趨惡陽嶺頡利可汗)
(大驚亡去為張寶相禽以獻於/是斥地自隂山比至大漠矣)
　　　贈黄山人
面頰照人元自赤睂毛覆眼見來烏倦㳺不擬談𤣥牝
示病何妨出白䰅絶學已生真定慧說禪長笑老浮屠
東坡若肎三年住親與先生看藥爐
(舊唐書毛若虛睂毛覆於眼老子𤣥牝之門是謂天地/根楞嚴經攝心為戒因戒生定因定發慧是名三無漏)
(學袁宏漢紀浮屠佛也西域天竺國有佛/道焉佛者漢言覺也将以覺悟羣生也)
　　　問大冶長老乞桃花茶栽東坡
周詩記苦荼茗飲出近世初縁厭粱肉假此雪昏滯嗟
我五畞園桑麥苦䝉翳不令寸地閑更乞茶子蓺飢寒
未知免巳作太飽計庶将通有無農末不相戾春來凍
地裂紫筍森巳銳牛羊煩呵叱筐筥未敢睨江南老道
人齒髪日夜逝他年雪堂品空記桃花裔
(詩國風誰謂荼苦其甘如薺洛陽伽藍記齊王肅初好/茗飲及歸魏髙祖問茗飲何如酪漿肅曰茗不中與酪)
(作奴髙祖大笑因號茗飲為酪奴李肇國史補湖州有/顧渚紫筍茶茶苑總録段成式謝因禪師茶云忽恵荆)
(州紫筍茶一角寒茸擢筍本貴含膏嫩葉抽芽方珍搗/草詩大雅敦彼行葦牛羊勿踐履國風于以盛之維筐)
(及/筥)
　　　魚蠻子
江淮水為田舟楫為室居魚鰕以為糧不耕自有餘異
哉魚蠻子本非左袵徒連排入江住竹瓦三尺廬於焉
長子孫戚施且侏儒擘水取魴鯉易如拾諸途破釜不
著鹽雪鱗芼青䔫一飽便甘寝何異獺與狙人間行路
難踏地出賦租不如魚蠻子駕浪浮空虚空虛未可知
㑹當算舟車蠻子叩頭泣勿語桑大夫
(漢五行志吳地以船為家以魚為食國語戚施不可使/仰侏儒不可使援劉禹鍚有獺吟下見盈尋魚投身擘)
(洪漣禮記内則芼之以萍藻古樂府有行路難曲漢武/帝紀元光六年初算商車李竒曰始稅商賈車船令出)
(算食貨志船有筭商者少物貴又異時算軺車賈人之/緡皆有差又卜式曰縣官當食租衣稅而巳今桑𢎞羊)
(令吏坐列販物求利烹𢎞羊/天乃雨𢎞羊嘗為御史大夫)
　　　弔李臺卿(并引/)
　　李臺卿字明仲廬州人貎陋甚性介不羣而博學
　　強記罕見其比好左氏有史學考正同異多所發
　　明知天文律厯千載之日可坐數也軾謫居黄州
　　臺卿為麻城主簿始識之既罷居於廬而曹光州
　　演甫以書報其亡臺卿光州之妻黨也
我初未識君人以君為笑垂頭老鸛雀煙雨霾七竅弊
衣來過我危坐若持釣褚裒半面新鬷蔑一語妙徐徐
歩其瀾極望不可徼郤觀元嫵媚士固難輕料看書眼
如月罅隙靡不照我老多遺㤀得君如再少從横通雜
蓺甚博且知要所恨言無文至老幽不耀其生世莫識
巳死誰復弔作詩遺故人庻解俗子譙
(唐裴寛呼為碧鸛雀再見荘子應帝王儵與忽謂渾沌/曰人有七竅以視聽食息子獨無有褚裒問孟嘉何在)
(注見本巻左傳昭二十八年叔向適鄭鬷蔑惡欲觀叔/向從使之收器者而徃立扵堂下一言而善叔向聞之)
(曰必鬷明也下執其手以上遂如故知老子常有欲以/觀其徼唐韻徼小道也世說支道林曰北人看書如顯)
(處視月南人學問如牖中窺日漢司馬遷傳儒者博而/寡要唐蕭徳言傳太宗詔裒次經史百代帝王所以興)
(衰者上之帝愛其書博而要左傳孔子曰言之/不文行之不逺老子聖人直而不肆光而不耀)
　　　曹既見和復次其韻
造物本兒嬉風噫雷電笑誰令妄驚怪失七號萬竅人
人走江湖一一操網釣偶然連六鼇便為此手妙空令
任公子三嵗蹲海徼長貧固不詞(辭/同)一死實未料難将
蓍草算除用佛眼照何人嗣家學恨子兒尚少嗟我與
曹君衰老世不要空言今無救奇志後必耀吟君五字
詩義重千金弔收藏慎勿出免使羣兒譙
(舊唐書杜審言傳甚為造物小兒相苦新書云造化小/兒列子湯問篇龍伯之國有大人舉足不盈數歩而暨)
(五山之所一釣而連六鼇荘子外物任公子為大鈎巨/緇五十犗以為餌蹲乎㑹稽投竿東海旦旦而釣期年)
(不得魚晉載記卜崇曰所欠惟一死耳蜀志諸葛亮傳/司馬仲達曰吾便料生不便料死也史記龜䇿傳能得)
(百莖蓍草并得其下龜以卜者百言百當足以决吉凶/金剛經如來有佛眼否傅大士頌云佛眼如千日照異)
(體還同左傳荘二十二年非此其身/在其子孫光遠而自他有耀者也)
　
　
　
　
　
　
　
　
　
　
　
　
　
　施註蘇詩巻十九
欽定四庫全書
　施註蘇詩巻二十
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩四十九首
　　　　(起在黄州盡元豐七/年甲子量移汝州作)
　　　次韻孔毅父集古人句見贈五首(孔毅父名平/仲家世見第)
　　　　(十巻父長/源挽詞注)
羡君戲集他人詩指呼市人如使兒天邊鴻鵠不易得
便令作對隨家雞退之驚笑子美泣問君乆假何時歸
世間好句世人共明月自滿千家墀
(市人用史記淮隂傳/驅市人而戰之意)
紫駞之峰人莫識雜以雞豚真可惜今君坐致五侯鯖
盡是猩脣與熊白路旁拾得半段槍何必開鑪鑄矛㦸
用之如何在我耳入手當令君䘮魄
(西京雜記五侯不相能賓客不得來往婁謢豐辯傅㑹/五侯間各得其歡心競致竒膳乃合以為鯖世稱五侯)
(鯖以為竒味焉裴啟語林亦云五侯王氏婁謢漢書作/樓䕶吕氏春秋伊尹說湯曰肉之美者猩猩之脣髦象)
(之約張恊七命封熊之掌翰音之跖燕髀猩唇髦殘象/白按熊白即如謂象白也唐哥舒翰傳遇吐蕃苦㧞海)
(翰持半段搶迎/擊所向披靡)
天下幾人學杜甫誰得其皮與其骨劃如太華當我前
跛䍧欲上驚崷崪名章俊語紛交衡無人巧㑹當時情
前生子美只君是信手拈得俱天成
(書斷羊欣云胡昭草行得張芝骨索靖得其肉韋誕得/其筋史記李斯傳太山之高百仞而跛䍧牧其上李太)
(白上裴長史書名章俊語絡繹閒起傳燈録洛普和尚/頌云入荒田不揀信手拈來草觸目未嘗無臨機何不)
(道/)
詩人雕刻閑草木搜抉肝腎神應哭不如黙誦千萬首
左抽右取談笑足夜吟石鼎聲悲秋可憐好事劉與侯
何當一醉百不問我欲眠矣君歸休
(揚子或問雕刻衆形者匪天歟韓退之贈崔立之詩勸/君韜養待招徴不用雕琢愁肝腎古詩話賀知章見李)
(白烏栖曲曰此詩可泣鬼神矣詩國風左旋右抽中軍/作好韓退之石鼎聯句序道士軒轅彌明夜抵劉師服)
(居宿指鑪中石鼎謂侯喜曰子能為詩能與我/賦此乎劉與侯皆巳賦十餘韻彌明應之如響)
膏明蘭臭俱自焚象牙翠羽戕其身多言自古為數窮
㣲中有時堪解紛癡人但數羊羔兒不知何者是左慈
千章萬句卒非我急走捉君應巳遲
(漢兩龔傳薰以香自燒膏以明自銷周易同心之言其/臭如蘭左傳襄二十四年象有齒以焚其身賄也異物)
(志翠鳥形似燕翡赤而翠青人取其羽以為飾吳筠𤣥/猨賦小則翡翠殞扵毛羽大則犀象殘於齒革老子多)
(言數窮不如守中史記滑稽傳談言㣲中亦可以解紛/後漢左慈傳曹操欲殺之走入羊羣操知不可得乃令)
(就羊中告之曰不復相殺本試君術耳忽一老羝人立/而言曰遽如許即競往赴之而羣羊數百皆變為羝竝)
(屈前膝人立云遽如/許遂莫知所取焉)
　　　六年正月二十日復出東門仍用前韻
亂山環合水侵門身在淮南盡處村五畝漸成終老計
九重新掃舊巢痕豈惟見慣沙鷗熟已覺來多釣石温
長與東風約今日暗香先返玉梅魂
(舊巢痕按陸㳺作施氏注東坡詩序解舊巢字甚詳云/昔祖宗以三館養士儲將相才及官制行罷三舘而東)
(坡盖嘗直史館然自謫為散官削去史館之職久矣至/于史館亦廢故云新掃舊巢痕其用事之嚴如此愚意)
(詩句必作如是解毋乃太固/後人穿鑿之病所以不免也)
　　　食甘
一䨇羅帕未分珍林下先嘗愧逐臣露葉霜枝剪寒碧
金槃玉指破芳辛清泉䔩䔩先流齒香霧霏霏欲噀人
坐客殷勤為收子千奴一掬奈吾貧
(唐蕭嵩傳荆州進黄甘帝以紫帉包賜之又柳氏舊聞/云以素羅包其二賜嵩薛逢謝西川相公賜甘子詩滿)
(合新甘破鼻香相公恩重賜先嘗千奴用/李衡千頭木奴事詳見上巻東坡詩注)
　　　大寒步至東坡贈巢三(巢三名谷字元修眉山/人嘗舉進士京師東坡)
　　　　(責黄州谷走江淮因與之逰及二蘇用於朝/谷未嘗一見逮謫嶺海慨然自眉山徒步訪)
　　　　(之至梅州遺文定書曰我萬里步行見公不/自意全今至梅矣文定驚喜曰此非今世人)
　　　　(古之人也既見相泣時谷年七十三將復見/文忠於海南文定止之不可至新㑹蠻𨽻竊)
　　　　(其橐装獲於新州/谷從之病死扵新)
春雨如暗塵春風吹倒人東坡數間屋巢子誰與鄰
空牀歛敗絮破竈鬱生薪相對不言寒哀哉知我貧
我有一瓢(一作/尊)酒獨飲良不仁未能赬我頰聊復濡
子唇故人千鐘禄馭吏醉吐茵那知我與子坐作寒
螀呻努力莫怨天我爾皆天民行看花柳動共享無
邊春
(南史陶潛傳敗絮自擁何慙兒子杜荀鶴詩/旋斫生柴帯葉燒吐茵用漢丙吉事注再見)
　　　元脩菜(并引/)
　　菜之美者有吾鄉之巢故人巢元脩嗜之余亦嗜
　　之元脩云使孔北海見當復云吾家菜耶因謂之
　　元脩菜余去鄉十有五年思而不可得元脩適自
　　蜀來見余於黄乃作是詩使歸致其子而種之東
　　坡之下云(世說楊脩九嵗甚聰慧孔君平詣其父/父不在兒為設果孔指楊梅以戲兒曰)
　　　(此是君家果應聲答曰/未聞孔雀是君家禽)
彼美君家菜鋪田緑茸茸豆莢圓且小槐牙細而豐種
之秋雨餘擢秀繁霜中欲花而未萼一一如青蟲是時
青帬女採擷何悤悤烝之復湘之香色蔚其饛㸃酒下
鹽豉縷橙芼薑蔥那知雞與豚但恐放箸空春盡苗葉
老耕翻煙雨叢潤隨甘澤化暖作青泥融始終不我負
力與糞壤同我老忘家舍楚音變兒童此物獨嫵媚終
年繋余胷君歸致其子囊盛勿函封張騫移苜蓿適用
如葵菘馬援載薏苡羅生等蒿蓬懸知東坡下塉鹵化
千鍾長使齊安民指此說兩翁
(詩小雅有饛簋飱有捄棘匕晉陸機傳千里蓴羮未下/鹽豉再見韓退之詩芼以椒與橙杜子美姜少府設膾)
(歌放箸未覺金盤空王右軍來禽青李帖子皆囊盛為/佳函封多不生再見漢張騫傳大宛國馬耆苜蓿騫始)
(為武帝言之其後漢使來歸種之/離宫館旁極望焉薏苡注巳見)
　　　二月三日㸃燈㑹客
江上東風浪接天苦寒無賴破春姸試開雲夢羔兒酒
快瀉錢塘藥玉船蠶市光隂非故國馬行燈火記當年
冷煙濕雪梅花在畱得新春作上元
(王注羔兒酒即今之羊羔酒藥玉船盖以藥煑石而似/玉者可作酒杯先生又有獨酌試藥玉船詩成都有蠶)
(市注見首巻馬行在汴京舊城之/東北隅蓋鬻馬之區百賈所㑹也)
　　　上已日與二三子攜酒出游隨所見輙作數句
　　　明日集之為詩故詞無倫次(先生志林記此日/出游云黄州定慧)
　　　　(院東小山上有海棠一株特繁茂每嵗盛開/時必為置酒已五醉其下矣今年復與參寥)
　　　　(及二三子訪焉則園已易主主雖市井人然/以余故稍加培治山上多老枳木花白而圓)
　　　　(香色皆不凡以余故亦得不伐既飲復憩扵/尚氏之第尚所居竹林花木皆可喜醉臥閣)
　　　　(上稍醒聞坐客崔成者彈雷琴作悲風曉角/錚錚然意謂非人間也晩乃歩出城東入何)
　　　　(氏韓氏竹園遂置酒竹隂下興盡/乃徑歸元豐七年三月初二日也)
薄雲霏霏不成雨杖藜曉入千花塢柯丘海棠吾有詩
獨笑深林誰敢侮三杯卯酒人徑醉一枕春睡日亭午
竹閒老人不讀書留我閉門誰教汝出簷聚枳十圍大
寫真素壁千蛟舞東坡作塘今幾尺攜酒一勞農工苦
郤尋流水出東門壊垣古塹花無主臥開桃李為誰姸
對立鵁鶄相媚嫵開樽藉草勸行路不惜春衫汙泥土
褰裳共過春草亭扣門卻入韓家圃轆轤繩斷井深碧
鞦韆索挂人何所映簾空復小桃枝乞漿不見譍門女
南山古臺臨斷岸雪陣翻空迷仰俯故人餽我玉葉羮
火冷煙消誰為煮﨑嶇束緼下荒徑婭姹隔花聞好語
更隨落景盡餘樽卻旁孤城得僧宇主人勸我洗足眠
倒牀不復聞鐘鼓明朝門外泥一尺始悟三更雨如許
平生所向無一遂兹游何事天不阻固知我友不終窮
豈弟君子神所予
(黄州東坡圖柯山四望直南高丘故亦名柯丘東南隅/海棠一株甚茂又柯丘南尚氏家有叢枳甚大公嘗自)
(為圖之晋書王徽之傳吳中一士大夫家有好竹欲觀/之便出坐輿造竹下諷嘯良乆主人灑掃請坐徽之不)
(顧将出主人乃閉門徽之便以此賞之盡歡而去又互/見前晉阮脩傳意有所思率爾褰裳不避晨夕小桃用)
(本事詩所載崔護事巳見傳竒裴航經藍橋驛因渴乞/漿扵茅舍老嫗嫗曰雲英擎一甌漿來郎君要飲俄於)
(葦箔下出䨇玉手捧瓷甌飲之互見十四巻次韻舒教/授詩注漢蒯通傳束縕請火於亡肉家歐陽永叔莫登)
(樓詩婭姹扶欄車兩頭髧髦垂鬟嬌未羞詩大雅豈弟/君子神所勞矣韓退之薦士詩微詩公勿誚豈弟神所)
(勞/)
　　　日日出東門
日日出東門歩尋東城游城門抱闗卒笑我此何求我
亦無所求駕言寫我憂意適忽忘返路窮乃歸休懸知
百嵗後父老說故侯古來賢達人此路誰不由百年寓
華屋千載歸山丘何事羊公子不肎過西州
(詩國風駕言出㳺以寫我憂史記蕭何世家召平者故/秦東陵侯晉羊曇謝安甥也安薨後行不由西州路詳)
(見七巻遊東/西巖詩注)
　　　南堂五首(齊安拾遺夏澳口之側本水驛有亭/曰臨臯郡人以驛之高陂上築南堂)
　　　　(為先生/㳺息)
江上西山半隐堤此邦臺館一時西南堂獨有西南向
臥看千帆落淺谿
暮年眼力嗟猶在多病顛毛郤未華故作明牕書小字
更開幽室養丹砂
他時夜雨困移牀坐厭愁聲㸃客腸一聽南堂新瓦響
似聞東塢小荷香
山家為割千房蜜稚子新畦五畞蔬更有南堂堪著客
不憂門外故人車
(杜子美秋野詩風落收松子天寒割/蜜房孟東野新居詩獨治五畞蔬)
掃地燒香閉閣眠簟紋如(二作/似)水帳如煙客來夢覺知
何處挂起西牕浪接天
(李商隐詩水紋簟滑鋪牙牀李太白詩碧紗如煙隔牕/語尉遲偓中朝故事路巖籍沒有蚊㡡一頂輕宻如煙)
(人疑其/蛟綃也)
　　　次韻子由種杉竹
吏散庭空雀噪簷閉門獨㝛夜厭厭似聞棃棗同時種
應與杉篁刻日添糟麴有神熏不醉雪霜誇健巧相沾
先生坐待清隂滿空使人人歎滯淹
(詩小雅厭厭/夜飲注安也)
　　　孔毅父妻挽辭
結褵記初歡同穴期晩嵗擇夫得温嶠生子勝王濟高
風相賓友古義仍兄弟從君吏隠中窮達初不計云何
抱沈疾俯仰便一世幽隂淒房櫳芳澤在巾袂百年縱
得滿此路行亦逝那将有限身長㵼無益涕君文照今
古不比山石脆當觀千字誄寜用百金瘞
(毛詩東山四章樂男女之得及時也云親結其褵九十/其儀毛傳曰褵婦人之褘褘香䙬也又大車刺周大夫)
(禮義陵遲男女滛奔云榖則異室死則同穴世說温嶠/從姑有一女屬嶠覔婿嶠報姑已得之門地壻身盡不)
(減嶠因下玉鏡臺一枚既交禮女以手披紗扇撫掌大/笑曰我固疑是老奴晉列女傳王渾妻鍾琰生子濟詳)
(見八巻賀陳述古弟章生子詩注左傳僖公三十二年/臼季使過冀見冀缺耨其妻饁之敬相待如賔後漢龎)
(公傳夫妻相與敬如賓客古樂府焦仲卿妻詩結髪同/枕席黄泉共為友毛詩女曰雞鳴陳古義以刺今不說)
(徳而好色也又宴爾新昏如兄如弟漢班倢伃賦房櫳/虛兮風泠泠楚詞大招粉白黛黑施芳澤鄭𤣥周禮注)
(誄謂積累生時徳行漢朱建傳母死辟/陽侯奉百金裞注裞贈終者之衣被)
　　　次韻孔毅父久旱已而甚雨三首(先生為楊道/士書一帖云)
　　　　(僕謫居黄岡綿竹武都山道士楊世昌子京/自廬山來過余□□□乃去其人善畫山水)
　　　　(能鼔琴曉星歴骨色及作軌革卦影通知黄/白藥術可謂藝矣明日當舎余去為之悵然)
　　　　(浮圖不三㝛木下真有以也元豐六年五月/八日東坡居士書又一帖云十月十五日夜)
　　　　(與楊道士泛舟赤壁飲醉夜半有一鶴自江/南來翅如車輪嘎然長鳴掠余舟而西不知)
　　　　(其為何祥也聊復記云按次毅父韻第三首/載西州楊道士凡數聯因此帖知為世昌詩)
　　　　(中又言善吹洞簫其自廬山從公蓋壬戌之/夏前赤壁賦云客有吹洞簫者殆是楊也先)
　　　　(生先嘗為賦蜜酒歌後赤壁賦云適有孤鶴/横江東來觀此帖蓋非寓言夢一道士者豈)
　　　　(即世昌姑托以夢耶先生道大才高不容於/時憂患半生如陳季常巢元脩張中吳子野)
　　　　(輩獨相從流離困戹之中其姓名遂不沒扵/千載今世昌藉此復有傳扵後世夫豈偶然)
　　　　(二帖書在蜀牋筆畫/甚精㝛嘗以入石云)
饑人忽夢飯甑溢夢中一飽百憂失只知夢飽本來空
未悟眞饑定何物我生無田食破硯爾來硯枯磨不出
去年太嵗空在酉傍舍壺漿不容乞今年旱勢復如此
嵗晩何以黔吾突青天蕩蕩呼不聞况欲稽首號泥佛
罋中蜥蜴尤可笑跂跂脈脈何等秩隂陽有時雨有數
民是天民天自䘏我雖窮苦不如人要亦自是民之一
形容雖是喪家狗未肎弭耳争投骨倒冠落幘謝朋友
獨與蚊雷共圭蓽故人嗔我不開門君視我門誰肯屈
可憐明月如潑水夜半清光飜我室風從南來非雨候
且為疲人洗蒸鬱褰裳一和快哉謡未暇饑寒念明日
(白樂天詩渇人多夢飲饑人多夢食唐杜牧傳夢書皎/皎白駒字俄而飯甑裂牧曰不祥也乃自為墓志馬總)
(意林袁雅正書太嵗在酉乞漿得酒太嵗在已販妻鬻/子則知災祥有自然之理史通略及朝野僉載竝云後)
(漢和熹鄧皇后紀嘗夢捫天蕩蕩正青張奂傳凡人之/情寃則呼天窮則扣心今呼天不聞扣心無益誠自傷)
(痛蜥蜴詳見十二巻蠍虎詩注史記孔子世家鄭人謂/孔子纍纍若䘮家之狗再見戰國䇿應侯謂秦王曰王)
(見大王之狗臥者臥起者起行者行止者止毋相與鬬/者投之一骨輕起相牙何則有争意也漢中山靖王傳)
(衆呴漂山聚蚊成雷左傳襄十年王叔之宰曰蓽門圭/竇之人杜預注蓽門柴門圭竇小户穿壁為户上銳下)
(方状如圭也快哉用/宋玉風賦語注已見)
去年東坡拾瓦礫自種黄桑三百尺今年刈草蓋雪堂
日炙風吹靣如墨平生懶惰今始悔老大勤農天所直
沛然例賜三尺雨造化無心怳難測四方上下同一雲
甘霔不為龍所隔(公自注俗/有分龍日)蓬蒿下濕迎曉來燈火新
凉催夜織老夫作罷得甘寝臥聽牆東人響屐奔流未
已坑谷平折葦枯荷恣漂溺腐儒麤糲支百年力耕不
受衆目憐破陂漏水不耐旱人力未至求天全㑹當作
塘徑千歩横斷西北遮山泉四鄰相率助舉杵人人知
我囊無錢明年共看决渠雨饑飽在我寜闗天誰能伴
我田間飲醉倒惟有支頭甎
(詩小雅上天同雲杜子美詩四海八荒同一雲又詩百/年麤糲腐儒飡班孟堅西都賦决渠降雨荷鍤成雲漢)
(李廣傳嘗夜從一騎出從人田間/飲韓退之詩暫拳一手支頭臥)
天公號令不再出十日愁霖併為一君家有田水冒田
我家無田憂入室不如西州楊道士萬里隨身惟兩膝
沿流不惡泝亦佳一葉扁舟任飄突山芎麥麴都不用
泥行露㝛終無疾夜來饑腸如轉雷旅愁非酒不可開
楊生自言識音律洞簫入手清且哀不須更待秋井塌
見人白骨方銜杯
(揚子法言鼓舞萬物者其雷風乎鼓舞萬民者其號令/乎雷不一風不再後漢蔡邕傳風者天之號令也山芎)
(麥麴用左傳申叔展語詳見上巻和王鞏詩注後漢趙/壹傳柴車草屛露㝛其傍庾信愁賦細酌榴花一兩杯)
(蕩彼愁門終不開杜子美醉歌忽憶雨時秋/井塌古人白骨生青苔如何不飲令心哀)
　　　初秋寄子由
百川日夜逝物我相隨去惟有㝛昔心依然守故處憶
在懐逺驛閉門秋暑中藜羮對書史揮汗與子同西風
忽淒厲落葉穿户牖子起尋裌衣感嘆執我手朱顔不
可恃此語君莫疑别離恐不免功名定難期當時巳悽
斷况此兩衰老失塗既難追學道恨不蚤買田秋巳議
築室春當成雪堂風雨夜已作對牀聲
(懐逺驛在汴京麗景門按東坡嘉祐六年與子由同奉/制䇿寓懐遠驛笠澤叢書陸龜䝉復友生論文書云讀)
(古聖人書每涵泳義味獨坐日昃案/上一杯藜羮如五鼎太牢饋於左右)
　　　和黄魯直食筍
飽食有殘肉饑食無餘菜紛然生喜怒似被狙公賣爾
來誰獨覺凛凛白下宰(公自注太和古白下也/時魯直知吉州太和縣)一飯在
家僧至樂甘不壊多生味蠧簡食筍乃餘債蕭然映樽
俎未肯雜松芥君看霜雪姿童稚巳耿介胡為遭暴横
三嗅不忍嘬朝來忽解籜勢廹風雷噫尚可餉三閭飯
筒纒五采
(荘子齊物論狙公賦茅曰朝三而暮四衆狙皆怒曰然/則朝四而暮三衆狙皆恱名實未虧而喜怒為用亦因)
(是也再見穆天子傳暴蠧書于羽陵注云暴書中蠧蟲/韓退之雜詩豈殊蠧書魚生死文字間續齊諧記屈原)
(以五月五日投汨羅而死楚人哀之是日以竹筒貯米/祭之建武元年長沙人見人自稱三閭大夫曰常苦蛟)
(龍所竊願以五色絲/纒之則蛟龍所畏也)
　　　聞子由為郡僚所捃恐當去官
少學不為身㝛志固有在雖然敢自必用舍置度外天
初若相我發迹造𢎞大豈敢負所付捐軀欲投㑹寜知
事大繆舉歩得狼狽我已無可言墮甑難追悔子雖僅
自免雞肋安足頼低回畏罪罟黽勉敢言退若人疑或
使為子得㣲罪時哉歸去來共抱東坡耒
(柳子厚冉谿詩少時陳力希公侯許國不復為身謀後/漢隗囂傳帝曰且當置此兩子扵度外詩大雅而式𢎞)
(大莊子廣而造大也孔叢子吾於狼狽見聖人之志酉/陽雜俎狽亦狼之類前足絶短每行必駕兩狼失狼則)
(不能行故世言事乖者謂之狼狽後漢張歩傳負負無/可言者墮甑後漢孟敏事注巳見後漢楊修傳曹操欲)
(討劉偹而不得進欲守之又難為功於是出教曰雞肋/外曹莫能曉修曰雞肋食之則無所得棄之則如可惜)
(公歸計决矣乃令外曰稍嚴操於是回師晉劉伶嘗因/醉忤客客奮前欲毆之伶徐曰雞肋不足以安尊拳其)
(人笑而止詩小雅豈不懐歸畏/此罪罟又黽勉從事不敢吿勞)
　　　次韻王鞏南遷初歸二首
問君謫南賓野葛食㡬尺逢人瘴髪黄入市胡眼碧三
年不易過坐睨倚天壁歸來貌如故妙語仍破鏑那能
廢詩酒亦未妨禪寂願為尚書郎還賜上方舄
(博物志魏太祖習啖野葛至一尺北夢瑣言嶺南黄/茅瘴患者髪落白樂天詩大江寒見底巨山青倚天)
江家舊池臺修竹圍一尺歸來萬事非惟見秦淮碧平
生痛飲處遺墨鴉栖壁西來故父客金印雜鳴鏑三槐
老更茂花絮春寂寂中㣲未可料家廟藏赤舄
(劉禹鍚江總宅詩池臺竹樹五畞餘至今人道江家宅/又詩青松鬰成塢修竹盈尺圍山謙之丹陽記始皇鑿)
(金陵斷方山為瀆令淮水貫城中入大江謂之秦淮江/總歸金陵詩歸來惟見秦淮碧漢吳王濞傳周亞夫問)
(故父絳侯客史記張耳傳外黄女亡其夫去抵父客漢/百官表相國丞相金印紫綬晉周顗傳殺諸賊奴取金)
(印如斗大繋肘鳴鏑字出漢匈奴傳注巳見曹子建樂/府攬弓㨗鳴鏑周禮三槐三公位焉按東坡三槐堂記)
(云故兵部侍郎晋國王公嘗手植三槐於庭曰吾子孫/必有為三公者已而其子魏國文正公相真宗其子懿)
(敏公事仁宗鞏文正孫也唐禮樂志諸臣之享其親/廟室服器之數視其品詩大雅王鍚韓侯𤣥衮赤舄)
　　　孔毅父以詩戒飲酒問買田且乞墨竹次其韻
酒中真復有何好孟生雖賢未聞道醉時萬慮一掃空
醒後紛紛如㝛草十年揩洗見真妄石女無兒焦榖槁
此身何異貯酒瓶滿輒予人空自倒武昌痛飲豈吾意
性不違人遭客惱君家長松十畞隂借我一菴聊洗心
我田方寸耕不盡何用百頃糜千金枕書熟睡呼不起
好學憐君工雜擬且将墨竹換新詩潤色何須待東里
(孟生孟嘉也注屢見韓退之詩數杯澆腸雖暫醉皎皎/萬慮醒還新維摩經文殊師利問維摩詰言菩薩云何)
(觀於衆生維摩詰言如焦穀牙如石女兒嵇康幽憤詩/性不傷物頻致怨憎列子方寸之地虛矣監戒録王梵)
(夫詩云但存方寸/地留與子孫耕)
　　　任師中挽辭(任師中名伋巳見前注師中為新/息令民愛之買田而居後通判黄)
　　　　(州知瀘州沒扵遂州其在齊安常逰於定惠/院既去郡人名其亭曰任公東坡遷齊安人)
　　　　(知其與師中善也復為師中菴曰師/中必來訪予将館於是潁濱為作記)
大任剛烈世無有疾惡如風朱伯厚小任温毅老更文
聰明慈愛小馮君兩任才行不須說疇昔竝友吾先人
相看半作晨星沒可憐太白與殘月大任先去冢未乾
小任相繼呼不還強寄一樽生死别樽中有淚酒應酸
貴賤賢愚同盡耳君家不盡縁賢子人間得喪了無憑
只有天公終可倚
(後漢朱震字伯厚詳見十七巻林子中以詩寄文與可/注大小馮君見十二巻和孔宻州詩注揚子法言日昃)
(不飲酒酒必酸白樂天詩賢愚/貴賤同歸盡北邙冢墓高嵳峩)
　　　子由作二頌頌石臺長老問公手寫蓮經字如
　　　黑蟻且誦萬遍脅不至席二十餘年予亦作二
　　　首
眼前擾擾黑蚍蜉口角霏霏白唾珠要識吾師無礙處
試将燒郤看瞋無
(後漢趙壹傳欬唾自成珠莊子秋水篇子/不見夫唾者乎噴則大者如珠小者如霧)
眼睛心地兩虛圓脅不沾牀二十年誰信吾師非不睡
睡虵巳死得安眠
(傳燈録第十祖初侍伏䭾尊者未嘗睡眠謂其脅不至/席號脅尊者遺教經煩惱毒虵睡在汝心譬如黑蚖在)
(汝室睡當以持戒之鉤早併/除之睡虵既出乃可安眠)
　　　鄧忠臣母周挽辭(鄧忠臣字眘思/湘州湘隂人)
㣲生真草木無處謝天力慈顔如春風不見桃李實古
今抱此恨有志俯仰失公子豈先知戰戰常惜日吾君
日月照委曲到肝鬲哀哉人子心吾何愛一邑家庭拜
前後粲然發笑色豈比黄壤下焚瘞千金璧若人道徳
人視此亦戲劇聊償曽閔意遽與仙佛寂孤纍臥江渚
永望墳墓隔作詩相楚挽感動淚再滴
(尚書洛誥王命周公後作冊逸誥孔氏傳云伯禽封命/之書皆同在烝祭之日周公拜前魯公拜後公羊傳封)
(魯公以為周公也周公拜乎前魯公拜乎後漢王莽傳/子父俱延拜而受之注謂周公拜前魯公拜後出尚書)
(大傳揚雄反騷欽弔楚之湘纍注不以罪死曰纍按孤/纍公自謂也譙周法訓曰挽歌者高帝召田横至尸鄉)
(自殺從者悲歌以寄其情後續之為薤露蒿里以送喪/至李延年分為二等薤露送王公貴人蒿里送士大夫)
(庻人使挽者歌之因呼為挽歌謝希逸宋貴妃誄鏘楚/挽於槐風注楚者酸楚也杜子美詩臨岐别數子握手)
(淚再/滴)
　　　徐君猷挽辭(君猷名大受終於黄州事見/十九巻戲君猷不飲酒詩注)
一舸南游遂不歸清江赤壁照人悲請看行路無從涕
盡是當年不忍欺雪後獨來栽柳處竹間行復採茶時
山成散盡樽前客舊恨新愁只自知
(荆州記蒲圻縣沿江一百里南岸名赤壁周瑜黄蓋乗/大艦大破魏武於烏林赤壁東西一百六十里禮記孔)
(子之衞遇舊館人之喪而入哭之遇一哀而出涕子貢/曰無乃已重乎子曰予惡夫涕之無從也史記滑稽傳)
(子産治鄭民不能欺子賤治單父民不忍欺西門豹/治鄴民不敢欺李後主秋夕詩徃愁新恨有誰知)
　　　和蔡景繁海州石室(蔡景繁名承禧事見二十/二巻蔡景繁官舍小閣詩)
　　　　(注東坡在黄有答景繁帖云朐山臨海石室/信如所諭前某嘗攜家一㳺時有胡琴婢就)
　　　　(室中作濩索凉州凛然有冰車鐵馬之聲婢/去乆矣因公復起一念若果游此必有新篇)
　　　　(當破戒奉和也又云海上竒觀恨不與公同/㳺大篇或可追賦景繁徃㳺既賦詩坡為屬)
　　　　(和前所述皆指石曼卿後車胡琴云云皆帖/中語意又前年開閤云云即所謂婢去久矣)
　　　　(因公復起一念用此帖為証而詩乃粲然因/公復起一念實用陳鴻長恨傳楊妃語也)
芙蓉仙人舊㳺處(公自注石/曼卿也)蒼藤翠壁初無路戲将桃
核裹黄泥石閒散擲如風雨坐令空山作錦繡倚天照
海花無數花閒石室可容車流蘇寳蓋窺靈宇何年霹
靂起神物玉棺飛出王喬墓當時醉臥動千日至今石
縫餘糟醑山人一去五十年花老室空誰作主手植數
松今偃蓋蒼髯白甲低瓊户我來取酒酬先生後車仍
載胡琴女一聲冰鐵散巖谷海為瀾翻松為舞爾來心
賞復何人持節中郎醉無伍獨臨斷岸呼出日紅波碧
巘相吞吐徑尋我語覔餘聲拄杖彭鏗叩銅鼓長篇小
字逺相寄一唱三歎神悽楚江風海雨入牙頰似聽石
室胡琴語我今老病不出門海山巖洞知何許門外桃
花自開落牀頭酒罋生塵土前年開閤放柳枝今年洗
心參佛祖夢中舊事時一笑坐覺俯仰成今古願君不
用刻此詩東海桑田眞旦暮
(歐陽公詩話石曼卿卒後故人有見之者云恍惚如夢/中言我今為仙也所主芙蓉城又石曼卿通判海州以)
(山嶺髙峻人路不通了無花卉㸃綴映照使人以泥裹/桃核為弹抛擲於山嶺之上一二嵗間花發滿山爛如)
(錦繡張平子東京賦樹翠宇之高蓋飛流蘇之騷殺庾/信賦翡翠珠被流蘇羽帳後漢王喬傳為葉令天下玉)
(棺於堂前吏人推排終不摇動喬曰天帝獨召我耶乃/沐浴寝其中蓋便立覆㝛昔葬於城東土自成墳博物)
(志昔人有𤣥石者從中山酒家飲與之千日酒而忘語/其節歸數日尚醉家人以為死遂𦵏之酒家計其日徃)
(告之發冢乃醒玉䇿記千嵗松樹四邉披起上杪不長/望而視之有如偃蓋楚詞惜誓章載玉女於後車白樂)
(天五弦彈歌鐵撃珊瑚一兩曲冰瀉玉盤千萬聲後漢/蔡邕為左中郎将蔡景繁時漕淮南故云持節中郎馬)
(援傳得駱越銅鼓韓退之詩杖撞玉板聲彭觥開閤用/王敦事詳見十七巻李公擇過高郵詩注白樂天不能)
(忘情吟序樂天既老又病風乃録家事㑹經費去長物/妓有樊素者年二十餘綽綽有歌舞態善唱楊枝人多)
(以曲名名之由是名聞洛下将放之馬有駱者駔壯駿/稳乗之亦有年将鬻之圉人牽馬出門馬驤首反顧一)
(鳴似知去而旋戀者素慘然立且拜婉孌有詞詞畢泣/下予愍然不能對且命廻勒反袂飲素酒自飲一杯快)
(吟數十聲因自哂題其篇曰不能忘情吟駱馬注巳見/神仙傳麻姑謂王方平曰自接侍以來見東海三為桑)
(田向到蓬萊水乃淺於徃昔㑹時略半也豈将復為/陵陸乎方平笑曰聖人言海中行復揚塵也再見)
　　　和秦太虛梅花
西湖處士骨應槁只有此詩君壓倒東坡先生心巳灰
為愛君詩被花惱多情立馬待黄昏殘雪消遲月出蚤
江頭千樹春欲闇竹外一枝斜更好孤山山下醉眠處
㸃綴帬腰紛不掃萬里春隨逐客來十年花送佳人老
去年花開我已病今年對花還草草不知風雨巻春歸
收拾餘香還畀昊
(歐陽公歸田録處士林逋居於杭州西湖之孤山善為/詩如梅花詩疎影横斜水清淺暗香浮動月黄昏評詩)
(者謂前世詠梅花者多矣未有此句也自逋之卒湖山/寂寥未有繼者摭言寳歴中楊嗣復宴諸生扵新昌里)
(第元白亦預皆賦詩于席惟楊汝士後成而最佳元白/歎伏汝士醉歸語子弟曰我今日壓倒元白杜子美絶)
(句江上被花惱不徹無處告訴只顛狂白樂天杭州春/望詩誰開湖寺西南路草緑帬腰一道斜注云孤山在)
(湖洲中草緑時望如帬腰詩/小雅勞人草草又投畀有昊)
　　　再和潛師
化工未議蘇羣槁先向寒梅一傾倒江南無雪春瘴生
為散冰花除熱惱風清月落無人見洗糚自趁霜鐘蚤
惟有飛來雙白鷺玉羽瓊枝鬬清好吳山道人心似水
眼浄塵空無可掃故将妙語寄多情横機欲試東坡老
東坡習氣除未盡時復長篇書小草且撼長條飡落英
忍饑未擬窮呼昊
(山海經豐山上有九耳鐘霜降則鳴柳子厚龍城録隋/開皇中趙師雄遷羅浮一日憇於林間見一女淡糚出)
(迎相與叩酒家門而飲頃之醉寝師雄亦懵然乆之東/方巳白起視乃在大梅樹下上有翠羽啾㗩湏臾月落)
(參横但惆悵而巳蜀注云宋武帝宫人早朝聞景陽樓/鐘聲即起糚洗出南史及南齊書李賀詩今朝畫眉早)
(不待景陽鐘漢書鄭崇傳臣門如市臣心如水列子是/殆見吾衡氣機也衡通横華嚴經除一切煩惱習氣爾)
(雅夏為/昊天)
　　　橄欖
紛紛青子落紅鹽正味森森苦且嚴待得㣲甘回齒頰
已輸崖蜜十分甜
(本草崖蜜又名石蜜别有土蜜木蜜歸叟詩話范景仁/云橄欖木高大難採以鹽擦木身則實自落顧禧注云)
(記得小說南人誇橄欖於河東人云此有回味東人云/不若我棗比至伱回味我已甛久矣棗一作杮按惠洪)
(冷齋夜話云崖蜜事見鬼谷子謂櫻桃也今之鬼谷子/實無此說然略記陸士衡有賦云朱藍崖蜜士衡此語)
(當有/所自)
　　　海棠
東風𣺌渺(一作/嬝嬝)泛崇光香霧空濛(一作/霏霏)月轉廊只恐夜
深花睡去故(一作/更)燒髙燭照紅糚
(宋玉招魂光風轉蕙泛崇蘭些花睡/暗使楊妃卯醉未醒事注已見)
　　　東坡
雨洗東坡月色清市人行盡野人行莫嫌犖确坡頭路
自愛鏗然曵杖聲
　　　生日王郎以詩見慶次其韻并寄茶二十一片
折揚新曲萬人趍獨和先生于蒍于但信櫝藏終自售
豈知盌脫本無橅朅從冰叟來㳺宦肯伴臞仙亦號儒
棠棣竝為天下士芙蓉曽到海邊郛不嫌霧谷霾松柏
終恐虹梁荷棟桴高論無窮如鋸屑小詩有味似連珠
感君生日遥稱夀祝我餘年老不枯未辦報君青玉案
建谿新餅截雲腴
(荘子天地篇大聲不入於里耳折揚皇荂則嗑然而笑以/唐元徳秀傳𤣥宗酺五鳯樓下命三百里縣令刺史皆)
(聲樂集河内太守輦優伎數百瓌譎光麗徳秀時為魯/山令惟樂工數十人聨袂歌于蒍于于蒍于者徳秀所)
(為歌也帝聞異之歎曰賢人之言哉河内人其塗炭乎/乃黜太守徳秀益知名朝野僉載武后時宫中謡曰杷)
(推侍御史盌脫校書郎晉王沈傳仕郡文學鬱鬱不得/志乃作釋時論曰東野丈人觀時以居隐耕汙腴之墟)
(有冰氏子者出自沍寒之谷過而問塗漢司馬相如傳/列仙之儒居山澤間形容甚􁁺毛詩棠棣燕兄弟也棠)
(棣之華鄂不韡韡凡今之人莫如兄弟史記魯仲連傳/先生天下士也芙蓉胡㣲之芙蓉城傳為王迥子髙作)
(子高遇仙人周瑶英事見十四巻王郎字子立子髙其/兄也班固西都賦因瓌材而究竒抗應龍之虹梁列棼)
(橑以布翼荷棟桴而髙驤晉胡母輔之傳字彦國王澄/嘗與人書曰彦國吐嘉言如鋸木屑霏霏不絶文選演)
(連珠注傅𤣥叙連珠曰連珠者興扵漢章之世班固賈/逵傅毅三子受詔作之其大體必假喻以達其㫖使覽)
(者㣲悟合於古詩諷興之義欲歴歴如貫珠易見而可/恱故謂之連珠張衡四愁詩美人贈我錦繡段何以報)
(之青/玉案)
　　　别黄州
病瘡老馬不任鞿猶向君王得敝幃(一作/帷)桑下豈無三
㝛戀樽前聊與一身歸長腰尚載撑腸米闊領先裁蓋
癭衣投老江湖終不失來時莫遣故人非
(漢刑法志以鞿而御駻突注馬絡頭曰鞿杜子美瘦馬/行日暮不收烏啄瘡禮記敝帷不棄為埋馬也四十二)
(章經浮屠桑下一㝛日中一食慎勿再矣後漢襄楷傳/浮屠不三㝛桑下不欲久生恩愛精之至也郡邑志楚)
(人長腰粳米縮項鯿魚言美味也韻語陽秋汝人多苦/癭故歐陽公汝癭詩云傴婦垂甕盎嬌嬰食卵殻無由)
(辨肩頸有類龜縮殻梅聖俞詩云女慚高/掩襟男大闊裁領公作此詩時方移汝也)
　　　過江夜行武昌山上聞黄州鼔角
清風弄水月銜山幽人夜渡吳王峴黄州鼔角亦多情
送我南來不辭逺江南又聞出塞曲半雜江聲作悲健
誰言萬方聲一槩鼉憤龍愁為余變我記江邊枯柳樹
未死相逢真識面他年一葉泝江來還吹此曲相迎餞
(吳王峴在武昌西川九曲亭下志林云孫仲謀泛江自/樊口鑿山通道歸武昌今猶謂之吳王峴吳兢樂府古)
(題要解横吹曲有鼓角舊說云蚩尤帥魑魅與黄帝戰/帝始命吹角為龍鳴以禦之其後魏武北征烏丸越渉)
(沙漠軍士聞之悲思於是減為中鳴尤更悲矣唐樂令/諸道行軍應給鼔角者三萬人已上角十四具鼓二十)
(四靣二萬巳上角八鼔十四萬人已上角六鼔十不滿/萬人臨時量給互見十三巻古今樂録横吹胡樂張騫)
(入西域傳其法於長安李延年因之更造新聲後漢以/給邉将萬人将軍得之有黄鵠隴頭出塞入塞等十曲)
(見班超傳注杜子美閣夜詩五更鼔角/聲悲壯又詩萬方聲一槩吾道竟何之)
　　　自興國徃筠㝛石田驛南廿五里野人舍
谿上青山三百疊快馬輕衫來一抹倚山修竹有人家
横道清泉知我渴芒鞋竹杖自輕軟蒲薦松牀亦香滑
夜深風露滿中庭惟見孤螢自開闔
　　　将至筠先寄遲适逺三猶子
露㝛風飡六百里明朝飲馬南江水未見豐盈犀角兒
先逢玉雪王郎子(公自注時道逢王郎/於建昌方北行也)對牀欲作連夜
語念汝還須戴星起夜來夢見小於菟(公自注逺/小名虎兒)猶是
髧髦垂兩耳憶過濟南春未動三子出迎殘雪裏我時
移守古河東酒肉淋漓渾舍喜而今憔悴一羸馬逆旅
擔夫相汝爾出城見我定驚嗟身健窮愁不須恥我為
廼翁留十日掣電一歡何足恃惟當火急作新詩一醉
兩翁勝酒美
(露㝛字出趙壹傳已見鮑明逺升天行風飡委松柏雲/臥恣天行左傳宣十二年将飲馬于河而歸詩國風髧)
(彼兩髦揚雄方言周/晉秦隴間謂父曰翁)
　　　端午㳺真如遲适逺從子由在酒局
一與子由别郤數七端午身隨綵絲繫心與昌歜苦今
年疋馬來佳節日夜數兒童喜我至典衣具雞黍水餅
既懐鄉飯筒仍愍楚謂言必一醉快作西川語寜知是
官身糟麴困熏煑獨攜三子出古刹訪禪祖髙談付梁
羅(公自注梁羅/遲适小名也)詩律到阿虎歸來一調笑慰此長齟齬
(周處風土記仲夏端午烹鶩角黍注云端始也謂五月/五日風俗通五月五日以五綵絲繫臂者辟兵及鬼令)
(人不病温左傳僖三十年王使周公閱來聘饗有昌歜/杜預曰菖蒲葅也按世俗端午以菖蒲泛酒飲之嵗時)
(記及玉燭寳典諸書皆不載未詳所自宋玉/九辯圓鑿而方枘兮吾固知齟齬而難入)
　　　别子由三首兼别遲(㝛守都梁得東平康師孟/元祐二年三月刻二蘇公)
　　　　(所與九帖於洛陽坡書别子由第二詩而題/其後云元豐七年余自黄遷汝徃别子由於)
　　　　(筠作數詩留别此其一也其後雖不過洛而/此意未忘因康君郎中歸洛書以贈之元祐)
　　　　(元年三月/十日軾書)
知君念我欲别難我今此别非他日風裏楊花雖未定
雨中荷葉終不濕三年磨我廢百書一見何止得雙璧
願君亦莫嘆留滯六十小刼風雨疾
(漢司馬遷傳天子始建漢家之封太史公留滯周南不/得與從事發憤且卒法華經日月燈明佛說大乗經六)
(十小刼不/起于座)
先君昔愛洛城居我今亦過嵩山麓水南卜宅(一作/築)吾
豈敢試向伊川買修竹又聞緱山好泉眼傍市穿林瀉
冰玉遥想(一作/想見)茅軒(一作/簷)照水開兩翁相對清如鵠
(子由卜居賦序昔余先君以布衣宦學四方嘗過洛陽/愛其山川慨然有卜居意而貧不能遂唐温造隐居洛)
(水之南烏重𦙍辟河陽幕韓愈詩曰水南山人又繼徃/車馬僕從塞閭里唐地理志河南府本洛州有川三十)
(九其一曰伊川又河/南緱氏有仙人洞)
兩翁歸隐非難事惟要傳家好兒子憶昔汝翁如汝長
筆頭一落三千字世人聞此皆大笑慎勿生兒兩翁似
不知樗櫟薦明堂何似鹽車壓千里
(後漢鄭𤣥傳以書戒子益恩曰案之禮典便合傳/家晉宣穆張后傳帝曰老物不足惜慮困我好兒)
　　　初别子由至奉新作
雙鵲先我來飛上東軒背書隨好夢到人與佳節㑹一
歡難把玩回首了無在郤渡來時谿斷橋號淺瀬茫茫
暑天闊藹藹孤城背青山眊矂中落日凄凉外盛衰豈
吾意離合非所礙何以解我憂麤了一事大
　
　
　
　施註蘇詩巻二十
欽定四庫全書
　施註蘇詩巻二十一
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩五十四首
　　　　(起甲子四月以後離/黄州至金陵道中作)
　　　同年程筠徳林求先墳二詩
　　　　思成堂(詩商頌賚我思成注云神靈/來至我致齋之所思則用成)
宰樹連山谷祠堂照路隅養松無觸鹿助祭有馴烏歸
夢先寒食兒啼到白須遙知隣里化醉叟道爭扶
(公羊傳僖公三十三年秦伯曰若爾之年者宰上之木/拱矣注云宰冢也劉禹錫宣明二年碑堂詩千行宰樹)
(荆川道又王思道碑堂詩蒼蒼宰樹起寒煙杜子羙詩/蜀相祠堂何處尋唐禇無量傳母喪廬墓左鹿犯所植)
(松柏無量號訴曰山林不乏忍犯吾塋樹耶自是羣鹿/馴擾不復棖觸無量為終身不御其肉北史蕭祗傳祗)
(卒子放居䘮以孝聞所居廬前有二慈烏來集毎臨時/舒翅悲鳴全似哀泣家人則之未嘗有缺髙士傳老萊)
(子行年七十卧地為/小兒嗁欲親之喜)
　　　　歸真亭(述異記盧府君墓在館陶/銘曰盧府君歸真之室)
舊笑桓司馬今師鄭大夫不知徂歲月空覺老楸梧祭
禮傳家法阡名載版圖會㸔千字誄木杪見龜趺
(禮記夫子居於宋見桓司馬自為石槨三年而不成夫/子曰若是其靡也死不如速朽之愈也晉杜預傳遺令)
(曰密縣邢山上有冢云是鄭大夫祭仲或云子産之冢/也居山之頂四望周達東北向新鄭城意不忘本也其)
(隧道空其前示藏無珍寳不取於重深也吾將來兆域/儀制取法於鄭大夫欲以儉自完耳漢原渉傳曹氏𦵏)
(茂陵民謂其道曰京兆阡渉慕之遂買地開道立表署/曰南陽阡人不肯從謂之原氏阡周禮司會掌國之百)
(物財用凡在書契版圖葉夢得石林詩話學者多議木/杪見龜跌為語病謂龜趺不當出木杪殊未之思東南)
(多𦵏山上碑亭往往在半山間則/自下視之龜趺出木杪何足怪哉)
　　　過建昌李野夫公擇故居(李野夫名莘公擇之/兄嘗為江西轉運副)
　　　　(使/)
彭蠡東北源廬阜西南麓何人修水上種此一雙玉思
之不可見破宅餘修竹四隣戒莫犯十畝森似束我來
仲夏初解籜呈新緑幽鳥向我鳴野人留我宿徘徊不
忍去㣲月挂喬木遙想他年歸解組巾一幅對床老兄
弟夜雨鳴竹屋卧聴鄰寺鐘書牕有殘燭
(修水在建昌縣徐鉉搜神記陽公子雍伯嘗設義漿以/給行旅經三年有一人就公飲出石子一升與之曰種)
(此可得羙玉并得好婦如言種之後求徐氏婚徐笑曰/得白璧一雙乃可公於所種玉田果得玉徐氏乃以女)
(妻之元稹連昌宫詞連昌宫/中滿宫竹嵗久無人森似束)
　　　初入廬山三首
青山若無素偃蹇不相親要識廬山面他年是故人(公/自)
(注山南/山靣也)
自昔懐清賞神遊杳藹間如今不是夢真箇是廬山
芒鞵青竹杖自挂百錢遊可怪深山裏人人識故侯
(先生詩話僕初入廬山山谷竒秀平日所未見殆應接/不睱遂發意不欲作詩巳而見山中僧俗皆云蘇子瞻)
(來矣不覺作一絶曰芒鞵青竹杖云云既而哂前言之為/謬復作兩絶句青山若無素云云按詩話則今第三篇)
(首篇矣晉阮修傳嘗以百錢挂杖/頭至酒店便獨酣暢故侯注再見)
　　　圓通禪院先君舊遊也四月二十日晩至宿焉
　　　明日忌日也乃手寫寳積獻盖頌佛一偈以贈
　　　長老仙公仙撫掌笑曰昨夜夢寳盖飛下著處
　　　輙出火豈此祥乎乃作是詩院有蜀僧宣逮事
　　　訥長老識先君云
石耳峰頭路接天梵音堂下月臨泉此生初飲廬山水
他日徒參雪竇襌袖裏寳書猶未出夢中飛盖已先傳
何人更識嵇中散野鶴昻藏未是仙
(傳燈録雪竇師諱重顯遂州李氏子出家參隨州智門/祚和尚悟不起一念之㫖後居四明之雪竇有雪竇禪)
(師語錄野鶴用晉/嵇紹事注巳見)
　　　子由在筠作東軒記或戲之為東軒長老其壻
　　　曹煥往筠余作一絶句送曹以戲子由曹過廬
　　　山以示圓通慎長老慎欣然亦作一絶送客出
　　　門歸入室趺坐化去子由聞之仍作二絶一以
　　　答余一以答慎明年余過圓通始得其詳乃追
　　　次慎韻
君到髙安幾日囬一時斗藪舊塵埃贈君一籠牢収取
盛取東軒長老來
(九州志筠州治髙安縣白樂天/詩斗藪塵埃衣禮拜氷雪顔)
　　　　右送曹詩
大士何曾有生死小儒底處覓窮通偶留一吷千山上
散作人間萬竅風
　　　　右和慎詩
　　　余過温泉壁上有詩云直待衆生總無垢我方
　　　清冷混常流問人云長老可遵作遵巳退居圓
　　　通亦作一絶
石龍有口口無根自在流泉誰吐吞若信衆生本無垢
此泉何處覓寒温
(先生詩話載遵師篇云禪庭誰作石龍頭/龍口湯泉沸不休其下句即序中所載)
　　　世傳徐凝瀑布詩云一條界破青山色至為塵
　　　陋又偽作樂天詩稱羨此句有賽不得之語樂
　　　天雖渉淺易然豈至是哉乃戲作一絶
帝遣銀河一𣲖垂古來惟有謫仙詞飛流濺沫知多少
不與徐凝洗惡詩
(李白廬山瀑布詩飛流直下/三千尺疑是銀河落九天)
　　　書李公擇白石山房
偶尋流水上崔嵬五老蒼顔一笑開若見謫仙煩寄語
匡山頭白早歸來
(廬山記棲賢寺東北有五老峯廬山之勝此為最者李/太白詩廬山東南五老峯青天削出金芙蓉杜子羙詩)
(匡山讀書處/頭白好歸來)
　　　贈東林總長老(廬山在江州南三十里東林又/在山南五里晉道逺所居䂓制)
　　　　(廣袤水石深怪古迹無窮西林即永法師所/居規制稍不及東林元豐三年詔革江州東)
　　　　(林律居為禪席觀文殿學士王公詔出守南/昌欲延寳覺禪師寳舉常總自代總知之宵)
　　　　(遁去王公檄諸郡求訪得之新淦深山中遂/應命其徒相語曰逺公嘗有䜟記云吾滅七)
　　　　(百年後有肉身大士革居道/塲今符其語矣事見僧寳傳)
溪聲便是廣長舌山色豈非清淨身夜來八萬四千偈
他日如何舉似人
(阿彌陁經出廣長舌相遍覆三千大千世界楞嚴經等/八萬四千清淨寳日八萬四千爍迦羅首八萬四千母)
(陁羅臂皆記佛法門之數法華經世尊見大神力出廣/長舌清淨法身佛言三身法身者清淨無相之身也化)
(身者受生示現之身也報/身者功徳莊嚴之身也)
　　　題西林壁
横㸔成嶺側成峯逺近髙低各不同(一作無/一同)不識廬山
真面目只緣身在此山中
(華嚴經於一塵中大小刹種種差别如塵/數平坦髙下各不同佛悉往詣各轉法輪)
　　　廬山二勝(并/引)
　　余逰廬山南北得十五六竒勝殆不可勝紀而懶
　　不作詩獨擇其尤佳者作二首
　　　　開先潄玉亭(廬山記山中瀑布十餘處香爐/峯與雙劒峯在瀑布旁水源在)
　　　　　(五老峯頂西入康王谷為/水簾東為開先之瀑布)
髙巖下赤日深谷來悲風擘開青玉峽飛出兩白龍亂
沬㪚霜雪古潭搖清空餘流滑無聲快瀉雙石谼我來
不忍去月出飛橋東蕩蕩白銀闕沈沈水精宫願隨琴
髙生脚踏赤鯶公手持白芙渠跳下清泠中
(陸士衡詩頓轡倚髙嵓側聴悲風響述征記華山首陽/本一山巨靈擘開以通河流唐韻谼大壑也漢郊祀歌)
(天門開詄蕩蕩史記封禪書海中三神山其物禽獸盡/白而金銀為宫闕述異記呉王闔閭搆水晶宫楊漢公)
(吴興詩溪上玉樓樓上月清光合作水晶宫列仙傳琴/髙趙人也以鼓琴為樂康王舍人浮㳺冀州涿郡間二)
(百餘年後辭入涿水中取龍子與弟子期至日皆潔齋/候水傍設祠屋果乘赤鯉來祠中留一月餘復入水去)
(酉陽雜爼唐律捕得鯉即放號赤鯶公輒殺者杖八十/以䜟言鯉為李也莊子讓王舜以天下讓其友北人無)
(擇無擇因自投/於清泠之淵)
　　　　栖賢三峽橋(子由棲賢僧堂記元豐三年余/過廬山入栖賢谷谷中多大石)
　　　　　(岌嶪相倚水行石間其聲如雷霆又如千/乘車行者震掉不能自持雖三峽之險不)
　　　　　(過也故橋/曰三峽)
吾聞太山石積日穿綫溜况此百雷霆萬世與石鬭深
行九地底嶮出三峽右長輸不盡谿欲滿無底竇跳波
翻潛魚震響落飛狖清寒入山骨草木盡堅瘦空濛煙
靄間澒洞金石奏彎彎飛橋出㶑㶑半月彀玉淵神龍
近雨雹亂晴晝垂缾得清甘可嚥不可潄
(漢枚乘傳太山之霤穿石單極之䋁斷幹水非石之/鑽索非木之鋸漸靡使之然也孫子善守者藏於九)
(地之下三峽瞿塘巫山黄牛也列子渤海之東有大/壑焉為無底之谷名曰歸墟白樂天詩巖㠋無撮土)
(樹木多瘦堅杜子羙詩青㝠連澒洞左思吴都賦不/窺玉淵者未知驪龍之所蟠也按三峽橋上流有玉)
(淵/潭)
　　　陶驥子駿佚老堂
文舉與元禮尚得稱世舊淵明吾所師夫子乃其後挂
冠不待年亦豈為五斗我歌歸來引(公自注余增損淵/明歸去來以就聲)
(律謂之/歸來引)千載信尚友相逢黄巻中何似一杯酒君醉我
且歸明朝許來否
(後漢孔融傳年十嵗詣李膺融白我是李君通家子弟/膺問髙祖父甞與僕有恩舊乎融曰先君孔子與君先)
(人李老君同徳比義而相師友則融與君累世通家融/字文舉膺字元禮陶潛傳我醉欲眠卿可去此詩乃用)
(其語/意)
我從廬山來目送孤飛雲路逢陸道士知是千嵗人試
問當時友虎谿巳埃塵似聞佚老堂知是幾世孫能為
五字詩仍戴漉酒巾人呼小靖節自號葛天民
(廬山記逺公十八賢同修浄土結白蓮社山有虎谿逺/師送客過此虎輒號鳴嘗與陶淵明陸修静道士語不)
(覺過虎谿因相與大笑再見陶潛五栁先生傳酣暢賦/詩以樂其志無懐氏之民歟葛天氏之民歟漉酒即用)
(陶潛事/巳見)
　　　和李太白(并/引)
　　李太白有潯陽紫極宫感秋詩紫極宫今天慶觀
　　也道士胡洞微以石本示余盖其師卓玘之所刻
　　玘有道術節義過人今亡矣太白詩云四十九年
　　非一徃不可復今余亦四十九感之次其韻玊芝
　　一名瓊田草洞微種之七八年矣云更數年可食
　　許以遺余故并記之
寄卧虛寂堂月明浸疎竹冷然洗我心欲飲不可掬流
光發永歎自惜非余獨行年四十九還此北牕宿緬懐
卓道人白首寓醫卜謫仙固逺矣此士亦難復世道如
奕棋變化不容覆惟應玉芝老待得蟠桃熟
(史記日者傳賈誼曰吾聞古之聖人不居朝廷必在醫/卜之中三國王粲傳觀人圍碁局壊粲為覆之碁者不)
(信以帕盖局使更以他局為之用相比/較不誤一道蟠桃出度索山注巳見)
　　　次韻道潛留别(參寥從先生於黄期年先生移/汝同游廬山乃還於潛山中)
為聞廬岳多眞隠故就髙人斷宿攀巳喜禪心無别語
尚嫌剃髪有詩斑異同更莫疑三語物我終當付八還
到後與君開北户舉頭三十六青山
(維摩經云何斷攀緣以無所得唐僧詩髪為作詩斑晋/阮瞻傳王戎問曰聖人貴名教老荘明自然其㫖同異)
(瞻曰将無同戎咨嗟良久即命辟之時謂之三語掾楞/嚴經佛告阿難汝咸㸔此諸變化相吾今還本所因處)
(云何本因此諸變化明還日輪暗還黒月通還户牖壅/還牆宇緣還分别頑虛還空欎𡋯還塵清明還霽則諸)
(世間一切所有不出斯類汝/見八種見精明性當欲誰還)
　　　岐亭五首(并/引)
　　元豐三年正月余始謫黄州至岐亭北二十五里
　　山上有白馬青盖來迎者則余故人陳慥季常也
　　為留五日賦詩一篇而去明年正月復往見之季
　　常使人勞余於中塗余久不殺恐季常之為余殺
　　也則以前韻作詩為殺戒以遺季常自爾不復殺
　　而岐亭之人多化之有不食肉者其後數往見之
　　往必作詩詩必以前韻凡余在黄四年三往見季
　　常季常七來見余盖相從百餘日也七年四月余
　　量移汝州自江淮徂雒送者皆止慈湖而季常獨
　　至九江乃復用前韻通為五首以贈之
昨日雲隂重東風融雪汁逺林草木暗近舎煙火濕下
有隠君子嘯歌方自得知我犯寒來呼酒意頗急撫掌
動鄰里遶村捉鵝鴨房櫳鏘器聲蔬果照巾羃久聞蔞
蒿羙初見新芽赤洗盞酌鵝黄磨刀削熊白須臾我徑
醉坐睡落巾幘醒時夜向闌唧唧銅缾泣黄州豈云逺
但恐朋友缺我當安所主君亦無此客朝來静菴中惟
見峰巒集
(杜子美成都草堂詩不教鵝鴨惱比鄰周禮天官羃人/掌共巾羃説苑齊景公坐睡而夢五大夫晋庾凱傳頽)
(然而醉幘墮几上杜子美/龍門鎮詩古鎭峰巒集)
我哀籃中蛤閉口䕶殘汁又哀網中魚開口吐微濕刳
腸彼交病過分我何得相逢未寒温相勸此最急不見
盧懐愼烝壺似烝鴨坐客皆忍笑髠然發其羃不見王
武子每食刀几赤琉璃載烝㹠中有人乳白盧公信寒
陋衰髪得滿幘武子雖豪華未死神巳泣先生萬金璧
䕶此一蟻缺一年如一夢百嵗眞過客君無廢此篇嚴
詩編杜集
(莊子大宗師魚相呴以濕相濡以沫不如相忘於江湖/又外物篇神龜知能七十二鑽而無遺筴不能避刳腸)
(之患晉王獻之傳與徽之操之俱詣謝安二兄多言俗/事獻之寒温而已烝壺詳見十九巻蜜酒詩注按盧氏)
(雜説是鄭餘慶事而公詩指為盧懐愼豈懐慎事同此/而别有出處耶當考晉王濟傳字武子性豪侈麗服玉)
(食武帝幸其宅供饌悉貯琉璃器烝㹠甚美帝問之答/曰以人乳蒸㹠帝色甚不平食未畢而去按濟死年四)
(十六嵗新舊唐書並不載懐慎年夀惟鄭餘慶則云死/年七十六也黄庭經長生至慎房中急何謂死作令神)
(泣抱朴子以蟻鼻之缺損無價之純鈎李白桃李園序/天地者萬物之逆旅也光隂者百代之過客也又擬古)
(詩生者為過客死者為歸人嚴詩指/嚴武也杜子美集中有嚴武詩數篇)
君家蜂作窠嵗嵗添漆汁我身牛穿鼻巻舌聊自濕二
年三過君此行真得得爱君似劇孟扣門知緩急家有
紅頰兒能唱綠頭鴨行當隔簾見花霧輕羃羃為我取
黄封親拆官泥赤仍須煩素手自㸃葉家白樂哉無一
事十年不蓄幘閉門㺯添丁哇(一作/談)笑雜呱泣西方正
苦戰誰補将帥缺披圖見八陣合散更(平/聲)主客不須親
戎行坐論教君集
(荘子秋水牛馬四足是謂天落馬首穿牛鼻是謂人漢/書袁盎傳洛陽劇孟嘗過盎盎善待之安陵富人有謂)
(盎曰劇孟博徒将軍何自通之盎曰緩急人所有夫一/旦扣門不以親為解不以在亡為辭天下所望者惟季)
(心劇孟今公陽從數騎一旦有緩急寜足恃乎韓退之/晚秋聨句青娥翳長袖紅頰吹鳴籥綠頭鴨曲名南史)
(夏侯亶有数十妓妾並無被服姿容每有客常隔簾奏/伎黄封京師官法酒以黄紙或黄羅絹封羃缾口名黄)
(封酒茶錄建州葉氏多茶山每嵗貢焉三國志蜀諸葛/亮演兵法作八陣圖咸得其要云老子用兵有云吾不)
(敢為主而為客唐侯君集傳始太宗命李靖教君集兵/法既而奏靖且反兵之隠微不以示臣帝以譲靖曰方)
(中原無事臣之所教足以制四/夷而求盡臣術此君集欲反耳)
酸酒如虀湯甜酒如蜜汁三年黄州城飲酒但飲濕我
如更揀擇一醉豈易得幾思壓茅柴禁網日夜急西隣
推罋盎醉倒豬與鴨君家大如掌破屋無遮羃何從得
此酒冷面妬君赤定應好事人千石供李白為君三日
醉蓬髪不暇幘夜深欲逾垣臥想春罋泣君奴亦笑我
鬢齒行秃缺三年巳四至嵗嵗遭惡客人生幾兩屐莫
厭頻來集
(茅柴乃村落所醸醨薄酒也又黄州人造私酒俗謂之/壓茅柴漢循吏傳序禁網疎㶄詩意謂酒禁嚴也漢趙)
(廣漢傳為京兆尹至霍禹第搜索私屠酤推破盧罌韓/退之寄盧仝詩玊川先生洛城裏破屋數間而已矣俗)
(諺有無錢吃酒妬人面赤之語好事用楊雄傳語巳見/陶淵明飲酒詩時賴好事人載醪袪所惑李太白贈韋)
(南陵詩愁來飲酒二千石寒灰重暖生陽春山翁醉後/能騎馬别是風流賢主人王注春罋泣以言酒熟而泣)
(泣然也夜深逾垣似暗使畢卓傳/比舍郎酒熟夜至其罋間盗取意)
枯松强鑽膏槁竹欲瀝汁兩窮相值遇相哀莫相濕不
知我與君交游竟何得心法幸相語頭然未為急願為
穿雲鶻莫作将鶵鴨我行及初夏煮酒暎疎羃故鄉在
何許西望千山赤兹遊定安歸東泛萬頃白一歡寜復
再起舞花墮幘将行出苦語不用兒女泣吾非固多矣
君豈無一缺各念别時言閉户謝衆客空堂浄掃地虛
白道所集
(梵網經序當求精進如救頭然但念無常慎勿放逸杜/子美光祿坂詩西望千山萬山赤後漢來歙傳謂蓋延)
(曰呼巨卿欲相属以軍事而反効兒女子涕泣乎史記/申公傳公歸魯終身不出門復謝賔客荘子人間世虛)
(室生白宇泰定者發乎/天光又曰惟道集虛)
　　　郭祥正家醉畫竹石壁上郭作詩為謝且遺二
　　　古銅劍(郭祥正字功/父當塗人)
空腸得酒芒角出肝肺槎牙生竹石森然欲作不可回
吐向君家雪色壁平生好詩仍好畫書牆涴壁長遭罵
不瞋不罵喜有餘世間誰復如君者一雙銅劍秋水光
兩首新詩争劍鋩劍在牀頭詩在手不知誰作蛟龍吼
(漢律歴志角觸也物觸地而出戴芒角也劉禹錫詩小/兒㺯筆不能瞋涴壁書牕且賞勤杜子美相從歌酒酣)
(擊劍蛟/龍吼)
　　　龍尾硯歌(并/引)
　　余舊作鳳咮石硯銘其畧云蘇子一見名鳳咮坐
　　令龍尾羞牛後巳而求硯於歙歙人云子自有鳳
　　咮何以此為盖不能平也奉議郎方君彦德有龍
　　尾大硯竒甚謂余若能作詩少解前語者當奉餉
　　乃作此詩(按先生集載鳳咮硯銘有三其銘序云/北苑龍焙山如翔鳳平飲之状當其咮)
　　　(有石蒼黑而玉色熙寜中太原王頥以為硯余/銘之曰鳳咮又延平志考異云延平硯材産斫)
　　　(﨑者為上東坡得之喜甚遽目為鳳咮又云硯/﨑石在劍浦縣東三十里東坡取名鳳咮者此)
　　　(也/)
黄琮白琥天不惜顧恐貪夫死懐璧君㸔龍尾豈石材
玉徳金聲寓於石與天作石來幾時與人作硯初不詞
(辭/同)詩成鮑謝石何與筆落鍾王硯不知錦茵玊匣俱塵
垢𢷬練支牀亦何有况瞋蘇子鳳咮銘戲語相嘲作牛
後碧天照水風吹雲明牕大几清無塵我生天地一閑
物蘇子亦是支離人麤言細語都不擇春蚓秋虵隨意
畫願從蘇子老東坡仁者不用生分别
(周禮以黄琮禮地以白琥禮西方左傳桓十年虞叔有/玊虞公求旃弗獻既而悔之曰周諺有之匹夫無罪懐)
(璧其罪吾焉用此具以賈害也乃獻之杜子美遣興詩/賦詩何必多徃徃凌鮑謝法書苑羊欣云鍾繇行書亦)
(二王之亞又徐浩論書云鍾善眞書右軍行法小令破/體皆一時之妙蔡希綜法書論云八體之極是歸乎鍾)
(蔡草𨽻之雄是歸乎張王此四賢者自数百載來未之/逮也集古錄有𢷬練石記杜子美詩支怵錦石圓史記)
(蘇秦傳諺曰寜為鷄口無為牛後今四面交臂而臣事/秦何異牛後乎荘子人間世支離其形者猶足以養其)
(身終其天年况支離其德者乎大毗婆娑論麤言及細/語皆歸第一義維摩經天女言華無所分别仁者自生)
(分别/耳)
　　　張近幾仲有龍尾子石硯以銅劍易之(張近幾/仲開封)
　　　　(人/)
我家銅劍如赤虵君家石硯蒼璧橢而䨟君持我劍向
何許大明宫裏玉佩鳴衝牙我得君硯亦安用雪堂牕
下爾雅箋蟲鰕二物與人初不異飄落髙下隨風花蒯
緱玊具皆外物視草草𤣥無等差君不見秦趙城易璧
指圖睨柱相矜誇又不見二生妾換馬驕鳴啜泣思其
家不如無情兩相與永以為好譬之桃李與瓊華
(周禮以蒼璧禮天漢食貨志復小橢之注云橢圓而長/也韓退之酬盧給事詩大明宫中給事歸禮記凡帯必)
(有佩玉佩玉有衝牙韓退之讀皇甫湜園池詩爾雅注/蟲魚定非磊落人南史范縝對竞陵王子良曰人生如)
(樹花同發随風而墮有拂簾幌墜於茵席之上有闢籬/牆落於糞溷之中墮茵席者殿下是也落糞溷者下官)
(是也史記馮驩有一劍又蒯緱漢書單于朝甘泉宫賜/以玊具劍並巳見漢淮南王安傳淮南王安善為文詞)
(帝每為報書及賜嘗召司馬相如等視草翰林志𤣥宗/召張説等入禁中謂之翰林待詔或詔從中出雖宸翰)
(所揮亦資其檢討謂之視草漢揚雄草太𤣥有以自守/泊如也史記藺相如傳秦昭王以十五城請易趙和氏)
(璧趙遣相如奉璧入秦相如視秦王無意償趙城持璧/睨柱欲擊秦王恐其破璧乃謝之召有司案圖指從此)
(以徃十五都予趙李玫異聞實錄酒徒鮑生多畜聲妓/外弟韋生好乘駿馬一日相遇既飲酒乃以女妓善四)
(絃者換紫赤掇忽有二人造席便以妾換馬作題聯賦/折亭下舊葉書之四韻訖而葉盡韋生取紅箋獻之二)
(公曰幽顕路殊何見逼之甚言訖行十餘歩而失二客/自稱江淹謝荘鮑既以妾換馬妾歌曰風颭荷珠難暫)
(圓多生信有短因緣西樓今夜三更月還照離人泣斷/絃纂異記亦云詩國風有女仳離啜其泣矣又匪報也)
(永以為/好也)
　　　張作詩送硯反劍乃和其詩卒以劍歸之
贈君長鋏君當歌每食無魚歎委蛇一朝得見暴公子
櫑具欲與冠争峩豈比杜陵貧病叟終日長鑱隨短簑
斬蛟刺虎老無力帶牛佩犢吏所訶故将換硯豈無意
恐君琱琢傷天和作詩反劍亦何謂知君欲以詩相磨
報章苦恨無好語試向君硯求餘波詩成劍往硯應笑
那将屋漏供懸河
(委蛇用毛詩字音徒何反漢雋不疑傳暴勝之為直指/使者至渤海聞不疑賢請與相見不疑冠進賢冠帶櫑)
(具劍盛服上謁曰竊伏海瀕聞暴公子威名舊矣杜同/谷縣歌長鑱長鑱白木柄又短衣数挽不掩脛晋鄧遐)
(傳黽水有蛟為人害遐㧞劍入水斬之漢李廣傳上召/禹使刺虎禹從落中以劍斫絶纍上壮之詩小雅雖則)
(七㐮不成報章唐王勃傳張説/評楊炯曰文如懸河酌之不竭)
　　　去嵗九月二十七日黄州生子遯小名幹兒頎
　　　然頴異至今年七月二十八日病亡於金陵作
　　　二詩哭之
吾年四十九羈旅失㓜子㓜子真吾兒眉角生巳似未
期觀所好蹁躚逐書史摇頭卻梨栗似識非分耻吾老
常鮮歡頼此一笑喜忽然遭奪去惡業我累爾衣薪那
免俗變滅湏臾耳歸來懐抱空老淚如瀉水
(陶淵明責子詩通子垂九齡但覓梨與栗易經厚衣之/以薪𦵏之中野晉王衍傳衍䘮㓜子悲不自勝山簡曰)
(孩抱中物何至於此衍/曰情之所鍾正在我輩)
我淚猶可拭日逺當日忘母哭不可聞欲與汝俱亡故
衣尚懸架漲乳巳流牀感此欲忘生一臥終日僵中年
沗聞道夢幻講巳詳儲藥如邱山臨病更求方仍将恩
愛刃割此衰老膓知迷欲自反一慟送餘傷
(晋謝安傳但使自今以徃日忘日去韓/退之杜君墓銘事之在人日逺日忘)
　　　葉濤致逺見和二詩復次其韻(公自注濤/顛倒元韻)
平生無一女誰復嘆耳耳滯留生此兒足慰周南史那
知非真實造物聊戲爾煩惱初無根恩愛為種子煩公
為假説反復相指似欲除苦海浪先乾愛河水棄置一
寸鱗悠然笑侯喜為公寫餘習缾罍一時恥
(三國崔琰傳太祖為魏王楊訓發表稱贊功伐琰與訓/書省表亊佳耳時乎時乎㑹當有變時有白琰此書傲)
(世怨謗者太祖怒曰諺言生女耳耳非佳語㑹當有變/時意指不遜於是罰琰為徒𨽻漢司馬遷傳太史公留)
(滯周南不得與從事白樂天自覺詩不将恩爱子更種/憂悲根昇𤣥經漂浪愛河流吹慾海韓退之贈侯喜詩)
(吾黨侯生字叔起呼我持竿釣温水/舉竿引線忽有得一寸纔分鱗與鬐)
聞公少巳悟拄杖久倚床笑我老而癡負鼓欲求亡庶
幾東門子柱史安敢望嗜毒戲猛獸慮患先不詳囊破
虵巳走尚未省齧傷妙哉兩篇詩洗我千結腸黠蠶不
作蠒未老輙自僵永謝湯火厄冷然超無方
(荘子天運篇孔子見老耼而語仁義老耼曰吾子亦放/風而動總徳而立矣又奚傑然若負建鼓而求亡子者)
(耶列子力命篇魏有東門呉者子死而不憂曰吾嘗無/子無子之時不憂今子死乃與向無子同臣奚憂焉枚)
(乘賦越女侍前齊姬奉後此甘餐毒藥戲猛獸之爪牙/朝野僉載王顯與文皇有舊常戲顯曰抵死不作蠒及)
(文皇登極因奏曰今日得作蠒耶帝笑曰卿無貴相朕/非為卿惜也曰朝貴夕死足矣帝與三品服其夜卒)
　　　次荆公韻四絶
青李扶疎禽自來清真逸少手親栽深紅淺紫從争發
雪白鵝黄也鬬開
(尚書故實王内史帖中有與蜀郡守書求來禽青李日/給藤子來禽言味甘來衆禽也俗作林檎晋王羲之字)
(逸少李太白詩右軍/本清真瀟灑在風塵)
斫竹穿花破綠苔小詩端為覓榿栽細㸔造物初無物
春到江南花自開
(杜子美有貽何十少府詩覓榿栽郭象南華眞/經序荘生上知造物無物下知有物之自造也)
騎驢渺渺入荒陂想見先生未病時勸我試求三畆宅
從公巳覺十年遲
(東軒雜錄王荆公築第於金陵白下門外七里/去蒋山亦七里平日乘一驢從數童游諸山寺)
甲第非真有閑花亦偶栽聊為清浄供卻對道人開(公/自)
(注荆公病後/捨宅作寺)
(漢田蚡傳治宅甲諸第顔師古曰言為諸第之最也以/甲乙之次言甲則為上矣霍光傳孝宣帝詔賜甲第一)
(區/)
　　　張庖民挽辭(張庖民字翔父金陵人/元豐五年卒於曹溪)
東晉巾車令西京執㦸郎甘心向山水結髪事文章故
自輕千户何曽羡一嚢天髙鬼神惡骨朽姓名芳庾嶺
銘旌暗秦淮舊宅荒吾詩不用刻妙語有黄香(公自注/黄魯直)
(為庖民/作哀辭)
(晋陶潛為彭澤令賦歸去來辭云或命巾車漢東方朔/傳官不過侍郎位不過執㦸曹子建與楊徳祖書揚子)
(雲先朝執㦸之臣耳東方朔傳侏儒長三尺餘奉一嚢/粟錢二百四十臣朔長九尺餘亦奉一囊粟錢二百四)
(十侏儒飽欲死臣朔飢欲死後漢趙壹傳文章雖滿腹/不如一嚢錢韓退之感春詩天公髙居鬼神惡曹大家)
(東征賦惟令德為不朽兮身既歿而名存晋桓溫傳嘗/曰既不流芳後世不足復遺臭萬載耶裴氏廣州記五)
(嶺一曰大庾許嵩建康實錄秦始皇三十七年東巡自/江乗渡望氣者云五百年後金陵有天子氣因鑿鍾阜)
(斷金陵長隴以流/至今呼為秦淮)
　　　次韻葉致逺見贈(葉致逺名濤處州龍泉人舉/進士始從王介甫學為文詞)
　　　　(哲宗立擢掌外制是時貶削元祐正人一時/誥命林希首當其任用以致身二府濤復効)
　　　　(尤奮筆醜詆/士論鄙之)
欲求五畆寄樵蘇所至遲留似賈胡信命不須歌去汝
逄人未免嘆猶吾人皆勸我杯中物我獨憐君屋上烏
一伎文章何足道要言(一作/知)摩詰是文殊
(馬援傳耿舒與兄弇書曰伏波類西域賈胡到一處輒/止詩國風逝将去汝適彼樂國猶吾用論語字太公六)
(韜爱其人者爱及屋上之烏憎其人者惡其餘胥維摩/經文殊師利維摩詰二士共談必説妙法維摩詰黙然)
(無/言)
　　　次韻杭人裴維甫
餘杭門外葉飛秋尚記居人挽去舟一别臨平山上塔
五年雲夢澤南州凄凉楚些緣吾發邂逅秦淮為子留
寄謝西湖舊風月故應時許夢中遊
(杭州圖經臨平山/在州西北六十里)
　　　次韻段縫見贈(段縫字約/之居金陵)
季子東周負郭田須知力穡是家傳細思種薤五十本
大勝取禾三百廛若得與君連北巷故應終老忘西川
短衣匹馬非吾事只擬闗門不問天
(漢龔遂傳為渤海太守令民口種一樹榆百本薤五十/本蔥一畦韮按百本薤當作句五十本乃葸公一時誤)
(記耳詩國風不稼不穡胡取禾三百廛兮杜子美贈畢/曜詩我居巷南子巷北九域志成都府劍南西川節度)
(杜子美曲江詩自斷此生休問天又/短衣匹馬随李廣㸔射猛虎終殘年)
　　　題孫思邈眞
先生一去五百載猶在峨眉西崦中自為天仙足官府
不應尸解坐蝱蟲
(杜陽編明皇西幸夢一叟再拜於前曰臣孫思邈也廬/於峨眉山有年矣今聞鑾駕成都故來候謁云云杜子)
(美有赤谷西崦人家詩韓退之張十八詩上界真人足/官府豈如散仙鞭笞鸞鳳終日相追陪仙傳拾遺孫思)
(邈有神仙降謂之曰爾所著千金方濟人之功巳廣而/以物命為藥害物亦多必為尸解之仙不得白日輕舉)
(矣思邈乃取草木之/藥以代蟲蝱之命)
　　　戲作鮰魚一絶
粉紅石首仍無骨雪白河㹠不藥人寄語天公與河伯
何妨乞與水精鱗
(石首魚名其頭骨乃石也蘇州圖經云飬魚城下水中/有石首魚梅聖俞河豚詩烹調茍失所入喉為鏌邪酉)
(陽雜爼天公姓張名堅漁陽人乗白龍振䇿登天抱朴/子釋鬼篇馮夷以八月上庚日渡河溺死天帝署為河)
(伯/)
　　　同王勝之游蒋山(王勝之名益柔河南人用䕃/入官范文正公未識面以館)
　　　　(閣薦之除集賢校理預蘇子美奏邸㑹作傲/歌中司與近臣合攻之言其當誅韓忠獻為)
　　　　(仁宗言少年狂語何足深治天下大事不少/而獨攻一王益柔此其意不在傲歌也帝感)
　　　　(悟但黜監復州酒後歴知制誥直學士院連/守大郡至江寕纔一日移南都故詩云到郡)
　　　　(席不暖居民空惘然坡偕勝之過儀真再和/此詩介甫時居金陵数與坡遊嘆息謂人曰)
　　　　(不知更幾百年方有如此人物既賦此詩介/甫亟取讀至峰多巧障日江逺欲浮天乃撫)
　　　　(几曰老夫平生/作詩無此一句)
到郡席不暖居民空惘然好山無十里遺恨恐他年欲
欵南朝寺同登北郭船朱門収畫㦸紺宇出青蓮(公自/注荆)
(公以宅/為寺)夾路蒼髥古迎人翠麓偏龍腰蟠故國鳥爪寄
曽巔竹杪飛華屋松根泫細泉峰多巧障日江逺欲浮
天畧彴横秋水浮屠挿暮煙歸來踏人影雲細月娟娟
(後漢黄憲傳戴良見憲歸惘然若有失也庾仲雍九江/記建鄴宫城孫權所築昔諸葛亮勸都之去鍾山龍蟠)
(石頭虎踞有王者氣權從之髙僧傳誌公生於鷹窠手/類鳥爪死𦵏此山上木𤣥虛海賦浟湙瀲灔浮天無岸)
(再/見)
　　　至真州再和二首(王勝之是時年七十二東坡/纔四十九故云話舊巳忘年)
　　　　(勝之至南都/未幾而卒)
老手王摩詰窮交孟浩然論詩曽伴直話舊巳忘年北
上難陪驥東行且趁船離亭花映肉醉眼鷺窺蓮柂轉
三山沒風囬五兩偏荒祠過𤓰歩古甃墮松巔聞道清
香閣新篘白玉泉莫教門掩夜坐待月流天小院檀槽
閙空庭樺燭煙公詩便堪唱為付小嬋娟
(世説賀司空入洛經呉閶門在船中彈琴張季鷹本不/相識聞絃甚清下船就賀因共語便大相知説問賀卿)
(欲何之賀曰入洛赴命正爾進路張曰吾亦有事北京/因路寄載便與賀同發初不告家家追問廼知蘅按公)
(詩北上難陪驥東行且趁船盖借此事而翻用之也賀/名循季鷹張翰字杜牧晩晴賦忽八九之紅芰姹然如)
(婦斂然如女白鷺潛來兮邈風標之公子窺此美人兮/如慕悦其容媚李白鳳凰䑓詩三山半落青天外二水)
(中分白鷺洲北堂書鈔候風之羽楚人謂之五兩郭璞/江賦覘五兩之動静李善注引兵書曰凡候風法以雞)
(羽重八兩建五丈旗取羽繫其巔立軍營中圖經揚州/江都縣有𤓰歩鎮韋應物蘇州郡齋詩兵衛森畫㦸宴)
(寝凝清香再見白樂天嘗/酒詩一甕香醪新挿篘)
公顔如雪柏千載故依然笑我無根栁空中不待年肎
留歸闕斾坐待逆風船特許門傳籥(一作/鑰)那知箭起蓮
相逢月上後小語坐西偏流落千帆側追思百尺巔躬
耕懐谷口水石羡平泉茅屋歸元亮霓裳醉樂天行聞
宣室召歸近御爐煙未用歌池上隨宜教李娟
(門籥謂門筦鑰箭蓮謂蓮花漏也世説支道林語王逸/少曰貧道與君小語韓退之庭楸詩朝日出其東吾嘗)
(坐西偏劉夢得詩沉舟側畔千帆過病樹前頭萬水春/揚子谷口鄭子真不屈其志耕乎巖谷之下賈氏談錄)
(李徳裕平泉荘周回四十里天下竒花異草珍松怪石/靡不畢置其間陶淵明詩草屋八九間白樂天醉吟先)
(生傳若興發命家僮調法部絲竹合奏霓裳羽衣一曲/放情自娱茗艼而後已漢賈誼傳文帝思誼徵之至入)
(見宣室注宣室未央前正室也白樂天和微之歌李娟/張態君莫嫌亦擬随宜且教取注娟態蘇之妓女也又)
(樂天有/池上篇)
　　　次韻答寳覺
芒鞵竹杖布行纒遮莫千山更萬山從来無脚不解滑
誰信石頭行路難
(傳燈錄鄧隠峯辭馬祖問何處去對云石頭去師云石/頭路滑石頭即希遷也為青原思下第二世號石頭遷)
　　　眉子石硯歌贈胡誾
君不見成都畫手開十眉横雲卻月争新竒游人指㸃
小嚬處中有漁陽胡馬嘶又不見王孫青瑣横䨇碧腸
斷浮空逺山色書生性命何足論坐費千金買消渴爾
來䘮亂愁天公謫向君家書硯中小牕虛幌相嫵媚令
君曉夢生春紅毗耶居士談空處結習巳空花不住試
教天女為磨鉛千偈瀾翻無一語
(川畫十眉圖序蛾眉翠黛卧蠶捧心偃月復月筯㸃栁/葉逺山八字是為十眉成都古今集記明皇御容院有)
(宋藝畫美人侍明皇翠眉十種世多傳寫以為贈玩晉/賈充傳每讌賔僚其女輒於青瑣中窺之西京雜記文)
(君姣好眉目如望逺山為人放誕故悦長卿而越禮焉/長卿素有消渴疾悦文君色遂發痼疾又揚雄懐鉛提)
(槧從計吏訪四方語作方言/韓退之詩挈攜陬維口瀾翻)
　　　以玉帯施元長老元以衲帬相報次韻二首
病骨難堪玉帶圍鈍根仍落箭鋒機欲教乞食歌姬院
故與雲山舊衲衣
(傳燈錄禪宗有函盖箭鋒語北夢瑣言韓熈載披毳衲/於歌姬院持鉢乞食曰不為俗情所染可以説法度人)
此帶閲人如傳舍流傳到我亦悠哉錦袍錯落真相稱
乞與佯狂老萬回
(舊唐書萬回法雲公閿鄉人姓張氏㓜時笑傲若狂鄉/黨莫測出入公卿間常披錦袍譚賔錄兩京記並云開)
(天傳信記萬回兄戍安西常往/省視一日徃返萬里故號萬回)
　　　次韻滕元發許仲途秦少游
二公詩格老彌新醉後狂吟許野人坐㸔青丘吞澤芥
自慙黄潦薦谿蘋兩邦旌纛光相照十畆鋤犁手自親
何似秦郎妙天下明年獻頌請東巡
(司馬相如子虛賦秋田乎青丘彷徨乎海外吞雲夢者/八九其於胷中曽不蔕芥屡見漢書賈捐之字君房楊)
(興曰君房下筆言語妙天下後漢馬融傳車駕/東巡岱宗融上東巡頌帝竒其文召拜郎中)
　　　送金山鄉僧歸蜀開堂
撞鐘浮玉山迎我三千指衆中聞謦欬未語知鄉里我
非箇中人何以黙識子振衣忽歸去隻影千山裏涪江
與中泠共此一味水冰盤薦琥珀何似糖霜羙
(華嚴經譬如衆/水皆同一味)
　　　送沈逵赴廣南
嗟我與君皆丙子四十九年窮不死君隨幕府戰西𦍑
夜度冰河斫雲壘飛塵漲天箭灑甲歸對妻孥眞夢耳
我謫黄岡四五年孤舟出沒煙波裏故人不復通問訊
疾病飢寒疑死矣相逢握手一大笑白髪蒼顔畧相似
我方北渡脱重江君復南行輕萬里功名如幻何足計
學道有牙真可喜句漏丹砂巳付君汝陽罋盎吾何恥
君歸趁我鷄黍約買田築室從今始
(按公以景祐三年丙子生至元豐七年甲子四十九嵗/漢書幕府注幕府者以軍幕為義軍旅無常居止故以)
(帳幕言之劉禹錫游桃源詩道牙期日就塵慮乃氷釋/晉葛洪傳聞交趾出丹砂求為句漏令洪遂将子姪俱)
(行至廣州刺史鄧嶽留不聼去洪乃止羅浮山錬丹互/見前注荘子德充符罋盎大癭説齊桓公桓公説之而)
(視全人其脰肩肩汝癭見上巻别黄州詩注公時方量/移汝州故云鷄黍後漢范巨卿張元伯事注巳見歐陽)
(詩築室買/田清潁尾)
　　　豆粥
君不見虖沱流澌車折軸公孫倉皇奉豆粥濕薪破竈
自燎衣饑寒頓解劉文叔又不見金谷敲氷草木春帳
下烹煎皆美人萍虀豆粥不傳法咄嗟而辦石季倫干
戈未解身如寄聲色相纒心巳醉身心顛倒自不知更
識人間有真味豈如江頭千頃雪色蘆茅簷出沒晨煙
孤地碓舂秔光似玉沙缾煮豆軟如酥我老此身無著
處賣書來問東家住卧聼鷄鳴粥熟時蓬頭曳履君家
去
(後漢書光武字文叔馮異字公孫王郎起光武東南馳/至無蔞亭時天寒烈衆皆飢疲異上豆粥明旦光武曰)
(昨得公孫豆粥飢寒俱解及至南宫遇大風雨引車入/道旁空舍異抱薪鄧禹爇火光武對竈燎衣異復進麥)
(飯菟肩因復渡虖沱河至信都建安六年詔曰倉卒無/蔞亭豆粥虖沱河麥飯厚意久未報王覇傳光武南馳)
(至虖沱河候吏還白河水流澌漢臨江王傳既上車軸/折車廢晉石崇傳字季倫有别館在河陽之金谷為客)
(作豆粥咄嗟而辦每冬得韮萍虀王愷以不能及為恨/乃宻貨崇帳下問其所以悉告之遂争長焉崇後知之)
(殺所告者楞嚴經不知身心顛倒所在杜游/何将軍山林詩盡拈書籍賣來問爾東家)
　
　
　
　
　
　
　
　
　
　
　施註蘇詩巻二十一
欽定四庫全書
　施註蘇詩巻二十二
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩五十一首
　　　　(時赴汝留金陵道中作是年先生在泗州度/嵗巻中有泗州除夜雪中謝黄師是送酒及)
　　　　(正月一日雪中/過淮謁客詩)
　　　秦少游夢發殯而𦵏之者云是劉發之柩是嵗
　　　發首薦秦以詩賀之劉涇亦作因次其韻
君㸔三代士執雉本以殺身為小補居官死職戰死
綏夢尸得官真古語五行勝巳斯為官官如草木吾
如土仕而未禄猶賔客待以純臣盖非古餽焉曰獻
稱寡君豈比公卿相爾汝世衰道微士失巳得喪悲
歡反其故草袍蘆箠相嫵媚飲食嬉游事羣聚曲江
船舫月燈毬是謂舞殯而歌墓㸔花走馬到東野餘
子紛紛何足數二生年少兩豪逸詩酒不知軒冕苦
故令將仕夢發棺勸子勿為官所腐塗車芻靈皆假
設著眼細㸔君勿誤時來聊復一飛鳴進隠不須煩
伍舉
(周禮凡贄卿執羔大夫執鴈士執雉晉殷浩傳或問將/得官而夢棺將得財而夢糞何也浩曰官本臭腐故將)
(得官而夢尸錢本糞土故將得財而夢穢時以為名言/珞琭子人命五行尅我者為官禮記仕而未禄者君有)
(餽焉曰獻使焉曰寡君違而君薨弗為服也庾信哀江/南賦青袍似草古詩青袍似春草長條隨風舒韓退之)
(永貞行睒閃跳踉相嫵媚列子天瑞篇長㓜羣聚而為/牢藉庖厨之物奚異犬豕之類乎撫言新進士宴名有)
(月燈打毬又曲江亭子進士開宴既撤饌則移樂泛舟/率為常例咸鎬故事二月士女咸出觀新進士月燈閣)
(打毬會孟東野登第詩春風得意馬蹄疾一日㸔盡長/安花禮記塗車芻靈自古有之明器之道也唐張嘉貞)
(傳張説曰宰相時來則為史記楚世家莊王即位三年/日夜為樂令國中曰敢諫者死伍舉入諫願有進隠曰)
(有鳥在於阜三年不蜚不鳴是何鳥也王曰三年不/蜚蜚則冲天三年不鳴鳴則驚人舉退矣吾知之矣)
　　　金山夢中作
江東賈客木綿裘會㪚金山月滿樓夜半潮來風又熟
卧吹簫管到揚州
(番禺雜編木綿先花後葉紫赤色大如椀二月三月間/花既謝蘂為綿有殻盛之彼人績為衣裘唐漢中王瑀)
(嘗蚤朝聞笛聲曰何故卧/吹笛工驚謝附譲皇帝傳)
　　　次韻周穜惠石銚(周穜字仁熟御史秩之弟公/先曽舉充鄆州敎授元祐三)
　　　　(年穜上䟽乞以王安石配享神宗公兩上章/自劾乞正繆舉之辠穜後由此致身從槖云)
銅腥鐵澀不宜泉愛此蒼然深且寛蟹眼翻波湯巳作
龍頭拒火柄猶寒薑新鹽少茶初熟水漬雲烝蘚未乾
自古函牛多折足要知無脚是輕安
(陸羽茶經漉水其格以生銅鑄之以備水濕韓石鼎聯/句龍頭縮菌蠢又外苞乾蘚文中有暗浪驚淮南子函)
(牛之鼎沸則蛾不得置一足焉後漢劉陶傳猶舉函牛/之鼎絓纖柘之木周易鼎卦鼎折足楞嚴經心悟實相)
(身意/輕安)
　　　次韻蒋頴叔(蒋穎叔名之/竒宜興人)
月明驚鵲未安枝一棹飄然影自随江上秋風無限浪
枕中春夢不多時瓊林花草聞前語罨畫谿山指後期
(公自注蒋詩記及第時瓊林苑/宴坐中所言且約同卜居陽羡)豈敢便為雞黍約玊堂
金殿要論思
(李白贈栁圓詩還同月下鵲三繞未安枝白樂天思家/詩抱膝燈前影伴身異聞集書生姓盧者歎生世困厄)
(呂翁取枕授之生俛首但記身入穴中榮適無比忽欠/伸而寤主人蒸黄粱猶未熟也注互見前唐李商隐愛)
(義興之罨畫溪遂葺居焉地志陽羡有六溪其三溪不/知其處而六溪之中有荆溪則首受蕪湖東至陽羡入)
(海圻俗呼為罨畫溪班固兩都賦言/語侍從之臣朝夕論思日月獻納)
　　　龜山辯才師
此生念念浮雲改寄語長淮今好在故人宴坐虹梁南
新河巧出龜山背木魚呼客振林莽鐵鳳横空飛綵繪
忽驚堂宇變雄深坐覺風雷生謦欬羡師游戲浮漚閒
笑我榮枯弹指内嘗茶看畫亦不惡問法求詩了無礙
千里孤帆又獨來五年一夢誰相對何當來世結香火
永與名山躬井磑
(泗州圖經龜山在盱眙縣東北周回四里髙十五丈新/河在龜山南元豐七年發運使蒋之竒開置夾河自洪)
(澤上至龜山六十里謂之新河杜詩鐵鳳森翶翔一曰/鐵鳳庭中長竿也楞嚴經空生大覺中如海一漚發有)
(漏微塵國皆依空所生漚滅空本無况/復諸三有維摩經度千百劫猶如弹指)
　　　贈潘谷(志林賣墨者潘谷余不識其人然聞其/所為非市井人也墨既精妙而價不二)
　　　　(士或不持錢求墨不計多少與之此豈徒然/者哉余嘗與詩云一朝入海尋李白空㸔人)
　　　　(間畫墨仙一日忽取欠墨錢劵焚之飲酒三/日發狂浪走遂赴井死人下視之盖趺坐井)
　　　　(中手尚持/數珠也)
潘郎曉踏河陽春明珠白璧驚市人那知望拜馬蹏下
胷中一斛泥與塵何似墨潘穿破褐琅琅翠餅敲元笏
布衫漆黒手如龜未害氷壺貯秋月世人重耳輕目前
區區張李争媸妍一朝入海尋李白空看人間畫墨仙
(晉陽秋潘岳為河陽令遍樹桃李人號河陽一縣花晉/書夏侯湛與潘岳同輿接茵京都人謂之連璧又石崇)
(與潘岳謟事賈謐謐毋廣成君出崇岳降車路左望塵/而拜莊子逍遥遊宋人有善為不龜手之藥者世世以)
(洴澼絖為事張李張遇李庭珪也其墨為時所重見蔡/君謨墨説杜子美送孔巢父詩巢父掉頭不肯住東将)
(入海随煙霧若逢李白騎/鯨魚道甫問訊今何如)
　　　徐大正閑軒(徐大正字得之因其先君猷守黄/州始從公遊秦少游為作閑軒記)
氷蠶不知寒火䑕不知暑知閑見閑地巳覺非閑侣君
看東坡翁懶散誰比數形骸墮醉夢生事委塵土蚤眠
不見燈晩食或欺午卧看氊取盗坐視麥漂雨語希舌
頰强行少腰脚僂五年黄州城不蹋黄州鼓人言我閑
客置此閑處所問閑作何味如眼不自覩頗訝徐孝亷
得閑能幾許介子願奉使翁歸備文武應緣不耐閑名
字挂庭宇我詩為閑作更得不閑語君如汗血駒轉盻
畧燕楚莫嫌鑾輅重終勝鹽車苦
(王子年拾遺記員嶠山有氷蠶長七寸黒色有鱗角以/霜雪覆之作蠒長一尺織為文錦入水不濡入火不燎)
(東方朔十洲記有火林山山中有火䑕火浣布即火䑕/毛為之有垢燒之即除古詩話王貞白寄鄭谷詩火䑕)
(重燒布氷蠶獨蠒絲直須天上手裁作領巾披晉王獻/之傳嘗夜卧齋中有偷兒入其室盗物都盡獻之徐曰)
(偷兒青氊我家舊物可特置之羣偷驚走後漢髙鳳傳/專精誦書妻嘗之田曝麥於庭令鳳䕶雞時天暴雨而)
(鳳持竿誦經不覺潦水流麥妻還怪問鳳方悟之晉殷/仲堪傳每云三日不讀道徳論便覺舌本閒强杜子美)
(詩年侵腰脚衰三國楊阜傳曹洪置酒大㑹令女倡著/羅縠之衣蹋鼓韓退之贈張十八詩不蹋曉鼓朝安眠)
(聼逄逄楞嚴經若有見者去既花空旋合見眼若無見/者出既翳空旋當翳眼漢武帝紀元光元年初令郡國)
(舉孝亷漢傅介子傳元鳳中介子以駿馬監求使大宛/因詔令責樓蘭龜兹國尹翁歸傳田延年為河東太守)
(行縣至平陽悉召故吏親臨見之令有文者東有武者/西閲數十人次到翁歸獨伏不起曰翁歸文武兼備唯)
(所施/設)
　　　蒜山松林中可卜居余欲僦其地地属金山故
　　　作此詩與金山元長老
魏王大瓠無人識種成何翅實五石不辭破作兩大尊
只憂水淺江湖窄我材濩落本無用虗名驚世終何益
東方先生好自譽伯夷子路并為一杜陵布衣老且愚
信口自比契與稷暮年欲學栁下惠嗜好酸鹹不相入
金山也是不覊人蚤嵗聞名晩相得我醉而嬉欲仙去
旁人笑倒山謂實問我此生何所歸笑指浮休百年宅
蒜山幸有閑田地招此無家一房客
(荘子逍遥游惠子謂荘子曰魏王貽我大瓠之種我樹/之成而實五石以盛水漿其堅不能自舉也剖之以為)
(瓢則瓠落無所容荘子天地篇百年之木破為犧尊漢/東方朔傳初來上書文辭不遜髙自稱譽上嘗問朔曰)
(先生視朕何如主朔曰陛下功徳陳五帝之上在三王/之右誠得天下賢士公卿在位咸得其人譬若以季路)
(為執金吾伯夷為京兆云云上廼大笑杜子美赴奉先/詩杜陵有布衣老大意轉拙許身一何愚竊比稷與卨)
(韓退之酬盧雲夫詩雲夫吾兄有狂氣嗜好與俗殊酸/鹹乂送惠師詩惠師浮屠者乃是不覊人浮休字出莊)
(子刻意篇注屡見潤州類集蒜山在江上説者云山多/澤蒜故名一説蒜當作籌算之算周瑜諸葛亮嘗㑹此)
(山議拒曹操後有赤壁之勝時人以為其多算故名陸/龜䝉詩云周郎計算清宵定是也張籍詩爱養無家客)
(摭遺吕仙翁和大雲寺僧詩曰三/千里外無家客七百年來雲水身)
　　　王仲父哀辭(并/引)
　　仁宗朝以制䇿登科者十五人軾沗冒時尚有富
　　彦國張安道錢子飛呉長文夏公酉陳令舉錢醇
　　老王中父并軾與家弟轍九人存焉其後十有五
　　年哭中父於宻州作詩弔之則子飛長文令舉歿
　　矣又八年軾自黄州量移汝海與中父之子沇之
　　相遇於京口相持而泣則十五人者獨三人存耳
　　盖安道及軾與家弟而已嗚呼悲夫乃復次前韻
　　以遺沇之時沇之亦以辠謫家於錢塘云
生芻不獨比前人束藁端能廢謝鯤子達想無身後念
吾衰不復夢中論已知毅豹為均死未識荆凡定孰存
堪笑東坡癡鈍老區區猶記刻舟痕
(後漢徐穉傳郭林宗有母憂穉徃弔之置生芻一束於/廬前而去衆怪不知其故林宗曰此必南州髙士徐孺)
(子也詩不云乎生芻一束其人如玉晉謝鯤傳為太傅/掾坐家僮取官藁除名荘子達生篇魯有單豹巖居而)
(水飲不與民共利行年七十而有嬰兒之色不幸遇餓/虎殺而食之有張毅者髙門懸薄無不走也行年四十)
(而有内熱之病以死豹養其内而虎食其外毅養其外/而疾攻其内又田子方篇楚王與凡君坐少焉楚王左)
(右曰凡亡者三凡君曰凡之亡也不足以䘮吾存則楚/之存不足以存存由是觀之則凡未始亡而楚未始存)
(也呂氏春秋楚人有涉江者其劍自舟中墜於水遽刻/其舟曰是吾劍所從墜也舟已行而劍不行若此求劍)
(不亦/惑乎)
　　　蔡景繁官舍小閣(十九巻有和蔡海州石室詩/蔡景繁名承禧臨川人中嘉)
　　　　(祐進士第自知雩都縣神宗召對擢監察御/史裏行時呂惠卿參政事景繁極論其姦章)
　　　　(言廷諍前後十數竟罷去又論用兵交趾不/可與争旦夕利所遣北軍難以深入論中人)
　　　　(李憲不宜主兵柄皆人所難言者後出為淮/南轉運副使置司楚州東坡謫黄實在部内)
　　　　(獨拳拳慰藉行部訪之製詞示坡坡以簡謝/云此古人長短句詩也試勉繼之晩即面呈)
　　　　(又云寄惠竒篇伏讀驚聳李太白自言名章/俊語絡繹間起正如此耳謹已和一首并藏)
　　　　(篋中異日當奉呈也和篇皆失其傳與景繁/諸帖集亦不載後傳其孫擇言東坡自黄移)
　　　　(汝以元豐七年至日過山陽登西閣時景繁/方行部既賦此詩且以帖與景繁云西閣詩)
　　　　(不敢不作然未敢便寫板上閣名亦思之未/有佳者蔡謨蔡廓名父子也晋宋間第一流)
　　　　(輒以仰比公家不知可否坡帖云西閣而集/本作東閣其義理曉然而誤乃如此神宗元)
　　　　(豐五年一新官制遷進廷臣六年以殿前司/廨舍地為尚書省自令僕射以下至員外郎)
　　　　(聽事凡屋四千餘間故詩云文昌新搆滿鵷/鸞都邑正喧収杞梓坡以十二月朔至泗州)
　　　　(景繁以是月得疾卒坡為文祭之有云子有/賢子汗血之駿天哀子窮以是饋贐景繁國)
　　　　(史無傳文集亦未之見子居厚/事祐陵為諫官仕至户部侍郎)
使君不獨東南美典刑尚記先君子戲嘲王叟短轅車
肯為徐郎書紙尾三年弭節江湖上千首放懐風月裏
手開西(一作/東)閣坐虛明目浄東谿照清泚素琴濁酒容
一榻落霞孤鶩供千里大舫何時繫門栁小詩屢欲書
牕紙文昌新搆滿鵷鸞都邑正喧収杞梓相逢一醉豈
有命南來寂寞君歸矣
(三國虞翻傳孔融答書曰觀子之治易乃知東南之美/非徒㑹稽之竹箭也晉王導傳妻曹氏性妒導宻營别)
(舘以處衆妾曹氏知之将徃焉導恐妾被辱遽命駕猶/恐遲以所執麈尾柄驅牛而進蔡謨聞之戲導曰朝廷)
(欲加公九錫導弗之覺但謙退而已謨曰不聞餘物惟/短轅犢車長柄麈尾南史蔡廓傳為吏部尚書問中書)
(令傅亮選事若悉以見付不論不然不能拜也亮以語/錄尚書徐羡之羡之曰黄門郎以下悉以委蔡自此上)
(故宜共叅同異廓曰我不能為徐干木署紙尾遂不拜/羡之小字干木漢天文志斗魁戴筐六星曰文昌宫唐)
(百官志光宅元年改尚書省曰文昌䑓左傳㐮二十六/年如杞梓皮革自楚徃也韓退之贈張進士詩况當營)
(都邑杞梓/用不疑)
　　　髙郵陳直躬處士畫鴈二首(陳直躬偕之子也/家故饒財而偕與)
　　　　(其弟獨喜學畫其後伎日以進家日以微遂/以為業士大夫既喜其畫且愛其為人徃徃)
　　　　(稱之直躬亦世其/學云見髙郵志)
野鴈見人時未起意先改君從何處看得此無人態無
乃槁木形人禽兩自在北風振枯葦微雪落璀璀惨淡
雲水昏晶熒沙礫碎弋人悵何慕一舉渺江海
衆禽事紛争野鴈獨閒潔徐行意自得俯仰若有節我
衰寄江湖老伴雜鵝鴨作書問陳子曉景畫苕霅依依
聚圓沙稍稍動斜月先鳴獨鼓翅吹亂蘆花雪
　　　和王斿二首(公自注斿平甫子按王斿字元龍/父安國字平甫介甫之弟㓜敏悟)
　　　　(以文章稱於世神宗賜對問卿兄秉政外論/謂何曰恨知人不明聚斂太急耳為秘閣校)
　　　　(理屢以新法力諌其兄惡吕惠卿之姦數摧/抑之惠卿得政因鄭俠上書遂䧟平父奪官)
　　　　(放歸田里年四十/七復官命下而卒)
異時長怪謫仙人舌有風雷筆有神聞道騎鯨游汗漫
憶嘗捫蝨話悲辛氣吞餘子無全目詩到諸郎尚絶倫
白髪故交空掩巻淚河東注問蒼旻
(曽鞏雜識王平父熙寜癸丑嵗宿直崇文舘夢有要之/至海上見水中宫殿其中樂作笙簫鼓吹之伎甚衆題)
(其宫曰靈芝宫平父欲與俱徃有人在宫側隔水曰時/未至且令去他日迎之至此怳惚夢覺時禁中巳鳴鐘)
(平父自是頗負不凡為詩曰萬頃波濤木葉飛笙簫宫/殿號靈芝揮毫不似人間世長樂鐘來夢覺時晉苻堅)
(載記桓温入闗王猛詣之一面談當世之事捫蝨而言/李白贈張鎬詩捫蝨對桓公願得論悲辛孫綽天台山)
(賦投刃皆虛目牛無全選詩驚雀無全目世説顧長康/拜桓宣武墓人問曰卿憑重桓乃爾哭之状其可見乎)
(顧曰鼻如廣莫長風眼如懸河决溜或曰聲如震雷破/山淚如傾河注海杜子美詩猶有淚成河經天復東注)
(爾雅春為蒼天夏為昊/天秋為旻天冬為上天)
嫋嫋春風送度闗娟娟霜月照生還遲留嵗暮江淮上
來往君家伯仲間未厭氷灘吼新洛且看松雪媚南山
野梅官栁何時動飛盖長橋待子閑
(新洛汴渠舊引黄河元豐中始引洛水易之謂之清汴/或謂之新洛杜甫西郊詩市橋官栁細江路野梅香)
　　　次韻張琬(是時有兩張琬一韓城人父昇樞宻/使歸老嵩少元祐初琬自齊州倅求)
　　　　(便親飬兩易衛尉丞以才擢知秀州崇寜間/為廣東轉運副使移京東西路又一鄱陽人)
　　　　(治平二年登第詩中有臨淮自古多竒士之/句臨淮乃泗邑疑自有一張琬而二人者皆)
　　　　(非也姑載於此/以俟知者正之)
新洛霜餘兩岸隆塵埃舉袂識西風臨淮自古多名士
樽酒相連(一作/從)樂寓公半日偷閑歌嘯裏百年暗盡徃
來中知君不向窮愁老尚有清詩氣吐虹
(禮記諸侯不臣寓公史記虞卿傳非窮愁不能著/書歐陽公詩昔年叨入武成宫曽見揮毫氣吐虹)
　　　次韻王定國南遷囬見寄
土暈銅花蝕秋水要須悍石相礱砥十年氷蘗戰膏粱
萬里煙波濯紈綺歸來詩思轉清激百丈空潭數魴鯉
逝将桂浦擷蘭蓀不記槐堂収劍履郤思庾嶺今何在
更説彭城真夢耳(公自注來詩/述彭城舊游)君知先竭是甘井我願
得全如苦李妄心不復九回腸至道終當三洗髓廣陵
陽羨何足較(公自注余買田陽羨/來詩以為不如廣陵)只有無何真我里樂
全老子今禪伯(公自注謂張安/道也定國其婿)掣電機鋒不容擬心通
豈復問云何印可聊須答如是相逢為我話留滯桃花
春漲孤舟起
(李賀長平箭頭詩凄凄古血生銅花白樂天詩三年為/刺史飲氷復食蘗國語膏粱之性難以力正漢班固傳)
(在於綺襦紈袴之間非其好也荘子山木篇直木先伐/甘井先竭苦李用王戎語注巳見漢武洞㝠記東方朔)
(游於鴻䝉之澤有黄眉翁語朔曰吾卻食巳九千嵗三/千年一反骨洗髓三千年一剝肉伐毛吾生巳三洗髓)
(五伐毛矣荘子應帝王出六極之外游無何有之郷金/剛經云何降伏其心又諸菩薩應如是住如是降伏其)
(心世説世尊黙然則為許可漢溝洫志/杜欽説王鳳曰來春桃花水盛必羡溢)
　　　贈梁道人
採藥壺公處處過笑看金狄手摩挲老人大父識君久
造物小兒如子何寒盡山中無歴日雨斜江上一漁蓑
神仙䕶短多官府未厭人間醉踏歌
(壺公費長房事金狄薊子訓事竝巳見史記封禪書李/少君嘗從武安侯飲坐中有九十餘老人少君乃言與)
(其大父游射處老人為兒時從其大父識其處一坐盡/驚景龍文舘記杜審言好大言臨終宋之問徃候之乃)
(曰甚被造物小兒相苦僕在世久壓公等今死固當慰/人心但恨不見替人耳唐書本傳云造化小兒又互見)
(前唐人詩山中無歴日寒盡不知年青瑣集贈採蓮公/詩八十仙翁今釣客一綸一艇一漁蓑韓退之記夢詩)
(乃知仙人未賢聖䕶短憑愚邀我敬續仙傳藍采和每/於城市持大拍板常醉踏歌行則振靴言踏踏歌藍采)
(和/)
　　　雍秀才畫草蟲八物
　　　　促織
月叢號耿耿露葉泣漙漙夜長不自暖那憂公子寒
(古詩明月皎夜光促織鳴東壁/詩國風零露漙兮又為公子裳)
　　　　蟬
蜕形濁汙中羽翼便翾好秋來閒何濶已抱寒莖槁
(淮南子蝉飲不食三十日而蜕漢諸葛豐傳為司𨽻/校尉刺舉無所避京師為之語曰閒何濶逢諸葛)
　　　　蝦蟇
睅目知誰瞋皤腹空自脹慎勿困蜈蚣飢虵不汝放
(左傳宣二年宋城華元為植廵功城者謳曰睅其目皤/其腹小説世有畫蜈蚣蝦蟇虵三物為圖者謂蜈蚣畏)
(蝦蟇蝦蟇畏虵而虵復畏蜈蚣也今以三物聚而為一/雖有相吞噬之意無敢先之者盖更相制伏去一則能)
(肆其/毒焉)
　　　　蜣蜋
洪鐘起暗室飄瓦落空庭誰言轉丸手能作殷牀(一作/雷)
聲
(荘子外物篇雖有忮心者不怨/飄瓦荘子蜣蜋之智在於轉丸)
　　　　天水牛
兩角徒自長空飛不服箱為牛竟何事利吻穴枯桑
(詩小雅睆彼牽牛不以/服箱選詩枯桑知天風)
　　　　蝎虎
跂跂有足虵脈脈無角龍為虎君勿笑食盡蠆尾蟲
(漢東方朔傳臣以為龍又無角謂之為虵又有足跂跂/脈脈善緣壁再見左傳昭四年鄭子産作邱賦國人謗)
(之曰其父死於/路巳為蠆尾)
　　　　蝸牛
腥涎不滿殻聊足以自濡升髙不知回竟作黏壁枯
　　　　鬼蝶(酉陽雜爼鬼蝶一/足著木如乾木葉)
雙眉巻鐵絲兩翅暈金碧初來花争妍忽去鬼無迹
　　　泗州南山監倉蕭淵東軒二首
偶隨樵父採都梁(公自注南山名都梁/山出都梁香故也)竹屋松扉試乞
漿但見東軒堪隐几不知公子是監倉溪中亂石墻垣
古山下寒蔬匕箸香我是江南舊游客挂冠知有老蕭
郎
(古樂府行胡從何方列國持何來氍毺㲮􁍮五木香迷/迭艾納及都梁白樂天詩能文好飲老蕭郎身似浮雲)
(鬢似/霜)
北望飛塵苦晝霾洗心聊復寄東齋珍禽聲好猶思越
野橘香清未過淮有信微泉來逺嶺無心明月轉空階
一官倉庾真堪老坐看松根落斷崖
(詩國風終風且霾爾雅風而雨土曰霾史記陳軫傳凡/人之思故在其病也彼思越則越聲不思越則楚聲周)
(禮橘踰淮而北為枳史記平凖書居官/者以為姓號注倉氏庾氏是也再見)
　　　泗州除夜雪中黄師是送酥酒二首(自此詩以/下至書劉)
　　　　(君射堂凡七詩墨蹟刻於成都府治續帖中/其後䟦云過泗州作此數詩偶此佳紙精墨)
　　　　(寫之以遺旌徳君元豐八年正月十日東坡/居士書旌徳盖王夫人也墨蹟刻本與集本)
　　　　(間有不同今皆從刻/石本黄師是名實)
暮雪紛紛投碎米春流活活(一作/咽咽)走黄沙舊游似夢徒
能説遷(一作/逐)客如僧豈有家冷硯欲書先自凍孤燈何
事獨成(一作/生)花使君半夜分酥酒驚起妻孥一笑譁
闗右土酥黄似酒揚州雲液卻如酥欲從元放覓拄杖
忽有麴生來坐隅對雪不堪令飽煖隔船應巳厭歌呼
明朝積玉深三尺髙枕牀頭尚一壺
(杜詩金城土酥净如練土酥者彼中酥名雲液揚之公/厨酒名也神仙傳孔元放與客㑹飲元放作令以杖拄)
(地手把杖倒竪頭下足上一手持杯倒飲之人莫能為/也或曰即左元放一説左慈字元放孫討逆欲殺之慈)
(著木履拄一竹杖徐徐而行討逆著鞭䇿馬終不能及/見太平廣記開天傳信記葉法善有道術一日與朝士)
(㑹元真觀忽有一人叩門稱麴秀才未及延接巳突入/座中少年美風姿語論不凡葉疑其非人潛飛小劍擊)
(之應手墮地乃一酒榼中有美醖共/飲之同坐皆曰麴生風味不可忘)
　　　章錢二君見和復次韻答之
黄昏巳作風翻絮半夜猶驚月在沙照汴玉峰明佛刹
隔淮雲海暗人家來牟有信迎三白薝蔔無香散六花
欲喚阿咸來守嵗林烏櫪馬鬬讙(一作/喧)譁
(酉陽雜爼花少六出者惟梔子花六出陶貞白言即西/域薝蔔花杜子美杜位宅詩守嵗阿戎家椒盤已頌花)
(盍簮喧櫪馬列炬散林鴉按杜詩諸本皆云守嵗阿戎/家獨謝無逸手抄陳無巳所校本作阿咸盖子美於杜)
(位為宗從故當用阿咸/事也無已云太清本)
分無纖手裁春勝更有新詩㸃蜀酥醉裏氷髭失纓絡
夢囬布被起亷隅君應旅睫寒生暈我亦飢腸夜自呼
明日南山春色動不知誰佩紫微壺
(觀音普門品經即解頸衆寳珠纓絡而以與之南山在/泗州盱眙縣自泗州過淮即米元章所謂東南第一山)
(也紫微壺事未詳然杜牧之獨酌詩云獨佩一壺游秋/毫太山小牧之終中書舎人開元元年改中書省曰紫)
(微疑用/此句)
　　　正月一日雪中過淮謁客回作二首
十里清淮上長堤轉雪龍氷崖落屐齒風葉亂裘茸萬
頃穿銀海千尋渡玉峰從來修月手合在廣寒宫
(左傳僖五年晋士蒍賦曰狐裘尨茸一國三公吾誰適/從漢劉向傳始皇驪山以水銀為江海酉陽雜爼太和)
(中鄭仁本弟仁表游嵩山迷路見一人枕一襆物而坐/因問之乃云君知月七寳合成乎常有八萬二千户修)
(之我乃其一也十洲記冬至月伏/於廣寒之宫飬魄於廣寒之地)
攢眉有底恨得句不妨清霽霧開寒谷饑鴉舞雪城橋
聲春市散塔影暮淮平不用殘燈火船牕夜自明
　　　書劉君射堂(集本云劉乙新作射堂/公自注乙父嘗知眉州)
蘭玉當年刺史家䨇鞬馳射笑穿花而今白首閑驄馬
只有清樽照畫虵寂寂小軒蛛網遍隂隂垂栁鴈行斜
手柔弓燥春風後置酒看君中㦸牙
(後漢董卓傳膂力過人雙帯兩鞬左右馳射鮑明逺詩/氊帯佩雙鞬杜子美詩使君五馬一馬驄晋書樂廣傳)
(有親賔久闊不復來廣問其故答曰前在坐䝉賜酒方/欲飲杯中有虵影意甚惡之既飲而疾于時河南㕔事)
(壁上有角漆畫作虵廣意杯中虵即角影也復置酒於/前處謂客曰酒中復有所見否答曰所見如初廣乃告)
(其所以客豁然意解沈疴頓愈魏文帝典論嵗之暮春/勾芒司節和風扇物弓燥手柔草淺獸肥與族兄子丹)
(獵於鄴西終日手獲麞鹿九雉兔三十後漢呂布傳植/㦸於營門謂袁術将紀靈曰請君觀布射㦸小支中者)
(當各解兵不中可留决鬬布一發正中㦸支靈/等皆驚曰将軍天威也明日復歡㑹然後罷)
　　　孫莘老寄墨四首
徂徠無老松易水無良工珍材取樂浪妙手惟潘翁(公/自)
(注潘谷作墨/雜用髙麗煤)魚胞熟萬杵犀角盤雙龍墨成不敢用進
入蓬萊宫蓬萊春晝永玉殿明房櫳金牋灑飛白瑞霧
縈長虹遥憐醉常侍一笑開天容
(詩魯頌徂徠之松新甫之柏墨譜唐有祖氏易水人世/為墨官又李庭珪父子張遇皆易水人嗣為南唐墨官)
(漢地理志樂浪郡武帝元封三年開應劭曰故朝鮮國/也文房四譜韋仲将墨法云煙一斤好膠五兩浸梣皮)
(汁中下鐵臼搗三萬杵多尤善又造墨法有使鯉魚胞/者王闢之澠水燕談蔡君謨評墨云李廷珪張遇墨著)
(名當時其制有進貢供堂劍脊圓握其面多龍文唐地/理志改東内為蓬萊宫杜子美莫相疑行憶獻三賦蓬)
(萊宫書苑飛白書者漢蔡伯喈見鴻都役人以堊帚成/字心有悦焉歸而為飛白之書唐太宗作飛白字賜羣)
(臣或乗醉争取於帝前散騎常侍劉洎登帝牀引/手得之帝笑曰昔聞媫妤辭輦今見常侍登牀)
谿石琢馬肝剡藤開玉版噓噓雲霧出奕奕龍蛇綰此
中有何好秀色紛滿眼故人歸天祿古漆窺蠧簡隃麋
給尚方老手擅編剗分餘幸見及流落一歎赧
(漢武帝時外國獻馬肝石硯譜端州深溪之石其色紫/如馬肝者為上舒元輿悲剡溪古藤文剡溪上多古藤)
(株枿谿中多紙工擘剝皮肌以給其業異日過數十百/郡洎東雒西雍歴見書文者皆以剡紙相夸漢揚雄傳)
(校書天祿閣三輔故事天祿閣在大殿北以藏祕書晉/束晳傳太康二年汲郡人不準盗發安釐王冢得竹書)
(數十車銅劍一枚漆書皆科斗字漢官儀尚書丞郎月/賜赤管大筆一雙隃麋墨一丸韓退之詩文章紹編剗)
我貧如饑䑕長夜空齩齧瓦池研竈煤葦管書柿葉近
者唐夫子逺致烏玉玦(公自注唐林夫/寄張遇墨半丸)先生又繼之圭
璧爛箱篋晴牕洗硯坐虵蚓稍蟠結便有好事人敲門
求醉帖
(孟東野弔盧殷詩故書窮䑕齧狼籍一室間唐鄭䖍好/書常苦無紙慈恩寺貯杮葉數屋䖍日取肄書嵗久殆)
(遍法書苑僧懐素/善草書常作醉帖)
吾窮本坐詩久服朋友戒五年江湖上閉口洗殘債今
來復稍稍快癢如爬疥先生不譏訶又復寄詩械幽光
發竒思㸃黮出荒怪詩成自一笑故疾逢鰕蟹
(白樂天齋戒詩詩債填還亦欲平又多生債負是歌詩/韓退之詩愜興劇爬疥杜牧之讀韓杜集詩杜詩韓筆)
(愁來讀似倩麻姑癢處􁗒㸃黮/見衛恒四體書勢一本作㸃㸃)
　　　留題蘭臯亭
雪後東風未肯和叩門遷客夜經過不知舊竹生新笋
但見清伊換濁河無復徃來乗下澤聊同笑語説東坡
明年我亦開三徑寂寂兼無雀可羅
(下澤車用後漢馬援傳語注再見東坡白樂天謫忠州/州有東坡屢作詩以言之故公在黄州亦作東坡乃樂)
(天之遺意也又白詩園荒惟/有薪堪採門冷兼無雀可羅)
　　　和人見贈
只寫東坡不著名此身巳是一長亭壮心無復春流起
衰鬢從教病葉零知有雪兒供筆硯應嗤竈婦洗盆缾
回來索酒公應厭京口新傳作客經
(王子韶鷄跖集唐韓定酬馬彧詩曰盛德好将銀筆述/麗詞堪與雪兒歌馬問雪兒歌事韓曰雪兒李宻歌姬)
(也每賔僚文章竒麗者即付使歌之禮/記奥者老婦之祭也盛於盆尊於缾)
　　　和田仲宣見贈
頭白江南醉司馬寛心時復喚殷兄寒潮不應淮無信
客路相随月有情未許低頭拜東野徒言共飲勝公榮
好詩惡韻那容和刻燭應須便置觥
(醉司馬白樂天也白自號醉吟先生嘗謫江州司馬白/嵗日家宴詩猶有誇張少年處笑呼張丈喚殷兄晋王)
(戎傳嘗與阮籍飲時劉昶在坐籍以酒少酌不及昶昶/無恨色戎異之他日問籍曰彼何如人也答曰勝公榮)
(不可不與飲若減公榮則不敢不/共飲惟公榮可不與飲昶字公榮)
　　　和王勝之三首
城上湖光暖欲波美人唱我踏春歌魯公賔客皆詩酒
誰是神仙張志和
(異聞集邢鳳之子夢一美人歌踏陽春之曲曰踏陽春/人間二月雨和塵陽春踏盡秋風起愁盡人間白髪人)
(酉陽雜爼元和初有士人因醉臥㕔中及醒見古屏上/婦人悉於牀前踏歌歌曰長安女兒踏春陽無處春陽)
(不斷腸士人驚叱之忽然上屏續仙傳元真子姓張名/志和魯國公顔真卿與之友善真卿為湖州刺史與門)
(客㑹飲乃唱和為漁父詞其首唱即志和之詞曰西塞/山邊白鷺飛桃花流水鱖魚肥青篛笠綠蓑衣斜風細)
(雨不湏歸真卿與陸鴻漸徐士衡李成矩共唱和二/十五首逓相誇尚又互見十七巻過賈収水閣詩注)
齊醸如澠漲綠波公詩句句可絃歌流觴曲水無多日
更作新詩繼永和
(左傳昭十二年晋侯以齊侯宴投壺齊侯舉矢曰有酒/如澠有肉如陵寡人中此與君代興李白詩風來綠酒)
(生微波史記孔子世家詩三百篇孔子皆絃歌之王羲/之傳與同志宴集於山隂之蘭亭自為叙曰永和九年)
(暮春之初㑹於蘭亭修褉事也故列叙時人錄其所述/蘭亭曲水詩集云一十一人詩兩篇成一十五人一篇)
(成一十六人詩不/成各罰酒一觥)
要知太守憐孤客不惜陽春和俚歌坐睡樽前呼不應
為公雕琢損天和
(宋玉對楚王問客有歌於郢中者其始曰下里巴人國/中属而和者數千人其為陽春白雪属而和者數十人)
(韓退之石鼎聯句序二子坐睡及覺日已/上後漢劉寛嘗講經於靈帝前被酒坐睡)
　　　記夢(并/叙)
　　樂全先生夢人以詩三篇示之字皆旁行而不可
　　識旁有人道衣古貎為讀其中一篇云人事且常
　　在留質悟圓閒凡四句覺而忘其二以告其客蘇
　　軾軾以私意廣之云
圓閒有物物閒空豈有圓空入井中不信天形真箇様
故應眼力自先窮連環易(一作/已)解如神手萬竅猶號未
濟風稽首問公公大笑本來誰礙更求通
(楞嚴經鑿井求水出土一尺於中則有一尺虛空此空/若因土出則出時應見空入若土先出無空入者云何)
(虛空因土而出王注昔言天者有渾天有宣夜有蓋天/其論天形之説各異戰國䇿秦昭王嘗遣使者遺君王)
(后玉連環曰齊多知而解此環不后以示羣臣羣臣不/知解后引椎椎破之謝秦使曰謹以解矣荘子天下篇)
(連環可解也我/知天之中央)
　　　寄蘄簟與蒲傳正(蒲傳正名宗孟閬州新井人/嘗以書寄東坡云晩年學道)
　　　　(有所得坡答之曰聞所得甚髙然有二事持/勸一曰慈二曰儉此詩云霧帳銀床牙籖玉)
　　　　(局云云亦可見其奉飬矣坡女姪歸其子澈/傳正守長安其婦冬月閉户以酥滴花菓設)
　　　　(客一客二十飣用巳輙更/以此諸婦滴酥日夜不輟)
蘭谿美箭不成笛離離玉筯排霜脊千溝萬縷自生風
入手未開先惨慄公家列屋閑蛾眉珠簾不動花隂移
霧帳銀牀初破睡牙籖玉局坐彈棊東坡病叟長覊旅
凍臥饑吟似饑䑕倚頼春風洗破衾一夜雪寒披故絮
火冷燈青誰復知孤舟兒女自嚘吚皇天何時反炎燠
愧此八尺黄琉璃願君浄掃清香閣臥聼風漪聲滿榻
習習還從兩腋生請公乗此朝閶闔
(蘄春地志蘄水縣漢蘄春地也宋永嘉中立浠水縣唐/改為蘭溪縣又改曰蘄水蘭溪源出苦竹山笛竹生羅)
(田縣山中蘄竹亦生於此用以為簟韓退之送李愿序/曲眉豐頰粉白黛綠者列屋而閑居詩國風螓首蛾眉)
(巧笑倩兮晉周顗傳王敦籍顗家得素簏數枚盛故絮/而巳晋呉隐之字處黙雖居清顯祿賜皆頒親族冬月)
(無被澣衣乃披其絮孫樵迎春奏凍切人骨闐闐慼慼/燈青火白門無蹏轍跡韓退之鄭羣贈簟詩蘄州笛竹)
(天下知鄭君所寳尤瓌竒攜來當晝不得卧一府傳看/黄琉璃又誰謂故人知我意巻送八尺含風漪説文楚)
(人名門曰閶闔閶闔天門也漢/司馬相如傳云排閶闔入帝宫)
　　　寄怪石石斛與魯元翰
山骨裁方斛江珍拾淺灘清池上几案碎月落杯盤老
去懐三友平生困一簞堅姿聊自儆秀色亦堪餐好去
髯卿舎憑将道眼看東坡最後供霜雪照人寒
(陸士衡羅敷歌鮮膚一何潤秀色若可餐王維六祖禪/師碑弟子曰神㑹遇師於晩景聞道於中年雖末後供)
(樂最上乗東坡雜記有/怪石供後怪石供二篇)
　　　漁父四首
漁父飲誰家去魚蟹一時分付酒無多少醉為期彼此
不論錢數
漁父醉蓑衣舞醉裏却尋歸路輕舟短棹任斜横醒後
不知何處
漁父醒春江午夢斷落花飛絮酒醒還醉醉還醒一笑
人間今古
漁父笑輕鷗舉漠漠一江風雨江邊騎馬是官人借我
孤舟南渡
(杜子美詩江天漠漠鳥飛去又詩劍外官人冷韓/退之王君墓誌一女怜之必嫁官人不以與凡子)
　
　
　
　
　
　施註蘇詩巻二十二
欽定四庫全書
　施註蘇詩巻二十三
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅删補
　　詩四十八首
　　　　(起常州居住洎赴登州道中作是嵗元豐乙/丑先生年五十  施註缺今補)
　　　李憲仲哀詞(并引/)
　　同年友李君諱惇字憲仲賢而有文不幸早世軾
　　不及與之遊也而識其子廌有年矣廌自陽翟見
　　予扵南京泣曰吾祖母邊母馬前母張與君之䘮
　　皆未𦵏貧不敢以饑寒為戚顧四䘮未舉死不瞑
　　目矣適會故人梁先吉老聞余當歸耕陽羡以絹
　　十匹絲百両為贐辭之不可乃以遺廌曰此亦仁
　　人之餽也既又作詩以告知君與廌者庻㡬皆有
　　以助之薦年二十五其文曄然氣節不凡此豈終
　　窮者哉
大夢行當覺百年特未滿遑哀巳逝人長眠寄孤館念
我同年生意長日月短鹽車困騏驥烈火廢圭瓉後生
有竒骨出語已精悍蕭然野鶴姿誰復識中散有生寓
大塊死者誰不窽嗟君獨久客不識黄土煖推衣助孝
子一溉滋湯旱誰能脫左驂大事不可緩
(荘子齊物論覺而後知其夢也且有大覺而後知大夢/也野鶴用嵇紹事見十二巻京師哭任遵聖詩注荘子)
(大宗師大塊載我以形勞我以生佚我以老息我以死/西漢楊王孫報祈侯書曰乃得歸土就其真宅由是言)
(之焉用久客詳見十六巻逰桓山會者十人詩注嵇康/飬生論為稼于湯世偏有一溉之功者雖終焦爛必一)
(溉者後枯然則一溉之益固不可誣禮記檀弓孔子之/衛遇舊館人之䘮入而哭之哀出使子貢脫驂而賻之)
(史記管晏傳越石父賢在/縲紲中晏子解左驂贖之)
　　　贈眼醫王生彦若
鍼頭如麥芒氣出如車軸閒關絡脈中性命寄毛粟而
况清淨眼内景含天燭琉璃貯沆瀣輕脆不任觸而子
扵其閒往来施鋒鏃笑談紛自若觀者頸為縮運鍼如
運斤去翳如拆屋常疑子善幻他伎雜符祝子言吾有
道此理君未矚形骸一塵垢貴賤兩草木世人方重外
妄見瓦與玉而我初不知刺眼如刺肉君㸔目與翳是
翳要非目目翳茍二物易分如麥菽寧聞老農夫去草
更傷榖鼻端有餘地肝膽分楚蜀吾於五輪閒蕩蕩見
空曲如行九軌道並驅無擊轂空花誰開落明月自朏
(音斐/)朒(女六/切)請問樂全堂忘言老尊宿(公自注彦若樂/全先生門下醫)
(也/)
(素問鍼頭如芒氣出如筐黄庭經有内景外景楚詞逺/逰餐六氣而飲沆瀣張衡思元賦噏青岑之玉醴兮餐)
(沆瀣以為張注沆瀣北方夜半氣也莊子徐無鬼郢人/堊漫其鼻端若蝉翼匠石運斤成風聼而斲之盡堊而)
(鼻不傷再見韓退之髙閑上人序吾聞浮屠人善幻多/技能漢書張騫傳犛靳眩人注眩仝幻即今吞刀吐火)
(植𤓰種木屠人戳馬之術皆是荘子逹生其巧一也而/有所矜則重外也凡外重者内拙五輪眼科常談周禮)
(經涂九軌詩國風並驅從兩肩兮楞嚴經亦如翳人見/空中花翳病若除花於空滅釋名朏月未盛明也魄月)
(始生魄然也註承大月月生三日謂之魄承小月月生/謂之朏又晦而月見西方謂之朓朔而見東方謂之縮)
(朒朓健行貌/縮朒遲貌)
　　　與歐育等六人飲酒
忽驚春色二分空且㸔樽前半丈紅苦戰知君便白羽
倦遊憐我憶黄封年来齒髪老未老此去江淮東復東
記取六人相會處引杯㸔劍坐生風
(家語子路曰赤羽若日白羽若月按赤白羽指箭羽也/歐育武将故云黄封輦下以黄封酒為貴盖重内醞也)
(李賀詩紫絲竹㫁驄馬小家住錢塘/東復東杜子羙詩㸔劍引杯長再見)
　　　觀杭州鈐轄歐育刀劍戰袍
青綾衲衫暖襯甲紅線勒帛光遶脅秃襟小袖雕鶻盤
大刀長劍龍蛇柙兩軍鼓譟屋瓦墜紅塵白羽紛相雜
将軍恩重此身輕笑履鋒鋩如一挿書生只肯坐帷幄
談笑毫端弄生殺叫呼擊鼓催上竿猛士應憐小兒黠
試問黄河夜偷渡掠面驚沙寒霎霎何如大艦日髙眠
一枕清風過苕霅
(李賀詩禿襟小袖調鸚鵡後漢光武紀城中亦鼓譟而/出中外合埶震呼動天地會大雷風屋瓦皆飛史記趙)
(奢傳秦軍鼔譟勒/兵武安屋瓦盡震)
　　　王伯敡所藏趙昌畫四首(歐陽歸田録近世名/畫趙昌畫冩生逼真)
　　　　(而筆法較俗殊無古人格致然時亦未有其/比圖畫見聞志趙昌字昌之廣漢人工畫花)
　　　　(果時稱/絶倫)
　　　　梅花
南行渡關山沙水清練練行人巳愁絶日暮集㣲霰慇
懃小梅花髣髴吳姬面暗香隨我去囘首驚千片至今
開畫圖老眼凄欲泫幽懐不可寫歸夢君家倩
(詩小雅如彼雨/雪先集唯霰)
　　　　黄葵
弱質困夏永竒姿蘇曉(一作/晩)涼低昻黄金盃照曜初
日光檀心自成暈翠葉森有芒古来寫生人妙絶誰
似昌晨粧與午醉真態含隂陽君㸔此花枝中有風
露香
　　　　芙蓉
清飈巳拂林積水漸收潦溪邊野芙蓉花水相媚好坐
㸔池蓮盡獨伴霜菊槁幽姿强一笑莫景廹摧倒凄凉
似貧女嫁晩驚衰早誰寫少年容樵人劍南老
(趙昌自題其畫/云劍南樵叟)
　　　　山茶
蕭蕭南山松黄葉隕勁風誰憐兒女花散火冰雪中能
傳歳寒姿古来惟邱翁趙叟得其妙一洗膠粉空掌中
調丹砂染此鶴頂紅何湏誇落墨獨賞江南工
(圖畫見聞志邱文播漢州人畫品降髙趙軰後名潛又/徐熈鍾陵人世為江南仕族熈識度閒放以髙雅自任)
(善畫花木禽鳥自作翠㣲堂記云落筆之際未嘗以傅/色暈淡細碎為工李後主特爱重其畫開寳末歸朝悉)
(貢上朝廷/藏之祕府)
　　　寄吳徳仁兼簡陳季常
東坡先生無一錢十年家火燒凡鉛黄金可成河可塞
只有霜䰅(一作/鬢)無由元龍邱居士亦可憐談空說有夜
不眠忽聞河東師子吼柱杖落手心茫然誰似濮陽公
子賢飲酒食肉自得仙平生寓物不留物在家學得㤀
家禪門前罷亞十頃田清溪遶屋花連天溪堂醉臥呼
不醒落花如雪春風顛我逰蘭谿訪清泉巳辦布襪青
行纒稽山不是無賀老我自興盡回酒船恨君不識顔
平原恨我不識元魯山銅駝陌上㑹相見握手一笑三
千年
(漢書郊祀志欒大言臣之師曰黄金可成而河决可塞/不死之藥可得仙人可致也王注龍邱居士指陳季常)
(河東師子事有王䙼者字逹觀本嘉州犍為人舊在江/南武昌居名天常嘗從先生逰逹觀為坡公言季常之)
(妻栁氏最悍妒毎季常設客有聲妓栁氏則以杖擊照/壁大呼客至為散去濮陽公子吳徳仁也唐書顔真卿)
(為平原太守安禄山反河朔盡陷唯真卿城守具備元/宗聞之喜曰朕不識真卿何如人所為得如此元徳秀)
(字紫芝為魯山令蘇元明謂人曰吾不幸生衰俗所不/恥者識元紫芝銅駝用索靖語詳十五巻百歩洪詩注)
　　　題王逸少帖
顛張醉素両秃翁追逐世好稱書工何曽夢見王與鍾
妄自粉飾欺盲聾有如市倡抹青紅妖歌嫚舞眩兒童
謝家夫人淡丰容蕭然自有林下風天門蕩蕩驚跳龍
出林飛鳥一掃空為君草書續其終待我他日不忩忩
(漢書竇田傳蚡已罷朝出止車門召御史大夫韓安國/載怒曰與長孺共一秃翁何為首䑕両端世說謝遏絶)
(重其姊張元常稱其妹有濟尼者並逰張謝二家人問/其優劣答曰王夫人神情散朗故有林下風氣頋家婦)
(清心玉映自是閨房之秀王夫人謝道韞也漢禮樂志/天門開詄蕩蕩書評王右軍書字勢雄强如龍跳天門)
(虎卧鳯閣又張旭草書如驚蛇入草飛鳥出/林忩忩用張伯英忩忩未暇草書語再見)
　　　書林逋詩後(逋字君復杭州錢塘人/仁宗賜謚和靖先生)
吳儂生長湖山曲呼吸湖光飲山緑不論世外隐君子
傭奴販婦皆冰玉先生可是絶俗人神清骨冷無由俗
我不識君曽夢見瞳子瞭然光可燭遺篇妙字䖏䖏有
歩遶西湖㸔不足詩如東野不言寒書似西臺差少肉
平生髙節已難繼将死㣲言猶可録自言不作封禪書
更肻悲吟白頭曲(公自注逋臨終詩云茂陵異/日求遺草猶喜初無封禪書)我笑吳
人不好事好作祠堂傍修竹不然配食水仙王一盞寒
泉薦秋菊(西臺御史李建/中善真行字)
　　　和仲伯逹
歸山歳月苦無多尚有丹砂奈老何繡谷只應花自染
鏡潭長與月相磨君方傍海㸔初日我巳横江擊素波
人不我知斯我貴不湏雷雨起龍梭
(漢武帝秋風詞横中流兮揚素波簫鼓鳴兮發棹歌晋/陶侃傳侃少時漁於雷澤網得一織梭以挂于壁有頃)
(雷雨自化/為龍而去)
　　　春日
鳴鳩乳燕寂無聲日射西牕潑眼眀午醉醒来無一事
只将春睡賞春晴
　　　贈袁陟(袁陟字世弼豫章人自號遯翁/有集十巻嘉祐間終祕書丞)
是身如虛空萬物皆我儲胡為强分别百金買田廬不
見袁夫子神馬載尻輿逰乎無何有一飯不願餘官湖
為我池學舎為我居何以遺子孫此身自籧篨薫風暗
楊栁秋水静芙蕖應觀我知子不怪子知魚
(荘子大宗師浸假而化予之尻以為輪以神為馬予因/而乗之豈更駕哉又㳺于無何有之鄉栁子厚贈江華)
(長老詩一飯不願餘跏趺便終夕後漢逸民傳劉表謂/龎公曰先生若居畎畝而不肻官禄何以遺子孫乎龎)
(公曰世人皆遺之以危今獨遺之以安唐韻籧/篨籚䉬一曰麤竹席也知魚用荘子語屡見)
　　　蘇子容母陳夫人挽詞(名頌字子容元祐/中為尚書左丞)
蘇陳甥舅真冰玉正始風流起頽俗夫人髙節稱其家
凛凛寒松映修竹鷄鳴為善日日新八十三年如一晨
豈惟室家宜夀母寔與朝廷生異人㤀軀狥國乃吾子
三仕何曽知慍喜不湏擁笏彊垂魚視我去来皆夢爾
誦詩相挽真區區墓碑千字多遺餘他年太史取家傳
知有班昭續漢書
(爾雅謂我舅者吾謂之甥晋書衛玠傳玠妻父樂廣有/海内重名議者以為婦公冰清女壻玉潤又王敦鎮豫)
(章長史謝鯤先雅重玠敦謂鯤曰昔王輔嗣吐金聲於/中朝此子復玉振于江表㣲言之緒絶而復續不意永)
(嘉之末復聞正始之音何平叔若在當復絶倒又互見/十三十五巻詩注詩魯頌魯侯燕喜令妻夀母韓退之)
(曺成王碑王之遭誣在理念太妃老将驚而戚出則囚/服就辨入則擁笏垂魚後漢列女傳班昭字恵班彪之)
(女也兄固著漢書其八表及天文志未及竟而卒和帝/詔昭就東觀藏書閣踵而成之又漢書始出多未能通)
(者同郡馬融伏于/閣下從昭受讀)
　　　歸冝興㽞題竹西寺三首(冝興常州屬縣竹西/寺在揚州杜牧詩誰)
　　　　(知竹西路歌吹/是揚州再見)
十年歸夢寄西風此去真為田舍翁剰覓蜀岡新井水
要㩗鄉味過江東
(唐地理志揚州節度使杜亞自江都西循蜀岡之右引/陂趨城按蜀岡有井陸羽品為第五泉相傳與岷江相)
(通故先生曰鄉/味江東指常州)
道人勸飲雞蘇水童子能煎鶯粟湯暫借藤床與瓦枕
莫教孤負竹風凉
(本草水蘇紫蘇假蘇三種各異水蘇一名鷄蘇再見鶯/粟本草名罌子粟一名米囊子秋種冬生嫩苖作蔬甚)
(佳其實形如酒罌中有細米極白可煮粥江東人呼千/葉者為麗春花或謂是罌粟别種非也其花變態本自)
(不常有白者紅者紫者粉紅者杏黄者半紅半紫半白/者艷麗可愛故曰麗春又曰賽牡丹曰錦被花詳見㳺)
(黙齋/花譜)
此生已覺都無事今歳仍逢大有年山寺歸来聞好語
野花嗁鳥亦欣然
(唐王維因赦拜官詩云花迎喜氣皆知笑鳥識歡心亦/解歌按通鑑元祐六年侍御史賈易劾軾元豐末在揚)
(州聞先帝厭代作詩無人臣禮先生辨題詩劄子云是/歳三月六日聞先帝遺詔舉哀挂服了當當迤邐往常)
(州至五月初因往揚州竹西寺見百姓父老十數人道/旁語笑一人以手加額云見說好箇少年官家臣寔喜)
(聞百姓謳歌吾君之子出于至誠又是時臣初得請歸/耕常州盖将老焉而淮浙閒所在豐熟因作詩云此身)
(已覺都無事今歳仍逢大有年山寺歸来聞好語野花/嗁鳥亦欣然盖喜聞此語故作詩書之當途僧舎壁上)
(若稍有不善之意豈敢書壁上以示人乎又其時去先/帝上仙已及兩月决非山寺歸来始聞之語而君錫等)
(公然誣㒺伏乞付/外施行稍正國法)
　　　孟震同遊常州僧舎三首(孟震字亨之東平/人嘗為黄州通判)
年来轉覺此身浮又作三吳浪漫㳺忽見東平孟君子
夢中相對說黄州
(唐元結自稱為浪士人呼之為漫郎先生君子泉銘序/孟君亨之篤學而力行克有常徳信于朋友一時皆稱)
(之曰此君子也因號之孟君子君通守齊安其/圃有泉旱不加損水不加益因名之曰君子泉)
湛湛清池五月寒小山無數碧㠝岏穉杉戢戢三千本
且作凌雲合抱㸔
知君此去便歸耕笑指孤舟一葉輕若向三茅乞靈雨
半篙流水送君行
(神仙傳大茅君名盈次弟名固小弟名衷太上老君拜/盈為司命真君固為定籙君衷為保命君故曰三茅君)
　　　贈常州報恩長老二首
碧玉盌盛紅馬腦井花水養石菖蒲也知法供無窮盡
試問禪師得飽無
薦福老懐真巧便浄慈両本更尖新憑師為作鐵門限
凖備人閒請話人
(鐵門限詳見十三巻贈/寫御容妙善師詩注)
　　　次韻答賈耘老
五年一夢南司州饑寒疾病為子憂東来六月并無水
仰㸔古堰横奔牛平生管鮑子知我今日陳蔡誰從邱
夜航爭渡泥水澀牽挽直欲来𤓰州自言嗜酒得風痺
故鄉不敢居温柔定将泛愛救溝壑衰病不復從前樂
今年太守真臥龍笑語炎天出冰雹時低九尺蒼䰅髯
過我三閒小池閣故人改觀爭来賀小兒不信猶疑錯
為君置酒飲且哦草閒秋蟲亦能歌可憐老驥真老矣
無心更秣天山禾
(郡邑志唐武徳三年于黄州黄陂縣置南司州七年廢/其初盖北齊武帝置也又常潤閒有閘名奔牛温柔鄉)
(趙飛燕外傳語已見杜子美詩虗名但蒙寒暄問泛愛/不救溝壑辱張籍詩與君相逢莫寂寞衰老不復從前)
(樂㐮陽記諸葛孔明為臥龍龎元士為鳯雛司馬徳操/為水鏡皆龎徳公語天山在伊州伊吾縣唐薛仁貴傳)
(将軍三箭定天山壮士長歌入漢/關韓退之詠駑驥饑食天山禾)
　　　墨花(并引/)
　　世多以墨畫山水竹石人物者未有以畫花者也
　　汴人尹白能之為賦一首
造物本無物忽然非所難花心起墨暈春色散毫端縹
緲形纔具扶疎態自完蓮風起顛(一作/盡傾)倒杏雨半摧殘
獨有狂居士求為墨牡丹兼書平子賦歸向雪堂㸔
(唐末劉訓者京師冨人梁氏開國嘗假貸以給軍京師/春逰以觀牡丹為勝賞訓邀客賞花乃繋水牛數百在)
(前指曰劉氏墨牡丹也漢/張衡字平子作歸田賦)
　　　送竹几與謝秀才
平生長物擾天真老去歸田只此身㽞我同行木上座
贈君無語竹夫人但随秋扇年年在莫鬬瓊枝夜夜新
堪笑荒唐玉川子莫年家口若為親
(世說王㳟從㑹稽還王大㸔之見其坐六尺簟因語㳟/卿東来故應有此物可以一領及我㳟無言大去後即)
(舉所坐者送之既無餘便坐薦上大聞之甚驚曰吾本/謂卿多故求耳對曰丈人不悉㳟㳟作人無長物王大)
(名忱傳燈録佛日禪師出逰㦯問誰為同行師舉拄杖/示之曰唯有木上座耳南史陳後主每使諸貴人及女)
(學士與狎客共賦新詩采其尤艷麗者以為曲調被以/新聲宫女有容色者以千百數令習而歌之分部迭進)
(其曲有玉樹後庭花臨春樂等其畧云璧月夜夜滿瓊/樹朝朝新大抵皆美張貴妃孔貴嬪之容色玉川子盧)
(仝也有詩云蛙蛇是/家口草石是親情)
　　　溪陰堂
白水滿時雙鷺下緑槐髙䖏一蟬吟酒醒門外三竿日
臥㸔溪南十畝陰
(劉禹錫竹枝詞日出三竿春霧/消杜詩與致溪邉十畝陰再見)
　　　次韻許遵
蒜山渡口挽歸艎朱雀橋邉㸔道装供帳已應煩百兩
擊鮮無久溷諸郎問禪時到長干寺載酒閒過緑野堂
此味只憂兒軰覺逢人休道北牕凉
(王注蒜山在潤州朱雀橋在江寧府晋之建康也長干/里在建康漢書疏廣傳廣受乞骸骨歸公卿大夫故人)
(邑子設祖道供帳東都門外送者車數百両漢陸賈傳/謂其子曰與女約過女女給人馬酒食極飲十日而更)
(一歳中以徃来過它客率不過再過數擊鮮母久溷女/為也唐裴度請老治第東都作别墅具燠館凉臺號緑)
(野堂度野服蕭散與白居易劉禹錫把酒為文章窮晝/夜不問人間事㦯曰時王介甫閑居長干故以緑野堂)
(比之兒軰覺用/王羲之語屢見)
　　　贈章黙(并序/)
　　章黙居士字志明生公侯家才性髙爽棄家求道
　　不蓄妻子與世無累而父母與兄之喪貧不能舉
　　以是眷眷世間不能無求扵人余深哀其志既有
　　以少助之又取其言為詩以贈其行庶㡬有哀之
　　者
章子親未𦵏餘生抱羸疾朝吟噎鄰里夜淚腐茵席前
年黒花生今歳白髪出身随日月逝恨與天地畢願求
不毛田親築長夜室難從王孫裸未忍夏后堲五陵多
豪士百萬付一擲心知義財難甘就貧友乞不辭毛粟
施行自邱山積此志茍朝遂夕死真不戚誓求無生理
不踐有為迹棄身尸陀林烏鳶任狼藉
(王禹偁表蚤年多病眼有黒花晩歳多憂頭生白髪漢/楊王孫傳病且死令其子曰吾欲祼𦵏以反吾真又互)
(見本巻禮記檀弓有虞氏瓦棺夏后氏堲周鄭注火熟/曰堲燒土冶以周于棺也漢髙帝𦵏長陵恵帝安陵景)
(帝陽陵武帝茂陵昭帝平陵五陵皆在長安北徙天下/豪傑之家以寔之晋書劉毅傳家無擔石之儲樗蒱一)
(擲百萬諸經音義尸陀林此言寒林其林幽䆳而寒因/以名也在王舍城側死人多送其中荘子上為烏鳶食)
(下為蝼/蟻食)
　　　送穆越州(穆名珣/字東美)
江海相忘十五年羡公松柏蔚蒼顔四朝耆舊冰霜後
両郡風流水石間舊政猶傳蜀父老先聲已振越溪山
樽前俱是蓬莱守莫放髙樓雪月閒
(唐元㣲之守越以州宅誇白樂天詩云我是玉皇香案/吏謫居猶得在蓬莱今越州有蓬莱閣登州亦有蓬莱)
(閣又倚郭乃蓬莱縣公/是時已聞新命故云)
　　　贈葛葦
竹椽茅屋半摧傾肻向蜂窠寄此生長恐波頭巻室去
欲将船尾載君行小詩試擬孟東野大草閑臨張伯英
消遣百年湏底物故應憐我不歸耕
　　　贈王寂
與君暫别不湏嗟俯仰歸来鬢未華記取江南煙雨裏
青山斷䖏是君家
　　　南都妙峰亭
千尋挂雲闕十頃含風灣開門㺯清泚照見雙銅鐶池
䑓半禾黍桃李餘榛菅無人肻回首日暮車斑斑史君
非世人心與古佛閒時要聲利客来洗塵埃顔新亭在
東阜飛宇臨通闤古甃磨翠壁霜林散烟鬟孤雲抱商
邱芳草連杏山俯仰盡法界逍遙寄人寰亭亭妙髙峰
了了蓬艾閒五老壓彭蠡三峰照潼關均為拳石小配
此一掬慳煩公為標指免使勤躋攀
(後漢五行志京都童謡曰車斑斑入河間河間姹女工/數錢荘子齊物論夫三子者猶存乎蓬艾之間韓退之)
(炭谷湫詩巨靈髙/其捧保此一掬慳)
　　　神宗皇帝挽詞三首
文武固天縱欽明又日新化民何止聖妙物獨稱神政
已三王上言皆六籍醇巍巍本無象刻畫愧孤臣
未易名堯徳何湏數舜功小心仍致孝餘事及平戎典
禮從周舊官儀與漢隆誰知本無作千古自承風
(左傳文十八年史克曰舜有大功二十而/為天子荘子知北逰至人無為大聖不作)
接統真千歳膺期止一章周南稍㽞滯宣室遂凄凉病
馬空嘶櫪枯葵已泫霜餘生臥江海歸夢泣嵩邙
(後漢律歴志閏七而盡其歳十九名之曰章按神宗在/位十九年故曰一章漢司馬遷傳是歳天子始建漢家)
(之封而太史㽞滯周南不得與從事發憤且卒而子遷/適反見父扵河洛之間太史公執遷手而泣曰今天子)
(接千歳之統封泰山而余不得從行是命也夫漢賈誼/傳後歳餘文帝思誼徵之至入見上方受釐坐宣室上)
(因感鬼神而問鬼神之本誼具道所以然之故至夜半/文帝前席按公時在謫籍而神廟升遐故云九域志河)
(南府古蹟有嵩山北邙山先/生洛中詩嵩髙蒼翠北邙紅)
　　　金山妙髙臺
我欲乗飛車東訪赤松子蓬莱不可到弱水三萬里不
如金山去清風半帆耳中有妙髙䑓雲峰自孤起仰觀
初無路誰信平如砥䑓中老比邱碧眼照牕几巉巉玉
為骨凛凛霜入齒機鋒不可觸千偈如翻水何湏尋徳
雲即此比邱是長生未暇學請學長不死
(帝王世紀竒肱民䏻為飛車從風逺行湯時西風吹竒/肱車至于豫州湯破其車不以示民十年東風至乃復)
(作車遣歸之其地去玉門四萬里史記封禪書三神山/者其傳在渤海中去人不逺未至望之如雲及到三神)
(山反居水下臨之風輙引去終莫能至云神仙傳謝自/然汎海求蓬莱一道士謂曰蓬莱隔弱水三萬里非飛)
(仙不可到妙髙䑓取華嚴經徳雲比邱所居妙髙峰為/義也詩小雅周道如砥傳燈録神機交激若拄于箭鋒)
(晋書鳩摩羅什日誦千偈韓退之詩文如翻水成華嚴/經善財童子問法于五十三善知識而徳雲比邱乃第)
(一王注長生謂學仙長/不死謂佛不生不滅也)
　　　贈杜介(并序/)
　　元豐八年七月二十五日杜㡬先自浙東還與余
　　相遇扵金山話天台之異以詩贈之
我夢逰天台横空石橋小秋風吹菵露翠濕香嫋嫋應
真飛錫過絶澗度雲鳥舉意欲從之翛然已松杪㣲言
粲珠玉未說意先了覺来如墮空耿耿牕戶曉羣生陷
迷網獨逹從古少杜叟子何人長嘯萬物表妻孥空四
壁振䇿念輕矯遂為赤城遊飛歩凌縹緲問禪不歸舎
屢為瓠壺繞何人識此志佛眼自照瞭我夢君見之卓
爾非魔嬈仙葩發茗椀剪刻分葵蓼從今更不出閉戶
閑騕褭時從佛頂巖馳下雙蓮沼
(天台石橋見十一巻次韻周邠寄鴈蕩山圖詩注宋永/初山川記寕州瘴氣菵露四時不絶菵者草名其上露)
(霑人之肉即潰爛故鮑昭有苦熱行云瘴氣畫薫體菵/露夜霑衣孫綽遊天台賦王喬控鶴以沖天應真飛錫)
(以躡虚又被毛褐之森森振金䇿之鈴鈴又哂夏蟲之/疑冰整輕翮而思矯又赤城霞起而建標瀑布飛流以)
(界道釋氏要覽髙僧鄧隠峰逰五䑓出淮西擲錫飛空/而徃西天比邱持錫有二十五威儀凡至室中不得著)
(地必挂于壁牙故釋子稱逰行僧為飛錫安住僧為挂/錫支遁天台山銘序云往天台當由赤城山為道徑㑹)
(稽記赤城山石色皆赤状似雲霞倦逰録金鑾長老問/歐陽景取書索米于玉泉長老景授一緘及詩一絶云)
(金鑾来覓玉泉書金玉相逢價倍珠到了不干藤蔓事/壺蘆自去纒壺蘆先生十八羅漢頌後䟦佛滅度後閻)
(浮提衆生剛狠自用莫肻信入故諸聖賢皆隐不見獨/以像設遺言提引未悟而峨嵋五臺廬山天台獨出光)
(景變異使人了然見之軾家藏十六羅漢像毎設茶/供則化為白乳㦯凝為花木桃李芍藥僅可指名)
　　　次韻孫莘老斗野亭寄子由在邵伯堰(寰宇記/邵伯堰)
　　　　(在揚州廣陵縣云謝安所築按安傳及至新/城築埭于城北人追思之名為邵伯埭然則)
　　　　(所謂新城豈/乃廣陵耶)
落帆謝公渚日脚東西平孤亭得小憇暮景含餘清坐
待斗與牛錯落挂南甍老僧如夙昔一笑意已傾新詩
出故人舊事疑前生吾生七往来送老海上城逢人輙
自哂得魚不忍烹似聞績溪老復作東都行小詩如秋
菊艷艷霜中眀過此感我言長篇發春榮
(晋書阮裕赴山陵事畢便還諸人相與追之至方山不/相及劉惔歎曰我入東正當泊安石渚下耳不敢近思)
(曠傍唐房琯開元中為盧氏宰與道士邢和璞遇夏日/入廢佛寺鑿池得甕中所蔵婁師徳與永禅師書笑曰)
(頗憶此邪因悵然悟前生為永禅師按先生既自黄移/汝子由亦自監筠州鹽酒稅移知歙之績溪先生未至)
(汝繼得請歸常州尋起知登州而子由自績溪以校書/郎被召入京亦湏由召伯堰至東都故扵篇末及之)
　　　送楊傑(并序王注元祐二年髙嚴僧義天航海/閒道至明州傳云義天棄王位出家上)
　　　　(疏乞徧歴叢林問法受道有詔朝奉郎楊傑/次公館伴所至吳中諸刹皆迎餞如王臣禮)
　　　　(至金山僧了元乃牀坐受其大展次公驚問/其故了元曰義天亦異國僧耳叢林規䋲如)
　　　　(是不可易朝廷聞/之以了元知大體)
　　無為子嘗奉使登太山絶頂雞一鳴見日出又嘗
　　以事過華山重九日飲酒蓮華峰上今乃奉詔與
　　髙麗僧統㳺錢塘皆以王事而從方外之樂善哉
　　未曽有也作是詩以送之
天門夜上賔出日萬里紅波半天赤歸来平地㸔跳丸
一㸃黄金鑄秋橘太華峰頭作重九天風吹灧黄花酒
浩歌馳下腰帶鞓醉舞崩崖一揮手神㳺八極萬縁虗
下視蚊雷隐汙渠大千一息八十返笑厲東海騎􁵞魚
三韓王子西求法鑿齒彌天兩勍敵過江風急浪如山
寄語舟人好㸔客
(太山記太山盤道屈曲而上凡五十餘盤經小天門大/天門仰視天門如穴中視天牕矣自下至古封禪䖏凡)
(四十里山頂西嵓為仙人石閣東嵓為介邱東南嵓名/日觀者雞一鳴時見日始欲出長三丈所腰帯鞓華山)
(地名李白大鵬賦序余昔于江陵見天台司馬子㣲謂/余有仙風道骨可與神逰八極之表詩國風深則厲淺)
(則掲注牽衣渉之也爾雅繇帶以上為厲三韓韓有三/種曰馬韓曰辰韓曰弁韓皆髙麗也晋書釋道安與習)
(鑿齒相見鑿齒曰四海習鑿齒道安曰彌天釋道安人/以為名對摭言唐令狐楚鎮揚州䖏士張佑常與狎宴)
(楚視佑改令曰上水船風又急帆下人湏好/立佑應聲曰下水船船底破好㸔客莫倚柂)
　　　次韻送徐大正(公自注嘗與余約卜鄰於江淮/閒将赴登州同舟至山陽以詩)
　　　　(見送/留别)
别時酒醆照燈花知我歸期漸有涯去歳渡江萍似斗
今年並海棗如瓜多情明月邀君共無價青山為我賒
千首新詩一竿竹不應空釣漢江槎
(家語楚昭王渡江江中有物大如斗直觸王舟舟人取/之王使人問于孔子孔子曰此為萍實者也異時小兒)
(謡曰楚王渡江得萍實大如斗赤如日剖而食之甜如/蜜漢書郊祀志李少君曰臣嘗逰海上見安期生食臣)
(棗大/如瓜)
　　　楊康功有石状如醉道士為賦此詩
楚山固多猿青者黠而夀化為狂道士山谷恣騰蹂誤
入華陽洞竊飲茅君酒君命囚巖閒巖石為械杻松根
絡其足藤蔓縳其肘蒼苔眯其目叢棘哽其口三年化
為石堅瘦敵瓊玖無復號雲聲空餘舞杯手樵夫見之
笑抱賣易升斗楊公海中仙世俗那得友海邊逢姑射
一笑微俛首胡不載之歸用此頑且醜求詩紀其異本
末得細剖吾言豈妄云得之亡是叟
(仙經句曲山即三十六洞天之第八洞名曰華陽洞大/茅君之所治也在江寧府句容縣互見本巻前三茅注)
(司馬相如傳子虛虛言也為楚稱烏有先生者烏有此/事也為齊難亡是公者亡是人也欲明天子之義故虛)
(藉此三人為辭按公詩意言猿化道/士道士又化石止設虛辭為稱耳)
　　　迨作淮口遇風戲用其韻
我詩如病驥悲鳴向衰草有兒真驥子一噴羣馬倒養
氣勿吟哦聲名忌太早風濤借筆力勢逐孤雲掃何如
陶家兒遶舍覔梨棗君㸔押彊韻已勝郊與島
(杜子羙詩驥子好男兒前年學語時注驥子宗武小名/又贈竇侍御詩驥之子鳯之雛穆天子傳天子東逰于)
(黄澤宿于西洛歌曰黄之陁其馬歕沙皇人威儀黄之/澤其馬歕玉皇人夀榖歕即噴字王子韶雞跖集王筠)
(字元禮為詩能押彊/韻郊島孟郊賈島也)
　　　次韻徐積(徐積字/仲車)
殺雞未肯邀季路裹飯先湏問子来但見中年隐槐市
豈知平日賦蘭臺海山入夢方東去風雨留人得暫陪
若説峨眉眼前事故鄉何䖏不堪回
(荘子大宗師子輿與子桑友而霖雨十日子輿曰子桑/殆病矣裹飯而徃食之按子桑非子来也豈先生偶誤)
(記邪淮南子槐市學也樹以青槐三輔黄圖明堂辟雍/為博士舎三十區為㑹市但列槐樹數百行諸生朔望)
(㑹此市各持其郡所出物及經書所與賈買雍/容揖譲議論槐下蘭䑓用宋玉風賦語再見)
　　　元豐七年有詔京東淮南築髙麗亭館宻海二
　　　州騷然有逃亡者明年軾過之歎其壮麗留一
　　　絶云
簷楹飛舞垣牆外桑柘蕭條斤斧餘盡賜昆邪作奴婢
不知償得此人無
(漢汲黯傳匈奴渾邪王来降賈人與市者坐當死五百/餘人黯入請閒見髙門曰夫匈奴攻當路塞絶和親中)
(國舉兵誅之死傷不可勝計而費以鉅萬百數臣愚以/為陛下得胡人皆以為奴婢賜從軍死者家鹵獲囙與)
(之以謝天下塞百姓之心今縦不能又㣲文/殺無知者五百餘人臣竊為陛下弗取也)
　　　過宻州次韻趙明叔喬禹功
先生依舊廣文貧老守時遭醉尉嗔汝軰何曽堪一笑
吾儕相對復三人黄雞唱曉凄凉曲白髪驚秋見在身
一别膠西舊朋友扁舟歸釣五湖春
(唐鄭䖍為廣文館博士醉尉用李廣屏居藍田事俱已/見詩意以鄭䖍比趙以李廣比喬也杜子美詩何當官)
(曺清爾軰堪一笑唐牛僧/孺詩且門樽前見在身)
　　　再過常山和昔年留别詩
傴僂山前叟迎我如迎新那知夢幻軀念念非昔人江
湖久放浪朝市誰相親郤尋泉源去桃花逄避秦
(左傳昭七年正考父鼎銘云一命而僂/再命而傴楞嚴經日月歳時念念遷變)
　　　再過超然䑓贈太守霍翔(超然臺在密州舊因/城以為臺公守密州)
　　　　(葺而新之/自為之記)
昔飲雩泉别常山天寒歳在龍蛇閒山中兒童拍手笑
問我西去何當還十年不赴竹馬約扁舟獨與魚蓑閒
重来父老喜我在扶挈老㓜相遮攀當時襁褓皆七尺
而我安得留朱顔問今太守為誰歟䕶羌充國鬢未斑
(公自注翔自言在/熈河作屯田有功)躬持牛酒勞行役無復杞菊嘲寒慳
超然置酒尋舊迹尚有詩賦鑱堅頑孤雲落日在馬耳
照耀金碧開煙鬟邞(當从扶/或作邞)淇自古北流水跳波下瀬
鳴玦環願公談笑作石埭坐使城郭生溪灣
(按公以熙寧丙辰冬末罷知密州正在辰巳之間故借/用龍蛇字周禮鄉大夫辨夫家之可任者國中自七尺)
(以至六十野自六尺以及六十有五疏云七尺謂年二/十六尺謂年十五漢趙充國年七十餘以後将軍出平)
(羌戎條上留田便宜十二事杞菊公超然臺記云始至/之日歳比不登盗賊滿野獄訟充斥而齋厨索然日食)
(杞菊公又有後杞菊賦大意譏公使庫之儉陋也蘅按/酈道元水經注有扶淇水無郤淇水道元濰水條下云)
(又北左合扶淇之水水出西南常山東北流注濰又云/濰自箕縣北逕東武縣西北流合扶淇之水晏謨伏琛)
(云東武城西北二里濰水者即扶淇之水也按此則公/詩所用的是扶淇無疑故曰自古北流水也又考漢地)
(里志琅邪郡有邞縣師古曰音夫又音挾又二十六巻/送喬仝詩隨師東逰渡濰邞王注濰邞宻州二水名則)
(扶淇似可亦作邞淇至郤淇字别無據依當是/集本訛邞為郤諸注家相沿不覺耳今攷正)
　
　
　
　
　
　
　
　
　
　
　
　
　
　
　
　施註蘇詩巻二十三
欽定四庫全書
　施註蘇詩巻二十四
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅刪補
　　詩四十三首
　　　　(起自登州還朝洎元祐丙寅改元在西掖作/本巻用王鞏韻送其姪震以後詩如干首施)
　　　　(註缺/今補)
　　　海市(并引/)
　　予聞登州海市舊矣父老云常出於春夏今嵗晩
　　不復見矣予到官五日而去以不見為恨禱於海
　　神廣徳王之廟明日見焉乃作此詩
東方雲海空復空羣仙出沒空明中蕩搖浮世生萬
象豈有貝闕藏珠宫心知所見皆幻影敢以耳目煩
神工嵗寒水冷天地閉為我起蟄鞭魚龍重樓翠阜
出霜曉異事驚倒百嵗翁人閒所得容力取世外無
物誰為雄率然有請不我拒信我人厄非天窮潮陽
太守南遷歸喜見石廪堆祝融自言正直動山鬼豈
知造物哀龍鍾信眉一笑豈易得神之報汝亦巳豐
斜陽萬里孤島沒但見碧海磨青銅新詩綺語亦安
用相與變滅隨東風
(楚辭九歌紫貝闕兮珠宫巳見金剛經一切有為法如/夢幻泡影唐韓愈傳諌佛骨事貶潮州刺史又謁衡岳)
(詩潛心黙禱若有應豈非正直能感通須臾靜掃衆峯/出仰見突兀撑青空紫盖連延接天柱石廩騰擲堆祝)
(融蘇氏演義龍鍾謂不昌熾不翹舉如䰐鬖拉搭之類/漢薛宣傳欲君自圖進退可復信眉扵後十洲記蓬莱)
(山在碧海中水/皆碧故曰碧海)
　　　登州孫氏松堂
萬松誰種巳摐摐半嶺蒼雲映此邦露重珠瓔䝉翠盖
風来石齒碎寒江浮空兩竹横南閣倒影扶桑射北牕
坐待夕烽傳海嶠重城歸去踏逄逄
(梁元帝纂要日景在上曰反景在下曰倒景司馬相如/大人賦貫列缺之倒景兮渉豐隆之滂濞注倒景氣去)
(地四千里其景皆倒在下也詩大雅鼍鼓/逢逢韓退之詩不踏曉鼔朝安眠聼逢逢)
　　　過莱州雪後望三山
東海如碧環西北巻登莱雲光與天色直到三山回我
行適冬仲薄雪收浮埃黄昏風絮定半夜扶桑開参差
太華頂出沒雲濤堆安期與羡門乗龍安在哉茂陵秋
風客勸爾麾一杯帝鄉不可期楚些招歸来
(劉禹錫詩水遶亭䑓碧玉環地志莱州掖縣載三山在/海之南岸史記封禪書秦始皇東逰海上行禮祠名山)
(川及八神求仙人羡門之屬又八神四曰陰主祠三山/又欒大敢為大言䖏之不疑大言曰臣嘗往来海中見)
(安期羡門之屬頋以臣為賤不信臣漢紀武帝𦵏茂陵/李賀金銅仙人歌茂陵劉郎秋風客晋孝武帝紀長星)
(勸汝一杯酒陶淵明歸去来辭冨貴非吾願帝/鄉不可期宋玉招魂魂兮歸来君無上天些)
　　　遺直坊(并引/)
　　冨公之客李君諱常登人也故太守李公諱師中
　　榜其閭曰遺直而其子大方求詩扵軾為賦一首
使君不浪出羔鴈親叩門先生但清坐薤水已多言當
時邦人化市無晨飲豚歳月曽㡬何客主皆九原魯經
有遺歎楚些無歸魂我作遺直詩過者式其藩
(禮記飾羔鴈者以繢後漢陳實傳子紀紀子羣弟堪父/子並著髙名同時旌命羔鴈成羣後漢龎参傳為漢陽)
(守郡人有任棠者隐居教授参到先候之棠不與言但/以薤一本水一盂置户屏前自抱孫児伏于戶下参思)
(其微意良久曰是欲曉太守也水者欲吾清㧞大本薤/者欲吾擊强宗抱兒當戶者欲吾開戶恤孤于是歎息)
(而還家語初魯之販羊有沈猶氏者常朝飲其羊以詐/市人孔子為政沈猶氏不敢飲其羊左傳昭十四年仲)
(尼曰叔向古/之遺直也)
　　　次韻趙令鑠(趙令鑠字伯堅一云字景貺熙寧/中以諸衛将軍對䇿學士院改職)
　　　　(方員/外郎)
東坡已報六年穰惆悵紅塵白首郎枕上谿山猶可見
門前冠盖已相望故人年少真瓊樹落筆風生戰堵牆
端向甕間尋吏部老来専以醉為鄉
(史記貨殖傳歳在金穰水毁木饑火旱荘子庚桑楚北/居畏壘之山居三年畏壘大穣先生在黄州凡跨六年)
(故云漢文帝紀遣使者冠盖相望結轍于道晋王戎傳/戎目王衍神姿髙澈如瑶林瓊樹杜子美莫相疑行集)
(賢學士如堵牆觀我落筆中書堂指趙對䇿事也甕間/用晉畢卓事巳見二十一巻岐亭詩注王績醉鄊記阮)
(嗣宗陶淵明等十數人/並㳺于醉鄉沒身不返)
　　　次韻王定國得潁倅二首
仙風入骨已凌雲秋水為文不受塵一噫固應號地籟
餘波猶足挂天紳買牛但自捐三尺射鼠何勞挽六鈞
莫向百花潭上去醉翁不見與誰親
(漢司馬相如傳奏大人賦天子大說飄飄有凌雲氣㳺/天地之間意杜子羙詩大兒九齡色清澈秋水為神玉)
(為骨禹貢餘波入于流沙孟郊詩簷溜擲天紳韓退之/詩是時雨初霽懸瀑垂天紳三國魏杜襲傳千鈞之弩)
(不為鼷鼠發機再見左傳定八年顔髙之弓六鈞注云/三十斤為鈞百花潭疑當在潁州歐陽文忠公自號醉)
(翁致仕居/清潁尾)
滔滔四海我知津毎媿先生植杖耘自少多言晩聞道
從今閉口不論文灧翻白獸樽中酒歸煮青泥坊底芹
要識老僧無盡䖏牀前牛蟻不曽聞
(晋禮樂志正旦元㑹設白獸樽扵殿庭盖上施白獸有/能獻直言者發此樽飲之時哲宗即位求言上書者以)
(千計司馬温公考定孔宗翰居第一定國第二稍進用/故用白獸尊事杜子美詩飯煮青泥坊底芹仙傳拾遺)
(周末殺萇𢎞于蜀其血碧色入地化為碧玉數里内土/皆青色今蜀地有青泥坊即𢎞死處傳燈録夀州樹禪)
(師云伊伎倆有窮我不見不聞/無盡牛蟻用殷仲堪父事再見)
　　　次韻趙令鑠恵酒
神山無石髓生世悲暫寓坐待玉膏流千載真旦暮青
州老從事鬲上非所部恵然肯見從知我憎市酤開缾
自洗盞肴核誰與具門前聴剝啄烹魚得尺素
(東方朔十洲記瀛洲有藴玉石出泉如酒味甘名玉酒/或名玉膏飲之數升令人長生荘子齊物論萬世之後)
(而一遇大聖知其解者是旦暮/遇之也石髓青州注並再見)
　　　送范純粹守慶州(范純粹字徳孺文正公之季/子哲宗即位以直龍圖閣京)
　　　　(東轉運副使代其兄忠宣公守慶請棄所侵/西夏地曰爭地未棄則邊隙無時可除于是)
　　　　(還四砦而夏人服紹聖後以棄地故又坐黨/錮屡起屡仆終龍圖閣直學士此詩言文正)
　　　　(公在仁宗時李元昊叛命訖以計降/之徳孺守慶州竟如先生所期云)
才大古難用論髙常近迂㸔君趙魏老乃為滕大夫浮
雲無根蔕黄潦能湏臾知經㡬成敗得見真賢愚羽旄
照城闕談笑安邊隅當年老使君赤手降扵菟諸郎更
何事折箠鞭其雛吾知鄧平叔不鬭月支胡
(孫樵與賈希逸書玉川子月蝕詩韓吏部進學觧莫不/倚天㧞地句句欲活讀之如赤手捕長蛇不施鞚騎生)
(馬老使君指文正也後漢鄧禹傳帝徴禹還勅曰赤眉/無榖自當来東吾折箠笞之非諸将憂也又鄧訓傳字)
(平叔為䕶羗校尉先是小月氏胡分居塞内勝兵者二/三千騎毎與羗戰常以少制多時迷吾子迷唐與武威)
(種羗合兵萬騎来至塞下欲脅月氏胡訓擁衛稽故令/不得戰又令開城及所居園門悉驅羣胡妻子納之嚴)
(兵守衛羗掠無所得因即觧去由是湟中諸胡皆言漢/家常欲鬬我曺今鄧使君待我以恩信開門納我妻子)
(咸歡喜叩頭曰/惟使君所命)
　　　次韻王震
攜文過我治平閒霧豹當時始一斑聞道吹嘘借餘論
故教流落得生還清篇帶月来霜夜妙語先春發病顔
詩酒暮年猶足用竹林髙㑹許時攀
(劉向列女傳陶答子相陶家教不修而冨其妻曰妾聞/南山有豹霧雨七日不下食欲以澤其毛衣而成文章)
(也晋書王獻之年數歳嘗觀門生摴蒱曰南風不競門/生曰此郎亦管中窺豹時見一斑後漢鄭太傳孔公緒)
(清談髙論嘘枯吹生南史謝脁傳是子聲名未立應共/奨成無惜齒牙餘論晋嵇康傳所與神交者阮籍山濤)
(預其流者向秀劉伶籍兄子咸王戎遂為竹林之遊世/謂竹林七賢按震字子發定國之姪也故以咸為比)
　　　次韻王定國謝韓子華過飲
楚有孫叔敖長城隐千里哀哉練帬子負薪躡破履豈
無故交親逝去如覆水不如老優孟談笑託諧美世家
不可恃如倚折足几祥符有賢相手握天下砥懿敏亦
名公三貴徳爵齒盖棺今㡬日公子誰料理誰要卿料
理欲說且止止宅相開府公久為蒼生起如何垂老别
氷盤餽蒼耳親嫌妨鶚薦相對發微泚新詩如彈丸脫
手不移晷我亦老賔客苦語落紈綺莫辭三上章有道
貧賤恥
(唐李勣傳帝嘗曰我用勣守并突厥不敢南向賢長城/逺矣南史檀道濟傳壞汝萬里長城又任昉傳昉卒後)
(有子不䏻自振生平舊交莫有收恤西華冬月著葛帔/練帬道逄劉孝標泫然矜之為著廣絶交論優孟事在)
(史記滑稽傳屡見按定國大父魏國文正公相真宗于/景徳祥符閒四方底平懿敏公事仁宗出入侍從将帥)
(三十餘年法華經止止不湏說我法妙難思晋魏舒傳/外家寗氏起宅相者云當出貴甥舒曰當為成此宅相)
(韓子華乃王氏甥後漢禰衡傳孔融上疏薦衡曰鷙鳥/累百不如一鶚使衡立朝必有可觀杜子美墜馬歌甫)
(也諸侯老賔客班氏/叙傳綺襦紈袴之間)
　　　恵崇春江晩景二首(圖畫見聞志建陽僧恵崇/尤工小景為寒汀逺渚蕭)
　　　　(灑虛曠之象/人所難到)
竹外桃花三兩枝春江水暖鴨先知蔞蒿滿地蘆芽短
正是河豚欲上時
(梅聖俞河豚詩春洲生荻牙春岸/飛楊花河豚扵此時貴不數魚蝦)
兩兩歸鴻欲破羣依依還似北歸人遥知朔漠多風雪
更待江南半月春
　　　次韻周邠(周邠字開祖已見第六巻公/倅杭相與倡醻故結句云)
南遷欲舉力田科三徑初成樂事多豈意殘年踏朝市
有如疲馬畏陵坡羡君同甲心方壮笑我無聊鬢巳皤
何日西湖尋舊賞淡煙疎雨暗漁蓑
　　　次韻胡完夫(胡完夫名宗愈晋/陵人副樞宿之姪)
青衫别淚尚斕斑十載江湖困抱關老去上書還北闕
朝来拄笏㸔西山相從杯酒形骸外笑說平生醉夢間
萬事㑹湏咨伯始白頭容我占清閒
(抱關用蕭望之事拄笏用王嶶之事並已見荘子徳充/符子與我㳺扵形骸之内而子索我扵形骸之外不亦)
(過乎後漢胡廣傳字伯始逹練事體明解朝章/京師諺曰萬事不理問伯始天下中庸有胡公)
　　　次韻錢穆父(欽宗在東宫時所藏東坡帖甚冨/多有宸翰僉題即位後出二十軸)
　　　　(賜吳少宰元中元中為曽文清妹婿以十軸/歸之今藏于元孫戶部郎樂道槃宿為餘姚)
　　　　(嘗刻石縣齋墨蹟云病客来從飯顆山集本/作遷客一言置我老劉間集本作二劉諸家)
　　　　(所註皆引石勒載記云朕當在二劉之間耳/先生自註云公行軾告詞引董仲舒劉向事)
　　　　(此註集本亦不載今補十穆父名勰吳越譲/王諸孫五歳日誦千言  三歳制舉業成既)
　　　　(中秘閣選廷對入等矣㑹王介甫惡孔經父/䇿罷科不得第以䕃入宫神宗召對将任以)
　　　　(清要介甫知其必不附已命權鹽鐡判官元/祐初拜中書舎人故有故人飛上金鑾殿之)
　　　　(句哲宗蒞政入翰林章子厚當軸憾其疇昔/謫詞有怏怏非少主之臣硜硜無大臣之節)
　　　　(二語罷知池州以卒/後追復龍圖閣學士)
老入明光踏舊班染湏那復唱陽關故人飛上金鑾殿
病(集作/遷)客来從飯顆山大筆推君西漢手一言置我老
劉(集作/二劉)閒(公自注公行軾告詞/引董仲舒劉向事)便湏置酒呼同舎㸔賜
飛龍出帝閑
(漢武帝紀太初四年秋起明光宫杜子羙十二月一日/詩明光起草人所羡韋執誼翰林内志至徳以後置學)
(士東院于金鑾殿西隨上所有而遷取其近便李太白/詩承恩初入銀臺門著書獨在金鑾殿晋王珣傳夢人)
(以大筆如椽與之既覺語人云此當有大手筆事王注/劉向劉歆父子俱以文章學術稱又晋書載記石勒謂)
(徐光曰朕當在二劉之間耳蘅按公自注云云則王注/非唐兵志天子御馬總有十二閑其後禁中又増置飛)
(龍/廐)
　　　次韻穆父舎人再贈之什(此首集本不載今補/入  是時先生為起)
　　　　(居舎人故用唐志所載/起居郎執筆記録事)
詔語春温昨夜班屋頭鳴鴂便關關逰仙夢覺月臨幌
賀雨詩成雲滿山憐我白頭来仗下㸔君黄氣發眉閒
鳯池故事同機務火急開樽及尚閑
(續漢禮儀志立春之日下寛大詔書唐儀衛志衙凡朝/㑹之仗三衛畨上分為五仗一曰供奉仗二曰親仗三)
(曰勲仗四曰翊仗五曰散手仗毎月以四十六人立内/廊閣外號曰内仗以左右金吾将軍當上中郎将一人)
(押之朝罷皇帝歩入東序門然後放仗又百官志毎仗/下議政事起居郎一人執筆記録扵前韓退之詩眉間)
(黄色見歸期相書喜色紅黄晋荀朂傳奪我鳯凰池何/賀我耶唐百官志中書舎人㕘議表章百司奏議考課)
(皆預/裁焉)
　　　再次韻答完夫穆父(公自注二公自言/先世同在西掖)
掖垣老吏(一作/史)識郎君並轡天街兩絶塵汗血固應生
有種夜光那復困無因豈知西省深嚴地也着東坡病
痩身免使謫仙明月下狂歌對影只三人
(劉禛詩誰謂相去逺隔此西掖垣注引應劭漢官儀曰/左右曺受尚書事前世文士以中書在右因謂中書為)
(右曹又稱西掖垣李太白月下獨/酌詩舉杯邀明月對影成三人)
　　　次韻答滿思復(滿思復字中行元豐末為左司/郎中哲宗即位東坡自登州召)
　　　　(入為郎禮部旬餘擢起居舎人中行並命為/起居郎又同省而中行為東陽人故有跛䍧)
　　　　(随赤驥嗁烏/巷有顔之句)
自甘茅屋老三閒豈意彤廷綴兩班紙落雲煙供醉後
詩成珠玉㸔朝還誰言載酒山無賀記取嗁烏巷有顔
但恐跛䍧随赤驥青雲飛歩不容攀
(杜子美和賈至詩朝罷香煙㩗滿袖詩成珠玉在揮毫/載酒用李白稽山無賀老句注屡見異苑東陽顔烏以)
(純孝著聞父死負土成墳羣烏銜土助之烏口皆傷/因名縣曰烏傷圖經云即今義烏也顔烏秦時人)
　　　送戴䝉赴成都玉局觀将老焉
拾遺被酒行歌處野梅官栁西郊路聞道華陽版籍中
至今尚有城南杜我欲歸尋萬里橋水花風葉暮瀟瀟
芋魁徑尺誰能盡榿木三年已足燒百歳風狂定何有
羡君今作峨眉叟縦未家生執㦸郎也應世出埋輪守
莫欺老病未歸身玉局他年第㡬人㑹待子猷清興發
還湏雪夜去尋君
(杜子美西郊詩時出碧雞坊西郊向草堂市橋官栁細/江路野梅香子美至徳二年拜右拾遺見唐本傳唐地)
(理志成都府蜀郡華陽縣本蜀縣乾元元年更名王子/韶鷄跖集韋曲杜鄠近長安諺云城南韋杜去天尺五)
(趙抃成都集記萬里橋諸葛孔明扵此送吳使張温曰/此水下至揚州萬里因以為名或云孔明送費褘聘吳)
(至此曰萬里之行自此始二說雖殊要之因孔明得名/杜子美詩萬里橋西一草堂百花潭水即滄浪漢翟方)
(進傳童謡曰飯我豆食羮芋魁貨殖傳卓氏遷之蜀曰/吾聞岷山之下沃野下有踆鴟至死不饑顔師古注踆)
(䲭謂芋也蜀本記蜀人以榿木為薪種之三年可燒杜/子美詩飽聞榿木三年大韓退之詩男兒不再壮百歳)
(如風狂漢揚雄傳揚雄字子雲蜀郡成都人也又雄待/詔歳餘奏羽獵賦除為郎後漢張綱傳漢安元年選遣)
(八使循行風俗綱獨埋其車輪扵洛陽都亭曰豺狼當/道安問狐狸遂條奏大将軍冀十五事京師震悚按雄)
(與綱俱蜀人詩故云北斗經地神湧出扶一玉局而作/髙座成都集記永夀元年老君駕龍車張道陵乗白鶴)
(同至太皥玉女修大丹之所感地神湧出局腳玉牀老/君升座說北斗經開元中道士羅上清奏重修殿宇本)
(名玉局治避髙宗諱改為玉局化/國朝為玉局觀置提舉主管官)
　　　送陳睦知潭州(陳睦字和叔嘉祐六年第進士/初和叔為兩浙提刑嘗駁勘裘)
　　　　(氏婢夏沈香獄差秀州倅張若濟重勘夏沈/香遂坐死杜陳戚三掾亦得衝替語在第七)
　　　　(巻公時倅杭賦詩送之云殺人無驗中不快/此恨終身恐難了盖指和叔若濟云茲送和)
　　　　(叔所述者止少時登臨相從而已並/無一語及其人則不與之意可見)
華清縹眇浮髙棟上有纈林藏石罋一杯此地初識君
千巖夜上同飛鞚君時年少面如玉一飲百觚嫌未痛
白鹿泉頭山月出寒光潑眼如流汞朝元閣上酒醒時
卧聴風鸞鳴鐵鳯舊㳺空在人何䖏二十三年真一夢
我得生還雪髯滿君亦老嫌金帶重有如社燕與秋鴻
相逢未穏還相送洞庭青草𣺌無際天柱紫盖森欲動
湖南萬古一長嗟付與騷人發嘲弄
(唐地理志京兆府昭應縣注有宮在驪山下正觀十八/年置咸亨二年始名温泉宫天寳六載更曰華清宫杜)
(牧之華清宫辭神仙髙縹眇白樂天詩黄夾纈林寒有/葉鄭嵎津陽門詩注云津陽門在華清宫之外闕石罋)
(寺嵓下有天然石形如罋以貯飛泉寺僧於上層飛楼/中懸轆轤斜引修綆泉出扵紅樓喬木之杪互見十九)
(巻注又朝元閣南即老君見䖏述征記長安東則驪山/西則白鹿原而驪山中又有白鹿觀云陸倕石闕銘蒼)
(龍元武之制銅雀鐵鳯之工薛綜西京賦注圓闕上作/鐵鳯皇令張兩翼舉頭敷尾故老杜賛公房詩曰鐵鳯)
(森翺翔又贈崔評事詩曰隂沉鐵鳯闕杜祁公詩老嫌/金帯重再見杜子美詩洞庭猶在目青草續為名注青)
(草湖與洞庭湖相連在岳州衡山記天柱峯髙四千一/百尺夏禹理水刻石峯上紫盖峯多隠雲表常有白鶴)
(仙童飛翔其側杜子美詩/湖南清絶地萬古一長嗟)
　　　用前韻答西掖諸公見和
雙猊蟠礎龍纒棟金井轆轤鳴曉罋小殿垂簾碧(一作/白)
玉鉤大宛立仗青絲鞚風馭賔天雲雨隔孤臣忍涙肝
腸痛羡君意氣風生坐落筆縱横盤走汞上樽日日瀉
黄封賜茗時時開小鳯閉門憐我老太元給札㸔君賦
雲夢金奏不知江海眩木𤓰屢費瓊瑶重豈惟蹇歩困
追攀已覺侍史疲奔送春還宫栁腰支活雨(一作/水)入御
溝鱗甲動借君妙語發春容顧我風琴不成㺯
(梅聖俞和人早朝詩耽耽玉宇龍纒棟靄靄金爐獸齧/環李賀詩轆轤吚啞轉鳴玉戴延之西征記洛陽太極)
(殿有金井欄金博山轆轤蛟龍負山於井上漢張騫傳/大宛有善馬唐顔真卿傳太宗置立仗馬二有急奏湏)
(乘者聴漢翟方進傳賜上尊酒黄封内庫官法酒也歐/陽公龍茶録後序茶之為物至精而小團又其精者仁)
(宗南郊致齋之夕中書密院各四人共賜一餅宫人剪/金為龍鳯貼其上兩府八家分割以歸嘉祐七年明堂)
(始人賜一餅茶經云茗茶之晩取者集韻亦云左傳成/十二年金奏作于下史記孟嘗君傳孟嘗君待客坐語)
(而屏風後嘗有侍史主記君所與客語杜子美漫興詩/隔戶楊栁弱嫋嫋恰似十五女兒腰潘閬風琹詩到底)
(不能成/一曲)
　　　次韻王覿正言喜雪(王覿字明叟泰州如臯人/第進士元祐初吕正獻范)
　　　　(忠宣薦其可大任擢右正言進司諫極言當/位者姦邪害正使一二元老不得行其志章)
　　　　(數十上公論韙之公時為右史故/云我方執筆待君猶伏閤爭云云)
聖人與天通有詔寛獄市好語夜喧街濕雲朝覆砌紛
然退朝後色映宫槐媚欲誇剪刻工故上朱藍袂我方
執筆待(一作/侍)未敢書上瑞君猶伏閤爭髙論亦少慰霏
霏止還作盎盎風與氣神龍久潛伏一怒勢必倍行當
見三白拜舞讙萬歳歸来飲君家酣詠追既醉
(漢曺参傳以齊獄市為寄慎勿擾也韓退之李花詩誰/将平地千堆雪剪刻作此連天花吳陸暢雪詩天人寧)
(底巧剪冰作飛花宋書大明五年正月朔賀雪落太宰/義㳟衣有六出奏以為瑞上說李郢雪霽登樓詩城樓)
(飛雪定猶㸔謝荘衣注云謝荘朝廻衣為飄雪印㸃時/人翫之為風韻見宋書符瑞志舊唐書陽城為諫議大)
(夫伏閤上疏杜牧李賀詩集序春之盎盎不足為其和/也漢武帝紀元封元年詔曰翌日親登嵩髙御史乗屬)
(在廟旁吏卒咸聞呼萬歳者三毛詩既醉/太平也醉酒飽徳人有士君子之行焉)
　　　和蒋發運(之竒字穎/叔冝興人)
夜語飜千偈書来又一言此身真佛祖何䖏不羲軒船
穏江吹坐樓空月入樽遥知思我處醉墨在頽垣
　　　送表弟程六知楚州(公母成國太夫人程氏眉/山著姓其姪之才字正輔)
　　　　(第二之元字徳孺第六即/楚州也之邵字懿叔第七)
炯炯明珠照雙璧當年三老蘇程石里人下道避鳩杖
刺史迎門倒鳧舄我時與子皆兒童狂走從人覓梨栗
健如黄犢不可恃隙過白駒那暇惜醴泉寺古垂橘柚
石頭山髙暗松櫟諸孫相逄萬里外一笑未解千憂集
子方得郡古山陽老手生風謝刀筆我正含毫紫微閣
病眼昏花困書檄莫教印綬繫餘年去掃墳墓當有日
功成頭白早歸来共藉棃花作寒食
(後漢禮儀志中秋之月縣道案戶比民年七十者授以/玉杖杖端以鳩鳥為飾鳩不噎之鳥也欲老人不噎杜)
(子美百憂集行憶昔十五心尚孩健如黄犢走復来庭/前八月棃棗熟一日上樹能千回唐地里志楚州本江)
(都郡之山陽地漢趙廣漢傳見事風生蕭何傳起秦刀/筆吏顔師古曰刀所以削書也古者用簡牒故吏皆以)
(刀筆自随唐百官志開元元年改中書省為紫微按公/時為中書舎人爾雅書記曰書說文檄二尺書也釋名)
(檄激也下官激迎其上之書文也漢嚴/延年傳行矣去汝東歸掃除墳墓耳)
　　　和人假山
上黨攙天碧玉環絶河千里抱商顔試觀煙雨三峰外
都在靈仙一掌閒造物何如童子戲寫真聊發使君閑
何當挈取西征去畫作圍牀六曲山
(漢溝洫志引洛水至商顔下顔師古曰商顔商山之顔/也楊敬之華山賦天雨初霽三峰相差張平子西亰賦)
(巨靈髙掌厥跡猶存山志華山首陽山黄河流扵二山/間相傳此本一山當河河水過而曲行河神巨靈以手)
(擘開其上以足蹈離其下以通流今華山有手跡仙掌/峰是也法華經乃至童子戯聚沙為佛塔李賀屏風曲)
(團廻六曲/抱膏蘭)
　　　送王伯敡守虢(王伯敡/名廷老)
華山東麓秦遺民當時依山来避秦至今風俗含古意
柔桑渌水招行人行人掉臂不回首爭入崤函土囊口
惟有使君千里来欲飲三堂無事酒三堂本来一事無
日長睡起聞投壺牀頭硯石開雲月澗底松根斸雪腴
山棚盗散人安寝勸買耕牛發陳廩歸来只作水衡卿
我欲㩗壺就君飲
(楊文公談苑華山南有川廣袤數百里連山洞壑不知/其極人有登蓮華峰絶頂俯瞰人煙舎屋相望四時常)
(有花木疑靈仙之窟宅又云秦人避難者居此其裔也/史記孟嘗君傳馮驩曰君獨不見夫朝趍市者乎明旦)
(側肩爭門而入日暮之後過市朝者掉臂而不頋又秦/本紀孝公㩀崤函之固擁雍州之地宋玉風賦起扵青)
(蘋之末盛怒扵土囊之口唐文粹吕温虢州三堂記云/開元初天子思二南之風並選宗英共持理柄虢大而)
(近匪親不居時惟五王出入相授承平易理逸政多暇/考卜惟勝作為三堂三者明臣子在三之節堂者勵宗)
(室克構之義韓退之和虢州劉使君三堂新題詩序云/虢州刺史宅連水池竹林往往為亭䑓島渚目其處為)
(三堂劉兄出刺此州職修人治州中稱無事頗復増飾/從子弟而㳺其閒米芾硯史虢石可為硯又有茯苓舊)
(唐書憲宗紀李師道與嵩山僧圓淨謀反呂元膺圍之/賊入嵩岳山棚盡擒之亦見通鑑漢循吏傳龔遂為渤)
(海太守民有帯持刀劍者使賣劍買牛賣刀買犢又秋/冬課收歛益畜果實菱芡郡中皆有畜積吏民皆冨實)
(数年上徴遂以年/老拜為水衡都尉)
　　　道者院池上作
下馬逄佳客㩗壺傍小池清風亂荷葉細雨出魚兒井
好能冰齒茶甘不上眉歸途更蕭瑟真箇解催詩
(杜子美水檻遣心詩細雨魚兒出㣲風燕子斜又詩歸/路翻蕭颯陂塘五月秋又丈八溝納凉詩片雲頭上黒)
(應是雨/催詩)
　　　次韻子由送千之姪
江上松楠深復深滿山風雨作龍吟年来老幹都生菌
下有孫枝欲出林白髮未成歸隠計青山儻有濟時心
閉門試草三千牘仄席求人少似今
(栁子厚與蕭俛書朽枿敗腐猶足蒸出芝菌嵇康琴賦/乃斲孫枝凖量所任史記滑稽傳東方朔初入長安至)
(公車上書凡用三千牘後漢章帝紀建初五年詔曰朕/思遲直士仄席異聞羊叔子譲開府表側席求賢不遺)
(幽/賤)
　　　書文與可墨竹(并引/)
　　亡友文與可有四絶詩一楚辭二草書三畫四與
　　可嘗云世無知我者惟子瞻一見識吾妙處既沒
　　七年覩其遺跡而作是詩
筆與子皆逝詩今誰為新空遺運斤質郤弔㫁絃人
　　　次韻錢舎人病起
牀下龜寒且耐支杯中蛇去未應衰殿門明日逄王傅
櫑具爭先看不疑坐覺香煙攜袖少獨愁花影上廊遲
何妨一笑千疴散絶勝倉公飲上池
(龜支牀出史記龜䇿傳杯蛇出晋書樂廣傳並已見史/記日者傳宋忠賈誼聞司馬季主言伏軾低頭卒不能)
(出氣居三日宋忠見賈誼扵殿門外乃相引屏語相謂/自嘆云云誼為梁王傅漢雋不疑傳暴勝之為直指使)
(者不疑冠進賢冠帯櫑具劍上謁應劭曰櫑具木標首/之劍櫑落大壮也晋灼曰古長劍首以玉作轆轤形刻)
(木作山形如蓮花未敷時今大劍木首其状似此櫑音/磊荘子逹生篇桓公田扵澤見鬼焉公反誒詒為病齊)
(士有皇子告敖者曰公則自傷鬼惡能傷公云云桓公/囅然笑曰此寡人之所見也扵是正衣冠與之坐不終)
(日而不知病之去也史記扁鵲傳少時遇長桑君出其/懐中藥予扁鵲曰飲是以上池之水三十日當知物矣)
(按倉公淳于意也飲上/池乃扁鵲事公詩偶誤)
　　　次韻和王鞏
謫仙竄夜郎子美耕東屯造物豈不惜要令工語言王
郎年少日文如缾水翻爭鋒雖剽甚聞鼓或驚奔天欲
成就之使觸羝羊藩孤光照㣲陋耿如月在盆歸来千
首詩傾瀉五石樽郤疑彭澤在頗覺蘇州煩君㸔騶忌
子㢘折配春温知音必無人壊壁挂桐孫
(唐李白傳賀知章曰子謫仙人也後以從永王璘辟長/流夜郎杜子美移居東屯詩淹留為稻畦又東屯稻畦)
(二百頃漢張良傳楚人剽疾願上慎毋與楚争鋒周易/羝羊觸藩不能遂不能退無攸利史記騶忌子以鼔琴)
(見威王曰大絃濁以春温者君也小絃㢘折以清者相/也再見李善注文選周禮注云孫枝竹枝之未生者桐)
(孫亦然李賀詩嶧陽老樹非桐孫風俗通梧/桐生扵嶧陽山採東南孫枝為琴聲甚清雅)
　　　用王鞏韻送其姪震知蔡州(王震字子發文正/公旦曽孫子發時)
　　　　(為給事中/故云夕郎)
九門插天開萬馬先朝屯舉鞭紅塵中相見不得言亱
走清虛宿扣門驚鵲翻君家汾陽家永巷車雷奔夕郎
方不夕列㦸以自藩相逄開月閣畫簷低金盆至今夢
中語猶舉燈前尊阿戎修玉牒未惮筆削煩君歸助獻
納坐繼岑與温我客二子閒不復尋諸孫(公自注子美/詩云權門多)
(噂沓且復/尋諸孫)
(長安志郭汾陽宅在親仁里居其里四分之一中通永/巷子孫甚衆杜牧阿房宫賦雷霆乍驚宫車過也漢故)
(事黄門郎毎日暮入對青𤨏門拜故謂之夕郎即今之/給事中也金盆用杜詩語屡見晋王戎傳阮籍謂王渾)
(曰與卿語不如共阿戎談王注岑則岑文本與其兄子/長倩温則温大雅與其弟彦博也文本為中書舎人侍)
(郎令而兄子長倩為兵部侍郎同中書門下平章/事大雅為黄門侍郎而彦博為中書舎人侍郎令)
　　　虢國夫人夜㳺圖
佳人自鞚玉花驄翩如驚燕踏飛龍金鞭爭道寳釵落
何人先入明光宫宫中羯鼓催花栁玉奴絃索花奴手
坐中八姨真貴人走馬来㸔不動塵明眸皓齒誰復見
只有丹青餘淚㾗人間俯仰成今古吳公䑓下雷塘路
當時亦笑張麗華不知門外韓擒虎
(唐史正月望夜楊家五宅夜㳺與廣平公主爭西市門/楊氏怒鞭及公主衣公主堕馬羯鼓注再見玉奴已見)
(十九巻楊妃外傳妃善琵琶諸王貴主洎虢國已下並/為弟子毎授曲畢皆廣有進獻汝陽王名璡小名花奴)
(尤善羯鼓帝嘗謂侍官曰召花奴将羯鼓来為我觧穢/又八姨封虢國夫人不施糚自有美麗常素面朝天杜)
(子美詩虢國夫人承主恩平明騎馬入宫門郤嫌脂粉/涴顔色淡掃蛾眉朝至尊又詩明眸皓齒今何在血汙)
(㳺魂歸不得地志揚州吳公臺以陳将吳明徹得名在/江都縣西雷塘在縣東北十里煬帝初𦵏吳公臺下唐)
(平江南改𦵏雷塘大業拾遺帝昏湎滋深嘗行吳公臺/下恍惚與陳後主遇後主云毎憶張麗華方憑臨春閣)
(作璧月詞未終見韓擒虎躍領萬騎直来衝入便至今/日始謂殿下政治在堯舜之上今日還此逸㳺曩時何)
(見罪之深也帝叱之不復有所睹/杜牧詩門外韓擒虎樓頭張麗華)
　　　用舊韻送魯元翰知洺州
我在東坡下躬耕三畝園君為尚書郎坐擁百吏繁鳴
蛙與鼓吹等是俗物喧永謝十年舊老死三家村惟君
綈袍信到我雀羅門緬懐故人意欲使薄夫敦新年到
宣室白首代堯言相逄問前軰所見多後(一作/從)昆道館
雖云樂冷卿當復温還持刺史節郤駕朱輪軒黄髮方
用事白䰅冝少存嗣聖真生知拯民如救燔初囚羽淵
魄盡返湘江魂坐憂東郡决老守思王尊北流桑柘沒
故道塵埃翻知君一寸心可敵千歩垣流亡自栖止老
㓜忘崩犇得閑閉閣坐勿使道眼渾聊乗應捨筏直泝
無生源歸来成二老夜榻當重論
(因話録祠部謂之冰㕔以其冷也王注丗傳京師謂光/禄為飽卿衛尉為煖卿鴻臚為睡卿司農為走卿宗正)
(為冷卿左傳堯殛鯀扵羽山其神化為黄熊以入扵羽/淵王注時哲宗初登極太母垂簾悉罷新法而元豐末)
(年用事宰執皆斥逐當時議新法不合被竄謫者皆召/還録用金剛經如来常說汝等比邱知我說法如筏喻)
(者法尚應捨/何况非法)
　　　次韻朱光庭初夏
朝罷人人識鄭崇直聲如在履聲中卧聞疎響梧桐雨
獨詠㣲凉殿閣風諫苑君方續承業醉鄉我欲訪無功
陶然一枕誰呼覺牛蟻初除病後聰
(漢書鄭崇傳字子㳺哀帝擢為尚書僕射數諌爭上初/納用之毎見曵革履上笑曰我識鄭尚書履聲南史李)
(承業集古今/章疏作諌苑)
　　　次韻朱光庭喜雨
久苦趙盾日欣逢傅說霖坐知千里足初覺兩河深破
屋常持傘無薪欲㸑琴清詩似庭燎雖美未㤀箴
(左傳文七年趙衰冬日之日也趙盾夏日之日也書説/命若歳大旱用汝作霖雨詩小雅庭燎美宣王也因以)
(箴/之)
　　　奉敕祭西太一和韓川韻四首(東軒筆録太一/宫舊在京城西)
　　　　　(蘇村謂之西太一熙寧初詔作宫/扵京城之東西隅謂之中太一)
聖主新除秘祝侍臣来乞豐年夀宫神君欲至半夜靈
風肅然
(漢文紀十三年詔曰盖聞祸自怨起而福由徳興今秘/祝之官移過扵下以彰吾之不徳朕甚不取其除之漢)
(郊祀志武帝置夀宫神君神君最貴者太一其佐曰大/禁司命之屬皆從之非可得見聞其言言與人音等時)
(去時来来則風肅然也三輔黄圖夀宫北宫有神仙居/夀宫張羽旗設供具以禮神明若神明来則肅然風生)
(幃帳/皆動)
玉璽親題御筆金章来侍天香禮罷祝融參乗前驅已
過衡湘
(司馬相如大人賦祝融警/而蹕御兮清氣氛而後行)
解劍獨行殘月披衣困卧清風夢蝶猶飛旅枕粥魚已
響枯桐
陂水初含曉渌稻花半作秋香皂盖郤迎朝日紅雲正
繞宫牆
　　　西太一見王荆公舊詩偶次其韻二首(王荆公/詩云栁)
　　　　(葉鳴蜩綠暗荷花落日紅酣三十六陂春水/白頭相見江南二十年前此地父兄持我東)
　　　　(西今日重来白首欲尋舊迹都迷先生見此/兩絶注目久之曰此老野狐精也遂和之後)
　　　　(魯直亦/和四首)
秋早川源淨麗雨餘風日清酣從此歸耕劍外何人送
我池南
(杜詩草木變衰行劍/外池南盖歸蜀之路)
但有樽中若下何湏墓上征西聞道烏衣巷口而今煙
草萋迷
(吳興記上若下若村並出美酒再見魏武紀注載公十/二月已亥令云云後徴為都尉及遷為典軍校尉意遂)
(更欲為國家討賊立功欲望封侯作征西将軍然後題/墓道言漢故征西将軍曺侯之墓此其志也烏衣巷在)
(金陵荆公居金陵/是時已薨故云)
　
　
　
　
　
　
　
　
　
　
　
　
　
　
　施註蘇詩巻二十四
欽定四庫全書
　施註蘇詩巻二十五
　　　　　　　　　　　　　宋　蘇軾　撰
　　　　　　　　　　　　　　　施元之原註
　　　　　　　　　　　　　武進邵長蘅删補
　　詩四十九首
　　　　(時在翰/林作)
　　　次韻子由送陳侗知陕州
誰能如鐵牛横身負黄河滔天不能沒尺箠未易訶世
俗自無常徐公故逶迤别来不可說事與浮雲多當時
無限人毁譽即墨阿虛聲了無實夜蟲鳴機梭相逢一
笑外奈此白髮何天驥皆籋雲長鳴飽芻禾王庭旅百
實大貝随弓戈君獨一麾去欲賡五袴歌甘棠古樂國
白酒金叵羅知君不久留治行中新科過客足瞋喜東
堂記分鵝此外但坐嘯後生工揣摩
(徐公徐邈也三國盧欽言世人無常而徐公有常云云/詳見十九巻太守徐君猷詩注史記齊威王召即墨大)
(夫而語之曰自子之居即墨也毁言曰至然吾使人視/即墨田野闢人民給官無留事東方以寧是子不事吾)
(左右以求譽也封之萬家召阿大夫語曰自子之在阿/譽言日聞然吾使人視阿田野不闢民愁苦昔日趙攻)
(甄子弗能救衛取薛陵子弗知是子以幣厚吾左右以/求譽也是日烹之左傳荘二十二年庭實旅百天地之)
(羙具焉書𦙍之舞衣大貝鼖鼓在西房兊之戈和之弓/垂之竹矢在東房顔延年五君詠屢薦不入官一麾乃)
(出守五袴後漢㢘范事注巳見甘棠陕州事今驛名尚/謂之甘棠館晉劉毅傳初江州刺史庾恱隆安中為司)
(徒長史至京口毅時甚屯窶先就府借東堂與親故出/射而恱後與僚佐徑来詣堂毅告之曰毅屯否之人合)
(一射甚難君於諸堂並可望以今日見譲恱不許既而/恱食鵝毅求其餘恱又不答毅銜之義熙之政奪恱豫)
(章解其軍府使人微/示其㫖恱恐懼而死)
　　　送賈訥倅眉二首
當年入蜀歎空回未見峨眉肯再来童子遥知頌襦袴
使君先巳洗樽罍(公自注李大夫/眉之賢守也)鹿頭北望應逢鴈人
日東郊尚有梅(公自注人日出東郊渡江/㳺蟇頤山眉之故事也)我老不堪歌
樂職後生試覓子淵才
(杜子羙鹿頭山詩鹿頭何亭亭樂/職用王褒事褒字子淵注屢見)
老翁山下玉淵回手植青松三萬栽父老得書知我在
蓬蒿親手為君開試㸔一一龍虵舞更聴蕭蕭風雨哀
便與甘棠同不剪蒼髯白甲待歸来(公自注先君𦵏于/蟇頤山之東二十)
(餘里地名老翁泉君許為/一徃感歎之深故及之)
　　　送程建用(程建用字彛/仲眉山人)
先生本舌耕文字浩千頃空倉付公子坐待發苕穎十
年困新說兒女爭捕影鑿垣種蒿蓬嘉榖誰復省空餘
南陔意太息北堂冷織屨随方進採薪教韋逞辛勤守
一經菽水賢五鼎今年聞起廢魯史復光景公子亦改
官三就繁馬頸歸来一笑粲素髪颯垂領會㸔金花詔
湯沐奉朝請天公不吾欺壽與龜鶴永
(郭憲洞𠖇記賈逵口授經傳致粟盈倉人謂之舌耕/拾遺記亦云新說謂王安石三經新義漢郊祀志谷)
(永說上曰姦人挟左道以欺罔人主聴其言若将可/遇求之盪盪如係風捕影終不可得荘子庚桑楚是)
(其于辯也将妄鑿垣牆而植蒿蓬也毛詩南陔孝子/相戒以飬也詩國風焉得諼草言樹之背注云背北)
(堂也李太白贈楚司空詩北堂千萬夀奉侍有光輝/晉翟方進傳毋憐其㓜随之長安織屨以給再見晉)
(列女傳韋逞母宋氏晝則採薪夜則教逞禮記啜菽/飲水盡其歡斯之謂孝史記太史公自序春秋補敝)
(起廢王道之大者魯史復光景謂元祐初詔復春秋/周禮王路錫樊纓十有再就鄭司農云䘮禮下篇曰)
(馬纓三就禮家說曰纓當胸以削革為之三就三重/三匝杜預左傳注繁纓馬飾也潘安仁秋興賦素髪)
(颯以垂領宋敏求春明退朝録官告之制夫人金花/羅紙七張公羊傳湯沐之邑漢齊悼恵王傳以一郡)
(上太后為公主湯沐邑顔師古注髙紀曰以其稅賦/供湯沐之具晉職官志奉朝請本不為官無員漢東)
(京罷三公外戚宗室諸侯多奉朝請奉朝請者奉朝/㑹請召而巳白樂天雨中花詩松枝上鶴蓍下龜千)
(年不死/仍無病)
　　　次韻李修孺留别二首
十年流落敢言歸魚鳥江湖只自知豈意青天掃雲霧
盡呼黄髮寄安危風流吾子真前輩人物他年記一時
我欲折繻留此老緇衣誰作好賢詩
(晉樂廣傳衛瓘見廣而竒之曰此人之水鏡見之瑩然/若披雲霧而睹青天尚書尚猶詢咨黄髪則罔所愆唐)
(郭子儀傳以身為天下安危者二十/年禮記好賢如緇衣惡惡如巷伯)
此生别袖㡬囘麾夢裏黄州空自疑何處青山不堪老
當年明月巧相随窮通等是思家意衰病難堪送客悲
好去江魚煮江水劍南歸路有姜詩
(後漢列女傳廣漢姜詩事母至孝母好飲江水嗜魚鱠/夫婦力作供鱠舎側忽有泉湧味如江水毎旦輒出雙)
(鯉以/供膳)
　　　次韻黄魯直赤目
誦詩得非子夏學紬史正作邱明書天公戲人亦薄相
略遣幻翳生明珠頼君年来屏鮮腴百年燈光同一如
書成自寫蠅頭表端就君王覓鏡湖
(史記子夏子死哭之失明漢司馬遷傳為太史令紬史/記石室金匱之書又報任安書云左邱失明厥有國語)
　　　和周正孺墜馬傷手(周正孺名/尹成都人)
平生學道已神完豈復兒童私自憐醉墜何曽傷内守
色憂當為念先傳書空漸覺新詩健把蟹行㸔樂事全
賣郤老驄為酒直大呼鄉友作新年
(荘子逹生篇醉者之墜車雖疾不死其神全也再見禮/記丗子色憂不滿容又樂正子春下堂而傷足数月不)
(出猶有憂色曰父母全而生之子全而歸之可謂孝矣/今予㤀孝道是以有憂色書空殷浩事把蟹使畢卓持)
(螯事注/並再見)
　　　戲周正孺二絶
折臂三公未可知㑹當千鎰訪權竒勸君鬻駱猶閑事
腸㫁閨中楊栁枝
(晋羊祜傳善相墓者言祜祖墓有帝王氣祜鑿之相者/曰猶出折臂三公祜竟墜馬折臂位至公太公六韜商)
(王拘周伯昌于羑里太公以金千鎰求天下珍物以免/君之罪于是得犬戎氏文馬名雞斯之乗以獻商王漢)
(禮樂志天馬歌志俶儻精權竒駱馬楊枝/用白樂天事互見十二巻及二十巻詩注)
天廐新攽玉鼻騂故人共敝亦常情相如雖老猶能賦
換馬還應繼二生
(換馬用愛妾換馬事詳見二十一/巻張近㡬仲龍尾子石硯詩注)
　　　題文與可墨竹(并引/)
　　故人文與可為道師王執中作墨竹且謂執中勿
　　使他人書字待蘇子瞻来令作詩其側與可既沒
　　八年而軾始還朝見之乃賦一首
斯人定何人㳺戯得自在詩鳴草聖餘兼入竹三昧時
時出木石荒怪軼象外舉世知珍之賞㑹獨余最知音
古難合奄忽不少待誰云生死隔相見如龔隗
(楚詞逺㳺吾将從王喬而㳺戯法書苑懐素自言得草/書三昧法華經佛入于無量義處三昧疏云梵語三昧)
(此云正受晋藝術隗照傳照善易臨終版授其妻曰吾/亡後五年有詔使来姓龔此人負吾金即以此版責之)
(期日果有龔使者止亭中妻遂齎版徃責之使者惘然/不知所以良久乃命取蓍筮之卦成嘆曰妙哉隗生于)
(是告照妻曰吾不負金賢夫自有金知吾善易故書版/以寄意耳金有五百斤盛以青罋覆以銅柈埋在堂屋)
(東頭還掘/之皆如卜)
　　　潘推官母李氏挽辭
南浦凄凉老逐臣東坡還往盡幽人杯柈(一作/盤)慣作陶
家客絃誦嘗叨孟母隣尚有升堂他日約豈知負土一
阡新今年我欲江湖去暮雨連山宰樹春
(楚詞九歌送美人兮南浦江文通别賦送君南浦傷如/之何列女傳孟軻之母號孟母三徙乃舎學宫之旁戯)
(嬉設俎豆揖譲進退孟母曰此真可以居矣君子謂孟/母善以漸化陶家用侃母事升堂用范張事並再見)
　　　玉堂栽花周正孺有詩次韻
故山桃李半荒榛麤報君㤙便乞身竹簟暑風招我老
玉堂花蘂為誰春纖纖翠蔓詩催發皎皎霜葩髮鬭新
只有来禽青李帖他年留與學書人
(歐陽公内制集序凉竹簟之暑風曝茅簷/之冬日晋王逸少有来禽青李帖再見)
　　　杜介送魚
新年已賜黄封酒舊老仍分赬尾魚陋巷關門負朝日
小園除雪得春蔬病妻起斫銀絲鱠稚子讙尋尺素書
醉眼朦朧覓歸路松江煙雨晚疎疎
　　　送杜介歸揚州
再入都門萬事空閑㸔清洛漾東風當年帷幄㡬人在
回首觚稜一夢中採藥㑹湏逄薊子問禪何處識龎翁
歸来鄰里應迎笑新長淮南舊桂叢
(班孟堅西都賦設璧門之鳯闕上觚稜而棲金爵注觚/稜闕角也後漢薊子訓傳有百歳翁自說為兒時見子)
(訓賣藥于會稽市顔色不異今日傳燈録江湖緇白謂/禪門龎居士即毗耶淨名楚詞招隠士淮南小山之作)
(也其辭云桂樹叢生兮山/之幽偃蹇連巻兮枝相繚)
　　　狄詠石屏(狄詠樞密使武㐮公青之/子與先生同館伴遼使)
霏霏㸃輕素眇眇開重隂風花亂紫翠雪外有煙林雪
近勢方壮林逺意殊深㑹有無事人支頥識此心
　　　和黄魯直燒香二首
四句燒香偈子随香遍滿東南不是聞思所及且令鼻
觀先參
(華嚴經觀世音菩薩聞思修入三摩地楞嚴經孫陀羅/難陀白佛言世尊教我及拘絺羅觀鼻端白我初諦觀)
(經三七日見鼻中氣出入/如煙煙相漸消鼻息成白)
萬巻明窻小字眼花只有斕斑一炷煙消火冷半生身
老心閑
　　　再和(公自注来詩言飲/酒畫竹石草書)
置酒未逄休沐便同越北燕南且復歌呼相和隔牆知
是曹參
丹青已自前世竹石時窺一斑五字還當靖節數行誰
似髙閑
(王維詩當代謬詞客前身應畫師韓退之/髙閑上人序今閑之于草書有旭之心哉)
　　　武昌西山(并引以鄧潤甫字温伯建昌人宣仁/簾聴  字行改字聖求紹聖問始復)
　　　　(名哲宗親政温伯首開紹述遂基宗/社之禍拜尚書左丞居位財両月薨)
　　嘉祐中翰林學士承㫖鄧公聖求為武昌令常㳺
　　寒溪西山山中人至今能言之軾謫居黄岡與武
　　昌相望亦常往来谿山間元祐元年十一月二十
　　九日考試館職與聖求㑹宿玉堂偶話舊事聖求
　　嘗作元次山窪樽銘刻之巖石因為此詩請聖求
　　同賦當以遺邑人使刻之銘側
春江淥漲蒲萄醅武昌官栁知誰栽憶從樊口載春酒
歩上西山尋野梅西山一上十五里風駕兩腋飛崔嵬
同㳺困卧九曲嶺褰衣獨到吳王臺中原北望在何許
但見落日低黄埃歸来解劍亭前路蒼崖半入雲濤堆
浪翁醉處今尚在石臼杯(一作抔音/薄侯切)飲無樽罍爾来古
意誰復嗣公有妙語留山隈至今好事除草棘常恐野
火燒蒼苔當時相望不可見玉堂正對金鑾開豈知白
首同夜直卧㸔椽燭髙花摧江邉曉夢忽驚㫁銅鐶玉
鎻鳴春雷山人帳空猿鶴怨江湖水生鴻鴈来請公作
詩寄父老往和萬壑松風哀
(晋陶侃傳鎮武昌課諸營種栁都尉夏施盜官栁植之/于門侃後見駐車問曰此是武昌西門栁何因盜来此)
(種施惶怖謝罪解劍亭在武昌先生嘗云子胥渡江處/也唐元結傳字次山後家瀼濵乃自稱浪士元次山集)
(有窊樽銘云片石何壮如獸之踆其背䫜窊可以為罇/又杯罇銘云誰能杯飲共守淳朴唐史宣宗以金蓮燭)
(送令狐綯歸翰林院盖椽燭而以金蓮花/承之杜子美詩鴻鴈㡬時到江湖秋水多)
　　　再用前韻
朱顔發過如春醅胸中棃棗初未栽丹砂未易掃白髮
赤松郤欲參黄梅寒溪夲自逺公社白蓮翠竹依崔嵬
當時石泉照金像神光夜發如五臺飲泉鑒面得真意
坐視萬物皆浮埃欲收暮景返田里逺泝江水窮離堆
還朝豈獨羞老病自歎才盡傾空罍諸公渠渠若夏屋
吞吐風月清隅隈我如廢井久不食古甃缺落生隂苔
數詩往復相感發汲新除舊寒光開遥知二月春江濶
雪浪倒巻雲峰摧石中無聲水亦静云何解轉空山雷
(公自注韋應物詩云水性夲云静石/中固無聲如何両相激雷轉空山驚)欲就諸公評此語
要識憂喜何從来願求南宗一勺水往與屈賈湔餘哀
(真誥火棗交棃之樹已生君心中再見漢張良傳注赤/松子仙人號也再見傳燈録𢎞忍大師者蘄州黄梅人)
(廬山記逺公與十八賢同修淨土號白蓮社陳舜俞廬/山記晋陶侃為廣州刺史海濵漁人常見夜有光艷網)
(之得金文殊菩薩像後商人于東海亦獲圖光持以就/像若彌縫焉侃以送武昌寒溪寺侃移督江州迎以自)
(随復為風濤所溺逺公剏寺乃禱于水上其像復出㑹/昌毁寺二僧藏之錦繡谷其後寺復訪之不獲至今峯)
(頂佛手巖天池有見光相者東海文殊傳五臺即五方/如来之座也華嚴經疏清凉山者鴈門郡五臺山也劉)
(禹錫送僧詩釋子道成神氣閑住持曽上清凉山晴空/禮拜見真像金毛五髻卿雲間漢溝洫志蜀守李冰鑿)
(離堆避沬水之害穿二江成都中南史江淹傳爾後為/詩絶無美句時人謂之才盡毛詩扵我乎夏屋渠渠周)
(易井渫不食舊井無禽孟浩然詩一日不讀書心荒如/廢井傳燈録僧問雲門如何是曺溪一滴水按禪宗自)
(中華五祖之下曺溪六祖為南宗神秀大師為北宗史/記屈原傳自原沉汨羅後百有餘年矣漢有賈誼為長)
(沙太傅過湘水/投書以弔之)
　　　送楊孟容(墨跡刻石成都府治題/云送楊體先知廣安軍)
我家峨眉隂與子同一邦相望六十里共飲玻璃江江
山不違人遍滿千家牕但苦牕中人寸心不自降子歸
治小國洪鐘噎微撞我留侍玉座弱歩欹豐扛後生多
髙才名與黄童雙不肎入州府故人餘老龎殷勤與問
訊愛惜霜眉庬何以待我歸寒醅發春缸
(漢項籍傳力扛鼎顔師古曰扛舉也說文兩人對/舉曰扛杜子美遣興詩昔者龎徳公未曽入州府)
　　　見子由與孔常父唱和詩輙次其韻余昔在館
　　　中同舎出入輙相聚飲酒賦詩近歳不復講故
　　　終篇及之庶㡬諸公稍復其舊亦太平盛事也
君先魯東家門戶照千古文章固應爾湏鬛餘似處雖
非蒙倛状尚肖歴國苦誦書口瀾翻布榖雜杜宇十年
困奔走櫛沐飽風雨吾道其非邪野處豈兕虎覇陵閑
老将柏直口尚乳自君兄弟還鼎立知有補蓬山耆舊
散故事誰刪去来迎馮翊傳出餞㑹稽組吾猶及前軰
詩酒盛冊府願君倡此風揚觶斯杜舉
(孔子家語魯人不識孔子聖人乃曰彼東家丘吾知之/矣荀子非相篇仲尼之状面如蒙倛後漢馮衍傳詞如)
(循環口如布榖荘子天下篇禹堙洪水沐甚雨櫛疾風/史記孔子丗家楚使人聘孔子陳蔡大夫發徒役圍孔)
(子于野不得行孔子召子路而問曰詩云匪兕匪虎率/彼曠野吾道非邪吾何為于此覇陵用李廣事屡見漢)
(髙祖紀漢王問酈食其魏大将誰也曰柏直王曰是口/尙乳臭不能當韓信後漢竇章傳學者稱東觀為老氏)
(藏室道家蓬莱山漢朱買臣傳買臣衣故衣懐其印綬/歩歸郡邸有頃長安廐吏乗駟馬車来迎買臣遂乗傳)
(去穆天子傳羣玉之山先王所謂册府注云先王以為/藏書册之府禮記至于今既畢獻斯揚觶謂之杜舉)
　　　趙令晏崔白大圖幅徑三丈(圖經見聞志崔白/濠梁人工畫花竹)
　　　　(􁀙毛熙寧初命與艾宣畫垂拱/殿御扆竹鶴各一扇白為首出)
扶桑大蠒如罋盎天女織綃雲漢上往來不遣鳯銜梭
誰能鼓臂投三丈人閒刀尺不敢裁丹青付與濠梁崔
風蒲半折寒鴈起竹閒的皪寒江梅畫堂粉壁翻雲幙
十里江天無處着好卧元龍百尺樓笑㸔江水拍天流
(女仙傳園客妻神女也園客種五色香草積数十年服/食其實忽有五色蛾集香草上客收而薦之以布生花)
(蠶焉至蠶時有女自来助客飬蠶亦以香草飼之得蠒/百十二枚大如罋列仙傳述異記並云互見一巻和子)
(由踏青詩注博物志有居海島上者毎年八月見浮槎/過因齎糧而登忽至一處城郭甚壮舎中多織婦俄一)
(丈夫牽牛水次飲之後乃知天河也西京雜記成/帝設雲帳雲幄雲幕于甘泉紫殿世謂之三雲殿)
　　　次韻張昌言給事省宿(張昌言名問両為河北/轉運知滄州新法之行)
　　　　(獨不阿時好元祐初為祕書監使河北相度/水事過永静軍奏乞減價糶夲軍寄糴斛斗)
　　　　(四十餘萬石救郡民饑朝廷從之還為給事/中故有朔野按行猶雀躍之句未㡬致仕而)
　　　　(卒年七十五按昌言本㐮陽人种世衡遺以/汝州田十頃辭弗受當是徙居于汝先生亦)
　　　　(常欲居汝故云待向崧陽求水竹一犂煙雨/伴公歸雖南遷此志不遂諸子以治命卒葬)
　　　　(汝之郏/城焉)
馮顛久已欹殘雪戎眼何曽眩落暉朔野按行猶爵躍
東臺暝坐覺烏飛(公自注道家有烏/飛入兔宫之說)謾誇年少容吾在
(公自注樂天詩云猶有誇張/少年處笑呼張文喚殷兄)若鬭樽前舉世稀待向崧
陽求水竹一犂煙雨伴公歸
(馮顛言馮唐也唐白首郎署故云晋王戎傳戎視日不/眩裴楷見而目之曰戎眼爛爛如巖下電荘子在宥篇)
(鴻蒙方将拊髀雀躍而逰牛僧孺贈劉中丞/詩休論丗上升沉事且鬬樽前見在身再見)
　　　次韻三舎人省上(公自注三月二十九日/作明日駕幸景靈宫)
紛紛榮瘁何能久雲雨從来翻覆手怳如一夢堕枕中
郤見三賢起江右(公自注曽子開劉貢/父孔經父皆江西人)嗟君妙質皆瑚
璉顧我虛名但箕斗明朝冠盖蔚相望共扈翠輦朝宣
光武皇已老白雲鄊正與羣帝驂龍翔獨留杞梓扶明堂
(杜子美貧交行翻手作雲覆手雨紛紛輕薄何湏數古/詩南箕北有斗牽女不負軛良無磐石固虗名復何益)
(本朝事實景靈宫神宗御容殿曰宣光杜詩矯如羣帝/驂龍翔韓退之送張道士詩况當營都邑杞梓用不疑)
　　　送錢承制赴廣西路分都監
當年我作表忠碑坐覺江山氣未衰舞鳯尚從天目下
收駒時有渥洼姿踞牀到處堪吹笛横槊何人觧賦詩
知是丹霞燒佛手先聲應已懾羣夷(公自注廣西僧寺/頃有佛動之異錢)
(君碎而投/之江中)
(表忠觀碑詳見十七巻送錢道士歸杭注杭州圖經吳/越王錢氏世𦵏臨安先是有題詩于上者云天目山前)
(兩乳旁鸞飛鳯舞下錢塘兩山空缺横為案數百年中/出五王㦯云乃晉郭璞詩其後二句云海門山氣横為)
(按五百年間異姓王今兩存之又天目山上有兩湖如/左右目故名晉桓伊傳伊有蔡邕柯亭管常自吹之王)
(徽之赴召命泊舟青溪素不相識伊于岸上過徽之令/人謂曰聞君善吹笛為我一弄伊時已顯貴素聞徽之)
(名便下車踞胡林為作三調弄畢便上車去客主不交/一言新唐書杜甫傳元稹論曰建安之後曹氏父子鞍)
(馬間為文往往横槊賦詩故其状抑揚怨哀悲離之作/尤極于古傳燈錄丹霞禪師于慧林寺遇天寒取木佛)
(焚/之)
　　　次韻曽子開從駕二首(曽子開名肇子固㓜弟/舉進士入館閣編修國)
　　　　(史自熙寕以来四十年大臣更用事邪正相/軋黨論屡起子開身更其間数不合兄布與)
　　　　(韓儀公忠彦並相祐陵初政日謀所以傾危/之子開詒書警戒甚切其兄不能用蔡京得)
　　　　(政兄弟/俱不免)
槐街緑暗雨初勻瑞霧香風滿後塵清廟幸同觀濟濟
豐年喜復接陳陳雍容巳饜天庖賜俯伏初嘗貢茗新
輦路歸來聞好語共驚堯顙類髙辛
(史記五帝本紀帝嚳髙辛崩放勲立是為帝/堯孔子丗家鄭人或謂子貢曰其顙似堯)
入仗魂驚愧草莱一聲清蹕九門開暉暉日傍金輿轉
習習風從玉宇来流落生還真一芥周章危立近三槐
(公自注學士/班近執政)道傍儻有山中舊問我收身蚤晚回
(周禮宫正凡邦之事蹕鄭氏云蹕止行者楚辭九歌聊/翺㳺兮周章周禮三槐三公位焉歐陽述懐詩何日蚤)
(收身江湖/一漁艇)
　　　再和
眼花錯莫鬢霜勻病馬羸騶只自塵奉引拾遺叨侍從
思歸少傅羡朱陳衰年壮觀空驚目嶮韻清詩苦鬭新
最後數篇君莫厭𢷬殘椒桂有餘辛
(毛詩無将大車祗自塵兮杜子美憶昔詩我昔近侍叨/奉引子美以至徳二年拜右拾遺白樂天有朱陳村詩)
(樂天以開成初/改太子少傅)
憶觀滄海過東莱日照三山迤邐開桂觀飛樓凌霧起
仙幢寳盖拂天来不聞宫漏催晨箭但覺簷隂轉古槐
供奉清班非老處㑹稽何日乞方回(公自注時方/闕㑹稽守)
(揚子觀書者譬諸觀山及水升東嶽而知衆山之迤邐/也白樂天詩朱箔銀缾迤邐開史記封禪書公孫卿言)
(仙人好樓居于是上令長安作蜚廉柱觀吳越春秋范/蠡為句踐立飛翼樓以象天門維摩經起七寳塔以一)
(切纓絡幢幡而供飬之又毗耶離城長者子持七寶盖/来詣佛所杜子美詩翠華拂天来向東周禮挈壷氏縣)
(壷以序聚柝鄭氏云縣壷以為漏漏之箭晝夜共百刻/冬夏之間有長短焉太史立成法有四十八箭杜和賈)
(舎人詩五夜漏聲催曉箭又詩憶昨逍遥供奉班去年/今日侍龍顔晋郗愔傳字方回除太常固讓不拜樂補)
(逺郡從之出為㑹稽内史/久之乞骸骨囙居㑹稽)
　　　次韻貢父省上
密雲今日破郊西疎雨翛翛未作泥要及清閑同笑語
行㸔衰病費扶携花前白酒傾雲液戶外青驄響月題
不用臨風苦揮淚君家自與竹林齊(公自注貢父詩中/有不及與其兄原)
(甫同時之歎然其兄子/仲馮今為起居舎人)
(周易宻雲不雨自我西郊韓退之南内朝賀歸詩薄雲/蔽秋曦清雨不成泥荘子馬蹏篇伯樂善治馬加之以)
(衡扼齊之/以月題)
　　　再和
當年曹守我膠西共厭餔糟與汩泥自古赤丸成習俗
因公黄犢免提携生還各有青山興病起猶能小字題
莫怪歌呼數相和曽将獄市寄全齊(公自注貢父為曺/州盗賊皆奔隣境)
(有詩云從教/晋盗稍奔秦)
(漢地理志髙宻國文帝十六年為膠西宣帝本始元年/更髙宻曺守言劉貢父也楚辭漁父世人皆濁何不汩)
(其泥而揚其波衆人皆醉何不餔其糟而歠其醨赤丸/用尹賞事黄犢用龔遂事並已見漢曺參傳為齊丞相)
(召去屬其後相曰以齊/獄市為寄慎勿擾也)
　　　次顧子敦奉使河朔(顧子敦名臨㑹稽人舉説/書科入館閣元祐二年擢)
　　　　(給事中朝廷開回河拜待制出為河北都轉/運使公疏言臨資性方正學有根本慷慨中)
　　　　(立凛然有古人之風宜留寘左右别選深知/河事者往使不報後諸公餞子敦復次前韻)
　　　　(詩有云上書苦留君言拙輙報已指此事也/子敦至部請因河勢回使東流復召歸班為)
　　　　(翰林學士紹聖初以龍圖閣學士守定徙應/天河南時論既變奪職守新安斥居番陽年)
　　　　(七十二卒徽/宗立追復之)
我友顧子敦軀膽兩俊偉便便十圍腹不但貯書史容
君數百人一笑萬事已十年臥江海了不見愠喜磨刀
向豬羊釃酒㑹鄰里歸来如一夢豐頬愈茂美平生批
敇手濃墨寫黄紙㑹當勒燕然廊廟登劍履翻然向河
朔坐念東郡水河来屹不去如尊乃勇耳
(唐李藩傳為給事中制有不便就敕尾批郤之吏請聮/他紙藩曰聨紙是牒豈曰批敇耶後漢竇憲傳擊匈奴)
(登燕然山刻石勒功紀漢威徳班固作銘漢蕭何傳髙/帝賜何帯劍上殿晋王導傳劍履上殿入朝不趨漢王)
(尊傳為東平相謂東平王天下皆言王勇顧但負貴安/能勇如尊乃勇耳又尊為東郡太守河溢瓠子金堤尊)
(居堤上不去詳見十三巻河復詩注王立之詩話元祐/中顧子敦有顧屠之號以其極肥偉也其後奉使河朔)
(居士有詩送之云便便十圍腹不但貯書史又云磨刀/向豬羊釃酒㑹鄰里又云批敇手皆用屠家語也子敦)
(讀之頗不樂所以居士復和前/篇云善保千金軀前言戲之耳)
　　　次韻子由送家退翁知懐安軍(家退翁名定國/弟復禮名安國)
　　　　(東坡子由及退翁兄弟少時皆嘗從/眉州劉㣲之見子由送家安國詩)
吾州同年友粲若琴上星當時功名意豈止拾紫青事
既喜(喜字疑誤/當作與)違願天或不假齡今如圖中鶴俛仰在
一庭(公自注吾州同年友十三人今存者/六人而已故有琴上星圖中鶴之語)退翁守清約
霜菊有餘馨鼓笛方入破朱絃㣲莫聴西南正春旱廢
沼黏枯萍翩然一麾去想見靈雨零我無謫仙句待詔
沉香亭空騎内廐馬天仗隨雲駢竟無絲毫補眷焉誰
汝令永愧舊山叟憑君寄丁寧
(劉禹錫送張盟詩序今人以偕升名為同年友漢夏侯/勝傳經術苟明取青紫如拾地芥耳晉嵇康傳作幽憤)
(詩曰事與願違遘兹淹留毛詩靈雨既/零命彼倌人後漢郎覬傅丁寧再三)
　　　諸公餞子敦軾以病不往復次前韻
君為江南英面作河朔偉人閒一好漢誰似張長史上
書苦留君言拙輙報已置之勿復道出處俱可喜攀輿
共六尺食肉飛萬里誰言逺近殊等是朝廷美遥知送
别處醉墨爭淋紙我以病杜門商頌空振履後㑹知何
日一歡如覆水善保千金軀前言戲之耳
(舊唐書狄仁傑傳武后問曰朕要一好漢任使有乎仁/傑曰荆州長史張柬之其人雖老宰相材也若用之必)
(能盡節于國家漢東方朔傳四方士上書言得失其不/足采者輙報聞罷先生奏議有乞留顧臨状漢袁盎傳)
(天子所與共六尺輿者皆天下豪英後漢班超傳相者/謂超曰生燕頷虎頸飛而食肉萬里侯相也荘子譲王)
(篇曽子居衛曵縰而歌商頌聲滿天地若出金石新序/原憲曳杖拖履行歌商頌天子不得而臣諸侯不得而)
(友/也)
　　　和張昌言喜雨
二聖憂勤忘寝食百神奔走㑹風雲禁林夜直鳴江瀬
清洛朝回起縠紋夢覺酒醒聞好語帳空簟冷發餘薫
秋来定有豐年喜剰作新詩凖備君
(二聖謂哲宗與太后也劉禹錫竹枝詞瀼西/春水縠紋生杜牧之詩水紋如縠燕差池)
　　　次韻劉貢父西省種竹
要知西掖承平事記取劉郎種竹初舊徳終呼名字外
後生誰續笑談餘(公自注昔李公擇種竹館中戲語同/舎後人指此竹必云李文正手植貢)
(父笑曰文正不獨繫筆亦知/種竹耶時有筆工李文正)成隂障日行當見取笋供
庖計已疎白首林間望天上平安時報故人書
(酉陽雜爼李衞公言北都惟童子寺有竹一窠才長/数尺公令其寺綱維毎日報竹平安公自注亦云)
　　　偶與客飲孔常父見訪設席延請忽上馬馳去
　　　已而有詩戲用其韻答之
揚雄他文不皆竒獨稱觀缾居井眉酒客法士兩小兒
陳遵張竦何曽知主人有酒君獨辭蟹螯何不左手持
豈復見吾横氣機遣人追君君絶馳盡力去花君自癡
醍醐與酒同一巵請君更問文殊師
(魏文帝典論如王粲之初征登樓槐賦征思徐幹之立/猿漏巵員扇橘賦雖張蔡不過也然于他文未能稱是)
(漢陳遵傳遵與張竦俱以列侯歸長安竦居貧無賔客/時時好事者從之論道經書而遵晝夜號呼車騎滿門)
(先是揚雄作酒箴為酒客難法度士譬之于物曰子猶/缾矣觀缾之居居井之眉自用如此不如鴟夷遵大喜)
(之謂竦曰吾與爾猶是荘子應帝王篇季咸相壷子壷/子曰吾向示之以太沖莫勝是殆見吾横氣機也明日)
(又與之見壷子立未定自失而走壷子曰追之列子追/之不及返以報壷子曰已滅矣已失矣吾弗及矣維摩)
(經花至大弟子便著不堕一切弟/子神力去花不能令去又互見前)
　　　次韻子由書李伯時所藏韓幹馬(李伯時名公/麟一字叔時)
　　　　(舒城人南唐先主昪諸孫舉進士長于詩父/虛一喜藏法書名畫伯時自少好之遂悟古)
　　　　(人用筆畫特精絶氣韻髙逺意造天成顧陸/張吳殆不能過留意三代鼎彜之器博學精)
　　　　(鑒用意至到聞一器雖千金不少靳性嗜玉/見輙以善價求之晚作洗玉池先生銘之又)
　　　　(酷愛伯時丹青見于詩篇文字不一而足其/仕監奏邸敕令刪定官御史檢法官後病痺)
　　　　(不能運筆反以厚/貲收已所作云)
潭潭古屋雲幙垂省中文書如亂絲忽見伯時畫天馬
朔風胡沙生落錐天馬西来從西極勢與落日爭分馳
龍膺豹股頭八尺奮迅不受人間羈元狩虎脊聊可友
開元玉花何足竒伯時有道真吏隠飲啄不羡山梁雌
丹青㺯筆聊爾耳意在萬里誰知之幹惟畫肉不畫骨
而況失實空餘皮煩君巧說腹中事妙語欲遣黄泉知
君不見韓生自言無所學廐馬萬匹皆吾師
(歸藏啟筮云昔者女媧坐張雲幕史記樂書武帝伐大/宛得千里馬作歌曰天馬来兮從西極經萬里兮歸有)
(徳漢禮樂志元狩三年馬生渥洼水中作天馬歌曰天/馬来出泉水虎脊兩化若鬼杜子美丹青引先帝天馬)
(玉花驄畫工如山貌不同又幹惟畫肉不畫骨忍使驊/騮氣凋䘮唐文粹范傳正李翰林新墓碑云騏驥筋力)
(成意在萬里外後漢禰衡傳衡為作書記輕重疎密各/得體冝黄祖持其手曰處士此正得祖意如祖腹中之)
(所欲也名畫記上令韓幹師陳閎怪其不/同幹曰臣自有師陛下内廐馬皆臣師也)
　　　次韻劉貢父獨宿省中
明牕畏日曉先暾髙栁鳴蜩午更喧筆老新詩疑有物
心空客疾夲無根隔牆我亦眠風榻上馬君先瑣月軒
共喜蚤歸三伏近解衣槃礴亦君恩
　　　軾以去歳春夏侍立邇英而秋冬之交子由相
　　　繼入侍次韻絶句四首各述所懐
曈曈日腳曉猶清細細槐花暖自(一作/欲)零坐閱諸公半
廊廟(公自注僕射吕公門下韓公/右丞劉公皆自講席大用)時㸔黄色起天庭
上尊初破蚤朝寒茗盌仍霑講舌乾陛楯諸郎空雨立
故應慙悔不儒冠
(陛楯儒冠/注並已見)
兩鶴摧頺病不言年来相繼亦乗軒悞聞九奏聊飛舞
可得裴回為啄吞
(左傳閔二年衛懿公好鶴鶴有乗軒者史記扁鵲傳百/神㳺于鈞天廣樂九奏萬舞又樂書師曠鼓琴一奏有)
(𤣥鶴二八集乎廊門再奏之延頸而鳴舒翼而舞藝文/類聚白鶴古詩云五里一反顧六里一裴回吾欲銜汝)
(去口噤不能開吾欲負汝去毛羽日摧頽漢東方/朔傳尻益髙者鶴俛啄也文選升天行啄腐吞腥)
微生偶脫風波地晚歳猶存鐵石心定似香山老居士
丗縁終淺道根深(公自注樂天自江州司馬除忠州刺/史旋以主客郎中知制誥遂拜中書)
(舎人軾雖不敢自比然謫居黄州起知文登召為儀曺/遂沗侍從出䖏老少大畧相似庶㡬復享此翁晚節閑)
(適之/樂焉)
　　　送宋朝散知彭州迎侍二親(宋彭州名構字/成之成都人)
東来誰迎使君車知是丈人屋上烏丈人今年二毛初
登樓上馬不用扶使君負弩為前驅蜀人不復談相如
老幼化服一事無有鞭不施安用蒲春波如天漲平湖
鞓紅照坐香生膚帣韝上夀白玉壺公堂登歌鳯将雛
諸孫歡笑爭挽須蜀人畫作西湖圖
(說苑太公謂武王曰爱其人者兼屋上之烏杜子美贈/李四丈詩丈人屋上烏人好烏亦好左傳僖二十二年)
(君子不禽二毛注頭白有二色也潘安仁秋興賦春秋/三十有二始見二毛漢司馬相如傳使西南夷至蜀太)
(守以下郊迎縣令負弩矢先驅蜀人以為寵後漢劉寛/傳典歴三郡温仁多恕吏人有過但用蒲鞭罰之示辱)
(而已北史崔祖思叔父景真為平昌太守有恵政常懸/一蒲鞭而未嘗用去任之日士人思之為立祠鞓紅牡)
(丹名見歐陽花譜彭州多此花唐韻帣囊也音與眷同/史記淳于髠傳親有嚴客髠帣韝鞠􁇶侍酒于前時賜)
(餘瀝奉觴上夀再見晋樂志鳯将雛舊曲/也杜北征詩問事競挽湏誰能即嗔喝)
　　　郭熈畫秋山平逺(公自注文潞公為䟦尾圖畫/見聞志郭熈河陽人工畫山)
　　　　(水寒/林)
玉堂晝掩春日閑中有郭熈畫春山鳴鳩乳燕初睡起
白波青嶂非人閒離離短幅開平逺漠漠疎林寄秋晚
恰是江南送客時中流回頭望雲巘伊川佚老鬢如霜
卧㸔秋山思洛陽為君紙尾作行草炯如嵩洛浮秋光
我從公㳺如一日不覺青山暎黄髪為畫龍門八節灘
待向伊川買泉石
(杜子美詩鳴鳩乳燕青春深又詩白波吹粉壁青嶂插/彫梁伊川佚老文潞公也白樂天開八節灘詩序云東)
(都龍門潭之南有八節灘九峭石/唐田㳺巖傳泉石膏盲煙霞痼疾)
　　　次韻張昌言喜雨
千里黄流失故居年来赤地到青徐遥聞爭誦十行詔
無異親廵六尺輿精貫天人一言足雲興嶽瀆萬靈趨
愛君誰似元和老賀雨詩成即諌書
(後漢循吏傳光武以手跡賜方國者皆一札十行細書/成文白樂天元和三年賀雨詩卒章云君以明為聖臣)
(以直為忠敢賀有其始亦願有其終/漢王吉傳以三百篇諫故無諫書)
　
　
　
　
　施註蘇詩巻二十五
欽定四庫全書巻
　施註蘇詩巻二十六
　　　　　　　　　　　　　宋　蘇軾　撰
　　　　　　　　　　　　　　　施元之原注
　　　　　　　　　　　　　武進邵長蘅刪補
　　詩四十九首
　　　　(時官翰林作/施註缺今補)
　　　書晁補之所藏文與可墨竹三首
與可畫竹時見竹不見人豈獨不見人㗳然遺其身
其身與竹化無窮出清新荘周世無有誰知此凝(一/作)
(疑/)神
(荘子達生篇用志/不分乃凝於神)
若人今巳無此竹寜復有那將春蚓筆畫作風中桞君
看斷崖上痩節蛟虵走何時此霜竿復入江湖手
(隋書楊素戯栁調曰栁條通體弱獨摇不/禁風白樂天畫竹歌蕭畫莖痩節節踈)
晁子拙生事舉家聞食粥朝來又絶倒諛墓得霜竹可
憐先生槃朝日照苜蓿吾詩固云爾可使食無肉(公自/注吾)
(舊詩云可使食無/肉不可使居無竹)
(首二句用魯公乞米帖語屢見世說衛玠談道平子絶/倒唐韓愈傳劉义者亦節士持愈數斤金去曰此䛕墓)
(中人得者不若與劉君為夀苜蓿/槃詳第四巻和子由詩注屢見)
　　　戯用晁補之韻
昔我嘗陪醉翁醉今君但吟詩老詩清詩咀嚼那得飽
痩竹瀟灑令人饑試問鳯凰饑食竹何如駑馬肥苜蓿
知君忍饑空誦詩口頬瀾飜如布糓
(王注醉翁歐陽永叔也詩老梅聖俞也荘子秋水萹鵷/鶵非梧桐不止非練實不食注練實竹實也本草苜蓿)
(出西域漢大宛列傳馬嗜苜蓿漢使取其實来于是天/子始種苜蓿又杜子美詩宛馬總肥春苜蓿布糓瀾翻)
(注已/見)
　　　書皇親扇
十年江海寄浮沈夢遶江南黄葦林誰謂風流貴公子
筆端還有五湖心
(唐人題韓信廟詩隆凖蚤知/同烏喙将軍應有五湖心)
　　　書李世南所畫秋景二首
野水参差沒漲痕疎林欹倒出霜根扁舟一棹歸何處
家在江南黄葉村
人間斤斧日創夷誰見龍虵百尺姿不是溪山曾獨徃
何人觧作挂猿枝
(創夷瘡痍同後漢書命軍吏察夷傷注金/瘡曰夷李白詩山光摇積雪猿影挂寒枝)
　　　書鄢陵王主簿所畫折枝二首
論畫以形似見與児童鄰賦詩必此詩定知非詩人詩
畫夲一律天工與清新邉鸞雀寫生趙昌花傳神如何
此兩幅疎澹含精勻誰言一㸃紅觧寄無邉春
(劉勰文心雕龍文章有形似之語畫鑑唐人花鳥邉鸞/㝡為馳譽叚成式詩活禽生卉推邉鸞趙昌見二十三)
(巻王伯敡藏/趙昌花詩注)
痩竹如幽人幽花如處女低昂枝上雀摇蕩花間雨雙
翎决将起衆葉紛自舉可憐採花蜂清蜜寄兩股若人
富天巧春色入毫楮懸知君能詩寄聲求妙語
(荘子逍遥逰蜩與鷽鳩笑之曰我決起而/飛搶榆枋漢賈捐之傳君房言語妙天下)
　　　昨見韓丞相言王定國今日玉堂獨坐有懐其
　　　人
晝卧玉堂上微風舉輕紈銅缾下碧井百尺鳴飛瀾俛
仰清夢餘愛此一掬寒似予平生友苦語涼肺肝秀眉
玉兩頬矯矯如翔鸞置之江淮交清詩洗江湍紅鱗對
白酒信羙非所安丞相功業成還家酒杯寛人間有此
客折簡呼不難相将扣東閣起舞盡餘歡
(韓退之憶昨行危/詞苦語感我耳)
　　　和張耒髙麗松扇(張耒字文潜淮隂人/蘓門四學士之一)
可憐堂上十八公老死不入光眀(一作/眀光)宫萬牛不来難
自獻裁作圑圑手中扇屈身䝉垢君一洗挂名君家詩
集裏猶勝漢宫悲媫妤網蟲不見乘鸞子
(會稽録丁固夢松生腹上有觧之者曰松字十八公也/後十八年果為三公三輔故事桂宫中有光眀殿班媫)
(妤怨歌行新裂齊紈扇皎潔如霜雪裁成合歡扇團團/似眀月江文通擬班婕妤詩紈扇如圎月出自機中素)
(畫作秦王女乗鸞向烟霧劉禹錫團扇歌秋風入庭樹/從此不相見上有乗鸞女蒼蒼網蟲遍先生詩葢参錯)
(三詩之/意也)
　　　故李誠之待制六丈挽詞
青青一寸松中有樑棟姿天驥墮地走萬里端可期世
無阿房宫下建五丈旗又無穆天子西征燕瑶池才大
古難用老死亦其宜丈夫恐不免豈患莫已知公如松
與驥少小稱偉竒俯仰自廊廟笑談無羌夷清朝竟不
用白首仍憂時願斬横行将請烹乾沒児言雖不見省
坐折姦雄窺嗟我去公久江湖生白髭歸来耆舊盡零
落存者誰比公嵇中散龍性不可羈疑公李北海慷慨
多雄詞凄凉五君詠沈痛八哀詩邪正久乃眀人今屬
公思九原不可作千古有餘悲
(秦始皇本紀作前殿阿房上可以坐萬人下可以建五/丈旗再見列子穆王肆意逺逰命駕八駿之乗升崑崙)
(之邱遂賓扵西王母觴扵瑶池之上一日行萬里史記/季布列傳樊噲曰臣願得十萬衆横行匈奴中季布曰)
(噲可斬也夫髙帝将兵四十餘萬衆困扵平城今噲柰/何以十萬衆横行匃奴中漢食貨志烹𢎞羊天乃雨詳)
(見十九巻魚蠻子詩注又張湯始為小吏乾沒與長安/富賈田甲魚翁叔之屬交私魏畧文帝與元城令吳質)
(書徐陳應劉一時俱逝何圖數年之間零落略盡言之/傷心顔延年五君詠謂阮籍嵇康劉伶阮咸向秀也其)
(詠嵇康云鸞翮有時鎩龍性誰能馴杜子羙八哀詩謂/王思禮李光弼嚴武汝陽王璡李邕蘓源眀鄭䖍張九)
(齡也李邕詩云憶昔李公存詞林有根柢聲華當健筆/灑落富清製邕嘗為北海太守禮記趙文子與叔譽觀)
(乎九原文子曰死者/如可作也吾誰與歸)
　　　次韻孔常父送張天覺河東提刑
送君應典鷫鸘裘慿仗千鍾洗別愁脫帽風流餘長史
(公自注君喜草書而/不工故以此為戯)埋輪家世夲留侯(公自注張綱子/房七世孫也犍)
(為武陽人墓在今/彭山君豈其後邪)子河駿馬方争出(公自注麟府/馬出子河泌)昭義
疲兵得少休(公自注唐福昭義歩/兵盖澤潞弓箭手)定向秋山得嘉句故
闗黄葉滿行舟
(西亰雜記司馬相如初與卓文君還成都居貧愁懣以/所著鷫鸘裘貰酒為歡長史張旭也杜子羙飲中八仙)
(歌云張旭三杯草聖傳脫帽露頂王公前王注故闗即/河東古闗唐李端古別離詩水國葉黄時洞庭霜落夜)
(行舟聞商賈宿在楓林下/此地送君還茫茫似夢間)
　　　送張天覺得山字
西登太行嶺北望清凉山晴空浮五髻晻靄卿雲間餘
光入巖石神草出茅菅何人相指似稍稍落人寰能令
墮指児虬髯茁冰顔祝君如此草為民巳痌瘝我亦老
且病眼花腰脚頑念當勤致此莫作河東慳
(山志太行山在澤州晉中縣五臺山一名清凉山史記/天官書若烟非烟若雲非雲郁郁紛紛蕭索輪囷是謂)
(卿雲劉禹錫詩金毛五髻卿雲間詳見二十五巻武昌/西山注山志山中有圎光不次呈現詩小雅露彼菅茅)
(王注五臺山有草藥名長松亦名仙茒時有患風/疾者入山遇異僧授此草服之兩睂再生疾遂愈)
　　　次韻王定國倅揚州
此身江海寄天游一落紅塵不易收未許相如還蜀道
空教何遜在揚州又驚白酒催黄葉尚喜朱顔映黒頭
火急著書千古事虞卿應未厭窮愁
(司馬相如傳建節徃使西南夷至蜀太守以下郊迎縣/令負弩矢先驅蜀人以為寵杜注何遜作揚州法曺廨)
(舍有梅花盛開遜吟詠其下後居洛思梅花再請其任/従之抵揚州花方盛遜對花徬徨終日史記平原君傳)
(虞卿非窮愁亦不能著/書以自見扵後世云)
　　　贈李道士(并序/)
　　駕部貟外郎李宗君固景祐中良吏也守漢州有
　　道士尹可元精練善畫以遺火得罪當死君緩其
　　獄會赦獲免時可元八十一自誓且死必為李氏
　　子以報可元既死二十餘年而君子世昌之婦夢
　　可元入其室生子曰得柔小名蜀孫幼而善畫既
　　長讀荘老喜之遂為道士賜號妙應事母以孝謹
　　聞其寫真葢妙絶一時云
世人只數曺将軍誰知虎頭非癡人腰間大羽何足道
頬上三毛自有神平生狎侮諸公子戯著幼輿巖石裡
故教世世作黄冠布韈青鞵弄雲水千年鼻祖守闗門
一念還為李耳孫香火舊縁何日盡丹青餘習至今存
五十之年初過二衰顔記我今如此他時要指集賢人
知是香山老居士(公自注樂天為翰林學/士奉詔寫真集賢院)
(張彦逺名畫記曺霸魏髦之後天寳末每詔寫御馬及/功臣官至左武衛将軍冄見又顧愷之小字虎頭丹青)
(妙絶一時俗傳虎頭三絶畫絶痴絶才絶互見第五巻/寄莘老詩注杜子羙丹青引良相頭上進賢冠猛将腰)
(間大羽箭晉顧愷之傳嘗圗裴楷象頬上加三毛覺神/眀殊勝又為謝鯤象在石巖裏云此子宜置邱壑中幼)
(輿謝鯤字再見唐書李播棄隋為道士號黄冠子杜子/羙山水障歌青鞵布韈従此始揚雄反騷或鼻祖扵汾)
(隅劉徳注鼻始也闗令内傳闗令尹喜登樓四望見東/極有紫氣西邁曰應有聖人經過至期齋戒守闗果見)
(老子一念用楊妃外傳語見第十四巻芙蓉城詩注史/記老子列傳姓李名耳為周守藏室史王注鼻祖指尹)
(喜李耳指老聃按李道士前生姓尹後為李氏子而皆/為道士故用尹喜老聃事通言之孔融與曺公書五十)
(之年融又過二白樂天詩昔作少學士/圖形入集賢今為老居士寫貌寄香山)
　　　次韻張舜民自御史出倅虢州留別(舜民字雲/叟元豐辛)
　　　　(酉為環慶師屬眀年責監郴州酒稅尋以年/勞賜五品服元祐初還朝赴試玉堂按郴屬)
　　　　(湖湘故曰湘纍又賜服赴/試故有給札佩銀之語)
玉堂給札氣如雲初起湘纍復佩銀樊口凄凉巳陳迹
(公自注昔與張同遊武/昌樊口来詩中及之)班心突兀見長身(公自注臺史/謂御史立處)
(為班/心)江湖前日真成夢鄠杜他年恐卜鄰此去若容陪
坐嘯故應客主盡詩人
(漢司馬相如列傳請為天子㳺獵之賦上令尚書給筆/札又相如既奏大人賦天子大說飄飄有凌雲氣揚䧺)
(反騷因江潭而􁚙記兮欽弔楚之湘纍注不以罪死曰/纍􁚙徃也長身注屢見地理志鄠杜二縣名屬長安)
　　　次韻米黻二王書䟦尾二首
三館曝書防蠧毁得見来禽與青李秋虵春蚓久相雜
野鶩家雞定誰羙玉函金籥上天来紫衣勑使親臨啟
紛綸過眼未易識磊落挂壁空雲委歸来妙意獨追求
坐想蓬山二十秋怪君何處得此夲上有桓元寒具油
巧偷豪奪古来有一笑誰似癡虎頭君不見長安永寧
里王家破垣誰復修
(職畧宋以昭文集賢史館為三館皆寓崇文院尚書故/實王内史有来禽青李帖秋虵春蚓野鶩家雞注屢見)
(漢武内傳封以白玉之函黄庭經玉匙金籥常完堅後/漢逸民傳井丹善談五經亰師語曰五經紛綸井大春)
(晉謝靈運傳比響聨辭波屬雲委王子年拾遺記海中/三神山二日蓬壺即蓬莱山也續晉陽秋桓元好蓄法)
(書名畫客至常出而觀客食寒具油汙其畫後遂不設/寒具集韻寒具鐶餅也晉顧愷之傳嘗以一厨畫寄桓)
(元元發其厨後竊取之愷之見封題如初但失其畫直/云妙畫通靈變化而去猶人之登仙了無怪色唐王淮)
(傳居永寜里法帖名畫以厚貲鉤取鑿/垣納之及被誅所藏書畫悉為人破取)
元章作書日千紙平生自苦誰與羙畫地為餅未必似
要令癡児出饞水錦嚢玉軸来無趾粲然奪真疑聖智
忍饑看書淚如洗至今魯公餘乞米
(三國盧毓傳文帝詔曰選舉莫取有名名如畫地作餅/不可啖也歐陽永叔詩盛以錦嚢装玉軸孔融與曺公)
(書珠玉無踁而自至者人/好之也乞米魯公帖屢見)
　　　次韻宋肇恵澄心紙二首(詩文發源澄心堂紙/乃江南李后主製劉)
　　　　(貢父詩云當時百金售一幅澄心堂中千/萬軸後人聞此那復得就使得之當不識)
詩老囊空一不留百畨曽作百金收(公自注永叔以澄/心百幅遺聖俞聖)
(俞有/詩)知君也要雕肝腎分我江南數斛愁
(庾亮賦且将一寸心能容萬斛愁王注澄心紙江南李/後主製故曰江南數斛愁韓退之詩不用雕琢愁肝腎)
君家家學陋相如宜與諸儒論石渠古紙無多且分我
自應給札奏新書
(王注宋肇葢子亰家子亰好為險澀之語故言其家學/陋相如也漢儒林列傳甘露中施讐與五經諸儒雜論)
(同異扵石渠閣三國魏武帝本紀/諸將征伐皆以新書従事冄見)
　　　郭熈秋山平逺二首(郭熈秋山平逺見/二十五巻題注)
日盡孤鴻落照邉遥知風雨不同川此間有句無人識
送與襄陽孟浩然
(杜子羙詩復憶襄陽孟浩/然新詩句句盡堪傳再見)
木落騷人巳怨秋不堪平逺發詩愁要看萬壑争流處
他日終煩顧虎頭
(李白詩昨夜秋聲閶闔来洞庭木落騷人哀晉顧愷之/傳人問㑹稽山水之状愷之云千巖競秀萬壑争流)
　　　送歐陽辯監澶州酒
汗血駕鼓車何従致千里紛紛糟麹間欲試賢公子君
家江南英濯足滄浪水郤度舊黄河漲沙埋馬耳由来
付造物倚伏何窮巳當念楚子文三仕無愠喜
(史記大宛列傳大宛多善馬馬汗血東觀漢記/光武時名都王國有獻名馬者帝以馬駕鼔車)
　　　九月十五日邇英講論語終萹賜執政講讀史
　　　官燕扵東宫又遣中使就賜御書詩各一首臣
　　　軾得紫薇花絶句其詞云絲綸閣下文書静鐘
　　　皷樓中刻漏長獨坐黄昏誰是伴紫薇花對紫
　　　微郎翌日各以表謝又進詩一萹臣軾詩云(通/鑑)
　　　　(元祐二年秋宴近臣扵資善堂出所書唐人/詩分賜按年譜先生以元祐元年自中書舎)
　　　　(人為翰林學士知制誥二年兼侍讀通典唐/置中書舎人六人其内一人知制誥天寳元)
　　　　(年改中書為紫微省舎人曰紫微郎羣/芳譜紫薇花小而叢其色紫一名木槿)
繡裳畫衮雲垂地不作成王剪桐戯日髙黄繖下西清
風動槐龍舞交翠(公自注邇英閣前有雙/槐樛然屬地如龍形)壁中蠧簡今
千年漆書科斗光射天諸儒不復憂吻燥東宫賜酒如
流泉酒酣復拜千金賜一紙驚鸞囬鳯字蒼顔白髪便
生光袖有驪珠三十四(公自注臣所賜書并題目/及臣姓名凡三十四字)歸来
車馬已喧闐争看銀鉤墨色鮮人間一日傳萬口喜見
雲章第一篇(公自注上前此未/嘗以御書賜羣臣)玉堂晝掩文書静鈴索
不摇鐘漏永莫言弄筆數行書須信時平由主聖犬羊
散盡沙漠空㨗烽夜到甘泉宫似聞指揮築上郡已覺
談笑無西戎(公自注時熈河新獲鬼章是日/涇原復奏夏賊數十萬人遁去)文思天子
師丈母終閉玉闗辭馬武小臣願對紫薇花試草尺書
招贊普(公自注按唐制翰林學士帶知制誥許綴中書/舎人班今臣以知制誥待罪禁林故得以紫薇)
(為故/事)
(詩國風衮衣繡裳史記晉世家成王與叔虞戯削桐葉/為圭與之曰以此封若史佚請擇日立叔虞曰天子無)
(戯言揚雄賦攬擢流扵髙光兮溶方皇扵西清漢書魯/恭王壊孔子舊宅扵其壁中得古文經傳後漢書杜林)
(扵西州得漆書古文尚書一巻科斗即壊宅所得也陸/機文賦始躑躅扵燥吻杜子羙詩不有小舟能盪槳百)
(壺那送酒如泉索靖草書状婉若銀鈎飄若驚鸞王羲/之草書勢婆娑而同鳯舞韓退之詩遺我眀珠九十六)
(寒光照骨映驪目戎幕閑話翰林院有懸鈴以偹中夜/警急文書出入則引索以代呼唐書長慶中河北用兵)
(翰林院鈴索自鳴與軍事緩急相應韓渥詩夜久忽聞/鈴索動玉堂西畔響丁東杜子羙詩㨗書夜報清晝同)
(三輔黄圗甘泉宫在池陽縣西去長安二百里史記䝉/恬列傳北逐夷狄收河南築長城居上郡書堯典欽眀)
(文思安安唐杜牧之詩文思天子復河湟詩周頌亦右/丈母按丈母指太皇太后也後漢臧宫傳時匈奴饑疫)
(宫與揚虛侯馬武上書願得五千騎以立功詔辭不許/又范曄論光武閉玉門以謝西域之質後漢西域傳建)
(武二十一年西域十八國遣子入侍天子皆還其侍子/一統志玉門闗在沙州魏收詩尺書徵建鄴杜子羙詩)
(勑書憐賛普注/賛普吐畨君號)
　　　和王晉卿(并序/)
　　元豐二年予得罪貶黄州而駙馬都尉王詵亦坐
　　累逺謫不相聞者七年予既召用而詵亦還朝相
　　見殿門外感歎之餘作詩相屬詞雖不甚工然託
　　物悲慨阨窮而不怨泰而不驕憐其貴公子有志
　　如此故和其韻欲使詵姓名附見予詩集中然亦
　　不以示詵也詵字晉卿功臣全斌之後云(宋史全/斌太原)
　　　(人贈中/書令)
先生飲東坡獨舞無所屬當時挹眀月對影三人足醉
眠草棘間蟲虺莫予毒醒来送歸鴈一寄千里目悵然
懷公子旅食久不玉欲書加飡食逺託西飛鵠謂言相
濡沫未足救溝瀆吾生如寄耳何者為禍福不如兩相
㤀昨夢那可逐上書得自便歸老湖山曲躬耕二頃田
自種十年木豈知垂老眼對此金蓮燭公子亦生還仍
分刺史竹賢愚有定分尊俎守尸祝文章何足云執技
等醫卜朝廷方西顧羌鹵驕未伏遥知重陽酒白羽落
黄菊羨君真将家浮面氣可掬何當請長纓一戰河湟
復
(史記魏其武安侯列傳夫起舞屬丞相唐詩欲窮千里/目更上一層樓杜子羙詩旅食亰華春尚書惟辟玉食)
(又晉王濟傳濟麗服玉食按濟為晉駙馬則扵晉卿用/之宜矣古樂府上有加飡食王注公自黄量移汝州表)
(乞常州居住詔許之唐令狐綯傳為學士承㫖夜對禁/中撤金蓮花炬送還院按先生時為學士嘗召對便殿)
(宣仁撤御前金蓮燭送歸院或即自述其事歟荘子逍/遥逰庖人雖不治庖尸祝不越樽俎而代之矣漢司馬)
(遷傳文史星歴近乎卜祝之間李白九日登巴陵置酒/望洞庭水軍詩白羽落酒樽唐書袁天綱傳見竇軌曰)
(君方語氣浮入扵大宅若将必多殺人願自戒漢書終/軍傳願請長纓以羈南越王而致之闕下復河浧見夲)
(巻九月十/五日詩注)
　　　謝王澤州寄長松兼簡張天覺二首
莫道長松浪得名能教覆額兩眉青便将徑寸同千尺
知有竒功似茯苓
(長松五臺山神草詳見夲巻送張天覺詩註抱朴子松/脂入地千年變為茯苓神仙傳秀眉公餌茯苓得仙)
慿君說與埋輪使速寄長松作觧嘲(公自注張天覺詩/有理及河東慳之)
(語/)無復青黏和漆葉枉将鍾乳敵仙茅
(漢揚雄傳或嘲以元尚白而雄解之作解嘲三國華佗/傳樊阿従陀求可服食益扵人者陀授以漆葉青黏散)
(注青黏一名地尸一名黄芝黏女茅/亷反本草千斤鍾乳不若一斤仙)
　　　次韻劉貢父所和韓康公憶持國二首
夢覺真同鹿覆蕉相君脫屣自参寥顔紅底事髮先白
室邇何妨人自遥狂似次公應未怪醉推東閣不須招
援毫欲作衣冠表盛事終當繼八蕭
(列子鄭人有薪扵野者遇駭鹿撃而斃之藏諸隍中覆/之以蕉俄而遺其所藏之處遂以為夢順塗而詠其事)
(傍有聞者用其言而取之薪者歸其夜真夢藏之之處/又夢得之之主案所夢而尋得之遂訟而争之歸之士)
(師士師請二分之以聞鄭君鄭君曰士師将復夢分人/鹿耶相君字出史記范雎傳荘子大宗師元㝠聞之参)
(寥唐書蕭氏自瑀至遇八葉宰相名/徳相望與唐盛衰世有衣冠盛事圗)
閉户端居念獨深小軒朱檻憶同臨燎鬚誰識英公意
黄髮聊知子建心已託西風傳絶唱且邀眀月伴孤斟
他時内集應呼我下客先拚醉墮簮
(史記陸賈傳陳平常燕居深念陸生徃請直入坐而陳/丞相方深念不時見陸生陸生曰何念之深也唐李勣)
(傳姊蚤寡有疾自為煮粥火燎其鬚曰吾與姊皆老矣/能㡬進之勣封英國公曺子建別白馬王彪詩王其愛)
(玉體俱享/黄髮期)
　　　次韻劉貢父叔姪扈駕
玉堂孤坐不勝清長羨枚鄒接長卿只許隔牆聞置酒
時因議事得聨名機雲似我多遺俗廣受如君不治生
共託屬車塵土後鈞天一餉夢中榮
(司馬相如傳是時梁孝王来朝従鄒陽枚乘之徒相如/見而說之因病免客逰梁得與諸侯逰士居杜子羙詩)
(隔屋喚西家借問有酒不牆頭過濁醪展席俯長流漢/疏廣傳廣為太傅兄子受為少傅俱移病歸子孫竊謂)
(其昆弟老人勸說君買田宅廣曰賢而多財損其志愚/而多財益其過漢司馬相如傳犯屬車之清塵應劭注)
(大駕屬車八十一乘史記趙世家簡子夢與百神遊於/鈞天廣樂九奏萬舞不似三代之樂其聲動人心韓退)
(之詩雖得/一餉樂)
　　　次韻韓康公置酒見留
庭下黄花一醉同重来雪巘巳穹窿不應屢被譏安石
但使無多酌次公鍾乳金釵人似玉鵾絃鐵撥坐生風
少卿尚有車茵在頗覺寛容勝弱翁
(晉謝安傳字安石扵土山營墅樓館林竹甚盛每擕中/外子姪徃来遊集肴饌亦屢費百金世頗以此譏焉而)
(安殊不以屑意白樂天戯贈牛僧孺詩鍾乳三千兩金/釵十二行鵾絃鐵撥注屢見漢書丙吉字少卿車茵見)
(第三巻廣陵三同舎詩注又魏/相字弱翁為人嚴毅不如吉寛)
　　　次韻王都尉偶得耳疾
君知六鑿皆為贅我有一言能決疣病客巧聞牀下蟻
癡人强覷棘端猴聰眀不在塵根裏藥餌空為婢僕憂
但試周郎看聾否曲音小誤已回頭
(荘子大宗師彼以生為附贅懸疣以死為决疣潰廱韓/子燕王好伎巧而人妄進曰臣能扵棘刺之端造母猴)
(三國吳周瑜傳精意扵音樂雖三爵之後其有闕/誤瑜必知之知之必顧故時謡曰曲有誤周郎顧)
　　　送喬仝寄賀君六首(幷序/)
　　舊聞靖長官賀水部皆唐末五代人得道不死章
　　聖皇帝東封有謁扵道左者其謁云晉水部貟外
　　郎賀亢再拜而去上不知也巳而閱謁見之大驚
　　物色求之不可得天聖初又使其弟子喻澄者詣
　　闕進佛道像直數千萬張公安道與澄游具得其
　　事又有喬仝者少得大風疾㡬死賀使學道今年
　　八十益壮盛人無復見賀者而仝數見之元祐二
　　年十二月仝来亰師十許日予留之不可曰賀以
　　上元期我扵䝉山又曰吾師嘗逰宻州識君扵常
　　山道上意若喜君者作是詩以送之且作五絶句
　　以寄賀(靖長官見十二巻送/范景仁逰洛中詩注)
君年二十羙且都初得惡疾墮眉須紅顔白髮驚妻孥
覧鏡自嫌欲棄軀結茅窮山啖松腴路逢逃秦博士盧
方瞳照野清而癯再拜未起煩一呼覺知此身了非吾
炯然蓮花出泥塗隨師東逰渡濰邞山頭見我兩輪朱
豈知仙人混屠沽爾来八十胸垂胡上山如飛嗔人扶
東歸有約不敢渝新年當參老仙儒秋風西来下雙鳧
得棗如𤓰分我無
(詩國風洵羙且都抱朴子上黨趙瞿者病癩垂死其家/乃送之山穴中有仙人行過穴口以囊藥賜之瞿服百)
(許日瘡愈顔色豐恱肌膚玉澤仙人曰此是松脂耳列/仙傳盧敖為秦始皇博士求神仙一去不返互見第五)
(巻盧敖洞詩注王子年拾遺記老聃居山有父老五人/方瞳玉面握清筠杖共談天地及五行之精列仙傳偓)
(佺兩瞳更方濰邞密州二水名禰衡傳欲使我従屠沽/兒輩也詩國風狼跋其胡注頷下懸肉也杜子羙詩上)
(馬不用扶每/扶必怒嗔)
生長兵間早脫身晚為元祐太平人不驚渤澥桑田變
来看龜䝉漏澤春
(後漢光武紀生長兵間久厭武事桺子厚與蕭俛書朝/夕歌謡使成文章雖不得位亦不虚為太平之人也太)
(平廣記王逺傳麻姑云接待已来東海三為桑田詩魯/頌奄有龜䝉山志龜山在兖州泗水縣䝉山在沂州費)
(縣寰宇記兖州泗水縣東北漏澤穴有五皆/深二丈每春夏積水秋冬不過三日水皆盡)
曾謁東封玉輅塵幅巾短褐亦逡廵行宫夜奏空名姓
悵望雲霞縹緲人
(周禮王之五輅一曰玉輅又車宫/軒門帷宫旌門注天子行宫也)
垂老區區豈為身㣲言一發重千鈞始知不見髙皇帝
正似商山四皓人
(王注一發謂四皓對/髙祖太子仁孝之語)
舊聞父老晉郎官巳作飛騰變化看聞道東䝉有居處
願供薪水看燒丹
(東䝉即䝉山一名東山南史陶潜傳送一力給其子曰/今遣此力助汝薪水之勞抱朴子金丹燒之愈久變化)
(愈妙食之令/人不老不死)
千古風流賀季真㝡憐嗜酒謫仙人狂吟醉舞知無益
粟飯藜羮問飬神
(李白憶賀監詩四眀有狂客風流賀李真長安一相/見呼我謫仙人冄見荘子刻意萹此飬神之道也)
　　　送家安國教授歸成都(家安國字復禮睂山人/博學舉進士不第後隨)
　　　　(韓存寳征乞第得官既而諸公舉之得成都/教授故詩内有說劍横經鋒鏑腥編簡香之)
　　　　(句/)
別君二十載坐失兩鬢青吾道雖艱難斯文終典型屢
作退飛鷁羞看乾死螢一落戎馬間五見霜葉零夜談
空說劍春夢猶横經新科復舊貫童子方乞靈須煩凌
雲手去作入蜀星蒼苔髙朕室古柏文翁庭初聞編簡
香稍覺鋒鏑腥岷峨有雏鳯梧竹飬修翎鳴呼應嶰律
飛舞集虞廷吾儕便歸老亦足慰餘齡
(杜子羙詩案頭乾死讀書螢荘子有說劍萹按通鑑元/祐二年詔母用王氏經義従吕公著請復制科詩中新)
(科復舊貫指此後漢李郃傳和帝遣使微服單行觀采/風謡二使當到益部李郃指星云有二使星入益州分)
(野髙朕見第五巻監試呈同官詩注王注髙朕室今府/學古室文翁庭今有古柏處吕氏春秋黄帝使伶倫截)
(嶰谷竹制十二筩聼/鳯凰之鳴以為律吕)
　　　和子由除夜元日省宿致齋三首(按除夜元祐/二年丁邜元)
　　　　(日三年/戊辰也)
江湖流落豈闗天禁省相望亦偶然䒭是新年未相見
此身應坐不歸田
白髮蒼顔五十三家人遥遣試春衫朝回兩袖天香滿
頭上銀幡笑阿咸
(杜子羙詩朝罷香烟攜滿袖杜子羙杜位宅/守歳詩守嵗阿咸家王注銀幡元日所賜者)
當年踏月走東風坐看春闈鎖醉翁白髪門生㡬人在
郤将新句調兒童
　　　次韻答張天覺二首
車輕馬稳轡銜堅但有蚊䖟喜撲縁截斷口前君莫問
人間差樂勝巢仙
(列子齊輯乎轡銜之際蚊䖟撲縁出荘子屢見李賀小/傳天上差樂不苦也韓退之記夢詩口前截斷第二句)
(綽虐顧我顔不歡乃知神仙未賢聖䕶短慿愚/邀我敬我寧屈曲身世間安能従汝巢神仙)
馭風騎氣我何勞且要長松作土毛亦如訶佛丹霞老
郤向清凉禮白毫
(傳燈録丹霞禪師過慧林寺遇天大寒師取木佛燒火/院主訶之師以杖子撥灰曰吾燒取舎利主曰木佛何)
(有舎利師曰既無舎利更取兩尊来燒院主自後睂須/墮落王注張天覺為河東提刑行部至五臺山㳺清凉)
(山時有神光也法華經世尊扵靈山㑹上為諸大衆/說二十八品放睂間白毫相光照三千大千世界)
　　　次韻黄魯直畫馬試院中作(按年譜先生以元/祐三年戊辰任翰)
　　　　(林學士/知貢舉)
少年鞍馬勤逺行卧聞齕草風雨聲見此忽思短策横
十年髀肉磨欲透那更陪君作詩瘦不如芋魁歸飯豆
門前欲嘶御史驄詔恩三日休老翁羨君懐中䨇橘紅
(公自注黄/有老母)
(杜子羙韋偃畫馬歌一匹齕草一匹嘶又詩知君苦思/縁詩瘦芋魁飯豆注屢見後漢桓典傳拜侍御史是時)
(宦官秉權典執政無所回避常乘驄馬亰師畏憚為之/語曰行行且止避驄馬御史宋故事省試官出院給假)
(三日吳志陸績見袁術術出橘績懷三枚去拜辭墮/地術謂曰陸郎作賓客而懷橘乎答曰欲歸遺母)
　　　余與李廌方叔相知久矣領貢舉事而李不得
　　　第愧甚作詩送之(廌陽翟人少以文字見蘇子/瞻子瞻喜之及知舉廌適就)
　　　　(試意在得廌以冠多士及考章程文大喜以/為廌無疑遂以為魁既拆號悵然出院以詩)
　　　　(送/廌)
與君相従非一日筆勢翩翩疑可識平生謾說古戰塲
過眼終迷日五色我慙不出君大笑行止皆天子何責
青袍白紵五千人知子無怨亦無徳買羊沽酒謝玉州
為我醉倒春風前歸家但草凌雲賦我相夫子非臞仙
(唐李華傳嘗擬作弔古戰塲文極意硏確他日與蕭穎/士讀之問誰可及答曰君加精思便能至矣華愕然信)
(服李肇國史補唐李程貞觀中試日五色賦破云徳動/天鑒祥開日華楊扵陵覧之曰須作状頭翌日無名扵)
(陵携示主文曰塲中有此侍郎何以待之曰非状元不/可於陵曰若如此侍郎已遺賢矣亟命取李程巻對之)
(不差一字遂擢第一左傳成二年知罃對楚王曰無怨/無徳不知所報韓退之寄玉川子詩買羊酤酒謝不敏)
(冄見又紅芍藥歌花前醉倒歌者誰楚狂小子韓退/之漢司馬相如傳列仙之儒居山澤間形容甚臞)
　　　和王晉卿送梅花次韻
東坡先生未歸時自種来禽與青李五年不踏江頭路
夢逐東風泛蘋芷江梅山杏為誰容獨笑依依臨野水
此間風物君未識花浪飜天雪相激眀年我復在江湖
知君對花三歎息
(按未歸時指/在黄州時也)
　　　和宋肇逰西池次韻
漢皇慈儉不開邉尚教千艘下瀨船貪看艨艟飛鬭艦
不知贔屭舞鈞天故山西望三千里徃事回思二十年
自笑區區足官府不如公子散神仙
(漢食貨志時粤欲與漢用船戰遂乃大修昆眀池列館/環之治樓船髙十餘丈旗幟加其上西亰雜記昆眀池)
(中有戈船樓船各數百艘漢武帝紀甲為下瀨将軍注/瀨湍也伍子胥書有下瀨船吳志周瑜取䝉衝鬬艦十)
(聨實以薪草同時舉火釋名外狭而長曰艨艟上下重/板曰艦按艨艟䝉衝通吳都賦巨鼇贔屭音備戯注云)
(作力貌西亰雜記昆眀池刻石為鯨魚每至雷雨魚嘗/鳴吼鬐鬛皆動韓退之酬盧給事詩上界真人足官府)
(豈如散仙鞭笞鸞鳯/終日相追陪再見)
　
　
　
　
　
　
　
　
　
　
　
　
　施註蘇詩巻二十六
欽定四庫全書
　施註蘇詩巻二十七
　　　　　　　　　　　　　宋　蘇軾　撰
　　　　　　　　　　　　　　　施元之原注
　　　　　　　　　　　　　武進邵長蘅刪補
　　詩四十五首
　　　　(時在翰/林作)
　　　書艾宣畫四首(圖畫見聞志艾宣鍾/陵人工畫花竹翎毛)
　　　　竹鶴
此君何處不相宜況有能言老令威誰識長身古君子
猶將緇布縁深衣
(劉禹錫竹詩依依似君子無地不相宜杜子美畫鶴詩/低昻各有意磊落如長人禮記古者深衣葢有制度以)
(應規矩準䋲權衡故先王貴之今云緇布/縁深衣以鶴之状身白而黒縁於外也)
　　　　黄精鹿
太華西南第幾峰落花流水自重重幽人只採黄精去
不見春山鹿養茸
(本草黄精一名/鹿竹華山為多)
　　　　杏花白鷴
天工剪刻為誰妍抱蕊游蜂自作團把酒惜春都是夣
不如閑客此閑看
(韓退之李花詩剪刻作此連天花楊文公談苑李昉畜/五禽皆以客名白鷴曰閑客鷺曰雪客鶴曰仙客孔雀)
(曰南客鸚鵡曰隴客昉畫為五客圖各/為詩五章杜牧之詩願為閑客此閑行)
　　　　蓮龜
半脫蓮房露壓欹緑荷深處有㳺龜只應翡翠蘭苕上
獨見元夫曝日時
(抱朴子千歳龜巢於蓮葉杜子美漫興詩或看翡翠蘭/苕上未掣鯨魚碧海中沈懐逺南越志宋元君夢𤣥衣)
(大夫神之龜也韓退之詩/再拜謝元夫收悲以歡欣)
　　　僕領貢舉未出錢穆父雪中作詩見及三月二
　　　十日同游金明池始見其詩次韻為答
雪知我出巳全消花待君來未敢飄行避門生時小飲
忽逢騎吏有嘉招魚龍絶技來千里斑白遺民數四朝
知有黄公酒壚在蒼顔華髮自相遥
(唐傳記有行行避門生之語漢西域贊作漫衍魚龍之/戯以觀視之晉王戎傳嘗經黄公酒壚下顧後車客曰)
(昔與嵇阮酣暢於此自嵇阮云亡吾為時/之所羈紲今日視之雖近邈若山河再見)
　　　次韻子由五月一日同轉對(元祐三年五月一/日公以翰林學士)
　　　　(兼侍讀文定以户部侍郎同對先是公發䇿/試廖正一館職問王莽曺操事侍御史王明)
　　　　(叟覿奏論以為非是韓川趙挺之亦攻之公/屢疏丐去故詩有憂患半生歸休上䇿云云)
　　　　(結用趙堯事言事/官中必有所指也)
跪奉新書笏在腰談王正欲伴耕樵晉陽豈為一門事
宣政聊同五日朝憂患半生聨出處歸休上䇿蚤招要
後生可畏吾衰矣刀筆從來錯料堯
(漢揚雄傳士有不談王道者樵夫笑之唐温大雅傳髙/祖初大雅與弟彦博對掌華近帝曰我起晉陽為卿一)
(門耳唐書貞元中詔自今五月一日御宣政殿與文武/百僚相見漢周昌傳趙堯為符璽御史趙人方與公謂)
(昌曰君之史趙堯竒士是且代君之位時昌為御史大/夫笑曰堯年少刀筆吏耳何至是乎居頃之昌為趙相)
(堯遂/代之)
　　　韓康公挽辭三首(韓康公名綘字子華已/見七巻石淙荘詩注)
故國非喬木興王有世臣嗟予後死者猶及老成人徳
業經文武風流表搢紳空餘行樂地處處泣遺民
(晉樂廣傳天下言風流者謂王樂為稱首史記五帝/紀薦紳先生難言之徐廣曰薦紳即搢紳也古字假)
(借/)
再世忠清徳三朝翊賛勲功成不歸國就訪敢忘君舊
學嚴詩律餘威靖塞氛何當繼韓奕故吏總能文
(王注三朝康公所歴英宗神宗及哲宗也毛詩韓奕尹/吉甫美先王也能錫命諸侯按公墓誌知慶州日熟羌)
(據堡為亂公出兵討平/之故有餘威靖塞氛句)
西第開東閣初筵㸃後塵笙歌邀白髪燈火樂青春扶
路三更罷回頭一夢新賦詩猶墨濕把巻獨沾巾
(後漢馬融傳為竇憲作西第頌漢公孫宏傳為相開東/閣以延賢人詩小雅賔之初筵左右秩秩張景陽七命)
(余雖不敏請從後塵晉羊曇嘗因/石頭大醉扶路唱樂見謝安傳)
　　　柏石圖詩(并引/)
　　陳公弼家藏柏石圖其子慥季常傳寳之東坡居
　　士作詩以為之銘
柏生兩石間天命本如此雖云生之艱與石相終始韓
子俯仰人但愛平地美土膏雜糞壤成壊幾何耳君看
此槎牙豈有可移理蒼龍轉玉骨黒虎抱金柅畫師亦
可人使我毛髪起當年落筆意正欲譏韓子
(韓退之詩柏生兩石間萬歳終不大又詩柏移就平地/柏有傷根容周易繫扵金柅貞吉三國蜀費禕傳来敏)
(曰君信可人/必能辦賊)
　　　慶源宣義王丈以累舉得官為洪雅主簿雅州
　　　户掾遇吏民如家人人安樂之既謝事居睂之
　　　青神瑞草橋放懷自得有書来求紅帶既以遺
　　　之且作詩為戯請黄魯直秦少游各為賦一首
　　　為老人光華
青衫半作霜葉枯遇民如兒吏如奴吏民莫作官長㸔
我是識字耕田夫妻嗁兒號刺史怒時有野人来挽鬚
拂衣自注下下考芋魁飯豆吾豈無歸米瑞草橋邉路
獨㳺還佩平生壺慈姥巖前自喚渡青衣江畔人争扶
今年蠶市數州集中有遺民懷袴襦邑中之黔相指似
白髯紅帶老不癯我欲西歸卜鄰舎隔牆拊掌容歌呼
不學山王乘駟馬回頭空指黄公壚
(韓退之進學觧冬暖而兒號寒年豐而妻嗁饑按蘇叔/黨作王元直墓表云初季父慶源官扵雅州以論事不)
(合取官長怒謝病去詩中云刺史怒即指此唐陽城傳/為道州刺史當上考功第自署曰撫字心勞催科政拙)
(考下下芋魁飯豆用漢翟方進傳語屢見杜牧之獨酌/詩獨佩一壺游秋毫太山小慈姥巖青衣江皆在青神)
(縣成都記蠶叢氏每春勸民農桑但鬻蠶具設之蠶市/又詳一巻和子由蠶市詩注左傳襄十七年宋皇國父)
(為平公築臺子罕請俟農功之畢築者謳曰澤門之晳/實興我役邑中之黔實慰我心杜預曰子罕黒色而居)
(邑中韓退之崔十六少府詩賃屋住連墻徃来欣莫間/隔墻聞讙呼衆口極鵞雁南史顔延年傳作五君詠以)
(述竹林七賢山濤王戎以貴顯被黜世說王戎/為尚書令著公服乘軺經黄公酒壚互詳本巻)
　　　次韻許沖元送成都髙士敦鈐轄(髙士敦字仲/穆名将瓊之)
　　　　(孫/)
栘中老監本虚名懶作燕山萬里行(公自注余昔與/髙同使契丹辭)
(免不/行)坐㸔飛鴻迎使莭歸来駿馬換傾城髙才本不縁
勲閥餘力還思治蜀兵西望雪山烽火盡不妨樽酒寄
平生
(漢蘇武傳以父任為郎稍遷至栘中廐監漢車千秋傳/無閥閱功勞顔師古曰伐債功也杜子美哀嚴武詩公)
(来雪山重公/去雪山輕)
　　　次前韻送程六表弟(二十四巻有送表弟程六/知楚州詩此詩送漕江西)
　　　　(也/)
君家兄弟真連璧門十朱輪家萬石竹使猶分刺史符
尚方行賜尚書舄前年持莭發倉廪到處賣刀收蠒栗
歸来閉口不論功郤走渡江誰復惜君才不用如澗松
我老得全如社櫟青衫莫厭百僚底白首上有千薪積
憶昔江湖一釣舟無數雲山供㸃茟未應便障西風扇
只恐先移北山檄慿君寄謝江南叟念我空見長安日
浮江泝蜀有成言江水在此吾不食
(連璧用夏侯湛與潘岳同輿事再見漢楊惲傳家方隆/盛時乘朱輪者十人石奮傳奮及四子皆二千石號萬)
(石君漢汲黯傳持莭發河内倉粟以濟貧民賣刀用漢/龔遂賣刀買犢事禮記祭天地之牛角蠒栗漢丙吉傳)
(絶口不道前恩故朝廷莫能眀其功左思詠史詩欝欝/澗底松離離山上苖以彼徑寸莖䕃此百尺條世胄躡)
(髙位英俊沈下僚地勢使之然由来非一朝再見荘子/人間世匠石之齊至扵曲轅見櫟社樹其大蔽牛絜之)
(百圍匠伯不顧曰是不材之木也無所可用故能若是/之夀杜子美狄明府詩有才無命百僚底漢汲黯傳陛)
(下用羣臣如積薪耳後来者居上障扇用王𨗳事北山/孔稚圭文並再見後漢岑彭傳光武曰河水在此吾不)
(食/言)
　　　和王晉卿題李伯時畫馬
督郵有良馬不為君所竒顧收紙上影駿骨何由歸一
朝見縈策蟻封驚肉飛豈惟馬不遇人已半生癡
(晉王湛傳兄子濟冇従馬絶難乘濟問湛曰叔頗好騎/否湛曰亦好之因騎此馬姿容既妙迴策如縈善騎者)
(無以過又濟所乘馬甚愛之湛曰此馬雖快然力薄不/堪苦行近見督郵馬當勝但芻秣不至耳濟試之與已)
(馬䓁湛又曰此馬任重方知平路無以別也扵是當蟻/封内試之濟馬果躓而督郵馬如常湛初有識度兄弟)
(宗族皆以為癡濟聞湛剖析元易微妙有竒趣歎曰家/有名士三十年而不知濟之罪也武帝亦以湛為癡嘗)
(調濟曰卿家癡叔死未至是對曰臣叔不癡因稱其羙/後漢莋都夷傳逺夷樂徳歌云昌樂肉飛屈伸悉修)
　　　送錢穆父出守越州二首(錢穆父名勰事見二/十四巻次韻錢穆父)
　　　　(詩穆父以龍圗閣待制權知開封府坐奏/獄空不實出知越州時元祐三年九月也)
簿書常苦百憂集樽酒今應一笑開亰兆従教思廣漢
會稽聊喜得方回
(漢趙廣漢傳為京兆尹亷明威制豪强小民得職百姓/追思歌之至今晉郗愔傳字方回遷太常固譲不拜樂)
(補逺郡出為/㑹稽内史)
若耶谿水雲門寺賀監荷花空自開我恨今猶在泥滓
勸君莫棹酒船回
(杜子美詩若耶谿雲門寺吾獨何為在泥滓李大白對/酒憶賀監詩敕賜鏡湖水為君臺沼榮人亡餘故宅空)
(有荷花生又重憶賀監詩稽/山無賀老郤棹酒船回再見)
　　　戯書李伯時畫御馬好頭赤
山西戰馬饑無肉夜嚼長稭如嚼竹蹏間三丈是徐行
不信天山有坑谷豈如廐馬好頭赤立仗歸来卧斜日
莫教優孟卜葬地厚衣薪槱入銅歴
(戰國策秦馬之良探前趹後蹏間三尋騰者不可勝數/再見史記滑稽傳楚荘王欲以大夫禮葬愛馬左右争)
(之不可優孟曰以大夫禮葬之薄請以人君禮葬之王/曰寡人之過一至此乎為之柰何孟曰請為大王以壠)
(竈為椁銅歴為棺齎以姜棗薦以木蘭祭以粳稲衣以/火光葬之扵人腹腸扵是王使以馬屬大官詩大推薪)
(之槱/之)
　　　送程七表弟知泗州(程七表弟名/之邵字懿叔)
江湖不在眼塵土坐滿顔繫舟清洛尾初見淮南山淮
山相媚好曉鏡開烟鬟持此娛使君一笑簿領間使君
如天馬朝燕暮荆蠻時無王良手空老十二閑聊當出
毫末化服狡與頑勿謂無人知古佛臨濤灣(一作/清灣)赤子
視萬類流萍閱人寰但使此可人餘事真茅菅
(王注泗州大聖塔臨泗水舟人徃米與居人祈禱立/應古佛清灣指此可人用桓温傳經王敦墓語已見)
　　　送曺輔赴閩漕(曺輔字子方海陵人元豐間為/鄜延路經略司勾當公事故有)
　　　　(徃来戎馬詩成横槊之句後提㸃廣西刑獄/先生在恵數有徃来書帖元祐黨禍諸賢多)
　　　　(在巡内子方周恤/備至士論與之)
曺子本儒侠茟勢飜濤瀾徃来戎馬間邉風裂儒冠詩
成横槊裏楯墨何曽乾一旦事逺逰紅塵隔巖灘平生
羊炙口竝(普浪/反)海搜鹹酸一従茘支飲(一作/食)豈念苜蓿
槃我亦江海人市朝非所安常恐青霞志坐隨白髪䦨
淵眀賦歸去談笑便觧官今我何為者索身良獨難慿
君問清淮秋水今㡬竿我舟何時發霜露日已寒
(舊唐書杜甫傳元稹曰建安之後曺氏父子鞍馬間為/文徃徃横槊賦詩北史荀濟潁川人與梁武帝為布衣)
(交而負氣不服謂人曰㑹楯鼻上磨墨作檄文江文通/恨賦欝青霞之竒意入修夜之不暘白樂天詩不病何)
(由索/得身)
　　　次韻王郎子立風雨有感(王子立名適趙郡臨/城人祖忠穆公鬷知)
　　　　(樞宻院父正路知濮州東坡守徐子立為州/學生喜怒不見得䘮若一曰是有類子由故)
　　　　(以其子妻之後子由謫官同其有無/講道著書元祐四年卒年三十五)
百年一俯仰寒暑相主客稍增裘褐氣已覺團扇厄不
須計榮辱此喪彼有獲我琴終不敗無攫故無醳後生
不自牧呻吟空挟策揠苗不待長賣菜苦求益此郎獨
静退門外無行迹但恐陶淵眀每為饑所廹淒風弄衣
結小雪穿門席願君付一笑造物亦戯劇朝来賦雲夢
筆落風雨疾為君裁春衫髙會開桂籍
(盧諶贈劉琨詩瞻彼日月迅過俯仰攫醳用史記鄒忌/子語冄見荘子列御寇鄭人緩也呻吟裘氏之地秪三)
(年而緩為儒又駢拇篇問臧奚事則挾䇿讀書皇甫謐/髙士傳司徒侯霸遣子道奉書嚴光子道求報光口授)
(之使者嫌少可更足之光曰賣菜乎求益也唐房𤣥齡/傳髙孝基曰僕觀人多矣未見有如此郎者陶淵眀歸)
(去来引余家貧耕植不足以自給兼稚子盈室缾無儲/粟家叔以余貧苦遂見用為邑少日眷然有歸歟之情)
(何則饑凍雖切違巳交病荀子鶉衣百結如懸漢司馬/相如賦楚有七澤其一曰雲夢再見杜子美寄李白詩)
(筆落驚風雨/詩成泣鬼神)
　　　次韻黄魯直嘲小徳小徳魯直子其母微故其
　　　詩云觧著潛夫論不妨無外家(後漢王符傳符/無外家隐居著)
　　　　(書譏當時失/得號潛夫論)
進饌客争起小兒那可涯莫欺東方星三五自横斜名
駒已汗血老蚌空泥沙但使伯仁長還興絡秀家
(晉裴秀傳母賤嫡母宣氏不之禮嘗使進饌扵客見者/皆為之起秀母曰微賤如此當應為小兒故也毛詩小)
(星恵及下也夫人無妒忌之行恵及賤妾進御扵君知/其命有貴賤能盡其心矣其詩曰嘒彼小星三五在東)
(注云嘒微貌小星衆無名者三心五噣四時更見三輔/決録孔融見韋元将與其父書曰不意眀珠生扵老蚌)
(蔡邕青衣賦金生沙礫珠出蚌泥歎此窈窕産於卑微/列女傳周顗母李氏字絡秀嘗謂顗曰我屈莭為汝家)
(妾門户計耳汝不與我家為親親者吾亦何惜餘/年顗従命由是李氏遂得為方雅之族顗字伯仁)
　　　書林次中所得李伯時歸去来陽闗二圖後(林/次)
　　　　(中名旦時為右司郎/中伯時號龍眠居士)
不見何戡唱渭城舊人空數米嘉榮龍眠獨識殷勤處
畫出陽闗意外聲
(劉禹錫贈米嘉榮詩唱得陽闗意外聲舊人惟數米嘉/榮又歸亰聞何戡歌舊人惟有何戡在更與殷勤唱渭)
(城嘉榮戡元和樂人也本/事詩與盧氏雜說少異)
兩本新圖寶墨香樽前獨唱小秦王為君飜作歸来引
不學陽闗空斷腸
(曲譜小秦王入腔即陽闗也按先/生有歸去来引傳扵世亦名哨遍)
　　　送蹇道士歸廬山
物之有知葢恃息孰居無事使出入心無天游室不空
六鑿相攘婦争席法師逃人入廬山山中無人自徃還
徃者一空還者失此身正在無還間綿綿不絶微風裏
内外丹成一彈指人間俯仰三千秋騎鶴歸来與子游
(荘子外物篇物之有知者恃息其不殷非天之罪又天/運篇孰居無事而推行是孰居無事滛樂而勸是孰居)
(無事而披拂是又天游六鑿屢見又寓言篇其徃也含/者避席其反也舎者與之争席矣無還出楞嚴經再見)
(老子綿綿若存用之不勤按道家以烹鍊金石為外丹/龍虎胎息吐故納新為内丹楞嚴經惟以空寂修扵滅)
(盡身心乃能度百/千刼猶如彈指)
　　　卧病逾月請郡不許復直玉堂十一月一日鎖
　　　院是日苦寒詔賜官燭法酒書呈同院
微霰疎疎㸃玉堂詞頭夜下攬衣忙分光玉燭星辰爛
拜賜宫壺雨露香醉眼有花書字大老人無睡漏聲長
何時郤逐桑榆暖社酒寒燈樂未央
(謝恵連雪賦微霰集宻雪下/桑榆暖用薛令之事屢見)
　　　送周朝議守漢州(五代孟氏竊據蜀土國用褊/狭始有𣙜茶之法藝祖平蜀)
　　　　(罷去一切横斂茶遂無禁熈寧初王安石吕/恵卿相繼秉政邉事寖興以財用為急七年)
　　　　(李杞以三司判官提舉成都䓁路茶事初立/茶法一切禁止民間私買後一嵗杞以疾奉)
　　　　(祠都官郎中劉佐繼杞為提舉而益病矣侍/御史周尹言成都府路置埸𣙜買諸州茶盡)
　　　　(以入官㝡為公私之害初李杞倡行敝法劉/佐攘代其任無他方術惟割剥扵下而人不)
　　　　(聊生矣臣受命入蜀乃知為害甚鉅有知彭/州吕陶知蜀州吳司孟䒭奏可以参騐徃者)
　　　　(杞佐繼陳苛法即信用其言今議者條其刓/蠧悉皆眀白未即采聼乞罷𣙜茶之法許通)
　　　　(商買賣以安逺方尹還未至都坐是除提㸃/湖北路刑獄元豐二年四月李稷言自𣙜茶)
　　　　(法行至元年秋凡一年通計課利已支見在/凡七十六萬緡上批稷能推原法意日就事)
　　　　(功宜速遷擢以勸在位稷自蜀擢陕西轉運/使助成伐夏之役督餉出境従給事中徐禧)
　　　　(城永樂為夏人所圍遂與将士俱沒元祐初/蘇子由在諌省及西棭極論之稍去其害詩)
　　　　(云茶為西南病岷俗/記二李者謂此也)
茶為西南病岷俗記二李(公自注謂/杞與稷也)何人折其鋒矯矯
六君子(公自注謂思道與姪正儒張永/徽吳醇翁吕元鈞宋文輔也)君家尤出力流
落初坐此謂當收桑榆華髮㸔劍履胡為犯雨雪嵗晚
行未已念歸誠得計顧自為謀耳吾聞江漢間瘡痏有
未起莫輕龔遂老君王付尺箠召還當有詔挽袖謝鄰
里猶堪作水衡供張園林羙
(後漢馮異傳異破赤睂光武賜璽書曰始雖垂翅回谿/終能奮翼澠池可謂失之東隅收之桑榆漢龔遂傳宣)
(帝即位久之渤海盜賊並起上選能治者丞相御史舉/遂為太守時遂年七十餘召見形貌短小宣帝望不副)
(所聞心内輕焉聞遂對云云甚說至渤海盜賊悉平數/年上徵遂以年老不任公卿拜為水衡都尉水衡典上)
(禁苑共張宫館為宗廟取牲官職親近上甚重之以官/夀卒後漢鄧禹傳帝敕禹曰赤睂来東吾折箠笞之巳)
(見韓退之送張道士詩豈/無一尺箠為國笞羌夷)
　　　木山(并引/)
　　吾先君子嘗蓄木山三峰且為之記與詩詩人梅
　　二丈聖俞見而賦之今三十年矣而猶子千乘又
　　得五峰益竒因次聖俞韻使幷刻之其側(附梅聖/俞詩空)
　　　(山枯楠大蔽牛霹靂夜落魚鳧洲魚鳧水射㡬/千秋蠧肌爛髓沙蕩流惟存堅骨蛟龍鎪形侔)
　　　(三山中雄酋左右兩峰相挟翼尊奉君長無慢/尤蘇夫子見之驚且喜買扵谿叟憑貂裘因嗟)
　　　(大不為梁棟又歎殘不為薪槱雨/侵蘚澀得石瘦宜與夫子歸隐邱)
木生不願回萬牛願終天年仆沙洲時来幸逢河伯秋
掀然見怪推不流蓬婆雪嶺巧彫鎪蟄蟲行蟻為豪酋
阿咸大膽忽持去河伯好事不汝尤城中古沼浸坤軸
一林瘦竹吾菟裘二頃良田不難買三年榿木行可槱
會将白髮對蒼巘魯人不厭東家丘
(杜子美古柏行大厦如傾要梁棟萬牛回首邱山重荘/子人間世未終天年而中道夭扵斤斧此材之患也杜)
(軍城早秋詩巳收滴博雲間戌更奪蓬婆雪外城蓬婆/雪嶺蜀所近吐蕃之山名行蟻音行列之行又南池詩)
(安知有蒼池/萬頃浸坤軸)
　　　送千乘千能兩姪還鄉
治生不求富讀書不求官譬如飲不醉陶然有餘歡君
㸔龎徳公白首終泥蟠豈無子孫念顧獨遺以安鹿門
上冢回牀下拜龍鸞躬耕竟不起耆舊莭獨完念汝少
多難氷雪落綺紈五子如一人奉飬真色難烹雞獨饋
母自饗苜蓿槃口腹雖累人寧我食無肝西来四千里
敝袍不言寒秀眉似我兄亦復心閑寬忽然捨我去嵗
晚留餘酸我豈軒冕人青雲意先䦨汝歸蒔松菊環以
青琅玕榿隂三年成可以挂吾冠清江入城郭小圃生
微瀾相従結茅舎曝背談金鑾
(晉陶侃傳每飲酒有定限常歡有餘而限已滿後漢龎/徳公事屢見杜子羙遣興詩昔者龎徳公未嘗入州府)
(襄陽耆舊間處士莭獨苦後漢郭太傳見陳留茅容異/之遂與之言因請寓宿旦日容殺雞為饌太謂為已設)
(既而以供其母自以草蔬與客同飯太起拜之曰賢㢤/因勸令學卒以成徳後漢閔仲叔客居安邑老病家貧)
(不能得肉日買猪肝一片屠者或不肯與安邑令聞敕/吏常給焉仲叔知乃歎曰閔仲叔豈以口腹累安邑耶)
(遂去沛三國志蜀秦宓答王商書云僕得曝背乎隴畝/之中誦顔氏之簞瓢詠原憲之蓬户翰林志翰林院與)
(金鑾殿相接故/學士號金鑾)
　　　送周正孺知東川(周正孺名尹任御史坐言茶/事外補事見本巻送周朝議)
　　　　(詩註後吕微仲丞相典領録見正孺為御史/日所言事歎曰君子㢤斯人也因言扵上除)
　　　　(直祕閣在東川人安其/政願復借留詔許之)
得郡書生榮還家昔人重而况東西川千騎許上冢里
門下車入父老且驚聳端知何武賢不事長卿寵清時
飬材傑杞梓方培擁未應遺合抱取用及把拱如君尚
出麾顧我宜耕壟告歸謝先手求去悔不勇豈云慕亷
退實自知衰冗為君掃棠隂畫像或相踵(公自注蜀中/太守無不畫)
(像/者)
(韓退之贈崔復州序大丈夫官至刺史亦榮矣後漢岑/彭傳南還津鄉有詔過家上冢漢石奮傳少子内史慶)
(醉歸入外門不下車萬石君聞之不食慶肉袒謝請罪/萬石君曰内史貴人入閭里中長老皆走匿而内史坐)
(車中自如固當廼謝罷慶後慶及諸子入里門趋至家/漢何武傳蜀郡郫縣人也弟顯家冇市籍租常不入縣)
(課嗇夫求商捕辱顯家武曰以吾家租賦繇役不為衆/先奉公吏不亦宜乎卒白太守召商為吏州里皆服焉)
(長卿寵已見前巻次韻王定國倅揚州詩註左傳襄二/十六年如杞梓皮革自楚徃也雖楚有材晉實用之韓)
(退之送張道士詩况當營都邑杞梓用不疑/顔延年五君詠屢薦不入官一麾乃出守)
　　　題李伯時畫趙景仁琴鶴圖二首(趙景仁名㞦/清獻公之子)
　　　　(已見十五/巻詩註)
清獻先生無一錢故應琴鶴是家傳誰知黙鼓無絃曲
時向珠宫舞幻仙
(公撰清獻趙公神道碑云自成郡召還上謂公聞卿匹/馬入蜀以一琴一鶴自隨為政簡易亦稱是耶鮑眀逺)
(舞鶴賦偉胎化之仙禽黄庭經閑居/蕊珠作七言琴心三疊舞胎仙冄見)
醜石寒松未易親聊将短曲調長人乘軒故自非眀眼
終日僛僛舞㸑新
(毛詩屢舞僛僛後漢蔡邕傳吳人有燒桐以㸑者邕聞/火烈之聲知其良木因請裁為琴果有羙音而其尾猶)
(焦故時人名/曰焦尾琴)
　　　次前韻再送周正孺
東川得望郎坐與西争重髙風傾石室舊學鄙文冢(公/自)
(注劉蛻文冢/銘在梓州)蜀人安使君所至野不聳竹馬迎細侯大
錢送劉寵遥知句谿路老稚相扶擁看畫古叢祠百怪
朝幽拱牛頭與兠率雲木蔚堆壟醉鄉追舊游筆陣賈
餘勇聊将詩酒樂一掃簿書冗西風吹好句珠玉本無
踵
(李義山詩望郎臨古郡華陽國志文翁在蜀立講堂作/石室唐劉蛻文冡銘序云文冢者長沙劉蛻復愚為文)
(不忍棄其草聚而封之也竹馬後漢郭伋事伋字細侯/已見後漢劉寵傳為㑹稽太守徵為将作大匠山隂五)
(六老叟齎百錢以送寵為人選一大錢受之牛頭兠率/梓州二寺老杜皆有詩王績醉鄉記昔黄帝氏嘗獲逰)
(其都阮嗣宗陶淵眀十數人並㳺於醉鄉沒身不返杜/子羙醉歌行筆陣獨掃千人軍左傳成二年欲勇者賈)
(余餘勇㑹稽典録孔融與曺公書云珠玉無踁而自至/者以人好之也况賢者之有足乎再見韓詩外傳葢胥)
(謂平公曰珠出扵海玉出扵山無足而至/者君好之也士有足而不至者君不好也)
　　　書王定國所藏煙江疊嶂圗(公自注王/晉卿畫)
江上愁心千疊山浮空積翠如雲煙山耶雲耶逺莫知
煙空雲散山依然但見兩崖蒼蒼暗絶谷中有百道飛
来泉縈林絡石隐復見下赴谷口為犇川川平山開林
麓斷小橋野店依山前行人稍度喬木外漁舟一葉江
呑天使君何従得此本㸃綴毫末分清妍不知人間何
處有此境徑欲徃買二頃田君不見武昌樊口幽絶處
東坡先生留五年春風摇江天漠漠暮雲巻雨山娟姢
丹楓飜鴉伴水宿長松落雪驚醉眠桃花流水在人世
武陵豈必皆神仙江山清空我塵土雖有去路尋無縁
還君此畫三歎息山中故人應有招我歸来萹
(唐張說江上愁心賦江上之峻山兮欝﨑嶬而不極雲/為風兮煙為色歘變態兮心不識陶峴詩鴉飜楓葉夕)
(陽動鷺立蘆花秋水眀杜子羙詩水宿鳥相呼又禽經/云凡禽林曰棲水曰宿韓退之桃花源圖歌神仙有無)
(何渺茫桃源之說誠荒唐世俗那知偽與真至今傳者/武陵人陶淵眀桃源記武陵人既出詣太守說如此太)
(守即遣人隨徃尋/遂迷不復得路)
　　次韻王定國會飲清虚堂(王定國名鞏/常通守揚州)
何遜揚州又㡬年官梅詩興故依然何人可復間季孟
與子不妨中聖賢卜築君方淮上郡歸心我已劍南川
此身正似蠶将老更盡春光一再眠
(杜子羙詩東閣官梅動詩興還如何遜在揚州按何遜/揚州事史傳不載載蜀本杜註已見晉王湛傳武帝問)
(王濟曰湛誰比濟曰山濤以下魏舒以上湛聞笑曰欲/處我以季孟之間乎三國魏徐邈傳醉客以清酒為聖)
(人濁酒為賢人再見九域志成都府劍南西川節/度李太白寄二稚子詩吳地桑葉落吳蠶巳三眠)
　　　興龍節侍宴前一日微雪與子由同訪王定國
　　　小飲清虚堂定國出數詩皆佳而五言尤竒子
　　　由又言昔與孫巨源同王定國感念存沒悲歎
　　　久之夜歸稍醒各賦一萹眀日朝中以示定國
　　　也
天風淅淅飛玉沙詔恩歸沐休早衙遥知清虚堂裏雪
正似薝蔔林中花出門自笑無所詣呼酒持勸惟君家
踏冰凌兢戰疲馬扣門剥啄驚寒鴉羨君五字入詩律
欲與六出争天葩頭風已倩檄手愈背癢郤得仙爪爬
銀缾㵼油浮螘酒紫盌鋪粟盤龍茶幀巾起作鸜鵒舞
疊皷誰摻漁陽撾九衢燈火雜夢寐十年聚散空咨嗟
眀朝握手殿門外共看銀闕暾朝霞
(韓詩外傳凡草木花多五出雪花獨六出酉陽雜俎梔/子花六出相傳即西域薝蔔花也韓退之出門詩長安)
(百萬家出門無所之又詩今日到君家呼酒持勸君揚/雄甘泉賦馳閣闔而入凌兢注云寒凉戰栗之處三國)
(魏王粲傳陳琳嘗草檄呈太祖太祖先苦頭風讀之翕/然而起曰此愈我病神仙傳麻姑手似鳥爪蔡經心念)
(背癢時此爪爬大佳王方平知之即鞭之曰麻姑神人/汝何忽謂其爪可爬背乎杜牧讀韓杜集詩杜詩韓筆)
(愁来讀似倩麻姑癢處爬曺植七畧雕觴浮蟻釋名酒/有汎齊浮螘在上汎汎然晉謝尚傳王𨗳有勝㑹謂尚)
(曰聞能作鸜鵒舞一座傾想寧有此理不尚曰佳便著/衣幘而舞導令坐者撫掌撃莭尚俯仰在中旁若無人)
(後漢禰衡傳曺操聞衡善撃鼔召為鼔吏因大㑹賓客/衡為漁陽掺撾蹀𨄌而前容態有異聲莭悲壮聼者莫)
(不慷慨史記日者傳宋忠見賈誼扵殿門外乃相引屛/語史記封禪書三神山金銀為宫闕楚辭九歌暾将出)
(兮東方/竝已見)
　　　王晉卿所藏著色山二首
縹緲營邱水墨仙浮空出沒有無間爾来一變風流盡
誰見将軍著色山
(畫録李成營邱人也工山水世號李營邱名畫記李思/訓父子畫稱一時思訓官至左武衛大将軍世言山水)
(者稱大李将/軍小李将軍)
犖确何人似退之意行無路欲従誰宿雲觧駮晨光漏
獨見山紅澗碧時
(韓愈南海神廟碑雲隂觧駮日光穿漏又韓詩山石犖/确行徑微黄昏到寺蝙蝠飛又山紅澗碧紛爛熳時見)
(松櫪皆/十圍)
　　　次韻黄魯直效進士作歳寒知松柏詩
龍蟄雖髙卧雞鳴不廢時炎凉徒自變茂恱兩相知巳
負棟梁質肻為兒女姿那憂霜貿貿未喜日遲遲難與
夏蟲語永無秋實悲誰知此植物亦觧秉天彛
(陸士衡歎逝賦信松茂而柏恱嗟芝焚而蕙歎韓退之/琴操雪霜貿貿薺麥之茂荘子秋水萹夏蟲不可以語)
(扵冰者篤扵時也三國魏邢顒傳採庶子之春華忘家/丞之秋實吳諸葛恪傳注虞喜志林曰樂春藻之繁華)
(忘秋實之甘口周禮大司徒以土會之法辨五地/之物生一曰山林其動物宜毛物其植物宜皂物)
　　　王晉卿作煙江疊嶂圖僕賦詩十四韻晉卿和
　　　之語特竒麗因復次韻不獨紀其詩畫之羙亦
　　　為道其出處契濶之故而終之以不㤀在莒之
　　　戒亦朋友忠愛之義也
山中舉頭望日邉長安不見空雲煙歸来長安望山上
時移事改應澘然管絃去盡賓客散惟有馬埒編金泉
渥洼故自千里足要飽風雪輕山川屈居華屋啗棗脯
十年俯仰龍旂前郤因瘦病出竒骨鹽車之厄寧非天
風流文采磨不盡水墨自與詩争妍畫山何必山中人
田歌自古非知田鄭䖍三絶君有二筆勢挽回三百年
欲将巖谷亂窈窕睂峰修嫮誇連娟人間何有春一夢
此身将老蠶三眠山中幽絶不可久要作平地家居仙
能令水石長在眼非君好我當誰縁願君終不㤀在莒
樂時更賦囚山萹(公自注栁子/厚有囚山賦)
(李太白登鳳凰臺詩總為浮雲能蔽日長安不見使人/愁晉王濟傳性豪侈洛亰地貴濟買地為馬埒編錢滿)
(之時謂為金埒史記滑稽傳楚荘王有愛馬衣以文繡/置之華屋之下席以露牀㗖以棗脯杜子羙丹青引英)
(雄割據雖已矣文采風流今尚存唐鄭䖍傳嘗自寫其/詩畫以獻元宗大署其尾曰鄭䖍三絶漢外戚傳孝武)
(李夫人卒上作賦以傷悼曰羙連娟以修嫮兮劉向新/序齊桓公與管仲飲管仲上夀曰願君無㤀出奔扵莒)
(也臣亦無㤀縳束扵魯也桺子厚囚山賦聖/日以理兮賢日以進誰使山之囚吾兮滔滔)
　　　夜直玉堂擕李之儀端叔詩百餘首讀至夜半
　　　書其後
玉堂清冷不成眠伴直難呼孟浩然暫借好詩消永夜
每逢佳處輒參禪愁侵硯滴初含凍喜入燈花欲鬪姸
寄語君家小兒子他時此句一時編
(西京雜記漢廣川王去疾好發冢晉靈公冢得玉蟾蜍/一枚大如拳腹空容五合水王取以盛硯滴白樂天劉)
(白唱和集叙命小姪龜兒編録成兩巻仍寫/二本一付夢得小兒崙郎各令收藏兩家集)
　　　范景仁和賜酒燭詩復次韻謝之(公自注時公/方進新樂)
笙磬分均上下堂游魚舞獸自奔忙朱絃初識孤桐韻
(公自注舊樂金石聲髙而絲/聲微今樂金石與絲聲皆著)玉琯猶聞秬黍香(公自注/舊法以)
(尺生律今以黍/定律以律生尺)萬事今方資伯始一斑我亦媿真長此
生㑹見三雍就無復遼遼歎未央
(尚書疏堂上之樂皆受笙均堂下之樂皆受磬均荀子/瓠巴鼔瑟㳺魚出聼列子瓠巴皷琴而鳥舞魚躍尚書)
(撃石拊石百獸率舞杜子羙石犀行冄平水土犀奔忙/續仙傳王母獻白玉琯云吹之以和天風尚書大傳亦)
(云漢律厯志度者本起黄鍾之長以子榖秬黍中者後/漢胡廣傳字伯始達練事體眀觧朝章亰師諺曰萬事)
(不理問伯始再見晉王獻之傳觀門生摴蒱曰南風不/競門生曰此郎亦管中窺豹時見一斑獻之怒曰逺慙)
(荀奉倩近媿劉真長拂衣而去漢河間獻王傳武帝時/獻雅樂召對三雍宫後漢儒林傳建武五年修起太學)
(中元元年初建三雍眀帝即位親行其禮後/漢梁鴻作五噫之歌曰遼遼未央兮噫再見)
　　　次韻劉貢父春日賜幡勝
寛詔隨春出内朝三軍喜氣挟狐貂鏤銀錯落飜斜月
剪綵繽紛舞慶霄臘雪强飛纔到地曉風偷轉不驚條
脫冠徑醉應歸卧便腹従人笑老韶(公自注前一日微/雪是日幕次賜酒)
(後漢侯霸傳每春下寛大之詔奉因時之令皆霸所建/也續漢禮儀志立春之日下寛大詔書左傳宣公十二)
(年楚子伐蕭蕭潰申公巫臣曰師人多寒王廵三軍拊/勉之三軍之士皆如挟纊摭言短李鎮揚州請章季標)
(賦雪詩云朱門到晚難盈尺盡是三軍喜氣消荆楚歳/時紀人日家家剪綵或鏤金箔為人謝宣逺詩慶霄薄)
(汾陽杜子羙雪詩南雪不到地塩鐵論周公之/時風不鳴條雨不破塊便腹後漢邉韶事屢見)
　　　再和
與君流落偶還朝渦眼紛綸七葉貂莫笑華顛飄彩勝
㡬人黄壤隔青霄行吟未許窮騷雅坐嘯猶䏻出教條
記取眀年江上郡五更春枕夢春韶
(左思詠史詩金張藉舊業七葉珥漢貂漢金日磾傳七/葉内侍何其盛也劉向新序齊宣王謂閭邱卭曰士亦)
(華髮墮顛而後可用耳坐嘯後漢成瑨事再見漢黄霸/傳然後為條教置父老師帥伍長班行之扵民間梁元)
(帝纂要春景/曰媚景韶景)
　　　葉公秉王仲至見和次韻答之(葉公秉名均時/為秘書監王仲)
　　　　(至名欽臣為/秘書少監)
袗絺方暑亦堪朝嵗晚淒風憶皂貂共喜鵷鸞歸禁籞
心知日月在重霄君如老驥初遭絡我似枯桑不受條
强鑷霜須簪綵勝蒼顔得酒尚能韶
(漢宣帝紀池籞假與貧民蘇林曰折竹以䋲綿連禁籞/使人不得徃来律名曰籞應劭曰籞禁苑也詩國風蠶)
(月條桑鄭氏云條桑/枝落之采其葉也)
　　　再和
衰遲何幸得同朝温勁如君合珥貂誰惜異材䝉徑寸
自慙枯枿借凌霄光風泛泛初浮水紅糝離離欲綴條
後日一樽何處共奉常端冕作咸韶
(後漢輿服志侍中中常侍武冠加黄金璫附蟬為文貂/尾為餙注應劭曰說者以金取堅剛百錬不耗蟬居髙)
(飲潔口在腋下貂内勁悍而外温潤此因物生義也徑/寸用左太沖詠史詩詳見本巻桺宗元與蕭俛書枯枿)
(腐敗不能生植楚辭招魂光風轉蕙泛崇蘭些韓退之/詩始見洛陽春桃枝綴紅糝漢百官表奉常秦官掌宗)
(廟禮儀景帝中六年更名太常屬官有大樂䓁六令禮/記樂記端冕而聼古樂樂緯黄帝樂曰咸池舜曰簫韶)
　
　
　
　
　
　
　
　
　
　施註蘇詩巻二十七
欽定四庫全書
　施註蘓詩巻二十八
　　　　　　　　　　　　宋　蘇　軾　撰
　　　　　　　　　　　　　　施元之　原註
　　　　　　　　　　　　武進邵長蘅刪補
　　詩五十八首
　　　　(起在翰林洎元祐/已巳出守錢塘作)
　　　次韻王晉卿惠花栽栽所寓張退傅第中
坐來念念失前人共向空中寓一塵若問此花誰是主
天教閑客管青春
(柳子厚石門長老詩坐來念念非昔人萬遍蓮/華為誰用杜牧之霅谿詩願為閒客此閒行)
　　　次韻王晉卿上元侍燕端門
月上九門開星河繞露臺君方枕中夢我亦化人來
光動仙毬縋(音/墜)香餘步輦回相從穿萬馬衰病若為
陪
(漢文帝紀嘗欲作露臺故事上元日端門築露臺高丈/餘優人妓女皆列其上放燈至夜闌綵山上縋下仙毬)
(妓則聼民縱觀天子乘歩輦還内枕中夢用盧生事再/見列子周穆王篇西極之國有化人來居亡幾何謁王)
(同遊王執化人之袪/騰而上者中天而止)
　　　王鄭州挽辭(王鄭州名克臣字子難河南人勲/臣審琦之曾孫祖承衍尚秦賢穆)
　　　　(公主子難第景祐進士仁宗閲其父名謂侍/臣曰賢穆有孫登科可嘉也熙寕中為開封)
　　　　(度支二判官遷塩鐵副使監安上門鄭俠介/夫以上書直言竄嶺表子難嘗薦俠且饋之)
　　　　(白金坐奪官復為戸部副使以集賢殿修撰/知鄆州河决曹村子難亟築隄城下或曰澶)
　　　　(淵去鄆為逺且州徙於髙八十年不知水患/安事此不聼役愈急隄成水大至不沒者才)
　　　　(尺餘復起甬道屬之東平王陵邦人得趨以/避水皆繪奉其像璽書褒焉故詩云千里農)
　　　　(桑歌子産子師約習進士英宗求儒生為主/壻乃以師約尚焉故云一時冠盖慕蕭嵩元)
　　　　(祐四年以龍圖閣直學士/太中大夫卒年七十六)
羡君華髮起琳宫右輔初還鼓角雄千里農桑歌子産
一時冠盖慕蕭嵩那知聚散春糧外便有悲歡過隙中
京兆同僚幾人在猶思對桉筆生風(公自注吾為開封/府幕與子難同㕔)
(空洞靈章經衆聖集琳宫金母命清歌左傳襄公三十/年子産為政三年輿人誦之曰我有子弟子産誨之我)
(有田疇子産殖之子産而死誰其嗣之唐蕭嵩傳以太/子太師請老而子華為侍郎子衡尚主位三品就養年)
(踰八十士豔其榮莊子逍遥遊適百里者宿舂糧又知/北遊人生天地間若白駒之過隙忽然而巳漢趙廣漢)
(傳為京兆尹見事/風生無所迴避)
　　　書王定國所藏王晉卿畫著色山二首(先生以/詩謫黄)
　　　　(州凡五年王定國鞏亦坐累謫監賔州酒税/王晉卿詵為英宗主壻主薨詵徙均州故云)
　　　　(三人俱是/識山人)
白髮四老人何曽在商顏煩君紙上影照我胷中山山
中亦何有木老土石頑正賴天日光澗谷紛斕斑我心
空無物斯文定何閒(一作何/足闗)君看古井水萬象自徃還
(漢張良傳注顏師古曰四人即商山四皓也/溝洫志引洛水至商顏下注云商山之顏也)
君歸嶺北初逢雪我亦江南五見春寄語風流王武子
三人俱是識山人
(晉王濟傳字武子少有逸才風􁄜英爽氣/盖一時王武子尚常山公主以比晉卿也)
　　　送吕昌朝知嘉州
不羡三刀夢蜀都聊將八詠寄東呉臥看古佛凌雲閣
敕賜詩人明月湖得句㑹應縁竹鶴思歸寕復為蓴鱸
横空好在修睂色頭白猶堪乞左符
(晉王濬傳夜夢懸三刀於其臥屋梁上須㬰又益一刀/覺甚惡之主簿李毅曰三刀為州又益一者明府其臨)
(益州乎果遷益州刺史婺州圗經八詠樓碑在州南宋/沈約集有東陽八詠嘉州江上有大石佛明月湖在州)
(治之東韓退之南山詩天宇浮修睂濃緑畫新就漢書/銅虎符注與郡守為符者各分其半右留京師左以與)
(之/)
　　　次韻黄魯直寄題郭明父府推潁州西齋二首
樹頭啄木常疑客客去而瞋定不然脱轄已應生井沫
解衣聊復起庖煙平生詩酒眞相汙此去文書恐獨賢
蚤晩西湖暎華髮小舟翻動水中天
(賈島詩時聞啄木鳥疑是打門僧韓退之剥啄行我不/出應客去而瞋杜子羙詩久遭詩酒汙何事忝簪裙詩)
(小雅我從事獨賢西/湖潁州之西湖也)
寂寞東京月旦州徳星無復綴珠旒莫嗟平輿(去/聲)空神
物尚有西齋接勝流春夢屢尋湖十頃家書新報橘千
頭雪堂亦有思歸曲為謝平生馬少游
(月旦汝南許劭事巳見劭傳註云縣有月旦里稽神異/苑陳實與子姪造荀爽父子討論于時太史奏徳星聚)
(漢志五星如連珠許劭傳劭兄䖍亦知名汝南人稱平/輿淵有二龍焉太平寰宇記汝南縣有二龍鄉謂許劭)
(許靖橘千頭襄陽李衡事馬少游語在馬援傳竝再見/石崇思歸引序困於人間煩黷常思歸而永歎尋覽樂)
(篇有思歸引儻古人之/情有同於今故制此曲)
　　　次韻秦少章和錢䝉仲(秦少章名覯少游/弟錢䝉仲穆父子)
碧畦黄隴稻如京嵗羙人和易得情鑑裏移舟天外思
地中鳴角古來聲山圍故國城空在潮打西陵意未平
二子有如雙白鷺隔江相照雪衣明
(詩小雅曾孫之庾如坻如京鄭氏云京髙丘也李白詩/人行明鏡中鳥渡屏風裏王羲之曰每過山隂道如明)
(鏡中行也元㣲之㑹稽州宅詩星/河影向簷前落鼔角聲從地下迴)
　　　次韻錢越州(錢越州穆父先賦羣字韻詩東坡/次其韻錢又和寄坡復次其韻先)
　　　　(是東坡起流落中掌二制勇於報國不為顧/慮且復踈於言語是時衆賢雖聚本朝而已)
　　　　(有洛黨川黨朔黨之語言路多以謗訕誣之/二聖察其忠藎不以為􁏌諸公無以泄其怒)
　　　　(凡所薦引如黄魯直歐陽叔弼王定國秦少/游皆被彈劾無得免者公乃屢章乞去歴辯)
　　　　(謗傷元祐四年三月除龍圖閣學士知杭州/而穆父時以京尹坐奏獄空事守越正言劉)
　　　　(器之謂貴之太薄錢與公以氣類厚善故此/詩末章云年來齒頰生荆棘習氣因君又一)
　　　　(言後又和云欲息波瀾湏引去/吾儕豈獨在多言意皆有在也)
髥尹超然定逸羣南游端為訪雲門謫仙歸侍玉皇桉
老鶴來乗刺史轓巳覺簿書哀老子故知籩豆有司存
年來齒頰生荆棘習氣因君又一言
(蜀闗羽傳諸葛亮答羽書曰孟起黔彭之徒當與益徳/並驅争先猶未及髥之絶倫逸羣也羽羙䰅髥故亮謂)
(之髥馬超字孟起張飛字益徳元㣲之越州寄白樂天/詩我是玉皇香案吏謫居猶得小蓬萊巳見白樂天詩)
(老鶴風標不可親後漢馬援為隴西太守輒曰頗哀老/子使得遨遊冄見真誥許逺遊與王羲之書云君侯心)
(中荆棘交雜華嚴經/斷除一切煩惱習氣)
　　　同秦仲二子雨中游寳山
平明已報百吏散半日來陪二子閑立鶴低昂煙雨裏
行人出没樹林閒
　　　去杭州十五年復游西湖用歐陽察判韻
我識南屏金鯽魚重來拊檻散齋餘還從舊社得心印
似省前生覔手書葑合平湖久蕪没人經豐嵗尚凋踈
誰憐寂寞髙常侍老去狂歌憶孟諸
(髙僧傳惠可立雪斷臂求法於達磨達磨曰我法一心/不立文字法師以心契故曰心印王注公游夀星院入)
(門便悟嘗有詩云前生我已到杭州又晉羊祐自省前/生李氏之子唐房琯悟前生為永禪師張文定公方平)
(為滁州日游琅邪山至藏院云前生寫楞伽經未終願/再成之皆異人也唐髙適為封丘尉日有詩云我本漁)
(樵孟諸野一生自是悠悠者乍可狂歌草/澤中寕堪作吏風塵下適終左散騎常侍)
　　　與莫同年雨中飲湖上(莫君陳字和中呉/興人官至少府監)
到處相逢是偶然夢中相對各華顚還來一醉西湖雨
不見跳珠十五年
(公為杭倅日有詩云黒雲翻墨未遮/山白雨跳珠亂入船故今詩云爾)
　　　送子由使契丹
雲海相望寄此身那因逺適更沾巾不辭驛騎凌風雪
要使天驕識鳳麟沙漠回看清禁月湖山應夢武林春
單于若問君家世莫道中朝第一人
(漢匃奴傳南有大漢北有强胡胡者天之驕子也杭州/舊號虎林避唐諱更為武林陸文學錢塘記云武林山)
(隋時有白虎見其上因以名之唐李揆傳帝嘗曰卿門/地人物文學皆當時第一信朝廷羽儀後為入蕃使酋)
(長曰聞唐有第一人李揆公是否/揆畏留因紿曰彼李揆安肯來耶)
　　　次韻答劉景文左藏(劉景文名季孫開封祥符/人壯閔公平之少子初以)
　　　　(右班殿直監饒州酒後以左藏副使為兩浙/兵馬都監駐杭州公為守表薦之得隰州以)
　　　　(沒公嘗自書曰劉景文慷慨奇士也博學能/詩英偉冠世孔文舉之流耳嘗寄僕詩云四)
　　　　(海共知霜鬢滿重陽曾揷菊花無死之日家/無一錢但有書二萬軸畫數百幅云其愛重)
　　　　(之如/此)
我老詩壇仆鼓旗借君佳句發良時但空賀監杯中物
莫示孫郎帳下兒夜燭催詩金燼落秋芳壓㡌露華滋
故應好語如爬癢有味難名只自知
(漢韓信傳建大將鼓旗唐南蠻傳攻大度河仆旗息鼔/李白憶賀監詩昔好杯中物今為松下塵帳下兒用禰)
(正平譏劉荆州語詳見十二巻次韻答/邦直詩注佛書如人飲水冷暖自知)
　　　坐上復借韻送岢嵐軍通判葉朝奉
雲閒蹋白看纒旗莫忘西湖把酒時夢裏呉山連越嶠
樽前羌婦雜胡兒夕烽過後人初醉春鴈來時雪未滋
為問從軍眞樂否書來麤遣故人知
(王注軍中有踏白馬行師以為先驅蹋白纒旗盖岢嵐/邉州所見也杜子羙夕烽詩夕烽來不近每日報平安)
(王仲宣從軍詩從軍/有苦樂但問所從誰)
　　　始於文登海上得白石數升如芡實可作枕聞
　　　梅丈嗜石故以遺其子子明學士子明有詩次
　　　其韻(梅子明吴郡人自館閣/求便親養為杭州通判)
海隅荒怪有誰珍零落珊瑚泣季倫法供坐令㣲物重
色難歸致孝心純只疑薏苡來交趾未信蠙珠出泗濵
願子聚為江夏枕不勞揮扇自寕親
(晉石崇傳字季倫與王愷以奢靡相尚武帝助愷以珊/瑚樹髙二尺許以示崇崇以鐵如意擊碎之愷為之惋)
(惜崇曰不足多恨乃命左右悉取珊瑚髙三四尺者六/七株如愷比者甚衆愷怳然自失華嚴經諸供養中法)
(供養最先生舊有怪石供故云薏苡用馬援交趾事再/見尚書泗濱浮磬淮夷蠙珠暨魚東觀漢記黄香至孝)
(事母暑月扇枕寒則以/身温席人號江夏黄童)
　　　次韻錢越州見寄
莫將牛弩射羊羣卧治何妨晝掩門稍喜使君無疾病
時因送客見車轓搔頭白髪秋無數閉眼丹田夜自存
欲息波瀾湏引去吾儕豈獨坐多言
(王注漢有八牛弩以射楚軍矢及十里黄庭經噓吸廬/外出入丹田注存三丹田使和積如一則曰胎仙韓退)
(之剥啄行凡今之人急名/與官子不引去與為波瀾)
　　　文登蓬萊閣下石壁千丈為海浪所戰時有碎
　　　裂淘灑嵗久皆圓熟可愛土人謂此彈子渦也
　　　取數百枚以養石菖蒲且作詩遺垂慈堂老人
蓬萊海上峯玉立色不改孤根捍滔天雲骨有破碎陽
侯殺亷角隂火發光采纍纍彈丸間瑣細或珠琲閻浮
一漚耳眞妄果安在我持此石歸袖中有東海垂慈老
人眼俯仰了大塊置之盆盎中日與山海對明年菖蒲
根連絡不可觧儻有蟠桃生旦暮猶可待
(木𤣥虗海賦隂火潜然劉禹錫賦發隂火之光采左太/沖呉都賦金鎰磊砢珠琲闌干長阿含經閻浮提世界)
(由閻浮提樹得名楞嚴經空生/大覺中如海一漚發再見本巻)
　　　次韻毛滂法曹感雨(毛滂字澤民元祐初公在/翰苑澤民自浙入京以書)
　　　　(贄文一編自通公出守錢塘澤民適為掾紹/聖初謫惠州澤民以書問安否又寄所擬秋)
　　　　(興賦公答之曰秋興之作追配騷人多矣遇/不遇自有定數然非厄窮無聊何以發此奇)
　　　　(思以自表於世耶澤民嘗為武康令崇寕初/除刪定官未幾為言者論去後知秀州有東)
　　　　(堂集行/於世)
江南佳公子遺我錦繡端攬之温如春公子焉得寒興
雨自有時膚寸便䝉􁥋斂藏以自潤牛斗何足干空庭
月與影强結三友歡我豈不足歟要此清團團欲歡在
一醉常恐樽中乾捨酒尚可樂明珠如彈丸但恐千仞
雀悤悤發虗彈迨子閑暇時種子田中丹一朝渉世故
空腹容欺謾我頃在東坡秋菊為夕飡永愧坡間人布
褐為我完雪堂初覆瓦上簟無下莞時時亦設客每醉
筒輒殫一笑便傾倒五年得輕安公子豈我徒衣鉢傳
一簟定非郊與島筆勢江河寛悲吟古寺中穿帷雪漫
漫他年記此味芋火對懶殘
(張平子四愁詩羙人贈我錦繡叚何以報之青玉案公/羊傳觸石而出膚寸而合不崇朝而徧雨乎天下者惟)
(泰山雲爾南史王筠傳好詩圓羙流轉如彈丸再見莊/子讓王篇以隋侯之珠彈千仞之雀世必笑之以其所)
(用重而所要輕也黄庭經注寸田謂三丹田皆方一寸/毛詩下筦上簟乃安斯寢公答秦太虗書初到黄廩入)
(既絶人口不少私甚憂之但痛自節儉日用不過百五/十每月朔便取四千五百錢斷為三十塊挂屋梁上平)
(旦用畫义挑取一塊即藏去义仍以大竹筒别貯用不/盡者以待賓客此賈耘老法也楞嚴經心悟實相身意)
(輕安摭言唐進士如得主司或與主司先人同名第即/謝衣鉢古詩話和凝第十三名及第後知舉取范質第)
(十三名謂曰此傳老夫衣鉢耳郊島皆韓愈門人公盖/以韓自況也袁郊甘澤謡衡岳寺有僧執役性懶而食)
(殘號懶殘李泌嘗異之一日徃見正撥火出芋/啖之取其半以授泌曰勿多言領取十年宰相)
　　　送鄧宗古還鄉
廣漢有姜子孝悌行里閭赤睂雖豺虎㢮兵過其墟至
今空清泉無復雙鯉魚南鄭有李郃得妙甘公書夜坐
指流星驚倒兩使車抱闗不肯仕布褐䝉璠璵西南固
多士君得二子餘凛凛忠文公搜士及樵漁澗谿有幽
討蘋芷眞嘉蔬嵗晩終不食心惻當何如
(後漢列女傳姜詩事母孝母嗜江水魚膾夫婦常力作/供之舍側忽有涌泉每旦輙出雙鯉以供膳赤睂賊經)
(詩里㢮兵而過曰驚大孝必觸鬼神又互見十八巻五/禽言詩注後漢李郃傳漢中南鄭人也善河圖風星和)
(帝遣使㣲服單行觀采風謡二使當到益部投郃候舍/郃時為幙門候吏夏夜露坐因仰觀問曰二君發京師)
(時寕知朝廷遣使耶二人相驚視曰不聞也問何以知/之郃指星云二使星向益州分野故知之後三年其使)
(者一人拜漢中太守郃猶為吏太守奇其隐徳召署戸/曹史甘公古之知星者忠文范蜀公也蜀公諱鎭字景)
(仁薨謚忠文宗古/當是景仁門生)
　　　參寥上人初得智果院㑹者十六人分韻賦詩
　　　得心字(參寥上人名道潜事見十五巻智果舍/下有泉出石間東坡名之參寥泉且為)
　　　　(之銘故/詩云云)
漲水返舊壑飛雲思故岑念君忘家客亦有懐歸心三
間得幽寂數歩藏清深攅金盧橘塢散火楊梅林茶笋
盡禪味松杉眞法音雲崖有淺井玉醴常半尋遂名參
寥泉可濯幽人襟相攜横嶺上未覺衰年侵一眼吞江
湖萬象涵古今願君更小築嵗晩解我簮
(揚雄太𤣥經飲玉醴以解渴張/平子思𤣥賦飲青岑之玉醴)
　　　哭王子立次兒子迨韻(王子立名適事見上巻/次韻王郎子立風雨有)
　　　　(感詩/註)
彭城初識子照眼白而長異夢成先兆(公自注余為宻/州子立未嘗相)
(識忽告同舍生曰吾夢為宻州壻/何也已而果以子由之子妻之)淸言得未嘗豈惟知
禮意遂欲補詩亡(公自注子立能/詩而有禮學)咄咄真相逼諸生敢
鴈行
(韓退之銘吾見其孫白而長身再見晉束晳有補亡詩/其序曰晳與同業疇人肄修鄉飲酒之禮然所詠之詩)
(或有義無辭音樂取節闕而不備於是遥想既徃存思/在昔補著其文以綴舊制法帖衛夫人書王逸少甚能)
(學衛眞書咄咄逼人/筆勢洞精字體遒媚)
非無伯鸞志獨有子雲悲(公志子立墓享年三十五一/女初睟有遺腹裔其兄籧子)
(開葬之/臨城)恨子非天合猶能使我思兒曹莫悽慟老眼欲
枯萎㑹哭皆豪傑(公自注子立與黄魯直張文潜/晁無咎秦少游陳無已皆友善)誰為
感舊詩
(後漢梁鴻傳字伯鸞家貧而尚節介鄉里勢家慕之多/欲女之鴻並絶不娶同縣孟氏女狀醜肥而黒擇對不)
(嫁鴻聞而聘之共入霸陵山中以耕織為業詠詩書彈/琴以自娱仰慕前世髙士而作頌揚子法言育而不苖)
(者吾家之童烏乎注云童烏子雲/之子也子雲傷童烏育而不苖也)
龍困嘗魚服羊儇或虎䝉悤悤成鬼録憒憒到天公偶
落藩牆上同遊羿彀中回看十年事黄葉巻秋風
(張平子東京賦白龍魚服見困豫且揚子羊質而虎皮/見草而悦見豺而戰忘其皮之虎也魏文帝與呉質書)
(徐陳應劉一時俱逝撰其遺文都為一集觀其姓名已/為鬼録晉天文志康帝建元二年嵗星犯天闗安西將)
(軍庾翼與兄冰書曰嵗星犯天闗占云闗梁當分比來/江東無他故江道亦不艱難而石季龍頻年再閉闗不)
(通信使此復是天公憒憒無皂白之證也庾信詩憒憒/天公曉精神殊乏少藩牆用范縝對景陵王人生如樹)
(花同發随風而墮語羿彀/用莊子徳充符語並巳見)
　　　異鵲(并引/)
　　熙寕中柯侯仲常通守漳州以救饑得民有二鵲
　　栖其聼事訖侯之去鵲亦送之漳人異焉為賦此
　　詩
昔我先君子仁孝行於家家有五畞園么鳳集桐花是
時鳥與鵲巢鷇可俯拏憶我與諸兒飼食觀羣呀里人
驚瑞異野老笑而嗟云此方乳哺甚畏鳶與蛇手足之
所及二物不敢加主人若可信衆鳥不我遐故知中孚
化可及魚與豭柯侯古循吏悃愊眞無華臨漳所全活
數等江干沙仁心格異族兩鵲栖其衙但恨不能言相
對空楂楂善惡以類應古語良非夸君看彼酷吏所至
號鬼車
(荀子王者之政好生惡殺則鳥鵲之巢可俯而窺莊子/馬蹏篇至徳之世禽獸可係羈而遊鳥鵲之巢可攀援)
(而窺周易中孚信及豚魚吉東坡雜説少年時所居書/室前有竹柏雜花叢生滿庭衆鳥巢其上武陽君惡殺)
(生兒童婢僕皆不得捕取數年間鳥雀皆巢於低枝其/􁊻可俯而窺也又有桐花鳳四五日一翔集其間此鳥)
(羽毛至為奇異難見而能馴擾殊不畏人閭里間見之/以為異事此無他不忮之誠信於異類也有野老言鳥)
(雀去人太逺則其子有虵䑕狐狸鴟雀之憂人既不殺/則自近人盖欲免此害也由是觀之異時鳥雀巢不敢)
(近人者以人為甚於虵䑕之類也苛政猛於虎信哉後/漢章帝紀元和元年詔曰安静之吏悃愊無華韓退之)
(雜詩鵲鳴聲楂楂烏噪聲擭擭嶺表録異鳥一名鬼車/或云九首古者重鴞肉及梟羮盖惡鳥欲滅其族也)
　　　次韻詹適宣徳小飲巽亭
君方夢謫仙(公自注來詩記/李白郎官湖事)我亦弔文園江上同三黜
天涯共一樽濤雷殷白晝梅雪耿黄昏歸去多情雨應
隨御史軒(公自注詹為/御史臺主簿)
(金道眞浙江記潮頭湧激髙數丈訇隐若雷霆林逋梅/詩暗香浮動月黄昏唐顏真卿傳為監察御史使河隴)
(時五原有寃獄久不决天且旱真卿辨獄而雨郡人呼/為御史雨韓退之祈雨詩行看五馬入蕭颯巳隨軒)
　　　東川清絲寄魯冀州戲贈(魯冀州名有開字元/翰事見第十二巻送)
　　　　(元翰如衛/州詩註)
鵝谿清絲清如冰上有千嵗交枝藤藤生谷底飽風雪
嵗晩忽作龍虵升嗟我雖為老侍從骨寒只受布與繒
牀頭錦衾未還客坐覺芒刺在背膺豈如髥卿晩乃貴
福禄正似川方增醉中倒著紫綺裘下有半臂出縹綾
封題不敢妄裁剪刀尺自有佳人能遥知千騎出清曉
積雪未放浮塵興白湏紅帶柳絲下老弱空巷人相登
但放奇紋出領袖吾髥雖老無人憎
(杜子羙張舍人遺褥叚詩錦鯨巻還客始覺心和平漢/霍光傳上内嚴憚之若有芒刺在背李白翫月詩序翫)
(月金陵城西孫楚樓日晩乗醉著紫綺裘烏紗㡌與酒/客數人棹歌秦淮北夢瑣言鄭愚好華侈以錦為半臂)
(後以所業見崔鉉鉉歎曰眞消得錦半臂宣室志竇參/夢徳宗以文錦半臂賜之解者曰半臂乃股肱之服後)
(數日果大拜温庭筠乾􁌽子房琯家法不著/半臂韓退之詩我齒豁可鄙我顏老可憎)
　　　怡然以垂雲新茶見餉報以大龍團仍戲作小
　　　詩
妙供來香積珍烹具大官揀牙分雀舌賜茗出龍團曉
日雲菴暖春風浴殿寒聊將試道眼莫作兩般看
(維摩經香積如來以衆香鉢盛滿香飯與化菩薩唐百/官志太官署令掌供祠宴朝㑹膳食呂仲吉建安茶録)
(芽如鷹爪雀舌者為/上一槍一旗次之)
　　　次韻王忠玉游虎丘三首
當年大白此相浮老守娯賔得二丘(公自注郡人有閭/丘公太守王規父)
(嘗云不謁虎丘即謁閭/丘規父忠玉伯父也)白髪重來故人盡空餘叢桂小
山幽
(楚辭劉安招隐士序曰淮南小山之/所作也辭曰桂樹叢生兮山之幽)
青盖紅旗暎玉山新詩小草落𤣥泉風流使者人争看
知有眞娘立道邉(公自注虎丘中/路有眞娘墓)
(張平子東京賦隂地幽流𤣥泉冽清/孟東野詩手中飛黒電象外寫𤣥泉)
舞衫歌扇轉頭空只有青山杳靄中若共呉王鬪百草
使君未敢借驚鴻
(劉禹錫寄蘇州白使君詩若共呉王鬪百草不知應是/欠西施又㤗娘歌舞鶴驚鴻水榭春歌撩上客䔵堂暮)
　　　寄蔡子華(蔡子華名褎睂之青神人成都帖有/詩叙云王十六秀才將歸蜀云子華)
　　　　(宣徳蔡丈見託求詩夢中為作四句覺而成/之以寄子華仍請以示楊君素王慶源二老)
　　　　(人元祐五年/二月七日)
故人送我東來時手栽茘子待君歸茘子巳丹吾髮白
猶作江南未歸客江南春盡水如天腸斷西湖春水船
想見青衣江畔路白魚紫笋不論錢霜髥三老如霜檜
舊交零落今誰輩莫從唐舉問封侯但遣麻姑更爬背
(史記蔡澤傳嘗從唐舉相舉熟視而笑曰吾聞聖人不/相殆先生乎澤知舉戲之乃曰富貴吾所自有所不知)
(者夀/也)
　　　和錢四寄其弟龢(錢四盖穆父龢字岊仲時穆/父守越公守杭故云東西二)
　　　　(老人别本又載一篇云老來日月似車輪此/去知逢幾箇春昨夜冰花猶作柱曉來梅子)
　　　　(已生/人)
再見濤頭湧玉輪煩君久駐浙江春年來總作維摩病
堪笑東西二老人
(維摩經長者維摩詰以方便現身有疾以其疾故/無數千人皆徃問疾維摩詰因以身疾廣為説法)
　　　臥病彌月聞垂雲花開順闍黎以詩見招次韻
　　　答之
道人心似水不礙照花姸宴坐春强半清隂月屢遷平
生無起滅一念有陳鮮嫋嫋風枝舉離離日萼蔫病吟
終少味老醉不成顛何必遨頭出湖中有散仙
(李義山詩日薄不蔫花後漢馬援傳過是欲少味矣成/都記太守凡出遊樂士女列於木牀觀之勢如磴道謂)
(之遨牀故謂/太守為遨頭)
　　　故周茂叔先生濓谿(周茂叔先生子燾字次元/公守杭次元為兩浙轉運)
　　　　(同在錢塘為賦此詩/次元終寳文閣待制)
世俗眩名實至人疑有無怒移水中蟹愛及屋上烏坐
令此谿水名與先生俱先生本全徳亷退乃一隅因抛
彭澤米偶似西山夫遂即世所知以為谿之呼先生豈
我輩造物乃其徒應同柳州柳聊使愚谿愚
(晉解系傳趙王倫以宿憾收系曰我於水中見蟹且惡/之況此人兄弟輕我耶太公虎韜篇愛其人者愛及屋)
(上之烏憎其人者憎其餘胥再見揚子或問子蜀人也/請人曰李仲元者人也不夷不惠可否之間也如是則)
(其名之不彰曰無仲尼則西山之餓夫與東國之絀臣/惡乎聞柳子厚種柳詩柳州柳刺史種柳柳江邉又愚)
(溪詩序余以愚觸罪謫瀟水/上愛是谿故更名為愚溪)
　　　次韻子由使契丹至涿州見寄四首
老人癡鈍巳逃寒子復辭行理亦難(公自注余昔/年辭免使北)要到
盧龍看古塞投文易水弔燕丹
(唐地里志平州武徳元年徙治盧龍一曰盧龍軍天寳/二載置史記燕世家秦兵臨易水燕知禍且至太子丹)
(使荆軻襲刺秦王秦王/殺軻擊燕燕斬丹以獻)
胡羊代馬得安眼窮髪之南共一天又見子卿持漢節
遥知遺老泣山前
(莊子逍遥㳺窮髪之北有𠖇海者天池也李潤詩島嶼/分諸國星河共一天韓退之和連昌宫詩宫前遺老來)
(相問今是開元幾葉孫李太白金/陵詩六帝餘古丘樵蘇泣遺老)
氊毳年來亦甚都時時鴂舌問三蘇(公自注余與子由/入京時北使已問)
(所在後余館伴北/使屢誦三蘇文)那知老病渾無用欲問君王乞鏡湖
始憶庚寅降屈原旋看蠟鳳戲僧䖍随翁萬里心如鐵
(公自注時猶/子遲侍行)此子何勞為買田
(楚辭離騷攝提貞于孟陬兮惟庚寅吾以降南史王僧/䖍傳父曇首與凡弟集㑹子孫任其戲適僧䖍採蠟燭)
(珠為鳳凰伯父𢎞稱其長者或云僧綽漢陸/賈使南越歸出橐中金分諸子買好畤田宅)
　　　雪後便欲與同僚尋春一病彌月雜花都盡獨
　　　牡丹在耳劉景文左藏和順闍棃詩見贈次韻
　　　答之
殘花怨久病剩雨泣餘姸不見雙旌出空令九陌遷(公/自)
(注開園時/市井皆入)知君苦寂寞妙語嚼芳鮮淺紫從争發深紅
任蚤蔫天葩尚青萼國色待華顚載酒邀詩將臞儒不
是仙
　　　次韻劉景文周次元寒食同游西湖
絮飛春减不成年老境同乗下瀨船藍尾忽驚新火後
遨頭要及浣花前(公自注成都太守自正月二日出遊/謂之遨頭至四月十九日浣花乃止)
山西老將詩無敵洛下書生語更妍共向北山尋二士
畫橈鼉鼓䀨清眠
(漢武帝紀元鼎五年下瀨將軍下蒼梧臣瓉曰伍子胥/書有下瀨船白樂天寒食詩三杯藍尾酒一楪膠牙餳)
(咸鎬故事清明尚食内園官小兒於殿前鑚新火賜宰/臣以下漢趙充國傳賛曰秦漢以來山東出相山西出)
(將杜子羙贈李白詩白也詩無敵晉謝安傳能為洛下/書生詠維摩經二士共談必説妙法二士謂清順道潜)
　　　連日與王忠玉張全翁游西湖訪北山清順道
　　　潜二詩僧登垂雲亭飲參寥泉最後過唐州陳
　　　使君夜飲忠玉有詩次韻答之
北山非自髙千仞付我足西湖亦何有萬象生我目雲
深人在塢風静響應谷與君皆無心信歩行看竹竹間
逢詩鳴眼色奪湖淥百篇成俯仰二老相追逐故應千
頃池養此一雙鵠山髙路已斷亭小膝屢促夜尋三尺
井渇飲半甌玉明朝閙絲管寒食雜歌哭使君坐無聊
狂客來不速載酒有鴟夷扣門非啄木浮蛆灔金盌翠
羽出華屋湏㬰便陳跡覺夢那可續及君未渡江過我
勤秉燭一笑換人爵百年終鬼録
(韓退之送孟東野序東野始/以其詩鳴今以言二詩僧也)
　　　新茶送簽判程朝奉以餽其母有詩相謝次韻
　　　答之(程朝奉名遵彦字之邵舉進士簽書杭州/節度判官文學吏事皆有可觀事母孝謹)
　　　　(有絶人者在東坡幕府二年替還有詩送赴/闕載二十九巻公再入翰林薦之於朝擢宗)
　　　　(正丞後使廣西入為祠/部郎提㸃兩浙刑獄)
縫衣付與溧陽尉舍肉懐歸潁谷封聞道平反供一笑
㑹湏難老待千鍾火前試焙分新胯雪裏頭綱輟賜龍
從此升堂是兄弟一甌林下記相逢
(孟東野游子吟慈母手中線遊子身上衣臨行宻宻縫/意恐遲遲歸唐孟郊傳字東野年五十登進士第調溧)
(陽尉左傳隐公元年穎谷封人穎考叔有獻於鄭莊公/公賜之食食舍肉公問之對曰小人有母未嘗君之羹)
(請以遺之漢雋不疑傳為京兆尹每行縣録决囚徒還/其母輒問有所平反活幾何人即多有所平反母喜笑)
(為飲食語言異於他時毛詩既飲旨酒永錫難老魯侯/宴喜令妻夀母莊子寓言篇曾子冄仕而心再化曰吾)
(及親仕三釜而心樂後仕三千鍾不洎吾心悲茶録福/建貢茶每若干計綱以進國朝故事第一綱團茶至即)
(分賜近臣歐陽公歸田録茶之貴者莫如龍鳳三國呉/周瑜傳孫䇿與瑜同年獨相友善升堂拜母有無通共)
(張昭傳孫䇿創業命昭為長/史升堂拜母如比肩之舊)
　　　次韻送張山人歸彭城
羡君飄蕩一虗舟來作錢塘十日遊水洗禪心都眼浄
山供詩筆總睂愁雪中乘興眞聊爾春盡思歸卻罷休
何日五湖從范蠡種魚萬尾橘千頭
(莊子列禦宼汎若不繫之舟虗而遨遊者也北户雜録/陶朱公養魚法凡種魚每二月上庚日取鯉魚有子者)
(投池中柳子厚遊黄溪/記有魚數千尾橘千頭)
　　　次韻林子中王彥祖唱酬(林子中名希時守潤/故有雨餘北固之句)
蚤知身寄一漚中晩節尤驚落木風(公自注近聞莘老/公擇皆逝故有此)
(句/)昨夢巳論三世事嵗寒猶喜五人同(公自注余與子/中彥祖子敦完)
(夫同試舉人景/徳寺今皆健)雨餘北固山圍坐春盡西湖水暎空差
勝四明狂監在更將老眼犯塵紅
(楞嚴經空生大覺中如海一漚發有漏㣲塵國皆因空/所生圓覺經如昨夢故當知生死及與湼槃無起無滅)
(無去來今南史梁平樂侯傳京城之西有别嶺入江髙/數十丈三靣臨水號曰北固蔡謨起樓其上以置軍實)
(唐賀知章傳晩節尤誕放自/號四明狂客及秘書外監)
　　　夀星院寒碧軒(周益公詩話云蘇文忠公詩初/若豪邁天成其實闗鍵甚宻再)
　　　　(來杭州作夀星院寒碧軒詩句句切題而未/嘗拘其云清風肅肅揺牕扉牕前脩竹一尺)
　　　　(圍紛紛蒼雪落夏簟冉冉綠霧沾人衣寒碧/各在其中第五句日髙山蟬抱葉響頗似無)
　　　　(意而杜詩云抱葉寒蟬静併葉言之寒碧亦/在其中矣人静翠羽穿林飛固不待言末句)
　　　　(卻説破其/妙如此)
清風肅肅揺牕扉牕前修竹一尺圍紛紛蒼雪落夏簟
冉冉緑霧霑人衣日髙山蟬抱葉響人静翠羽穿林飛
道人絶粒對寒碧為問鶴骨何縁肥
　　　書劉景文左藏所藏王子敬帖(章子厚書評云/劉季孫文思有)
　　　　(子敬兩帖二十二字雖殘缺不完而精神骨/氣具在柳公權題數十字於其後用筆艱辛)
　　　　(滯澀不可言米元章書史云王獻之送棃帖/云今送棃三百顆晩雪殊不能佳即詩中所)
　　　　(謂君家兩行十二字也宿按此詩注有東坡/詩話所載子敬黄甘三百顆帖在劉景文處)
　　　　(二王書傳於世者皆無黄甘帖獨書史載唐/摹逸少帖乃雙鈎蠟紙本云奉橘三百顆霜)
　　　　(未降未可多得詩話所/載盖誤記棃為甘也)
家雞野鶩同登爼春蚓秋虵總入奩君家兩行十二字
氣壓鄴侯三萬籤
　　　書劉景文所藏宗少文一筆畫(張彥逺名畫記/宗炳字少文南)
　　　　(陽沮陽人善書畫郭若虗圖畫見聞志張彥/賓稱惟王獻之能為一筆書陸探㣲能為一)
　　　　(筆/畫)
宛轉回紋錦縈盈連理花何湏郭忠恕匹素畫繅車
(郭若虗圖畫見間志郭忠恕字恕先雒陽人善畫有設/紈素求為圖畫者必怒而去乗興即自為之有富人子)
(喜畫設几案粉墨絹素屢以情言忠恕取紙數十番首/畫一丫角小童持車輪紙窮處作風鳶中引線長數丈)
(富家子大/怒遂謝絶)
　　　眞覺院有洛花花時不暇徃四月十八日與劉
　　　景文同徃賞枇杷
緑暗初迎夏紅殘不及春魏花非老伴盧橘是鄉人井
落依山盡巖崖發興新嵗寒君記取松雪看蒼鱗
(歐陽公花釋名牡丹中魏花者千葉内紅出於魏仁浦/故相家白樂天醉贈叔詩老伴如君少史記司馬相如)
(傳盧橘夏熟注今蜀中有給客橙/即盧橘也談助云盧橘枇杷也)
　　　又和景文韻
牡丹松檜一時栽付與春風自在開試問壁間題字客
幾人不為看花來
　　　西湖夀星院此君軒
臥聼謖謖碎龍鱗俯看蒼蒼立玉身一舸鴟夷江海去
尚餘君子六千人
(陸機感冬賦風謖謖而屢作世説世目李元禮謖謖如/勁松下風再見白樂天題武丘詩玉立竹森森史記越)
(王句踐世家用范蠡計發習流二千教士四萬君子六/千人諸御千人伐呉句踐已平呉范蠡乃與其私徒屬)
(乗舟浮海出齊變姓/名自謂鴟夷子皮)
　　　仲天貺王元直自睂山來見余錢塘留半嵗既
　　　行作絶句五首送之(王箴字元直公夫/人同安君之弟也)
仲君豈弟多學王子清修寡言病後空驚鶴瘦時來或
作鵬鶱
海角煩君逺訪江源與我同來剰作數詩相送莫教萬
里空回
(郭景純江賦惟岷山之/導江初發源乎濫觴)
三人一旦同行(公自注二子與秦少章/同寓髙齋復同舟北行)留下髙齋月明
遥想扁舟京口尚餘孤枕潮聲
更欲留君久住念君去國彌年空使犀顱玉頰長懐髥
舅凄然
(犀顱玉頰公自謂/諸子髥舅謂元直)
為余逺致殷勤瑞草橋邊老人紅帶雅冝華髮白醪光
泛新春
(老人王慶源也公先/有慶源詩引見上巻)
　　　贈善相程傑
心傳異學不謀身自要清時閲搢紳火色上騰雖有數
急流勇退豈無人書中苦覓元非訣醉裏㣲言郤近眞
我似樂天君記取華顛賞遍洛陽春
(唐馬周傳岑文本謂所親曰馬君鳶肩火色騰上必速/恐不能久江鄰幾雜志錢若水謁華山陳摶摶曰目如)
(㸃漆黒白分明當作神仙有紫閣老僧曰不然他日但/能富貴急流中勇退耳白樂天醉吟先生傳洛陽内外)
(六七十里閒觀寺丘墅有泉石花竹者靡不遊/又閑吟詩看雪尋花翫風月洛陽城裏七年閑)
　
　
　
　
　
　
　
　
　
　
　
　
　
　
　
　施註蘇詩巻二十八
欽定四庫全書
　施註蘇詩巻二十九
　　　　　　　　　　　　宋　蘇　軾　撰
　　　　　　　　　　　　　　施元之　原註
　　　　　　　　　　　　武進邵長蘅　刪補
　　詩五十八首
　　　　(時守杭/州作)
　　　次韻林子中蒜山亭見寄(林子中名希閩人/東坡起遷客朝廷)
　　　　(以人望欲驟用之議除起居舍人公詣宰/相蔡持正力辭持正日今日誰當在公先)
　　　　(者公曰昔林希同在舘中年且長持正曰/希固當先公耶卒不許紹聖初進寶文閣)
　　　　(直學士知成都府哲宗親政章子厚方治/元祐諸臣欲使子中典書命而疑於左遷)
　　　　(使問之欣然留行復為中書舍人自司馬/温公東坡等數十人皆使為謫詞極其醜)
　　　　(詆遂累遷至同知樞宻院後朝廷理其詞/命醜正之罪奪職為舒州建中靖國元年)
　　　　(東坡自海南歸至儀眞與子由書云林子/中病傷寒十餘日便卒所獲㡬何遺臭無)
　　　　(窮哀哉/哀哉)
竒逸多聞老敬通何人慷慨解憐翁十年簿領催衰白
一笑江山發醉紅聞道賦詩臨北固未應舉扇向西風
叩頭莫喚無家客歸掃岷峨一畞宮
(後漢馮衍傳衍字敬通幼有奇才博通羣書數遭讒毁/遂埳壈於時舉扇用庾元規事屢見無家客公有與金)
(山元長老詩云蒜山幸有/閑田地招此無家一房客)
　　　再和并答楊次公(楊次公事見二十三巻送楊/傑詩注此巻倡醻凡五詩次)
　　　　(公時提點/兩浙刑獄)
毗盧海上妙髙峰二老遥知説此翁聊復􁒷舟尋紫翠
不妨持節散陳紅髙懐郤有雲門興好句眞傳雪竇風
唱我三人無譜曲馮夷亦合舞幽宮
(華嚴經毗盧遮那十身巢海又文殊師利告善財童子/言南方有一國土名為勝樂其國有山名曰妙髙峰漢)
(食貨志太倉之粟陳陳相因賈捐之傳孝武元狩六年/太倉之粟紅腐而不可食持節用汲黯事雲門雪竇皆)
(禪宗也次公有雪竇語録序司馬相/如大人賦使靈媧鼓琴而舞馮夷)
　　　次韻劉景文送錢䝉仲三首(錢䝉仲乃穆父内/翰之子穆父守越)
　　　　(遣䝉仲從東坡學穆父九男子東坡每戲穆/父為九子母丈夫故云送盡青雲九子子由)
　　　　(壻王子立新逝故/云王郎獨為鬼録)
誰識天閑老驥不争日暮長途送盡青雲九子歸去扁
舟五湖
(南史何承天傳除著作佐郎承天年巳老而諸佐郎竝/名家年少荀伯子嘲之常呼為妳母承天曰卿當云鳳)
(皇將九子妳/母何言耶)
寄語竹林社友同書桂籍天倫王郎獨為鬼録世間無
此玉人
五字古原春草千金漢殿長門經緯尚餘三䇿典刑留
與諸孫
(摭言白居易應舉初至京以詩謁顧况况戯之曰長安/物貴居大不易及讀原上草詩云野火燒不盡春風吹)
(又生乃嗟賞曰有句如此居天下有甚難樂天集此詩/題云古原草司馬長卿長門賦序孝武陳皇后得幸頗)
(妒别在長門宮愁悶悲思聞相如天下工為文奉金百/斤為相如文君取酒因于解悲愁之詞而相如為文以)
(寤主上后/復得幸)
　　　菩提寺南漪堂杜鵑花
南漪杜鵑天下無披香殿上紅氍毹鶴林兵火眞一夢
不歸閬苑歸西湖
(三輔黄圖武帝建温室殿規地以罽賓氍毹白樂天紅/線毯歌揀絲練線紅藍染織作披香殿上毯續仙傳鶴)
(林寺杜鵑花盛為三春游觀之最時將重九周寳謂殷/七七曰能令此花開否七七乃宿其下次日花發此花)
(平日開時常見三紅裳女子䕶之及是忽女子來語七/七曰花在人間已百年非久郤歸閬苑今與道者開之)
(數日花俄不見亦無花落之迹其後兵火焚寺樹失/根株信歸閬苑矣事互見巻五後十餘日復至詩注)
　　　題楊次公春蘭
春蘭如羙人不採羞自獻時聞風露香蓬艾深不見丹
青寫眞色欲補離騷傳對之如靈均冠佩不敢燕
(漢淮南王傳武帝使為離騷傳旦受詔食時上楚辭離/騷名余曰正則兮字余曰靈均漢汲黯傳丞相晏見或)
(時不冠至如見/黯不冠不見也)
　　　題次公蕙
蕙本蘭之族依然臭味同曽為水仙佩相識楚辭中幻
色雖非實眞香亦竟空云何起㣲馥鼻觀已先通
(王子年拾遺記楚人思慕屈平謂之水仙楚辭離騷雜/申椒與菌桂兮豈維紉夫蕙茝楞嚴經觀世音菩薩由)
(聞思修入三摩地疏云聞思修/為三觀惟觀世音三觀俱全)
　　　次韻曹輔寄壑源試焙新芽(曹輔字子方時為/福建路轉運使)
仙山靈草(一作/雨)濕行雲洗遍香肌粉未匀明月來投玉
川子清風吹破武林春要知玉(一作/冰)雪心膓好不是膏
油首面新戯作小詩君勿(一作/一)笑從來佳茗似佳人
(韓退之李花詩日光赤色照來好明月暫入都交加夜/領張徹投盧仝乗雲共至玉皇家南史齊帝賜公主首)
(面三十人茶品要録沙溪之圉民或雜以/松黄飾其首靣試時雖鮮白而不能久)
　　　次韻袁公濟謝芎椒
燥吻時時著酒濡要令卧疾致文殊河魚潰腹空號楚
汗水流骹始信呉(公自注吴眞君服椒法/云半年腳心汗如水)自笑方求三
嵗艾不如長作獨眠夫羡君清瘦眞仙骨更助飄飄鶴
背軀
(陸士衡文賦始躑躅於燥吻終流離於濡翰維摩經文/殊奉佛㫖詣維摩詰問疾諸菩薩大弟子咸作是念今)
(二大士文殊師利維摩詰共談必説妙法左傳宣十二/年申叔展曰有麥麴乎曰無有山鞠窮乎曰無河魚腹)
(疾奈何再見潘安仁射雉賦注/云骹脛也一曰吴人呼腳為骹)
　　　次韻楊次公惠徑山龍井水(公自注龍井水/洗病眼有效)
漏盡雞號厭夜行年來小器溢缾罌棄官縱未歸東海
罷郡猶堪作水衡幻色將空眼先暗勝遊無礙腳殊輕
空煩逺致龍淵水寕復臨池似伯英
(三國魏田豫傳年過七十而居位譬猶鐘鳴漏盡而夜/行不休是罪人也史記厯書冬分時雞三號卒明韓石)
(鼎聫句方當紅爐然益見小器盈漢䟽廣傳東海蘭陵/人也與兄子受俱乞骸骨歸老故鄉巳見水衡用漢龔)
(遂事/屢見)
　　　次韻劉景文登介亭
澤國梅雨餘衰年困蒸溽髙堂磨新塼頗覺利腰足松
根百尺井兩綆飛浄渌流觴聚兒童一笑為捧腹清風
信可御剛氣在巖麓始知共此世物外無三伏長歌入
雲去不待絃管逐西湖眞西子煙樹㸃睂目濤江少醖
藉髙浪翻飛屋俛仰拊四海百世飛鳥速逺追錢氏餘
近弔祖侯躅吾生如寄耳寸晷輕尺玉誰似劉將軍逸
韻謝邊幅千言一揮手五車不再讀春嵓彩雞舞月峽
哀猿哭朝先鶗鴂起暮與寒螿續我老廢吟哦賴君時
擊觸從今事逺覽發軔此幽谷清游得三昧至樂謝五
欲莫作狂道士氣壓劉師服
(磨塼字出傳燈録史記日者傳司馬季主捧腹大笑莊/子在宥篇俛仰之間而拊四海之外祖侯謂祖無擇淮)
(南子聖人重分寸之隂而輕尺璧後漢馬援傳見公孫/述曰天下雌雄未定不吐哺走迎國士反修飾邊幅此)
(子何足久稽天下士南史任昉傳為新安太守在郡不/事邊幅莊子惠子多方其書五車韓愈詩為人强記覽)
(過眼不再讀北史邢邵傳廣尋經史五行俱下一覽便/無所遺唐蕭頴士傳與李華陸據游龍門讀道傍碑頴)
(士即誦華再據三乃能盡記聞者謂三人才髙下此其/分也異苑山雞愛其毛映水則舞宜都山川記峽中猿)
(鳴至清行者歌之曰巴東三峽猿鳴悲猿鳴三聲淚沾/衣謝惠連搗衣詩烈烈寒螿嗁此二句謂景文篤學苦)
(吟也史記封禪書上使欒大驗小方闘棊自相觸擊楚/辭離騷朝發軔於蒼梧兮夕余至於懸圃内典梵語三)
(昧此云正受法華經有五欲曰滛慾曰睡眠曰飲食曰/自恣曰貪欲又維摩詰云汝等巳發道意有法樂可以)
(自娱不應復樂五欲狂道士軒轅彌明也與劉師服進/士相識劉與侯喜聫石鼎句彌明應之如響事詳韓退)
(之石鼎聫/句序屢見)
　　　袁公濟和復次韻答之(袁公濟/名轂)
昏昏墮醉夢奈此六月溽君詩如清風吹我朝睡足登
臨得佳句江白照湖渌䄂手獨不言默藁已在腹是時
風雨過藹藹雲歸麓疎星帶㣲月金火争見伏惜哉此
清景變滅不可逐歸來讀君詩耿耿猶在目郤思少年
日聲價争埸屋文如翻水成賦作叉手速秋風起鴻鴈
我亦繼華躅那知君蹭蹬獨泣荆山玉相見南新道青
衫垂破幅蚤知事大繆恨不十年讀莫嫌馮唐老終勝
賈誼哭今年復為僚舊好許重續升沈何足道等是蠻
與觸共為湖山主出入窮澗谷衆馳君不争人棄我所
欲何時神武門相約挂冠服
(禮記季夏之月土潤溽暑詩大雅吉甫作頌穆如清風/唐王勃傳屬文初不精思先磨墨數升則酣飲引被覆)
(靣及寤援筆成篇不易一字時人謂勃為腹槀厯忌釋/伏者何也金氣伏藏之日也四時代謝皆以相生立夏)
(火代木木生火立秋金代火金畏於火故至庚日必伏/顏師古曰隂氣將起廹于殘陽而未得升故為藏伏太)
(平廣記唐温庭筠才思艶麗工於小賦每入試押官韻/作賦凡八叉手而八韻成繼華躅袁轂試館職首薦東)
(坡亦第七人漢司馬遷傳務一心營職以求親媚於主/上而事乃有大繆不然者漢馮唐傳文帝問曰父老何)
(自為郎賈誼傳上疏陳政事曰有可為痛哭者一流涕/者二長太息者六左傳桓二年公及戎盟于唐修舊好)
(也莊子則陽篇戴晉人曰有國於蝸之左角曰觸氏有/國於蝸之右角曰蠻氏時相與争地而戰伏尸逐北旬)
(有五日而/後反云云)
　　　介亭餞楊傑次公
籃輿西出登山門嘉與我友尋仙村丹青明滅風篁嶺
環珮空響桃花源(公自注郡人謂介/亭山下為桃源路)前朝欲上巳蠟屐
黒雲白雨如傾盆今晨積霧巻千里豈畏觸熱生病根
在家頭陀無為子久與青山為弟昆孤峰盡處亦何有
西湖鏡天江抹坤臨髙揮手謝好住清風萬壑傳其言
風回響答君聼取我亦到處随君軒
(杜子羙貽柳少府詩自非曉相訪觸熱生病根傳燈録/㑹通禪師休官出家鳥窠禪師云汝當為在家菩薩戒)
(施俱修如謝靈運之儔也次公號無為子杜牧之詩大/江吞天去一練横坤抹傳奇封陟傳仙姝謂陟曰好住)
(好住無異日追悔六祖壇經/和尚報言好住今共汝别)
　　　次京師韻送表弟程懿叔赴䕫州運判(程懿叔/名之邵)
　　　　(行七二十七巻有送表弟程七知泗州詩先/生元祐五年六月三日手書此詩并自跋云)
　　　　(時徳孺在嶺外適有使至杭當録本示之徳/孺書中自言學佛有所悟入寄偈頌十數篇)
　　　　(來故有新得道之語德孺名之元/懿叔兄也詩跋刻石成都府治)
與子甥舅氏摧頽各蒼顏竝為東諸侯長此佳江山寒
松無時花安得插髻鬟惟將老不死一笑榮枯間我甚
似樂天但無素與蠻挂冠及未耄當獲一紀閑子亦拙
進取才髙命堅頑譬如萬斛舟行此九折灣仲氏新得
道一漚目塵寰嵗晩家鄉路莫遣生榛菅
(左傳成十六年郤犨將新軍且為公族大夫以主東諸/侯古詩話樂天二妓樊素善歌小蠻善舞嘗為詩曰櫻)
(桃樊素口楊柳小蠻腰國語狐偃語晉文公曰蓄力/一紀可以逺矣韋昭注曰十二年嵗星一周為一紀)
　　　葉教授和溽字韻詩復次韻為戲記龍井之游
先生魯諸儒飲食清不溽空膓出秀句吟嚼五味足華
堂閙絲管眸子漲春渌先生疾走避面冷毒在腹歸來
煑瓠葉弟子歌旱麓聲滛及靈臺中有麀鹿伏功名一
走兔何用千人逐故應容我輩清坐時閉目髙亭石排
衙木杪挂飛屋我來無時節客亦不待速似聞雪髥叟
西嶺訪遺躅朝陽入潭洞金碧涵水玉泉扉夜不扃雲
袂本無幅慈皇付寳偈神侣得幽讀訥菴有老人宴坐
天魔哭時來獻瓔珞法供燈相續吾儕詩酒汙欲徃無
乃觸齋厨費晨炊車騎滿山谷願聞第一義鉢飯非所
欲便投切雲冠予幼好奇服
(漢叔孫通傳説上曰儒者難與進取可與守成願徴魯/諸生與臣弟子共起朝儀禮記儒行其居處不滛其飲)
(食不溽佛書眈著五味禪詩小雅瓠葉大夫刺幽王也/大雅旱麓受祉也靈臺民始附也禮記聲滛反商説苑)
(一兔走於街萬人追之一人得之萬人不復走白樂天/懐㣲之詩不知雨雪江陵府今日排衙得也無按介亭)
(有石如劍㦸對峙謂之排衙石訥菴謂辯才法師觀音/經天魔外道恐怖毛豎普門品經無盡意菩薩解頸衆)
(寳珠瓔珞價直百千兩金而以與之作是言仁者受此/法施珍寳瓔珞華嚴經諸供飬中法供養最傳燈録逹)
(磨西來梁武帝問如何是聖諦第一義答云廓然無聖/杜子羙詩願聞第一義回向心地初楚辭九章余幼好)
(此奇服兮年既老而不衰帶長/鋏之陸離兮冠切雲之崔嵬)
　　　次韻林子中見寄
飄零洛社數遺民詩酒當年困惡賓元亮本無適俗韻
孝章要是有名人蒜山小隐雖為客江水西來亦帶岷
巻郤西湖千頃葑笑看魚尾更莘莘
(西京雜記公孫𢎞曰寕逢惡賓莫逢故人冄見陶潜歸/田園居詩少無適俗韻性本愛丘山㑹稽典録盛憲字)
(孝章素有髙名孫䇿深忌之孔融憂其不免禍乃與曹/公書勸招致之曰孝章要為有天下大名九牧之人所)
(共稱歎蒜山為客已見蒜山卜居詩註千頃葑公開西/湖以葑積為堤以通南北今蘇公堤是也詩小雅魚在)
(在藻有/莘其尾)
　　　安州老人食蜜歌(公自注贈僧仲殊按僧仲殊/安州人居錢塘為詩敏㨗立)
　　　　(成而工妙絶人逺甚殊辟榖常啖蜜陸務觀/云族伯父彥逺言少時識仲殊長老東坡為)
　　　　(作安州老人食蜜歌者一日與數客過之所/食皆蜜也豆腐麵筋牛乳之類皆漬蜜食之)
　　　　(客多不能下筯惟東坡性亦酷嗜蜜能與之/共飽崇寕中忽上堂辭衆是夕閉方丈門自)
　　　　(縊死及火舍利五色不可勝計鄒忠公為作/詩云逆行天莫測雉作瀆中經漚滅風前質)
　　　　(蓮開火後形鉢盂殘蜜白爐篆冷煙青空有/誰家曲人間得細聼彥逺又云殊少為士人)
　　　　(遊蕩不羈為妻投毒羮胾中幾死啖蜜而解/醫云復食肉則毒發不可療遂棄家為浮屠)
　　　　(鄒公所謂誰家曲者謂其雅工/於樂府詞猶有不羈餘習也)
安州老人心似鐵老人心肝小兒舌不食五榖惟食蜜
笑指蜜蜂作檀越蜜中有詩人不知千花百草争含姿
老人咀嚼時一吐還引世間癡小兒小兒得詩如得蜜
蜜中有藥治(平/聲)百疾正當狂走捉風時一笑看詩百憂
失東坡先生取人亷幾人相歡幾人嫌恰似飲茶甘苦
雜不如(一作/知)食蜜中邊甛因君寄與雙龍餅鏡空一照
雙龍影三呉六月水如湯老人心似雙龍井
(四十二章經財之於人譬如刀刃有蜜小兒餂之有割/舌之患又若有人得道猶如食蜜中邊皆甛後漢朱浮)
(傳與彭寵書云伯通獨中風狂走自捐盛時漢郊/祀志谷永曰求之盪盪如係風捕景終不可得)
　　　次韻錢穆父紫薇花二首
虗白堂前合抱花秋風落日照横斜閲人此地知多少
物化無涯生有涯(公自注虗白堂前紫薇/兩株俗云樂天所種)
(杭州圖經虗白堂在舊治白樂天有詩云虗白堂前衙/退後更無一事到中心漢盖寛饒傳此如傳舍所閲多)
(矣再見莊子聖人其生也天行其死也物化又養生/主篇吾生也有涯而知也無涯以有涯随無涯殆巳)
折得芳蕤兩眼花題詩相報字傾斜篋中尚有絲綸句
(公自注白樂天紫薇花詩絲綸閣下文章静鐘鼓樓中/刻漏長獨坐黄昏誰是伴紫薇花對紫㣲郎上嘗書此)
(詩以/賜軾)坐覺天光照海涯
　　　送張嘉州
少年不願萬戸侯亦不願識韓荆州頗願身為漢嘉守
載酒時作凌雲游虗名無用今白首夢中郤到龍泓口
浮雲軒冕何足言惟有江山難入手峨睂山月半輪秋
影入平羌江水流謫仙此語誰解道請看見月時登樓
笑談萬事眞何有一時付與東巖酒(公自注佛峽人/家白酒舊有名)歸
來還受一大錢好意莫違黄髮叟
(李白與韓荆州朝宗書聞天下談士相聚而言曰生不/用萬戸侯但願一識韓荆州嘉州九頂山上寺曰凌雲)
(龍泓口在凌雲之上土人謂之龍巖後漢劉寵傳為㑹/稽太守徴還山隂老叟龎睂皓髮人齎百錢以送寵為)
(人選一大/錢受之)
　　　次韻蘇伯固主簿重九(蘇伯固名堅博學能詩/公與講宗盟自黄徙汝)
　　　　(同遊廬山有歸朝歡詞以劉夢得比之公自/翰林守杭道呉興伯固以臨濮縣主簿監杭)
　　　　(州在城商税自杭來㑹作後六客詞伯固與/焉方經理開西湖伯固建議謂當參酌古今)
　　　　(而用中䇿湖成其力為多後一嵗又相從於/廣陵有和伯固韻送李孝博詩公歸自海南)
　　　　(伯固在南華相待有詩載三十九巻黄魯直/謫死宜州至大觀間伯固在嶺外䕶其喪歸)
　　　　(葬雙井其風義如此子庠字養直學/世其家號後湖居士有文集行世)
雲間朱袖拂雲和知(一作/應)是長松挂女蘿髻重不嫌黄
菊滿手香新喜緑橙搓墨飜衫䄂吾方醉紙落雲煙子
患多只有黄雞與白日玲瓏應識使君歌
(李白寄逺詩遥知玉牕裏纖手弄雲和奏曲有深意青/松交女蘿詩小雅蔦與女蘿施於松上白樂天有醉示)
(妓人商玲/瓏歌巳見)
　　　送李陶通直赴清谿
忠文文正二大老(公自注司馬温公范蜀公君之/師友温公諡文正蜀公諡忠文)蘇李
廣平三舍人(公自注蘇子容宋次道與先公才元熙/寕中封還李定詞頭天下謂之三舍人)喜
見通家賢子弟自言得邑少風塵從來勢利闗心薄此
去谿山琢句新肎向西湖留數月錢塘初識小麒麟
(三舍人熙寕初大臣薦秀州軍事判官李定召見擢太/子中允守監察御史裏行知制詔宋敏求以定驟自幕)
(職而升朝著任執法非故事蘇頌李大臨相繼封還詞/頭不草制敏求前罷頌與大臨更奏復下至于七八遂)
(俱罷歸班而定御/史之命亦中寢)
　　　次韻楊公濟梅花十首(楊公濟名蟠章安人舉/進士能詩題金山云天)
　　　　(末樓臺横北固夜深燈火見揚州歐陽文忠/公讀公濟章安集詩云蘇梅久作黄泉客我)
　　　　(亦今為白髪翁臥讀楊蟠一千首乞渠秋月/與春風先生守杭公濟通判州事知夀州提)
　　　　(點荆廣/鑄錢卒)
梅梢春色弄㣲和作意南枝翦刻多月黒林間逢縞袂
霸陵醉尉誤誰何
(摭遺蜀州有紅梅數本郡侯構閣環墻以固之游人莫/得見也一日梅巳放有兩婦人凭欄語笑守梅吏走報)
(郡侯既啟鑰闃不見人唯於東壁有詩云南枝向暖北/枝寒一種春風有幾般憑仗髙樓莫吹笛大家留取倚)
(欄/干)
相逢月下是瑶臺藉草清樽連夜開明日酒醒應滿地
空令饑鶴啄莓苔
緑髮尋春湖畔回萬松嶺上一枝開而今縱老霜根在
得見劉郎又獨來
月地雲堦漫一樽玉奴(當作/兒)終不負東昏臨春結綺荒
荆棘誰信幽香是返魂
(牛僧孺周秦行記僧孺遇薄后潘妃楊妃戚妃作詩云/香風引到大羅天月地雲堦拜洞仙共道人間惆悵事)
(不知今夕是何年后曰今夕誰伴牛秀才戚辭潘亦辭/曰東昏以玉兒故身死國除不擬負他乃令王昭君夕)
(焉楊妃在坐自稱玉奴十洲記聚窟洲有返/魂香死尸在地聞香即活仙傳拾遺亦云)
日出冰湖散水花野梅官柳漸欹斜西郊欲就詩人飲
黄四娘東子羙家
(杜子羙江上獨歩尋花詩黄四/娘家花滿蹊千朶萬朶壓枝低)
君知蚤落坐先開莫著新詩句句催嶺北霜枝最多思
忍寒留待使君來
(李義山詩忍寒應欲試梅糚白/樂天新栽梅今年好待使君來)
冰盤未薦含酸子雪嶺先看耐凍枝應笑春風木芍藥
豐肌弱骨要人醫
寒雀喧喧凍不飛遶林空啅未開枝多情好與風流伴
不到雙雙燕語時
鮫綃翦碎玉簮輕檀暈糚成雪月明肯伴老人春一醉
懸知欲落更多情
(北夢瑣言張建章大夫於渤海遇水仙遺鮫綃自齎以/進明宗有事郊丘建章鄉人掌東序之寳言國璽外有)
(二物一即鮫綃也亦云夏/天清暑展開滿堂凛然)
縞帬練帨玉川家肝膽清新冷不邪穠李争春猶辦此
更教踏雪看梅花
(韓退之李花詩夜領張徹投盧仝乘雲共到玉皇家長/姬香御四羅列縞帬練帨無等差清寒瑩骨肝膽醒一)
(生思慮/無由邪)
　　　贈劉景文
荷盡已無擎雨蓋菊殘猶有傲霜枝一年好景君須記
最是橙黄橘緑時
　　　謝闗景仁送紅梅栽二首
年年芳信負紅梅江畔埀埀又欲開珍重多情闗令尹
直和根撥送春来
為君栽向南堂下記取他年著子時酸釅不堪調衆口
使君風味好攢眉
(歐陽歸田録丁晉公南遷過潭州作齋僧䟽云補仲/山之袞雖曲盡於一心和傅說之羮實難調於衆口)
　　　辯才老師退居龍井不復出入余往見之嘗出
　　　至風篁嶺左右驚曰逺公復過虎谿矣辯才笑
　　　曰杜子美不云乎與子成二老来往亦風流因
　　　作亭嶺上名曰過谿亦曰二老謹次辯才韻(辯/才)
　　　　(事見第十巻贈上/天竺辯才師詩注)
日月轉雙轂古今同一丘惟此鶴骨老凛然不知秋去
住兩無礙人天爭挽留去如龍出山雷雨巻潭湫来如
珠還浦魚鼈爭騈頭此生暫寄寓常恐名實浮我比陶
令媿師為逺公優送我還過谿谿水當逆流聊使此山
人永記二老游大千在掌握寧有别離憂
(賈島詩碌碌復碌碌百年雙轉轂漢楊惲傳古與今如/一丘之貉後漢孟嘗傳合浦郡海出明珠先時宰守貪)
(穢珠漸徙於交阯嘗為太守革易前弊未踰嵗去珠復/還周易貫魚以宮人寵無不利王弼曰駢頭相次似貫)
(魚也廬山記逺公與陶元亮陸修静語道不覺過虎谿/因相與大笑故作三笑圖再見栁子厚石門精室詩小)
(劫不逾瞬大/千若在掌)
　　　送程之邵僉判赴闕(程之邵名遵彦事見二十/八巻新茶送僉判程朝奉)
　　　　(詩注元祐三年龍圖閣待制熊伯通本自越/移杭尋改江寜而先生繼之之邵蓋是伯通)
　　　　(羅致幕府故有賢哉江/東守收此幕中竒之句)
夜光不自獻天驥良難知從来一狐腋或出五羖皮賢
哉江東守收此幕中竒無華豈易識既得不自隨留君
望此府助我憐其衰二年促膝語一旦長揖辭林深伏
猛在岸改潛珍移去此當安從失君徒自悲念君瑚璉
質當今臺閣宜去矣㑹有合豈常懐其私
(世說王東亭為宣武主簿既承藉有譽為一府之望舊/唐書韋思謙傳皇甫公義引為沛王府倉曹曰屈心為)
(數旬客以望此府禮記虎豹之皮示伏猛也/漢賈誼傳襲九淵之神龍分沕淵潛以自珍)
　　　寄梅宣義園亭(梅宣義者呉郡人子明之父子/明為杭州通判與東坡同僚嘗)
　　　　(以白石遺子明以奉其父載二十八巻此詩/云愛子幸僚友乆要疑弟昆又云明年過君)
　　　　(西蓋呉郡為滿去歸塗也先生後有除夜圄/空詩呈公濟子侔二通守不著子明當已去)
　　　　(官/耶)
仙人子真後還隠呉市門不惜十年力治此五畝園初
期橘為奴漸見桐有孫清池壓丘虎異石来湖黿敲門
無貴賤遂性各琴樽我本放浪人家寄西南坤敝廬雖
尚在小圃誰當樊羡君欲歸去奈此未報恩愛子幸僚
友乆要疑弟昆明年過君西飲我空缾盆
(漢梅福傳字子真少補南昌尉後去官棄妻子去九江/至今傳為仙其後人有見於㑹稽者變姓名為呉市門)
(卒僧文覽洞庭湖山記黿頭山形如黿欲行狀有眼鼻/山中所出貞石郡人琢而為器周易坤元亨西南得朋)
(東北喪朋王弼注西南致養之地與坤同道者/也詩國風折栁樊圃注云樊藩也圃菜園也)
　　　熙寧中軾通守此郡除夜直都聽囚繫皆滿日
　　　暮不得返舍因題一詩于壁今二十年矣衰病
　　　之餘復忝郡寄再經除夜庭事蕭然三圄皆空
　　　蓋同僚之力非拙朽所致因和前篇呈公濟子
　　　侔二通守
　　　　前詩
除日當蚤歸官事乃見留執筆對之泣哀此繫中囚小
人營餱糧墮網不知羞我亦戀薄禄因循失歸休不須
論賢愚均是為食謀誰能暫縱遣閔默愧前修
(㑹稽典録盛吉為廷尉毎至冬節獄囚當斷妻夜持燭/吉持丹筆垂泣相向舊唐書太宗紀嘗親録囚見應死)
(者閔之縱使歸家期以来秋就死仍敕天下死囚皆縱/遣使至期詣京師凡三百九十明年秋自詣朝堂無一)
(亡匿者上皆赦之楚辭離騷蹇吾法乎前修兮非時/俗之所服舊唐書裴寂傳高祖曰我與公無媿前修)
　　　　今詩
山川不改舊嵗月逝不留百年一俯仰五勝更王囚同
僚比岑范德業前人羞坐令老鈍守嘯諾獲少休卻思
二十年出處非人謀齒髪付天公缺壊不可修
(漢律歴志秦推五勝自以為獲水德注引漢書音義曰/五行相勝秦以周為火用水勝也五行有王相死囚休)
(廢岑范嘯諾詳後/漢黨錮傳注屢見)
　　　游寳雲寺得唐彦猷為杭州日送客舟中手書
　　　一絶句云山雨霏微不滿空畫船来往疾輕鴻
　　　誰知獨臥朱簾裏一榻無塵四面風明日送彦
　　　猷之子坰赴鄂州舟中遇微雨感歎前事因和
　　　其韻作兩首送之且歸其書唐氏(唐彦猷名詢/錢塘人仁宗)
　　　　(時為知制誥子坰字林夫父任為官熈寧初/上書青苗法不行宜誅大臣異議者王安石)
　　　　(喜其言薦使對賜進士出身為崇文校書用/鄧綰薦為監察御史同知諌院既而數論事)
　　　　(不見聽因百官起居日扣陛請對力數安石/用人變法非是至六十餘條上屢止之坰慷)
　　　　(慨自若且讀且論上下皆震悚安石為之請/去上意雖寤亦不深怒明日貶監廣州軍資)
　　　　(庫至是知鄂州後知湖泉二州卒於泉林夫/當先生廢棄於時其自附甚勤簡牘題跋可)
　　　　(以考見此詩餞行因得彦猷舊作用以為題/三十二巻又有賦靈隠詩長篇亦止述靈隠)
　　　　(天竺山川風物而巳其於林夫賢/否殊無一言及之意亦有在也)
二妙凋零筆法空忽驚雲海戲羣鴻清詩不敢私囊篋
人道黄門有父風
(晉衞瓘傳為尚書令與尚書郎索靖俱善草書時人號/一臺二妙瓘子恒為黄門郎善草𨽻書韋續書訣墨藪)
(梁武帝評鍾繇書如/雲鵠造天羣鳧戲海)
出處榮枯一笑空十年社燕與秋鴻誰知白首長河路
還臥當時送客風
(賈島詩長江風送/客孤館雨留人)
　　　送江公著知吉州(江公著字晦叔桐廬人舉進/士為洛陽尉遇乆旱微雨作)
　　　　(詩云雲葉紛紛雨腳勻亂花柔草長精神雷/車卻碾前山過不灑原頭陌上塵司馬温公)
　　　　(於士人家見之為稱薦由此知名元祐初以/近臣薦通判陳州後歴提㸃湖南刑獄京西)
　　　　(轉運/副使)
三呉行盡千山水猶道桐廬更清美豈惟濁世隠狂奴
時平亦出佳公子初冠惠文讀城旦晩入奉常陪劍履
方將華省起彈冠忽憶釣臺歸洗耳未應良木棄大匠
要使名駒試千里奉親官舍當有擇得郡江南差可喜
白粲連檣一萬艘紅糚執樂三千指簿書期㑹得餘閒
亦念人生行樂耳(公自注二耳義/不同故得重用)
(呉郡圖經續記漢永建四年分㑹稽為呉郡與呉興丹/陽號為三呉後漢嚴光傳司徒侯霸奉書光答曰懐仁)
(輔義天下恱阿諛順㫖要領絶霸封奏之帝笑曰狂奴/故態也又光武曰咄咄子陵不相助為理耶光曰唐堯)
(著德巢父洗耳士故有志何至相迫乎乃歸富春後人/名其釣處為嚴陵灘漢張敞傳秦時獄法吏冠柱後惠)
(文儒林轅固傳太后曰安/得司空城旦書乎再見)
　　　聞錢道士與越守穆父飲酒送一壺
龍根為脯玉為漿下界寒醅亦漫嘗一紙鵝經逸少醉
他年鵬賦謫仙狂金丹自足留衰鬂苦淚何須㸃别膓
呉越舊邦遺澤在定應符竹付諸郎
(𤣥怪録巴卭人有橘園剖二大橘中有二老叟相對象/戲一叟曰僕饑虛矣須龍根脯食之袖出一草根削食)
(食訖以水噀之化為一龍共乘之風雨晦㝠忽失所在/十洲記瀛洲有玉膏如酒名曰玉酒飲杯輒醉令人長)
(生又上元夫人謂漢武帝曰鳴天鼔飲玉漿晉王羲之/傳山隂有一道士好養鵝羲之往觀焉意甚恱固求市)
(之道士曰為寫道德經當舉羣相贈羲之欣然寫畢籠/鵝而歸仙傳拾遺管霄霞籠紅鵝一雙遺之請書黄庭)
(經李太白大鵬賦序見司馬子微謂余可與神/遊八極之表因著大鵬遇希有鳥賦以自廣)
　　　次韻劉景文路分上元
華燈閟艱嵗冷月挂空府三呉重時節九陌自歌舞云
從月幾望遂至一百五嘉辰可屈指樂事相繼武今宵
掃雲陣極目淨天宇嬉遊各忘歸闐咽頃未覩飛毬互
明滅激水相吞吐老去反兒童歸来尚鐃鼔新年消暗
雪舊嵗添絲縷何時九江城相對兩漁父(公自注予舊/欲卜居廬山)
(景文近買宅江州周易月幾望馬匹亡無咎激水/謂水燈也韓退之陸渾火詩山狂谷狠相吐吞)
　　　再和楊公濟梅花十絶
一枝風物便清和㸔盡千林未覺多結習已空從著袂
不須天女問云何
(維摩經有天女/散華注屢見)
天教桃李作輿臺故遣寒梅第一開憑仗幽人收艾納
國香和雨入青苔
(左傳昭七年芉尹無宇曰人有十等下所以事上上所/以共神也故王臣公公臣大夫大夫臣士士臣皁皁臣)
(輿輿臣𨽻𨽻臣僚僚臣僕僕臣臺馬有圉牛有牧以待/百事廣志艾納松皮上蘚衣合和諸香燒之其烟團聚)
(清白可愛出本草注香/譜云艾納出西國似艾)
白髪思家萬里回小軒臨水為花開故應剰作詩千首
知是多情得得来
人去殘英滿酒尊不堪細雨濕黄昏夜寒那得穿花蝶
知是風流楚客魂
春入西湖到處花帬腰芳草抱山斜盈盈解佩臨煙浦
脈脈當壚傍酒家
(白樂天春望詩誰開湖寺西南路草緑帬腰一道斜韓/詩外傳鄭交甫將適南楚遵彼漢皋臺下遇二女佩兩)
(珠大如雞卵交甫曰欲子之佩二女解以與之交甫既/行顧不見二女佩亦失之列仙傳亦云漢司馬相如傳)
(文君與相如俱之臨卭/買酒舍乃令文君當壚)
莫向霜晨怨未開白頭朝夕自相催斬新一朶含風露
恰似西廂待月来
(杜子美梅花詩朝夕催人自白頭麗情集鶯鶯詩待/月西廂下臨風户半開隔牆花影動疑是玉人来)
洗盡鉛華見雪肌要將真色鬬生枝檀心已作龍涎吐
玉頰何勞獺髓醫
(沈立之香譜龍涎香出大食國國人候島林上有異禽/翔集下有羣魚游泳則必有伏龍吐涎浮於水上舟人)
(或採得之則為巨富其涎如膠毎兩與金等獺/髓用孫和誤傷鄧夫人事載酉陽雜爼注已見)
湖面初驚片片飛尊前吹折最繁枝何人㑹得春風意
怕見梅黄雨細時
長恨漫天栁絮輕只將飛舞占清明寒梅似與春相避
未解無私造物情
北客南来豈是家醉㸔參月半横斜他年欲識呉姬面
秉燭三更對此花
　　　與葉淳老侯敦夫張秉道同相視新河秉道有
　　　詩次韻二首(浙江潮自海門東来埶如雷霆而/浮山峙於江中與魚浦諸山犬牙)
　　　　(相錯洄洑激射嵗敗公私船不可勝計前知/信州侯臨葬親杭之南蕩往来相視地形反)
　　　　(復講求建議自浙江上流地名石門竝山而/東鑿為運河引浙江及谿谷諸水二十二里)
　　　　(以達於江又竝江為岸凡八里以達於龍山/之大慈浦自浦北折抵小嶺鑿嶺六十五丈)
　　　　(以達於古河浚古河四里以達於龍山運河/以避浮山之嶮人皆以為便時公與前轉運)
　　　　(使葉温叟轉運判官張璹同往按視如臨言/遂奏䟽以聞乞令三省㸔詳支賜錢物委臨)
　　　　(監督而公以是月召還役竟不成先是杭之/西湖水涸草生漸成葑田公取葑積之湖中)
　　　　(為長堤以通南北杭人名為蘇公堤故云我/鑿西湖還舊觀一眼已盡西南碧勸農使者)
　　　　(非常人謂温叟上饒使君更超軼謂臨也淳/老温叟字敦夫臨字張秉道乃呉興六客之)
　　　　(一時客/於杭)
君不見元帥府前羅萬㦸濤頭未順千弩射至今鳯凰
山下路長借一箭開兩翼我鑿西湖還舊觀一眼已盡
西南碧又將回奪浮山險千艘夜下無南北坐陳三策
本人謀惟留一諾待我畫老病思歸真暫寓功名如幻
終何得從来自笑畫蛇足此事何殊食雞肋憐君嗜好
更迂闊得我新詩喜折屐江湖麤了我竟歸餘事後来
當潤色一菴閑臥洞霄宫井有丹砂水長赤
(北夢瑣言杭州連嵗潮頭直打羅刹石呉越錢尚父俾/張弓弩侯潮至逆而射之由是漸退羅刹石化而為陸)
(地遂列廩庾焉漢溝洫志待詔賈讓言治河有上中下/䇿後漢楊修傳曹操出教曰雞肋外曹莫能曉修獨曰)
(雞肋食之則無所得棄之則如可惜公歸計决矣乃令/外白解嚴操於是廻師杭州圖經洞霄宫在餘杭縣西)
(南十/八里)
荆溪父老愁三害下斬長蛟本無頼平生倔强韓退之
文字猶為鰐魚戒石門之役萬金耳首鼠不為吾已隘
江湖開塞古有數兩鵠飛来告成壊勸農使者非常人
一言巳破黎民駭上饒使君更超軼坐睨浮山如累塊
髯張乃我結韈生詩酒淋漓出狂怪我作水衡生作丞
他日歸朝同此拜
(晉周處傳不修細行州曲患之嘗謂父老曰時和嵗豐/何苦不樂父老曰三害未除何樂之有處問之答曰南)
(山白額獸長橋蛟并子為三處乃入山射殺猛獸投水/搏蛟經三日不出人以為死皆相慶處乃斬蛟而返遂)
(厲志好學期年州府交辟處義興陽羡人荆溪在陽羡/史記漢高祖紀大人常以臣無頼晉均曰江淮之間謂)
(小兒多詐狡獪為無頼倔强字出漢書舊唐書李逢吉/傳韓愈性木强古詩話韓退之詩尤工用韻寛則泛入)
(旁韻窄則不復旁出木强可見也兩鵠用翟方進鴻隙/大陂謡語已再見列子周穆王執化人之袂騰而上者)
(中天廼止暨及化人之宫俯而視之其宫榭若累塊積/蘇焉漢張釋之傳王生者善為黄老言嘗召居廷中公)
(卿盡㑹立王生曰吾韈解顧謂釋之為我結韈釋/之跪而結之水衡丞用漢龔遂及王生事巳再見)
　
　
　
　
　
　
　
　
　
　
　施註蘇詩巻二十九
欽定四庫全書
　施注蘇詩巻三十
　　　　　　　　　　　　宋　蘇　軾　撰
　　　　　　　　　　　　　　施元之　原註
　　　　　　　　　　　　武進邵長蘅　刪補
　　詩五十七首
　　　　(起守杭州洎元祐辛未/召還尋出守潁州作)
　　　椶筍(幷引/)
　　椶筍狀如魚剖之得魚子味如苦筍而加甘芳
　　蜀人以饌佛僧甚貴之而南方不知也筍生膚
　　毳中蓋花之方孕者正二月間可剝取過此苦
　　澀不可食矣取之無害於木而宜於飲食法當
　　烝熟所施畧與筍同蜜煮酢浸可致千里外今
　　以餉殊長老
贈君木魚三百尾中有鵝黄子魚子夜叉剖癭欲分甘
籜龍藏頭敢言美願隨蔬果得自用勿使山林空老死
問君何事食木魚烹不能鳴固其理
(摭言王璘詩芍藥花開菩薩面椶櫚葉散夜叉頭晉王/羲之傳有一味之甘剖而分之莊子山木篇夫子出於)
(山舍故人之家故人喜命䜿子殺鴈而烹之䜿子請曰/其一能鳴其一不能鳴請奚殺主人曰殺不能鳴者)
　　　次韻曹子方龍山真覺院瑞香花(曹子方名輔/已見二十七)
　　　　(巻/)
幽香結淺紫來自孤雲岑骨香不自知色淺意殊深移
栽青蓮宇遂冠薝蔔林紉為楚臣佩散落天女襟君持
風霜節耳冷歌笑音一逄蘭蕙質稍囘鐵石心置酒要
姸暖飬花須晏隂及此隂晴閒恐致慳嗇霖彩雲知易
散鷤䳏憂先吟明朝便陳迹試著丹青臨
(阿彌陀經舍利弗極樂國池中蓮華大如車輪青色青/光李太白東林詩我尋青蓮宇獨徃謝城闕維摩經如)
(入薝蔔林惟嗅薝蔔不嗅餘香唐釋仲休花品每至牡/丹開月多有輕雲微雨謂之飬花天文酒清話俗有慳)
(値風嗇値雨之説詳已見揚雄反離騷/徒恐鷤䳏之将鳴兮顧先百草為不芳)
　　　次韻曹子方運判雪中同遊西湖
詞源灧灧波頭展清唱一聲巖谷滿未容雪積句先高
豈獨湖開心自逺雲山已作歌眉淺山下碧流清似眼
尊前侑酒只新詩何異書魚餐蠧簡
　　　次韻仲殊雪中遊西湖二首
夜半幽夢覺稍聞竹葦聲起續凍折絃為鼔一再行曲
終天自明玉樓已崢嶸有懷二三子落筆先飛霙共為
竹林㑹身與孤鴻輕秀語出寒餓身窮詩乃亨禪老復
何為笑指孤煙生我獨念粲者誰與予目成
(杜荀鶴詩夜深知雪重卧聞折竹聲賈島朝飢詩坐聞/西牀琴凍折兩三絃詩國風見此粲者楚辭九歌滿堂)
(兮美人忽獨/與余兮目成)
寶雲樓閣鬧千門林靜初無一鳥喧閉户莫教風掃地
巻簾疑有月臨軒水光瀲灧猶浮碧山色空濛巳斂昏
乞得湯休奇絶句始知鹽雪是陳言
(寶雲寺名南史宋徐湛之傳廣陵有沙門釋惠休善屬/文湛之與之厚世祖特令還俗姓湯位至揚州從事史)
　　　次韻參寥同前
朝來處處白氈鋪樓閣山川盡一如總是爛銀幷白玉
不知奇貨有誰居
(史記吕不韋傳子楚不得意不韋/賈邯鄲見而憐之曰此奇貨可居)
　　　送小本禪師赴法雲
寓形天宇間出處㑹有役澹然都無營百年何由畢山
林等憂患軒冕亦戲劇我來即歸休師寧要安逸王城
滿豪傑議論紛黑白聖諦第一義對面誰不識師來亦
何事孤月挂空碧是身如浮雲安得限南北出岫本無
心既雨歸亦得珠泉有舊約何年挂缾錫
(傳燈録梁武帝問逹磨如何是聖諦第一義又問對朕/者誰答云不識互見上巻葉教授和溽字韻詩注挂錫)
(注巳/見)
　　　書渾令公燕魚朝恩圖
咸寧英氣似汾陽夜飲軍容出紅糚不須纒頭萬匹錦
知君未辦作呂強
(唐書渾瑊繇樓煩郡王徙咸寧郭子儀封汾陽郡王唐/魚朝恩傳朝恩為天下觀軍容宣慰處置使大唐故事)
(稽疑代宗詔王縉等就郭子儀為軟脚局朝恩以錦綵/數萬與伎人纒頭後漢吕強傳為中常侍清忠奉公黃)
(巾賊起帝問所宜施/行強請先赦黨人)
　　　次韻劉景文西湖席上
二老長身屹兩峰常撞大呂應黃鍾將辭鄴下劉公幹
郤見雲間陸士龍白髪憐君略相似青山許我定相從
吾今官巳六百石慙愧當年邴曼容
(周禮大師掌六律六同以合陰陽之聲陽聲黄鍾隂聲/大吕三國魏王粲傳始文帝為五官将及平原侯植好)
(文學東平劉楨字公幹竝見友善時在鄴宫晉陸雲傳/與荀隱素未相識常㑹張華坐華曰今日相遇可勿為)
(常談雲因抗手曰雲間陸士龍隱曰日下荀鳴鶴雲字/士龍隱字鳴鶴漢兩龔傳琅邪邴漢以清行徵用王莽)
(秉政遂歸老於鄉里兄子曼容亦以飬志自修/為官不肎過六百石輒自免去其名過出於漢)
　　　次韻答馬忠玉
坡陀巨麓起連峰積累當年慶自鍾靈運子孫俱得鳳
慈明兄弟孰非龍河梁㑹作看雲别詩社何妨載酒從
祗有西湖似西子故應宛轉為君容
(南史謝靈運子鳳鳳子超宗好學有文辭帝謂殊有鳳/毛見本傳後漢苟爽傳字慈明潁川為之語曰荀氏八)
(龍慈明無雙李陵與蘇武别詩攜手上河梁游子暮何/之又曰仰視浮雲馳奄忽互相踰長當從此别且復立)
(斯須又杜詩别時孤雲今/不飛時復看雲淚橫臆)
　　　予去杭十六年而復來畱二年而去平生自覺
　　　出處老少麤似樂天雖才名相逺而安分寡求
　　　亦庶幾焉三月六日來别南北山諸道人而下
　　　天竺惠凈師以醜石贈行作三絶句
當年衫鬢兩青青強說重臨慰别情衰髪祗今無可白
故應相對話來生
出處依稀似樂天敢將衰朽較前賢便從洛社休官去
猶有閒居二十年
(白樂天醉吟先生傳宦遊三十載将老退居洛下尋水/望山如此者凡十年予時年六十有七墓誌云終於東)
(都履道私第春/秋七十有五)
在郡依前六百日山中不記幾囘來還将天竺一峰去
欲把雲根到處栽
　　　次韻答黃安中兼簡林子中
老去心灰不復然一麾江海意方堅那堪黃散付子度
空羡蘇杭飬樂天病肺一春難白酒别腸三夜繞朱絃
羣仙政欲吾歸去共把清風借玉川
(漢韓安國傳坐法抵罪獄吏田甲辱安國安國曰死灰/不復然乎甲曰然則溺之杜牧之赴吳興詩乞得一麾)
(江海去樂遊原上望昭陵南史蔡廓傳字子度為吏部/尚書問中書令傅亮曰選事若悉以見付不論不然不)
(能拜也云云詳已見前又蔡凝傳宣帝欲用錢肅為黃/門侍郎凝曰黃散之職故須人門兼美白樂天吳郡詩)
(石記貞元初韋應物為蘓州牧房孺復為杭州牧韋嗜/詩房嗜酒予旅二郡以當時心言異日蘇杭苟獲一郡)
(足矣今以中書舍人聞領二州之風景韋房之詩酒兼/有之矣又詩去年脱杭印今日佩蘇印玉川清風用盧)
(仝句注/再見)
　　　畱别蹇道士拱辰
黑月在濁水何曾不清明寸田滿荆棘棃棗無從生何
時反吾真歲月今崢嶸屢接方外士早知俗縁輕庚桑
託雞鵠未肎化南榮晩識此道師似有宿世情笑指北
山雲訶我不歸耕仙人漢隂馬微服方地行
(楞嚴經明還日輪暗還黒月佛書西土於一月中三十/日内分前十五日為白月後十五日為黒月按今沙門)
(戒牒中第一念亦云莊子庚桑楚篇庚桑子謂南榮趎/曰奔蜂不能化藿蠋越雞不能伏鵠卵魯雞固能矣今)
(吾才小不足以化子子胡不南見老子神仙傳隂長生/新野人後漢隂皇后之屬籍少居富貴不好榮利知馬)
(明生得度世之術乃執御者之禮事之十餘年不懈明/生曰子真得道矣乃授以丹經教之合丹二仙既合丹)
(成不樂昇天但服半劑/為地仙故言地行也)
　　　次韻子由書王晉卿畫山水
老去君空見畫夢中我亦曾游桃花縱落誰見水到人
閒伏流
(杜子美觀山水圖詩人間長見畫老去恨空聞/又蕭駙馬山亭詩伏流何處入亂石閉門高)
山人昔與雲俱出俗駕今隨水不囘頼我胷中有佳處
一樽時對畫圖開
(陶淵明歸去來辭雲無心而出岫孔德/璋北山移文請囘俗士駕為吾謝逋客)
　　　又書王晉卿畫四首
　　　　山隂陳迹
當年不識此清真強把先生擬季倫等是人間一陳迹
聚蚊金谷本何人
(李白王右軍詩右軍本清真蕭灑在風塵晉王羲之傳/人以蘭亭叙方石崇金谷集叙崇字季倫韓退之贈張)
(祕書詩雖得一餉樂/有如聚飛蚊再見)
　　　　雪谿乘興
谿山雪月兩佳哉賔主談鋒夜轉雷猶言不見戴安道
為問適從何處來
(晉戴逵字安道訪戴用王徽之事再見唐武儒衡傳元/稹倚宦官知制誥儒衡鄙之㑹食𤓰蠅集其上儒衡揮)
(以扇曰適從何/處來遽集於此)
　　　　四明狂客
毫端偶集一微塵何處溪山非此身狂客思歸便歸去
更求敕賜枉天真
(韓退之雜詩下視寓九州一塵集毫端再見唐賀知章/自號四明狂客天寶初請為道士還鄉詔許之又詔賜)
(鏡湖剡溪一/曲注再見)
　　　　西塞風雨
斜風細雨到來時我本無家何處歸仰看雲天真箬笠
旋収江海入蓑衣
(續仙傳張志和漁父詞云西塞山邊白鳥飛桃花流/水鱖魚肥青箬笠綠蓑衣斜風細雨不須歸再見)
　　　破琴詩(并引/)
　　舊說房琯開元中嘗宰盧氏與道士邢和璞出遊
　　過夏口村入廢佛寺坐古松下和璞使人鑿地得
　　甕中所藏婁師德與永禪師書笑謂琯曰頗憶此
　　邪琯因悵然悟前生之為永師也(房琯事出鄭處/誨明皇雜録見)
　　(高道/傳)故人柳子玉寶此畫云是唐本宋復古所臨
　　者元祐六年三月十九日予自杭州還朝宿吳淞
　　江夢長老仲殊挾琴過余彈之有異聲就視琴頗
　　損而有十三絃予方嘆息不巳殊曰雖損尚可修
　　曰奈十三絃何殊不答誦詩云度數形名本偶然
　　破琴今有十三絃此生若遇邢和璞方信秦箏是
　　響泉予夢中了然識其所謂既覺而忘之明日晝
　　寢復夢殊來理前語再誦其詩方驚覺而殊適至
　　意其非夢也問之殊蓋不知是歲六月見子玉之
　　子子文京師求得其畫乃作詩幷書所夢其上子
　　玉名瑾善作詩及行草書復古名廸畫山川草木
　　蓋妙絶一時仲殊本書生棄家學佛通脱無所著
　　皆奇士也
破琴雖未修中有琴意足誰云十三絃音節如佩玉新
琴空高張絃聲不附木宛然七絃箏動與世好逐陋矣
房次律因循墮流俗懸知董庭蘭不識無絃曲
(舊唐書房琯傳為宰相無匪懈之意但與劉秩等高談/虛論此外則聽董庭蘭彈琴庭蘭自是大招納貨賄琯)
(字次律晉陶潜曰但識琴/中趣何勞絃上聲再見)
　　　題王晉卿畫後
醜石半蹲山下虎長松倒卧水中龍試君眼力看多少
數到雲峰第幾重
　　　贈武道士彈賀若
清風終日自開簾凉月今宵肎挂簷琴裏若能知賀若
詩中定合愛陶潜
(續湘山野録太宗皇帝作九絃琴七絃阮酷愛宮調中/小調子乃隋賀若弼所撰其一最優古而亡其名琴家)
(祗命曰/賀若)
　　　元祐六年六月自杭州召還汶公館我於東堂
　　　閲舊詩巻次諸公韻三首
半熟黃粱日未斜玉堂隂合手栽花卻尋(一作/思)三十年
前味未飯鐘時巳飯(一作/飲)茶
夢覺還驚屧響廊故人來炷影前香鬢須白盡成何事
一帖空存老遂良
(法帖褚遂良云即/日遂良䰅髪盡白)
尺一東來喚我歸衰年巳迫故山期文章曹植今堪笑
卻巻波瀾入小詩
(漢匈奴傳漢遺單于書以尺一牘後漢陽球傳徙衞尉/敕尚書令召拜不得稽畱尺一按尺一版謂詔䇿也見)
(漢官儀杜酬高蜀州詩/文章曹植波瀾濶再見)
　　　次韻子由書王晉卿畫山水一首而晉卿和二
　　　首
誤㸃故教同子敬雜篇真欲擬湯休壠雲寄我山中信
雪月追君谿上舟㑹看飛仙虎頭篋郤來顛倒拾遺裘
王孫辦作元真子細雨斜風不濕鷗
(晉王獻之傳字子敬桓温使書扇筆誤落因畫作烏駮/㹀牛甚妙南史湯休注見本巻又江淹作雜擬三十首)
(有擬湯休上人詩云西北秋風至楚客思悠哉日暮碧/雲合佳人殊未來本事詩梁高祖問陶𢎞景山中何所)
(有陶為詩曰山中何所有嶺上多白雲只可自怡悅不/堪持寄君名畫記顧愷之小字虎頭飛仙用桓𤣥發厨)
(竊畫事詳見廿六巻次韻米黻詩注杜子美北征詩天/吳及紫鳳顛倒在短褐子美以至德二年拜左拾遺見)
(本傳續仙傳張志和/號𤣥真子注屡見)
此境眼前聊妄想幾人林下是真休我今心似一潭月
君已身如萬斛舟看畫題詩雙鶴鬢歸田送老一羊裘
明年兼與士龍去萬頃蒼波沒兩鷗
(圓覺經展轉妄想無有是處寒山詩吾心似秋月碧潭/清皎潔杜䕫州絶句萬斛之舟行若風北史房法夀傳)
(得一羊裘欣然自足晝則樵蘇夜誦經史晉陸雲字士/龍士衡弟詩以况子由也杜贈韋左丞詩白鷗沒浩蕩)
(萬里誰/能馴)
　　　感舊詩(幷引/)
　　嘉祐中予與子由同舉制䇿寓居懷逺驛時年二
　　十六而子由二十三耳一日秋風起雨作中夜翛
　　然始有感慨離合之意自爾宦遊四方不相見者
　　十嘗七八每夏秋之交風雨作木落草衰悽然有
　　此感蓋三十年矣元豐中謫居黃岡而子由亦貶
　　筠州嘗作詩以記其事元祐六年予自杭州召還
　　寓居子由東府數月復出領汝隂時予年五十六
　　矣乃作詩畱别子由而去
牀頭枕馳道雙闕夜未央車轂鳴枕中客夢安得長新
秋入梧葉風雨驚洞房獨行殘月影悵焉感初凉筮仕
記懷逺謫居念黃岡一住三十年此懷未始忘扣門呼
阿同安寢已太康青山映華髪歸計三月糧我欲自汝
陰徑上潼江章想見氷槃中石蜜與杮霜(公自注予欲/請東川而歸)
(二物皆東/川所出)憐子遇明主憂患已再嘗報國何時畢我心
久已降
(江淹擬古詩雙闕指馳道朱宮羅第宅詩小雅夜如何/其夜未央按東府在馳道旁故云枕馳道也阿同子由)
(一字同叔唐地里志潁/州汝隂郡梓州梓潼郡)
　　　西湖秋涸東池魚窘甚因㑹客呼網師遷之西
　　　池為一笑之樂夜歸被酒不能寐戲作放魚一
　　　首
東池浮萍半黏塊裂碧跳青出魚背西池秋水尚涵空
舞闊搖深吹荇帶吾僚有意為遷居老守縱饞那忍膾
縱橫爭看銀刀出瀺灂初驚玉花碎但愁數罟損鱗鬛
未信長堤隔濤瀬濊濊發發須臾閒圉圉洋洋尋丈外
安知中無蛟龍種尚恐或有風雲㑹明年春水漲西湖
好去相忘渺淮海
(杜子美詩水荇牽風翠帶長韓退之詩出網銀刀亂上/林賦臨坻注壑瀺灂霣墜字林曰瀺灂小水聲也又潘)
(岳閑居賦游鱗瀺灂數罟用孟子字詩國風施罛濊濊/鱣鮪發發鄭氏注罛魚罟濊濊施之水中發發盛貎孟)
(子趙氏注圉圉魚在水羸劣之貎洋洋舒緩搖尾之貌/北户雜録陶朱公飬魚經云魚至三百六十頭則有蛟)
(龍長之因風雨則飛去三國周瑜曰蛟龍得雲雨終非/池中物莊子大宗師魚相忘於江湖人相忘於道術)
　　　復次放魚韻答趙承議陳教授(趙景貺/陳履常)
擾擾萬生同一塊搶榆不羡培風背青丘已吞雲夢芥
黃河復繚天門帶長譏韓子隘且陋一飽鯨魚何足膾
東坡也是可憐人披抉泥沙收細碎逝將歸修(一作/休)八
節灘又欲往釣七里瀨正似此魚逃網中未與造物遊
數外且將新句調二子湖上秋高風月㑹為君更喚木
腸兒腳扣兩舷歌小海
(莊子逍遙逰九萬里則風斯在下矣而後乃今培風背/負青天而莫之天閼者而後乃今将圖南蜩與鸒鳩笑)
(之曰我决起而飛搶榆枋時則不至而控於地而巳矣/奚以九萬里而南為漢功臣年表封爵之誓曰使黃河)
(如帶泰山若厲泰山記山頂有大天門小天門黃河去/嶽三百餘里日觀望之如帶韓退之贈劉師服詩巨緡)
(東釣儻可期與子共飽鯨魚膾白樂天開八節灘詩序/云東都龍門潭之南有八節灘顧野王輿地志七里灘)
(在東陽江下與嚴陵瀬相接晉夏統傳賈充謂統曰頗/能作鄉土間曲乎統曰國人痛伍子胥忠烈為小海唱)
(於是以足扣船引聲喉轉充使伎女之徒盛服金翠繞/其船三匝統危坐若無所聞充曰此吳兒木腸石心也)
(韓退之荷花詩腳/敲兩舷叫吳歌)
　　　九月十五日觀月聽琴西湖示坐客
白露下衆草碧空巻微雲孤光為誰來似為我與君水
天浮四坐河漢落酒樽使我氷雪腸不受麴糵醺尚恨
琴有絃出魚亂湖紋哀彈奏舊曲妙耳非昔聞良時失
俯仰此見寧朝昏懸知一生中道眼無由渾
(宋玉九辯白露既下百草兮奄離披此梧楸韓退之秋/懷詩白露下百草蕭蘭共憔悴荀子瓠巴鼓瑟游魚出)
(聽/)
　　　復次韻謝趙景貺陳履常見和兼簡歐陽叔弼
　　　兄弟(趙景貺名令畤神宗初以承議郎簽書判/官在東坡潁川幙府公謂其吏事通敏文)
　　　　(采俊麗志節端亮議論英發時教授陳履常/公門人相與倡醻既力薦於朝又為著說改)
　　　　(字德麟公由潁徙揚自揚召入再上疏薦之/遂除光禄丞紹興間封安定郡王履常名師)
　　　　(道家彭城少而好學苦志年十六以文謁曾/子固知其必以文高世通於詩經尤䆳詩禮)
　　　　(為文精深雅奥喜作詩小不中意輙焚去存/者財十一熙寧中王氏之學盛行履常心非)
　　　　(其說遂絶意進取元祐初公與傅欽之堯俞/孫莘老覺薦其文行起家為徐州教授公守)
　　　　(杭履常以知已之義求郡檄送行守不聽以/疾謁告别於南京詩云豈不畏簡書放麑誠)
　　　　(不忍後除太學博士言者用是論之改教授/潁州復相從於此家素窮或經日不炊澹如)
　　　　(也召為秘書省正字卒歐陽叔弼名棐季黙/名辯皆文忠子此詩云或勸莫作詩兒輩工)
　　　　(織紋當元豐間公坐詩遷謫至是賈易趙君/錫又以揚州詩有山寺歸來聞好語之句為)
　　　　(聞神宗上仙之報而作宣仁力為辯明君錫/輩徙官而公亦丐潁以去此聯意實在此是)
　　　　(家有甘井汲多終不渾/則以文忠公家而發也)
能詩李長吉識字楊子雲端能望此府坐嘯獲兩君逝
将江湖去浮我五石樽眷焉復少畱尚為世所醺或勸
莫作詩兒輩工織紋朱絃寄三嘆未害俗耳聞共尋兩
歐陽伐薪照黃昏是家有甘井汲多終不渾
(唐李賀傳字長吉七歳能辭章韓愈使賦詩援筆輒就/漢楊雄傳字子雲劉棻嘗從雄學作竒字杜子美醉時)
(歌子雲識字終投閣舊唐書韋思謙傳屈公數旬以望/此府再見莊子逍遥遊子有五石之瓠何不慮以為大)
(樽而浮乎江湖杜宿贊公土室詩明燃林中薪暗汲/古底井又示從孫濟詩淘米少汲水汲多井水渾)
　　　送歐陽主簿赴官韋城四首(名憲文/忠公孫)
鳳雛驥子日相高白髮蒼顔笑我曹讀徧牙籖三萬軸
欲來小邑試牛刀
出處年來恨不齊一尊臨水記分攜江湖咫尺吾将老
汝潁東流子卻西
白馬津頭春水來白魚猶喜似江淮使君已復冰堂酒
更勸重新畫舫齋
(九域志滑州黎陽津一名白馬津漢酈食其傳守白馬/之津歐陽畫舫齋記予至滑之三月即其署東偏之室)
(為燕居名曰畫舫/齋韋城滑屬邑)
道傍垂白定霑巾正似當年緑髪新故國依然喬木在
典刑復見老成人
　　　泛潁
我性喜臨水得潁意甚奇到官十日來九日河之湄吏
民笑相語使君老而癡使君實不癡流水有令姿遶郡
十餘里不駛亦不遲上流直而清下流曲而漪畫船俯
明鏡笑問汝為誰忽然生鱗甲亂我須與眉散為百東
坡頃刻復在茲此豈水薄相與我相娯嬉聲色與臭味
顛倒眩小兒等是兒戲物水中少磷緇趙陳兩歐陽同
參天人師觀妙各有得共賦泛潁詩
(陶淵明和尚西曹詩蕤賓五月中清朝起南颸不駛亦/不遲飄飄吹我衣劉禹錫牛渚詩秋江鱗甲生又白樂)
(天詩伊水細浪鱗甲生莊子水靜則明燭須眉傳燈録/良价禪師過水觀影大悟有偈曰我今獨自往處處得)
(逄渠渠今正是我我今不是渠按公詩散為百東坡/頃刻復在茲正暗用禪師語老子常無欲以觀其妙)
　　　六觀堂老人草書(公自注六觀取金剛經夢幻/等六物也老人僧了性精於)
　　　　(醫而善草書下筆有逺韻/而人莫知貴故作此詩)
物生有象象乃滋夢幻無根成斯須方其夢時了非無
泡影一失俯仰殊清露未晞電巳徂此滅滅盡乃真吾
云如死灰實不枯逄場作戲三昧俱化身為醫忘其軀
草書非學聊自娯落筆巳喚周越奴蒼鼠奮髥飲松腴
剡藤玉板開雪膚遊龍天飛外人呼莫作羞澀羊氏姝
(左傳僖公十五年韓簡曰龜象也筮數也物生而後有/象象而後有滋滋而後有數金剛經一切有為法如夢)
(幻泡影如露亦如電應作如是觀傳燈録鄧隱峰對馬/祖曰竿木隨身逄塲作戲法書苑周越善草書而不逮)
(懐素又先生不喜周越草書謂其險劣嘗跋懐素帖云/此書不佳乃似周越晉王羲之傳善𨽻書論者稱其筆)
(勢以為飄若遊雲矯若驚龍韋續書訣墨藪梁武帝評/羊欣書如大家婢為夫人雖加位遇而舉止羞澀終不)
(近似法書/苑亦云)
　　　次韻劉景文見寄
淮上東來雙鯉魚巧將詩信渡江湖細看落墨皆松瘦
想見掀髥正鶴孤烈士家風安用此書生習氣未能無
莫因老驥思千里醉後哀歌缺唾壺
(晉王敦傳每酒後輙詠魏武樂府老驥伏櫪志/在千里云云以如意擊唾壺以為節壺邉盡缺)
　　　次韻趙景貺督兩歐陽詩破陳酒戒
商也哀未忘歳月忽已秋祥琴雖未調餘悲不敢留矧
此乃韻語未入金石流羲之生五子(一作/之)總角出銀鉤
吾家有二許下筆兩不休君言不能詩此語人信不千
鍾斯為堯百榼斯為丘陋矣陶士行當以大白浮酒中
那有失醉則不驚鷗明當罰二子已洗兩玉舟
(檀弓子夏既除喪而見與之琴和之而不和彈之而不/成聲作而曰哀未忘也先王制禮弗敢過也晉王羲之)
(傳有七子知名者五人索靖傳作草書狀曰婉若銀鉤/飄若驚鸞二許謂蘇許公父子瓌頲也故曰吾家魏文)
(帝典論論文云班固與弟超書曰武仲以能屬文為蘭/臺令史下筆不能自休後漢孔融傳曹操制酒禁融頻)
(書爭之曰堯不千鍾無以建太平孔非百榼無以堪上/聖又孔叢子子路嗑嗑尚飲百榼云云已見前晉陶侃)
(傳字士行每飲酒有定限殷浩等勸更少進侃悽懷良/久曰年少時曾有酒失亡親見約故不敢踰大白注再)
(見周禮秋嘗冬烝祼用􁎒彝黃彝皆有舟王注二/子謂歐與陳兩玉舟則先生實有揚州藥玉船也)
　　　叔弼云履常不飲故不作詩勸履常飲
我本畏酒人臨觴未嘗訴平生坐詩窮得句忍不吐吐
酒茹好詩肝胃生滓汙用此較得喪天豈不足付吾儕
非二物歲月誰與度悄然得長愁為計巳大誤二歐非
無詩恨子不飲故強為嚼一酌将非作愁具成言如皦
日援筆當自賦他年五君詠山王一時數
(白樂天思舊詩且進盃中物其餘皆付天左傳襄公二/十七年宋向戌從子木成言於楚詩國風謂余不信有)
(如皦日南史顏延年作五君詠/山濤王戎以貴顯被黜再見)
　　　臂痛謁告作三絶句示四君子
公退清閑如致仕酒餘歡適似還鄉不妨更有安心病
卧看縈簾一炷香
心有何求遣病安年來古井不生瀾祗愁戲瓦閑童子
卻作泠泠一水看
(楞嚴經月光童子言嘗於比丘室中安禪我有弟子窺/牕觀室惟見清水遍在室中了無所見童稚無知取一)
(瓦礫投於水内激水作聲顧盻而去/我出定後頗覺心痛又互見前注)
小閤低牕臥晏温了然非黙亦非言維摩示病吾真病
誰識東坡不二門
(史記漢武帝紀至中山晏温有黃雲蓋焉/如淳曰三輔謂日出清霽為晏晏而温也)
　　　到潁未幾公帑已竭齋厨索然戲作
我昔在東武吏方謹新書齋空不知春客至先愁予采
杞聊自誑食菊不敢餘歲月今幾何齒髪日向疎幸此
一郡老依然十年初夢飲本來空真飽竟亦虛尚有赤
腳婢能烹赬尾魚心知皆夢耳慎勿歌歸歟
(白樂天詩渴人多夢飲饑人多夢食寶積經說食者竟/無所飽夢飽者竟無所得韓退之寄盧仝詩一婢赤腳)
(老無/齒)
　　　景貺履常屢有詩督叔弼季黙倡和巳許諾矣
　　　復以此句挑之
君家文律冠西京旋築詩壇按酒兵袖手莫輕真将種
致師須得老門生明朝鄭伯降誰受昨夜條侯壁已驚
從此醉翁天下樂還應一舉百觴傾
(韓祭柳子厚文不善為斲血指汗顔巧匠旁觀縮手袖/間漢齊悼惠王傳朱虛侯章曰臣將種也又晉書胡貴)
(嬪嘗與帝博爭道傷帝指帝怒曰真將種也周禮夏官/環人掌致師鄭氏云致其必戰之志左傳僖二十八年)
(鄭伯如楚致其師唐書選舉志舉人既及第綴行通名/詣主司第則謂門生按将種謂兩歐陽門生則公自謂)
(也左傳宣十二年楚子克鄭鄭伯肉袒牽羊以迎漢周/亞夫傳景帝詔使救梁亞夫不奉詔堅壁不出夜軍中)
(驚内相攻擊擾亂至於帳下亞夫堅卧不起頃之復定/亞夫封條侯醉翁歐陽公自謂也歐公寄蘇子美詩我)
(亦願助勇鼔旗噪其旁快/哉天下樂一釂宜百觴)
　　　贈月長老
天形倚一笠地水轉兩輪五伯之所運毫端栖一塵功
名半幅紙兒女浪苦辛子有折足鐺中容五合陳十年
此中過卻是英特人延我地爐坐語軟意甚真白灰如
積雪中有紅騏驎勿觸紅騏驎作灰維那瞋拱手但黙
坐牆壁徒諄諄今宵恨客多汙子白㲲巾後夜當獨來
不煩主與賓蒲團坐紙帳自要觀我身
(虞洪穹天論天形如笠而冐地之表晉天文志引葛洪/渾天說云天如鷄子地如鷄中黃天表裏有水各乘氣)
(而立載水而行周天三百六十五度半覆地上半繞地/下走轉如車轂之運也傳燈録汾州無業國師云看它)
(古德得意之後茅茨石室向折腳鐺子裏煮飯喫柱贈/閭丘師兄詩夜䦨接軟語屢見紅騏驎獸炭也傳燈録)
(牆壁瓦礫亦能説法杜贊公房詩細軟青絲/履光明白㲲巾深藏供老宿取用及吾身)
　　　次韻答錢穆父穆父以僕得汝隂用杭越酬唱
　　　韻作詩見寄
大耿疲勞巳離羣小馮慈愛且當門(公自注軾本以/舍弟親嫌請郡)玉
堂不著扶犂手霜鬢偏宜畫鹿轓豪傑雖無兩王繼風
流猶有二歐存(公自注兩王謂子直深/父二歐謂叔弼季黙)清詩巳入新歌
舞要使邦人識雅言
(後漢耿弇傳張歩曰尤來大彤十餘萬衆吾皆即其營/而破之今大耿兵少又皆疲勞足可摧乎注弇耿况之)
(長子故呼為大耿小馮注巳再見謝承後漢書鄭𢎞為/臨淮太守行春有兩白鹿隨車夾轂而行主簿黄質曰)
(三公車轓畫作鹿明府/當為相乎後果為太尉)
　　　韓退之孟郊墓銘云以昌其詩舉此問王定國
　　　當昌其身耶昌其詩也來詩下語未契作此荅
　　　之(王定國與吳正憲充馮文簡京素善而師友/東坡舒亶輩欲傾二公因坡詩獄羅織定國)
　　　　(遂南行萬里三年而歸司馬温公當國深器/遇之東坡在翰林以人言力請郡去未幾定)
　　　　(國亦報罷此詩自慎勿怨/謗讒以下端為定國發也)
昌身如飽腹飽盡還復飢昌詩如膏面為人作容姿不
如昌其氣鬱鬱老不衰雖云老不衰劫壞安所之不如
昌其志志一氣自隨飬之塞天地孟軻不吾欺人言魏
勃勇股栗向小兒何如魯連子談笑卻秦師慎勿怨謗
讒乃我得道資淤泥生蓮花糞壤出菌芝頼此善知識
使我枯生荑吾言豈須多冷暖子自知
　　　送歐陽推官赴華州監酒
我觀文忠公四子皆超越仲也珠徑寸照夜光如月好
詩真脱兔下筆先落鶻知音如周郎議論亦英發文章
乃餘事學道探𤣥窟死為長白主名字書絳闕(公自注/熙寧之)
(末仲純父見僕於京城之東曰吾夢道士持告身授吾/曰上帝命汝為長白山主此何祥也明年仲純父沒)
傷心清潁尾已伴白鷗沒喜見三少年俱有千里骨千
里不難到莫遣歴塊蹶臨分出苦語願子書之笏
(四子發伯和奕仲純棐叔弼辯季黙史記田敬仲完世/家梁王曰寡人國小也尚有徑寸之珠照車前後各十)
(二乗者十枚三國吳周瑜精意音樂有闕誤瑜必知之/詳見廿六巻次韻王都尉詩注吕䝉傳孫權論䝉曰籌)
(畧竒至可次公瑾但言議英發不及耳瑜字公瑾歴塊/字出漢書王褒傳詳十二巻韓幹牧馬圖詩注晉輿服)
(志古者貴賤皆執笏有事則書之釋名笏忽也有教命/及所啓白則書其上偹忽忘也又法書苑秦有八體書)
(其七曰殳書徐鍇曰書/於殳也文書笏武書殳)
　　　十月十四日以病在吿獨酌
翠栢不知秋空庭失搖落幽人得嘉䕃露坐方獨酌月
華稍澄穆霧氣尤清薄小兒亦何知相語翁正樂銅爐
燒栢子石鼎煑山藥一盃賞月露萬象紛酬酢此生獨
何幸風纜欣初泊逝逃顏跖網行赴松喬約莫嫌風有
待漫欲戲寥廓泠然心境空彷彿來笙鶴
(歐陽公顔跖詩顏回飲瓢水陋巷卧曲肱盜跖厭人肝/九州恣橫行囘仁而短命跖夀死免兵愚夫仰天呼禍)
(福豈足慿云云漢王褒傳偃仰詘信若彭祖呴嘘呼吸/如喬松顏師古曰喬王喬松赤松子也莊子逍遙逰列)
(子御風而行泠然善也此雖免乎行猶有所待也屢見/列仙傳王子喬好吹笙作鳳凰鳴於緱氏山頭乗白鶴)
(駐山嶺舉手謝/時人數日而去)
　　　獨酌試藥玉滑盞有懷諸君子明日望夜月庭
　　　佳景不可失作詩招之
鎔鉛煮白石作玉真自欺琢削為酒盃規摹定州瓷荷
心雖淺狹鏡面良渺瀰持此夀佳客到手不容辭曹侯
天下平定國豈其師一飲至數石温克頗似之風流越
王孫詩酒屢出奇喜我有此客玉杯不徒施請君詰歐
陳問疾來何遲呼兒掃月榭扶病及良時
(漢張釋之傳廷尉天下平也于定國傳為廷尉食酒至/數石不亂冬月治請讞飲酒益精明詩小雅人之齊聖)
(飲酒/温克)
　　　歐陽季黙以油煙墨二丸見餉各長寸許戲作
　　　小詩
書􁰵拾輕煤佛帳掃餘馥辛勤破千夜收此一寸玉癡
人畏老死腐朽同草木欲将東山松湼盡南山竹墨堅
人苦脆未用歎不足且當注蟲魚莫草三千牘
(漢公孫賀傳朱安世曰南山之竹不足受我辭斜谷之/木不足為我械韓退之讀皇甫湜詩爾雅注蟲魚定非)
(磊落人史記滑稽傳東方朔初入長/安至公車上書凡用三千奏牘再見)
　　　明日復以大魚為饋重二十斤且求詩故復戲
　　　之
漢庭九尺人誰似老方朔那將一寸金令足三冬學餉
魚欲自洗鱗尾生卓犖我是騎鯨手聊堪充鹿角
(漢東方朔傳初來上書曰臣年十二學書三冬文史足/用楊雄羽獵賦乗鉅鱗騎鯨魚杜送孔巢父詩若逄李)
(白騎鯨魚道甫問訊今何如歐陽公逹頭魚詩吾聞海/之大物類無窮極毛魚與鹿角一龠數千百鹿角小魚)
(也/)
　　　和趙景貺栽檜
汝隂多老檜處處屯蒼雲地連丹砂井物化青牛君時
有再生枝(公自注潁之靈/壇觀有再生檜)還作左紐紋王孫有古意書
室延清芬應憐四孺子不墮凢木羣體偹松栢姿氣含
芝术薰初扶鶴立骨未出龍纒筋巢根白蟻亂網葉秋
蟲紛乃知蔽芾初甚要封殖勤他年皮三寸狐鼠了不
聞
(𤣥中記千歳之樹精化為青羊萬歲之樹精化為青牛/秦始皇使人伐大樹有青牛躍出走入豐水青𤨏高議)
(亳州太清宫八檜有左紐煉丹等名王注杜甫有種四/小松詩又管子對齊侯問苖曰苖始其少也煦煦乎何)
(其孺子也今栽檜亦適有四故云爾雅釋木柏葉松/身曰檜漢晁錯傳胡貉之地木皮三寸氷厚六尺)
　
　
　
　
　
　
　
　
　施注蘇詩巻三十
欽定四庫全書
　施註蘇詩巻三十一
　　　　　　　　　　　　宋　蘇　軾　撰
　　　　　　　　　　　　　　施元之　原註
　　　　　　　　　　　　武進邵長蘅　刪補
　詩三十九首
　　　　(時守潁/州作)
　　　葉待制求先墳永慕亭詩(葉待制名康直字景/温建州人擢進士第)
　　　　(知光化縣其政務便民以治績顯歴秦鳳陕/西轉運饟涇原師知秦州夏人宼甘谷景温)
　　　　(戒諸将設伏以待殱其二酋自直龍圖閣進/待制陕西都轉運使請亳州召為兵部侍郎)
　　　　(卒/)
靈區有異産化國無潛珍承平百年間簪纓半齊民建
谿富竒偉葉氏初隠淪森然見喬木其下維徳人佳哉
鬱蔥蔥氣若鳳與麟聫翩出儒将豈惟十朱輪新松無
鹿觸舊柏有烏馴待公歸上冢淚葉乃肎春
(漢賈誼傳襲九淵之神龍兮吻淵潛以自珍楊惲傳/家方隆盛時乗朱輪者十人晉許孜傳二親沒孜宿)
(墓所列植松栢時有鹿犯其松栽孜悲歎之明日鹿/為猛獸所殺置於栽下自後樹木滋茂而無犯者唐)
(褚無量傳廬母墓左鹿犯所植松柏無量號訴曰山/林不乏忍犯吾塋樹耶自是羣鹿馴擾北史蕭放傳)
(字希夷居喪廬前有二慈烏各集一樹為巢馴庭飲/啄每到臨時舒翼悲鳴有似助哀也放與無量二事)
(並互見廿一巻思成堂詩晉王裒傳廬父墓側常攀/柏悲號涕淚著樹樹為之枯孟郊古薄命妾行青山)
(有蘼蕪淚/葉常不乾)
　　　與趙陳同過歐陽叔弼新治小齋戯作
江湖渺故國風雨傾舊廬東来三十年媿此一束書尺
椽亦何有而我常客居羨君開此室容膝真有餘拊牀
琴動摇㺯筆牕明虛後夜龍作雨天明雪填渠(公自注/時方禱)
(雨龍祠作此句時星斗粲然/四更風雨大至明日乃雪)夢回聞剝啄誰乎(一作/呼)趙
陳予添丁走沽酒通徳起挽蔬主孟當啗我玉鱗金尾
魚一醉忘其家此身自籧篨
(韓退之示兒詩始我来京師止攜一束書辛勤三十年/以有此屋廬此屋豈為華於我自有餘通徳伶𤣥之妾)
(樊通徳也巳見國語施優謂里克曰主孟啗我注云大/夫之妻從夫稱主而孟則里克妻字也籧篨麤竹席已)
(見先生詩話元祐六年十月二十六日禱雨張龍公會/景貺履常二歐陽子作詩云夢回聞剥啄誰乎趙陳予)
(景貺拊掌曰句法甚新前人未有此法季黙曰有/之長官請客吏請客目曰主簿少府我即此語也)
　　　聚星堂雪(并引/)
　　元祐六年十一月一日禱雨張龍公得小雪與客
　　㑹飲聚星堂忽憶歐陽文忠公作守時雪中約客
　　賦詩禁體物語於艱難中特出竒麗爾来四十餘
　　年莫有繼者僕以老門生繼公後雖不足追配先
　　生而賔客之美殆不減當時公之二子又適在郡
　　故輒舉前令各賦一篇(廬陵集載雪詩注云時在/潁州作其序曰玉月棃梅)
　　　(綀絮白舞鵝鶴銀/等字皆請勿用)
牕前暗響鳴枯葉龍公試手行初雪映空先集疑有無
作態斜飛正愁絶衆賔起舞風竹亂老守先醉霜松折
恨無翠袖㸃横斜祇有㣲燈照明滅歸来尚喜更鼓暗
晨起不待鈴索掣未嫌長夜作衣稜郤怕初陽生眼纈
欲浮大白追餘賞幸有回飈驚落屑糢糊檜頂獨多時
歴亂瓦溝裁一瞥汝南先賢有故事醉翁詩話誰續説
當時號令君聼取白戰不許持寸鐡
　　　歐陽叔弼見訪誦陶淵明事歎其絶識既去感
　　　槩不已而賦此詩
淵明求縣令本縁食不足束帯向督郵小屈未為辱翻
然賦歸去豈不念窮獨重以五斗米折腰營口腹云何
元相國萬鍾不滿欲胡椒銖兩多安用八百斛以此殺
其身何翅抵鵲玉徃者不可悔吾其反自燭
(唐元載傳為相聚斂無涯賜死後籍其家胡椒至/八百石他物稱是鹽鐡論崑山之旁以玉抵烏鵲)
　　　喜劉景文至
天明小兒更(平/聲)傳呼髯劉已到城南隅尺書真是髯手
迹起坐熨眼知有無今人不作古人事今世有此古丈
夫我聞其来喜欲舞病自能起不用扶江淮旱乆塵土
惡朝来清雨濯鬢䰅相㸔握手兩無事千里一笑無乃
迂平生所樂在吳㑹老死欲𦵏杭與蘇過江西来二百
日冷落山水愁吳姝新堤舊井各無恙参寥六一豈念
吾别後新詩巧摹寫袖中知有錢塘湖
(新堤謂所築蘇公堤舊井謂所治唐六井參寥六一/二泉名先生有參寥泉銘又有六一泉銘皆杭州事)
　　　禱雨張龍公既應劉景文有詩次韻
張公晩為龍抑自龍中来伊昔風雲㑹咄嗟潭洞開精
誠茍可貫賔主真相陪洞簫振羽舞白酒浮雲罍言從
闗州妃逺去焦氏臺傾倒缾中雨一洗麥上埃破旱不
論功乘雲卻空回嗟龍與我輩用意豈逺哉使君今子
義英風冠東莱笑説龍為友幽明莫相猜
(歐陽公集古䟦尾張龍公碑唐趙耕撰有云公常釣於/焦氏臺之隂夫人闗州石氏又詳本巻次韻陳履常張)
(公龍潭詩注見後漢書洞簫注云簫之無底者周禮凡/舞有帔舞有羽舞又再獻用兩山尊皆有罍鄭氏注山)
(罍刻畫為山雲之形三國志吳太史/慈字子義東莱黄人也最有膽烈)
　　　劉景文家藏樂天身心問答三首戲書一絶其
　　　後
淵明形神自我樂天身心相物而今月下三人他日當
成幾佛
(陶淵明有形贈影影答形神釋三首序云貴賤賢愚莫/不營營以惜生斯甚惑焉故極陳形影之苦言神辨自)
(然以釋之好事君子共取其心焉白樂天有心問身身/報心心重答身三絶句題云閑臥獨吟無人酬和聊假)
(身心相戲復焉南史孟顗事佛精懇而為謝靈運所輕/嘗謂顗曰得道應湏慧業文人生天在靈運前成佛當)
(在靈運/後再見)
　　　西湖戲作(王注杭潁皆有西湖先生連守二州/其到潁有謝執政啟云入參兩禁用)
　　　　(玷北扉之榮出典二/邦輒為西湖之長)
一士千金未易償我從陳趙兩歐陽舉鞭拍手笑山簡
祇有并州一葛强
(晋山簡傳兒童歌之曰舉鞭向葛彊何如/并州兒彊家在并州簡愛将也又互見前)
　　　送歐陽季黙赴闕
先生豈止一懐祖郎君不減王文度膝上幾日今白湏
令我眼中見此父汝南相從三晦朔君去苦早我来暮
霜風凄𦂳正脱木潁水清淺可立鷺莫辭白酒瀉香泉
已覺扁舟掠新渡坐看士衡執别手更遣夢得出竒句
郎君可是筦庫人乃使騄驥隨蹇歩置之行矣無足道
賢愚豈在遇不遇
(晋王述傳字懐祖愛其子坦之雖長大猶抱膝上王坦/之傳字文度時人語曰江東獨歩王文度王羲之常謂)
(諸子曰吾不減懐祖而位遇懸邈當由汝等不及坦之/故耶並再見晋陸機字士衡弟字士龍唐劉禹錫字夢)
(得按時季黙兄叔弼及劉景文在潁故有坐㸔士衡之/句禮記趙文子之於晋國舉管庫者七十餘家杜子美)
(錦樹行天驥/跛足随羸牛)
　　　用前韻作雪詩留景文
萬松嶺上黄千葉載酒年年踏松雪劉郎去後誰復来
花下有人心斷絶東齋夜坐搜雪句兩手龜拆霜湏折
無情豈亦畏嘲弄穿簾入户吹燈滅紛紛兒女争所似
碧海長鯨君未掣朝来雲漢接天流顧我小詩如㸃纈
歐陽趙陳在戸外急掃中庭鋪木屑交遊雖似雪柏堅
聚散行作風花瞥晴光融作一尺泥歸有何事真無説
泥乾路稳放君去莫倚馬蹏如踣鐡
(荘子不龜手注其藥能令手不龜拆已見白樂天與元/九書梁陳閒率不過嘲風雪弄花草而已杜子美詩未)
(掣鯨魚碧海中晋陶侃傳鎮武昌時造船木屑及竹頭/悉令舉掌之咸不觧後正㑹積雪始晴聼事前餘雪猶)
(濕於是以屑布地杜子美驄馬行腕/促蹏髙如踣鐡交河幾蹴層冰裂)
　　　和劉景文見贈
元龍本志陋曹吳豪氣峥嶸老不除失路今為噲等伍
作詩猶似建安初西来為我風黧面獨臥無人雪縞廬
留子非為十日飲要令安世誦亡書
(三國志元龍湖海之士豪氣不除詳巳見前漢韓信傳/嘗過樊噲噲曰大王乃肯臨臣信出笑曰生乃與噲等)
(為伍建安後漢末年號魏文帝典論曰今之文人魯國/孔融文舉廣陵陳琳孔璋山陽王粲仲宣北海徐幹偉)
(長陳留阮瑀元瑜汝南應瑒徳璉東平劉楨公幹此七/子皆在建安時也韓退之薦士詩五言出漢時蘇李首)
(更號東都漸瀰漫𣲖别百川導建安能者七卓犖變風/操列子黄帝篇商丘開年老力弱面目黧黒史記范雎)
(傳秦昭王遺平原君書曰君幸過寡人願與君為十日/之飲漢張安世傳上行幸河東亡書三箧詔問莫能知)
(惟安世識之具述其事後購/求得書以相校無所遺失)
　　　和劉景文雪
占雨又得雪龜寕欺我哉似知吾輩喜故及醉中来童
子愁冰硯佳人苦膠(去/聲)杯那堪李常侍入蔡夜銜枚
(左傳昭二十五年臧昭伯如晋臧㑹竊其寳龜僂句以/卜僭吉曰僂句不吾欺也杜預注僂句龜所出地名王)
(注膠字去聲與白樂天一碟膠牙餳之膠同膠杯雖出/荘子置杯焉則膠而此所謂膠杯乃是酒凍也唐李愬)
(傳討吳元濟夜半冐雪入駐元濟外宅周禮大/司馬篇銜枚而進注枚如箸銜之軍法以止語)
　　　次前韻送劉景文
白雲在天不可呼明月豈肯留庭隅怪君西行八百里
清坐十日一事無路人不識呼尚書但見凛凛雄千夫
(公自注君一馬兩僕率然相訪/逆旅多呼尚書意謂君都頭也)豈知入骨愛詩酒醉倒
正欲蛾眉扶一篇向人寫肝肺四海知我霜鬢須(公自/注君)
(前有詩見寄云四海共知/霜鬢滿重陽曽挿菊花無)歐陽趙陳皆我有豈謂夫子
駕復迂邇来又見三黜柳共此暖熱餐氊蘇酒肴酸薄
紅粉暗祇有潁水清而姝一朝寂寞風雨散對影誰念
月與吾(公自注郡中日與歐陽叔弼趙景貺陳履常相/從而景文復至不數日栁戒之亦見過賔客之)
(盛頃所未有然又數日/叔弼景文戒之皆去矣)何時歸帆泝江水春酒一變甘
棠湖(公自注景文近卜/居九江近甘棠湖)
(仙傳拾遺穆王觴西王母於瑶池上王母謡曰白雲在/天山陵月出道里悠逺山川間之唐袁滋傳與之接者)
(皆目謂可見肺肝白樂天對酒詩頼有酒仙相暖熱餐/氊用漢蘇武事庾信出横門詩明朝風雨散何處更相)
(尋/)
　　　以屏山贈歐陽叔弼
漫郎天骨清生與世俗異學道新有得為貧聊復仕每
於紅塵中嘗起青霞志屏山輟贈子莫遣汚簪珥寓目
紫翠閒安眠本非睡夢中化為鶴飛入長松寺
(漫郎用元結傳語屢見江文通恨賦欎青霞之竒意/杜牧之詩千峯横紫翠遺教經睡蛇既出乃可安眠)
　　　新渡寺席上次趙景貺陳履常韻送歐陽叔弼
　　　比来諸君唱和叔弼但袖手旁睨而已臨别忽
　　　出一篇頗有淵明風致坐皆驚歎
神屠不目全妙額惟糚半更刀乃族庖倚市必醜悍平
生魏公籌忽斲郢人墁詩書亦何用適道湏此館多言
雖數窮㣲中或排難子詩如清風翏翏(六收/反)發将旦胡
為乆閉匿綺語真自患許時笑我癡隔屋相詠歎竟識
彦道不絶叫呼百萬清朝固多士人門子皆冠莫言清
潁水從此隔河漢異時我獨来得魚楊柳貫持歸不忍
食尺素觧凄斷中有清圎句銅丸飛柘彈春愁結凌澌
正待一笑泮百篇儻寄我呻吟鄭人緩
(荘子飬生主庖丁謂文恵君曰始臣觧牛之時所見無/非牛者三年之後未嘗見全牛也又良庖嵗更刀割也)
(族庖月更刀折也孫綽天台賦投刃皆盧目牛無全後/漢馬廖上疏長樂宫云長安語曰城中好廣眉四方且)
(半額城中好大袖四方全疋帛見馬援傳南史梁元帝/徐妃以帝眇一目每知帝将至必為半面糚以俟晋魏)
(舒傳為鍾毓長史毓與参佐射舒嘗為畫籌而已後遇/朋人不足以舒滿數舒發無不中毓謝而嘆曰吾之不)
(足以盡卿材有如此射豈一事哉莊子徐無鬼郢人堊/漫其鼻端若蠅翼使匠石斲之注再見史記滑稽傳談)
(言㣲中亦可以觧紛魯仲連傳為人排患釋難陳後主/詩見面無多事聞名爾許時晋顧愷之傳與謝瞻連省)
(夜於月下長詠瞻每遥贊之愷之彌自力瞻将眠令人/代已愷之不覺有異俗傳愷之癡絶晋袁躭傳字彦道)
(就局十萬一擲直上百萬投馬絶叫曰竟識袁彦道不/詳見六巻㑹客有美堂詩注南史蔡凝傳上謂凝曰我)
(欲用義興主壻錢肅為黄門郎卿意如何凝曰黄散之/職故湏人門兼美惟陛下察之唐史李揆傳肅宗謂揆)
(曰卿門地人物文學皆當世第一石鼓文其魚維何維/鱮維鯉何以貫之維楊與栁西京雜記長安五陵人以)
(柘木為彈真珠為丸以彈烏鵲南史王筠傳好詩圓美/流轉如彈丸再見莊子列禦㓂鄭人緩也呻吟裘氏之)
(地祗三年/而緩為儒)
　　　次韻趙景貺春思且懐吳越山水
嵗華来無窮老眼乆矣静春風如繫馬未動意先騁西
湖忽破碎鳥落魚動鏡縈城理枯瀆放閘起膠艇願君
營此樂官事何時竟(公自注清河西湖/三閘督君成之)思吳信偶然出
處付前定飄然不繫舟乗此無盡興醉翁行樂處草木
皆可敬明朝游北渚急掃黄葉徑白酒真到齊紅帬已
放鄭(公自注酒尚有香泉一壺/為樂全先生服不作樂也)
(莊子列禦㓂汎若不繫之舟虛而遨遊者也到齊用世/説青州從事語青州有齊郡從事為到齊下也注再見)
　　　次韻陳履常張公龍潭(先生以十月二十五日/禱兩迎龍公祝辭云謹)
　　　　(請州學教授陳師道并遣男右承務郎迨既/禱而獲十一月十日祝辭云玉質金相其重)
　　　　(千鈞惠然肯来負者四人眷此行宫為留浹/辰惟師道迨復餞公還履常為教授屬以送)
　　　　(迎龍公蛻骨故詩云念子/無吏責十日勤征鞍云云)
經明宣城宰家此百尺瀾鄭翁不量力敢以非意干𤣥
黄雜兩戰絳青表雙蟠烈氣斃强敵仁心惻饑寒精誠
禱必赴茍簡求亦難蕭條麥麰枯浩蕩日月寛念子無
吏責十日勤征鞍春蔬得雨雪少助先生槃龍不憚徃
来而我獨宴安閉閤黙自責神交清夜䦨
(唐趙耕撰張龍公廟碑公諱路斯隋末明經登第為宣/城令罷歸每夕出自戌至丑歸常體冷且濕夫人石氏)
(異而詢之公曰吾龍也蓼人鄭祥亦龍也據吾池吾屢/戰未勝明日取决可令九子挟弓矢射之繫鬛以青綃)
(者鄭也絳綃者吾也子遂射中青綃鄭怒東北去投合/肥西山以死公是夕與九子俱復為龍漢韓延夀傳守)
(左馮翊髙陵民有兄弟訟田延夀傷之閉閤思過後漢/呉祐傳為酒泉太守民有争訟輒閉閤自責然後斷其)
(訟/)
　　　小飲西湖懐歐陽叔弼兄弟贈趙景貺陳履常
　　　　(集本作竹閒亭小酌公真跡刻于婺倅聼事/作小飲西湖懐歐陽叔弼兄弟贈趙徳麟陳)
　　　　(履常盖是後来所書/景貺已改字徳麟也)
嵗暮自急景我閑方緩觴歡(一作/醉)飲西湖晩歩轉北渚
長地坐略少長意行無㵎岡乆知薺麥青稍喜榆栁黄
盎盎春欲動瀲瀲夜未央水天鷗鷺静月霧松檜香撫
景方晼晩懐人重凄凉豈無一老兵坐念兩歐陽我意
正麋鹿君才亦圭璋此㑹不可再(一作恐/難乆)此歡不可忘
(宋玉九辯白日晼晚其将入兮晋謝奕傳桓温辟奕司/馬嘗逼温酒温走避之奕遂引温一兵帥共飲曰失一)
(老兵得一老/兵亦何所怪)
　　　蠟梅一首贈趙景貺
天工㸃酥作梅花此有蠟梅禪老家蜜蜂採花作黄蠟
取蠟為花亦其物天工變化誰得知我亦兒嬉作小詩
君不見萬松嶺上黄千葉玉蘂檀心兩竒絶醉中不覺
渡千山夜聞梅香失醉眠歸来卻夢尋花去夢裏花仙
覓竒句此閒風物屬詩人我老不飲當付君君行適吳
我適越笑指西湖作衣鉢
　　　送王竦朝散赴闕
我家衡山公(公自注伯父為衡山日/與君相知有送行詩)清而畏人知臧否
不出口黙識如蓍龜擢子拱把中云有驥騄姿胡為三
十載尚作窮苦詞丈人不妄語未效此何疑朅来清潁
上淚濕中郎詩怪我一年長而作十年衰同時幾人在
豈敢怨白髭願言指松栢永與霜雪期
(白樂天上翟中丞詩行為時領袖言作世蓍龜荀子驊/騮騏驥纖離騄耳古之良馬也南史何逺傳言不虛妄)
(每語人云卿能得我一妄語則謝一縑衆共伺之不能/得也中郎言伯父也晋書謝道韞傳云一門叔父則有)
(阿大/中郎)
　　　次韻致政張朝奉仍招晚飲
掃白非黄精輕身豈胡麻怪君仁而夀未覺生有涯曽
經丹化米親授棗如瓜雲蒸作霧楷火滅噀雨巴自此
養鉛鼎無窮走河車至今許玉斧猶事萼緑華(公自注/君曽見)
(永州何仙姑得藥餌之人疑其以此夀/也故有丹化米萼緑華之句皆女仙事)我本三生人疇
昔一念差前生或草聖習氣餘驚蛇儒􁁺謝赤松佛縳
慚丹霞時時一篇出擾擾四座譁清詩得可驚信美詞
多夸回車入官府治具隨貧家萍虀與豆粥亦可成咄
嗟
(博物志天老謂黄帝曰太陽之草名黄精食之可以長/生太隂之草名鉤吻食之入口即死杜子美丈人山詩)
(掃除白髪黄精在君看他年冰雪容續齊諧記漢明帝/時劉晨阮肇同入天台採藥乏食見澗中流一杯胡麻)
(飯云云本草胡麻乆服輕身不老神仙傳王方平與麻/姑過蔡經家經弟婦新産姑索少許米擲之墮地即成)
(丹砂封禪書李少君言上曰嘗見安期生食巨棗大如/𤓰後漢張楷性好道術能作五里霧又欒巴為尚書正)
(旦大㑹巴取酒西南噀之云成都市失火因酒為雨以/滅之詔以驛書問成都答言時有雨從東北来火乃息)
(雨皆酒氣仙傳拾遺劉無名有真人示以陽爐隂鼎柔/金煉化水玉之方伏汞煉鉛成汞髓之訣以鉛為君以)
(汞為臣八石為使黄牙為田修真祕訣隂真君金液丹/歌云北方正氣為河車隂符經注云河車伏汞也真誥)
(許翽小名玉斧萼緑華者南山女子顔色絶整以晋昇/平三年降羊權家韋續書訣墨藪鍾繇弟子朱翼每畫)
(一波三折筆作一戈如百鈞弩作一㸃如髙峯墜石作/一放縱如驚蛇入草法書苑釋亞栖善草書每自題云)
(飛鳥出林驚蛇入草維摩經貪著禪味是菩薩縳傳燈/録丹霞禪師遇天大寒取木佛焚之詳見卄六巻次韻)
(答張天覺詩注杜子美詩語不驚人死不休皇甫湜顧/著作文集序逸歌長句往往若穿天心出月脅意外驚)
(人語非尋常所能及晋石崇傳為客作豆粥咄嗟而辦/每冬得韭萍虀王愷密問其帳下云豆至難熟豫作熟)
(末客来但作白粥投之韭萍/虀是𢷬韭根雜以麥苗耳)
　　　閻立本職貢圖(譚賔録貞觀三年東蠻謝元深/入朝中書侍郎顔師古奏言昔)
　　　　(周武王治致太平逺國歸欵乃集其事為王/㑹篇可圖寫貽後以彰服逺之徳從之乃命)
　　　　(尚書閻立本畵/之為職貢圖)
正觀之徳表(一作/来)萬邦浩如滄海吞河江音容傖獰服
竒厖横絶嶺海逾濤瀧珍禽瑰産争牽扛名王觧辮郤
蓋幢粉本遺墨開明牕我喟而作心未降魏徴封倫恨
不雙
(唐太宗紀即位明年正月改元貞觀劉禹錫竹枝詞激/訐如吳聲傖獰不可分左傳閔二年晉候使太子申生)
(伐臯落氏衣之厖服杜預曰厖雜色也漢終軍傳殆将/有觧辮髪削左袵襲冠帶要衣裳而䝉化者焉唐畫斷)
(閻立徳剏職貢圖異方人物詭怪之状弟立本畫國王/粉本昔南北兩朝名手不是過也又云職貢鹵簿圗立)
(本與立徳同製之唐魏徴傳帝嘗歎曰今大亂之後其/難治乎徴曰大亂之易治譬饑人之易食也封徳彛曰)
(不然秦任法律漢雜霸道徴書生好虛論徒亂國家不/可聼帝納徴言不疑至是天下大治蠻夷君長襲衣冠)
(帯刀宿衛東薄海南踰嶺户闔不閉行旅不齎糧取給/於道帝曰行仁義既效矣惜不令封徳彛見之封徳彛)
(名/倫)
　　　次韻王滁州見寄
斯人何似似春雨歌舞農夫怨行路君看永叔與元之
坎軻一生遭口語兩翁當年鬢未絲玉堂揮翰手如飛
教得滁人觧吟詠至今里巷嘲輕肥君家聫翩盡卿相
獨来坐歗谿山上笑捐浮利一雞肋多取清名幾熊掌
丈夫自重貴難售兩翁今與青山乆後来太守更風流
要伴前人作詩瘦我倦承明苦求出到處遺蹤尋六一
憑君試與問琅邪許我来游莫難色
(歐陽永叔與王元之俱嘗守滁州漢江都易王傳口語/藉藉楊惲傳横被口語杜子美寄裴十詩知君苦思縁)
(詩瘦李白嘲杜子美詩為問因何太瘦生只為從前作/詩苦漢嚴助傳詔曰君厭承明之廬勞侍從之事懐故)
(土出為郡吏歐陽公醉翁亭記環滁皆山也其西南諸/峯林壑尤美望之蔚然而深秀者琅邪也公自號六一)
(居/士)
　　　趙景貺以詩求東齋榜銘昨日聞都下寄酒来
　　　戲和其韻分一壺作潤筆也
王孫天麒麟眸子奥而澈嚢空學愈富屋陋人更傑我
老書益放筆落座争掣欲求東齋銘要飲西湖雪長缾
分未到小硯乾欲裂不似淳于髠一石要燭滅
(晋王獻之傳七八嵗時學書羲之密從後掣其筆不得/歎曰此兒後當有大名北史鄭譯傳復爵沛國公位上)
(柱國帝令李徳林立作詔書髙熲戲譯曰筆乾答曰出/為方岳杖策言歸不得一錢何以潤筆淳于髠事屢見)
　　　洞庭春色(并引静安定郡王名世凖字君平時/以保  軍留後為安定郡王趙徳麟)
　　　　(舊字景貺先生著字説為字徳/麟徳麟字見於詩者自此篇始)
　　安定郡王以黄甘釀酒謂之洞庭春色色香味三
　　絶以餉其猶子徳麟徳麟以飲予為作此詩醉後
　　信筆頗有沓拖風氣(法帖評書王子敬書如河洛/少年雖自充悦而舉體沓拖)
　　　(殊不/可耐)
二年洞庭秋香霧長噀手今年洞庭春玉色疑非酒賢
王文字飲醉筆龍蛇走既醉念君醒遠餉為我夀缾開
香浮座盞凸光照牖方傾安仁醽莫遣公逺齅(公自注/明皇食)
(柑凡千餘枚皆闕一瓣問進柑使者/云中途嘗有道士齅之盖羅公遠也)要當立名字未用
問升斗應呼釣詩鉤亦號掃愁帚君知蒲桃惡正是嫫
母黝湏君灔海杯澆我談天口
(潘安仁笙賦披黄苞以授甘傾縹瓷以酌醽歐陽公牡/丹圗詩洛人矜誇立名字李後主中酒詩莫言滋味惡)
(一篲掃寒愁漢西域傳大宛以蒲萄釀酒列女傳帝妃/嫫母於四妃之班居下貎甚醜而最賢史記鄒衍之術)
(迂大而閎辨齊/人頌曰談天衍)
　　　送路都曹(并序/)
　　乖崖公(范蜀公東齋記張詠自蜀代去留一巻實/封文字與僧正希白且云十年後開後十)
　　(年公薨於陳訃至僧發開所留文字乃公畫像自/贊曰乖則違衆崖不利物乖崖之名聊以表徳因)
　　(號乖/崖)在蜀有録曹参軍老病廢事公責之曰胡不
　　歸明日参軍求去且以詩留别其略曰秋光都似
　　宦情薄山色不如歸意濃公驚謝之曰吾過矣同
　　僚有詩人而吾不知因畱而慰薦之予幼時聞父
　　老言恨不問其姓名今都曹路公以小疾求致仕
　　予誦此語留之不可乃採前人意作詩送之并邀
　　趙徳麟陳履常同賦一篇
積雪困桃李春心誰為容淮光釀山色先作歸意濃我
亦倦游者君恩繫疎慵欲留耿介士伴我衰遲蹤吏課
升斗積﨑嶇等鉛舂那将露電身坐待收千鍾結髪空
百戰市人看先封誰能搔白首抱闗望夕烽子意亮已
成我言寕復從恨無乖崖老一洗芥蔕胸我田荆谿上
伏臘亦麤供懐哉江南路㑹作林下逢
(漢江都易王傳宮人有過或髠鉗以鉛杵舂不中程輒/掠漢李廣傳結髪與匈奴大小七十餘戰嘗語王朔曰)
(自漢擊匈奴廣未嘗不在其中而諸部校尉巳下材能/不及中以軍功取侯者數十人廣不為後人然終無尺)
(寸功以得封邑荆谿在常州/宜興縣先生嘗買田於此)
　　　次韻陳履常(汝隂乆雪人饑公召僉書判官趙/徳麟令畤議所以賑䘏之乃發義)
　　　　(倉榖以濟貧乏出作院炭酒務薪用元價以/售又奏放積欠教授陳履常師道有詩公和)
　　　　(之/)
可憐擾擾雪中人饑飽終同寓一塵老檜作花真强項
凍鳶儲肉巧謀身忍寒吟詠君堪笑得暖讙呼我未貧
坐聼屐聲知有路擁裘來看玉梅春
(後漢董宣傳為洛陽令殺湖陽公主蒼頭主訴於帝帝/使宣謝主宣不從彊使頓之両手據地終不肯謝帝笑)
(敕强項/令出)
　　　二鮮于君以詩文見寄作詩為謝(二鮮于君乃/諫議大夫子)
　　　　(駿之子子駿事見十四巻/和鄆州新堂月夜詩注)
我懐元祐初圭璋滿清班維時南隆老奉使獨未還迂
叟向我言青齊嵗方艱斯人乃徳星遣出虗危間(公自/注温)
(公謂余曰子駿福星也/京東人困甚且令往彼)召用既晚矣天命良復慳一朝
失老驥寂寞空帝閑至今清夜夢枕衾有餘潸喜聞二
三子結髪師閔顔髙論邈河漢清詩鳴珮環遙知三日
雪積玉埋崧山誰念此幽桂坐䝉榛與菅故人在潁尾
投詩清泠灣
(南隆閬中也鮮于子駿閬中人司馬温公自號迂叟漢/天文志景星徳星也地理志齊地虛危之分野莊子吾)
(驚怖其言若河漢而無極也左傳杜預注潁水之尾在/下蔡又詳本巻新渡寺詩注莊子譲王篇北人無澤自)
(投於清/泠之淵)
　　　次韻趙徳麟雪中惜梅且餉柑酒三首
千花未分出梅餘遣雪摧殘計已疎卧聞㸃滴如秋雨
知是東風為掃除
閬苑千葩映玉宸人間只有此花新飛霙要欲先桃李
散作千林火廹春
(火廹字出唐書源休𨗳朱泚僭號姚令言勸泚圍奉天/二人争自比蕭何休顧令言曰成秦之業無輩我者我)
(視蕭何子當曹參可矣即收圗籍貯/府庫效何者人皆笑謂為火廹酇侯)
蹀躞嬌黄不受鞿東風暗與色香歸偶逢白墮争春手
遣入王孫玉斚飛
(竇子野酒譜河東人劉白墮善釀酒味香美使人乆醉/朝士千里相饋號鶴觴亦名騎驢酒永熙中青州刺史)
(毛鴻賔齎酒之蕃路逢刧盗飲之即醉皆被擒時為之/語曰不畏張弓㧞刀惟畏白墮春醪洛陽伽藍記亦云)
　　　和陳傳道雪中觀燈(陳傳道名師仲履常之兄/家居彭城履常在潁傳道)
　　　　(來訪未幾先生移守維揚而傳道亦歸遂和/趙徳麟韻送之詩載巻末傳道是時仕為筦)
　　　　(庫/)
新年樂事歎何曽閉閤燒香一病僧未忍便傾澆别酒
且来同看照愁燈潁魚躍處新亭近湖雪消時畫舫升
祇恐樽前無此客清詩還有士龍能
　　　閱世堂詩贈任仲㣲(任仲微父任師中名伋按/秦少游作任師中墓表元)
　　　　(豐中公知瀘州録使者不法事而使者即誣/奏公西南乞第過江安時不時掩擊乃延儒)
　　　　(生講書疑有私謁朝廷乃下章於他部各窮/竟所考未具而公卒時當途者以公既沒為)
　　　　(使者地公之子大防三詣闕上書陳寃状獄/不敢變使者竟免大防即仲微也又按師中)
　　　　(嘗為蔡州新息令惠給鰥寡邑人徳之遂居/焉堂前有檜髙百尺盖數百年矣直榦蒼然)
　　　　(乃以名其堂故詩云惟有/庭前檜閲世不改色云云)
任公鎮西南嘗贈繞朝策當時若盡用善陣無赫赫凄
凉十年後邪正乆已白卻留封徳彛天意眇難測象賢
真驥種號訴甘百謫豈云報私仇禍福指絡胍髙才食
舊徳但恐里門窄傷心千騎歸贈印黄壤隔惟有庭前
檜閲世不改色千年與井在記此王粲宅
(左傳文十二年晉人患秦之用士㑹也謀歸之士㑹行/繞朝贈之以策曰子無謂秦無人吾謀適不用也孫子)
(善用兵者無赫赫之功又善陣者不戰善戰者不敗封/徳彛事見本巻職貢圖詩注又杜牧題魏文貞詩可憐)
(正觀太平後天且不留封徳彛蘅按封徳彛指當時使/者象賢四語謂大防詣闕訟寃事也漢書于公治閭門)
(曰少髙大令容駟馬髙蓋車注閭門里門也/杜子美一室詩應同王粲宅留井峴山前)
　　　新渡寺送任仲微
春隂欲落雪野氣方升雲我遊清潁尾想見翠被君古
来聚散地與子復言分倦游安税駕瘦田失歸耘獨宿
古寺中荒雞亂鳴羣送子以曉角幽幽醒時聞
(左傳昭十二年椘子狩于州来次於潁尾使蕩侯潘子/司馬督嚻尹午陵尹喜帥師圍徐以懼吳楚子次於乾)
(谿以為之援雨雪王皮冠秦復陶翠被豹舄執鞭以出/杜子美贊上人詩古来聚散地宿昔長荆棘史記李斯)
(傳物極則衰吾未知所税駕也晉祖逖傳與劉琨同/寝中夜聞荒雞鳴蹴琨覺曰此非惡聲也因起舞)
　　　送運判朱朝奉入蜀(建安本云送/朱世昌使蜀)
藹藹青城雲娟娟蛾眉月隨我西北来照我光不滅我
在塵土中白雲呼我歸我游江湖上眀月濕我衣岷峨
天一方雲月在我側謂是山中人相望了不隔夢尋西
南路黙數長短亭似聞嘉陵江跳破吹錦(一作/枕)屏送君
無一物清江飲君馬路穿慈竹林父老拜馬下不用驚
走藏使者我友生聼訟如家人細説為汝評若逢山中
友問我歸何日為話腰腳輕猶堪踏泉石
(唐地理志蜀州青城縣以青城山名十道四蕃志嘉州/蛾眉山兩山相對如蛾眉故名韓非子六國時張敏與)
(髙惠為友每相思敏於夢中往尋之至半道迷不知路/而回嘉陵江其源出於大散闗嘉陵谷贊寕筍譜慈竹)
(筍四時生其竹内實而節疎又蘄黄生一叢數竿根不/外进茅亭客話慈竹聚生根不離母故名之慈也唐書)
(陽城為道州刺史以家人法待/吏宜罰者罰之宜賞者賞之)
　　　病中夜讀朱博士詩
病眼亂燈火細書數塵沙君詩如秋露浄我空中花古
語多妙寄可識不可誇巧笑在頩頬哀音餘掺撾曽坑
一掬春紫餅供千家懸知貴公子醉眼無真茶﨑嶇爛
石上得此一寸芽緘封勿浪出湯老客未嘉
(圓覺經譬如病目見空中花及第二月後漢禰衡傳為/漁陽掺撾擊鼓之法東谿試茶録佛嶺東南曰曽坑今)
(屬北苑茶少甘而多苦色亦重濁陸羽茶經上者生/爛石中者生櫟壌下者生黄土又湯經三沸為老)
　　　趙徳麟餞飲湖上舟中對月
老守惜春意主人留客情官餘閑日月湖上好清明新
火發茶乳温風散粥餳酒䦨紅杏闇日落大堤平清夜
除燈坐孤舟擘岸撑逮君幘未墮對此月猶横
(蔡邕月令自温風暑之在風者也玉燭寳典今人寒食/日悉為大麥粥研杏仁為酪以餳沃之孫楚祭子推文)
(云黍飯一盤醴酪二盂是其事也宗懍荆楚嵗時/記亦云晋庾敳傳頽然已醉幘墮几上以頭就穿)
　　　贈朱遜之(并序/)
　　元祐六年九月與朱遜之㑹議于潁或言洛人善
　　接花嵗出新枝而菊品尤多遜之曰菊當以黄為
　　正餘可鄙也昔叔向聞鬷蔑一言知其為人予於
　　遜之亦云
黄花候秋節遠自夏小正坤裳有正色鞠衣亦令名一
從人偽勝遂與天力争易性寓非族改顔隨所令新竒
既易售粹駮宜相傾疾惡逄伯厚識真似淵明君言我
所印世論誰敢評願君為霜風一掃紫與赬
(月令季秋之月菊有黄花夏小正大戴禮篇名以蟲魚/草木正十二月之節候起於夏后氏故曰夏小正周易)
(坤六五黄裳元吉周禮内司服掌王后之六服禕衣揄/狄闕狄鞠衣展衣縁衣素沙鄭注鞠衣黄衣也後漢陳)
(蕃傳疾惡如風朱伯厚屢見陶淵明飲酒詩秋/菊有佳色裛露掇其英維摩經佛所印可屢見)
　　　和趙徳麟送陳傳道
二陳既妙士兩歐惟徳人王孫乃龍種世有籋雲麟五
君從我游傾寫出怪珍俗物敗人意兹得實清醇那知
有聚散佳夢失欠伸我舟下清淮沙水吹玉塵君行踏
曉月疎木挂寸銀尚寄别後詩翦刻淮南春
(莊子徳人者居無思行無慮漢賈誼鵩賦徳人無累知/命不憂二陳言傳道履常兩歐言叔弼季黙也杜子美)
(哀王孫詩髙帝子孫盡隆準龍種自與常人殊籋雲字/出漢書天馬歌已見晋王戎傳戎與阮籍為竹林游戎)
(嘗後至籍曰俗物已復来敗人意戎笑曰卿輩意亦復/易敗耳清淮時先生将離潁赴揚州故云幽怪録橘中)
(兩叟相謂曰汝輸/我瀛洲玉塵九斛)
　
　
　
　
　
　
　
　
　施註蘇詩巻三十一
欽定四庫全書
　施註蘇詩巻三十二
　　　　　　　　　　　　宋　蘇　軾　撰
　　　　　　　　　　　　　　施元之　原註
　　　　　　　　　　　　武進邵長蘅　刪補
　　詩三十六首
　　　　(起在潁州洎元祐壬申改知/揚州尋以兵部尚書召還作)
　　　上巳日與二子迨過遊塗山荆山記所見(塗山/詳見)
　　　　(三巻濠州/七絶詩註)
此生終安歸還軫天下半朅來乗樏廟復作微禹歎(公/自)
(注昔自南河赴杭州/過此蓋二十二年矣)從祠及彼呱(公自注山/有啟廟)像設偶此
粲(公自注謂/塗山氏)秦祖當侑坐(公自注廟/有栢翳)夏郊亦薦祼(公自/注有)
(鯀/廟)可憐淮海人尚記弧矢旦(公自注淮南人謂禹以六/月六日生是日數萬人㑹)
(山上雖傳記不/載然相傳如此)荆山碧相照楚水清可亂刖人有餘坑
美石肖温瓚(公自注荆山下有卞氏採玉坑石色如玉/不受鑱刻取出山下輒變色不復温瑩)
龜泉木杪出牛乳石池漫(公自注龜泉在荆山下色白/而甘真陸羽所謂石池漫流)
(者有石記云唐貞/元中隨白龜流出)小兒強好古侍史笑流汗歸時蝙蝠
飛炬火記逺岸
(國語還軫諸侯可謂家困尚書禹曰予乗四載孔氏/傳云水乗舟陸乘車泥乘楯山乘樏左傳昭元年天)
(王使劉定公勞趙孟於潁館於洛汭劉子曰美哉禹/功明徳逺矣㣲禹吾其魚乎尚書禹曰予創若時娶)
(于塗山辛壬癸甲啟呱呱而泣予弗子惟荒度土功/楚詞招魂像設君室静閒安些詩國風今夕何夕見)
(此粲者史記秦本紀秦之先帝顓頊氏之苗裔孫曰/女修女修生大業大業生大費與禹平水土是為栢)
(翳舜賜姓嬴氏禮記夏后氏禘黄帝而郊鯀尚書亂/於河韓詩外傳楚人卞和得玉璞於荆山獻之武王)
(使人相之曰非也王怒刖其左足及文王即位又獻/之玉人又曰石也刖其右足至成王時和抱其璞哭)
(於荆山下王乃使玉人理之得寶焉名曰和氏璧蘅/按圖經塗山在昔鍾離縣西九十五里荆山在縣西)
(八十三里二山本相聨屬而淮水遶荆山之背神禹/鑿開使水流二山間此濠州之荆山也又按史記楚)
(始封居丹陽至楚文王遷都郢皆在南郡其地有荆/山楚人故以荆為號左傳曰昔我先王熊繹辟在荆)
(山後漢郡國志曰臨沮侯國有荆山注引荆州記云/谿北即荆山首曰景山即卞和抱璞之處據此則卞)
(和得璞自當以近郢之荆山為是而濠州古鍾離國/去郢甚逺韓非子所載卞和獻玉事乃在武文成三)
(王之際當時鍾離未嘗屬楚卞和何從得至此山今/山中有采玉坑為後人傅會無疑明宋濓塗荆二山)
(記亦云附著/之以俟博雅)
　　　淮上早發
澹月傾雲曉角哀小風吹水碧鱗開此生定向江湖老
黙數淮中十往來
　　　次韻徐仲車(公自注仲車耳聾按仲車名積山/陽人苦學養母盡力行年四十不)
　　　　(婚不仕乆之鄉人廹令就舉入京則以隻輪/載母躬自推行葛衫草屨行道之人不能辨)
　　　　(也登治平四年第未調官母亡遂不復仕家/居山陽衣食不給及路振通判楚州始為娶)
　　　　(妻生子小名路皃云先生嘗言仲車古之獨/行人於陵仲子不能過然其詩文則怪而放)
　　　　(如玉川子此一反也耳聵甚畫地為字乃始/通終日面壁不與人接而四方事無不周知)
　　　　(此二反也昔王肅三反而/斯人有其二亦可謂異矣)
惡衣惡食詩愈好恰是霜松囀春鳥蒼蠅莫亂逺雞聲
世上誰知(一作/如)公覺早八年看我走三州(公自注元豐/八年予赴登)
(州元祐四年赴杭州/今赴揚州皆見仲車)月自當空水自流人間擾擾眞螻
螘應笑人呼作鬭牛
　　　次韻林子中春日新堤書事見寄(林子中名希/事見二十九)
　　　　(巻次韻林子中蒜山亭見寄詩按先生以元/祐六年三月從杭州召還凡七上章丐去八)
　　　　(月自翰林承㫖岀知潁州故詩云東都寄食/似浮雲襆被真成一宿賔七年正月改知揚)
　　　　(州子中繼公守杭公在杭開西湖以所積葑/為長堤子中因杭人之意為榜曰蘇公堤新)
　　　　(堤書事葢/蘇公堤也)
東都寄食似浮雲襆被眞成一宿賔収得玉堂揮翰手
郤為淮月弄舟人羡君湖上齋揺碧笑我花時甑有塵
為報年來殺風景連江夢雨不知春(公自注來詩有芍/藥春之句揚州近)
(嵗率為此㑹用花十餘萬枝吏/縁為姦民極病之故罷此㑹)
(晉魏舒傳襆被而岀莊子天運篇仁義先王之蘧廬也/止可一宿而不可乆處李義山雜纂有十三殺風景事)
　　　送陳伯修察院赴闕(陳伯修名師錫神宗時登/第奏名帝得其文婁讀婁)
　　　　(賞顧侍臣曰此必陳師錫也啟封果然擢為/第三人故云聞君射策日妙語發疇咨知臨)
　　　　(安縣拜監察御史以言事岀知宿遷縣元祐/間東坡三上章薦之乃入為校書郎遷工部)
　　　　(郎徽宗用為殿中侍御/史坐黨論削官郴州卒)
裕陵固天縱筆有雲漢姿嘗重連山象不數秋風辭龍
騰與虎變貍豹復何施我窮眞有數文字乃見知聞君
射策日妙語發疇咨一日喧萬口驚倒同舍兒豈知二
十年道路猶遲遲苦言如藥石瞑眩終見思屈信反覆
手獨於君可疑四門方穆穆行矣及此時
(神宗皇帝葬裕陵周禮太卜掌三易之法一曰連山唐/藝文志易部有連山十巻漢武帝幸河東祠后土與羣)
(臣飲燕乃自作秋風辭揚/子貍變則豹豹變則虎)
　　　送張嘉父長官(張嘉父名大寧山陽人登元豐/八年第治春秋學政和間為司)
　　　　(勲郎張文潛嘗作南山賦以贈之其畧曰南/山巖巖兮其下有人佩玉而握珠剋意魯叟)
　　　　(之古經不習世儒之臆書過都梁兮躊躇奉/兩月之周旋其所居當是泗之南山今為盱)
　　　　(眙/也)
都城昔傾盖駿馬初服輈再見江湖間秋鷹已離韝於
今三㑹合每進不少留豫章既可識瑚璉誰當收微官
有民社妙割無雞牛歸來我益敬器博用自周百年子
初筵我已廹旅酬但當寄苦語高節貫白頭
(説文輈車轅也考工記輈人為輈有國馬之輈有田馬/之輈有駑馬之輈又張衡賦云馬倚輈而徘徊杜子羙)
(去矣行君不見韝上鷹一飽即飛掣詩小雅/賓之初筵左右秩秩又鍾鼓既設舉醻逸逸)
　　　在潁州與徳麟同治西湖未成改揚州三月十
　　　六日湖成徳麟有詩見懷次其韻
太山秋毫兩無窮鉅細本岀相形中大千起滅一塵裏
未覺杭潁誰雌雄(公自注來詩/云與杭爭雄)我在錢塘拓湖淥大堤
士女爭昌丰六橋横絶天漢上北山始與南屏通忽驚
二十五萬丈老葑席巻蒼雲空朅來潁尾弄秋色一水
縈帯昭靈宫坐思吳越不可到借君月斧修朣朧二十
四橋亦何有換此十頃玻瓈風雷塘水乾禾黍滿寳釵
耕岀餘鸞龍明年詩客來弔古伴我霜夜號秋蟲(公自/注徳)
(麟見約來揚寄居/亦有意求揚倅)
(莊子齊物論天下莫大於秋毫之末而太山為小樂府/有大堤曲云朝發襄陽城暮至大堤宿大堤諸女兒花)
(艷驚郎目詩國風子之昌兮又子之丰兮子由作先生/墓誌杭州西湖南北三十里環湖往來終日不逹先生)
(在杭乃取葑積之湖中為長堤一以通南北六橋並跨/堤上又先生奏修杭州西湖状云自國初以來稍廢不)
(治水涸草生漸成葑田熙寕中湖之葑合者蓋十二三/爾至今遂塞其半已打量湖上葑田計二十五萬餘丈)
(度用二十餘萬工先生昭靈侯廟碑南陽張公隋之初/家潁上曰我龍也自唐景龍以來潁人世祠之於焦氏)
(臺熙寧中詔封公昭靈侯元祐六年乃益治其廟月斧/用鄭仁表遊嵩山事再見歐陽公自揚移潁作西湖詩)
(云都將二十四橋月換得西湖十頃秋先生復自潁移/揚此句盖用文忠語也雷塘在揚州東北十里煬帝葬)
(處/)
　　　次韻徳麟西湖新成見懷絶句
壺中春色飲中仙(公自注謂洞/庭春色也)騎鶴東來獨惘然猶有
趙陳同李郭不妨同泛過湖船
(杜子羙有飲中八仙歌後漢郭太傳遊洛陽見李膺大/奇之後歸鄉里衣冠諸儒送至河上車數千兩林宗惟)
(與膺同舟而濟衆賓望/之以為神仙太字林宗)
　　　再次韻徳麟新開西湖
使君不用山鞠窮饑民自逃泥水中欲將百瀆起凶歲
(公自注予以潁人苦饑奏乞留黄河夫萬人/修境内溝洫詔許之因以餘力浚治此河)免使甔石
愁揚雄西湖雖小亦西子縈流作態清而丰千夫餘力
起三閘焦陂下與長淮通十年憔悴塵土窟清瀾一洗
啼痕空王孫本自有仙骨平生宿衛明光宫一行作吏
人不識正似雲月初朦朧時臨此水照氷雪莫遣白髮
生秋風定湏郤致兩黄鵠新與上帝開濯龍湖成君歸
侍帝側燈花已綴釵頭蟲
(左傳杜預注麥麴鞠窮所以禦濕欲使無社逃泥水中/詳已見漢揚雄傳家無甔石之儲晏如也嵇叔夜與山)
(巨源絶交書㳺山澤觀魚鳥心甚樂之一行作吏此事/便廢後漢許揚傳成帝時翟方進奏毁鴻郤陂太守鄧)
(晨欲修復聞揚善水脈召與議之揚曰昔成帝用方進/之言尋而自夢上天天帝怒曰何故敗我濯龍淵是後)
(民失其利黄鵠注再見韓退之燈花詩囊裏排/金粟釵頭綴玉蟲更煩將喜事來報主人翁)
　　　到官病勌未嘗㑹客毛正仲惠茶乃以端午小
　　　集石塔戱作一詩為謝
我生亦何湏一飽萬想滅胡為設方丈養此膚寸舌爾
來又衰病過午食輙噎繆為淮海帥每愧厨傳闕㸑無
欲清人奉使免内熱空煩赤泥印逺致紫玉玦為君伐
羔豚歌舞菰黍節禪牕麗午景蜀井岀氷雪坐客皆可
人鼎器手自絜金釵候湯眼魚蟹亦應訣遂令色香味
一日備三絶報君不虛受知我非輕啜
(漢宣帝紀吏飾㕑傳稱過使客韋昭曰㕑謂飲食傳謂/傳舍莊子人間世吾食也執麤而不臧㸑無欲清之人)
(今吾朝受命而夕飲氷我其内熱與劉禹錫試茶詩何/况䝉山顧渚春白泥赤印走風塵周處風土記仲夏端)
(午進筒糉一名角黍以菰葉褁黏米以象隂陽相包蜀/井揚州石塔寺旁有蜀井相傳云泉脈與蜀相通故紙)
(工汲其水以造麻牋杜子羙蜀道圗詩吳蜀水相通三/國蜀費禕傳來敏曰君信可人必能辦賊陸羽茶經茶)
(沸如魚眼崔珏詩/石鼎水煎紅蟹眼)
　　　雙石(并引/)
　　至揚州獲二石其一緑色岡巒迤邐有穴逹於背
　　其一玉白可鑒漬以盆水置几案間忽憶在潁州
　　日夢人請住一官府榜曰仇池覺而誦杜子羙詩
　　曰萬古仇池穴潛通小有天乃戱作小詩為僚友
　　一笑
夢時良是覺時非汲井埋盆故自癡但見玉峰横太白
便從鳥道絶峨睂秋風與作煙雲意曉日令涵草木姿
一㸃空明何處是老人眞欲住仇池
(韓退之盆池詩老翁眞箇似童兒汲井埋盆作小池唐/地理志鳯翔府郿縣有太白山茅君内傳三十六洞第)
(二委羽之洞名曰大有空明之天三秦記仇池縣本名/仇維山上有池故曰仇池山在倉洛二谷之間形如覆)
(壺仇池百頃周廻九千四十歩天形四方壁立千仞自/然樓櫓凡二十一道可攀援而上見後漢南蠻傳注)
　　　次韻鼂無咎學士相迎(無咎名補之濟州鉅野/人文章温潤典縟其凌)
　　　　(厲奇卓岀於天成與黄張秦/並驅聯鑣世號元祐四學士)
少年獨識鼂新城閉門郤掃巻斾旌胷中自有談天口
坐郤秦軍發墨守有子不為謀置錐虹霓吞吐忘寒饑
端如太史牛馬走嚴徐不敢連尻脽裵回未用疑相待
枉尺知君有家戒避人聊復去瀛洲伴我眞能老淮海
夢中仇池千仞巖便欲攬我青霞幨且湏還家與婦計
我本歸路連西南老人飲酒無人佐獨看紅藥傾白墮
每到平山憶醉翁懸知他日君思我路傍小兒笑相逢
齊歌萬事轉頭空頼有風流賢别駕猶堪十里巻春風
(鼂新城無咎之父也爲新城令晉葛洪傳閉門郤掃未/嘗交逰左太冲詠史吾慕魯仲連談笑郤秦軍後漢鄭)
(𤣥傳何休好公羊學遂著公羊墨守左氏膏肓穀梁廢/疾𤣥乃發墨守鍼膏肓起廢疾休見而歎曰康成入吾)
(室操吾矛以伐我乎𤣥字康成荀子儒者無置錐之地/莊子雜篇堯舜有天下子孫無置錐之地也東方朔傳)
(武帝問朔曰方今公孫丞相兒大夫董仲舒司馬遷之/倫先生自視何與比哉朔曰臣觀其吐吻唇連尻脽臣)
(雖不肖尚兼此數子唐褚亮傳太宗為天策上將軍作/文學舘收聘賢才以杜如晦等為學士凡分三番遞宿)
(閣下每暇日訪以政事詩論典籍號為十八學士是時/在選中者天下慕向謂之登瀛洲史記滑稽傳楚莊王)
(欲以優孟為相優孟曰請歸與婦計之再見杜子羙仇/池詩近接西南境長懐十九泉謝𤣥暉直中書省詩紅)
(藥當堦翻蒼苔依砌上白墮注詳上巻次韻趙徳麟詩/平山堂在揚州大明寺歐陽文忠公修建杜牧之詩春)
(風十里揚州路捲上/珠簾總不如三見)
　　　次韻范淳父送秦少章
宿縁在江海世網如予何西來庾公塵巳濯長淮波十
年淮海人初見一麥禾但欣爭訟少未覺舟車多秦郎
忽過我賦詩如巻阿句法本黄子(公自注謂/魯直也)二豪與揩
磨(公自注謂其兄少/逰與張文潛也)嗟我乆離羣逝將老西河後生多
名士欲薦空悲歌小范眞可人獨肯勤收羅瘦馬識騄
耳枯桐得雲和近聞館李生(公自注謂/李廌方叔)病鶴借一柯贈
行苦説我妙語慰蹉跎西羌巳解仇烽火連朝那坐籌
付公等吾將寄潛沱
(史記仲尼弟子傳孔子既没子夏居西河教授為魏文/侯師周禮孤竹之管雲和之琴瑟冬日至於地上之圜)
(丘奏之漢趙充國傳元康三年先零與諸羌種豪二百/餘人解仇交質詛盟漢地理志安定郡朝那縣故戎那)
(邑也漢髙祖紀運籌帷幄之中决勝千里之外吾不如/子房尚書九江孔殷沱潛既道孔氏云沱江别名潛水)
(名/)
　　　聞林夫當徙靈隱寺寓居戲作靈隱前一首(唐/坰)
　　　　(字林夫事見二十九巻和/唐彥猷詩送其子坰詩注)
靈隱前天竺後兩澗春淙一靈鷲不知水從何處來跳
波赴壑如奔雷無情有意兩莫測肯向冷泉亭下相縈
回我在錢塘六百日山中暫來不暖席今君欲作靈隱
居葛衣草屨隨僧蔬能與冷泉作主一百日不用二十
四考書中書
(圗經杭州靈山之隂北澗之陽即靈隱寺靈山之南南/澗之陽即天竺寺二澗流水號錢源泉遶寺峰南北而)
(下至峰前合為一澗有橋號合澗橋又冷泉亭在飛來/峰下白樂天冷泉亭記東南山水餘杭郡為最就郡言)
(靈隱為尤由寺觀冷泉亭為甲亭在山下水中央寺西/南隅白樂天詩到郡六百日入山十二回唐郭子儀傳)
(校中書令/考二十四)
　　　滕逹道挽辭二首(滕逹道名甫字元發宣仁簾/聽避髙魯王遵甫諱遂以字)
　　　　(名而以逹道為字也元發東陽人廷試第三/早受知於范文正公而孫威敏沔一見異之)
　　　　(曰奇材也後當為賢將授以治劇守邊之畧/同修起居注英宗書姓名藏禁中未及用神)
　　　　(宗知之即位擢御史中丞翰林學士尹開封/故曰先帝知公早云云未㡬與先生皆以論)
　　　　(新法得罪而拳拳憂國之意若一故曰公方/占賈鵩云云先生自黄移汝上書乞居常州)
　　　　(即日報可遂與元發㑹於金山盖其來守吳/興時也後以手帖與賈耘老云乆放江湖不)
　　　　(見偉人昨在金山滕元發以扁舟破巨浪岀/船巍然使人神聳故曰荆溪欲歸老浮玉偶)
　　　　(同遊云云皆/紀其實也)
先帝知公早虛懷第一人至今詩禮將惟數武宣臣材
大雖難用時來亦少信高平風烈在威敏典刑新空試
乘邊策寧留相漢身凄凉舊部曲淚濕塚前麟
(左傳僖二十七年晉作三軍謀元帥趙衰曰郤縠可亟/聞其言矣説禮樂而敦詩書詩書義之府也禮樂徳之)
(則也徳義利之本也君其試之乃使郤縠将中軍漢公/孫𢎞傳賛上方欲用文武求之如弗及漢之得人於兹)
(為盛盖指孝武以及孝宣之世也漢高祖紀興闗中卒/乘邊塞李奇曰乘守也漢王商傳河平四年單于來朝)
(丞相商坐未央廷中單于仰視商貌大畏之天子聞而/嘆曰此眞漢相矣杜子羙詩韋賢初相漢續漢書百官)
(志将軍領軍皆有部曲杜子羙詩凄/凉餘部曲又詩苑邊高塚臥麒麟)
雲夢連江雨樊山落木秋公方占賈鵩我正買龔牛共
有江湖樂俱懷畎畝憂荆溪欲歸老浮玉偶同遊骯髒
儀刑在驚呼歲月遒囘頭雜歌哭挽語不成謳
(譙周法訓挽歌者高帝召田横至尸鄉自殺從/者不敢哭而不勝哀故為此歌以寄哀音焉)
　　　次韻蘇伯固遊蜀岡送李孝博奉使嶺表
新苖未没鶴老葉方翳蟬綠渠浸麻水白板燒松烟笑
窺有紅頰醉卧皆華顚家家機杼鳴樹樹梨棗懸野無
佩犢子府有騎鶴仙觀風嶠南使岀相山東賢渡江弔
很石過嶺酌貪泉與君歩徙倚望彼修連娟願及南枝
謝早隨北鴈翩歸來春酒熟共看山櫻然
(韓退之稲畦詩魚肥知已秀鶴没覺初深晉顧愷之傳/桓𤣥嘗以一桞葉紿愷之曰此蟬所翳葉也取以自蔽)
(人不見已庾信小園賦蟬有翳兮不驚白樂天詩畫扉/扃白板漢趙充國傳賛秦漢以來山東岀相山西岀將)
(很石在京口注巳見晉吳隱之傳廣州石門有水曰貪/泉隱之為刺史至泉所酌而飲之因賦詩曰若使夷齊)
(飲終當不易心楚詞妬修睂之連娟漢外戚李夫人/傳羙連娟以修嫮沈約詩野棠開未落山櫻發欲然)
　　　石塔寺(并引/)
　　世傳王播飯後鐘詩蓋揚州石塔寺事也相傳如
　　此戲作此詩
饑眼望東西詩腸忘早晏雖知燈是火不悟鐘非飯山
僧異漂母但可供一莞胡為二十年記憶作此訕齋厨
養若人無益祗遺患乃知飯後鐘闍黎盖具眼
(摭言王播少孤嘗客揚州惠照寺木蘭院隨僧粥食乆/之僧頗厭一日播岀度未囘而先飯訖乃鳴鐘魚後播)
(鎭江都因訪舊遊所題字皆紗罩之因留詩云云按唐/書播相穆宗時權倖競進播頼其力至宰相專務將迎)
(居位無所裨益復失河北衆望不厭故/公詩有無益祗遺患闍黎盖具眼之句)
　　　送鼂羙叔發運右司年兄赴闕
我年二十無朋儔當時四海一子由君來扣門如有求
頎然鶴骨清而修醉翁遣我從子游翁如退之蹈軻丘
尚欲放子岀一頭(公自注嘉祐初與子由寓興國浴室/美叔忽見訪云吾從歐陽公遊乆矣)
(公令我來與子定交謂子必名世老夫亦/湏放他岀一頭地按子由志先生墓亦云)酒醒夢斷四
十秋病鶴不病骨愈虯惟有我顔老可羞醉翁賓客散
九州㡬人白髪還相収我如懷祖拙自謀正作尚書巳
過優君求㑹稽實良籌往看萬壑爭交流(公自注美/叔方乞越)
(毛詩碩人其頎注頎長也白樂天詩病瘦形如鶴晉王/羲之傳嘗謂賓友曰懷祖正當作尚書耳更求㑹稽便)
(自邈然王/述字懷祖)
　　　王文玉挽辭
才名誰似廣文寒月斧雲斤琢肺肝𤣥晏一生都卧病
子雲三世不遷官幽蘭空覺香風在宿草何曾淚葉乾
猶喜諸郎有曹志文章還復富波瀾
(晉書皇甫謐自號𤣥晏先生終身稱疾辭位孟郊贈崔/純亮詩鏡破不改光蘭死不改香禮記曽子曰朋友之)
(墓有宿草而不哭焉説者謂草經一年則陳根今翻用/之以言過期而猶哭也三國魏陳思王傳小子志保家)
(之主也按曹志蓋陳思王/植之孽子亦好學有才)
　　　送芝上人遊廬山
二年閲三州我老不自惜團團如磨牛歩歩踏陳迹豈
知世外人長與魚鳥逸老芝如雲月炯炯時一岀比年
三見之常苦有所適逝將走廬阜計濶道愈密吾生如
寄耳岀處誰能必江南千萬峰何處訪子室
(先生以元祐六年離杭召為翰林承旨是年/又岀守潁州七年徙揚州故云二年閲三州)
　　　送程徳林赴眞州
君為縣令元豐中吏貪功利以病農君欲言之路無從
移書諫臣以自通(公自注諫臣/蹇受之也)元豐天子為改容我時
匹馬江西東問之逆旅言頗同老人愛君如劉寵小兒
敬君如魯㳟爾來明目逹四聰收拾駔駿冀北空君為
赤令有古風政聲直入明光宫天廐如海養羣龍并収
其子豈不公(公自注君之子祁舉制/策文學行義為時所稱)白沙何必煩此翁
(後漢劉寵傳為㑹稽太守徵還山隂有五六老叟龎睂/皓髪人齎百錢以送寵寵勞之曰父老何自苦對曰自)
(明府下車以來狗不夜吠民不見吏年老遭値聖明今/聞見棄去故自扶奉送魯㳟傳為中牟令河南尹袁安)
(遣仁恕掾肥親往亷察政迹㳟與俱坐桑下有雉過止/其旁旁有小兒親曰何不捕之兒曰雉方將雛親瞿然)
(起曰蝗不犯境一異也化及鳥獸二異也䜿子有仁心/三異也還府以状白安魏都賦冀馬塡廐而駔駿韓退)
(之送温造序伯樂一過冀北之野而/馬羣遂空白沙眞州也唐為白沙鎭)
　　　谷林堂
深谷下窈窕高林合扶疎美哉新堂成及此秋風初我
來適過雨物至如娛予稚竹眞可人霜節巳專車老槐
苦無頼風花欲塡渠山鴉爭呼號谿蟬獨清虛寄懷勞
生外得句幽夢餘古今正自同歲月何必書
(國語禹致羣臣於㑹稽之山防風氏後至殺/而戮之骨節專車杜子羙詩書時記朝夕)
　　　予少年頗知種松手植數萬株皆中梁柱矣都
　　　梁山中見杜輿秀才求學其法戲贈二首
露宿泥行草棘中十年春雨養髯龍如今尺五城南杜
欲問東坡學種松
(雞跖集韋曲杜鄠近長安諺曰城南韋杜去/天尺五杜子羙贈韋七詩時論同歸尺五天)
君方掃雪收松子我巳開榛得茯苓為問何如插楊桞
明年飛絮作浮萍
(先生次韻章質夫楊花詞曉來雨過遺踪何在一/池萍碎注云舊説楊花入水為浮萍驗之信然)
　　　行宿泗間見徐州張天驥次舊韻
二年三躡過淮舟款叚還逢馬少㳺無事不妨長好飲
著書自要且窮愁孤松早偃原非病倦鳥雖還豈是休
更欲河邊㡬來往祗今霜雪已䝉頭
(酉陽雜俎世傳松千歲方傾平偃蓋然有數年輙偃但/於根下遇石則偃耳遯齋間覽蘇伯才云凡欲偃松裁)
(時去松中大根惟畱四傍湏根則無不/偃陶淵明歸去來辭鳥倦飛而知還)
　　　次韻劉景文贈傅羲秀才
幼眇文章宜和寡崢嶸肝肺亦交難未能飛瓦彈清角
肻便投泥戲潑寒忽見秋風吹洛水遥知霜葉滿長安
詩成送與劉夫子莫遣孫郎帳下看
(幼眇字岀漢書讀曰要妙屢見韓子衛靈公之晉平公/觴之靈公乃召師涓坐師曠之傍援琴鼓之未終師曠)
(曰不如清徵平公請試聽之一奏有𤣥鶴二八來集再/奏而成列三奏而延頸鳴音中宫商師曠曰不如清角)
(一奏之有雲從西北方來再奏之大風至大雨隨之裂/帷幙俎豆墮廊瓦唐張説傳始武后末年為潑寒胡戲)
(中宗嘗乘樓縱觀至是四􁇒來朝復為之説上疏曰乞/寒潑胡未聞典故裸體跳足汩泥揮水盛徳何觀焉吕)
(洞賔詞西風吹渭水落葉滿長安摭言賈島得落葉滿/長安一句求作一聨杳不可得孫郎帳下用禰正平語)
(屢/見)
　　　在彭城日與定國為九日黄樓之㑹今復以是
　　　日相遇於宋凡十五年憂樂岀處有不可勝言
　　　者而定國學道有得百念灰冷而顔益壯顧予
　　　衰病心形俱瘁感之作詩
菊盞萸囊自古傳長房寧復是臞仙應從漢武横汾日
數到劉公戲馬年對玉山人今老矣見恒河性故依然
王郎九日詩千首今賦黄樓第二篇
(吳筠續齊諧記費長房謂桓景曰九月九日汝家當有/災異急令家人縫絳囊盛茱萸繫臂上登高飲菊花酒)
(可消此禍漢武帝秋風辭泛樓船兮濟汾河横中流兮/揚素波南史宋武帝在彭城九月九日遊項羽戲馬臺)
(再見世説山公謂嵇叔夜之為人也巖巖若孤松之獨/立其醉也隗然若玉山之將頽楞嚴經佛告波斯國王)
(言我今示汝不生滅性汝年㡬時見恒河水王言我生/三歲經過此流爾時即知是恒河水佛言如汝所説日)
(月歲時念念變遷則汝三歲見此河時王年十三其水/云何王言如三嵗時宛然無異乃至於今年六十二亦)
(無有/異)
　　　九日次定國韻
朝􁒓無晦朔蟪蛄疑春秋南柯巳一世我眠未轉頭仙
人視吾曹何異蜂蟻稠不知蠻觸氏自有兩國憂我觀
去來今未始一念留奔馳竟何得而起無窮羞王郎誤
渉世屢獻乆不醻黄金散行樂清詩岀窮愁俛仰四十
年始知此生浮軒裳陳道路往往兒童收封侯起大第
或是君家騶似聞負販人中有第一流炯然徑寸珠藏
此百結裘意行無車馬倐忽畧九州邂逅獨見之天與
非人謀笑我方醉夢衣冠戲沐猴力盡病騏驥伎窮老
伶優北山有雲根寸田自可耰㑹當無何鄉同作逍遥
遊歸來城郭是空有纍纍丘
(莊子逍遥遊朝菌不知晦朔蟪蛄不知春秋此小年也/李太白將進酒歌天生我材必有用黄金散盡行復來)
(烹羊宰牛且為樂㑹湏一飲三百杯世説桓大司馬問/劉眞長曰聞㑹稽王語奇進爾耶對曰極進然是苐二)
(流中人桓曰第一流是誰劉曰正在我輩逸士傳董威/隱居洛陽白社以殘絮縷帛為衣號百結衣楞嚴經譬)
(如有人於自衣中繫如意寶珠不自知覺漢伍被傳漢/廷公卿列侯皆如沐猴而冠耳蓋寛饒傳長信少傅以)
(列卿而沐猴舞又見項羽傳莊子逍遥遊何不樹之無/何有之鄉廣莫之野仿偟乎無為其側丁令威歌城郭)
(如故人民非何不/學仙塜纍纍屢見)
　　　召還至都門先寄子由
老身倦馬河堤永踏盡黄榆綠槐影荒鷄號月未三更
客夢還家時一頃歸老江湖無嵗月未塡溝壑猶朝請
黄門殿中春事罷詔許來迎先岀省已飛青蓋在河梁
定餉黄封兼賜茗逺來無物可相贈一味豐年説淮潁
(異聞實錄江南進士陳季卿客長安十年不歸一日終/南山翁以竹葉置寰瀛圖上渭水中令陳注目恍然至)
(家信宿復囘山翁尚擁褐而坐季卿謝曰豈非夢耶翁/曰他日自知之經月家人來訪具述所以而留詩皆在)
(漢汲黯傳曰臣自以為塡溝壑不復見陛下不意陛下/復収之漢吳王濞傳不能朝請二十餘年注云漢律春)
(曰朝秋曰請如古諸侯朝聘也唐百官志開元元年改/門下省曰黄門按子由時為門下侍郎故事執政聼謁)
(有服親仍先上聞得旨乃岀青蓋/按國朝故事宰相執政許張青蓋)
　　　次韻定國見寄
還朝如夢中雙闕眩金碧復穿鴛鷺行强寄麋鹿迹勞
生苦晝短展轉不能夕黙坐數更鼓流水夜自逆故人
為我謀此志何由畢越吟知聽否誰念病莊舄(公自注/時方請)
(越/郡)
(史記陳軫傳軫對秦恵王曰越人莊舄仕楚執珪有頃/而病楚王曰舄故越之鄙細人也今仕楚執珪富貴矣)
(亦思越不中謝對曰凡人之思故在其病也彼思越則/越聲不思越則楚聲使人往聽之猶尚越聲也今臣雖)
(棄逐之楚豈/能無秦聲哉)
　　　次韻蔣穎叔錢穆父從駕景靈宫二首
歸來病鶴記城闉舊踏松枝雨露新半白不羞垂領髪
軟紅猶戀屬車塵(公自注前輩戲語有西湖/風月不如東華軟紅香土)雨收九陌
豐登後日麗三元下降辰麤識君王為民意不才何以
助精禋
(潘安仁秋興賦素髪颯以垂領杜子羙詩鬂毛垂領白/尚書禋於六宗孔安國曰精意以享謂之禋按年譜元)
(祐七年壬申是歳南/郊先生為鹵簿使)
與君並直記初元白首還同入禁門玉殿齊班容小語
霜廷稽首泫微温(公自注適與穆父並拜廷中/地皆流濕相與小語道之)病貪賜
茗浮銅葉老怯秋泉灧寳樽回首鵷行有人傑坐知羌
鹵是遊䰟
(周禮大祝辨九􁦥一曰稽首銅葉言茶盞也魏文帝善/哉行假氣游䰟魚鳥為伍杜子羙詩今日看天意遊䰟)
(貸爾/曹)
　　　近以月石硯屏獻子功中書公復以涵星硯獻
　　　純父侍講子功有詩純父未也復以月石風林
　　　屏贈之謹和子功詩并求純父數句
紫潭岀𤣥雲翳我潭中星獨有潭上月倒挂紫翠屏我
老不看書黙坐養此昏花睛時時一開眼見此雲月眼
自明乆知世界一泡影大小眞偽何足評笑彼三子歐
梅蘇無事自作雪羽争(公自注事見/三人詩集)故將屏硯送兩范
要使珠璧栖牕櫺大范忽長謡語岀月脇令人驚小范
當繼之説破星心如鷄鳴牀頭復一月下有風林横急
送小范家䕶此涵星泓願從少陵博一句山木盡與洪
濤傾
(後漢列女蔡琰傳𤣥雲合兮翳月星異聞實錄徐𤣥之/夜見人物如粟粒行案上傳呼曰蚍蜉王欲觀漁於紫)
(石潭漁具數十人入硯中皆獲小魚𤣥之大駭以册覆/之照看皆無雪羽用孟子字前漢天文志日月如合璧)
(五星如連珠月脇用皇甫湜若穿天心岀月脇語巳見/孟郊聞鷄詩似開孤月口能説落星心杜子羙山水圗)
(歌舟人漁子入浦溆/山木盡亞洪濤風)
　　　次韻范純父涵星硯月石風林屏詩
月次於房歴三星斗牛不神箕獨靈簸揺桑榆盡西靡
影落蘇子硯與屏天公與我兩厭事孰居無事為此形
與君持橐侍帷幄同到温室觀堯蓂自憐太史牛馬走
伎等卜祝均倡伶欲留衣冠挂神武便擊雲水歸南溟
陶泓不稱管城沐醉石可助平泉醒故持二物與夫子
欲使妙質留天庭但令滋液到枯槁勿遣光景生晦𡨕
上書挂名豈待我獨立自可當雷霆我時醉眠風林下
夜與漁火同青熒撫物懷人應獨歎作詩寄子誰當聽
(韓退之三星行我生之辰月宿南斗箕獨有神靈無時/停簸揚三星各在天什五東南陳嗟汝牛與斗汝獨不)
(能神劉孝標書冀東平之樹望咸陽而西靡淮南子日/西垂景在桑端謂之桑榆莊子天運篇孰居無事推而)
(行是帝王世記堯時有草當堦而生毎月朔日生一莢/至月半則生十五莢自十六日後日落一莢至月而盡)
(月小則餘一莢不落此瑞草也謂之􁆉莢司馬遷報任/安書太史公牛馬走司馬遷再拜言僕之先人非有剖)
(符丹書之功文史星厯近乎卜祝之間固主上所戲弄/倡優畜之韓退之毛穎傳封諸管城號管城子陳元陶)
(泓褚先生友善相推致岀處必偕舊唐書李徳裕傳平/泉别墅有醒酒石徳裕醉則踞之又歸登傳登拜右拾)
(遺時徳宗欲相裴延齡補闕熊執易危言忤旨草成/以示登登曰願寄一名雷電之下安忍令足下獨當)
　　　次韻錢穆父㑹飲(按先生論新法岀為杭州通/判時年三十六歴典三郡謫)
　　　　(徙黄州年五十始再登朝二聖眷遇特異諸/公懼其得政交攻之旣不自安力丐外岀守)
　　　　(杭州凡再歲召入而子由已為右丞公以嫌/又上章丐去遂守潁移揚復召入益不為留)
　　　　(計元祐初錢穆父與公同在西掖又同去守/杭越至是復同來故云與君㡬合散先生任)
　　　　(兵部為閑曹穆父任户部為劇部故/云居官不任事又主人獨賢勞云云)
彈冠恨不蚤挂冠常苦遲盛服毎假寐角闕時伏思東
門未祖道西山空拄頤逝將江海去安此麋鹿姿要當
謀三徑何暇擇一枝與君㡬合散得酒忘醇醨君談似
落屑我飲如奕棊(公自注世有作詩如奕棊奕棊如飲/酒飲酒乃大戒之語僕於棊酒二事)
(俱不/能也)居官不任事造物眞見私主人獨賢勞金穀方流
馳行人亦結束杕杜乃歸期公卿雖少安河流正東釃
我得㑹稽去方回良不癡
(左傳宣公二年晨往寢門闢矣盛服將朝坐而假寐王/注角闕言帝闕之角也漢文紀未央宫東闕罘罳災師)
(古曰罘罳謂連闕曲閣也釋名罘罳在闕門外罘復也/臣將入議事至此復重思莊子逍遥遊鷦鷯巢於深林)
(不過一枝晉史胡母輔之字彥國王澄曰彥國吐佳言/如鋸木屑霏霏不絶漢溝洫志禹以為河所從來者高)
(水湍悍難以行平地數為敗迺釃二渠以引其河注云/釃分也晉郗愔傳字方回遷太常固讓不拜樂補逺郡)
(岀為㑹稽内史乆之/乞骸骨因居㑹稽)
　
　
　
　
　
　
　
　施註蘇詩巻三十二
欽定四庫全書
　施註蘇詩巻三十三
　　　　　　　　　　　　宋　蘇　軾　撰
　　　　　　　　　　　　　　施元之　原註
　　　　　　　　　　　　武進邵長蘅　刪補
　　詩四十一首
　　　　(起在兵部洎遷/禮部尚書作)
　　　次韻穆父尚書侍祠郊丘瞻望天光退而相慶
　　　引滿醉吟
千章杞梓䕃雲天樗散誰收老鄭䖍喜氣到君浮白裏
豐年及我挂冠前令嚴鐘鼔三更月野宿貔貅萬竈煙
太息何人知帝力歸来金帛看赬肩
(杜子美送鄭䖍貶台州司户鄭公樗散鬢成絲酒後常/稱老畫師史記孫子傳使齊軍入魏地為十萬竈明日)
(為五萬竈又明日為二萬竈韓/退之城南聨句刈熟擔肩赬)
　　　郊祀慶成詩(元祐七年哲宗合祭天地于圜/丘公以兵部尚書為南郊鹵簿)
　　　　(使先是朝饗八室至神宗室上涕洟不止/癸巳冬至行禮上致誠極恭夜月澄爽雲)
　　　　(物晏温御棲肆赦終日和燠天意昭答翼/日風寒相屬時雪如期宰執侍從進詩以)
　　　　(賀蓋此/詩也)
帝出乗昌運天心予太平文章三代繼制作七年成大
祀乾坤合剛辰日月明泰壇朝掃地魄寶夜垂精仰御
圓蒼蓋環觀海嶽城北流吞朔易西極落欃槍升燎靈
光答回鑾瑞霧迎需雲徧枯槁解雨達句萌可頌非天
徳因箴亦下情民言知有酌帝謂本無聲富國由崇儉
蘄年在好生無心斯格物克已自銷兵化國安新政孤
臣反舊耕還將清廟什留與野人賡
(周易帝出乎震漢食貨志三登曰太平漢孝武紀贊曰/號令文章煥然可述後嗣得遵鴻業有三代之風尚書)
(洛誥註周公七年成禮樂禮記成王幼弱周公踐天子/之位以治天下朝諸侯於明堂制禮作樂頒度量而天)
(下服七年致政於成王禮記外事以剛日鄭氏曰順其/出為陽也出郊為外事爾雅圓丘泰壇祭天也方澤泰)
(圻祭地也禮記掃地而祭貴質也晉天文志鉤陳口中/一星曰天皇大帝其神曰耀魄寶唐文粹李徳裕武宗)
(册文云振金石而六變魄寶昭臨詩國風北流活活詩/意言黄河順流也尚書平在朔易孔安國云北稱朔易)
(謂嵗改易於北方西極謂西夏也漢天文志天槍左右/鋭長數丈縮西北天欃本類星末銳長數丈石氏云槍)
(欃棓彗異狀其殃一也又曰祅星周易雲上於天需君/子以飲食晏樂又解卦天地解而雷雨作雷雨作而百)
(果草木皆甲坼解之時義大矣哉禮記季春之月生氣/方盛陽氣發泄勾者畢岀萌者盡逹唐李絳傳安國佛)
(祠欲使絳為之頌絳言大人與天地合徳謂非文字所/能盡若令可述是陛下美有分限毛詩庭燎美宣王也)
(因以箴之禮記坊記上酌民言則下天上施詩大雅帝/謂文王予懷明徳又上天之載無聲無臭後漢王符傳)
(化國之日舒以長故其民閑暇/而力有餘毛詩清廟祀文王也)
　　　次韻奉和錢穆父蔣穎叔王仲至四首
　　　　見和西湖月下聽琴
謖謖松下風藹藹隴上雲聊將竊比我不堪持寄君半
生寓軒冕一笑當琴尊良辰飲文字晤語無由醺我有
鳯鳴枝背作虵蚹紋月明委静照心清得奇聞當呼玉
澗手(公自注家有雷琴甚奇古玉澗/道人崔閑妙于雅聲當呼使彈)一洗羯鼓昏請歌
南風曲猶作虞書渾
(王注鳯鳴枝琴也琴古而漆裂則有虵蚹紋虵蚹字岀/莊子注謂虵腹下有齟齬可以行也羯鼓錄明皇酷不)
(好琴嘗聽琴未及畢叱琴者岀曰速召花奴將羯鼓來/為我解穢史記樂書舜作五絃之琴以歌南風揚子虞)
(夏之書/渾渾爾)
　　　　見和仇池
上窮非想亦非非下與風輪共一癡翠羽若知牛有角
空瓶何必井之睂還朝暫接鵷鸞翼謝病行收麋鹿姿
記取和詩三益友他年弭節過仇池
(華嚴經四空處天無邊處天無所有處天非想非非想/處天又金輪水際外有風輪樓炭經地深二十億萬里)
(下有金粟金剛亦各二十億萬里下有水際八十億萬/里此雖六重前四是地輪第五水輪第六風輪共一癡)
(言上天下地皆然蓋佛氏謂之界者一癡想所成也白/樂天詩上自非想頂下及風水輪杜子美赤霄行孔雀)
(未知牛有角渴飲寒泉逢抵觸赤霄𤣥圃湏往來翠尾/金華不辭辱漢陳遵傳揚雄作酒客難法度士曰子猶)
(瓶矣觀缻之居居井之睂處高臨深動常近危唐上官/儀曰御史供奉赤墀下接武䕫龍簉羽鵷鷺三益友指)
(言錢蔣王也仇池詳見/三十二巻雙石詩注)
　　　　玉津園
承平苑囿雜耕桑六聖勤民計慮長碧水東流還舊𣲖
(公自注玉津分蔡/河上流復合於下)紫壇南峙表連岡不逢遲日鶯花亂
空想疎林雪月光千畆何時躬帝籍斜陽寂歴鏁雲莊
(六聖謂太祖太宗眞宗仁宗英宗神宗漢郊祀志甘泉/泰畤紫壇八觚宣通象八方禮記天子籍田千畝以事)
(天/地)
　　　　籍田
竊脂方紀瑞布穀未催耕魚沫依蘋渚蝸涎上綵楹江
湖來夢寐蓑笠負平生琴裏思歸曲因君一再行
(左傳昭十七年少皥摯之立也鳯鳥適至故紀於鳥為/鳥師而鳥名九扈為農正杜預曰桑扈竊脂也文選石)
(季倫有思歸/引序注巳見)
　　　頃年楊康功使高麗還奏乞立海神廟于板橋
　　　僕嫌其地湫隘移書使遷之文登因古廟而新
　　　之楊竟不從不知定國何從見此書作詩稱道
　　　不巳僕不能記其云何也次韻答之(楊康功名/景畧洛陽)
　　　　(人元豐間以起居郎使高麗為國王祭奠使/歸稱上旨就賜金紫擢中書舍人終龍圗閣)
　　　　(待制知/揚州)
退之仙人也游戲於斯文談笑岀奇偉鼓舞南海神頃
年三韓使㡬為鮫鰐吞歸來築祠宇要使百賈奔(公自/注板)
(橋商賈/所聚)我欲遷其廟下數浮空羣(公自注謂/登州海市)移書竟不
從信非磊落人公胡為拳拳繫此空中雲作詩頌其美
何異刻劍痕我今巳括囊象在六四坤
(韓退之南海神廟碑海於天地間為物最鉅而南海神/次最貴在北東西三神河伯之上號為祝融傳燈錄南)
(泉云汝道空中一片雲為復釘釘住為復藤纜著刻劍/岀吕氏春秋詳二十二巻王仲父哀辭注周易坤之六)
(四曰括囊/无咎无譽)
　　　沐浴啟聖僧舎與趙徳麟邂逅(趙徳麟名令畤/舊字景貺事見)
　　　　(三十巻先生守潁徳麟在幕府郡有西湖毎/相從其上至是官滿入京故有東潁西湖季)
　　　　(子來歸之句時先生力求/㑹稽故有同泛越溪之句)
南山北闕兩非眞東潁西湖迹已陳季子來歸初可喜
老耼新沐定非人酒清不醉休休暖睡穩如禪息息匀
自笑塵勞餘一念明年同泛越谿春
(孟浩然詩北闕休上書南山歸敝廬春秋閔元年八月/季子來歸穀梁傳其曰季子貴之也其曰來歸喜之也)
(莊子田子方孔子見老耼老耼新沐方將被髪而乾慹/然似非人注慹不動皃神仙傳焦先卧于雪下氣息休)
(休如盛暑/醉卧之状)
　　　次韻王仲至喜雪御筵(元祐七年南郊罷時雪/如期先生是歲自揚州)
　　　　(召歸故云偶還仗内身如寄/仲至名欽臣時權工部侍郎)
三軍喜氣鑠飛花睡起空驚月在沙未集驊騮金騕褭
故殘鳷鵲玉横斜偶還仗内身如寄尚憶江南酒可賖
宣勸不多心自醉强扶衰白拜君嘉
(杜子羙宣政退朝詩雪殘鳷鵲亦多時唐儀衛志衙凡/朝㑹之仗二衛番上分為五仗一曰供奉仗二曰親仗)
(三曰勲仗四曰翊仗五曰散手仗毎月以四十六人立/内廊閤外號曰内仗以左右金吾將軍當上中郎將一)
(人押之朝罷皇帝歩入東序門然後放仗後漢劉寛傳/帝嘗令講經寛于坐被酒睡伏帝問太尉醉耶對曰任)
(重責大憂心如醉左傳襄四年晉侯享魯穆叔歌/鹿鳴之三穆叔曰君所以嘉寡君也敢不拜嘉)
　　　僕所藏仇池石希代之寳也王晉卿以小詩借
　　　觀意在於奪不敢不借然以此詩先之
海石來珠宫秀色如蛾緑坡陀尺寸間宛轉陵巒足連
娟二華頂空洞三茅腹初疑仇池化又恐瀛洲蹙殷勤
嶠南使餽餉淮東牧(公自注僕在揚州程徳孺自/嶺南解官還以此石見遺)得之
喜無寐與汝交不瀆盛以高麗盆藉以文登玉(公自注/僕以高)
(麗所餉大銅盆貯之又以登/州海石如碎玉者附其足)幽光先五夜冷氣壓三伏
老人生如寄茅舍乆未卜一夫幸可致千里常相逐風
流貴公子竄謫武當谷見山應巳厭何事奪所欲欲㽞
嗟趙弱寧許負秦曲傳觀愼勿許間道歸應速
(楚詞紫貝闕兮珠宫再見南部新書青黛螺光明鮮翠/毎一螺直千金當時名之曰蛾綠漢舊儀中黄門持五)
(夜謂自甲夜至戊夜也唐地理志均州武當郡有武當/山九域志武當山一名仙室山山上有巖澗凡三十七)
(所趙弱四句用史記藺/相如歸璧事詳巳見)
　　　次天字韻答岑巖起(岑巖起名象求梓州人元/祐四年為郎考功用蘇文)
　　　　(定公薦拜殿中侍御史文定執政以嫌徙金/部郎事徽宗於王邸終寳文閣待制第四巻)
　　　　(送岑著作詩/即巖起也)
一聲清蹕霧開天百辟心莊豈貎䖍囘顧驚君珠玉側
同升愧我粃糠前裵囘月色留壇影縹緲松香泛蠟烟
(公自注近制以椽/燭松明易籸盆)莫嘆郎潛生白髪聖朝求舊鄙鳶肩
(周禮卿士大祭祀帥其屬夾道而蹕漢儀注皇帝輦動/稱警岀殿則傳蹕晉衛玠傳王濟歎曰珠玉在側覺我)
(形穢孫綽傳與習鑿齒共行綽在前顧謂習曰沙之汰/之瓦礫在後習曰簸之揚之糠粃在前後漢張衡傳尉)
(厖睂而郎潛鳶肩用/唐馬周事竝已見)
　　　次韻蔣穎叔二首
　　　　扈從景靈宫
道人幽夢曉初還巳覺笙簫下月壇風伯前驅清宿霧
祝融參乗破朝寒英姿連璧從多士妙句鏘金和八鑾
巳向詞臣得頗牧(公自注時穎叔/新除熙河帥)路人莫作老儒看
(楚詞逺遊風伯為余先驅兮辟氛埃而清凉漢司馬相/如傳大人賦祝融警而蹕御子虛賦陽子參乘孅阿為)
(御韓退之荆潭唱和詩序鏗鏘發金石世説孫興公作/天台山賦成以示范榮期云卿試擲地要作金石聲詩)
(小雅四牡彭彭八鸞鏘鏘唐畢諴傳為翰林學士宣宗/召訪邊事諴條状甚悉帝悦曰吾將擇能帥者孰謂頗)
(牧在吾禁署卿為朕行/乎即拜邠寧節度使)
　　　　凝祥池
似知金馬客時夢碧雞坊冰雪消殘臘煙波寫故鄉鳴
鸞自容與立馬乆囘翔乞與三韓使新圗到樂浪(公自/注時)
(高麗使在都下毎至/勝景輙圗畫以歸)
(碧雞坊在成都杜子羙詩云時岀碧鷄坊西郊向草堂/漢地理志樂浪郡武帝元封三年開故朝鮮國也圗畫)
(見聞志高麗國熙寧甲寅歲遣使金良鑒入貢訪中國/圗畫鋭意購求稍精者十無一二然猶費三萬餘緡丙)
(辰冬復遣使崔思訓入貢因將帶畫工數人乞摹寫相/國寺壁畫歸國詔許之於是盡摹之持歸其畫人頗有)
(精于筆/法者)
　　　和叔盎畫馬
天驥徳力偹馬外龍鱗中皇天不遣言兀與圖畫(一作/畫圗)
同駑駘飽官粟未受一洗空十駕均一至何事籋雲風
(南秦錄吕光討西域平上疏曰惟龜兹據三十六國之/中入其國城天驥龍鱗腰褭丹髦萬計盈廐元微之望)
(雲騅歌色沮聲悲仰天訴天不遣言君未識杜子羙丹/青引斯湏九重眞龍岀一洗萬古凡馬空荀子驥一日)
(而千里駑馬十駕亦及之矣/籋雲字岀漢禮樂志屢見)
　　　王晉卿示詩欲奪海石錢穆父王仲至蔣穎叔
　　　皆次韻穆至二公以為不可許獨穎叔不然今
　　　日穎叔見訪親睹此石之妙遂悔前語僕以為
　　　晉卿豈可終閉不予者若能以韓幹二散馬易
　　　之者蓋可許也復次前韻
相如有家山縹緲在睂綠誰云千里還寄此一顰足平
生錦繡腸早歲藜莧腹從教四壁空未遣兩峰蹙吾今
况衰病義不忘樵牧逝將仇池石歸泝岷山瀆守子不
貪寳完我無瑕玉故人詩相戒妙語予所伏一篇獨異
論三占從兩卜君家畫可數天驥紛相逐風騣掠原野
電尾梢澗谷君如許相易是亦我所欲今朝安西守來
聽陽闗曲勸我留此峰他日來不速
(西京雜記文君睂色不加黛常如逺山再見李白翰林/集序太白弟令問嘗目白曰兄心肝五臟皆錦繡耶韓)
(退之詩三年國子師腸肚習藜莧左傳襄十五年子罕/曰我以不貪為寳爾以玉為寳不若人有其寳尚書三)
(人占則從二人之言桞子厚龍城錄寧王善畫馬六馬/滚塵圗明皇最愛玉面花驄謂無纎悉不備風騣霧鬛)
(信偉如也唐書地理志洮/州臨洮郡有府一名安西)
　　　欲以石易畫晉卿難之穆父欲兼取二物穎叔
　　　欲焚畫碎石乃復次前韻并解二詩之意
春冰無眞堅霜葉失故綠鷃疑鵬萬里蚿笑䕫一足二
豪爭攘袂先生一捧腹明鏡既無臺淨瓶何用蹙盆山
不可隱畫馬無由牧聊將置庭宇何必棄溝瀆焚寳眞
愛寳碎玉未忘玉乆知公子賢岀語耆年伏欲觀轉物
妙故以求馬卜維摩既復捨天女還相逐授之無盡燈
照此乆幽谷定心無一物法樂勝五欲三峩吾鄉里萬
馬君部曲卧雲行歸休破賊看神速(公自注晉卿將/種常有此意)
(莊子秋水篇夔謂蚿吾以一足趻踔而行子無如矣今/子之使萬足獨奈何蚿曰予動吾天機而不知其所以)
(然晉劉伶傳嘗醉與俗人相忤其人攘袂奮臂而往伶/徐曰雞肋不足以安尊拳傳燈錄神秀云心如明鏡臺)
(六祖云明鏡亦無臺又百丈召溈山云溈山勝景汝當/居之華林曰某甲沗居上首祐公何得住持百丈曰若)
(能下得一句岀格當與住持即指淨缾問云不得喚做/淨瓶華林曰不可喚作木橛也百丈又問祐師師踢倒)
(淨缾百丈笑云輸郤山子也楞嚴經衆生皆轉於物若/能轉物即同如來維摩經魔波旬言居士可捨此女以)
(一切所有於彼者是為菩薩維摩言我巳捨矣汝便將/去於是諸女問維摩我等云何止於魔宫居士乃言諸)
(姊有法門名無盡燈無盡燈者譬如一燈然百千燈冥/者皆明明終不盡又互見六巻上元詩注傳燈錄六祖)
(偈云本來無一物維摩經汝等巳發道意有法樂可以/自娱法華經堅著於五欲癡愛故生惱因造立宅舎五)
(欲自/娛)
　　　生日劉景文以古畫松鶴為壽且貺佳篇次韻
　　　為謝
問子一室間寜有千里廓塵心洗長松逺意發孤鶴生
朝得此壽死籍疑可落微言在參同妙契藏九籥故人
有竒趣逸想寄幽壑霜枝謝寒暑雲翮無前卻何湏搆
明堂未羡巢阿閣緬懷别時語復作數日惡詩腴固堪
飡字瘦還可愕高標忽在眼清夢了如昨君今噲等伍
志與湛輩各豈待相願言方為不朽託子雲老執㦸長
孺終主爵吾當追松喬子亦鄙衛霍
(抱朴子小餌丹法服之二日司命削其死籍李太白詩/北酆落死名南斗上生籍白樂天詩授我參同契其辭)
(妙且微神仙傳魏伯陽齊㑹稽上虞人也得古文龍虎/上經盡獲妙旨公因約其象著參同契三巻鮑昭升天)
(行五圖發金記九龠隱丹經注云仙家有九轉金丹法/而龠所以藏書也白樂天松詩殺身獲其所為君構明)
(堂軒后本紀鳯集東園梧桐又巢阿閣南齊王儉傳世/祖嘗問當今誰能為五言詩儉曰謝朏得父膏腴晉羊)
(祜傳從事鄒湛曰公令聞令望必與此山俱傳至若湛/輩乃當如公言耳互詳十七巻與王郎昆仲詩注漢汲)
(黯傳字長孺武帝/召為主爵都尉)
　　　程徳孺惠海中栢石兼辱佳篇輙復和謝(程德/孺名)
　　　　(之元持節嶺南歸惠此石故皆/用嶺南事徳孺時為主客郎中)
嵐薰瘴染郤敷腴笑飲貪泉獨繼吳未欲連車收薏苡
肯教沈網取珊瑚不知庾嶺三年别收得曹溪一滴無
但指庭前雙栢石要予臨老識方壺
(飲貪泉晉吳隱之事薏苡後漢馬援事竝巳見洽聞記/􁁊箖國海中珊瑚生于水底以大船鐵網取之名其所)
(為珊瑚洲南越志南越以五嶠為限東曰大庾九域志/大庾嶺本屬䖍州大庾縣淳化三年以縣置南安軍傳)
(燈錄僧問雲門如何是曹溪一滴水再見又趙州從諗/禪師凡有僧入室但指庭前柏樹云庭前柏樹子拾遺)
(記海中有三山其形如壺方丈曰/方壺蓬萊曰蓬壺瀛洲曰瀛壺)
　　　次秦少游韻贈姚安世
帝城如海欲尋難肻捨漁舟到杏壇剝啄扣君容膝户
巍峩笑我切雲冠問羊獨怪初平在牧豕應同徳曜看
肻把參同較同異小牕相對為硏丹
(莊子漁父篇孔子休乎杏壇之上絃歌鼓琴奏曲未半/漁父下船而來楚辭九章冠切雲之崔巍問羊黄初平)
(事詳見十四巻送將官梁左藏詩注後漢梁鴻傳牧/豕於上林苑中娶同縣孟氏女字之曰徳曜孟光)
　　　次丹元姚先生韻(葉少藴避暑錄記姚丹元事/云姚因王鞏以進於東坡本)
　　　　(京師富人王氏子為父逐去事建隆觀一道/士天資頗慧因取道藏徧讀或能成誦又多)
　　　　(得其方術丹藥作詩間有放浪奇譎語故能/成其説浮沉淮南屢易姓名後復其姓名為)
　　　　(王繹又易名元誠力/詆林靈素為其毒死)
浮生知㡬何僅熟一釜羮那於俯仰間用此委曲情自
憐無他腸偶亦得此生懸知當去客中有不亡存但恐
宿緣重毎為習氣昏似聞梅子眞近在吳市門未能肩
拍洪但欲目擊温不敢扣門呼恐作踰垣奔且令紹介
先徐以方便論不學劉更生黄金鑄尚方不學房次律
身事問潁陽王烈亦何人叔夜未可量獨見神山開遽
飡石髓香至道尚聽瑩麤材終蹶張先生喜而笑幅巾
登我堂苦誓指黄壤要言刻青琅蓬萊在何許弱水空
相望且當從嵇阮聊復數山王逹人友四海曲士守一
疆愼勿使形諜兒童驚夜光
(漢書衛綰傳以戲車為郎文帝以為亷謹實無他腸以/為河間王大傅陶淵明雜詩身為逆旅舍我如當去客)
(莊子田子方吾有不亡者存韓退之華山女詩仙梯難/攀俗縁重楞嚴經陀那微細識習氣成暴流漢梅福字)
(子眞變姓名為吳市門卒詳見九巻次韻陳海州注郭/景純遊仙詩左挹浮丘袖右拍洪崖肩莊子田子方温)
(伯雪子舍於魯仲尼見之而不言子路問之仲尼曰若/夫人者目擊而道存矣不可以容聲矣維摩經維摩詰)
(以方便現身有疾廣為説法法華經以方便力柔伏其/心漢楚元王傳向字子政本名更生尚方鑄作事詳十)
(二巻贈王仲素寺丞詩注酉陽雜俎邢和璞善心算作/潁陽書疏房琯太尉祈問終身之事邢言若由東南止)
(西北禄命卒矣降魄之處非舘非寺非塗署病起於魚/飱木材用龜兹板其後房公舍閬州紫極宫見有治龜)
(兹板者始憶邢之言有頃刺史具鱠邀琯琯悟具以板/事白於刺史其夕病鱠卒也王烈石髓事屢見嵇康字)
(叔夜聽瑩字岀莊子齊物論巳見漢申屠嘉傳以材官/蹶張從高帝擊項羽晉王義之傳去㑹稽郡於父母墳)
(前自誓朝廷以其誓苦亦不復徵之本草玉石部青琅/玕注瑠璃之類火齊寳也續仙傳謝自然曰毎登玉霄)
(峯即見滄海蓬萊亦應不逺於是入海遇一道士笑謂/曰蓬萊隔弱水此去三萬里非飛仙莫到又互見前莊)
(子列禦宼内誠不解形諜成光以外鎭人心使人輕乎/貴老而􁓖其所患注􁓖猶醃釀也韓退之詩兒童畏雷)
(電魚龞/驚夜光)
　　　次韻秦少游王仲至元日立春三首
省事天公厭兩囘新年春日併相催殷勤更下山隂雪
要與梅花作伴來
已邜嘉辰壽阿同(公自注子由一字同叔/元日已邜渠本命也)願渠無過亦
無功明年春日江湖上囘首觚稜一夢中
詞鋒雖作楚騷寒徳意還同漢詔寛好遣秦郎供帖子
盡驅春色入毫端(公自注立春日翰/林學士供詩帖子)
　　　上元侍飲樓上三首呈同列
澹月疎星遶建章仙風吹下御爐香侍臣鵠立通明觀
(一作/殿)一朶紅雲捧玉皇
薄雪初銷野未耕賣薪買酒看升平吾君勤儉倡優拙
自是豐年有笑聲
(史記范雎傳楚之鐵劍利而倡優拙/夫鐵劍利則士勇倡優拙則思慮逺)
老病行穿萬馬羣九衢人散月紛紛歸來一盞殘燈在
猶有傳柑遺細君(公自注侍飲樓上則貴戚爭以黄柑/遺近臣謂之傳柑聽攜以歸蓋故事)
(也/)
(漢東方朔傳歸遺/細君又何仁也)
　　　送蔣潁叔帥熙河(并引見蔣穎叔名之/奇已  二十四巻)
　　穎叔岀使臨洮與穆父仲至同餞之各賦詩一篇
　　以今我來思為韻致遄歸之意得我字
西方猶宿師論將不及我茍無深入計緩帯我亦可承
明正湏君文字粲藻火自薦雖云數畱行終不果正坐
喜論兵臨老付邊瑣新詩岀談笑僚友困掀簸我欲歌
杕杜楊桞方婀娜邊風事首鹵所得蓋么麽願為魯連
書一射聊城笴隂功在不殺結草酬魏顆
(漢韓安國傳孝文寤於兵之不可宿也故復和親之約/顔師古注宿乆留也晉羊祜傳祜在軍輕裘緩帯尚書)
(藻火粉米黼黻絺繡以五采彰施於五色作服漢丙吉/傳鹵入雲中代郡吉召東曹案邊長吏瑣科條其人詩)
(小雅杕杜勞還役也又采薇昔我往矣楊桞依依漢衛/青傳至龍城斬首鹵數百史記魯仲連傳齊田單攻聊)
(城不下仲連為書約之矢以射城中遺燕將燕將見書/泣三日乃自殺聊城亂田單遂屠聊城説文苛箭莖也)
(魏顆事岀左傳宣十五年詳見/巻四送蔡冠卿知饒州詩注)
　　　再送二首
使君九萬擊鵬鵾肯為陽闗一斷魂不用寛心九千里
安西都䕶國西門
(唐地理志安西大都䕶府初治西州正觀中置漢書鄭/吉初䕶鄯善以西南道既破車師降日逐威震西域遂)
(并䕶車師以西北道/故號都䕶自吉始焉)
餘刃西屠横海鯤應予詩讖是游魂歸來趁别陶𢎞景
看挂衣冠神武門
(莊子養生主其於游刃必有餘地矣木𤣥虗海賦其魚/則横海之鯨游魂公先有詩與穎叔云湏知羌鹵是游)
(魂故申言之而曰詩讖也漢賈誼傳讖言其度注/讖騐也有徵騐之書也陶𢎞景詩意公自謂也)
　　　次韻穎叔觀燈
安西老守是禪僧到處應然無盡燈永夜岀游從萬騎
諸羌入看擁千層便因行樂令投甲不用防秋更打冰
振旅歸來還侍宴十分宣勸恐難勝
(魏武紀賊將見公悉於馬上拜秦胡觀者前後重沓唐/陸贄傳西北邊歲調河南江淮兵謂之防秋毛詩伐鼓)
(淵淵振/旅闐闐)
　　　次韻王晉卿奉詔押高麗燕射
北苑傳呼陛楯郎東夷初識令君香天山自可三箭取
海國何勞一葦航宣勸不辭金盌側醉歸爭看玉鞭長
錦囊詩草勤收拾莫遣鷄林得夜光
(陛楯郎岀史記滑稽傳再見世説荀令君至人家坐處/三日香唐書薛仁貴傳為鐵勒道行軍總管時九姓衆)
(十餘萬令驍騎來挑戰仁貴發三矢輒殺三人軍中歌/曰將軍三箭定天山壯士長歌入漢闗九姓遂衰李賀)
(傳毎旦岀從小奚奴背古錦囊遇所得投囊中未嘗先/立題然後為詩白居易傳最工詩當時士人爭傳鷄林)
(行賈售其國相率易一/金偽者相輙能辨之)
　　　次韻錢穆父王仲至同賞田曹梅花(四朝正史/錢穆父傳)
　　　　(載其復知開封臨事益精明東坡乘其据案/時遺之詩穆父操筆立賦以報坡曰電掃廷)
　　　　(訟響答詩筒近所未見也然穆父以是歲二/月十八日再除開封田曹賞梅倡和猶當是)
　　　　(為户部尚書時此後止有次韻穆父馬上寄/蔣穎叔二絶而東坡出帥定武和送别一詩)
　　　　(爾響答詩筒顧未見之豈倡酬猶/有遺逸耶坡公之語不應虛發也)
寒㕔不知春獨立耿玉雪閉門愁永夜置酒及明發忽
驚庭户曉未受煙雨沒浮光風宛轉照影水方折鬢霜
未易掃睂斧眞自伐惟當此花前醉卧黄昏月
(淮南子水圓折者有珠方折者有玉/枚叔七發皓齒蛾睂命曰伐性之斧)
　　　送襄陽從事李友諒歸錢塘(李友諒字叔益錢/塘人舉進士紹聖)
　　　　(初右正言張商英論元祐以來刑賞失當謂/友諒當衝替因與蘇軾厚善三省為之掩匿)
　　　　(云/)
居杭積五歳自意本杭人故山歸無家欲卜西湖鄰良
田不難買静士誰當親髥張既超然老潛亦絶倫李子
冰玉姿文行兩清淳歸從三人游便足了此身公隄不
改作姥嶺行開新幽夢隨子去松花落衣巾
(王注髥張老潛李子皆杭州人髥張不知為誰老潛即/道潛師曰參寥子者李子則友諒也公堤即蘇公堤姥)
(嶺則天/姥山也)
　　　次韻吳傳正枯木歌(吳傳正名安詩父克相神/宗傳正元祐中為右司諫)
　　　　(與劉噐之同攻蔡確竄荒服遷左史攝西掖/坐草蘇黄門知汝州詞溢美罷去後為子累)
　　　　(編置湘中詩中有龍眠居/士本詩人指李伯時也)
天公水墨自奇絶瘦竹枯松寫殘月夢囘疎影在東牕
驚怪霜枝連夜發生成變壞一彈指乃知造物初無物
古來畫師非俗士妙想實與詩同出龍眠居士本詩人
能使龍池飛霹靂君雖不作丹青手詩眼亦自工識拔
龍眠胸中有千駟不獨畫肉兼畫骨但當與作少陵詩
或自與君拈秃筆東南山水相招呼萬象入我摩尼珠
盡將書畫散朋友獨與長鋏歸來乎
(卓異記天授二年十二月則天幸上苑遣使宣詔曰明/朝遊上苑火急報春知花湏連夜發莫待曉風吹凌晨)
(名花瑞草布苑而開楞嚴經度百千刼猶如彈指杜子/美曹將軍畫馬圖詩曾貎先帝照夜白龍池十日飛霹)
(靂又丹青引幹惟畫肉不畫骨又韋偃畫馬歌戲拈秃/筆掃驊騮歘見騏驎出東壁圓覺經清浄摩尼寳珠映)
(於五色隨/方各現)
　　　送黄師是赴兩浙憲(二十二巻有泗州除夜雪/中黄師是送酥酒詩黄師)
　　　　(是名實神宗時登進士第歴京東河北轉運/師是為章子厚之甥子由官陳師是二女皆)
　　　　(為子由婦哲宗欲召用而林希用是沮之終/寳文閣待制知定州贈龍圖閣直學士孫勰)
　　　　(䟦此詩云先生侍兒嘗問朝之諸公遷擢不/淹時獨黄師是昔為提刑今又提刑何也先)
　　　　(生時方作詩送之故有白首沈下吏緑衣有/公言之句按陸游序亦云侍妾朝雲嘗嘆黄)
　　　　(師是仕不進故此句/之意戲言其上僭云)
世乆無此士我晚得王孫寜非叔度家豈岀次公門白
首沈下吏緑衣有公言哀哉吳越人乆為江湖吞官自
倒帑廩飽不及黎元近聞海上港漸岀水底村願君五
袴手招此半菽魂一見刺史天稍忘獄吏尊㑹稽入吾
手鏡湖小於盆比我東來時無憂瘡痍存
(後漢徵君黄憲字叔度西漢循吏黄覇字次公五袴後/漢亷范事屢見漢項籍傳今歲饑民貧卒食半菽後漢)
(蘇章傳為冀州刺史故人為清河太守章行部請太守/陳平生之好太守喜曰人皆有一天我獨有二天漢周)
(勃傳下庭尉既岀曰吾嘗將百萬軍安知/獄吏之貴也㑹稽句先生時方請越故云)
　　　送范中濟經略侍郎分韻賦詩得先字且贈以
　　　魚枕杯四馬箠一以元戎十乗以先啟行為韻
　　　　(范中濟字子竒五世祖仁恕相蜀因葬成都/祖雍字伯仁始家河南中濟以䕃歴官判將)
　　　　(作監使契丹鹵欲撓之不為屈歷四路漕左/司司農卿由河陽守召權户部侍郎元祐八)
　　　　(年二月為集賢殿修撰知慶州伯仁在仁宗/時為副樞李元昊叛拜鎭武節度使知延州)
　　　　(又知永興軍故云廟堂選世將范氏眞多賢/中濟在慶進寶文閣待制廣儲蓄城柵嚴守)
　　　　(備羈黠羌推誠待下人樂為用/入為吏部侍郎以待制致仕)
梁李乆樂禍自焚豈非天兩䑕鬭穴中一勝亦偶然謀
初要百慮善後乃萬全廟堂選世將范氏眞多賢仁風
被宿麥緑浪揺秦川號令聳毛羽先聲落虛弦我家天
一方去路城西偏投竿困障日賣劍行歸田贈君荆魚
杯副以蜀馬鞭一醉可以起毋令祖生先
(梁李謂西夏二種族西夏在唐賜姓李為李繼遷本朝/賜姓趙為趙元昊承襲者姓趙其餘種族猶李姓梁則)
(其妻之黨也左傳莊二十年王子頽歌舞不倦樂禍也/又隱四年魯大夫衆仲曰兵猶火也弗戢將自焚史記)
(趙奢傳秦伐韓軍於閼與奢曰其道逺險狹譬猶兩鼠/鬬於穴中將勇者勝後漢安帝記詔以宿麥不下賑賜)
(貧人注宿舊也麥必經年而熟故稱宿落虗弦用戰國/䇿更嬴射鴈事再見歐陽公送劉侍讀詩酌君以荆州)
(魚枕之蕉贈君以宣城䑕湏之筆杜牧之送冀處士詩/贈以蜀馬箠副之胡罽裘晉劉琨傳與祖逖為友聞祖)
(逖被用曰吾枕戈待旦/常恐祖生先吾著鞭)
　　　書晁説之考牧圖後
我昔在田間但知羊與牛川平牛背穩如駕百斛舟舟
行無人岸自移我卧讀書牛不知前有百尾羊聼我鞭
聲如鼓鼙我鞭不妄發視其後者而鞭之澤中草木長
草長病牛羊尋山跨坑谷騰趠筋骨强煙簑雨笠長林
下老去而今空見畫世間馬耳射東風悔不長作多牛
翁
(圎覺經雲駛月運舟行岸移唐李宻傳以蒲韉乗牛挂/漢書一帙角上行且讀神仙傳王方平牽蔡經鞭之曰)
(吾鞭亦不可妄得也莊子逹生篇善養生者若牧羊視/其後者而鞭之杜子美詩老去人間空見畫李白寒食)
(獨酌詩世人聞此皆掉/頭有如東風射馬耳)
　　　吕與叔學士挽詞(吕與叔名大臨京兆藍田人/博學無所不通尤深於春秋)
　　　　(二禮毎欲掇拾三代遺文舊制令今可行不/為空言以拂世駭俗元祐間從官薦其行義)
　　　　(修飭文詞爾雅除太學博士遷祕書省正字/范内翰淳甫乞以備勸講未及用而卒兄大)
　　　　(忠字進伯終寶文閣直學士大防字㣲仲為/左僕射兄弟平居相切磋論道考禮制度冠)
　　　　(婚喪祭一本於古關/中言禮學者推吕氏)
言中謀猷行中經闗西人物數清英欲過叔度留終日
未識魯山空此生論議凋零三益友功名分付二難兄
老來尚有憂時歎此涕無從何處傾
(後漢黄憲傳字叔度荀淑遇憲於逆旅與語移日不能/去世説郭林宗至汝南造袁奉高車不停軌鑾不輟軛)
(詣黄叔度乃彌日信宿唐元徳秀傳字紫芝蘇源明嘗/語人曰吾不幸生此衰俗所不恥者識元紫芝也嘗為)
(魯山令天下高其行謂之元魯山再見世説陳元方子/長文季方子孝光各論其父功徳爭之不决白於太丘)
(太丘曰元方難為兄季方難為弟禮記孔子遇舊館人/之䘮入而哭之遇一哀而出涕子貢曰無乃巳重乎子)
(曰予惡夫涕/之無從也)
　　　丹元子示詩飄飄然有謫仙風氣吳傳正繼作
　　　復次其韻
飛仙亦偶然脱命瞬息中惟詩不可擬如寫天日容夢
中哦七言玉丹已入懐一語遭綽虐失身墮蓬萊蓬萊
至今空䕶短不養才上界足官府謫仙應退休可憐吳
與蘇骯髒雪滿頭雪滿頭終當卻與丹元子笑指東海
乘桴浮
(楞嚴經衆生堅固草木而不休息藥道圓成名飛行仙/韓退之記夢詩壯非少者哦七言六字常語一字難我)
(以指撮白玉丹行且咀嚼行詰盤口前截斷第二句綽/虐顧我顔不歡乃知仙人未賢聖䕶短憑愚邀我敬)
　　　次韻王定國書丹元子寜極齋
仙人與吾軰寓迹同一塵何曾五漿餽但有爭席人寜
極無常居此齋自隨身人那識郗鑒天不留封倫誤落
世網中俗物愁我神先生忽扣户夜呼祁孔賓便欲隨
子去著書未絶麟願挂神虎(一作/武)冠往卜飲馬鄰王郎
濯紈綺意與陋巷親南游苦不蚤儻及蓴鱸新
(莊子列禦宼吾嘗食於十漿而五漿先饋寓言篇其往/也舍者避席煬者避竈其反也舍者與之爭席矣繕性)
(篇不當時命而大窮乎天下則深根寜極而待此存身/之道也唐紀聞譚武威叚䂮天寶五載過魏郡逆旅有)
(客市藥䂮知是道者即市醪薦之自言吾姓孟名期思/居在恒山䂮祈至山中遂約入山居五日孟先生曰今)
(日盍謁老先生於是啟西室老先生據牀䂮謁拜焉䂮/在山四年見老先生岀户不過五六度但端坐正心禪)
(觀不食毎出禪時即飲少藥汁䂮問孟叟老先生為誰/叟取晉書郗鑒傳吟讀之曰欲識先生即鑒也杜牧之)
(題魏文貞詩可憐貞觀太平後天且不留封徳彛封倫/字徳彝再見晉祁嘉字孔賔事詳十八巻石芝詩注左)
(傳哀十四年春西狩獲麟杜預曰仲尼傷周道之不興/感嘉瑞之無應故因魯春秋而脩中興之教絶筆於獲)
(麟之一句所感而作故所以為終也挂冠/陶𢎞景事屢見神虎門避唐諱改神武)
　　　王仲至侍郎見惠穉栝種之禮曹北垣下今百
　　　餘日矣蔚然有生意喜而作詩
翠栝東南美近生神嶽隂惜哉不可致霜根絡雲岑仙
風振高標香實隕平林偶隨樗櫟生不為樵牧侵忽驚
黄茅嶺稍出青玉鍼好事雖力取王城少知音豈無換
鵝手但知覓來禽高懷獨夫子一見捐橐金得之喜不
寐贈我意殊深公堂開後閤凡木媿華簪栽培一寸根
寄子百年心常思樊籠中摧我鸞鶴衿誰知積雨後寒
芒曉森森恨我廹歸老不見汝十尋蒼皮䕶玉骨旦莫
視古今何人風雨夜卧聽饑龍吟
(換鵞來禽用王羲之事屢見莊子千/歲而一遇大聖是猶旦莫遇之也)
　
　
　
　
　
　
　施註蘇詩巻三十三
欽定四庫全書
　施註蘇詩巻三十四
　　　　　　　　　　　　宋　蘇　軾　撰
　　　　　　　　　　　　　　施元之　原註
　　　　　　　　　　　　武進邵長蘅　刪補
　　詩五十七首
　　　　(起在禮部洎元祐八年癸酉出知定州紹聖/甲戌改元就任落職知英州再貶惠州赴嶺)
　　　　(道中/作)
　　　次韻錢穆父馬上寄蔣頴叔二首
玉闗不用一丸泥自有長城鳥䑕西剰與故人尋土物
臘糟紅麴寄駞蹏
(後漢隗囂傳囂将王元曰請以一丸泥為大王東封函/谷闗唐李勣傳治并州十六年以威肅聞帝嘗曰煬帝)
(不擇人守邊勞中國築長城以備鹵今我用勣守并突/厥不敢南賢長城逺矣尚書西傾朱圉鳥䑕孔安國云)
(在隴西之西/雍州之南山)
多買黄封作洗泥使君來自隴山西髙才得兔人人羨
争欲尋蹤覓舊蹏
(莊子外物篇筌者所以在魚得魚而/忘筌蹏者所以在兔得兔而忘蹏)
　　　表弟程徳孺生日(程徳孺名之元事見二十四/巻送徳孺守楚州詩注徳孺)
　　　　(元祐七年六月自嶺外持節歸以右朝奉郎/為主客郎中進金部時與先生同朝先生還)
　　　　(自海南又與德孺會/金山始决計歸毗陵)
仗下千官散紫庭微聞偶語說蘓程長身自昔傳甥舅
壽骨遙知是弟兄(公自注予與君皆壽骨貫耳班列中/多指予二人不問而知其為中表也)
曽活萬人寧望報(公自注君在楚州予在杭/州皆遇饑嵗活數萬人)祗求五畆
卻歸耕四朝遺老凋零盡鶴髮他年㡬箇迎
　　　七年九月自廣陵召還復館於浴室東堂八
　　　年六月乞會稽将去汶公乞詩乃復用前韻
　　　三首
乞郡三章字半斜廟堂傳笑眼昏花上人問我遲留意
待賜頭綱八餅茶(公自注尚書學士得賜頭綱/龍茶一斤今年綱到最遲)
夢繞呉山卻月廊白梅盧橘覺猶香(公自注杭州梵天/寺有月廊數百間)
(寺中多白/楊梅盧橘)會稽且作須臾意從此歸田䇿最良
東南此去㡬時歸倦鳥孤飛豈有期斷送一生消底物
三年光景六篇詩
　　　呉子野將出家贈以扇山枕屏
峨峨扇中山絶壁信天剖誰知大圓鏡衡霍入户牖得
之老月師畫者一醉叟常疑若人胸自有雲夢藪千巖
在掌握用捨弹指乆低昂不自知恨寄兒女手短屏雖
曲折髙枕謝奔走出家非今日法水洗無垢浮遊雲釋
嶠宴坐柳生肘㤀懐紫翠間相與到白首
(楞嚴經六根圓通明照無二含十方界立大圓鏡後漢/馬援傳何能卧牀上在兒女子手中耶韓退之詩釋嶠)
(孤雲縱莊子至樂篇支離叔與滑介叔觀於㝠伯/之邱崐崘之虛黄帝之所休俄而桞生其左肘)
　　　東府雨中别子由
庭下梧桐樹三年三見汝前年適汝隂見汝鳴秋雨去
年秋雨時我自廣陵歸今年中山去白首歸無期客去
莫歎息主人亦是客對牀定悠悠夜雨空蕭瑟起折梧
桐枝贈汝千里行歸來知健否莫忘此時情
(漢地理志中山國高帝郡景帝三年為國九域志定州/定武軍有中山城對牀夜雨按辛丑嵗東坡與子由别)
(於鄭州詩云夜雨何時聽/蕭瑟語意詳見巻一注下)
　　　謝運使仲適座上送王敏仲北使(王敏仲名古/文正公旦曾)
　　　　(孫/)
衝風振河朔飛霧失太行相逢不相識下馬須眉黄
洗眼忽驚笑見此玉節郎喜有賢主人共惜(一作/此)殘
燭光聚散一夢中人北鴈南翔吾生如寄耳送老天
一方幸子遇眀主陳經入西廂歸期不可緩倚相宜
在傍
(楚辭九歌衝風起兮水横波唐地理志懐州河内縣有/太行山杜子羙贈衛八處士詩今夕復何夕共此燈燭)
(光歐陽公詩白雲汾水上人北鴈南飛漢揚雄甘泉賦/溶方皇於西清顔師古曰西清西廂清閑之處也廂作)
(箱王文考靈光殿賦西廂踟蹰以閒宴左傳昭十二年/左史倚相趨過王曰是良史也子善視之是能讀三墳)
(五典八/索九邱)
　　　書丹元子所示李太白真
天人幾何同一漚謫仙非謫乃其㳺麾斥八極隘九州
化為兩鳥鳴相酬一鳴一止三千秋開元有道為少留
縻之不可矧肎求西望太白横峨岷眼高四海空無人
大兒汾陽中令君小兒天台坐忘身平生不識髙将軍
手汚吾足乃敢瞋作詩一笑君應聞
(莊子田子方夫至人者上闚青天下潜黄泉揮斥八極/神氣不變曹子建七啟似若狹六合而隘九州韓退之)
(雙鳥詩天公怪兩鳥各捉一處囚還當三千秋更起鳴/相酬李白蜀道難歌西當太白有鳥道可以横絶峨眉)
(巔李白傳初逰并州見郭子儀竒之子儀甞犯法白為/救免及白坐永王璘當誅子儀請解官以贖子儀為中)
(書令汾陽王大鵬賦序昔於江陵口見天台司馬子㣲/謂予有仙風道骨可與神遊八極之表子㣲坐忘論序)
(敬尋經㫖與心事相應者著坐忘安心之法略成七條/以為修道階次李白傳甞侍𤣥宗飲醉使髙力士脫鞾)
(力士素貴恥之摘其樂府以/激楊妃帝欲官白妃輙沮止)
　　　次韻曽仲錫承議食蜜漬生茘支(曽仲錫温陵/人時為定武)
　　　　(倅/)
代北寒虀𢷬韭萍竒苞零落似晨星逄鹽久已成枯腊
得蜜猶應(一作/疑)是薄刑欲就左慈求拄杖便随李白跨
滄溟攀條與立新名字兒女稱呼恐不經(公自注俗有/十八娘茘支)
(蔡君謨荔枝譜紅鹽者以鹽梅浸佛桑花為紅漿投茘/支漬之曝乾色紅而甘酸蜜煎者剥生茘支笮去其漿)
(然後蜜煎煮之漢楊王孫傳欝為枯腊神仙傳孫討逆/怒左慈使行於馬前欲自後刺之慈著木屐拄竹杖徐)
(行討逆鞭馬逐之/終不能及再見)
　　　大行太皇太后髙氏挽辭二首
至矣吾三后功髙漢巳還復推元祐冠盖得永昭全(公/自)
(注嘗於經筵論奏仁宗皇帝諡曰明孝若明而不仁則/民畏而不愛仁而不明則民愛而不畏今大行太皇太)
(后亦兼此二徳故天下/思慕庶㡬於仁宗也)有作猶非聖無私乃是天侍臣
談要道家法信家傳(公自注宰相以下嘗於經筵論奏/祖宗以來家法十餘事書於記注)
(三后真宗后章憲明肅劉氏仁宗后慈聖光憲/曹氏英宗后宣仁聖烈髙氏皆嘗垂簾聼政)
郤狄安諸夏先王社稷臣固應祠百世何止活千人定
䇿天知我忘家帝念親萬方何以報得疾為勤民
(社稷臣謂楚王髙瓊景徳契丹之役羣臣皆欲避狄獨/萊公㓂凖不可武臣中惟瓊與萊公意同公既爭之力)
(上曰卿文臣豈獨盡用兵之利害公曰請召髙瓊既至/乃言避狄為便公大驚以瓊為悔也既而徐言避狄固)
(為安全但恐扈駕之士中路逃亡無與俱西南者耳上/大驚始决北征之䇿宣仁后瓊曽孫也後漢和熹鄧皇)
(后紀叔父陔言活千人者子孫有封兄訓為謁者使修/石臼河嵗活千人天道可信家必䝉福后訓女也漢霍)
(光傳定萬世䇿以安社稷言太/皇太后定立元祐天子之䇿)
　　　再和曽仲錫茘支
栁花著水萬浮萍茘實週天兩嵗星(公自注桞至易成/飛絮落水中經宿)
(即為浮萍茘支難長/至二十四五年乃實)本自玉肌非鵠浴至今丹殻似猩
刑侍郎賦詠窮三峽妃子煙塵動四溟莫遣詩人説功
過且隨香草附騷經
(荘子天運篇鵠不日浴而白烏不日黔而黒華陽國志/永昌郡有猩猩其血可染朱罽唐白樂天為忠州刺史)
(有題郡中茘支詩重寄茘支與楊使君詩種茘支詩荔/支樓對酒詩樂天入為刑部侍郎九域志忠州𨽻䕫州)
(路三峽山在䕫州唐書楊貴妃嗜生荔支乃置騎傳送/味未變巳至京師杜牧過華清宫詩一騎紅塵妃子笑)
(無人知是荔支來楚辭離騷經序離騷之文依詩取興/引類譬諭故善鳥香草以配忠貞惡禽臭物以比讒佞)
　　　次韻滕大夫三首(滕大夫名興公海/陵人時為定武倅)
　　　　雪浪石
太行西來萬馬屯勢與岱嶽争雄尊飛狐上黨天下脊
半掩落日先黄昏削成山東二百郡氣壓代北三家村
千峰石巻矗牙帳崩崖鑿斷開土門朅來城下作飛石
一礮驚落天驕魂承平百年烽燧冷此物僵臥枯榆根
畫師争摹雪浪勢天工不見雷斧痕離堆四面繞江水
坐無蜀士誰與論老翁兒戱作飛雨把酒坐看珠跳盆
此身自幻孰非夢故國山水聊心存
(唐文粹鄭亞㑹昌一品集序云上黨居天下之脊當河/朔之喉史記張儀傳席巻常山之嶮必折天下之脊山)
(經太華之山削成而四方王注古所謂山東乃今之河/北晉地是也杜牧云山東王不得不王覇不得不覇指)
(今之河北謂之山東盖太行山之東也山東二百郡正/謂太行以東冀州之域矣杜子羙河北入朝絶句澶漫)
(山東一百州削成如桉抱青丘國史補雷州多雷秋冬/伏地中人取得雷斧雷墨可以為藥用漢溝洫志蜀守)
(李氷鑿離堆避沫水之害穿三江成都中韓退之盆池/詩老翁真個似童兒汲井埋盆作小池白樂天三遊洞)
(序水石相薄磷磷鑿鑿/跳珠濺玉驚動耳目)
　　　　同前
我頃三章乞越州欲尋萬壑看交流且憑造物開山骨
已見天吳出浪頭(公自注石中似/有海獸形状)履道鑿池雖可致玉
川巻地若為收洛陽泉石今誰主莫學癡人李與牛
(山海經天吳水神也八首十尾唐白居易傳東都所居/履道里疏沼種樹構石樓香山鑿八節灘盧仝詩我縱)
(有神力爭敢将公歸揚州惡百姓疑我巻地皮賈氏談/録贊皇公平泉荘周回四十里天下竒花異草珍松怪)
(石靡不畢致今悉以絶矣怪石名品甚衆各為洛陽大/族有力者取去李衛公平泉花木記及詩序云後世以)
(一花一石移於它處者非李氏子孫徳裕初封贊皇伯/後封衛國公唐牛僧孺傳治第洛之歸仁里多致嘉石)
(羙木白樂天石記云公嗜/石以甲乙丙丁為品第)
　　　　沉香石
壁立孤峰倚硯長共疑沉水得頑蒼欲随楚客紉蘭佩
誰信吳兒是木腸山下曽逢化松石玉中還有辟邪香
早知百和俱灰燼未信人言弱勝剛
(唐本草注沉水香出天竺單于二國樹葉似橘經冬不/凋本似櫸栁重實黒色沉水者是呉兒木腸用賈充呉)
(兒木人石心語出晉書夏綂傳已見録異記婺州永康/山有枯松因㫁堕水化為石枝幹及皮與松無異笠澤)
(叢書東陽多名山金華永康之地中饒古松往往化而/為石杜陽雜編自漢至唐公主下降乘七寳歩輦四面)
(綴五色玉香嚢囊中貯辟邪瑞麟香皆異國所獻也唐/肅宗以香玉辟邪賜李輔國其香可聞數里老子柔之)
(勝剛弱/之勝彊)
　　　石芝(并引/)
　　予甞夢食石芝作詩記之今乃真得石芝於海上
　　子由和前詩見寄予頃在京師有鑿井得如小兒
　　手以獻者臂指皆具膚理若生予聞之隠者此肉
　　芝也與子由烹而食之追記其事復次前韻
土中一掌嬰兒新爪指良是肌骨匀見之怖走誰敢食
天錫我爾不及賓旌陽逺遊同一許長史玉斧皆門户
我家韋布三百年祗有隂功不知數跪陳八簋加六瑚
化人視之真塊蘇肉芝烹熟石芝老笑唾熊掌嚬雕胡
老蠺作蠒何時脫夢想至人空激烈古來大藥不可求
真契當如磁石鐵
(神仙感遇記蘭陵蕭静之買地葺居掘得一物類人手/肥且潤其色㣲紅烹而食之逾月齒髪再生偶遊鄴都)
(見一道士指其胍曰子之所食者肉芝也神仙傳亦云/周易包有魚義不及賔也洪州十二真君傳許遜字敬)
(之弱冠拜旌陽令晉太康二年八月一日㧞宅上昇東/晉尚書郎邁䕶軍長史穆皆族子也真誥許邁清虛懐)
(道遐棲世外改名逺遊弟謚一名穆外雖泯俗務而内/修真學穆生三男小男名翽字道翔小字玉斧禮記殷)
(之六瑚周之八簋鄭氏云皆黍稷器毛詩於粲灑掃陳/饋八簋化人塊蘇出列子詳見二十九巻與葉淳老詩)
(注抱朴子芝有石芝木芝草芝肉芝菌芝名有百許種/西京雜記菰之有米者長安謂之雕胡傳燈録誌公善)
(惡不二頌云聲聞執法坐禪如蠺吐絲自縳吕氏春秋/慈石召鐵或引之也大湼槃經譬如磁石去鐵雖逺以)
(其力故鐵則随著衆生佛性亦復如是華嚴/經如好磁石少分之力則能吸壊諸鐵鉤鎖)
　　　鶴歎
園中有鶴馴可呼我欲呼之立坐隅鶴有難色側睨予
豈欲臆對如鵩乎我生如寄良畸孤三尺長脛閣瘦軀
俛啄少許便有餘何至以身為子娯驅之上堂立斯須
投以餅餌視若無戞然長鳴乃下趨難進易退我不如
(漢賈誼服賦服乃太息舉首奮翼口不能言請對/以臆禮記儒有難進而易退者粥粥若無能也)
　　　送曽仲錫通判如京師
邉城嵗暮多風雪强壓春醪與君别玉帳夜談霜月苦鐵
騎曉出氷河裂斷蓬飛葉巻黄沙祗有千林䰒鬆花應
為王孫朝上國珠幢玉節與排衙左援公孝右孟博我居
其閒嘯且諾僕夫為我催歸來要與北海春水争先回
(唐藝文志有玉帳經年號記又咸通十一年以龎勛盗/徐州停貢舉盧尚卿賦詩曰自從玉帳論兵後不許金)
(門諫獵來李華弔古戰塲文月色苦兮霜白曽子固云/齊地寒甚夜氣如霧凝於木上旦起視之如雪日出飄)
(滿庭階齊人謂之霜松䰒鬆花疑即此白樂天懐微之/詩今日排衙得免無後漢范滂字孟博岑晊字公孝嘯)
(諾注/屢見)
　　　和錢穆父送别并求頓遞酒
聫鑣接武兩長身鵷鷺行中語笑親九子羡君門戸壯
八州憐我徃來頻佇聞東府開賔閣便乞西湖洗塞塵
更向青齊覓消息要知從事是何人
(九子穆父之子九人東坡甞戯之為九子母丈夫又/東坡甞歴宻徐湖登杭穎揚及今定武凡八郡守)
　　　　劉醜廝詩
劉生望都民病羸寄空窰有子曰醜廝十二行操瓢墦
閒得餘粒雪中拾堕樵饑飽共生死水火同焚漂病翁
恃一褐度此積雪宵哀哉二暴客掣去如饑鴞翁既死
於寒客亦易此齠﨑嶇走亭長不憚雪徑遥我仇祝與
苑物色同遮邀行路為出涕二客竟就梟譊譊訴我庭
慷慨驚吾寮曰此可名寄追配郴之蕘恨我非栁子擊
節為爾謡官賜二萬錢無家可歸嬌為媾他日婦婉然
初垂髫洗沐作小史裹頭束其腰筆硯耕學苑弓(一作/戈)
矛戰天驕壮大随爾好忠孝福可徼相國有折脇封侯
或吹簫人事豈易料勿輕此僬僥
(唐地理志定州望都縣荘子盗跖篇操瓢而乞者皆離/名輕死不念本養夀命者也周易重門擊柝以待暴客)
(栁子厚童區寄傳童寄者郴州蕘牧兒年十一嵗二豪/賊刼持反接布囊其口去虛所賣之寄偽兒嗁恐慄為)
(兒恒状賊易之對飲酒一人去市一人卧植刃道上童/以䋲背刃力下上得絶因取刃殺之逃未及逺市者還)
(将殺童童遽曰為兩郎僮孰若為一郎僮邪市者善之/持童愈束縛牢甚夜半童以縳即爐火燒絶之復取刃)
(殺市者因大號一虛皆驚吏白州州白大府刺史顔証/竒之留為小史不肯與之衣裳䕶還之鄉史記范雎傳)
(魏齊笞擊雎折脇摺齒雎佯死得出後遂相秦漢周勃/傳常以吹簫給喪事後從髙祖封絳侯列子湯問篇從)
(中州以東四十萬里得/僬僥國人長一尺五寸)
　　　題毛女真
霧鬢風鬟木葉衣山川良是昔人非祗應閑過商顔老
獨自吹簫月下歸
(異聞集洞庭靈姻傳栁毅見龍女/風鬟霧鬢商顔老商山四皓也)
　　　寄餾合刷缾與子由(此詩真迹臨川口掞嘗刻/於婺倅聼事公自題其尾)
　　　　(云元祐八年十二月/二十五日醉睡中作)
老人心事日摧頽宿火通紅手自焙小甑短缾良具足
穉兒嬌女共燔煨寄君東閤閑烝栗知我空堂坐畫灰
約束家僮好收拾故山棃棗待翁來
　　　次韻子由清汶老龍珠丹
天公不觧防癡龍玉函寳方出龍宫雷霆下索無處避
逃入先生衣袂中先生不作金椎袖玩世徜徉隐屠酒
夜光明月空自投一鍜何勞緯蕭手黄門寡好心易足
荆棘不生棃棗熟𤣥珠白璧兩無求無脛金丹來入腹
區區分别笑樂天䢷知空門不是仙
(劉慶忌幽明録洛下一洞穴深不可測有人堕穴中良/乆方甦旁得一穴入見郛郭臺榭悉以金瑰為餙人皆)
(長三丈因告哀求去長人引令過九處最後所至苦饑/餒指中庭栢樹下一羊令跪捋羊鬚初得一珠長人取)
(之次捋一珠亦取之後得一珠令噉甚得療饑因問九/處名荅曰還問張華可知其人復随穴而出至交州七)
(八年間方歸終南詣華問之華曰是崑崙下地仙九館/羊名為癡龍初一珠食之與天地等夀第二珠食之可)
(以延年第三珠充饑而巳酉陽雜爼孫思邈常隐居終/南山時大旱西域僧請於昆明池結壇祈雨凡七日縮)
(水數尺池龍化為老人至思邈石室請救孫謂曰我知/昆明池有仙方三十首留傳與予予将救汝老人曰此)
(方上帝不許妄傳今急矣固無所恡有頃捧方至孫曰/爾第還無慮自是池水忽漲數日溢岸胡僧羞恚而死)
(韓退之詩仙官敕六丁雷電下取将僧史僧聞禪師住/邵武山中一日有老人謁聞曰我龍也以疲堕行雨不)
(職上天有罰當死頼道力可脱俄失所在聞視坐榻傍/有小蛇尺許延縁入袖中屈蟠暮夜風雷挾坐榻電激)
(雨射山岳為揺而聞危坐不顧達旦晴霽垂袖蛇堕地/而去史記魏信陵君傳侯生謂公子曰臣所過屠者朱)
(亥此子賢者世莫能知故隐屠閒耳又公子矯魏王令/代晉鄙晉鄙疑之朱亥袖四十斤鐵椎椎殺晉鄙公子)
(遂将晉鄙軍荘子列禦寇河上有家貧恃緯蕭而食者/其子沒於淵得千金之珠其父謂其子曰取石來鍜之)
(唐百官志門下侍郎龍朔二年改黄門侍郎按子由時/為門下侍郎靈樞經扁鵲註曰化靈為姹女之胞十月)
(分胎狀如紫金上赤下黒左青右白其中央黄號曰紫/金丹白樂天詩吾學空門不學仙恐君此語是虛傳海)
(山不是吾歸處歸則須歸兠/率天互見七巻竹閣詩註)
　　　次韻子由書清汶老所傳秦湘二女圖(韓退之/詩秦地)
　　　　(吹簫女湘/波鼓瑟妃)
春風消氷失瑶玉我本無身安有觸羊生得婦如得風
握手一笑未為辱先生室中無天遊佩環何處鳴風甌
隨魔未必皆魔女但與分燈遣歸去胡為寫真傳世人
更要維摩一轉語丹元茅茨祗三間太極老人時往還
㸃檢凡心早除拂方平神鞭常使物
(真誥楊君自記論云紫㣲王夫人見降與一神女俱來/曰此九華真妃也真妃曰聞君徳音甚乆不期今日得)
(叙因縁歡願於㝠運之㑹依然有絲羅之纒矣夫人既/去真妃小留而言曰㝠情未攄意氣未忘明日當復來)
(乃取某手執之而自下牀未出戸之間忽然不見陶隐/居注蕚緑華詩云此是降羊權乃云楊君所書者當以)
(其姓同音耳趙飛燕外傳帝於太液池作千人之舟后/歌歸風送逺之曲帝以文犀簪擊玉甌倚后歌互見十)
(一巻登常山絶頂詩注分燈用維摩經無盡燈事詳見/前巻裴硎傳竒元和中元徹桞實􁒷舟合浦岸漂入大)
(海抵孤島見玉虛尊師與南誥夫人㑹二子拜謁求返/尊師曰子歸不難子宿分自有師夫人命侍女送二子)
(馭百花橋而歸二子問吾師是誰云是南嶽太極先生/既逹昔維舟處回視無橋矣二子後共尋雲水偶雪中)
(見老叟負樵擔上有刻太極字遂禮為師随詣祝融不/復出云方平鞭屢見史記封禪書李少君能使物郤老)
　　　紫團參寄王定國
谽谺土門口突兀太行頂豈惟團紫雲實自俯倒景剛
風被草木真氣入苕穎舊聞人銜芝生此羊腸嶺纎㩥
虎豹鬛蹙縮龍蛇癭蠶頭試小嚼龜息變方騁矧予明
真子已造浮玉境清宵月挂戶半夜珠落井灰心寜復
然汗喘乆已静東坡猶故目北藥致遺秉欲持三椏根
往侑九轉鼎為予置齒頰豈不賢酒茗
(本草補注人參潞州太行山所出謂之紫團參文選注/倒景氣去地四千里其景皆倒在下再見抱朴子鴟鳶)
(展翅不動去地四千里風力猛壮所以可驗有剛風世/界陸士衡文賦或苕發穎䜿離衆絶致本草人參一名)
(人銜漢地理志上黨壺闗縣有羊腸阪定命録袁天綱/與李嶠同寝嶠息自耳中起曰是龜息也龜息貴夀而)
(不富王注珠落井以言燕納也黄庭外景經抱珠懐玉/和子室注云珠玉謂津液室謂身令人煉津液以和一)
(身也圖經本草相傳欲試人參者當使二人同走一與/人參含之一不與度走三五里許其不含人參者必大)
(喘含者氣息自如毛詩彼有遺秉本草髙麗人作人參/贊曰三椏五葉背陽向隂欲來求我椵樹相尋神仙傳)
(仙方有九品其七/名九轉霜雪之丹)
　　　次韻劉燾撫勾蜜漬茘支(劉燾字無/言長興人)
時新滿座聞名字别乆何人記色香葉似楊梅烝霧雨
花如盧橘傲風霜毎憐蓴莱下鹽豉肯與葡萄壓酒漿
回首驚塵巻飛雪詩情真合與君嘗
(舊唐書白居易在南賔郡為茘支圖寄朝中親友各記/其狀曰茘支若離本枝一日而色變二日而香變三日)
(而味變四五日外色香味盡去矣北夢𤨏言薛能以文/章自負累出戎鎮嘗欝欝歎惜因有詩謝淮南寄荼云)
(麤官乞與真抛郤/頼有詩情合得嘗)
　　　立春日小集戲(一作/呈)李端叔(李端叔名之儀其/先景城人後居當)
　　　　(塗舉進士力學善屬文為東坡所知元祐八/年九月坡出帥中山辟掌機宜文字是時時)
　　　　(事将變端叔䇿知其然相與反覆論議先生/是之曰自是相從之日益難得期與子游戯)
　　　　(於文詞翰墨以寓其樂蜀人孫敏行子發亦/辟在幕府而滕興公曾仲錫為倅五人相得)
　　　　(甚懽明年五月先生遂謫嶺南端叔後歴樞/宻院編修官通判原州元符中監内香藥庫)
　　　　(御史論為東坡客不可任京官詔停廢徽宗/初提舉河東常平范忠宣公将薨以意授端)
　　　　(叔作遺表未㡬蔡京當國謂忠宣之子正平/與端叔矯撰皆逮入御史府由是得辠貶廢)
　　　　(終朝請大夫有姑溪前後集七/十巻孫子發仕止奉直大夫)
白髪巳十載青春無一堪不驚新嵗換聊與故人談牛
健民聲喜鴉嬌雪意酣霏㣲不到地和暖要宜蠶嵗月
斜川似風流曲水慙行吟老燕代坐睡夢江潭丞掾頗
哀援(去/聲)歌呼誰怕參衰懐乆灰槁習氣尚饞貪白啖本
河朔紅消真劍南辛盤得青韭臘酒是黄柑歸卧燈殘
帳醒聞葉打菴須煩李居士重說後三三
(陶淵明有遊斜川詩序再見酈道元水經注宋元嘉十/一年以舊樂遊苑地為曲水武帝引流傳觴㑹者賦詩)
(王注白啖茘枝名紅消棃名一本作熊白來河北豬紅/削劍南按荔枝不應言河朔别本熊白為是延一廣清)
(凉傳無著禪師遊五臺山問一僧云此處衆有㡬何答/曰前三三後三三又詳本巻贈清凉寺和長老詩注顧)
(禧云此詩方敘燕遊而遽用後三三語讀者往往不知/所謂盖端叔在定武幙中特悦營妓董九者故用九數)
(以為戯爾聞其/説於強行父云)
　　　次韻曽仲錫元日見寄
蕭索東風兩鬢華年年幡勝翦宫花愁聞塞曲吹蘆管
喜見春盤得蓼芽吾國舊供雲澤米(公自注定武齋/酒用蘇州米)君
家新致雪坑茶(公自注近/得曽坑茶)燕南異事真堪紀三寸黄甘
擘永嘉
(杜子羙即事詩一䨇白魚不受釣三寸/黄甘猶自青按温州永嘉郡嵗貢黄甘)
　　　子由生日以檀香觀音像及新合印香銀篆槃
　　　為壽一首
旃檀婆律海外芬西山老臍柏所薰香螺脱黶來相羣
能結縹緲風中雲一燈如螢起㣲焚何時度盡繆篆紋
繚繞無窮合復分綿綿浮空散氤氳東坡持是壽夘君
君少與我師皇墳旁資老耼釋迦文共厄中年㸃蠅蛟
晚遇斯須何足云君方論道承華勛我亦旗鼓嚴中軍
國恩未報敢不勤但願不為世所醺爾來白髪不可耘
問君何時返鄉枌收拾散亡理放紛此心實與香俱焄
聞思大士應巳聞
(南史西南蠻傳狼牙修國在南海中多棧沈婆律等香/酉陽雜爼一木五香根旃檀節沉香花雞舌葉藿膠薰)
(陸又龍脛香出婆利國有婆律樹髙八九文瘦者出龍/脛香肥者出婆律香唐本草麝生益州形似麞常食柏)
(葉水麝臍其香尤羙又甲香海螺之掩也可聚香使不/散雜衆香燒之使益芳獨燒則臭香譜蠡頭生雲南者)
(取黶燒灰合香多用謂能發香復來香煙晋衞恒傳繆/篆所以摹印也香譜香篆鏤木為篆文範以香塵卯君)
(子由以巳夘生故云韓退之贈張祕書詩方今向太平/元凱承華勛漢韓信傳建大将旗鼓按公自言帥定州)
(也楞嚴經觀世音菩薩/由聞思修入三摩地)
　　　次韻李端叔送保倅翟安常赴闕兼寄子由
中山保塞兩窮邊卧治雍容已百年顧我迂愚分竹使
與君談笑用蒲鞭松荒三徑思元亮草合平池憶恵連
白髪歸心憑説與古來誰似兩疏賢
(南史謝恵連傳族兄靈運嘗詩思竟日不就/忽夢見恵連即得池塘生春草大以為工)
　　　中山松醪寄雄守王引進
欝欝蒼髯千嵗姿肯來杯酒作兒嬉流芳不待龜巢葉
(公自注唐人以荷葉/為酒盃謂之碧筩酒)掃白聊煩鶴踏枝醉裏便成欹雪
舞醒時與作嘯風辭馬軍走送非無意玉帳人閑合有
詩
(杜子羙謝中丞乳酒詩鳴鞭走/送憐漁父洗盞開嘗對馬軍)
　　　次韻李端叔謝送牛戩鴛鴦竹石圖
聞君談西戎廢食忘早晚王師本不陳賊壘何足剗守
邊在得士此語要而簡知君論将口似予識畫眼笑指
塵壁閒此是老牛戩平生師衛玠非意嘗理遣愬君定
何人未用市朝顯置之勿復道世俗固多舛歸去亦何
須單車度殽澠如虫得羽化已脱安用繭家書空萬軸
涼曝困舒巻念當掃長物閉息黙自煖此畫聊付君幽
處得小展新詩勿縱筆羣吠驚邑犬時來未可知妙斲
待輪扁
(榖粱傳善師者不陳善陳者不戰劉道醇聖宋名畫評/道士牛戩字受禧河内人善畫花竹翎毛尤長破毛之)
(禽洎寒雉野鵲每飲酒肆閒或飲一斗然後畫片紙以/質之至醒必購之遂毁畫而去桞子厚答韋中立書屈)
(子賦曰邑犬羣吠吠所怪也僕往聞庸蜀之南常雨少/日日出則犬吠僕來南二年冬幸大雪數州之犬皆蒼)
(黄吠噬今韓愈既自以為蜀之日而吾子又欲使吾為/越之雪不以病乎荘子天道篇輪扁斲輪於堂下得之)
(於手應/之於心)
　　　次韻聰上人見寄(總事見本巻三絶/句呈聞復詩注)
前身本同社宿業獨臨邊一悟鏡空老始知圓澤賢歸
心忘犢佩生術寄羊鞭不似歐陽子空留六一泉
(異聞實録元和初齊君房逰錢塘有胡僧探囊出一棗/大如拳曰食之者知過去未來事君房啖之頃刻乃悟)
(前生講法華于同徳寺是夕君房至靈隠寺剪髪具戒/法名鏡空纂異記亦云圓澤與李源事屢見先生六一)
(泉銘序歐陽文忠公将老自謂六一居士予昔通守錢/塘見公於汝隂而南公曰西湖僧恵勤甚文而長於詩)
(予到官三日見勤於孤山之下抵掌而論人物曰公天/人也此邦之人以公不一來為恨公麾斥八極何所不)
(至雖江山之勝莫適為主而竒麗秀絶之氣常為能文/者用故吾謂西湖盖公几案閒一物耳明年公薨予哭)
(於勤舎又十八年余為杭州則勤亦化去訪其舊居則/弟子二仲在焉畫公與勤之像事之如生舎下舊無泉)
(子未至數月泉出講堂之後孤山之趾乃取勤舊語推/本其意名之曰六一泉互見四巻臘日遊孤山詩注)
　　　次韻王雄州還朝留别
老李威名八十年壁閒精悍見遺顔自聞出守風流似
稍覺承平氣象還但遣詩人歌杕杜不妨侍女唱陽闗
内朝接武知何日白髪羞歸供奉班
(王注老李指言李允則也先生作詩在元祐八年逆數/八十年則真宗時也景徳二年正月真宗以契丹初和)
(易置守将召樞宰議可適用者首選公知雄州御筆置/名於紙公在雄凡十四年事見李復圭所作李氏家傳)
　　　三月二十日多葉杏盛開
零露泫月蘂温風散晴葩春(一作/天)工了不睡連夜開此
花芳心誰翦刻天質自清華惱客香有無弄糚影横斜
中山古戰國殺氣浮髙牙叢臺餘袨服易水雄悲笳自
從此花開玉肌洗塵沙坐令遊俠窟化作温柔家我老
念江海不飲空咨嗟明年花開時舉酒望三巴(公自注/欲請梓)
(州而/歸)
(漢鄒陽傳全趙之時武力鼎士袨服叢臺之下者一旦/成市而不能止幽王之湛患顔師古曰叢臺趙王之臺)
(也在邯鄲史記刺客傳燕太子丹送荆軻易水之上髙/漸離擊筑荆軻和而歌曰風蕭蕭兮易水寒壮士一去)
(兮不復還皆垂涕而泣三巴記閬水東南流曲折三曲/如巴字華陽國志武王克商封其子宗姫於巴至漢益)
(州牧劉璋以墊口以上為巴郡以固/陵為巴東永寕為巴西是為三巴)
　　　三月二十日開園三首
雪髯霜鬢語傖獰澹蕩園林取次行要識将軍不凡意
從來祗啜小人羮(公自注是日/散父老酒食)
(左傳隠元年頴考叔曰小人有母/皆嘗小人之食矣未嘗君之羮)
西園牡籥夜沈沈尚有游人卧栁隂鶴睡覺時風露下
落花飛絮滿衣襟
(漢五行志章城門牡自亡師古曰/牡所以下閉者也亦以鐵為之)
欝欝蒼髯真道友絲絲紅萼是鄉人(公自注蒼髯松/也紅萼海棠也)何
時翠竹江村路送我柴門月色新
(杜子羙南隣詩白沙翠竹/江村暮相送柴門月色新)
　　　次韻王雄州送侍其涇州
威聲又數中(去/聲)興年二鹵行當一矢聨聞道名城得真
将故應驚羽落空弦追鋒歸去雄三衛授鉞重來定十
連别酒回頭便陳迹號呶端合發初筵
(杜子羙喜逹行在所詩今朝漢社稷重數中興年漢周/亞夫傳文帝曰此真将軍矣晉宣帝紀魏帝詔帝乗追)
(鋒車晝夜兼行四百餘里一宿而至晉職官志文帝初/置中衛将軍武帝分左右衛唐李宻傳以䕃為左親衛)
(大都督宇文述曰君進素貴當以才學顯何事三衛閒/哉淮南子凡命将主親授鉞曰從此上至天将軍制之)
(禮記十國為連連有帥詩大雅賔之/初筵温温其恭賔既醉止載號載呶)
　　　臨城道中作(并引/)
　　予初赴中山連日風埃未嘗了了見太行也今将
　　適嶺表頗以是為恨過臨城内邱天氣忽清徹西
　　望太行草木可數岡巒北走崖谷秀傑忽悟歎曰
　　吾南遷其速返乎退之衡山之祥也書以付邁使
　　志之
逐客何人著眼看太行千里送征鞍未應愚谷能留桞
可獨衡山觧識韓
(韓退之謁衡嶽廟詩我來正逢秋雨節隂氣晦昧無清/風潜心黙禱若有應豈非正直能感通須臾靜掃衆峰)
(出仰見突/兀撐青空)
　　　過湯隂市得豌豆大麥粥示三兒子
朔野方赤地河壖但黄塵秋霖暗豆莢(一作/漆)夏旱臞麥
人逆旅唱晨粥行庖得時珍青斑照匕箸脆響鳴牙齦
玉食謝故吏風飡便逐臣漂零竟何適浩蕩寄此身爭
勸加餐食實無負吏民何當萬里客歸及三年新
(漢晁錯傳居太上廟堧中注云堧者内垣之外遊地也/本草小麥人作麪第三磨者良為近麩也蓋麥之心曰)
(人樂府古辭上有加餐食下有長相憶左傳成/十年曰不食新矣杜預注言不得食新麥也)
　　　子由新修汝州龍興寺吳畫壁(韻語陽秋汝州/龍興寺吳道子)
　　　　(畫兩壁一壁作離摩示疾文殊來問天女散/花一壁作太子遊四門釋迦降魔筆法竒絶)
　　　　(子由曽/施百縑)
丹青乆衰工不藝人物尤難到今世毎摹市井作公卿
畫手懸知是徒𨽻呉生已與不傳死那復典刑留近嵗
人間㡬處變西方盡(一作/畫)作波濤翻海勢細觀手面分
轉側妙算毫釐得天契始知真放本精㣲不比狂花生
客慧似聞遺墨留汝海古壁蝸涎可垂涕力捐金帛扶
棟宇錯落浮雲巻新霽使君坐歗清夢餘㡬疊衣紋數
衿袂他年弔古知有人姓名聊記東坡弟
(荘子天道篇古之人與其不/可傳者死矣汝州為陸海軍)
　　　過髙郵寄孫君孚(孫君孚名叔髙郵人哲宗立/為監察御史朝廷更法度逐)
　　　　(姦邪君孚多所建明擢中書舎人直學士院/以集賢院學士知應天府紹聖初削職守房)
　　　　(歸二州貶/汀州卒)
過淮風氣清一洗塵埃容水木漸幽茂菰蒲雜游龍可
憐夜合花青枝散紅茸美人遊不歸一笑當誰供故園
在何處已偃手種松我行忽失路歸夢千山重聞君有
負郭二頃収横從巻野畢秋穫殷牀聞夜舂樂哉何所
憂社酒粥面醲宦游豈不好毋令到千鍾
(詩國風隰有游龍注云游龍紅草也史記蘇秦傳使我/有雒陽負郭田二頃吾豈能佩六國相印乎詩國風横)
(從其畞杜子羙詩梵放/時出寺鍾殘仍殷牀)
　　　僕所至未嘗出遊過長蘆聞復禪師病甚不可
　　　不一問既見則有閒矣明日阻風復留見之作
　　　三絶句呈聞復并請轉呈於參寥子各賦數首
　　　　(聞復名思聰先生嘗有敘送其歸孤山曰錢/塘僧思聰七嵗善彈琴十二捨琴而學書書)
　　　　(既工十五捨書而學詩詩有竒語老師宿儒/皆敬愛之秦少㳺取楞嚴文殊語字之曰聞)
　　　　(復/)
亦知壺子不死敢問老耼所遊瑟瑟寒松露骨耽耽病
虎垂頭
(荘子應帝王鄭有神巫曰季咸列子與之見壺子出而/謂曰子之先生死矣弗活矣明日又與之見出而謂曰)
(子之先生遇我也有瘳矣全然有生矣寓言篇陽子居/南之沛老耼西遊於秦又孔子見老耼老耼方新沐曰)
(吾游於/物之初)
莫言西蜀萬里且到南華一游扶病江邉送客杖挐浦
口回頭
(南華寺在韶州乃曹溪道埸荘子漁父篇漁/父杖挐逆立而夫子曲要罄折再拜而應)
老去此生一訣興來明日重遊卧聞三老白事半夜南
風打頭
(古詩話川峽呼梢工篙手為三老故杜子羙詩云長年/三老應憐汝史記滑稽傳東郭先生拜謁曰願白事)
　　　六月七日泊金陵阻風得鍾山泉公書寄詩為
　　　謝
今日江頭天色惡礮車雲起風欲作獨望鍾山喚寳公
林閒白塔如孤鶴寳公骨冷喚不聞郤有老泉來喚人
電眸虎齒霹靂舌為予吹散千峰雲南行萬里亦何事
一酌曹溪知水味他年若畫蒋山圖仍(一作/為)作泉公喚
居士
(國史補暴風之候有礮車雲南史隠逸傳釋寳誌於宋/太始中出入鍾山往來都邑預言未兆識他心智一日)
(中分身易所逺近驚赴晉王戎傳眼爛爛如巖下電再/見穆天子傳西王母如人虎齒善嘯韓退之遣瘧鬼詩)
(詛師毒口牙舌作霹靂飛徐爰釋門畧建康北十餘里/舊名金山漢末秣陵尉蒋子文討賊戰亡靈發於山因)
(立蒋侯祠故世號曰蒋山/搜神幽明録志怪書亦云)
　　　贈清涼寺和長老
代北初辭沒馬塵江南來見卧雲人問禪不契前三語
施佛空留丈六身老去山林徒夢想雨餘鐘鼓更清新
㑹須一洗黄茅瘴未用深藏白㲲巾
(廣清凉傳大歴中釋無著至五臺山見一寺有童子出/延無著問一僧此處衆有㡬何答曰前三三後三三無)
(著無對僧曰既不觧速須引去童子送出門又問觧否/答曰不觧童子曰金剛背後看師回首寺即隠無著愴)
(然有偈云言下不知開佛印回頭只見舊山巖後漢西/域傳明帝夢金人長大頂有光明以聞羣臣或曰西方)
(有神名曰佛其形長丈六尺而黄金色房千里投荒記/南方六七月芒茅黄枯時瘴大發土人呼為黄茅瘴)
　　　予前後守倅餘杭凡五年夏秋之間蒸熱不可
　　　過獨中和堂東南頰下瞰海門洞視萬里三伏
　　　常蕭然也紹聖元年六月舟行赴嶺外熱甚忽
　　　憶此處而作是詩
忠孝王家千柱宫東坡作吏五年中中和堂上東南頰
獨有人間萬里風
(吳越王錢俶以太平興國三年舉族歸朝卒謚曰忠懿/事具國史王注頰字内地常語宫室之房曰頰猶人之)
(頤頰也杜子羙夏夜歎安/得萬里風飄飄吹我裳)
　　　慈湖夾阻風五首
捍索桅竿立嘯空篙師酣寝浪花中故應菅蒯知心腹
弱䌫能爭萬里風
此生歸路愈茫然無數青山水拍天猶有小船來賣餅
喜聞虛落在山前
(説文虛大邱也古者九夫為井四井為邑/四邑為邱邱謂之虛或從土廣雅落居也)
我行都是退之詩真有人家水半扉千頃桑麻在船底
空餘石髪挂魚衣
(韓退之宿曽江口詩雲昏水奔流天水漭相圍三江滅/無口其誰識涯圻暮宿投民村髙處水半扉爾雅釋草)
(藫石衣注水苔/也一名石髪)
日輪亭午汗珠融誰識南訛長飬功暴雨過雲聊一快
未妨明月郤當空
(尚書平秩南訛孔安國曰訛化也/掌夏之官平序南方化育之事)
卧看落月横千丈起喚清風得半帆且竝水村欹側過
人間何處不巉巖
　　　過廬山下(并引/)
　　予過廬山下雲物騰湧默有禱焉未午衆峰凛然
　　故作是詩
亂雲欲霾山勢與飄風南羣隮相應和勇往爭驂驔可
憐薈蔚中時出紫翠嵐鴈沒失東嶺龍騰見西龕一時
供坐笑百態變立談暴雨破坱圠清颷掃渾酣廓然歸
何處陋矣安足戡亭亭紫霄峰窈窈白石菴五老數松
雪雙溪落天潭雖云默禱應顧有移文慙
(詩國風薈兮蔚兮南山朝隮漢賈誼傳大鈞播物坱圠/無垠注坱塵也圠山曲也廬山記山南簡寂觀白雲峰)
(其間一峰獨出而秀卓名曰紫霄峰又山南楞伽院舊/名下白石證道院舊名上白石又栖賢寺東北有五老)
(峰廬山之勝此為最焉默禱韓/退之事移文孔稚圭事並已見)
　
　
　
　施註蘇詩巻三十四
欽定四庫全書
　施註蘇詩巻三十五
　　　　　　　　　　　　宋　蘇　軾　撰
　　　　　　　　　　　　　　施元之　原註
　　　　　　　　　　　　武進邵長蘅　刪補
　　詩四十五首
　　　　(起南遷盡在惠州/作  施註缺今補)
　　　壺中九華詩(一統志九華山在青陽縣舊名九/子山李白謂九峰似蓮花乃更今)
　　　　(名/)
　　湖口人李正臣蓄異石九峰玲瓏宛轉若牕櫺然
　　予欲以百金買之與仇池石為偶方南遷未暇也
　　名之曰壺中九華且以詩記之
清溪電轉失雲峰夢裏猶驚翠掃空五嶺莫愁千嶂外
九華今在一壺中天池水落層層見玉女牕明處處通
念我仇池太孤絶百金歸買碧玲瓏
(裴氏廣州記大庾始安臨賀桂陽揭陽是謂五嶺壺/中用費長房事詳第八巻刁景純席上詩注莊子逍)
(遥遊南溟者天池也又按青城廬山皖山所在皆有/天池詩特借言耳王文考魯靈光殿賦玉女闚牕而)
(下/視)
　　　江西一首
江西山水真吾邦白沙翠竹石底江舟行十里磨九瀧
篙聲犖确相舂撞醉卧欲醒聞淙淙真欲一口吸老龎
何人得儁窺魚矼舉叉絶呌尺鯉雙
(杜子美詩白沙翠竹江村暮柳宗元小石潭記下見小/潭水尤清冽泉石以為底地志韶州昌樂縣有瀧水說)
(文瀧奔水也韓退之詩山石犖确行逕㣲又詩船石相/舂撞傳燈録龎居士藴參馬祖云不與萬法為侣者是)
(什麽人祖云待汝一口吸盡西江水即向汝道左傳荘/十一年得儁曰克韓退之人魚詩得儁語時囂爾雅石)
(矼謂之碕吉樂府客從/逺方來贈我雙鯉魚)
　　　秧馬歌(并引/)
　　過廬陵見宣徳郎致仕曽君安止出所作禾譜文
　　既温雅事亦詳實惜其有所缺不譜農器也予昔
　　遊武昌見農夫皆騎秧馬以榆棗為腹欲其滑以
　　楸桐為背欲其輕腹如小舟昻其首尾背如覆瓦
　　以便兩髀雀躍於泥中繫束藁其首以縛秧日行
　　千畦較之傴僂而作者勞佚相絶矣史記禹乗四
　　載泥行乘橇觧者曰橇形如箕擿行泥上豈秧馬
　　之類乎作秧馬歌一首附於禾譜之末云
春雲濛濛雨淒淒春秧欲老翠剡齊嗟我婦子行水泥
朝分一壠暮千畦腰如箜篌首啄雞筋煩骨殆聲酸嘶
我有桐馬手自提頭尻軒昻腹脇低背如覆瓦去角圭
以我兩足為四蹏聳踊滑汰(入/聲)如鳧鷖纎纎束藳亦可
齎何用繁纓與月題郤從畦東走畦西山城欲閉聞鼓
鼙忽作的盧躍檀溪歸來挂壁從髙栖了無芻秣飢不
啼少壯騎汝逮老黧何曽蹶軼防顛隮(一作/擠)錦韀公子
朝金閨笑我一生蹋牛犁不知自有木駃騠
(杜子羙稻畦詩芊芊炯翠羽剡剡向銀漢箜篌見首巻/壬寅寄子由詩注按箜篌似筝而腰曲故以為比韓退)
(之詩磨淬出角圭古樂府解題有兩頭纎纎詩晉載記/童謡曰一束藁兩頭燃周禮王之五路一曰玉路鍚繁)
(纓註䟽繁馬大帯纓馬鞍也月題字出荘子馬額上當/顱如月形者的盧劉備事詳見十二巻和子由同遊百)
(歩洪詩注又水經注檀溪今有的盧溪尚書微子今爾/無指告予顛隮江文通别賦金閨之諸彦注金馬門也)
(杜子羙詩李侯金閨彦駃騠字見漢書/匈奴傳注俊馬也生七日而超其母)
　　　八月七日初入贑過惶恐灘
七千里外二毛人十八灘頭一葉身山憶喜懽勞逺夢
(公自注蜀道有錯喜/歡舖在大散闗上)地名惶恐泣孤臣長風送客添帆
腹積雨浮(一作/扶)舟減石鱗便合與官充水手此生何止
略知津
(一綂志贑州府城北章貢二水所合抵萬安/縣界有十八灘惶恐其一也中多怪石最險)
　　　欝孤臺(公自注以下/四首皆䖍州)
八境見圖畫鬱孤如舊游山為翠浪湧水作玉虹流日
麗崆峒曉風酣章貢秋丹青未變葉鱗甲欲生洲嵐氣
昏城樹灘聲入市樓煙雲侵嶺路草木半炎州故國千
峰外髙臺十日留他年三宿處凖擬繫歸舟
(八景圖詩見十三巻一綂志崆峒山在贛州郡城南後/凡言崆峒者指此非隴州之崆峒也水經注劉登之曰)
(贑縣東南有章水西有貢水縣治二水之間因以名焉/楚辭逺遊嘉南州之炎徳韓退之詩南逾横嶺入炎州)
(或作洲三宿用内典語又浮屠不三宿桑下/出後漢襄楷傳詳見二十巻别黄州詩注)
　　　亷泉
水性故自清不清或撓之君看此亷泉五色爛摩尼亷
者謂我亷我以此名為有亷則有貪有慧則有癡誰為
栁宗元孰是呉隠之漁父足豈潔許由耳何淄紛然立
名字此水了不知毁譽有時盡不知無盡時朅來亷泉
上捋䰅看鬢眉好在水中人到處相娯嬉
(圓覺經譬如清淨摩尼寳珠映於五色随方各現杜詩/惟有摩尼珠可照濁水源再見愚溪貪泉洗耳並巳見)
(先生汎穎詩云豈此/水薄相與我相娯嬉)
　　　塵外亭
楚山澹無塵贑水清可厲散䇿塵外遊麾手謝此世山
髙惜人力十歩輒一憩郤立浮雲端俯視萬井麗幽人
宴坐處龍虎為斬薙馬駒獨何疑豈堕山鬼計夜垣非
助我謬敬欲其逝戲留一轉語千載起攘袂
(幽人以下八句皆指馬祖事傳燈録六祖謂南嶽曰向/去佛法從汝邉去西天般若多羅䜟汝足下出一馬駒)
(踏殺天下人厥後江西傳法遂廣布於天下時號馬祖/又馬祖始居此山山鬼為築垣自謂修行不至為鬼所)
(識乃捨去又洞山直道本來/無一物這裏合下得一轉語)
　　　天竺寺(井引/)
　　予年十二先君自䖍州歸謂予言近城山中天竺
　　寺有樂天親書詩云一山門作兩山門兩寺元從
　　一寺分東澗水流西澗水南山雲起北山雲前臺
　　花發後臺見上界鐘清下界聞遥想吾師行道處
　　天香桂子落紛紛筆勢竒逸墨跡如新今四十七
　　年予來訪之則詩已亡有刻石存耳感涕不已而
　　作是詩
香山居士留遺跡天竺禪師有故家空詠連珠吟疊璧
已亡飛鳥失驚虵林深野桂寒無子雨浥山薑病有花
四十七年真一夢天涯流落淚横斜
(唐宣宗弔樂天詩綴玉連珠三十年誰教𠖇路作詩仙/按樂天此詩乃連珠體也書評懐素草書如飛鳥出林)
(驚虵入草嶺表異録山薑花莖葉即薑也根不堪/食而葉閒吐花細如麥粒按本草术一名山薑)
　　　過大庾嶺
一念失垢汙身心洞清淨浩然天地間惟我獨也正今
日嶺上行身世永相忘仙人拊我頂結髪受長生
(荘子徳充符受命於地惟松柏獨也正在冬夏青青受/命於天惟堯舜獨也正在萬物之首白樂天詩可憐身)
(與世從此兩相忘仙人二句乃李白流夜/郎贈韋太守詩先生用其語盖有所感也)
　　　宿建封寺曉登盡善亭望韶石三首(圖經傳聞/有二仙人)
　　　　(衣冠相對踞坐二石上云昔帝舜嘗奏樂於/此言訖不見郡國志韶州有韶石山舜登此)
　　　　(奏韶樂焉一綂志在/府城東北山多怪石)
雙闕浮光照短亭至今猿鳥歗青熒君王自此西廵狩
再使魚龍舞洞庭
(水經韶石對峙似闕又有鳯閣毬門之名劉夢得詩乘/樏不來廣樂絶獨與猿鳥愁青熒西廵狩詩意以岳州)
(洞庭在韶州西故云自此而西特借用舜典字耳荘子/天運篇黄帝張咸池之樂於洞庭之野列子瓠巴鼓琴)
(而鳥舞/魚躍)
蜀人文賦楚人辭堯在崇山舜九疑聖主若非真得道
南來萬里亦何為
(司馬相如大人賦歴唐堯於崇山兮過虞舜於九疑漢/書注崇山狄山也海外經曰狄山帝堯𦵏於其陽九疑)
(山在零陵營道縣舜所葬也山海經南/方蒼梧之丘其中有九疑山舜所葬處)
嶺海東南月窟西功成天已錫𤣥圭此方定是神仙宅
禹亦東來隠㑹稽
(揚雄長楊賦西厭月窟東震日域尚書禹貢禹錫元圭/告厥成功孫綽天台山賦元聖之所降逰靈仙之所窟)
(宅史記夏本紀禹東廵狩至於㑹稽而崩帝王世紀/禹崩於㑹稽葬㑹稽山隂縣之南今山上有禹塚)
　　　月華寺(公自注寺鄰岑水塲施者皆/坑戸也百年間盖三焚矣)
天公胡為不自憐結土融石為銅山萬人探斲富媪泣
祗有金帛資豪姦脱身獻佛意可料一瓦坐待千金還
月華三火豈天意至今茇舎依榛菅僧言此地本龍象
興廢反掌曽何艱髙巖夜吐金碧氣曉得異石青斕斑
坑流窟發錢湧地莫施百鎰朝千鍰此山出寳以自賊
地脈已斷天應慳我願銅山化南畞爛熳黍麥蘇惸鰥
道人修道要底物破鐺煮飯茒三間
(漢書吳有章郡銅山又賜通蜀東道銅山鑄錢又禮樂/志郊社歌后土富媪昭明三光張晏注曰媪老母稱也)
(坤為母故稱媪周禮大司馬仲夏教茇舎註草舎也智/度論水行中龍陸行中象故荷大法力比之龍象按月)
(華寺智藥三藏真身在焉故有龍象之語史記天官書/金寳之上皆有氣杜子羙詩潤聚金碧氣清無砂土痕)
(漢書秦幣黄金方寸而重一斤以鎰為名尚書吕刑其/罰千鍰史記䝉恬列傳䝉恬喟然太息曰起臨洮屬之)
(遼東城壍萬餘里此其/中不能無絶地胍哉)
　　　南華寺(曹溪通志南華山南華寺為六/祖慧能道埸按通首皆六祖事)
云何見祖師要識本來面亭亭塔中人問我何所見可
憐明上座萬法了一電飲水既自知指月無復眩我本
修行人三世積精錬中間一念失受此百年譴摳衣禮
真相感動淚雨霰借師錫端泉洗我綺語硯
(傳燈録道明禅師聞五祖宻付衣鉢與盧行者即躡跡/追逐至庾嶺曰我來求法願行者開示祖曰不思善不)
(思惡正恁麽時那個是明上座本來面目師當下大悟/楞嚴經如人以手指月示人彼人因指當應㸔月若復)
(觀指以月為體此人豈惟亡失月輪亦亡其指禮記摳/衣趨隅必慎唯諾鮑昭詩泪下如流霰傳燈録六祖初)
(住曹溪卓錫泉湧清涼甘滑贍足大衆曹溪志卓錫/泉一名明通泉凡泉脉枯僧持祖衣往叩即通流)
　　　碧落洞(公自注在英/州下十五里)
槎牙亂峰合晃蕩絶壁横遥知紫翠閒古來仙釋并陽
崖射朝日髙處連玉京隂谷叩白月夢中遊化城果然
石門開中有銀河傾幽龕入窈窕别戸穿虛明泉流下
珠琲乳湔交縵纓我行畏人知恐為仙者迎小語輙響
答空山自雷驚䇿杖歸去來治具煩方平
(靈樞金景内經下離塵境上界玉京注云玉京無為之/天也盖三十二帝之都法華經有一𨗳師以方便力化)
(作一城於是衆人前入化城生巳度想生安稳想一統/志洞多懸石如霓旌羽盖旁有小洞號雲華深不可測)
(按詩所云幽龕别戸即指其處也史記魏其武安侯傳/魏其夫妻治具自旦至今未敢嘗食神仙傳王方平降)
(蔡經家湏臾麻姑繼至再拜方平行厨具食皆金/盤玉杯多諸花果芬香異常擘脯食之云是麟脯)
　　　峽山寺(公自注傳竒所記孫恪袁氏事/即此寺至今有人見白猿者)
天開清逺峽地轉凝碧灣我行無遅速攝衣歩孱顔山
僧本幽獨乞食况未還雲碓水自舂松門風為闗石泉
觧娯客琴筑鳴空山佳人劍翁孫逰戲暫人間忽憶嘯
雲侣賦詩留玉環林深不可見霧雨霾(一作/埋)髻鬟
(郭璞江賦豁若天開地志清逺峽一名中宿峽崇山峻/立中貫江流寺一名飛來寺白樂天詩藥爐有火丹應)
(伏雲碓無人水自㫪釋恵標詩松門夾細草又杜子羙/詩松門似畫圖呉越春秋越王問劍於處女處女将見)
(王道逢袁公公曰聞子善劍術女子曰願試也公即挽/以刺女女舉杖擊之公即上樹化而為白猿傳竒廣徳)
(中有孫恪者遊洛中遇袁氏女遂納為室後十餘年同/至峽山寺袁氏欣然改服理鬢詣老僧乃持一碧玉環)
(獻僧曰此是院舊物僧初不曉及齋罷有野猿數十悲/嘯捫蘿而躍袁氏惻然俄命筆題詩云無端變化㡬湮)
(沈剛被恩情役此心不如逐伴歸山去長嘯一聲煙霧/深詩畢遂裂衣化為老猿追嘯者躍樹而去老僧方悟)
(曰乃貧道為沙門時所飬者碧/玉環則胡人所施繫於其頸者)
　　　舟行至清逺縣見顧秀才極談恵州風物之羙
到處聚觀香案吏此邦宜著玉堂仙江雲漠漠桂花溼
梅雨翛翛茘子然聞道黄柑常抵鵲不容朱橘更論錢
恰從神武來宏景便向羅浮覓稚川
(唐史若仗在紫宸内閣則起居舎人夾香案分立殿下/杜子羙詩朱橘不論錢晉書葛洪字稚川聞交趾出丹)
(砂求為勾漏令刺史鄧嶽留/不聼去洪乃止羅浮山屢見)
　　　廣州蒲澗寺(公自注地産菖蒲十二節相傳安/期生之故居始皇訪之於此太平)
　　　　(寰宇志菖蒲澗一名甘溪南/越志云交州刺史陸允所開)
不用山僧導我前自尋雲外出山泉千章古木臨無地
百尺飛濤瀉漏天昔日菖蒲方士宅後來薝蔔祖師禪
而今只有花含笑笑道秦皇欲學仙(公自注山中/多含笑花)
(史記貨殖傳山居千章之楸注大材曰章又杜子羙詩/千章夏木清寰宇記戎州宜賔縣有大黎小黎二山四)
(時霑霖俗謂之大漏天小漏天唐詩地道漏天終嵗雨/杜子羙詩鼓角漏天東香譜梔子香出大食國即佛書)
(所謂薝蔔也傳燈録仰山謂香嵓禪師曰汝只得如來/禪未得祖師禪遯齋閒覧南方花木北地所無者大含)
(笑小含笑其花常若菡萏/之未敷者故有含笑之名)
　　　贈蒲澗長老
優鉢曇花豈有花問師此曲唱誰家巳從子羙得桃竹
(公自注此山有桃竹可作杖而/上人不識予始録子羙詩遺之)不向安期覓棗瓜燕坐
林間時有虎髙眠粥後不聞鴉勝逰自古兼支許為採
松肪寄一車
(法華經佛告舎利佛如是妙法如優曇鉢花時一現耳/王注佛言優曇鉢五百年而開花其花極香且有花而)
(無實傳燈録風穴延沼禪師有盧陂長老問曰師唱誰/家曲宗風嗣阿誰延沼禪師曰超然逈出威音外翹足)
(徒勞讃底沙志林桃竹葉如棕身如竹宻節而實中盖/天成拄杖也杜子羙桃竹杖引江心蟠石生桃竹蒼波)
(噴浸尺度足斬根削皮如紫玉江妃水仙惜不得云云/晉書王羲之傳㑹稽有佳山水名士多居之孫綽李充)
(許詢支遁等皆以文義冠世並築室東土與羲之同/好本草松脂久服輕身不老一名松脂一名松肪)
　　　發廣州
朝市日已逺此身良自如三杯軟飽後(公自注浙人謂/飲酒為軟飽)
一枕黒甜餘(公自注俗謂/睡為黒甜)蒲澗疎鐘外黄灣落木初天
涯未覺逺處處各樵漁
(韓退之南海神廟碑扶胥之口/黄木之灣按灣在府城東南)
　　　浴日亭(公自注在/南海廟前)
劍氣崢嶸夜插天瑞光明滅到黄灣坐看暘谷浮金暈
遥想錢塘涌雪山已覺滄涼蘇病骨更煩沆瀣洗衰顔
忽驚鳥動行人起飛上千峰紫翠間
(列子孔子東遊見兩小兒辯鬭其一曰日出之初滄滄/涼涼及其日中熱如探湯司馬相如大人賦呼吸沆瀣)
(兮餐/朝霞)
　　　㳺羅浮山一首示兒子過
人間有此白玉京羅浮見日雞一鳴(公自注劉夢得有/詩記羅浮夜半見)
(日事山不甚髙而/夜見日此可異也)南樓未必齊日觀鬱儀自欲朝朱明
(公自注山有二石樓今延祥寺在南樓下/朱明洞在冲虛觀後云是蓬萊第七洞天)東坡之師抱
朴老真契乆已交前生玉堂金馬久流落寸田尺宅今
誰耕道華亦嘗啖一棗(公自注唐永樂道士侯道華竊/食鄧天師藥仙去永樂有無核)
(棗人不可得道華獨得之/予在岐下亦嘗得食一枚)契虛正欲仇三彭(公自注唐/僧契虛遇)
(人導游稚川仙府真人問曰汝/絶三彭之仇乎契虛不能答)鐵橋石柱連空横(公自/注山)
(有鐵橋石柱/人罕至者)杖藜欲趁飛猱輕雲谿夜逢瘖虎伏(公自/注山)
(有啞虎/廵山)斗壇晝出銅龍吟(公自注冲虛觀後有朱真人/朝斗壇近於壇上獲銅龍六)
(銅魚/一)小兒少年有竒志中宵起坐存黄庭近者戲作凌
雲賦筆勢彷彿離騷經負書從我盍歸去羣仙正草新
宫銘汝應奴𨽻蔡少霞我亦季孟山元卿(公自注唐有/夢書新宫銘)
(者云紫陽真人山元卿撰其略曰良常西麓原澤東泄/新宫宏宏崇軒䡾䡾又有蔡少霞者夢人遣書碑略曰)
(昔乗魚車今履瑞雲躅空仰塗綺輅輪/囷其末題云五雲書閣吏蔡少霞書)還須略報老同
叔贏糧萬里尋初平(公自注子由/一字同叔)
(李太白詩天上白玉京十二樓五城劉禹錫羅浮山詩/隂陽迭用事乃俾夜作晨咿喔天雞鳴扶桑色昕昕赤)
(波千萬里湧出黄金輪鄒師正羅浮指掌圖山髙三千六百/丈袤直五百里周三百里上有大小石樓相去五里皆髙出)
(雲表登之可望滄海夜半見日初出㤗山日觀注屢見/黄庭内景經髙奔日月吾上道鬱儀結鄰善相保注鬱)
(儀奔日之仙也茅君内傳太天之内有地中之洞天三/十六所羅浮山之洞周迴五百里名曰朱明耀真之天)
(謝靈運羅浮山賦朱明之陽宫耀真之隂室又山志云/朱明洞即葛洪修煉之地黄庭内景經脾神常在字魂)
(庭晝夜存之可長生注云䰟黄庭也初平/事見十四巻和子由送将官梁左藏詩註)
　　　十月二日初到恵州(按年譜為紹/聖元年十月)
彷彿曽遊豈夢中欣然雞犬識新豐吏民驚怪坐何事
父老相携迎此翁蘇武豈知還漠北管寜自欲老遼東
嶺南萬户皆春色(公自注嶺/南萬戸酒)㑹有幽人客寓公
(西京雜記髙祖既作新豐并移舊社衢巷棟宇物色惟/舊男女老㓜相携路首各知其室放犬羊雞鴨於通衢)
(亦競識其家三國志管寕北海朱虛人方天下大亂寕/聞公孫度令行於海外遂與邴原王烈等至遼東即徃)
(見度遂廬於山谷示無遷/志禮記諸侯不臣寓公)
　　　　寓居合江樓
海上葱曨氣佳哉二江合處朱樓開蓬萊方丈應不逺
肯為蘇子浮江來江風初凉睡正羙樓上啼鴉呼我起
我今身世兩相違西流白日東流水樓中老人日清新
天上豈有癡仙人三山咫尺不歸去一杯付與羅浮春
(公自注予家釀/酒名羅浮春)
(二江東江西江也按府志東江自贑州南流過龍川河/源至府城東西江在府城西南蓬萊方丈注屢見按廣)
(州香山縣有三洲山三山並立海中詩意似指此續仙/傳侯道華好子史手不釋巻衆或問之要此何為荅曰)
(天上無愚/瞢仙人)
　　　白水山佛跡巖(公自注羅浮之東麓也在恵州/東北二十里顧㣲廣州記南海)
　　　　(増城縣白水山有瀑布懸注百許丈西有佛/跡巖其東湯泉出焉志林紹聖元年十月十)
　　　　(二日過遊白水佛跡院浴于湯池熱甚其源/殆可熟物循山而東有懸水百仞八九折折)
　　　　(處輙為潭水涯有巨人/跡數十所謂佛跡也)
何人守蓬萊夜半失左股浮山若鵬蹲忽展垂天羽根
株互連絡崖嶠爭吞吐神工自爐鞴融液相綴補至今
餘隙罅流出千斛乳方其欲合時天匠麾月斧帝觴分
餘瀝山骨醉后土峰巒尚開闔澗谷猶呼舞海風吹未
凝古佛來布武當時汪罔氏投足不盖拇青蓮雖不見
千古落花雨雙溪匯九折萬馬騰一鼓奔雷濺玉雪潭
洞開水府潛鱗有饑蛟掉尾取渇虎我來方醉後濯足
聊戲侮回風巻飛雹掠面過彊弩山靈莫惡劇㣲命安
足賭此山吾欲老慎勿厭求取谿流變春酒與我相賔
主當連青竹竿下灌黄精圃
(地理志恵州浮山自㑹稽來今浮山上猶有東方草木/又羅浮山記羅山自為一山浮山即蓬萊别島堯時洪)
(水浮至依羅而止二山合體謂之羅浮按詩中蓬萊失/守及根株連絡神工綴補語即指此易明夷夷于左股)
(荘子逍遥遊鵬之背若太山其翼若垂天之雲禮記堂/下布武家語孔子曰汪罔氏之君守封嵎之山者為漆)
(姓在虞夏商為汪罔氏於周為長翟氏按古佛三句指/巨人跡也楞嚴經即時天雨百寳蓮花青黄赤白間錯)
(紛糅栁子厚山水記泉大類轂雷鳴西奔李白襄陽歌/此江若變作春酒壘麴便築糟丘臺杜子羙泉眼詩何)
(當宅下流餘潤通藥圃三/春溼黄精一食生毛羽)
　　　詠湯泉(公自注在/白水山)
積水焚大槐蓄油災武庫驚然丞相井疑浣将軍布自
憐耳目隘未測隂陽故鬱攸火山烈觱沸湯泉注豈惟
渇獸駭坐使癡兒怖安能長魚鼈僅可燖狐兔山中惟
木客戸外時芒屨雖無傾城浴幸免亡國汚
(荘子雜篇水中有火乃焚大槐博物志積油萬石則自/然生火昔晋泰武中武庫火積油所致又臨卭火井諸)
(葛丞相往視之後火轉盛異苑亦云聖證論梁冀衣布/有垢則洗之於火後漢梁冀傳帝曰此跋扈将軍也列)
(子周穆王大征西戎西戎獻火浣之布浣之必投于火/布則火色垢則布色出火而振之皓然疑乎雪十洲記)
(炎洲在南海中有火林山山中有獸大如䑕毛長三四/寸取其毛績以為布名曰火澣布左傳哀三年司鐸火)
(子服景伯命濟濡帷幕鬱攸從之注鬱攸火氣也山海/經注火山國雖經霖雨火常烈魏書崑崙之墟有炎火)
(之山詩小雅觱沸檻泉呉越春秋越有木客村勾踐使/工人伐木欲以獻呉乆不得歸工人憂思作木客吟後)
(人因以名其地互見十三巻八境圖詩/注驪山華清宫有温泉即貴妃浴處)
　　　自笑一首
子石如琢玉逺煙真削黳入我病風手(公自注古語云/磨墨如病風手)
𤣥雲渰淒淒是中有何好而我喜欲迷既似蠟屐阮又
如鍜栁嵇醉筆得天公宛宛天投蜺(一作/霓)多謝中書君
伴我此幽栖
(歐陽永叔硯譜端石以子石為上本草松柏千年為茯/苓又千年為琥珀又千年為黳燒之作松氣為用與琥)
(珀同状似𤣥玉而甚輕出西戎釋名瑿是衆珀之長亦/曰䃜其色黳黒故名阮屐嵇鍜並巳見詩小雅有渰淒)
(淒後漢五行志靈帝光和元年有黒氣堕北宫温明殿/東庭中黒如車盖起奮迅身五色有頭體長十餘丈形)
(貌似龍上問蔡邕對/曰所謂天投蜺者也)
　　　朝雲詩(并引/)
　　世謂樂天有粥駱馬放楊栁枝詞嘉其主老病不
　　忍去也然夢得有詩云春盡絮飛留不得随風好
　　去落誰家樂天亦云病與樂天相伴住春随樊子
　　一時歸則是樊素竟去也予家有數妾四五年相
　　繼辭去獨朝雲者随予南遷因讀樂天集戲作此
　　詩朝雲姓王氏錢塘人嘗有子曰幹兒未朞而夭
　　云
不似楊枝别樂天恰如通徳伴伶𤣥阿奴絡秀不同老
天女維摩總觧禪經巻藥罏新活計舞衫歌扇舊因縁
丹成逐我三山去不作巫陽雲雨仙
(前三句故實屢見按阿奴句似指幹兒之夭也維摩經/天女居維摩室與舎利佛發明禪理維摩曰此天女巳)
(能遊戲菩薩之神通也白樂天集有閒居貧活計詩宋/玉髙唐賦昔者先王嘗遊髙唐怠而晝寝夢一婦曰妾)
(巫山之神女也旦為朝雲暮/為行雨朝朝暮暮陽臺之下)
　　　寄虎兒(按虎兒猶/子逺也)
獨倚桄榔樹閒挑蓽撥根謀生看拙否送老此蠻村
(廣志桄榔樹大四五圍長五六丈直上無條枝可作杖/其顛生葉不過數十似栟櫚本草圖經蓽撥生波斯國)
(今嶺南有之多生竹林内/正月發苖作叢髙三四尺)
　　　十一月二十六日松風亭下梅花盛開(按年譜/先生以)
　　　　(紹聖元年十月三日至恵/州寓居嘉祐寺松風亭)
春風嶺上淮南村昔年梅花曽斷魂(公自注予昔赴黄/州春風嶺上見梅)
(花有兩絶句明年正月往岐亭道上賦詩/云去年今日闗山路細雨梅花正斷魂)豈知流落復
相見蠻風蜑雨愁黄昏長條半落茘枝浦卧樹獨秀桄
榔園豈惟幽光留夜色直恐冷艶排冬温松風亭下荆
棘裏兩株玉蘂明朝暾海南仙雲嬌墮砌月下縞衣來
扣門酒醒夢覺起繞樹玅意有在終無言先生獨飲勿
歎息幸有落月窺清尊
(一綂志廣州府城東有茘枝洲周五十里南漢/嘗建昌華苑其上按縞衣以下即咏趙師雄事)
　　　再用前韻
羅浮山下梅花村玉雪為骨氷為魂紛紛初疑月挂樹
耿耿獨與參横昏先生索居江海上悄如病鶴栖荒園
天香國艶肻相顧知我酒熟詩清温蓬萊宫中花鳥使
緑衣倒挂扶桑暾(公自注嶺南珍禽有倒挂子緑衣紅/啄如鸚鵡而小自海東來非塵埃中)
(物/也)抱叢窺我方醉卧故遣啄木先敲門麻姑過君急掃
灑鳥能歌舞花能言酒醒人散山寂寂惟有落蘂粘空
樽
(唐摭言僧栖白詩忍苦為詩身到此氷魂雪魄已難招/杜子羙徐卿二子歌秋水為神玉為骨又詩天横醉後)
(參禮記子夏曰吾離羣而索居亦巳乆矣唐明皇天寳/末遣使採民間羙女納之宫中號花鳥使劉繢霏雪録)
(桐花鳯即東坡詞所謂倒挂緑毛么鳯是也李之儀詠/倒挂詞自注云此鳥以十二月來好集美人釵上謂之)
(收香倒挂又名探花使按此則花鳥使正指倒挂也異/物志啄木大如鵲青黒色人呼為山啄木穿木食蠧左)
(思詩南山有鳥自名啄木韓退之詩洛陽窮秋厭窮獨/丁丁啄門疑啄木李肇國史補李泌以虛誕自任嘗對)
(客曰令家人速掃灑今夜洪崖先生來有人遺羙酒㑹/有客至乃曰麻姑送酒來與君同傾言未畢門者曰某)
(侍郎取榼子泌命/倒還略無怍色)
　　　新釀桂酒(先生桂酒頌序楚辭曰奠桂酒兮椒/漿是桂可以為酒也有隠居者以桂)
　　　　(酒方教吾釀成而玉色/香味超然非世間物也)
搗香篩辣入瓶盆盎盎春溪帶雨渾収拾小山藏社罋
招呼眀月到芳樽酒材已遣門生致菜把仍叨地主恩
爛煮葵羮斟桂醑風流可惜在蠻村
(小山淮南小山作招隠士篇其詞曰桂樹叢生兮山之/幽三見周禮酒正以式法授酒材杜子羙詩清晨䝉菜)
(把常荷/地主恩)
　　　恵守詹君見和復次韻
已破誰能惜甑盆頽然醉裏得全渾欲求公瑾一倉米
試滿荘生五石樽三杯卯困忘家事萬戸春濃感國恩
刺史不須要半道籃輿未暇走山村
(破甑孟敏事見第七巻與周長官游徑山詩注三國呉/魯肅傳周瑜故過候肅并求資糧肅家有兩囷米各三)
(千斛肅乃指一倉與周瑜公瑾瑜字白樂/天有卯飲詩籃輿半道用陶淵明事屢見)
　　　花落復次前韻
玉妃謫墮煙雨村先生作詩與招魂人間草木非我對
奔月偶挂成幽昏暗(一作/闇)香入戸尋短夢青子綴枝留
小園披衣連夜喚客飲雪膚滿地聊相温松明照坐愁
不睡井花入腹清而暾先生來年六十化道眼已入不
二門多情好事餘習氣惜花未忍都無言留連一物吾
過矣笑領百罰空罍樽
(玉妃借用太真事招魂楚辭篇名宋玉哀閔屈原無罪/放逐恐其魂魄離散遂託帝命假巫語以招之杜子羙)
(詩兒童汲井花慣㨗瓶在手本草井花水平旦第一汲/者令人好顔色荘子蘧伯玊行年六十而六十化再見)
(北史王晞傳謂盧思道曰卿軰亦是留連之一物豈直/魚鳥而已杜子美詩數莖白髪那抛得百罰深杯亦不)
(辭/)
　　　江郊(并序/)
　　恵州歸善縣治之北數歩抵江少西有盤石小潭
　　可以垂釣作江郊詩云
江郊蔥曨雲水蒨絢碕岸斗入洄潭輪轉先生悦之布
席閒燕初日下照潜鱗俯見意釣忘魚樂此竿綫優哉
悠哉玩物之變
(栁子厚記流沫成輪唐張志和傳自稱煙波釣徒志不/在魚毎垂釣不設餌韓退之詩舉竿引線忽有得詩小)
(雅優哉/悠哉)
　　　詹守携酒見過用前韻作詩聊復和之
箕踞狂歌老瓦盆燎毛燔肉似羌渾傳呼草市來携客
灑掃漁磯共置尊山下黄童爭看舞江干白骨已銜恩
(公自注時詹/方議葬暴骨)孤雲落日西南望長羡歸鴉自識村
(杜子美少年行莫笑田家老瓦盆又三絶句/縱暴略與羌渾同注謂吐谷渾西羌種也)
　　　寄鄧道士(并序/)
　　羅浮山有野人相傳葛稚川之𨽻也鄧道士守安
　　山中有道者也嘗於菴前見其足跡長二尺許紹
　　聖二年正月二日予偶讀韋蘇州寄全椒山中道
　　士詩云今朝郡齋冷忽念山中客澗底束荆薪歸
　　來煮白石(抱朴子内篇云引石散以方寸七投一/斗白石子中以水合煮之立熟如芋子)
　　(可食以/當榖)遥持一樽酒逺慰風雨夕落葉滿空山何
　　處尋行迹乃以酒一壺依蘇州韻作詩寄之
一杯羅浮春逺餉採薇客遥知獨酌罷醉卧松下石幽
人不可見清嘯聞月夕聊戲菴中人空飛本無迹
(嵇叔夜飬生論採薇山阿散髪/岩岫桞子厚詩飛鳥無遺跡)
　　　上元夜(公自注/恵州作)
前年侍玊輦端門萬枝燈璧月挂罘罳珠星綴觚稜去
年中山府老病亦宵興牙旗穿夜市鐵馬響春氷今年
江海上雲房寄山僧亦復舉膏火松閒見層層散䇿桄
榔林林疎月鬅鬙使君置酒罷簫鼓轉松陵狂生來索
酒(公自注賈/道人也)一舉輒數升浩歌出門去我亦歸瞢騰
(端門宣徳門也宋故事元夕皇帝登端門以宴羣臣罘/罳觚稜並已見中山府定州也南部新書云軍前大旗)
(謂之牙旗又先生定州詩云鐵騎曉/出氷河裂二句正指帥定武軍時事)
　　　正月二十四日與兒子過頼仙芝王原秀才僧
　　　曇穎行全道士何宗一同游羅浮道院及栖禪
　　　精舎過作詩和其韻寄邁迨一首(栖禪寺在恵/州豐湖上)
斷橋隔勝踐脱屨欣小掲瘴花已繁紅官栁猶疎細斜
川二三子悼歎吾年逝淒涼羅浮館風壁頽雨砌黄冠
常苦饑迎客羞破袂仙山在何許歸鶴時堕毳﨑嶇食
松黄欲救齒髪弊坐令禪客笑一夢等千嵗栖禪晩置
酒蠻果粲蕉荔齋厨釡無羮野餉籃有蕙嬉游趁時節
俯仰了此世猶當洗業障更作臨水禊寄書陽羡兒并
語長頭弟門戸各努力先期畢租税
(詩國風淺則掲注攝衣渉水曰掲陶淵明游斜川詩序/天氣澄和風物閑羙與二三鄰曲同游斜川又云悲日)
(月之遂往悼吾年之不留本草圖經松枝上黄粉名松/黄應劭風俗通禊者潔也於水上盥潔之也王注陽羡)
(兒邁也長頭弟迨也二子/在常州迨長頭見先生詩)
　　　正月二十六日偶與數客野歩嘉祐僧舎東南
　　　野人家雜花盛開扣門求觀主人林氏媪出應
　　　白髪青帬少寡獨居三十年矣感歎之餘作詩
　　　記之一首(白鶴故居圖嘉祐/寺在歸善縣西)
縹蔕緗枝出綘房緑隂青子送春忙涓涓泣露紫含笑
焰焰燒空紅佛桑落日孤煙知客恨短籬破屋為誰香
主人白髪青帬袂子羙詩中黄四娘
(杜牧之詩醉折棃園縹蔕花李商隠詩紅苞雜綘房釋/名緑白色曰縹淺黄色曰緗大赤色曰絳余皇日疏佛)
(桑出嶺南枝葉類江南槿樹花類中州芍藥而輕柔過/之有深紅深紫淺紅數種剪插於土即活杜子美詩黄)
(四娘家花/滿蹊再見)
　　　龍虎石研寄猶子逺
皎皎穿雲月青青出水荷文章工㸃􁤷忠義老研磨偉
節何須怒寛饒要少和吾衰此無用寄與小東坡(公自/注逺)
(為人/類予)
(晉書衛恒傳草書勢云或􁤶􁚈㸃􁤷狀似連珠絶而不/離後漢書賈彪字偉節兄弟三人並有髙名而彪最優)
(故天下稱曰賈氏三虎偉節最怒漢書盖寛饒傳自以/行清能髙而為凡庸所越愈失意不快數上書諌諍太)
(子庶子王生髙寛饒節而非其如/此子書云云寛饒不納竟被害)
　　　贈王子直秀才
萬里雲山一破裘杖端閑挂百錢游五車書已留兒讀
二頃田應為鶴謀水底笙歌蛙兩部山中奴婢橘千頭
幅巾我欲相随去海上何人識故侯
　　　次韻表兄程正輔江行見桃花
曲士賦懐沙草木傷莽莽徳人無荆棘坐失嶺嶠阻我
兄瑚璉姿流落瘴江浦淨眼見桃花紛紛堕紅雨蕭然
振衣裓笑問散花女我觀觧語花粉色如黄土一言破
千偈况爾初不語可憐一轉話他日如何舉故復此㣲
吟聊和鷗鴉櫓江邊閒草木閑客當為主爾來子羙瘦
正坐作詩苦袖手焚筆研清篇真漫與願君(一作/兄)理北
轅六轡去如組上林桃花開水煖鴻北翥
(史記屈平既絀乃作懐沙之賦其辭云滔滔孟夏兮草/木莽莽傷懐永哀兮汩徂南土維摩詰經逺塵離垢得)
(法眼淨李賀将進酒歌况是青春日将暮桃花亂落如/紅雨振衣散花見十七巻李公擇過髙郵詩注天寳遺)
(事太液池千葉白蓮開帝與貴妃宴賞指妃謂左右曰/何如此觧語花也陳鴻長恨歌傳𤣥宗駕幸華清宫内)
(外命婦熠燿景從上心油然若有顧遇左右前後粉色/如土詔髙力士潜搜外宫得楊元琰女夀邸陸雲與兄)
(機書云君苖能文毎見兄文輒欲焚其筆研左傳宣/十二年告令尹改乗轅而北之詩國風執轡如組)
　　　追餞正輔表兄至博羅賦詩為别
孤臣南游堕黄菅君亦何事來牧蠻艤舟蜑戸龍岡窟
置酒椰葉桄榔間髙談已笑衰語陋傑句尤覺清詩孱
博羅小縣僧舎古我不忍去君忘還君應回望秦與楚
夢渉漢水愁秦闗我亦坐念髙安客神游黄蘖參洞山
何時曠蕩洗瑕謫與君歸駕相追攀梨花寒食隔江路
兩山遥對雙煙鬟歸耕不用一錢物惟要兩腳飛孱顔
玉牀丹鏃記分我助我金鼎光斕斑
(韓退之詩衙時龍戸集注即今蜑戸也謂採珠者一綂/志恵州有九龍岡在長樂呉都賦㯽榔無柯椰葉無䕃)
(南方草木状椰樹葉如栟櫚髙五六丈無枝條髙安縣/𨽻筠州時子由分司南京筠州居住傳燈録洪州黄蘗)
(希運禪師筠州洞山良价禪師玉牀丹鏃見十八巻觀/張師正所蓄辰砂詩注大丹祕契圖金鼎篇云金鼎者)
(上應天下應/地中應人民)
　　　再用前韻
樂天雙鬢如霜菅始知謝遣素與蠻我兄緑髪蔚如故
已了夢幻齊人間蛾眉勸酒聊爾耳處仲太忍茂𢎞孱
三杯徑醉便歸卧海上知復㡬往還連娟六幺趁蹋鞠
杳𦕈三疊縈陽闗酒醒夢斷何所有落花流水空青山
忽驚鐃鼓發半夜明月不許幽人攀贈行無物惟一語
莫遣瘴霧侵雲鬟羅浮道人一傾盖欲繫白日留君顔
應知我是香案吏他年許綴蓬萊班
(晉書王敦字處仲王導字茂𢎞詩意用王愷使羙人行/酒事注已見蹋鞠字出史記蘇秦傳又見衛霍傳今之)
(蹴鞠也劉向别録曰蹴踘黄帝所造六幺曲名琵琶録/唐崑崙彈新翻羽調緑腰注緑腰即録要也本自樂工)
(進曲上令録出要者乃以為名後又訛為六/幺也陽闗三疊詳見十二巻和孔密州詩注)
　
　
　
　
　
　
　
　施註蘇詩卷三十五
欽定四庫全書
　施註蘓詩巻三十六
　　　　　　　　　　　　宋　蘇　軾　撰
　　　　　　　　　　　　　　施元之　原註
　　　　　　　　　　　　武進邵長蘅　刪補
　　詩四十八首
　　　　(時在惠州作/施註缺今補)
　　　真一酒(并引/)
　　米麥水三一而已此東坡先生真一酒也
撥雪披雲得乳泓蜜蠭又欲醉先生(公自注真一色味/頗類予在黄州日)
(所醖蜜/酒也)稻垂麥仰隂陽足器潔泉新表裏清曉日著顔
紅有暈春風入髓散無聲人閒真一東坡老與作青州
從事名
　　　遊博羅香積寺(并引白鶴故居圖香積寺/在惠州南博羅縣西山下)
　　寺去縣七里三山犬牙夾道皆美田麥禾甚茂
　　寺下谿水可作碓磨若築塘百步閘而落之可
　　轉兩輪舉四杵也以屬縣令林抃使督成之(抃/字)
　　　(天/和)
二年流落鼃魚鄉朝来喜見麥吐芒東風摇波舞淨緑
初日泫露酣嬌黄汪汪春泥已沒膝剡剡秋榖初分秧
誰言萬里出無友見此二美喜欲狂三山屏擁僧舍小
一谿雷轉松隂凉要令水力供臼磨與相地脉增隄防
霏霏落雪看收麫隠隠疊鼓聞舂糠散流一啜雲子白
炊裂十字瓊肌香豈惟牢九薦古味(公自注束晳餅賦/饅頭薄持起搜牢)
(九/)要使真一流天漿詩成捧腹便絶倒書生説食真膏
肓
(國語范蠡謂王孫雄曰故濵於東海之陂黿鼉魚鼈之/與處而鼃黽之與同陼柳子厚詩麥芒際天搖青波文)
(選麥漸漸以擢芒謝靈運詩花上露猶泫白鶴故居圗/三山者大北山象頭山白水山皆在水南一谿者即東)
(江也在山之北柳州山水記泉大類轂雷鳴西奔漢武/帝外傳太上之藥則有風實雲子金精玉液杜子美詩)
(飯抄雲子白晉書何曽性奢豪毎燕見不食大官所設/帝輒命取其食蒸餅上不拆作十字不食也真一酒名)
(按束晳餅賦有饅頭薄壯起溲牢丸之名而先生詩用/作牢九又自注中薄壯作薄持起溲作起搜又三十八)
(巻真一酒歌亦用起搜/字想别有所據未詳)
　　　次韵定慧欽長老見寄八首(并引/)
　　蘇州定慧長老守欽使其徒卓契順来恵州問予
　　安否且寄擬寒山十頌語有璨忍之通而詩無島
　　可之寒吾甚嘉之為和八首(吳郡圖經續記定慧/禪院本萬嵗子院在)
　　　(長洲縣東祥符中改今額傳燈録天台寒山子/者本無氏族始豐縣西七十里有寒明二巖以)
　　　(其於寒巖中居止故名有頌三百餘首傳布人/間又三祖僧璨鏡智禪師五祖𢎞忍大滿禪師)
　　　(賈島初為僧名無本可即/僧可明也舊云郊寒島瘦)
左角看破楚南柯聞長滕鈎簾歸乳燕穴紙出癡蠅為
鼠常留飯憐蛾不㸃燈﨑嶇真可笑我是小乘僧
(左角用蠻觸事南柯用淳于棼事並巳見左傳隠十二/年滕侯薛侯來朝争長卒長滕侯傳燈録古靈神贊禪)
(師見蜂子投紙牕求出師曰世界如許廣闊不肯出鑚/他故紙驢年去遂有偈曰空門不肻出投忩也太癡百)
(年鑚故紙未見出頭時韓退之詩癡如遇寒蠅李白書/云白﨑嶇歴落可笑人也傳燈録圭峰云悟我空徧真)
(之理而修者/是小乘禪)
鐵橋本無柱石樓豈有門舞空五色羽吠雲千嵗根松
花釀仙酒木客餽山飱我醉君且去陶云吾亦云
(白鶴故居圖鐵橋峰在大石樓峯東大小二石樓在羅/浮山下一統志五色雀出羅浮山貴人至則先翔舞先)
(生在儋州有五色雀詩見三十八巻續神仙傳朱孺子/一日忽見二花犬相趨入枸杞叢下因异之尋掘得二)
(枸杞根形狀如犬白樂天詩不知靈藥根成狗怪得時/聞吠夜聲原化記有老人雪中訪崔豈真獻松花酒老)
(人云花澀無味乃取/一丸藥投之味頓别)
羅浮髙萬仭不看扶桑卑黙坐朱明洞玉池自生肥從
来性坦率醉語漏天機相逄莫相問我不記吾誰
(白鶴故居圖朱明洞在麻姑峯/之北又詳上巻逰羅浮山詩注)
幽人白骨觀大士甘露滅根塵各清淨心境兩竒絶真
源未純熟習氣餘陋劣譬如巳放鷹中夜時掣紲
(楞嚴經優婆尼沙阤白佛言觀不淨相生大厭離白骨/㣲塵歸於空虛維摩經始在佛樹力降魔得甘露滅覺)
(道成楞嚴經根塵同源縛脱無二又世間一切根塵隂/處界等皆如来藏清淨本然張衡鷦鷯賦蒼鷹鷙而受)
(紲/)
誰言窮巷士乃竊造化權所見皆我有安居受其全戲
作一篇書千古發爭端儒墨起(一作/豈)相殺予初本無言
閒居蓄百毒救彼跛與盲依山作陶穴掩此暴骨横區
區效一溉豈能濟含生力惡不己出時哉汝非争
(周禮醫師掌醫之政令聚毒藥以供醫事注毒五毒也/䟽藥之辛苦者又韓退之詩醫師加百毒詩大雅陶復)
(陶穴左傳宣十二年楚子曰今我使二國暴骨暴/矣禮記大道之行力惡其不出於身也不必為已)
少壯欲及物老閒餘此心㣲生山海間坐受瘴霧侵可
憐鄧道士攝衣問呻吟覆舟郤(一作/弔)私渡斷橋費千金
(按鄧道士名守安嘗造東/新橋見下巻兩橋詩序)
浄名毗耶中妙喜恒沙外初無往来相二土(徒故/切)同一
在云何定慧師尚欠行腳債請判維摩憑一到東坡界
(維摩經毗耶離城中有長者名維摩詰僧肇注云維摩/詰秦言浄名也又佛言有國名妙喜佛號無動是維摩)
(詰於彼國沒/而来此生)
　　　二(一作/三)月十九日携白酒鱸魚過詹使君食槐
　　　葉冷淘(杜子羙槐葉冷淘詩青青髙槐葉采掇/付中厨新麫来近市汁滓宛相俱云云)
枇杷巳熟粲金珠桑落初嘗灧玉蛆暫借垂蓮十分盞
一澆空腹五車書青浮卵椀槐芽餅紅㸃氷盤藿葉魚
醉飽髙眠真事業此生有味在三餘
(水經注劉白墮宿擅工釀採挹河流醖成芳酎懸食同/枯枝之年排於桑落之辰故酒得其名霏雪録河東桑)
(落坊有井毎至桑落時取水釀酒甚羙庾信詩蒲城桑/落酒灞岸菊花天王注槐芽餅取槐葉汁溲麫作餅即)
(鮮碧色禮記少儀牛羊與魚之腥聶而切之為膾注云/聶之言牒也先藿葉切之復報切之則成膾三國志注)
(董遇言為學當以三餘冬者嵗之/餘夜者日之餘隂雨者時之餘也)
　　　江漲用過韻
草木生故墟牛羊滿空瀆春江圍草市夜浪浮竹屋巳
連漲海白尚帶霍山緑坎離更休王魚鼈横陵陸得非
崐崙囚欲報陸渾衄行看北風競来救南國蹙長驅連
山燒一埽含沙毒孤吟愍造化何時停倚伏當憐水旱
氓不作舟車蓄江流儻席巻社酒期茅縮
(房千里竹室記予環堵所棲率用竹以結其四周植者/為柱楣撐者為椽桷破者為霤削者為障一統志霍山)
(在龍川縣有三百七十二峯按東江過龍川入恵州界/故云周易坎為水離為火漢書音義五行有王相死囚)
(休廢即五行相勝之意也韓退之陸渾山火詩女丁婦/壬傳世婚一朝結讐奈後昆又月及申酉利復怨助女)
(五龍從九鯤溺厥邑囚之崑崙注水火相配今火勝水/故結讐然水生於申火死於酉故帝於此時令之報怨)
(溺火官之邑而囚火官於崑崙也按此正申上句坎離/休王之意左傳襄十八年晉人聞有楚師師曠曰不害)
(吾驟歌北風又歌南風南風不競又成十六年南國蹙/射其元王中厥目山海經大荒南有蜮處水中含沙射)
(人影中則成瘡史記早則資車水則資舟物之/理也左傳僖四年爾貢包茅不入無以縮酒)
　　　連雨漲江二首
越井岡頭雲出山䍧牱江上水如天牀牀避漏幽人屋
浦浦移家蜑子船龍巻魚蝦并雨落人随雞犬上牆眠
只應樓下平堦水長記先生過嶺年
(史記西南夷傳牂牁江廣數里出畨禺城下後漢南蠻/傳楚遣将荘蹻伐夜郎軍至且蘭椓船於岸而歩戰既)
(滅夜郎以且蘭有椓船牂牁處乃改其名為牂牁注繫/船杙也亦作䍧牱杜甫茅屋為秋風所破歌牀牀屋漏)
(無乾處類書蜑人瀕海而居以舟/為宅辨水色知龍居又曰龍人)
急雨蕭蕭作晚涼臥聞榕葉響長廊㣲明燈火耿殘夢
半濕簾帷浥舊香髙浪隠牀吹甕盎闇風驚樹擺琳琅
先生不出晴無用留向空堦滴夜長
(嵇含南方草木狀榕樹南海桂林多有之葉如木麻實/如冬青枝條最繁其䕃十畝栁子厚詩山城過雨百花)
(盡榕葉滿/庭鶯亂嗁)
　　　四月十一日初食荔支
南村諸楊北村盧(公自注謂楊/梅盧橘也)白華青葉冬不枯垂黄
綴紫煙雨裏特與荔支為先驅海山仙人絳羅襦紅紗
中單白玉膚不須更待妃子笑風骨自是傾城姝不知
天公有意無遣此尤物生海隅雲山得伴松檜老霜雪
自困樝棃麤先生洗盞酌桂醑氷盤薦此赬虬珠似聞
江鰩斫玉柱更洗河豚烹腹腴(公自注予嘗謂荔支厚/味髙格兩絶果中無比)
(惟江鰩柱河/豚魚近之耳)我生渉世本為口一官乆巳輕蓴鱸人間
何者非夢幻南来萬里真良圖
(臨海異物志楊梅其子大如彈丸正赤五月中熟司馬/相如上林賦盧橘夏熟師古曰盧黒色也廣州記盧橘)
(皮厚味酸大如柑至夏熟土人呼為盧橘張勃吳録餘/冬録云相如作賦不知盧橘名枇杷按上林賦自有枇)
(杷橪杮之文不應重出蔡君謨食荔支詩絳衣仙子過/中元别葉空枝去不還古今注中單襯衣也漢髙祖始)
(改名汗衫唐輿服志凡祀天地之服皆白紗中單左傳/昭二十八年叔向欲取于申公巫臣氏其母曰夫有尤)
(物足以移人茍非徳義則必有禍禮記楂棃鑚之荘子/天運篇其猶柤棃橘柚耶其味相反而皆可于口韓退)
(之柿詩然雲燒樹火實駢金烏下啄赬虬卵臨海異物/志玉珧柱羙如珧玉晉安南異物名記肉柱膚寸羙如)
(珧玉即江瑶也一云江瑶即海月藝苑雌黄河豚水族/之竒味本草呉越人春月甚珍貴之尤重其腹腴呼為)
(西施乳禮記少儀冬右腴疏曰腴腹下/也杜子羙設鱠歌偏勸腹腴愧年小)
　　　桄榔杖寄張文潛一首時初聞黄魯直遷黔南
　　　范淳父九疑也
睡起風清酒在亡身随殘夢兩茫茫江邉曵杖桄榔瘦
林下尋苖蓽撥香獨歩儻逢勾漏令逺来莫恨曲江張
遥知魯國真男子獨憶平生盛孝章
(唐書劉禹錫傳作問大鈞謫九年等賦又叙張九齡為/宰相建言放臣不宜與善地悉徙五谿不毛處議者以)
(為開元良善臣而卒無嗣豈忮心隂責最大雖他羙莫/贖耶欲感諷權近而憾不釋張九齡傳韶州曲江人時)
(呼為張曲江楊彪傳融謂曺操曰孔融魯國男子也㑹/稽典録盛憲字孝章有天下大名孫䇿欲誅之孔文舉)
(與曺公書意欲曹公致書救之書未至而巳誅矣初憲/為臺郎路逄童子容貌非常憲怪而問之曰魯國孔融)
(憲異之乃載/歸結為兄弟)
　　　答周循州
蔬飯藜牀破衲衣掃除習氣不吟詩前生自(一作/似)是盧
行者後學過呼韓退之未敢叩門求夜話時叨送米續
晨炊知君清俸難多輟且覓黄精與療饑
(盧行者名慧能即曹溪六祖抱朴子内篇黄/精一名救窮一名垂珠服花勝實服實勝根)
　　　與程正輔游碧落洞
空山不難到絶境未易名何時謫仙人来作鈞天聲胸
中㡬雲夢餘地多(一作/方)恢宏長庚與北斗錯落綴冠纓
黄公獻紫芝赤松餽青精谿山乆寂寞請續離騷經抱
枝寒蜩咽繞耳飛蚊清謫仙撫掌笑笑此羽皇銘我頃
嘗獨游自適孤雲情君今又繼往霧雨愁青㝠感君兄
弟意尋羊問初平玉牀分箭鏃不忍獨長生詩成輒寄
我妙絶陶謝并孤鴻方避弋老驥猶在坰鳥獸如可羣
永寄槁木形何山不堪隠飲水自修齡
(曺子建與陳琳書披翠雲以為衣戴北斗以為冠髙士/傳四皓者角里先生綺里季夏黄公東園公也避秦逃)
(入商洛山作歌曰莫莫髙山深谷逶迤曄曄紫芝可以/療饑真誥霍山有道者鄧伯原受青精石飯之法杜子)
(羙詩豈無青精飯使我顔色好按羽皇/銘疑即用前巻自注山𤣥卿新宫銘事)
　　　六月十二日酒醒歩月理髪而寢
羽蟲見月争翾(一作/翻)翻我亦散髮虛明軒千梳冷快肌
骨醒風露氣入霜蓬根起舞三人謾相屬停盃一問終
無言曲肱薤簟有佳處夢覺瓊樓空斷魂
(杜子羙夏夜歎昊天出華月茂林延疎光仲夏苦夜短/開軒納㣲涼虚明見纖毫羽蟲亦飛揚真誥太極緣經)
(云髪當數櫛血液不滯髪根常堅李太白詩青天有月/来㡬時我今停盃一問之白樂天寄李蘄州詩笛愁春)
(盡梅花裏簟冷秋生薤葉中拾遺記翟乾祐與人翫月/人問月中何所有乾佑曰随我手看之月規半圓瓊樓)
(玉字滿焉良乆乃隠又先生有詞云祗/恐瓊樓玉宇髙處不勝寒亦同此意)
　　　荔支歎
十里一置飛塵灰五里一候兵火催顛坑仆谷相枕藉
知是荔支龍眼来飛車跨山鶻横海風枝露葉如新採
宮中羙人一破顔驚塵濺血流千載永元荔支来交州
天寶嵗貢取之涪至今欲食林甫肉無人舉觴酹伯游
(公自注漢永元中交州進荔支龍眼十里一置五里一/侯奔騰死亡罹猛獸毒蟲之害者無數唐𦍑字伯游為)
(林武長上書言狀和帝罷之唐天實/中盖取涪州荔支自子午谷路進入)我願天公憐赤子
莫生尤物為瘡痏雨順風調百榖登民不饑寒為上瑞
(集本無/此二句)君不見武夷溪邉粟粒芽前丁後蔡相籠加(公/自)
(注大小龍茶始於丁晋公成於蔡君謨歐陽永叔聞/君謨進小龍團驚歎曰君謨士人也何至作此事)争
新買寵各出意今年鬭品充官茶(公自注今年閩中監/司乞進鬭茶許之)
吾君所乏豈此物致養口體何陋邪洛陽相君忠孝家
可憐亦進姚黄花(公自注洛下貢/花自錢惟演始)
(李太白詩誰能駕飛車相從觀海外金樓子竒肱之民/能為飛車兵書海鶻頭低尾髙前大後小如旗之狀木)
(華海賦魚則横海之鯨王注鶻横海言船也按首四句/指漢横海四句指唐交州記龍眼樹髙五六丈似荔支)
(而小廣州記荔支大如桂樹實如雞子甘而多汁謝承/後漢書唐𦍑上書云伏見交趾七郡獻生龍眼等鳥驚)
(風發南州土地炎熱悪蟲猛獸不絶於路至於觸犯死/亡之害死者不可生来者猶可救也此二物升殿未必)
(延年益夀云云後漢書和帝紀元興元年帝以唐𦍑言/下詔曰逺國珍羞本以薦奉宗廟茍有傷害豈愛民之)
(本其敕大官勿復受獻按漢書曰元興先生詩云永元/盖末年改元即永元十七年也王注十五年誤張平子)
(西京賦所惡成瘡痏武夷山在建州粟粒芽茶之極品/者范希文鬬茶歌年年春日東南来建溪水暖氷㣲開)
(溪邊竒花冠天下武夷仙人親手栽錢俶歸朝諡忠懿/先生有表忠觀碑互見前三十四巻忠孝王注歐陽牡)
(丹譜姚黄者千葉黄/花出於民姚氏家)
　　　江月五首(并引/)
　　嶺南氣候不常吾嘗云菊花開時乃重陽凉天佳
　　月即中秋不須以日月為斷也今嵗九月殘暑方
　　退既望之後月出愈遲然予嘗夜起登合江樓或
　　與客游豐湖入栖禪寺扣羅浮道院登逍遥堂逮
　　曉乃歸杜子羙云四更山吐月殘夜水明樓此殆
　　古今絶唱也因其句作五首仍以殘夜水明樓為
　　韻
一更山吐月玉塔臥㣲瀾正似西湖上湧金門外看氷
輪横海闊香霧入樓寒停鞭且莫上照我一杯殘
二更山吐月幽人方獨夜可憐人與月夜夜江樓下風
枝夕(一作/乆)未停露草不可藉歸来掩闗臥唧唧蟲夜話
三更山吐月栖鳥亦驚起起尋夢中遊清絶正如此駈
雲掃衆宿俯仰迷空水幸可飲我牛不須違洗耳
四更山吐月皎皎為誰明幽人赴我約坐待玉繩横野
橋多斷板山寺有㣲行今夕定何夕夢中遊化城
(春秋元命苞玉衡北兩星為玉䋲星謝朓詩玉/䋲低建章杜子羙詩不違銀漢落亦伴玉䋲横)
五更山吐月牕迥室幽幽玉鈎還掛户江練郤明樓星
河澹欲曉鼓角冷知秋不眠翻五詠清切變蠻謳
(韓退之詩蟲鳴室幽幽月吐牎炯炯鮑昭月詩始/出西南樓纖纖如玉鉤謝𤣥暉詩澄江浄如練)
　　　聞正輔表兄將至以詩迎之
生逄堯舜仁得作嶺南游雖懐跫然喜豈免跕堕憂莫
雨侵重膇曉煙騰鬱攸朝槃見蜜唧夜枕聞鵂鶹㡬欲
烹鬱屈固嘗饌鉤輈舌音漸獠變面汗嘗騂羞賴我存
黄庭有時仍丹丘目聽不任耳踵息殆廢喉稍欣素月
夜遂度黄茅秋我兄清廟器持節瘴海頭蕭然三家歩
横此萬斛舟人言得漢吏天遣活楚囚恵然再過我樂
哉十日留但恨參語賢忽潛九原幽萬里儻同歸兩鰥
當對耰(公自注軾喪婦巳三年矣正/輔近亦有亡嫂之戚故云)强歌非真達何必
師荘周
(跫然足音出荘子跕墮用後漢馬援事並巳見左傳成/六年韓獻子曰郇瑕氏之地其惡易覯易覯則民愁民)
(愁則墊隘于是乎有沈溺重膇之疾蜜唧即䑕胎飼之/以蜜飣筵上獠民喜食之互詳下巻聞子由瘦詩注嶺)
(表異録鴞一名鵂鶹夜飛晝伏能拾人爪甲以為凶凶/則鳴于屋上又名鬼車韓退之南食詩惟蛇舊所識實)
(憚口眼獰開籠聴其去鬱屈尚不平又陸龜䝉苦熱詩/蛇煩争鬱屈蟹躁實郭索鉤輈鷓鴣聲也韓退之詩鷓)
(鴣鉤輈猿叫歇李羣玉詩方穿詰屈崎嶇路又聼鉤輈/格磔聲南越志鷓鴣肉白而脆味勝雞雉韓退之南食)
(詩腥臊始發越吞咀面汗騂楚辭逺遊仍羽人于丹丘/兮留不死之舊鄊列子老聃之弟子有亢倉子者得聃)
(之道能以耳視而目聼荘子大宗師至人之息以踵衆/人之息以喉再見唐書李珏傳為殿中侍御史宰相韋)
(處厚曰清廟之器非擊搏才栁子厚鐵爐歩志江之滸/凡舟可縻而上下者曰歩九國志王審知聞徐寅名辟)
(居幕下寅不樂一旦拂衣去曰丈尺之水前波後堰焉/能容萬斛之舟乎王注漢吏指正輔楚囚先生自謂也)
(漢書楊敞傳霍光遣田延年報敞以廢昌邑王事敞汗/流洽背徒唯唯而巳敞夫人遽從東廂與延年參語許)
(諾注三人共/言故云參語)
　　　再和
稚川真長生少從鄭公游孝章偶不死免為文舉憂餘
齡會有適獨往豈相攸由来警露鶴不羡撮蚤鶹願加
視後鞭同駕躅空輈寧飡墮齒堇勿憶齊眉羞何時遂
縱壑歸路同首丘東岡松柏老西嶺橘柚秋著意尋彌
明長頸髙結喉無心逐定逺燕頷飛虎頭君方卒功名
一汎范蠡舟我亦霑霈渥漸解鍾儀囚寧須張子房萬
户自擇留猶勝嵇叔夜孤憤甘長幽南牕可寄傲北山
早歸耰此語君勿疑老彭跨商周
(晉書葛洪傳從祖𤣥吳時學道得仙以其煉丹祕術授/弟子鄭隠洪就隠學悉得其法盛孝章注見本卷詩大)
(雅為韓姞相攸箋云相視攸所也周處風土記白鶴性/警至八月露䧏流於草木上滴滴有聲則鳴荘子秋水)
(篇䲭鵂夜撮蚤察毫末畫出瞑目而不見丘山視後鞭/亦用荘子語巳見唐逸史蔡少霞夢為蒼龍溪王寫太)
(皇真訣記得四句云昔乘魚車今履瑞雲躅空仰塗綺/絡輪囷互見三十五巻公自注爾雅齧苦堇也本草一)
(種黄花者有毒殺人即毛芹也又烏頭苗一名堇有毒/唐書張果傳帝密語髙力士朕聞飲堇無苦真仙人也)
(因取以飲果三進頺然如醉顧曰非佳酒也頃視齒燋/縮顧左右取鐵如意撃堕之更出藥傅其斷良乆復生)
(齊睂意指鰥居也禮記狐死正首丘言不忘本也漢書/留侯世家髙祖自擇齊二萬户欲以封張良良曰始臣)
(起下邳與上會留臣願封留足矣世本彭祖在商為守/藏史在周為柱下史年八百歳又神仙傳彭祖夀八百)
(歴三/代)
　　　同正輔表兄游白水山(白鶴故居圖白水山羅/浮山之西瀑布在焉)
偉哉造物真豪縱攫土摶沙為此㺯擘開翠峽走雲雷
截破奔流作潭洞因随化人履巨迹得與仙兄躡飛鞚
曵杖不知巖谷深穿雲但覺衣裘重坐看驚鳥救(一作/投)
霜葉知有老蛟蟠石甕金沙玉礫粲可數古鏡寶奩寒
不動念兄獨立與世踈絶境難到惟我共永辭角上兩
蠻觸一洗胸中九雲夢浮来山髙回望失武陵路絶無
人送筠籃擷翠爪甲香素綆分碧銀缾凍歸路霏霏湯
谷暗野堂活活神泉湧解衣浴此無垢人身輕可試雲
閒鳳
(荘子大宗師偉哉夫造物將以予為此拘拘也再見按/翠峽二句指瀑布化人句指佛迹也山有佛迹崖見前)
(巻杜子羙詩黄門飛鞚不動塵韓退之詩林柯有脱葉/欲墮鳥驚救古詩淮南王篇金瓶素綆汲寒漿王褒湯)
(泉碑湯谷揚波神泉/愈疾山有湯泉故云)
　　　與正輔遊香積寺
越山少松竹常苦野火厄此峯獨蒼然感荷佛祖力茯
苓無人採千嵗化琥珀幽光發中夜見者惟木客我豈
無長鑱真贗苦難識靈苗與毒草疑似在毫髪􁀙翫竟
不食棄置長太息山僧類有道辛苦嘗谷汲我慚作機
舂鑿破混沌穴幽尋恐不繼書板記嵗月
(杜子羙詩長鑱長鑱白木柄韓退之詩前計頓乖張居/然見真贗漢書地理志虢會之地土陿而險山居谷汲)
(王注傳曰杵臼/之智不及機舂)
　　　次韻正輔同遊白水山
祗知楚越為天涯不知肝膽非一家此身如綫自縈繞
左旋右轉随繅車誤抛山林入朝市平地咫尺千褒斜
欲從稚川隠羅浮先與靈運開永嘉首參虞舜款韶石
次謁六祖登南華仙山一見五色羽雪樹兩摘南枝花
赤魚白蟹(一作白/魚赤蟹)箸屢下黄柑緑橘籩常加糖霜不待
蜀客寄荔支莫信閩人誇恣傾白蜜收五稜細斸黄土
栽三椏(公自注正輔分人參歸種韶陽来詩本用䃁/字惠州無書不見此字所出故且從木奉和)朱
明洞裏得靈草翩然放杖凌蒼霞豈無軒車駕熟鹿亦
有鼓吹號寒蛙仙人勸酒不用勺石上自有樽罍窪徑
從此路朝玉闕千里莫遣毫釐差故人日夜望我歸相
迎欲到長風沙豈知乘槎天女側獨倚雲機看織紗世
閒誰似老兄弟篤愛不復相疵瑕相携行到水窮處庶
㡬一見留子嗟千年枸杞嘗夜吠無數草棘工藏遮但
令凡心一洗濯神人仙藥不我遐山中歸来萬想滅豈
復回顧雙雲(一作/飛)鴉
(荘子徳充符自其異者視之肝膽楚越也白樂天詩途/窮平谷險舉足劇褒斜西都賦注褒斜谷在長安城西)
(南南曰褒北曰斜長四百七十里謝靈運傳在永嘉登/山臨水佳處無不游嘗自始寧南山伐木開徑直入臨)
(海周禮籩人掌肆籩之實加籩之實蓤芡栗脯物産志/糖霜出遂寧宋時入貢荔支譜廣南及梓䕫之間所出)
(大率早熟其精好者僅比閩中之下品東觀漠記上賜/朱祐白蜜一石蘇頌本草圖經雍洛間有棃花蜜白如)
(凝脂嶺表録瀧州山中多紫石英其大小皆五稜两頭/如箭鏃煮水飲之煖而無毒三椏見三十四巻寄紫團)
(參詩注又互見本巻人參詩注李白長干行相迎不道/逺直至長風沙同安志長風沙鎮在懐寧縣東一百二)
(十里王維詩行到水窮處坐看雲起時䨇雲鴉似指失/偶亊先生前詩有兩鰥之語玩洗凡心及萬想滅二語)
(可見雲鴉即所云雲鬟/鴉鬢也作飛鴉觧非)
　　　和子由次月中梳頭韵(子由詩序云轍有白髪/近二十年矣然止百餘)
　　　　(莖不增不減虔州道人王正彦教令拔去以/真水火養之恐不復更生從其言巳數月而)
　　　　(白髪不出更年嵗不見豈真不生邪子瞻兄/示我月中梳頭詩戲次来韻言拔白之騐詩)
　　　　(曰水上有車車自翻懸流如線垂前軒霜蓬/巳枯不再緑有客勸我拔其根枯根一去紫)
　　　　(茸茁珍重巳試幽人言紛紛華/髪不足道當返六十過去魂)
夏畦流膏白雨翻北牕幽人臥羲軒風輪曉長春笋節
露珠夜上秋禾根(公自注或為予言草木之長常在昧/明間早作而伺之乃見其拔起數寸)
(竹笋尤甚又夏秋之交稻方含秀黄昏月出露珠起于/其根纍纍然忽自騰上若有推之者或入于莖心或垂)
(于葉端稻乃秀實騐之信然此二事/與子由養生之説契故以此為寄)從来白髪有公道
始信丹經非妄言此身法報本無二他年妙絶兼形魂
(公自注傳燈録有形神俱/妙者乃不復有觧化之事)
(杜牧之詩公道世閒惟白髮法/報法身報身也字見華嚴合論)
　　　十一月九日夜夢與人論神仙道術因作一詩
　　　八句既覺頗記其語録呈子由弟後四句不甚
　　　明了今足成之耳
析塵妙質本来空(公自注夢中於此句/若了然有所得者)更積㣲陽一線
功照夜一燈長耿耿閉門千息自濛濛養成丹竈無煙
火㸃盡人閒有暈銅寄語山神停伎倆不聞不見我何
窮
(楞嚴經又鄰虚塵析入空者用㡬色相合成虛空傳燈/録夀州道樹禪師得法於北宗秀在夀州三峯山結茅)
(而居有一野人常化作佛及菩薩羅漢天仙等形或放/神光或呈聲響如此渉十年後寂無形影師告衆曰野)
(人作多色伎倆眩惑於人只消老僧不/見不聞伊伎俩有窮吾不見不聞無盡)
　　　章質夫送酒六壺書至而酒不達戲作小詩問
　　　之
白衣送酒舞(一作/侮)淵明急掃風軒洗破觥豈意青州六
從事化為烏有一先生空煩左手持新蟹漫繞東籬嗅
落英南海使君今北海定分百榼餉春耕
(王注章時為廣帥孔融為北海/相嘗有樽中酒不空語故云)
　　　小圃五詠
　　　　人參
上黨天下脊遼東真井底𤣥泉傾海腴白露灑天醴靈
苗此孕毓肩肢(一作/股)或具體移根到羅浮越水灌清泚
地殊風雨隔臭味終祖禰青椏綴紫萼圓實墮紅米窮
年生意足黄土手自啟上藥無炮炙齕齧盡根柢開心
定魂魄憂恚何足洗糜身輔吾生(一作/軀)既食首重稽
(本草人參生上黨山谷及遼東釋名人參一名海腴春/秋運斗樞瑶光星化而為人參故又名神草隋書五行)
(志髙祖時上黨人宅後每夜有人呼聲求之不得去宅/一里所見人參枝葉異常掘之得人參一如人體四肢)
(畢備本草圖經人參初生小者一椏两葉年深者生四/椏各五葉中心一莖有花細小如粟蘂如絲紫白色秋)
(後結子如大豆青生熟紅白落藥性/論人參主安精神定魂魄開心益智)
　　　　地黄
地黄飼老馬可使光鑒人吾聞樂天語喻馬施之身我
衰正伏櫪垂耳氣不振移栽附沃壤蕃茂争新春沈水
得穉根重湯養陳薪投以東阿清和以北海醇崖蜜助
甘冷山薑發芳辛融為寒食餳嚥作瑞露珍丹田自宿
火渴肺還生津願餉内熱子一洗胸中塵
(白樂天採地黄者詩凌晨荷鍤去薄暮不盈筐攜来朱/家門賣與白面郎與君啖肥馬可使照地光願易馬殘)
(粟救此苦饑腸本草地黄宜肥壤虛地則根大而多汁/本草陶隠居云阿膠出東阿其用皮有老少則膠有清)
(濁又崖蜜生南方巖嶺閒入藥最勝杜子羙成州詩崖/蜜亦易求釋名餹之清者為餳纂異記甘珍逢三書生)
(曰我有瑞露珍釀百花中與飲甘香可愛/天寶遺事楊貴妃含玉嚥津以解肺渴)
　　　　枸杞
神藥不自閟羅生滿山澤日有牛羊憂嵗有野火厄越
俗不好事過眼等茨棘青荑春自長絳珠爛莫摘短籬
䕶新植紫筍生臥節根莖與花實收拾無棄物大将𤣥
吾鬢小則餉我客似聞朱明洞中有千嵗質靈尨或夜
吠可見不可索仙人儻許我借杖扶衰疾
(詩小雅楚楚者茨言抽其棘本草枸杞冬採根春夏採/葉秋採莖實又枸杞乆服輕身不老一名仙人杖劉禹)
(錫枸杞井詩枝繁本是仙人杖根老能成瑞/犬形詩國風無使尨也吠又靈尨注見本巻)
　　　　甘菊
越山春始寒霜菊晚愈好朝来出細粟稍覺芳嵗老孤
根䕃長松獨秀無衆草晨光雖照耀秋雨半摧倒先生
臥不出黄葉紛可掃無人送酒壺空腹嚼珠寶香風入
牙頰楚些發天藻新荑蔚巳滿宿根寒不槁揚揚㺯芳
蝶生死何足道頗訝昌黎公(一作/翁)恨爾生不早
(先生記菊帖云嶺南地煖而菊獨後開考其理菊性介/烈須霜降乃發而嶺海常以冬至㣲霜故也吾以十月)
(望與客泛菊作重九書此為記唐太宗殘菊詩階蘭凝/曙霜岸菊照晨光范至能譜序惟甘菊一種可食仍入)
(藥餌楚些注巳見神仙傳王母云神仙之書受而不敬/是謂慢天藻韓退之秋懐詩鮮鮮霜中菊既晚何用好)
(揚揚㺯芳蝶/爾生還不早)
　　　　薏苡
伏波飯薏苡禦瘴傳神良能除五谿毒不救讒言傷讒
言風雨過瘴癘乆亦亡兩俱不足治但愛草木長草木
各有宜珍産駢南荒絳囊懸荔支雪粉剖桄榔不謂蓬
荻姿中有藥與糧舂為芡珠圓炊作菰米香子羙拾橡
栗黄精誑空腸今吾獨何者玉粒照座光
(酈道元水經注武陵有五谿謂䧺谿樠谿酉谿元谿辰/谿謂之五谿蠻後漢馬援傳初援在交趾常餌薏苡以)
(勝瘴氣軍還載之一車及卒後有譛之者以為前所載/皆明珠文犀再見蔡君謨荔枝詩厚葉纖枝雜絳囊使)
(君分寄驛人忙臨海異物志桄榔皮中有白粉似稻米/及麥麵可作餅餌崔豹古今注芡一名雁頭廣雅雞頭)
(謂之䓈芡歐陽永叔食雞頭詩争先園客採新苞剖蚌/得珠從海底本草薏苡米白色如糯人呼為薏珠子舂)
(熟炊為飲食氣味如麥飯乃佳宋玉賦主人之女為臣/炊彫胡之飯註彫胡菰米也廣雅菰蒋其米謂之肜胡)
(杜子羙寓居同谷縣詩嵗拾橡栗随狙公又/黄精無苗山雪盛短衣數挽不掩脛再見)
　　　雨後行菜
夢回聞雨聲喜我菜甲長平明江路濕竝岸飛兩槳天
公真富有乳膏瀉黄壤霜根一蕃滋風葉漸俯仰未任
筐筥載巳作杯盤(一作/桉)想艱難生理窄一味敢專饗小
摘飯山僧清安寄真賞芥藍如菌蕈脆羙牙頰響白菘
類羔豚冒土出蹯掌誰能視火候小竈當自養
(詩國風于以盛之維筐及筥杜子羙詩自鉏稀菜甲小/摘為親情劉恂嶺南異物志南土芥髙五六尺芥心嫩)
(薹謂之芥藍陳仁玉菌譜芝菌最為上品蕈凡九種味/極香羙海録碎事江東人呼地菌為土囷陸佃埤雅菘)
(葉如蕪菁性凌冬晚凋故曰菘俗謂之/白菜左傳宣二年宰夫胹熊蹯不熟)
　　　殘臘獨出二首
幽尋本無事獨往意自長釣魚豐樂橋採杞逍遥堂羅
浮春欲動雪日有清光處處野梅開家家臘酒香路逄
眇道士疑是左元放我欲從之語恐復化為羊
(杜子羙詩江路野梅香神仙傳左慈字元放徐墮有道/術居丹徒慈過之墮門下客欺慈云徐公不在慈便去)
(客報徐公有一老翁眇目吾欺之云公不在/矣公曰咄咄此是左公過我化羊事屢見)
江邊有㣲行詰曲背城市平湖春草合歩到栖禪寺堂
空不見人老稚掩闗睡所營在一食食巳寧復事客来
豈無得施子静掃地風松獨不静送我作鼓吹
(詩國風遵彼㣲行陶淵明詩/傾身營一飽少許便有餘)
　　　新年五首(紹聖三年先生年六十一在恵州即/古白鶴基始營新居故有結茅来此)
　　　　(住之/句)
曉雨暗人日春愁連上元水生挑菜渚煙濕落梅村小
市人歸盡孤舟鶴踏翻猶堪慰寂寞漁火亂黄昏
(荆楚嵗時記正月七日謂/之人日以隂晴卜豐耗)
北渚集羣鷺新年何所之盡歸喬木寺分占結巢枝生
物會有役謀身各及時何當禁畢弋看引雪衣兒
(江淹擬雜體詩問君亦何為百年會有役談苑李昉五/禽呼鷺為雪客天寶遺事楊貴妃鸚鵡名雪衣娘詩借)
(用其/字耳)
海國空自煖春山無限清氷谿結(一作/紛)瘴雨雪菌到江
城更待輕雷發先催凍笋生豐湖有藤菜似可敵蓴羮
(一統志豐湖在惠州府城西廣十里有潄玉灘㸃翠洲/諸勝中産藤菜王注先生嘗言豐湖有燕脂藤味滑羙)
(大類/蓴)
小邑浮橋外青山石岸東茶槍燒後有麥浪水前空萬
户不禁酒三年真識翁結茅来此住嵗晚有無同
(茶譜蘄州團黄茶/有一槍两旗之號)
荔子㡬時熟花頭今巳繁探春先揀樹買夏欲論園居
士常携客參軍許叩門明年更有味懐抱帶諸孫
　　　二月八日與黄燾僧曇頴過逍遥堂何道士宗
　　　一問疾
安心守𤣥牝閉眼覓黄庭問疾来三士澆愁有半缾風
松時落蘂病鶴不梳翎樽空我歸去山月照君醒
　　　次韻髙要令劉湜峽山寺見寄
新聞妙無多舊學閑可束猶當隠季主未遽逃梅福空
腸吐餘思静似蠶綴族寸田結初果秀若銅生緑荆棘
掃誠盡棃棗憂不熟髙人寧鑄金下士乃服玉君看嶺
嶠隘我欲巾笥蓄曽攀羅浮頂亦到朱明谷旋觀真歴
塊歸臥甘破屋故人老猶仕世味薄如縠偶從越女笑
不怕蠻江浴驚聞尺書到喜有新詩辱應憐五管客曽
作八州督骨銷讒口鑠膽破獄吏酷隴雲不易寄江月
乃可掬遙知清逺寺不稱空明腹蹇驢歩武碎短瑟絃
柱促仰看泉落珮俯聽石響轂千峯瀉清駛一往無回
躅狂雷失晤語過電不容目要知僧長饑正坐山少肉
人閒無南北蝸角空出縮仇池九十九(公自注仇池有/九十九泉余嘗)
(夢至/有詩)嵩少三十六(公自注子由近買田/陽翟北望嵩少甚近)天人同一夢仙
凡無兩録陋邦真可老生理亦麤足便回爇天焰長作
照海燭(公自注黄魯直寄詩云蓮花合裏一寸/燭牝馬海中燒百川魯直盖近有得也)
(史記日者傳司馬季主楚人也卜于長安市本草生銅/皆有青盖銅之精華也抱朴子服玉當得璞玉以屑與)
(水服之令人不死北史李預傳得餐玉之法乃採訪藍/田掘得百枚作屑食之經年有效韓退之詩吾老世味)
(薄又洪濤春天禹穴幽越女一笑三年留舊唐書永徽/後以廣桂容邕安南皆𨽻廣府謂之五府節度使名嶺)
(南五管又韓退之詩五管徧歴無賢侯王注引荘子謬/晉書陶侃字士行嘗如厠見一人朱衣介幘斂袂曰君)
(後當為公位至八州都督按先生有詩云八州憐我往/来頻即紀實也史記鄒陽上梁王書衆口鑠金積毁銷)
(骨南史王融矯詔立竟陵王子良太學生魏準鼓成其/事及融誅準懼而死舉體皆青時以為膽破于良史詩)
(掬水月在手韓退之詩雷驚電激語難聞傳燈録司馬/頭陁自湖南来百丈謂之曰老僧欲住溈山可乎對曰)
(溈山竒絶可聚千五百衆然非和尚所住百丈云何謂/也對云和尚是骨人彼是肉山設居之徒不盈于百矣)
(西京賦光焰燭天庭韓退之/詩居然妄推讓見謂爇天焰)
　
　
　
　施註蘇詩巻三十六
欽定四庫全書
　施註蘓詩巻三十七
　　　　　　　　　　　　宋　蘇　軾　撰
　　　　　　　　　　　　　　施元之　原註
　　　　　　　　　　　　武進邵長蘅　刪補
　　詩五十一首
　　　　(起在惠州洎紹聖/丁丑再貶儋耳作)
　　　食荔枝二首(并引/)
　　惠州太守東堂祠故相陳文惠公堂下有公手植
　　荔枝一株郡人謂之將軍樹今嵗大熟賞啖之餘
　　下逮吏卒其高不可致者縱猿取之
丞相祠堂下將軍大樹旁炎雲駢火實瑞露酌天漿爛
紫垂先熟高紅挂逺揚分甘徧鈴下也到黑衣郎
(杜子美蜀相詩丞相祠堂何處尋後漢馮異傳每所止/舎常獨屛樹下軍中號大樹將軍韓退之游青龍寺詩)
(然雲燒樹火實駢詩豳風取彼斧斨以伐逺揚注逺枝/揚起也漢司馬遷傳李陵素與士大夫絶甘分少能得)
(人之死力晉王羲之傳有一味之甘割而分之不敢專/饗羊祜傳鈴閤之下侍衛不過數十人宣室志張長史)
(質凶屋以居覩黑衣人樹上擲/瓦見擊其弟射殺之乃猿也)
羅浮山下四時春盧橘楊梅次第新日啖荔枝三百顆
不辭長作嶺南人
(鄭熊番禺雜編余在南中五/年每食荔支幾與飯相半)
　　　和子由盆中石菖蒲忽生九花
春荑秋莢兩須臾神藥人間果有無無鼻何由識薝蔔
有花今始信菖蒲芳心未飽兩蛺蝶寒意知鳴幾蟪蛄
記取明年十二節小兒休更籋霜䰅
(本草陶隠居補註云真菖蒲葉有脊四月五月亦作小/釐花也南史梁武帝母張皇后見之曰見菖蒲花者當)
(富貴因取吞之生武帝本草圖經菖蒲亦有一寸十二/莭者張籍菖蒲詩石上生菖蒲一本十二節仙人勸我)
(食令我頭/青面如雪)
　　　遷居(并引/)
　　吾紹聖元年十月十二日至惠州寓合江樓是月
　　十八日遷於嘉祐寺二年三月十九日復遷於合
　　江樓三年四月二十日復歸於嘉祐寺時方卜築
　　白鶴峰之上新居成庶㡬其少安乎
前年家水東回首夕陽麗去年家水西溼面春雨細
東西兩無擇縁盡我輒逝今年復東徙舊館聊一憇
已買白鶴峯規作終老計長江在北户雪浪舞吾砌
青山滿牆頭䰀(烏果/切)鬌㡬雲髻雖慚抱朴子金鼎陋
蟬蜕猶賢栁栁州廟爼薦丹荔吾生本無待俯仰了
此世念念自成劫塵塵各有際下觀生物息相吹等
蚊蚋
(劉禹錫詩䰀鬌雲鬟宫様粧古樂府頭上阿墮髻音義/並同謂髪美貌晉葛洪傳所著書言黄白之事緘之金)
(匱自號抱朴子因以名書後忽坐至日中兀然若睡而/卒舉尸入棺甚輕如空衣世以為尸解得仙云又云上)
(士舉形昇虛謂之天仙中士遊於名山謂之地仙下士/先死後蜕謂之尸解仙韓退之羅池廟碑羅池者故刺)
(史栁侯廟也其詞曰茘子丹兮蕉黄雜尚肴蔬兮進侯/堂續仙傳丁約謂韋子威曰郎君得道  隔兩塵子威)
(問其故約曰儒謂之世釋謂之劫道謂之塵荘/子逍遙遊野馬也塵埃也生物之以息相吹也)
　　　兩橋詩(并引/)
　　恵州之東江谿合流有橋多廢壊以小舟渡羅浮
　　道士鄧守安始作浮橋以四十舟為二十舫鐵鎖
　　石矴隨水漲落榜曰東新橋州西豐湖上有長橋
　　屢作屢壊栖禪院僧希固築進兩岸為飛樓(一作/閣)
　　九間盡用石鹽木堅若鐵石榜曰西新橋皆以紹
　　聖三年六月畢工作二詩落之
　　　　東新橋
羣鯨貫鐵索背負横空霓首摇翻雪江尾揷崩雲谿機
牙任信縮漲落随髙低轆轤巻巨索青蛟挂長堤奔舟
免狂觸脱筏防撞擠一橋何足云讙傳廣東西父老有
不識喜笑争攀躋魚龍亦驚逃雷雹生馬蹏嗟此病渉
乆公私困留稽姦民食此險出沒如鳧鷖似賣失船壺
如去登樓梯不知百年来㡬人隕沙泥豈知濤瀾上安
若堂與閨往来無晨夜醉病休扶攜使君飲我言妙割
無牛雞不云二子勞歎我捐腰犀(公自注二士造橋/予嘗助施犀帶)我
亦夀使君一言聽扶藜常當修未壊勿使後噬臍
(鶡冠子學問篇中流失船一壺千金遯齋閒覽壷乃今/所謂浮環者凡渡江海必預備浮環以虞風濤覆溺之)
(患其形如環而空中用帛為帶挂之項上出兩手以按/之則浮而不溺可以待救至今浙人呼為壷後漢劉表)
(傳表子琦與諸葛亮謀自安之術亮初不對後乃共升/髙樓因令去梯語亮云云世説殷浩廢後恨簡文曰上)
(人著百尺樓上儋梯将去鄭審天寶故事楊國忠本張/易之子天授中易之恩幸無比每歸私第詔令居樓上)
(仍去梯母恐絶嗣乃令女奴駢珠上樓遂/生國忠左傳荘六年若不早圖後君噬臍)
　　　　西新橋
昔橋木千柱挂湖如斷霓浮梁陷積淖破板随奔谿笑
看逺岸沒坐覺孤城低聊因三農隙稍進百歩隄炎州
無堅植潦水輕推擠千年誰在者鐵柱羅浮西獨有石
鹽木白螘不敢躋似開銅駞峯如鑿鐵馬蹏岌岌類鞭
石山川非會稽嗟我乆閣筆不書紙尾鷖蕭然無尺箠
一構飛空梯百夫下一杙椓此百尺泥(公自注橋柱石/磉之下皆有堅)
(木㭬入泥中丈/餘謂之頂樁)探囊賴故侯寶錢出金閨(公自注子由/之婦史頃入)
(内得賜黄金錢/數千以助施)父老喜雲集簞壺無空攜三日飲不散
殺盡西村雞似聞百嵗前海近湖有犀(公自注橋下舊/名鰐湖盖常有)
(鮫鰐/之類)那知陵谷變枯瀆生茭藜後来勿忘今冬渉水過
臍
(漢韋𤣥成傳天雨淖注云淖泥也會稽録秦始皇作石/橋欲過海觀日出處有神人驅石下海石去不速神輙)
(鞭之流血三齊畧記亦云法帖中有王氏一帖最後大/書一鷖字相傳此帖之珍所酬至五十餘萬云爾雅樴)
(謂之杙/注橜也)
　　　悼朝雲(并引/)
　　紹聖元年十一月戲作朝雲詩三年七月五日朝
　　雲病亡於恵州塟之栖禪寺松林中東南直大聖
　　塔予既銘其墓且和前詩以自解朝雲始不識字
　　晚忽學書麤有楷法盖嘗從泗上比丘尼義冲學
　　佛亦略聞大義且死誦金剛經四句偈而絶(先生/於朝)
　　　(雲墓前作六如亭盖取經中如/夢幻泡影如露亦如電之語)
苗而不秀豈其天不使童烏與我𤣥駐景恨無千嵗藥
贈行惟有小乘禪傷心一念償前債彈指三生斷後緣
歸臥竹根無逺近夜燈勤禮塔中仙
(楊子育而不苗者吾家之童烏乎九齡而與我𤣥文按/此言朝雲所生之子幹兒未百日而亡也杜子羙少年)
(行共醉終/同卧竹根)
　　　丙子重九二首
三年瘴海上越嶠真我家登山作重九蠻菊秋未花惟
有黄茅浪堆壠生坳窊蜑酒糵衆毒酸甜如棃樝何以
侑一樽鄰翁餽鼃虵亦復強取醉歡謡雜悲嗟今年吁
惡嵗僵仆如亂麻此會我雖健狂風卷朝霞使我如霜
月孤光挂天涯西湖不欲住暮樹號寒鴉
(西湖惠州西湖也/朝雲墓在湖上)
窮途不擇友過眼如亂雲餘子誰復數坐閱兩使君共
飲去年堂俯看秋水紋此水與此人相追兩沄沄老去
各休息造物嗟長勤佳哉此令節不惜與子分何以娛
我客遊魚在清濆水師三百指鐵網欲掩羣獲多雖一
快買放尤可欣此樂真不朽明年我歸耘
　　　白鶴峰新居欲成夜過西鄰翟秀才二首
林行婆家初閉户翟夫子舎尚留闗連娟缺月黄昏後
縹緲新居紫翠間繫悶豈無羅帶水割愁還有劒鋩山
(公自注韓退之云水作青羅帶山如碧玉篸栁子厚/云海上尖峯若劍鋩秋来處處割愁腸皆嶺南詩也)中
原北望無歸日鄰火村舂自往還
甕間畢卓防偷酒壁後匡衡不㸃燈待鑿平江百尺井
要分清署一壺氷佐卿恐是歸来鶴次律寧非過去僧
他日莫尋王粲宅夢中来往本何曽
(晋畢卓盗飲注巳見西京雜記匡衡好讀書家貧無油/燭乃鑿鄰壁映光廣輿記天寳中𤣥宗重陽日獵沙苑)
(有孤鶴飛帝射之中戴箭西南而去益州道觀第一院/有青城山道士徐佐卿寄寓一日自外持一箭歸曰吾)
(行山中為飛矢所加因挂箭於壁書月日且言後年箭/主到此付之及𤣥宗幸蜀至觀見之乃沙苑縱獵之日)
(所射箭也廣徳神異記亦云仍云觀即明月觀房琯字/次律前世為僧事再見杜子羙詩應同王粲宅留井硯)
(山/前)
　　　次韵子由所居六詠
堂前種山丹錯落馬腦盤堂後種秋菊碎金收辟寒草
木如有情慰此芳嵗闌幽人正獨樂不知行路難
(王子年拾遺記魏明帝時昆明國貢𠻳金烏常吐金屑/如粟此鳥畏霜雪乃起小屋處之名辟寒臺宮人争以)
(所吐金為釵飾謂之辟寒金故相嘲曰不/得辟寒金那得聖人心酉陽雜俎亦云)
詩人故多感花發憶兩京石榴有正色玉樹真虛名粲
粲秋菊花卓為霜中英萸槃照重九纈蘂兩鮮明
(杜子羙立春詩春日春槃細生菜忽憶兩京梅發時漢/揚䧺甘泉賦翠玉樹之青蔥按子由詩云後庭荏草盛)
(憐爾計興亡注云矮雞冠即/玉樹後庭花故此和章及之)
幽居有古意義井分西牆誰言三伏熱止須一杯凉先
生坐忍渴羣囂自披猖衆散徐酌飲逡廵味尤長
(韓退之詩紛紛百家起詭恠相披猖晉阮瞻傳瞻常羣/行冒熱渴甚逆旅有井衆人競趨之瞻獨逡廵在後須)
(飲者畢乃進其/夷退無競如此)
先生飯土塯無物與劉叉何以娯醉客時齅砌下花井
水分西鄰竹隂借東家蕭然行腳僧一身寄天涯
(史記秦始皇紀二世曰吾聞之韓子曰堯舜採椽不刮/茅茨不剪飯土㙧啜土􁀙雖監門之養不觳於此唐韓)
(愈傳劉义持愈/數斤金去再見)
東齋手種柏今復㡬尺長知有桓司馬榛茅為遮藏近
聞南臺松新枝出餘僵年来此懐抱豈復(一作/敢)驚凡亡
(史記孔子適宋與弟子習禮大樹下宋桓司馬魋欲殺/孔子拔其樹孔子遂去凡亡出荘子田子方篇詳見二)
(十二巻王仲/父哀辭注)
新居巳覆瓦無復風雨憂榿栽與籠竹小詩亦可求尚
欲煩貳師刺山出飛流應須鑿百尺兩綆載一牛
(杜子羙堂成詩榿林礙日吟風葉籠竹和烟滴露梢又/有與何十少府覓榿栽從韋二明府覓綿竹詩後漢耿)
(恭傳匈奴擁絶澗水恭於城中穿井十五丈不得水恭/歎曰昔貳師將軍拔佩刀刺山飛泉湧出乃整衣服向)
(井再拜有頃/水泉犇出)
　　　吳子野絶粒不睡過作詩戲之芝上人陸道士
　　　皆和予亦次其韵
聊為不死五通仙終了無生一大緣獨鶴有聲知半夜
老蠶不食巳三眠憐君觧比人間夢(公自注芝有夢/齋子由作銘)許
我時逃醉後禪會與江山成故事不妨詩酒樂新年
(華嚴經寶輪妙荘嚴世界有佛名功徳海光明輪於彼/時為五通仙現大神通六萬諸仙前後圍繞圓覺經心)
(悟實相具無生忍杜子羙飲中八仙歌/蘇晉長齋繡佛前醉中往往愛逃禪)
　　　次韻恵循二守相會(隂字韵四詩墨蹟及惠守/和篇並蔵呉興秦氏此詩)
　　　　(云軾次韻南圭使君與循州倡酬一首循州/盖周彦質字文之巳見三十六巻有答周循)
　　　　(州詩南圭使君乃惠州守方子容後題云因/見二公唱和之盛忽破戒作此詩與文之一)
　　　　(閲訖即焚之/慎勿傳也)
共惜相從一寸隂酒杯雖淺意殊深且同月下三人影
莫作天涯萬里心東嶺近開松菊徑南堂初絶斧斤音
知君善頌如張老猶望携壷更一臨
(禮記晉獻文子成室張老曰羙哉輪焉羙哉奐焉歌於/斯哭於斯聚國族於斯文子北面再拜稽首君子謂之)
(善頌/善禱)
　　　又次韻二守許過新居(先生真蹟云軾啟叠䝉/寵示佳篇仍許過顧新)
　　　　(居謹依韵上謝伏望笑覽集本作曉牕清快/墨蹟作明快後題云一閱訖幸毁之切告切)
　　　　(告集本與後詩相連題云次韵二守同訪新/居以墨蹟觀之非也今析題為二且載南圭)
　　　　(一詩使託名先生集中藉/以不朽云按南圭詩今缺)
數畝蓬蒿古縣隂曉牕明(一作/清)快夜堂深也知卜築非
真宅聊欲跏趺看此心聞道携壷問竒字更因登木助
㣲音相娛北户江千頃直下都無地可臨
(大毗婆娑論結跏趺坐是相圓滿禮記禮弓孔子之故/人曰原壤其母死夫子助之沐椁原壤登木曰乆矣予)
(之不託於音也歌曰狸首之斑然執女手之/卷然王簡栖頭陀寺碑飛閣逶迤下臨無地)
　　　又次韵二守同訪新居(墨跡云次韻南圭文之/二太守同過白鶴新居)
　　　　(之什伏望採覽後云請一/呈文之便毁之切吿切吿)
此生真欲老牆陰郤掃都忘嵗月深拔薤巳觀賢守政
折蔬聊慰故人心風流賀監常吳語憔悴鍾儀獨楚音
治狀兩邦俱第一潁川歸去肯重臨
(劉禹錫牆隂歌莫言牆隂數尺閒老盡主人如等閑拔/薤用後漢龎參任棠事詳廿四卷遺直坊詩注陶淵明)
(詩窮巷隔深轍頗回故人車歡然酌春酒摘我園中蔬/杜子羙遣興詩賀公雅吳語在位常清狂左傳成九年)
(晋侯觀於軍府見鍾儀問之曰南冠而縶者誰也有司/對曰鄭人所獻楚囚也使稅之問其族對曰伶人也公)
(曰能樂乎對曰先父之職官也敢有二事使與之琴操/南音互見十七巻陳州與文郎詩注漢黄覇傳為穎川)
(太守治為天下第一徵守京兆尹坐貶/秩有詔歸穎川前後八年郡中愈治)
　　　循守臨行出小鬟復用前韻
學語雏鶯在栁隂臨行呼出翠帷深通家不隔同年面
(公自注文之與/南圭令弟同年)得路方知異日心趁著春衫逰上苑要
求國手教新音嶺梅不用催歸騎截鐙須防舊所臨(公/自)
(注文之/嘗倅韶)
(摭言崔沆判罰盧瑑曰紫陌尋春便隔同年之面青雲/得路可知異日之心截鐙唐姚元崇牧荆州事巳見)
　　　種茶
松閒旅生茶巳與松俱瘦茨棘尚未容䝉翳争交構天
公所遺棄百嵗仍稚幼紫笋雖不長孤根乃獨夀移栽
白鶴嶺土軟春雨後彌旬得連隂似許晚遂茂能忘流
轉苦戢戢出鳥咮未任供臼磨且可資摘嗅千團輸大
官百餅衒私鬭何如此一啜有味出吾囿
(後漢光武紀野榖旅生註旅寄也陸羽茶經紫者上綠/者次筍者上芹者次又建人謂鬬茶為茗戰茶譜蜀州)
(雀舌鳥觜麥顆/故用鳥咮字)
　　　白鶴山新居鑿井四十尺遇磐石石盡乃得泉
海國困蒸溽新居利髙寒以彼陟降勞易此寝處乾但
苦江路峻常慚汲腰酸矻矻煩四夫磽磽斲層巒彌旬
得尋丈下有青石磐終日但迸火何時見飛瀾豐我粲
與醪利汝椎與鑚山石有時盡我意殊未闌今朝僮僕
喜黄土復可摶晨瓶得雪乳莫甕停氷湍我生類如此
何適不艱難一勺亦天賜曲肱有餘歡
　　　三月二十九日二首
南嶺過雲開紫翠北江飛雨送凄涼酒醒夢回春盡日
閉門隠几坐燒香
門外橘花猶的皪牆頭荔子巳斕斑樹暗草深人静處
捲簾欹枕卧看山
　　　吾謫海南子由雷州被命即行了不相知至梧
　　　廼聞尚在藤也旦夕當追及作此詩示之
九疑聫緜屬衡湘蒼梧獨在天一方孤城吹角煙樹裏
落日未落江蒼茫幽人拊枕坐歎息我行忽至舜所藏
江邊父老能説子白須紅頰如君長莫嫌瓊雷隔雲海
聖恩尚許遙相望平生學道真實意豈與窮達俱存亡
天其以我為箕子要使此意留要荒他年誰作地輿志
海南萬古真吾郷
(李太白逺别離九疑聫綿皆相似薛士昭九疑山圖記/道州寧逺縣南六十里有九疑山山有九峯一曰簫韶)
(二曰女英三曰石城四曰蛾皇五曰朱明六曰桂林七/曰華盖八曰巴林九曰石樓周回百餘里其形相似見)
(者疑之故曰九疑蒼梧今梧州前志云舜塟於此記曰/塟者藏也古樂府白紵歌愁来夜遲猶歎息拊枕思君)
(終反側杜子羙詩棣蕚一别永相望後漢東夷濊國傳/昔武王封箕子於朝鮮箕子教以禮義田蠶又制八條)
(之教其人終不相盜無門户之閉婦人貞信飲食以籩/豆尚書五百里要服五百里荒服孔氏云綏服外之五)
(百里要束以文教要服外之五百里言荒又簡/畧也南史顧埜王撰輿地志三十巻行於世)
　　　行瓊儋閒肩輿坐睡夢中得句云千山動鱗甲
　　　萬谷酣笙鐘覺而遇清風急雨戲作此數句
四州環一島百洞蟠其中我行西北隅如渡月半弓登
髙望中原但見積水空此生當安歸四顧真途窮眇觀
大瀛海坐詠談天翁茫茫太倉中(一作區區/魏中梁)一米誰雌
䧺幽懐忽破散永嘯来天風千山動鱗甲萬谷酣笙鐘
安知非羣仙鈞天宴未終喜我歸有期舉酒屬青童急
雨豈無意催詩走羣龍夢雲忽變色笑電亦改容應怪
東坡老顔衰語徒工乆矣此妙聲不聞蓬萊宫
(四州言瓊崖儋萬也漢賈捐之傳云朱崖儋耳郡皆在/南方海中洲居史記孟子傳騶衍言中國名曰赤縣神)
(州内有九州禹之序九州是也不得為州數中國外如/赤縣神州者九乃所謂九州也於是有禆海環之人民)
(禽獸莫能相通乃有大瀛海環其外天地之際焉又邹/衍之術迂大而閎辨故齊人頌曰談天衍荘子秋水篇)
(計中國之在海内不似稊米之在太倉乎又則陽篇通/達之中有魏於魏中有梁於梁中有王王與蠻氏有辯)
(乎列子周穆王篇王及化人之宫實以為清都紫㣲鈞/天廣樂帝之所居魏夫人傳青童君来降夫人之别寝)
(命青華玉女烟景珠擊西盈之鐘夢雲用/宋玉髙唐賦笑電用玉女投壺事並巳見)
　　　次前韵寄子由
我少即多難邅回一生中百年不易滿寸寸彎強弓老
矣復何言榮辱今兩空泥洹尚一路(公自注古語云十/方薄伽梵一路湼)
(槃門梵語泥/洹此云湼槃)所向餘皆窮似聞崆峒西仇池迎此翁胡
為適南海復駕垂天䧺下視九萬里浩浩皆積風回望
古合州屬此琉璃鐘離别何足道我生豈有終渡海十
年歸方鏡照兩童還鄉亦何有暫假壺公龍峩睂向我
笑錦水為君容天人巧相勝不獨數子工指㸃昔遊處
蓬莱生故宫
(仇池注詳三十二巻䨇石詩再見唐地理志雷州海康/郡本合州貞觀元年更名漢書項羽贊舜盖重童子項)
(羽又重童子童即瞳也西京雜記髙祖初入咸陽宫周/行庫藏云云有方鏡廣四尺九寸髙五尺表裏有明人)
(直来照之影則倒見以手掩心即見五臓有病則知所/在後漢費長房傳有老翁賣䕫懸一壷於市肆市罷翁)
(跳入壺中長房見而異焉因詣翁俱入壷中於是随入/深山長房辭歸與一竹杖曰騎此任所之既至可以杖)
(投葛陂中也長房乘杖須㬰来歸即以杖投陂顧視則/龍也互見八巻刁景純席上詩注丹臺録謝元一名壺)
(公乃費長房所見暮入空壺者史記伍子胥傳/申包胥謂子胥曰人衆者勝天天定亦能勝人)
　　　安期生(并引/)
　　安期生世知其為仙者也然太史公曰蒯通善齊
　　人安期生生嘗以䇿干項羽羽不能用羽欲封此
　　兩人两人終不肯受亡去(見漢蒯/通傳)予每讀此未嘗
　　不廢書而歎嗟乎仙者非斯人而誰為之故意戰
　　國之士如魯連虞卿皆得道者歟
安期本䇿士平日交蒯通嘗干重瞳子不見隆準公應
如魯仲連抵掌吐長虹難堪踞牀洗寧挹扛鼎䧺事既
兩大繆漂然籋遺風廼知經世士出世或乘龍豈比山
澤臞忍饑啖柏松縱使偶不死正堪為僕僮茂陵秋風
客望祀猶蟻蠭海上如𤓰棗可聞不可逄
(列仙傳須於食柏實偓佺食松實續仙傳大中間有野/人體生緑毛云我即姚泓也食松柏得長生唐逸史亦)
(云漢武帝塟茂陵李賀金人辭漢歌茂陵劉郎秋風客/漢郊祀志武帝望祀蓬萊之屬㡬至殊庭如𤓰棗注屢)
(見/)
　　　夜夢(并引/)
　　七月十三日至儋州十餘日矣澹然無一事學道
　　未至静極生愁夜夢如此不免以書自怡
夜夢嬉遊童子如父師檢責驚走(音/奏)書計功當畢春秋
餘今乃始及桓荘初怛然悸寤心不舒起坐有如挂鈎
魚我生紛紛嬰百緣氣固多習獨此偏弃書事君四十
年仕不顧(一作/願)留書繞纒自視汝與丘孰賢易韋三絶
丘猶然如我當以犀革編
(韓退之詩歸舎不能食有如魚挂鉤史記孔子世家晚/而喜易序彖象説卦文言讀易韋編三絶左傳荘十二)
(年衛人請南宫萬於陳/飲之酒而以犀革裹之)
　　　遷居之夕聞鄰舎兒誦書欣然而作
幽居亂鼃黽生理半人禽跫然巳可喜况聞弦誦音兒
聲自圓羙誰家兩青衿且欣集齊咻未敢笑越吟九齡
起韶石姜子家日南吾道無南北安知不生今海濶尚
挂斗天髙欲横參荆榛短牆缺燈火破屋深引書與相
和置酒仍獨斟可以侑我醉琅然如玉琴
(毛詩子衿刺學校廢也青青子衿悠悠我心唐張九齡/韶州曲江縣人韶州有韶石山姜公輔有髙才敷奏詳)
(亮徳宗器之/愛州日南人)
　　　聞子由瘦(公自注儋耳/至難得肉)
五日一見花猪肉十日一遇黄雞粥土人頓頓食藷芋
薦以薰鼠燒蝙蝠舊聞蜜唧嘗嘔吐稍近蝦蟇緣習俗
十年京國厭肥羜日日烝花壓紅玉從来此腹負将軍
(公自注俗諺云大將軍食飽捫腹而歎曰我不負汝左/右曰将軍固不負此腹此腹負将軍未嘗出少智慮也)
今者固宜安脱粟人言天下無正味蝍蛆未遽賢麋鹿
海康别駕復何為帽寬帶落驚僮僕相看會作兩臞仙
還鄉定可騎黄鵠
(杜子羙遣悶詩頓頓食黄魚又秦州詩充腸多藷芋朝/野僉載嶺南獠民好為蜜唧即鼠胎未瞬通身赤蠕者)
(飼之以蜜飣之筵上躡躡而行以筯挾取咬之唧唧作/聲故曰蜜唧韓退之食蝦蟇詩余初不下㗋近亦能稍)
(稍詩小雅既有肥羜以速諸父荘子齊物論民食芻豢/麋鹿食薦蝍蛆甘帶䲭鴉嗜䑕四者孰知正味九域志)
(雷州海康郡子由時責授雷州别駕漢西域傳烏孫公/主悲愁為歌曰常居土思兮心内傷願為黄鵠兮歸故)
(郷/)
　　　客俎經旬無肉又子由勸不讀書蕭然清坐乃
　　　無一事
病怯腥鹹不買魚爾来心腹一時虛使君不復憐烏攫
屬國方将掘䑕餘老去獨收人所棄游哉時到物之初
從今免被孫郎笑絳帕䝉頭讀道書
(烏攫用黄覇傳事再見漢蘇武傳武在匈奴廩食不至/掘野䑕弆草實而食之歸拜典屬國漢貨殖傳白圭樂)
(觀時變故人弃我取人取我予荘子老𥅆曰吾遊於物/之初再見江表傳道士瑯琊于吉往来呉㑹立精舎讀)
(道書制作符水以治病人多事之䇿於郡城門樓會諸/将賓客吉趨度門下諸将賔客三分之二下樓迎之䇿)
(怒収吉諸將連名陳乞䇿曰昔南陽張津為交州刺史/舎前聖典訓廢漢家法律常著絳帕頭鼓琴燒香讀道)
(書云以助化卒為南夷所殺此甚無益諸君但未/悟耳今此子巳在鬼録勿復費紙筆也即命斬之)
　　　宥老楮
我牆東北隅張王(張王並/去聲)維老穀樹先樗櫟大葉等桑
柘沃流膏馬乳漲堕子楊梅熟胡為尋丈地養此不材
木蹶之得輿薪規以種松菊静言求其用略數得五六
膚為蔡侯紙子入桐君録黄繒練成素黝面頮(音/潰)作玉
灌灑烝生菌腐餘光吐燭雖無傲霜節幸免狂酲毒孤
根信㣲陋生理有倚伏投斧為賦詩徳怨聊相贖
(張王後漢班超傳遂䧺張南道張音丁亮反韓退之筍/詩得時兮張王又劉禹錫蒲桃歌張王日日髙本草楮)
(實一名榖實詩小雅爰有樹檀其下維穀又國風桑之/未落其葉沃若後漢宦者蔡倫傳自古書契多編以竹)
(簡其用縑帛者謂之為紙縑貴而簡重並不便於人倫/乃造意用樹膚麻頭及敝布魚網以為紙天下咸稱蔡)
(侯紙唐藝文志有桐君藥録三巻王注黄繒黄絹也世/盖以楮實練絹矣黝面黒色也頮洗也顧命洮頮水是)
(也一云楮汁能去面䵟荘子蒸生菌又商丘大木嗅之/使人狂酲三日不巳老子禍兮福所倚福兮禍所伏)
　　　觀棊(并引/)
　　予素不解棊嘗獨游廬山白鶴觀觀中人皆闔户
　　晝寝獨聞棊聲於古松流水之間意欣然喜之自
　　爾欲學然終不解也兒子過廼麤能者儋守張中
　　日從之戲予亦隅坐竟日不以為厭也
五老峯前白鶴遺趾長松䕃庭風日清羙我時獨游不
逄一士誰歟棊者户外屨二不聞人聲時聞落子紋枰
坐對誰究此味空鉤意釣豈在魴鯉小兒近道剝啄信
指勝固欣然敗亦可喜優哉游哉聊復爾耳
(禮記户外有二屨言聞則入言不聞則不入北夢瑣言/宣宗朝日本國王子入朝帝令待詔顧師言與之對棊)
(王子出紋楸玉局冷暖玉碁子盖玉之/蒼者如楸玉色其冷暖者言冬暖夏凉)
　　　糴米
糴米買束薪百物資之市不緣畊樵得飽食殊少味再
拜請邦君願受一廛地知非笑昨夢食力免内愧春秧
㡬時花夏稗忽巳穟悵焉撫耒耜誰復識此意
　　　入寺
曵杖入寺門輯杖挹世尊我是玉堂仙謫来海南村多
生宿業盡一氣中夜存旦随老鴉起饑食扶桑暾光圓
摩尼珠照耀玻瓈盆来從佛印可稍覺魔忙奔閑看樹
轉午坐到鐘鳴昏斂收平生心耿耿聊自温
(楚辭逺遊一氣孔神兮於中夜存虛以待之兮無為/之先又九歌暾将出兮東方照吾檻兮扶桑再見)
　　　次韵子由三首
　　　　東亭
仙山佛國本同歸世路𤣥闗兩背馳到處不妨閑卜築
流年自可數期頤遙知小檻臨廛市定有新松長棘茨
誰道茅簷劣容膝海天風雨看紛披
　　　　東樓
白髪蒼頭自照盆董生端合是前身獨棲髙閤多詞客
為著新書未絶麟小醉易醒風力軟安眠無夢雨聲新
長歌自誷真堪笑底處人間是所欣(公自注栁子厚詩/云髙歌返故室自)
(誷非/所欣)
(王注董生董仲舒也髙閣新書意指仲舒下帷講/誦不窺園及著玉杯繁露等書特不泥本事耳)
　　　椰子冠
天教日飲欲全絲美酒生林不待儀自漉疎巾邀醉客
更将空殻付冠師(公自注前漢髙紀/注云薛有作冠師)規摹簡古人争看
簪導輕安髮不知更著短簷髙屋帽東坡何事不違時
(漢袁盎傳字絲為呉相兄子種謂盎曰南方卑濕絲能/日飲亡何詳四巻和劉道原詠史又屢見番禺雜編椰)
(子中有汁二三升許蕃人好飲謂之椰子酒戰國䇿帝/女儀狄造酒進之於禹漉巾用陶潛事屢見隋禮儀志)
(簮導者簮所以建髪於冠導所以導擽髩髪入巾幘之/裏晉輿服志江左時埜人巳著帽士人亦往往而然但)
(其頂圓後乃/髙其屋云)
　　　次韵子由月季花再生
幽芳本長春暫瘁如蝕月且當付造物未易料枯枿也
知宿根深便作紫笋茁乘時出婉娩為我暖栗烈先生
蚤貴重廟論推英拔而今城東𤓰不記召南茇陋居有
逺寄小圃無濶躡還為乆處計坐待行年匝(公自注子/由明年六)
(十/)臘果綴梅枝春杯浮竹葉誰言一萌動巳覺萬木活
聊將玉蘂新(公自注世謂/此玫瑰花也)挿向綸巾折
(世説謝萬詣簡文著白綸巾鶴氅/共談論折巾用郭林宗事再見)
　　　次韻子由浴罷
理髮千梳浄風晞勝湯沐閉息萬竅通霧散名乾浴頽
然語黙喪静見天地復時令具薪水漫欲濯腰腹陶匠
不可求盆斛何由足(公自注海南無浴/器故常乾浴而巳)老雞卧糞土振
羽雙瞑目倦馬𩥇(之善/切)風沙奮鬛一噴玉垢浄各殊性
快惬聊自沃雲母透蜀紗琉璃瑩蘄竹稍能夢中覺漸
使生處熟楞嚴在牀頭妙偈時仰讀反流歸照性獨立
遺所瞩未知仰山禪巳就季主卜安心會自得助長母
相督
(楚辭離騷晞爾髪兮陽之阿淮南子湯沐具而蟣蝨弔/噴玉字出穆天子傳詳廿三巻迨作淮口遇風詩注傳)
(燈録老宿有語生疎處常令熱熟熱熟處放令生疎楞/嚴經反流全一六用不行傳燈録仰山惠寂禪師問香)
(嚴近日見處如何香嚴乃有偈曰去年貧未是貧今年/貧始是貧去年無卓錐之地今年錐也無仰山曰汝只)
(得如来禪未得祖師禪張景陽/雜詩嵗暮懐百憂将從季主)
　　　借前韻賀子由生第四孫斗老
今日散幽憂彈冠及新沐况聞萬里孫巳報三日浴朋
来四男子大壯泰臨復開書喜見面未飲春生腹無官
一身輕有子萬事足舉家傳吉夢殊相驚凡目爛爛開
眼電磽磽峙頭玉(公自注李賀詩云頭玉磽磽/睂刷翠杜郎生得真男子)但令强
筋骨可以耕衍沃不須富文章端解耗紙竹君歸定何
日我計乆巳熟長留五車書要使九子讀(公自注吾與/子由共九孫)
(男/矣)簞瓢有内樂軒冕無流瞩人言适似我窮達巳可卜
蚤謀二頃田莫待八州督(公自注吾前/後典八州)
(幽憂字出荘子讓王篇彈冠用楚辭漁父並巳見周易/復亨出入無疾朋来無咎王注為有四男子故用大壯)
(泰臨復句盖一陽生則為復二陽生則為臨三陽生則/為泰四陽生則為大壮白樂天家醖詩捧疑明水從空)
(化飲似陽和滿腹春詩小雅吉夢維何維熊維/羆男子之祥眼電晋王戎事再見适子由幼子)
　　　獨覺
瘴霧三年恬不怪反畏北風生體疥朝来縮頸似寒鴉
焰火生薪聊一快紅波飜屋春風起先生黙坐春風裏
浮空眼纈散雲霞無數心花發桃李翛然獨覺午牕明
欲覺猶聞醉鼾聲回首向来蕭瑟處也無風雨也無晴
　　　十二月十七日夜坐達曉寄子由
燈燼不挑垂暗蘂爐灰重撥尚餘薰清風欲發鴉翻樹
缺月初升犬吠雲閉眼此心新活計随身孤影舊知聞
雷州别乘應危坐跨海幽光與子分
　　　謫居三適
　　　　旦起理髮
安眠海自運浩浩朝黄宫日出露未晞鬱鬱濛霜松老
櫛從我乆齒踈含清風一洗耳目明習習萬竅通少年
苦嗜睡朝謁常悤悤爬搔未云足巳困冠巾重何異服
轅馬沙塵滿風騣琱鞍響珂月實與杻械同解放不可
期枯栁豈易逄誰能書此樂獻與腰金翁
(荘子海運則鵬徙於南溟王注道家以臍下為丹田腦/頂為黄宫故云若要不老還精補腦又先生嘗有詩云)
(何異枯楊便馬疥此云枯/栁豈易逄翻前詩意也)
　　　　午牕坐睡
蒲團蟠兩膝竹几閣雙肘此間道路熟徑到無何有身
心兩不見息息安且乆睡虵本亦無何用鉤與手神凝
疑夜禪體適劇夘酒我生有定數禄盡空餘夀枯楊不
飛花膏澤回衰朽謂我此為覺物至了不受謂我今方
夢此心初不垢非夣亦非覺敢問希夷叟
(睡虵出佛遺教經再見周易枯楊生梯何可乆也楊文/公談苑陳摶閉門獨卧至百日周世宗令於禁中扄户)
(以試甚異之雍熈/初賜號希夷先生)
　　　　夜卧濯足
長安大雪年束薪抱衾裯雲安市無井斗水寬百憂今
我逃空谷孤城嘯鵂鶹得米如得珠食菜不敢留况有
松風聲釜鬲鳴颼颼瓦盎深及膝時復冷暖投明燈一
爪剪快若鷹辭韝天低瘴雲重地薄海氣浮土無重膇
藥獨以薪水瘳誰能更包裹冠履裝沐猴
(西京雜記元封二年大寒雪深五尺野鳥獸皆死牛馬/悉踳縮如蝟杜子羙詩漢時長安雪一丈牛馬毛寒縮)
(如蝟又詩城中斗米換衾裯相許寧論兩相直又引水/詩月峽瞿唐雲作頂亂石峥嶸俗無井又人生留滯生)
(理難斗水何直百憂寬説苑墨子謂滑釐曰今凶年冇/欲與子隋侯之珠者又欲與子鍾粟者得粟不得珠得)
(珠不得粟子将何擇重膇字出左傳巳見上/巻栁子厚栽竹詩適有重膇疾蒸鬱寧所宜)
　　　子由生日
上天不難知好惡與我一方其未定間人力破隂隲小
忍待其定報應真可必季氏生而仁觀過見其實端如
栁下惠焉往不三黜天有時而定夀考未易畢兒孫七
男子(公自注子由/三子四孫)次第皆逄吉遥知設羅門獨掩懸磬
室回思十年事無愧篋中筆但願白髮兄年年作生日
(尚書洪範惟天隂隲下民注云隲定也天不/言而嘿定下民也又身其康强子孫其逄吉)
　　　以黄子木拄杖為子由生日之夀
靈夀扶孔光菊潭飲伯始雖云閑草木豈樂䝉此恥一
時偶收用千載相瘢疻海南無嘉植野果名黄子堅瘦
多節目天材任操倚嗟我始剪裁世用或緣此貴從老
夫手往配先生几相從歸故山不愧仙人杞(公自注本/草枸杞一)
(名仙/人杖)
(漢孔光傳為帝太師詔賜靈夀杖盛𢎞之荆州記菊水/出穰縣芳菊被崖水極甘香谷中飲此水上夀百二十)
(七八十者猶以為天太尉胡廣患風疾休沐南歸常飲/此水後疾遂瘳年八十二乃薨廣字伯始王注孔光胡)
(廣二人皆畏懦諂諛故云草木䝉恥畨禺雜編黄子類/交州子橘屬也淡黄色晉和嶠傳庾敳見而歎曰森森)
(如千丈松雖磥砢多節目/施之大厦有棟梁之用)
　
　
　
　
　
　施註蘇詩巻三十七
欽定四庫全書
　施註蘇詩巻三十八
　　　　　　　　　　　　宋　蘇　軾　撰
　　　　　　　　　　　　　　施元之　原註
　　　　　　　　　　　　武進邵長蘅　刪補
　　詩六十三首
　　　　(起在儋耳洎元符三年庚辰復朝/奉郎提舉王局觀北歸抵英州作)
　　　過於海舶得邁寄書酒作詩逺和之皆粲然可
　　　觀子由有書相慶也因用其韻賦一篇并寄諸
　　　子姪
我似老牛鞭不動雨滑泥深四蹏重汝如黄犢走卻來
海濶山髙百程送庶㡬門戸有八慈不恨居鄰無二仲
他年汝曹笏滿床中夜起舞踏破甕㑹當洗眼看騰躍
莫指癡腹笑空洞譽兒雖是兩翁癖積徳已自三世種
豈惟萬一許生還尚恐九十煩珍從六子晨耕簞瓢出
衆婦夜績燈火共春秋古史乃家法詩筆離騷亦時用
但令文字還照世糞土腐餘安足夢
(杜子美百憂集行憶年十五心尚孩健如黄犢走復來/後漢荀爽傳潁州為之語曰荀氏八龍慈明無雙爽字)
(慈明三輔决録蒋詡竹下開三徑惟與羊仲求仲從遊/互詳五巻和邵同年詩注唐崔琳傳每嵗時宴于家以)
(一榻置笏猶重積其上世傳小話有一貧士家惟一甕/夜則守之以寝一夕心自惟念茍得富貴當以錢若干)
(營田宅若干蓄聲妓而髙車大葢無不備置往來于懐/不覺歡適起舞遂踏破甕故今俗間指妄想狂計者謂)
(之甕算唐王勃傳父福畤嘗詫諸子於韓思彦思彦曰/武子有馬癖君有譽兒癖王家癖何多邪使勃出其文)
(思彦曰生子若是可夸也杜子美羌村詩生還偶然遂/禮記九十者天子欲有問焉則就其室以珍從糞土腐)
(餘用殷浩傳語詳二十/巻秦少游夢發殯詩註)
　　　上元夜過赴儋守召獨坐有感
使君置酒莫相違守舍何妨獨掩扉静看月牕盤蜥蜴
卧聞風幔落蛜蝛燈花結盡吾猶夢香篆消時汝欲歸
搔首凄凉十年事傳柑歸遺滿朝衣
(爾雅蠑螈蜥蜴蝘蜓守宫詩國風伊威在室鄭氏云伊/威委黍也此物家無人惻然令人感思疏云伊威䑕婦)
(也或並作蟲邊傳柑先生在翰林時有上元/侍飲詩云猶有傳柑遺細君追憶其事故云)
　　　海南人不作寒食而以上已上冢予攜一瓢酒
　　　尋諸生皆出矣獨老符秀才在因與飲至醉符
　　　盖儋人之安貧守静者也
老鴉銜肉紙飛灰萬里家山安在哉蒼耳林中太白過
鹿門山下徳公回管寕投老終歸去王式當年本不來
記取南城上已日木棉花落刺桐開
(李白詩集有尋城北范居士失道落蒼耳中見范置酒/摘蒼耳作三國魏管寕傳避難居遼東文帝即位徵還)
(郡注云寕在遼東積三十七年乃歸漢王式傳詔除為/博士既至止舍中㑹諸博士共持酒食勞式江公心嫉)
(式謂歌吹諸生曰歌驪駒云云式恥之讓諸生曰我本/不欲來諸生强勸我竟為豎子所辱遂謝病免歸番禺)
(雜編木綿樹高二三丈切類桐木二三月間花既謝蕋/為綿彼人績之為毯潔白如雪温暖無比刺桐樹似青)
(桐而矮三四月時紅芳滿樹禁煙/時士女競憇花隂亦曲江之偶也)
　　　新居(東坡至儋耳軍使張中請舘於行衙又/别飾官舍為安居計朝廷命湖南提舉)
　　　　(常平董必者察訪廣西遣使臣過海逐出/之中坐黜死雷州監司悉鐫秩遂買地築)
　　　　(室為屋五間潮人王介石為客於儋躬泥/水之役其勞甚於家𨽻故詩有逐客猶遭)
　　　　(屏/句)
朝陽入北林竹樹散疎影短籬尋丈間寄我無窮境舊
居無一席逐客猶遭屏結茅得兹地翳翳村巷永數朝
風雨凉畦菊發新頴俯仰可卒嵗何必謀二頃
　　　五色雀(并引/)
　　海南有五色雀常以兩綘者為長進止必隨焉俗
　　謂之鳳凰云乆旱而見輒雨潦則反是吾卜居儋
　　耳城南嘗一至庭下今日又見之進士黎子雲及
　　其弟威家既去吾舉酒祝之曰若為吾來者當再
　　集也巳而果然乃為賦詩(楊浮異物志儋耳南方/夷也生則鏤其頰皮連)
　　　(耳匡分為数支状如雞腸纍纍下垂/至肩故名儋耳見後漢孝明紀注)
粲粲五色羽炎方鳳之徒青黄縞元服翼衛兩紱朱仁
心知閔農常告雨霽符我窮惟四壁破屋無瞻烏惠然
此粲者來集竹與梧鏘鳴如玉佩意欲相嬉娛寂寞兩
黎生食菜真臞儒小圃散春物野桃陳雪膚舉杯得一
笑見此紅鸞雛髙情如飛仙未易握粟呼胡為去復來
眷眷豈屬吾回翔天壤間何必懐此都
(韓退之詩丹穴五色羽其名為鳳凰詩小雅瞻烏爰止/于誰之屋詩國風惠然肯來又見此粲者詩疏鳳凰非)
(梧桐不棲非竹實不食左傳莊二十二年鳳凰于飛和/鳴鏘鏘番禺雜編五色雀一名音聲鳥毎樂作有聲如)
(鼓者塤者笛者版者滿山嘈噆乆而自罷詩小雅交交/桑扈率埸啄粟握粟出卜自何能糓賈誼弔屈原賦歴)
(九州而相君兮/何必懐此都也)
　　　倦夜
倦枕厭長夜小牕終未明孤村一犬吠殘月㡬人行衰
鬢乆巳白旅懐空自清荒園有絡緯虛織竟何成
　　　用過韻冬至與諸生飲酒(公自注符吳皆坐客/其餘皆即事實錄也)
小酒生黎法乾糟瓦盎中芳辛知有毒滴瀝取無窮凍
醴寒初泫春醅暖更饛華夷兩樽合醉笑一歡同里閈
峩山北田園震澤東歸期那敢説安訊不曽通鶴鬢驚
全白犀圍尚半紅愁顔觧符老夀耳闘吳翁得糓鵞初
飽亡猫䑕益豐黄薑收土芋巻耳斫霜叢児瘦緣儲藥
奴肥為種菘頻頻非竊食数数尚乘風河伯方夸若靈
娲自舞馮歸塗䧟泥淖炬火燎茆蓬膝上王文度家傳
張長公和詩仍醉墨戯海亂羣鴻
(番禺雜編黎人在海南山洞中一曰熟黎亦供州縣之/役又有生黎所居洞深百餘里善登木如猿猱詩小雅)
(有饛簋飱鄭氏云饛滿簋貌王注峨山在眉州震澤在/常州陸務觀云故事謫散官雖别駕司馬皆封賜如故)
(宋尚書在鄜畤詩云經時不巾櫛慵更佩金魚先生時/謫瓊州别駕故用犀圍尚半紅之句揚子頻頻之黨甚)
(於鷽斯亦賊夫糧食而巳乘風河伯俱用莊子屡見司/馬相如大人賦使靈娲鼓琴而舞馮夷已見晋王坦之)
(字文度膝上事屡見漢張釋之傳子摰字長公官至大/夫免以不能取容當世故終身不仕韋續墨薮梁武帝)
(評鍾繇書如雲鶴/造天羣鴻戯海)
　　　縱筆三首
寂寂東坡一病翁白湏蕭散滿霜風小児誤喜朱顔在
一笑那知是酒紅
父老争看烏角巾應緣曽現宰官身溪邉古路三叉口
獨立斜陽数過人
北船不到米如珠醉飽蕭條半月無明日東家當祭竈
隻雞斗酒定膰吾
(漢孫寳傳入舎祭竈請比/鄰再見膰肉字出孟子)
　　　貧家净掃地
貧家净掃地貧女好梳頭下士晚聞道聊以拙自修扣
門有佳客一飯相邀留春炊勿草草此客未易媮慎勿
用勞薪感我如薫蕕德人抱衡石銖黍安可廋
(老子下士聞道大笑之杜子羙詩一飯未嘗留俗客数/篇今見古人詩詩小雅勞人草草左傳襄三十年季武)
(子曰晋未可媮也注媮薄也晋荀朂傳常在武帝坐進/飯謂人曰此是勞薪所炊帝遣問膳夫乃云實用故車)
(腳世服其明識左傳僖四年晋卜/人曰一薫一蕕十年尚猶有臭)
　　　次韻子由贈吳子野先生二絶句(吳子野名復/古一字逺遊)
　　　　(潮州人東坡與一見論出世閒法嘗著飬生/論一篇為子野作也與遊二十餘年南遷至)
　　　　(真揚間見子野無一語及得䘮休戚事獨告/坡曰邯鄲之夢猶足破妄而歸真目見而身)
　　　　(履之亦可以悟矣未㡬南歸訪東坡於惠過/子由於循坡徙儋耳子野又從之為作逺遊)
　　　　(菴銘送坡北歸遇疾而殂以文祭之曰嗚呼/子野道與世違寂黙自求闔門垂幃兀爾坐)
　　　　(忘有似子㣲或似壺子杜氣發機急人緩已/忘其渇饑送我北還中道弊衣有疾不藥但)
　　　　(卻甘肥問以後事一笑/而麾可以知其人矣)
馬跡車輪滿四方若為閉暑小茆堂仙心欲捉左元放
癡疾還同顧長康
(後漢左慈字元放曹操欲于座上收殺之慈乃郤入壁/中云云互見二十巻次韻孔毅父詩注長康顧愷之字)
(世傳癡/絶屡見)
江令蒼苔圍故宅謝家語燕集華堂先生笑說江南事
祗有青山繞建康
(江令江總也為陳中書令劉禹鍚金陵五題其一江令/宅云南朝詞臣北朝客歸來惟見秦淮碧池䑓竹樹三)
(畝餘至今人道江家宅其一烏衣巷云朱雀橋邉野草/花烏衣巷口夕陽斜舊時王謝堂前燕飛入尋常百姓)
(家九域志江寕府天禧/元年為建康軍節度)
　　　被酒獨行徧至子雲威徽先覺四黎之舍三首
半醒半醉問諸黎竹刺藤稍歩歩迷但尋牛矢覓歸路
家在牛欄西復西
(杜子羙詩竹寒沙碧浣花谿橘刺藤稍咫尺/迷韓非子商太宰問市南門之外牛矢何多)
總角黎家三四童口吹蔥葉送迎翁莫作天涯萬里意
谿邉自有舞雩風
符老風情奈老何朱顔減盡鬢絲多投梭每困東鄰女
換扇唯逢春夢婆(公自注是日復見符/林秀才言換扇事)
(投梭晋謝鯤事巳見趙德麟侯鯖錄東坡在昌化嘗負/大瓢行歌田畝間盖哨遍也饁婦年七十謂曰内翰昔)
(日富貴一埸春夢坡然/之里人因呼為春夢婆)
　　　夜燒松明火
嵗暮風雨交客舍悽薄寒夜燒松明火照室紅龍鸞快
熖初煌煌碧煙稍團團幽人忽富貴蕙帳芬椒蘭珠煤
綴屋角香􁥄(音/詣)流銅槃(公自注􁥄松瀝/也出本草注)坐看十八公俯
仰灰燼殘齊奴朝㸑蠟萊公夜長歎海康無此物燭盡
更未䦨
(夲草唐本注云松取枝燒其上下承取汁名􁥄晋石崇/傳小字齊奴常以蠟代薪歐陽公歸田錄㓂萊公自少)
(年富貴不㸃油燈雖寝亦然燭逹旦每罷官去後人至/官舍見厠溷間燭淚在地徃徃成堆按雷州海康郡萊)
(公貶此/地終焉)
　　　庚辰歲人日作時聞黄河巳復北流老臣舊数
　　　論此今斯言乃驗二首(神宗元豐四年澶州言/河决小吳埽詔東行河)
　　　　(道巳填淤不可復更不修閉哲宗元祐三年/知樞宻院安燾等疏議回河東流平章重事)
　　　　(文忠烈中書侍郎吕正愍從而和之力主其/議子由在西掖言於右僕射吕正獻曰河决)
　　　　(而北先帝不能回而諸公欲回之是自謂過/先帝也正獻曰當與公籌之然竟莫能奪其)
　　　　(役遂興議論紛然至於累嵗公嘗侍上讀祖/宗寳訓因及時事曰黄河勢方北流而强之)
　　　　(使東當軸者恨之老臣/舊数論此指此事也)
老去仍棲隔海村夢中時見作詩孫天涯巳慣逢人日
歸路猶欣過鬼門三策巳應思賈讓孤忠終未赦虞翻
典衣剩買河源米屈指新篘作上元
(作詩孫陸務觀云在蜀見蘇山藏公墨跡疊韻竹後題/云寄作詩孫符符字仲虎九域志容州鬼門闗漢伏波)
(将軍馬援討林邑蠻路由此立碑石龜尚在韓退之贈/張十一詩念君又署南荒吏路指鬼門幽更夐諺云若)
(度鬼門闗十去九不回三國吳虞翻傳孫權積怒徙翻/交州在南十餘年卒河源米河源縣屬惠州當是秔秫)
(所産也白樂天嘗酒/詩一甕香醪新挿篘)
不用長愁挂月村㯽榔生子竹生孫(公自注海南勒竹/每節生枝如竹竿)
(大盖竹/孫也)新巢語燕還窺硯舊雨來人不到門春水蘆根
看鶴立夕陽楓葉見鴉翻此生念念隨泡影莫認家山
作夲元
(杜子羙詩月挂客愁村舊/雨字出杜子羙秋述巳見)
　　　庚辰嵗正月十二日天門冬酒熟予自漉之且
　　　漉且嘗遂以大醉二首
自撥牀頭一甕雲幽人先巳醉濃芬天門冬熟新年喜
麴米春香並舍聞(公自注杜子羙詩云聞道/雲安麴米春盖酒名也)菜圃漸疎
花漠漠竹扉斜掩雨紛紛擁裘睡覺知何處吹面東風
散纈紋
(證類夲草孫真人枕中記云天門冬釀酒/服之去三虫伏屍輕身益氣令人不饑)
載酒無人過子雲年來家醞有竒芬醉鄕杳杳誰同夢
睡息齁齁得自聞口業向詩猶小小眼花因酒尚紛紛
㸃燈更試淮南語汎溢東風有縠紋
(王績醉鄕記乃命周公旦立酒人氏之職典司五齊拓/土七千里僅與醉鄕逹焉嗟乎醉鄕氏之俗豈古華胥)
(氏之國乎何其淳寂也如是余将遊焉莊子駢拇篇吾/所謂聰者非謂其聞彼也自聞而巳矣淮南子東風至)
(而酒汎溢髙誘注云酒汎謂米麫麯之汎者風至而沸/動許氏注云酒汎清酒也東風震方也木味酸相感故)
(也/)
　　　追和戊寅歲上元
春鴻社燕巧相違白鶴峰頭白板扉石建方欣洗牏厠
姜龎不觧歎蠨蝛一龕京口嗟春夢萬炬錢塘憶夜歸
合浦賣珠無復有當年笑我泣牛衣
(漢石奮傳長子建為郎中令每五日洗沐歸謁親入子/舍竊問侍者取親中帬厠牏身自澣灑姜龎廣漢姜詩)
(妻同郡龎盛之女也詩事母至孝妻奉順尤篤詳十八/巻五禽言詩注再見詩國風伊威在室蠨蛸在户伊威)
(注見夲巻蠨蛸長踦也漢王章傳初為諸生學長安獨/與妻居章疾病無被卧牛衣中與妻决涕泣後章為京)
(兆欲上封事妻曰人當知足獨不念牛衣中涕泣時邪/果下廷尉獄既死妻子皆徙合浦采珠致産数百萬注)
(云牛衣編亂麻為之/即今俗呼為龍具者)
　　　題過所畫枯木竹石三首
老可能為竹冩真小坡今與石傳神山僧自覺菩提長
心境都将付卧輪
(老可謂文與可小坡言過也過字叔黨先生之子時謂/小東坡傳燈錄卧輪禪師偈云卧輪有伎倆能㫁百思)
(想對境心不起菩提日日長六祖聞之曰未也乃云/慧能無伎倆不斷百思想對境心数起菩提作麽長)
散木支離得自全交柯蚴蟉欲相纒不湏更説能鳴鴈
要以空中得盡年
(荘子人間世匠石之齊見櫟社樹曰散木也又支離其/身者猶足以養其身終其天年况支離其德者乎漢司)
(馬相如傳青龍蚴蟉於東廂荘子山木篇弟子問於荘/子曰昨日山中之木以不材得終其天年今主人之鴈)
(以不材死先生将何處荘子笑曰周将處夫/材與不材之間似之而非也故未免乎累)
倦看澁勒暗蠻村亂棘孤藤束瘴根唯有長身六君子
猗猗(一作/依依)猶得似淇園
(詩國風瞻彼淇澳綠竹猗猗毛傳綠王芻也/竹篇竹也漢溝洫志下淇園之竹以為揵)
　　　真一酒歌(并引/)
　　布算以歩五星不如仰觀之㨗吹律以求中聲不
　　如耳齊之審鈆汞以為藥策易以候火不如天造
　　之真也是故神宅空樂出虛蹋踘者以氣升孰能
　　推是類以求天造之藥乎於此有物其名曰真一
　　逺遊先生方治此道不飲不食而飲此酒食此藥
　　居此堂予亦竊其一二故作真一之歌其辭曰
空中細莖挿天芒不生沮澤生陵岡渉閱四氣更六陽
森然不受螟與蝗飛龍御月作秋凉蒼波改色屯雲黄
天旋雷動玉塵香起搜十裂照坐光跏趺牛噍(昨笑/反)安
且詳動搖天闗出瓊漿壬公飛空丁女藏三伏遇井了
不嘗醸為真一和而莊三杯儼如侍君王湛然寂照非
楚狂終身不入無功鄕
(莊子青青之麥生於陵陂按麥熟頭昻故芒可云挿天/也此詩通首皆指麥言之王注麥以九月種四月熟渉)
(閱四氣者謂備四時之氣更六陽者謂自十一月一陽/生至四月為六陽也又王充論衡云糓之多蟲者粢也)
(稻時有蟲麥與秬無蟲又麥以四月熟時為秋禮記月/令孟夏之月麥秋至是也按卦氣圖十一月復卦為乾)
(之初九逓至三月夬卦為乾之九五四月正陽之月為/純乾卦乾九五飛龍在天則飛龍御月者指三月也是)
(時麥欲秋矣故下有蒼波屯雲之句又栁子厚詩云麥/芒際天摇青波稍老謂之蒼波稍熟則又如黄雲之屯)
(也又論衡云日月星隨天而西譬若蟻行磨上則磨可/以言天旋又天文志天無雷而有聲謂之雲磨則磨可)
(以言雷動又束晳餅賦云漫項薄持起搜牢丸四物之/名晋何曾性豪侈作蒸餅不裂作十字不食詩盖用曾)
(事也再見乂佛氏謂盤足為跏趺楞嚴經云有牛呞病/謂吐而噍也又黄庭經言口為天闗瓊漿以言華池之)
(水也壬公言水丁女言火既出華池之水則壬水飛而/在上丁火伏而在下矣韓退之陸渾火詩女丁婦壬傳)
(世婚王績字無功著/醉鄕記巳見夲巻)
　　　汲江煎茶
活水還湏活火烹(公自注唐人云茶/湏緩火炙活火煎)自臨釣石取深清
大瓢貯月歸春甕小杓分江入夜缾茶雨巳飜煎處腳
松風忽作㵼時聲枯腸未易禁三椀坐聽荒城長短更
　　　予來儋耳得吠狗曰烏觜甚猛而馴隨予遷合
　　　浦過澄邁泅而濟路人皆驚戯為作此詩
烏喙夲海獒幸我為之主食餘巳瓠肥終不憂鼎俎晝
馴識賓客夜悍為門戸知我當北還掉尾喜欲舞跳踉
趁童僕吐舌喘汗雨長橋不肎躡徑渡清深浦拍浮似
鵞鴨登岸劇虓虎盗肉亦小疵鞭箠當貰汝再拜謝厚
恩天不遣言語何當寄家書黄耳定乃祖
(爾雅犬四尺為獒漢張蒼傳肥白如瓠魏賈岱宗狗賦/其所折伏敬主識人晝則無窺窬之客夜則無姦淫之)
(賓漢蒯通傳里婦云昨暮夜犬得肉黄耳晋/陸機犬名詳見九巻捕蝗至浮雲嶺詩注)
　　　澄邁驛通潮閣二首
倦客愁聞歸路遥眼明飛閣俯長橋貪看白鷺横秋浦
不覺青林没晚潮
餘生欲老海南村帝遣巫陽招我魂杳杳天低鶻沒處
青山一髮是中原
(楚辭宋玉招魂帝告巫陽曰有人在下我欲輔之魂魄/離散汝筮與之巫陽對曰掌夢上帝其命難從若必筮)
(予之恐後之謝不能復用巫陽焉乃下招曰/云云韓退之詩乗潮簸扶胥近岸指一髮)
　　　泂酌亭(并引/)
　　瓊山郡東衆泉觱發然皆冽而不食丁丑嵗六月
　　南遷過瓊始得雙泉之甘於城之東北隅以告其
　　人自是汲者常滿泉相去咫尺而異味庚辰嵗六
　　月十七日遷於合浦復過之太守承議郎陸公求
　　泉上之亭名與詩名之曰泂酌其詩曰
泂酌兩泉挹彼注兹一缾之中有澠有淄以瀹以烹衆
喊(胡感/切)莫齊自江徂海浩然無私豈弟君子江海是儀
既味我泉亦嚌(音/霽)我詩
(詩大雅泂酌彼行潦挹彼注兹列子仲尼篇口将爽者/先辨淄渑張湛曰淄澠水異味旣合則難别也又説符)
(篇孔子曰淄渑之合易牙嘗而知之揚子易牙能喊不/能齊不齊之口注喊者嘗其味也禮疏嚌謂至齒嘗之)
　　　六月二十日夜渡海
參横斗轉欲三更苦雨終風也觧晴雲散月明誰㸃綴
天容海色夲澄清空餘魯叟乘桴意麤識軒轅奏樂聲
九死南荒吾不恨兹遊竒絶冠平生
(樂府善哉行月没參横北斗闌干左傳昭公四年春無/凄風秋無苦雨詩國風終風且霾晋謝重傳嘗侍㑹稽)
(王道子坐于時月夜明净道子嘆以為佳重率爾曰意/謂乃不如微雲㸃綴道子戯曰卿居心不净乃欲滓穢)
(太清耶韓退之詩水色與天容此處皆淥净楞嚴經/譬如澄清百千大海楚辭離騷雖九死其猶未悔)
　　　自雷適廉宿於興㢘村净行院
荒凉海南北佛舍如雞棲忽行榕林中跨空飛拱枅當
門冽碧井洗我兩足泥髙堂磨新甎洞戸分角圭倒牀
便甘寝鼻息如虹霓僮僕不肎去我為半日稽晨登一
葉舟醉兀十里谿醒來知何處歸路老更迷
(韓退之青龍寺詩刻畫圭角出崖窽/杜子羙詩山晩黄雲合歸時恐路迷)
　　　㢘州龍眼質味殊絶可敵荔支
龍眼與荔支異出同父祖端如甘與橘未易相可否異
哉西海濵琪樹羅元圃纍纍似桃李一一流膏乳坐疑
星隕空又恐珠還浦圖經未嘗説玉食逺莫数獨使(一/作)
(有/)皴皮生弄色映琱俎蠻荒非汝辱幸免妃子汙
(番禺雜編龍眼子樹葉俱似荔支但子圎小止淡黄一/色廣人多呼為亞荔支左傳荘七年夜中星隕如雨珠)
(還後漢孟嘗事巳見按皴皮指荔支妃/子汙謂楊妃嗜生荔而致祸也注巳見)
　　　合浦愈上人以詩名嶺外将訪道南嶽留詩壁
　　　上云閒伴孤雲自在飛東坡居士過其精舍戲
　　　和其韻
孤雲出岫豈求伴鍚杖凌空自要飛為問庭松尚西指
不知老奘㡬年(一作/時)歸
(陶淵明辭雲無心以出岫栁子厚詩仙山不屬分符客/一任凌空鍚杖飛大唐新語𤣥奘法師西域取經以手)
(摩靈巖寺松樹曰吾西去汝可西長若吾歸即東向使/吾弟子知之及去其枝年年西指長数丈一年忽東向)
(弟子曰吾師歸矣乃迎/之果至後號為摩頂松)
　　　梅聖俞之客歐陽晦夫使工畫茅菴巳居其中
　　　一琴横床而巳曹子方作詩四韻僕和之云(按/宋)
　　　　(史元符三年正月哲宗崩徽宗即位先生以/五月始被命移㢘州六月離儋耳七月至㢘)
　　　　(三為歐陽/晦夫賦詩)
寂寞王子猷回船剡谿路迢遥戴安道雪夕誰與度倒
披王㳟氅半掩袁安戸應調折絃琴自和撚湏句
　　　歐陽晦夫惠琴枕
中郎不眠仰看屋得此古椽圍尺竹輪囷濩落非笛用
剖作袖琴徽軫足流傳㡬處到淵明卧枕綸巾酒新漉
孤鸞别鵠(一作/鶴)誰復聞鼻息齁齁自成曲
(張隲文士傳蔡邕經㑹稽髙遷亭見屋椽竹東間第六/可以為笛取用果有異聲邕初平元年拜中郎将古琴)
(操一曰别鵠操商陵牧子作陶淵明詩知我故來意取/琴為我彈上絃驚别鵠下絃離孤鸞酉陽雜俎許州有)
(一老僧自四十夏以後毎寝熟即聲如鼓篁自成均節/許州伶人伺其寢即譜其聲按之絲竹皆合古奏僧覺)
(亦不自知十/餘年如此)
　　　留别㢘守
編雈以苴豬墐塗以塗之小餅如嚼月中有酥與飴懸
知合浦人長誦東坡詩好在真一酒為我醉宗資
(禮記内則炮取豚若将刲之刳之實棗於其腹中編雈/以苴之塗之以謹塗炮之注云将音牂萑蘆葦之類苴)
(裹也謹當為墐黏土也言行錄丁晋公與楊大年抛令/大年云有酒如線遇鍼則見晋公云有餅如月遇食則)
(缺後漢宗資為汝南/太守詩意謂㢘守也)
　　　缾笙(并引/)
　　庚辰八月二十八日劉㡬仲餞飲東坡中觴聞笙
　　簫聲杳杳若在雲霄間抑揚徃返麤中音節徐而
　　察之則出於雙缾水火相得自然吟嘯盖食頃乃
　　巳坐客驚歎得未曽有請作缾笙詩記之
孤松吟風細泠泠獨蠒長繅女娲笙陋哉石鼎逢彌明
蚯蚓竅作蒼蠅聲缾中宫商自相賡昭文無虧亦無成
東坡醉熟呼不醒但云作勞吾耳鳴
(神仙傳園客飬蠶成五色獨蠒繅之經月不絶再見禮/記明堂位女娲之笙簧荘子齊物論有成與虧故昭氏)
(之鼓琴也無成與虧故昭氏之不鼓琴也晋載記石勒也/為人耕聞鞞鐸之音以告其母母曰作勞耳鳴非不祥)
　　　歐陽晦夫遺接䍦琴枕戲作此詩謝之
携児過嶺今七年晚塗更著黎衣冠白頭穿林要藤帽
赤腳渡水湏花縵不愁故人驚絶倒但使俚俗相恬安
見君合浦如夢寐挽湏握手俱汍瀾妻縫接䍦霧縠細
児送琴枕氷徽寒無絃且寄陶令意倒載猶作山公看
我懐汝隂六一老眉宇秀發如春巒羽衣鶴氅古仙伯
岌岌兩柱扶霜紈至今畵像作此服凛如退之加渥丹
爾來前軰皆鬼錄我亦帶脱巾欹寛作詩頗似六一語
往往亦帶梅翁酸
(番禺雜編生黎人用藤織裹頭謂之䍡􁁊子西域記西/域國人首冠花縵身衣纓絡杜子羙詩相對如夢寐又)
(詩問事競挽湏東軒雜錄晏公一日見韓愈畫像語坐/客曰此貌大類歐陽修安知非愈後身也詩國風顔如)
(渥丹梅翁謂梅聖俞也東坡題梅詩集後云先君與二/丈游時某與子由年甚少公獨深知之南遷過合浦見)
(其門人歐陽晦夫出/其詩藁数十幅云)
　　　次韻王鬱林
晚塗流落不堪言海上春泥手自翻漢使節空餘皓首
故侯𤓰在有頽垣平生多難非天意此去殘年盡主恩
誤辱使君相抆拭寕聞老鶴更乘軒
(漢朱博傳長陵大姓尚方禁少時嘗盗人妻見斫創著/其頰博笑曰大丈夫固時有是馮翊欲洒卿恥抆拭用)
(禁能自/效否)
　　　藤州江下夜起對月贈邵道士
江月照我心江水洗我肝端如徑寸珠墮此白玉盤我
心夲如此月滿江不湍起舞者誰歟莫作三人看嶠南
瘴毒地有此江月寒乃知天壌間何人不清安牀頭有
白酒盎若白露漙獨醉還獨醒夜氣清漫漫仍呼卲道
士取琴月下彈相将乘一葉夜下蒼梧灘
　　　徐元用使君與其子端常邀僕與小児過同遊
　　　東山浮金堂戲作此詩(元用/名疇)
昔與徐使君共賞錢塘春愛此小天竺時來中聖人松
如遷客老酒似使君醇繫舟藤城下弄月鐔江濵江月
夜夜好雲山朝朝新使君有令子真是石麒麟我子乃
散材有如木輪囷二老白接䍦兩郎烏角巾醉卧松下
石扶歸江上津浮橋半沒水掲此碧鱗鱗
(南史顧憲之為建康令甚得人和故都下飲酒得醇者/輙呼為顧建康謂其清且羙焉陳後主詩璧月夜夜好)
(瓊樹朝/朝新)
　　　送鮮于都曹歸蜀灌口舊居
籋盡霜鬚照碧銅依然春雪在長松朝行犀浦催收芋
夜渡繩橋看伏龍莫歎倦遊無駟馬要将老健敵千鍾
子雲三世惟身在為向西南説病容
(犀浦在郫縣青城山記云李氷琢五石犀以厭水一在/青城二在犀浦一在成都市橋一在江中號犀浦為沉)
(犀浦杜子羙南鄰詩園收芋栗未全貧繩橋在灌口有/伏龍觀杜入奏行運糧繩橋壮士喜漢揚雄傳字子雲)
(蜀郡成都人也歴成/哀平三世不徙官)
　　　送邵道士彦肅還都嶠(洞天福地記第二十都/嶠山洞周回一百八十)
　　　　(里名寳𤣥之/天在容州)
乞得紛紛擾擾身結茆都嶠與仙鄰少而寡慾顔常好
老不求名語益真許邁有妻還學道陶潜無酒亦從人
相隨十日還歸去萬劫清遊結此因
(晋許邁傳字逺遊初學道時其妻尚在父母旣終乃遣/妻孫氏還家遂擕其同志徧遊名山焉晋書陶潜傳或)
(有酒要之雖不識主人/亦欣然無忤酣醉便返)
　　　書韓幹二馬
赤髯碧眼老鮮卑回策如縈獨善騎赬白紫騮俱絶世
馬中岳湛有妍姿
(後漢鮮卑傳東胡之支也别依鮮卑山故因號焉晋明/帝紀乘巴滇駿馬㣲行至于湖隂察王敦營壘敦晝寝)
(驚起曰此必黄鬚鮮卑奴來也晋王湛傳兄子濟有從/馬絶難乘湛騎此馬姿容既妙回策如縈善騎者無以)
(過之詳見二十七巻和王晋卿詩注赬白顔延年有赬/白馬賦李太白紫騮馬詩紫騮行且嘶雙飜碧玉蹄岳)
(湛借用夏侯湛潘/岳連璧事巳見)
　　　将至廣州用過韻寄邁迨
皇天遣出家臨老乃學道北歸為児子破戒堪一笑披
雲見天眼回首失海潦蠻唱與黎歌餘音猶杳杳大兒
牧衆穉四嵗守孤嶠次子病藥醫三折乃麤曉小兒耕
且養得暇為書繞我亦困詩酒去道愈茫𣺌紛紛何時
定所至皆可老莫學栁儀曹詩書教氓獠亦莫事登陟
谿山有何好安居與我遊閉戸净灑掃
(左傳定十三年晋知伯将伐公齊髙疆曰三折肱知為/良醫唯伐君為不可揚子古之學者耕且飬唐栁宗元)
(傳自禮部員外郎坐貶後徙栁州刺史南方為進士/者走数千里以宗元為師經指授者為文辭皆有法)
　　　贈鄭清叟秀才
風濤戰扶胥海賊横泥子胡為犯二怖博此一笑喜問
君奚所欲欲談仁義耳我才不逮人所有聊足巳安能
相付予過聽君誤矣霜風掃瘴毒冬日稍清羙年來萬
事足所欠惟一死澹然兩無求滑净空棐几
(韓退之南海廟碑廟在今廣州治之東南/海道八十里扶胥之口黄木之灣再見)
　　　和孫叔静兄弟李端叔唱和(孫叔静名鼛錢塘/人徙江都年十五)
　　　　(遊太學老蘇先生亟稱之哲宗擢提舉廣東/常平東坡居惠州極意與周旋二子娶晁無)
　　　　(咎黄魯直女黨事起家人危之叔静一無所/顧平生篤於行義君子人也㣲時與蔡京善)
　　　　(察其人常曰蔡子貴人也然才多而徳薄志/大而行不副若不能謹守恐詒天下憂京還)
　　　　(朝遇諸塗京曰我若用願助我叔静曰公能/以正論輔人主節儉以先百吏而絶口不言)
　　　　(兵鼛何為者京黙然後卒如其言仕為太僕/卿殿中少監以顯謨閣待制知曹州單州靖)
　　　　(康二年卒年八/十六諡通靖)
病骨瘦欲折霜髯籋更疎喜聞新國政兼得故人書秉
燭真如夢傾杯不敢餘天涯老兄弟懐抱㡬時攄
(杜子羙簡諸子詩少陵野老骨欲折/又羌村詩夜闌更秉燭相對如夢寐)
　　　廣倅蕭大夫借前韻見贈復和答之二首
生還麤勝虞蚤退不如踈垂死初聞道平生誤信書風
濤驚夜半疾病送災餘賴有蕭夫子幽懐得少攄
(唐蕭頴士傳人/稱為蕭夫子)
心閑詩自放筆老語翻疎贈我皆强韻知君得異書滔
滔沮叟是綽綽孟生餘一笑滄溟側應無憤可攄
(南史王筠傳為詩能用强韻袁山松漢書王朗為㑹稽/守還許下時人稱其才進曰不見異人當得異書抱朴)
(子時人疑蔡邕得異書搜其帳中果/得王充所作論衡綽綽用孟子語)
　　　跋王晋叔所藏畫
　　　　徐熙杏花(徐熙鍾/陵人)
江左風流王謝家盡携書畫到天涯郤因梅雨丹青暗
洗出徐熙落墨花
(圖畫見聞志徐熙意出古今徐鉉云落墨為格雜彩副/之迹與色不相隐映也沈存中筆談國初江南布衣徐)
(熙善畫花以墨筆畫之殊草草略/施丹粉神氣迥出别有生動之意)
　　　　趙昌四季(圖畫見聞志趙昌/廣漢人工畫花果)
　　　　芍藥
倚竹佳人翠袖長天寒猶著薄羅裳揚州近日紅千葉
自是風流時世粧
(杜子羙佳人詩天寒翠䄂薄日暮倚修竹因話錄崔樞/夫人治家整肅貴賤皆不許時世粧白樂天歌時世妝)
(自出城中/傳四方)
　　　　躑躅
楓林翠壁楚江邉躑躅千層不忍看開巻便知歸路近
劍南樵客為施丹
(范蜀公來齋記趙昌漢/州人昌自稱劍南樵人)
　　　　寒菊
輕肌弱骨散幽葩真是青帬兩髻丫便有佳名配黄菊
應緣霜後苦無花
(西京雜記趙昭儀弱骨豐肌尤工語笑/歐陽公詩小婢立我前赤腳兩髻丫)
　　　　山茶
遊蜂掠盡粉絲黄落蕋猶收蜜露香待得春風㡬枝在
年來殺菽有飛霜
(左傳定公元年冬/十月隕霜殺菽)
　　　和黄秀才鑒空閣
明月夲自明無心孰為境挂空如水鑒冩此山河影我
觀大瀛海巨浸與天永九州居其間無異虵盤鏡空水
兩無質相照但耿耿妄云桂兔蟇俗説皆可屏我遊鑒
空閣缺月正凄冷黄子寒無衣對月句愈警借君方諸
淚一沐管城穎誰言小叢林清絶冠五嶺
(前定錄袁孝叔遇異人得書云每受命即開一幅累仕/皆驗最後一幅畫虵蟠鏡中而巳五經通義月中有兔)
(與蟾蜍月隂也蟾蜍陽也而與兔並明隂係陽也酉陽/雜俎舊傳月中有桂有兔故異書言月桂髙五百丈下)
(有一人常斫之長慶中有人八月十五夜玩月光屬於/林中如匹布尋視之見一金背蝦蟇疑是月中者淮南)
(子陽燧見日熯而為火方諸見月津而為水大荘嚴論/如是衆僧者乃勝智之叢林一切諸善行運集在其中)
　　　韋偃牧馬圖
神工妙技帝所收江都曹韓逝莫留人間畫馬唯韋侯
當年為誰掃驊騮至今霜蹏踏長楸圉人困卧沙壠頭
沙苑茫茫蒺藜秋風騣霧鬛寒颼颼龍種尚與駑駘遊
長稭短豆豈我羞八鑾六轡非馬謀古來西山與東邱
(杜子羙曹将軍畫馬引國初巳來畫鞍馬神妙獨数江/都王将軍得名三十載人間又見真乘黄又丹青引弟)
(子韓幹蚤入室亦能畫馬窮殊相又韋偃畫馬歌戲拈/秃筆掃驊騮􁱎見騏驎出東壁一匹齕草一匹嘶坐看)
(千里當霜蹏又霜蹏蹴踏長楸間又李鄠縣胡馬行一/聞説盡急難材轉益愁向駑駘軰又始知神龍别有種)
(不比俗馬/空多肉)
　　　題靈峰寺壁
靈峰山上寳陀寺白髮東坡又到來前世德雲今我是
依希猶記妙髙䑓
(華嚴經德雲比邱居/勝樂國妙峰山之上)
　　　衆妙堂(先生有衆妙/堂記載集中)
湛然無觀古真人我獨觀此衆妙門夫物芸芸各歸根
衆中得一道乃存道人晨起開東軒趺坐一醉扶桑暾
餘光照我玻瓈盆倒射牕几清而溫欲收月魄餐日魂
我自日月誰使吞
(老子𤣥之又𤣥衆妙之門又夫物芸芸各歸其根黄庭/内景經出日入月呼吸存注云日月者隂陽之精也左)
(出右入身有/陰陽之氣)
　　　題馮通直明月湖詩後
老衍清篇墨未枯小馮新作語尤姝呼兒净洗涵星硯
為子賡歌墮月湖聞道䍧江空抱珥(公自注南詔有西/珥河即古䍧牱江)
(也河形如月抱/珥故名西珥)年來合浦自還珠請君多釀蓮花酒凖
擬王喬下履鳬
(王注老衍謂馮衍也漢西南夷傳蜀枸醤道/西北䍧牱江江廣数里出番禺城下再見)
　　　次韻鄭介夫二首(鄭介夫名俠福清人事詳見/宋史東坡南遷始識介夫北)
　　　　(歸至英介夫在焉和其二/詩嘉定六年賜諡曰介)
一落泥塗迹愈深尺薪如桂米如金長庚到曉空陪月
太歲今年合守心相與齧氊持漢節何妨振履出商音
孤雲倦鳥空來徃自要閑飛不作霖
(左傳襄三十年趙孟謂綘縣老人曰吾子辱在泥塗乆/矣武之罪也戰國策蘇秦謂楚王曰國之食貴於玉薪)
(貴於桂後漢郎顗傳孝經鉤命决曰歲星守心年糓豐/注云歲星守心為重華故年豐也劉向新序原憲曵杖)
(拖履行歌商頌聲滿天地如出金石尚/書髙宗命説曰若歲大旱用汝作霖雨)
一生憂患萃殘年心似驚蠶未易眠海上偶來期汗漫
葦間猶得見延緣良醫自要經三折老将何妨敗兩甄
收取桑榆種棃棗祝君眉夀似増川
(晋周訪傳擊賊率杜曽使李恒督左甄許朝督右甄訪/自領中軍令其衆曰一甄敗鳴三鼓兩甄敗鳴六鼓自)
(旦至申兩甄皆敗訪親鳴鼓士皆騰踊奔赴/曽遂大潰詩小雅如川之方至以莫不増)
　
　
　施註蘇詩巻三十八
欽定四庫全書
　施註蘇詩巻三十九
　　　　　　　　　　　　宋　蘓　軾　撰
　　　　　　　　　　　　　　施元之　原註
　　　　　　　　　　　　武進邵長蘅　刪補
　　詩五十一首
　　　　(起建中靖國辛巳改元度嶺北歸即以/是年七月卒於毗陵  施註缺今補)
　　　昔在九江與蘓伯固唱和其略曰我夢扁舟
　　　浮震澤雪浪横江(一作/空)千頃白覺來滿眼是
　　　廬山倚天無數開青壁盖實夢也昨日又夢
　　　伯固手持乳香嬰兒示予覺而思之盖南華
　　　賜物也豈復與伯固相見於此耶今得來書
　　　知巳在南華相待數日矣感歎不已故先寄
　　　此詩
扁舟震澤定何時滿眼廬山覺又非春草池塘惠連夢
上林鴻雁子卿歸水香知是曹溪口眼净同看古佛衣
不向南華結香火此生何處是真依
(漢書蘇武傳昭帝即位求武等匈奴言武死後使至常/惠教漢使謂單于言天子射上林中得雁足有係帛書)
(言武等在某澤中單于視左右大驚乃使武歸曹溪志/梁時有天竺國僧自西來汎舶曹溪口聞異香曰上流)
(必有勝地尋之遂開山立石乃云百七十年後當遇無/上法師在此演法今六祖南華寺是也眼净字屡見傳)
(燈錄五祖黄梅𢎞忍大師以衣鉢潜付六祖今衣猶傳/寺中古佛衣即指此白樂天詩夲結菩提香火社為嫌)
(煩惱電/泡身)
　　　次韻韶守狄大夫見贈二首
華髪蕭蕭老遂良(公自注禇河南帖云即日遂/良鬚髪盡白盖謫長沙時也)一身萍
挂海中央無錢種菜為家業有病安心是藥方才疎正
類孔文舉癡絶還同顧長康萬里歸來空泣血七年供
奉殿西廊(公自注邇英閣在/延和殿西廊下)
(後漢書孔融傳字文舉融負其髙氣/志在靖難而才疎意廣迄無成功)
森森畫㦸擁朱輪坐詠梁公覺有神白傅閒遊空誦句
(公自注事見白樂/天吳郡詩石記)拾遺窮老敢論親(公自注事見子/羙寄狄明府詩)東
海莫懐疏受意西風幸免庾公塵為公過嶺傳新唱催
發寒梅一信春
(唐書狄仁傑封梁公此借用指韶州白樂天吳郡詩石/記云韋在此州歌詩甚多有郡宴詩云兵衞森畫㦸燕)
(寝凝清香最為警策今刻此篇於石傳貽将來因以予/旬宴一章亦附於後杜子羙狄明府詩梁公曽孫我姨)
(弟不見十/年官濟濟)
　　　次韻韶倅李通直二首
一篇瀧吏可書紳莫向長沮更問津老去常憂伴新鬼
歸來且喜是陳人曽陪令尹蒼髯古又見郎君白髪新
回首天涯一惆悵郤登梅嶺望楓宸
(韓退之瀧吏詩有云往問瀧頭吏潮州尚㡬里瀧吏垂/首笑官何問之愚㼚大瓶􁁐小所任自有宜官何不自)
(量滿溢以取斯不知官在朝有益國家不得無虱其間/不武亦不文仁義餙其躬乃姦敗羣倫叩頭謝吏言始)
(慚今更羞云云大指皆嘲憤之詞也左傳文二年夏父/弗忌為宗伯尊僖公且明見曰吾見新鬼大故鬼小嶺)
(南錄梅嶺即大庾嶺上/多梅樹或云梅福隐處)
青山祗在古城隅萬里歸來卜築初㑹見四山朝鶴駕
更看二李跨鯨魚欲從抱朴傳家學應怪中郎得異書
待我丹成馭風去借君瓊珮與霞裾(公自注僕昔為開/封幕先公為赤令)
(暇日相與論内外丹且出其丹示僕今三十年而見君/曲江同遊南華宿山水間数日道舊感歎且勸我卜居)
(於舒故詩/中皆及之)
(按先生與李惟熈帖云偶得生還平生愛龍舒風土欲/卜居為終老之計云云是青山當指舒州但四山未詳)
(其名耳一統志龍眠山在桐城縣又舒州有潛山左慈/修煉處𤾂山天柱山道書稱司元洞天漢武帝嘗登封)
(於此以代南岳或即指此数山也詩國風佩/玉瓊琚韓退之詩乞君飛霞珮與我髙頡頏)
　　　狄韶州煑蔓菁蘆菔羮
我昔在田間寒庖有珍烹常支折腳鼎自煑花蔓菁中
年失此味想像如隔生誰知南岳老觧作東坡羮中有
蘆菔根尚含曉露清勿語貴公子從渠嗜羶腥
(周易鼎折足覆公餗劉禹錫嘉話諸葛亮所止令兵士/獨種蔓菁取其纔出甲可生啖一也葉舒可煮食二也)
(乆居則隨以滋長三也棄不令惜四也回即易尋而採/五也冬有根可食六也今蜀人呼為諸葛菜唐夲草莱)
(菔即蘆菔也陶𢎞景别錄蘆菔根可食葉不中啖陸佃/稗雅莱菔能制麵毒是莱牟之所服故名按蔓菁蘆菔)
(諸家皆作二物惟陸機草虫魚疏葉是蔓菁根是蘆菔/則一物矣先生似亦從陸説東坡羮頌見先生文集中)
(又有玉糁羮/詩見補遺巻)
　　　李伯時畫其弟亮功舊隐宅圖
樂天蚤退今安有摩詰長閒古亦無五畝自栽池上竹
十年空看輞川圖近聞陶令開三徑應許揚雄寄一區
晩嵗與君同活計如雲鵞鴨散平湖
(白樂天池上篇十畝之宅五畝之園有水一池有竹千/竿唐書王維字摩詰別墅在輞川有華子岡竹里館茱)
(萸沜辛夷塢陶淵明歸去来詞三徑就荒漢書揚雄傳/處岷山之陽曰郫有田一㕓有宅一區杜子美詩房相)
(西池鵞一羣眠/沙泛浦白於雲)
　　　贈龍光長老(舊傳先生詩本題云東坡居士過/龍光求大竹作肩輿得兩竿南華)
　　　　(珪首座方受請為此山長老乃留一偈院/中須其至授之以為他時語録中第一問)
斫得龍光竹兩竿持歸嶺北萬人看竹中一滴曹溪水
漲起西江十八灘
　　　贈嶺上老人
鶴骨霜髯心巳灰青松合抱手親栽問翁大庾嶺頭住
曽見南遷幾箇回
　　　贈嶺上梅
梅花開盡百花開過盡行人君不來不趁青梅嘗煑酒
要看細雨熟黄梅
(盧仝詩鶯花爛漫君不來及至君來花已/老杜子美詩南京犀浦道四月熟黄梅)
　　　予昔過嶺而南題詩龍泉鐘上今復過而北次
　　　前韻(按即前過/大庾嶺詩)
秋風巻黄落朝雨洗緑净人貪歸路好節近中原正下
嶺獨徐行艱嶮未敢忘遥知叔孫子巳致魯諸生
(月令季冬之月草木黄落漢武帝秋風辭草木黄落兮/雁南飛漢書叔孫通為博士説上曰臣願徴魯諸生與)
(臣弟子共起朝儀於是通使徴魯諸生三十餘人魯有/兩生不肻行云云通笑曰若真鄙儒不知時變遂與所)
(徵三十人西按陸游序云建中初韓曽二相得政盡收/用元祐人其不召者亦補大藩惟東坡兄弟猶領宫祠)
(末句盖寓所謂不能致/者二人意深而語緩)
　　　過嶺二首
暫著南冠不到頭郤隨北雁與歸休平生不作兔三窟
今古何殊貉一邱當日無人送臨賀至今有廟祀潮州
劍闗西望七千里乘興真為玉局游
(栁子厚六言詩一生判郤歸休為着南冠到頭唐書楊/凴貶臨賀尉姻友憚徃獨徐晦至藍田慰餞李夷簡表)
(為監察御史曰君不負楊臨賀肎負國乎韓退/之謫潮州潮人為之立廟先生集中有廟碑)
七年來徃我何堪又試曹溪一勺甘夢裏似曽遷海外
醉中不覺到江南波生濯足鳴空澗霧繞征衣滴翠嵐
誰遣山雞忽驚起半嵓花雨落毵毵
(按年譜公以紹聖元年自定州貶惠州凡四年再貶儋/耳明年改元元符至三年乃量移亷州凡七年江南謂)
(䖍/州)
　　　留題顯聖寺
𣺌𣺌疎林集晚鴉孤村烟火梵王家幽人自種千頭橘
逺客來尋百結花浮石已乾霜後水焦坑閑試雨前茶
秪疑歸夢西南去翠竹江村遶白沙
(首楞嚴經阿難白佛言世尊此寳疊華緝續成巾雖夲/一體如我思惟如來一綰得一結名若百結成終名百)
(結又江南人謂/丁香為百結)
　　　予初謫嶺南過田氏水閣東南一峰豐下鋭上里
　　　人謂雞籠山予更名獨秀峰今復過之戲留一絶
倚天巉絶玉浮屠肎與彭郎作小姑獨秀江南知有意
要三二别四三壺
(韓退之詩倚天更覺青巉巉李太白詩青㝠皖公山巉/絶可人意同安志小孤山在宿松縣東南一百二十里)
(又江州有澎浪磯語轉為彭郎磯遂有小姑嫁彭郎之/語互見十五巻李思訓長江絶島圖詩注一統志大别)
(山在漢陽府城北小别山在漢川王子年拾遺記海中/三壺一曰方壺則方丈也二曰蓬壺則蓬萊也三曰瀛)
(壺則瀛洲也此三山上廣中狹下方皆如工製猶華山/之似削成列子渤海之東有大壑焉其中有山一曰岱)
(輿二曰圓嶠三曰方壺云/云按詩意則夲前説也)
　　　乞数珠贈南禪湜老
從君覓数珠老境仗消遣未能轉千佛且從千佛轉儒
生推變化乾策数大衍道士守元牝龍虎看舒巻我老
安能為萬刼付一喘嘿坐閲塵界往來八十反(一作/返)區
區我所寄蹙縮蠶在繭適從海上回蓬莱又清淺
(傳燈錄法逹禪師誦法華經及三千部六祖謂之曰心/迷法華轉心悟轉法華周易大衍之数五十其用四十)
(有九又曰凡天地之数五十有五此所以成變化而行/鬼神也金晶論夫龍虎金木也金為虎木為龍虎之異)
(名真鉛金水也龍之異名真汞木火也楞嚴經心/能記憶八萬四千洹河沙刼周徧了知得無疑惑)
　　　鬱孤臺(公自注再過/䖍州和前韻)
吾生如寄耳嶺外亦閒游贛石三百里寒江尺五流楚
山㣲有霰越瘴乆無秋望㫁横雲嶠魂飛咤雪洲曉鐘
時出寺暮鼓各鳴樓歸路迷千嶂勞生閲百州不隨猿
鶴化甘作賈胡留祗有貂裘在猶堪買釣舟
(孟浩然詩贛石三百里沿江千嶂閒李肇國史補蜀之/三峡南康之贛石皆險絶之所爾雅山狭而長曰嶠王)
(注横雲嶠指五嶺咤雪洲謂瓊崖儋萬四州南越地炎/瘴而無雪有雪則以為咤抱朴子周穆王南征乆而不)
(歸一軍皆化君子為猿為鶴小人為/虫為沙賈胡留後漢馬援事注巳見)
　　　䖍守霍大夫監郡許朝奉見和此詩復次前韻
大邦安静治小院得閒遊贛水雨巳漲㢘泉春未流同
烹貢茗雪一洗瘴茅秋秋思生蓴鱠寒衣待橘洲揚雄
未有宅王粲且登樓老景無多日歸心夢㡬州敢因逃
酒去端為和詩留舊篋藏新語清風自滿舟
　　　贈䖍州術士謝晋臣
屬國新從海外歸君平且莫下簾帷前生恐是盧行者
後學過呼韓退之死後人傳戒定慧生時宿直斗牛箕
憑君為算行年看便数生時到死時
(頷聨已見三十六巻答周循州詩惟自字今作恐字韓/退之詩我生之辰月宿南斗牛奮其角箕張其口樊注)
(蘇内翰云吾生平遭口語無数盖生時與退/之相似吾命宫在斗牛間而身宫亦在箕)
　　　䖍州景徳寺榮師湛然堂
卓然精明念不起兀然灰槁照不滅方定之時慧在定
定慧照寂非兩法妙湛總持不動尊黙然真入不二門
語息則黙非對語此話要将周易論諸方人人把雷電
不容細看真頭面欲知妙湛與總持更問江東三語掾
(楞嚴經攝心為戒因戒生定因定發慧是則名為三無/漏學又净極光通逹寂照含虛空又妙湛總持不動尊)
(首楞嚴王世希有周易復卦注凡動息則静/静非對動者也語息則黙黙非對語者也)
　　　次陽行先(公自注用/鬱孤臺韻)
室空惟法喜心定有天游摩詰元無病湏洹不入流苦
嫌尋直枉坐待寸田秋雖未麒麟閣巳逃鸚鵡洲酒醒
風動竹夢㫁月窺楼衆謂元徳秀自稱陽道州㧞葵終
相魯辟糓㑹封留用舍俱無礙飄然不繫舟
(金剛經湏陀洹名為入流而實無所入漢書蘇武傳甘/露三年單于入朝帝思股肱之良乃圖畫其人於麒麟)
(閣輿地志鸚鵡洲在武昌/府城南即黄祖殺禰衡處)
　　　再用数珠韻贈湜長老
嗣宗雖不言叔寳猶理遣東坡但熟睡一夕一展轉南
遷昔虞翻郤掃今馮衍古佛既手提諸方皆席巻當年
清隐老鶴瘦龜不喘和我彈丸詩百發亦百反耆年日
彫䘮但有犢角繭時來窺方丈共笑虎毛淺
(傳燈錄手提諸佛直見夲来面目諸方尊宿無能出其/右又百丈禪師侍馬祖言下省悟次日馬祖陞座衆纔)
(集百丈出巻郤席祖便下座白樂天贈王山人詩夜後/不聞龜喘息秋來惟長鶴精神禮記天地之牛角繭栗)
(爾雅釋獸篇虎切毛謂之虦注切淺也疏淺/毛者别名虦貓虦音潺又鉏限助諌二切)
　　　和猶子遲贈孫志舉
軒裳大爐韝陶冶一世人從横落模範誰復甘饑貧可
憐方回癡初不疑嘉賔頗念懐祖黠瞋児與兵姻失身
墮浩𣺌投老無涯垠回看十年舊誰似数子真孫郎表
獨立霜㦸交重闉深居不汝覿豈問親與鄰連枝皆秀
傑英氣推伯仁我從海外歸喜及崆峒春新年得異書
西郭有逸民(公自注陽行先以/登真隐訣見借)小孫又過我歡若平生
親清詩五百言句句皆絶倫飬火雖未伏要是丹砂銀
我家六男子朴學非時新詩詞各璀璨老語徒周諄願
言敦宿好永與竹林均六子豈可忘從我屡厄陳
(荘子大宗師今一以天地為大鑪以造化為大冶揚子/師者令模範也以木曰模以竹曰範晋書郗愔傳字方)
(回超字嘉賔超實黨桓氏以愔忠於王室不令知之将/亡出一箱付門生曰我亡後公若大損眠食可呈此箱)
(及超死愔果哀悼成疾門生依㫖呈之悉與溫徃反宻/計愔於是大怒曰小子死恨晚矣又王述傳字懐祖子)
(坦之為桓溫長史溫欲為子求婚於坦之及還家省父/而述愛坦之雖長大猶抱置膝上坦之因言溫意述大)
(怒遽排下曰汝竟癡耶詎可畏溫面而以女妻兵也晋/書周俊傳三子顗嵩謨顗别有傳伯仁顗字登真隐訣)
(梁貞白先生所述抱朴子丹砂燒之成水銀積變又還/成丹砂故能令人長生大洞鍊真寳經将丹砂修煉伏)
(火後鼔成白銀名之為一返也将白銀化出砂令伏火/鼔之乃成黄銀名之為二返也六男子謂邁迨過遲适)
(逺左傳㐮三十一年穆叔曰趙孟年未盈五/十而諄諄焉如八九十者陶詩詩書敦宿好)
　　　南禪長老和詩不巳故作六蟲篇答之
鳳凰覽徳輝逺引不待遣鷾鴯戀庭宇倐忽來千轉那
将坐井蛙而比談天衍蠧魚著文字槁死猶遭巻老牛
疲耕作見月亦妄喘東坡方三問南禪已五反老人但
目擊侍者應足繭最後六蟲篇深寄恨語淺
(賈誼弔屈原賦鳳皇翔於千仞兮覽徳輝而下之荘子/山木篇鳥莫知於鷾鴯注鷾鴯燕也韓退之詩何殊蠧)
(書蟲生死文字間風俗通吳牛望月而先喘又滿奮語/載世説巳見淮南子楚王欲攻宋墨子聞之自魯而趨)
(十日十夜足重繭而不休息至於郢/見楚王杜子羙詩足繭荒山轉愁寂)
　　　明日南禪和詩不到故重賦数珠篇以督之二首
未來不可招巳過那容遣中間見在心一一風輪轉自
從一生二巧歴莫能衍不如袖手坐六用都懐巻風雷
生謦欬萬竅自號喘詩人思無邪孟子内自反大珠分
一月細綆合兩繭纍然挂禪牀妙用夫豈淺
(金剛經過去心不可得見在心不可得未來心不可得/楞嚴經覺明空昧相待成揺故有風輪執持世界荘子)
(齊物論一與言為二二與一為三自此以/徃巧歴不能得而况其凡乎六用注已見)
朝來取飯化乃是維摩遣全鋒雖未露半藏巳曽轉説
有陋裴頠談無笑王衍看經聊爾耳遮眼初不巻三咤
故自醒一吷何由喘請歸視故櫝静夜珠當反安居三
十年古衲磨山繭持珠尚嘿坐豈是功用淺
(傳燈錄羅山示衆云全鋒敵勝罕遇知音同死同生萬/中無二又僧問大茅和尚如何是大茅境界師云不露)
(鋒僧云何為不露鋒師云無當者又有一媼令人詣趙/州求轉藏經趙州郤下禪床轉一匝乃曰轉藏經已竟)
(其人回舉似媼媼曰比來請轉全藏如何祗為轉半藏/晋書裴頠傳頠深患王衍之徒聲譽太盛位髙勢重不)
(以物務自嬰遂相倣傚風教陵遲乃著崇有論以釋其/蔽晋書王衍傳魏正始中何宴王弼等祖述老荘立論)
(以為天地萬物皆以無為為本無也者開物成務無徃/不存者也衍甚重之惟裴頠以為非著論以譏之而衍)
(處之自若傳燈錄藥山㸔經曰且圖遮眼再見尚書顧/命三宿三祭三咤注云至齒而不飲曰咤韓非子楚人)
(有賣其珠於鄭者為木蘭之櫃薫桂椒之櫝綴以珠玉/鄭人買櫝而還其珠此可謂善賣櫝矣未可謂善鬻珠)
(也/)
　　　用前韻再和霍大夫(前和陽/行先韻)
文字先生飲(公自注謂/劉執中)江山清獻遊典刑傳父老尊俎
繼風流度嶺逢梅雨還家指麥秋自慙鴻雁侣争集稲
粱洲野濶横雙練城堅聳百楼行看鳳尾詔郤下虎頭
州君意巳吳越我行無去留歸途應食粥乞米使君舟
(王注清獻趙閲道也劉趙二公皆知䖍州廣絶交論分/雁鶩之稲粱庾信詠雁詩稲粱俱可戀飛去復飛還王)
(注雙練謂章貢二水後漢公孫瓚傳云兵法百楼不攻/紀聞譚晋元帝踐祚凡諸侯牋奏批之曰諾而草書若)
(字之尾如鳳形故謂之鳳尾詔松陵集皮陸/詩君批鳳尾詔我住虎頭巖虎頭謂䖍州也)
　　　用前韻再和許朝奉
髙門元世舊客路晩追遊清絶聞詩語疏通豈法流傳
家有衣鉢㫁獄盡春秋邂逅陪車馬尋芳謝朓洲凄凉
望鄕國得句仲宣樓恨賦投湘水悲歌祀栁州何如五
字律相與一尊留更約登塵外歸時月滿舟
(漢藝文志法家者流盖出於理官㫁獄如雋不疑引春/秋蒯瞶㫁戾太子事見漢書夲傳謝朓詩芳洲採杜若)
(白氏金針梁元帝詩云朝出屠羊縣夕返仲宣楼凡詩/四句以苐一句對三句以苐二句對四句謂之扇對又)
(梅聖俞續金針引前人詩云昔時花下留連飲暖日夭/桃鶯亂啼今日江邉容易别淡烟衰草馬頻嘶以證其)
(格今此兩聨即其格也塵外亭名在䖍州公有詩見三/十五巻傳燈錄慧禪師偈曰夜静水寒魚不食滿船空)
(載月/明歸)
　　　用前韻再和孫志舉
人衆者勝天天定亦勝人鄧通豈不富郭觧安得貧驚
飛賀厦燕走散入幕賔醉眠中山酒結夢南柯姻寵辱
能㡬何悲歡浩無垠回視人間世了無一事真灑掃古
玉局香火通帝闉我室思無邪我堂徳有鄰所至為鄕
里事賢友其仁之子富經術蔚如井大春蜿蟺楚南極
淑氣生此民唱髙和自寡非我誰當親譬彼嶰谷竹翦
裁待伶倫俗學吁可鄙紙繒配芻銀聊将調癡鬼亦復
争華新願子事篤實浮言掃譫諄窮通付造物得䘮理
夲均期子如太倉㑹當發陳陳
(漢書佞幸傳文帝使善相人者相鄧通曰當貧餓死上/曰能富通者在我何説貧於是賜通蜀嚴道銅山得自)
(鑄錢鄧氏錢布天下漢書游俠傳武帝徙豪右茂陵郭/觧貧不中徙吏恐不敢不徙衛将軍為言郭觧家貧不)
(中徙上曰郭觧布衣權至使将軍此其家不貧淮南子/湯沐具而蟣虱相弔大厦成而燕雀來賀互見前思無)
(邪先生齋名韓退之詩我來亦巳幸事賢友其仁東漢/井丹字大春深於經術再見韓送廖道士序彬之為州)
(又當中州清淑之氣蜿蟺扶輿磅礴而鬰積意必有魁/竒忠信材徳之民生其間王注紙繒芻銀喻俗學之無)
(實譫音占字出素/問病而狂言也)
　　　崔文學甲携文見過蕭然有出塵之姿問之則
　　　孫介夫之甥也故復用前韻賦一篇示志舉
象服盛簮珥豈是邢夫人敝衣破冠履可憐范叔貧君
看崔員外晚就觀國賔當年頗赫赫翁嫗争為姻(公自/注見)
(退之贈崔/員外詩)蹭蹬阻風水横斜挂邉垠青衫映白髪今似
梅子真道存百無害甘守吳市闉自言總角嵗慈母為
擇鄰邦人驚似舅矯矯惡不仁詩文非他師家法乃富
春豈非空同秀為國産雋民挺然齊魯生近出姬姜親
為文不在多一頌了伯倫清詩要鍜(一作/淘)煉乃得鉛中
銀自我遷嶺外七見槐火新著書已絶筆一嘿含千諄
蕢桴和葦籥天節非人均時時自娛嬉豈為俗子陳
(邢夫人事見第十四巻芙蓉城詩注杜子羙詩甫昔少/年日早充觀國賔韓退之寄崔立之詩老婦願嫁女約)
(不論財貲老翁不量分累月笞其児晋書何無忌傳桓/元聞義軍起大懼曰劉裕勇冠三軍當今無敵劉毅家)
(無儋石之儲樗蒲一擲百萬何無忌劉牢之之甥酷似/其舅共舉大事何謂無成晋書劉伶傳字伯倫未嘗厝)
(意文翰惟著酒徳頌一篇管子上有鉛下有銀蘇頌本/草圖經銀在鎁中與銅相雜土人采得以鉛再三煎鍊)
(方成又鉛銀最難得今時燒煉家每一斤鉛止得一二/銖周禮司爟掌行火之政令四時變國火注春取榆栁)
(夏取棗杏夏季取桑柘秋取柞楢冬取槐檀也杜子羙/詩九鑽巴噀火先生用其意盖紀年也禮記蕢桴土鼔)
(葦籥伊耆/氏之樂也)
　　　畫車二首
何人畫此隻(一作/觭)輪車便是當年欹器圖上易下難湏
審細左提右挈免疎虞
(公羊傳晋人敗秦師於殽匹馬隻輪無反者家語孔子/觀於魯桓公之廟有欹器焉問守廟者此何器對曰此)
(盖宥坐之器孔子曰吾聞宥坐之器虛則欹中則正滿/則覆明君以為至誡漢書張耳傳厮飬卒説燕曰夫以)
(一趙尚易燕况以兩賢王左/提右挈而責殺王滅燕易矣)
九衢歌舞頌王明誰惻寒泉獨自清賴有千車能散福
化為膏雨滿重城
　　　䖍州吕倚承事年八十三讀書作詩不巳好收
　　　古今帖貧甚至食不足(潘子真詩話補遺吕倚/夢得維揚人少有埸屋)
　　　　(聲善屬對喜收書畫蹭蹬不偶老始以恩補/䖍州瑞金簿致仕貧無以歸年八十餘惟有)
　　　　(一女嫁贛人因居焉與王禹玉有舊元豐間/餉錢二萬酒十壺夢得作啟致謝隔句中用)
　　　　(白水真人青州從事為對禹玉極歎/賞之其後東坡過䖍以詩遺之云)
揚雄老無子馮衍終不遇不識孔方兄但有靈照女家
藏古今帖墨色照箱筥飢來據空案一字不堪煮枯腸
五千巻磊落相撑拄吟為蜩蛩聲時有島可句為語里
長者德齒敬巳古如翁有㡬人薄少可時助
(韓退之贈盧仝詩俸錢供給/公私餘時致薄少助祭祀)
　　　王子直去嵗送子由北歸徃返百舍今又相逢
　　　贛上戲用舊韻作詩留别(先生有贈王子直秀/才詩見三十五巻)
米盡無人典破裘送行萬里一鄒游觧舟又欲携君去
歸舍聊湏與婦謀聞道年來丹伏火不愁老去雪䝉頭
剩買山田添鶴口廟堂新拜富民侯
(顔魯公與蔡明逺帖云聞鄒游與明逺同來欲至采石/計其不乆亦合及吾於淮泗之間魏野閒居詩成家書)
(滿室添口/鶴生孫)
　　　次韻江晦叔二首
人老家何在龍眠雨未驚酒船回太白穉子候淵明幸
與登仙郭同依坐嘯成小楼看月上劇飲到参横
鐘鼓江南岸歸來夢自驚浮雲世事改孤月此心明雨
巳傾盆落詩仍翻水成二江争送客木杪看橋横
　　　次韻江晦叔兼呈器之(劉安世字器之終於寳/文閣待制學者號曰元)
　　　　(城先/生)
横空初不跨鵬鼇但覺胡床歩歩髙(公自注器之言嘗/夢飛自覺身與坐)
(床皆起/空中)一枕晝眠春有夢扁舟夜渡海無濤歸来又見
顛茶陸(公自注徃在錢塘嘗語/晦叔陸羽茶顛君亦然)多病仍逢止酒陶(公自/注陶)
(淵明有止酒詩器之小時/飲量無敵今不復飲矣)笑説南荒底處所祗今榕葉
下庭臯
(王注先生渡江北還以三更發瓊州晚到逓角埸元城/先生語錄某初到南方有一髙僧教某南方地熱而酒)
(性亦熱今嶺南煙瘴之地更加以酒必大發疾故某過/嶺即合家斷酒雖徧歴水土惡弱他人必死之地某合)
(家十口皆無恙今北歸巳十/年矣無一患瘴者此其效也)
　　　寒食與器之游南塔寺寂照堂
城南鐘鼓鬭清新端為投荒洗瘴塵總是鏡空堂上客
誰為寂照境中人紅英掃地風驚曉綠葉成隂雨洗春
記取明年作寒食杏花曽與此翁隣
(先生和聰上人詩一悟鏡空老始知圓澤賢楞嚴經湛/然寂照韓退之杏花詩居鄰北郭古寺空杏花兩株能)
(白紅明年更發應更/好道人莫忘鄰家翁)
　　　器之好譚禪不喜游山山中笋出戲語器之可
　　　同參玉版長老(冷齋夜話先生邀器之食笋味/勝問此何名東坡曰即玉版也)
　　　　(此老師善説法器之乃悟其/為戲坡公大笑作偈云云)
叢林真百丈法嗣有横枝(公自注玉版/横枝竹笋也)不怕石頭路來
参玉版師聊憑柏樹子與問籜龍児瓦礫猶能説此君
那不知
(釋氏要覽梵語貧波此云叢林傳燈錄洪州百丈山懐/海禪師所居處巖巒峻極故號曰百丈又黄梅謂道信)
(師曰和尚他後横出一枝佛法禪家旁出者謂之横枝/前燕錄石季龍使人采藥上華山得玉版先生詩則借)
(以喻笋也荘子道在瓦礫傳燈録有僧問如何是佛文/殊答云墻壁瓦礫而猶能説之此君竹也用王子猷語)
(屡/見)
　　　永和清都觀道士童顔鬒髪問其年生於丙子
　　　盖與予同求此詩
鏡湖勅賜老江東未似西歸玉局翁覊枕未容春夢斷
清都宛在黙存中每逢佳境携児去試問行年與我同
自笑餘生消底物半篙清漲百灘空(公自注予與劉器/之同發䖍州江水)
(忽清漲丈餘贛石二百里無一見者至永/和器之觧舟先去予獨遊清都作此詩)
　　　贈詩僧道通
雄豪而妙苦而腴祗有琴聰與蜜殊(公自注錢塘僧思/聰總角善琴後捨)
(琴而學詩復弃詩而學道其詩似皎然而加雄放安/州僧仲殊詩敏㨗立成而工妙絶人殊辟糓常啖蜜)語
帶烟霞從古少(公自注李太白云他人之/文如山無烟霞春無草木)氣含蔬筍到
公無(公自注謂無/酸饀氣也)香林乍喜聞簷蔔古井惟慙斷轆轤
為報韓公莫輕許從今島可是詩奴
(劉禹鍚答栁子厚書新文吟而繹之顧其/詞甚約而味奫然以長端而曼苦而腴)
　　　張競辰永康所居萬巻堂(王注張/熙明也)
君家四壁如相如巻藏天祿吞石渠豈惟鄴侯三萬軸
家有世南行祕書児童拍手笑何事笑人空腹談經義
未許中郎得異書且與揚雄説竒字清江縈出碧玉環
下有老龍千古閒知君好事家有酒化為老人夜扣闗
留侯之孫書滿腹玉凾寳方何用讀濠梁空復五車多
圯上從來一編(一作/篇)足
(國朝雜事唐太宗出幸有司請載書以/從帝曰不湏虞世南在此行祕書也)
　　　劉壮輿長官是是堂
閒燕言仁義是非安可無非非義之屬是是仁之徒非
非近乎訕是是近乎諛當為感麟翁善惡分錙銖抑為
阮嗣宗臧否兩含糊劉君有家學三世道益孤陳古以
刺今紬史行天誅皎皎大明鏡百陋逢一姝鶚立時四
顧何由優羣狐作堂名是是自説行坦途孜孜稱善人
不善自逺徂願君置座右此語禹所謨
(漢書士相與言仁義於閒燕歐陽永叔非非堂記是是/近乎謟非非近乎訕不幸而過寕訕無謟先生用其説)
(按麟翁二句指仲尼作春秋韓退之詩近来自説尋坦/途左傳宣十六年羊舌職曰吾聞之禹稱善人不善人)
(逺後漢崔瑗/有座右銘)
　　　予昔作壺中九華詩其後八年復過湖口則石
　　　巳為好事者取去乃和前韻以自觧云
江邉陣馬走千峰問訊方知冀北空尤物巳隨清夢㫁
(公自注劉夢得以九/華為造物一尤物)真形猶在畫圖中(公自注道藏有/五岳真形圖)
歸來晚嵗同元亮郤掃何人伴敬通賴有銅盆修石供
仇池玉色自璁瓏(公自注家有銅盆貯仇池石正緑色/有洞水逹背予又嘗以怪石供佛印)
(師作怪石/供一篇)
　　　次韻郭功甫二首(功甫觀先生畫雪雀有感作/詩寄惠州云平生才力信瑰)
　　　　(竒今在窮荒豈易歸正似雪林枝上畫羽翰/雖好不能飛後先生北歸又用前韻寄詩云)
　　　　(秋霜春雨不同時萬里今從海外歸巳出網/羅毛羽在卻尋雲跡帖天飛今次其韻也)
蚤知臭腐即神竒海北天南縂是歸九萬里風安税駕
雲鵬今悔不卑飛
可憐倦鳥不知時空羡騎鯨得所歸玉局西南天一角
萬人沙苑看孤飛
(按年譜元符三年庚辰五月自儋移廉州八月又移永/州十一月被命復朝奉郎提舉成都玉局觀沙苑用徐)
(佐卿化鶴事詳見三/十七巻新居詩注)
　　　次韻法芝舉舊詩一首
春來何處不歸鴻非復羸牛踏舊蹤但願老師真似月
誰家罋裏不相逢
(王注建中靖國初盡起元祐諸公之廢先生亦得請歸/常州故以歸鴻起興先生舊有詩與法芝云團團如磨)
(牛歩歩踏陳迹又云老芝如/雲月炯炯時一出故今云爾)
　　　次舊韻贈清凉長老
過淮入洛地多塵舉扇西風欲汚人但怪雲山不改色
豈知江月觧分身安心有道年顔好(一作/少)遇物無情句
法新送我長蘆舟一葉笑看雪浪滿衣巾
(傳燈錄僧問龍光和尚賔頭盧一身何為/赴四天供師曰千江同一月萬户盡逢春)
　　　睡起聞米元章冐熱到東園送麥門冬飲子
一枕清風直萬錢無人肯買北牕眠開心煖胃門冬飲
知是東坡手自煎
(本草别錄麥門冬葉如韭根似麥/而有鬚凌冬不凋故又名忍冬)
　　　夢中作寄朱行中(舊傳先生夲序云前一日夢/作此詩寄朱行中覺而記之)
　　　　(自不曉所謂謾冩去夢/中分明用此色紙也)
舜不作六器誰知貴璵璠哀哉楚狂士抱璞號空山相
如起睨柱頭璧與俱還何如鄭子産有禮國自閑雖㣲
韓宣子鄙夫亦辭環至今不貪寳凛然照塵寰
(周禮宗伯以玉作六器以禮天地四方尚書舜典修五/禮五玉注五等諸侯所執之玉也逸論語璵璠魯之寳)
(玉也孔子曰羙哉璵璠逺而望之煥若也近而視之瑟/若也春秋陽虎竊寳玉大弓注寳玉即璵璠左傳昭十)
(六年晋韓宣子有環其一在鄭商宣子謁諸鄭伯子産/弗與曰大國之求無禮以斥之何饜之有韓子買諸賈)
(人以告子産曰今吾子以好來辱而謂敝邑強奪商人/毋乃不可乎韓子辭玉曰起不敏敢求玉以徼二罪請)
(辭/之)
　　　答徑山琳長老(徑山長老無畏大士維琳湖之/武康人也至常州與東坡問疾)
　　　　(詩云扁舟駕蘭陵自援舊風日君家有天人/雄雄維摩詰我口吞文殊千里來問疾若以)
　　　　(黙相酬露/柱皆笑出)
與君皆丙子各巳三萬日一日一千偈電徃那容詰大
患緣有身無身則無疾平生笑羅什神呪真浪出
(晋書鳩摩羅什傳從師授經日誦千偈王注按年譜先/生生於景祐三年丙子卒於常州乃建中靖國元年辛)
(巳實二萬三千四百六十日今云三萬日舉成数耳老/子吾有大患為吾有身若無吾身吾有何患又羅什傳)
(未終之日覺四大不愈乃日出三番神呪令外國弟子/誦之以自救未及致力轉覺危殆於是力疾與衆僧告)
(别此詩盖先生示疾時而和琳/老者也故用羅什将終時事)
　
　
　
　
　
　施註蘇詩巻三十九
欽定四庫全書
　施註蘇詩巻四十
　　　　　　　　　　　　宋　蘇　軾　撰
　　　　　　　　　　　　　　施元之　原註
　　　　　　　　　　　　武進邵長蘅　刪補
　　遺詩二十九首
　　　　(施註缺/今補)
　　　老翁井
井中老翁悞年華白沙翠石公之家公來無蹤去無迹
井面團圎水生花翁今與世兩何與無事紛紛驚牧豎
改顔易服與世同無使世人知有翁
　　　予以事繋御史臺獄獄吏稍見侵自度不能堪
　　　死獄中不得一别子由故作二詩授獄卒梁成
　　　以遺子由
聖主如天萬物春小臣愚暗自亡身百年未滿先償債
十口無歸更累人是處青山可埋骨他年夜雨獨傷神
與君世世為兄弟又結來生未了因
柏臺霜氣夜淒淒風動琅璫月向低夢遶雲山心似鹿
魂飛湯火命如雞眼中犀角真吾子身後牛衣愧老妻
百嵗神遊定何處桐鄉知葬浙江西(公自注獄中聞杭/湖間民為余作解)
(厄道塲者累/月故有此句)
(漢書御史府中列柏樹常有野烏數十棲宿其上因名/烏臺又名栢臺杜子美詩風動金琅璫犀角字出國語)
(牛衣用王章事桐鄉/用朱邑事竝已見)
　　　十二月二十八日䝉恩責授檢校水部員外郎
　　　黄州團練副使復用前韻
百日歸期恰及春餘年樂事最闗身出門便旋風吹面
走馬聨翩鵲啅人卻對酒盃渾是夢試拈詩筆已如神
此災何必深追咎竊禄從來豈有因
(左傳定三年閽曰夷射姑旋焉杜注旋小便也韓退之/石鼎聨句序道士起出户若将便旋然又詩起居諫議)
(聨翩/來)
平生文字為吾累此去聲名不厭低塞上縱歸他日馬
城東不鬬少年雞休官彭澤貧無酒隠几維摩病有妻
堪笑睢陽老從事為予投檄向江西(公自注子由聞子/下獄乞以官爵贖)
(予罪貶筠州監酒淮南子近塞上之人其馬亡入胡中/人皆弔之其父曰此何詎知不為福居數月其馬将胡)
(駿馬而歸人皆賀之其父曰此何詎不為禍曹子建詩/鬬雞東郊道唐東城父老傳明皇好鬬雞時賈昌為五)
(百小/兒長)
　　　劉顗宫苑退老於廬山石碑菴顗陜西人本進
　　　士換武家有聲伎(詩缺/)
　　　西山戯題武昌王居士(并引/)
　　予徃在武昌九曲西山亭上有題一句元鴻横號
　　黄槲峴九曲亭即吴王峴山一山皆槲葉其旁即
　　元結陂湖也荷花極盛因為對云皓鶴下浴紅荷
　　湖座客皆笑同請賦此詩(一統志樊山即西山也/山有九曲嶺元結寒溪)
　　　　(在其下相傳有/吴王避暑宫)
江干高居堅關扃犍耕躬稼角挂經篙竿繫舸菰茭隔
笳鼓過軍鷄狗驚解襟顧景各箕踞撃劍賡歌㡬舉觥
荆笄供膾愧攪聒乾鍋更戞甘瓜羮
(漢兒寛傳帶經而鋤唐書李宻傳以蒲韉乗牛挂漢書/一帙角上行且讀宋沈慶之詩歸來笳鼔競杜子美詩)
(殺戮到雞狗戛羮漢高祖事在漢書楚元王傳詳見十/三巻哭刁景純詩注按經字係九青韻豈先生偶失檢)
(耶/)
　　　十二月二十日恭聞太皇太后升遐(慈聖/后也)以軾
　　　罪人不許承服欲哭則不敢欲泣則不可故作
　　　挽詞二章
巍然開濟兩朝勲信矣才難十亂臣原廟固應祠百世
先王何止活千人和熹未聖猶貪位明徳雖賢不及民
月落風悲天雨泣誰將椽筆冩光塵
(杜子美蜀相詩兩朝開濟老臣心論語十亂注其一人/盖邑姜也後漢和熹鄧皇后紀和帝崩殤帝生始百日)
(后乃迎立之尊后為太皇太后臨朝及殤帝崩太后定/筞立安帝猶臨朝政范煜論曰鄧后稱制終身號令自)
(出術謝前政之良身闕明辟之義至使嗣主側目斂袵/于虛器直生懐懣懸書于象魏借之儀者殆其惑哉又)
(明徳馬皇后紀皇太后曰馬貴人徳冠後宫即其人也/遂立為皇后常衣大練裙不加縁建初元年欲封爵諸)
(舅太后不聽晉書王珣傳夢人以大筆如椽與之既覺/語人云此當有大手筆事俄而帝崩哀冊諡議皆珣所)
(草老子和其光同其塵王注王立之云此詩盖未嘗進/其後作宣仁挽詞取其兩句云固應祠百世何止活千)
(人/)
未報山陵國士知遶林松柏已猗猗一聲慟哭猶無所
萬死酬恩更有時夢裏天衢隘雲仗人間雨淚變彤帷
闗雎巻耳平生事白首纍臣正坐詩
(史記刺客列傳豫讓曰知伯以國士遇我我以國士報/之毛詩闗雎巻耳皆后妃之詩左傳成三年對曰以君)
(之靈纍臣得/歸骨于晉)
　　　戲足柳公權聨句(并引/)
　　宋玉對楚王此獨大王之雄風也庶人安得而共
　　之譏楚王知已而不知人也柳公權小子與文宗
　　聨句有美而無箴故為足成其篇
人皆苦炎熱我愛夏日長薫風自南來殿閣生微凉一
為居所移苦樂永相忘願言均此施清隂分四方
　　　戲作賈梁道詩(并引康施註目有嵇/紹以  一題即此首)
　　王凌謂賈充曰汝非賈梁道之子耶乃欲以國與
　　人由是觀之梁道之忠于魏也久矣司馬景王既
　　執凌歸過梁道廟凌大呼曰我亦大魏之忠臣也
　　及司馬病見凌與梁道守而殺之二人者可謂忠
　　義之至精貫于神明矣然梁道之靈獨不能巳其
　　子充之姦至使首發成濟之事此又理之不可曉
　　者也故予戲作小詩云
嵇紹似康為有子郗超叛鑒似無孫如今更恨賈梁道
不殺公閭殺子元
(晉書嵇紹傳中散大夫康之子也王師敗績于蕩隂百/官及侍衛莫不散潰惟紹儼然端冕以身捍衛兵交御)
(輦飛箭雨集紹遂被害于帝側血濺御服天子深哀歎/之及事定左右欲浣衣帝曰此嵇侍中血勿浣也又郗)
(鑒傳與王敦相見鑒曰丈夫既絜身北面義仝在三豈/可偷生屈節靦顔天壤耶敦聞言大忿之及祖約蘓峻)
(反鑒設壇塲刑白馬大誓三軍三軍争為用命圍解進/位太尉尋薨冊曰惟公忠亮雅正行為世表社稷之危)
(賴公以寕云云子愔愔子超桓温辟為征西大将軍掾/又轉為參軍温懐不軌欲立霸王之基超為之謀主以)
(愔忠于王室不令知之公閭/賈充字子元司馬景王字)
　　　戲孫公素
披扇當年笑温嶠握刀晚嵗戰劉郎不須戚戚如馮衍
便與時時説李陽
(世說温嶠下玉鏡臺一枚聘姑女既婚交禮女以手披/紗扇撫掌大笑曰我固疑是老奴果如所卜三國志法)
(正傳孫權以妹妻先主妹才㨗剛猛有諸兄之風侍婢/百餘人皆親執刀侍立先主每入衷心常凜凜漢書馮)
(衍傳妻北地任氏妬悍衍作書與其兄遂逐之世説王/夷甫婦郭泰寧女才拙而性剛夷甫患之而不能禁時)
(其鄉人幽州刺史李陽京都大俠郭氏憚之夷甫驟諫/之乃曰非但我言卿不可李陽亦謂卿不可郭氏為之)
(小/損)
　　　趙成伯家有麗人僕忝鄉人不肯開樽徒吟春
　　　雪美句次韻一笑
繡簾朱户未曽開誰見梅花落鏡臺試問高吟三十
韻何如低唱兩三杯(公自注世言檢死秀才衣帶上/有雪詩三十韻又云陶穀學士)
(買得党太尉家妓遇雪陶收雪水烹團茶謂妓曰党/家應不識此妓曰彼麤人安得此但能於銷金暖帳)
(中淺斟低唱喫羊羔/兒酒陶嘿然慙其言)莫言衰鬢聊相映須得纎腰與
共回知道文君隔青瑣梁園賦客肻言才(公自注聊/答来句義)
(取婦人而已/罪過罪過)
(文君司馬相如妻見本傳世説韓壽美姿容賈充女於/青璅牕中看見壽説之謝惠連雪賦梁王不悦遊於兔)
(園召鄒生延枚叟相/如末至居客之右)
　　　送南屏謙師(并序/)
　　南屛謙師妙於茶事自云得之於心應之於手非
　　可以言傳學到者十二月二十七日聞軾遊夀星
　　逺來設茶作此詩贈之
道人曉出南屏山來試㸃茶三昧手忽驚午盞兎毛斑
打作春罋鵝兒酒天台乳花世不見玉川風腋今安有
先生有意續茶經㑹使老謙名不朽
(按第六巻先生月兔茶詩云中有迷離玉兔兒兔毛斑/疑即指此茶也杜子美詩鵞兒黄似酒天台記丹邱出)
(大茗服之生羽翼茶寮記雲腳漸垂乳/花浮面又茶有石乳滴乳白乳之號)
　　　虗飄飄三首
虗飄飄畫簷蛛結網銀漢鵲成橋塵漬雨桐葉霜飛風
柳條露凝殘㸃見紅日星曵餘光横碧霄虗飄飄比浮
名利猶堅牢
(淮南子烏鵲填河/成橋而度織女)
虗飄飄花飛不到地虹起謾成橋入夢雲千疊游空絲
萬條蜃樓百尺横滄海鴈字一行書絳霄虚飄飄比人
身世猶堅牢
(史記天官書海/旁蜃氣象樓臺)
虚飄飄風寒吹絮浪春水暖氷橋勢緩䨥(音/霜)垂線聲乾
葉下條雨中漚㸃随流水風裏綵雲横碧霄虚飄飄比
時富貴猶堅牢
(字彚䨥雨貎漚㸃水中小泡楞嚴經云如湛巨海流一/浮漚起滅無從白樂天詩大都好物不堅牢綵雲易散)
(琉璃/脆)
　　　劉監倉家煎米粉作餅子余云為甚酥潘邠老
　　　家造逡巡酒余飲之云莫作醋錯著水來否後
　　　數日余攜家飲郊外因作小詩戲劉公求之
野飲花間百物無杖頭惟挂一葫蘆已傾潘子錯著水
更覔君家為甚酥
　　　贈包安静先生二首
皓色生甌面堪稱雪見羞東坡調詩腹今夜睡應休(公/自)
(注偶謁大中精藍中故人烹/日注茶果不虚故詩以記之)
(五代劉鄩有妾名花見/羞雪見羞三字本此)
建茶三十片不審味如何奉贈包居士僧房戰睡魔(公/自)
(注昨日㸃日注極佳㸃此復云/罐中餘者可示及舟中滌神耳)
(茶經歴代貢茶皆以建寧為上國史補建州有先春龍/焙茶録建人以鬬茶為茗戰胡嶠茶詩破睡當封不夜)
(侯/)
　　　元祐元年二月八日朝退獨在起居院讀漢書
　　　儒林傳感申公故事作小詩一絶
寂寞申公謝客時自言已見穆生幾綰臧下吏明堂廢
又作龍鍾病免歸
(漢書儒林傳申公魯人也少與楚元王交俱事齊人浮/邱伯在長安元王遣子郢與申公俱卒學元王薨郢嗣)
(立為楚王令申公傅太子戊戊不好學病申公及戊立/為王胥靡申公申公媿之歸魯退居家教終身不出門)
(復謝賔客蘭陵王臧及代趙綰皆從受詩綰臧請立明/堂以朝諸侯不能就其事乃言師申公於是上使使束)
(帛加璧安車以蒲裹輪駕駟迎申公至見上上問治亂/之事申公時已八十餘老對曰為治不在多言顧力行)
(何如耳上黙然是時竇太后喜老子言不悦儒術得綰/臧之過以讓上上因廢明堂事下綰臧吏皆自殺申公)
(亦病免歸數年卒穆生事巳見/十五巻次韻潛師放魚詩注)
　　　初貶英州贈馬夢得
萬古仇池穴歸心負雪堂殷勤竹裏夢猶自數山王
(杜子美詩萬古仇池穴潛通小有天雪堂在黄州府治/東顔延之詠竹林七賢以山王貴盛黜之乃作五君詠)
　　　贈䖍州慈雲寺鑒老
居士無塵堪洗沐道人有句借宣揚牕間但見蝇攅紙
門外惟聞佛放光徧界難蔵真薄相一絲不挂且逢場
郤須重説圓通偈千眼薫籠是法王
(蝇攅紙佛放光注已見一絲不挂逢場作戲皆禪宗語/釋典菩薩千手目與一手目同又十六開士於浴堂證)
(悟本因於薰寵焙浴具得大安樂法華經法王/無上尊圓覺經註佛為萬法之王又曰空王)
　　　洗兒
人皆養子望聰明我被聰明誤一生惟願孩兒愚且魯
無災無難到公卿
　　　過子忽出新意以山芋作玉糝羮色香味皆竒
　　　絶天上酥陀則不可知人間決無此味也(唐本/草芋)
　　　　(有六種白芋真芋連禪紫芋並毒少正可煮/啖之兼肉作羮甚佳蹲䲭之饒盖謂此也)
香似龍涎仍釅白味如牛乳更全清莫将南海金虀膾
輕比東坡玉糝羮
(香譜龍涎於香品中最貴重出大食國海傍多亦不過/數兩上品曰泛水次曰滲沙維摩經阿難白佛言憶念)
(昔時世尊身病有小疾當用牛乳又杜子/美泉眼詩香美勝牛乳金虀鱠注已見)
　　　擷菜(并序/)
　　吾借王參軍地種菜不及半畆而吾與過子終年
　　飽菜夜半飲醉無以觧酒輒擷菜煮之味含土膏
　　氣飽風露雖粱肉不能及也人生須底物而更貪
　　耶乃作四句
秋來霜露滿東園蘆菔生兒芥有孫我與何曽同一飽
不知何苦食鷄豚
(晉書何曽傳性豪奢務極華/侈日食萬錢猶曰無下箸處)
　　　食檳榔
月照無枝林夜棟立萬礎眇眇雲閒扇䕃此九月暑上
有垂房子下繞絳刺禦風欺紫鳯卵雨暗蒼龍乳裂包
一堕地還以皮自煮北客初未諳勸食俗難阻中虚畏
泄氣始嚼或半吐吸津得微甘著齒随亦苦面目太嚴
冷滋味絶媚嫵誅彭勲可䇿推轂勇宜賈瘴風作堅頑
導利時有補藥儲固可爾果録詎用許先生失膏粱便
腹委敗鼓日啖過一粒腸胃為所侮蟄雷殷臍腎藜藿
腐亭午書燈看膏盡鉦漏歴歴數老眼怕少睡竟使赤
眥弩渴思梅林嚥飢念黄獨舉奈何農經中收此困覊
旅牛舌不餉人一斛肻多與乃知見本偏但可酬惡語
(異物志㯽榔樹若筍竹生竿近上未五六尺間洪腫起/如廆木焉因坼裂出若黍秀也無華而為實大如桃李)
(天生棘重累其下所以禦衞其實也味苦澀剖其上皮/煮其膚熟而食之堅如乾棗彼方珍之以為口食嵇含)
(南方草木狀交廣人凡貴勝族客必先呈此果若邂逅/不設用相嫌恨本草主治消榖逐水除痰澼殺三虫宣)
(利臓腑壅滯破胸中氣嶺南人噉之當果實以袪瘴痿/也一名洗瘴丹按彭者三尸之姓彭質彭矯彭居也周)
(成雜字檳榔果也似螺可食李當之藥録檳榔一名㯽/門韓昌黎進學觧敗鼓之皮世説魏武行役失汲道軍)
(皆渴乃令曰前有大梅林饒子甘酸可以觧渴士卒聞/之口皆出水乗此得及前源本草拾遺陳蔵器云黄獨)
(過霜雪枮無苗盖蹲鴟之類梁劉孝綽詠有人乞牛舌/乳不付因餉檳榔詩云云宋劉穆之貧時從妻兄江氏)
(乞檳榔江曰檳榔消食君苦飢何須/此後尹丹陽以金盤斛許誇示之)
　　　儋耳山
突兀隘空虚他山縂不如君看道傍石盡是補天餘
(詩小雅他山之石可以攻玉列子天亦物也物/有不足故昔者女媧氏練五色之石以補其闕)
　　　夜坐與邁聨句
清風來無邉明月翳復吐(坡/)松聲滿虗空竹影侵半户
(邁/)暗枝有驚鵲壊壁鳴飢䑕(坡/)露葉耿高梧風螢落空
廡微凉感團扇古意歌白紵樂哉今夕游獲此陪杖屨
(邁/)傳家詩律細已自過宗武短詩膝上成聊以感懐祖
(坡/)
(古樂府有白紵辭杜子美詩晚節漸於詩/律細又集中有示宗武詩懐祖事屢見)
　　　曹溪夜觀傳燈錄燈花落一僧字上口占
山堂夜岑寂燈下看傳燈不覺燈花落茶毗一個僧
(釋典天竺第九祖入滅衆以香油旃/檀闍維真體闍維即茶毗焚燒也)
　
　
　
　
　
　
　
　
　
　
　施註蘓詩巻四十
欽定四庫全書
　施註蘓詩巻四十一
　　　　　　　　　　　　宋　蘓　軾　撰
　　　　　　　　　　　　　　施元之　原註
　　　　　　　　　　　　武進邵長蘅　删補
　　和陶淵明詩引
　　　　(子由/作)
　東坡先生謫居儋耳寘家羅浮之下獨與幼子過
　負擔度海葺茅竹而居之日㗖藷芋而華屋玉食
　之念不存於胸中平生無所嗜好以圗史為園囿
　文章為鼔吹至是亦皆罷去猶獨喜為詩精深華
　妙不見老人衰憊之氣是時轍亦遷海康書来告
　曰古之詩人有擬古之作矣未有追和古人者也
　追和古人則始於東坡吾於詩人無所甚好獨好
　淵明之詩淵明作詩不多然其詩質而實綺癯而
　實腴自曹劉鮑謝李杜諸人皆莫及也吾前後和
　其詩凡一百有九篇至其得意自謂不甚媿淵明
　今将集而併録之以遺後之君子其為我志之然
　吾於淵明豈獨好其詩也如其為人實有感焉淵
　明臨終疏告儼等吾少而窮苦每以家弊東西遊
　走性剛才拙與物多忤自量為已必貽俗患俛仰
　辭世使汝等幼而饑寒淵明此語蓋實録也吾真
　有此病而不早自知平生出仕以犯世患此所以
　深愧淵明欲以晚節師範其萬一也嗟乎淵明不
　肯為五斗米一束帶見鄉里小兒而子瞻出仕三
　十餘年為獄吏所折困終不能悛以陷大難迺欲
　以桑榆之末景自託於淵明其誰肻信之雖然子
　瞻之仕其出處進退猶可考也後之君子其必有
　以處之矣孔子曰述而不作信而好古竊比於我
　老彭孟子曰曽子子思同道區區之迹蓋未足以
　論士也轍少而無師子瞻既冠而學成先君命轍
　師焉子瞻嘗稱轍詩有古人之風自以為不若也
　然自斥居東坡其學日進沛然如川之方至其詩
　比李太白杜子美有餘遂與淵明比轍雖馳驟從
　之而常出其後其和淵明轍繼之者亦一二焉紹
　聖丁丑十二月十九日海康城南東齋引
　　追和陶淵明詩六十二首
　　　飲酒二十首
　　吾飲酒至少常以把盞為樂往往頹然坐睡人見
　　其醉而吾中了然盖莫能名其為醉為醒也在揚
　　州飲酒過午輒罷客去解衣槃礴終日歡不足而
　　適有餘因和淵明飲酒二十首庶以彷彿其不可
　　名者示舍弟子由鼂無咎學士(鼂無咎名補之時/通判揚州事見三)
　　　(十二巻次韻/鼂無咎詩註)
我生不如陶(一作我不/如陶生)世事纒綿之云何得一適亦有
如生時寸田無荆棘佳處正在兹縱心與事往所遇無
復疑偶得酒中趣空杯亦常持
二豪詆醉客氣湧胸中山漼然似冰釋亦復在一言嗇
氣實其腹云當享長年少飲得徑醉此秘君勿傳
(晉劉伶傳為酒徳頌曰有貴介公子縉紳處士聞吾風/聲議其所以先生方捧甖承槽銜杯潄醪無思無慮其)
(樂陶陶兀然而醉怳然而醒二豪侍側焉知蜾蠃之與/螟蛉又互見前江表傳孫權曰朕年六十世事難易靡)
(所不嘗近為䑕子所郤令人氣湧如山/老子渙若冰将釋又虚其心實其腹)
道䘮士失巳出語輙不情江左風流人醉中亦求名淵
明獨清真談笑得此生身如受風竹掩冉衆葉驚俯仰
各有態得酒詩自成
(唐文藝傳胡楚賓屬文/敏甚必酒中然後下筆)
蠢蠕食葉蟲仰空慕高飛一朝傅兩趐乃得黏網悲啁
啾同巢雀沮澤疑可依赴水生兩殼遭閉何時歸二蟲
竟誰是一笑百念衰幸此未化閒有酒君莫違
(陸龜䝉蠧化橘之蠧大如小指齧葉如饑蠶之速蛻為/胡蝶聳空翅輕瞥然而去須臾犯蝥網而膠之引絲還)
(纒牢若拲梏禮記季秋/之月爵入大水為蛤)
小舟真一葉下有暗浪喧夜棹醉中發不知枕几偏天
明問前路巳度千金山嗟我亦何為此道常往還未來
寧早計既徃復何言
百年六十化念念竟非是是身如虚空誰受譽與毁得
酒未舉杯䘮我固忘爾倒牀自甘寢不擇菅與綺
(莊子齊物論今也/吾䘮我子知之乎)
頃者大雪年海波翻玉英有士常痛飲饑寒見真情牀
頭有敗榼孤坐時一傾未能平體粟且復澆腸鳴脱衣
裹凍酒每醉念此生
(趙飛燕外傳露立閉息順/氣體温舒無軫粟巳見)
我坐華堂上不改麋鹿姿時來蜀岡頭喜見霜松枝心
知百尺底巳結千歲竒煌煌凌霄花纒繞復何為舉觴
酹其根無事莫相羈
(白樂天詩有木名凌霄擢秀非孤標偶依一/株樹遂抽百尺條託根附樹身開花寄樹梢)
芙蓉在秋水時節自闔開清風亦何意入我芝蘭懐一
隨採折去永與江湖乖斷絲不復續斗水何足栖不如
玉井蓮結根天池泥感此每自慰吾事幸不諧醉中有
歸路了了初不迷乘流且復逝抵曲吾當逥
(李白憶舊遊詩秋水出芙蓉天然去雕飾韓退之詩太/華峰頭玉井蓮開花十丈藕如船再見維摩經高原陸)
(地不生蓮花卑濕淤泥乃生此花/漢賈誼傳乘流則逝得坎則止)
籃輿兀醉守路轉古城隅酒力如過雨清風消半途前
山正可數後騎且勿驅我緣在東南徃寄白髮餘遥知
萬松嶺下有三畆居
民勞吏無徳歲美天有道暑雨避麥秋温風送蠶老三
嚥初有聞一溉未濡槁詔書寛積欠父老顔色好再拜
賀吾君獲此不貪寳頹然笑阮籍醉几書謝表
(嵇叔夜養生論為稼於湯世必一溉者後枯再見晉阮/籍傳文帝譲九錫公卿将勸進使籍為其辭籍方據案)
(醉眠使者以告籍便書案使寫之無所改竄互見十二/巻京師哭任遵聖詩注按元祐七年五月先生守揚州)
(上奏畧曰今大姓富家為市易所破十無一二其餘小/民大率皆有債欠臣親見兩浙京西淮南之民皆為積)
(欠所壓日就窮蹙本州於理合放而于條未有明文者/且令權住催理聽候指揮伏望特留聖意深詔左右大)
(臣早賜果决行下六月十六日又上奏曰今夏田一熟/民於百死之中微冇生意而監司爭言催欠臣敢昧死)
(請内降手詔一應淮南東西浙西諸般欠負不問新/舊特與權住催理一年此詩所述盖是得請故也)
我夢入小學自謂總角時不謂有白髮猶誦論語辭人
間本兒戯顛倒畧似兹惟有醉時真空洞了無疑墜車
終無傷莊叟不吾欺呼兒具紙筆醉語輙録之
(詩國風總角之宴言笑晏晏注云總角結髪也杜子美/舂陵行呼兒具紙筆隠几臨軒楹作詩呻吟内墨淡字)
(欹/傾)
醉中雖可樂猶是生滅境云何得此身不醉亦不醒癡
如景升牛莫保尻與領黠如東郭㕙束縛作毛頴廼知
嵇叔夜非坐虎文炳
(晉桓温傳劉景升有千斤大牛噉芻豆十倍常牛負重/致逺曾不若一羸㹀魏武入荆州以享軍士韓退之毛)
(頴傳居東郭者號曰㕙蒙将軍㧞其豪載頴而歸聚其/族而加束縛焉晉嵇康傳字叔夜美詞氣有風儀而土)
(木形骸不自藻飾後為/鍾㑹譖於文帝而害之)
我家小馮君天性頗醇至清坐不飲酒而能容我醉歸
休要相依謝病當以次豈知山林士骯髒廼爾貴乞身
當念早過是恐少味
(小馮君出漢書馮奉/世傳詩意謂子由也)
去鄉三十年風雨荒舊宅惟存一束書寄食無定迹每
用愧淵明尚取禾三百頎然六男子麤可傳清白於吾
豈不多何事復嘆惜
(韓退之示兒詩始我來京師止擕一束書漢楊震傳子/孫常蔬食歩行或令為開産業震不肯曰使後世稱為)
(清白吏子孫以此/遺之不亦厚乎)
嘵嘵六男子弦誦各一經復生五丈夫戢戢丁欲成歸
田了門户與國充踐更普兒初學語玉骨開天庭淮老
如鶴雛破殻巳長鳴舉酒屬千里一歡愧凡情
(楊子嘵嘵之學各習其師史記孔子弟子傳商瞿年長/無子瞿母請之孔子曰無憂瞿年四十後當有五丈夫)
(子唐食貨志凡民始生黄四歲為小十六為中二十一/為丁六十為老韓退之寄盧仝詩去歲生兒名添丁意)
(令與國充耘耔漢吳王濞傳注服䖍曰以當為/更卒出錢二百謂之過更自行為卒謂之踐更)
淮海雖故楚無復輕揚風齋厨聖賢雜無事時一中誰
言大道遠正賴三杯通使君不夕坐衙門㪚刀弓
(尚書淮海惟揚州史記貨殖傳自淮以北西楚也其俗/剽輕李濟翁資暇録揚州者以其土俗輕楊故名其州)
(今作楊柳之楊繆也魏徐邈傳醉客/謂酒清者為聖人濁者為賢人屢見)
何人築東臺一郡坐可得亭亭古浮圖獨立表衆惑蕪
城閱興廢雷塘㡬開塞明年起華堂置酒弔亡國無令
竹西路歌吹乆寂黙
(釋氏要覧梵語塔婆此云髙顯文選鮑昭蕪城賦注云/昭見廣陵故城荒蕪乃吳王濞所都也遂為此賦唐地)
(理志揚州江都縣東十一里有雷塘貞/觀十八年長史李襲譽引渠以溉田)
鼂子天麒麟結交及未仕高才固難及雅志或類巳各
懷伯業能共有邱明恥歌呼時就君指我醉郷里吳公
門下客賈誼獨見紀請作鵩鳥賦我亦得坎止行樂當
及時綠髪不可恃
(英雄記魏太祖稱長大而能勤學者惟吾與/袁伯業耳山陽太守袁遺字伯業見魏武紀)
葢公偶談道齊相獨識真頹然不事事客至先飲醇當
時劉項罷四海瘡痍新三杯洗戰國一斗消彊秦寂寞
千載後陽公嗣前塵醉卧客懐中言笑徒多勤我時閲
舊史獨與三人親未暇餐脱粟苦心學平津草書亦何
用醉墨淋衣巾一揮三十幅持去聽坐人
(漢曹參傳為齊相膠西葢公為言治道貴清静而民自/定及為相日夜飲酒賔客欲有言輙飲以醇酒醉而後)
(去終莫得開説唐陽城傳為諌議大夫日夜劇飲客欲/諌止者城揣知其情强飲客客辭即自引滿或先醉卧)
(客懐中漢公孫𢎞傳為丞相封平津侯身食一肉脱粟/飯南史齊高帝諸子新浦侯子雲善草𨽻百濟使人求)
(書曰侍中尺牘之美逺流海外今日/所求惟在名迹子雲書三十紙與之)
　　　歸園田居六首(東坡曽孫叔子名峴刻所藏真/迹于泉南舶司間與集本不同)
　　　　(當是集本有/誤今從石本)
　　三月四日游白水山佛迹巗沐浴於湯泉晞髮於
　　懸瀑之下浩歌而歸肩輿郤行以與客言不覺至
　　荔支浦上晚日蔥曨竹隂蕭然荔子纍纍如芡實
　　矣有父老年八十五指以告余及是可食公能擕
　　酒來遊乎意欣然許之歸卧既覺聞兒子過誦淵
　　明歸園田居詩六首乃悉和(一作/次)其韻始余在廣
　　陵和淵明飲酒二十首今復為此要當盡和其詩
　　廼巳耳(一本云今書以寄/妙總大士參寥子)
環州多白水際海皆蒼山以彼無盡景寓我有限年東
家著孔丘西家著顔淵市為不二價農為不爭田周公
與管蔡恨不茅三間我飽一飯足薇蕨補食前門生餽
薪米救我厨無烟斗酒與隻雞酣歌餞華顛禽魚豈知
道我適物自閑悠悠未必爾聊樂我所然
(魏志邴原别傳嘗游學詣孫崧崧曰君鄉里鄭君學者/師模也君乃舍之所謂以鄭為東家邱也原曰君謂僕)
(以鄭為東家邱君以僕為西家愚夫邪説苑虞人與芮/人質其成於文王二國相謂讓其所爭以為閑田宋武)
(二王傳論襄陽龎公謂劉表曰若使周公與管蔡處茅/屋之下食藜藿之羮豈有若斯之難云云食前用孟子)
(食前方/丈字)
窮猿既投林疲馬初觧鞅心空飽新得境熟夢餘想江
鷗稍馴集蜑叟巳還徃南池綠錢生北嶺紫筍長提壺
豈觧飲好語時見廣春江有佳句我醉墮渺莽
新浴覺身輕新沐感髪稀風乎懸瀑下却行詠而歸仰
觀江摇山俯見月在衣歩從父老語有約吾敢違
老人八十餘不識城市娛造物偶遺漏同儕盡坵墟平
生不渡江水北有幽居手插荔支子合抱三百株莫言
陳家紫甘冷恐不如君來坐樹下飽食擕其餘歸舍遺
兒子懐抱不可虚有酒持飲我不問錢有無
(史記律書文帝時人民樂業自年六七十翁未嘗至市/井蔡君謨荔支譜興化軍風俗園池勝處惟種荔支尤)
(重陳紫富室大家歲或不嘗雖别品千計不為滿意陳/氏欲採摘必先閉户隔墻入錢得者自以為幸不敢較)
(其直之多少也君謨所述閩中/諸郡荔子以陳家紫為第一)
坐倚朱藤杖行歌紫芝曲不逄商山翁見此野老足願
同荔支社長作雞黍局教我同光塵月固不勝燭(公自/注莊)
(子曰月固不勝火郭象曰大而闇不若小而明陋哉斯/言也予為更之曰明於大者必晦於小月能燭天下而)
(不能燭毫釐此其所以不勝/火也然卒之火勝邪月勝邪)霜飈散氛祲廓然似朝旭
昔我在廣陵悵望柴桑陌長吟飲酒詩頗獲一笑適當
時巳放浪朝坐夕不夕矧今長閑人一劫展過隙江山
互隠見出没為我役斜川追淵明東臯友王績詩成竟
何為六博本無益
(詩小雅邦君諸侯莫肯朝夕禮記朝不廢朝夕不廢夕/左傳百官承事朝而不夕唐王績游北山東臯著書自)
(號東臯子宋玉招䰟箟蔽象棊有六博/些注云投六箸行六棊故謂之六博)
　　　形贈影
天地有常運日月無閑時孰居無事中作止推行之細
察我與汝相因以成兹忽然乘物化豈與生滅期夢時
我方寂偃然無所思胡為有哀樂輙復隨漣洏我舞汝
凌亂相應不少疑還将醉時語答我夢中辭
(莊子天運篇天其運乎地其處乎日月其爭于所乎/孰主張是孰維綱是孰居無事推而行是互見前)
　　　影答形
丹青冩君容常恐畵師拙我依月燈出相肖兩竒絶妍
形本在君我豈相媚悦君如火上煙火盡君廼别我如
鏡中像鏡壊我不滅雖云附隂晴了不受寒熱無心但
因物萬變豈有竭醉醒皆夢耳未用議優劣
(圓覺經由寂静故十方世界諸/如來心於中顯現如鏡中像)
　　　神釋
二子本無我其初因物著豈惟老變衰念念不如故知
君非金石安足長託附莫從老君言亦莫用佛語仙山
與佛國終恐無是處甚欲隨陶翁移家酒中住醉醒要
有盡未易逃諸數平生逐兒戯處處餘作具所至人聚
觀指目生毁譽如今一㺯火好惡都焚去既無負載勞
又無冦攘懼仲尼晚乃覺天下何思慮
(陶淵明飲酒詩一士長獨醉一夫終年醒醒醉還相笑/發言各不領寄言酣中客日没燭當炳周易繫辭子曰)
(天下何思何慮天下同/歸而殊塗一致而百慮)
　　　詠二疏
二疏事漢時迹寓心巳去許侯何足道寧識此高趣可
憐魏丞相免冠謝陋舉中興多名臣有道獨兩傅世途
方轂擊誰肯行此路是身如委蛻未蜕何所顧巳蜕則
兩忘身後誰毁譽所以遺子孫買田豈先務我嘗遊東
海所歴若有素神交乆從君屢夢今乃悟淵明作詩意
妙想非俗慮庶幾二大夫見微而知著
(漢疏廣傳東海蘭陵人也地節三年立皇太子廣為太/傅兄子受為少傅太子外祖平恩侯許伯臼使其弟舜)
(監䕶太子家宣帝以問廣曰不冝獨親外家上善其言/以語丞相魏相相免冠謝曰此非臣所及莊子知北遊)
(生非汝有是天地之委和也性命非汝有是天地之委/順也子孫非汝有是天地之委蛻也越絶書子胥曰聖)
(人見微知著/睹始知巳)
　　　詠三良(子車氏奄息仲行/鍼虎秦之良臣也)
此生太山重忽作鴻毛遺三子死一言所死良巳微賢
哉晏平仲事君不以私我豈犬馬哉從君求葢帷殺身
固有道大節要不虧君為社稷死我則同其歸顧命有
治亂臣子得從違魏顆真孝愛三良安足希仕宦豈不
榮有時纏憂悲所以靖節翁服此黔婁衣
(漢司馬遷傳死有重于太山有輕於鴻毛用之所趣異/也禮記仲尼之畜狗死使子貢埋之曰敝帷不棄為埋)
(狗也左傳㐮二十五年齊崔杼弑其君光晏子立于崔/氏之門外曰君為社稷死則死之為社稷亡則亡之若)
(為已死而為已亡非其私暱誰敢任之魏顆從父治命/事在左傳宣十五年詳巻四送蔡冠卿詩注陶詠貧士)
(詩安貧守賤者自古有黔婁好爵吾不縻/厚饋吾不酬一旦壽命盡弊服仍不周)
　　　詠荆軻
秦如馬後牛呂氏非復嬴天欲厚其毒假手李客卿功
成志自滿積惡如陵京滅身㑹有時徐觀可安行沙邱
一狼狽笑落冠與纓太子不少忍顧非萬人英魏韓裂
智伯肘足本無聲胡為棄成謀託國此狂生荆軻不足
説田子老可驚燕趙多竒士惜哉亦虚名殺父囚其母
此豈容天庭亡秦只三户况我數十城漸離雖不傷陛
㦸加周營至今天下人愍燕欲其成廢書一太息可見
千古情
(晉元帝紀初元石圖有牛繼馬後故宣帝深忌牛氏而/以毒酒鴆殺其将牛金而㳟王妃夏侯氏竟通小吏牛)
(氏而生元帝亦有符云史記秦本紀秦之先柏翳佐舜/賜姓嬴氏荘㐮王為秦質子于趙見吕不韋姬悦而取)
(之生始皇名為政姓趙氏呂不韋傳不韋取邯鄲諸姬/與居知有身以獻秦質子楚生子政立為王是為始皇)
(帝左傳昭四年司馬侯曰楚王方侈天其或者欲逞其/心以厚其毒而降之罰史記李斯傳為秦相呂不韋舍)
(人因以得説秦王拜為客卿卒用其計謀竟并天下詩/小雅如岡如陵乂如坻如京鄭氏云京大也史記秦始)
(皇紀崩於沙邱平臺趙高與公子胡亥丞相斯詐為受/遺詔沙坵立胡亥為太子賜公子扶蘇死潘安仁西征)
(賦云據天位其若兹亦狼狽而可愍謂始皇也滑稽傳/淳于髠仰天大笑冠纓索絶史記燕世家秦兵臨易水)
(燕太子丹隂養壯士使荆軻襲刺秦王秦覺殺軻擊燕/燕斬丹以獻史記魏世家當晉六卿之時知氏最强率)
(韓魏之兵以圍趙㐮子于晉陽魏桓子肘韓康子韓康/子履魏桓子肘足接于車上而知氏地分身死國亡為)
(天下笑史記荆軻傳田光見荆卿欲自殺以激荆卿因/自刎而死呂不韋傳嫪毐事連相國呂不韋出就國不)
(韋自度稍侵見誅乃飲鴆而死劉向説苑茅焦對秦始/皇帝曰陛下車裂假父冇嫉妒之心囊撲兩弟有不慈)
(之名遷母萯陽有不孝之行從蒺藜於諌士有桀紂之/治漢項籍傳楚雖三户亡秦必楚荆軻傳軻善擊筑者)
(高漸離秦既逐荆軻之客惜其善擊筑重赦之乃臛其/目使擊筑漸離乃以鉛置筑中舉筑扑始皇不中遂誅)
(漸離終身不/近諸侯之人)
　　　答龎參軍
　　周循州彦質在郡二年書問無虚日罷歸過惠為
　　余留半月既别和此詩追送之
我見異人且得異書挾書從人何適不娛羅浮之趾卜
我新居子非元徳三顧我廬
㫖酒荔蕉絶甘分珍雖云晚接數面自親海隅一笑豈
云無人無酒酤我或乞其鄰
(漢司馬遷傳李陵素與士大夫絶甘分少再見陶龎/參軍詩序諺云數面成親舊况其情過此者乎再見)
將行復止眷言孜孜苟有於中傾倒出之奕奕千言粲
焉陳詩觴行筆落了不容思
丱妙侍側兩髦丫分歌舞壽我永為歡欣曲終悽然仰
視浮雲此曲此聲何時復聞
(韓退之詩捧書隨諸兄累累角尚/丱詩國風髧彼兩髦實維我儀)
撃鼓其鏜船開艣鳴顧我而言雨泣載零子卿白首當
還西京遼東萬里亦歸管寕
(詩國風擊鼓其鏜又涕零如雨漢蘇武傳字子/卿在匈奴十九歲始以强壯出及還鬚鬢盡白)
感子至意託辭西風吾生一塵寓形空中願言謙亨君
子有終功名在子何異我躬
　　　貧士
　　余遷惠州一年衣食漸窘重九俯邇(一作/將近)樽爼蕭
　　然乃和淵明貧士七篇以寄許下高安宜興諸子
　　姪并令過同作
長庚與殘月耿耿如相依以我旦暮心惜此湏臾暉青
天無今古誰知織烏飛我欲作九原獨與淵明歸俗子
不自悼顧憂斯人饑堂堂誰有此千駟良可悲
(史記齊世家景公坐栢/寢歎曰堂堂誰有此乎)
夷齊恥周粟高歌誦虞軒産禄彼何人能致綺與園古
來避世士(一作/人)死灰或餘煙末路益可羞朱墨手自研
淵明初亦仕絃歌本誠言不樂廼徑歸視世差獨賢
(漢張良傳呂后令呂澤卑辭厚禮迎此四人顔師古曰/謂東園公綺里季夏黄公角里先生再見晉陶潛傳嘗)
(謂親朋曰聊欲絃歌以爲三徑之/資可乎執事者聞之以爲彭澤令)
誰謂淵明貧尚有一素琴心閑手自適寄此無窮音佳
辰愛重九芳菊起自尋疏巾嘆虚漉塵爵笑空斟忽餉
二萬錢顔生良足欽急送酒家保勿違故人心
(南史陶潛傳顔延之在潯陽與潛情欵後為始安郡臨/去留二萬錢與潛潛悉送酒家稍就取酒漢欒布傳賣)
(傭於齊為/酒家保)
人皆有耳目夫子曠與婁弱毫寫萬象水鏡無停酬閑
居惜重九感此歲月周端如孔北海只有樽空憂二子
不並世高風兩無儔我復五百年清夢未易求
芙蓉雜金菊枝葉長䦨干遥憐退朝人餻酒出太官豈
知江海上落英亦可餐典衣作重九徂歲(一作/暑)慘将(一/作)
(多/)寒無衣粟(一作/寒)我膚無酒顰我顔貧居真可嘆二事
長相闗
(國朝故事九月九日以花餻法酒賜近臣西京雜記漢/武帝宮人賈佩蘭九月九日佩茱萸囊食餌飲菊花酒)
(云令人長壽方言/餌即餻或謂之餈)
老詹亦白髮(公自注惠州太/守詹範字惠之)相對垂霜蓬賦詩殊有味
渉世非所工杖藜山谷間狀類渤海龔半道要我飲意
與王𢎞同有酒我自至不須遣龎通門生與兒子杖屨
聊相從
(南史陶潛傳江州刺史王𢎞欲識之不能致也潛嘗徃/廬山𢎞令潛故人龎通之齎酒具于半道栗里要之潛)
(使一門生二兒舉籃輿及至欣然便/共飲酌俄頃𢎞至亦無忤也互見前)
我家六兒子流落三四州辛苦見(一作/更)不識今與農圃
儔買田帶脩竹築室依清流未能遣一力分汝薪水憂
坐念北歸日此勞未易酬我獨遺以安鹿門有前修
(陶潛傳為彭澤令送一力給其子曰今遣此力/助汝薪水之勞此亦人子也可善遇之再見)
　　　九日閑居
　　明日重九雨甚展轉不能寐起索酒和淵明一篇
　　醉熟昏然殆不能佳也
九日獨何日欣然愜平生四時靡不佳樂此古所名龍
山憶孟子栗里懐淵明鮮鮮霜菊艶溜溜糟牀聲閑居
知令節樂事滿餘齡登高望雲海醉覺三山傾長歌振
履商起舞帶索榮坎坷識天意淹留見人情但願飽秔
稌年年樂秋成
(新序原憲曵杖拖履行歌商頌聲滿天地如出金石列/子天瑞篇孔子游於太山見榮啟期鹿裘帶索鼔琴而)
(歌/)
　　　巳酉歲九月九日
　　十月初吉菊始開廼與客作重九因次淵明巳酉
　　九月九日一首胡廣飲菊潭而壽然李固傳贊云
　　其視胡廣猶糞土也
今日我重九(公自注海南氣候不常有/月即中秋有菊即重陽)誰謂秋冬交黄
花與我期草中實後凋香餘白雲乾色映青松高悵望
南陽野古潭霏慶霄伯始真糞土平生夏畦勞飲此亦
何益内熱中自焦持我萬家春一酹五柳陶夕英幸可
掇繼此木蘭朝
(漢地理志南陽郡穣縣屬荆州古潭指穣縣菊水也胡/廣字伯始飲水愈疾事詳三十七巻以黄子木拄杖壽)
(子由/詩注)
　　　歲暮作和張常侍
　　十二月二十五日酒盡取米欲醸米亦竭時吳遠
　　游陸道士皆客於余因讀淵明歲暮和張常侍詩
　　亦以無酒為歎乃用其韻贈二子(吳遠游名復古/字子野事見三)
　　　(十八巻次韻子由贈吳子野先生詩注陸道士/名惟忠字子厚始見東坡於黄州惟忠作詩論)
　　　(内外丹自以為决不死坡告之曰子神清而骨/寒其清可以仙其寒亦足以死後十五年復見)
　　　(於惠曰吾真坐寒而死矣紹聖四年卒坡為銘/其墓坡嘗以文祭張安道云某於天下未嘗誌)
　　　(墓獨銘五人皆盛徳故如惟忠吳逺遊軰於公/困戹流離之中追隨不捨惟忠不幸而死故獨)
　　　(得公為銘以垂千載/是亦可謂知所託矣)
我生有天禄元膺流玉泉何事陶彭澤乏酒每形言仙
人與道士自養豈在繁但使荆棘除不憂棃棗愆我年
六十一頹景薄西山歲暮似有得稍覺散亡還有如千
丈松常苦弱蔓纒養我歲寒枝㑹有觧脱年米盡初不
知但怪饑䑕遷二子真我客不醉亦陶然
(漢食貨志酒者天之美禄黄庭經舌下元膺死生岸出/清入元一氣渙子若得之昇天漢注云元膺通津液之)
(岸也管受精符楊雄/反騷恐日薄於西山)
　　　遊斜川
　　正月五日與兒子過出游作
謫居澹無事何異老且休雖過靖節年未失斜川游春
江淥未波人卧船自流我本無所適汎汎隨鳴鷗中流
遇伏洄捨舟歩曾邱有口可與飲何必逄我儔過子詩
似翁我唱而輙酬未知陶彭澤頗有此樂不問㸃爾何
如不與聖同憂問翁何所笑不為由與求
(陶淵明游斜川詩開歲倐五十吾生行歸休楚辭卜居/泛泛若水中之鳬隨波上下偷以全吾軀南史袁粲傳)
(道遇一士大夫便呼與飲明日此人謂被知/顧到門求進粲曰昨飲酒無偶聊相要耳)
　　　郭主簿
　　清明日聞過誦書聲節閑美感念少時悵焉追懐
　　先君宮師之遺意且念淮徳二幼孫無以自遣廼
　　和淵明二篇隨意所寓無復倫次也
今日復何日高槐布初隂良辰非虚名清和盈我襟孺
子巻書坐誦詩如鼓琴郤去四十年玉顔如汝今閉户
未嘗出出為鄰里欽家世事酌古百史手自斟當年二
老人喜我作此音淮徳入我夢角羈未勝簪孺子笑問
我君何念之深
(禮記翦髪為鬌男角女羈/注云夾囟曰角午逹曰羈)
雀鷇含淳音竹萌抱靖(一作/静)節(公自注此兩句先君/少時詩失其全篇)誦
我先君詩肝肺為澄澈猶如鳴鶴和未作獲麟絶願因
騎鯨李追此御風列丈夫貴出世功名豈人傑家書三
萬巻獨取服食訣地行即空飛何必挾日月
(楞嚴經衆生堅固服餌而不休息食道圓成名地行仙/堅固草木而不休息藥道圓成名飛行仙互見前莊子)
(山木篇昭昭乎/如掲日月而行)
　　　示周掾祖謝
　　游城東學舍作
聞有古學舍竊懐淵明欣攝衣造兩塾窺户無一人邦
風方杞夷廟貎猶殷因先生饌巳缺弟子散莫臻忍饑
坐談道嗟我亦晚聞永言百世祀未補平生勤今此復
何國豈與陳蔡鄰永媿虞仲翔絃歌滄海濵
(三國吳虞翻傳字仲翔徙交州雖處/罪放而講學不倦門徒常數百人)
　　　贈羊長史
　　得鄭㑹嘉靖老書欲於海舶載書千餘巻見借因
　　讀淵明贈羊長史詩云愚生三季後慨然念黄虞
　　得知千載事上賴古人書次其韻以謝鄭君
我非皇甫謐門人如摯虞不持兩鴟酒肯借一車書欲
令海外士觀經似鴻都結髮事文史俯仰六十餘老馬
不耐放長鳴思服輿故知根塵在未免病藥俱念君千
里足歴塊猶踟蹰好學真伯業比肩可相如此書乆巳
熟救我今荒蕪顧慙桑榆廹乆厭詩酒娛奏賦病未能
草元老更疎猶當距楊墨稍欲懲荆舒
(晉皇甫謐傳自表就武帝借書帝送一車與之門人摯/虞等皆為晉名臣兩鴟古語借書一瓻還書一瓻韻注)
(瓻通作鴟盛酒器即鴟夷也後漢靈帝紀光和元年始/置鴻都門學士蔡邕書石經英雄記袁遺字伯業巳見)
(本巻飲酒詩注詩魯頌荆舒是懲按王/安石初封荆國公後封舒王詩意指此)
　　　乞食
莊周昔貸粟猶欲舂脱之魯公亦乞米炊煮尚不辭淵
明端乞食亦不避嗟來嗚呼天下士死生寄一杯斗水
何所直逺汲苦姜詩幸有餘薪米養此老不才至味乆
不壞可為子孫貽
(禮記齊大饑黔敖為食於路以待餓者有餓者來黔敖/左奉食右執飲曰嗟來食揚其目而視之曰予惟不食)
(嗟來之食以/至於斯也)
　　　胡西曹示顧賊曹
長春如稚女飄颻倚輕颸卯酒暈玉頰紅綃巻生衣低
顔香自歛含睇意頗微寧當娣(一作/配)黄菊未肯姒(一作/似)
戎葵誰言此弱質閲世觀盛衰頩然疑薄怒沃盥未可
揮瘴雨吹蠻風凋零豈容遲老人不觧飲短句餘清悲
(爾雅長婦謂稚婦為娣娣婦謂長婦為姒宋玉神女賦/頩薄怒以自持兮曾不可乎犯干左傳僖二十三年晉)
(公子重耳之秦秦伯納女/五人奉匜沃盥既而揮之)
　　　移居
　　去歲三月自水東嘉祐寺遷合江樓迨今一年多
　　病鮮歡頗懐水東之樂得歸善縣後隙地數畆父
　　老云此古白鶴觀也意欣然欲居之廼和此詩
昔我初來時水東有幽宅晨興(一作/與)烏鵲朝暮與牛羊
夕誰令遷近市日有造請役歌呼雜閭巷鼓角鳴枕席
出門無所詣樂事非宿昔病瘦獨彌年京薪與誰析
(左傳昭三年齊景公欲更晏子之宅曰子之宅近市湫/隘囂塵不可以居請更諸爽塏者漢張湯傳造請諸公)
(不避/寒暑)
洄潭轉碕岸我作江郊詩今為一㕓氓此地乃得之葺
為無邪齋思我無所思古觀廢巳乆白鶴歸何時我豈
丁令威千歲復還兹江山朝福地古人不吾欺
　　　時運
　　丁丑二月十四日白鶴峰新居成自嘉祐寺遷入
　　詠淵明時運詩云斯晨斯夕言息其廬似為余發
　　也廼次其韻長子邁與余别三年矣挈攜諸孫萬
　　里逺至老朽憂患之餘不能無欣然
我卜我居居非一朝龜不吾欺食此江郊廢井巳塞喬
木干霄昔人伊何誰其裔苗
下有澄(一作/碧)潭可飲可濯江山千里供我遐矚木固無
踁瓦豈有足陶匠自至歗歌相樂
我視此邦如洙如沂邦人勸我老矣安歸自我幽獨倚
門或揮豈無親友雲散莫追
(顧野王玉篇洙水出泰山沂水出瑯琊縣楊子倚門墻/則麾之再見王仲宣贈蔡子篤詩風流雲散一别如雨)
旦朝丁丁誰款我廬子孫逺至笑語紛如翦䰂(一作/髮)垂
髫覆此瓠壺三年一夢廼復見余
(詩小雅伐木丁丁鳥鳴嚶嚶呂氏春秋款門而謁/款扣也漢張蒼傳肥白如瓠陳遵傳腹如瓠壺)
　　　始經曲阿
虞人非其招欲徃畏簡書穆生責醴酒先見我不如江
左古弱國强臣擅天衢淵明墮詩酒遂與功名疎我生
值良時朱金義當紆天命適如此幸收廢棄餘獨有愧
此翁大名難乆居不思犧牛龜兼取熊掌魚北郊有大
賚南冠觧囚拘眷言羅浮下白鶴返故廬
(楊子使我紆朱懐金其樂未可量也莊子列禦㓂子見/夫犧牛乎衣以文繡食以芻菽及其牽而入於太廟雖)
(欲為孤犢其可得乎外物篇神龜能見夢於元君而不/避余且之網知能七十二鑽而無遺筴不能避刳腸之)
(患/)
　
　
　
　
　
　
　
　
　
　
　
　
　施註蘇詩巻四十一
欽定四庫全書
　施註蘓詩巻四十二
　　　　　　　　　　　　宋　蘇　軾　撰
　　　　　　　　　　　　　　施元之　原註
　　　　　　　　　　　　武進邵長蘅　刪補
　　追和陶淵明詩六十首
　　　讀山海經
　　淵明讀山海經十三首其七皆仙語余讀抱朴
　　子有所感用韻賦之(晉葛洪字稚川止羅浮山/鍊丹自號抱朴子因以名)
　　　　(書/)
今日天始霜衆木斂以疎幽人掩關(一作/忩)卧明景翻
空廬開心無良友寓眼得奇書建徳有遺民道逺我
無車無糧食自足豈謂穀與䔫媿此稚川翁千載與
我俱畫我與淵明可作三士圗學道雖恨晚賦詩豈
不如
(莊子山木篇南越有邑焉名為建德之國其民愚而朴/少私而寡欲云云君曰彼其道逺而險又有江山我無)
(舟車奈何市南子曰君無形倨無留居以為君車君曰/彼其道幽逺而無人吾誰與為隣吾無糧我無食安得)
(而至焉市南子曰少君之費/寡君之欲雖無糧而乃足)
稚川雖獨善愛物均孔顔欲使蟪蛄流知有龜鶴年辛
勤破封蟄苦語劇移山博哉無窮利千載食此言
(抱朴子論仙篇或問曰古人推龜鶴於别類以死生為/朝暮而吾子乃欲延蟪蛄之命令有歴紀之夀吾子不)
(亦謬乎荘子蟪蛄不知春秋此小年也郭/景純游仙詩借問蜉蝣輩寧知龜鶴年)
淵明雖中夀雅志仍丹邱逺矣無懐民超然邈無儔竒
文出纊息豈復生死流我欲作九原異世為三游
(莊子上夀百嵗中夀八十下夀六十楚辭逺遊仍羽人/於丹邱兮㽞不死之舊鄉陶淵明五柳先生傳酣歌賦)
(詩以樂其志無懐氏之民歟葛天氏之民歟又臨終/自為祭文及與儼等疏具集中禮記屬纊以俟氣絶)
子政信竒逸妙算窮隂陽淮南枕中訣養練嵗月長豈
伊臭濁中争此頃刻光安知青藜火丈人非中黄
(漢劉向傳字子政淮南枕中鴻寳苑秘書言神仙使鬼/物為黄金之術向幼而讀誦以為竒互見十二巻贈王)
(仲素詩注王子年拾遺記劉向正月十五夜校書天禄/閤有老人著黄衣植青藜杖見向暗中誦書老人吹杖)
(端烟然因以照坐與向說開闢以前事授以五行洪範/之文抱朴子仙藥篇中黄子有服食節度極言篇黄帝)
(適東岱而/奉中黄)
亂離棄弱女破冢割恩憐寧知効龜息三嵗號窮山長
生定可學當信仲弓言支牀竟不死抱一無窮年
(抱朴子故太邱長陳仲弓篤論士也撰異聞記云其郡/人張廣定者遭亂當避有一女年四嵗不能歩渉又不)
(可擔負計棄之固當餓死不欲令其骸骨之露村側有/大古冢先有穿穴乃以器盛縋之下此女於冢中以數)
(月許乾飯及水漿與之而捨去後三年廣定乃得還鄉/欲收所棄女骨其女故坐冢中見其父母猶識之父母)
(甚喜初猶恐其鬼也入就之乃知其不死問從何得食/女言糧初盡時見冡角有一物伸頸吞氣試効之輒不)
(復飢日月為之以至於今廣定/索女所言物乃是一大龜耳)
二山在咫尺靈藥非草木元芝生太元黄精出長谷仙
都浩如海豈不供一浴何當從山火束緼分寸燭
(枹朴子微㫖論或曰竊聞求生之道當知二山不審此/山為何所在曰有之夫太元之山難知易求不天不地)
(不沈不浮元芝萬株絳樹時生此一山也長谷之山杳/杳巍巍元雲飄飄玉液霏霏有道之士登之不衰採服)
(黄精以致天飛此二山也皆古賢之/所秘子精思之漢蒯通傳束緼請火)
蜀士李八百穴居呉山隂黙坐但形語從者紛如林其
後有李寛鷄鵠非同音口耳固多偽識真要在心
(抱朴子吳大帝時蜀中有李阿者穴居不食世傳見之/號為八百嵗翁人往問事阿無所言但瞻顔色後一旦)
(忽去不知所在後有一人姓李名寛到吳而蜀語能咒/水治病頗愈於是逺近翕然謂寛為李阿因共呼為李)
(八百而實非也了無治身之要後有見寛者與凡人無/異及吴大疫寛亦得温病死於廬中而事寛者猶謂之)
(化形屍觧之/仙非真死也)
黄花冒甘谷靈根固深長葛井窖丹砂紅泉湧尋常二
女戲口鼻(一作/耳)松膏以為糧聞此不能寐起坐夜未央
(抱朴子南陽酈縣山中有甘谷水所以甘者谷上下左/右皆生甘菊菊花堕其中故水味為變谷中居民飲甘)
(谷水者無不老夀此菊力也又臨沅縣有民世年百嵗/或八九十是宅井水殊赤試掘之左右得古埋丹砂數)
(十斛砂汁因泉入井故飲而得夀已見前注又上黨有/趙瞿者病癩歴年垂死有仙人以囊藥賜之曰此是松)
(脂耳汝錬服之可以長生不死瞿服之年百七十嵗夜/見面上有采女二長二三寸游戲口鼻之間如是且一)
(年此女長如大人在側又嘗聞琴瑟之音欣然獨笑在/人間二百許年色如少童乃入抱犢山去必地仙也)
談道鄙俗儒逺自太史走仲尼實不死於聖亦何負紫
文出吳宫丹雀本無有遼哉廣桑君獨顯三季後
(荀子儒効篇􁀙然若終身之虜而不能有他志是俗儒/者也抱朴子辨問篇俗儒云聖人所不能則餘人皆不)
(能未聞周孔能為斯事也或曰周孔皆能為此但不為/爾吾答之曰必若所云者吾亦可以言周孔皆以昇仙)
(但以此法不可以訓世恐人皆知不死之可得故周孔/密自為之而秘不告人吳王伐石以治宫室而於合石)
(之中得紫文金簡之書不能讀使使者持以問仲尼而/欺仲尼曰吳王閒居有赤雀銜書以置殿上不知其義)
(故逺諮呈仲尼視之曰此乃靈寶之方長生之法禹之/所服隐在水邦年齊天地朝於紫庭者也禹将仙化封)
(之名山石函之中今乃赤雀銜之殆天授也以此論之/是夏禹不死也而仲尼又知之安知仲尼不皆密修其)
(道/乎)
金丹不可成安期𣺌雲海誰謂黄門妻至道廼近在屍
觧竟不傳化去空餘悔丹成亦安用御氣本無待
(真誥葛洪内篇漢期門郎程偉妻能通神變化煎水銀/成銀偉從受方妻謂偉骨相不應得之逼之不已妻乃)
(屍觧去抱朴子云黄門郎荘子逍遥遊乗天地之/正而御六氣之辨以遊無窮者彼且惡乎待哉)
鄭君故多方元翁所親指竒文二百篇了未出生死素
書在黄石豈敢辭跪履萬法等成壊金丹差可恃
(晉葛洪傳從祖𤣥學道得仙以其鍊丹秘術授鄭隐洪/就隐學悉得其法抱朴子余晚充鄭君門人請見方書)
(先以道家訓戒書近百巻稍稍示余余頗以其疑事咨/問之鄭君言君才可教也今當以佳書相示久之漸得)
(見短書縑素所寫者積年之中合集所見二百許巻跪/履張良事已見仙傳拾遺張良葬於龍首原赤眉之亂)
(人發其墓但見黄石枕化而飛去得素書一篇云抱朴/子鄭君語余曰雜道書巻有佳事但當校其精粗擇所)
(施行若金丹一成/此輩一切不用也)
古强本妄庸蔡誕亦夸士曼都斥仙人謁帝輕舉止學
道未有得自欺誰不爾稚川亦隘人疏録此庸子
(抱朴子昔有古强者食草木之方年八十許尚聪明時/人便謂之仙人而强曽略渉書記頗識古事自言已四)
(千嵗敢為虗言言之不怍此皆有名無實使世間不信/天下有神仙皆坐此軰以偽亂真也五原有蔡誕者好)
(道而不得佳師廢棄家業走之深山中三年飢凍辛苦/久而不堪還家黒瘦骨立不復似人其家問之因欺家)
(云吾未能昇天但為地仙也為老君牧龍因與諸仙博/戲忽失此龍以罪見謫送付崑崙山下芸鋤芝草法當)
(十年乃得原㑹偓佺子王喬諸仙來按行為吾作力且/得放歸於是遂老死矣河東蒲坂有項曼都者入山學)
(仙十年而歸家云曽到天上仙人以流霞一杯飲我輒/不飢渴忽然思家到天帝前謁拜失儀見斥河東因號)
(曼都為斥仙人世多此輩/種類非一不可不詳也)
東坡信畸人渉世真散材仇池有歸路羅浮豈徒來踐
虵及茹蠱心空了無猜攜手葛與陶歸哉復歸哉
(荘子畸於人而侔於天仇池注再見又先生常夢至仇/池詳載桃花源詩引見本巻後韓退之憶昨行踐虵茹)
(蠱不擇化忽有飛詔從天來伾文/未揃崖州熾雖得赦宥恒愁猜)
　　　還舊居
　　夢歸白鶴山居作
痿人常念起夫我豈忘歸不敢夢故山恐興墳墓悲生
世本暫寓此身念念非鵝城亦何有偶拾鶴毳遺窮魚
守故沼聚沫猶相依大兒當門户時節供丁推夢與鄰
翁言憫然憐我衰往來付造物未用相招麾
(漢韓王信傳僕之思歸如痿人不忘起盲者不忘視荘/子魚相煦以溼相濡以沫杜子美詩大兒久在外門户)
(無人持宋敏求春明退朝録吳正肅育言律令有丁推/推字不通少壯之意當是丁稚唐以高宗諱避之損其)
(㸃畫爾史記汲黯傳嚴助曰使黯任職居官無以踰人/然至其輔少主守城深堅招之不來麾之不去雖自謂)
(賁育亦不/能奪之矣)
　　　止酒
　　丁丑嵗余謫海南子由亦貶雷州五月十一日相
　　遇於藤同行至雷六月十一日相别渡海余時病
　　痔呻吟子由亦終夕不寐因誦淵明詩勸余止酒
　　乃和元韻因以贈别庶幾真止矣
時來與物逝路窮非我止與子各意行同落百蠻裏蕭
然兩别駕各攜一稚子子室有孟光我室惟法喜相逄
山谷間一月同卧起茫茫海南北麤亦足生理勸我師
淵明力薄且為巳微疴坐杯酌止酒則瘳矣望道雖未
濟隐約見津涘從今東坡室不立杜康祀
(唐王績傳所居東南有/磐石立杜康祠祭之)
　　　西田穫早稻
蓬頭三獠奴誰謂愿且端晨興灑掃罷飽食不自安願
治此圃畦少資主遊觀晝功不自覺夜氣乃潛還早韭
欲争春晚菘先破寒人間無正味美好出艱難蚤知農
圃樂豈有非意干尚恨不持鋤未免騂我顔此心茍未
降何適不間關休去復歇去菜食何所歎
(北史蠻獠傳南方曰蠻其流曰蜑曰獠南史周顒清貧/寡欲終日長蔬食文惠太子問菜食何味最勝曰春初)
(早韭秋末晚菘傳燈録石霜和/尚有僧入室石霜云休去歇去)
　　　下潠田舍穫
聚糞西垣下鑿泉東垣隈勞辱何時休宴安不可懐天
公豈相喜雨霽與意諧黄松養土膏老楮生樹鷄未忍
便烹煑繞觀日百廻跨海得逺信冰槃鳴玉哀茵蔯㸃
膾縷照坐如花開一與蜑叟醉蒼顔兩摧頽齒根日浮
動自與粱肉乖食菜豈不足呼兒折鷄栖
(左傳閔公元年管敬仲言於齊侯曰宴安酖毒不可懐/也杜子美詩一日須來一百廻韓退之李花詩氷盤夏)
(薦碧實脆杜子美乞瓷盌詩大邑燒瓷輕且堅扣/如哀玉錦城傳又詩楝樹寒雲色茵陳春藕香)
　　　使都經錢谿
　　游城南謝氏廢園作
喬木巻蒼藤浩浩崩雲積謝家堂前燕對語非宿昔仰
看桄榔樹元鶴舞長翮新年結荔子主人黄壤隔谿隂
宜館我稍省薪水役相如賣車騎五畝亦可易但恐鵩
鳥來此生還蕩析誰能插籬槿䕶此殘竹柏
　　　赴假金陵夜行
　　郊行歩月作
缺月不蚤出長林踏青㝠犬吠主人怒媿此閭里情怪
我夜不歸茜袂窺柴荆雲間與地上待我兩友生驚鵲
再三起樹端已微明白露淨原野始覺邱陵平暗蛩方
夜績孤螢亦宵征歸來閉户坐寸田且黙耕莫赴花月
期免為詩酒縈詩人如布榖聒聒常自鳴
　　　擬古九首
有客叩我門繫馬門前柳庭空鳥鵲散門閉客立久主
人枕書卧夢我平生友忽聞剥啄聲驚散一杯酒倒裳
起謝客夢覺兩愧負坐談雜今古不答顔愈厚問我何
處來我來無何有
酒盡君可起我歌已三終由來竹林人不數濤與戎有
酒從孟公慎勿從揚䧺﨑嶇頌沙麓塵埃汗西風昔我
未嘗逹今者亦安窮窮逹不到處我在阿堵中
(説苑孔子遭難陳蔡之境歌兩柱之間子路援干而舞/三終而出南史顔延之五君詠山濤王戎以貴顯被黜)
(再見漢陳遵字孟公屢見漢元后傳后薨王莾詔揚䧺/作誄曰大隂之精沙麓之靈作合于漢配元生成晉顧)
(愷之傳傳神寫照/正在阿堵中再見)
客去室幽幽服鳥來坐隅引吭伸兩翮太息意不舒吾
生如寄耳何者為我廬去此復何之少安與汝居夜中
聞長嘯月露荒榛蕪無問亦無答吉凶兩何如
少年好逺遊蕩志隘八荒九夷為藩籬四海環我堂盧
生與若士何足期𣺌茫稍喜海南州自古無戰場竒峰
望黎母何異崧與邙飛泉寫萬仞舞鶴雙低昻分㳅(古/文)
(流/字)未入海膏澤彌此方芋魁儻可飽無肉亦奚傷
(楚辭逺遊悲時俗之迫隘兮願輕舉以逺遊神仙傳若/士謂盧敖曰吾方與汗漫期於九垓之外屢見九域志)
(儋州有黎/母山水)
馮洗古烈婦翁媪國於兹䇿勲梁武後開府隋文時三
世更險易一心無磷緇錦繖平積亂犀渠破餘疑廟貎
空復存碑板漫無辭我欲作銘誌慰此父老思遺民不
可問僂句莫余欺犦牲菌雞卜我當一訪之銅鼓壺盧
笙歌此迎送詩
(北史列女傳譙國夫人洗氏世為南越首領在父母家/撫循部衆能壓服諸越海南儋耳歸附者千餘洞梁大)
(同中高凉太守馮寳聘以為妻高州刺史李遷仕反夫/人撃之大捷及寳卒嶺表大亂夫人懐集百越數州晏)
(然陳永定二年廣州刺史歐陽紇反夫人發兵拒境詔/使持節冊夫人為高源郡太夫人儀如刺史陳亡隋文)
(帝遣陳主遺書諭之歸化夫人得信驗盡日慟哭親披/甲乗介馬張錦繖領彀騎衞詔使廵撫諸州封譙國夫)
(人每嵗時大㑹陳所賜物於庭以示子孫曰我事三代/主惟用一好心今賜物具存此忠孝之報國語奉文犀)
(之渠注云甲也僂句龜也事出左傳巳見史記封禪書/令越巫立越祝祠而以雞卜畨禺雜編嶺表之人凡小)
(事必卜其名雞卜䑕卜米卜蓍卜牛骨卜雞卵卜田螺/卜篾竹卜嶺表錄異銅鼔蠻夷之樂形如腰鼔一頭有)
(面頭面圎二尺許用銅鑄其身遍有䖝魚草木之狀撃/之響亮不下鳴鼉胡盧笙交阯人多取無柄之瓠剖而)
(為笙上安十三簧吹之/音律清響雅合律吕)
沈香作庭燎甲煎紛相和豈若注微火縈煙嫋清歌貪
人無飢飽胡椒亦求多朱劉兩狂子(公自注朱初平劉/誼欲冠帶黎人以)
(取水/沈)隕墜如風花本欲竭澤漁奈此明年何
(説苑庭燎大燭也詩有庭燎篇禮記庭燎之百自齊桓/公始也南史范曄傳撰和香方以比類朝士其序曰沈)
(實易和以自比也甲煎淺俗比徐湛之也胡椒暗使元/載事已見史記孔子世家竭澤涸漁則蛟龍不合隂陽)
(呂氏春秋晉文公與楚人戰城濮雍季/曰竭澤而漁豈不獲得而明年無矣)
雞窠養鶴髮及與唐人游來孫亦垂白頗識李崖州再
逢盧與丁閱世真東流斯人今在亡未遽掩一邱我師
吳季子守節到晚周一見春秋末𣺌焉不可求
(錢希白洞㣲志太平興國中李守忠奉使南方過海至/瓊州界逄一翁自稱楊遐舉年八十一邀守忠詣其家)
(見其父叔皆年一百二十餘又見其祖曰宋卿年一百/九十五語次見梁上雞窠中有小兒出頭下視宋卿曰)
(此九代祖也不語不食不知其年朔望取下子孫列拜/而已爾雅曽孫之子為元孫元孫之子為來孫崖州謂)
(唐相李徳裕也徳裕大中二年貶崖州司户參軍洞微/志云李守忠見宋卿訪及往時韋執誼李徳裕二相經)
(由宋卿曰李太尉到朱崖雖不多時尚時時令人北去/買藥其時某以小吏亦三獻厨料於太尉觀太尉方正)
(端重實為名相雖遷降南荒茅茨之下了無介懐盧丁/謂盧多遜丁謂也盧丁皆貶崖州司户參軍漢楊惲傳)
(古與今如一邱之貉蘅按公詩反用其語似謂李與盧/丁賢姦之不同也盧丁乃其本朝故語意特深渾左傳)
(襄三十一年吳屈狐庸言於趙文/子曰季子守節者也雖有國不立)
城南有荒池瑣細誰復採幽姿小芙渠香色獨未改欲
為中州信浩蕩絶雲海遙知玉井蓮落蘂不相待攀躋
及少壯已矣(一作/失)那容悔
黎山有幽子形槁神獨完負薪入城市笑我儒衣冠生
不聞詩書豈知有孔顔翛然獨往來榮辱未易關日暮
鳥獸散家在孤雲端問答了不通歎息指屢彈似言君
貴人草莽栖龍鸞遺我古貝布海風今嵗寒
(荘子大宗師翛然而往翛然而來舊唐書南蠻傳婆利/國有古貝草緝花以作布麤者名白㲲畨禹雜編嶺南)
(邕容皆有古貝樹語訛為劫貝其花/蘂似茸絲以線碢子績之織為布)
　　　戴主簿
海南無冬夏安知嵗将窮時時小摇落榮悴俯仰中上
天信包荒佳植無由豐鉏耰待肅殺有擇非霜風手栽
蘭與菊侑我清宴終擷芳眼已明飲酒腹尚冲草去土
自隤井深墻愈隆勿笑一畝園蟻垤齊衡嵩
(嶺表録異廣南節氣四季温燉當盛暑北風而雨便似/窮秋或嚴冬南風而晴郤如初夏時之寒暑繫在隂晴)
(彼人謂/之温天)
　　　怨詩示龎鄧
當歡有餘樂在戚亦頽然淵明得此理安處故有年嗟
我與先生所賦良竒偏人間少宜適惟有歸耘田我昔
堕軒冕毫釐真市㕓困來卧重裀憂媿自不眠如今破
茅屋一夕或三遷風雨睡不知黄葉滿枕前寧當出怨
句慘慘如孤煙但恨不蚤悟猶推淵明賢
(劉子厚乞巧文胡為賦授有此竒偏劉/楨贈徐幹詩起坐失次第一日三四遷)
　　　劉柴桑
紅藷與紫芋逺挿墻四周且放幽蘭春莫争霜菊秋窮
冬出甕盎磊落勝農疇淇上白玉延(公自注淇上出/山藥一名玉延)能
復過此不一飽忘故山不思馬少游
　　　與殷晉安别
　　送昌化軍使張中(張中事見三十/八巻新居詩注)
孤生知永棄末路嗟長勤久安儋耳陋日與雕題親海
國此竒士官居我東鄰卯酒無虗日夜棊有逹晨小甕
多自釀一瓢時見分仍将對牀夢伴我五更春暫聚水
上萍忽散風中雲恐無再見日笑談來生因空吟清詩
送不救歸装貧
(禮記王制雕題交阯有不火食者矣白樂天答元微之/詩與君相遇知何處兩葉浮萍大海中劉禹錫寄僚友)
(詩故人雲雨散/滿目山川多)
　　　田舍始春懐古
　　儋人黎子雲兄弟居城東南躬農圃之勞偶與軍
　　使張中同訪之居臨大池水木幽茂坐客欲為醵
　　錢作屋余亦欣然同之名其屋曰載酒堂用淵明
　　懐古田舍韻作二首
退居有成言垂老竟未踐何曽淵明歸屢作敬通免休
閒等一味妄想生愧靦(公自注淵明本用緬/字今聊取其同音)聊将自知
明稍積在家善城東兩黎子室邇人自逺呼我釣其池
人魚兩忘返使君亦命駕恨子林塘淺
(後漢馮衍字敬通為曲陽令論功當封以䜛毁故賞不/行帝将召見王䕶等排閒由此得罪顯宗即位又多短)
(衍以文過其實遂廢於家詩小雅有靦靣目注靦面慙/也詩國風其室則邇其人甚逺白樂天渭上釣詩况我)
(垂釣意人/魚又兼忘)
茅茨破不補嗟子廼爾貧菜肥人愈瘦竈閒井亦勤我
欲致薄少觧衣勸坐人臨池作虗堂雨急瓦聲新客來
有美載果熟多幽欣丹荔破玉膚黄柑溢芳津借我三
畝地結茅為子鄰鴂舌儻可學化為黎母民
(韓退之寄盧仝詩時致薄少助祭祀按廣輿記載黎子/雲兄弟貧而好學所居多林木水竹東坡嘗造訪遇雨)
(從農家借笠著屐小兒随行調笑云云今/世傳東坡冒雨圗即此事也故附著之)
　　　停雲
　　自立冬以來風雨無虚日海道斷絶不得子由書
　　廼和淵明停雲詩以寄
停雲在東黯其将雨嗟我懐人道修且阻眷此區區俛
仰再撫良辰過鳥逝不我佇
(荘子其疾俯仰之/間再撫四海之外)
颶作海渾天水溟濛雲屯九河雪立三江我不出門寤
寐北牕念彼海康神馳往從
(南越志颶風具四方之風也嘗以五六月興杜子美/朝獻太清宫賦九天之雲下垂四海之水皆立再見)
凜然清癯落其驕榮餽奠化之廓兮忘情萬里遲子晨
興宵征逺虎在側以寧先生
(遲逺子由二子/也逺小字虎兒)
對奕未終摧然斧柯再遊蘭亭黙數永和夢幻去來誰
少誰多彈指太息浮雲幾何
(述異記信安山冇石室王質入其室見童子對棊質觀/之局未終視所執斧柯已朽爛矣晉王羲之蘭亭叙曰)
(永和九年暮春之初/㑹于蘭亭修禊事也)
　　　勸農
　　海南多荒田俗以貿香為業所産秔稌不足於食
　　廼以藷芋雜米作粥糜以取飽予既哀之乃和淵
　　明勸農詩以告其有知者
咨爾漢黎均是一民鄙夷不訓夫豈其真怨忿劫質尋
戈相因欺謾莫訴曲自我人
(後漢順帝紀益州盗賊劫質令長殺列/侯左傳昭公元年日尋干戈以相征討)
天禍爾土不麥不稷民無用物怪珍是植播厥薫木腐
餘是穡貪夫汚吏鷹摯狼食
(漢酷吏𫝊義縱以/鷹擊毛摯為治)
豈無良田膴膴平陸獸蹤交締鳥喙諧穆驚麏朝射猛
豨夜逐芋羮藷麋以飽耆宿
(毛詩周原膴/膴堇荼如飴)
聼我苦言其福永久利爾鉏耜好爾鄰偶斬艾蓬藋南
東其畝父兄搢梃以抶游手
(左傳昭十六年庸次比耦以艾殺此地斬之蓬蒿藜藋/而共處之詩小雅我疆我理南東其畆左傳襄十七年)
(子罕親執朴以抶其不勉者後漢章帝紀/元和三年勸農詔曰務盡地力勿令游手)
天不假易亦不汝匱春無遺勤秋有厚冀雲舉雨決婦
姑畢至我良孝愛袒跣何媿
(左傳桓十三年夫人鄧曼曰見莫敖而告諸天之不假/易也漢書溝洫志鄭國在前白渠起後舉臿為雲決渠)
(為/雨)
逸諺戲侮博奕頑鄙投之生黎俾勿冠履霜降稻實千
箱一軌大作爾社一醉醇美
(尚書無逸乃逸乃諺既誕否則侮厥父母生黎見三十/八巻用過韻冬至詩注毛詩乃求千斯倉乃求萬斯箱)
(黍稷稲粱/農夫之慶)
　　　雜詩十一首
斜日照孤隙始知空有塵微風動衆竅誰信我忘身一
笑問兒子與汝定何親從我來南海幽絶無四鄰耿耿
如缺月獨與長庚晨此道固應爾不當怨尤人
故山不可到飛夢隔五嶺真游有黄庭閉目寓兩景室
空無可照火滅膏自冷披衣起視夜海闊河漢永西牕
半明月散亂梧楸影良辰不可繫逝水無由騁我苖期
後枯持此一念静
(黄庭經注脾中央即黄庭/之宫又黄庭有内景外景)
真人有妙觀俗子多妄量區區勸粒食此豈知子房我
非徒跣相終老懐未央兔死縛淮隂狗功指平陽哀哉
亦可羞世路皆羊腸
(史記留侯學辟榖道引輕身吕后徳畱侯乃强食之漢/蕭何傳為相國後下廷尉數日赦出何徒跣入謝又上)
(曰諸君徒能得獸耳功狗也至如蕭何發縱指示功人/也列侯畢已受封奏位次皆曰平陽侯曹參宜第一上)
(善鄂千秋言乃令何第一漢韓信傳高祖令武士縛信/載後車信曰果若人言狡兔死良狗烹械信至洛陽赦)
(以為淮隂侯酈道元水經注羊腸坂在/晉陽西北石磴縈委若羊腸故取名焉)
相如偶一官嗤鄙蜀父老不記犢鼻時滌器混傭保著
書曽幾何渴肺灰土燥琴臺有遺魄笑我歸不蚤作書
遺故人皎皎我懐抱餘生幸無媿可與君平道
(九域志成都府古跡有司馬相如琴臺漢書王吉貢禹/傳序蜀有嚴君平卜筮於成都市以為卜筮者賤業而)
(可以惠衆人有邪惡非正/之問則依蓍龜而言利害)
孟徳黠老狐姦言嗾鴻豫哀哉喪亂世梟鸞各騰翥逝
者知幾人文舉獨不去天方斵漢室豈計一郗慮昆蟲
正相齧廼比藺相如(去/聲)我知公所坐大名難久住細徳
方險微豈有容公處既往不可悔庶為來者懼
(後漢孔融傳字文舉曹操忌融正議慮鯁大業山陽郗/慮承望風㫖奏免融官因顯明讎怨操故書激厲融曰)
(亷藺小國之臣猶能相下國家東遷文舉盛歎鴻豫名/實相副鴻豫亦稱文舉竒逸博聞誠怪今者與始相違)
(操既積嫌忌郗慮復搆成其罪遂令路粹枉狀奏融下/獄棄市慮字鴻豫史記越世家范蠡曰大名之下難以)
(久居賈誼弔屈原賦見細徳/之險微兮遙増擊而去之)
博大古真人老耼關尹喜獨立萬物表長生乃餘事稚
川差可近儻有接物意我頃登羅浮物色恐相值徘徊
朱明洞沙水自清駛滿把菖蒲根歎息復棄置
(荘子天下篇關尹老耼古之博大真人哉/朱明洞詳三十五巻遊羅浮山公自注)
藍喬近得道常苦世褊廹西游王屋山不踐長安陌爾
來寧復見鳥道度太白昔與吳逺遊同蔵一瓢窄潮陽
隔雲海嵗晚儻見客伐薪供養火看作栖鳯宅
(英州鄭縂作藍喬傳喬字子升循州龍川人母陳氏禱/羅浮山而孕年十二已能為詩文求道書讀之辭母之)
(江淮抵京師七年而歸語母曰兒所以復返者念母故/也瓢中出丹一粒餽焉以黄金數斤遺母曰是真氣所)
(成潮州人吴子野遇之於京師方大暑同登汴橋買𤓰/喬曰塵埃汙吾𤓰當於水中噉爾自擲於河至夜不出)
(吴候其邸則已酣寝始知喬已得道遂與執㸑語人曰/吾羅浮仙人也由此升天矣一日躡風雲而上征宫中)
(歴歴聞笙簫聲猶長吟李太白詩云下窺夫子不/可及矯首相思空斷腸吴子野嘗謁東坡於惠州)
南榮晚聞道未肻化庚桑陶頑鑄强獷枉費塵與糠越
子古成之韓生教休糧參同得靈鑰九鐰啓伯陽鵝城
見諸孫貧苦我為傷空餘焦先室不傳元化方遺像似
李白一奠臨江觴
(神仙傳魏伯陽得神丹元奥之理微顯闡幽著參同契/三卷隠丹經金匱九籥有九轉丹法籥所以蔵書也後)
(漢華佗傳字元化精於方藥為曹操所殺臨死出一巻/書與獄吏曰此可以活人吏畏法不敢受佗索火燒之)
餘齡難把玩妙觧寄筆端常恐抱永歎不及邱明遷親
友復勸我放心餞華顛虚名非我有至味知誰餐思我
無所思安能觀諸縁已矣復何歎舊説易兩篇
申韓本自聖陋古不復稽巨君縱獨慾借經作巖崖遂
令青衿子珠璧人人懐鑿齒井蛙耳信謂天可彌大道
久分裂破碎日愈離我如終不言誰悟角與羈吾琴豈
得已昭氏有成虧
(史記申韓傳申不害荆人也申子之學本於黄老而主/刑名韓非韓之諸公子也喜刑名法術之學而其歸本)
(於黄老漢王莽傳字巨君奏起明堂辟雍靈臺為學者/築舍萬區益博士員徴天下通一藝教授十一人以上)
(及有逸禮古書毛詩周官爾雅通知其意者詣公車晉/習鑿齒傳釋道安與鑿齒初相見道安曰彌天釋道安)
(鑿齒曰四海習鑿齒再見漢夏侯勝傳章句小儒破碎/大道昭氏成虧出荘子齊物論已見三十八巻鉼笙詩)
我昔登朐山出日觀滄涼欲濟東海縣恨無石橋梁今
兹黎母國何異于公鄉蠔浦既黏山暑退亦飛霜所欣
非自誷不怨道里長
(九域志海州東海郡朐山縣滄涼字出列子已見三十/五巻浴日亭詩注番禺雜編蠔殻即牡礪有高四五尺)
(者水底見之如山岸呼為蠔山韓退之初南食詩/蠔相黏為山南史張融海賦積雪中春飛霜暑路)
　　　連雨獨飲
　　吾謫海南盡賣酒器以供衣食獨有一荷葉杯工
　　製美妙留以自娛廼和淵明連雨獨飲二首
平生我與我舉意輒自然豈止磁石鐵雖合猶有閒此
外一子由出處同偏僊晚景最可惜分飛海南天糾纆
不吾欺寧此憂患先顧引(一作/影)一杯酒誰謂無往還寄
語海北人今日為何年醉裏有獨覺夢中無雜言
(晉殷浩傳桓温嘗問浩君何如我浩曰我與我周旋久/寧作我漢賈誼服賦禍之與福何異糾纆應劭曰如糾)
(索相附㑹也臣瓉曰糾絞也纆索也/晉劉伶傳仍引酒御肉隗然復醉)
阿堵不觧醉誰歟此頹然誤入無功鄉掉臂嵇阮閒飲
中八仙人與我俱得僊淵明豈知道醉語忽談天偶見
此物真遂超天地先醉醒可還酒此覺無所還清風洗
徂暑連雨催豐年牀頭伯雅君此子可與言
(陶淵明獨飲詩故老贈予酒乃言飲得仙試酌百情逺/重觴忽忘天天際去此幾任真無所先無還借用楞嚴)
(經語再見魏文帝典論劉表子好酒為三爵大曰/伯雅受七升次曰仲雅受五升次曰季雅受三升)
　　　王撫軍座送客
　　再送張中
胸中有佳處海瘴不能腓三年無所媿十口今同歸汝
去莫相憐我生本無依相從大塊中幾合幾分違莫作
往來相而生愛見悲悠悠含山日炯炯畱清輝懸知冬
夜長不恨晨光遲夢中與汝别作詩記忘遺
(毛詩百卉具腓荘子大塊載我/以生維摩經不使人有往來想)
　　　答龎參軍
　　三送張中
留燈坐逹曉要與影晤言下帷對古人何暇復窺園使
君本學武少誦十三篇頗能口擊賊戈㦸亦森然才智
誰不如功名歎無縁獨來向我説憤懣當奚宣一見勝
百聞往鏖臯蘭山白衣挾三矢趁此征遼年
(詩國風彼美淑姬可與晤言漢董仲舒傳下帷講論盖/三年不窺園史記孫武傳以兵法見闔閭闔閭曰子之)
(十三篇吾盡觀之矣可以小試勒兵乎晉朱伺傳楊珉/曰朱将軍何以不言伺曰諸君以舌擊賊伺惟以力耳)
(唐高祖諸子傳虢王巨入對合㫖楊國忠謂巨曰比來/人多以口打賊君不爾乎漢趙充國𫝊百聞不如一見)
(兵難隃度願馳至金城圗上方畧漢霍去病傳合短兵/鏖臯蘭下唐薛仁貴傳天子征遼仁貴著白衣自標顯)
(所向披靡後與九姓衆戰發三矢輒殺/三人互見三十三卷次韻王晉卿詩注)
　　　桃花源(井引/)
　　世傳桃源事多過其實考淵明所記止言先世避
　　秦亂來此則漁人所見似是其子孫非秦人不死
　　者也又云殺雞作食豈有仙而殺者乎舊説南陽
　　有菊水水甘而芳居民三十餘家飲其水皆夀或
　　至百二三十嵗蜀青城山老人村有見五世孫者
　　道極險逺生不識鹽醯而溪中多枸杞根如龍虵
　　飲其水故夀近嵗道稍通漸能致五味而夀益衰
　　桃源盖此比也歟使武陵太守得而至焉則已化
　　為争奪之場久矣常意天壤間若此者甚衆不獨
　　桃源予在穎州夢至一官府人物與俗間無異而
　　山川清逺有足樂者顧視堂上榜曰仇池覺而念
　　之仇池武都氐故地楊難當所保予何為居之明
　　日以問客客有趙令畤徳麟者曰公何問此此乃
　　福地小有洞天之附庸也杜子美盖云萬古仇池
　　穴潜通小有天他日工部侍郎王欽臣仲至謂予
　　曰吾嘗奉使過仇池有九十九泉萬山環之可以
　　避世如桃源也
凡聖無異居清濁共此世心閒偶自見念起忽巳逝欲
知真一處要使六用廢桃源信不逺杖藜可小憇躬耘
任地力絶學抱天藝臂雞有時鳴尻駕無可税苓龜亦
晨吸杞狗或夜吠耘樵得甘芳齕齧謝炮製子驥雖形
隔淵明已心詣高山不難越淺水何足厲不如我仇池
高舉復幾嵗從來一生死近又算癡慧蒲澗安期境羅
浮稚川界夢往從之游神交發吾蔽桃花滿庭下流水
在户外卻笑逃秦人有畏非真契
(傳燈録溈山云凡聖同居龍虵混雜楞嚴經當知是根/非一非六汝須陀洹雖得六銷猶未忘一又塵既不縁)
(根無所偶反流全一六用不行荘子大宗師化予之左/臂以為雞予因以求時夜化予之尻以為輪以神為馬)
(予因而乗之豈更駕哉羅浮山靈異記麻姑壇有枸杞/樹時有赤大見於樹下或天晴朗時聞犬吠聲陶淵明)
(桃源記南陽劉子驥高尚士也聞之欣然規往遊焉嶺/表錄異菖蒲澗在廣州城之東北十五里澗中生菖蒲)
(多是一寸十二節山半有菖蒲觀跨水有玉舄閣即安/期生上昇之地互見三十五巻廣州蒲澗寺注羅浮山)
(記葛稚川入羅浮煉丹弟子從之/者五百餘人置觀四所今丹存焉)
　
　施註蘓詩巻四十二
欽定四庫全書
　施註蘇詩續補遺總目
　巻上　古體詩一百四十四首
　　送淡公二首　　　　　上韓持國
　　送别　　　　　　　　琴枕
　　黄州　　　　　　　　古風
　　遊杭州山
　　遊洞之日有亭吏乞詩既為留三絶句於洞之石
　　　壁眀日至峡州吏又至意若未足乃復以此授
　　　之　　　　　　　　和穆父新凉
　　無題　　　　　　　　古意
　　用定國韻贈二十姪震　聞潮陽吴子野出家
　　古離别送蘇伯固
　　次韻魯直書伯時畫王摩詰
　　雷州八首　　　　　　妒佳月
　　追和沈遼頃贈南華詩　雪林硯屏率魯直同賦
　　申王畫馬圖
　　奉和成伯大雨中㑹客觧嘲
　　和公濟飲湖上　　　　贈僧
　　周教授索枸杞因以詩贈録呈廣倅蕭大夫
　　次韻董夷仲茶磨　　　送公為遊淮南
　　謝蘇自之恵酒　　　　戯和正甫一字韻
　　池上二首
　　贈仲素寺丞致仕歸隠潛山
　　魯直以詩餽䨇井茶次韻為謝
　　揚州以土物寄少游　　贈曇秀
　　再過泗上二首　　　　贈李兕彦威秀才
　　次韻謝子髙讀淵眀傳　龎公
　　食雉　　　　　　　　䨇鳧觀
　　郭綸　　　　　　　　初發嘉州
　　犍為王氏書樓　　　　過宜賓見夷中亂山
　　夜泊牛口　　　　　　牛口見月
　　舟中聽大人彈琴
　　泊南牛口期任遵聖長官到晚不及見復来
　　江上看山　　　　　　留題仙都觀
　　屈原塔　　　　　　　新灘
　　新灘阻風　　　　　　昭君村
　　黄牛廟　　　　　　　蝦蟆培
　　留題峡州甘泉寺　　　寄題清溪寺
　　荆門恵泉
　　次韻答荆門張都官維見和恵泉詩
　　浰陽早發　　　　　　夜行觀星
　　漢水　　　　　　　　萬山
　　隆中　　　　　　　　竹葉酒
　　鯿魚　　　　　　　　望夫䑓
　　永安宫　　　　　　　八陣磧
　　諸葛鹽井　　　　　　頴大夫廟
　　許州西湖
　　江上值雪效歐陽體限不以鹽玉鶴鷺絮蝶飛舞
　　　之類為比仍不使皓白潔素等字
　　渚宫　　　　　　　　出峡
　　神女廟　　　　　　　巫山
　　觀大水望朝陽巖作　　滄洲亭懐古
　　柏家渡　　　　　　　清逺舟中寄耘老
　　書堂嶼　　　　　　　戯詠子舟兩竹兩鸜鵒
　　贈山谷子　　　　　　鰒魚行
　　次韻水官詩　　　　　弔徐徳占(并序/)
　　題李伯時淵眀東籬圗　李白謫仙詩
　　數日前夢一僧出二鏡求詩僧以鏡置日中其影
　　　甚異其一如芭蕉其一如蓮花夢中與作詩
　　飲酒四首　　　　　　大雪獨留尉氏
　　阮籍嘯䑓　　　　　　留别叔通元弼坦夫
　　和寄天選長官
　　昭陵六馬唐文皇戰馬也琢石象之立昭陵前客
　　　有持此石夲示予為賦之
　　顔闔　　　　　　　　贈狄崇班季子
　　題盧鴻學士堂圖　　　寄周安孺茶
　　余自城中還道中雲氣自山中来如羣馬奔突以
　　　手掇䦕籠收其中歸家雲盈籠開而放之作攓
　　　雲萹
　　游山呈通判承議寫寄參寥師
　　和郭功父韻送芝道人游隠静
　　次韻魯直戯贈　　　　寄傲軒
　　御史䑓榆槐竹柏四首　問淵眀
　　朱亥墓　　　　　　　嚴顔碑
　　峴山　　　　　　　　驪山
　　和子由除日見寄　　　夢雪
　　送呂行甫司門倅河陽　觀子玉郎中草聖
　　竹枝歌(并序/)　　　　　轆轤歌
　　辨道歌　　　　　　　陳守道
　　老人行　　　　　　　襄陽樂府三萹
　　　(野鷹来/襄陽樂)　　　　　　(上堵吟/)
　　仙都山鹿　　　　　　白鶴吟留鍾山覺海
　　次韻張甥棠羙述志
　　補和陶詩二首
　　　(和東方有一士/和劉柴桑)
　巻下　今體詩二百九十三首
　　過巴東縣不泊聞頗有莱公遺迹
　　白帝廟　　　　　　　戎州
　　和魯人孔周翰題詩二首
　　獲鬼章二十韻　　　　光禄菴二首
　　過木櫪觀　　　　　　觀開西湖次吴左丞韻
　　荆州十首　　　　　　渝州寄王道祖
　　過安樂山聞山上木葉有文如道士篆符云此山
　　　乃道陵所寓二首　　涪州得山胡
　　巫山廟上下數十里有烏鳶無數取食於行舟之
　　　上舟人以神之故亦不敢害
　　夷陵縣歐陽永叔至喜堂
　　入峡　　　　　　　　題贈田辨之琴姬
　　四十年前元夕與故人從遊得此句
　　南康望湖亭　　　　　半山亭
　　宋復古畫瀟湘晚景圗三首
　　海上道人傳以神守氣訣
　　次周燾韻　　　　　　過海得子由書
　　去嵗與子野游逍遥堂日欲沒因並西山叩羅浮
　　　道院至已二鼓矣遂宿於西堂今嵗索居儋耳
　　　子野復来相見作詩贈之
　　元祐五年十二月十二日同景文義伯聖途次元
　　　伯固仲䝉游七寳寺題竹上
　　泗州過倉中劉景文老兄戯贈一絶
　　戯題巫山縣用杜子羙韻
　　答鼂以道索書　　　　大老寺竹間閣子
　　欵塞来享　　　　　　觀䑓
　　吳江岸　　　　　　　嘲子由
　　無題　　　　　　　　扶風天和寺
　　聞洮西㨗報　　　　　三萼牡丹
　　已未十月十五日獄中恭聞太皇太后不豫有赦
　　　作詩　　　　　　　題李景元畫
　　謝人恵雲巾方舄二首　謝宋漢傑恵李承晏墨
　　被命南遷塗中寄定武同僚
　　李委吹笛(并引/)
　　書黄筌畫翎毛花蝶圗二首
　　次韻王定國得晉卿酒相留夜飲
　　偶於龍井辨才處得歙硯甚竒作小詩
　　秋晚客興　　　　　　陳伯比和囘字復次韻
　　廣陵後園題申公扇子　山光寺囘次芝上人韻
　　與道源遊西莊遇齊道人同徃草堂為齊書此
　　寒食夜　　　　　　　答子勉三首
　　送楊奉禮　　　　　　别東武流杯
　　走筆謝呂行甫恵子魚　贈䖍州慈雲寺鑒老
　　留别登州舉人　　　　過嶺寄子由二首
　　歇白塔鋪
　　西蜀楊耆二十年前見之甚貧今見之亦貧所異
　　　於昔者蒼顔華髪耳女無羙惡富者妍士無賢
　　　不肖貧者鄙使其逢時遇合豈減當世之士哉
　　　頃宿長安驛舎聞泣者甚怨問之乃昔富而今
　　　貧者乃作一詩今以贈楊君
　　贈人　　　　　　　　觀湖二首
　　寄髙令　　　　　　　寄子由
　　詩送交代仲達少卿　　次韻馬元賔
　　第五橋
　　次韻完夫再贈之什某已卜居毗陵與完夫有廬
　　　里之約云　　　　　和林子中待制
　　九日袁公濟有詩次其韻
　　和吴安持使者迎駕　　鹿鳴宴
　　次韻張甥棠美晝眠　　真興寺閣禱雨
　　恵州近城數小山類蜀道春與進士許毅野歩㑹
　　　意處飲之且醉作詩以記適参寥専使欲歸使
　　　持此以示西湖之上諸友庶使知余未嘗一日
　　　忘湖山也　　　　　送蜀僧去塵
　　曽元恕遊龍山吕穆仲不至
　　黄河
　　壬寅重九不預㑹獨遊普門寺僧閣有懐子由
　　小飲公瑾舟中
　　和子由次王鞏韻如囊之句可為一噱
　　儋耳　　　　　　　　答李端叔
　　立春日病中邀安國仍請率禹功同来僕雖不能
　　　飲當請成伯主㑹某當杖䇿倚几於其間觀諸
　　　公醉笑以撥滯悶也二首
　　和参寥見寄　　　　　東園
　　奉和陳賢良　　　　　秋興三首
　　夜直秘閣呈王敏甫　　次韻参寥寄少游
　　謝曺子方恵新茶　　　題潭州徐氏春暉亭
　　贈仲勉子文　　　　　講武䑓南有感
　　題寳雞縣斯飛閣
　　重遊終南子由以詩見寄次韻
　　次韻和子由欲得驪山沉泥硯
　　次韻子由彈琴　　　　再次前韻三首
　　和人囘文五首　　　　移合浦郭功甫見寄
　　送佛面杖與羅浮長老　復官北歸再次前韻
　　蜀僧眀操思歸龍邱子書壁
　　武昌酌菩薩泉送王子立
　　答海上翁　　　　　　占山亭二首
　　題懐素草帖　　　　　雨中明慶賞牡丹
　　贈僧思誼
　　子玉以詩見邀同刁丈遊金山
　　次韻致逺
　　次韻景文山堂聽筝三首
　　成伯家宴造坐無由輙欲效顰而酒已盡入夜不
　　　欲煩擾戯作小詩求數酌而巳
　　成伯席上贈所出妓川人楊姐
　　又答氊帳
　　往年宿𤓰歩夢中得小詩録示民師
　　送范徳孺　　　　　　陸蓮菴
　　僕年三十九在潤州道上遇除夜作此詩又二十
　　　年在恵州録之以付過
　　夀陽岸下　　　　　　戯答王都尉傳柑
　　萬州太守髙公宿約遊岑公洞而夜雨連明戯贈
　　　二小詩　　　　　　遊中峰盃泉
　　憩寂圗　　　　　　　送栁宜歸
　　寒具　　　　　　　　参寥恵楊梅
　　雨夜宿浄行院　　　　送恵州監押
　　過黎君郊居　　　　　贈王覯
　　太夫人以无咎生日置酒書壁一絶
　　余舊在錢塘伯固開西湖今方請越戯謂固可復
　　　来開鏡湖伯固有詩因次韻
　　邵伯梵行寺山茶　　　奉和成伯兼戯禹功
　　病後醉中　　　　　　夢中絶句
　　元翰少卿寵恵谷簾水一器龍團二枚仍以新詩
　　　為貺歎味不巳次韻奉和
　　藏春塢三首　　　　　謝都事恵米
　　别公擇　　　　　　　絶句
　　書寄韻
　　遊靈隠寺戯贈開軒李居士
　　常州太平寺薝蔔亭　　過文覺顯公房
　　恵州靈恵院壁間畫一仰面向天醉僧云是蜀僧
　　　隠蠻所作題詩於其下
　　遊太平寺浄土院觀牡丹中有淡黄一朶特竒為
　　　作小詩　　　　　　此君軒
　　觀子羙病中作嗟嘆不足因次韻
　　謁敦詩先生因留一絶
　　余将赴文登過廣陵而擇老移住石塔相送竹西
　　　亭下留詩為别　　　絶句三首
　　呈定國　　　　　　　絶句二首
　　破琴詩後　　　　　　送栁子玉至靈山
　　次韻章子厚飛英留題　贈江州景徳長老
　　雜詩二首
　　元祐癸酉八月二十七日於建隆章浄館書贈王
　　　覯　　　　　　　　聞㨗
　　睡起　　　　　　　　秋思寄子由
　　碣石菴戯贈湛菴主　　散郎亭
　　侯灘　　　　　　　　春夜
　　火星巖　　　　　　　讀開元天寳遺事三首
　　過泗上喜見張嘉父二首
　　謝恵貓児頭笋　　　　題淨因堂
　　同景文詠蓮塘　　　　睡起
　　子羙召公擇飲偶以病不及往公擇有詩次韻
　　和参寥　　　　　　　醉題信老方丈
　　常州太平寺觀牡丹　　竹枝詞
　　寄歐叔弼　　　　　　題浄因院
　　絶句　　　　　　　　和黄龍清老三首
　　過土山寨　　　　　　書辨才白雲堂壁
　　琴詩
　　韓康公坐上侍児求書扇
　　驪山絶句三首　　　　靈上訪道人不遇
　　常山贈劉鎡　　　　　游三游洞
　　十一月三日與㡬先自竹西来訪慶老不見獨與
　　　君卿供奉蟾知客東閣道話乆之恵州追録
　　醉睡者　　　　　　　集歸去来詩十首
　　余歸自道塲何山遇大風因憩耘老溪亭命官奴
　　　秉燭捧硯寫風竹一枝題詩云
　　題雲龍草堂石磬
　　和子由岐下詩(并引/)
　　　(北亭/䨇池)　　(横池/荷華)　　(短橋/魚)　　(軒牕/牡丹)　　(曲欄/桃花)
　　　(李榴/石)　　(杏/樗)　　　(梨/槐)　　　(棗/松)　　　(櫻桃/檜)
　　　(栁/)
　　縦筆
　附四言六言
　　息壤詩(并引/)　　　　　顔樂亭詩(并序/)
　　新渠詩(并序/)　　　　　跋姜君弼課冊
　　數日前夢人示余一巻文字大畧若諭馬者用吃
　　　蹶兩字夢中甚賞之覺而忘其餘戯作數語足
　　　之　　　　　　　　憶江南寄純如五首
　　恵崇蘆雁　　　　　　何公橋詩(補録/)
　
　施註蘇詩續補遺總目
欽定四庫全書
　蘇詩續補遺巻上
　　　　　　　　　　　　宋　蘇　軾　撰
　　　　　　　　　　　　錢塘馮　景　補註
　　古體詩一百四十四首
　　　送淡公二首
燕本冰雪骨越淡蓮花風五言雙寳刀聨響髙飛鴻翰
苑錢舍人詩韻鏗雷公識本不識淡仰詠嗟無窮清韻
生物表朗玉傾壺中常於冷竹坐相語道意沖崧洛興
不薄稽江事難同明日若不來我作黄石翁何以兀其
心為君學虛空
(本淡二僧名燕越二僧所産地也莊子逍遙逰肌膚/若氷雪傳燈録慧可頂骨如五峯秀出楞嚴經縱觀)
(如來青蓮花眼梁昭明文選序退傅有在鄒之作降/將有河梁之篇四言五言區以别矣注降将謂李陵)
(别蘇武於河梁作五言解頤新語論者謂南風之辭/卿雲之頌夏歌鬱陶乎予心詩體未備五言之濫觴)
(也逮漢李陵始著五言之目唐書秦系曰劉長卿自/謂五言長城系以偏師攻之雖老益壯曹植有寶刀)
(賦楊雄法言鴻飛冥冥聫響即聫句始於漢武柏梁/宋孝武帝華林都亭曲水聫句效栢梁體長楊賦翰)
(林以為主人姓譜方雷氏之後盖古諸侯國黄帝時/有雷公按唐雷威嘗入深松中聴風雪聲連延悠颺)
(者伐為琴世稱雷公琴世説時人目夏侯太初朗朗/如日月之入懐李安國穨唐如玉山之將崩唐詩一)
(片氷心在玉壺六祖問答九年冷坐無人識神仙傳/浮丘伯姓李隠居嵩山服黄精二十年久之成道白)
(日飛昇列仙傳王喬周靈王太子晉也好吹笙作鳯/鳴逰伊洛之間遇道士浮丘公接以上嵩山晉書庾)
(亮曰諸君少住老子於此興復不淺王徽之傳嘗居/山隂夜雪初霽忽憶戴逵逵時在剡便夜乘小船詣)
(之造門即返漢張良傳老父謂良曰後五日平明與/我期此五日平明良往父已先在怒曰與老人期後)
(何也去後五日早㑹又曰孺子見我濟穀城下黄石/即我已遂去不見神仙傳黄石君者修彭祖之術年)
(數百嵗陸機文賦兀若枯木文選注引郭象注曰行/若曳枯木止若聚死灰荘子徳充符常季問於仲尼)
(曰王駘兀者也固有不言之教無形而心成者耶金/剛經四維上下虚空可思量不楞嚴經起為世界静)
(成虚空虚空為/同世界為異)
坐重青草公意合滄海濱渺渺獨見水悠悠不聞人鏡
浪洗手渌剡花入心春雖然防外觸眼前遶衣新行當
譯文字慰此吟慇懃
(後漢五行志獻帝踐祚之初京師童謠曰千里草何青/青十日卜不得生按千里草為董此豈有董姓者與淡)
(公意合耶輿地志鑑湖後魏太守馬臻所開本名慶湖/避漢安帝父清河王諱改為鏡湖今在紹興城南述異)
(記鏡湖軒轅鑄鏡於此楞嚴經因色有香因香有觸維/摩經㑹中有一天女以天花散諸菩薩悉皆墮落至大)
(弟子便著不堕天女曰結習未盡故花著身結習盡者/花不著身又文殊師利歎曰善哉善哉乃至無有文字)
(語言是真入不二法門高僧傳先是律蔵未闡鳩/摩羅什延請多羅誦出十誦梵本羅什譯為晉文)
　　　上韓持國
韓氏三虎秉樞極中有一虎似偉節端居隐几學無心
夙駕入朝常正色犯時獨行太㟪􁙧回天不忌真藥石
輦致歸來荷二聖推排使至有衆力吾儕小人但飽飯
(一作/食)不有君子何能國西湖醉臥春水船如何為人作
豐年
(宋史韓維傳字持國與兄絳弟縝先後同在樞府維屢有/諌諍孔文仲以對䇿切直罷歸維言臣恐賢俊觧體忠良)
(結舌安石惡之後漢賈彪傳字偉節潁川定陵人彪兄弟/三人並有高名而彪最優故天下稱曰賈氏三虎偉節最)
(怒漢天文志中宫天極星其一明者泰一之常居也旁三/星三公又元鳯四年九月客星在紫宫中斗樞極間占曰)
(為兵春秋運斗樞比斗七星第一曰天樞荘子齊物論南/郭子綦隐几而坐天地篇凡有首有趾無心無耳者衆詩)
(國風星言夙駕公羊傳孔父正色而立于朝則人莫敢致/難於其君者孔父可謂義形於色矣晉書熊逺字孝文遷)
(御史中丞中宗毎歎其公忠謂逺曰卿在朝正色可謂王/臣後漢書有獨行傳韓文特立而獨行史記相如賦云嵗)
(磈嵬瘣隐轔欎􁙧唐書貞觀四年詔發卒治洛陽宫且東/幸張𤣥素上書諌即詔罷役魏徵歎曰張公論事有回天)
(之力左傳美疢不如惡石戰國䇿苦言藥也南史王僧孺/傳侍郎金元起欲注素問訪以砭石僧孺答曰古人嘗以)
(石為針必不用鐵説文有此砭字許慎云以石刺病也東/山經高氏之山多針石郭璞云可以為砭針春秋美疢不)
(如惡石服子慎注云石砭石也李世無復佳石故以鐵代/之爾晉書董京傳或見推排罵辱曽無怒色王僧䖍傳嘗)
(有書教子曰吾在世雖乏徳素要復推排人間十許年故/是一舊物左傳吾儕小人皆有闔廬以避燥濕寒暑又吾)
(儕小人朝不及夕又不有君子其能國乎杜甫詩但使殘/年飽喫飯又春水船如天上坐世説世稱庾文康為豐年)
(玉穉恭為荒年榖庾家論云是文康稱恭為荒年榖庾/長仁為豐年玉乂蔡洪曰凡此諸君以義理為豐年)
　　　送别
鴨頭春水濃如染水面桃花弄春臉衰翁送客水邊行
沙襯馬蹏烏帽㸃昻頭問客㡬時歸客道秋風落葉飛
繫馬綠楊開口笑傍山依約見斜暉
(白居易詩鴨頭新綠水鴈齒小紅橋唐詩桃花笑臉紅/崔䕶詩人面桃花相映紅通典上古衣毛冒皮則帽之)
(名所繇起故釋名曰帽者冒也劉熙逸雅帽冒也巾謹/也晉輿服志成帝咸和中制聽尚書八座三省侍郎俱)
(著烏紗帽陳周𢎞正謝烏紗帽啟雖復魏宣二端豈能/比今烏紗兹賜廣微四縫未足擬其華飾漢書司馬遷)
(報任安書廼欲卭首信眉論列是非荘子盗跖篇/其中開口而笑者一月之中不過四五而已矣)
　　　琴枕
清眸作金徽素齒為玊軫響泉竟何用金帯常苦窘斕
斑漬珠淚宛轉堆雲鬒君若安七絃應彈卓氏引
(謝惠連自箴氣之凊明雙眸善識文選七發皓齒娥眉/西京雜記趙后有寳琴曰鳯凰以金玉隠起為龍螭象)
(嵇康琴賦絃以園客之絲徽以鍾山之玉陳暘樂書琴/論黄帝之清角齊桓之號鐘楚荘之繞梁相如之綠綺)
(以至玊牀響泉之類名號之别也輟耕錄響泉即蔡邕/所傳開成至寳雷威斵述異記南海之外有鮫人水居)
(如魚不廢緝績其眼能泣珠博物志鮫人賣綃臨去從/主人索器泣而出珠滿盤以謝主人毛詩鬒髮如雲左)
(傳昔有仍氏女生鬒黒而甚美光可以鑑學記不學操/縵不能安絃彈琴九引一曰烈女引二曰伯妃引三曰)
(貞女引四曰思歸引五曰霹靂引六曰走馬引七曰箜/篌引八曰秦引九曰楚引漢司馬相如傳臨卭令前奏)
(琴曰竊聞長卿好之願以自娛相如辭謝為鼔一再行/是時卓王孫有女文君新寡好音故相如謬與令相重)
(而以琴/心挑之)
　　　黄州
南山一尺雪雪盡山蒼然澗谷深自暖梅花應已繁使
君厭騎從車馬留山前行歌招野叟共歩青林間長松
得高䕃盤石堪醉眠祗樂聽山鳥攜琴寫幽泉愛之欲
忘返但苦世俗牽歸來始覺逺明月高峰顛
(春秋隠九年三月庚辰大雨雪左傳平地尺為大雪宋/謝惠連雪賦盈尺則呈瑞於豐年樂府幽澗泉者山水)
(二十四曲之一李白古樂府拂彼白石彈吾素琴幽澗/愀兮流泉深金徽變化篇叚由夫攜琴就松風澗響之)
(間曰三者皆有自/然之聲正合類聚)
　　　古風
精神洞元化白日昇高旻俯仰淩倒景龍行逸如神半
道過紫府弭節聊逡巡金牀設寳几璀璨明月珍仙者
二三子眷然骨肉親飲我霞石盃放盃恍如春遂朝玊
虗上冠劍班列真無端拜失儀放弃令自新雲霄難遽
返下土多埃塵淮南守天庖嗟我復何人
(荘子在宥篇廣成子曰至道之精窈窈㝠㝠無視無聼/抱神以静張紫陽真人曰以精化氣以氣化神以神化)
(虚名曰三華聚頂淮南子若士曰吾與汗漫期於九垓/之上不可以久駐乃舉臂而竦身遂入雲中神仙傳浮)
(丘伯隠居嵩山久之道成白日飛昇梁纂要日景在上/曰反景在下曰倒景司馬相如大人賦貫列缺之倒景)
(兮渉豐隆之滂濞注倒景氣去地四千里其景皆倒在/下也列仙傳陶安公六安冶師也七月七日騎赤龍上)
(升几歌夕弭節兮北渚六帖銀宫金闕紫府凊都關令/内傳老子與尹喜登崑崙上金臺玉楼七寶宫殿晝夜)
(光明乃天地四王之所逰處有珠玊七寳之牀古樂府/金牀玉几不能眠下蹋霜與露拾遺記瀛州南有金鸞)
(之觀中有寳几覆以雲紈之素劉孝綽詩共摛雲氣藻/同舉霞文杯名山記小有清虚天清虚玉君所居抱朴)
(子河東項曼都入山學仙十年而歸云曽到天上仙人/以流霞一杯飲我輒不饑渇忽然思家到上帝前謁拜)
(失儀見斥河東因號曼都為斥仙人又/劉安昇仙見上帝誤稱寡人謫守天厨)
　　　遊杭州山
山中村塢迷野寺鐘相答晚隂失林莽(一作/杪)落日猶在
塔行招兩社僧共歩青山月送客渡石橋迎客出林樾
幽尋本真性往事聽徐説錢王方壯年此邦事輕侠鄉
人鄙貧賤異類識英傑立石像興王遺址今岌嶪功勲
三吳定富貴四海甲歸來父老蔵崇高畏傾壓詩人工
譏病此欲恣挑抉流傳後世人談笑資口舌是非今已
矣興廢何倉卒持歸問禪翁笑指浮漚沒
(五代史吳越世家錢鏐字具美杭州臨安人及壮無頼/販鹽為盗有善術者望斗牛間有王氣見鏐大驚曰貴)
(人也後起兵并董昌昭宗拜鏐鎮海鎮東軍節度使加/檢校太尉中書令鏐游衣錦城宴故老山林皆覆以錦)
(天復二年封鏐越王又梁太祖聞鏐好玉帯名馬笑曰/真英雄也又鏐作還鄉歌曰三節還鄉兮挂錦衣父老)
(逺来相追隨牛斗無孛人無欺吳越一王駟馬歸吳興/記臨安縣東五里石鏡山東有石鏡一所徑二尺四寸)
(光照如鏡武肅王錢鏐幼時遊此照其形服冕旒如王/者状又鏐布衣時嘗照石鏡鏡起而聳戰楞嚴經空生)
(大覺中如海一漚發有漏微塵國皆依空所生漚滅空/本無况復諸三有又惟認一浮漚體目為全潮窮盡瀛)
(海汝等即是/迷中倍人)
　　　遊洞之日有亭吏乞詩既為留三絶句於洞之
　　　石壁明日至峡州吏又至意若未足乃復以此
　　　授之(三絶句老泉及東坡子由各一也按南行/集老泉遊三游㓊詩云㓊中蒼石流成乳)
　　　　(山下寒溪冷欲冰天寒二子苦求去我欲居/之亦不能子由詩云昔年冇遷客攜手過嵌)
　　　　(岩去我嵗已百游人忽復三按此題前/東坡有逰三游洞絶句一首今入下巻)
一徑遶山翠縈紆去似蛇忽驚溪水急争看洞門呀滑
磴攀秋蔓飛橋踏古槎三扉迎北吹一穴向西斜歎息
煙雲去追思嵗月遐唐人昔未到古俗此為家洞暖無
風雪山深富鹿猳相逢衣盡草環坐髻應髽竈突依巖
黒樽罍就石窪洪荒無傳記想像在犧媧此事今安有
遺蹤我獨嗟山翁勸留句强為寫槎牙
(世説羊元所居山當户峯巒竒秀謂客曰此翠屏宜晚/對爽人心目栁文斗折蛇行明滅可見禮記檀弓魯婦)
(人之髽而弔也自敗于臺鮐始也南宫縚之妻之姑之/䘮夫子誨之髽栁宗元詩風移魯婦髽淮南子孔子無)
(黔突墨子無暖席魯連子竈五突分烟/者衆也吕氏春秋竈突决火上棟宇)
　　　和穆父新凉
家居妻兒號出仕猿鶴怨未能逐什一安敢摶九萬常
恐樗櫟身坐纒冠盖蔓受恩如負債粗報乃焚劵但知
眠牛衣寧免刺虎圈清風來既雨新稻香可飯紫螯應
巳肥白酒誰能勸君今崔蔡手政比張趙徤三公行可
致一語自先獻幸推江湖心適我魚鳥願
(韓退之進學解冬暖而兒號寒年豐而妻嗁飢北山移/文蕙帳空兮夜鶴怨山人去兮曉猿驚漢書楊惲報孫)
(㑹宗書糴賤販貴逐什一之利南史宋劉伯龍少而貧/薄及歴位尚書左丞少府武陵太守貧寠尤甚常在家)
(慨然召左右将營什一之方忽見一鬼在旁撫掌大笑/伯龍歎曰貧窮固有命乃復為鬼所笑也遂止荘子逍)
(遥遊摶扶搖而上者九萬里又惠子謂荘子曰吾有大/樹人謂之樗其大本擁腫而不中䋲墨其小枝巻曲而)
(不中規矩人間世匠石之齊至乎曲轅見櫟社樹其大/蔽牛匠伯不顧曰散木也漢書冠盖相望史記孟嘗君)
(傳問左右何人可使収債於薜者又馮驩乃持劵如前/合之能與息者與為期貧不能與息者取其劵而燒之)
(後漢樊宏傳其素所假貸人間數百萬遺令焚削文契/責家聞者皆慙争往償之諸子從敕竞不肎受漢王章)
(傳章疾病無被卧牛衣中與妻決涕泣及為京兆欲上/封事妻止之曰人當知足獨不念牛衣中涕泣時耶漢)
(儒林傳轅固齊人也竇太后好老子書召問固固曰此/家人言耳太后怒曰安得司空城旦書乎乃使固入圈)
(擊彘上假固利兵刺彘正中其心彘應手而倒按此乃/刺彘恐非虎圈公盖偶記張釋之傳虎圈嗇夫及郊祀)
(志商中虎圈字耳後漢崔瑗傳瑗字子玉高於文詞尤/善為書記箴銘諸能為文者皆自以為弗及范曄賛崔)
(為文宗世禅雕龍蔡邕傳邕字伯喈博學好辭章數術/天文妙操音律范曄賛邕實慕静心精辭綺唐劉宗元)
(傳䧺深雅健似司馬子長崔蔡不足多也漢趙尹韓張/兩王傳班固賛曰自孝武置左馮翊右扶風京兆尹吏)
(民為之語曰前有趙張後有/三王荘子魚相忘於江湖)
　　　無題
引手攀紅櫻紅櫻落如線仰首看紅日紅日走如箭年
光與時景頃刻互衰變何當血肉身安得常强健人心
苦執迷富貴憂貧賤憂色常在眉歡容不上面吾今頭
半白把鏡非不見惟應花下盃更待他人勸
(論衡日晝行千里夜行千里李賀詩炎炎紅鏡東方開/圓覺經我今此身四大和合所謂髮毛爪齒皮肉筋骨)
(皆歸於地唾涕膿血精液涎沫皆歸於水暖氣歸火動/轉歸風楞嚴經豈惟年變亦兼月化何直月化兼又日)
(遷念念之間不得停住故知我身終成變㓕又則知汝/心本妙明浄汝自迷悶喪本受輪南史劉穆之傳謂所)
(親曰貧賤常思富貴富貴必踐危機今日思為丹徒布/衣不可得也又王𤣥謨傳馳啟孝武具陳本末帝答曰)
(七十老公反欲何求聊復為笑想足以申卿眉頭耳𤣥/謨性嚴未曽妄笑時人言𤣥謨眉頭未曽申故以此為)
(戲又齊本紀高帝為相王鎮東府欎林時五嵗牀前戲/高帝方令左右㧞白髪問曰兒言我誰耶答曰太翁高)
(帝笑謂左右曰豈有為人作曽/祖而㧞白髪者乎即擲鏡鑷)
　　　古意
兒童鞭笞學官府翁憐兒癡旁笑侮翁出坐曹鞭復呵
賢於羣兒能幾何兒曹鞭人以為戲公怒鞭人血流地
等為戲劇誰復先我笑謂翁兒更賢
(尚書舜典鞭作官刑朴作教行漢刑法志薄刑用鞭朴唐/開元名例律笞刑五注笞用箠自十至五十贖銅從一斤)
(至五斤賈誼過秦論執敲朴以鞭笞天下左傳誅屨於徒/人費弗得鞭之見血北史齊本紀流血灑地以為娱樂又)
(以馬鞭鞭楊愔背流血浃袍按自古至今以鞭笞流血/為戲劇者莫高洋若也題曰古意豈亦有感於此耶)
　　　用定國韻贈二十姪震
衡門老苔蘚行栢千兵屯開樽邀落日未對烏鳥言清
風舉吹籟散亂書帙翻傳呼一何急人馬從車奔貧居
少賔客鄰婦窺籬籓牆頭過春酒綠泛田家盆比來伏
青蒲坐捉白獸樽王猷修潤色亦有簿領煩朝廷貴二
陸屢聞天語温猶能整筆陣媿我非韓孫
(詩國風衡門之下可以棲遲荘子齊物論子綦曰汝聞/人籟而未聞地籟汝聞地籟而未聞天籟夫子游曰敢)
(問其方子綦曰夫大塊噫氣其名為風杜甫詩隔屋喚/西家借問有酒不墻頭過濁醪展席俯長流漢史丹傳)
(候上間獨寝時丹直入臥内頓首伏青蒲上涕泣言曰/皇太子以適長立云云天子素仁不忍見丹涕泣言又)
(切至上意大感晉樂志正旦元㑹設白獸樽於殿廷樽/盖上施白獸若有能獻直言者則發此樽飲之晉書陸)
(機傳字士衡少有異才文章冠世至太康末與雲俱入/洛造太常張華華素重其名如舊相識曰伐吴之役利)
(獲二㑓王羲之筆陣圗夫紙者陣也筆者刀矟也墨者/鍪甲也水硯者城池也心意者将軍也孫何有詩戰篇)
(物華如陣筆如鋒/沈謝曹劉是七䧺)
　　　聞潮陽吴子野出家
子昔少年日氣盖里閭侠自言似劇孟叩門知緩急千
金已散盡白首空四壁烈士歎暮年老驥悲伏櫪妻孥
真弊屣脱棄何足惜四大猶幻座衣冠矧外物一朝發
無上願老靈山宅世事子如何禪心乆空寂世間出世
聞此道無兩得故應入枯槁習氣要除拂丈夫生豈易
趣舍志匪石當為師子吼佛法無南北
(漢書遊俠傳劇孟者洛陽人也周人以商賈為資劇孟/以侠顯大類朱家而好博多少年之戲史記袁盎傳緩)
(急人所有一旦叩門不以親為解不以存亡為辭天下/所望者獨季心劇孟耳司馬相如傳家徒四壁立世説)
(晉王敦字處仲毎酒後輒詠老驥伏櫪志在千里烈士/暮年壮心不已歌闋以如意撃唾壺壺口盡缺史記封)
(禪書嗟乎誠得如黄帝吾視去妻子如脱屣耳圓覺經/四大假合而成幻軀法華經無上兩足尊楞嚴經反聞)
(聞自性性成無上道釋典佛國有五精舍其一為靈鷲/山起信論世間根本味禪出世根本净禪出世口無漏)
(禪出世間上上禪後漢書遂乃榮華丘壑甘足枯槁楞/嚴經習氣成暴流詩我心匪石漢書司馬遷傳趣舍異)
(路湼槃經佛說偈言師子一吼衆獸伏金剛一杵羣峯/碎修羅無數一輪降世間黒暗一日破傳燈録梁武通)
(天元年逹摩來自西土為初祖慧可為二祖僧璨為三/祖道信為四祖𢎞忍為五祖慧能為六祖自中華五祖)
(之下曹溪六祖為南宗神秀大師為/北宗又六祖曰人冇南北佛性豈然)
　　　古離别送蘇伯固(一作送蘓伯/固效韋蘇州)
三度别君來此别真遲暮白盡老髭䰅明日淮南去酒
罷月随人淚濕花如霧後夜逐君還夢遶湖邉(一作/江南)路
(離騷惟草木之零落兮恐美人之/遲暮杜甫詩老年花似霧中看)
　　　次韻魯直書伯時畫王摩詰
前身陶彭澤後身韋蘇州欲覓王右丞還向五字求詩
人與畫手蘭菊芳春秋又恐兩皆是分身來入流
(晉書陶潛字元亮為彭澤令唐韋應物河南人性高㓗/工詩貞元中歴蘇州刺史世稱韋蘇州唐書王維字摩)
(詰官尚書右丞工草𨽻善畫唐詩品彚總論開元天寳/間則孟襄陽之凊雅王右丞之精緻大厯貞元間則有)
(韋蘓州之雅澹劉隨州之閒曠烟花録煬帝曰春蘭秋/菊各一時之芳楞嚴經與佛如來同慈力故令我身成)
(三十二應金剛經須陀洹/名為入流而實無所入)
　　　雷州八首(一統志雷州古粤地天文牛女分野/秦屬象郡漢曰徐聞梁隋曰合州曰)
　　　　(海康唐/曰雷州)
白髪坐鉤黨南遷瀕海州灌園以餬口身自雜蒼頭籬
落秋暑中碧花蔓牽牛誰知把鋤人舊日東陵侯
(後漢黨錮傳陳蕃為太傅與大将軍竇武共秉朝政謀/誅宦官故引用天下名士乃以李膺為長樂少府及陳)
(竇之敗膺等復廢後張儉事起收捕鉤黨鄉人謂膺曰/可去矣對曰事不辭難睪不逃刑臣之節也吾年已六)
(十死生有命去将安之乃詣獄考死鄒陽書於陵仲子/辭三公為人灌園左傳以餬其口於四方漢鮑宣傳蒼)
(頭盧兒皆用致富注謂奴為蒼頭猶秦言黔首也史記/召平故秦東陵侯秦㓕後為布衣種瓜長安城東瓜美)
(故世謂之東陵瓜又云青門瓜青門/東陵也杜甫詩縦冇健婦把鋤犁)
荔子無幾何黄柑遽如許遷臣不惜日恣意移寒暑層
巢俯雲木信美非吾土草芳自有時鶗鴂何關汝
(廣志荔支樹青花朱實大如鷄子實白如肪甘而多汁/似安石榴有甜酸者至日将中翕然俱赤則可食也一)
(樹下子有百斛風土記甘橘之属滋味甜美有黄者頳/者謂之胡甘後漢方術傳左慈走入羊羣操知不可得)
(乃令就羊中告之曰不復相殺本試君術耳忽有一老/羝屈前兩膝人立而言曰遽如許即競往赴之而羣羊)
(數百皆變為羝並屈前膝人立云遽如許王粲登楼賦/雖信美而非吾土兮曽何足以少留離騷經恐鵜鴂之)
(先鳴兮使百/草為之不芳)
下居近流水小巢依嶺岑終日數椽閒但聞鳥遺音爐
香入幽夢海月明孤斟鷦鷯一枝足所恨非故林
(莊子逍遥逰鷦鷯巢/於深林不過一枝)
培塿無松栢駕言此焉游讀書與意㑹郤掃可㤀憂尺
蠖以時屈其伸亦非求得歸良不惡未歸且淹留
(左傳部婁無松栢墨子培塿生松栢説文培塿小山也/詩國風駕言出逰後漢杜密傳劉勝自蜀郡告歸鄉里)
(閉門掃軌無所干及又劉祐杜門絶迹周易尺蠖之屈/以求信也劉安招隠士攀援桂枝兮聊淹留又心淹畱)
(兮恫/荒忽)
粤嶺風俗殊有疾時勿藥束帶趨房祀用史巫紛若絃
歌薦繭栗奴至洽觴酌呻吟殊未央更把鷄骨灼
(周易旡妄之疾勿藥有喜又巽在牀下用史巫紛若陳/氏禮書其牲角繭栗漢書郊祀志粤人勇之乃言粤人)
(俗鬼而其祠皆見鬼數有効廼命粤巫立粤祀祠安臺/無壇亦祠天神帝百鬼而以鷄卜自此始用師古註俗)
(鬼言其土俗/尚鬼神之事)
粤女市無常所至輙成區一日三四遷處處售鰕魚青
帬腳不襪臭味猿與狙孰云風土惡白洲生綠珠
(漢揚雄傳有田一壥有宅一區廣志鰕魚類土附而腮/紅若虎善食蝦俗謂之新婦魚一名鰕虎方輿記博白)
(雙角山下梁氏女綠珠生此石崇為採訪使以珠三斛/易之舊井尚存汲飲者産女必麗色干寳晉記石崇有)
(妓人曰/綠珠)
海康臘已酉不論冬孟仲殺牛撾鼓祭城郭為傾動雖
非尭頒歴自我先人用苦笑荆楚人嘉平臘雲夢
(風俗通夏曰嘉平殷曰清祀周曰大蜡漢改曰臘臘者/獵也因獵取禽獸以祭先祖也荆楚嵗時記諺云臘鼔)
(鳴春草生村人並撃細腰鼔戴胡頭以逐疫搜神記宣/帝時隂子方臘日晨炊竈神見子方以黄羊祀之後遂)
(鉅富故後人臘日祀竈後漢陳咸傳成哀間為尚書王/莽簒位謝病不仕猶用漢家祖臘曰我先人豈知王氏)
(臘/乎)
舊時日南郡野女出成羣此去尚應逺東風已如雲蚩
氓託絲布相就通慇懃可憐秋胡子不遇卓文君
(後漢郡國志日南郡注秦象郡武帝更名属交州刺史/所部劉熙逸雅郡羣也人所羣聚也詩國風有女如雲)
(又氓之蚩蚩抱布貿絲列女傳魯秋胡潔婦者魯秋胡/之妻也秋胡子既納之五日而去宦於陳五年乃歸未)
(至家見採桑婦美謂曰力田不如逄少年力桑不如見/公卿今吾有金願與夫人婦不受秋胡子還家奉金遺)
(母母使人呼其婦即採桑/者婦乃自投於河而死)
　　　妬佳月
狂雲妬佳月怒飛千里黒佳月了不嗔曽何汙潔白爰
有謫仙人舉酒為三客今夕偶不見汍瀾念風伯毋煩
風伯來彼也易滅没支頤少待之寒空净無迹粲粲黄
金盤獨照一天碧玉䋲惨無輝玊露洗秋色浩瀚玻瓈
琖和光入胸臆使我能永延約君為莫逆
(荘子怒而飛其翼若垂天之雲鮑照詩三五二八時千/里與君同李白詩對月成三人韓非子黄帝合鬼神於)
(泰山風伯進掃雲笈七籖風伯姓方名道彰吕氏春秋/風伯曰飛亷荘子漁父左手據膝右手持頥以聼世説)
(司馬太傅齋中夜坐於時天月明凈都無纎翳太傅歎/以為佳謝景重在坐答曰意謂乃不如微雲㸃綴太傅)
(曰卿居心不净乃復強欲滓穢太清耶杜詩月落如金/盆禮斗威儀玉衡北兩星為玉䋲謝朓詩金波麗鳷鵲)
(玉䋲低建章五經通義和氣精液凝為露杜詩玉露凋/傷楓樹林李白詩秋露如白玉團團下庭綠荘子大宗)
(師三人相視而笑莫/逆於心遂相與友)
　　　追和沈遼頃贈南華詩
善哉彼上人了知明鏡臺歡然不我厭肯致逺公材莞
爾無心雲胡為出岫來一堂安寂滅卒嵗扄蒼苔
(禪宗要覧瓶沙王呼佛弟子為上人内有徳智外有勝/行在人之上故名上人傳燈錄神秀偈曰身是菩提樹)
(心如明鏡臺時時勤拂拭莫使惹塵埃盧慧能曰美則/美矣了則未了和一偈曰菩提本無樹明鏡亦非臺本)
(来無一物何處惹塵埃陶淵明歸去來辭雲無心以出/岫高僧傳晉義熈閒僧惠逺居廬山與劉遺民等十八)
(賢同修浄土中有白蓮池因號蓮社隋書/經籍志湼槃譯言滅度亦言常樂我净)
　　　雪林硯屏率魯直同賦
西山無時春巉巗鎖頑隂分明倚天壁㸃綴無風林物
固為人出興誰於此深窮竒真自蠧詩句且娱心
(世説微雲㸃綴及老子於此興復不淺/皆註見前史記李斯傳娛心意説耳目)
　　　申王畫馬圗
天寳諸王愛名馬千金争致華軒下當時不獨玉花􁶎
飛電流雲絶瀟灑兩坊岐薛寧與申慿陵内廐多清新
肉騣汗血畫龍種紫袍玉帶真天人驪山射獵包原隰
御前急詔穿圍入揚鞭一蹙破霜蹏萬騎如風不能及
鴈飛兎走驚弦開翠華按轡從天回五家錦繡變(一作/遍)
山谷百里舄珥遺纎埃青騾蜀棧兩超忽(一作西/趨急)高準
濃娥散荆棘回首追風趁日飛(一作苜茫連/天鳥自飛)五陵佳氣
春蕭瑟
(杜詩朝来少試華軒下盡斷唐𤣥宗所乘馬有玉花􁶎照/夜白唐書宗室世系恵文太子範嗣岐王珍恵宣太子業)
(嗣薛王知柔杜詩肉騣碨礧連錢動西域傳大宛國別邑/七十餘城多善馬馬汗血言其先天馬子也杜詩霜蹏千)
(里駿又汝陽真天人古今注秦始皇有七名馬一追風二/白兔三躡景四追電五飛翮六銅爵七晨鳬瑞應圗飛兔)
(神馬名日行三萬里顔延之馬賦紫燕駢衡按鴈飛兔走/皆指馬言則鴈當作燕唐書后妃傳毎十月帝幸華清宫)
(五宅車騎皆從家别為隊隊一色俄五家隊合爛若萬花/川谷成錦繡又遺鈿堕舄瑟瑟璣琲狼籍於道香聞數十)
(里原註明皇乗青騾入蜀後漢書蘇伯阿望舂陵/城曰氣佳哉鬰欎葱葱杜詩五陵佳氣無時無)
　　　奉和成伯大雨中㑹客解嘲
樂事難并真實語坐排用意多乖誤興來取次或成懽
瓦鉤郤勝黄金注我生禍患乆不擇肯為一時風雨阻
天公變化豈有常明月行看照歸路
(王勃膝王閣序四美具二難并金剛經如來是真語者/實語者李義山詩若信貝多真實語三生同聼一樓鐘)
(荘子逹生以瓦注者巧以鉤注者憚以黄金注者殙其/巧一也而有所矜則重外也凡外重者内拙酉陽雜俎)
(天公姓張名堅漁陽/人乗白龍振䇿登天)
　　　和公濟飲湖上
昨夜醉歸還獨寝曉來宿雨鳴孤枕扁舟小棹截湖来
正見青山駮雲錦須知老人興不淺莫學公榮不共飲
與君歌鼓樂豐年喚收千夫食陳廪
(詩小雅厭厭夜飲不醉無歸世説劉公榮與人飲酒雜/穢非類人或譏之答曰勝公榮者不可不與飲不如公)
(榮者亦不可不與飲是公榮輩者又不可不與飲故終/日共飲而醉又王戎弱冠詣阮籍劉公榮在坐阮謂王)
(曰偶有二斗美酒當與君共飲彼公榮者無預焉或問/之阮答曰勝公榮者不得不與飲酒不如公榮者不可)
(不與飲酒惟公榮可不與飲/酒按詩云不共飲盖主後説)
　　　贈僧
道人自嫌三世将棄家十年今始壮玉骨猶含富貴餘
漆瞳已照人天上去年相見古長干衆中矯矯如翔鸞
今年過我江西寺病瘦已作霜松寒朱顔不辦供嵗月
風中蒿火湯中雪好問君家黄面翁乞得摩尼照生滅
莫學王郎與支遁臂鷹走馬憐神駿還君圗畫君自收
不如木人騎土牛
(史記王翦傳為将三世者必敗其所殺伐多矣其後受/其不祥今王離已三世将矣居亡何項羽救趙撃秦軍)
(果虜王離庾信哀江南賦三世為将終於此㓕江左名/士傳杜𢎞治目如㸃漆一統志金陵長干里在聚寳門)
(外有長干橋世説支道林長養數匹馬或言道人畜馬/不韻支曰貧道重其神駿善信經明月珠摩尼珠多在)
(龍腦中杜詩惟有摩尼珠可照濁水源舊注周泰擢新/城太守司馬宣王使鍾繇調之曰君釋褐登宰府三十)
(六日而擁麾葢守兵馬郡乞兒乗小車一何駛乎泰曰/君明公之子有文采守吏職獼猴騎木牛又何遲也李)
(白詩身騎土/牛帶東魯)
　　　周教授索枸杞因以詩贈録呈廣倅蕭大夫
鄴侯蔵書手不觸嗟我嗜書終日讀短檠照字細如毛
怪底昏花懸兩目扶衰頼有王母杖名字於今挂仙録
荒城古塹草露寒碧葉叢低紅菽粟春根夏苖秋著子
盡付天随恥充腹蘭傷桂折緣有用爾獨何損丹其族
贈君慎勿比薏苡採之終日不盈掬外澤中乾非爾儔
斂蔵更借秋陽曝鷄壅桔梗一稱帝堇也雖尊等臣僕
時復論功不汝遺異時謹事東籬菊
(韓退之詩鄴侯家多書架挿三萬軸一一懸牙籖新若/手未觸又短檠二尺便且光楞嚴經瞪以發勞則於虚)
(空别見狂華唐書陸龜䝉字魯望居松江甫里時謂江/湖散人或號天隨子所居前後皆樹杞菊以供杯案揚)
(雄觧嘲客徒欲朱丹吾轂不知一趺将赤吾之族也後/漢馬援傳初援在交阯嘗餌薏苡實以勝瘴氣軍還載)
(之一車詩小雅終朝採菉不盈一掬荘子徐無鬼藥也/其實堇也桔梗也鷄廱也豕零也是時為帝者也何可)
(勝/言)
　　　次韻董夷仲茶磨
前人初用茗飲時煮之無問葉與骨寖窮厥味臼始用
復計其初碾方出計盡功極至於磨信哉知者能創物
破槽折杵向墻角亦其遭遇有伸屈嵗乆請求知處所
佳者出自衡山窟巴蜀石工强䥴鑿理疎性軟良可咄
予家江陵逺莫致塵土何人為披拂
(茶經其名一曰茶二曰檟三曰蔎四曰茗五曰荈郭璞/云早取為茶晚取為茗天台記丹邱出大茗服之生羽)
(翼茶譜歴代貢茶皆以建寜為上而密雲龍品最高皆/碾末作餅周禮考工記知者創物巧者述之守之世謂)
(之/工)
　　　送公為遊淮南
負米萬里縁其親運甓無度憂其身讀書莫學流麦士
挟䇿莫比亡羊人廼翁辛苦到白首汝今强勉當青春
昔時管鮑以君霸此兩士賈寧非貧
(家語子路曰昔由事二親之時常食藜藿之食為親負/米百里之外親沒之後南遊於楚從車百乗積粟萬鍾)
(累茵而坐列鼎而食顧欲食藜藿為親負米不可得也/晉陶侃傳侃在州無事輒朝運百甓於齋外暮運於齋)
(内人問其故答曰吾方致力中原過爾優逸恐不堪事/其勵志勤力皆此類也後漢高鳯傳字文通南陽葉人)
(也少為書生家以農畝為業而專精誦讀妻嘗之田曝/麥於庭令鳯䕶鷄時天暴雨而鳯持竿誦經不覺潦水)
(流麥妻還怪問鳯方悟之其後遂為名儒荘子駢拇篇/臧與榖二人相與牧羊而俱亡其羊問臧奚事則挾筴)
(讀書問穀奚事則博塞以遊二人所業不同其亡羊均/也史記管仲曰吾始困時嘗與鮑叔賈分財利多自與)
(鮑叔不以我為/貪知我貧也)
　　　謝蘇自之恵酒
高士例須憐麹糵此語常聞退之説我今有説殆不然
麹糵未必高士憐醉者墜車荘生言全酒未若全於天
逹人本自不虧缺何暇更求全處全景山沈迷阮籍傲
畢卓盗竊劉伶顛貪狂嗜怪無足取世俗喜異矜其賢
杜陵詩客尤可笑羅列八子參羣仙流涎露頂置不説
為問底處能逃禪我今不飲非不飲心月皎皎長孤圓
有時客至亦為酌琴雖未去聊忘絃吾宗先生有深意
百里雙罌逺将寄且言不飲固亦高舉世皆同吾獨異
不如同異兩俱𠖇得鹿亡羊等嬉戲决須飲此勿復辭
何用區區較醒醉
(韓退之贈崔立之詩高士例須憐麴蘖荘子逹生夫醉/者之墜車雖疾不死骨節與人同而犯害與人異其神)
(全也又彼得全於酒而猶若是而况得全於天乎三國/志徐邈字景山為尚書郎時科禁酒而邈私飲至於沈)
(醉晉書阮籍傳字嗣宗籍傲然獨得任性不羈嗜酒能/嘯畢卓傳字茂世太興末為吏部郎常飲酒廢職比舍)
(郎釀熟卓因醉夜至其甕閒盗飲之為掌酒者所縛劉/伶傳字伯倫常乗鹿車攜一壺酒使人荷鍤而隨之謂)
(曰死便埋我其遺形骸如此杜甫飲中八仙歌道逄麴/車口流涎又脱㡌露頂王公前又醉中往往愛逃禪傳)
(燈録心月孤圓光吞萬象晉陶潛傳性不觧音而畜素/琴一張絃徽不具毎朋酒之㑹則撫而和之曰但識琴)
(中趣何勞絃上聲列子鄭人撃駭鹿斃之覆之以蕉俄/而遺其所藏之處遂以為夢焉順途詠其事傍人聞而)
(取之告其室人曰向薪者夢得鹿而不知其處吾今得/之彼直真夢者矣亡羊注已見楚辭衆人皆醉我獨醒)
　　　戲和正甫一字韻(一字韻/未詳)
故居劍閣隔錦官柑果薑蕨交荆菅竒孤甘挂汲古綆
僥覬敢揭鉤金竿已歸耕稼供藳秸公貴幹蠱高巾冠
改更句格各蹇(當作/謇)吃姑因狡獪加間闗
(劍誾記梁山之儉蜀所恃以為外户大劍山與小劍山/相属秦欲伐蜀而道不通廼造五石牛以金置尾下言)
(能糞金将以遺蜀蜀主負力而貪令五丁開道引入之/秦因架閣為棧道司馬錯由此伐蜀蜀志錦官城萬里)
(橋南一名錦里韓詩汲古得修綆世説頭責秦子羽云/此數子者或謇吃無宫商管子行年六十而老吃史記)
(韓非為人口吃不能道説而善著書神仙傳王方平/謂麻姑云姑固少年吾老矣不復作此狡獪變化也)
　　　池上二首
小池新鑿㑹天雨一部鼓吹從何來有蟾正碧亂草色
時泅出沒東南隈井幹跳梁亦足樂洞庭魚龍何有哉
能歌徳聲莫入月清池與爾俱忘回
(南齊書孔稚珪字徳璋風韻清疎不樂世務門庭之内/草菜不翦南有山池春日蛙鳴或問之曰欲為陳蕃乎)
(稚珪笑曰我以此當兩部鼓吹荘子秋水子獨不聞夫/陥井之鼃乎謂東海之鼈曰吾樂與吾跳梁之井幹之)
(上張衡靈憲羿請不死之藥於西王母嫦娥竊之以奔/月将往枚筮之於有黄冇黄占之曰吉翩翩歸妹獨将)
(西行逢天晦芒毋驚毋恐後且大/昌嫦娥遂託身於月是為蟾蜍)
不作太白夢日邉還同樂天賦池上池上新年有荷葉
細雨魚兒噞輕浪男兒學易不應舉幽人一友吾得尚
此池便可當長江欲榜茅齋來蕩漾
(李太白詩閒來垂釣碧溪上忽復乗舟夢日邉白居易/池上篇十畝之宅五畝之園有水一池有竹千竿有叟)
(在中白須/飄然云云)
　　　贈仲素寺丞致仕歸隐潛山(一統志皖山在潛/山一名皖公山皖)
　　　　(伯始封地按潛/山在今安慶)
潛山隐君(一作/居)七十四紺瞳綠髪方謝事腹中靈液變
丹砂江上幽居連福地彭城為我駐三日明月滿舟(一/作)
(船/)同一醉丹書細字口傳訣顧我沉迷真棄耳年來四
十髪蒼蒼始欲求方救憔悴他年若訪潛山居慎勿逃
人改名字
(寰宇記潛山在潛山縣一名皖伯臺左慈常修煉於此/上有二嵓三峯四洞太清煉靈丹經丹砂外包八石内)
(含金精八素經司命著籍玉簡丹書編以金縷纒以素/絲韓文吾年未四十而視茫茫而髪蒼蒼荘子讓王篇)
(魯君聞顔闔賢往聘之闔鑿坏以遁永嘉郡記張廌隠/居頥志家有苦竹數十頃廌為屋居其中王右軍聞而)
(造之廌逃避竹中不與相見/後漢書孔嵩變名姓為傭)
　　　魯直以詩餽雙井茶次韻為謝
江夏無雙種竒茗汝隂六一誇新書磨成不敢付僮僕
自看雪湯生幾珠列仙之儒瘠不腴只有病渴同相如
明年我欲東南去畫舫何妨宿太湖(公自注歸田録草/茶以雙井為第一)
(畫舫宿太湖北/渚貢茶故事)
(後漢書文苑傳黄香字文強江夏安陸人京師號曰天/下無雙江夏黄童史記相如以為列仙之儒居山澤閒)
(形容甚臞此非帝王之僊意也乃遂就大/人賦人相如口吃而善著書常有消渇疾)
　　　揚州以土物寄少游
鮮鯽經年秘醽醁團臍紫蟹脂填腹後春蓴茁活如酥
先社薑芽肥勝肉鳥子纍纍何足道㸃綴盤餐亦時欲
淮南風俗事瓶甖方法相傳竟留蓄且同千里寄鵝毛
何用孜孜飲麋鹿
(本草鯽魚一名鮒魚形亦似鯉色黒而體促腹大而脊/隆所在池沼皆有之孟冼本草鯽是稷米所化其魚腹)
(上猶冇米色埤雅此魚旅行吹沫如星以其相即故謂/之鯽以其相附故謂之鮒荆州記淥水出豫章康樂縣)
(其間烏程鄉有酒官取水為酒極甘美與湘東酃湖酒/年常獻之世稱酃淥酒左思吳都賦飛輕觴而酌醽淥)
(鄒陽酒賦其品類則沙洛淥酃烏程下若齊公之清闗/中白薄傳肱蟹譜生於濟鄆者其色紺紫産於江淛者)
(其色青白皮日休詩蟹因霜重金膏溢橘為風多玉腦/圓南方草木状蓴生水中葉似鳬葵浮水上花黄白子)
(紫色三月至八月莖細如釵股名為絲蓴堪噉味甘寒/杜甫詩金城土酥淨如練又理生那免俗方法報山妻)
　　　贈曇秀
白雲出山初無心棲鳥何必戀山林道人偶愛山水故
縱歩不知湖嶺深空巗已禮百千相曹溪更欲瞻遺像
要知水味孰冷暖始信夢時非幻妄袖中忽出貝葉書
中有璧月綴星珠人間勝絶畧已遍匡廬南嶺并西湖
西湖北望三千里大堤冉冉横秋水誦師佳句説南屏
瘴雲應逐秋風靡胡為只作十日歡杖䇿復尋歸路難
留師筍蕨不足道悵望荔子何時丹
(歸去来辭雲無心以出岫傳燈錄曹溪在韶州府城東/南梁時有天竺國僧自西來汎舶曹溪口聞異香曰上)
(流必有勝地尋之遂開山立石乃云百七十年當遇無/上法師在此演法今六祖慧能南華寺是也佛書如人)
(飲水冷煖自知金剛經一切有為法如夢幻泡影釋典/佛經出自西域以貝葉書之流入中國漢志五星連珠)
(日月合璧韓文/荔子丹兮蕉黄)
　　　再過泗上二首
眼明初見淮南樹十客相逢九吴語旅程已付夜帆風
客睡不妨背船雨黄柑紫蟹見江梅紅稻白魚飽兒女
慇懃買酒謝船師千里勞君勤轉櫓
(杜詩白小羣分命天然二/寸魚又溪女得錢畱白魚)
繫舟淮北雨折軸繫舟淮南風斷橋客行有期日月疾
嵗事欲晚霜雪驕山根浪頭作雷吼縮手敢試舟師篙
不用燃犀照幽怪要須拔劍斬長蛟
(史記羣輕折軸韓文巧匠旁觀縮手就閒晉書温嶠還/武昌至牛渚磯水深不可測嶠燃犀角照之見水族竒)
(形異状夣曰幽明道别何相照也水經注澹臺子羽齎/千金之璧渡河陽侯波起兩蛟夾舟子羽曰吾可以義)
(求不可以威劫操劍斬蛟晉書周處傳投水搏蛟蛟或/沈或浮行數十里而處與之俱三日三夜殺蛟而反吕)
(氏春秋荆有佽飛者渉江至於中流而/兩蛟夾繞其船佽飛㧞寳劍刺蛟殺之)
　　　贈李兕彦威秀才
魏王大瓠實五石種成濩落将安適可憐公子持十牛
海上三年竟何得先生少負不覊才從軍數到單于臺
天山直欲三箭取白衣将軍何人哉夜逢怪石曽飲羽
戲中㦸枝何足數誓将馬革褁尸還肎學班超苦兒女
封侯衞霍知幾許老矣先生困羈旅酒酣聊復説平生
結襪猶堪一再鼓棄書捐劍學萬人紈袴儒冠皆誤身
窮途政似不龜手與世羞為西子顰如今惟有談天口
雲夢胸中吞八九世間萬事寄黄粱且與先生説烏有
(荘子逍遥逰魏王貽我大瓠之種我樹之成而實五石/以盛水漿其堅不能自舉也剖之以為瓢則瓠落無所)
(容外物篇任公子為大鈎巨緇五十犗以為餌蹲乎㑹/稽投竿東海旦旦而釣期年不得魚漢司馬遷傳僕少)
(負不羈之才長無鄉曲之譽唐書将軍三箭定天山壮/士長歌入漢闗韓詩外傳楚熊渠子夜行見寝石以為)
(伏虎也彎弓射之沒金飲羽史記李廣傳廣出獵見草/中石以為虎而射之中石沒鏃視之石也因復更射之)
(不入矣後漢吕布傳植㦸於營門布彎弓顧曰諸君觀/布射㦸小支中者當各觧兵不中可留决鬬布即一發)
(正中㦸支馬援傳丈夫當以馬革裹尸還葬幸矣史記/張釋之傳王生老人曰吾韤解顧謂張廷尉為我結韤)
(釋之跪而結之相如傳為鼔一再行漢書項籍傳籍少時/學書不成去學劍又不成去梁怒之籍曰書足記姓名)
(而巳劍一人敵不足學學萬人敵杜詩紈袴不餓死儒/冠多誤身荘子逍遥逰宋人有善為不龜手之藥者世)
(世以洴澼絖為事客聞之請買其方百金天運篇西施/病心而矉其里其里之醜人見而美之歸亦捧心而矉)
(其里史記騶衍之術迂大而閎辯奭也文具難施淳于/髠久與處時有得善言故齊人頌曰談天衍雕龍奭炙)
(轂過髠司馬相如傳相如以子虚虛言也為楚稱烏有/先生者烏有此事也為齊難無是公者無是人也明天)
(子之義又吞若雲夢者八九其於胷中曽不蔕芥吕純/陽集洞濵隨雲房同憩一肆中雲房自起執炊洞賔入)
(夢備極富貴寵榮為相數十年忽被罪譴籍沒家資分/散妻孥路值風雪傼馬俱瘁一身無聊方興浩歎恍然)
(夢覺雲房炊黄梁尚未熟也雲房笑曰子適來/之夢升沈萬態榮悴多端五十年間一頃耳)
　　　次韻謝子高讀淵明傳
枯木嵌空微黯淡古器雖在無古絃袖中正有南風手
誰為聼之誰為傳風流豈落正始後甲子不數義熙前
一山黄菊平生事無酒令人意缺然
(晉陶潛畜素琴一張絃徽不具詳見前家語舜彈五絃/之琴歌南風之詩史記誰為為之孰令聼之世説王敦)
(為大将軍鎮豫章衞玠避亂從洛投敦相見欣然談話/彌日於時謝鯤為長史敦謂鯤曰不意永嘉之中復聞)
(正始之音阿平若在當復絶倒南史隠逸傳陶潛所著/文章皆題其年月義熈以前明書晉氏年號自永初以)
(來惟云甲/子而已)
　　　龐公
襄陽龐公少檢束白髪不髠亦不俗世所奔趨我獨棄
我已有餘彼不足鹿門有月樹下行虎溪無風舟上宿
不識當時捕魚客但愛長康畫金粟杜口如今不復言
龐公為人不曲局東西有人問老翁為道明燈照華屋
五言七言正兒戲三行五行亦偶爾我性不飲只觧醉
正如春風弄羣卉四十年來同幻事老去何須别愚智
古人不住亦不滅我今不作亦不止寄語悠悠世上人
浪生浪死一埃塵洗墨無池筆無象聊爾作戲悦吾神
(後漢逸民傳龎公者南郡襄陽人也居峴山之南未嘗/入城府夫妻相敬如賔後遂攜其妻子登鹿門山因採)
(藥不反桃花源記武陵人以捕魚為業名畫記顧愷之/字長康於瓦棺寺北殿内畫維摩居士畫畢光耀月餘)
(杜詩虎頭金粟影神妙獨難忘唯識論生相謂本無今/有住相謂生位暫停異相謂住别前後滅相謂暫有還)
(無圓覺經云何四疾一者作病二者任病三者止病四/者滅病佛經流浪生死豫章志臨川墨池王羲之學書)
(處至今池水盡黒一在金谿/白水寺乃謝靈運滌研處也)
　　　食雉
䧺雉曵修尾驚飛向日斜空中紛格鬬綵羽落如花喧
呼勇不顧投網復誰嗟百錢得一雙新味時所佳烹煎
雜鷄鶩爪距漫槎牙誰知化為蜃海上落飛鵶
(禽經雉介鳥也以其善搏鬬也詩王風/雉離于羅月令孟冬雉入大水為蜃)
　　　雙鳬觀(在葉/縣)
王喬古仙子時出觀人寰常為漢郎吏厭世去無還雙
鳬偶為戲聊以驚世頑不然神仙迹羅網安能攀紛紛
塵埃中銅印紆青綸安知無隐者竊笑彼愚姦
(後漢王喬傳顯宗世為葉令喬有神術毎月朔望常自/縣詣臺朝帝怪其來數而不見車騎密令太史伺望之)
(言其臨至輒有雙鳧從東南飛來於是候鳧至舉羅張/之但得一㕠舄焉乃詔上方侯視則四年中所賜尚書)
(官属履也又或曰此/即古仙人王子喬也)
　　　郭綸(公自注綸本河西弓箭手屢戰有功不賞/自黎州都監官滿貧不能歸今權嘉州監)
　　　　(税/)
河西猛士無人識日暮津亭閱過船路人但覺􁶎馬瘦
不知鐵槊大如椽因言西方乆不戰截髪願作萬騎先
我當慿軾與寓目看君飛矢射蠻氊
(大風歌安得猛士兮守四方後漢書行行且止避驄馬/御史左傳楚子玉請戰曰請與君之士戲君慿軾而觀)
(之得臣與/寓目焉)
　　　初發嘉州(漢属犍為郡曰漢嘉隋曰眉山唐宋/曰嘉州按眉州唐曰嘉州此是今之)
　　　　(嘉定州非眉州也原註嘉祐巳亥/冬先生與子由侍老泉舟行適楚)
朝發鼓闐闐西風獵畫旃故鄉飄已逺往意浩無邉錦
水細不見蠻江清更鮮奔騰過佛腳曠蕩造平川野市
有禪客釣臺尋暮烟相期定先到乆立水潺潺(公自注/是日期)
(鄉僧宗一㑹/别釣魚臺下)
(詩小雅伐鼓淵淵振旅闐闐注闐闐亦鼔聲也杜詩秦/川對酒平如掌舊注錦水岷江也蠻江陽山與青衣江)
(也三江合流於嘉州城東南過/九頂山凌雲寺大像閣而下)
　　　犍為王氏書樓
樹林幽翠滿山谷樓觀突兀起江濱云是昔人蔵書處
磊落萬巻今生塵江邉日出紅霧散綺忩畫閣青氛氲
山猿悲嘯谷泉響野鳥嘐戞巖花春借問主人今何在
被甲逺戍長苦辛先登搏戰事斬級區區何者為三墳
書生古亦有戰陣葛巾羽扇揮三軍古人不見悲世俗
回首蒼山空白雲
(爾雅狹而修曲曰樓説文樓重屋樔爾雅觀謂之闕釋/名觀者於上觀望也墨客揮犀杜學士鎬博聞强記凡)
(有撿閲取視無差士大夫有所撰著咨以古事無不知/者號為杜萬巻左傳穎考叔取鄭伯之旗蝥弧以先登)
(又是能讀三墳五典八索九丘世語諸/葛武侯獨乗素輿葛巾毛扇指麾三軍)
　　　過宜賔見夷中亂山(一統志宜賔在叙州漢僰/道後周外江唐義賔宋宜)
　　　　(賔原註嘉/祐四年作)
江寒晴不知逺見山上日朦朧含高峰晃蕩射峭壁横
雲忽飄散翠樹紛歴歴行人挹孤光飛鳥投逺碧蠻荒
誰復愛穠秀安可適豈無避世士高隐鍊精魄誰能從
之遊路有豺虎迹
(後漢書避世墻東王君公黄氣陽精經金門日之通門/也其内有金精冶鍊之地故立春之節日更鍊魄於金)
(門之/内)
　　　夜泊牛口
日落江霧生繫舟宿牛口居民偶相聚三四依古栁負
薪出深谷見客喜且售煮蔬為夜飱安識肉與酒朔風
吹茅屋破壁見星斗兒女自咿嚘亦足樂且乆人生本
無事苦為世味誘富貴耀吾前貧賤獨難守誰知深山
子甘與麋鹿友置身落蠻荒生意不自陋今子獨何者
汲汲强奔走
(高士傳披裘公曰五月披裘而負/薪豈取遺金者哉詩深谷為陵)
　　　牛口見月(原注時嘉祐元年始舉進士至京師/作按詩意當是已亥適楚至牛口作)
　　　　(也/)
掩􁰵寂已睡月腳垂孤光披衣起周覽飛露洒我裳山
川同一色浩若渉大荒幽懐耿不寐四顧獨彷徨忽憶
丙申年京邑大雨霶蔡河中夜決横浸國南方車馬無
復見紛紛操栰郎新秋忽已晴九陌尚汪洋龍津觀夜
市燈火亦煌煌新月皎如晝疎星弄寒芒不知京國喧
謂是江湖鄉今來牛口渚見月重凄凉郤思舊遊處滿
陌沙塵黄
(詩國風耿耿不寐如有隠/憂荘子養生主為之四顧)
　　　舟中聽大人彈琴
彈琴江浦夜漏永斂袵竊聼獨激昻風松瀑布已清絶
更愛玊珮聲琅璫自從鄭衞亂雅樂古器殘缺世已忘
千年寥落獨琴在有如老仙不死閲興亡世人不容獨
反古强以新曲求鏗鏘微音淡弄忽變轉數聲浮脆如
笙簧無情枯木今尚爾何况古意堕𣺌茫江空月出人
響絶夜䦨更請彈文王
(琴録吳忠懿王得天台寺中對瀑布泉屋柱斲二琴一/號洗凡一號清絶為曠代之寳李白琴贊嶧陽孤桐石)
(聳天骨根老水泉葉苦霜月斲為綠綺徽聲粲發秋風/入松萬古竒絶古今樂録天寳十三載始詔道調法曲)
(與胡部新聲合作自爾夷夏之聲相亂無復辨者拾遺/記師涓造新曲以代古樂衛靈公情湎心感怠於政事)
(史記孔子世家孔子學鼓琴師襄子十日不進曰得其/為人黯然而黑頎然而長眼如望羊心如王四國非文)
(王其誰能為此也師襄子辟/席拜曰師葢云文王操也)
　　　泊南牛口期任遵聖長官到晚不及見復來
江上有微徑深榛煙雨埋﨑嶇欲取别不見又重來下
馬未及語固已慰長懐江湖渉浩𣺌安得與之偕
(韋應物詩一郡荆榛煙雨中陶潜歸去/来辭既窈窕以窮壑亦﨑嶇而經丘)
　　　江上看山
船上看山如走馬歘忽過去數百羣前山槎牙忽變態
後嶺雜遝如驚奔仰看微逕斜繚繞上有行人高縹緲
舟中舉手欲與言孤帆南去如飛鳥
(詩大雅來朝走馬至于岐下荘子應帝王南海之帝為/儵北帝之帝為黒儵仝倐輿地志縹緲峯㓊庭之最高)
(者/)
　　　留題仙都觀
山前江水流浩浩山上蒼蒼松柏老舟中行客去紛紛
古今換易如秋草空山樓觀何峥嶸真人王逺隂長生
飛符御氣朝百靈悟道不復誦黄庭龍車虎駕來下迎
去如旋風摶紫清真人厭世不回顧世間生死如朝暮
學仙度世豈無人飡霞絶粒長辛苦安得獨從逍遥君
泠然乗風駕浮雲超世無有我獨行(一作/存)
(懐沙賦浩浩沅湘兮分流汩兮列仙傳王方平名逺漢/桓帝問災祥題宫門數百字帝令削之墨入版矣嘗過)
(吳門蔡經家遣使與麻姑相聞俄頃即至手似鳥爪衣/有文章而非錦繡坐定各進行厨香氣逹户外擗麟脯)
(行酒麻姑云接待以來東海三為桑田蓬萊水又淺矣/宴畢乗雲而去又隂長生新野人漢和帝后之曽祖不)
(好榮位從馬明生得度世法偕入青城山太清金液神/丹成著書九篇白日昇天古詩飛符超羽翼神仙傳竇)
(子明好釣魚於旋溪釣得白龍解放之三年龍來迎去/又呼子仙者漢中卜師也夀百餘嵗夜有仙人持二茅)
(狗來子仙持一與嫗乃龍也騎之上華陰山又龔聖者/結菴於道人峰上毎乗龍往來又張道陵游雲綿洞煉)
(丹靑龍白虎旋繞其上荘子天地篇千載厭世去而上/仙乗彼白雲至於帝鄉逍遥遊不食五榖吸風飲露乗)
(雲氣御飛龍而遊乎四海之外/又列子御風而行泠然善也)
　　　屈原塔(公自注在忠州原不當有塔於/此意者後人追思故為作之)
楚人悲屈原千嵗意未歇精魂飄何處父老空哽咽至
今滄江上投飯救饑渴遺風成競渡猿呌楚山裂屈原
古壮士就死意甚烈世俗安得知眷眷不忍決南賨舊
属楚山上有遺塔應是奉佛人恐子就淪滅此事雖無
憑此意固已切古人誰不死何必較考折名聲實無窮
富貴亦暫熱大夫知此理所以持死節
(史記屈原者名平楚之同姓也為楚懷王左徒上官大/夫短屈原於頃襄王王怒而遷之屈原至於江濵被髮)
(行吟澤畔顔色憔悴形容枯槁乃作漁父之辭懐沙之/賦懐石投汨羅而死李華弔古戰塲文弔祭不至精魂)
(何依續齊諧記屈原五月五日投汨羅江楚人哀之毎/至此日以竹筒貯米投水祭之漢建武中長沙歐囘白)
(日見一人自稱三閭大夫謂囘曰見祭甚善但苦為蛟/龍所竊今若有惠可以楝葉塞其上以五彩絲縳之此)
(二物蛟龍所畏今人作粽子以此葢其遺風也荆楚嵗/時記五月五日競渡人傷屈原故以舟楫救之方輿記)
(南賨古巴子國尚書洪範/五福考終命六極凶短折)
　　　新灘
扁舟轉山曲未至已先驚白浪横江起槎牙似雪城畨
畨從高來一一投澗坑大魚不能上暴鬛(一作/腮)灘下横
小魚散復合瀺灂如遭烹鸕鷀不敢下飛過兩翅輕白
鷺誇瘦捷挿腳還欹傾區區舟上人薄技安敢呈只應
灘頭廟頼此牛酒盈
(江淹别賦怨復怨兮逺山曲去復去兮長河湄司馬相/如上林賦臨坻注壑瀺灂霣墜史記使得奏薄技出入)
(周衞/之中)
　　　新灘阻風
北風吹寒江來自兩山口初聞似摇扇漸覺平沙走飛
雲滿嵓谷舞電穿􁰵牖灘下三日留識盡灘(一作/山)前叟
孤舟倦鵶軋短纜困牽揉嘗聞不終朝今此何其乆只
應留逺人此意固亦厚吾今幸無事閉户為飲酒
(老子飄風不崇朝驟雨不終日孰為此/者天地天地猶不能乆而况於人乎)
　　　昭君村
昭君本楚人艷色照江水楚人不敢娶謂是漢妃(一作/家)
子誰知去鄉國萬里為胡鬼人言生女作門楣昭君當
時憂色衰古來人事盡如此反覆縱横安可知
(一統志王嬙字昭君避晉文帝諱改曰明秭歸人今歸/州有明妃廟漢書匃奴傳單于自言願壻漢氏以自親)
(元帝以後宮良家子王嬙字昭君賜單于單于懽喜白/居易詩生為漢宫妃死作胡地鬼楊妃外傳貴妃寵幸)
(時童謠曰生男勿喜女勿悲君看長大作門/楣韓非説難及彌子色衰而愛弛得罪於君)
　　　黄牛廟(夷陵志黄牛峡重嶺峻絶加以江湍紆/迴行者謡曰朝發黄牛暮宿黄牛三朝)
　　　　(三暮黄/牛如故)
江邉石壁高無路上有黄牛不復箱廟前行客拜且舞
擊鼓吹簫屠白羊山下耕牛苦磽确兩角磨崖四蹏溼
青芻半束長苦飢仰看黄牛安可及
(詩小雅睆彼牽牛不以服箱杜詩自有馮夷來撃鼓始/知嬴女善吹簫李白詩三朝上黄牛三暮行太遲三朝)
(復三暮不/覺髸成絲)
　　　蝦蟆培(峡州志扇子峽石中突而洩水獨清冷/石狀如圭頭俗謂蝦蟆石其水煎茶為)
　　　　(第一培一/作碚音佩)
蟇背似覆盂蟇頤如偃月謂是月中蟇開口吐月液根
源來甚逺百尺蒼崖裂當時龍破山此水随龍出入江
江水濁猶作深碧色禀受苦潔清獨與凡水隔豈惟煮
茶好釀酒應無敵
(廣雅鼁蝦蟇也陸佃埤雅蝦蟇一名蟾蜍東方朔客難/連四海之外以為帯安於覆盂張衡靈憲嫦娥奔月是)
(為蟾蜍易乾鑿度月三日成魄八日成光蟾蜍體就穴/鼻始明輿地紀勝竹泉在荆州松滋縣南宋至和初苦)
(竹寺僧浚井得筆後黄庭堅謫黔過之視筆曰此吾蝦/蟇碚所墜因知此泉與之相通其詩曰松滋縣西竹林)
(寺苦竹林中甘井泉巴人謾/説蝦蟇碚試褁春茶來就煎)
　　　留題峡州甘泉寺(公自注姜/詩故居)
輕舟横江來弔古悲純孝逶迤尋逺迹婉孌見遺貎清
泉不可挹涸盡空石窖古人飄何之惟有風竹閙行行
翫村落户户懸網罩民風坦和平開户夜無鈔叢林富
笋茹平野絶虎豹嗟哉此樂鄉無乃姜子教
(後漢列女傳廣漢姜詩妻者同郡龎氏之女也詩事母/至孝妻奉順尤篤母好飲江水水去舍六七里妻常泝)
(流而汲後時值風不時得還母渇詩責而遣之妻乃寄/止鄰舍晝夜紡績市珍羞使鄰母以意自遺其姑如是)
(者久之姑怪問鄰母鄰母具對姑感慙呼還㤙飬愈謹/姑嗜魚鱠又不能獨食夫婦嘗力作供鱠呼鄰母共之)
(舍側忽有涌泉味如江水每旦/輒出雙鯉魚嘗以供二母之膳)
　　　寄題清溪寺(公自注在峽州/鬼谷子之故居)
口舌安足恃韓非死説難自知不可用鬼谷乃真姦遺
書今未亡小數不足觀秦儀固新學見利不知患嗟時
無桓文使彼二子顛死敗無足怪夫子固使然君看巧
更窮不若愚自安遺宫若有神頷首然吾言
(漢婁敬傳上怒罵敬曰齊虜以口舌得官乃今妄言沮/吾軍史記韓非者韓之諸公子也作孤憤五蠧内外儲)
(説難十餘萬言然韓非知説之難為説難書甚具終死/於秦不能自脱史記蘓秦傳東事師於齊而習之於鬼)
(谷先生乂乃閉室不出出其書徧觀之張儀傳始嘗與/蘇秦俱事鬼谷先生學術尹知章鬼谷子序蘓秦張儀)
(往事之受捭闔之術十有二章復受轉丸胠篋三章儀/秦知道未足行復往見先生曰為子陳言至道齋戒擇)
(日而往見先生乃正席而坐嚴顔而言告二子以全/身之道文心雕龍轉丸騁其巧辭飛鉗伏其精術)
　　　荆門惠泉(公自注荆門山在宜都/大江之南與虎山對)
泉源從高來走下随石脈紛紛白沫亂隐隐蒼崖坼縈
回成曲沼清澈見肝膈衆瀉為長溪奔駛蕩蛙蟈初開
不容椀漸去已如帛傳聞此山中神物懶(一作/頗)遭謫不
能致雷雨灧灧吐寒碧遂令山前人千古灌稻麦
(說文泉水原也周易山下出泉爾雅泉一見一否為瀐/濫泉正出正出湧出也沃泉縣出縣出下出也氿泉穴)
(出穴出反出也僧史僧聞禪師住邵武山中一日冇老/翁來謁曰我龍也以疲惰行雨天罰當死頼道力可脱)
(乃化小蛇延縁入袖中夜風號霆擊山/岳為搖而師危坐不傾逹旦蛇飛去)
　　　次韻答荆門張都官維見和惠泉詩
楚人少井飲地氣常不洩蓄之為惠泉坌若有所拆泉
源本無情豈問濁與澈貪愚彼二水終古耻莫雪只應
所處然遂使語異别泉旁地平衍泉上山嵽嵲君子慎
所居此義安可闕古人貴言贈敢用况高節不為冬霜
乾肯畏夏日烈泠泠但不已海逺要當徹
(圗經貪泉在廣州海南縣石門口即吳隠所酌也舊經/云登大庾嶺則濁穢之氣分飲石門泉則清白之質變)
(荆州記桂陽郡西南宿山水出注大溪號曰横溪水甚/深冬夏不乾飲者輒冐於財賄俗謂之貪泉南齊書范)
(柏謁宋明帝帝言及廣州貪泉因謂曰卿州復有此不/對曰梁州惟冇文里武鄉亷泉讓水曰卿宅何在曰亷)
(讓之間栁宗元愚溪序灌水之陽有溪焉東流入於瀟/水余以愚觸罪謫瀟水上愛是溪故更名之為愚溪注)
(愚溪在永州府城西史記孔子世家辭去而老子送之/曰吾聞富貴者送人以財仁人者送人以言王勃滕王)
(閣序臨/别贈言)
　　　浰陽早發
富貴本先(一作/無)定世人自榮枯囂囂好名心嗟我豈獨
無不能便退縮但使進少徐我行念西國已分田園蕪
南來竟何事碌碌随商車自進茍無補乃是懶且愚人
生重意氣出處夫豈徒永懐江陽叟種藕春滿湖
(史記蔡澤傳富貴吾所自有班固答賔戯朝為榮華夕/為顦顇陶潜歸去来辭田園将蕪胡不歸漢書武帝元)
(光六年冬初算啇車注始税商賈/車船令出算原注江陽指眉州也)
　　　夜行觀星
天高夜氣嚴列宿森就位大星光相射小星閙若沸天
人不相干嗟彼本何事世俗强指擿一一立名字南箕
與北斗乃是家人器天亦豈有之無乃遂自謂迫觀知
何如逺想偶有似茫茫不可曉使我長歎喟
(春秋繁露天不剛則列星亂其行晉書凡五星盈縮失/位其精降於地為人嵗星降為貴臣熒惑降為童兒歌)
(謠嬉戲填星降為老人婦女太白降為壮夫處於林麓/辰星為婦人吉凶之應隨其象告後漢書光武曰郎官)
(上應列宿詩小雅維南有箕不可以簸揚維北有斗不/可以挹酒漿漢儒林傳轅固曰此家人言耳劉向新論)
(微子感牽牛星顔子感中台星張良感弧星樊噲感狼/星老子感火星荘子大宗師傅説乗東維騎箕尾而比)
(於列星唐書李白母夢長/庚星而生白因以名之)
　　　漢水
捨棹忽逾月沙塵困逺行襄陽逢漢水偶似蜀江清蜀
江固浩蕩中有蛟與鯨漢水亦云廣欲渉安敢輕文王
化南國游女儼如卿洲中浣紗子環珮鏘鏘鳴古風随
世變寒水空泠泠過之不敢慢佇立整冠纓
(詩小雅㴞㴞江漢南國之紀寰宇記漢江在鄖陽府繇/漢中流入鄖縣其水因地而名曰漾曰沔曰漢曰滄浪)
(總之為漢水也上至襄陽七百里下至沔陽州五百里/異物志鯨鯢長百丈大亦稱之雄曰鯨雌曰鯢詩國風)
(漢有游女不可求思漢之廣矣不可泳思世説王安豐/婦曰親卿愛卿是以卿卿我不卿卿誰當卿卿舊經浣)
(紗溪在荆州府夷陵州西北秋冬之月水色淨麗若浣/紗然史記環珮玉聲璆然又滑稽傳冠纓索絶古詩李)
(下不/整冠)
　　萬山(公自注時獨不/游問轍而作)
西行度連山北出臨漢水漢水蹙成潭旋轉山之趾禪
房乆已壊古甃含清泚下有仲宣欄綆刻深容指回頭
望西北隐隐龜背起傳云古隆中萬樹桑柘美月烱轉
山曲山上見洲尾緑水帶平沙盤盤如抱珥山川近且
秀不到懶成恥問之安能詳畫地費簮箠
(襄陽志萬山在城西相傳鄭交甫所見游女居此山之/下萬山東有王粲井即仲宣樓在府城東粲依劉表即)
(此地非荆州也輿地志隆中山在府城北下即諸葛亮/隠居有三顧門漢書天文志抱珥􁆱蜺注皆日旁氣也)
(凡氣在旁直對為珥在旁如半環向日為抱後漢馬援/傳於帝前聚米為山谷指畫形勢開示衆軍所從道徑)
(往来分析曲折昭然可曉蜀書許慈傳卓犖強識祖/宗制度之儀䘮紀五服之數皆指掌畫地舉手可采)
　　　隆中
諸葛來西國千年愛未衰今朝遊故里蜀客不勝悲誰
言襄陽野生此萬乗師山中有遺貌矯矯龍之姿龍蟠
山水秀龍去淵潭移空餘蜿蜒迹使我寒涕垂
(蜀書諸葛亮傳字孔明瑯琊陽都人也躬耕隴畆好為/梁父吟時先主屯新野徐庶見先主曰諸葛孔明者臥)
(龍也将軍豈願見之乎先主曰君與俱来庶曰此人可/就見不可屈致也先主遂詣亮凡三往乃見漢晉春秋)
(亮家於南陽之鄧縣在襄陽城西四十里號/曰隆中楊雄觧嘲孟軻雖連蹇猶為萬乗師)
　　　竹葉酒
楚人汲漢水釀酒古宜城春風吹酒熟猶似漢江清耆
舊何人在丘墳應已平惟餘竹葉在留此千古情
(輿地志宜城楚鄢陵漢宜城梁率道張恊七命荆南烏/程豫北竹葉古詩竹葉清香好何妨飲數杯杜詩三杯)
(竹葉清又竹葉於人既無分菊花從此不須開酒譜蒼/梧之地釀酒以竹葉雜於中極凊㓗張華輕薄篇蒼梧)
(竹葉清宜成九醞酒梁昭明太子将進酒篇洛陽輕薄/子長安遊俠兒宜城溢渠椀中山浮羽巵襄陽冇耆舊)
(傳江淹恨賦琴/瑟滅兮丘隴平)
　　　鯿魚
曉日照江水遊魚似玉瓶誰言觧縮項貪餌毎遭烹杜
老當年意臨流憶孟生吾今又悲子輟筋涕縱横
(埤雅魴一名魾比今之青鯿也郊居賦曰赤鯉靑魴細鱗/縮項濶腹魚之美者盖弱魚也其廣方其厚褊故一曰魴)
(魚一曰鯿魚魴方也鯿褊也襄陽志漢江出鯿魚土人以/槎斷水鯿多依槎因號槎頭鯿孟浩然詩試垂竹竿釣果)
(得查頭鯿杜子美詩復憶襄陽孟浩然清詩句句盡堪傳/只今耆舊無新語漫釣槎頭縮項鯿晉書翟荘傳荘以弋)
(釣為事後不復獵曰獵自我釣自物未能頓盡故先/節其甚者且夫貪餌吞鈎豈我哉時人以為名言)
　　　望夫臺(公自注在忠/州南數十里)
山頭孤石逺亭亭江轉舡回石似屏可憐千古長如昨
船去船來自不停浩浩長江赴滄海紛紛過客似浮萍
誰能坐待山月出照見寒影高伶俜
(晉蘇峻傳我寜山頭望廷尉不能廷尉望山頭郡國志/昔人往楚累嵗不還其妻登山望之久乃化為石後山)
(詩話望夫石在處有之詩以顧况山頭日日風和雨行/人歸来石應語為第一尚書禹貢江漢朝宗于海韓詩)
(外傳二親之夀忽如過客李白春夜宴桃園序光隂者/百代之過客周禮萍氏掌水禁鄭注以不沉溺取名葢)
(使之㡬酒謹酒也月令季春萍始生舊說萍善滋生一/夜七子一曰萍浮於流水則不生埤雅世説楊華入水)
(化為浮萍劉伶酒徳頌俯觀萬/物擾擾焉如江漢之載浮萍)
　　　永安宫(公自注今䕫之永/安門即宫之遺趾)
千古陵谷變故宫安得存徘徊問耆老惟有永安門遊
人雜楚蜀車馬晚喧喧不見重樓好誰知昔日尊吁嗟
蜀先主兵敗此亡魂只應法正死使公去遭燔
(蜀地記永安宫在䕫州府治東今之府學也先主為陸/遜所敗還至白帝建此即諸葛亮受遺命處杜子美詩)
(崩年亦在永安宫毛詩高岸為谷深谷為陵三國志法/正傳字孝直右扶風郿人也年四十五卒先主為之流)
(涕者累日諸葛亮與正雖好尚不同以公義相取先主/将東征權以復闗羽之恥羣臣多諫止不從章武二年)
(大軍敗績還住白帝亮歎曰法孝直若在則/能制主上令不東行就復東行必不傾危矣)
　　　八陣磧
平沙何茫茫髣髴見石蕝(于悦/切)縱横滿江上嵗嵗沙水
齧孔明死已乆誰復辨行列神兵非學到自古不留訣
至人已心悟後世徒妄説自從漢道衰蠭起盡姦傑英
䧺不相下禍難乆連結驅民市無烟戰野江流血萬人
睹一擲殺盡如沃雪不為久逺計草草常無法孔明最
後起意欲掃羣孽﨑嶇事飾制隐忍久不決志大遂成
迂嵗月去如瞥六師紛未整一旦英氣折惟餘八陣圗
千古壮䕫峡
(水經注江水乂東逕諸葛亮圗壘南石磧平曠望兼川/陸有亮所作八陣圖東跨故壘皆累細石為之自壘西)
(去聚石八行行間相去二丈因曰八陣荆州圖記永安/宫南一里渚下平磧上有孔明八陣圗聚細石為之各)
(高五尺廣十圍歴然棊布縦横相當中間相去九尺正/中間南北巷悉廣五尺凡六十四聚成都圖經武侯八)
(陣有三在䕫者六十有四方陳法也嘉話録䕫州之西/市俯臨江岸沙石下看諸葛亮八陣圖箕張翼舒鵝形)
(鸛勢象石分布宛然尚存峡水大時巴蜀雪消之際大/樹十圍枯槎百丈破磑巨石随波塞川而下水與岸齊)
(雷奔山裂及乎水落川平萬物皆失故態唯陣圖小石/分堆標聚行列依然如是者垂六七百年陶灑推激迨)
(今不動劉禹錫曰是諸葛公誠心為𤣥徳效死况此法/出六韜是太公上智之才所構所以神明保持一定而)
(不可改也圖經䕫人重諸葛公毎嵗以人日傾城出㳺/磧上謂之踏磧唐韻束茅表位曰蕝春秋傳置茅蕝也)
(漢書叔孫通為綿蕝之儀註立竹束茅以為標/凖按石蕝字先生特借用其意耳蕝一音最)
　　　諸葛鹽井(公自注井冇十四自山下至山上其/十三井常空盛夏水漲則鹽泉迤邐)
　　　　(遷去常去於江/水之所不及)
五行水本鹹安擇江與井如何不相入此意復誰省人
心固難足物理偶相逞猶嫌取未多井上無閑綆
(漢書蜀多鹽井羅褒以鹽井富洪範五行水曰潤下潤/下作鹹甘泉記甘露泉在林縣五行之理相尅相勝山)
(泉多甘而海水鹹葢鹹者水歸本甘者土勝之也後漢/書光武曰人苦不知足荘子天運篇名公器也不可多)
(取又至樂篇綆短/者不可以汲深)
　　　潁大夫廟(一統志洧川縣有純/孝伯廟即穎考叔)
人情難彊回天性可微感世人争曲直苦語費摇撼大
夫言何柔暴主意自惨荒祠旁孤塚古隧有殘坎千年
惟茅焦世亦貴其膽不觧此㣲言脱衣徒勇敢
(左傳鄭荘公寘姜氏於城穎而誓之曰不及黄泉無相/見也既而悔之穎考叔為穎谷封人聞之有献於公公)
(賜之食食舍肉公問之對曰小人有母皆嘗小人之食/矣未嘗君之羮請以遺之公曰爾有母遺繄我獨無因)
(語之故且告之悔對曰君何患焉若闕地及泉隧而相/見其誰曰不然公從之遂為母子如初史記吕不韋坐)
(嫪毐免齊人茅焦說秦王云云說苑秦嫪毐之亂始皇/遷太后於雍下令曰敢諫者死諫而死者二十七人齊)
(客茅焦解衣立井幹之上而諌云云始皇釋之迎歸太/后母子如初法言茅焦可謂劘虎牙矣趙雲别傳先主)
(明旦自來至雲營圍視昨戰/處曰子龍一身都是瞻也)
　　　許州西湖(寰宇記許州周許國魏許/昌北齊南鄭後周許州)
西湖小雨晴灧灧春渠長來從古城角夜半傳新響使
君欲春遊浚沼役千掌紛紜具畚鍤閙若蟻運壤夭桃
弄春色生意寒猶怏惟有落殘梅標格若矜爽遊人坌
已集挈榼三且兩醉客臥道旁扶起尚偃仰池臺信宏
麗貴與民同賞但恐城市歡不知田野愴潁川七不登
野氣長蒼莽誰知萬里客湖上獨長想
(一統志河南西湖一在許州一在鄢陵湖誌舊傳許潁/陳蔡接壤之間皆有西湖而汝陽為最孔武仲詩亭下)
(湖光凝不流百尺高臺蘸春綠劉伶酒徳頌止則操巵/執觚動則挈榼提壺惟酒是務焉知其餘説文榼酒器)
(也荘子適莾蒼者三/餐而反腹猶果然)
　　　江上值雪效歐陽體限不以鹽玉鶴鷺絮蝶飛
　　　舞之類為比仍不使皓白潔素等字
縮頸夜眼如凍龜雪來唯有客先知江邉曉起浩無際
樹杪風多寒更吹青山有似少年子一夕變盡滄浪髭
方知陽氣在流水沙上盈尺江無澌随風顛倒紛不擇
下滿坑谷高陵危江空野濶落不見入户但覺輕絲絲
沾裳細看若(一作/巧)刻鏤豈有一一天工為霍然一麾遍
九野吁此權柄誰執持世間苦樂知有幾今我幸免沾
膚肌山夫只見壓樵擔豈知帶酒飄歌兒天王臨軒喜
有麦宰相獻夀嘉及時凍吟書生筆欲折夜織貧女寒
無幃高人著履踏冷冽飄拂巾帽真仙姿野僧斫路出
門去寒液滿鼻清淋漓灑袍入袖溼靴底亦有執版趨
堦墀舟中行客何所愛願得獵騎當風披草中咻咻有
寒兎孤隼下擊千夫馳敲氷煮鹿最可樂我雖不飲强
倒巵楚人自古好弋獵誰能往者我欲随紛紜旋轉從
滿面馬上操筆為賦之
(晉佛圗澄傳石季龍造太武殿初成圖畫自古賢聖忠/臣孝子烈士貞女旬餘頭悉縮入肩中惟冠䯰髣髴微)
(出雪賦盈尺則呈瑞於豐年後漢書河水流澌無船不/可渡朝野僉載要宜麥見三白世説羣公對雪尚隆之)
(曰麵堆金井誰調湯餅吳永素曰玉滿天山難刻佩環/坐閒服其韻精宋書大同中元日雪花降殿庭右将軍)
(謝荘下殿雪集衣白上以為嘉瑞羣臣皆作雪花詩賀/禇少孫補史記齊東郭先生衣敝不完行雪中履有上)
(無下足盡踐地道中人笑之晉書王㳟嘗披/鶴氅渉雪而行孟昶見之曰此真神仙中人)
　　　渚宫
渚宫寂寞依古郢楚地荒茫非故基二王臺閣已鹵莽
(公自注湘/東王高氏)何況逺問縱横時楚王獵罷擊靈鼓猛士操
舟張水嬉釣魚不復數魚鼈大鼎千石烹蛟螭當時郢
人架宫殿意思絶妙般與倕飛樓百尺照湖水上有燕
趙千娥眉臨風揚揚意自得長使宋玊作楚詞秦兵西
來取鍾簴故宫禾黍秋離離千年壮觀不可復今之存
者盖已卑池空野逈樓閣小惟有深竹蔵狐狸臺中絳
帳誰復見臺下野水(一/鴨)作浮清猗緑牕朱户春晝閉想
見深屋彈朱絲腐儒亦觧愛聲色何用白首談孔姬沙
泉半涸草堂在破牕無紙風颸颸陳公蹤跡最未逺士
(一作/七)瑞寥落今何之百年人事知㡬變直恐荒廢成空
陂誰能為我訪遺迹草中應有湘東碑
(輿圖江陵秦郢地今荆州寰宇記江陵渚宫楚襄王建/梁元帝即位楚宫即此史記司馬相如子虚賦楚亦有)
(平原廣澤游獵之地饒樂若此者乎楚王之獵何與寡/人又擊靈鼔起烽燧上林賦撞千石之鐘立萬石之鉅)
(墨子公輸般造雲梯而攻舜典帝曰疇若予工僉曰垂/哉帝曰俞谷垂汝共工韓詩雕鑴妙工倕史記管晏列)
(傳意氣揚揚甚自得也宋玉高唐賦昔者楚襄王與宋/玉遊於雲夢之臺望高唐之觀王曰試為寡人賦之九)
(辯序九辯者楚大夫宋玉之所作也宋玉屈原弟子閃/惜其師忠而放逐故作九辯以述其志史記王翦傳李)
(信攻平輿䝉恬攻寝大破荆軍信又攻䣕郢破之於是/引兵而西又殺其将項燕因乗勝畧定荆地珹邑嵗餘)
(虜荆王負芻竟平荆地為郡縣詩國風彼黍離離彼稷/之苗注周室東遷大夫行役過故宗廟宫室盡為禾黍)
(故賦此詩元稹連昌宫詞連昌宫中滿宫竹又夜夜狐/狸上墻屋荆州記府城西南有馬融絳帳臺與渚宫不)
(逺孔姬謂孔子周公南史梁元帝諱繹字世誠/小字七瑞武帝第七子也十三年封湘東王)
　　　出峽
入峡喜巉巗出峡愛平曠吾心淡無累遇境即安暢東
西徑千里勝處頗屢訪幽尋逺無厭高絶每先上前詩
尚遺畧不錄久恐忘憶從巫廟回中路寒泉漲汲歸真
可愛翠碧光滿盎忽驚巫峡尾岩腹有穿壙仰見天蒼
蒼石室開南嚮宣尼古廟宇叢木作幃帳鐵楯横半空
俯瞰不計丈古人誰架構下有不測浪石竇見天囷瓦
棺悲古葬新灘阻風雪村落去㩦杖亦到龍馬溪茅屋
沽村釀玊虗悔不至實為舟人誑聞道石最竒寤寐見
怪状峡山富竒偉得一知幾喪苦恨不知名歴歴但想
像今朝脱重險楚水𣺌平蕩魚多客庖足風順行意王
追思偶成篇聊助舟人唱
(䕫州志巫山在大江之濵形如巫字路史舜崩以瓦棺/𦵏於紀是為鳴條三峡記巫峡與瞿唐峡歸峡世稱三)
(峡連旦七百里重巖疊嶂隠蔽天日非亭午夜分不見/日月水經云杜宇所鑿古謠巴東三峡巫峡長猿鳴三)
(聲淚霑裳寰宇記馬鳴溪在䕫州府俗稱龍馬溪昔土/人牧馬於溪上産龍駒四蹏利爪朱騣頳尾高可七尺)
(州将聞之以貢行在所載至溪口攘鬛長鳴躍於冮溪/以名易坎卦習坎注習重習也坎險䧟也彖曰習坎重)
(險/也)
　　　神女廟
大江從西來上有千仞山江山自環擁恢詭富神姦深
淵鼉鼈横(去/聲)巨壑蛇龍頑旌陽斬長蛟雷雨移蒼灣蜀
守降老蹇至今帶連鐶縱横若無主蕩逸侵人寰上帝
降瑶姬來處荆巫間神仙豈在猛玊坐幽且閑飄蕭駕
風馭彌節朝天闗倐忽廵四方不知道里艱古粧具法
服邃殿羅烟鬟百神自奔走雜㳫來趨班雲興靈怪聚
雲散鬼神還茫茫夜潭静皎皎秋月彎還應摇玉珮來
聼水潺潺
(左傳使民知神姦許旌陽傳旌陽於豫章遇一少年自稱/慎郎真君與語知非人類謂門人施太玉曰此蜃精宜)
(亟剪戮彼今化為黄牛我當化黒牛以逐之以手巾挂/膊為識俄龍沙州一黒牛奔赴黄牛而来太玉以劍揮)
(之中其左股因投於井自井徑歸潭州先是少年以珍/寳數萬娶潭州刺史賈至女至是真君見賈曰聞君有)
(貴壻慎郎乃蛟蜃老魅焉敢遁形蜃遂變本形為吏所/殺神異記蜀守李氷降毒龍蹇氏鎖之於江上水害遂)
(息誓水碑記李冰鑿山導江其神怒化為牛出沒波上/氷操刀入水殺之因立五石犀於水旁誓曰淺毋至足)
(深毋至肩水害遂息神女廟石刻瑤妃西王母之女稱/雲華夫人助禹驅神鬼斬石疏波有功見紀今封妙用)
(真人廟額曰凝真觀襄陽耆舊傳赤帝女曰瑤姬未行/而卒𦵏於巫山之陽故曰巫山之女楚懐王遊於高唐)
(晝寝夢與神遇遂為置觀於巫山之南號/為朝雲宋玊神女賦於是摇珮飾鳴玉鸞)
　　　巫山
瞿塘迤邐盡巫峡峥嶸起連峯稍可怪石色變蒼翠天
工運神巧漸欲作竒偉坱軋勢方深結構意未遂旁觀
不暇瞬歩歩造幽䆳蒼崕忽相逼絶壁凛可悸仰觀入
九頂㑓爽凌顥氣晃蕩天宇高崩騰江水沸孤超兀不
讓直拔勇無畏攀縁見神宇憩坐就石位巉巉隔江波
一一問廟吏遥觀神女石綽約誠有以俯首見斜鬟拖
霞弄修帔人心随物變逺覺含深意野老笑吾旁少年
嘗屢至去随猿猱上反以䋲索試石笋猗孤峰突兀殊
不類世人喜神怪論説驚幼稚楚賦亦虛傳神仙安有
是次問掃壇竹云此今尚爾翠葉紛下垂婆娑緑鳳尾
風來自偃仰若為神物使絶頂有三碑詰曲古篆字老
人那觧讀偶見不能記窮探到峰背採斫黄楊子黄楊
生石上堅瘦紋如綺貪心去不顧澗谷千尋縋山高虎
狼絶深入坦無忌洪濛草樹密蔥蒨雲霞膩石竇有洪
泉甘滑如流髄終朝自盥潄冷冽清心胃浣衣挂樹梢
磨斧就石鼻徘徊雲日晚歸意念城市不到今十年衰
老筋力憊當時伐殘木牙蘖已如臂忽聞老人説終日
為歎喟神仙固有之難在忘勢利貧賤爾何愛棄去如
脱屣嗟爾若無還絶糧應不死
(劉安招隐士坱兮軋山曲􁘯心淹畱兮恫荒忽答賓戲/超忽荒而􁀙蒼顥封禪書肇自顥穹師古注顥灝也元)
(氣浩汗故曰顥招隐士攀緣桂枝兮聊淹留荆州圗記/天門角上特生一竹倒垂拂拭謂之天帚永嘉記陽嶼)
(有仙石山頂上有平石方十餘丈名為仙壇壇陬凡有/四竹葳蕤青翠風来動音自成宫商石上淨㓗初無塵)
(籜相傳云曽有却粒者於此羽化故謂之仙壇仙經曰/神山五百年一開其中石髓出得而服之夀與天相畢)
(金玉之精也神仙傳王烈入太行山忽見山破石裂青/泥流出如髓烈取食之如飴史記封禪書於是天子曰)
(嗟乎吾誠得如黄帝吾/視去妻子如脱屣耳)
　　　觀大水望朝陽巖作
朝陽巖前不結廬下眺江水百歩餘春泉濺濺出乳竇
青莎白石半洿涂不到津頭二三日誰知江水漲天墟
遙望横盃不敢濟巖口正有人罾魚
(列子無底之/谷名曰歸墟)
　　　滄洲亭懐古
湘水悠悠天際來夾江古水抱山回城中人物若可數
日晏市散多蒼苔九嶷巉天古雲埋遙想帝子龍車廻
心衰目極何可望九歌寂寂令人哀
(長沙志湘江府城西水至清澈圗經九嶷山在寧逺属/衡州府唐元結九嶷圗記九峯相似望而疑之故名太)
(公曰舜死於蒼梧之埜歸𦵏於江南之九嶷王韶之神/鏡記九嶷山半皆植松竹夾路有青澗澗生黄色蓮花)
(香氣盈谷又有九井昔何侯煉丹於此汲一井則九井/皆動屈原九歌帝子降兮北渚又九疑繽兮並迎靈之)
(来兮如雲尚書大禹謨九功惟叙九叙惟歌又勸之以/九歌俾勿瓌按此因九嶷而思舜故言九歌寂寂似非)
(屈原九/歌也)
　　　柏家渡
柏家渡西日欲落青山上下猿鳥樂欲因新月望吴雲
遙看北斗挂南嶽一夢愔愔四十秋古人不死終未休
草舍蕭條誰與語香風欲過白蘋洲
(寰宇記衡山即南嶽也周八百里上有七十二峰其峰/高峻者五而祝融為最九域志南嶽衡山上承翼軫鈐)
(總萬物故名衡山度應斗衡位直離宫故/曰南岳左傳祈招之愔愔唐韻愔靖也)
　　　清逺舟中寄耘老(一統志清逺漢中宿地在今/廣州宋史賈收字耘老烏程)
　　　　(人有詩名喜飲酒李/公擇蘇子瞻與之游)
小寒初度梅花嶺萬壑千岩背人境清逺聊為泛宅行
一夢分明堕鄉井覺來滿眼是湖山鴨緑波摇鳯凰影
海陵居士無雲梯嵗晚結廬潁水湄山腰自懸蒼玉珮
野馬不受黄金覊門前車盖獵獵走笑倚清流數鬂絲
汀洲相見春風起白蘋吹花散烟水萬里飄蓬未得歸
目斷滄浪淚如洗北鴈南來遺素書苦言大浸没我廬
清齋十日不燃鼎曲突往往巢龜魚今年玉粒賤如水
青銅欲買囊已虗人生百年如寄爾七十朱顔能有幾
有子休論賢與愚倪生枉郤帶經鋤天南看取東坡叟
可是平生廢讀書
(南安志大庾嶺其上多植梅又名梅嶺世説顔真卿為/湖州刺史張志和来謁真卿以其舟敝漏請更之志和)
(曰願為浮家泛宅往来苕霅間道經太上玉佩金鐺吴/筠詩白馬黄金羈後漢獨行傳范丹所止單陋有時絶)
(粒閭里歌之曰甑中生塵范史雲釡中生魚范菜蕪漢/兒寛傳受業孔安國貧無資用嘗為弟子都飬時行賃)
(作帶經/而鋤)
　　　書堂嶼
蒼山古木書堂嶼北出湘水百餘歩誰為往來虧世界
至今人指安禪處豈無驚蛇與飛鳥後來那復知其趣
不知我身今是否空記名稱作常住
(楞嚴經了然自知獲本妙心常住不滅釋典初/禪修五法四禪離八災患名不動地是為安禪)
　　　戲詠子舟畫兩竹兩鸜鵒
風晴日煖摇雙竹竹間對語雙鸜鵒鸜鵒之肉不可食
人生不才果為福子舟之筆利如錐千變萬化皆天機
未知筆下鸜鵒語何似夢中蝴蝶飛
(春秋昭二十五年有鸜鵒来巢廣雅鸜鵒似鵙而有幘/兩翼有白㸃剪其舌可敎以人語方言鸜鵒一名寒臯)
(杜詩有鳥名鸜鵒力不能高飛肉味不足登鼎爼胡為/見羈虞網中南部新書栁公權筆偈曰圓如錐捺如鑿)
(只得入不得郤荘子齊物論昔者莊周夢為蝴蝶栩栩/然蝴蝶也人間世故未終其天年而中道之夭於斧斤)
(此材之患也不才/為福句與荘同㫖)
　　　贈山谷子
黄童三尺世無雙筆頭袞袞懸秋江不憂老子難為父
平生崛强今心(一作/已)降我來喜共阿戎語應敵縱横如
急雨生子還如孫仲謀豚犬謾多何足數黄家小兒名
拾得眉如長松眼如漆只今數嵗已動人老人留眼看
他日笑君老蚌生明珠自笑此物吾家無君當置酒我
當賀有兒傳業更何須
(後漢書天下無雙江夏黄童再見晉伏滔傳孝武帝嘗/㑹於西堂㴞豫坐還下車先呼子系之謂曰百人高㑹)
(天子先問伏滔在坐不為人作父如此定何如也晉王/戎傳阮籍常適戎父渾俄頃輒去過戎良久然後出謂)
(渾曰共卿言不如共阿戎談三國志曹公曰生子當如/孫仲謀若劉景升兒子豚犬耳晉杜又傳王羲之見而)
(目之曰膚若凝脂眼如㸃漆此神仙人/也孔融與韋端書不意雙珠近出老蚌)
　　　鰒魚行
漸臺人散長弓射初噉鰒魚人未識西陵衰老繐帳空
肎向北河親饋食兩雄一律盗漢家嗜好亦若肩相差
食毎對之先太息不因噎嘔縁瘡痂中間霸據闗梁隔
一枚何啻千金直百年南北鮭莱通往往殘餘飽臧獲
東随海舶號倭螺異方珍寳來更多磨沙瀹瀋成大胾
剖蚌作脯分餘波君不聞蓬萊閣下駞碁島八月邉風
備胡獠舶舡跋浪黿鼉震長鑱鏟處崖谷倒膳夫善治
薦華堂坐令雕俎生輝光肉芝石耳不足數醋芼魚皮
真倚牆中都貴人珍此味糟浥油蔵能逺致割肥方厭
萬錢厨决眥可醒千日醉三韓使者金鼎來方奩饋送
煩輿臺遼東太守逺自獻臨菑掾吏誰為材吾生東歸
收一斛包苴未肎鑚華屋分送羮材作眼明郤取細書
防老讀
(漢書郊祀志北治大池漸臺高二十餘丈名曰泰液師/古注漸浸也臺在池中受水所浸故曰漸臺漢武故事)
(漸臺高三十丈南有壁門三層内殿堂陛咸以土為之/鑄銅鳯凰高五丈飾以黄金棲屋上漢王莽傳莽就車)
(之漸臺欲阻池水猶抱持符命威斗軍人入殿中呼曰/反虜王莽安在有美人出房曰在漸臺衆兵追之圍數)
(百重臺上亦弓弩與相射稍稍落去矢盡無以復射短/兵接初莽憂懣不能食亶飲酒㗖鰒魚亶與但通一通)
(志銅雀臺在彰徳府臨漳縣魏操所築上有樓鑄大銅/雀高一丈五尺置之樓巔操臨終遺令施繐帳於上使)
(宫人歌吹帳中望吾西陵墓田世説劉邕嘗詣孟靈休/靈休先患疚瘡痂落在牀邕取食之靈休大驚痂未落)
(者悉褫噉邕邕去靈休與何勗書曰適劉邕向顧見噉/遂舉體流血注瘡痂味似鰒魚故也南史禇彦回傳時)
(淮北属江南無復鰒魚或有間闗得至者一枚直數千/錢人有餉彦回鰒魚三十枚彦回時雖貴而貧薄過甚)
(門生有獻計賣之云可得十萬錢庾杲之傳清貧自業/食惟有韮葅􁋢生韮雜菜任昉嘗戲之曰誰謂庾郎貧)
(食鮭嘗有二十七種注韮與九同音故謂三韮是二十/七廣志鰒無鱗有殻一面附石細孔雜雜或七或九北)
(齊顔之推云即石決明内旁一年一孔至十二孔而止/以合嵗數登州所出其味珍絶光武時張歩據青徐遣)
(使詣闕上書獻鰒魚即此本草鰒魚治青盲失精方輿/記蓬萊閣在登州丹崖山閣上望海如鏡忽有若黒豆)
(數㸃者郡人云海舶至矣不一炊許已至閣下駞碁島/一曰鼉磯島在蓬莱海中産硯石金星雪浪者佳晉書)
(何曽厨膳滋味擬於王者日食萬錢猶云無下筯處魏/都賦醇酎中山流湎千曰志怪齊人田無已釀千日酒)
(過飲一斗醉臥千日方醒捜神記狄希中山人能造千/日酒飲之千日醉又劉𤣥石千日醉見博物志荘子列)
(禦寇小夫之智不離苞/苴竿牘敝精神乎蹇淺)
　　　次韻水官詩
　　净因大覺璉師以閻立本畫水官遺編禮公公既
　　報之以詩謂某汝亦作某頓首再拜次韻仍録二
　　詩為一巻以獻(附老泉詩水官騎蒼龍龍行欲上/天手攀時且住浩若乗風船不知)
　　　(幾何長足尾猶在淵下有二從臣左石乗魚黿/矍鑠相顧視風舉衣袂翻女子侍君側白頰垂)
　　　(雙鬟手執雉尾扇容如未開蓮從者八九人非/鬼非戎蠻出水未成列先登揚旗旜長刀擁旁)
　　　(牌白羽注強弮雖服甲與裳状貎猶鯨鱣水獸/不得從仰靣以手扳空虛走雷霆雨雹晦九川)
　　　(風師黒虎囊靣目昏塵烟翼從三神人萬里朝/天關我從大覺師得此詭怪編畫者古閻子於)
　　　(今三百年見者誰不愛予者誠已難在我猶/在子此理寧非禪報之以好詞何必畫在前)
高人豈學畫用筆乃其天譬如善游人一一能操船閻
子本逢掖疇昔慕雲淵丹青偶為戲染指初嘗黿愛之
不自已筆勢如風翻傳聞正觀中左袵解稚鬟南夷羞
白雉佛國貢青蓮詔令擬王㑹别殿寫戎蠻熊冠金絡
額豹袖擁旛旜傳入應門内俯伏脱劒弮天姿儼龍鳳
雜㳫朝鵬鱣神功與絶跡後世兩莫扳自從李氏亡羣
盗竊山川長安三日火至寳随飛烟尚有脱身者漂流
出東闗三官豈容獨得此今巳編吁嗟至神物㑹合當
有年京城諸權貴欲取百計難贈以玉如意豈能動高
禪信應一篇詩皎若畫在前
(荘子逹生篇顔淵問仲尼曰吾嘗濟乎觴深之淵津人/操舟若伸吾問焉曰操舟可學耶曰可善遊者數能若)
(乃夫沒人則未嘗見舟而便操之也江淹别賦雖淵雲/之墨妙嚴樂之筆精注王褒字子淵揚雄字子雲唐書)
(閻立本傳太宗與侍臣泛舟春苑池見異焉容與波上/恱之詔坐者賦詩而召立本侔状閣外傳呼畫師閻立)
(本是時巳為主爵郎中俯伏池左研吮丹粉望坐者羞/悵流汗歸戒其子曰吾少讀書文辭不减儕輩今獨以)
(畫見名與厮役等若曹慎毋習然性所好雖被訾屈亦/不能罷也既輔政但以應務俗材無宰相器時姜恪以)
(戰功擢左相故時人有左相宣威沙漠右相馳譽丹青/之嘲左傳楚人獻黿於鄭靈公子公之食指動謂子家)
(曰必嘗異味及宰夫觧黿食大夫不與子公子公染指/於鼎嘗之而出譚賓録貞觀三年東蠻謝元深入朝中)
(書侍郎顔師古奏言昔周武王治致太平逺國歸欵乃/集其事為王㑹篇可圗寫貽後以彰服逺之徳從之乃)
(命尚書閻立本畫之為職貢圗唐畫斷閻立徳創職貢/圗異方人物詭怪之状弟立本畫國王粉本昔南北兩)
(朝名手不是過也唐太宗本紀龍鳯之姿天日之表胡/琮别傳吳時秣陵掘地有得白玉如意大帝以問琮琮)
(對曰秦始皇以金陵有天子氣處/處輒埋寳物以當王氣此殆是乎)
　　　弔徐徳占(并序/)
　　余初不識徳占但聞其初為吕惠卿所薦以處士
　　用元豐五年三月偶以事至蘄水徳占聞余在傳
　　舍惠然見訪與之語有過人者是嵗十月聞其遇
　　禍作詩弔之
美人種松柏欲使低暎門栽培雖易長流惡病其根哀
哉嵗寒姿骯髒誰與論(一作/言)竟為明所悮不免刀斧痕
一遭兒女汚始覺山林尊從來覓棟樑未免傍籬藩南
山隔秦嶺千樹龍蛇奔大厦若畏傾萬牛何足言不然
老巖壑合抱枝生孫死者不可悔吾将遺後昆
(栁宗元枯松詩不以險自防遂為明所誤杜甫/古栢行大厦如傾要梁棟萬牛回首丘山重)
　　　題李伯時淵明東籬圗
彼哉嵇阮曹終以明自膏靖飾固昭曠歸來侣蓬蒿新
霜著疎栁大風起江濤東籬理黄華意不在芳醪白衣
挈壺至徑醉還遊遨悠然見南山意與秋氣高
(顔延年陶徴士誄夫實以誄華名由諡高茍允徳義貴/賤何算焉若其寛樂令終之美好亷克已之操其合諡)
(典無愆前志故詢諸友好宜諡曰靖節徴士續晉陽秋/陶潛嘗九月九日無酒於宅邉東籬下菊叢中摘盈把)
(坐其側未幾望見白衣人至乃刺史王𢎞送酒也即便/就酌醉而後歸陶詩采菊東籬下悠然見南山杜甫詩)
(毎恨陶彭澤無錢對菊花如今九日至自覺/酒須賖杜牧詩南山與秋色氣勢兩相高)
　　　李白謫仙詩
我居青空裏君隐黄埃中聲形不相弔心事難形容欲
乘明月光訪君開素懐天盃飲清露展翼登蓬萊佳人
持玉尺度君多少才玉尺不可盡君才無時休對面一
笑語共躡金鼇頭絳宫樓闕百千仞霞衣誰與雲烟浮
(韓退之謁衡嶽廟詩須臾静掃衆峯出仰見突兀撑青/空唐書上官婉兒初生時其母夢神與大稱曰持此稱)
(量天下又趙光逄以文章名人謂玉界尺紀聞談録有/海客言一夜見海中大鼇浮出目光照耀天地如白晝)
(葢金/鼇也)
　　　數日前夢一僧出二鏡求詩僧以鏡置日中其
　　　影甚異其一如芭蕉其一如蓮花夢中與作詩
君家有二鏡光景如湛盧或長如芭蕉或圓如芙蕖飛
電著子壁明月入我廬月下合三璧日月跳明珠問子
是非我我是非文殊
(越絶書歐冶乃因天之精神悉其伎巧造為大劍三小/劍二一曰湛盧二曰純鉤三曰勝邪四曰魚腸五曰巨)
(闕吳王闔廬之時得其勝邪魚腸湛盧闔廬亡道子女/死殺生以送之湛盧之劍去之如水楞嚴經如汝文殊)
(更有文殊是文殊者為無文殊如第二月/誰為是月又誰非月又於自心現大圓鏡)
　　　飲酒四首
我觀人間世無如醉中真虗空為銷殞况乃百憂身惜
哉知此晚坐令華髪新聖人驟難得日且致賢人
(荘子有人間世篇楞嚴經阿難汝觀世間可作之法誰/為不壊然終不聞爛壊虛空又我此無常變壊之身雖)
(未曽滅我觀現前念念遷謝新新不住如火成灰漸漸/銷殞魏書徐邈傳時科禁酒而邈私飲至於沉醉校事)
(趙逹問以曹事邈曰中聖人逹白之太祖太祖甚怒渡/遼将軍鮮于輔進曰平日醉客謂酒清者為聖人濁者)
(為賢/人)
左手持蟹螯舉觴瞩雲漢天生此神物為我洗憂患山
川同恍惚魚鳥共蕭散客至壺自傾欲去不得閒
(晉畢卓傳卓嘗謂人得酒滿數百斛船四時甘味置兩/頭右手持酒杯左手持蟹螯拍浮酒船中便足了一生)
(矣魏武短歌何以/觧憂惟有杜康)
有客逺方來酌我一甌茗我醉方不啜强啜忽復醒既
鑿渾沌氏遂逺華胥境操戈逐儒生舉觴還酩酊
(荘子應帝王日鑿一竅七日而渾沌死列子黄帝晝寝/夢遊華胥其國入水不溺入火不熱乗空如履實寝虛)
(若處牀既寤怡然自得其後天下大治幾若華胥矣又/宋陽里華子中年病忘魯有儒生自媒能治之華子之)
(妻子以居産之半請其方儒生獨與居七日而積年之/疾一朝俱除華子既悟乃大怒黜妻罰子操戈逐儒生)
(曰曩吾忘也蕩蕩然不覺天地之有無今頓識既往數/十年来存亡得失哀樂好惡擾擾萬緒起矣須臾之忘)
(可復/得乎)
雷觴淡於水經年不濡唇爰有擾龍裔為造英靈春英
靈韻甚高蒲萄難與鄰他年血食汝當配杜康神
(家語君子之交淡於水左傳有劉累者善擾龍洛陽伽/藍記河東人劉白墮善釀六月以罌貯酒暴於日中經)
(一旬其酒不動飲之香美醉而經月不醒朝貴相餉踰/於千里以其逺至號曰鶴觴如鶴之一飛千里也史記)
(大宛國以葡萄為酒富人藏酒至萬餘石久者至數十/嵗不敗世本杜康作秫酒晉江統酒誥酒之所興肇自)
(上皇或曰儀狄一曰杜康唐王績傳聞大樂署焦革家/善釀復求為大樂丞革死妻送酒不絶嵗餘又死乃弃)
(官去所居東南有盤石/立杜康祠以焦革配)
　　　大雪獨留尉氏(尉氏属河南開/封府本秦縣)
古驛無人雪滿庭有客冐雪來自北紛紛笠上已盈寸
下馬登堂面蒼黒苦寒有酒不能飲見之何必問相識
我酌徐徐不滿觥看客倒盡不留溼千門晝閉行路絶
相與笑語不知夕醉中不復問姓名上馬忽去横短䇿
(左傳楚子乗驛爾雅馹遽傳也漢書注傳若今之驛古/者以車謂之傳車其後單置馬謂之驛騎詩小雅彼都)
(人士臺笠緇撮古注臺夫須也即莎草謂以夫須皮為/笠所以禦暑雨左傳繞朝贈之以䇿注馬鞭也晉元逸)
(傳送客冐寒/舉體凍濕)
　　　阮籍嘯臺
阮生古狂逹遁世黙無言猶餘胸中氣長嘯獨軒軒高
情遺萬物不與世俗論登臨偶自寫激越蕩乾坤醒為
嘯所發飲為醉所昏誰能與之較亂世足自存
(陳留風俗傳阮嗣宗善嘯聲與琴諧陳留有阮公嘯臺/世説袁羊古之遺狂晉書阮籍字嗣宗陳留尉氏人嗜)
(酒能嘯善彈琴文帝初欲為武帝求婚于籍籍醉六十/日不得言而止籍雖不拘禮教然發言𤣥逺口不臧否)
(人物嘗於蘇門山遇孫登與商略終古及栖神導氣之/術登皆不應籍因長嘯而退至半嶺聞有聲若鸞鳯之)
(音響乎巖谷乃登嘯也又籍本有濟世志属魏晉之際/天下多故名士少有全者籍由是不與世事遂酣飲為)
(常/)
　　　留别叔通元弼坦夫
田三昔同寮向我毎傾倒當年或齟齬反覆看愈好寇
三我部民孝悌化鄰保有如袁伯業苦學到衰老石生
吾邑子勁立風中草宦遊甑生塵飯水媚翁媪我窮交
舊絶計拙集枯槁三子尤見存往復紛紵縞迎我淮水
北送我睢陽道願存金石契凛凛貫華皓
(左傳同官為寮吾嘗同寮敢不盡心乎文帝典論太祖/稱長大而能勤學者惟吾與袁伯業耳魏武本紀山陽)
(太守袁遺注字伯業紹從兄古詩疾風知勁草塵甑范别/萊蕪事注見前史記吾翁即若翁又母曰劉媪注媪母)
(名音鳥老反一曰媪女老稱也後世父母稱翁媪本此/荘子天下篇雖枯槁不舍也才士也夫國語人皆集於)
(菀子獨集於枯左傳吴季札聘於鄭見子産如舊相識/與之縞帶子産獻紵衣焉韓詩外傳熊渠子見其誠心)
(而金石為之開况於人乎孟郊審友詩莫躡冬氷堅中/有潜浪翻惟當金石交可與賢逹論華顛皓首皆謂白)
(頭/)
　　　和寄天選長官
寓形宇宙間佚我方以老流光安足恃百嵗同過鳥頃
子縈網羅文采縁自表自古山林人何曽識機巧但記
寒巖翁論心秋月皎黄香十年舊禪學參衆妙虚懐養
天和肎狥奔走閙官居職事理晨起何用早桐隂滿西
齋叱吏供灑掃眷子東南來野飯煮芹蓼葆光既清尚
令尹亦高蹈相将古寺行軟語頽晚照公家有畸人(公/有)
(族人隐/嵩山)虗縁能自保卜築嵩山陽何(一作/行)當從結好中
山饒勝景一覽未易飽何時命巾車共陟雲外嶠翻然
(一作/思)筋力疲不復追踴跳公詩擬南山䧺拔千丈峭形
容逼天真邂逅識其要藩籬吾未窺敢議窮閫奥
(歸去来辭寓形宇内復幾時荘子大宗師大塊載我以/形勞我以生佚我以老息我以死金樓子楚國龔舍初)
(隨楚王朝宿未央宫見赤蜘蛛大如栗四面縈羅網有/蟲觸之而死者進而不能得出焉舍乃歎曰吾生亦如)
(是耳仕宦人之羅網也豈可淹嵗於是挂冠而退時人/謂之蜘蛛隠荘子齊物論此之謂葆光大宗師畸人者)
(畸於人而侔於天杜子美詩夜䦨接軟語歸去来辭或/命巾車或棹孤舟孔叢子巾車命駕将適唐都注以衣)
(飾車也韓退之有南山詩凡百有二韻詩國風邂逅相/遇適我願兮宋玉對楚王問夫藩籬之鷃豈能與之料)
(天地之高哉爾雅/西南隅謂之奥)
　　　昭陵六馬唐文皇戰馬也琢石象之立昭陵前
　　　客有持此石本示予為賦之
天将剗隋亂帝遣六龍來森然風雲姿颯爽毛骨開飈
馳不及視山川儼莫回長鳴視八表擾擾萬駑駘秦王
龍鳳姿魯鳥不足摧腰閒大白羽中物如風雷區區數
豎子摶取若提孩手持掃天帚六合如塵埃艱難濟大
業一一非常才維時六驥足績與英衛陪功成鏘八鸞
玉輅行天街荒凉昭陵闕古石埋蒼苔
(唐書太宗本紀生四嵗有書生謁高祖曰公在相法貴/人也然必有貴子及見太宗曰龍鳯之姿天日之表其)
(年幾冠必能濟世安民周禮馬八尺以上為龍杜子美/詩英姿颯爽來酣戰又卓立天骨森開張六韜陷堅陣)
(敗强敵用大黄參連弩飛鳧電影自副飛鳧赤莖白羽/以鋼為首電影青莖赤羽以銅為首杜詩猛将腰間大)
(羽箭唐書太宗嘗自製長弓大羽箭皆倍常/箭以旌武功英衞英公徐世勣衛公李靖)
　　　顔闔
顔闔古有道躬耕自衣食區區魯小邦不足隐明徳軺
軒來我門聘幣繼金璧出門應使者耕稼不謀國但疑
誤将命非敢憚行役使者反錫命户庭空履跡薄俗狥
世榮截趾履之適所重易所輕隋珠彈飛翼伊人畏照
影獨往就隂息鼎俎薦忠賢誰能死燔炙念彼蔵皮冠
安知獲尭客
(荘子讓王篇魯君聞顔闔得道之人也使人以幣先焉/顔闔守陋閭苴布之衣而自飯牛魯君之使者至顔闔)
(自對之使者曰此顔闔之家與顔闔對曰然使者致幣/顔闔曰恐聼者謬而遺使者罪不若審之使者還反審)
(之後來求之則不得已逹生篇忘足履之適也讓王篇/今且有人於此以隋侯之珠彈千仞之雀世必笑之是)
(何也則以所用者重而所要者輕也漁父篇人有畏影/惡迹而去之走者舉足愈數而迹愈多不知處隂以休)
(影處静以息迹愚亦甚矣左傳臣不見皮冠不敢進也/南史明僧紹屢徴不至隐于攝山高帝謂其弟慶符曰)
(卿兄高尚其事亦尭之外臣朕夢想幽人固已勤/矣所謂徑路絶風雲通仍賜竹根如意筍籜冠)
　　　贈狄崇班季子
狄生臂鷹來見客不㑹揖踞牀咤得雋借筯數禽入短
後掬豹裘猶濺猩血溼指呼索酒嘗快作長鯨吸半酣
論刀槊怒髪欲起立北方老猘子狂突尚不縶要須此
慓悍氣壓邉烽急夜走追鋒車生斬活離級持歸獻天
王封侯稳可拾何為走獵師日使羣毛泣
(南史張充傳字延符少好逸逰父緒嘗告歸至吳始入/西郭逄充獵右臂鷹左牽狗遇緒船至便放紲脱韝拜)
(於水次緒曰一身兩役無乃勞乎荘子吾王所見劍士/皆蓬頭突鬚垂冠曼胡之纓短後之衣瞋目而語難杜)
(詩笑指銀瓶索酒嘗又飲如長鯨吸百川史記怒髪上/衝冠纂文猘屈尾犬也記獻犬則執緤注紲縶也按老)
(猘子謂契丹也古今注追鋒車去巾葢施通㦥遽則乗/之晉杜預傳給追鋒車第二駙馬班固賦四夷聞奏徳)
(廣所極僸佅兠離罔不具集活離疑即兠離漢書夏侯/勝毎講授謂諸生曰士病不明經術經術苟明其取青)
(紫如俛拾地芥耳後漢班超傳立功異域以取封侯萬/里之外安能乆事筆硯閒乎班賦風毛雨血灑野蔽天)
　　　題盧鴻學士堂圖(唐書盧鴻字顥然范陽人徙/洛陽慱學善書籕結廬嵩山)
　　　　(名所居廬曰寜極/開元禮徴不至)
昔為太室花盧岩在東麓直上登封壇一夜繭生足徑
歸不復往巒壑空在目安知有千老舒巻不盈軸一處
一盧生裘褐䕃喬木方為世外人行止何煩録百年入
箧笥犬馬同一束嗟予縳世累歸未有茅屋江千百畆
田清泉映修竹尚欲逃世名豈須上圗軸
(一綂志嵩山在登封即中嶽東曰太室西曰少室淮南/子楚王欲攻宋墨子聞之自魯而趨楚十日十夜足重)
(繭而不休息杜詩足繭荒山轉愁疾後漢法真傳友人/郭正稱之曰法真名可得聞身難得而見逃名而名我)
(隨避名而名我追/可謂百世之師矣)
　　　寄周安孺茶
大哉天宇内植物知幾族靈品獨標竒逈超凡草木名
從姬旦始漸播桐君録賦詠誰最先厥傳惟杜育(育當/作毓)
唐人未知好論著始於陸常李亦清流當年慕高躅遂
使天下士嗜此偶於俗豈但中土珍兼之異邦鬻鹿門
有佳士博覽無不瞩邂逅天随翁篇章互賡續開園頤
山下屏跡松江曲有興即揮毫粲然存簡牘伊予素寡
愛嗜好本不篤粤自少年時低回客京轂雖非曵裾者
庇䕃或華屋頗見綺紈中齒牙厭粱肉小龍得屢試糞
土視珠玊團鳯與葵花碔砆雜魚目貴人自矜惜捧玩
且緘櫝未數日注卑定知雙井辱於兹自研討至味識
五六自爾入江湖尋僧訪幽獨高人固多暇探究亦頗
熟聞道早春時擕籯赴初旭驚雷未破蕾采采不盈掬
旋洗玊泉蒸芳馨豈停宿須㬰布輕縷火候謹盈縮不
憚頃閒勞經時廢蔵蓄髹筒净無染箬籠勻且複苦畏
梅潤侵暖須人氣燠有如剛耿性不受纎芥觸又若㢘
夫心難将微穢瀆晴天敞虗府石碾破輕緑永日遇閑
賔乳泉發新馥香濃奪蘭露色嫩期秋菊閩俗競傳誇
豐腴面如粥自云葉家白頗勝中山醁好是一杯深午
􁰵春睡足清風擊兩腋去欲凌鴻鵠嗟我樂何深水經
亦屢讀子咤中泠泉次乃康王谷䗫培頃曽嘗瓶罌走
僮僕如今老且懶細事百不欲美惡兩俱忘誰能强追
逐薑鹽拌白土稍稍從吾蜀尚欲外形體安能狥心腹
由來薄滋味日飯止脱粟外慕既已矣胡為此羈束昨
日散幽歩偶上天峰麓山圃正春風䝉茸萬旗簇呼兒
為佳客採製聊亦復地僻誰我從包蔵置厨簏何嘗較
優劣但喜破睡速况此夏日長人間正炎毒幽人無一
事午飯飽蔬菽困卧北􁰵風風微動􁰵竹乳甌十分滿
人世真局促意爽飄欲仙頭輕快如沐昔人固多癖我
癖良可贖為問劉伯倫胡然枕糟麴
(爾雅檟苦茶郭璞注樹小似梔子冬生今呼早采者為/茶晚取者為茗爾雅始於周公故曰名從姬旦始晉杜)
(毓荈賦燠如積雪煜若春􁁌雲溪友議陸羽字鴻漸唐/人著茶經三巻造茶具二十四事時鬻茶者以陸羽為)
(茶神芝芸叟談貞元中常袞為建州刺史始蒸焙而研/之謂之研膏茶中朝故事李徳裕有親知授舒州牧李)
(曰到郡日天柱峯茶可惠三四角因話録李約性嗜茶/常曰茶須緩火炙活火煎葢謂老湯三沸之法非活火)
(不能成也唐書党魯使西番烹茶帳中番使問何為魯/曰滌煩療渇所謂茶也畨使曰我亦有之命取出以示)
(曰此夀春者此顧渚者此蘄門者唐書皮日休字襲美/襄陽人以詩文著隠鹿門山中自號閒氣布衣與華亭)
(陸龜䝉友善陸號天隨子松陵集有皮日休茶人詩云/生於顧渚山老在漫石塢陸龜蒙詩云且共薦臯盧何)
(勞傾斗酒歸田録茶之品莫貴於龍鳳團凡八餅重一/斤慶暦間蔡君謨為福建運使造小片龍團其品精絶)
(謂之小龍團凡二十餅重一斤其價值金二兩毎南郊/致齋中書樞密各賜一餅宫人往往鏤金其上其貴重)
(如此茶譜䝉山頂曰上清峯茶最艱得俟雷發聲採之/茶録藏茶宜蒻葉而喜過燥故收藏之家以蒻葉封褁)
(入焙中三兩日一次用火常如人體温温然以禦濕潤/又茶以建寜貢為上有石乳滴乳龍鳳團等名皆碾末)
(作餅中山酒注見前盧仝茶歌五椀肌骨清六椀通仙/靈七椀吃不得也惟覺兩腋習習清風生中朝故事李)
(徳裕居廟廊日有親知奉使京口李曰還日金山下江/中泠水取置一壺来其人忘之舟上石頭城方憶及汲)
(一瓶歸京獻之李飲後大咤曰江南水味有異於頃嵗/此頗似建業石頭城下水其人謝過不敢隠張又新載)
(陸羽品天下二十水揚子中泠水第七南康記谷簾泉/在府城西泉水如簾布巖而下者三十餘𣲖陸羽品其)
(味為天下第一廬山記康王谷楚康王照為秦将王翦/所窘匿此桑喬山疏云在康王谷中故名谷簾蝦蟆培)
(注見前張又新煎茶記粉槍末旗蘓蘭薪桂茶譜蘄州/團黄茶有一旗二槍之號言一葉二芽也晉陶潜傳嘗)
(言夏月虛閑高臥北忩之下清風颯至自謂羲皇上人/劉伶酒徳頌奮髯箕踞枕麴藉糟無思無慮其樂陶陶)
　　　余自城中還道中雲氣自山中來如羣馬奔突
　　　以手掇開籠收其中歸家雲盈籠開而放之作
　　　攓雲篇
物役㑹有時星言從高駕道逢南山雲歘吸如電過竟
誰使令之袞袞從空下龍移相排拶(子逹/切)鳳舞或頹亞
散為東郊霧凍作枯樹稼或飛入吾車偪仄入肘胯搏
取置笥中提擕反茅舍開緘乃放之掣去仍變化雲兮
汝歸山無使逹官怕
(詩國風星言夙駕税于桑田禮記天降時雨山川出雲/釋名雲猶云云衆盛意也韓愈雪詩崩騰相排拶龍鳳)
(交横飛注排拶密拶也後漢書河南張楷字公超能作/五里霧時闗西人裴優亦能作三里霧謝氏詩源更嬴)
(之妻能作鎖雲囊佩之陟高山有雲處雲氣入其中歸/家啟視雲白如綿自囊而出更嬴善射毎言能仰射入)
(雲中其妻不信因以一囊繫箭頭令射之及墜騐之果/有白雲在内因名箭曰鎖雲故子美詩云翻身向天仰)
(射雲是也詩意大㮣本此唐諺語木若稼達官怕韻注/木稼一曰木介亦曰樹稼春秋雨木冰即此師古注曰)
(氣著樹木結為氷/也杜詩有逼仄行)
　　　遊山呈通判承議寫寄參寥師
煌煌世胄餘夫子非碌碌由來有詩書所以能絶俗得
官本河朔瓜期未易促扁舟下南來逸駕追鳴鵠遇勝
即倘佯風餐兼露宿嗟予偶傾盖一笑外羈束仗䇿毎
過從相擕訪山谷東風披鮮雲繡錯出林麓松門有時
盡幽景無斷續崖轉聞鐘聲林疎見華屋銜山餘落景
歸迹猶躑躅誰云鄴下歡往事不可復吾曹二三子取
樂亦云足願公寄新詩一一能見録船頭行北歸囊槖
有美玊塵埃京洛人亦與洗心目
(史記平原君傳公等録録所謂因人成事者也魏其武/安侯傳太后怒曰此時帝在即録録與碌碌仝左傳齊)
(侯使連稱管至父戍葵丘瓜時而往曰及瓜而代期戍/公問不至家語孔子之郯遭程子於塗傾盖而語終日)
(甚相親顧謂子路曰取束帛以贈先生文選靈運擬魏/太子鄴中詩序云建安末予時在鄴宫朝逰夕讌究懽)
(愉之極天下良辰美景賞心樂事四者/難并今昆弟友朋二三諸彦共盡之矣)
　　　和郭功父韻送芝道人遊隐静
觀音妙智力應感随縁度芝師訪東坡寧辭萬里歩道
義偶相契十年同去住行窮半世閒又欲浮盃渡我願
焚囊鉢不作陳俗具㑹取郤歸時只是而今路
(楞嚴經得大自在力無畏施衆生妙音觀世音梵音海/潮音救世悉安寧出世獲常住高僧傳晉杯渡者不知)
(其姓名常乗大杯渡河因名焉許渾送僧詩杯浮野渡/魚龍逺錫響空山虎豹驚傳燈録守清禪師有僧問如)
(何是和尚家風曰一瓶/兼一鉢到處是生涯)
　　　次韻魯直戲贈
昨夜試微凉汗衾初退紅我願随秋風随身入房櫳君
王不好事只作好驚鴻細看巻蠆尾我家真栗蓬
(楊妃外傳楊貴妃毎夏月常衣輕絹汗出紅膩而多香/拭於巾帕其色桃紅洛神賦翩若驚鴻矯若遊龍詩小)
(雅彼君子女巻髪如蠆注蠆螫蟲尾末犍然似髪之曲/上者又國風首如飛蓬栗蓬未詳禪宗有栗棘蓬語按)
(之詩意不合宋玉登徒子好色賦其妻蓬/頭攣耳齞脣歴齒云云栗蓬疑當作歴蓬)
　　　寄傲軒(歸去來辭倚/南􁰵以寄傲)
先生英妙年一掃千兔秃仕進固有餘不肎踐場屋通
闤何所傲傲名非傲俗安知軒冕中享榮不償辱豈無
自安計得失猶轉轂先生獨揚揚憂患莫能瀆得如虎
挟乙失若龜蔵六茅簷聊寄寓俛仰亦自足東坡無邉
春方寸盡蔵畜醉哦傍若無獨侑一樽醁牀頭車馬道
殘月挂疎木朝客紛擾時先生睡方熟
(選賦終童山東之英妙杜甫詩詞源倒流三峡水筆陣/獨掃千人軍李白詩筆鋒殺盡中山兔酉陽雜俎虎威)
(如乙字長寸許在腋兩旁皮内尾端亦有之佩之臨官/則能威衆雜阿含經有龜被野干所包蔵六而不出野)
(干怒而捨去佛告諸比丘當如龜蔵六根魔不得便/又野干獸名干音犴范石湖詩六用都蔵縮似龜)
　　　御史臺榆槐竹栢四首
　　　　榆
我行汴堤上厭見榆隂綠千株不盈畆斬伐同一束及
居幽囚中亦復見此木蠧皮溜秋雨病葉埋墻曲誰言
霜雪苦生意殊未足坐待春風至飛英覆空屋
(詩國風隰有榆爾雅榆白枌也管子五沃之上其榆條/長淮南子八月榆檽令人不飢春秋元命苞三月榆莢)
(落/)
　　　　槐
憶我初來時草木向衰歇高槐雖經秋晚蟬猶抱葉淹
留未云幾離離見疎筴栖鴉寒不去哀呌飢啄雪破巢
帶空枝疎影挂殘月豈無兩翅羽伴我此愁絶
(周禮烜氏掌火冬取槐檀之火淮南子槐之生也入季/春五日而兔目十日而䑕耳更旬而始規後漢書破巢)
(之下寜/有完卵)
　　　　竹
今日南風來吹亂庭前竹低昻中音㑹甲刃紛相觸蕭
然風雪意可折不可辱風霽竹已(一作/亦)回猗猗散青玊
故山今何有秋雨荒籬竹此君知健否歸掃南軒緑(一/作)
(三徑/緑)
(荘子養生主合於桑林之舞乃中經首之㑹詩國風綠/竹猗猗元稹竹詩一一青琅玕唐人郊居詩門外晚晴)
(秋色老萬條寒玉一溪烟晉書王徽之字子猷/嘗暫寄人空宅便命種竹曰何可一日無此君)
　　　　柏
故園多珍木翠柏如蒲葦幽囚無與樂百日看不已時
來拾流膠(一作/肪)未忍踐落子當年誰所種少長與我齒
仰視蒼蒼翰所閲固多矣應見李将軍膽落温御史
(春秋運斗樞玉衡星精散為栢李徳裕平泉花木記有/珠子栢實如珠子生葉又有鴈翅檜葉婆娑如鴈翅也)
(漢書平㤙侯許伯入第盖寛饒仰屋視而歎曰富貴無/常忽則易人此如傳舍所閲多矣唐書敬宗初立夏綏)
(節度使李祐進馬百五十匹侍御史温造彈祐違敇進/奉請論如法詔釋之郤其所進祐謂人曰吾夜半入蔡)
(州城取吳元濟未嘗心動今日膽落於温御史矣桑道/茂傳茂居有二栢甚盛茂曰人居木盛則土衰土衰則)
(人病乃以鐵數十斤自埋其下曰後有發/者死太和中温造居之發藏鐵而造死)
　　　問淵明(公自注或曰東坡此詩與淵明反此非/知言也盖亦相引以造意言者未始相)
　　　　(非也元祐五/年十月日)
子知神非形何復異人天豈惟三才中所在靡不然我
引而高之則為星斗懸我散而卑之寧非山與川三皇
雖云沒至今在我前八百要有終彭祖非永年皇皇謀
一醉發此露槿妍有酒不辭醉無酒斯飲泉立善求我
譽飢人食饞涎委運憂傷生憂(一作/運)去生亦還縱浪大
化中正為化所纒應盡便須盡寜復事此言
　　　朱亥墓(公自注俗/謂屠兒墓)
昔日朱公子䧺豪不可追今來遊故國大塚屈稱兒平
日輕公相千金棄若遺梁人不好事名字寄當時魯史
盗齊豹求名誰復知慎無怨世俗猶不遭仲尼
(史記信陵君傳公子請朱亥朱亥笑曰臣乃市井鼔刀/屠者而公子親數存之所以不報謝者以為小禮無所)
(用今公子有急此乃臣效命之秋也遂與公子俱至晉/鄙軍晉鄙合符疑之欲無聼朱亥䄂四十斤鐵椎椎殺)
(晉鄙春秋經昭二十年秋盗殺衞侯之兄縶榖梁傳盗/賤也其曰兄母兄也目衛侯衛侯累也春秋經昭三十)
(一年冬黒肱以濫来奔左傳賤而書名重地也或求名/而不得或欲盖而名彰是以春秋書齊豹曰盜三叛人)
(名以懲/不義)
　　　嚴顔碑
先主反劉璋兵意頗不義孔明古豪傑何乃為此事劉
璋固庸主誰為死不二嚴子獨何賢談笑傲碪几國亡
君已執嗟子死誰為何人刻山石使我空涕淚吁嗟斷
頭将千古為病悸
(蜀書張飛傳先主入益州還攻劉璋飛與諸葛亮等泝/流而上分定郡縣至江州破璋将巴郡太守嚴顔生獲)
(之飛呵顔曰大軍至何以不降顔答曰卿等無状侵奪/我州我州但有斷頭将軍無降将軍也飛怒令左右牽)
(去斫頭顔色不變曰斫頭便斫頭何為怒也飛壮而釋/之引為賔客漢田延年傳大将軍曰誠然實勇士也發)
(大議時震動朝廷光因舉手自撫心曰/使我至今病悸師古注悸心動也音揆)
　　　峴山(在襄陽/府城南)
逺客來自南游塵昏峴首過闗無百歩曠蕩吞楚藪登
高忽惆悵千載意有偶所憂誰復知嗟我生苦後團團
山上檜嵗嵗閲榆栁大材固已殊安得同永乆可憐山
前客倐忽星過霤賢愚未及分來者當自剖
(晉羊祜傳祐樂山水每風景佳必造峴山嘗慨然歎息/顧謂從事鄒湛等曰自有宇宙便有此山由來賢逹勝)
(士登此逺望如我與卿者多矣皆湮滅無聞使人悲傷/如百嵗後有知魂魄猶應登此也湛曰公徳冠四海道)
(嗣前哲令聞令望必與此山俱傳至若湛輩乃當如公/言耳及祐卒襄陽百姓於峴山祜平生㳺憩之所建碑)
(立廟嵗時饗祭焉望其碑者莫/不流涕杜預因名為墮淚碑)
　　　驪山
君門如天深㡬重君王如帝坐法宫人生難處是安稳
何為來此驪山中複道凌雲接金闕樓觀隐烟横翠空
林深霧暗迷八駿朝東暮西勞六龍六龍西幸峨眉棧
悲風便入華清院霓裳蕭散羽衣空麋鹿來游猿鶴怨
我上朝元春半老滿地落花無人掃羯鼔樓高挂夕陽
長生殿古生青草可憐吴楚兩醯雞築臺未就已堪悲
長楊五柞漢幸免江都樓成隋自迷由來留連多喪國
晏安酖毒因奢惑三風十愆古所戒不必驪山可亡國
(一綂志驪山在臨潼左曰東繡嶺右曰西繡嶺下有温/泉其清徹底不火而熱初學記閶闔天門也角亦天門)
(也楚辭天之門兮九重晉志心三星天王正位也中星/曰明堂天子位為大辰主天下之賞罰故天子所居曰)
(法宫戰國䇿蘇秦曰謁者如鬼主人難得見如天帝明/皇雜録天寳六年更温泉宫曰華清宫治井為池環山)
(列宫室李白詩六龍西幸萬人懽蛾眉山名在蜀詳見/下巻望湖亭詩注杜牧華清宫詩行雲不下朝元閣一)
(曲淋鈴涙萬行劉禹錫詩開元天子萬事足惟惜當時/光景促三鄉驛上望仙山歸作霓裳羽衣曲史記淮南)
(傳伍被曰臣聞子胥諫吴王吴王不用乃曰臣今見麋/鹿游姑蘇之臺也今臣亦見宫中生荆棘露沾衣也南)
(京羯鼔録明皇嘗遇二月初宿雨始晴景色明媚小殿/亭内栁杏將吐遣高力士取羯鼔上臨軒縱擊一曲名)
(春光好回顧栁杏皆拆白樂天長恨歌七月七日長生/殿夜半無人私語時吴地記吴王闔閭十一年起臺於)
(姑蘇山因山為名左傳楚靈王為章華之臺與伍舉登/焉日臺美矣夫醯雞罋中小蟲見荘子三輔黄圗五柞)
(宫在盩厔漢武帝建有五柞樹可䕃數畆長揚宫在盩/厔本舊秦宫漢修飾以備行幸有垂楊以名通鑑隋煬)
(帝游江都浙人項昇進新宫圖營建既成幸之曰使真/仙逰此亦當自迷因名迷樓左傳晏安酖毒不可懐也)
(尚書伊訓惟兹三風十愆卿士有一/于身家必喪邦君冇一于身國必亡)
　　　和子由除日見寄
薄官驅我西逺别不容惜方愁後㑹逺未遐憂嵗夕强
歡雖有酒冷酌不成席秦烹惟羊羮隴饌有熊腊念為
兒童嵗屈指已成昔往事今何追忽若箭已釋感時嗟
事變所得不償失府卒來驅儺矍鑠驚逺客愁來豈有
魔煩汝為攘磔寒梅與凍杏嫩萼初似麦攀條為惆悵
玉蘂何時拆不憂春艷晚行見棄夏覈人生行樂耳安
用聲名藉胡為獨多感不見膏自炙詩來苦相寛子意
逺可射依依見其面疑子在咫尺兄今雖小官幸忝佐
方伯北池近所鑿中有汧水碧臨池飲美酒尚可消永
日但恐詩力弱鬬健未免馘詩成十日到誰謂千里隔
一月寄一篇憂愁何足擲
(陶詩飢来驅我去淮南子熊當心有白脂如玉味甚美/俗呼熊白國語單襄公曰高位實疾僨厚味實腊毒周)
(禮腊人掌乾肉又脯腊註腊小物全乾者周禮方相氏/黄金四目𤣥衣朱裳執戈揚盾率百𨽻時難以索室驅)
(疫難通作儺後漢禮儀志季冬先臘一日大儺逐疫選/門子弟十歳以上十二嵗以下百二十人為侲子皆赤)
(幘皂衣執大鼗鼓以逐惡鬼於禁中月令季冬之月天/子居𤣥堂右个命有司大儺旁磔出土牛以送寒氣又)
(九門磔攘以畢春氣漢楊惲傳人生行樂耳須富貴何/時漢兩龔傳龔勝不食死有老父来弔哭甚哀既而曰)
(嗟乎薰以香自燒膏以明自銷龔生竟夭天年非吾徒/也遂趨而出莫知其誰詩國風且以喜樂且以永日魯)
(頌在泮獻馘記釋奠於學以訊馘告荘子槁項黄馘一/作􁶀或云截耳從聝獻首從馘謝荘月賦隔千里兮共)
(明月史記屈原憂/愁幽思而作離騷)
　　　夢雪
殘杯失春温破被生夜悄開門千山白俯仰同一照雖
時出圭角固已絶瑕竅兒童勿驚怪調汝得一笑
　　　送吕行甫司門倅河陽
結交不在乆傾盖如平生識子今㡬日送别亦有情子
生公相家高義久峥嶸天才既超詣世故亦屢更譬如
追風驥豈免羈與纓念我山中人久與麋鹿并誤出挂
世網舉動俗所驚歸田雖未果已覺去就輕河陽豈云
逺出處恐異程便當從此别有酒無徒傾
　　　觀子玊郎中草聖
柳侯運筆如電閃子雲寒悴羊欣儉百斛明珠便可扛
此書非我誰能雙
(韋續書訣墨藪唐太宗論蕭子雲書行行如縈春蚓字/字如綰秋蛇故曰寒悴法書苑梁武帝評羊欣書如大)
(家婢為夫人雖加位遇/而舉止羞澀故曰儉也)
　歌辭
　　　竹枝歌(并序/)
　　竹枝歌本楚聲幽怨惻怛若有所深悲者豈亦往
　　者之所見有足怨者歟夫傷二妃而哀屈原思懐
　　王而憐項羽此亦楚人之意相傳而然者且其山
　　川風俗鄙野懃苦之態固已見於前人之作與今
　　子由之詩故特縁楚人疇昔之意為一篇九章以
　　補其所未道者
蒼梧山高湘水深中原北望度千岑帝子南遊飄不返
惟有蒼蒼楓桂林楓葉蕭蕭桂葉碧萬里逺來超莫及
乗龍上天去無蹤草木無情空寄泣水濵擊鼓何喧闐
相将扣水求屈原屈原已死今千載滿船哀唱似當年
海濵長鯨徑千尺食人為糧安可入招君不歸海水深
海魚豈解哀忠直吁嗟忠直死無人可惜懐王西入秦
秦闗已閉無歸日章華不復見車輪君王去時簫鼓咽
父老送君車軸折千里逃歸迷故鄉南公哀痛彈長鋏
三戸亡秦信不虚一朝兵起盡讙呼當時項羽年最少
提劍本是耕田夫横行天下竟何事棄馬烏江馬垂涕
項王已死無故人首入漢庭身委地富貴榮華豈足多
至今惟有塚嵯峨故國凄凉人事改楚鄉千古為悲歌
(一統志禹貢荆州之域天文牛女分野周為百粤地秦/属桂林漢曰蒼梧地總百粤山連五嶺栁開記桂林全)
(州分水嶺下即湘灕二水東自海隅至此分南北而離/也北為湘水南為灕水竹書舜南巡不返史記舜巡狩)
(崩於蒼梧之野𦵏於九疑漢郊祀志黄帝采首山銅鑄/鼎於荆山下鼎既成有龍垂胡䫇下迎黄帝黃帝上騎)
(羣臣後宮從上龍七十餘人龍迺去餘小臣不得上悉/持龍䫇墜墜黄帝之弓黄帝既上天乃抱其弓與龍䫇)
(號博物志舜南巡不返二女追之不及至洞庭之山以/淚揮竹竹盡斑妃死為湘水神故曰湘妃竹續齊諧記)
(五月五日楚人楝葉褁糉投汨羅江祭屈原注見前晉/夏統傳領小海之唱謂子胥屈平立吾左右矣崔豹古)
(今注鯨海魚也大者長千里小者數丈一生數萬子異/物志鯨鯢長百丈大亦稱之雄曰鯨雌曰鯢史記屈原)
(傳時秦昭王與楚婚欲與懐王㑹懐王欲行屈平曰秦/虎狼之國不可信不如無行懐王稚子子蘭勸王行入)
(武闗秦伏兵絶其後因留懐王以求割地懐王怒不聼/亡走趙趙不内復之秦竟死於秦而歸𦵏漢書臨江王)
(傳既上車軸折車廢江陵父老流涕竊言曰吾王不反/矣項羽本紀范増説項梁曰齊滅六國楚最無罪自懐)
(王入秦不反楚人憐之至今故楚南公曰楚雖三户亡/秦必楚也彈鋏用馮驩事已見又羽本紀項籍者字羽)
(初起時年二十四又項王謂烏江亭長曰吾知公長者/吾騎此馬五嵗所當無敵嘗一日行千里不忍殺之以)
(賜公顧見漢騎司馬呂馬童曰若非吾故人乎吾聞漢/購我頭千金邑萬户吾為若徳乃自刎而死又夜聞四)
(面皆楚歌又項/王乃悲歌忼慨)
　　　轆轤歌
新繫青絲百尺䋲心在君家轆轤上我心皎潔君不知
轆轤一轉一惆悵何處春風吹曉幕江南綠水通珠閣
美人二八顔如花泣向花前畏花落臨春風聼春鳥别
時多見時少愁人一夜不得眠瑶井玊䋲相對曉
(古賦轠轤不絶注環轉也人􁙢轤井上汲水木一作轆/轤魏志京城内有園患無水傅元先生乃作翻車令童)
(轉之水自復更入其功百倍白居易詩蕭相厥初謁召/平中庭百拜百不譍召平後来謁蕭相故侯一拜一惆)
(悵郭璞井賦爾乃冠玊檻甃鱗錯鼔轆轤彈勁索飛輕/帬之繽紛手争驚而互搦長纍逶蛇以曽縈兮瑶罋龍)
(騰而洒激禮斗威儀玊衡北兩星為玉䋲謝朓詩金波/麗鳷鵲玉䋲低建章再見梁謝舉凌雲臺詩勢高凌玉)
(井臨逈度金波注玉井星名按此則瑤井玉䋲/皆指星言故曰相對曉公詩精玅典博如此)
　　　辨道歌
北方正氣名祛邪東郊西應歸中華離南為室坎為家
先凝白雪生黄芽黄河流駕紫河車水精池産紅蓮花
赤龍騰霄驚盤蛇姹女含笑嬰兒呀十二樓瞰靈泉䨟
華池玉液隂交加子馳午前無停差三田聚寳真生涯
龜精鳯髄填谽谺天地駭有鬼神嗟一丹休別内外砂
長修乆餌須叔遐腸中澄結無餘柤俗骨變換顔如葩
哀哉世人争齒牙指偽為真正為哇輕肥甘美形驕奢
譎詭詐妄言矜誇逰魚在網兔在罝一氣頓盡猶嘔啞
餘生所託誠棲槎九原枯髀如亂麻胡不割衆如鏌鎁
空與利名交撑拏胡不讓囗如文騧可惜貪愛相漫塗
真心道意非不嘉餐金聞活非虗譁何須横議相疵瘕
衆口並發鳴羣鴉安知聚散同魚蝦自纒如繭居如蝸
日懐嗔喜甘籠笯其去死地猶獵豭吾恨爾見有所遮
海波或至驚井蛙烏輪即晚蟾影斜吾時俱覩超雲霞
(史記司馬相如傳呼吸沆瀣兮餐朝霞師古注沆瀣北/方夜半氣也揚䧺曰或𤣥而萌或黄而芽隂真君金液)
(丹訣北方正氣為河車東方甲乙成丹砂兩情合養為/一體朱雀調運生金花真訣龍從火裏出虎向水中生)
(注龍本坎水而出於火虎本離火而出於水是乃水火/之相生也志林人生死自坎離交則生分則死離為心)
(坎為腎龍者汞也精也血也出於腎肝蔵之坎之物也/虎者鉛也氣也力也出於心肺蔵之離之物也道書蓬)
(萊修煉法河車是水朱雀是火取水一斗鐺中以火炙/之百沸致聖石九兩其中初成姹女次謂之玊液後成)
(紫色謂之河車白色曰白河車青色曰青河車赤色曰/赤河車亦名黄芽参同契河上姹女得火則飛孫思邈)
(詩取金之精合石之液列為夫婦結為魂魄一體混沌/兩精感激河車覆載鼎候無忒洪爐列火烘燄翕赫姹)
(女氣索嬰兒聲寂紫色内逹赤芒外射骨變金植顔駐/玊澤黄庭内景經琴心三疊舞胎仙注琴和也疊積也)
(和積三丹田如一則如胎息之仙也太清煉靈丹經丹/砂外包八石内含金精晉書許邁字叔遐服氣一氣千)
(餘息仙經道家用金色藥石於鼎以水火煉之成丹為/外丹口吐濁氣曰吐故鼻納清氣曰納新為内丹荘子)
(天運篇柤棃橘柚其味相反而皆可於口又兵莫憯於/志鏌鎁為下真誥仰咽金漿控景登空左傳予取予求)
(不汝疵瑕也懐沙賦鳯凰在笯兮雞雉翔舞説文豭牡/豕也左傳既定爾婁豬盍歸吾艾豭荘子埳井之鼃注)
(見前五經通義月中有兔與蟾何月隂/也蟾蜍陽也而與兔並明隂繫於陽也)
　　　陳守道
一氣混淪生復生有形有心即有情共見利欲飲食事
各有爪牙頭角争争時怒發霹靂火險處直在嵌巖坑
人偽相加有餘怨天真喪盡無純誠徒自取先用極力
誰知所得皆空名少為處士松柏寒蓬萊真人氷玊清
山是心兮海為腹陽為神兮隂為精渴飲靈泉水飢食
玉樹枝白虎化坎青龍離鎖禁姹女闗嬰兒樓臺十二
紅玻璃木公金母相東西純鉛真汞星光輝烏升兔降
無年期停顔卻老只如此哀哉世人迷不迷
(越絶書道生氣氣生天地天地生萬物荘子徳充符惠/子曰人而無情何以謂之人荘子曰道與之貌天與之)
(形惡得不謂之人惠子曰既謂之人惡得無情春秋繁/露王者言不從則金不從革而秋多霹靂霹靂金氣也)
(其音商也榖梁傳隂陽相薄感而為雷激而為霆廣記/木公生於碧海之上以主陽和之炁號東王公又以西)
(華至妙之炁化而生金母西王母傳漢初/小兒歌曰著青帬入天門揖金母拜木公)
　　　老人行
有一老翁老無齒處處無人問年紀白髪如絲向下垂
一雙眸子碧如水不裹頭又無履相識雖多少知已問
翁畢竟何所止笑言只在紅塵裏秋風獵獵行雲飛老
人此意無人㑹目注雲歸心自知黄口小兒莫相笑老
人舊日曽年少浪迹常如不繫舟地角天涯知自跳亦
曽樂半夜傳籌醉朱閣美人如花弄絃索只恨尊前明
月落亦曽憂羈旅他鄉迫暮秋故國日邉無信息斷鴻
空逐水長流或安貧或安富或爵通侯封萬户一任秋
霜換鬢毛本來面目長如故水有蘋兮山有芝人意雖
存事已非有時郤憶經遊處都似茫茫春夢歸邇來尤
解安貧賤不為公卿强陪面皎如明月在秋潭動著依
前還不見還不見可奈何空使逺人増眷戀但秖從他
随物轉青樓黄閣長相見若相見莫慇懃郤是翁家舊
主人
(孔子徛蘭操年紀逝邁一身将老國語注十二年嵗星/一周為一紀韓詩一奴長鬚不裏頭一婢赤腳老無齒)
(家語所得皆黄口小雀史記是口尚乳臭莊子列禦冦汎/若不繫之舟韓子祭十二郎文一在天之涯一在地之角)
(漢紀漢世祖於樓上施青漆謂之青樓杜牧之詩贏得/青樓薄倖名此則指娼家青樓也宋志三公黄閣前史)
(無其義禮記士卑與天子同公侯大夫則異鄭𤣥注士/賤與君同不嫌也夫朱門洞開當陽之正色也三公之)
(與天子禮秩相亞故黄/其閣以示謙從舊制也)
　　　襄陽樂府三篇
　　　　野鷹來(水經注沔水南有層臺號曰景升臺/盖荆州牧劉表所築表好鷹嘗登此)
　　　　　(臺歌野/鷹來曲)
野鷹來萬山下荒山無食鷹苦飢飛來為爾繫綵絲北
原有兔老且白年年養子秋食菽我欲擊之不可得年
深兔老鷹力弱野鷹來城東有臺高崔嵬臺中公子著
皮袖東望萬里心悠哉鷹何在嗟爾公子歸無勞使鷹
可呼亦凡曹天隂月黒狐夜嘷
(禮記立秋之日鷹隼乃擊廣志有雉鷹有兔鷹圗經萬/山在襄陽城西相傳鄭交甫所見游女居此山之下瑞)
(應圗王者恩加耆老則白兔見抱朴子兔夀千嵗五百/嵗則色白晉書權翼諫秦王堅曰慕容垂勇略過人其)
(心豈止作冠軍而已譬如養鷹飢則附人飽則高/飛每聞風飈之聲嘗有凌霄之志正宜謹其絛籠)
　　　　上堵吟(水經注堵陽縣有堵水旁有白馬塞/孟逹為新城守登之而歎遂為上堵)
　　　　　(吟音韻哀切今/水次尚歌之)
臺上有客吟秋風悲聲蕭散飄入宫臺邉遊女來竊聼
欲學聲同意不同君悲竟何事千里金城兩椎子白馬
為塞鳯為闗山川無人空且閑我悲亦何苦江水冬更
深鯿魚冷難捕悠悠江上聼歌人不知我意徒悲辛
(襄陽記鳯林闗在峴山衡州金城山記武岡金城山道/書第六十八福地石真人修煉於此題曰仙都白馬闗)
(在衡州/城東北)
　　　　襄陽樂(南史劉道産為襄陽太守善於臨職/蠻服歸順百姓樂業由此有襄陽樂)
　　　　　(歌自道/産始)
使君未來襄陽愁提戈入市裹氊裘自從氊裘南渡沔
襄陽無事多春遊襄陽春遊樂何許峴山之陽漢江浦
使君朱斾來翻翻人道使君似羊杜道邉逢人問洛陽
中原苦戰春田荒北人聞道襄陽樂目送飛鴻應斷腸
(漢司馬遷傳氊裘之君長咸震怖峴山注見前晉書羊/祜字叔子泰山南城人也杜預字元凱京兆杜陵人也)
(顧愷之傳愷之毎重嵇康四言詩因為/之圖恒云手揮五絃易目送歸鴻難)
　　　仙都山鹿
　　老泉詩序云至豐都縣将遊仙都觀見知縣李長
　　官云固知君之将至也此山有鹿甚老而猛獸獵
　　人終莫能害将有客來遊鹿輒夜鳴故常以此候
　　之而未嘗失余聞而異之乃為作詩(東坡同賦按/此序當細書)
　　　　(今依/原本)
日月何促促塵世若局束仙子去無蹤故山遺白鹿仙
人已去鹿無家孤棲悵望層城霞至今聞有遊洞客夜
來江市呌平沙長松千樹風蕭瑟仙宫去人無咫尺夜
鳴白鹿安在哉滿山秋草無行迹
(春秋運斗樞瑶光星散為鹿述異記鹿千嵗而蒼又五/百年而白虞世南白鹿賦宴嘉賔於雅什寓仙客於宜)
(春明皇别録芙蓉園得一白鹿山人王旻曰此漢時鹿/也果於角際雪毛中得一銅牌刻曰宜春苑中白鹿上)
(目之曰仙客命圍人善畜之又𤣥都觀老鹿将有客來/輒夜鳴道士毎候之無失淮南子掘崑崙墟以下地中)
(有層城九重孫綽遊天台山賦仍羽人於丹丘尋不死/之福庭茍台嶺之可攀亦何羡於層城又赤城霞起而)
(建/標)
　　　白鶴吟留鍾山覺海
白鶴聲可憐紅鶴聲可惡白鶴招不來紅鶴揮不去長
松受穢死乃以紅鶴故北山道人曰美者自美吾何為
而喜惡者自惡吾何為而怒去自去耳吾何駛而追來
自來耳吾何妨而拒吾豈厭喧而求静吾豈好丹而非
素汝謂松死吾無依焉吾方捨隂而坐露
(相鶴經鶴者陽鳥也而遊於隂百六十年大毛落茸毛/生潔白如雪漢汲黯傳守城深堅招之不來麾之不去)
(荘子山木篇陽子之宋宿於逆旅逆旅人有妾二人其/一人美其一人惡惡者貴而美者賤陽子問其故逆旅)
(小子對曰其美者自美吾不知其美也其惡者自惡吾/不知其惡也録異記魏焦先字孝然結草廬於河間號)
(蝸牛廬呻吟其中後埜/火燒之乃露袒寝雪中)
　　　次韻張甥棠美述志(名宗/奭)
仲子甘心織屨避萬鍾淵明不肎折腰為五斗一年鴻
鴈識來往終日沐猴誰去取知甥詩意慕兩君讀書要
在存心乆平生所談性命奥長棄不憂金石朽我今巳
習鶖子定猶復晨朝怖頭走刳心先擬射毅名不作羊
鄒悲峴首雲梯雨矢集無方我已中灰同墨守恐甥自
是禹門鱗未可潜逃入吾藪琢磨晚覺孟光賢畏我放
言時被肘甥能鉏我青門瓜正午時來休老手
(高士傳陳仲字子終齊人適楚王欲以為相妻曰子織/履以為食恬淡而無為樂在其中矣乃謝使者晉陶潛)
(傳潛歎曰吾不能為五斗米折腰拳拳事鄉里小人史/記説者曰人言楚人沐猴而冠耳果然項王聞之烹説)
(者心經注舍利子即舍利佛此云鶖子於小乗十大弟/子中智慧第一已得空定楞嚴經佛告富樓那汝豈不)
(聞室羅城中演若逹多忽於晨朝以鏡照面愛鏡中頭/眉目可見瞋責已頭不見面目以為魑魅無状狂走晉)
(羊祜登峴首語鄒湛注見前墨子公輸般為雲梯之械/将攻宋墨子見之乃觧帶為城以堞為械九設攻城之)
(機墨子九拒之公輸般攻械盡而墨子守有餘辛氏三/秦記河津一名龍門大魚集門下數千不得上上者為)
(龍不上者魚故云曝顋龍門晉載記祖約敗降於石勒/勒使讓之曰卿逆極勢窮方來歸命吾朝豈逋逃之藪)
(也説苑魏桓子肘韓康子康子履魏桓子躡其踵肘足/接於車上而智氏分矣青門𤓰用東陵侯召平事已見)
(晉載記石勒與李陽鄰居嵗常争麻池迭相歐擊至/是引陽臂笑曰孤往日厭卿老拳卿亦飽孤毒手)
　　補和陶詩二首
　　　和東方有一士
缾居本近危甑墜知不完夢求亡楚弓笑觧適越冠忽
然返自照識我本來顔歸路在腳底殽潼失重闗屢從
淵明遊雲山出毫端借君無弦物寓我非指彈豈惟舞
獨鶴便可躡飛鸞還将嶺茅瘴一洗月闕寒(公自注此/東方一士)
(正淵明也不知從之游者誰乎若了/得此一叚我即淵明淵明即我也)
　　　和劉柴桑
萬劫互起滅百年一踟躇漂流四十年今乃言卜居且
喜天壤間一席亦吾廬稍理蘭桂叢盡平狐兔墟黄櫞
出舊枿紫茗抽新畬我本蚤衰人不謂老更劬邦君助
畚鍤鄰里通有無竹屋從低深山􁰵自明疎一飽便終
日高眠忘百須自笑四壁空無妻老相如
　
　
　
　
　
　
　
　蘇詩續補遺巻上
欽定四庫全書
　蘇詩續補遺巻下
　　　　　　　　　　　　宋　蘇　軾　撰
　　　　　　　　　　　　錢塘馮　景　補註
　　今體詩二百九十三首
　　　過巴東縣不泊聞頗有萊公遺迹
萊公昔未遇寂寞在巴東聞道山中樹猶餘手種松江
山養豪俊禮數困英雄執版迎官長趨塵拜下風當年
誰刺史應未識三公
(宋史寇凖傳字平仲華州下邽人中第授大理評事知/歸州巴東大名府成安縣毎期會賦役未嘗輒出符移)
(惟具鄉里姓名揭縣門百姓莫敢後期後為相封萊公/荆州府志巴東漢巫縣地梁信陵隋巴東有寇萊公祠)
(祠中有二柏乃公作令/時手植者民比之甘棠)
　　　白帝廟
朔風催入峽慘慘去何之共指蒼山路來朝白帝祠荒
城秋草滿古樹野藤垂浩蕩荆江逺凄涼蜀客悲遲囘
問風俗涕泗閔興衰故國依然在遺民豈復知一方稱
警蹕萬乗擁旌旗逺略初吞漢雄心豈在䕫崎嶇來野
廟閔黙愧常時破甑蒸山麥長歌唱竹枝荆邯真壯士
吳柱本經師失計雖無及圖王固已竒猶餘帝王號皎
皎在門楣
(寰宇記白帝山在䕫州府城東公孫述據蜀殿前井中/嘗有白龍出因自稱白帝山亦以名後漢公孫述傳字)
(子陽扶風茂陵人更始之亂述據蜀郡恃其地險衆附/有自立志會有龍出其府殿中夜有光耀述以為符瑞)
(因刻其掌文曰公孫帝建武元年四月遂自立為天子/號成家色尚白建元龍興平陵人荆邯見東方將平兵)
(且西向說述發國内精兵令田戎據江陵令延岑出漢/中定三輔如此海内震搖冀有大利述以問羣臣博士)
(吳柱曰昔武王伐殷先觀兵孟津八百諸侯不期同辭/然猶還師以待天命未聞無左右之助而欲出師千里)
(之外以廣封疆者也邯曰今東帝無尺土之柄驅烏合/之衆跨馬陷敵所向輒平不亟乗時與之分功而坐談)
(武王之說是效隗囂欲為西伯也述然邯言而不能用/後漢書孟敏貿甑墮地徑去不顧郭林宗見而異之問)
(其意曰甑已破/矣視之何益)
　　　戎州
亂山圍古郡市易帶羣蠻瘦嶺春耕少孤城夜漏閒往
時邊有警征馬去無還自頃方從化年來亦款闗頗能
貪漢布但未脫金鐶何足爭強弱吾民盡玉顔
(叙州府志古僰國漢犍為郡梁隋曰戎州戰國策由余/聞之款闗請見漢書食貨志大布次布弟布壯布中布)
(差布厚布幼布么布小布是為布貨十品鑄作錢布皆/用銅殽以連錫文質周郭放漢五銖錢云師古注布亦)
(錢耳謂之布者言其分布流行也郭元振古劍歌瑠琉/匣裏吐蓮花錯鏤金環映明月黄庭經卻滅百邪玉鍊)
(顔/)
　　　和魯人孔周翰題詩二首(附孔周翰題詩云屈/指從來十七年交親)
　　　　(零落一潸然嬋娟再見中/秋月依舊清輝照客眠)
壊壁題詩已五年故人風物兩依然定知來嵗中秋月
又照先生枕麴眠
(劉伶酒徳頌枕/麴藉糟再見)
更邀明月說明年記取孤吟孟浩然此去宦逰如傳舎
揀枝驚鵲幾時眠
(史記司馬相如傳王吉曰長卿久宦遊不遂而來過我/漢葢寛饒傳此如傳舎所閱多矣詳見上巻孟襄陽集)
(序間遊祕省秋月新霽諸英華賦詩作㑹浩然句曰微/雲淡河漢疎雨滴梧桐舉坐嗟其清絶咸閣筆不復為)
(繼魏武短歌月明星希烏鵲/南飛繞樹三帀無枝可依)
　　獲鬼章二十二韻(案先生謝御書詩自注云時熙/河新獲鬼章當在元祐之初)
青唐有逋寇白首已窮妖竊據臨洮郡潜通講渚橋廟
謀周召虎邉帥漢班超堅壘千兵破連航一炬燒擒姦
從窟穴奏㨗上煙霄詭異人圖像驩娯路載謡干誅非
一事伐叛自先朝取道經陵寢前期告廟祧西來聞幾
日面縛見今朝二聖臨雲陛千官溢海潮載囚車轣轆
失主馬蕭條横拜如蹲犬胡裝尚衣貂理卿辭具服譯
長舌初調緩死恩殊厚求生尾屢摇慈仁逄太母寛厚
戴唐堯赤手真擒虎和羮未賜梟藁街虛授首東市偶
全腰困獸何須殺遺雛或可招威聲西振夏武節北通
遼帝道有强弱天時或長消羌情防報復軍勝忌矜驕
慎重闗西將竒功勿再要
(宋史董氊傳王韶既定熙河其首領青宜結鬼章宼河/州踏白城帝命邉臣招來之熙寧十年以鬼章及阿里)
(骨皆為刺史阿里骨傳董氈病革召諸酋領至青唐謂/曰吾一子已死惟阿里骨母甞事我我視之如子今將)
(以種落付之諸酋聴命既嗣事遣使修貢元祐元年封/寧塞郡公二年遂逼鬼章使率衆拒洮州羌結藥宻者)
(使所部怯陵來告里骨執怯陵結藥密懼攜妻子南歸/鬼章又使其子結咓齪入宼八月鬼章就擒檻送京師)
(尋赦之聴招其子以自贖元祐三年里骨奉表謝罪詔/西河無復出兵許貢奉如故鬼章死詔焚付其骨左傳)
(㣲子面縛銜璧杜詩偷生惟一老伐叛已三朝又病馬/行失主錯莫無晶光又毛暗蕭條連雪霜漢司馬遷傳)
(猛虎在深山百獸震恐及在檻穽之中搖尾而求食東/觀故事令郡國送梟五月五日為梟羮賜百官注以惡)
(鳥故食之欲絶其類也三輔録長安城中有藁街陳湯/斬郅支單于懸頭于此史記鼂錯衣朝衣斬東市檀弓)
(是全要領以從先大夫於九亰也左傳困獸猶/鬬史記宋義諫項梁曰戰勝而將驕卒惰者敗)
　　　光禄菴二首
文章恨不見文園禮樂方将訪石泉何事菴中著光禄
枉教閑處筆如椽
(史記司馬相如傳相如拜為孝文園令唐書田㳺巖頻/召不出髙宗幸嵩山親至其門㳺巖野服出拜帝問先)
(生比佳否對曰臣所謂泉石膏肓煙霞痼疾晉王珣傳/孝武時為僕射夢人以大筆如椽與之既覺語人曰此)
(當有大手筆事俄而帝/崩哀冊諡議皆珣所草)
城中太守的何人林下先生非我身若向菴中覓光禄
雪中履迹鏡中真
(通典郡守秦官漢景帝中/元二年更名郡守為太守)
　　　過木櫪觀(老泉詩序云許旌陽得道之所舟人/不以相告既過至武寧縣乃得其事)
　　　　(縣人云許旌陽棺槨猶在山上/旌陽許邁也嘗為旌陽縣令)
石壁髙千尺微蹤逺欲無飛簷如劍寺(公自注出劍門/東望上寺宇彷)
(彿可/見)古柏似仙都許子嘗髙遁行舟悔不迂斬蛟聞猛
烈提劍想﨑嶇寂寞棺猶在脩崇世已愚隱居人不識
化去俗爭吁洞府煙霞逺人間爪髮枯飄飄乗倒景誰
復顧遺軀
(南昌府志許邁南昌人母夢金鳳銜珠墮掌而生晉初/為旌陽令得異人術周逰江湖悉斬蛟蜃除民害精修)
(山中年一百三十六舉/家飛昇倒景注見上巻)
　　　觀開西湖次吴左丞韻
偉人謀議不求多事定紛紛自唯阿盡放龜魚還綠净
肎容蕭葦障前坡一朝羙事誰能紀百尺蒼崖尚可磨
天上列星當亦喜月明時下浴明(疑作/清)波
(左傳後之人求多於女將不女容焉道徳經唯之與阿/相去幾何漢武故事帝祀甘泉至渭橋有女子浴於渭)
(乳長七尺上怪而問之女曰帝後第七車侍中知我所/來時張寛在第七車對曰此星主祭祀者齋戒不嚴則)
(女人星見案天星下浴人但以為先/生偶作驚人語耳不知亦有出處)
　　　荆州十首(庚子正月先生與子由/侍老泉自荆州游大梁)
遊人出三峽楚地盡平川北客随南賈吴檣閒蜀船江
侵平野斷風捲白沙旋欲問興亡意重城自古堅
(古今注城者盛也所以盛受民物也左傳民保於城城/保於徳博物志禹始作城强者攻弱者守敵者戰唐書)
(大河以北/無堅城)
南方舊戰國慘澹意猶存慷慨因劉表凄凉為屈原廢
城猶帶井古姓聚成村亦解觀形勝昇平不敢論
(周易改邑不改井/韻注村聚落也)
楚地闊無邉蒼茫萬頃連耕牛未嘗汗投種去如捐農
事誰當勸民愚亦可憐平生事遊惰那得怨凶年
(左傳提封萬頃事物紀原後漢末以趙過為搜粟都尉/始教民牛耕三犁共一牛一人将之實勝耒耜之利左)
(傳九扈為九農正注以九扈為/九農之號各隨其宜以教民事)
朱檻城東角髙王此望沙江山非一國烽火畏三巴戰
骨淪秋草危樓倚斷霞百年豪傑盡擾擾見魚鰕
(五代髙從誨嗣為荆南節度使封渤海王改南平王晉/髙祖立遣學士陶榖為生辰國信使從誨宴之望沙樓)
(大陳戰艦語榖曰吳蜀不賔久矣願脩武備習水戰以/待師期榖還具道其語晉祖大喜又南漢與閩蜀皆稱)
(帝從誨所向稱臣故公詩有江山非一國語/江淹恨賦試望平原蔓草縈骨拱木歛魂)
沙頭煙漠漠來往厭喧卑野市分麞閙官帆過渡遲遊
人多問卜傖叟盡攜龜日暮江天靜無人唱楚詞
(鮑眀逺舞鶴賦去帝鄉之岑寂歸人寰之喧卑史記三/王不同龜四夷各異卜然各以决吉凶禇少孫續史南)
(方老人用/龜支牀足)
太守王夫子山東老俊髦壯年聞猛烈白首見雄豪食
鴈君應厭驅車我正勞中書有安石慎勿賦離騷
(東漢王符傳皇甫規觧官歸安定鄉人有以貨得鴈門/太守者亦去職還家書刺謁規規卧不迎既入問卿在)
(郡食鴈羙乎晉謝安傳字安石為尚書僕射領吏部加/後將軍及中書令史記屈原傳乃憂愁幽思而作離騷)
(離騷者猶/離憂也)
殘臘多風雪荆人重嵗時客心何草草里巷自嬉嬉爆
竹驚鄰鬼驅儺逐小兒故人應念我相望各天涯
(荆楚嵗時記歲暮家家具肴蔌謂之備宿歲之儲至新/年棄之街衢以為去故納新詩驕人好好勞人草草神)
(異經西方深山中有惡鬼名山魈畏爆竹聲人以竹著/火中熚烞有聲則驚走驅儺注見前案鬼惡金姑聲閩)
(人謂破竹聲/為金姑聲也)
江水深成窟潜魚大似犀赤鱗如琥珀老枕勝玻瓈上
客舉雕俎佳人摇翠箆登庖更作器何以免屠刲
(周頌猗與漆沮濳有多魚郭璞江賦或鹿/觡象鼻或虎狀龍顔鱗甲璀錯煥明錦斑)
北鴈來南國依依似旅人縱横遭折翼感惻為沾巾平
日誰能挹髙飛不可馴故人持贈我三嗅若為珍
(韓詩嗷嗷鳴鴈鳴且飛窮秋南去春北歸張衡四愁詩/側身北望涕霑巾九域志韓憑妻何氏羙宋康王欲之)
(何氏歌曰南山有鳥北山張羅鳥自髙/飛羅當奈何陶宏景詩不堪持贈君)
柳門亰國道驅馬及春陽野火燒枯草東風動綠芒北
行連許鄧南去極衡湘楚境横天下懐王信弱王
(白居易春草詩野火燒不盡春風吹又生岳陽樓記北/通巫峽南極瀟湘懐王入秦不返注見前史記趙王敖)
(自上食禮甚卑高祖箕倨詈貫高趙/午乃怒曰吾王孱王也注孱弱也)
　　　渝州寄王道祖(祖一/作矩)
曾聞五月到渝州水泊長亭砌下流唯有夢魂長繚繞
共論唐史更綢繆舟經故國嵗時改霜落寒江波浪收
歸夢不成冬夜永厭聞船上報更籌
(重慶府志周巴子國秦置巴郡漢曰江州漢末曰永寧/梁曰楚州隋曰渝州白帖十里一長亭五里一短亭)
　　　過安樂山聞山上木葉有文如道士篆符云此
　　　山乃張道陵所寓二首(第二首一作/重過安樂山)
天師化去知何在玊印相傳世共珍故國子孫今尚死
滿山秋葉豈能神
(張真人傳名道陵良八世孫隱天目山漢章帝和帝累/召不起久之逰雲綿洞煉丹青龍白虎旋繞其上丹成)
(餌之于蜀之雲臺峯昇天所遺經訣/符章印劍授子孫世守之化去詳下)
真人已不死外慕墮空虛猶餘好名意滿樹寫天書
(荘子大宗師古之真人不知說生不知惡死其出不訢/其入不距翛然而徃翛然而来而已矣史封禪書李少)
(君病死天子以為化去不死又齊人丁公年九十餘曰/封禪者合不死之名也宋史大中祥符元年春正月乙)
(丑有黄帛曵左承天門南鴟尾上守門卒塗榮告/有司以聞上召羣臣迎于朝元殿唘封號稱天書)
　　　涪州得山胡(公自注善鳴出黔中案/涪州古巴國漢涪陵)
終日鎖筠籠回頭惜翠茸誰知聲㗲㗲亦自意重重夜
宿煙生浦朝鳴日上峯故巢何足戀鷹隼豈能容
(釋名籠土器又笭也所以畜鳥左傳狐裘尨茸注亂貎/此云翠茸盖翠羽也禰衡鸚鵡賦閉以雕籠剪其翅羽)
(揚子通諸/人之㗲㗲)
　　　巫山廟上下數十里有烏鳶無數取食於行舟
　　　之上舟人以神之故不敢害
羣飛来去噪行人得食無憂便可馴江上饑烏無足怪
野鷹何事亦頻頻
(韓丈二斥不復羣飛刺天杜詩白鷺羣飛太劇乾西京/雜記乾鵲噪而行人至揚子法言頻頻之黨甚於鸒斯)
(亦賊夫糧/食而巳矣)
　　　夷陵縣歐陽永叔至喜堂
夷陵雖小邑自古控荆吴形勝今無用英雄久已無誰
知有文伯逺謫自王都人去年年改堂傾嵗嵗扶追思
猶咎吕感歎亦憐朱(公自注時朱太/守為公築此臺)舊種孤楠老新霜
一橘枯清篇畱峽洞醉墨寫邦圖(公自注三游洞有詩/夷陵圖後有留題處)
故老問行客長官今白䰅著書多念慮許國減歡娱寄
語公知否還須數倒壺
(史記白起傳白起攻楚㧞鄢鄧五城其明年㧞郢燒夷/陵遂東至竟陵楚王亡去郢東走徙陳秦以郢為南郡)
(宋歐陽修傳入朝為館閣校勘范仲淹以言事貶在廷/多論救司諫髙若訥獨以為當黜修貽書責之謂其不)
(復知人閒有羞恥事若訥上其書坐貶夷陵令按史稱/呂夷簡為相成郭后之釁逐孔道輔范仲淹於外時論)
(以此少之而歐陽之貶由救仲淹/故公詩云追思猶咎呂指夷簡也)
　　　入峽
自昔懐幽(一作/清)賞今茲得縱探長江連楚蜀萬𣲖瀉東
南合水來如電黔波綠似藍餘流細不數逺勢競相參
入峽初無路連山忽似龕縈迂收浩𣺌蹙縮作淵潭風
過如呼吸雲生似吐含墜崖鳴窣窣垂蔓綠毶毶冷翠
多崖竹孤生有石楠飛泉飄亂雪怪石走驚驂絶澗知
深淺樵童忽兩三人煙偶逢郭沙岸可乗籃野戍荒州
縣邦君古子男放衙鳴晚鼓留客薦霜柑聞道黄精草
叢生綠玊篸盡應充食飲不見有彭聃氣候冬猶煖星
河夜半涵遺民悲昶衍(公自注孟昶從此/入覲王衍亦蜀主)舊俗接魚蠶
版屋漫無瓦嵓居窄似菴伐薪常冒嶮得米不盈甔歎
息生何陋劬勞不自慙葉舟輕逺泝大浪固嘗諳矍鑠
空相視嘔啞莫與談蠻荒安可駐幽䆳信難妉獨愛孤
棲鶻髙超百尺嵐横飛應自得逺颺似無貪振翮游霄
漢無心顧雀䳺塵勞世方病局束我何堪盡解林泉好
多為富貴酣試㸔飛鳥樂髙遁此心甘
(漢書趙充國傳注山峭夾水曰峽寰宇記瞿塘峽在䕫/州府城東舊名西陵峽兩崖對峙中貫一江灔澦堆當)
(其口乃三峽之門巫峽在巫山縣明月峽在夷陵州懸/厓間白石如月黄牛峽在夷陵州西庾仲雍荆州記巴)
(楚有明月峽廣徳峽東突峽今謂之巫峽秭歸峽歸鄉/峽輿圖大江在荆州府西北源出蜀之岷山歴荆州夷)
(陵宜都枝江公安石首而東與漢江合荆楚及䕫子皆/古子男國也神仙傳鄧伯元王𤣥甫俱在霍山服青精)
(飰杜詩豈無青精飰使我顔色好登真訣注乾石青精/即黄精其法以南燭草汁浸米蒸飰暴乾其色青如黳)
(珠食之延年李白詩蠶叢及魚鳧開國何茫然一統志/黄帝子曰昌意娶蜀山氏女生髙陽乃封其支庶於蜀)
(歴夏商始稱王首稱蠶叢次曰柏灌次曰魚鳧又蠶叢/氏初為蜀侯後稱蜀主教民蠶桑呼青衣帝又成都有)
(昇仙橋相傳魚鳧王與張伯子俱乘虎仙去橋因以名/後漢馬援傳矍鑠哉此翁莊子相視而笑莫逆于心風)
(土記鶻鳩一名鶌鳩又名鶻鵃喜朝鳴後/漢呂布傳譬如養鷹饑即為用飽則颺去)
　　　題贈田辨之琴姬
流水随絃滑清風入指寒坐中有狂客莫近繡簾彈
(呂氏春秋伯牙善鼓琴鍾子期善聴伯牙方鼓琴志在/髙山子期曰善哉巍巍乎若泰山俄而志在流水子期)
(曰善哉湯湯乎若江河琴歴琴曲有風入松石上流泉/辨音集李龜年在岐王宅聞繡簾内彈琴曰此秦聲良)
(久又曰此楚聲王入問之前彈者隴西沈妍後彈者揚/州薛滿也二妓驚服翰林志賀知章請為道士還鄉里)
(詔賜鏡湖剡川一/曲自號四明狂客)
　　　四十年前元夕與故人從遊得此句(一作上元/夜遊絶句)
午夜朧朧淡月黄夢回猶有暗塵香縱橫滿地霜槐影
寂寞蓮燈半在亡
(唐詩淡月踈星遶建章南部煙花記宫人皆以沉香屑/裹履中以薄玉為底行則香痕印地名曰塵香洞冥記)
(長安巧工丁緩為常滿燈九龍/五鳳雜以芙蕖蓮葉捧承之狀)
　　　南康望湖亭(一本云/過洞庭)
八月渡長湖蕭條萬象疎(一本云蕭/湘景物疎)秋風片帆急暮靄
(一作/雨)一山孤許國心猶在康時術(一作/業)已虚岷峨家萬
里投老得歸無
(成都府志岷山在茂州即隴山之南首直上六十里可/望成都岷江之源出此山經茂威二州至新津界峨睂)
(山記在睂州城南來自岷山連岡叠嶂延袤三/百餘里至此突起三峯其二峯對峙宛若峨睂)
　　　半山亭
登嶺勢巍巍蓮峯太華齊任几欄紅日蚤回首白雲低松
柏月中老猿猴物外嗁禪師吟絶後千古指人迷
(山海經太華山在華隂即西岳也石壁直上如削成最/著者曰蓮花眀星玉女三峯宼凖吟華山詩只有天在)
(上更無山與齊舉頭紅日近/回首白雲低時凖年八歳)
　　　宋復古畫瀟湘晚景圖三首
西征憶南國堂上畫瀟湘照眼雲山出浮空野水長舊
游心自省信手筆都忘㑹有衡陽客來看意𣺌茫
(寰宇記衡陽縣漢酃縣地臧榮緒/晉書潘岳為長安令作西征賦)
落落君懐抱山川自屈蟠經營初有適揮灑不應難江
市人家少煙村古木攢知君有幽意細細為尋㸔
(後漢耿弇傳帝謂弇曰將軍前在南陽建此/大䇿常以為落落難合有志者事竟成也)
咫尺殊非少隂晴自不齊徑蟠趨後崦水㑹赴前溪自
説非人意曾經入馬蹏他年宦遊處應話劍山西
(左傳天威不違顔咫尺史記孔子世家有隼集于陳廷/而死楛矢貫之石砮矢長尺有咫杜牧之阿房宮賦舞)
(殿冷褏風雨凄凄一日之/内一宫之間而氣候不齊)
　　　海上道人傳以神守氣訣
但向起時作還於作處收蛟龍莫放睡雷雨直須休要
㑹無窮火嘗觀未盡油夜深人散後惟有一燈留
(抱朴子胎息者謂以鼻口呼吸如在胞胎中初學行氣/常令入多出少莊子列禦寇夫千金之珠必在九重之)
(淵驪龍頷下子能得珠者必遭其睡也楞嚴經阿那律/陀常樂睡眠聞如來訶嗁泣自責七日不眼失其雙目)
(易雷雨之動滿盈莊子飬生主指窮于薪火傳也不知/其盡也維摩經有法門名無盡燈者譬如一燈然百千)
(燈𠖇者皆明/明終不盡)
　　　次周燾韻(一作次周/濤韻并叙)
　　周燾遊天竺觀激水作詩云拳石耆婆色兩青竹
　　龍驅水轉山鳴夜深不見跳珠碎疑是檐閒滴雨
　　聲東坡和之
道眼轉丹青常於寂處鳴蚤知雨是水不作兩般聲
(傅大士金剛頌天眼通非閡肉眼閡非通法眼惟觀俗/慧眼真緣空佛眼如千日照異體還同按此詩宗㫖暗)
(用傅頌而以道眼包攝五眼又楞嚴偈云聲無既無滅/聲有亦非生生滅二縁離是則常真實乃此詩常于寂)
(處鳴五/字註腳)
　　　過海得子由書
經過廢來久冇弟忽相求門外三竿日江關一葉秋蕭
疎悲白髪漫浪散窮愁世事江聲外吾生幸且休
(易同聲相應同氣相求劉禹錫竹枝詞日出三竿春霧/銷唐元結傳後家瀼濵乃自稱浪士及有官人以為浪)
(者亦漫為官乎呼為漫郎既客樊上漫遂顯樊莊子飬/生主吾生也有涯戰國䇿孟甞君不恱曰先生且休矣)
　　　去嵗與子野遊逍遥堂日欲沒因並西山叩羅
　　　浮道院至已二鼓矣遂宿于西堂今嵗索居儋
　　　耳子野復來相見作詩贈之
往嵗追歡地寒牕夢不成笑談驚半夜風雨暗長檠雞
唱山椒曉鐘鳴霜外聲只今那復見髣髴似三生
(黄帝内傳王母授帝洞霄盤雲九華燈檠注此燈有檠/之始也韓詩長檠八尺空自長栁子厚記步山椒而登)
(焉山海經豐山上有/九耳鐘霜降則鳴)
　　　元祐五年十二月十二日同景文義伯聖途次
　　　元伯固仲䝉游七寳寺題竹上
結根豈殊衆修柯獨出林孤髙不可恃嵗晚霜風侵
(唐王維詩賤日豈殊衆貴來方悟希禮記如松柏之有/心也如竹箭之有筠也虛其心實其節貫四時而不改)
(柯易葉則吾以/是觀君子之徳)
　　　泗州過倉中劉景文老兄戲贈一絶
既聚伏波米還數魏舒籌應笑蘇夫子僥倖得湖州
(馬援聚米事詳後漢書注見前晉魏舒傳舒為鍾毓長/史毓毎與參佐射舒常為畫籌而巳後遇朋人不足以)
(舒滿數發無不中舉坐愕然毓謝而嘆曰吾/之不足以盡卿才有如此射矣豈一事哉)
　　　戲題巫山縣用杜子羙韻
巴俗深留客吴儂但憶歸直知難共語不是故相違東
縣聞銅臭江陵換裌衣丁寧巫峽雨慎莫暗朝暉
(方言吳人自謂曰儂後漢書崔烈入錢五/百萬為司徒其子鈞曰論者嫌其銅臭)
　　　答鼂以道索書
閲世真難記如公自不忘其於書太簡正以懶相妨
(陸機歎逝賦川閱水以成川水滔滔而日度世閲人而/為世人冉冉而行莫人何世而弗新世何人之能故魏)
(文帝與朝歌令吳質書足下所治僻左書問致簡益用/增勞嵇康與山夀絶交書性復䟽嬾筋駑肉緩又縱逸)
(來久情意傲散簡與禮相背嬾與慢相/成韓退之詩老嬾無鬬心久不事鉛槧)
　　　大老寺竹間閣子
殘花帶葉暗新筍出林香但見竹隂綠不知汧水黄樹
髙傾隴鳥池浚落河魴栽種良辛苦孤僧瘦欲尩
(毛詩莫髙匪山莫浚匪泉又豈其食魚必河之/魴禮記檀弓吾欲暴尩而奚若注瘠病之人也)
　　　款塞來享
蠢爾氐羌國天誅亦乆稽既能知靣内不復議征西斥
堠銷烽火邊城息鼔鼙輸忠修貢職棄過為黔黎雪滿
流沙静雲沉太白低巍巍二聖治盛徳古難齊
(詩小雅蠢爾蠻荆大邦為仇商頌自彼氐羌伊訓天誅/造攻自牧宮三國志髙堂隆傳使四表同風囘首面内)
(徳教光熙九服慕義固非俗吏之所能也說文堠封土/為臺以記里也李廣傳然亦逺斥堠漢文帝遺匈奴書)
(朕與單于共棄細故偕之大道一統志太白山在武功/山甞積雪望之皎然軍行不得鳴鼓角鳴則疾風暴雨)
(立至上有洞道/書第十一洞天)
　　　觀(去/聲)臺(案佛家止觀經云止能捨藥觀能離苦/止如定而后能静觀則慮而后能得也)
　　　　(梵云毘鉢舍/那華言觀)
三界無所住一臺聊自寧塵勞付白骨寂照起黃庭殘
磬風中嫋孤燈雪後青須防童子戲投瓦犯清泠
(釋典欲界為一地四禪四空為八地合為九地即三界/是亦名三有金剛經菩薩於法應無所住行於布施又)
(應無所住而生其心楞嚴經優波尼沙陀觀不淨相生/大厭離悟諸色性以從不淨白骨㣲塵歸於虛空又相)
(待生勞勞久發塵自相渾濁髙僧傳智藏宿靈曜寺一/心寂照滿室光明人問其故答曰此中竒妙未可得言)
(夫宴寂之門固有妙喜吉祥黃庭外景經上有黄庭下/關元注黄庭者脾為中主横在太倉上楞嚴文殊偈淨)
(極光通達寂照含虛空卻來觀世間猶如夢中事隋唐/嘉話江寧縣寺有晉長明燈歳久火色變青而不熱隋)
(文帝平陳巳訝其古至今猶存案孤燈雪後青句青字/夲此卻以雪後形容不熱使事真有化工之巧楞嚴經)
(月光童子修習水觀室中安禪有弟子窺􁲛觀室唯見/清水童穉無知取一瓦礫投於水内激水作聲出定心)
(痛後入定時童子奉教除去瓦礫身質如初莊子舜以/天下讓其友北人無擇北人無擇羞見之因自投清泠)
(之/淵)
　　　吴江岸
曉色兼秋色蟬聲雜鳥聲壮懐銷鑠盡回首尚心驚
(鄩陽獄中上梁王書衆口鑠金積毁銷/骨江淹恨賦於是僕夲恨人心驚不巳)
　　　嘲子由
堆几盡埃簡攻之如蠧蟲誰知聖人意不在古書中
(嵇康與山濤書素不便書不喜作書而人間多事堆案/盈几不相酬答則犯教傷義韓退之雜詩古史散左右)
(詩書置後前豈殊蠧書蟲生死文字間莊子天道篇桓/公讀書于堂上輪扁斲輪于堂下釋椎鑿而上問曰公)
(之所讀為何言邪公曰聖人之言也曰聖人在乎公曰/巳死矣曰古之人與其不可傳也死矣然則君之所讀)
(者古人之糟粕巳夫案攻専治/也如考工記攻木攻金之類)
　　　無題
六秩行當啟區中緣更疎不貪為我寳安歩當君車故
國多喬木先人有弊廬誓将閑散好不著一行書
(白樂天詩年開第七秩屈指幾多人左傳宋人或得玉/獻諸子罕子罕不受曰我以不貪為寶爾以玉為寶若)
(以與我皆喪寶也不若人有其寶卒弗受戰國䇿晚食/以當肉安歩以當車無罪以當貴檀弓臣免於罪則有)
(先人之敝廬在/君無所辱命)
　　　扶風天和寺
逺望若可愛朱欄碧瓦溝聊為一駐足且慰百回頭水
落見山石塵髙昏市樓臨風莫長嘯遺涕浩難收
　　　聞洮西㨗報
漢家将軍一丈佛詔賜天池八尺龍露布朝馳玊關塞
㨗書夜到甘泉宫似聞指揮築上郡已覺談笑無西戎
牧臣不見天顔喜但驚草木放(一作/皆)春容
(漢武故事毘耶殺休屠王以其衆來降得其金人置之/甘泉宮金人皆長丈餘後漢書漢眀帝夜夢金人長丈)
(餘身有日光飛空而至以問羣臣傅毅對曰臣聞西域/有神其名曰佛其形長丈六尺而黄金色周禮馬八尺)
(以上為龍文心雕龍檄者皦也宣露于外皦然明白也/明白之文或稱露布播諸視聴也又插羽以示迅不可)
(使辭緩露板以宣衆不可使義隠世說桓宣武北征袁/虎時從㑹湏露布文喚袁倚馬前令作手不輟筆俄得)
(七紙殊可觀虎袁宏小字也北史後魏毎戰克書帛於/漆竿上名曰露布傅永傳永字脩期仕魏拜安逺将軍)
(鎮南府長史帝毎嘆曰上馬能擊賊下馬作露布惟傅/修期耳按露布與檄文同體聲罪曰檄告捷曰露布謂)
(露板宣布其功也其用巳久惟書帛漆竿當始於北魏/後漢班超傳注玉門關屬燉煌郡今沙州也去長安三)
(千六百里闗在燉煌縣西北杜子羙詩捷書夜報清晝/同漢文帝紀三年上幸甘泉師古曰甘泉在雲陽本秦)
(林光宮上郡秦置屬并州漢武帝紀遣因杅將軍公孫/敖築塞外受降城杜詩談笑無河北又天顔有喜近臣)
(知/)
　　　三蕚牡丹
風雨何年别留真向此邦至今遺恨在巧過不成雙
　　　已未十月十五日獄中恭聞太皇太后不豫有
　　　赦作詩
庭柏隂隂畫掩門烏知有赦閙黄昏漢宫自種三生福
楚客還招九死魂縱有鋤犂及田畝已無靣目見邱園
只應聖主如堯舜猶許先生作正言
(漢朱博傳御史府有松栢樹常有烏數千集其府朝去/暮來號朝夕烏南史宋元康中徙彭城王義康為豫章)
(臨川王義慶時為江州相見而笑文帝聞而怪之召還/宅義慶大懼妓妾夜聞烏啼聲叩閣云明日有赦後改)
(為南州因製烏夜嗁曲楚辭雖九死其猶未悔宋玉招/魂注見前史記項羽夲紀縱江東父兄憐而王我我何)
(面目見之職畧宋雍熙四年改補闕為左右司諫拾遺/為左右正言是時太宗欲令諫官修職故詔改其官詔)
(曰諫議大夫司諫正言咸預/軒陛之列是為耳目之官)
　　　題李景元畫
聞説神仙郭恕先醉中狂筆勢瀾翻百年寥落何人在
只有華亭李景元
(宋史郭忠恕傳字恕先河南洛陽人七歲能誦書屬文/舉童子及第尤工篆籒縱酒跅弛後坐貶流落不復求)
(仕進或踰月不食盛暑暴露日中體不沾汗窮冬鑿河/冰而浴其旁凌澌消釋人皆異之尤善畫得者藏以為)
(寶太宗聞其名召授國子監主簿益使酒肆言擅鬻官/物詔减死决杖流登州已行至齊州臨邑謂部送吏曰)
(我今逝矣因掊地為穴度可容面俯窺焉而卒稾葬後/累月故人將改葬之其體輕若蟬蛻史記注掊手杷土)
(也畫鑑古人畫諸科各有其人界畫則/唐絶無作者歴五代始得郭忠恕一人)
　　　謝人恵雲巾方舄二首
燕尾稱呼理未便剪裁雲葉卻天然無心只是青山物
覆頂宜歸紫府仙轉覺周家新様俗(公自注頭/巾起後周)未容陶
令舊名傳鹿門佳士勤相贈黒霧𤣥霜合比肩(公自注/皮襲羙)
(贈天随子沙巾詩云掩歛乍/疑裁黒霧輕明渾似帶元霜)
(釋名巾謹也二十成人士冠庶人巾當自謹修四教也/傅子漢末王公多委王服以幅巾為雅素袁紹崔豹之)
(徒雖為将帥猶著縑巾魏武惜財擬古皮弁裁縑帛以/為􁐕􁐕即帢也未有岐荀文若巾之行觸樹枝成岐因)
(而弗改按成岐盖若燕尾云晉輿服志司馬彪曰長冠/盖楚制人間或謂之鵲尾冠非也南史齊和帝紀百姓)
(皆著下屋白紗㡌而反帬覆頂東昏曰帬應在下今更/在上不祥命斷之於是百姓皆反帬向下此服妖也按)
(反帬覆頂今道士巾式故云宜歸紫府仙也北堂書鈔/頭巾之製起於後周宋書陶潜好酒郡将候潜逄其酒)
(熟取頭上葛巾漉/酒漉畢還復著之)
胡鞾短靿格麄疎古雅無如此様殊妙手不勞盤作鳳
(公自注晉永嘉/中有鳳頭鞋)輕身只欲化為鳧魏風褊儉堪羞葛楚
客豪華可笑珠擬學梁家名解脫(公自注武帝/作解脫履)便於禪
坐作跏趺
(古今注鞾本胡服也趙武靈王常服之其制短靿黄皮/閒居之服至馬周改制長靿以殺之加之以氊及絛得)
(著入殿省敷奏取便乘騎也䨇鳧注見前詩小雅糾糾/葛屨可以履霜史記春申君傳其上客皆躡珠履以見)
(趙使趙使大慙楞嚴經/有佛化身結跏趺坐)
　　　謝宋漢傑恵李承晏墨
老松燒盡結輕花妙法來從北李家翠色冷光何所似
牆東鬒髮堕寒鴉
(見聞録唐李超易水人與子廷珪亡至歙州其地多松/因留居以墨名家其堅如玉其紋如犀曹植詩墨出青)
(松烟筆出狡兔翰李賀石硯歌紗帷畫煖墨花春輕漚/漂沫松麝薰詩國風鬒髪如雲不屑髢也墻東暗用鄰)
(女窺宋玉事古墨法云色不染手光可射人/此云鬒髪寒鴉亦取有仍氏女髪光可鑑意)
　　　被命南遷塗中寄定武同僚
人事千頭及萬頭得時何喜失時憂只知紫綬三公貴
不覺黄粱一夢遊適見恩綸臨定武忽遭分職赴英州
南行若到江干側休宿潯陽舊酒樓
(史記老子曰君子得時則駕不得其時則蓬累而行前/漢書太尉金印紫綬後漢輿服志公侯將軍紫綬二采)
(紫白九卿中二千石青綬三采青白紅自青綬以上綬/皆長三尺二寸與綬同采而首半之縌者古佩璲也佩)
(綬相迎受故曰縌紫綬以上縌綬之間得施玉環鐍云/唐白居易左遷九江郡司馬送客湓浦口作琵琶行云)
(潯陽江頭夜送客楓葉/蘆花秋瑟瑟結用此事)
　　　李委吹笛(并引/)
　　元符五年十二月十九日東坡生日置酒赤壁磯
　　下踞髙峯俯鵲巢酒酣笛聲起於江上客有郭石
　　二生頗知音謂坡曰笛聲有新意非俗工也使人
　　問之則進士李委聞坡生日作新曲白鶴南飛以
　　獻呼之使前則青巾紫裘要笛而已既奏新曲又
　　快作數弄嘹然有穿雲裂石之聲坐客皆引滿醉
　　倒委袖出嘉紙一幅曰吾無求於公得一絶句足
　　矣坡笑而從之
山頭孤鶴向南飛載我南遊到九嶷下界何人也吹笛
可憐時復犯龜茲
(風俗通笛漢武帝時邱仲所作也笛滌也所以蕩滌邪/穢納之雅正也長尺四寸六孔元稹連昌宮辭逡廵大)
(遍梁州徹色色龜茲轟緑續按詞曲之名有破有犯破/則唐樂府中入破第一疊入破第二疊之類是也犯則)
(詞譜所載二犯尾犯之類是也/詩用犯字夲此龜兹蕃部曲名)
　　　書黄筌畫翎毛花蝶圖二首
短翎長喙喜喧卑曵練雙翔亦自竒賴有黄鸝鬭嬛好
獨依蘚石立多時
(畫鑑五代時黄筌與子居宷並善花卉謂之寫生妙在/傅色不用筆墨但以輕色染成謂之沒骨圖郭若虛云)
(諺稱黄筌富貴徐熙野逸蓋筌居待詔所寫皆禁籞珍/禽瑞鳥竒花怪石又翎毛骨氣尚豐徐熙江南處士志)
(節髙邁多狀汀花野竹小鳥淵/魚二者皆春蘭秋菊各擅重名)
綠隂青子巳愁人忍見中庭燕麥新怊悵劉郎今白首
時來㸔巻覓餘春
(杜牧之詩桃花落盡深/紅色綠葉成隂子滿枝)
　　　次韻王定國得晉卿酒相留夜飲
短衫壓手氣横秋更著仙人紫綺裘使我有名全是酒
從他作病且忘憂詩無定律君應将醉有真郷我可侯
且倒餘樽盡今夕睡蛇巳死不須鈎
(釋名衫芟也衣無袖端也古今注秦始皇以布開袴名/曰衫廬陵記成芳隱麥林山剥苧皮為短襕寛袖之衣)
(著以酤酒自稱隱士衫李太白詩解我紫綺裘且換金/陵酒晉張翰傳字季鷹吳郡人常曰使我有身後名不)
(如即時一杯酒時人貴其曠達晉顧榮傳恒縱酒酣暢/謂友人張翰曰惟酒可以忘憂但無如作病何耳杜詩)
(詩律羣公問杜牧詩今代風騷將誰登李杜壇唐王績/有醉鄉記注見前宋种放傳字明逸隱終南山自號雲)
(溪醉侯佛遺教經譬如黒蚖在汝室睡當以/自持戒之鈎蚤併除之睡蛇既出乃可安眠)
　　　偶於龍井辨才處得歙硯竒作小詩
羅細無文角浪平半丸犀璧浦雲泓午牕睡起人初静
時聽西風拉瑟聲
(硯譜玉兔朝元硯此為細羅紋刷絲歙石圓徑六寸髙/寸五分面有蔥色兔月二像巧若畫成更無凹凸真五)
(代前物也旁刻建中靖國元年改製下刻篆書一拳石/兮呈祥俾翰墨兮增光出煨燼兮不敗伊蘇氏兮其昌)
(張九成識又二行子子孫孫永寳用之按蘇氏其昌句/豈即先生辨才處所得歙硯與又先生倣毛穎戲作萬)
(石君傳云羅文歙人也其上世甞隠龍尾山云云見聞/録蜀人景煥甞得墨材甚精止造五十團曰以此終身)
(墨印文曰香璧後山談叢秦少㳺有李廷珪墨半丸不/為文理質如金石潘谷見之而拜曰真李氏故物也我)
(生再/見矣)
　　　秋晚客興
草滿池塘霜送梅疎林野色近樓臺天圍故越侵雲盡
潮上孤城帶月迴客夢冷随楓葉斷愁心低逐鴈聲來
流年又喜經重九可意黄花是處開
(唐詩山圍故國周遭在潮打/空城寂寞囘又楓落吳江冷)
　　　陳伯比和回字復次韻
百里馮生寧屑去湖海陳侯猶肎來詩書好在家四壁
蒲柳蓊然城一隈騎上下山亦疎矣鯈從容出何為哉
市橋十歩即塵土晚雨瀟瀟殊未回
(三國志陳登字元龍許汜甞曰元龍湖海之士豪氣未/除漢司馬相如傳家徒四壁立莊子秋水鯈魚出㳺從)
(容是魚/樂也)
　　　廣陵後園題申公(章子/厚)扇子
露葉風枝曉自匀緑隂青子淨無塵閑吟遶屋扶疎句
須信淵明是可人
(謝恵連詩團團滿葉露析析振條風陶淵明讀山海經/詩孟夏草木長繞屋樹扶踈衆鳥欣有託吾亦愛吾廬)
(世說桓温行經王敦墓望之曰可兒可兒孫/綽與庾亮牋云王敦可人之目數十年間也)
　　　山光寺回次芝上人韻
閙裏清遊借隙光醉時真境發天藏夢回拾得吹來句
十里南風草木香
　　　與道源遊西荘遇齊道人同往草堂為齊書此
桑麻巳零落藻荇復銷沈園宅在人境嵗時傷我心强
穿南埭路遥望北山岑欲與道人語跨鞍聊一尋
(江淹恨賦亦復含酸茹歎銷落湮沈廣雅銷/散也湮没也陶詩結廬在人境而無車馬喧)
　　　寒食夜
漏聲透入碧牕紗人静鞦韆影半斜沈麝不燒金鴨冷
淡雲籠月照棃花
(藝術圖北方為鞦韆戲以習輕趫漢武後庭之戲為千/秋悞作秋千唐本草麝香生中臺川谷及雍州益州皆)
(有之陶隠居曰形似麞甞食柏葉及噉蛇或于五月得/者徃徃有蛇皮骨主辟邪殺鬼精記事珠金猊寳鴨皆)
(焚香器詩餘/金鴨晚香寒)
　　　答子勉三首
君不登郎省還應上諫坡才髙殊未識嵗晚幸無他櫪
馬羸難出鄰雞凍不歌寒爐餘㡬火灰裏撥隂何
(漢書馮唐傳文帝輦過問唐曰父老何自為郎通典中/書之官舊矣謂之中書省自魏晉始焉省有中書舍人)
(五人領主書十人分掌二十一局事總國内機要尚書/唯聴受而已李氏談録先公嘗言故左省雀坡頌于宗)
(諤因問坡義答曰唐諫議大夫雖在給舍之上待諫議/歳滿方遷給事自給事遷舍人時有自郎署拜諌議者)
(驟立在給事上朝中謂曰饒君斗上坡去亦湏斗下坡/來蓋言其卻為給舍序班在下也後遂為故事按諫坡)
(二字得此方眀隂/何謂隂鏗何遜也)
驚人得佳句或以傲王公處士還清節滑稽安足雄深
沉似康樂簡逺到安豐一㸃無俗氣相期林下風
(皇甫湜顧況集序逸歌長句駿發蹈厲徃徃多意外驚/人語杜子羙詩平生性僻躭佳句語不驚人死不休華)
(山記李白登華山落鴈峯曰此山最髙呼吸可通帝座/恨不攜謝眺驚人句來搔首問青天耳屈原卜居將突)
(梯滑稽如脂如韋以絜楹乎漢書傳注師古曰滑稽圜/轉縱捨無窮之狀滑音骨稽音雞世說裴楷清通王戎)
(簡要又王公熟視謝尚謂客曰使人思安豐/又濟尼曰王夫人神情𣪚朗故有林下風氣)
欲舞腰身栁一窠小梅摧拍大梅歌舞餘片片棃花落
爭奈當塗風物何
(白樂天詩楊栁小蠻腰西京雜記髙帝戚夫人善為翹/袖折腰之舞詩餘六么摧拍盞頻傳洞冥記武帝宮人)
(麗娟善歌體弱不勝衣常唱廻風曲庭葉翻落/如秋帝甞以衣帶繫其袂恐其隨風而去也)
　　　送楊奉禮
譜牒推關右風流出靖恭時情任險陂家法故雍容南
去河千頃(大水中/相别)餘惟酒一鍾更誰哀老子令得放疎
慵
(後漢楊震傳字伯起𢎞農華隂人也少好學受歐陽尚/書于太常桓郁眀經博覧無不窮究諸儒為之語曰闗)
(西夫子楊伯起又曹操收楊彪下獄將作大匠孔融聞/之不及朝服徃見操曰楊公四世清徳海内所瞻劉攽)
(曰按楊氏有兩族赤泉氏從木子雲自叙其受氏從才/而楊修書稱曰修家子雲是震族亦是楊氏不知文士)
(聊如此云其亦實然耶今書中華隂之族從木從才相/半未知所從學者辨之唐書栁沖著姓系録栁芳論之)
(略曰魏氏立九品置中正晉宋因之始尚姓已于時有/司選舉必稽譜籍而考其真偽故官有世胄譜有世官)
(過江則為僑姓王謝袁蕭為大東南則為吳姓朱張顧/陸為大山東則為郡姓王崔盧李鄭為大闗中亦號郡)
(姓韋裴栁薛楊杜首之又唐興言譜者以路敬淳為宗/栁冲韋述次之李守素亦眀姓氏時為肉譜者後有李)
(公淹蕭頴士殷寅孔至為世所稱初漢有鄧氏官譜應/劭有氏族一篇王符潛夫論亦有姓氏一篇宋何承天)
(有姓苑二篇譜學大扺具此詩小雅靖共爾位世說郭/林宗曰叔度汪汪如千頃之波孔叢子平原君強子髙)
(飲酒曰昔有遺諺堯舜千鍾孔子百觚子路嗑嗑尚飲/百榼古之聖賢無不能飲子何辭焉後漢馬援傳諸曹)
(時白外事援輒曰此丞掾之任/何足相煩頗哀老子使得遨遊)
　　　别東武流杯
莫笑官居如傳室故應人世等浮雲百年父老知誰在
唯有雙松識使君
(傳室注見前韓退之藍田縣丞/㕔壁記對樹二松日吟哦其閒)
　　　走筆謝吕行甫恵子魚
卧沙細肋吾方厭通印長魚誰肎分好事東平貴公子
貴人不與與蘇君
(埤雅肋魚似鰣魚而小身薄骨細詩義疏鯊魚吹沙也/似鯽魚而小常張口吹沙背上有刺螫人王得臣麈史)
(閩中鮮食最珍子魚莆田迎仙鎮乃其出䖏予按部過/之驛左有一祠謂之通應廟下有水曰通應谿日受潮)
(汐訪諸土人為鹹淡水不相入䖏此魚最良故謂之通/應子魚比見士大夫賦詩多曰通印以目其魚之大小)
(如王荆公送元厚之詩云長魚爼上通三印荆公博學/多聞豈自有所稽耶按公正集有送牛尾貍詩云通印)
(子魚猶帶骨此云通印長魚誰肎分觧與荆公同類說/宋顯仁后謂秦檜妻曰子魚大者絶少對曰妾家有之)
(檜咎其失言乃以青魚百尾進太后笑曰我道/這婆子村可見子魚大者非權貴不多得也)
　　　贈䖍州慈雲寺鑒老
居士無塵堪洗沐道人有句借宣揚牕間但見蠅鑚紙
門外唯聞佛放光徧界難藏真薄相一絲不挂且逄場
郤須重説圓通偈千眼薫籠是法王
(楞嚴經䟦陀婆羅于浴僧時随例入室忽悟水因既不/洗塵亦不洗體中閒安然得無所有又若諸衆生愛談)
(名言清浄自居我于彼前現居士身而為說法令其成/就傳燈録神瓚禪師見蜂子投窓紙求出師曰世界如)
(許廣濶不肎出鑽他故紙楞嚴經爾時世尊從肉髻中/涌百寳光光中涌出千葉寳蓮有化如來坐寶華中頂)
(放十道百寳光明又一絲不挂竿木随身逢場作戲皆/宗門語楞嚴偈根選擇圓通入流成正覺法華經法王)
(無上/尊)
　　　留别登州舉人
身世相忘久自知此行閒㸔古黄腄自非北海孔文舉
誰識東萊太史慈落筆已吞雲夢客抱寒欲訪水仙師
莫嫌五日悤悤守歸去先傳樂職詩
(莊子魚相忘于江湖人相忘于道術漢地理志東萊郡/有腄縣黄縣師古注腄音直瑞反登州府志黄縣古萊)
(子國後漢書孔融字文舉魯國人孔子二十世孫為北/海相吴志太史慈字子義東萊人也避事之遼東北海)
(相孔融聞而竒之數遣人訊問其母并致餉遺史記司/馬相如傳吞若雲夢者八九其于胷中曾不蔕芥樂府)
(解題伯牙學琴于成連三年不成成連曰吾師方子春/今在東海中能移人情乃與伯牙俱徃至蓬萊山謂伯)
(牙曰子居習之吾将迎師刺船而去旬日不返伯牙延/望無人但聞海水澒洞崩坼之聲山林窅㝠羣鳥悲號)
(愴然歎曰先生將移我情矣乃援琴而歌水仙之操曲/終成連囘刺船迎之而還伯牙遂為天下妙矣漢張敞)
(傳絮舜曰今五日京兆耳安能復案事按公紀年以元/豐乙丑十月十五日扺登州二十日内召去故有五日)
(悤悤之句漢王褒傳益州刺史王襄欲宣風化于衆庶/聞褒有俊材使作中和樂職宣布詩選好事者令依鹿)
(鳴之聲習/而歌之)
　　　過嶺寄子由二首(按過嶺詩有三/首其一巳見前)
投章獻策謾多談能雪寃忠死亦甘一片丹心天日下
數行清淚嶺雲南光榮歸佩呈佳瑞瘴癘幽居弄曉嵐
從此西風庾梅謝卻迎誰與馬毶毶
(漢楊惲傳方當盛漢之隆願勉旃無多談/韓退之賦覩二鳥之光榮思一飽之無時)
山林瘴霧老難堪歸去中原荼亦甘有命誰憐終反北
無心卻笑亦巢南蠻音慣習疑傖語脾病縈纒帶嶺嵐
賴有祖師清淨水塵埃一洗落毶毶
(詩國風誰謂荼苦其甘如薺世說王仲祖聞蠻語不觧/茫然曰若使介葛盧來朝故當不昧此語又郝隆為桓)
(公南蠻參軍三月三日㑹作詩隆攬筆曰娵隅躍清池/桓問娵隅是何物答曰蠻名魚為娵隅桓公曰作詩何)
(以作蠻語隆曰千里投公始得蠻府參軍那得/不作蠻語也晉書陸機曰此有傖父欲賦三都)
　　　歇白塔舖
甘山廬阜鬱長望林隙依稀(一作/熹微)漏日光吴國晚蠶初
斷葉占城蚤稻欲移秧迢迢澗水随人急冉冉巖花撲
馬香望眼儘從(一作/窮)飛鳥逺白雲深處是吾鄉
(杜詩雨裛紅蕖冉冉香陶宏景詩山中何所有嶺上多/白雲莊子乘彼白雲至于帝鄉一統志占城古越裳界)
(秦為象郡林邑漢屬日南郡/唐曰占城其俗粒食稻米)
　　　西蜀楊耆二十年前見之甚貧今見之亦貧所
　　　異於昔者蒼顔華髮耳女無羙惡富者妍士無
　　　賢不肖貧者鄙使其逄時遇合豈減當世之士
　　　哉頃宿長安驛舎聞泣者甚怨問之乃昔富而
　　　今貧者乃作一詩今以贈楊君
孤村漸(一作/微)雨逐秋凉逆旅愁人怨夜長不寐相看唯
櫪馬愁吟(一作/悲歌)互答有寒螿天寒滯穂猶横畝嵗晚空
機尚倚牆勸爾一杯聊復睡人間貧富海茫茫
(杜子羙守歳詩盍簪喧櫪馬詩小雅彼有遺秉此有滯/穂孫皓爾汝歌昔與汝為鄰今與汝為臣上汝一杯酒)
(令汝夀萬春晉孝武帝紀末年長星見帝心甚惡之於/華林園舉酒祝之曰長星勸汝一杯酒自古何有萬歳)
(天子/耶)
　　　贈人
别後休論信息疎仙凡自古亦殊途蓬山路逺人難到
霜柏威髙道轉孤舊賞未應亡楚國新詩聞已滿皇都
誰憐澤畔行吟者目斷長安貌欲枯
(李陵答蘓武書與子别後益復無聊易殊塗而同歸李/義山詩劉郎巳恨蓬山逺又隔蓬山一萬重史記屈原)
(至于江濵被髪行吟澤/畔顔色憔悴形容枯槁)
　　　觀湖二首(題疑作/觀海)
乘槎逺引神仙客萬里清風上海濤回首不知沙界小
飄衣猶覺色塵髙須彌有頂低垂日兜率無根下戴鼇
釋梵茫然齊劫火飛雲不覺醉陶陶
(張華博物志近世有人居海上毎年八月見乘槎來不/違時賫一年粮乘之到天河見婦人織丈夫飲牛遣問)
(嚴君平曰某年月日客星犯牛斗即此人也金剛經以/七寶滿爾所恒河沙數三千大千世界以用布施楞嚴)
(經阿難如汝一人㣲動服衣有㣲風出又麄為大地細/為㣲塵又若此鄰虛析成虛空當知虛空出生色相因)
(本經湏彌山半髙四萬二千由旬乃四天王所居宫殿/湏彌山頂而分四方毎方有八所中間一所乃帝釋宮)
(殿梵語謂兜率天也列子渤海之東有壑焉其中有山/無所連著常随波上下徃還不得暫峙焉帝恐流于西)
(極失羣聖之居使巨鼇十五舉首而戴之五山始峙/而不動吴都賦巨鼇贔屭首冠靈山劫火注見前)
朝陽照水紅光開玉濤銀浪相徘徊山分宿霧儘寛逺
雲駕髙風馳送來昇霞影色欹殘火及物氣燄眀纖埃
可憐極大不知已浮生野馬悠悠哉
(莊子逍遥逰野馬也塵埃/也生物之以息相吹也)
　　　寄髙令
滿地春風埽落花㡬番曾醉長官衙詩成錦繡開胸臆
論極氷霜繞齒牙别後與誰同把酒客中無日不思家
田園知有兒孫委蚤晚扁舟到海涯
(歸去來辭田園將蕪胡不歸莊子知/北逰孫子非汝有是天地之委蛻也)
　　　寄子由
厭暑多應一向慵銀鈎秀句益疎通也知堆桉文書滿
未暇開軒硯墨中湖靣新荷空照水城頭髙柳謾摇風
吏曹不是尊賢事誰把前言語化工
(堆桉用嵇康絶交書已見隋書楊素戲栁調曰栁條通/體弱獨摇不禁風蜀志杜瓊謂譙周曰古者名官職不)
(言曹始自漢已來名官盡言曹吏/言屬曹卒言侍曹此殆天意也)
　　　詩送交代仲達少卿
此身無用且東來賴有江山慰不才舊尹未嫌衰廢久
清尊猶許再三開滿城遺愛知誰繼極目扁舟挽不回
歸去青雲還記否交遊勝絶古城隈
(詩豳風我來自東零雨其濛唐書張說謫岳州詩益悽/惋人謂得江山之助莊子人閒世是不材之木也無所)
(可用左傳子産卒仲尼聞之出涕曰古之遺愛也又子/産而死誰其嗣之晉鄧攸傳攸為吳郡刑政清明去郡)
(不受一錢百姓數千人留牽攸船不得進攸乃小停夜/中發去吳人歌之曰紞如打五更雞明天欲曙鄧侯挽)
(不留謝令推不去史記非附青雲之士惡/能施於後世哉爾雅厓内為隩厓外為隈)
　　　次韻馬元賔
流落江湖萬里歸相逢自慰已差池初聞好句驚人倒
悔過東庭識靣遲握手寧知無賀監結交誰復許袁絲
塞鴻正欲摩天去垂老追攀豈可期
(史記衛將軍驃騎列傳諸宿將常坐流落不遇又袁盎/傳字絲絳侯得釋盎頗有力絳侯乃大與盎結交韓文)
(握手出肺肝相視唐李白傳白至長安徃見賀知章知/章見其文歎曰子謫僊人也言于𤣥宗召見金鑾殿杜)
(詩有垂/老别)
　　　第五橋
白露凄風洗瘴煙夢回相對兩凄然雀羅廷尉非當日
鳩杖先生愈少年世事飽諳思縮手主恩未報耻歸田
誰憐第五橋東水獨照台州老鄭䖍
(詩國風白露為霜又凄其以風史記汲鄭傳翟公為廷/尉賔客闐門及廢門外可設雀羅漢禮儀志杖端刻鳩)
(形鳩者不噎之鳥欲老人不噎周禮羅氏捕鳩飬老按/漢無羅氏故作鳩杖以扶老而風俗通乃謂漢髙京索)
(之敗遁叢薄中有鳩鳴其上追者不疑遂得脫後即位/異此鳥故作鳩杖以賜老人恐未可据漢張衡有歸田)
(賦唐鄭䖍傳安禄山反授䖍偽職因稱風緩賊平貶台/州司户參軍杜陪鄭廣文逰何將軍山林詩不識南塘)
(路今知第五橋又懐台州鄭十八司户詩天台/隔三江風浪無晨暮鄭公縱得歸老病不識路)
　　　次韻完夫再贈之什某已卜居毗陵與完夫有
　　　廬里之約云(完夫姓胡名宗愈晉陵人二十四/巻冇次韻胡完夫及再次韻答完)
　　　　(夫穆/父詩)
柳絮飛時笋籜班風流二老對開關雪芽為我求陽羡
乳水君應餉恵山竹簟水風眠晝永玊堂制草落人間
應容緩急煩閭里桑柘聊同十畝閑
(一統志宜興銅棺山即古陽羡其地産茶茶譜有唐茶/品以陽羡為上建溪北苑未著也茶賦雲垂綠腳香浮)
(碧乳挹此霜華卻兹煩暑茶經山水上江水中井水下/其山水乳泉漫流者上圖經慧山泉在常州府無錫縣)
(唐陸羽品泉以此居第二史記袁盎傳盎病免居家與/閭里浮沉又緩急人所有云云注詳見前詩國風十畞)
(之閒兮桑/者閑閑兮)
　　　和林子中待制(林希字子中福州人舉進士紹/聖初典詞命醜詆正人詳見施)
　　　　(注二十九巻次/韻蒜山亭詩)
兩翁留滯各皤然人笑迂疎老更堅共把鵝兒(一作/鴟夷)一樽
酒相逢卵色五湖天江邉遺愛嗁斑白海上先聲入管
絃蚤晚淵眀賦歸去浩歌長笑老斜川
(漢書司馬遷傳是歳天子始建漢家之封而太史公留/滯周南尚書黄髪番番與皤仝班固詩皤皤國老後漢)
(馬援傳甞謂人曰丈夫為志窮當益堅老當益壯杜/詩鵝兒黄似酒對酒愛新鵝陶淵明有逰斜川詩)
　　　九日袁公濟有詩次其韻
古來靜治得清閑我愧真常也一班舉酒東榮挹江海
回樽落日勸湖山平生傾蓋悲歡裏蚤晚抽身簿領閒
笑指西南是歸路倦飛弱羽久知還
(史記曹相國世家蓋公為言治道貴清淨而民自定又/百姓歌之曰載其清淨民以寧一傾蓋注見前歸去來)
(辭鳥倦飛/而知還)
　　　和吴安持使者迎駕
小雪疎煙雜瑞光清波寒引御溝長曈曈日色籠丹禁
杳杳鞭聲出建章鵷鷺偶叨陪下列天閽聊啟望中央
歸來喜氣傾新句滿座疑聞錦繡香
(唐浩虛舟日五色賦破題云麗日焜煌中含瑞光漢百/官志注天子凡塗飾以丹丞相以黄禮天子赤墀張衡)
(西京賦青瑣丹墀注天子庭以丹朱塗地故曰丹墀又/名丹陛又名彤庭漢宮闕疏天子所居曰禁中凡人不)
(得出入史記封禪書作建章宫度為千門萬户一統志/建章宮在西安府城西北漢司馬遷傳嚮者僕亦甞厠)
(下大夫之列詩話謝廷誥/以詞賦著名號錦繡堆)
　　　鹿鳴宴
連騎悤悤畫鼓喧喜君新奪錦標還金罍浮菊催開宴
紅蕋将春待入關他日曽陪探禹穴白頭重見賦南山
何時共樂昇平事風月笙簫坐夜閑
(戰國䇿結駟連騎輝煌於道南部新書唐盧肇黄頗皆/宜春人同舉郡守獨餞頗明年肇狀元及第歸郡守接)
(甚厚肇作詩曰向道是龍剛不信果然奪得錦標歸/守大慙詩周南我姑酌彼金罍詩小雅南山有臺)
　　　次韻張甥棠羙晝眠
炎歊五月北牕凉更覺甘如飯稻粱宰我糞牆譏敢避
孝先經笥謔兼忘憂虞心謝知時鴈安穩身同挂角羊
要識熙熙不爭競華胥别是一仙鄉
(說文歊炎氣班賦吐金景歊浮雲北窓注巳見韓詩倒/身甘寢百疾愈後漢文苑傳邉韶字孝先以文學知名)
(曾晝日假卧弟子私嘲之曰邉孝先腹便便懶讀書但/欲眠韶潛聞之應時對曰邉為姓孝先字腹便便五經)
(笥但欲眠思經事寐與周公通夢静與孔子同意師而/可嘲出何典記嘲者大慙傳燈録雪峯云我若東道西)
(道汝則尋言逐句我若羚羊挂角汝向什麽䖏捫摸老/子衆人熙熙如登春臺列子黄帝晝寢夢遊華胥再見)
　　　真興寺閣禱雨
太守親從千騎禱神翁逺借一杯清雲隂黯黯将噓遍
雨意昏昏欲醖成巳覺微風吹袂冷不堪殘日傍山眀
今年秋熟君知否應向江南飽食稉
(隋考秋分以後不雩但禱而巳搜神記諒輔以五官掾/出禱山川曰太守内省責已自曝中庭使輔謝罪為民)
(祈福若無效請以身塞無狀乃積薪柴自環將自焚/火而雷雨大作一郡霑潤釋名秔粳米也稻不黏者)
　　　恵州近城數小山類蜀道春與進士許毅野歩
　　　㑹意處飲之且醉作詩以記適參寥専使欲歸
　　　使持此以示西湖之上諸友庶使知余未嘗一
　　　日忘湖山也
夕陽飛絮亂平蕪萬里春前一酒壺鐡化雙魚沉逺素
劍分二嶺隔中區花曽識靣香仍好鳥不知名聲自呼
夢想平生消未盡滿林煙月到西湖
(吴志鄭泉嗜酒甞語人曰我死必葬我陶家之側庶百/嵗後化而成土幸見取為酒壺實獲我心矣鐵化魚未)
(詳劍分二嶺注見前世說衛玠總角時問樂廣夢/樂云是想衛曰形神所不接豈是想耶樂云因也)
　　　送蜀僧去塵
十年讀易費膏火盡日吟詩愁肺肝不觧丹青追世好
欲将芹芷薦君盤誰為善相寧嫌瘦復有知音可廢彈
拄扙挂經須陪道故鄉春蕨巳闌干
(沈攸之曰蚤知窮達有命恨不十年讀書論語讖孔子/晚喜易讀之韋編三絶進學解焚膏油以繼晷恒矻矻)
(以窮/年)
　　　曽元恕遊龍山吕穆仲不至
青春不覺老朱顔强半消磨簿領閒愁客倦吟花以(字/疑)
(訛/)酒佳人休唱日銜山共知寒食眀朝過且赴僧牕半
日閑命駕吕安邀不至浴沂曽㸃暮方還
(梁元帝纂要春曰芳春青春陽春荆楚歳時記去冬至/一百五日即有疾風甚雨謂之寒食晉書呂安與嵇康)
(友善毎一相思/輒千里命駕)
　　　黄河(輿地志其水從地湧出百餘泓方七八十/里東北滙為大澤又東流為赤賔河合忽)
　　　　(蘭諸河始名黄河又/東北至蘭州入中國)
活活何人見混茫崑崙氣胍夲來黄濁流若解汚清濟
驚浪應須動太行帝假一源神禹跡世流三患梗堯鄉
靈槎果有仙家事試問青天路短長
(史記張騫傳漢使窮河源河源出于寘其山多玉石采/來天子按古圖書名河所出山曰崑崙云史記蘓秦傳)
(天時不與雖有清濟濁河惡足為固一統志太行山在/平陽府絳縣漢書堯都平陽靈槎用八月乘槎事詳見)
(夲/巻)
　　　壬寅重九不預㑹獨遊普門寺僧閣有懐子由
花開酒羙盍不歸來看南山冷翠微憶弟淚如雲不散
望鄉心與鴈南飛眀年縱健人應老昨日追歡意正違
不問秋風强吹㡌秦人不笑楚人譏
(杜詩憶弟㸔雲白日眠又明年此會知誰健又羞將短/髪還吹㡌晉書孟嘉為桓溫參軍九日逰龍山叅僚畢)
(集有風吹落其㡌嘉不之覺溫謂/左右及賔客勿言以觀其舉止)
　　　小飲公瑾(一作/謹)舟中
青泥赤日午相烘走訪(一作/扣)船牕栁影中輟我東坡無
限睡賞君南浦不貲風坐觀邸報談迂叟閑説滁山憶
醉翁此去澄江三萬頃只應眀月照還空(公自注鄧滁/人也是日坐)
(中觀邸報云叟入下省庾子山哀江南賦闗上泥青說/文烘燎也詩小雅卬烘于煁江文通别賦送君南浦迂)
(叟司馬君實也醉翁歐陽永/叔也謝眺詩澄江淨如練)
　　　和子由次王鞏韻如囊之句可為一噱
平生未省為人忙貧賤安閑氣味長粗免趨時頭似葆
稍能忍事腹如囊簡書見迫身今老樽酒聞呼首一昻
欲挹天河聊自洗塵埃滿面鬢睂黄
(漢書頭如蓬葆相經腹如懸嚢善蓄多藏詩小雅畏此/簡書漢司馬遷傳昂首伸睂論列是非杜詩安得壯士)
(挽天河淨洗甲兵長不/用列仙傳有黄睂翁)
　　　儋耳(一統志瓊州昌/化漢儋耳地)
霹靂收威莫雨開獨憑欄檻倚崔嵬垂天雌霓(音/齧)雲端
下快意雄風海上來野老已歌豐嵗語除書欲放逐臣
回殘年飽飯東坡老一壑能專萬事灰
(漢地理志自合浦徐聞南入海得大州東西南北方千/里武帝元封元年畧以為儋耳珠厓郡春秋繁露王者)
(言不從則金不從革而秋多霹靂霹靂金氣也甘氏星/經霹靂在雷電南皆北方水府之精而娵訾為天門故)
(其神棲焉唐書吳武陵與孟簡書云雷砰電射天怒也/不能終朝栁宗元之貶已十二年矣聖人在上安有畢)
(世而怒人臣耶公起句暗用其意春秋元命苞虹蜺者/隂陽之精雄曰虹雌曰蜺埤雅虹常雙見鮮盛者雄其)
(闇者雌沈約賦雌霓連蜷漢書注蜺讀曰齧說文霓屈/虹青赤或白隂氣也垂天出莊子逍遙逰宋玉風賦此)
(大王之雄風也杜詩但願殘年飽喫飯世說/一邱一壑自謂過之史記死灰不復然乎)
　　　答李端叔
若人如馬亦如班笑履壺頭出玊關巳入西羌度沙磧
又來東海看濤山識君小異千人裏慰我長思十載閒
西省憐君(一作/鄰居)時邂逅相逢有味是偷閑
(後漢馬援傳援征五溪蠻進營壺頭賊乘髙守隘水疾/船不得上一統志玉門闗在沙州班超上書願生入玉)
(門闗即此又沙州有鳴沙山天氣清朗則沙鳴聞數里/外郡國志伊州銕勒國路多沙磧沙内聞呌喚聲不見)
(人蓋鬼物也史記/有味乎其言之也)
　　　立春日病中邀安國仍請率禹功同來僕雖不
　　　能飲當請成伯主㑹某當杖䇿倚几於其間觀
　　　諸公醉笑以撥滯悶也
孤燈照影夜漫漫拈得花枝不忍㸔白髮欹簮羞彩勝
黄耆煮粥薦春盤東方烹狗陽初動南陌爭牛卧作團
老子從來興不淺向隅誰有滿堂歡
(荆楚歳時記人日造華勝相遺起晉賈充又曰人日剪/綵為人帖屏風上亦戴之頭鬢典戒像瑞圖金勝之形)
(又取像西王母戴勝也李商隱詩鏤金作勝傳荆俗剪/綵為人紀晉風玉燭寳典新正作膏粥以祠門户風土)
(記月正元日五薰錬形注噉五辛菜所以助發五臓之/氣也庾肩吾詩聊傾栢葉酒試奠五辛盤四時寳鑑唐)
(人立春日作春餅生菜號春盤禮記月令季冬之月磔/狗于四門出土牛以送寒氣論衡立春為土象人男女)
(各二秉耒耜又立土象牛順時應氣示率下也晉庾亮/傳老子於此興復不淺再見韓詩外傳一人向隅滿座)
(不/樂)
齋居卧病禁煙前辜負名花已一年此日使君不强喜
青春風物為誰妍青衫公子家千里白首先生杖百錢
曷不相将來問病已教呼取散花天
(周禮司烜氏仲春以木鐸修火禁于國中注為季春將/出火也連昌宫詞店舍無烟宮樹綠史記魏其武安侯)
(傳韓御史良久謂丞相曰君何不自喜白居易詩江州/司馬青衫濕晉書阮脩以百錢挂杖頭至酒店便獨酣)
(暢維摩經長者維摩詰以方便現身有疾以其疾故無/數千人皆徃問疾又㑹中有一天女以天花𣪚諸菩薩)
(悉皆墮落李義山詩維摩一/室雖多病亦要天花作道場)
　　　和參寥見寄
黄樓南畔馬臺東雲月娟娟正㸃空欲共幽人洗筆硯
要傳流水入絲桐且随侍者尋西谷莫學山僧老祝融
待我西湖借君去一杯湯餅潑油蔥
(黄樓戱馬䑓注並見前一綂志祝融在衡山位直離宮/以配火徳乃祝融君逰息之所道書第二十四福地後)
(漢書願借/宼君一年)
　　　東園
岑寂東園可散愁膠膠擾擾夢神州萬竿苦竹旌旗巻
一部鳴蛙鼓吹收雨後月前天欲冷身閑心逺地偏幽
杜門謝客恐生謗且作人聞鵬鷃遊
(莊子天道篇堯曰然則膠膠擾擾乎神州鼓吹註並見/前陶詩心逺地自偏莊子有人閒世篇又逍遥逰鵬摶)
(扶搖而上者九萬里尺/鷃笑之曰彼且奚適也)
　　　奉和陳賢良
不學孫吴與六韜敢将駑馬並英豪望窮海表天還逺
傾盡葵心日愈髙身外浮名休瑣𤨏夢中歸思已滔滔
三山舊是神仙地引手東來一釣鼇
(漢藝文志吳孫子兵法八十二篇注孫武也齊孫子八/十九篇注孫臏也吳起四十八篇周史六弢六篇注即)
(今之六韜史記騏驥之衰也駑馬先之釋文智出萬人/曰英智過百人曰豪廣雅葵菜常傾葉向日杜詩何用)
(浮名絆此身魏文季緒璅璅何足以云史記封禪書使/人入海求蓬萊方丈瀛洲此三神山者諸仙人及不死)
(之藥皆在焉釣鼇注見前/又唐李白稱東海釣鼇客)
　　　秋興三首
野鳥游魚信往還此身同寄水雲閒誰家晚吹殘紅葉
一夜歸心滿舊山可慰摧頽仍健食此生通脱屢酡顔
年華豈是催人老雙鬢無端只自斑
(佛遺教經示一徃還去已無/返晉書喜通脫而憚檢束)
故里依然一夢前相攜重上釣魚船嘗陪大幙今陳迹
謬忝承眀愧昔年報國無成空白首退耕何處有名田
黄雞白酒雲山約此計當時已浩然
(蘭亭記俯仰之間已為陳迹西都賦金馬承明/著作之廬漢書限民名田浩然有歸志夲孟子)
浴鳯池邉星斗光宴餘香滿上書囊樓前夜月低韋曲
雲裏車聲出未央去國何年雙鬢雪黄花重見一枝霜
傷心無限厭厭夢長似秋宵一倍長
(史記集上書囊以為殿帷一統志樊川韋曲乃韋安石/别業杜詩韋曲花無頼漢髙帝紀蕭何治未央宮立東)
(闕北闕前殿武庫/詩小雅厭厭夜飲)
　　　夜直祕閣呈王敏甫
蓬瀛宫闕隔埃氛帝樂天香似許聞瓦弄寒蟬鴛卧月
樓生晴靄鳯盤雲共誰交臂論今古只有閑心對此君
大隱本來無境界北山猿鶴謾移文
(此君用晉王子猷語已見白樂天詩大隱在朝市小隱/在邱樊不如作中隱隱在留司間猿鶴用孔稚圭北山)
(移文語/巳見)
　　　次韻參寥寄少游
岩棲木石已皤然交舊何人慰眼前素與晝公心印合
每思秦子意珠圓當年歩月來幽谷拄杖穿雲冒夕煙
臺閣山林本無異故應文字不離禪
(髙僧傳恵可立雪斷臂求法于達磨達磨曰我法一心/不立文字法師以心契故曰心印晝公唐詩僧皎然姓)
(謝字清晝湖/州人已見)
　　　謝曹子方恵新茶
陳植文華斗石髙景公詩句復稱豪數竒不得封龍額
禄仕何妨有馬曹囊簡久藏科斗字銛鋒新瑩鸊鵜膏
南州山水能為助更有英辭勝廣騷
(陳植陳思王曹植也謝靈運云天下才共一石曹子建/獨得八斗我得一斗自古及今共用一斗史記李廣數)
(竒不得封侯又韓說封龍額侯世說王子猷作桓車騎/騎兵參軍桓問曰卿何署答曰不知何署時見牽馬來)
(似是馬曹李長吉詩鸊鵜淬花白/鷴尾注鸊鵜似鳧而小膏中瑩刀)
　　　題潭州徐氏春暉亭
曈曈曉日上三竿客向東風竟倚欄穿竹鳥聲驚歩武
入簷花影落杯盤勿嫌歩月臨𤣥圃冷笑乘槎向海灘
勝槩直應吟不盡憑君寄與畫圖看
(晉陸機傳後葛洪著書稱機文猶𤣥/圃之積玉無非夜光焉一作縣圃)
　　　贈仲勉子文
雨昏南浦曽相對雪滿荆州喜再逄有子才如不羈馬
知君心似後凋松閑看書册應多味老傍人門想更慵
何日晴軒觀筆硯一杯相属更從容
　　　講武臺南有感(又見黄/山谷集)
山城九月冒朝寒講武臺南路屈盤騶子雨中乘馬去
村童煙外倚牆看鵶嗁冢木秋風急鷺立漁船夜水乾
花似去年堪折贈插花人去淚䦨干
　　　題寳雞縣斯飛閣(寳雞属鳯翔府秦陳倉地/小雅斯干詩云如翬斯飛)
西南歸路逺蕭條倚檻魂飛不可招野闊牛羊同鴈鶩
天長草樹接雲霄昏昏水氣浮山麓汎汎春風弄麥苗
誰使愛官輕去國此身無計老漁樵
　　　重逰終南子由以詩見寄次韻
去年新桞報春回今日殘花覆緑苔溪上有堂還獨宿
誰人無事肎重來古琴彈罷風吹座山閣醒時月照杯
嬾不作詩君錯料舊逋應許過時陪
　　　次韻和子由欲得驪山沉泥硯(沉一/作澄)
舉世爭稱鄴瓦堅一枚不換百金頒豈知好事王夫子
自採臨潼繡領山經火尚含泉脉暖吊秦應有淚痕潸
封題寄去吾無用近日從戎擬學班
(硯譜銅雀硯世傳鄴城古瓦體質細潤而堅如石不費/筆而發墨此古所重者而今絶無鄴民乃偽造以紿逺)
(方又虢州澄泥硯唐人品硯以為第一米芾云絳縣人/善製澄泥硯以細絹二重淘洗澄之取極細者燔為硯)
(有色綠如春波者細滑著墨不費/筆但㣲滲耳班超投筆注見前)
　　　次韻子由彈琴
琴上遺聲久不彈琴中古義本長存苦心欲記常迷舊
信指如歸自看痕應有仙人依樹聽空教瘦鶴舞風騫
誰知千里溪堂夜時引驚猿撼竹軒
(韓非子衛靈公之晉平公觴之靈公令師涓鼓琴師曠/曰此清商也不如清徵師曠援琴而鼓一奏之有𤣥鶴)
(二八從南方來再奏而列三奏之/延頸而鳴舒翼而舞音中宮商)
　　　再次前韻(係織錦圖/上回文)
春機滿織回文錦粉淚揮殘露井桐人逺寄情書字小
桞絲低日晚庭空
紅牋短寫空深恨錦句新翻欲斷腸風葉落殘驚夢蝶
戍邉回鴈寄情郎
羞雲歛慘傷春暮細縷詩成織意深頭伴枕屏山掩恨
日昏塵暗玊牕琴
　　　和人回文五首
紅牕小泣低聲怨永夕春寒斗帳空中酒落花飛絮亂
曉鶯嗁破夢悤悤
同誰更倚閑牕繡落日紅扉小院深東復西流分水嶺
恨無愁續斷絃琴
(後漢蔡琰傳注邕夜鼓琴絃絶琰曰第二絃/邕故斷一絃問之琰曰第四絃竝不差謬)
寒信風飄霜葉黄冷燈殘月照空牀看君寄憶傳文錦
字字縈愁寫斷腸
前堂畫燭夜凝淚半夜清香荔惹衾煙鎖竹枝寒宿鳥
水沉天色霽横參
娥翠歛時聞燕語淚珠彈處見鴻歸多情妾似風花亂
薄倖郎如露草晞
(詩小雅湛湛露/斯匪陽不晞)
　　　移合浦郭功甫見寄
君恩浩蕩似陽春合浦何如在海濵莫趁明珠弄明月
夜深無數採珠人
(後漢孟甞傳合浦郡海出明珠先時宰守貪穢/珠漸徙於交阯甞為太守革易前弊去珠復還)
　　　送佛靣杖與羅浮長老
十方三界世尊靣都在東坡掌握中送與羅浮徳長老
攜歸萬竅總號風
(楞伽云三界欲界色界無色界也法華經解世尊十號/具足世出世間之所宗主故名世尊莊子齊物論大塊)
(噫氣其名為風是惟/無作作則萬竅怒號)
　　　復官北歸再次前韻
秋霜春雨不同時萬里今從海外歸已出網羅毛羽在
郤尋雲跡帖天飛
　　　蜀僧明操思歸龍邱子書壁
更厭勞生能㡬日莫将歸思擾衰年片雲㑹得無心否
南北東西只一天
(歸去來辭雲無心以出岫禮記/檀弓丘也東西南北之人也)
　　　武昌酌菩薩泉送王子立
送行無酒亦無錢勸爾一杯菩薩泉何處低頭不見我
四方同此水中天
(晉書長星勸汝一杯酒注詳見前楞嚴經有佛出世名/為水天教諸菩薩修習水觀入三摩地觀于身中水性)
(無奪與世界外浮幢王/刹諸香水海等無差别)
　　　答海上翁
山翁不復見新詩疑是河南石壁曦海水豈容鯨飲盡
然犀何處覓瓊枝
(燃犀用溫嶠/事注見前)
　　　占山亭(一作懐口令陳徳任/新作占山亭二絶)
尚父提封海岱間南征惟到穆陵關誰知海上詩狂客
占得膠西一半山
(詩大雅惟師尚父禮記提封萬頃史記海岱之間斂袂/而徃朝故齊冠帶衣履甲天下左傳昔召康公命我先)
(君太公曰五侯九伯女實征之賜我先君履東至于海西/至于河南至于穆陵北至于無棣一統志膠西今膠州)
(隷萊/州府)
我是膠西舊使君此山仍占與君分故應竊比山中相
時作新詩寄白雲
(陶宏景詩山中何所有嶺上多白雲只可自娛恱不堪/持贈君南史宏景止句曲山自號華陽陶隱居梁武帝)
(既蚤與之逰及即位恩禮愈篤/書問不絶時人謂為山中宰相)
　　　題懐素草帖(國史補長沙僧懐素善/草書自言得草聖三昧)
人人送酒不曽沽終日松間挂一壺草聖無成狂飲發
真堪畫作醉僧圖
(書斷張芝字伯英善草書精勁絶倫臨池學書池水盡/黒韋仲將謂之草聖唐書張旭善草書性好飲醉後輒)
(以頭搵水墨而書醒而/觀之以為若有神助)
　　　雨中明慶賞牡丹
霏霏雨露作清妍爍爍眀燈照欲然明日春隂花未老
故應未忍著酥煎
(洛陽貴尚録孟蜀時兵部貳卿李昊毎牡丹花開分遺/親友以金鳳牋成歌詩以致之又以興平酥同贈花謝)
(時煎/食之)
　　　贈僧思誼
瀉湯舊得茶三昧覓句近窺詩一斑清夜漫漫困披覧
(一作/搜攪)齋腸那得許慳頑
(晉書王獻之年數歳甞觀門生摴蒱曰南風不競門/生曰此郎亦管中窺豹時見一斑獻之怒拂衣而去)
　　　子玉以詩見邀同刁丈遊金山
君年甲子未相逢難向君前説老翁更有方瞳八十一
奮衣矍鑠走山中
(仙傳眼方者夀千嵗陶宏景晚年一目有時而方後/漢馬援傳㩀鞍顧盻以示可用光武曰矍鑠哉是翁)
　　　次韻致逺
長笑右軍稱草聖不如東野以詩鳴樂天自欲吟淮月
懐祖無勞聴角聲
(晉書王羲之毎自稱我書比鍾繇當抗行比張芝艸猶/當鴈行也又王述字懐祖毎聞角聲謂羲之當候已輒)
(灑掃而待之如此累年而/羲之竟不顧述以為恨)
　　　次韻景文山堂聴筝三首
忽憶韓公二妙姝琵琶筝韻落空無猶勝江左狂靈運
空鬭東昏百草須
(傅𤣥琵琶賦序漢送烏孫公主嫁昆彌念其行道思哀/使知音者裁筝筑箜篌之聲作馬上之樂以方語目之)
(故曰琵琶取易傳于外國也釋名琵琶夲出于胡中馬/上所鼓也推手前曰琵引手卻曰琶象其鼔時因以為)
(名風俗通箏秦聲也按樂記筝五絃筑身今并凉二州/筝形如瑟不知誰所改易也南史謝靈運傳安西將軍)
(奕之曾孫而方明從子也祖𤣥父瑍靈運㓜便頴悟博/覽工文與顔延之為江左第一晉陽秋謝靈運髭羙臨)
(刑因施作南海祗洹寺維摩詰像髭寺僧保惜畧/不汚損齊東昏侯與宫人鬬百草剔取靈運髭去)
馬上胡琴塞上姝鄭中丞後有人無詩成畫燭飄金燼
八尺英公欲燎須
(樂録琵琶一名胡琴一名鼙婆鄭中丞唐宮人以彈小/忽雷擅名事載艶異編唐書李勣傳姊蚤寡有疾自為)
(煮粥火燎其須曰吾與姊皆/老矣能幾進之勣封英國公)
荻花楓葉憶秦姝切切幺絃細欲無莫把胡琴挑醉客
回看霜㦸褚公須
(白樂天琵琶行大絃嘈嘈如急雨小絃切切如私語南/史褚彥回傳山隂公主滛恣窺見彦囘恱之以白帝帝)
(令彥囘西上閣宿公主夜就之從夕至曉彥囘不為移/志公主謂曰君須髥如㦸何無丈夫意彥囘曰囘雖不)
(敏何敢首/為亂階)
　　　成伯家宴造坐無由輒欲效顰而酒巳盡入夜
　　　不欲煩擾戯作小詩求數酌而巳
道士令嚴難繼和僧伽㡌小郤空迴隔籬不喚鄰翁飲
抱甕須防吏部來(公自注道士令恱神樂中所謂離而/復合者杜詩云肎與鄰翁相對飲隔)
(籬呼取/盡餘杯)
(晉書畢卓字茂世太興末為吏部郎甞飲酒廢職比舍/郎釀熟卓因醉夜至其甕閒盗飲之為掌酒者所縛明)
(旦視之乃/畢吏部也)
　　　成伯席上贈所出妓川人楊姐
坐來真个好相宜深注脣兒淺畫睂須信楊家佳麗種
洛川自有浴妃池
(一統志楊妃池在灌縣妃父元琰/為蜀司户生妃于此按洛當作灌)
　　　又答氊帳
卧病經旬減帶圍清樽忘卻故人期莫嫌雪裏閑氊帳
作事猶來未合時
(南史沈約傳約以書陳情于勉言已老病百日數旬革/帶常應移孔以手握臂率計月小半分又梁昭明太子)
(傳體素壯腰帶十/圍至是减削過半)
　　　往年宿𤓰歩夢中得小詩録示民師
吴塞蒹葭空碧海隋宫楊柳只金堤春風自恨無情水
吹得東流竟日西
　　　送范徳孺
漸覺東風料峭寒青蒿黄韭試春盤遥想慶州千嶂裏
暮雲衰草雪漫漫
　　　陸蓮菴(草木狀生于/陸者曰旱蓮)
何妨紅粉唱迎仙來伴山僧到處禪陸地生花安足怪
而今更有火中蓮
　　　僕年三十九在潤州道上過除夜作此詩又二
　　　十年在恵州録之以付過
寺官官小未朝參紅日半牕春睡酣為報鄰雞莫驚覺
更容殘夢到江南
釣艇歸時菖葉雨繰車鳴處楝花風長江昔日經遊地
盡在如今夢寐中
(歳時記自小寒至榖雨四月八氣二十四候每候五日/以一花之風信應之榖雨一候牡丹二候酴醿三候楝)
(花楝花竟/則立夏)
　　　夀陽㟁下
街東街西翠幄成池南池北緑錢生幽人獨來帶殘酒
(一作/雨)偶聴(一作/聞得)黄鸝第一聲
　　　戯答王都尉傳柑
侍史傳柑玊座傍人間草木盡天漿寄與維摩三十顆
不知薝蔔是餘香(公自注舉輕明重/維摩猶三十枚)
(詩話唐上元夜宮人以黄羅包柑遺近臣謂之傳柑宴/劉禹錫謝柑表甘踰萍蜜寒比天漿釋典西域有薝蔔)
(林即梔子也其花六出維摩經如人入薝蔔林唯聞薝/蔔不嗅餘香王維六祖碑林是旃檀更無襍樹花惟薝)
(蔔不嗅/餘香)
　　　萬州太守髙公宿約遊岑公洞而夜雨連眀戲
　　　贈二小詩
肩輿欲到岑公洞正怯衝泥傍險行定是岑公閟清境
春江一夜雨連眀
(杜詩虛疑皓首衝泥怯實少銀鞍傍險行一綂志岑公/巖在萬州大江之南石巖盤結若華蓋左右方池有泉)
(噴薄巖下如簾松篁藤蘿/蓊蔚蒼翠記稱神仙窟也)
蓬牕髙枕雨如繩恰似糟牀壓酒聲今日岑公不能飲
吾儕猶健可頻傾
　　　遊中峯杯泉
石眼杯泉舉世無要知杯度是凡夫可憐狡獪維摩老
戯取江湖入鉢盂
(髙僧傳晉杯渡者不知其姓名/常乘木杯渡河因名焉再見)
　　　憇寂圖
東坡雖是湖州𣲖竹石風流各一時前世畫師今姓李
不妨還作輞川詩
　　　送柳宜歸(又見黄山谷集/題曰長沙留别)
折腳鐺邉煨淡粥曲枝桑下飲離杯書生不是南遷客
魑魅驚人須蚤回
(宋玉招魂魂兮歸來南方不可以止些蝮蛇蓁蓁封狐/千里些左傳以禦魑魅杜詩文章憎命達魑魅喜人過)
　　　寒具(公自注乃念頭/出劉禹錫佳話)
纖手搓來玉數尋碧油輕蘸嫩黄深夜來春睡濃於酒
壓褊佳人纒臂金
(續晉陽秋桓元好蓄法書名畫客至甞出而觀客食寒/具油汙其畫後遂不設寒具注寒具鐶餅名釋名金條)
(脫纒臂金也/今之手釧)
　　　參寥恵楊梅
新居未換一根椽只有楊梅不直錢莫共金家鬬甘苦
參寥不是老婆禪
(史記魏其武安傳灌夫無所發怒乃罵臨汝侯曰生平/毁程不識不直一錢傳燈録臨濟參大愚愚曰黄蘖與)
(麽老婆心切為汝得徹困更來這裏問有過無過師於/言下大悟又普化云河陽新婦子木塔老婆禪臨濟小)
(厮兒卻具/一隻眼)
　　　雨夜宿淨行院
芒鞋不踏利名場一葉輕(一作/虛)舟寄渺茫林下對牀聴
夜雨靜無燈火照凄凉
　　　送恵州監押(一作送都/監北歸)
一聲鳴(一作/鴻)鴈破江雲萬葉梧桐巻露銀我自飄零足
羇旅更堪秋晚送行人
　　　過黎君郊居
半園荒草没佳蔬煮得占禾半是藷萬事思量都是錯
不如還叩仲尼居
　　　贈王覯
何人生得寧馨子今夜初逢掣筆郎莫怪圍碁忘瓜葛
巳能作賦繼靈光
(晉書王衍總角甞造山濤濤嗟歎良久既去目而送之/曰何物老嫗生此寧馨兒王獻之傳七八歳時學書羲)
(之密從後掣其筆不得歎曰此兒後當復有大名世説/王長豫㓜便和令丞相愛恣甚篤毎共圍棋丞相欲舉)
(行長豫按指不聴丞相笑曰詎得爾相與似有瓜葛蔡/邕獨斷瓜葛疎親也文選注王延夀字文考有雋才父)
(逸欲作靈光殿賦命延夀徃圖其狀延夀因韻之以獻/其父父曰吾無以加也時蔡邕亦有此作十年不成見)
(此賦遂隱/而不出)
　　　太夫人以旡咎生日置酒書壁一絶
夀樽餘瀝到朋簮要與郎君夜語深敢問阿婆開後閤
井中車轄任浮沉
(杜詩朋來慶盍簪應璩與滿公琰書外慕郎君謙下之/徳注云璩曾事其父奮故稱郎君漢陳遵傳遵嗜酒毎)
(大飲賔客滿堂輒闗門取客車轄投井中雖有急終不/得去甞有部刺史奏事過遵值其方飲刺史大窮候遵)
(霑醉時突入見遵母叩頭自白當對/尚書有期㑹狀母廼令從後閤出去)
　　　余舊在錢塘伯固開西湖今方請越戲謂固可
　　　復來開鏡湖伯固有詩因次韻
已分江湖送此生㑹稽行復得岑成鏡湖席巻八百里
坐嘯因君又得名
　　　邵伯梵行寺山茶
山茶相對阿(一作/本)誰栽細雨無人我獨來説似與君君
不㑹(一作/見)爛紅如火雪中開
　　　奉和成伯兼戲禹功
金錢石竹道旁秋翠黛紅帬馬上謳無限小兒齊拍手
山公又作習池遊
(襄陽記漢侍中習郁于峴山南作魚池池邉有髙隄種/竹及長楸芙蓉蔆芡覆水是逰燕名處也山簡每臨此)
(池未甞不大醉而還曰此是我髙陽池也襄陽小兒歌/之曰山公時一醉徑造髙陽池日莫倒載歸茗艼無所)
(知/)
　　　病後醉中
病為兀兀安身物酒作蓬蓬入腦聲堪笑錢塘十萬户
官家付與老書生
(漢蓋寛饒傳寛饒奏封事引韓氏易傳言五帝官天下/三王家天下家以傳子官以傳賢後人稱天子為官家)
(夲/此)
　　　夢中絶句
楸樹髙花欲插天暖風遲日共茫然落英滿地君方見
惆悵春光又一年
　　　元翰少卿寵恵谷簾水一器龍團二枚仍以新
　　　詩為貺歎味不已次韻奉和
巖垂疋練千絲落雷起雙龍萬物春此水此茶俱第一
共成三絶景中人
(方輿記谷簾泉在南康府城西泉水如簾布巖而下者/三十餘𣲖陸羽品其味為天下第一韓詩外傳顔囘望)
(吳門見一匹練孔子曰馬/也注匹練言其光如練也)
　　　藏春塢三首
退之身外無窮事子羙生前有盡花更有多情君未識
不随栁絮落人家
莫尋羣玊峯頭路莫看𤣥都觀裏花但解閉門留我住
主人休問是誰家
朱閣前頭露井多碧桃枝下羙人過寒泉未必能如此
奈有銀牀素綆何
(李太白詩梧桐落/金井一葉飛銀牀)
　　　謝都事恵米
平生忍慾今忍貧閉口逢人不少陳俸薄身輕趙都事
也能作意向詩人
　　　别公擇
黍離不復閔宗周何暇雷塘弔一邱若問西來祖師意
竹西歌吹是揚州
(黍離注見前一統志煬帝塚在揚州府城北雷塘又竹/西亭在府城東北杜牧詩誰知竹西路歌吹是揚州)
　　　絶句
春來濯濯江邉栁秋後離離湖上花不羡千金買歌舞
一篇珠玊是生涯
(世説王恭濯濯如春月栁/杜詩詩成珠玉在揮毫)
　　　書寄韻
巳将鏡鑷投諸地喜見蒼顔白髮新歴數三朝軒冕客
色聲誰是獨完人
(投鑷用南史齊/鬱林王事巳見)
　　　遊靈隐寺戲贈開軒李居士
推倒垣墻也不難一軒復作兩軒看若教從此成千里
巧歴如今也被漫
(荘子巧歴/所不能知)
　　　常州太平寺薝蔔亭
六花薝蔔林間佛九節菖蒲石上仙何似東坡鐡拄杖
一時驚起野狐禪
(運斗樞玉衡星𣪚為菖蒲本草菖蒲一名堯韭抱朴子/菖蒲石上生一寸九節巳上紫花者尤善韓終服之十)
(三年身生毛目視書萬言皆誦之冬恒不寒古詩石上/生菖蒲一寸八九節仙人勸我飡令我好顔色野狐禪)
(注見/前)
　　　過文覺顯公房
斕斑碎玊飬菖蒲一勺清泉滿石盂淨几明牕書小楷
便同爾雅注蟲魚
(韓退之詩爾雅注/蟲魚定非磊落人)
　　　恵州靈恵院壁閒畫一仰靣向天醉僧云是蜀
　　　僧隐蠻所作題詩於其下
直視無前氣吐虹五湖三島在胸中相逢莫怪不相揖
只見山僧不見公
　　　遊太平寺淨土院觀牡丹中有淡黄一朶特竒
　　　為作小詩
醉中眼纈自斕斑天雨曼陀照玉盤一朶淡(一作/官)黄微
拂掠鞓紅魏紫不須看
(法華經佛說是經己天雨曼陀華牡丹譜姚黄左紫魏/花以姓著青州丹州延州紅以州著又煬帝闢西苑易)
(州進牡丹二十種/有赬紅鞓紅等名)
　　　此君軒
雲幢煙節十洲(一作/七州)人犀甲檀槍百萬軍蘙薈發生何
足道(一作/數)此君真是此君君
(案此君真是此君君言竹之發生必有所以為之主者/猶莊子齊物論所云其有眞君存焉莊子又云可以為)
(衆父而不可以為衆/父父即此君君同意)
　　　觀子羙病中作嗟嘆不足因次韻
百尺長松澗下摧知君此意為誰來霜枝半折孤根出
尚有狂風急雨催
　　　謁敦詩先生因留一絶
凛凛人言君似雪我言凜凜雪如君時人盡怪蘇司業
不解将錢與廣文
(杜詩只有蘓司/業時時乞酒錢)
　　　余将赴文登過廣陵而擇老移住石塔相送竹
　　　西亭下留詩為别
竹西失郤上方老石塔還逢恵照師我亦化身東海去
姓名莫遣世人知
(釋論一覺性是法身二覺相是報身三覺用是化身又/釋迦牟尼千百億化身寳王云法身如月之體報身如)
(月之光應身如月之/影注應身即化身也)
　　　絶句三首
松柏蕭森溪水南道人只作兩團菴市區收罷豚魚税
來與彌陀共一龕
(褚河南帖與/彌勒同龕)
此身分付一蒲團靜對蕭蕭竹數竿偶為老僧煎茗粥
自攜修綆汲清泉
(韓退之詩汲/古得修綆)
天風吹月入闌干烏鵲無聲夜向䦨織女明星來枕上
乃知身不在人間
　　　呈定國
舊病應逢醫口藥新粧漸畫入時睂信知詩是窮人物
近覺王郎不作詩
　　　絶句二首
峩峩疉石立何孤賴有蕭蕭翠竹俱日暮無人鷗鳥散
空留逺水伴寒蘆
漠漠秋髙露氣清新蒲倚石近溪生夜來雨後西風急
静向牕前似有聲
　　　破琴詩後
　　余作破琴詩求得宋復古畫邢和璞於柳仲逺仲
　　逺以此本託王晉卿臨寫為短軸名為邢房悟前
　　生圖作詩題其上
此身何處不堪為逆旅浮雲自不知偶見一張閑故紙
便疑身是永禪師
(荘子大宗師偉哉造物又將奚以汝為将奚以汝適以/汝為鼠肝乎以汝為蟲臂乎知北遊悲夫世人直為物)
(逆旅耳維摩詰言是/身如浮雲湏㬰變滅)
　　　送桞子玉至靈山
世事方艱便猛迴此心未老已先灰何時夢入真君殿
也學傳呼觀主來
　　　次韻章子厚飛英留題
款叚曽陪馬少遊而今人在鳳麟洲黄公酒肆如重過
杳杳白蘋天盡頭
(後漢馬援傳吾從弟少㳺甞哀吾慷慨多大志曰士生/一世但取衣食裁足乘下澤車御款叚馬注款遲也段)
(形也言形叚遲緩東方朔十洲記海外有麟洲鳳洲世/説王濬冲為尚書令經黄公酒壚謂後車客曰吾昔與)
(嵇阮共酣飲于此壚竹林之㳺亦預其末自嵇生夭阮/公亡以來便為時所覊紲今日視此雖近邈若山河)
　　　贈江州景徳長老
白足髙僧解逹觀安排春事滿幽欄不須天女來相試
總把空花眼裏看
(髙僧傳釋曇如㳺化闗中足白于面雖跣渉泥/水未甞沾汙時稱白足和尚天女散花注屢見)
　　　雜詩二首
牕摇細浪魚吹沫(一作/日)手弄黄花蝶遶(一作/透)衣不覺春風
吹酒醒空教眀月照人歸
昔日雙鵶照淺睂如今妸娜綠雲垂蓬萊老守明朝去
腸斷簾間蟋蟀悲
　　　元祐癸酉八月二十七日於建隆章淨館書贈
　　　王覯
海上東風犯雪來臘前先折鏡湖梅遥思禁苑青春夜
坐待宫人畫詔回
　　　聞捷
　　元豐四年十月二十二日謁王文父齊愈於江南
　　坐上得陳季常書報是月四日种諤領兵深入破
　　殺西夏六萬餘人獲馬五千匹衆喜抃各飲一巨
　　觥
聞説将軍取乞誾将軍旗鼓捷如神故知無定河邉柳
得共中原雪絮春
(宋史元豐四年八月种諤將鄜延及畿内兵九萬三千/出綏徳城九月諤圍米脂夏人來救戰于無定川大破)
(之斬首五千級十月遂克米脂唐詩/可憐無定河邉骨猶是深閨夢裏人)
　　　睡起
杮葉滿庭紅顆秋薰爐沉水度春篝松風夢與故人遇
自駕飛鴻跨九州
　　　秋思寄子由
黄葉山川知晚秋小蟲催女獻功裘老松閲世卧雲壑
挽著蒼江無萬牛
(杜子羙詩萬牛/囘首丘山重)
　　　碣石菴戲贈湛菴主(相國寺/僧也)
保康橋上夜觀燈碣石巖前夏飲氷莫把山林笑朝市
老夫手裏有烏藤
　　　散郎亭
法花下有散郎亭老樹蒼崖如有情歡戚巳随時事去
壁間只有古人名
　　　侯灘
江邉皎皎過侯灘更上山腰看打盤百嵗老兒親擊鼓
城中憂患不相干
　　　春夜
春宵一刻直千金花有清香月有隂歌管樓臺聲細細
鞦韆院落夜沉沉
(天寳遺事宫中寒食競立鞦韆令宮嬪嬉笑宴樂眀皇/呼為半仙戲古今藝術圖北方山戎寒食用鞦韆以戲)
(習輕/蹻也)
　　　火星巖
火星巖下石凌壁閣上相忘止一僧莫問人間興廢事
門前流水几前燈
　　　讀開元天寳遺事三首(一作開元/遺事三首)
姚宋亡來事事興一官銖重萬人輕朔方老将風流在
不取西蕃石堡城
(姚宋姚崇宋璟也連昌宫詞開元欲末姚宋死朝廷漸/漸由妃子朔方老将王忠嗣也䇿石堡之得不當所亡)
潭裡車(一作/春)船百倍多廣陵銅器越溪羅三郎官爵如
泥土爭唱𢎞農得寳歌
(通鑑江淮南租庸等使韋堅引滻水抵苑東望春樓下/為潭以聚江淮運船役夫匠通漕渠發人邱壟自江淮)
(至京城民閒蕭然愁怨天寳二年三月上幸望春樓觀/新潭堅以新舡數百艘扁榜郡名各陳郡中珍貨於船)
(背陜尉崔成甫著錦半臂缺胯緑衫以裼之紅袹首居/前船唱得寶歌使羙婦百人盛飾而和之連檣數里堅)
(跪進諸郡輕貨仍上百牙盤食上置宴竟日而罷觀者/山積加堅左𣪚騎常侍名其潭曰廣運注先是民閒唱)
(俚歌曰得體紇那邪其後得寳符於桃林成甫乃更紇/體歌為得寳𢎞農野歌曰得寳𢎞農野𢎞農得寳耶潭)
(裏舟船閙揚州銅器多三郎當/殿坐聽唱得寳歌其俚又甚焉)
琵琶絃急袞梁州羯鼔聲髙舞臂鞲破費八姨三百萬
大唐天子要纒頭
(楊妃外傳明皇自擊羯鼓八姨獻/三百萬為大唐天子纒頭再見)
　　　過泗上喜見張嘉父二首
睂間氷玊照淮眀筆下波瀾老欲平直得全生如許妙
不知形諜巳多名
(荘子列禦寇内誠/不觧形諜成光)
空翠娱人意自還眀牕一榻共秋閑㑹知名利不到處
定把清觴属此山
　　　謝恵貓兒頭笋
長沙一日煨籩筍鸚鵡洲前人未知走送煩公助湯餅
貓兒突兀䑕穿籬
　　　題淨因堂
瞑倚蒲團卧鉢囊半牕疎箔度微凉蕉心不展待時雨
葵葉為誰傾夕陽
　　　同景文詠蓮塘
塘上鈎簾對晚香不知斜日已侵牀江妃自惜凌波韈
長在髙荷扇影凉
(郭璞江賦江妃含嚬而􁖑眇注引列仙傳曰江婓二女/出遊江濱鄭交甫所挑者曹植洛神賦凌波㣲歩羅韈)
(生塵説文/韈足衣也)
　　　睡起
食罷茶甌未要深清風一榻直千金腹摇鼻息庭花落
還盡平生未足心
　　　子羙召公擇飲偶以病不及往公擇有詩次韻
樊素阿蠻皆巳出使君應作玊筝歌可憐病士西牕下
一夜丹田手自摩
(白樂天詩櫻桃樊素口楊栁小蠻腰梁元帝筝詩瓊柱/動金絲秦聲發趙曲晋書王國寶搆謝安于孝武一日)
(帝召桓伊飲伊撫筝而歌曹子建怨詩曰為君既不易/為臣良獨難忠信事不顯乃有見疑患聲節慷慨俯仰)
(可觀太傅泣下沾襟乃越席捋其鬚曰使君于此/不凡太微靈書清水郷敖丘里丹田名藏精宮)
　　　和參寥
芥舟只合在坳堂紙帳心期老孟光不道山人今忽去
曉猿嗁處月茫茫
(荘子逍遥遊覆杯水于坳堂之上則芥為之舟置杯/焉則膠後漢書梁鴻取孟氏女名光字之曰徳曜)
　　　醉題信老方丈
鶴作精神松作筋堦庭蘭玊一時春願君且住三千嵗
長與東坡作主人
　　　常州太平寺觀牡丹
武林千葉照觀空别後湖山㡬信風自笑眼花紅緑眩
還将白首看鞓紅
　　　竹枝詞(又見黄山谷/集數字小異)
自過(一作/日瘦)鬼門關外天命同(一作/輕)人鮓甕頭船北人堕
淚南人笑青嶂無梯問杜鵑
(九域志容州鬼門闗漢伏波將軍馬/援討林邑蠻路由此立碑石龜尚在)
　　　寄歐叔弼
昔葬衣冠今在否近來消息不須疑曾聞圯上逢黄石
久矣留侯不見欺
(史記封禪書祭黄帝冢橋山釋兵湏如上曰吾聞黄帝/不死今有冢何也或對曰黄帝已仙上天羣臣葬其衣)
(冠/)
　　　題淨因院
門外黄塵不見山箇中草木亦常閑履聲如渡薄氷過
催粥華鯨吼夜闌
(東都賦發鯨魚鏗華鐘薛綜注海島有大獸名蒲牢蒲/牢畏鯨魚鯨魚一擊蒲牢輒大吼凡鐘欲令聲大故作)
(蒲牢于上以所擊之者為鯨魚/之狀鐘有篆刻之文故曰華鐘)
　　　絶句
柴桑春晚思依依屋角鳴鳩雨欲飛昨日巳收寒食火
吹花風起卻添衣
　　　和黄龍清老三首
萬山不隔中秋月一鴈能傳寄逺書深密伽陀枯戰筆
真誠相見問何如
(謝荘月賦隔千里兮共明月釋典僧者梵語具云僧伽/不言伽者省文也天台八教頓漸祕密不定藏通别圓)
風前橄㰖星宿落月下桄榔羽扇開静嘿堂中有相憶
清江或遣化人來
(太平廣記南威橄欖也圖經感擥俗作橄欖生嶺南閩/廣樹髙不可梯刻其根下方寸許納鹽其中一夕子皆)
(落此木作舟楫所經魚皆浮廣志桄榔樹大四五圍長/五六丈其顚生葉其子作穂其皮可作綆得水則柔韌)
(皮中有屑如麫列子周穆/王時西極之國有化人來)
騎驢覓驢真可笑以馬喻馬亦成癡一天月色為誰好
二老風流各自知
(傳燈録參禪有二病一是騎驢覓驢一是騎驢不肎下/不解即心是佛眞是騎驢覓驢荘子齊物論以馬喩馬)
(之非馬不若以非馬喻馬之非/馬也杜詩中天月色好誰㸔)
　　　過土山寨
南風日日縱篙撐時喜北風将我行湯餅一杯銀線亂
蔞蒿如筯玊簮横
　　　書辨才白雲堂壁
不辭清曉叩松扉卻值支公久不歸山鳥不鳴天欲雪
巻簾惟見白雲飛
　　琴詩
若言琴上有琴聲放在匣中何不鳴若言聲在指頭上
何不於君指上聽
(楞嚴經辟如琴瑟箜篌琵琶雖有妙音若無妙指終不/能發汝與衆生亦復如是又倡云聲無既無滅聲有亦)
(非生生滅二縁離是則常/眞實此詩宗旨大約夲此)
　　　韓康公坐上侍兒求書扇
一一牕扉靣水開更於何處覓蓬萊天香滿袂人知否
曾到旃檀小殿來
(楞嚴經佛告阿難汝噢此旃檀/然于一株四十里内同時聞香)
　　　驪山絶句三首
功成雖欲善持盈可嘆前王恃太平辛苦驪山山下土
阿房纔廢又華清
(秦阿房唐華清/宮皆在驪山)
㡬變雕牆㡬變灰舉烽指鹿事悠哉上皇不念前車戒
卻怨驪山是禍胎
(枚乗書福生有/基禍生有胎)
海中方士覔三山萬古眀知去不還咫尺秦陵是商監
朝元何必苦躋攀
(封禪書及至秦始皇幷天下至海上則方士言之不可/勝數使人乃齎童男女入海求之船交海中皆以風為)
(解未能至望見之焉詩大雅殷鍳/不逺朝元閣在驪山上唐明皇建)
　　　靈上訪道人不遇
花光紅滿欄草色綠無岸不逢青眼人長歌白石澗
(晋阮籍傳籍能為青白眼/見禮俗之士以白眼對之)
　　　常山贈劉鎡
劉侯年少日駿馬拊便靣援弓鴈自落不待白羽貫
(漢張敞傳走馬章臺街使御史驅自以便面拊馬師古/注便面所以障面蓋扇之類也亦曰屏面虛弦落鴈用)
(戰國䇿更嬴事注見/前家語白羽若月)
　　　游三游洞
凍雨霏霏半成雪游人屨冷蒼崖滑不辭攜被巖底眠
洞口雲深夜無月
　　　十一月三日與㡬先自竹西來訪慶老不見獨
　　　與君卿供奉蟾知客東閣道話久之恵州追錄
巻巻長廊走黄葉席簾垂地香煙歇主人待來終不來
火紅銷盡灰如雪
　　　醉睡者
有道難行不如醉有口難言不如睡先生醉卧此石間
萬古無人知此意
　　　集歸去來詩十首
命駕欲何向忻忻春木榮世人無往復鄉老有逢迎雲
外流泉逺風前飛鳥輕相攜就衡宇酌酒話交情
渉世恨形役告休成老夫良欣就歸路不復向迷途去
去徑有(一作/猶)菊行行田欲蕪情親有還往清酒引罇壺
與世不相入膝琴聊自(一作/盡)歡風光歸笑傲雲物寄游
觀言話審無勌心懐良獨安東臯清有趣植杖日盤桓
世事非吾事駕言歸路尋向時迷有命今日悟無心庭
内菊歸酒牕前風入琴寓形知巳老猶未倦登臨
雲岫不知逺巾車行復前僕夫尋老木童子引清泉矯
首獨傲世委心還樂天農夫告春事扶老向良田
富貴良非願鄉關歸去休攜琴巳尋壑載酒復經邱翳
翳景将入涓涓泉欲流農夫人不樂我獨與之游
觴酒命童僕言歸無復留輕車尋絶壑孤棹入清流乗
化欲(一作/亦)安命息交還絶游琴書樂三徑老矣亦何求
歸去復歸去帝鄉安可期鳥還知已倦雲出欲何之入
室還攜幼臨流亦賦詩春風吹獨立不是傲親知
役役倦人事來歸車載奔征夫問前路稚子候衡門入
息亦詩筞出游常酒樽交親書已絶雲壑自相存
寄傲疑今是求榮感昨非聊欣樽有酒不恨室無衣邱
壑世情逺田園生事微柯庭還獨睡時有鳥歸飛
　　　余歸自道埸何山遇大風因憩耘老溪亭命官
　　　奴秉燭捧硯寫風竹一枝題詩云
更将掀舞勢把燭畫風篠羙人為破顔憐此腰肢裊
　　　題雲龍草堂石磬
折為督郵腰懸作山人室殊非濮上音信是泗濵石
(折腰為磬折故作淵明揖督郵事耳讀者不以/辭害意可也左傳室如懸磬尚書泗濱浮磬)
　　　和子由岐下詩(并引/)
　　予既至岐下逾月於其廨宇之北隙地為亭亭前
　　為横池長三丈池上為短牆属之堂分堂之北厦
　　為軒牕曲檻俯瞰池上出堂而南為過廊以属之
　　㕔廊之兩旁各為一小池三池皆引汧水種蓮飬
　　魚於其中池邉有桃李杏棃棗櫻桃石榴樗槐松
　　檜栁三十餘株又以斗酒易牡丹一叢於亭之北
　　子由以詩見寄次韻和答凡二十一首
　　　　北亭
誰人築短牆横絶擁吾堂不作新亭檻幽花誰為香(公/自)
(注舊堂北有牆/予始去之為亭)
　　　　横池
明月入我池皎皎鋪紵縞何日變成緇太𤣥吾懶草
(楊雄解嘲吾黙/黙獨守吾太𤣥)
　　　　短橋
誰能鋪白簟永日卧朱橋樹影欄邉轉波光版底摇
(杜牧之阿房宫/賦長橋卧波)
　　　　軒牕
東鄰多白楊夜作雨聲急牕下獨無眠秋蟲見燈入
　　　　曲欄
流水照朱欄青紅亂明鑑誰見檻上人無言觀物泛
　　　　雙池
泝流入城郭亹亹渡千家不見雙池水長漂十里花
　　　　荷華
田田抗朝陽節節卧春水平鋪亂萍葉屢動報魚子
　　　　魚
湖上移魚子初生不畏人自從識鈎餌欲見更無因
　　　　牡丹
花好常患稀花多信佳否未有四十枝枝枝大如斗
　　　　桃花
争開不待葉密綴欲無條傍沼人窺鑑驚魚水濺橋
　　　　李
不及棃英軟應慙梅蕚紅西園有千葉淡佇更纖穠(公/自)
(注城西有千/葉李如荼䕷)
　　　　杏
開花送餘寒結子及新火闗中幸無梅汝彊充鼎和
　　　　棃
霜降紅棃熟柔柯巳不勝未甞蠲夏渴長見助冬氷
　　　　棗
居人幾番老棗樹未成槎汝長才堪軸吾歸巳及瓜
　　　　櫻桃
獨遶櫻桃樹酒醒喉肺乾莫除枝上露從向口中漙
　　　　石榴
風流意不盡獨自送殘芳色作帬腰染名随酒盞狂
　　　　樗
自昔為神樹空聞蜩鵙鳴社公煩見輟為爾致羊羮
　　　　槐
採擷殊未厭忽然巳成隂蟬鳴看不見鶴立赴還深
(抱朴子槐子服之補腦令人髪/不白而長生魏都賦槐以䕃塗)
　　　　松
彊致南山樹來經渭水灘生成未有意鴉鵲莫相干
　　　　檜
依依古松子鬱鬱緑毛身每長須成節明年漸庇人
　　　　栁
今年手自栽問我何年去他年我復來摇落傷人思
(世説桓溫北征經金城見所種栁皆十圍慨然嘆/曰樹猶如此人何以堪因攀枝執條泫然流涕)
　　　縱筆(舊注此詩執政聞/而怒之再貶儋耳)
白頭蕭散滿霜風小閣藤牀寄病容報道先生春睡羙
道人輕打五更鐘
　　附四言六言
　　　息壤詩(并引/)
　　淮南子曰鯀堙洪水盜帝之息壤帝使祝融殺之
　　于羽淵今荆州南門外有狀若屋宇䧟入地中而
　　猶見其脊者旁有石記云不可犯畚鍤所及輙復
　　如故又頗以致雷雨嵗大旱屢發有應予感之乃
　　為作詩其辭曰
帝息此壤以藩幽臺有神司之随取而培帝敕下民無
敢或開惟帝不言以雷以雨惟民知之幸帝之恕帝茫
不知誰敢以告(字疑/誤)帝怒不常下土是震使民前知是
伇(音/域)于民無是墳者誰取誰予惟其的之是以射之
　　　顔樂亭詩(并序/)
　　顔子之故居所謂陋巷者有井存焉而不在顔氏
　　久矣膠西太守孔君宗翰始得其地浚治其井作
　　亭於其上命之曰顔樂昔夫子以簞食瓢飲賢顔
　　子而韓子乃以為哲人之細事何哉蘇子曰古之
　　觀人也必於小者觀之其大者容有偽焉人能碎
　　千金之璧不能無失聲於破釜能搏猛虎不能無
　　變色於蠭蠆孰知簟食瓢飲之為哲人之大事乎
　　乃作顔樂亭詩以遺孔君正韓子之説且以自警
　　云
天生烝民為之鼻口羙者可嚼芬者可臭(一作/嗅仝)羙必有
惡芬必有臭我無天游六鑿交鬬騖而不反跬歩商受
偉哉先師安此微陋孟賁股慄虎豹卻走眇然其身中
亦何有我求至樂千載無偶執瓢從之忽焉在後
　　　新渠詩(并序/)
　　庚子正月予過唐州太守趙侯始復三陂疏召渠
　　招懐逺人散耕于唐予方為旅人不得親執壺漿
　　簟食以與侯勸逆四方之來者獨為新渠詩五章
　　以告于道路致侯之意其詞曰
新渠之水其來舒舒溢流于野至于通衢渠成如神民
始不知問誰為之邦君趙侯
新渠之田在渠左右渠來奕奕如赴如凑如雲斯積如
屋斯溜嗟唐之人始識秔稌
新渠之民自淮及潭挈其婦姑或走而顛王命趙侯宥
我新民無與王事以訖七年
侯謂新民爾既來止其歸爾邑告爾鄰里良田千萬爾
擇爾取爾耕爾食遂為爾有
築室于唐孔碩且堅生為唐民飽粥與饘死葬于唐祭
有雞豚天子有命我惟爾安
　　　䟦姜君弼課冊(公自注姜君瓊州人已卯閏九/月來從學於東坡至儋耳庚辰)
　　　　(三月方/還瓊)
雲興天際歘若車蓋凝矑未瞬瀰漫霮䨴驚雷出火喬
木糜碎殷地爇空萬夫皆廢􁇲綆四墜(一作懸/澑綆墜)日中見
昧(一作/沬)移晷而收野無完塊
(易豐卦九三豐其沛日中見沬沬星之小者漢王莽傳/地皇元年二月壬申日正黒莽惡之下書曰迺者日中)
(見昧隂薄陽黒氣為變董子太平/之時雨不破塊津莖潤葉而已)
　　　數日前夢人示余一巻文字大略若諭馬者用
　　　吃蹶兩字夢中甚賞之覺而忘其餘戲作數語
　　　足之
天驥雖老舉鞭脱逸交馳蟻封歩中衡石旁睨駑駘豐
肉滅節徐行方軌動輒吃蹶天資相絶未易致詰
(鄧粲晋紀王濟性好馬而所乗馬駿駛意甚愛之叔湛/曰此雖小駛然力薄不堪苦近見督郵馬當勝此但飬)
(不至耳濟取督郵馬榖食十數日與湛試之歩驟不異/于濟而馬不相勝湛曰今直行車路何以别馬勝不唯)
(當就蟻封耳於是就/蟻封盤馬果倒踣)
　　　憶江南寄純如五首(六言/)
楚水别來十載蜀山望斷千重畢竟擬為傖父憑君説
與吴儂
湖目也堪供眼木奴自足為生若話三吴勝事不惟千
里蓴羮
(襄陽記李衡字叔平為丹陽太守密遣人于武陵龍陽/州上種甘千樹臨終勅兒曰汝母惡吾不治家故窮如)
(是吾州里有千頭木奴不責汝衣食嵗上一匹絹亦足/用矣晋書陸機詣王武子有羊酪指以示機曰卿東吴)
(何以敵此機曰千里蓴羮未下鹽䜴時人稱為名對潜/確類書或謂千里末下皆地名蓴䜴所出處張鉅山詩)
(一出脩門道重嘗末下鹽是也按此則未下當/作末下語較有味但末下少見出處存之備考)
人在畫屏中住客依明月邉游未卜柴桑舊宅須乘五
馬(一作/湖)扁舟
生計曾無聚沫孤蹤謾有清風治産猶嫌范蠡攜孥頗
笑梁鴻
弱累已償俗盡老身将伴僧居未許季鷹髙潔秋風直
為鱸魚
(晋張翰傳翰因見秋風起乃思吴中菰菜蓴羮鱸魚膾/曰人生貴得適志何能覊宦數千里以要名爵乎遂命)
(駕而/歸)
　　　恵崇蘆鴈(六言/)
恵崇煙雨蘆鴈坐我瀟湘洞庭欲買扁舟歸去故人云
是丹青
　　　何公橋詩(補録/)
天壤之間水居其多人之往來如鵜在河順水而行雲
駛鳥疾維水之利千里咫尺亂流而渉過膝則止維水
之害咫尺千里沔彼濫觴蛙跳鯈游溢而懐山神禹所
憂豈無一木支此大壊舞于盤渦冰拆雷解坐使此邦
畫為兩州雞犬相聞胡越莫救允毅何公甚勇于仁始
作石梁其艱其勤将作復止更此百難公心如鐡非石
則堅公以身先民以悦使老牡負石如負其子疏為玊
虹隐為金堤直欄横檻百賈所栖我來與公同載而出
讙呼填道抱其馬足我歎而言視此滔滔未見剛者孰
為此橋願公千嵗與橋夀考持節復來以慰父老如朱
仲卿食于桐鄉我作銘詩子孫不忘
　
　
　
　蘇詩續補遺巻下
