#+TITLE: 西山文集-宋-眞德秀
#+DATE: 2018-05-12 10:19:36
#+SOURCE: github.com/kanripo/KR4d0306 master 86fa3781                
新刋眞西山先生文集序
自孟子沒聖人之學不傳更千四
百餘年以至于宋得濂溪周子河
南二程子出然後不傳之緒始續
程子沒又更百餘年而考亭朱子
出然後聖人之學益以大明當其
時傳其學者多矣至於聞而知之
者則西山先生眞文忠公是巳先
生爲朱子同郡而生差晩弗獲及
門受業獨嘗私淑而有得焉自以
爲受朱子罔極之恩蓋先生之學
朱子之學也先是權相立爲學之
名以錮善類先生獨慨然以斯文
爲已任講習服行上以告其君下
與學者語未嘗不誦言朱氏其言
曰學者讀文公之書未能究竟底
藴巳先疑其說之未盡故常勸朋
友間且將文公四書涵泳旣深逹
其㫖矣然後以次及於太極西銘
解近思録諸書如此數年則於義
理之精微不患其無所見矣又必
合知行爲一致講貫乎此則必踐
履乎此而不墮於空談無實之病
庻乎其可耳於乎先生之言如此
故曰先生之學朱子之學也先生
探道專一資深守固其平生所著
若讀書記心政經之類皆行于時
獨其他彚次文集分爲五十一卷
者世罕得見予同年建寧太守常
熟張君公瑞近訪得之地官郞楊
君乾叔所因作而嘆曰書坊群籍
遍天下有如西山又郡人使我爲
郡而是集忽諸豈非缺典遂圖梓
行且思所以校而叙之者適鞏被
放南歸過焉則亟以見委曰子不
得辭也明年公瑞考績北上而予
友太倉姜君夢賔謫貳是郡其僚
節推季君明徳間以爲言夢賔則
又以書來督鞏念前哲漸逺緒言
日微世之學者方疑朱子之說爲
未盡顧如先生之言足以左右考
亭發明正學者又不盡傳於世私
切嘅焉今幸斯集一出庶或有因
先生之言以求朱子之學而得數
百載寥寥之遺緒者則諸君是舉
爲有功矣遂爲序正而歸之正德
庚辰冬十二月望日後學莆陽後
峯黄鞏謹序
西山先生真文忠公文集目録上
　　　　　　　　　後學莆陽黄鞏校正
　　　　　　　　　後學常熟張文麟同校
第一卷古詩
　　　　　登南嶽山　題金山
　　　　送湯伯紀歸安仁
　　　　送裘司直得請西歸
　　　　題八君子圖後
　　　　泉州貢闈慶成
　　　　壬午春社講尊老㑹
　　　　　贈髙年陳氏母子
　　　　　長沙新第呈諸學士
　　　　　送林自知歸常寧
　　　　　司理弟之官岳陽
　　　　　志道生日
　　　　　題全氏三桂堂
　　　　　夀楊龢父
　　　　　舞鶴亭歌
　　　　　送呉定夫西歸
　　　　　詠仁
　　　　　題隱者蘇翁事迹
　　　　　題湖山清隱
　　　　　新橋行
　　　　　贈小鐡面王相士
　　　　　贈岳相師
　　　　　七峯行為外舅夀
　　　　　題李立父髙逺樓
　　　　　以青氊與志道
　　　　　夀外舅楊開國
　　　　　贈盱江張平仲
　　　　　送王子文宰昭武
　　　　　浦城勸糶
　　　　　挹仙亭
　　　　　贈梓潼袁君西歸
　　　　　㑹三山十二縣宰
　　　　　游鼔山
　　　　律詩
　　　　　題來青舘
　　　　　泉州貢院舉梁八詠
　　　　　和侍講祕監餞行韻(任参)
　　　　　送張曜之
　　　　　會長沙十二縣宰
　　　　　長沙勸耕
　　　　　别湯升伯
　　　　　和趙章泉
　　　　　送永嘉陳有輝
　　　　　題黄氏貧樂齋
　　　　　間吟
　　　　　净豁持鉢求度爲說偈言
　　　　　賀外舅轉官
　　　　　　夀楊龢父
　　　　　　贈夏宗禹
　　　　　　贈葉子仁
　　　　　　贈徐碧鑑
　　　　　　題黄君貧樂齋
　　　　　　贈張童子
　　　　　　贈邵邦傑
　　　　　　夀楊龢父
　　　　　　夀陳宰
　　　　　　寄淮西王路分
　　　　　贈呉景雲
　　　　　送曹晉伯令尹之官
　　　　賦
　　　　　魚計亭後賦
　第二卷
　　對越甲藁
　　　　奏劄
　　　　　戊辰四月上殿奏劄一
　　　　　奏劄二
　　　　　奏劄三
　　　　　巳巳四月上殿奏劄一
　　　　　奏劄二
　　　　　庚午六月十五日輪對奏劄一
　　　　　奏劄二
　　　　　辛未十二月上殿奏劄一
　　　　　奏劄二
　　　　　奏劄三
　　　　　八月一日輪對奏劄
　　　　　癸酉五月二十二日直前奏事奏劄
　　　　　　一
　　　　　奏劄二
　第三卷
　　對越甲藁
　　　　奏劄
　　　　　　輪對劄子
　　　　　　直前奏劄一
　　　　　奏劄二
　　　　　使還上殿劄子
　　　　　　直前奏事劄子
　第四卷
　　　對越甲藁
　　　　奏劄
　　　　　直前奏劄
　　　　　除江東漕十一月二十三日朝辭奏
　　　　　　　事奏劄一
　　　　　　奏劄二
　　　　　　召除禮侍上殿奏劄一
　　　　　奏劄二
　　　　　奏劄三
　　　　　得聖語申省狀
　　　　　論初政四事
　第五卷
　　對越甲藁
　　　奏劄
　　　　　得聖語申後省狀
　　　　　謝奨㢘吏奏劄
　　　　故事
　　　　　故事(癸酉七月二/十一日進)
　　　　　故事(癸酉八月二/十七日進)
　　　　　故事(甲戌三月/𥘉七日進)
　　　　　故事(甲戌七月/十一日進)
　　　　　故事(甲戌八月/十七日進)
　　　奏狀
　　　　　江東奏論邉事狀
　第六卷
　　對越甲藁
　　　奏申
　　　　　奏乞放宣城縣零苗
　　　　　奏乞爲江寧縣城南廂居民代輸和
　　　　　　買狀
　　　　　奏乞蠲閣夏稅秋苗
　　　　　奏乞撥米賑濟
　　　　　申尚書省乞截寧國府等上供米
　　　　　上宰執乞截上供米借見管錢劄子
　　　　　申尚書省乞將本司措置俸給頒行
　　　　　　諸路
　　　　　奏乞分州措置荒政等事
　　　　　奏乞倚閣等四五等人户夏稅
　　　　　申尚書省乞將安邉所估沒人户錢
　　　　　　物下本司給還
　　　　申樞宻院乞住築池州城壁
　第七卷
　　對越甲藁
　　　奏申
　　　　　乞給降錢會下本路災傷州郡下户
　　　　　　收䊮麥種
　　　　　乞倚閣本路八州軍第四第五等人
　　　　　　户秋苗
　　　　　乞施行饒信州旱傷
　　　　　申尚書省乞再撥太平廣徳儕糶米
　　　　　申尚書省乞放信州零苗
　　　　　申尚書省催撥太平州賑糶米
　　　　　申尚書省乞再撥廣徳軍賑濟米狀
　　　　　申省第二狀
　　　　　申省第三狀
　　　　　申省第四狀
　　　　　奏爲不合差廣徳軍教授措置荒政
　　　　　　自効狀
　　　　　第二奏乞待􁎲
　　　　　申御史臺拜户部照會罷黄池鎮行
　　　　　　鋪狀
　第八卷
　　對越甲藁
　　　奏申
　　　　　申户部定斷池州人户争沙田事狀
　　　　　泉州申樞宻院乞推海盜賞狀
　　　　　申樞宻院乞優恤王大夀狀
　　　　　申樞宻院措置㳂海事冝狀
　　　　　申樞宻院乞節制左翼軍狀
　第九卷
　　對越甲藁
　　　奏申
　　　　申樞宻院措置軍政狀
　　　　江西奏便民五事狀
　　　　潭州奏復稅酒狀
　　　　申樞宻院措置收捕道州賊徒狀
　　　　申尚書省乞撥米賑䘏道州飢民
　　　　申樞宻院乞免將飛虎軍永戍夀昌
　　　　　狀
　　　　申樞宻院爲巳誅斬武岡軍叛卒狀
　　　　　又申樞宻院狀
　第十卷
　　對越甲藁
　　　奏申
　　　　　奏乞將武岡軍簽判葉莫褒賞狀
　　　　　又申乞黄逹等賞
　　　　　又申併乞推周安行賞
　　　　　又申乞將董汝霖處㫁狀
　　　　　奏置惠民倉狀
　　　　　申朝省借撥和糴米狀
　　　　　申尚書省乞撥和糴米及回糴馬糓
　　　　　　狀
　　　　　奏置十二縣社倉狀
　　　　　禮部申省論小祥不當從吉狀
　　　表牋
　　　　　江東漕謝到任表
　　　　　爲賑濟無罪可待謝表
　　　　　禮部侍郎謝表
　第十一卷
　　對越甲藁
　　　　請免
　　　　　辭學士院權直狀
　　　　　辭起居舍人狀
　　　　　辭祕閣修撰江東運副狀
　　　　　辭轉官狀
　　　　　辭集英殿修撰知隆興狀
　　　　　辭寳謨閣待制知潭州狀
　　　　　再辭待制狀
　　　　　辭賜金帶狀
　　　　　辭免召赴行在狀
　　　　　　辭免禮部侍郎兼直院狀
　　　　　　再辭免新除狀
　　　　　　辭免修史狀
　　　　　　乞給假狀
　　　　　　三辭免新除并乞郡狀
　　　　　　展假狀
　　　　　　乞先次上殿狀
　　　　　　辭免直院狀
　　　　　　再辭免直院狀
　　　　　　三辭免直院狀
　　　　　四辭免直院狀
　　　　　爲足疾請朝假狀
　　　　　乞宮祠狀
　　　　　再乞宫祠狀
　　　　　乞黜責狀
　　　　　再乞黜責狀
　　　　　三乞黜責狀
　　　　　辭免除職宫觀狀
　第十二卷
　　對越甲藁
　　　舉刺
　　　　奏乞將知太平州當塗縣謝湯中罷
　　　　　斥主簿王長民鐫降狀
　　　　奏乞將知寧國府南陵縣丞李仁任
　　　　　罷黜廣徳軍廣徳縣丞馮兟送部
　　　　　與嶽祠狀
　　　　奏乞將知寧國府張忠恕罷黜
　　　　因明堂赦薦趙監嶽
　　　　薦洪運管等官狀
　　　　奏乞將知寧國府陳廣夀寢罷新命
　　　　　按奏寧國府司户錢象求狀
　　　　　薦本路十知縣政績狀
　　　　　薦知信州丁黼等狀
　　　　　申尚書省乞將饒州司户趙時仲罷
　　　　　　任狀
　　　　　奏乞將新知徽州林琰寢罷新任
　　　　　奏乞將大平州通判韓楚卿罷免
　　　　　申尚書省乞將樂平大通監稅鐫罷
　　　　　申將寧國府南陵縣尉汪相如罷黜
　　　　　申將前知建康府溧陽縣王棠鐫降
　　　　　　事
　　　　申將文林郎監江東轉運司寄納倉
　　　　　　張錡重行追奪等事
　第十三卷
　　對越乙藁
　　　奏劄
　　　　　甲午二月應詔上封事
　　　　　召除户書内引劄子二
　　　　　劄子二
　　　　　劄子三
　　　　　劄子四
　　　　　得聖語申省狀
　第十四卷
　　對越乙藁
　　　奏劄
　　　　　十一月癸亥後殿奏已見劄子一
　　　　　劄子二
　　　　　十二月奏見劄子
　　　　　乙未正月丙辰經筵奏巳見劄子一
　　　　　劄子二
　　　故事
　　　　　故事(乙未十一月/二十四日進)
　　　　　故事(十二月/一日進)
　第十五卷
　　對越乙藁
　　　奏申
　　　　　申左翼軍正將貝旺乞推賞
　　　　　申樞宻院乞修㳂海軍政
　　　　　申尚書省乞措置收捕海盗
　　　　　論閩中弭冦事冝白劄子
　　　　申尚書省乞撥降度牒添助宗子請
　　　　　　給
　　　　再申尚書省乞撥降度牒
　　　　申尚書省樞宻院乞置寨事
　　　　奏乞撥平江百萬倉米賑糶福建四
　　　　　　州狀
　第十六卷
　　對越乙藁
　　　表牋
　　　　賀天基聖節表
　　　　　　又
　　　　　　賀皇太后慶夀表
　　　　　　復官謝里帝表
　　　　　　謝皇太后表
　　　　　　再知泉州謝表
　　　　　　謝軄名表
　　　　　　知福州謝表
　　　　　　謝除户書表
　　　　　　進大學衍義表
　　　　　　謝宣召入院表
　　　　　謝除翰林學士表
　　　　　謝賜衣帶鞍馬表
　　　　請免
　　　　　辭免知福州安撫奏狀
　　　　　辭免除權户部尚書狀
　　　　　再辭免户書狀
　　　　　辭免新除翰林學士知制誥兼侍讀
　　　　　　狀
　　　　　再辭免狀
　　　　　辭免兼修史狀
　第十七卷
　　對越乙藁
　　　舉刺
　　　　　申南安知縣梁三聘劄
　　　　奏申雪葉莫誣枉乞加録用狀
　　　　　福州舉自代狀
　　　　應詔薦士狀
　　　　除户書舉自代狀
　　　　　除翰林學士舉自代狀
　　　　奏舉浦城知縣陳昉狀
　　　　　辟林司户充浦城北尉狀
　　　　拾遺
　　　　　申請武岡軍將卒賞格狀
　　　　　囬申尚書省乞裁减和糴數狀
　　　　　申尚書省免和糴盡數狀
　　　　　申尚書省乞免降度牒狀
　　　　　申請息山龍王封爵狀
　　　　　知泉州謝表
　　　　　平海冦謝轉官表
　　　　　慰皇太后表
　　　　賀今上皇帝即位表
　　　　　江東乞祠省申狀
　　　　奏乞奨擢潭州通判張國均永州通
　　　　　　判魏泌狀
　　　　奏舉潭州官屬狀
　　　　　按奏武岡知軍司馬遵狀
　　　　薦賢能才識之士狀
　第十八卷
　　經筵講義
　　　　進讀大學卷子(十月十/九日)
　　　　　講筵卷子(十一月/八日)
　　　　　講筵卷子(十三/日)
　　　　　講筵卷子(十六/日)
　　　　　講筵卷子(十八/日)
　　　　　講筵卷子(二十/七日)
　　　　　講筵卷子(十二/日)
　　　　　講筵卷子(二十/七日)
　　　　　講筵進讀大學章句手記(十月十/四日)
　　　　　講筵進讀手記(十九/日)
　　　　　講筵進讀手記(二十/六日)
　　　　講筵進讀手記(𥘉八/日)
　　　　　講筵進讀手記(十六/日)
　　　　　講筵進讀手記(十八/日)
　　　　　講筵進讀手記(二十/七日)
　　　　講筵進讀手記(十二月/十三日)
　　　　講筵進讀手記(乙未正月/二十二日)
　第十九卷
　　翰林詞草
　　　　　大禮御札赦文
　　　　　郊祀大禮御札
　　　　郊祀大禮赦文
　　　制
　　　　觀文殿大學士提舉臨安府洞霄官
　　　　　呉興郡開國公錢象祖特授少保
　　　　　加食邑一千户實封四百户令所
　　　　　司擇日備禮冊命麻制
　　　　皇伯奉國軍節度使開府儀同三司
　　　　　充萬夀觀使嗣秀王師揆可特授
　　　　　少保加食邑食實封制
　　　　皇叔祖昭慶軍節度使提舉佑神觀
　　　　　　嗣濮王不儔可特授撿挍少保加
　　　　　　食邑食實封制
　　　　　史彌逺特授正奉大夫依前起復右
　　　　　　丞相奉化郡䦕國公加食邑食實
　　　　　　封制
　　　　　楊次山特授少保進封永陽郡王加
　　　　　　食邑食實封制
　　　　　奏劄子
　　　　　史彌逺特授光禄大夫右丞相兼樞
　　　　　　密使兼太子少師加食邑食實封
　　　　　　制
　　　　　夏震特授武信軍節度使殿前都指
　　　　　　揮使特封加食邑食實封制
　　　　　夏震除太尉依前武信軍節度使殿
　　　　　　前進封舞陽郡䦕國侯加食邑食
　　　　　　實封制
　　　　　皇伯師垂特授少保依前定江軍節
　　　　　　度使致仕天水郡開國公加食邑
　　　　　　食實封令所司擇日備禮冊命制
　　　　　呉瓌特授少師致仕加食邑食實封
　　　　　　制
　　　　　史丞相囬授加恩進封永國公加食
　　　　　　邑食實封制
　　　　　希懌特授昭信軍節度開府儀同三
　　　　　　司進封制
　　　　　建武軍節度使充鄂州駐劄御前諸
　　　　　　軍都統制王喜加食邑食實封制
　　　　　隨龍保成軍節度提舉萬夀觀譙令
　　　　　　雍加食邑食實封制
　　　　　皇叔師禹除檢校少傅制
　　　　　呉琰除檢校少保制
　　　　皇伯師揆少傳奉國軍節度制充萬
　　　　　　夀觀使嗣秀王食邑五千九百户
　　　　　　食實封二千一百户特授少師依
　　　　　　前奉國軍節度使充萬夀觀使嗣
　　　　　　秀王加食邑食實封仍令擇日備
　　　　　　禮冊命制
　　　　詔
　　　　　淮東湖南江西三路盗賊作過除賊
　　　　　　首合行收捕其餘脅從等人並從
　　　　　　原貸許以自新各令復業仍仰州
　　　　　　縣多方振䘏詔
　　　　　科舉詔
　　　　答詔
　　　　　賜大中大夫權户部尚書兼詳定勑
　　　　　　令官沈詵辭免除户部尚書兼軄
　　　　　　依舊日下供軄恩命不允詔
　　　　　賜朝議大夫試尚書禮部侍郎兼太
　　　　　　子右庻子兼同修國史兼實録院
　　　　　　同修撰汪逵辭免除吏部侍郎恩
　　　　　　命不允詔
　　　　　賜朝散大夫試尚書兵部侍郎兼同
　　　　　　修國史兼實録院同修撰兼大子
　　　　　　左庶子戴溪辭免除太子詹事日
　　　　　　下供軄恩命不允詔
　　　　　賜大中大夫權工部尚書何異乞守
　　　　　　本官致仕不允詔
　　　　　賜武康軍承宣使殿前副都指揮使
　　　　　　夏震乞宮觀差遣不允詔
　　　　　賜正議大夫守兵部尚書兼知臨安
　　　　　　府趙師􁝜乞卑祠禄不允詔
　　　　　賜中大夫知樞宻院事兼參知政事
　　　　　　兼太子賓客雷孝友乞卑祠不允
　　　　　　詔
　　　　　賜中大夫知樞宻院事兼參知政事
　　　　　　兼太子賓客雷孝友再上奏乞許
　　　　　　從罷免俾奉外祠不允不得再有
　　　　　　陳請詔
　　　　　賜正議大夫守刑部尚書兼修國史
　　　　　　實録院修撰兼大子詹事兼吏部
　　　　　　尚書曾㬇辭免除吏部尚書恩命
　　　　　　不允詔
　　　　　賜新除資政殿學士中大夫知興元
　　　　　　府充利州路安撫使四川制置大
　　　　　　使安丙再上奏劄子辭免資政殿
　　　　　　大學士知興元府四川制置大使
　　　　　　不允詔
　　　　　賜揚州觀察使知婺州軍州事兼𬋩
　　　　　　内勸農事善下乞依舊在京宮觀
　　　　　　免奉朝請任便居住不允詔
　　　　　賜寳謨閣學士正議大夫知紹興府
　　　　　　黃由辭免除刑部尚書兼直學士
　　　　　　院日下前来供軄恩命不允詔
　　　　　賜正議大夫參知政事兼太子賓客
　　　　　　樓鑰乞仍舊致仕歸伏田里不允
　　　　　　詔
　　　　　賜正議大夫參知政事兼太子賓客
　　　　　　樓鑰再上奏劄子乞放歸田里再
　　　　　　挂衣冠不允不得再有陳請詔
　　　　　賜保康軍承宣使左驍衛上将軍鎮
　　　　　　江府駐劄御前諸軍都統制兼知
　　　　　揚州軍州事充淮南東路安撫使
　　　　　節制淮東軍馬再過乞卑一在外
　　　　　宫觀差遣不允詔
　　　　　賜通議大夫試户部尚書兼詳定勑
　　　　　　令官沈詵乞還官政退老丘園不
　　　　　允詔
　　　　　賜大中大夫守尚書户部侍郎兼詳
　　　　　定敕令官沈作賓乞卑外祠不允
　　　　　詔
　第二十卷
　　翰林詞草
　　　答詔
　　　　賜起復正議大夫右丞相兼樞宻院
　　　　　使太子少師史彌逺辭免以皇太
　　　　　子冊寳推恩特轉一官恩命不允
　　　　　詔
　　　　賜中大夫知樞宻院事兼參知政事
　　　　　兼太子賓客雷孝友通奉大夫參
　　　　　知政事婁機正議大夫參知政事
　　　　　樓鑰中大夫同知樞宻院事章良
　　　　　能端明殿學士通議大夫簽書樞
　　　　　宻事守文紹節辭免皇太子受冊
　　　　　命了畢各與轉一官恩命不允詔
　　　　　賜正議大夫守吏部尚書兼修國史
　　　　　實録院修撰兼太子詹事曾㬇辭
　　　　　免以皇太子受冊了畢本宫官吏
　　　　　等各與轉一官恩命不允詔
　　　　　賜朝散大夫試太子詹事兼同修國
　　　　　　史實録院同修撰兼祕書監戴溪
　　　　　辭􁄄該遇皇太子受冊推恩特轉
　　　　　　一官恩命不允詔
　　　　　賜朝議大夫試尚書吏部侍郎兼大
　　　　　　子右庶子兼同修國史兼實録院
　　　　　　同修撰汪逵辭免皇太子受冊畢
　　　　　　本宫官與轉一官恩命不允詔
　　　　　賜端明殿學士提舉臨安府洞霄宫
　　　　　　衛涇辭免皇太子冊寳推恩以昨
　　　　　　參知政事兼太子賓客與轉一官
　　　　　　恩命不允詔
　　　　　賜資政殿學士大中大夫知潭州充
　　　　　　荆湖南路安撫使衛涇上表再辭
　　　　　免更化之後親祀南郊熈事備成
　　　　　慶均中外安丙衛涇俱以近臣宣
　　　　　勞藩閫各特轉一官恩命不允不
　　　　　　得再有陳請詔
　　　　　賜資政殿學士通奉大夫知興元軍
　　　　　　府事安丙再上表辭免南郊慶成
　　　　　　特轉一官恩命不允不得再有陳
　　　　　　請詔
　　　　賜中大夫權禮部尚書兼侍讀章頴
　　　　　乞許歸田里不允詔
　　　　賜通奉大夫參知政事兼太子賓客
　　　　　婁機感疾乞許納禄不允詔
　　　　楊次山辭免新除少保進封永陽郡
　　　　　王加食邑食實封恩命不允詔
　　　　再賜楊次山辭免恩命不允詔
　　　　賜潭州觀察使知閤門事兼客省四
　　　　　方舘事兼提點御前忠佐軍頭引
　　　　　見司楊谷辭免皇太子受冊了畢
　　　　　除承宣使恩命不允詔
　　　　　賜朝請郎試尚書吏部侍郎兼修玉
　　　　　　牒官兼侍讀兼權給事中許奕乞
　　　　　　川蜀待闕州郡差遣不允詔
　　　　　賜特進觀文殿大學士提舉臨安府
　　　　　　洞霄宫錢象祖上表再辭免特授
　　　　　　少保依前觀文殿大學士充醴泉
　　　　　觀使加食邑食實封恩命不允不
　　　　　　得再有陳請詔
　　　　　賜正奉大夫守吏部尚書兼修國史
　　　　　兼實録院修撰兼太子詹事曽㬇
　　　　　乞令謝事歸飬沉痾不允詔
　　　　　賜起復正議大夫右丞相兼樞宻使
　　　　　兼太子少師史彌逺乞歸田廬𥙷
　　　　　還服制不允詔
　　　　　賜煥章閣學士通議大夫知江陵府
　　　　　　充京西湖北制置使李大性辭免
　　　　　　除寳文閣學士依舊知江陵府充
　　　　　　京西湖北制置使不允詔
　　　　　賜起復正議大夫右丞相兼樞宻使
　　　　　兼太子少師史彌逺再上奏劄子
　　　　　　乞歸田里𥙷還服制依巳降指揮
　　　　　　不允不得再有陳請詔
　　　　　賜正議大夫參知政事兼太子賓客
　　　　　　婁機年齒衰耄疾病易生乞許納
　　　　　　禄不允詔
　　　　　賜大中大夫守尚書戸部侍郎兼詳
　　　　　　定勑令官兼權工部尚書沈作賓
　　　　　　乞效官偏壘不允詔
　　　　　賜正奉大夫參知政事兼太子賓客
　　　　　樓鑰辭免同提舉編修敕令恩命
　　　　　　不允詔
　　　　　賜華文閣直學士朝請大夫知福州
　　　　　　充福建路安撫使葉時乞卑宫觀
　　　　　差遣不允詔
　　　　　賜保康軍承宣使左驍衛上将軍鎮
　　　　　　江都統兼知楊州淮東安撫使畢
　　　　　　再遇乞卑在外宫觀差遣不允詔
　　　　　賜通議大夫試户部尚書兼詳定勑
　　　　　令官沈詵乞檢㑹前後所奏俾令
　　　　　　納禄不允詔
　　　　　賜寳謨閣學士中大夫知潼川府劉
　　　　　　甲乞許納禄退安田里不允詔
　　　　　賜端明殿學士通奉大夫簽書樞宻
　　　　　　院事兼太子賓客宇文紹節乞卑
　　　　　　祠禄不允詔
　　　　　賜建武軍節度使鄂州江陵府駐劄
　　　　　　御前諸軍都統制鄂州駐劄王喜
　　　　　　乞祠禄不允詔
　　　　　賜端明殿學士通奉大夫簽書樞宻
　　　　　　院事兼太子賓客宇文紹節乞卑
　　　　　　祠禄不允不得再有陳請詔
　　　　　賜資政殿大學士中大夫知興元軍
　　　　　　府事充利州路安撫使充成都潼
　　　　　　川府䕫州路制置大使安丙乞卑
　　　　　　宫觀差遣不允詔
　　　　　賜武康軍承宣使殿前副都指揮使
　　　　　　夏震納禄不允詔
　　　　　賜正奉大夫參知政事兼太子賓客
　　　　　　樓鑰乞再挂衣冠不允詔
　　　　　賜光禄大夫提舉臨安府洞霄宫張
　　　　　　巖辭免復資政殿學士依舊官觀
　　　　　　恩命不允詔
　　　　　賜中大夫權禮部尚書兼侍講兼修
　　　　　　玉牒官章頴辭免除禮部尚書兼
　　　　　　軄依舊恩命不允詔
　　　　　賜中奉大夫試尚書吏部侍郎兼太
　　　　　　子右庶子兼同修國史兼實録院
　　　　　　同修撰汪逵辭免除權工部尚書
　　　　　　兼軄依舊恩命不允詔
　　　　　賜中奉大夫權工部尚書兼太子右
　　　　　庶子兼同修國史兼實録院同修
　　　　　　撰汪逵辭免除權吏部尚書兼太
　　　　　　子詹事日下供軄不允詔
　　　　　賜正奉大夫參知政事兼太子賓客
　　　　　　樓鑰乞致仕不允不得再有陳請
　　　　　　詔
　　　　　賜正奉大夫守刑部尚書兼直學士
　　　　　　院兼侍讀黄由乞卑外祠不允詔
　　　　　賜降授朝議大夫李壁辭免復元官
　　　　　宫觀恩命不允詔
　　　　　賜寳文閣學士通議大夫知江陵府
　　　　　充湖北路安撫使充京西湖北路
　　　　　　制置使李大性乞許奉祠歸里不
　　　　　　允詔
　　　　　賜正議大夫兵部尚書兼詳定勑令
　　　　　　官趙師􁝜乞歸田里不允詔
　　　　　賜朝議大夫權工部尚書兼同修國
　　　　　　史兼實録院同修撰兼太子詹事
　　　　　　戴溪乞納禄歸田里不允詔
　　　　　賜大中大夫知樞宻院事兼參知政
　　　　　　事兼太子賓客雷孝友乞奉外祠
　　　　　　不允詔
　　　　　賜正奉大夫守刑部尚書兼直學士
　　　　　　院兼侍讀黄由乞歸田里不允詔
　　　　　賜觀文殿學士金紫光禄大夫何澹
　　　　　　再辭免差知江陵府恩命仍乞祠
　　　　　　禄不允不得再有陳請詔
　　　　　賜朝議大夫試尚書吏部侍郎兼中
　　　　　書舎人兼太子右庶子兼同修國
　　　　　史實録院同修撰曾從龍乞卑祠
　　　　　　禄㦯待闕便鄕州郡不允詔
　第二十一卷
　　翰林詞草
　　　答詔
　　　　　賜光禄大夫右丞相兼樞宻使兼太
　　　　　　子少師史彌逺乞解政機俾還田
　　　　　　里不允詔
　　　　　賜光禄大夫右丞相兼樞宻使兼太
　　　　　　子少師史彌逺辭免男寛之致仕
　　　　　　轉官除軄等指揮不允詔
　　　　　賜大中大夫權户部尚書詳定勑令
　　　　　　官沈作賓乞宫觀不允詔
　　　　　賜光禄大夫右丞相兼樞宻使兼太
　　　　　　子少師史彌逺再上奏劄子乞歸
　　　　　　田里不允不得再有陳請詔
　　　　　賜顯謨閣直學士通奉大夫提舉隆
　　　　　　興府玉隆萬夀官謝源明乞守本
　　　　　　官軄致仕不允詔
　　　　　賜大中大夫顯謨閣待制新知泉州
　　　　　陳峴辭免除兵部侍郎兼直學士
　　　　　院恩命不允詔
　　　　　賜正奉大夫黄由辭免除寳謨閣學
　　　　　　士提舉隆興府玉隆萬夀宫恩命
　　　　　　不允詔
　　　　　賜寳謨閣直學士朝議大夫知建康
　　　　　　府兼江淮制置使黄度乞檢會前
　　　　　　奏許令致仕不允詔
　　　　　賜端明殿學士通奉大夫簽書樞宻
　　　　　　院事兼太子賓客宇文紹節乞退
　　　　　　休不允詔
　　　　　　賜煥章閣直學士朝散郎知平江府
　　　　　　　趙希懌辭免除顯謨閣直學士差
　　　　　　　知太平州恩命不允詔
　　　　　　賜端明殿學士通奉大夫簽書樞宻
　　　　　　　院事兼太子賓客宇文紹節再乞
　　　　　　　禄之閒散示以保全不允不得再
　　　　　　　有陳請詔
　　　　　　賜端明殿學士大中大夫衛涇再辭
　　　　　　　免除資政殿學士知潭州恩命不
　　　　　　允詔
　　　　　賜朝議大夫權工部尚書兼修國史
　　　　　　兼實録院同修換兼太子詹事戴
　　　　　　溪乞許納禄或卑祠禄不允詔
　　　　　賜朝議大夫試尚書吏部侍郎兼中
　　　　　　書舍人兼太子右庶子兼同修國
　　　　　　史實録院國修撰曽從龍辭免兼
　　　　　　給事中兼直　學士院日下供軄
　　　　　　恩命不允詔
　　　　　賜正議大夫參知政事兼太子賓客
　　　　　　樓鑰乞歸田里不允詔
　　　　　賜奉國軍承宣使知閣門事兼客省
　　　　　　四方舘事兼提點御前忠佐軍頭
　　　　　　引見司楊谷乞卑祠禄不允詔
　　　　　賜中大夫試禮部尚書兼侍讀兼修
　　　　　　玉牒官章頴乞引年致仕歸休田
　　　　　　里不允詔
　　　　　賜中大夫章頴辭免除寳謨閣學士
　　　　　　恩命不允詔
　　　　　賜光禄大夫右丞相兼樞宻使兼太
　　　　　　子少師史彌逺辭免以皇太子講
　　　　　　授春秋終篇特與轉一官恩命不
　　　　　　允詔
　　　　　賜大中大夫知樞宻院事雷孝友正
　　　　　　奉大夫參知政事樓鑰大中大夫
　　　　　　同知樞宻院事章良能端明殿學
　　　　　　士通奉大夫簽書樞宻院事宇文
　　　　　　紹節兼太子賓客辭免皇太子講
　　　　　　授春秋終篇各特與轉行一官不
　　　　　　允詔
　　　　　賜朝議大夫試尚書吏部侍郎兼太
　　　　　　子右庶子兼同修國史實録院同
　　　　　　修撰兼給事中兼直學士院曽從
　　　　　　龍辭免皇太子講授春秋終篇特
　　　　　　與轉一官恩命不允詔
　　　　　賜顯謨閣直學士朝散郎知太平軍
　　　　　　州事管内勸農營田使趙希懌乞
　　　　　　卑祠禄不允詔
　　　　　賜中大夫試尚書吏部侍郎兼中書
　　　　　舎人兼同修國史兼實録院同修
　　　　　　撰兼侍讀余烈辭免經筵進講周
　　　　　　易終篇侍讀官特與轉行一官恩
　　　　　　命不允詔
　　　　　賜通議大夫知樞宻院事兼參知政
　　　　　事雷孝友宣奉大夫參知政事樓
　　　　　鑰通議大夫同知樞宻院事章良
　　　　　　能端明殿學士正議大夫簽書樞
　　　　　　宻院事宇文紹節兼太子賓客辭
　　　　　免皇太子讀三朝寳訓終篇並特
　　　　　與轉行一官不允詔
　　　　　賜大中大夫權吏部尚書兼太子詹
　　　　　事汪逵中大夫權工部尚書兼太
　　　　　　子詹事戴溪中大夫試尚書吏部
　　　　　　侍郎兼太子右庶子曽從龍辭免
　　　　　　以皇太子讀三朝寳訓終篇推賞
　　　　　　各與轉一官恩命不允詔
　　　　　賜寳謨閣直學士朝議大夫知建康
　　　　　　軍府事黄度辭免除權禮部尚書
　　　　　　兼侍讀恩命不允詔
　　　　　賜中大夫試吏部侍郎兼太子右庶
　　　　　子兼同修國史實録院同修撰兼
　　　　　給事中兼直學士院曽從龍辭免
　　　　　權刑部尚書兼軄依舊日下供軄
　　　　　　恩命不允詔
　　　　　賜大中大夫權吏部尚書兼太子詹
　　　　　　事兼同修國史兼實録院同修撰
　　　　　　汪逵辭免除吏部尚書兼軄依舊
　　　　　　恩命不允詔
　　　　　賜通議大夫試刑部尚書兼詳定勑
　　　　　　令李大性辭免除兵部尚書兼軄
　　　　　　依舊恩命不允詔
　　　　　賜中大夫新除工部尚書兼同修國
　　　　　　史兼實録院同修撰兼太子詹事
　　　　　　戴溪辭免陞兼修國史兼實録院
　　　　　　修撰恩命不允詔
　　　　　賜吏部尚書兼太子詹事汪逵工部
　　　　　　尚書兼太子詹事戴溪權刑部尚
　　　　　　書兼太子右庶子曽從龍辭免皇
　　　　　　太子講授周易終篇推恩特與轉
　　　　　　行一官不允詔
　　　　　賜大中大夫新除吏部尚書兼太子
　　　　　　詹事汪逵兼同修國史實録院同
　　　　　　修撰辭免陞兼修國史兼實録院
　　　　　　修撰不允詔
　　　　　賜朝奉大夫試中書舍人兼權禮部
　　　　　　侍郎兼修玉牒官兼侍讀范之柔
　　　　　　辭免除禮部侍郎兼中書舎人恩
　　　　　　命不允詔
　　　　　賜通奉大夫守吏部尚書兼太子詹
　　　　　事兼修國史兼實録院修撰汪逵
　　　　　乞休致仕不允詔
　　　　　賜通議大夫同知樞宻院事兼太子
　　　　　　賓客章良能乞卑在外宫觀不允
　　　　　　詔
　　　　　賜少保師揆辭免新除少傅依前皇
　　　　　　伯奉國軍節度使充萬夀觀使嗣
　　　　　　秀王仍加食邑食實封恩命不允
　　　　　　詔
　　　　　賜光禄大夫樓鑰辭免新除資政殿
　　　　　學士知太平州填見闕恩命不允
　　　　　　詔
　　　　　賜光禄大夫新除資政殿學士樓鑰
　　　　　　再上奏劄子辭免除資政殿大學
　　　　　　士在京宫觀任便居住恩命不允
　　　　　　詔
　　　　　賜𧺫復正議大夫右丞相兼樞宻使
　　　　　　兼太子少師史彌逺辭免特授正
　　　　　　奉大夫加食邑食實封恩命不允
　　　　　　詔
　　　　　賜𧺫復正議大夫右丞相兼樞宻使
　　　　　兼太子少師史彌逺再上奏劄子
　　　　　　辭免以皇太子冊寳推恩特授正
　　　　　　奉大夫加食邑食實封恩命不允
　　　　　　更不得再有陳請詔
　　　　　賜通議大夫試工部尚書兼修國史
　　　　　　兼實録院修撰兼太子詹事戴溪
　　　　　　乞許納禄休致不允詔
　第二十二卷
　　翰林詞草
　　　答詔
　　　　　賜金紫光禄大夫右丞相史彌逺辭
　　　　　免進呈安奉三祖下第七世仙源
　　　　　　類譜髙宗皇帝寳訓今上皇帝玉
　　　　　　牒今上皇帝會要禮畢三局提舉
　　　　　　官并進呈安奉玉牒禮儀使各特
　　　　　　舉轉两官依例加恩令學士院降
　　　　　　詔恩命不允詔
　　　　　賜正議大夫知樞宻院事兼參知政
　　　　　　事兼太子賓客雷孝友再上奏劄
　　　　　　子乞歸休田里不允不得再有陳
　　　　　　請詔
　　　　　賜正議大夫守吏部尚書兼太子詹
　　　　　　事兼修國史兼實録院同修撰汪
　　　　　　逵辭免除顯謨閣學士提舉佑神
　　　　　　觀依舊兼太子詹事兼修國史實
　　　　　　録院同修撰仍令赴四參恩命不
　　　　　　允詔
　　　　　賜寳謨閣直學士中大夫新知潼川
　　　　　　府劉光祖乞提舉宫觀一次不允
　　　　　　詔
　　　　　賜正議大夫守兵部尚書兼詳定勑
　　　　　　令官兼權吏部尚書李大性辭免
　　　　　　除吏部尚書兼軄依舊日下供軄
　　　　　　恩命不允詔
　　　　　賜通奉大夫權刑部尚書兼太子右
　　　　　　庶子兼同修國史實録院同修撰
　　　　　　兼給事中兼直學士院曾從龍辭
　　　　　　免除禮部尚書兼軄並依舊日下
　　　　　　供軄恩命不允詔
　　　　　賜通奉大夫新除禮部尚書兼太子
　　　　　　右庶子兼同修國史實録院同修
　　　　　　撰兼給事中兼直學士院曾從龍
　　　　　　辭免兼實録院修撰恩命不允詔
　　　　　賜資政殿大學士正議大夫知興元
　　　　　　軍府事兼管内勸農營田使充利
　　　　　　州路安撫使馬歩軍都總管四川
　　　　　　制置大使安丙辭免除同知樞宻
　　　　　　院事兼太子賓客日下起發赴院
　　　　　　治事恩命不允詔
　　　　　賜顯謨閣直學士大中大夫知潼川
　　　　　軍府事兼管内勸使兼提舉潼川
　　　　　府界渠州懐安等軍兵廵檢盗賊
　　　　　　公事劉甲辭免除寳謨閣學士知
　　　　　　興元府兼本路安撫使填見闕兼
　　　　　節制本路屯戍軍馬就送還人限
　　　　　　一日起發之任候任滿前来奏事
　　　　　　時暫兼權四川制置司軄事恩命
　　　　　　不允詔
　　　　　賜資政殿學士通議大夫知潭州軍
　　　　　　州事兼管内勸農營田使充荆湖
　　　　　　南路安撫使馬歩軍都總管衛涇
　　　　　　辭免除資政殿大學士知隆興府
　　　　　　江西安撫使填見闕恩命不允詔
　　　　　賜朝議大夫試尚書禮部侍郎兼中
　　　　　書舎人兼修玉牒官兼侍讀范之
　　　　　　柔辭免權刑部尚書日下供軄恩
　　　　　　命不允詔
　　　　　賜資政殿學士通議大夫知潭州衛
　　　　　　涇上表再辭免除資政殿大學士
　　　　　　知隆興府江西安撫使恩命不允
　　　　　不得再有陳請詔
　　　　　賜資政殿大學士正議大夫安丙辭
　　　　　　免除觀文殿大學士知潭州兼荆
　　　　　　湖南路安撫使填見闕恩命不允
　　　　　　詔
　　　　　賜金𬗋光禄大夫右丞相兼樞宻使
　　　　　　兼太子少師魯國公史彌逺辭免
　　　　　　以皇太子講毛詩終篇特與轉行
　　　　　　一官不允詔
　　　　　賜禮部尚書兼太子詹事兼給事中
　　　　　兼直學士院曾從龍華文閣學士
　　　　　兼太子詹事戴溪刑部侍郎兼太
　　　　　子左諭徳劉爚辭免以皇太子講
　　　　　毛詩終篇各特與轉行一官恩命
　　　　　不允詔
　　　　　賜資政殿大學士正議大夫安丙上
　　　　　表再辭免除觀文殿學士知潭州
　　　　　　兼荆湖南路安撫使填見闕恩命
　　　　　　不允不得再有陳請詔
　　　　　賜金紫光禄大夫右丞相兼樞宻使
　　　　　兼太子少師魯國公史彌逺辭免
　　　　　　爲進呈安奉髙宗皇帝中興經武
　　　　　　要略了畢提舉官就差禮儀使各
　　　　　　特與轉两官依例加恩令學士院
　　　　　　降制恩命不允詔
　　　　　賜寳謨閣直學士朝議大夫前知成
　　　　　　都府兼安撫使黄疇若辭免除兵
　　　　　　部尚書兼太子右庶子恩命不允
　　　　　　詔
　　　　　賜朝議大夫新除權兵部尚書兼太
　　　　　　子右庶子黄疇若乞卑祠祿不允
　　　　　　詔
　　　　批答
　　　　　賜起復正議大夫右丞相兼樞宻使
　　　　　　兼太子少師史彌逺再上表辭免
　　　　　　皇太子冊寳推恩轉行一官恩命
　　　　　　不允仍㫁來章批答
　　　　　賜嗣秀王師揆辭免除少保依前皇
　　　　　　伯奉國軍節度使充萬夀觀使加
　　　　　　食邑食實封恩命不允批答
　　　　　賜嗣濮王不儔上表再辭免特授檢
　　　　　校少保依前昭慶軍節度使提舉
　　　　　佑神觀嗣濮王加食邑食實封恩
　　　　　命不允仍㫁來章批答
　　　　　賜嗣秀王師揆再上表辭免除少保
　　　　　依前皇伯奉國軍節度使充萬夀
　　　　　觀使加食邑食實封恩命不允仍
　　　　　　㫁來章批答
　　　　　賜正議大夫史彌逺再上表辭免特
　　　　　　授光禄大夫右丞相兼樞宻使兼
　　　　　　太子少師奉化縣開國公加食邑
　　　　　　食實封恩命不允仍㫁來章批答
　　　　　賜光禄大夫右丞相兼樞宻使兼太
　　　　　　子少師史彌逺再上表辭免皇太
　　　　　子講授春秋終篇特與轉行一官
　　　　　　恩命不允仍㫁来章批答
　　　　　賜大中大夫知樞宻院事雷孝友正
　　　　　　奉大夫參知政事樓鑰大中大夫
　　　　　　同知樞宻院事章良能端明殿學
　　　　　　士通奉大夫簽書樞宻院事宇文
　　　　　　紹節兼太子賓客再上表辭免皇
　　　　　　太子講授春秋終篇各特與轉行
　　　　　　一官恩命不允仍㫁來章批答
　　　　　賜文武百寮宰臣史彌逺等上表奏
　　　　　請皇帝御殿復膳不允批答
　　　　　賜文武百寮宰臣史彌逺等上表再
　　　　　奏請皇帝御殿復膳不允批答
　　　　　賜史丞相彌逺再辭免皇太子讀三
　　　　　　朝寳訓終篇轉行一官恩命不允
　　　　　批答
　　　　　賜光禄大夫右丞相兼樞宻使兼太
　　　　　子少師永國公史彌逺上表再辭
　　　　　免勑令所修進吏部條法總類及
　　　　　　百司吏軄𥙷授法了畢特轉两官
　　　　　依例加恩仍進封魯國公令學士
　　　　　　院降制恩命不允批答
　　　　　賜呉琰上表再辭免除檢校少保加
　　　　　　食邑食實封恩命不允仍㫁來章
　　　　　　批答
　　　　　賜通奉大夫參知政事兼太子賓客
　　　　　章良能上表再辭免今上皇帝㑹
　　　　　要禮畢轉官恩命不允仍㫁來章
　　　　　批答
　　　　　賜通奉大夫知樞宻院事兼參知政
　　　　　事兼太子賓客雷孝友上表再辭
　　　　　免進呈安奉髙宗皇帝寳訓禮畢
　　　　　轉官恩命不允仍㫁來章批答
　　　　　賜光禄大夫右丞相兼樞宻使兼太
　　　　　　子少師魯國公史彌逺再上表辭
　　　　　　免三局進書轉官恩命不允仍㫁
　　　　　來章批答
　　　　　賜朝奉大夫試左諫議大夫兼侍讀
　　　　　鄭昭先辭免除端明殿學士簽書
　　　　　　樞宻院事兼權參知政事兼太子
　　　　　　賓客恩命不允仍㫁来章批答
　　　　　賜正議大夫知樞宻院事兼參知政
　　　　　　事兼太子賓客雷孝友上表再辭
　　　　　　免以皇太子講毛詩終篇轉一官
　　　　　　恩命不允仍㫁來章批答
　　　　　賜金𬗋光禄大夫右丞相兼樞宻使
　　　　　兼太子少師史彌逺上表再辭免
　　　　　進呈安奉髙宗皇帝中興經武要
　　　　　　畧了畢轉官恩命不允仍㫁来章
　　　　　　批答
　　　　　賜金紫光禄大夫右丞相兼樞宻使
　　　　　　兼太子少師史彌再上表辭免進
　　　　　　呈安奉髙宗皇帝中興經武要略
　　　　　　了畢轉官恩命不允仍㫁來章批
　　　　　答
　　　　　賜正議大夫知樞宻院事參知政事
　　　　　　兼太子賓客雷孝友上表再辭免
　　　　　　進呈安奉髙宗皇帝中興經武要
　　　　　　略了畢同提舉官特與轉两官依
　　　　　　例加恩命不允仍㫁来章批答
　　　　生日詔
　　　　　賜丞相生日詔
　　　　　賜少傳呉瓌生日詔
　　　　　賜參知政事樓鑰生日詔
　　　　　賜右丞相史彌逺生日詔
　　　　　賜嗣秀王師揆生日詔
　　　　賜右丞相史彌逺生日詔
　　　　賜少傳呉瓌生日詔
　　　奨諭詔
　　　　　賜畢再遇蕩平淮冦顯有勞効奨諭
　　　　　　詔
　第二十三卷
　　翰林詞草
　　　勑書
　　　　　賜湖北安撫使充京西湖北制置使
　　　　　　李大性銀合夏藥勑書
　　　　賜御前諸軍都統制李貴王大才莊
　　　　　松銀合夏藥勑書
　　　　賜安南國王李龍􁣫暦日勑書
　　　　賜江淮制置使黃度冬藥勑書
　　　　賜都統制王喜馬軍都虞候許俊都
　　　　　統制劉元鼎李貴王大才莊松何
　　　　　汝霖副都統制吕春李好古盧彦
　　　　　張威石宗水軍統制馮榯銀合夏
　　　　　藥勅書
　　　　吊祭南安國王勑書
　　　　　賜安南國王嗣子李昊旵嘉定七年
　　　　　　暦日勑
　　　　大禮冊文
　　　　　郊祀大禮前二日朝献景靈宫聖祖
　　　　　　天尊大帝册文
　　　　　郊祀大禮前一日朝獻太廟祖宗帝
　　　　　　后冊文
　　　　　圓壇祭饗昊天上帝冊文
　　　　　圓壇祭饗太祖配饗冊文
　　　　　圓壇祭饗太祖配饗冊文
　　　青詞祝文
　　　　祈晴設醮青詞
　　　　太陽交蝕奏告祝文
　　　　祭謝祝文
　　　　求晴設醮青詞
　　　　祈晴祝文(天地宗廟/社稷等)
　　　　又
　　　　祈晴感應報謝祝文(天地宗廟/社稷等)
　　　　報恩天慶觀青詞
　　　　茅山崇禧觀啓建瑞慶聖節道塲設
　　　　　　醮青詞
　　　　　滿散朱表
　　　　　太陽交蝕祭告祝文
　　　　　祭謝祝文
　　　　　茅山崇禧觀啓建瑞慶聖節道塲設
　　　　　　醮青詞
　　　　　滿散朱表
　　　　　太乙宮申乞撰星辰不順保國安民
　　　　　　内中後殿設醮青詞
　　　　　修整攅宫殿宇圍墻𥙷種窠木奏告
　　　　　　昭慈聖獻皇后等處表文
　　　　　㳟淑皇后祝文
　　　　　郊祀大禮畢奏謝昊天玉皇上帝聖
　　　　　　祖天尊大帝元天大聖后表詞
　　　　　奏謝諸帝后表詞
　　　　　郊祀大禮畢祭謝南嶽東海南海南
　　　　　　瀆祝文
　　　　　南鎮㑹稽山祝文
　　　　　攅宫修換殿宇𥙷種窠木奏告昭慈
　　　　　　聖獻皇后等䖏表文
　　　　　㳟淑皇后祝文
　　　　　内中後殿設醮祈禱豊稔歳康保國
　　　　　　安民青詞
　　　　　建康府茅山崇禧觀啓建瑞慶節道
　　　　　　埸設醮青詞
　　　　　朱表
　　　　　進呈中興經武要略安奉青詞
　　　　　中殿祝文
　　　　　建康府茅山崇禧觀啓建瑞慶聖節
　　　　　　設醮青詞
　　　　　　朱表
　　　春端貼子
　　　　端午貼子詞
　　　　　　皇帝閣
　　　　　　　　五言三首
　　　　　　　　七言三首
　　　　　　皇后閣
　　　　　　　　五言二首
　　　　　　　　七言三首
　　　　　　皇太子宮
　　　　　　　　五言二首
　　　　　　　　七言三首
　　　　　春貼子詞
　　　　　　皇后閣
　　　　　　　　五言二首
　　　　　　　　七言三首
　　　　　端午貼子詞
　　　　　　皇后閣
　　　　　　　　五言三首
　　　　　　　　七言三首
　　　　　皇后閣
　　　　　　　五言三首
　　　　　　　七言三首
　　　　　東宫
　　　　　　　五言二首
　　　　　　　七言三首
　　　　　皇后閣端午貼子詞
　　　　　　　五言二首
　　　　　　　七言三首
　　　　嘉定六年春貼子詞
　　　　　皇后閣
　　　　　　　五言二首
　　　　　　　七言三首
　　　　　皇后閣端午貼子詞
　　　　　　　五言二首
　　　　　　　七言二首
　　　　致語口號
　　　　　金國賀正旦使人到闕紫宸殿宴致
　　　　　　　語口號勾合曲詞
　　　　　　　　致語
　　　　　　　口號
　　　　　　　勾合曲
　　　　　金國賀正旦使人到闕紫宸殿宴致
　　　　　　語口號勾合曲詞
　　　　　　　致語
　　　　　　　口號
　　　　　　　勾合曲
　　　　　瑞慶節集英殿宴致語口號勾合曲
　　　　　　詞
　　　　　　　致語
　　　　　　　口號
　　　　　　　勾合曲
　　　　金國報登位使人到闕集英殿宴致
　　　　　　語口號勾合曲詞
　　　　　　　致語
　　　　　　　口號
　　　　　　　勾合曲
西山先生真文忠公文集目録上
西山先生真文忠公文集且録下
第二十四卷
　　記
　　　　　明道先生書堂記
　　　　　永春大夫御史黄公祠記
　　　　　湖州貢院記
　　　　　懿孝坊記
　　　　　忠孝詞記
　　　　　建寧府廣惠倉記
　　　　　蔪州惠民倉記
　　　　　睦亭記
　　　　　𤱔忠堂記
　　　　　新建州境龍王祠記
　　　　　蕭正肅公祠堂記
　　　　　潜齋記
　　　　　彭忠肅公祠忠記
　　　　　大夫人橋記
　第二十五卷
　　記
　　　　　鈆山縣修學記
　　　　　　敬思齋記
　　　　　　浦城縣簿㕔壁記
　　　　　　昌黎濂溪二先生祠記
　　　　　　矩堂記
　　　　　　徑山三塔記
　　　　　　定軒記
　　　　　　全行可度牒田記
　　　　　　福建招持使陳公生祠記
　　　　　　弘毅堂記
　　　　　　共極堂記
　　　　　上饒縣善濟橋記
　　　　　溪山偉觀記
　　　　　樂安縣治記
　　　　　存齋記
　　　　　東菜大愚二先生生祠記
　　　　　養正堂記
　　　　　重建太守倪公祠記
　　　　　政和縣修學記
　第二十六卷
　　記
　　　　　建寧府重修府學記
　　　　　龍山書院記
　　　　　建陽縣學四君子祠記
　　　　　南雄州學四先生祠堂記
　　　　　楊文莊公書堂記
　　　　　居思堂記
　　　　　建陽縣復賑糶倉記
　　　　　潭州重修大成殿記
　　　　　勿齋記
　　　　　觀蒔園記
　　　　　重建王忠文公祠堂記
　　　　　孝友堂記
　　　　　建安縣學田記
　　　　　冝興縣先賢祠堂記
　　碑
　　　　　福州長樂縣顯應廟碑
　第二十七卷
　　序
　　　　　皇朝編年舉要備要序
　　　　　清源文集序
　　　　　　贈蕭長夫序
　　　　　　贈上饒葉宗山序
　　　　　　萬桂社序
　　　　　　傳景裴文編序
　　　　　　送朱擇善序
　　　　　　贈富春子孫守榮序
　　　　　　應感篇序(代外/舅作)
　　　　　　贈篆字余煥序
　　　　　　贈錢道人序
　　　　　　贈顧涇序
　　　　　送周天驥序
　　　　　臨齋遺文序
　　　　　傅樞密文集序
　　　　　送王察推序
　　　　　送湯仲能之官繁昌序
　　　　　張仁父字序
　　　　　送偶然居士序
　　　　　邇言後序
　　　　　送潭州陳敎授序
　　　　　詠古詩序
　　　　　攻媿先生樓公集序
　第二十八卷
　　序
　　　　　送蕭道士序
　　　　　送陳端父宰武義序
　　　　　黄叔通自鳴集序
　　　　　送劉伯醇宰江寧序
　　　　　沈簡肅四益集序
　　　　　送楊日靖序
　　　　　黄子厚詩後序
　　　　　　周敬甫晋評序
　　　　　　釣臺江公文集序
　　　　　　送張元顯序
　　　　　　送髙上人序
　　　　　　送周知録之官序
　　　　　　贈歐陽可夫序
　　　　　　贈羅一新序
　　　　　　送陳宗望序
　　　　　　日湖文集序
　　　　　　贈華相士序
　　　　　送鄭炎震序
　　　　　送造墨楊伯𧺫序
　　　　　送呉正叟序
　　　　　送南平江守序
　　　　　送徐元杰子祥序
　第二十九卷
　　序
　　　　　論語發㣲序
　　　　　送張宗昌序
　　　　　送全永叔序
　　　　　福建罷差長條令本末序
　　　　　送呉思立序
　　　　　論語詳說後序
　　　　　孟子要略後序
　　　　　贈相字郭道人序
　　　　　周禮訂義序
　　　　　劉氏傳忠録後序
　　　　　孝經集義序
　　　　　續通鑑長編要略序
　　　　　送李茂先之官南恩序
　　　　　　紹定江東荒政録序
　　　　　　贈論命郭君序
　　　　　　招捕使陳公平冦録序
　　　　　　大學衍義序
　　　　　　送林子序
　　　　　　送池師惠序
　　　　　　登科要覧序
　　　　　　送葉守行詩序
　　第三十卷
　　　問答
　　　　　　問明徳
　　　　　　問定靜安
　　　　　　問全體(或問中/語下同)
　　　　　　問大用
　　　　　　問成性存存
　　　　　　問止於至善
　　　　　　問格物致知
　　　　　　問當然之則而自不容巳(或問/中語)
　　　　　　問心之爲物實主於身
　　　　　　問上帝所降之衷(或問中/語下同)
　　　　　問蒸民所秉之彛
　　　　　問劉子所謂天地之中
　　　　　問夫子所謂性與天道
　　　　　問孟子所謂仁義之心
　　　　　問程子所謂天然自有之中
　　　　　問張子所謂萬物之一原
　　　　　問邵子所謂道之形體
　　　　　問收其放心養其徳性
　　　　　問其所當然而不容巳與其所以然
　　　　　　而不容易
　　　　　問人之所以爲學心與理而巳(或問/中語)
　　　　　問端莊靜一乃存養工夫(語録中/語下同)
　　　　　問學問思辨乃窮理工夫
　　　　　問今人行到五分便是只知得五分
(語録中/語下同)
　　　　　問零零碎碎凑合將來不知不覺自
　　　　　　然省悟
　　　　　問程子論格物有說向内處有說向
　　　　　　外處
　　　　　問大學只說格物不說窮理
　　　　　問誠意章數條
　　　　　問致知一叚是夢覺関誠意一叚是
　　　　　　善惡関(語録/中語)
　　　　　問正心修身章
　　　　　問體用二字
　　　　　問治國平天下章
　　　　　問新民章(此段當在止/於至善之前)
　　　　　問仁字之義(此下並/論語)
　　　　　問行有餘力章與四教不同
　　　　　問主忠信章(程子曰/誠無物)
　　　　　問過則勿憚改
　　　　　問姑息二字(主忠信/章注)
　　　　　問温良㳟儉譲
　　　　　問過化存神(温良/注)
　　　　　問禮樂(用和爲/貴章)
　　　　　問因不失其親
　　　　　問楊墨(就有道/章注)
　　　　　問理性命(五十知/天命注)
　　　　　問父母惟疾之憂
　　　　　問非鬼而祭章
　　　　　問魯賜周公禮樂
　　　　　問仁字(人而不/仁章)
　第三十一卷
　　問答
　　　　　問理明誠格
　　　　　問媚竈
　　　　　問志於道
　　　　　問忠恕
　　　　　問終食不違仁
　　　　　問仁字(仁而不/仁章)
　　　　　　問剛與慾(桭也/章)
　　　　　　問志氣(晝寢/章)
　　　　　　問文章性與天道
　　　　　　問敬字(敬簡/章)
　　　　　　問言志
　　　　　　問不違仁
　　　　　　問顔樂
　　　　　　問語上語下
　　　　　　問見惡人(南子/章)
　　　　　　問手足不仁(愽施/章)
　　　　　　　問日至月至
　　　　　　　問發憤
　　　　　　　問不由户章
　　　　　　　問夣周公
　　　　　　　問求仁
　　　　　　　問學易
　　　　　　　問興立成
　　　　　　　問朝三暮四(民可使/由章)
　　　　　　　問疾不仁
　　　　　　　問驕吝
　　　　問文王至徳
　　　　問色舉翔集
　　　　問太極中庸之義(南雄李敎授/問今附此)
　第三十二卷
　　講義
　　　　代劉季文浦城縣庠四徳四端講義
　　䇿
　　　　舘職䇿(并/問)
　　䇿問
　　　　問内外八事(試楊汝明/喬行簡)
　　　　　問人才國計民力邉防四事
　　　　　問郊祀(試李/鳴復)
　　　　　問時政數事(乙未省試/經易埸)
　　　　　問大學君徳治効(乙未南/省賦埸)
　第三十三卷
　　說
　　　　　潭州示學者說
　　　　　楊繼祖字說
　　　　　禱雨說
　　　　　志道字說
　　　　　　楊端義字說
　　　　　　詹宗楚字說
　　　　　　楊實之字說
　　　　　　蔡仲覺名字說
　　　　　　李自修祝說
　　　　　　劉誠伯字說
　　　　　　李平甫三子字說
　　　　　　詹景辰字說
　　　　　　詹景辰四子名字說
　　　　　　王去非字說
　　　　　　呉仲本字說
　　　　　　俞深父字說
　　　　　　孫子陽字說
　　　　　　陳子公字說
　　　　　　𥙿說
　　　　　　劉嗣忠命名說
　　　箴
　　　　　　思誠箴(爲陳若/虚作)
　　　　　　勿齋箴
　　　　　　夜氣箴
　　　　頌
　　　　　　　潭州復稅酒頌
　　　　銘
　　　　　　　西齋銘
　　　　　　　虚舟銘
　　　　　　　蒙齋銘(并/序)
　　　　　　　楮衾銘(示子/志道)
　　　　　　　絅齋銘
　　　　　　　敬義齋銘
　　　　賛
　　　　自贊
　　　　　袁廣㣲眞贊
　第三十四卷
　　題䟦
　　　　　䟦錢文季少卿維摩庵記
　　　　　䟦安呉二宣撫所稱安居士
　　　　　䟦呉仲堅史論
　　　　　䟦豫章黄量詩卷
　　　　　書譙閔王事迹後
　　　　　䟦章冠叟困齋記
　　　　　了翁貼
　　　　　䟦晦翁感興詩
　　　　　䟦鄭大惠飯牛集
　　　　　䟦蕭定夫所藏胡文定碧泉詩卷
　　　　　䟦張魏公不欺室銘
　　　　　題劉靜春與彭止堂帖併彭仲誠墨
　　　　　　莊五言詩後
　　　　　䟦陳復齋爲王實之書四事箴
　　　　　䟦郄氏族系
　　　　　䟦楊龢父印施普門品
　　　　　　傅侍郎奏議後
　　　　　　石鼓挽章祭文後
　　　　　　蔡真人誥碑
　　　　　　梅溪續集
　　　　　　歐陽四門集
　　　　　　儲㐮陽申請
　　　　　　東坡書歸去來辭
　　　　　　顔魯公與郭定㐮論坐次帖
　　　　　　二呉公帖
　　　　　　陳慧父竹坡詩藁
　　　　　　任漢州所藏朱文公與南軒先生書
　　　　　　　帖
　　　　　　任漢州發䇿本末
　　　　　　楊文公書玉溪生詩
　　　　　　許介之詩卷
　　　　　　胡子知言藁
　　　　　　吕子納與彭仲誠帖
　　　　　　金尚書撰陳丞相誌銘藁
　　　　　　王舍人元石家傳
　　　　　　趙浦城祖殿撰叔近遺事
　　　　　題李果齋所書鄭伯元詩後
　第三十五卷
　　題䟦
　　　　　鄭居士手冩古文孝經
　　　　　江峯文集
　　　　　詹應之三經
　　　　　慈湖先生行述
　　　　　慈湖訓語
　　　　　㓗齋先生訓語
　　　　　建昌三傳君行狀
　　　　　　著作正字二劉公誌銘
　　　　　　著作劉公奏藁
　　　　　　著作春秋講義
　　　　　　史記考異
　　　　　　南軒東萊帖䟦
　　　　　　東萊與劉公帖
　　　　　　夏宗禹悟真講義
　　　　　　畫師帖
　　　　　　羅文恭公奏議(齋名取/横渠說)
　　　　　　羅氏六有齋詩
　　　　　宋文叔編仁說
　　　　　周氏輸苗說
　　　　　史太師與通奉帖
　　　　　書頴齋記
　　　　　葉清父同歸録後序
　　　　　楊文公真筆遺敎經
　　　　　感應篇
　　　　　太乙天尊應驗録
　　　　　勑封慧應大師後記
　　　　　赤松子經
　　　　　蜀人㳺監簿慶元黨人家乗後䟦
　　　　　楊慈湖手書孔壁孝經䟦
　　　　　䟦誠應廟記
　　　　　䟦湯士㳟手書周易諸經
　　　　　䟦周子徳頴齋記
　　　　　䟦王祕監文集
　　　　　䟦平冦録
　　　　　贈五行任君(炳)
　第三十六卷
　　題䟦
　　　　　䟦陳正獻公詩集
　　　　　䟦黄瀛甫擬陶詩
　　　　　䟦包敏道講義
　　　　　䟦宋正甫記章泉事
　　　　　䟦南軒先生送定叟弟廣西任詩十
　　　　　　三章
　　　　　䟦西園宋茂叔遺藁
　　　　　䟦宋正甫詩集
　　　　　䟦趙章泉作何夫人墓表
　　　　　䟦蔡節齋題張生所摹文公像
　　　　　䟦餘干陳君集杜詩
　　　　　䟦蔡忠惠帖
　　　　　䟦山谷黄槩字序
　　　　　䟦黄君汝冝廷對䇿後
　　　　　䟦張魏公五遂堂墨帖
　　　　　䟦困齋方公耕道事寳
　　　　　䟦龔尉所記全氏心逺室
　　　　　䟦章翔卿詩集
　　　　　䟦虞復之春秋大義
　　　　　䟦袁侍郎機仲奏議
　　　　　䟦宗上人所藏楊文公劉實學朱文
　　　　　　公真蹟
　　　　　䟦王雙巖文集
　　　　　䟦辛簡穆遺事
　　　　　䟦朱文公所書諌議馬公詩
　　　　　䟦陳北山帖
　　　　　䟦朱文公帖
　　　　　䟦劉慶子母胡夫人萱堂記
　　　　　䟦項吉父講義
　　　　　䟦南軒先生永州雙鳯亭記
　　　　　䟦徐徳夫所藏朱文公帖
　　　　　䟦南軒先生周氏寓齋詩
　　　　　䟦輔漠卿家蔵朱文公帖
　　　　　䟦朱文公詩元亨播群品篇親書示
　　　　　　鄧邠老
　　　　　䟦王樞使軒山集
　　　　　䟦江西趙漕救荒録
　　　　　題金氏歩雲齋
　　　　　䟦曹唐弼通濟倉記
　　　　　䟦髙宗皇帝賜洪忠宣公冬服手詔
　　　　　䟦孝宗皇帝䘏刑御筆
　　　　　䟦彭忠肅文集
　　　　　䟦孔從龍洙泗言學
　　　　　䟦劉靜春與南軒帖
　　　　　䟦陳復齋詩卷
　　　　　䟦劉彌邵讀書小記
　　　　　䟦張平仲注三略
　　　　　䟦祕閣太史范公集
　　　　　䟦天台劉深父杯水編
　　　　　䟦陳北山序黄春伯本末
　　　　　䟦永嘉劉君誌銘
　　　　　䟦黄容安辟地集
　第三十七卷
　　書
　　　　　上皇子書(辛/已)
　　　　　上皇子書
　　　　　上皇子書
　第三十八卷
　　書
　　　　　上相府書
　　　　　上丞相書(戊/寅)
　　　　　上丞相書
　　　　　上丞相書(論用人/聽言)
　　　　　上曾宣撫書
　　　　　請鄭林楊三士入尊行堂
　第三十九卷
　　啓
　　　　　謝林侍郎薦舉啓
　　　　　除國正謝丞相啓
　　　　　除校書謝丞相啓
　　　　　賀諫議啓
　　　　　囬鄭狀元啓
　　　　　囬孫狀元啓
　　　　　囬黄狀元啓
　　　　　賀平江李大諫除寳學啓
　　　　　除隆興謝丞相啓
　　　　　賀福建楊帥啓
　　　　　賀湖北㳺漕啓
　　　　　囬湖南陳運使啓
　　　　　囬建安洪守啓
　　　　　囬朱撫屬啓
　　　　　囬知縣正啓
　　　　　謝宋宰館客見訪
　　　　　謝宋宰爲夀
　　　　　賀知縣正旦
　　　　　囬生日賀啓
　　　　　通史提舉啓
　　　　　通宋宰啓
　　　　　答蔡宰啓
　　　　　答馬縣丞啓
　　　　　通王憲啓
　　　　　賀邑宰冬啓
　　　　　囬南劒州黄知府
　　　　　通浦城陳宰
　　　　　賀程内翰年啓
　　　　　復官謝丞相啓
　　　　　通福建招捕陳提刑
　　　　　通福建方提舉啓
　　　　　囬李漳州啓
　　　　　囬泉州敎授啓
　　　　　謝黄南劔樂語啓
　　　　　通福建王帥啓
　　　　　賀鄭丞相
　　　　　除福帥謝丞相
　　　　　回楊知軍啓
　　　　　代外舅制參謝丞相啓
　　　　　代外舅謝丞相轉官啓
　第四十卷
　　文
　　　　　泉州科舉諭士文
　　　　　　勸學文
　　　　　　潭州諭同官咨目
　　　　　　潭州諭俗文
　　　　　　勸立義廩文
　　　　　　諭賊文爲招司作
　　　　　　福州諭俗文
　　　　　　浦城諭保甲文
　　　　　　再守泉州勸諭文
　　　　　　泉州勸孝文
　　　　　　諭州縣官僚
　　　　　福州勸農文
　　　　　泉州勸農文
　　　　　勸農文
　　　　　隆興勸農文
　　　　　勸農文
　　　　　再守泉州勸農文
　　辭
　　　　　百丈山靈澤殿迎送詞
　第四十一卷
　　神道碑
　　　　劉文簡公神道碑
　　　　故資政殿學士李公神道碑
　第四十二卷
　　墓表
　　　　　建昌太守詹侯墓表
　　　　　宋故蘄州使君正節李侯墓表
　　　　　九峯先生蔡君墓表
　　墓誌銘
　　　　通議大夫寳文閣待制李公墓誌銘
　　　　宋文林墓誌銘
　　　　　湯武康墓誌銘
　第四十三卷
　　墓誌銘
　　　　　劉閣學墓誌銘
　　　　　宋通直范君墓誌銘
　　　　　祝刪定墓誌銘
　　　　　提舉吏部趙君墓誌銘
　第四十四卷
　　墓誌銘
　　　　　顯謨閣侍制致仕贈宣奉大夫陳公
　　　　　　墓誌銘
　　　　　趙華文墓誌銘
　　　　　葉安仁墓誌銘
　　　　　譙殿撰墓誌銘
　　　　　趙邵武墓誌銘
　　　　　徐濟叔墓誌銘
　第四十五卷
　　墓誌銘
　　　　　少保成國趙正惠公墓誌銘
　　　　　國子監主簿李公墓誌銘
　　　　監車輅院詹君墓誌銘
　　　　林夫人墓誌銘
　　　　宋故卿貢進士黄君墓誌銘
　　　　朝請郎通判平江府事包公墓誌銘
　　　　通判廣州呉君墓誌銘
　　　　　仙都大夫李君墓誌銘
　　　　夫人蔡氏墓誌銘
　第四十六卷
　　墓誌銘
　　　　　朝奉大夫賜紫金魚袋滕公墓誌銘
　　　　南昌丞李君墓誌銘
　　　　湖南運判劉君墓誌銘
　　　　祕書少監直學士院徐公墓誌銘
　　　　知慶元縣承議張公墓誌銘
　　　　通判和州葉氏墓誌銘
　　　　朝散大夫知常徳府鮑公墓誌銘
　　　　集英殿修撰王公墓誌銘
　第四十七卷
　　行狀
　　　　顯謨閣學士致仕贈龍圖閣學士開
　　　　　　府袁行狀
　　　　　司農卿湖廣總領詹公行狀
　第四十八卷
　　祝文
　　　　　鎮安廟祝文
　　　　　廣惠廟祝文(乙亥/建康)
　　　　　中元水府廟祝文
　　　　　廣惠廟祝文(廣徳/祖廟)
　　　　　廣惠廟祝文
　　　　　范忠宣公祝文
　　　　　　廣惠廟祝文
　　　　　　諸廟禳蝗祝文
　　　　　　廣惠廟祝文
　　　　　　奉安范忠宣公祠堂祝文
　　　　　　辭夫子廟(建/康)
　　　　　　明道祠堂
　　　　　　東南嶽廟等處
　　　　　　范忠宣公
　　　　　　劉忠肅公
　　　　　　鎮安廟祝文
　　　　　　　辭廣惠廟祝文
　　　　　　　梨山廟祝文
　　　　　　　又狀
　　　　　　　梅山廟
　　　　　　　又狀
　　　　　　　謁先聖祝文(泉/州)
　　　　　　　社稷
　　　　　　　諸廟
　　　　　　　東嶽
　　　　　　　趙忠簡
　　　　　　韓中令
　　　　　　王詹事
　　　　　　蔡端明
　　　　　　顔尚書徐都承程尚書祝文
　　　　　　姜相公祝文(泉州南/安縣)
　　　　　　開溝告諸廟祝文
　　　　　　到任謁韓魏王祝文
　　　　　　開湖祝文
　　　　　　修城告諸廟
　　　　　　土神祝文
　　　　　春祈祭諸祠
　　　　　諸廟
　　　　　慈濟廟
　　　　　慈濟廟祝文(四月/二日)
　　　　　爲民患痢吿慈濟廟文
　　　　　東山南北岸两渡祝文
　　　　　北山清源洞祈雨祝文
　　　　　北山謝雨祝文
　　　　　諸廟謝雨祝文
　　　　　忠孝祠堂安奉祝文
　　　　　　諸廟祈雨祝文
　　　　　　諸廟謝雨祝文
　　　　　　張大帝廟祝文
　　　　　　張大帝　通逺廟祝文
　　　　　　諸廟謝晴祝文
　　　　　　辭先聖祝文
　　　　　　諸祠
　　　　　　忠孝祠
　　　　　　仙遊山頂祈雨祝文
　　　　　　周真人祝文
　　　　　　北山祈雨祝文
　　　　　　社神
　　　　　　勾龍氏
　　　　　　稷神
　　　　　　后稷神
　　　　　　風師
　　　　　　雨師
　　　　　　雷師
　　　　　　北山祝文
　　　　　　清源洞祝文
　　　　　東嶽諸廟
　　　　　辭清源祝文
　　　　　仙遊山頂祈雨祝文(辛巳五月/時憂居)
　　　　　鼇峰靈澤殿祈雨祝文
　　　　　南嶽行宫
　　　　　社稷
　　　　　城隍
　第四十九卷
　　祝文
　　　　　潭州謁先聖(癸未/正月)
　　　　　先賢祠
　　　　　漢髙文帝
　　　　　漢長沙文王長沙定王長沙陶公
　　　　　三閭大夫忠㓗候屈公
　　　　　賈太傳
　　　　　端㓗譚公
　　　　　忠節十位
　　　　　春秋諸廟祝文
　　　　　祭太守禮部朱公　山長監簿周君
　　　　　　安撫忠肅劉公(岳麓/書院)
　　　　　　祭胡給事墓
　　　　　　祭胡侍郎
　　　　　　祠部
　　　　　　五峯
　　　　　　祈晴諸廟祝文
　　　　　　岳麓湘江祝文
　　　　　　社稷祝文
　　　　　　諸廟謝晴祝文
　　　　　　諸廟祈雨祝文
　　　　　　諸廟謝雨祝文
　　　　　　諸廟祝文
　　　　　　諸廟祝文
　　　　　　祈雨祝文
　　　　　　祈雨諸廟祝文
　　　　　　祈晴祝文
　　　　　　謝晴祝文
　　　　　　祈雪祝文
　　　　　　祈晴祝文
　　　　　　祈雨祝文
　　　　　　謝雨祝文
　　　　　仰山祝文
　　　　　真武殿祝文
　　　　　祈晴祝文
　　　　　諸龍潭祈雨祝文
　　　　　上封雷池祝文
　　　　　謝水祝文
　　　　　零陵王廟祈雨祝文
　　　　　西濟王後殿祈雨祝文
　　　　　南嶽火徳星君祝文
　　　　　社稷風雨雷神祈雨祝文
　　　　　岳麓湘江祈雨祝文
　　　　　諸廟祝文
　　　　　祠山忠靖祝文
　　　　　諸廟祝文
　　　　　洞陽橋昭潭祝文
　　　　　社稷以下祝文(城隍山/川祠)
　　　　　五處龍王　上封雷池祝文
　　　　　祭龍潭祝文
　　　　　諸廟謝雨祝文
　　　　　諸廟祈雨祝文
　　　　　諸廟謝雨祝文
　　　　　佑聖祝文
　　　　　保安赦祭諸廟祝文
　　　　　𧺫夢筆書堂吿土地祝文
　　　　　祭大仙祈雨祝文
　　　　　再祭大仙祈雨祝文
　　　　　三廟祝文
　　　　　武濟廟祝文
　　　　　五龍堂祝文
　　　　　洛陽橋祝文
　　　　　　又
　　　　　　西峽江祝文
　　　　　　盖竹廟祝文
　　　　　　南劒州判官㕔土地祝文
　　　　　　水口鎮廟祝文
　　　　　　泉州謁先聖祝文
　　　　　　東嶽祝文
　　　　　　朱文公祠祝文
　　　　　　忠孝祠祝文
　　　　　　蔡忠惠公祝文
　　　　　王忠文公祝文
　弟五十卷
　　祝文
　　　　　諸先賢祠祝文
　　　　　社神祝文
　　　　　稷神祝文
　　　　　后土勾龍氏
　　　　　后稷氏
　　　　　北山祝文
　　　　　祠山祝文
　　　　　春祈諸廟祝文
　　　　　社稷神祝文
　　　　　風師祝文
　　　　　雨師祝文
　　　　　雷師祝文
　　　　　聖妃宫祝文
　　　　　海神通逺王靈著王祝文
　　　　　社神稷神后土勾龍氏后稷氏
　　　　　風雨師雷神祝文
　　　　　諸廟祝文
　　　　　惠安縣管下聖妃宫祈雨祝文
　　　　　北山神祝文
　　　　　惠安縣龍宫山聖妃祠等再祈雨祝
　　　　　　文
　　　　　東順正　西明烈　明徳王祝文
　　　　　龍湖祝文
　　　　　龍潭祝文
　　　　　朋山廟祝文
　　　　　𬗋㡌山祝文
　　　　　飛陽廟祝文
　　　　　同安縣昭應廟祝文
　　　　　南峯潭祝文
　　　　　龍潭祠之神祝文
　　　　　石鼓神祠祝文
　　　　　白馬仙祠祝文
　　　　　古潭廟祝文
　　　　　龍潭廟祝文
　　　　　龍湖廟祝文
　　　　　佐溪潭祝文
　　　　　福逺廟祝文
　　　　　祠山祝文
　　　　　廣佑廟祝文
　　　　　北山神祝文
　　　　　社稷四位三城隍謝雨祝文
　　　　　諸廟謝雨祝文
　　　　　祠山　廣佑王　福遠廟謝雨祝文
　　　　　外縣諸廟及龍潭祝文
　　　　　祈風文
　　　　　聖妃祝文
　　　　　社稷神風雨雷師壇祈雨祝文
　　　　　社稷神風雨雷師城隍諸廟祈晴文
　　　　　北山神祈晴祝文
　　　　　社稷神風雨雷師城隍諸廟謝晴文
　　　　　北山神祝文
　　　　　秋賽諸廟祝文
　　　　　慈濟廟祝文
　　　　　惠安成應寧濟廟祝文
　　　　　謁姜相公墓祝文
　　　　　倪尚書祠堂安奉祝文
　　　　　北山祝文
　　　　　又
　　　　　福州謁先聖祝文
　　　　　謁先賢堂祝文
　　　　　濂溪伊川明道三先生祝文
　　　　　晦翁先生祝文
　　　　　勉齋祝文
　　　　　諸廟祝文
　　　　　南臺廟祝文
　　　　　東嶽祝文
　　　　　炳靈王祝文
　　　　　諸處祈晴祝文
　　　　　春祈慈濟廟祝文
　　　　　辭先聖廟祝文
　　　　　辭濂溪先生以下祝文
　　　　　焚黄祝文
　　　　　又
　　　　　又
　　　　　家祭祝文
　　　　　告先考妣加封祝文
　　　　　崇興祝文
　第五十一卷
　　祭文
　　　　　祭趙制置文
　　　　　祭譙大卿文
　　　　　祭慶元張知縣墓文
　　　　　祭蕭頴仲文
　　　　　祭葉夫人文
　　　　　祭楊宫幹文
　　　　　祭果州李郎中文
　　　　　祭趙經略文
　　　　　祭倪尚書文
　　　　　祭倪通守文
　　　　　祭劉房州文
　　　　　祭故諌議龔公國正龔公
　　　　　忠節廟
　　　　　王侍郎母夫人祭文
　　　　　祭趙侍郎文
　　　　　祭詹大卿文
　　　　　祭陳北山文
　　　　　祭陳寺丞文
　　　　　祭趙提舉文
　　　　　再祭陳寺丞文
　　　　祭楊尚書傅李二侍郎文
　　　　祭儲監丞文
　　　　祭林縣尉文
　　　　祭左翼軍呉將文
　　　　祭王將文
西山先生真文忠公文集目録卷終
西山先生真文忠公文集卷第一
古詩　後學莆陽黄鞏校正
　　登南嶽山　後學常熟張文麟同校
煙霞本成癖况復遊名山舉手招白雲欲納懐
䄂間咄哉亦癡絶有著即名貪振衣遇長風浩
浩天地寛
　　題金山
江來朱方注之東海潮怒飛日夕相撞春天將
古來義士骨化作彺瀾中央屹立之青峯孤根
直下二千尺動影裊窕冲融中黄金側布蘭若
地鑿翠面面開䆫櫳雙橈伊軋破浪屋怳忽置
我髙巃嵸是時千山雪新霽水面月出天清空
濤聲四起人籟寂毛􁲙蕭爽琉璃宫披衣明發
躡煙靄决眥俯入歸飛鴻襟前渤澥歛暝色䄂
裏岷峨吹曉風越南燕北但一氣塵埃野馬何
時窮蒼梧虞舜不可呌王事更恨歸匆匆
　　送湯伯紀歸安仁
交情世豈乏道合古所難自我得此友清芬襲
芝蘭苦語時見箴㣲言獲同參相從仁義林超
出名利關此樂未渠央忽吿整征驂索居可柰
何使我喟且嘆至危者人心易汨惟善端茍無
直諒友戒謹空杅盤重來勿愆期同盟有青山
聖經如杲日群目仰輝耀利欲滑其中雲霧隔
清照正須澄心源乃許窺道妙周程千載學敬
靜两言要㡬㣲察毫芒根本在奥竅持此當弦
韋迂矣君莫誚
　　送裘司直得請西歸
輕舸龍山頭木蘭作雙櫓飄然裘司直乘向南
昌去問君鵷鸞中脫身遽如許捿遲三十年始
得官掌故小湏上上考豈不登省戸自言野心
性昧目九衢霧修竹歳云晩萱草秋亦暮嗷嗷
投林鳥猶得反其哺江西父母邦非復昔饒𥙿
蠻煙一腥穢樂歳且狼顧遺黎空杼軸行旅窘
刀布天門窈萬里可望不可籲君今佐元帥精
采繫一路瘡痍俟滌濯畫諾歸佽助先聲路人
喜髙節懦夫慕遄當再前席一正天子度白鷗
沒浩蕩蒼鶻在指呼我亦南陔人扁舟從此具
　　題八君子圖後
劉子出西江訪我江之東何人與偕來衘袖八
鉅公韓歐開濟姿如晴月生空潞公山嶽重文
正霜檜同玉立者坡仙天㳺匪涪翁一朝參我
前毛髪生清風凄其趙韓王小異淩煙中半山
執拗面亦得傳無窮(趙中令像與今原廟/侑食本不同故云)
　　泉州貢闈慶成
維南有州古佛國選佛埸開自疇昔誰歟經始
梅溪翁萬桂森森皆手植文風日盛賢材多粉
𫀆立鵠肩相摩萬間庇士豈不欲環梘柰無餘
地何那知吉壤在咫尺鬼神撝呵天所惜一朝
幻出青瑶宫山靈獻卜龍避席昔虞局促今恢
舒乘黄騁足騰康衢闢新葺舊两輝映羙㢤輪
奐雄規橅歳直金虬大魁出䞉喜慶成逢此日
來春甲子又一周天相吾泉真可必蟬聮四坐
皆豪英一樽敬爲諸君傾浮雲富貴靡定態要
㸔名節留芬馨我今歸作漁樵侶清夣猶馳筍
江滸鳯鳴側耳聽朝陽把酒空山爲起舞
　　　壬午春社之明日請尊老會于西山之
　　　精舍龎眉皓首奕奕相照真吾邦希闊
　　　之盛事輙成口號一首併呈諸耆夀且
　　　堅異日早退之約云
耆年自是國之珍何間夜冠與隠淪華髪共成
千一歳清樽相對十三人休談洛社遺風舊且
頌僊游慶事新三徑未荒宜早退要將夀櫟伴
莊椿
　　長沙贈髙年陳氏母子
陳氏春秋一百一兒女年皆過七十一門慈孝
更雍愉四老真堪入畫圖長官申聞太守喜召
至階庭加盛禮老萊綵服作兒啼今視古人更
過之老萊一身娯戯耳况有三兒奉甘㫖人言
潭俗不古如君㸔此事天下無一門髙夀何由
得慈孝之人天所惜我願湘民胥傚之從此九
州皆夀域
　　長沙新第呈諸學士
莫清彼瀟江莫峻彼衡嶽澄光挾秀氣日夜相
囬薄月吸珠含胎虹貫玉生璞子方有苗裔温
然粹而慤一童與三何雙鳳两鸑鷟奮身辭草
萊正論吐諤諤彤庭拜恩歸天香尚盈握良才
國之寳一見我心樂平生功名會萬里初著腳
永肩致主念更勉經世學錙銖分義利毫縷辨
純駁相期激清風與俗洗氛濁誰歟指其南是
邦有先覺
　　送林自知自幙中歸常寧
始吾與林子周旋大江東子方清且貧簟瓢屢
云空勁氣􁏠不折耿耿如長虹明年擢髙科對
䇿大明宫一尉遲五年出入無奴僮再見湘水
濱凛凛復昔同招徕元戎幙汎緑依芙蓉小生
敢相吏故人儻相從云胡歳未竟决去如霜鴻
挽之不可留聊復少從容老我慵且鈍㘽培欠
深功子進未可量徳業方崇崇永懐昔君子和
氣填心胸濂溪霽月朗伊水春風融至今想其
人猶爲𧺫敬㳟天資貴强矯學力無終窮我如
石之頑遲子相磨礲子質雖玉瑩可廢它山攻
鴈峰毋乆留來思靈麓峰
　　司理弟之官岳陽相别于定王臺悽然有
　　感爲賦五詩以餞其行
定王百尺臺長安萬里目昔人思親心山川詎
能局於焉共登臨使我增感觸微霜隕陔蘭悲
風撼庭木銀山在何許白雲但空谷搔首重裴
回冥㝠江樹緑
念昔戯綵時歡娯共晨夕天風吹驚鴻一散不
並翼相逢重湖南感歎復悽惻王事不可留去
指重湖北層樓時悵望茫茫楚天碧數寄平安
書老懐庶寛釋
憶我將漕年適如子今日於焉四閠餘過眼風
雨疾壯彊豈足恃進徳當汲汲永懐古之人聞
道在四十我慚巳過之因循悼前失子盍猛自
鞭聖門本無柅
心源本澄靜皎月懸晴空利欲一汨之晶明變
塵矇擾擾千蟯蚘攢攅萬銛鋒昏冥弗自覺乃
與禽犢同一朝發深省妙理仍昭融要湏大敵
勇鉤援臨崇墉不見簞瓢人四勿收殊功
先民不可見懐㢤金玉音士雖一命㣲愛物冝
存心矧茲圜扉内白日變重隂求情箠楚下冤
㢤詎能禁謼噑漫弗省鬼神爲悲吟子徃蒞其
職朝夕惟欽欽謹刑勿留獄斯語真良箴
　　志道生日爲詩勉之
我聞洙泗言惟仁靜而夀汝欲綿脩齡斯義盍
深䆒越從開闢来新故更禪受巍巍獨山嶽屹
立鎮宇宙其體固而安其形博而垕嘘呵雲霧
興涵煦草木茂皆由一靜功變化生萬有千古
無動揺两儀等悠乆吁嗟人心危六鑿互攻闘
眇焉方寸㣲怵彼羣物誘擾擾無寧期得不易
衰朽汝今志于學一念貴操守天真浚其源人
僞窒其竇冶容命之斧妖聲性之冦腊毒由厚
味亂徳本醇酎當如禦讎敵豈但惡惡臭歛然
肅襟靈神物森左右融融湛虚明役役息紛揉
還吾性之仁萬善此其首但存逹徳三可卜與
齡九不勝玉女心持用薦杯酒
　　題全氏三桂堂
唐人重科甲儗以折桂榮一登羣仙籍不羡千
佛經終全歳寒姿乃比秋香清咄彼牛李輩伊
優至公卿迨今齒其人名字猶臊腥卓哉劉户
曹直氣霜稜稜一朝脫淡墨千古揚芬馨鷄峰
有名家奕葉彯儒纓庭中三嘉樹屹立長寧寧
西風正摇落翠葆黄金英勁節松可友孤芳梅
謂兄丁寧命諸郎我豈貪浮名愛此臭味同故
以書吾楹爾曹方楙學志取宫袍青要湏勉植
立毋但希騰凌巳大外物小道充人爵輕當如
燕山竇義方垂世評勿效東堂詵射筞矜虚聲
懿哉君斯言可折末俗醒刻詩堂之􁅯室觀全
氏興
　　夀揚龢父
迅雷地中藏當此沍寒日積隂排層空初陽露
㣲茁而曰天地心於此見機括良猶勢方升猶
木吐牙枿培澭勿使傷怒長焉可遏此理之在
人善端實初發熒熒火將燃㳙涓泉欲逹吁嗟
道心㣲物欲易攻奪差之一毫芒相去舜與桀
要湏二者間明辨與精察見義勇必爲歘如矢
之决去惡凛勿疑剨如刃之割坐令人僞消但
覺天機活四時無非春八荒皆在闥喜君生茲
辰聊爲演此法願祝君夀長勿嫌吾詩拙
　　舞鶴亭歌
舞鶴亭空亭無鶴胡爲名亦如西山賦招鶴無
鶴可招也不惡何必玄裳縞䄂二八真娉婷想
像標致便足使人毛骨清仙翁好鶴非徒爾鶴
徳從来比君子坡仙自謂吾不如今翁與坡豈
其殊蒼苔白石有餘樂一似簞瓢甘澹泊笑殺
飛鳶太不靈貪腥嗜腐譁然爭九臯一唳醒人
耳又如片言之善應千里更笑荒林老木終日
號畢逋說吉說㐫誰聽渠仙翁愛鶴愛其徳我
讀翁詩三歎息便好從翁痛飲醉倒斯亭邉振
𬒮𧺫舞學胎仙
　　送呉定夫西歸
吾衰倦對客晤語惟青山修竹引清風時爲掩
柴關今晨何人来蹋破苺苔斑驚顧復自喜不
妨伴虚閑
世情重聲利榮塗足趨走夫君獨何爲經年闖
林藪東㝷金壇翁南訪玉峰叟借問两臞仙來
時輕健否
慈湖老仙伯乘雲賓帝郷念之毎汍瀾風味不
可忘其門多英特清文照縑緗爲我朂諸賢佐
道當自強(君槖中有趙元道袁廣㣲錢/子是陳和仲諸君之文故云)
麻源在何許茫茫白雲端悽其一布裘何以禦
風寒歸來有餘師興盡當知還便好斸空谷賸
種青琅玕
　　詠仁
程子精㣲談糓種謝公近似喻桃仁要湏精别
性情異方識其言親未親
　　題隠者蘇翁事迹
　　　蘇翁雲卿廣漢人隠東湖上魏公爲相
　　　使帥漕挽其來一夕遯去不知所之
魏公孤忠如孔明赤手能支天柱傾蘇公髙節
如子陵寸膠解使黄河清等是世間少不得問
津耦耕各其適後人未可輕雌黄兩翁之心秋
月白(卷中有詩譏魏公不/足與有爲者故云)
　　題湖山清隱
西湖南山和靖廬西山東湖清隱居皇天從來
具老眼勝地不肯栖凡夫眼中四時風月景胸
次萬古皇王書夫君豈是終隱者要學川雲時
卷舒
　　新橋行
　　　紹定戊子長至後九日南浦新橋舉梁
　　　其明日縣尹宋侯之夀旦也輙賦新橋
　　　行以爲侯夀
去年夀君時清溪無梁渉者危今年夀君時長
虹卧波指可期珍材逺林天發隱文石象玉神
效奇蛟龜爲橋頃刻就又似仙伯工娯嬉官自
憂民民自樂此事更屬無窮思要湏移此濟川
手棟我王國無傾欹從今南浦渌波上恵澤千
春同渺瀰
　　贈小鐡面王相士
君以鐡面名自謂相人無軟語我亦鐡心人不
把窮通来問汝獨有一事欲扣君學海無底難
窮㝷㡬時鐡拳透鐡壁直窺千年賢聖心
　　贈岳相師
　　　余方與友人劉定甫論西銘而岳相師
　　　來索詩遂直書以贈
平生慣讀横渠銘不讀許負天綱書窮通歡戚
若有二天之玉女元非殊但應内省無所疚何
必從君問休咎北窓燕坐寂無言時聴幽禽哢
晴晝
　　七峯行爲外舅夀
有崇南岳之五峯倚天壁立雲濛鴻我嘗振衣
峯頂立頗似吾郷好峯七七峯五峯小大雖不
齊氣象峍兀實似之牛首峩峩峙雙闕蕉嶺楊
梅两竒絶南臺林磵佛世界百丈煙霞龍洞穴
仙人冠劒端且凝仙源萬疊秋空横(仙源謂余/婆山以仙)
(遊山水之所自出故立/今名以正此山之稱謂)縈青繚白望不㫁好似
衡山山下㸔曏来秀孕两宗工(謂文莊與/文公也)文章
節操爲世雄百年山川乆寂歴人物今有仙游
翁翁才古干將翁目嚴下電千牛解剥刃有餘
萬象妍蚩鏡中現可待龍虎節可運玉帳籌才
髙驚衆世弗售秪令遺愛留丹丘丹丘遺愛人
人誇經界寛租惠最多后皇嘉之錫異夣使汝
有子登巍科翁夀當萬千翁年纔八十眎昔殷
大夫僅乃十之一渭川出處付何心獨探玄關
深更深舞鶴山前春色好靜對七峯長不老
　　題李立父髙逺樓
君家百尺樓近在環堵室室處豈不佳暑溽厭
煩鬰著腳躡層梯心眼便超軼好風天外來佳
月雲端出清明湛空闊洞視了􁋷悉豈徒快登
臨抑可驗學術大哉天地心昭然本如日世人
庳且隘動以私見窒未能脫塵凡底處識㣲宻
羡君有斯樓發以靜春筆知崇與禮卑二義貫
于一燭理要髙明履道貴平實庶㡬足目俱不
但窺髣髴工夫妙方寸豈假身外物此境未昭
融此屋空突兀君㸔希聖徒陋巷暗蓬蓽
　　以青氊與志道
衝寒暫行役遺汝以青氊要識夜眠處當如親
膝前(易曰無有師/保如臨父母)清温供子職清白保家傳小
令多堪法母顓字畫妍(獻之父子忠孝大節/多可法字其未爾)
　　夀外舅楊開國
大中大夫漢千户子男一位周諸侯人生到此
不易得况復寳帶懸精鏐雖然三者皆外物逹
人睨視如雲浮天公最嗇是眉夀七十從來巳
稀有堂堂玉立仙遊翁歳比磻溪未華首碧瞳
射人雙鏡懸䁱䆫貝葉聲琅然問渠那得許彊
健隂功乆在朱陵編願翁遨嬉更千歳做盡人
間方便事却乘白鶴御丹鸞直上紫清朝玉帝
　　贈盱江張平仲(希/季)
去聖旣云逺至理日以冥言道指虚玄語性雜
精靈正傳乆蕪沒異學得魁横卓哉周程張磊
隗三代英妙藴發天地㣲言昭日星後来紫陽
翁抑又集大成煌煌八書訓(謂論孟大學中庸/太極西銘易詩也)
凛凛萬世程學者生此時坦然有規繩但患舎
康莊自趨柴與荆張君江西来頗嘗得師承敝
衣雖懸鶉猛志欲掣鯨䄂出文一編其辭浚而
清此士不易有歸歟更研精勿受俗學變而爲
寵辱驚貧者士之常未合寧躬耕髙門謹勿謁
養此氣峥嶸不見商歌人洋洋金石聲
　　送王子文宰昭武(埜)
樵川古樂國誰遣生榛菅徃事忍復言念之輙
長歎子徃字其人寄任良亦艱傷㦲周餘民十
室九孤鰥深心察苛癢摩手蘇痍瘢願加百倍
功勿作常時觀
熒熒匣中龍爛爛巖下電紛綸揮霍間坐子百
千變雖然事㡬㣲易矚亦易眩悞從快䖏生理
向靜中現健决要安徐聦明貴韜歛濳齋有愚
言或可代箴砭
百錬或繞指粹白俄成緇有𥘉諒非難其難在
終之道心眇絲粟易爲群物移不有精一功誰
䏻勝惟危子今如玉雪瑩㓗亡少疪願言保令
徳歳晏以爲期
堂堂先太史一節貫初終况有夀母賢切切唯
敎忠承家諒匪易負任丘山崇可不日汲汲仰
希前哲蹤敬義兩夾持師友交磨礲餘事作詩
人母顓鎪句工
平時州縣間上下意苦異善書肘或掣有志奚
由遂子今得所從展布有餘地两賢更勠力萬
物應吐氣相期召杜功奕奕照采世不湏峴首
碑自有樵川誌
　　浦城勸糶
陽和二月春草木皆生意那知田野間斯人極
憔悴殷勤問由來父老各長喟富室不憐貧千
倉盡封閉只圖價日髙弗念民巳弊去年值饑
荒自分無噍類幸㢤活至今且復遇豐歳庶㡬
一餉樂養育謝天地豈期新春来米糓更翔貴
况又絶市無縱有濕且碎何由充飢腸何由飽
拏累恨不死荒年免復見憂畏我聞父老言痛
切貫心肺行行至平洲景象頓殊異白粲玉不
如一升纔十四問誰長者家作此利益事父老
合掌言子文姓陳氏起家本儒生疇昔樂賑施
憶昨艱食時巨室爭謀利米斗三百餘獨收七
十二三都數千口受彼更生惠開庫質敝衣假
此賙貧匱取本不取息所活豈勝計我曹非此
翁乆作溝中胔吁嗟薄俗中乃有此髙義吾邦
賢使君愛民均㓜穉一聞平糶家褒賞無不至
或與旌門閭(浦城/沈氏)或與錫金幣獨有穎川翁寵
光未之被故作行路謡庶徹鈴齋䆳且俾殖利
徒聞風黙知愧並生穹壤間與我皆同氣富者
盍憐貧有如兄恤弟惻隱仁之端人人均有是
頑然鐡石心何異患風痺不仁而多財聚易散
亦易惟有種徳家福禄可長世不聞眉山蘇盛
羙光傳記賣田救年荒生子爲國器(即三蘇父/子也近世)
(三山黄長者家喜賑/施子朴爲巳丑大魁)不見南浦毛一惟利是嗜
積糓幸年荒生子遭黥隸天道極昭明勿作幽
逺視誰歟爲斯謡西山真隱吏
　　挹仙亭
漢宫葦篋兒􁀾􁀾濟南梓柱隂扶踈富平家人
正媮樂安昌帝師工獻䛕子真東南一尉耳黄
綬凄凉百僚底手持短疏叩天閽義激丹衷淚
横眥翩然一朝徑拂衣愛君無路空依依人傳
九江巳仙去呉門再見是邪非神仙茫茫那可
測上帝從來賞忠直天上果有驂鸞人合領群
真朝北極自從舉手謝世間千年白鶴何時還
玉簫聲㫁杉檜冷秪餘丹竈留空山谷口之孫
古膚使亭斸青冥挹仙𬒮耿耿應懐貫日忠飄
飄豈羡凌雲氣我來快讀華星篇清徹毛骨風
冷然何當結茅最髙頂一榻容我分雲煙
　　贈梓潼袁君西歸
君辭萬里蜀東㳺海之壖所挾大易數自謂探
幽玄縱横布籌算妙若蓍之圓殷勤扣其說得
數湏得全人生穹壤間其孰司陶甄短長辨鳬
鶴百一分䕫蚿造物初何必賦受自爾偏數有
饒與乏定命誰能遷理則無虧盈一性各渾然
顔跖偶夀夭堯桀非愚賢緬懐樂正子聖門得
真傳全生必全歸此語星日懸予生故多竒榮
枯聽諸天獨有任道心未死湏乾乾君提空囊
至又復垂橐旋豈嘗卜而來所遇非昔泉術工
用乃拙爲子笑且憐矢詩苦不多聊壓瞿唐船
　　會三山十二縣宰
皇皇造化鈞橐籥生萬彚林林滿穹壤異體實
同氣痛癢本相關彼巳當一視矧惟守令職休
戚我焉寄盍推若保心睠焉撫孩穉横目事征
求徃徃學頑痺牀剥膚巳侵鷹擊毛盡摯但期
巳豐腴皇恤彼憔悴近來二十年貪風日滋熾
蒲萄得凉州西園閧成市環詹郡邑間太半皆
汚吏民窮盜乃起原野厭枯胔哀㢤罹禍徒念
之輙揮涕天地忽開張清颷掃氛曀我乃於此
時擁旄忝爲帥顧慙老儒生蹇拙乏長技同官
爲僚友努力圖共濟惟閩古大都星羅邑十二
豈無良大夫與我同厥志要如羔羊直委蛇自
無愧勿爲碩䑕貪躑躅乃多畏上方明黜陟我
亦公舉刺民言即豐碑令問疾郵置黄堂一巵
酒殷勤抒至意慎勿多酌余憂心正如醉
　　游鼓山
　　　六月二日偕潜夫參謀諸友游鼓山飲
　　　湧泉亭明旦登天風海濤坐白雲亭追
　　　懐昔㳺愴然有感偶成拙詩奉呈并簡
　　　住山明師
嚴宸有追詔趣上太守符疲民未蘇醒還顧空
躊躇來尋靈源盟喜與佳客俱始酌清冷泉一
浣丹墨洿超然煩溽中著身在氷壺遲明陟危
亭雲濤渺空虚煙霏倐開闔峰巒時有無偉㢤
此絶觀雄壓東南隅蒼崖萬仞立四面環瓊琚
翠木巧蔽虧亭午清隂敷令人澹忘歸似到真
華胥憶昨汎蓮日選勝邀朋徒摩挲巖上刻慨
仰趙與朱舉觴酹且盟一節期終初重來三十
年恍如隔朝晡並㳺四五人存者獨老癯有懐
子陳子感歎爲欷歔子抱明月終我方長涂趨
顛踣懼不免儆省當何如願言祝同社著力相
携扶禪伯亦可人新結峰頂廬老我故勌㳺軒
冕非所娯㑹湏脫塵鞿來依嬾瓚居
　律詩
　　題來青館(軒窻幽雅主人亦好事不俗遺/余二詩頗可喜故書此以遺之)
客夣成時夜向䦨幽泉挾雨響潺潺清魂便覺
超塵世何况真栖巖石間
　　泉州貢院舉梁八詠
萬間貢宇舊巍巍更闢新楹廣舊規豈爲儒生
决科計要培宗社太平基
雲斤𥘉運日逢甲虹影乍横星值奎天相斯文
兆先見不湏佳䜟指金雞
棘闈曽闢大江東喚𧺫秦淮两蟄龍况是此邦
饒俊彦何愁盛事不重重(江東漕司舊無資闈/丙子始剏之於清溪)
(秦淮之上方興役間有物/如􁈴蜴隠見不/常或曰此秦淮小龍也丁丑漕闈陳君塤爲省)
(元建康吳君/潜爲廷魁)
明年丹詔下楓宸定有英材起海瀕勉取梁公
舊衣鉢從今人說两庚辰(前庚辰梁文/靖公魁天下)
梁脊伊誰姓氏題梅溪去後有苕溪自慚拙守
何爲者強䇿駑駘繼　騠
憶昔文闈創造𥘉揮毫紀實有鴻樞乃今盛觀
重輝赫試問他邦有此無(貢院舊記梁文靖公/在西府時作今曽公)
(亦以倫魁位樞庭學中士/友欲援故事請記故云)
簪橐聮輝三大老節旄相映四賢侯作成後進
湏先進引領時流作勝流
䇿足巍科亦漫然當知致逺識爲先丁寧莫負
梅溪祝名節岧嶤共勉旃
　　和侍讀祕監餞行嚴韻(任/參)
帝里參陪意最親聮鑣忽此爲交鄰徐行得接
雙飛鳳驟别難留一角麟歸奏已趨天尺五寵
光仍待月重輪應憐留滯窮邉客晏歳嚴霜夜
夜申(未聮/又云)衆芳政頼君培植莫忘辛夷與露申
　　送張曜之
　　　遂昌張君曜之逰淮東謁予故人陳制
　　　參以小詩二絶祖其行
風煙千里走淮漘寄語青油幕裏人麟閣功名
湏有意乃心王室勿謀身
譚天之外更譚兵風角孤虚分外精玉帳不妨
收拾取絶勝下客著雞鳴
　　㑹長沙十二縣宰
從來守令與斯民都是同胞一様親豈有脂膏
供爾禄不思痛痒切吾身此邦祗似唐時古我
輩當如漢吏循今夕湘春一巵酒直煩散作十
分春
　　長沙勸耕
是州皆有勸農文父老聽来似不聞只爲空言
難感動湏將實意冩殷勤
使君元起自鋤犂田野辛勤事緫知要爲爾民
除十害肯容苛政奪三時
巳㸔三白兆年豐更喜春來雨澤通從昔楚邦
農事早好将人力副天工
田裏工夫著得勤翻鋤須熟糞湏均挿秧更要
當時節趂取陽和三月春
聞說陂塘處處多併工修築莫蹉跎十分積取
盈堤水六月驕陽柰汝何
田家拚取一春忙男力菑畬女課桑隴上黄雲
機上雪暫時辛苦樂時長
鞠育當知父母恩弟兄更合識卑尊孝心盡處
通天地善行多時福子孫
千金難買是郷鄰恩意相歡即至親年若少時
宜敬老家纔足後合憐貧
健訟翻成産禍胎帶刀却是殺身媒争先好勝
災偏速退歩饒人福自來
不敎言語太艱深爲要人人可諷吟把向田間
歌㡬遍兒童亦識使君心
　　别湯升伯
二十年前沗舊遊論交今日始從頭我如潦盡
寒潭水君似天空明月秋夜雨㡬時重話舊故
山聞早共歸休臨岐贈别無他祝莫忘鄒陳爲
國憂
　　和趙章泉
天敎一老立堂堂歩武媻姍盡未妨元始故家
典刑在北方正學派流長新恩巳煥青藜照舊
徳行詢黄髪良多謝寄詩勤問訊自憐踈懶似
嵇康
　　送永嘉陳有輝
　　　永嘉陳君有輝濳心易學許以所著示
　　　余余未及請而君歸矣拙詩贈行且堅
　　　再會之約云
深山讀易如康節白首談玄似子雲肯學時流
誇末技却於聖處䇿竒勲二圖君巳窺㣲指十
翼吾方媿淺聞(君聞水心葉公言十翼非孔子/作嘗質疑於某晩學不敢断其)
(是否/故云)得意春風重過我緑波清夜話羲文
　　題黄氏貧樂齋
濂洛相傳無别法孔顔樂處要精求湏慿實學
工夫到莫作閑談想像休
道郷曾舉龍門話認作玄関透悟機儒佛差殊
真眇忽請君參取是耶非
　　閑吟
閑中意趣定何如靜把陳編自卷舒希聖希賢
真事業潜天潜地細工夫林泉有分吾生足鍾
鼎無心世味踈政使一貧真到骨不妨陋巷樂
顔癯
　　凈豁持鉢求度爲說偈言
一真不昧人中佛五戒俱全俗裏僧必待方𫀆
與圓頂維摩龎老又何曾
　　　凈豁讀罷白予曰如此則不湏受度矣
　　　遂說偈云青編讀後方為士黄牒頒時
　　　始是官不拜皇朝真爵命要行所學也
　　　應難余謂解讀青編便無黄牒亦得凈
　　　豁志在求度只得恁麽主張併為之書
　　　以勸施者
　　賀外舅轉官
黄山桃李閙春風曾見先生化育中經界力行
師孟子井田有意復周公㡬年凋俗成佳邑一
旦新綸賞舊功明主巳知材智羙渭川行起釣
璜翁
　　夀楊龢父
夀日將何勸夀巵不妨拈出去年詩大生皆自
㣲陽起百善端從一念基身欲寧時湏主靜㡬
纔動處要先知老來自笑無新句那得仙翁一
解頥
　　贈夏宗禹
　　　夏君宗禹示余以隂符悟真講義嘉歎
　　　之餘為賦二絶
虎頭自合取侯封好為明時立雋功做了玉関
班定逺却陪芝嶺夏黄公
丹經千卷浩如林妙訣無多底處㝷但要靈臺
常似水自然元海會生金
　　贈葉子仁
　　　上饒葉子仁為人推算􁎮占徃徃如破
　　　的歳乙酉予方在從班子仁以書來勸
　　　𥙷外甚力未㡬果去國進退得䘮豫定
　　　如此子仁之術亦竒矣㢤兹來過予衡
　　　茅爲賦小詩三絶因以自釋云
易象推占妙入神勸人忠孝更諄諄只今誰似
君平術唯有南陽賣卜人(子仁每推論五行輙/以善道勉人如孝弟)
(忠信清心寡欲等語未嘗不貇/切言之故予以爲有君平之風)
花正紛紅俄駭緑月纔掛壁又沈鉤世間萬事
都如此莫遣雙眉浪自愁
知天焉用尤臧氏有命何湏主瘠環若向此中
能照破許君巳透利名関
　　贈徐碧鑑
人言得罪爲狂踈若論狂踈罪不無亦旣自呵
還自笑只縁骨相合﨑嶇
論命豈能修造化相形那解脫頭顱知君藻鑑
真超絶試問窮通改得無
　　題黄君貧樂齋
飯䟽飲水復何求道在胸中百不憂參取章泉
克齋句底湏樓上更安樓
　　贈張童子
虎頭燕頷及鳶肩自笑都無一事全惟有數條
瓜様骨尚堪山澤作臞仙(如瓜骨出/人倫書)
聞君早號張童子顧我初非韓退之可惜浪抛
洙泗業只㸔風鑑學希夷
　　贈邵邦傑
　　　邵邦傑妙絲桐之技又善冩神西山翁
　　　嘉之爲賦絶句
五寸管能摹造化七絃琴解冩人心平生不作
麒麟夣且聴髙山流水音
　　夀楊龢父
誕日娯親始是榮如君慶事世難并名園春滿
三三徑眉夀天䦕九九齡帝渥頻霑新誥紫(雙/親)
(即目两/膺封叙)文階重煥舊氊青玉杯從此年年把笑
勸樽前两福星
　　夀陳宰(昉)
花種河陽未十旬和薫四境蚤如春試㸔條敎
頻頻下字字無非育物仁
爲民一念徹淵泉𬞞茹餘旬始籲天歳事豐登
鄰冠熄乃知感應鼓桴然
　　詩寄淮西王路分
壯㢤貔虎三千士靜掃鯨鯢百萬餘若使人人
似淮右笑談真可㓕狂胡(借韻)
　　贈呉景雲
　　　昭武呉景雲善篆工刻爲余作小印數
　　　枚奇妙可喜因有感爲賦二首
錕鋙切玉爛成泥妙手鐫銅亦似之若㑹此機
來學道石槃木鑚有通詩
腰間争佩印纍纍真印從來少得知不向聖傳
中有省黄金斗大亦何爲
　　送曹晉伯令尹之官
湏江壮㢤縣誰遣莽成墟舊觀嗟難復罷民苦
未紓手摩應切切鞭算盍徐徐頼有賢邦伯當
令子志攄
此邑吾鄰竟嘗聞歎恨深有田盡增稅無楮可
爲衾願布中和政毋懐忿疾心歸田當有日好
聽宓生琴
　賦
　　魚計亭後賦
玉溪先生結廬章泉之上垂七十年無軒冕之
累巳有簞瓢之樂天掲魚計以名亭紹祖風於
圃田居一日飲客於斯亭之上超方羊以自得
顧萬象之皆妍時也日将之而紅酣沼無風而
緑凈炯鯈魚之成群闖寒波而㳺泳若空行而
無依涵天水之一鏡俄𥘉月之沈鈎倐深潜乎
翠荇其浮游也似無心而時出其逺逝也似見
㡬而知警先生聴然心曠神怡諷小宇之雄篇
哦稼軒之英詞客有𧺫而問曰魚本無情何詩
之爲子固非魚奚魚之知先生笑而應曰謂魚
爲有計邪子將詆予之欺謂魚爲無計邪吾亦
笑子之癡盍亦两忘而俱適可也抑嘗即莊生
之言而試思乎粤自太古邈淳風離勇者角力
以倖勝巧者矜能而衒竒茍一餉之可樂快性
命而争之謂謀身之允臧卒反蹈乎危機偉南
華之著論將警愚而覺迷富貴人所嗜則嫓之
腐䑕紛華人所羡則况之文犧爲利而闘則争
地之蝸㠯智而死則刳腸之龜獨魚之自適其
適若忘情於得䘮故大則述鯤化於天池小則
玩鯈㳺於濠上葢其爲物也從容夷猶逍遥閑
放靜則以蘋藻爲室廬動則視江湖爲尋丈不
借潤於嘘濡而相忘於沆漭任公何所投其犗
豫且何所施其罔此其所以為得也彼區區之
蝨蟻方且娯暫安於股鬛饕㣲腥於砧几又烏
可同域而議㢤嗟利欲之誘人甚香鈎之餌魚
彼濳鱗之何知猶或避而全軀人固靈於萬類
廼昧笱而蒙罛曾所得之㡬何甘顛冥於畏塗
此絫棋危橦之喻宇子所以慨然而長吁也睠
我生之無庸幸脫世之羈􁁍付萬事於浮雲獨
觀魚以終日誠作計之甚􁬬差身閑而心逸於
是客憮然自失曰先生之言逹矣僕何足以闚
其萬一乃相與釂飲浩歌不知烏輪之東岀

西山先生真文忠公文集卷第一
西山先生真文忠公文集卷第二
　對越甲藁
　　奏劄
　　　戊辰四月上殿奏劄一(時爲太學愽士/通謝使許舎人)
(奕以是/日出門)
臣竊惟權臣用事妄開兵端南北生靈均被其
毒　陛下爲之旰食焦勞者二年于兹矣天啓
􁱝謀迄殄元惡尋盟繼好休息有期豈非天下
之福㦲而臣區區愚慮竊謂爲國者當示人以
難犯之意不可示人以易窺之形昔春秋時晋
師入齊齊使國佐求盟於晋其勢亟矣一聞齊
之封内盡東其𤱔之言雖僨軍之餘不肯茍從
以紓一旦之禍蓋敵國之相與有以折其謀則
爲和也易有以啓其嫚則爲和也難况戎狄豺
狼變詐百出又非可以中國常理待之乎側聞
日者小行人之遣也虜人欲多歳幣之數而吾
亦曰可增虜人欲得姦臣之首而吾亦曰可與
至於徃來之稱謂犒軍之金帛根括歸明流徙
之民承命唯謹曾亡留難竊揆謀國之意不過
以樂天保民爲心幸和好之亟就耳獨不思虜
人得以闚吾之情而滋漫我之意乎雖然此旣
徃之咎矣所以圖制方來者猶可謹之初也蓋
古者敵國通和有養其事力以待可爲之機者
越之事呉是也有聽命於敵以圖茍安之計者
六國之事秦是也今日㝷盟於虜臣不知姑欲
養其事力而待可爲之機乎抑将聽命於敵而
圖茍安之計乎勾踐之行成於呉也蓋忍恥以
志仇讎之復而非倚和以自固也是以三十年
間蚤朝晏罷卧薪嘗膽未嘗一日忘㑹稽之耻
故雖詘辱一時迄能伸其志於異日若夫六國
則不然其求和於秦也蓋委國以爲仇讎之役
而非用權以蘄濟也故朝割地以賂秦則莫棄
謀臣之言夕遣質以入秦則旦絶隣國之援撤
防弛備冀秦之矜巳而不加兵奚異委肉虎狼
而幸其弗食也夫是以六國之地卒歸於秦豈
秦之力能亡六國㢤六國實自亡耳今日而知
是則當以越之事爲法而以六國之事爲戒可
也抑臣聞之善謀國者不觀敵情之動靜而觀
吾政之修否　元祐𥘉用司馬光爲相盡更王
安石敝法契丹聞之以勿生事戒其邉吏今日
號爲更化矣而虜之桀驁亡異前日毋亦我之
所爲尚有可思者乎故臣妄論今日之事必吾
無以取輕於敵而後和可成必有以深服其心
而後和可固臣觀昨者竄殛柄臣之始不惟四
方萬里咸服英㫁而敵國亦竦然易視矣誠使
剛健不息之誠愈篤於初振厲有爲之志益加
於舊則國勢日強虜自退聴柰何朝綱方整而
紾紊之漸巳萌政事方修而懈弛之形巳露正
人雖進志未獲伸言路雖𨳩忠罕見用我之更
化者僅如此其能使敵情之畏服㢤况夫彼之
待我者方驕我之恃我者太重一箇行李曾未
越境而動色相慶若無事然臣恐盟好旣成志
氣愈惰宴安鳩毒之禍作浮滛冗蠹之事興彼
方資吾歳賂以厚其力乘吾不􁄀以長其謀加
之數年聲勢浸盛然後發難從之請挑必争之
端而吾徬徨四顧將無以應之此長慮逺識之
士所爲寒心者也臣願　陛下以通和講好爲
權冝以修徳行政爲實務君臣之間朝夕儆戒
于敵情之難保禍至之無日蒐討軍實申飭邉
防凛然若敵師之將至如是而國勢不張外虞
不弭者未之有也臣一介賤㣲乍對　清光輙
竭毣毣之思惟　陛下財擇
　　二
伏觀　慶元以來柄臣顓制立爲名字以沮天
下之善者有二曰好異曰好名士大夫志於爵
禄靡然從之者有年矣吁是豈非蠹壊人心之
大原乎是豈非更新聖化之首務乎臣嘗敬觀
國史竊見　祖宗盛時以寛閎博大養士氣以
㢘耻節禮淑人心國有大政事大議論天子曰
可大臣曰否宰相曰是臺諫曰非而不以爲嫌
布衣陳時政草茅議廊廟而不以爲僣蓋惟恐
人之不盡忠而未嘗惡其立異也士之自修於
鄉黨者見尊於　朝廷自勵於州縣者見褒於
君上過人之節不以爲矯異俗之行不以爲狂
蓋惟恐人之不鄉善而未嘗疑其近名也夫是
以忠讜之氣伸而佞䛕者不見容㢘節之俗成
而貪鄙者知自愧其所以扶持國脉於乆安長
治之地者其源蓋出諸此自王安石蔡京之徒
相繼用事樂趨和同巳之論用險膚亡行之人
士有不爲利疚不爲勢怵者則目之以好異目
之以好名摧折沮挫不遺餘力波流横潰至于
崇宣遺親後君之習成伏節死義之風泯其禍
可勝道㢤中興以還深監前轍培養作成風俗
一變不幸十數年間復壞於柄臣之手蓋其竊
弄威權之始一時諸賢出力與抗彼自知爲清
議所不貸也保固庸囬以爲心腹濵抑賢雋甚
於仇讎有如至誠憂國以爲忠犯顔切諫以爲
直臣子常分也抦臣則以好異詆之設爲防禁
以杜天下欲言之口於是忠良之士斥而正論
不聞矣正心誠意以爲學修身㓗巳以爲行士
大夫常事也柄臣則以好名嫉之立爲摽㮄以
遏天下趨善之門於是僞學之論興而正道不
行矣相煽成風惟利是視以慷慨敢言爲賣直
以循黙謹畏爲當然以清修自好爲不情以頑
頓亡恥爲得䇿北伐之舉宗社安危所繫也雷
同相從如出一口而争之者不數人胥史皂隷
稍掘寸權則輻湊其門名義有不暇顧流弊之
極一至于此今日改絃更張之初臣謂當先破
尚同之習廣不諱之塗朝政得失俾臣下各盡
所懐而不以立異爲可厭褒崇名檢明示好尚
俾人人有士君子之行而不以沽譽爲可疑則
士氣伸而人心正風俗羙而治道成更化之務
疇先於此惟　陛下與二三大臣亟圖之臣不
勝至碩(尋得/㫖依)
　　三
臣㳟惟　陛下天資仁恕矜謹庶獄藹然有
祖宗之風真祈天永命之本也然臣竊觀四方
郡國之間猶有亡辠而致死有辠而逭刑者推
原其故豈非典獄之官未盡得其人乎蓋天下
之獄起於縣而成於州審訂其情而研覈其實
皆州郡獄官之責也獄官而非其人則委成於
吏手變亂於賕賂何所不有郡守不能盡知也
提點刑獄不能徧察也繇是而上之朝雖刑寺
審詳之憲部讞决之淑問如臯陶不過慿巳成
之案牘少加攷閱焉耳本源旣失救之末流何
益㢤臣愚竊謂獄官之任匪輕而獄官之選未
重有如特奏之授官胥史之𥙷官入粟之拜官
其間非亡材且䏻者然榮進之路旣窮苟且之
念易啓精明㢘㓗者常少昏眊貪黷者常多顧
使居典獄之官任民命之寄臣未見其可也且
一尉之㣲近制猶不容以特恩授而百里之宰
胥史入粟之流未嘗得預其閒蓋以近民之官
當重其選也何獨於獄官而輕之㢤臣願　陛
下念仁政之當先軫民命之至重明詔銓曹自
今差注獄宫非進士任子歷官無過與關陞及
格之人不許充選其特思雜流之見爲獄官者
委監司守臣擇人保奏两易其任待闕未上者
改注他官治獄有稱者監司守臣條其實狀以
聞與量减舉主之數其贓汚不法者令所屬桉
刻重寘典憲蓋注授不輕則人知自重激勸有
方則人知自勉庶㡬小大之獄必察以情所以
惠民生而召和氣非小𥙷也儻臣言可􁋻乞付
有司詳議施行(得/㫖送部/勘當尋施行)
　　巳巳四月上殿奏劄一(時爲校/書郎)
臣寒逺書生至愚極陋去夏四月嘗因面對冐
貢瞽言　陛下不以爲狂俯賜嘉納今者又獲
進瞻　天光不於此時罄竭愚忠禆萬分一臣
實有辠臣聞董仲舒有言曰國家將有失道之
敗天迺先出災害以譴告之不自知省又出怪
異以警懼之尚不知變而傷敗廼至以此見天
心之仁愛人君而欲止其亂也竊惟漢儒之言
天未有深切著明如仲舒者臣濫綴館職獲觀
太史所申邇日以來災青荐至兩旬之間暴風
再起三月丙申都城雨雹越八日癸卯熒惑失
次行入太㣲干犯執法己酉之夕留守掖門譴
告丁寧可謂至矣而蝗蝻餘孽寖寖復生　陛
下恭儉慈仁對越無愧而和氣未應咎證遄臻
臣愚無知未測其故意者上天仁愛昭示戒儆
欲使　陛下君臣之間思先格王所以正厥事
者乎臣敢條上四說惟　陛下財幸一曰親正
人臣謹按漢初元二年正月暴風從西南來翼
奉以爲左右邪臣之驗延光二年三月大風拔
木史臣以爲親讒曲直不分之應今　陛下登
崇耆哲褒顯忠良所謂䜛邪萬無此理然臣竊
聽衆論或謂正人雖進用而委任未盡專小人
雖退斥而僥倖未盡塞名雖好忠而實則喜倿
故諌争之塗尚狹忠鯁之氣未伸此災異所縁
而起也臣願　陛下親近端良優容切直知賢
而任之則勿貳知邪而去之則勿疑然後政治
可興而天心可假矣二曰抑近倖臣聞之傳曰
隂氣之精凝而爲雹故劉向以爲隂脅陽之證
孔季彦以爲隂乘陽之證考諸前代凡妾婦乘
其夫臣子倍君父政權在臣下夷狄侵中國皆
其事也求之今日固亡此患然臣竊觀近者一
二詔旨或從中出廷尉之官不得守法環列之
職驟卑非人更化之朝詎所冝有意者左右近
習之私甘言卑辭之請未能以盡絶之乎夫隂
邪之類長則陽剛之道缺致異之原其或在是
臣願　陛下遵仁祖之規責大臣以杜衍之
事深遏私情大融公道以潜消隂盛之譴則升
平可致矣三曰除壅蔽臣謹按漢天文志熒惑
南方爲禮爲視禮虧視失則罰見之又太㣲天
廷熒惑守之爲亂臣在廷之象　陛下㳟畏自
將動循典法固無一不合乎禮矣意者萬事㡬
㣲或未盡察群情邪正或未盡知故上天因之
以視戒乎夫視之不明是謂不哲洪範五事之
證昭然可攷臣願　陛下體重離之照炳獨㫁
之明察事㡬於兆朕之先燭物情於隠伏之際
使姦邪不能壅蔽則火得其性而災害熄矣四
曰去貪殘臣觀春秋威公五年秋螽說者謂貪
虐取民之所致漢光和元年蝗蔡邕謂貪虐之
所致曩者權姦當國寵賂日章州郡監司掊克
取媚愁苦之氣干盩隂陽餘毒遺殃迨今未歇
比者固嘗遴監司之選重贓吏之罰而守令貪
殘者尚多苞苴餽遺者未戢臣願　陛下明詔
大臣推行臧否之令申嚴賄賂之禁庶㡬民瘼
可廖而天變可弭也昔者成王悔過天雨反風
景公一言熒惑退舍宣帝因雨雹而躬親萬機
太宗因旱蝗而益施仁政致治之效于今可覩
陛下誠䏻側身修省於其上大臣誠能同心爕
理於其下則轉異而祥反掌間耳抑臣復有獻
焉夫天人一理感通無間民氣舒慘則天心應
之三數年來生靈窮困可謂極矣淮民流離死
者什九僅存者饘粥弗給旣斃者亡所蓋藏
陛下軫恤之仁無徃不至而有司奉行未得其
術江淮之間以人爲糧者猶自若也欲望災沴
之銷其可得乎側聞两淮蹂轥之餘種麥亡㡬
誠恐風傳過實或誤　宸聽謂麥熟爲可恃而
不復廣爲振捄之䇿又聞廣南數州粒米狼戾
臣願斥内帑封樁之儲及今收糴以濟其饑是
亦振捄之一端也方今元元之命寄於　陛下
倒埀之急近在目前幸哀憐而亟救之庶㡬人
心可回則天意自解不然愁歎日滋變異日熾
臣未知其所終也意切言狂罪當萬死
　　己巳四月上殿奏劄二
臣伏見近者諌臣抗章論及史事明詔亟俞其
請蓋將勒成大典以示方來非小𥙷也臣以非
材􁄀數文館玉牒㑹要皆預討論敢縁所職妄
有陳述臣㳟惟　陛下賢聖仁孝自昔著聞甲
寅之秋肇履大位蓋出於　光皇付託之誠
憲聖擁佑之力而大臣寔奉行之授受之間粲
然明白秉史筆者固冝鋪張其實以詔萬世而
臣伏觀玉牒㑹要所書大抵承迎侂胄之意而
夸大其功欺天罔人莫此爲甚昔　紹聖中姦
臣用事𬒳　宣仁以奪嫡之謗加蔡確以定䇿
之名顛倒是非終危宗社今　陛下窮膺　祖
宗神器之重而簡冊所記顧歸功一賓贊之小
臣傳之萬世何以爲法况凡受恩之人豈無報
復之念儻不亟加辨正異時或得籍口以逞其
私　紹聖　崇寧之禍可鍳也臣側聞嘉定元
年二月議臣有請命史官取紹熈五年以後至
開禧三年以前史院文字并日暦時政記凡渉
誣罔悉行改正　陛下旣俞之矣歴時寖乆必
巳成書臣願特降　􁱝㫖命國史實録院具所
修事節上之　朝廷㸔詳允當即頒下玉牒㑹
要所參照重行修纂上以光　聖朝楫遜之羙
下以杜姦黨窺覦之漸天下幸甚臣又聞　熈
寜中王珪建言　國朝㑹要　朝廷撿㝷故事
未嘗不用此書然止修至慶暦三年又當時亟
欲成書又欲廣其部帙故其間尚有遺事而所
載頗多吏文恐不足行逺乞自慶暦四年以後
續修其舊書因而略加増損庶成一代之興制
可其奏迨書成自　建隆迄　元豐僅三百卷
紀載最爲有法後莫能及臣伏觀　皇帝㑹要
自紹熈末至嘉泰初財八年耳而爲卷巳百五
十殆欲廣其部帙之過觀珪所修臣僚論奏止
樶其要今或全篇紀録一字靡遺至於文移行
遺語渉俚近者亦或未皇刪潤臣恐雞於傳逺
如珪所慮也又嘉泰二年以來凡八載矣　朝
廷行事可紀甚衆必竢有　旨修進然侈併行
編摩倉猝欲速寧無苟簡曷若從容篹次之為
得臣碩特降　睿旨命提舉大臣申飭其屬其
未進者亟加修纂巳進者稍加損益如　神祖
可王珪之奏庶㡬　清朝鉅典煥然一新臣之
所陳若緩實切且皆職守所在故敢不避煩黷
冐脙以聞取進止
　　庚午六月十五日輪對奏劄一(時爲祕書/郎兼學士)
(院權/直)
臣恭惟　陛下天資髙明克自抑畏檢身約巳
敬天愛民有前代帝王所不及者固冝至和之
氣蟠塞穹壌而歳比旱蝗民以病告喁喁之望
日徯有秋乃仲夏以來常隂爲沴滛雨連亘閱
月彌旬間嘗開霽旋復霶霔湖水暴漲溢入都
城細民失業粒米翔貴近畿州縣𬒳災者廣或
頽城郭沒官寺毁廬舎溺人民决壊堤防渰浸
田𤱔平疇沃壌浩如濤波是非小變也　陛下
亦嘗察其故乎蓋自柄臣擅政導䛕成風更化
以還餘習未殄旱暵酷矣或謂其不傷農螟蝗
熾矣或謂其不食稼元元愁苦之狀有閭巷知
之而士大夫不知者士大夫知之而廟堂不知
者况　陛下深居九重其能盡知之乎下情不
通民隠莫訴故作滛雨京畿尤甚將以感悟宸
衷亟圖惟新之政天心仁愛蓋可見矣　陛下
惕然祗懼禱祠賑䘏細大畢舉休證潜挌雲隂
洞開臣愚竊慮　陛下狃於目前之應不復推
原致異之繇天意靡常尤足深懼臣謹按春秋
莊公十一年宋大水董仲舒以爲隂盛之所致
嘉祐水災歐陽修上䟽曰水隂也兵亦隂也脩
之言蓋爲當時發若推其類言之則宫庭嚴密
之地左右䙝近之私隂也内而姦邪小人外而
夷狄盗賊亦隂也人君者秉至陽之徳以御衆
隂故主道宣明則陽暢隂伏各由其序而弗爲
災否則隂盛而忓陽咎證之來未有不縁類而
著見者天人相與之際甚可畏也　陛下聖性
澹然固無便嬖女謁之累然除授命令間煩特
㫖寅縁請托侵紊成憲尚或有之倖門既開奔
湊日衆豈所以杜㡬㣲而窒萌漸乎此隂沴所
爲而作也更化之𥘉分别淑慝國論嘗一定矣
衆正在廷元氣充實姦邪之黨尚肆窺覦一二
年來俊賢耆艾引去相踵甚而二三近臣之進
退倉猝皇遽或不知所從來於是善良之士寖
不自安而窺伺者益衆矣　朝廷紀綱寄於給
舎維持法守政所當然聞諸道途顧猶有不得
其職者紀綱一廢何事不生臣恐憸人非類洋
洋乎動心矣此隂沴所爲而作也戎翟更成旣
難遽恃弄兵之徒日益披猖彼其嘯聚之始非
有跳梁不可制之勢也使　陛下帥守得人監
司得人撲其𦦨於未張一廵尉力耳柰何擁兵
之帥或萌玩冦之心分土之臣各啓倖功之念
養成癰疽馴致决潰乃始草薙而禽獮之世豈
有斃千萬人於干戈而天不爲之變者或者幸
其納降曲意招誘不知損威䘮重適啓姦心二
者蓋胥失矣冦虐肆行流毒甚慘嗸嗸之衆籲
辜于天此又隂沴所爲而作也抑臣聞之澇於
夏者其秋必旱隂盛之極陽必生焉漢儒之言
厥有深指今􁃦下之田旣厄於水設不幸七八
月之間雨弗時至髙田之稼復壊于成飢饉相
仍愁歎滋甚豈獨峒丁逋卒能爲患㢤比者三
衢之事蓋可鑒巳　陛下誠能念災變之可畏
思君道之當修秉持乾剛法象天徳開公正之
路窒邪枉之蹊使衷謁不忓于朝外言不納諸
梱以絶近倖侵權之端尊信仁賢容受忠讜使
正人端士得以行其志而憸邪巧佞不得售其
私以抑小人道長之漸淮甸創殘之餘遴柬良
牧寄以赤子之命招輯流民咸俾奠居收瘞遺
骸勿令暴露江湖之間冦孽方煽申敕帥守戮
力同心仍遣王人衘命督護整齊師律激勵士
心以挫群盗方張之銳則積隂之沴庶乎其可
銷方來之患庶乎其可弭也易之𥘉六日履霜
堅氷至古之聖人於隂之將盛不忘戒謹如此
今災異頻仍證應甚著　陛下可不亟加聖心
乎臣以踈庸備數文館　􁱝恩抜擢俾攝禁林
惓惓愚忠冀一吐露乆矣幸因進對敢竭毣毣
之思意切言狂惟　陛下裁赦
　　二
臣聞天下有不可泯沒之理根本於人心萬世
猶一日者公議是也自有天地以來雖甚無道
之世破裂天常隳壞人紀敢爲而弗顧者能使
公議不行於天下不䏻使公議不存於人心善
乎先正劉安世之論曰公議即天道也天道未
嘗一日亡顧所在何如耳　熈寧之世以新法
爲不可行者公議也雖以王安石之愎諫遂非
而不能遏士大夫之口　紹興之際以和好爲
不足恃者公議也雖以秦檜之擅權專殺而不
能弭君子之論卒之新法行而民力屈和好就
而敵情驕甚㢤此理之在人信可畏也與其拂
之以取敗孰若順之以爲安近年侂胄用事以
區區私意小智扞天下公議之衝雖䏻顛倒是
非於一時終不免爲當世大僇何者公議天道
也侂胄違之則違天矣天其可違乎故善爲國
者畏公議如畏天則人恱之天助之何事功不
立之憂㢤　陛下更化以還至公之理蓋嘗少
伸於乆鬰之後矣臣愚伏願　朝廷之上兢兢
保持勿失𥘉意用人立政一以天下公議爲主
而不累於好惡黨偏之私盡公極誠如對上帝
則天人胥恱治效可期海内之幸也惟　陛下
留神反復愚臣之言
　　辛未十二月上殿奏劄一(時爲著/作佐郎)
臣聞知父母之心者可以知天心知人君之道
者可以知天道蓋父母之於子也鞠育而遂字
之仁也鞭朴而敎戒之亦仁也君之於臣也爵
賞以褒勸之仁也刑罰以聳厲之亦仁也天佑
民而作之君其愛之深望之切無異親之於子
君之於臣也故君徳無媿則天爲之喜而祥瑞
生焉君徳有闕則天示之譴而災異形焉災祥
雖殊所以勉其爲善一也天之愛君如此爲人
君者其可不以天之心爲心乎臣伏觀近歳以
來旱蝗頻仍饑饉相踵　陛下嚴恭寅畏不敢
荒寧憂閔元元形於玉色上天降康遂以有年
亦足以觀感格之效矣而比者乾度告愆星文
示異廼疊見於清臺之奏謂　陛下躬行之未
至與則豐穰之應若何而致之謂陛下躬行
之巳至與則象緯之災又何爲而數見也天道
幽逺人所難知臣竊思之意者皇天佑　宋之
心欲　陛下不以積年之憂爲易忘而以目前
之喜爲僅足其愛之深望之切爲何如耶夫宫
庭屋漏之邃起居動作之㣲一念方萌天巳洞
見　陛下誠䏻守兢業之志防慢易之私孳孶
服行屡省母怠則將不待善言之三而有退舎
之感矣况今年雖告稔民食僅充然荐饑之餘
公私赤立如人乆疾甫獲瘳而血氣未平筋力
猶憊藥敗扶傷正湏加意　朝廷之上未可遽
忘矜䘏之念也㳟聞間者内廷屢蕆醮事固足
以見　陛下畏天之誠然而修徳行政者本也
檜禳祈請者末也舉其末而遺其本恐終不足
以格天矧今冬令巳深將雪復止和氣尚欝嘉
應未臻此漢人所謂天有憂結未解民有怨望
未塞者也臣愚不佞伏望　陛下體昊穹仁愛
之意思星文變動之繇延訪近臣勤求闕失推
行惠政以活斯民則愁歎銷於下而休證格於
上矣詩曰敬之敬之天維顯思命不易㢤惟
陛下留神母忽
　　二(是時本朝賀金國生辰使余榮至涿州/良郷縣以燕城方被圍使回始知金人)
(有韃靼/之擾)
臣竊惟今日北虜有必亡之勢三可爲中國憂
者二蓋自有天地以來夷狄盛衰不常然未有
昌熾百年而無變者也女眞盗據中原九十載
矣自其立國唯以刑威殺戮劫制上下非有歡
然心服之素也持此而欲乆存雖秦隋不䏻况
區區無道之女眞乎此其必亡者一方阿骨打
粘罕之徒崛興窮海之濱茹毛飲血雲合鳥散
用夷狄所長以慿陵諸夏故所嚮莫䏻當今數
十年豢養之餘亡復前日堅悍之氣而逹靼小
夷歘起而乘之干戈相尋情見力詘蓋今之女
真即昔之亡遼而今之逹靼即郷之女真也以
垂亡困沮之勢旣不足以當新勝之鋒而衆叛
親離安知無他變乘之者此其必亡者二方其
隆時用民力如犬馬戕民命如草管人情㩦離
亡一敢畔者積威約之素也今其潰散四出猶
川决防不可遏止至用赦以安之瓦解土傾其
形巳露豈待智者而後知㢤此其必亡者三嗟
夫堂堂中華蛇豕穴之翼翼故都禾黍生之有
志之士思欲壹洗乆矣而曩者病於機㑹之難
逢間者敗於權姦之輕舉顧今何幸彼自阽危
而臣復以爲憂何也蓋傳有之自非聖人外寕
必有内憂孟子亦曰無敵國外患者國恒亡方
陛下更化之𥘉和議未堅邉警未撤君臣上下
惕然有不敢康之心迨夫聘覜交馳遽巳狃目
前之安而忘前日之患萬一此虜遂亡莫或余
毒上恬下嬉自謂無虞則憂不在敵而在我矣
此臣所謂可憂者一也事㑹之來應之實難毫
釐少差禍敗立至設或外夷得志邀我以夾攻
豪傑四起奉我以爲主從之則有宣和結約之
當戒張覺内附之可懲如將保固江淮閉境自
守彼方雲擾我欲堵安以此爲謀尤非易事此
臣所謂可憂者二也今之議者大抵以爲夷狄
之衰廼中國之利抑不思匈奴五單于之爭漢
嘗獲其利矣拓㧞氏河南之警顧反爲蕭梁之
害何耶蓋有國者不當問敵人之盛衰惟當計
吾政之修否當漢宣時内有股肱之良外有爪
牙之勇　朝廷紀綱本末􁄀具邊陲備禦斥候
精明使匈奴盛彊尚當賓服况於浸㣲弱之後
乎若梁武則不然舎正道而溺異端棄人事而
談空寂内則三蠹弄權輕作威福外則諸王忿
䦧骨肉相圖保境靖民猶懼不足况欲乘人之
敝以徼幸萬一之功㢤繇是觀之使今日能爲
漢宣之所爲則虜之存亡俱不足患抑猶未也
多事之端方自此始臣愚竊獨憂之伏惟　陛
下日與二三大臣深求自治之䇿勿以懲羔之
故而謂讎耻可忘勿爲視䕃之謀而謂幸安可
恃修實徳以格天命敷仁政以結民心奬忠實
以作興天下之材省科歛以培養天下之力至
於某人可將某兵可用某城當繕某器當修無
日不計于朝而申訓之庶㡬國勢日尊敵人自
慹則乘機取勝可以制蚌鷸之危養威俟時足
以保金湯之固矣惟　陛下母以臣愚賤而忽
其言
　　三
臣伏見　朝廷以楮幣過多折閱日甚舉積年
之弊而一新之其爲利至博也然臣竊聽道塗
之論尚慮四方郡國之間未能悉體公朝之意
奉行頒布壹或不䖍其爲民患蓋亦非一臣嘗
官于州縣毎觀詔令之下本爲利民而吏於其
間並縁苛優民未拜賜而害巳隨之承流宣化
之臣有未嘗過而問者雖詔旨丁寜母得抑配
而抑配自如母得搔動而慅動自若許民庶以
越訴矣所䏻赴愬者㡬人命監司以紏察矣果
能舉按者何事此臣疇昔所親見者是以下情
欝於上逹上澤壅於下流積習相㳂非一日矣
今新令之行以舊劵之二而易新劵之一儻郡
縣推行唯謹則實惠豈不周流然慮其間未能
亡弊或頒降有限僅充宫吏之橐而弗及齊民
或胥吏要求秪給豪富之家而弗及下户或創
局亡㡬惠止城邑而田里未免見遺或争奪紛
拏難於禁止而公私反致多事自非守宰得人
區處有術則其爲害殆不止斯怨嗟之聲所在
必衆且神臯輦轂近在闕庭舉行之𥘉尚多惶
惑然隨病隨藥易於察知外而四方去天旣逺
設有弊倖何由上聞群情嗸嗸感動和氣非細
故也况欲新令之行必先民信其上若使逺近
之人齎持舊劵徬徨四顧無所用之棄擲燔燒
不復愛惜豈不逆料它時之必至此乎臣愚伏
望申攽明指戒飭監司守臣一意講求多爲區
畫俾實惠及人而無換易不行之歎庻㡬詔令
之下不爲空言實天下幸甚(得㫖/依)
　　八月一日輪對奏劄(時以軍器/少監班)
右臣比者㳟覩　御筆以太廟因雷雨之後鴟
吻損動明詔有司避殿减膳有以見　陛下夤
畏祗懼之心然臣博觀六經載籍之傳下及秦
漢以來史傳所志自非甚無道之世未聞震霆
之警及於宗廟者魯之展氏人臣耳巳卯之異
春秋猶謹書之蓋雷霆者上天至怒之威宗廟
者國家至嚴之地以至怒之威而加諸至嚴之
地其爲可畏也明矣古先哲王遇非常之變異
則必應之以非常之徳政末嘗僅舉故事而巳
今自避正朝損常膳之外咸亡聞焉或者固已
妄議　陛下務爲應天之文而不究其實矣况
禮文所在又有可議者乎且震霆之作孟秋之
癸丑也越旬有四日而恐懼修省之詔始頒避
殿咸膳之舉孟秋之丁卯也甫二日羣臣祈請
之章巳上夫以蹈故循常之文非甚難舉者然
猶歴旬浹而後行甫信宿而遽巳何其自責之
約而自恕之多乎　陛下節儉之誠出於天性
其在平日尚不以卑宫菲食爲難况於畏威省
咎之餘少舒徐之何所不可而匆匆若是借曰
禮文之末非所以格天然文之不存實於何有
今也誠意弗加動皆勉強苟塞巳責徒揜外觀
以此動人猶且不可而况於天乎廼者孟秋之
朔流星示異其占爲兵憂而上下恬然若不之
聞故相距才九日而震霆之變作夫示之以星
象之飛流亦云切矣而　陛下不知戒於是警
之以震霆又加㘦焉天於我　國家欲扶待而
全安之其心至惓惓也書曰惟先格王正厥事
臣願　陛下内揆之一身外察諸庶政勉進君
徳母以豢安養逸爲心博通下情深求致異召
和之本庶㡬善祥日應咎證日銷惟天惟　祖
宗所以望　陛下者寔在此臣不勝愛君勤拳
之心謹録奏聞伏候　敕旨
　　癸酉五月二十二日直前奏事(時爲起/居舎人)
臣伏觀　陛下更化之始首下明詔求直言又
詔近臣請對論事薦紳士夫如聞震霆如覩白
日臣時備官太學竊語同列以爲自今言路大
䦕將復見　祖宗盛時氣象矣而五六年来士
風選愞無以大異前日臣竊惑焉蓋嘗歴觀徃
昔言路壅塞之由大抵起於人主好自用大臣
好自專而巳自用則視天下之人皆莫巳若而
惡人之言自專則舉天下之事唯所欲爲而忌
人之言今　陛下恭巳責成未嘗有自用之失
大臣虚心無我未嘗有自專之私而羣臣觀望
莫敢盡言者　陛下亦嘗察其故乎蓋自權姦
擅政十有四年䛕佞成風日以􁏳甚然其始也
朱熹彭龜年以抗論逐吕祖儉周端朝之徒以
上書斥當時近臣猶有争之者正如始病之人
氣血雖傷而未至甚􁁄也其後吕祖泰之貶非
惟近臣莫敢言而臺諌且出力以擠之則嘉泰
之疾巳深於慶元矣又其後也盜平章軍國之
名起邉陲干戈之釁非獨舉朝莫敢言雖布衣
韋帶之士求一如祖㤗者亦不可得是開禧之
疾又深於嘉泰矣風俗至此巳成膏肓救藥扶
持豈易爲力誠使更化之初一時群賢皆得以
忠言自奮則精神風采猶可漸還而曽未兼旬
遺𥙷之官以言罷職是疾方小愈而遽以酒色
伐之矣若是而欲起嘉泰開禧之沈痼其可得
乎自時厥後傳伯成以諌官論事去蔡㓜學以
詞臣論事去鄒應龍許奕又繼以封駁論事去
方其去也　陛下皆華之以羙職卑之以大藩
視昔斥逐言者之時固大異矣然人之常情易
媮難勉彼見是數人者非䏻大有所矯拂巳皆
不容於朝未免妄疑　陛下真有諱言之意故
寕黙黙以自全不肯譊譊以賈禍且待從之臣
以巳見求對故事也今或曠歳彌年而不一舉
職者矣集議各貢所聞亦故事也今或閣筆相
視而不措一詞者矣設有大安危大利害群臣
喑黙如此豈不殆㢤臣今欲爲　陛下言者三
一曰勤訪問臣自獲侍清光毎見　陛下延納
羣臣温㳟有禮然從容咨訪罕聞玉音記注
所書寂寥無㡬豈皆不足以上承清問乎又閒
遇两班多從隔下旣進復郤或至再三　陛下
雖未必厭聞人言群臣或得以妄議聖徳臣願
自今昕朝賜對時出　聖訓訪以民生疾苦朝
政闕遺仍詔賔賛之臣雖有两班皆令宣引則
下情可通而上聽無壅矣二曰廣謀議臣聞古
者大事謀及庶人翕然大同乃底元吉比年政
令之間或有更革徃徃過爲祕宻不暇參酌群
言計慮固曰精詳本末豈無末究有如楮幣鹽
鈔尤爲民命所関而更張獨决於廟謨獻替靡
聞於群下儻凡皆若此欲事無遺䇿其可得㢤
臣願　陛下以帝堯稽衆爲心以漢廷雜議爲
法俾人得自竭則令無不臧矣三曰明黜渉昔
唐憲宗以忠直用李藩以循黙去鄭絪迄成中
興之烈而宰臣裴垍尤能奨勵盡言拾遺獨孤
郁等因遷致謝垍獨貴嚴休復曰君異夫二人
孜孜獻納者休復大慙故論者至今稱憲宗爲
盛君而裴垍爲賢相間者一二小臣以奏對剴
切旋𬒳奬拔亦足以明示好尚矣臣願推廣此
意凡向以言事去國者察其用心之忠勿使乆
外左右近臣盡誠獻替者當如憲宗之擢季藩
媕阿苟容者如裴垍之責嚴休復使人知忠鯁
可尚而䛕恱可羞則元和之盛何難致之有臣
以孤生蒙　陛下擢掌内命四年于兹近復叨
塵誤恩進侍螭陛有懐弗吐臣罪奚迯故於進
對之初不敢毛舉細故以塞責輙冒昧極陳其
愚惟　陛下垂聴取進止
　　二
臣既勸　陛下以容受忠言今碩以忠言爲
陛下獻竊惟今日關國脉盛衰繫民生休戚其
惟楮幣一事乎維我　祖宗有國以来所以保
天命結人心者其道非它曰不施重刑不事厚
歛不行苛政不用酷吏而巳　列聖相承世守
弗易是以徳澤深長扵天無􁁃太平之乆逺過
漢唐　陛下聖性寛仁率由祖訓更化之後偃
兵息民天下蒙福不可勝計而自楮幣之更州
縣奉行失當於是估籍徒流所在相踵而重刑
始用矣科敷抑配逺近騷然而厚歛始及民矣
吿訐公行根連株逮而苛政始肆出矣假稱提
之說逞朘削之私者唾掌四起而酷吏始得志
矣夫是數者豈朝廷本指㢤方其弊壊旣極
不得巳而變通之出御府之金捐祠曹之牒展
期以收換多方以優恤唯恐其病民也法行之
𥘉雖有情重估籍之文未㡬又爲之令曰當估
籍者毋得專行必聞於朝以竢報可忠厚謹審
之意寓於不言又若是其至也而臣觀今之州
縣間務爲新竒創立科調廼多出於　朝廷約
束之外故有一夫坐罪而昆弟之財併遭沒入
者矣有虧陌田錢而百萬之貲悉從沒入者矣
謂之奉法可乎至於科富室之錢　朝廷之令
所無也拘鹽商之丹　朝廷之令所無也　以
産稅多寡爲差令民藏劵此又　朝廷之令所
無也昔者　熈寧新法之行可謂嚴矣識者猶
曰寛之一分則民受一分之賜况今　朝廷之
意本以便民而奉行者乃背戾如此謂之體國
可乎雖然四方利病臣不䏻徧知臣閩人也所
謂家産滿千錢藏劵五十者閩中之新令也夫
産滿千錢大約田㡬百𤱔養生送死之費縣官
征稅之輸皆取具焉非常之湏又不在是安有
餘貲可市劵而藏楮乎况閩之爲俗土瘠人貧
號爲甚富者視江浙不䏻百一故此令旣行鬻
田宅以收劵者雖大家不䏻免豈便民之策耶
或者徒見楮價驟增遂指以爲新令之効臣竊
謂不然廼者　朝廷蓋自有良畫矣曰福建上
供純許用劵以一歳計之爲數㡬二百萬官之
用劵旣多則民之視劵亦重蓋將不强之貴而
自貴不迫之藏而自藏矣况民之輸官者錢楮
各半是　朝廷輟見緡予州郡者亡慮百萬稱
提之助沛然有餘尚何待它爲科配乎厥今四
方之民病此極矣使前數端果出於　公朝之
令　陛下與二三大臣聞其爲害至此亦必惻
然更張不俟終日况特出於州縣旁緣之私何
憚何疑而弗捄之乎臣願　陛下渙發徳音明
勑諸道監司守臣體認　國家更幣便民之本
意凢於詔令之外創意妄爲託名奉法實則壞
法者悉從蠲罷其尚有嚴刑厚歛肆苛嬈而恣
貪酷者令臺諫紏察以聞重寘之罰庶㡬安元
元之生以夀　宗社之脉實天下幸甚取進止
西山先生真文忠公文集卷第二
西山先生真文忠公文集卷第三
　對越甲藁
　　奏劄
　　　輪對劄子(二月十一日當對巳草就/𥘉八日改除右史不曾上)
臣伏睹　陛下以郊禋慶成天地報况思與元
元同其祉福酌議臣從厚之請凢厥恩霈加隆
於舊徳澤洋溢延及群生物情熈然蓋庶㡬虖
升平氣象矣抑臣聞之滿堂飲酒有一人向隅
而泣則滿堂爲之不樂四海之廣匹夫弗獲聖
人以爲巳憂頃者朝廷以楮幣日輕改行新
令慮士大夫奉行之不恪於是威之以禠奪竄
斥之刑慮民之虧减牟利於是儆之以沒入家
貲之罰蓋亦大爲之防而欲其無犯焉耳中外
有司茍能體認　朝廷之意擇其甚者而加懲
焉則人孰不畏亦孰不服而臣得諸所聞廼有
未嘗玩令而以玩令言未嘗誤國而以誤國劾
者或因僚屬之讒而不究其實或因豪強之謗
而輙徇其私是豈　朝廷立法之本意耶至若
籍沒之行尤多濫及蓋有胥史利其多貲而因
以傾奪者矣有閭巷平時睚眦而因以中傷者
矣夫估籍之禍甚於刑誅刑誅雖酷痛止其身
貲財一空盡室溝壑令乃不量其輕重而驟施
之亦豈　朝廷立法之本意耶夫當徳洋恩普
之時顧未免有向隅之泣者此亦　聖朝所冝
矜惻也臣愚伏望深詔輔臣稽參衆論凡州縣
官有因奉行新劵爲監司守臣按劾追削居住
其倚法漁利重爲公私之蠧者自無足議其間
咎犯稍輕及止縁材術短拙情在可矜者當此
郊霈之餘量行牽復許之自便至於估籍一節
雖令甲審然展轉經營縱幸獲免巳亡其半謂
冝明敕監司守令自今民間有違犯約束諭告
弗悛者止當嚴寘典憲不許更籍其家亦足以
廣　聖朝惟新之澤或者必謂如此則法禁旣
弛令愈不行臣竊以爲不然今四方郡國蓋有
未嘗劾一吏籍一民而流通無滯者亦有操切
太甚物情愈駭而終不可禁者此在有司推行
之工拙耳况臣所請止欲罰當其罪而開釋無
辜非欲蕩然撤去禁防而後巳也儻臣言可采
惟　陛下留神
　　直前奏劄一(癸酉十月/十一日上)
臣不佞昔在辛未之冬嘗因進對妄論北虜有
必亡之勢三可爲中國憂者二今其强敵外攻
大臣内畔戎酋廢殞骨肉分争敗亡之形蓋甚
前日臣愚竊謂此正天命離合之機國家多事
之始可以爲憂而未敢以爲幸也夫女真腥穢
河洛餘八十年中原遺民墮在􁃿炭臣知天意
慘然者乆矣詩曰皇矣上帝臨下有赫監觀四
方求民之莫言天厭啇亂而求民之定也又曰
維此二國其政不獲維彼四國爰究爰度言夏
商之後無足當天意者於是博求之四方也旣
又曰乃眷西顧此維與宅言諸侯之徳無以易
文王者故天命之爲中夏主也今天厭夷徳甚
於獨夫受之時而堂堂中原實宋舊物　陛下
誠䏻進脩聖徳一如文王發政施仁一如文王
上帝監觀當必有睠焉南顧之日則雖因時竢
釁光復土宇臣猶以爲易若夫天時雖應而人
事未脩𥙷苴目前慮弗及逺不幸一虜㓕一虜
生甚者姦雄乗隙而奮風塵蒙霿六合震動雖
欲燕安江沱姑全金甌之業臣猶以爲難蓋嘗
深惟今日之埶必也君臣上下皆以祈天永命
爲心然後可以安元元固社稷銷未形之變迓
將至之休臣不揆彺愚敢條爲六事以獻惟
陛下財擇臣聞劉向有言曰祥多者其國安異
衆者其國危天地之常經古今之通誼也臣竊
究其指以爲不然蓋祥多而恃未必不危異衆
而戒未必不安顧人主應之者如何耳㐲觀今
歳以来咎證荐至二月冝燠而飛雪沍寒其令
如冬六月冝暑而積隂驟凉其令如秋地冝安
靜而有震揺之變水冝潤下而有漂涌之災則
隂陽猶失節也廼九月丁巳星隕于晝其占主
益十月戊戍流星出昴其占主呉則象緯猶告
愆也有一于斯皆冝儆懼而况重之以震霆之
異乎昔景祐五年雷發孟春仁宗皇帝即下
求言之詔凢聖躬闕遺臣下阿枉與夫政敎刑
獄之失薦紳百僚咸得悉言所以通下情召和
氣也今　陛下自視何如　仁宗冬雷之警甚
於春孟而求言之詔未頒政令否臧何由悉見
四方利病何由盡聞群臣邪正何由徧察雖震
懼之言不絶于口憂勞之念日切于心臣猶以
爲未也夫天之愛　陛下如慈父誨　陛下如
嚴師䙝而弗嚴則愛有時而弛翫而弗戒則誨
有時而倦惟　陛下考　祖宗之巳行思所以
通人情察民隠進忠直屏佞䛕使善政日新至
和自應此祈天永命之一事也昔商周君臣更
相啓告不曰率乃祖攸行則曰監于先主成憲
由古曁今未有作聦明改法度而天下乆安者
臣觀三代而下治體純粹莫如我　朝徳澤深
厚亦莫如我　朝蓋其立國不以力勝仁理財
不以利傷義御民不以權易信用人不以才勝
徳　聖子神孫世守一道故雖彊不如秦富不
如隋機變之巧不如齊晉材䏻之盛不如武宣
然其恩結乎人心富藏乎天下君民相孚而猜
忌不作材智不足而忠信有餘社稷長逺頼此
而巳　陛下聖徳謙冲未嘗輕改成憲臣猶竊
慮或者患國執未張而欲振以威刑患財用未
豐而欲益以聚歛謂誠信不如權譎謂忠厚不
如刻深有一于兹皆伐國之斧斨蠹民之螟螣
也惟　陛下察截截之諞言守悶悶之家法舎
一時之近效恢長世之逺圖此祈天永命之二
事也昔管仲有云下令於流水之源者順人心
也鼂錯亦曰三王法令合於人情而後行之夫
二子以功利之徒刑名之學且猶知此而况不
爲二子者乎漢世用法之嚴莫如武帝然欲重
皮幣而皮幣不可行欲禁私鑄而私鑄不爲止
豈非人心不服則法有所不足恃耶夫法令之
必本人情猶政事之必因風俗也爲政而不因
風俗不足言善政爲法而不本人情不可謂良
法　陛下亦知近日人情之休戚乎昔有唐定
制非叛逆不籍其家徳宗欲籍竇参而陸贄争
之憲宗欲籍楊慿而李絳争之今閭巷細民小
有詿誤輙罄其貲而沒之官有人心者寜忍爲
此徃者　明詔丁寜母得擅籍　朝廷徳意未
嘗不歸於厚而貪官汚吏倚法以削者猶自若
也衘冤巳甚之人間能奔愬省部經營展轉僅
獲給還而違　詔擅籍者終未聞薄懲一二貪
猾之吏何憚弗爲群情囂囂不自聊頼弱者至
父子相隨赴井以自斃彊者至欲剚刃守臣以
自快民愁如此而承流宣化者動以人情安便
爲言是不特欺其民且欺其君矣孰謂清明之
朝而可罔以非道㢤書曰民情大可見小人難
保臣願　陛下軫不見是圖之戒思不虐無告
之言令之未便者勿憚於改爲吏之不良者勿
使之佚罰收人心解天意孰大於斯此祈天永
命之三事也昔趙簡子以尹鐸爲晉陽鐸請曰
將爲繭絲乎抑爲保障乎簡子曰保障㢤鐸徃
損其戸數異時智氏之難卒頼之爲安今之有
司知爲保障慮者固不乏而繭絲自營者皆是
也日者近甸海塘一役旉樁蓧至十六萬調丁
夫至八千人窮瘠之民豈易堪此四方郡國科
民出鏹少者日亦千緡江右守臣至有隂增常
賦以自潤者乆而弗巳豈邦本之利㢤夫安富
䘏貧三者之政也而今郡縣之官徃徃有嫉視
富民之意多方破壊不盡不止獨不思富之與
貧相湏而濟今有餘之家窘於科歛摧於告訐
皆蒿然有不自存之態於是賖貸之路窮而貧
民益困矣古者君與民爲生故有省耕省歛之
政今毋望其能如古也惟民自爲生官勿撓之
足矣而逺方縣邑至有令民日用錢糓米鹽之
數悉書而上之官者其請暦于官也有給暦錢
其驗視于官也有繳暦錢瘠民以肥吏火率皆
此類也年方屡登変且未作脫有饑儉爲慮可
勝計邪臣願　陛下霈然下詔申敕有司削非
法之征徭禁不時之科率以紓民力以阜民生
此祈天永命之四事也臣聞式敬由獄者蘇公
所以長王國虐用五刑者苗民所以殄厥世昔
我　藝祖皇帝承五季極亂之餘赤子遺民存
者什一於是立奏案之法以革藩侯專戮之弊
頒折杖之格以除獄官過用之刑至仁如天覃
及百世　列聖因之爲法益備急故入之辠寛
過失之誅故范祖禹謂國家以仁繼仁哀矜于
民帥用中典爲百三十年太平之本　陛下天
資寛恕同符　祖宗好生之徳對越無媿而臣
區區思所以將順者有三一曰今之理寺實名
天獄民有不幸入其地者如赴坑穽其視官吏
如畏鬼神非他狴犴比也間者蕃舶之誅株連
頗衆幽鬰所感滛雨爲菑秋官有陳繼命趣决
有以見　陛下欽䘏之心臣願自今非事體至
重母輕下大理設不獲巳猶當限奏當之期嚴
枝蔓之禁書曰何敬非刑何度非及惟聖明垂
意二曰廷尉天下之平命官設屬冝常參用儒
者俾三尺之外得傳以經誼本之人情庻㡬漢
廷㫁獄之意三曰酌情䖏㫁所以重帥權非列
城所得用便冝斬戮軍興一切之政非平世所
可行臣觀比来􁏳相承傚儻或不幸有嗜殺之
人操擅誅之柄惟意所欲民奚辜焉願亟制其
萌以杜藩鎮之禍三者誠行則上足以承天心
下足以拯救民命延洪國脉其在茲乎此祈天
永命之五事也　國家待遇臣子忠恕爲心故
有罰辠之科有宥過之典夫追命居住眡古流
放之刑其在　聖朝未嘗輕用比縁官吏翫令
間或舉行誼在懲姦本非獲巳罰當其辠人自
無詞側聞刺舉之官或乖審謹奏劾来上未盡
至公廼者　朝廷蓋嘗原貰一二矣臣願因
詔有司博参物論若其倚法牟利贓狀灼然在
臣何敢遽議或縁材術短拙措置乖方本無嫚
令之心例遭曠職之罰者揆諸人情冝在可貸
之域又郊霈之行今將朞歳湛恩汪歳草木爲
春而士大夫名麗丹書間有未𬒳湔滌者其間
辠稔悪盈名隳節䘮清議所棄自無足云若夫
情有可矜法所當宥而有司因循未及舉行者
願詔憲曹條上之而廟論審裁之非獨恢洪至
恩亦以明布大信此祈天永命之六事也昔周
至成王天下既極治矣而召公作誥一則曰祈
天永命二則曰祈天永命若不䏻以朝夕安者
蓋天命靡常聖賢所畏而况今乎然嘗反覆召
誥一篇其綱目不過二事曰敬徳曰小民而巳
蓋國之將興不在疆兵豐財而在君徳國之將
亡不在敵國外患而在民心此召公所以勤勤
於戒王而臣復推演之爲陛下告也或者以
爲胡運衰㣲天所以福我也夫呼韓日逐之争
信爲天之右漢矣髙澄侯景之隙獨非天之禍
梁乎今虜之存亡大執可睹雖吾量時度力動
以覆車自懲然失火亡猨執有相及應醻一誤
何事不生安危之機殆難預卜爲今之計獨有
力行好事以荅天心天苟相焉何郷不濟伏惟
陛下念王業之難安惜天時之易失日與輔相
惟懐永圖屈巳而受盡言親賢而逺不肖凡所
以維持天命者汲汲而圖之使人心日附根本
日疆則進可以成功退足以自守抑猶未也雖
受渭上之朝納河湟之土憂方大耳况事變之
来有非意料所及者乎詩曰冝鍳于殷駿命不
易願　陛下留神毋忽
　　二
臣竊惟備邉制敵有國之大事也今之邉面控
連要害者近則两淮荆襄逺則蜀之關外然以
地形考之蜀居上流寔東南之首荆襄其吭而
两淮其左臂也比歳以来經理淮襄廟堂蓋有
成算矣臣敢以蜀事言之夫蜀之與秦壤地相
屬長安百二之執天下有變則豪傑之所必争
今虜爲逹靼所乘悉力以備燕晉而秦之地必
虚萬一靈夏伺隙而長驅盗賊乘時而竊據邠
岐汧隴遂爲戦埸虎闘于垣而主人得安枕以
卧者亡是理也今漢中重臣與益梓瀘遂諸鎮
人物相望足副倚毗然蓄材待用寧過於有餘
毋失之不足臣觀寳元　慶暦間西事旣興
一時名臣徃徃多在邉境陜西闕帥則就命韓
琦延安闕帥則就用仲淹無事機蹉跌之虞有
威信相孚之素者蓋預蓄人財之效也今自東
南持麾節以徃者選用不爲不精以臣觀之平
居暇日拊摩民瘼區䖏吏事政自有餘而威名
智畧可當一面者殆未之見臣愚謂冝倣　先
朝西鄙故事凡蜀之名藩要郡若總饟榷牧之
官轉漕刑獄之任非精明魁壘可以折衝禦侮
者不在茲選其罷軟弗勝任者易之儲材於間
暇之餘而㧞用於倉猝之頃備邉制敵莫此爲
急臣妄言有辠惟　陛下赦之
　貼黄臣竊見九月丁巳流星晝隕占者以爲
　覆軍流血之象分雖在晉壄實在益故臣妄
　謂蜀之邉備尤冝致謹而儲蓄人材尤邉政
　之大者伏乞　睿照臣㳟聞　淳熈間有太
　府丞勾昌泰者獻言蜀中制置使一員任六
　十州安危或疾病遷改自　朝廷除授動經
　年歳始至一去一来之時至爲利害之機願
　於從臣中常儲一二人於蜀令作安撫一旦
　制置有闕便可就除實思患豫圖之䇿　孝
　宗皇帝諭輔臣曰此正在卿等留意今後欲
　除蜀帥湏是選擇可備制置使用者庻㡬臨
　時不至闕事大㢤聖謨誠可爲萬世法惟
　陛下財察
　　使還上殿劄子(甲戍二/月一日)
臣等非材蒙　陛下擢將使指修聘鄰邦適當
朔庭雲櫌之秋不克以成禮歸奏然乆駐淮壖
日聆邉報或云逹靼之衆巳䧟燕山或謂西夏
之兵方窺秦隴或稱兵陸梁有鐡搶之號或志
復父仇興縞素之師雖傳聞之事固有異同而
危亡之形大抵可見臣等夙夜以思有當勤
聖慮者敢因賜對而輙陳其愚臣聞中國有道
夷狄雖盛不足憂内治未修夷狄雖㣲有足畏
蓋昔者五胡之紛擾與單于争立之事同而拓
拔氏之東西與匈奴之分南北亦亡以異然宣
帝因呼韓之朝而益疆其國劉石符姚之變晋
迄不能以成寸功光武因南單于之歸拓地千
里而侯景内附適以兆蕭梁之釁所遇略同而
成敗以異者豈固有幸不幸㢤蓋宣光之政修
而晉梁之政失也今胡運衰㣲雖吾宗社之慶
然臣等審觀事執竊以爲深可慮者三亟當爲
者二何謂深可慮者三曰對境之流民僅存之
遺孽驟興之狂虜是也臣等近抵山陽聞淮北
之民扶携老穉結筏欲渡者日以百數雖邉臣
謹守壃埸拒郤使還然蝟集而南者其執未巳
蓋其仍歳荐饑重以師旅遺黎何辜死者什七
茍非越境亡以偷生故其謀遂出諸此今將容
而納之固未易䖏若壹切拒絶彼或萌等死之
心設有不幸隨之以潰散之兵繼之以群行之
盜其將何以待之此其可慮者一臣等又聞舊
酋之子改元僣號於山東比者攻圍海州距吾
並邉財數十舎儻其粗能自立遂成瓜裂之形
因而撫柔尚易爲力萬一外夷得志必欲㓕元
顔之宗干戈相㝷爲力弗敵兎犇豕突迫吾邉
垂又將何以禦之此其可慮者二昔　宣和中
女眞始大耶律浸㣲識者豫知必貽中國之思
蓋雖均爲戎狄然習安者易制崛起者難馴理
固然也今女真土傾魚爛執必不支萬一遂䏻
奄有其土疆封豕豺狼本非人類郤之則怨接
之則驕重以亡虜舊臣各圖自售指嗾之計何
所不爲設或肆谿壑之求要吾以待女真之禮
從之則不可以立國拒之則必至於交兵宣和
舊事可爲龜鑑此其可慮者三何謂亟當爲者
二曰内固邉防外精間諜是也書曰惟事事乃
其有備有備無患傳亦有云無恃其不来恃吾
有以待之今邉庭探報未必盡然臣等所陳亦
似過慮然未至豫言固嘗爲虚若其巳至又無
所及况積薪欲然之執日長不巳者乎而封疆
杆圉之臣徃徃内實驚危外示閒暇其說曰吾
將以鎮安物情也獨不知人心有所恃則雖不
鎮而自安若其未然則雖無故而自優與其避
張皇之小害孰若圖倉猝之深憂夫自古立國
東南未有不以两淮荆襄爲根本　紹興中李
綱建議六朝之能保守江左者以彊兵重鎮盡
在淮㐮雖曹魏之雄符石拓抜之衆卒不能一
闚江表後唐李氏有淮南則可都金陵其後失
之遂以削弱今　朝廷欲爲守備則當於两淮
荆㐮置三大帥屯重兵以臨之分遣偏師進守
支郡小築城壘如開新邉遇有賊馬則大帥遣
兵應援稍能自守商旅必通乃可召人来歸漸
次葺理假以歳月則藩籬成矣綱之言政今日
所冝用也臣等間者自楊而之楚自楚之盱眙
經行所及凡數百里平疇沃壌極目無際重湖
陂澤渺漭相連而田野之民又皆堅悍疆忍亡
呉児驕脆之氣迨乆駐邉城訪問益審凡两淮
形勢之利如在目中然後喟然嘆曰此天賜吾
國以爲大江之屏障使疆兵足食爲進取之資
也而士大夫習尚因循視其荒殘漫弗之惜田
疇不闢溝洫不治有險要不知所以控扼有丁
壯不知所以練習有豪傑武勇不知所以牢籠
收拾之方一旦警急但思委而去之以長江爲
足恃是猶咽喉見搤於人而欲與之角藩墻扃
鐍爲盗所有而欲保堂奥之安亡是理也且徃
者極邉之地城壘不建戍守不增徒以區區要
盟之故今事變一新政吾更張規模之日臣等
謂冝及今亟行經理選儒臣之有威重知兵略
者二三人俾之督護諸將其掊克自封選愞不
立者易之㳂江列屯亡慮十數萬勁騎精卒皆
當移駐並邉而增募舟師以扼江面凡城池樓
櫓之未固若要害之未築者就遣屯兵併力繕
治使㳂邉數千里脉絡相聮有貫珠之勢首尾
相應有率然之形兵力旣雄民志自固然後大
修墾田之政倣漢捜粟故事顓爲一司以領之
力本務農如周秦之用西土數年之後積貯充
實邉民父子争欲自保因其什伍勒以軍法不
待糧饟皆爲精兵金湯之勢成盤石之基立則
退足以守進足以攻此亟當爲者一也夫間諜
不明最兵家之深忌今女真與逹靼相持蓋非
一日戦闘離合不知其㡬而吾邉臣迄未有得
其要領者至如吾林答忠之歸紇石烈執中之
死並邉諸郡言人人殊即此推之它可槩見臣
等比至維楊首聞虜巣摧䧟之報質諸戎師亦
復謂然迨次修門其說又異夫敵國存立兹非
細事風傳不一廼至扵斯脫有緩急其將何及
昔中興初韓世忠呉玠諸人捐金募間如用砂
䃯故敵人深謀祕計靡不豫知取勝之術大抵
繇此臣等謂冝申飭主兵之臣顓任遣間之責
事之驗否特示勸懲庶㡬實事必聞而聞事必
實此亟當爲者二也臣等區區本亡竒䇿獨念
將命之初違去　殿陛蒙　陛下温顔賜諭以
江淮之事歸日奏聞故敢罄竭愚忠期報萬一
惟　聖明財察
　　直前奏事劄子(甲戌七月/二十五日)
臣不佞蒙　陛下擢司記注日侍　天光在庻
僚中最爲親近每惟報國之誼無若效忠而緘
黙不言臣實有辠今將以便親求郡行去　闕
庭敢不亟陳其愚冀𥙷萬一臣竊聞女真以逹
靼侵陵徙巢于汴此吾國之至憂也蓋逹靼之
圖㓕女眞猶獵師之志在得鹿鹿之所走獵必
從之旣能越三關之阻以攻燕豈不能絶黄河
一帶之水以趨泎臣恐秋風一生梁宋之郊巳
爲戦埸矣使逹靼遂能如劉聽石勒之盗有中
原則疆埸相望便爲鄰國固非我之利也或如
耶律徳光之不能即安中土則姦雄必將投隙
而取之尤非我之福也今當乘虜之將亡而亟
圖自立之䇿乎抑幸虜之未亡而姑爲自安之
計乎夫用忠賢修政事屈群䇿收衆心者自立
之本也訓兵戎擇將帥繕城池飭戍守者自立
之具也以忍耻和戎爲福以息兵忘戦爲常積
安邉之金繒飾行人之玉帛女真尚存則用之
扵女眞強敵更生則施之於強敵此苟安之計
也　陛下以自立爲規模則國執日張人心日
奮雖強敵驟興不能爲我患　陛下以苟安爲
志郷則國執日削人心日媮雖弱虜僅存不能
無外憂昔者孔子誦䲭鴞之詩以爲知道聞滄
浪之歌則使小子聽之蓋安危存亡皆所自取
若夫當事變方興之日而示人以可侮之形是
堂上召兵而户内延敵也㣲臣區區竊所深慮
敢僣爲　陛下陳之古者一士止百萬之師一
賢制千里之難季梁在而隋不可伐宮奇存而
虞不可欺今濟濟周行號爲多士然漢儒所謂
骨鯁耆艾論議動衆心憂國如飢渇者旣難其
人間有意見小異則巳成柄鑿論議小激則目
以譸張豈以　朝廷之上所少者非此耶夫平
居工文墨便刀筆名儒宿望或所不能至於正
色而沮姦萌立談而㫁大事不以利害爲遷就
不以招麾爲去來則又非小有才者所能辨惟
陛下以尊君重朝爲心合天下正人以自助母
間同異母狥爱憎則鼎呂之執成金城之守固
折衝厭難孰大於斯臣故曰用忠賢爲自立之
本也昔勾踐之棲于會稽也飲食不致味聽楽
不盡聲内則修令寛刑振貧弔死折節下士而
厚禮賔客外則具車馬兵甲而與三軍共饑劳
之殃凡可以報呉者無不爲而非可以報呉者
不暇爲也　國家南渡駐蹕海隅何異越棲會
稽之日宗廟宫室本不應過飾禮樂文物本不
應吿備惟當養民撫士一意復讐而秦檜乃以
議和移奪上心粉飾太平沮鑠士氣今日行
某典禮明日賀某祥瑞士馬銷亡而不問干戈
頓弊而不修士大夫豢於錢塘湖山歌舞之娯
無復故都黍離麥秀之歎此檜之罪所爲上通
扵天而不可贖也今豺虎闘扵中原狐狸嘷扵
境上危機交急不同常時臣願削去虚文顓行
實政百司庶府輪奐一新矣繼自今繕营不急
之役姑輟焉可也簿書期㑹之事整整有緒矣
繼自今常程瑣細之務付之有司可也　陛下
日旰眡朝惟大政是議輔臣夙宵盡瘁惟大計
是圖則勾踐之功可㝷而中興之烈可冀矣臣
故曰修政事爲自立之本也昔漢有邉鄙大疑
必使群臣雜議季布得以中郎將而折列侯噲
狄山得以博士而詰御史大夫湯北匈奴来求
和親光武旣從皇太子言郤其使矣而班彪乃
以不宜絶北爲言是一司徒椽而敢與太子異
議也豈非國家大事臣子皆當盡言故耶我
朝熈寕中契丹耒議地界時王安石當國　神
宗乃以問韓琦富弼　元祜初夏人遣使納欵
時司馬光爲相　哲宗乃以問大防純仁　髙
宗中興内外尤爲倥􁰢然無一事不采人言
建炎四年嘗議防秋矣　紹興初元嘗議便民
弭盗矣五年則令前宰執各陳禦冦之䇿矣八
年則令侍從臺諌各上講和利害矣夫　祖宗
之明非不知獨運專㫁爲神顧以廣謀從衆爲
得者凡以盡天下之心而建乆長之䇿也今事
㑹之来日新未巳臣願誕頒　明詔以虜徙而
南􁌘迫吾圉凡厥有位其各盡言然後博采衆
長按爲定論書曰好問則𥙿自用則小命諸大
夫各以情吿無阿孤者勺踐之所以覇諸有忠
慮扵國但勤攻巳之闕者諸葛亮之所以賢惟
陛下以勾踐爲心大臣以武侯爲法則事無不
集矣臣故曰屈羣䇿爲自立之本也國之元氣
在於人心元氣充則外邪郤人心固則外患銷
天地常經㫁㫁不易　陛下亦嘗察近日人心
之舒戚乎向者弊法新改令出加嚴雖大爲防
禁以示民非欲峻刑名而繩下而刺舉之官承
迎過當奏劾来上類多中以深文使追禠者未
聞牽復之期貶竄者尚隔惟新之望薦紳之論
疇不齎咨臣願明敕有司原情差次稍從釋免
以收士大夫之心厥今州郡監司莫非材選然
平易中和之政少而操切擊㫁之意多以理財
自詭則征利宻於秋豪以行令自媒則用刑深
於刺骨夫我　朝立國本尚寛仁以此毒民懼
者衆矣臣願選用循良退斥貪暴布宣徳意洗
滌瘡痍以收百姓之心君人之柄唯噐與名當
靳而予則僥倖者生心冝予而靳則劳能者觖
望頃縁軍賞多濫一切難以㣲文雖懲僞所以
别真而矯枉亦虞過直今邉候孔棘正牢籠武
勇之秋臣謂荆㐮两淮之人嘗以功績著見爲
衆所推者冝命帥守監司捜楊来上擇其尢異
者數人不次擢用自餘悉下銓曹審其来歴句
非妄冐者悉與隨資注擬以收豪傑之心徃者
两淮募兵雖數萬計有如諸軍闕額自可撥隸
分塡而議者以廩給爲憂急扵汰遣方其例予
緡錢資之使去小人寡慮媮快一時貲用旣空
搏手亡䇿強者遁藏山澤伺時而爲姦懦者丐
乞道凃偷生而就盡夫急則望其效死緩則委
棄弗圖後復使人疇肯用命今冝檡其伉健收
寘戎行非惟增壯軍容濟弭姦慝亦以收忠義
之心自丙寅之役淮民流離有司振䘏失時死
亡略盡雖展上供貸常賦而凋殘未復生聚絶
稀比聞州縣科役頗繁田賦雖蠲撮課仍重民
兵團結衣装弓弩責其自備敎閱資糧令其自
齎呻吟之餘何以堪此臣願　朝廷深念保鄣
之重多方優䘏俾獲蘇醒以收邉甿之心北境
遺黎本吾赤子日夕南望如慕慈親彼旣襁負
而来焉有可拒之理竊聞疆吏便文塞責至以
鋒鏑驅之旣絶其向生之塗是激其等死之忿
又聞秦隴之間有相率内附者自涅其面示無
還心視昔八字之軍何異而入南不受歸北不
可獸窮則搏執有必然臣恐欲以靖邉秪以擾
邉將以無事適爲多事也臣聞古之有國者患
民之不附而不患民之加多孟子曰爲湯武敺
民者桀與紂也今天下之君有好仁者諸侯皆
爲之敺矣今中華之民窮而歸我是女眞爲吾
之鸇獺也其忍不爲茂林深淵以受之耶羊祜
祖逖之事淺矣然能務修徳信撫納新附故呉
人恱服晋土復歸况堂堂　鉅宋豈無能任二
子之事者誠能謹擇其人分鎮三邉務以恩信
懐柔而使逺人欣慕民旣我附土將焉歸恢拓
之基實在於此臣願朝廷亟加之意以收中
原赤子之心夫得天下有道得其民斯得天下
矣得其民有道得其心斯得民矣　陛下誠能
内有以保吾國之民外有以懐鄰國之民則以
守則固以戦則克矣臣故曰收衆心爲自立之
本也抑臣又聞有自立之本有自立之具今連
營列戍虚籍不填老弱溷殽敎閱弛廢衣廩朘
削憔悴無聊荆淮所恃者義勇民丁而團結什
伍反成繹騷無以作其超距翹關之勇東南所
長者舟師戦櫂而繪畫圖冊徒事羙觀而未嘗
習以凌波破浪之技儻非痛掃弊端一新戎政
則緩急將無可用之兵掊歛成風而士卒之怨
弗䘏忌克成習而偏禆之長莫伸或柭於奔北
而威望不足服人或相爲水火而用心莫能恊
一公朝苞苴之路絶而别通交結之塗田宅子
女之欲盈而外竊㢘㓗之譽儻非博采衆言精
加蒐擇則緩急必無可用之將昔李綱建議以
為欲保江南當葺理淮㐮以爲家計夫荆㐮形
勝臣固習聞而两淮利病則尤所深悉蓋軍國
所資莫如鹽筴而淮有鬻海之饒兵食所仰莫
如屯田而淮有沃壄之利其齊民則天性健闘
毎易視虜兵其豪民則氣㮣相先能鳩集壯勇
使范蠡諸葛亮輩得而用之力本以務農敎民
以習戦雖方行天下可也其肯委之爲不足守
之地㢤中興之𥘉志在進取故不暇修营講和
之後束於要盟又不克經理然　孝宗皇帝所
以設扞防闢空曠者未嘗不晋聖心竊惟今日
實南渡以來所未有之時政當乘機自立繼
孝宗所欲爲之志夫髙城深池勁兵重戍邉之
大命也今淮東要害在清河之口敵之糧道實
出于兹而淮隂無㝷丈之城無尺寸之兵徒以
山陽可恃而巳然山陽雖火前無淮隂之蔽後
無寳應之援若敵以重兵遮前而竒兵断後則
髙郵維楊之路絶而山陽之形孤山陽不守則
通㤗危而江淛震矣淮西要害在渦頴之口敵
之糧道亦自此出而濠梁安豐城則痺薄池則
堙狹兵則單虚徒以廬和可恃而已然有安豐
之屏扞則敵始不得以犯合肥有濠梁之遮蔽
則敵始不得以走歴陽藉有它徑可由而吾之
廬和當前而濠夀㫁後則彼有腹背之虞我有
掎角之助其䏻長驅深入蕩無所畏乎故欲固
两淮先防三口此非臣之臆說也昔孫氏之保
江左邾城雖小猶屯三萬人今維揚合肥两淮
之根本而兵數單弱不及孫氏一邾城故李綱
嘗謂大將擁重兵於江南官吏守空城於江北
以爲非䇿臣謂今日當議徙江上之屯以壯淮
甸之勢或謂果爾如江面何夫両淮藩籬也大
江門户也藩籬壯則盜賊無闖門之慮两淮固
則戎馬無飲江之憂第當精閱舟師布列津要
則表裏相應屹如金湯其與區區坐守江壖而
使賀若弼之徒得以經营飛渡者利害何翅什
伯㢤雖然此不足煩　聖慮也古之爲國者必
有重臣以當閫外之寄故蜀以孔明駐漢中呉
以陸遜守荆渚皆付以事權不從中御故二人
者得以乘機制變而收成功今江陵建鄴雖有
制閫之名而實處内地邉陲機事多不即知至
於小有措置必皆聴命于　朝有請輙從尚云
可也請而弗獲抑又多焉藉有異材何由展布
因循誤事可爲深憂臣願於近臣中擇其更事
任熟軍情威望素孚文武兼備者二人一於襄
漢一於两淮之中建立幙府財許移用官許辟
置其他悉如呉蜀任二臣故事則荆淮之家計
可成而　朝廷之憂顧可釋此　陛下所當亟
圖而不可忽也或曰彼方紛拏我幸無事但求
鎮靜焉用張皇臣竊以爲不然夫自古未嘗無
夷狄惟有以待之則不敢窺未嘗無姦雄惟有
以折之則不敢肆今不於斯時大有所振立萬
一更生虎狼之敵知吾易與潜啓桀心當是時
也不知安邉金繒行人玉帛可以窒其無饜之
欲乎夫古今之患非一而蔽蒙爲甚昔范仲淹
嘗謂時方用兵不當諱言邉事今　朝廷若以
張皇爲戒臣下希指雖有警急不敢上聞本惡
張皇廼成蒙蔽昔雲南䘮師反以捷告原其積
漸不過如斯盛明之　朝可不鑒此臣本迂踈
豈應妄論大事然惟臣子之誼有懐弗盡不足
為忠是以冐昧决於一言區區爱君之心惟
聖明財察
　貼黄臣竊惟汴都者我　祖宗開基建國立
　郊社宗廟正南面朝群臣而八蛮六狄奉琛
　臣妾之地也今垂亡腥臊之虜廼得竊而居
　之伏惟　陛下赫然發憤思　列聖所以得
　之守之之繇考　宣和　靖康所以失之之
　故臣竊謂其得之守之也莫不由於用君子
　其失之也莫不由於用小人臣願深惟否㤗
　之象致察於君子小人消長之間則王業之
　隆有日矣臣竊惟虜旣以移巢來告索弊之
　報必將踵来其在　朝廷尤冝審處以臣愚
　慮苟能顯行止絶以其貨幣頒犒諸軍繕修
　戎備于以激士心而禠敵氣此上䇿也命彊
　吏移文與議削比年増添之數还隆興裁减
　之舊此中䇿也彼求我與一切如初非特下
　䇿㡬無䇿矣蓋今逺夷羣盗交馳中土安知
　無善謀者覘吾舉措必將曰女眞彼之深仇
　亡在且暮且奉之唯謹它日乘戦勝之威爲
　虚辭以恐動將何求而弗獲耶此召侮之端
　致冦之本也惟　陛下超然逺覽而銷患於
　未形宗社幸甚(是日讀至此叚口奏云虜人/旣有遷都之報旦夕必湏来)
(索幣臣竊以爲不可與/上曰不當與/王/音頗厲異於常時未㡬對境果移文来索丞)
(相史某奏云從臣劉和李珏皆有文字謂不/當予幣取自聖裁/上曰眞徳秀亦曽說来)
(時十一月也去徳秀直前之日/稍乆而/聖心猶簡記如此)
西山先生真文忠公文集卷第三
西山先生真文忠公文集卷第四
　對越甲藁
　　奏劄
　　　直前奏劄
臣聞君子小人之分義利而巳矣君子之心純
乎爲義故其得位也將以行其道小人之心純
乎爲利故其得位也將以濟其欲二者操術不
同故所以導其君者亦異夫爲人君者受諫則
明拒諌則昬明則君子得以自盡昬則小人得
以爲欺故爲君子者唯恐其君之不受諌爲小
人者唯恐其君之不拒諌彼小人者豈以受諌
爲不羙㢤蓋正論勝則邪說弗容公道行則私
意莫逞故其術不得不出於此昔唐憲宗嘗謂
李絳曰比諌官多朋黨論事不實皆䧟謗訕欲
黜其尤者若何絳曰此非　陛下意必憸人以
此營誤上心因極陳其說以明人臣進諌之難
帝曰非卿言我不知諌之益憲宗唐之英主也
憸人之言一入㡬至於黜諌臣蓋朋黨謗訕皆
人主之所深惡因其所惡而激怒之雖憲宗之
明不能無惑非絳深知小人情狀而極辨之則
皇甫鎛李逄吉之徒豈必末年而後用事嗚呼
人主爲杜稷計其可不致察乎此㢤臣嘗歴考
前古凡小人欲排正論大抵數端不曰立異則
曰好名不曰賣直則曰歸過而其甚者則曰朋
黨也謗訕也蓋爲君子者以引君當道爲心政
有得失必不苟從不苟從則近乎立異矣竭忠
論事必合人情旣合人情必得時譽如此則又
近乎好名矣好直鄰於賣直救過類於歸過乃
至持論偶同則可謂之朋黨盡言無隠則可謂
之謗訕凡此數端皆迷誤君心之酖毒窒絶言
路之榛荆也自非至聖至明末有不爲所惑仰
惟本朝聖哲相承招徕讜言如恐弗及方其盛
時天下之士仇然獻議固有踈狂謬戾不切事
體沽激矯亢不本忠誠者亦皆優容不以爲􁎲
其間小人不便或進巧說若　景祐中范仲淹
旣坐言事絀議者因請敕牓朝堂有曰憸邪罔
上者有辟挾私立黨者必懲自謂足以梗言路
矣而　仁宗㝷即悔悞誕降明詔敷求直言召
還仲淹竟至大用而　慶暦之治以成　哲廟
初用司馬光之言下詔求諌當時有不欲者豫
設六事以排之曰若隂有所懐犯非其分或扇
揺機事之重或迎合巳行之令上以觀望　朝
廷之意以徼幸希進下以眩惑流俗之情以干
取虚譽若是者必罰無赦光復上䟽争之以爲
此非求諌乃拒諌也人臣惟不言言則入六事
矣哲宗　宣仁亟俞其請而四方言利病者始
獲上聞　元祐之治實基乎此向使二宗納
姦言而不悟逺正論而不容則小人之計行君
子之道䘮豐功大業安能傳示永乆爲　本朝
極盛之日乎若乃指公論爲流俗者王安石之
私心分上書爲邪等者蔡京之姦計斥忠賢爲
僞黨者韓侂胄之狡謀覆轍甚明厥鍳非逺臣
愚伏望　陛下恢洪聖度以徠天下之忠言昭
晣聖鍳以察群臣之心術凡在廷之士有勸
陛下以親近端良不諱已過者必君子也不惟
聽受之又當獎擢之有勸　陛下以疑忌人言
惡聞闕失者必小人也不惟拒絶之又當擯斥
之使鳴鳯之瑞日聞而妖狐之音頓息若是而
治功不隆天休不格者非所聞也惟　陛下留
神反復愚臣之言
　　除江東漕十一月二十二日朝辭奏事劄
　　子一
臣愚不肖蒙恩備使一路遂將逺違穆穆之
光竊伏惟念人臣之義雖在窮約猶不忘君况
嘗以載筆之史乆直禁廬今雖將指有行而憂
國念君之忠其敢以旣去遂巳謹復深惟當世
之故而願獻其區區惟　陛下幸察其一曰宗
社之耻不可忘臣嘗觀古之人主於仇讎怨敵
之國有勢未能報而姑事之者有勢雖不敵而
不事之者有勢可以勝而逺報之者有勢可以
報而反助之者昔太王之於狄也事之以皮幣
事之以犬馬事之以珠玉凡其所欲悉以卑之
蓋是時狄強而周弱畏天保國其道當然故孟
子曰唯智者爲能以小事大然狄之於周特一
時之怨非百世之讎含垢包荒義未爲失此所
謂勢未能報而姑事之者也西晋懐愍二帝俱
沒於劉聦元帝間關南渡立國日淺外冦方熾
内難復興故終其身未皇北討然一介行李未
嘗聘虜廷成帝時石勒來修好詔焚其幣此所
謂勢雖不敵而不事之者也勾踐會稽之辱舉
國以臣妾於呉而能苦身焦思折節下士與百
姓共其勞人事旣修天應亦至呉之稻蟹不遺
種矣而夫差方觀兵中土與晋會于黄池勾踐
得以乘閒舉兵遂墟其國此所謂勢可以勝而
遂報之者也晋孝武時符堅聚百萬之師志吞
呉會頼謝玄等大破之淮淝堅旣狼狽西歸其
子丕復與慕容垂相持于鄴使晋之君臣有志
經略乗機席卷殆不甚難而謝玄方且從丕之
請遺兵以救其窮餽米以濟其饑舍符氏之深
讎與慕容而爲敵未㡬劉牢之等爲垂所敗秦
旣不祀晋亦以衰此所謂勢可以報而反助之
者也臣竊惟國家之於金虜蓋萬世必報之讎
髙宗　孝宗值其方疆不得巳以太王自處而
以勾踐之事望後人今天亡此胡近在朝夕旱
蝗頻年赤地千里甚於夫差之時韃靼群盗四
面交攻無異符秦之季天其或者付　陛下以
有爲之會乎臣嘗熟思待敵之䇿其别有三練
兵選將直擣虜巢若勾踐襲呉之師此上䇿也
按兵堅壘内固吾圉止使留幣外絶虜交若晋
氏之不與敵和而鍳其宴安江沱之失此中䇿
也以救災䘏鄰之常禮施之於茹肝渉血之深
仇若謝玄之助符丕此下䇿也用上䇿則大義
明混一之機也用中䇿則大計立安強之兆也
用下䇿則大勢去阽危之漸也臣不知今日之
廟謨其將安出乎顧更化以来生聚敎訓未有
勾踐十年之功固未可遽圖一戰之勝於傳有
之攻不足者守有餘夫以堂堂大邦方地萬里
誠能以待敵之禮而遇天下之豪傑以遺虜之
費而厲天下之甲兵人心奮張士氣自倍何憚
於此虜而猶事之㢤若乃輕信邊臣迎合之言
援醜孽於將亡置世讎而不念非惟忠臣義士
沮氣解體而夷狄盗賊亦將有輕中國心萬一
貽書誚侮我將何詞以應之夫重於絶虜者畏
召怨而啓釁也然能不召怨於亡虜而不能不
啓釁於新敵權其利害孰重孰輕故臣願　陛
下勉勾踐之良圖懲謝元之失䇿則王業興隆
可冀矣其二曰比鄰之盗不可輕今之論韃靻
者類曰猖獗小夷非有嚢括并吞之志其論山
東之盗者亦曰蕞爾姦孽不過䑕竊狗偷之謀
抑不思劉石苻姚之興大抵皆出荒裔全齊十
二之險昔人用之嘗以覇強况今中原士民倀
倀無主使盗亦有道則衆將從之苟得志而鄰
於吾莫大之憂也廼者僞使之來輕舟浮海不
十日而抵邊城舍舟登岸人無知者安知不以
是覘吾之虚實乎臣願　朝廷母輕二賊日夜
講求攻守之䇿以逆杜窺覦之心自治之方無
急於此其三曰幸安之謀不可恃今之議者大
抵以虜存亡爲我欣戚聞危蹙之報則冀其非
實得安靜之耗則幸其必然重以邊臣喜爲迎
合或曰韃靼許和矣或曰群盗聽命矣或曰穹
廬還燕有日矣誠使虜命少延吾得以因時修
備豈非至願政恐奔竄敗亡之餘勢心不乆皇
皇　鉅宋初非小弱顧乃藉彼以爲安是猶以
朽壌爲垣而望其能鄣盗賊也臣願　陛下勵
自強之志恢立武之經毋以虜存爲喜毋以虜
亡爲畏則大執舉矣其四曰導䛕之言不可聽
臣聞天難諶命靡常者伊尹所以訓太甲惟不
敬厥徳乃早墜厥命者召公所以戒成王聖賢
言天不過如此未聞曰其星躔某舎則其業昌
某神居某地則其福應也自嘉定更化以来兵
偃歳豐民稍蘇息此誠聖徳格天之效而溺於
數術者猥曰五福太一實臨呉分審如其言則
治亂興衰皆有天數無關君徳豈不悖㢤今邊
事方殷正君臣戒懼之日而薦紳大夫工爲䛕
恱或以五福足恃爲言夫漢之肇造以寛仁得
民而不在五星之聚晋之郤敵以將相有人而
不在歳星之臨呉矧乾象吿愆邇日尤甚其可
恃䜟緯不經之說而忽昭昭之儆戒乎惟　陛
下鍳天人之相因察䛕佞之有害益修其本以
格天休宗社之慶也其五曰至公之論不可忽
臣聞公論國　元氣也元氣痞鬲不可以爲人
公論堙欝不可以爲國　祖宗盛時用人立政
一揆之衆論而行之以至公故人心說服天下
順治　熈寧之世以新法爲不可行者公論也
王安石違而咈之終以悞國　紹興之際以和
議爲不可恃者公論也秦􁎥讎而嫉之遺患至
今夫朝廷之舉措是而衆亦是之者治世也朝
廷之舉措非而衆亦非之者亦治世也朝廷舉
措自以爲是而衆莫敢議其非此子思所以憂
衛之君臣也徃者侂胄弄權以威罰箝天下之
口浸淫旣乆附和成風北伐一事中外共知其
非而莫敢言其效蓋可賭矣使侂胄能虚心平
聴不以先入爲主而惟公論是從則國無佳兵
之禍已無僇辱之殃豈不羙㢤間者使命之出
外議譁然從臣爭之館學爭之庠序之士又争
之或者未必不以爲紛紛多事臣獨曰此十數
年來所無之氣象聖君賢相優容涵養致此盛
事豈易得㢤夫天下之大本同一家人主者父
也大臣者宗子也大夫士者家之衆子弟也至
於庻人之賤亦家之陪隸也父兄有過子弟争
之子弟有過陪隸言之蓋一家之事休戚實同
凡其第第相規政欲共成門户之羙耳君臣之
義何以異此而自昔悪聞正論者徃徃加以歸
過賣直之名夫欲使士大夫畏避此名務爲緘
黙直易易耳不知臣子至情本爲國計何負於
君父而顧嫉之耶深惟今日實公論伸屈之機
朝廷之上若以言者爲愛君爲報國無猜忌之
意而有聽用之誠則公論自今而愈伸若以言
者爲沮事爲徼名無聽用之誠而有猜忌之意
則公論自今而復屈夫公論伸屈乃治亂存亡
之所繇分故臣於奏篇之終反復極言忘其重
煩　天聽之􁏌詩曰心乎愛矣遐不謂矣惟
陛下亮臣愚忠取進止
　　二
臣恭聞　太平興國中嘗詔諸道轉運司察訪
部下官吏凡罷軟不勝任及黷于貨賄者俾條
上其事狀其清白自守幹局不苛者亦許其明
揚臣仰見　祖宗盛時選用監司付以事權者
蓋欲其公於刺舉使貪懦者無所容而㢘能者
有以勸責任之意蓋不輕也自嘉泰開禧以来
公道不行請囑日盛郡縣之官有罪狀彰灼爲
監司者甫欲案劾巳求要路之援以自脫甚者
得以施其反噬之計於是刺之權有所不行矣
歳舉之員徃徃奪於權貴之命孤寒無援者雖
盡心職業不免陸沉之歎膏梁庸騃苟有所挾
則若執劵以取償焉於是舉之權又有所不行
矣是以州縣之間贒否不分民受其病今　陛
下更新大化公道昭明􁏳還　乾道　淳熈之
舊矣獨薦紳間親故請託之弊未能盡革臣愚
欲望　聖慈戒諭中外士大夫相與維持公道
使將指承命者得以展澄清之志而賢不肖有
所甄别其於治道豈小𥙷㢤
　　召除禮侍上殿奏劄一(乙酉六月/十二日)
臣聞國於天地必有與立焉三綱五常是也夫
自髙卑奠位而大分巳明帝降之衷而善性均
有然維持而主張之繄君師是頼故聖人者作
躬行此道以標的乎天下君臣之綱正於上而
天下皆知有敬父子之綱正於上而天下皆知
有親夫婦之綱正於上而天下皆知有别三者
正而昆弟朋友之倫亦莫不正凢使生人之類
各有寧宇不相闘暴賊殺者此唐虞三代數聖
人之功所以與天地同其大也夫所謂五常者
亦豈出乎三綱之外㢤父子之恩即所謂仁君
臣之敬即所謂義夫婦之别即所謂禮智者知
此而巳信者守此而巳未有三綱正而五常或
虧亦未有三綱廢而五常獨存者鳴呼是理也
其扶持宇宙之棟幹奠安生民之柱石歟人而
無此則冠裳而禽犢矣國而無此則中夏而裔
夷矣臣嘗讀詩至六月之序曰小雅盡廢則四
夷交侵而中國㣲夫小雅之詩財二十餘篇而
綱常之義略備中國之所以爲中國者頼此而
巳而至於盡廢焉是自爲夷也四夷交侵之禍
安得不以其類至乎又嘗攷觀古昔有當衰㣲
削弱之世而綱常未至泯絶猶足以僅存者亦
有治安疆盛之世綱常隳弛卒至於大壊而不
可捄者周自東遷日以卑矣然威文出力以獎
王室則猶有君臣也諸侯㑹盟以定世子則猶
有長㓜也故能擁持虚器尚數百年晋氏之興
奄有呉蜀再傳而至惠帝可謂極盛矣而陽徳
不剛隂慝内熾䜛巧交煽國本遽揺諸王䟦扈
主威遂奪三綱盡廢而劉石之變興唐至明皇
亦太平極治之日而宮闈怙寵黷亂天常姦䛕
肆欺濳竊國命兇邪造釁戕伐本支三綱盡廢
而羯胡之難作即晋唐之事以驗序詩者之言
千載相望若合符契有天下者柰何其不監㢤
惟我　祖宗繼天立極其於事親教子之法正
家睦族之道尊主御臣之方大柢根本仁義故
先朝名臣或以爲家法最善或以爲大綱甚正
或以爲三代而下皆未之有猗歟休㢤　聖子
神孫所當兢兢保持而勿墜也㳟惟　陛下天
啓叡明肇膺大寳此正端本澄源之時臣来自
逺方竊聞朝野之論以謂　陛下有承順　太
母之孝有憂憫元元之仁苟推是心何徃非善
獨不幸䖏天倫之變有未盡其道者雖棣華之
愛方篤而布粟之謡遽興流聞四方所損非淺
夫一政之行一令之出苟乖於理害且随之綱
常大端是謂人極人極不立國將柰何且民無
甞情惟上所導大學曰上老老而民興孝上長
長而民興弟又曰一家仁一國興仁一家遜一
國興遜盖情雖無常而性則本善倡之則應作
之則興故慈孝隆於上則下有忠順之風愛敬
虧於上則下有陵犯之俗影響相從至爲可畏
伏惟　陛下深懲徃悔而思所以𥙷過者焉夫
天子之孝與臣庶不同　陛下欲報　先皇之
大徳則繼志述事所當先衰麻之數哭踊之節
其次也欲報慈闈之至恩則先意承志者不可
後滫瀡之奉跪拜之㳟其末也兢兢朝夕惟實
徳是充惟大政是習使朝廷以治而宗社以安
則子道修矣誦二南正始之詩而思異時之擇
配者不可不謹玩大易正家之義而思平居之
反身者不可不嚴近而九族必有以廣親睦之
仁内而六官必有以示肅雍之化則家道正矣
委任臣工者人君之大體躬親聽㫁者人君之
大權二義並行初不相悖必使政令出於公朝
而絶多門之私威柄歸於王室而無倒持之失
則君道立矣子道修者仁之本家道正者禮之
源而君道之立則又天下大義所由定　陛下
儻能明此三者而行之一本於誠則不求感人
而人自孚不求正俗而俗自化姦雄不得爲辭
以動衆夷狄不得伺隙以生心治安長乆之計
無越諸此臣以迂踈誤蒙召擢寘在春官實掌
邦禮深惟治亂安危之本豈在玉帛鍾皷之間
故於進對之初首以大經大法爲　陛下告狂
愚無取惟　聖明擇焉取進止
貼黄臣所謂䖏天倫之變未盡其道者蓋以
大舜之事望　陛下也昔者象日以殺舜爲
事舜爲天子則封之孟子推明其指曰仁人
之於弟也不藏怒焉不宿怨焉親愛之而巳
矣夫以象之不道而舜親愛之心曾不爲之
少衰此其所以爲人倫之至也然象雖封庳
　而不得有爲於其國天子使吏治之而納其
　貢稅不得以暴其民此又仁之至義之盡可
　以爲萬世法也况濟王之於　陛下其屬爲
　兄而霅川之變迫於群兇非出本志前有避
　匿之迹後與討捕之謀情狀灼然本末可者
　陛下儻能以舜愛象之心而全之又以舜封
　象之法而處之使有富貴之娯而無尺寸之
　柄則　陛下之所爲即舜之所爲矣綱常獲
　全聖徳無玷書之史冊揚休何窮臣竊惜
　陛下之不思出此也今事無所及矣故臣輙
　進𥙷過之說冀陛下力行衆善以揜前非
　庶㡬異時不失爲我宋盛徳之主此愚臣之
　願亦天下之願也臣又竊觀　雍熈秦邸之
　事方其有罪不免降遷及其薨亡不廢恩䘏
　故有追封之典賜謚之荣下至諸子俱蒙遷
　櫂當時宰臣稱頌　太宗皇帝之徳以爲睦
　族推慈舍罪䘏孤足以感動天地今濟王之
　亡也自輟朝卜葬之外未之聞焉意者群臣
　未有以　太宗之事告　陛下者臣不避誅
　戮敢冐昧言之伏願　明詔有司考求雍
　熈故實斟酌而行之雖濟王未有子息然興
　㓕繼絶之仁在　陛下爲之何不可者扶綱
　常於㡬墜全恩義於巳虧天地神人之心亦
　將有以亮　陛下矣臣區區獻言非爲親王
　計益爲　陛下計也丹衷皦然可質天日惟
　聖明賜察
　　二
臣竊惟今日求治之要莫難於得天心亦莫難
於收人心然天人非二致也得人斯得天矣在
易大有上九自天祐之吉無不利孔子曰天之
所助者順也人之所助者信也當　元祐初
二聖臨朝聽政四夷稽首請命西羗夏人降附
相㝷而黄河北流有復禹舊迹之勢天下曉然
知上意與天合蘇軾推明其故以爲此二聖
躬信順以先天下之功也夫無一事不當於天
心乃可言順無一事不孚於人心乃可言信今
陛下躬親庶政内禀慈謨以時攷之甚似　元
祐而求之於天則震電雨雪繼見於冬春星文
變異洊形於邇日求之於人則忠義之旅反側
未安朝野之民咨歎未息意者　朝廷之舉措
所以信服乎人心者有未至歟人心之未信此
天心之所以未順也夫是是非非之理本諸天
道而著在人心不以古今而存亡不以智愚而
增損上之所爲一與理合則不待敎令而自孚
上之所爲一與理悖則雖加刑僇而不服然則
今日人心之未信者果安在耶成王之命君陳
曰有廢有興出入自爾師虞庶言同則繹孔子
答哀公之問曰舉直錯諸枉則民服舉枉錯諸
直則民不服盖立政用人未有不參稽公議而
能厭服天下者　祖宗盛時凡有大政必采群
言　太平興國中秦邸之事作太子太師王溥
等議于朝堂者七十有四人然後有詔裁决以
大事之不可輕也廼者霅川之變眎昔畧同而
未聞有參聽于槐棘之下者此人情之所共惑
也　康定　慶曆間簡求西帥必取當世第一
流宰臣吕夷簡至忘讎薦進以重任之不可輕
也徃者淮蜀二閫之除皆出僉論所期之外今
其效亦可覩矣而除目洊攽僉論之不同猶昔
也天下之事非一家之私其在公朝何惜不與
衆共以求至當之歸乎且廟堂之上所以廢僉
諧而任獨見者不過惡聞異論而巳抑不思事
未行而有異論吾猶得以參酌可否而惟是之
從事旣行而有異論則國體巳傷而救無所及
朝廷施爲動關理亂嘗試之誤豈容數耶臣願
自今國有大議　陛下虚心於上使群臣各得
盡言於下大臣至公無我而詳擇其中至於簡
拔材能以任重任亦必以公論爲主此今日收
人心之一事也賈誼有言慶賞以勸善刑罰以
懲惡先王執此之政堅如金石行此之令信於
四時據此之公無私如天地今之賞罰其未能
允愜衆志者母乃有未適其平者乎夫難平者
事也惟任理無情而付輕重於物然後施置得
所而人莫得而議焉今有功同而賞異者問之
則其厚者必某人之所主也其薄者必孤寒而
無援者也又有罪同而罰異者問之則其輕者
必某人所主也其重者必踈逖而寡與者也
朝廷之於天下當如天之於萬物㘽培傾覆付
之無心而可使一毫私意介其間乎諸葛亮偏
方之佐爾而其言曰吾心如秤不能爲人作輕
重故當時之臣有爲其廢絀者不惟無怨而且
思焉况堂堂天朝誠能以至公之心行至平之
政則予奪所加誰敢不服惟　陛下常存此心
而揔綱於上大臣常守此道而持衡於下賞一
人必使凡爲善者勸罰一人則使凡爲惡者懲
此今日收人心之二事也夫官之失徳以寵賂
之章其在昔人以爲至戒當　乾道淳熈間有
位于朝者以饋遺及門爲恥受任于外者以苞
苴入都爲羞今薫染成風恬不之恠陸贄有言
鞭靴不已必及衣裘衣裘不巳必及幣帛幣帛
不已必及金璧由今觀之豈止是㢤新巧相夸
而無窮誅求横出而罔極於是軍民之膏血竭
盡而亡餘矣怨讟繁興日以滋甚然貴臣邇列
非必有利之之心徃徃藉其名以事侵刻者大
抵皆是利歸私室怨萃公朝抑何便而莫之止
也今誠欲息天下之議惟在　朝廷曉然示人
以屏絶之意甚者反其物而辠其人則心迹暴
白而假託以自私者不得肆矣正巳示儀之方
孰先於此仍願㫁自　聖心誕降明詔以儆中
外俾皆滌除貪暴砥厲㢘隅惠綏兵民銷弭怨
疾此今日收人心之三事也　朝廷之規摹欲
其廣大不欲其𥚹狹治世之氣象欲其寛𥙿而
不欲其迫蹵商民之胥動浮言若可忿疾而盤
庚方且登進在庭丁寧𨳩曉藹然如家人父子
之親周公作無逸以戒成王亦曰小人怨汝詈
汝則皇自敬徳又曰亂罰無罪殺無辜怨有同
是叢于厥身夫以怨詈殺人周公之所畏也獨
柰何其輕犯㢤曩者以訛言之籍籍於是有譏
呵之令譏呵則巳過矣甚至於流竄焉殺僇焉
而人愈駭矣傳曰我聞忠善以損怨不聞作威
以防怨自譏呵之令行都城之民揺手相戒有
道路以目之風此何等氣象而見於　聖明嗣
服之初乎夫峻刑而重罰本欲以一衆心而不
知人情之疑懼則其心之不一正自此始不惟
是也　朝廷布群材於列位夫固頼其言以相
正也而選懦成風精銳銷耎朝有闕政則拱嘿
弗言而私嘆于家朝有過舉則進焉導䛕而退
竊非議尊君親上人情所同本心昬迷何至於
是亦由誘導未至而猜阻先形人思苟容誰敢
自竭且自　孝宗以来臨御未㡬即下求言之
詔訪問所逮下至芻蕘今詔旨之頒旣徐徐數
月之後而僅止官吏罔及士民方明目逹聦之
初遽示人以弗廣何以昌士氣何以逹下情是
冝播吿雖修而人以虚文視之也今誠欲慰天
下之望惟當𨳩廣規摹昭示徳意解煩苛之網
闢寛𥙿之塗而又式循舊典載㺕綸音韋布之
㣲咸許論事庶㡬憂虞者得以自安忠直者得
以自奮此今日收人心之四事也古今天下最
易失者莫如人心而最易感者亦莫如人心轉
移之機殆類反掌今中外恫疑逺近咨怨非大
有以慰安之臣恐携離日甚一或騷動將有不
可收拾之憂此羣臣之所共知顧恐度所惡聞
未有以實吿于上者爾然臣區區豈欲　朝廷
專尚姑息苟爲嘘濡以恱之㢤惟公惟平惟正
惟大一循天下之理而不雜以一巳之私易之
所謂信順者如是而巳惟　陛下與二三大臣
深體而力行之則天人之助將有不求而自應
者元祐之治豈難致㢤意切言狂伏俟威譴
　　二
臣聞敵國外患自昔有之根本安強形勢鞏固
則敵雖盛而不足憂根本單虚形勢削弱則敵
雖㣲而有足懼臣觀今日近有金虜逺有人
狡焉窺覦意在叵測而淮堧之變尤駭聴聞群
情方摇未易底定蓋嘗深思熟計竊以爲聚正
人端士於　朝廷使之盡言𥙷過者此内固根
本之方也布賢牧良將於方維使之養民訓兵
者此外固根本之要也根本強則形勢張矣古
之有國者以人材爲輕重故一干木足以藩魏
一季梁足以安隋厥效甚明不可誣巳今　朝
廷之上紳緌濟濟夫豈乏人然敏銳之士多於
老成政事之才冨於經術慷慨敢言者少故正
論罕聞廉退自重者少故士風弗競　陛下嗣
服之初嘗以耆艾而褒傳伯成楊簡矣以儒學
而褒柴中行矣近復以恬退而用趙蕃劉宰矣
海内聞風孰不欽嘆然前乎三臣雖加異數而
聘召未聞是有優賢之名而無用賢之實也至
於直亮敢言有如陳宓徐僑者非特召擢未加
雖褒寵且莫之及此議者所謂弗滿也　陛下
誠欲收用賢之效臣願處伯成簡於内祠置中
行於經幄若宓若僑擢之言論之地且益求其
類而招徠之使華髪舊徳之良清名峻節之彦
峩冠委珮畢萃於朝廷　陛下開心見誠俾之
條陳闕失大臣虚懐無我與之商搉事冝母縻
以好爵而言論不從母隆以虚文而情意弗浹
則賢者之所有皆爲朝廷有矣如是而内之根
本弗強非所慮也趙簡子將保晉陽必先有以
寛其民之力李牧將攻匈奴必先有以養其兵
之銳今四方長人之官撫字不聞而叨懫日甚
萬金之産或一朝而白奪累世所積或㣲罪而
沒官夏秋之賦輸納至于再三關市之征苛細
及於毫末鞭笞雜下而燕笑自如膏血巳殫而
溪壑未滿以此貿官職以此廣田廬於是乎民
貧至骨矣諸道揔戎之帥訓肄不勤而掊克是
務自偏禆以至士卒其家貲稍厚者必使之治
貨財非優之也蓋幸其負課而掩有也其廩給
稍豐者必以之供役使非親之也蓋利其捐金
而求免也軍中相語以酒壚藥局爲籍貲産之
娣媒謂當其事者必不能自免也囬易房廊爲
䧟子孫之坑穽謂其身雖死而監督至於無窮
也主帥剥偏禆偏裨剥隊伍有日給千錢而不
足衾絮者有月禀數斛而不飽糟糠者以此飾
苞苴以此買歌舞於是乎兵貧至骨矣嗚呼兵
民俱病一至斯極此何時而莫之捄耶臣願
陛下明詔輔臣一新黜陟用廉仁之守而去貪
殘任賢能之將而斥暴横使之視民如子䘏軍
如家崇飲氷食檗之風均挾纊投醪之惠俾人
有生意而士有奮心如此而外之根本弗強非
所患也漢人有言本強則精神折衝本弱則招
殆致凶爲邪謀所陵臣觀方今之埶可謂弱矣
司馬光嘗謂　祖宗苦身焦思以變衰唐之俗
陛下髙捠熟視以成後魏之風邇日之事何以
異此不亟圖之則紀綱日以陵夷風采日以銷
鑠駸駸焉將有不可復振者此臣所以痛心疾
首思有以爲　陛下告也今區區所陳實轉弱
爲強之本惟　朝廷不以爲迂而采用之則其
效有可以歳月期者詩曰心之憂矣不遑假寐
臣不勝惓惓
　　得聖語申省狀
證㑹某今月十二日上　殿奏事未出劄子先
秉笏叙謝蒙　恩召除得面　清光蒙　宣諭
曰乆聞卿名下有二語偶不記憶讀至第一劄
貼黄口奏自古聖人無不盡倫而舜獨爲人倫
之至者縁其他帝王皆處人倫之常獨舜處人
倫之變故也處人倫之常者易處人倫之變者
難　宣諭曰何謂人倫之常某奏父慈子孝兄
友弟㳟此人倫之常也子孝而父不慈兄友而
弟或不㳟此人倫之變也人孰無父母而舜則
父頑母嚚人孰無兄弟舜之弟象則傲人孰無
夫婦舜則以匹夫娶天子之女此皆人所難處
者而舜能處之各盡其道所以爲人倫之至
宣諭曰烝烝乂不格姦某奏此乃舜以至誠篤
孝感動之效也如象至爲不道然舜親愛之心
不爲少衰惜　陛下之處濟王不如舜之處象
蓋舜不以象欲殺巳爲怨而封之有􁃦旣不失
友愛之恩又使吏治其國納其貢稅象不得一
有所爲雖有虐民之心而無所施所謂仁之至
義之盡也若　陛下所以處濟王者亦如此豈
不盡善盡羙　聖上正色宣諭　朝廷之待濟
王亦可謂至矣某奏陛下友愛之心可謂無
所不至天下之人莫不知之但若謂此事處置
得盡善臣實未敢仰承　聖訓　陛下不必㸔
其他只㸔舜之處象者如彼　陛下之處濟王
者如此其不及舜明甚大抵人主所爲當以二
帝三王爲師秦漢以下人君舉動不皆合理難
以爲法　陛下所以待親王者旣有媿於舜終
是欠闕處蒙宣諭曰亦是一時倉猝某又奏
此乃旣徃之咎臣本不當言所以言者只欲
陛下知得此是一大欠闕處自此益進聖學益
修聖徳凢處人倫之際曲盡其至庶可揜盖前
失異時爲有　宋盛徳之君此臣區區之心也
且如漢文帝亦不幸有淮南王之事只縁文帝
所爲可稱處多淮南王之死又不出其本意所
以不失爲漢之賢主然不免有此一玷不如無
之爲愈今　陛下處此一事旣有媿於舜自今
處他事當益加勉勵必無媿於舜可也古之聖
人亦不能無過但能補過則其過也如日月之
食其更也如日月之復不害其爲聖人　玉色
㣲有喜意讀至第二劄尾某奏曰人心之所在
郎天心之所在　宣諭曰天視自我民視天聽
自我民聽即此意也讀至第三劄　陛下誠欲
收用賢之效臣願處伯成簡於内祠置中行扵
經幄某奏朝廷之上不可無華髪舊徳之臣不
獨人主頼老成之益朝列新進之士亦得有所
矜式又奏　陛下方留心典學若召伯成簡中
行三人置在　朝廷特賜顧問所益必多如臣
晚學恐不足仰禆聖徳宣諭曰賢者在朝所
益非淺又奏伯成簡皆年逾八十人謂雖召之
必不来臣謂　陛下若至誠招徕之豈有不至
之理縱使不来必能因嚢封以忠言上逹其益
亦自不少　宣諭二人何處居某奏楊簡四明
人傳伯成泉南人讀至四方長人之官撫字不
聞叨懫日甚一叚　宣諭曰監司郡守如何無
一廉者某奏豈可謂全無人但廉者少而貪者
多愛民者少而虐民者多耳又　宣諭曰然則
何以革之某奏若　朝廷於用舍黜陟之間示
人以意㢘者用而貪者黜愛民者用而害民者
黜使士大夫知所勸懲則此習何患不革又
宣諭卿曾見有何㢘吏某奏臣自湖南來所過
州郡但見知袁州趙䈣天一介不取真㢘吏也
又奏將帥掊克軍士因依　宣諭曰直恁地又
曰軍心尤不可失讀三劄畢蒙　玉音温然賜
諭卿所陳三劄皆忘讜之論當即爲施行某奏
謝再拜訖退
　　論初政四事(乙酉七月爲/禮侍日上)
臣竊聞　陛下廼者㳙選剛辰移御清燕非特
恬養神明之觀抑且稍正宫寢之儀臣子之心
不勝慰幸然區區之愚有欲獻於　陛下者不
敢自嘿㳟惟　髙宗皇帝受命中興再造區夏
六飛南渡駐蹕錢塘其與前世之君篳路籃縷
以啓山林披攘荆棘以立朝廷者殆無以異其
艱其勤可謂至矣　孝宗皇帝嗣守丕緒志清
中原二十八年之間蒐㰖賢材厲精聴㫁未嘗
一日少懈用能保固大業垂萬世無疆之休今
陛下所御之宫庭即　二祖儲神閒燕之地也
仰瞻楹桶俯視軒墀當若　二祖實臨其上念
昔者剏守之惟艱思今日繼承之匪易則兢業
祗懼其容少忽乎漢文帝有言朕奉先帝宫室
常恐羞之惟其以是存心故能終身爲㳟儉之
主两漢之賢君莫先焉此臣之所欲獻者一
陛下前所居處宻邇東朝唯思曲盡人子之㳟
其敢遽當人主之奉今宫閤曁乗輿服用之需
頥指使令之便必將浸備於昔臣知聖性恬淡
固非外物可移然以一心而受衆攻非卓然剛
明弗惑未有不浸滛而蠹蝕者然則將何道以
處之曰惟學可以養此心惟敬可以存此心惟
親近君子可以維持此心蓋理義之與物欲相
爲消長者也篤志于學則日與聖賢爲徒而有
自得之樂持身以敬則凛如神明在上而無非
僻之侵親賢人君子之時多則規儆日聞謟邪
不得而惑三者交致其力則聖心湛然如日之
明如水之清理義常爲之主而物欲不能奪矣
此臣之所欲獻者二三年之喪行於宫壺非獨
衰麻在躬而已哀慕之存於心者不可頃刻忘
憂慼之形於色者不可斯湏已古者卒哭而廬
居小祥而堊室今雖未能如昔然居處之制不
可不極其撲素也古者服喪非有疾不飲酒食
肉今雖未能如昔然饔人太官之供不可不極
其菲儉也古者終喪不處于内今雖未能如昔
然防㣲謹獨屏逺聲色不可不極其嚴也食則
見　先帝于羔立則見先帝于墻庶㡬不負
罔極之恩丕昭純孝之實儻因移御之適凡所
以自奉者少異於居喪之儀則雖衰麻在躬猶
不服也此臣之所欲獻者三　陛下前者日侍
慈明两宫之情常歡然而無間今視膳問安之
敬雖無改於昔而其見則有時矣此正　陛下
深留聖心之日也古之事親者聽於無聲視於
無形一舉足一出言不敢忘父母也况　皇太
后親舉神器以授　陛下同聽萬機曾未數月
褰裳去之如脫敝屣隆恩厚徳與天地無極
陛下將何以報之乎然則㳟勤之禮孝養之誠
當有加於前日可也至於两宫侍御之臣恩意
當使如一蓋愛親者及其犬馬况左右使令者
乎厥今群臣萬民之命繫於两宫慈孝交隆於
上則群臣萬民皆有所恃以爲安而两宫侍御
之臣亦得以保其富貴此臣所欲獻者四臣猥
以不材叨備勸讀比者親承　聖訓苟可禆益
朕躬母或有隠　陛下之虚懐求助如此臣其
敢以淺陋自解乎用是輙陳其愚兾𥙷萬一惟
聖明擇焉取進止
　貼黄臣竊惟古者平旦視朝以爲常度蓋人
　主與天同運故必與日俱出以臨照百官則
　陽徳宣昭政機無壅先皇帝毎旦御朝率
　在卯辰之間臣侍螭拗二年實所親見　陛
　下始𥘉清明正厲精庻政之日而晨興聴事
　乃頗後於　先帝之時正使㝢内晏寧猶恐
　示人以怠况中外多虞之際乎孔子曰昧爽
　夙興正其衣冠平旦眂朝慮其危難一物失
　理亂亡之端惟　陛下深味斯言自今臨朝
　必以日出爲莭于以法乾健而體離明通下
　情而逹民隠實𥘉政之首務也臣僣帥有陳
　仰祈矜貸

西山先生真文忠公文集卷第四
西山先生真文忠公文集卷第五
　對越甲藁
　　得聖語申後省狀
證對某今月十四日輪當進讀三朝寳訓因
有奏事劄子先就經筵展讀至念昔者剏守之
惟艱思今日繼承之匪易某奏云　陛下今日
居處之地即　髙宗孝宗居處之地也居
祖宗之宫室當思　祖宗之艱難朝夕兢兢不
忘祗懼庶可保守鴻業玉音云祖宗基業爲
人子孫自當兢兢保守讀至以一心而受衆攻
非卓然剛明不惑未有不浸滛而蠹蝕者　玉
音云當察於㣲芒又讀至理義之與物欲相爲
消長者也某奏云理義謂仁義禮智之良心物
欲謂聲色貨利之屬義理上進得一分則物欲
上减得一分真積力乆純乎義理則物欲自然
消盡　玉音亦謂知得義理物欲自不能惑某
奏　聖訓極是今人未知義理直將聲色貨利
作性命㸔欲得之心其熾如火纔見得義理分
曉其視聲色貨利如避烈火如迯猛獸何敢更
近之乎讀至篤志于學則日與聖賢爲徒而有
自得之樂某奏云人主如能垂精問學則所聞
者皆堯舜禹湯文武周孔之言所講者皆堯舜
禹湯文武周孔之道聖賢雖逺常若與之從容
逰䖏天下之樂何以過此　玉音云朕在宫中
無他嗜好只是讀書冩字讀至持身以敬則凛
如神明在上而無非僻之侵某奏云敬之一字
乃聖賢宅心之至要人主能持心以敬則平居
肅然常若神明在前非僻之念無自而入詩所
謂不顯亦臨中庸所謂洋洋乎如在其上如在
其左右皆此理也玉音云戒謹乎其所不睹
恐懼乎其所不聞君子不欺闇室亦此意否某
奏正是此理闇室屋漏乃常情易忽之地故聖
賢謹之又讀至親賢人君子之時多則規儆日
聞謟邪不得而惑某旣舉程頥之說以奏又云
君子小人將何分别惟日進規儆之言使人主
有歉然不自足之意即是君子日進謟邪之言
使人主哆然有自肆之意即是小人　陛下以
此觀之則君子小人之實判矣　玉音云極是
讀至　陛下前者日侍慈明两宫之情常歡然
而無間今視膳問安之敬雖無改於昔而其見
則有時矣某奏云臣所陳四事第四條尤爲切
要不審　陛下知臣之意否　玉音云深曉卿
意又云朕朝夕太后之側本不欲遷過此以
太后聖訓再三勉承聖訓讀至㳟勤之禮孝養
之誠當有加於前日　玉音云朕受　太后大
恩何敢不盡其孝某又舉治平間事謂今雖未
有此當潜消於未形之先且云臣此叚緊切處
只在孝恩二字而巳願　陛下深留聖心　玉
音云極是讀至貼黄晨興聴事乃頗後於先帝
之時某奏云　陛下在官中起甚蚤視朝却覺
稍晚　玉音云朕視朝只依　先帝時某奏比
先帝差晚願　陛下自今視朝以日出爲莭庻
㡬延訪群臣可以從容　上首肯奏畢　玉音
云卿今日所陳甚切某退至簾下再拜謝恩訖
進前展讀寳訓睦親門某奏　太祖之友愛
太宗前古所未有其言晋王龍行虎歩生時有
異必爲太平天子則異時傳授大位之意巳見
於此自堯舜揖遜之事不見於後世有天下者
未有不私其子　太祖非無子也燕秦二王非
不可以託宗廟也乃不私其子而以與其弟盖
知　太宗神武英特天命所屬必能身致太平
故也堯舜之不傳子以丹朱商均皆不肖之故
太祖此舉又有光於堯舜矣其後　太宗果能
混一區宇濟世治平　太祖可謂能爲天下得
人　太宗可謂不負所託　上首肯之讀至涪
陵公廷羙卒某奏秦王之事　陛下曾知其本
末乎　玉音云秦王似亦無大過(某)云容臣敷
奏因具陳其所以然之故又讀至眞宗爲皇
太子一叚某奏　真宗旣正儲宫竢班幄次自
合與親王異處而乃極其懇請願仍舊貫　太
宗嘉其孝悌遂從其請臣聞有子曰孝弟爲仁
之本蓋親親而後能仁民未有不親親而能仁
民者　真宗惟其天資孝悌是以即位之後專
行仁政異時契丹犯邊宰臣冦凖欲以王師邀
之境上使隻輪不返　真宗惻然曰契丹幽薊
皆吾民不欲多殺此一舉全活南北生靈不知
其㡬千萬計其源則自孝悌中出　上變容首
肯又讀至卷未某奏自古帝王盛世未有不以
親親爲先堯典曰克明俊徳以親九族臯陶謨
曰篤叙九族庶明勵翼邇可逺在茲伊尹作伊
訓以告太甲亦曰立愛惟親立敬惟長始于家
邦終于四海周家忠厚内睦九族則詩人歌之
周室道衰棄其九族骨肉相怨則詩人刺之惟
本朝　祖宗以来以親親爲家法其於皇枝帝
胄恩意甚備如此卷所載皆　陛下之所當法
若　太宗之於秦王乃是處人倫之變而矜憐
惻怛曲盡其至如此尤　陛下所當法(某)因誦
太宗聖訓曰朕以同氣之親不忍致於法又曰
以廷羙之惡豈當如此但骨肉之情有所不忍
耳某奏觀此則知親親之恩不可以有罪廢
上亦首肯所得　聖語湏至申聞者(是日讀至/其源皆自)
(孝悌出又讀楚王元佐一叚奏云楚王乃/太/宗長子/真宗之兄以疾不得立/真宗即位)
(屡加封拜待遇之禮極其優厚及奏周室道衰/下数語此三莭皆爲之動蓋聖心明悟如此又)
(讀理義常爲之主物欲不能奪奏云一州有一/州之主一縣有一縣之主若州縣無主則盗賊)
(姦人得以竊據而爲之主矣人心亦然理義爲/主則物欲不能入物欲爲主則理義不能入)
(上亦/嘉納)
　　謝奨廉吏奏劄(八月十/七日)
臣今月十六日伏凖尚書省劄子八月十五日
三省同奉　御筆近真(某)奏事朕因訪問㢘吏
某以知袁州趙䈣夫對朕惟獎㢘所以律貪亦
庶㡬化貪爲㢘之効以惠吾民趙䈣夫可除直
祕閣與監司差遣劄送臣者伏念臣比叨召礼
入對便朝具陳生靈耗斁之由皆本州縣貪殘
之故淵衷有惻天語載詢欲知㢘吏之姓名以
備聖時之采擇念頃過冝春之境頗嘗聆守土
之賢百口自隨惟禄是仰一介弗取其節可稱
遂以所聞冐陳于上退而竊省尚有當言若崔
與之帥成都但載歸艎之圖籍楊長孺守長樂
罔侵公帑之圭銖皆最爲當世所推乃不能悉
數以對方重愚臣之怵惕忽傳宸筆之褒敭當
九重厲精思治之秋正四方視儀聴唱之日一
守臣之蒙擢殆若細㣲百執事之郷風孰不興
起祗承命告倍切忻愉汙吏革心實關公道瞽
言獲用豈曰私榮願承明詔之作新更廣宸聦
而咨訪循良未舉盍宏封宻之規貪濁當懲可
廢烹阿之典乃若澄源而正本尤先昭徳以塞
違使清光之化首倡於　朝廷而㢘恥之俗交
興於中外庶㡬民生日厚邦本弗摇此下臣獻
替之㣲忠抑𥘉政施行之急務敢因奏謝僣有
敷陳伏乞　睿察
　故事
　　故事(癸酉七月二/十一日進)
髙宗日暦建炎三年六月二日巳酉宰執進呈
次　上曰太史奏乆隂霖雨不止占爲隂盛下
有隂謀霖雨者人怨所致早晚差寒天道不順
寒隂反莭朕觀晋史天文志備言其證恐失其
當以召天變
　臣聞災異者天地之戒也古先哲王嚴於自
　儆故其遇災也常以爲人事之所召後世之
　君樂於自恕故其遇災也常以爲天數之適
　然治亂存亡之分未有不基於此者㳟惟
　髙宗皇帝勤勞㳟儉紹𨳩中興憂閔元元力
　行仁政求諸當時未見闕失而乆隂霖雨之
　變惕然自省遽以爲人怨之所致大㢤聖言
　可謂深知天人相與之際矣臣伏觀春夏以
　来滛雨過度都城之内細民失業近畿諸邑
　山裂水涌淪胥以死者不可勝計仰惟　陛
　下畏天敬民無媿前聖固冝殊祥異瑞史不
　絶書而譴告諄諄廼與事戾何耶臣伏而思
　之此殆吏刻急而民咨怨之所致也夫朝廷
　張官置吏凡以爲民改法易令亦以爲民而
　今長人之官能布宣徳意勤恤民隠者何其
　甚寡而依勢作威倚法以削者何其紛紛也
　假稱提楮幣之令而科率齊民借摧抑兼并
　之名而破壊富室期會峻於星火争利極於
　錐刀於是掊歛興而民始怨矣不窮告訐之
　虚實而廣事株連不原情犯之重輕而例行
　拘籍甚而父子衘冤赴井相踵丘墳何辠亦
　沒縣官於是刑僇繁而民始怨矣夫天之與
　人本同一氣故有匹婦非辜而赤他千里者
　况民生嗸嗸如此天豈不爲之動乎臣願
　陛下以昊天孔明爲不可忽以皇祖有訓爲
　不可忘日與輔拂之臣講求寛大之政亟下
　明詔申敕有司蠲除煩苛與民休息若是而
　災害弗除嘉祥弗應者非所聞也臣不勝惓
　惓
　　故事(癸酉八月二/十七日進)
通鑑唐徳宗紀初安史之亂數年間天下户口
什亡八九州縣多爲藩鎮所據貢賦不入朝廷
府庫耗竭中國多故戎狄毎歳犯邊所在宿重
兵仰給縣官所費不貲皆倚辦於劉晏晏以爲
户口滋多則賦稅自廣故其埋財常以養民爲
先諸道各置知院官毎旬月具州縣雨雪豐歉
之狀白使司豐則貴糴歉則賤糶或以糓易雜
貨供官用及於豐處賣之知院官始見不稔之
端先申至某月湏如干蠲免某月湏如干救助
及期晏不俟州縣申請即奏行之應民之急未
常失時不待其困弊流亡餓殍然後賑之也由
是民得安其居業户口蕃息晏始爲轉運使時
天下見户不過二百萬其季年乃三百餘萬其
初財賦歳入不過四百萬緡季年乃千餘萬緡
　臣聞諸大學曰有徳此有人有人此有土有
土此有財有財此有用徳者本也財者末也
　外本内末争民施奪是故財聚則民散財散
　則民聚自古迄今未有人心失而財可恃者
　亦未有不䘏其民而可以豐財者聖賢之言
　炳若星日萬世不能易也劉晏在唐雖未足
　以語此然猶知養民爲理財之本出入歛散
　亦皆有法歳豐糓賤則傷農故必髙其價以
　糴歳饑糓貴則傷民故必下其價以糶凶荒
　始兆先期賑䘏用物雖約所濟者多以故民
　生安業户口蕃息歳入之賦至於數倍夫晏
　以一有司粗知財用之本末猶能致利若此
　况爲天下者誠能究大學生財之義一意務
　徳以養民其效可勝計㢤臣觀近世所謂善
　理財者何其懵乎此也元元已病而科歛日
　興不知皮將盡而毛亡所傳也出新巧以籠
　愚民苟邀倍稱之入不知朝四莫三之亡益
　也孟子曰我能爲君實倉廩充府庫今之所
　謂良臣古之所謂民賊也夫以劉晏之術而
槩諸孟子之言巳末免爲聖賢罪人矣而今
之有司則又晏之罪人也惟聖明之君忠智
　之臣亟思其本而改圖之寔天下幸甚
　　故事(甲戍三月/𥘉七日進)
元祐元年司馬光等言王者設官分職居上者
所緫多故治其大要居下者所分少故治其詳
細此理勢之自然紀綱所由立也是以周官小
宰以官府之六屬舉邦治大事則從其長小事
則專逹凢宰相上則啓沃人主論道經邦中則
選用百官賞功罰罪下則阜安百姓興利除害
乃其職也至於簿領之差失期會之稽違獄訟
之曲直胥史之遷𥙷皆郎吏之任非宰相所宜
親也故人有言察目睫者不能見百歩察百歩
者亦不能見目睫言詳於近者必略於逺謹於
細者必遺於大也今尚書省事無大小皆决於
僕射僕射自朝至暮省覧文書受接辭狀未嘗
暫息精力疲弊於米鹽細故其於經國之大體
安民之逺猷不暇復精思而熟慮恐非朝廷所
以責宰相之事業也竊以六曹長官古之六卿
事之小者豈可不令專逹(云云)詔從之
　臣竊惟司馬光之言古今之至言也昔陳平
　不答錢糓㫁獄之問以爲當責之内史廷尉
　唐太宗不以詞訟細務煩宰相而屬之左右
　丞若平者可謂知宰相之職太宗可謂得任
　相之道矣臣觀近世以来中書之務日繁應
　酬剸决㡬不暇給豈有他㢤蓋六曹長貳不
　能自舉其職而諉之朝廷朝廷之尊不免下
　行六曹之事故也厥今天下所當經畫固非
　一端而安危利害之大者莫邊政若也蓋夷
　狄方争中原雲擾事變迭出胡可勝窮或強
　胡崛起何以爲控制之方或弱虜瓜分何以
　爲撫馭之術或羣雄角立必思所以待之或
　流民輻凑必思所以處之至若將帥之多庸
　材軍旅之多弊政財用衰耗而未贍士卒愁
　歎之未銷凡此數端所當汲汲講求如拯焚
　溺其可以區區細故奪之乎昔　紹興中吏
　部尚書孫近請詔大臣凡所以靖中原攘夷
　狄者日夜講䆒而常程之事付之有司上曰
　要當遴選尚書侍郎使之專决大㦲聖言可
　爲萬世法臣願深詔　朝廷舉行六曹專逹
　之制如　元祐大臣所陳選擇群工分釐衆
　務如　紹興之聖訓則紀綱立而事功成矣
　　故事(甲戍七月/十一日進)
漢宣帝地節四年九月詔曰朕惟百姓失職不
贍遣使者循行郡國問民所疾苦吏或营私煩
擾不顧厥咎朕甚閔之今年郡國頻𬒳水災巳
振貸鹽民之食而賈咸貴衆庶重困其减天下
鹽賈
　臣竊惟宣帝可謂䘏民之深慮民之至矣其
　疾苦則遣使者循行以問之災害則振貸之
　至於鹽直之貴似未深爲民害必詔有司損
　其賈而後巳蓋元后民之父母也孩提乳哺
　少失其節皆父母之責困窮惸獨一失其養
　皆元后之辜　陛下愛民之深慮民之至不
　减漢宣而近歳以來吏以擊摶震撓爲功不
　知以護養撫柔爲本營私煩擾殆匪一端邇
　者又聞郡國守臣侵牟規利有薪芻諸物官
　爲列肆以自售者於是物賈驟騰而細民不
　勝其困矣有盡拘商鹽酬之以楮而官自出
　鬻責民以錢者於是鹽直暴踊而人爲之淡
　食矣吁此何等氣象而見於　今日邪昔陸
　贄有言民者邦之本財者民之心其心傷則
　其本傷本傷則枝葉顛悴而根柢蹷㧞矣贄
　之斯言可為永鑒臣願　明諭輔臣盡斥天
　下貪殘之吏其尤亡狀者施之以流放不齒
　之刑母但削秩免官而巳仍命詞臣推原徳
　意降一詔書丁寜訓飭俾天下曉然知　聖
　主加惠元元之意去苛猛而趨忠厚此培埴
　邦本之先務惟　陛下深留　聖意海内幸
　甚
　　故事(甲戍八月/十七日進)
慶曆三年元昊遣使来所要請凡十一事諌官
歐陽修言元昊再遣使人至闕和之與否决在
此行竊計廟謨合思成筭(云云)臣見漢唐故事
祖宗舊制大事必湏集議蓋朝廷示廣大不欲
自狹謀臣思公共不敢自彊故舉事多臧衆心
皆服自兵興以來常祕大事𥘉不使人知及其
處置乖違豈能掩蔽臣謂莫若采大公之議收
衆善之謀待其都無所長自用廟謨固亦未晚
其元昊請和事伏乞於使人未至之前集百官
廷議慶曆四年邊奏契丹修天徳城及多建堡
寨知制誥田况意虜蓄姦謀乃上䟽曰朝廷予
契丹金帛歳五十萬朘削生民輸將道路疲弊
之勢漸不可乆而近西羗通欵歳又予二十萬
設或復肆貪瀆再有規求朝廷尚可從乎臣至
愚每念至此則惋歎不巳矧两府大臣皆宗廟
社稷天下生民所望而繫安危者豈不爲　陛
下思之㦲毎旦垂拱之對不過目前政事數條
而巳非　陛下所以待輔臣非輔臣所以憂朝
廷之意也有唐故事肅宗以天下未乂除正衙
奏事外别開延英以諮訪宰相蓋旁無侍衛獻
可替否曲盡討論今北虜桀慢而河朔將佐之
良愚甲兵之善窳道路之夷險城壘之堅弊軍
政之是否財糧之多少在两府輔臣實未有知
之者萬一變發所忽制由中出少有差跌則事
不測矣願因燕間召執政大臣於便殿從容賜
坐訪逮時政專以虜患爲急則人人唯恐不知
以誤應對事事唯恐不集以孤聖懐日夕憂思
不敢少懈同心恊力必有所爲今不此之務而
日以委瑣之事更相辦對議者羞之
　臣竊考是時元昊以力屈請和朝廷含垢撫
　納冝無後悔而歐陽修方欲舉行集議以收
　衆善之謀契丹修建城堡未必真有窺覦之
　計而田况遽請咨訪大臣專以虜患爲急蓋
　情之難知莫如夷狄事之至重莫如甲兵過
　於慮危然後不危深於防患然後亡患此二
　臣所以惓惓納忠而不敢黙也今西北小夷
　日益猖獗萬一有夾攻之約而歸我舊彊有
　通好之言而邀我歳賂或從或否皆繫安危
　此吾之當慮者一也元顔遺種䑕竄汴都外
　有疆敵之馮陵内有群冦之侵迫或帥其醜
　類奔突南歸或乞師藉糧祈爲巳援有一于
　此處之寔難此吾之當慮者二也彼之四鄰
　因其危蹙必皆規拓土疆設或夏人乘虚遂
　據秦隴我之西北復接彊鄰右吾左支豈易
　爲力此吾之當慮者三也凢此三患特其大
　端若乃輻湊之流民縱横之群盗處之亡素
　皆足以蕩揺邊鄙爲根本憂後患多方尤難
　豫科以今日事執而較諸慶曆之時人材孰
　多財用孰𥙿其爲可慮殆有甚焉而廟謨沈
　深獨運帷幄未嘗采群下異同之言昕廷奏
　事數刻輙退未嘗有便坐從容之議此臣之
　所未諭也修况之在　慶暦皆爲名臣而其
　論又頗切於今日故臣敢采之以獻伏惟
陛下深味其言而亟行之實天下幸甚
　　奏狀
　　　江東奏論邊事狀(丙子十二月/十二日上)
臣至愚極陋蒙　陛下選櫂將漕江東朝夕之
所盡心不過州縣閒常事未足仰報大恩今事
有關於宗社之安危國家之休戚職有常守在
臣雖不當言而其義則有可言者昔歐陽修以
知制誥出爲河北轉運使嘗請與聞兵事　仁
宗許之臣雖於修無能爲役然亦由詞臣出使
且以轉餉爲職則邊陲利害臣敢避晋越之罪
畏縮不言臣竊見金虜自失國南遷其勢日蹙
比者韃靼與西夏并兵東出潼關深入許鄭虜
庭危迫之狀見於僞詔所云近復傳聞敵兵攻
圍都邑游騎布滿山東雖探報之辭不無同異
要其大勢以河南數州僅存之地而杭西北二
國方張之師加以群盗縱横叛者四起土傾魚
爛厥證具形括馬敷糧公私並竭交鈔數萬僅
博一餐危急如此不亡何待臣謹按國史女真
叛遼在　政和之四年(甲午/歳)其㓕遼也在　宣
和之七年(乙巳歳是冬/即犯中原)臣竊謂今日天下之勢
無以異　政宣之時　陛下所以自治其國與
外禦夷狄者亦宜以　政宣爲鑒夫以皇皇
鉅宋八葉重光至于　政宣蓋太平極盛之日
使　朝廷之上知守成之惟艱無難之可畏惕
焉戒懼以祈天永命爲心親信仁賢修舉徳政
則國勢屹然有泰山磐石之固雖百女真其何
能爲不幸燕安湛溺之餘紀綱蕩然無一足恃
本根旣撥枝葉從之於是女真得以逞其凶殘
攻䧟我都城傾覆我社稷劫遷我二聖茶毒
我蒸民自開闢以來夷狄之禍未有若是之酷
也今將戒前車之覆永神器之安其道非他願
以　政宣爲鑑而巳臣嘗妄論　政宣致禍之
由其目有十夫君臣相敕維是㡬安股肱不良
萬事墮壊其在虞廷猶以爲戒自蔡京倡豐亨
豫大之說王黼開應奉享上之門專以滛侈蠱
上心奢靡蠹國用土木之功窮極盛麗花石之
貢毒遍東南甚至内庭曲宴出女樂以娯群臣
大臣入侍飾朱粉以供戯笑於是荒嬉無度而
朝政大壊矣其失一也易曰師正丈人吉又曰
師出以律否臧凶言總師必得老成厚重之人
用師必有節制訓齊之律反是則凶也自童貫
髙俅迭主兵柄敎閱訓練之事盡廢上下陛級
之法不行潰敗者不誅而招以金帛死敵者不
䘏而誣以迯亡於是賞罰無章而軍政大壞矣
其失二也詩曰敬天之怒無敢戯豫敬天之渝
無敢馳驅自昔未聞簡忽天變而無禍者　政
宣之世災異數見大星如月徐徐南行日黯無
光洶洶欲動赤氣犯斗水冐都城當時群臣恬
不知警方且以恠孽爲嘉祥變異爲休證此上
不畏天戒其失三也大舜之聖舎巳從人成湯
之徳從諌弗咈自昔未聞飾非遂過而不亡者
政宣之際以言爲諱張根論征歛之煩散官安
置李綱論大水之變逺謫監征於是薦紳不敢
言矣鄧肅以進詩諷諌屏出大學朱夢說以昌
言宦寺竄斥偏州於是布衣不敢言矣鈐結成
風馴致禍敗此下不䘏人言其失四也夫君子
在内其卦爲泰濟濟多士文王以寧　政宣用
事之臣專以毀忠忌賢爲事凡累朝老成之望
當代鴻碩之材不以姦黨廢則以邪等斥不以
曲學貶則以異論逐排沮挫揠之餘舉國無君
子矣雖欲乆安得乎其失五也夫開國承家小
人勿用而難任人蠻夷率服　政宣之世京黼
繼尸宰柄貫攸濫厠樞庭其翶翔臺省布列館
殿非歌頌詩書即膏梁子弟非奴事閹尹即翼
附權臣更引迭援在廷皆小人矣雖欲勿危得
乎其失六也記曰四方有敗必先知之此之謂
民之父母　政宣小人顓爲蒙蔽以欺上聴劉
法敗死西陲而童貫乃以捷聞方臘破東南六
郡而王黼匿不以告郭藥師反形巳露而邊臣
掩覆於外女真尅期人冦而大臣諱晦於中上
下相蒙稔成大患至虜兵濟河而朝廷猶未之
覺其失七也書曰民惟邦本本固邦寧　政宣
小人專務聚歛以摇根本朱勔以貢奉擾浙右
李彦以括田困京東蔡京改鹽鈔法而比屋歎
愁王黼創免夫錢而諸路騷動人不聊生散為
盗賊雖微夷狄亦必有蕭墻之憂其失八也詩
曰無競惟人四方其訓之古者以一士寑敵謀
片言折外侮政和初遣使覘國而童貫實行遼
之君臣相顧竊笑巳有南朝無人之譏北事旣
興遂付戎律以僕隷之才當元戎之任節制不
明諸將無所禀畏庸懦不武敵師得以馮陵孝
㡬副之以蔡攸易之以譚稹其爲駑怯又益甚
焉於是女真知中國之無人而異志興矣此授
任非材其失九也昔子産以蕞爾之鄭﨑嶇疆
國間區區一環冝無愛於晋而子産則曰大國
之人令於小國而皆獲其求將何以給之一共
一否爲罪滋大大國之求無禮以斥之何饜之
有卒不與秦求地於趙趙欲與之虞卿曰王之
地有盡而秦之求無巳以有盡之地而給無巳
之求其勢必無趙矣趙用其計而秦不能加蓋
有國者不幸與彊敵爲鄰當有以服其心而不
當徇其欲方女真與遼國交兵雖能毎戰輙克
然視吾中國之尊如髙山大海未易測其雄深
何敢遽有他志不幸姦臣腐夫希功寡謀唯恐
無以順適其意彼方邀吾歳幣則予以契丹舊
数而不辭邀吾燕地稅賦則予以銀絹百萬而
不靳至於索犒師則許以犒師欲貸糧則許以
貸糧一事方酬而一事巳生前請未塞而後請
復起一切順承無敢或戾而南牧之師巳侵㝷
於境上矣蓋犬豕豺狼本無饜足徒知狥其欲
而無以服其心其禍固應爾也或者惟以納張
覺結余覩爲造釁之由而不知召侮取輕其漸
非一雖㣲結納之事其能保盟約之不寒乎此
處置乖冝其失十也今　陛下聖徳清明萬無
此失然臣獨恠　一人憂勤㳟儉無媿　仁祖
之風而羣臣盤樂怠傲乃有　宣和之習東南
民力耗於軍餉者十八而士卒窮悴常有不飽
之嗟災異頻仍修省之實未覩言路壅塞讜直
之士弗容君子非不參用而正論未嘗獲伸小
人非不欲逺而䜛謟猶或得志蒙蔽之風日熾
聚歛之政日滋此失未除臣恐後之視今猶今
視昔也雖然臣外有司也其於内事不敢盡言
獨請爲　陛下深陳所以待夷狄者臣觀韃靼
之在今日無異昔者女真方興之時一旦與吾
為鄰亦必祖述女真巳行之故智蓋女真嘗以
燕城歸我矣今獨不能還吾河南之地以觀吾
之所處乎受之則享虚名而召實患不受則彼
得以陵寢為詞假大義以見攻女真嘗與吾通
好矣今獨不能卑詞遣使以觀吾之所答乎從
之則要索亡饜豈能滿其溪壑之欲不從則彼
得藉口以開釁端黠虜之情必出於此不可不
豫圖所以應之也自三數年来謀國者不深惟
長筭而一㓛倖安曩者虜在幽燕吾以歳時聘
問巳非獲巳彼旣播越而南獨不可遷延其辭
俟復燕山然後玉帛徃來如故迺使　大宋臣
子拜犬羊於　祖宗殿廷之下其誤一也歳幣
之弗遣是矣然不以還燕爲詞而諉曰漕之渠
乾涸使殘虜得以移文督責中原豪傑聞之寧
不以寡謀見哂乎其誤二也並邊遺民皆吾赤
子窮而歸我當示綏懐彊吏非人唯知拒郤固
巳絶中原之望甚者視爲盗賊戮之焚之上流
制閫之臣明掲大㮄來者即行勦殺西州總戎
之帥殺程彦暉一家骨肉於黒谷山秦隴之人
莫不切齒召鄰國之侮𨳩邊鄙之隙結遺黎之
怨逆上帝之心孰甚於此其誤三也積此三誤
而吾國之威靈氣𦦨索然矣漢昭烈有言事㑹
之来寜有終極夫誤於前者不可悔而應於後
者猶可爲所願朝廷毋再誤而巳厥今庸人之
論有二不曰虜未遽亡猶可倚爲屏蔽則曰中
原方擾未暇窺我江淮凡此皆誤國之言不可
不察也虜之必亡無愚智舉知之臣不復重陳
若昔五胡之亂江左粗安者盖以群醜並争莫
能相一故吾江表得以媮旦夕之安及符堅旣
㓕慕容旋起吞晋之謀元魏巳併諸胡遂萌飲
江之志今新虜鴟張盡有河朔而楊劉群盗又
皆徃徃服從臣恐與五胡角立之勢殊未可爲
江左苟安之計也或又以爲安邊置所儲偫日
豐以此餌敵何患不濟臣竊謂不然夫金繒遺
虜雖後世偃兵息民之權宜然用之於國勢盛
強之時則足以示恩而不至於召侮　景徳之
事是也用之於國勢委靡之時則適以召侮而
不足示恩　宣和之事是也儻不思自彊其國
而倚賂遺以幸一日之安臣知其非䇿矣昔孫
氏以區區之呉而當強大之魏若未易爲力者
然其君臣相與䇿勵遂能挫曹公虎狼之敵晋
氏東遷至岌岌也徒以將相有人處分得所卒
能破符秦傾國之師今　國家幅貟萬里貢賦
雲集帶甲百萬江漢爲池豈下於呉晋者而中
外有司忠誠憤激者少委靡頽惰者多一聞赤
白囊至則相顧失色不知所爲少定則又帖然
矣　國家平時不愛名器爵禄以寵士大夫一
旦有急未見有毅然以戮力王室自任者此臣
之所以大懼也夫天下之勢猶長江大河上流
决潰下流必無獨寜之理今荆淮以北數百里
間干戈搶攘戎馬雜襲正如熊咆虎闘近在藩
垣之外而或者乃曰無預吾事彼其中心實不
謂然姑欲架滿目前攫取名噐爵禄而去至於
宗社生靈之憂而使　陛下獨當之耳彼群臣
爲一身計可也　陛下爲人子孫任九廟之託
柰何付安危於度外乎　陛下誠欲尊國勢以
弭外虞則　政宣之十失必當懲近日之三誤
必當戒庸人之論必當破自彊之計必當立至
誠一心對越上帝廣謀兼聴曲盡下情以收天
人之心以合中外之助庶天下事猶有可爲者
若或上下悠悠養成深患機㑹浸失事變日殊
臣實未知其所終也臣自委質立朝以來區區
之愚唯知有君父有社稷故常盡忠極慮不敢
自爲身謀今見時事憂虞如此而顧戀寸禄不
爲　朝廷一言豈惟自負夙心抑亦有慚戴履
是用齋心㓗誠忘寢廢食裁成此章欲進復休
至于數四懐不能巳卒以上聞意者天誘臣衷
欲以感悟　陛下儻或萬一見於施行則臣雖
擯廢田里其幸多矣
　貼黄臣竊見　太祖　太宗艱難百戰以有
　天下　真宗　仁宗兢業守成至于　徽宗
　之世宇内承平民物熈洽不幸　崇寧而後
　群小得志䧟害忠良遂使在廷無一君子迨
　政和初遼國衰㣲金虜崛起王黼童貫之徒
　希功寡謀取侮夷狄馴致　靖康之變都城
　失守二聖蒙塵追念前失可爲隕涕臣仰
　惟　陛下銳精典學親御經惟凡　祖宗創
　守之規模可爲今日法者既曰陳于前矣至
　於　崇宣之事可爲今日戒者願詔館閣之
　臣編類来上退朝之暇以時省覧庶㡬姦邪
　誤國之狀夷狄猾夏之耻一一備見本末于
　以鑒前失而圖今得非小補也　皇太子春
秋鼎盛問學日新亦冝命宫僚編纂上件故
實從容講論其於令徳啓發必多臣位下人
㣲志在納忠狂僣妄言伏竢誅殛
西山先生真文忠公文集卷第五
西山先生真文忠公文集卷第六
　對越甲藁
　　奏申
　　　奏乞放宣城縣零苗
臣一介踈庸誤蒙推擇將漕江左深惟連年入
侍軒墀具見　明天子惻怛愛民入境之初首
務布宣徳意以圖稱塞今有見之詞牒採之衆
論民以為困者不敢不以具聞臣照得寧國府
宣城縣清流等九郷水田及官民圩田去歳潦
傷頗甚本司雖差迪功郎太平州司户參軍趙
汝詹同承奉郎知寧國府宣城縣尤爚於嘉定
七年九月前去徧行檢視統縣計放二分二釐
四毫共米三萬一千二十七石四斗二升二合
縁人户洊饑之後生理未盡復舊遭此水患輸
納必是費力兼目今旱勢未蘇又當起催夏稅
竊慮府縣催督零分苗欠無所從出以致重困
臣今將本縣前項𬒳潦郷分殘零苗欠權與倚
閣候秋成理納少寛目前外謹録奏聞伏候
勑旨(申省/状同)
小貼子某以下户零欠今亦不多推廣　上恩
欲使速得蘇息是敢不俟回降而亟行之專輙
有罪併乞照㑹
　　奏乞爲江寧縣城南廂居民代輸和買狀
(四月同安/撫司上)
(臣)等猥以非才俱承乏使雖職守不同而責任
則一夙宵䇿勵惟知推廣徳意務寛民力庶㡬
仰答萬分今有近在目前事關休戚而縣邑因
循視為常賦越數十年之乆未克釐正者臣等
比因旱暵訪求疾苦廼始知之若不亟議蠲除
使彫瘵自此少蘇何以上副　陛下宵旰勤恤
之意竊見建康府南門之外有草市謂之城南
廂環以村落謂之弟一都第二都第三都皆隸
本府江寧縣紹興中行經界府城坊郭與諸門
外不過户納两料役錢謂如房地日收賃錢一
文則毎年納錢四百省内城南廂以至第三都
成年計六百二十四貫七百二十四文此外他
無一毫稅賦淳熈五年知江寧縣事章騆偶因
推排平白將一廂三都分立和買两色增科綿
絹於民房地僦賃則起所謂家業銭店肆賣買
則起所謂營運錢有如房地錢日收一十文足
紐家業錢一貫六百二十三文七分毎及一貫
文即催和買絹五寸五分綿五分五釐共折錢
一百三十八文七分二釐其店肆賣買比之房
地尤無定凖皆是泛行約度紐營運錢毎及一
貫丈即催和買絹八寸綿八分共折錢一百二
十四文内房地和買歳取絹三百一十三匹六
尺三寸四分綿一千二百五十二两計錢一千
九百四十一貫五百八十三文所有營運和買
歳取絹一百八十二匹一丈八尺五寸綿七百
二十九两八錢六分計錢一千一百三十一貫
二百七十一文合两色而言之共錢三千七十
二貫八百五十二文較以疇昔專輸房地役錢
巳多二千四百二十八貫一百二十八文且均
為建康之民坊郭别門相去咫尺悉皆無此獨
南門科折特甚於舊度其時雖罹横歛固不能
堪然馬軍行司移屯之始連營列戍軍民憧憧
聚彼貿易市㕓日以繁盛財力足以倍輸縱使
過多尚可強勉粤自師旅之餘饑饉洊至軍旣
殫乏民亦流亡居舎賈區蕭踈頽廢而昔年剏
増和買定額仍存本縣官吏惟知比舊増敷有
加無損以求足辦全不顧念鑿空如此何以繼
之大抵主家以房地起家業錢而賃户又以店
肆起營運錢一處生業两項輸送安得而不重
困㦲至於因家業營運而科和買綿絹併和買
綿絹以當都團差役輸索重復差徭繁併力不
能支迯徙相望其聞未忍輕去者日益窮匱恐
非所以還舊觀壯陪都也臣等若徑乞盡數蠲
减恐賦入素定未易遽除如其知而不問心實
懐愧今公共相度欲從建康府及江東轉運司
各於支用錢内中半抱認取撥自嘉定八年爲
始毎歳與之均𥙷錢二千四百二十八貫一百
二十八文毎歳計錢一千二百一十四貫六十
四文却乞將淳熈五年剏増家業及營運錢上
所科和買綿絹盡與除豁見在房地一依府城
坊郭及東西北三門之外以經界則例起催先
來两料役錢一歳計六百二十四貫七百二十
四文從本縣令項催赴建康府交納添湊轉運
司并本府抱認錢二千四百二十八貫一百二
十八文共成三千七十二貫八百五十二文理
充知縣章騆剏増和買綿絹窠名起發上供日
後推排以此爲定即不得巧立名色再敷家業
營運和買綿絹及紐折價錢如此則官雖有償
備之費而和買數存不虧元額斯民積蠹遂可
剗除儻蒙　聖慈特降􁱝旨從臣等所乞施
行實一方無窮之幸謹録奏聞伏候　勑㫖(嘉/定)
(八年五月二十九/日奉/聖旨依)
　　奏乞蠲閣夏稅秋苗(六月/日上)
竊見本路州縣今歳以來雨澤闕少臣昨經由
池陽之日其時不雨巳及旬餘迨至金陵一向
乾旱葢自三月至于五月之終九旬之間有雨
者纔六七日焦熬之狀葢不待言播殖之功一
切盡廢臣朝夕訪問惟信與饒得雨頗多歳事
可望若建康太平寜國池徽南康廣徳諸郡旱
勢略同臣以祈禱間出近郊及因閱舟親至采
石經行原野莫非赤地四顧所及全無秋苗間
有瀕江可以車戽之地或巳㘽挿然水熱如湯
不堪䕃養茁然長茂旋又焦黄訪聞當塗宣城
管下圩埂之郷毎歳常苦水澇今亦種不入土
與陸地同近因舟行過大城堽一帶見蝗虫飛
泊蘆葦間綿亘十數里未㡬遂入府城皆由東
北而來蔽天障日遇其所落草木爲空又据諸
處申到若建康府之上元江寜溧水池州之貴
池銅陵寜國府之宣城皆有蝗蝻生發所未申
者尚不及知此一路旱蝗之大略也常平義倉
之儲總一路凡四十三萬而侵移陳腐皆在其
中姑以建康一城言之居民日食凢二千斛而
常平初無顆粒義倉之米以石計者僅一萬九
百有竒以之糶濟城郭之民不數日盡矣况能
更及田野乎以此推之常平義倉巳不足恃㳂
江諸州元非産米之地自經兵旱田疇蕪廢在
在相望所出益少綱運起發之外其能㡬何接
濟軍民唯仰客販今則两淮旣皆遏糴淛河般
運不通上流客舟亦頗不繼諸州米價漸巳日
増艱食之虞近在朝夕嘗博訪父老皆言粳稻
雖巳失時尚堪雜種麻豆蕎麥黄菉之屬縁田
中無水不通翻犂而不可種下等農民之家賃
耕牛買糓種一切出於舉債今秋成失望小大
憂危而官司催督夏稅略不少貸典賣罄竭不
足以償而種子價髙無錢可糴而不能種凡曰
陸種僅可救饑近年官司徃徃不䘏毎遇撿放
指爲熟田責令輸納苗米未免賤糶所有貴糴
所無以供公上殫其地之出不足以輸所以更
相懲創而不敢種臣自聞此語爲之惻然竊惟
今歳之旱實與徃年不同徃年之旱多在夏秋
田間既巳布種故雖災傷之甚什至七八而其
熟處猶居二三今則髙下之田皆爲荒地借令
雨以時至雜種可投尚恐空於蝗螟之口而况
雨未可期種未可必方來之患日月尚長民情
摇摇巳有流移之漸臣近凖　朝㫖將來合議
糶濟即與本路諸司同共詳議措置施行臣巳
㳟禀多方講究外竊謂與其待巳饑而行糶濟
之惠不若先未饑而加存䘏之恩謹具奏請事
件如左
　其一曰倚閣夏稅臣近居太平州百姓王經
　等一百六名狀稱自去冬以來並無雨雪麥
　苗先巳乾死收到些小不了食用目今秧苗
　又盡枯死蕎麥豆種艱得錢物亦無處收糴
　田地乾亢至甚亦難耕種老㓜日夕憂惶不
　能存活欲乞備申　朝廷權閣今年夏稅臣
　方欲冐昧控陳忽準户部符臣寮奏請内一
　項寛旱地之賦以爲秧苗未得種挿人情方
　且皇皇而折帛起催半責見鏹版曹旣有歳
　例州縣苟欲迯責征誅憔悴之民不减星火
　之急農困追呼將復失種其爲怨嗟甚於不
　雨此當亟行戒約江淛監司目即體訪先來
　𬒳旱之處一面行下郡邑將第四第五等下
　户折帛等官物稍寛旬月之期以俟秧種了
　畢即蒙　聖旨允從仰見　陛下至慈至仁
　勸䘏民隠凡有所聞無不施行臣即巳鏤榜
　曉諭州縣令自牓到日爲始住催一月雖足
　以寛目前而一月之後催理如故方細民嗸
　嗸捄死不贍之時縱令督促萬端終是無可
　償納徒使吏卒並縁得爲苛擾人户憂迫不
　免流移理勢實然非臣過計兼本路近年民
　困重賦荒田迯户所在相望今旣未能招徠
　不可使見存之户更有流徙伏望　聖慈速
　降㫖揮將本路州縣旱乾不曽種蒔去處第
　四第五等人户夏稅權與倚閣候將來得熟
　日併催庶㡬稍解倒垂之急臣不勝大願其
　二曰蠲放秋苗國家仁愛元元著爲災傷檢
　放之令徳澤洋溢入人至深近歳州縣長官
　多以趣辦財賦爲能鮮以保全民命爲急下
　吏承風輙懐觀望且如去歳宣城南陵蕪湖
　䌓昌貴池銅陵青陽等縣皆𬒳水災檢放之
　時多不及數目自臣到任來訴者多事巳後
　時無從覈實而參之衆言宣城尤甚故前者
　輙上倚閣残零之請伏惟　聖慈必巳矜從
　今歳旱災前所未有至仁如天俯燭民隠將
　來苗稅必是優與蠲除而臣察諸衆情似懐
　憂畏葢縁近年檢放例以從窄爲賢逆料將
　來亦必如此至於不敢雜種以避輸苗其情
　尤可深憫臣謂今欲尉安人情使無迯徙莫
　若控告　朝廷先期降㫖約勑州縣應本路
　官私田𤱔元不闕雨處將來成熟自當依條
　輸納外其乆旱不曽種蒔去處並與全放秋
　苗其雜種麻豆之屬並不許指作熟田責令
　輸納苗米以致重困許臣備坐旨揮散牓曉
　諭庶㡬農人安心不至狼顧實一道幸甚
右臣恭聞　乾徳二年四月詔曰自春徂夏時
雨尚愆深恐黎民失於播殖所冝優䘏俾獲蘇
安應諸道所催今年夏租委所在官吏檢視民
田無見苗者上聞並與除放　紹興二十八年
八月二日詔令諸路轉運疾速行下州縣𨳩具
實被災傷頃𤱔數目及合放分數以聞仰惟
太祖皇帝𨳩造我朝配天之業　髙宗皇帝中
興萬世無彊之基二聖一心皆以保全民命爲
本故於災傷之歳切切如此夫以四月而蠲夏
稅以八月而檢秋苗自常情觀之母乃太早葢
救災䘏患當於民未甚病之時若待其饑莩流
離然後加惠則所全寡矣爲民父母忍使至斯
两朝詔書可爲大法今臣所陳二事如蒙　聖
慈降出三省早賜施行其於公私皆有利便一
則征歛旣寛迯亡必少所在田𤱔不至抛荒公
家租賦亦免失䧟二則農人肯行布種自救其
饑不至大叚闕食全仰官司糶濟三則窮窶之
民粗有生理何苦輕捐其身而爲盗賊未萌之
禍銷弭尤多臣叨蒙聖恩卑以漕計一路休
戚責實在臣庸敢齋沭杸誠仰干　天聽臣無
任震惕俟罪之至
　小貼子臣冐昧所陳二事非不知國家常賦
　州縣經費取具于兹臣以轉漕爲職亦自靳
　惜財計第親見民窮如此寧忍坐觀不言仰
　惟仁聖盛明之朝哀矜元元一如赤子㣲臣
　雖不奏請終亦必有施行然臣竊惟救患䘏
　災寧過乎早若及今亟行恩䘏庶人户不至
　迯移倘蒙　聖慈特賜依允只乞從　朝廷
　行下不湏備臣此章庶使一路之民共知出
　自　聖意歡忺慶戴何有終窮臣疊犯天威
　伏祈裁赦
　　奏乞撥米賑濟(同安撫司/總領所)
伏見自冬徂春雨澤稀少入夏以來亢陽彌甚
陛下嚴㳟天命憂念元元延讜言赦死辠釋遷
謫還沒産苟可銷盭致和無所愛惜臣等布宣
無狀所部九郡而建康太平寧國徽池廣徳南
康七郡迄今不雨旱勢巳成間得沾濡炎天毒
烈土脉乾燥耕種不入赤地相望稍有近水可
挿秧苗去䖍飛蝗所過靡有子遺惟饒信二州
曾申得雨却聞其間自有旱處今方六月城市
閉糴米價騰踊民食巳艱村落之間必有餓莩
向秋以後捐瘠又多累據諸處人户陳訴并州
縣備申旱荒之狀有不忍聞池陽道路出沒剽
掠休寧縣數百人入令丞㕔求糶濟建昌縣百
十人劫隆興府界居民苟非饑窮迫身何忍至
此見得今年旱災不同常歳本道旱勢又甚他
路國之根本在此江東丁時外虞尤欲安靜使
一夫餒死必傷天地父母之仁不幸詿誤有司
寧不重關憂顧惟有速發見藏不吝重費救奪
民命度脫菑厄庶㡬感通天意消弭事端今災
傷至廣事力有限豈能人人給足但民心知
朝廷極力極濟有恃以生則雖顛踣流離終不
㩗貳且及早予民所費旣省所濟甚博待其賣
妻子棄郷井填委溝壑嘯聚山澤而後爲之其
費不止於此而傷敗巳多江東自昨歳旱蝗屢
經豐熟荒田未墾在在相望若今更有轉徙必
至無人可耕國之所失不知㡬倍臣等蚤夜憂
懼思得恊心盡力爲　陛下救此一道生靈使
不致饑餓流亡散爲盗賊以遺　朝廷憂巳行
下州縣分遣官僚躬親抄劄畧計七八郡所當
濟者不下百餘萬户户給一石亦該一百餘萬
石所在州縣匱乏豈有寛餘而義倉見管纔四
十三萬耗腐在内非　陛下捐數十萬石之米
不足以振此凶災竊惟目今旱處旣多諸郡必
紛然以錢粟爲請却致　朝廷難爲應副是以
會約一道當濟之數總爲奏陳候諸州申到户
口據實分撥合本道所請其數若多散之州縣
猶以爲少臣等自行計推下於此數必支給不
敷非若㝷常有司増多申請但冀十得六七之
比　陛下禱旱之𥘉不愛曠典異恩以銷天變
蘇民瘼今赤子嗸嗸赴愬求延旦夕之命必不
惜力靳費不以捄之臣等謹體　聖懐昧死上
奏伏望㫁自　宸衷亟命有司於鎮江建康府
轉般倉撥米五十萬石貼助本路義倉米斛賑
濟饑民如部内諸州有請即下臣等分撥　陛
下幸賜江東之民而臣等不能檢柅吏姦失䧟
官物致上孤徳意下誤民生則臣等之罪惟
陛下炤之(准嘉定八年七月十九日省劄照得/巳降旨揮給降度牒一百道付提舉)
(司及取揆制置司椿竿㑹子一十万貫令本司/徑自措置收糴米斛其上件度牒錢并提舉司)
(見糴米制司所糴米皆合總充済糴使用兼江/東提舉司申本路常平義倉共𬋩米四十三萬)
(餘石又已降指揮令安撫轉運提刑提舉分認/措置捄荒即末委逐州軍合用凖備濟糶米數)
(旣據所申合議先次科撥施行又契勘建康轉/般倉除見在樁竿米四十九萬餘石外又有科)
(揆各州府嘉定七年上拱綱米二十七萬九千/石太平州九萬石寕囯府一十四萬石池州四)
(萬九千石亦徃轉般倉樁竿今合於上件米内/量行支揆應付使用七月十九日奉/聖㫖令)
(建康轉般倉支揆米三十萬石貼充江東路㑪/糶使用專令江淮制置司契勘本路所部州縣)
(災傷輕重將今来所揆米并提㪯司常平義倉/米及用度牒抆糴米并制置司所糴米拼爲總)
(數却與斟酌分揆下各州軍應副済糴使用仍/行下分辛監司将揆定米斛督責州縣措置賑)
(䘏其巳揆付轉般倉上供綱米如米未曽支装/運即仰合得米州郡依分定數就行截留使用)
(及就近支揆應付鄰近州縣合得米仍仰制置/司限五日先具巳均揆米數申尚書省劄付本)
(司)
　　申尚書省乞截撥寜國府等上供米(同時/上)
某昨以江東七郡旱災事體至重輙同本道帥
臣監司奏乞鎮江建康轉般倉米五十萬石貼
助義倉見米以捄一路之民日來市直頻増民
愈艱糴稍有資本銷磨向盡素來困乏者饑餓
益多萬口嗸嗸日夜望賜國家憂民如子必巳
允俞某職在轉輸昨蒙朝廷令本司催督寕
國府等䖏米二十七萬九千石赴建康轉般倉
交納據各郡申除災傷檢放外寕國府實發米
八萬九千八百餘石太平州實發米五萬六千
二百餘石池州實發米五萬一千七百餘石咸
以河港淺澁未能起發爲辭内太平州巳装發
三萬一千六百餘石差從事郎黄孟容管押自
餘一十四萬六千餘石並未起發竊惟諸州皆
係合賑濟去處若　上恩許從所乞必亦分撥
米斛前去諸州般運之間尚費期日不能遽及
待哺之民米運徃來糜費耗折又所不計欲各
留上件米在州免令起發候指揮降到米斛理
豁建康府轉般倉内合科撥之數庶得　朝廷
恩意速可及民不至稽緩誤事又免两次徃來
水脚費折誠爲至便謹具申尚書省伏乞檢照
前申及今來所申事理早賜施行
　小貼子照得廣徳軍地素磽瘠豐年民且狼
　狽一遇旱歉窮困可知兼水路不通米運益
　艱雖有科撥米斛亦難遽至竊聞本軍巳具
　申乞截留准東西總領所米斛二萬八千餘
　石若蒙　朝廷從所申即賜施行庶得凋郡
　窮民早𬒳實賜又兼照本路諸州常平義倉
　見管米僅四十三萬石若蒙朝廷俯從近
　日所請撥賜鎮江建康轉般倉米五十萬石
　两項通計九十三萬石而本路士州合濟之
　户約百餘万不過户得一石而合賑糶人户
　尚不在此數内况目今米價踊貴民間大叚
　艱食便合舉行賑糶而所在州縣旣無見管
　之米又無錢可以收糴爲賑糶之用縁此冨
　民觀望争事閉糴商賈闚伺愈索髙價而合
　賑糶人户乆食貴米轉見狼狽將來必至盡
　仰賑濟爲公家之費愈多若官埸有米椄續
　出糶則富家之米自出啇販之米自至而人
　户之力亦得少紓將來不至全仰官司賑濟
　則公家之費所省必多公私兼利無出於此
　竊見　淳熈乙未劉樞宻知建康日措置救
　荒曽申　朝廷借撥樁積銭糴米出糶民甚
　頼之其後結局仍將糶到米銭歸還元借窠
　名一無虧欠它如此比不可勝舉目今本路
　除建康府有樁積銭外其餘州郡亦皆有交
　割銭之類平日謹藏府庫不敢擅動然在今
　日民病巳急若許各州權行兊借作循環糶
　糴之本將來結局本司自當專一督察令其
　盡數歸還於公𥘉無所損而於民實受大利
　併望　朝廷特賜指揮
　　上宰執乞截上供米借見管銭劄子(嘉定/八年)
(六月/上)
某近者具申尚書省乞截留寜囯府太平池州
合發建康府轉般倉米十四萬六千餘石就元
処樁留免行起發理爲科降賑済之數併乞許
各州權行兊借樁管或交割等銭作循環糶糴
之本候賑済結局日將收到糶米銭仍舊歸還
元処上件事理必蒙　朝廷詳酌施行竊念本
路災傷至重目今民間巳是艱食今歳之冬与
來年春夏必湏大叚狼具若不控告　朝廷亟
爲措置流離餓莩之患必所不免撿凖　紹興
重修常平令諸賑済糓一路移那不足者監司
約度闕數先樁應用銭於　朝廷封樁及諸司
糓内兊糴兊不足者雖上供糓亦聴兊候豐熟
收糴𥙷數起發又　淳熈十四年九月十一日
勑濟糶所在州縣仰常平米徃徃不足於用惟
有趍時糴米以爲凖備又常患无銭若令逐路
諸司各以見管不係上供銭物那融借兊措置
收糴向去米價翔踊却將此米出糶不得妄增
分文候事訖拘收元本如數還之仰惟囯家以
民命爲重故於立法詳盡如此今來所請委於
上項令勑大意實同伏望鈞慈撿照某巳申事
理速賜旨揮以慰一路生靈嗸嗸待哺之望干
冐威嚴不勝俯伏俟罪之至
　　申尚書省乞將本司措置俸給頒行諸路
某照對本司凖　行在尚書户部符准嘉定六
年九月二日都省劄子臣寮奏節文竊見今之
州縣凢武臣之爲廵警爲監當若指使等職任
州縣之長吏毎輕視之麄官俸入旣巳甚㣲小
小違失動遭閣俸或又從而罰之夫右選以貳
年爲任至有一任之内累及十餘月而不支与
者其人以品秩之卑且類多撲鲁其言語不足
動上官之聴其冗賎何由求當路之知甘受困
窮無從控告方其在職必至苟賎无耻或刻剥
兵卒或侵用官課甚者与軍典合干人互相嚢
橐靡所不至而猶有不免饑寒之迫亦甚可憫
也欲望　聖慈行下諸路轉運司專一檢察州
縣今後武臣小官所得俸給並按月支散不得
復徇前弊而困厄之仍毎季取有无未支親書
文狀繳申本司以慿稽考奉　聖旨依又准行
在尚書户部符　嘉定八年四月十八日郡省
劄子節文竊見今時州縣小官徃徃皆待數年
之次其間又有不憚二三千里之遥奉親挈累
以希寸禄者及其到官爲長吏者或乃不恤毎
月合得錢米多是拖積不肯放行致使小官或
任滿不能到部或死亡不得歸郷甚至家口流
落妻女不能自保竊惟知通之俸視小官何止
數倍知通俸給按月支請未聞有拖下去處而
小官之俸獨不能那融支給之耶欲乞明降指
揮自今州縣職官監當丞簿以至宗室不釐務
等人毎月限在中旬並要支給取足然後知通
方許自支全俸如是無可那融其知通請給並
未得支或有違戾外許監司覺察内從臺諌論
列其知通縱使在職别無它過亦合量加降責
以勵其餘所有縣道合友俸錢在本州湏管從
實毎月科撥應副不得輙將乆年虚欠筭支如
此則俸禄均平士無失職奉　聖㫖依符本司
尊奉施行某昨因廵歷屡見右選小官詣某自
陳以州縣扡欠俸給饑寒窮迫或任滿積年無
資可歸或身沒官所不能歸􁲍雖與嚴判行下
多是不即遵從或止支給些小以塞責又聞縣
丞簿尉等官亦有不支俸給去處里巷諺語至
有丞簿食郷司縣尉食弓手之誚䘮失廉耻職
此之由今蒙省符備坐上頃　聖旨指揮其加
惠小官之意至爲深厚某巳即日頒行尚慮州
縣雖暫遵承稍乆又或違戾使　聖朝徳澤終
不下究豈非有司之責某照得宗室不厘務官
所在員額不同除別議施行外今措置本路州
府軍縣各給暦三道以孟仲季爲記州自敎授
縣自知縣以下毎月所請俸給𨳩具于逐官之
下其巳支未支數目仰逐官自行批鑿在州委
通判在縣委縣丞差人傳送候逐官批鑿訖即
從所委官㕔附急逓循環繳申本司以慿稽考
孟月暦以仲月發仲李如之仍於申狀實填申
發月日如少有違滯及批鑿不員定追所委官
承行人赴司㫁治亦巳牒諸州軍縣詳本司所
行事理施行并牒諸監司照㑹外今將給州縣
暦様各一本繳連在前乞賜詳酌某今來措置
事理如或允當乞劄下諸路轉運司一體施行
(准/嘉定八年六月二十六日省劄下/諸路轉運司及本司從所申事理施行)
　　奏乞分州措置荒政等事(同總領提/㪯七月上)
伏見今歳江東九郡大旱者士加以飛蝗所過
遺孽蔽江盈野其積數尺草木蘆葦爲之一空
秋陽方驕風日愈烈耳目所接無非焦熬窘促
之狀人情皇皇略無生意井泉溝澗在在枯竭
居民行旅汲飲無所市糴翔踊斗㡬千錢其長
未巳居民相謂以平時三數日之資爲一日糴
猶不能飽至於村疃鎮戍市無粒米道路徃來
有連日不得食者據休寧縣申民户金十八等
數百人突入丞令廰求糴官米令丞開倉給之
不足以繼又據江西安撫司牒建昌縣百姓方
念八等百十人入靖安縣強發富室倉米又據
建昌縣申百姓王七八等刼掠民户呉彦聦等
家榖池州道間亦有近放黥徒誘聚飢民剽掠
客旅江流浮尸而下莫知主名若不急爲措置
則弱者轉於溝壑強者聚爲盗賊皆將上貽宵
旰之憂臣等並將使指親見生靈危急若此寢
食爲之不皇昨巳具奏乞撥降米斛借兊官錢
措置濟糶外續會議到合施行事宜如后
　一部内九郡監司所當通察至於措置提督
　則當各以附近州縣分任其責凡所施行仍
　舊互相闗報蓋通察而不分任則耳目難周
　報應稽緩分任而不互報則血脉不貫事體
　不均檢照常平令諸災傷縣計放稅七分以
　上監司各分州縣廵按撿察月具賑濟人口
　工料錢糓奏聞若當職官措置乖方内知州
　奏裁餘選官對移訖奏以監司附近地方言
　之則建康府太平州廣徳軍常責之安撫轉
　運司寧國府池徽州當責之提舉司饒信州
　南康軍當責之提刑司臣等方欲上聞忽凖
　省劄備從提刑司所申行下臣某都運臣某
　提舉巳遵禀外縁當來提刑司所申但及分
　任事理而未有通察互報之文兼所分州縣
　當職官措置善否推行勤惰及境内有無流
　移死亡之民亦合許臣等將來分别奏聞以
　聴　陛下之賞罰伏乞　􁱝照
　小貼子内饒信两州屡申得雨臣等得於諮
　訪饒州境内近來旱處亦多據鄱陽浮梁縣
　申飛蝗巳入其境信州里地相接竊恐将來
　蝗災亦所不免故今分任之事未敢置二州
　於慮外併乞　睿照(唯/嘉定八年八月二/日省劄衣巳降指揮各)
(行分管施行如有巳施行事件仰逐司互相/関報其州縣當職官奉行濟糶勤惰仰監司)
(各照所𬋩州軍當職官具職/位姓名申取/朝廷㫖揮)
　一捄荒之政固當責之守令而州縣之間官
　事叢委雖有憂民之吏欲置它務以專意賑
　恤而勢有所不能其間庸惰之吏視爲故常
　付之吏手徒耗官物惠不及民實爲利害臣
　都運臣提舉自當躬親廵察外更合選官不
　時前去點檢而見任官各有本軄兼其才能
　可以倚仗者亦自有數檢凖常平令諸災傷
　縁賑濟事應差官而本州縣闕者聽監司於
　鄰近選差不足即選轄下得替待闕官臣等
　今欲於應本道官屬并前資待闕内選擇忠
　信才幹之人及雖不應差出者亦聽添凑差
　委候踏逐到人續具名銜申省其有勞績將
　來結局分立等第申奏優與推賞庻㡬不至
　闕事伏乞　􁱝照
　一遏糴閉粟初非羙政今州縣之間各私其
　境而監司又各私其所部至有鄰境之民飢
　困待盡不使斗斛流通當天下一家之時豈
　宜有此臣某提舉昨嘗奏聞行下湖南湖北
　江西淮西轉運司并㳂江州軍通放客米不
　得要阻收稅巳蒙　朝廷劄下江西湖南北
　淮西轉運司及各州軍今諸處雖被受　朝
　旨而壅遏自如竊見江西湖南連嵗屡豐今
　又及時得雨秋熟可望自合通融有無豈可
　以鄰爲壑而湖南之米經從湖北例遭拘遏
　尤爲非便欲望　聖慈檢㑹巳降㫖揮再與
　申嚴行下仍劄付京湖制置司照㑹遵依施
　行
　一江東諸郡旱勢既闊官米有限全藉收糴
　米斛赴官接續賑糶見差官及募富家大室
　請領官錢四𣪚廣糴竊見逐州起發綱運初
　無收糴之勞止是関防偷盗欠折交卸無虧
　並沾醲賞今所糴米若數目之多寡道里之
　逺近防閑之難易風濤之險阻與綱運同而
　於米有交糴之勞於錢有收支之累若全無
　優賞何以使人今欲乞　聖慈下有司量立
　賞格分爲三等二萬石以上爲一等一萬石
　以上爲一等五千石以上爲一等有官人循
　資白身人補右選或助敎文學如願封贈占
　射免役之類斟酌輕重等第推賞分明頒下
　庻㡬争欲自效易以集事
　　奏乞倚閣第四第五等人户夏稅(同提潔/司七月)
(上)
照對臣等近各具奏請倚閣本路旱傷州縣第
四第五第人户夏稅轉運司准六月二十七日
尚書省劄子夏稅錢帛並係上供凖擬支遣窠
名近巳有臣僚奏請令州縣寛綏催理本司自
可照應施行劄付本司照㑹臣等不敢避再瀆
之誅湏至荐干　宸聽竊惟今歳之旱不同常
年在民旣有非常之災傷在國家當有非常之
恩卹蓋常年之旱或在巳種之後若旋即得雨
巳稿之苗猶可勃興或旱傷所及僅止數州有
無通融尚足相濟或有旱無蝗則下田之巳種
者猶可薄收或本道雖菑而鄰境無虞則所憂
者不過上着之民安尉拊循猶易為力今江東
民田旣皆失種秋成一事不可復言建康太平
等七州旱勢最甚之外饒亦半歉各處貴糴旣
無由可以相資而淮淛荆襄又皆告旱招徠客
米亦病其難飛蝗蔽天所在害稼遺孽盈野未
易樸除近水可種之田農民極力車灌勞費百
倍㝷即一空麻豆蕎麥之種斗直不啻千錢典
質借貸僅能入土而旋踵又爲白地矣安慶光
州流民自池州度江而趍饒信者前後相續臣
提舉嘗以奏聞長淮以北方㝷干戈而淮土又
自不熟此去流移必多本道㳂江諸州未免首
𬒳其害丁卯戊辰飢疫之禍近在目前此臣等
所謂非常之災傷近年所未有也今當貴糴之
𥘉巳有盗賊之漸池州境上黥徒剽掠建昌休
寕飢民􁒝攘若使向去闕食是遺盗賊以其資
邦本不寧將為大患是時雖欲蠲租弛歛以消
弭之亦無及矣臣等以為災変如此天意難測
轉移之要全在民心惟國家大施非常之恩䘏
以召人和庶㡬天意可囬而災變可息臣等職
有常守未敢盡言而本道所當矜䘏無如下户
所若莫甚催科况夏稅之敷本田計畞而起田
旣荒蕪稅何從出臣等竊見孝宗皇帝淳熈
二年建康大旱即從守臣劉珙之請蠲是歳夏
稅七年江饒等州旱旣詔逐州第五等人户未
納夏稅倚閣五分復慮艱於輸納又詔逐州第
四第五等人户未納今年夏稅日下倚閣其後
池州興國軍旱皆嘗蠲放當年夏稅載在史籍
不可勝舉仰惟　聖心豈不顧惜經費獨惟民
命所在實繫社稷安危權其重輕理當出此况
江東州縣自丙寅用兵以來民力凋殘尤非昔
比雖號爲上户不足以比他處中人之産况於
末等尤更可憐夏田纔種則指爲借貸之本以
度冬秋田甫挿則倚爲舉債之資以度夏今田
𤱔荒蕪無可指擬借貸之塗旣絶生生之計遂
窮經營糊口且患不給况吏卒在門有賄賂之
費追呼在官有拘繫之苦愁歎之聲實不忍聞
近蒙　聖慈寛限催理仰見　陛下聖明洞照
疾苦民間見此寛恤之令妄意必蒙蠲除雖𧖟
麥稍熟去處類皆賤價轉変以充口食及限滿
追理官司督促愈嚴自謂前旣少寛今難更緩
遂以常歳两月可催之數并欲責償一月之間
是　陛下前日寛展之恩適足以使民受峻迫
之害以臣等觀之若今便蒙除放未納之數巳
自不多將來終無可催亦必不免除放但早放
一日則民免一日之苦若除放稍遲於官𥘉無
所補徒使貪吏點胥得以並縁侵漁重爲赤子
之病臣等以爲　陛下當以　孝宗故事爲法
若以今日國用非　乾道　淳熈比除信饒外
且乞加惠七州其七州夏稅姑置四等而盡閣
五等之數庶於焦熬窮苦尚可少蘇臣等非敢
不恤國力姑息要譽旣叨奉使一道親見民間
狼狽如此豈容不以實言　陛下仁儉之徳必
不與飢困無聊之民較此毫未但恐　堂陛尊
嚴四方旱傷之狀未必一一盡聞則臣等之言
疑若張大其事　淳熈八年淮淛江東飢詔遣
着作郎袁樞將作監主簿王謙躬親按視今願
考循故實選遣朝臣徧行本道如臣等所言稍
渉欺誕甘受罔　上之誅所有七州第五等夏
稅仍乞先賜倚閣以昭　陛下之徳意以廣
孝廟之仁恩臣等不勝至望(㝷下江淮制置/司覈實竟不行)
　　申尚書省乞將安邊所估沒人户銭物下
　　本司給還
照對本司今月十二日凖尚書省劄子備奉
聖㫖令尚書省契勘安邊所元據監司州縣拘
沒到减落會價人户財産銭物不拘巳未到庫
及巳未拘收數目盡行給還仰見　朝廷閔雨
之切垂念及此寛恩誕播聞者欣躍某職在奉
宣巳即時㳟禀行下屬部其間錢物未至安邊
庫者在州縣便當遵照指揮喚上人户審實給
還不容更有濡緩但錢物巳至安邊庫者若令
家屬經州縣請據赴安邊庫所陳乞支領竊恐
犯事之家乆失生理貧瘁日甚决無餘力可以
先經州縣給據繼走行都伺候取撥必且因循
歳月終於不霑實惠某區區愚意欲望鈞慈許
令本司將元因减落㑹價拘沒錢物在安邊庫
者具數徑申安邊庫所仍差人自爲赴庫請領
俟到本司却發下犯人所居州縣逐一當官審
實盡數給還庶免庫藏邀阻道塗跋渉與夫旅
舎滯留之費於以推廣徳意使家𬒳再生之恩
實爲大幸如某所陳仰合鈞意即乞徑從尚書
省施行伏候指揮劄付本司從所申事理施行
　　申樞宻院乞住築池州城壁
江東轉運司申據諸縣縣丞㕔申到上人論捄
荒劄子數内一件竊見池陽諸邑曩自兵興之
後繼以旱蝗民力彫敝視他郡特甚昨自　嘉
定四年本州承准樞宻院抛下燒造滁州城磚
及本州修城續又増加數目行下諸縣分認燒
造渉歷累年官民勞費竟未有了辦之日盖縁
抛降元銭類不足以償其燒造之費州不任其
責而悉皆諉之縣縣旣無其力而不免藉之民
方其造塼之時率以隊伍起夫坯陶展轉以至
成塼動渉旬月更畨分役旣周復始終歳勤苦
而燒造之數無㡬勞役之日未休至於蓄牛之
家夲以備耕稼之用且復均科以供工作旣竭
其日夜之力不惟他時田功不任其勞或以疲
而斃者有之民受其害巳致重困本州又專差
公吏下縣監督縣胥從而與之表裏爲姦文移
迫促動以軍期爲名所用窰匠不按巳定之籍
而業不素者妄肆追呼所役郷夫不計當用之
數而役方休者例行関集凢此皆所以爲通融
請免之地毎免一匠則爲直若干免一夫則爲
直若干至於貧而無力之人則朝夕供役無有
巳時官司日給銭米類皆虗破而實不及出入
吏手惟私計是圖而官事之辦與否不問也夫
修築城壁固當致力於無事之日豐年樂歳雖
未免勞民猶之可也今旱蝗之變甚於昔年小
民方皇皇然救死之不贍而復使之受無窮之
擾其何以堪兼照本州修城見役諸寨土兵廢
廵徼之職而供版築之事在今日尤爲未便諸
寨或據阨塞或守江面正将以警捕盗賊今在
籍之兵率不及額而老弱不足用者居半又復
取其壯者以奉土功方此飢歉之歳設有緩急
何以爲備此又不容不爲先事之慮也欲乞詳
酌所陳行下池州日下權行住罷諸縣燒塼及
修城二役仍追囬各縣所差公吏候将來豐熟
西山先生真文忠公文集卷第七
　對越甲藁
　　奏申
　　　乞給降錢會下本路災傷州郡下户收
　　　糴麥種
(臣)等近以本路旱蝗爲菑屡以斯民危迫之狀
仰瀆睿聽　陛下至仁垂憫賜緡錢發廩粟恩
意惻怛與天同心臣等欽體　聖懐分遣官吏
抄録户口舉行振䘏之政欲使山谷窮僻之地
咸𬒳上恩然此去來秋尚有期嵗公家之力有
限艱食之日甚長蚤夜以思未知攸濟訪之父
老皆言若二麥及時布種則人心自安葢村野
小民生計易足田中苟有數𤱔之麥便可指爲
温飽之資日前雖甚艱難終不舍之而去富室
大家知其有所指擬緩急舉貸亦肯相賙第目
今麥價所在踴貴其最平䖍毎石爲錢亦不下
二貫有竒惟上等殷富之家自能豫蓄種子中
户糴買以病其艱若四等而下大彽皆貧困之
民今夏所收僅充三數月之食飢腸所迫豈有
顆粒尚存雖欲趍時耕種有不可得今秋田苗
稼至少撿放之數必多官司坐失常賦巳不可
勝計若麥復失種則來歳夏稅輸納必艱上供
之額何所取辦况嗸嗸待哺者以百萬計若廣
種二麥則一飽有期庶㡬四五月之交賑濟或
可結局若種麥稀少不足救飢則非至秋成官
司振給實難遽巳公家事力豈易友吾臣等㳟
覩　陛下即位初年九月二十八日尚書省劄
子勘會今年種麥是時切恐細民無力耕種有
旨令两浙两淮提舉司應災傷去處將常平錢
措置收糴麥種并給降米斛疾速賑貸施行母
致有失布種寛䘏之恩載在　詔令煥如日星
臣等今略計本道災傷去處第四等以下闕少
麥種人户爲田數百萬𤱔毎𤱔用種五升其費
不可勝計雖嘗亟下所部諸州那融官錢收糴
給貸然今州郡大抵空乏必無餘力可及而常
平錢米本自無㡬見今專充糶濟不復更有嬴
餘只得傾竭愚誠控告　君父伏望　聖慈特
詔有司給降錢㑹令臣等頒下諸郡斟量給貸
麥熟之日令民隨稅輸納臣等謹當拘榷還之
縣官不敢分毫使用干冐　聖威臣等無任震
惕之至謹録奏聞伏候　勑㫖
　貼黄照對種麥之期只盡九月立冬之後即
　難施工前件奏請若蒙聖慈以民食為重
俯賜俞允即望速降㫖揮庶可及時紿貸併
乞　􁱝照
　　乞倚閣本路八州軍苐四苐五䓁人户秋
　　苗
江東路安抚轉運使司狀照對江東一路旱蝗
為災除信州成熟外其餘州軍府喜定七年苗
米畸零欠數不多民正艱食豈堪催科煎迫之
苦必無輸納徒費鞭荅今流移巳多或縁迯避
追呼不議蠲除則來歳耕夫必少所失經賦反
多於零欠　公朝厚下扵民固無所靳况權事
體輕重較然甚明欲望　朝廷將七年分人户
零苗特與除放是亦賑荒之一助伏候㫖揮八
月二十九日奉　聖㫖令建康寧國府太平徽
饒池州南康廣徳軍將喜定七年弟四弟五䓁
人户見欠苗米權與倚閣仍分明出榜曉諭
　　乞施行饒信州旱傷(九月/日癸)
照對本路州縣今歳旱傷至甚除建康太平寕
國徽池廣徳南康七郡(某)巳嘗莭次同制置總
領提舉奏甲蒙朝廷特賜賑䘏外續體訪得
饒信两州旱亦不輕遂差委承務郎信州貴溪
縣丞邵介前去饒州諸縣迪功郎饒州餘干縣
主薄潜剛前去信州諸縣體訪旱傷輕重之實
同各縣知縣連衘保明申今據各官申到事理
及據知信州章奉議所申事理湏至開具下項
　一據知信州章奉議申(云云之卲縣丞䓁/所申云云今不録)
右備據各官所申在前照對本路饒信两州春
夏之交不至闕雨可以随宜㦳種比之建康太
平䓁七州自春一向乾涸種不入土事體輕重
緩急不同所以昨來先具七州旱傷申乞亟加
賑䘏續聞饒信两州㘽種之後六七月以來亦
是一向缺雨縁未見旱傷淺深的實所以未敢
輕易一槩申陳遂分委各官體訪到前項事理
某又朝夕咨訪參験所聞委是後來正當苗穗
茂實之時無雨沾活加之間𬒳飛蝗爲患致使
巳㘽種田𤱔反成枉費夫力種粮其𬒳害乃甚
扵種不入土之処如此則饒信两州旱傷雖大
體比建康太平䓁七州爲輕而實不可謂非旱
傷州郡况其中如饒之鄱陽樂平信之永豐玉
山旱傷至甚却又與七州無異兼日來體訪得
各處米價亦巳艱糴當收成時其價比春間反
增三两倍瀕湖之民巳有全食菱芡而不粒食
者似此人情委難存濟旣巳審究得實若遂以
前來止申七州之故隱而不言即爲欺罔謹録
續次所審實到事理𨳩具申聞欲望　朝廷矝
念两州之民均被旱傷特賜詳酌併垂恩䘏庶
無一夫不被其澤之患實爲幸甚
　　申尚書省乞再撥太平廣徳濟糶米
照對昨蒙朝廷支撥米三十萬石專委江淮
制置司契勘本路所部州縣災傷輕重將所撥
米并提舉司所𬋩常平義倉米及用度牒收糴
米并制置司所糴米併爲總數斟酌分撥赴各
州軍應副濟糶使用仍行下分管監司將撥定
米斛督責州縣措置振䘏且許其向後闕少續
具申請所有建康府太平州廣徳軍三郡係准
朝㫖令安撫轉運司分管措置内建康府承制
置司撥到采一十三萬石并義倉米三萬七千
九百七石四斗有畸本府見行委官抄劄户口
候新制置李殿撰到日區處施行外太平州撥
到米一萬五千石并義倉米二萬三千八百五
石六斗有畸廣徳軍撥到米三萬五千石并義
倉米一萬三千六石八斗有畸近㨿两郡申到
抄劄户口帳目及自目下至來年春夏之交合
用濟糶米數太平州三縣丙户一萬七千九百
九十有五丁户四萬七千七百有九戊户一千
八百通計四十一萬五千七十一口除巳撥到
米數外尚欠米四十二萬一千六百餘石廣徳
軍二縣丙户一萬九千七百四十有一丁户三
萬二千八百二十有四戊户二千五百有八通
計二十三萬九千二百二十一口除巳撥到米
數外尚欠米三萬三千一百八十餘石若非再
瀆　公朝仰蘄終惠則將來賑䘏必至不繼槻
等實有辜芻牧之責今照得两郡雖均係災傷
地分然廣徳𬒳旱尤重兼本軍地素墝瘠民生
孔艱豐年樂歳不免貧悴一遇水旱坐待流殍
而郷村之民尤無聊頼自八九月間巳有饑餒
至甚者非有司極力拯䘏未易全活自丙户以
下皆當給濟惟城市則濟戊户而糶丙丁所以
糶户至少而合濟人户居十之八至如太平爲
郡雖頗稱䌓庶然年來巳非昔比當此歉歲民
間亦甚艱食但狼狽之狀未至如廣徳之極故
惟戊户則全濟丙丁户則糶内郷村丁户亦量
行給濟所以濟户差少而合糶人户不啻倍蓰
两郡事體旣稍不同其糶濟遟速亦不容不少
異廣徳巳自十月十二日爲始太平州則以十
一月十一日爲始所據两郡申到欠少米數並
是的實太平所欠雖止是糶米然爲數不貲不
敢盡以上累　朝廷除巳從轉運司那撥米斛
并督責本州守令多方措置勸分招糴貼助賑
糶外今來止敢以五分之一控吿　公朝特賜
劄下建康府轉般倉支撥米八萬四千石應副
太平州賑糶其糶到錢摫等專一任責拘還
朝廷不敢分文違欠所有廣徳軍尚欠米三萬
三千一百石係指定合用之數委是無從措畫
併乞劄下平江府百萬倉照數全賜支撥以充
接續賑濟庶使两郡飢民獲脫溝壑實出始終
生成之賜伏乞指揮(十二月二十六日奉/聖/㫖令建康府轉般倉扵椿)
(管米内支撥五萬石付太平州充振糶及令浙/西提刑司於平江府百萬倉椿管米内支撥二)
(萬石付廣徳軍充濟糶使用糶到價錢各就本/家令項樁管具入月帳供申其米仰逐䖏徑自)
(差辦人船前去般取仍仰/開具收到銭𢾗申尚書省)
　　申尚書省乞放信州零苗
照㑹近凖省劄備本司同安撫司所申乞除放
本路旱傷州軍嘉定七年分人户零苗八月二
十九日奉　聖㫖令建康寧國府太平徽池饒
州南康廣徳軍將嘉定七年第四第五等人户
見欠苗米權與倚閣仍分明出榜曉諭劄付本
司照㑹施行本司除巳牒逐州軍縣遵奉施行
仍􁐨榜曉示人户知悉外照得昨來同安撫司
具申之時係在八月十三日其時縁委官體訪
信州旱傷未據申到兼本司去信州道里甚遥
未見本州旱傷的實未敢一併具申續據知州
章奉議并體訪官饒州餘干縣主簿潜剛申到
信州諸縣旱傷之實兼朝夕咨訪參驗所聞委
是後來當苗穗茂實之時無雨沾活加之飛蝗
爲害不輕僅有鉛山一縣所𬋩七郷上四郷與
福建接境粗得豐熟其餘諸縣郷都并鉛山縣
下三郷皆係災傷地分巳嘗𨳩具申聞乞　朝
廷矜念并賜恩䘏外今來一路八郡皆蒙倚閣
去年下二等零苗唯信州諸縣人户未霑蠲閣
之惠若以前來失於併申之故不爲控陳實非
所以推廣　公朝厚下之意欲望　朝廷特賜
詳酌除鉛山一縣上四郷外將信州上饒等五
縣并鉛山縣下三郷嘉定七年分第四第五等
人户零苗照建康府等八郡已得指揮一體倚
閣施行使千里之民咸𬒳恩賜實爲大幸伏乞
指揮施行申聞事(十一月二十八日奉/聖㫖/令信州將上饒等五縣并鉛)
(山縣下三郷嘉定七年弟四弟五等人户/見欠苗米權與倚閣仍分明出榜曉諭)
　　申尚書省催撥太平州振糶米(同太/平州)
照對某等昨縁江淮制置司分撥到太平州賑
濟米三萬八千八百餘石比之諸州爲数最少
而本州三縣合賑糶户口爲數至多嘗各具申
朝廷乞撥借米斛充本州賑濟日夜以湏未奉
囬降某於今月初一日廵歷到州經行田里備
見細民窮悴之狀與守臣同共措置除戊户始
終全濟可至來年三月其鄉村丁户僅能量濟
三次而流移新到旋次抄劄者又湏一例振䘏
其城市丙丁户并郷村丙户皆合振糶總計用
米數十萬石某等巳各竭公家之力措辦錢米
添貼糶濟外欠闕尚多委無從出竊見本州三
縣今歳災傷檢放通及八分田𤱔所收旣巳無
㡬而上江米舟至者甚稀鄰郡又無般販之地
若非官司出米賑糶竊恐中户以下闕食狼狽
日甚一日某等濫膺麾節之寄若避煩瀆之誅
不以控告于　朝坐視境内之民飢餒流離豈
不上辜　君相愛䘏元元之意用敢合辭仰干
造化伏望　朝廷檢照某等巳申事理速賜劄
下建康府轉般倉支撥米八萬四千石借本州
賑糶某等謹當拘收價錢節次解納㦯留本州
糶米償還一聴㫖揮行下如分文違欠甘坐黜
罰湏至再申
　　申尚書省乞再撥廣徳軍賑濟米狀(同知/軍)
(某)等照對江東今歳旱蝗爲諸路之最廣徳两
縣災傷又爲本路之最葢本軍田土瘠薄雖當
上熟之年猶有艱食之慮况自春祖秋種不得
下其爲狼狽不言可知仰頼　聖朝哀愍元元
賜轉般米三萬五千石及就撥義倉米一萬二
千餘石醲恩愽施自昔所無某等與两縣十四
郷之人同深感戴弟此邦民貧特甚昨本路諸
州抄劄户口皆以五等爲别其他州縣惟丁戊
始濟獨廣徳两縣所謂丙者殆不及它郡之丁
飢寒窮窶徃徃相似故自丙至戊無非當濟之
家總而計之仰哺於官者凢二十三萬九千三
百餘口其流移新到旋次抄入者又不在此數
臣等自九月間巳聞两縣管下郷村有飢餓垂
盡之人亟出義倉米賑給一次計一千六百餘
石又於十月十二日以後將丙丁戊户普行賑
濟計用米一萬七千餘石及某廵歴到軍經行
田野訪問父老皆言自昨賑濟之後又閱两月
餘貧民下户復以闕食遂與潾同共商議以今
月十八日爲始再將丙丁戊普行賑濟計用米
一萬七千三百餘石通將三項共計支過米三
萬六千餘石某等亦竊自念今歳飢荒非止一
州一路　朝廷至仁徧覆有請輙應爲力甚艱
某等沗在臣子當知體國故於撥賜之米受惜
唯謹專留以充賑濟其軍城附郭合用振糶米
九千餘石皆從轉運司撥官錢收糴而戊户計
口給濟爲費尤多不敢悉用官廩以一月爲率
两旬以米一旬以錢米出於官而錢則出於某
之私帑區區之意本欲存留斗斛以接續賑濟
庻免數慁　朝廷其如户口至多除三次給濟
計支過米三萬六千餘石所餘亦巳不多自𨳩
春以後至於四月尚湏三次給濟用米至多近
者安撫轉運司嘗具申請乞於平江百萬倉支
撥米三萬三千一百石委係指定之數日夕俟
命未准囬降今來事勢迫切某等職在振䘏實
不皇安用敢合辭控告造化伏望　朝廷檢照
安撫轉運司巳申事理早賜劄下平江百萬倉
照數撥降施行某等寔與斯民同霑大賜湏至
申聞者
　　申省第二狀(此係弟一請𬒳受省劄不/允後再具申在三月𥘉發)
照對某近申　朝廷乞賜指揮將所撥平江府
百萬倉米三萬石付廣徳軍專充賑濟免令拘
收價錢續准省劄未賜允俞某㳟承　朝廷之
嚴即當禀聴豈應再三煩瀆自速斧鉞之誅竊
念廣徳歳菑傷傷最爲酷烈環地千里粒米不
收人情憂摇皆謂必填溝壑某自去秋被命措
置即行下本軍差官抄劄其閒所委或非其人
不無泛濫而合濟之家却多遺落某亟遴選彊
敏愛民之官精加覈實釐正甚多又於給散之
日令民户結申互相保委其有冐濫許人告陳
縁此有已抄劄而不敢請由有巳得由而不敢
請米有以三口爲五口而自行首實有以一家
得二由而復行繳還冐濫之弊委巳盡革其實
貧之者却與抄入凢今所濟盡是闕食之民即
不敢分毫泛濫有失　聖朝子惠困窮之意兼
某區區愚鄙嘗竊有見以爲當天患民病之時
必湏上下同心竭力以圖拯救廼克有濟故凢
朝廷所賜一勺一合盡以充振濟之用其軍城
并屬縣自冬至夏合用振糶米斛皆從本司措
置應副不敢於濟米内分撥又振濟錢米或有
不給亦不敢一切倚辦公上前後出備添貼其
數甚多葢職所當爲自當罄竭豈敢數慁　朝
廷今來所乞將百萬倉米二萬石專充振濟實
縁事不獲巳方有此請葢上項米斛元係陳乞
爲振濟之用若以其半留充出糶則三月間一
濟欠米萬石本軍旣無事刀本司帑廩又空四
顧徬徨實無從出闔郡數十萬生靈之命巳蒙
全活至今農事方興仰食尤急若振䘏不繼則
前功盡捐一簣之虧誠爲可惜伏望鈞慈俯察
誠悃特從前請將所撥百萬倉米二萬石付廣
徳軍盡數給濟免令出糶收錢(某)與斯民均被
隆天厚地之賜伏候指揮
　　申省第三狀(三月廿/二日發)
照對某近者再申尚書省乞將平江府百萬倉
撥到米二萬石付廣徳軍並充振濟免令出糶
拘收價錢側聴兼旬未拜俞旨伏縁夲軍巳擇
定四月一日給濟除上件米斛外别無指擬秪
得再殫愚悃上冐崇威竊見廣徳去歳災傷荷
朝廷恩䘏備至昨者制司分撥米斛本軍所得
凢五萬五千餘石以毎石三貫爲率計錢十六
萬貫有竒尚蒙盡數予民未嘗責令出糶今百
萬倉所撥凢二萬石若以其半出糶止計錢三
萬緡以　聖君賢相切於愛民之心既嘗捐十
六七萬貫救之於前豈復惜此三萬緡不以濟
之於後况某元爲本軍再乞濟米三萬石継蒙
㫖揮止與二萬不敢數瀆　朝聴巳於本司經
常支遣米内撥五千石添貼支散若使止湏振
糶則本司所出之米豈不欲拘囬價錢以助漕
計之乏實以本軍民貧非他處比惟城市人户
粗有生業可以糶濟兼行至於鄉村之民狼狽
殊甚非濟不可故雖本司事力至狹亦未免徑
行給予不復出糶收錢况於　朝廷仁同天覆
苟可保全民命必不計折毫釐今雨晹以時二
麥甚茂田野父老皆言只待麥熟便可無憂但
今歳氣候稍遲麥熟湏至五月目今一濟正是
緊切之時伏望鈞慈俯垂矜察許將上件米斛
盡行給予貧民則天地生成之恩何以逾此須
至申聞者(四月三十日劄檢㑹嘉定八年十二/月二十二日㫖揮支撥百萬倉米二)
而廣徳一郡得米凢數萬石並係撥充振濟仰
見　清朝以民命爲重雖丘山之費無所愛惜
何獨於此萬石必欲令其出糶收錢某雖至愚
亦知非出　君相之意日者側聞士大夫有好
爲議論者以爲此郡菑傷本不至甚官司振䘏
失之太優斯言流聞遂致上誤　朝聽(某)竊謂
欲知菑傷之重輕當觀撿放之多寡欲知民食
之艱否當觀米價之低昂本郡秋苗巳蒙　詔
旨盡放則菑傷之重固不待言今去麥熟亡㡬
而城市米價毎一省升爲錢四十餘足則民食
之艱又可概見或者徒見境無流離野無餓莩
遂以菑傷爲本輕振䘏爲太厚殊不知去歳秋
冬之間人情皇皇朝不保夕倘非至仁亟加拯
捄則溝中之瘠巳不勝其衆矣况自冬及春雖
屡行給濟計其所予實亦亡㡬葢本郡當濟之
家爲口㡬二十萬而前後散米不過六萬石有
竒民間所得雖㣲然不勞經營坐獲升斗和以
菜茹雜以糟糠一日之糧衍爲数日故能保全
性命以至于今然其困窮憔悴之狀見於面目
者在在皆是葢官司給濟僅能免其餒死而生
生之業固巳赤立無餘且城市居民粗有營運
本司出米振糶其價又爲甚輕尚有自旦至暮
無錢可糴者(本司糴價毎升二十四文足有/納二十金而乞减四文米者)某
廵歴此來目擊斯事遂將軍城縣市仰糶之户
普濟一次(丙七日/丁十日)而痛减官糴之直毎升爲一
十八文况於田野郷村尤爲岑寂若改濟爲糶
其間無錢可糴者十室而九未免却以由曆轉
售扵有力之家飢腸弗充坐以待斃是　朝廷
不階屡濟以生全之而頋恉一濟以棄絶之也
况今大麥巳穟而未黄小麥方秀而未實民食
之乏正在斯時給濟之期不容更緩契勘百萬
倉米除前一濟用過八千石外目今所存一萬
二千石見分撥軍城并四安倉椿頓今此一濟
係是結局視前當稍加厚㑹約用米二萬餘石
本司事力雖㣲亦已那撥米六千餘石錢二千
餘貫添湊外須至盡將上件百萬倉米充數方
了給散一次竊見漢之汲黯事武帝雄猜之主
其奉使以出又縁它故猶能便冝發廩以賑飢
民然後歸莭以請矯制之􁏌今某幸遇仁明寛
大之朝且嘗承　詔措置荒政親見民窮如此
頋乃便文自營苟迯譴責非惟有媿昔人豈不
仰辜　朝寄用敢不避誅斥謹同知軍魏承議
以此月十日爲始一面開倉祳給外伏望鈞慈
檢照某累申事理速賜指揮行下所有某不俟
囬降專輙給散之辠併乞重賜䥴表施行湏至
申聞者
　　奏爲不合差廣徳軍敎授措置荒政自劾
　　狀(六月十/一日上)
臣今月𥘉十日據廣徳軍申知軍魏峴按奏敎
授林庠不職奉　聖㫖放罷臣伏見庠之爲人
素自修飭其掌學政又皆可觀峴遽劾聞深可
驚駭蓋縁與聞荒政有若越職侵官臣而不言
誰與言者竊惟去歳廣徳之旱甚於它郡幸蒙
聖恩優賜廩粟　明詔帥臣監司分行措置臣
與權帥胡槻共議以爲此郡之民凋瘵爲甚振
濟之責固在守貳商榷佽助不可無人博采群
言皆謂本軍敎授林庠誠實懇到有志及民臣
遂委之同共講畫庠以職在敎導陳誼力辭臣
非不知敎官自有職分不當與聞民事實縁本
軍官僚别無可委兼民命危急不應拘牽常法
坐視而不知救強之再三庠始任責朝夕盡瘁
區畫有方遂使千里赤子均𬒳　朝廷振恤之
實惠桐川之人悉能言之臣方頼庠得以迯責
而庠乃用是以獲罪蓋㝷常州縣救荒只欲自
專其事侵牟移易惟所欲爲　朝廷監司莫可
䆒詰庠旣同共措置自太守以下雖欲爲欺終
有掣肘庠之召怨實基於此胥吏乘峴未至巳
有營惑之言臣行部到軍有宗室寄居論本軍
民病十事臣之望峴不薄出以示之且謂此邦
同官惟敎授可與講究共起斯民深痼之疾本
是羙意不虞峴反疑庠以此告臣懼其旁觀不
得自肆峴之忌庠自此而深臣昨用官錢兊提
舉司和糴米四千餘石椿留在軍接續賑糶峴
以郡計窘乏漫無措畫乃垂涎此米欲掩有之
遣吏勇桴傳道指意諷令作出剰獻納庠具陳
其不可峴之怒庠至是益甚臣雖未見峴章采
諸道塗咸謂劾庠之䟽縁此而上峴雖庸騃寜
不稍知是非何至率然妄發盖以廣徳弊壞未
易友吾故爲脫去之計以圖善地情狀本末暴
之天下自有公論重惟　陛下不鄙臣愚使分
一道按察之寄别白善否其責在臣今庠乃以
宣力捄荒横遭􁀬疾臣寧冐昧一言同受譴責
無寧畏罪冺黙上負聖主下慚物議是以干
犯　宸嚴具陳事實伏望　聖明察庠居官本
無它過致其出位咎皆由臣庠旣罷黜於臣之
義尤難苟免欲乞　明詔有司議臣之辠併賜
鐫斥施行湏至奏聞者并申尚書省御史臺諌
院
　　第二奏乞待辠(六月十/四日上)
臣近據廣徳軍申守臣魏峴按奏敎授林庠不
軄得　㫖放罷臣巳具奏本末乞將臣併賜鐫
斥以懲差委失當之辠及庠申到峴章取而讀
之則意不在庠專爲臣發震悸累日無地自容
臣以疲愞繆當荒政之任若謂其識見庸闇委
任非人措置乖踈周防不盡竊自揣量誠恐未
免以此加辠臣何敢辭顧峴所陳事関堂陛臣
書生爲吏乃干名敎之誅可無一言再瀆　天
聽伏念臣自去歳旱蝗以來朝夕憂懼訪求疾
苦不憚驅馳區區此心唯知救生靈所以固邦
本布徳意所以尊　朝廷曷嘗一毫自爲巳計
昨蒙　聖恩再賜民粟即勒手牓徧諭田里使
知獲免飢餓流移之苦盡出　聖上仁恩一飲
一食冝知感戴蓋赤子　朝廷之赤子錢糓
朝廷之錢糓人臣於此得效尺寸寔藉　朝廷
事力就使推行盡善皆是軄所當爲以此言勞
稍知義理之人亦所不敢昨者累申　朝省乞
將賑糶米改充給濟實縁春夏之交青黄未接
官糶雖平而城市居民尚苦無錢可糴村野窮
僻困悴尤甚陛下至仁旣嘗斥四五萬石以
活飢貧顧此萬斛　聖朝豈復靳惜輙縁至意
捐以予民私謂推廣上恩縱令獲罪不過薄
責若早知此舉渉尾大衡决之嫌則臣雖至愚
焉敢犯此大戾竊觀祖宗朝范鎮在陳范純
仁在慶皆嘗以便冝發粟不俟奏報而　朝廷
未嘗不尊堂陛未嘗不嚴當時群賢滿朝亦未
聞有慮其啓專横之漸者今臣先請後發其視
二臣尤非專輙况不旋踵而報可之命下是
陛下固以亮臣之心而赦臣之罪　朝廷之上
亦舉無異論矣峴爲郡守乃獨追尤前日予民
之不當是併　陛下之赦臣者亦非也况其始
議之時庠與一二同僚皆主振貸獨峴移書告
(臣)力言給濟之便及(臣)到郡又縱臾再三謂民
窮如此非徐行拯溺之時且令所親作詩勉(臣)
以汲黯之舉自始至末峴皆與謀故(臣)申省狀
云謹同知軍魏承議開倉賑給若峴不與聞(臣)
敢妄爲此言乎今乃加(臣)以不有　朝廷之辠
是無天也兼臣從來廵歷先期戒約官吏毎送
迎毋排辦所至蕭然人所共覩比者徃來桐川
雖廵尉職當警護亦令勿出唯將入郡城見市
井小民執旗迎候者頗衆臣方訝其無錢糴米
安得有錢製旗亟諭之散去已而物色乃知峴
用公庫錢製造以給之又出絹與民繪像欲爲
臣立祠于學且屬庠撰述碑文幸庠力辭而止
臣繼聞之即移文禁戢明言全活生靈自出
朝廷之賜凡百官僚止是奉行有何功徳可以
當此令其日下除撤向使庠率爾承命其爲竒
貨亦又甚焉臣性踈直待人不疑見其外若温
柔謂可與之爲善慨念本軍積弊巳極方約其
同心講究以蘇民瘼不謂其意薄陋邦潜圖脫
去巳設機穽於出肝肺接殷勤之𥘉柔邪之類
其不可測如此(臣)非不知乆去闕庭孤危易撼
見㡬不早尚口乃窮然念㣲臣事　君粗有本
末上頼　仁聖保全至今就令奉使失職　朝
廷自有黜典臺諌自有公論而屬郡如一魏峴
得相陵蔑誼當自反何敢辦明矧如峴所陳旣
有扶持名敎之深慮則臣之所坐宜得覆載不
容之大僇峴去臣留尤所未安欲望　聖慈明
詔有司審覈虚實倘峴言有狀即乞將臣重賜
貶竄施行臣見今待辜外伏候　勑㫖(六月二/十一日)
(奉/聖㫖真某無罪可待魏峴與官觀二十三/日出省劄二十八日到司尚書省送到承議郎)
(權發遣廣徳軍魏峴奏臣猥以孱庸洊蒙噐使/由州别駕三遷遂玷班行旋叨外除分以左符)
(聖恩山重㣲命絲䡖故雖到官未乆適承儉歳/之餘惟知恪意撫摩䆒心疾苦期烹鮮而不擾)
(務束杖以無苛衆軍拖下之請即時以支還諸/案未了之訟則叄稽而粗决至於酒稅拘㩁猶)
(恐寛急失冝共知帑竭而廩空詎敢生財而過/與頋弱才而何有懼百謫之易盈政頼爲宻之)
(同心庻㡬闔軍之有額况學校者清議之出而/博士者諸侯所尊今乃乘時邀權見謂􁈮􁒦臣)
(而緘黙公論謂何竊照軍學敎授林庠璧水諸/生髙甲賜弟本軍雖號偏壘臣方喜敎養之得)
(人使不以利逹動其心靖共自愛則國家爵禄/他時决非爲庠惜者柰何甘心猥冗求媚取容)
(臣到軍以來春𥙷試士則期日屡遷月朔講書/則狀申欲免但見其終日坐敖倉中以師道之)
(嚴而下親措置官之職糠粃敭簸塵埃僕縁庠/處之自安而本職則諉他官通攝臣巳竊鄙之)
(矣常去歳田事不登/陛下不吝大農前後發/廩給濟飢民徳至渥也近又續撥降米二萬斛)
(付本軍濟糴恩至渥也而臣之來庠迎謂臣上/項米計臺見今申請乞盡行振濟未㡬又以漕)
(臣親筆云臣大略謂若未准/明州囬降非晚/行部前來欲爲汲長孺之舉臣遂致言漕臣謂)
(所當披瀝肝膽控告於/之須臣之意盖欲㳟聽/君父之前以俟成命/陛下之處分也継而)
(漕臣循行庠迓之於百里之外一日當畫庠於/郵筒中雙黄旗腰鈴走傳一軍皆驚發覲乃一)
(批與都吏言漕臣入軍境怪迓者之不來庠推/廣其說令都吏諭意居民多造輥旗帥衆迎接)
(且令能門備辦香燈設供漕臣本命星官臣以/謂廣徳之民此復何時安得以錢可以爲此而)
(栺意下形小民執旗奔走連日疲頓臣不忍見/其爲勢所迫遂各捐金以紿之復以書抵臣言)
(漕司將米紿散之後欲邀臣同衘具申継面見/庠又復謂臣庠與漕使言若與臣同衘申則此)
(舉作得不精采抑不思米/陛下之米民/下之民監同雖從便冝然當使斯民知𬒳/陛/陛)
(下之徳尚何較其精采與不耶則庠之銳意縱/臾明矣臣竊觀天下之勢堂陛之相臨躰統之)
(相維事関廟堂則百司庻府不得而專權在監/司則州縣小官不得而執如臂之運指若綱之)
(在綱由是國勢尊安民心畏戴用此道也倘或/尾大衝决内外相違假孟軻氏民爲重以文其)
(說則上下陵夷從㣲至著寕不甚可畏㦲臣未/到軍以前/陛下念本軍之民濟之以米庠於)
(其中乃分撥徃建平縣出糶收錢今/陛下以/二萬斛濟糶於民庠乃不候報可先行給㪚)
(陛下欲濟庠則易之以糶/陛下欲糶庠則易/之以濟是其權/陛下不與也廟堂不與也一)
(庠足以辦之矣恩欲歸於知巳怨必萃於/朝/廷羙欲掠於一身害必及於他人不知庠果何)
(所恃而敢爾近據人户觧四一等陳訴濟米冐/濫事臣委庠覈實皆復支離其說具欲两平其)
(訟意果安在兼庠怙勢慿陵嘗謂臣寕國新除/陳廣夀漕臣以弹文商論於庠其意盖以脅臣)
(也如廣徳縣申乞差官撿屍庠河預焉乃對臣/按服肆言所差之官不當必欲更易而後巳軍)
(學有一兵迯庠乃不候根捉即以其素所嬖晋/求填刺名粮其他不敢一一縷瀆/宸聴事繫)
(紀綱寧容但巳欲望/亟從罷斥以爲䡖易/聖慈特發/􁱝断將庠/朝廷烕裂軍壘者之成)
(其於國勢誠非小𥙷伏候/勑旨小貼子臣不/避仇怨既行按奏則臣今乞引嫌囬避欲望)
(聖慈矜怜小臣特賜两易一等軍壘或待次差/遣保全孤蹤不勝大願候/勑㫖五月二十九)
(日奉/聖㫖林庠放罷魏峴别與一等軍壘差/遣/李提舉奏爲廣徳知軍魏峴按敎授林庠)
(實按轉運副使真某乞覈實辦明事臣聞論事/者當辯是非責治者當覈名實天下未甞無真)
(是真非之所在也然毎患乎言之多端聴之易/惑者不覈其實之過誠即其名以覈其實則是)
(者固不可以厚誣而非者亦何可以自掩㦲臣/竊覩進奏院報知廣徳軍魏峴按軍學敎授林)
(庠不法且乞避轉運副使真某得/㫖罷庠而/别與峴一等軍壘差遣臣竊謂峴與某必有一)
(是一非惟以其實考之則真是真非當有不難/辨者盖峴之奏雖為庠設然以臣所聞峴非按)
(庠乃按某也峴之按庠謂其捨敎職而任荒政/挾漕臣而陵郡守夫以一郡之民飢困欲死)
(陛下大捐廩粟以活之仕乎此邦者出任其事/如救焚拯溺何常職之可拘當此之時軍學堂)
(試爲重乎本軍振濟爲重乎出身濟物固儒者/事峴昧於䡖重而以庠終日坐倉爲可鄙峴則)
(陋矣至於陵忽郡將則臣不可不治然猶當問/庠之所守爲何如設使庠之語言禮節或失婉)
(順而所守者正峴亦當屈巳從之未可以陵忽/言也况庠之於峴𥘉未見語言禮節悖慢之實)
(則峴之深怨極憾於庠者果何爲㢤以此言之/峴之按庠意必有在臣故曰峴非按庠乃按某)
(也某與峴比肩事主某雖任按察若某所爲未/善峴不肯苟徇具以上聞孰曰不可然臣不知)
(果峴爲是乎某爲是乎峴之奏爲荒政言也若/曰某縣流移者多而不能止某郷莩死者衆而)
(不能救某䖍濟米給散之有欺某邑糶銭出入/之不明某事則有何人之詞某條則有何日之)
(案各指其實而言之庠固無所迯辠而某之失/於任庠者亦無所辭其責矣臣竊聞峴之奏千)
(餘言略不及此特以䡖易朝廷自專掠羙爲某/罪/陛下試覈其實峴爲是乎某爲是乎夫自)
(專固人臣之罪而許以從冝者乃人主之大權/掠羙固君子所羞而爲君任怨者尤未世之邪)
(說如峴所陳/陛下欲濟而易之以糶/陛下/欲糶而易之以濟是爲有司專擅之罪廣徳濟)
(糶非臣所任不能詳知然竊謂濟糶俱急轉輸/不齊糴米未至而借濟米以應之濟米有缺而)
(乞糶米以益之權冝集事要厥成終文藉具存/自無淆混若事理不過如此則固亦/陛下之)
(所許未至罪其專也至於掠羙之說則又不可/不察臣事君猶子事父也子職無他任其父之)
(事而巳臣職無他任其君之事而巳故稱人子/之善者必歸羙於其父稱人臣之善者必歸羙)
(於其君擢是臣任是職欲其稱職而人善之乎/欲其不稱職而人怨之乎使人臣任怨於下則)
(怨之者推所從來必歸咎於上矣人主何利焉/且峴固言之矣米/陛下之米民/陛下之民)
(也獨不曰臣亦/陛下之臣乎以/奉/陛下之令散/陛下之米活/陛下之臣/陛下之民)
(何徃而非/陛下之徳澤㦲天下未嘗有無實/之名也臣之事君當責其實而求名與否不必)
(問也若夫黎民阻飢上所當恤此則如慈母之/乳其子𥘉不爲民峴乃有恩歸知巳怨萃/朝)
(廷之言何其所見之異㦲且民飢而不得食則/怨既得食矣又何怨萃於上之有乎峴之言無)
(足辯者然臣竊見近日風俗日以衰弊人臣率/顧一身利害之私而不以國家生民爲念臣雖)
(不肖毎獨憂之峴之說行恐自今分職授任者/益以自專掠羙爲嫌便文自營誰任/陛下事)
(者峴言雖小所関甚大此臣拳拳之愚所以上/瀆/天聴不自知其煩也峴與某一是一非必)
(有公論伏望/陛下特選朝士或委鄰路監司/覈考其實若廣徳荒政不舉則某爲有負/陛)
(下不可無責若峴言無實則是以私意邪說上/惑/朝聴亦乞明正其罪使天下知是是非非)
(不可混於聖明之世臣與某實爲聮事愚忠所/激不復避嫌且峴尚居部内在臣職所當言用)
(敢冐犯以聞取進止/又上丞相手書道傳仰/恃隆寛輙有白事道傳竊見廣徳魏守按罷敎)
(授林庠卷傳其劾章至此者詳觀之實乃按真/漕也某竊惟去年象/朝廷撥米振濟自江東)
(言之廣徳爲最優且如池州太平州寧國府等/處若以户口及所得米數言之皆差不優於廣)
(徳盖縁廣徳之民自來貧困雖遇樂歳亦不聊/生去年之旱又爲特甚所以制置司仰體/朝)
(廷之意優數撥米然猶患其不足故漕司再有/所乞又申明易糶爲濟然後一方之民得免死)
(徙之患此/主上之至徳丞相之至恩也米乃/朝廷之米有司不過奉/朝廷之命給散之耳)
(魏守所以奏上之因非某所知但聞數日之間/舉郡紛然至謂真漕且以散米多得罪反使前)
(日感戴君相恩徳之民變爲疑惑之言是魏守/本謂真漕市恩以歸怨於上而不知今日之奏)
(乃所以爲歸怨之舉也某不能自已輙上其事/區區仰荷知委如有一毫朋比真漕之心天實)
(厭之伏望鈞慈特賜詳察施行以釋民疑以慰/民望干冐威尊下情皇恐之至/袁祭酒上宰)
(相書某一介踈庸伏蒙公朝過有推擇俾居成/均教導之職無𥙷秋毫每深自媿伏覩國家著)
(令諸州敎授本監長二皆得薦舉則是某所領/之職與典敎於一郡者固相関也今廣徳教官)
(林庠爲郡守劾奏遂致罷黜某不敢不爲一言/竊惟自古設官雖各有司存而亦有可以相通)
(者且司徒掌敎從古以然故周禮大司徒之職/曰因此五物者民之常而施十有二敎焉又曰)
(以荒政十有二聚萬民夫以掌敎之官而兼領/荒政何也蓋愛飬斯民各安其所而後敎化可)
(得而行也蕞爾校官與司徒固相遼絶然預聞/荒政頗亦似之某所謂可以相通者蓋如此今)
(所在敎官不遵法度妓樂之集預者強半爲守/臣者未聞有所按發而留意於救荒者獨以罪)
(去借曰侵官不猶愈於預妓樂者乎江東漕臣/旣以提學爲職知林庠平時有學道愛人之志)
(􁢃以走委之亦未爲過苦逐其所委則何以自/安幸而/朝廷清眀守臣敎官一時並罷可謂)
(公平矣但守臣别與一等差遣而敎官竟罷猶/恐無以安漕臣之心此亦公朝所冝審處也)
(乙亥之旱桐川爲甚而民又最貧故徳秀所分二/州允加意於此郡汲汲拯救如捍頭目/控愬于)
(朝得米凡五萬餘石皆捐以濟民而未嘗責之/出糶千里民命頼以保全者二十餘萬/聖朝)
(配天之澤可謂博矣迨丙子春乃有爲䛕詞以/欺廟堂者謂江東諸郡實不甚旱傷監司好名)
(故張皇其事且指民無流莩爲旱菑本輕之證/於是當路不能亡惑而申請遂落落矣三月未)
(某再廵歷至桐城是時民飢困者甚衆所請萬/石屡爲都司駁下遂不獲已與郡守魏峴議先)
(發廩以濟民然後申乞竢辠都司有不樂者於/是嗾峴劾某所委之官以自觧而孤跡遂岌岌)
(矣幸/朝廷清明察峴之姦而以某爲無罪迄/免吏議天覆地載恩施無窮未知報塞之所謹)
(略記所因於待臯之奏後世世子孫母忘/上/賜其魏峴詆誣之章與其自劾二狀袁李二公)
(所爲某辨明者具列于/此云云/謝表别見)
　　申御史臺并户部照㑹罷黄池鎮行鋪狀
照對黄池一鎮商賈所聚市并貿易稍稍䌓盛
州縣官凡有需索皆取辦於一鎮之内諸般百
物皆有行名人户之掛名籍終其身以至子孫
無由得脫若使依價支錢尚不免爲胥吏减尅
况名爲和買其實白科今㨿張宣趙義等四十
三狀所陳誠可憐憫以區區鋪店能有㡬許財
本而官司敷配曾無虚日誠何以堪照得在法
置市令司自有明禁朝廷屡行申飭不許剏
立行名當司雖已嚴出榜文不許州縣抑勒行
鋪買物然行名不除終爲人户之害牒本州帖
縣鎮將黄地鎭應干行名日下並行除兑仍給
版榜本鎮市曹釘掛曉示如今後州縣鎮務等
官吏輙敢科敷民户收買一物一件許徑詣本
司陳訴定將官員案劾公吏决配施行仍申御
史臺尚書户部并移文諸司照㑹(嘉定八年十/二月因廵歴)
(至黄池鎮民遮道以千数陳訴監鎮官史文林/彌逈買物不償價錢等事巳將鎮吏押送鄰郡)
(根䆒及申到判云/照對黄池之爲鎮地據要/衝實舟車走集之㑹前政運使孟侍郎以武臣)
(監鎮多不知書申明于/朝易以左選而史文/林者首當其任正望其以儒者忠厚之政洗武)
(臣饕虐之風顧乃專事貪殘違戾法守有武弁/之所不敢爲者今據廣徳軍等處勘到陳徳新)
(查文明等情節如根刷牙鋪籍定姓名置暦科/敷抑令供納縑帛香貨魚肉𬞞果之屬有償其)
(半直者有僅償些小者有三分不賞其二者有/分文不支者其所科買非貴細之藥材則珍羙)
(之比果紐計價直爲錢不貲刮民户之脂膏充/一已之谿壑至有不堪其命赴水而死者此其)
(違法者一也收買縑帛先用灰湯煮熟而後秤/两数科糴糯米不用斗斛而用大秤稱盤自古)
(及今未聞有此公爲掊克莫甚於斯此其違法/者二也本鎮酒課日纔一二百千商旅如雲何)
(患難辦乃於官課之外又多造白酒小酒勒令/行老排擔抑俵立定額数不容少虧所得之錢)
(不知何用以至將門堂酒敷與麵店沽賣將酸/黄酒迫令坊户一切不䘏唯錢是求又以淡悪)
(之醋装灌成瓶雇倩夫力廵門抑賣不問碩否/此其違法者三也科罰民財法有明禁而乃捃)
(摭富民之過以爲罔利之媒如姓劉人以私醸/敗露徐仁傑特其屋主元不知情因而文致勒)
(令拍酒一千貫阿揚爲家僮所告醖造私酒事/之有無特未可知自當中州送獄却勒令拍酒)
(四百三十貫并納賞錢一百貫猶以爲未足復/押送廣敎寺勒令舎鍾楼錢并常住銭各二百)
(貫遂免觧州劉太般見銭下江自應依條究治/却逼令拍酒七石爲銭二百一十二貫擅行釋)
(放此其違法者四也在法未聞鎮市許置廂房/者而乃擅行剏立四廂以爲囚繫百姓之地縱)
(令吏輩拷掠收乞冤憤之聲盈溢道路此其違/法者五也凡此数項皆獄司勘到陳徳新等悉)
(巳招承照條各刺配追贓籍沒監鎮史文林違/法病民冝從按劾以其因病在假日乆見乞避)
(親牒照條保明申如當塗王知縣非應避之親/旣乆病廢事亦合令其㝷醫雜任所有欠鋪户)
(買物價銭湏管一一支還了絶申取指揮方許/放令起離其剏置行名抑賣酒醋等事本司巳)
(行榜罷及申御史臺户部牒諸司照㑹外所在/剏置廂房一項牒本州嚴切行下住罷照條止)
(保甲機/察火盗)
西山先生真文忠公文集卷弟七
西山先生真文忠公文集卷第八
　對越甲藁
　　奏申
　　　申户部定㫁池州人户争沙田事狀
照對喬廷臣江從龍互争畢家沙産事自嘉定
戊辰至今凡九年更卓編修俞監簿莊大著胡
判院孟侍郎章即中胡總領至某凡八任予此
奪彼不勝其異說省部行下不知凡㡬符以某
觀之事有簡徑明白而官司一時施行之誤遂
至於紛然淆亂者此類是也盖上項沙産元係
吕仲富胡彦文承佃歳入租錢一千七百貫有
竒其後提舉常平司以各人拖欠數多遂下本
州主管官召人剗佃於貴池縣稅户喬廷臣乞
增為二千七十餘貫且先納半租入官本州主
管官申取提舉司指揮㝷蒙行下估計喬廷臣
抵産給據為業此開禧二年也自時厥後喬廷
臣管佃凡三載其所輸納𥘉無分文之逋而青
陽人户江諮者意在攙奪遂於嘉定元年以後
詭易姓名或稱李必勝(謂有理而/必勝也)或稱劉先斍
或用其父江捴名或用其第江從龍更訟送愬
謂喬廷臣當來不合用明訟請佃乞别召無礙
人實封投買夫明狀請佃謂非違法不可然其
失在官司而不在佃户何也蓋提舉司元行下
召人實封投買而喬廷臣乃以明狀自陳官司
勿許焉可也而提舉司僉聴旣以爲可本州主
管官又以爲可遽從而給佃焉此官司不守條
令之過而非喬廷臣之罪也及喬廷臣承佃數
年江諮始愬其違法前任俞監簿深不以爲然
既給㫁由付喬廷臣又欲科江諮詭名投牒之
罪盖以喬廷臣輸租如故無可奪之條而江諮
設謀傾奪有不可啓之漸故也使有司守法據
正皆如俞監簿自足以杜两家無窮之争柰何
官司利於增錢故江諮得售其計嘉定二年二
月提舉司下池州将上項沙産出榜召人實封
請佃江諮之弟從龍頓增租錢為三千四百貫
官司為其所啖復給據以予之施行之誤實自
此始喬廷臣不甘其攘奪也亦乞增租如江從
龍之數两詞互起經渉數年至程郎中内始下
法官指定以從龍為無理而喬廷臣三科無欠
不虧國課合許其增租仍佃此說頗為公當然
喬廷臣一時陳乞增價初非本情特以不平江
從龍攘奪之故遂爲此請其後萌悔意經部陳
愬謂出於州吏之抑勒且其産比元佃時有坍
損去處乞行下打量察其用意不過欲得止依
元額輸錢而巳省部以其前後反覆遂下本司
責狀如不願依江從龍所著之價即仰日下退
産給付江從龍如願依此價即不許陳乞打量
喬廷臣既不肯增錢遂行情願退産及本州喚
上江従龍取問本人父子亦自稱無力不願請
佃又再追喬廷臣審責堅乞吐退還官竊詳上
項沙産初無增减始則两家争之如金玉後則
棄之如弃髪其故非他盖前日租課之額輕而
後日租課之額重故也江從龍元初於舊額之
上陡增一千三百餘貫者原其本情自知無法
可以攙奪唯有增租一說可以中官司之欲故
髙其價以啖有司未暇計後來輸納之難易及
喬廷臣旣退佃然後顧慮乆長之利害却乞給
與元佃之家姦黠之情於此畢露今蒙省符令
本司更切究實仍追喬廷臣取問畨悔玩弄情
罪某親行審訂竊謂喬廷臣畨悔其情尤可察
江從龍之畨悔其情爲可誅盖喬廷臣承佃官
産首尾數年公家租賦輸納無缺自江從龍興
詞攪優非唯喬廷臣家實𬒳其害而官司物産
亦成擔閣及喬廷臣旣行吐退夲人便合抱佃
乃敢飾詞推托使官産两無所歸正是郷曲強
便之徒初欲攙佃他人田土遂詣主家約多償
租稻家旣如其言逐去舊客而其人遽背元約
不肯承當主家田土未免蕪廢即此言之江從
龍之罪甚於喬廷臣明矣兼江從龍之増錢出
於情願喬廷臣之増錢迫於不獲巳不獲巳増
錢而畨悔者可恕情願増錢而畨悔者難原况
省符内明言如喬廷臣不肯依價即令日下退
業今本人不願増錢而願退業正應上項指揮
今若加以玩悔官司之罪則彼有辭矣且其事
業又有甚不可者先聖有言民無信不立大易
之論理財必曰正辭國家立租課之法明言三
料有欠然後許人剗佃至紹興勑又復展一季
之限今若開争奪之門雖三料無欠而他人有
能増立髙價者亦聽其剗佃一則其名不正二
則失信於民自今以後國家法令誰敢信慿官
司田産誰敢請射其扵大體関繫非輕近者青
陽縣有沙田一所人無佃者遂裁减租額以誘
人陳請甫及數年驟令依租額輸納輸納不足
遽籍其家某因陳詞遂與批判謂果如所陳是
官司以沙田爲穽誘而䧟之也即行下改正而
還其貲大抵今之州縣有司鮮知理財正辭去
食存信之誼故其施行類多如此遂使官民相
疑有如讎敵良非細故其區區之見以爲上項
沙産若令喬廷臣依舊價接續承佃以示官司
守法存信而不貪小利上也併二人皆不予而
下本州召人情願實封次也至於二人畨悔情
罪皆以經赦欲姑行原免本司除已帖縣將喬
廷臣着家知在外更合申取指揮施行仍乞檢
照舊法行下約束本路州縣應租佃官産之人
若非三料有欠并出季不納官司母得許人剗
奪元以低價召人承佃後來不許增添租額庻
㡬官民相孚争訟寢息謹具申行在尚書户部
伏候㫖揮(㝷行下/從申)
　　泉州申樞宻院乞推海盗賞狀
照對温艚賊徒自四月二十九日侵犯郡境本
州亟牒左翼軍遣發官兵及勸諭晋江同安管
下諸澚民船與官軍會合前去收捕公移親筆
再三勉勵如能捕獲賊首及其徒黨除優支賞
犒外更與保明具申　朝廷補授官資用是人
情翕然莫不思奮至五月十三日左翼軍統制
薄䖏厚躬率守闕進義副尉權正將備將丘仝
進勇副尉充撥發官陳聰効用充撥發官廖庚
降守闕進勇副尉訓練官呉世榮前進武校尉
權本州潛火官商佐等乘駕甲乙丙大戰船并
次船共五隻計水軍四百一十八人烈嶼守領
方知剛林枋等紏集民船三十六隻計郷兵四
百六十二人岭兠總首王行巳船四隻計郷兵
六十人其賊船一十四隻望風奔遁至漳州沙
淘洋爲官民船趕上獲到賊首趙希郤林添二
陳百五蔡郎四名賊徒林從五等一百一十七
人又左翼軍捉到賊探鄭九七髙彦二名晋江
縣尉捉到賊探朱十四一名惠安縣捉到賊探
林慶郎一名又漳州統領楊修武續捉到被擄
人樊十等一十一名總計一百三十六人并賘
仗等分送州司理院及左翼軍勘院根問各據
招節次在海行刼及上岸放火殺人等罪犯於
當月二十四日照㫁處㫁及將被擄人釋放巳
具申樞宻院外切念(某)叨居郡寄平時素無威
望可以震懾姦心致使賊徒乘間侵軼仰頼朝
廷威徳所按將士民兵相與恊力雖未能盡行
勦絶然賊首趙希郤素與王子清敵體林添二
陳百五蔡郎等亦皆王子清腹心旣遭擒戮賊
勢縁此遂孤其氣亦沮目今竄入北洋泉漳一
帶盗賊屏息畨舶通行所有統制薄處厚等委
有勞効合保明具申下項一武經郎殿司左翼
軍統制泉州駐劄薄處厚㢘謹持身善撫士卒
到官數月脩飭軍政漸有條理舟船器甲整治
一新及賊徒及境遂能奮不顧身統率將士衝
冐風濤之險於五月初九日至晋江縣管下水
澚海心捕獲強盗王子玉等四十八人十二日
至同安縣管下料羅海心捕獲強盗史添四等
三十一人解赴本州根勘各曽在海節次行刼
巳申安撫司酌情豦㫁外至當月十三日至漳
州沙淘遂捕獲賊首趙希郤等旬月之間海道
頓清欲望　朝廷特賜奨擢以爲兵將官之勸
一左翼軍將副合干人林賜廖彦通丘仝陳聦
廖庚呉世榮及本州潜火官商佐等並係在海
親獲兇盗之人欲乞　朝廷特賜指揮各與陞
轉内丘仝一名人材事藝頗岀諸校之左曽於
去年十一月内帶領兵船到漳州海界沙濤洲
親獲強盗徐十一等一十五名今年三月到潮
州海界蛇州洋親獲強盗陳十五等一十四名
解赴本州送獄根勘各節次在海行刼賘滿其
徐十一等巳具申安撫司陳十五等從本州便
宜處㫁外及五月十三日沙淘洋之捷丘仝用
力尤多如蒙　朝廷推賞即乞稍賜優異使將
挍有所激勸又呉世榮一名元係進勇副尉權
法石寨因去年六月内福州客人陳八太在本
港捕賊行刼有失收捕(某)具申　朝廷蒙行下
鐫降一資責以自効其刼陳八太船賊人續被
温州樂清縣尉捉獲外其呉世榮能以勤補過
於去年十一月内將帶人船到本州海界圍頭
洋親獲強盗謝三一十一名解赴本州送獄根
勘申安撫司處㫁訖至今年三月内又於潮州
海界蛇州洋同丘仝獲到陳十五等一十四名
至五月十三日沙淘洋之捷呉世榮宣力亦多
欲望　朝廷特賜㫖揮叙復先來所降一資外
更與陞轉施行又商佐一名係故商榮之子昨
因隨父於大奚山立功授進武校尉後縁其父
海州失利怨仇乗之遂肆誣奸致遭追奪居常
以門户衰落毎有爲國効命一洗前耻之意提
舉市舶趙某以其父啇榮曾出其先丞相之門
帶到本州權監藥局某因差部押濳火衙兵統
制薄處厚以知其人熟於海道遂令随船前去
捕賊啇佐首登賊舟俘獲兇黨其勇敢趫捷實
有可嘉兼昨來所犯巳婁經赦宥欲乞　朝廷
特賜叙復於令參選庻免終棄於無用之地併
乞㫖揮
一本州同安縣管下烈嶼首領方知剛林枋等
各係士流頗能以信義服衆本縣𥙷充首領提
防盗賊昨王子清等在漳州海界浯嶼放火殺
人去烈嶼止一望間方知剛等即團結丁壯排
布矢石控扼海岸未㡬賊船果到本嶼見其有
傋不敢輙犯一境生靈頼以獲全某𥘉無賊報
博訪寓公士人以討捕之䇿衆論翕然以爲温
艚賊徒素與烈嶼爲仇而本嶼民兵便習舟楫
可爲官軍之助某遂禮請鄉官前徃勸諭其方
知剛林枋果能効力率到人船與左翼官兵㑹
合賊徒𥘉欲抵敵以官民兵勢盛恐懼䘮膽遂
束手就禽竊照慶元格諸色人等親獲兇惡強
盗三人下班祗應五人進武校尉七人承信郎
今方知剛林枋係同左翼軍兵獲到賊首趙希
郤等四名賊徒林從五等一百一十餘人又非
僅獲五七人之比伏望　朝廷特賜詳酌推賞
施行
一本州晋江縣管下岭兜總首王行巳將帶人
船自備粮食器械隨隊左翼軍下海會合獲到
賊徒鍾宋三等七名亦合照條推賞併乞指揮
右件如前伏乞指揮施行申聞者(八月三日奉/聖㫖薄處厚)
(特與轉一官林賜廖彦通陳聦各特與轉一資/丘仝特與轉一資仍特陞差本軍權副將廖庚)
(特與補一資呉世榮特與叙復元資商佐特與/叔復元資於令參選方知剛林枋各特與𥙷下)
(班祗應王行巳特與𥙷隹勇副/尉今劄付泉州関牒施行准此)
　　申樞宻院乞優恤王大夀
竊惟見危授命士之所難今有厠跡戎行綴名
小校而能捐軀狥義凛然有烈士之風其在今
日尤爲難得某旣親暏其事豈容不以上聞比
者海盗披猖侵軼郡境某亟牒右翼軍分兵防
遏是時群賊泊舟圍頭澚距州城百餘里官軍
星夜疾馳至辰已間猝與賊遇賊徒椎牛大嚼
而官軍猶未朝食衆寡勞逸既皆不侔故自將
官邵俊以下俱有觀望蓄縮之意獨撥發官進
勇副尉王大夀者忠勇奮發控弦直進賊徒中
箭而斃者凢十餘人群兇爲之奪氣邵俊等旣
引軍稍退大夀猶挺立不移立罵俊等曰趙官
家平日飬着好人見賊便走其時惟隊將秦淮
軍兵朱先陳捷呉慶尹政李從六人隨大夀及
秦淮等死之李從以两奪賊􁭜獲免海瀕居民
登髙山望見者莫不失聲嘆息爲之泣下某旣
爲文遣官以祭且厚恤其家及收刺其子弟士
卒聞者於是競勸未㡬遂有沙淘洋之捷俘獲
賊首林添二等適皆下手殺害官兵之人行刑
之際設大夀位于旁令其子剖心以祭雖足以
慰英魂而攄衆憤然惟清眀之朝方崇獎忠義
以勵風俗今大夀以軍中一挍之㣲家有垂白
之母一旦遇賊寧殞其身而不忍負國寧死於
王事而不暇顧其親其志節卓犖如此儻以其
人㣲之故泯嘿不掦殆非所以爲忠義者之勸
伏乞詳酌將故撥發官王大夀優與贈䘏仍將
其長男効用王凱夫補授官資所有秦淮等五
人併乞優䘏施行伏候㫖揮
　小貼子稱所有准備將邵俊等縁不進前救
　援致王大夀等戰死本軍統制薄處厚巳將
　俊等㫁遣降充長行去訖更合取自指揮申
　聞事
(十二月二十五日奉/聖㫖王大夀特賜保/義郎王凱夫特𥙷進勇副尉秦淮朱先陳捷)
(呉慶尹政伍名各特贈承信郎仍令本州具/邵俊等官資職位姓名申樞宻院今劄付泉)
(州関牒施/行准此)
　　申樞宻院措置㳂海事冝狀(戊寅十/一月)
照對泉之爲州控臨大海實閩陬要會之地
國家南渡之初盗賊屡作上勤憂顧置兵立戍
所以爲海道不虞之備者至詳且宻𨳩禧軍興
之後戍卒生還者鮮舟楫蕩不復存於是武備
空虚軍政廢壊有識之士所共寒心近者温明
群盗窺見單弱輙萌侵軼之志仰頼　聖朝威
徳廣被亟遂肅清儻幸目前之警粗平因循茍
簡不復少加經理安知其亡後日之患其不揆
迂愚竊思所以爲乆安之計者近選委本州觀
察推官李方子知晋江縣徐叔用同左翼軍副
將丘仝等徧行海濱審梘形勢今據逐官申竊
見㳂海列戍要在控扼得所布置得冝士卒精
練器械整齊舟楫便利而又習熟風濤然後緩
急可用令來左翼水軍三寨曰寳林曰法石曰
永寧本州㳂海四寨其緊切者二在晋江曰石
湖在惠安曰小兠大畧雖巳得控扼之數然寳
林取城甚近距海殊逺其勢稍緩而廼有新舊
两寨至圍頭去州一百二十餘里正闞大海南
北洋舟船徃來必泊之地旁有友港可逹石井
其勢甚要而前此未嘗措置此控扼之未盡得
其所也寳林所屯水軍三百其數爲多法石雖
有一百二十餘人然正爲防海要衝之地其數
尚少永寧歩軍之數倍於水軍誠爲倒置此布
置之未盡得其冝也諸寨軍兵雜以老弱法石
軍器總於大軍遇事関請未免稽遟大軍戰艦
僅可足用自餘諸寨船隻俱無徒有舟師之名
𥘉無其實至於營房倒塌器械闕少亡具尤甚
若不及今逐一整備臨時必至誤事今條具合
行措置事件下項湏至申聞者
一寳林新舊两寨在城南一里許初因紹興間
統制陳敏申謀自福州延祥寨發到水軍暫住
寳林寺其後就寺傍建寨因以寳林爲名據其
地勢不過捍城外子河左翼大軍旣屯城東緩
急自可爲用水軍重屯深居内地未合事冝今
欲於見屯三百人内撥出二百人以七十人添
屯法石以五十人易屯永寧以八十人新屯圍
頭其寳林空閒寨屋却撥歩軍居住以翼城南
亦不失爲捍城之備某竊詳所申委屬允當蓋
水軍正爲防海而設某頃在金陵見两司水軍
皆於龍湾左近屯駐俯瞰大江未有以水軍爲
名而深䖏内寨者今若移寳林水軍添屯法石
永寧两䖏及於圍頭置戍粮廩衣賜𥘉無所增
而軍人列居海頻習熟風濤之險與安居内地
養成驕脆者不同子孫生長其間未免以漁採
爲業他時招行招刺無非慣便舟揖之人實爲
永利欲乞　朝廷剳付左翼軍照應施行一法
石寨去城一十五里水面廣闊寨臨其上内足
以捍州城外足以扼海道合重屯以壯形勢稍
加葺理使成家計而人數尚少諸事苟簡今合
行之事大畧有五一曰增添人數照得見屯止
一百二十六人合於寳林两寨撥出壯健軍兵
七十人及招收稍工碇手共湊作二百人庻㡬
聲勢稍張可以鎮壓二曰改添寨宇照對本寨
𥘉因寓屯彌陀院傍逐旋展創規摹簡略元管
軍房一百二十九間除西廊并佛殿後横廊共
一十九間皆彌陀舊屋損甚合折外見存一百
一十間今欲添屯作二百人尚欠寨屋九十間
合行添造又寨之山勢其東稍厚西多空闊合
移寨就東仍依後山爲將官㕔别遷寨門以對
前山却存留彌陀舊殿以𥙷西邊之闕庻㡬士
卒得以安居又今敎塲去寨㡬二里許傍臨官
道毎遇敎閱發箭有妨徃來之人欲移就寨前
空地以便閱習三曰預備舟船照對左翼軍甲
乙丙大戰船三隻係是鼎新創造木植堅壯所
費不貲近者一出便獲勝捷目今見泊近城水
次今欲移就法石港安頓責付正將差官㸔𬋩
毎月遇潮長日分草校一次本州差職曹官同
將官閱相舊例春秋各大校一次後縁無船遂
不復講欲自日下爲始仍舊舉行庻㡬舟船在
水逐時運動旣免杇腐人船相習亦免生踈餘
時即用蓬蓆遮覆以避雨淋日炙之患四曰預
関軍噐照對本寨軍器總於左翼軍其在寨者
止有軍人隨身木弓弩皮頭鎗可備演習而不
可攻戰遇有緩急施行関請委属非便合量関
兵噐收頓本寨庫眼責付將官交𬋩遇有急緩
便可給付軍兵使用不致後時五曰預樁錢粮
照對倉卒或有賊船合行粘蹤追捕多以候借
請遂至緩不及事合將本寨軍兵錢粮預行支
椿一月專一凖備出海捕盗使用(某)竊詳法石
寨正係咽喉之地日前屯兵旣少止差准備將
訓練官弹壓其正副將却深居寳林寨海道倉
卒有警徃來咨禀旋發官兵旋雇舟船旋関軍
噐三者旣備又湏申州借請未免遲廽累日賊
徒巳竄逸乆矣今若添展寨宇屯水軍二百人
就立正將廨舎有舟船有器械有錢粮氣勢自
然雄盛萬一賊徒在海作過爲正將者即可遣
兵收𥙷無文移徃復之勞無倉卒迫遽之患委
属利便除巳牒左翼軍一面措置外欲乞　朝
廷劄下本軍疾速照應施行
一永寧寨(地名/水湾)去法石七十里𥘉乾道間毗舎
耶國入冦殺害居民遂置寨于此其地闞臨大
海直望東洋一日一夜可至彭湖彭湖之人遇
夜不敢舉煙以爲流求國望見必來作過以此
言之置寨誠得其地但沿海列戍當以水軍爲
主今來僅存五十人而又雜以老弱歩軍却有
百人實無所用合於寳林寨撥出壮健軍兵五
十人添作水軍一百人而以歩軍五十餘發回
寳林拄替外存留歩軍五十人通以一百五十
人為額其寨屋元係郷民恊力架造今見存軍
房一百五十間淺隘太甚火道又狹軍人自言
家口稍多者難以安存春夏之交多苦疾病近
日上户復為添造二十間稍堪居止其舊軍房
舎量行展拓毎三間併作二間庶㡬地歩稍寛
可以存活老少計今所存舊軍房一百五十間
可併作一百間通新造二十間爲一百二十間
尚欠三十間兼将官有􁰽廊而無房舎環視寨
外儘有餘地而西北地勢頗厚欲展向西北两
面添造将官房舎及寨屋四十間仍将火道窄
狹去豦斟酌除拆以通閉塞爲利便所有本寨
軍器却稍足備但水軍所需者𥿄甲今本寨乃
有鐡甲百副今當存留其半而以五十副就本
軍換易𥿄甲其錢粮併照法石體例椿辦一月
(某)竊詳永寧寨委係海澚要害去䖏合行展拓
寨宇添屯水軍除巳牒左翼軍一面措置外欲
乞　朝廷併賜指揮施行
一圍頭去永寧五十里視諸湾澚爲大徃來舟
船可以乆泊訪之土人賊船到此多與居民交
通因而爲盗况自南洋海道入州界烈嶼首爲
控扼之所圍頭次之烈嶼旣有土豪郷兵可恃
圍頭合行措置今欲創立小寨約以百人爲額
上可接永寧下可接烈嶼前可以照應料羅呉
嶼等䖏内可以控捍石井一帶港口實爲衝要
略計置寨之利有五本州海道門户得以捍蔽
一也設有緩急動息易知無倉卒奄至之患二
也士卒習熟地利易於捍禦三也坐而需賊以
逸待勞四也地勢如常山之蛇首尾可以相應
五也以此言之合行創置今相視到两䖏其一
髙廣山下闞臨大海一目皆盡但地稍狹露東
厚西薄可以暫駐而不可乆居若欲爲經乆之
計則當在髙廣山後其地平廣藏風乞牒左翼
軍差諳曉立寨人審定某竊詳圍頭置寨事属
創始與前两䖏止是添展事體不同費用旣多
尤當加審遂博訪寄居侍從等官及土居土人
郷豪澚長之習熟地利者皆謂圍頭置寨委合
事冝盖㝷常客船賊船自南北洋經過者無不
於此梢泊蓋其湾澚深閣可以避風一也海中
水鹹不可飲食必湏於此上山取水二也當䖏
居民亦多與賊徒交通貿易酒食店肆色色有
之三也居常客船賊船同泊于此不測間多被
賊徒刼擄而去徑入深洋不見蹤跡今若於本
䖏置一小寨屯兵百人預備舟船預関軍器預
椿銭粮悉照法石寨永寕體例委足以機察盗
賊保護民旅某巳牒夲軍一面差人標定寨基
計料剏置外欲乞　朝廷詳酌速賜指揮施行
一諸寨水軍務要人人可用近所閱視勇怯未
免相半契勘左翼水軍闕額頗多合量行招刺
外仍牒本軍将在寨水歩人通共揀選應水軍
内有不堪出海之人撥入歩軍隊伍歩軍内有
稍諳船水及雖未諳而少壯勇健堪以演習之
人却撥作水軍使喚又寳林两塞附城與大軍
宻邇稍有老弱尚可存晋惟自法石以徃並湏
精銳不可以老弱充𢾗某竊詳所申委係要切
今取會本軍要見水軍有無闕額據申見闕七
十五人最是梢工碇手全然闕少梢碇乃船人
司命與水手事體不同若刺軍兵恐無肯就之
人乞備申　朝廷行下本軍且招梢碇四十人
仍與刺効用名目庻㡬海濱強壯輕捷習熟風
濤之人欣然就募欲乞　朝廷詳酌併賜指揮
施行
一廵綽海道合令諸寨分認地界自岱嶼以北
石湖小兠主之毎廵至興化軍寨蓼寨止自水
澚以南永寜圍頭主之毎廵至漳州中柵寨止
自岱嶼門内外直至東洋法石主之毎廵至永
寕止逐月一廵其所差將校軍兵姓名并下海
日分申州以慿考察某竊詳所申區畫地分巳
得其冝欲乞劄下左翼軍并本州照應常切遵
守
一左翼水軍三寨法石係是裏巷去城不逺永
寧圍頭正臨大海風沙簸掦将士到彼未必樂
居兼又責之逐月廵綽則時時在海暴露日多
欲牒左翼軍今後將官差在永寧圍頭者以二
年爲率理作重難除獲到賊徒别申　朝廷照
條格推賞外如止是廵綽有勞界内無盗賊作
過亦許本軍保明陞差一次其法石將官在寨
實及二年如能究心軍政肅清海道亦與申聞
朝廷别加酬獎(某)竊照㝷常軍中陞差多出主
將私意今若明立定制必湏弹壓盗賊有勞之
人方許陞進又必以二年爲限則𬒳差將佐於
本職不敢苟簡實関激勸欲乞　朝廷詳酌劄
下本軍遵守施行
一石湖寨取城五十里舊名海口南鎮與北鎮
相對城下之水從此入海潮汐所通實爲本府
内門岱嶼一山屹立其中土人稱爲岱嶼門乃
近城控扼至要之地寨基平廣居民頗多舊𬋩
額三百二十五人今除出戍二十四人外見𬋩
在寨土軍一十九人新招水軍三十八人委是
单弱欲增作一百人寨屋元𬋩一百二十間見
存三十二間餘皆倒墜今既増作一百人尚欠
軍房六十八間合行添造所有軍器大叚欠闕
併乞委官計料製造施行
一小兠寨取城八十里海道自北洋入本州界
首爲控扼之所又爲海澚荒僻之䖏日前常有
賊徒公然到此刼船而去舊額三百一十人今
除出戍四十一人外見𬋩在寨土軍四十一人
水軍六十六人内新招二十九人皆頗壯勇若
據此數加以訓練必得其用寨屋元𬋩一百間
今見存三十八間餘皆倒墜合行添蓋所有軍
器併合委官計料製造(某)竊照石湖小兠两寨
置立去䖏正係本州門户軍額闕少營房倒墜
舟船器械色色無有此本州所當任責者除巳
一面措置務令整備外伏乞鈞照
一諸寨分屯控捍海道有人無船與無人同近
來節次捕獲海冦收到船一十五隻除損敝不
堪外有尚堪乘駕者五隻合委官計料修整撥
付永寧圍頭石湖小兠寨使用(某)除巳帖委水
軍副将丘仝計料修整發下諸寨仍督令逐時
敎習在船武藝務令慣熟外㐲乞鈞照
一今來左翼軍創置圍頭新寨添展法石永寧
两舊寨其費用巳不少兼軍人一畨移徙般絜
家屬置辦動使官司皆當與之區䖏令其所至
如歸通計不下萬餘緡又石湖小兠添剏寨屋
製造軍器亦非數千緡不可目今郡計雖窘乏
至甚然石湖小兠乃本州所當自任其責巳極
力樽節一面措置外不敢上紊公朝所有左翼
軍闕乏尤甚更無寛剰可以那撥自非控告
朝廷無以集事告乞科降錢會竊恐重於施行
或上下殿司支撥又恐徒爲文具如近蒙劄下
支撥錢七千貫應付本軍製造軍器等用止據
撥到三千貫自餘皆是虚數巳别具申外今來
欲乞鈞慈不靳小費以爲海道悠乆之備特賜
撥降度牒一十五道發下本州交𬋩變轉責付
本軍所委將佐着實友用某謹當嚴行督察所
造寨屋之屬務令一一如法不許分文虚費候
畢開具帳狀供申伏乞指揮速賜支撥施行(嘉/定)
(十二年二月/一至第四項/樞宻院劄子/乞劄下殿前/見第/泉州)
(左翼軍照所申事理疾速宻切措置具經乆利/便保明申樞宻院不得稍有張皇外右劄付知)
(泉州/五項/撰照應宻切措置催促施行准此第/巳劄下前司照應施行并劄泉州左)
(翼軍外右劄付知泉州真殿撰先次逐一從公/點㨂老弱病患不堪執役官兵人數姓名申樞)
(宻院隹此第六項廵海巳劄下泉州左翼軍外/右劄付泉州從所/理常切遵守施行不得)
(因循弛懈誤事具知禀申樞宻院佳此第七項/將官巳劄下泉州左翼軍照所申事理如見得)
(委有勞効即仰次第保明申取/朝廷㫖揮具/知禀申樞宻院并劄殿前司外右劄付泉州照)
(所申事理准此第八第九石湖右劄付泉州照/所申事理切在豕/棤置施行無致緩急誤事)
(具知禀申樞宻院准此第十項諸察船隻巳劄/下泉州左翼軍從所申事理常切/各)
(皆精熟先具知禀申樞宻院准此第十一項神/准二月二十九日尚書省劄子二月二十六)
(日奉/聖㫖令封椿庫於見椿度牒内攴降一/十五道付泉州毎道作官㑹八百貫変賣將收)
(到價錢作料次支撥付左翼軍專充創置新寨/添展舊寨等使用仍督責本軍務要工役如法)
(堅壯毋得易簡烕裂其度牒仰本州差人前/來請領候畢工日開具收支細帳申尚書省)
　　申樞宻院乞節制左翼軍狀
竊見左翼一軍屯駐泉南垂七十載官兵月粮
衣賜大禮賞給及將校折酒等錢間遇出戍借
請悉倚辦於本州招刺効用軍兵亦例從本州
審驗若無一事不與州郡相関其實未嘗畧有
統攝故於軍政全不與聞兵籍之虚實舟楫之
有無器械之利鈍敎閱之勤隋陞差之當否本
州悉不知之夫以一軍數千人付之一統制官
殿司旣在行都本路帥司相去亦數百里軍政
修廢無由考察故自十數年來爲統制者得以
肆意掊尅歛怨行伍敎閱盡廢紀律蕩然州郡
雖知其詳然不敢問盖縁彼此素無統攝平居
無事未覩其害一旦有急如丁丑春尼院之灾
守臣親出救援将士偃然不肯用命必邀重賞
而後肯前今夏海冦陸梁本州措置收捕幸統
戍得人軍律粗整且與州郡同心恊力故得俘
獲群醜向使如前任賀清臣之愚愎其取敗也
必矣竊見比年以來海盗不時出沒米商舶賈
間遭刼掠今夏一警尤爲猖獗慿籍朝廷威
徳幸遂肅清近准帥憲司牒明台海界復有強
冦正是整飾軍政之時某見具措置事宜申取
朝廷指揮若本州與左翼軍不相統攝終恐别
生矛盾無由集事伏望鈞慈俯賜詳酌照殿歩
司出戍淮上體令令左翼軍聽本州守臣節制
庻㡬彼此一家平日有所施行可相評議緩急
或有調發不至乖違實悠乆之利伏候指揮
西山先生真文忠公文集卷第八
西山先生真文忠公文集卷第九
　對越甲藁
　　申樞宻院措置軍政狀
照對(某)一介踈庸誤膺郡寄民事之外其於軍
政粗克究心自昨者海道披猖幸即俘戮因加
講究乃知武備乆弛蕩無隄防故使兇頑之徒
得以玩視於是選委僚属遍行海上相視形勢
諏度利便條畫備禦之䇿具申　朝廷施蒙報
可仍給賜祠牒以贍工役之費(某)遵奉指揮督
促措置今則法石永寧二寨添展圓備寳盖新
寨亦巳落成增屯舟師分撥戦艦復水敎之舊
制定廵邏之界分巳皆各有理條除别具申外
但其間尚有未盡未便事件(某)雖叨恩易郡受
代有期倘不一一申陳切慮異時仍前墮弛使
朝廷給賜遂爲徒費(某)所區畫亦爲空文其罪
大矣用敢不避黷煩具列如左湏至申聞者
一海道之備無先舟楫徃者左翼雖有水軍之
名舟楫之具𥘉無一有或遇冦警臨時差顧徃
徃緩不及事兼人船未嘗相習豈能衝冐風濤
與狂冦争一旦之命今來節次分撥法石寨巳
有甲乙丙大戰船三隻又有寧海平海船各一
粗為足用外永寧寳盖各只有平海船一僅可
載戰士四十餘人逐寨皆俯瞰大洋萬一賊舟
歘至其衆稍盛法石相去隔二三潮猝然救援
不及非惟難以取勝抑恐返滋賊勢合更與造
船二隻發下两寨添貼使用兼照舊額水軍戰
船三年一小修五年一大修例從本軍申帥府
帥司申　朝廷徃復遲廽差官計料裁减動至
累載方凖行下或竟寢不報縁此坐泥腐壊不
可復修今若仍循舊例遇當修之歳然後有請
于　朝廷切慮報應稽遟不及以時修葺二三
年間諸寨之船必皆朽敗一有警急何所措手
切照甲乙丙三大戰船元係　朝廷行下運司
本州就有𬋩官錢内各撥一半應副候畢申豁
爲錢一萬二千餘貫平海等船係本州將獲到
賊船重行幫修撥付蓬㠶槓具色色全備其費
亦復不少若二三年間便爲棄物深爲可惜(某)
與統制楊武翼俊及本州通判施朝奉誠一等
官詳細評議皆謂莫若具申　朝廷乞支降官
㑹二萬貫内五千貫付本軍打造戦船二隻撥
付永寧寳盖二寨添貼使用餘一萬五千貫發
下本州知通同共交𬋩置抵當庫一所於本軍
選差將佐一員幹當將收到息錢分明上暦不
得那移他用遇戰船稍有損動即從本軍報州
委官計料立便修葺所費少而見功多後遇當
修年分更不具申　朝廷乞行撥降或將來大
叚年深别合打造方許申陳庻免頻瀆　朝廷
亦便諸寨之船常新而不壊所利甚大今來所
乞錢數係是公共會約湏盡得此數作本方可
繼營見息爲随時修葺之費不至侵動本錢而
朝廷一畨攽給之後可以支持一二十年比之
向來三五年間輙一申請又爲有間㐲望　朝
廷特賜從申給降免行裁减伏候㫖揮
　小貼子云上項所申如蒙朝廷從允即乞
　併降㫖揮令本州知通同左翼軍統制毎歳
　終聮衘結罪保明所𬋩戰船有無損動及抵
當庫收支見𬋩錢數申　朝廷照㑹庻㡬永
　永不至廢壊併候㫖揮
一旣有舟舡不可無梢碇水手今本軍諸寨闕
額頗多平時廵邏巳是費力若猝遇警冦與相
馳逐於大海風濤之中梢碇之人豈不悞事(某)
昨嘗備本軍所申乞行下招填仍與刺充効用
庻得驍勇之士續凖指揮江上諸軍所招梢碇
止刺軍兵是致施行未得今來不敢再申前請
照得諸䖏配到左翼軍重役兵士多是在海道
行刼作過之人照條三年無過犯改刺本州牢
城今與統制等官詳議欲乞　朝廷行下本州
守臣同本軍統制官於重役軍兵中揀選少壯
輕捷諳㑹船水之人改刺左翼軍三色軍兵充
梢碇水手粮廩旣不甚增緩急實得其用的爲
利便兼照徃年統制韓俊任内亦曾申請蒙
朝廷行下遵從招刺今(某)所乞委有上項體例
伏乞　朝廷速降㫖揮施行
一某昨來畫一申請内一項乞行下左翼軍今
後將官差在永寧圍頭者以年爲率理作重難
以除獲到賊徒别申朝廷照條格推賞外如
止是廵綽有勞界内無盗賊作過亦許本軍保
明陸差一次其法石將官在寨實及二年如能
究心軍政肅清海道亦與申聞　朝廷别作酬
奨㝷准省劄巳劄泉州左翼軍照所申事理如
見得委有勞効即仰次第申取　朝廷㫖揮劄
付本州照會某謹巳遵禀照得法石寨合差正
將一員永寧寨合差副將一員圍頭寳蓋寨各
合差准備將一員據本軍申守関進義副尉權
准備將廖彦通進勇副尉准備將劉顯祖守関
進義義尉本軍訓練官呉世榮皆諳熟海道内
廖彦通呉世榮因去年五月内捕獲海冦趙希
郤等蒙　朝廷推嘗轉資巳差廖彦通權法石
寨正將劉顯祖權永寧寨副將呉世榮權圍頭
寳盖寨准備將職事併據廖彦通等申巳𬋩幹
逐寨職官去訖(某)㝷行攷察本軍所差委巳公
當伹竊見三衙門江上諸軍有合陞差之人皆
從本司保眀申　朝廷出給差劄幇行請給獨
水軍縁屯戍外郡遇有陞差止申殿前司出給
差帖州郡以非　朝廷補授不敢幇行請給止
是本軍量行添支其多者不過十千而止雖有
將佐之名初無其實難責令盡心職事今法石
等三寨俱係控扼海道毎遇盗賊竊發欲其捐
棄軀命與狂冦角逐於大海風濤之中非稍優
廩給有所不可照得法彦通等皆因開禧二年
起發山東進取補授上項官資其廖彦通權准
備將巳及七年劉顯祖權准備將方及三年呉
世榮充訓練官巳及三年逐年登載帳籍申樞
宻院照會各皆有勞無過欲乞　朝廷出給差
劄令廖彦通正充准備將劉顯祖呉世榮各權
准備將候滿二年日照巳降㫖揮别行次第保
明申伏乞㫖揮施行
一某昨以左翼軍於本州𥘉無統攝平時軍政
畧不與聞緩急調發尤難另召嘗具申乞降㫖
揮令左翼軍聽本州節制㝷准省劄如遇海道
盗賊竊發許本州守臣調遣收捕(某)敬巳遵禀
但有更合申明事節本軍兼控水陸若海道有
警方許調遣萬一陸路或有緩急本州旣難坐
視若欲調兵追捕又恐本軍以所降㫖揮止及
海道爲詞其合申明一也又軍政修飾全在平
時今若遇警急始許調發而平居不加考察亦
有所未便某昨來所申利害頗巳詳盡未蒙施
行若使統戍得人常如今日有敎閱訓練之勤
無掊尅朘削之害雖不俟州郡節制固無不可
其如廉介公勤之將未易多得殿司邈在行都
帥憲亦相去數百里近而可以攷察者莫如州
郡又以元無統属不敢過而問焉則軍政之發
壊將有不可勝言者是以數十年來士卒不復
如向時之精銳舟船器械不復如向時之整備
正以主將多非其人而又無從旁督察之者遂
得以肆其貪叨掊尅之私士卒平時未嘗有一
日温飽之適怨氣滿腹無所告訴有綏急必欲
其捐軀效命難矣故爲一戍將之私計則以受
制節於本州爲非便爲一軍數千人之公計則
以聴節制於本州爲至便　朝廷之上將爲一
戍將之私計乎爲一軍數千人之公計乎况戍
將之公廉無私者亦自以本州節制爲便如今
統制楊武翼俊是也(某)昨申請之時俊嘗與聞
頗以爲喜盖其置軍于此事力寡弱凡百非州
郡扶助有所不可若獲受本州之節制則用度
之窘缺可以借兊出師之糧餉敎閱之犒賞可
以仰給其有勞効可借本州之保明其有利病
可望本州之申述盖州郡與本軍合爲一體凡
事相爲援助則在本軍爲力也易若州郡本軍
各爲一家凡事不相左右則在本軍爲力也難
且如去歳海冦之警用力追捕雖將士之力然
非本州一一應副則本軍雖欲進前討捕有不
可得方其出軍之時本州給以粮餉犒以酒肉
日接于道而又合民船以助其勢雇水手以助
其用調度有出郡之老吏竊竊私議以爲捕冦
之事本州從來只是移文督責何湏枉費官錢
蓋其習熟見聞如此今若仍前不相繫屬自今
或有緩急彼雖聴州郡之調遣然𥘉節制之柄
無必不能督之向前州郡既不預節制亦必具
文行移必不肯資以費用借使統戍得人猶恐
未能獨辦其事况一有庸繆之人濫居其選旣
無州郡督責又無州郡應副豈復肯盡心竭力
以收捕盗爲巳責乎其合申明二也剽聞昨來
議者以殿司大軍不應聴外郡節制是致　朝
廷未蒙聴許切照殿司官兵之戍淮上者雖小
小軍壘皆許節制借曰淮上係是邊面扞禦虜
㓂不得不然本軍控扼海道扞禦海㓂亦非閑
慢去䖏又許浦係御前水軍置副都統制近因
浙西提刑申請尚許提刑司節制况左翼止差
統制官而其海道利害又與浙西無異某自准
囬降即欲開陳慮渉招權之嫌是以不敢今受
代在數日間竊伏惟念　朝廷置此一軍関係
甚重若欲軍政常常修舉非付州郡以節制之
權終有所不可且將去而言尤無所嫌用敢再
申前請㐲望　朝廷檢照(某)去年八月内劄子
所申事理早賜施行實悠乆之利㐲候㫖揮
　小貼子某今來所請係欲扶助軍政非欲侵
　撓事權如蒙　朝廷以爲可行即乞明降約
　束不許干預軍中錢物差借人兵及率意擅
　自陞差將佐其統制官與州郡徃來素用賓
　主之禮亦合並仍其舊不得輙有改更庻㡬
　彼此相安可以恊濟國事併乞㫖揮(此狀旣/申即離)
(任其後得㫖令泉州/守臣節制左翼軍)
　　江西奏便民五事狀(庚辰)
臣檢准慶元令諸監司守臣到任半年以上各
具便民五事𨳩奏臣猥以駑劣蒙恩擢守豫章
實兼江右帥事竊伏惟念　朝廷列置帥臣於
諸道以總統兵戎爲職時平無事則欲其建威
銷萌震警姦宄使盗賊不敢竊取一有警急則
整齊一道之衆惟上所使若臂指然非如列郡
守臣獨以蔽獄訟治財賦爲稱職也臣觀大江
之東緜地數千里其北則江州興國控扼江西
實當光黄之衝其南則贑吉南安林峒䆳宻跨
越三路姦人亡命之所出沒自餘郡邑小民亦
皆輕悍好闘殺人于貨之盗在在有之臣嘗妄
論凢任帥職者皆當以治兵爲先而帥江右者
尤當以治兵爲急故自到官以來凡事関軍政
率不敢後然人情蹈常襲故徃徃視爲内地語
及武僃則哂其不切慮及江面則指爲過憂繕
治城堞則曰不必徒費督責將佐則曰母庸多
事獨不知　朝家建牧之意將假以爵秩姑崇
帥臣之虚名耶抑將整軍修戎屏翰王室責以
帥臣之虚職也昔唐曹王皐觀察江西裒兵大
選群能著職遂能挫李希烈之銳使不敢南窺
江淮紹興初李綱爲本道安撫制置大使整治
城郭團結軍伍威聲隠然群盗相繼敗降如皐
如綱始可謂不負　朝廷之委寄矣臣雖不材
無能爲役顧區區平時願忠　朝廷盡瘁職業
則於二臣之事竊有志焉故今所陳一以治兵
選將繕城弭盗爲請其間有因本道利害而因
及他道者事勢相関不容不爾伏惟　聖明采
擇而施行之
一臣聞自昔外有敵國之虞則内必有盗賊之
警故諸葛亮與魏相持而孟獲畔瀘南劉𥙿舉
兵北伐而盧循犯建業二者之患常相因而起
一於禦外則盗賊得以乘吾之虚而爲根本之
害一於備内則敵國得以伺吾之隙而爲疆埸
之憂其爲患均也然敵國在外所攻者吾之頭
目其來也可知盗賊在内所攻者吾之腹脅其
發也不可測故亮必先平南方然後經營北討
𥙿能㓕燕入秦而㡬無以制徐道覆之謀然則
盗賊其可忽㦲　國家南渡以來州郡之兵日
以削弱一方有警必移大軍然後尅之徃者李
全之亂與近歳贑吉南安之擾皆取辦於此然
使疆埸無虞則舉備外之兵以平内冦其誰曰
不可今邊事方興撒備無日㳂江諸軍列戍淮
漢以之禦敵猶懼弗給設不幸妄一男子竊弄
耰耡於田𤱔間㳂邊之戍旣未可抽囬州郡之
兵又不足深恃此臣所爲朝夕􁏠􁏠者也竊詳
思之與其養兵而得以無用孰若敎之而責其
可用臣所領十一郡有所謂團結禁軍者蓋諸
道所不及其法選諸指揮禁軍之彊壯者(年若/干以)
(下試弓若干斗/力弩若干力)聚爲一營命日團結月增料錢
一千合諸郡祖額凡若干人(隆興府一千人諸/州軍各是實数)
臣欲稍增其額合一路爲一萬二千人(隆興府/増五百)
(人通爲一千五百人/諸州軍均添足数)日敎旬閱責之兵官月按
季拍責之守貳春秋二校則於團結中擇其年
貌浸衰(年四十/五以上)事業减退者仍還元來軍分而
於諸指揮中選少壯及等事藝精熟者㭪其額
及委帥臣不時點摘按試以攷兵將官以勤墯
其㨂選不精敎練不熟者案劾以聞守貳不覺
察併行責罰如此則一二年間州郡之兵漸趍
精勇此弭姦銷萌之要術也然臣愚慮不獨江
西一道爲然凢在内地皆當思所以爲不虞之
備如臣言可采乞下諸路一體施行
　貼黄臣竊觀當今軍政不修兵力削弱所至
　皆然而師旅未解盗賊將作蓋不待智者而
　後覩應劭之論漢山濤之憂晋其在明時可
　爲商鑒今除两淮川蜀荆襄外自餘八路曰
　浙西浙東江東江西湖南福建廣東廣西除
　江西見有團結外其浙西等路皆當畧倣其
　制两浙江東湖南福建大約各以萬二千人
　或萬人爲額二廣則稍殺焉其選擇敎練悉
　如臣今來所請則此八路中禁軍之可用者
　亡慮十萬餘人平居以備盗賊緩急以待興
　發非小補也又大軍移屯如泉州之左翼别
　剏軍分如潭州之飛虎廣東之摧鋒福州廷
　祥荻蘆之屬及諸路帥司有親兵去䖏皆當
　責自帥守招填及額選其精銳别爲隊伍異
　其賞給淬勵而激昻之合而計之當不下二
　三萬人武備旣張則姦心自弭其視一方有
　急然後抽(舟)調大軍利害相去何啻什伯惟
　朝廷察臣慮逺防㣲之忠特命近臣詳加裁
　酌亟賜施行不勝大幸
　臣竊考建炎三年金虜自黄州渡江由武昌
　趨興國取間道以犯洪州守臣王子獻遁去
　遂屠州城㝷破撫袁諸郡遍蹂湖之南北然
　後北歸所至殘暴㡬無噍類言之可爲痛心
　今之議者大扺以江西爲内地殊不知九江
　興國二郡前臨大江北望淮堧纔一水爾
　中興初江西安撫大使實兼節制蘄黄蓋以
　是也去歳之春虜犯黄州諸関江右震動本
　司承制檄調兵守江倉卒間僅能發諸州禁
　卒千人以徃夫以歩卒守江猶䇿馬使耕驅
　羊使載其不勝任也必矣臣謂與其緩急調
　無用之兵以誤事孰若平時養有用之兵以
　待事江鄂二司各有水軍竊聞邊事旣興多
　作歩人起發今江州在寨僅有見𬋩若干(具/實)
(数)而戰艦可用者尤爲亡㡬鄂司所𬋩計亦
　類此借曰殘虜㳺魂事非昔比然困獸猶鬪
　其可忽諸况於外夷方興群雄交騖先事之
　防尤當加意臣願明詔江州都統司及本州
　守臣同任江面之責其人船闕少之数日下
　招填打造之意什之三分屯興國管下冨池
　等䖏庻㡬風寒之備不至空闕江右一道恃
　以亡虞所有鄂司水軍併乞一體行下措置
　亦以什之三分戍武昌縣蓋興國江面元隸
　江司武昌江面元隸鄂司分兵防守正其冝
　也如臣言可采乞賜詳酌施行
　貼黄照對鄂州武昌縣正與黄州對岸盖建
　炎間金虜渡江䖏也臣嘗以上流形勢利害
　訪問士大夫有奉議郎司馬括者謂今之武
　昌縣乃孫氏所都而今之鄂州乃孫氏時之
　江夏也江夏去江雖近然江北間阻頗多敵
　人未能直抵江面(北項更/問子細)而武昌對岸止有
　黄州諸関若諸関失守則直至江上又其水
　面最狹其形勢與今太平州采石畧同故建
　康戎司水軍盡屯於采石今鄂之舟師亦冝
　移戍武昌臣雖未嘗親至其地而以括之說
　參之史冊及士大夫之知㳂江形勢者多以
　為然括徃年嘗為宣司官屬有三劄上廟堂
　其一論武昌利害尢悉今録以奏聞伏乞
　朝廷併加詳酌或未可舉軍移屯即乞姑從
　臣請以鄂州水軍什之三分戍武昌與江州
　興國水軍相與唇齒其視蕩然無備亦云逺
　矣併惟聖明裁擇
一臣竊見江西統郡十一而隆興實為帥府諸
郡所倚以為重城郭甲兵之備皆當整飭如法
然後足以壯觀瞻而弭窺伺而臣到任之𥘉按
視城堞則其緜亘甚闊而傾圯最多㝷加訪問
有寓居士夫語臣謂五代以前郡城廣浹中度
南唐李氏謀遷豫章乃始大其郭堞郡之東湖
本在郭外至是遂包入焉紹興𥘉故相李綱為
帥盖嘗縮其北面然其廣袤猶若千里若干歩
(更契勘見今/實若干里歩)按守城法當用兵若干人兹豈易
為力者今誠能按唐之舊瞰湖為城則城之四
面西北有江其東有湖天設之險殆無以過此
䂊章百世利也臣竊詳其說可謂至當延縮城
重事未敢輕言而圯壊巳極則有不容坐視者
方李綱繕城之時其工費仰於公朝其役兵調
於屬郡時異事殊不敢扳援有請而本府年來
調度百出帑庾枵然儻必竢有餘然後興役則
夏潦秋霖之餘頽圯益甚㳂江一帶居民岌岌
常有渰浸之憂而城脚𬒳齧去䖏多巳摧䧟更
遭一水其損愈多近委江州鈐轄楊橲相視修
具頗為詳悉如砌城面以防傪漏作葉溝以通
水道用夜义木以壮城骨皆舊所未有臣今一
用其說第工費浩汗未知所出稽諸舊牘前帥
臣沈作賔在任日從本府撥到銀若干萬兩付
安按撫司椿𬋩充犒賞費今不獲巳欲於上項
銀内權兊借若干千两收買磚石竹木等物及
雇募夫工日下條築却從本府於收到諸色窠
名錢内痛加撙節旋次撥還庻㡬城堞得以一
新少重帥府之體伏乞劄下遵守施行
一臣竊惟　聖朝計安元元思慮深逺其在諸
道旣有兵以備戰守又有將以主其兵復置帥
以護諸將號令素孚紀律素定一旦有警將惟
帥之所令兵惟將之所使以之戰禦無不可者
自視事以來講求軍政本末乃知州郡禁卒多
以供工匠備厮役事藝未嘗練習敎閲秪爲具
文則兵不足以爲兵矣有副總𬋩有路鈐有路
分又有州鈐有將副下至都監監押皆以主兵
爲職而未嘗知兵問其得官之由或宗戚或閤
門或國信所或堂部吏其間豈無可用之材要
於將畧鮮曾閑習或習文墨以自喜或矜富貴
以自娯甚者闒葺廢放無所不有則將不足以
爲將矣兵不足以爲兵將不足以爲將則帥之
爲帥是亦具員而巳矣望其籓維王室如古之
牧怕顧不難㢤然兵猶可以閱習而精將不可
以勉強而學竊見近歳指揮總𬋩路鈐例赴䑓
參將副以下亦必從帥司銓量乃許之任臣謂
此僅可以察其年齒之狀老與精力之強否而
巳必欲得知兵之大則臣願　朝廷嚴其選擇
總𬋩號爲副帥間嘗以節度使爲之其次路鈐
路分亦武臣髙選今之環衛蓋將帥之儲及諸
軍統制統領等官亦多習熟軍務者臣謂總𬋩
路鈐冝於環衛及統制中選其嘗歴戦陣者爲
之州鈐將副其取諸統領將副之諳知兵事者
都監監押員多不可悉擇姑從舊制差注年未
六十之人而責帥臣以從實銓量毋使疾病眊
昏者尸其位庻㡬州郡主兵之官漸得其人
居精於敎閱緩急有所倚仗非小補也或謂審
爾則閤門國信之屬何以䖏之臣曰爲官擇人
則治爲人擇官則亂朝廷儻憂此属之失職
固當置諸官閑無事之地至於軍政安危所係
則不可以不擇如臣言非繆乞賜詳酌施行
一欲乞通廣塩於贑州南安軍以弭汀贑塩子
之害(時有獻議通廣塩於贑南安者行下贑州/知通同共詳酌未報而以憂歸不乃上明)
(年春蘄黄失守其後/朝廷改/武昌爲夀昌軍畧知所陳云)
　　潭州奏復稅酒狀
臣至愚極陋誤蒙聖恩擢付一路入境之初
訪求民瘼即聞榷酒一事重爲潭人之害旣又
詳加考訂廼知積弊巳極不容不更舊法具存
不容不復臣敢䟽其本未以聞竊惟酒之有榷
本朝家所藉以佐經費其來尚矣然後行於江
淅諸路而不可行於廣南福建者益瘴郷炎嶠
疾癘易乗非酒不可以禦嵐霧而民貧俗獷其
勢不能使之必沽於官故特弛其禁以從民俗
之所便若重湖以南雖未閩廣之比然其宻鄰
桂筦旁接連賀風土氣候徃徃相似故全永郴
道等州或聴民自釀而輸稅於官或於夏秋正
賦併輸酒息未有專行禁榷如江浙諸路者也
獨潭州在城或稅或榷前後屡變考諸故牘稅
酒之法實起於紹興元年是時兵革未息城市
蕭條幕府適有練逹之人建議于州募醖户造
酒城外而募拍户賣之城中入城之時数罌以
稅官無尺薪斗米之費而坐獲利入民無逮捕
抑配之擾而得飲醇羙其後名公鉅卿相繼典
州皆因而不改旁郡如衡依倣其法亦迄今遵
行至乾道二年劉珙討平郴冦增置新兵又乞
屯軍郴桂一時調度百出亦不敢輕變稅法但
增置糯米塲添創南北䠂三樓量從官賣稍分
醖户之利而巳及辛弃疾之耒剏置飛虎一軍
欲自行贍養多方理財取辦酒課乃始獻議于
朝悉從官賣明年權紿事中芮煇奏言潭州自
行稅酒法人甚安之官不費一錢而日有所入
今變稅爲榷皆謂不便人多移徙虚市一空始
行之初所得雖多今止及半而米麯之本官吏
之給盡在其中夫以小利易大不便猶不可况
初無可得之利且彼方新經陳峒猖獗之後又
可遽擾之乎　孝宗皇帝亟從其說降㫖住罷
令本州照乆例施行是年冬帥臣李椿到官椿
於吏事最爲詳練亦奏臣乆居湖外備諳土俗
稅酒之爲民便巳乆而弃疾改之當剏造营寨
房廊日役夫匠甚衆所入雖不下七八百緡夫
匠一散巳不及初其後愈見虧額會計所得除
抱認諸司錢及贍給官吏虚有廢罷醖户之名
實無所益請依舊於行醖户稅賣而帥司樓店
亦且開沽俟稅課登羡日止　朝廷從之官司
所醖既少姦弊易防故酒常佳而易售民户安
意稅賣無抵法冐禁之憂故雖稍取其贏仍從
官賣其常平等䖏課額亦凖舊例徑於息錢内
取撥分隷自是潭俗頗還舊觀旣而安丙來自
西蜀視事之初即議改榷且限三日打併投醪
江流見者撫膺椎罌破缶所在嗟怨栝馬供磨
騷及編珉伐木爲薪至空嶽麓而不之䘏也倡
優當壚嘈雜郡齋糟糠豢豕充厈後圃凡酒家
一孔之利鈎抉靡遺酒貴米賤旣相遼絶重法
以禁亦不爲止捜邏之卒旁午逵道連坐之人
填溢犴圄富者至加籍沒貧者令衆監償異服
荷校纍纍於市中下之家閱月踰時不知酒味
小有讎嫌動相誣訐人人重足一迹糯米收糴
責之州縣雖窮荒之邑艱歉之歳坐数抛下無
得免者監勒牙儈科率舟船所至騷然人不堪
命其害不止一州且及一路矣後政帥臣葉時
鄒應龍皆有意復舊竟以弗果然則改弦更張
稍蘇民困此政㣲臣今日之責也且紹興初元
至今凡九十餘載稅法中雖暫改然其行之之
乆通前後七十餘年榷法之行或三四年或五
六年即復大都不過二十餘年耳由是觀之稅
之與榷孰便孰否其大畧可覩矣自曹彦而不
怨自是官酒與民酒並行者爲定例莫之能改
及𨳩禧二年趙善㳟又欲盡籠其息不待奏聞
遽行官榷醖户夫業犯法者多甫及数年其弊
遂極曹彦約到任是時官賣之額日朘月减幕
府相視束手無䇿彦約之議大槩以爲若行榷
酒則利在官吏而百姓蒙其害一爲稅酒利在
百姓而官吏有所不便此議一起毎指以爲難
行皆官吏自爲之計非爲公家計爲百姓計者
也以嘉定三年官賣本息計之雖名收二十萬
八千五百八十七貫有竒而米麯柴水本錢與
官吏食錢却計一十二萬二千三百八十二貫
除本收息僅有八萬六千二百五貫是一日所
得止二百五十餘貫若官賣一分稅酒二分則
日稅之額不過一百六十餘貫當不難辦於是
復行淳熈八年巳降之㫖參用淳熈十年官私
俱醖之議許城外百姓自行造酒般運入城上
秤收税毎酒一斤稅錢七文不稅而入謂之私
酒若城外以至禁地不可関防即分地分緊慢
改爲旗望户欲來者許之承撲欲退者許之自
陳此外惟南北楚樓毎歳量造三分之一約復
行稅法衛涇繼之毎歳所入浄息率不下八萬
餘貫眎昔之榷無大相過是不科糴不抑配不
捜捕薪水之費官吏之給皆拾去其七而確然
一定之息踵門自至顧何所憚而不爲㢤本司
毎歳諸軍供給賞犒之費誠爲不貲若以一歳
所入截長補短痛加節約亦可堇堇自給外此
而求多焉必曰不榷不可然盈虚相較其實無
㡬徒爲國家歛怨一道况淳熈八年指揮𥘉無
衝改爲臣子者廼輙廢格君命行其胷臆臣雖
至愚竊所不忍謹以日下措置復行稅酒舊法
所慮人㣲望輕不足鎮壓異議旣行之後他時
或有変更則爲醖户者重罹蕩析之禍是臣實
誤之也用敢冐昧奏聞欲望　聖慈仰體孝宗
皇帝嘉惠湘民之志意特降　睿㫖從臣所請
臣當琢石鐫刻立之通衢以爲本州一定不易
之制俾潭之百姓歌詠　聖恩永永無極臣不
勝大願㐲候　勑㫖
　貼黄臣竊見荆湘之地傜峒錯居風俗獷戾
　動揺則易綏輯則難乾道間因官司敷賣乳
　香激成郴桂之変厥監非邈人所共知本司
　以安撫一道爲職正當禁止州縣擾民之政
　以銷患未形乃因榷酒之故歳歳行下科糴
　糯米所酬之直未必能及時價所支之錢未
　必能到人户况又有追催之苦有陪備之費
　其爲咨怨盖不待言擾民之事首自爲之州
　縣效尤其將何責倘非亟復稅法則歳造二
　十萬緡之酒用糯至多苟不科糴何所取辦
　萬一有姦民扇揺其間是因小利而致大患
　也臣日夜念此至熟是以断然行之不疑伏
　乞睿照(五月二十六日/本/聖㫖依)
　　申樞宻院措置收捕道州賊徒狀
照對本路道州𬋩下有賊人蘇師軍等聚集作
過巳渉數年尚未敗獲縁本州連年災傷飢民
從之者多遂頗猖獗巳殺傷江華縣土軍唐信
等八名近承廣西提刑司牒據賀州桂嶺縣申
賊人蘇師軍等在本縣及江華縣两界首行刼
民財殺害人命已牒昭賀道州督發廵尉會合
追捕今來賀州申備桂嶺縣申強賊二百餘人
是蘇師軍等賊徒過縣五里頭鳴鑼奪人户赴
州納稅之米本州友錢付臨賀縣彈壓馮進等
部押藥弩手五十名同本州廵檢趙春前去桂
嶺縣勦捕又據道州申賊徒十二月二十五日
自賀州侵入江華縣界黄小九家取酒食用関
集隅官等人捉獲正賊朱念五廖晚二其餘賊
徒竄入賀州界地分自今郷境寧靜除巳開㑹
攻捕盡數勦絶两司切詳廣西提刑司牒及道
州申見得上項賊徒目今的在賀州界内但賊
徒出沒不常若道州有備則逸而之廣西廣西
有備則復過道州如此巳是數年若以其暫出
州界便謂無事切恐媮一時之安養廱護疸終
爲大患今事連两路若相與爲一家則此賊有
不難圖者今廣西提刑司巳差彈壓緝捕馮進
等部押藥弩手五十名同本州廵撿趙春前去
勦捕而本路提刑司昨來亦巳差衡道郴挂四
州都廵檢下土軍一百人并道州抽差營道等
四縣土軍弓手共一百二十人有隅官義丁在
外則两路皆巳有兵把截矣所慮两路將士之
心未必恊同若更相望觀悠悠歳月安有了期
若一䖏先舉而自餘不相應援亦爲利害莫若
两路互相関報其所調發人兵隅官彈壓等人
各於本界衝要去䖏守把防其侵軼絶其抄掠
之路使其力窮勢蹙道州守倅却當乘此之時
遣得力人持两司榜文喻以禍福許其自新仍
一面抄劄飢民措置賑䘏使本州之民各皆帖
妥無與賊相應者則其勢必孤而官司又明許
以不死則投附者必衆其執迷不改者勢必無
㡬却関㑹两路之兵各進前掩捕而選擇其中
熟於山谷地利之人擣其巢穴其成禽必矣今
具措置事下項
　　一調發兵馬帥憲司當任之昨來提刑司巳
　　差發四州都廵土軍一百人及紏集義丁
　　等人外今諸本州更切斟量緩急如合用
　　添兵即火急飛申安撫提刑司行下差撥
　　應付其錢粮先撥合觧諸司窠名錢物應
　　副支給却行具申理豁
　　一紏集隅官彈壓等人及土兵弓手遏賊來
　　　路防護江華等縣居民無衝突之患道州
　　當任之今請本州從長措置施行務令着
　　實有備不請具文塞責
　　一賑䘏飢民使各安業本州與提舉司當任
　　之本州諸縣皆有飢民江華最甚請本州
　　日下先次委官抄劄泣華縣飢貧户口火
　　急申提舉司支撥常平錢米行下賑䘏餘
　　縣却以次區䖏如常平有限不足均給即
　　　疾速具申帥漕憲三司同貼助
　　一踏逐得力人入賊說諭令其散衆坄降亦
　　本州之責今從安撫轉運两司具榜發下
　　本州請疾速差得力人前去散貼招諭其
　　應下合行事冝就委本州陳司理與守倅
　　商量從長施行務使賊徒及早解散户民
　　各得安業賊徒見在賀州𬋩下兼昭州及
　　廣東連州路徑相通切恐賊徒透走難以
　　收捕合牒廣東西两路經畧安撫提刑司
　　及昭賀連三州詳前項事理各行調發人
　　兵防守衝要無令竄送如有機會可乗即
　　関報道州合兵掩捕務要與民除害不必
　　以各路之故互分彼此
右牒上本路提刑提舉廣東西經畧安撫提刑
司并道眧賀連州各請照前項事理速爲施行
及具申樞宻院伏乞㫖揮劄下諸䖏催促施行
嘉定十六年正月十五日
　　申尚書省乞撥米賑䘏道州飢民
證對本路𬋩下永道两州去歳早禾方熟忽傷
螟虫晚禾垂成水潦暴至田𤱔失收人民闕食
縁此道州江華縣凶徒竊發飢民群附遂至猖
獗諸司逐急委官措置擒捕仍多方招誘飢民
近巳獲到賊首餘黨相継降附目今招誘來歸
者非惟無所贍給而中産之家亦多飢餓至於
細民則尤極狼狽道殣相望疫癘復作骨肉流
離城市聚落娄棄嬰孩至有不獲巳而溺之江
水者其勢危急盖尤甚於嘉定十四年之早疫
两司見差官抄劄措置糶濟縁飢餓者衆米石
闕少别無可以措畫證得嘉定十五年郴道桂
陽三郡旱傷　朝廷行下於郴州樁積米内撥
五千石道州桂陽軍常平米内各撥二千石两
司又節次申乞兊撥潭州和糴来石蒙劄下科
撥六十石專一賑濟計撥一萬五千石以活飢
民一方赤子遂獲更生今道州承連年旱疫虫
澇之餘又有盗賊疾癘之苦百姓飢餓父子相
棄常平存米旣巳無多道州郡計自來窘匱有
稅之家又以累歳勸分全無儲蓄鄰近永州自
患不給接連廣郡道梗不通别無米石可以仰
食雖賊黨漸平然飢民易動一方之事尚多隠
憂今來情急勢迫所合申控　朝廷仰祈矜卹
以觧十萬生靈倒垂之急欲望鈞慈於潭州或
道州和糴采内撥米二萬石亟賜劄下專一賑
濟道州飢民庻㡬百姓存活銷患未萌不勝本
路之幸湏至申聞者右謹具申尚書省伏乞㫖
揮行下以慿遵守施行(三月二十四日奉/聖/㫖依令道州接見起發)
(㐮陽府和糴米一萬二千五百石就充本州賑/濟使用如上項米已行起撥即仰潭州於嘉定)
(十四年分見椿和糴米内支撥一萬二千五百/石應副道州支用候支散畢開具夾細帳狀申)
(尚書/省)
　　申樞宻院乞免將飛虎軍永戍壽昌狀
證得今年五月二十六日凖當月十五日樞宻
院劄子節文爲木司申乞將夀昌見屯親兵忠
義軍八百餘人帶衣甲盡數替囬歸司敎閱事
巳劄下夀昌軍莭制司外劄付本司從所申事
理施行將巳發徃夀昌軍飛虎新軍共一千九
百四十三人各人老小妻口更㨂五十七人并
衣甲軍器等亦同老小妻口日下一併般挈徃
夀昌軍一䖏居止通作二千人永乆屯駐將飛
虎舊軍四百五人且權與存留敎習新軍及行
下飛虎軍招填闕額外所是起發新軍老小妻
口本司㝷契勘若徑將飛虎新軍老小妻口盡
數發遣在潭州可省日支劵食在本司可免歳
費拆洗等錢誠爲利便所合仰體廟筭亟行遵
禀但縁本司體訪得上項新軍當來雖係於本
路諸州招收既而就潭州選刺押下本州新寨
居止敎閱徃徃即視夲州以爲郷土其間多就
本州結親者近聞永戍夀昌頗懐願戀本司慰
勉就道偶無異詞然揣度其情尚有復回本州
拆洗之望今將各人老小妻口遣就戍所雖有
室家團欒之樂且無道路徃來之勞而其意嚮
終不以爲便博采將士之論不謀而同今本司
見據先來部轄夀昌軍捍禦新軍將官唐亮申
所部新軍七百人一面起發囬司拆洗限两月
仍前起發外其逐人老小妻口欲且令在本州
新寨居止免行發遣仍欲立爲定制自今夀昌
捍禦飛虎軍毎滿两歳一次拆洗庻㡬軍情感
恱緩急可以集事至於本州本司雖少有支費
所不敢計而　朝廷昨來所委本司新剏造寨
宇亦不至爲棄物本司巳於五月二十八日二
十九日六月初二初三日具申樞宻院乞速賜
劄下夀昌軍及本司證㑹施行未准囬降今月
初七日據夀昌軍差正將趙遵部押第一次起
發捍禦新軍六百九十七人囬司拆洗據衆軍
圓狀稱新軍爲見當來舊軍多有立到戰功増
加爵禄又見文㮄止是潭州飛虎却無夀昌寄
招衆軍皆是抛棄物業般挈父母妻口前來投
充就請又多是本路諸州産户或改刺禁軍盡
在本州結親及有祖宗墳墓􁲍在附近去䖏若
使永戍夀昌則是家産破蕩親屬逺絶祖宗墳
墓不能拜掃深實利害昨巳具狀赴㳂江制置
司陳乞巳蒙備申　朝廷外陳乞將新軍存留
在寨一年一替或依信陽軍捍禦官兵乆例一
年一次拆洗使各家有父子團欒之樂衆軍皆
得安跡今契勘本司昨來躰訪得知前項利害
因依巳排日具申乞今據囬司拆洗新軍陳狀
顯見軍情未以永戍爲便欲望鈞慈檢証累申
事特賜敷奏速賜劄下夀昌軍并本司證會將
前項新軍老小妻口且在本州新寨君止免行
發遣仍立爲定制將夀昌軍捍禦飛虎軍兵毎
滿两歳一次囬司拆洗庻㡬两便謹具申樞宻
院伏乞㫖揮速賜施行(時夀昌知軍朱索建言/朝廷從其謀行下某度)
(軍情必不恱力爲申陳未㡬果聞諸卒喧譁㡬/至生變朱迯於江北乃出㮄訴以𥘉無此事仍)
(發其歸司拆洗然永或之議末已也某𥘉請未/從又其三有請且作親作白廟堂甚力乃始下)
(鄂州制置司制司申潭州所請其說甚長乆/之乃劄下從本司所申行十月十二日也)
　　申樞宻院爲巳誅斬武岡軍叛卒狀(嘉/定)
證對本司昨爲武岡軍禁軍蔣宗楊徳攅司劉
徳近在軍衙作閙及刦掠黄三蕭八等家財殺
死百姓周少三等事㝷奉八月二十五日省劄
備奉　聖㫖令本司更切撫諭安輯施行遂於
九月初十日宻切行下本司撫諭諸軍各令安
帖外仍喚上蔣宗等三名赴夲司聽候㫖揮仰
本軍立便觧發如敢抗拒請權運選差得力兵
級徑行擒戮函首赴司其蔣宗等三名家財並
給付用力兵級充賞仍將本司發下借𥙷官資
文帖書填給付并具姓名保明供申切待具奏
朝廷給降真命及從本軍兊支官會二千貫文
等第支犒具申本司發還去後今月十四日據
武岡權軍僉判葉宣敎申於今月初九日分差
得力軍兵陳喜李成等擒捉蔣宗楊徳劉徳三
名斫到首級了當其餘隨從人于喜等亦巳捉
到分送三獄收禁外所有蔣宗楊徳劉徳首級
别狀申解併具陳喜李成等功賞供申先次飛
申本司湏至申聞者右所據前項狀申本司除
巳牒武岡軍催申候到逐一施行别具供申外
謹具申樞宻院伏乞證㑹
　　又申樞宻院狀(同日)
使司昨於九月初十日出給文㮄發下武岡軍
委權軍葉僉判喚上蔣宗等赴司聴候㫖揮如
敢抗拒即仰擒戮函首申解却將蔣宗等家財
分給用力兵級仍將本司元發下借𥙷官資文
帖書填給付供申去後今㩀權軍葉宣敎申巳
於今月𥘉九日分差得力人陳喜李成等擒捉
蔣宗等三名各巳斫到首級及提到隨從人于
喜等送獄根勘外今有各行事件湏至㫖揮
　一據申兵級陳喜李成等委是用力向前深
　　可嘉尚其餘同共用力之人亦合優賞請
　權軍照使司元行下又㮄事理將所給借
　𥙷官資文帖斟酌輕重書填給付不許泛
　濫仍具姓名申本司切待具申朝省給降
　真命其蔣宗等三名家財合照元㮄事理
　等第支犒用力兵級所是本司元㮄出立
　賞錢二千貫文亦合斟酌輕重立便給付
　務令公當
　一昨來蔣宗等在城内及城外二十里間刼
　掠民户家財打蕩屋宇一畨驚擾深可怜
　念請權軍日下抄劄城内外破害人户姓
　　名於常平錢内等第賑䘏一次務令優厚
右牒武岡權軍葉僉判照前項事理逐一施行
具狀供申并牒上二監司請照㑹再申樞宻院
證㑹仍申尚書省諌院御史臺
　小貼子
　　所是本司元立賞錢二千貫文巳行下就
　　本軍兊支及差人賫夯發還本軍外别支
　　官㑹一千貫發下令項賑䘏軍城内外𬒳
　　害居民伏乞鈞證
西山先生真文忠公文集卷第九
西山先生真文忠公文集卷第十
　對越甲藁
　　奏申
　　　奏乞將武岡軍簽判葉莫褒賞狀
臣等竊惟人材之優劣未易知也平居暇日勉
自修飭夫誰弗能至於事變之來紛紛轇轕呼
吸之頃安危係焉乃能從容區畫摧群兇陸梁
之氣成一方綏靖之功則其材始有可稱者矣
臣所部武岡軍近者有兵卒之變原其始也盖
以守臣司馬遵不善撫循至此紛擾(臣某)嘗劾
奏以聞奉　㫖罷免矣遵雖去郡然兇卒蔣宗
等自知以軍伍之㣲巳嘗陵犯郡守剽掠居民
戕殺保丁罪在不赦締交合黨其謀日深旣脅
取州郡文帖爲諸營之長且以將領自稱檀岀
文引役使郡兵鳴梆集衆無敢後者方其鼓衆
倡亂之日巳刼郡民三十餘家臣等移文撫定
之後雖不復行刼但以意諭富室借犒軍之名
令輸錢於巳所積日冨氣𦦨愈張包藏禍心寔
有叵測獨頼本軍簽判葉莫者平時素以寛厚
爲兵民所信愛自𥘉變作司馬遵託疾在告莫
能躬任撫諭之責使蔣宗等不敢大肆其兇臣
等得報亟令莫權攝郡事且宻授討䇿使莫圖
之又能深沉弗露外示撫柔而中爲規晝以措
置火政爲名選兵卒之可用者團結什五軍畨
守宿區䖏旣定即以臣所下賞榜及借𥙷文帖
宻示其中之可仗者數人使爲之倡於是群卒
爭奮遂梟蔣宗等三人之首於崇朝之頃自
兇黨同時就縛無一漏網闔郡吏民歡若更
臣等竊見宣敎即簽書武岡軍判官㕔公事權
軍事葉莫學問博洽操行㓗修早登儒科两
邑令始在善化以和平爲政潭人稱之継在遂
昌修復經界迄今猶頼其利及至武岡適㑹闕
守攝承數月政譽藹然捄㐬㫪陵民𬒳實惠今
兹又能殄除兇逆震憺國威使軍律巳壊而復
修民情方摇而遽定其事雖止一方其利實及
一路其効雖止一時其功可及百年用敢合辝
上干天聴伏望　聖慈将莫優加褒賞仍賜拔
擢以風厲當世使凡爲國竭力為民除患者知
所勸勉實天下幸甚湏至奏聞者右謹録奏聞
伏候勑㫖并申尚書省樞宻院諌院御史臺(又/与)
(廟堂書云某近自武岡兇卒授首之後一再奏/起禦陳㐲計悉塵鈞覧今震本軍具到事之本)
(未及用力兵級姓名謹用備中朝者切惟簽判/葉莫以辭然一儒生平時謙㳟靜黙若無所能)
(爲者臨事制變乃毅然奮發如此其所區䖏又/極縝宻故能翦除兇醜綏靖一方其力甚難而)
(其力甚偉某巳同權憲大夫露薦于/朝伏望/鈞慈優加奨櫂以風厲當世盖今有位之大夫)
(抵習爲保身持祿之謀其能捐軀犯難爲公家/立事者甚少况莫暫攝郡符事之齊否初非已)
(責一發不効則舉族殱焉常情於此鮮不顧慮/而莫之用心知有公家而不知有私室知有一)
(方之利害不知一身之安危其在今日實爲難/得方事之未齊也諸郡尺籍浸有瞋目語難之)
(風爲有司者未免姑息容養以幸無事一旦首/亟徧徇諸州此等意態不摧自沮後雖有喜亂)
(之人誰敢復效尤者故某薦莫之章以爲其事/雖主於一方於利實乃一路其効雖止一時其)
(功可及百年公論實然非夸語也惟大丞相先/生知之諸卒之用力者人數頗多無悉賞之理)
(惟李成陳喜李收于志四名不可不録巳詳其/公狀申聞乞正行𥙷授原諸卒所以用力者爲)
(本司明立賞罰許事成之日保奏𥙷官故能踴/躍效命捐數人之賞以全一郡之生靈仰惟公)
(朝必所不靳願早賜㫖揮行下某豈勝惓惓徯/望之至十二月十九日奉/聖㫖葉莫特轉三)
(官陞差充通判武岡軍仍令吏部将本軍簽判/員闕日下者罷其巳差下又令赴部别注授)
　　又申乞黄逹等賞
本司昨爲蔣宗楊徳等鼓衆作亂光熖熾然恣
睢日甚若典刑乆而未正必有必蔓難圖之憂
効尤者將相繼而起遂與僚属共議所以區䖏
之䇿行下委權軍事葉莫選兵級之可用者許
以重賞使之效命必能有濟於是書冩賞榜出
給𥙷帖宻切發下本軍且許事成之日具申
朝廷𥙷授真命權軍事葉莫遂借潜火爲名團
結軍伍擇其中之可仗者數人示以本司賞㮄
及借𥙷文帖果皆踴躍争奮軍兵李成首能設
計誘之使出陳喜李收于志首先用命擒戮渠
魁四人之功實居其最已先用本司發下文帖
將李成陳喜各借𥙷承信郎李收于志各借𥙷
進武校尉遂具申　朝廷並與給降真命𥙷授
其黄逹等四十一人各係隨從用力巳行下轉
資激犒及押隊徐炳等四員各行薦舉本司亦
行開列姓名供申　朝廷證會三月二十七日
凖樞宻院劄子節文二月十一日奉　聖㫖依
李成陳喜各特與𥙷承信郎李收于志各得與
𥙷進武校尉本司巳㳟禀関牒去訖今㩀武岡
通判葉宣敎莫前項狀申乞將黄逹等一十六
人特更與並加旌賞本司證得所申黄逹等一
十六人當來係陳喜同等用命擒捕斫到蔣宗
等首級之人委有勞效謹具申樞宻院尚書省
伏乞㫖揮特賜詳酌推賞施行
　　又申併乞推周安衡賞
證會武岡軍叛卒蔣宗等鼓衆倡亂本司随冝
行下權軍簽判葉宣敎莫先次撫定使軍民按
堵徐議措置討方畧遂取責本司都吏周安衡
軍令狀不管稍有漏泄仍令專一承行機宻文
字其時書冩條畫賞㮄補帖等不欲宣泄盡出
周安衡一手且許以事濟之後當與具申　朝
廷補官所是周安衡自差委承行之後朝夕究
心備宣忠力継而葉簽判果以本司所下賞格
𥙷帖宻示軍兵李成等踴躍用命一朝之頃三
兇就戮今李成等見蒙　朝廷録其勞效授以
官資巳足爲軍卒用命者之勸至於周安衡在
司年深累曾承行軍機事務別無過失前政安
撫鄒閣學曾具申　朝廷乞行補官未凖囬降
令契勘蔣宗等作亂實非其他盗賊之比今事
巳就緒統周安衡之功雖不可與李成等並言
而其宣勞效力若不具申　朝廷優加旌賞無
以爲胥吏忠勤者之勸本司保明是實欲望鈞
慈特賜敷奏將周安衡比附次等立功人李成
于志體例特與𥙷就官資施行庻㡬寸功必録
人知激勵湏至申聞者
　　又申乞將董汝霖䖏㫁狀
本司昨凖　朝廷㫖揮將武岡軍吏董汝霖根
勘限十日具情莭申尚書省巳於今月十四日
酉時入樞宻院奏字記黒牌遽申發去訖契勘
本軍諸卒之變皆是李安世董汝霖生事激作
之故獄司勘到情節巨蠹除李安世先巳自盡
外其董汝霖欲乞㫖楎行下特從䖏斬以爲公
使生事激變者之戒湏至申聞者
　　奏置惠民倉狀
臣揋以踈庸叨蒙推擇假守湘土深惟委寄之
重朝夕疚心苟可以惠飬民生培固邦本者不
敢不用其至惟是民食一事最関休戚臣在官
二年春夏之間郡城居民率苦貴糴盖其生齒
阜蕃土産有限全仰客米以濟其乏若鄰路與
上江歳豐糓賤轉販者多僅免闕食一或不然
則市直驟增平民下户立見狼狽常平義倉之
儲本自無機加以法禁嚴重非飢荒巳甚之歳
不敢輙請發糶故二年之間雖苦貴糴臣皆那
融借撥别色米斛以糶而不敢遽發常平至今
夏米價益翔借撥之米不足以繼然後洊申常
平司得米五萬石賑糶一城生齒頼以全活而
公家之積則巳垂罄矣今歳一旱所傷甚多來
春以後民食必乏倘不早為備豫之計惟盻盻
焉湏客販之至一或不繼其將柰何竊見　國
朝張詠　淳化中守成都以蜀地素狹生齒寔
蕃稍遇水旱民必艱食時米一升直錢三十六
乃按諸邑田稅如其價歳折米六萬石至春籍
城中細民計口給劵俾輸元估糶之奏爲定制
其後百餘年間雖時有災饉米甚貴而民無菜
色臣之於詠無能爲役然心竊慕之考之吏牘
本州秋稅米内有所謂折粳者本正苗之數其
後折錢以充郡用前後守臣或遇闕米支遣則
令仍輸本色臣今措置自今歳爲始將上項折
粳令人户輸納本色更不折錢以嘉定十六年
納到數目計之合正與耗爲米五萬餘石别敖
盛貯名曰惠民倉歳歳賑糴其規模大畧悉倣
張詠之法庻㡬城市細民自此永無艱食之虞
而因養寓敎又於風化不爲無補所有張詠舊
法與臣今來區䖏事冝不敢上溷天聴巳具申
朝省外竊惟古人良法未有百年而無弊者帷
􁄉賑糶一事自　淳化至　宣和百有三十餘
年蜀民𬒳惠如一日不惟詠之區畫有方亦由
繼其後者更相維持小有弊病隨即求藥雖有
異議不爲動摇而　朝廷著之令甲前後議臣
復主張而申明之以故行之愈乆其利愈慱臣
今欲望　聖慈將臣奏申事宜特降勑㫖行下
本州永永遵守使潭人世世蒙𬒳　聖朝子育
之恩實一方大幸謹録奏聞伏候　勑㫖(後批/二件)
(送户部勘當限五日申尚書省本部契勘今都/省批下湖南真安撫奏今措置將本州秋稅米)
(内折粳米者自今歳爲始今人户納本色更不/折錢以嘉定十六年納到數目計之合正耗爲)
(米五萬餘石别敖盛貯名曰惠民倉歳歳賑糶/永無艱食之虞送部勘當事理今部照得今詳)
(潭州真安撫所申以本州折粳並納本色米置/惠民倉如張忠定公知益州日故事必帥守能)
(節用愛人而不較折粳以爲郡計之利乃能相/継經乆之良法羙意俾百姓歳受平糴之惠又)
(可保全常平義倉水旱之備今勘當欲候今秋/㫖揮下日行下本州依應申取/朝廷㫖揮伏)
(候㫖揮右劄付潭州從户部勘當到事/理施行准此寳慶元年正月二十五日)
　　申朝省借撥和糴米狀
竊見湖南一路今夏一旱甚廣而潭州爲甚潭
州諸縣多以旱告而長沙善化寜郷益陽等縣
爲尤甚早稲之傷㡬及其半愬旱之狀日以千
百計某巳委官分行檢視入秋以後雖幸得雨
然潭之風土多種早稻其視晚禾居什之七晚
禾雖稔自輸官外嬴餘無㡬冨家之所儲蓄細
民之所仰食惟早稲而巳今旣不稔則來歳春
夏間闕食必甚某濫叨郡寄視民利病實巳休
戚毎一念之䆮食㡬廢且去歳收成日獲中熟
徒以般販出境爲數頗多今春以來米價翔踴
甚至無米出糶州城自二月後即行賑糶至七
月終計米七百萬石諸縣郷村在在勸分免流
莩今歳所收比之去年大相遼絶晚禾雖茂近
者不雨又半月矣頗聞髙田巳多龜坼倘更不
稔其將柰何豫備之計豈容不講然常平之積
旣巳甚乏其他又無米斛可以那融倘非控告
朝廷存留綱運則州郡雖有救䘏之心安能使
人實𬒳全活之惠數内一契勘本州有未起嘉
定十六年上供米三萬三百石并嘉定十四年
和糴米三萬二百餘石十五十六年和糴米一
十一萬一千七百八十餘石近凖省劄指揮於
上項和糴米内起一十萬石赴湖廣總領所交
納見今不住装發所餘止有一萬一千餘石而
巳今來欲乞　朝廷將上項未起上供和糴米
共七萬二千三百餘石存留本州爲來春以後
賑糶之備庻庻在城十萬餘户不至有闕食狼
狽之患其糶到價錢謹當令項椿管候將來豐
熟收糴𥙷還其於公朝積貯初無虧損而細民
實被更生之恩伏乞劄付本州從申施行仍劄
下湖廣總領所證㑹伏候㫖揮(九月一日奉/聖㫖令潭州於)
(和糴樁管米内支撥二萬石充賑糴使用務要/實惠及民其糴到價銭令項樁管候來年秋熟)
(收糴/𥙷還)
　　申尚書省乞撥和糴米及囬糴馬糓狀
昨縁潭州諸縣今歳告旱禾稻損傷來歳春夏
之間闕食必甚常平之積旣巳控乏其他又無
米斛可以那融遂畫項具申　朝廷其一乞將
嘉定十六年上供米十四年以後和糴米共七
萬二千石存留本州爲來春賑糶之備其二乞
將嘉定十七年合發馬料綱免起一年從本州
措置就諸縣郷村置敖收納來歳給貸末等人
户充爲種糧今月二十五日㳟惟九月𥘉八日
省劄付九月一日　聖㫖令潭州於和糴樁管
米内支撥二萬石充賑糶使用務要實惠及民
其糶到價錢令項樁管俟來年秋熟收糴補還
仰見聖　朝愛育斯民之意與天無極但某元
請存留米七萬餘石今來止蒙　朝廷支撥二
萬所有馬糓一項又未凖指揮仰惟仁聖在上
視民如傷毎遇一方水旱悉力賑救未嘗少有
靳惜某昨漕江東適值大歉與諸司共請于朝
前後得米凢五十餘萬石官會度牒又不與焉
大扺悉行給予當時九郡四十三縣之民無一
流莩感戴至今叨恩此來值道州飢疫又同漕
臣控請旋蒙行下撥賜和糴米一萬二千餘石
徑行給濟四縣生靈垂死復生今本州之旱視
江左㫪陵則爲稍輕某之所請亦不敢輙援前
例盖撥米賑糶自當收糴㭪還兊糓給貸亦以
價錢起觧非逕乞賑濟之比　朝廷昨尚從其
所難今豈不從其所易皆某敷陳未力之罪也
合再具申請如左
　一本州生齒最爲畨庻某去歳以來舉行賑
　　糴在城貧民抄劄一萬二千八百餘户長
　　沙善化两縣郷都之近城者抄到七千一
　　百餘户其始三日一糶自春至秋共糶過
　　米七萬餘石去冬收成日係中熟徒以鄰
　　境告歉客販不來本州之米却泄於外縁
　　此價直驟增細民艱食然不過三两日一
　　糶尚用過前件米數况今夏一旱損傷至
　　多目今諸縣申到檢放旱田凡三百一十
　　六萬九千三百餘𤱔來春以後米價翔踴
　　必甚於今非連日計口給糶米有所不可
　　則所用米斛比之今年又湏加倍證得某
　　近置惠民倉撥人户納到折粳米五萬餘
　　石椿充賑糶巳具奏申外今蒙朝廷支
　　撥和糴米二萬石總而計之僅有七萬石
　指凖切恐給糶决是不敷某不敢以將去
　之故不爲力陳然亦不敢必望　朝廷悉
　如前請契勘十四年以後和糶米見有四
　萬一千二百餘石椿頓州倉除巳除指揮
　支撥二萬石外自餘二萬一千二百餘石
　欲望　朝廷併賜行下撥充本州賑糶將
　糶到價錢令項樁管收糴𥙷還所有十六
　年上供米三萬三百餘万一面接續装綱
　起發徃㐮陽交卸不敢再有申請
　一本州管下名爲産米之地中户以下輸賦
　　之餘僅充食用富家巨室所在絶少毎歳
　　郷村闕食諸縣例行勸分徃徃所得無㡬
　　雖間有勸到米石去䖏以之給糶無田之
　　貧民尚不能徧及若五等下户纔有寸土
　　即不預糶其爲可憐更甚於無田之家盖
　　其名雖有田實不足以自給當農事方興
　　之際稱貸冨民出息數倍以爲畊種之資
　　及至秋成不能盡償則又轉息爲本其爲
　　困苦巳不勝言一有艱歉富民不肯出貸
　　則其束手無䇿坐視田疇之荒蕪有流移
　　轉徙而巳某居常深念所以救之而未得
　　其說今春艱食諸䖏細民窘迫至甚惟長
　　沙縣諸郷有社倉二十八所凡二十𤱔以
　　下之户皆預貸糓頼此得充糧種比之他
　　縣貧民粗有所恃某因是詳加體訪乃知
　　本縣社倉剏始於慶元初年迨今二十餘
　　載雖不能無弊而貧民蒙利實多以比遂
　　欲推行之於諸邑郡計雖乏極力樽節粗
　　可官僚皆謂馬料之糓可以陳乞兊撥盖
　　其說可行者二去歳合起之數尚有八萬
　　一　千石在倉見今在倉装發則軍前馬料
　　未至闕乏一也湖北州縣今歳多稔以
　　價錢解總領所就彼收糴自可接續支遣
　　二也某昨來申請之後切度　朝廷必垂
　　矜允而工役煩夥非數月不可成若竢指
　　揮恐某替期巳迫不能集事先遂行下諸
　　縣置立倉敖近據逐縣申各起造了畢及
　　巳選差郷士主掌分撥稅户送納田野農
　　民知州郡爲控告　朝廷立此乆長之利
　　人欣恱歸感　聖恩今年雖欲申輟有所
　　不可某在官二年所以爲民食計者無所
　　不至在城則置惠民倉諸縣則勸立義廩
　　近又申常平司將今年義米權就置社倉
　　去䖏别敖受納以備來歳賑糶然所及者
　　亦止是無田之民若末等稅户有田而貧
　　者自置立社倉儲糓給貸之外别無他䇿
　　可使蒙恵且㳺手浮食之民旣被存恤而
　　力田輸賦之家反不沾匄揆之人情尤所
　　未安欲望特賜指揮從某所請令本州證
　　目今價直以行在㑹子并紐筭水脚縻費
　　解赴總領所交納徑就湖北收糶在總領
　　所實無所損而本州得此數之糓散諸郷
　　村歳歳給貸循環無窮實一方大幸
　小貼子某第二項所請恐議者以社倉易生
　弊倖徒費糓斛未必有益某考之諸䖏社倉
　敗壊之由盖縁其始多是勸諭士民出本因
　令管幹徃徃視爲巳物官司亦一切付之不
　加考察且無更替之期安得不滋弊倖某今
　來所置諸縣社倉百餘所一切從官司出本
　選擇佐官分任出納鄉士之主執者不得獨
　專其權兼令二年一替其視向來規摹似稍
　周宻其他考察一一加詳質之衆論似可悠
　乆且㝷常救荒最以般運米糓下郷爲難今
　一郷之間輙爲數倉毎倉儲糓數百石其爲
　荒歉之備無出此䇿伏望　朝廷垂察令某
　迄成此事以幸十二邑之民不勝大惠所有
　某不竢指揮徑將人户稅糓就社倉送納專
　輙之罪併乞矜宥施行(十二月十四日奉/聖㫖並依所申劄付)
(潭/丹)
　　奏置十二縣社倉狀
臣㳟惟　孝宗皇帝深惟民食之重因朱熹有
請攽社倉法于天下自是數十年間凡置倉之
地雖遇凶歳人無菜色里無囂聲臣少時實親
覩其利歳乆法壊毎爲之太息嘉定乙亥蒙恩
將漕江東歳適旱蝗承詔措置荒政奔走屬部
親見饑窮之民惟鄉落最甚而致粟又爲最艱
勞費不啻數倍因慨然深念使社倉之法推行
而不廢在在皆有藏粟以之振民猶取之懐也
其利豈不慱㢤至是益知　孝宗皇帝之聖謨
神畫有百世不可易者近歳士大夫以其蠹弊
多端徃徃歸尤於法欲舉而廢之抑不思古今
之法曷常無弊亦在夫維持整飭之爾如以常
平義倉論之侵漁移易其害亦不一矣然卒不
可廢者以其害不能揜利故也何獨社倉必欲
舉而廢之㦲仰頼　聖朝深知此法未容輕變
前後監司守臣有欲建立者皆可詔之凡今有
食之地如建昌南城袁州萍鄉等䖏推行有法
人蒙實惠而潭之屬縣曰長沙者而有倉二十
八所蓋慶元初知縣事饒幹所立距今三十餘
載雖不能亡弊而窮民頼之亦多臣叨蒙湖湘
適潭人連歳艱食今夏旱暵尤甚禱請之餘齋
居深念所以爲一方飢饉之備盖無出社倉之
右者用是樽節浮費以官錢易糓于總所凡八
萬石益以他糓爲九萬五千餘石十二縣置倉
凢百所令人户之當輸糓于州者就輸之社倉
其歛散之規息耗之數大槩悉倣朱熹所上條
約而因時捄弊視俗制冝者又加詳焉此盖淳
熈勑㫖之所許也仰惟　仁朝深知之初方務
行　孝宗故事臣敢昧死以聞其申請事冝巳
上之尚書省乞賜敷奏施行伏望　聖慈察臣
汲汲爲民之心從臣所請攽降㫖揮令本州常
切遵守庻㡬良法羙意乆存而不壊貧民下户
得以蒙天施行無窮臣不勝大願湏至奏聞者
(㝷得㫖依/奏行下)
　　禮部申省論小祥不當從吉狀
某伏覩巳降㫖揮群臣候過　寜宗皇帝小祥
並服純吉者某謹按禮經子爲父臣爲君皆服
斬衰三年此禮之所當然人情之不容巳者也
自漢文帝率情變古後世始不復見三代之全
禮間有天資篤孝銳欲復古如晋武帝者而其
臣習卑守陋顧沮而止之其說不過曰君服於
上臣除於下是有父子無君臣也獨弗思古禮
之不行患在人君惮其難耳豈有君能服之而
臣顧不能耶我　本朝　列聖相承外庭雖用
易月之制而宫中實行三年之服迨至　阜陵
獨出宸㫁易月之外衰服如初朝衣朝冠皆以
大布三代之下盖未之有惜當時輔臣禮官不
能推廣聖意并定臣下執䘮之儀遂使人主衰
服三年於上而群臣易月公除於下此千載無
窮之恨也迨　紹熈甲寅　阜陵上賓從臣羅
點等建議乞令群臣於易月之後未釋衰服朝
㑹治事權用公服黒帶毎遇七日及朔望時節
朝臨奉慰應干䘮禮皆以衰服行事山陵之後
期與再期則又服之至大祥而後除至於燕服
亦當稍爲之制去紅紫之飭此於臣子行之非
有甚難而可以畧存三年之制者詔從之當時
臺諌集議以爲點等所請雖未純古亦畧存遺
意可以扶持衰薄𥙷助名敎且請併君服討論
竟以不果議者至今惜之某愚竊謂古制之不
行乆矣使人君居䘮必若　阜陵之禮群臣執
䘮必若甲寅之制雖其節文度數未盡如古而
其意則巳庻㡬於古矣自侂冑弄權群姦朋附
但欲一切反　慶元初政故　光宗之䘮群臣
復以小祥純吉今以會要諸事攷之群臣禫除
而純吉者　累朝之制也其後易以升祔至紹
興而易以小祥至甲寅而又易以大祥二百餘
年之間䘮制四變皆近而之逺非自逺而之近
也侂胄變甲寅之制而從小祥之舊是自逺而
之近也自逺而之近是舍厚而從薄也其可乎
㦲且　嘉泰元年八月禮部大常寺申乞遵
紹興巳行之典　淳熈申命之文令百官過小
祥日並服純吉臣今考之　淳熈宅憂之日雖
有群臣自從易月之令初未嘗有小祥從吉之
文盖　髙廟登遐在十四年十月八日至十六
年二月二日　孝宗内禪　光宗踐祚於是文
武百僚鞍韀佩帶悉用吉禮然則當時之純吉
自縁新君之受禪非爲髙廟之小祥也　嘉
泰禮官敢於舞禮如此豈不重駭耶乃者有司
偶失討論徒以　光宗䘮紀最近而可遵不知
甲寅所定乃　寧考初政之善而辛酉之議乃
權臣更改之失自嘉定以來凡權臣之舛政繆
令剗革多矣䘮紀重事豈容反蹈其失乎且揆
之禮意參之人情有未安者二焉　皇帝以至
性篤孝躬執三年之䘮自今至于大祥在宫庭
則苴麻未釋也臨朝視事則淺黄之服黒犀之
帶未改也而群臣遽巳無所不佩豈君服斯服
之義乎此其未安者一也八月三日實維小祥
越七日而遂純吉追念去歳是時先皇帝負
扆朝群臣尚無恙也今音容若存仙㳺巳邈臣
子雖號慟泣血未足以洩其哀乃於此時遽即
純吉之服遂忘憂戚之容揆之人情必所不忍
此其未安者二也　先帝臨御踰三十年臣子
蒙恩實同天地雖捐肝腦絶筋骨未足論報况
區區服章文飭之末乎且帶不以金鞓不以紅
佩不以魚而鞍韀不以文綉此在群臣初何所
損而於　朝廷之儀亦未見有妨愛禮存羊則
所繫者甚重欲望　朝廷更下有司考求紹興
甲寅巳定之制斟酌而行之其八月十日百官
純吉㫖揮姑賜收寝庻㡬稍合禮意足以貽示
方來亦　皇上初政之先務也某以迂踈蒙恩
擢貳宗伯稽古禮文之事實其所職庸敢冐昧
輙薦其所聞如或可采即乞　朝廷詳酌速賜
㫖揮湏至申聞者(未到闕前巳有從吉㫖揮旣/供職遂以此継之上廟堂劄)
(子云前日進待東閣嘗􁂋及/宣宗小祥百官/純吉事伏蒙鈞諭聖上方且執䘮群臣豈應純)
(吉但昨來指揮巳下諸道不可復追欲旦夕率/百官請上御殿聖徳謙冲必未聽允即降㫖候)
(大祥從吉仰見大丞相從善如流䖏事有法某/不勝歎仰之至但簿海内外均爲臣子若在廷)
(服飾仍舊而外方獨先從吉則内外異容恐有/所未安某謂莫苦亟降㫖揮徑作都省勘會昨)
(㩀禮部大常寺申乞令百官以小祥純吉雖巳/從所申縁/皇帝見三年之䘮群臣未應據行)
(純吉見别議施行置郵傳命不過兼旬可以徧/逹諸道獨川廣其至少遲耳如此則正大明白)
(雖不必他爲委曲亦自可行盖前降㫖揮乃有/司之誤非/朝廷之失昨因其有請而從之今)
(以其未安而改之非惟無損/聖朝之大體抑/足以争光君相之盛徳某區區又切謂/朝廷)
(之上事無大小莫不皆然非但䘮制一端而巳/蘇文忠公所謂印刻有同児戯何嘗累/髙祖)
(之知人適以明聖人之無我正謂此也若以其/旣行而惮於更改則所失多矣某夙荷大丞相)
(先生優容狂瞽苟有知見不敢自嘿仰乞鈞察/㝷百官拜表表請御殿批荅不允遂詔行在職)
(事官以上候大祥從吉諸路依巳/降㫖揮時巳闔門求去遂不復争)
　　江東漕謝到任表
臣言凖告授臣具位臣巳於二月初一日就本
路信州永豐縣界割職事訖者两螭夾侍乆玷
近班四牡載馳叨分劇部假中祕隆儒之寵爲
外臺將官之光望過所期感深以惕臣某中謝
伏念臣材非適用幸有逢辰属漢廷更化之𥘉
首唐室登瀛之選金鑾夜直承宻命者六期玉
陛晨趨對清光者再稔凡吮墨濡毫之任皆振
纓峩弁其間利責既稀所願優繇於邇列主恩
未報寧忘眷戀於本朝其如親闈喜懼之年當
謹人子凊温之職輙援公輔等翰林之清庻㡬
潘岳奉版輿之懽分太守之符日湏成命出少
府之節遽冐殊恩懐章而過里門閱宿而臨封
部敬卜和中之節重宣寛大之書軺傳𥘉馳旄
倪争覩謂朝廷所以輟柱下之史皆聖主將以
惠江左之民因愽采於風謡頗究知其疾苦以
垂罄之家而因追需之目以婁豐之歳而多流
徙之人官無足證之簿書里有難平之徭役文
移星火不勝胥史之誅求牒訴丘山半爲賦租
之煩重興言及此勿捄可虖輙殫朝夕之咨諏
兼体公私之緩急賦難遽省盍漸捐賦外之征
民未易蘇當先法民間之蠹竊自量其緜薄恐
終負於選掄兹盖㳟遇　皇帝陛下洪造曲成
大明博照念臣志存將母俾獲便於㫖甘知臣
學本愛人欲稍觀其政事肆加䆳職仍卑重權
臣敢不以阜俗爲阜財之方以悗民爲悗親之
之本輸所仰媿初無鞭筭之能樽節是先唯敬
佩玉　音之訓
　　爲賑濟無罪可待謝表
臣某言昨以知廣徳軍魏峴奏臣將賑糶米擅
行給濟臣㝷具奏聞待罪外恭凖尚書劄子三
省同奉　聖㫖真某無罪可待魏峴與宫觀臣
除已即時望闕遥謝訖者嚢封引咎甘竢竄杸
詔㫖䟽恩遽從原貰驚魂甫定感涕交流臣某
誠惶誠惧頓首頓首伏念臣猥以孤生寝塵華
貫雖亡他技可自詭於事功獨有此心常愿忠
於君父頃玷諮諏之寄適罹旱暵之菑一道生
靈命方危於絲髪九重宵旰痛苦切於体膚蒙
振贍之有加惧奉行之弗稱惟此年之通患眡
荒政爲具文昔嘗竊歎於里閭今忍自欺於天
日懇誠一念不翅巳憂纎悉百爲㡬如家事官
僚惟其可用復何常職之枸徳意有所當宣皇
䘏小嫌之避方相川之再至適麥壠之未秋嗸
嗸衆口之告飢毣毣累章之瀝懇雖尚稽承
詔臣子不得而專然苟可活民　仁聖必無所
愛逺稽汲黯河内之故事近考范鎮宛丘之巳
行輙頒給而後聞果允俞之亟下豈料屬城之
守廼騰罔上之章謂人臣之􁏌無甚於擅權而
天下之悪孰踰於方命始共成其過舉終　反
中以深文借前古尾太之言寘㣲臣族赤之地
維日月照臨之下靡隠弗照顧風波震蕩之衝
何恃不恐亟伸辜籲仰瀆聴聦在漢法之當
誅幸堯仁之垂宥兹盖㳟遇　皇帝陛下澤流
逺邇識洞忠邪知臣分求牧之憂誼難安視察
臣有放麑之故意實無他特恢含垢之恩稍正
望䜛之典以伸輿議以厚邦風臣敢不祗載鴻
私勉殚駑頓使殺身有益倘肩一莭以報君况
爲善無傷敢替初心之及物(又謝宰執啓云巧/語上聞極杭章而)
(自列隆恩下逮迄赦過以弗誅捧詔凌競附躬/感惕伏念某本漸通敏徒抱闊踈入侍軒墀毎)
(見/玉色憂民之切出乗軺傳伏觀/壐書䘏/下之頻誓竭駑材祇承徳意灟江左並罹於旱)
(熯而桐川尤極扵凋殘蒙振贍之特優惧奉行/之弗稱夙宵一念民飢奚異於巳飢區畫百爲)
(王事殆同於家事所兾推仁恩而均𬒳靡遑顧/文法以自營頓當原隰驅馳之畤備覩田野焦)
(熬之實欲糶則人苦青蚨之乏欲濟則官無紅/腐之儲抑立視其死與旣有負求芻之托苟利)
(專之可也又難迯矯制之刑與其失職以偷安/寧若損身而任責勉效便冝之舉亟蒙開可之)
(音顧小臣敢越於拘攣見盛世素存於寛大是/乃彰/朝廷之羙何至干堂陛之嚴以王命而)
(睭民囏本其所職貪天功而爲巳力焉有此心/豈虞止棘之䜛乃出部符之手情狀深藏而叵)
(測有媿先知語言妄發而不倫本亡足辯荷天/日照臨之赫免風波淪䧟之危兹盖伏遇某官)
(以至公而秉化鈞以深仁而培邦本謂群臣之/善亦王之善齊人常有格言而衆職之功乃相)
(之功栁子誠爲確論凡悉力以禆荒政即盡忠/以報公朝肯令譛愬之行等馴至是非之易位)
(特加全護俾逭䜛何某敢不仰佩鴻私益肩素/守放麑何辠旣蒙觀過之恩蹈虎雖危當勵匪)
(躬之節其爲銘/篆曷旣編摩)
　　禮部侍郎謝表(乙酉七/月九日)
(臣某)言念伏凖告命授臣朝議大夫試尚書禮
部侍郎兼同修國史實録院同修撰兼侍讀兼
直學士院所有直學士院職事累具辭免奉聖
㫖依所乞免兼外巳於今月初六日祗受者伏
以龍飛九五幸逢真主之興馹召再三遽簉邇
臣之列職親地遽恩鉅人㣲(臣某)實惶實惧頓
首頓首竊惟國勢之重輕率視人材之聚散王
多吉士則若鳴鳳之集梧桐朝有直臣則若猛
獸之衛藜藿和聲聞而妖聲自息正氣勝而邪
氣罔干是以　元祐首年盡起諸老　隆興𥘉
政畢萃群賢正涂旣開治象可卜於赫盛旦遹
追先猷冝得白首耆艾之英以重清時献納之
選伏念(臣)學雖志道材弗瘉人忝乙第於慶元
臨軒之初綴三館於　嘉定改弦之始鼇扉乆
直曾㣲華國之文螭陛屡前徒抱愛君之志越
從予節洊易守藩尚期宣室之席前忽痛鼎湖
之弓墮羲輪東下方簿海之仰瞻漢札西來先
時髦而收召身未登於詞掖班巳躐於儀曹金
馬玉堂假儒臣之榮寵蘭䑓石室窺太史之秘
藏自惟何人叨此殊奨兹蓋㳟遇　皇帝陛下
徳全純懿學務緝熈念皇天后土之監臨居懐
兢畏察君子小人之消長實兆興衰謂臣雖無
適用之材如臣粗有勿欺之節擢躋邇服許責
㣲忠臣敢不戒在苟容期於筭報惟禮可以爲
國願廣晏嬰之言非道不敢陳前竊效孟軻之
敬謹奉表稱謝以聞
西山先生真文忠公文集卷第十
西山先生真文忠公文集卷第十一
　對越甲藁
　　請免
　　　辭學士院權直狀(嘉定二年/十二月)
(某)今月十八日凖省劄省同奉聖㫖真(某)兼學
士院權直者選掄持異震惧靡寧竊惟翰苑之
置官俶自開元之定制雖典司内命號爲供奉
之近班然遴簡外廷或以校讎而充選於皇孝
祖參酌有虞肇新北門攝直之名以䖏東觀洽
聞之彦惟材是用寧職之拘然自　淳熈以來
距今餘數十載廼若彦中而降居此惟二三人
亶謂至難詎容輕卑矧　皇上聿新於萬化欲
王言誕播於四方盍咨討論潤色之英大阐温
厚坦朋之制㐲念臣早縁干禄勉學爲文慬知
場屋剽襲之功焉識朝廷嚴重之體頃從壁水
入點道山老歳月於槧鉛猶慚亡𥙷鼓風雨於
詔令敢謂能勝偶儤直之虚員俾譾材而承乏
身雖甚寵誼有當辭昔在　厚陵深嘉蘇軾欲
循古實躐寘禁林觀時宰臣啓奏之言尚俟人
望屬饜之後况某未能爲後何敢徼榮伏望
朝廷特賜敷奏寢巳行之誤渥疇可用之實能
則名器不以假人允叶一時之公論文章足以
華國漸還三代之遺風所有恩命未敢祗受伏
候指揮(十二月二十一日三省/同奉/聖㫖不許辭免)
　　辭起居舎人狀(嘉定六/年二月)
某今月初七日凖省劄節文二月𥘉七日三省
同奉　聖㫖真(某)除起居舎人日下供職(某)竊
惟古者設載筆之官分記言之職推原本指盖
以人主出言之善否實治亂榮辱之樞機遴選
端良寘在左右操觚執簡有聞必書庻㡬非道
不言納君徳於無過之地膺是任者不其重歟
伏念(某)材弗適時學未聞道徒以文墨淺技饕
攝禁林首尾四年漫無云𥙷循名責實擯斥所
冝遽蒙誤恩權典記注維昔先正宗工猶多力
辭不敢輕受顧如庸陋廼可冐居况今賢俊布
滿周行論徳較能最在人後伏望　朝廷特賜
敷奏俾某姑仍舊少逭譴訶精擇名儒以重螭
陛所有恩命某未敢祗受伏候指揮(二月八日/奉/聖㫖)
(不/允)
　　辭秘閣修撰江東運副狀(嘉定七年/十二月)
某今月初二日准省劄十一月二日三省同奉
聖㫖真某除秘閣修撰江東轉運副使填見闕
寵數便蕃愚衷震惕伏念(某)譾焉晚岀幸際熈
辰遍歴清華漫亡𥙷報属以親年旣晚喜惧交
懐數控悃私蘄一偏壘以便晨昏之奉敢啚誤
渥超擢逾涯玷中秘論譔之華副陪都漕輓之
寄退惟不肖資望俱輕豈足以上副選掄下蘇
疲瘵伏望　朝廷特賜敷奏收還上件恩命陶
鑄一州郡差遣庻㡬愚分得以少安伏候指揮
(十二月五日三省/同奉/聖㫖不允)
　　辭轉官狀(嘉定十一/年十月)
七月二十二日奉　聖㫖真某特轉一官劄付
(某)照㑹者誤拜明綸震惶無地仰惟　聖朝褒
功録勤罔間鉅細固得礪世磨鈍之術然而職
有當爲則不足以言功功非可紀則不足以受
賞近者海盗披猖侵軼郡境某繆爲守將職當
討捕慿藉威靈幸遂俘獲僅能免責何敢言勞
兼計畫驅馳出於同僚效命追襲出於將士激
昻忠義則寓客之力鳩集丁壯則郷豪之功其
在妄庸一無籌畫因人成事曾何足云况當(邊/塵)
未靖之秋正　朝廷重惜名器之日若某之區
區㣲勞遽蒙寵渥則被堅執銳攘却醜虜者又
將何以待之某一介書生粗命辭直之義反復
思念實不遑安伏望　朝廷特賜敷奏收還特
官恩命使上無濫予下無妄受於義两得何榮
如之瀝貇投忱必期得請所有省劄謹寄留本
州軍資庫未敢祗受伏候指揮(十一月一日奉/聖㫖不允)
　　辭集英殿修撰知隆興狀
某伏凖七月四日三省同奉　聖㫖真某除集
英殿修撰知隆興府江西安撫填見闕就送還
人疾速前去之任候满前来奏事具巳起發及
到任月日申尚書省錫命過優拊躬增惕竊以
禁廬䆳職昔以寵侍從之英督府名都間或咨
輔弼之舊盖班峻之選掄冝稱而地雄則負荷
爲難伏念某本乏技能繆塵知奨鼇扉螭陛未
殫許國之忠龍節虎符蔑著治民之最政虞幽
黜遽冐明恩論著非長自冷撰而叨熱撰附循
何有繇逺藩而玷近藩豈不貪榮惧難勝任伏
望　朝廷特賜敷奏姑仍舊職改卑真祠負蝂
至㣲庻逭疾㒹之咎􁋚環自詭終酬願報之心
所有上件省劄某未敢祗受寄留泉州軍資庫
外伏候指揮(八月二十一日/奉/聖㫖不允)
　　辭寳謨閣待制知潭州狀(嘉定十五/年十月)
某九月十五日准省劄九月六日三省同奉
聖㫖真某除寳謨閣待制知潭州湖南安撫使
填見闕所在州軍差掇兵級三十人津發疾速
前去之任候任滿前來奏事兵級逐州更替遇
接人到日止具巳起發及到任月日申尚書省
劄送(某)者㳟承令渙有惕懦衷竊以列職西清
班實聮於禁從分符南楚寄尤重於帥垣必材
望之兼優始選掄之克稱伏念(某)賦姿甚陋積
學未充掌制記言僥榮􁾊𥙷觀風作牧奏最蔑
聞方勉報於國恩乃驟違於親養三年素韠甫
遂終䘮一札温綸遽叨錫命顧憂患摧傷之後
正山林屏伏之餘詎意么㣲上蒙記録以次對
而易論譔班資旣甚超踰矧長沙之暇豫章事
任尤爲繁重昔尚慙於非遽今奚敢以冐居伏
望　朝廷特賜敷奏追還茂渥改卑叢祠庻安
孤陋之蹤少逭盈滿之咎所有省劄未敢祇受
巳寄留浦城縣庫外伏候指揮(十月一日三省/同奉/聖㫖不)
(允仍從依巳降指/揮疾速起發之任)
　　再辭待制狀(嘉定十五年十/月二十七日)
(某)昨凖省劄節文九月六日三省同奉　聖㫖
真(某)除寳謨閣待制知潭州湖南安撫使填見
闕(某)㝷具辭免㳟惟省劄十月一日三省同奉
聖㫖不允仍依巳降指揮疾速前去之任君父
有命臣子敢違顧如新沙郡寄之雄荆湖帥閫
之重在選棆爲至遴豈譾薄所能堪迫於宸指
之嚴靡容固避廼若職名之峻尤所未安盖有
唐命次對之官至本朝參近侍之列非嘗真歴
禁從未始輕有詔除或驟卑於儒宗式從群望
或優褒於治最庸示殊恩(某)者學本迃踈材非
敏茂綴班兩省一無裨補之能去國九年三冐
清華之直雖幸榮之已甚猶乆次之可言迨切
集撰之陞徃蒞洪都之填甫半期而遽去曾寸
效之未聞顧以何名可當兹授致身邇列豈非
寒士之榮假寵罔功適重清朝之累載循非據
敢昧牢辭除已一面擇日祗受新除知潭州恩
命外所有寳謨閣待制職名欲望　朝廷特賜
敷奏許令避免姑仍舊職俾懋新庸庻迯超躐
之譏實荷全安之造伏候指揮(十月二十六日/三省同奉/聖)
(㫖依巳降/指揮不允)
　　辭賜金帶狀(嘉定十六/年正月)
(某)伏凖尚書省劄子正月一日三省同奉　聖
㫖真某余嶸李􁥫楊簡陳晐各特賜金帶一條
許令服繫者(某)㳟聆成命不勝震惕竊惟精鏐
寳帶所以寵朝廷待從之臣某猥以無庸叨榮
次對以為過分継蒙恩渥卑以紫綬方帷弗稱
是虞曾未㡬何又有錫鞶之寵顧(某)何人可以
當此况同日並命者三一以制閫一以耆儒子
之有名受者無媿(某)於其間獨爲沗竊強顔祇
拜實不遑安欲望　朝廷特賜敷奏將上項指
揮亟從寢免不勝大幸所有前件省劄見寄潭
州軍資庫(某)未敢祗受伏候指揮(二月二十三/日奉/聖㫖)
(不/允)
　　辭免召赴行在狀
(某)九月二十三日准省劄九月十二日三省同
奉　聖㫖真某召赴行在者(某)聞命兢惶罔知
所措唯　二聖臨朝之日正四方觀正之秋凡
收召於人材必采求於時望緬稽　元祐因興
議而用群賢近攷　先皇以經筵而招一老物
情旣恊治象可占如某者問學荒踈器能譾薄
徒以書生之末技誤蒙　文考之殊知入侍軒
墀出分麾鉞未效涓埃之報空懐覆載之恩八
駿遐征忽痛仙逰之不返六龍臨御所訢神器
之有歸敢圖負扆之云初遽辱賜環之先及十
年去國豈無意於本朝千載逄辰亦願禆於初
政亟冝祗命敢復控辭其如朽木之非材重以
負薪之多疾自長沙而見宣室有媿昔人陪属
車而上甘泉可當誤寵異回嚴召改卑真祠庻
安駑足之蹤免速顛躋之咎所有省劄某未敢
祗受見寄收潭州軍資庫欲望特賜敷奏施行
伏候指揮(十月二十一/日奉/聖㫖)
　　辭免禮部侍郎兼直院狀
(某)九月三十日凖省劄節文九月十六日三省
同奉　聖㫖真某除中書舎人兼侍讀又隼省
劄節文九月十九日三省同奉　聖㫖真某除
禮部侍郎兼直學士院日下供職又凖省劄節
文奉　聖㫖真某依舊兼侍讀者内使之除俶
逾三日秩宗之命遽下九天仍經幄之新榮兼
詞林之舊直此前代崇儒之典最謂寵光矧嗣
皇訪落之初可容輕付如某者自視闕然禮樂
詩書少雖渉畧文章翰墨乆巳荒踈分閫二年
憂民一意痒痾由巳敢辭夙夜之勞毫髪亡功
徒致隂陽之冦精神眊瞶形体(支/離)頃属夏秋之
交嘗陳香火之請蒙恩未許竊禄是慚詎意龍
飛首攽馹召甫登西掖旋貳南宮陳善責難盖
平時之自詭尊經好學廼盛旦之親逢所願依
日月之光期或遂㳙埃之𥙷而某自嬰宿疹未
底安全編簡舊文都忘前習記牋常語且出他
人豈堪持衰憊之身而輙簉清華之選仰祈敷
奏俯徇愚衷禄賦祠庭庻少瘳狗馬之疾心馳
帝闕終碩輸螻蟻之忠所有省劄某未敢祗受
見寄收潭州軍資庫伏候指揮(十一月十二日/奉/聖㫖不允)
(令學士/降詔)
　勑某省三省進呈卿狀辭免除禮部侍郎兼
直學士院兼侍讀日下供職恩命事具悉卿
　以鴻碩受知　先皇而朕則未遂一見也故
　於嗣歴之初仰体留遺之意爰加迅召迭下
　除書謂即遄驅矣乃尚柅車邪味昔賢難進
　之風不忘嘉嘆思應聘翻然之義其勿留行
　所辭冝不允故兹詔示想冝知悉冬寒卿比
　平安好遣書不多及
　　再辭免新除狀
臣近具奏辭免新除禮部侍郎兼直學士院兼
侍讀恩命十一月二十六日凖省劄十一月十
二日奉　聖㫖不允令學士院降詔者臣雖訓
詞之未拜巳榮惧之交并伏念臣一介寒生起
身農𤱔自　䦕禧末以選階登朝列至　嘉定
初以舘職直禁林曾不數年叨備二史越由外
𥙷四玷節麾論譔三迁遂塵次對凡此皆　先
帝㧞擢之恩所謂欲報之徳昊天罔極者也去
國十年雖不敢有干榮慕進之念然區區素志
猶異一日復近旒扆少效芻蕘之忠而遺詔遽
頒扳號無及終天之痛荼毒何窮　皇帝陛下
踐祚云𥘉首加收召詞垣從橐疊𬒳超除講殿
書惟又容陪侍此臣千載一時之遇也倘獲盡
忠　嗣聖是乃圖報先皇犬馬之愚敢忘
斯誼獨處駑劣之資多病早衰加以不材冐膺
煩劇凡他人談咲而可辦在㣲臣必竭蹷而後
能又以旱菑盡瘁祈請由是百病交作門不離
醫毎值隆寒所患尤劇自顧尫殘如此必湏休
養年歳專意服餌庻不遽爲廢人苟未填溝壑
之前皆仰報乾坤之日伏惟至仁矜而憐之俾
令奉祠于外異時苟幸有瘳惟命東西所不敢
辭干冐宸嚴臣無任激切望恩之至所有省劄
臣未敢祗受見寄收潭州軍資庫伏候　勑㫖
(十一月十七日三省同奉/聖旨/依巳降詔不允不得再有陳請)
　　辭免修史狀
臣十一月二十五日準尚書省劄子十一月十
日三省同奉　聖㫖真某兼同修國史兼實録
院同修撰者臣聞命惕然以榮爲惧臣伏見
先朝臣曽鞏者論以爲古之良史其明足以周
萬事之理其道足以適天下之用其志足以通
難知之意其文足以發難顯之情然後其任可
得而稱史職之重若此而使臣者濫厠其間竊
恐頭白可期汗青無日如昔人所誚也况臣叨
擢小宗見再控避兼官太史尤難冐居伏望
聖慈併囬誤渥所有省劄臣未敢祗受見寄收
潭州軍資庫外謹録奏聞伏候　勑㫖(十二月/十八日)
(奉/聖/㫖不允)
　　乞給假狀
(某)於嘉定十七年九月以後叨𬒳召命復玷恩
除縁代者未至當十二月十六日始以两司印
記交付運判李東即日登除適值連雨泥淖行
役艱辛顛跌頓撼長㓜畨病所至訪醫藥療治
歴四旬有餘乃抵信城縁某去年疊被恩作今
自信城去家僅數程欲乞　朝廷特賜敷奏除
程給假俾獲燎黄墓下及從事醫藥候假滿日
即赴行在奏事伏候指揮檢㑹嘉定十七年九
月十九日巳降指揮真某除禮部侍郎兼直學
士院兼侍讀十一月十日續降指揮兼同修國
史兼實録院同修撰二月十一日奉　聖㫖依
降程給假一月假滿依巳降指揮日下前来供
職
　　三辭免新除併乞郡狀
某昨再辭免新除恩命乞令奉祠于外㳟凖十
二月十九日省劄十二月十七日三省同奉
聖㫖依巳降下詔不允不得再有陳請需章洊
上恩札繼攽蝼蟻小臣不敢不遵奉矧惟御天
之初萬物咸覩某以不材聮榮候對尤願奔走
闕下一贍穆穆之光謹以别狀具申給假候滿
赴行在奏事外惟是春官貳卿朝廷髙選經筵
史舘必待名儒顧如某者學問荒踈識慮凡淺
私自量揣實難叨居至於視草禁林向者雖嘗
備数是時去離埸屋歳月未乆文詞骫骳巳無
足觀去國以來􁏳益廢忘駢儷應用悉出他人
回視舊習㡬同隔世若或貪榮冐寵必致自速
顛隮切念臣材能雖弗逮人志念毎在及物𥙷
外一紀四易節麾其於民事頗嘗諳悉所至盡
瘁不敢營私撫摩凋殘惠養惸獨粗知殚竭仰
奉使令與其躐綴從班強其所不逮曷若仍因
郡紱勉其所可能是敢控瀝忱衷仰干造化伏
望　朝廷特賜敷奏與某一州郡差遣仍許奏
事之任其在么㣲實爲大幸伏候指揮(五月十/日奉)
(聖㫖依巳降指揮不允即速前來/供職仍具巳起發日時申尚書省)
　　展假狀
(某)昨具狀申　朝省乞給假將理候假滿日赴
行在奏事㳟凖省劄二月十一日奉　聖㫖依
除程給假一月假滿依巳降指揮日下前來供
職竊念某自去歳十二月十六日受代登塗隂
雨連併行役甚難至今年二月𥘉十日始扺浦
城寓里合於今月𥘉十日假满所當遵奉指揮
即造行闕縁(某)在途之日全家畨病子婦損孕
息女䘮亡悲憂感觸舊疾復作面目枯悴行歩
艱辛飲食頓减語言少力自今招醫療治雖稍
向安未堪勞動若扶憊上道必有顛踣之憂欲
望　朝廷特賜敷奏再與展假将理實荷全生
之造伏候指揮(勘㑹巳降㫖揮除禮部侍郎兼/直學士院兼侍讀三月二十五)
(日奉/聖㫖依與展假半月假滿/依巳降㫖揮即速起發前来供職)
　　乞先次上殿狀
朝請大夫寳謨閣侍郎真某狀證對某昨於嘉
定十七年九月十九日奉　聖㫖除禮部侍郎
兼直學士院兼侍讀日下前來供職某節次具
狀辭免累奉　聖㫖指揮及降制書不允某巳
於六月𥘉四日入國門訖欲乞先次上殿更令
取自　朝廷指揮施行伏候㫖揮(六月𥘉四日/奉/聖㫖令)
(閣門先次/引見上殿)
　　辭免直院狀
證對某昨叨召㫖洊拜除書自顧不材非所冝
稱屡陳免牘竟閟俞音旣入國門蒙　恩賜對
方命有罪誼難復辭所有儀曹經筵史院等處
除見申審得㫖日下供職外惟是禁林清䆳顓
代王言命令之頒動關國體某向者雖嘗承乏
是時去離埸屋未乆文詞骫骳巳無足觀況自
補外以來倐更一紀惟於吏事朝夕究心筆墨
舊習乆巳荒廢駢􁐻之作猶未嘗親措一詞囬
思向來套類茫然不復記憶今若貪再人之榮
冐昧供職萬一詞頭之下倉猝不能成章是時
雖遭重譴亦巳無及於事兼某昨因在潭之日
軫憂民瘼耗損心氣毎一發動輙經旬月如醉
如癡文字之官非精思不能稱職若勞心著述
必有性命之憂伏望　朝廷特賜敷奏令其免
兼直學士院職事不勝大幸伏候指揮(六月十/二日奉)
(聖㫖/不允)
　　再辭免直院狀
(某)昨具狀辭免兼直學士院續於六月十三日
凖省劄奉　聖㫖不允者(某)竊惟再入禁林儒
臣榮遇自唐而後以為羙談顧如某者問學詞
章素稱膚陋曩當嘉定更化之始嘗寓直者六
年今值　寳慶改元之初復蒙知於九陛猥令
兼紐復與摛文其在孤蹤豈非至碩實縁某自
叨外𥙷一紀于兹柱後惠文之書粗知練習翰
林子墨之作浸益荒踈記牒悉委之他人筆硯
盡捐於故習兼縁心氣之疾作止不常思索稍
勞征忡輙甚用敢洊陳危懇仰瀆公朝伏望
朝廷特賜敷奏察其情實賜以允俞免直玉堂
之廬專侍金華之讀某不勝大幸伏候指揮(六/月)
(二十三日奉/聖㫖/依巳降㫖揮不允)
　　三辭免直院狀
某近再具辭免兼直學士院㳟凖今月二十三
日省劄奉　聖㫖依巳降下指揮不允懇辭洊
上恩指載頒盖即欽承豈應屡瀆伏念臣昨縁
盡瘁民事以致耗損心神思慮稍勞疾恙随作
故雖小小牋翰猶不免属之他人况於北扉䆳
嚴顓掌内命向者雖嘗承乏其時年齒尚壯心
力頗強見諸文詞巳媿荒率况今侵㝷暮景重
以拙恙作止不常昨来申控之詞謂若勞心著
𫐠必有性命之憂盖出真情𥘉非僞飾伏望
朝廷赦其繁文之罪特賜敷奏許令免兼仰戴
洪造之恩不勝沒齒之幸伏候指揮(六月二十/九日奉)
(聖㫖依屡降指揮不/允不得再有陳請)
　　四辭免直院狀
某證對近三日辭免兼直學士院㳟凖六月三
十日省劄二十九日奉　聖㫖依屡降指揮不
允不得再有陳請竊惟代言儒者之至榮方命
人臣之大罪夫以禁林之地最謂䆳嚴儤直其
間必篤鴻碩某猥以末學𥘉無寸長幸逢千載
之期猥叨再入之寵平生素望何敢及兹豈不
願優㳺玉堂之廬宻勿金鑾之直何苦堅避自
速嚴誅盖以詔令之頒最関國體文章之發皆
本心源而某四沗節麾一周星紀視人猶巳憂
公如家積縁思慮之勞遂得煩悸之疾比方少
瘉猶未復常雖應酬牋翰之㣲莫能措手豈典
掌綸絲之重可使強顔竊自省循實難堪䖏昔
唐韋洪景以草詔踈漏而降絀　本朝范鎮以
用事差誤而左遷彼皆名儒猶坐此失况某材
旣陋甚而疾復縈也倘冐昧以祗承必立臻於
曠敗用是彷徨累日不免仍控忱詞伏望　朝
廷特賜敷奏許令免兼上件職事實拜洪造保
全之恩伏候指揮(七月五日奉/聖/旨依所乞免兼)
　　爲足疾請朝假作
證對某見患右足赤腫行履艱難欲請今月𥘉
六日以後朝假五日將理伏候指揮(八月五日/奉/聖㫖)
(依)
　　乞宫祠狀
臣輙抒忱悃上瀆􁱝聦臣蝼蟻㣲軀頃叨閫寄
憂勞太過遂抱沉痾頃者訪落之初猥叨召擢
扶憊就道㡬不能支造至江干招醫療治偶幸
小愈遂獲造朝賜對宸廷勸誦經幄知隆渥寵
禄光榮臣子之心豈無眷戀受恩未報求去謂
何伏念臣嬰疾以來衰證具見拜跪稍多則不
勝喘急視瞻畧乆則頓覺昏花秉騎有上下之
艱趍走有顛仆之慮竊自揣凋殘之質難乆汙
清切之班乃者秋氣浸凉宿疚驟作肌膚消减
筋力支離體旣虚盈足復赤腫雖蒙予告未易
向安皆繇叨竊之故多以致灾虞之狎至仰祈
聖鑒俯察真情特卑祠官俾便醫藥倘尚延於
殘息終圖報於鴻私千冐　天威臣無任懇切
俟命之至伏候　勑㫖(八月九日奉/聖㫖/不允令學士院降詔)
　勑(某)省所奏乞特卑祠官事具悉惟后非賢
　罔又惟賢非后罔食此盖君臣相須之急而
　亦君臣相遇之難自昔巳然也卿抱有用之
　學數千里而來卿之本心固欲其道之行也
　朕方望卿以有爲則非孟軻不遇之比也而
　乃翻然思去何㢤矧卿春秋鼎盛風霜微侵
　少親湯劑自底和平其安厥位以展猷爲朕
　之卷卷卿其深體所請冝不允故兹詔示想
　冝知悉
　　　再乞宫祠狀
某近縁疾恙控告公朝乞卑祠官退伏田里伏
凖今月九日省劄奉　聖旨不允令學士院降
詔恩綸下布備極寵光自顧么㣲豈冝蒙稱伏
念某至愚且陋𥘉乏寸長際遇龍飛首叨召擢
其爲榮耀實倍等倫間者一對便朝两侍經幄
竊見　聖上虚懐忘我有　仁皇之度發言中
理有　孝宗之風退而喜躍爲之不寐自昔有
志之士嘗患遭時之艱今某何幸旣值英睿好
學從善如流之君而廣厦細氊從容勸誦又無
非可言之地深願勉殫尺寸少𥙷㳙埃曾未三
月遽求引去揆之於義夫豈忍爲實以蝼蟻之
軀連年抱病昨幸少瘉遂獲造朝两旬以來舊
患復作隂消潜耗血氣益衰重以瘡瘍痛楚尤
甚精神凋瘁形体支離謁告卧家職事弛廢凛
然震惧如坐針氊是用再瀝愚衷干投造化伏
望　朝廷察其情實特賜敷奏檢會前申卑以
祠禄庻㡬謁醫問藥獲保生全亦免尸位妨賢
自貽譴咎某不勝大幸伏候指揮(八月十四日/三省同奉)
(聖㫖依巳降詔不/允不得再有陳請)
　　乞黜責狀
(某)比者再輸愚悃丐奉外祠洊祇綸音未賜俞
允么㣲一介盖即禀承誼有未安敢避三瀆伏
念(某)性資甚陋學術又踈偶際昌時獲塵清貫
畧亡毫髦上荅鴻恩毎日省循第深震惕昨者
大明繼照命召首朌旋玷除書俾貳宗伯竊伏
念從臣之職責在論思語嘿之間皆係國體旣
寘身於華近當同上之戚休尸素苟容則有乖
職守盡言無隠則或闊事情而某識慮非長戇
愚惟舊徒有竭莭致忠之意而無適時應變之
方陳義大迃隠憂過當頼　聖明之洞照知拙
直之無他非惟曲示於優容且復稍加於采用
天􁁃地育何以過茲朝思夕惟未知報所而群
情弗叶公論靡容伏觀憲府之章實中愚臣之
病伹當自列敢復他云欲望　朝廷特賜敷奏
亟加黜責以示威懲庻安衰退之蹤抑嚴風憲
之体伏候指揮(八月十八日三省同奉/聖㫖不允令學士院降詔)
　勑某省三省同奉卿伏乞亟加黜責以示威
　懲事具悉朝廷之遇士大夫也以禮士大夫
　之進退也以義一或反是則上下皆失其經
　矣卿以碩望朕所特招初至闕廷屡陳忠讜
　朕旣開納而施行之矣卿果何嫌而必欲賦
　歸耶夫比肩事主各罄所懐工師相規同心
　濟濟此隆古之風也朕甚慕之用賢勿貳朕
　固巳定於宿心竭節盡忠卿盍益殚於素學
　朕告巳再卿無復云所請冝不允故兹詔示
　想冝知悉
　　再乞黜責狀
某昨露悃忱冐干　朝廷乞加黜責以示威懲
㳟凖省劄十七日三省同奉　聖㫖不允令學
士院降詔者居數月而求去者三豈其本志不
逾旬而賜詔者二蓋未前聞在　聖朝睠義之
恩可謂甚至而愚臣進退之誼實不遑安竊念
(某)猥以譾材濫陪近綴竭忠狥國本戇拙以靡
他陳義告君或迂踈之巳甚雖荷宸聰之容納
其如物議之沸騰仰惟　祖宗以來務崇臺諌
之体凡所予奪公論皆謂當然一有譏訶重臣
猶當引避况於從列敢傲憲綱然其未即抨弹
盍使自爲去就倘控誠之弗力姑懐禄以苟容
辠戾如山愈難迯於典憲廉隅掃地將不齒於
薦紳仰異清明之朝俯察羈危之迹旣是排於
執法難冐耻以在廷即賜奏陳亟加譴斥庻㡬
伸言路之風采亦重㣲臣之罪辜瀝懇輸情必
期得請伏候指揮(八月二十二日奉/聖㫖依/巳降詔不允不得再有陳請)
　　三乞黜責狀
(某)近具申　朝省乞賜奏陳亟加譴斥伏凖省
劄二十二日三省同奉　聖㫖不允不得再有
陳請竊念某一介鯫生初無長技適遇　聖主
龍飛之初召從遐外列在近班毎有開陳輙蒙
嘉定昔孟子事齊之宣王道未嘗少行也徒以
王由足用爲善至其去也猶三宿出晝以兾王
之追巳此聖賢事君之心爲臣子所當取法焉
者也况某以凡材而適遇聦􁱝好學之君始初
清明之政不惟顯用其身而且施行其言亦獨
何心忍於去　上之左右㦲特以　夲朝舊章
尊重言責凢臺臣議論所及不必明指姓名皆
當引去　朝廷亦不復固留所以伸言路之風
采存朝廷之紀綱而養士大夫之廉耻一舉而
所全者三焉非細事也伏觀近者臺中所陳其
於某妄言之辠可謂明斥之矣然而未即弹劾
者盖由有委曲保全之意欲其自爲去就故也
今若頑然不知引去則是傲言路也傲言路則
是慢朝廷也夫一從臣之去留於事爲細而言
路伸屈紀綱繫焉其可以某之故而壊之乎且
士大夫能重其身而後能爲朝廷重今臺臣旣
斥其罪矣而乃貪戀榮禄栖栖然尚兾一日之
留則是頑鈍亡耻之人也堂堂　天朝衆雋布
列安用一無耻之人而使班侍從之班乎反復
惟念實無可留之理定用洊瀝肝膽控告　公
朝察其本心而亮其不可得巳檢㑹巳申事理
即賜䖏分施行若乃區區愛君之心則雖在畎
𤱔豈能一日暫忘異時心迹旣白　朝廷復有
招呼則奔走闕庭其敢或後區區丹衷天日臨
照伏候指揮(八月二十六日奉/聖㫖依巳/降指揮不允不得再有陳請)
　　辭免除職宫觀狀
今月𥘉三日㳟凖省劄勘㑹巳降指揮真某除
職與宫觀九月二日三省同奉　聖㫖除煥章
閣待制提舉隆興府玉隆萬夀宫任便居住扎
送某者竊惟寳奎候對宻聮法從之班琳琯奉
祠實祝聖人之夀於焉列職蓋以優賢伏念臣
器窳且卑學凢而陋屬龍飛之有造叨馹招以
來歸一對便朝獲瞻天日之表再陪講殿親聆
金玉之音念吾　君真有不世之資在㣲臣當
効勿欺之報而思慮太過語言不倫雖見察於
淵衷卒莫迯於公論退循辠戾端合誅夷敢圖
仁聖之朝特宥愚惷之罪巳爲過望敢復僥榮
伏望　朝廷特賜敷奏收囬寵渥免重過愆所
有上件恩命(某)未敢祗受伏候指揮(七月十三/日三省同)
(奉聖/旨允)
西山先生真文忠公文集卷第十一
西山先生真文忠公文集卷第十二
　對越甲藁
　　舉刺
　　　奏乞将知太平州當塗縣謝湯中罷斥
　　　主簿王長民鐫降狀
臣猥以駑庸將漕江左屬旱蝗相仍民物告病
朝夕憂懼寢食靡遑仰頼仁聖盛明之朝哀矜
元元蠲租發廪無所愛惜飢疲之泯頼以少蘇
然某愽采衆言皆謂艱食之日尚長迓續民命
唯仰二麥故於八月間鏤板勸民種殖且控請
于　朝乞撥降錢楮貸民糴種復慮報可之命
尚遟亟以本司樁管錢一萬貫發下太平廣徳
两郡委自令佐措置給借第四等以下耕農之
家文移丁寧非不切至意謂近民之官必䏻恪
意遵行未㡬當塗之民乃有以給散不公詣臣
陳愬者及臣以巡察荒政躬至當塗而來愬者
愈衆盖保正縣胥相爲表裏賄賂苟行則有以
一户而獲數十千者嘱託不至則有候伺累日
而財得百餘金者推原其故皆由知縣謝湯中
者身爲邑長略無惻怛愛民之心視監司行移
漫爲文具始則泛然付之吏手繼則一切諉之
佐官致使吏姦恣行無所忌惮侵移詭冒色色
有之臣以民訟至多不容但巳遂將典押陳𣏌
等械送州獄尋据勘到本縣元承州帖發下官
㑹二千貫除節次給借人户外餘錢四百二十
三貫有竒皆係陳𣏌等擅行侵用或以入巳或
以供官甚而知縣料理考任主簿修造𪠘宇亦
科縣吏出錢吏無從出則取辦于此臣竊考樁
管錢物非准指揮不許支用臣以憂民之切不
暇便文自營方自劾于　朝乞正專輙之罪而
官吏乃奉行㓕裂如此今當舉行荒政之際若
使官吏人人如當塗縣事事如麥種錢則凡
陛下所捐以予民者皆將化爲烏有矣嗸嗸生
靈何所依頼臣除一面將勘到公吏照條施行
外所有通直郎知太平州當塗縣謝湯中不職
之罪實難倖免况料理考任乃其私事輙行科
配吏人致使将官錢侵用其平時律巳抑又可
知㐲望　聖慈將湯中特賜罷斥使州縣之吏
咸知究心荒政不敢苟簡庻㡬實惠得以及民
實一道大幸謹錄奏聞伏候　勑㫖并申尚書
省御史臺諌院取指揮施行
　小貼子照得當塗縣丞賈敷言主簿王長民
　皆同任給散之責二人者亦漫不警省縣吏
　持詭名之狀請判敷言等更不詰問便即支
　錢臣各巳移文令其具析今契勘敷言之罪
　止是鹵莾猶爲可恕若長民者書生爲吏乃
　於歳儉民飢之日剏新官舎据獄司勘到陳
　𣏌等供稱主簿聴人吏李顯祖賫批貼告報
　本縣自押錄手分郷貼司披冩人各名科納
　添助修造錢多少有差陳𣏌等無從擘劃遂
　於麥種錢内擅支四十四貫以納本􁰽續又
　侵支四貫五百買物以犒匠者盖今州縣之
　官凢百非泛用度率多敷配吏人相習成風
　視爲常事不思此曹果何從出若非浸移官
　物則必接受民財此風不除爲害非淺伏望
聖慈將長民量行鐫降使官吏稍知警飭不
勝幸甚
　　奏乞将知寧國府南陵縣丞李仁任罷黜
　　廣徳軍廣徳縣丞馮兟送部與嶽祠狀
臣竊惟邑之有丞所以恊賛其長治一邑之政
若乃狠傲而陵上昬眊而失職有一于此是謂
負丞臣以廉察爲官豈容置而不問伏見宣敎
郎知寕國府南陵縣丞李仁任故參政彦頴之
孫而澄之子也淳厚端良有沗祖烈輕儇浮薄
厥有父風本縣去歳菑傷爲一郡最賑飢檢旱
若捄頭然惟令與丞均當任責而仁任乃以𬒳
檄爲名委其職而去卧家數月恬若不聞畔官
離次巳爲可罪近以州郡文移督促始不獲巳
還任遷怒邑宰百端侵陵自典吏而下不時捽
至其庭㫁以大杖訊决動至數百械繫或至通
宵且以知縣妄用官錢偏申臺府及守臣張忠
恕索暦驅磨縣家所用皆有去著仁任之言莫
非詆誣臣考諸公論皆以仁任爲不直遂對移
蕪湖縣主簿冀其少戢而仁任更無一字遵禀
徑翩然以歸非惟不有邑長且不有監司矣臣
所謂狠傲而陵上者仁任是也迪功郎廣徳軍
廣徳縣丞馮兟年迫桑榆志氣衰落間嘗攝邑
頗乏廉聲近以本軍檄徃平江般運制置司對
撥米斛群情喁喁日望船粟之至而兟乃以黠
胥自随縱其侵漁船户錢物遂使船户公爲欺
弊盗糶官米凢七十餘石當飢民仰哺之際一
勺一合皆爲可惜兟爲監臨官不䏻檢察以致
散失米斛其多如此豈容逃責臣所謂昏眊而
失職者兟是也二人者一則少而狂一則老而
繆俱難存留在任伏望　聖慈将仁任罷黜兟
送部與嶽廟俾凡爲吏者知所警飭實一道幸
甚謹錄奏聞伏候　勑㫖并申尚書省御史䑓
諌院照會
　　奏乞將知寜國府張忠恕亟賜罷黜
臣竊惟天災流行雖盛世不䏻免惟上而　朝
廷下而守令至誠以憂之盡力以捄之則民雖
不幸而遇㓙歲可使骨肉相保而無流離全其
天年而不至殍踣以死昔人有云剪瓜冝及膚
割髪冝及體仁人之於捄菑雖髪膚有所不愛
况其他乎冨弼之在青州存恤流民如其家之
子弟趙抃之在越賑饑藥病多出私錢盖爲君
上牧元元爲國家固根本法當如此臣以駑劣
將漕江東屬嵗旱蝗民物告病仰頼　陛下仁
聖哀侗無告之民散財發粟以鉅萬計真可謂
尭湯之用心而臣徧察州縣間求其至誠惻怛
恪意奉行者則何其甚寡未嘗不仰歎　朝廷
之至仁而咎官吏之不仁也間者盖嘗以給貸
麥種錢縱吏盗用而劾一令矣又嘗以般運米
斛縱吏爲姦而劾一丞矣若乃身爲二千石而
志不在民將　朝廷賑濟之米掯留破用其罪
有甚於二人者乃獨置而不問則是纎悉於小
官而鹵莾於大吏也(臣)謹按朝散郎槯發遣寜
國府張忠恕以輕儇浮薄之資濟之以隂狡誕
謾之術曩守霅川汙穢無撿爲憲(臣)所劾僥倖
獲免自以爲䏻及來宛陵貪恣益甚開告訐之
門以隂求人過一詞罥罣牽連入獄有辠犯甚
微而遭編竄者崇聚歛之政以傾奪民財極意
搥剥一孔不遺有逋欠無㡬而遭估籍者邦人
畏之甚於豺虎去夏亢陽種不入土臣以手書
與諸郡豫講振荒事冝獨忠恕條畫燦然本末
甚備(臣)大喜過望亟下其所申於諸州俾視以
爲式居無何有自宛陵來者乃言其境内飛蝗
塞路粟直翔貴州郡恬若不聞臣竊恠之何其
言之工而實不副也近者循行太平廣徳二郡
其地與宣犬牙相入薦紳父老多爲臣言宣境
之民憔悴尤甚振恤之事殊未有倫傳聞鄰境
散錢給米巳至一再有恨不得爲旁郡民者臣
亟馳書提舉常平李道傳問其故道傳復書以
為宣之六縣地最大旱最甚前後所申最詳而
事最不舉臣謂道傳此言實深中其病而忠恕
方且裒類成帙一一記載若巳記事之爲者臣
得而讀之則虚詞多而實事少略於給散而詳
於勸分其間有月濟二日糶四日者濟米出於
官司糶米取於上户官司所惠旣㣲而上户之
米又盡充官糶不知自餘白分細民何所仰食
未㡬承常平司牒稱寧國府昨蒙　朝廷撥賜
轉般倉并義倉米凡十一萬七千三百六十二
石而本府撥下諸縣為賑濟用者止五萬六千
二百四十六石其餘六萬一千餘石未見去著
遂行䟽問忠恕雖巧爲分擘囬申而氣餒詞窮
不可掩覆姑摭數項言之如諸縣合糶人户巳
将勸分米充數矣而忠恕復於賑濟米内重疊
支破在城安濟坊孤老并諸縣乞丐人巳將常
平米給散矣而忠恕復於賑濟米内重疊銷豁
两獄罪囚土牢編管等人并家累重大官兵月
糧口食州郡自當措辦而忠恕亦於賑濟米内
拘留其他虚支大破色目非一猶且攤布不行
復將二千三百七十餘石指爲灰蛙欠折之數
不思上供綱米係嘉定七年新收而義食米亦
近常平司委官覆實灰蛀欠折何至若是之多
公爲誕妄一至於此原忠恕本意自謂文移眩
惑可以欺人冀將官米暗行乾沒不虞道傳單
車入境盡索文歴鉤校條析具得其情倉猝報
應姦狀畢露盖其平時習氣以此爲常當晝攫
金無所忌憚獨不念一郡數十萬生靈嗸嗸如
在溝壑　陛下不惜太倉之積捄之於垂絶之
中爲守臣者縱不䏻有所附益其忍爲侵漁之
計乎且　朝廷盖嘗因忠恕之請頒祠牒截綱
米以贍州用矣借令經費猶或不足夫豈他無
樽節之方何至紾飢民之臂而奪之食其亦可
謂不仁之尤者矣况荒政之行當以賑濟爲主
勸分為輔盖有司不惜官廪以惠民然後可責
富室不私蔵以惠郷里今忠恕於　朝廷所賜
則妄行破用於民間所有則根栝無餘形迫勢
馳一切不䘏考諸民詞有家産僅千錢而勸令
認米四百石者有因公事至庭而罰米數百石
者民間畏其虐燄止得俛首聴從据忠恕所申
六縣人户認米凡十二萬八千九百餘石苟非
以無道行之其䏻致多若是乎如涇縣土瘠民
貧所科亦一萬一千四百餘石忠恕尚怒其少
形之批判必欲其急作措置否則縣官按奏黜
責典吏刺配嶺海是趣迫官吏使之毒民也以
忠恕之政無善狀士大夫皆謂豺狼不問責實
在臣而臣獨容忍乆而未發者尚欲責以捄荒
之效故也今察其所爲决無可望之理而春夏
之交青黄未接正是民飢之時必待其餓莩纍
纍死亡枕藉然後舉劾其亦晚矣臣與憲倉二
司雖分州措置荒政然於官吏臧否則自當通
察用敢不避仇怨䟽其罪狀以聞伏望　聖慈
将忠恕亟賜罷黜令提舉司將元撥賜米斛一
一驅磿實數申尚書省仍乞下臣此章戒勵本
路州縣凢奉行荒政之吏各當仰體　朝廷之
至仁母效忠恕之不仁其有沮格　上恩俾澤
不下流坐視民飢而拯捄不力者並許監司按
奏重寘之罰庻㡬民命可全而和氣可召實一
道大幸謹錄奏聞伏候　勑㫖
　貼黄臣竊見忠恕以峻急苛暴之政歛怨於
　民去歳之秋宛陵之士有條民怨十事以示
　臣者蓋謂租賦之法自正數外一毫不當多
　取所以編之版籍給以牌由依數輸納以爲
　一定不易之制而本府則不然牌由内明書
　紬一寸則科納一尺明書紬一尺一寸則科
納二尺明書綿一錢則科納一两至於和買
　紬絹亦將零寸責令盡納整數其怨一也本
　府受納夏稅秋苗不用文思斗斛而用私製
　寛大斗斛两歳以來加增收耗尤甚於前總
　而計之不啻多量一倍以上受納官隨印申
　府乞委官般量将加增收到之數爲出剰以
　獻𨳩場未㡬所收出剰巳可𥙷足正數便行
　出牓責令人户重價輸錢以歸府用其怨二
　也人户輸納去年折苗錢以一石爲率如納
　秈米通用米二石二斗了納如納粳米通用
　米二石了納今年六月十一日以前秈米每
　石八百文足粳米毎石一貫文足更有官收
　水脚等錢共五百文足只合通計錢二貫五
　　百文足而官司估價毎石納成三貫四百五
　　文足則是毎石多取民錢一貫文足其多收
　　折麥錢大畧亦同其怨三也他如公庫旣造
　　酒宅堂又造酒責令官吏沽賣以攙奪贍軍
　　正庫之課額一有虧欠官員動遭責罰公吏
　　例行决配而官吏怨坊場河渡之敗闕者不
　　任興開虚負官錢無可償納家旣籍沒身復
　　監留餒瘠如鬼猶不釋放而坊户怨宗子降
　　生陳乞公據者逾年而不行陳乞起支者經
　　年而不予近又剏例坐倉囬糴孤遺米并以
　酸淡官醖折支料錢而宗室怨軍人預借春
　衣錢毎名抑支官酒七升虧折甚多噤不敢
　言而軍士怨中産之家有因科配賑糶破壞
　家業而怨者有爲户長以逼催迯閣稅賦鬻
　産代輸而怨者有無辜遭罹刑辟編竄他州
　骨肉離析而怨者臣始聞之猶疑其言之過
　尋采衆論皆謂信然方　陛下宵旴勤民惟
　恐一夫不獲其所而忠恕身在近藩敢爲殘
　忍以結怨于下一至於此臣以按察一道爲
　職倘不亟加論奏使忠恕僥幸善罷或反叨
　陞擢外臺耳目其将焉用此臣所以不敢嘿
　也伏乞睿照(嘉定九年二月二日三省同奉/聖旨張忠恕與官見仍令江東)
(提舉李道傳日下起發前/去時暫兼權寧國府事)
　　因明堂赦薦趙監嶽(蕃)
臣等伏讀嘉定八年九月辛未明堂大禮赦書
内一項應士人有節行才識學術素爲郷里推
重不求聞逹者委監司帥臣同加搜訪毎路一
二人仍與本州長吏具從來所爲事實所通學
術連衘結罪保明聞奏即不得巳常材備數委
三省再加察訪如所舉不妄特與擢用仰見
聖朝網羅遺逸之意臣等朝夕博訪期所以稱
塞明詔之萬一竊見文林郎監潭州南嶽廟趙
蕃　元祐故家學有源委識慮深逺節操清髙
蚤歳得官臨事有立年逾四十即上祠請隠居
求志垂三十載矣安貧處約泊然無營少工于
詩晚益平澹身雖閑退而愛君憂國之念未嘗
少忘其在州里誘掖後進一以孝悌忠信爲本
蕃雖名在吏部然其行誼學識素爲郷曲所推
不求聞逹正應詔㫖臣等旣深知其爲人又其
家居適在所部庸敢輙以名聞伏望　朝廷更
加察訪如臣等所舉不妄即乞特加旌䊮以厲
士俗其於世敎蓋非小𥙷謹錄奏聞伏候　勑
㫖并申尚書省御史臺諌院照會
　　薦洪運管等官狀
臣一介迂愚濫將使指理財弊訟職務寔䌓所
頼僚屬相與恊濟竊見承議郎江南東路轉運
司主管文字洪彦華天資撲茂學問淹該居常
務自韜晦不以巳長示人而徐考其所為則言
行相副表裏如一曩宰衡之茶陵適值儉歳疚
心拊字民無流亡至於應辦和糴招募効用皆
不擾而集諸司嘗以政最剡聞于　朝甫及期
年以内艱去邦人父老懐其遺愛久而不忘繼
宰信之上饒以惠利為政如左茶陵時然其恬
退自將安於平進故知之者少臣謂如彦華者
若加進用俾究所韞必有可觀從事郎前江南
東路轉運司主管帳司趙彦覃賦性敏明恃身
㓗白曏為鄂州錄參日其年尚少巳為吳獵詹
體仁所知目以佳士其在漕幕宣力最多振荒
以來朝夕講究如巳休戚臣以廣徳两縣菑傷
尤甚九月間即令彦覃前徃與本郡守二圗所
以拯救之方而䏻悉心盡瘁不憚勞苦凡所以
區畫多適事宜紿散有方人𬒳實惠臣比循行
至郡士民稱之如出一口聞其滿替皆願借留
臣謂如彦覃者若寘之煩劇俾效所長亦必有
以自見臣於二人者察之旣熟又皆當代去儻
不亟加論薦是謂蔽賢庸敢冐聞以備采擇伏
望　聖慈將彦華彦覃特賜旌擢若後不如所
舉臣甘坐之謹錄奏聞伏候　勑㫖并申尚書
省御史臺諌院照㑹
　　奏乞將新知寜國府陳廣壽寢罷新命
臣伏覩進奏院報陳廣壽差知寜國府尋復有
㫖趣令之任臣竊惟江東一道自晋宋以來號
爲重鎮者金陵宣城而巳有唐之世以宣爲觀
察府而屬郡隷焉肆我　孝宗龍飛陞掲府號
盖其疆埸之廣袤生齒之蕃庻地望之雄重大
抵亜於金陵故爲親王執政偃藩均佚之地而
自十數年間廼有凋郡之目臣嘗愽訪士大夫
皆言此邦本自冨實頃縁郡守不盡得人或㢘
隅不立而封殖其私或用度亡莭而靡於浮費
故其事體浸不逮昔今誠得一㓗巳奉公之守
行節用愛人之政源流本末以漸講求則財計
不患其不充公私不患其不𥙿今者郡守闕人
臣意　陛下必將妙選循良以幸此州而改命
再三乃得廣壽廣壽貪殘之迹人所共知其在
臨川尤為暴撗清修之譽蔑聞纎毫白奪之名
交播衆口近因漕臣之言斥使去郡天下莫不
共難　朝廷從善之速而或者猶恨議罰之輕
今曾㡬時遽有此命夫撫之與宣雖均爲名郡
然其大小輕重要自不同使廣壽在撫以善最
聞其褒遷不過如此夫旣嘗敗績於撫矣其可
復使守宣乎旣不䏻以善治撫矣其䏻以善治
宣乎故自除目之傳公論籍籍如出一口况是
邦新罹前守之虐民之𬒳禍蓋匪一端至於開
告訐之門興羅織之獄無罪而籍貲産非辜而
罰賍錢善艮之家㳂此破蕩者甚衆自李道傳
𬒳命承攝乃始以次蠲除斯民浸有生意側聞
廣壽在撫之日如前數事色色有之而其兇暴
尤出忠恕之上今忠恕甫去而廣壽寔來所謂
逐虎逢狼害将愈甚抑何宣人之重不幸也臣
非不知國家用人務在含垢過而䏻改聖賢許
之然大體可稱則一青難廢不幸有過則自新
可期若廣夀平生屡遭彈劾起家爲郡當知
聖朝抆拭之恩而貪暴亡狀廼更甚於疇昔其
不可望其改過也明矣臣若顧避不言坐視千
里之民再𬒳塗炭豈惟下愧百姓實亦上負
朝廷况今明良會聚之時進退人材率采公議
刻印鎻印曾無留難何所疑畏而不亟論奏伏
望　聖慈將廣壽差知寧國府指揮特賜收寑
别選賢牧以惠一方庻㡬凋瘵之甿獲逐蘇息
臣不勝至願謹錄奏聞伏候　勑㫖
　小貼子臣竊聞士大夫之論或以寧國爲破
　落州郡非材徤之吏不䏻興起臣嘗體訪本
　府財用之數頗得其實若量入爲出自足友
　吾使爲郡守者廉不妄取儉不妄費决無用
　度不給之理初不待以徤决之人一切之政
　然後可爲伏乞叡照
　　按奏寧國府司户錢象求狀(八月/上)
臣竊惟方今　仁聖在上愛飬元元若保赤子
凢百有位皆當恪意奉承使徳澤下流鰥寡得
所然後無負　朝廷爲民置官之意而臣所察
州廼有顓恣妄爲貪虐相濟大吏以虎狼之威
搏噬於其上小吏以狐䑕之姦跳踉於其下輕
蔑國憲荼毒民生者臣儻不以聞則為失職昨
據宣城縣百姓施良陳愬知寧國府張忠恕妄
行抄籍家財本府司户錢象求乘勢牧擄錢物
等事臣亟索府案并追推吏張翼司户㕔吏汪
澄送上元縣根勘見得施良與兄施㳟各居歳
久至嘉定三年施㳟與男施耕同充本府軍資
庫子侵盗官錢事發配籍其在獄之日即無一
詞連及施良其後施耕自配所迯歸匿於宗子
趙通夫舎屡千施良匃貸錢物不䏻一一盡從
自此浸成嫌隙又縁本府追捕迯軍嚴急遂生
挍計以知府張忠恕見掲牓召人實封告訐於
是撰造虚詞詣府陳告稱父施㳟曽有官會七
百餘貫并金釵銀琖等物寄施良之家忠恕欣
然視爲竒貨不待究實徑差司法前去封籍其
家仍就追施良送獄當盛暑中百端鍜錬勒令
招認隠寄情罪盡將財産估賣填償計其所直
凢數千緡忠恕猶以爲未足復將其壻田産併
行沒官展轉推求尚且未巳又謂其女不應輙
妻宗室婚嫁數年且嘗有子必欲一旦仳離其
爲不仁孰甚於此臣竊考　國家立法唯胥吏
犯枉法自盗賘􁎲至流以上者乃許籍沒施良
家本編甿初無過犯雖其兄姪嘗遭黥隸然異
居折産􁎲不相及借使真曾受寄錢物揆之三
尺不過㫁罪監償亦無籍沒之理况施耕所告
元無實跡又渉累載巳𬒳赦恩忠恕志在得錢
遂併　國家之法令　朝廷之赦恩一切不顧
且自古及今未聞有止慿告訐之詞遽將人户
封籍者亦未聞有先封籍而後進人者盖忠恕
之心沉溺姦利民間訟愬稍渉錢之一字便欲
攫而取之何暇更考虚實姦猾之徒窺見此指
凢其所欲䧟害必曰某人罪當罰錢某人辠當
籍産忠恕一一施行𬒳誣之民無䏻自脫者如
保正王椿以受船戸繳引錢四貫八百爲人所
訐而籍其數萬之貲竹木牙人劉剛等以多收
商旅牙錢爲人所訐而罰令納錢三千貫諸如
此類非止一端案牘具存可以覆視江東去歳
旱蝗宛陵爲甚群情洶洶㡬不聊生爲郡守者
方且大開告訐之門數興羅織之獄奪斯民仰
事俯育之具而供其侈費妄用之資臣所謂大
吏以虎狼之威搏噬於其上者忠恕是也當施
良𬒳籍之時司户錢象求實受府徼估賣其財
産因得挾城社之勢以行其穿窬之謀鷄鵞孳
畜則烹之以饗從人縑帛軟細則卷之以歸私
室據􁰽吏汪澄供稱有未上帳之物係象求般
去者十餘件如糯榖燭炭綿錢𥿄札之屬是也
有物重估輕象求以詭名買去者數十件如縑
叚衣物髹器之屬是也以至館客婢僕亦皆紛
然收買名雖酬直無異白取獨不念無辜𬒳籍
之家冤痛方甚乗時攘竊豈所忍為臣所謂小
吏以孤䑕之姦跳踉於其下者象求是也忠恕
前巳予祠臣不敢更乞行遣但其違法毒民之
狀臣旣考驗得實不敢不告于朝象求以貲入
官人品猥下而敢為貪墨如此儻令僥幸漏網
則繼此塵點仕路必將益肆其姦伏望　聖慈
特賜重行鐫罷求不得與親民并職曹官差遣
使州縣小吏少知所懲實斯民幸甚謹錄奏聞
伏候　勑㫖并申尚書省御史䑓諌院照會
　　薦本路十知縣政績狀
臣等竊見江東一道為縣四十有三而號為難
治者居其太半盖上供送使為數寔䌓月椿版
帳率多白撰為令者朝夕惴恐惟財賦不辦是
憂至於撫循疾苦伸理冤滯徃徃視為弗切上
下循習謂之當然有䏻於煎熬之中少施寛𥙿
之政不專以摧科為急而以字民為心其在臣
等所當激勸今采諸物論得十人焉謹具列于
左湏至奏聞者
　宣敎郎知徽州歙縣馮特卿器資清俊學識
　　通明到官以來孜孜所職至誠篤實一意
　　在民催科有方不擾而集縣民程暉之子
　　為盗所殺蹤跡暧昧莫知主名臣某委之
　　緝捕乃䏻多設方畧日夜究心曾未數月
　　罪人斯得姦兇讋伏冤結獲伸考其風績
　　可為本道之最
　奉議郎知饒州鄱陽縣趙汝俞天族之英篤
　　志為善清修雅淡有儒素之風當官而行
　　不為阿徇廉靜無擾田里安之
　宣敎郎知信州戈陽縣柴景望學校舊人雅
　　有士譽彊毅自立卓犖不群弋陽近歲凋
　　弊日甚自其到任極意􁆬梳結立義役以
　　革紛争賣弄之弊優䘏户長以除科較代
　　輸之苦裁决獄訟一出至公人情翕然稱
　　爲賢令
　宣敎郎知信州玉山縣程榆天資靖重心術
　　端良涖官之𥘉適郡守趙不摭務為苛暴
　　官吏重足而立同時諸邑鮮不逢迎榆於
　　其間獨䏻弗改常度慈祥豈弟藹然有循
　　吏之風去夏邑境洪水驟至榆方在告力
　　疾而出巡行拊勞不俟申請捐公錢以予
　　民頼以全活者甚衆
　宣敎郎知池州青陽縣許溪學問淹該材力
　　彊濟池之諸邑曩因宣限困於預借溪始
　　至官適逢儉錢朝夕勤瘁如理家然旣償
　　舊逋又免新借邑之瘡痍於是一洗亦頼
　　以少紓蓋有功於此邑者
　宣敎郎知太平州當塗縣王洽故侍講師愈
　　之子天資粹雅操行㓗修其爲邑也心乎
　　愛人用刑督賦常有不得巳之意士民稱
　　誦翕然一詞
　承事郎知寧國府宣城縣尤爚名家之子生
　　長見聞宣城夙號煩劇爚材力精敏治辦
　　有方務以恩信及民不爲昔猛歳適旱饑
　　推行荒政曲盡其至殄除蝗孽宣力尤多
　　臣等毎因百姓至庭試加訪問皆稱其賢
　　巳决之訟畨訴絶少
　承議郎知建康府漂水縣俞遷老成詳練通
　　知物情其治邑以省事不擾爲本人甚安
　　之
　奉議郎知池州貴池縣蔡汝揆廉謹自將精
　　勤不懈奉行荒政䏻盡其心
　奉議郎知池州銅陵縣魏執中持身恪謹爲
　　政寛和始終如一有可稱者
右臣等所部縣令之可稱者雖非止此十人而
得諸見聞間有未審者不敢遽加論薦自特卿
而下人品髙下亦各不同大槩主於字民則均
在可取之域故臣等輙效舉爾所知之誼伏望
朝廷特賜甄錄若後不如所舉臣等甘坐繆妄
之辠謹錄奏聞伏候　勑㫖
　　薦知信州下黼等狀
右臣踈庸一介誤蒙　陛下付以外䑓耳目之
寄嘗竊自誓以爲臧否人物其責非輕倘一毫
輙狥其私則内愧此心外慚物議臣雖甚愚實
所不敢徃者蓋嘗以公論弗容而劾數吏矣今
部内之官有爲公論所予而嘿不以聞何以逭
蔽賢之罰臣竊見朝奉郎知信州軍州事丁黼
性本誠實學有師傳修身立朝物論素所推許
今爲郡守曾未數月循良豈弟之政巳流聞於
四方朝散郎通判建康府事曾耆年天資耿介
履行端荘出自名家老於州縣精明峻㓗意氣
不衰承議郎提領建康府户部贍軍酒庫所主
𬋩文字李宷性行粹温規模詳緽早親師友多
所見聞澹然自持不爲苟進奉議郎分差建康
府諸軍粮料院楊若行方識逺論正氣平靜重
自將耻爲表襮從政郎建康府府學敎授楊邁
篤於問學副以詞華心術端良操守無玷此數
人者雖其職守不同然質諸衆論皆所謂君子
之才非區區擅一長辦一職者之比用敢仰體
清朝急賢之意各以實聞伏望　聖慈特賜甄
擢儻一詞繆妄臣甘伏罔上之誅謹錄奏聞伏
候　勑㫖
　　申尚書省乞將饒州司户趙時伸罷任狀
照對本司今月𥘉六日承浙西提刑司牒稱有
平江府寄居(趙/忠)訓即廬州將領趙磻夫有婢阿
郭出嫁與城居百姓李五爲妻旣嫁之後仍復
不時取歸至則苛留去則復取其淫穢猥下士
大夫之所耻談逮其舅姑與夫不容其徃趙忠
訓不勝一朝之忿同乃子趙司户親戚沈元龍
帶領童僕十七八人直至李五之家肆行威力
􁎣其舅姑壊其門戸碎其什物強取阿郭以歸
㡬同刼盗蔑視官府畧無忌憚本司送獄根勘
得實巳將陪渉人各行㫁遣外照得趙將領趙
司户皆係見任官不在任所供職而歸郷横行
街市情理無狀且阿郭乃将領司户聚麀之人
獄司巳盡得其情狀以其事醜穢不欲盡情根
究然則離任而共爲聚麀不得聚麀而輙肆兇
横其可乎将勘到情節備牒饒州及江東諸司
請差人前來平江府追取趙司户時伸還任本
司除巳施行外竊見迪功郎饒州司户參軍趙
時伸身爲椽曹職在倉庾畔官離次巳是罪人
况父子聚麀尤爲可醜不加懲治無以厲其餘
仗望　朝廷特賜敷奏將趙時伸罷本任以爲
小吏不知靖共者之戒湏至申聞者
　　奏乞将新知徽州林琰寑罷新任
臣以非材誤䝉超除將漕江左一道休戚責實
在(臣)視事以來日夕兢惕常恐玷澄清之選孤
臨遣之恩竊見所部徽州地瘠民貧曩經囬祿
之災舊觀未䏻盡復春夏以來亢陽爲虐雨澤
未浹人情憂危正頼賢二千石悉心撫摩庻無
流離饑莩之患今在任守臣趙師端除丞大府
下政霍權得請奉祠日望朝廷遴揀良牧以幸
一方比覩進奏院報巳差下林琰琰平生素履
臣不熟知第聞昔爲䑓諌之時頗有交通関節
之跡若子與壻請囑紛紜至今都人以爲嗤笑
夫身在三朝至近也職居言路至嚴也以至近
至嚴之地猶狥私弗顧如此若付之專城之任
寄以千里之權必將政以賄成刑放于竉新安
之人其何頼乎况今旱菑之餘正以講求荒政
爲急琰嘗两守偏郡治聲蔑然必不䏻推饑溺
由巳之心觧可姓倒垂之厄臣欲俟其到任然
後考察以聞重惟琰嘗歷從班州郡將迎費耗
必倍用敢先其未至冐昧有陳欲望　聖慈將
琰差知徽州指揮特賜收寝别選循良之吏惠
此凋瘵之民臣不勝大願謹錄奏聞伏候　勑
㫖(准嘉定八年六月十二日省劄三省同/奉聖㫖别與一等待闕州郡差遣)
　　奏乞將太平州通判韓楚卿罷免
臣竊惟通守之職所以関决郡條苟非其人必
至貽害千里臣近據太平州申通判時子懋任
滿新通判韓楚卿巳到任交割職事臣竊見楚
卿依慿城杜旁若無人㳂檄之日居多在官之
日絶少由此縣道敗壊貽患後人推其源流蓋
自楚卿始當塗名郡地望素髙加以旱菑之餘
講求荒政正頼倅貳得人相爲恊濟如楚卿者
實不堪任伏望　聖慈将楚卿罷免或與祠禄
别差作邑有聲績人通判本州實一郡之幸謹
錄奏聞伏候　勑㫖(准嘉定八年六月十六日/省劄奉/聖㫖依韓楚卿)
(差主𬋩台州崇道觀任/便居住理作自陳餘依)
　　申尚書省乞將樂平大通監稅鐫罷(六/月)
某竊聞先儒程公顥有言一命之士苟存心於
愛物於人必有所濟今公卿大夫之子弟若右
列之𥘉仕者大抵先歴征商征商之㣲似非親
民比然寛厚廉㓗者爲之則民之蒙利必多暴
酷貪婪者爲之則民之受害亦衆益知先儒之
言可信不誣某比以巡歴至饒州樂平縣有進
士程林之百姓鮑貴卿等訴本縣監稅進義副
尉王鼎之不法事凡數十狀某初未敢謂然遂
檄弋陽主簿王晉體究其實乃知鼎之以貲入
官天資狂恠監司有以爲材者俾攝尉職由是
恣爲暴横旁若無人其催科則將迯絶之稅衮
入催帖勒令人户代輸有送納少遟則於大雪
之夕禠其衣以當錢監留不放㡬至凍死者有
連日比較遭大杖七次荆劄雜下㡬無全膚者
其稱呼則以判院直閣自名百姓陳詞誤覆省
幹而訊其手背掌心者其行轎則必欲市民𧺫
立有倉猝不及而捽至務􁰽綳吊决撻者邑人
爲之語曰寧逢三峽虎不直王監務則鼎之之
暴酷可知矣又因廵歴至池州有銅陵進士蔡
奭百姓曹汝迪等訴大通監稅承節郎李揚不
法事凡數十條某亦未敢輕信遂將專攔數輩
送獄鞠治乃知其信任胥徒苛征商旅米麥之
属在法不許收稅則巧立名色虚喝數目以取
羸五里之外在法不應捉稅則剏立纂節多差
巡船以邀截隂與吏人相爲嚢橐日令買物供
應庖厨魚肉茶塩皆有定數饕餮之行無所不
爲据獄司所勘專攔所供揚前後受吏人錢以
數百千計侵盗官錢爲數尤多則揚之貪婪可
知矣某見其罪狀甚明巳将鼎之對移信州指
使揚對移池州指使二人者旣皆獲罪於民難
以復還本任伏望　朝廷特賜敷奏將鼎之楊
並與鐫罷以爲州縣小吏暴酷貪婪者之戒謹
具申尚書省伏乞指揮(准嘉定八年八月廿一/日省劄奉/聖旨王鼎)
(之李揚各降/一官資餘依)
　　申将寧國府南陵縣尉汪相如罷職事
某竊聞士之行巳篤實爲先吏之臨民廉㓗爲
本二者既虧雖小有材亦不足貴矣伏見迪功
郎寧國府南陵縣尉汪相如少逰場屋頗有雋
聲挾其寸長不修士檢居郷之日把持縣吏脅
之至死械繋于獄乆之始脫浮薄無行郷人鄙
之及來南陵蔑棄法守窑户有欠城塼未納者
縱容弓兵抑取錢物窑户不勝其苦而縊死僧
有爲豪民所訟者復遣弓兵要索賄賂僧不堪
其虐而又縊死漕臣章良肱欲劾治未果而良
肱去自當修飾以盖前愆而桀驁不悛貪婪如
故本司職兼督察郵傳以南陵𬋩下舗屋敝壊
令本縣截撥合觧錢措置修葺相如偶攝縣事
乃敷隅官出木保正出瓦遂欲奄有官錢以爲
巳用隅保既不應命舗屋亦不復修某到司之
始即追其􁰽吏問官錢去着相如占留不遣者
累月某以其庇吏而拒監司巳對移太平州監
酒迹其貪暴難以令還故官伏望　朝廷特賜
指揮將相如罷免使痛自懲艾未必不爲君子
之歸謹具申尚書省伏乞指揮施行(准嘉定八/年九月四)
(日省劄奉/聖/㫖相如放罷)
　　申將前知建康府溧陽縣王棠鐫降事
臣聞天下有幸免之吏則必有不幸之民夫爲
吏而不良法之所冝絀也冝絀焉而以幸免則
凡不良之吏知罰之不及巳将安意肆行而亡
所忌欲民之不受弊得乎臣謹按通直郎前知
建康府溧陽縣王棠者所謂不良之吏也臣始
至官巳聞其繆及試之以事則冝枉者直當白
者黒蓋其爲人惽惽不辨吏以為可棠亦曰可
吏以爲否棠亦曰否顛倒貿亂不可枚舉姑摭
其大者言之三歳推排國家之令典也江東州
縣因循不舉者十六年版籍溷殽貧富易位比
者提舉常平李道傳始請于朝而推行之縣邑
得人者徃徃升降適冝民頼其利其因不平而
致訟者間亦有之然未有如溧陽之甚者也臣
之未至詣胡槻而愬者巳數百人臣之旣至詣
臣而愬者又數百人蓋棠志不在民一切付之
隅保吏胥之手飛走賣弄聴其自爲需求如志
則以上等之戸降而爲下等賄賂不至則以十
金之産増而爲百金牒訴紛然一不受理遂使
冤憤不平之氣無所發泄今日聚衆圍保正之
家明日聚衆撤户長之屋如惠徳郷之蔣大和
來蘇郷之史萬二奉安郷之𬋩千六明義郷之
芮六五允定郷之倪怤徳随郷之李五三仙壇
郷之朱七十賛賢郷之周省五等同時並作多
者數十百人持杖歗吹縱火抛石室廬器物爲
之蕩盡桑柘竹木爲之一空甚者刃傷其人驚
死其老㓜棠旣不䏻弹壓廵尉遣兵收捕或爲
所執縛棠亦不䏻誰何一邑囂然㡬至生變臣
與守臣劉榘亟下本縣毀不公之籍人情始定
争鬪始息推原其故皆棠之昬繆不職有以致
之而畧無一言肯自引咎囚繫纍纍充斥犴獄
臣屡移文督其勘結而視之蔑如某竊考其人
㣲寸長可稱而宰邑􁀅滿三載者蓋其貲産富
厚甲于冝興其改秩也以此求薦其居官也以
此求援故與之爲地者衆而僥倖至今臣若顧
避怨仇遂使漏網則所部四十餘縣皆將曰不
才如棠不職如棠而以善去顧何所憚而不爲
非乎臣愚欲望　聖慈將棠特賜鐫降永不與
親民差遣以示至公以懲不恪實一道幸甚謹
錄奏聞伏候　勑㫖并申尚書省御史臺諌院
照會(嘉定八年九月四日省劄奉/聖㫖王棠降一官放罷)
　　申將文林郎監江東轉運司寄納倉張錡
　　重行追奪等事
照對本司寄納倉在太平州蕪湖縣某昨因廵
歷至本縣有百姓湯執中者詣某陳告本倉合
干人湯文等盗糶官米某即送蕪湖縣追究尋
改送江寧縣鞠治乃知監倉張錡持身不謹無
以檢下故使本倉之吏紛然而爲姦據專知邵
維斗級尹茂􁰽子夏震攬户孟三二等供招監
倉張錡累令夏震徃孟三二家借錢入巳使用
前後通計七百五十貫文及孟三二以索逋爲
言監倉張錡乃令邵維許以將來受納毎石减
饒耗米五升以折還所欠其後孟三二攬到人
户苗米赴倉交納凢一千七百餘石遂如元約
减饒過耗米八十五石有竒某巳将夏震邵維
等從條㫁遣訖竊見文林郎監江東轉運司寄
納倉張錡以門䕃得官冝知愛重顧乃蔑棄法
守墮壊廉隅輙於攬户借貸錢物又以官米准
還私債考之具獄衆證甚明揆之三尺􁎲犯至
重若使幸免則凢貪賍之吏何所畏而不爲伏
望　朝廷特賜敷奏将錡重行追奪仍罷本任
以爲來者之戒謹具申尚書省伏候指揮
　小貼子竊見本司寄納倉監官自嘉定二年
　以來有修職郎王佐才承直郎許如川者皆
　以賍敗論罰非輕而後來者仍前違犯蓋縁
　監官雖隸本司其到罷即不經由本司批書
　印𥿄不問有無綰繫徑自離任若泛然不相
　統屬者故徃徃敢爲欺弊旁若無人欲望
　朝廷特賜指揮今後寄納倉監官到罷並經
　由本司批書印𥿄在官無違闕方許赴部注
　授是亦關防之一端伏候指揮(嘉定八年九/月四日省劄)
(奉/聖㫖張錡降两資放罷/餘依小貼子内事理施行)

西山先生真文忠公文集卷第十二
西山先生真文忠公文集卷第十三
　對越乙藁
　　奏劄
　　　甲午二月應詔上封事
(臣)㳟覩正月一日　御筆令内外小大之臣悉
上封事凡朝政得失中外利病盡言無隱者臣
愚不肖徃者　陛下龍飛五位召自長沙一對
便朝再侍經幄玉色脺然顧訪甚寵臣於是時
仰窺　聖學之髙明巳知爲不世出之主矣狂
踈妄發自速辠愆投迹山林繫念宸極一飯弗
舎此心如丹　陛下以天地之仁不棄小物復
抆拭而使令之政雖捐軀未足論報而天佑我
宋黙啓　聖心躬攬大權更張庻政乾動雷發
觀聴一新方且勞謙弗居親御翰墨誕告中外
凡曰臣子皆許盡言伏想薦紳之士洋洋動心
直辭正論交進闕下况如臣者受恩思報其敢
忘言而伏念旬時未知所以言者邇者竊聞京
湖帥臣以　八陵之圗来上　陛下㳟覽再三
悲喜交集命卿監郎官以上詣省㳟眡集議以
聞蓋将稽按舊章遣使朝謁以慰一祖　六
宗之靈而逺方傳聞未知其的或謂人以河
南歸我而　朝廷因有經略中原之謀審如所
傳是將復蹈　宣和之轍也日夕恐懼不知所
云及觀從臣集議之辭乃知　朝廷之上務存
審重遣使一節猶不敢輕經略之謀断所不苟
然臣區區猶以爲憂者蓋強虜暴興接我彊埸
虎狼之敵近在藩垣應接少差事變難測臣自
嘉定四年國信使余嶸歸自燕境適因面對論
金虜必亡者三中國當圖者二其後叨塵柱史
宿直玉堂中夜以思惕然不寐亟陳析天永命
之說未㡬衘命聘虜道梗莫前歸對延和深陳
所以備敵之䇿旣又直前奏事謂彼䏻越三關
之阻以攻燕豈不䏻踰黄河一帶之水以趨汴
盍圖自立之計以謹未然之防而一時憸人交
相姗笑臣以孤直不勝衆䛕因以便親匄外而
去陛辭之日猶獻瞽言及在江東復上封奏舉
宣和之十失願今日之深懲蓋臣愚忠知國家
異日必與之鄰旣與之鄰安䏻無隙旣與之隙
不免交兵埶所必然理當豫慮故不敢狥衆人
之所忽而獨陳私巳之深憂欲於未雨之時大
爲徹桑之備距今二十有餘年矣不幸故相諱
聞人言獨任私智凡臣所陳一不訾省乃今中
原無主遺黎思宋掃清河洛茲惟厥時而士
無智愚僉曰未可者以二十餘年之間政出私
門謀猶囬遹隳祖宗之法度壊　朝廷之紀綱
民力朘剥而無餘人材衰颯而不振雖陛下
赫然振起風采頓殊然非堅持一意行之十年
未可以冀中興之效也然以今日之名義揆諸
宣和固有不同者蓋宣和之於契丹與國也
今日之於女真世讎也伐與國爲非義㓕世讎
為當然幽燕之失虜取之於前代中原之失虜
取之於本朝前代之憾可捐而　祖宗之耻不
可以不雪惟其名義之不同故或以規恢爲當
舉然名必有實之相副義非徒說之可行求之
在我力未足爲而欲借助於夷狄則臣未見其
可也臣觀荊襄露布之上具述得蔡之由若盡
出於我者然以㣲盧燕貉等語觀之是又不䏻
不藉於　何邪自有載藉以來與夷狄共事者
未嘗無禍惟周漢之興無求於彼而彼自樂從
所謂多助之至天下順之者也若唐髙祖則求
助於突厥矣肅宗則求助於囬紇矣然伐隋之
役主謀者太宗而奮力者諸將下西河破霍邑
者太宗而非突厥也略扶風渡渭水者諸將而
非突厥也入関之師二十萬而康稍利以兵至
者纔五百人豈嘗專恃之乎其復長安也郭子
儀爲主將李嗣業王思禮副之王師取勝於前
而囬紇始襲撃於後廣平王俶統蕃漢之兵十
五萬而葉護以兵至者纔四千人豈嘗專恃之
乎髙祖肅宗惟求助於夷狄是以有後日之禍
惟不專恃於夷狄故其禍未至於極焉乃若
宣和則異於此童貫圖幽燕不䏻得而女真得
之譚積圖雲中不䏻得而女真得之我師敗於
蘭溝甸又敗於白溝又敗於燕城而女真之兵
所至輙克我不䏻自取寸土而即彼以求之故
歳幣百萬之須吾不䏻卻也惜粮之請犒師之
請各以二十萬計吾不䏻拒也驅職官富户以
徃而遺我空城吾不䏻爭也背雲中之約而自
取之吾不䏻校也我無可恃之實而惟虜是恃
故其禍至此而極臣尚忍言之㢤今觀從臣所
■議蓋以深得事冝獨慮帥臣既以爲功欲其
(亟/遂)虜情未順必求好以恱之道塗尚梗必借力
以通之如此則今之恃虜如昔恃金國家多事
從此始矣夫犬戎之性冐沒貪惏一與之接烏
䏻中絶獨不觀宣和海上之盟乎方其齎詔市
馬亦未决然與之共事也其後　𥙿陵悔悟固
嘗中輟而虜責元約欲止不䏻侵尋蹉跌稔成
大咎今帥臣旣遣小使與之徃來又命師徒與
之㑹合雖曰未嘗交通不可得巳若朝　陵之
行又復頼之臣恐無饜之求難塞之辭自此押
至雖竭吾力以奉之未足以飽豺狼之欲也或
謂故疆之復天實命之天與不取反受其咎臣
以爲不然當宣和之世契丹潰敗涿易來歸不
可謂非天予也而人謀弗臧以適賈禍今治化
修明固非昔比然圖恢復之功必有恢復之人
有恢復之人必有恢復之具謀臣勇將者恢復
之人也聚財積粟者恢復之具也　宣和之時
群邪用事寧有逺謀然西兵宿將盡萃闕下老
成持重有如种師道驍悍敢戰有如楊可世而
驅之即敵毎向輙北今群賢在列豈曰乏材大
抵文致雖優徃徃弗􁌫武略宣威制閫實難其
人翰取翰守孰可以繼儲材待事所冝蚤圖而
環眎諸将亦未見有种楊比者以种與楊猶不
克濟而况弗若者乎此臣之所甚憂者一也
宣和承平熈洽公私富貴可知用兵曾未㡬時
而改塩鈔法科免夫錢所至騷然民不堪命版
圖未復羣盗蝟興今之事力視昔何若權門有
丘山之積公家無旬月之儲在在枵虚人人愁
歎江湖閩浙㓂警甫平民未懐生幸禍者衆拊
之以循吏䘏之以寛條疾痛呻吟庻㡬少息而
師期一起科歛必䌓官吏縁此以誅求姦雄因
之而煽動豈細故㦲此臣之所甚憂者二也况
於移江淮之甲兵以守無用之空城運江淮之
金糓以治不耕之廢壌其費甚鉅其力甚難富
庻之效茫未可期根本之虚其弊立見方女真
以燕城遺我也其臣有漏言者曰此可僅保三
年蓋謂我之葺理粗成彼之奪攘必至及其背
盟入㓂果如所云　今昔豈異此又臣
之所甚懼也伏惟　陛下親政以來清明在躬
志氣如神二三輔臣虚懐無我進退用捨多叶
物情正塗方𨳩善類吐氣此郷治之機也但䏻
持之以堅忍守之以兢畏姦聲亂色不汨清明
倖臣懿戚不竊威福廟堂行事常公而無私臺
諌言事有值而無枉君子得行其志而小人不
敢爲欺正論益以開明而邪說不容眩惑則雖
慶曆元祐之治指日可期國家安荣社稷長逺
爲　陛下計孰便於此若乃釋楽成之業而冀
難必之功聽可喜之言而忘立至之患此又臣
之所甚惜也臣雖懦庸亦知英主有爲之志臣
子所當奉承顧今更張俶爾百度闕然譬猶宿
疢方瘳正湏保養所當厚㙲深培以固元氣不
當輕舉妄動以摇本根願　陛下日與輔臣筹
之委常務於有司講安危之大計緩謁陵之禮
而急扞塞之防修理内之政以為禦外之本凡
可以自強其國者汲汲而圖之使吾之元氣實
根本牢則形勢自張氣燄自著韃雖強暴豈䏻
干有道之國㢤然後審度事情為之應接或用
祖宗交遼之典故或倣東晋絶虜之規模因時
制宜期於適當至於中原舊物豈可弭忘必量
吾力之䏻為然後隨機而善應與其藉虜以啓
後患不若竢時姑固吾圉昔晋建元中北方潰
亂商浩将謀討伐王羲之諌曰今雖有可喜之
㑹而内求諸巳所憂乃重於所喜功未可期遺
黎殱盡莫若先爲不可勝之基湏根立埶舉謀
之未晚旣而洛陽有變浩遂帥師以徃修復園
陵王彪之亦言未冝輕進皆不見從浩果䘮敗
而歸晋室益以不競今雖未有此舉然二王之
言可爲龜鑑惟　陛下審之重之毋使制閫之
臣誤事如商浩而臣竊知言之名不勝大願
　貼黄臣竊見宣和平燕之議本自姦臣　徽
　廟𥘉無固必其始也布衣安堯臣上書斥童
　貫蔡京妄開邊釁大臣乞加竄殛　上曰言
　路蔽塞久矣豈可重罪即命以官此　徽廟
　本心也故其時内而執政外而邊臣猶有以
　正論進者其後邪說浸淫上誤聖聴師行之
　日詔妄議北事者必罰無赦而宋昭以上書
　狂妄編竄海南於是言路絶而禍階成矣
　陛下盛徳謙冲開道求諌群臣仰體聖意當
　此大議必有昌言言之異同均於爲國惟
　陛下悉加容納毋以沮事罪之庶㡬下情獲
　伸言路無壅實天下之幸臣不揆狂僣始終
　乞以　宣和爲鑑仰祈　叡察
　　召除户書内引劄子一(九月十三/日選徳殿)
臣聞當天命巳定之餘而不忘戒懼者三代令
王之所以長世也當天命未定之時而遽忘戒
懼者後世人主之所以不克終也臣嘗讀書而
得基命定命之說竊以謂周之文武基命者也
若成王則命巳定矣而周公作詩以戒王乃曰
冝監于殷駿命不易又曰命之不易無遏尔躬
召公作書以戒王亦曰王其徳之用祈天永命
又曰欲王以小民受天永命夫周至成王再世
耳而文武之功配天罔極天命烏乎而遽止亦
豈待祈而後永耶及觀太康之於夏太甲之於
啇僅一再傳而一則以盤游失國一則以欲敗
度縱敗禮而㡬失之天未嘗以禹湯之烈而私
其子孫也是以謂之難諶是以謂之靡常然後
知二公惓惓之忠非過計也然則繼守成之主
其可以天命巳定而忽之㦲厥今天下何時也
臣以爲天命未定之時也夫自　藝祖基肇造
之命而　太宗定之　髙宗基中興之命而
孝宗定之　聖子　神孫繼繼承承于千萬年
命之定也乆矣而臣以爲未定者蓋觀皇矣之
詩而知文王受命之由方天厭商亂而求民之
定也始則觀之二國焉求之不獲而又觀之四
國焉其徳皆莫若文王者於是睠焉西顧命之
爲中夏主夫豈苟然㦲今中原俶擾天之簡求
民主兹惟厥時使吾之徳足以當天心天必不
舎而他卑也苟吾之徳未足以當天心天必轉
而他之矣臣故曰此天命未定之時也　嘉定
中臣繆直禁林是時韃日以興金日以削嘗中
夜彷徨而起曰此吾國安危將判之秋君臣上
下恐懼修省之日也於是進祈天永命之戒
寧宗皇帝優容狂瞽嘉歎再三而權臣寡識懵
不之省自是二十餘年徳政未嘗增修人心惟
益咨怨所謂祈天永命之言直視以爲迂闊而
欺天罔人之事則益甚焉是以譴告頻仍灾害
酷烈錢塘巨浸莽爲沙磧天台苕霅州化爲湖
而都城之災則尤曠古所未有他如彗孛飛流
之變無歳無之盗賊兵燼之厄㡬半天下吾國
之勢蓋岌岌然上頼　九廟之靈權臣殞命
陛下親政英明果㫁薄海聳觀而於外攘内修
之政未及大有所爲金遽以㓕告矣群雄虎爭
猛敵焱銳豫備深防所當汲汲内顧根本猶有
可虞而邉臣匆匆或假和以紓患或恃戰以成
功臣以爲皆非至計也昔人有言凡舉大事必
順天心夏秋以來積隂多雨陽澤弗競而乾文
示異數見於清䑓之占因人事以推天心殆有
甚可懼者臣是以復進祈天永命之說也然所
謂祈者豈世俗襘禳小數謟瀆鬼神之謂也稽
諸召誥曰敬徳曰小民而巳傳有之敬者徳之
聚䏻敬必有徳近世大儒皆謂敬者聖學之所
以成始成終也　陛下聖學髙明固嘗以毋不
敬之言揭諸宥坐朝夕仰視如對神明然所以
害吾敬者則不可不察也儀狄之酒伐徳亂性
此害吾敬者也南威之色蕩心惑志此害吾敬
者也　陛下於此心惕然自省曰沉湎冐色婦
言是用昔人之所以自絶也其可不戒乎侏儒
之戯滑稽之談此害吾敬者也　陛下於此心
肅然自持曰優笑在前賢才在後昔人之所以
取亡也其可不戒乎鄭聲之滛侫人之殆有一
于此皆足害敬放而逺之不可以不嚴盤㳺之
樂弋射之娱禽獸之珍狗馬之玩有一于此皆
足害敬屏而絶之不可以不力如此則　陛下
之心清明純粹萬善出焉則又反而思之曰朕
自即位以來爲權臣所誤其失有㡬凡　聖心
之所未安者即天理所未安也改之其可以或
吝則又稽于衆曰朕言動之不中道政令之不
合冝者其事有㡬凡人情之所未允者即天意
所未允也更之其可以或後蓋一念之愧不敢
安此敬也一事之戾不敢忽亦敬也謹之於心
術之㣲而發之於踐履之實必如湯之日躋文
王之緝熈中宗之嚴恭寅畏然後謂之無不敬
此祈天永命之一也然召公旣曰敬徳又必以
小民參之何邪蓋天之視聴因民之視聴民心
之向背即天心之向背也權臣用事以來戕賊
元元殆非一事蓋其始也易楮幣易鹽鈔顓用
罔利之術而峻繩下之刑估沒編隸濫及無辜
而民怨其中也黜忠良而進貪刻舉赤子以付
豺狼逺近敖嗷恬不之恤而民益怨其末也廉
耻道絶貨賂公行以服食器用爲未足而責之
以寶玉珠璣以寳玉珠璣爲不足而責之以田
宅契劵希指求進者雖殺人于貨亦所忍爲而
民大怨矣江湖閩廣三衢之盗相挻而起生靈
荼毒㡬千萬人戸口减少殆什七八幸而無盗
者又以官吏爭自爲盗田里荒寂州縣蕭條亦
無異於緑林黑山之所躪轢也可勝嘆㦲仰頼
陛下布端平之詔一洗而新之然狃于舊習者
鮮爲革心之圖困于虐政者末被息肩之惠蓋
賄道雖窒而昔之賄進者尚存賍吏雖懲而賍
多者或反漏網加以邉事旣興江淮之間科調
百出所至騷然民不堪命逺而襄蜀抑又可知
臣恐非所以培本根壽命脉也　陛下至仁寧
忍聞此臣願　聖志惻然興念申頒　詔㫖凡
郡邑掊刻之政邉閫科調之擾悉從禁止敢違
命者必罰無赦至於行都近甸爲沐浴雨露之
首而楮輕物貴爲生孔囏愁歎之聲在在而有
書稱文王惠鮮鰥寡皆窮悴之人奄奄就盡惠
澤所及鮮然咸有生意此海内所望於　仁聖
之君也冝命近臣條舉便民之畫如魏相所上
詔書二十三事者以次行之此祈天永命之二
也易曰天之所助者順人之所助者信是以自
天祐之吉無不利　陛下真䏻敬徳於上而使
斯民懐生於下則人心恱而天意順恢拓之本
其在斯乎天厭夷徳久矣韃戎殘暴所至爲墟
必非眷命之所屬陛下春秋鼎盛聖徳日新
惟益懋敬焉一陟一降在帝左右一㳺一衍若
天與俱強勉力行悠久不息以迓續休命於無
窮乃睠南顧當有其日中原故物終爲吾有若
徒以力求之而不及其本天意難測臣實憂之
昔梁武欲取河南嘗自語曰吾之基業有如金
甌脫致紛紜悔之何及徒以乙卯之夢群臣之
䛕不䏻自克卒隳金甌之業追迹梁武平生所
為違天悖理何可勝數無得天之實而希不世
之功其失冝㢤臣區區所陳本於周召聖賢典
訓必不誤人且前日嘗以告　先皇今敢不以
告　陛下臣之愚忠壮老一心惟聖明裁察
　　二
臣旣以祈天永命之說爲　陛下獻矣區區愚
忠未䏻自巳輙復陳之比者王師深入或者徃
徃議　朝廷之過舉臣獨有以識　陛下之本
心蠢兹女真穢我河洛逾百年矣厥罪貫盈天
命勦之則　九廟神靈所當慰安八陵兆域
所當省謁媮安不振是以弱示敵撫機不發是
以權予敵此　陛下之本心也以名則正以義
則順議者之言無乃過乎然昔之進取者必先
立規模以爲一定不移之計故十年生聚十年
敎訓者越勾踐之規模也閉關息民務農講武
三年而後出師者諸葛亮之規模也惟其規模
旣定確守不易凡二十三年之間非圖敵之事
則不爲故越師一出而呉不䏻支亮雖扼於強
對亦䏻自保其國自嘉定四年冬始得韃人
圍燕之報有識之士知　國家異日必與韃鄰
旣與之鄰不䏻無隙旣與之隙必至交兵臣雖
愚懵亦嘗屡言於　朝使當是時便立一定之
畫日夜而圖之如農之有畔如工啇之有業則
其家計之立也久矣何至遺　陛下今日之憂
邪而權臣苟安不爲逺慮邊民凋耗而無以生
聚邊兵脆弱而無以敎訓農政不修兵備不講
而於其間繕官府以文太平受寳玉以侈符貺
欺愚上下以固巳權　陛下一朝聴政環顧内
外無一可恃者平居支持猶懼未足况以之圖
大事乎且用兵莫急於人才武將䏻否短長臣
久在逺方未之詳也姑以文臣知兵威望巳著
者言之舉世所屬曾不數人以天下之大而其
才可以當制閫者寥寥如此豈天不生才於今
代耶髙才自負者類多摧殘而沮喪中才可勉
者未嘗長養以作成是以彫零蕭索若是極也
昔　仁宗時賢材最盛而歐陽修猶曰今奔走
四方惟一杜𣏌使脩在今日又可勝歎乎夫古
之用人必有副貳而　祖宗故事儲帥材於監
司今内而金陵荆鄂外而两淮襄漢僅求充數
巳患乏人况於副貳乎以人材之乏臣是以憂
進取之難也夫用兵莫急於軍食臣在　嘉定
中以使事至盱眙歸以告　先帝曰間者自揚
而之楚自楚而之盱眙經行所及凡數百里平
疇沃壤極目亡際重湖陂澤渺􁧥相連而田野
之民又皆堅悍強忍亡呉兒驕脆之態迨久駐
邉城訪聞益審凡两淮形勢之利如在目中然
後喟然歎曰此天賜吾國以爲大江之屏障使
強兵足食爲進取之資也今事變一新政吾更
張規模之日謂冝及今亟行經理大修墾田之
政顓爲一司以領之力本務農如周秦之用西
土数年之後積貯充實邊民父子爭欲自保因
其什五勒以軍法不待糧饟皆爲精兵金湯之
勢成磐石之基立則退足以守進足以攻　先
帝首肯至于再三使權臣有意爲國經營選用
得人措置有方不數年間可以坐收成効而所
用守將大抵非材經理之方未嘗介意塞下之
備枵然亡有一旦舉兵方逺漕浙米以入江自
江而入淮汴旣久堙又湏陸運其爲勞費甚於
登天以軍食之艱臣是以憂進取之難也夫此
二難皆權臣玩愒之罪非今日措置之失今日
適承其弊爾承三十年之弊欲整治之度非十
年不䏻縱令勤敏兼倍亦非三數年不可以臣
觀之此正諸葛亮閉関息民務農講武之時也
願　陛下亟與大臣籌之考亮行事而參之以
時勢之冝立爲規模確然不易其間因敵制變
固有活法要當以收歛靠實爲主外則張皇聲
勢不爲敵所輕内則嚴護本根不爲敵所致臣
雖愚懵然向爲　先帝言莫非恢拓之事今豈
自渝素論㦲時措之冝聖賢所貴惟　聖明裁
擇
　貼黄臣竊惟今日承權臣極弊之餘猶以和
　扁繼庸醫作壊之後也其證危其力艱若一
　藥之誤至于害事則人將以責和扁而不責
　庸醫也是代爲庸醫受責也兢業戒謹尤當
　百倍惟　陛下與大臣垂意與其用猛狠之
　藥不若施平穩之劑臣不勝惓惓
　又貼黄臣所謂毋爲敵所致者蓋兵法有致
　人不致人之說王師之出若狡虜有謀縱令
　深入然後據守險要以扼吾之前匿兵設伏
　以衝吾之中抄絶餉粮以㫁吾之後則吾之
　進退豈不爲難此其當慮者一又或陽棄河
　南若不訾省或一年或二三年吾必大爲經
　略之謀移兵屯運金榖置官吏繕城池竭東
　南事力以填無窮之壑俟吾緝理之有緒然
　後傾國而爭之當是時欲守則爲力孔艱欲
　棄則前功俱廢此其當慮者二又王師盡起
　分據諸城而内之守備必虛萬一虜以輕兵
　綴吾諸城之戍而經由他道窺我三邉其將
　還師以自救耶抑姑堅守而勿顧也根本之
　重豈容弗思此其當慮者三兵革一興調度
　繁夥公私之積又極殫虚不取之民將焉從
　出昔宋元嘉之政冠于江左而用兵曾未㡬
　時既令王公以下至于富民各致金帛之助
　而科借之數猥及僧尼書之史冊後以爲笑
　本朝宣和間外内富盛徒以燕山之役令民
　出免夫錢盗賊縁之而作比年以來民貧至
　骨　聖朝更化方事撫摩常賦猶或蠲除豈
　忍横有科率而外閫所需例下州縣州縣何
　從取辦不過責之於民彫瘵之餘豈堪朘削
　臣昨守温陵見㳂江制司行下收買籐麻所
　至皆以爲苦近至三衢又聞漕司行下收買
　楮皮衢婺之民不勝愁歎夫籐麻楮皮細事
　少加抑配人巳不堪設或用兵連年所湏者
　廣欲不爲科歛勢不可得人窮好亂奸宄乗
　之憂在腹心良非細故此其當慮者四劉㭲
　伐燕孟昶實贊其决𥙿旣北向内地空虚盧
　循徐道覆之謀猶豫久之晉得爲備幸而破
　賊豈曰成謀前事之師不容不監此其當慮
　者五以前二難并此五慮臣是以輙獻收歛
　靠實之言惟　陛下察臣之忠而非茍異者
　明良會聚早定大計臣不勝懇懇效忠之至
　　三
臣前二䟽略盡愚忠中夜以思復懼有所未盡
者敢不空臆言之臣竊惟今日廟謨不可無一
定之决群臣不可無相齊之和自頃偏師失利
陛下特發英㫁薄責帥臣姑令以功贖過蓋得
秦穆用人之意而置司于泗宻邇東淮仰窺
聖算沉深嘿悟進取之難漸爲收歛之計大臣
至公無我不膠先入之言從容回斡蓋有不可
曉然示人者然臣尚慮將帥耻於無功或云洛
陽雖失東南之两都自如或云虜將巳斃河南
之戍兵盡去或又謂虜有内變未䏻報東門之
師凡若是者若可喜而實未然也昨者洛邑之
屯望風輙遁汴雎之守其䏻堅乎一將雖亡豈
無他將戍兵暫去寧保不來惟幸内變之或然
則可牽制而未動然犬羊多詐毎䏻以此誰人
方粘罕聚衆來南亦有林牙復興之報若廟朝
不審遽信所聞猶豫之間計不早定必待敵至
然後圖之則遟緩未免失機倉猝而不及審慮
曷若及今酌理勢之所冝務規模之先立按為
定論母或轉移以之應敵庶有餘𥙿臣所以謂
廟謨不可無一定之法也先聖有言君子和而
不同所貴乎君子者以其叶心而共濟非以其
阿意而相從也比者更張以來登延衆彦将追
元祐之風而群賢持論頗有不一之患故兵議
旣興有以先發制人爲說者有以量時度力爲
言者彼是此非莫䏻相一而臣顧以爲喜者蓋
同異紛紜之中實至當之論所由出故也然
朝廷之上𥘉未嘗以同異爲好惡而縉紳之列
乃或以同異爲愛憎(臣)則憂之夫主於先發制
人者爲國也主於量時度力者亦爲國也意見
不同同於爲國盍亦平心商㩁惟是之從可也
奚必以異巳而相嫉乎　元祐中禀禀向治矣
惟群賢自爲矛盾小人得以乗之稔成　紹聖
之禍今雖未至於斯可不預防其漸(臣)願　陛
下戒諭群臣各盡忠益事求適當不必苟同見
有異同勿相疑忌成衆賢和朝之羙取同心報
國之功此臣所以謂群臣不可無相濟之和也
臣志在納忠喋喋無巳仰祈　聖察
　　四
臣聞聖人之道有體有用本之一身者體也逹
之天下者用也堯舜三王之爲治六經語孟之
爲敎不出乎此而大學一書由體而用本未先
後尤明且備故先儒謂於今得見古人爲學次
第者獨頼此篇之存而論孟次之蓋其所謂格
物致知誠意正心修身者體也其所謂齊家治
國平天下者用也人主之學必以此爲據依然
後體用之全可以黙識矣㳟惟　陛下有髙宗
之遜志時敏有成王之緝熈光明即位以來無
一日不親近儒生無一日不講劘道義自昔好
學之君未有加焉者也(臣)昨值龍飛之初獲預
講讀之末嘗欲用大學之條目附之以經史纂
集爲書以備清燕之覽匆匆去國志弗之遂而
臣區區愛君憂國之念雖在畎𤱔未嘗少忘閑
居無事則取前所欲爲而未遂者朝夕編摩名
之曰大學衍義首之以帝王爲治之序者見堯
舜禹湯文武之爲治莫不自身心始也次之以
帝王爲學之本者見堯舜禹湯文武之爲學亦
莫不自心身始也此所謂綱也首之以明道術
辨人才審治體察民情者格物致知之要也次
之以崇敬畏戒逸欲者誠意正心之要也又次
之謹言動正威儀者修身之要也又次之以重
妃匹嚴内治定國本敎戚屬者齊家之要也此
所謂目也而目之中又有細目焉毎條之中首
之以聖賢之典訓次之以古今之事跡諸儒之
釋經論史有所發明者録之臣愚一得之見亦
竊附焉雖其銓次無法論議無長然人君所當
知之理所當爲之事粗見於此矣　陛下親政
之始而臣書適成爲卷四十有三爲帙二十有
二輙因　召對冐昧以聞伏望　聖慈察臣一
念愛君之篤矜臣十年用功之勤特降叡㫖
許臣投進而　陛下於機政之暇講讀之餘賜
以覧觀其於體用之學不無秋毫之𥙷取進止
奉　聖㫖疾速投進
　　得聖語申省狀
今月十三日午時蒙恩　選徳殿内引奏事
某再拜陞　殿首叙違去　闕庭之乆蒙恩
收召　上曰卿去國十年每切思賢之念次讀
第一劄至此天命未定之時也奏云臣非以
國家基業爲未定也今中原無主正是上天監
觀四方爲民擇主之時　陛下若䏻修徳以格
天天必命　陛下爲中原之主不䏻則天命將
歸之他人此臣所以進祈天永命之說也　上
首肯再三又讀至盤游之樂弋射之娯禽獸之
珍狗馬之玩有一于此皆足以害敬某奏云禹
之戒舜曰無若丹朱傲惟嫚逰是好召公戒成
王曰無若殷王受飫于酒徳㦲舜何至於好嫚
逰成王何至於飫酒徳忠臣愛君常儆戒於未
然今臣所謂儀狄之酒南威之色與夫鄭聲佞
人之屬亦是儆戒未然之意　上曰此數者苟
有其一真足以害敬又讀至　聖心所未安者
即天理所未安也某奏人之心即天之心但爲
私欲之蔽則與天不相似故臣欲　陛下屏去
數者之欲使此心清明純粹　陛下之心即天
心也　上欣然嘉納又讀至人情所未允者即
天意所未允也　上曰民心即是天心又讀至
狃于舊習者未有革心之圖　上曰徃徃士大
夫革面而未革心臣奏士大夫爲權臣崇尚財
利士大夫化之但知有利而不知有義士大夫
湏是知義然後可爲國家用上曰未䏻丕變
在某奏此全在　陛下與大臣大明黜陟使士
大夫知義利之分乆之湏䏻丕變上曰然又
讀至凡都邑掊克之政邊閫科調之擾悉從禁
止因口奏申言之且乞選好監司郡守以撫摩
其民　上曰聞卿所至視民如子某再三媿謝
又讀至冝命近臣條舉便民之畫如魏相所上
詔書二十三事以次而行奏云比年民之窮困
極矣臣乆在田里實親見之願　陛下與大臣
熟議於近臣中擇其用心忠厚通曉民事者令
條具今日便民之事以次施行此乃培根本壽
命脉之要此即所謂祈天永命也　上欣然嘉
納讀至論梁武䖏奏云梁武平生奉佛不知奉
天知愛恤僧尼不知愛恤百姓太子統慈仁好
文梁武以事疑之使憂沮而死諸子皆令典兵
無義方之訓至於舉兵相圖如此所爲天豈肯
付以中原　上深首肯讀第二劄至以名則正
以義則順奏云今日欲要恢復喚作不是不得
陛下爲人子孫當仇虜殄滅之後如何不令人
省視宫闕如何不吊問中原遺黎但縁故相全
不曾做得工夫所以今日倍費陛下心力
上曰昨讀卿所上封事可見忠誠讀至第三劄
王師深入䖏上曰朕亦嘗親筆行下戒敕又
讀進書劄至大學一書由體而用本末先後尤
明且備　上曰大學齊家治國平天下乃用䖏
湏至誠意正心修身方得某奏上面更有格物
致知工夫人君於天下之理天下之事湏是都
講䆒令透徹方䏻誠意正心又讀至明道術辨
人材處某奏云昨來權臣凡事皆是欺罔　陛
下是時講筵官亦爲欺罔之言臣記得一日講
官講易輙爲姦言(云云)臣是時深不䏻平欲闢
之又恐紛爭於　陛下之前有傷事體退而自
咎若使程頥朱熹當此必是與之深辨臣因自
咎學力未到故不當放過處放過了　上亦愕
然某奏陛下湏是做格物致知工夫扵天下
義理無不通曉則此等姦罔之言自不敢進臣
於是時便欲編集此書以獻陛下縁去國之
速不曾做得閑居八年此書方䏻成就　上喜
甚曰此書便好将來其奏書巳在此更欲點對
候得　聖㫖方敢投進奏劄讀畢上忽發問
福建想未是無事在某奏　陛下可謂明見萬
里之外福建委是未爲無事近日泉漳又破三
縣蓋縁無兵無將無帥臣　上問誰可作帥某
奏臣亦正恐廟堂發問反復深思所以對者委
未有其人　上又問憲如何某奏憲亦曉事䏻
官但要之自不可無帥容(某)退與丞相言之早
早擇帥　上又問福建鹽法未變亦自未便某
奏鹽法乃致㓂之源縁福鹽遡流而至南劒又
自邵武遡流而上汀州其般運甚難故鹽到汀
州不勝其淆雜不勝其貴所以汀人只便於食
私鹽自循梅潮漳來頗近又㓗白價又廉故汀
人毎至冬春間千百爲群興販因而行刼官司
一遣人追捕便至拒捍殺人此鹽賊所從起也
臣昨叨閩帥深欲更張縁鹽事屬漕司帥司管
他不得方欲與漕臣袁甫商量區䖏而臣與甫
各　召還遂不及爲容退與宰臣言之行下漕
司講求利便之筞遂再拜退
　奏對手記九月十三日　選徳殿内引奏事
　始誤謂　此殿爲緝熈後乃知爲　選徳殿
　也所得　聖語除巳申後省等䖏外又記讀
　第二劄貼黄奏云不知進取之兵外㳂邊更
　有自守之兵否　上曰那得來某奏云如此
　則甚不便豈不見古人有所謂圍魏救趙者
　乎魏人伐趙趙求救於齊齊将田忌用孫臏
　之謀引兵徑圍大梁魏人還兵自救遂以大
　敗今我旣無自守之兵彼豈不䏻以輕兵綴
　吾諸將徑以大兵擣吾之虚乎臣所以進收
　歛靠實之說也此一節偶忘申述故記之

西山先生真文忠公文集卷第十三
西山先生真文忠公文集卷第十四
　對越乙藁
　　奏劄
　　　十一月癸亥後殿奏巳見劄子一
臣一介迂踈蒙陛下寘諸禁林清切之地蓋
歐陽修所謂官爲學士職在論思者而供職以
來五閱旬浹未有秋毫禆益　聖政私自慚負
無所措躬然夙宵憂念惟在囯事輙以區區患
管冐昧有陳臣竊惟今日不幸當權臣積壊未
易理之　朝廷又不幸値彊大崛起未易勝之
鄰敵又無故先挑不可開之邊隙而欲以東南
一隅之力守江淮以北千百里之故疆此埶之
所甚難而時之所未可者也士大夫苟忠於國
孰不危之然知其危而不圖所以安是徒知訾
前之失而不思今之得也臣謂前日之失在於
輕敵今若懲之而一於畏敵則其失將有甚焉
者昔越王勾踐違范蠡之諌驟舉伐呉以取夫
椒之敗而有會稽之棲然能懲前之失所以自
謀者益深而謀敵者益宻動心忍性二十餘年
未嘗逞忿而輕發亦不懾禍而自沮飬剛強票
銳之力於安徐重固之中韜憤切讎疾之意於
柔伏卑詘之際卒以報呉而稱覇於中國唐徳
宗継肅代委靡之後銳於削平僣叛征伐四出
躁動寡謀一遭涇原之変苶然沮䘮姑息藩鎮
甚於粛代之時自是主威下陵終其身不復振
二君之始輕於舉事則同而持之於末則異所
以有勝負強弱之分也昨者王師之出爭議盈
庭一不暇顧違諌寡謀視昔何異天祚　宋室
使偏師挫銳而歸欲　聖心昭然斍窹知敵之
未易圖而功之未易就也知敵之未易圖而爲
謀益深知功之未易就而用力益倍強勉砥礪
不肯苟安則勾踐之功猶有望於後日若曰敵
不可圖而委之不復圖功不可就而安於無所
就頽惰廢弛亡復自奮臣恐其患不獨如徳宗
而巳也何者韃人讎我之深其思報也必力舉
兵愈緩則其爲計愈工而我方靡然創艾前事
幸其真有愛我之情冀和好之亟就豈不誤㦲
靖康之初國勢尚可強也徒以一時群臣類多
姦䛕怯懦之儔豢於富貴安佚之久一聞金賊
之名則魂禠魄䘮不能自持曰此如雷電鬼神
之不可測也不惟畏虜抑且譽虜故遂返強而
爲弱　紹興之𥘉國勢非不弱也惟我　髙宗
﨑嶇䟦履之餘熟知虜情非懾怯請和之可以
弭患也淬礪軍政蒐拔將材宰臣如吕頥浩趙
鼎張浚更迭用事皆以整戎經武爲巳任而諸
將若韓世忠岳飛呉玠張俊楊沂中劉錡之徒
分控要衝敵至輙破不惟憤虜且欲吞虜故能
轉弱而爲強方其始也祈哀請命之使相㝷於
穹廬甌脫之間未有得其要領者而馹騎朝馳
邊烽乆警則數數然也及王師累捷虜威積挫
而和議之端乃自彼發之以是知戎羯之情可
以威制難以禮結由來尚矣爲今之計功雖未
可遽圖而剛毅奮發之志在　陛下則當自勉
兵雖未可再舉而戰攻扞禦之備在廟堂則當
亟謀君臣之間相與䇿勵必如勾踐之自強母
若徳宗之自沮懲　靖康畏敵之失而法　紹
興制虜之謀則國勢之振且有日矣臣不勝惓
惓
　貼黄臣竊惟今日所至急者邊防而决不可
　恃者和議或者徒見北夷之性喜寒悪暑謂
　其不能於春夏舉兵今距來歳之冬尚有年
　餘可以從容修備臣嘗聞之蜀士丁亥辛卯
　之歳虜人皆以盛夏優蜀𥘉不竢秋冬而後
　至也然則邊防之事豈非至急乎乃若虜使
　之來固無可郤之理然待遇之禮所冝適中
　若過爲優厚徒以取侮無𥙷於事剽聞王檝
　者嗜利無厭巳挾昔年金使例冊自随欲以
　取必於我彼小使也𥘉無國書遽索正使之
　禮他日和議果成使介奉書而來又何以待
　之乎道凃又言王檝將求金翠首飾以媚其
　妻妾若果有請而從之何異故相以侈服遺
　李全之妻而兾其不叛也爲囯羞辱又孰大
　焉臣固知未必有此然不敢不豫言之大祗
　議和一事但當視爲泛應不急之務而其所
　急者專在邊防願詔輔臣亟加措置母以可
　惜之日月而虚度母以難得之貲財而虚費
　天下幸甚
　　二
臣載惟今日必先深爲制敵之圖然後能不蹈
畏敵之失然制敵之事固亦多端而臣所欲言
其大者有二一曰經武二曰博謀臣觀方今之
執非可以承平無事治也其必振厲威武如創
業中興之時然後能轉弱爲強以底泰山四維
之固何者彼韃戎之暴固巳慿陵函夏􁨓轢河
嶽而欲甘言以㗖我狡謀以窺我我方崇飾文
治雍容暇豫如平時深恐無以杜覘伺之萌而
折陸梁之氣也昔我　藝祖肇造區寓而北狄
尚疆四方未一故聚驍勇於京師壯爪牙於宿
衛今日幸造船池以習戰也明日幸飛山營以
閱礮也武事之精近世無匹用能方行四表而
坐服醜夷及我　孝宗躬受付託之重欲成復
讎之勲亦於軍政極意簡練今年大閱于白石
明年大閱于茅灘躬御戎服震憺天威而鐡簾
之射剏自　聖意偏狡小卒皆得奏技於萬乗
之前以希一命之賞當時將士莫不競勸雖值
虜方張勲未克集亦以大競王室使醜孽不敢
渝盟者垂四十年詩曰王赫斯怒爰整其旅又
曰武王載斾有䖍秉鉞如火烈烈則莫我敢昌
此古聖人之神武也　藝祖　孝宗實有焉臣
碩　陛下考　两朝之故實肇自新歲而講行
之以昭聖武以振戎容以作士氣或謂審爾則
勞師之費殆且不少臣曰　祖宗内庫之儲夫
固為講武設也　聖眀在上躬履節儉無横恩
無濫予獨不可舉之以修武備乎况以國執積
弱之餘不若是無以奮張而興起之此制敵之
要一也昔三國鼎峙蜀名義最正而地最楄兵
最弱諸葛亮以區區一隅當中原全力迄能自
立者由其集衆思廣忠益不以巳之智為智而
兼衆人之智為智故其言曰違覆而得中猶棄
敝蹻而獲珠玉也異時兵少失利則命其僚勤
攻巳缺不以為諱維此盛心千載可仰前日之
怙權顓制者是己自任飬成深患不可追巳今
廊廟大臣謙虚無我休休焉有亮之心獨於軍
旅事冝務從袐宻徃徃弗暇僉謀故不惟朝列
莫知而宰府樞庭之椽屬亦鮮知之者不惟椽
屬莫知而二三執政亦或有不與知者豪釐之
差動關成敗其可忽諸　紹興𥘉嘗詔邊防兵
機事體稍大者三省宻院共議奏陳两府屬官
亦通書檢蓋重其事而公共之此今日所當按
以為灋者也然中書門下後省與尚書六曺之
官亦皆宰府之屬而舉朝文武孰非願效廟堂
之任使者儻於其間遴柬通明詳練者數人以
備咨訪凡两淮荆蜀山川之險易將帥之能否
士卒之衆寡糧儲之虚實分委討論畫之爲圖
著之爲録俾三邊利病了然在目事關邊鄙者
僚屬僉議之執政審裁之然後折衷於宰臣而
奏行焉如此則　朝廷得操約御詳之體疆埸
無失機誤事之悔而又明詔在廷百執事各思
治兵禦戎之䇿許以非時陳獻輪對轉對必先
當務之急眡其所論之當否而爲陞黜焉草茅
韋布之士有言邊事可用者稍獎録之則彼將
輕千里而來告矣或謂與聞兵議者多豈無機
事宣洩之虞臣曰不然一介之士必有宻友况
朝廷之大寧無十數忠謹沉實之臣可與帷幄
之祕者乎夫有烏獲之力者可以舉百鈞力苟
不逮焉則合衆人而共舉之是亦烏獲也巳况
天下重器非百鈞之比而危機交急又非平時
之比廣謀從衆庶㡬有濟此制敵之要二也惟
陛下不以臣迂且繆而忽其言則凡智識之髙
於臣者且將交進忠益愚者一得　聖明其擇
焉
　貼黄臣謹按　建隆三年十一月大閱于西
　郊　帝謂近臣曰自頃禁兵雖多未嘗訓練
　朕昨蒐去冗弱遂爲精兵故因時而敎習此
　藝祖之故事也　乾道二年十一月大閱于
　白石四年十月于茅灘六年十二月又于白
　石　淳熈四年十二月又于茅灘十二年十
　一月于龍山此　孝宗之故事也今近而可
　考者莫如　乾淳方其時上有两宫之奉下
　有遺虜之湏又於二十八年之中五舉大閱
　而鐡簾之射創於十三年春優加賞賚又不
　與焉蓋節儉不妄費之效也先是犒士之費
　出於左帑南庫及巳巳大閱宰臣以故例請
　上曰處分巳定止合内庫支可也朕樁積此
　錢初無他用是歳犒賜凡見鏹三十六萬緡
　都城會子爲之增貴今内帑之儲豐耗饒乏
　非臣所得聞然當此用師之時惟撙節他用
　一以助軍旅之費可也近者臺臣李鳴復郎
　官鄭寅因對有陳各巳詳悉願眀詔大臣推
　行其言置局委官速加考覈舉凡浮冗不急
　之費悉蠲除之早行一日則有一日之效若
　上欲崇飾私奉不欲顧狥人情以浮費為不
　可鐫以武備爲不必講臣恐一旦事至將有
　不可勝窮之悔惟　聖明垂意
　　十二月奏巳見劄子
(臣)聞自昔人臣之愛君莫大乎願其君之夀天
保之詩歸羙以報上也一則曰俾爾單厚何福
不除(音/住)二則曰受天百禄降爾遐福而終之曰
如南山之夀此惓惓之至也今臣忝備禁宻且
以執經勸講爲職伏遇　陛下誕彌之節近在
朝夕歸羙報上尤劇此心然徒知與海内臣民
頌吾君之夀而不以聖賢論致夀之道爲　陛
下言則亦不過如華封之愛君而巳矣奚益㦲
謹齋宿再拜條其說以獻一曰無逸則夀昔周
之成王盛年嗣位周公恐其不知稼穡之艱難
而乃逸也則爲書以戒王其言殷王中宗享國
之乆本於嚴恭寅畏天命自度治民祗懼不敢
荒寧至論髙宗祖甲及周文王所以享國者大
抵亦然蓋百聖相傳同此一敬曰嚴㳟曰寅畏
曰祗懼無非敬也敬與逸豫相爲消長三宗文
王之所以能無逸者以其敬也周公欲王眡以
爲法而日勉焉上敬天下敬民則㳺田不敢盤
酒徳不敢飫培養厚而根本強持守嚴而心志
定是固輯福之源曼夀之基也然則　陛下於
無逸之戒其可不念乎二曰親賢則夀召公卷
阿之詩亦爲戒王而作其三章曰爾受命長矣
茀禄爾康矣而繼之曰有馮有翼有孝有徳以
引以翼謂必有如是之人日侍左右然後迪其
君於道而受天之福也夫人君饗四海之奉易
動者物欲而難保者徳性近妃嬪䙝御之時多
而親學士大夫之時少則迎逢扇惑無非物欲
豈惟敗徳抑且傷生惟有孝有徳者引之於前
而翼之於後俾日聞正言見正行杜嗜欲於將
萌弭過失於未形則其心恬澹而和平優㳺而
晏寧是乃保身長世之道也然則　陛下於親
賢之意其可不篤乎三曰以孝奉先則夀周頌
之雝爲禘祭而作也而曰假㦲皇考綏予孝子
又申之以眉夀繁祉之言蓋王者以孝事其先
而祖宗亦以夀祉遺其後人也　陛下嗣先
皇之服而爲宗廟主歳時饗祀固所當嚴而
一祖　十二宗之傳序其責尤重夫必勤勤於
繼述兢競於保守然後神祗祖考咸安樂之而
錫之以無彊之休此　陛下所冝深勉者也四
曰仁則夀孔子論知仁之别而曰仁者靜又曰
仁者夀惟靜故夀也仁者之心純乎天理而無
私欲之擾故其體安定而正固其效悠乆而綿
長然靜非兀然枯稿之謂也動以理雖動而未
嘗不靜不仁之人則動於欲矣欲勝而無節則
躁動而難安世未有凝然安固而不夀亦未有
紛然躁擾而克夀者此　陛下所冝深體也五
曰有徳則夀中庸稱舜之孝以爲大徳者必得
其夀且謂天之生物因材而篤栽培傾覆惟所
取焉蓋皇天無親惟徳是輔舜之所爲有自夀
之道故天亦夀之此所謂栽者培之也祖巳之
訓髙宗則曰降年有永有不永非天夭民民有
自夭之道故天亦夭之此所謂傾者覆之也以
大舜之徳爲師而以祖巳之言自鑑此又　陛
下所當深用其力也凡此五條皆聖經之格言
萬世人主之藥石參而味之則周孔之大訓爲
足以該之蓋能敬與仁則餘皆在其中矣秦漢
以來異說横騖人君不知聖賢致夀之道而溺
於神仙方士之術故漢有文成少君唐有柳泌
趙歸真軰皆以荒忽誕幻蠱其君至於餌藥以
長年未有不反爲所誤者唐之穆敬不足道憲
武皆英明雄㫁之主亦以自賊焉豈非世之大
戒乎臣嘗竊謂仙經萬卷不若誦無逸之一篇
道家千言豈如玩靜夀之两語　陛下方日近
儒生㳺心經術未有漢武唐憲之惑㣲臣愛君
不敢不豫陳其愚惟　聖明裁察
　　乙未正月丙辰經筵奏巳見劄子一
臣伏覩太史奏元日立春風起乾位其占主兵
丁酉之夕月犯太白亦爲兵象或謂星文所主
實在衛晋以此仰寛聖憂夫天道責華賤夷而
本朝者中原正統之所在也天之示戒所以仁
愛　陛下豈爲區區胡羯計㦲况時方用兵而
占亦主兵厥類甚明可不深懼漢王嘉有言應
天以實不以文然則　陛下所以仰荅天戒者
亦曰實而巳矣何謂實本之於心則爲實意修
之於身則爲實徳推之於事則爲實政有是三
者應天之道得矣大學曰所謂誠其意者毋自
欺也夫爲善而無實是謂自欺以之欺人肺肝
且不可隠况天道神明而可欺乎　陛下親政
以來乾乾終日修身進徳之誠發政施仁之目
形之翰墨播之詔令無一非善是冝昊穹昭格
休應狎至而清臺占驗乃若有未然者皇皇后
帝厥監非逺何以致是意者應天之實　陛下
猶有當盡者乎夫母不敬思無邪　陛下所嘗
筆之宥坐者也動靜起居真若神明之在上然
後爲敬之實聲色玩好真若冦讎之必逺然後
爲無邪之實若敬焉而有以害之正焉而有以
汨之則雖玉音之鏗鏘時發於口金書之焜煌
日接於目皆虚文而非實也用人聴言　陛下
所嘗詔之百辟者也登進賢能不徒寵其身必
有以盡其材然後爲用人之實開納忠讜不徒
容其直必有以行其筞然後爲聴言之實若賢
者固見禮而所藴未獲究諌者固見容而所陳
不盡施則雖䕫龍之武相接於廷鳯凰之鳴日
聞于耳皆羙觀而非實也况名曰卹民而凋瘵
如故未聞實惠之有加名曰察吏而汙濁如故
鮮以實廉而自勵至於財匱而弗贍弊輕而不
行師徒䘮於犇潰舟楫壊於轉輸凡若是者皆
未聞經理之實戎狄豺狼日伺吾隙設有不幸
如占書所云其將何以應之乎天佑　皇家豫
形警告至惓惓也伏惟　陛下深體上天仁愛
之意凡其本之心修之身推之於事者必使無
一非實而去其所謂文具羙觀者上帝監臨必
垂眷佑所以延洪國命銷弭兵菑當有潜格於
冥冥之中者矣臣唉罪禁林蒙恩最厚因人事
以推天意常切隠憂故不敢避犯顔之誅僣陳
苦口之戒仰祈叡察
　貼黄臣竊見　陛下躬親聴㫁以來凡其戒
　敕臣工訓勵風俗皆以　御筆行之此實英
　主作新群聽之大權也顧恐其間有言而未
　行行而未力者臣下得以具文視之習爲故
　常無復介意願詔三省密院刷具紹定六年
　十月以後所降御筆一一稽攷末行者趣
　施行之行而未盡者更檢舉行下使命令不
　爲空言而中外咸仰大信仍願自今謹毖其
　出如震霆之發以時母致頻而失威輕而取
　玩則天下之幸也
　　二
(臣)側聞中外之論皆謂今日賢材滿朝而治效
不立議論盈庭而弊事不修憂時者爲之歎惜
異意者爲之姍侮豈所謂賢者非賢而衆議之
紛(紛)舉不足采邪臣竊謂人材有小大之殊而
善用者取長略短皆足以有濟議論有同異之
别而善聴者去非從是皆足以有𥙷子産相鄭
擇能而使之馮簡子能㫁大事子太叔羙秀而
文公孫揮能知四國之爲而又善爲辭令禆諶
謀野則獲子産皆因其所長而任之用能卓然
自立於晋楚二疆國之間堂(堂)天朝人材豈下
於鄭者願詔大臣日加延訪使敷陳所藴而攷
察其行能條舉衆弊而分委以經畫課其效之
成否隨之以黜陟馬如此則可用之人出矣漢
昭帝時吏民上書言便冝有異輙下杜延年平
䖏復奏　神宗皇帝詔中外上言得失委司馬
光張方平同詳定選擇及　哲廟嗣位臣民皆
上封事亦令光與執政㸔詳此皆故事之可法
者也近覩　御筆令將端平奏議繕冩成冊以
進群言繁多無所决擇文書盈几何由徧觀願
倣　先朝巳行之典命两制近(臣)或两省都司
官二三人付之㸔訂刪去浮辞剟取要語仍各
從其類繕録成秩凡關於君徳帝學者進入禁
中備　陛下之覽閱關於朝政邊防者送三省
密院備大臣之采擇繼今臣下章奏悉用此法
苟當於理無不施行如此則可用之言見矣用
人聴言各有其實何治之不立而弊之不修邪
若夫悠(悠)泛(泛)玩愒歳月以虚譽用人而無以
覈其能否以虚文聽言而無以訂其是非臣恐
弊事日滋治效愈邈其患未知所終也貇切有
陳伏祈聖察
　進故事
　　故事(乙末十一月/二十四日)
國語呉王夫差(夫差呉/王名)起師伐越(越)王句踐(句/踐)
(越王/名)𧺫師逆之江(遡謂迎而/柜之也)大夫種獻謀(種越/大夫)
曰王其無庸戰(言不必/戦也)不如設戎(言備兵/自守也)約辭
行成(約辞謂卑下其辞/行成猶求和也)以喜其民(民謂呉/囯之人)以廣
侈呉王之心吾以卜之於天天若棄呉必許吾
成而不吾足也(不吾足謂不/以為可憂也)將必寛然有伯(音/覇)
諸候之心焉(寛然間/暇之意)旣罷(音/疲)弊其民而天奪之
食安受其燼(燼謂灰􁱔言/乗其􁅾也)乃無有命矣(謂絶呉/之命也)
越王許諾乃命諸稽郢行成於呉(諸稽郢/越大夫)曰寡
君句踐使下臣郢不敢顯然布幣行禮敢私告
於下執事昔者越國見禍(猶言/𬒳禍)得罪於天王(天/王)
(天子/也)天王親趨玉趾以心孤句踐(孤猶/外也)而又有
赦之(先是呉伐越許之平/句踐悽於㑹稽之上)君王之於越也繄起
死人而肉白骨也(言呉有全/活之恩也)孤不敢忘天災其
敢忘君王之大賜乎今句踐申禍無良(申重也/良善也)
草鄙之人敢忘天王之大徳而思邊垂之小怨
以重得罪於下執事句踐用帥二三之老(老家/臣也)
親委重罪頓顙於邊今君王不察盛怒屬兵(屬/兵)
(猶連/兵也)將殘伐越國越國固貢獻之邑也君王不
以鞭箠使之而辱軍士使冦令焉(言不以鞭箠/指麾之而辱)
(遣軍/士也)句踐請盟一介(音/界)嫡女(一介一/人也)執箕箒以
晐姓於王宫(箕箒洒掃之/具晐備也)一介嫡男奉槃匜以
隨諸御(槃匜二器也御/謂侍御之人)春秋貢獻不解於王府
(解與/懈同)天王豈辱裁之亦征諸侯之禮也(言此征/取諸侯)
(之常/禮也)敢使下臣盡辭唯天王秉利度議焉(乗執/也利)
(謂便也度量/也義謂冝也)
呉王夫差乃告諸大夫曰孤將有大志於齊(言/欲)
(伐/齊)吾將許越成而無拂吾慮(言欲許與越和/免嬰佛思慮也)若
越旣改吾又何求若其不改反行吾振旅焉(謂/自)
(齊還整兵/伐之也)申胥諌曰(申胥即伍/子胥也)不可許也夫越
非實忠心好呉也又非懾畏吾甲兵之彊也大
夫種勇而善謀將還玩呉國於股掌之上(還反/也玩)
(猶侮也/弄也)以得其志夫固知君王之葢威以好勝
(葢猶/尚也)故婉約其辭(婉順/也)以從逸王志(從隨/也)使滛
樂於諸夏之國以自傷也使吾甲兵鈍弊民人
離落而日以憔悴然後安受吾燼夫越王好信
以愛民四方歸之年糓時熟日長(上/声)炎炎及吾
猶可以戰也爲虺弗摧爲蛇將若何(虺卜/蛇大)呉王
曰大夫奚隆於越(隆盛也不必/以越為盛)越曽足以為大
虞乎(言不足為/大慮也)若無越則吾何以春秋曜軍士
(言無越則兵/無所振軍)乃許之成
　臣按三代王者之師一於仁義而巳未始有
　詐諼之謀也周衰而敵國相吞於是舍仁義
　用詐謀以徼一旦之勝方呉之攻越也越欲
　出師以拒之其臣大夫種以為是不必戰也
　不如婉約其辭以行成於呉行成云者即後
　世講和之謂也吾之辭卑且屈則呉人必喜
　而許吾成則吾事齊矣於是句踐從之使其
(臣)諸稽郢求成焉尊之曰君王天王者所以
　啓呉王之驕心也曰親委重罪頓顙於邊者
　所以殺呉王之怒心也使其女執箕箒之役
　其男奉槃匜之御以臣妾之禮自䖏以貢獻
　之邑自名者所以動呉王之喜心也故雖夫
　差之悍一入其言果以越爲易而許之成焉
　善㦲子胥之諌也曰彼非實忠心好呉也又
　非懾畏吾甲兵之疆也大夫種勇而善謀將
　還玩呉國於股掌之上故婉約其辭以從逸
　王志嗚呼若胥者可謂得敵國之情矣蓋呉
　有胥越有種皆謀臣也智士也惟謀臣能察
　敵之謀惟智士能知敵之智使夫差從胥之
　諌而謹爲之備雖百越其如呉何惟其誘於
　卑辭而置越於防慮之表方且伐齊㑹晋以
　爭霸于北方曾未㡬時而越入呉矣蓋卑辭
　之能誤人也如此厥後祖其遺智者何世蔑
　有以中國言之則如韓魏之併智伯以夷狄
　言之則如冐頓之㓕東胡皆用驕之之術故
　曰始如䖏女敵人𨳩户後如脫兎敵不及拒
　此兵家之秘謀百試而百中者也蕞爾女真
　崛起窮髪其吞遼人陵中國大抵假和之一
　字以爲誤敵之資甚至兵巳登城而和不絶
　口此靖康之事所以遺悔於無窮也女真之
　先世以此紿人今其後裔又以此受紿於韃
　竊聞韃之取西夏取金國也皆先之以議和
　之使而隨之以侵伐之師未有不墮其術中
　者嗚呼犬戎多詐一至於此吾其可以不監
　乎夫以蠢蠢之小夷驟得志於諸國驕蹇踞
　肆乃其情也而我小行人之至彼也虜酋見
　之温其言怡其色酌之酒而勞之我何以得
　此於彼也報使遄至無要索之辭有㳟順之
　禮又何以得此於彼也襄漢之行人未返而
　兩淮之王師巳動取其三都據其諸郡彼未
　嘗有詰問之辭也我旣舉兵彼冝絶好而王
　檝之來則自若也我旣彼攻彼冝我忿而東
　門之役何爲莫之報也神物之警彼冝祕宻
　而宣之於言不忌吾之得其情也囬回之征
　彼冝隠諱而猥以見告不虞我之乗其隙也
　凡若是者又何以得此於彼也其忠心愛我
　邪抑畏吾甲兵之疆邪其亦有謀臣如種者
　將以玩吾國於股掌之上邪是不可以不察
　也先之以議和之使隨之以攻伐之兵彼嘗
　施之二國矣又安知不欲施於我邪是尤不
　可以不備也言辭之甘藏鋒刃於飴蜜也禮
　貌之卑設機穽於康莊也歛兵逺去鷙鳥將
　擊之形也委地弗爭芳餌致魚之術也伏惟
　聖明之君忠智之臣相與亟圖之無以三代
　仁義望犬戎而以末世詐諼虞犬戎大爲之
　備以措四海於安毋受其欺以遺千載之侮
　實天下幸甚
　　故事(十二月/一日)
孝宗皇帝聖政淳熈十三年二月乙卯歩軍都
虞候梁師雄奏射鐡簾合格官兵人數　上曰
聞射鐡簾諸軍鼓躍奮勵誠是作成士氣周必
大等奏兵久不用此輩無進取自然氣惰今
陛下以此法激勸不待申嚴告戒自然戮力事
藝人人皆勝兵矣　上曰然
　留正等曰昔人謂鐡劒利而倡優拙者爲其
　有志於奮勵無志於燕安也　夀皇聖帝當
　時平無事之日不忘武備蒐卒於白石閱藝
　於選徳以進士習射以武舉從軍凡可以厲
　士氣者無不爲之至是又命士卒射鐡簾勸
　以官賞人人奮勵其根作之術深矣䆒觀
　聖志夫豈一日而忘國耻㦲
(臣某)竊謂國之強弱在兵兵之勇怯在氣
　　有以作其氣則懦者勇無以作其氣則勇
　　者怯　孝宗皇帝以兵久不用懼其頽惰
　　委靡而不振也故凡所以激勵之者無所
　　不至白石茅灘之閱與鐡簾之射皆其事
　　也今自嘉定和戎之後兵久不練而宿衛
　　之師爲尤甚(臣)於便殿之對巳甞旉陳之
　　矣懐不能巳又因故事之進爲　陛下言
　　之夫所謂鐡劒利而倡優拙者言戰鬪擊
　　刺之藝與歌舞談諧之技一工則一拙也
　　古人毎以此而覘國焉戰鬪擊刺之藝工
　　則其執日以強歌舞談諧之技工則其執
　　日以弱兵凶戰危雖非治世所尚然戎器
　　以戒不虞弧矢以威天下固聖人之所不
　　能廢也况疆敵暴興接我疆埸兵端旣啓
　後患難量其可不仰繩　祖武以整軍修
　戎爲事乎惟　陛下加之意則天下之幸
　也
西山先生真文忠公文集卷之十四
西山先生真文忠公文集卷第十五
　對越乙藁
　　奏申
　　　申左翼軍正將貝旺乞推賞
證得賊徒巳出福建界分深入廣東當即移文
知廣州曾經略疾速措置收捕外所有合陳請
事件數内
一進勇副尉左翼軍第四將正將貝旺元係淮
　西廬州強勇軍自嘉定十一年以後隨統制
　陳剛統領于公輔都統王辛王鑑夏友諒等
　在邊淮屡勦虜冦立到竒功喝轉官資紹定
　元年凖樞密院劄子從制置司保明差充雄
　邊軍准備將及汀邵冦作又隨總轄王祖忠
　前來福建收捕摧破賊巢禽獲渠魁招捕司
　以其係出等立功人先給今來資帖又申明
　朝廷得　㫖再轉两資今此料羅之戰旺以
　一船八十餘人而當賊之八船五百餘衆賊
　舟髙大如山旺船不及其半而能手挽強弓
　倡率諸卒飛箭如雨射殺賊两船㡬於凈盡
　某初據所申殺二百餘人尚疑有所增飾及
　將旺禽到賊首賊徒聚通判職官當廳引問
　賊徒皆言是日賊船兩隻各有七八十人皆
　爲弓箭所斃旺又跳過第三船殺死二三十
　人其中周旺一等五名皆是賊首部領某㝷
　親詣两獄子細盤問諸賊之詞一一如初可
　見旺爲人朴忠所申非妄竊見此賊在海洋
　行刼日乆所至官兵莫能禽戮而貝旺率先
　用命且勦且擒身被重傷㡬至殞命兼證旺
　人才奇偉武藝精熟年齒尚壯屡立戰功在
　今將佐之中實爲難得欲望　朝廷特與超
　轉官資陞加職任以爲用命勦賊者之勸某
　證得貝旺元係進勇副尉又得　㫖再轉兩
　資覃恩合轉兩資將下巳係進武校尉又旺
　凖宻院劄差充准備將巳經六年後蒙淮西
　制置司陞充正將福建招捕司差帳前統領
　今見充左翼軍第四將正將管幹資歴巳深
　又有勞効如蒙朝廷推賞即乞於進義校
　尉之上陞轉官資兼本軍見申殿前司及本
　州節制司乞爲􁄀申　朝廷正賜劄下補充
　正將(某)亦巳具申樞密院外併乞檢會從申
施行
一左翼軍准備將呉寳乆充裨校暗曉軍事昨
統制齊敏差撥軍兵出海憫其年老欲令勿
行而寳毅然願岀死力及料羅之戰貝旺一
船爲賊圍掩同行兵船無敢進者獨呉寳直
前應援手刃數賊不幸重傷而死一時官兵
與具旺同船有戰死者乃同䧟患難義不容
　巳而寳乃以小船䇿應卒殞賊手尤可嘉尚
夲州巳支犒錢㑹及爲文以祭賙䘏其家見
行取㑹本軍如有子孫即與刺充効用及自
　餘戰沒官兵亦等第優䘏外證得嘉定十一
　年本州捕獲海冦其時撥發官王大夀亦死
　於賊某具申樞密院繼蒙指揮行下王大夀
　贈保義郎今來欲望　朝廷證王大夀例將
　呉寳特轉一官以爲來者之勸(六月二十九/日奉/聖㫖)
(貝旺轉承信郎與陞充正/將職事呉寳特贈承莭郎)
　　申樞密院乞修㳂海軍政
賊船南遁未盡就擒風濤瞬息來徃無時某昨
守本州自捕賊首趙􁍒郤等之後具申　朝廷
蒙發下度牒一十五道應副本州修整戰船創
立圍頭寳蓋及修葺法石永寧二寨添屯水軍
增置石湖小兠水軍名額以至儲蓄軍糧葺理
器甲色色具備毎歳舉行水敎及立諸寨廵海
界分今再至見逐項事多廢弛軍船壊爛而不
修軍額死亡而不𥙷營房頽墜器甲損失自統
制齊敏到官方稍繕治尚未能就緒及至賊船
侵軼郡境倉猝和雇民船應副大軍之用故料
羅之戰雖有勇將精卒竟以船小不能成全功
及晋江同安民船稍集而賊徒亟遁事巳無及
今賊徒深入廣南正當舶囬之時必有遭其剽
刼者豈不虧失國課又福泉興化三郡全仰廣
米以贍軍民賊船在海米船不至軍民便巳乏
食糶價翔貴公私病之其爲利害固巳不細况
其在海毎刼客船小則焚之大即取而爲巳之
船其人或與鬪敵則殺之懦弱不堪用則縱放
之或沉之水中而擄其強壯(能/旣)使船者爲巳之
用稍忤其意輙加殺害故𬒳擄之人只得爲出
死力其始出海不過三兩船俄即添至二三十
隻始不過三五十人俄即添爲數百以至千人
今諸賊在海人船巳多若不及早殄除則日增
月益其害未有窮巳某見與統制齊敏商議整
齪水軍及添剏大船葺理諸寨務爲先􁄀使賊
不敢犯但本州目今府庫赤立官俸軍粮尚且
不給而本軍見管典庫息錢亦自不多俟旦夕
見得合支用錢數或有久闕未免控告　朝廷
乞賜量行應副所有福州延祥荻蘆寨廣州摧
鋒軍及漳潮州興化軍應有水軍去處欲望指
揮行下各處急速措置修剏船隻閱習事藝向
去南風賊船必回向北洋若自廣至福所過五
六州軍處處有備㑹合勦捕庻㡬可以殄㓕免
爲海道無窮之害乞賜指揮施行申聞事
　劄下福建安撫司提刑司漳州潮州興化軍
　各證所申事理日下嚴切措置將應管水軍
　及廵捕官司船隻湏管逐一點視損漏即行
　修𥙷實以甲士各持器仗乘風駕使閱習事
　藝以備緩急驅用不得視爲具文却致臨期
　生踈誤事仍先具知禀申樞宻院
　　申尚書省乞措置收捕海盗
當州五月十五日承潮州公狀證㑹四月三十
日據水軍寨及小江廵檢司申賊船復在大坭
海刼掠漳州陳使頭過畨船貨擄去水手綱首
九十一人使囬深澚抛泊出沒行刼因依當具
申本路經略安撫使司及移文漳州乞發兵船
前來㑹合㳂海駐劄官軍船隻併力收捕至五
月初四日又據小江廵檢狀繳到東界新埭柘
林部長林四等狀稱四月二十四日早驀被賊
船一十餘隻乘載五六百人持鎗仗上岸刼掠
復使船到柘林澚擄去鹽綱船二隻目今見在
深澚抛泊出沒行刼及據水軍統領闗承信副
統轄髙進義申稱本軍發遣訓練官鍾明管押
先鋒船一隻前去東洋遇見漳州左翼軍先鋒
船一隻在彼同共擺探見得上件賊船有一十
二隻抛泊深澚本軍初四日使兵船出頼巫洋
探伺至洋心偶見一䑸船隻從東洋使入内二
隻迫近本軍兵船當開弓弩箭射射其大䑸賊
船前來圍褁本軍爲見軍寡賊衆恐失事機秖
得駕船使回把截本港目今賊船隨後趕來抛
泊呉田澚與本軍人船對望縁諸州兵船未到
事勢緊急申乞措置討捕本州竊見南風正時
所有海賊船隻逓年徃來漳潮惠州界上衝要
海門刼掠地岸人家糧食需索羊酒專俟畨船
到來攔截行刧今來賊船已有一十二隻其徒
日繁於畨船實關利害除巳再帖水軍關承信
髙進義小江廵檢及㳂海隅總等人整齪器甲
人船嚴行把截仍申福建提舶司證會疾速區
處調遣兵船會合外申乞差發兵船前来本州
海次㑹合收捕庶使海道肅清畨船無阻及承
漳州公文大意一同州司證得賊船見泊深澚
正屬廣東界分正南北咽喉之地其意欲刼米
船以豐其食刼畨船以厚其財擄丁壯擄舟船
以益張其勢用意叵測爲謀不臧此猾賊之所
爲非復㝷常小竊之比且自今年二月料羅之
敗只有五船今又添至十二隻聞其賊衆巳近
千人若容養不除聲勢日熾未易剪㓕兼福興
漳泉四郡全靠廣米以給民食而福建提舶司
正仰畨船及海南船之来以供國課今爲賊船
所梗實切利害本州不敢以閩廣異路爲限即
欲與漳潮二郡恊力討捕而南風正時海道不
順兼賊勢頗盛所當審圖未敢輕舉巳移文潮
州請亟告廣東帥司多發摧鋒水軍前来勦捕
而本州亦發左翼水軍與之㑹合彼此恊力腹
皆交攻庶㡬必捷欲望　朝廷亟賜劄下廣東
帥司調發上項水軍使之順風直上徑襲其後
而本州合軍民船並進相爲掎角决可禽㓕賊
徒肅清海道除巳牒左翼軍差撥兵船及行下
晉江同安縣勸諭民船并㳂海廵尉差兵船前
去漳潮界首會合外右伏乞指揮劄下廣東帥
司調發摧鋒水軍與本州左翼軍及諸澚民船
㑹合掩捕仍乞行下福州興化軍各發水軍相
爲應援庶免誤事申聞
　劄下廣東經略安撫司證所申事理立便調
　遣摧鋒水軍官兵乘駕船隻多帶器仗審探
　賊徒所在與本州巳調軍民船尅期會合首
　尾援應併力擒討湏使賊舟竄逸無所日下
　盡數敗獲海道早獲肅清毋得玩縱滋長賊
　姦并劄福建安撫司
　　論閩中弭寇事宜白劄子
竊見閩中一路自已丑庚寅群盗蠭起放兵四
出流毒甚廣頼　聖朝處畫得冝顓置招捕一
司于建劒實與汀邵聲勢相接而當事任者適
得其人調發淮師又皆一可當百故兇渠逆儔
相繼剪㓕閩境肅清此皆廟謨宻運之効然汀
邵餘孽逸之四方又遁藏山澤者不爲無人其
間降伏之賊未必無飛揚之志而白水一峒近
在建劒邵武之境地嶮而酋黠徒畏招司之威
而末敢動耳今招捕旣徙洪都帳前之驍將勁
卒悉挈以俱招司旣罷而潭飛招賢下土筋竹
諸大賊巢去處建置寨柵皆未成就備豫闕然
萬一餘孽有相煽而動者尚費區處此上四州
之可慮也陳三愴諸冦據信豐山中爲巢穴而
出沒於廣惠循梅之間與漳泉相去甚邇若江
西難犯必趨廣東廣東有􁄀必窺漳泉此埶之
必至者也向者固嘗破龍嚴長泰而次及於永
春徳化乃經行巳熟之路漳泉有警則自莆至
福皆動摇矣此下四州之可慮也安撫使置司
三山一道藉其鎮壓第與汀邵聲埶不甚相接
雖名帥府其實無將無兵泉建雖分屯左翼而
士卒未練紀律未修諸郡守臣多文吏鮮或知
兵一且有急未見其深可恃者今建闕守愚謂
冝選廷臣之習兵戎有威望者付以郡符仍帶
四州兵甲盗賊之權蒐擇將士預爲之備整飭
戎政赫然精明使遺孽之伏而未動者知有所
憚此銷患未形之第一事也其次則諸郡之守
有智謀可倚仗者雖滿而當留不然則雖未滿
而當易其屯駐之兵與州郡尉寨之兵責自守
臣精加閱習而令帥憲督察之汀邵置寨之未
成者冝趣使就緒凢此亦皆豫防之當急者近
者戊申地震實爲下土不安之象而稽諸人事
其可慮者又復多端用敢條陳其略伏幸采擇
　小貼子鹽法一事乃致冦之源諸司雖嘗議
　論迄未聞大有更易今汀邵之人千百成群
　執持兵械般販于漳泉潮梅諸處者如故而
　縣道以計口敷鹽爲歳計者亦不少異於前
　禍亂之萌未杜誠可深慮愚謂冝從　朝廷
　專委監司之有識慮知大體者一員用　先
　朝更改茶法故事俾之咨訪討論立爲良法
　以白于　朝而施行之此弭亂之本也併乞
　裁酌
　　申尚書省乞撥降度牒添助宗子請給
竊見本州通年以来公私窘急上下煎熬雖其
積非一日其病非一㙐然其供億之難蠹耗之
甚則惟宗子錢米一事而巳考之故牘建炎置
司之初宗子僅三百四十有九人其後日以蕃
衍至慶元中則在院者一千三百餘人外居者
四百四十餘人矣至于今日則在院者一千四
百二十七人外居者八百八十七人比之慶元
中雖僅增五百餘人然自建炎至淳熈間則
朝廷運司應贍之數多而本州出備者少淳熈
以後至于今日則　朝廷運司應贍之數少而
本州出􁄀者多何以言之方置司之初令運司
與本州同共應副俸料錢以數百人之廩給其
費未爲夥也而漕司與州各任其半　朝廷巳
歳降度牒五十道以給本州蓋知州郡經賦有
限不令自任其責也其俸米則始科諸民至乾
道中前以守臣王十朋之請後以漕臣傳自得
之奏旣罷其科敷而今運司認錢一萬貫且給
度牒三十道以助收糴以兩項度牒言之爲錢
己六萬四千貫矣而餘皆漕司應副故曰自建
炎至于淳熈間　朝廷運司應贍之數多而本
州出􁄀者少也自淳熈十二年漕臣林枅始以
三年之數酌中立額撥漳州與本州通判㕔合
發窠名錢本州都稅務𥙷稅錢通計四萬八千
三百餘貫以充宗子之俸於是始定立額後来
口數雖增運司一不復問而悉令本州自備矣
然漕司歳給糴米之萬緡猶自若也　朝廷两
項所攽之度牒亦自若也本州雖有出備其數
尚少其後運司萬緡不復給而撥興化通判􁰽
錢七千五百貫比之舊例則十分而削其二分
半矣　朝廷兩項度牒亦不復給而止撥提舶
司錢二萬二千四百餘貫則比之舊例三分㡬
削其二矣又漕司所撥四萬八千三百餘貫其
實催到者三萬二千餘貫是於漕司元撥之數
四分僅得其三也比年以來屬籍日增以俸錢
言之毎歳支一十四萬五千餘貫而漕舶兩司
所給之錢僅五萬四千四百貫而夲州出備者
九萬六百貫也以米言之毎歳支二萬二百餘
碩以中價計之毎碩爲錢三貫文計錢六萬六
百餘貫運司所撥興化軍通判􁰽㡬僅七千五
百貫而本州自備者五萬三千一百貫也合錢
米計之凡出備者一十四萬三千七百餘貫以
區區一州之力而獨當其費日深日重至於如
此而南外一司之官屬與有官宗子之養廉宗
學之養士歳爲錢一萬一千一百餘貫米一千
五百餘石又不與焉故曰淳熈以後至于今日
朝廷運司應贍之數少而本州出備者多也然
慶元之前未以爲難者是時本州田賦登足舶
貨充羙稱爲富州通融應副未覺其乏自三二
十年来寺院田産與官田公田多爲大家鉅室
之所隠占而民間交易率减落産錢而後售日
朘月削至于今七縣産錢元計三萬四千七百
餘貫文今則失䧟一千六百餘貫經界未行版
籍難考不坍落者指爲坍落非迯亡者申爲迯
亡常賦所入大不如昔矣富商大賈積困誅求
之慘破蕩者多而發船者少漏泄於恩廣潮恵
間者多而回州者少嘉定間某在任日舶稅收
錢猶十餘萬貫及紹定四年纔收四萬餘貫五
年止收五萬餘貫是課利所入又大不如昔也
嘗賦不如昔而宗子之給乃倍多於昔雖有材
健之守亦無術可爲不過隂縱諸縣探借一二
年之稅重催巳納之錢而抑勒保司代輸迯閣
死絶之賦甚至無罪而估籍非理而科罰無所
不爲民之憔悴爲日巳乆某之至也講求利病
於前數者之害不容不力蠲除而一二大縣以
此籍口版帳之解遂不以時甚至有數月不解
分文者官俸兵粮巳苦不繼(某守臣也到任六/月而僅幇两月之)
(俸其他/可知)宗子廩給率常拖壓其年及當請與當
增請者不敢便行幇放宗婦之成親宗女之歸
宗者合有請給亦不敢便與起支哀愬于庭者
㡬無日不有其間繿縷憔悴之狀有令人惻然
者舊例常以月半支錢毎當其時盡空諸庫鬪
湊不上則借兊諸司之錢侵動交承之數猶苦
弗給至於俸米則出於州倉本州苗額不及江
浙一大縣又自前人輕改税法令下户專納價
錢米數縁此日减今逓年催到止四萬石有奇
廩給宗子之外率欠軍粮三數月又未免那移
官錢措置收糴今當極弊之餘不惟無米可支
又復無㡬可糴諸卒月粮猶費措辦宗子之米
又何以供用是官吏皇皇相視無筞蓋常賦之
入旣不足用而横歛之事又不忍爲且不爲不
忍横歛而巳凡人户稅賦豫借至六年七年者
方此稽考與之理豁一歳之間白不見數萬緡
所以狼狽至此極也自惟一介庸繆本無能為
之材又冐當不可爲之郡朝夕憂煩莫知所處
合即控吿　公朝丐從罷免别擇材能之守及
今整頓庻或可爲而謀之同僚皆謂　聖朝寛
大軫慮四方爲守臣者倘以利病之實上聞必
無不聴况求　朝廷之錢物養朝廷之宗室
尤必樂從用敢瀝血投誠仰告　君相伏望
朝廷特賜矜憫將即目歳支宗子錢十四萬五
千餘貫析而爲三　朝廷應副一分除歳撥舶
司錢外更就撥合解上供銀八千三百八十两
計價錢二萬九千餘貫以充其數運司應副一
分除歳撥實到錢三萬二千餘貫外更增撥一
萬六千貫以足其額此外一分四萬八千三百
餘貫則本州任之宗子米則折而爲二本州管
認一半一萬二百石　朝廷於前項上供銀撥
充一分宗子錢外猶剰三千餘貫更撥度牒三
十道付本州和糴以給如此則本州每歳猶出
錢四萬八千三百餘貫米一萬二百餘石而宗
司宗屬與飬廉養士之錢米復在其外其數亦
不爲少但比之前日粗獲少寛譬猶羸弱之夫
身負百鈞减省一分亦受一分之賜如蒙造化
垂憐悉從今請在　朝廷所捐無㡬而本州頼
以少解煎熬宗子頼以少紓窮困諸縣之横歛
亦得以一切禁絶則　聖朝如天之仁所𬒳廣
矣不然則三數月間諸司之錢巳無可兊交承
之數亦無可侵宗子之給實無從出内外三千
餘口嗷嗷待哺其何以處(某)雖鐫削罷斥何益
於事湏至申聞者
　小貼子(某)竊見在院宗子請給雖優其間口
　累重大者亦自養贍不給貧困至多不能固
　窮流爲猥賤甚至抵法冒禁色色有之今縁
　廪給不時之故其狼狽益甚於前　聖朝仁
　恩沾被草木必不忍皇枝　帝胄其窮至
　此伏願推行葦忠厚之仁廣葛藟本根之芘
　亟垂拯捄不勝大幸或恐議者謂西南二司
　本同一體若泉州有請福州亦必援例殊不
　知泉之事力在平時巳不敢望福之萬一况
　積年凋瘵之餘两邑焚燬之後瘡痍未復愁
　歎相聞視福之全盛何可同日語仰乞矜察
　小貼子某今来所乞就撥本州上供銀或恐
　版曹重難其事而漕司添撥亦未必肯從文
　移徃復坐淹歳月當州家窮急之時委實無
　所從出宗子廩給愈見拖壓竊見　建炎
　乾道間皆是撥降度牒以助本州但彼時宗
　籍尚少故所撥止於八十道而又撥提舶司
　錢今則宗籍倍多於徃時提舶司錢之外非
　得度牒一百二十道不足以給欲望　朝廷
　矜憐屬籍之狼狽特賜　㫖揮除毎歳仍支
　提舶司錢外更賜撥降度牒一百二十道則
　上供銀不必就撥漕司錢不必添撥而於宗
　室養贍之費粗足支吾在　朝廷所捐特其
　毫末而於　國家之公族所濟者不知其㡬
　人仰冀　恩慈特垂報可某豈勝䖍切俟
　命之至
　　再申尚書省乞撥降度牒
證對某昨以南外一司宗室請俸仰給本州爲
數繁夥倉厙空竭支給不時輙敢控告　朝廷
乞毎歳撥降度牒一百二十道發下本州專一
貼助養贍宗室之費今月十五日恭凖省劄八
月二日奉　聖㫖令封樁庫毎歳支撥度牒六
十道付泉州毎道作八百貫變賣充宗子請受
支遣仍下提領封樁所證應施行劄付本州者
仰見　聖朝念天族之困窮察州郡之空乏霈
然恩施降自九天闔郡官民内外宗姓莫不歡
呼鼓舞仰戴深仁第(某)退與官僚同共筭計毎
歳宗子錢米除　朝廷及轉運司應副外本州
自備者一十四萬三千七百餘貫州家窮迫無
所從出詳細巳具前申不敢再瀆近者陳請度
牒一百二十道盡蒙撥降止計官㑹九萬六千
貫本州猶湏自出五萬餘貫錢會各半糴米之
數純用見錢凋郡之力尚未易辦今来給賜僅
及其半計官㑹四萬八千餘貫則本州猶湏自
備十餘萬貫公私掃地之餘委是無所從出深
恐宗室請俸仍是未能及時而諸縣之急征横
歛亦未容一切盡革反復思念不免冐犯斧鉞
再伸忱請伏望　朝廷檢證某前申毎歳給降
度牒一百二十道發下本州(某)當專一令椿贍
給宗子不敢分文别用(某)所蒙提領封椿所發
到六十道巳一面措置變賣將未支請給月分
逐旋補支仍將兊過諸司等錢撥還别具帳申
聞外所有未降度牒六十道伏乞速賜　㫖揮
施行
　得　㫖令封樁庫再撥度牒四十道通先降
　六十道毎歳共一百道付泉州充宗子請受
　支遣仍下封樁庫所照應施行
　　申尚書省樞宻院乞置寨事
證得本州永春徳化两縣與汀漳南劒三州接
境紹定三年汀冦旣破龍巖長泰遂由漳境徑
犯永春次犯徳化两縣遭其荼毒至今瘡痍未
瘳某自到任即據寄居士人陳述利害謂合於
永春縣衝要之地剏置一寨以左翼軍兵百餘
人屯戍庶可弭患未然某旋加訪問衆口一詞
俱稱利便見委官同本縣知縣陳珙相視形勢
及牒左翼軍統制齊敏預加擇選凖􁄀畨戍外
但剏造寨屋發遣官兵不無支費本州目今困
於宗子俸給委是無可那融契勘交承錢内有
修城官會四萬六千貫文擬欲權行兊用兼官
兵出戍例有生劵證得建寧府左翼軍出戍浦
城縣等處其生劵錢米係通判㕔於官錢内支
給合具申　朝廷劄下從某所申於永春縣置
寨一所差左翼官兵一百人更畨出戍仍許權
將椿管修城官㑹兊用别具細數申乞除豁及
劄下本州於通判㕔官錢内支給生劵錢米伏
乞指楎施行
　　奏乞撥平江百萬倉米賑糶福建四州狀
臣所治福州去秋水澇下田薄收蠲减旣多軍
餉不足糴價日踊民食孔艱近嘗具申　朝廷
乞行下浙西少寛港禁容本州給據付商旅前
去收糴十萬石囬州散糶以活一郡十二縣百
萬生靈之命　仁聖在上必垂矜許邇日以來
非惟福州貴糴而上州建寧下州興泉貴糴尤
甚蓋建寧專仰土産它無來處去歳七縣所收
皆薄而建陽崇安尤薄二縣名爲出産之地旣
各不稔故府城米價㡬倍常年建陽唐石之民
相挺爲亂雖幸粗定終未帖然漕倉本府見行
賑䘏臣亦出本司社倉米以助之然所及無㡬
来日尚長福與興泉土産素薄雖當上熟僅及
半年專仰南北之商轉販以給自冬及春來者
絶少故其價直日益以昻臣昨所乞儻蒙朝
廷即賜施行但可少寛本州未能均及諸郡毎
聞建泉細民艱食之狀輙爲蹙然伏念臣嘉定
中將漕江左適丁旱蝗野無青草臣與諸司同
請于　朝蒙賜建康轉般倉平江百萬倉米合
五六十萬餘石以充糶濟而緡錢度牒又不與
焉一道生靈頼以全活今兹福建之歉固未如
徃歳江左之甚然冦攘甫定之餘所至民力彫
瘵而困於貴糴生理益艱若不亟圖拯捄則自
今以徃不惟糴價日增亦且無米可糴流離饑
莩近在日前臣與建守袁甫泉守李韶徃來計
議惟有控告　宸扆冀垂　天造行下平江府
百萬倉撥米一十五萬石應副四州軍賑糶容
臣計㑹舟船搬運分撥各將收到價錢徑自拘
催赴浙西提刑司交納候秋成糴補其於　朝
廷儲㣥初無所損而四州數百萬之窮民獲免
溝壑仰戴　仁天之覆奚有終極湏至奏聞者
西山先生眞文忠公文集卷第十五
西山先生眞文忠公文集卷第十六
　對越乙藁
　　表牋
　　　賀天基聖節表
月旅孟陬允恊書王之始星流華渚有開毓
聖之期　九廟尊安八荒凱懌㳟惟　皇帝陛
下道由生禀性本夙成河清社鳴應天地昇平
之會龍行虎歩有　祖宗英武之姿祥紀商禖
慶緜周暦臣頃綴六卿之列今陪萬夀之祠虎
拜萬年莫預簮紳之武堯封三祝第䖍薌火之
修
　　又
伏以光流華渚次王春王日之期名玷清廂上
天子萬年之夀欣同薄海共贊昌辰(臣)某實歡
實抃頓首頓首㳟惟　皇帝陛下濬哲文明剛
健中正日新君徳巳銷外侮之虞天廣聖圖行
撫中興之運冝用休於申命衍過暦於卜年臣
身也奉祠心焉戀　闕在阿在槃澗方賡衛國
之詩使夀使多男請事封人之祝
　　賀皇太后慶夀表
伏以奉冊東朝巳霈下天之澤稱觴南面今開
繞電之祥共贊與齡疇非戴后臣某實歡實抃
頓首頓首㳟惟夀明仁福慈睿皇太后陛下
宅心澹泊體道希夷好黄老之言巳躋民於仁
夀禀姜任之懿毎養志於慈明掩前聞而有光
與上古而不老臣遥班邇列近竊真祠金母長
生冝永享慈闈之奉玉巵爲夀願益增少廣之
年
　　復官謝皇帝表
瞽言觸憲冝坐錮於終身慶澤流徽廼悉還於
故物幸逾始望恩出更生臣某實惶實懼頓首
頓首伏念臣昔綴周行嘗洿内直花甎晝景久
承　寧考之恩蒼梧莫雲忽灑茂陵之血屬際
飛龍之運首膺馳馹之招念非忘身何以報國
欲勉圖初政之助庶弗辱　先皇之知而臣學
泥古陳識乖時變無袁盎之忼慨有汲黯之戅
愚　聖君非不受言臣自踈於開導國人皆稱
有罪　上獨示於矜容弗貶潮陽之八千僅奪
駢邑之三百出晝如孟子肯懐悻悻之私在畞
若劉生徒抱惓惓之意雖欲磨鈆而自效終虞
復玷之孔艱遽攽紫誥之新盡澡丹書之舊秩
仍元士班眡邇臣間館珍臺媿苟媮於廩禄鈞
天廣樂恍如侍於威顔人皆謂榮臣獨知懼兹
蓋恭遇　皇帝陛下聦明天縱聖敬日躋方東
朝丕衍於修齡而南面躬修於曠典導民以孝
旣洽四海之驩與物爲春忍眡一隅之泣釋覊
魂於幽穸返逐客於四山爰及顓蒙亦叨牽役
臣敢不淬磨宿志湔滌曩愆犬馬之養無施惟
篤愛君之義江湖之身雖逺敢忘存闕之心
　　謝皇太后表
東朝奉王稱元日之上儀北闕掦綸肆敷天之
大青不遺簮履之舊載攽命數之新七年之踦
一日而復臣某實惶實懼頓首頓首欽惟我
宋之極治世有大母之慈謨　元祐人材頼
宣仁之培植　紹興國論繇　聖獻之𨳩明用
能躋登太平光復舊物不圖至此寔親見之臣
曩際龍飛首饕馹召念昔受知於　寧考未酬
罔極之恩廼今獲事於　嗣皇當守勿欺之節
冀殫塵露少荅乾坤訖當五窮自貽三黜匪曲
垂於宏覆將坐錮於終身兹蓋㳟遇夀明慈
叡皇太后陛下巍然前古之姜任允矣深官之
堯舜自　嘉定更張之後翼鴻化者二十春迨
初元擁立以來衍皇圖於千萬世諒當　聖子
鷄鳴之問必及　先皇燕翼之謀以信順收天
人之心以忠厚夀國家之脉旣竣盛典遂布寛
書放臣皆得以生還羈鬼亦歸其旅殯凡𬒳
公朝之厚澤悉由　慈極之至仁而臣竊禄有
慚報恩無所願歌長樂之徳與日月以並垂更
祝少廣之年後天地而不老
　　再知泉州謝表
奉祠居里毎勤北極之瞻進職守藩復沗南州
之寄甫臨舊服恪布寛條臣某中謝臣聞天道
至仁風霆無竟日之怒聖君大度山林鮮終弃
之材韓安國起於徒中栁宗元用於貶所皆爲
長吏蓋値明時㣲臣乏漢唐二子之能　陛下
守　祖宗萬年之法昨者金華之入侍温然玉
色之下詢曷嘗因諌以罪人自媿格君之亡術
方秤彈交上獨亮狄山之愚迨霈宥一頒盡洗
元成之玷何嗇於議罰而樂於用恩庸見九重
之本心不忍一青而弃物旣班次對又秩殊庭
沒齒飯䟽夫亦奚憾建牙作屏則匪所期敢圖
朱轓皂蓋之華仍涖紫㡌清源之境念昔　先
帝付臣此州玩愒三年不聞善最侵㝷半世復
見遺民屬當公私凋弊之餘不勝上下煎熬之
急七邑而二爲煨燼十室而九乏蓋藏禁旅雲
屯軍餉毎難於宿飽宗藩日茂俸緡半出於鑿
空自省迂踈若爲經理兹蓋㳟遇　皇帝陛下
道心淵靜徳性昭融不以䛕說爲愛君故略臣
疇昔嬰鱗之譴不以聚歛爲體國故取臣平時
求牧之長卑以舊封責其来效臣昔猶將母今
獨携孥禄弗逮於養親志唯顓於報上拊摩瘡
痏冀邦人生意之復還培漑本根爲　聖朝元
氣之一助
　　謝軄名表
南服承流謬玷一麾之舊西清庀職躐陞三等
之華恪奉絲綸増輝符竹臣某中謝伏念臣猥
繇陋學蚤侍未光禹訓至明嘗䟽榮於帥閫堯
文有煥復假寵於祠官未酬天地之恩自速雷
霆之譴甫叨牽復旋被甄升名聮唐次對之班
地重古諸侯之寄維神祖十九年之制作垂
炎圖千萬祀之憲章䆳閣秘臧永儷羲娥之照
名儒典領儼分鵷鷺之行廼容孤外之逺臣而
參廣内之近列僥逾巳甚負任實難兹蓋㳟遇
皇帝陛下徳與日新仁同天覆雖萬里皆如畿
甸均在撫綏苟一夫或泣堂隅爲之慘怛肆命
從臣而作牧庻推徳意以及人臣敢不欽奉使
令勉思殫竭爲中郎於禁闥固所志之愛君安
赤子於海瀕是亦臣之報國
　　知福州謝表
公道天開適際攬權之始全閩地重首叨分閫
之除顯服龍光私憂螡負中謝伏念臣孤忠自
信獨立無朋　先帝輟諸玉堂之廬俾司漕計
陛下滌其丹書之籍旋付藩條　两朝二紀之
遭逢一節四麾之赫奕重臨郡寄僅閱歳朞氷
檗自將粗謹酌泉之誓繭絲是戒少寛竭澤之
嗟方生意之􁏳還眡初心而猶慊幸値隂霾之
披豁恍瞻麗景之昭融獲於兹辰與在親擢西
廂職峻南服任隆侯度未修豈堪牧伯之命里
門在望實均父母之邦當上下通泰之期布
朝廷寛大之令慨屬部瘡痍之未復考比年俶
擾之所由政苟安恬寧有駭輿之馬吏無侵枉
誰為游釡之魚雖幸勝之所傷多矣猶宿疢甫
瘳之後正眞元當養之時躬為列郡之凖程大
作斯民之保障廼(臣)所職祗媿非材兹蓋㳟遇
皇帝陛下健配乾行明符晉出培千萬年立國
之本一用寛仁掃數十載征利之風大興廉耻
(臣)欽承　詔㫖思體　聖情志或得行詎有禁
闥淮陽之間職當自勵願惟頴川渤海之師
　　謝除户部尚書表
十連竊寵媿藩閫之罔功一礼遄歸叨地官之
進長班躐陪於踐斗懼罙重於履氷(中謝)伏念
(臣)素守朴忠濫膺迪簡曩被初元之召首躋邇
服之榮自退屏於山林寖逖違於軒陛憂時之
髪益白帳去國之十年戀闕之心如丹敢忘君
於一飯屬蒙起廢再玷承流皁蓋分符氊復旣
還於舊物青冥授鉞繡行仍沗於故郷曾坐席
之未温忽賜環之巳及方躬攬宏開於公道而
彚征必萃於群賢敢圖孤跡之漂流亦辱　清
朝之記録且民部周司徒之任豈惟稽户口於
版圖顧尚書古納言之官蓋實專喉舌之樞要
誤拜演綸之渥冐陞曵履之華退省駑疲曷勝
螡負兹蓋㳟遇　皇帝陛下乾剛天健蓄懿日
新親庶政以厲精大明黜陟臨百官而昭徳洞
别忠邪念臣嘗參紫橐之聮知臣粗厲素絲之
節輟還近綴俾侍清光臣敢不期稱隆私勉堅
初志生財有道雖慚源流本末之知事君勿欺
願竭獻納論思之報
　　進大學衍義表
伏以汗竹雖廑何補聖經之奥食芹欲獻誤蒙
天語之温以十年纂輯之餘欣一旦遭逢之幸
(中謝)惟大學設八條之敎爲人君立萬世之程
首之以格物致知示窮理乃正心之本推之於
齊家治國見修巳爲及物之原曾子之傳獨得
其宗程氏以来大明厥㫖迨師儒之繼出有章
句之昭垂(臣)少所服膺晚而知趣謂淵源逺矣
實東魯敎人之㣲言而綱目粲然廼南面臨民
之要道曩叨侍從論思之列適當姦䛕蒙蔽之
時念將開廣於聦明惟有發揮於經術使吾君
之心炳如白日於天下之理洞若秋豪雖共兜
雜進於堯朝豈魑魅能迯於禹鼎不重菲薄欲
效編摩遽惟三至之䜛徒結九重之戀旣投間
而置散因極意以研精畎𤱔不忘君每惓惓於
報上藩牆皆置筆㡬矻矻以窮年首剟聖賢性
命道徳之言旁采古今治亂安危之迹必提其
要皆聚此書凡諸老先生之講明粗加該括於
君子小人之情狀尤極形容載曕海嶽之崇深
期效㳙埃之裨補兹蓋恭遇　皇帝陛下乾旋
坤轉日就月將於緝熈單厥心基命遹隆於成
后念終始典于學遜志克邁於商宗方將切磋
琢磨而篤於自脩定靜安慮而進於能得事欲
明於本末理期貫於精粗適稡成編冐塵清燕
止其所止願益加止善之功新以又新更推作
新民之化
　　宣召口宣
　有勑學士之官久不真拜嘉卿閎雅召至翰
　林虚席以延亟其祗命
　　謝宣召入院表(十三/日)
来從南服未宣民版之勞召寘北扉猥𬒳宸綸
之寵光生里巷榮動簮紳竊觀列聖之用人惟
待詞臣而加禮蓋於言語文章之外責其論思
獻納之忠或雖忤指而暫間終必棄瑕而復用
脩除翰苑在環滁出守之餘軾侍禁廷亦赤壁
歸来之後豈非加歳月則其文老渉憂患則其
慮長乃登䆳嚴以備顧問如臣者才華弗競戅
拙自將掌　先皇内制者六年毎慙越爼迨
陛下初元之再命竟許循牆以驅馳州縣之頻
且廢放山林之久見聞寖少藝業益荒結茅屋
於雲邊巳甘終老瞻玉堂於天上若隔前生敢
云白首之重来誤辱清衷之妙簡獲玷久虚之
選㡬成三入之榮兹蓋㳟遇　皇帝陛下肆筆
成文解絃更化志孚群聽欲下山東之書念在
邊垂或訪河西之事必有端良之彦以充供奉
之班奚取臣愚俾承人乏臣敢不益堅晚節思
荅隆知賜宫錦而嘉草詔之能雖非敢望即金
鏡而擿任賢之要則所自期
　　謝除翰林學士表
天子重儒臣方恢文治翰林逼華蓋遽冐恩光
兼陪勸誦之聮曷副掄材之意(中謝)睠唐室之
崇内命至號私人惟　聖朝之得臣修名真學
士豈獨文章掃五季之陋抑亦論諌首四賢之
稱凡厥封嚢具陳時病至於舉筆猶寓忠規懐
㢤若人允矣名世伏念(臣)愛君有素典誥非長
曩自中祕書久攝承明之直晚繇太常伯躐升
供奉之班伏觀内史錫命之詞顓舉　至和得
賢之羙顧改元更始雖歳月之略同而爲官擇
人則材能之夐異一字之褒太寵千鈞之重難
勝茲蓋恭遇　皇帝陛下寅畏克對於天心恭
儉一如於　仁祖砥平諸夏式圖大競之勲畦
種羣賢將􁄀無窮之用故雖庸璅亦汗凝嚴(臣)
敢不刻意斯文勉肩所職變絺章繪句之習豈
薄技之能堪以救時行道爲賢尚前猷之可仰
　　謝賜衣帶鞍馬表
翰院詞林方對渙恩之渥尚方天廐更驚晋錫
之蕃際遇何功服乘有耀(中謝)伏念臣少無縁
飾老益虺隤衣敝緼𫀆兾無慙於季路御欵叚
馬竊自慕於少游豈圖承乏於鑾坡猥獲分珍
於玉陛鵰錦之紋煥爛申以七環龍媒之骨權
奇華之六轡兹蓋㳟遇　皇帝陛下服惟命徳
爵以馭臣念其洿清切之班故俾冐輕肥之寵
舜裳五色慚㣲禆𥙷之能燕駿千金願廣招徕
之意
　請免
　　辭免知福州安撫奏狀
伏以視邦選侯無越帥藩之重臨人涖政莫如
鄉部之難兼此寵榮惕焉震懼伏念(臣)材非敏
銳學最空踈两朝千載之逢荐洿華顯一莭四
麾之寄蔑著勞能自撫舊邦偶承極弊邑有積
年之豫借州無旬日之宿儲重以公姓寔蕃廩
禄弗繼内循薄技旣初亡鞭筭之長俯眡窮甿
寧忍用箕歛之術輙效求芻之義冐干行葦之
仁天憫皇宗歳頒僧牒獲少寛於憂窘方勉竭
於撫摩粗銷田里之歎愁即丐山林之閒散未
能厎績遽巳饕恩陞近職於文謨付中權於閩
服顧慙譾陋曷稱褒遷不稼取禾雖逭公言之
誚維桑與梓更虞本道之嫌敢瀝忱辭冀回渙
渥
　　辭免除權户部尚書狀
文昌在從列爲最髙版曹於國計爲甚重自仲
由之材聖門僅許以治千乗之賦况如(臣)之不
肖而使攝大司徒之職治天下之賦其爲不稱
亦巳明矣伏念臣曩負罪愆衆所指目保全覆
燾盡出聖君居間數歳而予之祠奉祠踰年而
卑之郡甫及下考遽帥全閩感激恩光磨礱朽
鈍毎思興悠久之利不敢狥苟且之謀私願
朝廷假以歳月庶㡬斯人受一分之賜少寛九
重不忘逺之憂區區寸忱可以對越實無一念
别覬寵榮豈圖到官俶爾四月絲綸之命忽降
甘天仰惟　陛下更化以来大明黜陟英髦濟
濟聚在闕庭(臣)於是時豈不願親近日月之光
簉跡鵷鴻之列而自量蹇劣莫副選掄冐昧而
前必致顛踣伏望　聖慈俯照忱悃收回渙汗
用穆師言
　　再辭免户部尚書狀
需章有請渙汗未回讀溫詔之丁寧重微衷之
感激伏念(臣)雖乏通明之識粗知去就之冝昔
政在私門固合進難而退易今權㱕公室所當
朝召而暮行矧惟去國之十年常切愛君之一
念毎愁無路可輸畎畞之忠詎意逢辰重瞻天
日之表身未離於閩嶠心巳騖於闕庭盍即敬
承敢云固避惟是天臺髙選地官劇曹位在納
言難踵䕫龍之武軄專治賦媿亡晏巽之才僣
瀆　睿聰冀還　宸渥或改司於間局或仍綴
於舊班庶㡬上無濫予之嫌器名增重下免僥
逾之媿廉耻獲全(臣)巳於六月一日起離福州
迤邐赴闕外所有權戸部尚書恩命合伸懇免
降詔不允
　朕自承大統倐踰十年謂藩閫之間雖以任
　師帥爲急而朝著之内尤以得賢傑爲先冝
　有千人之英来預六聮之長卿忠忱許國讜
　論昌時兒童知其姓名榗紳聞其出處每深
　簡記兹甫召除近臣盡規蓋有関於君徳司
　徒掌敎夫豈爲於民財式副詳延寧容辭避
　其祗前席之意毋徇循墻之謙所辭冝不允
　　辭免翰林學士知制誥兼侍讀狀
㳟聆二命有惕寸衷竊惟禁林置寓直以来學
士拜眞除者少繇　慶元迄　嘉定之末歳殆
㡬三紀之間考伯夀至樓鑰之舊題不過四人
而巳睿明繼作選用益嚴由其任職之難是以
虚席之久文章爾雅必有先秦西漢之風徳望
老成乃稱北扉東閣之選伏念(臣)譾焉孤學藐
爾百材昨事先皇獲洿内命旣求試於民事
遂積困於吏氛司空城旦之書㡬於習熟翰林
子墨之作久矣廢忘故洊用於初元竟牢辭而
得請於赫聖神之斷丕昭號令之新冝屬鉅儒
俾當鴻筆庶海内讀懇切丁寧之詔知　聖上
有憂勤惻怛之心自顧如臣則非其任三十二
而攝直已愧能言五十七而爲眞敢尸誤寵廼
若侍經之職尤髙勸誦之班旣巳試之無裨豈
重來之可勉仰蘄宸指併寝恩綸悃愊之私凌
兢以俟所有恩命未敢祗受降詔不允
　卿負一世重望前去國也士論共惜今還朝
　也民言交慶其何修得此於天下㦲直以愛
　君志念􁃻切論議侃侃一出于正耳然則代
　予言以詔四方舉堯舜之道以吿上是職正
　卿任也而得辭乎况國人所期朕意所屬有
　不止此者卿固不容避也
　　再辭免狀
北扉建長西學侍言在儒者均謂至榮而
聖朝之所謹選其在駑劣皆非敢當然(臣)頃在
初元嘗陪經幄未殫忠益巳困煩言故當出晝
之時不勝戀闕之念乃今何幸復近威顔此區
區愚臣報效之秋也其敢以不能自解惟是學
士之官在本朝為甚重近世多虚而不除顧以
何人得以充數伏觀　朝廷更張以来兩制之
任必惟其人文章爾雅訓辭深厚殆數十年之
所未有臣以空踈之學骫骳之文一旦躐而為
之長得無愧乎用是踧踖不安湏至再塵天聽
伏望　聖慈將(臣)新除翰林學士知制誥恩命
特賜寝免改卑名流所有侍讀職事臣不敢洊
具控免
　　辭免兼修史狀(十一/月未)
㳟聆明詔有惕于中嘗聞先儒曾鞏有言以爲
唐虞有神明之性微妙之徳爲二典者不獨記
其事迹併與其深微之意而傳之蓋當時執簡
操筆者亦皆聖人之徒也㳟惟中興　三聖揖
遜相承無媿堯舜豐功大業震耀古今必有名
世之士知聖人之意者然後能掦洪烈彰緝熈
上嫓典謨之盛如臣者才識非長問學最淺昨
在初元嘗與筆削莫措一辭今復何爲再叨妙
選况􁥫蜀之耆儒家擅史學承命修纂允謂得
人豈容末至躐處其上用敢頓首以請伏望
皇慈收回渙渥顓命耆儒総領厥事庻㡬鉅典
不日崇成所有恩命臣未敢𥿄受降詔不允
　卿引鞏語既知史之難其言􁆶家世又知史
　之長則卿史斈深矣兹朕所以命卿也惟我
　建炎中興迨今百有餘載　髙廟一朝大典
　猶末迄奏朕心忸焉寤寐不置比喜得􁆶今
　復詔卿蓋與　先朝分命修𥘉以作唐史同
　意欲趣千成耳其相與舉綱撮要共裁衆工
　使汗青有期垂信無極以稱朕章明祖烈之
志則予汝嘉仲叔之間何足為遜所辞宜不
允
西山先生眞文忠公文集卷弟十六
西山先生真文忠公文集卷第十七
　對越乙藁
　　舉刺
　　　申南安知縣梁三聘劄
證對某去歳蒙恩再守泉州是時巳聞本郡年
来民窮財匱大非昔比意謂此詩未知節用之
方而巳曩自江東移守之時郡計亦自甚匱多
方撙莭甫及年歳遂可支吾今者不過力守前
規必無不可及到官數月推㝷㒹未乃知昔年
之患在枝葉而今日之病在根本夫一郡有一
郡之財賦一歳有一歳之財賦量入爲出豈不
可爲而今之泉州乃真不可爲者蓋由根本戕
伐之㡬盡生意蕭索而無餘故雖極意撙節而
未能救也拫本之壊其事多端某不敢悉以瀆
朝聴姑舉豫借一事言之蓋自十數年来諸邑
令宰多非其人産錢失䧟而不知考覈版籍散
亂而不知整頓鈔書積壓而未嘗勾銷姦吏豪
民相爲欺隠於是常賦之入大虧而預借之弊
始出二三大縣大抵皆然而南安尤甚縁其中
間屡不得人或以他官攝事故其積弊日以寢
深而通直郎梁三聘適承其後儻其人稍有材
力到官之後於前三者用力整頓亦不至弊壊
若是之極而因循廢放遂以預借爲當然紹定
四年巳借至今年而五年巳借至来年矣自某
之来不得不行禁止而三聘乃謂預借者縣之
所仰以送州者也州旣我禁矣使我何所從出
於是自今年正月至于五月一錢不復上州某
旣爲黥竄縣吏之尤姦蠹者數人以其家貲代
版帳一月而自餘月分仍前不輸截日終拖下
版帳錢上供銀錢大禮錢共一萬五千貫有竒
本州即目困於宗子之廩給無所擘劃而又湏
爲人戸理豁預借錢爲本縣代出上供大禮銀
錢又將何所措辦某夷攷其人本無貪暴之行
深欲保全之毎諭以振刷精神興起廢壊而其
材力終不可強漢人有換縣而治者亦欲倣而
行之又適無可換之人不免委惠安簿呉子良
徃助其鉤考而事權不專猝未見效顧念南安
爲泉壯邑獄訟財賦倍於他縣三聘在官非惟
財賦不辦獄訟亦多不理又其到任甫一考有
半来日尚長深恐邑事日甚一日至於不可扶
持而後已三聘亦自揆其材不足以振起彫弊
數欲自爲去就用敢冐昧申陳伏望　朝廷特
賜敷奏亟降指揮令三聘赴部别行注授而選
捧賢能之宰整頓此邑磨以歳月庶㡬􁏳還舊
觀乞賜指揮施行申聞事
　小貼子某聞下任巳自差人亦非材士偏郡
　守臣不敢輟易申辟竊見奉議郎新除南劒
　州尤溪縣徐􁂬卿材識不凡疆毅有立欲乞
　堂差改知南安縣事則本邑庶有興起之望
　其巳差下人乞送部别行注授伏候指揮(十/月)
(十日奉/聖旨依梁三聘與祠禄/徐􁂬卿差知泉州南安縣填見闕)
　　奏伸雪葉莫誣枉乞加録用狀
臣㳟覩　皇帝陛下躬親大政以來𨳩衆正杜
群枉進君子退小人積年蒙蔽之餘一旦豁然
天日澄霽至於踈逺小臣行治有聞者多預召
擢誣枉斥廢者亦被洗湔公道昭明衆志用勸
今有人焉嘗捐軀命委家族為一方翦除兇叛
而扼於䜛口困躓弗伸者殆將十年其事實関
冷臣臣而不言誰當言者臣嘉定之末竢辠湖
相所部武岡軍守臣司馬遵不善撫循致激戎
伍之變臣以本軍簽書判官􁰽公事葉莫寛和
得衆委以攝郡宻授方略俾爲之圖莫能外示
函容而隂設規畫不數旬間誅斬兇渠闔郡底
定臣即奏于　朝蒙恩特進三秩就陞通判以
獎其忠勞既又改倅江陵欲付以事任而司馬
遵者閒廢頗久志圖復用撰造誣罔之辭以欺
言路言者適其鄉曲不暇審詳遽行彈奏削秩
免官其後辟倅汀州又以効免今按其所論大
要有三曰脅長吏而奪之印也曰諭賊黨以逐
郡守也曰掩諸卒禽賊之功以爲巳有也臣身
與其事謹爲條析而辨明之司馬遵當叛卒嚻
譁之初皇恐失措以疾爲辭牒送印記又以手
帖懇囑叮嚀郡之官僚亦合辭致請時事變叵
測人情憂危莫不獲巳出任撫定之責而數申
諸司求免攝郡(臣)爲檄永州通判魏泌前徃究
實欲以代之泌至武岡而永守適以論罷有㫖
令交與次官泌旣亟歸零陵(臣)遂復以付莫迄
能顯立功效不負委令然其本心蓋求免而不
獲非欲攝以規利也文移具在一一可覆而謂
莫迫而奪之印可乎其誣一也(臣)旣劾遵于
朝又慮其久留竢命萬一不測或生他虞則賊
之兇𦦨又將愈熾一境生靈皆有魚肉之憂不
獲巳令遵先次離任而嚴督廵尉護出數程戒
諭卒徒母得凌犯遵於枕蛟藉虎之時得自㧞
以去盡室獲全莫之保護不爲無力而謂諭賊
黨以逐之可乎其誣二也臣聞變之後與莫書
問徃来輙爲隠語使用以賊攻賊之筞時諸營
千餘人悉巳從賊而莫能於中擇可仗者數人
出臣所下賞㮄文帖宻以示之諭以禍福結以
恩信然後陳喜李成等踴躍效命非莫發縱指
示雖百陳喜安能成功其間當賞之人皆莫保
明申上未㡬命下𥙷承信校尉者四人莫於諸
卒亦無負矣而謂掩其功以爲巳有可乎其誣
三也方是時叛卒恣横求得欲從諸郡之兵爭
相慕傚有瞋目語難之態而邵州之勢尤急臣
繆尸帥事日夕軫憂幸莫功成聞者惕息憂端
頓弭軍律用張(臣)之薦辭謂其事雖止一方其
利實及一路蓋以此也而遵不思由巳以致變
乃反嫁罪而誣人使莫以慈祥豈弟之資而被
凶險傾邪之目詆誣至此可謂欺天言者未必
有心遵實織成其罪莫旣鐫斥遵遂得祠懲勸
易施重爲可歎(臣)平居念此毎爲拂膺今者天
啓　聖明宏開公道而(臣)猥以不肖受任全閩
莫之本貫在臣治所祠廩之給又在本州議幕
虚貟委令承攝亦能多所禆益似此人材豈冝
久棄且昔嘗頼之以免責今可不爲之訟冤事
之本末不取悉塵天聴巳備録申尚書省外莫
以儒科入仕治邑有稱兩任通判共歴二考八
月有竒今以朝請大夫主管建昌軍仙都觀資
歴巳深治行無闕伏望　聖慈念其捐身弭亂
之功憫其遭誣家食之久優加録用使天下之
士知能爲國宣力者雖見枉於一時終獲伸於
異日其於勸厲實非小𥙷湏至奏聞者得旨
以莫知贑州
　　福州舉自代狀
朝奉郎前知荆門軍張元簡有博綜古今之學
有兼資文武之材負抱卓然器能偉甚論思獻
納固所優爲牧御撫循亦嘗小試陳義而去有
藴未施臣實不如舉以自代
　　應詔薦士狀
朝奉大夫湖南安撫司主管機冝文字趙希稷
忠信篤實寛厚和平(臣)昨帥長沙實掌書記公
廉一節勤瘁百爲若建社倉若行稅酒寛省租
賦字養惸婺恵利稍及於斯民希稷名爲之贊
畫其後帥(臣)余嶸因而委任降酃縣之冦築茶
陵之城績效著明公論推予朝散郎主管西外
睦宗院鄭逢辰生於貴介之族不爲居養所移
好學自修親師取友志尚不苟材識亦優屡任
宗官安恬不競(臣)令暫攝機幕裨贊頗多條醝
政之便冝華其苛擾講舟師之利病爲之扞防
詳其器能實爲通用二人者若蒙朝廷以叙
進擢付之麾莭必有可觀朝散郎通判漳州錢
相才力敏強識見𨳩豁辦治之長著於宰邑関
决之助見於佐州履正奉公乃其素守剸煩破
劇實所優爲儻膺臨遣之榮必有澄清之效
　　除戸書舉自代狀
右文殿修撰知平江府張嗣古蚤中甲科嘗參
柱史當侂胄秉權之際旣弗詭隨迨彌逺顓政
以来又甘退屏積三十年之處外微六七考之
在官深明去就之冝允迪安恬之莭况其材猷
宏逹學問精深儻獲與於從班端有裨於國論
臣實不如舉以自代
　　除翰林學士舉自代狀
宗正少卿兼權直學士院趙汝談蚤以宗英徧
親名輩深醇之學厥有淵源雅健之文自出機
軸確乎不拔之操卓爾不群之風壯老弗渝夷
險惟一退屏於權門孔熾之日来歸於　聖化
更新之初懇懇丹忱形於箴諌洋洋大筆播之
絲綸欲求學士之真疇出斯人之右臣以不佞
躐居其先自眡弗如敢忘推遜今舉充自代
　　奏舉浦城知縣陳昉狀
(臣)伏覩通直郎知建寧府浦城縣兼𬋩勸農公
事兼監因將銅場弓手寨兵軍正陳昉器資沈
靖學識通明儉素雖書生之弗如廉介視古人
而無愧朞年為邑一意愛民性本寛和而凛有
不回之操政先平恕而時有難犯之威今保舉
堪充公正聰明可􁄀監司科如蒙朝廷擢用
後不如所舉(臣)甘坐謬舉之罰
　　辟林司戸充浦城北尉狀
(臣)竊見自来所在創闕去處例從監司選辟一
次然後下部作闕况浦城上五鄉爲福建吟喉
之地民俗獷悍創闕之𥘉必得材識之士方能
斟酌利病為之經始今来两司欲選辟一次踏
逐到迪功郎新建昌軍司戸叅軍林元晋奮身
上庠篤學有守明敏詳練允為應變之材且嘗
從父兄歴仕江淮諳識兵民利病使之任上件
差遣必能稱職欲望　聖慈差林元晋充建寜
府浦城縣北尉兼遷陽鎮煙火公事其於警捕
之寄誠非小𥙷
　拾遺
　　申請武岡軍将卒賞格状
(某)比因武岡僉判葉莫蒙恩超擢已嘗專人奏
記控叙謝忱近者復凖省劄将用力兵級李成
等四人各與𥙷授真命仰見某官秉持公道甄
録小劳不遺一卒之賤中外傳聞誰不競勸旦
使某區區言前之信無一弗疇仰戴恩光如巳
𬒳寵葉倅偶到司禀議相與感歎之餘復不能
無少過慮蓋當来設謀誘筭首先用力雖李成
等四人之功而同時下手勦殺二賊則黄逹十
六輩皆左揆以　朝廷賞功之律則設謀者為
最用力者次之首倡者為最隨從者次之止賞
四人巳是愜當弟軍卒小人豈知此理徃徃自
謂其功不在四人之下今見四人者獨受賞而
十六人者止於本司􁄀𥙷及量添廩給而巳豈
能無觖望之意兼蔣宗等昨来倡亂本借為衆
之名所以一呼之間從者千計諸营為空後雖
以重賞募其徒使圖之然諸营卒伍徃徃皆有
憐之之心以為我軰衣粮得免减刻皆出其力
剽聞此語頗巳籍籍今十六人用力而不𬒳賞
其徒必有揶揄之激作之者設或有一誶語便
難處置蓋武岡爲郡本蠻徭故地風俗愚悍不
知逆順從昔而然紹興中有禁軍唐明者作亂
尋𬒳誅戮軍人至今神事之亦猶幽燕之人事
禄山思明為二聖漸染使然有未易以理曉者
葉倅所慮誠非過計某謹巳備其所陳申聞朝
省伏望大丞相先生詳酌或各與守闕副將一
資或各授以宣帖仍疾速行下庻㡬潜銷怨望
之萌一方生靈終獲保全悉出大造葉倅莫仰
蒙異渥銘感何窮但其意終以仇怨滿前恐難
安迹欲乞他郡一待闕差遣某併爲申陳惟鈞
慈垂察曲從其請别賜陶鑄小壘近决一倅貳
俾獲保全而去實荷生成之恩干冐崇威某豈
勝俯伏震懼之至
　　回申尚書省乞裁减和糴數狀
證㑹准省劄本州措置和糴米一十萬石不得
科抑證對本州雖名産米之地其實早稲倍多
晚米甚少舊来不曽和糴嘉定二年有　㫖差
万俟寺簿就州置場自後行下轉運司分抛諸
郡本州所糴𥘉無定數三年四年招誘民旅從
便投糶多不過五萬石少者止於二萬而已其
時攽降糶本係用金銀度牒官會品搭支還中
間毎以艱糴具申　朝廷巳行住免自十一年
又蒙劄下本州支降官㑹度牒以為糴本㑹價
折閱巳不便於民旅而度牒經年無人承買於
是官司不獲巳以科配從事毎歳州以度牒科
之縣縣以度牒抑之民凡戸管田一千畞以上
者納度牒米一千畞以下者認中糶米毎牒一
道率三四戸共之寺觀亦然一歳所科雖十餘
萬石而所納實不及半縣吏並縁繇此致冨則
在在有之甚至郷胥之走弄埸吏之邀求價直
之减削斛面之増加其納中糶米者比之市價
毎石折錢多至八百文足少亦不下官㑹一貫
而納度牒米者折閱尤甚且無變轉之所詞訴
盈庭怨嗟載道民之脂膏朘削極矣某前者赴
官入境之𥘉訪問疾苦衆口籍籍皆謂　朝廷
指揮毎有不許科抑之文而州縣奉行乃爾繆
戾且慮因循歳乆遂同常賦如江浙和買之弊
前後之詞乞行住罷者甚衆某雖未敢遽行然
竊伏惟念潭人休戚無大於此儻今歳　朝廷
免行和糴則巳設或行下則科配之弊豈容不
革今准省劄命某措置不得科抑　朝廷恩意
如此其至儻某不能奉行則其罪大矣第旣罷
科抑則辦集愈難所有合申聞事件于后
　一本州自嘉定十一年蒙給降度牒州郡無
　　從擘劃遂計𤱔科敷今旣蒙指揮不得科
　　抑某巳行下諸縣住罷及鏤㮄曉示十二
　　縣使知　朝廷存䘏之意但科配旣罷即
　　度牒委難行用兼近者臣僚奏請欲擇米
　　之中糴者增立價錢收糴米到交受給還
　見楮不許减剋　朝廷備坐行下某尢當
　遵守不敢違戻欲望鈞慈支撥金銀官㑹
　免降度牒庶㡬民旅欣然承領乞賜指揮
　一某㳟凖前項指揮除一面措置外竊見本
　州管内今年夏澇至甚减放數多至秋闕
　雨頗乆間有蟲螟去處近者祈禱兼旬雖
　得雨終未霶霈竊慮境内未必中熟所有
　十萬之數斷然難以登足契勘本州嘉定
　十四十五年科糴米尚有一十三萬餘石
　占坐两倉敖眼内十四年米見凖省劄起
　　發赴襄陽府交卸縁本州目今起發上供
　　米綱舟楫艱得是致猝難装發今年和糴
　　尚未有敖可以積貯欲望鈞慈體察特與
　　裁减米數行下招糴伏候指揮
　　一近承轉運司公文凖省劄委和糴米七萬
　　石契勘本州所凖前項指揮尚懼不辦除
　　乞裁减外竊慮轉運司復就本州管内收
　　糴两處爭糴則價直愈髙辦集愈難兼慮
　　民間積貯一空来歳春夏之交不無艱食
　　之患尤非細事欲乞劄下轉運司免就本
　　州境内和糴不勝幸甚伏候指揮
　　申尚書省免和糴盡數狀
再凖尚書省劄行下催促糴足米石五日一次
具數申州司遂差人趕回所賣度牒官吏楊禮
等將變賣到度牒官會回州交納未到間再凖
行下催促糴足元敷數目本州遂申照得昨凖
省劄給降度牒一百五十道計官㑹一十二萬
貫道并官㑹七萬貫共一十九萬道和糴米石
本州自去年十月二十六日開埸節次糴到米
一萬二百一十五石六斗五升毎石計官㑹三
貫七百五十文巳於嘉定十六年十二月二十
五日具申尚書省訖又自十二月二十六日以
後再糴到客米并回糴到州縣官職田米共二
千一百九十四石四斗八升非不多方招誘終
是稀少蓋縁去歳夏澇所損處多雖有中熱去
處又因湖北水傷多有般販出境米價日見騰
踊細民困於貴糴外議皆云官司所致不免即
行住糴縁未糴之數尚多深恐有悞　朝廷指
凖遂權於秋稅米内撥到米三萬八千二百五
十六石五斗七升併前後糴到米通計五萬六
千六十六石七斗見椿𬋩廣積永豐兩倉聴候
朝廷行下起發却將糴本撥還本州聴候秋成
收糴接續支遣除巳别具出豁帳狀供申外申
省照㑹
　　申尚書省乞免降度牒狀
凖省劄支撥和糴米本會子七萬貫度牒一百
五十道毎道作八百貫變賣仰日下差人前来
請領州司再申證㑹近凖省劄令潭州守臣就
本州棤置和糴米一十萬石不得科抑某檢㑹
本州自嘉定十一年蒙　朝廷給降度牒以爲
糴本經年無人承買於是官司不獲巳以科配
從事凡戸管田一千畞以上者納度牒米一千
畆以下者認中糶米毎度牒一道率三四戸共
之寺觀亦然折閱太甚且無變轉之所詞訴盈
庭愁嗟載道民之脂膏朘削極矣今旣凖　朝
廷指揮再行下和糴不許科抑儻某不能奉行
則罪大矣已即行下諸縣住罷科敷及􁐨牓曉
示十二縣之民使知　朝廷存恤之意近者(臣)
僚奏請欲擇米之中糴者增立價錢收糴米到
交受給還見楮不許减剋　朝廷備坐行下某
尤當遵守不敢違戾巳供申　朝廷未凖回降
今凖前項省劄指揮除官會别行差官請領縁
本州見今開場招誘民旅投糶即與科配上户
事體不同只可純用官㑹更不敢以度牒科抑
以致失信於民今来若蒙仍舊給降度牒委實
難以變轉謹具申尚書省伏望檢證两次申控
免降度牒事因速賜指揮
　　小貼子
　契勘湖南州縣寺觀大抵産稅岑寂巳甚雖
　名大刹不足比江浙福建下等寺觀兼自嘉
　定十一年以来逐歳敷抑度牒勒令納米其
　數巳不可勝計納米不足又責令納錢寺觀
　縁此倒敗者非一蓋有一二年敷下度牒至
　今監錢未足者人戸既不可科配寺觀又不
　堪均敷委是無所措手近凖　朝廷㫖揮令
　本州差官請領度牒四十道充起發和糴米
　綱水脚之費本州官吏無以區䖏不免令差
　去官成忠郎傳重榮就都城變轉回州起綱
　可見其術巳窮它無擘劃伏乞鈞慈詳察事
　理特與全支官㑹發下不唯官吏之幸實一
　方人户寺觀之幸
　　申請息山龍王封爵狀
竊惟潭之爲郡負嶽瀕湖山川秀異神物之所
窟宅故南嶽大潙道吾等山皆有龍湫然相去
數百里致禱頗難求其密邇城闉靈跡彰灼者
莫息山潭若也息山在郡城外之東南一里許
山下有潭方可數畞潭上舊有龍神祠其水清
澈四時旱潦未嘗盈涸按之圖志以為昔嘗見
龍浮水數十丈後人鑄銅䇶洩水入城而匯于
湘䇶水湧至則必雨歳旱或壇而禱焉五代晉
時有王眞人錫者以桂陽牙校至長沙適値大
疫乃入息山取潭水和藥以施病者全活甚衆
則知兹山之潭有龍居之久矣　乾道戊子帥
臣尚書沈公介因旱致禱沉索測之竟莫知其
厎止爾後本州毎遇雨暘稍愆隨禱輙應今年
仲夏守臣真某嘗走祠下以分龍得雨為禱且
與神約即雨則繕其祠屋以報未㡬果雨則旣
如約矣乃仲秋癸巳又以旱禱于神用皇祐法
置壇㰱血復與神約即雨則請爵號于　朝甲
午遂雨丙申又大雨槁苗復蘇迄成中熟其影
響之應未有速於此者如南嶽大潙等山龍潭
皆巳蒙　朝廷賜之封爵獨息山潭近在城隅
昭灼若此而乃祠宇弗治爵號未攽儻不以事
實有請于　朝豈惟無以彰神龍之靈慰邦人
之望而昔之與神約者亦自食其言矣除巳增
葺祠屋以荅神休外伏覩嘉定十五年正月慶
寳赦文應諸路州縣境内有嶽瀆神祠並仰長
吏致祭其有因雨暘水旱祈禱感應實有惠利
及民靈跡顯著者保明奏聞湏至申聞者
右謹具申轉運使衙欲乞照前項赦條保明申
奏　朝廷特賜封爵或降廟額庻㡬有以躋神
之榮而徼福於潭人俾無旱乾水溢之虞誠非
小𥙷奉　勑賜靈澤廟爲額
　　知泉州謝表
蕩節九州觀風何有桐城千里假寵過優俶見
吏民敬宣詔㫖(臣中謝)伏念臣某性資戇拙學
術迂踈入侍禁林僅守勿欺之莭出乗使傳曾
微可録之勞毎慚虚負於明恩敢謂更叨於劇
寄泉雖閩鎮古號樂郊其柰近歳以来浸非昔
日之觀征榷大苛而蠻琛罕至澇傷相繼而農
畞寡收宗支之廩倍增郡帑之儲赤立銀溢於
山者亡有歳為旁郡而代輸粟生於地者㡬何
日伺鄰邦之轉餉嗸嗸乎鞭朴之苦盻盻焉㠶
檣之来凡兹數端尤為深病顧雖一旦不可寧
居竊自揣於庸虚凜莫知其稱塞兹蓋幸遇
皇帝陛下燭臨萬國器使百工念臣篤於事親
期欲便㫖廿之奉知臣嚴於律巳或能銷貪鄙
之風進䆳軄以奨行錫温綸而加勉臣敢不欽
承異渥誓荅隆知廉平而吏民敬焉雖莫望漢
人之政忠信則蠻貊行矣願恪遵孔聖之言
　　平海冦謝轉官表
銅竹分符實任九重之託菅蒲徹警幸臻千里
之安逭責巳優叨榮實懼(臣中謝)伏念臣材非
敏健志切撫摩田里熈熈粗喜鼓桴之息波濤
洶洶忽聞舟楫之驚念非逆析其萌芽將恐難
圖於滋蔓恊兵民而進討頼將士之宣勤怙衆
陸梁始猶出柙之兕望風披靡卒爲㳺釡之魚
迄慿藉於天威遂肅清於海服效非循吏敢期
漢璽之褒名在大夫俾晋唐階之峻退循非據
真獲終辭兹蓋㳟遇皇帝陛下明照無私功
疑惟重可以與可以無與姑從厲世之權簡厥
修簡或不修庸示馭(臣)之柄顧雖駑怯敢昧激
昻受賞無名媿貽譏於鵜翼報恩有地誓輕死
於鴻毛
　　慰　皇太后表
(臣某)言今月二十二日恭奉　大行皇帝遺誥
(臣)謹集在州文武官望闕祗拜宣示即時舉哀
成服者斧扆天臨正仰垂裳之治鑾輿晏出遽
傳慿几之言臣某誠哀誠隕頓首頓首伏以
大行皇帝夤畏事天寛仁得衆雕題之南窮髮
之北方徳敎之誕敷河圖在東鼖鼓在西廼朝
儀之頓異風雲變色海宇摧心恭惟皇太后
月遡日明坤承乾健憂勤左右㡬同三載之艱
難付託丁寧詎忍一朝之荼毒追懐叡訓冝軫
聖情然受遺之寄匪輕共政之圖方切昆崙西
國難回御駿之逰長樂東朝正頼關雎之化願
寛悲悼式副懇祈
　　賀今上皇帝即位表
(臣某)言閏八月二十二日凖都進奏院逓到赦
書㳟覩　皇帝陛下登寳位中外稱賀者聖神
有作夙當上帝之心朝覲攸歸咸屬吾君之子
大明一出薄海交欣中賀㳟惟　皇帝陛下勇
智正邦聰明恊帝英姿異禀寔鍾禹會之山川
盛徳深仁冝主漢家之宗廟方侍璪旒之睟穆
遽耹玉几之丁寧寅御丕圖式遵慈訓顧炎運
中興之盛今且百年而軄方故境之歸殆将萬
里珍重豈惟於奉璧憂危諒甚於渉淵雖休勿
休罙謹時㡬之敕以聖繼聖益昭付託之公臣
猥玷節麾幸宣詔令天開地闢可占平治之期
日就月将願獻緝熈之頌
　　江東乞祠申省狀
伏念某一介寒晚誤蒙拔擢将漕江東到官之
初即值亢旱繼以蜚蝗朝夕兢惕如坐􁃿炭顧
念監司之職在於布宣徳意講求民瘼凡　朝
廷寛䘏事件無不即目奉行而民間疾苦有當
􁆬梳者亦不敢不盡其力欲以少荅清朝臨遣
之恩而材薄望輕動輙得咎蠲省征稅未甞過
當或者遽謂州縣不可爲督察荒政未嘗過嚴
或者遽謂臺郡不相䘏今欲一切蓄縮無所展
布則軄業廢弛何名監司欲稍稍振舉事求其
是則違忤必多愈招怨詈用是怵惕不能自安
兼從祈禬以来驟得昡暈之疾坐立稍乆即欲
僵仆竊念本路災傷至重非精明疆力者不足
以任救荒之責如某駑庸重以疾疢誠恐上孤
隆委下誤民生用敢伸籲天朝乞垂矜察俾解
漕職卑以祠官它時或有使令願效糜捐以報
恩施奉　聖㫖不允
　　奏乞奨擢潭州通判張國均永州通判魏
　　泌狀
(臣)竊惟郡之有倅所以俾守臣之弗逮苟得其
人則佽助爲多一或不然則反以害政臣所部
九州有倅者八以(臣)朝夕所接與得諸聴聞則
如朝散郎通判潭州軍州事張國均承議郎通
判永州軍州事魏泌則皆所謂能爲郡政之助
者國均實淳熈名臣大經之孫世美相承家法
不墜自其宰奉新倅建寧皆有聲績可紀立朝
未㡬復爲此来資禀精明政術通練事無巨細
悉心禆贊臣甚頼之泌實紹興名臣矼之後家
學既有源流又嘗從諸老先生游議論文采俱
不録録前宰雩都(臣)在江西聞其政譽甚休及
来二水兩遇闕守泌實攝承孜孜撫摩人多稱
頌(臣)觀二人之材皆足以剸煩劇而立事功局
於貳郡未究施設伏望　聖慈特加奨擢以為
一路之勸異時所立必有可觀湏至奏聞者
　　奏舉潭州官屬狀
臣猥以庸虚濫分帥閫毎惟人材無鉅細皆有
益於世用故常攷攷以求乎下而不敢俟人之
求雖一道數千里官僚數百人其材與否不能
以盡知然攷之於見聞試之以職事亦間得其
一二苟薦員之當及者豈惟不竢其求蓋有未
嘗識面而舉之者矣今兹叨蒙召擢行且去官
采諸公言猶有當舉而未及者用敢隨其所長
形諸論薦庶以􁄀　朝廷之采擇謹開具于左
朝奉郎湖南安撫司機冝林光裔氣質粹温材
猷闓敏常宰劇邑政譽藹然江右諸司皆嘗稱
薦宣敎郎湖南運司主𬋩范炎事親有孝謹之
稱治邑有循良之譽浙右薦紳具能言之承議
郎湖南安撫司幹辦公事江疇學問醇正心度
坦夷講學于鄉從者甚衆經其指授多中科名
昨宰冝春安靖不擾老㳺幙府人歎其淹承議
郎知潭州瀏陽縣事徐玠性禀淳良志念惻怛
平反冤獄惠養小民在官三年人安其政通直
郎知潭州善化縣事石孝隆天資精敏心事和
平獄訟惟公賦役有法今將去替邑人惜之朝
奉郎知潭州湘潭縣事朱子肅持身謹恪涖事
精詳催科有方聴訟惟允利民之事知無不為
奉議郎知道州寧逺縣事黄大中廉介自将端
方有守自其到邑一意為民當官而行不畏彊
禦修職郎永州教授李元白學醇行粹論正氣
平早逰膠庠士論推服及為學録規範肅然分
敎偏州未究其用文林郎前永州推官趙涯學
行俱優志念尤篤蚤以文墨擢在甲科及爲幙
僚盡心民事推行荒政所濟尢多文林郎全州
清湘縣令董夢程通經學古知前輩之源流臨
政字民慕循吏之風績觀其器識殆未易量文
林郎衡州安仁縣丞翟採忠勲之門儒學自奮
文采甚蔚識慮尤長從政郎道州營道縣丞任
士寧性行端良辭華敏贍居官勤恪有志及民
修職郎潭州湘郷縣主簿田居正禀資篤實履
行端方居懐及物之心務爲有用之學修職郎
潭州湘潭縣主簿胡湍器資端厚問學精專筮
任之𥘉勤於民事
右臣所舉十有四人雖職守不同材品亦異然
其所長各有可稱伏望　聖慈明詔大臣更加
詢察或特加旌擢或籍記中書異日必有奮發
爲清時之用者儻不如所舉(臣)甘坐妄謬之罰
　　按奏武岡知軍司馬遵狀
(臣)竊見武岡一軍雖名小壘然溪峒四環蠻徭
雜處控制綏御責在守臣平時撫存士卒有以
得其歡心然後緩急可頼其用苟惟惑吏言靳
小費使軍情動摇㡬至激變其能任綏御之責
乎謹按朝請郎知武岡軍事司馬遵忠賢之裔
嘗綴朝行到官數月未聞它過徒以昨守信州
之日有黥吏李安世者頗得其意及来武岡復
挈之俱借𥙷官資任以衙兵六局之事怙勢作
威鞭扑過當卒輩巳不能堪又聴郡吏董霖等
言回糴軍粮虧損時直冬衣例支錢㑹中半復
欲以全劵給之遂致此曹觖望當􁰽執覆語言
喧悖相率出城群不逞乗之刼掠郡民財物遵
倉皇無措託疾送印次官幸僉判葉莫躬親安
慰衆方稍定(臣)得莫𥘉一日所申即行下委莫
權管軍事諭諸卒還營且追李安世董霖等赴
司究治旣又得莫𥘉五日所申諸卒雖巳還營
尚操兵未釋(臣)復行下牓示各與免罪及將衣
粮等照乆例支給若有冤抑許詣(臣)陳訴㮄到
之日軍情或湏帖息遵爲守將舉措乖冝致此
紛擾焉得無罪欲望　聖慈將遵罷免或卑祠
禄仍選擇賢良之守令其疾速之官庻㡬一方
早獲安渚不至它虞湏至奏聞者
　小貼子(臣)𥘉得報即飛申　朝廷乞賜指揮
　行下本未敢擅自將遵施行及得今報事勢
　頗亟用敢不俟回降先次行下令遵起發離
　任聴候　朝廷指揮及委權軍葉莫多差弓
　兵護送出境榜示軍民不得輙加無禮所有
　臣專輙令遵離任之罪併乞指揮施行
　　薦賢能才識之士狀
伏凖正月八日　詔書内而侍從两省臺諌暨
卿監郎曹外而前執政侍從之舊暨監司郡守
各舉賢能才識之士或五六人或二三人居官
家食一無所間䟽其事實亟以上聞(臣)仰惟
陛下以寳暦紀元之歳麟經書王之月誕降明
詔蒐㧞俊髦此堯舜急賢之心也詔下以来中
外(臣)工剡牘交上蓋不知其㡬矣而(臣)猥玷近
班獨未能有所稱舉者非敢後也顧今衆論之
所共屬若柴中行陳宓徐僑危稹輩臣入對之
𥘉與供職之三日皆嘗論薦而未聞有所㧞用
(臣)是以未敢復有所薦也今方力請于　朝丐
從絀免儻終無以塞明詔則其罪滋大伏念當
今賢能才識之士不為無人其沉下僚困選調
者未易以悉舉今姑取其更歴中外聲迹稍著
而濡滯不振者䟽其姓名以聞庻㡬有以上副
朝廷之實用而不為空言謹開具于左
　一朝奉大夫新知汀州傳壅實寳文閣學士
　　伯成之子其學其行皆有父風曩丞棘寺
　　守職不苟出知延平迓者巳至以迎侍非
　　便力請奉祠改授臨漳甘濡久次伯成舊
　　為漳守有恵政壅能循父之轍一意拊摩
　　繼守臨川究心民隠政平訟理細大有經
　　以疾丐祠郡人皆惜其去臣以召還過撫
　　實親聞之提舉常平趙汝談賢監司亦稱
　其政不容口今其疾巳瘳尚淹家食(臣)竊
　惜之
　一朝奉大夫主管華州雲臺觀鄭寅名家之
　子刻意問學富於見聞而恬靜自守不汲
　汲於進取曩自太府丞出守廬陵實有善
　政以風聞論罷退安閒散泊然無营惟日
　沉酣於簡冊涵養益粹殆未易量久於奉
　祠頗鬱公議
　一朝奉郎知興化軍楼昉詞章彪炳有作者
　　之風識慮深長知當世之務曩官于　朝
　數有論奏觀其用意實切愛君而留滯於
　外歴歳滋久今雖分符支壘粗有展布之
　地然(臣)觀其人誠足以羽儀天朝潤色帝
　制而局於小用未究所長
西山先生真文忠公文集卷第十七
西山先生眞文忠公文集卷第十八
　經筵講義
　　進讀大學卷子(十月十九日)
康誥曰克明徳太甲曰顧諟天之明命帝典曰
克明峻徳皆自明也
(臣某)謂康誥帝典两語要切處在克之一字
　明徳人所同有其所以爲聖愚之分者但以
克明與不能明之異爾常人所以不能明者
　一則以氣禀昏弱之故二則以物欲蔽塞之
故雖是蔽塞之餘若一旦悔悟欲自明其徳
　亦無不可者患其自暴自棄而不肯爲耳孔
　子謂我欲仁斯仁至矣孟子謂有是四端而
　自謂不能者自賊者也又曰人病不求耳且
　如　陛下躬禀聖哲之資所謂明徳固巳素
　具若以堯帝文王克明徳自任豈有不能爲
　者然其用功之要專在屏去物欲盖明徳如
　青天白日物欲如雲霧雲霧開則天日自明
　明徳如明鏡止水物欲如塵滓塵滓去則水
　鏡自明惟　陛下以克之一字自勉而母自
　謂不能則堯帝文王可及矣太甲篇乃伊尹
　所作此一語切要在顧諟二字古注謂常目
　在之朱熹以爲說得極好明命只是天所賦
　與我底道理𥘉無形象如何可以目覩正如
　孔子謂言忠信行篤敬立則見其(叅扵前在/輿則見其)
(倚扵衡忠/信篤敬豈)有形象可見亦只是念念不忘則
　此理自然昭著扵心目之間今人俗語云看
　顧云照顧所謂顧諟即此意盖天賦與我許
　多道理豈可湏臾之間不著意照管謂如天
　與我以此仁一不照𬋩便不覺流扵不仁天
　與我以此義一不照管便不覺流扵不義天
　之與我以此徳本如明鏡止水我却不照管
　甘心𬒳灰塵泥滓来汙了豈不是嫚天之所
　予以人君言之天既命我以此徳又命我以
　此位有此徳方可保此位雖一息不可不顧
　諟雖一念不可不顧諟所以文王陟降在帝
　左右武王曰上帝臨女無貳爾心周頌敬之
　詩云母曰髙髙在上陟降厥士日監在兹大
　雅之詩亦云昊天曰明及爾出王昊天曰旦
　及爾㳺衍皆謂人君一動静一云爲天未嘗
　不監察其上然則伊尹顧諟之語人君豈可
少忘　陛下欲作毋不敬思無邪工夫(臣)願
自佩服斯言始盖　陛下若知得天無時不
監察人君人君當無時不顧諟天命雖欲一
事之不敬一念之邪自不可得此乃最切
陛下身心底道理(臣)願深留　聖念
湯之盤銘曰苟日新日日新又日新康誥曰作
新民詩曰周雖舊邦其命維新
(臣某)按成湯此銘盖就沭浴取義朱熹之說
巳盡之矣後来武王作盥槃銘與其溺扵人
　也寜溺扵淵溺扵淵猶可㳺溺扵人不可救
　武王之銘又就水取義盖言溺於深淵猶可
　以浮㳺而出一爲姦邪小人所惑則䧟於危
　亡而不自知故不可救聖帝明王因物自警
　毎如此願　陛下燕閒之際取湯武之銘與
　凡古人自警之語書而掲之座右則所益非
　淺(諸銘巳載衍/義第三十卷)人君之徳湏是日新日日新
　又日新易曰日新之謂盛徳但看日月之明
　千年萬載光彩常常如此豈不是日新人君
　湏要法乾之健體離之明洗濯磨勵其身心
　常使光明皎㓗始得　陛下昨爲權臣所蔽
　飬晦十年天下之人未免妄議聖徳一旦奮
　然更新天下咸仰聖徳如日月之食而更也
　然自今以徃日新又新之功一或不繼則未
　免又失天下之望湏是常屏私欲而存天理
　常守恭儉而去驕奢常勤學問而戒㳺逸常
　近君子而逺小人常公而不私常正而無邪
　今日如是明日又如是以至無日而不如是
　則其徳無日而不新仰視成湯何逺之有(臣)
　又竊見　陛下更新之𥘉懲贓吏禁苞苴一
　時士大夫爲之悚動未㡬數月間又復玩弛
　貪濁害民者如故昏繆不職者如故只縁一
　二姦贓之鉅者特從恩宥擁厚貲安華第不
　傷毫毛兼除授雖公而巧扵營求者尚或得
　志所以搢紳慕效仍踵舊習既未能作新士
　大夫又何以作新民民既未新天命又何由
　而新日来星文之變數數有之上天仁愛
　陛下所以示此警戒　陛下於此何可不深
　自脩省先從一身始洗濯磨勵使巳徳常新
　脩明政刑信必賞罰崇奨廉能汰斥貪繆使
　士大夫之俗一新如此則民徳之新天下之
新有漸致之理矣願　陛下深留　聖心
詩曰穆穆文王於緝熈敬止
(臣某)竊謂文王之徳上與天合不可得而名
　所可名者緝熈敬止而巳緝者繼續之謂熈
者光明之謂朱熹之說當矣然緝之與熈非
二事也能緝則能熈矣常人之徳業所以不
能光明者以其乍作乍輟無繼續之功也且
　如敬之一字孰不知為正心脩身之本然一
有欲心則不能敬一有怠心則不能敬二者
苟有一焉則所謂敬者有間㫁而無接續矣
　又焉能至於髙明光大之域邪惟聖人之心
　與天同運純亦不巳故詩人形容曰穆穆文
　王扵緝熈敬止纔两言爾而文王盛徳之氣
　象􁄂乎其在目也考之於詩其言緝熈者四
　此詩所云以徳言也敬之之詩曰學有緝熈
　于光明以學言也維清之詩曰維清緝熈文
　王之典昊天有成命曰於緝熈單厥心二者
　以事言也若昔聖王之扵修徳扵講學於行
　事無不致緝熈之功者(臣)竊見　陛下於宸
　居之邃掲名緝熈且以雲漢之文自為之記
眞有得於古先聖王修徳講學之要(臣)願於
緝熈敬止之言朝誦而夕思之知欲之有害
於敬則窒之於㡬㣲知怠之有害於敬則持
之以疆勉使此心常接續而無間㫁故以之
講學則智識日明以之行事則功業日廣所
謂儀刑文王者莫切扵此惟　陛下勉之
　　　講筵卷子(十一月八日)
大學格物致知章
(臣)按格之一字先儒訓釋不同至程子乃以
格訓至如舜典格于文祖之格其義始明朱
　熹嘗言格物者窮理之謂也然不曰窮理而
　曰格物者盖理無形而物有迹若止言窮理
　恐人索之於空虚髙逺之中而不切於巳其
　弊流於佛老故以物言之欲人就事物上窮
　䆒義理則是於實處用其功窮䆒得多則吾
　心之知識自然日開月益常人之學不就實
　處用功而馳心於髙妙猶且不可况人君以
　一身應萬事萬物之變若不於事物上窮䆒
　豈惟無益而巳将必如晋之清談梁之苦空
　其禍有不可勝言者此格物致知之學所以
　爲治國平天下之先務也　陛下履位十年
　其酬應事物多矣然權臣顓政務爲蒙蔽恐
　陛下未能一一致察也故十年之間是非邪
　正顛倒錯繆無所不有人皆知爲權臣之罪
　今既躬親大政則凡所以剖判是非别白邪
　正者　陛下當身任之矣若於事物之理不
　深加窮究應酬之間少有差失咎将誰㱕故
(臣)惓惓欲　陛下以格物致知爲事也程頥
　嘗謂格物亦非一端如或讀書講明道義或
　論古今人物而别其是非或應接事物而處
　其當否皆窮理也而朱熹又謂或考之事爲
　之著或察之念慮之㣲或求之文字之中或
　索之講論之際其說尤備盖自吾一身之中
　以至萬事萬物莫不有理皆所當窮然非日
　積月累之功未易各造其極也(臣)願自今經
　筵講讀之際有切扵身心關於政治者時發
　玉音質問所疑俾臣等得悉心以對如有未
　諭即乞再三詰難必　聖心洞然無疑而後
　已退居深宫又必優㳺玩索其理之所以然
　俾之融會貫通表裏澄澈如此則日就月将
　緝熈光明其益不少矣至於輔臣奏對尤當
　從容訪逮政事因革俾陳其利病之原人材
　進退必叩以賢否之實如有未諭反復審究
　亦必再三都俞之外不厭吁咈以至言官之
　奏論彈劾群臣之進見對敡率霽　天威俯
　加酬詰俾攄底藴盡究物情如此則於國家
　之事日益明習而舉措用舍之間無不適當
　矣凡此皆所謂格物也惟　陛下曲留　聖
　心孜孜不倦若於事物之理窮得一分則
　陛下之知識亦進一分窮得十分則　陛下
　之知識亦進十分窮得十分即是物格進得
　十分即是知至若只略見一二便不研窮則
　見處既未分明行處必有窒礙且如近者用
　兵之舉若論其槩則　祖宗境土所當恢復
　祖宗山陵所當省視豈非至當之理然必先
　定規模先立基址俟吾人材衆多材力冨盛
　萬全必勝然後有爲乃無後悔縁只見得理
　之一偏而未嘗周思曲慮到窮極之處所以
　輕舉而無成此亦物未格知未至之故也今
　陛下巳知前日舉事之非矣若一向退沮自
　安於無所作為又只是見得一偏之理湏是
　知前日不合輕敵今日亦不可畏敵事雖致
　審而剛毅奮發之志則不可忘敵雖未動而
　戦攻守禦之事則不可緩日與大臣講求䇿
　畫申儆将帥嚴設隄防謀未十全姑務固守
　埶可一定奮然必為如此方是見得義理周
　盡舉此一端它莫不然大抵理之與事元非
　二物異端言理而不及事其弊為無用俗吏
　言事而不及理其弊為無本惟聖賢之學則
　以理為事之本事為理之用二者相須本無
　二致此所以為無弊也惟　陛下留神
(臣)所進大學衍義以明道術辨人材審治
　体察民情為格物致知之要其本末粗備
　　以卷帙之多未即進讀願政機餘睱早賜
　覧觀則於窮理之學将大有所日進矣
　　　講筵卷子(十三日)
誠意章
(臣)按自欺自慊(音/愜)两言乃此章之綱領常人
　之情本非眞欲為善但假飾於外以欺人然
　人不可欺徒以自欺而巳惟眞心為善者純
　於爲巳故好善則如好好色非為人而好也
　悪不善如惡悪臭非為人而惡也盖必力於
　為善而去其不善然後巳之心快且足焉夫
　是之謂自慊然又必曰謹獨云者常人為善
　𥘉非實意故處顯明之地則尚或知勉至處
　幽隠之地則肆然無所忌矣此即所謂自欺
　也自古聖賢之學以謹獨二字為入徳之門
　故此篇言之而中庸首章亦曰莫見乎隠莫
　顯乎㣲故君子謹其獨也末章又曰詩云潜
　雖伏矣亦孔之昭故君子内省不疚無惡於
　志君子之所不可及者其惟人之所不見乎
　詩曰相在爾室尚不愧于屋漏故君子不動
　而敬不言而信聖賢心法相傳莫要於此詩
　人稱文王之徳曰不顯亦臨無斁亦保言其
　雖居幽隠之地亦若有臨乎其上者雖無厭
　倦之意亦常有以自守焉此所謂純亦不巳
　也漢成帝臨朝淵黙尊嚴若神論者以為有
　穆穆天子之容其在宫中則湛于酒色(湛與/耽同)
　委政外家迄成新莾之篡計其當時必謂人
　無知者而其荒淫之行播之天下書之史冊
卒不可揜由其昧於謹獨故也惟　陛下以
　文王爲法臨朝必敬而退居深宫亦必敬對
群臣必敬而退與嬪御近習處亦必敬如此
　則於謹獨之道得矣若漢成之縦𣣔無足爲
　聖明道者亦願眡以為監焉實天下幸甚
　　　講筵卷子(十六日)
大學致知誠意二章
(臣某)昨於二章巳嘗各貢愚論矣文嘗聞朱
　熹之說以爲致知誠意乃學者两關致知者
夢與覺之關透得此關方是覺不然則夢誠
　意者悪與善之關透得此關方是善不然則
　悪大學之道惟此两節爲最難故熹以關譬
　之過此两莭則根基巳立有用力之地矣若
　知有未至則見理不明雖彷彿一二未免如
　夣寐之恍惚非眞見也意有未誠則為善不
　實雖假竊一二猶以文錦蒙敝絮又豈眞無
　悪者乎然為善所以不實者自見理不明始
　故曰𣣔誠其意者先致其知
(臣某)文嘗恭聞髙宗皇帝有曰人𣣔明道
　見理非學問不可惟能務學則知古今治亂
成敗與夫君子小人善悪之迹善所當爲悪
　所當戒正心誠意率由於此夫務學然後能
　明道見理明道見理然後能誠意正心與大
學之言脗若合符　髙宗皇帝是時春秋二
　十有五爾而　聖學髙明深造其極巳如此
陛下可不服膺而加勉乎
修身在正其心章
(臣某)謹按此章要切全在有之一字盖聖人
　之喜以物之當喜聖人之怒以物之當怒聖
　人未嘗先有喜怒以待物之至也故朱熹嘗
　言忿􁂯好樂恐懼憂患只要自無中發出不
　可先有在心下又嘗取譬曰衡惟其無物故
　物至而輕重不差鑑惟其無物故物至而妍
　蚩可見學者之於此理固不可以不知而人
　主尤所當知盖人主之喜怒哀樂所關為甚
　大故也臣願　陛下於平居未應物之時澄
　静此心湛如太虚不使有喜怒哀樂之私先
　入乎胷中随物而應當喜則喜當怒則怒當
　哀樂則哀樂而有我之私一不與焉則此以
　常正而不偏其於脩身之道有餘𥙿矣
齊家在脩其身章
(臣某)按親愛而下五者皆指處家而言父子
　兄弟夫婦之間一泪於私情則於所親愛而
　偏焉於所哀矜而偏焉則慈憫之意勝而不
　知其悪矣於所賤悪而偏焉於所敖惰而偏
　焉則憎疾之意勝而不知其善矣若子弟之
　畏敬父兄固所當然若但知畏敬而不能諭
於道而争其過是亦偏也閨門之内五者之
　失徃徃有之而父母之於子夫之於婦為尤
　甚有子如舜所當愛也瞽䏂不之愛而愛慠
象有子如鄭荘公亦所冝愛也姜氏不之愛
而愛不弟之叔叚非偏乎有夫人如荘姜冝
愛也衛荘公不之愛而惟嬖人之愛卒召州
吁之變有后如王氏宜愛也唐元宗不之愛
而惟恵妃之愛旋致開元之禍非偏乎愛悪
　一偏善悪易位其患有不可勝言者故曰身
不脩不可以齊其家
　　　講筵卷子(十八日)
大學脩身在正其心章
(臣某)前日進讀此章蒙玉音有槁木死灰
之問(臣)巳具陳吾道有體有用與異端寂烕
之教不同　陛下巳俞之矣(臣)退而思之此
　心當如明鑑止水不可如槁木死灰鑑明水
止其體雖静而可以鍳物是静中􁁃動體中
藏用人心之妙正是如此若槁木之不可生
死灰之不可然是乃無用之物人之有心所
　以具衆理而應萬事者也其可委之無用乎
吾道異端之分正在於是不可不察
治國必先齊其家
(臣某)按此章辭義明白不待贅陳但恕之一
　字學者多認為寛厚闊略之意其實不然盖
　巳有善亦𣣔人如我之有善巳無悪亦欲人
　如我之無悪又論語所謂巳所不𣣔勿施扵
　人皆是推巳及人之謂舊說如心為恕其義
　却通彼以寛厚闊略為恕者誤矣
(臣某)又謹按此章既引桃夭之詩以明夫婦
　相冝然後可以教國人又引蓼蕭之詩以明
　父子兄弟足法而後國人法之為人君者要
　當實體乎此非可以徒誦說而巳也漢髙帝
　賢君也以戚姬之寵而踈吕后以致後日人
彘之禍然則處夫婦之間其可不盡其道乎
唐太宗英主也然於事親友兄弟一有慙徳
三百年之家法遂不復正然則處父子昆弟
之間其可不盡其道乎觀漢唐之事然後知
大學之垂訓眞不可不佩服也
衍義九經章
(臣某)按朱熹曰不一其内則無以制其外不
齊於外則無以飬其中静而不存則無以立
其本動而不察則無以勝其私故齊明盛服
非禮不動則内外交飬而動静不違所以為
　脩身之要也(臣)謂熹之言至為精切盖齊戒
　明㓗所以正其心也盛服􁄂然所以正其容
　也心正則容正故曰一其内所以制其外容
　正則心亦正故曰齊於外者所以飬其中此
　内外交致其功也静者未應物之時動者應
　物之際静而存飬則有以全天理之本然動
　而省察則有以防人𣣔於将萌此動静兼用
　其力也然蔽以一言敬而巳矣　内外動静
　無乎不敬身安得而不脩乎熹又嘗作敬齋
　箴自首至尾皆發明此意(臣)巳載之於衍義
　中(操存省/察章)惟　聖明其參味之
(臣某)又按九經以継絶世舉廢國為懷諸侯
　之首盖自昔帝王相傳之法也武王克啇未
　及下車封黄帝後于薊封舜之後于陳而孔
　子於堯曰篇厯叙二帝三王傳授亦曰興㓕
　國繼絶世天下之民㱕心焉中庸之言盖祖
　乎此夫以齊威公之在春秋特一覇主爾猶
　能存三亡國後丗稱之其視戦國之君争地
　争城㓕人之社稷絶人之祭祀者善悪相去
　逺矣漢𥘉功臣剖符丗爵迨元成間稍益衰
　㣲不絶如綫杜業進言以為内恕之君樂継
　絶丗隆名之主安立亡國(顔師古曰以立亡/國之後為安泰也)
　今功臣之後襲封者盡或絶失姓或乏無主
　朽骨孤於墓苗裔流於道甚可悲傷成帝感
　其言於是復紹蕭何之丗迄于哀平又増曹
　參周勃之後史氏書之以為羙事漢祚中㣲
　光武紹起復享國者二百餘年是亦仁厚之
　報也唐李懷光先有功而後背畔徳宗念其
　前功為之立後當時諸将莫不感歎　本朝
　故事毎大赦令輙求　昭憲太后子孫或及
　趙普之徒徃徃有司以為具文而　中興以
　後功臣豈無湮㣲不祀者當此兵事方興之
　時謂宜訪問加以存録至於骨肉之恩析而
　不殊(殊絶/也)尤　仁聖所冝哀惻也故因九經
　之義推而及之以賛陛下矜恤之仁云讀
　畢奏云骨肉之恩析而不殊乃漢宣帝封昌
　邑王賀爲侯之詔也言骨肉之恩雖有離析
　而無可絶之道臣之此言盖恐同姓近親豈
　無絶丗不祀者𣣔　陛下訪問而爲之立後
　也又奏二帝三王惟其以興㓕繼絶為心是
　以享子孫千億之報戦國之君㓕人社稷絶
　人祭祀秦爲尤甚報亦如之大抵續人之祀
者乃盛徳事天之所予也絶人之祀者非盛
徳事天之所惡也　上意亦覺悚動退而李
正言甚稱開陳之善謂其言切而不露也
　　　講筵卷子(二十七日)
大學絜矩章
(臣某)按此章言平天下乃曰君子有絜矩之
道何也盖天下之不平自人心不恕始且如
為人之子而事不慈之親雖不敢怨必非所
　𣣔及其爲父乃不慈其子為人之弟而事不
　友之兄雖不敢怒亦非所樂及其為兄乃不
　友其弟此皆所謂不恕也士大夫未仕為民
　而見虐於官吏必不堪之及其仕䆠乃不恤
　其民僮僕使令不忠於主必深悪之及其立
　人之朝乃忍欺其君凡此皆不恕也恕者以
　巳度人之謂我之所𣣔亦人所欲我之所惡
　亦人所悪故以所𣣔者施之而不敢以所悪
　施焉此所謂絜矩也凡為人者皆所當然而
　為人上者尤不可不然杜牧賦阿房宮謂秦
　愛紛奢人亦念其家柰何取之盡錙銖用之
　如泥沙巳𣣔紛奢而剥民之肌膚朘民之膏
　血此之謂不能絜矩也故為人君者處宫室
　之安則憂民之不足於室廬服綺繡之華則
　憂民之不給於繒絮享八珎之味則憂民之
　飢餒備六宫之奉則憂民之曠鰥以此心推
　之使上下尊卑貧冨貴賤各得其所𣣔有均
　齊而無偏陂有方正而無頗邪此即謂絜矩
　之道(臣)竊見比年以来元元愁苦者衆兵興
　之後三垂戍守方嚴當此大冬隆烈之時窮
閻委巷有飢凍切膚之慘窮邊絶徼有風沙
眯目之悲願　陛下以惻怛之心施惠卹之
政雖其仁未能徧及然能選良吏以字之擇
良将以拊之使民無剥膚之苦士有挾纊之
温是亦仁術也(臣)於衍義察民情之篇引采
薇七月等詩旉陳頗悉惟燕間賜覧仍推而
行之則天下之平有日矣
　　講筵卷子
大學平天下章
楚國無以爲寳惟善以為寳
(臣某)按楚語王孫圉聘於晋(圉楚/大夫)定公饗之
(定公/晋君)趙簡子鳴玉以相(簡子名鞅/晋大夫也)問於王孫
　圉曰楚之白珩猶在乎(珩佩/玉也)對曰然簡子曰
　其為寳者㡬何矣曰未嘗為寳楚之所寳曰
　觀射父能作訓辭以行事於諸侯又有左史
　倚相朝夕獻善敗于寡君使寡君無忘先王
　之業若夫白珩先王之玩也何寳焉大學所
　引即其事也魏惠王以照乘之珠夸齊齊威
　王亦言吾有臣四人而鄰國畏盗賊息是之
　為寳與王異楚齊皆戦國之君然能知所寳
惟賢之意故其國安以強昨者權臣用事溺
意貨寳山東玉器搜抉無遺使諸豪有輕中
國之心而於當丗之人材則未嘗為　陛下
收捨以備國家之用其昧於此亦巳甚㢤因
奏願　陛下不以金玉爲貴而以賢才爲寳
天下幸甚
秦誓曰若有一个臣㫁㫁兮無他技其心休休
焉其如有容焉人之有技若巳有之人之彦聖
其心好之不啻若自其口出寔能容之以能保
我子孫黎民尚亦有利哉人之有技􁀬疾以悪
之人之彦聖而違之俾不通寔不能容以不能
保我子孫黎民亦曰殆哉
(臣某)按先儒蘇軾之論以爲前一人似房元
齡後一人似李林甫元齡唐太宗之相也史
臣稱帝定禍亂而房杜不言功王魏善諌(王/珪)
(魏/徴)而房杜遜其直英衛善兵(李勣封英/李靖封衛)而房
杜濟以文持衆羙效之君是後新進更用事
元齡身處要地不吝權善始以終所謂寔能
容之者也林甫唐元宗之相也史稱其如賢
疾能當時有以材譽聞者皆以術抑逺之所
　謂寔不能容者也太宗相元齡而唐以興元
宗相林甫而唐以壤𣣔知大臣之賢否者惟
　觀其能容與否而巳矣
　　　講筵卷子(二十七日)
大學平天下章
生財有大道生之者衆食之者寡為之者疾
　用之者舒則財恒足矣
(臣)按古今生財之說未有能外此四言者而
先儒吕大臨推明之可謂確論矣韓愈有云
　古之為民者四今之為民者六農之家一而
　食焉之家六盖古者四民士農工賈而巳後
　丗益之以道釋所謂爲民者六也農一而食
　者六冝其贍足之難然士主名教工治器用
　賈通貨財非無事而食也若釋與道則飽食
　安坐以蠧吾民而　朝廷乃以鬻祠牒爲生
　財之資不知釋道日増則農民日减財之所
　自出者耗矣猥曰生財可乎此謂生之者寡
　而食之者衆也農民日减而耕者少則爲之
　者不疾矣而國家之用度又未嘗量入以爲
　出也以江左一隅之力而用度数倍於承平
　之時夫安得不匱口奏穴官穴吏穴兵之弊
(云云)夫易窮則変変則通通則乆今之事執
窮極甚矣不變而通之其可乆乎然変通之
　術豈有它繆巧夫亦曰莭用而巳爾用有莭
則經常之費易足經常之費足則祠牒之鬻
　可省釋道少則農民多生財之源無出於此
　惟　陛下亟圖之
孟獻子曰畜馬乘不察於雞豚伐氷之家不畜
牛羊百乘之家不畜聚歛之臣與其有聚歛之
臣寧有盗臣此謂國不以利為利以義為利也
長國家而務財用者必自小人矣彼爲善之小
人之使爲國家菑害並至雖有善者亦無如之
何矣此謂國不以利爲利以義爲利也
(臣)按漢董仲舒對䇿於武帝曰夫天亦有所
分予予之齒者夫其角傳其翼者两其足是
所受大者不得取小也古之所予禄者不食
於力不動於末是亦受大者不得取小與天
同意者也夫巳受大又取小天不能足而况
人乎此民之所以囂然苦不足也又曰受禄
之家食禄而巳不與民争業然後利可均布
　而民可家足此上天之理而亦太古之道天
　子之所宜法以爲制大夫之所當循以爲行
　也又曰天子大夫者下民之所視傚逺方之
　所四面而内望也近者視而放之逺者望而
　效之豈可以居賢人之位而爲庶人行㢤夫
　皇皇求財利常恐乏匱者庶人之意也皇皇
　求仁義常恐不能化民者大夫之意也易曰
　負且乘致冦至乘車者君子之位也負擔者
　小人之事也此言居君子之位而兼庶人之
　行者其患禍必至也(臣)竊惟仲舒此言盖與
　大學同指故略爲　陛下陳之夫所謂居君
　子之位而爲小人之行者故相是也位冠台
　司而鬻賣公朝之官爵貴極人臣而奪攘平
　民之貲産貪鄙之風扇於上而汙濁之俗成
　於下士大夫惟知財利之可貴豈知仁義之
　可尊雖　陛下更張以来盖嘗明示好悪而
　人心䧟溺巳深莫之變也夫天下之患莫大
　於人心之趨利舉世之人皆趨於利則知有
　巳而不知有君知有家而不知有國平居則
　欺君以自利孔光張禹之於漢是也有難則
賣國以自利華歆陳群之附魏張文蔚楊渉
輩之從梁是也甚者不奪不饜如莾操之所
　爲故大學於末章明義利之分孟子於首篇
　嚴義利之辨豈虚也㢤惟　明主在上　思
有以返之則天下之福也
　　　講筵進讀大學章句手記
十月十四日進讀大學章句經文至明明徳新
民奏云聖人之道不過成巳成物而巳明明徳
成巳之事也新民成物之事也成巳者體也成
物者用也只此两言體用備矣至在止於至善
奏云君止於仁臣止於敬子止於孝父止於慈
且如　陛下居人君之位則所止在於仁湏是
行愛人利物之政使鰥寡孤獨各得其飬昆蟲
草木咸遂其生如此方爲至若只姑息小恵非
仁之至也又如　陛下爲　先皇之子不但生
而謹奉飬没而嚴祭祀便謂之孝湏是坐則見
先帝於牆食則見　先帝於羔一念不敢少忘
又必能継　先帝之志𫐠　先帝之事以安社
稷保宗廟然後為孝之至不然則雖孝非至也
又如(臣)之事　陛下當止於敬若但以擎跽曲
拳為敬此敬之末也必如孟子所謂責難於君
陳善閉邪非仁義不敢陳於王前然後爲敬之
至不然則雖敬而非至也其它如父之慈與國
人交之信皆要到十分盡處方謂之至善又讀
至古之𣣔明明徳於天下處奏云下文只言天
下平此却曰明明徳於天下者盖天下之人皆
巳得其本心皆巳復其本性書所謂黎民於變
時雍詩所謂人有士君子之行如此方是明明
徳於天下如漢文帝唐太宗之時天下可謂治
矣然先儒謂止是冨庶而巳若教則未之及也
故聖人於此不但曰天下平必曰明明徳於天
下見得須是天下之人皆明其明徳方可謂之
天下平不然則只是小康而巳未可謂之平也
又讀至章句明徳者人之所得於天而虚靈不
昧以具衆理而應萬事者也奏云此是兼心與
性說人之一心兼統性情性體也情用也具衆
理者體也應萬事者用也(餘本文/公說)讀至章末奏
云此章自心而身自身而家自家而國自國而
天下本末次第粲然甚明然不是大學剏說自
堯以来巳如此說因舉堯典明徳睦族一叚(臣)
於衍義巳備言之矣但堯是生知之聖不湏下
格物致知工夫若湯武則學而知之湯之學於
伊尹武王之問洪範問丹書即格物致知之事
湯之不邇聲色不殖貨利以義制事以禮制心
銘盤以自警武王於戸牗楹席觴豆弓矛亦各
有銘此皆誠意正心之事也又再拈起物格而
后知至知至而后意誠二句奏云雖是知至而
后意誠然亦非是待知至了方去誠其意且如
陛下日對儒臣講明經史此格物致知之事也
日對輔臣議論朝廷政事人材賢否此亦格
物致知之事也退御宫庭省閱天下章奏講求
四方利病此亦格物致知之事也臨朝必敬退
居深宮亦必敬對群臣必敬對嬪御近習亦必
敬聲色玩好無所或溺喜怒哀樂不敢妄發此
即誠意正心之事也一日之間二者未嘗不可
交用其功不但一日只此俄頃間便都做得但
大學必以知爲首者湏是見得天下之理了然
明白此爲善此爲悪此爲正此爲邪則私意邪
念自不敢發所以格物致知最爲切要也願
陛下自今於講論經史之際　聖意有所未諭
不妨反復詰問須見得道理分曉然後已於講
論政事之際亦與大臣反復論難直見得可否
分明然後巳省閱章奏亦反復考究見得利害
明白然後巳如此方是格物方能致知若只汎
然說過汎然㸔過不曽著意考索豈得便謂格
物如此安能致知仰瞻　聖顔大覺和恱既畢
忽蒙　聖訓卿所進大學衍義一書便合就今
日進讀(某)謂前所進巳納禁中今湏再令講筵
所冩别本然後可讀即以未辦為對　上曰已
在此矣即見内侍捧前所進第一第二帙在前
(某)即前奏曰(臣)所纂輯之書出於愚陋之見奚
足上禆　聖學兼𥘉志止𣣔備燕閒之覧今乃
仰蒙　叡㫖令臣進讀此千載一時之榮遇再
拜祗謝畢展卷進讀讀畢奏曰臣之此序成於
紹定二年所謂竢時而獻者盖待　陛下親政
而後獻者若權臣尚在　陛下未親大政雖𣣔
進獻必無由徹乙夜之覧乃今何幸得備進讀
命坐賜茶畢　上曰外路會價尚未能豋皆是
監司郡守不晋意(某)對曰會價所以不豋固縁
監司郡守不晋意然其間亦有留意者大率常
物之情少則貴多則賤自故相在時印造多了
今又邊事方動未能减印造之數所出太多故
賤嘉定年間換易新㑹(臣)親見本末其𥘉縁都
司非人用以二舊換一新之說人情疑惑不行
廟堂忿之遂用嚴刑峻法犯者百姓至於徒流
估籍官員至於追勒貶斥終無效驗数年之後
朝廷厭於稱提始行其所無事却一嵗増於一
歲至庚寅辛卯年間外方或六百文足少亦不
下五百五六十文足以此見嚴刑峻法𥘉無所
益臣方𣣔具劄子乞　朝廷專委版曹一二員
討論利害而推行之大抵必須少减印造(臣)亦
有小䇿𣣔獻廟堂不敢以瀆　聖聴是或有以
嚴刑峻法爲言者切不可施行幸　陛下垂念
上欣然聽納
　是日進讀大學章句畢係𥘉進讀合再拜叙
謝上曰自此望卿啓迪母或有隱賜茶畢
上曰虜使来議和聞外間議論頗紛紛奏曰
臣却不聞外間議論但自古兵交使在其間
縦使虜人巳犯邊若有使来猶當禮接况未
嘗犯我乎或謂𣣔卻而絶之或謂冝拘晋勿
　遣此皆不可行但當以禮遣之萬一露𣣔和
　之意切不可輕信盖金人昨以和誤我後来
　虜人又祖其故智以誤金人今日雖不可沮
　其善意亦不可墮其姦謀邊面之備一事不
　可闕略一日不可稽緩惟　陛下深晋　聖
　念　上又謂彼𣣔来朝見如何(某)問彼有國
　書否上曰無之(某)曰如無國書何名引見
　要之只合就鎭江發遣必不得已都堂接見
　可也
　　　講筵進讀手記
十九日進讀大學章句至明徳章天之所以與
我而我之所以爲徳者也因思前次說明徳是
兼心與性說尚未分曉遂引程易傳云天所賦
爲命物所受爲性此明徳正是說性不曰性而
曰明徳者盖明處是心明底是性心是虚靈底
物着得許多道理在其中光明照徹故曰明徳
讀卷子到　陛下将湯武之語及古人自警之
詞書而掲之左右奏云昔　哲宗好冩唐人詩
句范祖禹在講筵将尚書諭語孝經撮其要語
二十餘條請　哲宗於親御翰墨之際書之以
代詩句盖聖人之言句句有益非若詩句之無
益也臣今日所陳亦祖禹之意是日　上領納
(又奏邊事巳見端平/庙議申/聖語狀)
　　　講筵手記
二十六日進讀止至善傳詩云邦畿千里惟民
所止因舉朱文公曰止者必至於是而不遷之
意且如行都在此自南来者必止此方是止處
若只到衢婺固未是當止之地若到此又越而
之它亦不是得所止自它處来亦然又讀至君
仁(臣)敬處再舉十四日語以奏又讀學者於此
究其精㣲之藴而又推類以盡其餘奏云朱某
此二語乃是發聖人言外之意盖理之淺近者
易見而精微者難知若於義理只見得皮膚徃
徃便以未善爲巳善小善爲大善惟是窮究到
精微處方知三分之善只是三分七分之善只
是七分不至以下爲髙以淺爲深此學者所以
貴於致知也推類云云云以五者大倫言之此
只說君臣父子朋友而已若夫婦則止於有別
長糿則止於有序又推之萬事萬物莫不有當
止處如坐如尸坐之所止也立如齊立之所止
也視思明視之所止也聴思聦聴之所止也自
餘亦莫不然又讀至切磋琢磨處奏云仁敬慈
信是言當知所止至此方是說下工夫處大抵
聖賢之學只有两端窮理脩身而巳如此篇所
謂格物致知是窮理也誠意正心是脩身也顔
淵曰慱我以文約我以禮修身也聖門只是此
两項功夫又讀章句云學謂講習討論之事自
修者省察克治之功奏云如　陛下日御經筵
與儒者講論經史此所謂講習討論也若只說
過便了何益於事湏是退而省察吾之言行有
無未善吾之過失有無當改其合克去此即孔
子所謂克巳也學與自修二事相爲表裏不學
問固不能自修學問了又不可不自修又讀章
句治之有緒而益致其精奏云朱某釋經一語
不妄下凡製物爲器須切琢成形質了方可磋
磨若未切琢如何瑳磨此所謂治之有緒也既
切琢了若不磋磨如何得他精細潤澤此所謂
益致其精也講學修身亦然又讀所進故事至
論虜人多詐處曰言辭之甘藏鋒刃扵飴蜜也
禮貌之尊設機穽於康荘也歛兵逺去鷙鳥将
擊之形也委地弗争芳餌致魚之術也既略說
其義又再讀過曰願　陛下毋忘此語　上曰
此說極是賜茶畢上問虜人議和未可輕信
奏曰(臣)適嘗言之矣李侍御奏臣得楊恢書云
在㐮陽聞虜酋元不曉和字只是要人投拜而
其臣下乃将投拜之語改為講和其說頗詳
上然之奏云朝見一節如何　上曰且候使人
到来啇量待從吉後引見李奏虜兵巳取蔡了
忽然都去攻息方急亦忽然都去其情叵測奏
云此(臣)所謂鷙鳥将擊之形也遂退
　　　講筵進讀手記
𥘉八日進讀大學章句至人心之靈莫不有知
天下之物莫不有理惟於理有未窮故其知有
不盡奏云人之爲人受天地正氣以生故其心
虚靈不昧其於義理自然有知如孟子所謂不
慮而知者良知也孩提之童莫不知愛其親及
其長也無不知敬其兄此即良知也所謂本然
之知也然雖有此良知若不就事物上推求義
理到極至處亦無縁知得盡且如事親雖知當
孝若不曽於孝上細細推求未免以末莭細故
爲孝子夏問孝子曰色難有事弟子服其勞有
酒食先生饌曽是以爲孝乎若論父兄有事子
弟能代其勞有酒與食先以奉父兄豈不是孝
然只是孝之末子夏便以此爲孝亦是知未至
頼其能問故聖人教之進上一等然承順父母
顔色爲難亦只且就子夏欠處說未是孝之極
須是事親如事天方是孝之極大抵天下之理
推得一層上又有一層所以聖人曰物格曰知
至皆是要到窮極至處上曰極是又讀卷子
至晋清談梁苦空處因奏陳人君須理㑹著實
道理不要談空說妙　上曰極是又讀到(臣)所
進衍義以明道術辨人材審治體察民情為格
物致知之要本末粗備以卷帙稍多未即進讀
願　陛下萬機之餘早賜覧觀則於窮理之學
将大有所進　上曰此書朕時時自觀是日讀
卷子用兵之舉只爲見得一邊道理遂輕易爲
之又讀漢成帝荒滛一節旉陳之間語頗峻切
仰瞻玉色略無少忤
　　　講筵進讀手記
十六日進讀大學忿􁂯章引朱文公曰此四者
只要在無中發出不要先有在心下　上曰如
此須如槁木死灰始得奏云不然中庸謂喜怒
哀樂之未發謂之中發而皆中莭謂之和四者
只要發得中莭如何無得且如大舜見象喜亦
喜是聖人不能無喜也文王一怒安天下之民
武王亦一怒安天下之民是聖人不能無怒也
徳之不修學之不講是吾憂也是聖人不能無
憂也飯𬞞食飲水曲肱而枕之樂亦在其中矣
聖人不能無樂只要因物而發不可先有此横
在胸中如　陛下今則未應物之時其心湛然
少間與物相接事之當喜者須喜事之當怒者
須怒但當喜怒之時便須自省此盡是發於義
理邪發扵私𣣔邪若發於義理儘不妨發於私
𣣔則不可人之情易發難制者惟怒為甚惟能
遽忘其怒而觀理之是非則知外物之不足厭
矣此言最善若都要無此四者如槁木死灰然
則此心遂為無用之物此乃釋氏之學若吾道
則有體有用寂然不動者體也感而遂通天下
之故者用也體用兼全所以無弊釋老𣣔委其
心於無用所以應丗不得上深以爲然喜見
玉色又讀卷子論衛荘公唐明皇事随文觧說
畢又再提起曰衛荘公踈賢配而親嬖人唐明
皇逺正后而昵豔妃卒召禍亂今日必無此事
然願　陛下深以二君爲鑑上亦無忤色(退/而)
(思之合對云此心當如明鑑止/水不可如槁木死灰偶不之及)賜茶畢上問
有所聞否奏臣無所聞因言及財用窘匱奏云
今日當此空匱之極别無方法只有撙莭一事
可行臣方𣣔具奏偶吏部郎中兼左司鄭寅輪
對已及凢其言甚當願陛下諭大臣速如所
請施行上然之李左史亦開陳頗詳併及覈
軍籍虚額事奏云前日李鳴復亦曽及此　陛
下巳諾之矣(臣)謂冝先令諸将自以虚額来上
却委緫領或它司審覆則諸将不敢爲欺又舉
孝宗褒邵宏淵因上虚籍擢為觀察使事奏云
湏如此施行則彼有所慕(臣)巳嘗以此白宰相
矣若果行之一則有實備一則省虚費上又
云近来既不出兵省得生劵一項費用奏云生
劵一項所費甚多今不出兵所省不少又再及
撙莭事奏云若𣣔撙莭費用須　陛下力行莭
儉以爲群臣之倡上謂然因讀衍義中庸九
經章奏云近見李􁥫𥘉對劄子論此章因及時
事大有所𥙷　陛下必嘗反復觀之　上曰朕
亦嘗反復又至朱文公章句若親而賢則固寘
之大臣之位矣因及趙丞相(汝愚)本末曰本朝
宗室未有如(汝愚)比者故可居宗室所不可居
之位及力賛配食之議
　　　講筵進讀手記
十八日進讀大學治國在齊其家章至若保赤
子心誠求之雖不中不逺矣未有學飬子而后
嫁者也奏云赤子雖未能言然飢飽寒暖之類
其情可測而知爲之母者以巳心眞實求之雖
有不中亦不相逺國人之情固未易盡知然一
人之情即千萬人之情以治家之道推之治國
其理一耳非先治家後却旋去學治國也故曰
(云云)又讀至卷子此心當如明鑑止水不可如
槁木死灰奏云(臣)適舉似此語與李(大同大同)
以爲下不可字不得盖此心自是活物如何把
做槁木死灰終不能使之如此此語甚有理非
(臣)所及乞　陛下垂問(大同)令詳言之　上顧
李令說李遂云云(某)又奏釋氏有死心之說心
是活物如何可死又如釋老不拜君父兄離絶
人倫然其在寺觀中依舊有主首有副貳有所
謂師兄師弟何嘗絶得人倫吾道中所謂君臣
父子是眞實有之彼却是假合底以此見得聖
人之教是循天理之自然釋老是以人爲強軋
使然李復云云讀至具衆理應萬事處奏云人
之一心至虚至靈至微至妙經緯天地裁成輔
相皆自此出以爲槁木死灰可乎上意喜甚
玉齒粲然又讀卷子衍義九經處(巳録在/卷子下)賜茶
畢李正言論時雪不降由豫常燠若某因奏周
衰無寒嵗秦末無燠年周之先王以仁治天下
後丗浸失之舒緩天以常燠應之秦以急刻爲
政天以常寒應之刻急固不可舒緩亦不可中
庸至聖章既曰寛𥙿温柔足以有容也必曰發
強剛毅足以有執也二者皆不可偏　陛下非
無剛断者如更化之𥘉逐二小人治二贓吏(臣)
時猶在泉南聳聞聖断一時士大夫莫不震肅
貪鄙之風㡬於盡掃自頃以来乃似姑息巨姦
宿贓悉逃憲網上下觀望無所畏憚州縣之吏
貪暴如𥘉民無告愬惟其政令不行紀綱不肅
所以上天仁愛示以常燠之罰易言立天之道
曰隂與陽使天有陽而無隂則能生物而不能
成物何以爲造化地之柔剛人之仁義皆不可
偏願　陛下深體大易之義仁之與義務在兼
行不使一闕庶可仰承天意上然之
　　　講筵進讀手記
二十七日進讀大學絜矩章卷子至比年以来
元元愁苦者衆一叚奏云(臣)猶記　紹熈年間
所在公私充𥙿民物熈熈迨　慶元間漸不如
紹熈矣頃年以来民人愁歎盗賊蠭起皆由猶
臣大開賄賂之門爲監司郡守者極意掊克以
充苞苴於是民窮至骨爲将帥者亦極意掊克
以充苞苴於是兵窮至骨矣所以兵民胥怨喜
亂樂禍之心人人同之更化以来雖巳禁止苞
苴然軍民愁歎如故此無它由未嘗選良吏擇
良将以任撫字之責州縣之官貪鄙如故故也
願　陛下俯晋　聖念幸甚
　　　講筵進讀手記
十二月十三日進讀大學卷子論秦誓一个臣
云云因引蘇軾說前一人似房元齡後一人似
李林甫上喜曰此两可說得好讀畢賜茶
上問曰曽見丞相劄子否奏云(臣)未之見不知
論何事上曰論虜使朝見事奏云(臣)雖未見
劄子昨同李􁥫詣相府見丞相言見将韃使朝
見禮莭委左司鄭寅斟酌省去可省者用其可
用者其區處似巳穏當又奏朝見用何禮上
曰臨軒奏云(臣)昨聞余鑄言𣣔用臨軒之禮(臣)
不勝其喜嘗囑鑄白廟堂勿改前說既而見丞
相却有所疑今仍是臨軒極當上曰近方撿
得乾道某年引見蕭鷓巳例奏云既有故事尤
善上問徐僑以爲不當引見如何奏云徐僑
老儒惓惓憂國彼盖㩀所見而言𥘉無他意大
抵　朝廷行事最不可悪人異論如有此意則
後来有事無人敢言遂成緘黙之風利害非細
㩀(臣)愚見見與不見皆未甚利害但和議决不
可恃(臣)𣣔　陛下親御宸翰諭三邊制帥大畧
言韃使之来不容不以禮接邊(臣)切不可恃此
緩於修備上曰丞相𣣔作書與諸處又奏丞
相自作書更得宸翰丁寜尤善漢光武手書賜
方國皆一礼十行細書成文古之英主大抵如
此本朝　神宗晋意邊事毎夜御燈火作書以
賜邊臣故陳師道之詩曰夜書細字荅邊臣萬
里風煙入長筭但味此語可見精明英偉氣象
上曰然(臣)向厯數郡又漕江東如違康如洪如
潭如福皆有　孝宗親筆石刻或問麥禾次第
或問曽無雨雪或問街市有無遺棄嬰兒　孝
宗一念只在生靈故勤勤訪問(臣)願　陛下視
以爲法　上首肯退至中塗有講筵吏稱有
御封文字下本所陳尚書巳拆看訖請過國史
院與衆官啇量及取觀乃鄭丞相劄子論韃人
朝見且詆言者之非諸官既集乃議具奏云今
月十三日蒙　御寳付下右丞相鄭某劄子論
韃使朝見事(臣)等竊惟韃之情偽雖未可知彼
既奉幣来朝以禮接之似未爲過但邊備自此
愈當嚴飭丞相篇末巳極詳盡願　陛下加意
力行庶㡬有備無患冩畢徐常卿僑不肯書名
遂於末添云内徐僑巳見近巳别具奏陳
　　　講筵進讀手記
乙未正月卄二日讀大學衍義人心道心畢
上問前軰言當理即是中如何奏云事到適當
處無過不及即是中聖訓得之矣又讀巳見劄
子畢𣣔退上曰且坐奏云經筵之禮無横絶
盖奏事在御座東坐又在西故也　上曰不妨
奏云適讀劄子蒙聖諭嘉奨容(臣)拜謝遂降
階謝由西階上就坐　上曰近觀卿所上論夀
劄子可見愛君之心與張九齡進千秋金鏡録
同意又問近日朝廷事體如何奏云近日事體
與未親政前大段不侔但人臣之義以責難為
貴不以賛羙為忠必如臣所奏凡事眞實力行
乃可　上曰然又問士大夫少肯任責者奏曰
臣下任責者固少亦是不曽分委之以事若随
其材之長如善治財賦者委以財賦善治刑獄
委以刑獄雖欲不任其責有所不可得(臣)劄子
中巳言之願　陛下詳酌施行又問亦有稱職
者否奏百官中亦儘有稱職者如詞臣惟(臣)衰
退不足道若趙汝談洪咨夔呉泳皆稱職又如
䑓諌亦多稱職又問近使接待使人事處得如
何聞大臣曽與卿議之奏云此畨待遇使人區
處似巳適中所委鄭寅文獻故家多識典故其
所裁酌頗得其冝臣亦蒙朝堂不鄙俾陪末議
不敢不盡其愚區區之見王擑之言㫁不可輕
信嵗幣亦未可輕予上云卿眞心體國朕所
嘉歎又曰大臣欲煩卿典領文闈一新宿弊為
朕収取實材奏云(臣)未學不足當此然既蒙
陛下使令不敢不盡心爲　朝廷網羅實學之
士　上又言科舉之弊極矣如傳義挾書之類
不可不革又宣諭云致君澤民卿之素志俟典
舉畢當大用卿是日𣣔退而留者三既㱕私居
良乆有講筵使臣張文用者到門云御帶王某
得　㫖卿所論張九齡事甚契朕心今以御書
西山先生眞文忠公文集卷第十九
　翰林詞草
　　大禮御札赦文
　　　郊祀大禮　御礼
勑内外文武臣寮等朕奄宅庶邦于今七閏念
宗社纉承之重若涉深淵雖宫庭蠖濩之㣲如
對上帝矧當禋祀尤極嚴恭曏更中外之多虞
益顯髙明之垂右銷旱蝗之孽浸格豊年洗戈
甲之腥溢爲和氣既訖小康之效盍崇大報之
儀况嘗洊饗於堂筵兹用恪修於郊類方将推
筴而迎日至文且奉瑄而見雲陽爲百姓以祈
敢云專郷来諸侯之助其罔弗欽爰戒先期亶
孚群聴朕以今年十一月二十日謁欵于南郊
咨爾攸司各揚乃職相予肆祀毋或不恭故兹
詔示想冝知悉
　　　郊祀大禮赦文
朕以眇躬嗣承先烈今寜王遺我大寳兹持守
之甚艱而上帝監于四方實照臨之有赫居懷
兢業罔敢荒寕自更化之惟新益厲精而加勉
一日必謹五年于兹幸昭受於天休獲鞏安於
國歩昔羽檄交馳之地今惟玉帛之徃来昔粒
食垂磬之民今有京坻之充積豈繄凉徳憂底
小康亟詔有司稱秩元祀故嘉廌屡修於重屋
而縟儀乆曠於崇丘兹惟其時祗率舊典奉幣
而欵眞宇灌圭而朝太宫合祛两儀升侑二
祖樂備圜鍾之奏詩歌成命之章象質素於陶
匏罷周張於黼繡盖極天下之物不足報功惟
盡内心之誠庶㡬克饗有祝史正辭之告無祠
官祈福之私髙靈顧歆恊氣充塞飛霙六出既
先事以應期䴡日重光復彌旬而開霽雖迄熈
成之禮愈勤祗栗之思緬懷　慶暦之郊禋恭
味　仁皇之諭㫖除降祥之地而懼罙切席巳
安之勢而念益深大㢤聖謨實為可法矧如菲
質敢替此心屬當外内無患之餘尤軫夙夜畏
威之戒欽念求端而從事莫如尚徳以緩刑其
誕布於恩綸庶均霑於帝祉於戯天生民不能
獨治故付予統理之權后非衆罔與守邦冝加
乃困窮之惠惟内之群工庶尹若外之方國元
侯共體好生之仁俱懷拯溺之念推徳意以逹
于下諏疾苦以告于朝俾萬物各遂其冝㣲一
夫弗𬒳其澤庶膺眷佑同享丕平
　制
　觀文殿大學士提舉臨安府洞霄宫呉興
　郡開國公錢象祖特授少保加食邑一千
　户實封四百户令所司擇日備禮冊命麻
　　制
國家之慶莫盛於建儲人主之恩尤先於篤舊
維朕元子誕膺典䇿之華念我宗臣嘗參師傳
之重厥有明命告于群工具官錢象祖器度宏
深材猷瓌碩生重侯累将之裔有先正名臣之
風其踐政涂非群議於兵釁驟開之日其登揆
席翊萬機於朕躬親攬之𥘉功名赫奕以不居
進退雍容而有𥙿粤予上嗣正位前星既主鬯
之得人肆臨軒而錫命金石在虡恊風揚從律
之龢搢紳盈庭景曜煥重輪之瑞緬惟黄閤㢸
諧之老乆宣青宫調護之劳獨興嘆於滯南諒
傾心於拱北其加茂渥以奨舊勲學士象四時
仍延㤙之邃職孤卿位九棘陟亞保之歸班珍
䑓更使領之嚴圭食衍邑封之寵於戯元良之
正萬國夙嘉輔導之功二公之弼一人更籍謀
猷之益勿以爾身之居外而忘臣職之效忠徃
殫乃心祗若予訓可特授
　皇伯奉國軍莭度使開府儀同三司充萬
　夀觀使嗣秀王師揆可特授少保加食邑
　食實封制
王者建儲立貳所以繋萬國之心備物陳儀所
以垂百代之憲故齒胄行而國人化主鬯定而
宗廟安既鉅典之崇成宜湛恩之敷錫矧惟伯
父夙號賢王其頒制冊之公用聳廷紳之聴具
官師揆器資宏𥙿業履端醇逮事阜陵恩隆
猶子之愛受知　光考誼均同氣之親而能恪
守宫庭動循矩度賜履襲秀園之舊辨儀參宰
路之崇徳盛而禮彌恭位髙而志愈約朕若稽
古訓豫建元良酌有唐太極之舊規遵　至道
朝元之故事顧瞻群彦紛鵷鷺以充庭有偉宗
英􁄂貂蟬而在列爰加命数以侈榮懷仍莭制
於元戎峻等威於亞保以光外朝九棘之位以
煥宗正二星之躔申衍豊租具昭殊眷於戯三
孤之重百辟所瞻弘化弼予雖少異周王建官
之舊制莭謹度當毋忘宣尼守貴之言於昭令
猷欽對嘉命可特授
　皇叔祖昭慶軍莭度使提舉佑神觀嗣濮
　王不儔可特授檢校少保加食邑食實封
　制
建儲所以尊宗廟盖圖千載之安睦族所以厚
人倫期底萬邦之恊朕鍳觀徃訓冊命元良既
典章文物之一新斯天地神人之咸恱厥有大
賚冝先近親其敷渙恩用穆師聴具官不儔令
猷淵邃雅量冲和早晞沛輔之賢矜嚴有度晚
慕辟強之莭清静自娱以眞王紹服於濮園以
大将擁旄於霅水振振信厚蹈承平公姓之風
抑抑威儀蔚昭代老成之望比正前星之位聿
彰洊震之符毓明徳而居少陽丕隆國本鋪鴻
藻而伸景鑠誕舉邦彛有偉竒英與陪盛禮爰
因継體之義思廣篤親之仁絺冕篆車俾政參
於寅亮珍䑓閒館仍自適於燕頥増衍眞畬併
昭茂渥於戯大宗維翰朕欲致本支之強三孤
弼予爾尚期名實之稱惟不忘居寵思危之戒
斯無媿以徳詔爵之公光昭前聞永有終譽可
特授
　　史彌逺特授正奉大夫依前起復右丞相
　奉化郡開國公加食邑食實封制
天下之本在元良左右得賢則萬邦正人主之
職論一相經綸有道則百度修朕蚤建皇儲迄
成縟典廼眷股肱之良弼夙殫羽翼之深功其
敷渙恩以詔群辟具官史彌逺寛閎而縝栗剛
大而粹夷有尊主庇民之誠足以衛王室有忘
身殉國之莭可以通神明自持橐於甘泉即横
經於資善琢磨令範斧藻大猷掃浮雲而開泰
清再康天歩導前星而貳宸極益固邦基乃登
籌帷乃穆台宰進則謀謩黄閤以爕諧萬化之
元退則陪輔青宫以講明三善之益展也宗臣
之望凛乎先正之風屬載考於上儀當亟褒於
中鉉義深體國固無懷寵利之心賞或忘劳何
以示賢能之勸用晋文階之峻申陪井賦之優
於戯日重光而月重輪既丕昭於令徳河如帶
而山如礪方首序於元功惟君臣相得之甚艱
而事業當圖於不朽勉攄閎韞庸副殊知可特
授
　　楊次山特授少保進封永陽郡王加食邑
　　食實封制
朕蚤建儲闈聿修冊禮黄麾設伏眡元㑹之盛
儀鱗簨充庭奏明安之雅樂班行悚動朝野歡
康既閎宗祏之休冝錫后家之澤維親賢之莫
二肆命數之兼崇揚于大廷告爾多士具官楊
次山耆明而肅艾簡静而𥙿和早奮右庠旁貫
九流之藴奥晚聮左戚蔚為四姓之儀刑自膺
齊旄繡衮之華乆遂閒舘珍䑓之佚位參将相
行無改於布韋名在族婣身弗留於輦轂得逺
執避權之體有闔門飬重之風惟朕躬親攬於
政機顧后徳實多扵内助比宣離明継照之象
尤資坤載順承之功典䇿告成邦家切慶若時
懿屬可限彛章其登外朝位棘之尊仍䟽王社
苴茅之貴指洞庭之野麾幟不移畫滁水之陽
封疆特大亶為異渥夐掩前聞於戯若古訓言
位祿匪期於驕侈維大明畏謙盈随示於益虧
爾其守樊侯謹約之規晞竇君退遜之莭勉肩
忠藎思保寵荣庶無後艱水有終譽可特授少
保進封永陽郡王依前岳陽軍莭度使充萬夀
觀使加食邑七百户食實封三百户仍令所司
擇日備禮冊命主者施行
　　　奏劄子
臣恭覩　陛下以東宫冊禮告成明詔䟽恩戚
里之賢寵數優隆加以王爵稽諸典故所未前
聞然其老成静重公論素所推予身爲外屬而
避逺權势不居京師治家教子風聲凛然誠近
丗戚畹之所未有意其賢徳夙簡聖心故因鉅
典之誠特示寵擢臣承命草制亦能推明　陛
下所爲褒表之意播告中外矣然臣伏觀古今
載籍之傳莫不以㤙寵太盛爲外家之深戒漢
丗賢戚無出樊宏隂興右者宏之言曰富貴盈
溢未有能終天道悪滿好謙前代貴戚皆明戒
也興亦有云外戚家苦不知謙退富貴有極人
當知止夸奢益為觀聴所譏惟二人者其所操
持若是故其子孫昌熾丗有令聞為史冊之光
臣愚竊謂二人之言盖　陛下所當知而戚里
所當鍳也夫倚伏無常古今所畏崇猶塵積賛
若駭機不可不深圖不可不豫慮伏惟　陛下
清燕之間省觀樊隂之所由得追跡梁竇之所
由失常思所以安全外族俾蒙謙靖之福而不
蹈滿盈之咎斯誠宗廟社稷無疆之休(臣)以非
材承乏詞禁官雖甚卑其職則有唐供奉之舊
故敢因事陳愚妄希李絳白居易之萬一惟
陛下裁赦(臣)不勝大幸謹具劄子陳奏以聞伏
乞　睿照
　　　史彌逺特授光禄大夫右丞相兼樞宻
　　　使兼太子少師加食邑食實封制
門下朕夙興眡朝夕惕念治㰖萬機而兢業若
渉春氷倚一相以經綸用作霖雨頃以安危之
寄起于艱疚之中素冠欒欒既畢禮經之制赤
舄几几庸新宰路之瞻播告大廷咸聴朕命具
官史彌逺清明而荘重宏毅而粹温勱相我家
丗侈旂常之載端誠於國心逾金石之堅當群
枉之横流仗孤忠而首奮不為禍福之慮獨敶
社稷之言掃祅茀於太㣲乾端澄肅正少陽於
貳極震器尊安陳平之智有餘蕭相之功第一
方圖夾輔遽服私憂蔽自予衷式從權制而能
以勤勞熈帝載以寛靖鎭物情有推賢引類之
風有折衝銷萌之畧雖閔騫至孝𣣔畢三年之
哀而元齡善謀豈容一日之去矧更吉制冝舉
徽章論道巖廊兼揔樞機之要從㳺儲禁允資
模範之良以并賦則加多以文階則加峻維國
舊典匪予汝私於戯天難諶斯詎敢忘惟㡬惟
康之戒民亦勞止盍共圖既庶既富之功朕方
愛日以有爲爾尚輔予之不逮四事未施則周
公坐而待且一夫弗獲則伊尹視如内溝勉行
所知無媿前哲
　夏震特授武信軍莭度使殿前都指揮使
　進封加食邑食實封制
門下太㣲南宫上将拱端門之位羽林北落衆
星聮壘壁之光朕仰觀乾象之文近飭師兵之
衛惟子圻父扞我皇家其頒賛書以竦群聴武
康軍承宣使殿前副都指揮使舞陽縣開國男
食邑三百户食實封一百户夏震性資樸童風
槩沈雄早振迹於顔行晚䇿勲於盟府蓻戈衛
社闞如貔虎之威仗鉞奮忠迅若鷹鸇之擊心
惟享上誼不辭難遂亜中權遂司留務扈徼道
千廬之邃肅穆無聲領屯營萬騎之嚴訓齊有
紀疇其多績錫以褒章建蜀道之戎麾正巖除
之使領豈云假寵于以勸忠於戯若時将帥之
臣盖無越六旄之貴維我　祖宗之丗率以旌
百戦之多爾其思㤙遇之難醻惜功名之易老
惟㢘可以飽士惟公可以服人徃其欽哉勿替
朕訓可特授武信軍莭度使進封舞陽縣開國
伯加食邑五百户食實封二百户主者施行
　夏震除太尉依前武信軍莭度使致仕進
　　封武陽郡開國侯加食邑食實封制
門下授齋壇之鉞方渙號之誕敡挂神武之冠
忽需章之亟上若時虓将厥有駿功兹析觧於
殿巖肆進豋於尉府敷我明命告于治朝武信
軍莭度使殿前都指揮使舞陽縣開國伯食邑
八百户食實封三百户夏震少以勇聞晚由忠
顯頃屬攬權之始與聞去悪之謀以號令一衆
心若周勃入北軍之日以感慨圖王事若多祚
領羽林之時繇列校而秉中權自㢘車而陞留
務乆緫凝嚴之護甫顓莭制之雄而受寵若驚
以疾来諗念将冀吕蒙之愈莫如聴李靖之㱕
庶休精神以便藥石佩秦官之印綬式獎爾劳
建漢将之鼓旗俾仍其舊胙之侯爵豊厥圭畬
於戯垂車而傳子孫雖巳從於閒適闔門而飬
威重猶可備於諮謀尚勉衛生毋忘報國可除
太尉依前武信軍莭度使致仕進封舞陽郡開
國侯加食邑五百戸食實封二百户主者施行
　皇伯師垂特授少保依前定江軍莭度使
　致仕天水郡開國公加食邑食實封令所
　　司擇日備禮冊命制
門下朕倚重天攴參扶國棟言念　阜陵之近
屬存者㡬人有嘉秀邸之象賢蔚其未老方頼
維城之助遽騰謝事之章告于大廷敷我明命
具官師垂器資閑𥙿徳宇靚深慿宗廟之休光
襲父師之餘訓建旄開府冨貴無矜奓之心鳴
玉㑹朝進止有安詳之度比典司於屬籍旋燕
佚於祠庭載渇儀刑毎厪朝夕龍旂􁀦韣尚庶
㡬伯父之来乘馬路車其敢忘君子之錫云胡
抗牘凾請挂冠所期爾夀而爾昌詎意斯人而
斯疾重違其志姑遂厥私宜陞亞保之班併衍
多田之賦於戯若時同姓實衛我家雖公族枝
葉之􁏳蕃有光前古而老成典刑之日逺良惻
朕心尚體眷懷勉綏福履可
　　呉瓌特授少師致仕加食邑食實封制
門下朕聞仁莫大於篤親義莫先於貴齒惟有
周任姒之徳終古難忘顧中興隂馬之家舊人
無㡬獨餘一老乆列三孤遽謝事以言㱕為披
章而太息敷時顯冊告爾庶工具官呉瓌逮事
髙皇馮休　憲聖以位則絶九卿之席以屬則
先四姓之侯而能敬恭自持終始弗懈退遜如
廣國未嘗以貴而驕人畏謹若樊宏但𣣔守謙
而全巳維　大皇之盛烈有大造于我家慈惠
宅心端母儀於四丗從容定䇿賛内擅於　三
朝追懷保佑之功莫伸覆載之報幸爾身之未
耄猶朕志之少寛廼以疾聞難於詔奪其䟽茂
渥俾亞維師元戎秉鉞之雄上公賜履之重悉
仍舊服申錫新畬於戯老成國之蓍龜懿戚予
之肺腑今其徃矣寧不衋然尚保垂車之榮未
忘授几之寵可特授少師依前招化軍莭度使
華國公致仕加食邑士百户食實封三百户令
所司擇日備禮冊命主者施行
　史丞相囬授加㤙進封永國公加食邑食
　實封制
門下三代之教太子必惟端士之求五等以命
諸侯無越上公之重睠予鼎輔乆翊震宫若時
祖宗謨訓之書尤頼朝夕講論之力既聿新於
令徳冝優答於元功胙土分封揚庭亶衆具官
史彌逺直方以大明哲而忠昔保衡作我先王
丕昭永丗之烈而伊陟格于上帝克篤前人之
休自入侍於甘泉即従㳺於資善収威柄而尊
王室宻賛至謀建儲貳以重宗祧獨陳大議暨
秉鈞樞之任益殫羽翼之誠謂将開迪於英猷
莫若參稽於成憲繇　藝祖而至　眞廟源流
一道之相承自治體以及邊防渾噩百篇之具
在肆因誦說時寓箴規俾元良有得于中猶列
聖實臨其上屬周厥帙爰奨爾劳廼屡形考父
之恭期必遂范宣之遜勉貤階品僅衍賦輿踵
先正賜履之邦示奕葉傳龜之寵若太公於齊
姬公於魯有周以表殊勲而吕氏之申韓氏之
儀我宋以爲盛事載攽新渥増煥舊聞於戯
父子豋庸既萃一門之羙君臣相敕當圖千嵗
之安朕方惟保國之孔艱卿亦念承家之匪易
尚懋播菑之業永堅帶礪之盟
　　希懌特授昭信軍莭度使開府儀同三司
　進封制
朕遵　列聖之撫厚同姓之禮雖雍容朝謁未
嘗貴以事功而焜耀寵名或兼榮扵将相矧予
灋從時乃宗英其分陜有召公之風其治魯有
伯禽之政遽兹告老寧不疚懷明敡賛書丕聳
群聴具官趙希懌出　藝祖神明之胄擢　阜
陵俊造之科行若不勝其衣而有任重之器言
若弗出諸口而優經丗之材以璿源屬籍之親
守圭竇臞儒之行自綰楚東之印迨持江右之
麾悃愊無華慕漢京之循吏清静自定師盖公
之至言比奏最扵全呉俾偃藩於姑孰庶㡬坐
嘯之樂可忘卧理之勞廼貢誠忱願從閒燕進
班奎殿賦禄珍䑓曽詔墨之未乾已囊封之狎
至覧觀太息訓諭莫囬所期爾夀而爾臧詎意
斯人而斯疾其膺元戎十乘之拜併眡上公九
命之儀以賁莬裘之㱕以昭麟趾之寵於戯維
今人才難得之日有若公族間出之賢非獨塡
撫侯邦頼翰垣之重抑亦夾輔王室倚枝幹之
彊顧中道以退休拊予衷而増慨尚其冲嗇對
此褒庸可特授昭信軍莭度使開府儀同三司
致仕進封天水郡開國侯
　建武軍莭度使充鄂州駐劄　御前諸軍
　都統制王喜加食邑食實封制
門下朕躬展南郊之盛禮睠懷西土之功臣雖
軍國異容莫與執籩之列而戎祀太事盍均授
脤之㤙渙是明綸孚于衆聴具官王喜性資栗
銳風槩沈雄窺玉帳之竒蚤研窮於機略扼銅
梁之阻晚震憺於威名誠存金石之堅功耀旂
常之載乆揔戎於順政旋易戍扵武昌紀律精
明足以厲三軍之氣笑譚慗暇居然折千里之
衝屬予拜况於中壇念汝宣劳扵外閫用荒采
邑俾洽神釐於戯朕敬於事天爾當視以爲尊
君之法朕仁於惠下爾當推以爲撫士之方益
懋勲庸永綏福禄可
　随龍保成軍節度使提舉萬夀觀譙令雍
　　加食邑食實封制
門下朕諏曲臺之文展圜丘之祀敢言菲徳足
􁋊皇皇后帝之歆獲迄曠儀實頼肅肅辟公之
相廼睠龍潜之舊厥有駿奔之劳其敷詔㤙以
洽邦慶具官譙令雍温恭而有恪博譽而好修
自我　先皇俾從㳺扵朱邸迨予𥘉載乆司謁
於彤闈當眷知未愸之時抗㢘靖無求之莭齋
壇煥寵恍閱周星祠館清心澹如一日視執權
若将凂巳處富貴不以驕人屬祗薦於明禋俾
肅陪扵嚴衛念西鄰之禴祭受福既多豈南陽
之故人䟽封可後其因舊履更啓新畬以廣欽
柴之釐以旌伐木之助扵戯賜爵扵廟王者之
至公事君如天人臣之明誼徃堅素履式對鴻
休
　皇叔師禹除檢校少傳制
門下朕蒐飭禮樂爕和神人惟國家更化以来
未皇大報頼天地降祥之應婁獲豊年三垂晏
清七政明潤廼御齋輅廼升嘉壇侍祠數百人
咸肅雍於漢畤同姓五十國疇表倡於周盟有
偉耆英實參薦獻其朌賛冊以告昕廷具官師
禹志行㓗修性資凝粹黄流玉瓉挹之而有芬
馨清廟朱絃澹然而諧侓吕屏驕倨貴㳺之習
迪忠純厚徳之風自擁騂旄乆安珍館雖䟽北
闕之朝謁毎問東平之起居比躬太祏之祠厯
祼　孝宗之室緬懷遺烈等覆載之難窮環顧
近親慨老成之無㡬矧予毖祀嘉乃同寅其進
眡於孤卿併増陪於采邑上以體　皇祖篤宗
攴之念下以伸冲人尊叔父之心於戯受福而
不敢康王者所以承丕命居寵而弗自溢人臣
所以永令名朕方堅畏威時保之誠卿其懋作
徳日休之戒尚惟哲艾毋竢訓言可特授檢校
少傳依前皇叔保康軍莭度使提舉佑神觀充
秀安僖王園令兼秀王位檢察尊長天水郡開
國公加食邑五百户食實封二百户主者施行
　呉琰除檢校少保制
門下朕諏曲臺之儀肆圜丘之祀鳴鑾夙駕喜
景氣之曣㬈奠璧宵昇仰月星之明概靈娭来
格熈事備成惟泰元尊既授漠皇之䇿賜伯舅
胙宜均周室之恩其頒賛書以穆師聴具官呉
琰馮休四姓際遇三朝逺势避權蚤踐樊隂之
躅頥神飬素晚師黄老之言飭躬期嫓於前修
教子蔚為於時用比展宗祊之謁永懷　祖后
之慈瞻長信之宮尚存遺範訪渭陽之里今鮮
近親克有典刑維時耆艾屬蕆祠於八陛頼留
衛於九重載嘉忠勤冝厚寵秩參華孤棘之貴
衍食轅疇之豊匪徇予私盖均帝祉於戯歌成
命之頌朕方勤夙夜以緝熈誦外戚之箴爾尚
鍳古今之成敗惟上下共繇斯誼則邦家永孚
于休諒惟老成毋竢訓告可特授檢校少保依
前保信軍莭度使提舉佑神觀廣陵郡開國公
加食邑五百户食實封二百户主者施行
　皇伯師揆少傳奉國軍莭度使充萬夀觀
　使嗣秀王食邑五千九百户食實封二千
　　一百户特授少師依前奉國軍莭度使充
　　萬夀觀使嗣秀王加食邑食實封仍令擇
　　日俻禮冊命制
門下朕倚重天枝參扶國棟念昔　仁祖獨優
荆邸之賢若時　泰陵尤厚益王之禮盖明徳
莫如睦族而貴老為其近親廼睠耆英冝加異
數其敷典冊以諗臣工具官師揆挺信厚之姿
藴醇明之度風流紹其丗羙標望冠于宗盟爵
為眞王位列孤傳年髙七袠徳歯皆謂逹尊身
厯三朝恩禮莫之與比緬懷憲靖夙著忠純惟
功在於我家故慶流扵後嗣顧髙陽之八子今
僅㡬人在建𥘉之四王最爲稱首念典刑之足
尚豈命秩之可稽進貳師垣陪輸采邑於戯錫
爾多福匪顓示扵私㤙屏余一人政有資扵遺
老尚綏眉夀式對龍光可
詔
　淮東湖南江西三路盗賊作過除賊首合
　　行収捕其餘脅從等人並從原貸許以自
　新各令復業仍仰州縣多方賑䘏詔
勑門下朕以眇身君臨方夏明有未燭徳有未
孚頃縁誤國之臣妄動開邊之釁科役煩重人
不聊生旱蝗頻仍吏弗加䘏使吾赤子多轉徙
以無依而彼姦民因誘怵而為暴靖言致冦敢
昧責躬近而承楚两郡之間逺則江湖數邑之
地生齒或遭其蹂躪屋廬或至於燬焚惕若興
懷為之旰食今禁旅揚威而並進郷豪戮力以
争先震疊無前蕩平有日言念脅従之衆豈皆
好亂之氓弄潢池之兵諒非爾志烈崑岡之火
亦豈予心與其假息以偷生孰若轉禍而為福
在昔　乾道　淳熈之際有若李金陳峒之徒
雖暫結於蜂屯卒莫逃扵鯨戮自有宇宙至于
今日未聞盗賊得以全軀想惟爾衆之習知豈
待朕言而後諭今則宏開禁網誔布寛盡推予
不殺之仁畀爾更生之路倘復舊業即為良民
乗兵弩持鉤鉏苟知舍逆而效順問田疇卜居
宅當俾去危而即安尚惟郡縣字人之官共宣
朝廷惠下之澤亟除民瘼庸副朕心其楚州衡
郴吉州南安軍等處盗賊作過除賊首合行収
捕外其餘脅從等人如能觧散歸投並從原貸
各令復業許以自新仍仰州縣多方賑䘏故兹
詔示想宜知悉
　科舉詔
勑門下朕惟我　祖宗張設科目以網羅天下
之彦龎臣碩輔多此涂出庶㡬乎三代選舉之
意朕以凉菲獲承丕緒所與共天位治天軄者
非一時賢士大夫乎故自踐阼以来凡數下賓
興之詔恩得英傑恊圖康功而前者枋臣崇飾
私意淵源醇正之學斥之為偽忠亮鯁切之言
嫉之若仇繇是士氣欝而弗伸文體浸以不古
肆朕更化之後息邪說以詎詖行闢正路而徠
忠規四海之士聞風興起既有日矣今兹大比
爾多士其各抒所韞試于有司賢書来上朕将
親䇿于廷以備器使詩不云乎鳶飛戾天魚躍
于淵豈弟君子遐不作人朕之激昂士類盖與
周之先王同出一揆爾多士其可不勉自澡濯
以副招徠之意乎故兹詔示想宜知悉(自而前/者至徕)
(忠規六十四字為參政婁/機貼去重改今但存初本)
　答詔
　　賜太中大夫權户部尚書兼詳定勑令官
　　沈詵辭免除户部尚書兼職依舊日下供
　　軄㤙命不允詔
勑具悉古者以大道生財以儒術富國故大司
徒教職也而貢賦屬焉意深逺矣維今急務邦
用最先然知取而不知予舎道而一於權則人
無自存君孰與足故朕於地官之事非儒者不
以付之卿學問深慱為時聞人乆踐計省蔚有
成績肆予酌之師言命卿為眞常伯豈直以是
為卿寵㢤損上益下之宜理財正辭之義卿盖
講之熟矣其益推行所學使君民兼𥙿以庶㡬
盍徹之意此朕所望於卿者顧何以辭為所辭
冝不允
　　　賜朝議大夫試尚書禮部侍郎兼太子
　　　右庶子兼同修國史兼實錄院同修撰
　　　汪逵辭免除吏部侍郎恩命不允詔
敕具悉維乃先正以直道讜言侍從我　烈祖
著在國史號為名臣顧朕不及見之矣風流未
逺有子而賢學問淵源克守家法剛毅之氣擯
抑不衰肆予更化之𥘉命趣造朝之駕資其直
清故使興朕禮倚其道誼故使輔吾兒然猶慊
焉慮進用之未亟也若時文部繄爾世官其以
家庭講貫之規施諸人物銓衡之際顧誠餘事
焉用多辤所辭宜不允
　　　賜朝散天夫試尚書兵部侍郎兼同修
　　　國史兼實録院同修撰兼太子左庶子
　　　戴溪辭免除太子詹事日下供職恩命
　　　不允詔
敕具悉朕深惟萬世之本莫重元良博選一時
之英俾司輔導若時詹省實亞賔筵必擇其人
欲使聞仁義道徳之要必顓其職庶幾陪居處
出入之親以卿夙號鴻儒首參鶴禁綿歴歳時
之乆養成徳性之尊與其賛貳司戎尚有簿書
之責孰若優繇端尹日惟經訓之陳用正厥名
豈䡖所付當勉承朕志慨慕前修母徒守扵一
謙庶益禆扵三善所辭宜不允
　　　賜太中大夫權工部尚書何異乞守本
　　　官致仕不允詔
敕具悉知止遺荣為臣之髙致貪賢敬老有國
之令猷蔚以舊人儀于法從年雖耋艾居然視
聽之未衰職在論思非以筋力而為禮盖有三
逹尊之望𥘉無二宜去之譏况莫崇乎八座之
班而至簡者百工之事縦令自佚何以過兹與
其慷慨懐歸以行義教于郷里孰若優緜在列
使名聲重扵朝廷勉安厥官毋咈予意所請宜
不允
　　賜武康軍承宣使殿前副都指揮使夏震
　　乞宫觀差遣不允詔
敕具悉朕以卿有衛社之忠整戎之畧擢從環
列寄以腹心晋務之秩亞于莭旄巖陛之權冠
于宿衛待遇之意可謂超軼故常矣卿将何以
報朕㢤惟㳟勤弗懈足以扞王家惟恩威並行
足以齊師律則卿不慚扵居寵朕無愧扵知人
若夫慮忤物之招尤思引年而就佚此人臣包
全之計非古名將所以自期者勉承眷倚母復
有云所請宜不允
　　賜正議大夫守兵部尚書兼知臨安府趙
　　師􁝜乞卑祠禄不允詔
敕具悉卿以膚敏之材通明之畧三踐常伯四
尹神臯維今同姓之英際遇寵榮未有出卿右
者也固當視國如家視民如身履盤錯而弗辭
當怨誹而不懾使邦幣無壅民食告充困窮有
瘳愁歎寖息庶幾下足以塞都人之望上足以
寛當宁之憂朕之用卿意實在此若乃規畫僅
施而靡竟精神尚壮而懐歸政當㳺刄方新之
𥘉遽謂疆弩垂䀆之末扵義未㥦難扵勉從所
請宜不允(奏劄云以大耗之精神當益難之士/任云云强弩之勢既盡雖穿縞有所)
(不能駕馬之力巳疲/惟聞征則以為喜)
　　賜中大夫知樞宻院事兼叁知政事兼大
　　子賔客雷孝友乞卑祠禄不允詔
敕具悉朕惟古之大臣身任天下之重一夫不
𬒳其澤若巳納之溝中未聞以獨善為髙䡖去
􁂗為潔也卿與聞機政三載于今孳孳服勤夙
夜匪懈朕躬之所眷倚朝野之所觀瞻何嫌何
疑廼求釋位書曰若㳺大川予往暨汝奭其濟
今中外多故民物未康貨幣之源尚堙甲兵之
問日至朕方喟然當食弗御兹豈大臣求去時
虖其思同寅恊恭助朕所以憂此者以疾来諗
所未欲聞所請宜不允
　　賜中大夫知樞宻院事兼參知政事兼太
　　子賔客雷孝友再上奏乞許從罷免俾奉
　　外祠不允不得再有陳請詔
敕具悉人主之用人非獨以榮其身大臣之事
君亦将以行其志朕所為置卿扵鼎鉉之貳屬
卿以樞機之繁豈徒以髙爵厚禄示眷寵之彩
盖望其碩畫嘉謀禆經濟之用儻昧仰成之託
䡖懐勇退之髙人其謂何朕復奚頼冝忍君臣
同體之誼毋徇明哲保身之圖期素學之盡施
雖告歸其未晩所請宜不允不得再有陳請
　　賜正議大夫守刑部尚書兼修國史實録
　　院修撰兼太子詹事兼吏部尚書曽㬇辭
　　免除吏部尚書恩命不允詔
敕具悉朕惟有周冢宰之職三公兼之所以統
百官均四海非它卿比也若稽古　神祖俶定
官制為一王灋天官常伯位叙尤髙迄于　元
祐非執政舊臣不在兹選朕更新萬化于今三
年真拜是官四人而巳顧不重㢤卿方嚴簡重
有先正之風忠亮篤實為邇臣之表間以大司
冦兼筦銓衡鍳裁之公逹于朕聽予維寵嘉之
即命為眞非卿誰可覧觀来奏殊異所聞謂方
靳去之堅懼有圖遷之誚夫引疾以匄閑卿志
也登賢以自近朕心也卿欲必行其志獨不當
體朕惓惓之心乎亟其祗欽毋遏朕命所辭宜
不允
　　賜新除資政殿學士中大夫知興元府充
　　利州路安撫使四川制置大使安丙再上
　　奏劄子辭免資政殿大學士知興元府四
　　川制置大使不允詔
敕具悉朕以卿有捐軀徇國之忠有戡難靖民
之畧誠莭昭著勲庸赫然乆欲遄山甫之歸重
咈借冦君之願故易宣威而開制閫仍秘殿而
加大名所以聳逺人之瞻重全蜀之體也夫功
崇則睠厚勞大則報豐此有囯常典而卿辭之
至再何邪勉循巳定之規懋建無窮之利使邦
人懐葛亮之愛而夷俗畏徳𥙿之威豈不韙㢤
所辭宜不允
　　賜楊州觀察使如婺州軍州事兼管内勸
　　農使善下乞依舊在亰宮觀免奉朝請任
　　便居住不允詔
敕具悉朕惟治親治民之道一而巳矣卿往司
屬籍既能使國之子弟知孝悌忠信之羙今守
藩輔獨不能使郡之衆庶興禮義㢘遜之風虖
民茍相安卧治可也遽求閒退非朕所期所請
宜不允
　　賜寳謨閣學士正議大夫知紹興府黄由
　　辭免除刑部尚書兼直學士院日下前来
　　供職恩命不允詔
敕具悉故舊弗遺所以厚風俗老成並用所以
重朝廷卿早冠倫魁有洋洋仲舒之對曩事潜
邸有誾誾史魚之風盖　孝宗所擢以遺後人
而　光考所知以傅台徳越在外服既多歴年
問奉府之故僚靡忘注想奉㑹稽之計最式佇
来歸還登文陛之班兼峻玉堂之直惟心乎仁
恕必能迪朕徳之好生惟老扵詞章必能代予
言而作命亟承茂渥来告嘉猷所辭宜不允故
兹詔示想宜知悉
　　賜正議大夫參知政事兼太子賔客樓鑰
　　乞仍舊致仕歸伏田里不允詔
敕具悉朕觀啇周之書其圖任必曰舊人御事
必曰耆夀下至秦穆悔過自誓亦知謀于黄髮
則罔所愆老成之士為國重䡖其巳乆矣盖閱
歴多則舉措審見聞愽則䇿慮精徳望孚則人
心服朕虚懐前席以致諸老意實在此卿醇深
之學髙視當世剛毅之節自期古人而制行適
扵安和持心本扵忠厚多士之望歙然宗之髙
卧十年肯為朕起海内屬目欲觀所為方資帷
幄之籌遽動丘園之興豈朕尊禮耆哲有未至
欤不然何去之果也夫七十之致仕雖著于經
二三大臣難拘此制卿昔代言甞以是卻臣鄰
之請矣豈今日遂忘斯誼乎而况以志御氣則
何戒得之嫌以道應物則奚下能之懼勉行所
學永底厥成所請冝不允
　　賜正議大夫參知政事兼太子賔客樓鑰
　　再上奏劄子乞放歸田里再挂衣冠不允
　　不得再有陳請詔
敕具悉朕惟老成之重中外所宗声色不形觀
聽自服卿學醇行勁天下謂之正人心平氣和
時論稱其長者屬予更化之日起爾謝事之餘
出入三年踐更二府雖彌縫輔賛𥘉無可見之
功而緝熈調娯自有不窮之益况昔者三賢之
偕召而今焉一老之僅存殆上天晋以輔予俾
斯世臻于極治倚毗方切去就豈䡖獨靈光巋
然庶㡬為魯國之鎮從赤松㳺耳難遽遂晋侯
之心宜体至懐勿厪婁請所請宜不允不得再
有陳請(元奏云雖號参知了無禆補弥縫輔賛/何所建明拜跪歩趨率皆强勉十目所)
(視一心靡寜矧同召之三人今惟/存扵隻影靦顔在列歸夣無形)
　　賜保康軍承宣使左驍衛上将軍鎮江府
　　駐劄御前諸軍都統制兼知掦州軍州事
　　充淮南東路安撫使莭制淮東軍馬畢再
　　遇乞畀一在外官觀差遣不允詔
敕具悉朕以卿有折衝禦侮之材故卑卿以牧
人御衆之任注懐既厚屬望豈䡖廼者盗癸所
臨声揺旁郡迄慿指縦屢以捷聞朕方操予奪
之柄以馭臣明賞罰之公以示信爾庸旣茂方
且圖之何疑上章欲賦祠廩况今創殘未復愁
歎尚殷還定撫摩責在師帥乆勞念佚他人可
也豈所期扵将軍者㢤所請宜不允
　　賜通議大夫試户部尚書兼詳定敕令官
　　沈詵乞還官政退老丘園不允詔
敕具悉朕惟文昌喉舌之司盖以侍從論思爲
職以卿老成直諒擢在此官庶幾鯁論嘉言日
禆予聽而無故告去其謂朝廷何夫年髙任劇
固非優賢閔勞之意然事有緩急義有䡖重方
時多虞用度百出雖吾二三執政之臣未免日
親錢糓之問而卿遽求自佚可虖當毋愛一身
之勞庶少寛百姓之急大義如此卿其思焉所
請宜不允
　　賜太中大夫守尚書户部侍郎兼詳定敕
　　令官沈作賔乞卑外祠不允詔
敕具悉廼者地官以缺貳聞顧詹在廷弄印莫
卑而獨𧺫卿以家食釋材而任盖不䡖也卿旣
為朕来矣顧不能舒徐歳月以副朕責成之意
可乎今公私匱急誠如来奏茍吾有司審盈虚
知取予雖未能使國有九年之蓄猶可使民受
一分之賜也諉曰不可為而釋位以求去是豈
近臣體國之誼㢤與其懲前事以自全不若勵
新庸而圖報歸榮之請其止勿言所請宜不允
西山先生眞文忠公文集卷第十九
西山先生眞文忠公文集卷第二十
　翰林詞草
　　答詔
　　　賜𧺫復正議大夫右丞相兼樞宻使太
　　　子少師史彌逺辭免以　皇太子冊寳
　　　推恩特轉一官恩命不允詔
敕具悉朕承　宗廟之重惟稽古建我元子于
東宫粤二年秋躬即大慶行冊命禮鐘皷在虡
衣冠在廷洋然和氣克塞上下俾朕得以垂萬
世休無愧　祖宗付託之懿者皆吾大臣輔賛
力也卿以宏深正大之學端亮純一之誠夙簡
朕心從㳺資善迪我儲徳底于光明宻决大計
以安天下遂繇賔傳升亞維師教論徳成既顓
且乆未有丞相若者第進一官姑循故實顧朕
意猶以為慊而卿欲辭之得乎亟祗渙恩毋遏
成命所辭宜不允
　　賜中大夫知樞宻院事兼參知政事兼太
　　子賔客雷孝友通奉大夫参知政事婁機
　　正議大夫參知政事樓鑰中大夫同知樞
　　宻院事章良能端明殿學士通議大夫簽
　　書樞宻院事宇文紹莭辭免　皇太子受
　　冊命了畢各與轉一官恩命不允詔
敕具悉朕觀三代有道之長法重離繼照之象
更化之始首建儲闈宗祀之前舉行冊禮宏休
㦤鑠照映古今神祗祖考莫不咸喜卿等以股
肱良弼兼組青宫既殫出入諭教之勤後與周
旋禮文之盛闕而不録謂典章何傳不云虖太
子正而天下定卿等有輔朕安天下之功矣而
欲辭一秩之賞得乎亟其祗承毋或多遜所辭
宜不允
　　賜正議大夫守吏部尚書兼修國史實録
　　院修撰兼太子詹事曽㬇辭免以
　　皇太子受冊了畢本宫官吏等各與轉一
　　官恩命不允詔
勑具悉朕更化之始建我元子于青宫屬卿来
歸寘在詹省以方嚴龢裕之徳翼恭敬温文之
美今三載矣冊禮告成恩徧寮寀豈以端尹之
重而可遺乎卿其祗服徽章益思所以輔吾子
固萬世磐石之基是惟朕属任之意控詞雖力
義不可從所辤宜不允
　　賜朝散大夫試太子詹事兼同修國史實
　　録院同修撰兼秘書監戴溪辭免該遇
　　皇太子受冊推恩特轉一官恩命不允詔
敕具悉日吾元子之在資善也卿以當世儒先
横帙左右盖扵火燃泉逹之始巳有日漸月漬
之功越旣升儲徧歴宫寀迪之以正心誠意之
學勉之以居仁由義之道從容啓沃禆益孔多
朕方嘉爾之勞思所以表厲而未皇也禮成増
秩亦維其常何必撝謙晋我成命所辤宜不允
　　賜朝議大夫試尚書吏部侍郎兼太子右
　　庶子兼同修國史兼實録院同修撰汪逵
　　辭免　皇太子受冊畢本宫官與轉一官
　　恩命不允詔
敕具悉古之論教太子者必以選左右爲急朕
既參稽古誼正少陽之位又擇孝悌博聞有道
術者以衛翼之惟卿以淵源純粹之學服在兹
選實能以正言正行啓迪儲徳國本彌固卿之
力與爲多焉典冊崇成例俾増秩雖名莭自礪
豈有望賜之心然功庸不報亦非待賢之誼徃
承朕命毋煩固辭所辤宜不允(來奏云辱在近/臣當存体囯之)
(誼敢同羣吏俱/懐望賜之心)
　　賜端明殿學士提舉臨安府洞霄宫衛涇
　　辭免　皇太子冊寳推恩以昨參知政事
　　兼太子賔客與轉一官恩命不允詔
敕具悉朕褒徳録賢不以新舊殊其禮論功行
賞不以中外二其心卿名髙一時學貫千古捐
身関䇿力禆更化之宏規造膝輸忠與决建儲
之大議暨陟疑丞之任首參賔友之聮正事正
言效見聞而無隱重暉重潤資啓沃以居多屬
時典冊之告成載念勲勞之當紀豈其居外而
可遐遺第晋文階式昭眷意毋徇謙撝之素亟
惟渙渥之承所辭宜不允
　　賜資政殿學士太中大夫知潭州充荆湖
　　南路安撫使衛涇上表再辭免更化之後
　　親祀南郊熈事俻成慶均中外安丙衛涇
　　俱以近臣宣勞藩閫各特轉一官恩命不
　　允不得再有陳請詔
敕具悉昔周天子有事于先王於齊則賜之胙
於魯則歸之脤豈非股肱王室之重則當同其
福禄之休日朕禋典告成均慶中外維西有蜀
維南有楚皆以近弼作予元侯勲名爛然並著
竹帛予維寵嘉之壬子制書命進崇秩亦周褒
齊魯之意也今卿抗章不拜顧以天道虧盈爲
言夫五服五章以待有徳雖云朕命實本天心
朕固匪出扵私卿尚何辭之有所辭宜不允不
得再有陳請
　　賜資政殿學士通奉大夫知興元軍府事
　　安丙再上表辭免南郊慶成特轉一官恩
　　命不允不得再有陳請詔
勑具悉朕惟古者先成民而後致力於神故自
更化以来分命邇臣付以藩閫俾之拊循兵民
塡奠彊埸戎干載戢穯寳用成庶㡬無外顧之
憂矣於是扢嘉壇秩元祀典禮具飾神人允諧
顧惟屏翰之勞奚止駿奔之比此優隆之典所
以獨施於吾重臣也今邊候㡳寧民物孔庶卿
其益務綏靖以稱朕心命數之蕃方自兹始曽
是一秩而可辭虖所辭宜不允不得再有陳請
　　賜中大夫權禮部尚書兼侍讀章頴乞許
　　歸田里不允詔
敕具悉朕觀昔者忠臣以言去國有晋落不偶
而終其身者有投閑未㡬而還踵登用者公道
之開塞率扵是焉占之朕丕承　祖宗崇尚讜
直凢自𥘉元以来繇論事去者更化之後亦有
存而未召召而弗用者乎惟卿蹇蹇匪躬名在
諸儒之右首觸權倖一去十年越旣来歸寘在
經幄從容獻替朕甚嘉之間由貳卿進攝宗伯
鳴珮澤笏出入闕􁏫使薦紳大夫相語曰此慶
元諫爭之臣嘗詘而復伸者也激髙風而勵頺
俗庶其在兹卿方懐歸殊咈吾意所請宜不允
　　賜通奉大夫參知政事兼太子賔客婁機
　　感疾乞許納禄不允詔
敕具悉昔太公旣老猶𧺫海濵晋侯雖病彊輔
太子朝有華髮之良國之福也豈以晦明風雨
之不常而䡖聽其去㢤巳詔有司予卿朝謁之
告卿其顓精神近醫藥以自輔歸榮之請朕未
欲聞所請宜不允仍給假十日
　　楊次山辭免新除少保進封永陽郡王加
　　食邑食實封恩命不允詔
敕具悉三孤之官貳公弘化朕未嘗䡖以授人
也而况茅土之封自　元豐命曹佾之後施諸
后族越不過六七人今朕因青宫冊禮之成旣
擢卿于亞保之位又以　累朝待元舅者待卿
可謂不世之榮殊常之遇矣非卿老成靜重蔚
有令徳朕敢以天官為私寵乎往祗朕恩圖所
以稱此者循牆之避宜畧常文所辭宜不允
　　再賜楊次山辭免恩命不允詔
敕具悉昔在東都有賢戚曰隂識以椒房同氣
之重而能謙冲自處為世祖所嘉尚毎指之以
敕戒貴戚激厲左右焉今朕有卿亦猶是也儲
閏受冊推恩外家顧惟親賢疇出卿右三孤之
拜王社之封所以褒表耆徳為戚里勸也朕命
不易母庸固辭所辤宜不允
　　賜潭州觀察使知閤門事兼客省四方館
　　事兼提點　御前忠佐軍頭引見司楊谷
　　辭免　皇太子受冊了畢除承宣使恩命
　　不允詔
敕具悉朕嘗閱東都之史見明徳馬后撫育儲
嗣之功著在簡䇿焜燿来世未嘗不深嘉而屢
歎也粤予元子蚤正春宫保惠扶持傋殫勞悴
皆至㢤坤元之力其眡漢事尤有光焉典冊告
成䟽恩外屬惟卿伯仲夙著賢稱冨貴無自滿
之心忠孝有兼全之節若時晋務實亞齋旄肆
繇察㢘並命褒陟書不云虖用徳彰厥善朕之
寵卿盖庶幾虖此卿其何辭所辭宜不允
　　賜朝請郎試尚書吏部侍郎兼修玉牒官
　　兼侍讀兼權給事中許奕乞川蜀待闕州
　　郡差遣不允詔
敕具悉昔蕭望之以諫官𥙷郡吏不忘雅意之
在本朝吕元膺繇給事守同州復以讜言而晋
左右朕惟宣帝憂民之切不如憲宗納諫之明
若時近臣可使䡖去卿以有用之學不窮之材
冠多士於臨軒之𥘉踐禁涂扵更化之日其侍
經幄以正道沃朕心其攝瑣闈以忠規禆朕聽
方有頼批鱗之直可遽為叱馭之行其安厥官
益勵爾操使朕無愧元和之主卿亦有光先漢
之臣何必守藩乃為報國所請宜不允
　　賜特進觀文殿大學士提舉臨安府洞霄
　　宫錢象祖上表再辭免特授少保依前觀
　　文殿大學士充醴泉觀使加食邑食實封
　　恩命不允不得再有陳請詔
敕具悉朕建儲之始稽用舊典命二三大臣並
職輔導于東宫卿以台衡之尊兼師傅之重須
眉皓然衣冠甚偉有如綺里之侍宴廣誾誾惻
惻屢有諫正又如張酺之在經帷朕甚嘉之雖
去國之乆未嘗忘也肆因顯冊之成命晉孤卿
之秩詩不云乎無言不讐無徳不報朕心盖庶
㡬焉毋庸固辭咈我眷意所辭宜不允
　　賜正奉大夫守吏部尚書兼修國史兼實
　　録院修撰兼太子詹事曽㬇乞今謝事歸
　　養沉痾不允詔
敕具悉朕惟昔之賢哲䡖棄軒冕勇往不回其
說有二或時君信道弗篤不足與有為或同列
惎賢者多不去則有咎故二䟽享知止之樂香
山全退傳之名今朕虚已待賢常若弗及衆正
在列不以小人參之士而兼志當世則已苟誠
有志可失斯時况卿位冠從臣責任不為不重
職居宫尹寵遇不為不優一旦浩然欲去朝廷
而傲丘壑固足以遂卿考槃之志獨不使朕獲
權輿之譏乎所請宜不允
　　賜𧺫復正議大夫右丞相兼樞宻使兼太
　　子少師史彌逺乞歸田廬𥙷還服制不允
　　詔
敕具悉在昔　昌陵興帝王之業惟時趙普建
杜稷之勲奪哀情於艱疚之𥘉蠲𧺫復扵祥除
之日未聞有請欲許終䘮兹故實之甚明在信
書而可攷卿為碩輔繄國世臣以忠純不二之
心奮剛毅必為之莭力陳至計正儲闈少海之
尊果蹈危機安宗廟㤗山之固粤從人望登拜
台司有調娱中外之功有經理乆長之䇿豈容
頃歩䡖去朝廷矧禮極哀榮既事親而無憾則
義均休戚在体國以宜先益堅致主之心庸副
教忠之望所請宜不允
　　賜煥章閣學士通議大夫知江陵府充亰
　　西湖北制置使李大性辭免除寳文閣學
　　士依舊知江陵府充亰西湖北制置使不
　　允詔
敕具悉朕惟荆襄上㳺屏蔽南服間者邊事之
興𬒳兵爲尤甚生齒流散田萊多荒盖嘗喟然
西顧而歎曰孰能爲朕勞徠還定俾復其舊乎
卿以法從之英首任閫寄撫柔逺近得江漢之
心政聲流聞朕意以懌維　昭陵圖書之府邃
在西清俾卿職其間庸示風勸往服朕命益綏
吾民庶無負褒表之意尚何以辭為所辭宜不
允
　　賜𧺫復正議大夫右丞相兼樞宻使兼太
　　子少師史彌逺再上奏劄子乞歸田里𥙷
　　還服制依巳降指揮不允不得再有陳請
　　詔
敕具悉大臣之義與衆庶不同多事之時視承
平亦異夫既任安危之責則當權䡖重之宜卿
世秉鈞衡望隆柱石以身徇國昔嘗捐家族而
弗辭移孝而忠今可執親䘮而為觧矧歲月将
臨於祥禫而哀榮俻極扵始終其在卿心夫復
奚憾顧今朝廷之上有宵旰之憂朕方喟然思
與濟此尚念倚毗之切勉恢康乂之圖庶允答
於民瞻亦有光扵慈訓所請依已降指揮不允
不得再有陳請
　　賜正議大夫參知政事兼太子賔客婁機
　　年齒衰耄疾病易生乞許納禄不允詔
敕具悉朕以卿為天下之老有大臣之風越從
衆言擢在二府所資從容論道之益非有弃赱
宣力之勞何為上章𣣔致厥事昔畢公弼亮四
世而克勤小物衛武九十在位而以禮自防卿
年雖髙未至於是其思國計之重甚扵身謀民
瘼之瘳急扵已疾勉徇大義勿復有云所請宜
不允仍給假半月(来奏云有不/堪奔走之言)
　　賜太中大夫守尚書户部侍郎兼詳定敕
　　令官兼權工部尚書沈作賔乞效官偏壘
　　不允詔
敕具悉夫乗人之車者任人之患食人之禄者
分人之憂卿職在論思誼同休戚屬兹多事之
際當以盡瘁為心云胡上書遽欲自佚昔王事
靡盬詩人有不皇将母之歎今卿所遇固異于
斯進則啓沃朕前退則怡愉膝下苟能報國自
足恱親尚思勉扵功名庶兼全扵忠孝所請宜
不允
　　賜正奉大夫參知政事兼太子賔客樓鑰
　　辭免同提舉編修敕令恩命不允詔
敕具悉朕惟我朝之舊章最得先王之遺意以
道揆權法守故能脗合人情之公以儒者議刑
名故能深原天討之用長我王國不在兹乎卿
蚤踐朝行乆勤屬筆晚參政路嘗與提綱惟心
平可以酌律令之重䡖惟學博可以訂古今之
㳂革兹焉申命亶謂得人勉終已試之功毋以
不能為觧所辭宜不允
　　賜華文閣直學士朝請大夫知福州充福
　　建路安撫使葉時乞卑官觀差遣不允詔
敕具悉朕惟前日守将屢易之弊至扵居官數
月輙遷有新故更代之煩而失上下相安之美
朕甚厭之故嘗深念縦未能復唐虞九載之制
獨不可因任賜書如神爵五鳳間虖卿性資粹
明學問淵博頃勞灋從出鎮全閩以忠厚及物
之心施平易近民之政曽未期年逺近愛之詩
曰豈弟君子民之父母卿既庶㡬乎此矣顧不
少留以綏朕赤子可虖勉安厥官毋咈朕指所
請宜不允
　　賜保康軍承宣使左驍衛上将軍鎮江都
　　綂兼知楊州淮東安撫使畢再遇乞卑在
　　外宫觀差遣不允詔
敕具悉朕聞立功名易保功名難究觀往昔将
帥之臣克自祗畏雍容進退不失令名者曽㡬
人㢤盖矜功則志易驕怗寵則身易危其勢然
也卿㧞自戎行乆董師律威震夷貊勇聞江淮
而能慕古人知止之風察天道虧盈之戒便朝
入對亟請奉祠可謂善處功名之間矣然而旅
力方剛精神尚强當勉未為之勲業益思無負
扵恩榮姑徐爾歸往聽朕訓所請宜不允
　　賜通議大夫試户部尚書兼詳定敕令官
　　沈詵乞檢㑹前後所奏俾令納禄不允詔
敕具悉朕以月正元日眡群臣朝當三陽彚進
之時惕然有感扵易之㤗曰内君子而外小人
君子道長小人道消也然則老成耆徳之彦其
可使之䡖去也㢤卿質直敢言清脩有守方資
雅望以重本朝矧蹇叔之力雖愆而楚丘之謀
始壮尚其祗服母替告猷所請宜不允
　　賜寳謨閣直學士中大夫知潼州府劉甲
　　乞許納禄退安田里不允詔
敕具悉朕惟　元祐忠賢之世鮮或有聞西州
人物之宗今其餘幾卿洪毅有守篤實不欺器
能適用扵閒暇之時風節自持扵變故之日頃
繇南鄭易殿東川甫及期年稔聞報政鄉閭非
逺𥘉何殊晝繡之榮精力尚疆母遽羡安車之
樂勉綏民瘼庸副朕懐所請宜不允
　　賜端明殿學士通奉大夫簽書樞宻院事
　　兼太子賔客宇文紹莭乞卑祠禄不允詔
敕具悉朕聞為國者必有文武兼備之賢威名
素箸之彦使之端委廟堂圖議帷幄然後足以
弭未形之患收無競之功卿器度恢洪材猷英
特廼者緫戎外閫風采隠然暨登樞􁏫備罄忠
藎今雖漢池之警蕩滌有期朕心所憂正在賊
平之後維持鎮定方将與大臣圖之而卿遽請
奉祠以求自佚非所聞也矧卿徳望並隆中外
所恃當身任經綸之責可䡖為去􁂗之謀勉聽
朕言勿厪再請所請宜不允(奏劄云今幸皇靈/逺暢盗賊蕩平甲)
(兵之問浸已/罕少云云)
　　賜建武軍莭度使鄂州江陵府駐劄御前
　　諸軍都統制鄂州駐劄王喜乞祠禄不允
　　詔
敕具悉卿以西州拳勇之英名徹朕聽擁旄仗
節極将帥之榮必能忘身乃可報國今疆場晏
然非有執干戈援枹鼓之役也惟公惟廉以勤
撫我士卒使戎政日肅武備日修則優繇折衝
可以忘老遽求閒退非朕所期所請宜不允
　　賜端明殿學士通奉大夫簽書樞宻院事
　　兼太子賔客宇文紹莭乞卑祠禄不允不
　　得再有陳請詔
敕具悉朕惟人主用賢之功必悠乆而後見大
臣體國之誼豈進退之可䡖卿静重有謀沈深
能㫁自登簮槖清華之選即值干戈俶優之虞
屏蔽江淮蕃宣襄漢牧人御衆有冦恂之材治
軍理民兼武侯之畧參稽輿論櫂貳樞庭鎮撫
四夷正藉威名之素調娱萬務方觀智識之長
疊覧来章遽祈去位豈有能應變於昔者紛紜
之㑹而不能運籌於今兹閒暇之時舎朕而歸
其義安在尚念倚毗之切勉恢經濟之圖期斯
世之舉安雖退休其未晚所請宜不允
　　賜資政殿大學士中大夫知興元軍府事
　　充利州路安撫使充成都潼川府䕫州路
　　制置大使安丙乞卑宫觀差遣不允詔
敕具悉朕慨念坤維邈在萬里非威名夙著不
足以鎮服物情非智畧有餘不足以酧酢事變
故專任卿以一面之責庶㡬寛予西顧之憂遽
覽来章首陳故實反復申繹為之憮然知卿誠
悃之深有如皦日顧朕倚毗之切方若長城其
體至懐少安厥位所請宜不允(奏劄云祖宗舊/制不以蜀人為)
(大帥/云云)
　　賜武康軍承宣使殿前副都指揮使夏震
　　納禄不允詔
敕具悉卿誠於衛上為朕之信臣老扵治兵為
時之良将旣越衆人而登用豈容一旦以告歸
矧今師律浸修戎容載肅䡖裘緩帶何禦侮之
勞雅歌投壺有從軍之樂縦令自佚何以過兹
為國折衝盖無踰老臣者引年謝事豈所圖将
軍㢤所請宜不允
　　賜正奉大夫參知政事兼太子賔客樓鑰
　　乞再挂衣冠不允詔
敕具悉卿自去夏以来數致告歸之請睠言誠
悃非不欲從顧念國計所關為說有二大臣之
道固匪一端至於合和朝廷調一天下非存心
忠厚如古之吉人持論寛平若漢之長者則不
足與任此卿於二者盖庶㡬焉其不可去一也
朝有大政國有舊章孰咨孰謀繄我元老其不
可去二也今雖紀綱畧定中外向寧乃若建長
䇿以起治功護元氣以固國脉兢兢業業正在
斯時卿當勉晋力輔不逮遽求自佚朕何望焉
所請宜不允
　　賜光禄大夫提舉臨安府洞霄宫張巖辤
　　免復資政殿學士依舊宫觀恩命不允詔
敕具悉朕惟皇建極以恕及人苟或取一節之
長不暇計平生之素其為忠厚殆過古𥘉卿曩
自周行躐登要路方進長西樞之日盖與聞北
伐之謀雖不能折王恢首事之非而粗知守魏
綘和戎之利物論固多扵歸咎公朝寧過扵用
恩既予眞祠復還舊職與人求備朕不忍爲居
寵思危爾當知戒第堅圖報焉用控詞所辭宜
不允
　　賜中大夫權禮部尚書兼侍讀兼修玉牒
　　官章頴辭免除禮部尚書兼職依舊恩命
　　不允詔
敕具悉昔朕之􁂗傳也　先皇帝妙簡一時之
望以從我于潜藩琢磨以道誼漸漬以經術盖
無異啇宗之學甘盤漢皇之得四皓也今其存
者尚復幾人登進褒崇詎容或後卿正大之學
足以格君清修之行足以勵俗中縁直道去囯
有年肆其来歸擢侍經幄誾誾惻惻動寓忠愛
㫝前為有加焉文昌六卿禮最髙選載疇巳試
即念為真朕於敬故尊賢庶㦲兩得之矣抗章
束避豈所圖扵卿者㦲所辭宜不允
　　賜中奉大夫試尚書吏部侍郎兼太子右
　　庶子兼同修囯史兼實録院同修撰汪逵
　　辭免除權工部尚書兼職依舊恩命不允
　　詔
敕具悉朕惟士大夫有以風節自持道誼自任
標望屹然為人物之冠者其在清明之世豈容
進用之未至㢤卿以洪毅任重之資慱洽多聞
之學寔似先正為時名流中縁直道見嫉群枉
澹然自守士論宗之更化来歸寘在禁近朕心
資其啓沃儲徳頼其緝熈參稽師言擢掌事典
傳曰正臣進者治之表薦紳方屬目焉亟行所
知毋或多遜所辭宜不允
　賜中奉大夫權工部尚書兼太子右庶子
　　兼同修國史兼實録院同修撰汪逵辭免
　　除權吏部尚書兼太子詹事日下供職不
　　允詔
敕具悉朕惟職緫三銓文昌為重地鄰六傳端
尹為髙以卿頃佐治官擅精明之譽乆聮中護
多輔導之功肆加二命之榮盖極一時之選允
諧衆望焉用牢辭夫綜叙人材不在身言書判
之末緝熈儲徳豈以章句文義為先有崔毛之
行然後足以銷浮競之風有園綺之實然後足
以廣見聞之益非卿不能任此非朕不能用卿
凾其祗欽益究所藴所辭宜不允
　　賜正奉大夫參知政事兼太子賔客樓鑰
　　乞致仕不允不得再有陳請詔
敕具悉日卿引疾自言求釋政務朕嘗以二不
可諭卿矣今曽㡬時復有是請夫正人治之表
也耆艾民之望也卿之在朝屹若山嶽鎮静無
作而群目自瞻去就之間其可以易昔楚丘生
有言使我㧞距投石則固老矣若深謀逺計則
吾始壮也以卿之聦明疆力獨不當以是自許
虖勉為朕晋毋復言去所請宜不允不得再有
陳請故兹詔示想宜知悉
　　賜正奉大夫守刑部尚書兼直學士院兼
　　侍讀黄由乞卑外祠不允詔
敕具悉朕聞遭時行道君子之盛心狥國忘家
人臣之大節故爵隆則務極其報任重則靡顧
其私卿𬒳遇祖宗為時耆舊其在潜邸以三善
而翼朕躬其居從班以一言而平黨論雖屢更
於藩屏毎欽佇扵儀刑比趣来歸訢聞入告闡
温厚之文以華國典廣哀矜之指以洽民心方
懋簡知遽祈閑退夫朝廷之事重扵閨門君臣
之恩深扵伉儷豈以悼亡之故遂虧盡瘁之忠
勉服官常以慰人望所請宜不允(来奏臣妻胡/氏今以疾亡)
(云/云)
　賜䧏授朝議大夫李璧辭免復元官官觀
　　恩命不允詔
敕具悉朕惟公論所在未有乆而不明人材寔
難弗忍使之終棄卿傳家之學貫乎古今憂世
之心形扵辭色曩參􁊃假屬值多虞處羣小横
流之中而有隂扶善類之意當大權倒植之際
而有宻制元惡之謀况其遄返扵虜􁏫嘗欲挽
囬於兵釁謂世讐固所當復而邊事豈可遽興
至今斯言猶在朕聽迨奮投龜之决迄成觧瑟
之功稽其忠勤厥有本未兹博參於清議爰盡
洗扵丹書旣復文階仍頒祠廩以示原情之典
以隆念舊之恩毋庸控詞尚克知報所辭宜不
允
　　賜寳文閣學士通議大夫知江陵府充湖
　　北路安撫使充亰西湖北路制置使李大
　　性乞許奉祠歸里不允詔
勑具悉卿填臨兩路出入四年雖用人之道勞
佚宜均顧制閫之權重輕所繫與其勉從雅志
歸㝷故里之安孰若因任老臣増長長城之衛
矧卿負材獨異簡睠特深父子一門繼處嚴徐
之近侍弟昆三鎮雄分魯衛之大邦恩隆則報
稱宜先任重則倚毗滋厚尚體朝廷之意益綏
江漢之民式佇遄歸奚煩忱請所請宜不允
　　賜正議大夫兵部尚書兼詳定敕令官趙
　　師􁝜乞歸田里不允詔
敕具悉朕惟　祖武之啓中興今垂百𣏌以宗
盟而位常伯僅止四人卿韞識通明負材超卓
屢陟文昌之邇列有光屬籍之前聞朕方招籲
群英作興庶事耆徳之彦猶多就列以赴功同
姓之卿其可便私而去國尚勉靖共之操以酬
眷遇之恩何必告歸乃為知義所請宜不允
　　賜朝議大夫權工部尚書兼同修國史兼
　　實録院同修撰兼太子詹事戴溪乞納禄
　　歸田里不允詔
敕具悉昔漢戴慿以說經不窮居侍中之職晉
戴逵守道難進論者以為宜備東宫之官朕惟
卿學問淵博號諸儒之宗履行端醇負當世之
望是用擢登文昌兼任詹省進則以忠規禆朕
聽退則以經術輔吾兒朕之待卿者盖不薄矣
云胡引疾亟欲求歸載閱来章殊非所望所請
宜不允
　　賜太中大夫知樞宻院事兼參知政事兼
　　太子賔客雷孝友乞奉外祠不允詔
敕具悉朕以涼菲之質日親萬機頼輔弼之臣
共爲一體毎推誠而任責期措世於丕平以卿
剛毅質直有古人之風博厚魁閎有大臣之度
擢在二府于今五年其於貌體之隆𥘉無毫髮
之間欲行所志可失斯時而卿何嫌何疑亟求
於引去豈朕不明不敏弗足以有為聞之憮然
甚用自愧矧今外虞雖弭而元氣未充多事甫
平而長䇿當建迨天之未隂雨宜謹豫防若水
之無津涯政須同濟徃思底義勿復懐歸所請
宜不允
　　賜正奉大夫守刑部尚書緑直學士院兼
　　侍讀黄由乞歸田里不允詔
卿昔事潜藩居多忠益暨登法從厥有仁言當
重華違豫之時朕獲以緑車入侍伊誰抗議卿
寔𨳩先此其有功國家者一迨夫權臣竊柄私
意日滋群邪翼之和附如響而卿獨敶正論以
鈎黨之禁為不可興深遏衆言以發䇿之戇為
不必問此其有功士類者二夫上則效忠扵君
父下焉弭禍於縉紳有臣如斯朕所嘉頼文昌
帥屬經幄侍言正須老成宿望之英日有直亮
多聞之助舎朕而去於義可虖所請宜不允
　　賜觀文殿學士金紫光禄大夫何澹再辭
　　免差知江陵府恩命仍乞祠禄不允不得
　　再有陳請詔
敕具悉昔周公以叔父之尊而分陜服畢公以
四時之弼而尹東郊古之大臣宣力王室潤澤
生民不以老壮二其心盖如此卿時之舊徳國
之宗工出處之間輕重所繫茲庸卑卿上流之
寄庶㡬寛予一面之憂謂宜遄驅乃以疾諗當
時寒而逺役朕固有惕于中爲民瘼而一行卿
亦何辭之有亟承詔諭勿重有陳所辭宜不允
不得再有陳請
　　賜朝議大夫試尚書吏部侍郎兼中書舍
　　人兼太子右庶子兼同修國史實録院同
　　修撰曽從龍乞卑祠禄或待闕便郷州郡
　　不允詔
敕具悉朕觀周公立政之書左右常伯其惟吉
士考賈誼治安之䇿輔導太子必以正人卿性
資端良學行醇茂持衡銓部共稱鑒裁之公横
帙儲闈居多啓沃之助雖當盛年晋用之日蔚
有碩徳老成之風方懋簡知豈容䡖去况進則
雍容扵禁闥退焉宻勿於親庭顧非有北山之
勞𥘉何廢南陔之養尚其祗服勿復言歸所請
西山先生真文忠公文集卷第二十一
　翰林詞草
　　答詔
　　　賜光禄大夫右丞相兼樞宻使兼太子
　　　少師史彌逺乞解政機俾還田里不允
　　　詔
敕具悉朕惟古之大臣有身佩安危而不容以
家國異視者曰世臣曰社稷臣若商之伊陟巫
賢周之吕伋召虎世臣也漢之平勃唐之狄仁
傑社稷臣也有一于斯去􁂗之間俱不可苟而
况兼之者乎卿繼世以秉鈞衡捐身而安宗廟
勲烈茂盛簡于朕心可縁似續之私遽起燕閑
之念惟今百度􁃲弛頼卿而浸脩四方搶攘頼
卿而略定倘半塗而遂畫俾一簀之終虧旣非
朕圗任責成之本心亦豈卿忘家狥國之𥘉志
勉思此義勿復有云所請宜不允
　　賜光禄大夫右丞相兼樞宻使兼太子少
　　師史彌逺辭免男寛之致仕轉官除職等
　　指揮不允詔
勑具悉夫元首股肱古人謂之一體戚休所在
上下同之卿旣惟吾社稷之憂朕豈忘爾家庭
之䘏日聞冡嗣遽夭天年當食喟然㡬失匕箸
念非假哀榮之典不足慰慈愛之心眡秩星郎
進班奎閣寵從加於身後恩蘼逮扵生前朕猶
慊然卿復奚遜所辭宜不允
　　賜太中大夫權户部尚書詳定敕令官沈
　　作賔乞宫觀不允詔
敕具悉朕聞士君子以適用為材而不以空言
為貴以濟時為急而不以䡖去為髙如卿賁析
守符箸循良豈弟之績薦司邦計知歛散取予
之權恢牛刃而有餘試蟻封而無窘亦足以觀
適用之材矣文昌八座地望兼崇軄在近臣當
思許國顧方厭承明之直羡真館之安是豈急
於濟時之誼虖先正名臣繇賞延而植動業者
多矣而卿以此自慊非所聞也勉圖而功答我
殊遇所請宜不允
　　賜光禄大夫右丞相兼樞宻使兼太子少
　　師史彌逺再上奏劄子乞歸田里不允不
　　得再有陳請詔
敕具悉朕聞公與私不兩立恩與義不並行體
國如家則顧家之念可忘視民如子則愛子之
情可奪惟卿大節朕所深知方其力陳社稷之
謀固巳盡捐宗族之計豈容今日或異𥘉心况
聞幹蠱之有人自可殫誠而共政遽求閒退朕
何望焉所請宜不允不得再有陳請
　　賜顯謨閣直學士通奉大夫提舉隆興府
　　玉隆萬壽官謝源明乞守本官職致仕不
　　允詔
敕具悉朕惟國家眷奨舊臣有年至而不得謝
者豈獨以爵齒為可貴㢤盖其周旋當世之故
練習朝廷之儀一旦欲有問焉則安車束帛猶
足以徕之此朕於近臣之告老未嘗輙可其奏
者盖以是也卿膚敏之材通明之畧出藩入從
蔚有壮猶年齡雖髙精力尚富雍容祠館足以
自娯豈必挂冠然後為樂勉承眷倚母重有言
所請宜不允
　　賜太中大夫顯謨閣待制新知泉州陳峴
　　辭免除兵部侍郎兼直學士院恩命不允
　　詔
敕具悉朕登進老成以重朝廷之體尊奨㢘靖
以厚薦紳之風卿疆識愽聞淹貫千載英詞麗
藻焜燿一時退然靡衒於智䏻卓爾獨安於義
命當權門之翕赫甘文館之委蛇衆翼怒飛儀
鳳之翔何逺萬流奔注砥柱之立不移雖暫陪
獻納之班旋復困排根而去粤余更化命爾殿
藩遏冦虐扵江湖之衝鬯仁聲扵嶺嶠之表厥
有嘉續簡于朕知與其荐佩虎符以責拊摩之
效孰若延登鼇禁以究潤色之長擢貳五兵加
榮二命庶日頼謀猷之助且漸還典誥之隆亟
其来思副此虚佇所辭宜不允
　　賜正奉大夫黄由辭免除寳謨閣學士提
　　舉隆興府玉隆萬壽宫恩命不允詔
勑具悉朕篤舊以恩毎務存伐木之義退人以
禮不忍蹈墜淵之譏庶全忠厚之風益廣和平
之福卿蚤縁迪簡服在禁嚴資善從㳺嘗與横
經之列甘泉入侍婁躋聽履之班屬此退休可
無優數卑眞祠於南浦還䆳職扵西清朕於待
秦府之僚厥維加厚卿其存魏闕之念母替效
忠往體至懐亟祗茂渥所辭宜不允
　　賜寳謨閣直學士朝議大夫知建康府兼
　　江淮制置使黄度乞檢會前奏許令致仕
　　不允詔
敕具悉朕觀宣王之雅曰鴻鴈于飛肅肅其羽
當時之民流散失職若是其甚也又曰之子于
征劬勞于野當時之侯伯卿士勤求民隱若是
其至也用䏻使百堵作而民安宅焉其功豈一
日之積㢤間者邊事驟興江淮之間繹騷者數
載殆亡異鴻鴈之詩也而卿以儒學之宗任師
帥之責推劬勞之心以行安輯之政我民告饑
卿實哺之我民告病卿實蘇之嚴追胥之令而
盗賊銷汰冗食之兵而財用足元元用安舊觀
寖復卿之力也民之說卿盖若鄭人之歌子産
而朕輕聽其去可虖矧聞致事之間不廢講論
之樂從容臥治足以自安何必退休以孤衆望
所請宜不允
　　賜端明殿學士通奉大夫簽書樞宻院事
　　兼太子賔客宇文紹節乞退休不允詔
敕具悉朕聞有國之執盖以得人爲疆郤夾谷
之俘則裔夷不敢謀夏抗澠池之辨則疆秦亡
復加兵况朝廷輔弼之崇實中外觀贍所繫非
平時素有折衝之畧則􁈜事寧無失匕之驚卿
學問高明智謀閎達蔚以儒者兼備武文之材
自為從臣巳稱将相之器延登三祀勵翼一心
烽沈疆場之間梫卷江湖之上政湏碩望以重
籌帷庶㡬銷事變於未形抑亦顯世臣之有後
遽茲求退匪朕欲聞所請宜不允
　　賜煥章閣直學士朝散郎知平江府趙希
　　懌辭免除顯謨閣直學士差知太平州恩
　　命不允詔
敕具悉日者聽朝于垂拱二三大臣以姑孰缺
守聞朕睠焉西顧曰此東晋以来名鎮也俗淳
事簡有承平之遺風焉非平易近民如魯伯禽
清静不擾如齊相國莫宜居之惟卿持身之徳
簡而㢘愛人之心惠而篤遴柬良牧孰如卿宜
此丙寅之詔所以有易地進律之寵也况卿前
在鍾陵當警備之日比守吳門適旱涝之餘勞
来撫摩功績懋矣閔劳而處以佚非朕待遇近
臣之至意乎式遄其驅慰彼黎庶所辭宜不允
　　賜端明殿學士通奉大夫簽書樞宻院事
　　兼太子賔客宇文紹節再乞禄之閑散示
　　以保全不允不得再有陳請詔
敕具悉朕緬懐先正嘗位機庭當王室多艱之
時為人臣徇義之倡齧􁈎海上莫囬蘇武之心
掘坎庭中卒奮真卿之節至今烈士猶仰英風
盖将為萬世立臣子之防夫豈計一門享忠誼
之報卿家傳正學躬負偉材護戎昭則底綏靖
之勲踐政涂則多弼亮之益克有令聞肖于前
人所當體予眷倚之誠懋乃經綸之業使中外
寧壹民俗阜康豈惟朕心有望於卿抑赤爾祖
所期扵後苦乃道方行而遽畫功未竟而言歸
俾予獲棄賢之譏而卿亦負克家之責扵義兩
失将奚取焉勉聽朕言往究爾韞所請宜不允
不得再有陳請
　　賜端明殿學士太中大夫衛涇再辞免除
　　資政殿學士知潭州恩命不允詔
敕具悉朕以孟春元日御紫宸朝三事大夫濟
濟在列緬惟更化之日厥有輔政之臣勤劳百
為功績用懋久安閒館未愜予心是用加袐殿
隆名俾塡方岳夫當三陽彚進之𥘉而褒徳録
賢以順天今古之道也卿當深體此意式遄其
驅布宣詔條推廣徳澤惠綏田里勸課農桑使
湖湘一道熈然扵春風和氣中此朕所圖扵舊
弼者再命而僂非所欲聞所辭宜不允
　　賜朝議大夫權工部尚書兼修國史兼實
　　録院同修撰兼太子詹事戴溪乞許納禄
　　或卑祠禄不允詔
勑具悉昔唐白居易以直道不容于時故年甫
六十九辭宮傳之秩而歸休焉清名髙行後世
所慕望而不可及也雖然居易則誠賢矣苟時
君䏻挽而晋之用其言以顯其身使居易無勇
退之名而唐室獲任賢之福豈不尤可尚邪今
卿以白傳之年而數上澗槃之請豈非聞其風
而興起者乎夫年未至而告歸在卿固為髙致
知賢帀不盡用天下其謂朕何勉從吾㳺母使
識者窺朝廷也所請宜不允
　　賜朝議大夫試尚書吏部侍郎兼中書舎
　　人兼太子右庶子兼同修國史實録院同
　　修撰曽從龍辭免兼給事中兼直學士院
　　日下供軄恩命不允詔
敕具悉東西分臺均於禆國論内外有制皆以
代王言然而六曹之押豈如瑣闥之嚴五字之
除未若禁林之重卿學窮百氏名冠諸儒議論
正而弗阿文章簡而有灋以還詔之直必䏻為
予謹命令之源以演誥之一必䏻為予顓典冊
之寄在昔　乾道有臣克家實繇早奏之司兼
傋摛文之對其抒素藴以継前修盖将為邦國
之華何正盛郷閭之觀亟祗茂渥寧事多辭所
辭宜不允
　　賜正奉大夫參知政事兼太子賔客樓鑰
　　乞歸田里不允詔
勑具悉卿以耆艾之齡貳釣衡之寄陟降九陛
不若山林之安憂勤百為寜如閒燕之樂此蘄
去之章圻以婁陳而未巳也然而天生髦俊本
以為人材者常躬天下之勞智者常任天下之
患雖願為庸人而莫得其可徇私志以圖安㢤
矧惟賢哲之逢辰率多既老而後逹若必引年
而謝事守禮以乞身則渭濵黄髮之叟不得以
究鷹揚之功而髙蹈商山者不當起為羽翼之
助矣朕意未可卿其思焉所請宜不允
　　賜奉國軍承宣使知閣門事兼賔省四方
　　館事兼提點御前忠位軍頭引見司揚谷
　　乞卑祠禄不允詔
敕具悉卿柔惠且直蹈申伯之風退遜不驕秉
竇君之節藹然譽處簡在朕心方資肺腑之良
重吾賔閤之寄而上書求退為之憮然昔詩人
以王事靡盬興不皇将父之歎今卿雍容朝謁
無從事獨賢之勞而安車數過有擊鲜娯侍之
樂維忠與孝何廢兩全勉服厥官毋重請也所
請宜不允
　　賜中大夫試禮部尚書兼侍讀兼修玉牒
　　官章頴乞引年致仕歸休田里不允詔
勑具悉朝廷所尊實兼爵徳典刑雖重未若老
成卿造道深醇養氣剛大在紹熈末以讜言位
諫列迨慶元𥘉以直道忤柄臣棲遲十年連蹇
三絀多壬宗其髙行當世謂之正人自歸賤於
禁塗仍首陪於絰席漢庭皆憚汲黯凛骨鯁之
未衰啇宗舊學甘盤喜儀刑之復見親賢方篤
避位何名尚殚入告之猷毋徇退休之志所請
宜不允
　　賜中大夫章頴辭免除寳謨閣學士恩命
　　不允詔
敕具悉昔我　烈考愽求當世之彦以從朕于
潜藩二十餘年之間老成凋零存者無㡬睠念
疇昔惄焉興懐環詹在廷獨卿㝡舊顧可輕聽
其去㢤而引年之章婁郤復上夫尊耆艾重朝
廷朕之本志也厲㢘隅知止足卿之至情也朕
旣不獲留卿扵近班亦豈不䏻賁卿以異數延
閣之命人誰間言往服新荣以燕里社所辭宜
不允
　　賜光禄大夫右丞相兼樞宻使兼太子少
　　師史彌逺辭免以　皇太子講授春秋終
　　篇特與轉一官恩命不允詔
勑具悉朕惟太子天下之本非務學無以充徳
性之尊春秋王道之衡非親師無以究聖言之
秘卿識超物表行冠儒先乆陪鶴禁之游備闡
麟經之藴使二百年褒貶之要指悉融㑹扵胸
中而十數家傳注之遺文不拘牽於𥿄上卿之
力也朕甚嘉之夫弼元良以基萬世之安厥功
為大循典常以䟽一秩之寵於賞猶輕毋庸固
辭往即祗命所辭宜不允
　　賜太中大夫知樞宻院亊雷孝友正奉大
　　夫參知政事樓鑰太中大夫同知樞宻院
　　事章良䏻端明殿學士通奉大夫簽書樞
　　宻院事宇文紹莭兼太子賔客辭免　皇
　　太子講授春秋終篇各特與轉行一官不
　　允詔
敕具悉昔晉侯以羊舌肸習於春秋使傳太子
彪楚荘王問教太子之道於申叔時亦必春秋
為首方是時麟經未作二臣所學盖乗檮杌之
類耳孰若取聖人之㣲言擇天下之端士以訓
導元子如今日之懿㢤卿等蔚以鴻儒參陪國
論事機之暇從吾兒游䆒終始於遺經迪髙明
於徳性其為益大矣進官一等茲謂故常陳義
固辭殊非所望所辭宜不允
　　賜朝議大夫試尚書吏部侍郎兼太子右
　　庶子兼同修國史實録院同修撰兼給事
　　中兼直學士院曽從龍辭免　皇太子講
　　授春秋終篇特與轉行一官恩命不允詔
敕具悉朕惟三代饗國之長原於太子六經致
治之灋傋在春秋愽求孝悌道術之英推明是
非褒貶之㫖而卿越繇時望乆與賔僚毎敷繹
於聖言以養成於儲徳俾玉𥙿淵沖之愈粹猶
膏潤氷釋而不知載嘉爾勞命晋之秩顧循墻
而有請欲反汗其謂何往服褒崇之恩益禪輔
導之力所辭宜不允
　　賜顯謨閣直學士朝散郎知太平軍州事
　　兼管内勸農营田使趙希懌乞卑祠禄不
　　允詔
敕具悉朕惟用苛嬈以勝姦不若清静而民自
化求武徤以濟事不若循良而物自安故擇蕃
宣之臣必先慈惠之長雖泯然風采歲月未見
其功而培我本根國家實蒙其利卿秉心龢㭲
為時徳人布政寛平如古賢牧比上全吳之印
亟卑當塗之麾申伯相攸莫如南土之樂汲黯
卧治足底淮陽之清遽兹求閒非朕所望所請
冝不允
　　賜中大夫試尚書吏部侍郎兼中書舎人
　　兼同修國史兼實録院同修撰兼侍讀俞
　　烈辭免經筵進講周易終篇侍讀官特與
　　轉行一官恩命不允詔
敕具悉朕若稽　先朝最重易學對昭素於便
殿緬懷　藝柤之風命李覺於成均載仰　太
宗之懿顧如沖眇敢廢講論韋編㡬至於絶三
卦畫冀明於重六卿為時鴻碩宻侍燕閒毎當
從容訪問之餘盡發潔静精㣲之藴俾予上窺
天地之奥遠究聖賢之心體純乾之運而知剛
徤之徳當修研交㤗之㫖而使上下之情無壅
旣懋格君之益可忘增秩之褒亟拜渙恩母庸
巽避所辭宜不允
　　賜通議大夫知樞宻院事無參知政事雷
　　孝友宣奉大夫參知政事樓鑰通議大夫
　　同知樞宻院事章良䏻端明殿學士正議
　　大夫簽書樞宻院事宇文紹節兼太子賔
　　客辭免　皇太子讀三朝寳訓終篇並
　　特與轉行一官不允詔
敕孝友等具悉朕觀三代盛時惟先王彛訓是
式如奉拱璧如寳大龜兢兢焉罔敢失墜是以
皇祖之訓著于夏書文王之謨述干周命故䏻
保世滋大以敷遺後人休惟我三朝格言大
法具在一書猶古二典朕固嘗讀之于經帷復
命群儒以授儲禁俾吾元子知創業守文之艱
明脩身治國之要懋敬厥徳以對于前人其為
益大矣終篇論賞徧于官僚豈吾大臣廼獨弗
及朕命不易往惟欽㢤所辭宜不允
　　賜太中大夫權吏部尚書兼太子詹事汪
　　逵中大失權工部尚書兼太子詹事戴溪
　　中大夫試尚書吏部侍郎兼太子右庶子
　　曽從龍辭免以　皇太子讀三朝寳訓終
　　篇推賞各與轉一官恩命不允詔
敕具悉朕觀隆古盛時之治動惟先王成憲之
師五子之歌具陳皇祖之訓君牙之命亦述文
王之謨此三代所繇以乆長予一人敢忘於傚
法矧　烈祖　神宗之相授有格言大典之具
乗旣常率是以御邦兹復用之而教子卿等越
由時望乆翊儲闈當横㠸之從容毎殫誠於啓
沃俾元良養徳之日茂知　列聖詒謀之易遵
有嘉輔導之功可緩褒崇之渥往其祗命母或
固辭所辭宜不允
　　賜寳謨閣直斈士朝議大夫知建康軍府
　　事黄度辭免除權禮部尚書兼侍讀㤙命
　　不允詔
敕具悉朕聞之傳曰禮之為國與天地並書曰
事不師古以克永世匪說攸聞大㢤禮乎不可
以一朝廢也大㢤學乎不可以斯湏巳也粤惟
眇躬燭理尚淺方将洽神人而和上下考成敗
以鑑古今以卿深窮周公致平之書獨抱孟子
敬王之志乆去邇列渇聞嘉猷故命居夷䕫之
官俾日陳堯舜之道屬任之意豈輕也㢤夫老
成進則國體自尊正人用則治表可見朕方虚
竚以竢造朝陳義固辭良非所望所辭宜不允
　　賜中大夫試吏部侍郎兼太子右庻子兼
　　同修國史實録院同修撰兼給事中兼直
　　學士院曾從龍辭免權刑部尚書兼軄依
　　舊日下供軄恩命不允詔
敕具悉朕觀古人之倫刑也不曰惟克天徳自
作元命則曰凢制王刑必即天論盖用刑之權
本出乎天人主與有司特奉行之耳今吾士大
夫以刑為職者非一而大司㓂實緫獄之成以
告于朝是盖佐朕行天討者也任非其人命曰
䙝天朕敢乎㢤卿氣嚴行方守以忠恕必䏻為
國謹惜民命兹庸俾爾進長于秋官卿其扺服
逍司推不忍之心行無私之法庶幾對越上帝
以迓無疆之休顧不偉㢤退託弗䏻殊非所望
所辭宜不允
　　賜太中大夫權吏部尚書兼太子詹事兼
　　同修國史兼實録院同修撰汪逵辭免除
　　吏部尚書兼職依舊恩命不允詔
敕其悉朕因讀易有感乎復之彖曰利有攸往
剛長也夫陽升則隂伏君子盛則小人消興替
之源靡不繇此茲用並登群賢穆布邇列盖一
日而進擢者數人焉所以廣衆正之塗重　本
朝之體也卿以儒宗陪禁從讜言直道寔似其
先肆命正天官之除首常伯之位論思啓沃寘
朕無過之地自今益有望扵卿選舉清平直餘
事耳尚体斯意何以辭為所辭宜不允
　　賜通議大夫試刑部尚書兼詳定敕令李
　　大性辭免除兵部尚書兼職依舊恩命不
　　允詔
敕具悉朕以兼覆為度不忍毒民於兵載㝷邦
盟以息邊警然修文徳以徠不服雖本至仁而
除戎噐以戒不虞抑存逺慮肆求耆哲俾長夏
官示整戎經武之未忘亦折衝銷萌之有頼卿
夙推畯望獨負壮猷名聞朔陲蠻貊亦可行矣
惠洽南夏江漢至今頼之比趣来歸忻聆入告
雖曰明刑而弼教未如掌伐以正邦庶資老謀
以肅軍政成命弗易多辭奚為所辭宜不允
　　賜中大夫新除工部尚書兼同修國史兼
　　實録院同修撰兼太子詹事戴溪辭免陞
　　兼修國史兼實録院修撰恩命不允詔
敕具悉朕聞之記曰屬辭比事而不亂則深於
春秋者也居𫐠史之官而不明聖人筆削之指
其䏻勝任者㡬希卿為時儒先篤志經學盖於
尊王黜伯之誼賞善罰惡之權混融貫通如指
諸掌發凢起例固所優為今　三朝之典未免
闕遺甲寅之記尚多牴牾正頼鴻筆勒成信書
矧卿與逵俱　慶元史官之舊並命修纂人皆
謂宜往殫副墨之厪以究汘青之緒所辭宜不
允
　　賜吏部尚書兼太子詹事汪逵工部尚書
　　兼太子詹事戴溪權刑部尚書兼太子右
　　庶子曽從龍辭免　皇太子講授周易終
　　篇推恩特與轉行一官不允詔
敕具悉昔漢明帝之爲太子授經於名儒劉昆
然昆之易學本于亰氏以區區占驗之術欲以
成温文之懿豈不由郤行而求前乎今朕愽選
俊髦輔導吾子惟卿師友淵源粹然出正用䏻
發三聖精㣲之藴禆元良聚辨之功俾蓄徳日
新震噐増重以此受賞豈爲無名抗章力辭非
朕志也所辭宜不允
　　賜太中大夫新除吏部尚書兼太子詹事
　　汪逵兼同修國史兼實録院同修撰辭免
　　陞兼修國史兼實録修撰不允詔
敕具悉朕惟古之太史必世其官下至兩漢司
馬氏班氏父子猶以雄文麗藻擅制作之盛後
之論史者首稽焉惟乃先正以名世鉅儒受知
我　烈祖實繇銓衡之長顓筆削之權距今餘
四十年朕復命卿嗣掌厥事豈欲以一職為卿
榮哉顧今　三朝之典未免闕遺甲寅之記尚
多牴牾往率厥屬勒成信書使班馬氏不得專
美於前此卿所當自期者抗章避寵豈朕欲聞
所辭宜不允
　　賜朝奉大夫試中書舎人兼㩲禮部侍郎
　　兼修玉牒官兼侍讀范之柔辭免除禮部
　　侍郎兼中書舎人恩命不允詔
敕具悉朕惟　慶暦　元祐之盛若文正忠宣
之賢雖善人吾不見之歎九原之莫作然故家
猶有存者盖百世而復興卿蚤傳韋氏之經克
寳鄭公之笏其踐諌省以讜論沃朕心其登綸
闈以英辭華國體矧邦典攝丞之旣乆於禮文
參訂以尤多載嘉爾勤就正厥秩朕方慨慕
先朝之烈卿其勉追廼祖之風用副隆知奚煩
多遜所辭宜不允
　　賜通奉大大守吏部尚書兼太子詹事兼
　　修國史兼實録院修撰汪逵乞休致不允
　　詔
敕具悉朕延登正人穆布邇列頼朝夕論思之
益建國家乆長之基卿學為一代之宗位處六
官之長觀瞻共屬倚注尤深圻當以邁往之氣
而出憂時之言以康濟之材而抒及物之韞使
朕獲老成之用而世知儒者之功豈惟多士有
望於卿抑亦先正所期於後若乃道方行而遽
畫年甫至而求歸旣非眇沖擢任之本心亦豈
平昔自期之壮志尚安厥位勿復有陳所請宜
不允
　　賜通議大夫同知樞宻院事兼太子賔客
　　章良䏻乞在外宮觀不允詔
敕具悉朕不見卿數月矣以朕懐卿欲見之心
知卿未忘於朕也屬聞有瘳則為之喜入對便
朝體力如故則又加喜焉顧方日親嘉謀以輔
不逮而需章遽上若不容一日留何哉夫恩義
相湏誠如来奏傳曰為人臣者無以有巳此義
之大者也若乃圖一身之便安而忘眷倚之至
重又焉得為義乎以卿之明當知所擇悉心思
報母或他云所請宜不允
　　賜少保師揆辭免除少傅依前皇伯奉國
　　軍節度使充萬夀觀使嗣秀王加食邑食
　　實封恩命不允詔
敕具悉朕更新治化于茲㕘年農疇屡登邉鄙
不聳豈予一人所䏻致㢤盖天地　祖宗之靈
寔嘉相之也是用迎日之至躬展美報以對越
于神休而禮行之夕瑞應郷答雲物卷梫月星
舒華亦豈予一人所䏻致㢤群工庶正與我一
二族老寔顯相之也巳事而竣旣施澤於中外
矣明徳茂親有如伯父其可無以表異之乎孤
傅之崇以待耆哲朕命弗易母煩控詞所辭宜
不允
　　賜光禄大夫樓鑰辭免除資政殿學士知
　　太平州恩命不允詔
敕具悉朕當　開禧改絃之日首思　慶元曵
履之臣聘角里於啇山在廷咸竦舎申公於魯
邸視古有光擢在邇聮進參大政謀猷足以經
萬務徳望足以師百僚予維倚毗士有矜式屬
嬰㣲疢遽騖歸心披告老之章殆㡬八九諭貪
賢之指亦旣再三確爾莫回為之太息念累歲
與廟堂之畫厥有成勞顧一朝上印綬而歸可
無異數通班秘殿偃息便藩朕猶有慊于中卿
尚何辭之力亟祗茂渥庸副至懐所辭宜不允
　　賜光禄大夫新除資政殿學士樓鑰辤免
　　除資政殿大學士在亰宫觀任便居住恩
　命不允詔
敕具悉朕惟昔者耆舊之臣盖或𧺫於燕閴之
後逺稽漢室若園公綺里李之肯采近憶　阜
陵若張燾辛次􁋊之復用考其在列曽不幾時
未有更東西兩地之崇歴先後六年之乆凡更
化以来之規畫頼同心相與以扶持迄成庶邦
嘉靖之休居多元老弼諧之助悵挽晋之莫遂
顧䟽寵以宜優冠祕職於殿廬領眞祠於轂下
身安晚節未容居易之退休國有大疑尚冀仲
舒之就問往欽時命母有遐心所辞宜不允
　　賜起復正議大夫右丞相兼樞宻使兼太
　　子少師史彌逺辞免特授正奉大夫加食
　　邑食實封恩命不允詔
敕具悉國朝之制凢大典禮大慶賚丞相率居
其先焉所以重朝廷尊㢘陛今朕㳙日陳儀冊
拜元子恩典之行宜自卿始而逡廵固避至干
再三越旣崇舊弼奨族老而後及郷所以屈彛
章伸雅素者不為不至矣尚欲力辭非予所敢
知也所辭宜不允
　　賜起復正議大夫右丞相兼樞宻使兼太
　　子少師史彌逺再上奏劄子辭免以　皇
　　太子冊寳推恩特授正奉大夫加食邑食
　　實封恩命不允更不得再有陳請詔
敕具悉朕以卿輔翼元儲功徳茂盛考循故實
命晋文陛而控避之章旣郤復上前所諭答固
巳諄諄胡為確然不易所守夫崇徳報功國之
典也辭榮避寵卿之心也卿欲行志朕欲行禮
志與禮孰重卿其忍焉所辭宜不允
　　賜通議大夫試工部尚書兼修國史兼實
　　録院修撰兼太子詹事戴溪乞許納禄休
　　致不允詔
敕具悉昔漢䟽廣為東宫傅自以宦成名立浩
然勇退論者髙之夫知止之風在廣誠可嘉矣
然知其賢而許之去豈非宣帝與太子之責㢤
仐卿經學深明徳行醇茂朕旣倍之自近而吾
允子尊師重道尤不可一日無卿祖張都門揮
金田里悃誠雖切誼未可從所請宜不允
西山先生眞文忠公文集卷第二十一
西山先生真文忠公文集卷第二十二
翰林詞草
　　答詔
　　　賜金紫光禄大夫右丞相史彌逺辭免
　　　進呈安奉　三祖下第七世仙源類譜
　　　髙宗皇帝寳訓　今上皇帝玉牒　今
　　　上皇帝㑹要禮畢三局提舉官并進呈
　　　安奉玉牒禮儀使各特與轉兩官依例
　　　加恩令學士院降詔恩命不允詔
勑具悉日卿總領諸儒以四書　祲容縟典
視昔有加或謂一時文物之盛　巳孰知其深
助朕徳而有裨治功㢤蓋檻宗支之籍則思睦
族不可忘讀典謨之訓則思成憲不可失若朕
凉菲雖㣲足書然行一政令而史牒紀之講一
典禮而㑹要傳之使予惕然益知爲君之難者
亦書之力也卿以鴻儒提鉅筆又以元宰贊盛
儀懋賞之行其曷可後徃恭朕命母復㢲詞所
辭冝不允
　　賜正議大夫知樞宻院事兼參知政事兼
　　太子賓客雷孝友再上奏劄子乞歸休田
　　里不允不得再有陳請詔
勑具悉朕内修經國之摹外講安邊之畫念端
委廟堂而共政惟二三臣苟折衝尊爼之有人
賢十萬衆卿以魁壘之器雄剛之材正色立朝
真後凋之松柏同心輔政有相濟之鹽梅當夙
宵圖乂之秋正上下交修之日眷時邇列稀若
晨星獨我老成屹如砥柱俾朕躬之有頼諒天
意之使然與其志在丘園冀私情之適孰若心
存社稷合大義之公徃佩予言勉綏爾位所請
冝不允不得再有陳請
　　賜正奉大夫守吏部尚書兼太子詹事兼
　　修國史兼實錄院同修撰汪逵辭免除顯
　　謨閣學士提舉佑神觀依舊兼太子詹事
　　兼修國史實錄院同修撰仍令赴曰參恩
　　命不允詔
勑具悉朕以尊用老成爲重挽之唯恐弗留卿
以保全名節爲髙去之唯恐不力故於二者思
擇其中釋銓筦而侍真祠所以示閔勞之意列
清廂而輔儲禁所以示貪賢之心卿猶固辭其
誼安在所辤冝不允
　　賜寳謨閣直學士中大夫新知潼川府劉
　　光祖乞提舉宫觀一次不允詔
勑具悉昔在　先朝有臣趙抃立朝則忠於君
治郡則仁於民朕緬懷遺風謂不復見求之當
世廼得其人卿以剛毅正直之資兼慈祥樂易
之徳曩司言責誠節貫于天淵比典藩維惠澤
流于江漢揆諸前哲異世同心維時梓潼繄乃
舊服徒得君重慰吾父老子弟之思政雖家居
何以過此奉祠之請非所欲聞所請冝不允
　　賜正議大夫守兵部尚書兼詳定勑令官
　　兼權吏部尚書李大性辭免除吏部尚書
　　兼軄依舊日下供軄恩命不允詔
勑具悉朕惟銓綜之寄古今所難雖一定若權
衡蓋自有不欺之法非至明如水鏡豈䏻勝無
窮之姦故法非人而莫行官以人而後重而况
軄亞近輔位尊文昌必得耆舊之臣乃當選用
之意卿蚤列灋従為時名流愽貫群書扵典章
尤所該洽周行萬里扵情僞靡不照知必能以
鑒裁之公收平允之譽徃共乃軄稱朕志焉所
辤冝不允
　　賜通奉大夫權刑部尚書兼太子右庶子
　　兼同修國史實錄院同修撰兼給事中兼
　　直學士院曾從龍辤免除禮部尚書兼軄
　　並依舊日下供軄恩命不允詔
勑具悉昔虞書之論天秩實在天討之先周官
之設邦刑列於邦禮之後蓋法令特輔治之具
而敎化有範民之功朕方修明舊章蒐舉墜典
自非當世豪英之士孰識古人制作之源卿學
足以致知才足以大受廣廷待問首陳疆勉力
行之言状歳躋荣巳著老成重徳之望惟時宗
伯政待鴻儒與其嬰簿書獄訟之勞孰若付爼
豆禮文之事庶因稽古之暇罙盡告猷之忠徃
悉乃心庸稱朕志所辭冝不允
　　賜通奉大夫新除禮部尚書兼太子右庶
　　子兼同修國史實錄院同修撰兼給事中
　　兼直學士院曾從龍辭免兼實錄院修撰
　　恩命不允詔
勑具悉朕觀　咸平之世去　太祖太宗未
逺也而我　章聖皇帝喟然深念亟命纂修正
史於是各臣楊億輩寔膺是選越五載而書用
成筆削得人其效如此於惟中興　三聖授受
功徳盛矣而汗青之典猶未就緒朕甚恧焉卿
文紹卿雲學冨班馬必䏻以大手筆成一家言
徃㢤勿辭副朕所望所辭冝不允
　　賜資政殿大學士正議大夫知興元軍府
　　事兼管内勸農管田使充利州路安撫使
　　馬歩軍都總管四川制置大使安丙辭免
　　除同知樞宻院事兼太子賓客日下起發
　　赴院治事恩命不允詔
勑具悉昔在　阜陵之盛緬懐蜀道之難選任
惟精率取一時之傑功庸旣懋必躋兩地之嚴
仰窺宏墓厥有深㫖卿以魁壘之器雄剛之材
忠義貫乎神明威名震乎戎落百年彛鼎丕昭
曠世之勲萬里岷峨坐復承平之觀念宣勞之
浸乆豈圖任之可忘渇聞話言想見風采肆擢
陪於右府併參護於春宫顧南渡中興以來餘
八十載若西州與政之彦凡六七人皆甞服采
于朝始拜登庸之寵維卿殊遇眡昔尠儔冝追
聞命引道之風庸副側席待賢之意所辞冝不
允
　　賜顯謨閣直學士太中大夫知潼川軍府
　　事兼管内勸農使兼提舉潼川府界渠州
　　懐安等軍兵廵撿盗賊公事劉甲辭免除
　　寳謨閣學士知興元府兼本路安撫使塡
　　見闕兼節制本路屯戍軍馬就送還人限
　　一日起發之任候任滿前来奏事時暫兼
　　權四川制置司軄事恩命不允詔
勑具悉朕顧詹南鄭屏蔽西陲鄰境多虞政保
邉之當急元戎新易念謀帥之孔艱非威名素
著不足以慹敵心非恩信乆孚不足以尉民望
愽參于衆未有如卿故擢專帥閫之雄仍暫領
制垣之重庶㡬麾幟弗改而氣自精明鈇鉞未
施而人自畏服此朕仰成之本意亦卿夙負之
壮猶胡爲抗章未即引道夫勞法從以劇煩之
寄屈高年於扞禦之衝顧朕至懐良非獲巳諒
以急病遜夷之素必無辭難就佚之私亟拜恩
徽寛吾憂顧所辭冝不允
　　賜資政殿學士通議大夫知潭州軍州事
　　兼管内勸農營田使充荆湖南路安撫使
　　馬歩軍都緫管衛涇辤免除資政殿大學
　　士知隆興府江西安撫使填見闕恩命不
　　允詔
勑具悉朕惟尊方鎭之權所以衛王室優大臣
之礼所以重朝廷卿夙負軼材蔚爲偉器參國
枋於萬化更新之日有彌縫輔贊之功建帥旄
於一方甫定之餘有鎮靜綏懐之畧顧方深於
嘉頼廼婁丐於歸休爲爾相攸莫如自近大江
西南綿數千里昔稱㑹府之雄中興牧伯餘四
十人半用政塗之舊申加隆委就陟寵名使周
邦喜良翰之臨知朕志軫斯民之厚尚體玆意
母為固辤所辤冝不允
　　賜朝議大夫試尚書禮部侍郎兼中書舎
　　人兼修玉牒官兼侍讀范之柔辭免權刑
　　部尚書日下供軄恩命不允詔
勑具悉維我　皇祖肇開邦圖首除五季之淫
刑㓎復成周之中典俾天下元元之蕃庶各保
其生而國家世世之康寜皆基于此顧朕凉菲
敢忘纘承肆擇儒英進司邦禁庶闡洽徳好生
之化以爲析天永命之原卿剛毅而𥙿和清明
而簡重愽參于衆冝在此官昔文正議仲約之
刑不欲開人主以殺戮之漸忠宣爭新州之獄
獨思爲朝廷存長厚之風諒惟世臣深識此意
亟其抵服副朕選掄所辭冝不允
　　賜資政殿學士通議大夫知潭州衛涇上
　　表再辭免除資政殿大學士知隆興府江
　　西安撫使恩命不允不得再有陳請詔
勑具悉日者豫章郡以缺牧聞朕腃焉西顧曰
此　孝宗皇帝龍濳之舊服也襟江而帯湖物
衆而地大非吾股肱舊人功在王室而澤在生
民莫宜居之顧咨近臣咸以卿對朕於是有五
月乙亥之詔焉詩不云虖在彼無惡在此無斁
夫䏻使政孚于湖南而不䏻使化行於江右者
非所聞也亟脂而車庸答民望所辭冝不允不
得再有陳
　　賜資政殿大學士正議大夫安丙辭免除
　　觀文殿大學士知潭州兼荆湖南路安撫
　　使填見闕恩命不允詔
勑具悉朕以卿威名夙著冝入贊機廷卿廼以
疢疾自言願退休祠館将必行朕命則非所以
示閔劳之心若遽聴卿歸又非所以盡貪賢之
誼深求其當冝適厥中維紫宸於近軄爲獨髙
維星沙於外藩爲最佚寵名赫奕實均廊廟之
瞻嘯諾優䌛仍遂湖山之樂其體相攸之意母
形知止之言所辭冝不允
　　賜金紫光禄大夫右丞相兼樞宻使兼太
　　子少師魯國公史彌逺辭免以　皇太子
　　講毛詩終篇特與轉行一官恩命不允詔
勑具悉朕遹觀前代之隆莫重元良之敎出則
有師入則有保旣皆選用於正人邇之事父逺
之事君欲使深明於大義惟六詩之當究在三
善以尤先卿蔚以鴻儒乆陪鶴禁周旋羽翼獨
高園綺之功導迪性情匪顓毛鄭之學屬檻終
篇之奏徧推横帙之褒矧吾元臣可後寵秩其
祗予命益旣廼心所辭冝不允
　　賜禮部尚書兼太子詹事兼給事中兼直
　　學士院曾從龍華文閣學士兼太子詹事
　　戴溪刑部侍郎兼太子左諭徳劉爚辭免
　　以　皇太子講毛詩終篇各特與轉行一
　　官恩命不允詔
勑具悉朕惟求多聞乃有獲實哲王永世之規
不學詩無以言蓋聖門敎子之灋肆疇端士俾
翼元良必先六義之陳以禆三善之懿卿心傳
洙泗學陋毛韓其於從容諷誦之間居多涵泳
性情之益旣終厥帙冝奨爾劳其亟佩於寵光
尚益廑於輔導所辭冝不允
　　賜資政殿大學士正議大夫安丙上表再
　　辭免除觀文殿學士知潭州兼荆湖南路
　　安撫使填見闕恩命不允不得再有陳請
　　詔
勑具悉廼者念卿乆勞于外擢贊本兵之任冀
聞告后之猷疊檻來章具陳至意謂方脫瞿唐
之嶮願少休荆渚之間義雖急於親賢恩尤先
於從欲故待以宰臣之禮而付之連帥之權蓋
徇忱辭匪縁他故而卿乃惟多言之是畏思勇
退以自謀聞之憮然慮亦過矣朕方推誠耆哲
務全終始之恩卿其戮力國家勿以中外爲間
所辭冝不允
　　賜金紫光禄大夫右丞相兼樞宻使兼太
　　子少師魯國公史彌逺辭免爲進呈安奉
　　髙宗皇帝中興經武要略了畢提舉官就
　　差禮儀使各特與轉兩官依例加恩令學
　　士院降制恩命不允詔
勑具悉朕惟我　烈祖以天授之資再造鴻業
雖神機妙筭不可迹窺至於整戎經武之方安
邊制勝之畫布在方筞煥如日星其在菲􁡾敢
忘取法肆命纂輯裁為一書歷年于茲廼克登
奉提綱領使卿實顓之稽諸舊章其可不賞昔
下武之詩爲繼文而作也卿其輔朕懋建長筞
以明昭于前人光時乃朕志區區品秩何足以
辞所辭冝不允
　　賜寳謨閣直學士朝議大夫前知成都府
　　路安撫使黃疇若辭免除兵部尚書兼太
　　子右庶子恩命不允詔
勑具悉維蜀萬里在天一方自昔　祖　宗之
時巳隆牧守之寄當其臨遣必有以寵其行越
旣勞還必有以旌其最卿曩繇邇列出撫逺民
其威名立㫁有張詠之風其簡易弗苛如趙抃
之政使𧖟叢魚鳬之舊俗咸厎樂生雖白狼槃
木之諸夷亦皆効順旣寛西顧爰命東歸間闊
六年喜風神之尚壯諄勤三䟽偉論議之可觀
冝登夏官常伯之聮併領春宫中護之職其思
羙報母事謙辭所辭宜不允
　　賜朝議大夫新除㩲兵部尚書兼太子右
　　庶子黄疇若乞卑祠禄不允詔
勑具悉朕以卿去國六年守藩萬里念不見賈
生之乆故式遄山甫之歸置之大司馬之聮寵
以中庶子之軄方將屢趣燕閒之對俾罄所懐
庶㡬力陳鯁諤之規有禆予聴偶茲移疾遽欲
節安旣非盡瘁事國之素心亦豈側席待賢之
本志其思加嗇亟厎有瘳茍未遂於造朝政何
嫌於予告所請冝不允
　批答
　　賜起復正議大夫右丞相兼樞宻使兼太
　　子少師史彌逺再上表辭免　皇大子冊
　　寳推恩轉行一官恩命不允仍断来章批
　　答
省表具之朕聞子奪不同惟功是眡辭受何常
惟義之歸當予而刓印非所以勸功冝受而循
墻非所以合義若昔聖賢之論尤嚴取舍之間
苟有其名則兼金之重孟子弗以爲非不由其
道則五两之㣲楊雄猶以爲泰今卿輔成儲貳
之徳於朕蓋有社稷之勲祇進一官顧形三請
夫贊龍樓之禮豈如衛翼之誠深伸虎拜之㳟
孰若師承之道重况循常典非出異恩冝悉眷
懐母煩詞費所辭冝不允(來奏云以疾不及贊/龍樓之禮伸虎拜之)
(恭故/云)
　　賜嗣秀王師揆辭免除少保依前皇伯奉
　　國軍節度使充萬夀觀使加食邑食實封
　　恩命不允批答
省表具之三孤之官在周爲寅亮天地之軄今
雖名存實異然命數禮秩蓋與丞相等朕未甞
輕於授人也卿以温良易直之資耆明醇茂之
識爲宗室祭酒視儀三事亦旣有年肆予考之
彛章登拜亞保非獨侈鉅典之成而已亦俾振
振麟趾之族知有徳如卿然後足以當此位其
爲勸勵不旣多乎亟其祗欽母遏朕命所辭冝
不允
　　賜嗣濮王不儔上表再辭免特授檢校少
　　保依前昭慶軍節度使提舉佑神觀嗣濮
　　王加食邑食實封恩命不允仍斷來章批
　　答
省表具之夫建元子以奉粢盛褒同姓以壯藩
翰其事雖殊其爲尊祖重本一也孟子曰古之
人所以大過人者無他善推其所爲而巳矣今
朕因父子之親而施恩宗族非善推所爲之誼
虖方將以是勵風俗厚人倫以敎天下之愛卿
言雖力不得而從所辭冝不允仍㫁来章
　　賜嗣秀王師揆再上表辭免除少保依前
　　皇伯奉國軍節度使充萬夀觀使加食邑
　　食實封恩命不允仍㫁来章批答
省表具之朕讀詩至大雅曰懷徳維寜宗子維
城未嘗不置書三歎也於虖有國家者其可不
寵綏同姓以爲藩垣之助㢤眇予小子嗣守丕
緒惟修徳以固宗子者未嘗一日忘庶㡬行葦
忠厚之風興於今日而况予一人伯父之尊
三朝屬籍之老褒崇之典其庸可後虖升華三
孤亦旣晚矣卿而不冝尚誰冝之趣祗朕恩母
或多遜所辭冝不允仍㫁来章
　　賜正議大夫史彌逺再上表辭免特授光
　　禄大夫右丞相兼樞宻使兼太子少師奉
　　化縣開國公加食邑食實封恩命不允仍
　　㫁来章批答
省表具之朕聞諸孟子曰所謂故國者非謂有
喬木之謂也有世臣之謂也蓋惟世臣與國同
體故當以安社稷爲恱不當以辭爵位爲髙卿
忠正勤勞素明斯誼廼者纍然在疚尚䏻體眷
倚之重勉服厥位以圖經綸之功况今祥禫旣
終禮制無闕是固悉心輔政之日也甲寅制書
誕告有位羣工庶正僉曰允㢤卿其祗服訓言
迪朕不逮君臣同心克享上帝以迓續無疆之
休卿亦與有無窮之聞豈不賢於辟寵之煩乎
所辭宜不允仍㫁来章
　　賜光禄大夫右丞相兼樞宻使兼太子少
　　師史彌遠再上表辭免　皇太子講授春
　　秋終篇特與轉行一官恩命不允仍㫁来
　　章批答
省表具之昔漢明帝之爲太子也䏻辨南陽之
牘光武嘉之或謂其天資之美實然抑不知帝
以十歳而通春秋揆事應物之權未有不繇學
出者然以察爲明而昧君人之體殆當時輔導
者之責虖睠吾元子蚤毓春宫而䏻建至筞以
安朝廷舉宏綱以尊君父非深窮春秋之大義
者疇克知之夫非學無以通經非師無以明理
磨礲浸灌日就厥徳卿之力爲多豈以訓迪之
勞而忘褒陟之寵忱辭雖切匪朕欲聞所辭冝
不允
　　賜太中大夫知樞宻院事雷孝友正奉大
　　夫參知政事樓鑰太中大夫同知樞密院
　　事章良䏻端明殿學士通奉大夫簽書樞
　　密院事宇文紹節兼太子賓客再上表辭
　　免　皇太子講授春秋終篇各特與轉行
　　一官恩命不允仍斷来章批答
省表具之朕惟三代之敎太子必使明孝仁禮
義之經六㙯之有春秋所以著父子君臣之道
愽求鴻碩敷闡精微卿以股肱之良參羽翼之
重雖靡勞於誦說實深頼於儀刑越旣終篇所
冝論賞夫學爲王者事匪專多訊之勤而習與
正人居自有不言之益云胡抗奏自托罔功明
兩作離當勉禆於令徳日三成魄母徒貢於謙
言所辭冝不允仍㫁来章
　　賜文武百寮宰臣史彌逺等上表奏請皇
　　帝御殿復膳不允批答
省表具之朕以眇身獲承宗廟常懼弗稱以累
付託之明屬者風霆之警厥證甚異惟徳菲薄
晻于政理故天動威以顯朕郵在易有之洊雷
震君子以恐懼修省是用惕然貶食避殿蓋不
若是無以見朕畏威罪巳之誠惟卿等恊同一
心飭正庶事以輔子不逮廼所望也若夫抗章
所陳蘄復常度顧朕寡昧方念弗足以御九筵
之峻享四海之珍省愆未皇其敢議此尚體斯
意母重有云所請冝不允
　　賜文武百寮宰臣史彌逺等上表再奏請
　　皇帝御殿復膳不允批答
省表具之朕惟天人之應有若合符言行之㣲
皆足致異比以烈風雷雨之警惕若上帝　祖
宗之臨遇災何止於側身方食殆㡬於失匕亟
虚正宁仍郤珍羞雖盡行挹損之文尚恐非感
通之實而未逾信宿遽復故常雖衆志之願然
在眇躬其安敢况屬郊禋之邇正蘄神聴之歆
當益懋於寅威庶遄臻於昭假朕固有待卿母
重陳所請冝不允
　　賜史丞相彌逺再辭免　皇太子讀　三
　　朝寳訓終篇轉行一官恩命不允批答
省表具之朕惟治效之隆替原於家法之廢興
使夏之嗣王常遵大禹之戒而周之奕世弗墜
文王之謨永平故事與漢以俱存正觀元龜終
唐而克鑒則其享國之有永詎止如今之所觀
肆惟眇躬祗蹈先訓寳若珪璧銘之槃扜旣以
是而飭身復用之而敎子庶一道之相繼視百
王而有光卿以元愷之才居綺園之任陪輔最
乆講明獨深俾重暉之徳愈新而盤石之基益
壯此而弗賞何以懋功陳義固辭豈朕所望所
辭冝不允
　　賜光禄大夫右丞相兼摳宻使兼太子少
　　師永國公史彌逺上表再辭免勑令所修
　　進吏部條法總類及百司吏軄𥙷授法了
　　畢特轉兩官依例加恩仍進封魯國公令
　　學士院降制恩命不允批答
省表具之卿以經世之學佐王之謩自登翼於
萬機首整齊於百度群材彚進蔚有　慶暦
元祐之風公道砥平浸還　乾道　淳熈之舊
復以餘力裁成信書近酌唐銓别薦紳之流品
逺參漢律旌刀筆之勞䏻坦然甚明来者可考
如權衡之設輕重不得而私若涇渭之分清濁
靡容其混迄底章程之定允資筆削之嚴渙汗
甫須謙辭巳上知卿盛徳居存避寵之心顧國
舊章難廢懋功之典徃欽詔諭亟服恩徽所辭
宜不允
　　賜呉琰上表再辭免除檢校少保加食邑
　　食實封恩命不允仍㫁来章批答
省表具之朕博觀圖史之傳歷考后妃之徳苟
内助之賢嘗有功於社稷則外家之福必流及
於子孫故周之任姒世爲諸侯而漢之馬鄧門
多賢者天道非逺較然可知維我　國家壷儀
最盛是生　聖后光輔中興保佑　三朝與定
大筞功徳之懿有光前聞肆卿一門寵榮舄奕
將旄公衮先後相望而自比年以来老成凋落
環顧近屬惟卿獨存慨然興懐思所以褒異者
久矣郊㮒大慶中外所同揚于大廷俾眡孤保
所以報層闈之恩而爲内里之勸也朕志有在
卿其勿辭所辭冝不允仍㫁来章
　　賜通奉大夫參知政事兼太子賓客章良
　　䏻上表再辭免　今上皇帝㑹要禮畢轉
　　官恩命不允仍㫁來章批答
省表具之昔魯邦之寢敵謀在䏻秉於周禮世
柤之恢皇業由復用於漢儀則知典法之廢興
實繫國家之隆替於惟我　宋近酌有唐勒成
㑹稡之書具紀施行之實使後世由之而稽决
有司即是而討論豈曰空文厥惟鉅典而卿蔚
以使領相予禮容旣登奉之告成豈褒崇之敢
後徃祗渙命勉抑謙詞所辭冝不允仍㫁来章
　　賜通奉大夫知樞宻院事無參知政事無
　　太子賓客雷孝友上表再辭免進呈安奉
　高宗皇帝寳訓禮畢轉官恩命不允仍㫁
　　来章批答
省表具之惟治道之隆替原於家法之廢興使
夏之嗣王常遵大禹之戒而周之奕世弗墜文
王之謨則其饗國之甚長何止如今之所睹𬗟
惟　髙廟載造我家凡其一話一言莫匪大經
大法念旣服行於平日更將詒示於後人肆命
纂修式嚴豋進而卿蔚以近弼相時盛儀可無
便藩恩命之加以示欽承祖訓之重尚體兹意
勿復有陳所辭冝不允仍㫁来章
　　賜光禄大夫右丞相兼樞宻使兼太子少
　　師魯國公史彌逺再上表辭免三局進書
　　轉官恩命不允仍斷来章批答
省表具之卿以研測聖㡬之學鋪張王度之文
獨秉政鈞兼持史筆叙　列聖億萬斯年之世
繫粲焉金技玉葉之輝裒中興三十六載之叡
謨重於洪壁赤刀之寳舉嘉㤗　開禧之行
事倣李衢蘇冕以成書並詒悠久之傳帥自總
提之力夫制作國之大典朕不敢輕爵賞君之
大權朕不敢廢勉祇渙渥母守謙辭所辭冝不
允仍㫁來章
　　賜朝奉大夫試左諫議大夫兼侍讀鄭昭
　　先辭免除端明殿學士簽書樞宻院事兼
　　權參知政事兼太子賓客恩命不允仍㫁
　　来章批答
省表具之朕求當世之彦相與建當世之功有
大臣之材莫如有大臣之度蓋心平乃可揆物
非量博不䏻受人故甞即其議論之間因以觀
其平昔之緼卿性資龢𥙿徳宇靚深探厥淵源
一本聖門之正學望其容貌知爲天下之偉人
自陟朝行徧居言責無偏無陂務持公道之衡
不激不隨雅得爭臣之體僉諧旣允圖任何疑
繇七諌而擢機廷雖　先朝之或有不六年而
參國論蓋近比之所無其思恩遇之隆益展謀
猷之助兹爲美報焉用謙辭所辭冝不允仍㫁
来章
　　賜正議大夫知樞宻院事兼參知政事兼
　　太子賓客雷孝友上表再辭免以　皇太
　　子講毛詩終篇轉一官恩命不凢仍㫁来
　　章批答
省表具之朕聞六經皆聖人作而洙泗之間啓
告學者獨於詩尤詳焉蓋可興可群之未究無
以知事君父之方周南召南之不爲必有正墻
面之慮夫學者猶爾况於承祧貳極之重者虖
今吾元子刻意是經優而柔之徳器日茂朝夕
輔導師賓之力爲多進秩㫝功厥惟常典卿其
母辭所辭冝不允仍㫁來章
　　賜金𬗋光祿大夫右丞相兼樞宻使兼太
　　子少師史彌逺上表再辭免進呈安奉
　　髙宗皇帝中興經武要略了畢轉官恩命
　　不允批答
省表具之朕惟周漢再造之君孰若宣光甚盛
之烈然詩人歌詠僅存赫赫業業之累章史氏
形容不過﨣﨣明明之數語未有萃三紀張皇
之畧爲一編㑹稡之書言其震疊則不測如雷
霆窺其變化則無窮如天地俾予小子獲監觀
之益繄吾元臣專典領之功越進崇階豈云濫
受徃祗茂渥母或固辭所辭冝不允
　　賜金紫光禒大夫右丞相兼樞宻使兼太
　　子少師史彌逺再上表辭免進呈安奉
　　髙宗皇帝中興經武要略了畢轉官恩命
　　不允仍㫁來批答
省表具之人主之孝以揚祖烈爲先國家之事
以飭戎昭爲急比勒成於鉅典悉登載於明謨
俾中興攘夷復古之功垂于永人而今日經武
整軍之略有所据依於朕豈小𥙷㢤非卿誰䏻
辦此冝膺懋賞勿復終辭所辭冝不允仍㫁来
章
　　賜正議大夫知樞宻院事兼参知政事兼
　　太子賓客雷孝友上表再辭免進呈安奉
　　高宗皇帝中興經武要略了畢同提舉官
　　特與轉兩官依例加恩恩命不允仍㫁来
　　章批答
省表具之朕惟　皇家復古之勲偉　髙廟平
戎之略雖勉遵時晦不欲黷武以病生靈而申
儆邊虞未始恃和而忘守僃迨至玁狁整居之
暴迄收佛狸送死之功睠是宏規布于方冊俾
鑒觀而有補繇典領之得人豈以成勞而忘信
賞與其傴僂再命堅卿辭寵之心孰若張皇六
師助予經武之烈所辭冝不允仍斷来章
　生日詔
　　賜史丞相生日詔
勑彌逺東方曰春萃乃乾坤之瑞西平有子爲
吾社稷之臣千齡符夣弼之占再世决和戎之
議勲庸甚偉夷夏具瞻揆𥘉度於孟陬允恊靈
均之賦保睂壽於魯國方賡鳬繹之詩重申臺
餽之朌式侈門弧之慶
　　賜少傳呉瓌生日詔
勑呉瓌漢都馬鄧之賢首推耆徳周嶽甫申之
降屬在兹辰方自適扵燕頥冝永綏於夀嘏特
伸頒式庸示眷懐
　　賜参知政事樓鑰生日詔
勑樓鑰月臨冬仲天祐　皇家當剥爛復反之
時適陽盛隂微之始生吾元老爲國正人方参
秉於事樞冝寵加扵賜式益綏夀嘏庸副民瞻
　　賜右丞相史彌逺生日詔
勑彌逺千戴風雲之㑹式契休期四明仙聖之
區實鍾英氣屬此㤗通之月生吾鼎輔之臣世
秉機衡功施社稷往致便藩之錫用迎耆文之
祥
　　賜嗣秀王師揆生日詔
勑師揆乃睠贒王惟時耆哲清心寡欲味黄老
之格言迪徳秉彛蹈間平之雅躅屬當初度爰
錫多儀祝卿鮐背之年壯我犬牙之勢
　　賜右丞相史彌逺生日詔
勑彌逺帝賚說以正四方商邦嘉靖天生晟而
爲萬姓唐室中興睠予社稷之宗臣時乃乾坤
之英氣歌降神於駿嶽旣賡周雅之詩紀初度
於孟陬更恊楚騷之賦其加蕃錫以介修齡
　　賜少傅呉瓌生日詔
勑呉瓌思齊大任仰徽音之如在不顯申伯偉
耆徳之獨存屬此仲春時維初度其加異渥以
介龎禧
　獎諭詔
　　賜畢再遇蕩平淮㓂顯有勞効獎諭詔
勑再遇比者淮楚之郊姦民嘯聚毒流縣鄙害
及蒸黎朕意其本心或出詿誤姑從柖諭許以
自新廼負固以罔悛至弄兵而未巳卿忠勇票
銳爲國爪牙布宣王靈指授將略卒蕩平於羣
醜以綏靖於一方捷奏踵聞威聲大振緬惟盡
瘁良極歎嘉今氛祲旣淸式寛予顧瘡痍未復
尤惻我心卿其收輯散亡拊循凋瘵盡解犢牛
之帶佩亟安鴻鴈之哀鳴時乃之休惟朕以懌
故兹奨諭想冝知悉
西山先生真文忠公文集卷第二十二
西山先生真文忠公文集卷第二十三
翰林詞草
　勑書
　　賜湖北安撫使充京西湖北制置使李大
　　性銀合夏藥勑書
勑大性朕䆳處穆淸軫懐炎赫睠言侍從之老
方劇藩垣之勞錫以珍良助其節適尚廣蠲痾
之澤亟蘇苦熱之民
　　賜御前諸軍都統制李貴王大才荘松銀
　　合夏藥勑書
勑李貴等朕身居廣厦心念和門屬兹爍石之
時嗟我擐金之士其攽藥餌以滌歊煩
　　賜安南國王李龍翰暦日勑書
敕安南國王李龍􁣫朕稽堯典之授時裁成曆
紀倣周人之頒朔逺暨藩方眷乃忠純爲予屏
翰念將更於華歳其預錫於新書欽奉國章益
修侯度
　賜江淮制置使黄度冬藥勑書
勑黃度卿以鮐背之年任麟符之寄勞於王事
念在朕心屬當嚴沍之辰慮爽寢興之節冝須
名劑以輔冲和
　　賜都統制王喜馬軍都虞候許俊都統制
　　劉元鼎李貴王大才莊松何汝霖副都統
　　制吕春李好古盧彦張威石宗水軍統制
　　馮榯銀合夏藥勑書
勑王喜等朕推夏王扇暍之心陋唐室生凉之
賦其於兆姓尚欲𬒳之清風矧我將臣可不念
其癉暑賜爾西山之劑彰予南面之仁
　　吊祭安南國王勑書
勑安南國王嗣子李昊旵維乃先王世守藩服
恭勤匪懈貢獻以時三紀于今始終一徳奄玆
訃告良惻予懐卿嗣事云𥘉衘哀罔極尚其節
抑式迓寵光
　　賜安南國王嗣子李昊旵嘉定十年曆日
　　勑書
勑朕在舜璣衡謹乃授時之政布周正朔曁于
出日之邦式睠藩方夙陶皇化將舊封之載襲
冝新曆之首須徃服寵光益䖍屏衛
　大禮冊文
　　郊祀大禮前二日朝獻　景靈宫　聖祖
　　天尊大帝冊文
伏以皇矣有　宋受命溥將仙源肇開自我
道祖發祥儲慶敷遺後人粤惟眇冲獲典邦祀
迎日之至將見于郊徳馨未聞奚自眧假聖靈
如在尚克相之俾臻厥成以介景福
　　郊祀大禮前一日朝獻　太廟　祖宗帝
　　后冊文
伏以維我　祖宗克堪用徳延鴻寳命以卑後
人顧循菲凉懼弗勝任將以亞歳有事于郊率
循舊章先饗宗廟於赫　列聖威靈在天尚其
相之俾迄熈事膺受多福垂休無疆
　　圓壇祭饗昊天上帝冊文
伏以皇皇后帝照臨萬方厥棐惟忱厥輔惟徳
(臣)以寡䏞獲承宗桃頼天降康中外厎定報本
之義其敢弗䖍翼翼小心躬修元祀匪曰析福
私于眇躬惟民之安斯國之慶
　　圓壇祭饗皇地祗冊文
伏以至㢤坤元與天同大是生百物以育兆民
比年以來農扈告稔媪神錫羡寝濟登茲顧惟
菲凉其曷以報敬迪彛典合祛于郊兢兢一心
庶克昭事尚祈純佑以固邦基
　　圓壇祭饗太祖配饗冊文
伏以昔在周室禋祀是嚴誰其配之皇祖后稷
維我　藝祖肇造邦家功大徳崇有光于古肆
惟冲眇嗣守慶基創業之艱敢忘厥自兹率舊
典升侑于郊威靈赫然尚克顧饗
　　圓壇祭饗太宗配饗冊文
伏以煌煌寳命太祖受之赫赫慶圖　太宗
成之　二后在天如周文武眇末小子獲承丕
基推迹本元其敢不恪屬兹親祀並侑是崇尚
其顧歆克昌厥後
　青詞祝文
　　祈晴設醮靑詞
伏以事天事地夙罄精忱時雨時暘未臻休應
念兹𧖟月重以麥秋詎意浹旬之間偶遭霖澇
之変三盆將獻恐妨就簇之工五榖最先懼失
食新之望况連歳旱荒之相踵而四方愁歎之
未紆重罹此災一至斯極皇矣上帝本溥愽以
好生今此下民將困窮而阽死願回慈愍亟掃
隂霾庶寛寒餒之憂少逭菲凉之責無任懇禱
之至
　　太陽交蝕奏告祝文
清臺占象陽曜有虧惟徳不明天降厥咎惕然
祗懼不敢康寧神其相之亟復常度
　　祭謝祝文
太史有言陽曜當虧隂雲蔽之象弗下著尚虞
四方或暏兹異不忘祗懼冀格神休
　　求晴設醮青詞
穡事方興咸切豐年之願梅霖不巳復罹積潦
之災慨念平疇卷爲巨浸霑體塗足二時殫種
蒔之功疾首痛心一旦墮渺茫之境惟徳弗類
上干至和彼民何辜使就死地願收隂沴亟渙
陽明庶㡬髙卬之獲全尚或有無之相𥙷於神
特嘘及之易而民免溝壑之憂瀝懇投誠鞠躬
請命
　　祈晴祝文(天地宗廟/社稷等)
旱蝗連歳民力巳殫霖潦彌旬田功將廢顧眇
躬之不徳嗟有衆之何辜亟控精忱願祈休應
掃除隂沴煥赫陽明庶寛暑雨之咨迄厎豐年
之慶
　　又
首夏以來常隂爲沴昔旣妨於𧖟麥今復害於
粢盛載循菲􁡾尤重競惕冀蒼穹之垂憫俾白
日之顯行免貽穡事之憂少慰農人之望
　　祈晴感應報謝祝文(天地宗廟/社稷等)
比以積隂干陽滛雨爲沴田疇告病閭巷興嗟
祗露丹衷懇祈鴻覆大明有赫宿潦頓收仰繄
善應之仁獲濟倒垂之急敬伸報謝庸表精忱
終祈大造之曲成庶或豐年之有望
　　宗廟祝文(同前詞内仰繄善應之仁獲濟/倒垂之急改作聖靈在天休應)
(如/響)
　　報恩天慶觀青詞
伏以霖澇爲災粢盛告病亟攄丹悃䖍扣蒼穹
曦馭上騰隂霾盡掃少慰群元之望仰繄大造
之仁用控精誠少伸報謝尚終祈於覆育庶迄
厎於登成
　　茅山崇禧觀啓建　瑞慶聖節道場設醮
　　青詞
伏以保右自天方洪圖之丕衍誕彌厥月屬初
度之載臨睠句由之名山崇列真之䆳字肅陳
菲薦祗按靈文伏願精意黙孚飈游来格歛時
五福敢專郷於眇躬綏厥兆民冀同躋於夀域
　　滿散朱表
伏以十月爲良屬臨載育九天雖逺不越棐忱
用慿金籙之秘文仰扣玉虚之真境所期寰宇
皆爲堯舜之民敢曰眇躬獨冀僑松之夀
　　太陽交蝕祭告祝文
伏以季冬之吉日有食之顧惟不徳致此大異
側食祇懼靡敢康寧神其相之迄復常度尚饗
　　祭謝祝文
伏以以人占天曰日當食隂雲布濩景曜靡虧
尚虞四方或睹兹變側躬祗栗冀格神休尚饗
　　茅山崇禧觀啓建　瑞慶聖節道場設醮
　　青詞
伏以載震載夙聿臨彌月之期来下来崇冀獲
上天之祐緬惟福壤近在陪都肆命羽流就嚴
寳供恭願精忱孚達景貺遄臻偃伯靈臺包五
兵而不試卜年郟鄏綿萬世以無疆
　　滿散朱表
伏以寳鑑絲囊紀佳辰於誕序瓊章蘂笈敷妙
韻於殊庭旣勝㑹之崇成諒靈釐之畢集歛時
五福豈凉菲之敢專延及羣生冀洪纎之各遂
　　太一宫申乞撰星辰不順保國安民内中
　　後殿設醮靑詞
伏以皇風丕洽五星連珠緯之光帝治質隆七
政順璿璣之度苟踐履有毫釐之媿斯災祥甚
影饗之隨臣猥以眇躬早膺休命雖陟降不忘
於對越而精神或昧於感通比覽日官之言屡
陳乾象之異火行壘壁歳犯明堂顧譴告之相
仍皆菲凉之所召夙宵自警震懼靡遑是用㳙
日陳儀洗心歸命冀鑒臨之赫赫消禍變於冥
冥宋有善言星期必退齊無穢徳彗或可穰庻
慿悔艾之誠亟厎和平之福
　　修整攅宫殿宇圍墻補種窠木奏告昭慈
　　聖獻皇后等處表文
伏念東望禹㑹春雲藹然顧詹山陵澘焉出涕
松檟是植棟宇是修用嚴孝思敢不昭告
　　恭淑皇后祝文
伏以慨望寢園追懐后徳以時種植併飭繕修
諏日旣良不可不告
　　郊祀大禮禮畢奏謝吴天玉皇上帝　聖
　　祖天尊大帝元天大聖后表詞
伏以候氣黃宫展誠紫畤顧惟凉徳深虞昭格
之難幸迄盛儀獲覩熈成之慶仰惟大造實鑒
菲衷敬演冲科用伸䖍謝
　　奏謝諸　帝后表詞
伏以穆卜新陽恪修元祀既迄燎薫之禮遂敷
曠蕩之恩幸賴鴻休獲成熈事䅲彜章而昭告
䔬靈鑒之具孚
　　郊祀大禮禮畢祭謝南嶽東海南海南瀆
　　祝文
廼者日南至親祀于郊兢兢焉懼弗克任蕆事
之夕神光煥然嘉應饗答維喬嶽之靈實隂相
之俾臻于有成其曷敢忘報
　　南鎭㑹稽山祝文
維南有山寔曰㑹稽巨屏屹然爲國之鎮屬兹
親祀宻藉靈休迄臻厥成其敢忘報
　　攅宫修換殿宇補種窠木奏告　昭慈聖
　　獻皇后等處表文
伏以鼎湖弓劒莫留龍去之蹤禹㑹山川猶記
象耕之迹屬臨春序追愴僊㳺加葺棟楹增培
松檟式寓孝思之篤用伸昭告之䖍
　　恭淑皇后祝文
伏以陽春將半朝露既濡緬瞻禹㑹之名山追
愴長孫之賢佐增修園寢用妥神靈
　　内中後殿設醮祈禱豐稔歳康保國安民
　　靑詞
伏以天作之君實司民物之命政失于下斯盭
隂陽之和廼者春夏以来雨暘弗節行都地震
駭變異之非常近甸水烖痛生靈之何辠靜言
咎證寔儆眇躬旣克巳以勵省修之誠且多方
以行寛䘏之令庶盡弭災之實嘿囬眷命之祥
更演冲科冀垂景貺五風十雨長銷乾溢之虞
四海九州共洽豐穣之樂控忱以禱得請是期
無任䖍禱之至
　　建康府茅山崇禧觀啓建　瑞慶節道場
　　設醮青詞
伏以五百年王者之興自慚匪徳三十六洞天
之勝無越兹山就蕆醮筵肅迎仙馭庶精誠之
易徹致景貺之遄臻敢冀眇躬獨超廣成子之
壽願令率土悉陶華胥民之風
　　朱表
伏以誕序載臨醮儀告僃敢攄忱願洊扣髙靈
風雨和時屢獲茨梁之慶江淮淸晏永無烽燧
之驚
　　進呈中興經武要略安奉靑詞
伏以於惟　髙皇再造我　宋赫赫業業嫓宣
王立武之規﨣﨣明明邁世祖沈㡬之略乆編
摩於宥府將登奉於寳儲載考舊章冝伸昭告
　　中殿祝文
伏以炎正中微寓内糜沸維我　髙廟紹開中
興雄㫁廟謨具在方冊肆嚴纂錄以示後人將
登寳儲是用昭告
　　建康府茅山崇禧觀啓建　瑞慶聖節設
　　醮青詞
伏以初度載臨敢詫虹流之瑞名山在望夙標
鶴集之祥即金堂玉室之勝區按蘂笈瓊章之
秘籙庶㡬丹悃獲徹蒼旻願俾黎元重見燧人
之治豈云菲質獨齊少廣之年
　　未表
伏以念言良月實届誕辰爰即金峯載陳寳醮
願與元元之衆同饗升平敢云眇眇之躬獨私
眉夀
　春端貼子
　　端午貼子詞
　　　皇帝閣六首
　　　　五言(三首)
庚午仍重午離明正繼明炎圖千萬歳從此愈
光亨
　　　　又
玉帛交鄰後清隂滿塞榆苞桒存至戒猶佩辟
兵符
　　　又
有意甦民瘼無心玩物華秪求三歳艾休進五
時花
　　　七言(三首)
當宁求賢軫慮長毎因佳節憶沉湘不湏五色
紉成線自有忠言補舜裳
　　　又
延英晝永汗霑衣正是君王訪問時應笑開元
恣驕樂粉團爭射學兒嬉
　　　又
聖心日日望豐年清曉鑪熏徹九天二麥登場
𧖟着繭平疇新緑又連阡
　　皇后閣五首
　　　五言(二首)
仙木浮瓊醴香菰簇寳槃漢宫三十六爭奉聖
人歡
　　　又
槐影緑成圍腰轝繭館歸我躬惟服澣先織衮
龍衣
　　　七言(三首)
披香殿裏繡筵開九節菖蒲七寳杯應念臣勞
如卷耳欲將厚意酌金罍
　　　又
愛民一念徹淵泉内府時時出禁錢只此自添
無量夀何須彩索頌長年
　　　又
珠箔輕明暑氣㣲靜披圖史監前徽堪嗤唐室
耽逰燕謾借裙𥜗作妓衣
　　皇太子宫五首
　　　五言(二首)
彩索金爲縷香秔玉作團從今逢午節歲歲奉
親歡
　　　又
銀牓青宫裏天風五月秋應憐耦耕者曝背向
農疇
　　　七言(三首)
午漏遟遟滴玉壺清隂羃羃布庭除只將底事
銷長日大學中庸兩卷書(東宫雅好大學中庸/常命制漕黄顯謨書)
(之)
　　　又
居仁堂上薫風滿閒把騷章子細㸔令節豈徒
供黍棟巧言端欲戒椒蘭
　　　又
焜煌八字彩毫書鐵畫銀鈎炤坐隅心正自䏻
祛百厲辟邪安用道家符(東宫嘗大書八字曰/格物致知正心誠意)
(分榜于藏書之室詹事戴大蓬/嘗以語舘閣同舎故此詞及之)
　春貼子詞
　　皇后閣五首
　　　五言(二首)
寳扇彩雲開宫粧襯玉梅共持千歲柏爭獻萬
年杯
　　　又
寳字泥金帖工夫剪刻(犯/御名)四時俱百順可但慶
冝春
　　　七言(三首)
曉来寛大詔初須物物咸霑雨露恩共仰生成
歸帝力誰知輔佐屬坤元
　　　又
笙歌北院連南院景物新年勝舊年梅桞也知
天意好十分粧點鬪春妍
　　　又
御沼春融氷半澌偶觀流荇巳參差因時有感
闗雎詠寤寐難忘窈窕思
　端午貼子詞
　　皇后閣五首
　　　五言(二首)
翠浪兩岐麥氷絲八繭𧖟今年收倍好歌頌滿
周南
　　　又
日永坤寧殿時將萬卷㸔從容聊灑翰寳扇舞
龍鸞
　　　七言(三首)
紅榴紫槿映池臺玳席還當水殿開借問天顔
何大喜皇儲親奉萬年杯
　　　又
水晶簾捲午風輕萬壑清寒凌室氷閒奏薫絃
思解愠肯敎人世獨炎蒸
　　　又
纔過端辰又誕辰天家風物鎭長新六宫競獻
長生縷一缕應期一萬春
　春貼子
　　皇帝閣六首
　　　五言(三首)
嘉定無疆曆纔𨳩第五春金穣端有兆太歳恰
居申
　　　又
新歳朝元使龍荒萬里來至仁天廣大朔漠亦
春臺
　　　又
雉扇開金殿雲韶奏紫庭天顔知有喜班首是
前星
　　　十言(三首)
萬宇新歌大有年又㸔瑞雪粲瓊田太平和氣
隨春轉斗米從今三四錢
　　　又
東風昨夜入簾帷便覺深宫漏影遟一曲涼州
花盡放不湏先作報春詩
　　　又
陽進隂消屬此時凝旒南面盍深思微臣自媿
無規諌願獻　元朝學士詩
　皇后閣五首
　　　五言(二首)
寳勝千春字瓊樽九醖香六宫齊上夀地久配
天長
　　　又
金屋春容早銅樓曉色分奉觴天一笑聖子似
周文
　　　七言(三首)
栁眼窺春煖欲眠梅粧點雪鬪新妍一年好處
如今是逺勝清明寒食天
　　　又
誰贊東皇轉化鈞宫中堯舜亦深仁秪将一點
陽和意散作乾坤浩蕩春
　　　又
煙花萬匝繞坤寧獨把牙籖手不停爲要八荒
皆夀域彩毫親䟦度人經
　　東宫五首
　　　五言(二首)
薄薄觚稜雪融融甲觀風晴光挾和氣先到少
陽宫
　　　又
燈市千門月花時萬井春朝来資善議猶自問
窮民
　　　十言(三首)
畫堂金㮄掲居仁萬物知關念慮深一點陽和
從震出助成天地發生心
　　　又
鶴駕通宵入問安龍墀清晚押朝班天顔喜見
重輪月春色先回萬歳山
　　　又
濟濟儒冠萃講庭韋編竟日共研精還将泰象
參人事要使羣陽更彚征
　　皇后閣端午貼子詞
　　　五言(二首)
夣月佳辰近端陽令節新何湏纒綵縷金母自
千春
　　　又
艾乕垂朱户槐龍舞玉墀晝長無一事秪誦二
南詩
　　　七言(三首)
三盆繭巳繰氷縷五色絲新織海鮫不但綵繒
華莭物要成龍衮待親郊
　　　又
䁱來金殿沭蘭湯因感騷人興寄長重勸君王
勤采善由来香草比忠良
　　　又
元武門前羅百戲昆明池上闘千艘聖人不事
逰觀樂翻笑前朝侈燕敖
　嘉定六年春貼子詞
　　皇后閣五首
　　　五言(二首)
聖徳天同大熈然萬物春誰知　載厚發育輔
深仁
　　　又
内殿稱觴早仙班擁翠翹春来多樂事人日是
明朝
　　　七言
翠輦廽從五福宫管絃聲裏萬花紅熈熈和氣
皇州滿都在乾坤槖籥中
　　　又
玉梭織就衮龍衣巳奉君王泰畤祠凖擬腰轝
臨繭館清明前後浴𧖟時
　　　又
一夜東風到集芳滿園紅紫巳低昻尋花問栁
非吾事燕坐坤寧春晝長
　　皇后閣端午貼子詞
　　　五言
玉佩響瓊樓天風五月秋人間正炎熱猶軫聖
情憂
　　　又
讀罷懷沙賦重哦卷耳篇慇懃勸　明主屬意
在求賢
　　　七言
記得當年夣月符浴蘭節後恰旬餘欲知天錫
無疆夀認取仙蜍頷下書
　　　又
貝葉新傳寳藏經聖心端爲福群生從今物自
無疵癘安用桐君紀藥名
　　　又
瑶池十丈藕花香淸賞尤便水殿凉聞說内家
多樂事前星親自捧霞觴
　致語口號
　　金國賀正旦使人到　闕紫宸殿宴致語
　　口號勾合曲詞
　　　致語
(臣)聞月正元日舜門廣闢於四方春王三朝漢
殿畢来於萬國恭惟　皇帝陛下継天御極法
古陳儀警蹕而下東厢衣裳而正南面賓臚並
設肅大廷鵷鷺之班僸佅具陳小異域魚龍之
戲(臣)等忝居法部敢獻民謡
　　　口號
榆關玉塞靜無塵　嘉定如今第四春兩國交
馳通好使八荒同作太平人翠鼉皷奏娯嘉客
白獸樽浮賞諌臣聖暦從茲天共逺年年玉帛
㑹楓宸
　　　勾合曲
雲上天需皇歡浹而羣臣醉雷出地豫樂音調
而四時和上恱天顔敎坊合曲
　　金國賀正旦使人到　闕紫宸殿宴致語
　　口號勾合曲詞
　　　致語
(臣)聞東風入律回萬宇之陽春南面垂裳受四
方之賓貢恭惟　皇帝陛下天容睟穆聖徳昭
清當乾坤交泰之辰作君臣相恱之樂舉觴太
極殿未誇唐室之元正置酒長樂宫更陋漢朝
之十月(臣)等繆參法部輙獻衢謡
　　　口號
六龍扶輦下雲間紫殿風㣲響佩環朔漠逺馳
鄰國信前星親押外朝班九賓重譯曕宸極萬
歳三聲繞夀山大史預占年大有更添喜色上
天顔
　　　勾合曲
法酒三行方祝聖人之夀鈞天萬舞冝楊治世
之音上奉宸歡敎坊合曲
　　瑞慶節集英殿宴致語口號勾合曲詞
　　　致語
(臣)聞千歲河清適紀千秋之節萬官星拱同稱
萬夀之觴㳟惟　皇帝陛下徳配乾坤澤流雨
露光照綺蘭殿上未夸漢室之開祥春生花蕚
樓前竊小唐家之張燕
　　　口號
皇家卜世過周唐天啓眞人應運翔抱日預占
恭邸夣飛龍曾報皖山祥翠雲影外来金母紅
霧香中擁玉皇樂府賤工無以祝願將金鑑代
珠囊
　　　勾合曲
虎拜萬年旣祝聖人福夀鳯儀九奏冝揚治世
之音上恱宸顔敎坊合曲
　　金國報登位使人到　闕集英殿宴致語
　　口號勾合曲詞
　　　致語
(臣)聞合兩國之成瑞節逺馳於星傳設九賓之
禮宴觴載舉於天庭伏惟　皇帝陛下大徳難
名至仁無外弓載􁃅戈載戢常存安天下之心
酒如澠肉如京特厚遇使臣之意歡聲振地和
氣回春(臣)等服在伶工敢陳口號
　　　口號
時平朝野寂無譁南北歡盟共一家不遣纖塵
驚塞上要將和氣匝天涯星馳琛幣来鄰境雲
擁衣冠㑹正衙聖澤汪洋天廣大侍臣何惜醉
流霞
　　　勾合曲
君子之酒旨且多方初筵之有秩治世之音安
以樂冝雅奏之載揚上恱天顔敎坊合曲
西山先生真文忠公文集卷第二十三
西山先生真文忠公文集卷第二十四
　記
　　明道先生書堂記
聖人之道布在方冊昭然示人至矣堯之授舜
曰中而巳舜之授禹加三言焉其曰人心者人
欲之謂也其曰道心者天理之謂也擇之精守
之一而後中可執中也者天理當然之則而一
毫人欲之私無所與乎其間者也大學論語孟
氏指言義利之分皆同此意未甞以天理言獨
見於樂記曰不能反躬天理㓕矣又曰物至而
人化物也者㓕天理而窮人欲者也世謂記禮
之書類出漢儒漢儒之言傳者多矣有及於是
者乎自時厥後道日晦冥更千餘年以及我朝
治敎休明風氣醲厚於是始有濂溪周子出焉
獨得不傳之妙明道先生程公見而知之闡幽
發㣲益明益章今觀遺書所載先生論學必以
達天徳爲本論治必以行王道爲宗有天徳而
後可語王道天人内外一以貫之無殊轍也故
先生嘗語學者曰吾學雖有所受然天理二字
自吾體驗而表出之嗚呼至㢤此所以上繼堯
舜孔孟之統緒而下開萬世學者之準的也歟
夫維天之命於穆不巳品物流形而理賦焉仁
義禮智之性惻隠辭遜羞悪是非之情耳目鼻
口四支百骸之爲用君臣父子兄弟夫婦朋友
之爲倫何莫而非天也人知人之人而不知人
之天物欲肆行義理汨䘮於禽獸奚擇焉知人
之天然後知性善知性善然後能窮理䏻窮理
然後䏻誠意以修其身推之於治國平天下無
非順帝之則也先生之生鍾乎元氣之㑹學之
所至純乎天理故其生色也盎然若春陽之温
其吐辭也泛然若醴酒之醇同設敎於家而士
之願從者衆同爭新法於朝而　天子亮其忠
用事者感其誠一時忤意者皆貶而先生獨卑
憲節力辭不就去之乆而猶見思及其殁也士
大夫知與不知皆爲流涕以爲使時見用必將
有綏斯来動斯和之効而重哀生人之不遇不
得與於先生佐興王道之澤也非夫先生之心
之學純乎天理其孰能與於斯乎先生之仕也
嘗主江寧之上元簿攷其設施若均田賦興水
利息邪說正人心等事皆天理之流行著見者
也中更變故郷之人士罕有䏻言之者　乾道
中資政殿學士劉公珙知府事始祠先生於學
官而侍講文公先生實爲之記則旣較然昭著
而足以風厲學者矣其後主薄趙君師秀復即
𪠘舍之前爲屋數楹以寓尊事之意而庳隘弗
稱嘉定甲戌臨川危君和嗣居其職始請於帥
守莆田劉公榘增而大之(某)時將漕在焉捐金
三十萬粟二十斛以助之未㡬豫章李公大東
長樂李公玨繼至咸相其役爲堂三間中嚴像
設而扁之曰春風其上爲樓髙明潔清内爲齋
二東曰主敬西曰行恕後爲小室焉曰讀易外
爲齋一曰近思齋之側爲亭曰靜觀又將爲兩
廡翼之而刻墓表與河南雅言于其壁危君之
於斯役勤矣𥘉劉公之經始也嘗属(某)爲之記
危公又重以爲請再三返而不置(某)以固陋力
辭而不可得也顧自惟念少知誦習先生之書
初蓋茫然不知所向乆而粗若有見者竊謂自
有載籍而天理之云僅一見於樂記先生首發
揮之其說大明學者得以用其力焉所以開千
古之秘而覺萬世之迷其有功於斯道可謂盛
矣而其所以進於此則又有二言焉母不敬以
操存於未發之先思無邪以戒謹於將發之際
涵養省察動靜交飭知天事天二者兼盡及其
至也中一外融顯㣲無間則雖人也而實浩浩
其天矣若是者其於先生之道抑有合乎否也
過不自料次第其說以授之危君幸以爲然則
刻寘堂上以示来游於斯者使知先生之道雖
髙而用力有要萬有一可爲興起之助云爾
　　永春大夫御史黃公詞記
嘉定丁丑(某)被命守温陵至之日延見黧老問
田里疾痛痾癢與前守令之賢而可法者欲考
其行事而爲之師則有以永春大夫三山黃公
告者謂其遺愛餘澤在人也深去之六十年而
後未有及之者問其詳則亦不䏻道也未㡬乃
得朱文公先生所爲公墓誌讀之其略曰始予
試吏同安聞旁邑永春有賢令尹曰黃公公廉
疆介察見微隠吏不䏻欺而民不忍欺他縣民
有冤訟率請諉公以决其條敎科指操驗稽决
人皆傳誦以爲法間嘗以檄書按事渉其境道
旁小民稱說令尹不容口其禁令要束大抵皆
崇禮義厚風俗戢吏姦䘏民隱之意其言明白
簡切而其逹之也逺近幽隠無弗暨者泉之士
大夫爲予言永春自故司諌江公民表爲令有
善政民稱思之以爲無䏻繼者今黃公節守殆
無愧江公而吏事精密有過之者又云公来永
春承㓂亂蠱弊之餘田來多荒民力凋瘁公至
首蠲其宿負民有鬻業而稅籍不除者悉釐正
之其文書或不具則履畞而均其稅於是豪家
無得幸免而貧弱以蘇民輸賦或後期不使吏
與其間獨掲其姓名爲之期日而聞者相先以
至不一歳流庸盡復賦入再倍其𥘉公又痛以
廉儉自約飭凡例所當得公廨銭悉輸之官到
罷挈家當計庸受直亦不取至於燕㳺餽遺之
費又皆一切屏絶而釣考出内則必以身親之
吏無得容其姦於是廪有餘粟軍有餘錢乃視
民所病凡前日無名之賦可罷者如浮􁈜銭之
屬皆罷之不可者如上供銀亦爲損其虚估之
直宗子米則以他銭代輸一歳至𢾗百萬左兾
軍自漳徙屯郡下當治营屋郡分以屬縣他縣
征調輸載民不朦優公獨出庫錢僦工徒取竹
木具陶瓦分寓便舟以徃為屋餘千間而邑人
不之知也里正舊以誅求破産前後相屬當役
者畏避百方惟恐不得脫至是乃有投牒爭先
為之者嘗有寡婦負租而迯公寛其期以召之
来則使之庸織於人以漸償所負又嘗有請鬻
牛以輸負租者公憫然曰柰何使汝失一歳之
計今春姑以丐汝秋成而輸未晩也其人欣然
聴命及期果如約蓋其及民之大者旣已周浹
而於其細者又皆曲盡如此獨豪家大姓侵刻
細民則捕劾窮治之無少貸他所聽断發摘隱
伏人以為神而卒帰於仁恕也大治學宫闢其
衢路斥去喧雜作亭其前而刻詞以厲學者語
意甚偉延擇修士課試以時士子上謁者接之
於學講學之外一毫之私不敢及也有儒冠而
以博訟者為設席聽事之旁課以論孟通者罷
帰否者呼其父兄懲以二物由是俗為一変始
至欵謁羣祀以文告曰令有昏墨神其殛之視
社稷祠壇隳弊甚即命改為而又植以名木至
今人猶指以思公名曰御史林遭旱出俸銭具
牲酒躬走羣望窮極幽嶮不以勞為惮雨為立
應愚民奉佛徃往私立塔廟以便期集僧以是
得雜處市里間亂倫敗俗爲良民患公按律令
盡撤之且禁僧母得復居外宿弊頓革丞有女
病若有憑之者巫曰故邏卒(某)也死而役於城
皇之神實爲崇公怒曰是安敢然杖其土偶而
投之溪流女病即愈始時縣人頗神事之巫史
因託以爲妖至是乃息先生叙公爲邑時事如
此而又繋之以銘曰我觀黄公古人之風其剛
方而㓗㢘者義之操其慈愛而惠利者仁之功
嗚呼先生非輕許人者也若仁與義尤先生之
所不輕子也廼獨歸之於公則公之爲人可知
矣其爲政於永春者又可知矣世嘗言今之人
不古若觀公所爲其有異於古循吏否耶又言
人情媮薄不可以義理化觀公以善曉民而民
從之易若此秉彛好徳之性亦曷嘗泯耶縣人
故生祠公公沒而咏歌之弗替也獨其遺像嵗
久不存祠屋亦浸就圯乃屬縣大夫使新之而
求像於公之子寺丞君榦奉而祠之以慰是邦
無窮之思嗚呼公今逺矣世之君子得位而居
民上者苟䏻師公之所以治巳者而推之以治
人則是亦公而巳矣竊願與同志之士共勉焉
若夫芻狗其人鬼魅其俗務以法律驅而智巧
勝者豈獨爲公之罪人抑(某)雖愚亦所不忍聞
也公諱瑀字徳藻去而爲御史有直聲旋以病
補外識者恨其不大施云明年十一月己卯朝
散大夫右文殿修撰知泉州軍州事真徳秀記
　　潮州貢院記
嘉定十二年閏三月壬子潮州貢院成郡學職
十有四人以其繪事之圖来請記余旣受圖於
使者則進而問之曰始余讀梅溪王公詩知潮
之有貢院乆矣今者所創将新其舊耶抑改作
之也且其地焉在曰郡城之北有曰鳯嘯坊者
故試士之所也郡地之東有曰登雲坊者今試
士之所也故基之廢八十有八年而今始復其
舊也問其所以復之意曰以形勢言之則背負
五龍前峙金鰲大江之水囬環而縈帶雙旌鴈
塔駢羅而鼎列者昔人卜地之勝也旁聮民廬
後迫隍水山川淸明之氣逺而弗矚市㕓讙囂
之聲邇而狎聞者近歳草創之陋也况夫以人
物則昔盛而今歇以規撫則前敝而後隘此其
復之之指也余於是竦然曰春秋大復古謂其
復之而當也是役也復之而當春秋之法所冝
書然余不知主之者爲誰與費之所自出則又
曰知是役之當爲而勇以决其議者郡太守莆
陽陳公也知是役之可爲而力以任其事者别
駕浚儀趙侯也若夫考視工程則寓客之賢曰
王君恪勾稽出納則郡庠之雋曰方遇施儀鳯
等實分任焉而吏弗與也㑹其費用之目爲錢
千三萬有竒郡之所捐者百萬别駕半之自餘
則爲士者合以相焉而民弗知也予曰嘻是真
冝書矣蓋今之爲守貳者有簿㝡丹墨之殷有
牒訴聽理之煩苟能是則曰吾之責塞而人亦
莫之責也今二君子者廼獨盡其心於責之所
不及非賢而能之乎然使邦之大夫士不能恊
智并力以訖于成則二君子雖有必爲之志其
勢将有未易者然則諸君亦賢也㢤雖然願有
獻焉夫所爲復選士之宮于舊觀者非以舍庳
狹而就髙明故耶學者之於學亦若是焉而巳
爾夫以三日之試猶必惟庳狹是去而髙明是
趨則士之尚志立徳以終其身者其可苟乎故
莫尊於道義莫美於名莭士而志乎此則上達
之基也莫累於勢權莫洿於貨利士而志呼此
則下流之委也辨是非於錙銖之間决取舍於
熊魚之際昔者潮之君子蓋有庶㡬乎此者矣
今諸君將由科舉以進於　天子之廷則其於
義利之分誠不可不早辨也若知媒富貴而巳
是豈賢守貳所望於潮之士者㢤陳公名憺字
伯廷由太學上舍賜第趙侯名善漣字清卿亦
以文學中甲科云院爲屋千有三百楹其制具
于圖者此不著四月某日具位建安真(某)記
　　懿孝坊記
懿孝坊爲呂氏女立也呂氏女名良子年十八
父得疾瀕殆女晨夕侍湯劑非口嘗不敢進毉
屡易弗效無所歸尤則禱于祖若妣拜且泣曰
吾父所以屬疾者意吾祖若妣欲其相從於地
下也父平生獨喜耽書不善執事善執事者莫
如兒兒請以身代又拜且泣夜則焚薌祀天詞
甚苦且刃股肉粥而進時譙門皷再通群鵲遶
屋飛噪仰眡空中有大星三燁煜如月正照櫩
楹間精魄森然若有鬼神異物隂相之者越翌
日而父瘳十日而遂復予聞而嘉之夫以身代
君者金縢之事也呂氏女生深閨中朱嘗從師
友講問學而其請父之辭乃與金縢之義叶顧
不異㢤君親之身重於其身無哲愚咸知也物
欲昏焉利患怵焉始䘮其本真爾惟誠於孝者
心純而慮一心純而慮一則其天者全天者全
則其心與聖賢之心一也夫以女子而䏻致其
一日之誠猶若是况於學道之君子終其身而
從事焉則其進於聖賢之域庸可禦乎始良子
請代父時女弟細良年十六輙相從拜禱良子
郤之細良恚曰豈姊䏻之兒不能耶蓋二女子
爭相爲孝如此嗚呼人誰無親有親而不知孝
孝而不一於誠者皆吕氏之罪人也昔栁子厚
作孝門銘曰懿厥孝思玆惟淑靈予謂懿孝之
名施之吕氏爲冝稱故以是表其閭父洙字魯
望世儒家居貧自立於學視其女可知其父云
嘉定十二年八月丁亥郡守建安真(某)記
　　忠孝祠記
忠孝祠者祠唐義闕林公攢　國朝皇城使贈
司空忠勇蘇公緘也二公何以祠曰林公以孝
行稱蘇公以忠節顯祠之所以勸臣子勵風俗
也昔之君子以是名于世者衆矣奚獨祠二公
也二公泉人祠爲泉人立也然則泉人以忠孝
著獨二公乎曰不然也泉之士多工於文而言
䏻文者必曰歐陽生詹取其尤著焉者也二公
以忠孝名猶是也二公之所以尤著焉者何也
曰孰不事親林公之於親孝之至者也孰不事
君蘇公之於君忠之極者也今夫冬温而夏清
昏定而晨省子之職也而未可以言孝也愉色
而婉容承顔而順志可以言孝矣而未可以言
至也齋戒以見君奔走以承命臣之禮也而未
可以言忠也羙焉而將順之闕焉而彌縫之可
以言忠矣而未可以言極也然則孰爲至曰事
死如生事亡如存者孝之至也孰爲極曰主爾
忘身國爾忘家者忠之極也吾觀林公之䘮親
也水漿不入口五日躬自陶甓而墳之非苟以
爲難也親之存也竭吾力旣沒而遂怠焉是死
吾親也蘇公之守邕而扞㓂也其子曰家可徙
乎公曰不可父老曰城可棄乎公又曰不可卒
奮其力以戰力不繼死之其家殲焉非悪生而
嗜死也吾受君之禄以榮其身以及其家臨難
而䘏其私焉是孤吾君也夫爲人子而死其親
爲人臣而孤其君是犯天下之大戒也二公之
所不忍爲也故恩之當報不以存亡貳其心義
之當徇不以死生易其節所以盡臣子之分也
若乃祥應之假乎天爵號之加于朝褒表於一
時而焜燿於千載則非二公之所計也蓋以孝
而徼福其爲孝必不誠以忠而望報其爲忠必
不篤無所慕而爲之二公所以有功於名敎也
兹余奉而同之之意也敢問學二公者將奚先
曰事親者人之所同事君者必得位而後可也
然豈有二致㢤故曰事親孝則忠可移於君蓋
孝者忠之基也平居能爲林公則進而委質於
朝廷盡節於官守其不愧蘇公也必矣此泉之
士當朝夕勉焉者也奉而祠之且刻其事于壁
者太守眞(某)也與其議者博士呉實郷從事李
方子也奉其祠者郡之士曰黄龔也嘉定十二
年八月甲子朔記
　　建寧府廣惠倉記
寳謨閣直學士史公守建之明年修廢植僵百
度咸飭鄮山鄞水之念油然有動于中猶惠顧
吾民思所以澤潤於亡窮者廼以書諗于朝曰
維建之爲州統縣凡七皆山谷延袤相屬田居
其間裁什四三歳甚豐民食堇告足一或小歉
則疆者相挻爲虣弱者轉死溝隍中僃豫之政
在此邦尤不可後謹按故侍講朱文公熹嘗建
白立倉于里社建人賴之今遺規具存郡之賦
入雖狹然節用而計其贏爲緍錢凡五萬願悉
舉以平糴散儲屬邑田野間(某)誠力憊不能任
郡事請得上還印􁀍竢繼至者卒成之于以丕
闡聖主如天之仁俾人蒙施永永無極大臣以
其書奏　天子曰嘻是足以廣吾之惠矣其令
迄終厥事條其所當措畫者以聞公拜命􁒍然
不敢言去於是顓爲一司奉行之屬通判府事
張侯佖緫其綱觀察推官鄭某掌凡紏察之事
又惟俗利疚非卿大夫之賢者不䏻知則以禮
屈新知信州朱侯在前知黃州謝侯汲古主其
議凡七邑措置之任悉屬焉諉令佐之䏻者各
董其事而以寓士二人相之凡倉以里居之有
行誼者二人職其出納眡其境之廣狹爲置倉
之䟽密故在建安甌寧者凡十有三在建陽者
二十有五在浦城者二十有二在崇安者十有
八松溪眡崇安之半政和又損其二焉此其大
較也初議用社倉法榖貴時出以貸民至秋責
其入旣又慮其有督索之煩均􁄀之擾或反以
爲病於是祖常平歛散之舊糶以夏糴以秋糴
價視時之髙下而糶則少損焉是冬條約成(某)
自泉徙江西公命以識曰庶来者之有攷也吁
公其可謂有志於民矣蓋古今之法莫善於常
乎然其禁防宻興發難非歳丁大侵不敢舉而
貸也縣不禀之州州不禀之部使者不敢擅而
出也幸而有司急民之隱不旋踵而予之然邇
者易賙逖者易遺又其執然也世之君子深思
博慮以左右其所不及故社倉立焉社倉之行
垂五十年復不䏻亡弊而廣惠出焉凡以推徳
意而活民命也或曰社倉旣弊矣議者方欲舉
而廢之奚以廣惠爲㢤行之數十年殆又一社
倉也是不然古之君子将有所爲患巳之不盡
其方不慮人之莫我繼社倉之弊非法之辠也
使在位者有朱公之心修而復之易矣孟子曰
無惻隱之心非人也巳欲有爲而慮人之莫我
継是以不仁待人也不亦薄乎惟後之人毋忘
公經始之囏續其緒於旣成而杜其罅於未兆
雖以之百世可也奚弊之足憂耶若夫分畫布
置之詳則有故府之牘在此不悉書具位眞(某)
記
　　蘄州惠民倉記
嘉定某年某月金華李公守蘄始至曰城郭完
乎有司以圯告則命繕而新之凡若千丈尺又
曰城完矣兵械具乎有司以乏告則命爲(某)器
若干某器若干旣又曰吾城堅而械良於守易
矣無其人可乎則舉凡兵之在籍若寓于壄者
敎之率以法期年士咸就紀律公曰可矣猶未
也夫守恃兵兵恃民民恃食故食民之大命也
邉之首政也蘄故號沃壤中興以来流痡未盡
復荒茀未盡治歳所出不䏻當中州一大縣而
輸于公家者財萬斛焉以廩吾兵且不給設不
幸有旱溢之菑蟲螟之孽其奚以相恤㢤予為
二千石于此而奉養嗇於斗食吏非矯也重民
之脂膏不忍䙝而用也覬圭勺之􁏏還以遺吾
甿也時㑹而月計之泉之在官者厪有餘歳幸
比登粟之在民者亦厪有餘以其餘於官者易
其餘於民者不幸告儉則以藏之官者復散之
民此僃䂊之善晝也廼簡僚吏之材者涖厥事
凡樂售者優其直予之未㡬得粟爲萬石者二
靡錢緡若千萬千百有奇築屋若千楹以謹其
出納命之曰惠民倉著公志也夫民食足然後
有固心人心固然後可冀以死守昔者孟子談
王道於戰國皆是物也彼爭地爭城之將從橫
馳說之士未有不哂其迂卒之莫或能易者蓋
民弗自安而欲與俱危不䘏其生而欲責之死
無是道也公之學醇以深其氣剛以大蓋淵源
乎孟氏者故其治邊之政大抵以保民爲本是
倉特其一爾始倉之成公旣以告于朝下部使
者核其實又書来命(某)識之其欲以諗後人俾
勿廢乎予謂使繼至者有公之心雖母識焉可
也不然則金版玉書猶弗足紀恃此以存難㢤
雖然仁人心也人心不可泯則是倉不可廢姑
識之庶異時有考云公名(某)字茂欽十三年夏
五月辛卯朝散大夫集英殿修撰權發遣隆興
府主管江南西路安撫司公事馬歩軍都緫管
眞(某)記
　　睦亭記
嘉定十四年六月西山精舎成明年五月作新
亭於池上而命之曰睦亭客有問者曰夫睦家
庭之事也子以名斯亭何㢤予曰古者合族而
祭事巳必有燕私焉祭所以尊尊而燕所以親
親其義一也予之爲是精舍也以吾王父與吾
先人之丘壟在是也有精舍焉㠯奉吾王父先
人之丘壟而春秋饗祀無以爲㑹吾宗族之地
是知尊尊矣而未知親親也凡人所爲薄於宗
族者以其不知所出之本一也誠知其所岀之
本一則雖由衰焉而功由功焉而緦由緦焉而
至於無服辟之巨木百圍支葉扶䟽而根幹則
一夫豈容以異觀哉然予之所以爲是者非爲
今日慮也自吾之曾王父有子一人焉是爲吾
王父王父有子二人焉是爲吾元人若吾叔父
吾叔父不幸無後而有子者唯吾先人焉吾之
兄若弟是也吾之兄不幸蚤世而吾與叔季氏
僅存蓋相倚以爲命者夫焉得而勿睦耶予之
所以爲是者爲後人慮也蘇公有言吾之所與
相眎如塗人者其初兄弟也兄弟之初一人之
身也今自吾之子與兄弟之子降而爲從兄弟
自吾之孫與兄弟之孫降而爲再從兄弟屬一
降則恩爲之一衰又自是而降則親盡服窮而
塗人矣吁親未盡服未窮而塗人焉今之俗皆
然也况於親之盡服之窮而不塗人耶此吾所
以慮乎後之人也今爲精舍於斯欲吾子子孫
孫欽奉其先之祀又爲亭於斯欲吾子子孫孫
畢其先之祀而相與㑹聚於斯亭勸醻歡洽之
餘追念本始而知其所祖之一則服屬雖逺而
情不至於踈情不至於踈則恩不得而絶庶其
免於相視爲塗人也玆吾所望於後之人也客
又曰子之爲慮則至矣然則觀世之有田以具
粢盛有屋以眡塋域者不爲不多而能保之以
傳于後者甚寡又將何以爲計耶曰此非予所
能知也雖然有一焉夫自吾一家而觀之則吾
之晜弟宗族同一體也自天地而觀之則凡與
吾並生於穹壌間者皆同一體也以吾尊祖睦
族之心推之凡其有田以具粢盛有屋㠯眠塋
域者猶吾心也吾其忍以貨與力取之邪吾而
不忍於人人亦將不忍於我矣此予之可知者
其所不可知者奚庸過計爲㢤客曰然遂次其
語爲睦亭記
　　畞忠堂記
上更化之八年以左諌議大夫長樂鄭公爲端
明殿學士簽書樞宻院事公拜䟽貇辭　詔曰
朕方求當世之彥相與建當世之功有大臣之
才不如有大臣之度蓋心平廼可揆物非量博
不能受人於是薦紳大夫士歙然知　上所以
用公之意公遂拜命不敢辭越若干年陞同知
院事又若干年擢參知政事旣又晉長樞筦與
東西二府謀議公寛厚閎博其心休休然無黨
偏無忿忮夙宵自竭不蘄人知庶㡬所謂輔贊
彌縫而藏諸用者又若干年公以疾求釋位弗
許至流涕　上前曰臣犬馬病力不䏻任　陛
下事願賜骸骨以歸　上猶曲留至數四知公
志不可奪詔拜資政殿學士付江南西道旄鉞
公又奏曰臣誠駑且憊不䏻任帥事敢固辭廼
詔升秩一等領祠于洞霄宫(某)時卧西山公過
焉因上謁請問所爲求去之果者公曰吾老且
疾不冝乆典政機妨賢䏻路是以有請請而獲
吾之幸也然吾忍忘吾君也㢤吾以一書生驟
致此位懼即死無以報　上恩今雖退伏田廬
葵藿之心終在　帝所吾將歸營一堂朝夕其
間致子牟存闕之思非子誰知吾心者明年公
以書来曰堂成矣其爲我名而志之(某)旣不獲
辭請以畞忠堂書之扁又惟自昔大臣遭時得
位進退出處之道有三難焉方其進用也以有
補爲難用而有補矣退爲難能退矣不忘君爲
難令公之居廟堂也於國論有調娯之功其退
也於權位無固恡之意迨旣優游林泉冝若亡
與國事而惓惓於　君猶有不庸釋者書曰爾
身在外乃心罔不在王室公之謂矣雖然公之
所謂不忘者豈徒有是心而巳㢤　先朝元臣
身處閒燕國有大政令大議論未嘗不宻效忠
欵以禆聰明　今天子從善如流公之𬒳遇殊
特又非羣臣匹繼自今安危理亂之機有伏於
衆人所未察而先事以言者必公也是則古大
臣之事(某)方矚望於公若夫堂之靣勢挹怡山
而吞西湖於登覽爲最勝然非屬筆本指故不
書
　　新建州境龍王祠記
嘉定十七年夏六月不雨祠太一千湘心亭夜
漏下且十刻遥祝于江之靈曰洋洋湘流神龍
逌宅盍哀斯人亟霈之澤膏我田疇活我黍稷
廟于江漘維以報徳越十日雨大摯歳以有秋
時通守張侯國均從事王埜方𬒳郡檄築岳麓
湘江二壇因屬役焉得地于壇之左方面蒼巒
俯碧流於置祠爲稱廼闢廼夷廼攻廼洽我材
孔良我工惟時冬十二月告成凡龍君之神在
境内者悉合而祠之堂皇言言貌像嚴嚴㦯公
或王圭冕蟬聮有疑而諗者曰雨者隂陽之和
氣也謂龍尸之奚所據依且其靜而淵濳動而
天飛非鬼非幽何以廟爲予曰雨非雲弗成雲
非龍弗興在易之乾取象于龍以其神變之莫
測也故昌黎韓氏謂其出入人鬼之間而眉山
蘇公亦謂行爲人飛爲龍變化徃来不私其躬
然則壇而榮之可也廟而祠之亦可也古今異
冝豈必皆同苟可爲民予敢弗共是役也經營
規度壹出於張侯埜去張研代之董督惟謹糜
金錢百一十萬有竒廩粟六十有一石而取材
於場不與焉予旣叙次某事且爲之辭俾歌以
侑神其辭曰龍之濳兮幽幽或江而潭兮或山
而湫謇何爲兮安卧不我民兮顧憂旱熯兮良
苦歳將饑兮誰愬遟龍君兮不来極子目兮湘
浦龍之升兮雲從變化歘砉兮有雷有風騰百
川兮雨四極膏大田兮稼滋殖崇崇兮新宫觴
豆潔兮粢盛豐冀龍君兮我饗胙我民兮無窮
　　蕭正肅公祠堂記
故參知政事正肅蕭公旣薨之三十年臨江大
守楊侯恕始祠公于學敎授黄君自然以書諗
于某曰盍記之某之生也後不及拜正肅公而
幸嘗出公嗣子文昌公之門獲聞公言行甚悉
蓋其始也以區區一郡從事嬰權臣之鋒坐是
連蹇而不悔迨其中也登諌垣任言責正色直
辭上不阿人主中不狥大臣下不怵近習貪夫
小人有以非道進者公必聲其罪而撃之論有
弗合視去其位如去傳舍而不顧其後也與聞
國論尤以獻替爲巳任嘗言於上曰君所謂否
而有可焉君所謂可而有否焉臣之愚忠佩此
兩言而巳有諷其太直盍少加委曲公曰吾直
道事君知任真而巳何以曲爲卒以是終其身
不變嗚呼迹公平生之大節其可謂以道始終
浩然而無媿矣非誠而能之乎中庸言夫地之
道曰其爲物不貳則其生物不測夫不貳者誠
也人之所以不純乎道者以其貳也貳則不誠
矣不誠則與道扞格雖勉焉自守不能以期月
也况終其身而弗變乎公能以道始終者豈非
以其誠乎公在政府時獨被　孝宗非常之睠
蓋嘗以誠實不欺稱公君臣之間相與以道而
相知以心可謂盛矣昔范太史論司馬公之賢
蔽以一言曰至誠無欲而巳蓋人之能存其心
者未有不由於寡欲而所以放其良心者亦未
有不由於多欲也公天資冲澹凡聲色貨利常
情之所不䏻不嗜者皆漠然不一動其心自小
官至通顯苞苴無敢至其門者非誠於無欲䏻
之乎世降俗弊士大夫以苟得爲賢雖徼幸一
時而朝榮夕悴有身沒未㡬而聲沉迹泯者甚
則唾詈隨之公薨旣三十年能使人思之不忘
又能使為郡者奉而祠之於學此豈以名位勢
力得㢤詩曰髙山仰止景行行止是邦之士苟
䏻考公言行而服膺之本之以誠而待之以乆
異時見諸事業是亦公而巳矣故於黄公之請
不復固辭而爲之說如此使學者得以覽觀焉
嘉定十六年正月丙子具位眞(某)記
　　濳齋記
金華王子文以其燕居之室求名於予予爲目
之曰濳齋子文請其所以名之義予曰濳之爲
言也豈欲使子爲節信淵明之所爲㢤二君懐
奇抱器而時焉之弗遭故皆以潜自命逡廵退
遁以終其身今吾子少有當世之志又有當世
之才雖求人之莫我知弗可得巳然則予之所
謂潜者其意果安屬耶蓋書有之曰沉潜剛克
髙明柔克若昔聖賢之教人常眡其偏而正之
使至干中而止故沉潜者則欲矯之以剛髙明
者則𣣔朦之以柔斯言也非箕子之言禹之言
也非禹之自言天之所命也而可違乎㢤夫人
之所得於天不能無強弱之異而濟之以人者
乃所以成其天也今觀吾子文之質蓋庶㡬乎
髙且明者也夫其質之髙且明則天之厚於子
者至矣然予之望子猶欲有以成其天焉蓋天
丅之理髙常病於亢而明常累於察以乾之健
且有上九之悔而明夷之明亦必以晦䖏之况
於學者乎吾子誠欲其無亢與察也則智焉而
養之以愚實焉而藏之以虚精銳果决而行之
以容與舒徐於沉潜之義斯得之矣雖然人之
所以成其性者學也而學之有見乎道者心也
昔者顔淵嘗潜心於孔氏矣故其所就者深純
縝宻去聖人之域蓋亡㡬焉漢儒唯楊子雲若
有見於此者其爲言曰潜天而天潜地而地天
地神明而不測者也心之潜也猶將見之太玄
之養曰藏心于淵羙厥靈根其旨微矣至於論
性則本焉之莫知是殆窺其形似而非眞見者
豈所謂潜者異乎顔氏子之潜與吾子倘有志
於斯盍亦即洙泗之言求當時之所以用力者
朝詠而夕思之如見其人於千載之上一旦脫
然猶寐之覺則天地之心聖賢之藴皆將粲焉
陳前有不吾隠者是則潜心之力也嗚呼便環
㸑者數十人苟可以厚郷隣者無不至也公名
主字國瑞自號曰仙㳺翁云是年冬日至西山
眞(某)記
西山先生真文忠公文集卷第二十四
西山先生真文忠公文集卷第二十五
　記
　　鉛山縣修學記
鉛山學自淳熈中蔣侯億修之距今紹定𥘉元
適五十祀矣曏之修者益壊士無所於業縣方
疲於供億何暇議學校事誦絃之音至或曠歳
弗聞呉興章侯来環眡太息亟思所以復其舊
者居未㡬政修財羡廼度功而賦役焉首闢肄
業諸齋更櫺星門繕藏書樓升從祀于東西廂
祠先賢于某所由内達外莫不奐然矣又惟廩
士之儲未𥙿則括廢寺若絶家田合若干畞充
榷入之取征榷錢三萬佐其廢士之業于斯者
得以優㳺厎厲益富厥藝是歳秋賦登名倍他
日明年對大庭者凡六人士讙然曰我侯教育
之效也則以書來屬識厥事某惟淳熈之役子
朱子寔記之格言丕訓昭掲星日某何人斯而
敢嗣音獨嘗熟讀乎記之辭有曰古者以徳行
道藝敎其民學者於日用起居食飲之間旣無
事而非學其於群居藏脩㳺息之地亦無學而
非事於虖斯言至矣試相與闡繹其義可乎蓋
古者學與事一故精義所以致用而利用所以
崇徳後世學與事二故求道者以形器爲粗迹
而圖事者以理義為空言此今古之學所以不
同也自聖門言之則洒掃應對即性命道徳之
㣲致知格物即治國平天下之本體與用未嘗
相離也自諸子言之則老莊言理而不及事是
天下有無用之體也筦商言事而不及理是天
下有無體之用也異端之術所以得罪於聖人
者其不以此歟世降益未爲士者壹以辭藝爲
宗内無窮理盡性之功外無開物成務之益此
子朱子所爲深憂而屡歎也今之學者誠知學
不外乎事事必原於學講論省察於二者交致
其力則其業爲有用之業及其至也其材皆有
用之材其仁足以成已其智足以成物然後爲
無負於鉅人碩師之敎而亦賢大夫所蘄於士
也若夫羣居終日惟琱􁐨琢刻是工於本心之
理不暇求當世之務不暇究窮居無以獨善得
志不能澤民平生所習歸於無用而巳是豈朱
子立言開敎之指亦豈吾侯所爲作成爾士之
意㢤侯名謙亨字某甞令揚之泰興又宰斯邑

　　敬思齋記
予友曹晉伯取曲禮首章之義命其齋曰敬思
而屬予爲記予惟此章之約不過數言而修身
治國之事略􁄀其與大學中庸蓋異篇而同指
也今吾晋伯能剟其大要書而掲之以當槃盂
之銘匪有志于學疇克爾然敬一也而貫乎動
靜故有思不思之異焉七情未發天理渾然此
心之存惟有持養當是時也無所事乎思情之
旣發淑慝以分㡬㣲弗察毫末千里當是時也
始不容不思矣無思所以立本有思所以致用
動靜相湏其功一也然聖賢所嚴尤在於靜深
居燕處怠肆易萌操存之功莫此爲要曰母不
敬者兼動靜而言也曰儼若思則專以靜言矣
存靜之時何思何慮而曰若思何也猶鑑之明
雖未炤物能炤之理無時不存心之虚靈洞逹
内外思慮未作其理具全正襟肅容儼焉弗動
而神明昭徹若有思然以身體之意象自見彼
蒙莊氏之說則曰形可使如搞木心可使如死
灰夫吾之不思所以爲有思之地而彼之不思
則欲委其心於無用焉異端誤人毎毎如此使
心而無用則參贊化育貫通神明何所本之彌
綸萬化利澤千祀何所發之故曰寂然不動感
而遂通天下之故論至聖人然後亡弊晋伯其
尚實體于兹動靜循環無徃非敬則其有思者
寂之感其無思者感之寂涵養功深乆將自熟
窽言亡𥙷其尚戒之
　　浦城縣㕔壁記
浦城主簿㕔由中興至今無壁記長樂陳公来
廼記之夫簿卑職也自漢人以枳棘喻謂非鸞
鳯所冝捿則其輕也久矣陳君以文鳴天子學
擢太常第由吏部選居是官冝若不屑爲而君
孶孶所職弗少懈垂代矣且朝夕自立若始至
然夫官無崇庳顧所以居之者何如耳苟得人
焉雖斗食吏猶䏻盡其職即非其人雖山岳之
任亦輕姑即吾邑觀之自　宋興以來仕于斯
者不知其㡬而寥寥數百祀惟古靈陳公之名
獨傳是亦一主簿耳或曰公去而通顯故傳是
不然夫公之登諌垣侍講席爭新法薦正人谹
論峻節固表表一世然邑之民弗知也所知者
主簿時事爾使公去是弗大顯其名亦傳故可
傳在人不在官若軄今陳君書此石也將使後
之人指石而議曰孰清如氷孰洿如泥孰偉然
特立孰汨焉突梯(楚辭突/梯脂韋)是不可畏矣乎是何
不謹其所以傳者乎君名逢寅字某其居與古
靈同氏又同蓋企前脩而願學者也記之所書
起建炎迄寳慶凡三十四人云
　　昌黎濂溪二先生祠記
天地能自立乎曰㣲聖賢則天地之經不正烏
乎立生民能自安乎曰㣲聖賢則生民之極不
建烏乎安天之生聖賢也其意固有在也昔爲
老氏之學者曰天有柱地有維若皆依形而立
者吁天地果以形而立其不以形而壊乎夫人
性之有五常人道之有五品此即所以天之柱
地之維而有生之類所恃以爲安者也一柱傾
則墊一維弛則􁃲若昔聖賢所謂更相扶植而
不敢後者以是焉耳堯舜至於周公扶植之功
見於事孔子至於孟子扶植之功見於言言之
與事若或不同然春秋成而亂賊之禍熄楊墨
距而禽獸之道消其有功於天地生民則一而
巳矣烏乎此聖賢之統紀所以不可不續與自
孟子沒而聖學失傳漢儒若董仲舒氏楊雄氏
皆嘗以道自鳴而性命之源則有所未究然賴
其言而世之學者猶知尊道誼尚名敎天理民
彛未盡泯絶則亦不可謂非其力也郷使申蘇
莊墨之徒獨行乎中國其不胥爲夷者㡬希故
嘗謂尭舜周孔之開皇極創造之勛也漢世諸
儒則區區持守而巳自漢至唐而有韓子自唐
至　本朝而有周子其斯道之中興乎蓋昔者
聖人言道必及器言器必及道盡性至命而非
虚也洒掃應對而非末也自清凈寂㓕之敎行
乃始以日用爲粃糠天倫爲疣贅韓子憂之於
是原道諸篇相繼而作其語道徳也必本於仁
義而其分不離父子君臣之間其法不過禮樂
刑政之際飲食裘葛即正理所存斗斛權衡亦
至敎所寓道之大用粲然復明者韓子之功也
自湯誥論降衷詩人賦物則人知性之出於天
而未知其為善也繼善成性見於繋易性無不
善述於七篇人知性之善而未知所以善也周
子因羣聖之巳言而推其所末言者於圖發無
極二五之妙於書闡誠源誠立之指昔也太極
自爲太極今知吾身有太極矣昔也乾元自爲
乾元今知吾身即乾元矣有一性則有五常有
五常則有百善循源而流不假人力道之全體
煥然益明者周子之功也二子之學雖所造不
同而其扶持天常植立人極要皆有功於百世
者紹定元年長樂朱侯令袁之萬載謂昌黎公
在唐實自潮移守袁而濂溪先生亦嘗攝縣之
瀘溪鎮遺風餘韻在人未泯廼即學宫講堂之
東爲堂三楹繪其象以祠書來曰願有識某惟
韓子之於是邦雖善政良法有以及人而世之
相去蓋巳甚逺若周子則暫涖焉洽敎所施有
不得而聞者然則侯之祠之也果何爲耶意者
天經地義之所存一或失政則民有不得其生
者二子之道施之是邦者有限而播之天下者
無窮此其祠之之指也學于斯者盍味其言而
思其人屹乎若泰山北斗之瞻粹乎若光風霽
月之挹知道之大用常流行乎天下而其全體
具於吾心則知所以用力之地矣蓋韓子言其
用而體未嘗不存周子言其體而用亦不外是
也察體用之一源合知行於一致學者其思所
以用其力㢤若夫惟筆舌談說是工而亡反躬
踐履之實甚者以惑世賈利焉是則二君子之
罪人也有志之士其尚戒諸侯名起章字章之
予之畏友云
　　矩堂記
予友祝君士表取大學絜矩之義名其堂而屬
子以記予不佞然用力於此則有年矣始吾悪
隸於巳者之不忠也故其立朝寧以盡言獲辠
而不敢不以父事吾君惡長人者之不仁也故
其居官寧以捄菑獲謗而不敢不以子視吾民
嘗以椽屬事臺府矣其情不吾察吾患焉故爲
長吏必思所以通其下之情嘗以監司臨所部
矣其令不吾行吾病焉故雖爲一道帥而於使
者之命未嘗忽私居而撓公府吾嘗不平之故
於其所寓不敢以豪髮干焉大家而朘細民吾
嘗弗直之故於郷黨隣里雖無以厚之而亦不
敢傷之也凡若是者葢廪廩焉猶懼其弗蔇今
君乃能掲於其居而銘之以自警郷之儒先長
者又爲旉析其義至矣盡矣而尚奚予言之求
雖然斯道之難也久矣昔者子貢問一言可以
終身行之者夫子告之曰其恕乎巳所不欲勿
施於人他日又問我不欲人之加諸我吾亦欲
無加諸人則告之曰非爾所及也夫以巳度人
而不敢施之以所惡此恕之事而仁之方所謂
絜矩者也物我並觀造化同量公平周溥出於
自然是則仁者之事不待絜而無不矩矣此淺
深髙下之分非獨以勵子貢而巳仲弓之賢亞
於顔子至其問仁必以是語之自非聖人未有
不由恕而至仁者故孟子亦曰強恕而行求仁
莫近焉恕必以強言蓋明用力之難學者當以
強矯自勵云爾夫恕之所以難者何也道心惟
㣲物欲易錮私見一立人巳異觀天理之公於
是遏絶而不行矣有志於仁者當知穹壤之間
與吾並生莫非同體體同則性同性同則情同
公其心平其施有均齊而毋偏吝有方正而毋
頗邪帥是以徃將亡一物不獲者此所謂絜矩
之道也然大學旣言絜矩而繼以義利者豈異
指㢤利則惟巳是營義則與人同利世之君子
平居論說孰不以平物我公好悪爲當然而私
意橫生莫能自克者以利焉爾利也者其本心
之螟蟊正塗之榛莾歟大學丁寧於絶簡孟子
貇激於首章聖賢深切爲人未有先乎此者然
則士之求仁當自絜矩始而推其端又自明義
利之分始吾子以爲如何祝君曰然請以是爲
記
　　徑山三塔記
佛行禪師主徑山之六年道法興行緇素㱕仰
百爾廢墜莫不具修乃立叢塔三以爲蛻于此
者㱕藏之所有自衆而出者曰浮屠氏以人世
爲泡幻以死生爲夣覺以軀殻爲罣礙委而去
之不趐敝屣豈其死也乃顧巳腐之骸冀窀穸
之奉邪師曰不然吾之法翳蓬以居今崇大宫
宇矣持鉢以食今坐饗珍芳矣凡若是者皆與
昔異獨死而塟􁲍而塔其可巳乎然死生亡窮
岡隴有限多爲之塔久將無地以容觀今之葬
者人人異穴彼世間法不得不然吾之爲法本
出世間况形由感生體非實有權形雖謝真體
不遷方其示寂秉卑炎火視此妄軀一如無物
何爲瘞藏乃欲自異我今爲此决破藩籬生同
一堂殁共一塔不分彼我無有差殊此廣大心
乃佛知見于時大衆開師此言莫不忻喜師又
言曰我佛之敎慈憫爲宗故常以救苦以利人
非欲役民以自奉也晋魏而降惟佛是崇世人
欽依猶水之壑睛腦可捐亦莫之惜况金錢寳
貨乎以故居處膳羞至于薶􁲍日趨於靡昧者
或矜吾敎之盛具眼觀之適爲佛法之衰何者
末勝則本㣲養隆則道薄爲吾徒者可不懼邪
必也體佛之心行佛之行勇猛精進知慧光明
則生而宫居死而塔􁲍庶乎其無愧若夫三業
弗除萬行俱冺非直生民之蠧實吾佛之罪人
也衆聞斯言且喜且懼乃屬宗上人謁予請記
予不得辭師名妙崧浦城人歴主凈慈靈隠諸
山又主雙徑道價爲當世第一
　　定軒記
震澤楊公以定名軒而詒書於某曰盍爲之記
子謂定一也而有儒者之定有老氏浮屠氏之
定末知公之志果奚所屬也自儒者言之則大
學自定而靜靜而安安而慮慮而得其寂然不
動者正所以爲感通之體也自二氏言之則其
所謂泰定所謂禪定者兀然枯槁而巳爾漠然
清虚而巳爾人之一心與造化侔大者以其徃
來闔闢之不窮動靜出入之俱妙也今以兀然
漠然者爲定則是無用之體不感之寂也其可
乎公以敏達果銳之材而爲明天子所任屬蓋
嘗屏上㳺護天塹䦕大幙府制置長淮今又以
法從近臣而捴六師之賦其志存乎立功其誼
專乎報主固非棲心無用者比也則其所屬必
儒者而非二氏奚疑雖然定之難能也久矣自
窮居獨善之士捐百事息萬慮以求之有終其
身而弗獲者况於履功名之塗踐冨貴之境凡
為吾耳目之螣心志之蜮者坌至錯立于前菀
枯榮醜可喜可駭者日百千變其亟疾若破山
之霆其震蕩若發屋之風其胘亂反覆又若一
葉之艇而舞翻空之濤甚矣㢤定之難能也若
是者其患焉在曰心無主而巳矣竊嘗聞之敬
則心有主而物聴命不敬則物爲主而我從之
古之君子對妻子猶君師之臨䖏幽室甚十目
之暏所以養吾心而爲萬物之主也心有定主
然後有定見有定見然後有定立酬酢萬變無
不可者是則儒者之定而公之所志也夫理有
定而事無方隨事以應之使各適其可即所謂
定也若乃䖏義未精而猥曰吾守之不可易是
直私意之錮爾烏足語定乎㢤故主敬窮理交
相爲用東魯西洛之正傳有不可誣者公之大
父紫㣲公受學於伊川之門人爲先朝名恃從
公之所學自其家世且方嬰繁劇而不亂遭變
故而不懾其於定之一言用力深矣顧予何足
以發公之志姑誦所聞以復命云
　　全行可度牒田記
予里人全何孫字行可少放浪不自羈束俄悔
且悼謂老氏之學可全生而引年於是擺弃塵
累受道家法爲黄冠師以仙逰有林嶺之勝丹
臺劍池之故蹟遂隸藉焉而時徃来於天慶道
院舉先疇之入悉歸諸二宫從祖西嶽公曰汝
之背囂譁而鄉虚寂羙矣然田者汝受之先人
而共其祀者也今若是得無使汝祖考爲若敖
氏鬼乎行可曰不然何孫此舉所以深爲祖考
地也觀今之人積金錢恐不多占田宅恐不廣
皆曰吾將世其蒸嘗使萬世子孫毋變也然一
傳焉而弗失者寡矣再傳三傳焉而弗失則又
寡矣其来也塵積其去也川潰若是者何邪子
孫不能皆賢而盈虚相代者天之道也今吾悉
㱕之二宫二宫常存則吾之田亦存吾之田存
則吾先人之祀亦與之俱存其爲慮顧不逺邪
西嶽弗䏻止遂以諗于有司明年行可僊去西
嶽屬予爲之記予謂天下之可恃者理而不可
豫期者事行可譏世人嗣守之不䏻長亦焉知
常住之必可常也㢤雖然行可不娶無子則其
爲此固有所不得巳也惟主是宫者受其託而
毋負其約饗其利而毋爽於誼於不可常之中
期於可常豈非行可之志㢤故書以授知觀事
張日隆周道珍俾刻之田之入二宫者各有籍
歳修其先之祀凡十六餘則以助其徒之求爲
道士者焉主其約者從祖某今以訓武郎主管
華州西嶽廟云
　　福建招捕使陳公生祠記
紹定三年某月詔以南劒太守陳公韡兼福建
招捕使先是盗起汀之潭飛磜童牛之觸乳狗
之搏尺箠可馴也有司始而玩中而畏玩則養
之以滋大畏則媚之以求安姦人黠子見可侮
而動於是環地數百里莫非盗矣汀之諸縣最
先破未㡬蔓延於邵而浸淫於劒旣䧟將樂窺
延平甚急公時執喪卧三山自中外薦紳以及
布韋士相與族談者必曰非陳公不能辦此賦
上從民望起公爲鐔川守時逺近洶駭公不忍
以家事辭星言就道始至疲兵不滿三百府藏
赤立亡餘徒以至公大義感激人心而羸者張
懦者奮從賊者亦幡然効順甫浹辰間精采立
變盗相顧不敢窺　上知公之可倚也遂顓付
使事居數月又命提點本道刑獄公案䟽乞師
于　朝及是來者日衆而淮西將王侯祖忠以
三千五百人至侯沈勇有謀所將士皆一當百
公明方略信誅賞旌票銳警惰媮號令赫然戎
行禀畏乃親提師以出布置有方指縦適冝兵
威所加如斸枯　由是三郡悉平　上嘉公之
功命進秩三等論譔右文殿鎭建安領使如故
延平之士若民聚而謀曰公之功徳被于七閩
而吾州最其先者也更生之恩其可弭忘乃卜
郡城之東龍津驛故地爲生祠以奉公像取唐
狄梁公故事名其堂曰愛仰為劍人之愛公如
魏人之愛狄公也又取鮮于諌議故事名其閣
曰福星謂公之福劒人如鮮于之福青社也公
聞之蹙然曰予奉　天子命使殄㓂而靖民廩
廪焉懼亡以塞責何功之敢云矧諸使者兆其
謀而僚佐效其䇿淮西侯資其兵而諸將奮其
勇予何功之有㢤郡人聞公言乃益繪提舉常
平史公彌忠之像于堂之左淮西制置使曽公
式中之像于堂之右而通守黄君桴趙君以夫
侑焉繪王侯之像于中堂扁其額曰壯烈而諸
將侑焉轉運副使陳公汶不幸卒官則築室别
祠以昭群賢恊濟之羙成公謙退不自居之志
四年某月某日安奉禮成鄉貢進士范荀龍等
詒書屬記本末某嘗考論古今人物非誠與才
合不䏻任天下之大事非人與天合則不能成
天下之大功公清明英特得之於天自少慨然
以圯下隆中事業自許侍親海陵年僅三十巳
䏻出奇决筞揃東淮十萬之㓂是其材素有過
人者及郷部雲擾公移孝而忠爲時一出慨慷
激烈言發俱涕誓以一身贖數十萬生靈之命
其誠與才合如此冝其䏻當大事也先儒有言
天於世變之將作必豫出其人以擬之盗發於
閩而公生於閩是天實屬公以弭其變也而公
之精忠烱然上貫皦日是天心屬公公心契天
天人之相合又如此冝其能成大功也嗚呼是
豈偶然者邪今群胡虎爭中原幅裂内綏外禦
之事方厪宵旰憂天之屬公意蓋有在而公於
任重致逺之學方日㮊不巳焉維今之功特其
發軔云爾某旣不獲辭劒人之請姑叙其大略
使著于石章後虖此者又將秉筆以俟
　　弘毅堂記
果山㳺侯景仁名堂曰弘毅而屬予記之始予
於侯聞其徳性之羙問學之力心誠郷之而欲
記其未䏻也旣又聞其立朝之盛節勁挺貫金
石皦厲逾氷霜則竦然曰是真有志於弘且毅
矣可無記乎維人之生具天地之性而爲天地
之心仁如堯舜皆可䏻也道如周孔皆可至也
顧安有限量㢤自其執徳之不弘則志小而弗
至於大曰吾非烏獲不䏻以舉百鈞也用心之
不剛則力近而弗力於逺曰吾非騄驥不可以
致千里也噫之人也不㡬於自棄乎是故聖門
之學必以弘毅爲主顔子在陋巷退然一臞生
爾其問仁也得克巳復禮之傳聞視聽言動之
目則奮然請事而弗辭仰鑚瞻忽未領其要雖
旣竭吾才曽不少懈其立心之大進道之勇爲
何如耶繼顔者曾若出一揆故其言曰士不可
以不弘毅其見諸力行則躬三省於前不苟怠
也悟一貫於後不苟止也以䏻問於不能以多
問於寡有若無實若虚雖曰屬其友實以之自
任也託六尺之孤寄百里之命臨大節而不可
奪雖汎語君子實以之自許也迨夫手足旣啓
之餘知戰兢之可免矣一聞隅坐執燭者之言
即不安於大夫之簣必欲得正而後巳在人有
一毫可取之善雖童子不敢忽也在巳有一毫
未至於聖人雖垂没弗肯巳也吁此其所以䏻
任重而致逺歟此其所以獨傳洙泗之道歟後
之記禮者襲其辭而異其指曰仁之爲器重其
爲道逺舉者莫能勝也行者莫䏻致也嗚呼爲
仁由巳欲之斯至未見用力有不足者以此質
彼殆非夫子之言乎士之爲士苟能深味顔曾
氣象以廣大強果自期母安於小成母畫於中
道俛焉孳孳弗斃弗止則重可勝也逺可至也
景仁之於斯道益信乎其有志矣雖然爲山戒
一簣之虧九十居百里之半景仁其尚敬之而
尚楙之篤信踐行必期底於顔曽之域則吾將
舉手而賀曰聖門有人天下有人
　　共極堂記
粤山之居故無堂歳單閼始作堂南郷又對爲
小堂命之曰共極焉夜氣澄徹乾文爛然緬瞻
辰極若在咫尺則整襟肅容而再拜曰此吾先
聖所謂居其所而衆星拱之者也按天官書中
宫天極星其一明者太乙常居三公侍旁藩臣
環翊璇璣玉衡髙掲衡峙文昌泰階森布輝映
其垣爲紫㣲其象爲樞紐在人則廣朝路寢造
命出政之廷萬邦之所内面而觀仰也蒼龍主
東赤烏司南於菟神龜儼烈西北其舍二十有
八其度三百六十有五在人則九畿五服庶邦
庶尹之位上之所頼以榦方而作屏也昊穹無
言示人以象在上者欲其宅心正徳秉綱執要
以爲四方之極在下者欲其叶㳟和衷并志壹
慮以同尊乎五位之極昔之君子迪簡在庭則
惟主闕是裨受任于外則惟王室是衛出入不
同同此心也不幸退而閒䖏則雖白駒空谷而
母金玉其音考槃在陸而永矢弗告斯誼也惟
鄒孟氏知之故遟遟於出晝屈大夫知之故離
騷之作一篇三致意焉用舍不同同此心也僕
雖甚愚其敢忘諸嗟夫在天之極夐隔層霄在
我之極炳焉方寸端其在我即所以對乎在天
故無愧吾心斯無愧吾君無愧吾君斯無愧上
帝然則共極之義豈外求㢤繼自今惟朝夕欽
欽猶師保是臨志于斯堂庸以自箴
　　上饒縣善濟橋記
昔者生民之病渉也聖人憂之取象於涣以濟
不通於是舟楫之利興而橋則未聞也迨周人
造舟爲梁厥制畧具又其後也有徒杠以通徒
行有輿梁以便車載而橋之制􁄀矣其始本於
天地之自然而成於聖人之心思其終則濟天
下而利萬世考諸春秋外傳與孟子之書蓋以
是為先王之政而非民之事也嗚呼王政之弗
行也久矣溱洧濟人雖未及於政然與民同患
之意猶切切然非若後世官與民為二凡有司
之所當任者悉使吾民自為之也民於斯時以
其仰事俯育之餘又代任有司之責可謂難矣
幸而賢有力者出於其間以衆人之所共任者
任諸巳雖其事有異於古而其義實可稱於今
此予之所喜聞者也距信城二里許有溪焉其
源發於閩建舊為浮梁以渡遇春夏間甚雨滛
潦纜絶艫解對岸千里招招舟子覆溺相尋里
人葉君澤目撃斯害毅然以為巳憂廼相形勢
庀工徒疊文石以砋之架巨梁以梁之經始于
嘉定辛巳至寳慶丁亥告成凡為屋五十有四
楹枕溪百餘丈靡金錢㡬十萬緡旁為僧廬以
軄守視割田立墅以僃繕修縣大夫陶侯木濃
墨大書扁以羙濟美其利之博也嗚呼世習媮
薄夫人以浚利自營豪宗右族巧漁橫獵其不
為州里大螙者鮮矣况能心於濟物乎以濟物
為心者鮮况能發其家之積以去州里之所甚
病者乎葉君此役其可謂賢也巳昔陽虎謂為
富不仁為仁不富蓋仁之與冨不相為謀有富
者之力而無仁者之心不暇以濟物有仁者之
心而無富者之力不能以濟物葉氏之在上饒
未得以甚富稱惟其篤於好仁故能盡力以旣
厥事其不尤賢矣乎天之於人無私覆也顧獨
有冨與貧之異者財出於天而寓於人猶吏受
藏於官司其出内非能專而有之錮而守之也
心仁而施公其受任也必久享報也必豐否則
獲戾於天轉而他屬亦猶吏之私其藏而廢僇
隨之也故萬金之家有一再傳而流為餓隷者
其不以是歟椎君用心其澤可及百世故予喜
為之書君字潤卿終將仕郎子孫多且賢其興
殆未艾云
　　溪山偉觀記
延平據山為州軍事判官􁰽䖏其山之半後枕
崇阜前挹大溪溪之南九峯森羅雄峙天表聽
事之西故有小亭對溪山最佳處予之為判官
也因而葺焉時方習詞學科規進取退自幙府
輙兀坐亭中繙閱古今書口不輟吟筆不停綴
間一舉首則澄光秀氣歕入几席令人肺肝醒
然去之垂三十年回憶舊游未嘗不炯焉心目
間也比歳揚君修来為北官扁其亭曰宏博舊
觀陳君傳祖繼至顧眡西偏老屋十數楹岌岌
將壓獨舊觀稍加葺餘皆撤而新之為堂曰見
山樓其上曰溪山偉觀樓之前為臺即舊觀之
北為軒軒有小池剖竹引泉淙潺可愛則以聴
雨名之又為亭曰仰髙環其四旁植梅與桂間
以修竹循坡登山結茅古樟之下於是鐔川勝
槩盡在目中矣然君爲此未㡬則從元戎以出
汛埽汀樵之遺孽及改鎮冨沙君又從焉其居
於是財数月爾而發揮山川之勝如恐不及蓋
賢者之心於事之當爲亟起而圖之不必爲巳
凡皆若是也栁子嘗言氣煩則慮亂視壅則志
滯君子必有游息之物髙明之具使清寕平夷
然後理逹而事成世以爲名言以予觀之詎止
是㢤天壤之間横陳錯布莫非至理雖体道者
不待窺牗而粲焉畢覩然自學者言之則見山
而悟靜夀觀水而知有本風雨霜露接乎吾前
而天道至敎亦昭昭焉可識也蓋嘗升髙而寓
目焉仰太虚之無盡俯長川之不息則吾之徳
業非日新不可以言盛非富有不足以言大非
乾乾終日不能與道為一其登覽也所以為進
修之地豈獨滌煩䟽壅而巳邪若予之區區於
科目則旣陋矣陳君廼存其舊而表章之可無
愧乎故嘗謂天下有甚宏且博者而非是之謂
也予老矣久有子雲之悔方痛自澡磨以庶㡬
萬一而君於斯道尤所謂有志焉者安得相從
偉觀之上笑談竟日以想像春風沂水之楽乎
是役也起紹定四年二月之庚申而成於四月
之甲子君字清卿三山人以州從事兼招捕使
司屬官於幕畫與為多云
　　樂安縣治記
樂安之為縣百四十有某年十今斯民蒙　累
聖涵濡之澤休養生息日庻以蕃為令者得與
田野相安於無事紹定之三年不幸盗發鄰壌
燬雩都蹂冝黃乗間擣虚出吾不意於是信安
張侯謂叟之為宰未閱月也報始聞侯命勵射
士紏民兵未集而㓂大至吏與民四出以避其
鋒㓂退侯自悼至官晩不得豫飭守􁄀以全吾
民則請于州丐罷去邑人聞之者皆曰吾邑之
令賢令也其可舍諸則相與白州求侯還故官
侯曰民不䏻舍吾吾亦不忍忘吾民也顧無屋
以居柰何邑之士陳氏曰吾令賢者也令而還
吾請任營建之責侯又曰有屋矣無財柰何曾
氏曰吾令賢者也令而還吾請致餼粟之助郡
太守黄公歎曰民之愛令一至此乎然非兵無
以衛吾民則命簡銳卒五百戍其境以壯境之
形勢侯乃還治其人遺民之脫於鋒鏑者亦扶
老擕㓜以歸侯疚心拊摩若巳􁓋恫凡若干月
里廬之殘毁者浸復呻吟者浸息而縣廳事之
堂若燕私之室亦相踵告成蓋靡銭緡若干其
凡出於某氏而衆又恊助焉方侯之遇盗也縣
民有繋于獄者盗問之民紿曰非令也侯遂免
昔髙柴嘗刖人旣而以難出奔而其其免巳者
前之所刖也蓋因辠用刑吾無心焉此髙柴之
所以免而孔子之所以歎也張侯之釋於難其
亦若是乎至官寺之營建又一惟民是頼嗚呼
觀乎此則知民之秉彛好是懿徳今未嘗有異
乎古也雨我公田遂及我私古未嘗不可復於
今也然則謂禮樂教化不足善其民者固謬而
以弭筆之名醜江右之俗者又益謬也縣治故
有室名不欺侯復其舊扁日處于中思所以答
其民之望而書来請識本未予謂侯之至官屬
爾民何以知其賢而免之又何以知其賢而經
營其居若不及傳曰㣲之顯誠之不可揜如此
夫侯天資懿實履踐素篤故未施信而民信之
今将有以答其民亦曰盡吾誠而巳爾先儒有
言無妄者誠而不欺其次也蓋無妄天之道不
欺者人之道悠久不息則人而天矣侯其勉乎
㢤不欺於巳斯不欺於民不忍欺其民民亦不
忍欺其上矣此余之所望也若曰發擿以為明
鷙撃以為威而欲民之不我欺侯固弗忍為繼
侯者亦當知所擇也陳氏名某以恩授某官曽
氏名某以恩授某官侯今為奉議郎姓黄名炳
今以提舉常平兼知撫州
　　存齋記
墨荘葉清父以存名齋而屬予發其義予謂存
一也而易以性言曰成性存存是也孟子以心
言曰操則存存其心是也二者同乎否乎曰性
即理也而主是理者心也其心存則其理存易
與孟子之言一而二二而一者也然易言存性
者一而孟子於存心蓋屡言之夫不以操舎存
亡之機為甚可畏乎堯舜性之不待操而存者
也然曰兢兢焉業業焉不敢少肆也湯武身之
則不能無事乎操矣故曰以禮制心懼一念之
非禮而不能存也曰無貳爾心懼一念之或貳
而不能存也聖猶如此學者其可以自放乎敬
者所以保吾之存中庸之戒不睹曲禮之儼若
思所當深體也欲者所以害吾之存孟子之寡
周子之無所當漸進也雖然有儒者之存有老
氏之存儒者之存存吾之實理也而老氏之為
說則曰綿綿若存用之不窮　其未流又有所
謂存想之法則皆以氣為本而非主乎理矣清
父顧兼取之予懼清父之貳而失其所存也夫
學莫悪於多岐莫貴於主一清父其姑舍是而
顓求於吾儒之學持守之堅涵養之熟未聞心
存而氣不與俱者也清父其思焉
　　東萊大愚二先生祠記
東萊吕成公淳熈中講道婺之明招山其季大
愚寔從學者入則受業於長公退即少公而切
磋焉四方之士賴以淑艾者甚衆二先生殁又
皆窀穸于此而故未有祠祠之自盱江處士呉
定夫始紹定𥘉予屏居粤山之蔍定夫布衣芒
屩惠然見臨問其所從來曰吾東訪漫塘劉聘
君南過趙傁章泉上遂以見君也亟進與語命
酒而觴之曰吾不飲為設羔胾曰吾不肉食累
年矣眂其色一無所求獨曰吾為二先生祠幸
旣就而無文以記君儻有意乎予曰嘻子不趨
權門騖勢凃而歴游於寂寞之濱不媚示鬼不
謟老佛而汲汲於二先生之祠何其好悪與俗
異也且子亦知二先生所以當祠者乎成公所
傳中原之文獻也其所闡繹河洛之微言也扶
持絶學有千載之功敎育英材有𢾗世之澤及
慶元𥘉孽臣始竊大柄大愚以一太府丞抗䟽
顯斥其姦孤忠凜然之死不悔迨其晩年義精
仁熟有成公之風焉二先生所立如此其祠之
固宜然自定夫言之非有平生師友之恩又非
居官任風教之責而貿衣營之若不可巳者何
邪吁此其謂無所為而為之者也無所為而為
之者義也吾子以義請予敢不從居數年未及
為而定夫卒垂絶猶語其子曰明招祠未記吾
死不暝目祥老奉遺命以來為之蹙然曰此予
之罪也乃次其本末而書之定夫名應賢不深
於學而䏻知天下之正理饑寒窮厄弗自恤而
以當世善士夫職為巳憂方别予時將北之渠
陽省遷客未果而王去非守撨川豺虎滿道無
敢從行者定夫獨負一布嚢與俱予嘗評其人
蓋古所謂特立獨行者近世巢無修之徒未足
多也始定夫將立祠住山森公寔左右之又序
以贈其歸味其詞磊磊不凡豈昌黎所謂魁竒
忠信沒溺者邪故併著之
　養正堂記
予友莆田王實之名其讀書之堂曰養正朝夕
處而思焉嘗以語西山真(某)曰在易有之蒙以
養正聖功也又曰頥貞吉養正則吉也天之予
我者未嘗不正而所以養之者則在乎人焉故
合二卦之義當極席之銘敢請一言以發其指
予謂蒙之爲義取物之穉而言泉之㳙㳙始出
于山其流未逹在人則善端之萌有動于中不
可以不養也養之以正天理於是乎周流一有
間之其不壅閼焉寡矣此學者作聖之功終身
由之而不可斯湏舎者若頥之爲義在天地則
養萬物在聖人則養賢以及萬民功用至博大
也而象獨以言語飲食爲言蓋巳得其養然後
可推以及人未有不先成吾身而能逹之天下
者也白圭有詩南容復之金人有銘孔門識之
可不謹乎三爵之過猶爲非禮萬銭之奉適以
賈禍可不莭乎曰謹曰莭云者凡皆養之之事
也即二卦而言則蒙之養也察乎㣲頥之養也
先乎近始于學終于成徳則㣲者著矣修之身
𬒳之萬物則近者逺矣雖然自内卦求之則一
險一動者蒙頥之所以異也自外卦求之則皆
止者蒙頥之所以同也夫泉之出不巳而山之
性自若雷之動有時而山之體弗摇善學者即
斯而玩焉則知寂為感之本感為寂之用動靜
以時環循無間操存省察交致其功則體立用
行兩弗相博川流厚化源源无窮矣抑實之之
爲人清明剛果蓋不待習而能若疑乎靜止之
象尤當深玩而黙體也敬㢤實之勉用其力視
彼卦徳以進吾徳然後爲有得於易
　　重建太守倪公祠記
呉興倪公守泉餘一年而去去而民祠之祠三
十年而燬于火燬三年而民復祠之方其未復
也有書而掲之者曰此故倪公祠也掲之謂何
以愧夫爲郡者與其爲民者之不䏻復也泉之
舊守得祠者衆矣有歳乆而廢者有能今存焉
者廢者民不知其廢幸而存者化爲翁媪膜拜
之室像設故在人不知其爲誰蓋感之者不以
心報之者不以情雖祠猶未嘗祠也而於其中
有三人焉不求祠而民祠之曰忠惠蔡公忠文
王公而公其繼也萬安東城薌火百世曾謂公
祠而可廢也然則公之得此於人何也曰心也
心藏于中窈不可測而人之視之若辨白黑然
夫聖賢之澤豈皆歷千古而不斬民之所以不
䏻忘者以其心爾癸辛跖蹻之悪亦然賜之而
恩賜竭則巳暴之而怨暴止則衰惟是心爲亡
窮公之政留于泉者其迹有㡬而心之在人則
愈久而常存故祠雖燬此不可燬爲郡者不能
復真有媿焉而某之愧爲尤甚某之初守泉也
公方燕處月河之上不䏻躬問以政而以書公
睠焉還答以温陵赤子爲寄而毋崇宴觴毋豔
琛貨民以安靜俗以儉化則其敎之之目也在
郡三年雖㣲銖髮足紀而以公之心爲心則凛
不敢渝頼是得亡獲辠於泉之父老公之賜我
厚矣而其再至也視祠之廢不能復過其地輙
慼然汗出以慚顧郡方貧而人甚病土木之役
不敢據興而士之知義者䏻勸民使爲民之好
月甲申勸民使爲者郡學録黄龔爲之者承節
郎滿𨳩宗也
　　政和縣修學記
紹定五年秋九月政和縣修學成令栝蒼徐君
来請識予桉古敎法起於家而成於鄉所習不
過閨門子弟之職用之則爲公郷大夫之材是
何也閭有塾族有師亡馳騖之累以賊其良心
孝友以爲行中和以爲徳有踐修之實以保其
正性心存而性得故推其自成者皆足以成物
後世郷里之學廢士之干時蹈利者浮游四出
而爲戰國之從衡章句文辭之學興則又穿鑿
竒偽爲漢之經生琱􁐨華靡爲唐之進士昔以
存心者今以蕩心昔以養性者今以害性吁由
後世之法而兾俗化成人材出不亦左乎故嘗
謂必放古之制自閭里皆置學使惟土之安而
無慕乎外必損今之弊使相懋以徳而不相角
以文庶乎成周之意可漸而復然豈有司所得
爲㢤幸而有令之賢能崇其邑之學士之肄業
者得無違親去家而失其所以學之本蓋在今
世巳有足書予於徐君之請所以屡歎也始縣
學地廢乆士無所於業君之至自門而殿堂而
廡皆新之像設顯嚴藻績輝奐東西爲齋四以
處生徒中建閣一以藏　奎畫射有圃先賢有
柌藏修息㳺無一或缺又有餘力稽其糧儲之
入吏不得乾沒君於是信乎其可書矣雖然士
之於學豈直處庠序爲然㢤雞鳴夙興嚮晦宴
息皆學之時㣲而暗室屋漏顯而郷黨　朝廷
皆學之地動容周旋洒掃應對皆學之事知無
時之非學則晝而有爲夜而計過者其敢懈知
無地之非學則警於冥冥惕於未形者其敢忽
知無事之非學則矜細行勤小物者其敢或遺
敎雖非古而吾之存心養性以希聖賢者末嘗
不古也若夫足踐黌舍之閾口吟課試之文而
曰吾之學如是而止則非愚所敢知
西山先生眞文忠公文集卷第二十五
西山先生眞文忠公文集卷弟二十六
　記
　　建寜府重修府學記
寳慶紀元之𥘉年天官尚書葉公以顯謨閣學
士出牧建安清心劬躬以治以敎期年民各遂
于里顧詹頖宮寔惟本原風化之地繇慶元後
曠弗克修垂三十祀子奉　天子命寔来固將
爲國毓村以竢舉選如寳璧玉如護椅桐惟厥
攸居其可弗飭廼命屬役於僚吏之䏻者而以
郡愽士董之先葺大成殿次及十六齋又次及
于三賢堂然後增闢小學起孟秋甲辰迄九月
甲寅功用成扵是府學正葉端甫等書来俾識
厥事某扵鄉邦爲後進誼不可以先長者請固
辭而端甫等書再至諭勉逾力旣弗獲終辭則
誦所聞以告曰諸君所爲命僕者豈欲相與講
明爲學之大指歟夫格物以致知昔者聖賢示
人之正灋也請以繕修之役明之今之學校非
昔之學校乎昔之圯陋者今屹焉以完昔之闇
鬱者今煥焉以新非以修之之力故耶學者之
扵學亦若是而巳矣蓋受中以生萬善咸􁄀猶
此宇之本閎且麗也私欲汨焉邪說滑焉猶其
漂揺於風雨漫漶於垢氛而浸杇以弊也一日
自克私勝而仁存一念知悔善章而咎泯又如
圯陋者之可以復完闇鬱者之可以復新也夫
忠信篤敬學者立徳之基剛毅木訥學者任重
之實而辭章華縟特藻飾之靡爾聖門敎人具
有本末故曰行有餘力則以學文亦何異基址
之固而后棟梁可施棟梁之安而后丹雘可設
也蓋繕修一役耳而爲學之理具焉自是推之
則凡天下之事事物物即器而道巳存由粗而
精可見知至之功不難進矣雖然學豈徒知而
巳蓋學聚問辨而必以居行繼之愽學審問而
必以篤行終焉㫁㫁乎不易之序也易中庸之
指不明學者始以口耳爲學講論踐履析爲二
致至其甚也以利欲之心求理義之學以理義
之說文利欲之私而去道愈邈矣然則致知力
行交勉並進豈非學者用功之至要㢤又豈非
賢邦君所望於吾州之士者㢤若夫賦役之凡
調度之目在故府可覆此不書公名時字秀發
括蒼人三年春三月甲寅郡人真(某)記
　　龍山書院記
龍山書院者永豐黄君之所建也君自少以愽
習修㓗為郷黨所稱名卿達人爭致以誨其子
弟旣連蹇場屋志弗克施則慨然曰吾幸有薄
田疇與其私吾子孫曷若舉而爲義塾聚英材
敎育之以樂吾志扵是諏地扵團源復吉壤焉
五山輻凑蜿蜒如龍溪横其前清澈可鏡前望
靈峯懐玉秀峙天表君曰是冥為學者藏修之
地矣廼悉其力載經載營中爲堂一旁列齋六
起嘉定十四年六月粤十月告成君捐産之半
以奉之禀給課試悉放州縣法春秋校藝以禮
屈邑佐或郷人之中弟者司其衡尺日講月肄
則君自主之青衿来㳺莫不競勸君思乆其事
也命族子從龍来謁于記予未果作又使其從
子曰宏曰應豪者寔来婁請而不厭予惟周官
大司徒以郷三物敎萬民而六徳實居其首故
爲名其堂曰成徳而以徳之目名其齋且傳以
進修之義焉古昔聖人以君師爲巳任故其修
道之敎無一弗􁄀先之以智者欲其講學窮理
以發良心之知也繼之以仁者欲其篤志力行
以充本心之徳也而又聖以極其成義以達諸
用立心以忠而制行以和道之全體具在是矣
後世聖人闡教洙泗亦必以知及仁守爲先與
大司徒之法君合符莭然孔門之訓知仁而巳
周官又益以四者或詳或畧豈無意耶蓋多爲
之目所以使人各因其材而入獨舉其要又所
以該衆善之始終其義則一而巳爾于後顔曾
思輿更相授受其語成徳之方必曰愽文約禮
也明善誠身也格物而誠其意也蓋致知以爲
智力行以爲仁千載源流同出一貫有志於學
者其可不以聖賢爲師㦲始書院之興從龍董
其役要未㡬遂擢上第以去自是舉于有司者
前後相望人物彬彬方盛未艾非惟山川之靈
於此振發其亦敎育之驗歟雖然君之所期扵
士者不止是也蓋嘗思之三代而上未有利目
進取之塗士之自修果爲何事天之命我萬善
具全一毫有虧是曠天職古之君子俛焉孶孶
斃而後巳者以是焉爾世逺敎失士知榮身而
不知修身知求利而不知求道良心蠧蝕皆原
扵此君之是舉其将以人材世道爲意乎要必
有講于此如曰辭藝而巳爾科級而巳爾郡縣
有學巳弗趐足其尚以贅爲㦲吾知君之志非
止於是也故爲推本聖賢所以教者使與學者
共講焉若夫忠和之云則子程子嘗舉斯語筆
之曰中和蓋與禮樂防民之指胥叶然非愚所
敢質也學者姑即盡巳之義而求之則體立用
行所謂大本逹道者從可識矣然子程子之意
亦所當知也故併志於末云启名惟直字徳申
　　建陽縣學四君子祠記
寳慶三年知建陽縣事莆田劉侯修晦菴祠以
其髙第勉齋黃公配食旣又謂朱范二太史劉
魏二聘君皆法當得祠遂命奉祠于學八月上
丁工告􁄀妥侑如禮則揖其學之士而語之曰
諸君亦知子置祠之意乎古之君子稱人之善
必求其父兄師友厚之至也維我文公先生髙
明光大之學得之於天然遡其淵源所自則吏
部府君首以河洛緒論淑之於家庭比其長也
出從諸儒先㳺則有若草堂劉公者寔告之少
聖賢講學門户雖其徳業之大成猶待後日而
闔端正始之功有不可誣者至若柲閣范公則
吏部之友而先生嘗從之考疑質義焉艮齋魏
公則又草堂之門人而先生之所友也今也新
先生之祠而遂及於四君子是亦古人推本之
義也雖然豈獨是㦲當紹興間秦丞相始顓國
實倡邪議屈君父而事宼讐朱范二公以史官
連名入奏顯斥其非至擯絀流落而弗悔劉公
用從臣薦給札後省屬檜方深讐正論亦浩然
引疾以歸艮齋起布衣遭明天子一見合指徑
官儒宫垂用矣顧拜䟽閤門亡虚日竟以是弗
容于朝是四君子者其學同其道同其出處大
致又同合而祠之使爲士者有所觀法豈不休
㦲繼自今學於斯者苟䏻潜心文公諸書以致
其濬源培本之功而又考於四君子之風流以
警其媮作其懦則靜而體動而用窮所養達所
施具於此矣此余所以並祠之意也西山真某
聞而嘆曰偉㢤劉侯之斯舉乎方侯年盛志壮
時天材逸發詞筆凌厲蓋自㫝如李謫仙之流
意其不屑州縣間事也一旦為今䘏民隠重敎
道懇懇焉有兩漢循吏風至其飭考亭祠表四
君子尤世俗指目以爲迂者吁使侯病迂之名
而循世吏之所急則其俗之同者廼道之所棄
也然則侯之於趨舍豈不甚明矣㦲侯名克莊
字潜夫世以正學傳其家云
　　南雄州學四先生祠堂記
寳慶三年某月南雄州始立周子二程子朱子
之祠于學敎授三山陳應龍以書屬建人真(某)
爲之記(某)曰四先生之道髙矣羙矣抑(某)之愚
未䏻闚其藩也将何詞以記之雖然昔嘗聞其
畧矣道之大原出于天其用在天下其傳在聖
賢此子思子之中庸所以有性道敎之别也蓋
性者智愚所同得道者今古之共由而明道闡
敎以覺斯人則非聖賢莫䏻與故自堯舜至于
孔子率五百歳而聖人出孔子旣沒曾子子思
與鄒孟氏復先後而推明之百有餘歳之間一
聖三賢更相授受然後堯舜禹湯文武周公之
所以開天常立人紀者􁈷焉昭陳垂示罔極然
則天之生聖賢也夫豈苟然㢤不幸戰國嬴秦
以後學術泮散無所統盟雖以董相韓文公之
賢相望于漢唐而於淵源之正體用之全猶有
未究其極者故僅䏻著衛道之功於一時而無
以任傳道之責於萬世天啓　聖朝文治休洽
於是天橲明道以来迄于中興之世大儒繼出
以主張斯文爲巳任蓋孔孟之道至周子而復
明周子之道至二程子而益明二程之道至朱
子而大明其視曾子子思鄒孟氏之傳若合符
莭豈入所䏻爲也㢤天也然四先生之學豈若
世之立竒見尚新說求出乎前人所未及耶凡
亦因乎天而巳蓋自荀楊氏以惡與混爲性而
不知天命之本然老荘氏以虚無爲道而不知
天理之至實佛氏以剗㓕彜倫爲敎而不知天
叙之不可易周子生乎絶學之後乃濁深探本
原闡發幽袐二程子見而知之朱子又聞而知
之述作相承本末具僃自是人知性不外乎仁
義禮智而惡與混非性也道不離乎日用事物
而虚無非道也敎必本扵君臣父子夫婦昆弟
而剗㓕彜倫非敎也闡聖學之戸庭祛世人之
矇聵千載相傳之正統其不在兹乎嗚呼天之
幸斯文也其亦至矣南雄爲郡邈在嶠南士習
視中州號稱近厚夫以近厚之資迪之以至正
之學必將有俛焉自力者然陳君之所望扵學
者果焉屬耶天之命我萬善具全一毫有虧是
曠天職昔之君子凜然淵氷沒世弗懈者凡以
全吾所受焉耳嗟後之世何其與古戾也利欲
之風深入肺腑理義之習目爲闊迁巳之良貴
弃置如弁髦而軒裳外物則决性命以求之弗
舎也吁是可不謂之大惑乎志於道者其將奚
所用力乎𬗟觀徃昔百聖相傳敬之一言實其
心法蓋天下之理惟中爲至正惟誠爲至極然
敬所以中不敬則無中也敬而後䏻誠非敬則
無以爲誠也氣之决驟軼於奔駟敬則其䘖轡
也情之横放甚扵潰川敬則其隄防也故周子
主靜之言程子主一之訓皆其爲人最切者而
子朱子又丁寧反復之學者儻於是而知勉焉
思慮未萌必戒必懼事物旣接必㳟必欽動靜
相因無少間㫁則天徳全而人欲冺大本之所
以立逹道之所以行其不由此歟陳君幸以爲
然則願以此刻于祠之壁爲學者觀省之助若
夫誦其言而不反諸躬惟其名之趍而匪實之
踐是豈四先生立敎之意㦲又豈陳君所望扵
南邦之士者㦲
　　楊文莊公書堂記
浦城夢筆山䓁覺院邑人禮部侍郎楊公澄爲
本縣令日所建也侍郎之子文莊公少讀書于
此山旣去以文學節義擅聲中朝為薦紳標式
後人即其處為書堂繪公父子祠之嘉定中郡
守李公大異作五大字表其額按公名徽之字
仲猷甫冠通群經尤刻意扵詩得騷人之趣時
李氏王江表公耻官偽廷杖筞走中原以顯徳
三年進士髙第入文館升諌垣嘗論　太祖有
人望不可典禁兵　國初出司征于方城繼爲
大興峨㸔二縣令　𨳩寳中召還寖以登用
太宗尤深器之青宫俶建命爲首僚付以羽翼
之寄世謂帝以䏻詩知公而不知公之受知聖
明者不專在是也昔丁公二心扵漢髙祖戮之
姚思廉盡節扵隋文皇寵以高位前世太度之
主率常以是觀人况我　太祖　太宗之聖㦲
夫放麑小善爾推其仁猶可以往國公之忠扵
所事如此以之事人何徃而非忠此　二帝之
所以知公而以遺後聖也然則公之事君固萬
世臣子之法而二帝之用人豈非萬世帝王
之法歟當公之去國也一遷而楚再徙而秦又
再轉而蜀山川益寥逺風物益凄涼昔之詞人
墨客悲傷顦顇若不可以生者也而公嘉陽諸
咏皆脩然自得亡秋毫隕獲意胷中所存其亦
逺矣入侍禁中新承聖睠至摘其詩雋語筆之
御屏中詞章翰墨同時豈乏其人而公獨得此
者非重其詩重其節也晚事　定陵尤被寵渥
初置翰林講讀學士公與邢昺首與其選雖未
及大用以終而平生所立凜凜玉雪亡一節可
庇從孫文公億少依公以學既皆以文章名天
下而清風雅操奕奕相望浦城人物之盛自二
公始　紹定改元七世孫震荣將新其書堂之
舊族之顯人淮東制置使紹雲朝議大夫圭皆
捐貲相之震榮謂某盍為之記藐是晚出匪工
干辭獨念前軰風流相去日逺後生小子鮮或
聞知故爲推迹本末刻之堂中使吾黨之士聞
而慕之平居講學以淬磨志行自期有位于時
以扶植世道自許則公之遺風庶㡬複見而吾
邦之人物其亦有興乎若夫卑陬淟涊志於榮
寵利事温飽而巳豈惟重桑梓之羞過公之堂
當必有泚其顙者矣嗚呼死者可作㣲公吾誰
與歸
　　居思堂記
寶慶三年莆陽葉侯日新剖吉陽之符旣驅南
邁矣塗未半三徑之思有動于中喟然曰吾與
其縻於印韍而膠膠焉營營焉於是非得䘮之
境也曷若返吾初服與耘夫蕘叟相從於隴畞
之上磵谷之中以全吾志之爲樂㢤且吾先世
以来筞勲文章之籙伯父正簡公以忠直相
阜陵號稱名輔弼今予不幸墮身右列然少好
學雖老而未衰吾家有居思堂水心葉公詩之
復齋陳公又書其扁吾将日䖏於斯以讀吾書
敎吾子續吾先世之緒業不亦可乎於是拜䟽
于朝匄祠官之秩以歸且詒書建安真(某)曰吾
之志如是子其爲我述之予謂侯之名堂善矣
然思之名一而義有二焉蓋洪範之曰􁱝中庸
之弗措誠其思也易之憧憧徃来邪其思也誠
其思者壹於道者也邪其思者泪於欲者也故
聖人於咸之九四深致其戒者非惡夫思也惡
夫思之不以正也若夫天地之純全聖賢之藴
奥非竭吾心思其庸有得乎故學必原扵思而
思必本於誠此理之不可易者也然則思誠之
學果何所自入耶蓋嘗聞之誠即天也敬者人
之所以天也學而求至於誠其必由敬乎昔之
君子對妻子如君師之臨處幽室如十目之視
凡以立吾敬也敬立而誠存矣然予於此亦習
聞而未燭者也必将深研其義以啓侯之未悟
則復齋其人紹定元年六月壬子真某記
　　建陽縣復賑糶倉記
環邑皆有社倉歳貸民爲種食自朱文公始也
獨縣無耕農不可貸故弗置倉舊仰糴常平常
平法乆壊吏徒持空鑰相授歳五六月舊榖沒
新糓未升邑人婦子盻盻然無所於糴縣大夫
熟視亡筞則旉配之今出焉吏舞智其間細民
未遽飽而中家以上先病矣慶元二年諸侯用
姶置倉藏米㡬四千石市直翔則糴平則止民
歌舞之諸侯旣去十餘年弊日甚関侯􁤜稍修
復之未㡬又大弊寶慶元年劉侯克莊寔来覈
舊蔵不䏻五之一歎曰此文公之意諸侯之澤
可使壊不修至是乎越明年政成惠浹歳以大
穰則斥經費之餘財凡三千餘緍爲糴本始諸
侯之糴也先期予錢至秋穫乃入侯曰此致弊
之本也夫富民不願請而願請多貧民輸不以
時則有督索之煩召呼之擾甚者錢有出而米
無償夫焉得不速弊則爲更故約以見緍貿見
米若時俗所宜有未盡叶者亦變通之要以便
民而止不苟異也按春秋荘公二十八年書大
無麥禾减孫辰告糴于齊傳者曰一年不艾而
百姓饑君子非之蓋昔之爲國者大抵父母其
民故常先事豫圖使雖水旱不得病吾赤子荘
公在位久不儲之素而糴扵既饑固春秋之罪
人矣后世爲吏者益苟平居視民歡慼漠焉不
以槩諸心至旱乾水溢之弗時死者相枕籍則
諉曰非吾責是又莊公之罪人也侯之尹是邑
朝夕汲汲如䘏其私一物失理居爲之弗寧一
夫麗罰饋爲之弗飽故晝而庭空夜而圄寂四
境之内疾痛必察皆若親臨其家侯方以爲未
也窈然之慮且及於數世百年之外此其用心
豈不甚仁矣㢤夫今之縣亦昔之縣爾前乎爲
令者急民賦不肯失毫芒猶戚嘆苦弗給侯書
生無孔桒術鞭笞束不用獨飭吾政聴民自樂
輸下貧户挂逋籍者蠲弛動十計而公家未嘗
以匱告餘力猶䏻及是倉顧豈有他智巧㦲夫
不以利私其身故䏻以利公於人其本固有在
也倉之棟楹階序皆因諸侯之舊一新之起丁
亥冬迄明年秋積米凢四千斛有竒侯懼来者
莫之繼也以書屬予志其事予聞侯書其倉之
兩扉曰聊爲吾民留飯盌豈無来者續心燈嗚
呼此父母之心仁人之言也予雖累千百語其
䏻有加乎孟子曰惻隱之心人皆有之夫必秉
彛盡亡然後是倉可廢若猶未也後之君子必
有以侯之心爲心者以似以續雖至於無窮可
也若夫施置纎悉則有兩侯規約在此弗書
　　潭州重修大成殿記
資政殿學士清源曽公以廊廟之舊作牧于星
沙厚重鎮俗如嶽之弗摇清明鑒物如湘之不
波歳未期而百度修衆志服環九郡五十城旣
帖帖無事則思所以驅其人於禮義之域者顧
詹黌舎先賢先師之位在焉而廟殿規摹殆類
浮屠氏公爲蹙然弗寜廼屬郡學職詒書于南
宮舎人鍾君震考辟雍制度爲圖以来命掾吏
之才者眡其役撤去陪厦敞爲新宫凢二十有
六楹昔之闇鬱倐焉亢爽於嚴奉祀事爲冝又
謂列㦸之門學扁揭焉亦眂禮弗恊則别爲大
門徙扁其上於是宫牆外内巍然奐然應圖合
法旣又斥其嬴財甓舊路於學門之左復射圃
於學門之南𧺫寳慶三年冬某月訖明夏某月
告成州學正迪功郎鍾景仁等以書来諗曰自
侯之涖吾土也嘗一新其學矣而斯獨未之及
意者其有待乎今雖成於公固亦侯之志願有
以識之某惟疇昔之役蓋嘗自詭盡心矣而堂
皇門闥之易見者皆莫之察而重以累公况於
休戚情僞之窈㣲其不屬耳目者何限然則前
日之政所不獲辠湘民也㡬希某於是竊有感
焉而又以自媿也故不復辭而書其事然惟公
之斯舉也徒以儒者之宮而雜浮屠之制猶思
所以正之况今之世華居而貊道儒名而墨習
者滔滔皆是其可熟視而莫之捄乎推公之志
使一日盡行其學於天下必將息邪距詖而楊
墨賊仁義無君父之敎不得騁也必將尊王黜
伯而筦商申韓矜權智騖功利之說不得施也
儒者之功必至於是而後有以爲天常人紀之
重非公其孰任之若夫學于斯學者亦曰審其
所趨之塗謹其所擇之術使粹然一出於正而
巳嗚呼屏翳撤而虚明出豈獨斯學爲然㦲人
之一心廣大如天地清明如日月者其本體也
而或弗然者物有以障之也去其障則本者復
矣夫問鑄金得鑄人揚雄氏所以爲善啓發也
因繕修之事而告之以修身之法非予所望於
學者乎内外一源也精粗一致也善學者虚其
心以體天下之物何徃非吾進徳之地又豈獨
是乎㢤諸君幸以爲然則願告于公而刻之公
以　慶元倫魁嘗陪輔　先帝大政令名粹徳
薦紳宗之其治潭之政多可書今皆不書獨書
所以幸乎潭之士者
　　勿齋記
江西方士楊休文謁予記所謂勿齋者予曰老
子不云乎禮者忠信之薄而亂之首也吾子學
乎老氏者也而以是名齋何居且孔氏患人之
非禮而使勿之子之師悪人之爲禮而欲絶之
二氏之道其不同也尚矣而吾子疆欲同之可
乎休文曰不然昔者吾師之學蓋深於禮其曰
忠信之薄而亂之首者其殆激於周之末造文
㓕質僞䘮眞思有以返之歟不然何孔子即之
而問禮也夫禮本天秩而具於人心雖覆載之
大不䏻舍是以立况囿乎兩間而䏻出範圍之
外㦲使爲吾徒者無所事乎禮則凡曰宫曰觀
云者雖母為之主可也主焉而弗統乎屬屬焉
而弗聴命於主亦可也冠裳巾屨褫棄而體居
攫呶鬬奪恣雎而罔禁亦可也夫既不䏻外是
以爲安而曰吾將絶㓕乎禮其誰欺吾故曰吾
師之說其殆有激云爾吾之少也嘗學乎孔氏
矣今雖寄迹于此吾之心不䏻以一日安也夫
文暢浮屠師爾昌黎韓子猶以墨名儒行而樂
告之况吾之於孔氏其所素學者乎是顧願一
言以記之也嗚呼世敎之衰自儒者鮮知謹乎
禮今道家者流乃有志於斯夫如是焉得而弗
記雖然勿之爲義吾子亦當深味之乎夫視聴
言貌思五者相因而不相離者也而孔氏之告
顔淵廼獨弗及乎思何㦲蓋視聴言動身之用
也而主之者心也心有所主然後四者之發惟
吾之爲聴不然則耳目口體紛然用事其䏻合
乎禮者㡬希然則勿云者正即心而言也心之
官而物聴命則非禮弗得而干之斯其爲求仁
之樞要歟嘗考魯論之言渾融涵蓄獨於勝私
窒慾之際其辭嚴焉故曰巳所不欲勿施於人
曰過則勿憚改及是四言皆㫁以勿廪廪乎不
可犯也蓋去惡弗力則爲善弗勇勿之一辭所
以爲鏖強敵之五兵破横流之巨檝也休文而
誠有志於此其可不思所以實用其力㢤其又
可不勇於自㧞也㦲休文名至質今爲閣皁講
師其文雅趣操有諸君子品題在紹定戍子十
月甲子建安真某記
　　觀蒔園記
繇衡岳而南亘大江東西穹山崇巘靡迤相屬
而廬阜為之最岷江西来至大别與漢合洪濤
掀天吞吐日月蕩漾萬里而宫亭楊瀾左里爲
之最夫是二最者東南山川之巨麗也而南康
曹公之别墅實當之中爲所性堂次爲巋然堂
又爲冲佑閣匯澤觀八景亭九三湖五岳之勝
㰖之凡席間無留蔵者公曰湖莊之觀偉矣然
吾先君崇本務實之意則不可忘也嗟惟先君
奮迹農畞志在及人自其始仕也創小亭於居
第之園命曰觀蒔焉以示不忘民事之囏蓋将
發其所藴以澤斯世而連蹇弗耦志不獲伸今
吾幸得承緒業襲世科其始念不過服廑州縣
盡瘁爲民以醻先志而巳逢辰休嘉出藩入從
㑹　明天子垂精問學俾執經侍左右方将毣
毣焉日効忠益而疾病奪之奉身来歸得復與
農圃爲伍躬自課督萃衆芳而列之梅先人所
甚愛故園一種號千葉者廼其手植益求數百
本藂而爲小山㓗白芬馨若挹遺烈自餘四時
之花實有未􁄀者蒐求増益亡一闕焉郷也園
圃之趣少而江湖之思多今其二者始畧相稱
然觀游之樂具則本實之意衰吾懼吾予孫不
復識先人之志也於是蓻麥與菽間以畦𬞞倣
舊規作小亭以臨㫝之而捴名其園曰觀蒔夫
天壤間一卉一木無非造化生生之妙而吾之
寓目于此所以養吾胷中之仁使盎然常有生
意非如小兒女翫華恱芳以荒嬉媮樂爲事也
若夫嘉榖良稷則民命所関周公作七月召公
賦公劉孟子陳農桑皆以是爲王政之本學士
大夫其可一日忘諸乎吾之掲是名也蓋以不
違先志又将使後之人不違吾志也未仕不以
躬耕爲耻旣仕必嗇民力必重民時糓䘵受扵
巳當思耘耔之勤勞政令加諸人母忽田埜之
利病幸而立於朝則以周召孟子之言迪其君
夫如是則吾父母再世之心庶乎有弗墜不然
名園别館廼縱佚之區竒葩異植特奢靡之玩
祗以爲損而非以爲益也既以詔子孫且詒書
(某)俾爲之記(某)曰公之志則羙矣然聞公之得
請也蓋　上重以事父煩耆艾昌嘗少忘黄髪
之咨㦲擷東籬之孤芳賦南疇之嘉穟雖有淵
明之雅趣而恐不得以遂斯樂也顧其所以名
園者有補世敎故不辭而書之若乃湖莊舊觀
巳見於西州劉公所志者此不復書
　　重建王忠文公祠堂記
忠文王公之守泉期年餘四月爾泉人思之愈
乆而弗忘祠故在郡東郭(某)年太守(某)公修之
(某)之爲郡也亦稍修焉今太守建安游公(某)廼
始撤而新之蓋公之去郡六十年于兹矣或謂
公何以得此於民㦲(某)曰記禮者不云乎有斐
君子終不可諠兮道盛徳至善民之不䏻忘也
而本其所繇致者道學與自修而巳爾古之君
子講學以明善修身以成徳非有願乎其外也
然由義之精而致用由巳之正而及物其積之
有源其推之有序故雖沒世而人弗忘夫豈豫
期至是㢤憧憧往来者有心於感也使民驩虞
者有意於恱也後世雖有循良之吏去而爲入
所思要非無心之感其視王民之皡皥有間矣
若忠文公之於泉其庶㡬徳之盛善之至而民
自不忘者乎蓋公之學以誠身爲主資本剛勁
而䏻切劘􁁃漫以卒歸之中和其出言有章其
制行有法以之治家則慈順雍睦之風形于州
里以之立朝則蹇蹇諤諤言人之所難言至其
治饒與䕫以及于泉又皆穆然如春風之解隂
凌霈然如暑雨之蘇枯渴人見其施之異也而
不知其本之一也觀公治泉之政非嘘濡姑息
閹然自媚于民者也哀痌慘怛有久母之心戒
令飭正有師長之敎仁義之相湏也剛柔之不
偏用也未嘗蘄民之思而民自不能不思者也
自荀卿子性惡之説行為政者大抵芻狗其人
而鬼魅其俗謂不可以理義化吁使民性而果
惡也則凡暴君汙吏之所爲亦将思之矣弗彼
之思而此焉思有以知民性之至善而卿之言
所謂賊其民者也然公所臨凡四郡去輙見思
而泉人思公特深豈非詩書文獻之舊俗其知
理者衆尤易以誠感乎㳺公之新此祠也雖順
其民之欲然非心之同道之一其能及是耶觀
其志之所慕足以知其政之所法後之思㳺公
者又當如今之思公也烏虖懿哉是役也董之
者南安征官趙崇端葢生忠文之郷而學其學
者也發其議者揭陽尉林彬彬泉之善信士也
祠成㳺公大書而掲之宗正趙公某又書其堂
之扁尊仁賢以樹風教二公志也亦某之志也
故樂為之書紹定二年九月辛未真某記
　　孝友堂記
紹定己丑眉丹稜程君叔運以對䇿擢甲科被
命佐洋川莫府将西歸迂涂而過我焉居一日
從容言曰掌之先以詩書爲耘耔禮義爲屋廬
其家雖貧而其行甚富其身雖不偶而其心可
燕於無窮初曾伯祖亡子以曾大父之子爲之
子是爲先大父大父之事親也匑匑如有畏廩
廩若不及雖壯有室矣耘瓜之杖且弗免焉拱
揖而受不敢怨也所生母郭晚䘮明甚貧無兼
侍大父日聚徒營􁊂合間則走數十里而省問
焉躬致澣濯遺以丼㫖其父晚而舉子大父惟
所欲推遜不少校昆弟相與始卒無間言先君
子克承先志其事吾大父也如大父之養其親
其事吾伯父又如大父之篤其愛也父沒毎祭
必涕泣休澣埽墓上率徬徨弗䏻歸伯父晚嬰
未疾家徒四壁立先君子舉其所有以贍之女
兄嫁而貧言之輙流涕曰少小共飢寒姉最憐
我柰何弗之䘏歳時伏臘必致助焉吁此吾祖
吾父之至行也掌不佞其曷敢有忘歳丁亥先
廬以圯告因即舊址築為一堂扁之曰孝友恱
齋李公爲書三大字以掲繼自今仰詹題牓惕
然有動于中若慈訓之在耳也子以好善聞當
世敢蘄一言記之何如予爲之嘆曰書云惟孝
友于兄弟蓋言惟孝者必䏻友也天下萬善同
出一源愛敬之心隨寓而見施之親則曰孝施
之昆弟則曰友其實非二道也曾子論事君不
忠交友不信皆以爲非孝蓋孝者之心慈祥惻
怛推之於君臣朋友無不盡者近而天倫之戚
抑又可知世固有知厚其親而此或昧焉者是
特未誠於孝而巳苟誠孝矣雖一髪膚之㣲且
不敢忽况同氣而生者乎父母之所愛愛之雖
犬馬猶然况親之遺體乎此孝之所以必友也
中庸之引詩云兄弟旣翕和樂且湛子曰父母
其順矣乎世未有兄弟和洽而親之心弗順者
亦未有兄弟乖刺而䏻順其親者此孝友之所
以必相因也予觀程氏祖考之所爲其可謂兼
盡乎此然非君之賢其孰䏻推明之以詔無窮
乎雖然孝友之性得之於天有不待學而䏻至
其所以為孝友者非學亦莫之識也姑舉其概
言之䏻養矣而敬爲難不辱矣而尊親爲難從
令者或䧟於不義䏻諌者未必有諭道之功父
母之蠱一也而所以幹之者不同凱風小弁其
處變均也而怨不怨有異養生送死無不盡矣
苟未至於事亡如存猶為非孝也戰兢臨履終
其身矣苟未至於得正而斃猶爲非孝也不深
於學者䏻之乎不知夷齊之仁則錐刀之必爭
何有於推遜不明汲壽之義則纖㣲利患之必
計何况於死生又非深於學者不䏻也然則孝
友者固立身之本而學也者乆孝友之本歟聖
賢之敎智之崇必欲其效天義之精必欲其入
神蓋知有秋毫之隔則行有千里之謬學之所
以不可巳也以君之聰明超䡍誠䏻於理義之
大原聖賢之正法惟日孳孳弗極弗止則藴之
爲道心發之爲徳行将無徃而非善此非先君
子所期於後者乎若夫妻子具而孝衰於親異
姓之婦入門或䏻賊同氣之愛此雖世俗淺事
然其爲蔣来之戒者亦不得而畧君之曾伯祖
諱蒙字養正太父諱炎字徳和先君子諱土龍
字天用其潜徳隠行見於鶴山所志者今不書
紹定二年十月丙申建安真某記
　　建安縣學田記
建安縣故無學韓公元吉昉立廟以祀先聖王
侯元應又立講堂二齋學之制畧具矣而亡以
廪士猶未始有學也寳慶丙戍秋清源留侯来
謁欵于廟顧學雖頗具而未完則命撤其蔽垣
其闕植以叢桂氣象一新矣獨廩給之費莫知
所自出毎春秋舎菜先期補弟子員賦以餐錢
俾與厥事事巳散去惕焉爲弗寧下車餘二年
畢力經營得在官之田若干歳租僅百石悉舉
而歸之學於是學之有田侯實始之書来諗予
願有志予爲之歎曰道二仁與不仁而巳矣仁
者視物由巳不仁者反是蓋凡與吾並生天壌
間者皆同類也於其同類之中有位以爲之長
饑焉而哺寒焉而衣夫孰非吾責况士者又同
類之秀乎憫士之窮而無以養此即惻隠之心
而仁之端也且公卿大夫者士之積耳養之以
成其材勵其莭使善人衆多而當世有所賴其
仁不旣大矣乎世之爲吏者鮮克知之故常以
學政爲弗急雖養士之田素具或轉而他用或
漫不訾省聴其侵牟扵吏而奪攘於豪民今建
安有學無田議者初不以咎今留侯於此廼獨
惄焉由巳隠憂朝思夕謀必如所志而后已推
此念也其忍四境之内有一民弗獲其養乎予
故曰此惻隠之心而仁之端也雖然侯之於士
厚矣士之所以自厚者當何如耶昔鄒孟氏之
門人有以不耕而食疑其爲素餐者孟子曰君
子之居是國也其君用之則安富尊荣子弟從
之則孝悌忠信不素餐兮莫大於是今士之廩
于官者優游自伕不㡬於無事而食歟吁養之
厚所以責之深也夫用之則國安君荣雖旣徃
者之任然培其可用之本獨不在今乎本者何
孝悌忠信是也蓋四者人之所以爲人而士之
所以爲士者也一或失是且有愧於人而况士
㦲故聖門之敎曰行有餘力則以學文操觚吮
墨汲汲焉以徼利達為事而本焉之莫知是則
眞素餐矣有志之士蓋亦竦然自厲修之身以
刑于家有位焉則推之以及扵國使人知君親
臣子大義大殞而弗渝是則侯置田廪士本指
侯名元圭字(某)寔三朝賢相衛國忠宣公之孫
云紹定二年十月壬寅浦城真(某)記
　　宜興縣先賢祠堂記
古者郷先生沒而祭於社夫社者報本之事也
郷先生何功而祭於此耶蓋嘗深思社之為群
祀首者以其産嘉榖育蒸民而郷先生之重于
郷亦以其蹈道秉徳而牗民扵善也育之以保
正命牗之以全王性其功一爾然聖門所論必
不得已寕去食以存信而君臣父子或失其正
雖有粟不得而食焉敎導開明之功若是其重
此所以祭扵社而亡慚歟後世先賢有祠亦古
之遺意蓋不獨躬受敎如師弟子然後可祠其
人逺矣而言行風䥊廪廪具存郷人子弟猶有
所觀灋則雖歷千百祀不可忘也陽羡自晋以
來世有顯人若周孝侯遷善之勇死國之忠卓
然有百代標表繇梁而唐文章事業亦或間見
可觀迨至　國朝則有若樂安蔣公者以儒術
爲時所宗雖王金陵猶推尊不敢後若古靈陳
公則嘗守郡而卒􁲍于此東坡蘇公則買田築
室而終于此二公之學行莭守雖皆一世偉人
塋域所藏寢廟所寄雖非其郷而謂之郷人可
也若道郷鄒公則歸自嶺南一寄宿于道流之
舘爾而邑之人至今曰吾鄒公也鳴呼民之秉
彜好是懿徳若是者非耶然自昔迄今維周侯
寔有廟饗餘未聞尸而祝之者寳慶某年浚儀
趙侯與悊来宰冝興以扶敎導人爲首政居二
年民用化服廼大闢祠室以尊先賢自周侯而
下咸秩于位又惟内翰汪公兵部侍郎王公簡
惠文忠二周公亦近世鴻碩或窆或寓皆用故
事以祀某月某日妥侑如禮侯於斯舉其欲邦
人士君子相與奮發為道徳之歸乎瞻言數公
同我桑梓有爲若是今豈昔殊吝心苟亡何過
弗可改壮志一立何事弗可成雖然是非必徒
襲其迹也昔吾先聖之敎自春秋賢大夫如史
魚之直子産之惠舉以告群弟子者非一至其
親切傳授則曰仁而巳苟仁矣天下萬善莫不
具于其中以之事君而直以之養民而惠何者
非仁之功用耶學者審䏻服􁋊洙泗之訓而以
回雍所從事者爲指歸則扵前修之言行風蹟
雖不規規求合吾見其無不合也祠在縣山川
最勝處甫成而瑞木叶符異材奮興此其兆矣
侯扵此邑多羙政今皆不書獨書所以幸乎冝
興之士者是年十月乙未建安真(某)記
　碑
　　福州長樂縣顯應廟碑
福之南山轉而東行二百里爲義泉嶺蓋長樂
福清之脊其中支益北縈紆盤礴凡三十里積
水二十四陂至參溪其山爲魁山其水爲龍潭
靣山臨流有廟焉即淵肅孚濟廣佑侯也潭之
深不可測而穹山桀立於其上澄光秀氣交相
囬薄故其神聰明正直以功徳芘生人屡膺
明天子丕顯休命長樂廟祀凡百數命秩之崇
惟侯爲第一自唐開元以来焯著靈異閩中記
長樂志具焉世傳洪氏女浣紗于潭沒不出其
家愬于神不崇朝迅霆甚雨潭石破而蛟龍斃
抵今餘五百祀邑之官民以神爲依敬之如父
兄師長信之如衡石度量紹興間海㓂朱聰熾
甚旣迫境見神兵如雲不敢前連歳旱澇復應
禱部使者上其功詔賜廟額曰顯應隆興中封
淵肅侯淳熈中加封孚濟嘉定十七年又加封
廣佑邑人旣皆恱甚於是具官陳(某)録其靈蹟
本末以告曰願有述(某)按祭法有功於民若扞
大患禦大難則祀之若侯之有大造于兹土其
得爵號實甚冝乃摭其事俾刻于麗牲之石且
爲歌道　上帝之命與　明天子之意冀胙邦
人於亡窮其辭曰
　　魁山兮崇崇奫淪亡極兮魚龍之宫皇皇
　　后帝兮睠此南土俾神宅兹兮有衆爾主
　　嘘吸雨暘兮指嘑風雨盪滌乖沴兮攘除
　　妖災有蛟婪婪兮血人以自飽是震是悼
　　兮奮厥天討有兇額額兮猶蠭之群恍瞻
　　靈旗兮悸若獸犇民之恃神兮曰我父母
　　神雖不言兮信若寒暑明明我后兮子視
　　萬方曰民爾恩兮我豈爾忘旣賁之以鴻
　　名兮又申之以顯號中興百年兮三焜煌
　　其紫誥民事神兮何窮神報上兮焉從異
　　材出兮棟王國氓安居兮稼滋植公衮兮
　　王圭將便藩兮神之錫
西山先生眞文忠公文集卷之二十六
西山先生眞文忠公文集卷二十七
　序
　　　皇朝編年舉要備要序
莆田陳君均以其所輯　皇朝編年舉要與備
要之書合四十八卷踵門而告曰均之㓜也侍
從祖丞相正獻公獲觀　國朝史錄諸書及眉
山李氏續通鑑長編意酷嗜之獨患篇帙之繁
未易識其本未則欲刪煩撮要爲一書以便省
閱時方從事舉子業未之䏻也晚滯埸屋决意
退蔵林壑間又以出入當世名流之門得盡見
先儒所纂次若司馬文正公之稽古錄侍郎徐
公度之國紀以及九朝通略等書亾慮十數家
愽攷而互訂之於是輯成此編大綱本李氏而
其異同詳略之際則或參以他書昔嘗讀朱文
公通鑑綱目歎其義例之精宻蓋所謂綱者春
秋書事之法也而所謂目者左氏備言之體也
自司馬公目録舉要之作至是始集大成觀者
亾復餘憾均竊不自揆輙放而依之然文公所
述前代之史故其書法或寓褒貶於其間均今
所書則惟㩀事實錄而巳不敢盡同文公之法
也願一言以序之何如某讀某書彌月始盡卷
則喟然曰羙哉書乎　聖祖　神孫之功徳元
臣故老之事業赫赫乎煌煌乎備於此矣然綜
其要而求之則自　藝祖以来凡所以祈天永
命垂萬世無疆之休者大抵弗越數端蓋其以
仁立國而不雜五覇權利之謀以儒立教而不
溷百家邪詖之説求治寜悠緩而不爲一朝迫
切之計用人寧樸鈍而不取小夫輕銳之才
嘉祐　治平以前廊廟之訏謩縉紳之論建相
與葆衞扶植如恐失之此其所以大治也自
熈寕輔臣出新意改舊法髙談古始隂祖管啇
而國脉病矣名為尊經實尚空寂而學術乖矣
謂參苓蓍术不急於起疾而一切雜進者皆决
腸破胃之藥根本安得而弗傷謂鼎鼐琮璧不
足以便用而錯然前程者皆竒詭滛靡之具風
俗安得而弗壊章吕皷其波三蔡熾其𦦨更倡
遞𫐠至于黼貫極矣此其所以致亂也凡百有
六十七年之行事可喜可慕可愕者一檻而盡
得之眞我　宋千萬年之龜鑑也吁是豈獨學
者所當熟復哉　叡明在御垂精典訓有高宗
成王之風使是書獲陳于前則所以啓發　天
聦緝熈　聖徳者何可勝旣窮閻下士雖無階
可以自進然夜光明月之珍藴藏山海終有不
可揜者安知侍從蕃宣之彦無以是聞于　上
者乎君逮事正獻公得其家學旣又從賢士大
夫游以慱其見聞故於是書斟酌損益皆有條
理非安危所繫則略而弗書其志固将有補於
世非徒區區事記覧而巳也君早逰　天子之
學今以累舉恩當對大廷不願就獨朝夕矻矻
于此旣積十餘年之力繤而成之又將次及于
中興之後聞四方之士可與商㩁者不憚千百
里橐其書而從之忘其道凃之艱覊旅之苦也
此其用志豈世俗所可量哉迂愚不敏竊獨嘉
之故爲之序如此若書之凡例則君旣列之篇
端矣故不復云紹定二年三月辛卯建安眞某
序
　　　清源文集序
郡有志何始乎昉于古也郡有集何始乎昉近
世也有志矣而又有集焉何也志以紀其事集
以載其言志存其大綱集著其纎悉也志猶經
也集猶緯也可以相有而不可以相無也清源
郡志成於嘉泰之𥘉元山川封域人物風俗登
載蓋略備矣至若名卿鉅儒之論述騷人詞伯
之賦詠散見于國史于家集與天碑碣所志楹
壁所題可以驗賢才之衆多風物之盛麗而志
不䏻具者尚多有之新安程公来鎮之明年謂
郡從事武陽李君方子曰此邦號文章之藪而
有志無集非闕歟子其爲我輯之李君旣承命
則退而網羅收拾得詩賦雜文凡七百餘篇合
爲四十卷而公括田廪士之本末與郡人所編
島夷志則别爲之帙以附焉其纂輯之例則或
以理或以事㦯以詞調而以理若事者居什之七
大牴主於關教化存典法否則詞雖工弗録焉
集成而某至竊以謂爲此邦之吏者不可亾此
書蓋凡昔者明哲之官忠信之長教條風績之
可尚者皆其龜鑑也有一事焉之弗逮其䏻自
安乎爲此邦之士者不可亡此書蓋凡前脩故
老徳行學術之可師者皆其榘度也有一節焉
之不相似其可不自勵乎若夫咀含其英華潄
濯其芳潤抑末爾公名卓字從元其爲此州建
明施置以幸吾民者班班見之集中云嘉定戊
寅十月甲子建安眞某序
　　　贈蕭長夫序
始余少時讀六一居士序琴之篇謂其憂深思
逺有舜與文王孔子之遺音而淳古淡泊與堯
舜三代之言語孔子之文章易之憂患詩之怨
刺無以異爲之喟然撫卷太息曰琴之爲技一
至此乎其後官于都城以琴来謁者甚衆静而
聽之大抵厭古調之希㣲夸新聲之竒變使人
喜𣣔起舞悲𣣔涕零求其所謂淳古淡泊者殆
不可得蓋時俗之變聲音從之雖琴亦鄭衛矣
屈子有言覧椒蘭其若兹兮又况揭車與江蘺
　琴猶如此則凡世俗之樂日淪於胡夷而不
可禁者固其所也三山蕭長夫學琴四十年饑
寒留落困悴無憀獨不肯遷就其聲以恱俚耳
嘉定丙子秋過予大江之東予與之登鍾山訪
定林酌寒泉而拊修竹長夫忻然爲皷一再行
雍雍乎其薰風之和愔愔乎其采蘭之幽跌蕩
而不流悽惻而不怨信六一之言有不吾欺者
蓋其嘗㳺紫陽先生之門習聞君子之義其䏻
窮而不變也固宜雖然㳺先生之門者衆矣顧
未聞有不變其學如君之不變其技者此予之
所以重歎也於其行飲之酒而爲之歌曰古音
之寥寥聽者𣣔睡兮新聲之洋洋喜不知止兮
自戰國巳然况今之世兮嗟嗟蕭君娱衆所棄
兮我琴可破志不可徙兮彼斵方爲圜眞子所
耻兮霜風翛翛裂子之袂兮子母好㳺從此歸
兮予将俟子於仙㳺從子於武夷兮
　　　贈上饒葉宗山序
葉君宗山上饒人通五行書朴直自將其論人
壽夭亨窮十不失一二丙子謁予於金陵余語
之曰昔孔子嘗言命矣曰不知命無以爲君子
孟子嘗言命矣曰求之有道則得之有命夫所
謂命云者豈日辰支干生勝哀歇之未哉出䖏
有道語黙有時臨死生䖏利害不惑不變而惟
義之歸此其所以謂知命也余方區區誦所聞
以信君往矣見世之役役權利顚冥而弗悟者
其以是告之
　　萬桂社規約序
林君彬之以萬桂社規約示余余歎曰嘗知飢
者可與語耒耨之利嘗知寒者可以論𧖟織之
功否則以為漫然而巳憶余𥘉貢于郷家甚貧
辛苦經營財得錢萬囊衣笈書疾走不敢停至
都則已憊矣此再舉郷人廼有為所謂過省㑹
者(人入錢十百/八十故云)偶與名其間獲錢凡數萬益以
親友之贐始舎徒而車得以全其力於三日之
試遂中選焉故自轉輸江左以迄于今毎舉輙
助錢二十萬示不忘本也吾郷去都十日事爾
其難若是則温陵之士其尤難可知也林君此
約其為益又可知也蓋紓其行以餋其力一也
無怵迫以養其心二也無匄貸以養其節三也
一舉而三益俱焉此余所以深有取也然吾郷
與約者㡬千人林君為此二十年矣同盟僅三
百有竒濂溪楊公所以嘆其不如莆之盛也林
君其思所以廣之使與者愈多則獲者愈厚余
所謂三益者庶乎其可望也若夫身為勸駕之
官而未䏻復續食之制竊有愧焉姑捐庫緍五
萬佐之且以為此邦故事雖未䏻贖吾愧亦以
見吾志云林君好義之士也凡郷閭有義舉皆
勇為之先又非特此社而巳
　　傳景裴文編序
清源傅君景裴以所為文編史說視予予熟復
而歎曰盛哉傅氏之懿也自獻簡公以高文正
學爲兄祐正臣一傳而爲忠肅再傳而為至樂
又再傳而樞宻大坡之弟兄文章籙前後相望雖
前代文宗未有及之者然傳氏之學雖本於獻
簡公而草堂先生季公漢老又其外家也草堂
之文爲中興第一至樂父子實獲其傳而大坡
蚤歳執經於父友紫陽先生之門淵源日漸則
又出於伊洛顧不逺哉景裴樞宻公之嗣子也
自襁褓䏻言固巳優㳺詩書六藝中矣耳濡目
染不習而熟其䏻蚤以筆墨自著也宜予昔從
樞宻公於建安時景裴纔六七歲娱戯其親之
側眉自清婉如畫今㡬寒暑而著述之盛巳如
此囘視予年日以老而學弗加於初爲可羞也
巳雖然詞章之靡麗者易工而義理之精㣲者
難䆒景裴其益思所以務學乎哉夫學不可以
無師而大坡者眞景裴之師也予昔倘佯盤谷
竹隱間聆公餘論蓋済岱典刑之舊伊洛源流
之正萃於公矣又不獨景裴爲當師也子盍歸
而求之異時造朝過余於西山精舎將必有異
聞以告我景裴其勉之哉
　　送朱擇善序
自余歸卧西山之草廬掩關謝客足不越中賔
門之域者將期年于兹矣居一日烏程朱君来
謁以書先焉余視之辭義卓然意氣甚偉亟延
入與語問其族出與素所師友則丞相忠靖之
孫且嘗㳺於絜齋袁先主之門者也酒數行作
而言曰僕之始學也聞誠意正心之說以爲直
易易耳今從事於此固已有年而一臨利害之
境則自私之念峥嶸乎其中有不可遏者夫然
後知其爲匪易也君将何以教我使免於是邪
子曰昔人不云乎君以爲難則易将至矣惟吾
子前日之易也是以一念之忽而去道遠焉今
而難之是子進徳之機也雖然予嘗聞之君子
蓋學問之道有三曰省察也克治也存養也是
三者不容有一闕也夫學之治心者猶其治疾
然省察焉者視脉而知疾也克治焉者用藥以
去病也而存養者則又調虞愛護以杜未形之
之疾者也今吾子於私意之萌䏻察而知之其
亦可謂善學者矣然知私意之爲害而未䏻勇
以去之是知疾之所由生而憚於藥之治者也者
者顔子問仁於夫子夫子以克巳告之克云者
戰勝攻取之謂而非悠悠玩愒之可言也吾子
誠𣣔絶其私意之萌盍亦感勵奮發如去蟊賊
如殄㓂讎母徒恃其知而已也書曰若藥弗瞑
眩厥疾弗瘳夫瞑眩所以愈疾疾愈矣然後和
平之劑施焉此存養之功所以必繼於克治之
後也然則亦有其要乎曰敬爲要敬何所自始
曰自戒懼謹獨始子歸取聖賢之書而熟復之
當有以知余言之非謬也然余之於學亦所謂
知之而弗能允蹈者也斯言也豈獨以勵吾子
蓋因以自勵云
　　贈富春子孫守榮序
子至潭之數月臨川陳生爲予筮得益之九五
有孚惠心勿用元吉未㡬富春孫生又爲子筮
得臨之六二曰咸臨吉無不利夫誠出於中曰
孚無心之感曰咸爲政之本不䏻加毫未於此
矣使余於三百八十四爻之中擇焉而取之其
䏻外是乎昔之君子尊易而重卜信哉其不誣
孫生名守榮少而䘮明故其技專以確聽其言
徃徃中理殆過於世之有目而育于心者聞余
方買田以養矜寡廢疾之在吾上者慼然歎曰
守榮育故念人之育也其将歸發其橐聚同類
而㓜者日食焉且傳之以其學嗚呼守榮一筮
師耳能因巳之疾而悼人之窮使世之在位而
有力若有力而不在位者皆以是焉存心其所
濟不旣多乎予重其術感其言而惜其去故書
以遺之
　　感應篇序(代外舅作)
感應篇者道家儆世書也蜀士李昌齡注釋其
義出入三教中凡數萬言余連蹇仕塗志弗克
遂故常喜刋善書以施人以儒家言之則大學
章句小學字訓等書以釋氏言之則所謂金剛
經注者凡三刻矣然大小學可以誨學者而不
可以語凡民金剛秘宻之旨又非有利根宿慧
者不䏻悟而觧也顧此篇指陳善惡之報明白
痛切可以扶助正道啓發良心故復捐金齎鏤
之塾學願得者摹以與之庻㡬家傳此方人挾
此劑足以起迷俗之膏肓非小補也抑嘗聞伊
川有言曰凡有動皆為感所感必有應所應復
爲感所感復有應動者何此心之發也人之一
心虚靈洞徹衆理畢具方其未發豈有不善及
其旣發有正有否然後善惡形焉而吉㓙禍福
亦各以其類應不可誣也人知殃慶之報兆於
所積而不知一念之發即吉㓙禍福之門李氏
首章注義最爲近理余故表而出之至其言有
涉於㓜恠者要皆爲警愚覺迷而設余固未睱
深論覧者察其用心而取其有𥙷焉可也
　　贈篆字余煥序
予嘗嘆世變所趨大抵自厚而薄自簡質而浮
華自荘重而巧媚凡文章技藝以至器用之末
何莫不然姑即字畫言之自蟲魚之體一變而
爲篆再變而爲隷又變而爲眞行變之極爲草
習之者易成玩之者易悅而姿態百出古意蕩
然矣建陽余君煥工大小篆筆勢竒偉不常予
嘗使之書聖賢言掲坐側如正人端士服古衣
冠巍坐拱手使人望之起肅敬心雖嚴師畏友
曽不過是然余君挾此技㳺四方其䏻知之者
甚少愛而說之者又加少豈非簡質而不華荘
重而不媚䏻使人敬而不䏻使人喜與此予之
所以重歎也雖然天下未嘗無好古之士子第
行當必有知子者紹定元年十月余君將之東
淛書以遺之
　　贈錢道人序
古今言善相人必以許負軰為稱首予謂負軰
第䏻知升沉脩短而巳若夫辨賢愚判淑慝則
未有出鄒孟氏之右者蓋其言曰胸中正則眸
子瞭然胷中不正則眸子眊然又曰仁義禮智
根於心其生色睟然見於面盎於背觀人之法
盡於此矣孏溪錢生風鑒甚髙更當於此具一
隻眼若但能知升沉脩短而巳則非予敢知學
易齋書
　　贈顧涇序
予讀諸史方抜傳見其以藝名者必顓於一而
後工若夫推歩以知天形相以觀地又術之難
者也上下數千年間能兼而通者唯管公明郭
景純李淳風僧一行數人而巳豈不艱哉廬陵
顧君涇邃於隂陽五行之學以之占天則神以
之相地則不茍凡今之以術名未有䏻過之者
也予乙酉趨朝遇之於衢梁君見謂曰公之此
行不滿百日當歸而果然蓋其驗如此非神而
能之乎後四年謁予粤山之下相與論考卜岡
阜之法終日灑灑不窮又知其非苟於求售者
也予老矣方将從君求藏骨之地屬其有東淛
之役故書此遺之且堅其再至之約云
　　送周天驥序
上饒周君天驥篤志於學予嘗因其名齋有以
告之矣今復枉顧敝廬歛然自下願聞爲學之
要終其身而可行者予之於學也渉獵而未醇
觕淺而弗精将何以告子雖然亦嘗聞其略矣
以聖賢大道爲必當繇異端邪徑爲不可蹈此
明趨嚮之要也非義之富貴逺之如洉汙不幸
而賤貧丼之如飴蜜志道而遺利重内而輕外
此審取舎之要也𣣔進此二者非學不䏻學必
讀書然書不可以汎讀先大學次論孟而終之
以中庸經旣明然後可觀史此其序也沈濳乎
訓義反覆乎句讀以身體之以心驗之循序而
斬進熟讀而精思此其法也然所以維持此心
而爲讀書之地者豈無要乎亦曰敬而巳矣子
程子所謂主一無適者敬之存乎中者也整齊
嚴肅者敬之形於外者也㔻居齊憟如對神明
言動酬酢不失尺寸則心有定主而理義可入
矣蓋操存固則知識明知識明則操存愈固子
朱子之所以教人大略如此傳曰歸而求之有
餘師子歸取子朱子之書而伏讀之又從而深
思之實體之則將有以自得之矣又奚以予言
爲哉
　　臨齋遺文序
始予與湯君升伯遊知其樸茂而文君子人也
越十餘年又與仲䏻遇于都城時仲䏻新擢進
士科觀其持論意嚮巳不類場屋舉子予心竊
獨竒之比使江東而仲䏻適留旁郡邀而致之
屬以救荒之事仲䏻欣然弗辭事巳徑去自是
予尤敬焉又三年遇予海上文益工論益勁而
進學益勇一日偢然告曰先君平生嗜古學為
古文不幸齎志以沒今其遺編僅存一二獨易
疑易說乃其玩心而有得者復未克成書公愛
巾者也誠推愛巾之心以及其先人為序而發
揚之則幸甚予退而伏讀則其詩閒澹紆餘有
自適之趣其文敷暢條達而切於事情至於釋
經徃徃闚其秘奥有世儒所未及者評論古今
尤多得其心術之㣲此豈勉強可致者蓋其平
時問學一本於誠間嘗取上帝臨女之義而名
其齋朝夕居焉以自警則其用力可知矣嗟夫
士以一身之㣲而𣣔窮天地萬物之理生千載
之下𣣔考古昔聖賢之心豈易為力哉然而以
誠求之則無不可得蓋天地之所以為天地聖
賢之所以為聖賢亦曰誠而巳矣世之學者眛
操存持養之實而徒事於語言文字之工是其
心旣不誠矣以不誠之心而窺天地聖賢之藴
猶持塵昏之鏡而鑒萬象也求其近似豈可得
哉君之於學旣以志其大者惜其窮居郷里未
及慱參於諸老先生之間以䆒其精㣲而不幸
死矣其亦可歎也夫君名某字徳威饒之安仁
人與其兄徳成俱以學行表於其郷而俱不偶
君之四子名干者升伯也巾者仲䏻也旣篤學
有聞餘亦進進未巳其尚有以成君之志也哉
嘉定戊寅十二月壬子曰建安眞某序
　　傳樞宻文集序
觀文殿學士河陽傅公旣薨之十有六年公之
弟竹隱先生始輯其遺文為三十八卷以視某
曰先兄平生為文至多今去其不必傳者而存
其可傳者謹第録如上嗟惟吾兄自少至老澹
亾他嗜好獨矻矻文字間居常誦書日以寸為
程當沉酣痛快時至不知飢渴寒暑其𥘉志蓋
𣣔自奮於功名不幸當世道清明之時所施者
止於二千石部刺史迨其沈欝旣極有力者始
推而輓之則非其時而公老矣故雖以文墨致
位高顯而其終身常若不釋然者夫志旣不白
於當世獨其文辭可自託以及逺而復泯泯不
揚是重不幸也吾兄嘗知子子其爲我序而傳
之可乎某謝不敏退而竊念公守違安時某以
新進士上謁請問作文之灋公不鄙而教之甚
至其略曰長䄂善舞多財善賈子歸取古人書
劇讀而精甄之則蔚乎其春榮薰乎其蘭馥有
日矣惜其時尚少所問者科目之文而巳今觀
其所謂三十八卷者則信乎其長䄂善舞多財
善賈如公之所以教也初公以詞學進侍郎黄
公鈞稱其文猶濯錦於蜀江而相國虞雍公亦
謂其璞玉而加琢異時研索日以精渟蓄日以
富笑談戲劇輙成文章至其爲詩有三百餘韻
者昔雲龕先生𫐠王𥘉寮之文有曰幽眇透射
若貫珠隙明麗整飭若截綺尺某於公之文亦
云雖然此猶其少作若應用云爾晚登朝廷議
宗廟大典禮援㩀敷析出入經史百子衮衮數
千言雖漢儒以禮名家者未䏻逺過也則公之
學詎止玩心於無用之地哉宣城一書意慮懇
欵陳夷虜必亾之勢與中國必勝之理而始末
以勢未可勝爲言其論古今用兵成敗利害甚
悉𣣔治其在我者以竢敵之釁當是時權臣開
邊意銳甚公之待論固如此然則世之以傳㑹
詆公者亦豈盡知其中心之所存哉方公少時
自負要不録録盖嘗和泉守王公龜齡之詩有
曰名節士所重當如護睛腦立朝與行巳本末
要可攷此其爲志何如耶一不幸用非其時生
􁀊素心遂有不克自白者昔之君子寜坎壈其
身不肯少溷其跡以合於世其不以是夫顧念
昔者獲従公游距今裁二十年朅来温陵墓木
拱矣撫念疇昔爲之慨然故於竹隱之命不敢
固辭而叙其槩于篇首使覧者致詳焉
　　送王察推序
莆故多竒産中興以来三山名輔弼功烈磊落
相望其他人物接跡中外者至不可勝紀何其
盛也予頃自泉過是邦登方氏詩境之樓環挹
蒼翠應接不暇壼公一峯偉然特立於群巘之
表若王義方之正衙對仗而叱義府也若張萬
福之拜延英殿下而呼太平萬歳也夫其山川
之峻秀雄麗如此則其人物之盛也固宜王君
實之年甫三十以直言對䇿擢進士第四人名
聲日以進耀斯其所鍾羙者歟然天之生材非
苟私其身而巳蓋将有望焉况夫有盛名者多
獲顯位居顯位者必任重責此尤君子之所畏
也王君於此雖𣣔自巳於學其可得乎古之學
者自其少時師友之所講肄朝夕之所服行已
莫非大人之事迨其長也從事於大學則凡天
地萬物之理無不察古今興壞存亾之變無不
考其所以然人之位乎兩間當為之職無不究
其極故内焉足以成巳外焉足以成物本末先
後非二致也後世之士知為塲屋之學以釣利
禄而巳若夫明善以誠其身格物以致其知固
有所未睱也及其一旦任人之事則飢者𣣔哺
寒者𣣔衣戚嗟不平之鳴頼我而息紛紜澒洞
交至迭起之變竢我而定乃始茫然莫知所措
矣繇昔暨今腐儒俗士誤人家國者何可勝數
蓋其􁀊時汲汲於求仕之學而未嘗治其本故
也夫學焉以求仕固後世之所不免惟其得之
也遂以爲旣足而不復用其力於學或知用其
力矣而其所學又非古人之所謂學也則其植
立之􁃦成就之陋顧不宜哉王君有志之士也
予故以古人之事勉之今者始仕於潭蓋朱文
公先生所嘗治且教之地道林嶽麓山谷巉絶
之䖏必有傳先生之學而人不知者君行且求
之其於予言當有不約而契者然予亦好學而
未知其方者故因以自警焉嘉定十三年三月
二十日建安眞　序
　　送湯仲䏻之官繁昌序
始余爲護漕使者聞江上之邑有繁昌焉曰是
必其民殷而俗阜稱是名者也屬歲大侵予躬
出按視舟行過蕪湖數十里望濵江居民廬舍
以百數舟人指曰此繁昌縣也余舎舟而登􁇘
其人窮餒困瘠甚於他邑其市區列肆荒凉岑
寂有淮甸之風予竊異之曰豈嵗㐫使然耶父
老愀然曰吾邑在承平時㡬萬家田利之入霈
乎其有餘魚蝦竹葦柿栗之饒以自給無不足
者南豊曽公之記具存可覆也建炎盗起邑刳
於兵　開禧之後旱蝗相乘天實爲之尚奚咎
若夫無旱蝗無兵盗而吾蚩蚩之氓常若不安
其生何哉賦有常期唾掌争先歛有常目以羡
為賢饞诞如川猛令如虎火猶可遥饕更殺我
余聞而太息曰賦歛之苛慘於兵盗貪虣之威
烈於旱蝗宜其昔以繁昌名而今以窮悴告也
吁此非長人者之貴而誰居余友湯仲䏻擢進
土第始吏於繁昌時行求一言以别仲䏻勇於
為善者也余故以昔之所聞於父老者告焉夫
仲能主簿爾民之慼憂愉樂非其所得專然猶
之玉焉所韞之山土木晶潤况其職可以及人
者乎吾知仲能必有所不苟也若余之行事亾
足爲子道者獨念日去温陵時嘗以治泉得失
問於郡僚李公晦公晦曰君為政三年其可以
無愧者二盡巳之忠與不息之誠是巳余雖蹙
忸不敢當然居官臨人要必以二者爲本蓋一
毫不自盡不足以言忠一念不相續不足以言
誠巳未忠而覬人之我從巳未誠而責物之應
我天下無是道也余方日夜以思求進乎此而
未獲者故願仲能之勉之也書来鐔川問嘗所
聞於朋友者其試以是質之嘉定十三年五月
朔建安眞徳秀書
　　張仁父字序
張君以其名宗玉謁字於余余為取戴氏記温
潤而澤之義字之曰仁甫且告之曰子知余所
以命字之指乎夫仁者五常之首萬善之源其
體具其用愽未易以究言也吾子業於醫姑即
子所知者言之可乎毉經以手足痿痺為不仁
前軰大儒先生以為最善名狀者也蓋血氣周
流亾所鬲閡雖一髪膚之末無不切諸心門節
脉理壹不通焉四支之大且若無與於我者也
孟子曰仁者以其所愛及其所不愛不仁者則
反是焉大哉仁乎上焉用之毉天下者良相也
下焉用之以醫疾者良工也禹稷阿衡視人飢
溺與弗獲其所者由巳使之仁於毉天下者也
秦緩盧医扁鵲起沉痼而生仁於毉疾者也史
言善毉者䏻洞視五藏世常疑之夫仁存於心
萬里雖逺如在目睫孰謂仁於毉者不能窺五
藏之㣲哉今吾以是命子其屬於若者厚矣且
子之未􁌫於毉也詎能無疾其望於人何如也
今人以疾求我夫何異音者以疾求人邪䏻存
是心則其察必精其用必仁斯不辱吾字矣仁
甫讀岐伯伊尹之書通五運六氣之學其心又
樂於濟人者故余為之序以勉之
　　送偶然居士序
鄭君彦祥名瑞浦城邑西里人也善錦囊玉凾
之術始余謀窆吾親及更窆吾兄若吾婦氏挾
圖書矜抜䏻以登吾門者無慮什伯數卒之管
吾親之封於銀山之麓者彦祥也遷吾兄若吾
婦氏之柩於屏山之陽桐山之塢者又彦祥也
邑之士聞之曰偶然爾彦祥聞之亦笑曰是誠
偶然也曏吾求之而弗獲獲之而莫吾售者雖
自以爲功得乎夫旣幸而獲之又幸而主人惟
吾之聴而吾之術得用焉此非偶然何哉因自
號曰偶然居士余謂彦祥之言謙矣然觀世之
士有術業同知慮同而措之於事則成壤中否
輙異者豈誠有工拙哉偶不偶故爾荘生有言
不龜手之藥一也或以封或不免於洴澼絖洴
澼絖固其所也封者非偶然乎徳感於天誠孚
乎物事之至難者也昔之君子固有弭難弭之
菑馴難馴之暴而退焉自貶歸之於偶然者夫
退焉自貶不足以損其功而秪以重其羙謙之
所以有終言也且凡世之役情於物者得之則
哆然以喜不得則薾然以懼夫是以水灰雜襲
而胸中亾須臾之寧焉惟有道之士視物之徕
如浮雲其去也如墮甑一付之天而莫留吾情
夫焉徃而不自得邪彦祥之智未足以及此予
特耴其言若弗自衒者故書以贈之
　　邇言後序
予讀劉子邇言屡廢而歎有問者曰劉子之言
常言也予何歎之數乎予曰子以予為玩其文
辭也耶若惟文辭之玩而已則劉子固常言也
夫孰知其有功於學者耶夫學莫先於知性知
性而後知天天之卑於人者厚而望於人者深
蓋人之有生雖與物同而備二氣於身根五常
於心則夐與物異故必如堯舜之善而後可謂
盡性仁義禮智之端有一虧闕則以人眡物其
間相去者㡬希夫人受此性於天猶其受任於
朝也一理弗循謂之違天一事弗治謂之曠官
曠官可愧也違天獨無愧乎天形我以人而我
物之性我以善而我咈之是天之不才子世之
狼疾人也孟氏七篇丁寕至矣而世莫之省今
劉子一書財數千言而於此蓋數數焉其首章
曰人之性天地之性也孔子以爲貴孟子以爲
善其性命之源可謂得之矣悟天理之本同憫
世人之自賊故其言精深痛切反復諄盡至投
珠擲璧之喻冠猱服徂之戒讀者為禀然動色
也吁謂之有功學者非歟雖然予之知學幾三
十年而聞道甚後使前乎數年得是書而觀之
未必不眡以爲常言也玩華而遺實啜醨而棄
醇予於是乃知返矣嗚呼有志於學者其尚懲
予之不敏也夫
　　送潭州陳教授序
括蒼陳端父将教授于潭徴予言以爲贈予方
端憂不能言也顧嘗竊病今之職于民者未嘗
不曰治之難職于士者未嘗不曰教之難也問
之則曰俗嚚而難諭也變詐百出而難察也是
其所以治之難也至於士之難一則甚於民蕡
口于誼而衷于利者衆也蔚乎其文而駁乎其
行者相踵也是其所以教之難也吁是則然矣
盍亦反而求諸身乎夫心者一身之主猶之有
司為是職治與教者也耳目焉手足焉皆聽命
於心猶其禀治與教者也以一心而御衆形至
約也其能使之不随所嗜而遷乎其能使之動
必以禮乎吾見物交物而引之流而蕩者衆矣
夫治之而弗馴教之而弗率則知忿而疾之未
聞耳目四體之不從今而能􁒍然自咎者蓋洙
泗之道闇欝不行於世士自一命以上知治人
而巳故其朝夕所役役者大抵以求人之過而
巳反觀内省求其身之過者未嘗致湏臾之功
焉至其効不若古人則諉曰是俗之難治且治
也抑不思其身之巳治否耶吾之所為其可以
教未耶以不治之身而臨難治之民其身之未
足以教而尤其俗之不可以教此豈聖賢反本
之意哉昔者顔子問爲邦於夫子而夫子許之
遡其用功之地不過視聽言動四者而巳夫視
聽言動之不敢忽豈蘄以正人哉然卒之巳正
而人莫不從者蓋是理也不惟吾有之人亦有
之也開之則明倡之則應矣其用力頋不甚約
也况士之為士又非可以凡民例觀耶潭維鉅
藩昔者大儒經師接跡于此士之以學自名者
不知其㡬千百吾子受命而爲之師蓋信乎其
難也巳雖然有道焉惟母求之士而求之於身
母求之於身而求之於心心之今能行於其身
然後吾之教能行於其士是故理之不可易也
者吾子幸以爲然則願併以告夫今之治人者
母從疾視其民而不知返也嘉定壬午月正元
日西山眞徳秀書
　　去年春端父来潭予為斯文以贈書未竟
　　而端父行明年初伏日閱舊稿得之遂録
　　以授端父方予操筆時豈知與端父當㑹
　　于此哉又豈知身任治人之責哉然則予
　　之所以警端父者端父宜還以警予矣
　詠古詩序
達齋詠古詩若干篇余友龔君徳荘所作也古
今詩人吟諷弔古多矣断煙平蕪凄風澹月荒
寒蕭瑟之狀讀者往往慨然以悲工則工矣而
於世道未有云補也惟杜牧之王介甫髙才逺
韻超邁絶出其賦息嬀留侯等作足以訂千古
是非今吾徳荘所賦遇得意䖏不减二公至若
以詩人比興之體發聖門理義之秘則雖前世
以詩自雄者猶有慙色也蓋徳荘少而學詩㣲
詞奥㫖旣以洞貫而又愽參於諸老先生之書
沉酣反覆不極不止其􁁃泳乆故藴積豐權度
公故羙刺審有本固如是也雖然徳荘於此豈
直區區較計巳陳之得失哉憫時憂世之志亾
以自發則一寓之於詩善善極其褒冀来者之
知慕也惡惡致其嚴冀聞者之知戒也名雖詠
古實以諷今此孤臣畎畒之心人見其優游而
和平不知其殷憂憤歎而至於啜泣也古者雅
頌陳於閒燕二南用之房中所以閑邢僻而養
中正也衛武公作抑戒以自警卒爲時賢君以
楚靈王之無道一聞祈招愔愔之語廪焉爲之
弗寜詩之感人也如此于後斯義浸亾凡日接
其君之耳者樂府之新聲梨園之法曲而已其
不蕩心而溺志者㡬希矣今徳莊之作倘幸爲
太師氏所采陳之王前歌工樂史朝吟夕諷其
所啓悟感發顧豈少哉夫春秋推見至隱善觀
人者察其所安徳莊之詩於前史所取或貶而
絀之至悠悠之談所共寘議者或乃明其不然
是豈苟異者邪少正之誅匡章之辨衆惡之察
郷原之譏有不得與俗同者聖賢原情之公心
春秋誅意之大法也世之憸夫鄙人姦媒閃睒
自謂足以誑當世惑方来而不知高明閎逹之
士洞見肝鬲筆誅字撻曾亾遁情死者有知將
恨其不及生而改也存而可改者獨柰何其自
棄哉嗚呼斯言悲矣其孰識余之衷情也夫君
名字徳莊達齋其自號云
　　攻媿先生樓公集序
鄮山叅政樓公攻媿先生文集一百二十卷建
安眞某伏讀而歎曰嗚呼此可以觀公立朝事
君之大節矣蓋公之文如三辰五星森麗天漢
昭昭乎可觀而不可窮如泰華喬獄蓄泄雲雨
巖巖乎莫測其巔際如九江百川波瀾蕩潏渊
淵乎不見其涯涘人徒見其英華發外之盛而
不知其本有在也　慶元𥘉韓侂胃除知閤門
事忠肅彭公力諌詔改侂胄内祠彭公予郡公
在瑣闥極論之云去者不復侍左右留者召見
無時終不能遠時侂冑之惡未著也旣而竊弄
國柄以黨論盡錮天下賢士挑虜弃􁇦中外騷
然天下始服公先見朱文公侍經筵内批予
祠公持其命不下曰當今人望儒宗無出熹之
右者奏雖寑然當邪說充塞之時首倡學者共
尊朱公後卒頼其言而學禁遂開道統有續然
則觀公平生大節而後可以讀公之文矣公生
於故家接中朝文獻慱極群書識古文奇字文
備衆體非如他人僒狹僻澁以一長名家而又
發之以忠孝本之以仁義其大典冊大議論則
世道之消長學術之廢興善類之離合繋焉方
淳紹間鴻碩滿朝毎一奏篇出其援㩀該洽義
理條逹者學士大夫讀之必曰樓公之文也一
詔令下其詞氣雄渾筆力雅健者亦必曰樓公
之文也於乎所謂有本者如是非邪公旣　侂
胄之鋒退居却掃者十有四年　嘉定初起為
内相俄輔大政向来儔軰凋䘮略盡而公巋然
獨存遂爲一代文宗某嘗竊論南渡以来詞人
固多其力量氣魄可與全盛時先賢並驅惟鉅
野李公漢老龍溪汪公彦章及公三人而已念
昔校藝南宫白事東府或請言竟日或極論逹
旦某退而書紳終身誦之其所以猶爲當世善
人君子所與而不遂爲塗人之歸者公之教也
公季子冶以集序見命某何敢辭建安眞某序
西山先生眞文忠公文集卷之二十七
西山先生眞文忠公文集卷第二十八
　序
　　送蕭道士序
大江以西天下多名山䖏玉笥則其尤也按道
家言是爲梁蕭子雲脩錬昇眞之地然其事迹
茫昧不可復攷矣余在豫章時考按圖書嘅然
有高舉逺遊之思念將上印綬于朝凌大江陟
西山欵旌陽之廬窺洪崖之井繇葛峯以歴玉
澗遡章水而登崆峒之顚出麻源道樵川然後
歸而自休焉事顧有大謬不然者越三年
湘中又二年而召假塗清江郡人張元徳邀余
爲閤皁之行垂命駕弗果則所謂玉笥者固無
因而至焉蓋前後數年再躡江西之境而四五
名山者迄不獲寄一迹其間吁可恨矣今年憊
卧于招鶴之草堂有方士自玉笥来見者眡其
謁則氏蕭而名守中也曰嘻子非子雲之裔也
耶郷吾欲逰玉笥而不可得今見從王笥来者
得問此山亾恙則吾志亦愜矣因留之山房數
與語而又知其能琴與詩也余於絲桐之奏蓋
所喜聞而有未忍者獨索其詩讀之則皆脩然
清絶非吸沆瀣餐朝霞者不能道也夫山川之
秀傑者其鍾於人必異因吾子襟韻之不凡益
以信玉笥之爲竒觀也必矣雖然有疑焉子之
名中而字黙也豈非以多言爲誡耶予聞伯陽
氏之爲道也損之又損以至於無為故學之者
亦必堕肢體黜聦明離形去智然後同於大通
今子戒於言而歸之黙善矣顧未能亾琴與詩
焉是知多言之害而未知多藝之累也子黙逌
然而笑曰有是哉然琴以養吾之心而吾本無
心雖終日彈而曰未嘗弹可也詩以暢吾之情
而吾本無情雖終日吟而曰未嘗吟可也琴未
嘗彈與無琴同詩未嘗吟與無詩同曾何累之
有哉予曰子之言逹矣遂書以爲東歸之贈寳
慶丙戌中元前六日西山居士眞某序
　余素不善書詩與序旣成以授筆史書之視
　子黙之色若有不懌然者予友金華王子文
　埜偶留西山慨然爲余書之筆力清勁可喜
　予文不足道安知不藉是以傳乎
　　送陳端父宰武義序
始余自江左移守泉征徐凡三月思所以為治
人之術者曰吾惟致審於寛嚴之間乎蓋世之
言政者有曰寛以待良民而嚴以馭姦民也或
曰撫民當寛而束吏貴嚴也或曰始嚴而終之
以寛也然則治人之術其果盡於此乎如其盡
扵此也夫人之所知也吾何庸思且世之能是
者亦衆矣抑何其合扵聖賢者寡也又從而思
焉思之而弗得則夜以継日焉居一日悚然而
悟曰嗚呼吾患不能存吾心焉爾吾之心存則
藴之為仁義發之為惻隱羞惡随物以應而無
容心焉則寛與嚴在其中矣且獨不觀諸天乎
熈然而春物無不得其生者凛然而秋物無不
遂其成者是果孰為之哉曰隂與陽而巳人知
天道之妙若是而不知吾之所謂仁義者即天
之隂陽也昔者聖人繋易蓋並言之以見夫人
之與天其本則一自人汨之以私亂之以欲扵
是乎與天不相似矣盍亦反其夲而觀之怵惕
扵情之所可矜顙泚扵事之所可媿此吾固有
之良心而非由外鑠者也吾能存之使勿失養
之亾以害則天理渾然随感輙應扵其當愛者
憫惻施焉非吾爱之也仁發乎中而不能不愛
也扵其當惡者懲艾加焉非吾惡之也義動乎
中而不能不惡也吾之愛惡以天不以人故雖
寛而寛之名不聞雖嚴而嚴之迹不立以之治
人其庶矣乎余之有得扵是十年矣間以語人
鮮或不笑其迂者予友陳君端父獨聞而善之
寳慶二年冬端父將爲邑於淛東訪予以所宜
先者予曰子忘余疇昔之言乎夫仁義足以包
寛嚴而寛嚴不足以盡仁義子蓋聞而善之矣
請復以是爲獻可乎端父曰謹聞命矣抑其所
謂存之使勿失養之亾以害者果何道耶曰亦
敬而巳矣蓋敬者所以浚天理之源而窒人𣣔
之穽者也子之得於天者清明而冲粹故其氣
象也藹然而温肅然而毅此仁義之質也誠能
敬以存之俾亾須臾之離則静焉而仁義之體
具動焉而仁義之用行吾見子之民將㳺泳徳
化中有不自知者是則儒者之效非世吏之所
可及也吁予之言迀益甚矣子之交逰執友有
其迂與余類者其試以是質之
　陳君端父之宰武義也
　貳卿眞先生序以寵其行自然不肖亦辱惠
　教觀其本仁義以爲治政之方即持敬以爲
　存心之要皆公得之學問驗之躬行而發見
　之辭章非餙藻繢以爲工者比也率是以徃
　雪霜貿貿中還此天地春將復有嘆而詠詠
　而謌者武義之民其幸哉或者聞而請曰大
　學言爲人君止於仁文公以爲止者必至於
　是而不遷之意子男之邦視民㝡親有君道
　焉則曰愷悌父母也曰若保赤子也曰􁀊易
　近民也稽之於古有成說矣公以義並言得
　無他意乎自然應之曰仁爲體義爲用義者
　所以全其仁也惟心之愛之也切故巳之體
　之也至痒痾疾痛若巳隱憂則吏姦必戢常
　恐害民強梗必鋤常恐擾民蠹政苛令是剗
　是革常恐一毫不便於民此義也而皆所以
　爲仁也不知一言之仁無以立爲政之本不
　明兩言之仁義無以逹爲政之用由是觀之
　大學言仁而義巳在中公兼言仁義實深得
　大學之㫖有異乎哉且獨未讀中庸乎哀公
　問政也夫子告之修身以道修道以仁若專
　於仁矣而仁之爲人義之爲宜必以是終焉
　語其本則全體是仁語其用則無一非義有
　異乎哉以是說私質於公公曰子言正合我
　意子其發明以𥙷某不足武義君心醇而氣
　和與之䖏終日不見其喜怒之色蓋天資厚
　於仁者知所以爲仁必知所以爲義矣苟徒
　悅近似之名不究精㣲之藴則喣喣之恩流
　於姑息豈大學止於仁之謂哉因次其語并
　以薦之武義君儻未棄絶他日為政之先後
　次第尚當從君一一請之丙戌臘月望後二
　日黄自然拜手敬書
　　黄叔通自鳴集序
東溪黄行之叔通吾郷耆年宿學也博渉圖史
多識前代舊聞其爲文圜熟演亮若便於進取
者顧落落無所耦貧賎不能家今年數七十有
八矣娯戯翰墨筆力未嘗少衰然大抵皆不平
鳴也或謂其剛心勇氣頗折於困躓之途侈詞
溢語間及於庸璅之吏以是爲叔通病吁倔強
如韓退之且不免為芻粟㒒賃故詘節於頔君
牙軰叔通其何尤雖然退之可灋䖏在論天旱
䟽諌佛骨表不在與頔君牙書君子觀人要知
所擇也然叔通雖覉窮甚能以時命自委故其
詩有矌逹可喜者予以是取之寳慶三年中和
節西山居士眞某希元書
　　送劉伯諄宰江寧序
余友劉君伯諄將爲邑於江寧以予嘗使于茲
土也問其所以為政者焉予謂君之少也受學
于家庭其長也又嘗㳺於大儒先生之門而熟
其言行所謂修巳治人之方講之悉矣比年從
事四方所至客諸侯之幙其於民情之隱㐲田
里生齒之利疚察之無不盡矣頋貇貇焉惟余
之問推此念也即聖賢臨事而懼之心也夫百
善之源起於競惕衆慝之本萌於怠肆君以是
心而臨百里之民吾知其有哀恫而無忿疾也
必矣敬者仁之所以存未有敬而不仁亦未有
仁而不夲於敬者也今之議者猥曰江寧之爲
邑其民樸以愿其俗儉以質仕而寓於其土者
少焉田而賦者以時訟而嚚者空焉今之爲邑
未有易於江寧者也吁盍亦思其所以難者乎
秣陵為今東都而以君所治言之則其附庸者
也昔尹鐸之在晉陽不忍繭絲其民嘘嚅休息
迄成保障之勢而董安于之經營斯邑也下至
墻之苫楹之質且爲備豫可年計焉蓋鐸之心
厚民如身而安于之心䘏公室如其私故異時
頼之以保其國今之東都非昔之晉陽乎然則
以江寧視江寧㡬於易矣以晉陽視江寧則其
撫柔綏輯之功其可苟易云哉伯醇勉之雖由
今之勢末得以爲安于而以鐸自任則奚古今
之異吾將見海内之人讙然一詞曰先生有子
吾州有人
　　沈簡粛四益集序
始予讀錢塘三沈詩文歎其琳琅圭璧萃在一
門機雲不足道也後考中興以来名卿事蹟又
知呉興三沈皆以徳業爲時聞人樞宻諱與求
尚書諱介而副樞諱夏其眡銭塘之族彌有光
焉然樞宻嘗入直禁林屡當大詔令尚書繇詞
學進歴官舘殿故其文章炤暎簡冊士大夫多
傳道之獨副樞公以材能結知　天子分符捴
饟盡天下要劇䖏貳機庭建宣閫俱犖犖有成
　　　鞅掌意其不屑於文字間也　寳慶𥘉
元公之孫昌言来丞南浦始出公家集鋟刻以
傳片言畸字皆鑿鑿適用迀論二十篇旉陳時
病洞見根元至其感物興懐惷容娯戯課圃之
作王子淵之僮約也蛛網之榆桞羅池之三戒
也雖非規規摹儗前人而筆力雄放自與之合
何君一銘叙事有紀法足以伸忠直而挫姦䛕
浴佛放生譏訶時俗陋妄尤爲有𥙷世教公之
於文瑰偉震耀如此顧弗用是名世豈非爲事
業所揜與嗟夫文辭末也事業夲也曏令公平
生用力僅在筆墨蹊徑中不過與詞客騷人角
一日之譽則亦何貴之有惟其以實學見實用
以實志起實功卓然有益於世而又聞之以君
子之文於是爲可貴爾誌稱公之執政也張說
以恩倖進爲右府長官同列多媚承之惟公嶷
然中立論議不少詘竟力請去位嗚呼此非所
謂古大臣者邪然則文固於公爲細事事業亦
其粗𣣔知公盛節者要必有考乎此集名四益
者蓋公之自號所居齋云
　　送楊日靖序
上臨御之四年有詔鎮江太守楊侯建太督府
于淮之左侯拜命悚然曰閫外之事余方思所
以自力閫内之治可復攖吾之知慮哉聞族子
日靖之賢將命以爲巳子且付之家政焉日靖
過予告行余謂父子君臣之義一而巳矣夫廣
陵重地也元成重寄也内以馭群雄外以扞二
虜又今之重事也朝廷合三重以屬於侯是知
侯之才且賢爲能勝其任也竊意侯之受命也
必將競競焉如履層氷慄慄焉如奉􁋞水唯恐
其墜且覆也以扶持王室自許以掃清中原自
誓不忍其遺憂君父也以諸葛丞相集衆思廣
忠益爲心不敢是其所獨是也以吕定公臨事
十思爲戒不敢忽其所易忽也忠足以貫神明
而言足以服夷貊義足以激將士而惠足以保
邊甿夫如是則事君之道盡而報國之責塞侯
之功名事業且將日新而無窮然則子之事侯
又將若何而可耶曰以侯之所以事君者而事
侯斯得之矣蓋侯之選於宗族而以命子亦猶
朝廷之選於藩翰而以命侯也侯不敢不盡其
忠以副　上之託子其可不盡其孝以副侯之
託乎君親一致也家國一體也子能勝侯之家
事猶侯之能濟國事也雖然亦豈易爲力哉在
易有之幹父之蠱用譽夫能幹父之蠱者譽之
所歸也子往哉敬焉以持子之身勤焉以㮊子
之學庶乎其有進矣予與楊侯交之久而好之
篤者也故於子之行深致其惓惓之意焉𣣔侯
之成功以慰吾君父之望𣣔子之成徳以慰侯
之望也夫父前而子名者禮也余於子名而告
之亦禮也子其思之而勉之而敬以終之則予
之志也夫
　　黄子厚詩後序
右榖城翁詩五卷凡四百九十餘篇晦庵先生
嘗稱其自楚漢諸作中来絶不類世人語而序
篇之作傷其阨窮不遇以死辭尤悲焉意翁之
爲詩凄凉掩抑必有甚於人之悲翁者今觀其
自叙有曰予年逾知命寒窶日深今歳以来飢
困尤劇嗚呼士而寒且饑可謂天下之至窮矣
方且自念古人貧而有徳巳獨亾徳而貧嘅然
仰慕顔曾於千載之上而自警之詩曰先聖有
遺訓憂道不憂貧繼之曰私意苟未克放心何
由馴毎念古人事終夜嘆以呻則翁之所憂非
貧也道也昔之詩人阨窮弗耦者其能有是乎
夫士必知命然後䏻安乎貧賤必知道然後能
忘乎貧賎知命者不違乎天者也知道者樂乎
天者也讀翁之詩而推其志雖未能忘乎貧賎
然亦可謂安之矣至其以顔曾爲可慕而嘆克
巳之未能是蓋有志乎道者非徒委之命而巳
也然世之人知誦其詩者甚少矧有能知其志
者耶昔之君子生而窮死而通者有矣翁殁今
三十餘年曾未有知之者是猶其生之窮也雖
然翁之生也不以窮自悼而吾徒方相與追悼
其窮又豈翁之心耶翁之甥陳君以莊字敬叟
少學扵翁為詩謌詞皆酷似其舅隷古行草徃
徃迫眞今年五十而家日貧方賣文四方以活
妻子豈為翁之學者其窮例當如是耶然敬叟
未嘗以窮自沮方收拾翁遺藁岀入必俱昔晦
菴先生以許生閎得翁詩文之多喜而序之敬
叟所藏皆眞蹟尤可寳恨先生不及見而猥以
示余余豈能重翁之詩者子之邑有賢大夫方
訪求翁之作而未獲子其為大夫出之必有以
發輝震耀而久其傳者非獨翁之遭為可賀其
亦足以少伸敬叟渭陽之思也夫
　　周敬甫晉評序
儒者之學有二曰性命道徳之學曰古今世變
之學其致一也近世頋析而二焉尚評世変者
指經術為迂喜談性命者詆史學為陋於是分
朋立黨之患興而小人乗之藉以為倂中庸者
之術甚可畏也嗚呼盍亦觀諸聖門乎有五經
以明其理有春秋以著其用而論語所紀微而
性與夭道顯而忠信篤敬至於㤗伯文王之為
徳三仁之為仁子産之惠下莊子之勇莫不具
論其所以然者下逮子思孟子之學亦莫不然
故其言天命之性者理也言王季文王之述作
以及扵武王周公之逹孝者用也其言仁義者
理也而言井田學校之政與夫三王五覇之功
辠者用也然則言理而不及用言用而弗及理
其得為道之大全乎故善學者本之以經参之
以史所以明理而逹諸用也近世本統不明人
各以其好尚為學譚於下則以好惡相毁譽議
于朝則以出入為黨讎吁學所以為斯世用也
自夫好尚之分而議論之不一適足以旤斯世
其又何頼乎天理不逹諸事其弊為亾用事不
根諸理其失為亾本吾未見其可相離也友人
周敬甫喜觀諸老先生之書間以餘力研精晉
氏之史發為評論徃徃與聖人褒貶之意合夫
讀史而訂其事之是非正窮理之要也故余閱
而嘉之雖然天下之理無窮而古人心術有未
易以迹断者敬甫其於六經語孟之㣲㫖益熟
復而深思焉使是是非非暸然於胸中椎之以
考前代失得與當世利疚将有如權度槩量之
審者然後知用之不離乎理理之未始不冝於
用道之全體蓋在是矣敬甫勉乎哉他日吾将
於子乎有攷也
　　釣臺江公文集序
釣臺嚴先生之清風更千百年未有續之者至
諌議江公出然後孤標峻節仰配而無慚或曰
子陵不肯爲萬乗故人屈褰裳去之脩然濁世
之表萬物莫能攖江公間関從士四十餘年至
於觸權倖蹈艱險投荒萬里爲當世憫笑豈子
陵匹耶嗚呼以此論人殆㡬以驪黄觀馬非能
有得於形色之外者也昔者禹稷顔予之憂楽
伯夷栁下惠之清和可謂異趣矣而孔子孟子
蓋並賢之非以其時不同所䖏亦異而其道未
嘗不一乎由是觀之子陵之不仕與江公之仕
未易以迹㫁也蓋子陵之不仕非以自㓗也所
以激昻節義而救西都頺靡之俗也江公之仕
非以自利也所以扶持世道而弭一時朋黨之
禍也迹雖不同道豈異乎方其以卑官下僚自
結人主精誠所格兆朕形焉豈非以臣子難逄
之㑹然是時也上雖有意郷善而志未决　元
祐諸賢雖稍稍參用而勢未定正安危理亂之
歧途也公貇貇盡言所以堅明主意保合善類
者不遺餘力使公之道得行則二蔡之姦不攻
而自郤紹述之說不沮而自銷王室尊安戎狄
退聽其爲國家生民之福詎可量也哉柰何正
邪消長之勢一分公之身弗獲安於　朝廷之
上自是二十年間疽蝕浸淫元氣日以淍耗天
下之患有不可勝言者事娈旣極公之言遂為
靈蓍大蔡建炎中興褒表遺直公身雖不及
見然髙風廪凛千載而下猶足以起衰懦而羞
姦䛕信乎其無愧於子陵也寳慶三年公之諸
孫潤祖出守高安以公家集曰釣臺棄藁者刻
之郡齋書来謂某序之某惟公之始仕也司馬
文正公巳亟稱其詩而奏議之編則近世張宣
公實爲之序引藐焉小子何敢復云至他所爲
文又多出於咲談娱戯其論前代文士雖世所
共宗者猶譏其冗葉狂華不根至理則語言文
字特公之棄餘矣故不復道獨惟其平生大節
追配古人者以告于史君而併刻之来者其尚
有攷乎此是歳八月壬申建安眞序
　　送張元顯序
我生不有命在天得之不得曰有命其爲委之
命均爾然一爲獨夫之言一爲聖人之言何哉
蓋命一也恃焉而弗修賊乎天者也安焉而弗
求樂乎天者也其言雖似而其指不同此聖狂
之所以異也今五行家者流其工於推算者衆
矣然其於人也有益焉有損焉死生福􁪽繋之
於天非苟求之可得苟避之可免吾惟盡吾所
當為以聽其自至其順乎天孰大焉非益乎以
回之仁亡捄於貧且夭以跖之不仁亾害其富
且夀惠廸未必吉而從逆未必㐫苟焉以自恣
可也其悖乎天孰甚焉非損乎由前之說聖人
之道可以勉而至由後之說則雖為獨夫不難
也然則以命語人亦豈易乎括蒼張君元顯五
行家之巨擘者也予𣣔其勉人以母命之恃而
惟命之安故為之說如此張君其亦謹所以言
也哉西山翁書
　　送高上人序
道一而巳乃有儒釋氏之不同何哉釋之教以
萬法為空儒之教以萬法為實惟其以為實也
故於父子之親君臣之義常恐錙銖不盡其道
惟其以為空也故以大倫為叚合人世為夣幻
漠焉不以㮣諸心道之不同以是焉耳釣臺髙
上人予之方外友也間嘗與語及此上人曰吾
之教有所謂眞實心地者非專以萬法為空也
予固未暇究其說然竊意上人旣委心空寂矣
不知所謂眞實者果焉在耶㞐一日自言少䘮
其親貧不能治葬去年冬歸自三山始幸如禮
又將治精舎於其側以思親名之予竦然曰此
即子之眞實心地也子而知此則知大倫之非
假人世之非幻矣昔唐元暠師以其先人之葬
未返厥土行求仁者以冀終其心河東栁子厚
取之謂為釋之知道者且曰釋之書有大報恩
十篇皆言由孝以極其業世之誕慢者雖為其
道而好違其書今吾上人未嘗聞元師之事而
其心迺與之合是心也從何而有哉子其即事
而參焉則行住坐卧皆光明發見時也世間萬
法盡在是矣世傳賢沙黄蘗捐棄父母事緇徒
以為口實上人獨著論非之其言明切痛快足
以訂學佛者㓕親亂倫之謬予以是益嘉之故
為題其後以諗觀者
　　送周知録之官序
建陽周君鼎亨為平江獄椽将行過予請曰治
獄之官自昔難之今地在近畿而臺府鼎立又
益難也以某之不敏而㞐三難願聞所以自免
者余曰子之所謂難者非以情偽之㣲曖而弗
易知乎又非以怨誹之易騰而上下之志未易
合乎若是者信乎其難也巳然吾子於此将患
其難而求亾愧於巳邪抑将憂其難而求無拂
於人也昔之君子惟民命之重故於聽獄也悉
其聦明致其忠爱若戚嗟隱痛之在巳凡為是
者求亾媿吾心焉耳若夫毀譽之在人喜愠違
從之在上有不惶䘏者予觀漢唐之盛以治獄
著者不越𢾗人若張廷尉寒伯竒徐有功其最
也廷尉事寛仁之主守職以争殆不其難若伯
竒則旣難有功則尤難者也然二子不以其難
自沮抗詞極辯弗悟弗止頼以全活者不知㡬
人二子卒亦自全亾害夫不顧其身之死而捄
人於必死仁者猶楽爲之况其利疚有輕於死
者乎孟子曰謂其君不能者賊其君者也夫仕
焉而忠於其長與立朝焉爱其君一理也理非
有二心其可有二乎今日之不可其長即異時
不欺其君之心也雖然此豈可以頰舌為哉鐘
一也怒而撃之則武悲而撃之則哀韞諸中固
不能閟諸外也吾子将求獲乎上其必以積誠
為本欤誠者何戚嗟隱痛視之由巳之謂也常
存是心則其察必精其守必確發扵中者眞純
而篤至則人将望子之眉㫸而有動焉雖亡俟
乎言可也今之所難安知其弗為易邪周君曰
然遂書以贈紹定元年十月丙午同郡眞
序
　　贈歐陽可夫序
歐陽䖏士可夫以聽声法觀人百不失一二客
有問余曰聴声與相形異乎予曰人之類一也
而哲愚豊悴修夭有萬之不同者氣也氣有清
濁故為哲愚氣有盈縮故為豊悴氣有深淺故
為脩夭相形者因形以察之聽聲者因聲以察
之術雖不同其求之氣一也雖然觀人之髙低
猶覘師之勝負吹律而知之者上也望車旗視
行列而知之者次也求於著者易而察諸㣲者
難此聽聲之所以為妙歟然則因聲而觀人其
得於天者舉不可易乎曰死生有命富貴在天
者數也惟聖罔念作狂惟狂克念作聖者理也
數不可以力而勝理可以學而明孟子曰居移
氣養移體氣體猶可移性其不可以復乎故夫
富貴貧賎不安於定命而求以易之者惑也剛
柔明闇安於所禀而不求有以勝之者賊也可
夫術神而辭辯有問者以是語之庶乎其有益
客曰然退筆之以為送歐陽䖏士序
　　贈羅一新序
丹丘羅君一新以星度之學推人夀夭亨窮若
指諸掌予嘗思之盈乎天地之間者五行而巳
自其成象言之則曰五緯自其成形言之則曰
五材凡皆一而巳矣其氣則有隂陽之别其質
則有剛柔之異而其流行運動則或絪緼而醇
醸或偏駁而舛雜故凡得之以生者其分有滋
稿焉其數有嬴縮焉其性有通室焉造物豈有
意於豊嗇哉各随其所值焉爾然富貴貧賎一
定而不可易者此氣之所爲無所用吾力者也
至於柔強明闇雖或不同繇學以反之皆可造
其極此性之所存人之得用吾力者也世之人
於其不可易者往徃求多於分劑之表而於可
致其力者顧漠焉不以槩諸心非惑歟羅君方
薄游閩浙間有訊於子者其試以是質之當必
有與予言合者紹定巳丑六月壬寅學易齋書
　　送陳宗望序
富沙陳宗望以冩眞名於人之神情意態落筆
輙盡其妙故自號曰肖齋談者弗之過也然予
嘗竊嘆世之人於所不必肖者常責其必肖而
於所當肖者或未嘗求其肖焉何哉天所爲摹
冩形貌者特以識壯老之容而巳似焉固可喜
其或未深似焉吾之妍蚩醜好固無與乎彼也
而好事者於其甚似則矜而賞之曰天下之良
工也否則賤之矣蓋凡天下之理尸其名者責
其實顓其藝者蘄其工故晝雖小技必以肖爲
能此夫人之所共知也吾之生有甚當肖者亦
嘗思之否乎夫父乾母坤而爲之子原其所受
之理未有一毫之不相似者利害汨其眞𣣔悪
遷其神於是天人之分始離矣甚者形存而理
䘮去庶物無㡬焉豈其𥘉之固然邪夫知繪其
形之當肖而不知有踐形惟肖之義其不謂之
惑邪予晩而知學方惴惴焉懼不得爲天地克
肖之子而陳君乃冩予陋質以示其肖邪否邪
固所不暇問獨以嘗所嘆者語之嗚呼知余說
者可與論務内之學矣紹定二年七月甲申西
山翁眞某書
　　日湖文集序
日湖集者故觀文殿學士長樂鄭公所爲文也
昔河汾王氏嘗謂文士之行可見囙枚數而評
之曰謝靈運小人哉其文傲沈休文小人哉其
文治君子哉思三其文深以典至於狷也狂也
夸也詭也皆以一言蔽其爲人夫文者抜之未
爾而以定君子小人之分何邪抑嘗思之雲和
之器不生茨棘之林儀鳯之音不出烏鳶之口
自昔有意於文者孰不𣣔嫓典謨􁐪風雅以希
後世之傳哉卒之未有得其彷彿者蓋聖人之
文元氣也聚爲日星之光耀發爲風塵之竒變
皆自然而然非用力可至也自是以降則眡其
資之薄厚與所蓄之淺深不得而遁焉故祥順
之人其言婉峭直之人其言勁嫚肆者亾莊語
䡖躁者亾確詞此氣之所發者然也家刑名者
不能折孟氏之仁義祖權譎者不能暢子思之
中庸沈􁁃六藝咀其菁華則其形著亦不可揜
此學之所本者然也是故致餙語言不若養其
氣求工筆札不若勵于學氣完而學粹則雖崇
徳廣業亦自此進况其外之文乎此人之所可
用力而至也持偏駁之資之眞積之力而區區
以一臿儗江河寕有是哉公天資寛洪而養以
靜厚平居怡然自適未嘗見忿厲之容於書亾
所不觀而尤喜聞理義之說故其文章不事刻
畫而旉腴豊衍寔似其爲人自少好爲謌詩晩
釋政塗優繇里社凡巖谷卉木之觀題詠殆徧
眞率之集倡酬逓發忘衮服之貴而浹布韋之
歡又非樂易君子弗能也然則觀公之文者其
可不推所本哉開禧𥘉某將試詞學科見遺以
詩所期甚遠蓋其辱知也舊矣歳在巳卯以文
編見寄于温陵属使序引念公方與聞大政不
敢劇爲也歳月颷馳距今十稔而雲門之木拱
矣公之子逄辰又數徴前諾掛劒之誼其敢有
忘輙論次其說如此蓋非獨發公之藴且將使
學文之士知所夲云集凡若干卷紹定二年九
月甲申建安眞　序
　　贈華相士序
華仁仲以相與奕逰縉紳間或誚之曰夫二者
於工爲賎工於技為小技子書生也而胡此焉
嗜仁仲笑曰子徒知吾技之小而未知吾法之
妙也且子亦識其所自起乎洙泗於人察其所
安孟氏亦云眸子是觀足不歩目目不存體昔
人於此知其將斃執玉之容一傲一卑昔人於
此知其俱危是非相法歟故吾之相也不求諸
貌而求諸心不闚其形而闚其神嬉怡㣲笑娬
媚可親吾獨識其不仁拱手行歩退若䖏女吾
獨許其孔武推吾之法可以知人不帷知人可
以用人分立畫井有熊始之經野溝封倉籙成
之車徒卒乘羅布從衡入可以守出可以征関
中爲基力扼荣陽而項籍以亾入洛鳴皷委梁
絶饟而呉楚以䘮此非奕法歟故吾之奕也不
邇之攻而遠是圖必先其中而後四隅㩀其全
勢而偏仄弗計要其大成而小勝勿争推吾之
法可以禦敵不惟禦敵可以䠞敵吾法之妙若
此子方賎而小之不亦異乎聞者撫然曰昔之
人因解牛而得養生法因種樹而得養人法今
吾於子獲此二訣姑珍藏之將以語當世之傑
　　送鄭炎震序
三衢鄭君炎震今護漕陳公甥也陳公將指吾
閩適盗起汀邵間方牙蘖時州縣不之制居數
月勢張甚當事者徃往喜爲媒蔽獨公與常平
使者數以實諗諸朝語甚切天子與大臣始具
知賊猖獗狀於是改命能者付以討捕事而禁
衞士與江淮諸軍亦次第而出渠酋相継請命
其負固不服者合銳師攻之鄭君又能以其舅
氏之命徧劳諸將賛其籌畫賊朝夕平而君委
之以歸予謂昔之君子與人同患而不尸其功
類若此顧今汀若邵之境釡魚穴蟻尚有假息
者招捕使方親指賊巢如君之材從容幙府正
其所也行矣一省松楸亟鞭馬而南遂訖斯事
使人人稱嘆曰何無忌酷似其舅顧不偉歟
　　送造墨楊伯起序
學者以𥿄爲田筆爲耜而墨其膏液也三者其
重均爾然製作之法墨為㝡難予友楊伯起挾
此技游四方得者寳之予嘗叩其法伯起歴歴
為予言烟𣣔浮而䡖膠𣣔老而徴均調揉治不
失其劑量然後吾墨以成雖然是直其觕耳至
若心悟神解超然法度之外者予亦不能評也
嗚呼技之進於道若是乎雖然是墨也作之難
用之尤難予觀昔之聖賢以其心之精粹假此
而出一話一言澤潤千古猶善殖者匪稷則黍
也後之不賢者以其心之滓穢假此而出一點
一畫流毒九有猶不善殖者匪稂則莠也然則
其用不亦難乎予故筆是說以告吾徒之用此
墨也
　　送呉正叟序
詩曰卜云其古終然允臧此擇地之說也又曰
天之生我我辰安在此論命之說也然則二者
蓋謂有之矣括若呉正叟兼此二抜見稱士林
間或云命不可以力而移地可以求而得是不
然天下萬事其孰非命求地而獲吉與求而弗
獲皆命也人力烏乎與哉謂命不可移是矣謂
地爲可求是不知命也世間自有可移者存而
人莫之移自有可求者存而人莫之求此聖賢
之所嘆惜也正叟將爲江湖間逰求一言以别
於是乎書
　　送南平江守序
南平故漢巴渝地至唐猶以獠名　我朝　元
豊中聲教逺浹始即其地置軍焉百三四十年
間浸以道徳薰以詩書斌斌焉與東西州等矣
紹定四年冬予友江叔文徃爲之守將行請曰
南平地雜民夷有赤子龍蛇之異擾而馴之政
未易也將何以教我予惟叔文之先象州以吏
治名當世叔文以世學踵世科嘗令靖之永平
即倅靖㢘白清簡人便安之以其治靖者治南
平直易易爾顧弗自足而求功於余此樂正子
好善之心孟氏所謂優於天下者也推以治人
何郷弗可獨南平乎哉然嘗竊嘆古之爲政者
變戎而華今之爲吏者驅民而狄昔者箕子八
條之化孔子九夷之居皆聖人事吾不敢以律
後世若錫光任延漢守將爾於交阯能興其禮
義之俗於九眞能廸以父子之性是不曰變戎
而華乎今之饕虐吏羅布郡縣細者爲蝱爲蚋
以噆人之膚大者爲猰㺄爲鑿齒以血人之顱
以牣其家以封其孥於是民始蒿然䘮其樂生
之志而甘自棄於盗賊之徙矣是不曰驅民而
狄乎故爲政者厚視其人雖戎而華可也以薄
待其人則雖民而狄弗難矣循其本而思之為
吏者不自狄其身然後能不狄其民蓋黷貨而
忘義者狄也喜殺而偭仁者狄也以中國之士
大夫爲天子之命吏而其所爲亾異於狄亦何
怪其民之狄哉予方疾當世之吏穽吾民於狄
故囙君之請而一吐之儻以爲然則願風示属
縣之爲吏者使皆懋於仁而聲於義不亦可乎
叔文曰然遂書以贈
　　送徐元杰子祥序
讀聖賢之書而不知聖賢之道自累於浴學始
何謂俗學科舉之業是巳然自賔興廢上以是
求於下下以是應之則士之業乎此固有所不
可巳面所謂程試之文必是堯禹必非桀跖必
祖仁義必尚忠孝雖士之不可巳要亦未為害
道也惟其一以進取為心故於經史傳記徃徃
渉獵其辭而未嘗深研其義持論雖羙要以悅
人之觀聽而非出於心之實然破碎穿冗苟求
合乎有司之尺度雖違經悖道有所不䘏幸而
得之則以前日之技為巳足方且移疇昔之工
用之於牋記以市寵貿利終其身弗知止焉至
於理未窮性未盡人之所以為人者百未究一
二則曰非吾所急也吁士之問學果為何事而
遽安於此邪有志之士則不然方其從事於學
也曰吾欲全吾所受於天者云爾上以是取我
不得不應其求而非顓主於是也其是克禹而
非桀跖祖仁義而尚忠孝必躬履焉非姑為是
言也至其所守則寕見枉於有司不肯自屈以
求合一旦得之則舎其所巳能而求其所未能
必窮理必盡性以學其所以為人者回視故習
方自哂其陋而敢惟是之安是以業益脩徳益
楙推其所餘亦足以及物君是者雖科舉不能
以病之上饒徐子祥以文藝三舉于郷方將䇿
各天子之庭顧汲汲焉以琢磨道義為事予知
其不累於俗學而有志於聖賢之道也故以是
告之明年来歸盡棄巳陳之芻狗儻不鄙焉復
相從於寂寞之濵予之告子又當有進乎此者
子其勉之

西山先生眞文忠公文集卷第二十八
西山先生眞文忠公文集卷第二十九
序
　　論語發㣲序
學者所習莫先於論語而讀論語者莫先於知
仁先儒有是言矣然嘗思之仁者夫子所罕言
當時門人弟子有問仁者有問爲仁者有問人
之仁者大約纔十餘章而夫子所自言者亦復
亾㡬學者獨於是焉求之可乎曰不然夫子之
所罕言者仁之躰而巳至若求仁之方爲仁之
要則舉凢二十篇之中莫非是也姑以首章言
之其論學也若無與乎仁然時習之說以熟乎
仁而說也朋来之樂以輔乎仁而樂也至於不
知而不愠則庶幾安乎仁矣其它所論有即身
而言者有即事而言者即身而言仁之成乎身
者也即事而言仁之逹乎事者也不特見於言
者為然凢聖人之動容周旋皆仁之符也仕止
乆速皆仁之則也學者而有志於仁舎是将奚
先哉東嘉陳君孜少而服膺晩益有見著為發
㣲一編學者重之或謂此書之指自河南二先
生以来闡幽析㣲亾復餘藴尚奚君之待邪是
不然道之妙無窮而學者於道欲其自得諸老
先生之於此書闡明之功可謂至矣然其㨋意
之精深立言之簡逺有非後學所可遽窺者囙
其所巳發而推其所未發豈非後學之事乎陳
君此編大略不外乎河洛之傳而其間亦有所
自得者此其爲可貴也然聖人之言窮而測之
益深益逺有志斯道者沒身而巳可也陳君其
尚楙之哉
　　送張宗昌序
大道隱而百家之學興人各以其所長争騖於
世太史談劉歆所叙至與儒者並列夫儒道之
夫猶天地也百家衆抜之流則穹壌間一物爾
可儕而論之邪談歆所叙蓋失之矣而後之學
者遂謂吾所知者道它非吾屑也不知隂陽卜
筮皆易之支流餘裔㣲而百工之事亦聖人實
爲之一能一藝莫非世用所急而一切薄陋之
可乎括蒼張宗昌矅之㓜嘗渉獵書傳以貧不
得盡力而於洞林之要指錦囊之秘訣秦扁治
療之法甘石巫咸之占皆䆒心焉甚哉其富於
技也以吾道律之固不免致逺恐泥之譏而就
其所長亦有不可廢者紹定三年冬招捕使陳
公提帥出劒汀間曜之寔從用其推占之術曰
某日出師某日破賊其應若響答然它如相地
如治疾又皆予嘗試而驗者然則曜之所能其
可以小道廢之乎雖然以曜之之敏晤使獲畢
力于學其所就詎止於此良可惜也然曜之雖
貧能遣其子負笈從師文辭日贍以蔚是將變
方技爲儒者之門又可喜也囙其行序以勉之
　　送全永叔序
陳良楚産也而北學於中國近世游楊二先生
亦自閩徂洛受業於程夫子之門昔之君子崇
徳廣業不安於耳目之近大抵若此使良之徒
陳相不中變於許行之學則其傳周孔之道於
南方者必陳氏也龜山先生終身宗其師說故
能得斯道而南卒啓延平紫陽之緒使其僅守
郷黨之舊聞而以間関河洛爲惮顧安有是哉
世習日陋後生小子所志不越簮裳之末所玩
不逾程試之文百金謁書肆閉門而誦之曰吾
業足矣明師良友近在州里且弗暇過而問焉
况逺乎今全君永叔廼獨嘅然思廣其所聞束
書辭親將北之信饒西之浙求師友以自益其
志篤矣然士之於學寡聞固易以陋多聞亦易
以雜夫並耕之說至淺也陳相且悅而徒之况
今之談者有侈於是乎吾州子朱子之學萬世
之學也然其功循序而不躐其言平澹而亾竒
其守据正而不媮吾子槩嘗聞之而未知篤信
否也一旦出門衆說交進無思無爲坐入深窈
而吾之循序者弗若也葩辭藻句窮極姣䴡而
吾之平澹者弗若也抵掌事功出入管晏而吾
之据正者弗若也子能不為變遷也乎吾懼其
不得爲㳺楊而且將爲陳相也子徃矣異時来
歸吾望子眉睫而知其進與否矣嗚呼其亦謹
所擇哉
　　福建罷差保長條令本末序
國朝舊法以户長督賦輸迨　熈寕中行雇役
法未㡬又行保甲法始罷戶長而令保丁催租
於是户長之役移之保丁矣　元豊末議改新
法始復募户長給雇銭受庸於官而任奔赱之
責此法之至善者也　紹聖之初復行雇役始
以保長督賦輸於是前日所以責户長今以責
保長矣夫户長役人也保長保甲也保甲之設
本以譏盗而責以它役可乎然是時猶以户長
銭給之雖失𥘉意而未大失也其後錢下復給
而役如𥘉近世官吏鮮復䆒知本未例指保長
爲役人比較鞭笞不復顧䘏予之將漕分閫也
數與州縣争曰彼非受庸者也柰何以厮役視
之乎然户長錢旣以上供前日之雇法未易遽
復保長督賊遂為不可瘳之疾予在江之東西
湖之南毎聞其代輸之苦至於流離庸丐轉死
溝壑輙為蹙然媿不能有以捄之也而吾閩乃
獨無之故議者徃徃指爲僥倖自予之歸田里
使者之𣣔置保長者一邑令之𣣔置者二予毎
争之或曰天下一家也它道有之閩中獨無可
乎予曰此蘇文忠公所謂左臂旣病而右臂何
爲獨全者也且閩中之與諸道異者奚止是哉
以酒酤則無榷以山園則不征以邸肆營運則
無和買凢若是者皆優於它道　聖朝之所爲
加惠者豈非以其山谷多而腴田少民力窮悴
不可與諸道例論乎必𣣔盡寛諸道之民則復
元祐之舊鐫上供之額舉天下皆募戶長給之
銭以代保長之役上也苟不獲巳則姑循近制
閩中一路仍用耆長而勿置保長次也若以諸
道爲皆有而不容閩中之獨無創意更置以一
縣言之歲當弊中下戶以什伯數(且如浦城縣/七十二都毎)
(歲兩科保長當破/家者百四十四人)合一道而言之可勝計邪此
不仁之尤無次矣因覧宗博葉公所輯本末輙
爲書之編首後之君子其尚體淳熈天子閔
仁元元之心與前後諸賢所以更相維持之意
母輕議變法非獨全閩人之命亦所以布　阜
陵徳澤於無窮也葉公名武子字誠之學道愛
人其守括蒼有惠政今雖閒䖏眡人之休戚猶
在巳故於此尤致意云
　　送呉斯立序
括蒼呉斯立以文章翰墨遨遊諸公間今自呉
還括迎其母以養或哂之曰士必䇿名膴仕然
後為親荣今斯立客諸侯耳方栖栖焉鬻文以
自給何迎養之遽邪予曰此斯立之所以為賢
也古之事親者不一日違其親之側故凢問衣
燠寒抑搔疴癢㫝膳奉席之事皆躬為之惟其
從政也迫於王事則有行役之久而不得以養
者故陟岵鴇羽諸詩幽憂憤嘆甚者謼天以自
愬焉後世之士無王事之迫乃或浮㳺客寄或
十年或五六年不一覲其親其說曰吾將有得
而歸爲父母榮也吁事親之日有涯而外物去
来不可必今曰䇿名膴仕而後爲親榮則昔之
閉門求志者終無榮親之日矣夫榮親在我不
在外物予故曰此斯立之所以爲賢也推斯立
不忍違其親之心可以爲仁可以爲義可以事
君父可以希聖賢雖然呉門古名都今矩麗地
也游觀有長洲茂苑之雄弔古有五湖浩蕩之
思秋風􁃇鱸桃花流水皆高人寄與䖏斯立於
焉以養得其所矣予懼其安焉而弗之返也古
人於父母之國至惓惓焉斯立懐材抱藝行且
賜第　天子之庭斑衣緑綬奉安輿以歸郷里
慰故人父老之望予呉氏所自出亦與有喜焉
故序以爲斯立祝
　　論語詳說後序
建安太守三山陳侯某旣以武功戡㓂難又恩
以文教淑人心曰論語一書子朱子之所用力
而終其身者也其始有要義焉其次有集義焉
又其次則有詳說而以集註終焉今集註之書
家傳人誦若詳說則有問其名而弗知者夫聖
人之道大矣善學如顔子且親得聖人而師之
猶必仰鑚瞻忽乆而未獲至於循循善誘之餘
旣竭吾材而後卓然有見於道之全体况今之
人即書而求道其難於顔子又倍矣故雖以子
朱子之學得之於天而其進也亦必以漸蓋沈
潜玩索不知老之将至迨乎集註之出然後極
其全而亡憾學者可不徧考之乎嫓之於玉集
註其圭璧斚瑣也人見其温潤縝栗無少瑕點
以爲出於天成而不知追琢磨治之功非一朝
夕積也故此書之視集註章句詳略徃徃弗同
而於先儒之說去取亦或小異昔若何而詳今
若何而略昔奚爲而取今奚爲而去斟勺權量
之㣲範鎔點化之妙葢不待從游於考亭雲谷
之間而言論風指若親承而面命矣是非求道
之至要邪故予欲學者以集註爲之本而參之
以此書觀子朱子之所得月異而歲不同庶乎
知聖言之指爲無窮而問學之功不可以巳也
旣以鏤諸梓而俾(某)述其所以然是用筆之篇
末
　　孟子要略序
太守陳侯旣刋文公朱先生論語詳說于郡齋
又得孟子要略以示學者曰先生之於孟子發
明之也至矣其全在集註而其要在此編蓋性
者義理之本源學者必明乎此而後知天下萬
善皆繇是出非有假乎外也故此編之首曰性
善焉性果何物哉曰五常而巳爾仁義者五常
之綱領也故論性之次曰仁義焉心者性之主
不可以無操存持養之功故論心爲仁義之次
事親從兄天性之自然而本心發見之尤切者
也故孝弟為論心之次仁義者人心之所同而
所以賊之者利也學者必審乎義利之分然後
不失其本心之正故義利爲孝弟之次義利明
矣推之於出䖏則修吾之天爵而不誘於人爵
推之於政事則純乎王道而不雜以霸功故義
利之次二者繼之聖賢之學循天理之正所以
盡其性也異端之學循人欲之私所以咈其性
也故以是終焉先後次第之别其指豈不甚明
也哉學者於集註求其全体而又於此玩其要
指焉則七篇之義無復餘藴矣雖然學者之於
道豈苟知而已邪昔嘗聞先生與其門人論輯
此書之意而誨之曰觀書不可僅過目而止必
時復玩味庶㡬忽然感悟到得義理與踐履䖏
融㑹乃爲自得嗚呼是又先生教人之要指也
予之刻此書也豈苟然哉侯以序引見屬退惟
末學未能窺先生之門墻故於侯之命雖不敢
辭而亦不敢以序自任也姑論次侯本語系諸
編末與朋友共講云
　　贈相字郭道人序
相字知吉㐫古無此法而今有之小山郭道人
其尤精者也然則果可信邪曰世間萬法不出
隂與陽以字畫求之凢其清者勁者為陽濁者
輭者爲隂從則上陽而下隂衡則左陽而右隂
即隂陽而視疆劣吉㐫判矣非惟字畫爲然凢
世之所謂技術若簭與卜相與命莫不然非惟
技術爲然自吾一心之正袤推而至於世道之
泰否亦莫不然故勉善而去惡者一身之吉也
進君子而退小人者天下之吉也人知問相字
者以吉㐫而不知反諸心以求所以為吉㐫者
故命志道書以遺之有問者其以是告之
　　周禮訂義序
周禮之難行於後世也乆矣不惟難行而又難
言然則終不可行乎曰有周公之心然後能行
周禮無周公之心而行之則悖矣然則終不可
言乎曰有周公之學然後能言周禮無周公之
學而言之則戾矣孟子曰周公思兼三王以施
囬事其有不合者仰而思之夜以繼日幸而得
之坐以待旦公之心禹湯文武之心而其學則
禹湯文武之學也以此之心布而爲政以此之
學著而爲書故能爲成周致太平而爲萬世開
太平蓋自古禍亂之源非一而大略有四焉君
心縱於逸樂而群下不敢言也賢材壅於䟽逖
而在位非其人也元元愁痛而上不聞蔽耳目
之近而逺弗察也六官之屬凢能導人主以侈
𣣔者一以冡宰統之三公之論道師保氏之詔
諌又皆以輔導爲職而君者立於無過之地矣
士之有徳行道藝者民自興之而囙使長與治
焉修於家者莫不逹於朝廷則人材無陸沈天
官弗私予矣居民有灋養民有政歛民有制刑
民有典舉天下疲癃惸獨無不樂其生者又自
王畿之近至于六服之逺地之相去或千萬里
而情之相通如一家凢此皆禹湯文武之政公
之所思而得者畢萃於此書非有公之心者其
能行非有公之學者其能言乎新室盗也宇文
狄也其所經營皆自私也志先王之道者莫如
唐太宗然無端身刑家之本而欲規井田議封
建宜其卒莫能行也自劉歆用之旣悖儒者譁
而攻之王安石用之復悖儒者又譁而攻之曰
周禮不可行也吁歆之王田安石之泉府直竊
其一二以自蓋爾安得累吾聖經邪彼何休者
指以爲六國隂謀之書旣㡬於非聖無法而近
世之闢荊舒者又謂其廢孔子之春秋用劉歆
之周禮也獨不思春秋固出於周禮邪使周禮
常行於天下則春秋不作矣蓋後世之行周禮
者其悖如彼而言者又甚戾如此故曰不惟難
行而又難言也鄭賈諸儒析名物辨制度不爲
無功而聖人㣲指終莫之暏惟洛之程氏關中
之張氏其所論說不過數條獨得聖經精㣲之
藴蓋程張之學公之學也有公之學故能得公
之心而是書所頼以明也永嘉王君次點其學
夲於程張而於古今諸儒之說莫不深究著爲
訂義一編用力甚至然未以爲足也方將蚤夜
以思深原作經夲指以曉當世其心抑又仁矣
以是心而爲是學周禮一書其遂大明矣乎嗚
呼使是書而果大明在上者以周公之心行三
王之事則太平之路開禍亂之源窒豈空言哉
予嘉次點之志故爲序于篇端而勉使益用力
焉紹定五年閠九月甲戌建安眞書
　　劉氏傳忠録後序
三世傳忠古有之乎曰春秋之世季友行父皆
忠於魯而宿以權彊專國狐突狐偃皆忠於晉
而佗以擅殺出奔春秋世家最盛以忠相繼者
猶無㡬人况後世乎漢東西都餘四百年獨楊
氏世以諌諍正直名而彪能㓗身自全於禪代
之際抑又賢矣建安劉氏自忠顯公殺身成仁
而天下仰其忠節寳學公以身扞蜀而天下誦
其忠勞至忠肅公又以昌言直道輔佐明王而
天下信其忠誠由祖洎孫若出一轍自昔世家
之盛鮮能及之然則三君子之忠果有異乎曰
三君子之心則一而所遇不同使忠顯當承平
之朝則盡言抗論必能爲忠肅之事寳學當危
難之日則捐軀殉國必能蹈忠顯之風忠肅所
值與二公之時同則其所立亦必無愧所謂易
地則皆然者也夫忠之爲義先儒以中心釋之
又以盡巳言之蓋夲諸心而無偽者忠也發乎
巳而必盡者亦忠也然未有本諸心而不盡於
巳者亦未有盡乎巳而不夲諸心者其亦一而
巳爾聖賢之言忠不顓於事君爲人謀必忠也
於朋友必忠告也事親必忠養也至於以善教
人以利教民無適而非忠也平居有一之可媿
而能盡忠其君無是道也三君子存心䖏巳蓋
無一而非忠事君特其尤著者爾後進之士聞
其風而慕之要必踐脩於平日之素而其夲則
在暗室屋漏之間某敢以爲學者勸傳之史君
生於三忠之門而恂恂謹厚庶乎不辱其先者
繼自今子子孫孫勿替引之則氣脉連續將百
世而未巳也詩曰惟其有之是以似之某又將
以爲劉氏勉紹定五年十一月癸丑同郡後進
眞　敬書
　　孝經集義序
孝經一書其行於世久矣至子朱子乃始分别
經傳去後儒之所傅益者而經復完然未暇發
揮其義也予友龔君栗篤志好學乃本朱子之
意采衆說之長而折衷之又以生事􁲍祭之禮
見於他書者彚而輯之以爲此經之羽翼學者
所疑則設爲問難曲而暢之於是聖門教人之
㣲指始暸然無餘藴矣夫孝者人心之固有也
古先聖王命家宰降徳于民者不過以節文度
數示之而未嘗言其義也言其義則始于孔子
蓋三代以前理道明風俗一人皆曉然知孝之
爲孝聖王在上設禮教以範防之俾勿失而巳
至孔子時則異矣觀其告游夏者猶恐以服勞
能養爲孝則下乎游夏者可知故不得不詳其
義以曉學者今之世視孔子之時則又異矣雖
名爲士君子有不知孝之爲孝者服勞能養且
有媿焉况其大者乎况凡民之狃於敝俗者乎
龔君之爲此書欲爲士者知孝之爲孝俛焉以
盡其力而無不能孝之士凢民有所觀灋亦知
孝之爲孝俛焉以盡其力而無不能孝之民其
用心豈不至矣乎予謂長人者宜以此書頒之
庠序布之郷黨使爲士者服習焉而力行以先
乎民則吾邑之俗可變推而逹之將天下之俗
無不可變者豈小𥙷云哉顧龔君於此用力甚
勤辭義之間雖若小有未瑩而其大指則炳然
矣故爲之序而切磋講䆒之庶以永其傳云紹
定五年十月壬辰友人眞　序
　　續通鑑長編要略序
閩漕鄭公出其所定續通鑑要略以示僕曰予
之少也受學於家庭先君一日顧謂某曰汝於
前代諸史槩乎有聞矣我　朝治体肩虞周而
跨漢唐汝亦嘗考其顚末否乎某謝未能則授
以此編曰讀是則知　本朝之所以軼乎前代
者某受而讀之㡬三十年顧嘗病其卷帙之浩
慱欲翦繁撮要以便省閱壯而出仕晩而未休
驅馳王事力有所弗暇間自尚書郎退佚林藪
始得從事筆研間蓋舊書凢若干卷數百萬言
今所存者財三之一朅来閩中橐之與俱竊惟
窮郷後進未能得全書者姑即是而熟復焉亦
足以觕知其大略故𣣔刻之傳之以惠學者何
如僕爲拊卷而嘆曰公之志信羙矣抑此書之
傳豈直幸於學者而巳哉詩不云乎不愆不忘
率由舊章續鑑一書我　祖　宗之所以祈天
永命植國干千萬祀者莫不在焉近世儒臣有
請命　經筵節略其書以奉　乙覧者卒未之
果今　天子垂精典學有高宗成王之風誠得
是書日陳于前則所以發　天聦而濬治原者
其何可勝數故願不徒廣書肆之傳要必以備
公車之奏公儻有意乎公曰此非余所敢言雖
然食芹而思獻有臣子之志也請以子意冠于
篇首予將有待焉僕曰唯唯紹定五年十月日
建安眞某序
　　送李茂先之官南㤙序
温陵李茂先逰　天子學七年取上第而歸不
以南㤙爲逺且陋也往教授之曰此吾先子之
所涖也始㤙有學而不教有田而不廩有校官
而不軄其軄吾先子昉廩而教之㤙之士思其
徳至今弗衰吾之徃也所以續吾先子之志也
予聞之嘆曰中庸以善繼志爲孝茂先此行於
是乎知孝矣抑未知茂先之所以教将俾爲士
者窮理反身爲有用之學乎毋以脂澤其言鞶
帨其抜以干禄于有司也昔眉山翁爲朱崖之
士賦詩有滄海何曾㫁地脉之語蓋謂苟有其
人山川不能限之所以勉其力學而不自陋也
雖然士於科第特以為行道之資耳若其可貴
則不在是茂先徃矣州之士有可與共學者進
而教之曰㤙誠逺且陋彼曲江日南視㤙庸何
愈而張文獻姜相國出焉二氣五行鍾爲人物
顧豈嘗有嶺海之限邪特患末知所以學耳繼
自今必以大學爲戶庭以中庸爲閫奥宅非仁
勿居路非義勿踐孝悌其纓弁忠信其履綦安
知異時無能躡二公之躅者彼以科第期之者
末也若是庶乎其不負所職而於先君子有光
焉然必得諸巳者深而後傳之人也信茂先之
於學其可已乎茂先金玉人予故以是勉之囙
其别筆之以贈
　　紹定江東荒政録序
紹定中鄮山袁侯自衢梁守爲江東常平使者
旣又直寳章閣提點本道刑獄兼常􁀊事又以
將作監召未行進直煥章因任嶺庾事如𥘉侯
之在江左於是五年矣始至歳大旱明年秋霜
蝗食稼又明年春霜秋大水又明年復旱居數
年間屬州縣無一歳不告饑侯無一日不講荒
政訖事侯之幙府有慕其事而屬余以序者予
嘆曰此可以觀天心矣先儒有言天於菑變之
將作必豫出其人以擬之若侯者其天之所擬
邪蓋天之爲心仁而巳矣然氣數之運參差不
齊又或生於人事之感召則不幸而有乖沴焉
雖非天心之所欲而有不能免者於是屬諸其
人使救之以濟造化之所不及庶乎歳雖㐫而
不至甚害民雖饑且瘠而不至盡委溝壑此天
心之所以爲至仁而人心之仁所以與天爲一
也夫連一道八九州旱而霜霜而澇澇而又旱
天變頓仍可謂極矣使無仁人以任其患則生
靈之命必將糜㓕就盡而天心之仁不忍至是
也故以是屬之侯焉而侯於荒政貇貇然惓惓
然寢爲之不寐饋爲之不飽其所區畫千條萬
端要不出於誠之一念其爲民請命于　朝者
以此其諭官僚勉里居勸豪右者亦以此文檄
之所形詩歌之所諷丁寕惻怛吐出肺肝聞者
樂爲之盡力侯嘗自謂一點赤城對越蒼昊者
信乎其然此其所以能全一道之命而副天心
之所屬歟方民之告病也盗作於閩未㡬又作
于衢其距境皆不百里侯不惟飽其民且飽其
師凢扞防之計無不至於是境内之人無随和
而疆外之㓂不得入侯之有功於斯人又大矣
雖然侯之所爲亦不失其本心而巳本心者何
仁是也夫天之與人以此心未有不仁而世之
人徃徃流爲不仁者違天而自賊也以侯之所
爲然後爲不失天之所與則其安視斯人之飢
且死而不爲之動者其得爲人乎侯之荒政在
江左者其仁著於一時而此録之傳使讀之者
人人悟其本心而恥不侯若則百世之仁也故
序而不辭侯名甫字廣㣲
　　論命郭君序
長沙彭師右爲予論命謂其兼陽仁隂義之全
予竊哂之乾道變化各正性命曰仁與義豈予
獨有邪今莆陽郭君爲論星辰躔度又曰金白
水清相爲夾輔故其性好蠲㓗而惡垢汙予復
哂之惟清與白士節之常使予生不值金水好
惡可易置邪故曰有性焉君子不謂命將行求
序以其所哂者告之
　　招捕使陳公平㓂録序
紹定四年汀劒邵之㓂平劒人生祠陳公予書
其事於石後二年太守黄侯垺又輯其事爲録
屬予序之𥘉嘉定中帥洪道劒津過英顯張侯
廟裴回乆之若有槩於予心者謂通守倪君祖
仁曰張侯事未有紀後將奚觀君退而繙故牘
訊遺老得數十條刻之以傳旣盗作于汀蔓延
及旁郡陳公起守延平又兼招捕使予於公舊
也則數移書以張侯事勉之未㡬公提王師出
平劒平汀明年平邵武而一道正清矣公之與
張侯人品同郷井同殄㓂保民其事又同而難
則倍之兩賢相望百年間皆所謂社而稷之者
也然英顯之録出於後人故傳聞多異辭散落
不盡紀若黄侯則無一日不在幙府無一事不
與謀目撃而手書之故其言詳以盡其事審以
覈方王師之奪頼關駐髙灘也與賊相距財一
衣帶水公戎服指麾陳前賊相顧動色曰此招
捕使也邪何文人乃如是則頓顙乞降願得一
官僚面輸欵侯毅然請行至則群兇羅拜曰吾
父也蓋侯之令連城令將欒皆徳愛在人而其
力守以行賊也不惟民敬之賊亦敬之予嘗聞
陳公言侯挺身諭賊事他人不能及間以語侯
乃曰彼時震陳公之威耳使一妄男子徃賊亦
降嗟夫濟濟多士克廣徳心惟其心之廣也故
有狄彼東南之功而有不吴(音/話)不揚之羙今以
二君子觀之尤信彼𥚹心喜忌者或揜人之功
而有之又從而疾之有渾濬之争而無樂范之
遜以是心而任人家國予知其難也故書以諗
當世君子
　　大學衍義序
臣始讀大學之書見其自格物致知誠意正心
修身齊家至於治國平天下其本末有序其先
後有倫蓋嘗撫卷三嘆曰爲人君者不可以不
知大學爲人臣者不可以不知大學爲人君而
不知大學無以清出治之源爲人臣而不知大
學無以盡正君之法旣又考觀在昔帝王之治
未有不本之身而逹之天下者然後知此書所
陳寔百聖傳心之要典而非孔氏之私言也三
代而下此學失傳其書雖存㮣以傳記目之而
巳求治者旣莫之或考言治者亦不以望其君
獨唐韓愈李翔嘗舉其說見於原道復性之篇
而立朝論議曽弗之及蓋自秦漢以後尊信此
書者惟愈及翔而亦未知其爲聖學之淵源治
道之根柢也况其他乎臣嘗妄謂大學一書君
天下者之律令格例也夲之則必治違之則必
亂近世大儒朱熹嘗爲章句或問以析其義
寧皇之𥘉入侍經帷又嘗以此書進講願治之
君儻取其書玩而繹之則凢帝王爲治之序爲
學之本洞然於胸次矣臣不佞竊思所以羽翼
是書者故剟取經文二百有五字載于是編而
先之以堯典臯謨伊訓與思齊之詩家人之卦
者見前聖之規撫不異乎此也繼之以子思孟
子荀况董仲舒楊雄周敦頥之說者見後賢之
議論不能外乎此也(以上論帝王/爲治之序)堯舜禹湯文
武之學純乎此者也商髙宗周成王之學庶㡬
乎此者也漢唐賢君之所謂學巳不能無悖乎
此矣而漢孝元以下數君之學或以技藝或以
文辭則甚繆乎此者也(以上論帝王/爲學之本)上下數千
載間治亂存亾皆繇是出臣故㫁然以爲君天
下之律令格例也雖然人君之學必知其要然
後有以爲用力之地蓋明道術辨人材審治体
察民情者人君格物致知之要也(明道術之目/有四曰天性)
(人心之善曰天理人倫之正曰吾道異端之分/曰王道覇術之異辨人材之目亦有四曰聖賢)
(觀人之法曰帝王知人之事曰姦雄竊囯之府/曰憸邪罔上之情審治体之目有二曰徳刑先)
(後之分曰義利重輕之則察民情之目亦/有二曰生灵嚮背之由曰田里戚休之實)崇敬
畏戒逸欲者誠意正身之要也(崇敬畏之目有/六日脩巳之敬)
(曰事天之敬曰臨民之敬曰治事之敬曰懆存/省察之功曰規儆箴誡之助戒逸𣣔之目有五)
(曰沈湎之戒曰荒滛之戒曰盤㳺之戒曰奢侈/之戒而先之以揔論者所以兼戒四者之失也)
謹言行正威儀者脩身之要也(一事無/其目)重妃匹
嚴内治定國本教戚屬者齊家之要也(重妃匹/之目有)
(四曰謹選立之道曰頼規儆之益曰明嫡勝之/辨曰懲廢奪之失嚴内治之目有四曰宫闈内)
(外之分曰宮闈預政之戒曰内臣忠謹之福曰/内臣預政之禍定囯本之目有四曰建立之計)
(宜蚤曰諭教之法宜豫曰嫡庻之分宜辨曰廢/奪之失宜監教戚屬之目有二曰外家謙謹之)
(福曰外家/驕溢之禍)四者之道得則治國平天下在其中
矣毎條之中首以聖賢之明訓參以前古之事
蹟得先之鑑炳焉可觀昔時入侍邇英蓋嘗有
志乎是比年以来屛居無事廼得繙閱經傳彚
而輯之畎畒㣲忠朝思暮繹所得惟此秘之巾
衍以俟時而獻焉其書之指皆本大學前列二
者之綱後分四者之目所以推衍大學之義也
故題之曰大學衍義云
　　送林子序
始吾與林子游得其詩文讀之聳拔奔放不受
覊束其最竒且贍者若譜東溪先生之年訟安
國伽藍之文與夫遊虎谿東林之詩名章秀句
嘻笑輙就無出吻鳴聲之悲予固知其佳士也
及聽其言隂陽消息之變休咎倚伏之機壹以
易為凖而參之以太元潜虚之文皇極經世之
篇幽㣲窈眇根極理致予心益加敬焉歲在乙
丑遇予鐔津之上相與道故舊握子笑語酌酒
而勞之氣益豪語益壯而譚詩益工予方喜其
留而樂與之處也居一曰求别予且嘅然曰僕
少時嘗有志斯世適不幸而場屋屡北禁不得
施今老矣復何望唯平生好賢士夫樂佳山水
雖老而不衰今將繇武陽抵旴江歴豫章而西
復南轍而下也吾家有屋數楹其上爲藏書之
樓歗吟偃仰足以自適行將返吾廬教吾子孫
(楽/吾)志以盡吾年如是而巳詎復有求當世哉予
觀世之逸人竒士不得志於世則必有所托以
隱其身故嚴君􁀊隱於卜賈島孟浩然隱於詩
然其身可隠而其名不可晦者蓋有子雲退之
與摩詰之徒以先後而焜燿之也彼數子者豈
有求而後獲哉今林子邃於易而雄於詩雖不
求聞於人然使有如子雲諸公者出其忍使吾
子之名泯黙而弗章耶吾恐子之隱不終隱也
於其行書是以贈
　　送池師惠序
嘉泰甲子春延平日者池師惠䄂刺来謁與之
坐而問焉池君曰世之隂陽家流衆矣然論五
行者外星數譚星數者或以五行爲迂予蓋兼
而通之以推世人之禍福休咎無不中焉者君
年時旣合而星辰行度偕㑹于吉歲在乙丑君
其以詞學䇿勲乎予佞其言而弗之信也越旣
奏而言歸池君来賀且求序以實之予惟列星
之躔度宻運於天若無所預於人者而巧暦者
獨能逆其運行之次以定禍福之占焉然則死
生休戚富貴貧賎莫不素定於有生之𥘉蓋天
之所爲非人之力也而世之君子猶欲以智力
求勝非惑歟使此義苟明則於爵禄不必競而
得患難不必避而免安時委順致命遂志一無
所用吾力焉夫然後謂之知命有問於子其以
是告之庶乎其有益也
　　登科要覧序
余爲延平郡從事有挾書踵門求各者衣冠蓋
儒者也出其一編曰登科要覧以示余曰進士
之科起於隋盛於唐至國朝爲尤盛士之垂光
虹霓振翼霄漢皆此途岀故前世之士作爲紀
録以大其事要不乏人然未有條分彚次若是
書之詳且愽也君其爲我叙之余惟是書之作
大抵多科目之榮以焜燿世俗其於世教非所
急也然使後生小子得而觀之知通經愽古之
爲貴益堅其日進不巳之心亦昔人勸學之遺
意此余之所以喜而叙之也雖然自唐迄今亡
慮數千萬其勵名節植勲業與穹壌相爲屈窮
者固不可勝紀而湮淪埋沒與物偕盡亦不知
其㡬人然則士生斯世頋其所立者何如耳門
䕃之徳𥙿視進士之牛李其孰賢而劉蕡之忠
又非一第得䘮所能增損也噫學者其亦謹所
立哉
　　送葉守行詩序
呉興葉公守延平之二年政孚于民聲聞于天
冬十一月戊戌皇帝若曰朕爲萬方元元宅命
于二千石若良與否休戚係焉二三大臣其爲
朕擇賢且能者甄而陞之若漢定帝故事庻其
懋哉群公旣奉詔則以公治理效聞詔以使者
節按刑于夔命至之日邦人嗸嗸若飢夫哺若
寒去裘驩然謡曰若公之来政實多秕胥徒狺
狺噬我赤子公遄其驅拯民于塗孰瘡且痍公
手摩拊曾是呻吟化爲歌舞公胡不留長我父
母旣而聞公之去也扶老携㓜遮道請留者以
什百數公旣諭而遣之不置也於是州之秀民
有諗于衆曰若等愛公之政豈不猶負暄者之
愛日乎日行乎天衢而照乎九垓方其杲杲于
東初景下燭則墻隈舎隂有私其燠者矣然日
之光不止于是也倐焉上騰遐邇並矚則向之
私其燠者不能有也今公之政猶冬日也劒之
爲郡墻隈舎隂也日之燠不得而有公之政可
得而私耶是將先一州而後一道以反乎天下
無不彼其燠者夫豈劒之人所能有抑豈䕫之
人所能乆哉衆皆曰然乃拜而退郡之僚吏旣
皆以詩歌其事謂僕辱知於公尤垕也命僕為
之序僕不敢辭

西山先生眞文忠公文集卷之二十九
西山先生眞文忠公文集卷三十
　問答(起丙戌伏爲子姪説大學章句/論語集註囙問復爲詳言之)
　　問明徳
明徳乃天賦與之徳性也本自光明縁人始生
之𥘉所禀之氣不同有禀得清明純粹之氣者
則爲聖爲賢有半清半濁之氣者則爲中人全
禀昏濁之氣者則爲愚不肖此所謂氣禀所拘
也及生而爲人旣自知識與外物接則耳欲聲
目欲色鼻欲香口欲味私欲一勝則本心爲其
所奪遂流於不善　明徳者亦從而昏矣
此所謂物欲所蔽　能講學窮理則可以復
其本然之性故曰明明徳也
　　問定静安
三字相類但有淺深學者用力且從定字起如
此心揺動不定如何講得學問窮得義理此心
旣定方可漸到静與安之地此心未定便要得
靜與安無是理也
　　問全体(或問中/語下同)
言性之本體渾然全備仁義禮智信是也
　　問大用
言性之發用出来者惻隱羞惡辭遜是非之端
是也
　　問成性存存
言天之與我者自有混成之性如今俗言見成
渾淪之物是也我但當存之又存不令頃刻失
之則天下之道義無不從此出道義如事君忠
事親孝事長弟之類皆是
　　問止於至善
知止者謂知爲君必止於仁爲臣必止於敬爲
子必止於孝爲父必止於慈方知得此理未曽
實到其地能得者謂爲君巳仁爲臣巳敬爲子
巳孝爲父巳慈是實到其地矣
文王於緝熈敬止此敬字舉全体而言無不敬
之敬也爲人臣止於敬專指敬君而言乃敬中
之一事也文王之敬包得仁敬孝慈信
如切如磋道學也主知而言如琢如磨自脩也
主行而言此言致知力行之功當並進也知到
十分精䖏而行處有一分未宻亦未得爲至善
湏是知極其至行亦極其至方謂之至善
問止至善是聖人否答曰止至善是巳到孟子
羙與大䖏乃是大賢地位蓋可欲之謂善有諸
巳之謂信充實之謂羙充實而有光輝之謂大
大而化之之謂聖聖而不可知之謂神(善信羙/大聖神)
(之爲/六等)可欲之謂善(謂其人有善無惡/爲人所願欲也)有諸巳之
謂信(此謂實有其善於身/比之可欲巳進一等)充實之謂羙(善積於/身充滿)
(確實故謂之羙比之/有諸巳又進一等)充實而有光輝之謂大(充/實)
(於中而形著於外此乃盛徳之不可/揜處已是大賢以上也位但未化耳)故程子論
顔子以爲所以未至於聖者守之也非化之也
假之以年則不日而化矣守者謂持守之功化
者謂心理俱融無俟於守乃夫子耳順從心之
時也大學之止至善正是羙與大之地位乆而
不息則大而化之至於聖矣蓋工夫到此巳是
十分更無可用力者但優游涵泳以俟其自化
爾故易曰窮神知化徳之盛也過此以徃未之
或知也又横渠曰大可能也化不可能也(言大/以上)
(皆可用力至化/則不可用力矣)
　　問格物致知
物謂事物也自吾一身以至於萬事萬物皆各
各有箇道理湏要逐件窮䆒且如此一身是從
何来湏是知天地賦我以此形與我以此性形
旣與禽獸不同性亦與禽獸絶異何謂性仁義
禮智信是也惟其有此五者所以方名爲人我
便當力行此五者以不負天之所與而所謂仁
者是如何義者是如何禮智信又是如何一一
湏要理㑹得分曉此乃窮一心之理其次則我
爲人之子事親當如何爲人之弟事兄當如何
爲人之㓜事長當如何逐件理㑹如事親湏知
冬便須温夏便湏凊出便用告反便用面如曲
禮内則等書所載事親說話都要曉得以至事
兄事長等事一一如此窮䆒此則窮一身之理
也心之與身乃是㝡切要䖏其他世間事物皆
用以漸考䆒令其一一分明皆所謂格物也格
訓至言於事物之理窮䆒到極至䖏也窮理旣
到至䖏則吾心之知識日明一日旣乆且熟則
於天下之理無不通曉故曰物格而後知至也
此一叚聖人教人㝡緊要處蓋縁天下之理能
知得方能行得若知得一分只是行得一分知
得十分方能行得十分所以用逐事窮竟也今
學者窮理之要全在讀書如讀此一書湏窮此
一書道理一字一句都用考䆒如未曉了即湏
咨問師友求其指歸且如讀大學自頭至尾都
窮䆒過旣曉得此一書了又讀論語孟子亦自
頭至尾窮䆒過理㑹旣多自然通悟若泛泛讀
過便以爲了何縁知得義理透徹義理旣不透
徹胷中見識亦無由䏻進雖窮理不止於讀書
而其大要却以讀書爲本不可不知也
萬物各具一理萬理同出一原所謂萬物一原
者太極也太極者乃萬物緫㑹之名有理即有
氣分而二則爲隂陽分而五則爲五行萬事萬
物皆原於此人與物得之則爲性性者即太極
也仁義即隂陽也仁義禮智信即五行也萬物
各具一理是物物一太極也萬理同出一原是
萬物統體一太極也太極非有形有器之物只
是理之至者而巳故曰無極而太極
　　問當然之則而自不容巳(或問/中語)
則者法則也凖則也漢書以律(十二/律)度(尺/度)量(斗/斛)
衡凖(又名/臬)爲五則言其輕重長短小大髙下各
有一定自然之法不可得而過不可得而不及
也易曰乃見天則詩曰順帝之則皆指自然之
理而言帝即天也謂天下之理皆天實爲之莫
不有一定之法非人力所可増損故曰天則帝
則如父之慈子之孝兄之友弟之㳟此誰使爲
之皆天也非人也尹吉甫有物有則之說亦此
意
　　問心之爲物實主於身
圜外竅中者心之形体可以物言備具衆理神
明不測此心之理不可以物言然有此形體方
包得此理
　　問上帝所降之衷(或問中/語下同)
書湯誥曰惟皇上帝􁌀衷于下民衷謂無過不
及而至善之理也上帝以此理卑付於人人之
所得以爲性者也
　　問烝民所秉之彛
詩大雅天生烝民有物有則民之秉彛好是懿
徳言天生衆民有此物必有此理如有耳目則
有耳目之理非禮勿視非禮勿聽是也(其餘如/口鼻四)
(友之屬/皆然)君臣父子有君臣父子之理(其餘兄弟/夫婦之屬)
(皆/然)則者謂凖則之則不可踰者也(物以形体言/則以理言所)
(謂理者仁義/礼智信而巳)民皆秉執此常理故其心無有不
好善者(懿徳謂羙徳也/即所謂善也)
　　問劉子所謂天地之中
左傳劉康公曰民受天地之中以生言民之生
也皆禀受天地至中之理以爲性也(與降衷之/意同衷即)
(中/也)
　　問夫子所謂性與天道
子貢曰夫子之言性與天道不可得而聞也在
天則謂之道隂陽五行之理是也在人則謂之
性仁義禮智信是也性即道道即性
　　問子思所謂天命之性
中庸天命之謂性言天以隂陽五行化生萬物
人得之而爲仁義禮智信之性在天曰命在人
曰性一而巳矣
　　問孟子所謂仁義之心
孟子曰惻隱之心仁也羞惡之心義也又曰雖
存乎人者豈無仁義之心哉其所以放其良心
者亦猶斧斤之於木也言人旣得隂陽之理以
爲性則自然有仁義之心但爲物欲所害則不
能存之耳(只舉仁義二字者仁包礼義包智/故也礼是仁之著智是義之存)
　　問程子所謂天然自有之中
伊川先生曰事事物物上皆天然有箇中不待
安排也言凢百事物皆有箇恰好底道理不可
過不可不及也
　　問張子所謂萬物之一原
横渠先生曰性者萬物之一原非有我之得私
也此性字指天道而言凢人物之性皆自此流
出如百川之同一源也
　　問邵子所謂道之形体
康節先生曰性者道之形体心者性之郛郭言
道不可得而見因性而後可見蓋性之所具皆
實理也故曰道之形體(舍性而言道則/流入空虚矣)
　　問收其放心養其徳性
徳性謂得之于天者仁義禮智信是也收放心
養徳性雖云二事其實一事蓋徳性在人本皆
全備縁放縦其心不知操存是致賊害其性若
䏻收其放心即是養其徳性非有二事也
　　問其所當然而不容巳與其所巳然而不
　　容易
所當然如爲君當仁爲臣當敬爲子當孝爲父
當慈與國人交當信之類此乃道理合當如此
不如此則不可故曰所當然也然仁敬孝慈信
之屬非是人力強爲有生之初即禀此理是乃
天之所與也故曰所以然所當然是知性(知其/理當)
(如此/也)所以然是知天(謂知其理/所自来也)
　　問人之所以爲學心與理而巳(或問/中語)
存心窮理二者當表裏用功蓋知窮理而不知
存心則思慮紛擾物欲交攻此心旣昏且亂如
何窮得義理但知存心而不務窮理雖能執持
静定亦不過如禪家之空寂而巳故必二者交
進則心無不正而理無不通學之大端惟此而
巳
　　問端莊静一乃存飬工夫(語録中/語下同)
端荘主容貌而言靜一主心而言蓋表裏交正
之義合而言之則敬而巳矣
　　問學問思辨乃窮理工夫
程子曰涵養須用敬進學則在致知蓋窮理以
此心爲主必須以敬自持使心有主宰無私意
邪念之紛擾然後有以爲窮理之基本心旣有
所主宰矣又須事事物物各窮其理然後能致
盡心之功欲窮理而不知持敬以養心則思慮
紛紜精神昏亂於義理必無所得知以養心矣
而不知窮理則此心雖清明虚静又只是箇空
蕩蕩底物事而無許多義理以爲之主其於應
事接物必不能皆當釋氏禪學正是如此故必
以敬涵養而又講學審問謹思明辨以致其知
則於清明虚静之中而衆理悉備其静則湛然
寂然而有未發之中其動則泛應曲當而爲中
節之和天下義理學者工夫無以加於此者自
伊川發出而文公又從而闡明之中庸尊徳性
道問學章與大學此章皆同此意也
　　問今人行到五分便是只知得五分(語錄/中語)
(下/同)
朱文公曰知之與行如車兩輪如鳥兩翼闕一
不可尚書說命乃云知之非艱行之惟艱何也
蓋髙宗天資高明未即位之前巳學於其盤其
於天下之義理多所通曉傳説恐其徒知而不
力行故告之以非知之艱而行之惟艱欲其力
行平日之所知故也若學者之事湏是以致知
爲先知得一分方䏻行得一分知得十分方䏻
行得十分若所知未真斷無䏻行之理(所謂真/知者伊)
(川先生所謂如虎所傷是也又如飢必食渴必/飲水不可入火不可蹈如此方爲真知佛家亦)
(云知之一字衆妙/之門亦此意也)
　　問零零碎碎凑合將来不知不覺自然省
　　悟
正如曾子平日學問皆是逐一用工如三省如
問禮逐些逐小做將去稽累之久一旦通悟夫
子遂以吾道一以貫告之至此方知從前所爲
百行萬善只是一理方其積累之時件件着力
到此如炊之巳熟釀之巳就更不湏著分毫之
力
　　問程子論格物有説向内處有説向外處
孔子答門人問仁問孝亦是如此皆是随其資
質而成就之聖人之教人猶化工之生物囙材
而篤於此可見
　　問大學只説格物不説窮理
器者有形之物也道者無形之理也明道先生
曰道即器器即道兩者未嘗相離蓋凢天下之
物有形有象者皆噐也其理便在其中大而天
地亦形而下者乾坤乃形而上者(天地以形体/言乾坤以性)
(情言乾徤也坤順/也即天地之理)日月星辰風雨霜露亦形而
下者其理即形而上者以身言之身之形体皆
形而下者曰性曰心之理乃形而上者至於一
物一器莫不皆然且如燈燭者噐也其所以能
照物形而上之理也且如床卓器也而其用理
也天下未嘗有無理之器無器之理即器以求
之則理在其中如即天地則有健順之理即形
體則有性情之理精粗本未𥘉不相離若舎器
而求理未有不蹈於空虚之見非吾儒之實學
也所以大學教人以格物致知蓋即物而理在
焉庶㡬學者有著實用功之地不至馳心於虚
無之境也
　　問誠意章數條
自慊是爲巳言巳之所以爲善者乃是我合當
如此若不爲善則此心自不快足自不能安非
是爲他人而爲善也
自欺是爲人本無實意爲善但外面略假借以
欺人欲人稱好而巳殊不知人心之靈昭如日
月何可欺也只是自欺而已
自慊是誠(誠則/一)自欺是偽(偽則/二)譬如人子弟讀
書為學乃是為巳之事若我不知讀書不知爲
學是我身分上自有欠缺干他人甚事今人徃
徃對父兄長上則讀書講學才獨處便怠隋一
切廢棄如此則是爲父兄長上而學也其為自
欺孰大焉
　　問致知一叚是夢覺關誠意一叚是善惡
　　關(語錄/中語)
言格物致知必窮得盡知得至則如夣之覺若
窮理未盡見善未明則如夣之未覺故曰夣覺
關好善必實然好之如飢之必食如渴之必飲
惡惡必實然惡之如水之不可入火之不可蹈
如此方能盡人之道以充人之形若名爲好善
而好之不出於實名爲惡惡而惡之不出於實
則是為欺而巳欺心一萌無徃而非惡矣亦何
以異於禽獸哉故曰善惡關大學雖有八條緊
要全在此兩節若知已至意巳誠則大本已立
其它以序而進有用力之地矣若知不至意不
誠旣無其本無徃而可矣故朱文公以二關喻
之言如行軍然必湏過此二重關隘方可進兵
故也
　　問正心修身章
喜怒憂懼乃心之用非惟不䏻無亦不可無但
平居無事之時不要先有此四者在胷中如平
居先有四者即是私意人若有些私意塞在胷
中便是不得其正須是涵養此心未應物時湛
然虚静如鏡之明如衡之平到得應物之時方
不差錯當喜而喜當怒而怒當憂而憂當懼而
懼恰好則止更無過當如此方是本心之正
問聖人恐無怒容否朱子曰當怒時亦必形於
色如治人之罪却為笑容則不可曰如此則恐
渉忿厲之氣否曰天之怒雷霆亦震但當怒而
怒便中節事過便消了更不積問古人喜怒不
形於色是正否曰此是養得胸中和粹故雖中
有喜怒而不形於色此正是涵養之效安得謂
之不正又問古人憂國至於白首怒敵至於裂
眥此正否曰憂國怒敵憂與怒之正者雖若太
過然亦是不失其爲正但此乃志義之士所爲
若聖人則未必然必如是觀之乃盡
鑑空衡平之體鑑空衡平之用此二句切須玩
味蓋未曽應物之時此心只要清明虚静不可
先有一物如鑑未照物只是一箇空衡未稱物
只有一箇平此乃心之本体(此即中庸所謂喜/怒哀楽之末發謂)
(之中蓋喜怒哀樂未曾發動渾/然一理不偏不倚故謂之中)此所謂鑑空衡
平之體也及至事物之来随感而應因其可喜
而喜因其可怒而怒囙其當憂而憂囙其當懼
而懼在我本未嘗先有此心但随物所感而應
之耳故其喜怒憂懼無不中節此所謂鑑空衡
平之用(此即中庸所謂發而皆中節謂之和蓋/喜怒憂俱應物而動恰好便止不可少)
(過其分事過即巳更不留在胸/中如此即是中節即謂之和)
　　問體用二字
大凢有體而後有用如天地造化發生於春夏
(元/亨)而歛藏於秋冬(利/貞)發生是用歛藏是体自十
月純坤陽氣旣盡不知者謂生意巳熄不知歛
藏者乃所以爲發生之根自此霜雪凝沍草木
凋落虫蛇伏藏㣲陽雖生於下隠而未露一年
造化實基於此惟冬間斂藏凝固然後春来發
生有力所以冬暖無霜雪則来歲五榖不登正
以陽氣發泄之故也人之一心亦是如此湏是
平居湛然虚静如秋冬之閉藏皆不發露渾然
一理無所偏倚然後應事之時方不差錯如春
夏之發生物物得所若静時先巳紛擾則動時
豈䏻中節故周子以主静爲本程子以主敬為
本皆此理也(動静皆道而周子乃以主静為本/者盖静時飬得虚明然俊動而不)
(失其時故中庸於喜怒哀楽未發之時湏要戒/謹恐惧以養本然之中然後發而為中節之和)
(程子主敬之說/即中庸之意也)
問大學不要先有恐懼中庸却要恐懼何也曰
聖賢之言有似同而實異者大學之恐懼與中
庸之恐懼不同(中庸戒謹乎其所不睹恐惧乎/其所不聞只是事物未形之時)
(常常持敬令心不昏昧而已大學之恐惧/是俗語所謂怖畏之意自與中庸有異)
　　問治國平天下章
絜矩絜字本出賈誼過秦論度長絜大(度謂以/尺之長)
(短絜謂以帶量物之小大如今人之圍木也故/字文從絜先儒解絜字米分曉建陽范直閣諱)
(如圭乃胡文定公之外甥朱文公/之父友方以絜度為説文公從之)言我有此心
人亦有此心在上之君子當以己之心度人之
心如以矩而度物巳矩製方之器俗謂曲尺是
也荀子曰五寸之矩盖天下之方言矩雖止長
五寸然天下之爲方器者必以此爲則以譬一
心雖㣲而推之以度人之心雖千萬人無不同
者我欲孝於親人亦欲孝於親我欲弟於長人
亦欲弟於長故爲君子者必使人各得以遂其
孝弟之心我欲安人亦欲安我欲壽人亦欲壽
我欲富人亦欲富故君子者必使人各遂其所
欲此皆所謂絜矩也(浴言以心比/心即是此義)
義者天理之公也利者人欲之私也二者如冰
炭之相反然一於義則利自在其中蓋義者宜
也利亦宜也苟以義為心則事無不冝矣不惟
冝於巳亦且宜於人人巳兩得其宜何利如之
若以狥利為心則利於巳必害於人争闘攘奪
於是乎興巳亦豈能享其利哉
大學所謂利專指財利而言伊川先生云利不
獨財利之利凢有一毫自便之心即是利此論
尤有補於心術之㣲南軒先生又謂無所為而
為皆義也有所為而為即利也其言愈精且㣲
學者不可不知也(且如見赤子入并有惻隠之/心此乃天理自然形見非有)
(所為而然此即義也若有一毫納交要譽之心/即是有所為而為即利心也二者相去毫厘之)
(間而公私邪正之分則天渊矣故朱子謂南軒/此語乃發先賢之所未發有功於聖門學者所)
(宜深/味也)
大抵學者存心行事只當以義理為主義所當
然雖害不䘏義所不當然雖利不計如此方合
乎天理之正若此心一出一入於義利之間終
是爲利所勝正如白黒相和黒必揜白薰猶共
器蕕必揜薰立志之𥘉不可不察也
大學程子南軒三說不同大學只説財利猶是
麤處伊川南軒之說乃入細工夫世亦有能不
貪財利之人然未必無自便之私亦有能不求
自便者其心未必無所為此是一節之上又有
一節工夫以大學至善譬之不貪財利與不求
自便是善到無所為而為始是至善然必先以
不貪財利為根脚基址方可說上兩節正如貧
而無謟富而無驕方䏻漸至樂與好禮之地若
未能不貪財利又豈能有上兩節亦如未能無
謟無驕安得更有樂與好禮故學者當以不貪
財利為本又未可謂不貪財利為巳足馴序用
力自粗至精方可至純乎天理之也
恕者如心之謂非寛厚之謂也如我䏻為善亦
欲他人如我之善我無悪亦欲人如我之無惡
我欲立亦欲人之立我欲逹亦欲人之達(大槩/是視)
(人如巳推己/及物之謂)
　　問新民章(此叚當在止/於至善之前)
朱文公言洗濯其心以去惡猶沭浴其身以去
垢斯言盡矣盖身之有垢特形骸之礙耳然人
猶知沭浴以去之惟恐塵垢存則其體汙穢至
於心者神明之府乃丼心爲利欲所溺以昏蔽
之甚如積糞壤如聚蟯蚘而不肯一用其力以
去之是以形體爲重以心性爲輕也豈不繆哉
唐人有櫛銘曰人之有髪朝朝思理有身有心
胡不如是深得成湯銘盤之意(禪家亦有所謂/身以菩提樹心)
(如明鏡臺時時勤拂拭莫遣有塵埃/之句雖云異端然此言亦自可取也)
禮記儒行篇云儒有澡身而浴徳謂洗濯其身
沭浴其徳亦盤銘之義
　　問仁字之義(此下並/論語)
仁之一字從古無訓且如義訓冝禮訓理又訓
履智訓知皆可以一字名其義惟仁不可以一
字訓孟子曰仁者人也亦只是言仁者乃人之
所以為人之理亦不是以人訓仁盖縁仁之道
大包五常貫萬善所以不可以一言盡之自漢
以後儒者只將愛字說仁殊不知仁固主乎愛
然愛不足以盡仁孟子曰惻隱之心仁之端也
惻隱者此心惻然有隠即所謂愛也然只是仁
之發端而巳韓文公言博愛之謂仁程先生非
之以為仁自是性爱自是情以愛為仁是以情
為性也至哉言乎朱文公先生始以愛之理心
之徳六字形容之所謂愛之理者言仁非止乎
愛乃愛之理也盖以體言之則仁之道大無所
不包發而為用則主乎愛(仁者爱之体也/爱者仁之用也)愛者
如見赤子入井而惻然欲有以救之以至矜憐
憫惜慈祥㤙惠爱之謂也性中旣有仁發出来
便是愛仁如根上發出苗以苗為出於根則可
以苗便為根則不可以愛出於仁則可以愛便
作仁則不可故文公以愛之理三字言之方說
得盡又曰心之徳何也盖心者此身之主而其
理則得於天仁義禮智皆此心之徳而仁又為
五常之本如元亨利正皆乾之徳而元獨為四
徳之長天之元即人之仁也元為天之全徳故
仁亦為人心之全徳然仁之所以為心之徳者
正以主乎􁇾故也仁所以䏻爱者盖天地以生
物為心而人得之以爲心是以主乎爱也爱之
理心之徳六字之義乃先儒所未發而文公始
發之其有功於學者至矣豈可不深味之乎
　　問行有餘力章與四教不同
行有餘力則以學文是以力行為先子以四教
文行忠信文者講學之事主乎知忠信者修身
之事主乎行此又以知為先此二章實相表裏
正當合而觀之大抵致知力行二者不可一闕
旣知其理不可不行其事旣行其事不可不知
其理二者並進則為學之功至矣
　　問主忠信章(程子曰不/誠無物)
論語止言主忠信不言誠至子思孟子然後言
誠盖誠指全體而言忠信指用功處而言忠是
盡於中者信是形於外者有忠方有信不信則
非所以為忠二者表裏体用之謂如形之與影
也心無不盡之謂忠言與行無不實之謂信盡
得忠與信即是誠故孔子雖不言誠但欲人於
忠信上著力忠信無不盡則誠在其中矣孔子
教人大抵只就行處説行到盡處自知誠則本
源子思孟子則併本源發出以示人其義一也
　　問過則勿憚改
過雖聖賢不能無盖過者過誤之謂也知其為
過而速改則無過矣故論語曰過而不改是謂
過矣左傳云人誰無過過而能改善孰大焉子
貢曰君子之過如日月之食焉過也人皆見之
更也人皆仰之孟子曰古之君子過則改之今
之君子過則順之成湯之聖猶且改過不吝顔
子之賢猶曰不貳過以此可見雖聖賢必以改
過為貴若知其為過不肯速改則是文過遂非
而流於惡矣盖無心而誤則謂之過有心而為
則謂之惡不待别為不善方謂之惡只知過不
改是有心便謂之惡易曰風雷益君子以見善
則遷有過則改天下之至迅疾者莫如風雷故
聖人以此為遷善改過之象此即過勿憚改之
意也
　　問姑息二字(主忠信/章注)
姑息姑訓且息訓止言事理合當十分做却只
做三五分且如是而止此之謂姑息今人柔惴
者以小惠及人便以為仁不知只是姑息而巳
　　問温良㳟儉譲
温和厚也只和一字不足盡温之義只厚一字
亦不足以盡温之義必兼二字者和如春風和
氣之和厚如坤厚載物之厚和不惨暴也厚不
刻薄也良易直也亦如前義易者平易也不艱
險也直者正直也不邪曲也㳟莊敬也莊主容
貌而言敬主内心而言自中而發外故曰㳟儉
節制也節制二字相似而實不同節乃自然之
限節且如一年有八節四立二分二至是也四
十五日而一換乃天道自然之界限故曰節制
乃用力裁制之意義以制事禮以制心謂如事
理合當如此即以義裁制之若以刀裁物也一
念慮之非即以禮裁制之亦如刀之裁物也(九/事)
(事物物有自然界限不可踰處皆謂/之節所云一年八節者乃其一也)譲謙遜也
謙謂不矜巳之善遜謂推善以及人
　　問過化存神(温良/注)
過化存神此四字本出孟子過化謂聖人凢所
經歷處人皆化之存神謂其中所存神妙正意
只是如此至横渠先生乃謂性性為能存神物
物為䏻過化下性字指本然者而言上性字是
謂我䏻存其性而不爲情所蕩而失其性則其
所存者神妙而不可測下物字指事物而言上
物字指我之應物而言謂物物各自有理我随
其理以應之物各付物不以巳之私意參乎其
間則事過弗留如冰之釋如風之休後来諸老
先生多本其說獨文公不以為然者盖孟子之
意未説到如此深故也文公觧經毎務平實如
此然横渠先生之説亦不可不知也
　　問禮樂(用和為/貴章)
敬者禮之本制度威儀禮之文和者樂之本鐘
皷管磬者樂之文禮樂二者闕一不可記曰樂
由陽来禮由隂作天高地下萬物散殊而禮制
行焉(天尊於上地卑扵下萬物散殊有大有/小此即制之所由起盖礼主乎别故也)流
而不息合同而化而樂興焉(隂陽二氣流行於/天地之間未嘗止)
(息二氣和合而化生萬物此楽之所由興盖楽/主乎和故也听謂隂陽二氣者日月雷霆風雨)
(寒暑之類皆是二氣/和合方能生成萬物)故禮属隂(凢天地間道理/一定而不可易)
(者皆/属隂)樂属陽(凢天也間流行/運轉者皆屬陽)禮樂之不可闕一
如隂陽之不可偏勝(一歳之間寒暑之相易雨/露雪霜之相済方䏻氣候)
(和平物遂其生陽太勝則亢而為旱隂太勝則/溢而為水有隂無陽則物不生有陽無隂則生)
(而不/成)禮勝則離以其太嚴而不通乎人情故離
而難合樂勝則流以其太和而無所限節則流
蕩忘返所以有禮湏用有樂有樂湏用有禮此
禮樂且是就性情上說然精粗本末亦𥘉無二
理
禮中有樂(言嚴肅之中有自然之/和此即是礼中之楽)樂中有禮(言/和)
(楽之中有自然之節/此即是楽中之禮)朱文公謂嚴而泰(此即礼/中有楽)
和而節(此即樂/中有禮)
　　問因不失其親
因者依也言與人相依湏是其人可以親近方
得如士之擇友男之擇婦女之擇婿以至於臣
之擇君皆是若其𥘉不謹則後来雖欲悔而不
可得也又如為人臣屬而事其長亦湏看此人
可親與否如其人非賢者輕易依附一為其所
薦則終身便有舉主之分如何悔得以此推之
凢百皆然大抵以審擇於始為貴也
　　問楊墨(就有道/章注)
墨翟兼愛其𥘉本是學仁不知仁者心無不溥
而其施則有差等如親親與仁民不同仁民與
愛物不同就親親之中事父與事兄不同處夫
婦處明友又與事兄不同盖心無不溥者仁也
(理/一)其施有差等者即仁中之義也(分/殊)全親親與
仁民同則是視父母如視他人矣故其流至於
無父也楊氏為我本是學義不知義者制事之
宜也䖏君臣處父子處朋友事事物物各當其
所乃合於義今但知有已而巳則扵君不必忠
於子不必孝凡處人倫之間無一而當矣故其
流至於無君(壽言無君者指其/最大者言之也)無君無父則是
禽獸矣此學者所以必當求正於有道者也
　　問理性命(五十知/天命注)
窮理謂事事物物各有其理窮究之而無不盡
也此即大學所謂格物也盡性謂一性之中萬
善備具如性中有仁我則盡其仁之至性中有
義我則盡其義之至礼也智也亦然如此方是
盡性若十分之中有一毫一厘欠闕亦未可謂
之盡性至於命言理旣無所不窮性旣無所不
盡便自然至於命此即孟子知性則知天之意
窮理主知而言盡性主行而言知得盡行得盡
便是至於命
　　問父母惟疾之憂
問身體髪膚受之父母不敢毁傷孝之姶也自
古忠臣義士奮不顧身視死如歸如此則是不
孝矣此又何也曰此與其他毁傷不同盖殺身
所以成仁旣成仁則孝在其中矣囙為説殺身
成仁則形雖虧其理不虧身雖殞其性不失乃
所以為孝也昔晋周䖏死於戰陣其母猶在太
常賀循謚之曰孝以常情言之母在而死於國
可以為忠而不可以言孝矣而晉人乃称周處
為孝者盖忠孝一理能忠於君乃所以為孝也
然捐身蹈難乃處臣子之變如曽子之戰競自
守乃處人子之常要當參觀可也
又西銘推事親之心以事天蓋父母生我者也
而所以生之者天地也天賦以氣地賦以形父
母固我之父母也天地亦我之父母也朱文公
曰父母者一身之父母也天地者人與物己與
人皆共以為父母也父母之生我也四支百骸
無一不全必能全其身之形然後為不沗於父
母天地之生我也五常百善無一不備必能全
其性之理然後為不負於天地故仁人事親如
事天事天如事親此又西銘之妙指不可以不
知也
　　問非鬼而祭章
鬼神之理雖非始學者所易窮然亦湏識其名
義若以神示鬼三字言之則天之神曰神(以其/造化)
(神妙不/測也)地之神曰示(以其山川草木有形可見/顯然示人也示古祗字)
人之神曰鬼(鬼謂氣之/巳屈者也)若以鬼神二字言之則
神者氣之伸(發/出)鬼者氣之屈(收/囘)氣之方伸者屬
陽故為神氣之屈者属隂故為鬼神者伸也鬼
者歸也且以人之身論之生則曰人死則曰鬼
此生死之大分也然自其生而言之則自㓜而
壯此氣之伸也自壯而老自老而死此又伸而
屈也自其死而言之則䰟遊魄􁌀寂無形兆此
氣之屈也及子孫享祀以誠感之則又能来格
此又屈而伸也姑舉人鬼一端如此至若造化
之鬼神則山澤水火雷風是也日與電皆火也
月與雨亦水也此數者合而言之又只是隂陽
二氣而巳隂陽二氣流行於天地之間萬物頼
之以生頼之以成此即所謂鬼神也(氣之伸為/神如春夏)
(生長是也氣之屈為/鬼如秋冬歛蔵是也)今人只以塑像畫像為鬼
神及以幽暗不可見者為鬼神殊不知山峙川
流日照雨潤雷動風散乃分明有迹之鬼神(日/出)
(為神入為鬼雨潤為神止為鬼雷/動為神息為鬼風散為神收為鬼)伊川曰鬼神
者造化之迹又曰鬼神天地之功用横渠曰鬼
神二氣之良能凢此皆指隂陽而言天地之氣
即人身之氣人身之氣即天地之氣
易繫辭曰精氣為物遊䰟爲變人之生也精與
氣合而巳精者血之類是滋養一身者故属隂
氣是能知覺運動者故属陽二者合而為人精
即魄也目之所以明耳之所以聦者即精之為
也此之謂魄氣充乎體凢人心之能思慮有知
識身之能舉動與夫勇决敢為者即氣之所為
也此之謂魂人之少壯也血氣強血氣強故魂
魄盛此所謂伸及其老也血氣旣耗魂魄亦衰
此所謂屈也旣死則魂升于天以從陽魄降于
地以從隂所謂各從其類也魂魄合則生離則
死故先王制祭享之禮使為人子孫者盡誠致
敬以焫蕭之属求之於陽灌鬯之属求之於隂
求之旣至則魂魄雖離而可以復合故禮記曰
合鬼與神教之至也神指魂而言鬼指魄而言
此所謂屈而伸也
問鬼神二氣之良能曰旣有隂陽二氣則自然
有徃有来有闔有闢有消有息有聚有散盖其
理自然如此故曰良䏻此乃借孟子良知良能
之名以形容二氣孟子本意謂孩提之童莫不
知愛其親及其長也莫不知敬其兄此本然之
性如此非出人為隂陽二氣屈伸亦是本然之
理故借此二字以明之􁲡闔消散屈也来闢息
聚伸也
　　問魯賜周公禮樂(雍徹/注)
程子言周公之功固大矣然皆臣子之所當為
此正如孟子曰事親若曽子可也曽子之孝可
謂極其至矣孟子只以為可也盖事親不如曽
子則是人予之道有虧必如曾子方得怡好推
而言之為君必如尭然後為盡君道為臣必如
舜然後為盡臣道不然則皆是欠闕學者知此
則凢於人倫曲盡其至無一毫之虧方是全得
當為之職分初非過當也(無父母則無此身我/因父母而有此身則)
(事親自合盡孝無君上則無此爵位我因君而/有此爵位則事君自合盡忠此只是盡其本分)
(當爲之事/非過外也)
　　問仁字(人而不/仁章)
凢天下至㣲之物皆有箇心發生皆從此出縁
是禀受之𥘉皆得天地發生之心以爲心故其
心無不能發生者一物有一心自心中發出生
意又成無限物且如蓮實之中有所謂么荷者
便儼然如一根之荷他物亦莫不如是故上蔡
先生論仁以桃仁杏仁比之謂其中有生意才
種便生故也惟人受中以生全具天地之理故
其爲心又㝡靈於物故其所藴生意纔發出則
近而親親推而仁民又推而愛物無所不可以
至於覆冐四海惠利百世亦自此而推之爾此
人心之大所以與天地同量也然一爲利欲所
汩則私意横生遂流而爲殘忍爲刻薄則生意
消亡頑如鐵石便與禽獸相去不逺豈不可畏
也哉今爲學之要湏要常存此心平居省察覺
得胷中盎然有慈祥惻怛之意無忮忍刻害之
私此即所謂本心即所謂仁也便當存之養之
使之不失則萬善皆從此而生

西山先生真文忠公文集卷第三十
西山先生眞文忠公文集卷第三十一
　問答
　　問理明誠格(問禘/章)
禘者祭始祖所自出之帝也謂如　本朝　太
祖是　宋開基之祖　僖祖(太祖皇帝/之四丗祖)又是始
祖而上古黃帝乃趙氏所自出之帝也祭祀之
禮逺及於始祖之所自出無乃太逺乎盖萬物
本乎天人本乎祖我之有此身出於父母也父
母又出於祖祖又出於始祖始祖又出於厥初
得姓受氏之祖雖年代悠逺如自根而幹自幹
而枝其本則一而巳矣故必推始祖之所自出
而祭之則報本反始之義無不盡矣若非仁孝
誠敬之極至豈有知此禮而行之乎盖凡人於
世之近者(如考妣/祖考妣)則意其精神未散或嘗逮事
而記其聲容必起哀敬之心而不敢忽若世之
逺者相去已乆精神之存與否不可得而知人
素不識其聲容則有易忽之意故禘禮非極其
仁孝極其誠敬者不能知其理不能行其事(惟/仁)
(孝之深者能知此身之所自來惟誠敬/之至者能知我之精神即祖考之精神)茍能知
此理矣(至难知者/鬼神之理)則其他事物之理又何難知
之有苟能感格矣則推而格天地者此誠而巳
推而感之則亦此誠而巳故曰理無不明誠無
不格於治天下何難哉
　　問媚竈
聖人道大徳宏如天地故其發言渾渾乎如元
氣之運然於門人弟子則或竣其詞以規儆之
如曰野㢤由也如曰小人㢤樊須也如曰予之
不仁也盖其視門人弟子如子弟其有過但當
峻責若一時權臣小人平日未嘗相孚一旦發
非理之問聖人之答之也旣不可順指以求合
又不可忤意而招禍故其言從容巽順若無所
觸忤然皆本乎正理而未嘗有一毫之阿狗如
答王孫賈曰獲罪於天無所禱也答陽貨曰吾
将仕矣皆是此意(其對王孫賈不曰媚奥与竈/之非但言獲辠於天為不可)
(使王孫賈知此意則必惕然自省平日所為弗/理得罪於天者巳多是乃開其悔悟之機也如)
(不知此意亦不至觸之以招禍其對陽貨也貨/本責孔子之不仕孔子對以吾將仕矣其意謂)
(我未嘗不欲仕且將仕矣但不仕汝尔其言渾/然圭角不露旣非阿狥又不違忤此所以為聖)
(人之言也常人之於權貴若非逢迎取悦則必/激觸取怒雖直言激觸者不失為正然比之聖)
(人氣象則猶未免䧟於一偏必如聖人之道徳/宏大自然有此氣象非勉强可及若欲師慕其)
(万一惟敬以存養使心平而氣和則庶乎其可/近爾程先生謂讀論語者要識聖賢氣象如此)
(章之類優㳺玩味/則其氣象可見矣)
王孫賈衞之權臣觀聖人獲罪於天之語則其
儆之深矣然他日称衞靈公之不亾則以其國
有人之故而王孫賈治軍旅亦與焉蓋其人雖
不善至於治兵則其所長此又憎而知其善之
意聖人之心至公如天地此其一事也
　　問終食不違仁
此章當作三節看處富貴貧賤之間而不苟此
一節猶是麤底工夫至終食不違又是一節乃
是存心養性細宻底工夫然猶是平居暇日之
事可以勉而至者至於造次急遽之時患難傾
覆之際若非平時存養巳熟至此鮮有不失其
夲心者到此而猶不違乃是至細至宻工夫其
去安仁地位巳不逺矣然此三節乃進徳之始
終若無麤底工夫作根脚基址豈有能進於細
宻之地者故必以審富貴安貧賤為本然後能
進於終食不違之地䏻終食不違矣然後能進
於造次䫟沛不違之地用工之序盡如此正與
前章無謟無驕樂與好禮相似當考參而熟玩
也
　　問志於道
志於道者心存於義理也恥衣食之惡者心存
於物欲也理之與欲不能兩立故聖人以此爲
戒也南軒先生嘗曰天下無間界底道理欲做
好人則不可望快活要快活則做不得好人此
之謂也南軒之言雖麤然學者必湏於此分别
得明白然後可以進道不然則亦徒說而巳顔
子一簟食一瓢飲不改其樂此是不恥惡食子
路緼𫀆與衣孤貉者立而不恥此是不恥惡衣
前輩有云咬得菜根何事不可爲是亦此意
　　問忠恕
天地　聖人　誠
天地與聖人只是一誠字誠者眞實無妄之謂
也晝必明夜必闇夏必熱冬必寒春必生夏必
長亘千萬年如一日不曾有少差繆此天地之
誠也仁眞箇仁義真箇義存於心無一念之不
實見於事無一件之不實形於言無一句之不
實而百行萬善備足無餘此聖人之誠也天地
只是一箇誠字萬物自然各遂其生聖人只是
一箇誠字萬事自然各當其理此乃天地聖人
之事學者未到此地位且須盡忠恕二字忠者
盡巳之心也恕者推巳之心以及人也忠盡乎
内者也恕形於外者也巳之心旣無一毫之不
盡則形之於外亦無一毫之不當(如事親當孝/事兄當悌處)
(朋友當信事事物物各盡其所/以當然之理以䖏之即是恕也)有忠而後有恕
忠者形也恕者影也(如有形而/後有影)在聖人則曰誠
在學者則曰忠誠是自然而然忠則須用着力
在聖人則不必言恕在學者則當言恕盖聖人
不待乎推學者先盡巳而後能及人故有待乎
推也然學者若能於忠恕二字上着力於盡巳
盡人之間無不極其至乆之亦可以到至誠地
位(誠是自然底忠/忠是着力底誠)孔子告曾子一貫之理本是
言誠曾子恐門人理㑹未得故降下一等而告
之以忠恕要之忠恕盡䖏即是誠但學者須是
自卑而高自淺而深不可躐等妄意於高逺而
實無所得耳
　　問仁字(仁而不佞章)
仁之一字從右無訓論語一書凢言仁䖏只是
教人以爲仁之方而巳孟子曰仁人心也㝡為
明切然亦只是說仁者人心之徳而巳初非以
人心二字解仁也自漢以来儒者類以愛字說
仁故韓文公曰慱愛之謂仁殊不知愛乃仁之
用而未能盡仁之體仁性也愛情也性中有此
仁故發之於情則能愛仁猶根也愛猶枝葉也
有此根故有此枝葉然便指枝葉作根則不可
故孟子曰惻隱之心仁之端也惻隱正是愛(見/物)
(之可哀可憐者則有惻/然隱痛之心此正是爱)乃是仁中發出来譬如
有物在中而端緒發於外也愛乃仁之發見䖏
便以愛爲仁是以情爲性以用爲體也所以伊
川先生不取韓子愽愛之說以爲仁自是性愛
自是情以愛爲仁是認情爲性然其觧孝弟爲
仁之本却又曰仁主於愛愛莫大於愛親與前
說頗似相反何也盖韓子曰愽愛之謂仁則是
以愛便爲仁伊川曰仁主手愛則是仁之爲道
生於愛而巳非謂仁只是愛也盖五常各有所
至仁主愛義主冝禮主别智主知愛者仁之用
仁者愛之体仁雖不止於愛然見之於用則莫
切於愛縁人之𥘉生得天地生物之心以爲心
所以合下便有此仁天地之心主於生物故人
之心亦主乎愛物也漢唐儒者不合以愛便爲
仁所以不識仁之本體到上蔡先生又以覺為
仁言心之虚明知覺凢痒痾疾痛便知便覺即
此是仁無垢張氏又從而推演其說於是百十
年来學者又以覺言仁殊不知知覺自屬智仁
者之心固有知覺但以知覺為仁則不可學者
但於知覺上求仁只要胷中虚明無滯便說是
仁却於仁之本體未為親切反不若愛字雖朱
是仁之體却正是仁之用因用則可以知其體
(天地生物之心便是仁之体其發出/来生物便是仁之用体用元不相離)至文公先
生立六字以㫁之曰仁者心之徳愛之理於是
体用兼全旣異乎漢儒指情為性之夫又足以
破近世學者以覺為仁之弊所謂心之徳者盖
言仁者此心之全徳包五常貫四端而為一心
之主也所謂愛之理者盖謂仁乃愛之理仁未
便是愛乃愛之道理愛未是盡仁乃仁之發用
有此道理便有此發用理即性也用即情也於
是仁之為義明白昭著至此章又断以全體不
息四字盖仁者兼該萬善無所不俻如人之頭
目手足皆具然後謂之人也不息者如天地一
元之氣運行於六合之間無頃刻止息所以生
成萬物無有巳時文公前後十字於仁之義曲
盡其至學者誠能深玩而罷祭之無復餘藴矣
心之活便䏻運轉不息凡䖏人倫事物之間此
心周流無礙䖏處皆到心死則便如鐵石凢處
人倫事物之間皆窒塞了
　　問剛與慾(悵也章)
剛者天徳也天徳者謂純乎天理而不雜以人
欲也乾六爻皆陽故曰剛徤中正純粹精也人
之與天本一無二惟其有私欲以間之是以與
天不相似若能盡去私欲則復乎天矣此君子
所以貴乎剛也上蔡先生曰剛與慾正相反䏻
勝物之謂剛故常伸於萬物之上為物揜之謂
慾故常屈於萬物之下上蔡所謂勝物者盖謂
立志堅強不為外物所奪凡榮辱得䘮禍福死
生皆不足以動之如孟子所謂富貴不能滛貧
賤不能移威武不能屈此之謂勝物非剛暴恃
氣求以勝人之謂也為物揜之謂慾言䧟溺於
物欲之中不能自克如為物遮覆揜遏而不能
出也上蔡此言最爲有益學者知此與其徇欲
而屈於物之下如婦人女子之柔弱孰若以剛
徳自持卓然立於萬物之表而不失大丈夫之
操乎又横渠先生曰陽明勝則徳性用隂濁勝
則物欲行徳性者吾之所固有仁義禮智之性
也物欲者因耳目口鼻之接於物而生者也凢
為人剛明果决則理存而欲冺故徳性用言徳
性為主而用事也為人隂柔昏濁則欲勝而理
冺故物欲行言物欲為主而肆行也陽明隂濁
雖禀於氣質然可學以反之人能自力於學則
柔者可強闇者可明不能學則強者或轉而柔
明者㦯趨而闇横渠此言正欲人以學力変氣
質使陽明日勝則徳性常用而物欲不行也
　　問志氣(晝寢章)
志謂心志氣謂血氣學者若能立志以自強則
氣亦從之不至於怠隋如將師之統卒有紀律
有號令則士卒雖欲隋而不可得苟心志不立
則未免為血氣所使孟子曰志者氣之帥也盖
志強則氣亦强志惰則氣亦惰如將勇則士亦
勇將惰則士亦隋也學者欲去昏惰之病必以
立志為先
　　問文章性與天道
文章二字非止於言語詞章而巳聖人盛徳藴
於中而輝光發於外如威儀之中度語言之當
理皆文也尭之文思舜之文明孔子稱尭曰煥
乎其有文章子貢曰夫子之文章皆此之謂也
至於二字之義則五色錯而成文黒白合而成
章文者燦然有文之謂章者蔚然有章之謂章
猶條也六經論語之言文章皆取其自然形見
者後世始以筆墨著述為文與聖賢之所謂文
者異矣
性者指人所得而言(仁義礼智/信是也)天者指其理之
自然而言(隂陽五行/之理是也)夫子平時以身敎人凢形
於威儀容止語嘿動静自然成文自然有章者
皆所以敎學者所謂吾無行而不與二三子吾
無隱乎爾者是也學者即其近者求之用功旣
乆自然可到精㣲之地若遽以性命之理告之
則恐其億度料想馳心玄妙反無所益故於性
與天道罕嘗言之學者不可得而聞其於論語
僅有性相近一語亦止是言氣質之性非指性
之本至於易乾卦然後曰乾道變化各正性命
大得曰一隂一陽之謂道継之者善也成之者
性也此二條又是正說性與天道亦可謂罕言
矣
　　問敬字(敬簡章)
伊川先生言主一之謂敬又恐人未曉一字之
義又曰無適之謂一適徃也主於此事則不移
於他事是之謂無適也主者存主之義伊川又
云主一之謂敬一者之謂誠主則有意在學者
用功湏當主於一主者念念守此而不離之意
也及其􁁃養旣熟此心湛然自然無二無雜則
不待主而自一矣不待主而自一即所謂誠也
敬是人事之本學者用功之要至於誠則逹乎
天道矣此又誠敬之分也
所謂主一者静時要一動時亦要一平居暇日
未有作爲此心亦要主於一此是静時敬應事
接物有所作爲此心亦要主於一此是動時敬
静時能敬則無思慮紛紜之患動時能敬則無
舉措煩擾之患如此則本心常存而不失爲學
之要莫先於此更當以胡致堂一叚叅觀
　　問言志
夫子令顔淵子路言志而子路只曰願車馬衣
輕裘與朋友共敝之而無憾自今人觀之子路
之言亦㡬於卑近矣盖聖門學者誠實端慤言
者即其所行(行)者即其所言苟躬行有一毫未
至㫁不敢輕以自許若今人之好為欺者必妄
說一等高大話矣子路為人勇於為善而篤於
朋友故所碩如此不知者以為卑近殊不知此
乃人之所甚難盖私之一字乃人心之深害私
苟未忘雖於骨肉親戚之間尚不能無彼此物
我之分且如父母可謂至重然今不知義理之
人亦未免分物我飲食居䖏惟巳之便而於親
有不䘏者况朋友乎子路之言雖只及朋友然
觀其用心則其至公無私可見矣推此以徃雖
以天地萬物為一體可也學者當深味子路之
言嘿自省察我之事親巳忘物我否事親已忘
物我矣又推之以事長事長能忘物我矣又推
之以待朋友乆之私意盡忘則其視天地之間
混然為一不復有彼我之間此即所謂天下歸
仁也而西銘一篇之意正是如此
顔淵言志又大於子路盖視己之善如未有善
視巳之勞若𥘉無勞觀其用心雖至堯舜地位
亦歉然常若不足子路所謂車馬衣裘與朋友
共特顔子善中之一善爾夫子之言志又大於
顔淵盖二子猶未免用意若聖人則如天地然
一元之氣運之於上而天地之間無一物不得
其所不待物(物)着力然後能之又非二子所反
然今學者且當從子路學起必如子路之忘私
然後方可進歩不然則物我之私梗於胷中如
蟊賊如戈戟然又安能有善不伐有勞不矜如
顔子乎况於聖人地位又高又逺非用力所可
到湏徳盛仁熟從容中道然後不期而自正爾
此非始學之事故必先學子路之忘私而後可
大凢為學只是要變氣質正心術而巳盖人之
氣質苟非聖賢不能全羙必有所偏故聖賢立
下許多言語欲人囙其言以省察巳之偏處如
毉經然某病則有某方某病則有某藥學者味
聖賢之言以察巳之偏正如㸔毉經以察巳之
病病是寒則用温藥病是熱則用凉劑見得病
證的然如此則必服藥以去之如此方有益如
巳之偏䖏在於不能無私則當玩味聖賢之言
以去其私(如子路車馬衣裘/與明友共是也)先自事親事長以
至於待朋友皆欲忘其私如此則私之一病去
矣又如巳之偏在於不能無矜伐則當玩味聖
賢之言以去其矜伐(如顔淵無伐善/無施勞是也)又如平日
言行未能相副未免有不誠䖏則當玩味聖賢
之言以去其不誠(如前章巧言令色足㳟/匿怨以友其人是也)我有
千百病聖賢有千百藥方一日佩服聖賢一言
眞切行之則是一日服一藥以去一病乆之則
所謂氣質之偏自然融化得盡純善而無惡矣
若只㸔過讀過不真實用力以去其偏則如談
方說藥𥘉未嘗服餌其又何益(氣質之偏旣去/則心術自正向)
(来囙觀聖賢之言屡有警省云/是因此語换了肺陽誠是如此)
　　問不違仁
人得天地生物之心以為心其心本無不仁只
因有私𣣔便有違仁之時旣克去私欲則心常
仁矣
心者指知覺而言也仁者指心所具之理而言
也盖圎外竅中者是心之體(謂形質也此/乃血肉之心)虚靈
知覽者是心之靈(靈謂精爽也言其/妙則謂神明不則)仁義禮智
信是心之理(理即/性也)知覺屬氣凡能識痛痒識利
害識義理者皆是也(此所謂/人心)若仁義禮智信則
純是義理(此所謂/道心)人能克去私欲則所知覺者
皆義理不能克去私欲則所知覺者物我利害
之私而巳純是理即是不違仁雜以私欲便是
違仁
　　問顔樂
集注所引程子三說其一曰不以貧窶改其樂
二曰蓋其自有樂三曰所樂何事皆不說出顔
子之樂是如何樂其末却令學者於愽文約禮
上用功愽文約禮亦有何樂程朱二先生似若
有所隱而不以告人者其實無所隠而告人之
深也又程氏遺書有人謂顔子所樂者道程先
生以為非由今觀之所樂者道之言豈不有理
而程先生乃非之何也盖道只是當然之理而
巳非有一物可以玩弄而娯悅也若云所樂者
道則吾身與道各為一物未到混融無間之地
豈足以語聖賢之樂㢤顔子工夫乃是從愽文
約禮上用力愽文者言於天下之理無不窮䆒
而用功之廣也(文者言凡物皆有自然之條理/也愽者廣也如伊川之論格物)
(自一身性情之理与一草/一木之理無不講究是也)約禮者言以禮檢束
其身而用功之要也(如視听言動必由乎礼常/置此身於凖繩規矩之中)
(而無一毫放逸/恣縦之意是也)愽文者格物致知之事也約禮
者克己復禮之事也内外精粗二者並進則此
心此身皆與理為一從容游泳於天理之中雖
簞瓢陋巷不知其為貧萬鐘九鼎不知其為富
此乃顔子之樂也程朱二先生恐人只想像顔
子之樂而不知實用其功雖日談顔子之樂何
益於我故程子全然不露只使人自思而得之
朱先生又恐人無下手處特説出愽文約禮四
字令學者從此用力真積力乆自然有得至於
欲罷不能之地則顔子之樂可以庶㡬矣二先
生之拳(匕)於學者可謂甚至不可不深玩其㫖
也(欲罷不能者言人之於斈若能實用其工則/自然見得循理則楽不循理則不楽由乎礼)
(則安不由乎礼則危不待父兄師友之檢/約自然欲止而不能此方是真有所得也)
　　問語上語下
此章南軒先生之說至為精宻所當玩味所謂
聖人之道精粗雖無二致者盖道徳性命者理
之精也事親事長洒掃應對之屬事之粗也然
道徳性命只在事親事長之中苟能盡其事親
事長之道則道徳性命不外乎此矣但中人以
下之資質若驟然告之以道徳性命彼將何所
從入想像億度反所以害道不若且從分明易
知處告之如事親事長洒掃應對之属皆人所
易知也如此則可以循序而用力不期而至於
髙逺之地此聖門敎人之要法也
切問近思切問謂以切巳之事問於人也近思
謂不馳心高逺就其切近者而思之也外焉問
於人内焉思於心皆先其切近者則一語有一
語之益一事有一事之功不比況然馳騖於外
而𥘉無補於身心也
　　問見惡人(南子章)
居亂邦見惡人惟聖人為可蓋聖人道大徳宏
可以轉亂而為治化惡而為善故孔子於南子
則見之於陽貨亦見之而公山弗擾之召佛肸
之召皆欲徃焉若大賢以下則危邦不之亂邦
不居小人則逺之盖就之未必能有所濟而或
以自汙焉故子路仕孔悝不得其死冉求仕季
孫無改於其徳顔子閔子終身不仕盖以此也
子路不悅者盖以巳之力量觀聖人也故夫子
云云
　　問手足不仁(愽施章)
手足不仁者非曰手足自不仁也盖手足本吾
一体縁風痺之人血氣不貫於手足便與不屬
己相似人與物亦本吾一體緣頑忍之人此心
不貫於人物亦與不属巳相似風痺之人不仁
於手足頑忍之人不仁於民物皆以其不屬巳
故也殊不知天地吾之父母巳與人雖有彼我
之異人與物亦有貴賤之殊要本同一體只縁
私意一生天理冺絶便以人巳為二致亦如手
足本是吾身之物只縁風邪所中血氣鬲塞遂
以手足為外物手足民物之比也風邪私意之
比也人無私意之害則民物之休戚自然相關
一見赤子入井則此心為之怵惕無風邪之病
則手足之痒痾亦自然相關雖小小疾苦此心
亦為之痛楚當如此玩味方曉程子痿痺不仁
之意
　　問日至月至
朱文公集注日一至焉月一至焉能造其域而
不能乆也詳集注之意蓋謂自顔子之外自餘
門弟子或三月中有一日全不違仁有一月全
不違仁者語錄以為㦯一日中一次不違仁一
月中一次不違仁二說不同當以集注為正(楊/慈)
(胡云一日不違仁是三月之中有一日方寸湛/然無私欲之蔽一月不違仁是三月之中有一)
(月方寸湛然無私/欲之蔽此説亦是)
志道問顔子三月不違仁是無纎毫私欲則自
餘門弟子日至月至者常為私欲所汩乎曰欲
字有重輕常人之心無非私欲汩亂之時若孔
門弟子日至月至者雖未到無纎毫私欲之地
然亦必皆寡欲矣孟子敎人只云養心莫善於
寡欲周子又進一歩敎人曰由寡以至於無顔
子三月不違者巳到無欲之地自餘則寡欲而
巳所以未如顔子也然學者豈能便及顔子湏
是先學日至者然後能到月至者月至矣然後
可學三月不違此即周子由寡以至於無之謂
也進學有漸未有不由日至而可到於月至不
由月至而可三月不違未有不由寡欲而便能
無欲也日月至焉雖未及顔子然在學者亦豈
易及哉故南軒先生曰日月至焉與三月不違
者固亦異矣然非見道明而用力堅亦未易日
月至也由是而不巳焉則亦可馴致矣
又程子曰欲不必沉溺但心有所向即是欲(如/飲)
(食欲飽是理才要珍而豊即是欲/衣欲暖是理才要珍而麗即是欲)
　　問發憤
朱文公謂全體至極純亦不巳全體至極謂聖
人之於道巳到十分全盡處即所謂誠也純謂
不雜言純是至誠無一毫人偽之雜也惟其純
誠無雜自然能不巳如天之春而夏(匕)而秋秋
而冬晝而夜夜而晝循環運轉一息不停以其
誠也聖人之自壯而老自始而終而終無一息
之懈亦以其誠也旣誠自然能不巳(今人為善/乍作乍輟)
(有始無終或能暫而不能乆皆縁不誠之故如/見得道理真實分明實要用功自生不得)
此是聖人地位在學者言之且當就發憤二字
上用力顔淵所謂舜何人也我何人也韓文公
所謂舜亦人也周公亦人也彼能是而我不能
是是以不若聖賢為恥也孟子又曰不恥不若
人何若人有周子曰人大不幸無恥言人若有
恥則不肯丼心於為愚不肖有可進之理若旣
不如人又無恥心則是丼為庸人豈復能進此
所以為大不幸也學者若能知恥方能發憤若
能發憤忘寝廢食以求之安有不進之理
　　問不由戸章
舊說謂人之不能不由道如出之不能不由户
朱文公非之以為世人之行不由道者衆矣若
如舊說則凢人所行不問是非善悪皆可以為
道矣且如事親事長人人所同也然必事親孝
事長弟然後謂之道不然則非道矣此章盖嘆
世人但能知出必由户而不知行必由道欲人
知行不可以不由道也
又中庸道不可須臾離章龜山先生謂寒而衣
饑而食出而作晦而息耳目之視聴手足之舉
履無非道也此百姓所以日用而不知伊尹耕
有莘之野而樂尭舜之道所謂尭舜之道即舉
于有莘之野是巳朱文公辨之曰衣食作息視
聴舉履皆物也其所以如此之義理凖則乃道
也若便指物爲道不唯昧於形而上下之别而
墜於釋氏作用是性之失且使學者誤謂道無
不在雖猖狂妄行亦無適而不爲道矣其害可
勝言㢤盖龜山先生以物即是道而文公以爲
物之則方是道正與出不由户章意同
又告子曰生之謂性盖言人之能知覺運動者
即性也孟子不然之朱文公發其義云能知覺
運動者只是氣知覺運動之理方是性告子誤
認氣為性又引龜山舉釋氏語云神通井妙用
運水與擔柴以此徐行後長不知徐行後長方
謂之弟疾行先長則為不弟若謂運水般柴便
是妙用則徐行疾行皆是弟矣此亦與前章意
同大抵皆謂人於日用事物間處處當理然後
為道不可以日用事物便為道文公此說最有
益於學者當參而味之
　　問夣周公
夢之理最為精㣲周禮占夣(官/名)有所謂正夣者
(謂其未嘗思慮而兆联/先見者此乃夢之正)有所謂思夣者(謂日間/念慮及)
(之故形/於夣)念有正邪故夣亦有正邪髙宗夢得説
孔子夣見周公此所謂思夣之正者也(髙宗㳟/嘿思道)
(心與天通故因夣而得説孔子志於行道故因/夢而見周公此所謂思夣之正也若使當世無)
(傳説而髙宗夣之數百年前無/周公而孔子夣之則非正夣矣)聖人所存者誠
故其夣亦誠凢人夣寐紛亂或見世間所無之
物皆妄也然趙武靈王夢呉娃而實得呉娃漢
武帝夣木人而宫中果有所埋之木人梁武帝
夢何北諸侯来朝而侯景果至此三人者皆因
夣而召亂雖實有其人實有其事然趙武靈王
溺於女寵漢武帝惑於鬼神梁武帝志於土疆
其心不正故其夣随之此亦思夣之不正者也
　　問求仁
仁者人之所以為人之理也人之身至㣲而乃
與天地並立而為三才以其盡得天地之理故
也理雖非一端而仁之一字乃其統㑹人而不
仁則失其所以為人之理而不可以言人也古
者聖賢競競業業以終其身者欲全其所以為
人之理而巳若全得此理雖賤為匹夫自有良
貴者存成夫子之所以飯䟽飲水顔子所以陋
巷簞瓢而不改其樂也若此理旣虧雖窮天下
之富貴如桀紂人得而賤之學者必湏先見得
此處分明然後可以進道且如千乘之國可謂
至重夷齊兄弟此心少有不安便視之如弊屣
委而去之不以為難盖伯夷違父而立則是不
孝叔齊先兄而立則是不悌不孝不悌則不復
可以為人故寜舎千乘之國而不忍失其所以
為人之理朱文公謂伯夷以父命為尊叔齊以
天倫為重其遜國也皆求所以合天理之正即
人心之安其論至矣次章以不義富貴如浮雲
雖未必果為衞君設然門人以此二章相先後
盖不無意焉如衞輙以子拒父而得富貴是又
犬彘之不若也大抵古人見理分明故行一不
義殺一不辜雖得天下而不為後世義利不明
人以苟得為貴雖錐刀之利亦有丼心不義而
求之者不知天理旣䘮巳不得為人縦一時僥
竊榮利其實去禽獸不逺讀論語者當叚叚反
之於身故求仁得仁章莫只做夷齊衞君看了
然後有益
　　問學易
易者隂陽變易之謂日徃則月来(日陽/月隂)寒徃則
暑来(暑陽/寒隂)晝夜昏明(晝陽/夜隂)循環不息此天道之
常也聖人擬之以作易不過推明隂陽消長之
理而巳(昔人謂易字乃合日月二/字爲之盖篆文如此也)陽長則隂消
(自十一月爲復一陽生則一隂消/至四月成六陽爲乾則六隂盡消)隂長則陽消
(自五月爲姤一隂生而一陽消至/十月成六隂爲坤而六陽盡消)一消一長天
之道也人之學易則知吉㓙消長之理(以隂陽/對而言)
(之則陽爲善爲吉隂爲惡爲㐫獨言陽則陽自/有吉有㐫盖陽得中則吉不中爲㐫隂亦有吉)
(有㐫隂得中則/吉不中則㐫)進退存亡之道(以天道言則爲/消息盈虚以人)
(事言則爲存亡進退盖消則虚長則盈如日中/則昃月盈則虧暑極則寒寒極則暑此天道所)
(不能巳也人能躰此則當進而進當退而退當/存而存當亡而亡如此則人道得而與天合矣)
(故孔子可以進則進可以退則退可以乆則乆/可以速則速而謂用之則行舎之則藏惟巳與)
(顔子有之此孔子之身全躰皆易矣孟子一書/全不言易而張子以為最深於易者其亦以此)
(知之歟)
　　問興立成
古之詩出於性情之真先王盛時風敎興行人
人得其性情之正故其間雖喜怒哀樂之發㣲
或有過差終皆歸於正理故大序曰變風發乎
情本乎禮義發乎情民之性也本乎禮義先王
之澤也(情謂喜怒哀樂此乃民之性不能無者/然其歸皆合於正理故曰本乎禮義先)
(王之澤言文武成康之化入人也深/故雖叔末之世人猶不失性情之正)三百篇詩
惟其皆合正理故聞者莫不興起其良心趍於
善而去於惡故曰興於詩
禮樂之原出於天地自然之理樂記曰又髙地
下萬物散殊而禮制行矣流而不息合同而化
而樂興焉禮者天地之序也樂者天地之和也
天髙地下此即自然之尊卑萬物散殊有大有
小有隆有殺此即自然之等級聖人因此制為
之禮所以法天地之序也(君父在上臣子在下/此即天髙地下之象)
(也自是而下兄弟夫婦師友賔主以至於輿臺/皁隷名位分守粲然有倫此即萬物散殊之象)
也隂陽五行之氣流行於天地之間未嘗少息
相摩相盪爲雷霆爲風雨以化生萬物聖人因
此作爲之樂所以象天地之和也(雷霆風雨皆/是隂陽之氣)
(相摩蕩而成惟其二氣和合所以能化生萬物/樂有五聲十二律五聲角属木徵属火啇属金)
(羽属水宮属土木火陽也金水隂也土中氣也/十二律黄鐘/大簇/姑洗/蕤賔/夷則)
(無射/此六陽律也太吕/夾鐘/中吕/林/鐘/南吕/應鐘/此六隂律也陽律曰律隂)
(律曰吕故曰六律六吕陽月用陽律隂月用隂/律以之候氣則理之宻室上與地平實以葭灰)
(覆以緹素以候十二月之中氣冬至氣至則黄/鐘之管飛灰衡素大寒以下各以其月随而應)
(焉)五聲十二律亦皆隂陽變錯而成故樂音之
和與天地之和相應可以養人心成風俗也自
周衰禮樂崩壞然禮書猶有存者制度文為尚
可考尋樂書則盡缺不存後之為禮者旣不能
合先王之制而樂尤甚焉今世所用大抵鄭䘙
之音雜以夷狄之聲而巳適足以蕩人心壊風
俗何能有𥙷乎故程子慨然發嘆也然禮樂之
制雖亡而樂之理則在故樂記又謂致禮以治
身致樂以治心外貌斯湏不莊不敬則嫚易之
心入之矣中心斯湏不和不樂則鄙詐之心入
之矣荘敬者禮之本也和樂者樂之本也學者
誠䏻以荘敬治其身和樂養其心則於禮樂之
本得之矣是亦足以立身而成徳也三百篇之
詩雖云難曉今諸老先生發明其義了然可知
如能反覆涵泳直可以感發其性情則所謂興
於詩者亦未嘗不存也
　　問朝三暮四(民可使由章)
朝三暮四之術出列子狙公賦芧(狙公乃養猿/狙之人芧音)
(序小栗也賦謂/分以付之也)曰朝三暮四衆狙皆怒曰朝四
暮三衆狙皆喜朝三暮四朝四暮三一而巳矣
猿狙無知而易誑故朝三則怒朝四則喜亦如
愚民不知義理輕為喜怒也聖人之教惟恐不
能開明下民之心如申韓斯鞅之徒所以治其
國者專用愚黔首之術不知民可欺以暫不可
欺以乆故卒以此亡秦可不戒㢤
　　問疾不仁
易君子在内小人在外則謂之泰泰者通而治
也君子在外小人在内則謂之否否者閉而亂
也君子小人並生於天地間不能使之無也但
當區䖏得宜使有徳者布列朝廷有才者奔走
任事於外如此則治矣豈能使無小人㢤苟萌
盡去之心則未有不激而生變也東漢之末竇
武何進欲盡誅宦官而借力於董卓有唐之未
崔嗣欲盡戮宦官而借力於朱全忠宦官雖盡
而漢唐亦亡聖人之言於此驗矣(聖人於不仁/之人屏而逺)
(之乃所以儆之使知自改而未嘗/有忿疾之心舜之誅四㐫是也)
　　問驕吝
程子曰驕氣盈吝氣歉文公曰驕者吝之枝葉
吝者驕之本根未有驕而不吝未有吝而不驕
此一章更當熟思盈與歉各是一病文公乃以
為二者相因而生又謂驕生於吝何也盖吝者
氣不足也惟其無浩然之氣所以鄙陋局促容
受不得内而徳善未有少進便自以為有餘外
而勢位稍㦯髙人便有陵忽之意俗諺所謂器
小易盈正此謂也惟其小而吝是以易驕盈使
其有江河之量無不容受則雖徳至於聖賢而
不以為足位至於王公不以為可矝前章所謂
弘毅弘則規模廣大而不吝矣不吝則不驕矣
正當參玩也
　　問文王至徳
范氏曰孔子因武王之言而及文王之至徳其
指㣲矣此言孔子㣲有不滿武王之意也文武
皆聖人也文王之時紂之惡未熟故文王猶得
以事之至於武王之時則紂之惡巳極殺比干
囚箕子㣲子紂之庶兄也抱祭器而歸周武王
於此雖欲不伐啇有不可得者豈武王之心㢤
文王武王均為聖人但所處之時旣異故所行
之道不同文王所處乃君臣之常武王所處乃
君臣之變常固正也變而不失其正是亦常而
巳矣然常道人皆可為變則非聖人不可為故
聖人於湯武之事毎㣲有不足之意如論樂則
以武為未盡善論泰伯之譲天下文王之事殷
皆稱其爲至徳伯夷則謂求仁而得仁此非貶
湯武也盖惜其不幸而爲此不獲巳之舉也然
恐後世遂以湯武爲非故又曰湯武革命順乎
天而應乎人言湯之變夏命武王之變殷命皆
順乎人心而應乎天命也盖桀紂之暴非湯武
出而征之則生民之類皆將㸏㓕而後巳又豈
天之心㢤故湯曰予畏上帝不敢不正武正曰
予不順天厥罪惟鈞論語㣲有不滿之意者恐
後世亂臣賊子借湯武之名以窺伺神器也易
發革命之義者恐後世亂君肆行於上而無所
憚也聖人立言其為後世慮深矣東坡乃謂湯
武非聖人盖但見一偏而不知聖人或抑或揚
皆有㣲指也
　　問色舉翔集
色斯舉矣去之速也衛靈公問陳而孔子行魯
受女樂而孔子去即此義也朔而後集者就之
遲也伊尹俟湯三聘而後幡然以起大公伯夷
聞文王善養老而後出即此義也古人所謂三
揖而進一辭而退雖相見聚㑹之間猶必如此
况仕止久速之際乎賈誼賦所謂鳯縹縹而高
逝兮夫固自引而逺去此即色斯舉矣之意又
曰鳯皇朔于千仭兮筧徳輝而下之此即翔而
後集之意後世如漢穆生以楚王戊不設醴而
去諸葛武侯必待先主三顧而後從之皆有得
乎此者也
　　問太極中庸之義(南雍李敎授/問今附此)
下問太極中庸二條自顧淺陋何足以辱姑即
平時所讀朱文公先生之書及嘗見所窺者略
陳一二夫所謂無極而太極者豈太極之上别
有所謂無極㢤特不過謂無形無象而至理存
焉耳盖極者至極之理也窮天下之物可尊可
貴孰有加於此者故曰太極也世之人以北辰
爲天極以屋脊爲屋極此皆有形而可見者周
子恐人亦以太極爲一物故以無極二字加於
其上猶言本無一物只有此理也自隂陽以下
則䴡乎形氣矣隂陽未動之前只是此理豈有
物之可名耶即吾一心而觀之方喜怒哀樂之
未發也渾然一性而巳無形無象之中萬理畢
具豈非所謂無極而太極乎以是而言則思過
半矣喜怒哀楽之未發即寂然不動之時思慮
一萌則巳動矣故程子以思為巳發此至論也
来諭謂思是巳發則致知格物亦是巳發此則
未然盖格物致知自屬窮理工夫大凢講論義
理最忌交雜今方論喜怒哀樂之發未發而以
致知格物雜之則愈混雜而不明矣来諭又恐
懸空無用力處此亦未然盖未發之時則當戒
謹恐懼其將發之時則當謹其獨逐時逐節皆
有用功之地惟其未發也戒懼而不敢忘將發
也謹獨而不敢肆則其發自然中節矣聖賢之
學所以無弊者正縁句句着實未嘗説懸空道
理且如中庸始言天命之性終言無聲無臭宜
若髙妙矣然曰戒謹曰恐懼曰謹獨曰篤㳟則
皆示人以用力之方盖必戒懼謹獨而後能全
天性之善必篤㳟而後能造無聲無臭之境未
嘗使人馳心窈冥而不踐其實也太極圖說亦
然首言無極太極次言隂陽五行亦可謂髙且
逺矣要其歸宿只在中正仁義而主静之一語
其與中庸戒懼謹獨之云若合符節總而言之
惟敬之一字可以該也盖戒懼謹獨者敬也主
静亦敬也學者儻能居敬以立其本而又窮理
以致其知則學問之道無餘藴矣大率此理自
文公盡發其秘巳洞然無疑所慮學者欲自立
一等新竒之論而於文公之言反致疑焉不知
此老先生是用㡬年之功沈潜反覆參貫融液
然後發出以示人今讀其書未能䆒竟底藴巳
先疑其說之未盡所以愈惑亂而無所明也故
區區常勸朋友間且將文公四書朝夕􁁃泳旣
深達其指矣然後以次及於太極西銘觧近思
錄諸書如此作數年工夫則於義理之精微不
患其無所見矣又必合所知所行為一致講貫
乎此則必踐履乎此而不墮於空談無實之病
庶乎其可耳此平時拙論如此故因垂問及之
更望詳加鐫曉以補昏愚之所不逮幸甚
西山先生眞文忠公文集卷第三十一
西山先生眞文忠公文集卷第三十二
　講義
　　代劉季文浦城縣庠四徳四端講義
人之為人所以與天地並立而為三者盖形有
小大之殊而理無小大之間故也理者何仁義
禮智是也人之有是理者天與之也自天道而
言則曰元亨利貞自人道而言則曰仁義禮智
其實一而巳矣自楊子雲作太玄以四徳配五
常後儒因之論述衆矣然其發明精切未有如
文公先生者也文公之說曰元者生物之始天
地之徳莫先於此故於時爲春於人則爲仁而
衆善之長也亨者生物之通物至於此莫不嘉
美故於時爲夏於人則爲禮而衆美之㑹也利
者生物之遂物各得宜不相妨害故於時爲秋
於人則爲義而得其分之和也貞者生物之成
實理具備随在随足故於時爲冬於人則爲智
而衆事之幹也深味斯言人與天地本一無二
而其所以異者天地無心而人有欲天地惟無
心也是以於穆之命終古常新元而亨亨而利
利而貞貞而又元一通一復循環而無間人之
生也𥘉皆全具惟其有形體之累則不能無物
欲之私故當其惻隱之發而有以撓之則仁不
能充矣當其羞惡之發而有以奪之則義不能
充矣恭敬是非之發亦然此孟子所以惓惓於
充之一言也盖善端之發其始甚㣲亦猶隂陽
之氣兆於二至𥘉皆眇然而未著也迨陽浸而
長至于正月則天地之氣和而物皆發逹矣隂
浸而長至于七月則天地之氣肅而物皆收歛
矣天地無心其生成萬物之理皆自㣲至著盖
無一歲不然者人能體天地之心以為心因其
善端之發保養扶持去其所以害之者若火之
然因而嘘之若泉之逹因而導之則一念之惻
隱可以澤百世一念之羞惡可以正萬民堯舜
之仁湯武之義所以與天地同其大者以其能
充之也桀紂豈無仁義之心㢤其所以與禽獸
不異者以其遏絶之也故曰苟能充之足以保
四海苟不能充之不足以事父母嗚呼孟子之
言痛切至此其可不深思所警㢤今者王春朔
旦四徳之元實肇於此故竊孟子大易之義與
朋友共講焉欲吾儕於此深自警者知吾心之
徳即天地之徳必當戰兢朝夕不敢失墜至於
一念之萌則察其所發果天理邪抑人慾也如
其發於天理則充而長之發於人慾則窒而絶
之功用之乆義理自明人慾自将退聽天地之
所以與我者庶乎其可保矣夫如是然後不失
其所以為人之理若夫顛倒於利害之途昬迷
於嗜慾之境善端泯絶正理消亡則孟子之所
謂非人也可不懼㢤某不敏方将以此自警吾
黨之士儻有志焉則所謂求仁之方繼此當相
與切磋講究之而不敢有隱也
　䇿
　　館職筞
　問堯舜之盛野無遺賢而用人之際猶曰試
　可乃巳又曰明試以功吾夫子亦曰其有所
　試矣今之仕者鮮不由試而進寒畯之試固
　詳而任子亦試於銓選至若宏詞愽學旣中
　科目将登之儲材之地宜無待於試而給札
　玉堂厥有故事正欲詳詢當世之務上禆國
　論合於古而宜於仐以見有用之學非止角
　空言而巳也厥仐多故類非一端　聖上宵
　旰於上二三大臣百執事相與圖回於下未
　始於日不孜孜也鄰邦革心尋復和好謂三
　邊粗有息肩之望則可耳體國之士方懐憂
　隱夫竭民力以養兵正以備一日之用及其
　禦敵乃驕惰而無功暴露者以時升轉旣與
　家犯矢石者無以異而供億浸廣殆未知善
　後之計召募敢勇嘗頼其力講觧之後何以
　為駕御之方招收雄淮未見於用名數實繁
　何以為贍給之費餱糧旣無􁏏蓄漕運又多
　不通然則欲為乆逺之圖莫晋屯若也數十
　年来大略可覩至于今日又有甚難将委之
　民則土矌人稀必至鹵莾将責之兵則操戈
　負耒未免扞格又况流離顚頓之餘或役驅
　馳之乆其誰任此無巳則復力田之科盡捐
　賦租勸之墾闢然必藩籬既固民生按堵而
　後可為非可以遽舒目前之急也裁楮為幣
　而價日削藏粟多閱而糴日増時雨方通遺
　蝗復起事至而應則慮有噬臍之悔先事而
　圖則孰為徹桑之急伊欲用李悝之平糴采
　眺錯之實邉蕭何諸葛之餽運充國棗祗之
　屯田以至昭義歩兵雄邉子弟擇而用之豈
　無其說矧今更化方新而治效未著求言甚
　切而士氣未伸講明有素毋憚敷陳碩畫嘉
　謀不患不見於用也
對愚竊惟今日事勢有深可畏者二亟當圖者
三有不足慮者四進言者皆曰和議可恃也邉
虞可弭也是固不足與論謀國者也至於憂
慷慨之士相與講畫利病又不過曰兵冗而罔
功財耗而弗贍二三大臣訏謨於其上羣臣百
執圖議於其下亦旣悉尖吁亦嘗思宗社安危
之機國家憑藉之本乎愚不佞盖嘗汎觀古今
之變大抵盛衰强弱之分不在兵力而在國勢
不在財用而在人心誠使國勢尊安人心豫附
運掉伸縮唯所欲爲以之治財則財可豐以之
治兵則兵可强其機易回而其事易察也惟夫
吾之所恃者國勢也而操持不定無以遏其趨
吾之所恃者人心也而繫屬不加無以保其固
百度搶攘衆志渙散天下之患方倀然未知底
止之地雖兵財之畫日討月究何益㢤思昔
寳元　慶暦間中外多故夏人畔命兵事繁興
於是保毅有軍武衛宣毅又有軍始置於陜西
繼行於諸路天下之兵凢百萬而不勝其冗矣
三路入中芻糧之直為緡錢歲千萬而度攴以
匱告矣宣毅所在驕横西陲兵數屈􁮅而軍律
弗嚴師不用命矣一時事變殆類岌岌而　仁
宗潜囬黙制迄成萬世之安盖其綱維國勢綂
繫人心有出於兵財之外故也　熈豐大臣罔
克知此徒見　嘉祐末年事類少弛思一蹵而
新之志於疆兵則保甲户馬之法立志於𥙿財
則均輸平實之令行一意紛更立圖近效抑不
思國勢巳揺財将焉用人心弗固兵豈足恃㢤
然則論治於今日先其所可畏而後其所不足
慮可也何謂不足慮者四曰兵驕惰而無用也
賞輕濫而亡節也敢勇之招難於控御也雄淮
之招難於瞻給也然察之有方圖之有要𥘉非
沈痼不治之疾紛錯難理之緒也且兵之驕惰
亡用者豈非擇将太得其人乎古之用武者不
急於治兵而急於選將將之怯勇兵實係焉故
天下無必勝之兵而有不可敗之将往者柄臣
妄意規恢之圖而沾沾多易之小人窺見風指
莫不抵掌而談兵或以賄求或以技進柄臣弗
察以為得天下之眞勇也命之以緫戎付之以
分閫即鹿無虞茍圖集事一旦師出情見智窮
不待敵鋒之交而魄先禠矣泗水之捷乗勝鼔
行可也縦兵鹵掠而弗進夀陽之役扶義直前
可也望風選懦而自潰東海之戰兵刄方接囬
顧主帥巳卷斾而趨矣昔之良将有敺市人而
决勝者今以素拊循之士使之即敵宜若易為
功也而所向輒􁮅反甚於市人是豈兵之罪㢤
蓋未明乎擇將之方而巳矣賞之輕濫亡節者
豈非御将未得其術乎昔人有言御将當如養
鷹饑則為用飽則揚去故取一城則升一級破
一敵則進一階漢祖待樊酈之徒用此道耳往
者柄臣䙝玩公器不問軍校之能否一以隆名
峻秩假之以芻牧下材而䖏都節防團之貴兵
未用而寵巳踰功未成而志巳溢矣兩宣諭之
遣曽未旬月自瑣闥而躐中司自二卿而長戎
部此猶曰以重其事權也荆㐮淮甸之師有未
嘗見虜而以破敵聞未嘗赴援而以觧圍告上
下相蒙不攷功實猥曰激勵顔行不容靳此抑
弗思将帥亡功而冐寵欲士卒之亡覬倖得乎
然則暴露之賞與蒙犯矢石者亡以異亦勢然
也官資陞轉動逾萬數秖以塞一時之觖望而
不計其窮誥身易醉何以異此是豈獨行賞太
濫之罪㢤盖亦未知其御将之術而巳矣敢勇
之招雄淮之招固將爲竦戎容壮邉備計也然
徒頼其力而紀律不嚴欲多其數而差擇不審
昔人未嘗不募民兵也然既募之後則有紀律
焉馬燧之練成精卒是也方募之始則有差擇
焉馬隆之立標簡試是也曩者申命諸州發徒
隷召驍勇繇江湖福建来者囂囂墮突鷄犬一
空道路蕭條亡異宼掠迨至轅門乳臭之将擁
以自衛養如驕子不敢誰何雖其守禦粗立寸
功而意氣陸梁䆮不可制是以偏俾小校敢陵
主帥一旦執而戮之衆怨交譁則紀律素亡之
失也曩者漕臣急於增戍創雄淮之額優廩給
之數揆之他軍厥賞三倍冀誘其来而不知民
之可為兵者不若是之㚌故浮脆寑弱得以挂
名尺籍間舊兵失亡者未除新兵增益而亡藝
舉十餘萬之衆而廩食縣官不待智者知其難
繼矣是以瞋目語難攻剽迭𧺫前者誅夷後者
靡戒恣睢為患未知所終此則差擇不嚴之過
也雖然起弊有源捄弊有機夫列營分戍坐縻
廪稍捐軀思報孰亡是心至於臨敵乃不效命
是豈亡其故乎登壇授任旣多非人苞苴權門
籍以取辦椎膚剥髓罔䘏怨恫平時亡以繫其
心緩急何以責其力今公道宏開賄賂巳絶而
豐殖自私猶前日也伊欲鳬藻相歡投石思奮
則掊刻之禁盍從而申嚴之且今江淮有制閫
荆蜀有宣威而諸道又有緫餉謂宜明詔丁寧
委之紏察小或科歛絀罰随之則士飽而歌惟
恐不用何驕惰之足憂夫班賞太醲旣難追咎
供億寖廣誠為後憂今興利之源捜抉畧盡公
私赤立毫縷亡􁏏執劵責償何以厭塞昔中興
之𥘉韓劉諸軍戎伍之間髙爵居半左武名隊
他又可知仰窺聖摹不過酌經費之常蠲煩蠹
之目瀦蓄餘羨惟以賞功士心旣愉國用亦濟
仐安邊置局廣行拘搉誠能毋狥近習之私樂
伸有司之請點檢諸庫本名激賞誠能罷内帑
緡錢之獻佐大農調度之公至於宗藩戚畹之
好賜可損者損之掖庭尚方之用度可約者約
之則日計不足月計有餘以之贍兵何供億之
不繼敢勇之驕固難駕馭剽聞主将懲其桀驁
浸懐䟽忌之心忌則愈疑䟽則愈怨上下猜阻
何以自安謂宜風諭将臣明示威信披露心腹
待以勿疑庶㡬人有固心然後吾法可用此駕
馭之術也雄淮之冗固難贍給比嘗顓命王人
稍加沙汰而分隷諸州所存尚半賦粟之數未
易文吾酌諸僉言僅有一䇿盖沿江諸屯虚籍
萬計丙寅之戰失亡倍多權臣重咈人情未始
嚴其考核仐朝綱方肅威令一新及仐舉行疇
敢異議待其簿録来上因以其衆改隷正軍廩
給不増區處適當何憚何疑而弗亟為此贍給
之方也今之議者慮餱糧之乏閔漕運之艱則
欲講留屯之利復力田之科重楮幣以流通廣
和糴以備具為計悉矣然嘗思之留屯之便古
有成規處兵之法亶為至要然民狎于野必邊
鄙不聳之餘今烽燧相望未易講此異時流逋
旣復民有奠居分給閒田俾之開墾計其歩𤱔
命以出兵雖非屯田之名隂有寓軍之實此㫁
㫁可行之䇿也若夫力田之科漢人用之厥有
成效今欲柤其遺智募民使耕固為博利然須
講求成畫乃可以漸推行夫守令以勸農命官
相視川源出入阡陌盖其職也莫若下力田之
詔俾之圖上便宜磨以歳月徐􁂗經理則民㭲
兵强可漸致矣楮幣日輕本由錢乏厥今渗漏
非止一塗有如儲蓄於大家坯銷於工技䦨出
於邉関上下共知矣邇年以耒又有冶户毀錢
為銅之弊獨不當併嚴其禁乎泉貨周流楮價
自重不然雖多方称提未見其可也和糴之䇿
𥘉非厲民曩之将命非人計産科率並縁苛擾
以濟其貪而藏粟之家始憚與官為市矣今供
餽尚繁未容遽巳莫若倣　本朝入中之制豪
民大賈輸粟於邉而受錢都内則約束簡便人
所樂從不然則名雖和糴其實白奪詎不為根
本計乎凢明問所逮曰兵曰財愚旣熟數於前
矣若夫宗社安危之機國家慿藉之本厝火積
薪懔焉可畏者其敢不為執事陳之何謂深可
畏者二更化以来将半載矣以郷者國勢之杌
揑今當轉之以安强以郷者人心之驚危今當
易之以帖㤗然自其國勢觀之形體雖安而命
脉則未固枝葉雖茂而根本則未充夷秋窺覦
要索亡巳俛首請命屈意買和削弱之形􁓓然
其不振也自其人心觀之則畿甸之間憂疑轉
甚逺近之衆愁痛未瘳訛言喧騰殊駭觀聽物
情恟恟幾不皇安危亂之兆凛乎其可懼也夫
綱維國勢雖非一端究極其源未有不自大權
之不分始今日之權誠歸矣然竊弄之私依慿
之巧顧豈無可慮者乎自昔人主不必奮然獨
運而後為權歸於上也政令出於公朝而不使
有由中之漸耳目寄扵言責而不撓於近倖之
私則權雖在人未嘗不在巳也非必靡然不自
緫攬而後為權散於下也内庭外朝之勢隔而
信任有所偏宦官女謁之情親而聽受有不察
則權雖在巳未嘗不在人也廼者柄臣氣𦦨薫
燎豈一旦所能為㢤漸漬之深彌縫之乆人主
墮其中而不自覺焉耳此大權之易分愚所以
憂國勢之未振也綂繫人心非有他技揆諸聖
賢之論所欲與之所惡勿施耳自權倖用事愎
諫遂非凢所罷行惟意是徇北伐之舉童稚憂
其必敗債帥之遣奴隷知其非材而狠心自庸
曽弗之䘏前車之覆今可戒矣夫天下之勢如
一身然血氣周流亡所底壅則身安而疾去公
論在人亦猶是也防川之潰不如徐導惡人之
謗不如勿為愚不知日者檻送䧏附之人凾發
姦臣之首通國譁然以為不可而上之人冐行
弗顧何也諉曰㫁决大事不容道謀常人之情
難與慮始則衢室之問外朝之詢不若啇鞅治
秦之為得也軍興以来民病極矣内地罷於轉
餉邊甿斃於干戈民雖嗸嗸不忍怨畔者以權
臣實為之而　上弗與耳今九重厲精衆正恊
賛獨柰何為此重失人心之舉乎輦轂之下口
語萬端更相扇揺如難将作雖譸張為幻盛世
所無而吾固有以召之也小人怨詈無皇自敬
徳之意而有司以嚴刑峻罰正之果何異於偶
語之禁邪此下情之尚欝愚所以慮人心之易
動也夫吾之所恃者國勢而常患乎易揺吾之
所恃者人心而常慮其易動天下國家何所頼
以植立夷狄何所憚而不敢桀驁乎今之議者
則曰鄰邦革心盟好載講兵祲将洗民瘼可蠲
吁為是說者媮安目前可也經邦長慮夫豈其
然且虜自亂華以来假和以誤我者凢㡬見矣
靖康之事愚弗忍言姑以　紹興以来觀之王
倫之使未旋而兀术之師随舉秦檜之約旣堅
而逆亮之冦終渝變詐靡常廼其故態堂堂大
國不思所以自立而索然聽命無復生意猶為
國有人乎雖然和未為非䇿也愚之所甚畏者
和議旣成邊警旣撤燕嬉愉樂爭厭其私禍本
亂萌有不在疆塲之外而生於户􁏫之間者是
則深可憂也夫畏其所可畏憂其所當憂則維
持國勢繫屬人心者将柰何曰愚所謂亟當圖
者是也何謂亟當圖者三曰戒近習曰畏小人
曰拯民命夫謂之近習固人主之所親而易䙝
者也情親而勢易䙝則巧佞易入千請易行巧
佞入則主聽昬干請行則朝綱紊世之人主悅
其順巳縦而弗制終至於不可制者多矣今公
道昭融固亡此患獨嘗竊怪邇者一二除授或
煩宸筆雖以大臣執奏而竟寝然左右請謁之
私盖不能無撓成憲者矣其漸誠不可長也􁈈
寺之臣得罪君父屏之逺方終身勿齒夫奚庸
䘏而一旦放還之命忽繇中出甚至郤東省之
奏而必欲書行則是屈紀綱而庇姦倖尤非所
望於更化之日也夫人臣出力以抗權近非為
身計為　朝廷惜法度為人主惜舉動耳萬一
主意少移䜛謟面䛕乗之而入則貴為天子不
得自由之言有時而營惑矣正論不聞䜛謟得
志威楅之柄不歸之近習而誰歸㢤愚故謂近
習用事之萌不可以不戒也雖然近習之親昵
固人主所當戒而小人之窺伺尤人主所當憂
盖近習之與小人實相唇齒以濟其私者也方
柄臣得志之始權任尚輕機械尚淺未至蕩然
亡所制也惟夫外􁏫小人志在附麗於是煽其
𣣔熾之𦦨導其方决之流而柄臣之勢始滔天
燎原而不可遏梟狐歗凶更倡迭和知其欲去
異巳則教以攻僞學之名知其欲盗兵權則教
以舉大義之說胎變産旤至于斯極何往非小
人之罪㢤近者天日清明昭示顯罰然所謂小
人者貪利嗜進無時而少忘彼旣為衆正之所
不容則必有他繆巧以希進異時報復之念盖
巳萌於今日擯斥之初要不容於不慮也　元
祐間衆賢在位章蔡諸人固嘗明正其罪而不
能保其不反噬於十年之後小人之根不易㧞
也如此為今之計必君子有自安之勢而後可
以遏小人復進之萌必人主有一定之見而後
可以伸君子欲行之志雖然未易言也昔司馬
温公光力變新法有以異時報復為言者公曰
天若祚　宋必無此事夫使正人端士不能保
其事之不變而委其數於天亦可嘆也然則今
日之事可不深圖而豫計㢤愚故謂小人復進
之漸不可以不畏也兩淮之民流離饑踣凢二
年矣易子析骸暴骨盈野亦可哀矣　朝廷以
實意賑䘏有司以文具奉行而惠不及民矣向
者復淛右圍田而俾之耕徳至渥也或曰淮堧
之農習於鹵莾而不諳淛右種藝之法吁天下
焉有不可耕之田又焉有不能耕之農特有司
勸誘之未至耳亡巳則賑䘏之一䇿其最急乎
日者嘗命王人分往振業誠足見九重仁民之
心然其說曰資之俾還故土也獨不念長淮千
里莾為丘墟彼其無聚廬以託處也無牛以耕
而無糓以播也小小振給縁手而盡又将索之
枯魚之肆矣彼民何辜使至此極邪竊慮謀國
者不過欲為流民復業之名而非眞有饑溺由
巳之意充此念也何以復和氣何以感民心昔
孟子之平陸謂其大夫曰今有受人之牛羊而
牧之者則必為之求牧與芻矣求牧與芻而不
得則反諸其人乎抑立而視其死與曰此則距
心之罪也夫距心列國一大夫耳猶知民死為
巳之罪况居代天理物之地者其可不知所以
自愧乎國之與民相依而立上有捄菑䘏患之
實政則下有伏節死難之誠心今委民溝壑而
不之顧一旦警急何以責其疾視長上之死而
不捄愚故謂生民垂絶之命不可不拯也夫惟
國勢之未定人心之未安上天至仁於焉示戒
自春以来所至旱暵驚蟄甚乆雷始發聲逺方
近郡種不入土者往往而是螟蝗遺孽復出為
烖良苗方新戕賊殆甚災異之見未有稠於今
者也日者都城雨雹為變尤鉅考諸傳記大抵
以為隂脅陽之證而雨雹於夏其應為兵雖然
此猶出於亰房劉向之說也若乃春秋二百四
十二年書雹者二質諸當時之事歴歴可驗方
僖公之時季氏世卿公子遂顓權政在大夫萌
芽於此故雨雹於秋昭公之時季孫宿襲位世
卿握兵擅朝卑弱公室故雨雹於春然猶未若
盛陽之月為沴之尤者也按東漢五行志所書
永元以後雨雹數見而以夏書者十盖姦慝用
權隂類盛長實根源於安和之時以人占天若
合符契此愚於壬申之異所以痛哭流涕深陳
於奏篇之末也大抵銷變召和不在乎它在人
主一念間耳夫惟誠身正家以端出治之本則
變可銷惟逺䜛邪戒私昵以防壅蔽之患則變
可銷至於綱維國勢繫屬人心亦皆格天召和
之機括也竊聞雨雹之夕星變随見占者以為
君臣俱憂嗚呼天非獨愛吾君亦愛吾大臣矣
厥鍳昭昭亡異告語廟堂之上盍思所以答人
心而觧天意乎　皇上淵黙謙冲仰成輔弼自
昔大臣待遇之隆寵任之厚莫逾於今國歩多
虞人心胥動自昔大臣經綸之艱負荷之重亦
莫逾於今夫惟弘毅任重不擇夷險而後可以
康國歩至公血誠俯仰亡愧而後可以收人心
不然苟且偷安以位為樂虚老歲月坐失事機
天意莫回災害洊䧏則天下之事将有不可爲
者矣何止兵財數端之足慮㢤詩曰心之憂矣
不皇假寐愚不勝惓惓
　䇿問
　　問内外八事(試楊汝明喬行簡)
問昔者洙泗之論治曰期月而巳可也三年有
成聖人事業固非後世所可及而當時門人弟
子若由與求所以自許者不曰比及三年可使
有勇則曰比及三年可使足民夫二子固爲髙
第其望聖人逺矣而其所自許則無異於孔子
豈聖門講貫規模大畧如此歟由果求藝聖人
皆嘗以從政許之矣今也於由之對則哂之意
者不惟哂其為國之不以禮抑師旅饑饉之餘
戞乎甚難而由也言之太易歟恭惟　皇上厲
精更化三載于兹矣向也挽回天下之勢於靡
弊膠轕之時若甚難矣而為力反易今也整齊
百度於大綱旣舉之日若甚易矣而論者顧病
其難豈圖回經理未得其方歟抑今日之勢果
難於前日歟夫修徳行政所以應天也而比歲
旱蝗今兹霖潦所以奸天地之和者其咎安在
諉之於數旣非格王正事之誼驗諸證應則漢
儒傅㑹之說或病乎拘其将何以為感格之要
和戎偃兵所以息民也而江湖淮甸之間弄兵
跳梁相挻未巳比而誅之固非關民自新之意
一於招攜則前事之失又在所當懲抑将何以
為綏定之䇿朝綱正矣而國勢未尊維持振起
豈尚有當講者乎公道伸矣而人材未盛長育
培養豈尚有可思者乎禮義㢘耻所以遇士大
夫者不為不厚而首公盡節鮮得其人風勵之
道其将安出穹爵峻秩所以待将帥者不為不
至而折衝禦侮未覿其效駕馭之術其孰當先
曩者患民食之未充於是有賑糴之令又慮夫
貪而瘁者無所得貲於是乎有賑濟之令或謂
疆有力者得之而罷弱者不及也其信然歟今
中都米石為錢者萬大農旣亡􁏏儲平糴亦又
未足所仰以紓目前之急者一麥而巳麥或告
傷又将若何荒政之防所宜䂊講昔人巳行之
良法其亦有可遵者乎曩者患楮幣之日輕於
是舉秤提之䇿而矯䖍吏並縁為姦漁奪吾民
於是頒予民從便之令或謂命令數更適以滋
弊其果然歟獻議之臣論說百端間嘗命郎省
折衷以聞而施行迄未有緒末流之患殆弗正
此其将何以捄之乎昔之君子有當事變搶攘
之衝而身任天下之責堅忍疆力迄用有濟者
盖不少矣今君臣同心耆俊在列正大有為之
機也而悠悠歲月未有以深慰天下之望豈規
逺圖者不當以近效計歟　上方開廣言路樂
聞忠規願極陳當今之宜以副　明詔所為給
札之意其無遜
　　問人才國計民力邊防四事(試宣繒林坰)
問恭惟　主上厲精更化于茲五年郷也邊塵
屢驚羽檄旁午今以寧謐聞矣郷也旱蝗仍歳
米石萬錢今以豐稔吿矣自常情觀之若足恃
以為安而有識之士窈然深惟盖可謂小康未
可謂長治也然則厝火積薪之防徹桑綢户之
備正今日所宜汲汲者盍相與講明之可乎今
天下之事不勝其衆而繫於安危之大計者四
焉往者政在權臣用舍易位人材之衰陋固宜
矣今公道昭明黜陟惟允而當饋太息毎有乏
材之憂平居論議激昻奮發不為無人及寘諸
盤錯紛紜之㑹顧未深愜人意者平時猶爾設
不幸有非意料之所及殆将誰任乎此人材之
未盛不可不論也往者兵事方殷調度百出國
計之匱竭宜矣今　朝廷無大興作尚方無大
錫予而主計之臣動以弗給為憂楮價日削未
知稱提之方柌牒日鬻不虞蠶食之害平時經
費凛凛如此設有緩急其将安仰乎此國計之
未裕不可不論也民力之困亦旣甚矣曩者掊
克之吏布滿郡縣公私赤立固其宜也今牧守
廉按之臣差擇維謹而元元愁歎尚若不安其
生其故何邪年糓僅登盖藏猶寡一有旱乾水
溢之變欲亡捐瘠得乎然則𥙿民之政何者當
急邉防之徹盖有日矣曩者庸人債帥迭主兵
柄軍政墮壊亦其宜也今緫戎分閫之任非材
不授而號令風采足以折衝禦侮者亡幾其故
何邪聘覜交馳旣難遽恃萬一有風塵之警果
孰為之扞蔽乎然則備邉之畫其孰當先孟子
曰國家閒暇及是時明其政刑雖大國必畏之
矣今中外甫寧正君臣交儆之日思患豫防之
䇿舍斯時而弗為後將有不勝為者此　聖天
子所以亟聞昌言而有司所為承　詔發䇿之
意也其極陳當令之宜以對毋有所隱
　　問郊祀(試李鳴復)
問恭惟　皇上嗣服以来屢脩元祀神示嚮答
誕揚無疆之休廼者　明詔有司将以冬至祗
見于郊丘猗歟盛㢤丕天之大律也盖嘗考諸
古而有疑焉舜之肆類也㮒六宗望山川徧群
神而地示之尊獨不與祭何也記稱有虞氏楴
黄帝而郊嚳說者以冬至圓丘之祭為楴孟春
感帝之祀為郊夫禘者宗廟之事也謂之祀天
旣於禮亡所㩀而五勝相推之術昉于戰國太
㣲感生之說出于緯書曽謂虞氏之世而有此
乎周官宗伯以禋祀祀昊天上帝又曰兆五帝
於四郊說者因是有六天之名夫天本無二安
得有六王氏之論正矣然四圭有邸以𣏌天又
以旅上帝則上帝與天殆不容無辨其果可合
為一乎王鄭皆世大儒而持論不同如此将何
所折衷乎繇漢迄唐郊祀之禮盖亡慮數十變
大抵因訛踵陋不足考證惟我　國朝繼天立
極參酌古今㫁為一代之典聖子神孫率由舊
章雖百世形能易也而　元豐間廷臣獻議顧
有謂南北二郊各當親祀而以合祭為非者有
謂人主齊精之意不專於郊見而分為廟饗為
失者當時盖嘗采用其說止祀天于圜丘矣而
北郊之祭廼僅從攝事何歟輟景靈諸殿之朝
謁矣而大興　太廟之饗廼尚循舊制又何歟
元祐中嘗議分𣏌矣而弗果行　紹聖　政和
嘗行矣而弗克乆意者因時立制非必深泥於
古歟或曰天人相與不離陟䧏動静之間誠意
孚格不在區區禮文之末　皇上祗翼一心對
越無愧用能轉饑儉為豐登易囏虞為帖㤗天
人相應之機信不誣矣而災異譴告猶或未免
其故何邪間者風霆之警象緯之愆一或徹聞
惕然戒懼不敢少忽言事之臣有以修徳弭烖
為請者上皆俞之盖深得格王正事之指然
求其所謂致異之端殆不可得質諸洪範五事
之傳其亦有合歟更化以来甚重館閣之選命
有司給筆札歲不過二三人士大夫遇不諱之
朝當殊尢之舉必有卓偉切至之言可以椑國
論者願考前代禮典之㳂革孰失孰得漢唐諸
儒及我　朝羣臣之議論孰正孰偏今日格天
召和之本何者當急其詳著于篇以備　上之
采擇
　　問時政数事(乙未省試經義埸)
問恭惟　皇上以聦明聖知之資遵養十年甫
親聴㫁煥陽光於隂曀震霆聲於淵黙期歲之
間更張百度寖就條理廼者正月之吉始和奎
畫爛然自天而下臣民章奏彚集登進開言路
也蠲邊甿力役之䌓戢都人行户之害恤民隱
也王邸后家分置師儒以訓以迪睦親婣也三
邊制閫繕脩戎備常若敵至固疆塲也嚴易卷
假手之禁戒挾書傳義之習重儒科也又惟端
平改元以来務革衆弊所以察吏寛民理財治
兵者條目甚備而中外薦紳因循玩弛恬不禀
令於是誕領詔㫖俾大臣諏訪以聞又所以作
新群聽也至於提兵出境則有禁圖安静也喜
怒專殺則有禁儆暴殘也上稽周室以正月垂
治教之象下攷漢氏以立春下寛大之書皆因
天時以新命令然未有舉天政數十條於挾日
之間如今之盛者也或謂言路之開善矣然論
建多端亦皆適當文書藂委未易徧觀必命近
臣平處復奏如漢元鳳之制而後有聽言之實
其果然乎民瘼之恤善矣然奉行非人則徳澤
壅而不流必擇良吏以布宣之如黄覇之在頴
川而後有𥙿民之實其又果然乎親婣之教為
慮逺矣然膏梁繻絝之習必欲陶之以礼義當
如綘灌之議選士之有莭行者與居然後能成
長君少君之美不然則四姓小侯盖嘗置斈而
近戚驕溢之患卒見於後日然乎否也疆塲之
固為備嚴矣然敵至而懼敵去而侮人之常情
必如楚克庸以来無日不討軍實而申儆之于
勝之不可保然後能起晋人之畏否則狡焉思
啓封疆者将得以闖吾之隙然乎否也文闈宿
弊詎容安視然以傳注詞章之學蒐魁壘竒傑
之材識者病之乆矣必也用楊綰賈至之議庶
幾卿舉里選之遺意不然雖朝出一令夕申一
禁其所得者猶是人尔其又信然欤至若察吏
寛民而下皆方今之要務摘其元大者言之國
計之乏若何而能饒邦弊之䡖若何而使重邉
事既㒷我雖欲静焉能必敵之不動保固新復
之疆懐徠新附之衆其䇿将安出乎魏綘和戎
之請賈生餌虜之術其䇿果可侍乎夫春者天
之所以生也　皇上至仁如天方将對時育物
俾天壌之間無一弗獲其所英雋之士萃在闕
庭其思所以仰禆大政者悉意而敷陳之有司
将㧞其尢以獻
　　問大學君徳治效(乙未南省賦塲)
問恭惟　皇上以温恭濬哲之資輔之緝熈光
明之學儒紳濟濟日奉燕間時發玉音從容訪
問莫非聖賢之精粹道徳之淵源致知力行交
勉互進盖得二帝三王修徳立治之本而揆諸
大學一書尤脗合焉故窮性命之其而不遺事
物之粗因見聞之博而益充智識之妙則物之
格知之至可知矣思無邪毋不敬掲之侑坐以
代盤盂之銘凛然對越在帝左右則意之誠心
之正又可知矣車馬服御無汰侈之私盤樂遊
畋無縦逸之行此見於脩身者然也化行中壼
而私謁不形教孚外里而驕恣不作此見之齊
家者然也是宜表端而景從本固而末茂然求
之法度則有未盡脩求之紀綱則有未盡肅吏
雖屢飾而㢘隅不立民雖加恤而彫瘵自如財
耗於浮費之殷兵病於虚籍之冗則國未可以
言治也疆狄鴟張而備禦之實多闕中原雲擾
而恢拓之力孔艱四方萬里政疵民隱不獲徹
聞者何可勝數則天下未可以言平也夫脩巳
有安人之效明徳有新民之功今君徳庶幾乎
古而治效則未及其故何邪考之在昔若漢武
帝欲聞大道之要盖有意於窮理者而尊聞行
知何為尚形仲舒之戒唐太宗謂謟䛕嗜慾之
交攻盖有意於治心者而樂身縦欲何為尚煩
魏徴之諌豈苟知者易而允蹈者難强持於暫
者易而安固其守者難歟文帝履節儉先朴素
可謂能檢其身而銅山之賜乃或妄費顯宗抑
後宫敕外戚可謂能正其家而流水㳺龍之敢
肆尚或踰法豈由儉入奢者易而以義勝恩者
難歟四君漢唐之盛者也由其徳有未粹故效
亦似之然則論治於今日其本得無可思者乎
皇上嗜學如渇聽言如流講讀論争之臣凢有
切劘無不容奨茲又明詔有司俾取議論質直
之上将登進于􁏫而親䇿之雲章奎畫所以戒
勵者至惓惓也其為敷析大學本末先後之指
與君徳之當盡者若何而加勉治效之未形者
若何而亟圖追迹帝王之盛而盡揜漢唐之美
必有以仰禆淵聽者有司将㧞其尤以獻
西山先生真文忠公文集卷第三十二
西山先生眞文忠公文集卷第三十三
　說
　　潭州示學者說
予旣新其郡之學又為之續廪士之費俾誦絃
於斯者㣲一日之輟焉教授陳君瑞甫過余而
請曰公之於士也有以安其居又有以足其食
顧亡一言以淑之可乎余謝曰此師儒之事也
予何言雖然昔嘗聞之孔氏矣豈不曰古之學
者為巳乎自漢以經術求士士為青𬗋而明經
唐以辭藝取士士為科目而業文其去聖人之
意逺矣今之學者其果爲巳而學歟其亦猶漢
唐之士有所利而學也如果爲巳而學則理不
可以不窮性不可以不盡不至乎聖賢之域弗
止也若其有所利而學則苟能操􁉔吮墨媒爵
秩而貿軒裳斯足矣駔賈其心弗顧也夷虜其
行弗耻也此學者邪正之𡵨途也請以是淑吾
士可乎端甫曰敬聞命矣抑後世之言學者其
有得於孔氏之指歟曰後世之言學者其不繆
於聖人鮮矣獨嘗於唐之陽子近世之石子尹
子有取焉陽子曰學者學爲忠孝也石子曰學
者學爲仁義也尹子曰學者學爲人也是三言
者庶幾聖門之遺意乎方唐之世士習之陋甚
矣陽子一旦倡斯言於太學如天球之音威鳯
之鳴學者竦然洗心而易聽歸覲其親者踵相
躡焉理義之感人如此然則石子之言其有異
於陽子歟曰亡以異也仁者孝之源義者忠之
幹曰仁義則忠孝在其中矣然則尹子之言其
有異於二子歟曰亡以異也夫人與天地並而
爲三才者也必也兼五常備萬善然後人之道
立焉其警世之深爲人之切又進乎二子矣敢
問所以學為人者柰何曰耳目膚體人之形也
仁義禮智信人之性也君臣父子昆弟夫婦朋
友人之職也必循其性而不悖必盡其職而無
愧然後其形可踐也孟子曰人之異乎禽獸者
幾希庶民去之君子存之又曰無惻隱之心非
人也無羞惡之心非人也無辭遜之心非人也
無是非之心非人也夫天之生斯人也與物亦
甚異矣而孟子以為幾希何㢤盖所貴乎人者
以其有是心也是心不存則人之形雖具而人
之理已亡矣人之理亡則其與物何別㢤故均
是人也盡其道之極者聖人所以參天地也違
其理之常者凢民之所以為禽犢也聖愚之分
其端甚㣲而其末甚逺豈不大可懼耶予故曰
尹子之言其警世之深為人之切又進乎二子
也吾黨之士苟無意於聖賢之學則巳儻有志
焉則反躬内省於人道之當然者有一毫之未
至必将皇皇然如渇之欲飲餒之欲食也凛凛
焉如負鍼芒而蹈茨棘也吾子幸以為然則願
以告夫同志者俾知太守之期乎士不在於徼
人爵取世資而在乎敬身而成徳也端甫瞿然
曰公之淑吾士者厚矣瑢請掲其言於學以為
士之則
　　楊繼祖字說
大雅云無念爾祖聿脩厥徳無念者念也如不
顯惟徳即顯也詩人命詞大抵類此盖言為人
子孫當以乃祖為念而述脩其徳也徳者何仁
義禮智信是也惟能自脩其徳然後能継𫐠其
祖之徳表姪楊継祖求字於余為本大雅之義
字之曰子脩云
　　檮雨說
雲蒸雨䧏雖自於天其實從一念中流出故禱
析未效不可怠怠則不誠矣旣效不可矜矜則
不誠矣不效不可愠愠則不誠尤甚焉未效但
當省巳之未至曰此吾之誠淺也徳薄也於神
乎奚尤旣效則感且懼曰我何以得此也不效
則省巳當彌甚曰神将辠我矣吾其能容身覆
載間乎盖天之水旱猶父母之譴怒也爲人子
者見其親聲色一旦異常戒儆畏惕盍如何邪
方其未復當如大舜號泣于旻天時如伯竒履
霜中野時幸而復則喜而不敢忘敬而不敢弛
惴惴焉恐親之復我怒也故曰仁人之事親如
事天事天如事親紹定巳丑中元前一日禱雨
于仙㳺山書此自警且以告親友之同致禱者
　　志道字說
吾子志道舊名正則字誠之歲甲申易今名因
以仁夫更其字而告之曰汝知吾所以命爾之
指乎夫志者心之用也心無不正而其用則有
正邪之分不可不察也昔者夫子以天縦之聖
猶必十五而志于學盖志者進徳之基若聖若
賢莫不發軔乎此志之所趨亡逺不逹窮山鉅
海不能限也志之所郷亡堅不入銳兵精甲不
能禦也然則汝之志将焉從而可耶盖吾聞之
善悪二塗維道與利而巳志乎道則理義為之
主而物欲不能移志乎利則物欲為之主而理
義不能入此堯桀舜蹠之所繇以異也可不謹
乎茲吾所以名汝之意也夫道之與仁非有二
致然聖人之教既曰志於道矣又必曰依於仁
也曰脩身以道矣又必曰脩道以仁也盖道者
衆理之緫名而仁者一心之全徳志乎道而弗
它可謂知所嚮矣仁則其歸宿之地而用功之
親切處也思昔聖賢言仁何莫非要至於仁者
人也仁人心也則直舉其全體以示人學者尤
當深味也夫人之所以為人者以其有是仁也
有是仁而後命之曰人不然則非人矣此孔氏
言仁之要也仁者心之生理人而不仁則䘮其
所以為心猶果榖焉生意不存枵然死物爾此
孟氏言仁之至要也盍亦反諸身而求之方其
人欲未萌天理完具方寸之間盎然如春此即
汝本心之全體也推是心以徃其事親必敬其
事長必順以䖏閨門則睦以交朋交則信當是
時也豈有不仁者㢤惟夫私意横生理蔽於欲
然後流而不仁爾然則求仁之方其孰有先於
克巳者乎盖巳者有我之私而害仁之蟊賊也
蟊賊除則嘉榖茂私欲凈盡則本心之徳全亦
在乎克之而巳矣克者何戰勝攻取之謂也私
意方萌本心未泯則理與欲對正兩軍交綏劘
壘之時也直者勝則曲者負矣理為主則欲為
客矣兵㐫戰危夫人而知之私欲之害惨於鏌
邪而烈於燎原之火非知道者不能察也是則
志道必貴於求仁而求仁莫先乎克巳茲吾之
所以字汝之意也汝其有志於是否歟嗟夫汝
之有是形也天實賦之汝之有是性也天實予
之必盡性而後形可踐也不然則形雖人斯實
則物只豈不甚可耻乎昔頴濵蘇公有言凢人
之所不以告它人者必以告其子此天理人情
之極致非私之也旣以語志道又爲之說使與
同志者切磋焉
　　楊端義字說
予婦氏之弟楊君本名宗猷今爲易之曰宗道
又從而請字焉余謂子伯氏以端仁爲字矣欲
以端義命子如何易曰立人之道曰仁與義二
者人之所以爲人而異乎物者也今伯之字曰
仁而季之字曰義其名美矣盍亦勉修其實以
毋負命字之指乎楊君曰謹聞教矣抑道之與
義果何别耶曰道者五常百行之緫名而義者
當然之正理也人之求道何所自入惟於理之
當然者由之而無所悖焉則道在是矣程子曰
在物爲理處物爲義理之所當然即義也道以
體言義以用言用無不盡則體在其中非二致
也然聖賢言義必以利對盖義固所以爲利也
為義則無不利徇利則賊乎義矣毫釐之差而
舜蹠以異豈不甚可畏㢤孔子曰放於利而行
多怨吾子誡諸又曰見利思義吾子勉焉
　　詹宗楚字說
詹甥名何而字功父曰吾将以法蕭何也予謂
學者當求道而不計功今吾子方學古之道而
惟功是求豈聖賢教人之意耶聞昔楚有隱者
與子之氏名同其答楚荘王洽國之問有曰臣
明於治身而不明於治國也臣未聞身治而國
亂又未聞身亂而國治者也斯言也蓋聖門之
遺指豈春秋列國之士所能道㢤子其更字曰
宗楚而取其治身之言而服膺之則推之以及
於家若國斯舉而措之耳其梘汲汲於事功之
求而遺其本者烏可同日而語㢤子其勉之
　　楊實之字說
韜仲之子其名曰文華予謂昔人二名蓋有與
父同其一字者若王羲之獻之是也然之特語
助云爾雖同未害今韜仲昆弟之名其上皆曰
文子復同之可乎去文而獨名華斯得之矣華
曰謹如教然華之年且冠願求所以字之者余
聞楊子有云實無華則野華無實則史今以實
之爲子字如何夫言語文章者飾身之華道徳
仁義者脩身之實二者盖不容一闕然孔門之
教必曰行有餘力則以學文故游夏之文學不
可先淵騫之徳行其序固如此也然則所謂實
者将曷從而用力耶孟子曰仁之實事親是也
義之實從兄是也子誠有意於爲巳之學則當
自夫二者始不然則非余所敢知也故爲之說
以授之俾知勉焉
　　蔡仲覺名字說
仲覺之㓜也文公先生命之曰模及其長也又
訓之以伊尹之覺先生之㣲指果焉在耶某嘗
聞先生有言為學當識大要程夫子發出敬之
一字為學者言欲人以此收歛身心置在模範
中旣不赱作然後随事随物究窮其理則心地
自然光明嗚呼此先生教人之要㫖也其所以
名仲覺與所以訓仲覺者其皆以是與盖為學
之大本敬與致知而巳矣伊洛君子旣以此開
示後學使知表裏交進之方文公先生推明其
說不一而足傳中庸也旣曰非存心無以致知
而存心者又不可以不致知其釋大學又欲學
者存此心於端荘静一之中以為窮理之地窮
衆理於學問思辨之際以致盡心之功凢此皆
學者所共聞至於親筆以命其名援古以勉其
學則惟仲覺得之而它人不與也然則仲覺将
何以稱此㢤必也主敬以立其本歛然不踰於
法度之中窮理以致其知超然有得於見聞之
表旣以自覺又以覺人庶乎不負先生付授之
意矣仲覺之諸父皆以明道自任者也歸而求
之當有以啓子之未悟者顧某何足以辱姑誦
所聞以塞其請云
　　吕敬伯敬仲字說
永豐吕氏之二子過予於粤山精舎相與講學
焉将告歸合辭以請曰某之昆弟名中與仁者
吾親之命也中之字曰仲仁之字曰山而各配
以甫者友朋之教也吾親之命某等當終身佩
之若交朋之所以教則有未之悉者且中與仁
之義果若何而區别耶先生為講明之而更有
以字之則幸甚予謝不敏而其請益厪則告之
曰昔者聖賢言道之極致其目有三而巳堯舜
禹之授受則曰中孔門師弟子之問答則曰仁
而子思孟子之立教則曰誠是三者果一乎果
二乎竊嘗思之誠也者以其天理之實而無偽
妄之雜也中也者以其天理之正而無偏倚之
失也仁也者以其天理之公而無私欲之蔽也
是三者皆道之全體也虞書言中而不及仁論
語言仁而不及誠夫豈偏於一㢤盖中則無不
仁仁則無不誠矣今吾子伯仲之名或以中或
以仁其亦假之以善稱謂耶抑眞有意於求道
也夫苟有求道之心不可以不知入道之要昔
者子程子嘗言之矣曰敬不可謂中敬而無失
即所以中也敬之中有仁不敬則私欲萬端害
於仁也吁子程子其可謂為人之切歟夫中者
性之徳也仁者心之徳也性無不中嫚易以賊
之斯有時而不中矣心無不仁物欲以汨之斯
有時而不仁矣古之君子惟察乎此故喜恕哀
樂之未發必敬以養之如對神明如臨師保所
以全其本然之中也視聽言動之非禮必敬以
克之如殄㓂讐如去蟊賊所以全其本然之仁
也動静相涵表裏交進則天理渾然人欲熄㓕
自内逹外無往而非中由體之用無適而非仁
矣盖曰中曰仁萬善之所由出而敬也者又中
與仁之所自立也請以敬之一言而易伯仲之
字可乎嗚呼一念之放逸非敬也一言之矜肆
非敬也一動之躁輕非敬也實未至而豔於名
中無本而役於外凢此皆非敬也子歸思其所
以名又思其所以字反躬以求之格物以精之
謹之於方寸之㣲而体之以踐履之實若是庶
不辱吾字矣若曰假之以善其稱謂而巳是豈
予之所望也㢤
　　李自脩祝詞
予友果齋李君公晦之子治年十有五鋭志于
學過予粤山之麓請字焉為本大學之義字之
曰自脩而祝之以辭曰於惟李氏世有徳人懿
㢤澹翁鄉黨稱仁果齋承之志慕聖閾探討服
行是究是力巍巍𬗋陽百代宗師英材雲從逺
嗣泗沂君居其間寔曰髙弟得諸心傳親切超
詣廼㒛鼎田廼官儒宮藹然徳聲日大以崇厥
志未醻奄忽飈逝匪君是懐實憫斯世青氊之
託頼此佳兒曰考克承式慰我思維乃先君以
治命子欲稱是名可昧厥指稽諸字書義取攻
治盍即斯言繹之味之昔在曽子猶日三省矧
是𥘉學可忘肅警子質雖敏必重以持勿儇勿
浮廼徳之基至珍且良結緑垂棘孰知其功它
山之石爰酌古訓字以自脩琢之磨之至善是
求欲身之脩其必由學玩意遺經景行先覺有
道是師勝巳是朋擇善固執謹思篤行庶幾果
齋典刑有繼服膺斯言罔或失墜
　　劉誠伯字說
予友劉君夣先始名應則字定甫歲作噩夣有
以先登告者遂易今名是年秋果以易學冠卿
選或謂君盍更其字君以屬余余惟周官六夣
之占獨所謂正夣者不縁感而得餘雖所因不
同大抵皆感也感者何中有動焉之謂也其動
也有眞有妄夣亦随之雖昔聖賢不能無夣惟
其私欲銷泯天理昭融兆朕所形亦莫非實髙
宗之得說武王之克啇皆是物也若夫常人則
不然方寸之靈莫適為主欲動情勝擾擾萬端
故厭勞慕佚則徒歩而夣輿馬矣惡餒思飫則
藿食而夣粱肉矣若是者皆妄也至於因夣而
獲若主父苕榮之歌叔孫竪牛之兆似有其實
矣而卒以基莫大之禍夣其果可慿耶非夣之
不可憑也感之妄故夣亦妄也予觀中庸論前
知之妙而㫁之曰至誠如神夫誠者無妄之名
也天下雷行物與無妄有生之類其孰無之而
舉世滔滔率流於妄者以人賊天之􁏌也故先
儒之傳易曰動以天則無妄矣嗚呼一動之㣲
而天理存亡於是焉決豈不甚可畏㢤今請以
誠伯易子之字如何夫以誠伯之材得於天旣
甚異而疇昔之夣孰不以科第爵秩相期而予
獨惓惓於是者彼之所期者外予之所期者内
也然則誠何所自入曰自敬入敬奚所自始曰
自戒謹恐懼始昔之君子晝參諸言行以質其
學之進與否也夜考諸夣寐以卜其所得之淺
與深也吾子誠能汲汲於斯涵泳優繇日進弗
止則将動静一致也夣覺一如也夫然後為敬
立誠存之驗然予亦知之而未能至者斯言也
非獨以勵吾子且因以自勵云
　　陳平甫三子字說
陳平甫之三子曰琰曰瓉而一未名間謁余使
字二子而名其季焉予謂周官祼圭有瓉用之
於廟𣏌者也若琬與琰致命於諸侯者也三者
之用各有所宜然其質則皆玉也夫祭祀聘問
征伐皆國之大事其器必用玉焉盖物之備五
常者惟王為然故君子貴之也夫物猶以備徳
為貴而况人乎故欲名其季曰琬而字琰曰徳
元瓉曰徳仲琬曰徳季庶幾三子者思其名之
貴則知所以自貴思其字之美則各自勵以全
其美不亦可乎平甫曰然遂書以贈
　　詹㬌辰字說
㣲月堕西嶺燦然衆星光明河斜未落斗柄低
復昻感此南北極樞軸遥相當太一有常居仰
瞻獨煌煌中天照四國三辰環侍旁人心要如
此寂感無邉方
　　友人詹兄名樞求字字以景辰盖北辰者
　　天之樞也天之轉運無窮而樞常不動心
　　之應物無方而所以為感者實有似乎此
　　故以㬌辰命之詹兄其有以㬌乎此也今
　　以文公先生所作感興中一篇貽之云嘉
　　定庚辰孟秋下弦日淵書
心者人之北辰漢儒釋孟子巳有是言矣至文
公先生感興詩發明此理尤極其妙盖衆星皆
動而辰常静故能為二十八舎之主百体皆動
而心常静故能為一身之主然所謂静者豈兀
然枯槁之謂㢤寂然不動者此心之体感而遂
通者此心之用顧其所以動者如何爾以理而
動是謂道心以欲而動則為人心道心之發純
乎天理酬酢萬變其主自若則雖動而未嘗不
静理為主而欲聽命湛然清明物不能撓則雖
人而未嘗不天矣節齋之所以屬吾㬌辰者意
或在此故某也敢申言之
　　詹㬌辰四子名字說
詹㬌辰有子四人謁名於余予為命其長曰然
次曰煇又其次曰炎㓜曰炤㬌辰曰四子之名
敬聞命矣字雖旣冠之事然願豫有以教之俟
異時体而祝之也予謝不獲廼為之言曰夫火
之始然其光熒熒沃之則㓕煽之則盈(火有盈/實義見)
(揚雄/觧嘲)其在於人善端𥘉發廣而充之斯暢以逹
然之字宜曰充輝光之發積盛乃致釭以膏明
鼎以薪佛蓄徳之義篤實為先由美而大其序
亦然煇之字宜曰實兩火相儷其執孔炎陽亢
而極秪以為愆必嫓以水斯曰旣濟剛柔相資
繄徳之貴炎宜字之以濟赫赫大明旁燭萬理
爝火之㣲其照能幾惟公則溥惟私則偏以公
㓕私廼識其全炤宜字之以公予聞古之祝辭
曰弃爾㓜志順爾成徳今我斯言維古是式爾
齡雖穉其豫戒之勉女問學敬女威儀因言思
義即名求實遹觀厥成期之異日
　　王去非字說
始予與九江王君為僚于金陵相好也君名遂
而字頴叔予疑焉鍾山之別余從容語曰子之
學以顔曽自期者也而其字則有取於戰國䇿
士之談抑何名實之戾邪君曰此朋友之命而
非吾先人之意也其盍為我更之予謂因名以
制字因字以自儆則去非為宜盖遂之為言将
成而不可巳之謂也故曰遂事不諫然善焉而
遂之可也不善焉而亦遂之是耻過而作非也
予故曰去非為宜雖然是是非非之決豈必巳
形而後為趨舎㢤復之𥘉九曰不逺復無祗悔
元吉吾先聖以顔氏子為庻幾以其有不善未
嘗不知知之未嘗復行也異時因哀公之問又
以不貳過予之夫顔子之所謂不善豈有可指
之疵而所謂過者亦豈有可名之失毫芒之㣲
有動于中即渙焉氷釋矣此顔氏子所以幾於
聖與又嘗思之幾者動之㣲吉之先見者也是
則萌動之𥘉有吉而巳而先儒乃曰幾善惡何
㢤盖九物之始未有不善者也始焉弗察則反
善而為惡直一嘘吸間爾故君子之學必於其
幾而用力焉幾之未形敬以養之及其将形敬
以察之其惻隱邪其羞惡辭遜與是非邪此道
心之萌而易之所謂吉也推而逹之唯恐弗至
其可不遂之邪反是則為人心之動善之與惡
於是焉分是則遂其善者而去其不善者此正
吾用力之機也吾子以謂如何君曰然去是十
有五年而後能筆之於牘為字王去非說
　　吴仲本字說
予之鄉友吳君少開豁有大志眎世俗迫隘若
不足巳容則慨然曰天地間物之最鉅者莫海
若也遂以自名而舉于有司旣得之又屬余為
之字余曰子将以海自居乎抑将學而至于海
乎由前之說則子旣以大自足矣予尚奚言由
後之說則子方務進而不巳也請以孟子源泉
混混之義為子告可乎吁水之能流而不息以
至于海者以其有本也易曰山下出泉蒙夫山
者泉之本所積者厚則其流不窮不然則溝澮
之集其涸可立待爾故字子曰仲本子其循名
思義顓脩其所謂本者則於大也可幾矣不然
則好大而不為大予不為子願焉
　　俞深父字說
嚴陵俞氏子奫謁余更其名予曰是不必更也
昔人云奫泫澄深是則奫之為義可識矣今請
仍子之名而字之曰深父夫學者之於道非淺
易輕浮之可得也史稱揚子雲黙而好深湛之
思余取以為法焉故亦以字吾子
　　孫子陽字說
旴江孫君南謁字於予予語之曰四方一也而
古者聖人獨惟南之鄉豈非以至陽之所在乎
夫陽生於北盛於東至南而極矣陽不極不為
乾善不極不為君子易於陽之将進則引而伸
之於隂之将萌則距而塞之善治身者亦然改
過而遷善克巳而復禮皆進陽消隂之事也子
誠有意乎則願以子陽為子字嗚呼子陽其思
所以用力乎㢤子之鄉有南豐先生嘗字其學
者而警之曰子毋徒善其稱謂而巳僕請借以
為子規
　　陳子公字說
永嘉陳侯均以尊君之誼易今名且告于西山
傁眞某曰盍為之字予按字書均者平也等也
徧也周禮一書言均民均國者非一詩之刺尹
氏曰秉國之均不平謂何而吾先聖亦曰不患
寡而患不均也然則斯名之義大矣夫䖏物之
平視物之一及物之周三者天下之至善也雖
㣲聖賢疇不樂諸然世之人訖莫之能者有以
賊之也賊之者何曰私而巳爾是物也其萌財
鍼芒其害溢穹壌揚氏為我一毛弗捐白圭壑
鄰千里成淵職是故也昔之君子自事其心惟
日三省一或有是則猶去食根之蟊迸伏垣之
盜疾起而赴之不敢或後者以是物也穴吾靈
臺則欲勝而䘮仁利滋而毁義嶮巇横出焉得
而平町畦角立安得而一愛惡多𡵨又曷從而
周徧邪故私者衆慝之源而以公去私者萬善
之本也吾子敏學而好脩且有志於及物者請
以子公為子字如何侯竦然曰此一字箴也願
幸而筆之於牘以為吾終身規予曰唯唯
　　𥙿說
大易三陳九卦而曰益徳之𥙿也夫益之所以
𥙿者何㢤見善則遷而衆善皆歸焉有過則改
而纎惡不存焉優游天理之中而無人欲之危
迫夫焉得不𥙿然聖人又言益長𥙿而不設譬
之苗稼然浸灌滋培日加益而不自知是之謂
長𥙿若有設張造作之心則是揠苗而助長矣
何𥙿之云馬君伯華問𥙿說於袁子袁子語之
盡教之至而復以問予予謂伯華而能充此心
夫焉往不𥙿故以所聞告之
　　劉嗣忠命名說
建陽劉君純以儒家子慨然有當世之志方盗
起汀樵全閩皆震動建陽宻接昭武人情尤憂
危君獨傾貲募壮士為扞衛鄉井計嘗一再與
賊戰剉其鋒昭武守王侯遂請于朝改宣教郎
知邵武縣時王師在汀劍諸盜次第平獨下瞿
負固不服有司數諭之無降意君不欲累王師
徑提所将兵擣賊巢㧞柵欲入㑹日且暮衆寡
弗敵死之招捕使以其事聞詔予一子官嗚呼
君雖死其義凛烈然猶生也世之異議者顧從
而訾之謂其輕身以挑賊夫使當世之有官守
者人人能重國事而輕其身人人能不畏賊而
敢與之角區區蛇豕之群安能長驅深入所至
如蹈空虚之境乎莫難於死而猶忍交喙以議
之其不與人爲善亦甚矣頼　朝廷清明崇奨
忠義録其子以官於是君之大節昭然暴白於
世君之子年雖㓜而風骨不凢盖必能保其家
故為名之曰嗣忠使知勉焉紹定五年十一月
癸丑同郡眞某書
　箴
　　思誠箴(為陳若虚作)
誠者天道本乎自然誠之者人以人合天曰天
與人其本則一云胡差殊盖累於物心為物誘
性逐情移天理之眞其存幾希豈惟與天邈不
相似形雖人斯實則物只皇皇上帝命我以人
我顧物之抑何弗仁維子思子深憫斯世指其
本源祛俗之蔽學問辨行統之以思擇善固執
惟日孜孜狂聖本同其忍自棄人十巳千弗至
弗巳雲披霧卷太虚湛然塵掃鏡空清光自全
曰人與天旣判復合渾焉一眞諸妄弗作孟氏
繼之命曰思誠更兩鉅賢其指益明大㢤思乎
作聖之本歸而求諸實近非逺
　　勿齋箴
箕子陳洪範五事曰貌言視聽思顔淵問仁夫
子旣告之以克己復禮為仁至問其目則又告
之曰非禮勿視非禮勿聽非禮勿言非禮勿動
而思不與焉何㢤某嘗聞之勿之為言禁止之
謂也耳目口躰因物而動非心為之主宰其孰
能止之然則勿云者正指心而言也特學者弗
之察陳無競以勿名齋某請推演其義而為之
箴箴曰　天命之性得之者人人之有心其孰
不仁人而不仁曰為物役耳蕩於聲目眩於色
以言則肆以動則輕人欲放紛天理晦冥於焉
有道禮以為凖惟禮是繇匪禮勿徇曰禮伊何
理之當然不雜以人一循乎天勿之為言如防
止水孰其尸之曰心而巳聖言十六一字其機
機牙旣斡鈞石必随我乘我車駟馬交驟孰範
其驅維轡在手是以君子必正其心翼翼兢兢
不顯亦臨萬夫之屯一将之令霆鍧飈馳孰敢
奸命衆形役役統于心官外止弗流内守愈安
其道伊何所主者敬表裏相維動静俱正莠盡
苗長醅化醴醇方寸盎然無物不春惟勿一言
萬善自出念茲在茲其永無斁
　　夜氣箴
子盍觀夫冬之爲氣乎木歸其根蟄坯其封凝
然寂然不見兆朕而造化發育之妙實胚胎乎
其中蓋闔者闢之基正者元之本而艮所以為
物之始終夫一晝夜者三百六旬之積故冬為
四時之夜而夜乃一日之冬天壤之間羣動俱
閴窈乎如未判之鴻濛維人之身嚮晦宴息亦
當以造物而為宗必齋其心必肅其躬不敢弛
然自放於牀第之上使慢易非辟得以賊吾之
衷雖終日乾乾靡容一息之間㫁而昬㝠易忽
之際尤當致謹戒之功盖安其身所以為朝聽
晝訪之地而夜氣深厚則仁義之心亦浩乎其
不窮本旣立矣而又致察於事物周旋之頃敬
義夾持動静交養則人欲無隙之可入天理皦
乎其昭融然知及之而仁弗能守之亦空言其
奚庸爰作葴以自砭常凛凛乎瘝恫
　頌
　　潭州復稅酒頌
嘉定十六年五月戊辰有　詔復潭州稅酒灋
守(臣)某拜手作頌以紀其實俾邦人父老咏歌
於無窮其詞曰
　　洞庭之南　衡嶽之麓　盤盤大都
　　維楚舊服　歲在元􁕼　帝命下臣
　　錫爾麾符　恵鮮我民　予闢四門
　　視聽無鬲　一夫傷嗟　若在朕側
　　臣拜稽首　帝仁其天　奔赱奉承
　　敢或弗䖍　來說于郊　訪爾父老
　　女欲女言　女慼女告　昔豐且腴
　　曰維樂都　今瘠而瘁　曷其致諸
　　父老曰嗟　民瘼孔庻　若時榷酤
　　斯患之鉅　為法穽民　莫如糟丘
　　欲措于安　維舊之由　廼案圖書
　　廼諏掾史　廼奏廼陳　請復其始
　　　昔在中興　舎榷而征　民既胥樂
　　　官維省刑　有臣棄疾　易征而榷
　　　正論盈􁏫　爭折其角　皇皇孝宗
　　　有詔赫然　曽是藩臣　廢置可顓
　　　藩臣為誰　前恭後丙　維利是漁
　　　罔顧君命　科調紛紜　徧于属州
　　　禁如牛毛　犯者愈稠　維帝命臣
　　　邦本是殖　臣不以聞　其辠當殛
　　　天子曰嘻　念彼逺人　其可爾奏
　　　往敷吾民　臣旣承命　斟酌損益
　　　爾俗所安　無改於昔　爾賦所入
　　　則惟其輕　維以便民　匪曰取􁏏
　　　爾有父母　孝養宜厚　歲時奉觴
　　　以介爾親夀　爾有宗族　若弟若昆
　　　獻酬交歡　愛敬斯存　爾飲于郷
　　　少長是序　銷其争心　復爾淳古
　　　維以成禮　勿繼以淫　苟湎且淫
　　　則匪太守之心　咏歌太和　沐浴膏澤
　　　於斯萬年　毋忘我　天子之徳
　　　作此頌詩　碣于通逵　維後牧臣
　　勿替引之
　銘
　　西齋銘
心誠求之父母之保赤子不忿不疾聖賢之待
頑民大慈平等佛菩薩之憫衆生深心惻怛大
醫王之救病者爲政者以是存心庶乎亡負長
人之寄矣
　　虚舟銘
　　　余嘗喜誦荘子虚舟語長沙郡齋有小
　　　室名方舟欲易之未暇也雙井黄子廼
　　　以為名余忻然為作四言
萬斛之舟不楫不維浟浟長川縦其所之云誰
有舡適與之觸舟本何心奚怨奚讟徳人天逰
其中休休我無愛僧物自春秋雨露零零孰知
其徳雪霜凝凝豈曰予刻伯氏無尤季平見思
懐㢤兩賢心事可師紛紛小夫欲蔽私窒森然
戈矛動與物敵涪翁有言吾誰踈親子令自名
豈其後人世塗漫漫濤激浪洶往安子行萬變
勿動
　　䝉齋銘(并序)
　　　桂陽史君張侯某以蒙名齋西山傁眞
　　　某取果行育徳之義為之銘其辭曰
物盈兩間有萬其數天理流行無一弗具維象
之顯理寓乎中反而求之皆切吾躬觀天之行
其敢遑息察地之勢亦厚於徳天人一體物我
一源驗之羲經厥指昭然卦之有蒙内險外止
止莫如山險莫如水曷不曰水而謂之泉濫觴
之𥘉其流㳙㳙其出之㣲若未易逹其行之果
則不可遏有崇茲山潤澤所鍾維静而止出乃
不窮始焉一勺終則萬里問奚以然有本如是
是以君子取法于斯維義所在必勇于爲維行
有本繄徳焉出是滋是培其躰乃立静而養源
澄然一心動而敏行萬善畢陳厚化川流𥘉豈
二致溥愽淵泉其用弗匱於惟簡肅賚有此孫
揭名齋扉目擊道存養正於蒙奚必童穉終身
由之作聖之地
　　楮衾銘(示子志道)
楮君之先滕同厥宗麻源湛盧豈其分封粤有
智者創之爲𥿄傳聖賢心衣𬒳萬世巧者述之
製爲斯衾覆冐生人厥功亦深朔風怒號大雪
如席晝且難勝况於永夕豈無纎纊衣以厚繒
擁之髙眠可當嚴凝井地不行民俗多窶終歲
之厪弗給布絮一衾萬錢得之昌繇不有此君
凍者成丘我嘗評君蓋具四徳盎兮春温皜兮
雪白廉於自鬻樂於燠貧誰其似之君子之仁
我方窮時惟子與處豈如弁髦而忍棄女不㰱
而盟偕之終身且将傳之于萬子孫咨爾小子
惟素可寳敝緼是慚豈曰志道奢不可縦欲不
可窮去華務實前哲所同以侈致䘮何羡乎季
倫之錦障以徳見欽何陋乎温公之布衾忲心
一開其流曷巳獸攫狼吞寔自兹始故曰儉者
廉之本廉者行之先吁嗟汝曹可不勉旃
　　絅齋銘(為東巖王次點作)
衣錦絅衣裳錦褧裳有美于中而弗自章云胡
昔人若是其晦為巳之功無與乎外懔焉戒惕
于隱于㣲我欲亡愧匪蘄人知充實光輝其積
莫揜而我之心惟一韜歛細人有善汲汲暴揚
敝緼中閟文錦外張孰知聖門回愚參魯樸兮
若無至美森具中庸之末凢八引詩聲臭泯然
繇此其基淵乎㫖㢤聖學之妙入徳之門曰惟
至要猗歟王子日䖏此齋益深益㣲古人與偕
　　敬義齋銘
惟坤六二其徳直方君子體之為道有常内而
立心曰直是貴惟敬則直不偏以陂外而制事
曰方是宜惟義則方各當其施曰敬伊何惟主
乎一凛然自持神明在側曰義伊何惟理是循
利害之私罔汩其真静而存養中則有主動而
酬酢莫不中矩大㢤敬乎一心之坊至㢤義乎
萬事之綱敬義夾持不二不忒表裏洞然上逹
天徳昔有哲王師保是詢丹書有訓西靣以陳
敬與怠分義與欲對一長一消禍福斯在怠心
之萌闒焉沈昏欲心之熾蕩兮狂奔推此二端
敗徳之賊必壮乃猶如敵斯克怠欲旣泯敬義
斯存直方以大恊徳于坤一念少差眡此齋扁
嚴師在前永詔無倦
　賛
　　自賛
莫笑頺顔蹙額只堪短棹扁舟明月一輪如水
問君還觧傳不
　　袁廣㣲眞賛
西山先生眞文忠公文集卷第三十四
　題䟦
　　䟦錢文季少卿維摩庵記
安濟坊旣成欲自為數語志諸壁未暇也偶得
錢君此記其言維摩詰非有位者也而能視人
之病為巳之病今吾徒奉君命食君禄乃不能
以民病為巳責是詰之罪人也嗚呼斯言至矣
使自為之亦何以過此㢤遂以錢公舊刻榜于
維摩室以示来者庻幾有所感動而興起云
　　䟦安呉二宣撫所稱安居士帖
觀安呉二公之書則君之爲一世竒士也可知
矣予聞青城峩眉諸山往往有隱君子在焉而
世人莫之識如安君者固有識之者矣而莫或
用之卒留落東南以死其可惜也夫其亦可歎
也夫
　　䟦呉仲堅史論
余端憂多暇因䟽古今興亡事數十條于讀書
記将與兒姪輩講論其所以然仲堅呉兄見之
廼筆爲一篇其學術有本源其議論有根㩀其
文勢有闔闢予再三讀歎息不能巳政使自爲
之復何以過此㢤雖然天下之義理無窮古今
之事變亦異以仲堅之學力誠能充長不已則
其議論文采文将以進乎此者予将屢歎而未
仙也歲壬午子　日某書以勉之
　　䟦豫章黄量詩卷
乾坤有清氣散入詩人脾此唐貫休語也予謂
天地間清明純粹之氣盤薄充塞無䖏不有顧
人所受何如耳故徳人得之以為徳材士得之
以為材好文者得之以為文工詩者得之以為
詩皆是物也然才徳有厚薄詩文有良窳豈造
物者之所卑有不同邪詩曰瑟彼玉瓉黃流在
中玉瓉至寳也黃流至潔也夫必至寳之器而
後䏻受至潔之物世人胸中優擾私欲萬端如
聚蟯蚘如積糞壤乾坤之英氣将焉從人㢤故
古之君子所以養其心者必正必清必虚必明
惟其正也故氣之至正者入焉清也虚也明也
亦然予嘗有見於此乆矣方其外誘不接内欲
弗萌靈襟湛然奚慮奚營當是時也氣象何如
㢤温然而仁天地之春肅然而義天地之秋收
歛而凝與元氣俱貞泮奐而休與和氣同游則
詩與文有不足言者矣此予之所自得未嘗以
告人雙井黄子橐其詩數百首謁予於星沙予
眎其人襟韻豁然若無所滯礙者故樂為言之
行乎勉㢤異時望子之眉睫而知其詩之進否
矣雖然予所以竢子者豈獨詩也㢤
　　書譙閔王事迹後
按譙王𥘉與零陵太守尹奉建昌太守長沙王
循衡陽太守淮陵劉翼舂陵令長沙易雄同舉
兵討賊其後魏乂攻長沙城中固守相持且百
日翼戰死乂遂㧞長沙則翼之與城盖相為存
亡也魏乂以檻車載譙王及易雄送武昌王旣
中涂𬒳害雄之與王又相為存亡也二人者不
獲從王之祀可乎又王之舉兵宜都内史周級
使其兄子該詣長沙申疑魏乂等攻湘州急王
遣該及從事周﨑間出求救皆為邏者所得﨑
旣抗觧楊之節該𬒳拷至死終不言其故亦可
謂志義之士矣該雖非王官屬然實為王而死
﨑旣從祀該不當獨遺及王之𬒳執佐吏奔𣪚
惟主簿桓雄書佐韓階從事武延毁服以從不
離左右雄旣為乂所殺階延執志愈固卒送王
䘮至都􁲍之而去三人者志節略同而雄又以
死聞階旣與祀矣雄與延乃未之及何邪若鄧
騫者雖有先知之明且嘗為王求援於甘卓卓
晋之不從非不忠於所事者及城䧟王死乃為
魏乂别駕毁節事讐良所未諭今以劉翼易雄
桓雄武延周該並從祀于廟而黜鄧騫庻以昭
君臣之大義使抗志不渝者知所勸而執節不
終者亦知所戒云
　　䟦章冠叟困齋記
冠叟以困名齋餘二十年前乎此身未嘗困也
今則眞困矣易於澤無水之象曰君子以致命
遂志夫窮逹得䘮制命於天世之以學自名者
孰不知之一旦居窮處約焦然如鮒之在涸轍
其䏻眞委之命而不戚嗟涕沱者幾希盖理未
窮性未盡而所謂命者亦知其粗焉而巳聖人
於困之象不曰知命而曰致命致云者推致其
極而亡一毫不至之謂也其指顧不深㢤學者
用力之方其亦曰窮天下之理而巳爾理窮而
后䏻盡性性盡則至於命焉理也性也命也亦
曷嘗有二邪富貴而不知命志未嘗不鬰困窮
而知命志未嘗不紓此致命之所以遂志也張
子曰貧賤憂戚庸玉女於成也冠叟其有味於
斯言則天之所以厄冠叟者秪所以玉冠叟也
予方歸隱西山将以是自勉冠叟其亦知所勉
哉異時望子之眉睫而知其志之遂與否也(推/致)
(其極本伊川說後見本義以政命爲委/致其命乃知推致之說未盡姑記于此)
　　了翁帖
李忠定公䟦臨江蕭君所藏了翁帖謂其不循
古人格轍自有一種風味今觀此帖信然其曰
山陽盗歉之餘衰索殊甚随縁安處盖所謂素
患難而行乎患難者故雖嶺陬海隅蠻煙瘴雨
之地未嘗不安也况山陽乎髙風凛然可畏而
仰
　　䟦晦翁感興詩
乾之四徳迭運不窮其本則誠而巳矣誠即太
極也其所以播群品者誠之通也其所以固靈
根者誠之復也通則爲仁爲禮復則爲義爲智
所謂五行一隂陽隂陽一太極也然動静循環
而静其本故元根於貞而感基於寂不能養未
發之中安得有旣發之和故此詩謂世人之擾
優適以害道不若林居之士静觀宻察猶䏻探
萬化之原要之道無不在𥘉不以出䖏喧寂為
間善學者當求先生言外之意云
　　䟦鄭大恵飯牛集
予嘗為豫章黄量題其詩卷云乾坤有清氣敢
入詩人脾此唐貫休語也天地間清明秀傑之
氣盤礴充塞無䖏不有顧受之者何如耳詩曰
瑟彼玉瓉黄流在中玉瓉至寳也黄流至潔也
夫必至寳之器然後能受至潔之物世人胷中
擾擾垢汙萬端如聚蟯蚘如積糞壤乾坤清氣
将焉從入㢤清氣不入其中則雖求片言之有
味且不可得况能摹冩大化羅絡萬象道人所
不到者乎黄生頗以余為知言谷口鄭君示予
所謂飯牛集者其詩清絶可愛讀之如咀氷雪
意必有得於此故書以勉之
　　䟦蕭定夫所藏胡文定碧泉詩卷
碧泉詩卷財數𥿄爾而胡氏父子昆弟師友手
澤皆在焉伊洛二先生之學頼龜山楊氏傳之
而南文定得之以授五峯五峯傳之南軒其道
益以光大此卷諸詩雖為泉流而作然玩其辭
意則師友間授受之㣲指有蔚然可見者非尋
常賦詠比也蕭君其尚寳之㢤
　　䟦張魏公不欺室銘
衛武公年九十五矣猶作抑戒以自儆曰相在
爾室尚不愧於屋漏無曰不顯莫予云覯盖耄
期不亂如此故其沒也謂之叡聖武公張忠獻
公作此銘於易簀之際其視武公尤有加焉王
忠文公與公均為一代正人故其詩與銘大畧
同㫖後之君子有志於正心誠意之學者當深
味其㫖
　　題劉静春與彭止堂帖併彭仲誠墨莊五
　　詩後
静春之學窮幽探㣲止堂之節星日同輝惟仲
誠父示余斯帖使我慨然興懐前哲清泉鑑物
􁶁蓞浮香我讀君詩如游墨荘老成云亡典刑
猶在(謂仲/誠也)尚為斯文努力自愛
　　䟦陳復齋為王實之書四事箴
余在星沙以廉仁公勤四事勉僚屬王實之作
此箴遺予嘗掲之幙府之壁與同僚共警焉今
復齋陳公師復又為大書此本實之之箴明厲
峻切讀者巳知悚畏復齋之字森嚴清勁見者
便如端人正士之在前尤當凛然興敬也
　　䟦郄氏族系
郄氏本末具見於春秋夫耨婦饁相敬如賔此
其所以興族大而侈惰弃君命此其所以替然
則一敬一肆而家族之盛衰基焉亦可畏矣自
春秋後數百年而詵顯于晋自晋後幾千年而
太治君復以髙第有聞于時東坡有云君子之
澤豈止五世而斬盖得其人則可至於百傳信
㢤侍郎王公旣爲辨其族姓之所出予復爲推
其盛衰之繇以書于後
　　䟦楊和父印施普門品
余自少讀普門品雖未能深觧其義然嘗以意
測之曰此佛氏之寓言也昔唐李文公問藥山
禪師曰如何是黒風吹舡飄落鬼國師曰李翶
小子問此何為文公怫然怒形於色師笑曰發
此瞋恚心便是黒風吹舡飄落鬼國也吁藥山
可謂善啓發人矣以是推之則知利欲熾然即
是火坑貪愛沉溺便為苦海一念清淨烈㷔成
池一念警覺舡到彼岸災患纏縛随處而安我
無怖畏如械自脫惡人侵凌待以横逆我無忿
嫉如獸自犇讀是經者作如是觀則知補陀大
士眞實為人非浪語者楊君和父刋本以傳輙
誦淺聞下一轉語庶幾觀者不無小𥙷云
　䟦傅侍郎奏議後
右竹隱先生侍郎傅公奏議十卷建安眞(某)伏
讀而歎曰嗚呼此足以觀公立朝事君之本末
矣昔栁下恵為士師三黜孔子取之孟子因枉
尺直尋之問反復論辨終之曰枉巳者未有能
直人者也學者平時誦孔孟之言孰不以直道
自期一旦立人之朝寵禄餌於前而刑禍怵於
後鮮有不委已徇人而畔其素學者雖或勉强
於一時之暫而知之不深守之不固一絀而悔
者有矣若再三絀焉而不悔則幾希矣至於直
道自持終其身而不悔則雖古昔亦無幾焉求
之於今若公者其可謂庶幾乎此矣盖公前後
立朝者三𥘉為将作丞其去臺閣無幾也中為
郎為卿典領餉事其去侍從無幾也晩為諫大
夫勸講經幄其去執政又無幾也使它人䖏此
借委曲就事之名以行其容身固位之計顧何
嚮弗獲而公則不然當慶元𥘉韓侂胄始用事
旣逐宰相以顓大權遂欲借朋黨之名以空在
廷之善士中外震慴無敢攖其鋒者而公以小
臣進對獨懇懇為上言之曰自昔國家之患其
始皆萌於好惡之私而其卒至於横流而不可
捄漢之黨錮唐之黨人本朝之黨籍大抵繇此
不可不戒坐是不合而𥙷郡以去及侂胄用事
歲乆徼倖不賞之功以遂其不臣之志於是邉
釁浸開而在廷無復異議者公因火炎旣逆論
其不可出使鄂渚復因董逵事一再昌言于朝
乞諭邉臣毋妄動以疑敵且移書侂胄深陳其
所以不可之状坐是愈不合而罷斥以歸及事
變旣極公之言遂為靈蓍大蔡上亦思公之忠
櫂任諌争宜若少伸其志矣而又不克乆於其
職盖公之為人知有國之利害而不知其身之
安危知範我之驅馳而不知詭遇之有獲故屢
進而屢不合也昔公之先正獻簡公為諫官御
吏四年論事凢百六十餘章公在諫垣財五十
餘日所上亦十有三奏觀其欲脩后範以正化
本斥閹尹以遏姦萌合異同以銷朋黨辭氣和
平直而不激藹然有獻簡之風至觧罷言職遷
吏部侍郎不視事而去則又祖孫相望如出一
轍嗚呼偉㢤唐史稱魏謩議論挺挺有祖風烈
嘗考鄭公之後歴十有四朝而後有謩今傅氏
自獻簡公以清忠直節為元祐名輔弼再傳至
忠肅公以至忠大義為有宋伏節死難之臣又
再傳至公以精忠逺識為嘉定名臣之冠由是
觀之其賢於魏氏逺矣今天子窹寐賢哲以濟
時艱而公耆艾精明屹然為國夀雋一朝幡然
而起付以大政盡行平昔之言而措斯世於大
安大寧之域其必有日矣(某)旣幸挂名於奏議
之末而又朝夕以俟嘉定巳卯正月敬書于温
陵郡齋
　　石皷挽章祭文後
嘉定十年(某)自江東漕計移守泉提舶使者趙
侯崇度實攝州事侯丞相忠定公子也慶元𥘉
忠定公以䜛去位薨於衡陽海内之士知與不
知皆為流涕(某)時年十八九以進士㳺都城聞
𬒳誣始末巳知切齒痛忿念恨不請尚方劔以
誅姦臣其後官于朝始獲與公元子吏部游相
好及來南復代侯為郡且聮事又締姻焉間相
與道𥘉元時事往往語未終輙相佽悽然泣數
行下(某)曰侯知先相國所繇致禍者乎三代以
前元老大臣若咎䕫伊傅姬召之倫皆福禄終
其身而慶澤流於後豈獨為善之報㢤人心正
而世論公䜛慝不行其間故也然周公之聖巳
幾不免羽譙音嘵之詩至今讀者猶為公太息
吁亦危矣使無雷電大風之警成王終不悔悟
周之為周特未可知也夫以周公之聖成王之
明又當人心正世論公之日且猶若是而况於
後世乎則夫盡忠竭節之臣常困於䜛口而不
能以自白固其所也然是非者人心之天可蔽
於一時不能使不復於後日惟其復有蚤暮故
其禍有淺深(某)嘗竊論近世大臣功在社稷而
不免於難者有三人焉冦忠愍公司馬文正公
與忠定公是也忠愍攘郤暴虜遺邉鄙百年之
安天禧之末羽翼儲后赤心如日而有雷州之
遷文正乗熈豐末流與民更始銷禍亂而開太
平而其沒也有朱崖之貶忠定以同姓之卿戮
力帝室挈大明而東昇轉危機於反掌而有零
陵之徙三君子盡忠於國大抵畧同而受禍亦
畧相似然雷州之行未幾　神文親政䜛者堲
絀者舒公雖不幸隕沒而褒飾光榮誣枉昭白
故天下幾危而亟安忠定之斥十有三年權臣
顓執國命至于兵禍作生靈暴骨者數十萬而
後聖主赫然收還威柄伸乆鬰之冤故天下旣
危而漸復獨温公不幸更紹符崇宣之変群邪
踵躡用事者三十餘年卒之犬戎内侮二聖播
遷然後是非以定故天下遂亂而幾不可救由
是觀之正人君子之進退伸詘豈一身一家之
利患㢤為人上者可以鍳矣至於小人之害君
子其志本以徼權利盗寵榮及公道旣明卒亦
不免故姦詐窮而丁謂竄咎旤盈而蔡氏僇罪
釁極而侂胄誅皆流毒遺臭死有餘責彼三君
子者身沒而道光事乆而功白千載之下望其
風烈如神人然是果孰為失得邪十二年八月
侯奉詔守邵陽將行以諸公所為忠定公挽章
哀詞示某曰子其可無一言乎某謂公之勲烈
不竢賛詠而明獨其巳然之迹有可為殷鍳者
故樂為侯道之而其撫事興懷感今悼昔又不
勝其慨然也中秋日建安眞某敬書于忠獻堂
　　蔡眞人誥碑
嘉定十一年十月三日有詔泉山清源洞冲應
善利靈濟真人加昭博之號為八字眞人先是
十年夏五月不雨(臣)始至官問僊祠靈官之著
驗章灼者咸以眞人對(臣)亟禱焉未幾遂雨是
年冬旱(臣)往禱焉又雨越明年春洎秋膏澤時
至田髙下磽腴皆告稔米斗百錢黄馘稿項之
叟讙曰昔未曽有也非眞人之靈實大芘吾土
顧安獲此㢤於是相帥以其事白於州州諗于
部使者下其書旁郡審覆之如本州言乃以聞
天子嘉焉命有司摭其名之顯且大者以旌眞
人之功嗚呼美㢤謹按眞人蔡氏世傳其系出
晉司徒文穆公謨文穆八世孫䕫節度嶺南歸
至泉以殁子孫因家焉眞人事唐爲金部貟外
郎太原守晚棄簮􁀍隱於州之北山脩辟穀鍊
氣之術以方技濟人旣仙去歲乆而其靈愈章
皇朝崇寧中始封虚應先生紹興九年封冲應
眞人二十三年加封善利乾道三年又加靈濟
至是遂加昭博焉(臣)竊觀前世人主崇尚道家
神仙之說者大抵以希長年蘄福應徃往受媒
方士為百代嗤惟我　聖朝受天眷命以作神
主凢老氏浮屠氏與山川祠廟之靈惟能時雨
暘弭菑沴有功於人者廼始錫號名秩祀典否
則雖竒怪詭特有不與焉盖志在斯民而不自
為此其所以跨絶前代也又惟眞人之清虚澹
泊未嘗震耀威福以警動世俗耳目而民之歸
仰自不能忘朝廷褒封之典自不能巳亦猶有
道君子為善於幽隱􁓊寂之地不求人知而卒
不可掩豈不尤可貴也㢤(臣)旣以所下制書刻
之梓而又叙其本末使後世知　聖朝所以寵
命眞人而眞人之所以膺受寵命者其大指盖
如此以備清源故事云十二年八月甲子朔具
位(臣)眞(某)記
　　梅溪續集
慶元中(某)竊第来歸郷之儒先楊君明逺出一
編曰南遊集以示(某)曰此永嘉詹事王公之所
作也(某)時尚少未悉公行事本末然嘗誦晦庵
先生所為梅溪集序則巳知公為一代正人矣
及得此編益加郷慕宦㳺二十載率齎以自随
若讌邑宰與中和安静堂等詩口之熟焉嘉定
丁丑蒙恩假守獲繼公躅於四十七年之後邦
人父老語及公者必感激涕零蕘夫牧兒亦知
有所謂王侍郎也公何以獲此於人㢤蔽之以
一言曰誠而巳矣盖公之為人襟度精明表裏
純一其立朝事君空臆盡言櫻龍鱗而不悔者
此誠也居官牧民矜憐摩撫若父母之於赤子
者此誠也至於為詩與文絶去雕琢渾然天質
一登臨一燕賞以至賦一卉木題一巖石惓惓
忠篤之意亦随寓焉嗚呼賢㢤宜泉人之咏嘆
而不忘也集版藏之郡齋歲乆浸或刓缺属議
刋整而郡士林君彬(之某/為)言公勸農戒訟等文
猶有未見於集者而公之孫䕫通守莆中亦出
公書問三十餘通皆在泉時作前輩流風日以
益逺雖弄翰戯墨猶當勤勤收拾而况藹然仁
義之言皆有𥙷於世教者乎因併刻之命曰梅
溪續集使来者得以覧觀焉巳卯九月巳亥建
安眞(某)記
　　歐陽四門集
歐陽四門集鋟版郡齋有年矣嘉定巳卯郡士
林彬之為余言四門之文之行昌黎韓文公盖
亟稱之至黄璞為閩中名士傳乃記太原妓一
節觀者疑焉近歲黄君介喻君良能皆嘗為文
以辨謂宜登載編未以澡千載之誣余曰四門
之行獲称於昌黎而見毁於黄璞後之君子将
惟昌黎是信乎抑惟璞之惑乎二君雖無言可
也不載之編未亦可也雖然有一焉自世之學
者離道而為文於是以文自命者知黼黻其言
而不知金玉其行工騷者有登墻之醜能賦者
有滌器之汙而世之寡識者反矜詫而慕望焉
曰夫所謂學者文而巳矣華藻患不縟何以修
敕為筆力患不雄何以細謹為嗚呼倘誠若是
則所謂文者特飾姦之具爾豈曰貫道之器㢤
彼宋玉寓言以諷未必眞有是若相如之事則
君子盖羞道之服儒衣冠誦先王言不惟顔冉
是學而曰吾以學相如也抑何其陋耶四門之
謗不白於四門乎何傷余懼夫士之苟焉自恣
者将曰四門唐名士也而有此吾為之奚尤則
璞之一言不獨以厚誣四門且将旤學者於無
窮也乃刋二君之文如彬之請又附其說如此
庻幾有𥙷於萬一云九月庚子建安眞某書
　　儲襄陽申請
右清源儲公行之鎭襄陽時所申請也昔有問
守邉於河汾王氏者王氏曰羊祜陸抗仁人也
可使余謂羊陸豈眞能仁者㢤然以其當戰争
之時而不為剽盗􁒝攘之舉其迹有近乎仁者
是以君子有取焉至於邉民之去敵歸巳者則
未聞其麾而距之也而近歲之守邉者乃曰吾
與虜和有日矣中國之民虜之民也虜之民歸
我而我受之是失信於虜也非昔者羊陸不相
侵之義也故寜驅之殺之而不敢救嗟夫羊陸
惟其能全敵國之民故世以仁稱之今其来歸
者雖曰敵國之國實吾國之遺民也殺吾國之
遺民以媚敵國此不仁之尤者也而曰吾以學
羊陸豈不悖㢤當開禧時權臣志在興事則以
奴隷之材穿窬之智渉其境而虣其民是以堂
堂大國而為盜於邊也執事者誠懲開禧之失
盍亦謹敕有司母為邉民之盗足矣為邉民之
父母獨不可乎孟子曰今人乍見孺子将入於
井皆有怵惕惻隱之心今吾遺民不幸而厄於
虜之水火其危迫可憐之状甚於孺子之入井
而未嘗有爲之惻然者巳非復人心矣況從而
驅之殺之是悪赤子之求乳舉而撲之地也嗚
呼痛㢤以余聞之盖爲邊民而能以保民爲志
者僅二三人而公其一也始公之𥘉至㐮陽則
巳料遺民之必來而獻可納不可拒之說矣及
其後也果有樊快明之事焉制閫之臣大書以
掲于邊曰有入吾境者必殺無貸公於是時不
敢爲全身逺辠之計條三說以獻于朝曰快明
之黨盖二千六百餘人急之則懐等死之心勝
之不足為武不勝則邊民魚肉為隣境笑是吾
國代虜受楇中原赤子苦其虐政相率來歸若
驅而䧟之死地則㳂邉之人莫不痛忿是吾國
代虜受怨河南豪傑朝夕且𧺫聞吾殺附必懐
不平之心他日得志将移仇虜之心而仇我矣
是吾國代虜受讐嗚呼公之為國慮者可謂切
至也巳使執事者因公之言集衆思以圖長䇿
必有以慰中原之心而弭異日之患者奈何時
論旣殊而帥衆来歸者卒殞於邉將之手而公
亦以罷歸矣盖方是時任邉寄者爭以殺附為
功而公之持論顧如此宜其落落難合也然公
寧不與人合而不敢不與天合夫好生而悪殺
者天之道也辠當殺古人猶不敢苟况於無􁏌
而殺之者乎余時方在金陵風霾漲天者累日
氣入人鼻皆酸意其必有異也未幾乃有以漢
上之事告者撫膺而喟者乆之謂天道逺其果
信然耶戇直迂愚夙所痛悼因覽公申請輙復
慨然有動于中而筆之卷未後之君子其亦有
感於斯言也夫嘉定巳卯十月三日建安眞某書
　　東坡書歸去來辭
東坡謫嶺南故舊少通問者在蜀惟巢元脩在
呉則僧契順皆徒歩萬里訪之於荒陬絶徼之
外元脩以是登名青史號稱卓行契順亦託此
以傳眞可敬㢤契順之言曰惟無所求故来恵
州盖有求則有欲有欲則失其本心是非顚倒
有不自知者世之小人疾視君子至欲擠之死
者豈皆其本心正坐有欲故爾趙公珍藏此帖
間出以示人所𥙷多矣巳卯歲除前十日書于
南昌郡齋
　近歲有嘗登大儒先生之門者旣而黨未論起
　其人畏禍匿迹過門不敢見則以書謝曰非
　不願見也懼為先生累耳先生答曰予比得
　一疾竒甚相見則能染人不来甚善聞者代
　為汗下吁之人也盖以通經學古自名而其
　行義顧出一浮屠下昌黎墨名儒行之說渠
　不信然因戯書于後以發千古一笑
　　顔魯公與郭定襄論坐次帖
按郭芵乂時為尚書右僕射定㐮郡王此帖當
是與英乂者僕不􁌫書學未能辨其為第幾帖
獨觀公秉禮陳義以斥英乂之驁而折朝恩之
驕論正氣嚴凛凛氷雪眞可畏而仰也或曰英
乂小人公顧期之以直諒毋乃失言也乎是不
然君子未嘗絶人特人自絶於君子爾英乂始
結朝恩後附元載自謂冨貴終身可保迄不免
成都之禍世之依慿城社而視清議為不足䘏
者可以鍳矣
　　二吳公帖
正肅公精忠大節諸名流題䟦及之詳矣愚獨
感公副西樞時論邊事一䟽有曰議者謂夷狄
相攻廼中國之利臣謂不然二虜連兵士馬益
練一虜幸勝則氣驕而勢穔别啓貪求必致生
事宜申飾二府講求經武備邊之冊庻幾夷狄
聞之可銷患於未萌嗚呼公之言用於　慶暦
故不見其功後七八十年金遼交閧廷臣動色
相賀亡復如公之所憂者未幾女貞一勝而横
迄如公言然後知正人君子為國逺慮雖蓍龜
弗若也因檻遺墨為之太息
正憲公忠誠為國與正肅畧同而所遇者異盖
正肅參大政時朝列多君子雖危言切論數與
小人忤坐是不果相然始終寵遇不少衰正憲
登庸寔繼荆舒氏曰珪曰確前沮後排其志弗
獲一日伸然猶﨑嶇䜛邪中隂護正人力扶公
論盖死而後巳以是群姦切齒至興懐素之獄
逞報復之私由今觀之公之清名亮節皦如白
日遺墨敗楮人争寳之其眎鬼蜮之徒身死名
㓕與䑕狗不異是果孰為得失邪提筦君盖公
之諸孫方以材業著寔能世其家者然則吳氏
之興殆未艾也
　　陳慧父竹坡詩藁
昔王子猷居必種竹曰何可一日無此君而子
猷行不副名見謂汙濁然則子猷固愛此君政
恐此君不愛子猷耳今竹坡君並溪而廬種竹
萬箇而有詩千篇好風涼月長唫其間此君有
知亦當欣然為君一笑也建人眞某為作歌曰
萬玉兮森森清風兮滿林有幽人兮髙蹈時擊
節兮長唫長唫兮陸續鳳為𧺫舞兮鸞為度曲
羗此樂兮誰知雖簞瓢兮亦足
　　任漢州所藏朱文公與南軒先生書帖
按南軒先生二書皆将去桂林時作任侯所藏
文公先生帖正其往復者也當　乾道淳熈
間二先生更相師友以斯文為巳任一言論一
著述反復講磨必極其至當而後巳此書所論
中庸近思盖其一也夫以二先生之學可謂深
造自得者矣而猶汲汲於友朋之助如此况學
者乎文公記濓溪書堂以為斯文之傳惟天所
卑乃得與焉此帖所謂發明天命之意是也夫
濂溪生千載之後而接孔孟不傳之綂信天之
所卑矣二先生並時而出講明斯道以續周程
之正脉謂非天意可乎雖然天非獨私於二先
生二先生亦未嘗以自私也學者誠能因其言
以求其心繇下學之功馴致於上逹之地則道
在我矣若曰二公天人匪學可到習卑守陋姑
以自賢於世俗而巳豈惟非二先生之心實有
負於天也文公有不謂命之云意或在是故併
及之
　　任漢州發䇿本末
嘉定庚午余與姑蘇黄公並直禁林暇日語余
慶元間營捄發䇿事甚悉予謂任陳林三君子
憤權臣之顓恣奮筆詆呵而忘其禍之及黄公
憫善類之蒙害悉力全護而不計其身之危皆
非賢者莫能為也㑹公求去余適視草遂引是
以晋之俛仰十五年間公與陳林二君不復可
見獨任侯敡歴中外功名燁然未艾也侯嘗反
思當時所以䇿士者果何所為而然㢤愛君之
誠愊塞於中有不能自巳者爾此即孟氏所謂
惻隱之心天理自然之妙也完而養之勿雜則
異時格君事業特自是充之而巳任侯其勉諸
　　楊文公書玉溪生詩
此吾郷文公書也　國朝南方人物之盛自浦
城始浦城人物之盛自文荘公及公始當咸
平　景徳間公之文章擅天下然使其所立獨
以詞翰名則亦不過與騷人墨客角逐爭後先
爾惟其清忠大節􁏠􁏠弗渝不義冨貴視猶涕
唾此所以屹然為世之郛郭也歟(某)蓬藋之居
距公故第不数里盖嘗徘徊終日想公遺風而
不得見今廼從公之孫零陵史君獲觀其眞跡
斯亦幸矣嗚呼前輩之典刑日逺鄉邦人物旣
寥寥其可數而楊氏之後如史君者復幾人其
不可歎也夫其可不更相勉勵也夫
　　許介之詩卷
子聞介之詩名舊矣歲甲申携其詩數百首訪
予於星沙曰某之少也獲登平園誠齋之門二
先生不予鄙也皆相期於詞章之域今齒日長
矣懼無以副二先生之望柰何予視其人昻然
鵠立其論說今古娓娓不窮則為之悚然曰二
先生之知子厚矣然予視子豈直詩人也㢤其
智畧縦横可以參閫外之畫其雄辨慷慨可以
使不測之虜二先生期子於詞章之域予将竢
子以功名之㑹可乎雖然功名外物爾君子之
所性有不與存焉子房孔明非義在於復韓仇
討漢賊雖終身巖穴可也豈汲汲於功名蘄以
自見也㢤士苟自重其身則凢在外者舉不足
計也然則予将進子於道徳之埸可乎盖道徳
者君子成身之本功名則因乎時而詞章又其
末也介之勉乎㢤子之先右丞公在艱難時事
業雖不克盡究而嘉言直道與李忠定公畧相
伯仲天下以正人許之而潜心聖經作為訓傳
則又有先儒所未發者介之歸而求之有餘師
矣若夫介之詩詞之敏麗則有諸公之題品在
故不復云
　　胡子知言藁
孟子以知詖淫邪遁為知言胡子之書以是名
者所以辨異端之言與吾聖人異也楊墨之害
不熄孔子之道不著故知言一書於諸子百家
之邪說辭而闢之極其詳焉盖以繼孟子也學
者誠能深味其指則於吾道之正且大異端之
偏而小若辨白黒若數一二矣蕭君定夫以其
所藏眞藁示余敬拜而書其後
　　呂子約與彭仲誠帖
大愚呂公清風直節為一世偉人(某)不及見之
矣而獲見所與彭君仲誠講學數帖其論讀明
道行状可以觀聖賢氣象讀書以論語為主履
踐以毋自欺為本冨㢤言乎豈惟仲誠父當終
身服膺善學者皆當冩此一通寘諸座側
　　金尚書撰陳丞相誌銘藁
(周丞相跋云某㓜學之年巳聞黟歙金/公彦亨為名御史論擊權彊無所避)
(紹興戊午春以母憂去朝服闋秦丞相/㧕而弗用凢二十年當巳卯歲/髙宗)
(以宗正少卿召還歴禮部侍郎給事中/壬午六月/夀皇𥘉即位眷待良厚是)
(秋某以𧺫居郎兼中書舎人同在後省/見公直諒多聞年髙而徳邵毎與從官)
(歎其不可及吏部徐侍郎度因為某言/政和宣和間後生少讀史一日沈状元)
(晦以愽學至京師東南士子翕然宗之/来者滿門聞舉古事莫不竦聴惟公在)
(下坐數揺其首郷人問故則云某事誤/矣某事非也退而考按信然蓋公於史)
(傳皆能黙記叩之往往成誦迄今不以/史書自随其學問可知矣至若端重誠)
(實上不欺君則又有可紀者特表而出/之某兼西掖之二日有㫖婉容翟氏進)
(封本位官吏並合推恩内廢止法人特/與轉行即今夀成皇太后也時給舎毎)
(同御繳駮某宻語公妃嬪位非中官即/醫流皆礙止法前徳壽推江上扈從賞)
(今上覃恩並不轉行止令囬授似當論/奏公歎曰君言是也近夏賢妃位推恩)
(某實未曉巳書牘行下今恐相戾君自/繳奏可也某曰若爾尚當商量庚申講)
(筵公與某偶皆以職事晋身𥘉不知公/奏何事但望見公再拜殿上退而某升)
(甫至榻前/上迎勞云朕𥘉謂卿止能/文適金安節說卿欲論婉容位轉行礙)
(止法事不謂卿剛正如此眞全才也可/便進文字来某然後知公忠直不遂非)
(又如此章旣上/御批依奏夏妃位官/吏亦令依條囬授此事非獨著公盛徳)
(夀皇可謂從諫如轉圜矣後三十四年/公之孫承直郎鑄錢司檢踏官箎示公)
(文藁求予一言敬題其後以補家傳之/闕若公文辭興雅如其為人誠者自知)
(何待賛也慶元元年九月日少傅觀文/殿大學士致仕益國公周某書/楊閣)
(學䟦云某隆興元年冬詣吏部受署一/日謁中書舎人澹庵胡先生坐未定門)
(外傳呼重客至某亟屏齋房避之見主/賔四人皆鬂髯皓白衣冠峻整進退荘)
(敬以問先生之子泳指曰此為彦亨金/公此為龜齡王公此為邦彦陳公是時)
(羣賢充朝氣象如此/慶暦/元祐間/而兹四人者又其選也其名日著望之)
(若神人然而某乃得以瞻其聲尤私竊/自慶以謂雖啇山之皓何必咸焉後三)
(十六年得金公之文稾於其孫箎首篇/盖公所作文恭陳公墓誌銘也讀之終)
(篇盖自歐陽公碑王文正公之後才見/此耳盖二相之文相為頡頏云敬書其)
(後/慶元戊午李冬中幹日太/中大夫煥章閣待制楊某書)
觀平園誠齋二公所書見當時從臣同心體國
小有闕失不惜盡言又以見一時蓍艾魁壘之
士峨冠委佩畢萃　朝廷如二老歸周四皓在
漢也此皆　阜陵𥘉政而氣象如此二十八年
之治盖可占矣遐想盛事為之三歎寳慶改元
六月戊午朝請大夫新除禮部侍郎兼同修國
史實録院同修撰兼侍讀眞某書
　　王舎人元石家傳(公諱介)
故集英殿脩撰王公為祕書監時(某)備數三館
及遷少宗正又以玉牒檢討與纂修之屬焉公
不鄙其愚所以顧待期許者甚厚故於公立
朝本末知之㝡詳今觀公之子埜所為家傳言
言皆實録也嗚呼以公之忠誠亮節正學逺識
使得盡發所藴施之　朝廷其益詎可量耶而
一時議論往往柄鑿難合以故不能安於　朝
而去旣去不復召者數年而公沒矣可勝歎㢤
可勝惜㢤(某)嘗竊論公平生所立盖有汲長孺
王元之之風恨世之知公殊少因讀家傳輒書
于卷之末異時有良史者出未必無取於斯言
云
　　趙浦城祖殿撰叔近遺事
予讀昌黎公所譔曹王臯碑未嘗不嘅然壮其
為人王之帥湖南也戌将國良以武岡叛羣諸
道兵計之未克而王従一騎五百里抵良壁呼
而諭之盡䧏其軍是王以一身而賢師徒數十
萬也方杭卒㩀城以叛勢張甚趙公旁郡守爾
擁兵㫝成敗誰得而訾之顧獨奮然投𬒮曉以
天子威徳使㐫儔逆類悚焉動心脫錢塘生齒
億萬於饑虎之喙功與曹王埒而艱倍之二公
以帝室之胄遭時多難而能有所成􁂗如此顧
不偉㢤然曹王卒以勲名自終趙公未幾即殞
於􁀬嫉者之手有曹王之才之功而無其命盖
可歎矣　紹興間雖嘗白其沈冤追秩書殿而
䘏後録孤之典迄為文俗吏所軋不果行尤可
歎也然世未有屈於人而不伸於天者以公忠
烈曽亡一命之賞以燾後而自孫及曽接踵科
級奕奕相照於太常名籍中以予所識若㑹稽
别駕浦城大夫之才且賢盖所謂玉之英瑶而
羽之五采者也彼􁀬公者能厄其身於一時不
能使天不昌其後於異日自昔志士仁人所爲
特立獨行而弗顧者以天爲足恃而巳嗚呼公
其可以亡憾矣夫
　　題李果齋所書鄭伯元詩後
予與公晦爲僚于泉山二年之間於學問文章
源流幾亡所不講獨罕言詩意其未暇屬意也
今公晦仙去巳七年始於其弟耘叟處見其手
寫鄭伯元詩及登太白墳所作用工之深乃如
此然則詩之外其所未言者豈少㢤昔坡公謂
吾於與可知之者盖亡幾其不知者不可勝計
(某)於公晦亦云耘叟筆力超㧞甚似其兄見之
如見公晦令人愴然興九原之悲云紹定庚寅
十月甲子西山眞(某)書
西山先生眞文忠公文集卷第三十四
西山先生眞文忠公文集卷第三十五
　題跋
　　鄭居士手冩古文孝經
自唐元宗御注孝經出世不復知有古文先正
司馬公作為指觧太史范公復為之說於是學
者始得見此經舊文然誦而習之者盖鮮况能
服而行之者乎居士鄭公居其父䘮時手抄此
經遵守惟謹可謂篤志力行之士方其落筆時
用𥿄盖不暇精擇此豈有意於傳㢤距今八十
有五年蠹蝕之餘墨色如新使人捧玩起敬為
善之不可揜類若此烏乎昔人於其先一器一
物猶謹而藏之况此編居士之心　在焉主簿
君孝且賢寳之以傳于後使鄭氏子　世為篤
孝之門豈不休㢤主簿名堯佐云
　　江峯文集(周伯起字起宗自號/江峯野夫集二十卷)
周君之文諸公品題甚悉然予之所以貴重君
者不在是也盖自昔文人鮮顧檢操以枊河東
之藝且賢而甘心自附於伾文之黨元才子始
爲御史號稱勁挺晩節顧由欶使以進青蠅集
瓜之誚羞辱亡窮焉周君嘗官赤縣㑹中貴人
以事至有司挾權勢求必勝君毅然弗之顧卒
明辨曲直而后巳夫身在下僚而能矯矯自立
如此使君與子厚㣲之易地而處其肻爲二子
之所爲乎予觀江郎三峰上挿層漢如偉人傑
士盛服玉色立于朝姦䛕爲之奪氣意其所鍾
必異如君殆庻幾者耶惜其沉淪選調所藴卒
不少施爲可歎耳君評論古人多中理獨其辯
靈均制行一節顧有取於楊雄反騷之言予所
未諭嗚呼安得𧺫君九原而啇搉乎
　　詹應之三經
餘干詹應之自少有志經世之學淹貫六藝旁
綜史氏記及百家言盖嘗薄逰江淮覧觀山川
形勢畫戰守䇿其言鑿鑿可用顧當世亡知我
者退而湛思一室自先儒治心養性之說亡不
觀旣又曰吾之身存然後得以究吾之學則夫
道家者流所謂嗇柛保氣云者固不得而畧也
遂之廬山入太平宫發其凾笈所有窮日夜以
讀盡得其指歸曰黃帝老子之言道也後世神
仙方藥九還七返之訣術也道吾所當求術有
不必泥於是研精隂符道徳二經纍年然後闚
其妙又謂周易參同契二經之羽翼也併為之
註釋合凢數千言頗用其法以自錬養年今六
十有六矣視其色如渥丹兩目盡碧或曰子儒
者從事於此得無為聖門罪人乎應之曰嘻子
言是巳然嘗思之人之所以有生者受命子天
也儒者欲全其所予之理道家欲全其所賦之
氣夫理與氣豈二物耶今夫大圭拱璧天下之
至寳也夫人而知之故必為之韞匵焉繅襲焉
然後其寳得全亡害理猶圭璧也氣猶韞襲也
韞襲敗而冀圭璧之完雖庸人且知不可氣弊
矣而曰吾以存吾理其有是㢤故吾所為養其
生者非獨以嗇吾氣也欲吾氣之神明有以充
其實理之光大也昔者郷黨一書其言飲食起
居之法甚備蓋閔閔焉如護嬰児不敢少恣焉
非以氣一則動志而安其身者固所以保其性
與顧聖賢行之於日用之常而道家雜之以數
術之異於是為不同爾吾儒者不顓為師說是
守而於它學有取焉是吾之愧也然吾惟保順
其常而非貪生以自利庻其可免乎且養形延
年程子不廢導引吐内上蔡取焉子以為如何
問者憮然曰命之矣予因采其語書于三經之
末應之名谷自號曰霞山子云
　　慈湖先生行述
慈湖先生楊公将􁲍叔謹書来命僕曰先君之
墓子其銘之先生門人建昌傳君正夫不逺千
里訪予於粤山之麓亦以是為請竊伏惟念嘉
定𥘉元先生以祕書郎召某備數館職始獲從
之㳺見其齋明盛服非禮不動燕私儼恪如臨
君師朞功之戚下洎緦麻服制䘮期一以經理
為則而容色稱之平居接物從容和樂未始苟
異於人而清明髙逺自不可及同僚有過㣲諷
潜警𥘉不峻切而聽者常􁒍然一日見謂曰希
元有志于學顧未能忘冨貴利逹何也某恍然
莫知所謂先生徐曰子嘗以命訊日者故知之
夫必去是心而後可以語道先生之於某可謂
愛之深而教之篤矣惜其時方繆直禁林役役
語言文字間故於先生之學雖竊一二而終未
獲探其精㣲憂患以来粗知向道思欲一叩凾
丈求其指歸而不可得矣嗚呼先生巳矣某復
何所㩀以爲進學之地㢤夫未能深知先生之
道而欲傳信於百世之下此某之所不敢也雖
然有一焉盖今傳後之文有状有銘而又或有
表先生之門賢哲甚衆今状其事者亦旣有人
銘於體爲最重述其道當最詳非門人髙第不
可也如某者或使之叙其梗槩而表於墓門則
其責差輕而可勉正夫幸以爲然則願復于叔
謹而還以命焉故書于行述之後以竢銘者正
夫所慕正大盖有聞於先生之道者也故其言
皆實録云
　　慈湖訓語
慈湖先生之道學者所共尊顧嘗側聴諸公間
或不能無竊議者謂泯心思廢持守談空妙畧
事為也今觀正夫所録有曰無思甚妙思之正
亦甚妙又曰徒思固不可為學不思如何是學
然則先生之學其果泯心思耶曰學未純熟不
可廢守又曰敬以守之於意態未動之先守定
用力自然光明先生之學其果廢持守耶至於
言道以本心為正言徳以直心為主則其為論
至平實旣與談空說妙者不同而於當世之務
討論區畫若指諸掌又非脫畧事為者也是四
者旣皆異乎所聞至其爲說有曰成身莫如敬
書曰欽曰敬曰謹曰克艱曰孜孜曰兢兢曰勤
恤三五盛際君以此命臣臣以此戒君盖灼知
不敬則此心易動敬則此心不動此心㣲動百
過随之此心不動常一常明嗚呼斯言至矣非
正夫之心與先生通貫爲一豈能傳之簡牘不
失其眞㢤然則先生之言固有功於後學而正
夫所録又有功於先生者也
　　絜齋先生訓語
絜齋先生袁公道徳文學慶暦　元祐間人
也某以年家子𥘉拜侍于冨沙　嘉定同朝始
獲親炙某之庸鄙於道未有所聞先生獨以爲
可教方其數論時事人多誚其闊䟽惟先生見
輒嘉奨甲戍外𥙷辱爲序言以贈稱其知有國
不知有家知有天下安危不知有巳訢戚始出
關夜宿南山之招提詰旦甫辨色吏擊門以告
曰袁司業至矣亟披衣迎拜曰先生何出之蚤
耶先生曰此何時而安寝也坐論世事至於涕
流先生盛心昭掲日月今猶赫赫也方是時某
年壮氣銳舉措有不合於道者先生直切切規
警焉其後聞某頗自約敕輒對客談道之今傳
君正夫所録訓語盖有一二為某發者然自招
提之别曁于先生沒盖十有二年迄不得再見
歲月侵尋學弗加益悠悠長道未知所窮常恐
有負先生期許之意追念疇昔為之愴然歎九
原之不可作用謹志于訓語之末云
　　建昌三傅君行状
士有爵位窮于朝而名不見齒於郷之父老事
業彰於世而行不足以服其家之僮奴盖蹔立
者易䏻素積者難揜故也傳氏三君子或仕幾
逹而不年或方仕而遽巳或終其身未嘗仕然
其徳譽藹於州閭學問稱於師友其殁也縣大
夫至繪像於學而祠之此可以苟得乎㢤記曰
㣲之顯誠之不可揜詎弗信夫
　　著作正字二劉公誌銘
永嘉葉公之文於近世為㝡銘墓之作於它文
又為㝡箸作正字二劉同為一銘筆勢雄㧞如
太史公歎咏悠長如歐陽子於他銘又為最嗚
呼二劉公不可復見矣若永嘉之文亦豈易得
㢤其言　紹興末迄　淳熈中名儒十餘人言
論同出處偕如立直木於九逹之衢後生有所
望而趨讀之令人嘅歎不巳夫言論同出䖏偕
世之所指為朋者也名儒十餘人旣為一朋望
而趨者不知幾千百又為一大朋則士之相朋
莫斯時若也然適是以増淳熈之盛其功及
於　紹熈　慶元間至韓氏用事惡其朋而盡
錮之其患有不可勝言者乃知　阜陵規摹眞
可為萬世法而歐陽子信為知言也二劉公在
當時名論最髙惜皆弗究於用今建陽大夫克
荘昆弟方以丈學材猷自奮其尚有以成前人
之志云
　　著作劉公奏藁
某少時讀著作劉公所對館職䇿未嘗不拊卷
歎息今又從公之孫建陽令尹得公奏藁讀之
其輪對則斥近倖盗權以為隂侵陽之應其上
封論事又申言之至謂流蕩戯狎常始於燕㳺
之無度人獸雜亂常出於御幸之無節嗚呼其
亦可謂激切也巳使遭前代諱言之時其召譴
賈禍當如何耶而我阜陵優容奨納曽無纎
介忤意主聖臣直詎弗信夫方　乾道　淳熈
間中外旣已大治獨近習有窺嚬笑賣福威者
一時端士正人指陳闕失必以是為先若相國
陳正獻公參政龔公朱文公張宣公鄭自明魏
元履數君子與著作公前後若出一口卒之佞
幸小人消縮摧沮不能大為姦慝雖　阜陵英
威聖㫁所致然亦朝多君子正論日聞之力也
嗚呼盛㢤
　　著作春秋講議
昌黎公寄玉川子詩有春秋三傳束髙閣之語
學者疑之謂未有舍傳而可求經者今觀著作
劉公講義一以聖筆為據依其論秦穆公以人
從死者晉文之召王宋襄之用人于社皆以經
證傳之失所謂偉然者也昔歐陽子患偽說之
亂經著為論辨自謂時雖莫同千歲之後必有
予同者曽未二百年而劉公之論春秋盖與之
合公而有知當不恨後世之無子雲矣所講纔
十有二條麟經大指畧盡於此其言曰吾聞法
吏以一字䡖重矣未聞聖人以一字䡖重春秋
也旨㢤言乎足以破世儒之陋學者其深味之
　　史記考異
觀劉公此編見前輩讀書考古其不苟也如此
可以為學者法矣
　　南軒東莱帖䟦
南軒先生帖當在以郎官兼侍立時方發運司
之置也一時賢士大夫争議甚衆先生亦因對
及之至是遂罷去自昔憸人圖進用必以功利
中時君之欲故諫者莫能入惟　孝宗天挺聖
哲聞善若决江河用能斥去聚歛之臣如棄涕
唾帖中所謂上聦明䏻受盡言謂此也東萊先
生二帖其一為博士太學時其一自太學分教
嚴陵時盖先後年歲間爾是時中外多君子二
先生帖所謂聖錫者端明汪公謙之者艾軒林
公元晦者新安朱文公而周洪道之特立丘宗
卿之盡言趙子直之好學亦見帖中皆當時名
流也主徳盛明賢才林立猶陽春正中風日怡
暢竒葩異植紛旉天壌間此其所以為淳熈
歟慨慕之餘敬再拜而書其後
　　東萊與劉公帖
孔子曰為仁由巳曽子曰以友輔仁二說若異
何耶盖仁者道體之全精粗本末大畧完粹矣
有罅焉如毛髪猶足以病其全自昔聖賢俛焉
孶孶斃而后巳者以是焉耳克巳勝私猛厲奮
發人固無與於我切瑳琢磨相觀而善我豈無
賴乎人此聖門所以先後發明之也觀東莱先
生與著作劉公帖雖吏事纎㣲有所聞亦必以
告豈非所謂輔仁者與近世欺䛕成風平時號
深交宻㳺聞過鮮相規警不惟無以成人之仁
其自䖏亦不仁矣追仰前脩可為永嘅
　　夏宗禹悟眞講議
天台眞人張平叔作悟眞詩百餘篇行於世識
者謂參同之後纔有此書予閒中雖頗渉獵然
未能識其妙處雲峯夏宗禹自東嘉来逰幔亭
示余所爲悟真講義章剖句析讀之使人渙然
無疑顧方掩關謝賔客不能從君從容咨叩以
盡其妙然聞君之爲人材智磊落盖嘗入山東
幙府奉檄赱燕齊間功名之志銳甚年未五十
遽欲捐棄軒冕從安期羡門爲海山汗漫逰其
太蚤計矣予頃闻道家言學仙至難唯大忠大
孝不竢脩鍊而得其說渺茫荒怱未易測知然
使天上眞有仙人必忠臣孝子爲之非可倖而
致也今以君之材雖不求用世将有不吾置者
勉為明時植立功業報國榮家忠孝兩盡然後
從君鼻祖夏黃公戯橘中遨啇山無不可者君
又有隂符講義諸書留茂潜樓暘叔巳為之序
引故不復云
　　畫師帖
(朱文公以陸探㣲所畫師子像遺其/外孫黃輅輅字子木勉齋長子也)
昔者君子之立於世也其徳則剛健之徳其情
則正大之情故以之閑吾道而異端褫氣以之
正朝綱而姦邪䘮魄自孟子沒惟伊川程夫子
晦庵朱先生為能兼之嗚呼偉㢤子木之幼也
晦庵巳深期之今其問學日進而氣志日彊蓋
庻乎不負先生之期許者雖然豈易事㢤夫必
剛健之徳不為慾奪正大之情不以私汨卓然
自立萬物莫能攖然後有以勝此爾子木其勉
之
　　羅文恭公奏議
讀文恭奏議然後知公有古大臣格心之業也
盖鄒孟氏殁世不復識大學源流雖名卿賢大
夫不過區區力待其國兾免禍敗焉爾獨一董
仲舒觕為有見而志弗及故子程子嘗論之曰
知求治不知正君知規過不知養徳識者謂其
切中後世之弊經筵之䟽勤拳貇惻百世之蓍
龜也方　寧宗𥘉衆賢盈􁏫而文恭號稱巨擘
正心一䟽藹然仁義之言視子程子庻幾亡愧
倘天假之年俾獲盡行所學則古大臣事業可
以復見安得有異時權姦之旤㢤拊卷嘅然為
之流涕
　　羅氏六有齋詩(齋名取横渠說)
某竊聞之子朱子曰橫渠斯言甚善君子終日
乾乾不可食息間亦不必盡日讀書或静坐存
養皆是用功處天地生物以四時運動春生夏
長固是不息雖秋冬凋落生意未嘗不在其中
學者常喚令此心不死則日有進嗚呼斯言至
矣某願與吾能甫共勉焉
　　宋文叔編仁說
昔有問仁於程子者子曰此在諸君自思之将
聖賢言仁處類聚觀之體認出来其後南軒張
氏裒洙泗言仁為一編而朱子乃以書告之曰
類聚孔孟言仁處以求夫仁之說程子為人之
意可謂深切然專一如此却不免長欲速好徑
之心滋出口入耳之弊夫朱子之學源流於程
氏者也而其論顧不同何㢤盖程子之教人欲
其體認於巳以致求仁之功若徒㑹稡其言以
資論說何益㢤二先生之切於為人則一也宜
春宋君文叔輯語孟言仁而為之標畧用意美
矣予欲其實踐程子之言而毋蹈朱子之所戒
故為題其末云
　　周氏輸苗記
嘉定某年某月詔旌表隆興府武寧縣進士周
某等門閭越某年某月復　御宸翰書棣華堂
三大字以賜　今皇帝嗣服之某年有㫖周某
家秋賦其即縣以輸某等旣承命則以屬巳尉
章子仁記之又因子仁求文於某以繫于末某
惟孝悌者民性之常不竢教而能也然自昔明
盛之朝必深加褒勸者豈曰以利誘人俾相率
而為偽㢤盖天命之性雖人所同而脩道之教
則君職有不可巳者故周以六行導民漢以三
事設科孝友弟順皆居其首聖朝雖循唐舊
用文墨㧞士然窮山長谷穹閻下里之氓有以
至性篤行聞者長吏必列于朝而顯異之自
國𥘉迄今其以旌門于書史者奕奕相望盖風
化之原莫尚於此者書曰表厥宅里值之風聲
其斯之謂歟恭惟　聖明𥘉政它未遑及獨推
本　先皇遺志隆恩茂澤首及於匹士之㣲至
憫其賦輸之厪優而假之俾無車牛任輦之役
豈非不世之榮遇也㢤雖然周氏之所以獲褒
于朝者以其異也而在周君之心則不可少自
異也盖孝悌之至通于神明然後為亡愧而兄
弟旣翕和樂且湛亦曰壼範之常而非過也然
則周君其何以答　上之賜㢤必也弟昆相勉
致知篤行以求合於孔門之仁中庸之誠大學
之至善一旦得位于時則移其所以事長者事
君推其所以居家者措之事業庶乎不負　兩
朝寵異之恩周君其然之否乎
　　史太師與通奉帖
史氏在周為太史佚之言論與周召並傳在漢
西都為戚里左将軍丹伏蒲諫争有功元成間
迨我　宋中興而太師忠定越王出有太史之
言論與将軍之功而忠厚所積則過之矣方其
柄國時護公道如命脉惜人材如體膚在廷諸
賢持議間有不同而包涵容養亡秋毫忿疾意
異時復還宰路所薦進皆海内第一流不以同
異為用舍　淳熈𥘉入見　天子以寛大開廣
上心其言尤反復篤至平生行事大抵根本此
意故能為國祈天永命身與家亦與蒙其休故
參政樓公序六老圖謂其闔門習成忠厚無一
人為刻核事者福祿之盛豈偶然㢤今江右将
漕之先君子通奉公與忠定寔為弟昆雖顯晦
弗同而其徳盖相伯仲故淳熈丁未歲一門三
進士當世榮之太師所予通奉帖正其時也丞
相旣世秉鈞衡将漕亦荐持使者節以文學政
事自見於世昔東坡蘇公謂君子之澤得其人
則可至於百傳今史氏之所積旣豐将漕尤董
然慈仁所至以拯民䘏物為事其培之者又如
此則流澤之未艾可知矣嗚呼天道分明此太
師帖中語也人能知天道之可畏則雖强之從
薄亦不肻為不然者皆所謂欺天者也敢併及
之以發明太師之本指云
　　書頴齋記
易曰知崇禮卑崇效天卑法地盖知識欲其髙
明故效天操履貴乎篤實故法地二者不容一
闕也余雖未熟周君觀徳荘少仙所記如此則
其人盖有志於上逹之學者然升髙自下陟遐
自邇未有不由下學而可驟致者若徒馳志髙
逺而無眞積力踐之功則亦慿虚億度而巳安
能實有進於此㢤且毛生戰國䇿士辭氣夸詡
盖孔門所謂不遜者非學者所當尚少仙歛藏
之語周君其佩服之
　　葉清父同歸録後序
予友葉君清父深於易而喜讀神仙之書輯萬
論同歸録以示人曰此與易相表裏者也或難
之曰夫屈伸之循環往来之更代者易之道也
昧屈伸往来之理以求長生不死者神仙之術
也二者猶氷炭之不合故有易則無仙有仙則
無易而吾子偕學焉其有說乎清父曰子知易
與仙之殊途而未知其歸之一也吾請嘗試言
之子亦嘗試聽之夫陽尊隂卑者分之常也隂
升陽䧏者氣之反也然常者為否為未濟反者
為㤗為既濟人而知此則養生之說在其中矣
且一隂一陽者理之不能相無者也易之道必
貴陽而賤隂仙之道亦必進陽而消隂其自然
脗合又如此豈非所謂歸之一耶夫世之有治
亂存亡猶人之有始終生死也聖人於易苟可
以常治而無亂存而無亡者必深致其意焉彼
為神仙之說者貴其生欲其長生患其死欲其
不死若悖乎天地隂陽之常理推其用心亦若
是焉而巳爾故乗雲馭風雖非吾之所能必然
保精而嗇神養性而益命全其生母傷其生亦
豈理之所無㢤然則謂易之與仙相為表裏可
不可也難者乃觧旣而清父以告予予謂易之
為道廣大悉備故凢天下之數術皆宗焉而非
數術所能盡也仙之與易盖判乎其二致而理
之相符則有如清父之所云者故采其說繫于
同歸録之後云
　　楊文公眞筆遺教經
遺教經盖瞿曇氏最後教諸弟子語今學佛者
罕嘗誦而習之也盖自禪教既分學者往往以
為不階語言文字而佛可得於是脫畧經教而
求其所謂禪者髙則髙矣至其身心顛倒有不
堪點檢者則反不如誦經持律之徒循循規矩
中猶不至大繆也今觀此經以端心正念為首
而深言持戒為禪定智慧之本至謂制心之道
如牧牛如馭馬不使縦逸去瞋止妄息欲寡求
然後由逺離以至精進由禪定以造智慧具有
漸次梯級非如今之談者以為一超可到如来
地位也宜學佛者患其迂而不若禪之捷與以
吾儒觀之聖門教人以下學為本然後可以上
逹亦此理也學佛者不繇持戒而欲至定慧亦
猶吾儒舍離經辨志而急於大成去灑掃應對
而語性與天道之妙其可得㢤余謂佛氏之有
此經猶儒家之有論語而金剛楞嚴圓覺等經
則易中庸之比未有不先論語而可遽及易中
庸者也儒釋之教其趣固不同而爲學之序則
有不可易者文公晋情佛典而於此經尤所欽
重至親寫之翰墨豈非以此爲學佛之實地歟
公之孫九江史君将以勒之石故爲發其大指
云
　　感應篇
世謂感應之言獨出於老佛氏非也書有作善
降祥之訓易有積善餘慶之言皆此理也顧嘗
思之所謂善者果何事耶傳稱活千人有封而
殺䧏者殃及三世然則有志於善者必其權足
以生人殺人然後可也陋巷簞瓢之士将焉從
而用力乎否則嚴禱祀以徼福於鬼神植因果
以希報於冥漠此又利心之尤而不足以為善
者也然則當柰何余嘗聞諸孟子曰鷄鳴而𧺫
孳孳為善舜之徒也又曰存其心養其性所以
事天也夫雞鳴而起未與物接善烏乎施存心
養性此人事也於天何與嗚呼知乎此而後知
為善之本矣盖天命之性賦之於人本皆至善
自夫汨之以私亂之以欲然後反善而之惡爾
心者所以主乎性者也吾能兢畏齋栗如臨君
父如對神明則本心常存而性不失矣循性而
行何徃非善是為不負天之所予者即所以事
天也雞鳴而𧺫孳孳為善者為此而巳苟存乎
此則天下之善皆自是出雖功𬒳萬物澤及百
世亦舉而措之爾予故曰此為善之本也仙㳺
居士楊公刻感應篇以施人予懼世之人不求
諸内而求諸外顧以力弗足而怠焉又或出於
僥求覬幸之私而反流於不善也故書之篇末
以告觀者庻不失楊公之本指云
　　太一天尊應驗録
神㬌方士周道珍輯太一天尊應驗事為録以
示某某稽首再拜言曰大㢤天道之至仁也書
曰號泣于旻天又曰無辜籲天傳曰人窮則呼
天天之為天盖可以號而愬可以籲而聞可以
嘑而答也古今載籍所傳若五月蜚霜白虹貫
日等事不一而足則知天道雖逺而民之嚬呻
歎惜未嘗不亟聞未嘗不亟應也世待見尋聲
赴感之號出於道家者流遂以爲眇芒荒幻無
所究詰而不知自昔聖賢巳有是言古今天下
實在之理特儒者言其常道家紀其異有不能
同爾然則太一之在天果何神耶按司馬遷書
中宮天極星其一明者太一常居又云天神貴
者太一其佐曰五帝天位在中宮而佐以五帝
則太一者其諸天帝之異名歟道家所謂大一
天尊者其諸即此神歟嗚呼上帝臨女無貳爾
心讀是録者當知天與人接其近如此兢兢慄
慄一念有所不容欺毋徒恃隱痛之可以哀祈
辠咎之可以求免而巳是乃道珍所為次輯之
意觀者其詳之
　　敕封慧應大師後記
皇帝陛下改元紹定之夏四月有詔封建寜府
浦城縣㬌祐南豐院故凈空禪師為慧應大師
先是嘉定十五年汀邵劒三州疫死者各以萬
計􁏳淫将及縣境時旣十月矣而炎鬰不少衰
知縣事臣知孝亟詣師而禱焉風雨旋至瑞雪
繼之浹旬之間癘氣如洗明年夏五月田以旱
告知孝又禱焉越二日雨明日又大雨髙下霑
洽歲以有秋知孝旣新其祠以報邑人父老又
列其事于縣縣以告于府于轉運司轉運司下
旁郡審覈如父老言乃具以聞請按寳慶三年
明堂制書錫師顯號時知孝巳任侍御史數以
師神異之蹟誦言于薦紳間聞者為悚然興敬
於是奉常議以慧應大師為號用章厥靈制曰
可是年某月敕書至知縣事臣植帥吏民迎拜
奉安且将以所下書勒石于師之祠顧謂臣徳
秀盍誌其事臣徳秀竊惟昔者帝王受命顥穹
為神人主旣設為公侯卿大夫事臣羣吏之位
擇天下賢能以居之恵綏吾民俾各有寧宇而
又秩百神崇明祀以佐人治所弗及凢皆為民
而巳故人臣之盡心官守者有陟典焉有加命
焉而年事順成亦必豐其祀以報幽明雖殊其
為勸奨一也後世縁古人追稱之禮凢神之有
功於人者往往加以爵號雖先王未之有然厚
於神者即所以厚於民也制不同而意同此
聖朝之所以㳂循不廢歟　皇帝陛下嗣大歴
服以来　詔書數下申敕郡國具境内靈祠之
焯著者上于朝而褒顯之盖得古先哲王事神
保民㣲意維我慧應大師至性自天雖早從方
外之學而跬歩不忘君父一念必及生靈當
天聖中至仁在上師誦華嚴經以祝聖夀至一
字一拜極其䖍恭髙蹈仙巖寂然宴坐毎烈風
雷雨必爇薌致敬願天下生民普獲霑潤去熱
惱而生清涼其願力宏大如此是以其生也以
善誘人暴慠化服雖盗賊亦為革心其沒也旱
澇扎瘥有請輙應如響斯答當　乾道戊子歲
邑大旱饑甲子一周人復凛凛臣植祗栗厥心
惟師焉依精誠婁殫休應遄格四封之内迄為
康年熈熈焉咸樂生業維師之仁大芘吾土實
濟登茲其視　明詔所褒可謂亡愧矣臣謹推
本末以繫于下方俾闔境旄倪欽戴聖天子
加恵元元之恩其有永無斁
　　赤松子經
按此經稱赤松子為黃帝作攷之傳記赤松子
古僊人神農時為雨師漢張文成侯所欲棄萬
事而從之逰者然世乆人逺不可復考而黃帝
之書謂之三墳孔子定書㫁自唐虞則後世所
傳三皇五帝之書大抵皆托也然則此經果黄
帝時作耶至其言善善惡惡有以深儆於世則
雖非眞出於古要亦君子所不廢也夫善惡吉
㐫之報天理之必然而世之人未有知其所以
然者予嘗論之天地之運化曰隂與陽而已陽
主生故凢孝友温良慈恕順睦者皆陽之屬也
隂主殺故凢殘暴狠愎嶮巇削刻者皆隂之屬
也惟吉與㐫亦然吉者陽也故爲善者常吉㐫
者隂也故爲惡者常㐫猶君雲以龍命律以呂
皆理之自然非天有意爲之也易曰本乎天者
親上本乎地者親下則各從其類也善惡吉㐫
之應豈非以其類乎人能知一念之善惡則隂
陽分積陽多則其漸可至於聖賢積隂多則去
人而之鬼矣可不懼㢤可不戒㢤此經本為庸
俗設故其言明白易了親友楊君龢父樂於為
善刋梓以施用意㣲矣讀者毋以其明白易了
而忽之寳慶元年下元後十日西山眞某希元
書
　　蜀人㳺監簿慶元黨人家乘後䟦
慶元黨人者韓侂胄所立名也夫君子羣而不
黨黨之為言豈美名也㢤侂胄以此誣當世之
賢余意當世之賢将引避之不暇而後溪劉先
生顧以是名㳺公之墓大理寺丞君復以是名
其家乘焉何㢤盖是是非非之理天實為之非
人力可以倒置也漢之三君八俊非黨也而中
常侍以黨名之方其加以是名也斥辱之摧殘
之固将使天下之人同心疾之也然天下不惟
不疾而益郷慕之西州豪傑耻於不與而凢隷
名文徳之石者至今望之若神人然然則人心
所同然者果可以力倒置之邪當　慶元𥘉衆
賢盈􁏫人稱為小　元祐而侂胄以區區鶡弁
乃欲祖章蔡故智一罔而空之於是姦黨之名
以立彼其心固謂𬒳是名者不勝其辱矣亦孰
知夫適以榮之邪游公在當時名居餘官之首
不問可知其人寺丞君立志操行凛凛有父風
隱徳之報将於是乎在予讀其所輯家乘不勝
𧺫敬而書之且歎侂胄之愚欲以一手揜天下
之目也建安眞某
　　楊慈湖手書孔壁孝經䟦
司馬文正公平生未嘗草書雖造次顚沛間一
點一畫必如法度觀其書者即知公之爲人慈
湖先生楊公道徳學問追嫓前脩而於翰墨尤
極嚴謹嘉定𥘉獲侍公於著廷見其酬答四方
書問無一字作行狎體盖其齋荘中正表裏惟
一故形於心畫亦絶類文正公而清勁過之傳
君侹所藏孔壁孝經又其得意書也嗚呼先生
不可作矣學者即此而觀之猶足以窺大賢氣
象而知立徳之本云
　　䟦誠應廟記
桞儀曹殁於桞而廟於羅池或曰鵞山柳氷之
勝侯所愛也吁其誠然邪以某觀之皇皇后帝
命百神以主四方亦猶君天下者簡群材以蒞
衆事也其才宜乎是則使職乎是烏待其自擇
哉儀曹之為守也有功于桞殁亦祀于柳盖帝
嘉其功而胙以兹土非私之也靈澤廣恵夫人
生以誠事親殁以誠惠民始祠于浦城百丈山
今建處信衢間薌火殆徧方其肇靈於百丈也
有像焉浮水而上里之人因奉而祠之今廟于
赤石也亦然意者靈澤之功自近而逺故上帝
因之廣其所涖之地若古諸侯加地進律之典
歟然則俞君應龍之建是祠其亦奉行天命云
爾少仙龔君栗旣誌其事某復推衍其說如此
使是邦之人知靈澤之食于斯也天實使之而
非俞君之私意欽翼嚴事永永亡替云
　　䟦湯士恭手書周易諸經
漢熹平中議郎蔡邕等奏正定六經文字靈帝
許之令邕書石立於太學門外學者取正焉然
當時所書者易尚書公羊傳禮記論語而巳餘
未暇及也今湯君以八十餘老不縁朝廷之命
不憚翰墨之廑盡寫諸經以及論孟亡軼遺者
非其篤學嗜古白首彌勵疇克逮此今之業文
辭取科第者雖一經不能遍覽况能盡筆之乎
一經猶爾况群書乎然為彼者不妨坐竊寵筞
而君連蹇至老無一遇者可悲也巳然君不以
連蹇故而倦於筆墨此其所以尤可貴歟
　　䟦周子徳頴齋記
按詩實頴實栗頴謂禾之秀出者也凢世之言
頴悟頴逹者皆取諸此上饒周君子徳以頴名
其齋而徳荘少仙為之記其志盖将卓然自㧞
於世俗之表斯亦竒矣雖然不可以無本也子
嘗觀諸隴𤱔之間乎方其播植之始芽之茁者
栗如也逮其少長苗之發者鍼如也積培㙲之
功飽雨露之潤歴三時之乆涼風一秋萬頃雲
偃此豈朝夕力邪為學工夫何以異此勉哉周
君日從事於斯厚養深培以須日至之熟則其
頴之秀出也有期矣不然揠苗以助長適為學
道之累周君其戒之
　　䟦王柲監文集
嘉定𥘉元公入為吏部兼西府掾俄遷少司成
又遷少蓬兼史事某始以校文侍公于禮闈旣
又再侍于太學補試所未幾遂周旋道山群玉
間公時年六十五六鬚眉皓白顔如渥丹風度
粹然語笑有味居一日同舍食巳俱出獨公與
留茂潜及某在茂潜極言贜吏之害謂當舉行
舊典黥隷沒入之始快物論某亦深賛其言竊
眡公有若㣲哂者頃之茂潜退某獨晋從容請
曰郷者之言得無未合理道願幸教我公笑曰
二公俱盛年不當顓持一切之論時雖未盡悟
公意固知必有謂也其後獲觀過江諸賢議論
乃知　國𥘉權宜時出之政姑以洗五季汙習
自中世後寝不復行故　紹聖　崇寧間章蔡
諸人不得借此以網善類然後知公精識逺慮
眞有前軰風流而恨前者言之易也因思　更
化𥘉方大治權臣反黨公獨貇貇以㤗道包荒
爲言盖與前說指意畧同使公得位與時盡行
所志則其均調消息之功必能深爲國家元氣
之助柰何一斥不復而死随之吁可歎巳紹定
巳丑屏伏山樊公之子爚以所刋家集来示反
復盡卷追憶道山對語時距今二十有二載矣
驚歲月之不晋嘅典刑之益逺愴然乆之輙用
筆于篇末庻覽者不獨知公之文且有以識公
之志云
　　䟦平㓂録(端平甲午建陽龔賊犯/邵武守臣王埜平之)
陸敬輿言兵者無它人情而巳予友王子文講
學論政素有本原未嘗􁌫軍旅事也一旦緑林
叩境從容籌畫動中節㑹曽未旬浹俘馘係塗
樵川幾危而復安盖其機神通晤洞照事情故
能應變不差如此予讀耘叟李君所記本末知
宣公之言為不可易輒書其末端平元年八月
五日建安眞某
　　贈五行任君(炳)
以理論氣者濂溪先生之學也以理論數者安
樂先生之學也鄮山任兄炳推演五行必本於
理其迨有聞於二先生之學乎識者毋以隂陽
者流例日之紹定四年某月某日西山野傁眞
某贈
西山先生眞文忠公文集卷第三十五
西山先生眞文忠公文集卷第三十六
　題跋
　　䟦陳正獻公詩集
韓忠獻公不以詩名而詠雪之句屹焉有扶九
廟奠八極氣象司馬文正公自謂平生於詩尤
拙而歸田花菴等作至今想見其深衣獨樂之
風流然則謂二公不能詩固不可謂二公有意
於詩亦不可也丞相正獻陳公道徳風烈為
阜陵名相第一髙文大冊固巳流布華裔而娛
戯翰墨亦皆藹然仁義之言積中形外自不可
揜信乎有二公之風也舊傳公築第旣成有訝
其門太庳者公曰異時使竈婢乳媪可䦕廼佳
爾薦紳傳誦以配太祝齋郎㕔事語今觀其示
二子詩曰興来文字三盃酒老去生涯萬卷書
遺女子孫清白在不湏厦屋太渠渠此正落成
時所賦也太史公有言使晏子而在予雖爲之
執鞭所忻慕焉僕之於公亦云
　　䟦黃瀛甫擬陶詩
子聞近世之評詩者曰淵明之辭甚髙而其指
則出於荘老康節之辭若卑而其指則原於六
經以余觀之淵明之學正自經術中来故形之
於詩有不可掩榮木之憂逝川之歎也貧士之
詠簞瓢之樂也飲酒末章有曰羲農去我乆舉
世少復真汲汲魯中叟彌縫使其淳淵明之智
及此是豈玄虚之士所可望邪雖其遺寵辱一
得䘮真有曠逹之風細玩其詞時亦悲倞感慨
非無意世事者或者徒知義熈以後不著年號
為耻事二姓之驗而不知其眷眷王室盖有乃
祖長沙公之心獨以力不得為故肥遁以自絶
食薇飲水之言衘木填海之喻至深痛切顧讀
者弗之察爾淵明之志若是又豈毀彛倫外名
教者可同白語乎三山黄君瀛甫擬作陶詩優
繇澹泊味出言外盖所謂亹亹迫真者予嘗病
世之論者於淵明之藴有所未究故以是質之
而未知其當與否也瀛甫其有以𧺫予㢤
　　䟦包敏道講義
紹定巳丑之孟夏旴江包君敏道過予粤山之
麓縣尹宋侯聞其名延致庠校發揮孟氏要指
予亦陪末坐焉是日邑官洎學子㑹于堂上者
凢百數十人聞君講說莫不聳動歎未嘗有越
翼日予復屈致家塾君首以夫子之志學孟子
之尚志為兒軰言之次論人性之善所以可為
堯舜者明白切至聽者訢然忘倦盖君蚤從朱
陸二先生游得諸傳授者旣甚的而家庭伯仲
自相師友切劘講貫壮老如一故其所造益以
超詣今年七十有八矣浩然之氣略不少衰稠
人廣坐音吐清暢随問響答往往破的昔晦庵
先生嘗講于玉山縣學發明四端之㫖幸恵學
者至深象山先生亦嘗講于廬山白鹿之書堂
分别義利聞者或至流涕某生晩不及拜二先
生而獲聞君之名論亦足以識其師傳之所自
矣學長吳千兕等将以君講義刻于學俾書其
後不得辭君名遜敏道字也
　　䟦宋正甫記章泉事
後山越竟送坡公以此去職章泉之送静春亦
然二公之於師友如此使其得志其忍負國
　　跋南軒先生送定叟弟赴廣西任詩十三
　　章
棠棣之作至今餘千載矣藹然忠厚之情惻然
閔傷之志讀者猶為興起南軒先生此詩於怡
怡之中有切切偲偲之意雖使不令兄弟觀之
友弟之心尚當油然而生况綽綽有𥙿者乎真
蹟今藏宋正父家余觀正父與愿謙二弟詩皆
睠焉有前脩風味所謂亦允踲之者邪
　　跋西園宋茂叔遺藁
西園君蚤從南軒東萊二先生游故其文章議
論大抵根本理道鑿鑿乎皆適用之言非世之
雕鏤詞章者比而其詩趣味幽逺尤有南軒之
風使天假之年俾極其所詣則嗣先哲開来學
不在他人矣三復此編為之太息
　　䟦宋正甫詩集
清􁇚之詩南城包顯道評之當矣予尤愛其贈
陸伯㣲曰老去放令心膽徤後来晋得姓名香
寄御史曰隂陽消長風聞際堂陛尊嚴山立時
送愿父弟曰江湖多少盟鷗地莫近平津閣畔
行此皆有益之言又送謙父弟曰日用工夫在
細㣲行逢礙處便湏疑髙言怕𬒳虚空笑闊歩
先防堕落時和人云三聖傳心惟主一六經載
道不言眞是又近理之言非嘗從事於學者不
能道也至若三甲未全一丁不識等句新竒工
緻則人所共喜不待予評云
　　䟦趙章泉作何夫人墓表
衛武公年九十五作抑戒濟南伏生年九十餘
授尚書古今所傳以爲希有章泉趙公以八十
有五作此表援聖經引賢傳秩然其有倫確乎
其不浮其眡古人寕復多遜嗚呼斯文也豈獨
永何夫人之傳凢爲婦者皆當寫此一通寘之
坐側
　　䟦蔡節齋題張生所畫文公像
張生父子稱紫陽形容人物非尋常能傳遺像
數百本粹然千載存無忘言學工夫日星皎無
言氣象真難曉後學深明未發時始信張生功
不少
　　　文公先生教人有曰於静中體認大本
　　　未發時氣象分明即處事應物自然中
　　　節材叔父子来往先生之門久矣孰識
　　　先生静坐時氣象故所傳像不特工扵
　　　形肖之間而得其所存之妙焉凢學可
　　　以言傳者先生之書盡矣惟此有非言
　　　之所能到志先生之學而欲深造先生
　　　之道必扵此而求之毋忽戊子立秋日
　　　蔡淵書
節齋之學能言文公所未嘗言材叔之筆能傳
文公所不可傳道技雖不同其皆有得扵文公
之天者邪
　　䟦餘干陳君集杜詩
尹和靖論讀書法必欲耳順心得如誦已言陳
君之扵杜詩可謂耳順心得矣學者能用君此
灋以讀吾聖人之經則所謂取之左右逢其原
者不難到也
　　䟦蔡忠恵帖
蔡端明帖藏餘干舒氏後有趙忠定公題字讀
之如見兩賢面目真可寳哉
　　䟦山谷黄㮣字序
東坡銘蓮花漏曰惟無意無必然後可以司天
下之平山谷此序其稱㮣之徳亦然士大夫用
心當眡以爲法
　　䟦黄君汝宜廷對䇿後
以布衣造　天子之廷親承大問此君臣交際
之始也一時議論所發可以占其平生蓋君子
小人之分利與義之間爾志于義則必曰君天
也父也孰有對越上天而可娸乎孰有事吾父
而可有不盡乎　朝廷有曠闕在位者不敢言
吾言之生民有蹙憂肉食者不敢言吾言之此
事天與父之當然者也推是心以往則進而立
于朝必不敢為爵秩而欺其君仕于外必不敢
為貨賄而賊其民凢皆一念之義為之也志于
利則上欲希舉首下欲不失甲科鰓鰓然唯恐
落人後時方攻正學則曰偽黨不可容時方啓
兵端則曰大義不可欝僥幸一得而巳他奚䘏
推是心以往位於朝必不能以父事其君仕而
居民上必不能以赤子視其人凢皆一念之利
為之也夫始進以義猶或繼之以利孰有始之
以利而能以義終者乎莆陽黃君汝宜對䇿大
廷盡吐其平生之學亡所回隱可謂亡負始進
之節矣自今以往惟勿替此心而巳雖然人心
之危亦可畏也昔為窮餓且死而不受今為燕
私虞樂而為之本心之難持雖聖賢不敢忽黃
君其尚勉之㢤不然則對䇿而斥權倖者㣲之
也得位而因權倖者亦㣲之也是豈不甚可畏
㢤黃君其可不勉之㢤
　　跋張魏公五遂堂墨帖
懿㢤曽子之論孝也世人知不得於親之爲非
孝亦孰知夫居處不荘事君不忠涖官不敬朋
友不信戰陳不勇之非孝乎五者之於事親若
無所與而曽子云爾者盖父母之於子全而生
之者也所謂全者豈獨四支百體之備而巳有
是形則有是性舉天下之善無不具焉自居處
必荘以至於戰陳必勇皆善之目也一善不存
則爲虧其性虧其性則爲辱其親矣尚焉得爲
孝乎然曽子於此必緫之以敬之一辭者善具
於性而主之者心是心常存然後能不失其性
故敬則五者皆遂不敬則五者皆失此曽子所
以戰戰兢兢至於啓手足而后知免歟或者以
戰陳非儒者事而有疑焉吁子以為古者文武
之教亦若今之二致乎垂弧矢於有生之𥘉習
射御於㓜學之際凢皆為武備設也孔子曰我
戰則克聖門髙弟執于戈以衛宗國斑斑見傳
記間為人臣子而不知兵臨敵􁓓然忠勇俱䘮
又安得為孝乎愚故推明忠獻名堂之意以遺
耕道諸孫友民相與共勉焉
　　䟦困齋方公耕道事實
困齋方公愛君憂國之忠守道固窮之操皆足
為一世人豪而扼扵秦氏弗獲究其藴士類惜
之方是時元勲巨徳内外倚重莫如忠獻張公
髙文粹學正論姱節莫知呂紫㣲胡衡麓與橫
浦澹菴數君子困齋皆從之遊情若金石而忠
獻知之特深則公之為人可識矣公旣連蹇以
終其後亦稍不振獨從孫友民文采甚蔚氣㮣
弗群盖庻乎能世其家者然公之所以自立豈
易至㢤有問學以浚其源有履行以充其實然
後它羙可貴也友民其勉旃
　　䟦龔尉所記全氏心逺室
龔君少仙此記其於淵明心事模冩畧盡忠父
復令予著語予尚何言獨嘗記昔有問心逺之
義於胡文定公者公舉上蔡先生語以告曰莫
為嬰兒之態而有大人之器莫為一身之謀而
有天下之志莫為終身之計而有後世之慮此
之謂心逺嗚呼今人局迫樊籠中所見不逾尋
丈所志不過錐刀焉足以語此欲學淵明者當
即胡公之言求之
　　跋章翔卿詩集
衛武公年九十有五而作抑戒此聖賢之士非
常人可及後世文士亦有齒宿思新者然多十
高而理不逮求之吾郷若仙游楊公八十一而
作詩有妙語静春劉公七十九而為文有深指
皆予所素之也章君翔卿亦吾鄉人一未嘗之
其名字一旦遇之於仙游出其所作詩幾三千
篇旉膄可喜其中有酒色財氣四􁄉尤足砭世
人膏盲問其年八十有四矣吁章君老於詩如
此其居去予能幾許而廼不之知然則士之沈
淪蓬蓽不為世所識者可勝計邪君壮歲多薄
逰江淛間晩不復出貧無以自養方樓泊山林
仰道宫齋粥以給然以吟咏自適無荒寒顦顇
之色其亦可敬也巳君名應龍自號曰坦齋云
　　䟦虞復之春秋大義
右春秋大義二十二卷衍義三卷建陽虞君知
方復之所著也𥘉西山蔡先生以道學名當世
有子三人焉長伯静次復之又其次仲黙復之
雖出後虞氏而其學固蔡氏之學也先生於經
亡不通而未及論著顧嘗語三子曰淵女宜紹
吾易學曰沉女宜演吾皇極數而春秋則屬知
方焉旣而易皇極二書成獨春秋未得要領居
一日讀易豁然有悟曰夫易之一卦一爻為義
各異而謂春秋以一例該衆事可乎學者以義
求經而不以例求經庻幾得聖人之意矣乆之
讀書又豁然有悟曰道心者義理之正也人心
者血氣之私也正者易晦而私者易流大舜所
以有危㣲之戒也春秋二百四十餘年間諸侯
大夫行事其發於道心者亡幾而凢毀彛倫基
禍亂者皆人心之為也故經於賵仲子納郜鼎
皆据大義以止私欲之流一書綱領大率在此
吾聖人之心即舜之心也夫易書之與春秋其
為教亦不同而君於是得春秋之指焉盖天下
之理無二致故聖人之經亦亡異指昩者析之
而通者一之也西山於是乎得所託㢤君又将
為王綱覇統一書明王道所繇廢與覇權所自
起使萬世人主知履霜堅氷之戒尤有功於世
教云
　　跋袁侍郎機仲奏議
侍郎袁公以清名直節受阜陵之知自庻僚
峻躋灋從其制詞畧曰有愛君憂國之心有憤
世疾邪之志雖未諧於中道要可謂之正人大
㢤王言公之平生盡於此矣然嘗疑之公之忠
誠亮直旣為一世正人矣而猶未合中道何㢤
觀吾先聖有言求也退故進之由也兼人故退
之所以約其偏而歸之中聖門鑪錘之妙大抵
如此袁公之徳純乎剛者也剛之過則為世所
不容故聖訓及之是亦洙泗成就英才之意也
其後公果以此不安于　朝退居梅巖十有餘
載竟老泉石當世惜之今觀其奏䟽遺藁凛然
精忠無所囬隱使當前代諱言之朝必以為狂
為訐為干名為賣直安得有正人之褒愚於是
三歎　淳熈之盛
　　跋宗上人所藏揚文公劉寳學朱文公眞
　　蹟
宗上人自徑山歸閩中出示揚文公劉寳學朱
文公三帖喜津津滿眉間曰此希世之寳也三
君子或以文章氣節名或以功業著或以道徳
稱遺墨蠧楮學者寳之宜矣上人釋氏子迺亦
寳此何㢤且楊公著傳燈劉公宗大慧固釋子
所樂談若朱公則異乎此矣而上人惟是之從
不間同異此意尤可嘉故為敬書其後
　　䟦王雙巖文集
予讀雙巖先生集其論理道不顓宗伊洛而得
伊洛之粹不深泥老佛而間發老佛之㣲其古
賦似東坡詩歌似太白其辭不矯抗而徤不琱
鏤而工不組繡而麗信乎其偉於文者也昔河
汾王氏謂文士之行可見今即雙巖之文而想
其為人其殆易直慈良郁乎若春者也綢繆於
君親之義而悃欵於骨肉之情者也群居族處
和不流峻不激舉觴命侣風流􁌫雅而不跌宕
於䋲尺之外者也有如斯人而卒老泉石世謂
科目能盡籠天下士其果然邪感歎之餘輒以
所見繋于末且冩寄先生之子詳刑公未知以
為如何也
　　䟦辛簡穆遺事
建炎中簡穆辛公以廟論推擇来尹浦城當熊
冦燔燬之餘披蓁莾招流散人以復業又㑹盗
起鄰壤躁松溪跐政和盡驅其徒以来票疾如
風雨公募民為彊弩手射郤之縶其渠五六人
遂大犇北卒全一方公於浦城可謂有大造矣
公𥘉寓治勝果院後觧縣組又寓安國精藍者
乆之壁間有所題詩及與寺僧往還書距今百
餘載筆墨如新某嘗語鄉之士友盍祠公于安
國衆以為宜主僧亦訢然願效力㑹多事未克
就今觀公誌銘遺事其忠孝大節旣偉然為一
世標表至㣲細之行人所弗覩者亦莫不曲盡
其當嗚呼此其所以為簡穆與起敬之餘因筆
于編末髙山仰止之意當於祠記詳之
　　䟦朱文公所書諫議馬公詩
按公以　建炎二年九月坐言事謫濮州詩當
是此時作自河南二先生發明中庸之指開示
學者公晩從伊川於洛盡得其精㣲不幸遭詩
大變適任言責倡存趙之義折偽楚之僣精忠
凛然功在宗社至是又以論汪黃誤國竄投必
死之地而笑談就貶無秋毫畏沮意豈非所謂
素患難行乎患難無入而不自得者邪此詩頼
朱文公親書遂傳不泯某舊得之建安葉氏㑹
公四世孫承直郎淮来丞南浦見之愀然請刻
石寘㕔壁亟以授之嗚呼公於中庸之道所得
至深而詩之末句猶以未死自期盖理無窮學
無止自昔聖賢所為乾乾終日死而後巳者也
公雖竟以謫死而英風毅氣今猶生存學者觀
此可以得師矣
　　跋陳北山帖
北山先生陳公辭章翰墨為近世第一此其未
五十時書也筆勢道美巳如此至晩歲則猶龍
騰虎踔不可搏執矣予嘗見公所作贛州三橋
詩又自書而篆之毎歎息以為袁州學記號稱
三絶然非一人之手而公獨兼之豈可及㢤此
帖與建陽陳君朝瑞盖公同門友也是時偽學
之論方譁文公先生力請致厥事廟堂未之許
帖中所及正指此也後十餘年　天子始誅權
臣而文公與朝瑞乆巳仙去擉北山年幾八十
盡見更化後事出入中外垂二十稔卒不肯少
變所守髙臥不出以眉壽終帖中所謂不易𥘉
度此其素心也朝瑞居與文公鄰壮老相遊從
於學無不通貫登紹熈四年第得尉永豐未上
而殁士類惜之此其假令邵武時也有子庚能
不墜世學持此帖示余為識其末
　　跋朱文公帖
紹熈間文公先生刋定四經于臨漳其後龍圖
詹公又刻之三山易本古經書詩出小序寘卷
末春秋不附傳先生旣幸教學者俾識經文之
舊至音訓亦必反復訂正而後巳嗚呼此吾夫
子作經之心也當是時群邪崢嶸設為黨禁網
天下士凢先生片文隻字所在毁擲剗弃惟恐
後而詹公於此迺始刋先生所定經文于學不
少顧避其尊聞行知不為禍福所移奪如此豈
易得㢤陳君少仙緫龜字朝瑞先生之門人而
詹公之所友也家藏先生徃来書帖甚冨此特
其一君之子庚携以相示謹䟦而歸之
　　跋劉慶子母胡夫人萱堂記
觀胡文定公傳家錄自聖學之源流治道之機
括脩巳接物亡間細鉅皆為子弟言之故自致
堂五峯昆弟至于西園或出或處皆能行天下
之大道守古人之正法至于女子亦有如夫人
者焉二南之詩以化行閨門為極致家人彖辭
曰利女貞盖男正易女正難胡氏之教能使女
子有賢者之行其道行於家者可知矣慶子以
萱堂記示予謹再拜而書其後
　　䟦項吉父講義
項君講義諸賢題品巳盡不待予言獨觀其名
菴之義犁然有當余心者安樂先生言圖雖無
文吾終日言未嘗離乎是君之名菴殆其近之
雖㣲講義知君之為善學
　　跋南軒先生永州雙鳯亭記
先生是時年二十有二此記今不在集中豈以
為少作而削之邪然其言曰古之所謂文者将
以治其身使合於禮在内者粹然而在外彬彬
焉其本不出於脩身其極可施之天下此之謂
至文嗚呼斯言也其可以少作目之㢤
　　跋徐徳夫所藏朱文公五帖
予聞徐君徳夫之賢未之識也獨見其漕臺所
發䇿意其盖嘗從事於諸老先生之學者今乃
以文公數帖来示其於遺墨且寳之如此則公
之格言大訓必常服膺奚疑諸帖所以告學者
雖不同要弗越致知力行四字徳夫深玩實體
而守之終身異時所到将有不可涯涘者徳夫
其懋之
　　䟦南軒先生周氏寓齋詩
蒙莊氏以軒冕為寄以形骸為逆旅可謂逹矣
然其弊也舉天下人倫物理一以虚假目之如
此則善不必勉惡不必戒此害道之尤者也周
氏以寓名齋而宣公詩之如此學者所當佩服
　　䟦輔漢卿家藏朱文公帖
嘉定𥘉年識公都城容止氣象不類東南人物
話言所及皆諸老先生典刑私竊起敬當時逹
官貴人有知公者舉措少不合物情公輒盡言
規戒㑹中執法新受命遂効公然在　朝時未
知所坐果何事後二十餘年乃見公上政府書
一通其論是非成敗至今亡一語弗驗嗚呼賢
㢤宜其為文公所重也其子文甫来官于閩以
考亭書帖見示謹識其末
　　跋朱文公詩元亨播群品篇親書示鄧邠
　　老
乾之四徳迭運不窮其本則誠而巳矣誠即太
極也其所以播群品者誠之通也其所以固靈
根者誠之復也通則為仁為禮復則為義為智
所謂五行一隂陽隂陽一太極也然動静循環
而静其本故元根於貞而感基於寂不能養未
發之中安得有既發之和故此詩謂世人之擾
優適以害道不若林居之士静觀宻察猶能探
萬化之原要之道無不在𥘉不以出處喧寂爲
問善學者當求先生言外之意云
　　䟦王樞使軒山集
樞宻相濡湏王公以精忠勁節際遇　阜陵片
言窹意遂定君臣之契不十年間參和䁀飪獨
斡斗樞明謩駿烈爲一時名輔弼之最嘉定
更化𥘉諸老聚在闕庭多䏻道公秉政時事某
後假守洪潭又皆公故填拊地流風遺績猶有
存者心誠郷之獨恨未得其平生遺文讀之以
自壮紹定四年公之子通判汀州杅以軒山集
来示其詔告温醇得玉言體表章詩什寫出胷
臆不待藻餙而辭義煥然盖公之為人英邁卓
犖軒豁明白故其詩文徃徃似之彼世之琱章
刻句自以為工且麗者方之蔑矣然公文之偉
尤在奏議顧不見集中豈以言論峻切似彰時
政之闕故邪嗚呼不觀歐余主蔡之諌䟽無以
知仁皇如天之盛徳方乾道淳熈間衆賢攅于
朝直言属於耳此孝宗之所以聖也然則公之
奏議弗傳可乎故筆之編末以竢
　　䟦江西趙漕救荒録
嘉定七年予自殿拗出漕江左趙侯彦覃為主
管帳司明年諸郡大旱蝗予𬒳朝命推行荒政
侯悉心佽助無遺力桐川地素瘠至是艱險尤
甚予属侯先往眡凢所措畫具有條理予至發
廩賑給而巳憶𥘉至見侯迎勞曰昔吾見子之
面今吾見子之心矣自是深敬其為人是歲朝
家捐錢粟以恵一道者亡慮百萬計予與諸臺
奉行惟謹而以幙属宣力者侯為最多訖事民
得無殍死溝壑侯由是聲稱籍甚不數歲入官
于朝出守廬陵郡未㡬持本道漕節軍旅之餘
繼以饑饉侯又推前日所以佐予者施之江右
其所全活不减金陵時書来告曰昔者江東捄
荒之事某幸與聞其所記本末具在誠不自意
復得推行於此始知前日之纂録不為無益旣
鋟諸木其盍為我序之予惟趙侯昔者盡心荒
政非有所為而為之也然去幙府財十四五年
遂為使者任荒政之責豈非心乎爱人者固天
意所屬而為善之報亦昭昭甚明乎有位之士
視此宜知勉矣序非予所敢為姑叙其畧題于
卷之末
　　題全氏歩雲齋
金鷄一峯為浦城最勝處而全氏歩雲齋寔踞
其巔人物彬彬多自此出中改為道宫忠甫今
剏小齋其右以復前人舊蹟予一日攝衣而登
群山回環萬象呈露恍然若超塵世而逰無何
有之鄉則為之歎曰古人喜髙居逺眺者豈徒
以動心駭目云㢤天壤之間横陳錯布莫非至
理雖體道者不待窺牗而粲然畢暏然自學者
言之則見山而悟静夀觀水而知有本風雨霜
露接於其目則天道至教亦昭昭焉可識也忠
甫之子弟群從多好舉試慿檻而寓目焉仰太
虚之無盡俯長川之不息則吾之徳業非日新
不可以言盛非富有不足以言大非終日乾乾
不䏻與道為一則於進脩之益弘矣若徒以拾
取科級為薾雲探月而念念在是吾恐沒溺於
名區利藪中與汨汨囂塵者等爾康節先生曰
天根月窟閑来往三十六宫都是春豈謂是邪
旣以復全氏文以自警云
　　跋曹唐弼通濟倉記
太史黄公之詩有曰能興貧人共年榖定有明
月生蚌胎世知誦其言而未必深信之也撫之
宜黃有曹君堯咨者自其先世欲倣建昌吳氏
為社倉未果君嗣成父志即其家立庾六計所
有之田歲收𤱔六升以入之遇年饑則發以糶
量必寛價必平扵是一方之人頼以全活者甚
衆君平生力學工文名不一桂鄉大夫之籍其
子錫敏晤絶人方應舉時制名未定里人吳君
盟仕衡山夣君子姪三人皆薦送而錫與焉遂
易今名是年舉進士明年擢奉常第夫名不以
他而以錫是天昭然示以卑子之意也紹定二
年冬盗發鄰封宜黄人亦随和而𧺫環邑數鄉
攻剽燔僇無免者過君之居獨曰是家䏻平糶
以惠鄉里相戒使勿犯及亂定君家廬舍邸墅
皆全昔漢唐之季盗不入康成表聖之閭世傳
以為異事今於君見之顧君本心不過謂鄰里
有相賙之義耳非有所覬幸而為之也及乆而
不懈天與之人誦之雖兇强不道如盗賊亦知
毋負君之徳然則謂天道逺而人性惡者於此
可以悟矣錫字晋伯其中第予實取之後使江
東又邀致幙下時方講行荒政晋伯宣力最多
用是縉紳稱其材今官奉議郎前知寧都縣事
業駸駸未艾也予讀君所作通濟倉記歎仰乆
之謹書其後以警世之為冨不仁者俾知希慕
其萬一云君字唐弼徳善之詳見於李侯劉所
為墓誌
　　䟦髙宗皇帝賜洪忠宣公冬服手詔
蘇武之還自匈奴也論拜為典屬國賜錢二百
萬田宅副焉洪忠宣公之節亡愧蘇武而髙宗
皇帝之所以寵錫者有過漢庭其褒表忠義皆
可為後世法然武不幸見抑於霍光公亦不幸
逢怒於檜相武之見抑不過不為公卿爾而公
方違隂山之北復貶瘴海之南是公之不幸視
子卿為甚而偃月之罪又浮於愽陸也嗚呼思
陵雲漢之章忠宣霜日之節將與萬古相為亡
窮而權臣氣𦦨氷觧燼㓕久矣考論人物者其
願為公乎抑願為檜乎有志者必知所擇
　　䟦孝宗皇帝䘏刑御筆
(臣)案王制大司冦以獄之成告于王王命三公
參聴之三公以獄之成告于王王三又然後制
刑然則聴獄議刑者真宰相事也古之論刑者
曰惟克天徳自作元命配享在下君相之所以
祈天永命正在於此宜孝宗皇帝以屬之二府
大(臣)與洪文惠公時以宰相承詔命當是時龎
恩厚澤渗漉海㝢和氣融液如歲方春此孝宗
之徳而公與其僚奉行之功也嗚呼盛㢤
　　䟦彭忠肅文集
漢西都文章最盛至有唐為尤盛然其發揮理
義有𥙷世教者董仲舒氏韓愈氏而止爾國朝
文治蝟興歐王曽蘇以大手筆追還古作髙處
不减二子至濂洛諸先生出雖非有意為文而
片言隻辭貫綜至理若太極西銘等作直與六
經相出入又非董韓之可匹矣然則文章在漢
唐未足言盛至我朝乃為盛爾忠肅彭公以濂
洛為師者也故見諸著𫐠大抵鳴道之文而非
復文人之文公之子橫浦史君鉉以鏤本寄余
敬題其末
　　䟦孔從龍洙泗言學
昔南軒先生嘗輯洙泗言仁一篇發揮其義使
學者知所以為仁今衢梁孔君又輯其言學者
四十餘章章為之釋使學者知所以學君以先
聖之裔而研精先聖之書其所發明有補學者
雖然魯論二十篇言仁與學盖亡幾玩而繹之
實無一語之非仁亦無一語之非學也姑以首
篇言之時習而說朋来而樂固學矣孝弟以立
本巧令之鮮仁非學乎學在是仁亦在是知乎
此而後為善讀論語
　　䟦劉静春與南軒帖
此静春劉先生與張宣公帖也是歲淳熈戊戍
眉山參政李公年甫冠其季今制閫侍郎十有
八耳静春皆以蜀中師表許之二公果䏻以文
章徳業自著不負所期然静春不惟知之又屬
宣公成就之盖人材世道之所頼故其惓惓如
此知人之智愛人之仁於是乎兼之前脩用心
眞可敬仰
　　䟦陳復齋詩卷
某巳丑春嘗爲自箴曰學未若臨卭之邃量未
若南海之寛制行劣於莆田之懿居貧愧扵義
烏之安莆田者指予師復而言也某與復齋平
生故人而毎歎其不可及後其亡三年乃見所
與友人劉君詩卷盖於堅臥不出浮言易洶之
際而自處㤗然佳時良夜邀朋命侶極登覧賦
詠之娯回眡某昔負辠時掩關憊臥惴惴焉不
敢少自放者相去逺矣扵是益歎其不可及而
痛其不可復見也劉君扵復齋為徳友故其㳺
從宻賡倡數云
　　䟦劉彌邵讀書小記
莆陽劉隱君以讀書小記示予予讀之歎曰懿
㢤劉君可謂知學問之本矣孔門獨一顔子為
好學顔子所問前曰為仁後曰為邦舎是亡他
學也盖為仁者成巳之極而為邦者成物之極
體用本末究乎此矣顔子所以亞扵聖人而孟
子期之以禹稷之事業豈非内聖外王之學巳
備故邪漢以後學者始多端記問綜古今文章
妙機軸號為儒者極摯然以成巳則不足以成
物則甚難其亦何貴扵學予屏居八年呻呤蠹
簡未有云獲獨嘗竊謂士之扵學窮理致用而
巳理必逹扵用用必原於理又非二事也朝思
夜索惟此是求間以語諸人鮮不憮然者盖後
世之學言理戓遺用其病為空虚言用或遺理
其弊為粗淺不知理即用用即理非混融貫通
不足以語學之成今觀劉君之書内不遺理外
不遺物乃深有契扵予心雖然道無窮學無止
以劉君之静且篤懋懋而弗舍庸知不詣其極
乎故識于末編以待
　　䟦張平仲注三畧
三畧先秦書雖非鷹揚翁自作要必其遺法予
嘗深味之其言治國養民法度與儒者指意不
誖而歛藏退守不為物先之意則黃老遺言也
子房號稱善用然最所得者不過與物推移変
動無常因敵轉化動而輙随數語爾以此推之
則今傳於世者正子房所受書也旴江張平仲
少嗜此書為之傳義簡而能盡深而不鑿所貴
乎儒者正以其靡一物之不知况兵重事而可
以不知平仲扵是乎有志矣
　　陵祕閣太史范公集
諸葛武侯文采不豔然其出師二表與開府作
牧教至今為學者膾炙有志之士撃節讀之有
至吁歔流涕者六朝隋唐文人動百數十篇穠
華􁋷巧極其琱餙或卒無一語可傳然則文之
為文豈必多且麗乎㢤柲閣太史范公之學得
於其舅氏胡文定公立朝行巳大畧相似其見
於議論必尊春秋古經必排王氏别說必明夷
夏大分必關和議必詆權臣今其集中斑斑可
睹而上思陵諌屈巳封事責秦檜忘讐辱國書
尤所謂光明絶特者也使公平生亡他文獨此
二篇亦足以貫虹霓而摩星斗矣嗚呼偉㢤某
年某月日夜讀公文不勝歎仰書于集之後以
歸其孫某
　　䟦天台劉深父杯水編
開禧丑寅間天台劉君深父為候官尹余時在
連帥幕府間相過講論文字君毎舉史傳輙娓
娓數百千言漢許后上孝成帝書扵班史為隱
僻處學者多不道君一日對客誦柰何妾薄命
端遇竟寜前及設為屏風張某所等語余細聴
不一字差至今猶想其風度也後三十年其子
睎過余出所謂杯水編者閱之盡卷其為行軍
作者多開禧用兵時事予親見君所賦者嗚呼
以君之文學標致去候官幾時不復起而余闒
茸無比閱一世後乃更来思舊遊如夣中事死
生窮逹不足道獨於君風流意度有不能忘云
　　跋陳北山序黃春伯本末
清逸黃君少為神仙之學且有志當世之事為
故北山先生陳公所知公之子今寳章閣待制
子華為福建招捕使君以賔客從有功白于朝
得武爵清逸弗願也顧弗忍墜先世遺緒以州
文學齒吏部銓樞宻府聞其才召使禀議此功
名鼎至之秋也昔李長源嘗學神仙矣旣而為
唐家三帝岀建大勲業人謂長源以將相易神
仙失計吁使長源眞能驂鸞跨鶴飡沆瀣餌朝
霞不過自私其身爾况大忠太孝不俟脩鍊而
得神仙此眞誥中語也予嘗謂天上果有仙人
必忠臣孝子為之清逸勉乎㢤杼赤誠以報國
其斯謂忠揚令名以顯親其斯謂孝勳業就矣
浩然来歸吾巳結廬梅山之陽振𬒮武夷之頂
子能從吾㳺吾将分半席以待
　　䟦永嘉劉君誌銘
劉君躬行於家而人化於里無利之誘而為善
者勸無罰之驅而為不善者耻非有過人之徳
不能以儒者而知兵以匹士單人而能扞一方
之患難非有過人之才不䏻然卒以布衣死窮
巷者世無周賔興唐辟舉士不能牽合組織為
文章者往往坐窮以死獨劉君乎然君之為此
亦以盡吾天分爾孔子曰下學而上逹知我者
其天乎天於夫子窮之終身宜若不我知者然
下學而上逹天之知我不旣厚乎學者深味斯
言然後識先聖不怨不尤之指端平𥘉元夏至
前二日建安眞某書以還君之孫晉明
　　䟦黃容安僻地集
黃君避地閩山又徒建溪﨑嶇艱阨可謂甚矣
而示兒之作乃以義命自安非嘗講學知道者
不能及此可但以詩人視之㢤紹定五年六月
二十日題
西山先生眞文忠公文集卷第三十六
西山先生真文忠公文集卷第三十七
　書
　　上皇子書(辛/巳)
八月吉日持服真(某)謹齋沐裁書再拜獻于皇
子國公(某)竊㐲田里恭暏六月丙寅詔書茂建
親賢爲國上嗣蓋自少陽虚位以來天下喁喁
之望在於國公有日矣聖上深惟至計大臣翼
而成之於是其議遂决自畿甸之近以至于海
隅荒陬之逺自羣工庶列以至于屯營百萬之
衆自戴白之叟以至於髫齓童孺之無知莫不
歡欣鼓舞幸平治之有期或至於感且泣也竊
嘗思之皇子國公英明聦叡之賢恭敬温文之
徳得之於天而成之以學者固不可及然而足
迹弗離於宫庭交游不過於僚寀精神心術之
運言動操修之實兩宫知之可也外廷士大夫
何自知之士大夫知之可也兒童走卒何自知
之都城知之可也四方萬里何自知之吁此正
中庸所謂微之顯誠之不可揜者固如此也方
國公自修於深宫之時亦豈蘄乎人之知㢤及
儲位一虚大計未定皇枝帝胃集于闕下者無
慮以十数而朝廷之士議於朝曰無如國公也
學校之士議於學曰無如國公也其它私議竊
語亦莫不然彼其平時與國公聲迹不相聞利
害不相及非蒙私惠覬後福者而其情乃爾旣
而恩命之錫果不庸釋焉以此見人心至公之
理雖天亦不能違之也然而兩宫之所以卑付
國公與夫天下軍民之所期於國公者蓋甚重
而弗輕矣而今而後學問必益進於前徳業必
益充於前然後足以饜天人之心塞中外之望
國公其不可不深勉乎此也然則其道将安出
㢤蔽之以一言曰誠而巳矣夫誠之爲道可以
參天地贊化育其功用大矣然求其用力之地
不過曰無妄也不欺也悠乆不息也盡此三者
而誠之體具矣何謂無妄純乎眞實而不雜以
虚僞是也何謂不欺戒謹其所不睹恐懼其所
不聞是也何謂不息終始帷一時乃日新是也
此三者有一之未至焉則去誠逺矣姑舉其槪
言之如實奢而文之以儉實暴而揜之以仁所
樂者䛕侫而外爲納諫之名所爱者姦邪而繆
爲敬賢之貌此妄也非誠也修敕於大廷廣衆
之中而放肆於深居燕間之地矯揉於親近君
子之際而發露於昵比小人之時此欺也非誠
也敬畏未㡬而慢忽繼之儉約未㡬而奢泰隨
之勤怠之靡常暴寒之不一凡此者皆非誠也
易曰鳴鶴在隂其子和之言其應之速也詩曰
鼓鍾于宮聲聞于外言其實之易彰也意念少
差則觀感立異豈不甚可畏㢤伏惟國公旣以
是得之於先某願復以是持之於後其孝也必
誠於孝其忠也必誠於忠親賢以誠而喜佞之
私不參其間好學以誠而燕游之樂不干其慮
進侍两宫其誠固如此退處私室其誠亦如此
出對賓僚其誠固如此入親近習其誠亦如此
不惟勉強於一時抑且安行於悠乆不惟克謹
於其始抑且弗渝於(其/終)夫如是則學問日以
光明徳業日以充大循是而徃雖優入聖域可
也天人之心愈孚中外之望彌愜而聖上之所
以爲天下得人者亦有光於尭舜矣國公其可
不深勉乎此㢤又嘗考之先聖贊易於乾曰君
子以自強不息謂其體天之剛健也於坤曰君
子以厚徳載物謂其法地之博厚也不體乎乾
無以宰萬物不法乎坤無以容萬物汎觀古昔
凡過於剛者爲亢爲暴爲強明自任偏於柔者
爲闇爲懦爲優游不斷雖其失不同而其害治
一也廼者竊聞開府之初明敏如神事至立斷
威令振舉羣下肅然此誠剛徳之著見者而(某)
之愚則願於厚徳載物之義復詳玩而深體焉
蓋剛之與柔貴於迭用而不貴於偏勝故也聖
上温恭慈仁若純任柔道者至於正權臣之誅
絶仇虜之聘英威赫然上嫓孝宗今兹國本之
建獨岀神斷其視仁祖復同一轍然則聖上之
徳可謂適剛柔之中矣惟國公味先聖賛易之
㣲言法聖上執中之全徳以剛明果斷爲本以
含洪寛大爲用渾渾乎如元氣而舒慘之運弗
偏温温乎如良玉而廉劌之形弗露此尤羣情
之所矚望者也抑某復有獻焉傳曰天職生䨱
地職形載謂其各有所職也夫天地之大而猶
以職言它可知矣故總攬權綱者人君之職也
進賢退不肖者宰相之職也國公任兼臣子所
職果何事㢤盡視膳問安之敬以承兩宫温清
之歡盡修身進徳之誠以副兩宫眷倚之重此
國公之職也至於政事之弛張人材之用舍此
大臣之職而非國公之事也國公研精問學其
於前代政洽之得失用人之是非不可不深求
不可不熟講若夫見諸行事則有位焉有時焉
不得而越也易之道處之不當其位行之不適
其時則雖正而有悔乾之爲卦初則曰勿用二
則曰在田三則曰夕惕四則曰自試此以位與
時言之也如使處三而自試則躁矣處二而勿
用則乖矣以國公所處之位而揆諸乾之六爻
正乾乾夕惕之日也乾乾者何兢業之謂也夕
惕者何戒懼之謂也若昔聖人雖履至尊成至
治猶必以兢惕自處而不敢一日安况於國公
居九三之位而當九三之時則其寅恭祇畏宜
若何而可也伏惟深窮大易之㫖而審於自處
焉豈惟一身之福實宗社元元之福也昔范文
正公仲淹居其親之憂上書政府凡數千言識
者以爲平生所藴盡在乎此某之不材何敢妄
希前哲故自衘恤以來屏居山林時事一不桂
口獨念昔者􁄀數府僚㝡辱恩遇懐不能巳輙
以平生所聞於師女者效其千慮之一而不自
知其僣焉于瀆崇嚴(某)下情無任恐懼之至不
􁄀
　　上皇子書
(某)謹齋沭裁書百拜獻于皇子少保國公閣下
(某)嘗聞非所當言而言謂之出位所當言而不
言謂之尸位出位不可也尸位其可乎(某)奮自
諸生本無他枝公朝過聽躐置清華粤自朱邸
肇𨳩肆求講席豈無鴻儒足副隆委顧(某)淺陋
乃在選中蚤夜以思常有望輕責重之懼皇子
英姿玉𥙿從善如流凡所䦕陳了無難色自是
而尊所聞行所知豈直可限量計(某)烏得不以
逢榮自喜然黽勉效職有日于兹而末能仰裨
於進修隨事納忠寸心誠切而常若莫施其愛
助(某)於是又有隱憂焉某之憂非過計也千金
之家有子必敎苟受其托猶思無負况帝子乎
宗社之所闗係君相之所倚望中外之所傾屬
此豈細事其事鉅故其責重其責重故其憂深
(某)職思其憂者也寧過愚衷以干冐犯之誅不
忍循黙以詒曠瘝之咎蓋嘗熟思以為切於皇
子之躬行者有三一曰盡孝敬二曰勤學問三
曰辨淑慝敢條陳之何謂盡孝敬昔文王爲世
子也朝于王季日三雞初鳴至寝門外問内侍
之御者曰今日安否何如内侍曰安世子乃喜
日中又至亦如之及暮又至亦如之夫其心乎
愛親無斯湏敢離是不當以禮文觀也是當於
禮文之外思其所謂翼翼小心不敢怠皇者則
得之矣愚不知皇子所以躬行乎此者能如世
子之翼翼否乎朔望常儀尚多闕踈晨昏至情
未必孚洽一月之内侍君親者凢㡬一歳之内
侍君親者凢㡬若此者皇子兢兢自省之日也
子曰爲人子者止於孝又曰所求於子以事父
末能也道本非難行反而求之是誠在我惟皇
子玩誠身恱親之㫖謹先意承志之思念兹在
兹無有間㫁則庻㡬可以言孝敬矣何謂勤學
問古者世子之學也春誦夏弦秋學禮冬讀書
而又學干戈學羽籥無非修内治外之事夫其
心乎務學殆無暇時是不當以誦說觀也是當
於誦說之外求其所謂禮樂交修養成徳性則
得之矣愚不知皇子所以躬行乎此者如世子
之養徳否乎勸講有時㡬如􁄀禮假故無節鄰
於養安騖外之事此觀書孰多奉道之念此崇
儒孰重若此者恐未得爲皇子進修之益也子
曰學如不及猶恐失之又曰徳之不修學之不
講聞義不能徙見不善不能改是吾憂也學無
止法雖天縦生知猶且汲汲惟皇子探大易問
辨之義味大學正心之說是講是䆒無有作輟
則庶㡬可以言學問矣何謂辨淑慝古者世子
之生也師傳明孝仁禮義以道習之逐去邪人
不使見惡行蓋欲其見正事聞正言行正道也
愚不知朝夕趨走于皇子之後先果皆正人與
俱乎書曰任賢勿貳去邪勿疑何者爲賢何者
爲邪則賢否所冝辨(某)賢當親(某)邪當斥則去
取所冝决夫然後謂之明執狐疑之心來䜛賊
之口持不㫁之意開群枉之門明者顧如是乎
且外邸之設正在得人衛翼之嚴非以處邪慝
之流也惟忠孝可以禔身惟恭儉可以長世惟
制節謹度可以保社稷是必賢有識者䏻知之
嘉祐中神宗以皇子伴讀王陶入侍陶因讀舜
本紀言舜孝友事上大愛慕之則帝之孝敬本
岀於所徃始聽講讀尋繹指義至日昃内侍言
恐饑當食神宗曰聽讀方樂豈覺飢耶則帝之
學問又根於所好然司馬光于時上䟽猶謂皇
子雖姿性聰明端慤難移然左右前後侍御僕
從或有邪佞雜處其間誘之以非禮導之以非
義納之以謟諛濟之以詐僞則雖有碩儒爲之
師傳終無益也乞專委伴讀官紏舉邪佞即時
斥逐不令在側蓋嘗取其䟽而讀之殆與三王
教世子相表裏眞萬世之龜鑑今皇子天姿素
髙自䏻洞照邪正繹一齊衆楚之言鑒一暴十
寒之失祛羽冠側媚之惑息仙書茺忽之蔽毋
牽私好毋徇物情毋以何意而親毋以逆耳而
踈公是公非毋疑毋貳持此定力養此聖功是
亦古世子而巳矣某前三者之說實躬行之大
端若此其未節細故不暇枚舉皇子而能行此
三者則心虚而善易入誠存而樂自充必容納
讜論必祗畏清議喜怒必中節而不失於躁言
語必中度而不流於誕眞積力乆從容中道聖
賢事業夫豈其難顔淵曰舜何人也予何人也
有爲者亦若是孟子曰孶孳爲善者舜之徒也
孳孳爲利者跖之徒也欲知舜與跖之兮利與
善之間也間者謂相去特毫釐耳然則一念其
可不重於用歟用於盡孝敬則孝敬形於事君
親矣用於勤學問則學問博而智識明矣用於
親君子逺小人則君子道長而小人道消矣先
儒以三年天道爲小成朱邸肇開亦旣三年此
徳業將成之候當思今日之徳業視徃日進否
爲何如今年之徳業視往年進否爲何若退自
觀省熟自檢飭則學非徒學矣(某)區區朴忠非
曰規皇子也愛皇子之深而望皇子之切也皇
子矝其朴忠寘諸坐側徳日以進業日以修可
以幸宗社可以答君相可以愜中外而(某)庻㡬
乎迯尸位之責一或以朴爲迂以忠爲訐藐藐
其聽又從而尤之則(某)可以納印綬而去矣夫
子曰知我罪我其惟春秋惟皇子所采不􁄀
　　上皇子書
(某)昨者熏沐裁書躬趨屛下塵獻以冩區區朴
忠愛助之情私謂皇子明善誠身之餘必能洞
照愚忠屈意垂聴今旣三宿乃知前書所謂羽
冠側媚之惑昔之巳斥者今復言歸矣(某)職在
勸誦恐負君相隆委爲之陽然跼蹐無指切謂
貴爲元子與凢人殊其趨嚮知識自應卓然特
異上焉者性資天成無瑕可指如水未氷如空
未雲如玉未琢如鑑未塵充而大之優入聖域
可也次焉者一念慮之或未純一言動之或有
差聞過若日月之更遷善如江河之决持是心
而徃殆庶㡬乎乃若公是公非規拂之巳聞明
知明蹈省悟之不及又從而爲之辭曰非子之
心也是雖凡人猶所不爲而謂趨嚮知識之特
異者爲之乎且所謂羽冠側媚者本不知其何
如人然自肇建朱邸外議籍籍所以汨吾清明
駁吾真粹者亦不少矣使前日之去是則今日
之取非使前日畏清議而屏邪慝爲出於定見
則今日犯清議而納邪慝爲無定力人常患於
過事之不知皇子則嘗爲疑似之問質之講官
矣人嘗患於忠規之不聞(某)則力以公是非之
言啓皇子之聽矣貌從而心違陽可而隂否(某)
妄意皇子决不爲是也今車輿倐至旁觀側目
羙玉成瑕有識短氣堂堂朱邸納兹左道異端
之流果何爲者耶書曰不矝細行終累大徳自
兹恐誕謾之說日聞孝仁禮義之敎日晦不但
扵不矜細行而巳使其可以率意爲之則清議
不足畏講官不必設縦肆日熟平旦真粹清明
之氣駟奔電游而不可收君相謂何宗社謂何
天下謂何皇子而聞斯言及今改轍不俟終日
猶之可也若曰一月之留未害自今有虧令聞
噬臍何益此某所以不避䙝瀆之誅再伸一喙
冀皇子庻㡬改之於萬一也不然(某)去就之機
决矣伏楮不勝惓惓
西山先生眞文忠公文集卷第三十七
西山先生眞文忠公文集卷第三十八
　書
　　上相府書
(某)竊惟海内不幸先皇帝奄棄群臣皇太后以
天下之母圖囬於内大丞相以社稷之臣計慮
於外援立聖明登踐宸極方其始也四方萬里
驟奉遺詔罔知厥由驚憂疑惑徃徃而有未㡬
聖徳日新令聞昭著於是薦紳士夫内外軍民
之情尊戴惟一以爲吾君之賢眞足以負荷鴻
業而先皇帝在天之靈亦庻乎其慰恱矣然而
治亂安危之機猶有伏而未發者敢不爲大丞
相陳之蓋舍兄立弟在有周漢唐之盛與秦隋
之亂皆嘗有之而安危存亡判然以異者不可
不思其故也太王嘗舍泰伯而立王季矣光武
嘗舎東海王彊而立顯宗矣􁱝宗嘗舍宋王成
器而立明皇矣長少之倫疑若有所未順而天
下後世乃莫或非之者以王季之於泰伯䏻推
因心之爱而極其友悌也顯宗之於東海王彊
恩遇之隆事事殊異始終亡間也明皇之於宋
王成器飲食起居相與同之䜛間無自而入也
故詩人之羙王季有曰則友其兄則篤其慶蓋
言如是所以厚周家之福慶而永平䦕元之治
輝映青史後世亦鮮及焉至若秦隋之暴其於
嫡嗣也廢之旣不以其辠遇之又不以其恩輕
信䜛邪卒擠之死是以天下之心莫不憤惋亂
亡之患亦自是而基之然後知詩人之言信不
誣也今聖上之立與王季顯宗明皇之立其事
雖若不同然天位之得本於無心揖遜數四勉
焉而就南面此天人之所共知而不可揜也踐
祚之後戰栗兢兢未嘗以位爲樂此亦天人之
所共知而不可揜也今將上承天意下結人心
以爲治安長乆之計其道非它亦惟於友爱天
倫加之意而巳乃者眞王之封外第之錫寵數
便蕃亦旣􁄀至而辭謝之日不許一望天顔而
去竊度親王之心必有所未安也近者聞諸道
路狂悖之徒敢爲妄舉一時事變出於倉猝至
自投於水以避之危迫之情可謂甚矣仰頼宗
社之靈旋踵厎定中外帖然親王亦幸以自免
(某)之區區以謂此正䜛間易入之時而親王危
懼不自保之日也聖上崇篤友爱朝廷顧惜事
體必自有以處之所慮寡聞淺見之人有託納
忠除患之說以進者此在吾君吾相不可不致
察也彼秦隋之君雖甚無道亦豈樂於戕賊骨
肉者㢤惟猜防之慮一入其心卒至於以親戚
爲㓂讎不殄絶之不巳也嗚呼天倫之愛自相
夷㓕是自絶於人道也夫旣自絶於人道矣而
欲天心不震怒於上人心不㰎離於下其可得
乎是以秦隋之禍最為酷烈饗國未㡬宗廟為
墟其視有周漢唐之隆慈順輯睦薫為嘉祥上
下相安福祚綿永其孰爲得失㢤自漢文帝時
淮南王遷蜀袁盎進諌以為有如不幸遇霧露
死是　陛下以天下大弗䏻容有殺弟名柰何
夫淮南王者弟也又以罪遷而盎猶力爭如此
况今之親王於屬則兄而非有淮南之辠其可
不思所以全之者也夫當其危懼不自保之時
非大有以撫存之則觀聽之下窺伺易萌左右
使令解體必甚以危懼不自保之心重之以怵
迫亡聊之態萬一霧露之感有如盎所慮者朝
廷將何以自白於天下吾君將何以勝此名於
萬世乎伏惟大丞相燕居而深念之又與忠厚
老成之士謀之進對之間從容建白必使吾君
友悌之徳上懠王季而下軼漢唐凡所以待遇
撫存之者務極其至使之富貴娯樂而無不足
之心又爲選通經術知國體者一二人從容調
娯日與游處迪之以詩書義理之言使欣然有
以自得曉之以君相矜憐之意使釋然而亡所
憂如此則親王安親王安則天人之心亦安而
上下亦莫不安者矣某以一介迂踈蒙恩收召
入􁄀從列日夜惟思所以尊朝廷而弭禍亂者
莫切於此方竢入見而首陳之屬聆霅川之變
窹寐不遑敢以一得之愚亟布之執事者丹衷
皦然可貫天日惟鈞慈其垂察焉不勝天下之
幸
　　上丞相書(戊/寅)
正月吉日具位眞(某)再拜上書丞相國公(某)竊
聞之禮有出於前代之所無而後世以侈心爲
之者生日是也考其源流蓋昉於有唐開元之
際方是時宇内乂安民物蕃阜天子方崇燕嬉
侈玩好以夸示得意於是千秋之節興而導䛕
之臣相與從臾以求媚恱先正太史范公固嘗
譏其非禮矣然而㳂循至今殆數百祀其為說
則曰臣子所以尊君父也是固有不得而廢者
若夫王公大人之生日門下之士則爭為賦頌
以贊詠功徳四方牧守則競為瑰竒靡麗之獻
以希容恱而取寵榮是果何義㢤而近世以來
轉相侈大莫有悟其非者此(某)之所以喟然嘆
息也今者丞相國公𥘉度之臨竊伏惟念登門
墻辱顧遇不為不乆而躊躇四顧亡一足獻者
蓋道古今而譽盛徳旣非固陋之所能為而飾
儀物馳苞苴又非事大賢君子之道用是遲囬
旬月以迄于今未䏻以自决也曾子曰君子之
爱人以徳細人之爱人以姑息昔者開元之際
其事侈矣曲江張公不以貴臣近戚之所獻者
獻其君而以治亂存亡之鑑獻其君疑若違衆
自異者由今觀之彼貴臣近戚之爱其君與公
之爱其君果孰為至耶某嘗竊謂不獨人臣之
爱君其道當然凡士之願忠於知巳者亦莫不
然(某)雖無似然受丞相之知甚深而思所以報
丞相者甚至故今也不敢以世人之事知巳者
事丞相而願以昔人之報知巳者報丞相庶㡬
自附於君子之義而免蹈細人之譏惟髙明垂
聴今天下之事衆矣(某)皆有所未暇及者獨以
為丞相膺非常之知居甚重之寄當以古人之
相業自勉而不當以近世之相業自安古人之
相業未易以遽數也顧嘗反復諸葛武侯行事
而得其用心竊謂秦漢而下一人而巳故願為
丞相誦之蓋自昔人臣居重位秉大權者雖或
遇知於明君未必不致疑於庸主雖取信於君
子或不䏻不見忌於小人同類懐其恩未必無
以召異巳者之怨國人欽其行未必有以服夷
狄之情一時賴其功或見絀於後世之公議而
侯也不惟先主託以孤㓜而弗疑雖劉禪之庸
亦舉國聽之而弗忌不惟公琰文偉諸賢盡心
而爲之用雖楊儀魏延之悍戾亦皆捐軀効命
而弗辭不惟噐䏻受任者競勸以答其知雖流
徙廢放之徒亦沒身懐思而弗怨不惟舉國信
之當時尊之而瀘夷之約東沔陽之廟犯至于
今不廢侯何以得此㢤曰開誠心布公道而巳
誠之與公天地鬼神有不䏻違者而况於人乎
今讀侯之傳而想其為人其事君如親待諸賢
如朋友撫羣下如子弟襟懐洞然與物無間形
之表奏則忠懇足以悟上發之敎令則感激足
以動人其所存無一而非誠也至於生殺廃置
雖出其手然而爵不濫於罔功刑不撓於貴勢
盡忠益時者雖讎必賞犯法怠慢者雖親必懲
何祗小吏也其材可録則越次而陞之馬謖上
賓也其􁏌當誅則流涕而戮之持心之平無異
衡石用法之信可質神明其所為無一而非公
也惟誠惟公終始一致故上不求於君而君信
之下不蘄於人而人服之諺曰桃李不言下自
成蹊斯言雖小可以喻大詎不信㢤侯之開府
也發敎羣下貇貇焉以集衆思廣忠盗為心而
自謂聞得失於州平見啓誨於元直受盡言於
㓜宰賴諌止於偉度退然自托於不䏻之地若
無一事之不資諸人者蓋智慮之所及者易窮
而是非利害之錯出者難見吾惟集衆人之智
以為智合衆人之慮以為慮則天下之善無不
在我矣何必揚眉瞬目矜自我出㢤自昔秉權
用事者鮮不恱人之讃巳而惡人之議巳夫以
讃巳者為忠則忠言不得進矣以議巳者為罪
則巳過不得聞矣而侯獨不然觀其諄諭告戒
一則曰有忠於國則亮可以少過矣二則曰諸
有忠慮於國者但勤攻吾之闕則事可定賊可
死功可蹻足而待矣蓋侯之用心主於為國而
不為巳私求於濟事而不求巳勝然國旣安則
巳未有不豫其利者彼怙權諱過之人惡人之
議巳而不知其愛巳也恱人之讃巳而不知其
誤巳也以阿意為忠而不知其大不忠也以不
聞過為幸而不知其大不幸也吁此侯之所以
為不可及欤共惟丞相國公本以安宗廟定社
稷之功結知聖明進位鼎鉉迨今十有一年魚
水之逢歡然無間有非武侯所敢望者然勤身
以輔政内外之心猶戓未盡孚屈巳以受言而
士大夫之情猶或不得以自竭意者至誠盡公
兼聽忘我如侯之所爲尚有當勉者乎某之不
材視曲江公無䏻爲役然自少小即慕其爲人
歳在作噩􁄀數右螭屬聖上誕彌之月竊㐲自
念誦天保歸羙之詩不若陳敬之畏天之戒故
先奉觴之數日昧冐直前以祈天永命之書進
徹宸扆聖上亮其忠不以爲􁏌至聞力行好事
之語則首肯再三(某)之迂愚丞相察之素矣故
於維嶽降神之日不復以䛕辭溷聴覽而獨誦
其所聞如此蓋今區區効忠丞相之心即昔者
效忠主上之心也丞相誠能因某之言考侯之
行事而勉其所未至者則將天心格於上人心
說於下功業日盛而福禄日隆然後知(某)之規
乃所以爲頌而爱人以徳非姑息者所可同日
語矣(某)近嘗以武侯之十二字鋟木於州治之
思賢堂且推本侯平生功業之所自出者為之
跋謹摹本以獻于執事如賜覽觀亦足以知其
志之所存干瀆嚴尊無任震懼之至
　　上丞相書
(某)昨者蒙恩牽釵旣而控免弗俞伹嘗奏記以
謝比者祇拜告命謹復綴緝駢儷少見萬分區
區復有未盡之悃竊惟大丞相國公先生家傳
相業世濟厥羙未易以一善名而其間有最不
可及者容人之度是也考之前史若唐李吉甫
父子相憲武二君削平諸鎮中興王室功業甚
偉然不得與房社姚宋並稱者以容人之度未
足故耳自元和𥘉牛僧孺等以賢良對筞指陳
時病頗爲剴切此蓋制科之常而吉甫以其議
巳泣愬於上旣盡逐考官僧孺諸人亦皆不見
録朋黨之禍實基於此其後徳𥙿繼相猜嫌愈
甚一時人材互分彼此而朋黨之禍遂成更相
傾軋四十餘年唐室遂以不振吉甫父子實爲
之也若先太師忠定越王與大丞相則不然方
忠定之𥘉相也當時士大夫議論所主亦有不
同者矣而盛徳雅度包涵茹納未嘗與之較短
長爭勝負用舍之間一惟公論是主及再登揆
席凡所薦揚抜擢莫非天下選而昔之議論不
同者亦班班焉與於其間此所以屹然爲四朝
元老以功名始終銘勲太常侑食清廟楊休無
窮也大丞相自𥘉執政以至當國上而同列下
而廷紳議論同異者亦或有之然未嘗以私意
喜怒深嫉而力排之間有因事絀罷者後多抆
拭收用至有身沒而復録其子者容人之度豈
不偉㢤寳慶以来朝著之士論事失當莫若(某)
與魏工侍二人魏之貶也大丞相諭臨安尹使
贐其行於赫然震怒之中未嘗忘矜憐憫䘏之
意而某之迂愚自速譴咎言者請加竄謪迄不
之許迨兹慶霈之行(某)之與魏首蒙湔滌自昔
𧺫廢之恩必以其漸未聞一朝出命悉還故物
若是其特達者也然則(某)等之或絀或貶豈鈞
造本心㢤(某)躬𬒳苞涵茹納之施雖巳啓謝駢
儷攸拘不能敷暢輙復布之毫楮又嘗憶曩歳
侍坐時嘗辱賜敎以爲先太師有言必能受人
詈者然後可作宰相至㢤言乎此一門相業世
濟厥羙所以爲不可及也伏惟大丞相堅忍持
守益加於初使天下之士無一不𬒳容覆者則
盛徳宏度超越古今與忠定王無間矣僣帥陳
愚罪當萬坐仰丐鈞察
　　上丞相書(論用人/聽言)
(某)至愚極陋無所取材比蒙除書擢在常伯之
列退揆駑劣非所敢當然區區不竢駕之心則
巳飛馳於闕下𥘉元之召堅辭五六不獲巳而
後行今顧欲亟前如此誠以大丞相謙虚無我
而求士自助出於眞情故樂效㳙塵之益爾今
旣未獲遽前而間嘗思念當今之故竊有一二
愚管不敢不爲大丞相陳之蓋自故相顓柄以
来天下大勢日益岌岌常恐一旦有潰敗不可
支者仰賴天地宗廟之靈大丞相爲時而出平
居蓄徳深厚故相安之不疑及聖上奮發乾剛
首付魁柄凢百施爲皆天下所願欲而弗獲者
薄海内外曠然易視仰望風采若神人然(某)嘗
竊謂大丞相於此實有囬乾坤洗日月之功要
其大者不過曰用正人開言路而巳故相之所
以失大丞相之所以得其不在斯乎(某)之愚以
爲誠率是道而不變則元祐司馬公之相業可
以無媿而嘉祐韓忠獻之相業亦將馴致焉昨
嘗奏記欲大丞相堅守𥘉意之善期以十年坐
收太平之效鈞函下逮不以爲謬矣夫以大丞
相之純誠不二澹泊寡欲始初所行皆出實意
非縁飾以苟恱一時之觀聽者其於二者必能
恪守初志獨恐所用者正人則憸邪將有所不
便而言路四闢䜛謟不得以蔽欺激作之言有
時而進使吾之志慮侵㝷改易而不自知此則
所當豫察爾大丞相爰立之明日召三賢於逺
外公論莫不謂冝而一二言事官之除識者以
爲四十年来所未有向之齟齬權門者相繼收
召可謂盛矣然正直之士憂深慮逺其間知大
體者固能徐爲開導而疆直自許者亦或不無
矯拂太甚人情将有所不堪乗不堪之情以激
其不平之忿則剛勁不如軟熟違忤不若承順
其意将有時而移矣况辯論似爭爭則有不靖
之形和同似黨黨則有分朋之迹昔者讒害忠
良徃往𬒳以此名羣驅輩逐大抵由是夫爭有
是非正人之爭以爲國也邪人之爭以爲巳也
是非不辯而兩絀之可乎朋有真偽正人之朋
以同徳也邪人之朋以同惡也真偽不分而槩
疾之可乎今雖未有此事亦願大丞相謹之而
巳不然則激作之言入而疑憚之心生君子小
人之消長於是焉分此(某)之所甚畏也廟堂之
論不參之羣下爲日乆矣大丞相博盡衆謀弗
任私智事之有關國體者必議而後行衆言雜
進豈皆當理議論不一尤難適從迀者不切事
情狂者不識忌諱然異同不一之中乃至當之
論所從出正如玉隱扵石金混扵沙琢之淘之
至寳乃見其可以沙石之雜而委金玉之珍乎
自昔鯁切敢言者常病扵過故趙中令有顓權
之毁韓忠獻有䟦扈之劾文潞公有交結之謗
三相勲徳巍然曾不以是而少損當時亦未聞
深咎言者以其職在論事不嫌過直故也若蔡
若秦怲國之時則無此矣故雷徳􁑼諸人之過
直乃所以彰三相之能賢而蔡秦之世有歌頌
而亡箴規不問可知其爲權臣矣今士無愚智
孰不知火丞相之用心其何訾議之有萬一草
茅山野語言之發或失揀擇適所以增光徳羙
陸宣公有謂諫者之狂誣明我之能恕諫者之
漏泄示我之能從者不惟人君當知之大臣亦
不可以不知也不然激作之言入而忿嫉之意
生羣下相率以苟容甚非朝廷之福此又(某)之
所甚畏也惟大丞相堅守𥘉意之善勿為邪說
所移使正人常聚本朝而言路常通無壅則内
而疆固本根外而震憺威靈必有爲大丞相忠
謀者姑以近事明之方八陵之圖来上固嘗欲
修朝謁之禮舉恢復之師而集議之㫖一頒從
臣臺諫以及館學交論其未可君相亦幡然從
之賴以少寛目前之憂豈非朝列有人忠言獲
伸之效邪况事變之興未有終極正君相汲汲
經營之時正人多則腹心有所託不然是自毁
其腹心也言路開則耳目無所蔽不然是自塗
其目耳也小人寡識所以激作破壞者圖自利
爾豈爲國家計爲大丞相計㢤(某)身在閩陬去
闕庭二千里事之有無所未能知冒昧一言蓋
欲大丞相之功業不在韓忠獻司馬公之下而
巳拳拳之懐仰祈矜察
　　上曾宣撫書
(某)恭覩邸報明天子以邊隅俶擾疇咨魁彦進
長樞庭宣威江淮盡護諸將人心咸奮國勢自
張豈勝慶幸蓋自逰䰟之虜奸盟犯順而我軍
政少弛將庸卒惰潰散相望識者咸謂宜得廟
堂大臣位望兼重者付以韓范之寄庻幾精明
有轉弱爲強之勢今明公遂􁋊斯任可謂得䖏
置之冝恊中外之望矣而某區區則有爲明公
過慮者大凢内外相應然後能有成功權不中
御然後可制外變(某)頃在兩淮間見制垣帥閫
毎有奏報動稽旬月從者才十三否者嘗七八
甚而偏州小邑徑申朝省畫㫖行下制司或不
豫聞選辟僚属最爲重事要凃諸人主張薦送
必如所欲而後巳情意不浹誰與恊謀至於區
處事宜動從中覆利害之實廟堂未嘗得知可
否從違類取决於宰掾之口愛憎任意予奪乖
宜有不可勝歎者今明公以大臣出使事體固
甚不侔然文武之吉甫與孝友之張仲表裏相
湏不可一缺徃者范文正公宣撫陜西必吕申
公忘仇恊濟用能卒服夏羗張忠獻以相印督
帥亦必趙忠簡居中相應遂成破敵之效今廟
堂之上能以吕趙二公之心爲心明公庶乎克
成厥志不然則内外相違動輒牽掣終無可爲
之日矣又嘗觀近之處方面者未能忘情得喪
之間有所建請必先伺朝廷之意嚮至於當然
之利害必至之禍福人所共知者徃徃匿而不
言或反私議切歎不敢盡言於朝或扣之曰此
非廟堂之所樂聞也夫以順為正者妾婦之道
所居何官所任何事而可以妾婦自處乎愚謂
明公此行實宗社安危之所係凢其當然之利
害必至之禍福冝皆一一以聞言之未聽則再
三言之又不聽則决去就以爭之可也爭之而
聽則明公得以展布四體爲國家生民之福若
終不見聽則卷懐而去之以道事君不可則止
者大臣之正法也雖功業未即見於時而明公
所以爲節義者未失也異時猶有望焉若姑循
近世之轍容容唯唯聽命於廟朝受制於宰椽
有事不敢言言事不敢力萬一至於失機而誤
事則天下之責將叢於公之一身雖百口無以
自白矣抑又有所當言者古今事業未嘗無所
本諸葛武侯平生所立事業竒偉然求其所以
則惟開誠心布公道集衆思廣忠益蓋此四者
乃武侯事業之本而誠之與公又其本也今明
公實居武侯之任而又適當可畏之時用將非
人而士卒之心不服撫御失䇿而忠義之志未
馴變故多煓天意難測於是時也儻非至公血
誠質之天地而無疑則何以服未服者之心馴
未馴者之志嗚呼鶴鳴在隂其子和之鼓鐘于
宮聲聞于外發之于心有秋毫之差物之應者
有千里之繆明公其可不致意乎此至於黜臆
見而取衆長親正直而逺邪佞則又其所急者
明公受任踰兩旬矣而未聞辟士之報竊料明
公必將遴選一世名流决不至如前之曲徇要
涂之薦然於正邪賢佞之間則願明公之深致
其審也昔李忠定公出撫河東徒以幙中多士
之故遂至將帥之情扞格不通迄不䏻有所濟
文士猶不可况庸常䛕佞之軰乎武侯行事散
見扵史冊曩嵗南軒張宣公嘗輯之爲傳郡齋
適有板本敢以一帙十二字之刻併獻左右願
明公特賜覽焉則其爲功業之助將不少矣自
得此說以来遇當世之膺受重任者則以告之
蓋憂時憫世之切見其任事則幸其有成故不
暇擇其人之可否而告之聞者徃徃笑其迂闊
不切事情而某之自信則弗移也令又以告于
明公意者其有合乎置司想在金陵張忠獻公
故櫝猶存者幸取而觀之亦足以攷其設施之
本未又中興諸將處置邊事惟李忠定議論最
爲的確且皆當今所可行某徃在朝行蓋屡言
之而不見省今以閩中所刋隨此中獻區區愛
助之心可貫天日惟明公察之幸甚
　　請鄭林楊三士入尊行堂
(某)竊聞之師道立則善人多當慶曆景祐間閩
之文風盛矣而研精經術則未也時則端明蔡
公爲守招延四先生者而啓迪之於是深於經
學者彬彬焉出詩書文物軼于中州豈非師道
之立故邪今理義之學大明吾黨之士皆知所
用力非復昔年之比然致知力行二者並進自
昔難之必得郷之耆艾學問踐履素爲月評所
推敬者爲之表倡庻㡬後生有所嚮慕而興起
焉采之僉言若雲山鄭先生梅塢林先生信齋
楊先生其人也尊行有堂正所以爲招延耆徳
之地而虚席巳乆非三君子孰宜居之用敢恪
循衆論敬有請于執事者然年髙徳邵非以筋
力爲禮之時自今以始毎月朔旦願屈長者一
臨講席發揮聖門太訓俾學校之士皆得聞修
身立巳之要相與勉勵為善人之歸(某)亦將帥
同僚以聽焉或留止兼旬或少駐信宿一惟尊
意所欲而不敢拘儻蒙聽許非特學者之幸亦
某之幸也
西山先生眞文忠公文集卷弟三十八
西山先生眞文忠公文集卷苐三十九
　啓
　　謝林侍郎薦舉啓
伏以月評甚下媿南州名士之稱露奏忽騰辱
西清近臣之薦竊以大賢之題品亶為當世之
觀瞻凡其汲引人物之間要必深為風俗之慮
呂正獻　則歐陽子首薦其賢范太史
静退自將故司馬公力揚其善于以抑囂浮之
習庶㡬得真實之材比年以来斯道交喪舉孝
㢘而奪貴戚之命嗴請謁之交馳見相君而掃
舎人之門曾犇趨之莫耻其或稍嚴於出處退
然不急於知聞非以踈狂傲世而招尤則以詭
激近名而獲訾人材圯陋士氣摧頺伊欲挽回
流弊之源莫若深奨㢘隅之操使之持身重於
圭璧則其衛國隱若金湯諒非我公誰識此意
伏念某自知甚審所挾大迂早歳科名似未忘
於禄仕平生志願端不在於䡖肥頋嘗安窮逹
之天其敢作清華之夢閉門讀書史方加涵養
之功仾顔奉君侯肯事囁嚅之態縱舉世不知
而何損惟鉅賢見遇以爲榮猥霑一字之褒奚
趐千金之重兹蓋恭遇(某)官孤忠自許直道不
回栢臺彈奏之公若判白黒荷橐論思之益如
炳丹青属紆丈二組以為州適奉尺一書而薦
士不縁造請首及覊單孔丞相恐人之知於今
復見魏獻子唯善所在頋我何堪某敢不敬佩
殊知誓堅素尚雖舉賢本於報國𥘉非種桃李
之私然盡節所以酬恩尚益勵松筠之操
　　除國正謝丞相啓
伏以燈火十年未窮古學絲綸一札遽列儒官
恩大人㣲秩清責重竊以膠庠之地風化所関
藝祖肇基聿興文治髙皇載造重焕舊規皆當
干戈鞍馬之餘不廢禮樂詩書之敎豈育材造
士姑崇藩飾之空文蓋扶世導民中有維持之
深意是以百司錯峙庻務坌興獨惟學校之官
不青簿書之事講磨道誼若亡歳月可見之功
植立綱常寔爲風俗無窮之計故凡列屬尤重
掄材揆厥成規率柬縉紳之清望取其卓行問
招巖穴之逸民茍非其人曷稱兹選如某者自
知甚審所挾太迂雖蚤從先生長者之游亦觕
識徃行前言之略而檢身律巳未䏻亡媿於官
庭琢句雕章徒以自愁於肝腎所患脩名之不
立初何榮望之敢萌矧方馳羽檄之書顧焉用
毛錐之子但期退屏侣江海之魚鰕敢意超升
儀園林之鴻鵠忽拜西垣之詔俾横東序之經
况夫官以正名職非他比豈第循故事預司翰
墨之盟要日與諸生共由仁義之路俯慚不頴
預恐難勝玆蓋恭遇某官懋建逺圖愽收羣筞
謂學爼豆不學軍旅雖平生無應務之才然用
藥石兼用膏粱蓋治道有相資之具故於經武
整戎之際不忘崇化厲賢之規肆及微蹤亦塵
清列(某)敢不恪勤所職益勵厥修敷古訓於春
誦夏弦之餘願殫樸學作人材於月書季攷之
外冀答殊私毣毣自陳惓惓罔究
　　除校書謝丞相啓
上翰林主人之對繆貢芻言陪瀛洲學士之班
遽塵華選拜恩寵甚拊巳瞿然竊以聖朝重英
俊之儲冊府萃圖書之富匪獨養其資望蓋將
充乃見聞使旁搜博覽優游文史之清庻濳省
嘿觀磨礲器質之羙顧作人之有道殆與天而
同功故沚莪旣盛於一時而豐芭尚遺於數世
大者光明魁壘足以翼邦家小焉靖重端長可
以善風俗深嗟流弊浸異前規育材之意眡以
具文尤職其間指爲借逕至有身㞐儒館心别
騖於高華名在書林手弗親於讎校鄙習相仍
而弗悟清涂㳂是以反輕力囬此風政頼今日
不有魁奇之彦孰堪采擇之公如某者冥頑不
靈孤苦自奮蚤服師資之訓粗知問學之方連
歳科名似未忘於進取平生志願端不在於輕
肥偶點班行坐靡廩稍瞽宗殷學亡補斯文博
士秦官何禆末議雖本爲貧而漫仕未嘗枉道
以求伸胡然誤恩陟定清貫念昔脫身於埸屋
益思銳意於簡編然家無鄴侯挿架之藏徒日
發董子下帷之憤今將徜徉東觀凌歷西崑閱
河圖寳訓人間希有之珍窺金匱石室歴代不
傳之秘刋訂譌謬咀含英華庻㡬因文字以觀
聖賢之用心夫豈假挮媒以爲富貴之張本昔
楊雄之㞐天禄蓋二三世而不徙官而韋述之
在集賢亦四十年而后卒業故能發楎大典焜
耀方来此前修之所巳行而小子之所願學迄
戌微志有頼洪私兹蓋恭遇(某)官直道不回孤
忠自許觝排羣枉巳去虞朝之四凶汲引衆髦
常思孟氏之三樂至如不佞亦在兼收且令身
逺於嚻塵得以神交於篇牘期待過矣銘藏謂
何某敢不淬磨新功尋繹舊業丹鈆事點勘可
不殫是正之勞金石無緇磷尚克守𥘉終之莭
過此以徃不知所云
　　賀諫議啓
恭審帝眷上坡詔升左省侍講華光殿禆聖學
之緝熈拜䟽延英門罄忠規之剴切班聮益峻
風采一新竊以國有直臣淮南之謀自寑朝無
姦黨河北之盗易平葢邊虞雖警不足憂而骨
鯁乏人爲可懼載仰仁皇之世方興西夏之師
謀議前陳孰匪急禦戎之務聦明逺覽獨首增
論事之官由其紀綱立而百度修所以根本疆
而四夷服維今盛舉與昔匹休恭惟某官道出
羲皇學根洙泗筆補造化豈東京才子之可倫
䇿陳天人爲西都大廷之首冠朱絃比直玉鑑
侔清冊府絫年不改安恬之操諫垣朞歳獨髙
謇諤之風志存家國而不近名誠㷎朝廷而亡
遺慮屬方多事尤頼告猷拾禁閹之遺巳無慚
於長孺𥙷衮職之闕顧誰越於仲山眷倚不移
觀瞻增重方将紓長䇿以康國歩矢良謩而沃
帝心扶公道之脉於将微建太平之基於弗墜
歙然衆望屬在我公要當遺萬世之安豈特徹
四郊之警某方疲逺役側聽除音有諍臣七人
煓爲明時而喜呼太平萬歳倚新盛事之觀抃
蹈之私敷陳不足
　　囬鄭狀元啓
恭審臚傳玉陛名冠璇魁自慶元屢䇿大廷孰
若今日四門之闢雖長樂昔多首選未聞同時
三浚之登鯁論獲伸鵷行相慶恭惟狀元簽判
大著正學傳心本洙泗之舊妙齡發聞有楊晏
之風適九重側席以思賢乃千里彈冠而應詔
歴陳偉論深究大原謂治亂安危之勢不常要
致察於巳囬之始而便嬖昵近之私易惑當預
防於未兆之先惓惓殫憂國之思鑿鑿盡適時
之用昌言天下之事無諱有司親結人主之知
褎爲舉首夫旣擅儒林之榮觀政湏踵前輩之
髙風昔吕文穆之事熈陵若王沂公之相仁廟
科名岌業旣獨歩於一時功業光明復可傳於
萬世伊誰儷羙允屬當仁身到黄扉自是榮涂
之素定名標青史要觀盛烈於無窮(某)學本空
踈識非超卓群多士而試以藝選掄雖預於司
存取一人焉㧞其尤裁擇端由於上意猥先在
駕辱况長牋第深蘄望之情莫旣敷陳之素
　　囬孫狀元啓
伏以璧水蜚英夙髙士望玉階上對果亞倫魁
新六館之榮觀壯七閩之盛事恭惟(某)官清標
絶俗勁氣横秋學探精微期欲造聖人之奥身
㞐窮約常懐憂天下之心飭躬允蹈於規繩抗
志弗渝於金石比承清問獨罄丹衷深陳主徳
隆替之由力辨國論是非之正雖明白峭直不
為媚俗之言而温厚深醇自得告君之體衆共
稱其卓偉公特出於緒餘夫豈惟儒者之至榮
要必慕古人之盛節昔仁皇帝旁捜於多士若
韓魏公擢在於一人碩科第之相同不知其㡬
而勲名之有爛獨到于今願恢他日之逺圖罔
俾前修之專羙(某)濫陪較藝欽誦奏篇以直言
取人蓋當宁留心之方切得名士報國在有司
何力之足云猥先枉駕之臨申賁長牋之貺念
友直友諒旣素辱於心期不以頌以規其敢忘
於古誼
　　囬黄狀元啓
右科櫂秀才巳敵於萬人北闕傳臚名更聮於
三傑維今獨歩繄昔眇聞㳟惟狀元察推大著
負抱瓌竒見聞殫洽曩談玉帳擅胸中百萬之
甲兵今對丹墀富筆下三千之禮樂歴數方今
之急務有如素宦於清朝廼若大正朝綱廣開
言路蓋衆人之未及尤上聖之急聞峻擢鼎科
式符輿望矧鴈序同登於千佛而鼇頭並出於
九仙夫旣為儒者之至榮要必蹈古人之大節
昔趙康靖之盛徳藹然一代之宗若陳忠肅之
髙風凜乎百世之下俱繇此選稱到于今願恢
他日之逺圖罔俾前修之專羙(某)濫陪較藝欽
誦奏篇以直言取人蓋當宁留心之方切得名
士報國在有司何力之足云猥先枉駕之臨申
賁長牋之貺第深榮感莫報珍投
　　賀平江李大諌除寳學啓
(某)㳟審丕敡褒詔峻陟隆名昔抗論諫垣綽有
古爭臣之烈今陞華奎閣亟聮眞學士之班帝
思孤節之無朋人羡精忠之有報竊以當國論
是非之未定見人材邪正之不同君子志在憂
時豈憚盡言而觸禍小人心乎趨利第思阿意
以徼榮孰知天理之好還殆匪人情之可料導
䛕者未必獲福咎徒塞於两儀守正者未必罹
殃名自流於百世若昔可攷于今益明方孽臣
盗據於朝權欲私室乆顓於國柄罔知勝等運
籌䇿於幄中輕出躁謀動干戈於邦内顧衆口
同然而和附豈本心若是之顚㝠秖縁冨貴之
念深皇䘏生靈之禍慘惟公逺慮為上極陳雖
懐魏證之忠戒征遼水竟坐汲生之直絀守淮
陽越旣漏師􁏳成誤國恢謀馬邑莫迯首事之
誅鯀殛羽山旋正朋姦之典凢曩出矢言之爭
皆今蒙徽數之加睠一佞而一忠果孰得而孰
失載睹恩綸之布咸訢公道之亨恭惟某官秉
姿松筠爲世蓍蔡立朝二紀㡬盡閱於嶮夷報
國一心曾弗移於燥濕衆方駒促公獨鳯鳴惟
知盡獻替於當時何意被寵榮於後日迨此忠
謀之旣驗􁏠乎節槩之愈光恩命狎臨輿情知
勸(某)竦瞻殊渥深激懦衷喜聖朝有賞諌之風
不慚於古庶天下増敢言之氣其自于今
　　除隆興謝丞相啓
治郡無功遽躐分於帥閫進班有命仍峻直於
殿廬以儒紳𬒳遇之榮繇公衮見知之素伏念
某曩縁薄技獲玷周行職在禁嚴思事君之無
隱官非誎爭乃論事以不休意雖本於納忠迹
或鄰於出位明良在上獨知衛綰之亡它寵數
相仍絶異賈生之不遇入則侍楓宸而參内命
出則持蕩節而守專城積有僥逾漫亡稱塞兹
由平海改填洪都其地則三江五湖襟帶之區
其位則方伯連率鈇鉞之寄在昔所重于今尤
難吉水崆峒有未馴之獷俗富池湓浦有當阨
之要衝兹皆必至之憂冝謹將然之􁄀而人情
狃於僥幸軍政弛於因循尺籍伍符之師或供
它役百壘千屯之長類處凡材雖倖存督府之
名未始修元戎之職盍疇耆哲稍卑事權訓卒
治兵若曹王辠之在唐室繕城修􁄀若李相綱
之在中興豈惟固一道之杆防抑亦壮兩淮之
聲援退循駑怯曷稱使令㳟惟(某)官論道廟堂
折衝枕席威伸萬里外夷旣憚於有人慮及四
方内地亦嚴於置帥孰云妙簡猥及迂儒某敢
不志慕古人心存王室鳴鸞佩玉敢窮歌舞之
娯運甓投樗益勵恭勤之節(侍從臺諫云以一/書生際遇之榮皆)
(衆君子扶持之力㳟惟某官蔚以名流儀于法/從又當代宗工斯文元氣立朝盡節曾靡憚於)
(貴權爲國愛人毎務損其/庇疾致兹妙柬猶及迂儒)
　　賀福建楊帥啓
伏審敷求雅望開鎭全閩躋延閣之華荷美名
而增重作大邦之翰諭至意而趣行先聲赫然
有孚顒若㳟惟(某)官超俗而運以獨志古而飾
以今積水成淵而蛟龍生代箸證謩之烈景星
應時而鳯凰出世高歆向之爲蚤迪簡於象賢
寖騫翔於鴛序晉參戎監出守輔藩哦水晶宮
之詩氣欲春於苕霅諷欝孤臺之句聲半落於
崆峒侈中秘以通班付上游而作屏嶺海初聞
於㧞薤省曹旋趣於握蘭方將收湖海汗漫之
遊觀朝廷宏達之彦屬兹閫寄乆矣印刓依山
阻海之間民生窶甚度田規賦之入儲峙㡬何
矧當補罅苴漏之餘政藉息黥𥙷劓之手豈特
稱關西之羙第傳後世之清又將登公權之朝
以率天下之儉(某)修門言别短景如馳受㕓新
托於履封承乏偶依於珂里雖巧燕鴻之相避
幸風馬牛之匪遥黨行李之徃來尚迭爲於北
道必維桒之共敬故敢問於西曹傾向惟勤剡
裁曷旣
　　賀湖北游漕啓
伏審渙綸將漕疊組分符皂蓋乘邉乆簡宸旒
之腃皇華攬轡肆兼麾節之榮眷倚彌隆訓詞
增寵㳟惟某宦識優致逺才茂剸煩傳西洛之
正宗學問遥承於先哲嗣南軒之鴻泒見聞後
接於難兄粤題峴首之屏洊剖邉頭之竹風生
盡㦸天屹長城陳樽爼以折衝搤氊裘而裭魄
馳金城而上方畧勛多戎索之恢坡銀臺而連
奏書績茂藩方之剡亟膺異渥趣駕輶車士知
宿飽之有期人謂勝形之增重處客而賦鸚鵡
未妨領畧於江山入對而隨孔鸞㸔即褰翔於
軒陛某睽違丰度荘苒歳年繆膺外閫之雄實
接上游之勢羽毛自出願希及晉之餘脣齒相
依更切全虞之望其爲傾企曷旣編摩
　　回湖南陳運使啓
叨恩分閫將依蕩節之華締好合符仍踵棠陰
之愛方㳙辰而祗命亟拜手以蜚牋㳟惟某官
鍾吕參龢球琳比粹洽聞殫見窮探千古之傳
傑筆瓌辭疊中兩科之選顧力推其所學而自
見於有行銅墨三年課登乎最弦歌千室民誦
于今不爲有力者所移但欲此心之無愧登學
館髙華之地人知惟雅望是培當國家閒暇之
時公獨以豫防爲意毎賜清聞之對輙陳正大
之言竟辭郎宿之髙去作使星之照曉行湘水
四牡騑騑雲霽衡山六條井井以清規而肅吏
以善敎而懐民漢使所部十三州咸蒙恵澤湖
南之地二千里如在春風屬帥閫之方虚煩使
華之兼領閱時甫爾報政藹然玉帳輶車雖並
隆於委寄赤墀文石其所貴者精忠㑹膺當宁
之思即有楊綸之召(某)自知甚審巳試何禆方
願適山林之安詎復堪方面之寄若爲稱職頼
有依仁公爾忘私敢自覬刺史故人之念新惟
求舊當一遵令尹忠告之規析仰方深敷陳罔
旣
　　囬建安洪守啓
㳟審升直奎儲易臨藩服維重華聖人之潜邸
莫重此邦得淳熈台輔之闻孫来幸吾土敎條
末布民氣巳蘇㳟惟某官英英人品之奇弈弈
家聲之羙自忠宣之忠行乎蠻貊夐超前代之
張蘇而文恵之文瑞於朝廷復見先朝之坡頴
惟其生長見聞之素是以踐敡聲實之都化盜
賊而爲良民偉㢤章貢之績有文武而知大體
見於畨禺之時雖暫離蠅棘之䜛旋復卑莬符
之寵蓋巳試之功難掩至公之論不磨頌聲旣
洽於宣城褒詔進臨於建水顧地望繁雄之雖
舊而民生彫瘵之居多符檄星馳昔㡬甚春陵
之歎桍檽春燠今幸聞蜀郡之謡願推一念惻
隱之仁散作千里和平之福芝峰峻峙與治績
以俱髙槐位深嚴踐世官而非逺(某)雖叨分閫
尚冀望塵聞仁政而爲滕國之氓豈非所願率
子弟以服陽公之化其自于今依郷良深敷陳
罔旣
　　囬朱撫屬啓
伏以分閫外之事權居慚錫命訪湖南之賓客
兹幸得賢惟人材莫盛於衡湘而學術實宗於
伊洛緬懐先正嘗鎭是邦凡厥士民均被詩書
之澤至今田里猶餘禮義之風顧後學之無庸
豈前規之能繼朅来上幙幸有聞孫發考亭雲
谷之㣲言願安承敎訪嶽麓湘西之遺跡更共
興懷
　　囬知縣正啓
伏以陽浮葭琯祛九地之餘隂春滿花城藹萬
家之和氣若時賢哲宜擁棋祥㳟惟(某)官以慈
恵之心行寛平之政尺雪薦嘉平之瑞十載所
無重輪熈元日之晴三登可卜皆循良之所召
信褒表之有期(某)幸與耄倪共淘徳澤愆郵未
滌屬方杜泄栁之門衰病復加不獲造武城之
室第深祈頌罔究敷陳
　　謝宋宰館客見訪
伏以獨歩膠庠夙仰東嘉之雋逸有來琴劔適
爲南浦之遨遊顧方儕農野之畸人其敢謁令
君之重客廼厪謙牧洊枉㢲函以清文麗藻之
瑰竒猥加奨飾雖脩竹踈花之片落亦誤品題
正虞辠垢之汙人顧荷英豪之知我姑慿尺素
敬布寸忱
　　謝宋宰爲夀
朞三百六旬之日巳屬杪秋知四十九年之非
又逢初度方劬勞之是感豈耆艾之敢期㳟惟
某官以武城單父之政聲兼少陵謫仙之笔力
睠兹朽質賁以名章爲詩其知道乎仰鋪陳之
甚偉學易無大過矣豈淺陋之能當銘激徒深
誦言罔旣
　　賀知縣正旦
伏以攽漢庭之正朔肇紀新元播偃室之弦歌
一陶和氣惟時茂宰冝介夀棋㳟惟某官慈祥
出於胸襟恵愛流於政術桁楊不用曽無犴圄
之淹花栁相望各安田里之樂屬履㤗交之吉
亟膺晉接之榮藐是羈孤正兹循省震風夏屋
式頼帡幪之安春酒公堂莫伸頌禱之慶
　　囬生日賀啓
日逾采菊之三寔維𥘉度詩詠蓼莪之什嘅矣
永懐况方掩於柴荆乃俯勤於車騎錫之盛禮
君子之酒且多貺以高文㓜婦之詞絶妙顧惟
衰陋難稱寵嘉年五十而知非况又逾伯玉之
歳夀萬千而無害願廽頌魯侯之賢
　　通史提舉啓
㐲審瑞節起家輶軒入境周原六轡與春風龢
氣以偕来閩部百城若景星慶雲之爭覩先聲
一播歡頌相聞㳟惟(某)官豫章文梓之才彛樽
龍勺之器見聞所接皆故家衮繡之親傳道義
相期有窮巷布韋之莫及四紀奉常之第三州
刺史之符華途咸擬於立登雅操獨安於平進
青原彭蠡善政有百年之思太白東湖勝賞窮
四時之樂雖豹隠毎期於深處然龍身寧可以
乆藏果膺北闕之制書来董南邦之使事方將
治氣剔蠧激濁揚清威聲山嶽之揺風采雲煙
之爍冀州父老雖共徯於儋帷温氏弟昆行迭
司於鈞軸(某)辱知最久聞命載欣所慚狂瞽之
蹤自抵譴訶之域顧山林深屏豈無仰庇於萬
間儻田里均安是亦蒙恩之一物
　　通宋宰啓
河陽之花滿縣將播仁風玉川之屋數間行依
徳宇載念論交之始可稽候訊之㳟㳟惟(某)官
器識䟽通丰神凝粹淵源有自廣平之風烈未
衰文獻相承元祐之家聲故在早登巋第茂鬯
芳猷寳鎮瑑圭無瑕可指黄鍾大吕隨叩輒鳴
更迂館殿之才来尹山川之縣百里而恢牛刃
未展宏摹一武而上烏臺定循近轍(某)猥慚迂
繆方幸退藏徒與老農共負耒爲氓之喜媿無
宿學辱過門問字之勤傾郷良深敷楊罔旣
　　答蔡宰啓
班見大庭寵分壯邑得地百里雖聖賢亦願爲
之眡古諸侯蓋子男抑不過此厥任重矣非賢
可乎㳟惟(某)官詩禮得諸家庭父子自爲師友
關河旣逺永嘉最號真傳乾淳以来文懿見稱
巨擘以所講串形爲設施不羞簿正之卑必求
其當不難蜀道之逺亦勇于行乃今父母之邦
得吾慈惠之長晉陽保障之政諒所究心武城
絃歌之聲遂將盈耳敢曰嘗僚之故而懐私庇
之心桃李紛敷但洽四封之化芝蘭憔悴亦陶
一畞之春
　　答馬縣丞啓
誦濮川之諌書宿欽先烈題藍田之璧記茲遇
後賢賁然来思喜可知也㳟惟某官材資敏𥙿
履行和平遡洙泗六經之傳諒深家學歴岷峨
萬里之險洞知物情乃以借著植畫之英來從
對竹哦詩之逸遂令南浦之父老獲識東平之
典刑掃地焚香雖方甘於隱逸過門問字或稍
奉於從容
　　通王憲啓
㳟審祗奉新綸重臨舊部昔顓庾政旣嘗推先
􁄀之堯仁今搃刑章又以廣好生之舜徳碩奉
使之名官雖異而爲民之司命實同時維勝流
迭任隆寄㳟惟提刑寺簿正學源於諸老英辭
妙於一時粤自布韋巳深當世之慮甫登斑列
即求外𥙷之行蓋志非爲巳而將以及人故仕
弗以利而勇於行義昨從古括来按全閩汰斥
貪殘嘘嚅彫槁褰裳徑去父老惜其弗留持節
復来溪山爲之改觀然生殺懸於掌握而戚休
係其笑顰何敬非刑式重吕侯之命得情勿喜
願師曾子之言暫爲一道之福星歸作八荒之
霖雨(某)戇愚何取咎譴自貽方爲泄栁之閉門
適㑹孺文之按部雖丘園深屏豈無仰芘於萬
間儻田里均安是亦蒙私之一物
　　賀邑宰冬啓
氣浮緹管可窺天地之心事靜琴堂庸竢隂陽
之定㳟惟某官允矣粹清之器藹然寛厚之風
和氣所薫歌豐年於周頌政條可紀課上考於
唐銓順履復亨竚膺晉接顧惟朽質宻藉洪休
屬方扄泄栁之門弗果望王喬之履
　　回南劔州黃知府
伏以仰鏞城之節如見古人分劒水之符喜聞
新命㳟惟知府監簿文章孝友本自家傳明允
篤誠根於生禀繇佐邑而至於宰邑皆仁民而
非以厲民故雖蛇豕之悍驕知以鸞鳯爲羙瑞
孤壘亢方張之虣猶中丞擊賊之時單騎蹈不
測之危若汾陽見虜之日衆方眙愕公獨從容
孝悌之撻甲兵昔聞其語忠信之行蠻貊今見
其人繇半刺而專城示九重之隆委倚觀褒璽
入侍凝旒得一𥿄之書深佩相先之誼命千里
之駕終醻願見之懷
　　通浦城陳宰
伏以七閩之衝舊爲樂土千室之邑今得賢侯
戾止有期歡焉胥慶㳟惟某官清姿玉峙令徳
蘭薫詩禮淵源自得鯉庭之傳授文章衣鉢尚
餘鳯閣之風流比洊試於材猷巳浸隆於譽處
惟時南浦實處上㳺民窶少豐况屬年饑之後
俗浮易動矧更鄰警之餘正頼撫摩俾臻綏靖
㑹即騰於善最當亟上於清華(某)乆困里居近
叨祠稟以先翰林門墻之舊夙荷殊知於新令
尹政事之閒或陪餘論預深欣忭未易究陳
　　賀程内翰年啓
(某)伏以地稱潜府最雄南服之山川天恵仁侯
来布東皇之徳澤和聲交播茀祉自轃㳟惟(某)
官以道徳人爲文章牧政先愛養霈然膏雨之
蘇枯令肅貪殘迅若震霆之起蟄即宣化承流
之施設見調元宰物之規撫願恊泰交亟歸鼎
輔坐使蒸菌之稿亦蒙次律之春某適以扄門
莫繇賀厦飲屠酥而醉巳同農畞之人稱兕觥
而躋莫上公堂之夀
　　復官謝丞相啓
伏以七年去國未湔丹筆之汙一氣轉鈞盡復
青氊之舊嘘敡有自銘刻何窮伏念(某)猥以迂
愚蚤縁際遇演綸載筆曾微潤色之長予節分
麾蔑著循良之效頃繇次對徃牧長沙當嗣聖
之作興先群賢而收召入奉燕門之對曲借天
顔願殫鯁諤之忠少禆時政徒效草茅之言事
媿非俊傑之識時不知裁之亦巳踈矣罪如韓
愈盍貶潮陽之八千仁若夷吾僅奪駢邑之三
百歸尋荒徑甘老故山身雖困於蒺藜心常傾
於葵藿俄墜濕鴉之字下臨羅雀之庭謂東朝
講稱夀之儀方深霈澤念北壠有投閑之跡亦
與原情旣還奎閣之班更賦珍臺之秧顧兹冐
寵疇實主盟兹蓋(後闕)
　　通福建招捕陳提刑
伏以投閒居里旣幸爲氓起廢作州又叨受察
以三十載朋游之舊奉四千石條敎之新有志
可行爲民而喜㳟惟(某)官洪毅開濟磊落光明
求之昔賢則孔明公瑾之匹揆諸近世則希文
稚圭其人蓋文足以經邦而武足以戡難智略
縦横可當事變忠義感激能得士心以坤爻六
二之直方兼大有上九之信順故翦羣盗於披
猖之日易若草菅而安遺民於震擾之餘措之
祍席途載廣平之頌家立狄公之祠顧九重方
切於思賢豈一道可私於歛恵子房决勝千里
行攄惟幄之籌召虎式辟四方即賡江漢之雅
某乆茲專壑復此承流故武重尋還踏磨驢之
迹舊封不改恍疑遼鶴之歸昔慚巳試之無庸
今獲重臨而有靦孺文之在冀部敢自託於故
人次公之守頴川當勉師於循吏勤拳之悃敷
叙奚殫
　　通福建方提舉啓
伏以奉祠居里獲依周隰之光懐綬起家更受
漢條之察所遭幸矣何喜如之㳟惟(某)官系傳
嚴瀬之芳氣稟淮山之勁摛辭甚蔚有元英䖏
士之風流持論不阿有孝肅名臣之節操頃者
擢司於麟邸人皆擬上於烏臺庻㡬嗣前哲之
直聲且將爲公道之元氣屬閩部方罹於俶擾
而天朝深軫於顧憂越由廣信之麾就付全閩
之節威聲揺嶽見登車攬轡之𥘉汙吏望風至
投印解綬而去比聆餘論竊仰壯猶三邊經畧
之事宜燭照龜卜一世人材之題品鏡别衡平
行聽綸音即當枋任
　　回李漳州啓
名聮鴈塔矧同父母之邦恩錫莬符更鄰兄弟
之國所遭幸矣何喜如之㳟惟某官松勁玉剛
淵渟山峙源流甚逺夙分仙李之根辭采獨髙
煥發儒林之藻匪但著文章之籙更兼長政事
之科繇漢奉常二周太府倘少留於鵷序巳徑
上於雞翹惟㓜學壯行之心本於及物故難進
易退之節卓爾過人若時漳濱夙稱道院民醇
事簡本㡬太古之風時異世殊浸改承平之觀
分九重之憂顧息千里之呻吟側聞下車以来
頓收奠枕之效儒者羙俗固所冝然刺史爲公
行且見矣
　　回泉州敎授啓
伏以泉山缺守猥及陳人頖水有師夙稱名士
所遭幸矣何嘉如之某曩自乘軺來叨分竹僅
守孔門節愛之訓曽微漢吏牧養之材二千石
之分憂昔巳慚於理效十六年而申命今復𬒳
於恩光當民生憔悴之餘與郡計殫殘之後刃
恢恢而餘地猶費支吾技斷斷以亡他若何經
理倘非頼僚友多聞之益未易副聖明使過之
求伏惟某官直諒之資通明之識必有講畫以
助設施社稷人民正欲觀於爲學文章政事勿
自限於殊途
　　謝黃南劒樂語啓
伏以申命泉山再續十六年之舊經行劔水適
逢二千石之賢平時素切星鳯之瞻一見遽諧
膠漆之好羅羞水館極旣醉旣飽之歡諭意伶
工陳善頌善禱之語顧惟不敏豈所克堪
　　通福建王帥啓
㳟審錫之旄鉞寄以藩垣天子恵顧全閩肆輟
西清近臣之貴元戎肇開幕府聿新南郊逺服
之瞻麾幟精明鼔角歡亮㳟惟(某)官清明荘栗
博大魁閎接河汾夫子之傳未殊源泒考㑹稽
先賢之傳可嗣風流蚤以材大夫而爲真御史
晁生有志欲復井田之遺孟子陳言首明經界
之略恩𬒳壐書之一札澤流寳婺之萬年孔門
惟有冉求可使治賦唐世獨稱行儉名日知人
亦旣兼擅其䏻謂當亟付以政三山非他鎮比
繫國重䡖九重俾我公行問民痾癢觀臨遣光
華之特盛蓋尋常牧守之所無淑旂綏章式重
韓侯之錫精金古器庸賁奇章之賢倚頒一日
之寛條立召八州之和氣赤子潢池之盗方幸
晏寧黃頭輯櫂之師乆稽整飭狐兔雖空於狡
穴鯨鯢時掉於驚波要當無事之時豫戒不虞
之僃澄清一道皆猶枕席上之安張皇六師更
頼惟幄中之畫(某)頽然暮景来此舊邦屬政苛
猛虎之餘有澤竭無魚之歎吏稱其職民安其
業自媿未能實告于府惰信于州方將有待仰
帥牙之俶建與兒齒以均歡公其肯效越人安
視秦人之瘠我亦自同晉國願分楚國之波徯
望良深名言不足
　　賀鄭丞相
御紫宸朝登黃閣老人主師宜爲宰相用尊傳
道之功政事本實在中書允頼佐王之學四門
肅穆八表靖夷蓋聞國之將興皆好臣其受教
時則有伊尹成湯所以格皇天吾不如子房高
祖所以成帝業惟今爰立眡昔匹休㳟惟(某)官
河嶽英姿泗沂正泒蚤事𥘉九潜藏之始巳兆
半千遇合之期六鼇負圓嶠之山屹驚濤而不
動五龍夾虞淵之日升層漢以大明偉運量宇
宙之材參謀謩廊廟之寄密勿盡言而㡬弗露
從容應變而道不窮當雷霆以蟄之餘有入地
重開之象坐黼扆而親聴㫁如古哲王用金甌
而覆姓名維予舊學夜刻愽山之印朝宣文徳
之麻信宿未逾規撫立變進賢去佞㡬如慶暦
之頌詩剔蠧濯汙快㢤元祐之條貫和氣回而
天為飛雪貪風息而人樂飲氷閭閻知蘇醒之
期朝野起升平之望致君於堯舜之上鄭公固
所優爲行政若管晏之卑孟子豈其或比盡抒
碩畫丕尉巖瞻某濫竊州符久陶化冶方登崇
於百揆首超擢於十連但訢公道之伸敢矜私
巳之遇雖莫陪東閣竒士少裨康濟之謀當敬
率南方諸侯恪奉作新之詔拳拳甚篤縷縷奚
殫
　　除福帥謝丞相
公道天開適登庸於上相全閩地太俾承乏於
元戎責重負山懼深臨谷伏念(某)衡茅孤學泓
頴小材兩朝三紀之遭逢乆塵華近一節四麾
之敡歴洊試劇煩秋毫未報於上恩霜髸巳催
於暮景重臨作屏甫幸及朞郡計殫於嚢括席
卷之餘若爲支拄民力困於澤竭林焚之後曲
費拊循頃蒙祠牒之歳頒粗給宗藩之月禀遂
力蠲於苛歛期少𥙿於罷甿雖生意之浸還曾
𥘉心之未究敢謂浮雲蔽日之久忽聞迅霆奮
地之鳴群枉杜衆正開内旣新於黜陟長官平
太守好外亦妙於選掄廼於斯時有此殊渥青
衫幕府猶憶舊逰白面書生安知戎事顧屬部
創夷之未復考比年俶擾之所繇政苟安和寧
有駭輿之馬吏無侵枉誰爲游釡之魚雖幸勝
之所傷多矣非疢疾巳瘳之可賀而根元尚憊
之宜憂身爲列郡之凖程大作斯民之保障職
雖當勉力恐難勝兹蓋㳟遇某官以厚重鎮國
家以公忠安社稷力禆一聖英明之㫁盡洗年
貪濁之風元凱舉而去凶人奚慚於古裴韋相
而無債帥其始自今興懐遐逺之邦欲均休怠
之澤而某以鄉閭爲之牧當子弟視其人素志
荀行詎有禁闥准陽之間遺風可仰願惟頴川
渤海之師皎然丹衷如此白日
　　回楊知軍啓
伏以博采風謡喜有循良之守詢求名閥知爲
忠義之門悠然長懐肅若興敬慨念炎運中㣲
之際歘有裔夷南牧之師奉賊稱臣者有之殺
身成仁者寡矣緬懐風烈疇若忠襄正女不嫁
二夫若王蠋全齊之節狂賊當磔萬段有段公
擊泚之心視身同一羽之輕使國增九鼎之重
曩􁄀秣陵之使嘗謁睢陽之祠百世聞風莫不
興起九原可作吾誰與歸共惟某官學本傳家
政先澤物祥雲甘雨藹然氣象之可親烈日秋
霜凛若聲猷之未逺有是心故有是政非此祖
安得此孫辱顧郵亭獲觀世録太尉逸事發揮
何待於栁州甄逢得書期望但同於韓子
　　伐外舅制參謝丞相啓
索米仙臺甘老漁樵之社汎蓮制幙廼依衮繡
之鄉漸收閒散之蹤可卜生成之意伏念某才
䟽且戇命薄而窮半生丼蠖屈之㣲一第際龍
飛之盛念聖門之仕期於行義而君子之學貴
在及人始尉桐川不憚捐身以驅猛獸迨官嚴
邑罔辭歛怨以抑姦民然而患生於計慮之踈
禍産於語言之易故賦籍之定雖以恵窮氓而
有力者則尤其非便郡政之禆志於報公上而
當事者則嫉其多言退循顛踣之由来孰匪憃
㝠之自取不戮幸矣求免得乎仰頼清明之朝
務崇寛大之論雖朱繙皂蓋靡容假守之行而
丹丘赤城屢續真祠之奉方媮安於寓里遽攽
命於公朝石處士望著一時𧺫從節度杜少陵
詩髙千古老作參謀顧某何人乃稱玆選兹蓋
㳟遇某官一徳以輔聖明平心而運造化(後闕)
　　代外舅謝丞相轉官啓
上印歸田巳就休官之列賞功試邑遽陞元士
之班不自意於退閑尚徼荣於採録恩惟天造
感極涕零某沗紹熈太學之諸生溷慶元奉常
之一第自徒勞於州縣顧何有於智能妄學絃
歌丁時凋瘵以官民之交病將革弊端若榖禄
之不平孰爲仁政新版籍於片𥿄不存之後復
經界於歴年久廢之餘精神方耗於一身怨謗
巳騰於衆口逮小綴觚稜之蹟而洊分江海之
麾除目雖頻駭機俱發青油談笑暫容覔句於
杜陵烏府紀綱又俾掛冠於神武歸迯空谷細
數流年朝拄笏以㸔山暮脫巾而漉酒欵乃和
漁翁之唱扊扅聽桑婦之歌得與幸民共陶聖
化俄墜濕鴉之字下流羅雀之庭謂二九年前
首效均賦度田之役於十一人後可無賜褒増
秩之恩遂令還　之餘亦拜衍租之寵丘山施
重淵谷懼深㳟惟某官躬不世出之資佐大有
爲之治杜羣枉開衆正將馴致於太平恢長治
建久安巳坐銷於外侮惟公則無所不取惟大
則自能有容必欲起斥逐以風四方詎肯守拘
攣而廢一士某宦情巳薄爵齒未盈托鏡頻㸔
敢仍有功名之志踞鞍自請幸庻㡬躩鑠之翁
或可以使過而使愚亦粗䏻效忠而效死收桒
榆於短景儻容吹晩節之薌出芝菌於枯株重
有頼大鈞之賜

西山先生真文忠公文集卷第三十九
西山先生真文忠公文集卷第四十
　文
　　泉州科舉諭士文
(某)治郡無堪巳叨易地尚兹需代遂及見秋闈
之盛舉顧念此邦英材輩出爲士者各知以禮
自將向來旁郡間有以埸屋喧嚻而坐殿罰者
獨此邦素所未聞士習之羙於斯可見今某區
區猶欲少伸諭告者蓋以平時自愛之心推之
以及士友惟幸聽之無忽蓋聞四民之中莫貴
於士而士之所守莫先於禮是以聖經垂訓足
容欲重手容欲恭進退歩趨必中規矩非獨自
貴其身使人知所敬亦以氣之與志相爲主賓
未有氣安靜而志不寧氣勞優而志不動者也
故曰志壹則動氣氣壹則動志今夫蹶者趨者
是氣也而反動其心此乃治心之格言修身之
至要學者平時間有講不及此涵飬之功旣無
其素一旦就試遂以勇士赴敵埸自比而不知
戰鬪所恃者勇力埸屋所恃者心思戰雖尚氣
猶有再衰三堨之懼况於文章者精神之所發
見者也和平其心清明其氣猶恐心手未能相
應況於喧譁噭譟奔走頓撼之餘精神氣血交
擾於内非終日不能以定而欲下筆之際詞采
煥然義理條逹難矣尚憶某少時屢更較藝頗
知深自愛惜毎毎緩歩徐行於衆人之後旣坐
試席他人之胸喘膚汗者未能遽定而我巳安
坐凝神運筆締思矣逸勞靜擾十倍不同故雖
學力甚踈猶能連收科目其效徃徃由此今願
七邑之士父兄友朋交相勸勉以靜重安徐爲
先以喧呼躁優爲戒則發之於文必將大有可
觀者非特文字流傳四方學者皆以爲法而士
風之羙尤足以冠絶一時豈不偉㢤至於試院
之所措置無非深爲士友之地尚慮其間或不
相察輙煽浮言亦願老成有識之士開曉鐫諭
俾皆釋然無惑幸甚
　　勸學文
竊惟方今學術源流之盛未有出湖湘之右者
盖前則有濂溪先生周元公生於舂陵以其心
悟獨得之學著爲通書太極圖昭示來世上承
孔孟之綂下啓河洛之傳中則有胡文定公以
所聞於程氏者設教衡嶽之下其所爲春秋傳
專以息邪說距波行扶皇極正人心為本自熈
寜後此學廢絶公書一出大義復明其子致堂
五峰二先生又以得於家庭者進則施諸用退
則淑其徒所著論語詳說讀史知言等書皆有
益於後學近則有南軒先生張宣公寓于兹土
晦菴先生朱文公又甞臨鎮焉二先生之學源
流實出於一而其所以發明究極者又皆集諸
老之大成理義之秘至是無復餘藴此邦之士
登門墻承謦欬者甚衆故人材輩出有非它郡
國所可及今二先生雖逺所著之書具存皆學
者所當加意而南軒之論孟說晦菴之大學中
庸章句或問論孟集註則於學者爲尤切譬之
菽粟布帛不容以一日去者也頗聞邇来士子
急於埸屋科舉之業徃徃視為迂緩置不復觀
殊不知二先生之書旁貫羣言博綜世務猶高
山巨海瑰材秘寳隨取隨足得其大者固可以
窮天地萬物之理知治巳治人之方至於文章
之妙渾然天成亦非近世作者所能彷彿蓋其
本深末茂有不期然而然者學者誠能誦而習
之則於義理之精微既有所得發之於文亦必
意趣深長議論精確以之應舉直餘事爾若徒
諷咏膚淺之文掇拾陳腐之語見聞旣陋器識
可知雖使幸而獲選其不能大有所立必矣今
秋試之期尚逺羣居暇日正當培養義理之源
務求有用之實自今以始學挍庠塾之士冝先
刻意於二先生之書俟其浹治貫通然後博求
周程以来諸所論著次第熟復而温公之通鑑
與文公之綱目又當參考而並觀焉職敎導者
以時叩擊驗其進否上中二旬當課之日則於
所習之書擿爲問目俾之援引諸儒之說而以
巳意推明之末旬則仍以時文爲課如此則本
末兼舉器業日充上足以追續先賢之正脉次
足以爲當世之實用異時英髦接武追迹于前
聞人豈不盛㢤顧念迂踈濫塵師師之任新羙
士習蓋其責也輒不自揆敢𫐠其所聞惟同志
相與勉之
　　譚州諭同官咨目
某猥以庸虛謬當閫寄朝夕怵惕思所以仰答
朝廷之恩俯慰士民之望惟頼官僚叶心同力
庻克有濟區區輙有所懐敢以布于左右蓋聞
爲政之本風化是先潭之爲俗素以淳古稱比
者經其田里見其民朴且愿猶有近古氣象則
知昔人所稱良不爲過今欲因其本俗迪之於
善巳爲文諭告俾興孝悌之行而厚宗族鄰里
之恩不幸有過許之自新而母狃於故習若夫
推此意而逹之民則令佐之責也継今邑民以
事至官者願不憚其煩而諄曉之感之以至誠
持之以悠久必有油然而興起者若民間有孝
行純至友愛著聞與夫恊和親族賙濟郷閭爲
衆所推者請采訪其實以上于州當與優加褒
勸(其詳見/於荀文)至於聽訟之際尤當以正名分厚風
俗爲主昔密學陳公㐮爲仙居宰教民以父義
母慈兄友弟㳟而人化服焉古今之民同一天
性豈有可行於昔而不可行於今惟母以薄待
其民民將不忍以薄自待矣此某之所望於同
僚者也然而正巳之道未至愛人之意不孚則
雖有敎告而民未必從故某願與同僚各以四
事自勉而爲民去其十害何謂四事曰律巳以
㢘(凡名士夫者萬分廉㓗止是小善一點貪訏/便爲大惡不廉之吏如蒙不㓗雖有他羙莫)
(能自贖故此以/爲四事之首)撫民以仁(爲政者當体天地生/萬物之心有一毫之)
(慘刻非仁也有一毫/之忿疾亦非仁也)存心以公(傳曰公生明私/意一萌則是非)
(易位欲事之當/理不可得也)涖事以勤是也(當官者一日不/勤下必有受其)
(弊者古之聖賢猶且日昃不食坐以待旦况其/餘乎今之世有勤於吏事者反以鄙俗目之而)
(詩酒遊宴則謂之風流􁌫雅此政之所/以多庇民之所以受害也不可不戒)何謂十
害曰㫁獄不公(獄者民之大命/豈可小有私曲)聽訟不審(訟有/實有)
(虚聽之不審則實者反虚/虚者反實矣其可茍㢤)淹延囚繫(一夫在囚/舉室廢業)
(囹圄之苦度日如/歳其可淹久乎)慘酷用刑(刑者不獲巳而用/人之体膚即巳之)
(體膚也何忍以慘酷加之乎今爲吏者好以喜/怒用刑甚者或以関節用刑殊不思刑者國之)
(興所以代天糾罪豈官吏/逞忿行私者乎不可不戒)汎濫追呼(一夫被追/舉室皇優)
(有待引之需有出官之費貧者不兑/舉債甚者至於破家其可汎濫乎)招引告訐
(告訐乃敗俗乱化之原有犯者自當痛懲何可/勾引今官司有受人實封伏與出榜召人告首)
(隂私罪犯皆係/非法不可爲也)重疊催稅(稅出於田一歳一收/可使一歳至再稅乎)
(有稅而不輸此民户之罪也輸巳而復責以輸/是誰之罪也今之州縣蓋有巳納而鈔不給或)
(鈔雖給而籍不銷再追至官呈鈔乃免不勝其/擾矣甚者有鈔不理必重納而後巳破家蕩産)
(鬻妻賣子徃徃由之/有仁心者豈忍爲此)科罰取財(民間自二稅合/輸之外一毫不)
(當妄取今縣道有行科罰之政與夫非/法科歛者皆民之深害也不可不革)縱吏下
郷(郷村小民畏吏如虎縱吏下郷猶縱虎出柙/也弓手士兵尤當禁戢自非捕盗皆不可差)
(出)低價買物是也(物同則價同豈有公私之異/今州縣有所謂市令司者又)
(有所謂行户者毎官司敷買視市直率咸十/之二三或不即還甚至白著民户何以堪此)某
之區區其於四事敢不加勉同僚之賢固有不
竢丁寧而素知自勉者矣然亦豈無當勉而未
能者乎傳曰過而不改是謂過矣又曰誰謂徳
難厲其庻而賢不肖之分在乎勉與不勉而巳
異時舉刺之行當以是爲凖至若十害有無所
未詳知萬一有之當如拯溺救焚不竢終日母
狃於因循之習母牽於利害之私或事關州郡
當見告而商搉焉必期於去民之瘼而後巳此
又某之所望於同僚者也抑又有欲言者夫州
之與縣本同一家長吏僚屬亦均一體若長吏
偃然自尊不以情通于下僚屬退然自黙不以
情達乎上則上下痞塞是非莫聞政疵民隠何
從而理乎昔諸葛武侯開府作牧首以集衆思
廣忠益爲先某之視侯無䏻爲役然虚心無我
楽於聞善蓋平日之素志自今一道之利病某
之所當知者願以告焉某之所爲有不合於理
有不便於俗者亦願以告焉告而適當敢不敬
從如其未然不厭反復則湖湘九郡之民庶乎
䝉賜而某也亦庻乎其寡過矣敢以誠告尚其
亮之幸甚
　　潭州諭俗文
太守叨蒙上恩擢守湘土深惟朝廷委寄之重
非特責以有司常務而巳布宣徳化導迪人心
實守臣之事顧此邦風俗𥘉未詳知今以天性
人倫之大者與夫遷善改過之方首爲爾民告
名之曰諭俗三事今具于后
　一古者敎民必以孝悌爲本其制刑亦以不
　　孝不悌爲先蓋人之爲人異乎禽獸者以
　　其有父子之恩長㓜之義也詩云父兮生
　　我母兮鞠我継之曰欲報之徳昊天罔極
　　此言父母之恩與天同大爲人子者雖竭
　　其力未足以報也今乃有親在而别籍異
　　財親老而供養多闕親疾而救療弗力親
　　沒而安厝弗時不思此身從何而有罔極
　　之報當如是乎至於兄弟天倫古人謂之
　　手足言其本同一體也今乃有以唇舌細
　　故而致爭錐刀小利而興訟長不䘏㓜卑
　　或陵尊同氣之親何忍爲此潭湘舊俗素
　　稱淳厚如前數者未必有之太守此來欲
　　以義理訓民未免預陳勸戒巳行下州城
　　及十二縣自今民間有孝行純至友愛著
　　聞者采訪得實具申本州當與優加旌賞
　　以爲風俗之勸或其間有昧於禮法之人
　　爲不孝不悌之行鄉里父老其以太守之
　　言曲加誨諭令其悛改昔後漢陳元爲母
　　所訟亭長仇香親到其家敎以人倫大義
　　遂爲孝子北史清河之民有兄弟爭財者
　　郡守蘇瓊告以難得者兄弟易得者田宅
　　遂感悟息訟同居如𥘉况此邦之人本来
　　易化以理開曉必無不從若上違太守之
　　訓言下拒父老之忠告則是敗常亂俗之
　　民王法所加將有不容巳者一䧟刑戮終
　　身不齒雖悔何及爾民其思之母忽
　　一古人於宗族之恩百世不絶蓋服屬雖逺
　　本同祖宗血脉相通豈容間隔至扵鄰里
　　鄉黨雖比宗族爲踈然其有無相資緩急
　　相倚患難相救疾病相扶情義所関亦爲
　　甚重今人於此二者徃徃視以爲輕小有
　　忿爭輙相陵犯詞愬一起便爲敵讎有一
　　于斯皆非美事昔江州陳氏累世同居聚
　　　族至七百餘口前代常加旌表至今稱爲
　　義門近者吉州孫進士以恵施一郷諸司
　　列奏蒙恩特免文解士夫以爲美談江湖
　　之閒境土相接豈有江西之人能爲義舉
　　而此獨不䏻今請逐處老成賢徳之士交
　　相勸率崇宗族之愛厚鄰里之歡時節徃
　　来恩義浹洽小小乖忤務相涵容不必䡖
　　啓訟端以致結成怨隙若能和恊親族賙
　　濟里閭爲衆論所推亦當特加褒異如其
　　不躰教訓妄起訟爭懲一戒百所不容巳
　　爾民其勉之母忽
　　一官之與民誼同一家休戚利害合相体恤
　　　爲有司者不當以非法擾民爲百姓者亦
　　　不當非理擾官太守平時以愛人利物爲
　　心不啻飢渇視事之始切切講求巳轉牒
　　州縣官各以四事自勉而爲民除其十害
　　何謂四事律巳以廉撫民以仁存心以公
　　　涖事以勤是也何謂十害断獄不公聽訟
　　不審淹延囚繫慘酷用刑泛濫追呼招引
　　告訐重疊催稅科罰取財縦吏下鄉低價
　　買物是也十者有無所未詳知萬一有之
　　當如拯溺捄焚不俟終日務令田野安帖
　　愁歎不生或民間有公共利病太守所未
　　及知許明白具狀前来陳述但不許匿名
　　實封許人私過言而有理即當詳酌以次
　　施行爾民亦冝體太守此心更相勸戒非
　　法之事勿妄作(如豪強兇横吞謀貧溺姦/狡詐僞欺騙良舊教唆詞)
(訟計屬公事聚衆闘毆開坊賤愽居停盗/賊屠宰耕牛沽賣私酒興販禁物如此之)
(類皆係/非/法)無理之訟勿妄爲(如事不干巳輙說/行告訐撰裝詞類)
(夾帶虚實如此/者皆是無理)或日前所爲末免害義若
　　能幡然悔悟去惡從善如湯沃雪舊迹都
　　消人誰無過改之爲貴周處三害終爲名
　　賢父老其以此意爲郷閭子弟反復解說
　　必若敎之不悛則國家有法官司有刑太
　　守雖欲從寛不可得爾民其幸聴之母忽
右諭俗三事開具在前太守之於爾民猶父兄
之於子弟爲父兄者只欲子弟之無過爲太守
者亦只欲爾民之無犯故於到任之𥘉以誠心
實意諄諄告諭其不識文義者郷曲善士當以
俗說爲衆開陳使之通曉庻㡬人人循理家家
畏法田里無追呼之跡公庭無鞭扑之聲民情
熈然化為樂衆豈不羙㢤故今㮄示各冝知悉
　　勸立義廩文
太守到任以来無一念不在斯民近因禱雨思
所以為邦人久逺之計在城則置惠民倉儲米
數萬石歳歳出糶在諸縣則廣置社倉儲糓數
萬石歳歳出貸其爲慮悉矣又念社倉貸糓止
及末等有田之人而細民無田者不得預也復
請于常平司以今歳義米附納社倉爲賑糶之
􁄀然義米有限而貧民至多豈能均及於是又
以居郷之日所爲義廩規約以勸有力之家盖
欲公私叶力共濟斯民使無餓莩流離之害夫
人之貧冨雖有不同推其由來均是天地之子
先賢有言凡天下之疲癃殘疾惸獨鰥寡皆吾
兄弟之顛連而無告者也我之與彼本同一氣
我幸而富彼不幸而貧正當以我之有餘而濟
彼之不足自古及今能以恵䘏為念者其子孫
必賢其門戸必興蓋困窮之民人雖怱之天地
之心則未嘗不憫之也我能恵䘏困窮則是合
天地之心合天地之心則必獲天地之佑此以
理言者也若以利害計之無饑民則無盗賊無
盗賊則鄉井安是又富家之利也况義廪云者
非捐所有以與之特出所有以糶之而巳於冨
家初無損而於貧民實有益且毎歳勸分出於
官司豈能無擾今舉行義廪使上中之户自相
推排隨力出􁄀官司不計産強敷之也自置糶
埸自收糶錢官司不遣吏監臨之也價直高下
視時稍損官司不抑令痛减也况常歳艱食悉
仰勸分今州郡旣立社倉又糶義米則與爾冨
民分任其責者爲不少矣其可不體官司羙意
相率而樂從㢤今去秋成不逺巳委諸縣官各
行勸諭期以十月終逐都結成規約申聞于縣
縣以聞于州其能率先爲倡者當加褒賞或謂
潭人未易告諭諸縣勸糶自有成式何以義廪
爲㢤爲是說者是以薄待吾民也十二邑之廣
豈無好義樂善之君子且兩歳勸分亦有欣然
出粟爲數頗多如長沙之賈熊袁簡湘隂之鄧
居中毛以大攸邑之武當世瀏陽之龍世永李
天覺羅廷圭安化之劉孝錫陳洪範李嶢張奉
世湘郷之馮楷醴陵之曹應龍周霖丁大謙湘
潭之羅邦臣楊仁老向堯俞者州郡或借𥙷官
資或持立坊名或量與免役以旌異之矣又安
知無聞風欣慕者必若諭之而不從則勸糶舊
例蓋有不得而廢者特不若人自爲之則義風
興行羣情感恱其氣象爲不同爾譬之役法然
爲義役則有輯睦之風行差役則有爭競之訟
義廩猶義役也勸分猶差役也二者利害至爲
明白爾民其詳之
　　諭賊文爲招司作
天地之間至貴者人人之有生當愛此身㣲罪
薄刑尚不可犯何况甘心爲叛爲亂天之愛民
如愛子然汝乃殺之豈不逆天天網恢恢踈而
不漏莫恃汝強敢與天闘白頭之賊自古所無
力能抜山終亦誅鋤只觀近年湖海羅李自謂
豪雄人莫能與比橫行數縣十萬其徒一朝𬒳
擒如戮大猪妻兒併命財産掃地不知區區成
得何事汝曹㸔此賊豈可爲何如及早悔罪来
歸聖上至仁憐汝愚昧巳降黄㮄赦汝之罪但
能改過盡洗舊愆父母可保妻帑可全而况朝
廷務守恩信官資賞格㫁不汝吝旣免刑禍又
得顯榮何苦執迷不自求生昔年戚方官至大
尉見今卞整亦作遥刺江西都鈐友睦姓胡連
年進擢恩奨特殊若此數人𥘉亦失脚一旦飜
然盡改前錯名稱義士身𬒳異恩冨貴光華福
及子孫汝欲效之其力甚易殺賊来降便是知
義作賊爲逆殺賊爲忠反掌之間禍福不同不
能殺賊但只歸順恩賞亦加豈不安穏白水之
馮黃龍之丁纔能回心便得寵名錦袍金環見
者欣慕何以得之改過之故聖恩如天何負汝
曹汝若違之禍豈可迯汝曹本心亦識利害故
今諄諄汝訓汝誨王師旣集天討將行莫恃汝
力敢當雷霆浴爾父老爲我開諭迯汝死門入
此生路故兹曉諭各冝知悉
　　浦城諭保甲文
古者於郷田同井之義甚重出入相友守望相
助疾病相扶持今之里社亦古之遺意然今人
少知此義鄰里相視徃徃皆如路人近因官司
舉行保甲某甚以爲喜蓋不惟可􁄀不虞之患
亦欲因此與里社相親漸還古意以諸隅區處
未定故未能行近者官司又再催促而各隅之
人返生疑惑者恐其别有差使故也某嘗聞令
君與丞公之議矣大抵保甲之行止是隄防小
竊與遺漏而巳一家有盗不能自獲也鄰里畢
至則其獲必矣一家有火不能自滅也鄰里畢
至則其滅必矣若夫扞禦外盗近則有尉寨之
兵與招募之兵逺則有朝廷之大兵不以責之
保甲也一家一名特其大綱耳貧士之無僕者
單丁之老弱者不強之使出也五日一點欲見
其大數耳雖有拽隊廵警之說未必常行也此
皆縣官本意而外人未盡知故有疑論不知此
法之行實以䘏民而非擾民特疑之者過耳某
卜居于此倐巳六年闔邑之人皆吾鄰里郷黨
也思一聚㑹而未能今因此遍㑹吾同邑之人
而力有所不及將以此月中旬與同社百家修
祀于本坊之社牲牢酒醴皆一力自􁄀退而分
胙則百家之人皆預不以士農工啇爲間庻合
古人崇重鄉社之意其坐次則别有區處是日
當爲陳說鄰里鄉黨相親相睦之義及官司所
以團結保甲本意庻幾衆心曉然無復疑惑今
先浼隅官總首遍行告報仍爲此文掲之門首
庶鄰里通知焉
　　再守泉州勸諭文
太守將至郡人歡迎自慚薄徳莫副民望視事
之始合有教條不憚諄諄爲爾開說凡爲人子
孝敬是先其次友愛恊和兄弟人非父母豈有
此身父母生兒多少艱辛妊娠將免九死一生
乳哺三年飲母膏血携持保抱日望長成如惜
金珠如護性命慈烏反哺猶知報恩人而不孝
烏雀不若兄弟之愛同氣連枝古来取喻名爲
手足人無兄弟如無四肢痛痒相関實同一體
長當撫㓜弟當敬兄或値急難尢湏救助其次
族屬雖有親踈論其源流皆是骨肉譬如大木
枝葉分披本同一根氣脉未逺豈冝相視便若
路人其次郷鄰情義亦重患難相扶疾病相救
恩義徃来亦不可闕以上四事人道大端凡爾
良民首當加勉家家孝友人人雍和息事省爭
安分循理得巳且巳莫妄興詞一到訟庭終身
仇敵更相報復無有休期壞産破家多由於此
語言喧競或不能無鄰里之間急宜勸止莫令
交手致有鬪傷彼中汝拳汝受官棒本因小忿
近結深讎何似始𥘉便從忍耐觸来莫競心下
清涼市井經營雖圖利息亦湏賭是莫太虧瞞
秤斗稱量各務公當大入小出天理不容濕米
水肉太爲人害放債收息量取爲冝分數太多
貧者受苦舉債營運如約早還莫待到官然後
償納飲酒無節少不生災賭博不戒多至爲盗
游手浮浪乆必困窮勤謹服業終是得力太守
今此爲民復来有大不平當爲伸雪有大不便
當爲蠲除事若細微不必相撓於爾無益於我
徒勞違法犯刑最不可作舊来有過各許自新
敎而不從刑斯無赦有過能改即是善良耆艾
老成冝推此意誨爾子弟及其鄉人有違此言
衆共誚責凡此忉怛欲曉編民讀書為儒師慕
聖哲自知義理不待鄙言所望以身率先閭里
一方一所有一仁賢以善敎人人必感動去薄
從厚弭災召和其始自今永爲楽國
　　泉州勸孝文
當職昨以三事諭民首及孝悌數月以来累据
諸廂申到如黃章取肝以救母劉祥取肝以救
父近又有承信郞周宗強者其母安人陳氏得
疾㡬危宗強割股救療母遂平復雖非聖經所
尚然其孝心誠切實有可嘉今忽据百姓呉拾
同妻阿林愬其子呉良聰不孝再三審問具言
其詳當職沗爲郡守不能以禮義訓人致使民
間有此悖逆日夕慙懼無地自容周承信除依
條支賞外特請赴州置酒三行以示賓禮之意
用旗幟鼓樂鞍馬繖扇送歸其家呉良聦罪該
極刑姑與從輕杖脊二十髠髪拘役一年仍就
市引㫁使人知孝於其親者有司所深敬不孝
其親者王法所必懲兼此邦之人本来易化只
縁官司不加訓勵故有無知而輕犯者今爲爾
民略陳大義昔者聖人作孝經一書敎人以事
親之道其紀孝行章曰孝子之事親也居則致
其敬養則致其樂病則致其憂䘮則致其衰祭
則致其嚴五者僃矣然後能事親孝之始終無
出於此所謂居則致其敬者言子之事親常湏
㳟敬不得慢易蓋父母者子之天地也爲人而
慢天地必有雷霆之誅爲子而慢父母必有幽
明之譴昔太守侍郞王公見人禮塔呼而告之
曰汝有在家佛何不供養蓋謂人能奉親即是
奉佛若不能奉親雖焚香百拜佛亦不佑此理
明甚幸無疑焉所謂養則致其樂者言子之養
親當有以順適其意使之喜樂也大凡高年之
人心常歡恱則疾病必少中懐戚戚則易損天
年昔老莱子雙親年高常着綵衣爲兒童戯正
以此也今貧下之民固無羙衣珍膳以奉其親
但䏻隨力所有盡其誠心父母未食子不先嘗
父母尚寒子不獨煖父母有怒和顔開解父母
有命竭力奉承則尊者之心自然快樂閨門之
内盎然如春矣所謂病則致其憂者言父母有
疾當極其憂慮也昔人有母病三年夜不解帶
者親年旣高不能無疾人子當躬自侍奉藥必
先嘗若有名醫不惜涕泣懇告以求治療之法
不必剔肝刲股然後爲孝蓋身體髪膚受之父
母或不幸因而致疾未免反貽親憂若貧乏至
甚無力請醫許詣州自陳當爲遣醫診視藥粥
之􁅭與從官給至於喪祭二事皆當以盡誠爲
主不暇一一開陳獨有兩說願因而勸戒竊聞
民間不幸有喪冨者則侈費而傷於禮貧者則
火化而害於恩夫送終之禮稱家有無昔人所
謂必誠必信者惟棺槨衣衾至爲要切其它繁
文外飾皆不必爲至如佛家追薦之說固茫昧
難知然昔賢有言天堂無則巳有則君子登地
獄無則巳有則惡人入苟明此理則謟奉僧尼
廣修齋供其爲無益灼然可知又聞郷俗相承
親賓送葬或至刲宰羊豕酣醟杯觴當悲而樂
尤爲非禮至於貧窶之家委之火化積習歳久
視以爲常曾不思古者背叛惡逆之人乃有焚
骨楊灰之戮今親肉未寒爲人子者何忍付之
烈熖使爲灰燼乎言之猶可痛心况復忍爲其
事自今而後冨者則願其削世俗不正之禮省
虚華無益之費審欲爲親祈福豈若捐金糓以
濟饑貧有若施藥施棺無非羙事儻䏻行此福
報自臻何必索之渺茫妄希因果貧者則願其
勿以火化爲便苟稍可趂辦何惜辦㝷丈之地
以葬其親必不獲巳即仰陳乞於官地安厝但
深掘坑坎築土實封亦勝於焚屍之慘經曰孝
悌之至通於神明天下萬善孝爲之本若能勤
行孝道非惟郷人重之官司敬之天地鬼神亦
将佑之如其悖逆不孝非惟郷人賤之官司治
之天地鬼神亦將殛之此州素稱佛囯好善者
多今請郷黨鄰里之間更相勸勉其有不識文
義者老成賢徳之士當與解說使之通曉庻㡬
人人興起家家慕俲漸還淳古之俗顧不羙歟
　　諭州縣官僚
(某)昨者叨帥長沙嘗以四事諭勉同僚曰侓巳
以㢘撫民以仁存心以公涖事以勤而某區區
寔身率之以是二年之間爲潭人興利除患者
粗有可紀今者蒙恩起廢再撫是邦竊伏惟念
所以答上恩而慰民望者亦無出前之四事而
巳故願與同僚勉之蓋泉之爲州蠻舶萃焉犀
珠寳貨見者興羡而豪民鉅室有所訟愬志在
求勝不吝揮金苟非好修自爱之士未有不爲
所汙染者不思㢘者士之羙節汙者士之醜行
士而不廉猶女之不㓗不㓗之女雖功容絶人
不足自贖不廉之士縦有他羙何足道㢤昔人
有懐四知之畏而却暮夜之金者蓋隠㣲之際
最爲顯著聖賢之敎謹獨是先故願同僚力循
氷蘖之規各勵玉雪之操使士民是敬稱爲㢘
吏可珍可貴孰有踰此其所當勉者一也先儒
有云一命之士茍存心於愛物於人必有所濟
且以簿尉言之簿勤於勾稽使人無重疊追催
之害尉勤於警捕使人無穿窬攻刼之擾則其
所濟亦豈少㢤等而上之其位愈髙繫民之休
戚者愈大發一殘忍心斯民立遭荼毒之禍發
一掊刻心斯民立𬒳誅剥之殃盍亦反巳而思
之針芒刺手茨棘傷足舉體懔然爲之痛楚刑
威之慘百倍於此其可以喜怒施之乎虎豹在
前坑穽在後號呼求救唯恐不免獄犴之苦何
異於此其可使無辜者坐之乎巳欲安居則不
當優民之居巳欲豐財則不當朘民之財故曰
巳所不欲勿施於人其在聖門名之曰恕強勉
而行可以至仁矧當斯民憔悴之時撫摩愛育
尤不可緩故願同僚各以哀矜側怛爲心而以
殘忍掊克爲戒則此邦之人其有廖乎此所當
勉者二也公事在官是非有理輕重有法不可
以已私而咈公理亦不可骫公法以狥人情諸
葛公有言吾心如秤不能爲人作輕重此有位
之士所當視以爲法也然人之情毎以私勝公
者蓋殉貨賄則不䏻公任喜怒則不䏻公黨親
昵畏豪強顧禍福計利害則皆不䏻公殊不思
是非之不可易者天理也輕重之不可踰者國
法也以是爲非以非爲是則逆乎天理矣以輕
爲重以重爲輕則違乎國法矣居官臨民而逆
天理違國法於心安乎雷霆鬼神之誅金科玉
條之禁其可忽乎故願同僚以公心持公道而
不汨於私情不撓於私請庻㡬枉直適冝而無
冤抑不平之歎此所當勉者三也民生在勤勤
則不匱則爲民者不可以不勤業精于勤荒于
嬉則爲士者不可以不勤况爲命吏所受者朝
廷之爵位所享者下民之脂膏一㦯不勤則職
業隳弛豈不上孤朝寄而下負民望乎今之居
官者或以酣詠遨放爲高以勤強敏恪爲俗此
前世衰弊之風也盛明之時豈冝有此陶威公
有言大禹聖者猶惜寸隂至於衆人當惜分隂
故賓佐有以蒱博廢事則取而投之於江今願
同僚共體此意職思其憂非休澣母聚飲非節
序母出游朝夕孳孳惟民事是力庶㡬政平訟
理田里得安其生此所當勉者四也某雖不敏
請以身先毫髮少渝望加規警前此官僚之間
或於四者未䏻無媿願自今始洗心自新在昔
聖賢許人改過故曰改而止儻猶玩視而不改
焉誠恐物議沸騰在某亦不容以苟止也涖事
之𥘉敢以誠告幸垂察焉
　　福州諭俗文
當司以安撫一道爲職兵甲盗賊乃其專掌然
必吏良而後民安民安而後盗息盗息而後兵
偃四者相關皆當致察乃紹定六年十一月恭
奉詔書略曰比年以来民窮盗起皆激於姦貪
之吏大㢤王言可謂明見萬里之外又自聖上
親政之後登進賢俊屏斥憸佞懲治贓吏禁止
苞苴諸路監司太守皆以端方㢘絜者爲之每
一詔令之下無非爲民當司奉行其敢不恪自
到福州一意講求賦輸太重者首議蠲减科湏
病民者以次革除禁公人下郷之優除保司代
納之害戒諭十二縣官屬母濫刑母横歛母徇
私母黷貨母通關節母任胥吏相與精白一心
無負明詔丁寧之意今以申飭十二縣者行下
諸州各察其屬務去前六者之弊使斯民各安
於田里爾民幸遇清平之政冝知愛身寡過務
本著業母喜闘母健訟聖經有言一朝之忿亡
其身以及其親非惑歟(言人一時忿怒不能忍/耐生出事来䘮身害命)
(累及父母乃惑/之人所爲也)又曰訟終凶(言健訟者/終必凶也)又曰好
勇闘狠以危父母此三者爾民所當戒也聖經
又言用天之道(春勤於耕夏勤於耘/秋勤收歛之類是也)因地之利
(髙田冝麥低田/冝禾之類是也)謹身節用以養父母(謹身是不/妄爲節用)
(是不/妄費)又曰身體髪膚受之父母不敢毀傷(一毛/髮一)
(皮膚皆是父母遺體不敢毀傷/何況輕犯刑憲自害其身也)此二者爾民所
當勉也當職以本路之人爲本路之帥其視八
州皆如鄉黨其待百姓一如子弟官吏貪殘者
當爲爾懲之豪強侵暴者當爲爾戢之盗賊剽
竊爲汝之害當爲剪除之爾旣安其生冝思自
保父母之身勿犯有司之法此㮄到日所在耆
老仁賢冝爲開說使之通曉冝爲勸勉使之興
起自今以徃家家禮義人人忠孝變七閩之俗
爲鄒魯之郷非惟當職所望於爾民是亦朝廷
所望於帥臣也其敬聽之母忽
　　福州勸農文
仲春望日太守岀郊勸農延見父老而告之曰
福之爲州土狹人稠(稠宻/也)歳雖大熟食且不足
田或兩收號再有秋其實甚薄不如一穫凡爲
農人豈可不勤勤且多曠惰復何望勤於耕畬
土熟如酥勤於耘耔草根盡死勤修溝塍蓄水
必盈勤於糞壌苗稼倍長勤而不慵是為良農
良農雖苦可養父母父母怡怡妻子熈熈勤之
為功到此方知為農而惰不免飢餓一時嬉遊
終歲之憂我勸爾農惟勤一字若其害農則有
四事一曰耽酒二曰賭錢三曰喜爭四曰好閑
四者有一妨時廢日四者都有即是游手游手
之民必困以貧何如勤力家道豐殖更能為人
孝順二親内敬尊長外和郷鄰勤力之餘勤行
善事天必佑之何福不至不善之人是為逆天
天必罰之悔何及焉我生田間熟知田事深念
爾農年苦不易方圖多端恤汝使安凡今所言
盡見肺肝􁀡汝父老為我開諭興民善心還俗
淳古故兹勸諭各冝知悉
　　泉州勸農文
仲春勸農耕郡國有常制越從近世来徃徃具
文視前驅擁旌旄後隊繁鼓吹官民情不孚感
動何由致勸諭雖有文古語雜竒字田夫莫能
讀况乃識其意我来分州待徳薄徒自愧唯存
愛物心端可質上帝苛嬈必蠲除疆梗必鋤洽
常愛堯舜仁一夫或不𬒳今當東作𥘉豈曰修
故事父老尔来前聴我傾腑肺嗟㢤瀕海邦半
是墝埆地三時劳耕耘收穫尚無㡬四体或不
勤将何活老稚頻年旱且潦生理殊匪易去秋
幸中熟我喜㡬不寐乃者驚蟄前丼澤屢滂沛
霆声應期發人謂豐稔瑞爾冝乗此時汲汲操
耒耜五榖隨其冝勿惜多種蒔陂塘謹修築預
作灌漑􁄀先民嘗有言惟勤則不匱必湏竭人
力乃可盡地利旋㸔翠浪飜忽作黄雲委家家
飽香粳在在拾滯穗雞豚享親賔酒醴供祭祀
此時三農家快樂誰與比功效在目前筋力非
徒費父老記我言歸語爾子弟及爾郷黨間各
各脩禮義事親與敬長必也孝且悌恩愛䔍宗
族歡好洽鄰里全此乃為人否則犬豕類弟一
勿好飲好飲多招累顛冥觸罪罟太半縁酣醉
二則勿好博好博為身祟但觀盗竊徒多起摴
蒲戯三則勿好闘遜順人所貴忘身及其親毎
毎因忿恚何如忍湏臾事過心如水四則勿好
訟終凶聖所戒小則縻貲財大則遭縲繫何如
退跬歩終身免顚躓我昔𥘉下車諄諄嘗揭示
今復重丁寧爾民冝切記諭農因諭俗予心真
篤至不言而化行有愧古循吏
　　勸農文
嘉定巳卯二月之望郡守眞某以勸農至東郊
召父老而告之曰嗟我農人旣艱且勤衝寒曉
耕觸熱晝耘我生田間習知稼穡身居黃堂心
在阡陌十日不雨則憂旱乾五日之雨又虞水
患朝夕惶惶眉顰弗舒一夫傷嗟如痛在膚幸
天憫民歳以上熟有黍有禾有麥有菽有粲斯
粒斗惟百錢民食旣飽我顔乃歡時不可常天
不可恃必殫人爲以迓厥施爾耒爾耜必舉以
時爾陂爾渠必勤以治惟根是培惟莠是㧞母
惰母偷母㓕母裂爰有二事爲農之殃疆暴侵
陵姦欺奪攘我旣戢之俾無爾苦爾其安居服
爾田畞亦有四事爲農之冦曰飲曰博曰訟曰
闘我嘗諄諄戒爾勿爲冝置坐右永爲爾規善
不可違惡不可長天理昭然其應如響我愛泉
人人亦愛予今將去矣有懐畢攄父老来前勸
汝杯酒子禮雖㣲而情則厚歸語子弟母忘予
言来歳相望邈乎山川
　　隆興勸農文
太守𬒳命来守此土两月于兹矣閭閻之利病
田里之疾苦朝夕訪問不敢一日忘今者春行
視農獲與爾父老周旋于郊外敢竭誠意與父
老言夫勸農故事也然知勸農而不知去其害
農者則亦文具而已矣蓋不時之科敷害農也
無故之追擾害農也夏秋租稅巳納重催害農
也近者約束十條亦旣禁止丁寧之矣目今以
徃賊盗之殃汝吾爲汝除之豪猾之侵汝吾爲
汝戢之一害尚存太守㫁不敢自安使爾農有
愁歎之苦汝農亦冝盡力以務本謹身以節用
與其怠惰而飢寒何如勤苦而温飽與其奢侈
而困窮何如儉約而豐足有子弟當敎之以孝
義有婦女當課之以𧖟織兄弟宗族恩義至重
不可以小利致爭鄰里郷黨緩急相湏不可以
小忿興訟喜爭闘者殺身之本樂詞訟者破家
之基賭博乃偷盗之媒耽酒是䘮生之漸凡此
數事為害至深有一于此必致禍敗父老其以
此意遍諭使更相勸勉庻田畞闢百榖豐家給
人足風俗近厚則爾農之利也亦太守之願也
　　勸農文
嗟爾湘人爲生甚勤土瘠而墝俗窶且貧太守
之来兢兢朝夕惠利爲心可質天日雨䁑少愆
終夕弗怡是禱是求猶巳渴飢榖價稍騰當食
顰蹙唯恐斯民弗飽饘粥去臘之雪元日之晴
豐年可占予心載欣爾於斯時冝悉乃力于耒
于耜于溝于洫良農雖苦可冀有秋惰農雖逸
荒其田疇孰飽孰飢孰失孰得我勸爾民寧苦
母逸(右勸/勤力)福生於儉禍生於奢影響相隨毫釐
弗差惟樸惟素冨足之具惟侈惟僣困竆之漸
廣用多求心勞且憂寡求省用其樂休休以約
失之其亦鮮矣我勸爾民寧儉母侈(右勸/儉約)父慈
子孝和氣滿堂雍雍愉愉爲家之祥子悖其親
父虐其子傷恩敗敎皆由兹始有媪曰陳百歳
康強若皃若女鶴髮成行問其所致曰慈曰孝
夫豈偶然天道之報(陳民長少縣明道郷人今/年百有二歳二男一女皆)
(近八十縁其母慈子/孝所以天賜之高夀)我勸爾民是則是傚(古勸/慈孝)
貧冨相資今古同之冨而無貧誰耕誰耘貧而
無冨誰依誰怙田連阡陌禾滿囷倉冝念細民
朝無夕糧厚積深藏乗時邀價衆怨是叢天豈
汝赦厚徳長者幽明所扶一子克家萬金弗如
爲冨不仁鬼神所瞰累世之儲蕩於一旦我勸
爾民冝以爲鑒(右勸/卹貧)天地之性最貴者人況爲
父子所主者恩骨肉相殘世之大惡云何閭閻
有子不育貧而爲之巳謂至愚冨亦效尤情尤
可誅人之有生衣食素定何必過憂乃絶其命
子多而賢家道愈隆若其不肖一子覆宗虎狼
雖暴弗食厥子人爲物靈胡忍爲此戕賊天性
泯絶民彛咨汝邦人其戒于兹(右勸/舉子)健訟求勝
鮮不招敗帶刀自防適以生害我嘗諄諄爾若
不聞由我徳薄敢咎爾民歳終而儺所以逐厲
未聞成群爭耀凶器凡曰有神正直而聦非道
求福豈神所容巫覡興妖本以自利爾顧惑之
可謂不智禁汝毉藥以戕爾軀誘汝祭賽以空
爾廬甚至采牲以人爲畜䧟汝于刑殞身覆族
凢此數者菑害之基咨汝邦人其重戒之(右勸/省訟)
(息爭勿信/師巫誰惑)我示爾民休戚由巳期汝聴從何惜
詞費父老来前勸汝一觴歸語于家以及其鄉
守旣愛民民盍自愛返朴還淳遷善逺罪家給
人足復見古風豈予實能父老之功
　　再守泉州勸農文
太守前任三年而去巳卯勸農文有曰來歳相
望邈乎山川蓋睠睠泉民而不忍去之十四年
蒙恩復来又因勸農得舉盃酒以飲父老喜當
如何爾民之喜當亦如太守之喜也太守此來
精神氣力不及前時惟有真心愛民不减前時
今所望於父老者勸化鄉閭後生子弟各爲善
人各修本業而巳孝經庶人章曰用天之道因
地之利謹身節用以養父母此庶人之孝此經
乃至聖文宣王所作大聖語言應不誤人春宜
深耕夏宜數耘禾稻成熟冝卑收歛豆麥黍粟
麻羊菜𬞞各冝及時用功布種陂塘溝港瀦蓄
水利各冝及時用功浚治此便是用天之道髙
田種早低田種晚燥處宜麥濕處冝禾田硬宜
豆山畬冝粟隨地所冝無不栽種此便是因地
之利旣能如此又湏謹身節用念我此身父母
所生冝自愛惜莫作罪過莫犯刑責得忍且忍
莫要闘毆得休且休莫生詞訟入孝出悌上和
下睦此便是謹身財物難得常湏愛惜食足充
口不湏貪味衣足蔽體不湏奢華莫喜飲酒飲
多失事莫喜賭博好賭壞人莫習魔教莫信邪
師莫貪浪遊莫㸔百戱凡人皆因妄費無節生
出事端旣不妄費即不妄求自然安穏無諸災
難便是節用謹身則不憂惱父母節用則能供
給父母䏻此二者即是謂孝故曰以養父母此
庻人之孝也父母雖亡保守遺礼勤修祭祀亦
與孝養一同孝經此章凡二十一字今鏤小本
煩爾父老散與鄉民勸其朝朝誦念字字奉行
如此則在鄉爲良民在家爲孝子明不犯王法
幽不遭天刑比之㳺惰廢業自取飢寒放蕩不
謹自招危辱者相去逺矣爾民既喜太守之復
來則當信從太守之敎令其敬聴之母忽
辭
　　百丈山靈澤殿迎送詞
仙居兮岧嶤絳闕兮丹霄霓爲旌兮霞愰頫人
世兮讙囂念我民兮良苦遟真仙兮下顧旱太
甚弓欲無年仙不来兮其誰愬鶴駕兮躚躚飛
龍兮翩翩紛千示兮走百鬼風翛翛兮靁填風
翛翛兮隂威靁塡塡兮雨後隨不崇朝弓澤萬
里仙澹焉兮何營為挽輜軿兮小駐曰吾仙兮
民之母百丈之山弓龍湫之淵仙宫于兹兮不
知其㡬年仙母我厭兮欲我去民思報恩兮或
輦而材或畚而土飾新官兮巖之隈儼侍衛兮
繪雲雷瀹棕魚兮脯穉筍冀仙靈兮長裴回别
館兮何許有鼇峰兮有白馬朝嬉遊兮百嚮夕
容與兮大姥仙之樂兮未央顧我民兮母或忘
錫吾年弓大有俗欣欣兮樂康

西山先生眞文忠公文集卷之四十
西山先生真文忠公文集卷第四十一
　神道碑
　　劉文簡公神道碑
上更化改元之九秊二月工部尚書劉公薨詔
以光禄大夫告其第十四年六月有司按謚法
慱聞多見曰文正真無邪曰簡請謚公曰文簡
詔從之其孤垕以前尚書郎三山陳公孔碩之
狀来謁銘徳秀從公㳺有年凡其修身立巳正
君端朝之本末實具知之顧常竊論公平生大
節雖未易以一善名然遡其學問之源流與夫
見諸謀謨事業則惟正之一言足以蔽之蓋公
皇考銀青府君蚤受學於屏山劉先生藉谿胡
先生盡得理義精㣲之藴公㓜在家庭耳濡目
染少長府君授以河南程氏書曰觀此可以爲
學矣晦菴先生朱文公以道徳爲學者師公出
入其門切磨講貫者數十年眡他從游之士爲
最乆而所造爲特深刖其學固巳粹然一出於
王矣公之天資厚重而不浮純一而弗雜又甞
用工於致知力行之地故其言必正言行必正
行確然自守以終其身晚登朝廷致位侍從雖
未及盡行其志而奮忠陳謀察㣲慮逺汲汲於
扶持天下之正論而詭隨迎合以售其私者一
亡有焉故徳秀以爲正之一言足以㮣公之平
生者詎不信夫今明詔用有司之議以正直無
邪謚公其可謂不虚羙矣蓋正者直之所自出
直者正之所自形二字之褒傳信百世奚復以
鉻爲㢤垕曰古者有誄有銘銘不可以誄廢也
君其勿詞廼即陳公之狀剟取其要而書之公
諱爚字晦伯蓋漢之胄出有諱豳者遭五季之
亂自光州固始遷焉遂爲建陽后山人十世至
銀青府君以絫舉恩入官終於朝奉大夫致仕
公其長子也以乾道八年進士主紹興府山隂
簿再調饒州録事參軍於郡政禆賛最力同僚
有忌公者械公之吏以求其私卒毫髪無所得
後其人以他故抵罪遭按問惶駴失措公攝其
官反營護之使免人謂公爲長者調連城令邑
居臨汀竆僻處民力困而上供煩公首損令添
給與凡例所當取者歳爲錢㡬千緍撙節他費
尤多繇是得以稍蠲民間無名之歛汀人至今
徳之新其縣之學而敎諸生以入徳之方士爲
翕然知郷改宣敎郎知福州閩縣事清靜平易
有古循吏風邑有洲田因潮耗息有寓公素貴
欲奪數十下户田公援前帥奏請折其妄民得
安業帥守諸臺聮章論薦秧滿至都時朝多君
子皆知公欲留之且諸臺之薦固嘗有㫖陞擢
矣公自謂與丞相趙公有連當避乞通判潭州
以歸上新受内禪公寓書丞相曰前日之事如
病寒熱一旦解散即無所苦至於蠱毒中人初
不自覺觸物而發必死矣孔子曰抑亦先覺者
是賢乎蓋指韓侂胄也其後迄如公言丁外囏
服除主管都大坑治司文字知徳慶府至郡葺
學宮練軍實蜑户舟船有禁爲亟除之且罷两
邑科敷之不正者受代入對言前者北伐之役
執事者不度事勢貽陛下憂今雖從和議可無
虞乎願益恐懼修政以強國本開言路以廣忠
益閳公道以進人才飭邉􁄀以防虜詐時執政
議欲留公宰臣陳自強曰斯人閩縣之政吾知
之然真是僞學侂胄誅自強逐遂以公提舉廣
東常平茶塩事既至首覈諸郡儲偫之實復白
于朝欲令守臣歳以新陳相易常存其半以􁄀
緩急監司積弊乆逋亭户緍錢十萬漕司五萬
公痛加裁約以身先之未㡬悉償前所負十五
萬者奏請廣南諸州凡夏秋之賦即郡以輸者
雖外縣官奉廪亦當從州給又言仕乎南者多
自爲禆販奪州縣征商之利請凡仕廣而商者
轉販所經許州郡沒入其貨嘉定二年召入對
曰人君代天理物聖人憲天聰明故典禮討命
皆歸之天示不以私意參焉所以不言而信不
怒而威天下定于一苟有私意形於朝廷則朝
廷各有心形於天下則天下各有心矣人各有
心以事其上亦曰殆㢤此古聖人所懼而不敢
肆也方今承凋弊之餘履艱難之運天下之勢
不可謂安所恃者人心天下之心固未易一所
恃者公道公道明則人心自一朝廷自尊雖危
可安也公道廢則人心自貳朝廷自輕雖安易
危也願陛下主此公道不用一毫私心不聴左
右私言大臣奉行公道進一人退一人皆采天
下公議而無作好惡至於一號一令莫不皆然
陛下主張公道而大臣有不欽承刖天下之惡
皆㱕之矣大臣奉行公道而小臣猶不精白亦
明時所不容也如是則言而民信動而民從盗
賊不作水旱飢饉之憂可消矣時江湖峒㓂方
警公言弭盗之䇿當精擇帥臣而重其貴俾視
守臣之不勝任者易之兵官之非其才者汰之
許以辟置選㭪使帥臣重千一路耳目不蔽姦
宄具知必能潜消隠伏剪除萌穿不至上煩宵
旰除吏部郎中時詔中外各陳錢幣利害特命
公與劉彌正詳擇其當以聞既共條五說上之
而公之意以爲終非乆計獨上言救天下極弊
不可守天下常規凡内庭冗費願委信臣特加
裁削爲外庭倡外庭冗費責之大臣更加裁削
爲天下倡取裁削之數專置一司隨月椿收然
後詔天下監司郡邑各具常費若交承迎送増
添俸給賓客饋遺之屬委漕臣裁損椿管專爲
收禇之用行之三年必有成效後因祭對又取
淳熈故事以進其略謂孝宗於楮幣流通之時
尚出内帑金銀收之爲今日計亦不過漸收之
而巳若歳收三百萬十年亦三千萬時朝廷以
楮幣日輕爲憂獻議者爭以新竒自售公之持
論獨如此識者以爲不可易轉對言陛下即位
之初首重講讀十有六年未嘗厭倦不如聖躬
内省亦有日新之益乎觀理道亦有日新之效
乎曏臣兩對清光陛下臨朝淵嘿法天無言今
蒙收召復望清光而淵黙無言猶昔陛下臨朝
不與羣臣言退而與言者何人邪臣願開張聖
聴於經筵講讀大臣奏對反復問難以求義理
之當否與政事之得失則聖學進而治道隆矣
旣又言廟堂之上毎一官闕躊躇四顧有乏才
之歎其患在於取人之道未廣用人之意未洪
願詔大臣體蕩蕩平平之義惟賢是任惟能是
使去好惡之私絶黨偏之蔽則野無遺賢而庻
績熈矣匃外除提點浙西刑獄大暑隆寒廵按
靡倦歳薦唯才是予至所舉劾雖權要弗避也
有殺人而匿䝿勢家者吏不敢㭪公移文以索
曰不出當聞諸朝於是罪人斯得其行部不以
吏卒自隨吏受民錢五百亦付獄治罪嚴陵有
重囚久不决公察其故乃本司吏首受脙俾緩
其事公立黥之夏出慮囚徃来䑓治下家以小
喪聞不一入視聞者歎曰真監司矣杭嚴水災
朝廷獨閣桐廬稅而建徳淳安冨陽未𬒳恩䘏
公力言之且乞量蠲夏賦又論平江和糴之擾
常州諸縣科買馬草之弊匈蠲除之召爲國子
司業始見諸生首誨以立身行巳爲先母顓意
程試汲汲利祿進對言治道原於士風士風本
於學術古者司徒之職典樂之官今樂官之任
也周衰孔子取先王之大經大法與其徒誦而
傳之雜見於六經自漢以来雖曰崇儒然漢儒
之陋訓詁益詳而義理益晦故韓愈原道曰軻
之死不得其傳謂其精㣲之㫖不傳也藝祖皇
帝於干戈甫定之餘召處士王昭素講易禁中
絫聖相承以爲先務治敎休明儒宗間出然後
六經遺㫖孔孟微言復明於千載之後天下學
者誦而習之以論語孟子爲門大學中庸爲凖
故其事父則孝事君則忠世之所謂道學者也
慶元以来權佞當國惡人議巳指道爲僞屏其
人禁其書十餘年間學者無所依向義利不明
趨向汙下人欲横流廉耻日喪望其旣仕之後
職業修名節立不可得也乞降明詔慶元以来
名以僞學而禁其書指揮更不施行息邪說正
人心使學知本原士風歸厚實宗社之福又言
舎法兼取行藝今但放其藝而略其行致學者
自放於規繩之外故待講朱熹守南康日於白
鹿洞書院揭示學規皆聖賢敎人大㫖學者立
身之要謹録以進請攽下兩學爲諸生齋規與
舊學規並行齋規示以進修之方學規正其不
修之罪從之時有司檢㑹慶元章奏將議施行
而執政有任言責時亦嘗論列者事雖寑而太
學諸生稍務以道義相勉而知竆理居敬之說
𥘉公在廣東嘗冨書今丞相史公言昔先正魏
王再相日語呂郎中石編修曰某老矣勉強再
来蓋事有未竟者第一欲起朱元晦次薦引諸
賢令二公先以書抵朱文公道此意未㡬除文
公守南康後又盡薦諸賢今文公徃矣然其所
著書天下誦之願丞相更承先志言於上取其
所著中庸大學論孟之說以􁄀勸講正君定國
慰天下學士大夫之心蓋公在山隂時聞其說
於沈公煥如此後在成均遂以數書鋟於胄監
俾學者誦習焉兼國史院編修官實錄院檢討
官充接伴金國賀正使歸對言淮東地愽而腴
有陂澤水泉之利而荒蕪者多其民習於戰闘
而安集者少誠委州縣招誘散亡立頃畞之限
而授之田濬溝洫以儲水因可防戎馬驅突之
患給田器貸種糧爲室廬使相保聚什伍而敎
之此管仲内政宇文泰府兵遺法也又條李泌
復府兵張全義在河南事上之進國子祭酒兼
侍立修注官數月兼權兵部侍郎改刑部進對
言陛下臨朝淵黙無言必謂大臣進呈不待咨
度羣臣獻言當經中書然講讀之際則又不同
當欵接以求多聞問辯以求當理今經筵所見
無異臨朝講讀進退姑􁄀故事雖聖性自得黙
而識之然臣願益廣聖心少加咨訪孝宗每對
羣臣多所訪問講讀之臣多得聖語間因内宿
賜以面對此陛下家法也權刑部待郎兼祭酒
時朝廷用人多以才選公言臯陶九徳乃知人
之法而不及才蓋才即徳也魯史克所謂八才
即臯陶所謂徳者後世離徳而言才以才取人
故名奉法者或至於殘民善理才者不免於聚
歛䏻治獄者不免於深文古今治少亂多皆用
才之弊也兼太子左諭徳同修國史實録院同
修撰上䟽曰舜九官濟濟和之至也然孔子曰
君子和而不同晏嬰曰和與同異蓋和者可否
相濟同者隨聲是非近歲士大夫隨聲是非之
患多可否相濟之義少其平居苟且依違患失
則其言事必無犯顔逆耳之忠臨難必無伏節
死義之操願詔大臣奨忠讜以作士氣戒䛕佞
以肅其僚宗社幸甚時廷臣爭務容黙有論事
稍切者衆輙指以爲異故公言及之十月雷公
請遴選監司以察貪吏求民瘼又言虜運巳衰
我之邉鄙冝過慮者三盗賊乗間姦雄崛起外
夷猖獗是也􁄀之之䇿惟在得人旣選㳂邉守
臣佐之者亦不可不擇臣謂文臣如職曹官武
臣如兵馬都監之屬冝許守臣察其不足仗者
易之帥臣制司寄任尤重參佐謀議或非其材
亦許辟改庻謀慮有人足支緩急又乞申儆諸
帥各舉將才帥守監司亦得論薦其說甚僃旣
又取歐陽修軍中求將之法上之又言中原雲
擾使命不通或敗兵奔突或流民来附皆不容
亡􁄀若民兵措置有法則邊境守禦自安蓋㳂
邉之民習不畏虜少少結約皆足自固臣昨接
伴虜使至盱眙見龜山二三百家獨不經兵火
問其父老自言長於刼寨虜兵畏之因思彼財
二三百家恊力巳足自固况衆於龜山又有官
兵爲之援乎願下邊郡條其事冝以聞又取歐
陽修論西北虜事以獻曰契丹爲元昊所敗人
皆以二虜拏兵爲喜修獨憂其爲將来之患蓋
爲國者習安則人材難見有事則將帥自出變
驕心爲憤志化惰卒爲精兵則二虜交兵乃虜
之利非我之福也今夷虜相攻戰爭方始拿兵
不解強者爲雄鄰有強國非我憂乎華亂未定
盗賊將起姦雄乗之我能獨安乎戰敗之兵衝
突而南兩淮單弱何以待之中原遺民流徙而
南拒之不忍容之又難可無慮乎然則固藩籬
選諸將擇元帥今日尤不可緩同知七年貢舉
始公以文弊爲請朝廷旣施行之至是多得老
成重厚之士物議稱允集英䇿士公援淳熈故
事請令後省或館學取進士所陳切於利害者
類聚以聞俾人知陛下不以空言取士時虜酋
以弑殞韃師乗之燕城彼圍乆我之使人留境
上不得報中原遺民日相帥南向公言髙宗當
夷虜方盛之時勉從和議後虜敗盟欲增築邉
城竟牽和議而止今虜運旣衰信使不通七八
十年来僅得此機㑹臣謂凡今極邉州郡之未
城者當城之至於邉邑之可控枙應援者亦冝
以時修築又言臣所謂未城之郡盱眙是也或
曰盱眙不必城有急以天長六合爲固審爾是
棄淮也又濠梁安豐雖頗有城然可以禦盗而
不可禦敵謂冝増築且創置樓櫓大略如楚州
然後守􁄀可固既又取姚襄歸晉侯景附梁事
以進其略謂金虜危亡爭立或以欵塞爲名或
遣使索幣皆當有以應之或其勢既分各来索
幣亦當思所以答或邉塵有警將孰可用財孰
可取城孰可守守孰可固凢此皆當豫圖母謂
虜方多事我得以自安也未㡬虜果移文對境
邀我正旦生辰使者公言東晉至陳三百秊間
雖經略區區僅全呉楚然未嘗求和於北皆足
自立今地兼呉蜀當虜㓕亡之時正我立國之
日竭民膏血以奉垂亾之虜固不可彼方据吾
故都尚遣使以賀可乎願移屯以壯邊勢且責
帥守豫爲之防使疆埸有􁄀彼欲以虚言恐喝
不可得也時中原旱饑遺民歸附日衆邉臣處
置失冝公言紹興間僞豫遣兵犯漣水韓世忠
迎擊殪之得脫者什一二高宗諭曰淮北之民
皆吾赤子可令埋瘞御史周秘請還虜俘復諭
曰朕痛念西北人民進爲主帥所戮退爲劉麟
所殘不幸至此所獲餘虜當給錢米遣之高宗
兼愛南北之民如此烏乎仁㢤則彼之飢荒流
離而無告者固冝一視而同仁也願詔邉臣以
祖逖羊祜陸遜爲法使仁聲仁聞播於華夷民
心旣歸恢復在其中矣除刑部侍郎進言河北
方張之虜山東崛𧺫之盗乗女真衰㣲各謀吞
併我若復通女眞輸之歳幣旣失大國之體復
啟取侮之端彼二㓂將曰女真將亡我猶事以
幣帛設若先以嫚書因而求釁邀我金幣何以
待之况河朔創殘河南飢饉彼知淮甸豐稔江
浙殷冨垂涎妄動其將若何爲今之計必得聲
實兼全使莫敢侮予而後可所謂實者建制司
於淮上移兵屯於要地是也所謂聲者罷通賀
女真之使是也或謂遣使子幣可使爲吾扞禦
此乃迎合之論彼方奔竄不暇何扞禦之足言
或謂使華不遣恐啟兵端此亦未之思耳彼其
肘腋之盗尚不敢圖其敢復爲我敵乎使吾固
守之計不足以扞殘虜異時方張之敵崛起之
盗何以禦之今縱不能如晉人焚幣斬使亦可
諉以道路未通幽都未返遷延其詞以答之況
我巳嘗遣使而彼不受又嘗遣迓而彼不来足
以有辭矣遷延年歳我於其間亟修固守之實
則非惟示威於女真又可以伐二㓂之謀㝷又
上䟽其略以爲今虜酋奔竄河北山東盗賊縦
横韃人夏人攻擊未巳使遂㓕亡則中原雲擾
姦雄乗之必若符堅之時萬一稍能自立則狼
子野心必未可保將若逆亮之時皆可深慮願
深味孔子逺慮之言力行仲舒強勉之說與大
臣圖之又言臣前建議置制司於兩谁之中移
屯兵於要害之地近聞使虜而歸者亦獻此䇿
臣敢復詳言之蓋今擇守繕城募兵選將雖皆
􁄀邉良畫然竆邉之守責其持乆全頼應援置
制司於兩淮之中所以爲邉城之援也議者必
曰两淮重鎮各有帥臣復建一司責任不專臣
謂合肥雖淮西重鎮然地在極邉可以自守而
不䏻援他郡維楊雖淮東重鎮然地在江北可
蔽南徐而不能援邊陲無援而責以死守此廵
逺之所以敗也議者謂金陵巳建制司江北不
可復建臣謂金陵所以制㳂江兩淮所以制㳂
淮責各有歸則緩急可恃且兩淮之地歴陽居
中内蔽采石外接淮堧若顓建一司惟此地爲
冝使兼轉輓則兩漕可省併領和州則兵民可
一置營栅立倉儲徙㳂江諸軍三萬人以隷之
無事則按閱如都統之法有事則調發以援邉
城之急兩淮利害一切使之商榷廢置朝廷委
任而責成之可無北顧憂矣時江上諸將多以
㣲文細過坐黜雖嘗有功邉鄙者或不免吏議
公取曾鞏政論言藝祖置將皆冨之以財其說
曰待武吏與待文吏不同文吏取以㢘耻責以
廉耻武吏取以材䏻責以材䏻文吏任州縣以
節用愛人爲先武吏任將帥以醲賞得士爲先
我藝祖任將之道可以爲法將帥在邉欲其間
諜精明士卒用命非財不可顧可使之嗇於財
乎臣願一以太祖爲法四月旱有詔求言公上
䟽曰臣聞知之非艱行之惟艱陛下更化之𥘉
嘗下求言之詔而深慮逺謀忠言鯁論未嘗施
行所行者目前之細故近歳以来星變日蝕冬
靁皆可畏之變也今農事方殷旱旣太甚天變
見於上人情動於下雖因邇臣之請降詔求言
臣不知陛下誠意在於聞闕失而正厥事乎抑
用人言以應故事乎若徇人言應故事則天固
不可欺也不正厥事人可欺乎天下之事當與
天下共之不可以一人私之事之是非至於義
理而止臣願陛下與二三大臣至公無我躬攬
中外書䟽付之給舎俾條上所當行者講䆒而
施行之則人心恱而天意解矣巳而不雨至于
八月公言禮記秊不順成天子素服素車食無
樂又曰至于八月不雨君不舉謂冝下詔罷今
年瑞慶節錫宴示懼災憂民之意且以爲謝絶
虜使之名事雖不行時論韙之權工部尚書兼
太子右庻子仍兼左諭德初公旣與宫僚即匈
免祭酒請專意輔導嘗取文公所釋論孟等書
以獻曰此講學之要也苟明乎此則他可迎刃
而解矣公於講說不爲文采至其切於修身正
家治國平天下之道必反復開陳之嘗進哲宗
避蟻故事曰避蟻宮中事也而外庭無不知詩
曰鼓鍾于宫聲聞于外聖人修徳不以隠顯二
其心後世人君謂宫庭燕私之間舉動不謹人
不得見言語不擇人不得聞而不知無隠不彰
載之信史者雖床第之言無不書也故中庸曰
莫見乎隠莫顯乎㣲君子謹其獨講易天行健
章則曰天之所以健者其體陽其徳剛也君子
觀其象則當自強不息然一屈於物欲則不能
剛故孔子曰棖也欲焉得剛蓋剛能進徳慾能
喪徳二者相爲消長而况富有四海聲色貨利
易動其心便僻側媚求中其慾一屈於慾則私
意横生理爲慾奪又焉得剛所貴於自強不息
者蓋有一息間㫁刖物慾乗隙而投之雖有志
氣不能自爲主宰安能法天之徤乎講孟子養
心章則曰心者神明之舎所以酬酢庻事經緯
萬方者也常操而存之然後定而能應易曰寂
然不動感而遂通天下之故是也操而存之何
所用其力㢤去其爲心害者而巳雖物慾爲害
之時亦豈無仁義之心特牽於慾而不自覺故
曰養心莫善於寡欲多欲則欲爲主寡欲則心
爲主然人有形色即有欲非可絶也口之於味
目之於色耳之於聲鼻之於臭四肢之於安佚
無非欲也惟君子之欲有則而不過則心常爲
之主此舜禹所以有天下而不與焉也至仁宗
講損卦懲忿窒慾則曰人之接物易以忿害物
人之處身易以慾害身七情之中其難制者忿
慾爲甚人䏻於忿怒之時稍息其怒而觀理之
是非則不至於害物矣人能於嗜慾動時靜而
止之思害身之可畏則不至於害身矣仁宗曰
人之情慾皆出於隂陽而損之在人是正得損
之道也至講詩終篇刖又進說曰詩三百篇周
南后妃之徳先王修身正家之效也召南夫人
之徳諸侯修身正家之效也先王之身修故后
妃化之而無險詖私謁之心諸侯之身脩故夫
人化之而能循法度推之國而國治推之天下
而天下平下逮國風之變在衛則綠衣燕燕之
詩作凱風谷風之刺興至於墻茨桒中之醜則
其亂也未嘗不起於閨門祍席間詩所以首二
南者豈非求諸巳而後求諸人治其内而後治
其外㢤故周之興也以大姒其衰也以豔妻讀
詩者可以鑑矣孔子曰詩三百一言以蔽之曰
思無邪此又讀詩之要也先正其心而無邪思
則以之讀詩古人是非得失了然目前知所以
爲法戒矣公毎講讀至經史所陳声色嗜慾之
戒輙懇切再三及是敷陳尤力嗚呼倘天假之
年使終任輔翊之責其所以成就儲徳者顧可
量也㢤公既遷宮庻不復與講東宮特請于上
俾公仍兼講公以年過七十屡請謝不獲自是
章凢二十上而拜不允之詔七至引趙抃留歐
陽修等事以諭公比疾又懇祈卒不獲命公雖
疾猶黽勉輔導不怠故疾間復作遂不起享年
七十有三積階大中大夫爵建陽縣開國子食
邑五百户以通奉大夫致仕遺表聞贈􁏉如式
公爲人簡質端重而天性孝友尤篤少習家訓
長得明師又及見四方前修鉅儒如南軒張宣
公東萊吕成公皆與徃復講論其學以不欺爲
主其接物夷易温然可親然欲干以私者皆莫
敢出口與人言心平氣和語簡而當聴者心服
稱人之善無溢羙其惡恶亦無深疾毎病學者
空談無實甞爲天台學四先生祠記曰學者當
窮理以致其知反躬以踐其實若趨其名以爲
高入耳而出乎口皆四先生之辠人也蓋其平
生所素戒在此故時方歆慕道學公欿然無所
喜及以僞學而禁公亦㤗然無所懼居家儉約
雖巳貴如𥘉仕毎曰先人家法不敢過也仲氏
炳擢戊戍第與公接武登朝叔季子姪相繼收
儒科或聮貢于郷建人語家學之盛必曰劉氏
云公賙内外屬人之貧終始不少倦㓜而孤者
男則敎之學女則擇所歸歳饑輙發粟平價以
濟郷里其接引後進所以勸諭開譬者􁄀至當
官取子一介不妄安於義命未嘗輕求人知爲
政以風化爲重尤惡異敎害俗在番陽日泉使
憫遺骸不揜議欲塟之水火公言人死魂升魄
降形氣各反其𥘉西方法非是使死者有知禍
亦酷矣毎夜歛祍黙坐虚心省察常曰不於定
靜時體察則應事接物或至有差嘗取節孝徐
先生帖敎子弟其言曰日入之後至於夜中事
物俱靜志氣俱定是君子思慮經綸之時畫之
所行夜之所思也其事君以不欺爲忠至爲侍
從知無不言言無不盡薦賢舉善不進不止然
其人皆莫之知平生論著有奏議史藁經筵故
事東宮詩解禮記解講堂故事若干卷雲莊外
藁若干卷藏于家夫人李氏武節郎晋明之女
奉議郎宗思之妹先公八季卒贈碩人子垕今
爲奉議郎知建康府江寧縣事女三人陳擇詹
樞袁冝中其壻也孫男一人欽宣義郎監福州
嶺口監倉孫女一人適太學生江淵先六年卒
曽孫男一人尚㓜其孤以十年十月庚戍􁲍公
於邵武軍邵武縣仁澤郷桂林之原銘曰
　　聖學失傳　天啟濂洛　有開斯人
　　如寐之覺　吾道之南　世有宗工
　　　集厥大成　則惟文公　公生同時
　　　而又同里　少登師門　以迄莫齒
　　　孰疑弗剖　孰蔽弗祛　晝講夜思
　　　歳充月餘　發而施之　或言或事
　　　惟正是繇　母或有二　曰此文公
　　　實以敎予　厥臨孔威　其忍畔諸
　　　遂登禁途　遂傳儲極　惟一其心
　　　以輔以翼　直辭婉賦　杜漸防㣲
　　　思公之忠　可爲涕洟　蠢玆孽酋
　　　逃犇如䑕　狃于虗憍　猶索我賂
　　　衆謂可與　公曰不然　願輟金繒
　　　移以實邊　新狄鴟張　羣雄蠭起
　　　擾擾中原　如鼎斯沸　衆謂無虞
　　　公獨深憂　願飭邉臣　固圉是謀
　　　必重制垣　必徒兵戍　必絶虜交
　　　聲實廼副　公沒㡬時　羽檄四馳
　　　疇昔之言　亶猶蓍龜　天子念公
　　　嘉名是錫　其義維何　曰正曰直
　　　文公之門　今存者誰　不負所學
　　　如公其㡬　曕彼桂林　有菀其麓
　　我銘匪誣　千載可復
　　故資政殿學士李公神道碑
嘉定四年有詔前參知政事李公某復中大夫
提舉洞霄宮公頓首上書祈寝恩命某月某日
詔曰朕惟公論所在未有乆而不明人林實難
不忍使之終棄蓋以𥙿陵之待蘇軾者待公也
又曰處羣小横流之中而有隂扶善類之意當
大權倒植之際而有密制元惡之謀况其遄返
於虜庭嘗欲挽回於兵釁謂世讎固所當復而
邉事豈可遽興至今斯言猶在朕聴迨奮投龜
之决迄成解瑟之功稽其忠勤厥有本末是又
發公之心迹以示人也公讀詔感泣不復敢辭
蓋嘉㤗開禧間韓侂胄乆顓國三邉守將日以
虜庭多故聞導䛕者因怵侂胄治兵圖恢復侂
胄然之自是薦紳大夫士之嗜進者與乆廢而
思用者爭抵掌言兵事矣安豐守言北境飢民
流徙在唐鄧頴蔡夀亳間者數十萬人淮西帥
以聞上命兩省侍從䑓諫雜議公時爲禮部侍
郎直學士院獨謂間者使人之歸雖言虜亂形
巳見而法制猶行國中不應遽至是且彼方與
韃交兵疆壯者既悉驅以北安知非故捐老弱
以甞我受之則耗資糧困根本不受則使中原
遺黎有讎我心或謂吾方有事中原因其來收
䘏之其名豈不甚羙顧吾之力有限而彼之來
無竆門庭一開後將有不勝悔者是謂以空名
受實患爲今計獨有遣重師簡良將増屯廬楚
間屹如臣防列據要害使兵威震疊敵人望而
畏之設流徙果有来歸則諭之曰吾非忘爾民
者柰兩國和好何或分集而来不可遏則諭之
曰大兵不知将疑汝爲㓂而加僇焉吾不䏻汝
救彼亦豈不知避仍檄其境守者告以民饑當
䘏邉事貴靜之意理直詞順虜必媿服未㡬以
公爲賀金國生辰使時虜方移文吾三省樞宻
院問㳂邉增戍等事公白侂胄謂慶暦中契丹
以本朝益戍守浚塘泊爲問當時答之之語雖
務委曲涵容然亦未嘗以其言遽自撤戍也今
我増兵淮甸蓋防彼境流民事發有因非出無
故且彼巳置元帥於㱕徳治行省於汴都簽兵
刷馬絲然並舉在我豈容無􁄀今答之之辭冝
曰増戍之事本朝豈有他心大國自爲過計今
欲撤去夫豈其難弟湏元帥行省悉命收還剋
日同時彼此俱罷庻㡬兩無疑阻用固歡盟至
於規恢自是素計惟當觀釁而動出於萬全要
必濟之功無輕發之悔既次鎮江聞有朱𥙿者
謀襲漣水不克公以書白侂胄請誅之以做來
者次楚州申言之謂此不懲必啓邉釁且絶江
以来具見防秋鹵莾狀山陽乃昔人家計處而
單乏尤甚今輕啓敵疑萬一乗吾之虚猝然豕
突何以應之将度淮又以告朝延不得巳如公
言虜遣其臣喬宇逆公並轡行道中宇言和議
不可輕變公曰本朝家法一本仁厚於民命尤
所重惜其肯輕用兵乎惟北朝勿聴間諜之言
自今各崇信義則浮論自息既至燕虜遣其臣
李著館公著謂其主即位以來專行仁政未嘗
妄戮一人公亦具道本朝之所以得天下與上
之所以守天下者曰今聞大金皇帝之徳如此
兩國之民幸甚著以増屯戍納叛亡爲問公曰
日者兩境姦民互爲出沒本朝皇帝以邉臣之
失職也既絀降之又頒黄牓以約敕之且戮生
事之人于境上北朝視此可以泮然無疑矣彼
姦人撰造語言何所不至疑之一字讒間之媒
疑心一生姦邪将乗之而入非兩國之利也公
與虜言皆披露肝膽而隂有以服其心故虜君
臣稱南人之忠信者必曰李公云公之来㱕虜
疑頓釋召其臣之宣撫河南者還而罷簽刷兵
馬當是時邉患㡬息然侂胄意銳甚鄧友龍輩
日從臾不休公深憂之見上具言臣踐虜庭見
其民心日益渙散若朝廷以去歳舉兵出其不
意雖犂庭掃穴事亦非難而邉頭小人𥘉無逺
慮輕出鈔掠以警覺之我謀既洩彼遂生心非
虜無可圖之釁乃吾未得制虜之術也臣謂今
日進取之機當重發而必成母輕出而苟沮漢
高帝燒絶棧道人謂無復東意一旦席卷三秦
遂開帝業越懷㑹稽之耻三欲出師范蠡以爲
未可洎時既至蠡以爲請卒禽勁呉何則慮之
精而發之果也惟陛下焦勞憤悱以感天人之
心䇿勵振作以鼓忠義之氣内之圖回審固靡
毫髪之或遺外之彌縫周宻泯形迹而莫見母
急近功輕撓成筭大數旣得機㑹可乗然後焱
逝電發㱕清河洛退見侂胄亦貇貇言之㑹虜
使来賀正旦朝見失儀喜事者因以激怒朝廷
而陳景俊使北還贊舉兵甚力於是荆淮宣諭
之使出公勸參政錢公象祖力遏其議錢公得
罪貶公以邉事將作請令近臣條晝利害詔如
其請公謂先發制人雖貴神速兵應者勝亦存
謹重向使邉鄙小人不妄動驚敵而我先發可
以成功今虜在在宿師人人建畫開河除道治
舟積糧王師一日首塗彼豈不知動息設或堅
壁清野據險設伏以佚待勞此聖慮所冝深軫
也及論蜀襄陽形勢甚悉而深以腹心爲憂終
欲待其先發然後應侂胄意不恱㡬逐公四川
荆淮各置宣撫使而兵出矣公顧力不能遏則
請追眨秦檜以作士心王師所至犇潰公薦丘
公崈可付重寄遂以代友龍又請追囬諸道兵
專意守僃以彊弩扼清河舟師拒海口而命諸
將審間諜逺斤候以防賊之遽至運兩淮金帛
分貯姑蘇金陵募舟師閩廣以護江面田琳軍
雖潰然冐矢石㧞重圍戰甚苦冝撫慰之孰倬
李汝翼縳邉將田俊邁卑虜人冝置詔獄鞫其
罪事多施行一日侂胄留公屏左右曰蘇師旦
負恩蒙蔽將逐之公以謂如何公慮其意未决
也則極言師旦怙勢招權其門如市使明公負
謗天下敢怒而不敢言若止奪節奉祠未足以
當其罰且㫁蛇弗殊事愈可憂侂胄問何以處
之公曰非竄籍不足以謝國人弭謗論侂胄喜
以草奏属公明日師且貶且没入其家貲海内
稱快公又歴言邉事欲繕光濠等處守􁄀閱戰
艦罷糧夫諭散卒之復收者令以忠義報國録
韓世忠楊存中破敵事戒勵諸將囬海道之師
使駐料角以精兵數千人循江上下用僃不虞
時邉兵新衂大敵且奄至上下皇駴莫知所爲
公晨夕殫慮所以區畫者有方上遂命公與政
郭倬具獄来上將議薄責之公言仁祖時黃徳
和特以不救劉平石元孫又誣平降賊至坐腰
斬倬汝翼之辠浮於德和其可輕貸乃卒論如
法虜既犯淮公請發椿積緡錢百餘萬遣使犒
師以作其氣諜報虜壻挾田俊邁在宿州公請
遣俊邁子允修赴宣司爲異時通信張本及薦
丘公冝督視軍馬皆從之居無何虜遣韓元靚
來丘公以書來告謂虜勢尚強在我且當遵餋
彼既先發其端豈容不領其意欲遣人護之以
歸將必大得要領公深然之和議之端實肇於
此既而丘公以書幣自通于虜帥虜帥復書專
以首謀指侂胄而廬和六合皆告捷侂胄遂不
復以和爲意公憂且憤因記張忠獻公符離師
潰後有論和事䟽及與虜帥書命吏錄之示侂
胄且曰張公平生以討賊復讎爲巳任泊隆興
𥘉事勢未舉亦權冝就和苟利社稷固難執一
惟公以魏公之心爲心庻干戈早戢南北再安
公旣親草虜帥書將自督府以遣而侂胄復中
變改命知院張巖督視而召丘公以歸言者復
論丘致書議和爲辱國語併及公蓋丘之進實
公所薦方韓元靚來丘以書白侂胄謂和議可
成然與虜徃來文書當暫去平章衘庻㡬虜必
聴侂胄大怒謂其摇撼朝廷丘之迹既危而公
亦數求去時蜀𬒳攻急宣撫使程松與其副呉
㬢不咸公自請出任西事侂胄既許之又迫衆
言而止未㡬呉㬢以蜀叛公謂惟和議亟成則
西事不勞而定又擬進㫖揮付安丙等使圖之
居亡何丙果殺㬢擢丙以端明帥西路兼宣撫
副使下詔慰安全蜀赦興州軍民與興元金州
兩軍之脅從者遣官告呉璘廟以其忠勞特存
其後命從臣宣諭且勞其師下制總司條寛恤
蜀民事士大夫不幸詿誤者釋其罪其耻從僞
命而去者許還故官凡皆公所建白也王喜李
好義賞未頒公屡言之喜遂除節度使㬢之叛
也割階成和鳯遺虜㬢誅而四郡未復朝廷以
爲憂公言蜀天險兵又素精曏者㬢與虜通故
爲敗撓今元惡授首將士人人用命四郡不患
不復未㡬如公言公乞顓降徳音慰安勞来而
亟選守令以拊之在廷蜀士少公薦楊子謨等
十三人皆一時選張嚴求罷甚力公復引丘公
任江淮事不從而以殿帥趙淳制置兩淮令諸
將皆禀節度公言淳與田畢故等夷今使受節
制必不服又不從先是㬢既誅具得通虜本末
歳月在交兵前公請下詔暴其狀以示兵端非
專自我出庻速其和上命公擬進詞㫖痌切讀
者感奮然侂胄怙權遂非日益甚公雖骫曲調
護迄不能囬天下大勢浸以岌岌公忠憤填膺
思爲國家翦除禍本㑹今丞相史魯公密奉宸
㫁徃来締議公深贊其决遂訖天討公既兼行
二府事方建白正儲闈召故老開言路盡下情
凡大命令多公所自草庻㡬滌除秕政䟽瀹治
原而言者以傅㑹詆公斥使居外矣論者雖共
惜之然惟幄事秘公之謀議始末四方有未之
知者及辛未詔書出然後公之心迹昭然暴白
而天下至今稱爲名臣公字季章匈之丹陵人
曾祖夙贈太子太保妣郭氏濟陽郡夫人祖中
故左朝奉大夫知仙井監贈太子太傳妣史氏
東萊郡夫人考燾故敷文閣學士修國史贈端
明殿學士太師益國公謚文簡妣揚氏益國夫
人公以父任授承務郎監鳯州比較務主管刑
工部架閣通判永康軍文簡公薨終䘮仍通判
永康以導江縣竹佑錢最重力請于諸司以聞
得㫖均之諸邑以詞賦冠類省明年賜第于庭
除將作監簿丞相留衛公以恬靜不競薦命召
試館職對䇿凢五千言自人主至大臣臺諫以
及權偉後宫皆深議無隠除正字以益國夫人
䘮去服除召赴闕抵建康奉夀皇諱驛上皇帝
書曰天下不幸陛下新罹大憂向者定省之禮
有愆群(臣)辯爭甚切臣獨謂眷明豈不知此所
以然者心懐疑疾有以亂之也昔英宗亦以疾
事太皇小有不至諌官奏䟽東朝謂豈可責有
疾之人以無疾之禮其後英宗清明既復母子
之愛歡然如𥘉今天降割于我家聖心未及改
爲而夀皇奄忽不待側聞閔凶之𥘉尚以疑疾
不及視歛陛下試思此身乃夀皇遺體此位乃
夀皇付託追報之義所當如何而五十年父子
之至恩數千載綱常之大義特以一疑字壞之
惟因此大憂醒然覺悟追執䘮紀内盡哀敬如
此則雖不正於始猶可正於終彛倫尚存未至
全泯再除正字時上巳御極公對謂夀皇在殯
太上以疾未能執䘮陛下柩前即位素幄御朝
寔伐聖父行禮惟厥𥘉觀聴所屬冝以追慕爲
先引見群臣及發號施令詞氣之間皆當寓國
家艱危不得巳爲宗廟社稷勉膺付託深致慘
戚之意而内庭燕處起居膳服之節悉從貶降
務使情文相稱以盡孝思又謂天位至重守之
至艱後世辟王或汰然以位爲樂此昏明治亂
之所由以分也陛下聖敬日躋臣謂冝正固君
徳先誠其意自古人主或徒善口耳而心未必
治㦯暫䏻戒懼而乆必怠荒故可象之儀止見
於當宁之嚴而輕佻之度或發於宮壺之邃此
由意之未誠無正固之徳故也臣願稽古問學
必明於道徳之歸克巳治心必根於惻隠之實
坐朝入宮無莊肆之異自家形國循先後之冝
使表裹無貳始終無閒如此則天質日茂聖功
純熟形於運用隨寓皆應侍講朱公熹以内批
出守公言陛下始𥘉臨御召熹勸講聞者無不
興起蓋以熹海内鴻碩學術醇正足以輔導聖
質開廣徳心向者或疑其過於恭勁必將以難
行之事強人主而熹自入朝温㳟守道愛君憂
國造次弗忘間有論奏詞氣忠懇不失臣子之
禮今在朝甫四旬得望清光密輸忠欵未數數
也而命忽中發不由中書何陛下始者召之之
勤而今者去之之亟也祖宗立國全在紀綱維
持命令必由三省墨敕專行乃是衰亂之事陛
下始𥘉清明豈得效尤側僻盡棄家法班對謂
陛下起潜邸履尊極雖祖后神謀與中外推戴
之力然原其所自實由太上與子之志素定於
清衷竊聞先有宸翰降付中書其語有云歴事
歳乆亦欲退閑太皇因之亟决大計觀此則内
禪本末蓋出於夀康而成於慈福臣伏見髙宗
皇帝常宣示上皇親書八字内有便可即真等
語宰臣李綱奏曰此乃陛下受命道君冝藏之
宗廟以示萬世臣愚以爲太上向愆和豫不得
與於哭泣之哀事有不幸人子至痛致陛下即
位適當洶洶之時深恐天下後世所傳異詞或
不知太上之實有疾與陛下所以勉承大寳本
由親意萬一流言訛舛有失事實殆非所以宣
昭至心篤厚人紀也今幸有當時神筆具存謂
冝特賜宣取如李網言藏之宗廟以示萬世從
之除著作佐郎兼權刑部郎官請外知閬州以
旱請于制置使得米五千石賑飢民始制司置
廣恵倉于諸州而利路獨無有公謂本道蓬閬
等處皆山田磽瘠民生最艱請眎三路置倉爲
儉歳􁄀制司從之得錢引萬五千䊮米三千七
百餘碩至今頼焉知漢州提點䕫路刑獄召對
除祕書少監權中書舎人以家諱改直舍人除
遷宗正少卿仍直院都城災有司方竆治火所
自起逮捕騷然公白侂胄曰天聖明道中玉清
昭應宫及禁中火皆置獄竆治諌官御史言此
實天灾若反以罪人恐重貽譴怒又言火起無
迹安知非天意獨冝修徳應之仁宗惻然並薄
其罪今當眎以爲法上以災變令百官條闕失
公言聖人之道不過得中天下之事不可極意
君父之眎臣子𥘉起有彼此厚薄之間㦲特臣
下以好惡之私互相傾迫理或至於過中事或
病於極意此漢唐以来禍階覆轍所以相㝷而
狎至也臣竊見二十年間士大夫各懐異趣議
論紛紜是非不公彼此過當譬如人家子弟自
爲爭闘父母亦隨以不寧而家事之當葺者顧
弗暇恤豈理也㦲比者甄叙人物不問舊新中
外職司惟賢是用徳意孚洽羣情歡䂊宗社之
福也臣聞天下大器有同一舟舟平則安舟偏
則危元祐紹興之間姑置勿論止以仁廟時賈
昌朝范仲淹两黨言之其間固多君子惟其一
存偏陂遂至黒白不分頼神文至仁如天輔以
韓琦之忠品飾扶持融攝和㑹兩黨之隙帖然
自消故天下之才不卒至於䥣傷破壊而皆爲
國家用陛下大度明恕同符先朝朝廷大臣追
蹤前烈皇極之建與天爲謀日者起從臣於久
廢恩遇甚渥以是知前日人才之放弃豈陛下
本心㦲然十年之間壯者老老者病收之桑榆
固巳晚矣臣願益堅此意以凝治功均眎舊新
之人才深鑒黨偏之害國使羣下私意左右奸
言不得以奪之則天下幸甚自慶元黨論起至
是始寖平故公力陳以堅上意權兵部侍郎俄
改權禮侍兼内制同知開禧九年貢舉時皇嗣
未立公首白發其端是歳五月立恵國公爲皇
子兼樞密副都承㫖十月使北還明年五月權
禮部尚書八月參知政事明年十一月侂胄誅
兼同知樞宻院事丐罷除職卑郡以殿中侍御
史奏降二秩居撫州嘉定二年令自便越三年
復元秩奉洞霄祠八年以御史奏削三秩仍罷
祠越四載乃復明年虜大入梁洋公乞下詔撫
將士曲赦㳂邉民又言鳯州推官姚辛罵虜不
屈死沔州通判李耆壽耻汙賊手舉家自沈于
河冝見褒録東西兩路兵失亡過半宜選募軍
中子弟及死事孤以𥙷之上倚公爲重除端明
殿學士知遂寧府未至而潰兵張福等入益昌
戕王人略閬剽果蹂蓬溪徑抵府下公前巳稱
詔遣人持檄諭福等累數百言福等讀之泣下
曰李公正人我亦知之即約日解甲以降㑹官
軍至挑賊賊忿盡燔官寺邑屋至府治則曰李
公且來居此吾不忍毀公復馳書大將張威使
卷甲以西且諗成都諸司調嘉定黎雅寨丁牌
手来㑹戰賊時退據茗山意叵測公與東川侍
郎􁆶數以逆順禍福譬之賊遲疑未决間張威
以大兵至夜遣人叩府門求藥物曰賊壘堅不
可破將選死士梯而登以火攻之公曰審爾必
多殺士卒曷若㫁賊汲路與餉道使不得食即
成禽矣以長圍法馳授之賊遂平賊始授縶自
言我本自飛鳥走成都李參政誤我然公本志
實欲不煩兵而下非怵之也公始至戮惡少年
之爲賊郷導者數人有進士王洋女爲賊所得
洋徃救死之女亦不屈自投于池水賊傷其腦
不死公賞以冠帔又奏封孺人贈洋通直郎民
居未完復貸緍錢使築之日發藏粟以飼餓者
繕城郛閱禁旅百廢具興明年引疾求奉祠報
可去之日送者傾城邑父老至泣車下以明堂
恩封通義郡侯十五年六月薨于家年六十有
四始屬疾即親草遺表援張方平奏仁宗語陛
下猶天地父母豈與大豕豺狼較勝負今臣剽
聞虜用事臣侯姓者嘗引王猛符融言告其主
曰國家本戎狄江東中華正統天意必不絶之
使其果有此言亦望略示善意使疆埸少安民
得休息除資政殿學士通奉大夫致仕訃聞輟
視朝一日贈金紫光禄大夫十七年三月某日
􁲍于丹稜龍鶴石巨原夫人張氏絫封通義郡
先公若干年薨子銓某官鑄某官鏻某官女適
某官虞香孫寅老惟眉山自蘇氏父子以文章
冠㝢内而潁濱遂踐政席爲元祐名輔臣甫若
干年而文簡公出以海含山負之學松勁玊剛
之節標式當代公之兄弟皆世其學文采議論
震耀一時公亦與聞國政人謂有光蘇氏然潁
濱之執政也朝廷清明衆正在列志同而道恊
故其用力也易雖時論中變身弗見容而大節
瞭然士無異議公之進也不幸當姦臣竊柄憸
夫壬人參錯要塗隂拱旁伺前䟦後疐故其用
力也難方事之殷客有諷公曰嘻是吾心也然
國病矣我去誰適謀此彼荀慈明王子師温太
真何人㢤公念回幹事機非人莫可二三年間
孜孜汲引布列中外殆不可勝數其大者則主
丘公崈使顓閒扳錢公象祖復與政後卒獲其
助又惟姦臣死黨師旦最其魁桀不去之則事
不可圖故乗機排擊靡遺餘力方是時猶凝氷
凍雪天地慘烈而潜嘘㣲陽默導生意戞戞乎
其難迹不晦則身危㡬不宻則事敗故公之低
眉抑首若無所違拂者是乃深爲宗社計也持
此濟事而欲人人察其肺腑顧不愈難乎此公
與潁濱之所以異也雖然公之行事本末亦可
攷巳後之君子其必有以處之公清修峻㓗雖
在廊廟而風致超逺如山澤間人憂時憫世鬱
然見於眉宇平居鞠躬履地退然若不勝衣至
義所當爲焱厲迅發雖賁育莫奪也除姦之日
再拜辭家廟而出曰不幸則以死繼之平生嗜
學如飢渇羣經百氏搜討弗遺於本朝故實尤
所綜練國有疑議旁摭廣引如指諸掌其爲文
本於至理而逹之實用浮滛佹麗之作未嘗輙
措一詞少而好詩晚謫臨川箋王文公詩爲五
十卷至懷清臺明妃曲等篇則顯譏之不置也
其所自作知詩者謂不减文公有㕍湖集一百
卷内外制二十卷臨汝閑書百五十卷援毫八
十卷㳙塵錄三卷中興戰功三卷𥘉趙忠定鎮
蜀輯國朝奏議為若干卷公與討論晩又編中
興奏議若干卷經筵奏下本州錄以進御蓋深
有𥙷治道云某之少也以文墨小技辱知於公
雖登門之日未乆蓋庻乎所謂知公之心者况
嘗與修史牒於開禧時事頗究顚末而銓等以
銘識爲請義不得辭銘曰
　　君子之道　或出或處　夫豈一端
　　惟義是主　雖不亂羣　乃否之亨
　　遯或可爲　亦與時行　哀㦲斯人
　　如堕􁃿炭　不有君子　孰任其患
　　納溝之責　豈不在子　褰裳濡足
　　其得巳諸　郿塢未夷　允若耽位
　　蕪湖未討　嶠若求媚　方其濡忍
　　賢哲猶疑　及其夬决　世俗亦知
　　吁嗟孽臣　以國爲戯　黨論未銷
　　　更稔兵議　縹焉高逝　兹惟厥時
　　　李公之智　胡寕昧斯　有梟有狐
　　　閃腅清晝　儀儀鳯麟　可與並囿
　　　始議北伐　旣弗苟隨　迨使而歸
　　　又獻厥疑　維道之常　弗合則去
　　　冝去而留　公獨奚慕　國旣病矣
　　　予去何之　及今有爲　猶可扶特
　　　鞠躬盡力　成敗孰計　惟一廼心
　　　庻克有濟　拔其角牙　俾日以孤
　　　窒其耳目　俾日以愚　而我之交
　　　氣類環合　剨如迅霆　震此枯枿
　　　皇綱之整　公翊其成　和議之復
　　　公啓其萌　億萬維生　再安祍席
　　　身雖排根　曾豈是慼　揆諸三賢
　　　事或不同　濡跡救時　則同一忠
　　　我銘斯石　一語敢謬　欲知公心
　　　天子有詔
西山先生眞文忠公文集卷第四十二
墓表
　　建昌太守詹侯墓表
故建昌太守嚴陵詹侯將葬莆陽陳師復為之
銘旣塟其孤某復請予表其墓予曰銘墓非古
也銘而又表之益非古也然古之欲銘先人功
徳者有鼎彛焉今亡矣人子思顯其親將焉託
耶然則雖銘其墓可也銘而又表之於義何居
予故曰益非古也且侯之墓師復寔銘之以銘
者之賢則知得銘者之賢亡疑也子之欲顯其
親可亡憾也而奚以表爲雖然予之於侯有所
深敬焉又有所深惜焉侯之免倅而選于銓也
銓吏曰是當復爲縣夫倅而縣世之所未嘗有
吏直邀吾賂焉爾侯獨曰縣可爲也賂不可爲
也卒請宣之南陵以去旣至廑民如在剡時歲
方饑振而䘏之尤力也夫自髙而卑逸而勞世
俗之所甚耻而不樂焉者也以其所甚耻故求
所以免其耻者無不至也以其所不樂故凢可
以遂其樂者無不爲也士之所以失其常心者
其不由此歟今以侯之事觀之非所謂卓然異
於世俗者乎盖不耻人之耻而惟賂吏之耻者
知義也不避人之所不樂而惟及物之樂者好
仁也義與仁天下之正理而侯皆有志焉顧卒
不得少䆒其韞以死此余之所以敬之而又惜
之也侯之可書衆矣予獨表其一節者以世俗
之所難而銘之所未及也銘而表之雖有異乎
古然書其銘之所未及以勸爲善者是亦古之
遺意也於是乎書寳慶三年十二月甲子建安
眞某述
　　宋故蘄州使君正節李侯墓表
嘉定十四年女眞謀㓂邉邉報至蘄蘄守李公
戒將吏僚屬䂊修戰守備二月甲子虜絶淮而
南䧟六關圖黃州蹂蘄水縣公命出兵迎敵遇
于横槎橋破之居數日虜擁衆臨沙河經營欲
渡又破之明日虜兵大至决隍水焚戰樓皆為
我師拒遏以退又明日移兵要衝為必渡計我
師直前奮擊殺其渠帥一人餘鳥獸散虜雖屡
挫然自是謀益巧攻益力未㡬遂傳(音/附)城下圍
之數重虜燔吾所立栅我師争之殺將卒數十
人奪所佩印三月丙戍朔虜攻西門射郤之有
據胡床督衆者斃以一矢虜造望樓以窺我我
為疑兵以視之旣又使人持書来脅􁌀吾守者
公命戮之而還其書越二日虜以攻具進我亦
設械禦之長斧巨石當者糜碎煙𦦨所及蕩為
飛埃夜則壯士擣其營毎輙克獲居數日虜攻
北門銳甚我師縋而下勦其人毀其梯衝旣又
迭攻吾四墉皆敗走前後踰再旬卒不能得志
於我㑹黃州失守復鳩其醜類以来我之將士
軍民殊死闘亡一毫退沮意虜技窮垂遁矣不
幸援師遷延莫至我之叛將復導賊以登辛丑
城䧟公與其子士允猶率衆力戰不克死之嗚
呼公藐然一儒生爾使其雍容朝著論說古今
不過以徳人莊士目之一旦憑危堞嬰敵鋒竒
變捷出若老於戰陳者援路旣窮竟以身殉其
堂堂大節視晉之卞侍中唐之張睢陽無不及
焉議者徒知公倉猝所立之絶人而不知其積
之有素也開禧中某與公為僚于閩帥幙府居
相鄰游相樂也公嘗慨然見語曰篤信好學守
死善道此吾輩八字箴特患立志非堅爾某敬
佩其言一日有詒書廟堂以糜捐自誓者公毅
然正色曰士大夫此身獨當為君父死爾可輕
以許人乎此公伏節死義之心巳定於平昔講
學之素矣及是喟然謂其僚曰吾以書生再任
邉壘行年七十亦又何求獨欠一死爾㓂至當
與同僚戮力以守不濟則以死繼之吁公之素
心堅定如此其視事窮埶迫不得巳而死者可
同日語乎昔者子路問成人孔子旣以見利思
義見危授命告之矣至其門人子張又以見危
致命見得思義與祭思敬喪思哀並言之聖賢
平日講論必先以危難自處他皆言思而此獨
不言思者豈非死生之際惟義是徇有不待思
而决乎此公所以自㫁而弗疑也公之學主於
力行而充以􁁃養平居接物容色睟穆飲人以
和見者意消至其論是非辨邪正則凛焉不可
回奪某乆從公游覘之熟矣嘗竊以謂仁以為
巳任死而後巳者公實有焉使其見用於朝居
扶顚持危之地則若汲長孺之不可招麾蕭望
之之折而不撓皆公所優為惜也巨木百圍不
得以棟㨕九廟暴風疾雨仆之於窮山荒谷之
中自公而言固得其所以死而為世道人材計
者可勝痛㦲世皆言公守蘄以扞賦有蔽遮舒
巢之功某獨謂公之一死足以激昻天下臣子
之心使知幸生不足榮而義死不足畏帥是以
往人人皆金城也保全二郡直其細爾還觀一
時邉鄙之臣盖有惜死而迯者矣䑕雀偷生迄
亦不免含媿入地猶有餘辜公雖殁而義烈昭
然與天地日月相為亡極是豈不深可貴耶始
公之議城守也通判州事秦侯鉅教授阮君希
甫實與公恊同一心其參與籌畫則軍事判官
趙汝標知蘄春縣林棨主簿寗時鳯其分任守
禦則統領孫中江士旺監轄嚴剛中是數人者
職守不同人品亦異然皆生盡力死盡節無一
首䑕自全者事方急時㦯說寗君出城以逭難
寗曰平時辱太守深知賊至之日握手丁寜勉
以忠義今可負之邪觀寗君此言則公之以誠
與義感人使至死不忍背者其必有道矣公旣
闔門蹈難兄之子士宏適来省覲亦與焉某時
憂居故山有以其事告者悲慟乆之顧謂家人
曰天必不絶忠臣之後巳乃聞其長子士昭以
先返舎獲全噫天道之可憑若是哉初公為惠
民倉屬某書其事於石變亂之餘公私廬舎俱
蕩㓕而此倉巋然獨存遺民来歸頼以有濟公
雖死其惠猶足以救饑殍活生靈可不謂仁矣
乎世􁌀俗靡士大夫以全身保家為賢聞公之
死相與訾議者不可稱數頼天子仁聖愍書恤
典所以褒揚者甚寵然後人知忠義之獲報而
公之道始大光明于時故龍圖閣學士四明袁
公旣銘其藏士昭復謁某表其墓某惟袁公之
賢其言足以信萬世不待表而見也獨念平生
與公交踰金石其可黙亡一辭輙叙所聞與誌
銘所未及者以竢後之君子嗚呼公今巳矣士
大夫聞風興起豈必危難而後見㢤立朝事主
以盡忠竭節自期涖官臨人去苟且自營之念
則是亦公之心也詩曰髙山仰止景行行止夫
髙山則仰之光明正大之行則必行之非可以
徒仰而已也有志之士其亦勉諸
　　九峯先生蔡君墓表
君名沉字仲黙姓蔡氏西山先生子也先生嘗
特召堅辭不𧺫世謂之聘君云聘君以師事朱
文公而文公顧曰季通吾老友也凢性與天道
之妙他弟子不得聞者必以語季通焉異篇奥
傳㣲辭突義多先令討䆒而後親折衷之故嘗
輯其問答之辭曰翁季録者盖引以自匹也當
是時西山之名聞天下君之昆弟自勝衣趍拜
入則服膺父教出則從文公游文公晚年訓傳
諸經畧備獨書未及為環眡門下生求可付者
遂以屬君洪範之數學者乆失其傳聘君獨心
得之然未及論著亦曰成吾書者沉也君旣受
父師之託廪廪焉常若有負盖沈潜反復者數
十年然後克就其於書也攷序文之誤訂諸儒
之說以發明二帝三王群聖賢用心洪範洛誥
秦誓諸篇徃徃有先儒所未及者其於洪範數
也謂體天地之撰者易之象紀天地之撰者範
之數數始於一竒象成於二偶竒者數之所以
立偶者數之所以行故二四而八八卦之象也
三三而九九疇之數也由是八八而又八之為
四千九十六而象備矣九九而又九之為六千
五百六十一而數周矣易更四聖而象巳著範
錫神禹而數不傳後之作者昧象數之源窒變
通之妙㦯即象(而為數/或反數)而擬象洞極有書潜虚
有圖非無作也牽合傅㑹自然之數益晦焉嗟
夫天地之所以肇人物之所以生萬事之所以
失得莫非數也數之體著於形數之用妙於理
非窮神知化者曷足以語此君於二書闡幽發
㣲至於如此眞不媿父師之託㢤慶元初偽學
之論興文公以黨魁絀聘君亦逺謫春陵君徒
歩數千里以從九疑之麓最楚粤窮僻處山川
風物悲凉慘愴居者率不能堪君父子相對獨
以理義自怡說浩然無湘纍之思楚囚之泣也
聘君不幸没貶所復徒歩護柩以歸有遺之金
而義不可受者輙謝郤之曰吾寧隨所止而殯
不忍累其先也時年僅三十即屏去舉子業一
以聖賢為師平居仰觀俯察黙坐終晷瞭然有
見於天地之心萬物之情反求諸躬衆理具備
信前聖之言不予欺也聘君嘗著律吕書演八
陣圖皆為文公所嘆重然學者鮮闚其㣲間以
叩君毫析縷觧使人洒然亡疑至象緯運行隂
陽嚮背㦄歴如指諸掌其志以經世綜物自任
而道與時違遂指山林為歸宿卜居九峯䆳奥
重掩雖當世名卿物色求訪將以用君不屑就
也其文長於論辨詩早慕太白晚入陶韋社中
至其呤詠性情摹寫造化則又源流文公感興
諸作非徒以詩自命而巳某之生也後不及拜
聘君床下而喜觀其書嘉定中始見君后山未
㡬過予洪都之郡齋留止數月睱則相從質問
得所未悟後三年將之潭詣君以别戸庭㓗幽
竹樹茂羙如適君平子陵之居伯季聮席衣冠
偉然若圖繢中見古人物㑹李敬子公晦蔡元
思繼至引觴命釂名論迭發雜以辨争竟日散
去未知别離之可重也比年退處念一相從於
蘆峰幔亭間迄不可得而坐中客如君與公晦
父皆不復存然後知一日之㑹爲千載之訣其
亦可悲也夫君之没實紹定三年五月壬辰年
六十有四是月甲寅􁲍九峯之東原始君之名
若字文公寔命之欲其潜心體道黙而成之也
及君長子生公復命之曰模欲其循法履度動
與道合也公之屬君父子者如此君旣克佩師
訓模亦進未易量次子抗以明經擢進士第餘
亦嗜學有立蔡氏自牧堂老人以道術名西山
振大之君與二昆又相與闡明之然皆堙淪弗
耦或以為蔡氏恨予曰是不足恨也魯之曽氏
自蒧以後未嘗仕而聖師與其志道統得其傳
至西猶羞比管仲是其所得多矣漢陳仲弓子
孫繼隆貴然公慙卿卿慙長位髙而名益下君
子病之若君之家學淵源河洛羽翼魯鄒繇祖
曁孫先後一轍言學之有本者必推焉此其可
貴豈區區人爵比乎君之言行予友黄君自然
狀之模復謂予表其墓予不得辭也故為叙其
梗槩俾刻之石後之君子其尚有考於斯
　　墓誌銘
　　通議大夫寳文閣待制李公墓誌銘
寶文閣待制李公旣殁其孤洪宗為書赴某于
西山精舎且請銘某曰僕非能銘者也矧方􁄂
然在衰絰中敢辭洪宗書再至援昔人故事以
請甚力某滋不敢當顧念昔者假守温陵時公
與故寶謨閣直學士楊公炳今顯謨閣直學士
傅公伯成以法從耆徳居里社年皆垂八十矣
泉人號三大老歲時讌集龎眉華髮奕奕相照
若圖畫中人某以後進從之游盖相予歡甚洛
陽之别意各黯然視公色尤若眷眷者自江西
来歸公數以書問生死今纔㡬時而遽不𧺫乎
則為澘焉出涕而公之言行事蹟傳公實状之
某雖不能銘然頼傅公之文足以傳信行逺用
不復固辭盖公生中原名族能以文學政事世
其家而清白㢘介之節終其身不少變世之稱
公者以是而巳至於立朝正色能言人之所不
敢言則世㦯未之知也開禧初元公自湖北召
對首論建事立政必廣詢慱採以盡下情因言
朝廷政令之更變者數事且曰此特其小者爾
有大此者苟不謀於衆而遽欲革焉人言未同
人心未一殆恐發之易而收之艱時韓侂胄用
事乆欲弄兵倖勝以固其權人情洶懼鄧友龍
輩以從臾傳㑹据要路異論者輙斥帷幄近臣
噤不敢發一語公新從逺方来顧抗論如此識
者韙其忠䢔進貳版曹又以居獻納之地有大
利害輙盡言於朝亡所避旣兵敗于外鄧友龍
以首事生釁蘇師旦以謀將納賄皆坐逐公以
爲猶在善地未足塞責移書侂胄乞敷奏顯正
其罪且謂聖上寛仁若未忍即加誅戮亦冝更
議逺竄以觧天下之憤時侂胄雖勉絀二人以
逭謗而意常芘之不衰故士大夫以公言為難
權臣雖不懌然憚公之辭直弗敢怒也更化後
迄如公言嗚呼公其可謂剛正篤實之士矣予
故表而出之以示當世云公諱訦字誠之系出
唐郇王禕由郇王十一世至漢宰相濤仕本朝
為兵部尚書又四世至駕部郎中贈太子少傅
諱景山子六人曰昭玘元祐間為𧺫居舎人其
季曰瑑則公之曾祖公也世居濟之鉅野建炎
中文肅公避地于泉因家焉今為晋江人國朝
以文治天下方全盛時名臣軰出率田文學選
元祐内相眉山蘇公為天下宗師中丞髙郵孫
公亦時偉人右史游蘇公之門而悟作文之法
於孫公淵源所漸至文肅公宣和間顓内外制
文名盛天下建炎中興雖由忠力位執政一時
大詔令尚出其手故李氏號文章家公逮事文
肅公然尚㓜於諸從兄弟年相若者巳獨嶄然
見頭角太中公旣以疾不仕望其子甚切公蚤
慧如奉承太中意日勤於佔畢年寝長益務愽
覧書史采摭前文人所造語及竒字險韻備作
文之料具日矻矻不休其為文下筆輙千言賦
詩它人方儲思巳成篇矣年十三用文肅公休
致恩𥙷承務郎旣冠監潭州南嶽廟㑹朝廷始
嚴銓試法中之調興化軍仙遊丞年雖少巳有
能聲諸臺多諉以事主管南外睦宗院時有以
南外宗鬻酒之弊聞于朝更選任前度友郎趙
公不敵為宗正革去掊歛積􁒡宗室女有年長
未嫁者悉擇所配令有所歸公多所建白史文
惠當軸陳正獻梁文靖咸以書薦公可用將以
二令處公公以親養不樂逺去求通判漳州以
歸漳舊號閩中道院為倅者又多以迫為嫌事
非部使者所諉漫不可否公悉心以佐其長鉅
細無所隱時劇宼沈師旣平而它盗相挻於鄰
壤公𬒳帥檄為防備郡以無警帥忠定趙公以
其事聞且乞用公知汀州事雖不果行而當路
由是益知公才遂擢知黃州孝廟臨御乆益厲
精邉郡尤不輕卑宰相初以公姓名聞上問如
何人宰相以有吏能對可之公旣對首論邉郡
數易之弊乞倣漢制令郡守兼領武事遵祖宗
父任邉將之法上意甚恱将赴郡趙公時再帥
閩謂公曰黄邉江賈舶至困於重征而舟無所
泊多以風濤壊盍求所以為泊舟之所公至首
訪利病㑹歲饑遂以官錢募飢民開内澳六百
交民不告病而啇客以濟治以最聞部使者交
薦任滿奏事乞於冬水落時凢沿江沙淺處増
置守備光宗開納詢問甚悉公奏對亦詳遂至
移刻玉音諭卿退條具以聞公復條上聞者謂
將用矣㑹宰相留父丐罷待命于郊公對雖稱
旨無將順上意者以公知潭州未上丁太中公
憂服闋知袁州為政如在黃時江西號粳稻之
郷然民無貯蓄一遇儉歲常平所儲旣尠又必
關白使者待其符下每患不及事公撙用度凢
厨傳苞苴等事一切不爲旣有餘則儲米㡬二
萬斛名之曰州濟倉春夏糴貴則發以糶秋冬
收成復積之如常平法朝廷知公治行用爲䕫
路提點刑獄未㡬除轉運判官蜀四路惟䕫最
﨑嶇山峽間民貧窶然水耕火耨官苟無擾亦
厪厪足公約束郡縣省追胥理冤枉禁苛暴一
切以静治人用率服漕置司䕫子属郡有鬻塩
之利歲計取足羡錢猶多吏㦯不良以羡爲市
公悉以代上供之虚樁𥙷綱運之隱沒㡬二十
萬緍移荆湖北路兵釁将啓調度多屬之王人
而外計寔任轉輸之責公選用屬吏鈎考稽隱
計事無乏㑹攝緫饟前使者盗用庫錢二萬緍
充饋賂至以買妾将為欺隱於官文書未及而
死吏皆懼累公以其死也不欲暴其事宻聞於
當路以其緍為應副其喪事而巳人以公為長
者召對除吏部郎遷大理少卿㝷遷卿㑹詔獄
辭所連有當權及時宰所仇者欲因中傷之公
無所觀望案上復却弗顧也卒獲其平在廷尉
三年每獄上雖以情法酌其輕重為當必白于
廟堂曰有司但知守法朝廷當從寛典若有司
欲骫法是恩歸於巳而怨歸於上朝廷欲盡法
而行則又人無所措手足矣其言委曲而不激
故多施行寺修㫁例乆而未就公乞顓命編修
官且立程限又以例四萬餘汎然無統難於徧
閱若徒流罪誤有出入有司處㫁雖㦯過差未
至相逺至于當死而生生而死其相去殊絶請
以大辟案分為十其七編䴡死比而獲生者以
示好生之仁其三編附生比而論死者以存止
殺之意前此未有以為言公白發之號稱職未
㡬權戸部侍郎方時多事調度百出公盡心於
其職部舊有緫轄司以鈎攷五子司錢物出入
之數知其虚實後廢公請復置之吏率惡其害
巳郎官有不快意者中於言事官遂以論罷朝
廷知其誣不半歲授祠禄再閱月起帥廣西時
江西賊李元勵未平連湖廣數路皆警公分遣
兵戌措置寨棚諭集士丁据守險要盗不能犯
其治郡一以寛厚㢘靖爲本而積年逋㓂設爲
方畧督責悉擒連歲大稔邉徼無事除集英殿
修撰繼陞寳謨閣待制且因任焉公力求出外
遂以敷文閣待制知建寧府建俗剽悍䡖於殺
人有闘者公責旁人諭解其争且明長少上下
之分俾知有禮方楮劵稱提之令下部使者奉
行過當㦯計物力科買㦯責兊劵之家日約以
若干錢㦯欲盡官帑所蓄兌於民以昻其賈公
以民旣徧受其害官亦将空虚多尼不即行或
䜛諸朝謂公害稱提之政然閩中自更幣後為
政者爭事苛急而告訐之俗興編民貿易小不
如法輙坐黥隷沒入由是畏楮如毒虺得之者
惟恐推去不速也自公下車行其所無事然後
人視楮為可用無復前時疑畏之患要為有功
於稱提者而朝廷未之知也因公丐罷命進􁒦
三等奉萬壽祠以歸旣退居于家始買地臨河
更宅劣可居築樓東偏扁其下曰㬬菴對河爲
圃手植花竹日徜徉其間性不飲客至賦詩奕
棊而巳祠秩滿告老上命復卑祠者再嘉定十
三年十月八日甲子以疾卒于正寢享年七十
有七積階太中大夫職寳文閣侍制爵隴西縣
開國伯食邑八百戸致仕進通議大夫遺奏聞
贈宣奉大夫曽祖瑑故朝請大夫贈以師妣仲
氏贈鎭國夫人孔氏贈鄆國夫人袓邴資政殿
學士左中大夫累贈太師謚文肅妣任氏贈魯
國夫人考紃承議郎累贈太中大夫妣陳氏贈
碩人公聚陳氏再曾氏並贈碩人子二人長慶
宗廸功郎早世次洪宗承務郎前監福州嶺口
倉女五人進士謝汝嘉承奉郎知湖州歸安縣
丞梁侹迪功郎前監台州黃巖塩場曾子厚廸
功郎福州左司理參軍傅齊進士諸葛琰其壻
也孫男三人龕廸功郎新興化軍莆田縣主簿
集孫夀孫尚㓜洪宗以是年十二月十六日壬
申奉公柩歸于南安縣上塘村之源從治命也
有文藁七十卷續通鑑長編分類三十八卷談
叢七卷藏于家初公以家世文儒少年勵志欲
由科第進諸兄弟方以文争勝不相下伯父萬
知先生縝獨愛公授以手所校西漢書曰此予
平日所用心子姪非好學不以卑也公朝夕讀
益從師友學為舉子文三預漕薦一為榜首再
試禮部不第遂棄去不復為而剸以它著撰及
吏能取知諸公其學問雖不顓名一家獨謂二
程先生發明聖道之傳盖漢以来儒者所不及
寔生於黄遂於黃立祠且求朱文公先生之文
以記之推原本始以示學者趋郷居官不為詭
激而可以惠利者無不為其大者固巳大書深
刻其小者若漳之建菴宇給閑田以便徃来黄
之創瓴屋居戍兵以省科擾袁之寛過稅優行
啇以免㓂害在夔在桂建營叢冡以塟流尸築
銓館以待寒士架輿梁以利病渉積羡錢以振
無告治道路以便行旅蠲逋稅以寛民力不可
殫書性䟽通易直所至不求官吏短長部使者
有所施為可行則行不可行亦以書順導之使
知悟賢者多樂從之執巳見者間以取怒守黄
日轉運使者嚴偽錢之禁公謂私錢與官錢雜
用巳乆一旦驟嚴禁公私折閱多人情不安在
邉郡為非便漕怒以公為縦盗鑄公恬不䘏巳
而漕竟以此罷廣西地曠且逺吏尠奉法楊公
方時將漕性㢘介不可干以私而嫉惡太過發
摘多官吏重足而立公以臭味之同相予厚然
意以爲治道去泰甚遐方僻壤士大夫一遭按
治至有全家流落不能歸者亦當時有縱舎由
是未嘗以小過按吏也至建寧卒以與使者議
不合而去盖其志在於惠養小民全安下吏而
巳利害則不問焉初文肅公薨未謚淳熈中近
臣言及叱苗劉事孝宗嘉嘆特令定謚事下奏
常奉常采謚法應事有功定謚文敏公謂建炎
叱折兇渠褒詔具在叶謀復辟忠烈嶢然豈曰
應事旣登朝請改之遂更用奉常考功之議易
敏以肅又以文肅公遺藁乆未流布懼歲月逾
逺昜於散逸鋟木于黃朱文公實爲之序墓隧
之碑未立謁于周益公公旣銘之而復親爲之
書文肅公雖寓于泉以其左僻有意洪饒之居
公買田築室于豫章俾次子居之命其堂曰成
志而身歸温陵奉墳墓凢子孫所以顯楊先烈
而繼其志者靡不竭盡其力可謂能孝矣家居
守儉約不以一事紊官府任子恩旣官其子及
長孫遂於諸妷中擇好學而文者亢宗奏之然
後官其外孫曾荷孫文肅公居泉僅有埭田歲
祖千斛五房共之至公悉推所當有以予貧者
宗族及外􁈯之昏嫁死喪多随力賙肋之所以
奉養則泊如也年踰六十即製衣衾棺歛之具
前五年卜吉壤营夀臧命之曰樂丘時造焉秋
九月属疾乙卯晨起曵杖消摇于門見者謂其
良㔾後九日子姪軰環侍命坐語如平時諸姪
退甫及門巳溘然而逝聞者傷惜之惟李氏矣
樂静先生以昌言直道入元祐黨籍厥后代有
顯人至公上承累世緒業遂厯清貫為天子侍
從之臣斯亦榮矣然使公平生所立或少自畔
於先訓雖襲紫傳龜顯融赫奕以之衒俗可也
豈昔人所謂不朽者㢤教衰俗圯士大夫出身
名閥妄自菲薄以洿辱其先者為不以矣故(某)
於公重有感也若是予焉得不銘銘曰
　　　維古之人　世徳是䝿　爰曁未流
　　　以禄相侈　抑抑李公　奮于名家
　　　一節初終　如玉不瑕　昔在滄洲
　　　清醇亮直　亦有雲龕　毅然正色
　　　元祐大論　建炎忠勲　奕葉相望
　　　郁乎清芬　公曰艱㦲　曷繼前烈
　　　飡菊紉蘭　潄芳濯㓗　退然其容
　　　山澤之􁁺　義激于中　可敵萬夫
　　　噫嗟抦臣　盗弄戈甲　公獨從容
　　　遏其牙蘖　惟恢首釁　惟冀鬻官
　　　可使斯人　善地是安　言雖莫售
　　　聞者增氣　大化旣更　迄如公議
　　　逆逆龍鱗　攖之匪難　料虎之頭
　　　厥維孔艱　人謂公榮　簮筆持橐
　　　孰知公心　優繇一壑　容膝之隘
　　　梘猶廣居　梅竹之東　所曬者書
　　　蕩節魚符　漢淮嶺蜀　有田一㕓
　　　泰然自足　世教日淪　夷祖跖孫
　　　誰知李公　不辱其門　樂㦲斯丘
　　　公斯自卜　銘以昭之　過者必肅
　　宋文林郎誌銘
慶元二年五月某日金華宋君以文林郎廣南
西路鹽事司生管官終于㢘州官舎是歲十一
月某日歸窆干隆興府新建縣龍子岡後三十
有三年君之子自適介章泉趙公昌父有謁于
建人眞某曰先君子之葬也黨論方譁先友大
愚吕公子約書来告母遽銘自適不敢違歲月
颷馳丘中之木䕃數畝矣而墓道至今無文可
刻懼終冺焉亡以詔来者敢請銘某曰僕之生
也後不及撰杖屨從先大夫游且樸學無詞華
懼不足以有發敢辤自適􁏏粮逆旅凢三月婁
請弗予置且出其書數通其一曰宋某字茂叔
生於紹興壬申年十二三巳卓然自立為郷里
先進所知從呂伯共學其論通鑑貫穿不窮伯
共大竒之紹熈改元第進士主筠州髙安簿豫
章帥王謙仲丘宗郷尤延之皆待以上客宗郷
使虜以為書状官歸循從事郎掾融州秩滿辟
廣西鹽事主管官漕張君量胡元之又待以上
客盖其氣象和平議論堅正明敏足以决事㢘
勤足以勵俗不幸年四十餘卒官平時於經史
皆䆒極本原㔫工詩篇興寄殊髙逺嘗次陸務
觀韻曰欲求平易多成拙稍渉新竒却未上得
句直湏參造化此身何必計窮通胷次所藴可
見矣視其名若氏刖故相益國周公也其友王
山徐斯逺南城包顯道又㦯傳其事或為詞以
哀之而徐之言曰茂叔之材内介而外通平居
一語不輙發及其慷慨論天下事是非可否無
所回隱雖平主故人執政柄在顯塗一事不可
君意必騰書責之弗置也至於通練世故熟識
閭里情偽吏治得失則雖世之以吏能著稱者
無以過焉茂叔其可謂有周天下之材矣謀讀
巳矍然曰益公之言金石也雖㣲徐君之傳人
其有不信者乎夫傳猶贅也銘之滋贅也雖然
自適之志厪矣不可以虚辱則考其世系曰曾
祖𥙿贈奉直大夫祖有朝奉郎知郴州其殁也
東菜吕成公志其墓考沆學篤行髙郷人尊之
曰厲齋先生君之母在郴州獲異夣焉旣生有
異質甫年六七歲見經子輙成誦若夙昔郴州
倅長沙君年十四五南軒張宣公一見許其資
可以任道旣又執經東莱之門方是特四方雋
茂聚于䴡澤者數十百人君末至一旦頴然出
其列成公寝疾獨以任重道逺屬君及大愚云
其掾融州守貳不相能事積弛官奉兵食至㦯
經年弗予君白守此戸曹責也則爲分畫措置
凢廪奉先兵後官兵先外寨官先下僚而后以
次徧及燕餽它費則以幣餘當之郡仰鹽利以
給歲入比大虧君爲爬梳剔治未㡬復其舊先
是郡官秩滿多不能歸君請次第償其逋奉且
帥同僚助以私錢不半嵗得替官亡留者一日
郡卒謀倡亂其徒群詬曰自戸曹来吾軰妻子
始亡饑凍者若等忍負之乎治獄細大必躬戒
吏胥母得輙栲問因能書者聴自書不能者許
以吏代而面覈之片辭不同輙坐書者以故人
得輸其情雖重辟未嘗施一捶也田主愬其佃
不輸租君命两造至庭詰之顧其貌頗相若密
使人盡取主家文書来驗之則庻弟也命還本
生而均其産以漕檄行視諸州獨雷守陳亮弼
有治郡材巳乃聞其削秩以免盖帥司水軍戍
于雷主兵官以等夷視守守顧奉承之陳至稍
絀其禮主兵官怒讒于帥劾之君爲雪其誣且
曰兵廪於雷而不受節制非便也帥不獲巳騰
君書干朝以誤奏自劾讒者坐削官而令雷州
節制水軍如君議帥故甞薦君以是寖不說隂
使人物色其過始君以檄出州縣禮饋如使者
君一切拒弗内且責其文書傳吏牘人始疑其
矯及是亡秋毫可指擿㢘聲益暴著疑者始大
服及為主管官故時月俸緍錢㡬四百君按灋
令讒受九十千而巳醝政垢弊乆討㝷其故大
要命脉在鹽亭户還其未給本錢而寛其逋於
官者月再更鹽利亦蝢復萬安黎㓂作使者以
屬君方盛暑調兵食勞憊不遑息疾甚猶自力
治文書郤藥弗御掩關掃地以待終時母夫人
王氏留桂府君涕泣思念不少置垂死猶問得
無有從夫人所来者乎盖自適叙君之事如此
而其遺文有曰人心至靈萬善畢具人之所以
異於聖賢者罪在自棄而不知求爾求之如何
愽學而審問明辨而謹思窮理以致其知力行
以踐其實自卑而髙積小而大顚沛造次而無
自畫之間則㡬矣若夫溺心於簡易之說謂道
可以悟入聖賢可以立致戒多學之累而廢見
聞之益守見性之說而忘存養之功雖有得焉
烏知其非臆度料想之私乎而其自賛則曰忠
信進徳之基孝弟為仁之本行貴日益文貴日
損聖賢之言雖不吾欺吾必求其眞知念慮之
過雖不吾罪吾必求其亡媿嗚呼觀乎此則君
之所以為學與其為入可知矣若是其可不銘
君娶何氏生子六曰自適自道自逄自廸自述
自遜皆能世其學自逄易名恭登嘉定幸未第
嘗官國子學通判楚州今降授宣教郎女五歸
曹惟寅趙與􁌒沈櫽早夭者二人孫男十有一
自君葬于洪諸孤不忍去因定居新建陽易俗
坊云銘曰
　世之誦君曰材與文顧是二者孰其本根盖
　循循乎下學上逹而凛凛乎不暏不聞履進
　修之實地戒超悟之空言斯其所以異於今
　人之學而不辱其師之門者歟
　　湯武康墓誌銘
予年二十六始識升伯於都城方是時升伯以
詩文稱諸公間雄䴡秀㧞有古作者風致後十
餘年濫官于朝又得其所爲通変十二䇿者讀
之論說娓娓援古質今奮然有為囯建策圖乆
安之志於是撫卷三嘆曰此賈誼長太息書也
恨時無知君者亦自咎前日知之未至也又五
六年再見于延平旋過予西山精舎相與論洙
泗伊洛之源流與朱陸氏之所以同異者旁及
方外之學融㑹貫通卓然自有見處殆非前日
升伯矣越二年起帥湘中求士之可與偕者莫
吾升伯若也凢再聘始来来則朝夕與處坦乎
其恬夷窈乎其静深望而識其為知道者氣象
則又為之驚嘆曰升伯别我㡬時而􁁃養至是
耶盖前後二十寒暑而五見君見輙有異非其
信道篤進德勇其能日充月益如是乎予嘗病
世之學者誦咏聖賢遺言而未嘗反躬以驗其
實故雖見聞知識若日進而不可禦回視其人
氣質之偏心術之蔽或終其身而亡改焉則亦
何貴於學耶若吾升伯盖用心於内而求踐其
實者也故其積中形外有不可揜使天假之年
卒至於徳盛仁熟之地則其所立詎可量也㢤
此吾於升伯之沒所以齎􁀡涕洟而悼斯文之
不幸也君名于字升伯姓湯氏饒之安仁人曾
祖考某祖考某考某自號臨齋予所為序其遺
文者也湯為安仁望族用儒科顯者相踵自君
之大父諸父藴徳種學益楙以閎而皆不耦君
少從郷先生肄業巳知講求先朝名卿言行而
慨慕其為人再舉進士慶元二年中其科調黄
州黄陂尉益務凾飫經術朝莫唫諷山房中家
人少覿其面臨齋於古學無不通君為舉子時
罕以語之至是始盡發其藴大要談義理不騖
於虚無髙遠而必反求之身心考事實不泥於
成敗得失而必鉤索其隱㣲論文章不溺於華
靡新竒而必先乎正大要其歸以切實用關世
教為主君於是盡得家學之傳俄居臨齋憂服
除調主婺州金華縣簿辟江州都統司機冝文
字又丁母董氏憂服除調武昌軍節度推官遂
敎授南劒嘉興二郡學改通直郎知湖州武康
縣未上卒年五十有五寳慶二年四月十四日
也君自為書生慨然有志於及物其在武昌疚
心幙畫酌情引義參以法意凢所剖决人無異
辤嘗以漕檄問事信陽信陽守方營郡治民病
于役相率詣君自言君郎道中移書諭守骪曲
㡬千言守感君誠意立為罷役鄂有椿管錢十
萬緍以備水旱緫所因他事為詞盡取之守不
敢争君獨以書白緫領趙侯彦橚語甚切曰母
使鄂之吏民謂取椿管錢失旱澇備自公始及
爲校官日與諸生講論道義晨入直舎至晝漏
盡乃歸間造諸齋從容啓叩勉以進業雖吏胥
市人子有可敎者亦收寘􁱲舎中為親授經史
其所成就居多盖君徳宇粹然從遊之士望其
眉睫巳有所興起不待繩以規矩而後聽且服
也棲遲選調㡬三十年守道固窮未嘗有覔舉
意同僚信之頋因君以求郡薦皆為盡力㑹當
略有知君者連上剡櫝遂以改官君固未始汲
汲也家故清貧闔門數百指悉仰食扵君䟽食
莱羔同堂一飽而歡意常周浹遲次約居動五
六載飲水著書陶然自樂雖妻子衣百結不以
介其心自奉儉樸舉酒觴客惟一古甆甌燕居
緇裘布裳驟見者不知其巳仕也晩年憂患日
侵尤人所難處而君以理開釋脫然亡固滯意
嗚呼欲知吾升伯者仕觀其自竭窮觀其自守
斯得之矣自其少時慱參聖賢言論以為指歸
精思力践不進不巳既又聞瞿曇氏之學以了
悟為聞亦從而䆒其說乆之訢然若有得也間
嘗語予曰儒佛之道雖殊要皆以求本心爲主
倘能悟所謂活法者則雖混融為一可也予雖
未悉其指然視君所養虚閑怡悅有超然自得
之趣則其所造詣誠有未易窺者至於孝友之
至情愛君憂國之大義悃誠至到一念弗渝自
兒童時篤志色養侍親疾數月不解衣居喪哀
毁尤劇諱日必前期齋戒終其身孺慕弗衰宦
遊四方毎晨興炷薌遥想先世丘墓所在各再
拜以展哀敬方喪父時三弟四媦皆少君一力
撫視以養以敎俾至于有成諸弟連歲收科各
以學行聞女兄弟中類能渉書史閑壼則皆君
發之也開禧中權臣將開兵釁君為書萬餘言
伏光範門以獻不報明年師出不利人服君先
見而更化後卒未有為君言者君謂吾不幸獲
知言之名敢因以為利㢤雖沈㐲下􁱞每聞時
事有不滿人意者當世善類有不獲其所者䡊
爲竟日弗恰觀君於倫理恩義之間周盡如此
是其性於天成於學有以過人者又非方外之
說所能與也君在嘉禾㝡爲邦人所敬愛寓公
之賢有俞公建者㔫爲金石交君旣通朝籍徃
謁焉疾遽作遂沒于俞氏之館將屬纊神采清
明如常時六月五日弟巾護其柩以歸自棺及
歛費多出俞氏明年三月巳未祔葬于貴溪龍
回考君兆域之北娶姜氏二子潜年一十六卒
洧生有異質自㓜出語驚人年十四以戴氏記
舉于郷甫冠亦卒今奉君之喪者孫震孫而㔾
悲夫二女適張龕許咸次孫復尚㓜君初號随
適居士晚更號存齋其爲文章敷腴醇正尤工
古律詩論事有根據切物情說經多先儒所未
發有集二十卷泮宮講義二卷史漢雜考二卷
記聞十卷楮幣罪言一卷與所謂通變䇿者藏
于家雖然君之所以不朽者弗在是也銘曰心
休兮理融舞雩兮春風全吾眞兮自樂等夢㓜
兮窮通潦盡兮潭清天空兮月明悵舊遊之莫
續寫予恨於斯銘
西山先生眞文忠公文集卷之四十二
西山先生眞文忠公文集卷第四十三
　墓誌銘
　　劉閣學墓誌銘
孝宗皇帝踐天位二十有八載寤寐食息不忘
求賢當是時魁壘竒傑之士布在朝廷旣足以
棟明堂梁清廟而深培厚養彬彬相續又足以
爲數世百年之儲故雖光廟饗國日淺委政廟
堂而羣賢挾維迄以無事今皇帝初嗣服耆俊
畢集有慶暦元祐之風歴數其人無一非乾淳
間舊物者詩曰豊水有芭武王豈不仕詒厥孫
謀以燕翼子蘇文忠軾亦云仁宗左位四十二
年畦而種之有得皆賢盖周之武王與我仁宗
孝宗皆以儲蓄人材爲保固基業之本是以國
家頼其利天下誦其功若故華文閣學士通奉
大夫致仕陽安侯劉公其孝宗所擢以遺後人
者歟公以乾道五年對䇿廷中天子親擢爲第
四其後以簽書樞宻院事趙公推薦召寘班列
明年再對便殿議論偉然有契聖心謂輔臣曰
光祖人材端重全類楊輔盖自是以人主爲知
巳今皇帝毓徳潜藩方議擇傅孝宗首命輔而
㠯公繼之屬任之意盖有在矣旣而諌官闕將
用公爲右正言不幸適以憂去終淳熈世雖弗
果再用然留遺兩朝出入中外清芬姱節耆徳
碩聞嶷然爲當世名臣雖鄙夫嚚童亦知有所
謂劉左史也嗚呼此豈一日之積㢤公名光祖
字徳脩其先潤州句容人鄴為唐宰相一子從
僖宗狩蜀為雙流令生三子仲子誨為平泉令
今劉氏居簡者皆祖平泉侍御史贈正議大夫
諱孝孫者公之髙王父也朝奉郎通判漢州諱
漢者大王父也諱松材者王父也父諱寔宴義
郎贈銀青光禄大夫母賈氏贈和政郡夫人公
㓜出為外大父左中奉大夫賈公暉之孫後官
于朝乃乞歸姓以賈公致仕恩補登仕郎主内
江簿居和政喪哀毀盡禮郷黨儀之服除調什
邡尉遂登進士第時孝宗銳意於治發策數十
條公對大畧以為陞下睿察太精宸㫁太嚴求
治太速喜功太甚又言陞下躬擐甲胄間御毬
馬一旦有警豈將親董六師以督戰乎夫人主
自将危道也臣恐介胄毬馬之事適以貽笑黠
虜而不足示武於敵人授劔南東川節度推官
辟潼川提刑司檢法淳熈五年召對論恢復事
請一以太祖用人為法且曰人臣獻言不可不
察其一不量可否勸陛下䡖出驟進則是即日
誤國其一不思振立苟且偷安則是乆逺誤國
孝宗然之除大學正輪對舉司馬公光奏䟽八
事以獻未㡬召試除正字兼吳益王府教授遷
校書郎面對取太祖太宗治要彚為十節名曰
兩朝聖範上之公在王邸嘗摭前代宗室賢否
􁁷悪随事開陳以為鑒戒至是孝宗益知其賢
命兼皇太子宫小學教授上時為眀州觀察使
英國公年十有四矣公白東宮此又一重國本
也時光宗在宫中無它嗜好暇則親為國公講
說上亦孜孜嚮學雖日昊不倦公請論孟史記
之外益以本朝典故庻知祖宗家法迨上加元
服旣為頌以獻又乞當講之日從容數刻乃罷
公謂經吏可以知義理鑒興亡凢渉名數者亦
不可畧請以國朝儀制官名之属彚次成書講
畢開說又謂國公年寖長正謹習之時願因宫
僚勸講俾侍坐隅必有禆益光宗皆然之盖是
時孝宗臨御乆明於羣臣邪正所用以傳聖子
神孫者皆天下第一流而公在英邸三年所以
講明誘掖者甚至其後諸賢相踵輔導聖徳日
益顯融然其闓端正用力蚤則公之功為多以
誦書終篇進秩時銀青年七十公以貤恩請從
之遷秘書郎諌議大夫張公大經乞增置諌員
且薦公代巳命下而銀青殁服除知果州趙忠
定公帥蜀請公參謀議以自助時同幙皆一時
選相與上下議論知無不言覊制諸蠻弭耳妥
伏其他建明甚衆成都之政遂為天下最俄以
忠定薦召至則光宗踐祚矣進對謂陛下承尭
舜之統當以尭舜之道為師任大禹之責當以
益臯陶之言為法又言陛下新服厥命必先明
君人之大體逹天下之大勢深國家之大慮又
謂自古禍亂之萌有四疆臣擅兵外戚預政中
常侍用事朋黨交争是也宗社之本有一謹選
左右嚴立師傳是也願陞下留神於其大者勿
以小事常度因循歲月又論蜀鹽酒増科之害
大臣是其議遂詔四川合發湖廣錢物百三十
六萬存留三年對减民賦除軍器少監面對言
四川鹽酒之額近䝉蠲减此皆夀皇聖帝躬行
節儉不妄賜予内藏封樁皆有餘積故陛下𥘉
政得捐賦以予民竊聞壽皇退御重華貶損方
甚夀成皇后亦極省約願陛下仰灋两宮内庭
用度損之又損虜使来賀重明節詔公接送伴
時有獻議改築楚州城者光宗命公因行視之
公還具言不可由是賦工之省者過半兼權侍
左郎官又兼禮部遂除殿中侍御史時臺臣以
失職𬒳絀光宗方嚴其選諭宰相留正曰卿監
郎官中有其人正沈思乆之曰得非欲用劉某
乎其人剛正有守願出聖㫁光宗曰然乆在朕
心矣公旣就職光宗面諭曰以卿剛介不囘故
付以言責是時道學朋黨之論浸興凢􁀬疾善
類者槩加以此名前後絀逐相繼公極言其弊
曰是非不明則邪正互攻公論不立則私情交
起此固道之消長時之否泰而實爲國家之禍
福社稷之存亡甚可畏也不可忽也臣本踈庸
陛下過聽使待罪言責凢賞刑僣濫號令乖違
民病未瘳官箴不戒皆可因人而舉劾随事以
奏陳旣顯然而易知曾未足以深慮若夫是非
方殽而邪得以害正清議方晦而私得以勝公
徃鑒昭然危機所伏方今之憂孰大扵此明是
非以别邪正立公論以抑私情方今之事孰先
扵此臣觀本朝士大夫學術議論最為退古其
端本也以居仁由義為道以正心誠意為學其
交際也以同學為朋而實非朋以同道為黨而
實非黨窮逹知其有命進退知其有義是以進
之不見其泰退之不見其戚窮而在下則以探
性命之奥為勲名享至道之味為鐘鼎逹而在
上以責難為尊主忠諌爲愛君本朝盛時初非
有強國之術而國勢尊安根本深厚盖其學術
議論皆由扵此故也咸平景德之間渾然不見
其際當斯時也道臻皇極而治保太和至于慶
暦嘉祐盛矣不幸而壞於熈豊之邪說踈弃正
亡招徕小人幸而元祐君子𧺫而救之末流太
分事故反復紹聖元符之際羣㐫得志絶㓕綱
常其論旣勝其勢旣成崇觀而下嗟乎尚復何
言也臣從逺方来誤玷班列去来之間今已一
紀見聞所慮悉可指陳臣始至時雖間有議貶
道學之說而實未覩朋黨之分中更外艱去國
六載巳憂两議之各甚每恐一旦之交攻逮臣
復来其事果見因惡道學力去朋黨因去朋黨
乃罪忠諌嗟乎至於以忠諫為罪則其去紹聖
㡬何臣竊為人言豈可因疾其學而併弃其言
得無甚也陛下至聖至明初無彼此而衆論旣
巳交興聖意豈無所惑臣本蜀人為學自有源
本介在朝序與人亦無親踈但以終歲之私憂
首為明主而别白凢今道學伊洛為宗然非程
氏之私言出於大學之記載大學之教明德為
先其間舉詩人之言扵是有道學之目曰如切
如瑳道學也如琢如磨自修也然則臣所謂以
居仁由義為道正心誠意為學者又在於切瑳
而琢磨之今之道學其得之有淺深其行之有
誠偽得之深者固合於大學之明徳矣得之淺
者又可不切瑳而琢磨之使益深而遽自矜以
召禍則無乃亦非歟行之誠者斯為君子矣行
之偽者人將見其肺肝然是固其師友之所不
予也而又何為乎臣毎因論學之間必有至平
之論徃徃偽者色愧淺者心服又安敢槩䡖譏
而痛疾之也何况其間率多善士善士所至人
必喜稱因其喜稱又以為黨若俱㯽絶安得更
有好人必取凢才充塞朝路陛下履位之初端
拱而治凢所進退率用人言初無好惡之私豈
以黨偏爲主而一歲之内逐者紛紛中間好人
固亦不少反以人臣之私意㣲累天日之清明
所以至斯良皆有故今之君子不明大道自視
太髙而責人太苛自視太髙則實将有所不副
責人太苛則衆將忿且怨㦯者又唱爲薦士之
舉區别而封域之凢有所取豈無所遺凢有所
揚豈無所抑品題旣衆則疑怨叢興心雖主於
至公迹巳渉扵朋黨議論先喧於羣口用否豈
必於一言是以一時之虚名而賈後日之實禍
彼旣得志决不我容况我於窮逹進退之間亦
未有充實㴠養之素彼加詆誚以修徃怨必致
過甚而快私情徃徃推忠之言謂爲沽名之舉
至於㓗身以退亦曰憤懟而然欲激怒於至尊
必加之以訐訕事勢至此循嘿乃冝循嘿成風
國家安賴臣欲熄將来之禍故不憚反復以陳
伐㡬聖心豁然永為皇極之主使是非由此而
定邪正由此而别公論由此而明私情田此而
熄道學之譏由此而消朋黨之迹田此而冺和
平之福由此而集國家之事由此而理則生靈
之幸社稷之福也如其不然使相激相勝展轉
報復為禍無窮臣實未知稅駕之所章旣下士
大夫傳誦有至流涕者戸部尚書葉翥太府卿
兼中書舎人沈揆結近習圖進用公皆劾去之
旣又言比年以来士大夫不慕㢘靖而慕奔競
不尊名節而尊爵位不樂公正而樂軟羙不敬
君子而敬庸人旣安習以成風謂苟得為至計
良由前輩長老零落殆盡今之負物望恊公論
者不聚扵朝廷後生晚進議論無所據依學術
無所宗主正論益衰士風不競幸詔大臣妙搜
人物必朝野所共属賢愚所同敬者一二十人
參錯立朝國勢自壯臣雖終歲無所奏紏固亦
未至曠官臣於去年盖嘗面奏今日之患在於
不務封殖人材臺諌但有摧殘廟堂𥘉無長養
臣今處當言之地豈以排擊為能而頓忘前意
先是公以戎監對力陳人材衰少之弊及是復
貇貇言之大臣以公奏進呈而無所議公對又
為上言人才者國家之基本之則養之有則用
之慶暦之所以盛者豈一日之積乎惟其非一
日之積是以非一日之用盖公素志常欲聚忠
賢於朝以壯根本而時論多相違者故諄復不
置如此又論前諌議大夫陳賈今右正言黃掄
皆得罪清議為聖世罪人詔賈予祠掄𥙷外巳
而宋之瑞召張徹提點坑冶公復言其不可二
人遂改命㑹呉端除帶御器械諫官三論奏不
從孫璫轉行觀察使給事中封還詔㫖復命書
讀公極論之不報又言陛下旣重於改命給諌
亦不復申執臣恐攀附使令之輩自以人主恩
我外廷其如何隄防自此蕩矣光宗命大臣諭
公不為止遂奪言職改太府少卿公求去不巳
遂以直祕閣漕潼川路中書舎人羅公點拜䟽
乞留祕書監楊公萬里與館學之士亦上書力
請不報公至部首戒屬州削互餽省虚文諏民
瘼講寛䘏叙資二州守暴闇亡善狀公凾奏黜
而薦㳺仲鴻李恊于朝詔報施行如章仲鴻等
亦以次召用除江西提點刑獄改知夔州居數
月召先是翊善黄公裳論王府僚友因及公翼
日光宗諭大臣令召劉大臣擬除侍從光宗又
曰待劉来及公辭召命則有尼之者詔復予監
司矣公次公安聞孝宗　􁏳篤而車駕省謁不
以時則致書于左相留公知樞宻院趙公勉以
三事其一冝與羣賢并心一力損文而務實若
上未過宫宰相以下皆不可歸安于私第其二
謂林陳二寺自以獲罪重華日夜交諜其間冝
用韓魏公去任守忠故事以釋兩宫疑謗其三
謂今國家阽危為大臣者不當徒憂悶自沮㦯
為明哲保身之計所當收緫兵柄宻布腹心使
緩急有可倚仗繼聞孝宗崩又詥書趙公勉以
安國家定社稷之事趙公迄定大䇿如公言上
受禪六日即以為司農少卿入對獻謹始五箴
曰陛下新服厥命人皆望謹始於庻政臣獨願
謹始於五事讀至思箴上曰要當從原頭用功
公對曰㣲臣千百言不如陛下原頭一語陛下
誠致力于此則貌言視聴俱治矣又論人王有
六易天命易恃天位易樂無事易安意欲易奢
政令易怠嵗時易玩又有六難君子難進小人
難退苦言難入巧佞難逺是非難明取舎難决
闇主之所易明主之所難闇主之所難明主之
所易思與不思故也六難者常生於六易又言
陛下以隆慈之命踐祚於素幄盖有甚不得巳
有冝躬自貶損盡禮於上皇使聖意􁁅然知釋
位之樂然後足以昭陛下之大孝上悚然嘉納
除起居舎人時樞宻羅公點禮部尚書黄公裳
相繼淪喪上痛惜之而思黄公尤深公言思其
人未若思其言思其言未若思其所以言臣每
問裳疾裳之憂未嘗不在國也以為政令無細
大皆當出於中書陛下但審其可否而行之人
主操柄無要於此時知閣門事韓侂胄出禁中
浸盗權為威福故公首及之旣又以冬雷淫雨
命近臣指陳闕失公言號令不常羣隂用事災
異所為作也大臣進退太䡖臺諌用舎無定非
號令不常之大者乎進退大臣用舎臺諌事從
中出非羣隂用事之大者乎然所以致號令不
常者繇羣隂用事故也而陛下猶為之隱諱以
為大權當自巳出威柄不可下移然則小人之
意将以隂制相臣而動摇之也陛下所冝蚤悟
母使大臣懷疑畏之心大臣懐疑畏之心則四
體不展羣議易揺朝綱日墮政令錯出而國不
可為矣今陛下有獨断之意乃是小人隂竊主
柄之謀而陛下未之思也俄兼侍講遷𧺫居郎
時應詔言事者甚衆命公擇其善者條奏之公
以所論多同懼上意易厭則以告于上曰夫雷
同者乃古今同然之理天下同然之心願陛下
取其有益而母病其同察其效忠而母嫌其直
及議孝宗攅宫衆相顧未發公意獨與侍講朱
公熹同遂奉㑹稽之陵土薄水淺恐貽方来悔
乞議改卜又請遵紹興淳熈故事命有司集議
上皇太后尊號俟阜陵升祔行之又謂自今夀
康宫之事陛下冝一一深留聖心必湏過自貶
損以厚其親先其親而後其身然後足以慰群
情而召和氣未幾朱公以中㫖與祠公言漢武
帝之於汲黯唐太宗之扵魏證仁宗之於唐介
皆慙怒即悔熹明先聖之道為今宿儒又非三
臣比陛下初膺大寳招来耆儒此政之最善者
今一旦無故去之可乎且曰臣非助熹乃助陛
下者也旣而朱公除職與郡公又極言卒不聴
車駕還南内公言陛下憂畏之心當如初踐大
位時始終惟一則不得巳之意始暴白於天下
先是吏部侍郎彭公龜年與公素善毎相接必
慨然竊歎上新即位豈冝使外戚閣門用事欲
深論之小人覘知其意使出護使客又斥朱公
以孤其黨彭公使還宻語公曰不㧞禍根無以
為國公曰公争不勝必去朱公旣去公又去國
空無人亦非所以為國彭公憮然曰吾志决矣
旣見上果力言侂胄巳隂為計遂擠彭公于外
未㡬臺省之善士繼坐絀群小益以得志御史
遂併劾公吏部侍郎孫公逄吉面詰言者曰君
任私意害忠良如此不畏天乎趙丞相遣金以
贐公辭焉且曰為我謝相君冝深念國事母恤
行人除湖南運判不就主管成都玉局觀無何
而丞相罷政矣侂胄旣擅朝權羣小争先附和
逐諸賢爲姦偽禁錮之公偶記涪陵縣學記盛
傳天下又明年許自便主管玉局觀知眉州復
直秘閤利路運判時侂胄將啓兵端公以不習
邉事辭進直寳謨閣主管冲佑觀開禧三年春
呉曦挾虜以叛公諭郡守焚其榜通衢且馳告
帥守監司之素所知者仗大義率諸道連衡以
抗賊俄聞曦誅則以書勉宣撫使楊公輔講行
營田凢前日利歸呉氏者悉收之公上以省餉
軍費奨名節褒死事以激忠義之心除潼川路
提刑權瀘州是年十一月侂胄誅盡𧺫天下名
士而公與焉嘉定二年二月至都門㑹㐮陽闕
守言者請擇有徳望者鎭臨之乃除公右文殿
脩撰以行至鎮適大旱蝗檮于社郎雨蝗亦死
凢流民之欲復業者貸其貲潰兵散卒許自陳
除其辠使還隷軍伍於是盗賊衰熄兵籍多濫
公覈其虚實合為威勝軍三千人擇將佐肄習
之經理營田繕治城壘邉備乃益完實虜謀遷
于汴矣奏謂逺料敵情不憂其強盛而反慮其
衰弱萬一中原亦子相携而来郤之不忍納之
無策豪傑崛𧺫欲與我為連何以應之虜果徒
都卑詞求助助之則招敵不助則失利於彼取
償於我凢此皆當有以待之必先事而謀則事
至無患進集英殿修撰明年除寳謨閤待制知
遂寜府未行改荆襄制置使江陵城乆圯請于
朝一新之復上中海以限戎馬下海非敵衝則
以為陂田七千頃收其租實邉有警復滿水為
海詔從之諸軍部分不一公請併忠勇親效兩
軍於神勁合三千人顓聽帥臣節制取馬於川
秦買馬於荆門軍政遂以修立而民兵之在湖
北曰義勇畿西曰保捷合凢八萬人公命諸州
以農隙教閱一月而請緍于朝贍給之公以疆
事可虞請令内而三衙外而戎師各條上方畧
以觀其能否併飾諸邉帥臣為先事備明年復
條上邉備之當急者請命荆鄂兩軍各涅五千
人兩軍故有營田冝委漕臣覈實措置及令諸
郡括曠土為官田以助增兵費唐鄧流民聲言
歸我公乞較利害䡖重先為區處朝論察公有
拊納意遂因其請除寳謨閤直學士知潼川府
因其民俗治以無事八年四月上以閔雨求言
公奏陛下知所以獲譴之由乎女眞廼吾不共
戴天之讐天亡此虜送死汴都陛下為天之子
不思所以圖之天與不取是謂棄天未有棄天
而天不我怒者也青鄆蘭㑹求通弗納陛下為
中國衣冠之主人歸我而我絶之是謂棄人未
有棄人而人不我怨者也且列聖在天之靈豈
不眷其故都二帝䝉塵之耻豈不懐其曩憤今
虜舎其巢穴汙我汴都尚復與之通使使吾臣
子拜虜於昔日朝㑹之廷可乎又請改正憲皇
后忌辰從之在潼二年六告老進顯謨閣直學
士提舉玉隆萬夀宮潼人繪像牛頭山命之曰
全徳堂翊之守果州遷眉州皆奉公以行眉葢
公舊治翊之作㑹老堂招蜀耆英倣洛社故亊
時人欽慕焉改提學崇福宮景獻太子薨公奏
舉漢迎立代王曾孫及太宗與㓂凖議立眞宗
事謂聖主賢臣嚴重國本如此今陛下未有諸
子可擇然親王近屬中豈無秉徳端亮親師好
學可主大器者乎又言宣司根括之害甚悉謂
當罷無名之取以收民心散巳蓄之財以結軍
心且詒書安公丙語尤切丙雖不樂然趣迫之
令自是為少紓云明年復上章告老時皇嗣猶
未立也公謂當今秀王之子孫則孝宗之天屬
莊文惠憲王則光宗之天倫　陛下於其子孫
擇長且賢者而立之孰不以為當乎若過於謹
重而不决或生覬心刖四海疑貳失望非國之
福是冬翊之移守綿州竑之知龍安縣相距不
百里公徃来二子間意甚楽俄以疾薨于竑之
官舎享年八十有一寔嘉定十五年五月某日
贈光祿大夫夫人謝氏贈碩人李氏封碩人四
子端之靖之皆第進士端之終宣教郎知蒲江
縣靖之出為伯父後終承議郎軍器監兼樞密
院檢詳翊之今朝請郎竑之今宣議郎七女巳
嫁而卒者二人華陽縣主薄李南進士謝汝能
其壻也餘蚤夭孫男四人仲言不及仕仲房今
脩職郎嘉定府司戸參軍仲襄當以致仕恩入
官仲文将仕郎孫女四人曾孫男女三人初公
以孤生𧺫西蜀朝廷之士共知其賢而四方㦯
未之知也及居言責正色直辭摧姦擊彊不少
顧避於是海内想聞其風曰此鐡面御史矣至
覿其容接其辭則温乎惠風之龢藹乎時雨之
潤四時之氣雖備而生物之意尤多盖公天資
渾然充養有素故聞之者謂其風節之可畏即
之者樂其道義之可親盖信乎其為全德矣少
從族父兄東溪先生伯熊學巳志乎古人之大
方及長博參諸老而融㑹其異同旁綜百家而
蒐攬其精粹嘗謂蘇程二氏之學其源則一而
用之不同皆有得扵經術者也又道學之論方
譁人謂公師友眉山非為伊洛地者公獨反復
貇叩為上言之盖将恊和朝廷調一議論培宗
社之脉厚薦紳之風推公此心使當元祐時必
能銷洛蜀之争使獲用扵慶元必無黨論排軋
之禍故具著本文以視後世其亦公之志也歟
公於文章不事雕繢而渾厚正大之氣實似其
爲人詩尤清婉南軒先生張公栻一見所賦大
竒之有後溪集百餘卷在襄有峴山集潼曰鶴
林集果曰金泉集眉曰眉山集合若干卷諸經
講義若干卷公在房謫居無事取東溪所傳易
續之盖東溪傳止暌公續之始蹇嘆曰暌離也
蹇難也非數也耶閒與諸子講論輯爲一編曰
山堂疑問手抄通鑑評之士大夫相勞苦則答
曰予平生於處事則踈處禍福則勇毎見東坡
胷中未嘗依倚一物心竊慕之自謂平日扵父
君師事之如一故其厯事三朝始以忠直卒以
忠直入臺之初即慨然自許曰惟初念純直可
以對上帝事君父是以遇事無難易不苟止而
妄随趙忠定嘗稱其諌激烈似蘇文忠懇惻似
范大史人謂忠定為知言然以直道自持與世
多忤故在臺端財六十九日而罷同記注凢十
有三旬而罷公方安然不為變也及大耋之年
身在闕庭萬里之外國有大利害猶驛奏盡言
其乞建皇嗣尤貇篤深至眡君實景仁尤有光
焉盖二公言之於居位之時而公言之扵退休
之日所處不同而其心一也公扵東溪執弟子
禮終其身存也買宅以居殁也為之製服始自
賈歸劉旣立嗣宗為之後凢所以經紀其家者
雖老而不衰嗣宗死撫其子培之猶巳子也眎
族婣黨友戚欣如巳責其居房嵗適大侵為糜
粥以食餓者所活不勝計張福叛聲言引兵破
簡趣成都公出家資助軍餉移書大将趣其師
簡頼以全兩駕使軺六任守牧其為政純用詩
書不雜他術所至脩學校葺社稷以為常在眉
封張文紀李令伯之墓新孟拾遺之祠為老泉
先生請謚在襄脩孔明故廬表羊杜遺蹟凢可
以興化正俗者無不為至蠲租挈捄饑羸建長
利弭鉅患殆不可稱數建昌陳君剛嘗紀其蹟
謂未嘗用不測之賞正容以悟之而自知所趋
未嘗用巳甚之罰修令以示之而自知所避器
人以其所長而僚属得職察人以其所安而鰥
寡效情温陵儲君用亦為某言惟有徳者能以
寛服民劉公有焉然其帥荆之日盗起合榕則
捕而侵之不少貸昔公之辭潼川也某適視草
援趙清獻以比公今觀公行事非所謂學道清
心遇物而應者耶好樂人材奬拔善類西州名
彦鮮不出公門東南之士頼公通顯者亦衆學
者稱公不以爵氏而曰後溪先生云某自兒時
即願為公用後與靖之同年又仕同朝居同巷
至相好也故於公道徳風節知之尤詳今翊之
等将以癸未三月辛酉葬公于清溪之艮山使
来屬某誌其墓曰是先公之志也顧今海内名
能文詞者不知其㡬某何人斯而敢銘公書来
萬里義不得辭謹篡次其事如右而繫以詩曰
君臣之誼首乎三綱維忠與直臣節之常維節
之常而罕自竭義以利踰志以氣奪有偉劉公
金石厥心弗貳弗疑上帝實臨蚤遇阜陵靡言
弗旣　更三朝終始一致事君如父憂囯如私
朝夕皇皇忘其渴飢誰歟不仁目士以黨孔鵉
雝雝罩以一網謂忠曰訕斥正為邪徃轍旣顚
弗懲柰何鳯閣鵉臺寔司出令曾是僕臣可􁯾
斯枋辨姦於早捄禍扵㣲臣身可竄臣守弗移
晚卧坤維繫念三室臣髪雖華臣心逾赤巍巍
宗祏寄在元良可使前星乆閟其光國本未安
(臣)死相憾百世相望維司馬范忠不忘君直不
狥時允蹈其常匪嬴靡虧阜陵知公以遺後聖
道弗盡行則有義命惟其大節焯若日星揚芬
亡窮不在斯銘
　　宋通直范君墓誌銘
始余為延平從事聞郡城之東鑿灘之上有賢
寓士焉曰拙逸范君其學邃扵易其文長於歌
詩其為人意度􁌫雅而介直以和其仕勇扵及
民而嗇於營巳君時官湘中余弗獲從之游獨
得其所為開禧太平譎詠者讀之為之慨然太
息以悲當是時權臣驟開兵端三邉大震擾而
根本内蹷識者廪焉有朝夕憂大官貴人沉酣
寵利曾亡出一言以捄時病者君青衫老州縣
廼獨隱憂憤嘆若巳任其戚休顧位下官薄不
得薦所聞于朝則放古者風人託物之誼為之
詩以諷其詞明白痛切一倡而三歎焉冀在位
者聞而悟悟而改也未幾權臣誅天子躬親聽
㫁更大政令十數條徃徃與君言相合而君乆
矣勌游巳無意扵仕矣嗚呼惜㢤君名機字純
之其先幽州人後徙毗建又徙延平曽大父某
某官贈某官大父某某官贈某官父某某官贈
某官君乾道初以父任為建寧府甌寜主簿厯
撫池二州司法參軍福州懷安丞知秀州崇徳
縣岳陽軍節度推官知潭州寧郷縣湖廣緫領
所幹辦公事嘉定八年以通直郎致仕此其歴
官之次第也在池州時江左大旱蝗流民襁負
相属郡諉君行賑䘏事君為擇僧廬閒矌者分
處之其第紿錢粟皆有灋竟事民得無轉徙溝
壑以死咸德君君葢未嘗自尸其功也崇德今
畿内縣使客經行亡虚日故例訟者有鬻𥿄錢
里正有展限錢以供厨傳若他冗費君曰朘窮
民以貿虚譽吾弗忍為悉罷之有盗牛殺人而
逸者尉逮其鄰抑使誣伏君察其妄釋之移尉
使求眞盗尉大詬怒至白部使者以縦盗詆君
居亡何盗獲于他邑果前殺人而亡命者及為
寧郷適大兵屯漢上軍用百需率分配諸邑期
㑹迫遽甚君調度有方畧卒不使毫髪病民是
冬虜犯襄陽圍安陸聲摇湖湘間父老舉建炎
故事請徙邑大溈以避君曰制動當以静虜安
能遽及吾圉今倉皇委去是自擾也卒不為動
宣撫使撽君兼幙府有謂君盍㳂此自脫者君
曰吾寧横身以庇民不忍擇利以便巳明年春
虜游騎薄江陵潭帥恐亟下属邑調民爲乗城
拒守計君謂此秪以速亂乃為書具陳其必不
可之状帥悟而止虜亦自觧去旣而饑疫並作
死者相枕藉君憊心疲精瘞其胔骸之暴露者
為粥以飼其飢且嬴者收育孩穉之無所歸者
所活㡬不勝計此又其居官行事之可紀者也
然君之扵仕期亡負職守而巳前後所値大吏
亡慮數十人其不知君者未嘗自貶以求其知
知君矣未嘗幸其知而求進也其在建事梁文
靖公在三山事趙忠定公二公名知人恡許可
皆器重君稱道其羙弗置及二公當國君以調
選至都城率從吏部銓注闕而去丞相之門亡
一迹焉非知命其能之乎其令畿邑有中貴人
衘命過者致餽于君甚設或謂盍厚報以結其
歡君曰若主瘠環是無義命卒却其餽弗報又
非知命者不能也世道日圯士大夫以苟得為
賢權門勢涂有一罅可乗雖乞墦由竇不復顧
人嗤笑觀君所守獨卓卓如此可不謂賢矣乎
君旣致其事而歸自謂超然釋去柴栅遂益肆
其力於詩清新雅澹妙逹理趣有月華集及某
集若干卷蔵于家盖君之少也受詩律於從祖
父隱翁名漴嘗從山谷黄太史游得其指授者
也自金紫公擢儒科五子繼之里人目其居爲
六桂至君之先大夫與其二昆復繼之盖一門
三世而以名第進者九人焉衣冠之盛近世未
有君亦四上禮部雖卒不耦而力學工文蔚有
光烈士論韙之晚即六桂舊堂稍加完葺聚書
課子日呤哦其中山容溪光炤映几席其眎世
人所謂寵辱忻戚泊如也歸休五年無一日之
疾歲在巳卯年八十一以壽考終時二月六日
夫人柯氏有懿徳茂行先君四年殁葬于劔浦
縣板橋岡之原贈孺人生二男曰煴蚤卒曰荀
龍以文行著于郷甞舉進士未第也三女壻廸
功郎趙善還黄橐夏瑩孫男四人女一人荀龍
旣以某年某月某日合葬君于柯夫人之墓而
以建安江君疇之状来謁銘予盖聞君之風而
興敬者也生雖不吾識死樂為之銘銘曰巧勞
拙逸先覺實云胡世之人巧者紛紛問奚以然
曰不知命命實在天而以力競營營夏晆君子
所憐寧拙扵人以全其天君所自名允矣亡媿
我銘其　藏式示来裔
　　祝刪定墓誌銘
乾道某年某月以眞州教授祝櫰為勑令刪定
官初金虜旣畔盟孝宗皇帝銳意北討故相張
忠獻公出護諸将戦小不利在廷臣群起訌之
上意亦疑侍御史王公十朋力争不能得改吏
部侍郎不拜出守饒州明年又移守䕫州士論
喧然謂王公當世正人朝廷冝以自近奈何擯
之逺方祝公時為天府掾則具以所聞告于殿
中侍御史章服右司諫陳叔逹且曰二公居天
子耳目地嘿嘿亡一語如天下清議何章怒謂
公隂黨張王奏乞重加貶絀有㫖勒停然公與
二公初未嘗一覿面也旣廢五年汩然亡仕進
意㑹陳申公相始復公故秩分教儀眞居亡何
虞雍公相又擢寘勑局人謂公乆扼甫伸當深
懲前事務晦嘿為自全計時樞宻副都承㫖張
說簽書本院事朝論􁒅𧺫皆歸責扵虞公公又
具以所聞告且深陳前代戚里用事之禍虞公
憮然有悔色語􁏳傳說大忿恨丞相亦疑公賣
巳取直名對客及之公不自安求𥙷外弗許再
乞祠又不許乞致仕又弗許遂請急省親疾于
三衢說囙機撼公坐褫兩官勒停居數年說果
敗奪節度使竄流以死上益知公命主管建昌
軍仙都觀明年趙衞公相首白公事上前又命
𧺫家為二千石烏虖若公者其可謂信道篤而
用志勇者與士方平居抗論孰不慕正直而耻
佞䛕一旦身履得喪之衝逡巡顧望失其素守
者有矣或雖黽勉一鳴坐斥以去迨其復用則
低囬泯嘿自同寒蟬者有矣公以區區一府僚
引大義以責宰相忤寵臣眡追裭削奪之禍如
亡有非其取舎定於中而寵辱遺乎外其能蹈
道弗悔如是耶雖然使公遇非其可則忠而獲
狂名直而取訐禍其能自明者鮮矣况求其能
自伸者乎而前後兩貶官不旋踵輙復收用迅
霆激電曽未終晷慶雲瑞日巳即盎然此孝宗
皇帝之心所以與天同其大也故囙論次公事
竊有感扵乾道淳熈之盛云公字汝昭自晉九
江太守廵封國信安由兖徙食遂為西安人七
世祖烏家于郡南二十里沙歩村曽祖某以文
名成均不幸早世祖某少孤自立急誼樂施為
郷黨所稱以孝義勤儉戒諸子曰守此四行可
以立身矣父某性友悌篤扵義方贈通議大夫
公其長子也㓜警悟不羣少長肆力于學登紹
興甲戌進士第調新建尉籍籍有能聲捕盗如
律當更選辭不就再調臨安府録事參軍有劉
捨兒者聚群惡少日酣飲為狂不遜語邏者以
聞下府属吏法當悉坐誅公謂以醉飽語言殺
人非盛世事請坐其首餘以詿誤决遣府尹懼
不敢從公徑以白御史晁公武晁是之凾以公
語告上詔止僇其首一人餘皆從公請旣坐前
事斥人有勉之進者公曰仕止乆速命也吾復
奚求即城南廣利僧舎脩篁老木間誅茅結屋
日繙書其中時晦菴南軒東莱三先生倡道東
南公書問還徃亡虚月所講切皆學問大原與
經世切務旣𧺫為勑局官旋特命改秩人謂公
且用矣尋復坐張說斥故事刪定官起廢為貳
不為守公之復𧺫也上特命知信陽軍信陽益
邉孤壘地犬牙入虜境中興後捐租絜予民頼
以蘇息至是版曹欲𧺫輸公不竢對先馳書廟
堂争其不可及造闕屡詣東閣門輙引郤改添
差湖北安撫司叅議官秩滿丐閒上獨識其姓
名曰是乆棄者朕念之冝與近次郡遂知吉州
諌官陳賈以舊事詆公改荆門軍辭主管仙都
觀知汀州汀俗素慓悍有官黄三者屡殺人不
就執至是贅聚㡬千人公曰玩㓂弗誅何以為
郡然官軍素脆耎不足頼則易使豪民諭圖之
有楊彬者願自效因授以計畫俄生獲官黄三
公聞于朝請誅之以警後而命楊彬以官帥怒
不先白巳誣公不受令且害彬功朝廷知汀事
本未察帥誣竟官彬承節郎公頼以免盗旣平
悉蠲下三等逋賦出所積代其輸除潼川府路
提點刑獄公事入對言以正心術為脩身之本
别賢佞為立國之本逐貪贓為愛民之本上嘉
納至鄂以疾請祠改主管建寜府武夷山冲祐
觀明年起公提舉江東常平未拜疾浸棘命諸
子前訓以居官當先㢘退處家務崇儉約紹熈
辛亥三月朔終于家年五十有九積官朝散郎
公為人堅正有大節遇事敢言與人交落落不
茍合以故知公者少􁀬疾者多頼遭值聖明屡
跲輙奮晚年付以蜀節盖将駸駸郷用而疾乗
之命也夫公之學以中庸大學為宗以㾾洛諸
先生之言為法居官玉雪自持終其身寄家浮
屠氏囊禇蕭然唯圖書充牣而巳娶趙氏贈安
人繼毛氏封安人三子某今為某官慶澤慶流
四女某官折思齊某官魏泌又某人其壻也孫
某某某年某月葬公于耿山之原某自兒時熟
公名寳慶初元孝頴来主浦城簿始得公弟吏
部郎所爲行述讀之吏部諱禹圭亦端直士其
言可信不誣孝頴屬予志其墓辭弗獲廼爲之
銘曰
　嶷嶷祝公允毅且仁直道而行孰識其眞獨
　知公者以爲當今之古人有崇玆山寔維其
　墓清風如存過者必下
　　提舉吏部趙公墓誌銘
公名崇度字履節丞相忠定公子也年十六謁
文公朱先生扵考亭先生器之授以大學一編
曰讀是則知脩巳治人之方矣其後忠定以䜛
去相位歸卧里門又授之以通鑑曰古今興壞
存亡之故盡在此書汝其熟復之方是時公之
齒少甚天材逸發不可覊讀書過目輙成誦落
筆娓娓驚人遇事剨然鋒頴捷出文公迪之以
經欲其知道以立本也忠定愽之以史欲其知
變以致用也公衣𬒳父師之教繇少洎長不離
典訓中􁁃而飫之日有所滋揉而化之月有所
移故氣雖勁發之公不發之私也材雖銳用之
厚不用之薄也卒其所就有足稱道者是豈非
學之力與然則世之言學不勝質者其又果然
與公初授承務郎監中嶽廟忠定薨衡陽公泣
血痛憤如不欲生終喪堅苦自守文公先生殁
伯氏徃哭之公疾不能偕獨為詩以餞辭氣激
烈弗少顧嘉泰𥘉忠定稍還故秩先友多貽書
勉之仕始謁選得僉書復州判官歲乆旱有老
兵欲自焚以致雨公白守謂狂恠惑衆不可從
開禧邉釁動竟陵居兵衝公列三事以告其論
虜所從入與我之所以制虜者後多不能易添
差通判信州㑹天子誅權臣羣憸以次絀恩書
䘏典繼下公與伯氏議請先直誣枉改謗史不
當徒𬒳龍光伯氏以聞果得請郡有獄乆不决
公一訊得其情人大􁁅服知桂陽軍陛辭請募
散卒𥙷虚籍以銷盗賊之黨賦比来人田以减
州郡之蠧㑹郴冦暴作桂陽其唇齒地公疾驅
至官民有冤許自直不以次第拘公謂郴桂諸
峒雖名傜人實與省民錯處特賦性悍虣在位
者無以化服其心故易以亂奏請命郡教授選
士之有學行者二人以孝經論孟授峒子弟毎
三歲上其能通習者郡以禮延召旌異之如此
三十年諸峒皆将化為衣冠之俗誰肯自棄扵
賊俗多不舉子公放忠定行扵閩者因其俗損
益之命舉子條約復豊積倉舊儲為石萬民賴
其利至今先是公以本郡歲貢銀二千兩三歲
大禮亦如之公私困竭不能輸奏損四之一不
報至是入對申言之又請罷湖南義丁禁立私
社以杜姦民鳩聚之漸知邵武軍屬縣有以大
囚上者訊之則瘖不能言公命縣審鞫果得冤
状有呉元者毆人致斃前守以具獄奏得死報
公取舊牘審閱廼本縁醉飽忿争非謀與故比
則以諗于刑獄使者使者爲諗于朝得减論提
舉福建市舶兼泉州先是浮海之啇以死易貨
至則使者郡太守而下惟所欲刮取之命曰和
買實不給一錢蠙珠象齒通犀翠羽沈腦薰陸
諸珍恠物太半落官吏手媚權近餙妻妾眡以
爲常而賈胡之衘冤茹苦撫膺啜泣者弗恤也
以故舶之至者滋少供貢闕絶郡赤立不可爲
及是公以選来余亦代公守郡相與剗磢前弊
罷和買鐫重征期季至者再倍二年而三倍矣
故事嵗以土物遺諸公貴人下洎三省六曹吏
皆饜滿公曰吾不能朘民脂膏以市寵悉罷弗
遣知邵州馭諸蛮寛猛有則不肯用狙譎小數
卒以帖服知西外宗正事公謂治親如治家不
可一繩以灋其有不率者姑惟教之跌蕩者責
以誦書必精習乃巳繇是知自重少犯法知吉
州入奏留為右曹郎中都官例不何問事吏以
成牘進輙渉筆為書公曰即若是安用我輩必
窮析本末剖决之奮筆如風觀者皆駴服遷吏
部郎主尚書東銓進對力言贓吏之害以為財
者民之心奪其財則心傷心傷則怨結怨結則
思亂方其黷貨之始為害若未遽形又其積貪
之餘貽患遂致莫捄惟明詔申諭内自朝廷之
上曁于百司庻府苞苴賂遺一務屏絶以清其
源外而監司郡守必擇風節必任㢘平俾相紏
察以澄其流如是則上有節儉正直之風下無
剥蝕苛切之政上下之交征旣息田野之生理
自蕃民力裕而邦本固矣又言州縣以辠罔民
而沒入之其害至慘願一切禁戒若法當籍者
自銖兩巳上悉輸刑獄司以上于安邉所使為
長吏者知貪黷無益而用法自平始忠定在淳
熈間嘗輯國朝諸臣奏議爲書以進孝宗嘉歎
謂可與通鑑並行至是公言扵上以為奏議一
書上自君道以逹庶事内自宫禁以及邉防㣲
而性命道徳著而禮樂刑政􁈷然靡不備具願
詔經筵官扵進講之隙讀一二篇或萬㡬餘暇
特埀乙覧上曰朕常日自觀公喜且賀銓曹積
蠹乆公一裁以法有嘗令郷邑坐贓濫斥者適
詣選公䟽其宿負力沮之前從臣李沭乞奉𥙷
公謂沐在慶元為首旤之人而優老延賞與名
侍從不異非朝廷甄别淑慝意則具白寝其命
自以與世寡諧不當乆在銓　地援親嫌力請
得提舉湖南常平㝷改江西㑹鄰冦數犯盱撫
公力疾之部請濟師且遣人持幣徃諭賊旣而
王師次第集群盗亦輸欵請降而公疾不可支
矣旣乞祠又請休致時洪人告飢甚猶自力以
出振業之始至莩踣載塗公命發郡庾移隣粟
選官屬之材者涖其事雖憊卧一榻矻矻區畫
不少休家人有諌止者公曰吾豈以一身易萬
人之命㦲未㡬主管建康府崇禧觀又以朝散
大夫致仕疾再作紹定三年七月十有七日終
于家年五十有六公雖生長相門家世本儒生
守禮法又嘗親近有道故能擺落豪習平居自
勵如玉雪不忍秋毫點汚自篤行公以純孝聞
忠定帥循唯謹公生四歲母秦國夫人徐氏沒
巳孺慕如成人及遭忠定戚飲食居處一如忠
定居䘮時聞者嗟美忠定常書公㢘勤恕四說
遺所親公在邵爲堂扁以四說書其後曰公則
無偏見㢘則無利心勤則無遺事恕則無過舉
吏道盡扵此矣宦淤所至有先世遺蹟必表章
之扵上饒新一杯亭之祠扵三山復翠密舊亭
于西湖上皆忠定棠隂所在也平生尊慕正學
在昭武則建濂溪河南横渠晦菴五先生祠在
邵陽則别像濂溪扵堂而徙其不可竝祠者顧
自以名在屬籍惓惓宗國不少忘聞朝廷有善
政佳事輙歡快弗自勝否亦顰蹙終日尤惡邪
謟士言之即怒目切齒而賢者善類則欽遲之
不衰自少爲文率根本義理其詩於選體尤得
趣參政温陵曽公嘗叙其文謂無一點膏梁氣
所與賡倡若章泉趙昌甫北山陳膚仲皆當世
名流有磬湖集十卷左氏常談史髄節齋聞記
等藏于家夫人盧氏先公二十二年卒贈冝人
子必悌先公六月卒必恬廸功郎新江州德化
縣主簿必性女必姜歸承奉郎眞志道孫良淳
世系見于忠定碑者今不著始公愛冕山之勝
葺亭榭蓺卉木将退而休焉弗果至是卜葬于
山之麓卒之明年正月二十有二日也銘曰
　　昔在先朝文正范氏有子四人而各得公
　　之一體堂堂忠定子多而賢若勁氣與直
　　節公寔似乎其先然而㢘不至劌峭不至
　　刻問奚以然曰學之力遺安有堂龎公是
　　師咨爾後人勿替引之
西山先生真文忠公文集卷第四十三
西山先生眞文忠公文集卷第四十四
墓誌銘
　　顯謨閣侍制致仕贈宣奉大夫陳公墓誌
　　銘
開禧改元之初年韓侂胄将啓兵端則欲用其
親吏蘇師旦者為節度使宻諭詞臣使草制時
中書舎人陳公峴兼直學士院語人曰節鉞以
侍時臣之功髙者師旦何人可辱斯授必以此
見命吾有去而巳未㡬中貴人有以特㫖躐遷
遥郡者公復論之中貴人者侂胄之所主也御
史探權臣意遂假駮死獄事劾公以免方是時
侂胄權震中外鼻息所嚮誰敢違者而公秉持
直道不少顧卒以去國士論髙之㦯問公與熈
寜三舎人之事孰難曰李定之除公朝顯行之
令也師旦之命權臣宻諭之指也方熈寜初王
安石雖用事然詔令猶付之有司故三舎人得
以軄争之其為力也易至侂胄有所欲為則隂
使人諭以意指一有違忤則假它罪逐之不使
得以守職言事去也故在公拒之為難公字儔
南世家温之平陽後徙于郡城曾大考懿通直
郎致仕大考𥙷事髙宗為禮部侍郎終秘閣脩
撰再世皆贈銀青光禄大夫考汝賢朝請大夫
知逹州贈通奉大夫公以大考遺澤𥙷官調邵
武南尉獲彊盗如格不受賞再調潮州判官劇
㓂沈師蹂州境覆官軍乘勝抵城下公方行倅
事佐其長集民兵布旗幟日夜徼警甚嚴賊知
有備引去公又伏兵津渡伺其宵濟遮擊之禽
賊將及其徒數十人戮于市帥憲以白于朝幹
辦京西安撫司公事淳熈十四年以博學宏詞
科賜第丞相主公淮奏事孝宗謂曰陳某之文
甚右夜直官對上語亦然用舉者改秩為浙東
安搛司幹官帥王公希吕奏减和買四萬餘匹
其議自公發丁内外艱除䘮擢太社令太學博
士召試學士院公對䇿言帝王號令不可䡖出
儻不經三省施行從中徑下外示獨㫁内啓倖
門禍患将㐲扵中而不自知時侂胄巳居中用
事假御筆以竊朝權故公論及之除祕書省正
字進對言陛下降詔求言三時于玆未聞以忠
讜被勸賞頋有獲罪而編竄者中外駭愕以言
為諱將恐上下相蒙非國之福兼國史院編脩
實録院撿討官遷校書郎祕書郎後省封還除
書指公為故相趙公黨黜知全州至則增學廪
紿官書延見諸生勉以問學撙節浮費糴米三
千斛立倉爲儉歲備蠲民逋租凢二萬餘緡郡
城故榷酤為民患公聽十里外釀酒入城收其
稅民便之􁬬郡二年由野闢道路脩城堞壯又
捐河渡之入跨江為橋以免病渉湘人目曰陳
公橋最聞以祕郎召遷駕部員外郎改禮部㝷
陞郎中兼史職嘉泰四年遷祕書少監都城災
詔百官條時玫闕失公言節鉞濫予職名躐授
名器大䙝僥倖益玆貪墨肆行生民日困而大
吏贓狀暴曰僅從罷免中外之臣佞䛕成風雖
居可言之地且蓄縮不敢盡皆非盛世事明年
進祕書監兼學士院權直未㡬以掖垣兼内制
坐前事絀明年提舉太平興國宫又明年授集
英殿修撰知廣州公之治廣即所以治全者推
而大之新􁱲舎浚泮水奏増流寓解額以收寒
士蠲八縣送州錢六萬餘緍禁其預借以病民
重脩延恩館處士族之落南者增置義冢給貧
民之無所葬者時峒宼嘨聚為江湖間患公命
繕城浚隍築應趐城作敵樓置經略司敢勇軍
以壯帥府之勢諭連韶諸州為戰守備分遣將
卒控搤嶮要㓂聞風不敢犯上嘉之命待制寳
謨閣再任宼􁏳平公請納祿乆之進顯謨閣待
制知泉州未上以兵部侍郎兼直院召公方貇
辭嘉定五年正月辛酉以疾卒于家年六十有
八積階大中大夫爵永嘉伯進通議大夫守元
職致仕遺奏聞贈宣奉大夫是年十月辛酉葬
護國寺甸洋山妣碩人許氏之墓左公性孝友
而仁伸弟蚤夭教其予任之以官待婣族盡恩
意不可撓以私與人交若簡澹乆而益親酬應
事物從容有常度未嘗見疾聲遽色篤學不懈
愽通群書而􁁃泳義理歸之扵約其文典雅有
旨趣有東齋集三十卷公前後論事必審酌利
害期於可行嘗言解額不均士不安郷舉欺冐
日衆冝㑹諸郡終埸人數各以二百觧一大辟
之獄奏裁多濫而讞報煩壅不若令悉申提刑
司詳覆實有疑慮可憫乃以上聞東南将兵猥
冗不可用當分隷御前諸軍禀給簡閱一如大
軍法論者多是之而未果行其在清湘蠲虚市
之征在番禺省八稅埸皆奏白于朝請推之它
郡其建明太抵類此顧在公特為細事至其立
朝出處之節則自官中祕至為近臣皆坐忤權
臣以絀其在詞掖不能一月也故公乱小司馬
之命上賜詔嘉其䏻安義命扵權門翕赫之日
至以儀鳯之翔砥柱之立比公嗚呼欲觀公之
大節者其攷諸此而巳矣然公沉嘿靖厚不自
表襮故世之深知者鮮獨頼明詔發揚遂得以
昭示来世夫人林氏朝奉郎知建昌軍思誠之
女封碩人子男三長昕廸功郎臨安府鹽官縣
主薄季􁕓通仕郎皆先公卒仲昉今通直郎知
建寜府浦城縣女二長適從事郎潭州善化丞
劉方慶次未行皆早卒孫圴宣教郎前知婺州
東陽縣
　　　　　　　　　　　　徳秀之試詞學科
也頼公品題俾玷首選因獲出入公門今老矣
懼無以報塞而昉以銘墓爲請誼不得乱銘曰
　　士貴實踐　不貴空言　言之孔易
　　守之維艱　平居仡仡　眞若有立
　　得喪林之　鮮不蠖屈　方其無事
　　　論說瀾翻　有事而言　若鍵若衘
　　　展也陳公　沉潜静黙　見義必為
　　　孔武且力　大姦盗權　寵其僮奴
　　　寄以腹心　若馮子都　奕奕節旄
　　　将舉以卑　在廷媕阿　孰敢訾議
　　　公曰此官　寔奨勲勞　彼何人斯
　　　異數是饕　豈以綸言　而餙隷早
　　　吾腕可㫁　制不可草　瑣瑣貂璫
　　　恬寵躐遷　抗章還之　連觸執權
　　　紫薇玉堂　宻勿清切　浩然而歸
　　如屣斯脫　鳯翔千仞　砥植中流
　　知臣者君　褒詔優優　畨禺之政
　　如古良牧　式遏宼攘　以奠南服
　　天子曰嘉　凾其來思　簮筆代言
　　匪卿孰冝　驛騎方馳　文星遽隕
　　天實奪之　莫䆒其韞　有立崇崇
　　閟此德人　勒銘山阿　千載不冺
　　趙華文墓誌銘
維宋中興四葉有社稷臣曰丞相忠定趙公以
純誠大義幹梀我國家勲庸巍峩如周旦奭天
監精忠俾其胄嗣寔多且賢用克紹先烈故朝
議大夫直華文閣致仕諱崇憲字履常者其長
子也淳熈八年以取應對䇿第一時忠定為某
官恃立殿上􁌀再拜以謝上顧近臣曰汝愚年
今㡬巳有子如此越三年復以進士對䇿擢甲
科上謂執政曰此汝愚子豈即前科取應第一
人者耶盖忠定以懿屬冠大庭國朝以来未之
有至公又能力學取髙弟孝宗皇帝喜見玉色
嘉奨再三自是名聞日彰徹雖勤勞中外位弗
大顯然考其始終所植立則庻乎其有忠定之
風矣公𥘉仕爲保義郎監饒州贍軍酒庫換從
事郎撫州軍事推官忠定帥蜀郡書冩機冝文
字改江西轉運司幹辨公事監西京中嶽廟方
紹熈甲寅王室多故忠定公寔長西府宻賛慈
極援立聖明不崇朝宗社再安未㡬侂胄竊大
權羣憸朋翼遷忠定于零陵未至而薨海内憤
欝公闔門自處誓死守丘壠居數年詔復忠定
故官職先友多詒書勸公出者扵是改奉議郎
知南昌縣事嘉定更化除籍田令制曰爾先人
有功王室中更䜛毀思其功而録其子國之典
也公拜命感泣顧忠定之冤未悉昭白而其孤
先𬒳寵光非公朝所以勸忠孝勵㢘耻本意則
拜䟽力辭俄改監行在都進奏院復引陳瓘論
司馬光呂公著復官事申言之乞以所陳付三
省集廷紳公共參覈若先臣心迹有一如言者
所論即近日恩典皆為冐濫先臣復官賜謚㫖
揮與臣除命俱合追寑如廷臣公論見得委是
誣衊即乞特頒詔㫖昭示中外使先臣之讒謗
旣辨則先臣之忠節自明而憲慈烈皇后擁佑
之功徳益顯然後申飾史官考合衆論改正誣
史垂萬世之公特命詞臣撰述豊碑親􁮺宸翰
錫以碑額用表先臣之墓又乞正趙師召妄貢
封章之罪䆒蔡璉與大臣爲仇之姦毀龔頥正
續稽古録之妄有㫖兩省史官考訂以聞巳而
吏部尚書兼修國史樓鑰等請施行如章詔曰
可後以誣史未正復進言其畧謂前日史官徒
以權臣風㫖刋舊史焚元藁略無留難今日史
官雖以詔㫖再三莫有慨然奮直筆者何小人
敢於爲惡而謂之君子者顧不能勇扵為善耶
聞者愧之其後玉牒日暦所卒以重修龍飛事
實進呈因公請也是年冬贈忠定太師封沂國
公而除公丞戎監明年丞太府二年除祕書郎
辭弗許四年遷著作佐郎充省試參詳官兼權
考功郎官請外知江州六年提舉江西常平兼
權隆興府及帥漕司事除轉運判官仍兼帥事
七年以兵部郎中召㝷改司封皆固辭遂直祕
閣知静江府廣西經畧安撫明年直寳謨閣主
管亳州明道官初忠定公旣以文學致大名而
其平生盛節標表一世者盖進則盡言於朝而
天下稱其忠退則推上之恩以及人而天下誦
其仁出入三朝直道自持未嘗少貶以求合而
天下服其正此三者忠定之所以為忠定者也
而公皆有志焉其在朝時嘗因閔雨求言公上
封事大畧謂今日有更化之名無更化之實人
才國之元氣而忠鯁擯廢之士死者未盡省録
存者未悉褒揚言論國之風采其間輸忠亡隱
有所規益者豈惟奨激弗加盖亦罕見施用媮
安取容無所建明者豈惟黜罰弗及㦯乃遂階
通顯至若勉聖學以廣聦明教儲貳以固根本
戒宰輔大臣同寅盡瘁以濟艱難責侍從臺諌
思職盡規以宣壅蔽防左右近習竊弄之漸察
姦憸餘黨窺伺之萌皆貇貇為上言之後因班
對又深陳紀綱法令玩弛之弊雖其齒朝之日
淺而位不得以言然苟可以效其忠者無不盡
也其令南昌奉行荒政所活甚衆江人歲苦和
糴公之為守也䟽于朝永蠲之且轉糴旁郡穀
别廪以儲為儉歲備至于今頼焉瑞昌民負茶
引錢新舊絫積為緍者十七萬有竒皆不能償
死則以責其子若孫猶弗貸㑹新劵行視舊價
㡬倍蓗公嘆曰負茶之民愈困矣凾為白之朝
乞許以新劵一償舊劵二有㫖從之盖受賜者
千餘家縣刻石以紀其事忠定之漕江西也嘗
有御札令察州郡之受輸苛取者忠定推行惟
謹及公繼掌漕事即摹淳熈詔㫖下諸州令上
體阜陵徳意而先行於豫章以倡帥之减斛面
之嬴䡖折納之價許民自執槩量輸者常私其
餘以出豫章為江西都㑹四方賓旅之有事扵
其土者不絶不幸疾病則惸然無所歸忠定之
為漕也捐私錢百餘萬創養濟院俾病有得藥
與食以無轉死溝壑嵗乆􁏳移為它用公至討
㝷脩復立規約數十條以愈疾之多寡為賞罰
棄兒於道者亦收鞠之四邑社倉乆弊訪其利
病而更張之田里始𬒳實惠桂之屬邑十地肥
磽畧等而陽朔修仁荔蒲之賦獨倍焉自張宣
公奏减之餘人猶以為病公請再加蠲减詔遞
損有差三縣民立祠以頌公德至於以節用之
嬴代編甿逋賦在隆興為緍錢二萬餘静江亦
萬餘苟可以厚其民者無不至也為館職時同
列有欲以要路相汲引者公巽謝不敢常退而
喟然曰是豈知我者耶戚里有碩納交者數遣
人逰說弗答㑹祠事職掌相比又欲親公公肅
然自将不踰階而揖也後寅縁求見終弗内時
其亡而謝之始有㫖擢丞寺監公白宰相願處
其㝡下者在朝垂三載而請郡以十數嘗曰欲
去者如撼兒齒乆當自脫矣後以名曹召公語
人曰朝家委使雖遐陬僻嶠不敢辭唯寘之朝
行則非所安耳在桂期年(若不及滿歲/則改為㦲年)匈聞尤
力卒奉明道祠以歸觀公之才非不足以用世
而其志又非忘世者顧於名位爵秩若将凂焉
豈以素履難堅完榮涂多淟汨寜舎彼以取此
耶然則士之控搏寵利若不可一日使去巳者
其㫝公何如也公之學得於家庭而成於師友
以不欺為立心之本思過為進德之方其所居
常掲以自警自公之大父慶國公至誠力踐以
篤行稱至忠定公服行尤謹閨門之内敬順休
洽士大夫之言家法者宗焉公天性篤孝其居
忠定喪月餘始食食小祥始茹果實終䘮不飲
酒食肉比御猶弗入者乆之内行飾備宗族視
以為榘法其在郡國以勸學毓材為首務扵九
江則新濂溪祠又為書堂以處學者求周氏後
之㓜慧者三人廪而教之豫章東湖近歲昉立
書院公至增葺其未備又為選堂長益生員置
書史豊廪給如所以經紀濂溪者所至講求公
私利疚汲汲如理家事在九江脩陂塘以廣漑
灌凢數千所城堞樓觀皆繕治一新始至桂林
屬瓊守非人激黎峒之變公劾去之改辟能者
代其任羣蠻相率聴命邉徼用寜有籮􁉥峒者
仍歲㓂鈔為暴盖省民何嚮父子隂誘導之公
捐金繒付小校使縶以来寘之法因嚴民夷交
通之禁使邉民相什伍㓂至則鳴皷召衆先後
掩擊俘獲者賞不至者有懲先是部内郡邑有
警輙移統府兵戍之在冝州者百人古縣半之
公謂根本單虚非所以窒姦萌廼於其地各置
兵如戍兵之數而歛戍者以歸邕為邉州重害
地自狄武襄平儂賊所以設扞防者甚至歳乆
􁏳弛而溪峒日疆公朝夕以為憂亟條上其議
若調守辟屬益兵完城等數事朝廷頗采其言
然未及盡用也峒酋何元龍死公命以其地分
給子弟與它族之無繼者馬政積壊㝷其穴根
剔治之歲省緡錢數萬而所得又皆良駟馬土
丁役使亡蓺一切禁戒以絶公所涖率簡燕游
削問遺未甞自顧其私故歛弗及民而蓄積以
𥙿其見扵試用者如此倘天假之年而盡其用
所立可勝計耶公之卒實嘉定十二年五月十
一日享年六十母徐氏封孺人贈齊國夫人初
娶周氏蚤卒贈冝人繼室劉氏樞宻忠肅公之
女忠肅公之薨也屬朱文公爲擇所歸旣而以
歸公賢明正淑先公十九年卒贈冝人七子長
必願早踵世科嘗宰建之崇安有異政今爲某
官次某官(皆以/次叙)四女長適某官(餘以/次叙)某年某月
某日必愿等奉公合葬于雕峯二夫人之兆先
期来告曰先君與公昔同三館旣又有連且相
好也敢援是以銘文為請予方執䘮未暇也自
是四五年間必願之請絫至念昔與公從容著
庭間又當世事公毅然之色偉然之論有槩乎
余衷者由今思之僅若信宿而公之墓木欝乎
其成隂矣烏乎哀㦲廬山李公燔寔狀公行其
言可信不誣今剟其要著于篇世系源流巳見
於忠定之誌者不復載其銘曰
　　弗競而趨　獨勇於止
　　其位雖痺　所立則偉
　　烏乎賢㢤　眞忠定之子
　　　葉安仁墓誌銘
昔余為泉山守同僚之賢有數人焉昭武李公
晦建安葉子是其尤也公晦學邃而氣平本經
術明世用事之大者余必咨而後行子是堅疆
有特操介直弗顧私遇事亡難意處劇亡勌容
凢它人之所不能為與所不敢為者必以屬之
二君勁易不同而同歸于是予旣深頼其助二
君亦相得甚歡然余扵子是獨憂其太剛不可
以耦俗故嘗為詩以贈欲其歛鋒鍔收光芒而
進其徳於中和之地君旣去泉而蹇于仕越若
干年廼得知饒之安仁則其為政一出於寛平
藹然有儒者氣象居常語人曰(先義而後利/先教而後刑)此
吾所聞於眞公者也吾其敢違耶觀君於予言
不忘如此其志于善可知矣於為政後先知所
决擇如此其進德之勇又可知矣夫自昔以人
材為難予於一州得尤賢者二人其喜幸曯望
之何如也然不數年而公晦殁又數年而子是
殁子是之仲子盖壻于李氏者也前為婦翁求
銘而未及作今又爲其父求銘焉嗚呼予其可
辭耶子是名湜世爲建望族曽王父某王父某
父某朝散大夫知某州贈中大夫母張氏繼鄭
氏呉氏張氏皆贈令人君鄭出也自兒時氣槩
超邁見者異之以父任調邵州新化簿遭母喪
服闋從江淮宣司辟以論軍事不合去尉贛之
寧都有劇賊數十人深入廣右爲虣巳乃易服
遁歸君㢘知其根冗一日盡縳之法當得改秩
賞君曰此吾職也何賞爲則以白于府于臺不
願賞刑獄使者王侯涔黙嘉之上其事于朝詔
特改承事郎丞泉之惠安㑹子守郡引之以自
助明年海盗壬人犯州境殺邏卒勢張甚予合
官民兵捕逐之顧督捕者難其人君奮然請行
時劉夫人方蓐卧弗顧也居數日禽其酋餘鳥
驚獸散君猶督舟師遽出境乃還至家而㓜子
夭矣予列上其功不報以宣義郎知贛縣部使
者迎拒君不許上郡守柴公中行猶曲留之至
為辨數于朝然無及也旣至安仁一以平時所
得於師友者施之政其視鴈鶩行常正色如鐡
不少假借至進士民語之則如家人婦子相爾
汝俾得盡所欲言慮民之淹于訟也日惟退食
少休兩造至庭一見即决亡所宿淹者吏以故
不得邀賕請雖負者亦心服無懟辭邑有田訟
更數令不得辨枉直君一見詰問具得其情不
浹旬以决縣人駭嘆稱爲神明有重囚繫縣獄
根連十餘家淹延且半嵗君始至如為黥胥罔
利計䟽其事臺府盡釋之皆歡呌騰踊以去賦
歛務在寛民非甚稽考不督責前令負課以數
萬計郡弗察顧迫君以償君曰吾亡它繆巧其
能者窒滲漏節浮冗而巳姑盡吾所能以應否
則去之符移雖日急毎反復貇扣兾寛其期以
紓民必得請乃巳畨俗雜呉楚之舊春夏疫作
率惟巫是聴雖骨肉絶不相徃来君為文鐫暁
選毉徃㫝随其證以療㦯扶病来告則親問而
藥之貧不能自給者賙以錢若粟所全活甚衆
其大者如是至若蠲里正之擾罷科糴之害與
凢剔吏蠹蘇民瘼者不可殫書然君猶以為未
足方將剏杜倉建義庠置安樂院使㐫荒有備
善良有教罷癃殘疾者有歸條畫且定而君病
矣旣棘猶諄諄若夣中語曰某事畢矣某事未
也盖勤民不忘以至于死云時寳慶三年某月
某日也寓士湯君仲能徃哭其䘮見邑之人多
痛悼至流涕云者又聞其家緍錢不滿數十棺
衾乆而始具歸行田壄間雖蕘僮牧夫亦戚嗟
如出一口歴叙其事以謂近扵古之所謂循吏
者仲能名巾信義士其言確訒不誣故予剟而
著之然不能盡紀也世逺道散為政者芻狗其
人鬼魅其俗以為非嚴法峻刑不能服而朝夕
所治者𫾣扑以聚財而巳其聞義利先後之說
鮮不姗笑以為闊迂而君用之於治邑不期年
間其效章灼若是然則謂古道不可行於今斯
民不可以理義化其又果然歟仲能又言君壯
歲遊文公朱先生之門得以直養氣之說故其
為人磊落明白無所囘隱毎自謂平生與賓客
言者皆可以語妻子吁君之所為挺然自立者
其不以有本故歟君生於乾道戊子享年五十
九積階承議郎賜五品服妣鄭氏繼劉氏兵部
郎中炳之女又繼亦其季皆封孺人子果采㮚
榘女適進士翁徳廣采郷貢進士即前所謂壻
李氏者從公晦問學得其指歸方進而未巳也
諸子以三年某月日葬君城南鐡獅峰下銘曰
　　匪利之征　而義之營　匪躬之憂
　　而民之寜　嗟君此心　可質幽明
　　我爲斯銘　百世是徵
　　　譙殿撰墓誌銘
故右文殿修撰譙公諱令憲字景源端良平實
之君子也嘉定初爲寮于宗正寺見其后安弗
競静嘿少言而於進退去就間堅决亡疑貳心
竊敬之及使江東公又適司臬事時歲大旱蝗
予與提學常平李公道傳方豫圖所以爲荒政
備者而朝廷下公建請數事大抵皆不謀而合
三人者相與戮力推行聖天子德意而公講畫
尤精宻竟事民得無流亡頓踣以死盖公力為
多後數年来漕吾閩所以愛其人者如江東之
人閩嘗饑且疫其捄之之力又如捄江東之饑
也不幸勤瘁致疾殁于建之漕臺予徃哭之其
孤習拜且泣以乞銘為言旣又狀其行来請彌
力予其可辭謹按譙氏故蜀人唐末有徙于青
之益都者遂為望族公之曾大父某贈太師崇
公妣率氏魯囯夫人大父某贈太師鄭公妣郭
氏楚囯夫人崇公以上猶青人也鄭公遭靖康
之難間關南渡靡有定止至公皇考某以靖共
恪實事光宗皇帝于春宮紹熈中為利州觀察
使知閤門事始錫第行都贈太師魏公妣杜氏
亦贈魏囯夫人魏公三子伯曰令雍檢校少保
保成軍節度使公其季也始魏公官于莆一時
儒先多在魏公徧登其門公年甚少巳知尊前
軰慕正學而杜夫人以經史課督率至夜分以
故器業夙成甫冠入大學遂登淳熈十一年第
孝宗覧公所對䇿問誰氏子大臣以魏公對上
喜曰熈載可謂有子矣魏公時在班列亟拜舞
謝庭下薦紳榮之調仙遊尉婁獲盗如律當賞
訖不自言再調淮東安撫司屬官嵗大饑帥諉
公行賑䘏事頼以全活者甚衆用薦者改秩知
錢塘縣未上罹魏公戚終䘮知衡山縣始至顧
風俗悍甚學政壤士不知郷方則爲闢縣庠益
其廩嚴課試之灋使相懋以學兩造在廷率骫
曲鐫暁其以骨肉訟者爲陳至恩大誼且引咎
自尅責聞者多釋然謝過以去慶元五年入主
管官告院遷司農薄諸王宮教授兼呉益王府
教授公言中興雖剏學宮然無齋舎以居無廪
給以養課試之法不立行藝之習亡聞非所以
隆宗支厚化本先朝廷臣有請倣郡學灋置生
員及職事者有請擇間曠地建學宮而給田充
餼者乞令宗正司折衷以聞時雖未及用其後
嘉定中别置宗學如公言遷太府丞知江州郡
境産占榖而緫領所以粳為賦人病之公請随
所冝輸納以便民又論茶引錢之害甚悉江民
多貧少根著値水旱則捐貲産轉徙它郡有耕
其棄田者有司又繩以盗種法由是告訟紛然
公請弛其禁惟責以輸租争者遂息居養院乆
圯公命徙置城北一新之􁁪婦孤兒别為屋以
處括絶産置僦舎歛其租入以給之寒而薪死
而彗皆定條畫為乆逺計故其法迄今不廢開
禧初召對論差役等六弊請去之以蘇民除都
官郎中兼國史院編修實録院檢討官論謫降
之官遇赦許所屬申明移放奏牘来上朝廷下
之憲部率沮抑不行至有數更霈宥弗獲自便
者願下本部自今奏行赦令務從寛厚以稱國
家矜恤之意兼侍左郎官遷檢詳樞宻院諸房
文字奏乞命㳂江諸軍修戰艦肄舟師以壯大
江形勢遷右司郎官時陳自強尸宰枋事多諉
成胥吏椽屬具員而巳公循守理法不少倚違
其間一日有公事令吏諭㫖求擬筆公不可㝷
除軍器監名遷實抑之也乆之除大理少卿韓
侂胄誅天子更新政令公言為政不難惟至公
無私然後可以服天下欲明賞罰當自公卿大
夫始欲守法度當自朝廷始欲惜名器當自近
臣始欲節浮費當自内庭始欲抑僥倖當自左
右近習始屬詔中外臣工言事公又歴陳十弊
大畧欲絶内􁌀勵㢘耻黜冐濫損泛恩裁宫掖
亡益之費省近習戚屬之錫予其言確切逹大
体多見施行時方論權臣技黨事多下廷尉治
公持議平更數獄無一橫及者嘉定元年遷宗
正少卿兼史職初侂胄顓朝權自謂上之立有
定䇿功史官争承迎書初元事皆失實公前因
對請刋正誣史及是又言玉牒紀大政而内禪
一節顓㱕功權臣非所以視萬世臣謹條其繆
妄随事辨正目曰甲寅玉牒辨誣願下本所命
官攷詳釐正從之特又議亟侂胄首以遺虜人
公言姦臣誤國自我誅之於虜何與今衆賢登
用綱紀日張措置得冝彼自心服若不顧事體
是非但務姑息以悅其意則彼將謂我為無人
萬一復有難從之請何以待之願令軄事官雜
議及訪問制閫大臣不報以直顯謨閣知婺州
値旱禱而雨差役乆弊為正詭隱明板籍定其
所當先後者人以不争提㸃浙東刑獄奏請立
居養安濟法以活惸婺又言茶鹽法至嚴而行
之未嘗不濟以寛今州縣間行法多刻忌失國
家本意願詔有司申嚴之兼提舉常平越之蕭
山諸曁上虞皆大水公親循行田野見老穉相
扶擕丐于路者以萬計顧常平見儲亡㡬唯朝
廷椿管和糴米萬石在公謂民病巳亟不當拘
常文竢報可廼先便冝發廪下諸邑以糶又出
義倉錢五千緍以予貧民然後白于朝請專輙
辠未㡬易糶為濟且轉旁郡義倉米萬七千石
以賑之其蠲閣减免多不竢請輙行版曹雖鐫
詰弗顧也進直寳文閣江東運副辭弗就得奉
玉局祠八年提點江東刑獄時建康諸郡不雨
自三月至于六月田髙下皆失種繼以蝗孽遠
近蕭然粟直驟踴公慮荒政之行州縣徒具文
少實請以附近郡分委漕憲常平司督察之詔
從其請公領饒信南康三郡自是申請無虚月
大者如發藏粟禁遏糴弛貧民逋賦報皆施行
如章時朝廷捐錢粟僧牒以給本道者凢六七
十萬公以所得下三郡析民戸爲五等其能自
食者糶之孤獨癃老廢疾者計口以給其諭冨
民出粟必温詞厚禮樂應命者饋遺奬激之甚
吝者掲其名通衢曰不義戸母得與善良齒番
陽人蔡允成家非甚𥙿能出廩蔵以惠其郷公
請官之以示風勸纎悉條畫盖不可勝紀是歲
江左之民獲全者數百萬聖朝之澤與天無極
矣兼權都大鑄錢司兼饒州明年進龍圖閣因
任循行至信上有重囚當論者十二人公察其
情可宥悉以次末减時方小旱因决而雨信人
相謂曰此提刑雨也初開禧中有㫖令江西轉
運司括在官若廢絶寺觀田賜興國軍之瑞慶
宮官吏急於奉承徃徃妄奪民産自洪之分武
寜與興國之通山失業者亡慮數百家争闘驩
然至有殺人縦火者守令諸司多請復以還民
而道流嚚訟弗巳朝廷為下鄰路屬公予决公
真論本宮豪奪為非是且曰令旣還民矣復奪
以予之是啓無窮之争也始道流有所挾而至
意公必禀聴公笑曰吾所知者理爾去就利害
奚其䘏㝷三上歸田請陞祕閣脩撰奉明道祠
十四年𧺫為福建運判始至蠲屬州增鹽等錢
為緍者十四萬一千有竒俄兼建寜府時三山
延平諸郡饑疫並作公賑䘏備至閩人咏歌之
及民病少紓公巳屬疾矣甞謂一日在告則一
日曠官旣棘猶自力治事遺訓子孫以仁恕為
心力行好事勿爲刻薄壞吾家法卒之夕實十
五年十月八日年六十有八詔　今職名致仕
官至中大夫封益都男食邑三百戸賜紫金魚
袋十七年某月某日窆于餘杭縣金車山之原
㳟人陳氏袝陳氏先公殁十八年矣一子習嘗
以春秋薦漕舉今爲文林郎新䖏州慶元丞二
女廸功郎李仁用王仍其壻也孫爰将仕郎公
事親孝居喪執禮無違與少保公處壯老怡怡
猶一日平生刻厲清白豪髪不可汙冲澹寡欲
自奉如山林處士性不嗜殺嘗欲刋石以戒後
人曰戕一物命非吾子孫毎謂士大夫持論當
近厚為政當及物以位為樂不足言矣故歴官
所至以寛惠得民九江彭蠡之人思公尤刋平
居不事小察而虚心鑑物情偽莫能逃饒大家
汪氏子遭屠裂以死莫知主名有親屬来愬于
庭公熟視之曰此即殺人者也寘之獄果引服
吏民駭嘆稱為神明於書無不覧觀雖釋老方
外之學亦研䆒歸趣有遺文五十卷藏于家公
之行事可紀者尚多顧非大體所繫予嘗以出
處本末求之知公之為君子是則冝銘銘曰
　　爵穹禄膄人所競趋有徑可由其孰舎諸
　　公在慶元而不溷慶元之黨在開禧而不
　　染開禧之汙獨循循乎平進之軌不汲汲
　　乎交騖之涂去簮橐之㡬何復自詭於麾
　　符其奉巳也氷寒而雪凛其澤物也春嘘
　　而雨濡卒稅駕於九卿而白首乎軺車故
　　蔽之曰此端良平實之君子後世當有以
　　知吾之非䛕
　　　趙邵武墓誌銘
慶暦中富文忠公條上河北十三䇿宗室子補
外官其一也時雖未及用迨神宗皇帝稽古制
法卒如公言自是二百載間英材出於帝胄者
彬彬中外至不可勝數若放邵武太守趙侯時
通者亦其人也侯字冝伯系出秦魏王曾王父
公著内殿崇班王父彦顔秉義郎贈朝請大夫
考傃夫朝請郎知廣安軍贈正奉大夫妣碩人
江氏侯自少篤志問學淳熈辛丑以取應授承
節郎添差筠州上髙酒稅再添差監江州贍軍
庫潭州南獄廟黄州酒蘄州稅遂登慶元丙辰
進士改承事郎知臨安府餘杭丞禆賛縣政犖
犖有聲稱知南康軍之建昌縣建昌為江左最
劇邑賦繁訟夥裁䖏有法民以便安尤屬意教
養事增學廪廣弟子員北門橋路圯惡為攻石
甃治以便行者新傾盖亭以竢大賓客邑人紀
之部使合薦于朝中都貴人亦有出力推輓者
侯不樂猛進顧取鄂州分司粮料院以歸至官
邉事方急朝廷出重臣宣威調度甚夥公從容
舉軄不少闕而持以才諝為呉公獵薛公叔似
所知嘉定初通判臨安府時楮弊價日損朝家
方嚴稱提之令府尹徐公邦憲欲下都城之直
使與外適均以絶姦民之牟利者侯争曰内之
獨重不猶愈於中外俱䡖乎今必若是則民間
竊窺其上以為不自貴重其削當日甚未㡬果
如侯言後尹趙公師􁝜加嚴洩錢之禁有犯者
悉錮之外寨侯又謂民愚無知情可憫手䟽二
百餘軰丐原之且謂城外細民販鬻魚蝦菜果
諸物不過營求龠合邏卒利其獲亡多寡輙指
為出境錢旣沒入又治辠而責之賞非所以矜
困窮并其它苛擾之狀一為尹精言之請加禁
止民頛以少寛侯又謂杭瀕海斥鹵地百姓藉
鹽以自活今犯至銖兩輙拘縻之非是請釋其
情之最䡖者於是獲免者數十人後尹至挾才
多􁀬忌以侯遇事執議不爲屈風言者詆誣之
侯坦然無戚嗟意旣歸築室廬阜之陽蒔花蓻
木以賦詠自娯乆之得主管台州崇道觀通判
撫州守去官侯攝其事公帑物銖毫無妄取旁
郡交餽遺輙以承攝謝郤之知邵武軍凢兩陛
對所論皆當世民瘼至郡首爲文諭俗戒以母
縦酒母尚氣母挾兵刃又令民五家一甲甲内
有欲殺人不覺察旣殺人不亟捕者皆坐之於
是以刃相戕者爲少戢下車財三月小大之政
次第舉行慮民之餌偽劑也爲置局以惠之慮
貧之者之難於稱貸也爲立庫以濟之學廪不
足則議買田以助其給兵弗閑於藝則時按閱
厚賞激以示之勸於是軍民胥便而侯以疾告
矣十四年七月二十有一日終于郡之正寝年
六十一官朝散大夫娶寳謨閣待制李公景和
之女封冝人子若采某官女若善適某官曾頴
茂若柔先卒侯天資孝友毎以禄養不及母爲
終天悲嵗時展省塋攏裴回弗忍去正奉公殁
所當得貲産皆捐以予諸弟雖遺澤亦義遜亡
靳容居官㢘白自好壻李氏時得奩田二頃其
後歴官乆卒無大增益云予少出入李公之門
知侯本未甚悉若采以是年閠十二月甲申葬
侯于星水縣長文郷而使来謁銘銘曰
　　士莫病於無仁心尤莫病於無仁術懿㢤
　　趙侯貇欵平實天府片言而解縶者百數
　　樵川三月而懐恩者千室惜眉夀之弗遐
　　曽未䆒其什一黎仙之陽厥壤惟吉我為
　　斯銘昭掲白日
　　徐濟叔墓誌銘
寳慶二年六月朔予故人徐君濟叔以㳂江制
置司機冝文字卒于官君諱叔川世為西安人
贈光禄大夫潜曽大考也徽猷閣直學士贈少
師嘉大考也提舉湖南常平贈金紫光禄大夫
忠考也妣曰楊氏通義郡夫人自少師曁君第
大常者三世矣慶元紀元龍集執徐君䇿名之
嵗也嚴州建徳簿池州銅陵丞又丞常徳之龍
陽知泉州晉江縣事主管東嶽廟江西安撫司
機宜文字辟㳂江制置司機冝文字者君仕之
所歴也階止朝散郎夀六十嗚呼是可哀也君
始娶建安侍郎袁公樞女繼王氏皆封安人子
卿貴先卒卿月將以三年某月甲子葬君而西
山眞某為之銘銘曰
　　維徐之先寔出栢翳抑抑偃王服仁行義
　　太未之里其廟渠渠王之子孫亦盛于衢
　　犖犖亜師沈雄而毅抗節昕庭狡虜奪氣
　　肆其嗣人克世厥家維濟叔君易直以龢
　　為簿若丞敏以就事振饑于池孔徳且惠
　　維南有邦壤鉅物殷宰字匪良俗嚬以呻
　　予沗麾符君綰銅墨戮力一心䘏彼囏阨
　　邑有訟獄君理其平里有孝弟君揚其馨
　　蠢玆群兇来自荒裔霧毒風腥跳梁莫制
　　瑣瑣蝦蛭敢爲鯢鯨是剪是夷海波以澄
　　予寔何能頼衆籌畫糾合兵民君與有力
　　旣事之平思弭後虞君靡憚勞躬走海隅
　　寳盖之山法石之浦嚴嚴新營聚厥虓虎
　　君於是邑勩于百爲民旣小瘳而疾乗之
　　得請奉祠于東嶽岱守復留之以訖三載
　　委綬而歸嘯咏家山有林者梅婆娑其間
　　婉婉幙謀于洪于鄂閫制兵籌是咨是度
　　廼偫糗粻廼肄師徒云胡弗淑奄忽以徂
　　囊無㽞錢楮弗再襲翣桞之行人為掩泣
　　龍丘之原寔曰西金琢石鑱辭用詔来今
西山先生眞文忠公文集卷之四十四
西山先生眞文忠公文集卷第四十五
　墓誌銘
　　少保成國趙正惠公墓誌銘
嘉定五年九月戊寅日昭信軍節度使開府儀
同三司致仕趙公薨有司以遺奏聞上震悼不
御朝二日詔贈少保追封成國公太常考功行
謚曰正惠某嘗執筆太史獲觀先朝故事葢我
祖宗以来優禮近屬凡隱卒崇終之典㫝庶姓
皆有加然考其所以易名者則與外朝公卿異
非㳟榮康僖則脩簡靖𥙿而巳豈皇族不皆任
以事其賢不暴扵衆人耳目邪抑雖多賢而其
徳與才卓然可與元老鉅臣參峙錯立者亦不
多有也故皇族之謚忠則僅有正則絶無近時
丞相忠定公葢得於僅有而少保正惠公則得
於絶無者也亦可謂哀榮之尤者矣忠定公嘗
秉大政决大䇿功名之盛霆震電耀而正惠公
陳力于外曾未及正廟堂運樞極不獲盡䆒於
天下然士大夫以其存否爲世重䡖者盖五嶽
四鎭𥘉不見其有運動之迹於天地間大施行
大變化若不相渉而屛蔽風氣吐内雲霧盖亦
天地之所倚以立者要不可徒論其跡也然則
正惠公之薨而聞之者莫不出涕以悲其有以
㢤公以淳熈丁未進士調福州司戸參軍用薦
者陞從政郎監行在草料場江南東路轉運司
幹辦公事又用薦者改宣教郎通判太平州知
饒州直秘閣提舉江西常平茶鹽事進直煥章
閣提點本路刑獄公事未上改轉運判官以官
糴如㫖陞一秩仍减磨勘攝安撫使尋除秘閣
修撰正為安撫使兼漕事進龍圖閣待制知平
江府以治行進煥章閣直學士居有頃以顯謨
閣直學士知太平州以疾丐祠官除端明殿學
士提舉隆興府玉隆萬夀宫告老拜昭信軍節
度使開府儀同三司致仕公性簡重不妄言笑
自少勇于學以逺大自期𥘉為户掾即采古歴
代與先朝名公之有惠愛及民者輯為編書置
左右朝夕觀焉以自程府帥趙忠定公毎委以
事度可必盡力度不可必盡言忠定公薦其才
後帥林公枅疆毅難犯獨為公􁌀色辭其後提
點刑獄辛公弃疾攝帥事厲威嚴䡖以文灋繩
下官吏惴􁱴唯恐奉教條不逮得譴公終始据
正不為屈候官石門郷田賦視它郷特重公㑹
郡計之嬴足以當其入乃白帥奏䡖之使與它
郷等其為幹官前後事兩使者一以盡誠不阿
為舉軄使者毎欲以親民薦公公輙推與同官
之賢者皆徧及乃受薦改秩佐郡郡守雅知公
一郡事悉參决守不自行一事後太守至瞢未
相悉頗疑侵守權取郡事凢公所參决者眎之
縦中經衡中緯無一繆戾可指乃自咎知公晩
牢城營有逃者本疆盗也捕得守銳欲斬之公
亟白守於法疆盗特貸命而復逃亡七日不獲
者斬今雖疆盗非特貸命與法不相應守無以
奪逃者得不死其知饒州州民多喜訟公一見
即察其情偽先諭以理後裁以灋勝者悅負者
愧喜訟之俗為少衰饒為州歲入田租十二萬
皆輸大農謂之上供而官兵米月為七千石皆
取給其入之嬴其後郡計日蹙民輸官租度支
上供即疆民輸銭及兵廩不繼乃糴旁郡軍人
鶴伺水涯吏乗爲姦米多濕惡公皆正之俾不
復輸銭而官兵之需取之境内葢有餘而積者
數萬石它歲饑用以振民全活甚衆諸邑積逋
一切蠲之責可輸者邑皆競輸不敢後去之日
百姓縫綵為旗以送者數十里不絶肖象于三
賢堂祠焉江西饑公為常平使者是時權臣動
兵悉以常平粟餉軍在在皆空囷公丐銭于朝
為糴本而預度州縣積貯與民之不能自食者
若干官糴米以給㑹新城亡頼民謬曰貸糧持
挺横甚者白晝發倉亡所忌公行部且檄州縣
速振贍之母啓盗端然後檄廵尉捕首悪正其
辠部内帖息為轉運判官以所部十一州公量
不同大抵侈入而儉出乃取文思斛下諸州禁
毋得增損出内以平朝廷歲糴江西米百萬曩
時官靳其價而科抑大家使先輸米乃受直于
官公先予錢後取米民以不優帥江西㑹黒風
峒羅世傳宼鈔郴衡間而峒近吉之龍泉郴衡
湖南部内州而吉江西州也先是湖南曰必討
捕江西曰必誘降賊陽為聴命而首䑕顧望持
兩端公至則乞與湖南掎角致討峒中粮素乏
並峒之民隂以米資宼故賊得倔彊山谷間公
下令有以米予賊者以軍法從事賊乏食始乞
􁌀明年夏青草峒宼作亟遣兵平之至秋李元
礪㓂郴陳廷佐㓂南安而黒風賊隂相連爲梗
兩路兵寡弱數合戰數不利公絫䟽求濟師詔
遣池州副都統許俊提兵趨龍泉公勸其持重
養威勿争鋒㑹湖南使人来議夾攻郴吏何光
世䏻道賊恃險連衡狀且謂可以計破難以力
碎公曰即如汝所言當先誘羅世傳李元礪自
贖元礪獲則世傳孤亦可縳也二㓂得陳廷佐
在吾目中矣汝䏻徃說世傳使自歸否光世曰
䏻即以光世送許俊乃以緍銭二萬犒其軍越
二日詔公移守輔郡公抗䟽乞留討賊不許而
是冬峒宼次第平悉如公言其在平江覈財用
出入而削凢浮費亡藝者郡多舞文吏公至未
及歲苗薅髮櫛官寺以清其爲太平州則朘折
帛價使䡖蠲榷酤額使少曰吾知其厲民乆矣
公在平江巳病至是病益侵絫章丐閒天子猶
惜公去得請未行遂薨于州以七年五月壬申
葬于平江府呉縣穹㝫山之原享年五十有八
公諱希懌字叔和藝祖皇帝元子燕王徳昭八
世孫也曾祖子堅故左班殿直贈太子少保曽
祖妣周氏贈永國夫人祖伯仁故武翼郎贈太
子少傅祖妣周氏贈榮國夫人繼張氏贈申國
夫人考師䖍故保義郎絫贈太子少師妣林氏
絫贈昌國夫人少師四子公其仲也配洪氏惠
國夫人子男三人與悊承務郎簽書建康軍節
度判官􁰽公事登辛未進士第與懃與􁣕並國
子監進士女三人未行公慈愛寛和岀於天性
自少傅以来樂善好義至公而彌篤志所欲為
不問力之不足力所可為不計家之不足也任
料場時門官物故貧且無子公為率同官辦後
事遣以歸得節過家悉奉餘以振親舊凢内外
族婣昏嫁之不及時者毎任為巳責其貧不能
自存㦯喪不能舉佐之不遺餘力葢皆發於惻
隱之心而非有所為而為之也居官㢘介自持
惜官物如已物自奉儉質一裘不易至十餘年
食不兼饌内無聲色不喜珍玩自小官以至通
顯如一日不知而見之者以為寒士也喜讀上
蔡謝公論語說有㑹心處故於處已接物優游
和平而不犯燕居家庭未嘗厲色辭而榘度整
整兄弟間友愛備至擇士之賢者與子弟處讀
書為文躬自督課以故諸子皆嶄然自立遂世
其科公與人交誠以尽毎自謂見人為善雖踈
亦親如察其非正雖鄰弗覿所至究心民事日
常五皷興冠服拜家廟即出視事終日不倦嘗
言韓忠獻動業若位可謂盛矣猶躬簿書之勞
以為俸人萬銭不敢自暇吾復何徳遽求安佚
或雨暘少愆即容色偢然飲膳為减江西旱公
儔于麻姑山焚香旣退盛服假寐若見雲氣蜿
蜓如龍自神所而并遂大雨人謂精誠所召云
政事本於明恕而不為姑息體國憂民一心拳
拳勤勞盡瘁以至成疾其在當塗病中猶躬行
勸課綜理細務秋大閱自力而起曰國之重事
不可不親也捐館前三日尚渉筆書判病凾郤
薬不肯服曰吾䝉上恩至此年将六袠死復何
憾無一語及其私將薨之冬有大星隕于郡西
十里外嗚呼跡公行事所謂正且惠者非邪始
公在閩受知於忠近公忠定旣以讁死䜛波滔
天士大夫能詆忠近為不忠者湩相囁進用一
時知名士坐黨論斥遂亡虚日凢權臣意指所
郷誰敢違者公獨薦忠定之子今江西漕崇憲
曰此賢相子也舉天下之禍福不足以動其中
而易其所守非正䏻如是乎昔周有公旦公奭
以同姓之親股肱王室後世所仰慕者莫先焉
維忠定公戮力國事庻㡬虖正惠平生毎以前
哲自勵而用不克究中道以殁君子惜之然其
仁足以庇民生忠足以利社稷遺愛餘烈乆而
見思雖周人之拾甘棠曾不是過故公之告老
綸言褒錫稱其有召公分陜之風焉維聖天子
知公之深生則寄以藩維沒則寵以節惠揚休
千載爲宋名臣􁩔有聲詩銘著盛徳其孤以命
某不得辭銘曰
　　　天右我宋　子孫千億　有㧞其群
　　　如旦如奭　忠定之忠　正惠之正
　　　它人所難　矧曰同姓　三百年間
　　　維二宗臣　曰正曰忠　餘莫與倫
　　　抑抑成公　天賦全徳　如玉之温
　　　如弦之直　望其容貌　山澤之臞
　　　觀其𬒳服　環渚之儒　孰知其力
　　　可與任重　見義直前　賁育非勇
　　　天子曰嘻　此予宗英　玉節莬符
　　　四方是營　番川之陽　大江之滸
　　　穆然祥風　膏以時雨　有猘于嶮
　　　旣暴且狂　公如不聞　徐阨其亢
　　　堂堂三呉　地大物衆　坐鎮如山
　　　聲氣弗動　天子曰噫　毋乆煩公
　　　徃莅姑孰　其寜厥躬　公拜稽首
　　　官有常軄　奉日万銭　臣敢弗力
　　　民雖有廖　公則巳卒　維其眞心
　　　之死靡悔　大星西流　當宁震驚
　　　愍冊誅章　極其哀榮　謂仁必壽
　　　胡止六袠　百世之名　則如皦日
　　穹㝫之栢　爲今甘棠　勿翦勿摧
　　正惠所藏
　　　國子監主簿李公墓誌銘
上更化改元之八年春洎夏不雨詔中外薦紳
言天下事國子録三山李公讀詔慨然即日條
六事以獻其一謂臣觀今日之忠大抵忠厚變
於刻深老成奪扵新銳公言欝扵偏是逺謀沮
於近功循習成風恬不自覺追勒編竄先朝所
以處巨姦今州縣吏小有詿誤輙從重典故侯
宿将宣勒守禦不無尺寸功一旦以財物失䧟
嬰峻罰知之者以為當罪不知者以為寡㤙願
下寛大書滌除苛習母以小愆傳重比毋以一
眚弃前功其二謂鐡銭輕而兩淮之貧民怨鹽
法變而江淛之冨民怨新楮之令嚴而天下之
民胥怨又言安邊一司提領非人爲民鉅害願
損其願削厚㰸之無名者還薄録之非辜者其
三謂胡上賜園所以優戚里之恩而用功大繁
闢地太廣中宫知民疾苦本以節儉輔聖徳隂
鄧懿親制節謹度人所共知不當以是累其羙
其四謂宣政間道教興行至有號為女眞者當
時以為金戎猾夏之兆比年此風復熾实蕃有
徒出入䆳嚴恬弗呵禁甚者凌轢官府関節通
行黄冠之徒隂怙其勢豪奪民田官吏相視雖
號為有風力者亦閣筆而莫敢决願以宣政為
鍳嚴左道之禁杜私謁之門則宫闈肅官府正
矣其五謂苞苴之行眡昔雖曰小異然将佐陞
差以締結游楊而得守牧論薦以寅縁挾持而
取是示賄尔又天府帑蔵大半耗扵供餽諸軍
亦然是以州郡不免侵漁主将易至掊尅槌剥
之慘怨咨生焉願詔大臣戒敕中外勵清白之
操杜賄賂之源庻㡬寛民力弭兵怨其六謂䜛
說巧言虞周不免特貴吾無可乘之間爾禍漢
者江充禍唐者李輔國然使武帝明皇本無隙
可投彼亦何所肆其巧㢤願銷䜛言固邦本實
宗社無彊之休時上封事者以千百數其言貇
激切至為中外傳誦者財十餘人而公與焉未
㡬奏事殿中又言宫僚之謹東所以輔成儲徳
今主鬯元良令聞日新僚屬勸講義理日益然
端人正士進見之時寡而便嬖暬御親昵之時
多市井冨民稍有寅縁皆得竄名𥙷授且彼非
素知書者而使日娯左右臣未見其益又言太
尉古三公官間者貴戚未聞有横草勞輙寘右
階極品非所以勵有功者又謂宦寺與政事内
帑付私人非我朝令典聞者壯之公名冲字衟
卿世儒家自其諸父迂仲先生某與其子北海
先生某皆以經行為學者師公少從父兄間磨
礲灌􁏳韜負日宏晩試南宫有司得其所賦驚
喜以為有制誥體擢寘上游知公者謂其詞藻
絶人而巳平居接物和氣薫然與人語若不出
諸口見者又不過以樂易君子目之迨其奉明
詔對清光論奏偉然雖宿以剛鯁名者有弗逮
然後知公之所藴盖有未易灌者公慶元五年
進士為汀州司巨參軍浙東路提點刑獄司幹
辨公事辟淮東幕府今四川制置使侍郎崔公
與之薦于朝故端明殿學士李公大性又以公
應詔大臣得其籌邉十議嘉之遂櫂録國子越
二年始遷本監薄曰外未獲而公病矣以某年
某月某日終于臨安年六十有八公之先自固
始入閩為候官人曾祖某祖某某官父某贈某
官娶張氏封某實同縣某人之女有賢行後公
二年卒以某月某日合葬于某山某原二子曰
遇國子生曰某登某年第今為南雄州教授皆
雋異不羣人謂公為有後云銘曰
　　嘿于庭譁于朋夫誰弗能平居呐然有䟽
　　萬言維公之賢晩官于朝僅再遷獨抱姱
　　節歸其全勒銘斯丘億載傳
　　　監車輅院詹君墓誌銘
慶元五年先皇帝始臨軒䇿天下士吾建之櫂
第者十有四人焉崇安詹君景憲其一也景憲
於時年甫三十餘儀觀偉然器質方重人謂且
將逺到者旣而得清江戸曹掾以歸明年與予
㑹冨沙冨沙之别財十四五年而一時同登之
士或在或亡人事之變有不可勝窮者景憲亦
以訃聞矣嗚呼惜㢤景憲雖不幸不䆒其志以
終有子樞能世其學自予執親喪詣余西山之
麓及是再至三至焉其講明踐履必欲以聖賢
為指歸非它學者比也予方悼景憲之無年而
幸其有子樞又以銘墓為請予尚奚辭景憲名
淵姓詹氏其先有自固始入閩者至武夷之下
居焉遂為崇安人曾大父城大父恪贈承事郎
父冲通直郎致仕賜緋魚袋世以徳誼著于其
郷景憲少時奮然以學自力旣壯從文公朱先
生游得脩已治人之大致故其仕也孜孜所軄
唯恐後焉眡旱捄飢尤極勞瘁江右俗嚚於訟
案牘在官有數十年不决者景憲一閱皆得其
情凢所予奪人無異論部使者知其材檄致幕
府於是環十一州之民求質扵有司者必請以
屬君曰寜為戸曹非不願它官直也秩滿用薦
者循儒林郎授國子監書庫官書庫列屬成均
舊為儲材地盖朝廷有知景憲者将以是用君
而親殁矣服除差監車輅院猶前志也未上而
景憲終焉嗚呼以景憲之材且賢使之得志以
有行澤之加於物也必矣而官不出七階年止
五十八其不謂之命邪景憲常以博學宏詞試
于春官旣中選而以嫌黜遂弃去不復為獨取
河洛數君子與文公之書以授樞曰此為學之
本也吾不能教汝汝其從有道者切磋講究以
卒成吾志樞拜受命不敢忘遂以其學講於節
齋蔡氏昆弟蔡氏盖文公之髙第弟子也景憲
𥘉葬於天然山寳慶元年十二月壬寅改窆于
周溪之原景憲爲人温良汎愛其於郷鄰之誼
尤致其篤歲小不登輙出藏粟下其估以惠困
窮它有緩急盡力赴之如已忻慼故里閈之人
稱思至今然在景憲特爲細事獨其教子不汲
汲於世俗之所鶩而以明善誠身爲歸此在今
人罕有及之者然則余之銘景憲者豈以其私
也㢤銘曰
　　科級爲重軒裳爲寵此今學者所共道徳
　　爲腴仁義爲車此今學者所迂嗟吾景憲
　　與俗殊嗜取其所迂以廸厥子古學弗講
　　紛紛爲人掲銘斯丘維以昭君子之心
　　　林夫人墓誌銘
雅州太守陳公雄之夫人林氏諱匹善長溪儒
家女父簡能工辭章不幸隱約死歸陳氏又儒
家也兩家世相承以詩書為奩橐禮義為簮𥚑
夫人習而安焉自其㓜考妣殁少長喟然曰吾
不及事吾父母矣有王母在吾其可不以事父
母者事之乎旣嫁舅姑亦先殁則又喟然曰吾
不及生事吾舅姑矣春秋蘋繁之薦其可不躬
致其㓗乎於是兩氏之族屬莫不以孝稱夫人
雅州季父死諸孤惸然有淪落憂夫人收其子
教之若巳子嫁其女使得所從婣舊急難至脫
笄解髢亡恡色雅州令萬載時有同僚甫至而
喪明里之誅負者靡至僚之妻莫知所處間獨
涕泣為夫人言夫人曰吾夫視若夫昆弟也吾
視若娣姒也孰有娣姒之急而勿恤乎㢤吾雖
貧有嫁時之装在吾其為若償之卒捐其貲弗
靳嗚呼世之士以學自名平居論說辨利義具
若析毫芒至其處辭受臨取予所較僅一終粟
低徊顧眡有莫䏻自决者盖意為主而志不立
故義弗勝而利行焉心術之㣲匪剛與明未易
自克而夫人能之其可不謂賢乎雅州殁門戸
衰夫人亡隕穫意嘗顧二子曰汝家自先世来
無以貲稱者然繇唐迄今數百年詩書之澤不
斬而父玉雪自將所以為後人計者甚薄然百
善生於儉約衆慝源扵奢放而父之道汝政不
薄也夫人之識及此非賢而能之乎予觀二南
之世禮教脩明於上當時婦人女子所易徃徃
後世學士大夫所難詩人羙之無侈辭也秦漢
以下教弛俗衰幽閨一女子稍䏻自整飾彤史
輒夸而傳之况如夫人者豈易得耶予素厚其
子無競故聞夫人事甚悉無競與弟無斁皆夫
人出力學䏻文辭而無斁先夫人二十日卒女
一適某官趙某無競居喪甚貧然親故賵賵一
不受曰夫人遺訓也夫人用其夫奏得𥘉封卒
時年七十有五寳慶丁亥正月某日也其葬以
某年某月某日銘曰
　　蒼山㠝岏兮清流欝盤歸從夫君兮萬世
　　之安
　　　宋故郷貢進士黄君墓誌銘
始予考大比試于三山得閩邑人黄仲玉文卷
於絫百人中獨平澹有理趣曰是必佳士旣訖
事人為予言此城東黄氏子其家以長者名數
世矣明年予入連帥幙府仲玉升堂拜予親自
是日與之游見其眎詹瞭然襟抱豁然聞人善
不趐如在巳親若故有窶貧者賙之無不至鄰
里有疾苟力所可捄雖貧賎困篤必以身親之
與人謀忠而盡於是知君不惟文藝可觀而行
誼之羙葢稱其為長者家也又明年予遂登朝
閩之士病扵計偕之貟狹也凢䏻操觚吮墨者
鮮不奔赱求牒於四方予官中都八年力䏻為
君營一試而君俛首郷貢寜數不利未嘗肯予
謁又以知君於得喪澹然有君子之風也君自
少銳于學晩益喟然以未聞道為憂日以論孟
自課旣又愽觀先賢遺言左右探索意有所得
輙欣然忘食至朱文公端莊存飬之說嘿契于
心大書座隅以自警勉齋黄公幹文公之髙第
弟子也君驟從之游請所未悟黄公亟稱之謂
其可與適道者又益知君不以行義自多而用
力於學必求詣其極而後止也未㡬得疾以嘉
定十二年七月甲寅終于家年僅五十有一方
屬纊時命取新衣易之家人環侍君正襟肅容
呼其子曰養吾疾者莫若子婦人退又曰我死
謹毋用浮圖法不然是使我不得正其終也嗚
呼非賢而能之乎或曰以君之材而不仕以死
為可悼也予曰仲玉之所憾豈此耶古之君子
俛焉孶孳斃而後巳豈為利禄計㢤曽子曰而
今而後予知免夫子張曰君子曰終小人曰死
吾今日其庻㡬乎夫全而歸之乃可言免無愧
而死乃可言終士之終身問學求如是而巳曽
子躬三省於前而悟一貫於後盖信乎其免矣
子張之仁有所未足其於終也果能無憾乎然
則以仲玉之賢而死於布衣仲玉不恨也進道
方勤而命弗淑君子盖深惜之君名振龍仲玉
字也其先自固始入閩五世祖庸輕財樂施長
者之稱自是始曽大父某大父某父某雖潜閟
不耀克以厚徳世其家妣潘氏有賢行子二人
曰朴大學生曰格業進士是年某月日葬君于
横嶼之原予知仲玉者故為之銘曰
　　昔未識子　子文我評　及旣識子
　　我懷子傾　今者柰何　子藏稄銘
　　執筆嘅然　我涕子零　嗚呼傷㢤
　　　朝請郎通判平江府事包君墓誌銘
君名履常字適可姓包氏孝肅公七世孫也孝
肅世家合肥曽孫莘徙永嘉之㕍池是爲君四
世祖祖汝嘉又徙樂清之桞市其居城之西洋
則自君始孝肅以清節直道爲昭陵名臣後稍
不振至君少入太學登淳熈八年進士乙科人
謂且大包氏矣平生力學有得於絜矩之一言
故其教授旴江眎士之無所乎館也則首闢講
堂旣又闢諸齋増廩生徒至五六十人其在豫
章亦然御書閣乆圯白于郡一新之隣壤之士
亦相與負笈從君游弟子貟溢㡬数百其宰吉
之吉水眎民之病在於土瘠賦重則為均稅之
弗均者而更新其版籍使吏蠹亡所容歲艱食
為請粟于常平使者振業之又請于州蠲其賦
民貧不䏻輸者約縣計代其輸時稱提楮幣之
令下郡欲因以為功奉行亟疾甚它縣惕息應
令亡敢後君於其間獨務為安靖以便民郡文
書朝夕下君弗爲動幕府有移書鐫誚者君報
之曰某書生知奉法循理而巳寜忤上官以譴
去不敢苟随也未㡬守以煩擾罷人始服君精
識賦粟故即縣以輸㑹安撫使領州下令俾改
輸于郡民病之君力争至數四事為之止縣有
五都各結義丁自衛時黒風群盜方熾郡將提
兵致討檄縣發義丁為掎角助君曰義丁為郷
井設耳驅之以嬰劇盜猶羊禦狼也則移書具
言所以不可之状檄再下君執如𥘉事亦為中
止縣之俗素狃于訟少不得志則徧赱諸臺或
請懲其尤者君曰吾之於事求其是而巳縣而
是臺猶縣也非是可使民有冤乎由是邑人察
君之心卒亦無反訟者昔子貢問有一言可以
終身行之者子曰其恕乎巳所不欲勿施於人
夫不以所悪者加人而以所欲者及人此所謂
絜矩之道也絜者何以此度彼之謂也大學之
義不明汲汲自謀者知有我而已牣已之室雖
剥民之廬弗問也豢巳之欲雖朘民之膚弗䘏
也以君之學其能卓然有見如此使得位焉而
盡行所志則功利之及物其可勝旣邪君之始
仕得寜海尉後嘗分教金陵皆以内囏不及上
晩得倅呉門又不幸未至而沒其将沒也猶以
學之所得者為從子言之俾勿忘其亦可哀也
已君生於紹興甲戌八月二十八日其終也寔
嘉定丁丑五月二十四日明年七月八日窆于
瑞安縣崇泰郷漁潭之嶼夫人髙氏宣仁后族
也三子志崈以君致仕恩今為從事郎建陽縣
尉志行志修三女承奉郎薛師憲從政郎丘吉
老其壻也季未行君旣葬若干年而志崈始以
盤洲叟徐君寓所狀事實来謁銘予雖禾悉君
為人而惟盤洲之言可徴故予之銘而弗辭其
世系見於水心葉公所為考君之誌者今不載
銘曰
　　蓄之𥙿狹其施嗇諸躬後之詒
　　　通判廣州呉君墓誌銘
君名懿徳字夏卿予之母黨也嘉定中教授古
英州州闕守連帥楊公長孺命公攝焉予自泉
山遺之書勉以四事曰清心潔巳奉法愛民君
不以為迂旣力行之又播之歌詩楊公與部使
者以下屬和者甚衆大抵謂君能不負予言後
十餘載君知玉山縣去予居財數舎治聲日聞
不幸甫滿歲以䜛去官未㡬得邑廣之新㑹又
不幸甫滿歲遇疾以終孤友直奉柩来歸過予
里吊哭外問在南時行事顚未交直泣曰有尚
書崔公所述在出以示予其畧曰君之来古岡
也縣無正官乆弊端如毛民狃于訟吏黷于貨
賄且瀕海盜多弗可制君自力不辟寒暑事亡
細鉅必親凢罷行眡理當否徃時新令至蜑戸
有給由銭受訴牒有醋息銭君一切罷去凢仕
族之流寓與惸獨顚連而亡告者禀其食春賦
貧人銭粟夏則和藥施之雖溝澮亦時濬治其
誠於為民皆此類君素守㢘介歴官三十稔求
田問舎不少槩諸心忍死一貧雖啼號弗之䘏
将沒前二日書之冊曰平生薄宦甘受凍飢一
介弗取一毫不欺此其絶筆也君始至祠晉刺
史呉公于縣之東将以勵来者君旣殁邑人謂
其清白可尚遂配祠焉此皆崔公所叙云爾自
古者銘鼎之制變而為碑碣誄狀繇一命以上
苟絲粟可記必託之文以傳其弊也有葩華而
亡根實惟有徳君子其言如金石然後可信弗
誣若崔公者非所謂有徳者邪予嘗評當世㢘
節士以崔楊二公為稱首君之攝守也楊公許
之其宰邑也崔公又許之是豈苟然者邪士生
死窮逹有定命雖不幸不遇以死而幸獲知於
當世之賢一賢者之譽與百庸人之毁其榮辱
為如何闇黯於一時而昭白於後世其重輕爲
如何嗚呼君其亡憾也巳君世家處之慶元曽
祖某祖某父某承務郎君嘉泰二年進士主汀
州蓮城簿復州録事參軍遂分教于英換尚書
左銓歴二邑辟通判廣州而君不及拜矣年六
十二以紹定元年十月日卒官止奉議郎娶某
氏先君若干年卒子友直友㳟友諒皆能世其
學三年八月壬午葬君竹林山之原銘曰
　　越嶺喪清兮濁世之常貪泉一酌兮千載
　　猶香君胡為兮獨侑食萬鐘可有兮此不
　　易得後有考兮眡斯石
　　　仙都大夫李君墓誌銘
始予在三山聞同年李肖望友人黄仲玉皆號
為長者家仲玉居城東其五世祖以寛垕樂施
予得是名閭里間肖望之先亦然二家故婣戚
也李氏世為儒至肖望始起蒿萊列紳笏視秩
尚書郎以終仲玉雖老于布衣有子曰朴遂由
膠庠冠天下士天之報施善人亦不誣巳仲玉
之殁也予銘之越十餘年而肖望殁李氏又以
為請眡其狀則仲玉子廷魁之所為也予之善
肖望如善仲玉銘其可辭肖望名起渭其先唐
刺史頻遺愛在建旣殁民奉嘗之後其冑裔派
居于福為某縣人有諱堯者始以長者稱堯生
寔寔生邦直邦直生暘暘生鈞凢五世矣而長
者之稱如一於是肖望生焉考君嘗自言吾家
世種徳㑹當有興者故以起巖名其長子次即
肖望也肖望㓜苦學夜不解帶旦不頮水者數
年十一能屬文逾冠入太學未㡬擢慶元五年
第後六載伯氏亦繼登焉迨肖望陞朝考君絫
贈朝散大夫母王氏封冝人肖望之仕也歴澧
州戸曹教授辰州安豊令就知縣事其為人沈
靖端肅平居不苟發一言至分義所當為無劇
易必盡力廼止辰故夜郎國士弗􁌫文藝愽士
舎距學逺師弟子不相親肖望斥校士所得合
俸餘更剏之始朝夕與士接安豊地極邊時兵
革甫息四野多遺骸肖望行營髙燥地使瘞之
招輯流民来歸者日相踵茅櫩竹屋易以瓦木
地主力不給者官與為之聽民輸僦直以居繇
是井邑寢還其舊歲當郊奉常符下共鹿腊肖
望念民罷未盡紓則以詩諷于朝之知巳者事
得寢縣故無城軍興時守寓治焉畚土為郛草
創甚然卒頼以完至是復頺圯肖望請自力興
築兵民之即事者禀食有差冬而作洎春而息
農無違時役不告病越三年城成部使者帥守
繼以聞詔改宣教郎仍領邑先時戍卒散處編
氓間人病其擾至是昉為新營軍民不相雜咸
便安之㑹朝命糴粟實邊肖望深懲科配諸弊
行以不擾未㡬邊儲告實益出公銭市其嬴豫
為振䘏備明年大旱蝗為糶粟之所十有二以
便民又貸賈人金使四出招糴訖事得無殍死
自旁郡流離来者亦頼以全㑹新太守至入吏
言常賦外徴求甚急肖望力争數四怫守意遂
匄崇道祠官以歸浮寄僧藍朝饘莫粥澹如也
後數歲築屋城東時時召親友舉觴賦詠或道
古今談性命以為樂改奉仙都祠紹定三年閠
二月始屬疾顧家人曰死生夜旦爾何怛為以
正大忠孝四言勵其子俾有立三月甲午正襟
危坐而逝年五十九官朝奉大夫肖望性至孝
始居考君䘮年尚少毁瘠㡬骨立及母夫人終
垂老矣悲慕不减少時人以為難嘗校士靖州
靖守方涅民爲兵雖仕族不免肖望為歌詩以
諷守媿而止将終前一日聞鄰境民戕於盗屍
流蔽江為書白府帥匄掩藏之其辭酸楚甚不
果上嗚呼肖望之所存如此其不謂之長者邪
迹其家世以種徳澤物為心顧所施不出州里
至肖望推逹之稍宏矣而功利又不過一縣君
子惜之然士之奮窮約躋貴盛者不少波流滔
滔易以溺人私欲弘而徳義少徃徃反媿其先
是軒冕之華不若布韋之陋肖望之仕雖不大
烜赫於時然終其身不失長者家灋是可書也
巳妣某氏封冝人子文叔将仕郎方叔受遺澤
肖望平生善著譔有易說中庸大學要語春秋
集解諷誦詩時政書與雜論著合百餘卷蔵扵
家方疾棘時文叔自都還未至婦某氏刃股肉
粥而進人謂肖望之道行於家雖女子亦知孝
云銘曰
　越城東南山陽山忽蒼水悠長仙都君此其
　藏世長者名芬薌嗟後人無或忘
　　夫人蔡氏墓誌銘
夫人蔡氏故朝請大夫直敷文閣淮南轉運副
使劉公諱彦融之婦奉直大夫知吉州諱萬樞
之配今朝散郎知邵武軍兼福建路招捕使司
參議官遂之母絫封太令人年七十嘉定十六
年十二月壬午殁于當塗縣舎明年二月壬申
合葬于金壇縣西五十里白水塘吉州使君之
兆遂等屬余銘其墓時方竢罪湘閫弗克為旣
而歸卧故山衰病連歲又未克為紹定三年遂
守樵川明年以擅誅劇賊自劾于朝匃罷去則
以書来諗曰遂之母弃諸孤九年矣而墓道至
今亡辭以刻今将歸覲松楸苟不得銘何以慰
吾母於地下敢拜手請予於是矍然曰此某之
辠也退而閱其事状則丹陽劉公宰所篹次劉
公天下士也其於夫人言行反復咏嘆以為世
所甚難者豈夸也㢤盖夫人莆田忠惠家女曽
大考曰袤宣徳郎於忠惠爲弟大考曰覲承務
郎當崇觀間父子相戒以勿仕士髙仰之考曰
樗朝奉大夫知梅州始自莆徙蘇常之境以居
紹興中佐使者行經界法人頼其利至今夫人
性篤孝六歲居梅州喪摧毁如成人事母沈夫
人動静必偕及歸夫家時舅姑皆先殁歲時薦
饗事細大必親遇諱日必戚以是終其身平居
無戯言惰色坐不傾倚行不踐閾自奉菲甚服
餙少珍異輙櫝而蔵之至常所服御雖故弊弗
之弃曰死必以附我使君好仁而篤扵義凢内
外親之孤且窮者收䘏之其可教者館師以授
之業女不能適人者予之資令無失時夫人奉
承惟謹敷文之伯父禮部公有女老而􁁪使君
迎寘之家夫人以婦禮事之迄其終不懈使君
之元配曰范氏夫人實為繼室而拊其二子若
已生女長無以嫁夫人傾奩以嫁若是者葢不
可殫書使君有友曰趙君善擇清介亮直夫人
常以過從䟽數驗使君之徳進否毎二君相與
欵宻夫人喜見顔色曰庻乎其納夫子於善而
儆其失也否則欿然以為憂諸子㓜時夫人夜
課誦讀苟未精熟夫人亦不寢所取師友必四
方文學行誼士膳飲皆親眡具遂年十四與江
東薦書夫人無喜色既而言者繆於風聞夫人
亦不愠後二子踵世科人皆艶之言者亦媿嘆
夫人曰未也决科士之常繼是正應學耳嘗語
諸子仕以㢘為本㢘以儉為基及諸子志尚日
髙文字日工又戒之曰毋近名毋弊精神於蹇
淺又曰閱人多矣昔富貴者今安在顧自立何
如耳遂始佐江淮閫畫夫人曰兵政國安危汝
其勉諸後與江東振饑夫人又曰荒政民死生
汝不可以忽遂之宰當塗也值夫人生旦自守
以下咸致賀㑹大水夫人蹙然曰天變如此汝
有社有民毋以吾故樂飲當塗之政如古循吏
人謂母訓實然此不惟今女子所難雖古賢婦
猶難之也遂方妊母時乳毉眡之曰女也吾有
術可轉女為男夫人恚曰男女定分豈智巧可
移斯言何為至扵我亟白使君斥之而夫人竟
生男里人有假神祠以賈利者相扇蕩為土木
偶未閱月凢用器悉備它所興造費以千萬計
将卜日迎寘𣑽宫儀衞率倣生者遂以姦訛亂
俗亟為書白府縣禁止之羣小私竊聚謀意夫
人可撼以福禍至有欲潜伏後園為㓜恠者夫
人曰神果聦明正直豈加禍非辜不然是淫昏
之鬼爾不斥奚為遂以是勇徃弗顧卒斧其像
火其器榜笞其人而土木竟不能神嗚呼學至
扵知天命與鬼神之情状極矣夫人以男女為
定分不肯試乳媪之　以僥倖萬一非知天命
者䏻之乎謂正直之神不妄加禍於人而淫昏
之鬼不足事非知鬼神之情狀者䏻之乎世衰
教熄雖號為薦紳儒者徃徃溺心於詭幻冀福
於冥漠以故異端熾而正灋泯舉世倀倀焉莫
之適歸夫人生長閨闥未嘗從師友講問學而
見理明信道篤廼如此使爲男子任當世事則
所謂貧賎不移威武不屈者其必優爲之此不
惟古賢婦所難雖士君子猶難之也易以坤爲
妻道人知一於柔順而巳先儒發之曰非徤無
以配乾也故古之賢婦雖以婉嫕淑惠爲本至
其所立有烈文夫不能爲者非剛與明其孰䏻
之若夫人者非所謂剛且明者邪夫人六子曰
適早逝曰逄故溧水主簿二人皆范出次即遂
曰遜今爲某官曰近曰選皆世其學女四人某
官某官某官其壻也一出爲某氏女孫六人予
與朝散君嘗僚金陵見其識髙志逺有綜理事
物之材而學則未巳也及来樵陽當宼亂方殷
環數百里莽爲虵豕之藪人所憚行君獨匹馬
西馳布宣天子徳意收拾其人於流徙蕩析中
近能立官府保生聚又以便冝揃除鉅盜去東
南數十年禍本夫人於是乎有子矣是則冝銘
銘曰
　　柔順以立本剛明以致用然後爲婦徳之
　　全懿㢤夫人其識卓然故誘之以所欲不
　　能惑脅之以所畏不能遷人皆曰難我則
　　易旃彼淵可田彼陵可川我為斯銘百世
　　弗諼
西山先生眞文忠公文集卷第四十五
西山先生眞文忠公文集卷第四十六
　墓誌銘
　　朝奉大夫賜紫金魚袋致仕滕公墓誌銘
乾道淳熈間子朱子倡道南方海内學士至者
雲集新安滕公徳粹時甚少與弟徳章奉其尊
君之命以書自通而謁教焉子朱子復之曰夫
學者患不知其歸趣與其所以蔽害之者是以
裴回𡵨路而不知所從入今足下旣知程氏之
學不異於孔孟之傳而讀其書矣又知科舉之
奪志佛氏之殊歸皆不足事則亦循是而定取
舎焉耳復何疑而問於僕邪意者於其所欲去
者未能脫然於胷中所欲就者又雜焉並進不
無貪多欲速之意是以雖知其然而未免有茫
然無得之歎耳足下誠若有志則願暫置於彼
而致精於此取其一書自首至尾日之所玩不
使過一二章心念躬行若不知復有他書如是
終篇而更受業焉漸􁁃之乆心定理明将有以
自得之矣論語一書聖門親切之訓程氏之教
尤以是為先足下不以愚言為不信則願自此
書始後數年子朱子自寓里来歸始以弟子禮
見於是得大學中庸章句而熟復焉旣而往仕
四明又教之以親仁擇善爲講學脩身之助且
曰楊敬仲吕子約沈叔晦袁和叔此四人者皆
子所宜游從者也居數年子朱子於潭溪之上
留止四旬問辨彌篤盖公於師友淵源所漸如
此故終身踐行不離名教之域至其用之而弗
究則君子以爲有命焉公名璘徳粹字也世家
微之婺源考諱洙贈中奉大夫其徳善族系見
於子朱子之銘公少篤學誦書至丁夜弗倦洊
舉于鄉入太學淳熈八年中南宮第四人對䇿
又中乙科以恩陞首甲調鄞縣尉教授鄂州居
中奉及母令人胡氏憂外除調四川制置司幹
官用舉主更選知紹興府􁦹縣簽書慶元府節
度判官主管官告院奉仙都祠通判隆興府浙
東福建帥司參議官尋得請致仕公蚤親有道
明於義利取舎之分自其𥘉第當得教官顧俯
􁂗一尉人謂塗轍差失公獨以近次便養為喜
雖箠楚塵埃間弗䘏也余丞相将以掌故處公
議未决時韓侂胄隂操國柄或勸公一見宜可
得公曰彼以偽學誣一世儒宗以邪黨錮天下
善士恨位卑不能為萬言書䟽其罪顧可謁之
以干進乎卒請入蜀及自蜀還有欲引之班列
者君終不為侂胄詘復固辭故事禮部殿廬有
一在髙選鮮復作縣旣作縣鮮不為職事官公
獨從吏部選取郡從事以去其後倅二大府矣
不求為州而求佐帥幕其在三山也帥雅知公
将奏俾因任公曰吾年至宜去可復戀斗粟貽
俗子譏至其涖官行事則又有足稱者為尉時
嘗奉檄覈冨室之訟賂遺交至卒不䏻毫髮汙
有彊盗剽海濵宻院下其名俾迹捕公既獲其
六矣或謂賞格不滿一盍益諸公顰蹙曰䧟人
大僇而以徼賞安乎至獲造偽劵者應格當賞
亦不請也在制府以誠實不欺事其長議多見
從後帥嚴且急公與同僚約毎白事逢帥之怒
則姑歛退以待威少霽復白事多施行在剡適
歲饑民告病甚常平使者發粟振廩之公極意
奉行多所全活使者薦于朝有曰慈祥之政惠
及田里廉潔之操推重縉紳邑人以為實録及
參議閩中有以利啖守帥而更鬻塩舊法者亭
户舟人皆失業怨聲嘈嘈公白帥弗盡從後帥
至復力言卒還其舊乃巳公旣從子朱子得為
學大方異時至東嘉又從故中書舎人陳公傳
良問左氏要義陳公告語甚悉大畧謂左氏本
依經為傳縦橫上下旁行溢出皆所以觧駮經
誼非自為書且告以六經之義兢業為本公佩
服焉其他與當世知名士更切磨不勝紀自少
嗜學老而弗衰在蜀得官書數千卷載與俱歸
益求平生所未見即溪東為堂貯之命曰博雅
燕居無事蚤莫繙閱閒及浮屠老子稗官小說
惟意所適竹間為亭扁以清心風日恬暢輒挾
冊相徉其間自謂如魚縦壑鳥脫籠樂不勝旣
年八十以朝奉大夫致仕賜紫金魚袋考終于
家實紹定二年六月丁巳其所爲文曰溪齋類
藁若干卷夫人程氏有淑行先卒贈宜人子某
夔漕貢士早世某某今某官某業進士女適進
士吳去志孫三人某某某女二人公篤厚廉直
自其所性與徳章同遊師門旣先後收科則以
世業盡遜二季之末仕者居鄉不以利自營不
以私事撓公府在官時裒州郡所餽别貯之及
歸里悉班諸親故之貧者一簮弗以自晋族婣
有䘮勸其早治葬母溺隂陽家說不能舉者助
其貲垂沒教諸子守至正以奉天道其可謂俛
焉孳孳斃而後巳者矣自淳熈後義理之學日
明然士多假竊形似簸弄筆舌間弗身踐也公
𥘉爲論語說子朱子善之因謂爲學以變化氣
質爲功而不在於多立說公爲戄然自是不敢
輕論著終其身嗚呼觀子朱子之所以教與滕
公之所以學則士之有志於道者當知用力之
地矣公之葬以六月庚申里曰瑞亭地曰井塢
後五載子始爲之銘
　銘曰
　　維古之學　必貴躬履　世習􁏳訛
　　廼事口耳　辨河說鈴　紛焉四起
　　回眡其人　則或可耻　猗歟滕公
　　克佩師指　不譁於言　而勉諸巳
　　我銘其藏　以詔學子
　　南昌丞李君墓誌銘
予同年閩帥李公之子伯曰仁深季曰仁垕皆
孝敬祥順為其家鳳麟仕雖未幾而有志澤物
親仁郷善汲汲若饑渴然其材日茂猶干雲拂
霓之幹挺抜未巳見者莫不咨歎曰李公仁者
宜有子如是也紹定三年季沒常潤間訃至饒
伯傷痛甚亦遇疾以終聞者莫不駭歎曰李公
賢者天胡厄之若是邪始公赴鎮二子以仕不
獲從至是復不得與親訣公悲之深而悼之苦
也旣而彊自釋曰吾上有君與親下有兵若民
一身而數責萃焉豈私哀吾子時邪且吾聞之
人生一世間若㳺雲旅太空爾脩短不同同歸
於盡惟有徳者爲不泯吾兒年弗克夀雖未及
以成徳名然事吾謹事吾親尤謹推之以事長
亦然其涖官臨人亦莫不然是不謂之好徳邪
吾與其爲亡益之悲也曷若求世之能言者志
之以昭吾兒於不泯也於是季之銘以屬丹陽
劉公宰而命某使銘其伯焉吁公之見可謂逹
矣顧劉公其人某則非也将何以慰公志而洩
其悲雖然吾同年之子也誼不可辭考其状畧
曰君字聲伯世爲饒之徳興人曽大父舜安迪
氻郎致仕大父扐贈中𣪚大夫大母王氏今年
幾九十封太碩人父駿中奉大夫直煥章閣知
福州兼帥事母張氏先若干年卒贈令人君性
仁且篤自能勝衣朝夕侍重親側油油翼翼未
嘗有懈容門内事亡細鉅必盡其心曰此吾職
也公開舘延賢賔客族婣狎至歲時徃来問遺
率以諉君君承上接下輕重䟽數雖毫銖弗差
而尤以賙窮振乏自力嘉定中用寳璽恩補将
仕郎調興國軍通山簿尉當上不忍去公勉之
乃行郡守晋攝事力以親命辭縣僻在萬山中
民居若晨星官宇尤圯弊百爾器用皆缺君處
之超然與客談笑輒竟夕故時米斗不百錢至
是幾數倍君奉有餘粟下其估以予民且呼市
儈可任者貸本錢使糴旁近郡至者日相踵人
頼以弗饑弓兵素不練君曰尉以弭盜為職雖
亡盗備可弛乎廼日角以戰技庸錢之贏故例
給它用君悉儲以待賞間出私帑繼之集士之
賢者于學與談義理訪闕失賛長官厚其禀稍
益市書礲石以傳永乆去之日父老遮晋係道
再調隆興府南昌丞未上而疾鄉先達候之正
衣冠肅之入賔退而君逝矣時七月甲辰也官
止文林郎年四十有五嫓湯氏湘鄉丞謩之女
生一子椿卿将仕郎君為人開豁無城府蚤侍
公具得為政本末及在官盡瘁職業期弗辱其
親縣之九宫山有女冠慿恩倖驕恣甚方大興
土木役以氣轢齊民州縣吏惕息不敢問顧利
其賄逢迎之君一拒絶弗與通訟至庭問理可
否卒退聽莫敢干嗚呼觀此一節君之仁且勇
可知蓋嘗摘詩烝民之義扁其室曰則齋以朝
夕而思焉廬山胡君泳文公朱先生之髙第弟
子而父之友也君師尊之學問源流盖有自矣
旣殁胡君實狀其行所謂信而有徴者某年某
月某日􁲍于某山某原銘曰
　　維民之生　有物有則　是曰天命
　　人所同得　曰則伊何　理之當然
　　毫釐有差　是悖乎天　懿㢤聲伯
　　兢兢一心　揭于燕居　有赫其臨
　　為子而子　為吏而吏　維則是循
　　罔敢失墜　身雖有殞　其心烔焉
　　年雖罔夀　實歸其全　死生之常
　　允若夜旦　嚴嚴髙堂　亦可無憾
　　湖南運判劉公墓誌鉻
嘉定𥘉詔以敷文閣待制致仕信安劉公頴為
尚書刑部侍郎時天子新更大化凢當世名儒
耆碩繼踵集闕庭天下望治如元祐獨公堅臥
不起抱全節以終士髙仰之累贈少師龍泉葉
公適志其墓公名强學字行父實少師冡子覊
丱時王父正議授以左氏班史諸書朝夕唫諷
不去口後侍少師官長沙時張宣公尚亡恙岳
麓之教大興公往􁂗學日與賢雋游處有彪君
徳美者嘗受學五峯先生為公言前軰師友淵
源甚悉及補國子生又盡從四方知名士觀摩
麗習聞見益洽屢上春官弗第以奏補調主清
湘簿帥王公藺檄致幙府事輒咨扣辟京西安
撫司準備差遣楊尚書輔為帥尤器異之改宣
教郎知饒之安仁縣㑹邊兵失律虜騎蹂江淮
間郡邑旉配以應期㑹吏並縁為姦公獨從容
辦治若無事日歲旱菑刻意荒政凢所以振捄
者百方竟事民得亡流殍學政乆弛公聞進士
湯師中名聘使領袖一學月旦㑹講率諸生以
聽繇是士知勸慕中第者相屬湯君後亦䇿名
太常樂道不仕終其身論者偉公得人如子游
之於武城也先是學不養士而歸其廩於郡公
請復焉閒則㑹出内裁冗濫比三歲所餘滋多
乃舉以市田四百𤱔名貢士荘士之上南宫太
學者頼以續食又以餘力繕官寺葺學宫治津
梁而作放生亭于江之瀕山川之觀豁然更新
矣居三年間歲大豐田里清晏飛蝗過境不入
人謂美政所召云居慶國夫人楊氏憂外除辟
户部提領酒庫所主管文字匃祠便養得主管
仙都觀明年少師薨外除通判臨江軍始罷榷
酤令民自釀輸息錢犯茶者寛其罰擢知南安
軍俗故獷驁中更陳廷佐等亂魁桀者往往得
官姦甿艶其利是歲春南康飢復歗聚為變公
至首諭大姓出粟振贍之蠲屬邑賦租以萬數
然後僇其幸亂始旤者威行恵浹遂以無事公
謂周子二程子昔嘗講道斯土乃即學東偏買
地建祠率掾屬諸生薦獻如禮且刋近思録俾
郡之士識為學大方又以貢闈隘且弊徙而大
之規摹為江嶺間最提點廣東刑獄有郡守居
臺下政苛甚亟劾去之摧鋒卒戍淮甸歸道中
輒剽敓公命尸數軰以徇士始識軍律改轉運
判官廣之屬縣曰懐集地與島蠻接帥府督賦
急公移文責誚俾體名縣本意毋醸怨生事五
羊故多盜公立捕格授廵徼官盗用衰止連瞰
湟為郡城外有楞伽山貞女峽嘉㤗中峽之東
崕震䧟江流壅底舟弗通行郡為荒瘠法曹李
華有巧思且自詭䟽導公知其可用命董厥事
斥錢緡六千資之不數月石之為水患者盡平
連人鑱石頌公徳帥憲倉俱缺公兼綰數印剸
决沛然有餘力歲瘴且疫公分醫予藥垂死者
多頼以全士大夫沒南中皆賻䘏使歸無寄殯
嶺外者提點湖南刑獄湘民喜闘輕死以故重
辟多吏常骫法出之殺人者例不死公曰此東
坡所謂外邀雪冤之賞内希隂徳之報者豈辟
以止辟之意㢤諸郡以具獄上惟過誤可憫若
訊鞫有疑者乃使奏讞餘悉論如律然必召掾
史議反復數四無􁋷芥疑乃决故人自以不冤
按部所過平獄犴省牒訴察吏問俗冐隆暑繇
潭邵歴全永驅馳二千里乃歸人謂前所未有
資興民鄧其姓者推刃同氣匿屍草野中耕者
四人見之以告鄧鄧執而訟之官官加考掠民
不勝痛自誣服獄上公疑之命官閱實果得其
情四人者破械而出扣頭謼天曰生我者提刑
也公晨出眎事首閱州縣申牘或謂非所急公
曰吾欲知部内水旱盜賊刑獄爾不然吏将蒙
蔽我清湘縣申粟家峒為鄰峒所屠邑人大震
恐公曰此峒民自相讐殺爾置勿問巳果帖然
新化奉家峒其酋曰奉夣賢世與省民王布有
怨㑹布以事来衡陽夣賢嗾其徒殺之道旁巳
遁去公命巡尉諭以禍福許束身自歸未幾夣
賢領其徒四人請辠庭下公命鞫治寘殺人者
于理廼白之朝謂夣賢世長徭峒今又挺身詣
官四人巳􁗉罪足償死者冤乞貰夣賢一死繋
蠻猺心人謂公是舉不失刑又不失恩於威懐
谿峒為得武岡卒蔣宗等倡亂某與公叶謀屬
權軍事葉莫使圖之未幾梟三人首以告一路
弭服改轉運判官以勤民致疾嘉定十七年四
月七日卒官年七十有一累階朝奉大夫夫人
李氏封安人柔明靚荘有婦道執公䘮越朞亦
不起子常道某官常徳某官常先某官女適某
官趙與懃進士潘自慧将仕郎王灊與懃故正
恵公希懌子公在安仁正恵實為守嘉其政薦
之朝且請昏焉孫伯方将仕郎仲方季方汝方
一尚㓜公夷澹雅靖自少師薨即息意榮宦買
園築屋扁曰退庵盖将老而休焉常誦孟子求
在我之言以之名齋當官而行無所回撓與人
言傾盡肺府不為晋藏四方書䟽率手筆詶答
字畫妍勁可觀性嗜學官事暇未嘗食頃去書
尤喜賔接士尊酒流行娓娓皆文字語某之竢
辠于潭也適公来使間相過劇譚公為道疇昔
所聞於父師者窮日夜弗厭而闚其施置大抵
有所宗本非若世之任情帥意者寛近縦嚴近
刻也盖嘗以吏師目公及塟常道等請有紀焉
輙次其事如左而系以銘其世譜見於少師誌
者今不著墓在常山縣若干里長庚之原以李
夫人祔實寳慶某年某月日銘曰
　　嗚呼少師事紫巖而友納湖紫巖不可見
　　矣得見少師猶可考中興人物之宏撫少
　　師又不可見矣有子如公尚庻幾識典刑
　　之遺餘昔話雞坡今銘馬鬛追懐曩㳺一
　　飯三咽
　　　袐書少監直學士院徐公墓誌銘
公諱鳯字子儀姓徐氏嘉定十二年先皇帝命
給筆札于玉堂之廬時山東諸豪新有功未見
跋扈状公言蓄毒所以攻疾而施之常服則元
氣必傷虎不縦之山林而豢之家􁏫乆将噬人
矣諸葛亮曰民困兵疲事不得息則住與行勞
費等爾今忠義之徒官供家請誠不可巳盍亦
鼓舞歆動之俾常以逐北為利而不復懐巢南
之安則責望於我者輕矣否則亟行賈誼衆建
諸侯之䇿為置部落而少其力力少則易使以
義黨與𣪚則無邪心他所箴砭時病甚衆公之
為人凱樂和易蘭郁而玉温見者知其将以文
字瑞朝廷也及是對出娓娓萬言其論山東事
尤中的然後知其有識治材非顓琱鏤組織為
文人而巳後六七年李全執制置使殺之又五
六年稱兵反死楊州公之言遂無不驗而公之
身巳不見矣烏虖惜㢤徐在浦城為著姓曽祖
某祖某父某贈宣義郎母李氏封太宜人公生
四歲知讀書七歲能屬文十四五閱古今書畧
徧十九舉于鄉明年中進士第主漳浦簿未上
服所生父奉議郎陳公駿心䘮祖母何夫人年
餘八十請監南嶽廟以養何夫人卒承重服服
除教授温州温多士為東南最而好訾議難帖
服公年甫三十餘渾然端且重善開迪不嚴而
威名卿大夫爭遣子弟從之游至它郡縣士亦
輻凑更三太守皆敬公慈湖楊公簡謂可與語
道秩滿得國子監書庫官始公試博學宏辭垂
中矣以一字疑而黜及是再試又以一事疑而
黜朝論雜然稱詘知貢舉曽公從龍帥其僚薦
于朝謂公詞精記愽非作者不䏻及且聞其始
第再匄間局以便親養郷黨稱孝焉文學行義
於是兩至宜𬒳褒擢或籍記中書備異時翰墨
選明年除吏部架閣又明年除太學録浮光虜
騎退或謂其國有内變且力弗攴公因對言善
為國者不以敵至而懼敵去而喜犬羊之性情
偽難測逡巡而示弱安知非見羸以誘我恭順
而請和安知非遷延以欵我又論諸軍占破尅
除之弊甚悉俄遷武學博士召試除正字未幾
兼翰林權直遷校書郎又為郎袐書内直如故
自嘉定𥘉用　阜陵故事以館職兼北門至是
凢三人矣而公於辭命最為得體上将親䇿士
召使視草禁中諭之曰卿訓辭温厚宜居代言
之任公頓首謝無何以疾請主管華州雲臺觀
居數月起知荆門軍未對晋為宗正丞兼司封
郎官俄兼學士院權直遷将作少監權直院先
時乗輿出入他官攝内命者不在屬車豹尾間
至是有㫖令扈從遂為故事兼尚右郎官玉牒
所檢討以父名辭改兼國史院編修實録院檢
討又遷祕書少監以疾請外直顯謨閣知贑州
疾革請致厥事直寳文閣進一秩未拜以十七
年夏五月二十有一日終于家年四十有八官
朝𣪚大夫有内制十卷十箴一卷文集一十卷
浦城自國𥘉楊文公首居翰苑以文童妙天下
然同時進者不少獨公嶷然山峙自人主猶敬
憚之世之稱公不以其文而以其節公之十箴
上自人主以及宫掖下洎公卿大夫規切畧徧
殆有志踵武前脩者顧天不假年中道以殁可
勝歎㢤夫人張氏封宜人後八年卒子莘老從
事郎平江府長洲縣主簿華老國子進士夣發
鄉貢進士女嫁儒林郎邵武軍㤗寧縣丞盧壯
父公之墓在募太里池師原寳慶二年十一月
丙辰其􁲍日迨夫人殁舉以祔焉端平元年冬
十二月余始為之銘銘曰
　　璠璵質兮温良冨追琢兮辭章指鼇屝兮
　　迅歩發大冊兮輝煌嗟文星兮蚤墜奄莫
　　晋兮明時之瑞黯茲土兮埋光尚精熒兮
　　寳氣
　　　知慶元縣承議張公墓誌銘
昔者洙泗之教亦多術矣然綜其要歸不過曰
學以成性行以成巳施之於政則以成物而巳
然豈有二致㢤修乎内所以應乎外也𥙿諸巳
所以推於人也故自河南以来數君子語知必
及行論理必及事明其本之同欲學者之交勉
也若故慶元大夫承議張公者其庻幾用力於
此乎公名彦清字叔澄其先自金陵徙建為浦
城人曽大考夣禹即余所傳草堂翁也大考孝
廉考宋興贈承事郎妣徐氏贈孺人公少孤力
學以辭藝四舉于鄉中紹熈元年進士第主光
澤簿教授全州丞吉之安福用薦者改秩知處
州慶元縣以疾請主管台州崇道觀年六十四
卒于家公生紹興之季而長於乾道淳熈之間
方是時子朱子淐道東南海内學士至者雲集
公數往從之得其大指及仕光澤又與隱君子
李公呂游質疑辨惑造詣日深李公號澹軒子
朱子之友也公之學淵源盖如此故見理明而
自信篤終其身弗畔焉見於制行則以孝友忠
信為本根潔廉勁挺為質幹親蚤殁恨養之弗
逮也不茹甘服美者終其身女兄未嫁捐所有
資之一簮不自晋少從鄉先生徐君翷學徐喜
公開敏欲以子妻之未及而死公與薦冨室有
将女之者公曰吾受徐公深知其忍負之邪仕
雖乆家亡旬月儲歲莫貧且迫里人有欲餉之
者公曰得錢固所欲然非吾本心卒不受嘗𬒳
檄試士三山時偽學之論方譁同列以是發䇿
士子希主司意爭詆訾先儒公獨取持議不阿
者與其選時提刑兼帥事亦附黨論者顧謂公
有守歎重之陳丞相自強嘗校文于建公其所
取士也及為僚昭武老矣無刮目者公獨事之
唯謹陳去而驟貴銳欲鈎致公公弗屑陳語人
曰張叔澄太彊項不可收拾親故或以尤公及
陳敗始歎服其施之政則自始仕以勤民為心
歲大饑郡属公行振䘏事措畫有方人頼以全
活安福有廣陂漑田數萬頃中廢壊豪右私其
利公請于郡而復焉扶杖躡屨往来泥潦中居
半歲陂成田以常稔㑹峒蠻竊發燬永新蹂龍
泉距縣不百里公佐其長聚兵以防蠻詷知有
備引去俄傳㓂且至同僚有懐印欲遁者公曰
㓂来否未可知吾曹一摇足亂先作矣肩輿秉
炬徧諭居人俾勿動而傳者果妄郡檄公行眡
永新旣至見饑民纍纍請加振䘏未報而命公
督其租公歎曰此豈催科時邪則以諗于州于
提點刑獄得勿督漕司歲糴諸郡公謂兵事未
息白使者請罷之民逋酒息錢以數十萬械繋
至死不能償又白弛其負皆見聽公之爲人懇
惻明辨故志常伸於上而恵得及於下使推而
大之其澤物可稱數乎汀有疑獄屢成而屢変
公𬒳臬司命鞠之未至一舎所㣲服徒行訪田
野間具得其囚負冤状至獄破械将釋之吏爭
持不可公弗聽巡尉及𥘉鞫官惧得失入罰則
以希賞詆公公曰吾欲雪無辜爾賞非吾志也
未幾眞殺人者獲于他邑公亦絶口弗自言其
後臨川有獄乆不决前鞫者旣得其情囚黠甚
使者臨問則窒耳以𥿄陽若不聞者數問則指
其耳使者疑且怒以覆訊諉公移書郡幙俾諭
意笱活囚将薦之公平心淑問以如前鞫報囚
竟伏其辜公之治獄於宜生者生之雖官吏交
怵弗為動也宜死者寘之死雖臨之以部刺史
之威誘之以薦舉之利弗顧也使進而司天下
之平其肻骫法以殉人阿意以貿寵乎晩宰慶
元甫至而目眚作然兩造在􁏫猶謼之至前兒
女語之人人得吐情實吏束手不能銖髮欺去
之日送者至泣車下嗚呼眡公之行與政若此
其不自學出歟然則世之以知行為異路理事
為殊方者其又可信歟惜也蓄之多而用之弗
遐故其事業僅爾然嘗考聖門之學以反諸身
為本故曰不患無位患所以立不患莫巳知求
為可知也若公者能自立而有可知矣至其位
之卑而知者少此則聖賢所不能必況於公乎
由是言之公其可以亡憾公配徐氏封安人子
芸堅皆世其學女嫁進士余雅仁孫三人公之
沒實嘉定十一年正月九日以十四年十二月
􁲍于縣北十里致孝嶺先瑩之側予之生後公
二十有一年䝉知奨辱開教極不淺猶記公未
病時飲酣激烈或歌草堂翁巖隱之詞以自侑
聞者為竦踴起立盖一世豪士也退考其平生
踐履不失尺寸是則宜銘銘曰
　　志之穹氣之雄歛而歸之法度中不歎卑
　　不憂貧中心耿耿常在民若有為卒莫伸
　　吁可悲託斯文
　　　通判和州葉氏墓誌銘
公姓葉氏諱文炳字晦叔世家河南後有以客
省使刺泉州者過浦城覩山川秀異因居焉曽
大父仲通大父顯仁當范汝爲俶擾募鄉丁保
里社人髙其義父夣齡贈宣義郎公少刻意問
學再舉于鄉登淳熈甲辰第調晋江簿遲次家
居數致書請益於文公朱先生及至官文公自
漳浦還以居官臨民之法告語甚悉顔公師魯
爲守事多骫之决汀漳境上豪民相爲敵讎帥
趙忠定公選官撫諭衆皆憚行公獨毅然請徃
旣至折之以理諸豪弭伏遂以無事嘗攝獄官
有啇胡坐重辟寅縁納賂以求免又攝舶属有
海啇坐罪亦以白金因公里人以求贖公一拒
絶且斥里人不復通泉多公卿貴人州縣例承
迎不敢忤公遇事問理如何不以執故有所遷
􁂗㑹詔内外從臣舉可為職事官者顔公以徐
誼陳傳良等應詔而公與焉秩滿調劒浦令改
閩縣丞未上服母孺人鄭氏䘮哀毁如禮服闋
調筠州録參獄舎故湫隘遇暑溽囚多疫公白
郡一新之由是無病死者嘗言獄事至重當顧
理是非不敢以上官喜怒為輕重前後兩太守
寛嚴不同公眡其所偏佽助之郡政頼以平允
漳浦吏謀奪民楊氏家貲械置獄累歲弗决公
一閱得其情坐吏以罪而還其貲楊氏宗子有
橫取僧財俾殞非命者慿藉巨援析苟免公毅
然力爭卒正其罪郡失公用器下掌吏于獄推
鞫吏覘守意欲鍜成之公以迹狀未明請緩其
事乆之盗者得守愧謝邊事作調兵于州營卒
憚行頗􁁦洶公諭之曰國家豢養汝曹乆宜奮
前戮力國有厚賞何閧為今當白州優爾賞給
遂聽命無敢譁改秩知仙遊縣初至决纍年滯
訟於旬月間旣又括廢寺田增廪以養士像故
相葉正簡公于學與蔡忠惠並祠冨室有㩀官
地及寺田築堤植榕立屋于上妨民水利者累
政不能奪公以聞于部使者窮治之撤堤伐木
以復灌漑為農人利至今民有陳姓者與錫匠
飲博致争匠醉夜歸踣死于道縣檄官驗其屍
皆謂陳實歐之死公疑之研問數四得其情請
聚官覆驗果因跌以死差役乆為平民害公勸
立義役均産通差有爭于庭者一裁以法故例
将迎工役責之僧刹公在官秋毫無所旉配其
潔巳愛民𥘉終一意不易與同官語毎曰貪汙
自多欲尚侈始小官俸廩幾何百爾皆欲如意
不受賂安從得清心寡欲正本澄源乃吾儒功
用秩滿造朝㑹有㫖許曽作縣人言事公條人
才臧否戰艦姦弊楮劵便宜三事以獻通判和
州将之官宣義公卒居䘮之明年亦以疾終寔
嘉定九年十二月二十日年六十有七官至奉
議郎賜緋魚袋娶張氏封孺人子男三惟寅惟
清惟允孫男六回孫桂孫榮孫莆孫潁孫啓孫
皆待補太學生孫女三長適中大夫致仕楊公
圭之孫繼祖次適漕貢進士趙崇　次未行予
之生後公二十有九年嘉㤗甲子同試士三山
相與厚甚毎心敬其為人及公殁惟寅請銘時
方之官泉南未及作後十有六年公始􁲍于登
雲里下沙驛之側惟寅又請銘適予再守泉行
有日念今不作無時作矣乃系其事而銘之
　銘曰
　　㫁(㫁)乎其誠且直也廩廩乎其㢘且白也
　　退嘿以自将樸乎其不外餙也仕雖不逢
　　有可尚之徳也後将考公眡此石也
　　　朝𣪚大夫知常徳府鮑公墓誌銘
予開禧中自延平從事入連帥幙府時鮑公粹
然寔掌機宜文字雖言論多與物忤實質直無
他腸當官不畏彊禦而未嘗爲鷙害之事予常
憂其勁苦不可與世耦旣而去爲兩州終以落
落坐絀殁于家後二十有七年公之子友龍来
浦城相與話疇昔回念在三山時公之争議上
官前棘棘不阿與呵斥姦黠吏奮髯裂眥氣象
猶凛乎其在目也吁氣禀之性或柔或剛世無
孔子退由進求之教士各以其天資從事類不
能無所偏然剛者終爲近仁而閹然媚世者鄉
原之行也友龍以銘請予不得辭公字醇父其
先自開封徙越又徙括為龍泉人曽大考安徳
大考貽周俱以行稱干鄉考謙贈朝議大夫妣
王氏贈宜人朝議嘗一與計偕即不事選舉退
而自修于家里有訟争縣大夫屬以平决鄉民
有過不畏有司之法而畏其一言公少敏悟刻
意經學踰冠入太學淳熈辛丑第進士調徽州
司户參軍先是歲受租吏因縁為欺多過取民
困甚相與愬于州守以委公遂頓革前弊常平
使者命覈一道儲積虚實公驅馳幾半歲盡得
其利病以聞事多施行再調汀之上杭令邑多
彊劫盗公察其故率大家為囊橐毎捕獲必窮
竟根穴所在痛懲之盗為衰息士風故陋甚公
得三山老儒俾職教導士始知所以學邑有旱
溢公禱于定光佛祠輒應它日詣州州乆旱父
老白守請公以禱雨立至州人歡呼稱為上杭
雨州有疑獄乆不决臬使辛公弃疾語其屬曰
自入境惟聞上杭令觧事盍以委諸公一閱具
得其情囚以不冤橫死用舉者攻宣教郎知􁦹
縣服朝議府君䘮弗果上服除知建平縣屬歲
饑疲精振䘏邑人徳之而同僚有私請不遂者
毁公于使者坐劾以免父老遮晋係道復知吉
之萬安始至爲文戒吏民以遷善逺辠上下相
安牒訴日稀囹圄數空田里間無吏一迹吉之
士風爲江西冠獨萬安數十年無登科者公篤
意教養士之能爲文者必加優奨由是競勸于
學比再歲第奉常入太學者始相踵繡衣行部
郡縣望風震竦供張争務華侈公獨戒吏眡舊
比母輙加使者始不能無忤終以此知公及来
閩中凢屬郡利若害與軍情民隱之實吏欺謾
誕罔状必具以白帥何觀文澹薦之朝謂公於
剔蠹去弊功為多知融州融介居群蠻中時北
邊繹騷徭㓂乗間竊發距城數十里有罹其剽
焚者公嚴立賞格督兵以捕而逋逃竄逸莫得
要領徐察之乃其酋隂餌郡胥伺州家意嚮為
出沒公發其姦鋤治之㓂亦随弭諸使者舉公
治行為西廣㝡入對極言攝郡之弊上嘉納焉
擢知常徳府湖隂俗尚妖祠用人於滛昏之鬼
蹤跡詭祕不可詰公閱他訟見民有横死者疑
為祭鬼即命審覈伏其辜焚祠毁像由是訖息
公之在官重湖鏡清啇舟安行庭訟弗留吏饕
掃迹諸使者状公治行朝廷将􁂗卑以節而兩
臺吏憚公威嚴恊力排詆竟以劾免浩然東歸
岸巾扶杖放情山水間與樵牧相爾汝十年三
續冲祐祠以某年月日卒年七十有三官朝𣪚
大夫娶張氏先公二十四年殁贈宜人子應龍
先公卒友龍今從事郎監潭州南嶽廟從龍登
龍皆進士煜出繼長女適朝散郎通判鎮江軍
府事梁正巳先卒次適成忠郎監徽州績溪縣
酒稅何處介次適進士徐安禮孫男七人女十
一人公性任眞無矯飾友朋有過必直辭規切
之是非可否惟義所在貴勢不能奪為公家惜
財曰此吾民膏血吾不忍妄用卒之年十月五
日􁲍于福山在某鄉某里
　銘曰
　　有菀兮佳城偃月象兮福其名公之居兮
　　永寧以燕以庥兮後人其興
　　　宋集英殿修撰王公墓誌銘
昔先皇帝初踐阼不自神聖虚懐任人韓侂胄
以戚畹出入禁中倚御筆徙兩諫官違巳者将
隂竊國柄集英殿修撰王公時為學官深憂之
㑹有詔求直言亟上封事援呂公著張舜民李
光凢三出臺而同列交章申救乞去力言紀綱
所係憂在社稷以冀上意窹感實紹熈甲寅冬
也侂胄自是專輒蘇師旦復以人奴憸黠之尤
狐媚取旄鉞益張皇之而韓之門熏灼矣群私
人一律附和獨公在外不馳書侂胄居中則名
不上師旦賔謁侃然無所回撓及丙寅開邊公
以郎面對首陳用兵之禍有三可慮乞宣諭大
臣不宜輕舉又以不集議書詆侂胄遂掇怒群
小於是殿中侍御史徐柟上䟽牽姚愈前論公
廷對扶植道學語及附趙汝愚為學官與袁爕
孫元卿以道學溺士心坐之資淺斥矣明年兵
敗獄起殛師旦竄鄧友龍侂胄又伏誅朝廷思
公言驛召入對首論人主之權莫大於自用而
亦莫難於自用所謂難於自用者以左右前後
浸潤膚受之不可隄防而非以外朝獻替􁁂駮
論奏之且為侵奪也小人見人主聽納之專綱
維節奏未易撓紊則亦不敢萌干請之私矣天
子慊然終不肻自用史彌逺遂以一相顓國㑹
不雨詔百官指陳闕失公手䟽歴論時政推本
洪範僣常暘若之證數羅日愿紏合為變謂下
人謀上虜修好增弊而猶觖望謂夷狄亂華内
批數出謂左右干政諫官無故出省謂小人間
君子皆謂之僣一僣也巳足以致天變而况兼
有之㢤宰相職在爕理隂陽而不雨乆於漢法
當䇿免乞令彌逺終䘮擇公正無私者置左右
引王吕蔡秦覆轍為戒東宮得副本觀之且咋
舌危公公自不以為忤後張允濟以閣門宣賛
舍人兼權臨安府鈴轄公謂此細事也而用權
臣例破祖宗制不可封還詞頭先是丞相語公
此中宮意公不顧丞相復詰公公正色曰宰相
而逢宫禁意嚮給舍而奉宰相風㫖朝廷紀綱
掃地矣數日徙起居舍人自是外補訖不復還
國某嘗讀公甲寅封事及所手示巳巳奏藁竦
然太息曰漢汲長孺本朝王元之其人也自公
之言不行於慶元𥘉故侂胄誤國而天下一壊
矣嘉定復不用公言彌逺得以行其私二十六
年之間斵國家元氣殆盡士大夫無復知愧耻
而全人希少至于今民悴兵恣盜賊作而戎狄
侵侮天下幾於再壊端平更化明天子方聚一
世之才併力作新之而如人沉痼之疾未可以
一朝起也嗚呼公之言於是大驗矣公諱介字
元石世家於吳後徙婺之金華曽祖矩祖敏㤗
州助教考嵩卿通直郎贈朝奉大夫妣杜氏贈
太恭人公以紹熈庚戍龍飛進士第三人及第
積階自承事郎以恩霈磨勘七轉至朝奉大夫
歴任僉書昭慶軍節度判官入為國子録太學
博士引親嫌通判紹興府知邵武軍罷奉祠知
廣徳軍丁大夫公憂服除知饒州未上再入為
袐書郎度支郎官罷再奉祠江淮荊浙福建廣
南路都大提點坑冶鑄錢召除侍左郎官兼右
司兼太子舍人兵部郎官兼權禮部郎官國子
司業兼太子侍講兼國史院編修實録院檢討
國子祭酒充金國賀生辰接送伴使祕書監兼
太子右諭徳宗正少卿兼權中書舎人𧺫居舎
人除右文殿修撰知嘉興府集英殿修撰知襄
陽府亰西安撫改知慶元府兼㳂海制置以疾
奉祠遂致仕公之外賦政也以化俗興民憂貧
安冨為先務於刑惟恐傷人於訟先教化而後
争奪於賦役度不可蠲者期㑹於民行之備水
旱荒饑甚具雖有不爲菑持大體不求顯顯名
故在廣徳民得爲良民士得爲良士大夫公疾
闔郡爲禱祠曰無使我慈父去去而人懐之其
治嘉興也如治廣徳爲慶元又推而大之减耗
剰折價分三等汰橫江宿亳屯駐兩指揮罷生
酒局戢豪家㩀海岸漁􁈜之利至今爲便其在
朝廷毎有大議論大更革大廢黜大災異推事
建言無顧忌心在胄監惡士急急聲利嚴規矩
出入日進諸生堂上質問或造諸齋扣撃其進
否士風丕變蜀孫望之載父母萬里来受業公
廩而教之果擢上第徐邦憲周端朝公所抜取
皆為聞人在青闈專意輔導講說琅琅皇太子
聽不為疲内春坊一日督官媒氏擇配公聞之
白廟堂請選之故家以正厥始嘗聞宴張燈火
上書切諫欲約宫僚分日宿直正救之又嘗為
接伴使回奏兩國通名而本朝不通諱乞釐正
以全典禮所見淮饑民劇盗因一一白之曰不
可使吾君不聞也其任封駮持法度抑汙吏閹
人戚邸恩倖不䘏怨又言二史不立前殿非是
某嘗聞光廟違豫乆不覲重華容都人洶洶公
自霅川赱書諷趙公汝愚宗臣也宜率百官守
和寧門以俟六飛之動明年率學官上䟽言夀
康年七十親挈神器而授之陛下孝養可乆闕
乎内渉宫壼旁斥黃門且言脫夀康欝欝因此
不安一負此名萬善莫贖蕭墻敵國有一不軌
扶我而来何以自觧未幾重華天崩力請視歛
以爲自有天地未有無主之䘮者激切痛懣人
哀其言之忠又聞晋正罷相之日傳伯成旣遷
之時正邪特未定公奮然兩言於上曰進退大
臣不可無辭以示天下深折隂邪窺覦之萌巳
而追數姚愈沈繼祖黨姦罪状惜四給事一諫
大夫以言事沓去薦詹阜民李燔劉宰俱可以
録用人又稱公於賢不肖甚别白也此公之事
某所見聞而縉紳間以為難能者使公仕得其
時不再與權姦接迹将盡發所學以著之用有
益於國豈淺淺㢤可歎也巳盖公性孝忠始受
學於東萊吕成公接中原文獻再娶鄭夫人其
考知樞宻院益國公僑實壻端明殿學士汪公
應辰又探兩丈人問學源委其本末統紀䋲䋲
如一貫始對大廷危言正論卑晁錯公孫洪不
道而蹇蹇然有劉蕡風烈光宗覧而親擢之其
間極論自古朋黨之禍引漢南北部唐牛李以
擬今事勢又言人主而不尊道學士大夫而不
明道學天下為諱則何以立國厥後見之言論
政理皆由此其出也公事親孝大夫公嚴常遂
其志杜夫人早殁公不得􁂗養禄入輒對之流
涕斥房闥所有嫁二妹田廬悉遜之弟𥘉得任
子恩又官之周族黨弱困不計有無嘗欲效范
文正公為義莊而未能友朋急援之不待告所
交皆吉士端人凢所汲引人不知其所自日所
行事夜則筆之於書曰将以檢身也故行誼終
始無玷公生於紹興戊寅正月以嘉定癸酉八
月卒于正寝享年五十有六𥘉娶于氏知潭州
湘鄉縣諱汝功女也追贈恭人繼鄭氏今封令
人子男一人埜以公遺澤𥙷将仕郎第庚辰進
士今為朝散郎知邵武軍孫一人同祖公殁之
明年􁲍邑之赤松鄉寳石山又十三年埜裒公
平生所為詩文奏議外制等二十五卷春秋臆
說十卷通鑑觧標自魏文侯至西漢末十五卷
皆發明成公標題本意爲渾尺集盖公嘗自號
渾尺居士取后山詩雖有千丈清不如一尺渾
意也又掇其大方爲家傳傳成来西山謁某銘
其墓某嘗侍公同朝甚喜辱公之知知公之詳
埜又從余學謂余言取信来世余又何辭辭之
屬時多端乃手題家傳而先歸之後九年某入
翰林爲學士始克爲之銘然每嘆公由大蓬而
少宗正自西棭而右柱史其難進易退如此欲
爲公與祕書監柴公中行併請于朝乞行節恵
之典状成且上噫若公者允謂世之正人國之
名卿矣銘曰
　　彼婉變軰　迫怵患害　我石不轉
　　惟義所在　彼酣豢徒　爵禄染濡
　　我金不鐫　惟道與俱　權門熏灼
　　砥礪鋒鍔　孤忠對越　遑䘏覆却
　　孰持宰柄　利誘衆正　危言弗避
　　謂有義命　直大而方　庻幾見剛
　　不容何病　安於淮陽　玉雪其躬
　　無玷始終　並㳺地下　東萊成公
西山先生眞文忠公文集卷第四十六
西山先生眞文忠公文集卷弟四十七
　行状
　　顯謨閣學士致仕贈龍圖閣學士開府袁
　　公行状
　　　本貫慶元府鄞縣
　　　　曽祖灼左朝議大夫尚書倉部郎中
　　　　妣石氏封恭人
　　　　祖悃贈朝奉郎
　　　　妣林氏贈安人
　　　　父文贈通議大夫
　　　　妣戴氏贈淑人
公諱爕字和叔姓袁氏其先出有虞媯姓春秋
時陳大夫濤塗始見于經兩漢之世最稱賢者
曰博士固司徒安晋宋迄唐人物相望至我朝
而四明袁氏浸顯其譜録可考者府君謐生本
州助教志志生贈太中大夫斐斐生左朝奉大
夫知處州贈光禄大夫轂博極群書登嘉祐弟
嘗通判杭州蘇文忠公爲守譚論賡酧相得勸
甚公之髙大父也袁氏世學源流于此倉部登
元祐弟嘗守婺時蔡氏顓國其黨曹宗者横于
一州倉部以法誅之入對徽皇以清心省事安
不忘危為獻至朝奉通議皆以篤厚醇實稱
于鄉戴淑人亦博覧圖史如古烈女生四子公
其仲也公端粹專静得之於天生數月乳媪寘
槃水其前玩視終晷夜臥常醒然逹旦五六歲
讀書数過輒成誦少長讀東漢黨錮傳拊編太
息以名節自期乾道𥘉入太學陸先生九齡為
學録公望其徳容睟盎肅然起敬亟親炙之而
同里之賢如沈公煥楊公簡舒公璘亦皆聚于
學朝夕以道義相切磨器業日益充大平居荘
敬自将為同舎所嚴憚曁升前廊範物以躬處
事有法士益推服淳熈辛丑第進士孝宗在御
乆責治切有勸公對䇿宜謂大體巳正當堅忍
以俟其成公不謂然直以意對具言大體未正
與所當更張者以是僅得丙科而言堅忍者竟
為舉首公以舎選當得教官丞相史忠定公勉
以姑為一尉遂注江隂是歲忠定薦士十有五
人公在選中有㫖審察公曰始仕而召可乎遲
次累年授生徒以供菽水江隂故兩尉兮兵合
二百人後獨置一尉弓兵亦多虚額公至盡補
之葺亭教射躬自按閱其勇銳善緝盗者遇之
加優盗輒立獲𥘉弓兵散處閭巷至是始為營
紀律肅整如軍伍尉舎旁有黃田港民居素稠
宻公以保伍法部分之因寓火政浙西大饑提
舉常平羅公點妙選僚吏分任振䘏事而就以
江隂屬公公謂經理田野之政自一保始毎保
畫一圖凢田疇山水道路橋梁寺觀之屬靡不
登載而以民居分布其間某治某業丁口老㓜
凢幾悉附見之合諸保為一都之圖合諸都為
一鄉之圖又合諸鄉為一縣之圖可以正疆界
可以稽户口可以起徒役可以備姦偷凢按征
發争訟追胥之事披圖一見可决在田野為保
社在軍旅為伍法韓信多多益辦用是故也公
首以此為荒政之要由是民被實恵而欺偽者
無所容訖事羅公薦于朝有㫖陞擢旣又循兩
資終更入都周丞相謂當處公班列少湏三月
其可公曰遲遲以待内除非吾志也且親老得
便養足矣即􁂗㳂海制屬以歸紹熈𥘉衆正在
廷而公連遭内外艱未及用寧宗嗣位始以太
學正召然侍講朱公及諸名儒巳次第去國矣
未幾趙丞相罷公知必不為時所容然猶晨入
學延見生徒啇確理道或謂諸生多上書議斥
時事不當誘進公不為變迄以此論罷自是偽
學之禁興而正人無容足地矣公貧甚退處㤗
然乆之得浙東帥屬再為福建常平屬官嘗言
職分無大小皆當自竭非求人知滯訟如山窮
日夜繙閱凢所予奪無再愬者改秩通判贑州
未上㑹開橲邊事作兩淮大震優公謂海道通
山東宜謹備而内地盗賊尤不可不務防趙尚
書善堅帥㳂海請公攝參議官後帥傳公伯成
因之公為言備禦大畧及團結鄉兵事宜傳公
壹以相屬公周眡屬邑所至按閱井井有倫嘉
定𥘉元天子旣誅權臣盡起當世鴻碩召公為
宗正簿樞宻院編修官權考功郎遷丞奉常時
諸賢雖收召而鯁直者罕見親二年春因對言
曰陛下履位之𥘉委任賢相正士鱗集于朝人
情翕然以為太平可致而欲竊威權者從旁睨
之彭龜年逆知其必亂天下因對顯言其姦陛
下竦然開納然龜年繼以罪去而權臣根㩀自
若群邪和之排斥善類積而至於無故興師幾
危社稷嚮若陛下篤信龜年折於萌蘖之𥘉豈
至是㢤正人端士今不爲乏惟陛下所用耳書
曰有言逆于汝心必求諸道往者龜年所進合
於道之言也今日復有指陳闕失盡心無隱者
即龜年之言也陛下追思龜年盖嘗臨朝太息
曰斯人猶在必大用之固巳深知龜年之忠矣
陛下此時之心即二帝三王敬賢納諫之心也
常存此心急聞剴切之言崇奨朴直之士若龜
年之效忠者接踵而至矣一龜年雖沒衆龜年
繼進何憂天下之不治㢤是歲都民艱食公又
言古者制國用量入爲出今當饑饉艱危之時
惟有裁節冗費自乗輿服御至百司庻府無所
不節以爲施恵之具或可以濟又論軍兵虚籍
宜用孝宗奨邵宏淵故事凢軍帥有能以姦蠹
来上者褒寵之不然者擯絀之軍費省則民食
寛矣因言用度當節或恐有傷國體然民者邦
之本以邦本之故少虧國體未害也上皆嘉納
之而公請外甚力知江州屬歲不登公請于朝
貸椿管錢九萬緡爲糴本告糴旁郡計口以糶
循環相因市直頓平郡仰征稅以給公謂薄征
所以来啇旅益損稅額擇僚吏以董之舳艫相
銜無苛取無濡晋至者大恱又謂周官弊餘居
九賦之末亦足用一端也於是窒渗漏稽餘羡
用頼無乏郡治有亭扁以節愛凢非奉禀之正
者皆不取簡燕㳺削交餽至事關風教恵養則
汲汲為之大學官創福田院居再歲畧計經用
之餘緡錢猶二十七萬郡當大江之衝而城堞
不治因請悉舉為版築費報可朝廷患堵多錢
少令㳂江八郡通用鐡錢敕榜下九江公曰此
令　出銅錢将益閉藏姑緩掲榜何力言之俄
聞金陵以鐡錢二當銅錢一咸謂不便而朝廷
亦弗果行人服公之先見公毎謂牧守兼兵民
之寄訓習師旅所不可後种世衡教射法可行
始至大閱以銀為的中者給之竟日無一焉乃
合卒伍時按試第其能以賞自是中者如櫛破
的常數十峒㓂䲭張上命副都統劉元鼎提兵
討捕公問何以平賊元鼎銳欲殄㓕而實無必
勝䇿公告之曰諸峝崖谷峻險若輕入其阻未
易得志不如以重兵壓之勿與争鋒而待其弊
元鼎從公言按兵南安不與賊角来則禦之而
賊果降提舉江西常平權隆興府事㑹朝廷新
易楮幣分遣中都官出使諸道察不如詔者帥
守奉承過當稍損厥直者即寘于辟公知上意
本以捄弊而非欲毒民因王君棐衘命至為請
言之後兩月至臨川則聞官吏競為發擿黥流
之罪日報公歎曰吾可不為明主一言乎即上
章具論官吏以刻核之心行苛暴之政刑罰不
中民無所措手足邦本朘削深為國家憂願詔
監司郡守奉行寛大俄以都官郎召時更化六
年而頺綱未舉宿弊猶在上方恭巳仰成公言
古者大有為之君所以根源治道者一言以蔽
之曰此心之精神而巳心之精神洞徹無間九
州四海靡所不燭故書曰光𬒳四表格于上下
又曰帝光天之下二帝之精神也曰明明我祖
萬邦之君徳日新宣重光三王之精神也二帝
三王終日乾乾自强不息故能全此精神照臨
天下至于今仰之陛下雖有仁心仁聞而大有
為之效未著願毋以寛𥙿温柔自安必以發强
剛毅相濟朝夕警䇿不敢荒寜以磨勵其精神
監觀古昔延訪英髦以發揮其精神日進而不
止常明而不昏則流行發見莫非精神矣昔我
藝祖當㝢縣分裂之際整頓乾坤如再開闢詩
曰周雖舊邦其命惟新新者精神之謂也願陛
下以藝祖爲法則我宋之維新亦當常如創業
之𥘉又言帝王不可不勤於訪問上首肻再三
且言問則明遷司封郎官因對言曰臣昨勸陛
下勤於好問而聖訓有曰問則明退與朝士言
莫不稱歎而側聽十旬陛下之端拱淵黙猶昔
也臣竊惑焉夫旣知如是而明則當知反是而
闇明則輝光旁燭無所不通闇則是非得失懵
然不辨或以為人主一言之失史官書之天下
議之問而不當不如勿問臣謂不然自古帝王
之言豈能無失惟得賢臣開陳正救帰於至善
而巳豈可畏人之譏議而終於不問㢤兼國史
編修實録檢討官明年春遷國子司業又明年
春遷祕書少監兼司業及秋進祭酒冬除祕書
監仍兼祭酒公謂邇年士氣不振皆由本心無
所興起而尸教養者有摧沮無開導以故日就
頺靡毎延見諸生必迪以反躬切巳之學常病
世之學者徒知􁐾先儒緒言通遺經訓釋而未
能自得於心不足以為學吾心即道不假外求
忠信篤實是為道太聞者竦然有得士氣日以
激昻上焉者可與語斯道之本原次亦不失為
謹敕士至國有大議叩閽投匭爭獻所聞始無
負於天子之教育矣禁中銀器失上不忍坐主
者命以錫易之公言陛下聖徳如此而治效未
著以臣管見或者君人之大節猶有可議者欤
易曰大㢤乾元萬物資始語曰大㢤堯之為君
是故君子大之為貴孟子曰古之人所以大過
人者無他焉善推其所為而巳惟陛下恢洪志
氣毋自菲薄以成大功時韃虜甚强金勢日蹙
我朝屢遣使不得通公言戰守無二道威聲雄
畧可以决戰而後可以固守謝安相晋未嘗䡖
用兵也秦師垂至桓冲以根本為憂遣兵入衛
安郤之曰朝廷處分以定甲兵無闕味巳定無
闕之語則知講之有素備之非一日矣願陛下
亟圖之九年泰正月兼崇政殿說書因對條陳
四事其一曰在易之乾天行徤君子以自强不
息宜健而弱非天徳也故君徳弱則不進紀綱
弱則不張法度弱則不修號令弱則不行治内
而弱則中國不尊治外而弱則夷狄不懾女眞
将亡無愚智皆知之陛下愛惜生靈遵養時晦
似未失也而揣摩迎合之徒遂欲苟於無事有
言不可者則詆之曰是欲用兵爾加以是名時
所甚諱則不敢復言而不知我能自奮則不戰
而屈人兵我不自强而示人以弱則適以召兵
安能息兵韃靼夏人自昔雄盛新興諸豪兵力
亦强皆知中國之弱日夜垂涎伺隙而作竊恐
兵端浸啓而禍患未易平也陛下可不法天行
徤磨厲精神破庸人之論以强中國之勢其二
謂賞刑二柄不原乎天則朝綱弛而國勢陵願
大明公道以救其弊其三謂旱蝗相仍民大飢
困而長民之吏慮蠲放太多罕以實告故飢民
不可勝計而恵施不能徧及晋之李雄李特𥘉
起不過流民寝盛乃能據蜀監觀往事可為寒
心我朝内帑之儲本為凶荒備所宜止絶它費
專以振飢為急其四謂廣謀從衆則合天心今
侍從之臣所以資獻納之益也日近清光而不
聞有所咨訪通進一司所以逹庻僚之言也虚
名僅存而不聞有所規箴則是朝廷之舉事實
未嘗與天下共之也自今事關利病皆當廣咨
博訪是為至公是為天心行此四者易於轉圜
而臣猶慮未能盡行者謟䛕之風未息而蒙蔽
之患方深孔子曰逺佞人佞人殆而孟軻亦曰
與䜛謟面䛕之人居國欲治得乎崇觀政宣之
際此徒寔繁所以靖康之禍至大至酷今日所
當深戒又言向者女眞甚强中國不逮所以受
禍今之韃靼猶女眞𥘉興時上曰亦聞韃靼强
盛公遂言今日未皇他務且湏咨訪臣下但能
行此一事其效立見陛下即位之𥘉群臣多聞
玉音自為韓侂胄所誤惟恐有錯所以咨訪甚
少上曰錯不妨乎對曰古人稱獻可替否若皆
無錯則惟有獻可無否之可替矣上曰予違汝
弼汝無面從專頼臣下正救十一月權禮部侍
郎陛同修國史實録院修撰進侍講猶兼祭酒
公謂人臣以經誼輔導人主非徒誦說而巳因
講詩二南於先王正始之本后妃輔佐之道所
以自身而家自家而天下者旣敷演厥㫖深寓
規儆之意至列國變風有關乎君徳治道者亦
委曲開陳託其義以諷十年夏四月霖雨不巳
公言善為天下者當使陽制隂不當使隂千陽
今滛雨為災兼旬未止此隂盛陽㣲之證也一
二年来正論漸㣲正塗漸梗賢者潔身而去謟
䛕緘黙以順為正者尚多有之豈天意㢤蠢尔
殘虜敢犯王畧皆由君子道消所以召侮如此
陛下必欲國勢恢張亦惟擇夫剛毅正直不肻
詭随公論之所屬而沈伏於下僚棲遲於逺外
者抜舉而尊禮之則精神立變誰敢侮之虜失
燕徙居于汴来索歲幣未予輙舉兵㓂邊或欲
以攅年歲幣輸之公謂果岀此不可以為國矣
請對具言所以不可與状又謂用兵一事雖治
世不能免以言兵為諱以安居為樂変生不虞
無以禦之為計踈矣自北方優攘流民欲歸附
者甚衆皆拒絶之有至於殺戮多者流民之怨
深入骨髄安知虜不能激怒之使讎我乎自古
善用兵者攻其所必救彼優吾邊疆而吾舉兵
北向欲擣其虚必觧而去從而躡之腹背受敵
此制勝之竒䇿也不知出此而戰於境内兵氣
不揚矣又安能决勝乎上曰開􁵀我先用兵彼
直而我曲今日虜人叛盟我直而彼曲公對曰
今日之事要在陛下剛明果㫁振作士氣上然
之公復言歲幣不可與上曰却可以此賞有功
七月請對論今之刑政未明者四事國不自重
以人而重忠良布列重於九鼎姦䛕並進輕於
鳴毛今自更化以来非才不用而國勢􁏳弱戎
心遂啓者則以所用之才非眞才耳似奮發而
實怯懦也似多能而實寡陋也不皇皇於仁義
而汲汲於榮禄也巳不自重又豈能為國重乎
國人不服又豈能服夷狄乎今之儒帥固有徳
望巋然舉世推重者分閫瀘南未為不用而地
非切要不足以觀其施設今之忠賢亦有慷慨
論事名聞夷狄者宜還天朝增重國勢而逺守
攴郡未究所長舍莫邪而用鈆刀弃周鼎而寳
康瓠是非顛倒何以立國今日民困甚矣重以
貪吏政以賄盛監司牧守更相餽遺習以成風
於是昔之優𥙿者今凋弊矣昔之驩樂者今愁
歎矣行都之建垂九十年生齒雖蕃衣食未𥙿
盖自楮幣更新而蓄財之多者頓耗塩筴屡変
而藏鈔之乆者遽貧頻年水旱民無餘貲物貨
積滯啇旅不行故大家困竭而小民焦熬市井
蕭條而官府匱乏勢所必至亰輦之下人心不
寕殆孔子所謂吾恐季孫之憂不在顓臾而在
蕭墻之内也朝廷舉措人所觀瞻罪當重而輙
䡖之禁當嚴而輙弛之皆非至公無私之道䦕
橲用兵一時将帥扞患守城者不為無劳事平
之後廼以㢘謹責之豈漢家宥李廣利赦陳湯
之意夫政刑苟明强大之隣不足畏政刑不明
㣲弱之虜不可忽又謂當今之計當以漸圖之
因舉伍員圖以敝楚者與李泌困賊之謀王朴
開邊之䇿為上言謂三人者皆欲先困之而後
取其功雖若少緩而十全無失乃所以爲速十
一月又請對言小大之臣咸懐忠良則朝廷之
勢尊邪正雜揉忠䜛並進則人主之勢孤今在
廷之臣惟靡曼是娛惟珍竒是好淫侈相髙燕
樂無節同堂合席不聞箴規赤心謀國者果如
是乎賢才之於國猶禦寒之衣裘養生之榖粟
汲引善類無間親踈所以報國也今推賢揚善
固不爲乏而挾私害正者乃或有之合於巳則
掩覆其大過異於巳則指擿其小疵毁譽發於
私情而眞才不得展布赤心謀國者豈其然乎
星象屢變其占為兵甚可畏也而不以為憂帝
城之近剽掠公行非小故也而不以為怪旱蝗
之後征科如故殘民之大者而不以為非導䛕
貢佞媮合苟容以梯寵禄又豈赤心謀國者乎
植私者衆赤心者寡人主少所慿仗其何以重
朝廷乎又言王辛光州之勝可謂竒功而行賞
差薄上曰賞豈可薄薄則無以激勵後人公又
言自昔備禦夷狄不過防秋今則無時不至如
四月犯光州是也上曰春夏亦不可不防公言
陛下但能選用赤心謀國之臣布滿朝列日聞
忠言朝無闕政夷狄自然率服上曰卿言甚當
又言陛下垂意宰屬精選才士以充之然政事
不勝其多而宰屬止於數人耳目不能徧察思
慮不能周知急則鹵莾緩則壅滯甚非所以彌
縫宰輔也願詔大臣增置掾屬廣求賢俊秉心
公正者為之則所補多矣十一年正月天大雷
電繼以飛雪公言雷乃發聲蟄䖝啓户箸于月
令之仲春今先期而發巳非其時矣雷陽也中
國亦陽也雪隂也夷狄亦隂也當春而雪未爲
害也而作於雷震之餘陽巳發舒而隂忽用事
有夷狄侵侮中國之象豈小故㢤盖自殘虜竄
伏汴都陛下不忍遽絶仍與通好遺黎歸附者
拒而不納故此曹惟我是怨而殘虜以我為怯
糾合群怨致死于我陛下履至尊之位而見䡖
於垂亡之虜辱莫大焉其可以不奮發乎書曰
元首起㢤起云者奮發之謂也元首奮發則國
人莫不奮發矣深懲既往之失圖囬日新之功
恢張紀綱振起頺惰以伸中國之威破夷狄之
膽此所謂奮發也雷雪之變人皆以為隂盛陽
衰所致此皇天啓佑上聖欲以剛濟柔而成以
陽制隂之功也陛下可不仰體天意乎二月眞
除禮侍兼侍讀金虜侵軼西陲公進對言蜀利
害甚悉大畧欲開示大信以結並邊忘義之人
俾為吾用則虜不能攴又謂曩時戎虜去中國
逺糧運難繼故和可以乆今假息之地宻邇於
我利苟在焉豈其顧盟汴地四平難以立囯欲
奪我險要為駐足之地昔犯浮光㐮漢駸駸至
蜀觀其志非專為歲賜也且所以欲和者圖省
費爾往年四月聘使之還甫入吾境而犯順之
虜亦以是日入難信如此和可恃乎戍可撤乎
巧扵窺覘萬一乗我少懈奪我江源順流而下
不可不慮也夫藩籬嚴宻彼安得以窺我根本
堅壮彼安得以摇我因言蜀之急務六欲復階
成和鳳之堡障搜揚巴蜀之人材優大安戰功
之賞與夫教民兵防蠻患紓民力條數甚悉且
謂藝祖得蜀甚難今可不思所以保蜀之䇿人
謂國事之可憂者莫如蜀外障之難防者亦莫
如蜀何者其地至逺也有才而無識者不可以
為蜀帥有勇而無謀者亦不可以為蜀帥何者
其任至重也奏畢反復再三上曰可見卿忠誠
爱君公進讀髙宗寳訓推演甚詳而上亦王音
屢發其尤大者則因論進退人才之公上曰天
大地大道大王亦大惟其至公所以為大論賞
罰適中上曰柔而不中則為姑息剛而不中則
為覇道剛柔皆得其中則為王道論趙鼎言呂
頥浩過失而上則曰此所謂言及乗輿則天子
改容事關廊廟則宰相待罪又云上下之情交
通則為㤗不交通則為否若臺諌不言何由得
知論擇宰相而上則曰人主擇宰相宰相擇百
官為治之要道也主好要則百事詳主好詳則
忠義之流旣與虜為仇彼方仇之我則和之大
拂其情倒戊反噬誰與禦之堂堂中國卑詞厚
幣謹奉垂亡之虜自示削弱誰不侮之自古立
國固有終不與虜和者石勒来聘晋焚其幣何
獨今日必欲通好乎財用未足兵力未强以通
和為戒若非體國者究其實而言求和自我不
保其往将有無窮之悔絶不通和事雖難辦是
乃乆安之䇿上曰卿可謂忠直矣十二年冬時
雪雖應俄頃即止公謂此洪範庻證所謂豫常
燠若者也陛下蚤朝晏罷不殉貨色不盤遊田
無逸豫之失而有逸豫之災其故何歟以臣觀
之所謂逸豫者非必貨色逰畋之謂邊烽未熄
戎事方敫而優游恬愉若四方無虞之日眞才
未用宿弊未革􁏳浸焉入於頺弊之域即所謂
逸豫也因言時雪未䧏惟陛下致誠感假庻幾
亟囬天意上曰朕日在禁中致禱公言古人應
天以實要湏修明政事登進忠良屏去邪佞此
乃應天之實又請以内帑付外廷俾任鉤考之
責未幾復對論蜀關外事宜曰今春虜犯興元
歴金洋以至大安我師勦之威聲震矣然犬羊
百事荒其後讀續帝學至司馬康講洪範三徳
哲宗問只此三徳爲更有徳起居舍人王巖叟
請書于冊以示萬世公言哲宗發問不過兩言
而當時賢臣其喜如此以此知帝王之學要在
發問上曰問則明不問徒然無益於事又讀至
上官均言好學好問公言人主豈可不好問不
好問則群臣之邪正政事之得失必不能盡知
說書柴中行亦奏湏觀所問之人邪正公言但
觀其所言爲巳乎爲國乎則邪正辨矣上曰若
爲一身計便是小人又讀至講讀官舊皆有講
義中間侍讀獨廢程瑀随事著明其說公言臣
所以毎遇進讀必從而敷陳之此乃法程瑀所
以事髙宗者上曰若只讀一遍何益公之意以
為儒臣進讀當兼之以陳說人主務學當參之
以好問故貇貇言之而上亦應答如響啓沃之
助於是為多公徳量恢洪充以涵養嘗言伊川
程公稱明道先生視其色接物如春陽之温聽
其言入人如時雨之潤為善形容有徳者氣象
平居待物粹和之氣可挹至立朝論事則義形
于色凛不可回一時正論頼以宗主而同列始
有側目者矣讐虜垂亡聘使屢返非我絶好彼
自内訌公謂歲幣不必與議者以為當與困獸
跳梁屢蹂邊鄙彼自為㓂非我興戎公謂戰守
不可弛而議者以為當和孜孜獻納有言必盡
近臣之職所當爾也而自曰多事侃侃守正不
阿時好平生之節不可屈也而指為好名公匄
歸至八九上迄不之許㑹三學諸生伏闕上䟽
斥主和者之非旣而全臺論列乃併公以罷十
二年六月也太學諸生三百餘人祖餞都門外
且賦詩以别公曰乾道變化各正性命雷雨作
觧草木甲拆此吾志也以直得名豈其心㢤明
年除寳謨閣待制提舉鴻慶宮起知温州辭陞
直學士皆奉祠如𥘉明年春疾大作而神觀精
明著述弗倦或勸公宜少休者公曰吾以此為
笙鏞筦磬不知其勞也八月庚寅猶竄足近作
疾革矣醫来必正衣冠以見癸巳薨于正寝公
受知寧皇終始簡記旣薨之三日寧皇亦弃天
下嗚呼痛㢤公官自改秩十二遷為太中大夫
爵自鄞縣男再進為伯食邑自三百户至九百
户今上御極陞顯謨閣學士加秩二等致仕遺
奏聞贈龍圖閣學士光禄大夫官其後如格賻
銀絹皆再百自諸老淪謝天下之士視公出處
以為䡖重及是聞者莫不傷䀌太學諸生相率
為位於西湖之昭慶寺以哭四方之来奠者其
辭皆哀斈者稱公不以爵氏而曰絜齋先生云
寳慶三年上有事南郊以二子登朝贈金紫光
禄大夫紹定三年明堂恩贈䦕府儀同三司自
象山先生闡明大道掲以示人曰學問之要得
其本心而巳心之本眞未嘗不善有不善者非
其𥘉然也公始遇之都城一見即指本心洞撤
通貫警䇿之言字字切巳公神悟心服遂師事
焉研精覃思有所未合不敢自信居一日豁然
大明因筆于書曰以心求道萬别千差通體吾
道道不在它此公自得之實也慈湖楊公與公
同師造道亦同而每稱公之覺為不可及其見
諸言論則曰人生天地間所以超然獨貴於物
者以是心爾心者人之大本也此心存則雖賤
而可貴不存則雖貴而可賤又曰大㢤心乎與
天地一本精思以得之兢業以守之則與天地
相似又曰直者天徳人所以生也本心之良未
嘗不直囬曲繚繞不勝其多端者非本然也其
告君以此其教學者亦以此某之漕江左也公
贈以言謂中庸曰天地之道可一言而盡也其
為物不貳則其生物不測大雅曰上帝臨女無
貳爾心維此大本不必他求卓然不貳萬善咸
具古人所以兢(兢)業(業)不敢少懈者惧其貳也
至為作忠宣堂記則曰心本不偏制行而原於
心斯不偏矣凢此皆所以推明本心之善也又
嘗言道不逺人本心即道知其道之如是循而
行之可謂不差矣然未能為一則猶有間也執
柯伐柯睨而視之猶以為逺謂其未能無間則
雖近猶逺爾惟夫全體渾融了無間隔則善之
至也又曰吾道一以貫之非吾以一貫之也舜
由仁義行非行仁義若致力以行之則猶與仁
義為二也其言益精切矣雖然公非苟知而巳
少而任道晩益自力其致逺也萬里之涂跬歩
未至不敢以遂休也其任重也萬鈞之負銖兩
弗逮不肻以遽巳也閎其量必欲如滄海之涵
浸粹其行必欲如璠璵之光潔嘗言人心至神
翳之以欲則不神矣故其脩身以寡欲為主勇
猛奮勵痛自懲窒又謂人之欲無窮必求所以
滿其欲非道而取何所不至養小䘮大淪胥不
仁不義之域豈不哀㢤晩於所居為樓名以是
亦曰直不髙大爾是亦樓也以至山石花木衣
服飲食貨財隷役亦莫不然至於宦情亦薄曰
直不髙顯爾是亦仕也凢身外之物皆可以寡
求而易足惟此身與天地並廣大髙明我固有
之朝夕磨勵必欲追古人而與俱若徒儕於凢
庸而曰是亦人爾則吾所不敢也以此自警且
以誨子孫云公自少有志經濟之業每謂為學
當以聖賢自期仕宦當以将相自任故其所講
明者由體而用莫不兼綜謂學不足以䦕物成
務則於儒者之職分為有闕自六藝百家與史
氏所記莫不反復紬繹而又求師取友以切磋
講究之東萊呂成公接中原文獻之正傳公從
之游所得益冨永嘉陳公傳良明舊章逹世変
公與從容考訂細大靡遺其志以扶持世道為
巳責然自始學於義利取舎之辨甚嚴嘗讀論
語至不義而冨且貴於我如浮雲嘅然歎曰士
之知所輕重當如是矣辤受進退惟義所在金
石弗渝方孽臣顓柄天地閉塞徊翔(卑/冗)不以為
辱公道開明群賢㧞茹致位禁近不以為榮惓
惓一心惟王室生民是念事有不可陳義固争
盖将尊君重朝而措天下於大寜也道不果行
齎志以殁然其所立固巳偉然為萬夫之特矣
曽子所謂仁以為巳任死而後巳孟子居廣居
立正位行大道者於公見之公之事親如天事
君亦如天由其本心昭明随事著見有一無二
親雖殁敬奉遺體舉足弗忘無適而非親也身
雖退心在闕􁏫一飯不置無適而非君也於昆
弟友愛尤篤弟槱亦事公如嚴師從兄濤嗜學
固窮其亡也為歛􁲍嫁其孤女之未嫁者於宗
族賙貧拯厄傋極其至於友朋忠而盡自為幕
府事其長敬以誠及在朝廷毎言君相同體愛
吾相者所以愛吾君也故勤勤納忠寧有違怫
而不忍蔽欺嘗告之曰導䛕雖可喜未必非賣
我之人鯁言雖難聽異日乃眞能不負者也公
賞鍳絶人李正節誠之始見于鄞傾盖如舊友
嘉定𥘉李與丹陽劉君宰偕命召公謂某曰此
二人者皆所謂有所不為者也其後二公果皆
如所許云少而嗜書白首弗厭凡聖賢大訓切
於已者味之終身夜則黙誦病亦吟諷講道于
家以諸經論孟大義警䇿學者於書禮記論說
尤詳其所成􁂗後學甚衆博觀群籍取其切用
者㑹稡成編謂法度之言自秦以前乃可矜式
故有先秦古書若干卷謂學士大夫不知兵則
武夫悍将得矜所長而緩急無以應變故有兵
畧若干卷謂祖宗成憲為人臣者所當講究故
有皇朝要録若干卷其為辭章根本至理一言
一句皆胷襟流出謂語孟中無難通之辭難曉
之字故凢所著不為竒􁳊刻峭語而温純條鬯
自不可及晩而好詩嘗賦進徳堂諸篇趣味幽
逺而於一卉木之芬馨一羽毛之皜潔輒寄興
焉曰吾之自脩當如是也此豈苟為賦詠者邪
奏議藹然忠誠讀者感動銘志叙事有史法諸
子裒其集若干卷藏于家公之在宗正也修寧
宗玉牒在樞庭修經武要畧先時修書官類不
經意将進則取具臨時公涖職即悉力編摩後
數歲乃進呈大要多岀公筆史院修髙宗寳訓
紀録過詳公删繁翦浮見謂得體後修孝宗寳
訓遂專以屬公退自儀曹坐史舘輙終日書垂
成而公去議者又欲用司馬温國公編通鑑故
事俾以書局自随或言國史出外有禁乃止公
娶邊氏進士友益之女先公二十有一年卒累
贈申國夫人至性淑行見公所為墓志墓在鄞
縣某里某山之原公薨遂合􁲍焉某年某月某
日也子男四喬某官後若干年卒肅某官甫某
官啇某官女四(云云)孫男五(云云)始公嘗言所
貴乎世家者非必七葉珥貂如漢金張八葉宰
相如唐蕭氏名位雖宗而不能皆賢何世之有
若東都之袁楊二氏氣脉聮屬名徳俱隆則可
謂世家矣吾之先世雖出處不侔然皆忠信正
直蔚有賢譽其不謂之世家乎後嗣子孫努力
奮發不自菲薄必欲追前人而及之亦足以為
世家矣平居訓勵諸子率本此意肅首躡世科
甫冠多士公不以自喜至其徳業有進與當有
可紀則為加飯故士大夫言家法者必袁氏為
稱首云某之與肅同年進士也眡公寔丈人行
而於其徳學則願師焉嘉定中再同朝不鄙其
愚以為可教故於嘉言善行多所親覿歲在甲
戍持節去朝辱公訪别于南山之佛舎語及國
事幾於涕流公之盛心昭掲天日至今猶赫赫
也公之􁲍慈湖楊公寔為之銘於公大節摹冩
盡矣顧其􁋷㣲委折有未備者維公粹學偉行
為時儒宗忠言至計有𥙷宗社而爵命品秩又
巳應易名之典肅等将有請焉謂某盍為之状
慨念疇昔誼不得辭雖筆研蕪廢猥醸是慚然
不溢美不失實尚庶幾公平昔之志謹状
　　司農卿湖廣緫領詹公行状
公諱體仁字元善姓詹氏其先光州固始人十
八世祖遷于建之武夷自公之父授室浦城張
氏遂占數焉曽祖澤民祖僎不仕父慥弱冠有
異材鄉舉第一與五峯胡先生屏山劉先生游
相好也晩始得官為贛州信豐尉虜亮覷邊丞
相張忠獻公開幕府辟以從論兵事多開納以
公贈朝奉大夫公㓜出為伯舅後年二十一中
進士乙科大夫沒于亰師護柩旋􁲍過時而哀
不忘又持張氏祖䘮三年經紀其家教仲舅以
學鄉間浩然歸重調饒州浮梁尉婁獲盗如律
郡欲上功非其志弗就也為湖州歸安丞摧姦
抑彊貧弱得職又持張氏祖母䘮服除為泉州
晋江丞程尚書大昌司馬侍郎伋相繼為守尤
賞異待以賔客禮郡有疑獄必諮焉公氣和色
温持論根本忠恕二公常敬聽梁丞相其郡人
也雅知公㑹入相薦公于上前召除太學録再
歲遷博士時學官皆天下選公周旋其間最乆
而成作人材亦最多除太常博士時方定髙宗
廟謚或執堯宗之議堅甚公言中興之徳莫盛
於啇髙宗今以堯宗謚非惟於古經傳亡据且
使大行不得以中興之功自顯於萬世此禮官
罪也議遂决遷丞攝郎金部光宗初輪對百官
公具考覈財賦源流以對請詔大臣以省濫員
裁冗食節浮費等事始於朝廷逹於州縣具為
綱條品目使可舉行而勿為浮議所沮要在本
之以至誠惻怛行之以公平簡易守之以堅確
悠乆使弊去而物論不駭事定而人心不摇庻
幾制度旣立財用日豐有詔令户部稽考以聞
提舉浙西常平公謂浙右之有漕渠非止通餽
運資國信往来而巳蘇秀常潤田之髙卬者實
頼之於是開漕渠濬練湖置斗門為旱澇備又
以餘力立舉子倉剏安濟院所活不可勝紀散
鹽本錢數萬以紓亭户之力歲終鹺利倍増除
左曹郎湖廣緫領始至激勵将帥使知朝廷思
意湖廣楮幣視京劵為輕軍民患之日乆公捐
貨泉百萬以權其直䡖重始均明年就除司農
少卿江上諸屯多貧匱公擇其累衆者增給餐
錢不請益於朝而用度足藏粟歲乆至陳陳相
因不可食公命簸其腐投之江且廣糴以補其
之異時諸郡之隷緫所者賦輸或不以時符移
督償銖髪不貸公曰郡亡從出必取諸民今幸
蓄積有餘不至乏興弛以予民可也為條奏蠲
其負凢百餘萬而諸郡財力始寛武昌瀕江多
水災公與諸司同築萬金堤以防其溢人謂公
儒者為政知濯痍飫飢而巳逃卒千人入大冶
因鐡鑄錢亂幣法剽掠為變公語戎帥宜速討
曰此去亰師千餘里上請湏報賊勢張矣於是
群黨亟壊人始服公制變為不可及越歲召歸
班至則除太常少卿陛對首陳父子至恩之說
以感動上意其畧謂易於家人之後次之以睽
睽之上九曰見豕負塗載鬼一車先張之弧後
說之弧匪㓂婚媾往遇雨則吉夫疑極而惑凢
所見者皆以為㓂而不知實其親也孔子釋之
曰遇雨則吉群疑亡也盖人倫天理有間隔而
無㫁絶方其未通也堙􁜄煩憒若不可以終日
及其醒然而悟泮然而釋如遇雨焉何其和說
而條暢也伏惟陛下神心昭融聖度恢豁凢厥
疑情一朝涣然若掲日月而開雲霧茂建皇極
丕叙彛倫以承兩宫之歡以塞兆民之望天下
幸甚孝宗旣上仙公帥同列抗䟽請警䠋過重
華親臨大祥之祭辭意尤貇貇時有欲以正宗
爲大行謚者公言夀皇聖帝以旁枝入繼事徳
夀二十餘年極天下之養諒隂三年不御常服
漢唐以来未之有宜謚曰孝公深於禮故前後
定兩朝廟謚異論莫能奪議者韙之阜陵将復
土公爭以爲地勢卑不足以妥神靈時宰故知
公及是議不合除太府卿尋直龍圖閣知福州
擁節旄過家人艶其寵長樂地大物繁而俗本
易治前二千石用刑過差民惨不樂公至盡觧
苛嬈物情便安浮圖之宫甲於東南命僧率有
常直公曰是賄賂公行也乃命各從公舉而境
内始亡債僧推廣社倉法以振業窮民以捄溺
子之弊條約甚俻後莫能易居亡何言者及前
山陵事罷郡屏居者八年時論紛紜處之澹如
也徙屋霅川酣飫圖史人莫窺其際時有起胥
史爲大官氣𦦨熏轑掃門祈福者踵相躡公使
浙右時實嘗爲公後至是多方鉤致公公曰小
人乗君子之器禍敗亡日矣胡得以汙我其後
果如公言復龍圖知静江府春行視農見其田
器薄小不足以盡地力乃爲詢訪簡易之法物
别爲圖授之又爲浚井導泉以便行旅嶺外民
貧財匱公撙節浮蠧為閣十縣稅錢一萬四千
蠲雜賦朱膠等錢八千昭桂折布自建炎以来
為民患公建請蠲免而二州民力始蘇占城眞
臘相攻餘兵逸入瓊管公調兵且招而海道寧
移守鄂州州兵民雜居多彊梗不奉法公治尚
寛至是易之以嚴曰此變通之術也除司農卿
復緫餉事士懐舊恩鼓舞迎拜歲比弗登人艱
食公曰民病若此可以非職而弗恤乎廼先便
宜振廩而后以聞邊警日急小夫憸人爭承間
抵掌言用兵希用事者意公奏記廟堂具言兵
不可輕動請遵養以俟時皇甫斌自以世将家
好大言公間語同列謂其必敗事移屯襄陽軍
行亡紀律公指謂人此何異緑林下江之流巳
而果敗公之先識類如此俄屬疾以開禧二年
二月二十二日終年六十四公天姿超邁志守
卓然自擢第歸即從故侍講朱先生㳺講質疑
義其學以存誠謹獨為主造次弗渝常患世儒
論經多失本指曰惟皇上帝䧏衷于下民若有
常性克綏厥猷惟后此即天命之謂性率性之
謂道脩道之謂教也人能知此則知觀書之要
而無穿鑿之患矣愽覧群書自天文地理卜筮
醫藥百氏雜說靡不通於渾儀漏刻俱甞親製
以測驗皆合趙渙造新歴以獻公為作序中書
舎人黄公裳一見嗟異因以定交著象數緫義
一卷暦學啓蒙　卷莊子觧五卷為文若不經
意而明白鬯逹根於理致雕鏤剞劂之語壹不
岀諸口神識恬暢喜論說古今遇佳士良友窮
日夜語不厭聽者忘疲居朝廷好盡言或議論
盤錯衆相視莫敢先公輙為辯析是非成敗無
所諱亦以是賈憎於人惟一時賢俊氣合道同
者常推敬周丞相當國公䟲納知名士三十六人
周丞相不能用巳而多所收擢公之力也紹熈
甲寅趙丞相将定大䇿外廷無預議者獨諉公
與左司郎中徐誼逹意少保吳琚請憲聖垂簾
爲援立聖明之地其爲諸賢倚重如此然公立
朝自信所學扵辤受出處之際尤不苟故雖仕
再登朝而位不過卿列所韞未究卒抱其志以
終可勝惜㢤公旣沒而召至或謂公而不死必
嚮用矣嗚呼考公平生出處大致當衆賢用事
時猶不能少貶以求合其䏻自詘於權門翕赫
之日乎事無鉅細有不合於義必爭其能無言
於弄兵首禍之日乎使公而
西山先生眞文忠公文集卷第四十七
西山先生眞文忠公文集卷第四十八
　祝文
　　鎭江廟祝文
廼者吾鎭秀民歲以上春良日相帥柢薦于神
因飲福焉所以答鴻休而迓靈貺也某以持節
過蒙獲與斯㑹敢陳菲奠因控悃忱吁自慶元
龍飛以来南宫捷音不聞於鎭人之耳者盖十
四年于今矣豈神無意於此邦之士其寥寥而
弗嗣也明天子将復下求士之詔惟神其大芘
茲土俾濯纓天池􁑼首霄漢者繼踵而起豈非
神之大賜乎仰翳明靈監此誠禱
　　廣惠廟祝文(乙亥/建康)
嗚呼江東之民困敝最甚者莫如桐汭旱蝗之
烖酷烈最甚者又莫如今歲夫以甚困敝之民
而遇甚酷烈之烖幾何其不化而為餒鬼流而
為餓隷此某之所以朝夕憂危思所以拯救者
如其躬之疾癘然而賙䘏賑濟凢人力之所可
為者有司固不敢辭其責至於均調雨暘銷弭
烖沴凢人力之所不到者非神其曷有濟維王
自　廟食于茲土凢幾百載矣民恃王以為父
母有水旱而必祭今嗷嗷之氓有甚於赤子之
待乳哺神之仁亦豈忍坐視其将斃䖍命幙僚
展謁柌下所以赴愬於王者如此惟哀恫斯民
而亟救之更千百年其敢忘神之大惠
　　中元水府廟祝文
某自春徂冬三至采石而三謁王顧豈有私禱
㢤以王之威神歘硅震燿能相上帝而澤下民
故也今民病劇矣若冬又無雪則無麥春又無
雨則無禾哀我人斯将隕溝壑王其忍聞之乎
廼者飛霰之祥效于日至矣惟神終此大惠使
一臘三白以祛沴氣而兆豐年若乃田事旣興
膏澤時至茲尤農人之所跋望者王其哀痌斯
民民亦世世事王無怠
　　廣惠廟祝文(廣德/相廟)
於虖王之神功聖徳衣𬒳天下而靈響震發寔
肇乎此邦猶日升嵎夷而燭萬國江出昆侖而
吞百川也某自行西方遇王之祠未嘗不肅然
起敬况於巍巍炳炳衆廟之所祖虖揆日之良
　　　　若其區區爲民致請者則敬心以禱
　　　　又敶茲誠皦然可貫白日
　廣惠廟祝文
世以仲春　日爲王始生四方士女大㑹于祠
下是非有無盖不可攷矣然於此乃見人心歸
戴之切焉夫民視王爲父母而謂王不以子視
斯民者愚不信也今江東之民艱食方甚亡異
於赤子之夫乳惟王以父母之心哀之救之以
全其生而塞其望幸甚
　　范忠宣公祝文
維　嘉定九年歲次丙子二月甲申朔𥘉四日
丁亥故丞相忠宣范公祠堂成具位眞某謹率
僚属以羊一豕一告祠于公曰嗚呼治平之元
公自畿縣来漕江東曽未數月入為御史故其
行事不少槪見獨其所賦籌思堂之詩刻石猶
在誠通造化念其群生有徳之言随寓發見兹
非為政者所當矜式乎是用闢堂之東楹敬祀
遺像以寓髙山仰止之意若夫立朝之大節行
巳之大方誓以沒齒惟公是則明靈不泯實監
此心
　　廣惠廟祝文
　　　　之為郡介乎浙右而隷乎江東然厥
　　　　　甚瘠則夐異乎江浙之風以下下
　　　　　上之賦雖粒米狼戾且糞其田而
不足况於逢歲之艱㐫旣前驅以旱魃之虐𦦨
兮又後繼以妖蝗之銛鋒環千里皆赤地兮况
望其􁈊比與崇墉赤子嗷嗷而誰愬兮分捐瘠
於溝中嗟人力其奚施兮頼神明之哀恫雪霏
霏其三白兮又零雨之濛𪷟旣優渥而霑足兮
獲及時而趨工顧某之何知兮屢干瀆乎靈聦
盖随扣而随應芳噌􁀾之鴻鍾豈某之愚足以
動神聽兮盖神之愛人故頫鍳乎㣲衷瞻麳麰
之𬒳野森雲濤之飜空苟兼旬之明霽即坐收
其全功神旣加惠於其𥘉兮顧豈惜委呪於其
終冀燥濕之孔時俾黍禾之偕豐易枯藁而昉
潤轉愁惨而春融某将大書特書以紀神之休
應兮期焜燿於無窮
　　諸廟禳蝗祝文
在詩有之去其螟􁔈及其蟊賊毋害我田穉夫
此人事也乃以屬諸田祖之神何㢤盖禦菑弭
患在神爲之則易而在人爲之則難日者本道
郡邑以蝝生聞天子有詔俾長吏禱于山川百
神之周是亦周先王意也惟王廟食歲乆隂威
赫然霆奔風馳山嶽可撼况區區䖝蝗之孽乎
驅之攘之以升炎火是直噫欠間耳䖍共致祈
立俟嘉應
　　廣惠廟祝文
某間者伏謁祠下敬以三事有祈于王威靈赫
然随荅如響綸音誕頒錫以廩粟為萬石
仰哺之民頼以無饑又聞歲除至於人日嘉雪
頻仍宿麥蒙潤非王之慈仁宻賜覆露其何以
底兹某與二邑十有四鄉之人同深抃蹈惟是
溪湖之流尚梗舟楫之運猶難一雨霈然使千
艘浮動此尤朝夕之所企望者惟王其終惠之
　　奉安范忠宣公祠堂祝文
故丞相忠宣髙平范公廼者仲春即籌思堂東
楹以妥公像雖有以見區區尊賢尚徳之心然
其規橅簡陋氣象卑狹毎欿然為之不滿也夏
田告登振廩訖事旣新貢宇遂建斯堂撰日之
良載嚴登奉冠劍山立徳容穆然熈寧立朝之
英風元祐當軸之盛烈澟乎其在目也九泉可
作吾誰與歸秋菊寒泉薦此芳潔兹誠炯炯公
其鍳之
　　辭夫子廟(建康)
昔者先聖之門果如由藝如求然後許以從政
某也器凢而學陋曽未及二子之彷彿而叨恩
出使遽寄以一道生靈休戚之命宜其不足以
稱塞也然節用愛人之訓拳拳服膺者未始一
日而不敬奉詔守泉遂将去此誓當益尊所聞
而行所知以終無負聖門之律令尚饗
　　明道祠堂
明道先生其年未弱冠巳知誦夫子之遺書雖
一命之士當存心於愛物况於乗使者之車然
學力未充其愧於民者多矣叨恩假守誓當服
膺訓言益求所以用力者庻幾有以贖今日之
過乎尚饗
　　東南嶽廟等䖏
某書生為吏無以瘉人惟有不欺皎如星日頼
神之賜訖遂終更詰朝有行不敢不告尚饗
　　范忠宣公
故丞相忠宣髙平范公廼者建公之祠於治舎
　　　　瞻仰而取則焉今雖去此然櫝有遺
　　　　書殆亡異奉香火於左右也以責人
之心責巳恕巳之心恕人誓畢此身毋忘明訓
尚饗
　　劉忠肅公
嗚呼公生於建水而沒於金陵光明秀傑之氣
當巳融而為喬嶽燦而為列星至於論議之崇
谹事業之雋偉播在簡冊者又将垂千載之儀
刑某以鄉閭晩岀雖不及執經於堂下然讀公
之書友公之子猶彷彿其平生朅来江左属歲
饑饉鮐背黃髮之叟誦乙未捄菑之績往往欷
歔而涕零某之視公無能為役獨於遺訓之炳
然者毎拳拳而服膺其於惠孤恤鰥之政旣嘗
竊取其一二復刋梓以布之海内庻幾傳此方
挾此藥者皆足以起沈瘵而蘇醒被命守泉謹
拜謁祠下而去繼自今强學力行益當思所以
自厲者上以無忘於師訓下以不辱於鄉評尚
饗
　　鎭安廟祝文
某不　恩列位于朝者凢八年莫邃於禁林
　　　　史莫重於稽古禮文之事而某也獲
　　　　　有所復玷使指可謂幸矣非神之
靈潜　佑其何以逺茲懐􁀍過家敬謁祠下
惟神推所以福某升而均福於一方俾珪組蟬
聮嗣是愈盛豈非衆心之大願乎不腆酒殽具
将誠意
　　辭廣惠廟祝文
某将指二年無補於民乃若民瘼以告而遄應
親疾以愬而旋愈則皆有頼乎神神之有大造
於某也盖與覆燾而惟均𬒳命守泉敬謁祠下
而去若夫繕營之需則巳付諸幕属豈足仰報
於靈休姑以少酬其風心云爾
　　梨山廟祝文
惟神以唐名賢膺宋祀典封爵之崇極于二等
威徳之盛𬒳于一方冨沙之民飲食必祭盖無
異子之於父母也某承詔守泉道岀鄉郡誼當
躬謁祠下而迫於午役遂不克前敬馳辦香恭
布誠悃維今此行属當大夏髙堂有母華髮颯
然赱陸浮川衝暑履濕人子之心不無憂虞伏
惟聖靈宻賜擁佑俾起居飲食無異平時夀禄
康寧益受多祉是神有大造於某也期以代還
躬伸報謝茲誠炯炯玉其鑑之
　　梨山廟
某復有㣲悃干冐聖威仰惟靈佑善應廣濟昭
惠王在唐之季来守建安實有惠政故自騎雲
帝鄉之後邦人懐之廟于梨山以祀以享著于
唐史事迹可稽此學占之士所共知也惟是詩
篇遺文藏在三館學者無自而見焉某願以私
錢刋于廟中庻永其傳且俾奉祠祝者鬻之以
為薌火之助惟神其幸聽之
　　梅山廟
五顯王惟神封爵之崇極干二等咸徳之盛𬒳
于四方睠是仙山有嚴廟食邦人欽戴奉祀尤
䖍某承詔守泉(以下並/同梨山)
　　又状
某復有㣲悃干冐聖威某昨在奉常獲見徽饒
二州所奏加封五顯王本未皆謂神姓曰蕭伯
仲五人今考之建安誌神之姓氏伯仲皆與徽
饒廟同巳封至六字王梅仙之祠乃尚仍五通
　　　　　竊所未安某與郡人同請于漕臺
　　　　　綸告與婺源徳興二廟封爵一體
　　　　　顯聖靈聿新觀聽惟神其幸聽之
　　謁先聖廟文(泉文)
(某)不佞㓜讀先聖之書至於道千乘之國敬事
而信節用而愛人使民以時未嘗不喟然三嘆
以為苟得千里之地而為之則為斯言也眞藥
石之良規槃杅之至誠也今天子不以為愚且
陋擢守南土兹非推行所學之日乎夫一事之
不謹不可以言敬一令之非誠不可以言信錙
銖濫費不得為節用毫髮横取不得為愛人一
役之妄興則非時使之義顧雖不敏敢違𥘉心
惟不得罪於此邦之民然後為無負先聖之訓
神靈如在尚監此心
　　社稷
(某)叨𬒳恩除假守茲土載惟社稷民命所依祗
若故常按行封壝用嚴國典式對神休謹告
　　諸廟
惟上帝以好生為心肆命諸神以真方域聖天
子以憂民為心故環千里付之守焉幽明雖殊
其所以為民則一而巳某猥以非材承乏茲土
凢其聀之所當為與力之所可任者不敢不盡
其方若夫均調雨暘銷弭菑害則非神乎孰頼
尚惟隂相以康斯人豈惟民荷寵靈某亦與受
無窮之賜
　　東嶽
五方有嶽祭秩畧同而岱宗之祠獨周徧于天
下者以其居平秩之方而主生育之事故也某
猥以非材来守兹壌凢可以致力於民者不敢
不盡其方(下同/前)
　　趙忠簡
惟公以忠正徳文為中興名相第一某髙山仰
止于茲有年𬒳命此来獲踵公武於八十年之
後緬懐遺烈凛然若存何以薦誠惟此巵酒
　　韓中令
惟公以景徳丁未来守此邦盛徳格天寔生人
傑是宜父子並祠至今載瞻儀刑敢不起敬
　　王詹事
睠是泉山為一都㑹牧守相望多時名臣惟梅
溪公遺愛尤盛盖其所以脩身治人者一岀於
　　　　　　愈乆不替某自少小即嘗誦公
　　　　　詩仰止髙山于兹有日敢圖僥倖
　　　　　四十七年之間方将朝夕勉焉以
　　　　　兹誠炯炯公其鍳之
　　蔡端明
惟公以忠言惠政著于中外至和之世實自㡬
甸来守此邦以便親輿之奉流風善政人到于
今稱之某之視公無能為役然間者九重假寵
之意明著訓詞實用　仁祖命公故事顧惟不
佞将何以堪之惟當仰止髙風以庻幾其萬一
英靈如在尚聞斯言
　　顔尚書　徐都承　程尚書祝文
惟公以法從名臣嘗鎮兹土實有遺愛在其邦
人户而祝之迨今未泯某祗事云始謁見惟勤
載瞻儀刑肅然𧺫敬
　　姜相公祝文(泉州南/安縣)
嗚呼公以鯁亮之資盡言於猜忌之主一斥不
復沒于遐􁑈然清風直節千載而下猶凛凛有
生氣彼脂韋輭美寵竊一時而遺奥無極者未
知孰為得失也茲因祠事庸欵幽宫酹以一卮
喟然三嘆
　　開溝告諸廟祝文
地之有溝渠猶身之有血脉也血脉宣暢則體
安而氣和一或底滯則疾疢生矣某𬒳命来此
考按圖志則知郡縣之溝堙閼歲乆盖自林侯
祈之後未有再議開濬者淤泥惡水停蓄弗流
春秋之交蒸為癘疫州人病之匪一日矣顧念
庸拙涖事方新懼於煩民未敢輕議而寓公同
僚交相勸勉謂将興悠乆之利不可憚信宿之
勞博参輿言亦以為便乃㳙良日命庀工徒維
城與隍神職是主威靈赫然尚克顯相使畚鋤
之下如掃浮埃役者不勞而功以克􁂗此州人
之幸也某之願也
　　到任謁韓魏王祝文
我　宋盛時莫如嘉祐伊誰輔相曰韓與曽惟
宣靖公固為泉人若忠獻王則又生于泉者也
山川之靈鍾此人傑顧不偉與郡圃有祠寔惟
育徳孕賢之地髙冠大劍儼如生存某祗役云
𥘉敬伸欵謁若夫法公之所以治相治魏者而
治泉顧雖無庸其敢不勉英靈未泯實聞斯言
　　開湖祝文
郡東有湖其来尚矣在慶元中守臣劉公頴實
命開濬平疇萬𤱔灌漑所資其利一也以固風
氣以壮形勢其利二也廣仁聖好生之徳寓臣
子報上之恭其利三也而二十年間有司因循
浸不訾省枯涸浸甚某甚惧焉捐庫緡以募工
當農隙而舉事庻幾民蒙其利而不知勞仰繄
明靈尚克隂相功以亟􁂗則報其敢也
　　修城告諸廟
郡之有城以藩衛也比歲守臣嘗一新之矣曽
未數載復以圯聞某自玷州符即屬意乎此而
重用民力不敢輒舉以至于今茲因農隙稍加
繕治力所未及者則以竢後之人仰翳明靈尚
克顯相俾即數旬之近而成百雉之功某之願
也邦人之幸也
　　土神祝文
守臣之職實曰捍城城圯不修咎将誰任三農
之隙以漸繕完惟神其相之幸甚謹告
　　春祈祭諸祠
謹以清酌脯脩之奠祭于(云云)古者春秋祈報
之禮惟施於社稷載芟良耜之詩是也今併及
於廟貌之神盖以水旱蟲螟之禱於是乎在有
不可得而廢者若夫先賢之祠特以寓邦人去
思之意而非為祈禳設也考諸舊儀有未安者
不量其愚輒用釐正自今以始釋奠于先聖之
明日則遣官以祠而繄析報之禮庻幾於義為
得惟神其幸鍳之
　　諸廟
春之有祈故事也而某勤勤為民之心則不敢
以故事視也前者祭饌之菲旣改而用牲矣此
復申戒攸司益䖍厥事凢所以盡内心之誠而
冀神之或饗也然豈有他求㢤雨暘以時疫癘
不作使民有為生之樂而無戚嗟愁恨之聲吏
之所望於神者惟此而巳洋洋如在實聞斯言
仰翳明靈賜以饗荅
　　慈濟廟
維古之制捍患禦灾有功於民始在祀典神之
生也以和扁之技妙起死之功飊遊旣升靈嚮
益著此邦之民不幸有疾求救於神者如子之
愬其親神亦随其所苦救而療之如親之愛其
子嗚呼其可謂捍患禦灾有功於民者巳矣歲
時當祀乃未及與非闕典歟載念此邦宻邇南
土　疫癘易生春夏之交多以病告㫁
以今始著為定例一歲兩祠于神仰惟英靈監
此誠悃俾民無疾痛之苦則吏亦免休迫之憂
将千萬年承事無斁
　　慈濟廟祝文(四月/二日)
某以踈庸繆膺郡寄眡民之疾猶巳隱憂今春
以来二氣均調札瘥不作繄神之庇朝夕不敢
忘乃者閭巷郊野之間漫有以病告者與其旣
甚然後有祈于神豈若及其尚㣲亟控斯禱惟
神哀恫庻俗亦願有以捄之於其𥘉庻幾民之
獲全者多而神之用力也易吏旣獲免其責而
民亦事神益欽豈不美㢤
　　為民患痢告慈濟廟文
傳曰父母惟其疾之憂言親之於子惟恐其有
疾也郡之有守所以父母斯民也民有疾而守
不加恤可乎今閭巷之間以痢下為苦者衆守
能閔之而不能救之旣有愧於民矣神能救之
而守不以告其罪當何如㢤肆命元幙致祈于
神神其救之使病者有瘳而未病者獲免豈惟
　　　　　亦将謂神之徳於無窮
　東山南北岸兩渡祝文
間者以渡舟之多溺也深惟長利欲聮百艘而
橋之盖嘗以諗于神矣而議者不以為便夫見
其可而圖之與慮其不可而遂止凢皆為民而
巳然新路改築舎迂而近其鉅舟更創去危即
安亦不可謂非悠乆之利也惟神嘿有以相之
俾無風波衝盪之虞無魚龍噬齧之患行者濟
者各適其所安民亦永永戴神之賜
　　北山清涼洞祈雨祝文
嘉澤乆曠麳麰将萎共惟守土之臣寔掌劭農
之政雖冬而禱雨盖往昔之未聞然志切念民
豈故常之可狥用殫忱悃仰扣眞祠(山改/名山)願及
斯時亟䧏蘇枯之澤庻幾嗣歲免貽艱食之憂
　　北山謝雨祝文
間以旱暵有禱于神雲興雨濡旋荷嘉應芃芃
之苗将槁復茂神之爲賜大矣然自今至于秋
成無非望雨之日惟神終此大賜使膏澤時至
卒歲豐年實邦人之慶也亦守土者之幸也
　　諸廟謝雨祝文
比以甘澤乆曠懇禱未孚夙夜以思不勝震惧
維神血食此方與守土之吏同任其責令兹一
雨沛然萬物吐氣不惟為吏者得以少寛其憂
而神亦為不失職矣然而焦枯雖觧渗漉未深
若能大赫厥靈使滂沱之澤飽足民望則拜神
之賜有加無巳祗答嘉貺輙私布之
　　忠孝祠堂奉安祝文
真位眞某謹率僚属以清酌之奠昭告于旌表
義闕林公司空忠勇蘇公某不佞奉天子之命
来綰虎符視事之𥘉考按圖志則知此邦前哲
有如林公之純孝至行蘇公之精忠大節光明
卓絶標凖百世旣祠于郡學使為士者知所勸
又祠于通衢使凢居是邦與徃来之人皆有所
瞻仰嗚呼世䧏俗末為人子而不􁲍其親與􁲍
而不以禮者有矣視林公之躬自陶甓負土成
墳者何如㢤為人臣而欺其君與臨小利害而
選愞畏避者有矣視蘇公之舍生取義以死償
節者何如㢤祠像告新敬伸欵謁清風如在嘆
仰不忘
　　諸廟祈雨祝文
聖經所載惟麥與禾今禾旣登塲所至告稔拜
神之賜渥矣乃季秋以来雨不時至髙田之麥
欲種而無水以耕下田之麥巳種而無水以漑
此農人之所甚憂况夫風髙氣燥則居者用虞
泉枯井竭則汲者告病惟神幸哀斯民而賜之
嘉澤使憂者以愉虞者以安病者以息是一舉
手而三患弭也神其可無意乎
　　諸廟謝雨祝文
廼季秋以来雨弗時至嘗以三患有謁于神荷
神之靈賜以響荅將萎之麥蓊然勃興旣涸之
泉坋然充溢而燥炎之氣又化為潤澤眞所謂
一舉手而三患弭也不腆巵酒持酹于神維以
薦誠匪敢言報
　　張大帝廟祝文
(某)曩在江東適罹歲旱凡所禱請惟神是依今
在泉南復值冬旱躬赱祠下爲民致祈信宿之
間甘澤随注将萎之麥蓊然勃興旣涸之泉坌
然充溢其拜賜也渥矣不䑂巵酒持酹于神維
以薦誠匪敢言報
　　張大帝　通逺廟祝文
古者春秋祈報非大神不與盖農重事必其威
靈震赫足以闔闢隂陽召呼雷雨者然後可望
以豐稔之施惟(帝/王)功參造化澤𬒳生靈為日乆
矣屬此中春䖍修時祀惟王鍳其念民之切而
再賜以上熟豈獨為吏者知徳於王民亦永永
事王無怠
　　諸廟謝晴䟽文
比者洪濤山涌之日雨復甚至其勢盖廩廩也
使開霽少遲則平疇萬頃皆将卷為巨浸矣幸
神靈加惠茲土使雨随止而川不溢芃芃之苗
頼以獲全厥施豈淺淺㢤不腆樽酒于以告䖍
尚惟相之迄俾有歲
　　辭先聖祝文
昔者祗謁云𥘉嘗以服膺洙泗之訓自列於先
聖之前雖在官三年恪守惟謹然其可愧亦多
矣盖學有所未充則政有所未善固其宜也易
鎮江西責任彌重将何以稱塞惟當益尊所聞
庻幾萬一之進於皇元聖尚迪其衷
　　諸祠
假守是邦于今三載材踈政拙有愧前脩獨惟
此心庻幾脗合叨恩易鎮敢不告行
　　忠孝祠
祠二公以範風俗自某焉始叨恩易鎭遂将去
此惟當監勵忠孝之節以無忝於二公皎然此
心尚蘄昭鍳
　　遊仙山頂祈雨祝文
昔者眞人之始封也綸告誕揚固有愛利及物
之褒矣今境内之旱前所未睹風日炎煬良苗
將萎此正眞人推行愛利之時也夫雨暘之數
雖岀於天然上穹至仁易以感格山川百神儻
䏻為民致請未有不能回造物之意者况眞人
列名仙籍􁒐職紫清又非山川百神之比何惜
不為一方赤子致其更生之請乎今旱勢極矣
民命危矣於此時而不亟救之後将無復可望
者矣敢以誠告尚其念之
　　周眞人祝文
謹以素饌昭告于　敕封冲應眞人靖惠夫人
曰有崇斯山作鎭南浦眞仙宅焉多歴年所庥
吾一邦厥施甚普寳軸綸書光賁琳宇實帝令
之俾職兹土維時常祀曠典是惧峩峩儒纓相
帥作古有飶斯馨有清斯酤俶聞其端日歲壬
午維仙之飲玉液淋露維仙之饔豹胎麟脯豈
伊區區可薦尊爼物雖甚㣲誠意攸寓睠是賔
興敷詔萬寓得拔其尤貢于天府凢兹士類志
在軒翥維吾眞仙各傅以羽如鵬之運如鵠之
舉　如蛟龍得𬒳風雨逢辰效竒立功至主豈
人寔能維仙黙助若甄之陶若冶之鑄洋洋文
風視彼鄒魯英英人才嫓昔伊吕于郷有光于
國有𥙷兹願甚宏非仙疇予尚惟至赦仁此覼
縷
　　北山祈雨祝文
維年月日具位謹以清酌之奠昭告于北山之
神傳稱名山大川能興雲出雨者始在祀典温
陵爲郡以泉得名有崇北山實州之鎭神仙所
宅霧雨所藏一方仰庇惟日乆長今歴旬不雨
多稼将枯群情嗸嗸若隕川谷願以靈源一勺
之水𣪚爲闔郡三日之霖使稿苗復興民命獲
濟此神之職也亦邦人之望也謹告
　　社神
維社有神寔主我民曰社與民厥重惟鈞歲旱
民饑亦神之疚願於未然畢力以救
　　勾龍氏
於我惟神于祀配食有功于民故莫䏻易雨不
以時民且告瘁神其捄之反掌之易
　　稷神
維稷有神所主惟榖雨暘以時嘉榖乃熟芃芃
者苗頼雨以濟尚哀斯民俾克有歲
　　后稷氏
惟神之生百榖是殖更千百年祀以為稷今糓
方茂而雨不時哀而救之匪神孰尸
　　風師
在易有之雨潤風散其於生物功則一貫雲氣
凝合雨乃滂注所求於神願霽斯怒
　　雨師
瀕海之邦土瘠易稿潤澤不時則以旱告一雨
通宵巳拜神賜願更滂沱俾卒有歲
　　雷神
鼓動萬物惟雷之功有神司之隱隱隆降惟霆
之轟雨乃大至敬共有祈日夜以冀
　　北山祝文
古者諸侯有國凡境内之山川必有祀焉後世
祠廟旣興而山川之祀遂廢徒知像設儼然而
謂神明在是而不思興雲雨以澤百物者寔山
川之功顧寝而不祀可乎某蒞事云𥘉適以旱
告徧赱群望而北山獨先焉豈非以其巍峩尊
雄上與天接雲氣所自出故歟頃者一雨通宵
巳拜神賜矣邇日以来旱氣彌烈神能賜之而
不能終之殆非某之所以奔赱乞靈之意也敬
持瓣香載控忱悃興膚寸之雲以雨四境使人
知山川之功不在祠廟下豈不休㢤
　　清源洞祝文
乃者中夏以来農𤱔告旱比雖得雨而潤澤未
周　将復􁂗槁群情嗸然如墜􁃿炭仰
惟至人起岀世表與造物游召呼神龍嘘吸雷
電惟無意斯民則巳倘誠有意則為一方赤子
以請命于天興膚寸之雲以膏潤四境直反掌
間耳惟仁慈其終念之
　　東嶽諸廟
(某)自玷守符居慚喜最惟三載極憂民之念而
一毫無營巳之私質諸明神庶幾無媿叨恩易
鎭敢不告行奉親在涂尚蘄隂相
　　辭清源祝文
(某)假守三年蔑焉聲績惟於斯民念軫晨夕十
日不雨以旱為憂五日之雨又虞橫流區區此
心實貫天日銷變召和則媿無術有崇北山眞
仙宅焉駕風鞭霆妙用無邊某以誠求仙以誠
答有如皷鍾應手鏜　百榖穣穣群甿熈熈維
仙之功豈人之為旣列于朝加以顯號又鋟于
梓愆逺是　今雖去矣忍忘泉人願言䕃佑終
古常新山茗澗泉薦此芳潔神交窈冥則未嘗
别謹告
　　仙遊山頂祈雨祝文(辛巳五月/時憂居)
竊聞之天以雨暘之柄付之山川百靈猶人君
以刑政之事付之牧伯守宰也民有戚嗟愁歎
之未伸牧伯守宰不得而專者當同心以請于
朝廷然後民瘼可蠲歲有旱乾水溢之不時山
川百靈不得而專者當同心以請于上穹然後
灾變可息盖推行天地之仁者山川百靈之職
也推行朝廷之仁者牧伯守宰之任也顧焉有
幽明之間㢤夫雨暘之數雖出於天然上穹至
仁易以誠格今境内之旱可謂酷矣囬造物之
意而救生靈之灾正此斯民有望於山川百靈
之物也伏惟慈仁母以㝎數不移諉諸天而以
為民請命者任諸巳使甘澤蚤沛而嘉糓獲全
神旣有辭于民民亦永永事神無斁謹告
　　鰲峰靈澤殿祈雨祝文
勑封靈澤夫人大仙惟大仙之靈肇於百丈一
方之人所共瞻仰于茲有年矣間者靈澤之封
實㝎于某之手夫豈謟大仙者㢤有是實故有
是名大仙之所不辭亦某之所不得私也廼者
聞諸道涂大仙復将震燿威靈於鰲峰之上其
事甚異其詞甚夸人皆信之某獨疑之何㢤盖
澹然無作而雨暘菑疾之求各以其類應此正
直之神所為也以禍福動愚民而要其不正之
享此滛昏之鬼所為也孰謂大仙之正直而肻
要人以奉巳乎此某之不得不疑也及抵西山
及有以其親覿告者眞若可信而無疑矣某之
愚猶恐其出於依托也盖大仙之所以信服於
邦人者亡它惟仁而已今不恤其民之有亡必
欲其差次出錢以廣宮室豈大仙之心乎若某
不審其事之眞偽而竭蹷聽命焉非惟見嗤於
士論且将獲􁏌於大仙矣是以未敢即任勸率
之責而願有謁焉厥今髙下之田方以旱告大
仙誠䏻大庇斯民而亟賜以雨使糓之将收者
無秕而不實之患而欲槁之苗蓊然以興則環
數鄉之民将奔赱稱謝之不暇某於是時慨然
任勸率之責亦為有辭矣敢布腹心惟大仙實
圖之
　　南嶽行宮
(某)之為學也以不欺為本雖未䏻至而竊有意
焉屋漏之隱如對神明不敢忽也况今作􁛮乎
茲巍巍靈嶽雄峙天表顧盻在目雖欲自欺得
乎惟㢘惟仁惟公惟勤朝夕競競期於無愧尚
惟䧏鍳迄用有成
　　社稷
維社稷有神民命所司涖事之始職當按視鞠
躬拜謁不敢不䖍農事将興尚期隂相雨暘以
叙俾克有秋
　　城隍
城隍之有神猶郡國之有守幽明雖殊其職於
民則一而巳某叻蒙上恩来鎮此土深惟責任
之重凢躬行之當勉與民瘼之當紓朝夕競競
不敢自忽至於蠲除菑沴丕䧏福祥則神之職
也尚惟加意俾寜厥居民亦永永事神無忘

西山先生眞文忠公文集卷弟四十八
西山先生眞文忠公文集卷第四十九
　祝文
　　潭州謁先聖(癸未/正月)
昔某之治泉也惟節用愛人之訓是服是行其
去之日不獲辠於泉人頼此而巳今者叨蒙上
恩作屏南楚委寄之重又非泉比将何以免責
㢤惟於所謂節用愛人者益勉其所未至焉某
始祗謁于庭炯焉丹誠尚冀昭鍳
　　先賢祠
濓溪先生周元公明道先生程純公伊川先生
程正公武夷先生胡文定公五峯先生胡公南
軒先生張宣公晦庵先生朱文公聖學不明千
有餘載數先生相繼而出遂續孔孟不傳之統
可謂盛矣惟時湖湘淵源最正盖濓溪之生實
在㫪陵而文定父子又以所聞於伊洛者設教
於衡嶽之下張朱二先生接迹于此講明論著
斯道益以光大然則天之生數公也所以幸天
下與来世而湖湘之幸抑又多焉頖宮有祠其
来尚矣某雖不敏然於數先生之學盖甞用其
力者而庸駑之質欲進未能叨恩假守用敬謁
干祠下緬懐遺風當益自勵冀於斯道或有聞
焉施之有政庻乎寡過惟先生其相之幸甚
　漢髙帝
漢太祖髙皇帝太宗文皇帝惟漢之興緜祀四
百深仁厚澤肇於髙祖而成於太宗威神在天
實相下土若時楚服廟貌在焉惟二帝之心今
之嘉惠湘民者亦無異於昔之愛漢赤子也某
叨恩假守敢不告䖍尚惟嘿佑俾克用乂
　　漢長沙文王　長沙定王　長沙陶公
傳曰君子賢其賢而親其親小人樂其樂而利
其利是以沒世不忘也夫為政而使民沒世不
忘斯亦難矣王之受命國于茲土盖千有餘祀
而民奉嘗之如一日也嗚呼此豈可以智力求
㢤某叨恩假守敢不告䖍尚惟嘿佑俾克用乂
　　三閭大夫忠潔侯屈公
某之後先生也蓋千有餘祀而於離騷九章一
讀一興嘆焉甚㢤先生之忠於國也世䧏俗末
媚佞成風過其祠者可以泚厥顙矣某雖無似
願師其人於千載之上視事之始敢不告䖍履
潔含忠益當自勉
　　賈太傅
某之後先生也盖千有餘載而於太息流涕之
書一讀一興歎甚㢤先生之忠於國也(下同/忠潔)
　　端潔譚公
譚端潔公昔新莾氏欺天誣衆盗有神器時則
龔大夫凛然抗節不食而死著在青史至今猶
有生氣靖康之難古昔所無而在廷之臣甘心
屈膝於偽楚之庭者不可勝數惟公秉志之死
靡渝横流滔天中屹砥柱易名曰潔與龔同稱
某叨領守符偶在公里顧瞻頖水祠像在焉清
風􁐾人千古不泯酹以巵酒嘅其永懐
　　忠節十位
昔者王厚之難晋氏危若綴旒惟時賢王實刺
此州慨然倡義志殱兇逆群英恊輔共圖厥勛
事雖蹉跌而一時臣子知有逆順之理卒以㓕
賊其功豈不偉㢤爰曁本朝間関南渡蠢兹孽
虜蹂我湖湘卓㢤四君寧死無辱明綸誕布錫
以嘉名與晋諸賢實同廟祀激勸之指厥惟深
㢤某朅来殿藩獲瞻祠像酹以巵酒嘅其永懐
　　春祭諸廟祝文
春之有祈豈惟故事民之望歲盖出至情矧以
非材甫茲假守慨念長沙之故國也非樂土之
舊風将蘄庻俗之均安豈宜一糓之不稔肆陳
菲饌用敬靈聦曰雨曰暘願恊四時之叙多黍
多稌迄臻百室之盈
　　祭太守禮部朱公山長監簿周君安撫忠
　　肅劉公(岳麓/書院)
五閏搶攘六經掃地人文尚閟學校闕如美㢤
朱公来守茲土以經術導民而書院之教以興
賢㢤周君繼長是山以德行見褒而書院之名
以著中更圯廢亦旣有年維忠肅公丕振厥緒
自堂而序輪奐一新教養之際於焉大備三君
子相去二百餘年而尊經勸學之心前後如一
祠像並設豈不宜㢤某以非材繆塵分閫顧惟
涼徳何以長民教化所先敢不加意肅容祗謁
如拜下風勉紹前規庻幾弗墜謹告
　　祭胡給事墓
故武夷先生文定胡公之墓自　熈寧以還新
學孔熾春秋一王之法闇而弗章公聞道伊洛
慨然以尊君討賊自任著為訓傳大義炳然使
洙泗之道復明而荆舒之禍以熄其有功世教
可謂盛矣某自少讀公書考觀行事髙山景行
仰慕何窮九原不作竊用興嘆玆叨　上命来
鎭三湘惟公生於武夷而老於衡嶽旣鄉閭之
先哲又道徳之宗師有墳其丘實在寓里屬拘
印韍謁拜無從爰遣祠官敬陳菲薦仍禁止其
樵牧且訪問其後人興起士風庻其在是英靈
未泯尚鍳此心尚饗
　　祭胡侍郎
昭告于故致堂先生侍郎胡公之墓惟公早侍
家庭實聞至道壮登侍從屢進昌言正章蔡弄
權之誅斥汪黃誤國之辠英風勁氣獨立不回
旋觸權臣逺擯嶺海方且心潜魯語之大訓臆
誦温公之遺編著爲二書垂耀千古某以晩出
幸同鄉邦顧瞻丘瑩適在郡境往致一酹慰其
子孫殁而不忘鍳此誠意尚饗
　　祠部
故祠部郎中胡公之墓公以賢哲之嗣得家庭
之傳著通㫖一書亦旣有功於聖筆對權臣數
語尤足深拆其姦心興言髙風仰止惟舊往陳
一奠用表寸誠尚饗
　　五峯
故五峯先生胡公之墓昔者洙泗之門髙弟甚
衆獨曾子傳之子思而子思傳之孟子為得其
真自餘源逺末分散為異端其亦多矣某嘗竊
謂子思之功在聖門為最盛蓋上能大其師學
而下能授之英賢卒昌斯文孰與之匹維兩程
氏講道河南曰謝與楊得其要㫖文定早歳俱
從之㳺旣誠其身復以敎子公之生也氣禀特
殊玩心神明不舎晝夜優㳺自得抱道以終友
卑其徒曰子張子斯文有託誰之力焉仰視子
思庻㡬無媿某以晚學𬗟懐遺風敬遣官僚徃
致一奠尚惟嘿相於道有聞尚饗
　　祈晴諸廟祝文
東作方興惟雨是仰此豈禱晴之時也㢤蓋氣
數乗除最為可畏嬴於今則或縮於後此守臣
之所甚懼也今溝瀆川源在在充溢譬之飲食
屬饜而巳一或過度則反為菑此又守臣之所
甚憂也况積涝則麥為之傷食濕則𧖟為之病
休戚所関皆非細事是用齋心潔慮禱于有神
埽除隂霾丕煥霽景在神直易爾以神之所易
解吏之所憂惟慈仁其亟念之幸甚謹告
　　嶽麓湘江祝文
祭法有之山川丘陵能出雲爲風雨曰神又曰
非此族也不在祀典嶽麓湘江之爲山川可謂
能出雲爲風雨者矣而春秋之祀顧弗之及非
曠典與屬兹霖澇惕然興懐方念即爽塏之地
以望而祈焉熈暘逮升天宇清霽矣是用易祈
爲謝且繼今以始與祈報之禮焉郡計少紓又
當立之壇壝永爲嚴事之地神其大芘兹土錫
之有年俾人知山川之功章灼不可誣如此豈
不休㢤謹告
　　社稷祝文
凡禱祈之事必先社稷禮也屬者霖雨過度㡬
於靡神不請矣而獨未及於土穡之神此某不
知禮之辠也媿懼之念方惕然于中而雲隂劃
開霽景呈露矣是用躬拜壇壝之下旣以為響
答之謝顧自今至于秋成其爲日尚逺而所望
於神者益深惟時其雨暘無過與不及俾年爲
有年則土爲樂土其敢忘神之大惠也㢤謹告
　　諸廟謝晴祝文
廼季春以来雨澤過度輙抒誠悃禱于有神朝
夕嚴恭以俟嘉命果蒙響答若皷應桴甲子之
朝垂霡沭矣清風旣發群隂劃開宿麥將登庻
㡬有望穉苗日茂枊又可期嘉與斯民共拜靈
貺尚惟矜憫迄卑有年謹告
　　諸廟祈雨祝文
俗以仲夏再挾爲分龍之日曰雨曰霽歳之豐
歉於是而占焉儲粟之家亦必俟是日之雨然
後肯泄其所藏以惠閭里其利害豈它日比㢤
載念湖湘實爲凋俗歳雖告稔民食尚囏一有
不登立見擠壑是用先期三日以奔告于有神
惟神愛民之心不减於守土之吏幸哀而憐之
賜以滂沛之澤則一稔可卜百憂以寛拜神之
賜寧有紀極謹告
　　諸廟謝雨祝文
比以龍㑹之辰膏澤是望輙殫忱悃禱于有神
荷神之靈甘䨙隨降有禱有謝惟禮之常爰飾
有司肆嚴昭答然壬戌欲雨而遽晴甲子欲晴
而小雨繇秕政之多有且愚誠之未孚退自省
循敢不祗懼尚蘄矜宥變沴爲龢迄俾有年庻
全民命尚饗
　　諸廟祝文
六月之雨聖人筆于麟經其不厭数也明矣惟
潭之爲郡實瀕大江雨未彌旬則怒濤歕薄下
田之稼凛乎其可憂况益水之陽潙山之源以
汎溢告而湘隂人以澇聞矣則某之所以奔告
致祈者其庸敢後乎惟神至仁早賜開霽庻全
一稔以恵我民謹告
　　諸廟祝文
乃者分龍之望雨神旣幸惠之矣雨足而慮溢
又惟霽之望焉求之於人且厭其数况神而可
瀆乎然區區之誠方動於中而杲杲之日巳赫
乎其在上矣嗚呼神之格思不可度之如此繼
自今其敢不愈敬之㢤尊酒告䖍匪以爲報尚
饗
　　祈雨祝文
七八月之間旱從古以来病之蓋良苗之将穟
猶嬰皃之欲長膏澤之弗繼猶乳哺之失時命
之存亡於是焉在其忍安視而弗以告乎惟神
不愛須臾之勞以林其垂絶之命使民獲有年
之賜則吏其敢忌神之功謹告
　　祈雨諸廟祝文
昔者吕氏之書以秋行夏令爲舛漢人論兊離
之治亦各有其時焉自履素啇月有半矣而藴
隆之虐方熾膏潤之澤甚㣲誰謂九秋乃如三
伏隂陽失叙莫甚於斯䃾政干和敢不自省惟
神赦吏之辠憫民之菑油然而雨伯非特洗歊
煩之氣抑以全豐稔之功稽首投誠立俟嘉應
謹告
　　祈晴祝文
乃者榖方華而旱某以爲請而神卑之雨矣今
者糓旣成而雨某又以爲請神其可無意乎蓋
前日之旱猶嬰皃之失乳今兹之雨猶飽而將
疾二者俱危道也然吏知其危而憂之而巳若
夫憂之而人能梂之非神其孰望乎今事勢亟
矣一日之雨則禾有一日之傷如極溺然不可
緩也惟神母愛湏臾之勞而賜以旬日之霽使
民不失終歳之望神亦無廢前日之功謹告
　　謝晴祝文
秋大熟未穫方興銍艾之功雨三日爲霖懼失
豊穰之望爰㓗齋而有請荷慈憫之亟從開靈
麓之嶷雲煥扶桑之䴡景霽逄甲子獲寛傷稼
之憂時近孟冬行畢滌場之役敢申祗謝仰答
殊恩尚蘄彌月之晴迄保有年之慶臣某無任
激切感荷之至謹告
　　祈雪祝文
考諸傳記雪爲五糓之精故盈尺之瑞可占豊
年非苟然也比者㳙選剛辰将有祈於祠下而
誠意甫啓嘉應遽形王霙繽紛疇不欣覩是用
易祈而謝因謝而祈願於臘前錫以三白拜神
之惠其曷敢忘
　　祈晴祝文
廼自李春以来霖雨過度頗聞田里之間糓巳
播而厄扵寒蠶方育而病於濕二者皆民之大
事一或失望将何恃以爲生况穀價未平物情
正欝而隂霖弗止憔悴可知此某所以憂愧怵
惕而有祈於神也惟神之威靈捄此冝無難者
囬淑氣扵暮春闓新晴於甲子使憔悴者頓釋
而憂愧者亦以少紓其敢忘神之大賜謹告
　　祈雨祝文
詩曰芃芃黍苗隂雨膏之言苗之方盛非雨無
以滋之也况仲夏之月其節曰芒種其候曰分
龍必潤澤以時則豐穰可卜農夀之占厥有常
驗此某之所以奔告於神而不敢後也自春以
来民困貴糴今數月矣吏雖百方以救之未能
大有濟也惟入梅之後與分龍之日膏澤應期
而至則民之盖藏者盡出糴賈不抑而自平此
在神一舉手之功爾矜民生之久困察吏術之
巳窮惟明神其埀意焉幸甚謹告
　　謝雨祝文
比以農書之占曰芒種曰分龍於望雨爲尤切
用敬禱于有神廼丁未遂雨甲寅之後三日之
間又連錫以雨鉅室之藏於是乎稍出而豐年
之應於是乎可期荷神之施腆矣維嘉糓之方
苗猶穉児之仰乳願神不倦于賜而有以終之
使久困之民早遂一飽之樂則吏之所以圖報
者其曷敢有忘尚饗
　　仰山祝文
惟山之威靈徳澤肇於太江之西而延及於重
湖之南有衆恃之以爲司命屬者征行厄於風
雪過袁之日有謁于王霽景遄開遂以善逹惟
時湘土離宮在焉頼神之休自此焉始鞠躬拜
謁其敢不䖍
　　眞武殿祝文
於皇上聖威神在天誕降福澤于民俾有寜宇
某之祗事為日乆矣叨恩分閫而靈宮在焉眎
事之初敬伸謁欵江湖之間沴氣易作尚惟慈
憫弭於未然區區之誠仰蘄昭鑒
　　祈晴祝文
比以霖雨過期煖氣弗効用祗謁于明神荷神
之仁不以爲瀆煥晴光於甲子囬淑氣於暮春
凢某所求厥應如響顧何以得此於神㢤惟時
細民方苦貴糴併蘄矜憫宻運化機俾氣序之
不愆則盖藏之畢出惟神其終念之
　　諸龍潭祈雨祝文
廼者甲寅以後之雨距今甫半月耳炎風烈日
相爲煽薄故雖下田之水亦有竭告者况髙卬
之地乎吏有從田間来者以爲數日不雨則多
稼可虞自聞斯言膺肺如灼盖民之窘於貴糴
于兹半載矣盻盻焉惟早稼登埸是望以紓其
困以捄其急者非常歲比也今嘉糓方苗而膏
澤弗繼一或失望其將柰何此某之所以痛心
疾首而有檮于龍君之靈也郡􁀍所縻不克躬
詣而遣官以前惟龍君之神變迅速興雲雨以
澤萬物直一嘘吸間耳以一嘘吸之勞而可以
救數十萬生靈之命龍君其肯靳乎敢再拜以
竢
　　上封雷池祝文
廼者尉掾之行巳控忱詞請命於龍君矣區區
悃誠尚慮未徹謹洊遣簿正以前盖信宿以来
旱氣爞爞益甚前日大田多稼凛然可虞龍君
而不亟捄之則後雖賜雨將無所及矣幸哀而
憐之不惜一嘘吸之勞而全數十萬生靈之命
龍君之功之徳所以簡於上帝者又將如何㢤
敬再拜以俟
　　請水祝文
間以旱勢可憂遣官致禱于靈湫矣(小州日/祠所)今
旱氣日熾其爲可憂又甚於前念非躬禱不可
印綬所縻願莫之遂是用㳟迎靈湫之水安奉
于郡庭(中洲曰㳟/迎神位)伏願章示威神使油雲欝興
隂風慘變從車盖而来崇朝之頃霈為大雨則
龍君之有大造于兹土也其可以限量計㢤某
謹帥吏民敬共以俟
　　零陵王廟祈雨祝文
惟王之威靈著于湘土某知所敬仰乆矣歲時
禱祀諉諸有司而不以身親焉則某之辠也今
旱勢甚酷群情嗸嗸學校之士以爲王於旱潦
之求無不響答特未嘗顓有請而巳某是用矍
然爲愧且懼俯伏祠下控誠而拜禱焉幸哀斯
民亟賜以雨使嵗事獲全而人無流莩其所以
圖報於王者其曷敢有忘
　　西濟王後殿祈雨祝文
維聖母有池靈變甚異見於崇寧間守臣李
閌之記屬兹亢旱群情皇皇而此邦之民乃有
以刻文来告者某甚恨知之不蚤也謹命幙僚
㳟伸禱請伏惟慈仁亟彰嘉應使膏澤随霈嘉
糓獲全則某所以答靈休而侈神貺者其曷敢
不䖍敢再拜以請
　　南嶽火徳星君祝文
比因亢旱䖍致禱祈㳟遇南方火徳執法星君
正臨軫宿下照長沙臣巳卜日躬修醮謝冀蒙
福佑潜弭旱災而臣適有瘡瘍之疾未敢祗謁
髙眞謹令儒林郎武安軍節度推官趙希㦂先
詣殿庭代陳忱悃伏望聖慈俯賜矜憫推旱魃
於熾張之際霈甘霖於愆亢之餘俾嵗事獲全
民命可續嘉與闔境王靈共拜更生之恩謹俟
疾平亟酬忱願仰祈聖察
　　社稷風雨雷神祈雨祝文
天乆不雨良苗将稿嗸嗸下民大命近止肆陳
菲薦力請于神膏澤沛然㳟俟嘉應
　　岳麓湘江祈雨祝文
諸侯之職當祀山川(岳麓云靈麓巍巍/江湘云湘江洋洋)此土之
望肇新壇壝亦旣訖工屬玆亢賜敬伸禱請雲
興膚寸澤洽一方願彰厥靈以拯民命
　　諸廟祝文
在詩有之旱旣太甚藴隆蟲蟲又曰旱魃爲虐
如惔如焚昔盖聞之今乃親見咎由牧守民焉
何辜以神之仁非無意於濟物者而懇祈屢矣
迄未之應毋乃夫數流行有非神所得專者乎
采諸衆言惟碧王之醮功力最大巳㳙良日祗
按冲科螻蟻之誠懼難上逹願神哀此下土凾
控請于昊穹庻㡬回眷佑之仁而膺潤澤之賜
使大田多稼不至甚損而生靈之命尚或可全
所以圖報於神者其曷敢有巳
　　祠山忠靖祝文
維(帝/王)威靈盖巳受命穹昊為百神之宗其於捄
旱乾致雨澤非難事也迎奉以来㡬兩旬浹嘉
應屢　而膏施尚屯意者公庭煩渫之地非神
之所安是用還于靈祠就伸禱請
　　諸廟祝文
自龍君之来境内之雨者屢矣然潤澤則有之
而霑洽則未也或謂龍之為神動則升霄漢静
則安江潭公庭之煩渫非所樂也是用還于靈
湫(五龍安濟/云靈祠)就伸禱請今旱勢極矣蚤稼之傷
者巳不可復全而下田晚稻苟得一雨霈然充
溢則尚庻㡬中熟之望龍君亦何靳一嘘吸之
勞而不以捄千萬人於溝壑乎菲薦肅陳以寓
誠意尚惟歆饗亟副所期
　　洞陽　眧潭祝文
間者旱暵為虐旣靡神不舉矣采之衆論乃白
威靈之章灼莫(洞陽/昭潭)若顧来嘗致請焉此某不
敏之辠也是用諏僚屬以徃拜于庭而遣之區
區此心盖巳飛馳於靈湫之上矣今旱氣如焚
耗斁巳極而奔霆走電大霈甘雨在龍君之力
為無難願以一嘘吸之勞而救千萬人溝壑之
難非惟斯人蒙澤吏亦與受賜焉圖報之典不
敢忘也謹再拜以俟
　　社稷以下祝文(城隍山/川同)
間者將用道家法致禱于紫㣲太乙之尊念蜲
蟻之誠未易上逹也則有謁于神願為請命昊
穹凾賜之雨越孟秋戊戌隂雲鬱興膏澤宻布
實維明神隂相之力然旱乾旣乆滲漉未深雖
槁苗少蘇而溝塍之水則涸竭猶昔也立秋之
期近在旦暮事勢亟矣及今而雨足則早稼之
未損者猶可全一或少遲則晚苗之方茂者亦
告病矣危機交急莫甚斯時是用不避瀆煩復
伸貇請以神之仁必不忍為賜之不竟也敢跼
蹐以俟
　　五處龍王　上封雷池祝文
比繇舛政召致旱災有謁於龍君之靈龍君数
不以爲瀆曰是知過而能自儆者也入秋以来
屢賜之雨雖早稼或虧而晚苗甚茂儻白露之
前更賜一再之雨則歲功畢矣謹命僚屬且謝
且祈龍君之仁其尚念之
　　祭龍壇祝文
比以時澤未浹古之雩祀有所謂象龍致雨可
考盖三代之禮也乃立壇壝將徧象五方之龍
而致禱焉自北而東雨巳随之嗚呼其亦可謂
靈也巳肆命邑長祗謝于神白露之前更蘄甘
䨙迄為有年則某將廟而祀之不敢忘龍君之
徳也
　　諸廟謝雨祝文
比以亢旱有禱于神入秋以来屢霈甘澤雖蚤
稼少損而晚禾勃興神之為賜大矣不腆菲薦
于以告䖍尚惟終惠迄遂中熟
　　諸廟祈雨祝文
乃者蚤稼將登旣厄于夏旱矣今晩苗方盛而
雨復不時是猶尫嬴之人一疾未瘉而再疾隨
之也嗚呼此豈明神之所忍邪甘霖沛然一洗
枯槁在神特指顧之力而民免溝壑之憂再拜
以祈上俟嘉應
　　諸廟謝雨祝文
比以嘉穀將登雨弗時至用有謁于明神
甫殫孚答如響霈然膏澤髙下均霑神之為賜
盛矣今距收刈之期尚隔旬月惟無暴風無滛
雨則晚稼有十全之功斯民遂一飽之樂神其
終惠之幸甚
　　佑聖祝文
欽惟佑聖芘此一方雨暘之祈遄應如響一新
殿宇庸答霖庥工役方興不無震動惟神宻相
迄用有成
　　保安赦祭諸廟祝文
聖皇臨御餘三十年翼(翼)小心對越無媿玆愆
調豫率土驚欽憂奉祭書禱于靈嶽(諸庙云/灵于)願
言􁌀監(諸庙云/降格)宻佑聖躬即遂清寧以福方夏
　　𧺫夣筆書堂告土地祝文
某惟此山得名自江憲公始先正楊文莊又嘗
讀書于玆某也不材敢望前哲屬以屏居窮巷
思得山林閒矌之地以爲藏修息遊之所而僧
以是告捐田數畆質而為草堂揆日之良肇庀
工役朽材腐瓦苟以集事惟神黙相亟臻厥成
謹告
　　祭大仙祈雨祝文
嗚呼嘘風霆噴雨霧變化倐忽莫如南臺百丈
之山而普照靈澤寔以帝念典司其間夫以佛
道之尊仙道之大固萬靈之所聽命而巖洞之
幽邃湫淵之深窈又神龍之所蟠冝其百數十
年以旱致禱者莫不猶響之斯答未嘗有如今
日之艱豈佛與仙之仁無意於捄此土之厄乎
抑天時之當尔而天意之未還嗚呼昔歲之饑
民病極矣雖去冬一稔曾未蘇其痍瘢儻或再
歉則顚連於溝壑歗呼於山谷殆將何所不有
豈容一日之少安然則今玆之豐㐫乃民命存
亡之决而賜雨之淹速則又豐㓙之所関此某
之所以望雲霓而涕泗瞻原野而辛酸也吾佛
與仙之仁於此而不亟捄則是寘斯人於度外
而坐視其塗炭昊穹至仁必不忍以萬物為芻
狗吾佛與仙儻為斯人而力請則天意一囬北
驕陽而為霖雨殆猶反掌之非難嗚呼事勢迫
矣民望極矣吾佛與仙眞之捄不可不亟矣是
用冩哀誠而嘑愬敢罄竭其肺肝興玄雲之靉
靆沛大雨之瀰漫起禾稼之将枯洗瘡痍而復
完則某将大書深刻于巖石之上昭聖功之不
刋嗚呼謹告
　　再祭大仙祈雨祝文
嗚呼旱勢酷矣三日不雨則髙下之田蚤晚之
稼皆無遺育矣方来之禍將無䇿以捄而生民
之命不可以復續夫以普照靈澤之仁寧顧恝
然于此今翠峰龍君之来衆聖咸集豈不能力
囬造化而為一方生民之福敢殫誠以致祈冀
響應之遄速也謹告
　　三廟祝文
某奉祠竊粟無𥙷秋毫玆叨誤恩復臨舊郡控
免弗獲㳙吉問涂惟神黙相此行俾長㓜均安
道路無虞到郡之日舉措適冝利澤及物前有
粗立之效郷閭寜謐災沴不生後無郤顧之憂
則拜神之賜大矣不腆酒殽具将誠意
　　武濟廟祝文
昔者漢室龍興王實舉百粤之師佐寛仁之主
㓕強暴之敵措天下于大安功烈偉矣廟食閩
中垂二千祀而護國之忠庇民之惠益有加焉
比歳盗起汀樵一道震駭盪除兇孽雖王師致
討之力而黙扶隂佑頼神之賜為多駿騎騰山
紺蜂螫賊靈應彰灼有不可誣者某猥以非材
分符舊服維泉為郡實王綂臨之下是用䖍脩
謁欵控露寸衷尚惟慈仁宻垂鴻覆俾封域晏
寧菑害寝息或有為民禱請者當北郷祠庭而
扣貇焉一念之誠當蒙昭答不腆牲醴維以薦
忱
　　五龍堂祝文
五龍之祠於祀典為最重某之至也嘗命官僚
分謁而未克躬拜于庭屬以霖雨過度惕然不
敢寜訊之幙屬謂王神靈變化莫測所當先禱
焉用敢齊心有請願王以一嘘吸之間豁開陽
明屏除隂沴留此嘉澤以時施焉庻㡬穉苗獲
全豐歲可望某與邦人将戴施於無窮其曷敢
忘報
　　洛陽橋祝文
某蒙恩分符再涖南土適當凋瘵之極未知振
起之方唯當誠意正心克巳勵行拯民如飢溺
遠利如垢汙期以朞年盡銷愁嘆儻或有渝斯
志不敢復度此橋
　　又
某之始至嘗有矢言在官朞年刻勵唯謹雖煩
苛粗省而惠利未周回省初心媿負多矣叨恩
有行未離本道苟可以芘吾民者不敢不力惟
神其終相之
　　西峽江祝文
某携家之鎭宵濟于江若時之春風濤方壯惟
神嘿相如席之平不腆醪羞将此誠意
　　盖竹廟祝文
某叨恩出守舊郡是臨道于靈祠敢陳菲薦惟
王嘿佑俾征涂之間災疾弗作到郡之後舉措
適冝民俗妥安舊觀以復庻無負朝家起廢之
意異時代還謹當俯僂以謝靈貺
　　南劒州判官㕔土地祝文
某少遊幕府寔藉神麻由此登朝浸叨華貰十
有六年之間兩守泉南皆謁欵於神示不忘本
也不腆牲酒于以告䖍神其聽之介以景福
　　水口鎭廟祝文
某柢戍泉山道出祠下将就舟楫以逹于大義
之津惟神威德𬒳于逺迩願垂洪覆俾順風安
流無有驚阻則蒙施大矣不腆牲酒于以告䖍
明威赫然尚其顧享
　　泉州謁先聖祝文
某昔歳守泉慚無善狀兹由間散𬒳命復来或
謂舊政則易孚舊民則易治嗚呼聖門之教一
曰敬二曰敬况以千里提封之廣萬民宅生之
重而可以易眡之乎先儒有謂近世之臨舊鎭
者政聲率不逮前由其有易心也矧某之愚其
敢少忽競競朝夕若履春水庻㡬萬一或免于
戾於皇元聖尚式教之
　　東嶽祝文
某昔者守泉首末三年年榖洊登冠攘寝息公
私少事逺近晏然豈某之智力䏻致是㢤寔神
大芘斯民而錫之福也今復被命此来惟㢘惟
仁惟公惟勤所以自勉者不敢不用其至若乃
人力所不及神其嘿佑之俾二氣均調百嘉咸
遂田野安妥􁋷塵不驚豈惟某之踈拙獲免厥
愆斯民實𬒳如天之施
　　朱文公祠祝文
某不佞自少讀先生之書知理之與事同出一
源而明徳者固新民之本也二十年間存更麾
節亦知勉乎此矣然窮理未精故應事多舛明
徳之功未至而求民之新得乎𬒳命重来益深
祗懼尚思自勉庻有進焉
　　忠孝祠祝文
某昔者試郡立二公之祠于此慕而效之盖将
終身焉去之朞年而執親䘮不敢忘致哀之誼
入踐近班兼陪經幄亦思盡責難之益忠孝大
端粗知自勉揆之前修可魏寔多𬒳命復来式
曕遺像髙山景行有慨于中酹以一巵凛然興
敬
　　蔡忠惠公祝文
惟公兩牧是邦徳政在民至今未冺某寔何人
亦叨再至緬懐遺跡可效可師朝夕恪㳟庻㡬
萬一
　　王忠文公祝文
公之守泉才閲歲爾而徳政在人有百年之思
間者祠宇之修某為之記盖嘗妄論一二矣兹
由間舘再玷守符𬗟懐清風益加敬慕九原可
作非公誰歸

西山先生眞文忠公文集卷弟四十九
西山先生眞文忠公文集卷第五十
　祝文
　　諸先賢祠祝文
某昨叨守符慚無善狀兹由間館𬒳命復来惟
公徳愛在民如古循吏緬懐遺範可效可師朝
夕恪㳟庻㡬萬一
　韓忠獻(改/云)惟公以有宋元臣寔生此土
　趙丞相(改/云)惟公以中興元臣寔生此土
　游御史(改/云)惟公道盛徳尊嘗居元幙
　　社稷祝文
惟神五行之主百物所生邦之群祀莫此為重
維春之戊祗薦吉蠲歲稔民安繄神是頼謹以
后土勾龍配
　　稷神祝文
惟神寔生百糓育我群黎爰以仲春恪修常祀
田功方舉土脉夫膏澤治歲豐願埀嘉應謹以
后稷氏配
　　后土勾龍氏
惟神平易九州功埀萬古其在郡國典祀有常
敬共以陳豈云故事併祈靈貺膏潤下民
　　后稷氏
惟神播種百榖粒我烝民配天之功振古無匹
恪共修𣏌敢曰故常俾歲大豐于神是望
　　北山祝文
按祭法凢山林川澤能興雲雨者謂之神有崇
北山實應斯典某昔叨假守凢有禱請未嘗不
先焉曰雨曰䁑殆猶響答今自首春以来雨不
時若者㡬四旬浹矣田事方興而膏潤未洽某
日夜念此如惔如焚惟神屹然尊雄為一州之
鎮歕雲泄霧嘘吸雷雨直反掌間耳是用修舉
舊典以有謁予神願矜其誠亟賜嘉澤使耕稼
以時而豐穰可望豈獨邦人逭溝壑之厄某亦
與𬒳丘山之恩謹告
　　祠山祝文
昔某之在江左也値王誕彌之日必致敬焉今
者再守温陵祗事之初盖嘗遣官代謁于祠下
矣而未果躬造也仲春上弦時維陽中毓聖􁌀
神實在此日庭訟方殷展謁未皇敬以辦香肅
将誠意農方望雨王其念之俾清明之前膏澤
霑洽于􁯆舉趾得以及時某當㳙日以拜王之
賜其敢不䖍謹告
　　春祈諸廟祝文
古者祈報之禮社稷而巳後世徧及於山川百
神之祠盖有功于民固不容畧也惟神廟食兹
土亦旣有年方春致祈專為農事甲申之夕雷
雨作解固足慰三農之望矣自今以徃曰雨曰
暘必以其時然後豊穰之慶可卜惟神其幸惠
之不腆醪羞具将誠意
　　社稷神祝文
古者諸侯之祭惟社稷而巳盖稷非土無以生
民非稷無以農重社稷所以重民某叨恩来守
禮當祗謁其敢弗恪尚惟嘿相俾大有年
　　風師
某入郡之初嘗謁于社稷矣而未知風師之有
壇也立春之後方修祀事而國有䘏典不及躬
陳與獻而以官僚代之毎廪然不自安也謹㳙
糓旦按視壇壝且庀工徒稍加繕修惟神當此
春和扇温厚之仁以成生育之化吉蠲之報其
敢弗䖍謹告
　　雨師
某入郡之初嘗謁于社稷矣而未知雨師之有
壇也玆㳙糓旦躬修按視之禮且命僚屬稍加
繕治惟今農事方興而嘉澤未應某竊懼焉願
神賜以霡沭繼以優渥且霑足焉俾歲大豐而
民有生意則吉蠲之報其敢弗䖍謹告
　　雷師
某入郡之𥘉嘗謁于社稷矣而未知雷師之有
壇也兹㳙糓旦躬修按視之禮且命僚屬稍加
繕治惟今啓蟄旣乆而霆聲未發某竊懼焉惟
神當此大壯之月誕推作解之仁俾百果草木
無不奮張而泉源之竇流通衍溢耕稼以時迄
成豐歲則吉蠲之報其敢弗䖍謹告
　　聖妃宫祝文
某猥以非材再守兹土實惟神芘是依今者凶
狡之徒方舟南下所至剽􁒝重為民旅之害某
旣調兵以逐捕矣於惟聖靈丕赫振耀凢航海
之人仰恃以為司命是用祗遣官僚敬伸忱禱
昔者戊寅之役盖嘗頼神以有濟今舟師追賊
行且相及正仰資聖力之時惟神縶之維之使
不得遁王師大捷一網弗遺鯨波晏清如行枕
席之上皆神之大惠也某之報謝其敢弗䖍謹
告
　　海神通逺王靈著王祝文
大海之神比者温明之宼来自北洋所至剽奪
重為民旅之害舟師致討稍挫其鋒而餘孽尚
蕃也儻弗即撲除則其縦横海道未有窮巳某
旣大集官民之兵俾徃迹捕然鯨波浩渺實為
危道非神力助順豈能必濟是用一誠遥祝且
委官僚致少牢之薦以乞靈于大神伏惟擠狂
宼扵立敗之途導王師以必勝之機使一網盡
獲庻㡬萬舶安行群生嘉頼某之所以圖報扵
神者其敢弗䖍
　　通逺王　靈著王
　但改委官僚一句云且委邑令致禱于祠下
　伏惟(云云)
　　社神　稷神　后土勾龍氏　后稷氏
　　風雨師　雷神祝文
社稷糓雨之雨閱日㡬何髙田巳乾良苗将瘁
是用震懼奔告于神瀕海之邦土脉剛燥一雨
十日􁌍然溢流滲之漉之庶克有濟造化之妙
咄嗟可能神其哀恫是拯是救謹告
　　諸廟祝文
田之甚畏者莫如旱而旱之可畏者尤莫如春
葢播殖之功於是乎始雨不以時則種不得入
豈非甚可畏者乎泉爲瀕海之邦厥土剛燥五
日不雨則髙田告病十日不雨則雖膏腴之壤
亦索然矣今自榖雨以至于今霽色彌旬田之
告旱冝也某濫尸郡紱無善政以和隂陽致此
災沴然罪在守而不在民守誠有罪不敢辭罰
若春種弗入一歲之功扵是乎巳生靈之命将
委溝壑是豈明神之所忍㢤吁嗟以祈㳟俟嘉
應謹告
　　惠安縣管下聖妃宫祈雨祝文
乃者糓雨以来嘉澤弗繼某旣徧祈郡望矣雨
意屢作而未即霈然惠邑之士有言龍官之山
聖妃之祠靈響甚著郷人父老方奉九座真如
之像就致禱焉以郡守閔雨之誠儻致辨香為
民有請無不獲者是用控露忱辭遥伸貇欵且
委邑尉代謁于祠下夫以聖妃之神靈濟而以
佛菩薩之慈悲其視生靈之急必将如拯焚溺
願不惜嘘吸之力使一雨十日髙原下隰無不
𬒳優渥之施闔郡七邑俱為豐年則某之所以
圖報者其曷敢懈謹告
　　北山神祝文
間者庚申以閔雨有祈于神繼是日登北墉之
樓望名山而控貇焉荷神之慈賜答如響乙丑
之脯霑然而洽平疇頼以滋溢良苗為之奮興
然謂之霑洽則未也是用再詣半山稽首致祈
願先小滿而潤澤豐不待芒種而播蓻畢庻幾
一稔可期而民免流莩戴神之徳其敢弭忘謹
告
　　惠安縣龍宮山聖妃祠等再祈雨祝文
某間者以閔雨修祠遣邑尉代禱祠下而某拜
于庭以送之郷之士有馳報者謂祝祠甫至而
甘䨙随霈不疾而速有如此者某不勝興敬維
瀕海之邦厥壤剛燥比雖得雨而風日炎燦潤
澤易竭種蓻猶艱一或失時後雖甘霖相續亦
無及扵事矣十萬生靈之命安危存亡决於朝
夕豈細故㢤是用命邑宰敬致菲儀就属郷士
再伸忱禱伏惟英烈之神靈正覺之慈悲實亟
圖之一雨十日俾土之瘠者肥而苗之萎者茂
環地千里俱為豐年則某之所以謝靈貺者其
敢或後謹告
　　東順正　西明烈　明徳王祝文
城隍之有神州郡之有守幽顯雖不同其食扵
民則一也夫旣食民之食則當憂民之憂此某
扵今兹之旱所以惶懼怵迫而有求扵神也守
之憂民如此神之憂民其可巳乎然守能憂之
而不能救之能憂而又能救者神也今旱勢極
矣神扵是焉而不救則苗将枯槁以死民旣乏
食必将飢餓流離以死神其忍之乎夫人與天
未能無間者也某之愚猶欲籲天以捄之神與
天本無間神爲有請于天而賜之雨顧不甚易
乎以神之靈之仁必能哀恫斯民而思所以捄
之者用敢頓首以請謹告
　　龍湖祝文
龍湖之神迺者季春以来雨弗時若幾扵靡神
不舉矣雖蒙響答纔數刻而止田疇之槁猶自
若也謹按圖志晉邑之南龍湖在焉淵渟莹徹
周數十里盖有神物宅乎其中湖上有祠靈應
夙著某以城鑰之守弗克躬造而命邑尉往致
祈焉謹拜于庭遥致忱悃伏願油然而雲興霈
然而雨注以震耀龍君之威靈俾歲有秋而人
弗告病則某之所以圖報者其曷敢忘謹告
　　龍潭
龍潭之神(同/前)謹按圖志常逮之里龍潭在焉赤
虬之異著自疇昔某以城鑰之守(餘同/前)
　　朋山廟祝文
眀山感寧王(同/前)謹按圖志朋山清源實爲此土
之望天降時雨則雲氣必起扵二山之顚属兹
旱暵冝控忱請某以城鑰之守弗克躬造而命
邑官徃焉謹拜于庭遥致悃愊伏願油然而雲
興霈然而雨注以彰爾神之威靈俾歲有秋而
人弗告病㢤某之所以圖報者其曷敢忘謹告
　　紫㡌山
紫㡌山威靈顯應王(同/前)謹按圖志紫㡌之山實
為此邦之望而神食其地靈應夙聞属兹旱暵
冝控帎請某以城鑰之守(同/前)
　　飛陽廟
飛陽廟顯應王(同/前)謹按圖志飛陽之廟靈響夙
聞屬兹旱暵冝控忱請某以城鑰之守(同前)
　　同安縣昭應廟祝文
勑封善澤侯善濟侯　善貺侯善利侯
善惠侯　善祐侯　廼者季春以来雨弗時若
㡬扵靡神不舉謹按圖志昭應之廟神龍宅焉
洞穴深沉杳不可測昔者命書之始至也乘雲
拏空衆共覩焉属兹旱䁧冝控忱請某以城鑰
之守(同前)伏願油然而雲興霈然而雨注以彰
我龍君之神靈俾嵗有秋而人弗告病則(某)之
所以圖報者其曷敢忘謹告
　　南峯潭祝文
南峯龍潭之神(同前)謹按圖志南峯有潭神龍
宅焉昔在淳熈有令甞禱雨于是随獲甘霔灵
響著聞屬茲旱暵冝控忱請某以城鑰之守(同/上)
伏願油然而雲興霈然而雨注以將我龍君之
神靈俾歲有秋而人弗告病則某之所以圖報
者其曷敢忘謹告
　　龍潭祠之神
(同前)謹按圖志佛嶺有祠下瞰龍潭靈應彰灼
属兹旱暵冝控忱請某以城鑰之守(同前)伏願
油然而雲興霈然而雨注以震耀尔神之威靈
俾歲有秋(同前)
　　石皷神祠
石皷神之祠(同前)謹按圖志石皷之祠靈應彰
灼屬兹旱暵冝控忱請某以城鑰之守(同前)
　　白馬仙祠
白馬仙之祠(同前)謹按圖志白馬之祠靈應彰
灼屬兹旱暵冝控忱請某以城鑰之守(同前)
　　古潭五龍廟
古潭五龍廟之神(同前)謹按圖志古潭之側故
有神祠實曰五龍靈應彰灼属兹旱暵冝控忱
請某以城鑰之守(同前後/同南峯)
　　龍湖廟
龍湖廟之神(同前)謹按圖志䴡碧之山龍湖在
焉白雲覆顚則雨立至属兹旱暵冝控忱請某
以城鑰之守(同前)
　　佐溪潭
佐溪潭之神(同前)謹按圖志佐溪之潭石寳窈
深神龍伩宅属兹旱暵冝控忱請某以城鑰之
守(同前)
　　福逺廟祝文
福逺廟諸位龍王乃季春以来雨不時若㡬扵
靡神弗舉矣而旱氣彌烈竊意廟貌之靈有當
躬禱而未及者矣考按圖志惟神之居於方為
東所主者生扵位爲辰其象為龍　紹興中守
臣因旱以請又有變化飛騰之異某皆在　嘉
定亦嘗致禱而有獲焉昨者僅命官僚而未果
親謁此某之罪也是用㳙日之良頓首庭下顧
廟雖有號而封爵未崇願神昭示威靈随禱立
應霈然大雨盡起欲稿之苗轉㐫為豐活我黎
庶則某當顯白于朝衮服命圭以為神之報兹
言弗爽天日實臨謹告
　　祠山祝文
正佑昭顯威徳聖烈王(同前)考按圖志惟王聖
德神功被于逺邇四方郡邑莫不有祠而泉之
祠尤閎且䴡民之恃王為命也乆矣間者僅命
官僚而未克親謁此某之辠也是用㳙日之良
頓首庭下惟王哀憫斯民而亟救之俾無餓莩
流離之厄則吏與民均荷王之賜其敢有忘
　　廣佑廟祝文
明應威信廣佑福善王(同前)惟王嘗守兹土遺
愛在人雖大振厥靈于樵川然惓惓此邦必有
不容釋者僅命官僚(餘同/祠山)
　　北山神
某自仲春之六日以閔雨有祈于神信宿之間
賜答如響及季春以来貇祈者再而賜答乃若
少緩焉然所謂當小滿而潤澤豐未芒種而播
藝畢則亦未當不如所禱也荷神之休拯此民
命謹再拜以謝且將相攸吉壤以麗壇壝之奉
焉惟神益彰厥靈俾梅雨時至載優載渥載活
載足使髙原下隰無不稔之田則某之所以敬
事神者其曷敢有巳謹告
　　社稷四位　三城隍謝雨祝文
間者以旱暵有禱于神越翼日遂雨又彌旬而
雨大摯遂告足焉種藝之事得以及時是用俯
伏壇壝以謝神之貺惟閩之俗以梅雨多寡而
占歲之豐儉願神哀矜斯人而幸賜之俾芃芃
之苗頼以䕃養方苞頴栗迄于有成神之惠也
民之福也某之大幸也其曷敢忘報謹告
　　諸廟謝雨祝文
比以旱暵有禱于神曾未逾旬雨遂告足種藝
之事得以及時是用柢遣掾属敬伸謁謝之禮
梅黃而雨玆惟厥時願神之仁錫以終惠俾大
田之稼迄獲有秋報事有常其敢不恪謹告
　　祠山　廣佑王　福逺廟謝雨祝文
間者以旱暵有禱于王是夕之雨霡沭逹旦又
彌旬而雨大摰遂告足焉(下同城/隍祝文)
　福逺廟改云神之惠也封爵之請其敢或渝
　　外縣諸廟及龍潭祝文
比以旱暵有禱于神(下同諸/廟祝文)内改掾属作邑僚
　　祈風文
惟泉為州所恃以足公私之用者蕃舶也舶之
至時與不時者風也而能使風之從律而不愆
者神也是以國有典祀俾守土之臣一歲而再
禱焉嗚呼郡計之殫至此極矣民力之耗亦旣
甚矣引領南望日需其至以寛倒垂之急者唯
此而矣神其大彰厥靈俾波濤晏清舳艫安行
順風揚颿一日千里畢至而無梗焉是則吏與
民之大願也謹頓首以請
　　聖妃祝文
天下之至嶮者莫如海道而至不仁者莫如盗
賊以至不仁之徒而憑至嶮之地其為生靈之
害可勝計㢤某再沗郡符方将與民相安扵無
事而自春徂夏㓂至再焉前者自北而南僅能
小挫其鋒今復自南而北儻不大懲艾之則方
来之患未有窮已是用紏合熊虎之旅俾徃殄
鯨鯢之群惟聖妃神靈烜赫凢航海之人頼以
為司命是用有謁焉導王師以必勝之機而擠
狂宼扵必敗之塗如前日之所禱者非聖妃其
誰望敢俯伏以請謹告
　　社稷神風雨雷師壇祈雨祝文
六月之雨春秋書之于冊盖喜之也以六月之
雨爲可喜則其不雨之可憂明矣比自甲寅以
来雨之弗繼者兼旬于此芃芃之苗無以膏潤
其憂顧不大矣乎既以籲干天又将愬于神而
泂酌未伸嘉澤巳霈盖爲之喜而不寐明發夙
興敬拜于壇壝之下爲民而謝且爲民而禱焉
淅玉炊薌數日以俟惟神終此大惠俾吾民均
遂一飽之樂豈不休㢤謹告
　　社稷神風雨雷師城隍諸廟祝文
春秋之交雨以時至此豐年之祥也然適中則
為羙過度則為災矧早稼在田刈穫方興而霖
滛弗止豈不妨良農之功而損嘉糓之實乎是
用祗命官僚赴愬于神㐲惟賜以兼旬之霽使
畢收成之事而後錫以嘉澤焉某之望也邦人
之幸也敢頓首以請謹告
　　北山神祈晴祝文
昔者稻方播而雨不時屢以愬于神神不以為
瀆而賜之雨矣今者稻方收而雨過度舎神其
誰愬乎是用冐霖淫而陟嵯峨為民有禱焉惟
　　之靈開闔隂陽卷舒雲雨直嘘吸間爾伏
惟察其爲民之誠而即賜之霽非惟大田免淪
沒之患而斯民亦逭昏墊之虞荷神之施豈有
涯㢤俯伏以請謹告
　　社稷神風雨雷師城隍諸廟祈晴祝文
廼者隂霖不止岌岌乎害稼之憂頼神之靈随
禱而霽是神有大造于斯人也繼自今願終其
賜焉訖處暑而晴入白露而雨晴不過扵亢雨
弗至於淫則大有之年指日可待若時秋報其
敢不䖍謹告
　　北山神祝文
間者禱霽于神遄蒙響應今兹又闕雨矣捨神
其安愬乎片雲欝興霈澤千里神之所易易者
敢頓首以請謹告
　　秋賽諸廟祝文
歲事告登民獲一飽嘿回造化繄神之功報祝
以時不敢不恪尚蘄全護俾成厥終
　　慈濟廟
自春以来民鮮疾癘導龢去沴繄神之功(下同/諸廟)
　　惠安成應寜濟廟祝文
惟神正直聦明黙佑一邑　聖朝嘉奨申錫賛
書威靈益章遐邇蒙福某假守于此宻藉神庥
敢薦菲儀具昭誠意
　　謁姜相公墓祝文
嗚呼建中貞元之相埀二十人而以清名直道
標表百代者公與陸宣公而巳公謫于泉陸謫
于忠皆不果召而沒天豈無意於忠臣乎何其
厄窮至是也嗟夫靈均弗遷瓌辭孰傳曲江既
死勁節愈偉是則天之厄公也乃所以榮公也
歟嶷嶷姜公巉巉東峰峰以姜名千古並崇我
再来思而再謁公酹以一巵懷㢤清風
　　倪尚書祠堂安奉祝文
嗚呼維此桐城寔公桐郷民奉嘗之沒世弗忘
畢方何知乃煽其毒曽是仁人而不遺以數楹
之屋鞠為廢壤過者嚬呻迨其旣復小大欣欣
盖可燔者屋而不可燔者斯民愛公之心歴吉
妥靈官僚儼列式瞻徳容共挹馨烈追惟平生
猥辱深知而於公心粗察其㣲盖嘗竊謂其清
如水而澄之不巳其直如矢而端之不止昔者
范公以頌温國吁嗟惟公有此二徳徳如温公
而不大施施之此邦九牛一氂棟宇告新薌火
載設為民者如復奉其教條為士者當有以師
其風節我行天下落落少同顧獨仰公屹如山
崇盖不惟懷子産之愛且深慕汲直之忠舉觴
嘅然為三太息百歲之後儻或有知尚願配秋
菊寒泉之食尚饗
　　北山祝文
北山之神間者仲春之辛巳以閔雨有禱于神
壬午遂雨而雷亦發聲自是之後連日皆雨而
丁亥之旦迅雷驟雨尤極霶霈辛卯又雨丙申
以至戍戍如丁亥焉至是而一犂始足霽色逾
旬農方跂望糓雨之旦又如丙申嗚呼非吾北
山之靈大芘兹土顧何以獲兹敬卜休澣之辰
再拜以謝繼今有望扵神者非一日神之始終
芘民者亦嘗如一日焉是則某區區之願也謹
告
　　又
詩以龜蒙為魯邦所瞻惟時泉山亦此方之龜
蒙也某兩叨假守毎旱溢輙禱于神無不響答
前後四年歲皆告豐是神有功于民且有造于
某也壇壝将新而某遂去惜不暏其成即日登
涂回瞻巍峩不忘起敬出為雲雨潤澤千里俾
歲以屢熟某尚有望焉
　　福州謁先聖祝文
惟孔門髙第若由之果求之藝聖師固嘗許之
以從政矣而求之所願者方六七十如五六十
里而巳由以千乘自許則夫子哂之盖地廣則
難治也民衆則難安也自子路之賢猶未易勝
此况於一介之未學而遽叨一道七八州之寄
豈不甚可懼㢤惟修巳以敬之一言乃先聖示
人之要指某也其敢不朝夕恪共以期無負於
大訓有臨在止其曷敢渝
　　謁先賢堂祝文
惟閩邈在南服而詩書文物之盛軼于中州者
以有牧守為之作興郷賢為之表倡故也兹堂
所祠為位十有八或以符竹或以枌榆要皆有
功扵士類者也其間經術之淵邃徳行之超卓
名節之巍峩者尤使人瞻慕而起敬焉某叨恩
来守緬懷前哲釋菜訖事祗謁于庭髙山仰止
庻㡬萬一
　　濂溪伊川明道三先生祝文
濂溪先生周元公明道先生程純公伊川先生
程正公惟三先生之道寔嗣鄒魯不傳之統凢
今學者知尊經術知慕聖賢知天理人欲之分
知吾道異端之辨其功有自来矣某叨恩来守
敢祗謁于祠庭髙山仰止凛然興敬
　　晦翁先生祝文
晦翁先生朱文公比歳以来先生之祠徧于㝢
内某麾符所至必敬謁焉假守三山實沗師帥
之責方将推崇先生之道以興起士風而采諸
衆言以爲勉齋黄公續承師訓以淑其徒當侑
食焉㳙辰奉安不敢不告
　　勉齋祝文
勉齋先生黃公惟公之在考亭猶顔曽之在洙
泗發幽闡㣲旣有𥙷扵學者繼志嗣事又有功
於師門采諸衆言奉以侑食英靈未泯必樂於
斯
　　諸廟祝文
㳟惟明　天子躬攬大柄誕降詔書一洗積年
貪濁之弊選用牧守分涖庻邦而某不材首叨
親擢付以全閩當端平之元始和之令肇領厥
事其敢不朝夕競競精白一心無負選任之意
然正身以率下節用以愛人在某所當自勉若
夫時雨暘弭菑沴則惟明神是頼非不肖所能
及焉是用祗謁于廟廷控此忱禱惟神其幸惠
察之
　　南臺廟祝文
惟王之功徳顯於漢而祠立扵唐凢閩之人尸
祝而社稷之者也某昔守泉山猶展敬廷下以
乞靈於王况今叨鎭于此覆護而扶持之将惟
王是頼用不敢委諸僚屬而必親拜謁焉今之
所祈於王者大畧有二旱溢頻年人匱於食徕
千艘而平市估時丼雨而兆豐年此其一也江
右之盗未平而泉建之師逺戍戎功早捷而振
旅以歸此其二也若夫區區一心所欲為郷鄙
之民興悠長之利者亦惟王有以相之使志得
以行而事得以冝使後之人曰以閩人為閩帥
而不孤閩人之望者某也是王不獨有大惠於
某而且有大造於閩豈不休㢤敢再拜以請
　　東嶽祝文
古者諸侯祭其境内之山川而巳巍巍岱宗邈
在東夏而今之郡國莫不致祠毋乃與古異乎
盖其位在東其徳為仁所以佐天地之發育者
也覆冐群生其功大矣故雖不在封城亦得祀
焉閩山有祠靈響夙著臣奉　詔作牧敬謁于
庭布宣　上恩臣之責也若夫時雨腸弭菑患
使一道元元各有生生之樂則惟帝是頼非臣
所能及也用敢再拜以請
　　炳靈王祝文
惟王佐岱宗以芘方夏猶六子佐天地以生萬
物也某旣朝于帝因以謁王願推仁恩均𬒳一
道則區區之至望焉
　　諸䖏祈晴祝文
維南山之詩有曰旣優旣渥旣沾旣足生我百
糓盖雨之生物也惟足是求旣足而過多焉適
足以為物之病此某之所以危懼怵迫而有祈
於(神王/帝)也夫苗方穉而窘於寒麥将實而病於
濕皆至切之憂願(神王/帝)之仁以一嘘吸之力拯
而救之開麗象之清明掃積隂之沈滯俾穉者
以長而實者以成某與斯民戴(神王/帝)之恩其何
有極
　　春祈慈濟廟祝文
惟神之與春祈自某焉始今兹再叨假守思所
以爲民蠲除苛癢匪神疇依是用以不腆殽𬞞
將此誠意自春徂秋寒暑風雨晦明或過其度
則疾癘生焉惟神哀痌斯民有以潜弭扵未病
之先俾皆躋于仁夀之域則其有功於生靈大
矣某之所以圖報者其曷敢忘
　　辭先聖祝文
某仰惟先聖嘗言㫷月而巳可也三年有成夫
以神聖功化之妙猶必遲之三年之乆況某之
末學乎故自涖事以来孜孜汲汲日惟民隠是
求嘗白于朝願乆其任而　上恩錫召弗容固
辭凢所欲為一一有媿𥘉心多矣然洙泗格言
則佩服惟謹旣不獲盡施以及民則當恪守以
事君勿欺而犯其敢不勉
　　辭濂溪先生以下祝文
某自少伏讀諸先生之書亦欲見之行事三
山郷部也方朝夕區區勤求民瘼如理家事未
能毫髮及人而以予環去矣然諸先生所以教
人事君者甚備謹當佩服不敢弭忘願畢此身
不渝素節
　　　焚黄祝文
某月日某謹以清酌庻羞之奠幷贈告二軸使
弟某昭告于　先考某人之墓曰嗟維先君無
何蚤世積善之慶其延後人肆某不才兩塵科
目遂玷朝行歳在己巳夫子有事於明堂某以
攝太常卿立樂埀下越歲壬申天子有事于南
郊某以攝吏部侍郎奉匏爵六年之間兩遇大
慶旣叨膰之賜又推恩以及其親於是我之先
君始贈為承奉郎再贈為宣教郎漏泉之澤光
賁存殁豈曰小子實能之盖我先君種徳獲報
之明驗也自頃以来屢祈郡􁀍冀獲一酌墳土
躬展燎黄之儀旣未賜俞且叨柱史之擢乆稽
祭告晨夕歉然南望松楸心始飛斾謹令某代
伸敬于墓下明靈未泯尚鍳右之
　　又
維嘉定十年歳次丁丑三月戊寅朔二十三日
庚子嗣子具位謹以清酌庻羞之奠昭告于先
考奉義府君墓前日者天子有事于合宫祭澤
之頒覃及中外某以将漕陪部弗獲預駿奔走
之列而湛恩下逮不以踈逖而獨遺肆我先君
由通籍而有陞朝之贈所以發潜徳之光而爲
敬忠之勸也被命南泉遂有過家上冡之幸謹
以詔黄燎于隧道惟明不泯膺受命祉葢蕃衍
其慶以庇于後之人謹告
　　又
年月日具位敢昭告于先考二十五朝奉之墓
者歳在戊寅聖天子有事于明堂湛恩敷錫我
先考實有朝奉郎之賜今五載矣迨今乃始獲
燎黄于墓下併修拜掃之禮焉惟靈益埀庇佑
使我後人浸以光顯則告策之恩将極其寵榮
而後巳追想慈範不勝愴然謹以清酌庻羞㳟
伸薦享
　　家祭祝文
仲夏之祭以日至禮也某以趨召之迫不獲巳
先期而舉焉且因展告而辭之禮伏惟尊靈隂
相此行俾上有益於國而下不辱其身則某之
幸也
　　告先考妣加封祝文
某比者國有禋祀覃慶萬方我先考自即位進
三等而為大夫先妣亦有碩人之命其品數益
崇而寵光益盛矣迫於召㫖未克燎黄于墓下
始即家廟而致告焉伏惟尊靈膺此愍冊益昌
厥後以迓無疆之休謹告
　　崇興祝文
嗣皇帝御極覃慶多方我先室由其冝家之名
進令善之號可謂羙矣惜其早同扵艱難不及
生𬒳榮寵此告命之詞所以嘆其窮達之不一
也兹叨召擢入簉從班告謁来歸用燎黄于墓
下伏惟祗膺新渥益佑于後之人褒封之典方
畓来而未巳敬陳菲奠以寓厥誠

西山先生眞文忠公文集卷弟五十
西山先生眞文忠公文集卷第五十一
　祭文
　　祭趙制置文
故制置端明尚書趙公之靈惟公剛毅之資清
修之節堂堂山立為世偉人卧護荆襄追迹羊
陸獨當一面迨逾十年如虎在山如熊當道種
酋逺遁邉塵弗驚近世儒帥殆鮮其匹冝陞樞
筦遂督戎師星隕中營聞者驚嘆鷹揚牧埜弗
䆒厥成某之於公欽郷惟舊兹来假守實在寓
郷緬懐英風遽隔泉壤載陳薄奠慨然于懐
　　祭譙大卿文
嗚呼維乾之元實始萬物化育流行終始惟一
存而在人則謂之仁心發之於政則謂之仁術
上而有國有家所以維天命於延洪下而有民
有社所以遂群生於寧宻未有不由此焉出者
何歟譙公世之徳人温温其容則惠風愛日抑
抑其儀則威鳯祥麟作牧于江民瘼以蘇按刑
于浙縲囚以虚歲行在亥旱魃爲孽大江之東
菑患尤烈維我與公並將斯指戮力一心拯民
於死公尤切切終食靡遑挽之溝壑寘之康荘
聿来吾閩亦帥是道飫饑藥羸醒暍滋槁侈養
為娯膴仕所同獨安澹泊殽羞靡豐燕游相夸
薄俗所尚獨劬其躬不少怠放持牒在廷紛綸
旁午康色使前若語兒女公之庇民如視其身
民之安公如怙其親疾旣瀕危猶勉自力朝牘
方披暮簀巳易仁㢤譙公死不忘民世非無人
誰有是心爲政一年未䆒設施閩人思公則無
窮期嗚呼哀㢤昔公之来吊我倚廬今我来思
哭公喪車酹此一觴千古之訣悠悠寒雲相我
愁絶嗚呼哀㢤
　　祭慶元張知縣墓文
惟公英邁之姿嶷乎其山立㓗白之操凛乎其
淵澄發之於文則粹然義理之正施諸有政則
藹然豈弟之稱奈何進不獲踐清華之膴仕退
不獲享耆艾之修齡豈福善旤淫之訓有時而
不可必抑天之與人或殊其好惡之情嗚呼哀
㢤某之與君情深義厚而遣奠之行不得執其
紼臨穴之際不得以撫其匶此所以慊焉于中
而不勝自咎也雨露旣濡愴然懐舊何以薦誠
唯此巵酒雖欲見君掀然捧腹一笑舉白而不
可復得徒想像其平生有哀涕其如溜嗚呼哀
㢤
　　祭蕭頴仲文
嗚呼我之女弟實歸于君三十年間親好是篤
我仕　逹女弟遽亡我懐之悲迄今未巳猶喜
君在庶慰予心云胡不留奄復颷逝追念疇昔
黯然魂驚一鐏陳前有涕如鴻嗚呼哀㢤
　　祭葉夫人文
近故　國夫人葉氏靈筵嗚呼人生誰獨無親
全羙備福莫如夫人手教其子蚤魁斯文入從
出藩蔚乎名臣距羙聞孫一枝重春森其拜後
雜遝芳芬居中歴外輕軒重茵歳時歸来宴其
親姻燁如金母髮鶴齡椿綵衣爛班垂秉國鈞
肩輿内朝儀形妃嬪倐焉委蛻厥恙何因卷我
霖雨為淚雰雰訃告之聞疇不酸辛緘辭徃奠
尚鑒忱恂
　　祭楊宮幹文
嗚呼昔歸自泉公迓于途及歸自洪公吊于廬
今兹来歸親故滿目問公何在埋玉幽谷七十
之年從古所稀况又過之公其何悲死於布衣
虚度此生木簡緑裳公歸何榮紛紛鄙夫惟利
是計一錢之捐如割肌体顧詹通衢昔跌而傾
今實爲誰猶砥之平視粟如沙視金如土迄成
　功繄盛徳故貪怛化其孰不然公於將亡
有琅語言割田分貲以收出子家事井然􁋷悉
有紀我之於公遊從有年公亡我歸能不慨然
有馨斯肴有清伊醑䰟兮歸来尚克我顧嗚呼
哀㢤
　　祭果州李郎中文
維年月朔日具位某謹以清酌之奠政祭于故
果州使君兵部李君貫之之靈嗚呼哀㢤仲冬
辛卯晨興徬徨覺中情之弗怡若氷炭之堆腸
粤有趙子之書来從九江發而視之則吾貫之
使君之訃也輟予食而驚嗟沾予襟而淋浪胡
斯世之不幸而若人之云亡嗚呼哀㢤君之天
資清明純粹君之問學深潜篤至氣夷且温而
毅然有難犯之色行峻且方泊然亡近名之累
昔在芸省交情最親及使江東同心拯民我或
君違君弗以為忤君雖我從我豈以爲恩君舟
西旋我斾南下相與夜宿金山之上江濤轟豗
風鐸震撼偉勁論之英發旁森羅乎鬼神至於
天理人欲消長之機吾道異端正邪之辨嚴毫
釐之剖析極涇渭之區分方且自視欿然念窮
格之未精舉措之多戾期舎舊而圖新盖其用
志之剛進徳之勇俛焉孶孳而弗自巳者直欲
古人之與鄰嗚呼哀㢤以君之忠誠鯁亮使見
用于時而居正君澤物之地則上將有𥙷於主
徳下将有功於生人借獲不用猶當著書立言
闡幽揚䆳逺以遡西洛之淵源近以續紫陽之
緒業尚有光於斯文亦孰知二者之不一遂乎
徒齎志而沉淪嗚呼哀㢤薰蕕不並柄鑿難入
豈今獨然繇古一律當衆口齗齗之餘其與君
者甚寡而予獨以爲可恃者繄蒼旻與白日又
孰知天理之靡常亦若人情之難必嗚呼哀㢤
澹乎無欲君性實然至若食大㣲而學大苦則
某嘗以為言乃者鼇背之遊深衣大帶形臞而
神秀超然山澤之仙而其飲不濡唇飯不盈掬
意者咀道徳之華恱義理之豢復何慕乎庮羶
慘别幾時㐫問㝷至豈他疾之為祟乎將以斯
而損年君於死生幽明之故妖夀不貳之理講
之素矣獨齎咨而弗置者為清時而惓惓嗚呼
哀㢤君今巳矣某之罷駑亡復警䇿之望矣唯
夫平生之言埀别之贈所以丁寧教我者敢不
佩服而周旋西望隆山眇在天末欲拊櫬一哀
而不可得空霣涕其如泉嗚呼哀㢤尚饗
　　祭趙經略文
謹以清酌之奠致祭于某官之靈嗚呼哀㢤惟
忠定公為國元臣如旦在周如摯在殷君之為
子伊陟伯禽謂冝詔格天之功嗣建侯之寵扶
尊安於廟祏埀光燿於琳珉而乃官止選曹郎
位裁桂林伯彼蒼者天其難知耶何以俾忠臣
之有後其可恃耶抑何遽奪於斯人嗚呼哀㢤
君之修身義以爲質端直自持襮裏惟一其嫉
惡若仇其與善若昵其逺利若洿其辟寵若疾
思昔從游於群玉之上春容於杯酒之間開口
論心抵掌劇談凢所以發予之衷而作予之懦
者眞益友之言距今十年而君偉然之正論毅
然之勁氣猶若鏗乎其在耳凛乎其在顔也辛
未之夏君守湓城載酒江滸以祖其行顧詹同
僚莫非俊英若仲章若貫之與吾履常父尤磊
落而崢嶸然當是時曾未知其可樂也歳月㡬
何而三君子者相㝷而皆逝遂掩恨於泉扄然
後知若人之不易有此樂之不再得前世之士
是以當懼而感慨惜别而傷情嗚呼哀㢤自我
来南　清修玉立泥滓於惟徳門
　比昆帝遂締姻盟以永百世君寓于越我家
　興相　㡬何　之程謂當異時千里命駕
何悟一朝君遽于舎善人云亡吾黨益孤我懷
之悲豈爲私乎聞君之喪邈在海隅徃奠一觴
聲與淚俱嗚呼哀㢤尚饗
　　祭倪尚書文
維年歳六月戊寅朔二十九日丙午持服眞某
謹顓人以薌茗之奠致告于殁故寳學尚書倪
公先生之靈嗚呼　流西来盟泊萬里孰櫻其
有柱中恃雪壓風催几卉一空惟栢蒼然不改
厥容　世之哲出入三朝壯老一
　政在私門掉臂莫從追時更化亦弗苟同瑣
　　　昌言　曾未㡬時諌書盈篋亦旣弗
　　懐而歸㜑娑丘林以燕以嬉世涂紛夸生
　權利有鴻冥冥孤入雲際我觀先朝惟清獻
　　　　　畧與同南臺嘉謩垔遺愛晚
　　　　　　惠公在朝廷懇懇正君公在藩
　　　　　　旣賦歸塵滓萬物静融天光幽
　　　　　　　　　所玩心且其超然得䘮奠
　　　　　　鄙有書在奩有誨在誨在耳我
　　　　　　還公吊以書其辭辛酸聞公是
　　　　　　　　　憂而我焉恤嗚呼此意其
曷可忘訃書踵来痛攪我腸我親之生歲直于
卯公年寔同殁亦先後哭親之淚轉而哭公豈
私是懐惟國之　汲直弗存孰讋姦䆒楊公遽
奪孰洗貪侈謂天孔仁胡正是仇北望澘然莫
知我憂嗚呼哀㢤尚饗
　　祭倪通守文
錐年歲月日　眞某謹專人以香茶清酌之
　　　　　　　　　榮通守大夫倪君靈嗚呼
　　　　　　　　　　府我實何能頼子云𥙷
　　　　　　　　　利害之　權其短長語無
　　　　　　　　子之心相期者逺我麾南下
　　　　　　　以書奚其治泉文昌之仁民曰
　　　　　　　我以故書来娓娓本末具陳
　　　　　　　　母􁁑燕　母豔琛貨民以
　　　　　　　雖不敏　蹈兹言免我于郵
　　　　　　　行子在劔浦載酒客亭促膝
　　　　　　　　東歸子趨唁我憂行色辭
　　　　　　　　　節其抑母或過瘁旣别
　　　　　　　之愛予疇復倫梁壞山頺
　　　　　　　　隨以訃告我聞驚嘆隕涕
失聲胡爲徳門大禍是幷豈其推傷致此彫耗
昔嘗戒予顧復自蹈嗚呼哀㢤歲在龍蛇賢人
所嗟昔疑其誕今果然耶堂堂文昌天旣奪之
有子而材復夫閼之巖巖蒼官風雨㧞之猗猗
碧桐霜雪折之子榮巳矣無復見期徃酹一觴
大杼我悲嗚呼哀㢤尚饗
　　祭劉房州文
　　　故官使知府大夫劉公之靈嗚呼忠肅
　　　　　　　　　之學貫于天人爰曁順寜
　　　　　　　書可想芳烈我自少小即聞
　　　　　　　　始識公環堵蕭然不蔽風雨
　　　　　　溢宇二頃之田僅給粥饘歗歌
　　　　　　　　利溺人世所汲汲一罅可投
　　　　　　　　　清淚横空豈以區區爲子
　　　　　　　　　之子展也如是公肖是似
　　　　　　　　期天胡忍予而遽奪之書来
　　　　　　　　　奏功巳属斯纊嗚呼巳矣
　　　　　　　　　　其我規者有醴斯馨有
　　　　慟之悲　古之訣嗚呼哀㢤尚饗
　　祭諌議龔公國正
新天子有事于合宮推恩宇内凢忠臣義士之
名蹟顯著者俾長史二千碩致祠焉所以風勸
臣節也惟公昌言直道照映青史馬鬛之封近
在城隅曰忠與義疇出公右是用躬致天子之
命于墓下而不敢諉之有司焉嗚呼公之南遷
坐論蔡氏也方公持扇乞錢之日實彼秉鈞顓
國之時榮悴殊塗亦旣甚矣歲月幾何是非大
定流芳遺臭兩俱亡窮咄彼兇渠埋骨兹土樵
蘇尤唾而弗顧而過公之墓者莫不裴囘太息
想像其遺風是果孰爲榮辱耶嗟夫天不使公
還葬河間而葬于此又不使蔡斃于異邦而斃
于此其殆欲一正一邪昭然並列爲世之法戒
乎雖然使君之言行則王室不至於中㣲蔡氏
亦免於誅僇是公之論蔡也不特忠於蔡氏而
蔡之害公也不惟禍國祗以自禍也歟敬仰之
餘併陳梗㮣公之英烈尚聞斯言
　　忠節廟
忠節有祠自太守朱公始然公之旣請于朝也
命未頒而遽去其後牧臣鮮或加意故祠室之
立苟簡為甚而其從祀之位次亦有可議者焉
某蒙恩此来首修謁𣢾裴回顧省慨然乆之謀
諸同僚遂徙斯宇庀工命役焕然一新或出或
升惟義之比至於近世將臣捐軀犯難之死弗
顧者皆附而祀之下至戎行亦許綴食嗚呼是
足以彰朝廷表勵之羙而成朱公建白之本志
矣像設告成肆陳薄奠英威未冺其鍳此誠
　　祭王侍郎母夫人
嗚呼夫人其古之賢母歟方来嬪徳門之𥘉宗
伯之年未冠也保惠之至其猶護􁐻龍之珠鞠
育之切又如字丹穴之雛然能養而不能教者
母道之常也而夫人獨知徙隣之深意欲勉經
訓之菑畬廼睠岳麓群英所廬前則有五峯之
遺風後則有南軒之宏摹顧謂嗣賢汝游汝居
挹靈峯千仞之秀以助汝胷中之竒偉吸長江
萬里之澗以滋汝筆端之芬腴豈晨昏之弗懐
盖深惜於居諸然其始也㦯以為迂其子若於
慈為未足迨乎上天延之大對魁薄海之群儒
厥聲赫然如霆之迅如日之起然後知為教子
之力盖扵慈而有餘嗚呼夫人其古之賢母歟
方蘭陔之娯侍極綵服之驩愉謂耆齡之未艾
奄長夜其云徂某也從宗伯游獲聞懿範之一
二欲揚厲鋪張以待後世乏太筆之椽如意嗟
兮今晨翣稱兮在塗朔風凛兮號空嚴霜慘兮
洌膚悵莫留於仙馭徒泣餞於輗車
　　祭趙侍郎
嗚呼我公遽止斯邪始疑弗信今果然耶維莫
之春拜公于都樽酒笑談神閑氣舒退語於人
公壯且碩謂當百年為國柱石越夏四月告别
于公公時孔安有睟其容居亡㡬何郵命相踵
乃尹神臯乃正法從善而不寐泚筆作書書在
于涂而公歸歟時止時行孰非天命謂公安之
不以爲病御書親賜訊公安否將命東歸廼以
疾告維公徳人勿藥以瘳川逝颷馳奄其弗留
位非不崇志則未䆒命非不通年則弗夀開闔
抑揚果誰爲之茫茫太空孰其問之嗚呼茲歲
老成殄瘁梅巖云亡公亦隨仕郷之學者其将
誰師郷之仕者其將疇依矧惟鯫生最辱知巳
别去㡬時遽隔生死冥冥長夜公今何之乗雲
徃来與汗漫期鈞天清都公樂無苦唯在人精
寧免嗟慕隕涕如泉莫将我悲不忘者存尚或
鑒之
　　祭詹大卿
嗚呼天乎予公以卓異之才而位不䆒其用賦
公以醇明之徳而生不假之年方彊場多虞宵
旰太息之日而奪此老成之彦經濟之賢詩所
謂人之云亡邦國殄瘁者也有志之士所以䀌
然而傷痛拊膺而問天盖公之為人得諸天者
旣異而充之以學又深造其淵源自群經百氏
閑深奥衍之㫖靡不心融而神㑹下至隂陽卜
筮幽㣲幻眇徃徃探頥而忘筌惟其所造者髙
明自養者剛大故雖踐歴清華不以爲泰屏居
林泉不以為辱更榮悴而無二色禍福不為之
遷改迨公道開明善類登進乃復分太守之符
持王人之節識者知公之將用莫不訴然而相
賀奈何人事之乖兮　驛朝而馳訃音莫傳豈
民之無禄不獲𬒳公之澤乎抑厭世之溷濁寜
輕舉而髙鶱公於幽冥之故死生之說旣灼然
昭融而洞徹冝其臨絶之音琅然不亂啓手足
而全蹉吾郷邦人物之盛盖自昔而蟬聮比
以来諸老淪謝惟公僅存若靈光之巋然後生
小子尚得窺儀刑而興起奉教訓而周旋若某
之不才頋何足以語上而公獨以為可教毎更
以留連憶𥘉筮之别公辱臨分之贈言曰盡心
則無愧平心則不偏盖拳拳服膺不敢失墜者
五年干此若几杖而韋弦謂公年之未衰尚克
拜於堂筵冀鄙吝之獲鋤甚沉疴之待痊孰謂
公奄然而逝乎曽不及乎華顚想音容其若存
冀親炙而無縁悼前志之不修涕泣下而淪漣
繼自今其何如惟砥礪而稱堅誓名節之不渝
以報公於九原
　　祭陳北山
嗚呼維公世之偉人有徳有才有武有文閩洛
之緒弗絶如綫巍巍紫陽是續是演静涵一本
動貫萬㣲隠顯相因體用弗離公游其門見謂
巨擘遡流窮源研㦲探頤藴而蓄之旣粹以精
發而舒之亦大以宋非如世儒沉溺訓詁非如
詞人聮緝毫縷平居穆然色下言徐遇事剨然
氣陵萬夫破賊東堆震霆電激䄂手北山窈若
深嘿能開能闔可縮可伸嗚呼維公舉世孰倫
經濟之謨戡定之畧愊塞通施遁藏自樂思豪
力雄坌涌厥辭駕風犇雲而與並馳尊爼舂容
淋漓筆墨踞視冰澌爲我僕役先天之秘人所
莫闚公獨玩心皇羲是師間者書来辱以告我
誰歟共談繄子其可千里相望數遺以詩學失
傳訛形于嘆咨觀公之志勇於任道將扶㣲言
俾後有考我云斯文寄實在公紫陽之志盍成
厥終云胡弗淑奄忽長逝朔風怒兮助我悲涕
幸而有子公爲不忘靈兮来思舉我一觴
　　祭趙提舉
嗚呼維我　聖朝天枝蕃衍號為磐石之宗三
百年間英林軰出然徳著于家者未有如篤行
之行功施于國者未有如忠定之忠盖父子相
承世濟厥羙事親盡孝則庶㡬乎曽子事君盡
道則無慙乎周公惟其純誠大節昭格於上帝
故賜以峻明哲艾之嗣軼髙陽之八龍公之禀
於天者旣挺然其特異而自少暨長沈涵漸漬
不離典訓之中凢師門之指授與家塾之磨礲
義利取舎之端必致嚴於决擇古今成敗之変
亦洞䆒其初終故材之成者日楙而識之邃者
■充節麾累持宗盟載泣介㓗自將則氷壺秋
月之瑩剛果立斷則大阿龍泉之鋒踣繫姦彊
廪乎其霜肅惠鮮惸獨熈然其春融雖憤世疾
邪常若過於激烈而尊賢友善則未始不極其
温㳟凢聲猷之可紀皆學問之餘功環輙雖頻
不自悼其欝握蘭雖寵不自賀其逄惟及物之
是期曽靡計乎痺崇早掛冠於神虎獨抗志於
冥鴻有冕山兮峨峩有罄湖兮溶溶将卒歲以
優游胡遽罹於鞠㐫嗚呼哀㢤我昔與公㯲期
寔同辱婣盟之我締永世好於無窮聞拂衣而
遄返思命駕以相從未巾車於北道巳洒涕於
西風今公之葬莫能躬絮酒之奠徒目斷乎層
空想英靈之不泯冀肸蠁之潜通
　　祭左翼軍呉将
嗚呼汝之年埀老矣討賊之役主将不欲汝而
汝請行忠也同列具旺以一舟而當賊五舟他
人不援而汝獨援之義也旺獲全而汝死豈不
哀㢤然人誰不死汝之死以忠義可謂得其所
矣渠魁不日就擒當令刳肝以祭汝官汝之子
䘏汝之家而廟于海瀕以祀汝忠死之士皆從
享焉汝雖云亡必能爲厲以擊賊也
