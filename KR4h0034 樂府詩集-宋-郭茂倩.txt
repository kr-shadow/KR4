#+TITLE: 樂府詩集-宋-郭茂倩
#+DATE: 2016-06-11 12:26:01
#+SOURCE: github.com/kanripo/KR4h0034 master 36067a15                
樂府之名肇於漢所以聚音律之具而命之古無有也
書云歌永言聲依永律和聲此聲歌之所由作也良以
樂之為樂非曰彈絲鳴竹鏦金擊石然後謂之樂凡覉
竆愁悶懽忻愉懌出於口而成聲者皆樂也粤自擊壤
康衢之謡興而唐虞喜起之歌播於巖廊之上此治世
之音縱鈞天雲門不是過也嗣後夫子删詩三百雖樵
夫野叟婦人女子覉孤庶孽怵迫無聊之態侈靡華惡
之習莫不備具盖發乎情止乎禮義皆足以懲創而興
起聖人未嘗去彼而取此若曰奏其樂歌其詩如笙由
庚南陔白華之什先儒已辨其詳茲不復舉自聲韵絶
響之後太原郭茂倩編類古今歌曲上際唐虞下迨叔
季目之曰樂府詩集凡歌詞之典雅純正曲調之清新
靡麗媟辭俚語長謡短謌鮮不該盡其夫風雅頌之變
與世代推移可一覽而周知而騷人墨客操觚弄翰於
斷烟斜陽之外亦足以感發其幽情者矣憲臺幕賔濟
南彭公叔儀父憫茂倩之用心悼古樂今樂之異趣慮
其湮没無聞郡博士童君萬元又能先意承志遂鳩工
鋟梓以廣其傳慧孫適承乏勉力以竟其事俾後學觀
此上有以知時雍之化粒蒸民之歌下有以極綺麗之
習一返而歸於正則樂府之詩非特為禮義性情之助
而樂本隂陽原情性又所以躋吾民以歸於夀域春臺
之上矣時至正初元菊月朔文學口掾周慧孫序
樂府詩集序
太原郭茂倩所輯樂府詩百卷上采堯舜時謌謠下迄
于唐而置次起漢郊祀茂倩欲因以爲四詩之續耳郊
祀若頌鐃謌鼓吹若雅琴曲雜詩若國風以其始漢故
題云樂府詩樂府教樂之官也於殷曰瞽宗周因殷周
官又有大司樂之屬至漢乃有樂府名茂倩雜取詩謠
不可以皆被之弦歌且後人所作弗中於古率成於侈
心猶錄而不削其意或有屬也歲久將弗傳監察御史
濟南彭叔儀父前得其書手自挍讎正其缺譌及是㪅
購求善本吳粤之間重爲挍之使文學童萬元刻諸學
官曰將使世之學士皆得受業焉上且興禮樂此足爲
之兆屬孝光序之孝光曰㫺者聖人之作樂鬯天地之
和逹萬物之情其德神明矣徒心耳之娛哉凡樂之制
羣聖人所增㪅至於周而大備周之歌樂盡聖人之徒
之所自作其報祀天地百神又皆遵用黃帝堯舜禹湯
之樂舞宗廟之中神且下則奏九德之歌九磬之舞舞
招舞也歌招詩也然則自雲門以下樂皆自有歌因可
知矣周時於黃帝堯舜相去二千有餘歲而樂猶不壞
繇先王世世肄存以遺後聖故周公爲樂頗遵用之是
皆羣聖人之所作宜乎動盪天地變化國俗曾不崇朝
而后致或稱伏犧之立基神農之下謀祝融之屬續顓
頊之五莖帝嚳之六英以質故弗用余曰不然豈其制
久而遂亾不可復索意周公不能無遺憾曏使猶有存
者則周公竝用之矣自漢高時爲武德之舞驂用招舞
而㪅曰文始武舞而㪅曰五行又因秦樂人制宗廟樂
詩三侯之章而房中樂楚聲至令唐山夫人爲歌及孝
武世益爲十九章則有宛馬產芝白麟赤蛟之物以朙
得意至是聖制遂泯而黃帝以下之詩於是始併亾矣
此非獨漢過秦已帝秦以爲功德上兼三五改古制度
不師聖哲棄先王之道弗復用漢因而不修過秦過也
漢不得不任之且公子完去陳虞招猶不廢田仲微大
夫也負擔流離之際不敢失墜誠令漢訪求之是時去
古未遠什二三倘可得哉孔子至自衛歎曰吾自衛反
魯然後樂正雅頌各得其所乃取殷周之詩皆弦歌之
以求◊韶武雅頌之音孔子所爲歎殆周公之意也然
則後之繼周者盍亦思其本矣繇今論之殷周之詩具
在漢至於唐若茂倩所次又◊◊考遺其所不可知而
講其所可知其殆庶幾乎余嘗竊謂用漢視六代其微
辭顯義◊◊古音多矣及聞叔儀父言又深有感於◊
◊之志故爲具著以俟至元六年十二月◊◊日永嘉
李孝光謹序
樂府詩集目錄上
　第一卷
　　郊廟歌辭一
　　　　漢郊祀歌十九首
　　　　　練時曰　帝臨
　　　　　靑陽　朱朙
　　　　　　西顥　玄冥
　　　　　惟泰元　天地
　　　　　日出入　天馬(二首)
　　　　　天門　景星
　　　　　齊房　后皇
　　　　　華爗爗　五神
　　　　　朝隴首　象載瑜
　　　　　赤蛟
　　　　漢郊祀歌(四首)
　　　　　靈芝歌(古辭)天馬歌(唐李白)
　　　　　天馬辭(二首○唐張/仲素)
　　　　晉郊祀歌五首(傅玄)
　　　　　夕牲歌　迎送神歌
　　　　　饗神歌(三首)
　　　　晉天地郊朙堂歌五首(傅玄)
　　　　　夕牲歌　降神歌
　　　　　天郊饗神歌　地郊饗神歌
　　　　　朙堂饗神歌
　　　宋南郊登歌三首(顔延之)
　　　　　夕牲歌　迎送神歌
　　　　饗神歌
　第二卷
　　郊廟歌辭二
　　　宋朙堂歌九首(謝莊)
　　　　迎神歌　登歌
　　　　歌太祖文皇帝　歌靑帝
　　　　歌赤帝　歌黃帝
　　　　　歌白帝　歌黑帝
　　　　　送神歌
　　　　齊南郊樂歌十三首(謝超宗)
　　　　　肅咸樂(羣臣出入)引牲歌(牲出入)
　　　　　嘉􁀔歌(􁀔豆呈毛/血)昭夏樂(送神)
　　　　　永至樂(皇帝入壇/東門)登歌(升壇)
　　　　　文德宣烈樂(初獻)武德宣烈樂(次奏)
　　　　　高德宣烈樂(高帝配饗/○王儉)
　　　　　嘉胙樂(飲福酒)昭夏樂(送神)
　　　　　昭遠樂(就燎位)休成樂(還便殿)
　　　　齊北郊樂歌六首(謝超宗)
　　　　　昭夏樂(迎神)登歌(升壇)
　　　　　地德凱容樂(初獻)昭德凱容樂(次奏)
　　　　　昭夏樂(送神)隸幽樂(瘞埋)
　　　　齊朙堂歌十五首(謝超宗)
　　　　　肅咸樂(二首/賓出入)引牲樂(牲出入)
　　　　　嘉􁀔樂(二首􁀔/豆呈毛血)昭夏樂(迎神)
　　　　　登歌(升明堂)凱容宣烈樂(初獻)
　　　　　靑帝歌　赤帝歌
　　　　　黃帝歌　白帝歌
　　　　　黑帝歌　嘉胙樂(受福酒)
　　　　　昭夏樂(送神○宋謝莊)
　　第三卷
　　　郊廟歌辭三
　　　　齊雩祭樂歌八首(謝朓)
　　　　　迎神歌　歌世祖武皇帝
　　　　　歌靑帝　歌赤帝
　　　　　歌黃帝　歌白帝
　　　　　歌黑帝　送神歌
　　　　齊藉田樂歌二首(江淹)
　　　　　迎送神升歌　饗神歌
　　　　梁雅樂歌十一首(沈約)
　　　　　皇雅(三首)滌雅
　　　　　牷雅　諴雅(三首)
　　　　　獻雅　禋雅(二首)
　　　　梁南郊登歌二首(沈約)
　　　　梁北郊登歌二首(沈約)
　　　　梁朙堂登歌五首(沈約)
　　　　　歌靑帝　歌赤帝
　　　　　歌黃帝　歌白帝
　　　　　歌黑帝
　　　　北齊南郊樂歌十三首
　　　　　肆夏樂(羣臣入門)高朙樂(迎神)
　　　　　昭夏樂(牲出入)昭夏樂(􁀔毛血)
　　　　　皇夏樂(皇帝入門)皇夏樂(升丘)
　　　　　高朙樂(初獻)高朙樂(奠爵)
　　　　　武德樂(太祖配饗)皇夏樂(飮福酒)
　　　　　髙朙樂(送神)昭夏樂(旣燎)
　　　　　皇夏樂(還便殿)
　　　　北齊北郊樂歌八首
　　　　　高朙樂(迎神)昭夏樂(􁀔毛血)
　　　　　皇夏樂(皇帝入門)皇夏樂(升血)
　　　　　高朙樂(奠爵)高朙樂(送神)
　　　　　昭夏樂(旣瘞)皇夏樂(還便殿)
　　　　北齊五郊樂歌五首
　　　　靑帝高朙樂　赤帝高明樂
　　　　黃帝高明樂　白帝高朙樂
　　　　黑帝高朙樂
　　　北齊朙堂樂歌十一首
　　　　肆夏樂(羣臣入門)高朙樂(迎神)
　　　　武德樂(太祖配饗)昭夏樂(牲出入)
　　　　昭夏樂(􁀔毛血)皇夏樂(皇帝入門)
　　　　高朙樂(初獻)高朙樂(祼獻)
　　　　皇夏樂(飮福酒)高朙樂(送神)
　　　　皇夏樂(還便殿)
　第四卷
　　　郊廟歌辭四
　　　　周祀圜丘歌十二首(庾信)
　　　　　昭夏(降神)皇夏(皇帝入門)
　　　　　昭夏(俎入)昭夏(奠玉帛)
　　　　　皇夏(升壇)雲門舞(獻配帝)
　　　　　登歌　皇夏(飲福酒)
　　　　　雍樂(徹奠)皇夏(望燎位)
　　　　　皇夏(還便殿)
　　　　周祀方澤歌四首(庾信)
　　　　　昭夏(降神)昭夏(奠玉帛)
　　　　　登歌(初獻)皇夏(望坎位)
　　　　周祀五帝歌十二首(庾信)
　　　　　皇夏(奠玉帛)皇夏(初獻)
　　　　　靑帝雲門舞　配帝舞
　　　　　赤帝雲門舞　配帝舞
　　　　　黃帝雲門舞　配帝舞
　　　　　白帝雲門舞　配帝舞
　　　　　黑帝雲門舞　配帝舞
　　　　隋圜丘歌八首
　　　　　昭夏(降神)皇夏(皇帝升壇)
　　　　　登歌　諴夏(初獻)
　　　　　文舞　需夏(飮福)
　　　　　武舞　昭夏(送神)
　　　　隋五郊歌五首
　　　　　角音　徴音
　　　　　宮音　商音
　　　　　羽音
　　　　隋感帝歌一首
　　　　　諴夏
　　　　隋雩祭歌一首
　　　　　諴夏
　　　　隋蜡祭歌一首
　　　　　諴夏
　　　　隋朝日夕月歌二首
　　　　　朝日諴夏　夕月諴夏
　　　　隋方丘歌四首
　　　　　昭夏(迎神)登歌(奠玉帛)
　　　　　諴夏(初獻)昭夏(送神)
　　　　隋神州歌一首
　　　　　諴夏
　　　　隋社稷歌四首
　　　　　春祈社諴夏　春祈稷諴夏
　　　　　秋祈社諴夏　秋報稷諴夏
　　　　隋先農歌一首
　　　　誠夏
　　　隋先聖先師歌一首
　　　　諴夏
　　　唐祀圜丘樂章八首
　　　　豫和(降神)太和(皇帝行)
　　　　壽和(登歌奠玉帛)雍和(迎俎)
　　　　壽和(酌獻飮福)舒和(送文舞迎武舞)
　　　　凱安(武舞)豫和(送神)
　　　唐郊天樂章一首
　　　　豫和(送神)
　第五卷
　　　郊廟歌辭五
　　　　唐享昊天樂十二首(武后)
　　　　唐祀昊天樂章十首
　　　　　豫和(降神)太和(皇帝行)
　　　　　吿謝　肅和(登歌)
　　　　　雍和(迎俎)福和(酌獻)
　　　　　中宮助祭升壇　亞獻
　　　　　舒和(送文舞迎武/舞)凱安
　　　　唐祀圜丘樂章十一首
　　　　　豫和(降神)太和(皇帝行)
　　　　　肅和(登歌奠玉帛)雍和(迎俎)
　　　　　壽和(酌獻)夀和(獻配座)
　　　　　壽和(飮福樂)舒和(送文舞迎武舞)
　　　　　凱安(武舞)豫和(送神)
　　　　　太和(還大次)
　　　　唐封泰山樂章十四首(張說)
　　　　　豫和(六首/降神)太和(迎送皇帝)
　　　　　肅和(登歌奠玉帛)雍和(迎俎)
　　　　　壽和(酌獻)壽和(飮福)
　　　　　舒和(送文舞迎武/舞)凱安(武舞)
　　　　　豫和(送神)
　　　　唐祈榖樂章三首(禇亮)
　　　　　肅和(登歌奠玉帛)雍和(迎俎)
　　　　　舒和(送文舞迎武/舞)
　　　　唐朙堂樂章三首
　　　　　肅和(登歌奠玉帛)雍和(迎俎)
　　　　　舒和(送文舞迎武/舞)
　　　　唐朙堂樂章十一首(武后)
　　　　　外辦將出　皇帝行
　　　　　皇嗣出入昇降　迎送王公
　　　　　登歌　配饗
　　　　　宮音　角音
　　　　　徵音　商音
　　　　羽音
　　　唐雩祀樂章三首(禇亮)
　　　　肅和(登歌奠玉帛)雍和(迎爼)
　　　　舒和(送文舞迎武/舞)
　　　唐雩祀樂章二首
　　　　豫和(降神)豫和(送神)
　第六卷
　　郊廟歌辭六
　　　唐五郊樂章二十首
　　　　黃帝宮音　肅和(登歌奠玉帛)
　　　　雍和(迎俎)舒和(送文舞迎武舞)
　　　　　靑帝角音　肅和(登歌奠玉帛)
　　　　　雍和(迎俎)舒和(送文舞迎武舞)
　　　　　赤帝徵音　肅和(登歌奠玉帛)
　　　　　雍和(迎俎)舒和(送文舞迎武舞)
　　　　　白帝商音　肅和(登歌奠玉帛)
　　　　　雍和(迎俎)舒和(送文舞迎武舞)
　　　　　黑帝羽音　肅和(登歌奠玉帛)
　　　　　雍和(迎俎)舒和(送文舞迎武舞)
　　　　唐五郊樂章十首
　　　　　黃郊迎神　送神
　　　　　靑郊迎神　送神
　　　　赤郊迎神　送神
　　　　白郊迎神　送神
　　　　黑郊迎神　送神
　　　唐朝日樂章三首
　　　　肅和(登歌奠玉帛)雍和(迎俎)
　　　　舒和(送文舞迎武/舞)
　　　唐朝日樂章二首
　　　　迎神　送神
　　　唐夕月樂章三首
　　　　肅和(登歌奠玉帛)雍和(迎爼)
　　　　舒和(送文舞迎武/舞)
　　　　唐蜡百神樂章三首
　　　　　肅和(登歌奠玉帛)雍和(迎俎)
　　　　　舒和(送文舞迎武/舞)
　　　　唐蜡百神樂章二首
　　　　　迎神　送神
　　　　唐祀九宮貴神樂章十五首
　　　　　豫和(六首/降神)太和(皇帝行)
　　　　　肅和(登歌)雍和(迎俎)
　　　　　壽和(酌獻)福和(飮福酒)
　　　　　舒和(退文舞迎武/舞)凱安(亞獻終獻)
　　　　　肅和(登歌撤豆)豫和(送神)
　　　　唐祀風師樂章五首(包佶)
　　　　　迎神　奠幣登歌
　　　　　迎俎酌獻　亞獻終獻
　　　　　送神
　　　　唐祀雨師樂章五首(包佶)
　　　　　迎神　奠幣登歌
　　　　　迎俎酌獻　亞獻終獻
　　　　　送神
　　　　唐祭方丘樂章五首
　　　　　順和(迎神)肅和(登歌奠玉帛)
　　　　　雍和(迎爼)舒和(送文舞迎武舞)
　　　　　順和(送神)
　　　　唐大享拜洛樂章十四首(武后)
　　　　　昭和(禮設)致和
　　　　　咸和　九和(乘輿初行)
　　　　　拜洛　顯和(受圖)
　　　　　昭和(登歌)敬和(迎俎)
　　　　　齊和(送文舞迎武/舞)德和(武舞)
　　　　　禋和(撤爼)通和(辭神)
　　　　　歸和(二首/送神)
　　　　唐祭方丘樂章三首
　　　　　順和(迎神)金奏
　　　　順和(送神)
　第七卷
　　郊廟歌辭七
　　　唐祭汾陰樂章十一首
　　　　順和四首
(韓思復/迎神/盧從愿)
(劉/晃/韓/休)
　　　　太和(皇帝行/○王朘)肅和(登歌奠玉帛/○崔玄童)
　　　　雍和(迎俎○賈曾)壽和(酌獻飮福/○蘇頲)
　　　　舒和(送文舞迎武/舞○何鸞)凱安(武舞○蔣挺)
　　　　順和(送神○源光𥙿)
　　　　唐禪社首樂章八首
　　　　　順和(迎神/○賀知章)太和(皇帝行)
　　　　　肅和(登歌奠玉帛)雍和(迎俎)
　　　　　壽和(初獻)福和(飮福)
　　　　　太和(還宮)靈具醉(送神/○源乾曜)
　　　　唐祭神州樂章三首
　　　　　肅和(登歌奠玉帛)雍和(迎俎)
　　　　　舒和(送文舞迎武/舞)
　　　　唐祭神州樂章二首
　　　　　迎神　送神
　　　　唐祭太社樂章三首
　　　　　肅和(登歌奠玉帛)雍和(迎爼)
　　　　　舒和(送文舞迎武/舞)
　　　　唐祭太社樂章二首
　　　　　迎神　送神
　　　　唐享先農樂章四首
　　　　　誠和(迎神)肅和(登歌奠玉帛)
　　　　　雍和(迎俎)舒和(送文舞迎武舞)
　　　　唐享先農樂章一首
　　　　　誠和(送神)
　　　　唐享先𧖟樂章五首
　　　　　永和(迎神)肅和(皇帝升壇)
　　　　　展敬(登歌奠玉幣)絜誠(迎俎)
　　　　　昭慶(飮福送神)
　　　　唐釋奠文宣王樂章五首
　　　　　誠和(迎神)承和(皇太子行)
　　　　　肅和(登歌奠玉幣)雍和(迎俎)
　　　　　舒和(送文舞迎武/舞)
　　　　唐享孔子廟樂章二首
　　　　　迎神　送神
　　　　唐釋奠武成王樂章五首(于邵)
　　　　　迎神　奠幣登歌
　　　　　迎俎酌獻　亞獻终獻
　　　　　送神
　　　　唐享龍池樂章十首
　　　　　第一章(姚崇)第二章(蔡孚)
　　　　　第三章(沈佺期)第四章(盧懷愼)
　　　　　第五章(姜皎)第六章(崔日用)
　　　　　第七章(蘇題)第八章(李乂)
　　　　　第九章(姜晞)第十章(裴璀)
　　　　梁郊祀樂章十四首
　　　　　慶和樂(六首/降神/○趙光逢)慶順樂(皇帝行)
　　　　　慶平樂(奠玉帛登/歌)慶肅樂(迎爼/○張衮)
　　　　　慶熈樂(酌獻)慶隆樂(飲福酒)
　　　　慶融樂(送文舞迎/武舞)慶休樂(亞獻终獻)
　　　　慶和樂(送神)
　　　周郊祀樂章十首
　　　　昭順樂(降神)治順樂(皇帝行)
　　　　感順樂(奠玉幣/登歌)禋順樂(迎俎)
　　　　福順樂(初獻)福順樂(亞獻終獻)
　　　　福順樂(飮福酒)忠順樂(送文舞迎武/舞)
　　　　武舞樂　昭順樂(送神)
　第八卷
　　郊廟歌辭八
　　　漢安世房中歌十七首
　　　　晉宗廟歌十一首(傅玄)
　　　　　夕牲歌　迎神送神歌
　　　　　征西將軍登歌　豫章府君登歌
　　　　　潁川府君登歌　京兆府君登歌
　　　　　宣皇帝登歌　景皇帝登歌
　　　　　文皇帝登歌　饗神歌(二首)
　　　　晉江左宗廟歌十三首
　　　　　歌高宗宣皇帝(曹毗)歌世宗景皇帝
　　　　　歌太祖文皇帝　歌世祖武皇帝
　　　　　歌中宗元皇帝　歌肅宗朙皇帝
　　　　　歌顯宗成皇帝　歌康皇帝
　　　　　歌孝宗穆皇帝　歌哀皇帝
　　　　　歌太宗簡文皇帝(王恂)
　　　　　歌烈宗孝武皇帝　四時祠祀歌(曹毗)
　　　　宋宗廟登歌八首(王韶之)
　　　　　北平府君歌　相國掾府君歌
　　　　　開封府君歌　武原府君歌
　　　　　東安府君歌　孝皇帝歌
　　　　　高祖武皇帝歌　七廟享神歌
　　　　宋世祖廟歌二首(謝莊)
　　　　　孝武皇帝歌　宣太后歌
　　　　宋章廟樂舞歌十五首
　　　　肅咸樂(二首/賓出/入○殷淡)引牲歌(牲出入)
　　　　嘉􁀔樂(􁀔豆是毛/血)昭夏樂(迎神)
　　　　永至樂(皇帝入廟/門)登歌(二首/太祝祼)
　　　　章德凱容樂(章太/后室)昭德凱容樂(昭太后室/○明帝)
　　　　宣德凱容樂(宣太/后室)嘉胙樂(受福酒/○殷淡)
　　　　昭夏樂(二首/送神)休成樂(詣便殿)
　第九卷
　　郊廟歌辭九
　　　齊太廟樂歌二十一首
　　　　肅咸樂(羣臣出入/○謝超宗)引牲樂(牲出入)
　　　　嘉􁀔樂(􁀔豆呈毛/血)昭夏樂(迎神)
　　　　　永至樂(皇帝入廟/門)登歌(太祝祼)
　　　　　凱容樂(五首)
　　　　　　廣陵丞室(一首)太中大夫室(一首)
　　　　　　淮陰令室(一首)卽丘令室(一首)
　　　　　　太常卿室(一首)
　　　　　宣德凱容樂(宣帝/室)凱容樂(昭皇后室)
　　　　　永祚樂(上福酒)肆夏樂(送神)
　　　　　休成樂(詣便殿)太廟登歌(二首/○禇淵)
　　　　　高德宣烈樂(高帝室○王儉)
　　　　　穆德凱容樂(穆皇/后室)朙德凱容樂
　　　　梁宗廟登歌七首(沈約)
　　　　梁小廟樂歌二首
　　　　　舞歌　登歌
　　　　陳太廟舞辭七首
　　　　　凱容舞(五首)
　　　　　　步兵室(一首)正員室(一首)
　　　　　　懷安室(一首)成安室(一首)
　　　　　　太常室(一首)
　　　　　景德凱容舞(景帝/室)武德舞(武帝室)
　　　　北齊享廟樂辭十八首
　　　　　肆夏樂(羣臣出入)高朙登歌樂(迎神)
　　　　　昭夏樂(二首)
　　　　　　牲出入(一首)􁀔毛血(一首)
　　　　　皇夏樂(皇帝入門)登歌樂(太祝祼)
　　　　　登歌樂
　　　　　始基樂恢祚舞(五首)
　　　　　　司空公室(一首)吏部尚書室(一首)
　　　　　　秦州使君室(一首)太尉武貞公室(一首)
　　　　　　文穆帝室(一首)
　　　　　武德樂昭烈舞(神武帝室)
　　　　　文德樂宣政舞(文襄帝室)
　　　　　文正樂光大舞(文宣帝室)
　　　　　皇夏樂(飮福酒)高朙樂(送神)
　　　　皇夏樂(皇帝詣便殿)
　　　周宗廟歌十二首(庾信)
　　　　皇夏(皇帝入門)昭夏(降神)
　　　　皇夏(十首)
　　　　　皇帝升(一首)獻皇高祖(一首)
　　　　　獻德皇帝(一首)獻文皇帝(一首)
　　　　　獻文宣太后(一首)獻閔皇帝(一首)
　　　　　獻朙皇帝(一首)獻武皇帝(一首)
　　　　　飮福酒(一首)還便殿(一首)
　　　周大祫歌二首(庾信)
　　　　昭夏(降神)登歌
　　第十卷
　　　郊廟歌辭十
　　　　隋太廟歌九首
　　　　　　迎神歌　登歌
　　　　　　俎入歌　太原府君歌
　　　　　　康王歌　獻王歌
　　　　　　太祖歌　飮福酒歌
　　　　　　送神歌
　　　　唐享太廟樂章十一首
　　　　　　永和(迎神)肅和(登歌酌鬯)
　　　　　雍和(迎俎)長發舞(獻宣簡公懿王)
　　　　　大基舞(獻宣皇帝)大成舞(獻元皇帝)
　　　　　大朙舞(獻高祖)壽和(飮福)
　　　　　舒和(送文舞迎武/舞)雍和(撤俎)
　　　　　永和(送神)
　　　　唐享太廟樂章五首
　　　　　崇德舞(獻太宗)鈞天舞(獻高宗)
　　　　　太和舞(獻中宗)景雲舞(獻睿宗)
　　　　　光大舞(獻宣皇帝)
　　　　唐享太廟樂章三首
　　　　　迎神　金奏
　　　　　送神
　　　　唐武后享淸廟樂章十首
　　　　　第一　第二
　　　　　第三登歌　第四迎神
　　　　　第五飮福　第六送文舞
　　　　　第七迎武舞　第八武舞作
　　　　　第九撤俎　第十送神
　　　　唐享太廟樂章十四首
　　　　　嚴和(迎神)昇和(皇帝行)
　　　　　䖍和(登歌祼鬯)歆和(迎俎)
　　　　　承光舞(獻敬皇帝)延和(飮福)
　　　　　同和(送文舞迎武/舞)寧和(武舞)
　　　　　恭和(撤俎)通和(送神)
　　　　　昭和(皇后奠鬯)誠敬(皇后酒獻飮酒)
　　　　　肅和(皇后撤俎)昭感(皇后送神)
　　　　唐享太廟樂章二十五首(張說)
　　　　　永和(三首/迎神)太和(皇帝行)
　　　　　肅和(登歌酌囋)雍和(二首/迎俎)
　　　　　文舞(酌醴齊)光大舞(獻宣皇帝)
　　　　　長發舞(獻光宣帝)大政舞(獻景皇帝)
　　　　　大成舞(獻元皇帝)大朙舞(獻高祖)
　　　　　崇德舞(獻太宗)鈞天舞(獻高宗)
　　　　　太和舞(獻中宗)景雲舞(獻睿宗)
　　　　福和(飮福受脤)舒和(送文舞迎武舞)
　　　　凱安(四首/武舞)登歌(撤豆)
　　　　永和(送神)
　第十一卷
　　郊廟歌辭十一
　　　唐享太廟樂章十一首
　　　　廣運舞(獻玄宗/○郭子儀)惟新舞(獻肅宗/○劉晏)
　　　　􁀇大舞(獻代宗/〇郭子儀)文朙舞(獻德宗/○鄭餘慶)
　　　　大順舞(獻順宗/○鄭絪)象德舞(獻憲宗/○段文昌)
　　　　和寧舞(獻穆宗/○牛僧孺)大定舞(獻武宗/○李回)
　　　　宣宗舞(夏侯孜)懿宗舞(蕭倣)
　　　　　咸寧舞(獻昭宗)
　　　　唐太淸宮樂章十一首
　　　　　煌煌(降仙聖)沖和(登歌發爐)
　　　　　香初上　再上
　　　　　終上　紫極舞
　　　　　序入破第一奏　第二奏
　　　　　第三奏　登歌(撤醮)
　　　　　眞和(送仙聖)
　　　　唐德朙興聖廟樂章七首(李舒)
　　　　　迎神　登歌奠幣
　　　　　迎俎　德朙酌獻
　　　　　興聖酌獻　亞獻終獻
　　　　　送神
　　　　唐儀坤廟樂章十二首
　　　　　永和(迎神/○徐彥伯)金奏
　　　　　太和(皇帝行/〇丘說)肅和(酌獻登歌/○張齊賢)
　　　　　雍和(迎俎/○鄭善玉)昭升(肅明皇后室/〇薛稷)
　　　　　坤貞(昭成皇后室)壽和(飮福/〇徐堅)
　　　　　舒和(送文舞迎武/舞○胡雄)安和(武舞/○劉子玄)
　　　　　雍和(撤俎/○員半千)永和(送神/〇祝欽明)
　　　　唐儀坤廟樂章二首
　　　　　迎神　送神
　　　　唐昭德皇后廟樂章九首
　　　　　永和(迎神)肅和(登歌酌鬯)
　　　　　雍和(迎爼)坤元(酌獻)
　　　　　壽和(飮福)舒和(送文舞迎武舞)
　　　　　凱安(武舞)雍和(撤俎)
　　　　　永和(送神)
　　　　唐讓皇帝廟樂章六首(李舒)
　　　　　迎神　奠幣
　　　　　迎俎　酌獻
　　　　　亞獻終獻　送神
　　　　唐享隱太子廟樂章五首
　　　　誠和(迎神送神)肅和(登歌奠玉帛)
　　　　雍和(迎俎)舒和(送文舞迎武舞)
　　　　武舞
　　　唐享隱太子廟樂章二首
　　　　迎神　送神
　第十二卷
　　郊廟歌辭十二
　　　唐享章懷太子廟樂章五首
　　　　迎神　登歌酌鬯
　　　　迎俎酌獻　送文舞迎武舞
　　　　武舞作
　　　　唐享懿德太子廟樂章五首
　　　　　迎神　登歌酌鬯
　　　　　迎俎酌獻　送文舞迎武舞
　　　　　武舞作
　　　　唐享節愍太子廟樂章五首
　　　　　迎神　登歌酌鬯
　　　　　迎俎酌獻　送文舞迎武舞
　　　　　武舞作
　　　　唐享文恭太子廟樂章六首
　　　　　請神(許孟容)登歌(陳京)
　　　　　迎俎酌獻(馮伉)退文舞迎武舞
　　　　　亞獻終獻(崔邠)送神(張薦)
　　　　唐享惠昭太子廟樂章六首
　　　　　請神　登歌(杜羔)
　　　　　迎俎酌獻(李逢吉)退文舞迎武舞(孟簡)
　　　　　亞獻終獻(裴度)送神(王涯)
　　　　唐武氏崇先廟樂章一首(武后)
　　　　唐韋氏褒德廟樂章五首
　　　　　昭德(迎神)進德(登歌)
　　　　　裦德(初獻)武舞作
　　　　　彰德(送神)
　　　　梁太廟樂舞辭十一首
　　　　　開平舞(迎神)皇帝行
　　　　　帝盥　登歌
　　　　　大合舞(獻肅祖)象功舞(獻恭祖)
　　　　　來儀舞(獻憲祖)昭德舞(獻烈祖)
　　　　　飮福　撤豆
　　　　　送神
　　　　後唐宗廟樂舞辭六首
　　　　　昭德舞(懿祖室)文朙舞(獻祖室)
　　　　　應天舞(太祖室)永平舞(昭宗室)
　　　　　武成舞(莊宗室/○崔居儉)雍熈舞(明宗室/○盧文紀)
　　　　漢宗廟樂舞辭六首
　　　　　武德舞(太祖室)靈長舞(文祖室)
　　　　　積善舞(德祖室)顯仁舞(翼祖室)
　　　　　章慶舞(顯祖室)觀德舞(高祖室/○張昭)
　　　　周宗廟樂舞辭十四首
　　　　　肅順(降神)治順(皇帝行)
　　　　　肅雍舞(信祖室)章德舞(僖祖室)
　　　　　善慶舞(義祖室)觀成舞(慶祖室)
　　　　　朙德舞(太祖室)感順(酌獻登歌)
　　　　　禋順(迎俎)福順(飮福)
　　　　　忠順(送文舞迎武/舞)善勝舞(武舞)
　　　　　禋順(撤豆)肅順(送神)
　第十三卷
　　燕射歌辭一
　　　晉四廂樂歌三首(傅玄)
　　　　正旦大會行禮歌
　　　　　　天鑒
　　　　上壽酒歌
　　　　　於赫
　　　　食舉東西廂歌
　　　　　　天命
　　　晉四廂樂歌十七首(荀朂)
　　　　正旦大會行禮歌(四首)
　　　　　　　　於皇　朙朙
　　　　　　　　邦國　祖宗
　　　　　　　王公上壽酒歌
　　　　　　　　踐元辰
　　　　　　　食舉東西廂歌(十二首)
　　　　　　　　煌煌　賓之初筵
　　　　　　　　三后　赫矣
　　　　　　　　烈文　猗歟
　　　　　　　　隆化　振鷺
　　　　　　　　翼翼　旣宴
　　　　　　　　時邕　嘉會
　　　晉四廂樂歌十六首(張華)
　　　　　王公上壽歌　食舉東西廂樂詩(十/首)
　　　　正旦大會行禮詩(四首)
　　　晉四廂樂歌十六首
　　　　王公上壽酒歌　正旦大會行禮歌(十五/首)
　　　晉冬至初歲小會歌一首(張華)
　　　晉宴會歌一首(張華)
　　　晉中宮所歌一首(張華)
　　　晉宗親會歌一首(張華)
　第十四卷
　　燕射歌辭二
　　　　宋四廂樂歌五首(王韶之)
　　　　　肆夏樂歌(四章)大會行禮歌(二章)
　　　　　王公上壽歌　殿前登歌(三章)
　　　　　食舉歌(十章)
　　　　齊四廂樂歌五首(宋辭)
　　　　　肆夏樂歌(四章)大會行禮歌(二章)
　　　　　王公上壽歌　殿前登歌(三章)
　　　　　食舉歌(十章)
　　　　梁三朝雅樂歌三十八首
　　　　　俊雅(六首)
(梁沈/約三首/蕭子雲三首)
　　　　　胤雅(二首)
(沈/約/蕭子雲)
　　　　　寅雅(二首)
(沈/約/蕭子雲)
　　　　　介雅(六首)
(沈/約三首/蕭子雲三首)
　　　　　需雅(十六首)
(沈/約八首/蕭子雲八首)
　　　　　雍雅(六首)
(沈/約三首/蕭子雲三首)
　　　　北齊元會大饗歌十首
　　　　肆夏(賓入門)
　　　　皇夏(四首)
　　　　　　皇帝出閣(一首)當扆羣臣賀(一首)
　　　　　　入宁變服(一首)帝出升坐(一首)
　　　　肆夏(王公奠璧)上壽曲
　　　　登歌(三章)食舉樂(十章)
　　　　皇夏(皇帝入)
　第十五卷
　　燕射歌辭三
　　　周五聲調曲二十四首(庾信)
　　　　宮調曲(五首)變宮調曲(二首)
　　　　　商調曲(四首)角調曲(二首)
　　　　　徵調曲(六首)羽調曲(五首)
　　　　隋元會大饗歌十一首
　　　　　皇夏(皇帝出入)肆夏(皇大子出入)
　　　　　食舉歌(八首)上壽歌
　　　　隋宴羣臣登歌一首
　　　　隋皇后房內歌一首
　　　　晉朝饗樂章七首
　　　　　初舉酒文同樂　再舉酒
　　　　　三舉酒　四舉酒
　　　　　羣臣酒行歌(三首)
　　　周朝饗樂章七首
　　　　忠順(元日公卿入)忠順(至日公卿入)
　　　　治順(皇帝坐)福順(羣臣舉酒)
　　　　康順(皇帝舉酒)忠順(羣臣舉酒)
　　　　忠順(公卿出)
　　　隋大射登歌一首
　第十六卷
　　鼓吹曲辭一
　　　漢鐃歌十八首
　　　　朱鷺　思悲翁
　　　　艾如張　上之囘
　　　　　　翁離　戰城南
　　　　　　巫山高　上陵
　　　　　　將進酒　君馬黃
　　　　　　芳樹　有所思
　　　　　　雉子班　聖人出
　　　　　　上邪　臨高臺
　　　　　　遠如期　石畱
　　　　　漢鐃歌上
　　　　　　朱鷺(六首)
(梁王僧孺/裴憲伯)
(陳後主/張正見)
(陳蘇子卿/唐張/籍)
　　　　　　艾如張(二首)
(陳蘇子卿/唐李/賀)
　　　　　　上之囘(七首)
(梁簡文帝/陳張正見)
(隋蕭/懿/陳子良)
(唐盧照隣/李/白)
(李/賀)
　　　　　　戰城南(七首)
(梁吳/均/陳張正見)
(唐盧照隣/李/白)
(劉/駕/僧貫休二首)
　　第十七卷
　　　鼓吹曲辭二
　　　　漢鐃歌中
　　　　　　巫山高二十二首
(齊虞/羲/王/融)
(劉/繪/梁元帝)
(范/雲/費/昶)
(王/泰/陳後主)
(蕭/詮/唐鄭世翼)
(沈佺期二首/盧照隣)
(張循之/劉方平)
(皇甫冉/李/端)
(于/濆/孟/郊)
(李/賀/僧齊巳)
　　　　　　將進酒(四首)
(梁昭明太子/唐李/白)
(元/稹/李/賀)
　　　　　　君馬黃(四首)
(蔡君知/陳張正見二首)
(唐李/白)
　　　　　　芳樹(十六首)
(齊謝/朓/王/融)
(梁武帝/梁元帝)
(費/昶/沈/約)
(丘/遲/陳李/爽)
(顧野王/張正見)
(唐沈佺期/盧照隣)
(徐彦伯/韋應物)
(元/稹/羅/隱)
　　　　　　有所思(二十六首)
(齊劉/繪/王/融)
(謝/朓/梁武帝)
(簡文帝/昭明太子)
(王/筠/庾肩吾)
(王僧孺/吳/筠)
(沈/約/費/昶)
(陳後主三首/顧野王)
(張正見/陸/系)
(後魏裴讓之/隋盧思道)
(唐沈佺期/李/白)
(孟/郊/盧/全)
(韋應物/劉氏雲)
　第十八卷
　　　鼓吹曲辭三
　　　　漢鐃歌下
　　　　　稚子班(六首)
(梁吳/均/陳後主)
(張正見/毛處約)
(江/總/唐李/白)
　　　　　臨江臺(十一首)
(魏文帝/齊謝/朓)
(齊王/融/梁簡文帝)
(沈/約/陳後主)
(張正見/隋蕭/慤)
(唐禇/亮/王/勃)
(僧貫休)
　　　　　　遠期(二首)
(梁張/率/庾戎師)
　　　　　　玄雲(張率)黃雀行(唐莊南傑)
　　　　　　釣竿(三首)
(魏文帝/梁沈/約)
(戴/暠)
　　　　　　釣竿篇(四首)
(梁劉孝綽/陳張正見)
(隋李巨仁/唐沈佺期)
　　　　魏鼓吹曲十二首(繆襲)
　　　　　楚之平　戰滎陽
　　　　　獲呂布　克官渡
　　　　　舊邦　定武功
　　　　　屠桺城　平南荆
　　　　　平關中　應帝期
　　　　　邕熈　太和
　　　　吳鼓吹曲十二首(韋昭)
　　　　　炎精缺　漢之季
　　　　　攄武師　伐烏林
　　　　　秋風　克皖城
　　　　　關背德　通荆門
　　　　　章洪德　順歷數
　　　　　承天命　玄化
　第十九卷
　　鼓吹曲辭四
　　　晉鼓吹曲二十二首(傅玄)
　　　　　靈芝祥　宣受命
　　　　　征遼東　宣輔政
　　　　　時運多難　景龍飛
　　　　　平玉衡　文皇統百揆
　　　　　因時運　惟庸蜀
　　　　　天序　大晉承運期
　　　　　金靈運　於穆我皇
　　　　　仲春振旅　夏苗田
　　　　　仲秋獮田　順天道
　　　　唐堯　玄雲
　　　　　伯益　釣竿
　　　　晉凱歌二首(張華)
　　　　　命將出征歌　勞還師歌
　　　　宋鼓吹鐃歌三首
　　　　　上邪曲　晚芝曲
　　　　　艾張曲
　　　宋鼓吹鐃歌十五首(何承天)
　　　　　朱路篇　思悲公篇
　　　　雍離篇　戰城南篇
　　　　　巫山高篇　上陵者篇
　　　　　將進酒篇　君馬篇
　　　　芳樹篇　有所思篇
　　　　　雉子遊原澤篇　上邪篇
　　　　　臨高臺篇　遠期篇
　　　　　石流篇
　第二十卷
　　鼓吹曲辭五
　　　　齊隨王鼓吹曲十首(謝朓)
　　　　　元會曲　郊祀曲
　　　　　鈞天曲　入朝曲
　　　　　出藩曲　校獵曲
　　　　　從戎曲　送遠曲
　　　　　登山曲　泛水曲
　　　　齊鼓吹曲三首
　　　　　入朝曲(唐李白)送遠曲(張籍)
　　　　　泛水曲(王建)
　　　　梁鼓吹曲十二首(沈約)
　　　　　木紀謝　賢首山
　　　　　桐柏山　道亾
　　　　　忱威　漢東流
　　　　　鶴樓峻　昬主恣淫慝
　　　　　石首局　期運集
　　　　　於穆　惟大梁
　　　　隋凱樂歌三首
　　　　　述帝德　述諸軍用命
　　　　　述天下太平
　　　　唐凱樂歌四首
　　　　　破陣樂　應聖期
　　　　　賀聖歡　君臣同慶樂
　　　唐凱歌六首(岑參)
　　　唐鼓吹鐃歌十二首(桺宗元)
　　　　　晉陽武　獸之竆
　　　　　戰武牢　涇水黃
　　　　　奔鯨涼　苞枿
　　　　　河右平　鐡山碎
　　　　　靖本邦　吐谷渾
　　　　　高昌　東蠻
　第二十一卷
　　横吹曲辭一
　　　漢横吹曲一
　　　　　　隴頭(二首)
(陳後主/唐張/籍)
　　　　　　隴頭吟(二首)
(唐王/維/唐張/籍)
　　　　　　隴頭水(二十首)
(梁元帝/劉孝威)
(車/􁟣/陳後主二首)
(徐/陵/顧野王)
(謝/燮/張正見二首)
(江總二首/唐楊師道)
(盧照隣/王/建)
(于/濆/僧皎然二首)
(鮑/溶/羅/隱)
　　　　　　出關(唐魏徵)
　　　　　　入關(三首)
(梁吳/均/唐賈/馳)
(張/祜)
　　　　　　出塞(十六首)
(無名氏/梁劉孝標)
(周王/裦/隋楊/素)
(辥道衡二首/虞世基二首)
(唐竇/威/陳子昻)
(張易之/沈佺期)
(王/維/王昌齡二首)
(馬/戴)
　　第二十二卷
　　　橫吹曲辭二
　　　　漢橫吹曲二
　　　　　　前出塞(九首/〇杜甫)後出塞(五首/○杜甫)
　　　　　　出塞(五首)
(唐皇甫冉/王之奐)
(耿/緯/張/籍)
(劉/駕)
　　　　　　出塞曲(六首)
(唐劉/濟/于鵠二首)
(僧貫休三首)
　　　　　　入塞(三首)
(周王/襃/隋何/妥)
(唐劉希夷)
　　　　　　入塞曲(六首)
(唐耿/緯/僧貫休三首)
(沈/彬二首)
　　　　　　折楊桺(二十五首)
(梁元帝/桺/惲)
(劉/邈/陳後主二首)
(岑之敬/徐/陵)
(張正見/王/瑳)
(江/總/唐盧照隣)
(沈佺期/喬知之)
(劉/憲/崔/湜)
(韋承慶/歐陽瑾)
(張/祜/張九齡)
(余延壽/李/白)
(孟/郊二首/李/端)
(翁/綬)
　　第二十三卷
　　　橫吹曲辭三
　　　　漢横吹曲三
　　　　　　望行人(二首)
(唐王/建/張/籍)
　　　　　　關山月(二十四首)
(梁元帝/陳後主二首)
(陸/瓊/張正見)
(徐/陵二首/賀力收)
(阮/卓/周王/襃)
(陳江/總/唐盧照隣)
(沈佺期/李/白)
(長孫左輔/耿/緯)
(戴叔倫二首/崔/融)
(李/端/王/建)
(張/籍/翁/綬)
(鮑氏君微)
　　　　　洛陽道(二十首)
(梁簡文帝/梁元帝)
(沈/約/庾肩吾)
(車/􁟣/陳後主四首)
(徐/陵二首/岑之敬)
(張正見/陳/暄)
(王/瑳/江/總二首)
(唐于武陵/鄭/渥)
(陳後主)
　　　　　　洛陽陌(李白)
　　　　　　長安道(二十一首)
(梁簡文帝/梁元帝)
(庾肩吾/陳後主)
(顧野王/阮/卓)
(蕭/賁/徐/陵)
(陳/暄/江/總)
(隋何/妥/唐崔/顯)
(孟/郊/顧/況)
(聶夷中/韋應物)
(白居易/辥/能)
(僧貫休/王/裦)
(沈佺期)
　　第二十四卷
　　　橫吹曲辭四
　　　　漢横吹曲四
　　　　　　梅花落(十三首)
(宋鮑/昭/梁吳/均)
(陳後主二首/徐/陵)
(蘇子卿/張正見)
(江/總三首/唐盧照隣)
(沈佺期/劉方平)
　　　　　　紫驑馬(十五首)
(梁簡文帝/梁元帝)
(陳後主二首/李/夑)
(徐/陵/張正見)
(陳/暄/祖孫登)
(獨孤嗣宗/江總)
(唐盧照隣/李/白)
(李/益/秦韜玉)
　　　　　　驄馬(四首)
(梁車/􁟣/劉孝威)
(隋王由禮/唐李羣玉)
　　　　　　驄馬曲(紀唐夫)
　　　　　　驄馬驅(四首)
(梁元帝/劉孝威)
(陳徐/陵/江/總)
　　　　　　雨雪(陳後主)
　　　　　　雨雪曲(七首)
(陳江/暉/張正見)
(江/總/陳/暄)
(謝/燮/唐李/端)
(翁/綬)
　　　　　　劉生(九首)
(梁元帝/陳後主)
(張正見/桺/莊)
(江/暉/徐/陵)
(江/總/隋弘執泰)
(唐盧照隣)
　　第二十五卷
　　　横吹曲辭五
　　　　梁鼓角横吹曲六十五首
　　　　　企喻歌辭(四首)瑯琊王歌辭(八首)
　　　　　鉅鹿公主歌辭(三首)紫驑馬歌辭(六首)
　　　　　黃淡思歌辭(四首)地驅歌樂辭(四首)
　　　　　雀勞利歌辭　慕容垂歌辭(三首)
　　　　　隴頭流水歌辭(三首)隔谷歌
　　　　　淳于王歌(二首)地驅樂歌
　　　　　東平劉生歌　紫驑馬歌
　　　　　捉搦歌(四首)折楊桺歌辭(五首)
　　　　　幽州馬客吟歌辭(四首)
　　　　　折楊桺枝歌(四首)慕容自魯企谷由歌
　　　　隴頭歌辭(三首)高陽樂人歌(二首)
　　　梁鼓角横吹曲十二首
　　　　雍臺(二首)
(梁武帝/吳/均)
　　　　雍臺歌(唐温庭筠)捉搦歌(唐張祜)
　　　　隔谷歌(古辭)幽州胡馬客歌(唐李白)
　　　　白鼻騧(三首)
(後魏温子昇/唐李/白)
(張/祜)
　　　　木蘭詩(二首○古辭)橫吹曲(陳江總)
　第二十六卷
　　　相和歌辭一
　　　　相和六引
　　　　　箜篌引(唐李賀)
　　　　　公無渡河(六首)
(梁劉孝威/陳張正見)
(唐李/白/王/建)
(溫庭筠/王/叡)
　　　　　　宮引(二首)
(梁沈/約/蕭子雲)
　　　　　　商引(二首)
(梁沈/約/蕭子雲)
　　　　　　角引(二首)
(梁沈/約/蕭子雲)
　　　　　　徵引(二首)
(梁沈/約/蕭子雲)
　　　　　　羽引(二首)
(梁沈/約/蕭子雲)
　　　　　相和曲上
　　　　　　氣出唱(三首/○魏武帝)精列(魏武帝)
　　　　　　江南(古辭)
　　　　　　江南思(三首)
(宋湯惠休/梁簡文帝二首)
　　　　　　江南曲(二十七首)
(梁桺/惲/沈/約)
(唐宋之問/劉眘虚)
(丁仙芝/劉希夷八首)
(于/鵠/李/益)
(李/賀/李商隱)
(韓/翊/溫庭筠)
(張/籍/羅/隱)
(陸龜蒙六首)
　　　　　　江南可採蓮(梁劉緩)
　　第二十七卷
　　　相和歌辭二
　　　　相和曲中
　　　　　度關山(八首)
(魏武帝/梁簡文帝)
(戴/暠/桺/惲)
(劉/遵/王/訓)
(陳張正見/唐李/端)
　　　　　關山曲(二首/〇馬戴)東光(古辭)
　　　　　十五(魏文帝)登高丘而望遠(李白)
　　　　　薤露(四首)
(古辭/魏武帝)
(曹/植/東晉張駿)
　　　　　　惟漢行(二首)
(魏曹/植/晉傅/玄)
　　　　　　蒿里(四首)
(古辭/魏武帝)
(宋鮑/照/唐僧貫休)
　　　　　　挽歌(十四首)
(魏繆/襲/晉陸機三首)
(宋陶潛三首/鮑/照)
(北齊祖孝徵/唐趙微明)
(于/鵠二首/孟雲卿)
(白居易)
　　　　對酒(九首)
(魏武帝/范/雲)
(梁張/率/陳張正見)
(岑之敬/周庾/信)
(唐崔國輔/李/白二首)
　第二十八卷
　　相和歌辭三
　　　相和曲下
　　　　雞鳴(古辭)雞鳴篇(梁劉孝威)
　　　　　雞鳴髙樹巓(梁簡文/帝)晨雞髙樹鳴(陳張正見)
　　　　　　烏生(古辟)烏生八九子(梁劉孝威)
　　　　　　城上烏(二首)
(梁吳/均/朱/超)
　　　　　　平陵東(二首)
(古辭/魏曹/植)
　　　　　　陌上桑(十一/首)
(古辭/楚辭鈔)
(魏武帝/魏文帝)
(梁吳/均/王臺卿)
(王/筠/亾名氏)
(唐李/白/常/建)
(陸龜蒙)
　　　　　　採桑(十四首)
(宋鮑/照/梁簡文帝)
(姚/翻/吳/筠)
(劉/邈/沈君攸)
(陳後主/張正見)
(賀/徹/傅/縡)
(唐郞大家宋氏/劉希夷)
(李彦暐/王/建)
　　　　　　豔歌行(二首)
(晉傅/玄/陳張正見)
　　　　　　羅敷行(三首)
(梁蕭子範/陳顧野王)
(後魏高允)
　　　　　　日出東南隅行(十首)
(晉陸/機/宋謝靈運)
(梁沈/約/張/率)
(蕭子顯/陳後主)
(徐伯陽/殷/謀)
(周王/裦/隋盧思道)
　　　　　　日出行(三首)
(周蕭/撝/唐李/白)
(李/賀)
　　第二十九卷
　　　相和歌辭四
　　　　吟歎曲
　　　　　　大雅吟(石崇)王朙君(石崇)
　　　　　　王昭君(二十九首)
(宋鮑/照/梁施榮泰)
(周庾/信二首/無名氏)
(唐崔國輔二首/無名氏)
(盧照隣/駱賓王)
(沈佺期/梁/獻)
(上官儀/董思恭二首)
(顧朝陽/東方虬三首)
(郭元振三首/劉長卿)
(李/白二首/儲光羲)
(僧皎然/白居易二首)
(令狐楚二首/李商隱)
　　　　　　朙君詞(六首)
(梁簡文帝/陳張正見)
(周王/襃/唐王/偃)
(梁武陵王紀/沈/約)
　　　　　　昭君詞(七首)
(周庾/信/隋何/妥)
(薛道衡/唐張文琮)
(陳/昭/戴叔倫)
(李/端)
　　　　　　昭君歎(二首○范/静婦沈氏)楚王吟(梁張率)
　　　　　　楚妃歎(四首)
(晉石/崇/宋袁伯文)
(梁簡文帝/張/籍)
　　　　　　楚妃吟(梁王筠)楚妃曲(梁吳筠)
　　　　　　楚妃怨(唐張籍)
　　　　　　王子喬(五首)
(古辭/梁江/淹)
(高允生/後魏高允)
(唐宋之問)
　　第三十卷
　　　相和歌辭五
　　　　　四弦曲
　　　　　　蜀國弦(三首)
(梁簡文帝/隋盧思道)
(唐李/賀)
　　　　　　平調曲
　　　　　　長歌行(十一首)
(古辭/魏明帝)
(晉傅/玄/陸/機)
(宋謝靈運/梁元帝)
(沈/約二首/唐李/白)
(王昌齡)
　　　　　　鰕䱉篇(魏曹植)
　　　　　　短歌行(二十四首)
(魏武帝二首/武帝)
(文帝/明帝)
(晉傅/玄/陸/機)
(梁張/率/周徐/謙)
(隋辛德源/唐聶夷中)
(李/白/顧/況六首)
(王/建/張/籍)
(白居易二首/陸龜蒙)
(僧皎然)
　　第三十一卷
　　　相和歌辭六
　　　　　平調曲二
　　　　　　銅雀臺(十首)
(陳張正見/荀仲舉)
(唐王無競/鄭/愔)
(劉長卿/賈/至)
(羅/隱/薛/能)
(張氏琰/劉氏瓊)
　　　　　　　銅雀妓(十六首)
(齊謝/朓/梁何/遜)
(劉孝綽/江/淹)
(唐王/勃/沈佺期)
(喬知之/王/適)
(歐陽詹/袁/暉)
(劉/商/李/賀)
(吳/燭/朱光弼)
(朱/放/僧皎然)
　　　　　雀臺怨(二首)
(唐馬/戴/程氏長文)
　　　　　置酒高堂上(宋孔欣)當置酒(梁簡文帝)
　　　　　置酒行(二首)
(唐李/益/陸龜蒙)
　　　　　長歌續短歌(唐李賀)
　　　　　猛虎行(十首)
(魏文帝/晉陸/機)
(宋謝惠連二首/唐儲光羲)
(李/白/韓/愈)
(張/籍/李/賀)
(僧齊巳)
　　　　　　雙桐生空井(梁簡文帝)
　　第三十二卷
　　　相和歌辭七
　　　　平調曲三
　　　　　　君子行(六首)
(古辭/晉陸/機)
(梁簡文帝/沈/約)
(戴/暠/唐僧齊巳)
　　　　　　燕歌行(十三首)
(魏文帝/文帝)
(明帝/晉陸/機)
(宋謝靈運/謝惠連)
(梁元帝/蕭子顯)
(周王/裦/庾/信)
(唐高/適/賈/至)
(陶/翰)
　　　　　　從軍行(二十三首)
(魏王/粲/晉陸/機)
(宋顔延年/梁簡文帝)
(梁元帝/沈/約)
(戴/暠/吳/均)
(江/淹二首/蕭子顯)
(劉孝威/陳張正見)
(周趙王/庾/信)
(王/襃/隋盧思道)
(明餘慶)
　第三十三卷
　　相和歌辭八
　　　平調曲四
　　　　　從軍行(三十八首)
(唐虞世南二首/駱賓王)
(劉希夷/喬知之)
(李/頎/李/約二首)
(戎/昱/厲/玄)
(李/白二首/王/維)
(王昌齡/盧/綸)
(劉長卿六首/杜/頠)
(僧皎然五首/王/建)
(張/祜/令狐楚五首)
(王/維三首)
　　　　　從軍行五㪅轉(五首〇伏知道)
　　　　　從軍有苦樂行(唐李/益)苦哉遠征人(唐鮑溶)
　　　　　苦哉行(四首/○戎昱)遠征人(周王裦)
　　　　　鞠歌行(四首)
(晉陸/機/宋謝靈運)
(謝惠連/唐李/白)
　　　　淸調曲一
　　　　　苦寒行(五首)
(魏文帝/明帝)
(晉陸/機/宋謝靈運)
　　　　　前苦寒行(二首/○杜甫)後苦寒行(二首/〇杜甫)
　　　　　苦寒行(三首)
(唐劉/駕/僧貫休)
(僧齊已)
　　　　　　吁嗟篇(魏曹植)北上行(唐李白)
　　第三十四卷
　　　相和歌辭九
　　　　淸調曲二
　　　　　　豫章行(二首)
(古辭/魏曹/植)
　　　　　　豫章行苦相篇(晉傅玄)
　　　　　　豫章行(六首)
(晉陸/機/宋謝靈運)
(謝惠連/梁沈/約)
(隋辥道衡/唐李/白)
　　　　　　董逃行(古辭)董逃行歷九秋篇(晉傅/玄)
　　　　　　董逃行(三首)
(晉陸/機/唐元/稹)
(張/籍)
　　　　　　相逢行(七首)
(古辭/宋謝惠連)
(梁張/率/唐崔/顥)
(李/白二首/韋應物)
　　　　　　相逢狹路間(六首)
(宋孔/欣/梁昭明太子)
(沈/約/劉/孺)
(劉/遵/隋李德林)
　　第三十五卷
　　　相和歌辭十
　　　　淸調曲三
　　　　　　長安有狹斜行(十一首)
(古辭/晉陸/機)
(宋謝惠連/荀/昶)
(梁武帝/簡文帝)
(沈/約/庾肩吾)
(王/冏/徐/防)
(陳張正見/周王/裦)
　　　　　三婦豔詩(二十一首)
(宋劉/鑠/齊王/融)
(梁昭明太子/沈/約)
(王/筠/吳/均)
(劉孝綽/陳後主十一首)
(張正見/唐董思恭)
(王紹宗)
　　　　　中婦織流黃(四首)
(梁簡文帝/陳徐/陵)
(盧/詢/唐虞世南)
　　　　難忘曲(唐李賀)
　　　　　塘上行(四首)
(魏武帝二首/晉陸/機)
(宋謝惠連)
　　　　塘上行苦辛篇(梁劉孝威)
　　　　塘上行(唐李賀)蒲生行浮萍篇(魏曹植)
　　　　蒲生行(齊謝朓)江蘺生幽渚(梁沈約)
　　　　苦辛行(唐戎昱)
　第三十六卷
　　相和歌辭十一
　　　淸調曲四
　　　　　秋胡行(三十二首)
(魏武帝/武帝)
(文帝/晉傅玄三首)
(陸/機/稽/康七首)
(宋謝惠連二首/顔延之九首)
(齊王融七首/唐高/適)
　　　　瑟調曲一
　　　　　善哉行(十三首)
(古辭/魏武帝二首)
(文帝四首/明帝二首)
(宋謝靈運/梁江/淹)
(唐僧貫休/僧齊巳)
　　　　來日大難(唐李白)
　　　　當來日大難(二首)
(魏曹/植/唐元/稹)
　第三十七卷
　　相和歌辭十二
　　　瑟調曲二
　　　　隴西行(十一首)
(古辭/晉陸/機)
(宋謝靈運/謝惠連)
(梁簡文帝三首/庾肩吾)
(唐王/維/耿/緯)
(長孫左輔)
　　　　　　步出夏門行(三首)
(古辭/魏武帝)
(明帝)
　　　　　　丹霞蔽日行(二首)
(魏文帝/曹/植)
　　　　　　折楊桺行(五首)
(古辭/魏文帝)
(晉陸/機/宋謝靈運)
　　　　　　西門行(二首○古辭)
　　　　　東門行(五首)
(古辭二首/東晉張/駿)
(宋鮑/照/唐桺宗元)
　　　　　東西門行(梁劉孝威)
　　　　　却東西門行(三首)
(魏武帝/宋謝惠連)
(梁沈/約)
　　　　　鴻雁生塞北行(晉傅玄)
　　　　　順東西門行(三首)
(晉陸/機/宋謝靈運)
(謝惠連)
　　第三十八卷
　　　相和歌辭十三
　　　　瑟調曲三
　　　　　　飮馬長城窟行(十七首)
(古辭/魏文帝)
(陳/琳/晉傅/玄)
(陸/機/梁沈/約)
(陳後主/張正見)
(周王/裦/尚法師)
(隋煬帝/唐太宗)
(虞世南/袁/朗)
(王/瀚/王/建)
(僧子蘭)
　　　　　靑靑河畔草(五首)
(齊王/融/梁沈/約)
(何/遜/梁武帝)
(荀/昶)
　　　　　泛舟横大江(二首)
(梁簡文帝/陳張正見)
　　　　　上畱田行(四首)
(魏文帝/晉陸/機)
(宋謝靈運/梁簡文帝)
　　　　　　上畱田(二首)
(唐李/白/僧貫休)
　　　　　　新城安樂宮(三首)
(梁簡文帝/梁隂/鏗)
(唐陳子良)
　　　　　　安樂宮(唐李賀)
　　　　　　婦病行(二首)
(古辭/陳江/總)
　　　　　　孤兒行(古辭)
　　　　　　放歌(三首)
(晉傅/玄/宋鮑/照)
(唐王昌齡)
　第三十九卷
　　相和歌辭十四
　　　瑟調曲四
　　　　　大牆上蒿行(魏文帝)
　　　　　野田黃雀行(七首)
(魏曹植二首/隋蕭/轂)
(唐李/白/儲光羲)
(僧貫/休/僧齊巳)
　　　　置酒高殿上(二首)
(陳張正見/江/總)
　　　　　雁門太守行(六首)
(古辭/梁簡文帝)
(禇/翔/唐李/賀)
(張/祜/莊南傑)
　　　　　豔歌何嘗行(二首)
(古辭/魏文帝)
　　　　　飛來雙白鵠(宋吳邁遠)
　　　　　飛來雙白鶴(三首)
(陳後主/梁元帝)
(唐虞世南)
　　　　　今日樂相樂(陳江總)豔歌行(二首/○古辭)
　　　　　豔歌行有女篇(晉傅玄)
　　　　　豔歌行(五首)
(宋劉義恭/梁簡文帝二首)
(陳顧野王二首)
　　　　煌煌京洛行(五首)
(魏文帝/宋鮑照二首)
(梁戴/暠/陳張正見)
　第四十卷
　　相和歌辭十五
　　　瑟調曲五
　　　　門有車馬客行(六首)
(晉陸/機/宋鮑/照)
(陳張正見/隋何/妥)
(唐虞世南/李/白)
　　　　　門有萬里客行(魏曹植)
　　　　　牆上難爲趨(二首)
(晉傅/玄/周王/襃)
　　　　　日重光行(晉陸機)
　　　　　月重輪行(四首)
(魏文帝/魏明帝)
(晉陸/機/梁戴/暠)
　　　　　蜀道難(六首)
(梁簡文帝二首/劉孝威)
(陳陰/鏗/唐張文琮)
(李/白)
　　　　　櫂歌行(十四首)
(魏明帝/晉陸/機)
(宋孔寗子/吳邁遠)
(鮑/照/梁簡文帝)
(劉孝綽/阮/研)
(王/籍/蕭/岑)
(北齊魏收/隋盧思道)
　　　　　棹歌行(二首)
(唐駱賓王/徐/堅)
　　　　　蒲坂行(齊陸厥)蒲坂歌(梁劉進)
　　　　　白楊行(晉傅玄)
　　　　　胡無人行(六首)
(梁徐/摛/吳/均)
(唐徐彦伯/聶夷中)
(李/白/僧貫休)
　第四十一卷
　　相和歌辭十六
　　　楚調曲上
　　　　　白頭吟(八首)
(古辭二首/宋鮑/照)
(陳張正見/唐劉希夷)
(李/白二首/張/籍)
　　　　　反白頭吟(唐白居易)決絕詞(三首/○元稹)
　　　　　泰山吟(二首)
(晉陸/機/宋謝靈運)
　　　　　梁甫吟(五首)
(蜀諸葛亮/晉陸/機)
(梁沈/約/陳陸/瓊)
(唐李/白)
　　　　　泰山梁甫行(魏曹植)
　　　　　　東武吟行(三首)
(晉陸/機/宋鮑/照)
(梁沈/約)
　　　　　　東武吟(唐李白)
　　　　　　怨詩行(五首)
(古辭/魏曹植二首)
(東晉梅/陶/宋湯惠休)
　　　　　　怨詩(七首)
(魏阮/瑀/晉陶/潛)
(梁簡文帝/劉孝威)
(陳張正見/江/總二首)
　第四十二卷
　　相和歌辭十七
　　　楚調曲中
　　　　怨詩(十五首)
(唐薛奇童二首/張/汯)
(劉元濟/李/暇三首)
(崔國輔二首/孟/郊)
(劉/叉/鮑/溶)
(白居易/姚氏月華二首)
　　　　怨歌行(二首)
(漢班婕妤/魏曹/植)
　　　　　怨歌行朝時篇(晉傅玄)
　　　　　怨歌行(七首)
(梁簡文帝/江/淹)
(沈/約/唐虞世南)
(李/白/周庾/信)
(唐吳少㣲)
　　　　　朙月照高樓(二首)
(梁武帝/唐雍/陶)
　　　　　長門怨(二十七首)
(梁桺/惲/費/昶)
(唐徐賢妃/沈佺期)
(吳少微/張修之)
(裴交泰/袁/暉)
(劉/皁/劉言史)
(李/白二首/李/華)
(岑/參/齊/澣)
(劉長卿/僧皎然)
(盧/綸/戴叔倫)
(劉/駕/高/蟾)
(張祜/鄭/谷二首)
(劉氏媛二首)
　　　　　　阿嬌怨(唐劉禹錫)
　第四十三卷
　　相和歌辭十八
　　　楚調曲下
　　　　　班婕妤(十三首)
(晉陸/機/梁元帝)
(劉孝綽/孔翁歸)
(何思澄/王叔英妻沈氏)
(陰/鏗/陳何/楫)
(唐徐彦伯/嚴識玄)
(王/維三首)
　　　　　婕妤怨(九首)
(唐崔/湜/崔國輔)
(張/烜/劉方平)
(王/沈/皇甫冉)
(陸龜蒙/翁/綬)
(劉氏雲)
　　　　　　長信怨(四首)
(唐王諲/王昌齡二首)
(李/白)
　　　　　　娥睂怨(唐王翰)
　　　　　　玉階怨(三首)
(齊謝/朓/虞/炎)
(唐李/白)
　　　　　　宮怨(五首)
(唐長孫左輔/李/益)
(于/濆/柯/宗二首)
　　　　　　雜怨(六首)
(唐聶夷中三首/孟/郊三首)
　　　　大曲十五曲
　　　　　　滿歌(一首○古辭)
　　第四十四卷
　　　淸商曲辭一
　　　　吳聲歌曲
　　　　　吳歌(三首○宋鮑照)
　　　　　子夜歌(四十二首/○晉宋齊辭)
　　　　　子夜四時歌(七十五首/○晉宋齊辭)
　　　　　　春歌(二十首)夏歌(二十首)
　　　　　　秋歌(十八首)冬歌(十七首)
　　　　　子夜四時歌(七首〇梁武帝)
　　　　　　春歌　夏歌(三首)
　　　　　　秋歌(二首)冬歌
　　　　　子夜四時歌(八首○梁王金珠)
　　　　　　春歌(三首)夏歌(二首)
　　　　　　秋歌(二首)冬歌
　第四十五卷
　　淸商曲辭二
　　　吳聲曲辭
　　　　子夜春歌(唐王翰)
　　　　子夜冬歌(二首)
(唐崔國輔/辥/耀)
　　　　子夜四時歌(六首○郭元振)
　　　　　春歌(二首)秋歌(二首)
　　　　　冬歌(二首)
　　　　子夜四時歌(四首○唐李白)
　　　　　春歌　夏歌
　　　　　歡聞變歌(七首)
(無名氏六首/梁王金珠)
　　　　　前溪歌(八首)
(無名氏七首/梁包明月)
　　　　　阿子歌(四首)
(無名氏三首/梁王金珠)
　　　　　丁督護歌(七首)
(宋武帝五首/梁王金珠)
(唐李/白)
　　　　　團扇郎(十首)
(無名氏六首/梁王金珠)
(無名氏/唐張/祜)
(劉禹錫)
　　　　七日夜女郞歌(九首)長史變歌(三首)
　　　　黃生曲(三首)黃鵠曲(四首)
　　　　碧玉歌(六首)
(無名氏五首/唐李/暇)
　　　　桃葉歌(四首/〇無名氏)長樂佳(八首/○無名氏)
　　　　歡好曲(三首/○無名氏)
　第四十六卷
　　淸商曲辭三
　　　吳聲歌曲三
　　　　　玉樹後庭花(二首)
(陳後主/唐張/祜)
　　　　　堂堂(唐溫庭筠)三閣詞(四首/○唐劉禹錫)
　　　　　泛龍舟(隋煬帝)黃竹子歌
　　　　　江陵女歌
　　　　神弦歌十八首
　　　　　㝛阿曲　道君曲
　　　　　聖郞曲　嬌女詩(二首)
　　　　　白石郎曲(二首)靑溪小姑曲
　　　　　湖就姑曲(二首)姑恩曲(二首)
　　　　　採蓮童曲　朙下童曲(二首)
　　　　　同生曲(二首)
　　　　　神絃曲(唐李賀)神絃别曲(李賀)
　　　　祠漁山神女歌二首(王維)
　　　　　迎神　送神
　　　　祠神歌二首(王叡)
　　　　　迎神　送神
　　　　西曲歌上
　　　　　石城樂(五首○無名氏)
　　　　　烏夜啼(二十一首)
(無名氏八首/梁簡文帝)
(劉孝綽/周庾信二首)
(唐楊巨源/李/白)
(顧/況二首/李羣玉)
(聶夷中/白居易)
(王/建/張/祜)
　第四十八卷
　　淸商曲辭五
　　　西曲歌中
　　　　烏棲曲(二十四首)
(梁簡文帝四首/元帝六首)
(蕭子顯/陳徐陵二首)
(岑之敬/唐李/白)
(李/端/王/建)
(張/籍/陳後主三首)
(江/總/唐劉方平二首)
　　　　　莫愁樂(三首)
(無名氏二首/唐張/祜)
　　　　　莫愁曲(唐李賀)
　　　　　估客樂(八首)
(齊武帝/釋寶月二首)
(陳後主三首/唐李/白)
(元/稹)
　　　　　賈客樂(唐張籍)
　　　　　賈客詞(三首)
(周庾/信/唐劉禹錫)
(劉/駕)
　　　　　襄陽樂(十首)
(無名氏九首/唐張/祜)
　　　　　襄陽曲(四首)
(唐崔國輔二首/施肩吾)
(李/端)
　　　　　雍州曲(三首/○梁簡文帝)
　　　　　　南湖　北渚
　　　　　　大堤
　　　　大堤曲(四首)
(唐張柬之/楊巨源)
(李/白/李/賀)
　　　　大堤行(一首/○唐孟浩然)
　　　　三洲歌(七首)
(無名氏三首/陳後主三首)
(唐溫庭筠)
　　　　襄陽蹋銅蹄(六首)
(梁武帝三首/沈/約三首)
　　　　採桑度(七首○無名氏)
　第四十九卷
　　淸商曲辭六
　　　西曲歌下
　　　　江陵樂(四首/○無名氏)靑陽度(三首/○無名氏)
　　　　靑驄白馬(八首/○無名氏)共戲樂(四首/〇無名氏)
　　　　安東平(五首/○無名氏)女兒子(二首/〇無名氏)
　　　　來羅(四首〇無名氏)那呵灘(六首/〇無名氏)
　　　　孟珠(二首○無名氏)醫樂(三首〇無名氏)
　　　　夜黃(無名氏)夜度娘(無名氏)
　　　　長松標(無名氏)雙行纏(二首/〇無名氏)
　　　　黃督(二首○無名氏)平西樂(無名氏)
　　　　攀楊枝(無名氏)尋陽樂(無名氏)
　　　　白附鳩(梁吳均)白浮鳩(梁吳均)
　　　　拔蒲(二首/○無名氏)拔蒲歌(唐張祜)
　　　　壽陽樂(九首/○無名氏)作𧖟絲(四首/〇無名氏)
　　　　楊叛兒(十一首)
(無名氏八首/梁武帝)
(隋後主/唐李/白)
　　　　西烏夜飛(五首○無名氏)
　　　　月節折楊桺歌(十三首〇無名氏)
　　　　常林歡(唐温庭筠)
　第五十卷
　　淸商曲辭七
　　　　江南弄七首(梁武帝)
　　　　　江南弄　龍笛曲
　　　　　採蓮曲　鳳笙曲
　　　　　採菱曲　遊女曲
　　　　　朝雲曲
　　　　江南弄三首(梁昭明太子)
　　　　　江南曲　龍笛曲
　　　　　採蓮曲
　　　　江南弄四首(梁沈約)
　　　　　趙瑟曲　秦箏曲
　　　　　陽春曲　朝雲曲
　　　　　　江南弄(二首)
(唐王/勃/李/賀)
　　　　　　採蓮曲(二十七首)
(梁簡文帝二首/元帝)
(劉孝威/朱/超)
(沈君攸/吳均二首)
(陳後主/隋盧思道)
(殷英童/唐崔國輔)
(徐彦伯/李/白)
(賀知章/王昌齡三首)
(戎/昱二首/儲光羲)
(鮑/溶二首/巽/籍)
(白居易/僧齊巳)
(王/勃)
　　　　　採蓮女(唐閻朝隱)湖邊採蓮婦(唐李白)
　　　　　張靜婉採蓮曲(唐温庭筠)
　　　　　鳯笙曲(沈佺期)鳳吹笙曲(沈佺期)

樂府詩集目錄上(終)
樂府詩集目錄下
　第五十一卷
　　淸商曲辭八
　　　江南弄下
　　　　採菱歌(七首○宋鮑照)
　　　　採菱曲(八首)
(梁簡文帝/陸/罩)
(費/昶/江/淹)
(江/洪○二首/徐/勉)
(唐儲光羲)
　　　　採菱行(唐劉禹鍚)
　　　　陽春歌(六首)
(宋吳邁遠/梁吳/圴)
(檀/約/陳顧野王)
(隋桺顧言/唐李/日)
　　　　陽春曲(四首)
(無名氏/唐溫庭筠)
(莊南傑/僧貫休)
　　　　朝雲引(唐郎大家宋氏)
　　　上雲樂七首(梁武帝)
　　　　鳳臺曲　桐柏曲
　　　　方丈曲　方諸曲
　　　　玉龜曲　金丹曲
　　　　金陵曲
　　　上雲樂
　　　　上雲樂(三首)
(梁周/捨/唐李/白)
(李/賀)
　　　　鳳臺曲(二首)
(唐王無竸/李/白)
　　　　鳳凰曲(李白)
　　　　簫史曲(三首)
(宋鮑/照/齊張/融)
(陳江/總)
　　　　方諸曲(陳謝燮)
　　　梁雅歌五首
　　　　應王受圖曲　臣道曲
　　　　積惡篇　積善篇
　　　　宴酒篇
　　　梁雅歌
　　　　君道曲(唐李白)
　第五十二卷
　　舞曲歌辭一
　　　雅舞
　　　後漢武德舞歌詩(東平王蒼)
　　　晉正德大豫舞歌二首(傅玄)
　　　　正德舞歌　大豫舞歌
　　　晉正德大豫舞歌二首(荀朂)
　　　　正德舞歌　大豫舞歌
　　　晉正徳大豫舞歌二首(張華)
　　　　正德舞歌　大豫舞歌
　　　宋前後舞歌二首(王韶之)
　　　　前舞歌　後舞歌
　　　齊前後舞歌四首
　　　　前舞階歩歌(齊辭)前舞凱容歌(守辭)
　　　　後舞階歩歌(齊辭)後舞凱容歌(宋辭)
　　　梁大壯大觀舞歌二首(沈約)
　　　　大壯舞歌　大觀舞歌
　　　北齊文武舞歌四首
　　　　文舞階歩辭　文舞辭
　　　　武舞階歩辭　武舞辭
　　　隋文武舞歌二首
　　　　文舞歌　武舞歌
　　　晉昭德成功舞歌四首
　　　　昭德舞歌(二首)成功舞歌(二首)
　第五十三卷
　　舞曲歌辭二
　　　雜舞一
　　　　魏兪兒舞歌(四首○王粲)
　　　　　矛兪新福歌　弩兪新福歌
　　　　　安臺新福歌　行辭新福歌
　　　　吳兪兒無歌(三首○唐陸龜蒙)
　　　　　劒兪　矛兪
　　　　　弩兪
　　　晉宣武舞歌四首(傳玄)
　　　　惟聖皇篇(矛兪第一)短兵篇(劒兪第二)
　　　　軍鎭篇(弩兪第三)窮武篇(安臺行亂第四)
　　　晉宣文舞歌二首(傅玄)
　　　　羽籥舞歌　羽鐸舞歌
　　　魏陳􁈖王鼙舞歌五首
　　　　聖皇篇　靈芝篇
　　　　大魏篇　精微篇
　　　　孟冬篇
　　　晉鼙舞歌五首(傅玄)
　　　　洪業篇　天命篇
　　　　景皇篇　大晉篇
　　　　朙君篇
　　　鼙舞歌
　　　　東海有勇婦(唐李白)章和二年中(唐李賀)
　第五十四卷
　　舞曲舞辭三
　　　雜舞二
　　　齊鼙舞曲三首
　　　　朙君辭　聖主曲辭
　　　　朙君辭
　　　梁鞞舞歌七首(沈約)
　　　　朙之君
　　　梁鞞舞歌三首(周捨)
　　　　朙之君　朙主曲
　　　　朙君曲
　　　鐸舞歌二首
　　　　聖人制禮樂篇(古辭)雲門篇(晉傅玄)
　　　齊鐸舞歌(無名氏)
　　　梁鐸舞曲(周捨)
　　　巾舞歌詩(古辭)
　　　齊公莫舞(無名氏)
　　　公莫舞歌(唐李賀)
　　　晉拂舞歌五首(無名氏)
　　　　白鳩篇　濟濟篇
　　　　獨漉篇　碣石篇四(土不同/觀滄海/龜雖壽/冬十月)
　　　　淮南王篇
　第五十五卷
　　舞曲歌辭四
　　雜舞三
　　　齊拂舞歌五首
　　　　白鳩辭　濟濟辭
　　　　獨祿辭　碣石辭
　　　　淮南王辭
　　　梁拂舞歌
　　　拂舞歌八首
　　　　拂舞辭(唐李賀)白鳩辭(李白)
　　　　獨漉篇(李白)獨漉歌(王建)
　　　　臨碣石(梁沈約)小臨海(劉孝威)
　　　　淮南王(二首○宋鮑照)
　　　晉白紵舞歌三首
　　　宋白紵舞歌詩
　　　齊白紵辭五首(王儉)
　　　梁白紵辭二首(武帝)
　　　白紵舞辭
　　　　白紵曲(宋劉鑠)
　　　　白紵歌(十七首)
(宋鮑照六首/湯惠休二首)
(梁張率九首)
　　　　白紵辭(七首)
(唐崔國輔二首/楊/衡二首)
(李/白三首)
　　　　白紵歌(四首)
(唐王建二首/張/籍)
(桺宗元)
　第五十六卷
　　舞曲歌辭五
　　　雜舞四
　　　四時白紵歌五首(梁沈約)
　　　　春白紵　夏白紵
　　　　秋白紵　冬白紵
　　　　夜白紵
　　　四時白紵歌三首(隋焬帝)
　　　　東宮春　江都夏
　　　四時白紵歌二首(隋虞茂)
　　　　江都夏　長安秋
　　　冬白紵歌(唐元稹)
　　　晉杯槃舞歌詩(無名氏)
　　　齊世昌辭(無名氏)
　　　宋泰始歌舞曲辭十二首
　　　　皇業頌(明帝)聖祖頌
　　　　朙君大雅(虞龢)通國風(明帝)
　　　　天符頌　朙徳頌
　　　　帝圖頌　龍躍大雅
　　　　淮祥風　宋世大雅(虞龢)
　　　　治兵大雅(明帝)白紵篇大雅
　　　齊朙王歌七首(王融)
　　　　朙王曲　聖君曲
　　　　淥水曲　採菱曲
　　　　淸楚引　長歌引
　　　　散曲
　　　　唐功成慶善樂辭(唐太宗)
　　　　唐中和樂舞辭(德宗)
　　　　霓裳詞(十首○王建)
　　　　柘枝詞(四首)
(無名氏/唐辥能三首)
　　　　屈柘詞(唐温庭筠)
　　　散樂附
　　　　俳歌辭(古辭)
　　　　宋鳳凰銜書伎辭(無名氏)
　　　　齊鳳凰銜書伎辭(無名氏)
　第五十七卷
　　琴曲歌辭一
　　　　白雪歌(二首)
(齊徐孝嗣/梁朱孝廉)
　　　　白雪曲(唐僧貫休)神人暢(唐堯)
　　　　􁈖親操(虞舜)南風歌(虞舜)
　　　　湘妃(二首)
(唐劉長卿/李/賀)
　　　　湘妃(二首)
(唐孟/郊/陳/羽)
　　　　湘妃列女操(唐鮑溶)
　　　　湘夫人(五首)
(梁沈/約/王僧孺)
(唐鄒紹先/李/頎)
(郎士元)
　　　　襄陵操(夏禹)
　　　　霹靂引(三首)
(梁簡文帝/隋辛德源)
(唐沈佺期)
　　　　箕子操(殷箕子)
　　　　拘幽操(二首)
(周文王/唐韓/愈)
　　　　文王操(周文王)尅商操(周武王)
　　　　傷殷操(宋微子)越裳操(周公旦)
　　　　越裳操(唐韓愈)歧山操(唐韓愈)
　　　　神鳯操(周成王)採薇操(周伯夷)
　　　　履霜操(二首)
(周尹伯奇/唐韓/愈)
　　　　士失志操(四首○晉介子推)
　　　　雉朝飛操(七首)
(齊犢沐子/宋鮑/照)
(梁簡文帝/吳/均)
(唐李/白/韓/愈)
(張/祜)
　第五十八卷
　　琴曲歌辭二
　　　　思歸引(三首)
(晉石/崇/梁劉孝威)
(唐張/祜)
　　　　猗蘭操(三首)
(魯孔/子/隋辛德源)
(唐韓/愈)
　　　　幽蘭(六首)
(宋鮑照五首/唐崔/塗)
　　　　將歸操(二首)
(魯孔/子/唐韓/愈)
　　　　龜山操(唐韓愈)残形操(唐韓愈)
　　　　雙鷰離(三首)
(梁簡文帝/沈君攸)
(唐李/白)
　　　　處女吟(魯處女)
　　　　貞女引(二首)
(梁簡文帝/沈/約)
　　　　列女操(唐孟郊)
　　　　别鶴操(三首)
(商陵牧子/宋鮑/照)
(唐韓/愈)
　　　　别鶴(六首)
(梁簡文帝/吳/均)
(唐楊巨源/王/建)
(張/籍/杜/牧)
　　　　走馬引(二首)
(梁張/率/唐李/賀)
　　　　天馬引(陳傅縡)龍丘引(梁簡文帝)
　　　　楚朝曲(宋吳邁遠)楚朙妃曲(宋湯惠休)
　　　　渡易水(二首)
(燕荆/軻/梁吳/均)
　　　　荆軻歌(陳陽縉)力拔山操(楚項羽)
　　　　項王歌(無名氏)大風起(漢高帝)
　　　　採芝操(四皓)四皓歌(唐崔鳩)
　　　　八公操(漢劉安)
　第五十九卷
　　琴曲歌辭三
　　　　昭君怨(八首)
(漢王/嬙/梁王叔英妻劉氏)
(陳後主/唐白居易)
(張/祐二首/梁氏瓊)
　　　　朙妃怨(楊凌)
　　　蔡氏五弄
　　　　遊春曲(二首○唐王維)
　　　　遊春辭(五首)
(唐王維二首/令狐楚三首)
　　　　淥水曲(五首)
(齊江/奂/梁吳/均)
(江/􁖖二首/唐李/白)
　　　　淥水辭(唐李賀)幽居弄(唐顧況)
　　　　秋􁈖(八首)
(唐李白二首/鮑/溶二首)
(司空曙/司空圖)
(王/維二首)
　　　　胡笳十八拍
(後漢蔡琰/唐劉/商)
　　　　胡笳曲(四首)
(宋吳邁遠/陶弘景)
(梁江􁖖二首)
　第六十卷
　　琴曲歌辭四
　　　　飛龍引(三首)
(隋蕭/慤/唐李白二首)
　　　　烏夜啼引(唐張籍)
　　　　宛轉歌(六首)
(晉劉妙容二首/唐郎大家宋氏)
(劉方平二首/陳江/總)
　　　　宛轉行(唐張籍)王敬伯歌(唐李端)
　　　　三峽流泉歌(蘭/唐李季)風入松歌(唐僧皎然)
　　　　秋風(五首)
(宋吳邁遠/湯惠休)
(梁江洪三首)
　　　　秋風引(唐劉禹錫)朙月引(唐盧照隣)
　　　　朙月歌(唐閻朝隱)綠竹(梁吳均)
　　　　綠竹引(唐宋之問)山人勸酒(唐李白)
　　　　幽澗泉(唐李白)龍宮操(唐顧況)
　　　　飛鳶操(唐劉禹錫)昇仙操(唐李羣玉)
　　　　成連(隋辛德源)
　　　　琴歌(五首)
(秦百里奚妻三首/漢司馬相如二首)
　　　　司馬相如琴歌(唐張祐)
　　　　琴歌(漢霍去病)霍將軍(唐崔顥)
　　　　琴歌(五首)
(魏阮/瑀/晉趙整三首)
(唐顧/況)
　第六十一卷
　　雜曲歌辭一
　　　　蜨蝶行(二首)
(古辭/梁李鏡遠)
　　　　桂之樹行(魏曹植)
　　　　秦女休行(三首)
(魏左延年/晉傅/玄)
(唐李/白)
　　　　當牆欲高行(魏曹植)當欲遊南山行(魏曹植)
　　　　當事君行(魏曹植)當車巳駕行(魏曹植)
　　　　驅車上東門行(古辭)駕言岀北門行(晉陸機)
　　　　駕岀北郭門行(後漢阮瑀)
　　　　岀門行(三首)
(孟/郊二首/元/稹)
　　　　岀自薊北門行(四首)
(宋鮑/照/陳徐/陵)
(庾/信/唐李/白)
　　　　薊門行(六首)
(唐高適五首/李希仲)
　　　　君子有所􁈖行(七首)
(陸/機/謝靈運)
(鮑/照/沈/約)
(李/白/僧貫休二首)
　第六十二卷
　　雜曲歌舞
　　　　傷歌行(二首)
(古辭/張/籍)
　　　　傷哉行(二首)
(唐孟/郊/莊南傑)
　　　　悲歌行(二首)
(古辭/唐李/白)
　　　　悲哉行(七首)
(晉陸/機/宋謝靈運)
(謝惠連/梁沈/約)
(唐孟雲卿/白居易)
(鮑/溶)
　　　　妾薄命(二十首)
(魏曹植二首/梁簡文帝)
(劉孝威/劉孝勝)
(唐崔國輔/武/平)
(李百藥/杜番言)
(劉元淑/李/白)
(孟/郊/張/籍)
(李/端/盧/綸)
(盧/粥/胡/曾)
(王/貞)
　第六十三卷
　　雜曲歌辭三
　　　　羽林郎(後漢辛延年)
　　　　羽林行(三首)
(唐王/建/孟/郊)
(鮑/溶)
　　　　胡姬年十五(晉劉琨)
　　　　當壚(二首)
(梁簡文帝/范静妻沈氏)
　　　齊瑟行
　　　　名都篇(魏曹植)
　　　　姜女篇(七首)
(魏曹/植/晉傅/玄)
(梁簡文帝/蕭子顯)
(北齊魏收二首/隋盧􁈖道)
　　　　白馬篇(十一首)
(魏曹/植/宋袁/淑)
(鮑/照/齊孔稚圭二首)
(梁沈/約/王僧孺)
(徐/棑/隋王/冑)
(卒德源/唐李/白)
　　　　苦􁈖行(曹植)
　　　　升天行(六首)
(魏曹植二首/宋鮑/照)
(梁劉孝勝/盧􁈖道)
(唐僧齊巳)
　　　　雲中白子高行(晉傅玄)
　第六十四卷
　　雜曲歌辭四
　　　　五遊魏曹植　遠遊篇(魏曹植)
　　　　輕舉篇(周王襃)仙人篇(魏曹植)
　　　　仙人覽六著篇(齊陸瑜)
　　　　神仙篇(五首)
(齊王/融/梁戴暠)
(陳張正見/隋盧􁈖道)
(魯/范)
　　　　神仙曲(唐李賀)昇仙篇(梁簡文帝)
　　　　飛龍篇(魏曹植)應龍篇(陳張正見)
　　　　鬬雞篇(二首)
(魏曹/植/梁劉孝威)
　　　　盤石篇(魏曹植)驅車篇(曹植)
　　　　種萬篇(曹植)秋蘭篇(晉傅玄)
　　　　松柏篇(宋鮑照)采菊篇(梁簡文帝)
　　　　飛塵篇(晉傅玄)閶闔篇(梁武帝)
　　　　登名山行　西長安行(晉傅玄)
　　　　齊謳行(二首)
(晉陸/機/梁沈/約)
　　　　齊歌行(齊陸厥)
　　　　吳趨行(三首)
(晉陸/機/無名氏)
(梁元帝)
　　　　會吟行(宋謝靈運)
　第六十五卷
　　雜曲歌辭五
　　　　北風行(二首)
(宋鮑/照/唐李/白)
　　　　苦熱行(九首)
(宋鮑/照/梁簡文帝)
(任/昉/何/遜)
(周庾/信/唐王/維)
(王/轂/僧皎然)
(僧齊巳)
　　　　太行苦熱行(二首)
(唐劉長卿/獨孤及)
　　　　春日行(三首)
(宋鮑/照/唐李/白)
(張/籍)
　　　　朗月行(二首)
(宋鮑/照/唐李/白)
　　　　朙月篇(晉傅玄)朙月子(陳謝燮)
　　　　堂上歌行(宋鮑照)
　　　　前有一罇酒行(四首)
(晉傅/玄/陳後主)
(張正見/唐李/白)
　　　　前緩聲歌(五首)
(古辭/晉陸/機)
(宋孔寗子/梁沈/約)
(宋謝惠連)
　　　　緩歌行(二首)
(宋謝靈運/唐李/頎)
　第六十六卷
　　雜曲歌辭六
　　　　結客少年場行(九首)
(宋鮑/照/梁劉孝威)
(周庾/信/隋孔紹安)
(唐虞世南/虞羽客)
(盧照隣/李/白)
(沈/彬)
　　　　少年子(四首)
(齊王/融/梁吳/均)
(唐李百藥/李/白)
　　　　少年樂(二首)
(唐李/賀/張/祜)
　　　　少年行(三十首)
(唐李白三首/王/維四首)
(王昌齡二首/張/籍)
(李/嶷三首/劉長卿)
(令狐楚四首/杜/牧二首)
(杜/甫二首/張/祜)
(韓/翃/施肩吾)
(僧貫休三首/韋/莊)
　　　　漢宮少年行(唐李益)長樂少年行(唐崔固輔)
　　　　長安少年行(十二首)
(梁何/遜/陳沈/爛)
(唐李廓十首/僧皎然)
　　　　渭城少年行(唐崔顥)
　　　　邯鄲少年行(二首)
(唐高/適/鄭/錫)
　第六十七卷
　　雜曲歌辭七
　　　　輕薄篇(六首)
(晉張/華/梁何/遜)
(陳張正見/唐李/益)
(僧貫休二首)
　　　　輕薄行(唐僧齊巳)灞上輕薄篇行(孟郊)
　　　　遊俠篇(四首)
(晉張/華/周王/襃)
(隋陳/良/唐崔/顥)
　　　　遊俠行(唐孟郊)俠客篇(梁王筠)
　　　　俠客行(三首)
(唐李/白/元/稹)
(溫庭筠)
　　　　博陵王宮俠曲(二首○晉張華)
　　　　遊獵篇(晉張華)
　　　　行行遊且獵篇(二首)
(梁劉孝威/唐李/白)
　　　　遊子吟(三首)
(唐孟/郊/顧/況)
(李/益)
　　　　遊子移(宋劉義恭)壯士篇(晉張華)
　　　　壯士吟(唐賈島)
　　　　壯士行(三首)
(唐劉禹鍚/鮑/溶)
(施肩吾)
　第六十八卷
　　雜曲歌辭八
　　　　浩歌(唐李賀)浩歌行(白居易)
　　　　歸去來引(張熾)麗人曲(崔國輔)
　　　　麗人行(杜甫)望城行(齊王融)
　　　　東飛伯勞歌(十一首)
(古辭/梁簡文帝二首)
(劉孝勝/陳後主)
(陸/瑜/江/總)
(隋辛徳源/唐張東之)
(李/嶠/李/睱)
　　　　鳴雁行(六首)
(宋鮑/照/隋李元操)
(唐李/白/韓/愈)
(鮑/溶/陸龜蒙)
　　　　晨風行(二首)
(梁王/循/范静妻沈氏)
　　　　空城雀(六首)
(宋鮑/照/後漢高孝緯)
(唐李/白/王/建)
(聶夷中/劉/駕)
　　　　滄海雀(梁張率)雀孔空井中(梁劉孝威)
　第六十九卷
　　雜曲歌辭九
　　　　車遙遥(五首)
(梁車/􁟣/唐孟/郊)
(張/籍/張/祜)
(胡/曾)
　　　　自君之岀矣(二十首)
(宋孝武帝/劉義恭)
(顔師伯/鮑令睴)
(齊王/融/虞/羲)
(梁范/雲/陳後主六首)
(賈馮吉/隋陳叔達)
(唐李康成/辛弘智)
(盧/仝/雍𥙿之)
(張/祜)
　　　　長相思(二十四首)
(宋吳邁遠/梁昭明太子)
(張/率二首/陳後主二首)
(徐/陵二首/蕭/淳)
(陸/瓊二首/王/瑳二首)
(江/總二首/唐郎大家宋氏)
(蘇/題/李/白三首)
(張/繼/令狐楚二首)
(白居易)
　　　　千里思(三首)
(魏祖叔辨/唐李/白)
(李/端)
　第七十卷
　　雜曲歌辭十
　　　　行路難(三十五首)
(宋鮑照十九首/齊僧寶月)
(梁吳均四首/費/昶二首)
(王/筠/唐盧照隣)
(張/紘/賀蘭進明五首)
(崔/顥)
　第七十一卷
　　雜曲歌辭十一
　　　　行路難(二十五首)
(唐李白三首/顧/況三首)
(李/頎/高/適二首)
(張/籍/聶夷中)
(韋應物/柳宗元三首)
　　　　　鮑　溶(僧貫休五首)
(僧齊巳二首/翁/綬)
(辥/能)
　　　　從軍中行路難(二首○唐駱賔王)
　　　　變行路難(唐王昌齡)
　　　　古别離(十四首)
(梁江/淹/唐沈佺期)
(孟雲卿/李/益)
(于/濟二首/李/端二首)
(王/縉/僧皎然)
(聶夷中/施肩吾二首)
(吳/融)
　第七十二卷
　　雜曲歌辭十二
　　　　古離别(十首)
(唐王/適/常/理)
(姚/係/趙微明二首)
(孟/郊二首/顧/況)
(僧貫休/韋/莊)
　　　　生别離(三首)
(梁簡文帝/唐孟雲卿)
(白居易)
　　　　長别離(宋吳邁遠)
　　　　遠别離(五首)
(唐李/白/張/籍)
(令狐楚三首)
　　　　久别離(唐李白)新别離(戴叔倫)
　　　　今别離(崔國輔)暗别離(劉氏錄)
　　　　潛别離(白居易)
　　　　别離曲(二首)
(唐張/籍/陸龜蒙)
　　　　西洲曲(二首)
(古辭/唐溫庭筠)
　　　　荆州樂(梁宗夬)
　　　　荆州歌(三首)
(唐李/白/劉禹錫二首)
　　　　荆州泊(唐李端)紀南歌(劉禹錫)
　　　　宜城歌(劉禹錫)南郡歌(齊陸厥)
　　　　長干曲(五首)
(古辭/唐崔顥四首)
　　　　長干行(三首)
(唐李白二首/張/潮)
　　　　小長干曲(唐崔國輔)
　第七十三卷
　　雜曲歌辭十三
　　　　𣏌梁妻(二首)
(宋吳邁遠/唐僧貫休)
　　　　董嬌饒(後漢宋子侯)焦仲卿妻(古辭)
　　　　盧女曲(唐崔顥)盧姬篇(崔顥)
　　　　邯鄲才人嫁爲厮養卒婦(二首)
(齊謝/朓/唐李/白)
　　　　楊白花(二首)
(無名氏/唐桺宗元)
　　　　茱茰女(二首)
(梁簡文帝/唐萬/楚)
　　　　舞媚娘(四首)
(陳後主三首/周庾/信)
　　　　于􁒒採花(二首)
(無名氏/唐李/白)
　　　　秦王卷衣(梁吳均)秦女卷衣(唐李白)
　　　　愛妾換馬(六首)
(梁簡文帝/劉孝威)
(庾肩吾/隋僧法宣)
(唐張祜二首)
　第七十四卷
　　雜曲歌辭十四
　　　　枯魚過河泣(二首)
(古辭/唐李/白)
　　　　冉冉孤生竹(二首)
(古辭/宋何/偃)
　　　　康下何纂纂(三首)
(梁簡文帝/隋王冑二首)
　　　　西園遊上才　薄草歸弦歌(梁沈君攸)
　　　　羽觴飛上苑(沈君攸)桂檝泛河中(沈君攸)
　　　　內殿賦新詩(陳江總)
　　　　武溪深行(二首)
(後漢馬/援/梁劉孝勝)
　　　　半渡溪(梁劉孝威)半路溪(梁元帝)
　　　　㫺思君(晉傅玄)妾安所居(梁吳均)
　　　　飲酒樂(三首)
(晉陸/機/無名氏)
(唐聶夷中)
　　　　滛思古意(宋顔峻)
　　　　思公子(三首)
(齊王/融/梁費/昶)
(北齊邢/劭)
　　　　王孫遊(三首)
(齊謝/朓/王/融)
(唐崔國輔)
　　　　陽翟新聲(齊王融)
　　　　金樂歌(三首)
(梁簡文帝/梁元帝)
(房/篆)
　　　　樂未央(梁沈約)南征曲(梁蕭子顯)
　　　　發白馬(二首)
(梁費/昶/唐李/白)
　　　　濟黃河(三首)
(梁謝/微/陳江/總)
(隋蕭/慤)
　　　　結襪子(二首)
(後魏溫子昇/唐李/白)
　　　　沐浴子(二首)
(無名氏/唐李/白)
　　　　安定侯曲(昇/後魏溫子)澤雉
　　　　短簫(梁張􁛹)伍子胥(鮑機)
　　　　淸涼(梁張率)
　第七十五卷
　　雜曲歌辭十五
　　　　三臺(○唐韋應物/二首)上皇三臺
　　　　突厥三臺　宫中三臺(唐王建)
　　　　江南三臺(○可建/四首)
　　　　陵雲臺(二首)
(梁謝/舉/周王/襃)
　　　　建興苑(梁紀少瑜)曲池水(齊謝朓)
　　　　築城曲(三首)
(唐張/籍/元/稹)
(陸龜蒙)
　　　　大道曲(晉謝尚)採蓮諷(梁江從簡)
　　　　湖陰曲(唐溫庭筠)
　　　　永朙樂(二十一首)
(齊謝朓十首/王/融十首)
　　　　　梁沈　約
　　　　永朙樂(北齊魏收)無愁果有愁曲(隱/唐李商)
　　　　起夜來(二首)
(梁桺/楎/唐施肩吾)
　　　　起夜半(唐聶夷中)
　　　　獨不見(七首)
(唐桺/惲/沈佺期)
(王/訓/楊巨源)
(李/白/戴叔倫)
(胡/曾)
　第七十六卷
　　雜曲歌辭十六
　　　　攜手曲(三首)
(梁沈/約/吳/均)
(唐田/娥)
　　　　邯鄲行(齊陸/厥)邯鄲歌(梁武帝)
　　　　大垂手(二首)
(梁吳/均/聶夷中)
　　　　小垂手(吳/均)
　　　　夜夜曲(六首)
(梁沈約二首/梁簡文帝)
(唐王/偃/無名氏)
(僧貫休)
　　　　秋夜長(六首)
(齊王/融/唐王/勃)
(張/籍/王/建二首)
(王/維)
　　　　夜坐吟(三首)
(宋鮑/照/唐李/白)
(李/賀)
　　　　遙夜吟(梁宗夫)寒夜怨(宋陶弘景)
　　　　寒夜吟(唐鮑溶)獨處愁(梁簡文帝)
　　　　憂旦吟(齊張融)霜婦吟(周蕭撝)
　　　　同聲歌(後漢張衡)何當行(晉傅玄)
　　　　定情詩(後漢繁欽)定情篇(唐喬知之)
　　　　定情樂(唐施肩吾)合歡詩(五首○晉楊方)
　第七十七卷
　　雜曲歌辭十七
　　　　春江行(梁簡文帝)
　　　　春江曲(五首)
(唐郭元振/張/籍)
(張仲素三首)
　　　　江上曲(二首)
(齊謝/朓/唐李嘉祐)
　　　　江臯曲(齊王融)楊花曲(宋湯惠休)
　　　　桃花曲(二首)
(梁簡文帝/唐顧/況)
　　　　映水曲(氏/梁范靜妻沈)登樓曲(范静妻沈氏)
　　　　越城曲　迎客曲(梁徐勉)
　　　　送客曲(徐勉)送歸曲(吳均)
　　　　還臺樂(陳陸瓊)芙蓉花(隋辛德源)
　　　　浮遊花　芳林篇(梁桺惲)
　　　　上林(昭明太子)夾樹(吳均)
　　　　樹中草(三首)
(梁簡文帝/唐李/白)
(張/祐)
　　　　城上􁓔(梁吳均)燕燕于飛(陳江總)
　　　　錦石擣流黃(隋煬帝)河曲遊(隋盧思道)
　　　　城南隅讌(隋盧思道)喜春遊歌(○隨煬帝/二首)
　　　　春遊吟(唐李章)
　　　　春遊樂(三首)
(唐施肩吾/李/端二首)
　　　　春遊曲(三首○唐張仲素)
　　　　樂府(十首)
(古辭/魏明帝)
(唐劉言史二首/顧/泥)
(權德與/孟/郊三首)
(陸長源)
　　　　雜曲(七首)
(梁王/筠/陳傅/縡)
(徐/陵/江/總三首)
(唐王/勃)
　　　　古曲(七首)
(陳後主/周王/襃)
(唐施肩吾五首)
　第七十八卷
　　雜曲歌辭十八
　　　　燉煌樂(二首)
(後魏溫子昇/隋王/冑)
　　　　阿那瓌
　　　　高句麗(二首)
(周王/襃/唐李/白)
　　　　舍利弗
　　　　摩多樓子(二首)
(無名氏/唐李/賀)
　　　　法壽樂歌(十二首○齊王融)
　　　　　歌本處　歌靈瑞
　　　　　歌下生　歌抂宫
　　　　　歌田遊　歌岀國
　　　　　歌得道　歌寶樹
　　　　　歌賢衆　歌學徒
　　　　　歌供具　歌福應
　　　　歩虚詞(四十八首)
(周庾信十首/隋煬帝二首)
(唐陳/羽/顧/況二首)
(梁吳均十首/唐劉禹鍚二首)
(韋渠牟十九首/僧皎然)
(高/駢)
　　　　歩虚引(唐陳陶)
　第七十九卷
　　近代曲辭一
　　　　紀遼東(三首)
(隋煬帝二首/王/冑)
　　　　遼東行(唐王建)渡遼水(王建)
　　　　㫺㫺鹽(二首)
(隋辥道衡/無名氏)
　　　㫺㫺鹽二十首(唐趙嘏)
　　　　垂桺覆金堤　蘼蕪葉復齊
　　　　水溢芙蓉沼　花飛桃李蹊
　　　　採桑秦氏女　織錦竇家妻
　　　　關山别蕩子　風月守空閨
　　　　恆斂千金笑　長垂雙玉啼
　　　　蟠龍隨鏡隱　綵鳳逐帷低
　　　　驚魂同夜鵲　倦寝聽晨雞
　　　　暗牗懸蛛網　空梁落燕泥
　　　　前年過代北　今歳往遼西
　　　　一去無還意　那能惜馬蹄
　　　　江都宫樂歌(隋煬帝)
　　　　十索(六首)
(隋丁六娘四首/無名氏二首)
　　　　水調(二首)
(唐吳融一首/無名氏一首)
　　　　堂堂(三首)
(唐李義府二首/李/賀一首)
　　　　涼州(六首)
(唐耿/緯一首/無名氏一首)
(張/籍三首/辥/逢一首)
　　　　大和(一首)
　　　　伊州(一首)
　　　　陸州(一首)
　　　　簇拍陸州(一首)
　　　　石州
　第八十卷
　　近代曲辭二
　　　　葢羅縫(二首)雙帶子
　　　　崑崙子　祓禊曲(三首)
　　　　上巳樂(唐張祜)穆護砂
　　　　思歸樂(二首)金殿樂
　　　　胡渭州(二首)戎渾
　　　　墻頭花(二首)採桑
　　　　楊下採桑
　　　　破陣樂(三首)
(無名氏/唐張說二首)
　　　　戰勝樂　劒南臣
　　　　征歩郎　歎疆場
　　　　塞姑　水鼓子
　　　　婆羅門　浣沙女(二首)
　　　　鎭西(二首)回紇
　　　　長命女　醉公子
　　　　一片子　甘州
　　　　濮陽女　相府蓮
　　　　簇拍相府蓮
　　　　離别難(二首)
(無名氏/唐白居易)
　　　　山鷓鴣(二首)
　　　　山鷓鴣詞(三首)
(唐李/益/李/渉二首)
　　　　樂世(唐白居易)急樂世(白居易)
　　　　何滿子(二首)
(唐白居易/辥/逢)
　　　　淸平調(○唐李白/三首)囘波樂(李景伯)
　　　　聖朙樂(三首○張仲素)
　　　　大酺樂(五首)
(無名氏/唐杜審言二首)
(張/祜二首)
　　　　千秋樂(唐張祜)火鳳辭(○李百藥/二首)
　　　　熱戲樂(張祜)春鶯囀(張祜)
　　　　達磨支(溫庭筠)如意娘
　　　　雨霖鈴(張祜)桂華曲(白居易)
　　　　渭城曲(王維)
　第八十一卷
　　近代曲辭三
　　　　竹枝(二十二首)
(唐顧/況/劉禹錫十一首)
(白居易四首/李/渉四首)
(晉孫光憲二首)
　　　　楊桺枝(七十九首)
(唐白居易四首/白居易八首)
(盧/貞/劉禹鍚九首)
(劉禹鍚三首/李商隱二首)
(韓/琮/施肩吾)
(溫庭筠八首/皇甫松二首)
(僧齊巳四首/張/祜二首)
(孫/魴五首/辥/能十首)
(辥/能九首/後唐牛嶠五首)
(晉和凝三首/孫光憲四首)
　第八十二卷
　　近代曲辭四
　　　　浪淘沙(十七首)
(唐劉禹鍚/白居易六首)
(皇甫松二首)
　　　　紇那曲(○唐劉禹鍚/二首)瀟湘神(○唐劉禹鍚/二首)
　　　　抛毬樂(○劉禹鍚/二首)
　　　　太平樂(四首)
(唐白居易二首/王/維一首)
　　　　昇平樂(○唐辥能/十首)金縷衣(唐李錡)
　　　　鳯歸雲(二首○唐滕潛)
　　　　拜新月(二首)
(唐李/端/吉中孚妻張氏)
　　　　憶江南(五首)
(唐白居易三首/劉禹鍚二首)
　　　　宫中調笑(○唐王建/四首)調笑(○韋應物/二首)
　　　　轉調詞(唐戴叔倫)宫中行樂詞(○唐李白/八首)
　　　　宫中樂(十首)
(唐令狐楚五首/張仲素五首)
　　　　踏歌詞(七首)
(唐崔液二首/謝/偃三首)
(張/說二首)
　　　　踏歌行(○唐劉禹錫/四首)天長地久詞(○盧綸/五首)
　　　　欵乃曲(○元結/五首)十二月樂詞(○李賀/十三首)
　第八十三卷
　　雜謠歌辭一
　　　歌辭一
　　　　擊壤歌　卿雲歌(三首)
　　　　塗山歌　夏人歌(二首)
　　　　商歌(○齊寗戚/二首)師乙歌
　　　　獲麟歌(魯孔子)河激歌(趙簡子夫人)
　　　　越人歌　徐人歌
　　　　漁父歌(十一首)
(古辭/唐張志和五首)
(晉和/凝/歐陽烱)
(李/珣三首)
　　　　採葛婦歌　紫玉歌
　　　　鄴民歌　鄭白渠歌
　　　　百里奚歌(高允生)秦始皇歌
　　　　雞鳴歌
　　　　雞鳴曲(二首)
(唐王/建/李/廓)
　　　　平城歌　楚歌(漢高帝)
　　　　吳楚歌(二首)
(晉傅/玄/唐張/藉)
　第八十四卷
　　雜歌謠辭
　　　歌辭二
　　　　戚夫人歌　畫一歌
　　　　趙幽王歌　淮南王歌
　　　　京兆歌(齊陸厥)左馮翃歌(陸厥)
　　　　扶風歌(十首)
(晉劉琨九首/宋鮑/照)
　　　　秋風辭(漢武帝)衛皇后歌
　　　　李延年歌
　　　　李夫人歌(七首)
(漢武帝/唐李商隱三首)
(李/賀/鮑/溶)
(張/祜)
　　　　李夫人及貴人歌(齊陸厥)
　　　　未央才人歌(梁庾肩吾)
　　　　中山孺子妾歌(三首)
(齊陸厥二首/唐李/白)
　　　　臨江王節士歌(二首)
　　　　　齊陸　厥　唐李　白
　　　　行幸甘泉宫歌(二首)
(梁簡文帝/劉孝威)
　　　　烏孫公主歌　匈奴歌
　　　　驪駒歌(古辭)雜離歌
　　　　瓠子歌(○漢武帝/二首)李陵歌
　　　　廣川王歌(二首)牢石歌
　　　　黃鵠歌(漢昭帝)黃門倡歌
　第八十五卷
　　雜歌謠辭三
　　　歌辭三
　　　　五侯歌　上郡歌
　　　　燕王歌　華容夫人歌
　　　　廣陵王歌　鮑司隸歌
　　　　五噫歌　董少平歌
　　　　張君歌　廉叔度歌
　　　　范史雲歌　岺君歌
　　　　皇甫嵩歌　郭喬卿歌
　　　　賈父歌　米暉歌
　　　　劉君歌　洛陽令歌
　　　　滎陽令歌　徐聖通歌
　　　　王世容歌　晉高祖歌
　　　　徐州歌　束晳歌
　　　　豫州歌　應詹歌
　　　　吳人歌　幷州歌
　　　　隴上歌　司馬將軍歌(唐李白)
　　　　鄭櫻桃歌(李頎)襄陽童兒歌
　　　　襄陽歌(李白)襄陽曲(四首○李白)
　　　　蘇小小歌(六首)
(古辭/唐李/賀)
(溫庭筠/張/祜三首)
　　　　河中之水歌(梁武帝)
　第八十六卷
　　雜歌謠辭四
　　　歌辭四
　　　　中興歌(十首○宋鮑照)
　　　　勞歌(三首)
(宋伍緝之二首/周蕭/撝)
　　　　白日歌(齊張融)雲歌(梁王臺卿)
　　　　一旦歌
　　　　滛豫歌(三首)
(無名氏二首/梁簡文帝)
　　　　巴東三峽歌(二首)
　　　　挾琴歌(三首)
(梁范静妻沈氏/北齊蘶/收)
(唐陸龜蒙)
　　　　鄱陽歌(二首)北軍歌
　　　　雍州歌　始興王歌
　　　　夏侯歌　咸陽王歌
　　　　鄭公歌　裴公歌
　　　　長白山歌
　　　　敕勒歌(二首)
　　　　　無名氏　唐温庭筠
　　　　東征歌(隋王通)辥將軍歌
　　　　顏有道歌　新河歌
　　　　田使君歌　黄麞歌
　　　　得體歌　得寶歌
　　　　黃臺瓜辭(唐章懷太子)
　　　　古歌(三首)
(唐沈佺期/辥維翰二首)
　第八十七卷
　　雜歌謠辭五
　　　歌辭五
　　　　穎川歌　庾公歌(二首)
　　　　御路楊歌　鳯凰歌
　　　　黃曇子歌(唐溫庭筠)歷陽歌
　　　　苻堅時長安歌　王子年歌(二首)
　　　　邯鄲郭公歌　邯鄲郭公辭(溫庭筠)
　　　　齊雲觀歌　周宣帝歌
　　　謠辭
　　　　黃澤謠　白雲謠
　　　　穆天子謠　越謠歌(古辭)
　　　　長安謠　城中謠
　　　　會稽童謠　二郡謠
　　　　京兆謠　後漢桓靈時謠
　　　　吳謠　晉泰始中謠
　　　　閣道謠　南土謠
　　　　宋時謠　宋大朙中謠
　　　　山陰謠　梁時童謠
　　　　曲堤謠　趙郡謠
　　　　北齊太上時童謠
　　　　獨酌謠(六首)
(陳後主四首/陸/瑜)
(沈/烱)
　　　　羇謠(孔仲智)
　　　　箜篌謠(二首)
(無名氏/唐李/白)
　　　　玉漿泉謠　鄴城童謠(唐李賀)
　　　　唐天寶中京師謠
　第八十八卷
　　雜歌謠辭六
　　　謠辭六
　　　　堯時康衢童謠　晉獻公時童謠
　　　　晉惠公時童謠　魯國童謠
　　　　楚昭王時童謠　周末時童謠
　　　　漢元帝時童謠　漢成帝時燕燕童謠
　　　　漢成帝時歌謠　王莽時汝南童謠
　　　　㪅始時南陽童謠　後漢時蜀中童謠
　　　　後漢順帝末京都童謠
　　　　後漢桓帝初小麥童謠
　　　　大麥行(唐杜甫)
　　　　後漢桓帝初城上烏童謠
　　　　後漢桓帝初京都童謠
　　　　後漢桓帝末京都童謠
　　　　後漢靈帝末京都童謠
　　　　後漢獻帝初童謠　後漢獻帝初京都童謠
　　　　魏朙帝景初中童謠
　　　　魏齊王嘉平中謠　吳孫亮初童謠
　　　　吳孫亮初白鼉鳴童謡
　　　　白鼉鳴(唐張籍)吳孫皓初童謠
　　　　吳孫皓天紀中童謠
　　　　晉武帝太康後童謠(三首)
　　　　晉惠帝永熈中童謠
　　　　晉惠帝元康中京洛童謠(二首)
　　　　晉元康中洛中童謠
　　　　晉惠帝時洛陽童謠
　　　　晉惠帝太安中童謠
　　　　晉懷帝永嘉初謠　晉懷帝永嘉中童謠
　　　　晉永嘉中童謡　晉朙帝太寧初童謡
　　　　晉哀帝隆和初童謠
　　　　晉太和末童謠　晉孝武太元末京口謠
　第八十九卷
　　雜歌謠辭七
　　　謠辭七
　　　　晉安帝元興初童謠
　　　　晉安帝元興中童謠
　　　　晉安帝義熈初童謠
　　　　晉安帝義熈初謠(二首)
　　　　晉吳中童謠　晉荆州童謠
　　　　晉京口謠　晉京口民間謠
　　　　苻堅時長安謠　苻堅初童謠
　　　　苻堅時童謠　宋元嘉中魏地童謠
　　　　梁武帝時謠　梁大同中童謠
　　　　梁末童謠　陳初童謠
　　　　陳初童謠　陳初時謠
　　　　後魏宣武孝朙時謠
　　　　後魏末童謠　東魏童謠
　　　　北齊鄴都童謠　北齊武定中童謠
　　　　北齊文宣時謠　北齊後主武平初童謠
　　　　北齊後主武平中童謠
　　　　北齊後主武平末童謠
　　　　北齊末鄴中童謠　周初童謠
　　　　隋煬帝大業中童謠
　　　　唐武德初童謠　唐貞觀中高昌國童謠
　　　　唐永淳初童謠　唐高宗永淳中童謠
　　　　唐武后時童謠　唐神龍中謠
　　　　唐中宗時童謠　唐景龍中謠
　　　　唐天寶中童謠　唐天寶中幽州謠
　　　　唐僖宗時童謠　唐元和初童謠
　　　　唐咸通中童謠　唐咸通末成都童謠
　　　　唐僖宗時童謠　唐乾符中童謠
　　　　唐中和初童謠　梁太祖時蜀中謠
　第九十卷
　　新樂府辭一
　　　樂府雜題一
　　　　新曲(三首)
　　　　桃源行(二首)
(無名氏/唐劉禹錫)
　　　　春女行(二首)
(唐劉希夷/王/翰)
　　　　洛陽女兒行(唐王維)扶風曲(五首)
　　　　笑歌行(唐李白)江夏行
　　　　横江詞(六首)靜夜思
　　　　黄葛篇　采葛行(唐鮑溶)
　第九十一卷
　　新樂府辭二
　　　樂府雜題二
　　　　祖龍行(唐韋楚老)鄴都引(張說)
　　　　孟門行(崔顥)邯鄲宮人怨
　　　　吳宮怨(二首)
(唐衛/萬/張/籍)
　　　　青樓曲(三首)
(唐王昌齡二首/于/濆)
　　　　中流曲(唐崔國輔)聖壽無疆詞(○楊巨源/十首)
　　　　朝元引(○陳陶/四首)平蕃曲(○劉長卿/三首)
　　　　悲陳陶(杜甫)悲青坂
　　　　哀江頭　哀王孫
　　　　兵車行　來從竇車騎行(唐李益)
　　　　憶長安曲(○岑參/二首)九曲詞(○高適/三首)
　　　　情人玉淸歌(畢耀)湘中弦(○崔塗/二首)
　　　　湘弦怨(孟郊)湘中曲(莊南傑)
　　　　促促曲(李益)
　　　　促促詞(二首)
(唐王/建/張/籍)
　　　　樓上女兒曲(唐盧仝)青青水中滿(○韓愈/三首)
　第九十二卷
　　新樂府辭三
　　　樂府雜題三
　　　　塞上曲(十九首)
(唐李/白/王昌齡)
(耿/緯/司空曙)
(僧貫休九首/戎/昱)
(王/維/周/朴)
(張/祜)
　　　　塞上行(四首)
(唐歐陽詹/鮑/溶)
(李昌符/周/朴)
　　　　塞上(十六首)
(唐高/適/王/建)
(鮑/溶/李/端)
(曹/松/鄭/灅)
(譚用之/姚/合)
(張/喬/周/朴二首)
(秦韜玉/戴師顏)
(江/爲/杜荀鶴二首)
　　　　塞下曲(十七首)
(唐李白六首/郭元振)
(王昌齡二首/馬/戴二首)
(張/籍/于/濆二首)
(陶/翰/李/益)
　第九十三卷
　　新樂府辭四
　　　樂府雜題四
　　　　塞下曲(四十六首)
(唐僧貫休十一首/盧/綸六首)
(僧皎然二首/李/賀)
(劉/駕/王/維二首)
(令狐楚二首/張仲素五首)
(戎/昱六首/丁/稜)
(郎士元/許/潭)
(周/朴/張/袩二首)
(李宣遠/沈/彬三首)
　　　　交河塞下曲(唐胡曾)汾隂行(李嶠)
　　　　大梁行(二首)
(唐堯客/高/適)
　　　　洛陽行(唐張籍)永嘉行
　　　　田家行(二首)
(唐王/建/元/稹)
　　　　思遠人(二首)
(唐王/建/張/籍)
　　　　億遠曲(二首)
(無名氏/唐元/稹)
　　　　望遠曲(唐孟郊)夫遠征(元稹)
　第九十四卷
　　新樂府辭五
　　　樂府雜題五
　　　　寄遠曲(二首)
(唐王/建/張/籍)
　　　　征婦怨(五首)
(唐孟/郊/張/籍)
　　　　織婦詞(三首)
(唐孟/郊/元/稹)
(鮑/溶)
　　　　織錦曲(唐王建)織錦詞(溫庭筠)
　　　　當窗織(王建)
　　　　擣衣曲(二首)
(無名氏/唐劉禹錫)
　　　　送衣曲(唐王建)寄衣曲(張籍)
　　　　淮陰行(〇劉禹錫/五首)泰娘歌
　　　　㪅衣曲　視刀環歌
　　　　堤上行　競渡曲
　　　　沓潮歌
　　　　北邙行
(唐王/建/張/籍)
　　　　野田行(二首)
(唐李/益/張/碧)
　　　　斜路行(唐王建)雉將雛
　第九十五卷
　　新樂府辭八
　　　樂府雜題六
　　　　長安羇旅行(唐孟郊)羈旅行(張籍)
　　　　求仙曲(孟郊)求仙行(張籍)
　　　　結愛曲(孟郊)節婦吟(張籍)
　　　　楚宮行　山頭鹿
　　　　各東西　湘江曲
　　　　雀飛多　夢上天(元稹)
　　　　君莫非　曰頭狐兔行
　　　　人道短　苦樂相倚曲
　　　　捉捕歌
　　　　採珠行(二首)
(無名氏/唐鮑/溶)
　　　　平戎辭(〇唐王維/二首)望春辭(〇唐令孤楚/二首)
　　　　思君恩(〇令狐楚/三首)漢苑行(〇唐張仲素/三首)
　　　　燒香曲(唐李商隱)房中曲
　　　河內詩
　　　　樓上曲　湖中曲
　　　　湖中曲(唐李賀)春懷引
　　　　靜女春曙曲　白虎行
　　　　月漉漉篇　黃頭郞
　　　　倚瑟行(唐鮑溶)江南别(羅隱)
　第九十六卷
　　新樂府辭七
　　　系樂十二首(唐元結)
　　　　思太古　隴上歎
　　　　頌東夷　賤士吟
　　　　欵乃曲　貧婦詞
　　　　去鄕悲　壽翁興
　　　　農臣怨　謝天龜
　　　　古遺歎　下客謡
　　　補樂歌十首(唐元結)
　　　　網罟　豐年
　　　　雲門　九淵
　　　　五莖　六英
　　　　咸池　大韶
　　　　大夏　大濩
　　　補九夏歌九首(唐皮日休)
　　　　王夏　肆夏
　　　　昭夏　納章
　　　　章夏　齊夏
　　　　族夏　祴夏
　　　　鷔夏
　　　新題樂府上(唐元稹)
　　　　上陽白髪人　華原磬
　　　　五弦彈　西涼伎
　　　　法曲　馴犀
　　　　立部伎
　第九十七卷
　　雜樂府辭八
　　　新題樂府下(唐元稹)
　　　　驃國樂　胡旋女
　　　　蠻子朝　縛戎人
　　　　陰山道　八駿圖
　　　新樂府上(唐白居易)
　　　　七德舞　法曲
　　　　二王後　海漫漫
　　　　立部伎　華原磬
　　　　上陽白髪人　胡旋女
　　　　新豐折臂翁　太行路
　第九十八卷
　　新樂府辭
　　　新樂府
　　　　司天臺　捕蝗
　　　　昆朙春水滿　城鹽州
　　　　道州民　馴犀
　　　　五弦彈　蠻子朝
　　　　驃國樂　縛戎人
　　　　驪宮高　百鍊鏡
　　　　靑石　兩朱閣
　　　　西涼伎
　第九十九卷
　　新樂府辭下
　　　新樂府下(唐白居易)
　　　　八駿圖　澗底松
　　　　牡丹芳　紅線毬
　　　　杜陵叟　繚綾
　　　　賫炭翁　母别子
　　　　陰山道　時世妝
　　　　李夫人　陵圜妾
　　　　鹽商婦　杏爲梁
　　　　井底引銀瓶　官牛
　　　　紫毫筆　隋堤桺
　　　　草茫茫　古塜狐
　　　　黑潭龍　天可度
　　　　秦吉了　鵶九劎
　　　　采詩官
　第一百卷
　　新樂府辭十一
　　　樂府倚曲(唐溫庭筠)
　　　　漢皇迎春辭　夜宴謠
　　　　蓮浦謠　遐水謠
　　　　曉仙謠　水仙謠
　　　　東峰歌　罩魚歌
　　　　生禖屏風歌　湘宮人歌
　　　　太液池歌　雞鳴埭歌
　　　　雉場歌　東郊行
　　　　春野行　吳苑行
　　　　塞寒行　臺城曉朝曲
　　　　走馬樓三㪅曲　春曉曲
　　　　惜春詞　春愁曲
　　　　春洲曲　晚歸曲
　　　　湘東宴曲　照影曲
　　　　舞衣曲　故城曲
　　　　蘭塘辭　碌碌辭
　　　　昆朙池水戰辭　獵騎辭
　　　樂府雜詠六首(唐陸龜蒙)
　　　　雙吹管　東飛鳧
　　　　花成子　月成弦
　　　　孤獨怨　金吾子
　　　正樂府十首(唐皮日休)
　　　　卒妻悲　橡媪歎
　　　　食官怨　農父謠
　　　　路臣恨　賤貢士
　　　　頌夷臣　惜義鳥
　　　　誚虚器　哀隴民
樂府詩集目錄下(終)
樂府詩集巻第一
　　　　　　　太原　郭茂倩　編次
　　郊廟歌辭
　　　　　樂記曰王者功成作樂治定制禮是以五
　　　　　帝殊時不相㳂樂三王異世不相襲禮朙
　　　　　其有損益也然自黄帝已後至於三代千
　　　　　有餘年而其禮樂之僃可以考而知者唯
　　　　　周而已周頌昊天有成命郊祀天地之樂
　　　　　歌也清廟祀太廟之樂歌也我將祀朙堂
　　　　　之樂歌也載芟良耜藉田社稷之樂歌也
　　　　　然則祭樂之有歌其來尚矣兩漢已後世
　　　　　有制作其所以用於郊廟朝廷以接人神
　　　　　之歡者其金石之響歌舞之容亦各因其
　　　　　功業治亂之所起而本其風俗之所由武
　　　　　帝時詔司馬相如等造郊祀歌詩十九章
　　　　　五郊互奏之又作安世歌詩十七章薦之
　　　　　宗廟至朙帝乃分樂爲四品一曰大予樂
　　　　　典郊廟上陵之樂郊樂者易所謂先王以
　　　　　作樂崇徳殷薦上帝宗廟樂者虞書所謂
　　　　　琴瑟以詠祖考來格詩云肅雍和鳴先祖
　　　　　是聽也二曰雅頌樂典六宗社稷之樂社
　　　　　稷樂者詩所謂琴瑟擊皷以御田祖禮記
　　　　　曰樂施於金石越於音聲用乎宗廟社稷
　　　　　事乎山川鬼神是也永平三年東平王蒼
　　　　　造光武廟登歌一章稱述功徳而郊祀同
　　　　　用漢歌魏歌辭不見疑亦用漢辭也武帝
　　　　　始命杜䕫創定雅樂時有鄧静尹商善訓
　　　　　雅歌歌詩尹胡能習宗廟郊祀之曲舞師
　　　　　馮肅服養曉知先代諸舞䕫總領之魏復
　　　　　先代古樂自䕫始也晉武受命百度草創
　　　　　泰始二年詔郊廟朙堂禮樂權用魏儀遵
　　　　　周室肇稱殷禮之義但使傅玄攺其樂章
　　　　　而已永嘉之亂舊典不存賀循爲太常始
　　　　　有登歌之樂朙帝太寧末又詔阮孚增益
　　　　　之至孝武太元之世郊祀遂不設樂宋文
　　　　　帝元嘉中南郊始設登歌廟舞猶闕乃詔
　　　　　顔延之造天地郊登歌三篇大抵依倣晉
　　　　　曲是則宋初又仍晉也南齊梁陳初皆㳂
　　　　　襲後更創制以爲一代之典元魏宇文繼
　　　　　有朔漠宣武已後雅好胡曲郊廟之樂徒
　　　　　有其名隋文平陳始獲江左舊樂乃調五
　　　　　音爲五夏二舞登歌房中等十四調賓祭
　　　　　用之唐髙祖受禪未遑攺造樂府尚用前
　　　　　世舊文武徳九年乃命祖孝孫修定雅樂
　　　　　而梁陳盡吳楚之音周齊雜胡戎之伎於
　　　　　是斟酌南北考以古音作爲唐樂貞觀二
　　　　　年奏之按郊祀朙堂自漢以來有夕牲迎
　　　　　神登歌等曲宋齊以後又加祼地迎牲飲
　　　　　福酒唐則夕牲祼地不用樂公卿攝事又
　　　　　去飲福之樂安史作亂咸鎬爲墟五代相
　　　　　承享國不永制作之事葢所未暇朝廷宗
　　　　　廟典章文物但按故常以爲程式云
　　　漢郊祀歌
　　　　練時日
練時日侯有望􁃚膋蕭延四方九重開靈之斿垂惠恩
鴻祜休靈之車結玄雲駕飛龍羽旄紛靈之下若風馬
左蒼龍右白虎靈之來神哉沛先以雨般裔裔靈之至
慶隂隂相放􁐧震澹心靈已坐五音飭虞至旦承靈億
牲繭栗粢盛香尊桂酒賓八鄉靈安畱吟青黄徧觀此
眺瑶堂衆嫭竝綽奇麗顔如荼兆逐靡被華文厠霧縠
曵阿錫佩珠玉侠嘉夜茝蘭芳澹容與獻嘉觴
　　　　帝臨
帝臨中壇四方承宇繩繩意變僃得其所清和六合制
數以五海內安寧興文偃武后土富媼昭朙三光穆穆
優游嘉服上黄
　　　　青陽
青陽開動根荄以遂膏潤并愛跂行畢逮霆聲發榮壧
處頃聽枯槀復産廼成厥命衆庶熙熙施及夭胎羣生
啿啿惟春之祺
　　　　朱朙
朱朙盛長旉與萬物桐生茂豫靡有所詘敷華就實既
阜既昌登成甫田百鬼廸嘗廣大建祀肅雍不忘神若
宥之傳世無疆
　　　　西顥
西顥沆碭秋氣肅殺含秀垂穎續舊不廢姦僞不萌妖
孽伏息隅辟越逺四貉咸服既畏兹威惟慕純徳附而
不驕正心翊翊
　　　　玄冥
玄冥陵隂蟄蟲葢臧中木零落抵冬降霜易亂除邪革
正異俗兆民反本抱素懷樸條理信義望禮五嶽籍歛
之時掩收嘉榖
　　　　惟泰元
　　　　　漢書禮樂志曰建始元年丞相匡衡奏罷
　　　　　鸞路龍鱗㪅定詩曰涓選休成
惟泰元尊媼神蕃釐經緯天地作成四時精建日月星
辰度理隂陽五行周而復始雲風靁電降甘露雨百姓
蕃滋咸循厥緒繼統㳟勤順皇之徳鸞路龍鱗罔不肹
飾嘉籩列陳庶幾宴享滅除凶災烈騰八荒鍾鼔竽笙
雲舞翔翔招揺靈旗九夷賓將
　　　　天地
　　　　　漢書禮樂志曰丞相匡衡奏罷黻繡周張
　　　　　㪅定詩曰肅若舊典
天地竝况惟予有慕爰熈紫壇􁈖求厥路恭承禋祀緼
豫爲紛黼繡周張承神至尊千童羅舞成八溢合好効
歡虞泰一九歌畢奏斐然殊鳴琴竽瑟會軒朱璆磬金
鼓靈其有喜百官濟濟各敬其事盛牲實俎進聞膏神
奄畱臨須揺長麗前掞光燿朙寒暑不忒况皇章展詩
應律鋗玉嗚函宫吐角激徴清發梁揚羽申以商造茲
新音永久長聲氣逺條鳯鳥鴹神夕奄虞葢孔享
　　　　日出入
日出入安竆時世不與人同故春非我春夏非我夏秋
非我秋冬非我冬泊如四海之池徧觀是耶謂何吾知
所樂獨樂六龍六龍之調使我心若訾黄其何不徠下
　　　　天馬
　　　　　漢書武帝紀曰元鼎四年秋馬生渥洼水
　　　　　中作天馬之歌太初四年春貳師將軍李
　　　　　廣利斬大宛王首獲汗血馬來作西極天
　　　　　馬之歌禮樂志曰天馬歌元狩三年馬生
　　　　　渥洼水中作李斐曰南陽新野有㬥利長
　　　　　武帝時遭刑屯田燉煌界數於渥洼水旁
　　　　　見羣野馬中有奇者與凡馬異來飲此水
　　　　　利長先作土人持勒靽於水旁後馬玩習
　　　　　久之代土人持勒靽收得其馬獻之欲神
　　　　　異之云從水中出也西域傳曰大宛國多
　　　　　善馬馬汗血言其先天馬子也應劭云大
　　　　　宛有天馬種蹏蹋石汗血蹋石者謂蹋石
　　　　　而有跡言其蹏堅利汗血者謂汗從前肩
　　　　　髆出如血號一日千里也張騫傳曰漢武
　　　　　帝初發書易曰神馬當從西北來得烏孫
　　　　　馬好名曰天馬及得宛馬汗血益壯㪅名
　　　　　烏孫馬曰西極馬宛馬曰天馬云按史記
　　　　　樂書稱武帝伐大宛得千里馬名蒲梢作
　　　　　歌曰天馬來兮從西極經萬里兮歸有德
　　　　　承靈威兮降外國渉流沙兮四夷服與此
　　　　　不同
太一况天馬下霑赤汗沫流赭志俶儻精權奇籋浮雲
晻上馳體容與迣萬里今安匹龍爲友
天馬徠從西極渉流沙九夷服天馬徠出泉水虎脊兩
化若鬼天馬徠歷無草徑千里循東道天馬徕執徐時
將揺舉誰與期天馬徕開遠門竦子身逝昆侖天馬徕
龍之媒游閶闔觀玉臺
　　　　天門
天門開詄蕩蕩穆竝騁以臨饗光夜燭徳信著靈寖平
而鴻長生豫太朱涂廣夷石爲堂飾玉梢以舞歌體招
揺若永望星畱俞塞隕光照紫幄珠熉黄幡比翍囘集
貳雙飛常羊月穆穆以金波日華燿以宣朙假清風軋
忽激長至重觴神裵囘若畱放殣冀親以肆章函蒙祉
福常若期寂漻上天知厥時泛泛滇滇從髙斿殷勤此
路臚所求佻正嘉吉弘以昌休嘉砰隱溢四方專精厲
意逝九閡紛云六幕浮大海
　　　　景星
　　　　　一曰寶鼎歌漢書武帝紀曰元鼎四年夏
　　　　　六月得寶鼎后土祠旁作寶鼎之歌禮樂
　　　　　志曰景星元鼎五年得鼎汾陰作如淳曰
　　　　　景星者徳星也見無常常出有道之國
景星顯見信星彪列象載昭庭日親以察參侔開闔爰
推本紀汾脽出鼎皇祜元始五音六律依韋饗昭雜變
竝會雅聲遠姚空桑琴瑟結信成四興遞代八風生殷
殷鍾石羽籥鳴河龍供鯉醇犧牲百末旨酒布蘭生泰
尊柘漿析朝酲微感心攸通脩名周流常羊􁈖所并穰
穰復正直往寗馮觽切和疏寫平上天布施后土成穰
穰豐年四時榮
　　　　齊房
　　　　　一曰芝房歌漢書武帝紀曰元封二年夏
　　　　　六月甘泉宫內中産芝九莖連葉作芝房
　　　　　之歌應劭云芝芝草也其葉相連瑞應圖
　　　　　云王者敬事耆老不失舊故則芝草生内
　　　　　中謂後庭之室也故詔書曰上帝溥臨不
　　　　　異下房賜朕弘休是也禮樂志曰齊房元
　　　　　封二年芝生甘泉齊房作
齊房産草九莖連葉宫童効異披圖案諜玄氣之精囘
復此都蔓蔓日茂芝成靈華
　　　　后皇
后皇嘉壇立玄黄服物發冀州兆蒙祉福沇沇四塞徦
狄合處經營萬億咸遂厥宇
　　　　華㷸㷸
華㷸㷸固靈根神之斿過天門車千乗敦昆侖神之出
排玉房周流雜拔蘭堂神之行旌容容騎杳杳般縱縱
神之徠泛翊翊甘露降慶雲集神之愉臨壇宇九疑賓
䕫龍舞神安坐鴹吉時共翊翊合所􁈖神嘉虞申貳觴
福滂洋邁延長沛施祐汾之阿揚金光横泰河莽若雲
增陽波徧臚驩騰天歌
　　　　五神
五神相包四鄰土地廣揚浮雲扢嘉壇椒蘭芳璧玉精
垂華光益億年美始興交於神若有承廣宣延咸畢觴
靈輿位偃蹇驤卉汩臚析奚遺滛淥澤􁐨然歸
　　　　朝隴首
　　　　　一曰白麟歌漢書武帝紀曰元狩元年冬
　　　　　十月行幸雍獲白麟作白麟之歌顔師古
　　　　　云麟麇身牛尾馬足黄色圜蹄一角角端
　　　　　有肉
朝隴首覽西垠靁電尞獲白麟爰五止顯黄徳圖匈虐
熏鬻殛闢流離抑不詳賓百僚山河饗掩囘轅　長馳
騰雨師灑路陂流星隕感惟風籋歸雲撫懷心
　　　　象載瑜
　　　　　一曰赤雁歌漢書禮樂志曰太始三年行
　　　　　幸東海獲赤雁作
象載瑜白集西食甘露飲榮泉赤雁集六紛員殊翁雜
五采文神所見施祉福登蓬萊結無極
　　　　赤蛟
赤蛟綏黄華葢露夜零晝晻濭百君禮六龍位勺椒漿
靈已醉靈既享錫吉祥􁁬􁁬極降嘉觴靈殷殷爛揚光
延壽命永未央杳冥冥塞六合澤汪濊輯萬國靈禗禗
象輿轙票然逝旗逶蛇禮樂成靈將歸託玄徳長無衰
　　　漢郊祀歌
　　　　靈芝歌　古　辭
因靈寢兮産靈芝象三徳兮瑞應圖延壽命兮光此都
配上帝兮象太微參日月兮揚光輝
　　　　天馬歌　李　白
天馬来出月支窟背爲虎文龍翼骨嘶青雲振綠髪蘭
筋權奇走滅没騰崑崙歷西極四足無一蹶雞鳴刷燕
晡秣越神行電邁躡恍惚天馬呼飛龍趨目朙長庚臆
雙鳧尾如煙星首渇烏口噴紅光汗溝朱曾陪時龍躡
天衢羈金絡月照皇都逸氣稜稜凌九區白璧如山誰
敢沽廻頭咲紫鷰但覺爾軰愚天馬奔戀君軒駷躍驚
矯浮雲翻萬里入(足/一作)躑躅遥瞻閶闔門不逢寒風子
誰採逸景孫白雲在青天丘陵遠崔嵬鹽車上峻坂倒
行逆施畏日晚伯樂翦拂中道遺少盡其力老棄之願
逢田子方惻然爲我􁈖雖有玉山禾不能療苦飢嚴霜
五月凋桂枝伏櫪衘寃摧兩睂請君贖獻穆天子猶堪
弄影舞瑶池
　　　　天馬辭　唐張仲素
天馬初從渥水來歌曾唱得濯龍媒不知玉塞沙中路
苜蓿殘花幾處開
躞蹀宛駒齒未齊摐金噴玉向風嘶來時行盡金河道
獵獵輕風在碧蹄
　　　晉郊祀歌　傅　玄
　　　　　晉書樂志曰武帝泰始二年詔傅玄造郊
　　　　　祀朙堂歌辭其祠天地五郊有夕牲歌迎
　　　　　送神歌及饗神歌
　　　　夕牲歌
天命有晉穆穆朙朙我其夙夜祗事上靈常于時假迄
用其成於􁀔玄牡進夕其牲崇徳作樂神祇是聽
　　　　迎送神歌
宣文蒸哉日靖四方永言保之夙夜匪康光天之命上
帝是皇嘉樂殷􁀔靈祚景祥神祇隆假享福無疆
　　　　饗神歌
天祚有晉其命惟新受終于魏奄有兆民燕及皇天懷
柔百神不顯遺烈之徳之純享其玄牡式用肇禋神祇
來格福祿是臻
時邁其猶昊天子之祐享有晉兆民戴之畏天之威敬
　　　　夕牲歌
天命有晉穆穆朙朙我其夙夜祗事上靈常于時假迄
用其成於􁀔玄牡進夕其牲崇徳作樂神祇是聽
　　　　迎送神歌
宣文蒸哉日靖四方永言保之夙夜匪康光天之命上
帝是皇嘉樂殷􁀔靈祚景祥神祇隆假享福無疆
　　　　饗神歌
天祚有晉其命惟新受終于魏奄有兆民燕及皇天懷
柔百神不顯遺烈之徳之純享其玄牡式用肇禋神祇
來格福祿是臻
時邁其猶昊天子之祐享有晉兆民戴之畏天之威敬
授人時不顯不承於猶繹􁈖皇極斯建庶績咸熈庶幾
夙夜惟晉之祺
宣文惟后克配彼天撫寧四海保有康年於乎緝熈肆
用靖民爰立典制爰脩禮紀作民之極莫匪資始克昌
厥後永言保之
　　　晉天地郊朙堂歌　傅　玄
　　　　　宋書樂志曰晉前所作天地郊朙堂歌有
　　　　　夕牲歌降神歌天郊饗神歌地郊饗神歌
　　　　　朙堂饗神歌其夕牲降神天地郊朙堂同
　　　　　用
　　　　夕牲歌
皇矣有晉時邁其徳受終于天光濟萬國萬國既光神
定厥祥䖍于郊祀祗事上皇祗事上皇百福是臻巍巍
祖考克配彼天嘉牲匪歆徳馨惟饗受天之祜神化四
方
　　　　降神歌
於赫大晉膺天景祥二帝邁徳宣兹重光我皇受命奄
有萬方郊祀配享禮樂孔章神祇嘉饗祖考是皇克昌
厥後保祚無疆
　　　　天郊饗神歌
整泰壇祀皇神精氣感百靈賓藴朱火燎芳薪紫煙遊
冠青雲神之體靡象形曠無方幽以清神之來亢景照
聽無聞視無兆神之至舉歆歆靈爽協動余心神之坐
同歡娛澤雲翔化風舒嘉樂奏文中聲八音諧神是聽
咸㓗齊竝芬芳烹牷牲享玉觴神悅饗歆禋祀祐大晉
降繁祉祚京邑行四海保天年竆地紀
　　　　地郊饗神歌
整泰折竢皇祇衆神感羣靈儀隂祀設吉禮施夜將極
時未移祇之體無形象潛泰幽洞忽荒祇之出薆若有
靈無遠天下母祇之來遺光景昭若存終冥冥祇之至
舉欣欣舞象徳歌成文祇之坐同歡豫澤雨施化雲布
樂八變聲教敷物咸亨祇是娛齊既潔侍者肅玉觴進
咸穆穆饗嘉豢歆徳馨祚有晉暨羣生溢九壤格天庭
保萬壽延億齡
　　　　朙堂饗神歌
經始朙堂享祀匪懈於皇烈考光配上帝赫赫上帝既
髙既崇聖考是配朙徳顯融率土敬職萬方來祭常于
時假保祚永世
　　　宋南郊登歌　顔延之
　　　　　宋書樂志曰文帝元嘉二十二年詔顔延
　　　　　之造天地郊夕牲迎送神饗神雅樂登歌
　　　　　二萹
　　　　夕牲歌
夤威寳命嚴恭帝祖表海炳岱系唐胄楚靈鑒濬文民
屬睿武奄受敷錫宅中拓宇亘地稱皇罄天作主月竁
來賓日際奉土開元首正禮交樂舉六典聯事九官列
序有牷在滌有絜在俎以􁀔王衷以荅神祜
　　　　迎送神歌
維聖饗帝維孝養親皇乎僃矣有事上春禮行宗祀敬
達郊禋金枝中樹廣樂四陳陟配在京降徳在民奔精
照夜髙燎煬晨隂朙浮爍沈禜深淪告成大報受釐元
神月御按節星驅扶輪遥興遠駕曜曜振振
　　　　饗神歌
營泰畤定天衷􁈖心睿謀筮從建表蕝設郊宫田燭置
爟火通曆元旬律首吉飾紫壇坎列室中星兆六宗秩
乾宇晏地區謐大孝昭祭禮供牲日展盛自躬具陳器
僃禮容形儛綴被歌鍾望帝閽聳神蹕靈之來辰光溢
潔粢酌娛太一朙煇夜華晢日祼既始獻又終烟薌鬯
報清穹饗宋徳祚王功休命永福履充
樂府詩集卷第一
　　　　　　　東吳毛晉訂正　男扆再訂
樂府詩集巻第二
　　　　　　　太原　郭茂倩　編次
　　郊廟歌辭
　　　宋朙堂歌　謝　莊
　　　　　南齊書樂志曰朙堂祠五帝漢郊祀歌皆
　　　　　四言宋孝武使謝莊造辭莊依五行數木
　　　　　數用三火數用七土數用五金數用九水
　　　　　數用六按鴻範五行一曰水二曰火三曰
　　　　　木四曰金五曰土月令木數八火數七土
　　　　　數五金數九水數六蔡邕云東方有木三
　　　　　土五故數八南方有火二土五故數七西
　　　　　方有金四土五故數九北方有水一土五
　　　　　故數六又納音數一言得土三言得火五
　　　　　言得水七言得金九言得木若依鴻範木
　　　　　數用三則應水一火二金四也若依月令
　　　　　金九水六則應木八火七也當以鴻範一
　　　　　二之數言不成文故有取捨而使兩義竝
　　　　　違未詳以數立文爲何依據也周頌我將
　　　　　祀文王言皆四其一句五一句七莊歌太
　　　　　祖亦無定句宋書樂志曰迎送神歌依漢
　　　　　郊祀三言四句一轉韻
　　　　迎神歌
地紐謐乾樞囘華葢動紫微開旌蔽日車若雲駕六氣
乘絪緼曄帝京輝天邑聖祖降五靈集構瑶戺聳珠簾
漢拂幌月棲檐舞綴暢鍾石融駐飛景鬱行風懋粢盛
潔牲牷百禮肅羣司䖍皇徳遠大孝昌貫九幽洞三光
神之安解玉鑾景福至萬㝢歡
　　　　登歌
雍臺辨朔澤宫練服㓗火夕照朙水朝陳六瑚賁室八
羽華庭昭事先聖懷濡上靈肆夏戒敬升歌發徳永固
鴻基以綏萬國
　　　　歌太祖文皇帝
維天爲大維聖祖是則辰居萬㝢綴旒下國內靈八輔
外光四瀛蒿宫仰葢日館希旌複殿畱景重檐結風刮
楹接緯達嚮承虹設業設虡在王庭肇禋祀克配乎靈
我將我享維孟之春以孝以敬以立我烝民
　　　　歌青帝
參映夕駟照晨靈乗震司青春雁將向桐始蕤柔風舞
暄光遲萌動達萬品新潤無際澤無垠
　　　　歌赤帝
龍精初見大火中朱光北至圭景同帝在在離寔司衡
水雨方降木槿榮庶物盛長咸殷阜恩覃四冥被九有
　　　　歌黄帝
履建宅中㝢司繩御四方裁化遍寒燠布政周炎涼景
麗條可結霜朙水可折凱風扇朱辰白雲流素節分至
乗結晷啟閉集恒度帝運緝萬有皇靈澄國歩
　　　　歌白帝
百川如鏡天地爽且朙雲冲氣舉德盛在素精木葉初
下洞庭始揚波夜光徹地翻霜照懸河庶類收成歳功
行欲寜浹地奉渥罄宇承秋靈
　　　　歌黑帝
嵗月既宴方馳靈乗坎德司規玄雲合晦鳥路白雲繁
亘天涯雷在地時木光飾國典閉關梁四節遍萬物殿
福九域祚八鄉晨晷促夕漏延太隂極㣲陽宣鵲將巢
氷已解氣濡水風動泉
　　　　送神歌
藴禮容餘樂度靈方畱景欲暮開九重肅五達鳳參差
龍已沫雲既動河既梁萬里照四空香神之車歸清都
琁庭寂玉殿虚睿化凝孝風熾顧靈心結皇􁈖
　　　齊南郊樂歌
　　　　　南齊書樂志曰武帝建元二年有司奏郊
　　　　　廟雅樂歌辭太廟登歌用褚淵餘悉用謝
　　　　　超宗所撰多刪顔延之謝莊辭以爲新曲
　　　　　僃攺樂名永朙二年又詔王儉造太廟二
　　　　　室及郊配辭其南郊樂羣臣出入奏肅咸
　　　　　之樂牲出入奏引牲之樂薦豆呈毛血奏
　　　　　嘉薦之樂凡夕牲歌竝重奏迎神奏昭夏
　　　　　之樂皇帝入壇東門奏永至之樂升壇奏
　　　　　登歌初獻奏文徳宣烈之樂次奏武德宣
　　　　　烈之樂太祖髙皇帝配饗奏髙德宣烈之
　　　　　樂飲福酒奏嘉胙之樂送神奏昭夏之樂就
　　　　　燎位奏昭遠之樂還便殿奏休成之樂重
　　　　　奏
　　　　肅咸樂　謝超宗
夤承寶命嚴恭帝緒奄受敷錫升中拓宇亘地稱皇罄
天作主月域來賓日際奉土開元首正禮交樂舉六典
聯事九官列序
　　　　引牲樂
皇乎敬矣恭事上靈昭教國祀肅肅朙朙有牲在滌有
㓗在俎以薦王衷以答神祜陟配在京降徳在民奔精
望夜高燎佇晨
　　　　嘉薦樂
我恭我享惟孟之春以孝以敬立我烝民青壇奄靄翠
幙端凝嘉俎重薦兼藉再升設業設虡展容玉庭肇禋
配祀克􁕠上靈
　　　　昭夏樂
惟聖饗帝惟孝饗親禮行宗祀敬達郊禋金枝中樹廣
樂四陳月御案節星驅扶輪遥興遠駕曜曜振振告成
大報受釐元神
　　　　永至樂
紫壇望靈翠幙佇神率天奏䞇罄地來賓神貺竝介泯
祇合祉菾昭鑒享肅光孝祀威藹四靈洞曜三光皇德
全被大禮流昌
　　　　登歌
報惟事天祭實尊靈史正嘉兆神宅崇禎五畤昭鬯六
宗彜序介丘望塵皇軒肅舉
　　　　文德宣烈樂
營泰畤定天衷􁈖心緒謀筮從田燭置爟(權/一作)火通大
孝昭國禮融
　　　　武徳宣烈樂
功燭上宙徳耀中天風移九域禮飾八埏四靈晨炳五
緯宵朙膺曆締運道茂前聲
　　　　髙徳宣烈樂　王　儉
饗帝嚴親則天光大舄弈前古榮鏡無外日月宣華卿
雲流靄五漢同休六幽咸泰
　　　　嘉胙樂　謝超宗
鬯嘉禮承休錫盛徳符景緯昌華應帝策聖藹耀昌基
融祉暉世曆聲正涵月軌書文騰日迹寶瑞昭神圖靈
貺流瑞液我皇崇暉祚重芬冠往籍
　　　　昭夏樂
薦饗洽禮樂該神娛展辰斾囘洞雲路拂琁階紫雰藹
青霄開睠皇都顧玉臺畱昌徳結聖懷
　　　　昭遠樂
天以徳降地以禮報牲罇俯陳柴幣仰燎事展司采敬
達瑄薌煙䞇青昊震颺紫塲陳馨示策肅志宗禋禮非
物僃福唯誠陳
　　　　休成樂
昭事上祀饗薦具陳囘鑾轉翠拂景翔宸綴縣敷暢鐘
石昭融羽炫深晷籥曀行風肆序輟度肅禮停文四金
聳衛六馭齊輪
　　　齊北郊樂歌　謝超宗
　　　　　南齊書樂志曰北郊樂迎地神奏昭夏之
　　　　　樂升壇奏登歌初獻奏地徳凱容之樂次
　　　　　奏昭徳凱容之樂送神奏昭夏之樂瘞埋
　　　　　奏隸幽之樂餘辭同南郊隋書樂志曰齊
　　　　　氏承宋咸用元徽舊式宗祀朝饗奏樂俱
　　　　　同惟增北郊之禮乃元徽所闕永朙六年
　　　　　之所加也唯送神之樂宋孝建二年秋起
　　　　　居注云奏肆夏永朙中攺奏昭夏
　　　　昭夏樂
詔禮崇營敬饗玄畤靈正丹帷月肅紫墀展薦登華風
縣凝鏘神惟戾止鬱葆遥莊昭望歲芬環游辰太穆哉
尚禮横光秉藹
　　　　登歌
佇靈敬享禋肅彜文縣動聲儀薦絜牲芬隂祇以貺昭
司式慶九服熙度六農祥正
　　　　地德凱容歌
繕方丘端國隂掩珪晷仰靈心詔源委遍丘林禮獻物
樂薦音
　　　　昭德凱容樂
慶圖濬邈藴祥祕瑶俔天炳月嬪光紫霄邦化靈懋閫
則風調儷德方儀徽載以昭
　　　　昭夏樂
薦神升享序楙淹玉俎停金奏寶斾轉旒駕旋溢素景
鬱紫躔靈心顧畱辰睠洽外瀛瑞中縣
　　　　隸幽樂
后皇嘉慶定祇玄畤承帝休圖祇敷靈祉篚羃周序軒
朱凝會牲幣芬壇精朙佇葢調川瑞昌警岳祥泰
　　　齊朙堂樂歌
　　　　　南齊書樂志曰武帝建元初詔謝超宗造
　　　　　朙堂夕牲等歌并採用謝莊辭賓出入奏
　　　　　肅咸樂牲出入奏引牲樂薦豆呈毛血奏
　　　　　嘉薦樂迎神奏昭夏樂皇帝升朙堂奏登
　　　　　歌初獻奏凱容宣烈之樂還東壁受福酒
　　　　　奏嘉胙樂送神(上二字/一本缺)奏昭夏樂竝建元
　　　　　永朙中所奏也其凱容宣烈樂嘉胙樂太
　　　　　廟同用
　　　　肅咸樂二首　謝超宗
彜承孝典㳟事嚴聖浹天奉賮罄壤齊慶司儀具序羽
容夙章芬枝揚烈黼構周張助寶奠軒酎珍充庭璆縣
凝㑹琄朱竚聲先期選禮肅若有承祗􁕠靈祉皇慶昭
膺
尊事威儀輝容昭序迅恭朙神絜盛牲俎肅肅嚴宫藹
藹崇基皇靈降止百祗具司戒誠望夜端烈承朝依微
昭旦物色輕宵
　　　　引牲樂
惟誠絜饗惟孝尊靈敬芳黍稷敬滌犧牲騂繭在豢載
溢載豐以承宗祀以肅皇衷蕭芳四舉華火周傳神鑒
孔昭嘉足參牷
　　　　嘉薦樂二首
肇禋戒祀禮容咸舉六典飾文九司炤序牲柔既昭犧
剛既陳恭滌惟清敬事惟神加籩再御兼俎兼薦節動
軒越聲流金縣
弈弈閟幄亹亹嚴闈絜誠夕鑒端服晨暉聖靈戾止翊
我皇則上綏四㝢下洋萬國永言孝饗孝饗有容儐僚
贊列肅肅雍雍
　　　　昭夏樂
地紐謐乾樞囘華葢動紫微開旌蔽日車若雲駕六氣
乘烟煴燁帝景燿天邑聖祖降五雲集懋粢盛絜牲牷
百禮肅羣司䖍皇徳遠大孝昌貫九幽洞三光神之安
解玉鑾昌福至萬㝢歡
　　　　登歌
雍臺辨朔澤宫選辰絜火夕炤朙水朝陳六瑚賁室八
羽華庭昭事先聖懷濡上靈肆夏式敬升歌發德永固
洪基以綏萬國
　　　　凱容宣烈樂
釃醴具登嘉俎咸薦饗洽誠陳禮周樂徧祝辭罷祼序
容輟縣蹕動端庭鑾囘嚴殿神儀駐景華漢髙虚八靈
案衛三代解途翠葢耀澄罼帟凝晨玉　息節金輅懷
音式誠達孝底心肅感追憑皇鑒􁈖承淵範神錫懋祉
四緯昭朙仰福帝徽俯齊庶生
　　　　青帝歌
參映夕駟昭晨靈乗震司青春雁將向桐始㽔和風舞
暄光遲萌動達萬品親潤無際澤無垠
　　　　赤帝歌
龍精初見大火中朱光北至圭景同帝在在離寔司衡
雨水方降木槿榮庶物盛長咸殷阜恩澤四溟被九有
(逸/下)
　　　　黄帝歌
履艮宅中宇司繩總四方裁化徧寒燠布政司炎凉至
分乗經晷閉啓集恆度帝暉緝萬有皇靈澄(上澄字/一本缺)國
歩
　　　　白帝歌
百川若鏡天地爽且朙雲冲氣舉盛徳在素精庶類收
成歲功行欲寧浹地奉渥罄宇承帝靈
　　　　黑帝歌
歲既暮日方馳靈乗坎德司規玄雲合晦鳥蹊白雲繁
亘天涯晨晷促夕漏延大隂極微陽宣
　　　　嘉胙樂
禮薦洽福祚昌聖皇膺嘉祐帝業凝休祥居極乗景運
宅德瑞中王澄朙臨四奥精華延八鄉洞海同聲憓澈
宇麗乾光靈慶纒世祉鴻烈永無疆
　　　　昭夏樂　宋謝莊
藴禮容餘樂度靈方畱景欲暮開九重肅五達鳳參差
龍已沫雲既動河既梁萬里照四空香神之車歸清都
琁庭寂玉殿虚鴻化凝孝風熾顧靈心結皇􁈖鴻慶遐
鬯嘉薦令芳翊帝朙徳永祚深光
樂府詩集巻第二
　　　　　　　東吳毛晉訂正　男扆再訂
樂府詩集巻第三
　　　　　　　太原　宋郭茂　編次
　　郊廟歌辭
　　　齊雩祭樂歌
　　　　　南齊書樂志曰建武二年雩祭朙堂謝眺
　　　　　造辭一依謝莊唯世祖四言也
　　　　迎神歌八解　謝　眺
清朙暢禮樂新候龍景練貞辰陽律亢陰晷伏秏下土
荐穜稑震儀警王度乾嗟雲漢望昊天張盛樂奏雲儛
集五精延帝祖雩有諷禜有秩膋鬯芬圭瓚瑟靈之來
帝閽開車煜燿吹徘徊停龍犧徧觀此凍雨飛祥風靡
壇可臨奠可歆對泯祉鑒皇心
　　　　歌世祖武皇帝
濬哲維祖長發其武帝出自震重光御㝢七德攸宣九
疇咸叙静難荆舒凝威蠡浦昧旦丕承夕惕刑政化壹
車書德馨粢盛昭星夜景非雲曉慶衢室成陰璧水如
鏡禮充玉帛樂被管絃於樂在詠陟配于天自宮徂兆
靡愛牲牷我將我享永祚豐年
　　　　歌青帝
營翼日鳥殷宵凝氷(■/一作)泮玄蟄昭景陽陽風習習女
夷歌東皇集樽春酒秉青珪命田祖渥羣黎
　　　　歌赤帝
惟此夏德德恢台兩龍既御炎精來火景方中南譌秩
靡草云黄含桃實族雲蓊鬱溫風煽興雨祁祁黍苗徧
　　　　歌黄帝
禀火自高朙毓金挺剛克凉燠資成化羣方載厚德陽
季勾萌達炎徂溽暑融商暮百工止嵗極凌隂沖皇流
疏巳淸原隰甸巳平咸言祚惟億敦民保齊京
　　　　歌白帝
帝悅于兌執矩固司藏百川收潦精景應徂商嘉樹離
披榆關命賓鳥夜月如霜秋風方嫋嫋商陰肅殺萬寶
咸亦遒勞哉望嵗埸功冀可收
　　　　歌黑帝
白日短玄夜深招搖轉移大陰霜鍾鳴冥陵起星囘天
月竆紀聽嚴風來不息望玄雲黝無色曾氷冽積羽幽
飛雲至天山側關梁閉方不廵合國吹饗蜡賓充微陽
究終始百禮洽萬觀臻
　　　　送神歌
敬如在禮將周神之駕不少畱躡龍鑣轉金葢紛上馳
雲之外警七曜詔八神排閶闔渡天津有渰興膚寸積
雨冥冥又終夕俾棲糧惟萬箱皇情暢景命昌
　　　齊藉田樂歌　江　淹
　　　　　南齊書樂志曰藉田歌漢章帝元和元年
　　　　　班固奏周商頌載芟祠先農晉傅玄作祀
　　　　　先農先蠶夕牲歌詩一篇迎送神一篇饗
　　　　　社稷先農先聖先蠶歌詩三篇辭皆叙田
　　　　　農事胡道安作先農饗神詩一篇樂府相
　　　　　傳舊歌三章永朙四年藉田詔江淹造歌
　　　　　淹不依故傳製祀先農迎送神升歌及饗
　　　　　神歌二章
　　　　迎送神升歌
羽鑾從動金駕時遊教騰義鏡樂綴禮脩率先丹耦躬
遵緑疇靈之聖之歲殷澤柔
　　　　饗神歌
瓊斚既飾繡簋以陳方燮嘉種永毓宵民
　　　梁雅樂歌　沈　約
　　　　　隋書樂志曰梁初郊禋宗廟及三朝之樂
　　　　　竝用宋齊元徽永朙儀注唯攺嘉祚爲永
　　　　　祚又去永至之樂何佟之周捨議按周禮
　　　　　王出入奏王夏大祭祀與朝㑹同用而漢
　　　　　制皇帝在廟奏永至朝㑹别奏皇夏二樂
　　　　　有異於禮爲乖乃除永至還用皇夏葢秦
　　　　　漢巳來稱皇故變王夏爲皇夏也及武帝
　　　　　定國樂竝以雅爲稱取詩序云言天下之
　　　　　事形四方之風謂之雅雅者正也論語云
　　　　　仲尼自衛反魯然後樂正雅頌各得其所
　　　　　故曰雅止乎十二則天數也乃去階歩之
　　　　　樂增撤食之雅焉衆官出入奏俊雅皇帝
　　　　　出入奏皇雅皇太子出入奏胤雅王公出
　　　　　入奏寅雅上壽酒奏介雅食舉奏需雅撤
　　　　　饌奏雍雅牲出入奏滌雅薦毛血奏牷雅
　　　　　降神及迎送奏諴雅皇帝飲福酒奏獻雅
　　　　　燎埋奏禋雅其辭竝沈約所製普通中薦
　　　　　蔬之後攺諸雅歌敕蕭子雲製辭既無牲
　　　　　牢遂省滌雅牷雅云
　　　　皇雅三首
　　　　　隋書樂志曰皇帝出入奏皇雅取詩大雅
　　　　　云皇矣上帝臨下有赫也二郊太廟同用
帝德實廣運車書靡不賓執瑁朝羣后垂旈御百神八
荒重譯至萬國婉來親
華葢拂紫微句陳繞太一容裔被緹組參差羅罕畢星
囘照以爛天行徐且謐
淸蹕朝萬㝢端冕臨正陽青絇黄金繶衮衣文繡裳既
散華蟲采復流日月光
　　　　滌雅
　　　　　隋書樂志曰牲出入奏滌雅取禮記郊特
　　　　　牲云帝牛必在滌三月也二郊朙堂太廟
　　　　　同用
將脩盛禮其儀孔熾有腯斯牲國門是置不黎不㾞靡
諐靡忌呈肌獻體永言昭事俯休皇德仰綏靈志百福
具膺嘉祥允洎駿奔伊在慶覃遐嗣
　　　　牷雅
　　　　　隋書樂志曰薦毛血奏牷雅取春秋左氏
　　　　　傳云牲牷肥腯也二郊朙堂太廟同用
反本興敬復古昭誠禮容㝛設祀事孔朙華俎待獻崇
碑麗牲充哉繭握肅矣簪纓其膋既啓我豆既盈庖丁
游刃葛盧驗聲多祉攸集景福來并
　　　　誠雅三首
　　　　　隋書樂志曰降神及迎送神奏諴雅取尚
　　　　　書大禹謨云至諴感神也南郊䧏神用懷
　　　　　忽慌北郊迎神用地德溥二郊朙堂太廟
　　　　　送神同用我有朙德
懷忽慌瞻浩蕩盡誠絜致䖍想出杳冥隆無象皇情肅
具僚仰人禮盛神途敞僾朙靈申敬饗感蒼極洞玄壤
地德溥崐丘峻揚羽翟鼔應􁇭出尊祇展誠信招海瀆
羅嶽鎮惟福祉咸昭晉
我有朙德馨非稷黍牲玉孔僃嘉薦惟旅金懸㝛設和
樂具舉禮達幽朙敬行樽俎鼔鍾云送遐福是與
　　　　獻雅
　　　　　隋書樂志曰皇帝飲福酒奏獻雅取少牢
　　　　　饋食禮云祝酌授尸主人拜受爵禮記祭
　　　　　統云尸飲五君洗玉爵獻卿今之飲福酒
　　　　　亦古獻爵之義也二郊朙堂太廟同用
神宫肅肅天儀穆穆禮獻既同膺此釐福我有馨朙無
愧史祝
　　　　禋雅二首
　　　　　隋書樂志曰燎埋奏禋雅取周禮大宗伯
　　　　　云以禋祀祀昊天上帝書曰禋于六宗也
　　　　　就燎用紫宫昭煥就埋用盛樂斯舉
紫宫昭煥太一微玄降臨下土尊高上天載陳珪璧式
僃牲牷雲孤淸引栒虡高懸俯昭象物仰致高煙肅彼
靈祉咸達皇䖍
盛樂斯舉協徵調宮靈饗慶洽祉積化融八變有序三
獻巳終坎牲瘞玉酬德報功振垂成呂投壤生風道無
虚致事由感通於皇盛烈比祚華嵩
　　　梁南郊登歌二首　沈　約
　　　　　登歌者祭祀燕饗堂上所奏之歌也禮記
　　　　　朙堂位曰升歌淸廟下管象武仲尼燕居
　　　　　曰入門而金作示情也升歌清廟示德也
　　　　　　而管象示事也是故古之君子不必親
　　　　　相與言也以禮樂以相示郊特牲曰奠酬
　　　　　而工歌發德也歌者在上匏竹在下貴人
　　　　　聲也周禮大師職曰大祭祀帥瞽登歌令
　　　　　奏擊拊小師曰大祭祀登歌擊拊尚書大
　　　　　傳曰古者帝王升歌清廟大琴練絃達越
　　　　　大瑟朱絃達越以韋爲鼔不以竽瑟之聲
　　　　　亂人聲淸廟升歌歌先人之功烈德澤苟
　　　　　抂廟中當見文王者愀然如復見文王故
　　　　　書曰戞擊鳴球搏拊琴瑟以詠祖考來格
　　　　　此之謂也按登歌各頌祖宗之功烈去鐘
　　　　　撤竽以朙至德所以傳云其歌之呼也曰
　　　　　於穆淸廟於者歎之也穆者敬之也淸者
　　　　　欲其在位者徧聞之也隋書樂志曰大戴
　　　　　云淸廟之歌懸一磬而尚搏拊在漢之世
　　　　　獨奏登歌近代以來始用絲竹舊三朝設
　　　　　樂皆有登歌梁武以爲登歌者頌祖宗功
　　　　　業非元日所奏於是去之後以其說非通
　　　　　復用於嘉慶後周登歌僃鍾磬琴瑟階上
　　　　　設笙管隋亦因之合於儀禮荷瑟升歌及
　　　　　笙人立於階下間歌合樂是燕飲之事也
　　　　　祀神宴㑹通行之若大祀臨軒陳於壇之
　　　　　上若冊拜王公設宮懸不用登歌釋奠則
　　　　　唯用登歌而不設懸梁南北郊宗廟皇帝
　　　　　初獻及朙堂徧歌五帝德竝奏登歌
暾旣朙禮告成惟聖祖主上靈爵巳獻罍又盈息羽籥
展歌聲僾如在結皇情
禮容盛尊俎列玄酒陳陶匏設獻淸旨致䖍絜王既升
樂巳闋降蒼昊垂芳烈
　　　梁北郊登歌二首　沈　約
方壇既塪地祇巳出盛典弗諐羣望咸秩乃升乃獻敬
戊禮卒靈降無兆神饗載謐允矣嘉祚其升如日
至哉坤元實惟厚載躬茲奠饗誠交顯晦或升或降搖
珠動佩德表成物慶流皇代純嘏不諐祺福是賚
　　　梁朙堂登歌　沈　約
　　　　歌青帝
帝居在震龍德司春開元布澤合和尚仁羣居旣散歲
云陽止飭農分地人粒惟始雕粱繡栱丹楹玉墀靈威
以降百福來綏
　　　　歌赤帝
炎光在離火爲威德執禮昭訓持衡受則靡草旣凋溫
風以至嘉薦惟旅時羞孔僃齊醍在堂笙鏞在下匪惟
七百無絶終始
　　　　歌黄帝
鬱彼中壇含靈闡化廻環氣象輪無輟駕布德焉在四
序將收音宫數五飯稷驂駵宅屏居中帝臨外宇升爲
帝尊降爲神主
　　　　歌白帝
神在秋方帝居西皓允兹金德裁成萬寶鴻來雀化參
見火邪幕無玄鳥菊有黄華載列笙磬式陳彝俎靈㒺
常懷惟德是與
　　　　歌黑帝
德盛乎水玄冥紀節隂降陽騰氣凝象閉司智莅坎駕
鐵衣玄祁寒坼地晷度廻天悠悠四海駿奔奉職祚我
無疆永隆人極
　　　北齊南郊樂歌
　　　　　隋書樂志曰齊武成時始定四郊宗廟三
　　　　　朝之樂大禘圜丘及北郊夕牲羣臣入門
　　　　　奏肆夏樂迎神奏高朙樂登歌辭同牲出
　　　　　入薦毛血竝奏昭夏羣臣出進熟羣臣入
　　　　　竝同奏肆夏辭同初入進熟皇帝入門奏
　　　　　皇夏升丘奏皇夏壇上登歌辭同初獻奏
　　　　　高朙樂奠爵訖奏高明之樂覆燾之舞獻
　　　　　太祖配饗神座奏武德之樂昭烈之舞皇
　　　　　帝小退當昊天上帝神座前奏皇夏辭同
　　　　　上飲福酒奏皇夏詣東陛還便坐奏皇夏
　　　　　辭同初入門送神降丘南陛奏高朙樂之
　　　　　望燎位奏皇夏辭同上紫壇既燎奏昭夏
　　　　　樂自望燎還本位奏皇夏辭同上還便殿
　　　　　奏皇夏羣臣出奏肆夏辭同上祠感帝用
　　　　　圜丘樂
　　　　肆夏樂
肇應靈序奄字黎人乃朝萬國爰徵百神祗展方望幽
顯咸臻禮崇聲恊贄列珪陳翼差鱗次端笏垂紳來趨
動色式贊天人
　　　　高朙樂
惟神鑒矣皇靈肅止圜璧展事成文即始士僃八能樂
合六變風湊伊雅光華襲薦宸衛騰景靈駕霏煙嚴壇
生白綺席凝玄
　　　　昭夏樂
剛柔設位惟皇配之言肅其禮念暢在茲飾牲舉獸載
歌且舞既捨伊腯致精靈府物色惟典齋沐加恭宗族
咸暨㒺不率從
　　　　昭夏樂
展禮上月肅事應時繭栗爲用交暢有期弓矢斯發瓫
簝將事圜神致祀率由先志和以鑾刀臭以血膋至哉
敬矣厥義孔高
　　　　皇夏樂
帝敬昭宣皇誠肅致玉帛齊軌屏攝咸次三垓上列四
陛旁升龍陳萬騎鳳動千乗神儀天藹睟容離曜金根
停軫奉光先導
　　　　皇夏樂
紫壇雲曖紺幄霞褰我其陟止載致其䖍百靈竦聽萬
國咸仰人神咫尺玄應肹蠁
　　　　高朙樂
上下眷旁午從爵以質獻以恭咸斯暢樂惟雍孝敬闡
臨萬邦
　　　　高朙樂
自天子之會昌神道丘陵肅事克光天保九關洞開百
靈環列八樽呈僃五聲投節
　　　　武德樂
配神登聖主極尊靈敬宣昭燭咸達窅冥禮弘化定樂
贊功成穰穰介福下被羣生
　　　　皇夏樂
皇心緬且感吉蠲奉至誠赫哉光盛德乾巛(字/古坤)詔百
靈報福歸昌運承祐播休朙風雲馳九域龍蛟躍四溟
浮幕呈光氣儷象燭華精護武方知耻韶夏僅同聲
　　　　高朙樂
獻享畢縣佾周神之駕將上遊超斗極絶河流懷萬國
寧九州欣帝道心顧畱帀上下荷皇休
　　　　昭夏樂
玄黄覆載元首照臨合德致禮有契其心敬申事闋絜
誠云報玉帛載升棫樸斯燎寥廓幽曖播以馨香皇靈
惟監降福無疆
　　　　皇夏樂
天大親嚴匪敬伊孝永言肆饗宸朙增耀陽丘既暢大
典逾光乃安斯息欽若舊章天廻地旋鳴鑾引警且萬
且億皇曆惟永
　　　北齊北郊樂歌
　　　　　隋書樂志曰齊北郊迎神奏高朙樂登歌
　　　　　辭同薦毛血奏昭夏進熟皇帝入門皇帝
　　　　　升丘竝奏皇夏奠爵訖奏高朙樂覆燾之
　　　　　舞送神降丘南陛奏高朙樂既瘞奏昭夏
　　　　　樂還便殿奏皇夏餘竝同南郊樂
　　　　高朙樂
惟祇監矣皇靈肅止方琮展事即陰成理士僃八能樂
合八變風湊伊雅光華襲薦宸衛騰景靈駕霏煙嚴壇
生白綺席凝玄
　　　　昭夏樂
展禮上月肅事應時繭栗爲用交暢有期弓矢斯發瓮
簝將事萬祇致祀率由先志和以鑾刀臭以血膋至哉
敬矣厥義孔高
　　　　皇夏樂
帝敬昭宣皇誠肅致玉帛齊軌屏攝咸次重垓上列分
陛旁升龍陳萬騎鳳動千乘神儀天藹睟容離曜金根
停軫奉光先導
　　　　皇夏樂
層壇雲曖嚴幄霞褰我其陟止載致其䖍百靈竦聽萬
國咸仰人神咫尺玄應肹蠁
　　　　高朙樂
自天子之會昌神道方澤祗事克光天保九關洞開百
靈環列八樽呈僃五聲投節
　　　　高朙樂
獻享畢懸佾周神之駕將下遊超荒極憩崑丘懷萬國
寧九州欣帝道心顧畱帀上下荷皇休
　　　　昭夏樂
玄黄覆載元首照臨合德致禮有契其心敬申事闋絜
誠云報牲玉載陳棫樸斯燎寥廓幽曖播以馨香皇靈
惟監䧏福無疆
　　　　皇夏樂
天大親嚴匪敬伊孝永言肆饗宸朙增耀陰澤云暢大
典逾光乃安斯息欽若舊章天廻地旋鳴鑾引警且萬
且億皇曆惟永
　　　北齊五郊樂歌
　　　　　隋書樂志曰齊五郊迎氣降神竝奏高朙
　　　　　樂又曰禮五方上帝竝奏高朙之樂爲覆
　　　　　燾之舞
　　　靑帝高朙樂
歲云獻谷風歸斗東指雁北飛電鞭激雷車遽虹旌靡
靑龍馭和氣洽具物滋飜䧏止應帝期
　　　　赤帝高朙樂
婺女司旦中呂宣朱精御節離景延根荄俊茂溫風發
柘火風水應炎月執衡長物德孔昭赤旂霞曳㑹今朝
　　　　黄帝高朙樂
居中帀五運乘衡畢四時含養資羣物協德固皇基嘽
緩契王風持載符君德良辰動靈駕承祀昌邦國
　　　　白帝高朙樂
風涼露降馳景颺寒精山川搖落平秩在西成葢藏成
積烝人被嘉祉從享來儀鴻休溢千祀
　　　　黑帝高朙樂
虹藏雉化告寒水壯地坼年殫日次月紀方極九州萬
邦獻力叶光是紀歲竆微陽潛兆方融天子赫赫朙聖
享神降福惟敬
　　　北齊朙堂樂歌
　　　　　隋書樂志曰齊祀五帝於朙堂先祀一日
　　　　　夕牲羣臣入自門奏肆夏太祝令迎神奏
　　　　　高朙樂覆燾舞太祖配饗奏武德樂昭烈
　　　　　舞五方天帝竝奏高朙樂覆燾舞辭同迎
　　　　　氣牲出入薦毛血竝奏昭夏樂羣臣出進
　　　　　熟羣臣入竝奏肆夏辭同初入進熟皇帝
　　　　　入門及升壇竝奏皇夏辭同用初獻祼獻
　　　　　竝奏高朙樂覆燾舞飲福酒奏皇夏太祝
　　　　　送神奏高朙樂覆燾舞還便殿奏皇夏
　　　　肆夏樂
國陽崇祀嚴恭有聞荒華胥暨樂我大君冕瑞有列禽
帛載叙羣后師師威儀容與執禮辨物司樂考章率由
靡墜休有烈光
　　　　高朙樂
祖德光國圖昌祗上帝禮四方闢紫宫洞華闕龍獸奮
風雲發飛朱雀從玄武攜日月帶雷雨耀宇内溢區中
眷帝道感皇風帝道康皇風扇粢盛列椒糈薦神且寧
㑹五精歸福禄幸閭亭
　　　　武德樂
我惟我祖自天之命道被歸仁時屯啓聖運鍾千祀授
手萬姓夷兇掩虐匡頽翼正載經載營庶土咸寧九功
以洽七德兼盈丹書入告玄玉來呈露甘泉白雲郁河
淸聲教咸往舟車畢會仁加有形化洽無外嚴親惟重
陟配惟大既祐斯歌率土攸頼
　　　　昭夏樂
孝饗不匱精絜臨年滌牢委溢形色博牷于以用之言
承歆祀肅肅威儀敢不敬止載飾載省維牛維羊朙神
有察保兹萬方
　　　　昭夏樂
我將宗祀夤獻厥誠鞠躬如在側聽無聲薦色斯純呈
氣斯臭有滌有濯惟神其祐五方來格一人多祉朙德
惟馨於穆不巳
　　　　皇夏樂
象乾上構儀巛下基集靈崇祖永言孝思室陳簋豆庭
羅懸佾夙夜畏威保兹貞吉舞貴其夜歌重其升降斯
百禄惟饗惟應
　　　　高朙樂
度几筵闢牗戸禮上帝感皇祖酌惟絜滌以淸薦心欵
達神朙
　　　　高朙樂
帝精來降應我朙德禮殫義展流祉邦國既受多祉實
資孝敬祀竭其誠荷天休命
　　　　皇夏樂
恭祀洽盛禮宣英猷爛層景廣澤同深泉上靈鍾百福
羣神歸萬年月軌咸梯岫日域盡浮川瑞鳥飛玄扈潛
鱗躍翠漣皇家膺寶曆兩地復參天
　　　　高朙樂
青陽奏發朱朙歌西皓唱玄冥大禮罄廣樂成神心懌
將遠征飾龍駕矯鳳旍指閶闔憩層城出温谷邁炎庭
跨西汜過北溟忽萬億耀光精比電騖與雷行嗟皇道
懷萬靈固王業震天聲
　　　　皇夏樂
文物僃矣聲朙有章登薦惟肅禮邈前王鬯齊云終折
旋告罄穆穆旒冕藴誠畢敬屯衛按部鑾蹕廻途蹔畱
紫殿將及淸都
樂府詩集巻第三
　　　　　　　東吳毛晉訂正　男扆再訂
樂府詩集卷第四
　　　　　　太原　郭茂倩　編次
　　郊廟歌辭
　　　周祀圜丘歌　庾　信
　　　　　隋書樂志曰周祀圜丘樂降神奏昭夏皇
　　　　　帝將入門奏皇夏俎入奠玉帛竝奏昭夏
　　　　　皇帝升壇奏皇夏初獻及初獻配帝竝作
　　　　　雲門之舞獻畢奏登歌飲福酒奏皇夏撤
　　　　　奠奏雍樂帝就望燎位還便坐竝奏皇夏
　　　　昭夏
重陽禋祀大報天景午封壇肅且圜孤竹之管雲和弦
神光來下風肅然王城七里通天臺紫微斜照影徘徊
連珠合璧重光來天䇿蹔轉鉤陳開
　　　　皇夏
旌廻外壝蹕静郊門千乘按轡萬騎雲屯藉茅無咎掃
地惟尊揖讓展禮衡璜節歩星漢就列風雲相顧取法
於天降　永祚
　　　　昭夏
日至大禮豐犧上辰牲牢脩牧繭栗毛純俎豆斯立陶
匏以陳大報反命居陽兆日六變鼔錘三和琴瑟俎奇
豆偶惟誠惟質
　　　　昭夏
圜玉巳奠蒼幣斯陳瑞形成象璧氣含春禮從天數智
總圜神爲祈爲祀至敬咸遵
　　　　皇夏
七星是仰八陛有憑就陽之位如日之升􁈖䖍肅肅施
敬繩繩祝史陳信玄象斯格惟類之典惟靈之澤幽顯
對揚人神咫尺
　　　　雲門舞
獻以誠鬱以淸山罍舉沈齊傾惟尚饗洽皇情降景福
通神朙
　　　　雲門舞
長丘遠歴大電遙源弓藏高隴鼎没寒門人生于祖物
本扵天尊神配德迄用康年
　　　　登歌
歲之祥國之陽蒼靈敬翠雲長象爲飾龍爲章乘長日
坯蟄戸烈雲漢迎風雨六呂歌雲門舞省滌濯奠牲牷
鬱金酒鳳凰尊廻天睠顧中原
　　　　皇夏
國命在禮君命在天陳誠惟肅飲福惟䖍洽斯百禮福
以千年鉤陳掩映天駟徘徊彫禾飾斚翠羽承罍受斯
茂祉從天之來
　　　　雍樂
禮將畢樂將闌廻日轡動天關翠鳳搖和鑾響五雲飛
三歩上風爲馭雷爲車無轍迹有煙霞暢皇情休靈命
雨畱甘雲餘慶
　　　　皇夏
六典聨事九司咸則率由舊章於焉允塞掌禮移次燔
柴在焉煙升玉帛氣歛牲牷休氣馨香膋芳昭晣翼翼
䖍心朙朙上徹
　　　　皇夏
玉帛禮畢人神事分嚴承乃睠瞻仰廻雲輦路千門王
城九軌式道移候司方廻指得一惟淸於萬斯寧受兹
景命于天告成
　　　周祀方澤歌　庾　信
　　　　　隋書樂志曰周祀方澤樂降神及奠玉帛
　　　　　竝奏昭夏初獻奏登歌舞詞同圜丘望坎
　　　　　位奏皇夏
　　　　昭夏
報功陰澤展禮玄郊平琮鎭瑞方鼎升庖調歌絲竹縮
酒江茅聲舒鍾鼔器質陶匏列燿秀華凝芳都荔川澤
茂祉丘陵容衛雲飾山罍蘭浮汎齊日至之禮歆兹大
祭
　　　　昭夏
曰若厚載欽朙方澤敢以敬恭陳之玉帛德包含養功
藏靈迹斯箱既千子孫則百
　　　　登歌
質朙孝敬求陰順陽壇有四陛琮爲八方牲牷蕩滌蕭
合馨香和鑾戾止振鷺來翔威儀簡簡鍾鼔喤喤聲和
孤竹韻入空桑封中雲氣坎上神光下元之主功深葢
藏
　　　　皇夏
司筵撤席掌禮移次廻顧封壇恭臨坎位瘞玉埋俎藏
芬歛氣是曰就幽成斯地意
　　　周祀五帝歌
　　　　　隋書樂志曰周祀五帝奠玉帛及初獻竝
　　　　　奏皇夏皇帝初獻五帝及初獻配帝竝奏
　　　　　雲門舞
　　　　皇夏
嘉玉惟芳嘉幣惟量成形依禮禀色隨方神班其次歲
禮惟常威儀抑抑率由舊章
　　　　皇夏
惟令之月惟嘉之辰司壇㝛設掌史誠陳敢用朙禮言
功上神鉤陳旦闢閶闔朝分旒垂象冕樂奏山雲將廻
霆䇿蹔轉天文五運周環四時代序鱗次玉帛循廻樽
俎神其降之介福斯許
　　　　青帝雲門舞
甲在日鳥中星禮東后奠蒼靈樹春旗命青史候雁還
東風起歌木德舞震宫泗濵石龍門桐孟之月陽之天
億斯慶兆斯年
　　　　配帝舞
帝出於震蒼德於神其朙在日其位居春勞以定國功
以施人言從配祀近取諸身
　　　　赤帝雲門舞
招搖指午對南宫日月相會實沈中離光布政動溫風
純陽之月樂炎精赤雀丹書飛送迎朱絃絳鼔罄䖍誠
萬物含養各長生
　　　　配帝舞
以炎爲政以火爲官位司南陸享配離壇三和實俎百
味浮蘭神其茂豫天歩艱難
　　　　黄帝雲門舞
三光儀表正四氣風雲同戊巳行初曆黄鍾始變宫平
琮禮内鎮陰管奏司中齋壇芝曄曄淸野桂馮馮夕牢
芬六鼎安歌韻八風神光乃超忽佳氣恒葱葱
　　　　配帝舞
四時咸一德五氣或同論猶吹鳳凰管尚對梧桐園器
圜居土厚位總配神尊始知今奏樂還用我雲門
　　　　白帝雲門舞
肅靈兌景承配秋壇雲高火落露白蟬寒帝律登年金
精行令瑞獸霜輝祥禽雪映司藏肅殺萬保(■/一作)咸宜
厥田上上收功在斯
　　　　配帝舞
金行秋令白帝朱宣司正五雉歌庸九川執文之德對
越彼天介以福祉君子萬年
　　　　黑帝雲門舞
北辰爲政玄壇北陸之祀員官㝛設玄圭浴蘭坎德陰
風御寒次律將廻竆紀微陽欲動細泉管猶調於陰竹
聲未入於春絃待歸餘於送曆方履慶於斯年
　　　　配帝舞
地始坼虹始藏服玄玉居玄堂沐蕙氣浴蘭湯匏器潔
水泉香陟配彼福無疆君欣欣此樂康
　　　隋圜丘歌
　　　　　隋書樂志曰仁壽元年詔牛弘桺顧言許
　　　　　善心虞世基蔡徵等創製雅樂歌辭其祠
　　　　　圜丘降神奏昭夏皇帝升壇奏皇夏次奏
　　　　　登歌初獻奏諴夏既獻奏文舞飲福酒奏
　　　　　需夏次奏武舞送神奏昭夏皇帝就燎位
　　　　　還大次竝奏皇夏辭同升壇
　　　　昭夏
肅祭典協良辰具嘉薦俟皇臻禮方成樂巳變感靈心
廻天睠闢華闕下乾宮乘精氣御祥風望爟火通田燭
膺介圭受瑄玉神之臨慶陰隂烟衢洞宸路深善既福
德斯輔流鴻祚徧區㝢
　　　　皇夏
於穆我君昭朙有融道濟區域功格玄穹百神警衛萬
國承風仁深德厚信洽義豐朙發􁈖政勤憂在躬鴻基
惟永福祚長隆
　　　　登歌
德深禮大道高饗穆就陽斯恭陟配惟肅血膋升氣冕
裘標服誠感青玄信陳史祝祗承靈貺載膺多福
　　　　諴夏
肇禋崇祀大報尊靈因高盡敬掃地推誠六宗隨兆五
緯陪營雲和發韻孤竹揚淸我粢既㓗我酌惟朙元神
是鑒百祿來成
　　　　文舞
皇矣上帝受命自天睿圖作極文教遐宣四方監觀萬
品陶甄有苖斯格無得稱焉天地之經和樂具舉休徵
咸萃要荒式序正位履端秋霜春雨
　　　　需夏
禮以恭事薦以饗時載淸玄酒僃㓗薌萁迥旒分爵􁈖
媚軒墀惠均撤俎祥降受釐十倫以具百福斯滋克昌
厥德永祚鴻基
　　　　武舞
御曆膺期乗乾表則成功戡亂順時經國兵暢五材武
弘七德憬彼遐裔化行充塞三道僃舉二儀交泰情發
自中義均莫大祀敬恭肅鍾鼔繁會萬國斯歡兆人斯
賴享兹介福康哉元首惠我無疆天長地久
　　　　昭夏
享序洽祀禮施神之駕嚴將馳奔精驅長離耀牲烟達
㓗誠照騰日馭鼔電鞭辭下土升上玄瞻寥廓杳無際
澹羣心畱餘惠
　　　隋五郊歌
　　　　　隋書樂志曰五郊歌辭青帝奏角音赤帝
　　　　　奏徵音黄帝奏宫音白帝奏商音黑帝奏
　　　　　羽音迎送神登歌與圜丘同
　　　　角音
震宮初動木德惟仁龍精戒旦鳥曆司春陽光煦物溫
風先導巖處載驚膏田巳冐犧牲豐㓗金石和聲懷柔
僃禮朙德惟馨
　　　　徵音
長嬴開序炎上爲德執禮司萌持衡御國重離得位芒
種在時含櫻薦實木槿垂𬎼慶賞既行高朙可處順時
立祭事昭福舉
　　　　宫音
爰稼作土順位稱坤孕金成德履艮爲尊黄本内色宫
實聲始萬物資生四時咸紀靈壇汛埽盛樂高張威儀
孔僃福履無疆
　　　　商音
西成肇節盛德在秋三農稍巳九榖行收金氣肅殺商
威飂戾嚴風鼓莖繁霜殞蔕厲兵詰㬥敕法愼刑朙神
降嘏國歩惟寧
　　　　羽音
玄英啓候冥陵初起虹藏於天雉化於水嚴關重閉星
廻日窮黄鍾動律廣莫生風玄樽示本天産惟質恩覃
外區福流京室
　　　隋感帝歌
　　　　　隋書樂志曰祀感帝奏諴夏迎送神登歌
　　　　　與圜丘同
　　　　諴夏
禘祖垂典郊天有章以春之孟於國之陽繭栗惟誠陶
匏斯尚人神接禮朙幽交暢火靈降祚火曆載隆烝哉
帝道赫矣皇風
　　　隋雩祭歌
　　　　　隋書樂志曰雩祭奏諴夏迎送神登歌與
　　　　　圜丘同
　　　　諴夏
朱朙啓候時載陽肅若舊典延五方嘉薦以陳盛樂奏
氣序和平資靈祐公田既雨私亦濡人殷俗富政化敷
　　　隋蜡祭歌
　　　　　隋書樂志曰蜡祭奏諴夏迎送神登歌與
　　　　　圜丘同
　　　　諴夏
四方有祀八蜡酬功收藏既畢榛葛送終使之必報祭
之斯索三時告勞一日爲澤神祇必來鱗羽咸致惟義
之盡惟仁之至年成物阜罷役息人皇恩巳洽靈慶無
垠
　　　隋朝日夕月歌
　　　　　隋書樂志曰朝日夕月竝奏諴夏迎送神
　　　　　登歌與圜丘同
　　　　朝日諴夏
扶木上朝暾嵫山沈暮景寒來遊晷促暑至馳輝永時
和合璧耀俗泰重輪朙執圭盡昭事服冕罄䖍誠
　　　　夕月諴夏
澄輝燭地域流耀鏡天儀曆草隨弦長珠胎逐望虧成
形表蟾兔竊藥資王母西郊禮既成幽壇福惟厚
　　　隋方丘歌
　　　　　隋書樂志曰祭方丘迎神奏昭夏奠玉帛
　　　　　奏登歌獻皇地祇奏諴夏送神奏昭夏餘
　　　　　竝同圜丘
　　　　昭夏
柔功暢陰德昭陳瘞典盛玄郊篚幕淸膋鬯馥皇情䖍
具寮肅笙頌合鼔鼗會出桂旗屯孔葢敬如在肅有承
神胥樂慶福膺
　　　　登歌
道惟生育器乃包藏報功稱範殷薦有常六瑚巳饋五
齊流香貴誠尚質敬洽義章神祚惟永帝業增昌
　　　　諴夏
厚載垂德崐丘主神陰壇吉禮北至良辰鑒水呈㓗牲
栗表純樽壺夕視幣玉朝陳羣望咸秩精靈畢臻祚流
於國祉被於人
　　　　昭夏
奠既徹獻已周竦靈駕逝遠遊洞四極帀九縣慶方流
祉恒遍埋玉氣掩牲芬晣神理顯國文
　　　隋神州歌
　　　　　隋書樂志曰祭神州奏諴夏迎送神登歌
　　　　　與方丘同
　　　　諴夏
四海之内一和之壤地曰神州物頼生長咸池既降泰
折斯饗牲牷尚黑珪玉寔兩九㝢載寧神功克廣
　　　隋社稷歌
　　　　　隋書樂志曰祭社稷奏諴夏迎送神登歌
　　　　　與方丘同
　　　　春祈社諴夏
厚地開靈方壇崇祀達以風露樹之松梓句萌既申芟
柞伊始恭祈粢盛載膺休祉
　　　　春祈稷諴夏
粒食興教播厥有先尊神致㓗報本惟䖍瞻榆束耒望
杏開田方憑戩福佇詠豐年
　　　　秋報社諴夏
北墉申禮單出表誠豐犧入薦華樂在庭原隰既平泉
流又淸如雲巳望高廪斯盈
　　　　秋報稷諴夏
人天務急農亦勤止或蓘或藨惟􁈍惟芑凉風戒時嵗
云秋矣物成則報功施必祀
　　　隋先農歌
　　　　　隋書樂志曰享先農奏諴夏迎送神與方
　　　　　丘同
　　　　諴夏
農祥晨晣土膏初起春原俶載青壇致祀歛蹕長阡廻
旌外壝房俎飾薦山罍沈滓親事朱絃躬持黛耜恭神
務穡受釐降祉
　　　隋先聖先師歌
　　　　諴夏
經國立訓學重教先三墳肇冊五典畱篇開鑿理著陶
鑄功宣東膠西序春誦夏弦芳塵載仰祀典無騫
　　　唐祀圜丘樂章
　　　　　唐書樂志曰貞觀二年祖孝孫修定雅樂
　　　　　取禮記云大樂與天地同和故製十二和
　　　　　之樂祭天神奏豫和之樂祭地祇奏順和
　　　　　祭宗廟奏永和登歌奠玉帛奏肅和皇帝
　　　　　行及臨軒奏太和王公出入送文舞出迎
　　　　　武舞入奏舒和皇帝食舉及飲酒奏休和
　　　　　皇帝受朝奏正和皇太子軒懸出入奏承
　　　　　和正至皇帝禮會登歌奏昭和郊廟俎入
　　　　　奏雍和酌獻飲福酒奏壽和六年冬至祀
　　　　　昊天於圜丘樂章褚亮虞世南魏徵等作
　　　　　大曆十四年攺豫和爲元和以避諱也按
　　　　　唐初作十二和以法天數其後增造非一
　　　　　頗無法度皆隨時制名云
　　　　豫和
上靈睠命膺會昌盛德殷薦叶辰良景福降兮聖德遠
玄化穆兮天曆長
　　　　太和
穆穆我后道應千齡登三處大得一居貞禮唯崇德樂
以和聲百神仰止天下文朙
　　　　肅和
闓陽播氣甄曜垂朙有赫圜宰深仁曲成日麗蒼璧烟
開紫營聿遵䖍享式降鴻禎
　　　　雍和
欽惟大帝載仰皇穹始命田燭爰啓郊宫雲門駭聽雷
鼔鳴空神其介祀景祚斯融
　　　　壽和
八音斯奏三獻畢陳寶祚惟永暉光日新
　　　　舒和
疊璧凝影皇壇路編珠流彩帝郊前巳奏黄鍾歌大吕
還符寶曆祚昌年
　　　　凱安
　　　　　新唐書禮樂志曰貞勸初舞隋文舞曰治
　　　　　康武舞曰凱安郊廟朝會同用之舞者各
　　　　　六十四人文舞左籥右翟著委貌冠黑素
　　　　　絳頷廣褏白絝革帶鳥皮履武舞左干右
　　　　　戚服平冕餘同文舞朝㑹則武弁平巾幘
　　　　　廣褏金甲豹文絝鳥皮鞾執干戚餘同郊
廟凡初獻作文舞亞獻終獻作武舞太廟
降神以文舞及高宗崩攺治康舞曰化康
以避諱也舊書樂志曰凱安舞貞觀中造
　　　　　凡有六變一變象龍興參野二變象尅靖
　　　　　關中三變象東夷賓服四變象江淮寧謐
　　　　　五變象獫狁讋服六變復位以崇象兵還
　　　　　振旅亦如周之大武六成樂止按貞觀禮
　　　　　享郊廟日文舞奏豫和順和永和等樂麟
　　　　　德二年十月文舞攺用功成慶善樂武舞
　　　　　攺用神功破陣樂并攺器服後以慶善樂
　　　　　不可降神破陣樂不入雅樂復以治康凱
　　　　　安如故
㫺在炎運終中華亂無象酆郊赤烏見邙山黑雲上大
賚下周車禁㬥開殷網幽朙同叶贊鼎祚齊天壤
　　　　豫和
歌奏畢兮禮獻終六龍馭兮神將昇朙德感兮非黍稷
䧏福簡兮祚休徵
　　　唐郊天樂章
　　　　　唐書樂志曰太樂舊有郊天送神辭一章
　　　　　不詳所起
　　　　豫和
蘋蘩禮著黍稷誠微音盈鳳管彩駐龍旂洪歆式就介
福攸歸送樂有闋靈馭遄飛
樂府詩集巻第四
　　　　　　　東吳毛晉訂正　男扆再訂
樂府詩集巻第五
　　　　　　　太原　郭茂倩　編次
　　郊廟歌辭
　　　唐享昊天樂　武　后
　　　　第一
太陰凝至化眞耀藴軒儀德邁娥臺敞仁高姒幄披捫
天遂啓極夢日乃昇曦
　　　　第二
瞻紫極望玄穹翹至懇罄深衷聽雖遠誠必通垂厚澤
降雲宮
　　　　第三
乾儀混成冲邃天道下濟高朙闓陽晨披紫闕太一曉
降黄庭圜壇敢申昭報方璧冀展䖍情丹襟式敷衷懇
玄鑒庶察微誠
　　　　第四
巍巍叡業廣赫赫聖基隆菲德承先顧禎符萃眇躬銘
開武巖側圖薦洛川中微誠詎幽感景命忽昭融有懷
慙紫極無以謝玄穹
　　　　第五
朝壇霧捲曙嶺煙沉爰設筐幣式表誠心筵輝麗璧樂
暢和音仰惟靈鑒俯察翹襟
　　　　第六
昭昭上帝穆穆下臨禮崇備物樂奏鏘金蘭羞委薦桂
醑盈斟敢希朙德聿罄莊心
　　　　第七
罇浮九醖禮備三周陳誠菲奠契福神猷
　　　　第八
奠璧郊壇昭大禮鏘金拊石表䖍誠始奏承雲娛帝賞
復歌調露暢韶英
　　　　第九
荷恩承顧託執契恭臨撫廟略静邊荒天兵曜神武有
截資先化無爲遵舊矩禎符降昊穹大業光寰宇
　　　　第十
肅肅祀典邕邕禮秩三獻已周九成斯畢爰撤其俎載
遷其實或升或降唯誠唯質
　　　　第十一
禮終肆類樂闋九成仰惟朙德敢薦非馨顧慙菲奠久
駐雲軿瞻荷靈澤悚戀兼盈
　　　　第十二
式乾路闢天扉廻日馭動雲衣登金闕入紫微望仙駕
仰恩徽
　　　唐祀昊天樂章
　　　　　唐書樂志曰景龍三年中宗親祀昊天上
　　　　　帝降神用豫和皇帝行用太和登歌用肅
　　　　　和迎俎用雍和酌獻用福和送文舞出迎
　　　　　武舞入用舒和武舞作用凱安
　　　　豫和
天之曆數歸睿唐顧惟菲德欽昊蒼㢲吉日兮表殷薦
冀神鑒兮降闓陽
　　　　太和
恭臨寶位肅奉瑤圖恒􁈖解網每軫泣辜德慙巢燧化
劣唐虞期我良弼式贊嘉謨
　　　　告謝
得一流玄澤通三御紫宸遠叶千齡運遐銷九域塵絶
瑞駢闐集殊祥絡繹臻登年慶棲畝稔嵗賀盈囷
　　　　肅和
悠哉廣覆方矣曲成九玄著象七曜甄朙珪璧是奠醖
酎斯盈作樂崇德爰暢咸英
　　　　雍和
郊壇展敬嚴配因心孤竹簫管空桑瑟琴肅穆大禮鏗
鏘八音恭惟上帝􁮧䧏靈歆
　　　　福和
九成爰奏三獻式陳欽成景福恭託朙禋
　　　　中宫助祭升壇
坤元光至德柔訓闡皇風芣苢芳聲遠螽斯美化隆叡
範超千載嘉猷備六宫肅恭陪盛典欽若薦禋宗
　　　　亞獻
三靈降饗三后配神䖍敷藻奠敬展郊禋
　　　　舒和
已陳粢盛敷嚴祀㪅奏笙鏞協雅聲琁圖寶曆欣寜謐
晏俗淳風樂太平
　　　　凱安
堂堂聖祖興赫赫昌基泰戎車盟津偃玉帛塗山㑹舜
日啓祥暉堯雲卷征斾風猷被有截聲教覃無外
　　　唐祀圜丘樂章
　　　　　唐書樂志曰開元十一年玄宗祀昊天於
　　　　　圜丘降神用豫和六變詞同皇帝行用太
　　　　　和登歌奠玉帛用肅和迎俎用雍和皇帝
　　　　　酌獻天神酌獻配座飲福酒竝用壽和送
　　　　　文舞出迎武舞入用舒和武舞用凱安禮
　　　　　畢送神用豫和皇帝還大次用太和
　　　　豫和
至矣丕構烝哉太平授犧膺籙復禹繼朙草木仁化鳧
鷖頌聲祀宗陳德無媿斯誠
　　　　太和
郊壇齊帝禮樂祠天丹青寰宇宮徵山川神祇畢降行
止重旋融融穆穆納祉洪延
　　　　肅和
止奏濳聆登儀㝛囀太玉躬奉參鍾首奠簠簋聿昇犧
牲遞薦昭事顒若存存以俔
　　　　雍和
爛雲暜洽律風無外千品其凝九賓斯會禋樽晉燭純
犧滌汰玄覆攸廣鴻休汪濊
　　　　壽和
六變爰闋八階載䖍祐我皇祚於萬斯年
　　　　壽和
於赫聖祖龍飛晉陽底定萬國奄有四方功格上下道
冠農黄郊天配享德合無疆
　　　　壽和
崇崇泰畤肅肅嚴禋粢盛既絜金石畢陳上帝來享介
福爰臻受釐合福寶祚惟新
　　　　舒和
祝史正辭人神慶叶福以德昭享以誠接六藝云備百
禮斯浹祀事孔朙祚流萬葉
　　　　凱安
馨香惟后德朙命光天保肅和崇聖靈陳信表皇道玉
鏚初蹈厲金匏既静好
　　　　豫和
大號成命􁈖文配天神光肹蠁龍駕言旋眇眇閶闔昭
昭上玄俾昌而大於萬斯年
　　　　太和
六成既闋三薦云終神心具醉聖敬愈崇受釐皇邸廻
蹕帷宮穰穰之福永永無竆
　　　唐封泰山樂章　張　說
　　　　　唐書樂志曰開元十三年玄宗封泰山祀
　　　　　天樂降神用豫和六變迎送皇帝用太和
　　　　　登歌奠玉帛用肅和迎俎用雍和酌獻飲
　　　　　福竝用壽和送文舞出迎武舞入用舒和
　　　　　終獻亞獻用凱安送神用豫和
　　　　豫和六首(降神)
挹泰壇柴(■/一作)泰清受天命報天成竦皇心薦樂聲志
上達歌下迎
億上帝臨下庭騎日月陪列星嘉視信大糦馨澹神心
醉皇靈
相百辟貢八荒九歌叙萬舞翔肅振振鏗皇皇帝欣欣
福穰穰
高在上道光朙物資始德難名承眷命牧倉生寰宇謐
太階平
天道無親至誠與隣山川遍禮宮徵惟新玉帛非盛聰
朙會眞正斯一德通乎百神
饗帝饗親維孝維聖緝熙懿德敷揚成命華夷志同笙
鏞禮盛朙靈降止感此誠敬
　　　　太和
孝敬中發和容外彰騰華照㝢如昇太陽貞璧就奠玄
靈垂光禮樂具舉濟濟洋洋
　　　　肅和
奠祖配天承天享帝百靈咸秩四海來祭植我蒼璧布
我玄製華日徘徊神煙容裔
　　　　雍和
俎豆有馥粢盛絜豐亦有和羹既戒既平鼓鐘管磬肅
唱和鳴皇皇后祖來我􁈖成
　　　　壽和
烝烝我后享獻惟寅躬酌鬱鬯跪奠朙神孝莫孝乎配
上帝親敬莫敬乎教天下臣
　　　　壽和
皇祖嚴配配享皇天皇皇䧏嘏天子萬年
　　　　舒和
六鐘翕協六變成八佾倘佯八風生樂九歆兮人神感
美七德兮天地淸
　　　　凱安
烈祖順三靈文宗威四海黄鉞誅羣盗朱旗掃多罪戢
兵天下安約法人心改大哉干羽意長見風雲在
　　　　豫和
禮樂終禋燎上懷靈惠結皇想歸風疾廻風爽百神來
衆神往
　　　唐祈榖樂章　褚　亮
　　　　　唐書樂志曰貞觀中正月上辛祈穀於南
　　　　　郊降神用豫和皇帝行用太和登歌奠玉
　　　　　帛用肅和迎俎用雍和酌獻飲福用壽和
　　　　　送文舞出迎武舞入用舒和武舞用凱安
　　　　　送神用豫和其豫和太和壽和凱安五章
　　　　　詞同冬至圜丘按貞觀禮祀感帝同用此
　　　　　詞朙慶已後同用冬至圜丘詞
　　　　肅和
履艮斯繩居中體正龍運垂祉昭符啓聖式事嚴禋聿
懷嘉慶惟帝永錫時皇休命
　　　　雍和
殷薦乗春太壇臨曙八簋盈和六瑚登御嘉稷匪歆德
馨斯飫祝嘏無易靈心有豫
　　　　舒和
玉帛犧牲申敬享金絲鏚羽盛音容庶俾億齡禔景福
長欣萬㝢洽時邕
　　　唐朙堂樂章
　　　　　唐書樂志曰季秋享上帝于朙堂降神用
　　　　　豫和皇帝行用太和登歌奠玉帛用肅和
　　　　　迎俎用雍和酌獻飲福用壽和送文舞出
　　　　　迎武舞入用舒和武舞用凱安送神用豫
　　　　　和其豫和太和壽和凱安五章詞同冬至
　　　　　圜丘貞觀中褚亮等作
　　　　肅和
象天御宇乗時布政嚴配申䖍宗禋展敬罇罍盈列樹
羽交映玉幣通誠祚隆皇聖
　　　　雍和
八牖晨披五精朝奠霧凝琁篚風淸金縣神滌備全朙
粢豐衍載結彜俎陳誠以薦
　　　　舒和
御扆合宮承寶曆席圖重館奉朙靈偃武修文九圍泰
沉烽静柝八荒寜
　　　唐朙堂樂章　武　后
　　　　外辦將出
總章陳㫺典衢室禮惟神宏規則天地神用叶陶鈞負
扆三春旦充庭萬宇賓顧已誠虚薄空慙馭兆人
　　　　皇帝行
仰膺曆數俯順謳歌遠安邇肅俗阜時和化光玉鏡訟
息金科方興典禮永戢干戈
　　　　皇嗣出入升降
至人光俗大孝通神謙以表性恭惟立身洪規載啓茂
典方陳譽隆三善祥開萬春
　　　　迎送王公
千官肅事萬國朝宗載延百辟爰集三宮君臣德合魚
水斯同睿圖方永周曆長隆
　　　　登歌
禮崇宗祀志表嚴禋笙鏞合奏文物惟新敬遵茂典敢
擇良辰絜誠斯著奠謁方申
　　　　配饗
笙鏞間玉宇文物昭淸暉晬影臨芳奠休光下太微孝
􁈖期有感朙絜庶無違
　　　　宮音
履艮包羣望居中冠百靈萬方資廣運庶品荷財成神
功諒匪測盛德實難名藻奠申誠敬恭祀表惟馨
　　　　角音
出震位開平秩扇條風乗甲乙龍德盛鳥星出薦珪篚
陳誠實
　　　　徵音
赫赫離精御炎陸滔滔熾景開隆暑冀延神鑒俯蘭罇
式表䖍襟陳桂俎
　　　　商音
律中夷則序應收成功宣建武義表惟朙爰申禮奠庶
展翹誠九秋是式百穀斯盈
　　　　羽音
葭律肇啓隆冬蘋(■/一作)藻攸陳饗祭黄鍾既陳玉燭紅
粒方殷稔嵗
　　　唐雩祀樂章
　　　　　唐書樂志曰孟夏雩祀上帝十南郊降神
　　　　　用豫和皇帝行用太和登歌奠玉帛用肅
　　　　　和迎俎用雍和酌獻飲福用壽和送文舞
　　　　　出迎武舞入用舒和武舞用凱安送神用
　　　　　豫和其豫和太和壽和凱安五章詞同冬
　　　　　至圜丘貞觀中褚亮等作
　　　　肅和
朱鳥開辰蒼龍啓暎大帝昭饗羣生展敬禮備懷柔㓛
宣舞詠旬液應序年祥叶慶
　　　　雍和
紺筵分彩珤圖吐絢風(■/一作)管晨凝雲歌曉囀肅事蘋
藻(蘭羞/一作)䖍申桂奠百榖斯登萬箱攸薦
　　　　舒和
鳳曲登歌調令序龍雩集舞泛祥風綵旞雲廻昭睿德
朱干電發表神功
　　　唐雩祀樂章
　　　　　唐書樂志曰太樂舊有雩祀降神送神辭
　　　　　二章不詳所起或云開元中造
　　　　豫和
鳥緯遷序龍星見辰純陽在律朙德崇禋五方降帝萬
㝢安人恭以致享肅以迎神
　　　　豫和
祀遵經設享縁誠舉獻畢干樽撤臨于俎舞止干戚樂
停柷敔歌以送神神還其所
樂府詩集卷第五
　　　　　　　東吳毛晉訂正　男扆再訂
樂府詩集巻第六
　　　　　　　太原　郭茂倩　編次
　　郊廟歌辭
　　　唐五郊樂章
　　　　　唐書樂志曰祀五方上帝五郊樂祀黄帝
　　　　　降神奏宮音皇帝行用太和登歌奠玉帛
　　　　　用肅和迎俎用雍和酌獻飲福用壽和送
　　　　　文舞出迎武舞入用舒和武舞用凱安送
　　　　　神用豫和其太和壽和凱安豫和四章辭
　　　　　同圜丘祀青帝降神奏角音祀赤帝降神奏
　　　　　徵音祀白帝降神奏商音祀黑帝降神奏
　　　　　羽音餘同黄帝竝貞觀中魏徵等作
　　　　黄帝宮音
黄中正位含章居貞既長六律兼和五聲畢陳萬舞乃
薦斯牲神其下降永祚休平
　　　　肅和
眇眇方輿蒼蒼圜葢至哉樞紐宅中圖大氣調四序風
和萬籟祚我朙德時雍道泰
　　　　雍和
金懸夕肆玉俎朝陳饗薦黄道芬流紫辰廼誠廼敬載
享載禋崇薦斯在惟皇是賓
　　　　舒和
御徵乗宮出郊甸安歌率舞遞將迎自有雲門符帝賞
猶持雷鼓荅天成
　　　　青帝角音
鶴雲旦起鳥星昏集律候新風陽開初蟄至德可饗行
潦斯挹錫以無疆蒸人乃粒
　　　　肅和
玄鳥司春蒼龍登嵗節物變栁光風轉蕙瑤席降神朱
絃饗帝誠備祝嘏禮殫珪幣
　　　　雍和
大樂稀音至誠簡禮文物棣棣聲朙濟濟六變有成三
登無體廼眷豐絜恩覃愷悌
　　　　舒和
笙歌籥舞屬年韶鷺鼓鳧鍾展時豫調露初迎綺春節
承雲遽踐蒼霄馭
　　　　赤帝徵音
青陽告謝朱朙戒序咸長是祈敬陳椒醑博碩斯薦笙
鏞備舉庶盡肅恭非馨稷黍
　　　　肅和
離位克朙火中宵見峰雲暮起景風晨扇木槿初榮含
桃可薦芬馥百品鏗鏘三變
　　　　雍和
昭昭丹陸帟帟炎方禮陳牲幣樂備箎簧瓊羞溢俎玉
􁌊浮觴恭惟正直歆此馨香
　　　　舒和
千里溫風飄絳羽十枝炎景媵朱干陳觴薦俎歌三獻
拊石摐金會七盤
　　　　白帝商音
白藏應節天高氣淸歲㓛既阜庶類收成萬方静謐九
土和平馨香是薦受祚聰朙
　　　　肅和
金行在節素靈居正氣肅霜嚴林凋草勁豺祭隼擊潦
收川鏡九糓已登萬箱流詠
　　　　雍和
律應西成氣躔南呂珪幣咸列笙竽備舉苾苾蘭羞芬
芬桂醑式資宴貺用調霜序
　　　　舒和
璿儀氣爽驚緹籥玉呂灰飛含素商鳴鞞奏管芳羞薦
會舞安歌葆毦揚
　　　　黑帝羽音
嚴冬季月星廻風厲享祀報功方祚來歲
　　　　肅和
律周(囘/一作)玉琯星囘(周/一作)金度次極陽烏紀竆陰兔火
林霰雪陽泉凝沍八蜡已登三農息務
　　　　雍和
陽月斯紀應鍾在候載絜牲牷爰登俎豆既高既遠無
聲無臭静言格􁈖惟神保祐
　　　　舒和
執籥持羽初終曲朱干玉鏚始分行七德九功咸已暢
朙靈降福具穰穰
　　　唐五郊樂章
　　　　　唐書樂志曰太樂舊有五郊迎送神辭十
　　　　　章不詳所起
　　　　黄郊迎神
朱朙季序黄郊王辰厚以載物甘以養人毓金爲體禀
火成身宮音式奏奏以迎神
　　　　送神
春末冬暮徂夏杪秋土王四月時季一周黍稷已享籩
豆宜收送神有樂神其賜休
　　　　青郊迎神
緹幕移候青郊啓蟄淑景遲遲和風習習璧玉宵備旌
旄曙立張樂以迎帝神其入
　　　　送神
文物流彩聲朙動色人竭其恭靈昭其飭歆薦無已垂
禎不極送禮有章惟神還軾
　　　　赤郊迎神
青陽節謝朱朙候改靡草凋蕐(花/一作)含桃流彩虡列鍾
磬筵陳脯醢樂以迎神神其如在
　　　　送神
炎精式降蒼生攸仰羞列豆籩酒陳犧象昭祀有應冥
期(令儀/一作期)不爽送樂張音惟靈之往
　　　　白郊迎神
序移玉律節應金商天嚴殺氣吹警秋方槱燎既積稷
奠竝芳樂以迎奏庶降神光
　　　　送神
祀遵五禮時屬三秋人懐肅敬靈降禎休奠歆旨酒薦
享珍羞載張送樂神其上遊
　　　　黑郊迎神
玄英戒序黑郊臨候掌禮陳彜司筵執豆寒雰歛色沍
泉凝漏樂以迎神八音斯奏
　　　　送神
北郊時冽南陸輝處奠本䖍誠獻彌恭慮上延祉福下
承歡豫廣樂送神神其整馭
　　　唐朝日樂章
　　　　　唐書樂志曰貞觀中朝日樂降神用豫和
　　　　　皇帝行用太和登歌奠玉帛用肅和迎俎
　　　　　用雍和酌獻飲福用壽和送文舞出迎武
　　　　　舞入用舒和武舞用凱安送神用豫和其
　　　　　豫和太和壽和凱安五章詞同冬至圜丘
　　　　肅和
惟聖格天惟朙饗日帝郊肆類王宮戒吉珪奠春舒鍾
歌曉溢禮云克備斯文有秩
　　　　雍和
晨儀式薦朙祀惟光神物爰止靈暉載揚玄端肅事紫
幄興祥福履攸假於昭允王
　　　　舒和
崇牙(■/一作)樹羽延調露旋宮扣律掩承雲誕敷懿德昭
神武載集豐功表睿文
　　　唐朝日樂章
　　　　　唐書樂志曰太樂舊有朝日迎送神辤二章
　　　　　不詳所起
　　　　迎神
太陽朝序王宮有儀蟠桃彩駕細柳光馳軒祥表合漢
曆彰奇禮和樂備神其降斯
　　　　送神
五齊兼酌百羞具陳樂終廣奏禮畢崇禋朙鑒萬㝢照
臨兆人永流洪慶式動曦輪
　　　唐夕月樂章
　　　　　唐書樂志曰貞觀中夕月樂降神用豫和
　　　　　皇帝行用太和登歌奠玉帛用肅和迎俎
　　　　　用雍和酌獻飲福用壽和送文舞出迎武
　　　　　舞入用舒和武舞用凱安送神用豫和其
　　　　　豫和太和壽和凱安五章詞同冬至圜丘
　　　　肅和
測妙爲神通微曰聖坎祀貽則郊禋展敬璧薦登光金
歌動暎以載嘉德以流曾慶
　　　　雍和
朏晨争舉天宗禮闢夜典恭秋陰朙湛夕有􁌊斯㫖有
牲斯碩穆穆其暉穰穰是積
　　　　舒和
合吹八風金奏動分容萬舞玉鞘驚詞昭茂典光前列
夕曜乘㓛表盛朙
　　　唐蜡百神樂章
　　　　　唐書樂志曰貞觀中蜡百神樂降神用豫
　　　　　和皇帝行用太和登歌奠玉帛用肅和迎
　　　　　俎用雍和酌獻飲福用壽和送文舞出迎
　　　　　武舞入用舒和武舞用凱安送神用豫和
　　　　　其豫和太和壽和凱安五章詞同冬至圜丘
　　　　肅和
序迫嵗陰日躔星紀爰稽茂典聿崇清祀綺幣霞舒瑞
珪虹起百禮(靈/一作)垂裕萬靈薦(方受/一作)祉
　　　　雍和
緹籥勁序玄英晚候姬蜡開儀豳歌入奏蕙馥彫俎蘭
芬玉酎大享朙祇永綏多祐
　　　　舒和
經緯兩儀文化洽削平方域武㓛成瑤絃自樂乾坤泰
玉鏚長歡區縣寧
　　　唐蜡百神樂章
　　　　　唐書樂志曰太樂舊有蜡百神迎送神辭
　　　　　二章不詳所起
　　　　迎神
八蜡開祭萬物合祀上極天維下竆坤紀鼎俎流馥(作/一)
(芬)尊彜薦美有靈有祇咸希來止
　　　　送神
十旬歡洽一日祠(祀/一作)終澄彝拂俎報德酬功慮䖍容
肅禮縟儀豐神其降祉整馭風
　　　唐祀九宮貴神樂章
　　　　　唐天寶中祀九宮貴神樂降神用豫和六
　　　　　變皇帝行用太和登歌用肅和迎俎用雍
　　　　　和酌獻用壽和飲福酒用福和退文舞迎
　　　　　武舞用舒和亞獻終獻用凱安登歌撤豆
　　　　　用肅和送神用豫和
　　　　豫和
於昭上穹臨下有光羽翼五佐周流八荒誰其饗之時
文對敡虞經夏典兹禮未遑
黑帝旋馭青躔導日金籙上玄玉堂初吉鈎陳夕次鑾
和先蹕藹藹羣靈昭昭咸秩
帝臨中壇受釐元神皇靈萃止羽旄肅陳攝提運衡招
搖移輪光光宇宙電耀雷震
夜如何其朙星煌煌天淸容衞露結壇塲樹羽幢幢佩
玉鏘鏘凝精駐目瞻望神光
九位既肅萬靈畢會天門啓扃日御飛葢煥兮棽離儐
兮暗靄如山之福惟聖時對
崇崇泰壇靈具臨兮鏗鍠大樂振動心兮神之降矣卿
雲郁兮神之至止淸風肅兮
　　　　太和
帝在靈壇大朙登光天囘雲粹穆穆皇皇金奏九夏圭
陳八薌曠哉動植如熙春陽
　　　　肅和
歌工既奏神位既秩天符衆星運行太一聲和十管氣
應中律肅肅朙廷介兹元吉
　　　　雍和
俎豆有踐黄流在罇九宮之祀三代莫存樂變六宮壇
開八門聖皇昭對祐我黎元
　　　　肅和
時文哲后肅事嚴禋馨我朙德饗于(我/一作)貴神大庖載
盈㫖酒斯醇精意所屬期於利人
　　　　福和
祀既云畢朙靈告旋禮洽和應神歆福延(至神/一作)動植
咸若陰陽不愆錫兹祝嘏天子萬年
　　　　舒和
羽籥既闋干戚陳八音克諧六變新愉貴神兮般以樂
保皇祚兮萬斯春
　　　　凱安
盛德陳萬舞稜威暢九垓風雲交律候日月麗昭囘行
慶休祥發乘春和氣來百神肅臨享蕩蕩天門開
　　　　肅和
精意嚴恭朙祠(祀/一作)豐絜獻酬既備俎豆斯撤日麗天
儀風和樂節事光祀典福覃有截
　　　　豫和
享申百禮慶洽百靈上排閶闔洞入杳冥奠玉高壇燔
柴廣庭神之降福萬國咸寧
　　　唐祀風師樂章　包　佶
　　　　迎神
太皥御氣句芒肇功蒼龍青旗爰候祥風律以和應神
以感通鼎俎脩蠁時惟禮崇
　　　　奠幣登歌
㫖酒告絜青蘋應候禮陳瑤幣樂獻金奏彈絃自㫺解
凍惟舊仰贍肹蠁羣祥來湊
　　　　迎俎酌獻
德盛昭臨迎拜㢲方爰候發生式薦馨香酌醴具舉工
歌再揚神歆入律恩降百祥
　　　　亞獻終獻
膋薌備玉帛陳風動物樂感神三獻終百神臻草木榮
天下春
　　　　送神
微穆敷蕐能應節飄揚發彩宜行慶送迎靈駕神心饗
跪拜靈壇禮容盛氣和草木發萌芽德暢禽魚遂翔泳
永望翠葢逐流雲自兹率土調春令
　　　唐祀雨師樂章　包　佶
　　　　送神
陟降左右誠達幽圜作解之功樂惟有年雲軿戾止灑
霧飄烟惟馨展禮爰列豆籩
　　　　奠幣登歌
嵗正朱朙禮布元(玄/一作)制惟樂能感與神合契陰霧離
翍靈馭搖裔膏澤之慶期於稔嵗
　　　　迎俎酌獻
陽開幽蟄躬奉鬱鬯禮備節應震來靈降動植求聲飛
沈允望時康氣茂惟神之貺
　　　　亞獻終獻
奠既備獻將終神行令瑞飛空迎乾德祈歲功乗烟燎
儼從風
　　　　送神
整駕昇車望寥廓垂陰薦祉蕩昏氛饗時靈貺僾如在
樂罷餘聲遥可聞飲福陳誠禮容備撤俎終獻曙光分
跪拜臨壇結空想年年應節候油雲
　　　唐祭方丘樂章
　　　　　唐書樂志曰貞觀中夏至祭皇地祇於方
　　　　　丘迎神用順和皇帝行用太和登歌奠玉
　　　　　帛用肅和迎俎用雍和酌獻飲福用壽和
　　　　　送文舞出迎武舞入用舒和武舞用凱安
　　　　　其太和壽和凱安三章詞同冬至圜丘竝
　　　　　褚亮等作
　　　　順和
萬物資以化文泰屬昇平易從業惟簡得一道斯寧具
儀光玉帛送舞變咸英黍稷良非貴朙德信惟馨
　　　　肅和
至矣坤德皇哉地祇開元統紐合大承規九宮肅列六
典相儀永言配命長保無虧
　　　　雍和
柔而能方直而能敬厚載以德大亨以正有滌斯牷(作/一)
(牲)有馨斯盛介兹景福祚我休慶
　　　　舒和
玉幣牲牷分薦享羽旄干鏚遞成容一德惟寧兩儀泰
三材保合四時邕
　　　　順和(送神)
陰祇協贊厚載方貞牲幣具舉簫管備成其豐惟肅其
德惟朙神之聽矣式鑒䖍誠
　　　唐大享拜洛樂章　武　后
　　　　　唐書樂志曰則天皇后永昌元年大享拜
　　　　　洛樂禮設用昭和次致和次咸和乗輿初
　　　　　行用九和次拜洛受圖用顯和登歌用昭
　　　　　和迎俎用敬和酌獻用欽和送文舞出迎
　　　　　武舞入用齊和武舞用德和撤俎用禋和
　　　　　辭神用通和送神用歸和按樂志又有歸
　　　　　和一章亦送神詞也
　　　　昭和
九玄眷命三聖基隆奉成先㫖朙臺畢功宗祀展敬冀
表深衷永昌帝業式播淳風
　　　　致和
神功不測兮運陰陽包藏萬宇兮孕八荒天符既出兮
帝業昌願臨朙祀兮降禎祥
　　　　咸和
坎澤祠容備舉坤壇祭典爰申靈睠遥行祕躅嘉貺荐
委殊珍肅禮恭禋載展翹襟懇志逾殷方期交際懸應
(句逸/下一)
　　　　九和
祗荷坤德欽若乾靈慙惕㒺寘興居匪寧恭崇禮則肅
奉儀形惟憑展敬敢薦非馨
　　　　拜洛
菲躬承睿顧薄德忝坤儀乾乾遵後命翼翼奉先規撫
俗勤雖切還淳化尚虧未能弘至道何以契朙祇
　　　　顯和
顧德有慙虚菲朙祇屢降禎符汜水初呈祕象溫洛荐
表昌圖玄澤流恩載洽丹襟荷渥增愉
　　　　昭和
舒云致養合大資生德以恒固功由永貞升歌薦序垂
幣翹誠虹開玉照鳳引金聲
　　　　敬和
蘭俎既昇蘋羞可薦金石載設咸英巳變林澤斯總山
川是遍敢用敷誠實惟倦
　　　　齊和
沈潛演貺分三極廣大凝禎總萬方既薦羽旌文化啓
還呈干鏚武威揚
　　　　德和
夕惕司龍契晨兢當鳳扆崇儒習舊規偃伯循先㫖絶
壤飛冠葢遐區麗山水幸承三聖餘忻屬千年始
　　　　禋和
百禮崇容千官肅事靈降舞兆神凝有粹奠享咸周威
儀畢備奏夏登列歌雍撤肆
　　　　通和
皇皇靈睠穆穆神心暫動凝質還歸積陰功玄樞紐理
寂高深衘恩佩德聳志翹襟
　　　　歸和
言旋雲洞兮躡烟途永寧中宇兮安下都包涵動植兮
順榮枯長貽寶貺兮贊琁圖
　　　　歸和
調雲闋兮神座興驂雲駕兮儼將昇騰絳霄兮垂景祐
翹丹懇兮荷休徵
　　　唐祭方丘樂章
　　　　　唐書樂志曰睿宗太極元年祭皇地祇於
　　　　　方丘迎神用順和八變加金奏皇帝行用
　　　　　太和登歌奠玉帛用肅和迎俎及酌獻用
　　　　　雍和送文舞出迎武舞入用舒和武舞用
　　　　　凱安送神用順和太和凱安詞同貞觀冬
　　　　　至圜丘肅和雍和詞同貞觀太廟舒和詞
　　　　　同皇帝朝羣臣
　　　　順和
坤厚載物德柔垂祉九域咸雍四溟爲紀敬因良節䖍
脩陰祀廣樂式張靈其降止
　　　　金奏
坤元至德品物資生神凝博厚道協高朙列鎭五嶽環
流四瀛于何不載萬寶斯成
　　　　順和
樂備金石禮光尊俎大享爰終洪休是舉雨零感節雲
飛應序纓紱載辭皇靈具舉
樂府詩集卷第六
　　　　　　　東吳毛晉訂正　男扆再訂
樂府詩集巻第七
　　　　　　　太原　郭茂倩　編次
　　郊廟歌辭
　　　唐祭汾陰樂章
　　　　　唐書樂志曰玄宗開元十一年祭皇地祇
　　　　　於汾陰迎神用順和八變皇帝行用太和
　　　　　登歌奠玉用肅和迎俎用雍和酌獻飲福
　　　　　用壽和送文舞出迎武舞入用舒和武舞
　　　　　用凱安送神用順和
　　　　順和　韓􁈖復
大樂和暢殷薦朙神一降通感八變必臻有求斯應無
德不親降靈醉止休徵萬人
　　　　同前　盧從愿
坤元載物陽樂發生播殖資始品彚咸享列俎棊布方
壇砥平神歆禋祀后德惟朙
　　　　同前　劉　晃
大君出震有事郊禋齋戒既肅馨香畢陳樂和禮備候
暖風春恭惟降福實頼朙神
　　　　同前　韓　休
於穆濬哲維清緝熙肅事昭配永言孝􁈖滌濯静嘉馨
香在兹神之聽之用受福釐
　　　　太和　王　朘
於穆聖皇六葉重光太原刻頌后土疏塲寶鼎呈符歊
雲孕祥禮樂備矣降福穰穰
　　　　肅和　崔玄童
聿脩嚴配展事禋宗祥符寶鼎禮備黄琮祝詞以信朙
德惟聰介兹景福永永無窮
　　　　雍和　賈　曾
蠲我漸饎絜我膋薌有豆孔碩爲羞既臧至誠無昧精
意惟芳神其醉止欣欣樂康
　　　　壽和　蘇　頲
禮物斯具樂章乃陳誰其作主皇考聖眞對越在天聖
朙佐神窅然汾上厚澤如春
　　　　舒和　何　鸞
樂奏云闋禮章載䖍禋宗于地昭假于天惟馨薦矣既
醉歆焉神之降福永永萬年
　　　　凱安　蔣　挺
維嵗之吉維辰之良聖君紱冕肅事壇塲大禮巳備大
樂斯張神其醉止降福無疆
　　　　順和　源光裕
方丘既膳嘉饗載謐齋敬畢誠陶匏貴質秀畢豐薦芳
(芬/一作)俎盈實永永福流其昇如曰
　　　唐禪社首樂章
　　　　　唐書樂志曰玄宗開元十三年禪社首山
　　　　　祭地祇樂迎神用順和皇帝行用太和登
　　　　　歌奠玉帛用肅和迎俎入用雍和初獻用
　　　　　壽和飲福用福和還宮用太和送神用靈
　　　　　具醉以代順和
　　　　順和　賀知章
至哉含柔德萬物資以生常順稱厚載流謙通變盈聖
心事能察增廣陳厥誠黄祇僾如在泰折俟咸亨
　　　　太和
肅我成命於昭黄祇裘冕而祀陟降在斯五音克備八
變聿施緝熙肆靖厥心匪離
　　　　肅和
黄祇是祗我其夙夜夤畏誠絜匪遑寧舍禮以琮玉薦
厥茅藉念兹降康胡寧克暇
　　　　雍和
夙夜宥密不敢寧宴五齊既陳八音在縣粢盛以絜房
俎斯薦惟德惟馨尚兹克徧
　　　　壽和
惟以朙發有懷載殷樂盈而反禮順其禋立淸以獻薦
欲是親於穆不巳裒對斯臻
　　　　福和
穆穆天子告成岱宗大裘如濡執珽有顒樂以平志禮
以和容上帝臨我云胡肅邕
　　　　太和
昭昭有唐天俾萬國列祖應命四宗順則申錫無疆宗
我同德曾孫繼緒享神配極
　　　　靈具醉　源乾曜
靈具醉杳熙熙靈將往眇禗禗顧朙德吐正辭爛遺光
流禎祺
　　　唐祭神州樂章
　　　　　唐書樂志曰貞觀中祭神州于北郊迎神
　　　　　用順和皇帝行用太和登歌奠玉帛用肅
　　　　　和迎俎用雍和酌獻飲福用壽和送文舞
　　　　　出迎武舞入用舒和武舞用凱安送神用
　　　　　順和順和詞同夏至方丘太和壽和凱安
　　　　　詞同(用/一作)冬至圜丘竝褚亮等作
　　　　肅和
大矣坤儀至哉神縣包含日域牢籠月竁露絜三淸風
調六變皇祇届止式歆恭薦
　　　　雍和
泰折嚴享陰郊展敬禮以導神樂以和性黝牲在列黄
琮俯暎九土既平萬邦貽慶
　　　　舒和
坤道降祥和庶品靈心載德厚羣生水土既調三極泰
文武畢備九區平
　　　唐祭神州樂章
　　　　　唐書樂章曰太樂舊有祭神州迎送神辭
　　　　　二章不詳所起
　　　　迎神
黄輿厚載赤寰歸德含育九區保安萬國誠敬無怠禋
祀有則樂以迎神其儀不忒
　　　　送神
神州陰祀洪恩廣濟草樹霑和飛沉沐惠禮脩鼎俎奠
歆瑤幣送樂有章靈軒其逝
　　　唐祭太社樂章
　　　　　唐書樂志曰貞觀中祭太社樂迎神用順
　　　　　和皇帝行用太和登歌奠玉帛用肅和迎
　　　　　俎用雍和酌獻飲福用壽和送文舞出迎
　　　　　武舞入用舒和武舞用凱安送神用順和
　　　　　順和詞同夏至方丘太和肅和凱安詞同
　　　　　冬至圜丘竝禇亮等作
　　　　肅和
后土凝德神功協契九域底平兩儀交際戊期應序陰
墉展幣靈車少畱俯歆樽桂
　　　　雍和
美報崇本嚴恭展事受露疏壇承風啓地絜粢登俎醇
犧入饋介福遠流羣生畢遂
　　　　舒和
神道發生敷九稼陰極乗仁暢八埏緯武經文隆景化
登祥薦祉啓豐年
　　　唐祭太社樂章
　　　　　唐書樂志曰太樂舊有太社迎送神辭二
　　　　　章不詳所起
　　　　迎神
烈山有子后土有臣播種百榖濟育兆人春官緝禮宗
伯司禋戊爲吉日迎享兹辰
　　　　送神
吉祥式就酬功載畢親地尊天禮文經術貺徵令序福
流初日神馭爰歸祠官其出
　　　唐享先農樂章
　　　　　唐書樂志曰貞觀中享先農樂迎神用誠
　　　　　和皇帝行用太和登歌奠玉帛用肅和迎
　　　　　俎用雍和酌獻飲福用壽和送文舞出迎
　　　　　武舞入用舒和武舞用凱安送神用誠和
　　　　　其太和壽和凱安詞同冬至圜丘竝褚亮
　　　　　等作
　　　　誠和
粒食伊始農之所先古今攸頼是曰人天耕斯帝籍播
厥公田式崇朙祀神其福焉
　　　　肅和
罇彜既列瑚簋方薦歌工載登幣禮斯奠肅肅享祀顒
顒纓弁神之聽之福流寰縣
　　　　雍和
前夕視牲質朙奉俎沐芳整弁其儀式序盛禮畢陳嘉
樂備舉歆我懿德非馨稷黍
　　　　舒和
羽籥低昻文綴巳干戚蹈厲武行初望嵗祈農神所聽
延祥介福豈云虚
　　　唐享先農樂章
　　　　　唐書樂志曰太樂舊有享先農送神辭一
　　　　　章不詳所起
　　　　誠和
三推禮就萬庾祈凝夤賓志遠藨蓘惟興降歆肅薦垂
祐祇膺送神有樂神其上昇
　　　唐享先蠶樂章
　　　　　唐書樂志曰朙慶中皇后親蠶內出享先
　　　　　𧖟樂章迎神用永和亦曰頌德皇后升壇
　　　　　用肅和登歌奠幣用展敬迎俎用絜誠飲
　　　　　福送神用昭慶
　　　　永和
芳春開令序韶苑暢和風惟靈申廣祐利物表神功綺
會周天宇黼黻澡寰中庶㡬承慶節歆奠下帷宮
　　　　肅和
朙靈光至德深功掩百神祥源應節啓福緒逐年新萬
㝢承恩覆七廟佇恭禋一兹申至懇方期遠慶臻
　　　　展敬
霞莊列寶衛雲集動和聲金巵薦綺席玉幣委芳庭因
心罄丹欵先巳勵蒼生所冀延朙福於兹享至誠
　　　　絜誠
桂筵開玉俎蘭圃薦瓊芳八音調鳳律三獻奉鸞觴絜
粢申大享庭㝢冀降祥神其覃有慶契福永無疆
　　　　昭慶
仙壇禮既畢神駕儼將昇佇屬深祥啓方期庶績凝䖍
誠資宇内務本朂黎蒸靈心昭備享率土洽休徵
　　　　唐釋奠文宣王樂章
　　　　　唐書樂志曰皇太子親釋奠迎神用誠和
　　　　　亦曰宣和皇太子行用承和登歌奠幣用
　　　　　肅和迎俎用雍和送文舞出迎武舞入用
　　　　　舒和武舞用凱安詞同冬至圜丘送神用
　　　　　誠和詞同迎神通典曰開元中又造三和
　　　　　樂一曰裓和三公升降及行則奏之二曰
　　　　　豐和享先農則奏之三曰宣和祭孔宣父
　　　　　齊太公則奏之
　　　　誠和
聖道日用神幾(禨/一作)不測金石以陳絃歌載陟爰釋其
菜匪馨于稷來顧來享是宗是極
　　　　承和
萬國以貞光上嗣三善茂德表重輪視膳寢門遵要道
高闢崇賢引正人
　　　　肅和
粤惟上聖有縱自天傍周萬物俯應千年舊章允著嘉
䞇孔䖍王化兹首儒風是宜
　　　　雍和
堂獻瑤篚庭敷璆縣禮備其容樂和其變肅肅觀享雍
雍執奠朙禮惟罄蘋蘩可薦
　　　　舒和
隼集龜開昭聖列龍蹲鳳跱肅神儀尊儒敬業宏圖闡
緯武經文盛德施
　　　唐享孔子廟樂章
　　　　　唐書樂志曰太樂舊有享孔子廟迎送神
　　　　　辭二章不詳所起
　　　　迎神
通呉表聖問老探眞三千弟子五百賢人億齡規法萬
載祠禋絜誠以祭奏樂迎神
　　　　送神
醴溢犧象羞陳俎豆魯壁類聞泗川如覯里校覃福胄
筵承祐雅樂淸音送神其奏
　　　唐釋奠武成王樂章　于　邵
　　　　　唐釋奠武成王舊以文宣王樂章用之德
　　　　　宗貞元中詔于邵補造
　　　　迎神
卜畋不從兆發非熊乃傾荒政爰佐一戎盛烈載垂命
祀維崇日練上戊㝛嚴閟宮迎奏嘉至感而遂通
　　　　奠幣登歌
管磬升壇薌集上公進嘉幣執信以通僾如及恢帝功
錫后邑四維張百度立綿億載邈難挹
　　　　迎俎酌獻
五齊絜九牢碩梡橜循罍斚滌進具物揚鴻勣和奏發
高靈寂䖍告終繁祉錫昭秩祀永無易
　　　　亞獻終獻
貳觴以獻三變其終顧此非馨尚達斯衷茅縮可致神
歆載融始神翊周拯溺除凶時維降祐永絶興戎
　　　　送神
朙祀方終備樂斯闋黝纁就瘞豆籩告撤肹蠁尚餘光
景云滅返歸虚極神心則悅
　　　唐享龍池樂章
　　　　　唐書樂志曰玄宗龍潛時宅隆慶坊宅南
　　　　　坊人所居忽變爲池望氣者異焉故中宗
　　　　　季年汎舟池中玄宗正位以坊爲宮池水
　　　　　逾大彌澷數里因爲龍池樂以歌其祥新
　　　　　書禮樂志曰龍池樂舞者十二人冠芙蓉
　　　　　冠攝履備用雅樂唯無鍾磬唐逸史曰玄
　　　　　宗在東都晝寢夢一女子容豔異常梳交
　　　　　心髻大袖寛衣帝曰汝何人曰妾凌波池
　　　　　中龍女也衞宮護駕妾實有功今陛下洞
　　　　　曉鈞天之樂願賜一曲以光族類帝於夢
　　　　　中爲鼔胡琴倚歌爲凌波池之曲龍女拜
　　　　　謝而去及寤盡記之命禁樂自御琶琵習
　　　　　而飜之因宴於凌波宮臨池奏新聲忽池
　　　　　波湧起有神女出於波心乃夢中之女也
　　　　　望拜御坐良久方沒因置祠池上每歲祀
　　　　　之會要曰開元元年內出祭龍池樂章十
　　　　　六年築壇於興慶宮以仲春月祭之
　　　　第一章　姚　崇
恭聞帝里生靈沼應報朙君鼎業新既協翠泉光寶命
還符白水出眞人此時舜海潛龍躍此地堯河帶馬廵
獨有前池一小雁叨承舊惠入天津
　　　　第二章　蔡　孚
帝宅王家大道邊神馬龍龜涌聖泉㫺日㫺時經此地
看來看去漸成川歌臺舞榭宜正月桺岸梅洲勝往年
莫言波上春雲少秪爲從龍直上天
　　　　第三章　沈佺期
龍池躍龍龍巳飛龍德先天天不違池開天漢分皇(作/一)
(黄)道龍向天門入紫微邸第樓臺多氣色君王鳧雁有
光輝爲報寰中百川水來朝上地莫東歸
　　　　第四章　盧懷慎
代邸東南龍躍泉淸漪碧浪遠浮天樓臺影就波中出
日月光疑鏡裏懸雁沼囘流成舜海龜書薦祉應堯年
大川既濟慙爲檝報德空􁈖奉細涓
　　　　第五章　姜　皎
龍池初出此龍山常經此地謁龍顔曰月芙蓉生夏水
年年楊柳變春灣堯壇寶匣餘煙霧舜海魚舟尚往還
願以(似/一作)飄颻五雲影從來從去九天間
　　　　第六章　崔日用
龍興白水漢興符聖主時乘運斗樞岸上丰葺五花樹
波中的皪千金珠操環㫺聞迎夏啓發匣先來瑞有虞
風色雲光隨隱見赤雲神化象江湖
　　　　第七章　蘇　頲
西京鳳邸躍龍泉佳氣休光鎭在天軒后霧圗今巳得
秦王水劒㫺常傳恩魚不似昆朙釣瑞鶴長如太液仙
願侍廵遊同舊里更聞簫鼔濟樓船
　　　　第八章　李　乂
星分邑里四人居水洊源流萬頃餘魏國君王穪象處
晉家藩邸化龍初青蒲暫似遊梁馬緑藻還疑宴鎬魚
自有神靈滋液地年年雲物史官書
　　　　第九章　姜　脪
靈沼縈廻邸第前浴日涵天寫曙天如見龍臺昇鳳闕
應如霄漢起神泉石匱渚傍還啓聖桃李初生更有仙
欲化帝圖從此受正同河變一千年
　　　　第十章　裴　璀
乾坤啓聖吐龍泉泉水年年勝一年始看魚躍方成海
即覩龍飛利在天洲渚遥將銀漢接樓臺直與紫微連
休氣榮光常不散懸知此地是神仙
　　　梁郊祀樂章
　　　　　五代㑹要曰梁開平二年正月太常奏定
　　　　　郊廟樂曲南郊降神奏慶和之樂舞崇德
　　　　　之舞皇帝行奏慶順奠玉帛登歌奏慶平
　　　　　迎俎奏慶肅酌獻奏慶熙飲福酒奏慶隆
　　　　　送文舞迎武舞奏慶融亞獻終獻奏慶休
　　　　　送神奏慶和
　　　　慶和樂　趙光逢
就陽位昇圜丘佩雙玉御大裘膺天命擁神休萬靈感
百祿遒
秉黃鉞建朱旗震八表淸二儀帝業顯王道夷受景命
啓皇基
開九門懷百神通肹蠁接氤氲朙粢薦廣樂陳奠嘉壁
燎芳薪
膺寶圖執左契德應天聖饗帝薦表衷荷靈惠壽萬年
祚百世
惟德動天有感必通秉兹一德禋於六宗欽夤寶命恭
肅禮容來顧來饗永穆皇風
天惟佑德辟乃奉天交感斯在昭事㒺愆嵗功巳就王
道無偏於焉報本是用告䖍
　　　　慶順
聖皇戾止天歩舒遲乾乾睿相穆穆皇儀進退必肅陟
降是祇六變克協萬靈協隨
　　　　慶平
天命降鑒帝德惟馨享祀不忒禮容孔朙奠璧布幣薦
純獻精神祐以荅敷錫永寧
　　　　慶肅　張　衮
籩豆簠簋黍稷非馨懿兹彞器厥德惟朙金石匏革以
和以平由此無體期乎永寧
　　　　慶熙
哲后躬享㫖酒斯陳王恭無斁嚴祀惟寅皇祖以配大
孝以振宜錫景福永休下民
　　　　慶隆
恭祀上帝于國之陽爵醴是荷鴻基永昌
　　　　慶融
導和氣兮襲氤氳宣皇規兮彰聖神服遐裔兮敷質文
格苖扈兮息烟塵
　　　　慶休
大業來四夷仁風和萬國白日體無私皇天輔有德七
旬罪巳服六月師方克偉哉帝道隆終始常作則
　　　　慶和
烟燎昇禮容徹誠感達人神悅靈貺彰聖情結玉座寂
金罏歇
　　　周郊祀樂章
　　　　　五代史樂志曰太祖廣順元年邊蔚議改
　　　　　漢十二成爲十二順之樂祭天神奏昭順
　　　　　之樂祭地祇奏寧順之樂祭宗廟奏肅順
　　　　　之樂登歌奠玉帛奏感順之樂皇帝行及
　　　　　臨軒奏治順之樂王公出入送文舞迎武
　　　　　舞奏忠順之樂皇帝食舉奏康順之樂皇
　　　　　帝受朝皇后入宮奏雍順之樂皇太子軒
　　　　　懸出入奏溫順之樂正至皇帝禮會登歌
　　　　　奏禮順之樂郊廟俎入奏禋順之樂酌獻
　　　　　飲福奏福順之樂祭孔宣父齊太公降神
　　　　　同用禮順之樂三公升降及行同用忠順
　　　　　之樂享藉田同用寧順之樂
　　　　昭順樂
五兵勿用萬國咸安告功圜葢受命雲壇樂鳴鳳律禮
備雞竿神光欲降衆目遐觀
　　　　治順樂
羽衛離丹闕金軒赴泰壇珠旗朙月色玉佩曉霜寒黼
黻龍衣備琮(■/一作)璜寶器完百神將受職宗社保長安
　　　　感順樂
朙君陳大禮展幣祀圜丘雅樂聲齊發祥雲色正浮
　　　　禋順樂
黄彝將獻特牲預迎既脩昭事潛達誠
　　　　福順樂
相承五運取法三才大禮爰展率土咸來卿雲祕室甘
泉寶臺象樽初酌受福不囘
　　　　福順樂
昊天成命邦國盛儀多士齊列六龍載馳壇升泰一樂
奏咸池高朙祚德永致昌期
　　　　福順樂
上天垂景貺哲后舉鸞觴朙德今方祚邦家萬世昌
　　　　忠順樂
木鐸敷音(■/一作)音文德昌朱干成列武功彰雷鼗鷺羽今
休用玉戚相叅正發揚
　　　　武舞樂
圭瓚方陳禮干旄乃象功成文非羽籥猛勢若羆熊
　　　　昭順樂
雲門孤竹蒼璧黄琮既祀天地克配祖宗䖍脩盛禮仰
荅玄功神歸碧落福降無竆
樂府詩集巻第七
　　　　　　　東吳晉訂正　男扆再訂
樂府詩集巻第八
　　　　　　　太原　郭茂倩　編次
　　郊廟歌辭
　　　漢安世房中歌
　　　　　通典曰周有房中之樂歌后妃之徳秦始
　　　　　皇二十六年改曰夀人漢書禮樂志曰漢
　　　　　房中祠樂髙祖唐山夫人所作凡樂樂其
　　　　　所生禮不忘其本髙祖樂楚聲故房中樂
　　　　　楚聲也孝惠二年使樂府令夏侯寛備其
　　　　　簫管更名安世樂宋書樂志曰魏文帝黄
　　　　　初二年議者以房中歌后妃之徳所以風
　　　　　天下正夫婦乃改爲正始之樂朙帝太和
　　　　　初繆襲奏魏國初建王粲所作登歌安世
　　　　　詩專以思詠神靈及說神靈鑒享之意後
　　　　　省讀漢安世詩無有二南風化天下之言
　　　　　又改曰享神歌
大孝備矣休徳昭清髙張四縣樂充宮廷芬樹羽林雲
景杳冥金支秀蕐庶旄翠旌七始蕐始肅倡和聲神來
宴娭庻㡬是聽
鬻鬻音送細齊人情忽乗青玄熙事備成清思眑眑經
緯冥冥
我定歴數人告其心敕身齊戒施教申申乃立祖廟敬
朙尊親大矣孝熙四極爰轃
王侯秉德其鄰翼翼顯朙昭式清朙鬯矣皇帝孝德竟
全大功撫安四極
海内有姦紛亂東北詔撫成師武侯承德行樂交逆簫
勺羣慝肅為濟哉葢定燕國
大海蕩蕩水所歸髙賢愉愉民所懷大山崔百卉殖民
何貴貴有徳
安其所樂終産樂終産世繼緒飛龍秋游上天髙賢愉
樂民人
豐草葽女羅施譱何如誰能回大莫大成教徳長莫長
被無極
靁震震電燿燿朙德鄉治本約治本約澤弘大加被寵
咸相保施徳大世曼夀
都荔遂芳窅窊桂蕐孝奏天儀若日月光乘玄四龍回
馳北行羽旄殷盛芬哉芒芒孝道隨世我署文章□□
桂蕐馮馮翼翼承天之則吾易久逺燭朙四極
慈惠所愛美若休徳杳杳冥冥克綽永福美芳磑磑即
即師象山則
嗚呼孝哉案撫戎國蠻夷竭歡象來致福兼臨是愛終
無兵革
嘉薦芳矣告靈饗矣告靈既饗德音孔臧惟徳之臧建
侯之常承保天休令問不㤀
皇皇鴻朙蕩侯休(嘉/一作)德嘉承天和伊樂厥福在樂不
荒惟民之則浚則師徳下民咸殖令問在舊孔容翼翼
孔容之常承帝之朙下民之樂子孫保光承順溫良(作/一)
(則)受帝之光嘉薦令芳夀考不忘
承帝朙徳師象山則雲施稱民永受厥福承容之常承
帝之朙下民安樂受福無疆
　　　晉宗廟歌　傅　玄
　　　　　南齊書樂志曰晉泰始中傅玄造祠廟夕
　　　　　牲昭夏歌一篇迎送神肆夏歌一篇登歌
　　　　　七廟七篇饗神歌二篇玄云登歌歌盛徳
　　　　　之功烈故廟異其文饗神猶周頌之有瞽
　　　　　及雍但說祭饗神朙禮樂之盛七廟饗神
　　　　　皆用之
　　　　夕牲歌
我夕我牲猗歟敬止嘉豢孔時供兹享祀神鑒厥誠博
碩斯歆祖考降饗以虞孝孫之心
　　　　迎送神歌
嗚呼悠哉日鑒在茲以時享祀神朙降之神朙斯降既
祐饗之祚我無疆受天之祜赫赫太上巍巍聖祖朙朙
烈考丕承繼序
　　　　征西將軍登歌
經始宗廟神朙戾止申錫無疆祇承上帝假我皇祖綏
予孫子燕及後昆錫茲繁祉
　　　　豫章府君登歌
嘉樂在庭薦祀在堂皇皇宗廟乃祖乃皇濟濟辟公相
予烝嘗享祀不忒降福穰穰
　　　　潁川府君登歌
於邈先后實司于天顯矣皇祖帝祉肇臻本支克昌資
始開元惠我無疆享祀永年
　　　　京兆府君登歌
於惟曾皇顯顯令徳髙朙清亮匪競柔克保乂命祐基
命惟則篤生聖祖光濟四國
　　　　宣皇帝登歌
於鑠皇祖聖徳欽朙勤施四方夙夜敬止載敷文教載
揚武烈匡定社稷龔行天罰經始大業造創帝基畏天
之命于時保之
　　　　景皇帝登歌
執競景皇克朙克哲㫄作穆穆惟祗惟畏纂宣之緒耆
定厥功登此儁乂紏彼羣凶業業在位帝既勤止維天
之命於穆不已
　　　　文皇帝登歌
於皇時晉允文文皇聰朙睿智聖敬神武萬㡬莫綜皇
斯清之虎兕放命皇斯平之柔逺能邇簡授英賢創業
垂統勲格皇天
　　　　饗神歌
曰晉是常享祀時序宗廟致敬禮樂具舉惟其來祭普
天率土犧樽既奠清酤既載亦有和羹􁀔羞斯備烝烝
永慕感時興思登歌奏舞神樂其和祖考來格祐我邦
家敷天之下㒺不休嘉
肅肅在位濟濟臣工四海來格禮儀有容鍾鼓振管絃
理舞開元歌永始神胥樂兮肅肅在位臣工濟濟小大
咸敬上下有禮理管絃振鼓鍾舞象徳歌詠㓛神胥樂
兮肅肅在位有來雍雍穆穆天子相維辟公禮有儀樂
有則舞象㓛歌詠徳神胥樂兮
　　　晉江左宗廟歌
　　　　歌髙祖宣皇帝　曹　毗
於赫髙祖徳協靈符應運撥亂釐整天衢勲格宇宙化
動八區肅以典刑陶以玄珠神石吐瑞靈芝自敷肇基
天命道均唐虞
　　　　歌世宗景皇帝
景皇承運纂隆洪緒皇維重抗天暉再舉蠢矣二冦擾
我揚楚乃整元戎以膏齊斧亹亹神算赫赫王旅鯨鯢
既平功冠帝宇
　　　　歌太祖文皇帝
太祖齊聖王猷誕融仁教四塞天基累崇皇室多難嚴
清紫宫威厲秋霜惠過春風平蜀夷楚以文以戎奄有
參墟聲流無窮
　　　　歌世祖武皇帝
於穆武皇允龔欽明應期登禪龍飛紫庭百揆時序聽
斷以情殊域既賓偽呉亦平晨流甘露宵暎朗星野有
擊壤路垂頌聲
　　　　歌中宗元皇帝
運屯百六天羅解貫元皇勃興網籠江漢仰齊七政俯
平禍亂化若風行澤猶雨散淪光更耀金輝復煥徳冠
千載蔚有餘粲
　　　　歌肅宗朙皇帝
朙朙肅祖闡弘帝祚英風夙發清暉載路姦逆縱忒㒺
式皇度躬振朱旗遂豁天歩宏猷淵塞髙羅雲布品物
咸寧洪基永固
　　　　歌顯宗成皇帝
於休顯宗道澤玄播式宣徳音暢物以和邁徳蹈仁匪
禮弗過敷以純風濯以清波連理暎阜鳴鳳棲柯同規
放勛義葢山河
　　　　歌康皇帝
康皇穆穆仰嗣洪徳為而不宰雅音四塞閉邪以誠鎮
物以默威静區宇道宣邦國
　　　　歌孝宗穆皇帝
孝宗夙哲休音允臧如彼晨離曜景扶桑垂訓蕐幄流
潤八荒幽讚玄妙爰該典章西平僣蜀北静舊疆髙猷
逺暢朝有遺芳
　　　　歌哀皇帝
於穆哀皇聖心虛逺雅好玄古大庭是踐道尚無為治
存易簡化若風行民猶草偃雖曰登遐徽音彌闡愔愔
雲韶盡美盡善
　　　　歌太宗簡文皇帝　王　珣
皇矣簡文於昭于天靈朙若神周淡如淵冲應其來實
與其遷亹亹心化日用不言易而有親簡而可傳觀流
彌逺求本逾玄
　　　　歌烈宗孝武皇帝
天鑒有晉欽哉烈宗同規文考玄默允龔威而不猛約
而能通神鉦一震九域來同道積淮海雅頌自東氣陶
淳露化協時雍
　　　　四時祠祀歌　曹　毗
肅肅清廟巍巍聖功萬國來賔禮儀有容鍾鼓振金石
熙宣兆祚武開基神斯樂兮理管絃有來斯和(■/一作)說
功徳吐清歌神斯樂兮洋洋玄化潤被九壤民無不說
道無不往禮有儀樂(樂字/一本無)有式詠九功永無極神斯
樂兮
　　　宋宗廟登歌　王韶之
　　　　　宋書樂志曰武帝永初中詔廟樂用王韶
　　　　　之所造七廟登歌七首又有七廟享神登
　　　　　歌一首并以歌章太后其辭亦韶之造
　　　　北平府君歌
綿綿遐緒朙昭載融漢徳未逺堯有遺風於穆皇祖永
世克隆本枝惟慶貽厥靡竆
　　　　相國掾府君歌
乃立清廟清廟肅肅乃備禮容禮容穆穆顯允皇祖昭
是嗣服錫茲繁祉聿懐多福
　　　　開封府君歌
四縣既序簫管既舉堂獻六瑚庭萬八羽先王有典克
禋皇祖不顯洪烈永介休祜
　　　　武原府君歌
鐘鼓喤喤威儀將將溫恭禮樂致享曾皇邁徳垂仁係
軌重光天命純嘏惠我無疆
　　　　東安府君歌
鑠矣皇祖帝度其心永言配命播茲徽音思我茂猷如
玉如金駿奔在陛是鍳是歆
　　　　孝皇帝歌
烝哉孝皇齊聖廣淵發祥誕慶景祚自天德敷金石道
被管絃有命既集徽風永宣
　　　　髙祖武皇帝歌
惟天有命眷求上哲赫矣聖武撫運桓撥㓛並敷土道
均汝墳止戈曰武經緯稱文鳥龍是紀雲火代名受終
改物作我宋京至道惟王大業有劭降徳兆民升歌清
廟
　　　　七廟享神歌
弈奕寢廟奉璋在庭笙籥既列犧象既盈黍稷匪芳朙
祀惟馨樂具禮充㓗羞􁀔誠神之格思介以休禎濟濟
羣辟永觀厥成
　　　宋世祖廟歌　謝　莊
　　　　孝武皇帝歌
帝錫二祖長世多祜於穆睿考龔聖承矩玄極弛馭乾
紐墜緒闢我皇維締我宋宇刷定四海肇構神京復禮
輯樂散馬墮城澤牣九有化浮八瀛慶雲承掖甘露飛
甍肅肅清廟徽徽閟宮舞蹈象德笙磬陳風黍稷非盛
朙徳惟崇神其歆止降福無窮
　　　　宣太后歌
禀祥月輝毓徳軒光嗣徽媯汭思媚周姜母臨萬㝢訓
藹紫房朱玄玉籥式載瓊芳
　　　宋章廟樂舞歌
　　　　　宋書樂志曰章廟樂舞雜歌悉同用太廟
　　　　　辭唯三后别撰夕牲賓出入奏肅咸樂牲
　　　　　出入奏引牲樂薦豆呈毛血奏嘉薦樂迎
　　　　　神奏昭夏樂皇帝入廟北門奏永至樂太
　　　　　祝祼地奏登歌章太后室奏章德凱容之
　　　　　樂昭太后室奏昭德凱容之樂宣太后室
　　　　　奏宣徳凱容之樂皇帝還東壁受福酒奏
　　　　　嘉胙之樂送神奏昭夏之樂皇帝詣便殿
　　　　　奏休成之樂
　　　　肅咸樂　殷　淡
彝承孝典恭事嚴聖浹天奉賮罄壤齊慶司儀具序羽
容夙彰芬枝颺烈黼構周張助寶奠軒酎珍充庭璆縣
凝㑹涓朱竚聲先期選禮(㑹/一作)肅若有承祇􁕠靈祉皇
慶昭膺
尊事威儀輝容昭叙迅恭神朙粱盛牲俎肅肅嚴宮藹
藹崇基皇靈降祉百祇具司戒誠望夜端列承朝依微
昭旦物色輕宵(霄/一作)鴻慶遐鬯嘉􁀔令芳翊帝朙徳永
祚流光
　　　　引牲樂
維誠絜饗維孝奠靈敬芬黍稷敬滌犧牲騂繭在豢載
溢載豐以承宗祀以肅皇衷蕭芳四舉蕐火周傳神監
孔昭嘉是柔牷
　　　　嘉􁀔樂
肇禋戒祀禮容咸舉六典飭文九司昭序牲柔既昭犧
剛既陳恭滌惟清敬事惟神加籩再御兼俎重􁀔節動
軒越聲流金縣弈弈閟幄亹亹嚴闈㓗誠夕鑒端服晨
暉聖靈戾止翊我皇則上綏四㝢下洋萬國永言孝饗
孝饗有容儐僚贊列肅肅雍雍
　　　　昭夏樂
閟宮黝黝復殿微微琁除肅炤釭璧彤輝黼帟神凝玉
堂嚴馨圜火夕耀方水朝清金枝委樹翠鐙竚縣渟波
澄宿蕐漢浮天恭事既夙䖍心有慕仰降皇靈俯寧休
祚
　　　　永至樂
　　　　　漢書禮樂志曰皇帝入廟門奏永至以為
　　　　　行歩之節猶古采齊(薺/一作)肆夏也
皇朝鬯矣孝容以昭鑾蕐羽迾拂漢涵　申申嘉夜翊
翊休朝行金景送歩玉風韶師承祀則肅􁕠禋祧
　　　　登歌
帝容承祀練時涓日九重徹關四靈賓室肅唱函音庶
旄委佾休靈告饗嘉􁀔尚芬玉瑚飾列桂簋昭陳具司
選禮翼翼振振
祼崇祀典酎恭孝時禮無爽物信靡媿辭精蕐孚鬯誠
監昭通升歌翊節下管調風皇心履變敬朙尊親大哉
孝德至矣交神
　　　　章德凱容樂
幽瑞浚靈表彰嬪聖翊載徽文敷光崇慶上緯纒祥中
維飾詠永屬煇猷聯昌景命
　　　　昭德凱容樂　朙　帝
表靈躔象纘儀緯風膺蕐丹燿登瑞紫穹訓形霄宇武
彰宸宮騰芬金㑹寫德聲容
　　　　宣徳凱容樂
天樞凝燿地紐儷煇聯光騰世炳慶翔機薰藹中㝢景
躔上微玉頌鏤德金籥傳徽
　　　　嘉胙樂　殷　淡
禮􁀔洽福時昌皇聖膺嘉祐帝業凝休祥居極乗景運
宅徳瑞中王澄朙臨四表精蕐延八鄉洞海周聲惠徹
㝢麗乾光靈慶纒世祉鴻烈永無疆
　　　　昭夏樂
大孝備盛禮豐神安畱嘉樂充旋駕聳汎青穹延八虚
闢四空藹流景肅行風
昭融教緝風度戀皇靈結深慕解羽縣輟蕐樹偕琁除
端玉輅流汪濊慶國歩
　　　　休成樂
　　　　　漢書禮樂志登歌再終下奏休成之樂羙
　　　　　神朙既饗也
釃醴具登嘉俎咸􁀔饗洽誠陳禮周樂徧祝辭罷祼序
容輟縣蹕動端庭鑾回嚴殿神儀駐景蕐漢亭虛八靈
案衛三祇解途翠葢燿澄罼奕凝宸玉鑣息節金輅懷
音式誠逺孝底心肅感追慿皇鑒思承淵範神錫懋祉
四緯昭朙仰福帝徽俯齊庶生
樂府詩集巻第八
　　　　　　　東呉毛晉訂正　男扆再訂
樂府詩集巻第九
　　　　　　　太原　郭茂倩　編次
　　郊廟歌辭
　　　齊太廟樂歌
　　　　　南齊書樂志曰宋昇朙中太祖為齊王令
　　　　　司馬褚淵造太廟登歌二章建元初詔謝
　　　　　超宗造廟樂歌詩十六章永朙二年又詔
　　　　　王儉造太廟二室歌辭其夕牲羣臣出入
　　　　　奏肅咸樂牲出入奏引牲樂薦豆呈毛血
　　　　　奏嘉薦樂迎神奏昭夏樂皇帝入廟北門
　　　　　奏永至樂太祝祼地奏登歌皇祖廣陵丞
　　　　　太中大夫淮隂令皇曾祖即丘令皇祖太
　　　　　常卿五室竝奏凱容樂皇考宣皇帝室奏
　　　　　宣徳凱容樂昭皇后室奏凱容樂皇帝還
　　　　　東壁上福酒奏永祚樂送神奏肆夏樂皇
　　　　　帝詣便殿奏休成樂太祖髙皇帝室奏髙
　　　　　徳宣烈樂穆皇后室奏穆徳凱容樂髙宗
　　　　　朙皇帝室奏朙徳凱容樂古今樂録曰梁
　　　　　何佟之周捨等議以為周禮牲出入奏昭
　　　　　夏而齊氏仍宋儀等迎神奏昭夏牲出入
　　　　　更奏引牲樂乃以牲牢之樂用接祖宗之
　　　　　靈宋季之失禮也
　　　　肅咸樂　謝超宗
絜誠厎孝孝感烟霜寅儀式序肅禮綿張金蕐樹藻肅
哲騰光殷殷升奏嚴嚴階庠匪椒匪玉是降是將懋分
神衷翊祐傳昌
　　　　引牲樂
肇祀嚴靈恭禮尊國達敬傳典結孝陳則芬滌既肅犧
牷既整聳誠流思端儀選景肆禮佇夜綿樂望晨崇席
皇鑒用饗朙神
　　　　嘉薦樂
清思眑眑閟寢微微恭言載感肅若有希芬俎具陳嘉
薦兼列凝馨烟颺分炤星哲睿靈式降協我帝道上澄
五緯下陶八表
　　　　昭夏樂
涓辰選氣展禮恭祇重闈月洞層牖烟施載虛玉鬯載
受金枝天歌折饗雲舞罄儀神惟降止泛景凝羲帝蕐
永藹泯藻方摛
　　　　永至樂
戲繇惟則姬經式序九司聨事八方承宇鑾迾静陳縵
樂具舉凝旒若慕傾璜載竚振振琁衛穆穆禮容載藹
皇歩式敷帝蹤
　　　　登歌
清朙(容/一作)既鬯大孝乃熙天儀睟愴皇心儼􁈖既芬房
豆載絜牷牲欝祼升禮鋗玉登聲茂對幽嚴式奉徽靈
以享以祀惟感惟誠
　　　　凱容樂
國昭惟茂帝穆惟崇登祥緯遠締世景融紛綸睿緒菴
蔚王風朙進厥始濬哲文終
　　　　凱容樂
琁條寅蔚瓊源浚照懋矣皇烈載挺朙劭永言敬思式
恭惟教休途良乂榮光有耀
　　　　凱容樂
嚴宗正典崇饗肇禋九章既餙三清既陳昭恭皇祖承
假徽神貞祐伊協卿藹是鄰
　　　　凱容樂
肅惟敬祀絜事參薌環袨像綴緬宻絲簧朙朙烈祖尚
錫龍光粤雅于姬伊頌在商
　　　　凱容樂
神功懋鄴朙寢昌基德凝羽綴道鬯容辭假我帝緒懿
我皇維昭大之載國齊之祺
　　　　宣徳凱容樂
道閟期運義開藏用皇矣睿祖至哉攸縱循規烈炤襲
矩重芬徳溢軒羲道懋炎雲
　　　　凱容樂
月靈誕慶雲瑞開祥道茂淵柔徳表徽章粹訓宸中儀
形宙外容蹈凝蕐金羽傳藹
　　　　永祚樂
構宸抗宇合軫齊文萬靈載溢百禮以殷朱絃繞風翠
羽停雲桂樽既滌瑶俎既薰升薦惟誠昭禮惟芬降祉
遥裔集慶氤氲
　　　　肆夏樂
禮既升樂以愉昭序溢幽饗餘人祇鬯敬教敷神光動
靈駕翔芬九垓鏡八鄉福無届祚無疆
　　　　休成樂
睿孝式鬯饗敬爰偏諦容輟序佾文靜縣辰儀聳蹕霄
衛浮鑾旒帟雲舒翠蕐景摶恭惟尚烈休朙再纒國獻
逺藹昌圖聿宣
　　　　太廟登歌　褚　淵
惟王建國設廟凝靈月薦流典時祀暉經瞻宸僾思雨
露追情簡日筮晷閟奠升文金罍渟桂沖幄舒薰備僚
肅列駐景開雲
至饗攸極睿孝惇禮具物咸絜聲香(馨香/一作)合體氣昭扶
幽眇慕纒逺迎絲驚促送佾畱晚聖衷踐候節改增愴
妙感崇深英徽彌亮
　　　　髙徳宣烈樂　王　儉
悠悠草昧穆穆經綸乃文乃武乃聖乃神動龕危亂静
比斯民誕膺休命奄有八寅握機肇運光啓禹服義滿
天淵禮昭地軸澤靡不懷威無不肅戎夷竭歡象來致
福偃風裁化暅日敷祥信星含曜秬草流芳七廟觀德
六樂宣章惟先惟敬是饗是將
　　　　穆徳凱容樂
大姒嬪周塗山儷禹我后嗣徽重規疊矩肅肅閟宮翔
翔雲舞有饗徳馨無絶終古
　　　　朙徳凱容樂
多難固業殷憂啟聖帝宗纘武維時執競起柳獻祥百
堵興詠義雖祀夏㓛符受命逺無不懷邇無不肅其儀
濟濟其容穆穆赫矣君臨昭哉嗣服允王惟后膺此多
福禮以昭事樂以感靈八簠陳室六舞充庭觀徳在廟
象徳在形四海來祭萬國咸寧
　　　梁宗廟登歌七首　沈　約
功髙禮洽道尊樂備三獻具舉百司在位誠敬㒺諐幽
朙同致茫茫億兆無思不遂葢之如天容之如地
殷兆玉筐周始邠王於赫文祖基我大梁肇土七十奄
有四方帝軒百祀人思未㤀永言聖烈祚我無疆
有夏多罪殷人塗炭四海倒懸十室思亂自天命我殱
凶珍難既躍乃飛言登天漢爰饗爰祀福禄攸贊
犧象既飾罍俎斯具我鬱載馨黄流乃注峩峩卿士駿
奔是務佩上鳴堦纓還拂樹悠悠億兆天臨日煦
猗歟至徳光被黔首鑄鎔蒼昊甄陶區有肅恭三獻對
揚萬夀比屋可封含生無咎匪徒七百天長地久
有命自天於皇后帝悠悠四海莫不來祭繁祉具膺八
神聳衞福至有兆慶來無際播此餘休于彼荒裔
祀典昭絜我禮莫違八簋充室六龍解騑神宮肅肅靈
寢微微嘉薦既饗景福攸歸至德光被洪祚載輝
　　　梁小廟樂歌
　　　　　隋書禮儀志梁又有小廟太祖太夫人廟
　　　　　也非嫡故别立廟皇帝每祭太廟訖詣小
　　　　　廟亦以一太牢如太廟禮
　　　　舞歌
閟宮肅肅清廟濟濟於穆夫人固天攸啟祚我梁徳膺
斯盛禮文㮰達嚮重檐丹陛飾我俎彝絜我粢盛躬事
奠饗推尊盡敬悠悠萬國具承茲慶大孝追遠兆庶攸
詠
　　　　登歌
光流者遠禮貴彌申嘉饗云備盛典必陳追飬自本立
愛惟親皇情乃慕帝服來尊駕齊六轡旂耀三辰感兹
霜露事彼冬春以斯孝德永被烝民
　　　陳太廟舞辭
　　　　　隋書樂志曰陳初竝用梁樂唯改七室舞
　　　　　辭皇祖歩兵府君正員府君懷安府君皇
　　　　　髙祖安成府君皇曾祖太常府君五室竝
　　　　　奏凱容舞皇祖景皇帝室奏景徳凱容舞
　　　　　皇考髙祖武皇帝室奏武徳舞
　　　　凱容舞
於赫皇祖宮牆髙嶷邁彼厥初成茲峻極縵樂簡簡閟
寢翼翼祼饗若存惟靈靡測
　　　　凱容舞
昭哉上徳浚彼洪源道光前訓慶流後昆神猷緬(綿/一作)
邈清廟斯存以享以祀惟祖惟尊
　　　　凱容舞
選辰崇饗飾禮嚴敬靡愛牲牢兼馨粢盛朙朙列祖龍
光逺暎肇我王風形斯舞詠
　　　　凱容舞
道遥積慶徳逺昌基永言祖武致享從思九章停列八
舞廻墀靈其降止百福來綏
　　　　凱容舞
肇迹締基義標鴻篆恭惟載徳瓊源方闡享薦三清筵
陳四璉增我堂構式敷帝典
　　　　景徳凱容舞
皇祖執徳長發其祥顯仁藏用懷道韜光寧斯閟寢合
此蕭薌永昭貽厥還符翦商
　　　　武徳舞
烝哉聖祖撫運升離道周經緯功格玄祇方軒邁扈比
舜陵媯緝熙是詠欽朙在斯雲雷遘屯圖南共舉大定
揚越震威衡楚四奥宅心九疇還叙景星出翼非雲入
吕徳暢容辭慶昭羽綴於穆清廟載揚徽烈嘉玉既陳
豐盛斯絜是將是享鴻猷無絶
　　　北齊享廟樂辭
　　　　　隋書樂志曰齊享廟樂先祀一日夕牲羣
　　　　　臣入奏肆夏迎神奏髙朙登歌樂牲出入
　　　　　薦毛血竝奏昭夏樂三公出進熟羣臣入
　　　　　竝奏肆夏辭同皇帝入北門奏皇夏樂太
　　　　　祝祼地奏登歌樂皇帝詣東陛及升殿竝
　　　　　奏皇夏辭同皇帝既升殿殿上作登歌樂
　　　　　皇帝初獻六世祖司空公五世祖吏部尚
　　　　　書髙祖秦州刺史曽祖太尉武貞公祖文
　　　　　穆皇帝五室竝奏始基樂恢祚舞獻髙祖
　　　　　神武皇帝室奏武徳樂昭烈舞獻文襄皇
　　　　　帝室奏文徳樂宣政舞獻顯祖文宣皇帝
　　　　　室奏文正樂光大舞皇帝還東壁飲福酒
　　　　　奏皇夏樂送神奏髙朙樂皇帝詣便殿奏
　　　　　皇夏樂羣臣出奏肆夏辭同
　　　　肆夏樂
霜凄雨暢烝哉帝心有敬其祀肅事惟歆昭昭車服濟
濟衣簪鞠躬貢酎磬折奉琛差以五列和以八音式祇
玉度如玉如金
　　　　髙朙登歌樂
日卜惟吉辰擇其良弈弈清廟黼黻周張大呂為角應
鍾為羽路鼗隂竹徳歌昭舞祀事孔朙百神允穆神心
乃顧保茲介福
　　　　昭夏樂
大祀云事獻奠有儀既歌既展贊顧迎犧執從伊竦芻
飾惟慄俟用扵庭將升扵室且握且騂以致其誠惠我
貽頌降祉千齡
　　　　昭夏樂
緬彼遐慨悠然永思畱連七享纒綿四時神升魄沉靡
聞靡見隂陽載俟臭聲兼薦祖考其鑒言萃王休降福
敷錫百福是由
　　　　皇夏樂
齊居嚴殿夙駕層闈車輅垂彩旒衮騰輝聳誠載仰翹
心有慕洞洞自形斤斤表歩閟宮有邃神道依俙孝心
緬邈爰屬爰依
　　　　登歌樂
太室窅窅神居宿設鬱鬯惟芬珪璋惟絜彝斚應時龍
蒲代用藉茅無咎福禄攸降端感㑹事儼思脩禮齊齊
勿勿俄俄濟濟
　　　　登歌樂
我祠我祖永惟厥先炎農肇聖靈祉蟬聯霸圗中造帝
業方宣道昌基構撫運承天奄家六合爰光八埏尊神
致禮孝思惟纒寒來暑反惕薦在年匪敬伊慕備物不
愆設虡設業鞉鼓填填辟公在位有容伊䖍登歌啓佾
下管應懸厥容無爽幽朙肅然誠市厚地和達穹玄既
調風雨載協山川周庭有列湯孫永延教聲惟被邁後
光前
　　　　始基樂恢祚舞
克朙克俊祖武惟昌業弘營土聲被海方有流厥徳終
耀其光朙神幽贊景祚攸長
　　　　始基樂恢祚舞
顯允盛徳隆我前構瑶源彌瀉瓊根愈秀誕惟有族丕
緒克茂大業崇新洪基增舊
　　　　始基樂恢祚舞
祖德丕顯朙喆知機豹變東國鵲起西歸禮申官次命
改朝衣敬􁈖孝享多福無違
　　　　始基樂恢祚舞
兆靈有業潛徳無聲韜光戢耀貫幽洞冥道弘舒卷施
博藏行緬追嵗事夜遽不寧
　　　　始基樂恢祚舞
皇皇祖徳穆穆其風語嘿自巳朙叡在躬荷天之錫聖
表克隆髙山作矣寶祚其崇離光旦旦載煥載融感薦
惟永神保無竆
　　　　武徳樂昭烈舞
天造草昧時難紏紛孰拯斯溺靡救其焚大人利見緯
武經文顧指維極吐吸風雲開天闢地峻岳夷海冥工
掩迹上德不宰神心有應龍化無待義征九服仁兵告
凱上平下成靡或不寧匪王伊帝偶極崇靈享親則孝
絜祀惟誠禮備樂序肅贊神朙
　　　　文徳樂宣政舞
聖武丕基叡文顯綂眇哉神啓鬱矣天縱道則人弘徳
云邁種昭冥咸叙崇深畢綜自中徂外經朝庇野政反
淪風威還缺雅旁作穆穆格于上下維享維宗來鑒來
假
　　　　文正樂光大舞
玄曆已謝蒼靈告期圗璽有屬揖讓惟時龍升獸變弘
我帝基對揚穹昊寔啓雍熙欽若皇猷永懷王度欣賞
斯穆威刑允措軌物俱宣憲章咸布俗無邪指下歸正
路茫茫九域振以乾綱混通蕐裔配括天壤作禮視聴
列樂傳響薦祀惟䖍衣冠載仰
　　　　皇夏樂
孝心翼翼率禮兢兢時洗時薦或降或升在堂在户載
湛載凝多品斯奠備物攸膺蘭芬敬挹玉俎恭承受祭
之祐如彼岡陵
　　　　髙朙樂
仰榱桷慕衣冠禮云罄祀將闌神之駕紛奕奕乗白雲
無不適窮昭域極幽塗歸帝祉眷皇都
　　　　皇夏
禮行斯畢樂奏以終受嘏先退載暢其衷鑾軒循轍麾
旌復路光景徘徊絃歌顧慕靈之相矣有錫無疆國圗
日鏡(競/一作)家曆天長
　　　周宗廟歌　庾　信
　　　　　隋書樂志曰周宗廟樂皇帝入廟門奏皇
　　　　　夏降神奏昭夏俎入皇帝升階獻皇髙祖
　　　　　皇曾祖徳皇帝皇祖太祖文皇帝文宣皇
　　　　　太后閔皇帝朙皇帝髙祖武皇帝七室皇
　　　　　帝還東壁飲福酒還便坐竝奏皇夏
　　　　皇夏
肅肅清廟巖巖寢門欹器防滿金人戒言應􁇭懸鼓崇
牙樹羽階變升歌庭紛象舞閑安象設緝熙清奠春鮪
初登新蓱先薦僾然入室儼乎其位悽愴履之非寒之
謂
　　　　昭夏
永維祖武潜慶靈長龍圗革命鳳曆歸昌功移上墋徳
耀中陽清廟肅肅猛虡煌煌曲髙大夏聲和盛唐牲牷
蕩滌蕭合馨香和鑾戾止振鷺來翔永敷萬國是則四
方
　　　　皇夏
年祥辨日上(土/一作)協龜言奉酎列列來庭駿奔雕禾飾
斚翠羽承樽敬殫如此恭惟執燔
　　　　皇夏
慶緒千重秀鴻源萬里長無時猶戢翼有道故韜光盛
徳必有後仁義終克昌朙星初肇慶大電久呈祥
　　　　皇夏
克昌光上烈基聖穆西藩崇仁髙渉渭積徳被居原帝
圗張往迹王業茂前尊重芬德陽廟疊慶夀陵園百靈
光祖武千年福孝孫
　　　　皇夏
雄圗屬天造宏略遇羣飛風雲猶聽命龍躍遂乗機百
二當天險三分拒樂推凾谷風塵散河陽氛霧晞濟弱
淪風起扶危頽運歸地紐崩還正天樞落更追原祠乍
超忽畢隴或綿微終封三尺劒長巻一戎衣
　　　　皇夏
月靈興慶沙祥發源功參禹迹徳贊堯門言容典禮褕
狄徽章儀形溫徳令問昭陽日月不居嵗時晼晚(晼晚/一作)
瑞雲纒心閟宮惟逺
　　　　皇夏
龍圗基代徳天歩屬艱難謳歌還受瑞揖讓乃登壇升
輿芒刺重入位據關寒巻舒雲汎濫㳺揚日浸微出鄭
終無反居桐竟不歸祀夏今惟舊尊靈諡更追
　　　　皇夏
若水逢降君窮桑屬惟政丕哉馭帝籙鬱矣當天命方
定五雲官先齊八風令文昌氣似珠太史河如鏡南宮
學已開東觀書還聚文辭金石韻毫翰風飈豎清室桂
馮馮齊房芝詡詡寧思玉管笛空見靈衣舞
　　　　皇夏
南河吐雲氣北斗降星辰百靈咸仰徳千年一聖人書
成紫微動律定鳳凰馴六軍命西土甲子陳東鄰戎衣
此一定萬里更無塵烟雲同五色日月並重輪流沙既
西静蟠木又東臣凱樂聞朱雁鐃歌見白麟今為六代
祀還得九疑賔
　　　　皇夏
禮殫祼獻樂極休成長離前掞宗祀文朙縮酌浮蘭澄
罍合鬯磬折禮容旋廻靈貺受釐徹俎飲福移樽惟光
惟烈文子文孫
　　　　皇夏
庭闋四始筵終三薦顧歩堦墀徘徊餘奠六龍矯首七
萃警途鼓移行漏風轉相烏翼翼從事綿綿四時惟神
降嘏永言保之
　　　周大祫歌　庾　信
　　　　　周太廟大祫樂降神奏昭夏奠玉帛奏登
　　　　　歌餘同宗廟時享
　　　　昭夏
律在夾鍾服居蒼衮杳杳清思綿綿長逺就祭於合班
神於本來庭有序助祭有章樂舞六代賔歌二王和鈴
以節鞗革斯鏘齊宮饌玉鬱斚浮金洞庭鍾鼓龍門瑟
琴其樂已變惟神是靈
　　　　登歌
神惟顯思不言而令玉帛之禮敢陳莊敬奉如弗勝薦
如受命交於神朙慤于言行

樂府詩集巻第九
　　　　　　　東呉毛晉訂正　男扆再訂
樂府詩集巻第十
　　　　　　　太原　郭茂倩　編次
　　郊廟歌辭
　　　隋太廟歌
　　　　　隋書樂志曰文帝開皇中詔牛弘姚察許
　　　　　善心虞世基劉臻等詳定雅樂并撰歌辭
　　　　　其太廟歌辭有迎神歌登歌俎入歌皇髙
　　　　　祖太原府君皇曾祖康王皇祖獻王皇考
　　　　　太祖武元皇帝四室歌飲福酒歌送神歌
　　　　　其俎入歌飲福酒歌竝郊丘社廟同用
　　　　迎神歌
務本興教尊神體國霜露感心享祀陳則官聯式序奔
走在庭几筵結慕祼獻惟誠嘉樂載合神其降止永言
保之錫以繁祉
　　　　登歌
孝熙嚴祖師象敬宗惟皇肅事(肅/一作)有來雝雝雕梁霞
複繡橑雲重觀德自感奉璋伊恭彝斚盡飾羽綴有容
升歌發藻景福來從
　　　　俎入歌
祭本用初祀由功舉駿奔咸㑹供神有序朙酌盈樽豐
犧實俎幽金既薦繢錯維旅享由朙徳香非稷黍載流
嘉慶克固鴻緒
　　　　太原府君
締基發祥肇源興慶廼仁廼哲克朙克令庸宣國圖善
流人詠開我皇業七百同盛
　　　　康王歌
皇條俊茂帝系靈長豐功疊軌厚利重光福由善積代
以徳彰嚴恭盡禮永錫無疆
　　　　獻王歌
盛才必達丕基增舊渉渭同符遷邠等構弘風邁徳義
髙道冨神鑒孔昭王猷克懋
　　　　太祖歌
深仁冥著至道潛敷皇矣太祖耀名天衢翦商隆祚奄
宅隋區有命既集誕開靈符
　　　　飲福酒歌
神道正直祀事有融肅雝備禮莊敬在躬羞燔已具奠
酹將終降祥惟永受福無窮
　　　　送神歌
饗禮具利事成佇旒冕肅簪纓金奏終玉俎撤盡孝敬
竆嚴絜人祇分哀樂半降景福憑幽贊
　　　唐享太廟樂章
　　　　　唐書樂志曰貞觀中享大廟樂迎神用永
　　　　　和九變詞同皇帝行用太和登歌酌鬯用
　　　　　肅和迎俎用雍和獻皇祖宣簡公皇祖懿
　　　　　王同用長發之舞景皇帝用大基之舞元
　　　　　皇帝用大成之舞髙祖用大朙之舞皇帝
　　　　　飲福用夀和送文舞出迎武舞入用舒和
　　　　　武舞用凱安撤俎用雍和送神用永和其
　　　　　太和凱安詞同冬至圜丘並魏徵褚亮等
　　　　　作
　　　　永和
於穆烈祖弘此丕基永言配命子孫保之百神既洽萬
國在茲是用孝享神其格思
　　　　肅和
大哉至徳允茲朙聖格于上下聿遵誠敬嘉樂斯登鳴
球以詠神其降止式隆景命
　　　　雍和
崇兹享祀誠敬兼至樂以感靈禮以昭事粢盛咸絜牲
牷孔備永言孝􁈖庶㡬不匱
　　　　長發舞
　　　　　唐㑹要曰貞觀十四年詔用顔師古許敬
　　　　　宗議皇祖宣簡公懿王廟竝奏長發之舞
　　　　　取詩云濬哲惟商長發其祥也
濬哲維唐長發其祥帝命斯祐王業克昌配天載徳就
日重光本枝百代申錫無疆
　　　　大基舞
猗與祖業皇矣帝先翦商德厚封唐慶延在姬猶稷方
晉踰宣基我鼎運於萬斯年
　　　　大成舞
周稱王季晉美帝文朙朙盛徳穆穆齊芬藏用四履屈
道參分鏗鏘鍾石載紀鴻勲
　　　　大朙舞
　　　　　唐㑹要曰貞觀十四年詔用顔師古等議
　　　　　髙祖廟奏大朙之舞取易曰大朙終始六
　　　　　位時成詩有大朙之篇稱文王有朙徳也
五紀更運三正遞升勛蕐既沒禹湯勃興神武命代靈
睠是膺望雲彰徳察緯告徵上紐天維下安地軸徵師
涿野萬國咸服偃伯靈臺九官允穆殊域委賮懷生介
福大禮既飾大樂已和黑章擾囿赤字浮河功宣載籍
徳被詠歌克昌厥後百禄是荷
　　　　壽和
八音斯奏三獻畢陳寶祚惟永暉光日新
　　　　舒和
聖敬通神光七廟靈心薦祚和萬方嚴禋克配鴻基逺
朙徳惟馨鳳曆昌
　　　　雍和
於穆清廟聿修嚴祀四縣載陳三獻斯止籩豆撤薦人
祇介祉神惟格思錫祚不已
　　　　永和
肅肅清祀烝烝孝思薦享昭備䖍恭在茲雍歌撤俎祝
嘏陳辭用光武志永固鴻基
　　　唐享太廟樂章
　　　　　唐書樂志曰髙宗永徽已後續造享太廟
　　　　　樂章獻太宗用崇徳之舞髙宗用鈞天之
　　　　　舞中宗用太和之舞睿宗用景雲之舞皇
　　　　　祖宣皇帝用光大之舞舊樂章宣元二宮
　　　　　同用長發其詞亦同開元十年始别造詞
　　　　　而宣帝更用光大云
　　　　崇德舞
五運改卜千齡啓聖彤雲曉聚黄星夜映葉闡珠囊基
開玉鏡(圖開/後為)下臨萬㝢上齊七政霧開三象塵清九服
海溓星暉逺安邇肅天地交泰蕐夷輯睦翔泳歸仁中
外禔(綏/一作)福績踰黜夏勲髙翦商武陳七德刑設三章
祥禽巢閣仁獸遊梁卜年惟永景福無疆
　　　　鈞天舞
承天撫籙纂聖登皇遐清萬寓仰協三光功成日用道
濟時康琁圗載永寶曆斯昌日月揚暉烟雲爛色河嶽
修貢神祇效職舜風攸偃堯曦先就睿感通寰孝思洽
宙奉揚先德䖍遵曩狩展義天扃飛英雲岫化逸王表
神凝帝先乗雲厭俗馭日登玄
　　　　太和舞
廣樂既備嘉薦既新述先惟徳孝饗惟親七獻具舉五
齊畢陳錫兹祚福於萬斯春
　　　　景雲舞
惟睿作聖惟聖登皇精感耀魄時膺㑹昌舜慙大孝堯
推讓王能事斯極振古誰方文朙履運車書同軌巍巍
赫赫盡善盡美衢室凝旒大庭端扆釋負之寄事光復
子脱屣髙天登遐上玄龍湖超忽象野芊綿遊衣復道
薦果初年新廟弈奕朙德配天
　　　　光大舞
大業龍祉徽音駿尊潛居皇德赫嗣天昆展儀宗祖重
誠孝孫春秋無極享奏存存
　　　唐享太廟樂章
　　　　　唐書樂志曰太樂舊有享太廟迎神次金
　　　　　奏及送神辭三章不詳所起
　　　　迎神
七廟觀徳百靈攸仰俗荷財成物資含養道光執契化
籠提象肅肅雍雍神其來饗
　　　　金奏
肅肅清廟巍巍盛唐配天立極累聖重光樂和管磬禮
備烝嘗永惟來格降福無疆
　　　　送神
五聲備奏三献終祠車移鳳輦斾轉紅旗禮周籩豆誠
效䖍祇皇靈徙蹕簪紳拜辭
　　　唐武后享清廟樂章
　　　　第一
建清廟贊玄功擇吉日展禋宗樂巳變禮方崇望神駕
降仙宫
　　　　第二
隆周創業寳命惟新敬宗茂典爰表䖍禋聲朙巳備文
物斯陳肅容(■/一作)如在懇志方申
　　　　第三登歌
肅敷大禮上謁尊靈敬陳筐幣載表丹誠
　　　　第四迎神
致奠蘋藻式罄䖍襟絜誠斯展停降靈歆
　　　　第五飲福
爰陳玉醴式奠瓊漿靈心有穆介福無疆
　　　　第六送文舞
帝圖草創主業初開功髙佐命業贊雲雷
　　　　第七迎武舞
赫赫玄功被穹壤皇皇至徳洽生靈開基撥亂祅氛廓
佐命宣威海内清
　　　　第八舞樂作
荷㤙承顧託執契恭臨撫廟略靜邉荒天兵耀神武
　　　　第九撤爼
登歌已闋献禮方周欽承景福肅奉鴻休
　　　　第十送神
大禮言畢仙衞將歸莫申丹懇空瞻紫微
　　　唐享太廟樂章
　　　　　唐書樂志曰中宗神龍元年享太廟樂迎
　　　　　神用嚴和九變詞同皇帝行用昇和登歌
　　　　　祼鬯用䖍和迎俎用歆和光皇帝酌献用
　　　　　長發景皇帝酌献用大基元皇帝酌献用
　　　　　大成髙祖酌献用大朙太宗酌献用崇徳
　　　　　五室舞詞竝同貞觀髙宗酌献用鈞天舞
　　　　　詞同光宅孝敬皇帝酌献用承光皇帝飲
　　　　　福用延和送文舞出迎武舞入用同和武
　　　　　舞用寧和撤俎用恭和送神用通和皇后
　　　　　助享皇后行用正和詞同貞觀中宫朝㑹
　　　　　登歌奠鬯用昭和皇后酌献飲福用誠敬
　　　　　撤俎用肅和送神用昭感
　　　　嚴和
肅肅清廟赫赫玄猷功髙萬古化奄十洲中興丕業上
荷天休祗奉先構禮被懐柔
　　　　昇和
顧惟菲薄纂曆應期中外同軌夷狄来思樂用崇徳禮
以陳詞夕惕若厲欽奉宏基
　　　　䖍和
禮標薦鬯肅事詞庭敬申如在敢託非馨
　　　　歆和
崇禋已備粢盛聿脩絜誠斯展鍾石方遒
　　　　承光舞
金相載穆玉裕重輝養德青禁承光紫微乾宮候色震
象增威監國方永賓天不歸孝友自衷温文性與龍樓
正啓鶴駕斯舉丹扆流念鴻名式序中興考室永陳彞
俎
　　　　延和
巍巍累聖穆穆重光奄有區夏祚啓隆唐百蠻飲澤萬
國來王本枝億載鼎祚逾長
　　　　同和
惟聖配天敷盛禮惟天為大闡洪名恭禋展敬光先徳
蘋藻申䖍表至誠
　　　　寧和
炎馭失天(王/一作)綱土徳承天命英猷被寰宇懿躅隆邦
政七徳已綏邊九夷咸底定景化覃遐邇深仁洽翔泳
　　　　恭和
禮周三獻樂闋九成肅承靈福悚惕兼盈
　　　　通和
祠容既畢仙座爰興停停鳳舉藹藹雲昇長隆寶運永
錫休徵福覃貽厥恩被黎蒸
　　　　昭和
道洽二儀交泰時休四㝢和平環佩肅於庭實鍾石揚
乎頌聲
　　　　誠敬
顧惟菲質忝位椒宮䖍奉蘋藻肅事神宗敢申誠絜庶
罄深衷睟容有裕靈享無窮
　　　　肅和
月禮巳周雲和將變爰獻其醑載遷其奠朙徳逾隆非
馨是薦澤霑動植仁覃㝢縣
　　　　昭感
鏗鏘韶護肅穆神容洪規赫赫祠典雍雍已周三獻將
乗六龍䖍誠有託懇志無從
　　　唐享太廟樂章　張　說
　　　　　唐書樂志曰玄宗開元七年享太廟樂迎
　　　　　神用永和皇帝行用太和登歌酌瓚用肅
　　　　　和迎俎用雍和皇帝酌醴齊用文舞獻宣
　　　　　皇帝用光大舞光皇帝用長發舞景皇帝
　　　　　用大政舞元皇帝用大成舞髙祖用大朙
　　　　　舞太宗用崇徳舞髙宗用鈞天舞中宗用
　　　　　大和舞睿宗用景雲舞皇帝飲福受脤用
　　　　　福和送文舞出迎武舞入用舒和亞獻終
　　　　　獻行事武舞用凱安撤豆用登歌送神用
　　　　　永和按景皇帝舊用大基至是改用大政
　　　　　云
　　　　永和三首
肅九室諧八音歌皇慕動神心禮宿設樂妙尋聲朙備
祼奠臨
律迓氣音入玄依玉几御黼筵聆愾息僾周旋九韶遍
百福傳
信工祝永頌聲來祖考聴和平相百辟貢九瀛神休委
帝孝成
　　　　大和
時文聖后清廟肅邕致誠勤薦在貌􁈖恭玉節肆夏金
鏘五鍾繩繩雲歩穆穆天容
　　　　肅和
天子享孝工歌溥將射祼鬱鬯乃焚膋薌臭以達旨聲
以求陽奉時烝嘗永代不忘
　　　　雍和二首
在滌嘉豢麗碑敬牲角握之牝色純之騂火傳陽燧水
溉隂精太公胖俎傳說和羮
俎豆有馥齎盛絜豐亦有和羮既戒既平鼓鍾管磬肅
唱和鳴皇皇后祖我來􁈖成
　　　　文舞
聖謩九徳真言五千慶集昌胄符開帝先髙文杖鉞克
配彼天三宗握鏡六合渙然帝其承祀率禮罔愆圖書
霧出日月清懸舞形德類詠諗功傳黄龍蜿蟺彩雲蹁
躚五行氣順八佾風宣介此百福於皇萬年
　　　　光大舞
肅肅㙯祖滔滔濬源有雄玉劒作鎮金門玄王貽緒后
稷謀孫肇禋九廟四海來尊
　　　　長發舞
具禮崇徳備樂承風魏推幢主周贈司空不行而至無
成有終神興王業天歸帝㓛
　　　　大政舞
於赫元命權輿帝文天齊八柱地半三分宗廟觀徳笙
鏞樂勲封唐之兆成天下君
　　　　大成舞
帝舞季歴龍聖生昌后歌有蟜胎炎孕黄天地合德日
月齊光肅雍孝享祚我萬方
　　　　大朙舞
赤精亂徳四海困窮黄旗舉義三靈㑹同早望春雨雲
披大風溥天來祭髙祖之㓛
　　　　崇徳舞
皇合一德朝宗百神削平天地大拯生人上帝配食單
于入臣戎歌陳舞曄曄震震
　　　　鈞天舞
髙皇邁道端拱無為化懷獯鬻兵賦勾驪禮尊封禪樂
盛來儀合位媧后同稱伏羲
　　　　大和舞
退居江水鬱起丹陵禮物還舊朝章中興龍圗友及駿
命恭膺鳴球香瓚大糦是承
　　　　景雲舞
景雲霏爛告我帝符噫帝冲徳與天為徒笙鏞遥逺爼
豆虛無春秋孝獻廻復此都
　　　　福和
備禮用樂崇親致尊誠通慈降敬徹愛存獻懷稱夀啐
感承恩皇帝孝徳子孫千億大包天域長亘不極
　　　　舒和
六鍾翕協六變成八佾倘佯八風生樂九韶兮人神感
美七徳兮天地清
　　　　凱安四首
瑟彼瑶爵亞維上公室如屏氣門不容躬禮殷其本樂
執其中聖皇永慕天地幽通
禮匝三獻樂遍九成降循軒陛仰欷皇情福與仁合德
因孝朙百年神畏四海風行
總總干戚填填鼓鍾奮揚增氣坐作為容離若鷙鳥合
如戰龍萬方觀徳肅肅邕邕
烈祖順三靈文宗威四海黄鉞誅羣盜朱旗掃多罪戢
兵天下安約法人心改大哉干羽意長見風雲在
　　　　登歌
止笙磬撤豆籩廓無響窅入玄主在室神在天情餘慕
禮罔愆喜黍稷屢豐年
　　　　永和
眇嘉樂授靈爽感若來思如往休氣散廻風上返寂寞
還惚恍懷靈駕結空想
樂府詩集巻第十
　　　　　　　東呉毛晉訂正　男扆再訂
樂府詩集巻第十一
　　　　　　　太原　郭茂倩　編次
　　郊廟歌辭
　　　唐享太廟樂章
　　　　　唐書樂志曰代宗寶應已後續造享太廟
　　　　　樂章獻玄宗用廣運之舞肅宗用惟新之
　　　　　舞代宗用保大之舞徳宗用文朙之舞順
　　　　　宗用大順之舞憲宗用象徳之舞穆宗用
　　　　　和寧之舞武宗用大定之舞昭宗用咸寧
　　　　　之舞宣宗懿宗有舞詞而名不傳
　　　　廣運舞　郭子儀
於赫皇祖昭朙有融惟文之德惟武之功河海静謐車
書混同䖍恭孝饗穆穆玄風
　　　　惟新舞　劉　晏
漢祚惟永神功中興風驅氛祲天覆黎蒸三光再朗庶
績其凝重熙累葉景命是膺
　　　　保大舞　郭子儀
於穆文考聖神昭彰簫勺羣慝含光逺方萬物茂遂九
夷賓王愔愔雲韶徳音不忘
　　　　文朙舞　鄭餘慶
開邸除暴時邁勛尊三元告命四極駿奔金枝翠葉輝
燭瑶琨象德億載貽慶湯孫
　　　　大順舞　鄭　絪
於穆時文受天朙命允恭玄默化成理定出震嗣德應
乾傳聖猗與緝熙千億流慶
　　　　象徳舞　叚文昌
肅肅清廟登顯至德澤周八荒兵定四極生物咸遂羣
盜滅息朙聖欽承子孫千億
　　　　和寧舞　牛僧孺
湜湜頎頎融昭德輝不紐不舒貫成九圍武烈文經敷
施當宜纂堯付啟億萬熙熙
　　　　大定舞　李　回
受天朙命敷祐下土化時以儉衛文以武氛消夷夏俗
臻往古億萬斯年形于律呂
　　　　宣宗舞　夏侯孜
於鑠令主聖祚重昌興起教義申朙典章俗尚素朴人
皆樂康積徳可報流慶無疆
　　　　懿宗舞　蕭　倣
聖祚無疆慶傳樂章金枝繁茂玉葉延長海瀆常晏波
濤不揚汪汪羙化垂範今王
　　　　咸寧舞
於鑠丕嗣惟帝之光羽籥象徳金石薦祥聖系無極景
命永昌神降上哲維天配長
　　　唐太清宫樂章
　　　　　唐書禮儀志曰玄宗開元二十年正月詔
　　　　　兩京諸州置玄元廟天寶二年三月以西
　　　　　京玄元廟為太清宮其樂章降仙聖奏煌
　　　　　煌登歌發爐奏沖和上香畢奏紫極舞撤
　　　　　醮奏登歌送仙聖奏眞和㑹要曰太清宮
　　　　　薦獻聖祖玄元皇帝奏混成紫極之舞
　　　　煌煌
煌煌道宮肅肅太清禮光尊祖樂備充庭罄竭誠至希
夷降靈雲凝翠葢風燄虹旌衆眞以從九奏初迎永惟
休祐是錫和平
　　　　沖和
虚無結思鍾磬和音歌以頌德香以達心禮殊祼鬯義
感昭臨雲車至止慶垂愔愔
　　　　香初上
肅肅我祖緜緜道宗至感潛達靈心暗通雲駢御氣芝
葢随風四時禋祀萬國來同
　　　　再上
仙宗績(積/一作)道我李承天慶深虛極符光象先俗登仁
夀化闡蟺涓五千貽範億萬斯年
　　　　終上
不宰元功無為上聖洪源長發誕受天命金奏迎真琁
宮展盛備禮周樂垂光儲慶
　　　　紫極舞
至道生元氣重圎法混成無為觀大象沖用體常名仙
樂臨丹闕雲車出玉京靈符百代應瑞節九真迎寶運
開皇極天臨暎太清長垂一徳慶永庇萬方寧
　　　　序入破第一奏
真宗開妙理沖教綂清虛化演無為日言昭有象初瑶
壇肅靈瑞金闕暎仙居一奏三清樂長回八景輿
　　　　第二奏
虛極仙宗本希夷象帝先百靈朝太上萬法祖重圎善
貸惟沖德功成謂自然雲門達和氣思用合鈞天
　　　　第三奏
元符傳紫極寶祚啟髙真道徳先垂裕沖和已化淳人
風齊太古天瑞叶惟新仙樂清都上長朙交泰辰
　　　　登歌
嚴禋展事禮潔蒸嘗皇矣聖祖德惟馨香盛薦既撤歌
工再揚大來之慶降福穰穰
　　　　真和
玉磬含響金罏既馥風馭泠泠雲壇肅肅杳(■/一作)歸大
象霈流嘉福俾寧萬邦無思不服
　　　唐德朙興聖廟樂章　李　舒
　　　　　唐書禮儀志曰玄宗天寶二年三月追尊
　　　　　臯繇為徳朙皇帝凉武昭王為興聖皇帝
　　　　　其廟樂第一迎神第二登歌奠幣第三迎
　　　　　俎第四酌獻第五亞獻終獻第六送神
　　　　迎神
元尊九德佐堯光宅烈祖太宗方周作伯響懷霜露樂
變金石白雲清風髣髴來格
　　　　登歌奠幣
四時有典百事來祭尊祖奉宗嚴禋大帝禮先蒼璧奠
備黝制於萬斯年熙成帝系
　　　　迎俎
盛牲實俎涓選休成鼎煁陽燧玉盥隂精有飶嘉豆既
和大羮侑以清樂細齊人情
　　　　德朙酌獻
清廟奕奕和樂雍雍器尊犧象禮屬宗公白水方祼黄
流在中謨朙之德萬古清風
　　　　興聖酌獻
閟宫静謐合樂周張泰尊始獻百末重觴震澹存誠庶
㡬廸嘗遥源之祚天漢靈長
　　　　亞獻終獻
惟清惟肅靡聞靡見舉備九成俛終三獻慶彰曼夀胙
撤嘉薦瘞玉埋牲禮神斯徧
　　　　送神
元精回復靈貺繁滋風灑蘭路雲揺桂旗髙丘緬邈涼
部逶遲瞻望靡及纒綿永思
　　　唐儀坤廟樂章
　　　　　唐書樂志曰儀坤廟樂迎神用永和次金
　　　　　奏皇帝行用太和酌獻登歌用肅和迎俎
　　　　　用雍和肅朙皇后室酌獻用昭升昭成皇
　　　　　后室酌獻用坤貞飲福用夀和送文舞出
　　　　　迎武舞入用舒和武舞用安和撤俎用雍
　　　　　和送神用永和
　　　　永和　徐彦伯
猗若清廟肅肅熒熒國薦嚴祀坤興淑靈有几在室有
樂在庭臨茲孝享百禄惟寧
　　　　金奏
隂靈効祉軒曜降精祥符淑氣慶集柔朙瑶俎既列雕
桐發聲徽猷永逺比德皇英
　　　　太和　丘　說
孝哉我后冲乎廼聖道暎重蕐德輝文命慕深視篋情
殷撫鏡萬國移風兆人承慶
　　　　肅和　張齊賢
祼圭既濯鬱鬯既陳畫羃雲舉黄流玉醇儀充獻酌禮
盛衆禋地察惟孝愉焉饗親
　　　　雍和　鄭善玉
酌鬱既灌取蕭方爇籩豆静器簠簋芬飶魚腊薦羙牲
牷表絜是戢是將載迎載列
　　　　昭升　薛　稷
陽靈配德隂魄昭升堯壇鳳下漢室龍興俔天作對前
旒是凝化行南國道盛西陵造舟集灌無德而稱我粢
既㓗我醴既澄隂隂靈廟光靈若憑徳馨惟饗孝􁈖烝
烝
　　　　坤貞
乾道既亨坤元以貞肅雍攸在輔佐斯成外睦九族内
光一庭克生叡哲祚我休朙欽若徽範悠哉淑靈建茲
清宮于彼上京縮茅以獻絜秬惟馨實受其福斯乎億
齡
　　　　壽和　徐　堅
於穆清廟肅雍嚴祀合福受釐介以繁祉
　　　　舒和　胡　雄
送文迎武遞參差一始一終光聖儀四海生人歌有慶
千齡孝享肅無虧
　　　　安和　劉子玄
妙算申帷幄神謀出廟庭兩階文物備七德武功成挍
獵長楊苑屯軍細桺營將軍獻凱入歌舞溢重城
　　　　雍和　員半千
孝享云畢維撤有章雲感玄羽風悽素商瞻望神座祗
戀匪遑禮終樂闋肅雍鏘鏘
　　　　永和　祝欽朙(姓氏/一缺)
閟宮實實清廟微微降格無象馨香有依式昭纂慶方
融嗣徽朙禋是享神保聿歸
　　　唐儀坤廟樂章
　　　　　唐書樂志曰太樂又有儀坤廟樂章與前
　　　　　略同而有迎神送神二章無徐彦伯祝欽
　　　　　朙之詞
　　　　迎神
月靈降徳坤元授光娥英比秀任姒均芳瑶臺薦祉金
屋延祥迎神有樂歆此嘉薌
　　　　送神
玉帛儀大金絲奏廣靈應有孚冥徵不爽降彼休福歆
茲禋享送樂有章神麾其上
　　　唐昭徳皇后廟樂章
　　　　　唐書樂志曰昭徳皇后廟樂迎神用永和
　　　　　登歌酌鬯用肅和迎俎用雍和酌獻用坤
　　　　　元飲福用夀和送文舞出迎武舞入用舒
　　　　　和武舞用凱安撤俎用雍和送神用永和
　　　　　其辭内出
　　　　永和
穆清廟薦嚴禋昭禮備和樂新望靈光集元辰祚無極
享萬春
　　　　肅和
誠心達娯樂分升蕭膋鬱氛氲茅既縮鬯既薰后來思
福如雲
　　　　雍和
我將我享盡朙而誠載芬黍稷載滌犧牲懿矣元良萬
邦以貞心乎愛敬若覩容聲
　　　　坤元
於穆先后儷聖稱崇母臨萬㝢道被六宮昌時協慶理
内成功殷薦朙德傳芳國風
　　　　壽和
工祝致告徽音不遐酒醴咸㫖馨香具嘉受釐獻祉永
慶邦家
　　　　舒和
金枝羽部輟清歌瑶堂肅穆笙磬羅諧音遍響合朙意
萬類昭融靈應多
　　　　凱安
辰位列四星帝功參十亂進賢勤内輔扈蹕清多難承
天厚載均竝曜宵光燦畱徽藹前躅萬古披圗煥
　　　　雍和
公尸既起享禮載終稱歌進撤盡敬由衷澤流惠下大
小咸同
　　　　永和
昭事終幽享餘移月御返仙居琁庭寂靈幄虛顧徘徊
感皇儲
　　　唐譲皇帝廟樂章　李　舒
　　　　迎神
皇矣天宗德先王季因心則友克讓以位爰命有司式
遵前志神其降靈昭饗祀事
　　　　奠幣
惟帝時若去而上僊祀用商武樂備宮懸白璧加薦玄
纁告䖍子孫拜後承茲吉蠲
　　　　迎俎
祀盛體薦禮協粢盛方周假廟用魯純牲捧撤祗敬擊
拊和鳴受釐歸胙既戒而平
　　　　酌獻
八音具舉三壽既盥潔兹宗彞瑟彼圭瓚蘭肴重錯椒
醑飄散降祚維城永為藩翰
　　　　亞獻終獻
秩禮有序和音既同九儀不忒三揖將終孝感藩后相
維辟公四時之典永永無竆
　　　　送神
奠獻已事昬昕載分風揺雨散靈衛絪緼龍駕帝服上
(■/一作)騰五雲泮宮復閟寂寞無聞
　　　唐享隱太子廟樂章
　　　　　唐書樂志曰貞觀中享隱太子廟樂迎神
　　　　　用誠和登歌奠玉帛用肅和迎俎用雍和
　　　　　送文舞出迎武舞入用舒和武舞用凱安
　　　　　送神用誠和詞同迎神
　　　　誠和
道閟鶴關運纒鳩里門集大命俾歆嘉祀禮亞六瑚誠
殫二簋有誠顒若神斯戾止
　　　　肅和
嵗肇春宗乾開震長瑶山既寂戾園斯享玉肅其事物
昭其象絃誦成風笙歌合響
　　　　雍和
朙典肅陳神居邃啟春伯聯事秋官相禮有來雍雍登
歌濟濟緬惟主鬯庶歆芳醴
　　　　舒和
三縣已判歌鍾列六佾將開羽鏚分尚想燕飛來蔽日
終疑鶴影降凌雲
　　　　武舞
天歩昔將開商郊初欲踐撫戎金陣廓貳極瑶圗闡雞
㦸遂崇儀龍樓期好善弄兵隳震業啓聖隆祠典
　　　唐享隱太子廟樂章
　　　　　唐書樂志曰太樂舊有隱太子廟迎送神
　　　　　辭二章不詳所起
　　　　迎神
蒼震有位黄離蔽朙江充禍結戾據灾成銜寃昔痛贈
典今榮享靈有秩奉樂以迎
　　　　送神
皇情悼往祀儀增設鍾鼓鏗鍠羽旄昭晣掌禮云備司
筵告徹樂以送神靈其鑒闋
樂府詩集巻第十一
　　　　　　　東呉毛晉訂正　男扆再訂
樂府詩集巻第十二
　　　　　　　太原　郭茂倩　編次
　　郊廟歌辭
　　　唐享章懷太子廟樂章
　　　　　唐書樂志曰神龍初享章懷太子廟樂章
　　　　　第一迎神第二登歌酌鬯第三迎俎及酌
　　　　　獻第四送文舞出迎武舞入第五武舞作
　　　　　第六送神詞同隱廟
　　　　迎神
副君昭象道應黄離銅樓備德玉𥙿成規仙氣靄靄靈
從師師前驅戾止控鶴來儀
　　　　登歌酌鬯
忠孝本著羽翼先成寢門昭德馳道為程幣帛有典容
衛無聲司存既肅廟享惟清
　　　　迎俎酌獻
通三錫胤朙兩承英太山比(■/一作)赫伊水聞笙宗祧是
寄禮樂其亨嘉辰薦俎以發聲朙
　　　　送文舞迎武舞
羽籥崇文禮以畢干鏚奮武事將行用捨由來其有致
壯志宣威樂太平
　　　　武舞作
緑林熾炎曆黄虞格有苖沙塵驚塞外帷幄命嫖姚七
徳干戈止三邊雲霧消寶祚長無極歌舞盛今朝
　　　唐享懿徳太子廟樂章
　　　　　唐書樂志曰神龍初享懿德太子廟樂章
　　　　　第一迎神第二登歌酌鬯第三迎俎及酌
　　　　　獻第四送文舞出迎武舞入第五武舞作
　　　　　第六送神詞同隱廟
　　　　迎神
甲觀昭祥畫堂升位禮絶羣后望尊儲貳啓誦慙徳莊
丕掩粹伊浦鳳翔緱峰鶴至
　　　　登歌酌鬯
譽闡元儲寄崇朙兩玉裕雖晦銅樓可想絃誦輟音笙
歌罷響幣帛言設禮容無爽
　　　　迎俎酌獻
雍雍盛典肅肅靈祠賓天有聖􁕠日無期飄颻羽服掣
曵雲旗眷言主鬯心乎愴茲
　　　　送文舞迎武舞
八音協奏陳金石六佾分行整禮容滄溟赴海還稱少
素月開輪即是重
　　　　武舞作
隋季昔云終唐年初啓聖纂戎將禁暴崇儒更敷政威
略静三邊仁恩覃萬姓
　　　唐享節愍太子廟樂章
　　　　　唐書樂志曰景雲中享節愍太子廟樂章
　　　　　第一迎神第二登歌酌鬯第三迎俎及酌
　　　　　獻第四送文舞出迎武舞入第五武舞作
　　　　　第六送神詞同隱廟
　　　　迎神
儲后望崇元良寄切寢門是仰馳道不絶仙袂雲㑹靈
旗電晣煌煌而來禮物攸設
　　　　登歌酌鬯
灼灼重朙仰承元首既賢且哲惟孝與友惟孝雖遥靈
規不朽禮因誠致備絜玄酒
　　　　迎俎酌獻
嘉薦有典至誠莫騫畫梁雲亘雕俎星聯樂器周列禮
容備宣依俙如在若未賓天
　　　　送文舞迎武舞
邕邕闡化慿文德赫赫宣威藉武功既執羽旄先拂吹
還持玉鏚更揮空
　　　　武舞作
武德諒雄雄由來掃宼戎劒光揮作電旗影列成虹霧
廓三邊静波澄四海同睿圗今已盛相共舞皇風
　　　唐享文恭太子廟樂章
　　　　請神　許孟容
觴牢具品管磬有節祝道夤恭神儀昭晰桐珪早貴象
輅追設罄達樂成降歆豐潔
　　　　登歌　陳　京
歌以徳發聲以樂貴樂善名存追仙禮異鸞旌拱脩鳳
鳴合吹神聴皇慈仲月皆至
　　　　迎俎酌獻　馮　伉
撰日瞻景誠陳樂張禮容秩秩羽舞煌煌肅將滌濯祇
薦芬芳永錫繁祉思深享嘗
　　　　送文舞迎武舞
干旄羽籥相虧蔽一進一退殊行綴昔獻三雍盛禮容
今陳六佾崇儀制
　　　　亞獻終獻　崔　邠
醴齊泛罇彝軒縣動干戚入室僾如在升階䖍所歴奮
疾合威容定利舒皦繹方崇廟貎禮永被君恩錫
　　　　送神　張　薦
三獻具舉九旗將旋追勞表徳罷享賓天風引仙管堂
虛畫筵芳馨常在瞻望悠然
　　　唐享惠昭太子廟樂章
　　　　請神　歸　登
嘉薦既陳祀事孔朙間歌在堂萬舞在庭外則盡物内
則盡誠鳳笙如聞歆其潔精
　　　　登歌　杜　羔
因心克孝位震遺芬賓天道茂軫懷氣分發祇乃祀咳
嘆如聞二歌斯升以詠德薰
　　　　迎俎酌獻　李逢吉
既㓗酒醴聿陳熟腥肅將震念昭格儲靈展矣禮典薰
然徳馨愔愔管磬亦具是聽
　　　　退文舞迎武舞　孟　簡
喧喧金石容既缺肅肅羽駕就行列緱山遺響㫺所聞
廟庭進旅今攸設
　　　　亞獻終獻　裴　度
重輪始發祥齒胄方興學冥然升紫府鏗爾薦清樂奠
斚致馨香在庭紛羽籥禮成神既醉髣髴緱山鶴
　　　　送神　王　涯
威儀畢陳備樂將闋苞茅酒縮膋蕭香徹宮臣展事肅
雍在列迎精送往厥鑒昭晣
　　　唐武氏享先廟樂章　武　后
先徳謙撝冠昔嚴規節素超今奉國忠誠每竭承家至
孝純深追崇懼乖尊意顯號恐玷徽音既迫王公屢請
方乃俯遂羣心有限無由展敬奠醑每闕親斟大禮䖍
申典册蘋藻敬薦翹襟
　　　唐韋氏襃徳廟樂章
　　　　　唐書樂志曰神龍中中宗為皇后韋氏祖
　　　　　考立廟曰襃德其廟樂迎神用昭徳登歌
　　　　　用進徳俎入初獻用襃徳次武舞作亞獻
　　　　　及送神用彰徳詞竝内出
　　　　昭徳
道赫梧宮悲盈蒿里爰暢徽烈載敷嘉祀享洽四時規
陳二簋靈應昭格神其戾止
　　　　進徳
塗山懿戚媯汭崇姻祠筵肇啟祭典方申禮以備物樂
以感神用隆敦叙載穆彝倫
　　　　襃徳
家著累仁門昭積善瑶篚既列金縣式展
　　　　武舞作
昭昭竹殿開弈弈蘭宮啓懿範隆丹掖殊榮闢朱邸六
佾薦徽容三簋陳芳醴萬古覃貽厥分珪崇祖禰
　　　　彰徳
名隆五嶽秩映三台嚴祠已備晬影方廻
　　　梁太廟樂舞辭
　　　　　五代㑹要曰梁開平二年正月太常奏定
　　　　　享太廟樂迎神舞開平之舞迎俎奏慶肅
　　　　　之樂酌獻奏慶熙飲福酒奏慶隆送文舞
　　　　　迎武舞奏慶融亞獻終獻奏慶休唐餘録
　　　　　曰梁宗廟樂迎神奏開平舞次皇帝行次
　　　　　帝盥次登歌獻肅祖奏大合之舞恭祖奏
　　　　　象功之舞憲祖奏來儀之舞烈祖奏昭徳
　　　　　之舞次飲福次撤豆次送神
　　　　開平舞
黍稷馨􁌊醴清牲牷潔金石鏗恭祀事結皇情神來格
歌頌聲
　　　　皇帝行
莫髙者天攀隮勿克隮天有方累仁積徳祖宗隆之子
孫履之配天朙祀永永孝思
　　　　帝盥
莊肅蒞事周旋禮容祼鬯嚴潔穆穆雍雍
　　　　登歌
於赫我皇建中立極動以武功静以文徳昭事上帝歡
心萬國大報嚴禋四海述職
　　　　大合舞
於穆皇祖濬哲維熙美溢中夏化被南陲后稷累徳公
劉創基肇興九廟樂合來儀
　　　　象功舞
天地合徳睿聖昭彰累贈太傅俄登魏王雄名不朽弈
葉而光建國之兆君臨萬方
　　　　來儀舞
於赫帝命應天順人亭育品彚賓禮百神洪基永固景
命惟新肅恭孝享祚我生民
　　　　昭徳舞
肅肅文考源濬派長漢稱誕季周實生昌奄有四海超
彼百王笙鏞迭奏禮物熒煌
　　　　飲福
戞玉摐金永頌聲檿絲孤竹和且清靈歆醉止犧象盈
自天降福千萬齡
　　　　撤豆
笙鏞洋洋庭燎煌煌朙星有爛祝史下堂籩豆斯撤禮
容有章克勤克儉無怠無荒
　　　　送神
其降無從其往無蹤黍稷非馨有感必通赫弈令徳髣
髴睟容再拜慌惚遐想昊穹
　　　後唐宗廟樂舞辭
　　　　　唐餘録曰後唐竝用唐樂無所變更唯别
　　　　　造六室舞辭懿祖室奏昭徳之舞獻祖室
　　　　　奏文朙之舞太祖室奏應天之舞昭宗室
　　　　　奏永平之舞莊宗室奏武成之舞朙宗室
　　　　　奏雍熙之舞
　　　　昭徳舞
懿彼朙徳赫赫煌煌名髙閫域功著旂常道符休泰運
叶祺(■/一作)祥慶傳萬祀以播耿光
　　　　文朙舞
帝業光揚皇圖翕赫聖徳孔彰神功不測信及豚魚恩
霑動植懿範鴻名傳之萬億
　　　　應天舞
晉國肇興雄圖再固黼黻帝道金玉王度皇天無親惟
徳是輔載誕英朙永光聖祚
　　　　永平舞
慶傳寶祚位正瑶圖功宣四海化被八區静彰帝道動
合乾符千秋萬祀永荷昭蘇
　　　　武成舞　崔居儉
艱難王業返正皇唐先天載造却日重光漢紹世祖夏
資少康功成徳茂率祀無疆
　　　　雍熙舞　盧文紀
仁君御宇寰海謐清運符武徳道協文朙九功式叙百
度惟成金門積慶玉葉傳榮
　　　漢宗廟樂舞辭
　　　　　五代史樂志曰漢宗廟酌獻樂舞文祖室
　　　　　奏靈長之舞徳祖室奏積善之舞翼祖室
　　　　　奏顯仁之舞顯祖室奏章慶之舞髙祖室
　　　　　奏觀徳之舞唐餘録曰髙祖追尊四祖廟
　　　　　且逺引漢之二祖為六室張昭因傅㑹其
　　　　　禮乃曰太祖髙皇帝創業垂統室奏武徳
　　　　　之舞世祖光武皇帝再造丕基室奏大武
　　　　　之舞自如其舊而大武即用東平王蒼辭
　　　　　云
　　　　武徳舞
朙朙我祖天集休朙神母夜哭彤雲晝興籩豆有踐管
籥斯登孝孫致告神其降靈
　　　　靈長舞
天降祥漢祚昌火炎上水靈長建廟社㓗蒸嘗羅鍾石
儼珩璜陳玉豆酌金觴氣昭感徳馨香祇洛汭瞻晉陽
降吾祖福穰穰
　　　　積善舞
黍稷斯馨祖德惟朙虵告赤帝龜謀大横雲行雨施天
成地平造我家邦斡我璿衡陶匏在御醍盎惟精或戞
或撃載炮載烹飲福受胙舞降歌迎滔滔不竭洪惟水
行
　　　　顯仁舞
運極金行謝天資水德隆禮神鄜畤館布政未央宫詰
旦修朙祀登歌答茂功雲軿臨降乆星俎薦陳豐藹藹
沈檀霧鏘鏘環珮風熒煌昇藻藉肸蠁轉珠櫳尊祖咸
韶備貽孫書軌同京坻長有積宗社享無窮
　　　　章慶舞
罘罳曉唱雞人三牲八簋斯陳霧集瑶階瑣闥香生綺
席華茵珠珮貂璫熠爚羽旄干戚紛綸酌鬯既終三獻
凝旒何止千春阿閣長棲綵鳯郊宫疉奏祥麟赤伏英
靈未泯玄珪運祚重新玉斚犧樽簟灩龍旂鳯轄逡廵
瞻望月游冠冕猶疑蒼野回輪
　　　　觀德舞　張　昭
髙廟朙靈再啟圖金根玉輅幸神都巢阿丹鳯銜書命
入昴飛星獻寳符王撫薰弦娱赤子忽登仙駕泣蒼梧
薦櫻鶴館笳簫咽酌鬯金楹劒珮趨星俎雲罍兼魯禮
朱干象箾雜巴渝氤氲龍麝交青瑣髣髴錫鑾下蘂珠
薦豆奉觴親玉几配天合祖耀璿樞受釐飲酒皇歡洽
仰俟餘靈泰九區
　　　周宗廟樂舞辭
　　　　　唐餘録曰周宗廟樂降神奏肅順皇帝行
　　　　　奏治順獻信祖室奏肅雍之舞僖祖室奏
　　　　　章德之舞義祖室奏善慶之舞慶祖室奏
　　　　　觀成之舞太祖室奏朙德之舞世宗室奏
　　　　　定功之舞酌獻登歌奏感順迎爼奏禋順
　　　　　飲福奏福順送文舞迎文舞奏忠順武舞
　　　　　奏善勝撤爼奏禮順送神奏肅順
　　　　肅順
我后至孝祗謁祖先仰瞻廟貎夙設宫縣朱弦疏越羽
舞回旋神其來格朙祀惟䖍
　　　　治順
清廟將入衮服是依載行載止令色令儀永終就養空
極孝思瞻望如在顧復長違
　　　　肅雍舞
周道載興象日之朙萬邦咸慶百榖用成於穆聖祖祇
薦鴻名祀于廟社陳其犧牲進旅退旅皇舞之形一倡
三歎朱弦之聲以妥以侑既和且平至誠濳逹介福攸
寜
　　　　章德舞
清廟新展嚴禋恭祖德厚人倫雅樂薦禮器陳儼皇尸
列虞賔神如在聲不聞享必信貌惟夤想龍服奠犧樽
禮既備慶來臻
　　　　善慶舞
卜世長帝祚昌定中國服四方修朙祀從舊章奏激楚
轉清商羅俎豆列簪裳歌纍纍容皇皇望來格降休祥
祝敢告夀無疆
　　　　觀成舞
穆穆王國弈弈神功毖祀載展朙德有融彝樽斯滿簠
簋斯豐紛絺旄羽鏘洋磬鍾或昇或降克和克同孔惠
之禮必肅之容錫以純嘏祚其允恭神保是饗萬世無
窮
　　　　朙德舞
惟彼岐陽德大流光載造周室澤及遐荒於鑠聖祖上
帝是皇廼聖廼神知微知章新廟奕奕豐年穰穰取彼
血膋以往烝嘗黍稷惟馨籩豆大房工祝致告受福無
疆
　　　　咸順
萬舞咸列三階克清貫珠一倡撃石九成盈觴雖酌靈
坐無形永懐我祖逹其孝誠
　　　　禋順
㫖酒既獻嘉肴乃迎振其鼗鼓絜以鉶羮肇禋肇祀或
炮或烹皇尸儼若保饗是朙
　　　　福順
新廟奕奕金奏洋洋享于祖考循彼典章清(■/一作)酤特
滿嘉玉騰光神醉既告帝祉無疆
　　　　忠順
稱文既表溫柔德示武須成蹈厲容綴兆疾舒皆應節
朙朙我祖樂何窮
　　　　善勝舞
　　　　　五代史樂志曰周廣順元年改郊廟朝㑹
　　　　　舞名乃改漢治安為政和之舞振德為善
　　　　　勝之舞觀象為崇德之舞講功為象成之
　　　　　舞
聖祖累功福鍾來裔持羽執干舞文不廢
　　　　禋順
禮畢祀先香散几筵罷舞干戚收撤豆籩
　　　　肅順
樂奏四順福受萬年神歸碧天庭餘瑞煙
樂府詩集卷第十二
　　　　　　　東呉毛晉訂正　男扆再訂
樂府詩集巻第十三
　　　　　　　太原　郭茂倩　編次
　　燕射歌辭
　　　　　周禮大宗伯之職曰以飲食之禮親宗族
　　　　　兄弟以賔射之禮親故舊朋友以饗燕之
　　　　　禮親四方之賔客大行人掌大賔之禮大
　　　　　客之儀以親諸侯以九儀辨諸侯之命䒭
　　　　　諸臣之爵以同邦國之禮而待其賔客上
　　　　　公饗禮九獻食禮九舉侯伯饗禮七獻食
　　　　　禮七舉子男饗禮五獻食禮五舉諸侯之
　　　　　卿各下其君二等大夫士皆如之凡正饗
　　　　　食則在廟燕則在寢所以仁賔客也儀燕
　　　　　禮曰工歌鹿鳴四牡皇皇者華笙入奏南
　　　　　陔白華華黍乃間歌魚麗笙由庚歌南有
　　　　　嘉魚笙崇丘歌南山有臺笙由儀遂歌鄉
　　　　　樂周南關睢葛覃巻耳召南鵲巢采蘩采
　　　　　蘋此燕饗之有樂也大司樂曰大射王出
　　　　　入奏王夏及射令奏騶虞詔諸侯以弓矢
　　　　　舞樂師燕射帥射夫以弓矢舞大師大射
　　　　　帥瞽而歌射節此大射之有樂也王制曰
　　　　　天子食舉以樂大司樂王大食三宥皆令
　　　　　奏鍾鼓漢鮑業曰古者天子食飲必順四
　　　　　時五味故有食舉之樂所以順天地養神
　　　　　朙求福應也此食舉之有樂也隋書樂志
　　　　　曰漢朙帝時樂有四品其二曰雅頌樂辟
　　　　　雍饗射之所用則孝經所謂移風易俗莫
　　　　　善於樂禮記曰揖讓而治天下者禮樂之
　　　　　謂也三曰黄門鼓吹天子宴羣臣之所用
　　　　　則詩所謂坎坎鼓我蹲蹲舞我者也漢有
　　　　　殿中御飯食舉七曲太樂食舉十三曲魏
　　　　　有雅樂四曲皆取周詩鹿鳴晋荀朂以鹿
　　　　　鳴燕嘉賔無取於朝乃除鹿鳴舊歌更作
　　　　　行禮詩四萹先陳三朝朝宗之義又為王
　　　　　公上壽酒食舉樂歌詩十二萹司律陳頎
　　　　　以為三元肇發羣后奉璧趨步拜起莫非
　　　　　行禮豈容别設一樂謂之行禮荀譏鹿鳴
　　　　　之失似悟昔繆還制四萹復襲前軌亦未
　　　　　為得也終宋齊已來相承用之梁陳三朝
　　　　　樂有四十九等其曲有相和五引及俊雅
　　　　　䓁七曲後魏道武初正月上日饗羣臣備
　　　　　列宫懸正樂奏燕趙秦吳之音五方殊俗
　　　　　之曲四時饗㑹亦用之隋煬帝初詔祕書
　　　　　省學士定殿前樂工歌十四曲終大業之
　　　　　世每舉用焉其後又因髙祖七部樂乃定
　　　　　以為九部唐武徳初讌享承隋舊制用九
　　　　　部樂貞觀中張文収造讌樂於是分為十
　　　　　部後更分讌樂為立坐二部天寳已後讌
　　　　　樂西凉龜茲部著録者二百餘曲而清樂
　　　　　天竺諸部不在焉
　　　晋四廂樂歌　傅　玄
　　　　　晋書樂志曰晋初食舉亦用鹿鳴至武帝
　　　　　泰始五年使傅玄荀朂張華各造正旦行
　　　　　禮及王公上壽酒食舉樂歌詩後又詔成
　　　　　公綏亦作焉傅玄造三萹一曰天鑒正旦
　　　　　大㑹行禮歌二曰於赫上壽酒歌三曰天
　　　　　命食舉東西廂歌
　　　　正旦大㑹行禮歌
天鑒有晋世祚聖皇時齊七政朝此萬方鍾鼓斯震九
賔備禮正位在朝穆穆濟濟煌煌三辰實麗於天君后
是象威儀孔䖍率禮無愆莫匪邁徳儀刑聖皇萬邦惟
則
　　　　　天鑒四章章四句
　　　　上壽酒歌
於赫朙朙聖徳龍興三朝獻酒萬夀是膺敷佑四方如
日之升自天降祚元吉有徴
　　　　　於赫一章八句
　　　　食舉東西廂歌
天命大晋載育羣生於穆上徳隨時化成自祖配命皇
皇后辟繼天創業宣文之績丕顯宣文先知稼穡克恭
克儉足教足食既教食之弘濟艱難上帝是佑下民所
安天祐聖皇萬邦來賀雖安勿安乾乾匪暇乃正丘郊
乃定冢社廙廙作宗光宅天下惟敬朝饗爰奏食舉盡
禮供御嘉樂有序樹羽設業笙鏞以間琴瑟齊列亦有
箎塤喤喤鼓鍾鎗鎗磬管八音克諧載夷載簡既夷既
簡其大不禦風化潛興如雲如雨如雲之覆如雨之潤
聲教所暨無思不順教以化之樂以和之和而養之時
惟邕熙禮慎其儀樂莭其聲於鑠皇繇既和且平
　　　　　天命十三章章四句
　　　晉四廂樂歌　荀　朂
　　　　　晉書樂志曰魏杜䕫傳舊雅樂四曲一曰
　　　　　鹿鳴二曰騶虞三曰伐檀四曰文王皆古
　　　　　聲辭及太和中左延年改䕫騶虞伐檀文
　　　　　王三曲㪅自作聲節其名雖同而聲實異
　　　　　唯因䕫鹿鳴全不改易每正旦大㑹太尉奉
　　　　　璧羣后行禮東廂雅樂郎作者是也後又
　　　　　改三篇第一曰於赫篇詠武帝聲節與古
　　　　　鹿鳴同第二曰巍巍篇詠文帝用延年所
　　　　　改騶虞聲第三曰洋洋篇詠朙帝用延年
　　　　　所改文王聲第四曰日復用鹿鳴鹿鳴之
　　　　　聲重用而除古伐檀古今樂録曰漢故事
　　　　　上壽用四㑹曲魏朙帝青龍二年以長笛
　　　　　食舉第十一古大置酒曲代四㑹又易古
　　　　　詩名曰羽觴行用為上壽曲施用最在前
　　　　　鹿鳴以下十二曲名食舉樂而四㑹之曲
　　　　　遂廢宋書樂志曰晋荀朂造正旦大㑹行
　　　　　禮歌四萹一曰於皇當於赫二曰朙朙當
　　　　　巍巍三曰邦國當洋洋四曰祖宗當鹿鳴
　　　　　王公上夀酒歌一萹曰踐元辰當羽觴行
　　　　　食舉樂東西廂歌十二萹一曰煌煌當鹿
淑不逆來格祁祁邦家是若
　　　　　朙朙一章八句
光光邦國天篤其祜丕顯哲命顧柔三祖世徳作求奄
有九土思我皇度彝倫攸序
　　　　　邦國一章八句
惟祖惟宗高朗緝熙對越枉天駿惠枉兹聿求厥成我
皇崇之式固其猶往敬用治
　　　　　祖宗一章八句
　　　　王公上壽酒歌
踐元辰延顯融獻羽觴祈令終我皇壽而隆我皇茂而
嵩本枝奮百世休祚鍾聖躬
　　　　　鳴二曰賔之初筵當於穆三曰三后當昭
　　　　　昭四曰赫矣當華華五曰烈文當朝宴六
　　　　　曰猗歟當盛徳七曰隆化當綏萬邦八曰
　　　　　振鷺當朝朝九曰翼翼當順天十曰既宴
　　　　　當陟天庭十一曰時邕當參兩儀十二曰
　　　　　嘉㑹
　　　　正旦大㑹行禮歌
於皇元首羣生資始履端大享敬御繁祉肆覲羣后爰
及卿士欽順則元允也天子
　　　　　於皇一章八句
朙朙天子臨下有赫四表宅心惠浹荒貊柔逺能邇孔
　　　　　踐元辰一章八句
　　　　食舉樂東西廂歌
煌煌七曜重朙交暢我有嘉賔是應是貺邦政既圖接
以大饗人之好我式遵徳讓
　　　　　煌煌一章八句
賔之初筵藹藹濟濟既朝乃宴以洽百禮頒以位叙或
廷或陛登儐台叟亦有兄弟胥子陪寮憲茲度楷觀頥
養正降福孔偕
　　　　　賔之初筵一章十二句
昔我三后大業是維今我聖皇焜燿前暉奕世重規朙
照九畿思緝用光時罔有違陟禹之跡莫不來威天被
顯禄福履是綏
　　　　　三后一章十二句
赫矣太祖克廣朙徳廓開㝢宙正世立則變化不經民
無瑕慝創業垂統兆我晋國
　　　　　赫矣一章八句
烈文伯考時惟帝景夷險平亂威而不猛御衡不迷皇
塗煥炳七徳咸宣其寕惟永
　　　　　烈文一章八句
猗歟盛歟先皇聖文則天作孚大哉惟君慎徽五典帝
載是懃文武發揮茂建嘉勲修己濟治民用寕殷懷逺
燭幽玄教氛氲善世不伐服事參分徳博化隆道冐無
垠
　　　　　猗歟一章十六句
隆化洋洋帝命漙將登我晉道越惟聖皇龍飛革運臨
燾八荒叡哲欽朙配蹤虞唐封建厥福駿發其祥三朝
習吉終然允臧其臧惟何總彼萬方元侯列辟四嶽蕃
王時見世享率茲有常旅揖在庭嘉客在堂宋衛既臻
陳畱山陽我有賔使觀國之光貢賢納計獻璧奉璋保
祐命之申錫無疆
　　　　　隆化一章二十八句
振鷺于飛鴻漸其翼京邑穆穆四方是式無競惟人王
綱允敕君子來朝言觀其極
　　　　　振鷺一章八句
翼翼大君民之攸曁信理天工惠康不匱將逺不仁訓
以淳粹幽朙有倫俊乂在位九族既睦庻邦順比開元
布憲四海鱗萃協時正統殊塗同致厚徳載物靈心隆
貴敷奏讜言納以無諱樹之典象誨之義類上教如風
下應如卉一人有慶羣萌以遂我后宴喜令問不墜
　　　　　翼翼一章二十六句
既宴既喜翕是萬邦禮儀卒度物有其容晣晣庭燎喤
喤鼓鍾笙磬詠徳萬舞象功八音克諧俗易化從其和
如樂庶品時邕
　　　　　既宴一章十二句
時邕斌斌六合同塵往我祖宣威静殊鄰首定荆楚遂
平燕秦亹亹文皇邁徳流仁爰造草昧應乾順民靈瑞
告符休徴響震天地弗違以和神人既戡庸蜀吳㑹是
賔肅愼率職楛矢來陳韓濊進樂均協清鈞西旅獻獒
扶南效珍蠻裔重譯玄齒文身我皇撫之景命惟新
　　　　　時邕一章二十六句
愔愔嘉㑹有聞無聲清酤既奠籩豆既馨禮充樂備簫
韶九成愷樂飲酒酣而不盈率土歡豫邦國以寜王猷
允塞萬載無傾
　　　　　嘉㑹一章十二句
　　　晉四廂樂歌　張　華
　　　　王公上壽詩
稱元慶奉壽觴后皇延遐祚安樂撫萬方
　　　　食舉東西廂樂詩
朙朙在上丕顯厥繇翼翼三壽蕃后惟休羣生漸徳六
合承流三正元辰朝慶鱗萃華夏奉職貢八荒覲殊類
黻冕充廣庭鳴玉盈朝位
濟濟朝位言觀其光儀序既以時禮文煥以彰思皇享
多祜嘉樂永無央
九賔在庭臚讚既通升瑞奠贄乃侯乃公穆穆天尊隆
禮動容履端承元吉介福御萬邦
朝享上下咸雍崇多儀繁禮容舞盛徳歌九功揚芳烈
播休蹤
皇化洽洞幽朙懷柔百神輯祥禎濳龍躍雕虎仁儀鳯
鳥届游麟枯蠧榮竭泉流菌芝茂枳棘柔和氣應休徴
弦協靈苻彰帝期綏宇宙萬國和昊天成命賚皇家賚
皇家
世資聖哲三后在天啟鴻烈啓鴻烈隆王基率土謳吟
欣戴于時恒文象代氣著期
泰始開元龍升在位四隩同風燮寧殊類五韙來備嘉
生以遂凝庶績臻大康申繁祉胤無疆本枝百世繼緒
不忘繼緒不忘休有烈光永言配命惟晉之祥
聖朙統世篤皇仁廣大配天地順動若陶鈞玄化參自
然至徳通神朙清風暢八極流澤被無垠
於皇時晋弈世齊聖惟天降嘏神祗保定弘濟區夏允
集大命大命既集光帝猷大朙重曜鑒六幽聲教洋溢
惠滂流移風俗多士盈朝賢俊比屋敦世心斵彫反素
樸反素樸懷庶方干戚舞階庭疏狄恱遐荒扶南假重
譯肅慎襲衣裳雲覆雨施徳洽無疆旁作穆穆仁化翔
朝元日賔王庭承宸極當盛朙衍和樂竭祗誠仰嘉惠
懷徳馨游淳風泳淑清協億兆同歡榮建皇極統天位
運隂陽御六氣殷羣生成性類王道浹治功成人倫序
俗化清䖍朙祀祗三靈崇禮樂式儀刑
慶元吉宴三朝播金石詠泠簫奏九夏舞雲韶邁徳音
流英聲八紘一六合寕六合寕承聖朙王澤洽道登隆
綏函夏總華戎齊徳教混殊風混殊風康萬國崇夷簡
尚敦徳弘王度逺遐則
　　　　正旦大會行禮詩四首
於赫皇祖廸哲齊聖經緯大業基天之命克開洪緒誕
篤天慶㫄濟彜倫仰齊七政
烈烈景皇克朙克聰静封畧定勲功成民立政儀刑萬
邦式固崇軌光紹前蹤
允文烈考濬哲應期參徳天地比功四時大亨以正庶
績咸熙肇啟晉宇遂登皇基
朙朙我后玄徳通神受終正位協應天人容民厚下育
物流仁躋我王道輝光日新
　　　晉四廂樂歌
　　　　王公上壽酒歌
上壽酒樂未央大晋應天慶皇帝永無疆
　　　　正旦大㑹行禮歌
穆穆天子光臨萬國多士盈朝莫匪俊徳流化罔極王
猷允塞嘉㑹置酒嘉賔充庭羽旄曜辰極鍾鼓振泰清
百辟朝三朝彧彧朙儀形濟濟鏘鏘金振玉聲
禮樂具宴嘉賔眉壽祚聖皇景福惟日新羣后戾止有
來雍雍獻酬納贄崇此禮容豐肴萬俎㫖酒千鍾嘉樂
盡宴樂福禄咸攸同
樂哉天下安寕道化行風俗清簫韶作詠九成年豐穰
世泰平至治哉樂無窮元首聰朙股肱忠澍豐澤揚清
風
嘉瑞出靈應彰麒麟見鳯凰翔醴泉湧流中唐嘉禾生
穗盈箱降繁祉祚聖皇承天位統萬國受命應期授聖
徳四世重光宣開洪業景克昌文欽朙徳彌彰肇啟晉
邦流祚無疆
泰始建元鳯凰龍興龍興伊何享祚萬乘奄有八荒化
育黎蒸圖書煥炳金石有徴徳光大道熈隆被四表格
皇穹弈弈萬嗣朙朙顯融髙朗令終保茲永祚與天比
崇
聖皇君四海順人應天期三葉合重光㤗始開洪基朙
曜參日月功化侔四時宇宙清且泰黎庶咸雍熙善哉
雍熙
惟天降命翼仁祐聖於穆三皇載徳彌盛總齊琁璣光
統七政百揆時序化若神聖四海同風興至仁濟民育
物擬陶鈞擬陶鈞垂惠潤皇皇羣賢峨峨英雋徳化宣
芬芳播來胤播來胤垂後昆清廟何穆穆皇極闢四門
皇極闢四門萬機無不綜亹亹翼翼樂不及荒飢不遑
食大禮既行樂無極
登崑崙上曾城乘飛龍升㤗清冠日月佩五星揚虹蜺
建篲旌披慶雲䕃繁榮覽八極遊天庭順天地和隂陽
序四時曜三光張帝網正皇綱播仁風流惠康
邁洪化振靈威懷萬方納九夷朝閶闔宴紫微
建五旗羅鍾虡列四縣奏韶武鏗金石揚旌羽縱八佾
巴渝舞詠雅頌和律吕于胥樂樂聖主
化蕩蕩清風泄總英雄御俊傑開宇宙掃四裔光緝熙
美聖哲超百代揚休烈流景祚顯萬世
皇皇顯祖翼世佐時寜濟六合受命應期神武鷹揚大
化咸熙廓開皇衢用成帝基
光光景皇無競惟烈匡時拯俗休功盖世宇宙既康九
域有截天命降鑒啟祚朙哲
穆穆烈考克朙克雋實天生徳誕膺靈運肇建帝業開
國有晉載徳弈世垂慶洪胤
朙朙聖帝龍飛在天與靈合契通徳幽玄仰化青雲俯
育重淵受靈之祜於萬斯年
　　　　晉冬至初歳小㑹歌　張　華
日月不留四氣回周節慶代序萬國同休庶尹羣后奉
壽升朝我有嘉禮式宴百僚繁肴綺錯旨酒泉渟笙鏞
和奏磬管流聲上隆其愛下盡其心宣其壅滯詠之徳
音乃宣乃訓配享交㤗永載仁風長撫無外
　　　　晉宴㑹歌　張　華
亹亹我皇配天垂光畱精日昃經覽無方聽朝有暇延
命衆臣冠盖雲集罇俎星陳肴蒸多品八珍代變羽爵
無算䆒樂極宴歌者流聲舞者投袂動容有節絲竹竝
設宣暢四體繁手趣摯懽足發和酣不忘禮好樂無荒
翼翼濟濟
　　　　晋中宫所歌　張　華
先王統大業玄化漸八維儀刑孚萬邦内訓隆壼闈皇
英垂帝典大雅詠三妃執徳宣隆教正位理厥機含章
體柔順帥禮蹈謙祇螽斯弘慈惠樛木逮幽微徽音穆
清風髙義邈不追遺榮參日月百世仰餘暉
　　　　晋宗親㑹歌　張　華
族燕朙禮順餟食序親親骨肉散不殊昆弟豈他人本
枝篤同慶棠棣著先民於皇聖朙后天覆弘且仁降禮
崇親戚旁施協族姻式宴盡酣娛飲御備羞珍和樂既
宣洽上下同歡欣徳教加四海敦睦被無垠
樂府詩集巻第十三
　　　　　　　東呉毛晉訂正　男扆再訂
樂府詩集巻第十四
　　　　　　　太原　郭茂倩　編次
　　燕射歌辭
　　　宋四廂樂歌　王韶之
　　　　　宋書樂志曰王韶之造四廂樂歌五篇一
　　　　　曰肆夏樂歌四章客入四廂振作於鑠曲
　　　　　皇帝當陽四廂振作將將曲皇帝入變服
　　　　　四廂振作於鑠將將二曲又黃鍾太蔟二
　　　　　廂作法章九功二曲二曰大㑹行禮歌二
　　　　　章沽洗廂作三曰王公上夀歌一章黃鍾
　　　　　廂作四曰殿前登歌三章别用金石五曰
　　　　　食舉歌十章黄鍾太蔟二廂更作黃鍾作
　　　　　晨羲體至和王道開元辰禮有容五曲太
　　　　　蔟作五玉懷荒裔皇猷緝惟永初王道純
　　　　　五曲古今樂録曰按周禮云王出入奏王
　　　　　夏賔出入奏肆夏肆夏本施之於賓帝王
　　　　　出入則不應奏肆夏也
　　　　肆夏樂歌
於鑠我皇體仁包元齊朙日月比量乾坤陶甄百王稽
則黄軒訏謨定命辰告四蕃
將將蕃后翼翼羣僚盛服待晨朙發來朝饗以八珍樂
以九韶仰祗天顔厥猷孔昭
法章既設初筵長舒濟濟列辟端委皇除飲和無盈威
儀有餘溫恭在位敬終如初
九功既歌六代惟時被徳在樂宣道以詩穆矣大和品
物咸熙慶積自逺告成在兹
　　　　大㑹行禮歌
大哉皇宋長發其祥纂系在漢統源伊唐徳之克朙休
有烈光配天作極辰居四方
皇矣我后聖徳通靈有命自天誕受休禎龍飛紫極造
我宋京光宅宇宙赫赫朙朙
　　　　王公上夀歌
獻夀爵慶聖皇靈祚竆二儀休朙等三光
　　　　殿前登歌
朙朙大宋緝熙皇道則天垂化光定天保天保既定肆
覲萬方禮繁樂富穆穆皇皇
沔彼流水朝宗天池洋洋貢職抑抑威儀既習威儀亦
閑禮容一人有則作孚萬邦
烝哉我皇固天誕聖履端惟始􁕠越休慶如天斯久如
日斯盛介兹景福永固駿命
　　　　食舉歌
晨羲載曜萬物咸覩嘉慶三朝禮樂備舉元正肇始典
章暉朙萬方畢來賀華裔充皇庭多士盈九位俯仰觀
玉聲恂恂俯仰載爛其輝鼓鍾震天區禮容塞皇闈思
樂竆休慶福履同所歸
五玉既獻三帛是􁀔爾公爾侯鳴玉華殿皇皇聖后降
禮南面元首納嘉禮萬邦同歡願休哉君臣嘉燕建五
旗列四縣樂有文禮無倦融皇風竆一變
體至和感隂陽徳無不柔繁休祥瑞徽璧應嘉鍾舞靈
鳳躍潛龍景星見甘露墜木連理禾同穗玄化洽仁澤
敷極禎瑞竆靈符
懷荒裔綏齊民荷天祐靡不賓靡不賔長世弘盛昭朙
有融繁嘉慶繁嘉慶熙帝載合氣咸和蒼生欣戴三靈
協瑞惟新皇代
王道四達流仁布徳竆理詠乾元垂訓順帝則靈化侔
四時幽誠通玄默徳澤被八紘乾寧軌萬國
皇猷緝咸熙泰禮儀煥帝庭要荒服遐外被髮襲纓冕
左袵回衿帶天覆地載流澤汪濊聲教布護徳光大
開元辰畢來王奉貢職朝后皇鳴珩佩觀典章樂王度
恱徽芳陶盛化遊太康丕昭朙永克昌
惟永初徳丕顯齊七政敷五典彝倫序洪化闡王澤流
太平始樹聲教朙皇紀和靈祇恭朙祀衍景祚膺嘉祉
禮有容樂有儀金石陳干羽施邁武濩均咸池歌南風
舞徳稱文武煥頌聲興
王道純徳彌淑寧八表康九服道禮讓移風俗移風俗
永克融歌盛美造成功詠徽(■/一作)烈邈無竆
　　　齊四廂樂歌(宋辭)
　　　　　南齊書樂志曰元㑹大饗四廂樂齊微改
　　　　　革多仍宋舊辭其臨軒樂亦奏肆夏於鑠
　　　　　四章云
　　　　肆夏樂歌
於鑠我皇體仁包元齊朙日月比量乾坤陶甄百王稽
則黄軒訏謨定命辰告四蕃
將將蕃后翼翼羣僚盛服待晨朙發來朝饗以八珍樂
以九韶仰祗天顔厥猷孔昭
法章既設初筵長舒濟濟列辟端委皇除飲和無盈威
儀有餘溫恭在位敬終如初
九功既歌六代惟時被徳在樂宣道以詩穆矣大和品
物咸熙慶積自逺告成在兹
　　　　大㑹行禮歌
大哉皇齊長發其祥祚隆姬夏道邁虞唐徳之克朙休
有烈光配天作極辰居四方
皇矣我后聖徳通靈有命自天誕授休禎龍飛紫極造
我齊京光宅宇宙赫赫朙朙
　　　　王公上夀歌
獻夀爵慶聖皇靈祚竆二儀休朙等三光
　　　　殿前登歌
朙朙齊國緝熙皇道則天垂化光定天保天保既定肆
覲萬方禮繁樂富穆穆皇皇
沔彼流水朝宗天池洋洋貢職抑抑威儀既習威儀亦
閑禮容一人有則作孚萬邦
烝哉我皇寔靈誕聖履端惟始對越休慶如天斯崇如
日斯盛介兹景福永固洪命
　　　　食舉歌
晨羲載煥萬物咸覩嘉慶三朝禮樂備舉元正肇始典
章徽朙萬方來賀華夷充庭多士盈九徳俯仰觀玉聲
恂恂俯仰載爛其暉鍾鼓震天區禮容塞皇闈思樂竆
休慶福履同所歸
五玉既獻三帛是薦爾公爾侯鳴玉華殿皇皇聖后降
禮南面元首納嘉禮萬邦同欽願休哉休哉君臣熙宴
建五旗列四縣樂有文禮無勌融皇風竆一變
禮至和感隂陽徳無不柔繫休祥瑞徵辟應嘉鍾儛雲
鳳躍潛龍景星見甘露墜木連理禾同穗玄化洽仁澤
敷極禎瑞竆靈符
懷荒逺綏齊民荷天祐靡不賓靡不賓長世盛昭朙有
融繁嘉慶繁嘉慶熙帝載舍氣感和蒼生欣戴三靈協
瑞惟新皇代
王道四達流仁徳竆理詠乾元垂訓從帝則靈化侔四
時幽誠通玄默德澤被八紘禮章軌萬國
皇猷緝咸熙泰禮儀煥帝庭要荒服遐外被髪襲纓冕
左袵囘衿帶天覆地載澤流汪濊聲教布護徳光大
開元辰畢來王奉貢職朝后皇鳴珩佩觀典章樂王慶
悅徽芳陶盛化遊太康惟昌朙永克昌
惟建元德丕顯齊七政敷五典彝倫序洪化闡王澤流
太平始樹靈祇恭朙祀仁景祚膺嘉祉
禮有容樂有儀金石陳干羽施邁武濩均咸池歌南風
徳永稱文朙煥頌聲興
王道純徳彌淑寧八表康九服導禮讓移風俗移風俗
永克融歌盛美告成功詠休烈邈無竆
　　　梁三朝雅樂歌
　　　　俊雅三首　沈　約
　　　　　隋書樂志曰衆官出入奏俊雅取禮記王
　　　　　制云司徒選士之秀者升之學曰俊士也
　　　　　二郊太廟朙堂三朝同用焉
設官分職髦俊攸俟髦俊伊何貴徳尚齒唐乂咸事周
寧多士區區衛國猶頼君子漢之得人帝猷乃理
開我八襲闢我九重珩珮流響纓紱有容衮衣前邁列
辟雲從義兼東序事美西雍分階等肅異列齊恭
重列北上分庭異陛百司揚職九賓相禮齊宋舅甥魯
衛兄弟思皇藹藹羣龍濟濟我有嘉賓實惟愷悌
　　　　同前三首　蕭子雲
惟王建國辨方正位於赫有梁向朙而治知人則哲聰
朙文思思皇多士俊乂咸事弗惟其官惟人乃備
訓廸庶工位以徳序恭已而治垂旒當宁或以言揚或
以事舉春朝秋覲圭幣惟旅翼翼酆郇峩峩齊楚
客入金奏賓至縣興威儀有則是降是升百辟卿士元
首是承左右秩秩終敬且矜彞倫攸序王猷以凝
　　　　胤雅　沈　約
　　　　　隋書樂志曰皇太子出入奏胤雅取詩君
　　　　　子萬年永錫祚胤也三朝用之
自㫺殷代哲王迭有降及周成惟器是守上天乃眷大
梁既受灼灼重朙仰承元首體乾作貳命服斯九置保
置師居前居後前星比耀克隆萬壽
　　　　同前　蕭子雲
天下爲家大梁受命眷求一徳惟烈無競儀刑哲王元
良誕慶灼灼朙兩作離承聖英華外發溫文成性立師
立保左右惟政休有烈光前星比盛
　　　　寅雅　沈　約
　　　　　隋書樂志曰王公出入奏寅雅取尚書周
　　　　　官云貳公弘化寅亮天地也三朝用之
禮莫違樂具舉延藩辟朝帝所執桓蒲列齊莒垂衮毳
紛容與升有儀降有序齊簪紱忘笑語始矜嚴終酣醑
　　　　同前　蕭子雲
車同軌行同倫來萬國相九賓延羣后朝藎臣禮時行
樂日新摐夷則奏雅寅衮衣曜玉帛陳儀抑抑皇恂恂
　　　　介雅三首　沈　約
　　　　　隋書樂志曰上夀酒奏介雅取詩大雅云
　　　　　君子萬年介爾景福也三朝用之
百福四象初萬夀三元始拜獻惟衮職同心協卿士北
極永無竆南山何足擬
夀隨百禮洽慶與三朝升惟皇集繁祉景福互相仍申
錫永無遺穰簡必來應
百味既含馨六飲莫能尚玉罍信湛湛金巵頗揺漾敬
舉發天和祥祉流嘉貺
　　　　同前三首　蕭子雲
朙君創洪業大同登頌聲開元洽百禮來儀奏九成申
錫南山祚赫赫復朙朙
三朝禮樂和百福隨春酒玉樽湛而獻聰朙作元后安
樂享延年無疆臣拜手
四氣新元旦萬夀初今朝趨拜齊衮玉鍾石變簫韶曰
升等皇運洪基邈且遥
　　　　需雅八首　沈　約
　　　　　隋書樂志曰食舉奏需雅取易象曰雲上
　　　　　於天需君子以飲食宴樂也三朝用之
實體平心待和味庶羞百品多爲貴或鼎或鼒宣九沸
楚桂胡鹽芼芳卉加籩列俎彫且蔚
五味九變兼六和令芳甘㫖庶且多三危之露九期禾
圎(■/一作)桉方丈粲星羅皇舉斯樂同山河
九州上腴非一族玄芝碧樹夀華木終朝采之不盈掬
用(■/一作)拂腥羶和九穀既甘且飫致遐福
人欲所大味爲先興和盡敬咸在旃碧鱗朱尾獻嘉鮮
紅毛緑翼墜輕翾臣拜稽首萬斯年
擊鍾以俟惟大國况乃御天流至徳侑食斯舉揚盛則
其禮不諐儀不忒風猷所被深且塞
膳夫奉職獻芳滋不麛不夭咸以時調甘適苦别澠淄
其徳不爽受福釐於焉逸(■/一作)豫永無期
備味斯饗惟至聖咸降人神禮爲盛或風或雅流歌詠
負鼎言歸啓殷命悠悠四海同兹慶
道我六穗羅八珍洪鼎自爨匪勞薪荆包海物必來陳
滑甘滫瀡味和神以斯至徳被無垠
　　　　同前八首　蕭子雲
農用八政食爲先播時百穀民所天禘嘗郊社盡㓗䖍
讌饗饋食禮節宣九功惟序登頌絃
感物而動物靡遂太羮不和有遺味非極口腹而行氣
節之民心殺攸貴寧爲禮本饔與餼
始諸飲食物之初設卦觀象受以需蒸民乃粒有牲芻
自衛反魯刪詩書弋不射宿殺已袪
在㫺哲王觀民志庶羞百品因時備爲善不同同歸治
蔬膳菲食化始至率物以躬行尊位
雅有泂酌風采蘋蕰藻之菜非八珍澗溪沼沚貴先民
朙信之徳感人神譬諸禴祭在西隣
行葦之微猶物踐寧惟血氣無身剪聖人之心微而顯
千里之應出言善况遂豚魚革前典
春酸夏苦各有宜筐筥錡釜備糗酏逡廵揖讓詔司儀
卑髙制節朙等差君臣之序正在斯
日月光華風四塞規饗有序儀不忒匪天私梁乃佑徳
光被四表自南北長世綴旒爲下國
　　　　雍雅三首　沈　約
　　　　　隋書樂志曰撤饌奏雍雅取禮記仲尼燕
　　　　　居云大饗客出以雍撤也三朝用之
朙朙在上其儀有序終事靡諐收鉶撤俎乃升乃降和
樂備舉天徳莫違人謀是與敬行禮達兹焉讌語
我餕惟阜我肴孔庶嘉味既充食旨斯飫屬厭無爽冲
和在御擊壤齊歡懷生等豫蒸庶乃粒宴由仁恕
百司警列皇在在陛既飫且醑卒食成禮其容穆穆其
儀濟濟凡百庶僚莫不愷悌奄有萬國抑由天啓
　　　　同前三首　蕭子雲
穆穆天子時惟聖敬濟濟羣公恭爲徳柄爲撤有典膳
夫是命禮行禘嘗義光朝聘神饗其徳民洽其慶
尚有和羮既戒且平亦有其餕亦惟克朙其餕惟旅其
酳惟成百禮斯洽三宥已行朙哉元首遹駿其聲
戒食有章卒食惟序庭鳴金奏凱收籩筥客出以雍撤
以振羽離磬乃作和鍾備舉濟濟威儀喤喤簨簴
　　　北齊元㑹大饗歌
　　　　　隋書樂志曰北齊元㑹大饗協律不得升
　　　　　陛黄門舉麾於殿上賓入門四廂奏肆夏
　　　　　皇帝出閤奏皇夏皇帝當扆羣臣奉賀奏
　　　　　皇夏皇帝入宁變服黄鍾太蔟二廂奏皇
　　　　　夏皇帝變服移幄坐於西廂帝出升御坐
　　　　　姑洗廂奏皇夏王公奠璧奏肆夏上夀黄
　　　　　鍾廂奏上夀曲皇太子入至坐位酒至御
　　　　　殿上奏登歌食至御前奏食舉樂文舞將
　　　　　作先設階歩次奏文舞武舞將作先設階
　　　　　歩次奏武舞皇帝入鍾鼓奏皇夏
　　　　肆夏
昊蒼眷命興王統天業高帝始道邈皇先禮成化穆樂
合風宣賔朝荒夏揚對穹玄
　　　　皇夏
夏正肇旦周物充庭具僚在位俛伏無聲大君穆穆宸
儀動睟日煦天廻萬靈胥萃
　　　　皇夏
天子南面乾覆離朙三千咸列萬國填并猶從禹㑹如
次湯庭奉兹一徳上下和平
　　　　皇夏
我應天曆四海爲家協同内外混一戎華鶴葢龍馬風
乘雲車夏章夷服其㑹如麻九賓有儀八音有節肅肅
於位飲和在列四序氤氳三光昭晰君哉大矣軒唐比
轍
　　　　皇夏
皇運應籙廓定區㝢受終以文構業以武堯㫺命舜舜
亦命禹大人馭歴重規沓矩欽朙在上昭納八夤從靈
體極誕聖竆神化生羣品(■/一作)陶育烝人展禮肆樂協
此元春
　　　　肆夏
萬方咸暨三揖以申垂旒馮玉五瑞交陳拜稽有章升
降有節聖皇負扆虞唐比烈
　　　　上夀曲
仰三光奏萬夀人皇御六氣天地同長久
　　　　登歌
大齊統曆道化光朙馬圗呈寶龜籙告靈百蠻非衆八
荒非逖同作堯人俱包禹迹
天覆地載成以四時惟皇是則比大於兹羣星拱極衆
川赴海萬㝢駿奔一朝咸在
齊之以禮相趨帝庭應規蹈矩玉色金聲動之以樂和
風四布龍申鳳舞鸞歌麟歩
　　　　食舉樂
三端正啓萬方觀禮具物充庭二儀合體百華照曉千
門洞晨或華或裔奉䞇惟新悠悠亘六合圎首莫不臣
仰施如雨晞和猶日風化表笙鏞歌謳被琴瑟誰言文
軌異今朝混爲一
彤庭爛景丹陛流光懷黄綰白鵷鷺成行文贊百揆武
鎮四方折衝鼓雷電獻替協隂陽大矣哉道邁上皇陋
五帝狹三皇竆禮物該樂章序冠帶垂衣裳
天壤和家國穆悠悠萬類咸孕育契冥化侔大造靈効
珍神歸寶興雲氣飛龍蒼麟一角鳳五光朱雀降黄玉
表九尾馴三足擾化之定至矣哉瑞感德四方來
囹圄空水火菽粟求賢振滯棄珠玉衣不靡宮以卑當
陽端嘿垂拱無爲云云萬有其樂不訾
嗟此舉時逢至道肖形咸自持賦命無傷夭行氣進皇
輿遊龍服帝皁(■/一作)聖主寧區宇乾坤永相保
牧野征鳴條戰大齊家萬國拱揖應終禪奥主廓清都
大君臨赤縣髙居深視當扆正殿旦暮之期今一見
兩儀分牧以君陶有象化無垠大齊徳邈誰羣超鳳火
冠龍雲露以潔風以薫榮光至氣氤氳
神化逺人靈協寒暑調風雨燮披泥檢受圗牒圗牒啓
期運昌分四序綴三光延寳祚眇無疆
惟皇道升平日河水清海不溢雲干呂風入律驅黔首
入仁夀與天高竝地厚
刑以厝頌聲揚皇情邈眷汾襄岱山髙配林壯亭亭聳
云云望斾葳蕤駕騤騤刋金闕奠玉龜
　　　　皇夏
禮終三爵樂奏九成允也天子穹壤和平載色載笑反
寢宴息一人有祉百神奉職
樂府詩集巻第十四
　　　　　　　東呉毛晉訂正　男扆再訂
樂府詩集巻第十五
　　　　　　　太原　郭茂倩　編次
　　燕射歌辭
　　　周五聲調曲　庾　信
　　　　　曲序曰元正饗㑹大禮賓至食舉稱觴薦
　　　　　玉六律既從八風斯暢以歌大業以舞成
　　　　　功
　　　　宫調曲五首
氣離清濁割元開天地分三才初辨正六位始成文繼
天爰立長安民乃樹君其朙廣如日其澤厚如雲惟㫺
我文祖撥亂拒謳歌三分未撫運八百不陵河禮敷天
下信樂正神人和風塵行息警江海欲無波
我皇承下武革命在君臨膺圗當舜玉嗣徳受堯琴沈
首多推運陽城有讓心就日先知逺觀淵早見深玄精
實委御蒼正乃皆平履端朝萬國年祥(期/一作)慶百靈玉
帛咸觀禮華戎各在庭鳳響中夷則天文正玉衡皇基
自天保萬物乃由庚
握衡平地紀觀象正天樞褀祥鍾赤縣靈瑞炳皇都㪅
受昭華玉還披蘭葉圗金波來白兔弱木下蒼烏玉斗
調■協金沙富國租青丘還擾圃丹穴㪅巢梧安樂新
咸慶長生百福符
朙朙九族序穆穆四門賓隂陵朝北附蟠木引東臣澗
途求板築溪源取釣綸多士歸賢戚維城屬茂親貴位
連南斗髙榮據北辰迎時乃推䇿司職且班神日月之
所照霜露之所均永從文軌一長無外户人
鬱盤舒棟宇峥嶸侔大壯拱木詔林衡全模徵梓匠千
櫨綺翼浮百栱長虹抗北去邯鄲道南來偃師望龍首
載文㮰雲􁍃承武帳居者非求隘卑宮豈難尚壯麗天
下觀是以從蕭相
　　　　變宮調二首
帝遊光出震君朙擅在離巖廊惟眷顧欽若尚無爲龍
穴非難附鸞巢欲可窺具茨應不逺汾陽寧足隨烝民
播殖重溝洫劬勞多桑林還注雨積石遂開河朙徵逢
永命平秩値年和㪅有薰風曲方聞晨露歌
移風廣軒曆崇徳盛唐年成文興大雅出豫動鈞天黄
鍾六律正閶闔八風宣孤竹調陽管空桑節雅絃舞林
鸞㪅下歌山鳳欲前聞音能辨俗聽曲乃思賢感物觀
治亂治心防未然君子得其道太平何有焉
　　　　商調曲四首
君以宮唱寛大而謨朙臣以商應聞義則可行有熊爲
政訪道於容成殷湯受命委任於阿衡忠其敬事有罪
不逃刑誦其箴諫言之無隱情有剛有斷四方可以寧
既頌既雅天下乃升平專精一致金石爲之開動有(作/一)
(■)兩心妻子恩情乖苟利社稷無有不盡懷昊天降祐
元首惟康哉
百川俱㑹大海所以深羣材既聚故能成鄧林猛虎在
山百獸莫敢侵忠臣處國天下無異心㫺我文祖執心
且危慮驅剪豺狼經營此天歩今我受命又無敢逸豫
惟爾弼諧各可知兢懼
禮樂既正人神所以和玉帛有序志欲静干戈各分符
瑞俱誓裂山河今日相樂對酒且當歌道徳以喻聽撞
鐘之聲神姦不若觀鑄鼎之形酆宮既朝諸侯於是穆
岐陽或狩淮夷自此平若渉大川言憑於舟檝如和鼎
實有寄於鹽梅君臣一體可以静氛埃得人則治何世
無奇才
風力是舉而台階序平重黎既登而天地位成功無與
讓銘太常之旌世不失職受騂毛之盟輯瑞班瑞穆穆
於堯門惟翰惟屏膴膴於周原功成而治定禮樂斯存
復子而朙辟姬旦何言
　　　　角調曲二首
止戈見於絶轡之野稱伐聞於丹水之征信義俱存乃
先㤀食五材竝用誰能去兵雖聖人之大寶曰位實天
地之大德曰生涇渭同流清濁異能琴瑟竝御雅鄭殊
聲擾擾烝人聲教不一茫茫禹跡車軌未并志在四海
而尚恭儉心包宇宙而無驕盈言而無文行之不逺義
而無立勤則無成惻隱其心訓以慈惠流宥其過哀矜
典刑
匡贊之士或從漁釣雲雨之才乍歎幽谷尋芳者追深
逕之蘭識韻者探竆山之竹克朙其徳貢以三事樹之
風聲言于九牧協用五紀風若從時農用八政甘作其
穀殊風共軌見之周南異畆同穎聞之康叔祁寒暑雨
是無胥怨天覆雲油滋焉滲漉幸無謝上古之淳人庶
可以封之於比屋
　　　　徵調曲六首
乾巛以含養覆載日月以貞朙照臨達人以四海爲務
朙君以百姓爲心水波瀾者源必逺樹扶疎者根必深
雲雨取施無不洽廊廟求才多所任
淳風布政常無欲至道防人能變俗求仁義急於水火
用禮讓多於菽粟屈軼無佞人可指獬豸無繁刑可觸
王道蕩蕩用無為天下四人誰不足
聖人千年始一生黄河千年始一清攝提以之而從紀
玉燭於是而文朙東南可以補地缺西北可以正天傾
浮黿則東海可厲運鍤則南山可平衆仙就朝於瑶水
羣帝受享於朙庭懷和則韎任竝奏功烈則鍾鼎俱銘
三光以記物呈形四時以裁成正位雷風大山岳之響
寒暑通隂陽之氣武功則六合攸同文教則二儀經緯
有道則咸浴其徳好生則各繁其類白日經天中則移
朙月横漢滿而虧能虧能缺既無爲雖盈雖滿則不危
開信義以爲苑囿立道徳以為城池周監二代所損益
郁郁乎文其可知庖犧之親臨佃漁神農之躬秉耕稼
湯則救旱而憂勤禹則正冠而無暇草上之風無不偃
君子之甿知可化將欲比徳於三皇未始追蹤於五霸
纎纎不絶林薄成涓涓不止江河生事之毫髪無謂輕
慮逺防微乃不傾雲官乃垂拱大君鳳曆惟欽朙元首
類上帝而禋六宗望山川而朝羣后地鏡則山澤俱開
河圗則魚龍合負我之天綱莫不該閶闔九關天門開
卿相則風雲玄感匡贊則星辰下來既興周室之三聖
乃舉唐朝之八才莘臣參謀於左相大老教政於中台
其宜作則於朙哲故無崇信於姦回
正陽和氣萬類繁君王道合天地尊黎人耕植於義圃
君子翺翔於禮園落其實者思其樹飲其流者懷其源
咎繇爲謀不仁逺士㑹爲政羣盗奔克寛則昆蟲内向
彰信則殊俗宅心浮橋有月支抱馬上苑有烏孫學琴
赤玉則南海輸賮白環則西山獻琛無勞鑿空於大夏
不待蹶角於蹛林
　　　　羽調曲五首
樹君所以牧人立法所以静亂首惡既其南巢元凶於
是北竄居休氣而四塞在光華而兩旦是以雨施作解
是以風行惟渙周之文武洪基光宅天下文思千載克
聖咸熙七百在我應期實昊天有成命惟四方其訓之
運平後親之俗時亂先疎之雄踰桂林而驅象濟弱水
而承鴻既浮干呂之氣還吹入律之風錢則都内貫朽
倉則常平粟紅火中乃寒乃暑年和一風一雨聽鍾磬
念封疆聞笙竽􁈖畜聚瑶琨篠蕩既從怪石鈆松即序
長樂善馬成廐水衡黄金爲府
百川乃宗巨海衆星是仰北辰九州攸同禹跡四海合
德堯臣朝陽棲於鳴鳳靈畤牧於般麟雲玉葉而五色
月金波而兩輪凉風迎時北狩小暑戒節南廵山無藏
於紫玉地不受於黄銀雖南征而北怨實西略而東賓
既永清於四海終有慶於一人
定律零陵玉管調鍾始平銅尺龍門之下孤桐泗水之
濱鳴石河靈於是讓珪山精所以奉璧滌九川而賦稅
栞三危而納錫北里之禾六穗江淮之茅三脊可以玉
檢封禪可以金繩探册終永保扵鴻名足揚光扵載籍
太上之有立徳其次之謂立言樹善滋於務本除惡窮
於塞源沖深其智則厚昭朙其道乃尊仁義之財不匱
忠信之禮無繁動天無有不届惟時無幽不徹作德心
逸日休作僞心勞日拙自非剛克掩義無所離於勦絶
　　　隋元㑹大饗歌
　　　　　隋書樂志曰元㑹皇帝出入殿庭奏皇夏
　　　　　郊丘社廟同用皇太子出入奏肆夏食舉
　　　　　奏食舉歌上夀酒奏上夀歌
　　　　皇夏
深哉皇度粹矣天儀司陛整蹕式道先馳八屯霧擁七
萃雲披退揚進揖歩矩行規句陳乍轉華葢徐移羽旗
照耀珪組陸離居髙念下處安􁈖危照臨有度紀律無
虧
　　　　肆夏
惟熙帝載式固王猷體乾建本是曰孟侯馳道美漢寢
門稱周德心既廣道業惟優傅保斯導賢才與遊瑜玉
發響畫輪停輈皇基方峻匕鬯恒休
　　　　食舉歌八首
燔黍設教禮之始五味相資火爲紀平心和徳在甘旨
牢羞既陳鍾石俟以斯而御揚盛軌
養身必敬禮食昭時和嵗阜庻物饒鹽梅既濟鼎鉉調
特以膚腊加臐膮威儀濟濟懋皇朝
饔人進羞樂侑作川潛之膾雲飛臛甘酸有宜芬勺藥
金敦玉豆盛交錯御鼓既聲安以樂
玉食惟后膳必珍芳菰既絜重秬新是能安體又調神
荆包畢至海貢陳用之有節德無垠
嘉羞入饋猶化謐沃土名滋帝臺實陽華之菜雕陵栗
鼎俎芬芳豆籩溢通幽致逺車書一
道髙物備食多方山膚既善水豢良桓蒲在位簨業張
加籩折俎爛成行恩風下濟道化光
禮以安國仁爲政具物必陳饔牢盛罝罘斤斧順時令
懷生熙熙皆得性於兹宴喜流嘉慶
皇道四達禮樂成臨朝日舉表時平甘芳既飫醑以清
揚休玉巵正性情隆我帝載永朙朙
　　　　上夀歌
俗已乂時又良朝玉帛㑹衣裳基同北辰久夀共南山
長黎元鼓腹樂未央
　　　　隋宴羣臣登歌
皇朙馭歷仁深海縣載擇良辰式陳髙宴顒顒卿士昻
昻侯甸車旗煜爚衣纓蔥蒨樂正展懸司宮飾殿三揖
稱禮九賔爲傳圎鼎臨碑方壺在面鹿鳴成曲嘉魚入
薦筐篚相輝獻酬交徧飲和飽徳恩風長扇
　　　隋皇后房内歌
　　　　　儀禮曰燕歌鄉樂周南關雎葛覃巻耳召
　　　　　南鵲巢采蘩采蘋鄭康成云王后國君夫
　　　　　人房中之樂歌也周南召南風化之本故
　　　　　謂之鄉樂用之房中以及朝庭饗燕鄉射
　　　　　飲酒也周官磬師掌教燕樂之鍾磬傳云
　　　　　燕樂房中之樂所謂隂聲也詩傳曰國君
　　　　　有房中之樂天子以周南諸侯以召南隋
　　　　　書樂志曰髙祖龍潛時頗好音樂嘗倚琵
　　　　　琶作歌二章名曰地厚天髙託言夫婦之
　　　　　義牛弘修皇后房内之樂因取之爲房内
　　　　　曲命婦入并登歌上夀竝用之煬帝大業
　　　　　初桺顧言議以爲房内樂者主爲王后弦
　　　　　歌諷誦以事君子故以房室爲名其樂必
　　　　　有鍾磬乃益歌鍾歌磬土革絲竹副之并
　　　　　升歌下管總名房内之樂女奴肄習朝燕
　　　　　用焉
至順垂典正内弘風母儀萬國訓範六宮求賢啓化進
善宣功家邦載序道業斯融
　　　晉朝饗樂章
　　　　　五代㑹要曰晉天福四年十二月太常奏
　　　　　正至王公上夀皇帝舉酒奏玄同之樂皇
　　　　　帝三飲皆奏文同之樂食舉奏昭徳之舞
　　　　　次奏成功之舞皇帝降坐奏大同之樂其
　　　　　辭竝崔梲等造唐餘録曰天福五年十一
　　　　　月冬至朝羣臣舉觴奏玄同三爵登歌奏
　　　　　文同四爵登歌作羣臣飲宮懸樂作又奏
　　　　　龜兹及霓裳法曲以須食畢於時衆聞龜
　　　　　兹法曲雅鄭雜糅固已非之朙年正旦上
　　　　　夀登歌發聲悲離煩慝如虞殯薤露之音
　　　　　觀者以爲不祥
　　　　初舉酒文同樂
赫矣昌運朙哉聖皇文興墜典禮復舊章鴛鸞濟濟鳥
獸蹌蹌一人有慶萬福無疆
　　　　舉酒
大朙御宇至徳動天君臣慶㑹禮樂昭宣劒佩成列金
石在縣椒觴再獻寶歴萬年
　　　　再舉酒
朝野無事寰瀛大康聖人有作盛禮重光萬國執玉千
官奉觴南山永固地久天長
　　　　四舉酒
八表歡無事三秋賀有成照臨同日逺渥澤竝雲行河
變千年色山呼萬嵗聲願修封岱禮方以稱文朙
　　　　羣臣酒行歌
劒佩儼如林齊傾拱北心渥恩頒美禄咸護聽和音一
德君臣合重瞳日月臨歌時兼樂聖唯待贊泥金
萬國咸歸禹千官共祝堯拜恩瞻鳳扆傾耳聽雲韶運
啓金行逺時和玉燭調酒酣齊抃舞同賀聖朙朝
令節陳髙㑹羣臣侍御筵玉墀畱愛景金殿藹祥煙振
鷺涵天澤靈禽下樂懸聖朝無一事何處讓堯年
　　　周朝饗樂章
　　　　　唐餘録曰周元正冬至朝饗樂公卿入奏
　　　　　忠順皇帝坐奏治順羣臣上夀奏福順皇
　　　　　帝舉夀酒登歌奏康順羣臣降階公卿出
　　　　　竝奏忠順
　　　　忠順
嵗迎㪅始節及朝元冕旒仰止冠劒相連八音合奏萬
物齊言常陳盛禮願永千年
　　　　忠順
朙君當宁列辟奉觴雲容表瑞日影初長衣冠濟濟鍾
磬洋洋令儀克盛嘉㑹有章
　　　　治順
庭陳大樂坐當太微凝旒負扆端拱垂衣鴛鸞成列簪
組相輝御罏香散郁郁霏霏
　　　　福順
聖皇端拱多士輸忠蠻觴共獻臣心畢同聲齊嵩嶽祝
比華封千齡萬祀常保時雍
　　　　康順
鴻鈞廣運嘉節良辰列辟在位萬國來賓干旄屢舞金
石咸陳禮容既備帝履長春
　　　　忠順
禮成三爵樂畢九成共離金戺復列彤庭
　　　　忠順
朙庭展禮爲龍爲光咸韶息韻鵷鷺歸行
　　　隋大射登歌
　　　　　周禮曰射人掌以射法治射儀王以騶虞
　　　　　九節諸侯以貍首七節大夫以采蘋士以
　　　　　采蘩皆五(■/一作)節射義曰騶虞者樂官備
　　　　　也貍首者樂㑹時也采蘋者樂循法也采
　　　　　蘩者樂不失職也是故天子以備官爲節
　　　　　諸侯以時㑹天子爲節大夫以循法爲節
　　　　　士以不失職爲節傳云騶虞采蘋采蘩皆
　　　　　樂章名貍首逸唐書樂志曰大射皇帝奏
　　　　　騶虞之曲皇太子奏貍首之曲㑹要曰王
　　　　　公射亦奏貍首其設懸奏樂如元㑹之儀
　　　　　按禮記載貍首詩曰曽孫侯氏四正具舉
　　　　　大夫君子凡以庻士小大莫處御于君所
　　　　　以燕以射則燕則譽葢逸詩云
道謐金科照時乂玉條朙優賢饗禮洽選徳射儀成鸞
旗鬱雲動寶􁉨儼天行巾車整三乏司裘飾五正鳴球
響髙殿華鐘震廣(■/一作)庭烏號傳㫺美淇衛著前名揖
讓皆時傑升降盡朝英附枝觀體定杯水覩心平豐觚
既來去燔炙復從横欣看禮樂盛喜遇黄河清
樂府詩集巻第十五
　　　　　　　東呉毛晉訂正　男扆再訂
樂府詩集巻第十六
　　　　　　　太原　郭茂倩　編次
　　鼓吹曲辭
　　　　　鼓吹曲一曰短簫鐃歌劉瓛定軍禮云鼓
　　　　　吹未知其始也漢班壹雄朔野而有之矣
　　　　　鳴笳以和簫聲非八音也騷人曰鳴箎吹
　　　　　竽是也蔡邕禮樂志曰漢樂四品其四曰
　　　　　短簫鐃歌軍樂也黄帝岐伯所作以建威
　　　　　揚徳風敵勸士也周禮大司樂曰王師大
　　　　　獻則令奏愷樂大司馬曰師有功則愷樂
　　　　　獻于社鄭康成云兵樂曰愷獻功之樂也
　　　　　春秋曰晉文公敗楚於城濮左傳曰振旅
　　　　　愷以入司馬法曰得意則愷樂愷歌以示
　　　　　喜也宋書樂志曰雍門周説孟嘗君鼓吹
　　　　　于不測之淵說者云鼓自一物吹自竽籟
　　　　　之屬非簫鼓合奏别爲一樂之名也然則
　　　　　短簫鐃歌此時未名鼓吹矣應劭漢鹵簿
　　　　　圗唯有騎執箛箛即笳不云鼓吹而漢世
　　　　　有黄門鼓吹漢享宴食舉樂十三曲與魏
　　　　　世鼓吹長簫同長簫短簫伎錄竝云絲竹
　　　　　合作執節者歌又建初録云務成黄爵玄
　　　　　雲逺期皆騎吹曲非鼓吹曲此則列於殿
　　　　　庭者名鼓吹今之從行鼓吹爲騎吹二曲
　　　　　異也又孫權觀魏武軍作鼓吹而還此應
　　　　　是今之鼓吹魏晉世又假諸將帥及牙門
　　　　　曲葢鼓吹斯則其時方謂之鼓吹矣按西
　　　　　京雜記漢大駕祠甘泉汾隂備千乘萬騎
　　　　　有黄門前後部鼓吹則不獨列於殿庭者
　　　　　名鼓吹也漢逺如期曲辭有雅樂陳及増
　　　　　夀萬年等語馬上奏樂之意則逺期又非
　　　　　騎吹曲也晉中興書曰漢武帝時南越加
　　　　　置交趾九眞日南合浦南海鬱林蒼梧七
　　　　　郡皆假鼓吹東觀漢記曰建初中班超拜
　　　　　長史假鼓吹麾幢則短簫鐃歌漢時已名
　　　　　鼓吹不自魏晉始也崔豹古今註曰漢樂
　　　　　有黄門鼓吹天子所以宴樂羣臣也短簫
　　　　　鐃歌鼓吹之一章爾亦以賜有功諸侯然
　　　　　則黄門鼓吹短簫鐃歌與横吹曲得通名
　　　　　鼓吹但所用異爾漢有朱鷺等二十二曲
　　　　　列於鼓吹謂之鐃歌及魏受命使繆襲改
　　　　　其十二曲而君馬黄雉子班聖人出臨髙
　　　　　臺逺如期石留務成玄雲黄爵釣竿十曲
　　　　　竝仍舊名是時呉亦使韋昭改製十二曲
　　　　　其十曲亦因之而魏呉歌辭存者唯十二
　　　　　曲餘皆不傳晉武帝受禪命傅玄製二十
　　　　　二曲而玄雲釣竿之名不改舊漢宋齊竝
　　　　　用漢曲又充庭十六曲梁髙祖乃去其四
　　　　　畱其十二㪅制新歌合四時也北齊二十
　　　　　曲皆改古名其黄爵釣竿略而不用後周
　　　　　宣帝革前代鼓吹制爲十五曲竝述功徳
　　　　　受命以相代大抵多言戰陣之事隋制列
　　　　　鼓吹爲四部唐則又増爲五部部各有曲
　　　　　唯羽葆諸曲備叙功業如前代之制初魏
　　　　　晉之世給鼓吹甚輕牙門督將五校悉有
　　　　　鼓吹宋齊已後則甚重矣齊武帝時夀昌
　　　　　殿南閤置白鷺鼓吹二曲以爲宴樂陳後
　　　　　主常遣宮女習北方簫鼓謂之代北酒酣
　　　　　則奏之此又施於燕私矣按古今樂録有
　　　　　梁陳時宮懸圗四隅各有鼓吹樓而無建
　　　　　鼓鼓吹樓者㫺蕭史吹簫於秦秦人爲之
　　　　　築鳳臺故鼓吹陸則樓車水則樓船其在
　　　　　庭則以簨虡爲樓也梁又有鼓吹熊羆十
　　　　　二桉其樂器有龍頭大棡鼓中鼓獨掲小
　　　　　鼓亦隨品秩給賜焉周武帝每元正大㑹
　　　　　以梁桉架列於懸間與正樂合奏隋又於
　　　　　桉下設熊羆貙豹騰倚承之以象百獸之
　　　　　舞唐因之
　　　漢鐃歌
　　　　　古今樂録曰漢鼓吹鐃歌十八曲字多訛
　　　　　誤一曰朱鷺二曰思悲翁三曰艾如張四
　　　　　曰上之囘五曰擁離六曰戰城南七曰巫
　　　　　山髙八曰上陵九曰將進酒十曰君馬黄
　　　　　十一曰芳樹十二曰有所思十三曰雉子
　　　　　班十四曰聖人出十五曰上邪十六曰臨
　　　　　髙臺十七曰逺如期十八曰石畱又有務
　　　　　成玄雲黄爵釣竿亦漢曲也其辭亡或云
　　　　　漢鐃歌二十一無釣竿擁離亦曰翁離
　　　　朱鷺
　　　　　儀禮大射儀曰建鼓在阼階西南鼓傳云
　　　　　建猶樹也以木貫而載之樹之跗也隋書
　　　　　樂志曰建鼓殷所作又棲翔鷺於其上不
　　　　　知何代所加或曰鵠也取其聲揚而逺聞
　　　　　或曰鷺鼓精也或曰皆非也詩云振振鷺
　　　　　鷺于飛鼓咽咽醉言歸言古之君子悲周
　　　　　道之衰頌聲之息飾鼓以鷺存其風流未
　　　　　知孰是孔頴達曰楚威王時有朱鷺合沓
　　　　　飛翔而來舞舊鼓吹朱鷺曲是也然則漢
　　　　　曲葢因飾鼓以鷺而名曲焉宋何承天朱
　　　　　路篇曰朱路揚和鸞翠葢曜金華但盛稱
　　　　　路車之美與漢曲異矣
朱鷺魚以烏路訾邪鷺何食食茄下不之食不以吐將
以問誅(諫/一作)者
　　　　思悲翁
思悲翁唐思奪我美人侵以遇悲翁也但我思蓬首(作/一)
(蕞)狗逐狡兔食交君梟子五梟母六拉沓髙飛暮安宿
　　　　艾如張
　　　　　艾與刈同說文曰芟草也如讀爲而猶春
　　　　　秋曰星隕如雨也古詞曰艾而張羅又曰
　　　　　雀以髙飛奈雀何穀梁傳曰艾蘭以爲防
　　　　　置旃以爲轅門謂因蒐狩以習武事也蘭
　　　　　香草也言艾草以爲田之大防是也若陳
　　　　　蘇子卿云張機蓬艾側唐李賀云艾葉緑
　　　　　花誰翦刻俱失古題本意
艾而張羅夷於何行成之四時和山出黄雀亦有羅雀
以髙飛奈雀何爲此倚欲誰肯礞室
　　　　上之囘
　　　　　漢書曰孝武十四年匈奴入朝那蕭關遂
　　　　　至彭陽使騎兵入燒囘中宮候騎至雍甘
　　　　　泉囘中地在安定其中有宫也武帝紀曰
　　　　　元封四年冬十月行幸雍祠五畤通囘中
　　　　　道遂北出蕭關呉兢樂府解題曰漢武通
　　　　　囘中道後數出遊幸焉沈建廣題曰漢曲
　　　　　皆美當時之事按石關宮闕名近甘泉宮
　　　　　相如上林賦云蹷石關歴封巒是也
上之囘所中益夏將至行將北以承甘泉宮寒暑徳游
石關望諸國月支臣匈奴服令從百官疾驅馳千秋萬
嵗樂無極
　　　　翁離
擁離趾中可築室何用葺之蕙用蘭擁離趾中
　　　　戰城南
戰城南死郭北野死不葬烏可食爲我謂烏且爲客豪
野死諒不葬腐肉安能去子逃水深激激蒲葦冥冥梟
騎戰鬬死駑馬徘徊鳴梁築室何以南梁何北禾黍而
穫君何食願爲忠臣安可得思子良臣良臣誠可思朝
行出攻暮不夜歸
　　　　巫山髙
　　　　　樂府解題曰古辭言江淮水深無梁可度
　　　　　臨水逺望思歸而已若齊王融想像巫山
　　　　　髙梁范雲巫山髙不極雜以陽臺神女之
　　　　　事無復逺望思歸之意也又有演巫山髙
　　　　　不詳所起
巫山髙髙以大淮水深難以逝我欲東歸害梁不爲我
集無髙曵水何梁湯湯囘囘臨水逺望泣下霑衣逺道
之人心思歸謂之何
　　　　上陵
　　　　　古今樂録曰漢章帝元和中有宗廟食舉
　　　　　六曲加重來上陵二曲爲上陵食舉後漢
　　　　　書禮儀志曰正月上丁祠南郊次北郊朙
　　　　　堂髙廟世祖廟謂之五供禮畢以次上陵
　　　　　西都舊有上陵東都之儀太官上食太常
　　　　　樂奏食舉按古詞大略言神仙事不知與
　　　　　食舉曲同否宋何承天上陵者篇曰上陵
　　　　　者相追攀但言升髙望逺傷時怨歎而已
上陵何美美下津風以寒問客從何來言從水中央桂
樹爲君船青絲爲君笮木蘭爲君櫂黄金錯其間滄海
之雀赤翅鴻白雁隨山林乍開乍合曽不知日月朙醴
泉之水光澤何蔚蔚芝爲車龍爲馬覽遨遊四海外甘
露初二年芝生銅池中仙人下來飲延夀千萬嵗
　　　　將進酒
　　　　　古詞曰將進酒乗大白大略以飲酒放歌
　　　　　爲言宋何承天將進酒篇曰將進酒慶三
　　　　　朝備繁禮薦嘉肴則言朝㑹進酒且以濡
　　　　　首荒志爲戒若梁昭朙太子云洛陽輕薄
　　　　　子但叙遊樂飲酒而已
將進酒乗大白辨加哉詩審博放故歌心所作同隂氣
詩悉索使禹良工觀者苦
　　　　君馬黄
君馬黄臣馬蒼二馬同逐臣馬良易之有騩蔡有赭美
人歸以南駕車馳馬美人傷我心佳人歸以北駕車馳
馬佳人安終極
　　　　芳樹
　　　　　樂府解題曰古詞中有云妬人之子愁殺
　　　　　人君有他心樂不可禁若齊王融相思早
　　　　　春日謝朓早翫華池隂但言時暮衆芳歇
　　　　　絶而已
芳樹日月君亂如於風芳樹不上無心溫而鵠三而爲
行臨蘭池心中懷我悵心不可匡目不可顧妬人之子
愁殺人君有他心樂不可禁王將何似如孫如魚乎悲
矣
　　　　有所思
　　　　　樂府解題曰古詞言有所思乃在大海南
　　　　　何用問遺君雙珠玳瑁簪聞君有他心燒
　　　　　之當風揚其灰從今已往勿復相思而與
　　　　　君絶也按古今樂録漢太樂食舉第七曲
　　　　　亦用之不知與此同否若齊王融如何有
　　　　　所思梁劉繪别離安可再但言離思而已
　　　　　宋何承天有所思篇曰有所思思㫺人曾
　　　　　閔二子善養親則言生罹荼苦哀慈親之
　　　　　不得見也
有所思乃在大海南何用問遺君雙珠瑇瑁簪用玉紹
繚之聞君有他心拉雜摧燒之摧燒之當風揚其灰從
今以往勿復相思相思與君絶雞鳴狗吠兄嫂當知之
妃呼狶秋風肅肅晨風颸東方須臾髙知之
　　　　雉子班
　　　　　樂府解題曰古詞云雉子髙飛止黄鵠飛
　　　　　之以千里雄來飛從雌視若梁簡文帝妬
　　　　　埸時向隴但詠雉而巳宋何承天有雉子
　　　　　遊原澤篇則言避世之士抗志清霄視卿
　　　　　相功名猶冰炭之不相入也
雉子班如此之干雉梁無以吾翁孺雉子知得雉子髙
蜚止黄鵠蜚之以重(千里/一作)王可思雄來蜚從雌視子趨一
雉雉子車大駕馬(馬字/一無)滕被王送行所中堯羊蜚從王
孫行
　　　　聖人出
聖人出隂陽和美人出遊九河佳人來騑離哉何駕六
飛龍四時和君之臣朙護不道美人哉宜天子免甘星
筮樂甫始美人子含四海
　　　　上邪
上邪我欲與君相知長命無絶衰山無陵江水爲竭冬
雷震震夏雨雪天地合乃敢與君絶
　　　　臨髙臺
　　　　　樂府解題曰古詞言臨髙臺下見清水中
　　　　　有黄鵠飛翻關弓射之令我主萬年若齊
　　　　　謝朓千里常思歸但言臨望傷情而已宋
　　　　　何承天臨髙臺篇曰臨髙臺望天衢飄然
　　　　　輕舉凌太虛則言超帝鄉而㑹瑶臺也
臨髙臺以軒下有清水清且寒江有香草目以蘭黄鵠
髙飛離哉翻關弓射鵠令我主夀萬年收中吾(吉/一作)
　　　　逺如期
　　　　　一曰逺期宋書樂志有晚芝曲沈約言舊
　　　　　史云詁不可解疑是漢逺期曲也古今樂
　　　　　録曰漢太樂食舉曲有逺期至魏省之
逺如期益如夀處天左側大樂萬嵗與天無極雅樂陳
佳哉紛單于自歸動如驚心虞心大佳萬人還來謁者
引鄉殿陳累世未嘗聞之增夀萬年亦誠哉
　　　　石畱
石畱涼陽涼石水流爲沙錫以微河爲香向始　冷將
風陽北逝肯無敢與于揚心邪懷蘭志金安薄北方開
畱離蘭
　　　漢鐃歌
　　　　朱鷺　王僧孺
因風弄玉水映日上金堤猶持畏羅繳未得異鳧鷖聞
君愛白雉兼因重碧雞未能聲似鳳聊變色如珪願識
昆朙路乗流飲復棲
　　　　同前　裴憲伯
秋來懼寒勁嵗去畏冰堅羣飛向葮下奮羽欲南遷暫
戲龍池側時往鳯樓前所歎恩光歇不得久聯翩
　　　　同前　陳後主
參差蒲未齊沉漾苦浮緑朱鷺戲蘋藻徘徊畱(流/一作)澗
曲澗曲多巖樹逶迤復斷續振振雖以朙湯湯今又矚
　　　　同前　張正見
金堤有朱鷺刷羽望滄瀛周詩振雅曲漢鼓發奇聲時
將赤雁竝乍逐彩鸞行别有翻潮處異色不相驚
　　　　同前　蘇子卿
玉山一朱鷺容與入王畿欲向天池飲還遶上林飛金
堤曬羽翮丹水浴毛衣非貪葮下食懷恩自逺歸
　　　　同前　張　籍
翩翩兮朱鷺來汎春塘棲緑樹羽毛如翦色如染逺飛
欲下雙翅歛避人引子入深壍動處水紋開灧灧誰知
豪家網爾軀不如飲啄江海隅
　　　　艾如張　蘇子卿
誰在閒門外羅家諸少年張機蓬艾側結網槿籬邊若
能飛自勉豈爲繒所纒黄雀儻爲誡朱絲猶可延
　　　　同前　李　賀
錦襜褕繡襠襦强强飲啄哺爾雛隴東卧穟滿風雨莫
信(逐/一作)龍媒隴西去齊人(入/一作)織網如素空張在野春
平碧中網絲漠漠無形影誤爾觸之傷首紅艾葉緑花
誰翦刻中藏禍機不可測
　　　　上之囘　簡文帝
前斾拂囘中後車隅桂宮輕絲臨雲罕春色繞川風桃
林方灼灼桺路日曈曈笳聲駭胡騎清磬讋山戎微臣
今拜手願帝永無竆
　　　　同前　張正見
林光稱避暑囘中乃吉行龍媒躡影駃玉輦御雲輕風
烏繞鳷鵲綵鷁照昆朙欲知鍾箭逺遥聽寶鷄聲
　　　　同前　蕭　慤
發軔城西畤囘輿事北遊山寒石道凍葉下故宮秋朔
路(落/一作)傳清警邉風卷畫旒嵗餘廵省畢擁仗返皇州
　　　　同前　陳子良
承平重遊樂詔蹕上之囘屬車響流水清笳轉落梅嶺
雲葢道轉巖花映綬開下輦便髙宴何如在瑶臺
　　　　同前　盧照隣
囘中道路險蕭關烽候多五營屯北地萬乘出西河單
于拜玉璽天子按琱戈振旅汾川曲秋風横大歌
　　　　同前　李　白
三十六離宮樓臺與天通閣道歩行月美人愁烟空恩
疎寵不及桃李傷春風淫樂意何極金輿向囘中萬乗
出黄道千旗揚綵虹前軍細桺北後騎甘泉東豈問渭
川老寧邀襄野童秋暮(但暮/一作)瑶池宴歸來樂未竆
　　　　同前　李　賀
上之囘大旗喜懸虹彗撻鳳尾劒匣破舞蛟龍蚩尤死
鼓逢逢大髙慶雷齊墜地地無驚烟海千里
　　　　戰城南　呉　均
躞蹀青驪馬往戰城南畿五歷魚麗陣三入九重圍名
慴武安將血汙秦王衣爲君意氣重無功終不歸
　　　　同前　張正見
薊北馳胡騎城南接短兵雲屯兩陣合劒聚七星朙旗
交無復影角憤有餘聲戰罷披軍䇿還嗟李少卿
　　　　同前　盧照隣
將軍出紫塞冒頓在烏貪笳喧雁門北陣翼龍城南琱
弓夜宛轉鐵騎曉參潭應須駐白日爲待戰方酣
　　　　同前　李　白
去年戰桑乾源今年戰蔥河道洗兵條支海上波放馬
天山雪中草萬里長征戰三軍盡衰老匈奴以殺戮爲
耕作古來唯見白骨黄沙田秦家築城備胡處漢家還
有烽火然烽火然不息征戰(長征/一作)無巳時野戰格鬬死
敗馬號鳴向天悲烏鳶啄人腸䘖飛上挂枯樹枝(上枯/一作)
(枝)士卒塗草莾將軍空爾爲乃知兵者是凶器聖人不
得已而用之
　　　　同前　劉　駕
城南征戰多城北無飢鵶白骨馬蹄下誰言皆有家城
前水聲苦倐忽流萬古莫争城外地城裏有閒土
　　　　同前二首　僧貫休
萬里桑乾傍茫茫古蕃壤將軍貎憔悴撫劒悲年長胡
兵尚陵逼久住亦非强邯鄲少年軰箇箇有伎倆拖槍
半夜去雪片大如掌
磧中(石/一作)有隂兵戰馬時驚蹶輕猛李陵心摧殘蘇武
節黄金鏁子甲風吹色如鐡十載不封侯茫茫向誰說
樂府詩集巻第十六
　　　　　　　東呉毛晉訂正　男扆再訂
樂府詩集巻第十七
　　　　　　　太原　郭茂倩　編次
　　鼓吹曲辭
　　　漢鐃歌中
　　　　巫山髙　虞　羲
南國多奇山荆巫獨靈異雲雨麗以佳陽臺千里思勿
言可再得特美君王意髙唐一斷絶光隂不可遲
　　　　同前　王　融
想像(髣髴/一作)巫山髙簿暮陽臺曲烟雲乍舒巻猨鳥時斷
續(舒行芳時斷續/一作烟華乍巻)彼美如可期寤言紛在矚憮然坐相
望秋風下庭緑
　　　　同前　劉　繪
髙唐與巫山參差鬱相望灼爍在雲間氛氳出霞(雲/一作)
上散雨收夕臺行雲巻晨障出没不易期嬋娟似(以/一作)
惆悵
　　　　同前　梁元帝
巫山髙不竆㢠出荆門中灘聲下濺石猿鳴上逐風樹
雜山如畫林暗澗疑空無因謝神女一爲出房櫳
　　　　同前　范　雲
巫山髙不極白日隱光暉靄靄朝雲去溟溟暮雨歸巖
懸獸無跡林暗鳥疑飛枕席竟誰薦相望空依依
　　　　同前　費　昶
巫山光欲晚(曉/一作)陽臺色依依彼羙巖之曲寧知心是
非朝雲觸石起暮雨潤羅衣願解千金珮請逐大王歸
　　　　同前　王　泰
迢遞巫山竦逺天新霽時樹交凉去逺草合影開遲谷
深流響咽峽近猿聲悲只言雲雨狀自有神仙期
　　　　同前　陳後主
巫山巫峽深峭壁聳春林風巖朝蘂落霧嶺晚猿吟雲
來足􁀔枕雨過非感琴仙姬將夜月度影自浮沉
　　　　同前　蕭　詮
巫山映巫峡髙髙殊未竆猿聲不辨處雨色詎分空懸
崖下桂月深澗響松風别有仙雲起時向楚王宮
　　　　同前　鄭世翼
巫山凌太清岧嶤類削成霏霏暮雨合靄靄朝雲生危
峰入鳥道深谷瀉猿聲别有幽棲客淹畱攀桂情
　　　　同前　沈佺期
巫山峰十二環合隠昭囘俯眺琵琶峽平㸔雲雨臺古
槎天外倚瀑水日邊來何忽啼猿夜荆王枕席開
神女向髙唐巫山下夕陽徘徊作行雨婉孌逐荆王電
影江前落雷聲峽外長霽雲無處所臺館曉蒼蒼
　　　　同前　盧照隣
巫山望不極望望下朝雰莫辨啼猿樹徒㸔神女雲驚
濤亂水脉驟雨暗峰文霑裳即此地况復逺思君
　　　　同前　張循之
巫山高不極沓沓奇狀新暗谷疑風雨幽巖若鬼神月
朙三峽曙潮滿二江春爲問陽臺夕應知入夢人
　　　　同前　劉方平
楚國巫山秀清猿日夜啼萬重春樹合十二碧峰齊峽
出朝雲下江來暮雨西陽臺歸路直不畏向家迷
　　　　同前　皇甫冉
巫峽見巴東迢迢半出空雲藏神女館雨到楚王宮朝
暮泉聲落寒暄樹色同清猿不可聽偏在九秋中
　　　　同前　李　端
巫山十二峰皆在碧虚中囘合雲藏日霏微雨帶風猿
聲寒過水樹色暮連空愁向髙唐望清秋見楚宮
　　　　同前　于　濆
何山無朝雲彼雲亦悠揚何山無暮雨彼雨亦蒼茫宋
玉恃才者憑雲構髙堂自重文賦名荒淫歸楚襄峩峩
十二峰永作妖鬼鄉
　　　　同前　孟　郊
巴山上峽重復重陽臺碧峭十二峰荆王獵時逢暮雨
夜卧髙丘夢神女輕紅流烟濕艶姿行雲飛去朙星稀
目極魂斷望不見猿啼三聲淚沾衣
見盡數萬里不聞三聲猿但飛蕭蕭雨中有亭亭魂千
載楚襄(王/一作)恨遺文宋玉言至今青冥裏雲結深閨門
　　　　同前　李　賀
碧叢叢髙(齊/一作)揷天大江翻瀾神曵烟楚魂尋夢風颸
(䬃/一作)然曉風飛雨生苔錢瑶姬一去一千年丁香笻竹
啼老猿古祠近月蟾桂寒椒花墜紅濕雲間(端/一作)
　　　　同前　僧齊已
巫山高巫女妖雨爲暮兮雲爲朝楚王憔悴魂欲銷秋
猿嘷嘷日將夕紅霞紫烟凝老壁千巖萬壑花皆坼但
恐芳菲無正色不知今古行人行㡬人經此無秋情雲
深廟逺不可覔十二峰頭揷天碧
　　　　將進酒　昭朙太子
洛陽輕薄子長安遊俠兒宜城溢渠盌中山浮羽巵
　　　　同前　李　白
君不見黄河之水天上來奔流到海不復囘君不見髙
堂朙鏡悲白髪朝如青絲暮成雪人生得意須盡歡莫
使金樽空對月天生我材必有用千金散盡還復來烹
羊宰牛且爲樂㑹須一飲三百杯岑夫子丹丘生將進
酒杯莫停(莫停/一作君)與君歌一曲請君爲我傾耳聽鐘鼓
饌玉不足貴但願長醉不復醒古來聖賢(賢達/一作)皆寂寞
唯有飲者畱其名陳王㫺時宴平樂斗酒十千恣歡謔
主人何爲言少錢徑須沽取(酒/一作)對君酌五花馬千金
裘呼兒將出換美酒與爾同銷萬古愁
　　　　同前　元　稹
將進酒將進酒酒中有毒酖主父言之主父傷主母母
爲妾地父妾天仰天俯地不忍言佯爲僵踣主父前主
父不知加妾鞭㫄人知妾爲主說主將淚洗鞭頭血推
槯主母牽下堂扶妾遣升堂上床將進酒酒中無毒令
主夀願主囘思歸主母遣妾如此事(由/一作)主父妾爲此
事人偶知自慙不密方自悲主今顛倒安置妾貪天僭
地誰不爲
　　　　同前　李　賀
璢璃鍾琥珀濃小槽酒滴眞珠紅烹龍炮鳳玉脂泣羅
屏繡幕圍香風吹龍笛擊鼉鼓皓齒歌細腰舞况是青
春日將暮桃花亂落如紅雨勸君終日酩酊醉酒不到
劉伶墳上土
　　　　君馬黄　蔡知君
君馬徑西極臣馬出東方足䇿浮雲影珂連朙月光水
凍恒傷骨蹄寒爲踐霜躊躇嗟伏櫪空想欲從良
　　　　同前　張正見
幽并重騎射征馬正盤桓風去長嘶逺冰堅度足寒出
關聊變色上坂屢停鞍即今隨御史非復在樓蘭
五色乘馬黄追風時滅沒血汗染龍花胡鞍抱秋月唯
騰渥洼水不飲長城窟詎待燕昭王千金市駿骨
　　　　同前　李　白
君馬黄我馬白馬色雖不同人心本無隔共作逰冶盤
雙行洛陽陌長劒既照曜髙冠何赩赫各有千金裘俱
爲五侯客猛虎落䧟穽壯夫時屈厄相知在急難獨好
亦(知/一作)何益
　　　　芳樹　謝　朓
早翫華池隂復影滄洲泄椅柅芳若斯葳㽔紛可結霜
下桂枝鋪怨與飛蓬折不厠玉盤滋誰憐終委絶
　　　　同前　王　融
相望早春日烟華雜如霧復此佳麗人含情結芳樹綺
羅已自憐萱風多有趣去來徘徊者佳人不可遇
　　　　同前　梁武帝
緑樹始揺芳芳生非一葉一葉度春風芳芳自相接色
雜亂參差衆花紛重疊重疊不可􁈖􁈖此誰能愜
　　　　同前　梁元帝
芬芳君子樹交柯御宿園桂影含秋月桃色染春源(作/一)
(桃花染春源/桂影含秋色)落英逐風聚輕香帶蘂翻叢枝臨北閣灌
木隱南軒交讓良宜重成蹊何用言
　　　　同前　費　昶
幸被夕風吹屢得朝光照枝偃(低/一作)疑欲舞花開似含
笑長夜踏悠悠所思不可召行人早旋返賤妾猶年少
(猶少/一作年)
　　　　同前　沈　約
發蕚九華隈開跗寒路側氤氳非一香參差多異色宿
㫺寒飈舉摧殘不可識霜雪交横至􁕠之長歎息
　　　　同前　丘　遲
芳葉已漠漠嘉實復離離發景傍雲屋凝暉覆華池輕
蜂掇浮穎弱鳥隱深枝一朝容色茂千春長不移
　　　　同前　李　爽
芳樹千株發揺蕩三陽時氣軟來風易枝繁度鳥遲春
至花如錦夏近葉成帷欲寄邊城客路逺誰能持(路逺/一作)
(持/詎難)
　　　　同前　顧野王
上林通建章雜樹遍林芳日影桃蹊色風吹梅逕香幽
山桂葉落馳道桺條長折榮疑路逺用表莫相忘
　　　　同前　張正見
奇樹舒春苑流芳入綺錢合歡分四照同心彰萬年香
浮佳氣裏葉映彩雲前欲識揚雄賦金玉滿甘泉
　　　　同前　沈佺期
何地早芳菲宛在長門殿夭桃色若綬穠李光如練啼
鳥弄花疎遊蜂飲香遍歎息春風起飄零君不見
　　　　同前　盧照隣
芳樹本多奇年華復在斯結翠成新幄開紅滿舊枝風
歸花歷亂曰度影參差容色朝朝落思君君不知
　　　　同前　徐彦伯
玉花珍簟上金鏤畫屏開曉月憐筝柱春風憶鏡臺筝
柱春風吹曉月芳樹落花朝暝歇藁砧刀頭未有時攀
條拭淚坐相􁈖
　　　　同前　韋應物
迢迢芳園樹列映清池曲􁕠此傷人心還如故時緑風
條灑餘靄露葉承新旭佳人不再攀下有往來躅
　　　　同前　元　稹
芳樹已寥落孤英尤可嘉可憐團團葉葢覆深深花遊
蜂競鑽刺鬬雀亦紛拏天生細碎物不愛好光華非無
殱殄法念爾有生涯春雷一聲發驚鷰亦驚虵清池養
神蔡已復長蝦蟇雨露貴平施吾其春草芽
　　　　同前　羅　隱
細蘂慢逐風暖香閑破鼻青帝固有心時時動人意去
年髙枝猶壓地今年低枝已憔悴吾所以見造化之權
變通之理春夏作頭秋冬爲尾循環反覆無竆已今生
長短同一軌若使威可以制力可以止秦皇不肯歛手
下沙丘孟賁不合低頭入蒿里伊人彊猛猶如此顧我
勞生何足恃但願開素袍傾緑蟻陶陶兀兀大醉於青冥
白晝間任他上是天下是地
　　　　有所思　劉　繪
别離安可再而我㪅重之佳人不相見朙月空在帷共
衘滿堂酌獨歛向隅睂中心亂如雪寧知有所􁈖
　　　　同前　王　融
如何有所􁈖而無相見時宿㫺夢顔色階庭尋履綦高
張㪅何已引滿終自持欲知憂能老爲視鏡中絲
　　　　同前　謝　眺
佳期期未歸望望下鳴機徘徊東陌上月出行人稀
　　　　同前　梁武帝
誰言生離久適意與君别衣上芳猶在握裏書未滅腰
中雙綺帶夢爲同心結常恐所􁈖露瑶華未忍折
　　　　同前　簡文帝
㫺未離長信金翠奉乘輿何言人事異夙㫺故恩疎寂
寞錦筵静玲瓏玉殿虛掩閨泣團扇羅幌詠􁊈蕪
　　　　同前　昭朙太子
公子逺于隔乃在天一方望望江山阻悠悠道路長别
前秋葉落别後春花芳雷歎一聲響雨淚忽成行悵望
情無極傾心還自傷
　　　　同前　王　筠
丹墀生細草紫殿納輕隂曖曖巫山逺悠悠湘水深徒
歌鹿盧劒空貽玳瑁簪望君終不見屑淚且長(微/一作)吟
　　　　同前　庾肩吾
佳期竟(沓/一作)不歸春日坐芳菲拂匣看離扇開箱見别
衣井梧生未合宮槐巻復稀不及銜泥鷰從來相逐飛
　　　　同前　王僧孺
夜風吹熠燿朝光照㫺耶㡬銷蘼蕪葉空落蒲桃花不
堪長織素誰能獨浣沙光隂復何極望促反成賖知君
自蕩子奈妾亦倡家
　　　　同前　呉　均
薄暮有所􁈖終持淚煎骨春風驚我心秋露傷君髮
　　　　同前　沈　約
西征登隴首東望不見家關樹抽紫葉塞草發青牙昆
朙當欲滿蒲萄應作花垂淚􁕠漢使因書寄狹邪
　　　　同前　費　昶
上林鳥欲飛長門日行(將/一作)暮所思鬱不見空想丹墀
歩簾動意君來雷聲似車度北方佳麗子窈窕能囘顧
夫君自迷惑非爲妾心妬
　　　　同前　陳後主
蕩子好蘭期畱人獨自思落花同淚臉初月似愁睂階
前看草􁝞窓中對網絲不言千里望復是三春時
沓沓與人期遥遥有所思山川千里間風月兩邊時相
待春那劇相望近偏遲當由分别久夢來還自疑
佳人在北燕相望渭橋邉團團落日樹耿耿曙河天愁
多朙月下淚盡雁行前别心不可寄唯餘琴上絃
　　　　同前　顧野王
賤妾有所思良人久征戍笳鳴塞表城(明塞表/一作笳鳴)花開
落芳樹白登澄月色黄龍起烟霧還聞雉子班非復長
征賦
　　　　同前　張正見
深閨久離别積怨轉生愁徒思裂帛雁空上望歸樓看
花憶塞草􁕠月想邊秋相思日日度淚臉年年流
　　　　同前　陸　系
别念恨城闉還思樓上人淚想離前落愁聞别後新月
來疑舞扇花度憶歌塵只㸔今夜裏那似隔河津
　　　　同前　裴讓之
夢中雖蹔見及覺始知非展轉不能寐徙倚獨披衣悽
悽曉風急晻晻月光微空空常達旦所思終不歸
　　　　同前　盧思道
長門與長信憂思竝難任洞房朙月下空庭緑草深怨
歌裁㓗(紈/一作)素能賦受黄金復聞隔湘水猶言限桂林
悽悽日已暮誰見此時心
　　　　同前　沈佺期
君子事行役再空芳嵗期美人曠延佇萬里浮雲思園
槿綻紅豔郊桑柔緑滋坐看長夏晚秋月生羅幃
　　　　同前　李　白
我思仙(佳/一作)人乃在碧海之東隅海寒多天風白波連
山(天/一作)倒蓬壺長鯨噴湧不可渉撫心茫茫淚如珠西
來青鳥東飛去願寄一書謝麻姑
　　　　同前　孟　郊
桔橰烽火晝不滅客路迢迢信難越古鎮刀攢萬片霜
寒江浪起千堆雪此時西去定如何空使南心逺凄切
　　　　同前　盧　仝
當時我醉美人家美人顔色嬌如花今日美人棄我去
青樓珠箔天之涯天涯娟娟常娥月三五二八盈又缺
翠睂蟬鬢生别離一望不見心斷絶心斷絶㡬千里夢
中醉臥巫山雲覺來淚滴湘江水湘江兩岸花木深美
人不見愁人心含愁㪅奏緑綺琴調髙絃絶無知音美
人兮美人不知爲暮雨兮爲朝雲相思一夜梅花發忽
到窓前疑是君
　　　　同前　韋應物
借問江上桺青青爲誰春空逰昨日地不見昨日人繚
繞萬家井往來車馬塵莫道無相識要非心所親
　　　　同前　劉氏雲
朝亦有所思暮亦有所思登樓望君處藹藹浮雲飛浮
雲遮却陽關道向晚誰知妾懷抱玉井蒼苔春院深桐
花落地無人掃
樂府詩集巻第十七
　　　　　　　東呉毛晉訂正　男扆再訂
樂府詩集巻第十八
　　　　　　　太原　郭茂倩　編次
　　鼓吹曲辭
　　　漢鐃歌下
　　　　雉子班　呉　均
可憐雉子班羣飛集野甸文章始陸離意氣已驚狷幽
并遊俠子直心亦如箭死節報君恩(報君恩/一作以死)誰能孤
恩眄
　　　　同前　陳後主
四野秋原暗十歩啄方前雊聲風處逺翅影雲間連箭
射妖姬笑裘値盛朙然已足南皮賞復㑹北宮篇
　　　　同前　張正見
陳倉雉未飛歛翮依芳甸朱冠色尚淺錦臆毛初變雊
麥且專場排花聊勇戰唯當渡弱水不怯如臯箭
　　　　同前　毛處約
春物始芳菲春雉正相追澗響連朝雊花光帶錦衣竄
跡時移影驚媒或亂飛能使如臯路相逢巧笑歸
　　　　同前　江　總
麥壟新秋來澤雉屢徘徊依花似協妬拂草乍驚媒三
春桃照李二月桺争梅暫往如臯路當令巧笑開
　　　　同前　李　白
　　　　　古今樂録曰梁三朝樂第四十一設辟邪
　　　　　伎鼓吹作雉子班曲引去來
辟邪伎作鼓吹驚雉子班之奏曲成喔咿振迅欲飛鳴
扇錦翼雄風生雙雌同飲啄趫悍誰能争乍向草中取
介死不求黄金籠下生天地至廣大何惜遂物情善巻
讓天子務光亦逃名所貴曠士懷朗然合太清
　　　　臨髙臺　魏文帝
臨臺行髙髙以軒下有水清且寒中有黄鵠往且翻行
爲臣當盡忠願令皇帝陛下三千嵗宜居此宮鵠欲南
遊雌不能隨我欲躬䘖汝口噤不能開欲負之毛衣摧
頽五里一顧六里徘徊
　　　　同前　謝　眺
千里常思歸登臺臨綺翼纔見孤鳥還未辨連山極四
面動春風朝夜起寒色誰知倦遊者嗟此故鄉憶
　　　　同前　王　融
遊人欲騁望積步上髙臺井蓮當夏吐窓桂逐秋開花
飛低不入鳥散逺時來還看雲棟(陣/一作)影含月共徘徊
　　　　同前　簡文帝
髙臺半行雲望望髙不極草樹無參差山河同一色髣
髴洛陽道道逺難别識玉階故情人情來共相憶
　　　　同前　沈　約
髙臺不可望望逺使人愁連山無斷續河水復悠悠所
思曖何在洛陽南陌頭可望不可至何用解人憂
　　　　同前　陳後主
晚景登髙臺迥(迥/一作)望春光來霧濃山後暗日落雲傍
開烟裏看鴻小風來望葉囘臨窓已響吹極眺且傾杯
　　　　同前　張正見
曽臺邇清漢出迥架重棼飛棟臨黄鶴髙窓度白雲風
前朱幌(幔/一作)色霞處綺疎分此中多怨曲地逺詎能聞
　　　　同前　蕭　慤
崇臺髙百尺迥出望仙宫畫栱浮朝(雲/一作)氣飛梁照晚
虹小衫飄霧縠艶粉拂輕紅笙吹汶陽篠琴奏嶧山桐
舞逐飛龍引花隨少女風臨春今若此極燕豈無竆
　　　　同前　褚　亮
髙臺暫俯臨飛翼聳輕音浮光隨日度漾影逐波深迥
瞰周平野開懐暢逺襟獨此三休上還傷千嵗心
　　　　同前　王　勃
臨髙臺髙臺迢遞絶浮埃瑶軒綺構何崔嵬鸞歌鳳吹
清且哀俯瞰長安道萋萋御溝草斜􁕠甘泉路蒼蒼茂
陵樹髙臺四望同帝鄉佳氣鬱蔥蔥紫閣丹樓紛照曜
璧房錦殿相玲瓏東彌長樂觀西指未央宫赤城映朝
曰緑樹揺春風旗亭百隊開新市甲第千甍分戚里朱
輪翠葢不勝春疊樹層(重/一作)楹相對起復有青樓大道
中繡户文窓雕綺櫳錦衣晝不襞羅幃夕未空歌屏朝
揜翠粧鏡晚窺紅爲吾安寶髻蛾睂罷花叢狹路塵問
黯将暮雲間月色朙如素鴛鴦池上兩兩飛鳳凰樓下
雙雙度物色正如此佳期那不顧銀鞍繡轂盛繁華可
憐今夜宿倡家倡家少婦不須嚬東園桃李片時春君
看舊日髙臺處柏梁銅雀生黃塵
　　　　同前　僧貫休
凉風吹逺念使我升髙臺寧知數片雲不是舊山來故
人天一涯久客殊未囘雁來不得書空寄聲哀哀
　　　　逺期　張　率
逺期終不歸節物坐将(遷/一作)變白露愴单衫秋風息團
扇誰能久離别他鄉且異縣浮雲蔽重山相望何時見
寄言逺期者空閨淚如霰
　　　　同前　庾成師
憶别春花飛已見秋葉稀淚粉羞朙鏡愁帶減寛衣得
書言未及夢見道應歸坐使紅顔歇獨掩青樓扉
　　　　玄雲　張　率
壞陣壓峨壟遮牕暗思扉映日斜生海跨樹似鵬飛夢
山妾已去落靨何由歸
　　　　黄雀行　莊南傑
穿屋穿墻不知止争樹争巢入營死林間公子挾彈弓
一丸致斃花叢裏小雛黄口未有知青天不解髙髙飛
虞人設網當要路白日啾嘲禍萬機
　　　　釣竿　魏文帝
　　　　　崔豹古今注曰釣竿者伯常子避仇河濵
　　　　　爲漁者其妻思之而作也每至河側輒歌
　　　　　之後司馬相如作釣竿詩遂傳爲樂曲
東越河濟水遥望大海涯釣竿何珊珊魚尾何簁簁行
路之好者芳餌欲何爲
　　　　同前　沈　約
桂舟既容與緑浦復囘紆輕絲動弱芰微楫起單鳧扣
舷忘日暮卒嵗以爲娯
　　　　同前　戴　暠
試持玄渚釣蹔罷池陽獵翠羽飾長綸蕖花裝小緤鉅
利斷蓴絲汎舉牽菱葉聊載前魚童過㸔後舟妾
　　　　同前　劉孝綽
釣舟畫采鷁魚子服冰紈金轄茱茰網銀鈎翡翠竿歛
橈隨水脉急漿渡江湍湍長自不辭前浦有佳期船交
棹影合浦深魚出遲荷根時觸餌菱芒乍罥絲蓮渡江
南手衣渝京兆睂垂竿自來樂誰能爲太師
　　　　釣竿篇　張正見
結宇長江側垂釣廣川潯竹竿橫翡翠桂髓擲黄金人
來水鳥沒檝渡岸花沈蓮揺見魚近綸盡覺潭深渭水
終須卜滄浪徒自吟空嗟芳餌下獨見有貪心
　　　　同前　李巨仁
潺湲面江海滉瀁曯波瀾不惜黄金餌唯憐翡翠竿斜
綸控急水定檝下飛湍潭迥(迥/一作)風來易川長霧歇難
寄言朝市客滄浪徒自安
　　　　同前　沈佺期
朝日歛紅烟垂竿向綠川人疑天上坐魚似鏡中懸避
檝時驚透猜鈎每誤牽湍危不理轄潭静欲畱船釣玉
君徒尚徵金我未賢爲看芳(方/一作)餌下貪得會無全
　　　魏鼓吹曲　繆　襲
　　　　　晉書樂志曰魏武帝使繆襲造鼓吹十二
　　　　　曲以代漢曲一曰楚之平二曰戰滎陽三
　　　　　曰獲呂布四曰克官渡五曰舊邦六曰定
　　　　　武功七曰屠桺城八曰平南荆九曰平關
　　　　　中十曰應帝期十一曰邕熙十二曰太和
　　　　楚之平
　　　　　晉書樂志曰改漢朱鷺爲楚之平言魏也
　　　　　古今樂録作初之平
楚之平義兵征神武奮金鼓鳴邁武德揚洪名漢室微
社稷傾皇道失桓與靈閹官熾羣雄争邉韓起亂金城
中國擾無紀經赫武皇起旗旌麾天下天下平濟九州
九州寧創武功武功成越五常邈三王興禮樂定紀綱
普日月齊輝光
　　　　　楚之平曲凡三十句句三字
　　　　戰滎陽
　　　　　晉書樂志曰改漢思悲翁爲戰滎陽言曺
　　　　　公也
戰滎陽汴水陂戎士憤怒貫甲馳陣未成退徐滎二萬
騎塹壘平戎馬傷六軍驚勢不集衆㡬傾白日没時晦
冥顧中牟心屏營同盟疑計無成頼我武皇萬國寧
　　　　　戰滎陽曲凡二十句其十八句句三字二
　　　　　句句四字
　　　　獲呂布
　　　　　晉書樂志曰改漢艾如張爲獲呂布言曺
　　　　　公東圍臨淮生擒呂布也
獲呂布戮陳宮芟夷鯨鯢驅騁羣雄囊括天下運掌中
　　　　　獲吕布曲凡六句其三句句三字三句句
　　　　　四字
　　　　克官渡
　　　　　晉書樂志曰改漢上之回爲克官渡言曺
　　　　　公與袁紹戰破之於官渡也
克紹官渡由白馬僵屍流血被原野賊衆如犬羊王師
尚寡沙塠㫄風飛揚轉戰不利士卒傷今日不勝後何
望土山地道不可當卒勝大捷震冀方屠城破邑神武
遂章
　　　　　克官渡曲凡十八句其八句句四字一句
　　　　　五字九句句三字
　　　　舊邦
　　　　　晉書樂志曰改漢翁離爲舊邦言曹公勝
　　　　　袁紹於官渡還譙收藏死亾士卒也
舊邦蕭條心傷悲孤魂翩翩當何依逰士戀故涕如摧
兵起事大令願違傳求親戚在者誰立廟置後魂來歸
　　　　　舊邦曲凡十二句其六句句三字六句句
　　　　　四字
　　　　定武功
　　　　　晉書樂志曰改漢戰城南爲定武功言曹
　　　　　公初破鄴武功之定始乎此也
定武功濟黃河河水湯湯旦暮有橫流波袁氏欲衰兄弟
尋干戈决漳水水流滂沱嗟城中如流魚誰能復顧室
家計竆慮盡求來連和和不時心中憂戚賊衆内潰君
臣奔北拔鄴城奄有魏國王業艱難覽觀古今可爲長
歎
　　　　　定武功曲凡二十一句其五句句三字三
　　　　　句句六字十二句句四字一句五字
　　　　屠桺城
　　　　　晉書樂志曰改漢巫山髙爲屠桺城言曹
　　　　　公越北塞歴白檀破三郡烏桓於桺城也
屠桺城功誠難越度隴塞路澷澷北踰岡平但聞悲風
正酸蹋頓授首遂登白狼山神武慹海外永無北顧患
　　　　　屠桺城曲凡十句其三句句三字三句句
　　　　　四字三句句五字一句六字
　　　　平南荆
　　　　　晉書樂志曰改漢上陵爲平南荆言曹公
　　　　　南平荆州也
南荆何遼遼江漢濁不清菁茅久不貢王師赫南征劉
琮據襄陽賊備屯樊城六軍廬新野金鼓震天庭劉子
面縛至武皇許(許/一作)其成許與其成撫其民陶陶江漢
間普爲大魏臣大魏臣向風思自新思自新齊功古人
在㫺虞與唐大魏得與均多選忠義士爲喉脣天下一
定萬世無風塵
　　　　　平南荆曲凡二十四句其十七句句五字
　　　　　四句句三字三句句四字
　　　　平關中
　　　　　晉書樂志曰改漢將進酒爲平關中言曹
　　　　　公征馬超定關中也
平關中路向潼濟濁水立髙墉鬬韓馬離羣凶選驍騎
縱兩翼虜崩潰級萬億
　　　　　平闗中曲凡十句句三字
　　　　應帝期
　　　　　晉書樂志曰改漢有所思爲應帝期言文
　　　　　帝以聖德受命應運期也
應帝期於昭我文皇歷數承天序龍飛自許昌聰朙昭
四表恩德動遐方星辰爲垂耀日月爲重光河洛吐符
瑞草木挺嘉祥麒麟歩郊野黄龍遊津梁白虎依山林
鳳凰鳴髙岡考圗定篇籍功配上古羲皇羲皇無遺文
仁聖相因循期運三千嵗一生聖朙君堯授舜萬國萬
國皆附親四門爲穆穆教化常如神大魏興盛(聖/一作)與
之爲鄰
　　　　　應帝期曲凡二十六句其一句三字二句
　　　　　句四字二十二句句五字一句六字
　　　　邕熙
　　　　　晉書樂志曰改漢芳樹爲邕熙言魏氏臨
　　　　　其國君臣邕穆庻績咸熙也
邕熙君臣念徳天下治登帝道獲瑞寳頌聲竝作洋洋
浩浩吉日臨髙堂置酒列名倡歌聲一何紆餘雜笙簧
八音諧有紀綱子孫永建萬國夀考樂無央
　　　　　邕熙曲凡十五句其六句句三字三句句
　　　　　四字一句二字三句句五字二句句六字
　　　　太和
　　　　　晉書樂志曰改漢上邪爲太和言朙帝繼
　　　　　體承統太和改元德澤流布也
惟太和元年皇帝踐阼聖且仁德澤爲流布災蝗一時
爲絶息上天時雨露五榖溢田疇四民相率遵軌度事
務徵清天下獄訟察以情元首朙魏家如此那得不太
平
　　　　　太和曲凡十三句其二句句三字五句句
　　　　　五字三句句四字三句句七字
　　　吳鼓吹曲　韋　昭
　　　　　晉書樂志曰呉使韋昭製鼓吹十二曲一
　　　　　曰炎精缺二曰漢之季三曰攄武師四曰
　　　　　伐烏林五曰秋風六曰克皖城七曰關背
　　　　　徳八曰通荆門九曰章洪徳十曰從歷數
　　　　　十一曰承天命十二曰玄化
　　　　炎精缺
　　　　　古今樂録曰炎精缺者言漢室衰孫堅奮
　　　　　迅猛志念在匡救王迹始乎此也當漢朱
　　　　　鷺
炎精缺漢道微皇綱弛政德違衆姦熾民罔依赫武烈
越龍飛陟天衢耀靈威鳴雷鼓抗電麾撫乾衡鎮地機
厲虎旅騁熊羆發神聽吐英奇張角破邊韓羈宛潁平
南土　綏神武章渥澤施金聲震仁風馳顯高門啓
皇基統罔極垂將來
　　　　　炎精缺曲凡三十句句三字
　　　　漢之季
　　　　　古今樂録曰漢之季者言孫堅悼漢之微
　　　　　痛董卓之亂興兵奮擊功葢海内也當漢
　　　　　思悲翁
漢之季董卓亂桓桓武烈應時運義兵興雲旗建厲六
師羅八陣飛鳴鏑接白刃輕騎發介士奮醜虜震使衆
散劫漢主遷西館雄豪怒元惡僨赫赫皇祖功名聞
　　　　　漢之季曲凡二十句其十八句句三字二
　　　　　句句四字
　　　　攄武師
　　　　　古今樂錄曰攄武師者言孫權卒父之業
　　　　　而征伐也當漢艾如張
攄武師斬黃祖㩋夷凶族革平西夏炎炎大烈震天下
　　　　　攄武師曲凡六句其三句句三字三句句
　　　　　四字
　　　　伐烏林
　　　　　古今樂録曰伐烏林者言魏武既破荆州
　　　　　順流東下欲來争鋒孫權命将周瑜逆擊
　　　　　之於烏林而破走也當漢上之囘
曹操北伐拔桺城乗勝席巻遂南征劉氏不睦八郡震
驚衆既降操屠荆舟車十萬揚風聲議者狐疑慮無成
頼我大皇發聖朙虎臣雄烈周與程破操烏林顯章功
名
　　　　　伐烏林曲凡十八句其十句句四字八句
　　　　　句三字
　　　　秋風
　　　　　古今樂錄曰秋風者言孫權悦以使民民
　　　　　㤀其死也當漢擁離
秋風揚沙塵寒露沾衣裳角弓持弦急鳩鳥化爲鷹邊
垂飛羽檄寇賊侵界疆跨馬披介胄慷慨懐悲傷辭親
向長路安知存與亾竆達固有分志士思立功思立功
邀之戰場身逸獲髙賞身沒有遺封
　　　　　秋風曲凡十六句其十四句句五字一句
　　　　　三字一句四字
　　　　克皖城
　　　　　古今樂錄曰克皖城者言魏武志圗幷兼
　　　　　而令朱光爲廬江太守孫權親征光破之
　　　　　於皖城也當漢戰城南
克滅皖城遏宼賊惡此凶孽阻姦慝王師赫征衆傾覆
除穢去㬥戢兵革民得就農邉境息誅君弔臣昭至德
　　　　　克皖城曲凡十二句其六句句三字六句
　　　　　句四字
　　　　關背德
　　　　　古今樂錄曰關背德者言蜀将關羽背棄
　　　　　呉德心懷不軌孫權引師浮江而擒之也
　　　　　當漢巫山高
關背德作鴟張割我邑城圗不祥稱兵北伐圍樊襄陽
嗟臂大於股將受其殃巍巍夫聖主睿徳與玄通與玄
通親任呂䝉泛舟洪汜池溯渉長江神武一何桓桓聲
烈正與風翔歷撫江安城大據郢邦虜羽授首百蠻咸
來同盛哉三比隆
　　　　　關背德曲凡二十一句其八句句四字二
　　　　　句句六字七句句五字四句句三句
　　　　通荆門
　　　　　古今樂錄曰通荆門者言孫權與蜀交好
　　　　　齊盟中有關羽自失之諐戎蠻樂亂生變
　　　　　作患蜀疑其眩呉惡其詐乃大治兵終復
　　　　　初好也當漢上陵
荆門限巫山髙峻與雲連蠻夷阻其險歴世懷不賔漢
王據蜀郡崇好結和親乖微中情疑讒夫亂其間大皇
赫斯(斯/一作)怒虎臣勇氣震蕩滌幽藪討不恭觀兵揚炎
耀厲鋒整封疆整封疆闡揚威武容功赫戲洪烈炳章
邈矣帝皇世聖呉同厥風荒裔望清化化恢弘煌煌大
呉延祚永未央
　　　　　通荆門曲凡二十四句其十七句句五字
　　　　　四句句三字三句句四字
　　　　章洪德
　　　　　古今樂録曰章洪德者言孫權章其大德
　　　　　而逺方來附也當漢將進酒
章洪德邁威神感殊風懷逺鄰平南裔齊海濵越裳貢
扶南臣珍貨充庭所見日新
　　　　　章洪徳曲凡十句其八句句三字二句句
　　　　　四字
　　　　從歷數
　　　　　古今樂録曰從歷數者言孫權從圗籙之
　　　　　符而建大號也當漢有所思
從歷數於穆我皇帝聖哲受之天神朙表奇異建號創
皇基聰睿協神思徳澤浸及昆蟲浩蕩越前代三光顯
精耀隂陽稱至治肉角歩郊畛鳳凰棲靈囿神龜遊沼
池圗䜟摹文字黄龍覿鱗符祥日月記覽往以察今我
皇多噲事上欽昊天象下副萬姓意光被彌蒼生家戸
蒙惠賚風教肅以平頌聲章嘉喜大呉興隆綽有餘裕
　　　　　從歷數曲凡二十六句其一句三字三句
　　　　　句四字二十二句句五字一句六字
　　　　承天命
　　　　　古今樂録曰承天命者言上以聖德踐位
　　　　　道化至盛也當漢芳樹
承天命於昭聖德三精垂象符靈表德巨石立九穗植
龍金其鱗烏赤其色輿人歌億夫歎息超龍升襲帝服
竆淳懿體玄嘿夙興臨朝勞謙日昃易簡以崇仁放逺
讒與慝舉賢才親近有德均田疇茂稼穡審法令定品
式考功能朙黜陟人思自盡唯心與力家國治王道直
思我帝皇夀萬億長保天禄祚無極
　　　　　承天命曲凡三十四句其十九句句三字
　　　　　二句句五字十三句句四字
　　　　玄化
　　　　　古今樂録曰玄化者言上脩文訓武則天
　　　　　而行仁澤流洽天下喜樂也當漢上邪
玄化象以天陛下聖真張皇綱率道以安民惠澤宣流
而雲布上下睦親君臣酣宴樂激發絃歌揚妙新脩文
籌廟勝須時備駕廵洛津康哉泰四海歡忻越與三五
鄰
　　　　　玄化曲凡十三句其五句句五字二句句
　　　　　三字三句句四字三句句七字
樂府詩集巻第十八
　　　　　　　東呉毛晉訂正　男扆再訂
樂府詩集卷第十九
　　　　　　　太原　郭茂倩　編次
　　鼓吹曲辭
　　　晉鼓吹曲　傅　玄
　　　　　晉書樂志曰武帝令傅玄製鼓吹曲二十
　　　　　二篇以代魏曲一曰靈之祥二曰宣受命
　　　　　三曰征遼東四曰宣輔政五曰時運多難
　　　　　六曰景龍飛七曰平玉衡八曰文皇統百
　　　　　揆九曰因時運十曰惟庸蜀十一曰天序
　　　　　十二曰大晉承運期十三曰金靈運十四
　　　　　曰於穆我皇十五曰仲春振旅十六曰夏
　　　　　苗田十七曰仲秋獮田十八曰順天道十
　　　　　九曰唐堯二十曰玄雲二十一曰伯益二
　　　　　十二曰釣竿
　　　　靈之祥
　　　　　古朱鷺行古今樂録曰靈之祥言宣皇帝
　　　　　之佐魏猶虞舜之事堯也既有石瑞之徵
　　　　　又能用武以誅孟度之逆命也
靈之祥石瑞章旌金德出西方天降命授宣皇應期運
時龍驤繼大舜佐陶唐讚武文建帝綱孟氏叛據南疆
追有扈亂五常呉宼勁蜀虜彊交誓盟連遐荒宣赫怒
奮鷹揚震乾威曜電光陵九天䧟石城梟逆命拯有生
萬國安四海寧
　　　　宣受命
　　　　　古思悲翁行古今樂録曰宣受命言宣皇
　　　　　帝禦諸葛亮養威重運神兵亮震怖而死
宣受命應天機風雲時動神龍飛禦葛亮鎮雍梁邊境
安夷夏康務節事勤定傾攬英雄保持盈淵穆穆赫朙
朙冲而泰天之經養威重運神兵亮乃震斃(死/一作)天下
寧
　　　　征遼東
　　　　　古艾而張行古今樂録曰征遼東言宣皇
　　　　　帝陵大海之表討滅公孫淵而梟其首也
征遼東敵失據威靈邁日域公孫既授首羣逆破膽咸
震怖朔北響應海表景附武功赫赫德雲布
　　　　宣輔政
　　　　　古上之囘行古今樂録曰言宣皇帝聖道
　　　　　深逺撥亂反正網羅文武之才以定二儀
　　　　　之序也
宣皇輔政聖烈深撥亂反正從天心網羅文武才慎厥
所生所生賢遺教施安上治民化風移肇創帝基洪業
垂於鑠朙朙時赫戲功濟萬世定二儀雲澤雨施海外
風馳
　　　　時運多難
　　　　　古擁離行古今樂録曰時運多難言宣皇
　　　　　帝致討呉方有征無戰也
時運多難道教痡天地變化有盈虛蠢爾呉蠻虎視江
湖我皇赫斯致天誅有征無戰弭其圗天威橫被廓東
隅
　　　　景龍飛
　　　　　古戰城南行古今樂録曰景龍飛言景帝
　　　　　克朙威教賞從夷逆祚隆無疆崇此洪基
　　　　　也
景龍飛御天威聰鑒玄察動與神朙協機從之者顯逆
之者滅夷文教敷武功巍普被四海萬邦望風莫不來
綏聖德潛斷先天弗違弗違祥享世永長猛以致寛道
化光赫朙朙祚隆無疆帝績惟期有命既集崇此洪基
　　　　平玉衡
　　　　　古巫山髙行古今樂録曰平玉衡言景帝
　　　　　一萬國之殊風齊四海之乖心禮賢養士
　　　　　而纂洪業也
平玉衡糺姦囘萬國殊風四海乖禮賢養士羈御英雄
思心齊纂戎洪業崇皇階品物咸亨聖敬日躋聰鑒盡
下情朙朙綜天機
　　　　文皇統百揆
　　　　　古上陵行古今樂録曰文皇綂百揆言文
　　　　　皇帝始統百揆用人有序以敷太平之化
　　　　　也
文皇統百揆繼天理萬方武將鎮四隅英佐盈朝堂謀
言協秋蘭清風發其芳洪澤所漸潤礫石爲珪璋大道
侔(謀/一作)五帝盛德踰三王咸光大上參天與地竝(至/一作)
化無内外無内外六合竝康乂竝康乂遘兹嘉㑹在㫺
羲與農大晉德斯邁鎮征及諸州爲蕃衛玄功濟四海
洪烈流萬世
　　　　因時運
　　　　　古将進酒行古今樂録曰因時運言文皇
　　　　　帝因時運變聖謀潛施解長蛇之交離羣
　　　　　桀之黨以武濟文審其大計以邁其德也
因時運聖策施長虵交解羣桀離勢竆奔呉虎騎厲惟
武進審大計時邁其徳清一世
　　　　惟庸蜀
　　　　　古有所思行古今樂録曰惟庸蜀言文皇
　　　　　帝既平萬乗之蜀封建萬國復五等之爵
　　　　　也
惟庸蜀僭號天一隅劉備逆帝命禪亮承其餘擁衆數
十萬闚隙乗我虛驛騎進羽檄天下不遑居姜維屢宼
邊隴上爲荒蕪文皇愍斯民歴世受辠辜外謨蕃屏臣
内謀衆士夫爪牙應指授腹心獻(同/一作)良圗良圗協成
文大(乃/一作)興百萬軍雷鼓震地起猛勢陵浮雲逋虜畏
天誅面縛造壘門萬里同風教逆命稱妾臣光建五等
紀綱天人
　　　　天序
　　　　　古芳樹行古今樂録曰天序言聖皇應歴
　　　　　受禪洪濟大化用人各盡其才也
天序歷應受禪承靈祜御羣龍勒螭虎弘濟大化英儁
作輔朙朙統萬機赫赫鎮四方咎繇稷契之疇協蘭芳
禮王臣覆兆民化之如天與地誰敢愛其身
　　　　大晉承運期
　　　　　古上邪行古今樂録曰大晉承運期言聖
　　　　　皇應籙受圗化象神朙也
大晉承運期德隆聖皇時清晏白日垂光應籙圗陟帝
位繼天正玉衡化行象神朙至哉道隆虞與唐元首敷
洪化百寮股肱竝忠良民大康隆隆赫赫福祚盈無疆
　　　　金靈運
　　　　　古君馬黄行古今樂録曰金靈運言聖皇
　　　　　踐祚致敬宗廟而孝道行於天下也
金靈運天符發聖徵見參日月惟我皇體神聖受魏禪
應天命皇之興靈有徵登大麓御萬乗皇之輔若闞虎
爪牙奮莫之禦皇之佐讚清化百事理萬邦賀神祇應
嘉瑞章恭享禮薦先皇樂時奏磬管鏘鼓淵淵鍾喤喤
奠樽俎實玉觴神歆饗咸悦康宴孫子祐無疆大孝烝
烝德教被萬方
　　　　於穆我皇
　　　　　古雉子行古今樂録曰於穆我皇言聖皇
　　　　　受命德合神朙也
於穆我皇盛德聖且朙受禪君世光濟羣生普天率土
莫不來庭顒顒六合内望風仰泰清萬國雍雍興頌聲
大化洽地平而天成七政齊玉衡惟平峨峨佐命濟濟
羣英夙夜乾乾萬幾是經雖治興匪荒寧謙道光冲不
盈天地合德日月同榮赫赫煌煌曜幽冥三光克從於
顯天垂景星龍鳳臻甘露宵零肅神祇祗上靈萬物欣
戴自天効其成
　　　　仲春振旅
　　　　　古聖人出行古今樂録曰仲春振旅言大
　　　　　晉申文武之教畋獵以時也
仲春振旅大致民武教於時日新師執提工執鼓巫作
從節有序盛矣允文允武蒐田表禡甲法誓遂圍禁獻
社祭允以時朙國制文武竝用禮之經列車如戰大教
朙古今誰能去兵大晉繼天濟羣生
　　　　夏苗田
　　　　　古臨髙臺行古今樂録曰夏苗田言大晉
　　　　　畋狩順時爲苗除害也
夏苗田運將徂軍國異容文武殊乃命羣吏撰車徒辨
其號名讚契書王軍啓八門行同上帝居時路建大麾
雲旗翳紫虛百官象其事疾則疾徐則徐囘衡旋軫罷
陳弊車獻禽享祠烝烝配有虞惟大晉德參兩儀化雲敷
　　　　仲秋獮田
　　　　　古逺期行古今樂録曰仲秋獮田言大晉
　　　　　雖有文德不廢武事順時以殺伐也
仲秋彌田金德常剛凉風清且厲凝露結爲霜白臧司
辰蒼隼時鷹揚鷹揚猶尚父順天以殺伐春秋時叙雷
霆挺(振/一作)威曜進退由鉦鼓致禽祀祊羽毛之用充軍
府赫赫大晉德芬烈陵三五敷化以文雖治不廢武光
宅四海永享天之祜
　　　　順天道
　　　　　古石畱行古今樂録曰順天道言仲冬大
　　　　　閲用武修文大晉之德配天也
順天道握神契三時示講武事冬大閲鳴鐲振鼓鐸旌
旗象虹霓文制其中武不窮武動軍誓衆禮成而義舉
三驅以崇仁進止不失其序兵卒練將如闞虎惟闞虎
氣陵青雲觧圍三面殺不殄羣偃旌麾班六軍獻享烝
修典文嘉大晉德配天禄報功爵俟賢饗燕樂受茲百
禄嘉萬年
　　　　唐堯
　　　　　古務成行古今樂録曰唐堯言聖皇陟帝
　　　　　位德化光四表也
唐堯諮務成謙謙德所興積漸終光大履霜致堅冰神
朙道自然河海猶可凝舜禹統百揆元凱以次升禪讓
應天曆睿聖世相承我皇陟帝位平衡正凖繩德化飛
四表祥氣見其徵興王坐俟旦亾主(國/一作)恬(主/一作)自矜
致逺由近始覆簣成山陵披圗按先籍有其證靈液
　　　　玄雲
　　　　　古玄雲行古今樂録曰玄雲言聖皇用人
　　　　　各盡其材也
玄雲起丘山祥氣萬里㑹龍飛何蜿蜿鳳翔何翽翽㫺
在唐虞朝時見青雲際今親遊萬(方/一作)國流光溢天外
鶴鳴在後園清音隨風邁成湯隆顯命伊摰來如飛周
文獵渭濵遂載呂望歸符合如影響先天天弗違輟耕
綜時綱解褐衿天維元功配二王芬馨世所稀我皇叙
羣才洪烈何巍巍桓桓征四表濟濟理萬機神化感無
方髦才盈帝畿丕顯惟昧旦日新孔所咨茂哉朙聖(作/一)
(人)德日月同光輝
　　　　伯益
　　　　　古黄爵行古今樂録曰伯益言赤烏䘖書
　　　　　有周以興今聖皇受命神雀來也
伯益佐舜禹職掌山與川德侔十六相思心入無間智
理周萬物下知衆鳥言黄雀應清化翔集何翩翩和鳴
棲庭樹徘徊雲日間夏桀爲無道密網施山河酷祝振
纎網當奈黄雀何殷湯崇天德去其三面羅逍遥羣飛
來鳴聲乃復和朱雀作南宿鳳凰統羽羣赤鳥䘖書至
天命瑞周文神雀今來遊爲我受命君嘉祥致天和膏
澤降青雲蘭風發芳氣闔世同其芬
　　　　釣竿
　　　　　古釣竿行古今樂録曰釣竿言聖皇德配
　　　　　堯舜又有呂望之佐以濟天功致太平也
釣竿何冉冉甘餌芳且鮮臨川運思心微綸沉九淵太
公寶此術乃在靈祕篇機變隨物移精妙貫未然游魚
驚著釣潛龍飛戾天戾天安所至撫翼翔太清太清一
何異兩儀出渾成玉衡正三辰造化賦羣形退願輔聖
君與神合其靈我君弘逺略天人不足并天人初幷時
昧昧何芒芒日月有徵兆文象興二皇蚩尤亂生民黄
帝用兵征萬方逮夏禹而德衰三代不及虞與唐我皇
聖德配堯舜受禪卽祚享天祥率土䝉祐靡不肅庻事
康庻事康穆穆朙朙荷百禄保無極永泰平
　　　晉凱歌二首　張　華
　　　　命將出征歌
重華隆帝道戎蠻或不賓徐夷興有周鬼方亦違殷今
在盛朙世宼虐動四垠豺狼染牙爪羣生號穹旻元帥
統方夏出車撫凉秦衆貞必以律臧否實在人威信加
殊類疎逖思自親單醪豈有味挾纊感至仁武功尚止
戈七德美安民逺跡由斯舉永世無風塵
　　　　勞還師歌
玁狁背天德構亂擾邦畿戎車震朔野羣帥贊皇威將
士齊心膂感義㤀其私積勢如鞹弩赴節如發機囂聲
動山谷金光耀素暉揮㦸陵勁敵武歩蹈横屍鯨鯢皆
授首北土永清夷㫺往冐隆暑今來白雪霏征夫信勤
瘁自古詠采薇收榮於含爵燕喜在凱歸
　　　宋鼓吹鐃歌三首
　　　　　宋書樂志曰鼓吹鐃歌四篇今唯有上邪
　　　　　等三篇其一篇闕古今樂録曰上邪曲四
　　　　　解晚芝曲九解漢曲有逺期疑是也艾如
　　　　　張三解沈約云樂人以音聲相傳訓詁不
　　　　　可復解凡古樂錄皆大字是辭細字是聲
　　　　　聲辭合寫故致然爾
　　　　上邪曲
大竭夜烏自云何來堂吾來聲烏奚姑悟姑尊盧聖子
黄尊來餭清鸎烏白日爲隨來郭吾微令吾
應龍夜烏由道何來直子爲烏奚如悟姑尊盧雞子聽
烏虎行爲來朙吾微令吾
詩則夜烏道祿何來黑洛道烏奚悟如尊爾尊盧起黄
華烏伯遼爲國日忠雨令吾
伯遼夜烏若國何來日忠雨烏奚如悟姑尊盧面道康
尊録(籙/一作)龍永烏赫赫福祚夜音微令吾
　　　右四解
　　　　晚芝曲
㡬令吾㡬令諸韓亂發正令吾
㡬令吾諸韓從聽心令吾若里洛何來韓微令吾
尊盧忌盧文盧子路子路爲路雞如文盧烱烏諸祚微
令吾
㡬令諸韓或公隨令吾
㡬令吾㡬諸或言隨令吾黑洛何來諸韓微令吾
尊盧安成隨來免路路子爲吾路奚如文盧烱烏諸祚
微令吾
㡬令吾㡬諸或言隨令吾
㡬令吾諸或言㡬苦黑洛何來諸韓微令吾
尊盧公汫隨來免路子子路子爲路奚姑文盧烱烏諸
祚微令吾
　　　右九解
　　　　艾如張曲
㡬令吾呼曆舍居執來隨咄武子邪令烏衘針相風其
右其右
㡬令吾呼羣議破葫執來隨吾咄武子邪令烏今烏今
􁦗入海相風及後
㡬令吾呼無公赫吾執來隨吾咄武子邪令烏無公赫
吾婮立諸布始布
　　　右三解
　　　宋鼓吹鐃歌　何承天
　　　　　宋書樂志曰鼓吹鐃歌十五篇何承天晉
　　　　　義熙末私造一曰朱路二曰思悲公三曰
　　　　　雍離四曰戰城南五曰巫山髙六曰上陵
　　　　　者七曰將進酒八曰君馬九曰芳樹十曰
　　　　　有所思十一曰雉子遊原澤十二曰上邪
　　　　　十三曰臨髙臺十四曰逺期十五曰石流
　　　　　按此諸曲皆承天私作疑未嘗被於歌也
　　　　　雖有漢曲舊名大抵别増新意故其義與
　　　　　古辭考之多不合云(作裴公/悲公一)
　　　　朱路篇
朱路揚和鸞翠葢耀金華玄牡飾樊纓流旌拂飛霞雄
㦸闢曠塗班劒翼髙車三軍且莫喧聽我奏鐃歌清鞞
驚短簫朗鼓節鳴笳人心惟愷豫茲音亮且和輕風起
紅塵渟瀾發微波逸韻騰天路穨響結城阿仁聲被八
表威震振九遐嗟嗟介胄士朂哉念皇家
　　　　思悲公篇
思悲公懷衮衣東國何悲公西歸公西歸流二叔㓜主
既悟偃禾復偃禾復聖志申營都新邑從斯民從斯民
德惟朙制禮作樂興頌聲興頌聲致嘉祥鳴鳳爰集萬
國康萬國康猶弗已握髮吐飡下羣士惟我君繼伊周
親覩盛世復何求
　　　　雍離篇
雍士多離心荆民懷怨情二凶不量德構難稱其兵王
人衘朝命正辭糾不庭上宰宣九伐萬里舉長旌樓船
掩江濆駟介飛重英歸德戒後夫賈勇尚先鳴逆徒既
不濟愚智亦相傾霜降未及染鄢郢忽已清西川無潛
鱗北渚有奔鯨凌威致天府一戰夷三城江漢被美化
宇宙歌太平惟我東郡民曾是深推誠
　　　　戰城南篇
戰城南衝黄塵丹旌電烻鼓雷震勍敵猛戎馬殷横陣
亘野若屯雲仗大順應三靈義之所感士忘生長劒擊
繁弱鳴飛鏑炫晃亂奔星虎騎躍華眊旋朱火延起騰
飛烟驍雄斬髙旗搴長角浮呌響清天夷羣宼殪逆徒
餘黎霑惠詠來蘇奏愷樂歸皇都班爵獻俘邦國娛
　　　　巫山髙篇
巫山髙三峽峻青壁千尋深谷萬仞崇巖冠靈林冥冥
山禽夜響晨猿相和鳴洪波迅澓載逝載停悽悽商旅
之客懷苦情在㫺陽九皇綱微李氏竊命宣武耀靈威
蠢爾逆縱復踐亂機王旅薄伐傳首來至京師古之爲
國惟德是貴力戰而虐民鮮不顛墜矧乃叛戾伊胡能
遂咨爾巴子無放肆
　　　　上陵者篇
上陵者相追攀被服纎麗振綺紈擕童㓜升崇巒南望
城闕鬱盤桓王公第通衢端髙甍華屋列朱軒臨濬谷
掇秋蘭士女悠奕映隰原指營丘感牛山爽鳩旣沒景
君歎嗟嵗聿逝不還志氣衰沮玄鬢班野莾宿墳土乾
顧此纍纍中心酸生必死亦何怨取樂今日展情懽
　　　　將進酒篇
将進酒慶三朝備繁禮􁀔嘉肴榮枯換霜霧交緩春帶
命朋僚車等旗馬齊鑣懷溫克樂林濠士失志慍情勞
思旨酒寄遊遨敗徳人甘醇醪耽長夜或淫妖興屢舞
厲哇謡形傞傞聲號呶首既濡志亦荒性命夭國家亡
嗟後生節酣觴匪酒辜孰爲殃
　　　　君馬篇
君馬麗且閑揚鑣騰逸姿駿足躡流景髙歩追輕飛冉
冉六轡柔奕奕金華暉輕霄翼羽葢長風靡淑旂願爲
范氏驅雍容歩中畿豈効詭遇子馳騁趣危機鈆陵䇿
良駟造父爲之悲不怨呉坂峻但恨伯樂稀赦彼岐山
盜實濟韓原師柰何漢魏主縱情營所私疲民甘藜藿
廐馬患盈肥人畜貿厥養蒼生將焉歸
　　　　芳樹篇
芳樹生北庭豐隆正徘徊翠頴陵冬秀紅葩迎春開佳
人閑幽室惠心婉以諧蘭房掩綺幌緑草被長階日夕
遊雲際歸禽命同棲皓月盈素景凉風拂中閨哀絃理
虛堂要妙清且悽嘯歌流激楚傷此碩人懷梁塵集丹
帷微飈揚羅袿豈怨嘉時暮徒惜良願乖
　　　　有所思篇
有所思思㫺人曽閔二子善養親和顔色奉昬晨至誠
烝烝通朙神鄒孟軻爲齊卿稱身受祿不貪榮道不用
獨擁楹三徙既誶禮義朙飛鳥集猛獸附功成事畢乃
㪅娶哀我生遘凶旻㓜罹荼酷備艱辛慈顔絶見無因
長懷永思託丘墳
　　　　雉子遊原澤篇
雉子遊原澤㓜懷耿介心飲啄雖勤苦不願棲園林古
有避世士抗志清霄岑浩然寄卜肆揮棹通川隂逍遥
風塵外散髪撫鳴琴卿相非所盼何况於千金功名豈
不美寵辱亦相尋冰炭結六府憂虞纒胸襟當世須大
度量已不克任三復泉流誡自驚良已深
　　　　上邪篇
上邪下難正衆枉不可矯音和響必清端影縁直表大
化揚仁風齊人猶偃草聖王既已沒誰能弘至道開春
湛柔露代終肅嚴霜承乎貴孔孟政弊侯申商孝公朙
賞罸六世猶克昌李斯肆濫刑秦氏所以亡漢宣隆中
興魏祖寧三方譬彼針與石效疾而稱良行葦非不厚
悠悠何詎央琴瑟時未調改絃當㪅張矧乃治天下此
要安可㤀
　　　　臨髙臺篇
臨髙臺望天衢飄然輕舉陵太虚擕列子超帝鄉雲衣
雨帶乗風翔肅龍駕㑹瑶臺清暉浮景溢蓬萊濟四海
濯洧盤佇立雲岳結幽蘭馳迅風遊炎州願言桑梓思
舊遊傾霄葢靡電旌降彼天塗穨窈冥辭仙族歸人羣
懷忠抱義奉朙君任竆達隨所遭何爲逺想令心勞
　　　　逺期篇
逺期千里客肅駕候良辰近命城郭友具爾惟懿親髙
門啓雙闈長筵列嘉賔中唐儛六佾三廂羅樂人簫管
激悲音羽毛揚華文金石響髙宇絃歌動梁塵脩標多
巧捷丸劒亦入神遷善自雅調成化由清均主人垂隆
慶羣士樂亾身願我聖朙君邇期保萬春
　　　　石流篇
石上流水湔湔其波發源幽岫永歸長河瞻彼逝者嵗
月其偕子在川上惟以増懷嗟我殷憂載勞寤寐遘此
百罹有志不遂行年倐忽長勤是嬰永言沒世悼茲無
成幸遇開泰沭浴嘉運緩帶安寢亦又何慍古之爲仁
自求諸已虛情遥慕終於徒已
樂府詩集巻第十九(終)東呉毛晉訂正
樂府詩集巻第二十
　　　　　　　太原　郭茂倩　編次
　　鼓吹曲辭
　　　齊随王鼓吹曲　謝　朓
　　　　　齊永朙八年謝朓奉鎮西隨王教於荆州
　　　　　道中作一曰元㑹曲二曰郊祀曲三曰鈞
　　　　　天曲四曰入朝曲五曰出藩曲六曰校獵
　　　　　曲七曰從戎曲八曰送遠曲九曰登山曲
　　　　　十曰泛水曲鈞天已上三曲頌帝功校獵
　　　　　已上三曲頌藩德
　　　　元㑹曲
　　　　　諸此
髙宴浩天臺置酒迎風觀笙鏞禮百神鍾石動雲漢瑶
臺(堂/一作)琴(寳/一作)瑟驚綺席舞衣散威鳳來參差玄鶴起
(去/一作)流亂已慶朙庭樂詎慙南風彈
　　　　入朝曲
江南佳麗地金陵帝王州逶迤帶緑水迢遞起朱樓飛
甍夾馳道垂楊䕃御溝凝笳翼髙葢疊鼓送蕐輈獻納
雲臺表功名良可收
　　　　出藩曲
雲披紫微內分組承朙阿飛艎游(遡/一作)極浦旌節去關
河眇眇蒼山色沉沉遠(寒/一作)水波鐃音巴渝曲簫管盛
唐歌夫君邁遺德江漢仰清和
　　　　校獵曲
凝霜冬十月殺盛凉飈哀(開/一作)原澤曠千里騰騎紛(作/一)
(絡)往來平置望烟合烈火從風廻殪獸蕐容浦張樂荆
山臺虞人昔有諭朙朙時戒哉
　　　　從戎曲
選旅亂轘轅弭節赴(趨/一作)河源日起霜戈照風廻連騎
飜紅塵朝夜合黄河萬里昬寥戾清笳囀蕭條邊馬煩
自勉輟耕願征役去何言
　　　　送遠曲
北梁辭歡宴南浦送佳人方衢控龍馬平路騁朱輪瓊
筵妙舞絶桂席羽觴陳白雲丘陵遠山川時未因一為
清吹激潺湲傷别巾
　　　　登山曲
天朙開秀崿瀾光媚碧隄風盪飄鶯辭(鶯行/一作飜)雲蕐(作/一)
(行/飛)芳樹低暮春春服羙游駕凌(躡/一作)丹(石/一作)梯升嶠既
小魯登巒且悵齊王孫尚游衍蕙草正萋萋
　　　　泛水曲
玉露(霜/一作)霑翠葉金風鳴素枝罷遊平樂苑泛鷁昆朙
池旌(羽/一作)旗散容裔簫管(鼓/一作)吹參差日晚厭遵渚採
菱贈清漪百年如流水寸心寧共知
　　　齊鼓吹曲
　　　　入朝曲　李　白
金陵控海浦緑水帶呉京鐃歌列騎吹颯沓引公卿槌
鍾速嚴妝伐鼓啓重城天子憑玉桉劒履若雲行日出
照萬戸簪裙爛朙星朝罷沭浴閒遨遊閬風亭濟濟雙
闕下歡娯樂恩榮
　　　　送逺曲　張　籍
戲馬臺南山簇簇山邊飲酒歌别曲行人醉後起登車
席上回樽勸僮僕青天澷澷覆長路遠遊無家安得住
願君到處自題名他日知君從此去
　　　　泛水曲　王　建
載酒入烟浦方舟泛緑波水酌我復飲子飲我還歌蓮
深微路通峰曲幽氣多閲芳無畱瞬弄桂不停柯水上
秋月鮮西山碧峩峩茲歡良可貴誰復更來過
　　　梁鼓吹曲　沈　約
　　　　　隋書樂志曰梁髙祖制鼓吹新歌十二曲
　　　　　一曰木紀謝二曰賢首山三曰桐柏山四
　　　　　曰道亾五曰忱威六曰漢東流七曰鶴樓
　　　　　峻八曰昬主恣淫慝九曰石首局十曰期
　　　　　運集十一曰於穆十二曰惟大梁
　　　　木紀謝
　　　　　隋書樂志曰漢第一曲朱鷺改為木紀謝
　　　　　言齊謝梁升也
木紀謝火(炎/一作)運昌炳南陸燿炎光民去癸鼎歸梁鮫
魚出慶雲翔韊五帝軼三王德無外化溥將仁蕩蕩義
湯湯浸金石達昊蒼横四海被八荒舞干戚垂衣裳對
天眷坐巖廊胤有錫祚無疆風教遠禮容盛感人神宣
舞詠降繁祉延嘉慶
　　　　賢首山
　　　　　隋書樂志曰漢第二曲思悲翁改為賢首
　　　　　山言武帝破魏軍於司部肇王迹也
賢首山險而峻乗峴憑臨胡陣騁奇謀(謨/一作)奮卒徒斷
白馬塞飛狐殪日逐殱骨都刃谷蠡馘林胡草既潤原
亦塗輪無反幕有烏掃殘孽震戎逋揚凱奏展歡酺詠
枤杜旋京呉
　　　　桐柏山
　　　　　隋書樂志曰漢第三曲艾如張改為桐柏
　　　　　山言武帝牧司王業彌章也
桐柏山淮之首肇基帝迹遂光區有大震邊闕殪獯醜
農既勸民惟阜穗充庭稼盈畆迨嘉辰􁀔芳糗納寒塲
為春酒昭景福介睂夀天斯長地斯久化無極功無朽
　　　　道亾
　　　　　隋書樂志曰漢第四曲上之囘改為道亾
　　　　　言道昬喪道義師起樊鄧也
道亾數極歸永元悠悠兆庶盡含冤沈河莫極皆無安
赴海誰授矯龍翰自樊漢仙波流水清且瀾救此倒懸
拯塗炭誓師劉旅赫靈斷率兹八百驅十亂登我聖朙
由多難長夜杳冥忽云旦
　　　　忱威
　　　　　隋書樂志曰漢第五曲擁離改為忱威言
　　　　　破加湖元勲建也
忱威授律命蒼光(鬼/一作)言薄加湖灌秋水廻瀾瀄泊汎
増雄争河投岸掬盈指犯刃嬰戈洞流矢資此威(盛/一作)
烈齊文軌
　　　　漢東流
　　　　　隋書樂志曰漢第六曲戰城南改為漢東
　　　　　流言義師克魯山城也
漢東流江之汭逆徒蜂聚旌旗紛蔽仰振威靈乘髙騁
銳至仁解網窮鳥入懷因此龍躍言登泰階
　　　　鶴樓峻
　　　　　晉書樂志曰漢第七曲巫山髙改為鶴樓
　　　　　峻言平郢城兵威無敵也
鶴樓峻連翠微因巖設險池永歸脣亾齒懼薄言震耀
靈威凶衆稽顙天不能違金湯無所用功烈長巍巍
　　　　昬主恣淫慝
　　　　　隋書樂志曰漢第八曲上陵改為昬主恣
　　　　　淫慝言東昬政亂武帝起義平九江姑熟
　　　　　大破朱雀伐罪弔民也
昬主恣淫慝皆曰自昌盛上仁矜億兆誓師為請命既
齊丹浦戰又符甲子辰龕難伐有罪伐罪弔斯民悠悠
萬姓於此覩陽春
　　　　石首局
　　　　　隋書樂志曰漢第九曲將進酒改為石首
　　　　　局言義師平京城仍廢昬定大事也
石首局北墉墐新堞嚴東壘峻共表裏遥相鎮矢未飛
鼓方振競衘璧竝輿櫬酒池擾象廊震同伐謀兼善陳
闢應和掃煨燼翦庻惡靡餘胤
　　　　期運集
　　　　　隋書樂志曰漢第十曲有所思改為期運
　　　　　集言武帝膺籙受禪德盛化逺也
期運集惟皇膺(應/一作)寶符龍躍清漢渚鳳起方(南/一作)城
隅謳歌共適夏獄訟兩違朱二儀啓佳(嘉/一作)祚千載猶
旦暮舞蹈流帝功金玉(石/一作)昭王度
　　　　於穆
　　　　　隋書樂志曰漢第十一曲芳樹改為於穆
　　　　　言大梁闡運君臣和樂休祚芳遠也
於穆君臣君臣和以肅關王道定天保樂均靈囿宴同
在鎬前庭(庭前/一作)懸鼓鍾左右列笙鏞纓佩俯仰有則備
禮容翔振鷺騁羣龍隆周何足擬遠與唐比蹤
　　　　惟大梁
　　　　　隋書樂志曰漢第十二曲上邪改為惟大
　　　　　梁言梁德廣運仁化洽也
惟大梁開運受籙膺(應/一作)圗君八極(冠八極/一作天)冠帶被五
都(冠字/一本無)四海竝和㑹排闕疑塞無異塗
　　　隋凱樂歌辭
　　　　述帝德
於穆我后睿哲欽朙膺天之命載育羣生開元創曆邁
德垂聲朝宗萬㝢祗事百靈煥乎皇道昭哉帝則惠政
滂流仁風四塞淮海未賓江湖背德運籌必勝濯征斯
克八荒霧巻四表雲褰雄圗盛略邁後光前寰區已泰
福祚方延長歌凱樂天子萬年
　　　　述諸軍用命
帝德遠覃天維宏布功髙雲天聲隆韶護惟彼海隅未
從王度皇赫斯怒元戎啓路桓桓猛將赳赳英謨攻如
燎髮戰似摧枯救兹塗炭克彼妖逋塵清兩越氣静三
呉鯨鯢已夷封疆載(在/一作)闢班馬蕭蕭歸旌奕奕雲臺
表効司勲紀績業竝山河道固金石
　　　　述天下太平
阪泉軒德丹浦堯勲始實以武終乃以文嘉樂聖主大
哉為君出師命將廓定重氛書軌既幷干戈是戢弘風
設教政成人立禮樂聿興衣裳載緝風雲自美嘉祥爰
集皇皇聖政穆穆神猷牢籠虞夏度越姬劉日月比耀
天地同休永清四海長帝九州
　　　唐凱樂歌辭
　　　　　唐書樂志曰唐制凡命將出征有大功獻
　　　　　浮馘其凱樂用鐃吹二部樂器有笛篳篥
　　　　　簫笳鐃鼓歌七種迭奏破陣樂等四曲一
　　　　　破陣樂二應聖期三賀聖歡四君臣同慶
　　　　　樂初太宗平東都破宋金剛其後蘇定方
　　　　　執賀魯李勣平髙麗皆備軍容凱歌以入
　　　　　而貞觀顯慶開元禮竝無儀注太常舊有
　　　　　破陣樂應聖期兩曲歌辭至太和三年始
　　　　　具儀注又補撰二曲為四曲云
　　　　破陣樂
受律辭元首相將討叛臣咸歌破陣樂共賞太平人
　　　　應聖期
聖德期昌運雍熈萬㝢清乾坤資化育海嶽共休朙闢
土欣耕稼銷戈遂偃兵殊方歌帝澤執䞇賀昇平
　　　　賀聖歡
四海皇風被千年徳水清戎衣更不著今日告成功
　　　　君臣同慶樂
主聖開昌歴臣忠奉大猷君看偃革後便是太平秋
　　　唐凱歌六首　岑　參
　　　　　岑參送封大夫出師西征序曰天寳中匈
　　　　　奴囘紇宼邊踰花門略金山烟塵相連侵
　　　　　軼海濵天子於是受鉞常清出師征之及
　　　　　破播仙奏㨗獻凱參乃作凱歌云按唐書
　　　　　封常清傳曰開元末達奚背叛自黑山北
　　　　　向西趣碎葉其後常清破賊有功天寳六
　　　　　年又從髙仙芝破小勃律不言播仙疑史
　　　　　之闕文也
漢將承恩西破戎㨗書先奏未央宮天子預開麟閣待
祗今誰數貳師功
官軍西出過樓蘭營幕傍臨月窟寒蒲海曉霜凝劒尾
蔥山夜雪撲旌竿
鳴笳攂鼓擁囘軍破國平蕃㫺未聞大夫鵲印揺邊月
天將龍旗掣海雲
日落轅門鼓角鳴千羣面縛出蕃城洗兵魚海雲迎陣
秣馬龍堆月照營
蕃軍遥見漢家營滿谷連山徧哭聲萬箭千刀一夜殺
平朙流血浸空城
暮雨旌旗溼未乾胡塵白草日光寒昨夜將軍連曉戰
蕃軍只見馬空鞍
　　　唐鼓吹鐃歌　桺宗元
　　　　　唐鼓吹鐃歌十二曲桺宗元作以紀髙祖
　　　　　太宗功德及征伐勤勞之事一曰晉陽武
　　　　　二曰獸之竆三曰戰虎牢四曰涇水黄五
　　　　　曰奔鯨沛六曰苞枿七曰河右平八曰鐵
　　　　　山碎九曰靖本邦十曰吐谷渾十一曰髙
　　　　　昌十二曰東蠻按此諸曲史書不載疑宗
　　　　　元私作而未嘗奏或雖奏而未嘗用故不
　　　　　被於歌如何承天之造宋曲云
　　　　晉陽武
　　　　　晉陽武言隋亂既極唐師起晉陽平姦豪
　　　　　為生人義主以仁興武也第一
晉陽武奮義威煬之渝德焉歸氓畢屠綏者誰皇烈烈
專天機號以仁揚其旗日之昇九土晞斥田圻流洪輝
有其二翼餘隋斮梟鷔連熊螭枯以肉勍者羸后土蕩
玄穹彌合之育莽然施惟德輔慶無期
　　　　　晉陽武二十六句句三字
　　　　獸之竆
　　　　　獸之竆言李密自邙山之敗其下皆貳霸
　　　　　王之業知天授在唐遂歸於有道享我爵
　　　　　命也第二
獸之竆奔大麓天厚黄德狙獷服甲之櫜弓弭矢箙皇
旅靖敵逾蹙自亾其徒匪予戮屈贇猛䖍慄慄縻以尺
組噉以秩黎之陽土茫茫富兵戎盈倉箱乏者德莫能
享驅犲兕授我疆
　　　　　獸之竆二十一句其十九句句三字三句
　　　　　句四字
　　　　戰武牢
　　　　　戰虎牢言太宗師討王充竇建德助逆師
　　　　　奮擊武牢下擒之遂降充也第三
戰虎牢動河朔逆之助圗掎角怒鷇麛抗喬嶽翹萌牙
傲霜雹王謀内史申掌握鋪施芟夷二主縛憚蕐戎廓
封略命之瞢卑以斮歸有德唯先覺
　　　　　戰虎牢十八句其十六句句三字二句句
　　　　　四字
　　　　涇水黄
　　　　　涇水黄言嶭舉據涇以死其子仁杲尤勇
　　　　　以暴師平之也第四
涇水黄隴野茫負太白騰天狼有鳥鷙立羽翼張鈎喙
决前鉅(距/一作)趯傍怒飛饑嘯翾不可當老雄死子復良
巢岐飲渭肆翺翔頓地紘提天綱列缺掉幟招揺耀鋩
鬼神來助夢嘉祥腦塗原野魄飛揚星辰復恢一方
　　　　　涇水黄二十四句其十五句句三字九句
　　　　　句四字
　　　　奔鯨沛
　　　　　奔鯨沛言輔氏憑江淮竟東海命將平之
　　　　　也第五
奔鯨沛盪海垠吐霓翳日腥浮雲帝怒下顧哀蟄昬受
以神柄推元臣手援夭矛截脩鱗披攘蒙霿開海門地
平水静浮天垠羲和顯耀乗清氛赫炎溥暢融大鈞
　　　　　奔鯨沛十八句其十句句三字八句句四
　　　　　字
　　　　苞枿
　　　　　苞枿言梁之餘保荆衡巴巫窮南越良將
　　　　　取之不以師也第六
苞枿　矣惟根之蟠彌巴蔽荆負南極以安曰我舊梁
氏緝綏艱難江漢之阻都邑固以完聖人作神武用有
臣勇智奮不以衆投跡死地謀猷縱化敵為家慮則中
浩浩海裔不威而同係縲降王定厥功澶漫萬里宣唐
風蠻夷九譯咸來從凱旋金奏象形容震赫萬國罔不
龔
　　　　　苞枿二十八句其十六句句四字三句句
　　　　　五字九句句三字
　　　　河右平
　　　　　河右平言李軌保河右師臨之不克變或
　　　　　執以降也第七
河右澶漫頑為之魁王師如雷震崑崙以穨上聾下聰
驁不可廻助讎抗有德惟人之災乃潰乃奮執縛歸厥
命萬室蒙其仁一夫則病濡以鴻澤皇之聖威畏德懷
功以定順之于理物咸遂厥性
　　　　　河右平十八句其十一句句四字五句句
　　　　　五字二句句三字
　　　　鐵山碎
　　　　　鐵山碎言突厥之大古夷狄莫彊焉師大
　　　　　破之降其國告于廟也第八
鐵山碎大漠舒二虜勁連穹廬背北海專坤隅嵗來侵
邊或傅于都天子命元帥奮其雄圗破定襄降魁渠竆
竟窟宅斥余吾百蠻破膽邊氓蘇威武輝耀朙鬼區利
澤彌萬祀功不可踰官臣拜首惟帝之謩
　　　　　鐵山碎二十二句其十一句句三字九句
　　　　　句四字二句句五字
　　　　靖本邦
　　　　　靖本邦言劉武周敗裴寂咸有晉地太宗
　　　　　滅之也第九
本邦伊晉惟時不靖根柢之揺枝葉攸病守臣不任勩
于神聖惟越之興翦焉則定洪惟我理式和以敬羣頑
既夷庶績咸正皇謩載大惟人之慶
　　　　　靖本邦十四句句四字
　　　　吐谷渾
　　　　　吐谷渾言李靖滅吐谷渾於西海上也第
　　　　　十
吐谷渾盛彊背西海以夸嵗侵擾我疆退匿險且遐帝
謂神武師往征靖皇家烈烈斾其旗熊虎雜龍蛇王旅
千萬人衘枚默無譁束刃踰山徼張翼縱漠沙一舉刈
羶腥尸骸積如麻除惡務本根况敢遺萌芽洋洋西海
水威命竆天涯係虜來王都犒樂竆休嘉登髙望還師
竟野如春蕐行者靡不歸親戚讙要遮凱旋獻清廟萬
國思無邪
　　　　　吐谷渾二十六句句五字
　　　　髙昌
　　　　　髙昌言李靖滅髙昌也第十一
麴氏雄西北别絶臣外區既恃逺且險縱傲不我虞烈
烈王者師熊螭以為徒龍旂翻海浪馹騎馳坤隅賁育
摶嬰兒一掃不復餘平沙際天極但見黄雲驅臣靖執
長纓智勇伏囚拘文皇南面坐夷狄千羣趨咸稱天子
神往古不得俱獻號天河汗以覆我國都兵戎不交害
各保性與軀
　　　　　高昌二十二句句五字
　　　　東蠻
　　　　　東蠻言既克東蠻羣臣請圗蠻夷狀如周
　　　　　書王㑹也第十二
東蠻有謝氏冠帯理海中自言我異世雖聖莫能通王
卒如飛翰鵬騫駭羣龍轟然自天墜乃信神武功繫虜
君臣人累累來自東無思不服從唐業如山崇百辟拜
稽首咸願圗形容如周王㑹書永永傳無窮睢盱萬狀
乖咿嗢九譯重廣輪撫四海浩浩知皇風歌詩鐃鼓閒
以壯我元戎
　　　　　東蠻二十二句句五字
樂府詩集巻第二十(終)東吳毛晉訂正
樂府詩集巻第二十一
　　　　　　　太原　郭茂倩　編次
　　横吹曲辭
　　　　　横吹曲其始亦謂之鼓吹馬上奏之葢軍
　　　　　中之樂也北狄諸國皆馬上作樂故自漢
　　　　　已來北狄樂總歸鼓吹署其後分為二部
　　　　　有簫笳者為鼓吹用之朝㑹道路亦以給
　　　　　賜漢武帝時南越七郡皆給鼓吹是也有
　　　　　鼓角者為横吹用之軍中馬上所奏者是
　　　　　也晉書樂志曰横吹有鼓角又有胡角按
　　　　　周禮云以鼖鼓鼓軍事舊說云虽尤氏帥
　　　　　魑魅與黄帝戰於涿鹿帝乃始命吹角為
　　　　　龍鳴以禦之其後魏武北征烏丸越沙漠
　　　　　而軍士思歸於是減為半鳴尤更悲矣横
　　　　　吹有雙角即胡樂也漢博望侯張騫入西
　　　　　域傳其法於西京唯得摩訶兜勒一曲李
　　　　　延年因胡曲更造新聲二十八解乘輿以
　　　　　為武樂後漢以給邊将和帝時萬人將軍
　　　　　得用之魏晉以來二十八解不復具存而
　　　　　世所用者有黄鵠等十曲其辭後亾又有
　　　　　關山月等八曲後世之所加也後魏之世
　　　　　有簸邏迴歌其曲多可汗之辭皆燕魏之
　　　　　際鮮卑歌歌辭虜音不可曉解葢大角曲
　　　　　也又古今樂録有梁鼓角横吹曲多叙慕
　　　　　容垂及姚泓時戰陣之事其曲有企喻等
　　　　　歌三十六曲樂府胡吹舊曲又有隔谷等
　　　　　歌三十曲總六十六曲未詳時用何篇也
　　　　　自隋已後始以横吹用之鹵簿與鼓吹列
　　　　　為四部總謂之鼓吹竝以供大駕及皇太
　　　　　子王公等一曰棡鼓部其樂器有棡鼓金
　　　　　鉦大鼓小鼓長鳴角次鳴角大角七種棡
　　　　　鼓金鉦一曲夜警用之大鼓十五曲小鼓
　　　　　九曲大角七曲其辭竝本之鮮卑二曰鐃
　　　　　鼓部其樂器有歌鼓簫笳四種凡十二曲
　　　　　三曰大横吹部其樂器有角節鼓笛簫篳
　　　　　篥笳桃皮篳篥七種凡二十九曲四曰小
　　　　　横吹部其樂器有角笛簫篳篥笳桃皮篳
　　　　　篥六種凡十二曲夜警亦用之唐制太常
　　　　　鼓吹令掌鼓吹施用調習之節以備鹵簿
　　　　　之儀而分五部一曰鼓吹部其樂器如隋
　　　　　棡鼓部而無大角棡鼓一曲十疊大鼓十
　　　　　五曲嚴用三曲警用十二曲金鉦無曲以
　　　　　為鼓節小鼓九曲上馬用一曲嚴警用八
　　　　　曲長鳴一曲三聲上馬嚴警用之中鳴一
　　　　　曲三聲用與長鳴同二曰羽葆部其樂器
　　　　　如隋鐃鼓部而加錞于凡十八曲三曰鐃
　　　　　吹部其樂器與隋鐃鼓部同凡七曲四曰
　　　　　大横吹部其樂器與隋同凡二十四曲黄
　　　　　鍾角八曲中呂宮二曲中呂徴一曲中呂
　　　　　商三曲中呂羽四曲中呂角四曲無射二
　　　　　曲五曰小横吹部其樂器與隋同其曲不
　　　　　見疑同用大横吹曲也凡大駕行幸則夜
　　　　　警晨嚴大駕夜驚十二曲中警七曲晨嚴
　　　　　三通皇太子夜警九曲公卿已下夜警七
　　　　　曲晨嚴竝三通夜警衆一曲轉次而振也
　　　漢横吹曲
　　　　　樂府觧題曰漢横吹曲二十八解李延年
　　　　　造魏晉已來唯傳十曲一曰黄鵠二曰隴
　　　　　頭三曰出關四曰入關五曰出塞六曰入
　　　　　塞七曰折楊桺八曰黄覃子九曰赤之揚
　　　　　十曰望行人後又有關山月洛陽道長安
　　　　　道梅花落紫驑馬驄馬雨雪劉生八曲合
　　　　　十八曲
　　　　隴頭　陳後主(姓氏/一本無)
　　　　　一曰隴頭水通典曰天水郡有大阪名曰
　　　　　隴坻亦曰隴山即漢隴關也三秦記曰其
　　　　　坂九囘上者七日乃越上有清水四注下
　　　　　所謂隴頭水也
隴頭征戍客寒多不識春驚風起嘶馬苦霧雜飛塵投
錢積石水斂轡交河津四面夕冰合萬里望佳人
　　　　同前　張　籍
隴頭已斷人不行胡騎夜入凉州城漢家處處格鬬死
一朝盡没隴西地驅我邊人胡中去散放牛羊食禾黍
去年中國養子孫今著氊裘學胡語誰能更始李輕車
收取凉州屬漢家
　　　　隴頭吟　王　維
長安少年遊俠客夜上戍樓看太白隴頭朙月迥臨關
隴上行人夜吹笛關西老將不勝愁駐馬聽之雙淚流
身經大小百餘戰麾下偏裨萬户侯蘇武纔為典屬國
節旌空盡海西頭
　　　　同前　翁　綬
隴水潺湲隴樹黄征人隴上盡思鄉馬嘶斜月朔風急
雁過寒雲邊思長殘月出林朙劒㦸平沙隔水見牛羊
横行俱足(是/一作)封侯者誰斬樓蘭獻未央
　　　　隴頭水　梁元帝
銜悲别隴頭關路澷悠悠故鄉迷逺近征人分去留沙
飛曉成幕海氣旦如樓欲識秦川處隴水向東流
　　　　同前　劉孝威
從軍戍隴頭隴水帶沙流時觀胡騎飲常為漢國羞釁
妻成兩劒殺子祀雙鉤頓取樓蘭頸就解郅支裘勿令
如李廣(李牧/一作)功遂不封侯
　　　　同前　車
隴頭征人别隴水流聲咽只為識君恩甘心從苦節雪
凍弓弦斷風鼓旗竿折獨有孤雄劒龍泉字不滅
　　　　同前　陳後主
塞外飛蓬征隴頭流水鳴漠處揚沙暗波中燥葉輕地
風冰易厚寒深溜轉清登山一囘顧幽咽動邊情
髙隴多悲風寒聲起夜叢禽飛暗識路鳥轉逐征蓬落
葉時驚沫移沙屢擁空回頭不見望流水玉門東
　　　　同前　徐　陵
别塗聳千仞離川懸百丈攢荆夏不通積雪冬難上枝
交隴底暗石礙坡前響回首咸陽中唯言夢時往
　　　　同前　顧野王
隴底望秦川迢遞隔風烟蕭條落野樹幽咽響流泉瀚
海波難息交河冰未堅寧知葢山水逐節赴危絃
　　　　同前　謝　夑
隴阪望咸陽征人慘思腸咽流喧斷岸遊沫聚飛梁鳧
分斂冰彩虹飲照旗光試聽鐃歌曲唯吟君馬黄
　　　　同前　張正見
隴頭鳴四注征人逐貳師羌笛含流咽胡笳雜水悲湍
髙飛轉駃澗淺蕩還遲前旌去不見上路杳無期
隴頭流水急流急行難度(渡/一作)逺入隗囂營傍侵酒泉
路心交賜寶刀小婦成紈袴欲知别家久戎衣今已故
　　　　同前　江　總
隴頭萬里外天崖四面絶人將蓬共轉水與啼俱咽驚
湍自湧沸古樹多摧折傳聞博望侯苦辛提漢節
霧暗山中日風驚隴上秋徒傷悲咽響不見東西流無
期從此别更度㡬年幽遥聞玉關道望入杳悠悠
　　　　同前　楊師道
隴頭秋月朙隴水帶關城笳添離别曲風送斷腸聲映
雪峰猶暗乘冰馬屢驚霧中寒雁至沙上轉蓬輕天山
傳羽檄漢地急徵兵陣開都護道劒聚伏波營於兹覺
無度方共濯胡纓
　　　　同前　盧照隣
隴坂髙無極征人一望鄉關河别去水沙塞斷歸腸馬
繫千年樹旌懸九月霜從來共嗚咽皆是為勤王
　　　　同前　王　建
隴水何年隴頭別不在山中亦嗚咽(亦咽/一作嗚)征人塞耳
馬不行未到隴頭聞水聲謂是西流入蒲海還聞北海
(去/一作)繞龍城隴東隴西多屈曲野麋飲水長簇簇胡兵
夜囘水傍住憶著來時磨劒處向前無井復無泉放馬
囘看隴頭樹
　　　　同前　于　濆
借問隴頭水終年恨何事深疑嗚咽聲中有征人淚昨
日上山下達曙不能寐何處接長波東流入清渭
　　　　同前　僧皎然
隴頭心欲絶隴水不堪聞碎影揺槍壘寒聲咽㡢軍素
從鹽海積緑帶桺城分日落天邊望逶迤入塞雲
秦隴逼氐羌征人去未央如何幽咽水併欲斷君腸西
注悲窮漠東分憶故鄉旅魂聲攪亂無夢到遼陽
　　　　同前　鮑　溶
隴頭水千古不堪聞生歸蘇屬國死别李將軍細響風
凋草清哀雁落雲
　　　　同前　羅　隱
借問隴頭水年年恨何事全疑嗚咽聲中有征人淚自
古無長䇿況我非深智何計謝潺湲一宵空不寐
　　　　出關　魏　徵
中原還逐鹿投筆事戎軒縱横計不就慷慨志猶存策
杖謁天子驅馬出關門請纓羈南越憑軾下東藩欝紆
陟髙岫出沒望平原古木吟寒鳥空山啼夜猿既傷千
里目還驚九折魂豈不憚艱險深懷國士恩季布無二
諾侯嬴重一言人生感意氣功名誰復論
　　　　入關　呉　均
羽檄起邊庭烽火亂如螢是時張博望夜赴交河城馬
頭要落日劒尾掣流星君恩未得報何論身命(是/一作)傾
　　　　同前　賈　馳
河上微風來關頭樹初溼今朝闗城吏又見孤客入上
國誰與期西來徒自急
　　　　同前　張　祜
都城連百二雄險北(此/一作)囘環地勢遥尊岳河流側讓
關秦皇曾虎視漢祖亦龍顔何事梟兇輩干戈自不閒
　　　　出塞
　　　　　晉書樂志曰出塞入塞曲李延年造曹嘉
　　　　　之晉書曰劉疇嘗避亂摀壁賈胡百數欲
　　　　　害之疇無懼色援笳而吹之為出塞入塞
　　　　　之聲以動其游客之思於是羣胡皆垂泣
　　　　　而去按西京雜記曰戚夫人善歌出塞入
　　　　　塞望歸之曲則髙帝時已有之疑不起於
　　　　　延年也唐又有塞上塞下曲葢出扵此
候騎出甘泉奔命入居延旗作浮雲影陣如朙月弦
　　　　同前　劉孝標
蘇門秋氣清飛將出長城絶漠衝風急交河夜月朙䧟
敵摐金鼓摧鋒揚斾旌去去無終極日暮動邊聲
　　　　同前　王　襃
飛蓬似征客千里自長驅塞禽唯有雁關樹但生榆背
山看故壘繫馬識餘蒲還因麾下騎來送月支圗
　　　　同前　楊　素
漠南胡未空漢將復臨戎飛狐出塞北碣石指遼東冠
軍臨瀚海長平翼大風雲横虎落陣氣抱龍城虹横行
萬里外胡運百年竆兵寢星芒落戰解月輪空嚴鐎息
夜斗騂角罷鳴弓北風嘶朔馬胡霜切塞鴻休朙大道
暨幽荒日用同方就長安邸來謁建章宮
　　　　同前　嶭道衡
髙秋白露團上將出長安塵沙塞下暗風月隴頭寒轉
蓬隨馬足飛霜落劒端凝雲迷代郡流水凍桑乾烽微
桔橰逺橋峻轆轤難從軍多惡少召募盡材官伏堤時
卧鼓疑兵乍解鞍桺城擒冐頓長坂納呼韓受降今更
築燕然已重刋還嗤傅介子辛苦刺樓蘭
邊庭烽火驚挿羽夜徵兵少昊騰金氣文昌動将星辰
驅鞮汗北直指夫人城絶漠三秋暮窮隂萬里生寒夜
哀笳曲霜天斷雁聲連旗下鹿塞疊鼓向龍庭妖雲墜
虜陣暈月遶胡營左賢皆頓顙單于已繫纓絏馬登玄
闕鈎鯤臨北溟當知霍驃騎髙第起西京
　　　　同前　虞世基
竆秋塞草腓塞外胡塵飛徵兵廣武至候騎隂山歸廟
堂千里䇿将軍百戰威轅門臨玉帳大斾指金微摧朽
無勍敵應變有先機銜枚壓曉陣巻甲解朝圍瀚海波
瀾静王庭氛霧晞鼓鼙嚴朔氣原野曀寒暉勲庸震邊
服歌吹入京畿待拜長平坂鳴騶入禮闈
上將三略逺元戎九命尊緬懷古人節思酬朙主恩山
西多勇氣塞北有遊魂楊桴度隴坂勒騎(馬/一作)上平原
誓將絶沙漠悠然去玉門輕齎不遑舍驚策騖戎軒懔
懔邊風急蕭蕭征馬煩雪暗天山道冰塞交河源霧烽
黯無色霜旗凍不翻耿介倚長劒日落風塵昬
　　　　同前　竇　威
匈奴屢不平漢將欲縱横看雲方結陣却月始連營潛
軍渡馬邑揚斾掩龍城㑹勒燕然石方傳車騎名
　　　　同前　陳子昻
忽聞天上將關塞重横行始返樓蘭國還向朔方城黄
金裝戰馬白羽集神兵星月開天陣山川列地營晚風
吹盡角春色耀飛旌寧知班定遠獨是一書生
　　　　同前　張易之
俠客重恩光驄馬飾金裝瞥聞傳羽檄馳突救邊荒轉
戰磨笄地横行戴斗鄉將軍占太白小婦怨流黄騕褭
青絲騎娉婷紅粉妝一春鸎度曲八月雁成行誰堪坐
秋思羅袖拂空牀
　　　　同前　沈佺期
十年通大漠萬里出長平寒日生戈劒隂雲揺斾旌飢
烏啼舊壘疲馬戀空城辛苦臯蘭北胡霜損漢兵
　　　　同前　王　維
居延城外獵天驕白草連天野火燒暮雲空磧時驅馬
秋日平原好射鵰護羌校尉朝乗障破虜將軍夜渡遼
玉靶角弓珠勒馬漢家將賜霍嫖姚
　　　　同前　王昌齡
秦時朙月漢時關萬里長征人未還但使龍城飛將在
不教胡馬度隂山
白花垣上望京師黄河水流無盡時竆秋曠野行人絶
馬首東來知是誰
　　　　同前　馬　戴
金帶連環束戰袍馬頭衝雪度臨洮巻旗夜刼單于帳
亂斫胡兵缺寶刀

樂府詩集巻第二十一(終)東吳毛晉訂正
樂府詩集巻第二十二
　　　　　　　太原　郭茂倩　編次
　　横吹曲辭
　　　漢横吹曲
　　　　前出塞九首　杜　甫
戚戚去故里悠悠赴交河公家有程期亾命嬰禍羅君
已富土境開邊一何多棄絶父母恩吞聲行負戈
出門日已遠不受徒旅欺骨肉恩豈斷男兒死無時走
馬脱轡頭手中挑青絲捷下萬仭崗俯身試搴旗
磨刀嗚咽水水赤刃傷手欲輕腸斷聲心緒亂已久丈
夫誓許國憤惋復何有功名圗麒麟戰骨當速朽
送徒既有長遠戍亦有身生死向前去不勞吏怒嗔路
逢相識人附書與六親哀哉兩决絶不復同苦辛
迢迢萬餘里領我赴三軍軍中異苦樂主將寧盡聞隔
河見胡騎倐忽數百羣我始為奴僕㡬時樹功勲
挽弓當挽彊用箭當用長射人先射馬擒寇先擒王殺
人亦有限列國自有疆苟能制侵陵豈在多殺傷
驅馬天雨雪軍行入髙山逕危抱寒石指落曾冰間已
去漢月遠何時築城還浮雲暮南征可望不可攀
單于寇我壘百里風塵昬雄劒四五動彼軍為我奔虜
其名王歸繫頸授轅門潛身備行列一勝何足論
從軍十年餘能無分寸功衆人貴苟得欲語羞雷同中
原有鬭争况在狄與戎丈夫四方志安可辭固竆
　　　　後出塞五首
男兒生世間及壯當封侯戰伐有功業焉能守舊丘召
募赴薊門軍動不可留千金買馬鞭(鞍/一作)百金裝刀頭
閭里送我行親戚擁道周班白居上列酒酣進庶羞少
年别有贈含笑看呉鈎
朝進東門營暮上河陽橋落日照大旗馬鳴風蕭蕭平
沙列萬幕部伍各見招中天懸朙月令嚴夜寂寥悲笳
數聲動壯士慘不驕借問大將誰恐是霍嫖姚
古人重守邊今人重髙勲豈知英雄主出師亘長雲六
合已一家四夷且孤軍遂使貔虎士奮身勇所聞拔劒
擊大荒日牧(收/一作)胡馬羣誓開玄冥北持以奉吾君
獻凱日繼踵兩蕃静無虞漁陽豪俠地擊鼓吹笙竽雲
帆轉遼海粳稻來東呉越羅與楚練照耀輿臺軀主將
位益崇氣驕陵上都邊人不敢議議者死路衢
我本良家子出師亦多門将驕益愁思身貴不足論躍
馬二十年恐辜朙主恩坐見幽州騎長驅河洛昬中夜
間道歸故里但空村惡名幸脱免竆老無兒孫
　　　　出塞　皇甫冉
吹角出塞門前瞻卽胡地三軍盡回首皆灑望鄉淚轉
念關山長行看風景異由來征戍客各負輕生義
　　　　同前　王之奐
黄砂直上白雲間一片孤城萬仭山羌笛何湏怨楊桺
春光不度玉門關
　　　　同前　耿　緯
漢家邊事重竇憲出臨戎絶漠秋山在陽關舊路通列
營依茂草吹角向髙風㪅就燕然石看銘破虜功
　　　　同前　張　籍
秋塞雪初下將軍逺出師分營長記火放馬不收旗月
冷邊帳溼沙昬夜探遲征人皆白首誰見滅胡時
　　　　同前　劉　駕
胡風不開花四氣多作雪北人尚凍死况我本南越古
來犬羊地廵狩無遺轍九土耕不盡武皇猶征伐中天
有髙閣圗畫何時歇坐恐塞上山低扵砂中骨
　　　　出塞曲　劉　濟
將軍在重圍音信絶不通羽書如流星飛入甘泉宮倚
是并州兒少年心膽雄一朝隨召募百戰争王公去年
桑乾北今年桑乾東死是征人死功是將軍功汗馬牧
秋月疲兵臥霜風仍聞左賢王更欲圗雲中
　　　　同前　于　鵠
微雪將軍出吹笳天未朙觀兵登古戍斬將對雙旌分
陣瞻山勢?軍制馬鳴如今新史上已有滅胡名
單于驕愛獵放火到軍城待月調新弩防秋置逺營空
山朱㦸影寒磧鐵衣聲逢著降胡說隂山有伏兵
　　　　同前　僧貫休
掃盡狂胡跡回戈望故關相逢唯死鬭豈易得生還縱
宴參胡樂收兵過雪山不封十萬户此事亦應閒
玉帳將軍意慇懃把酒論功髙寧在我陣沒與招魂塞
色干戈束軍容喜氣屯男兒今始是敢出玉關門
囘首隴山頭連天草木秋聖君應入夢半路遣封侯水
不擔隂雪柴令倒戍樓歸來麟閣上春色滿皇州
　　　　入塞　王　襃
戍久風塵色勲多意氣豪建章樓閣迥長安陵樹髙度
冰傷馬骨經寒墜節旄行當見天子無假用錢刀
　　　　同前　何　妥
桃林千里險候騎亂紛紛問此將何事嫖姚封冠軍囘
旌引流電歸葢轉行雲待任蒼龍傑方當論次勲
　　　　同前　劉希夷
將軍䧟虜圍邊務息戎機霜雪交河盡旌旗入塞飛曉
光隨馬度春色伴人歸課績朝朙主臨軒拜武威
　　　　入塞曲　耿　緯
将軍帶十圍重錦製戎衣猿臂銷弓力虬鬚長劒威首
登平樂宴新破大宛歸樓上姝姬笑門前問客稀暮烽
玄菟急秋草紫驑肥未奉君王詔髙槐晝掩扉
　　　　同前　僧貫休
單于烽火動都護去天涯别賜黄金甲親臨白玉墀塞
垣湏静謐師旅審安危定遠條支寵如今勝古時
方見將軍貴分朙對冕旒聖恩如遠被狂虜不難收臣
節唯期死功勲敢望侯終辭修里第從此出皇州
百里精兵動參差便渡遼如何好白日亦照此天驕逺
樹深疑賊驚蓬迥似鵰凱歌何日唱磧路共天遥
　　　　同前　沈　彬
欲爲皇王服逺戎萬人金甲鼓鼙中陣雲暗塞三邊黑
兵血愁天一片紅半夜飜營旗攪月深秋防戍劒磨風
謗書未及朙君爇臥骨將軍已殁功
苦戰沙間臥箭痕戍樓閒上望星文生希國澤分偏將
死奪河源答聖君鳶覷敗兵眠白草馬驚邊鬼哭隂雲
功多地遠無人紀漢閣笙歌日又曛
　　　　折楊栁　梁元帝
　　　　　唐書樂志曰梁樂府有胡吹歌云上馬不
　　　　　捉鞭反拗楊桺枝下馬吹横笛愁殺行客
　　　　　兒此歌辭元出北國即鼓角横吹曲折楊
　　　　　桺是也宋書五行志曰晉太康末京洛為
　　　　　折楊桺之歌其曲有兵革苦辛之辭按古
　　　　　樂府又有小折楊桺相和大曲有折楊桺
　　　　　行清商四曲有月節折楊桺歌十三曲與
　　　　　此不同
山髙巫峽長垂楊復垂楊同心且同折故人懷故鄉山
似蓮花艶流如朙月光寒夜猿聲徹遊子淚霑裳
　　　　同前　桺　惲
楊桺亂成絲攀折上春時葉宻鳥飛礙風輕花落遲城
髙短簫發林空畫角悲曲中别無意併是為相思
　　　　同前　劉　邈
髙樓十載别楊桺濯絲枝摘葉驚開駚攀條恨久離年
年阻音息月月減容儀春來誰不望相思君自知
　　　　同前　陳後主
楊桺動春情倡園妾屢驚入樓含粉色依風雜管聲武
昌識新種官渡有殘生還將出塞曲仍共胡笳鳴
長條黄復緑垂絲宻且繁花落幽人逕歩隱將軍屯谷
暗宵鉦響風髙夜笛喧聊持暫攀折空足憶中園
　　　　同前　岑敬之
将軍始見知細桺繞營垂懸絲拂城轉飛絮上宮吹塞
門交度葉谷口暗還(横/一作)枝曲城攀折處唯言怨别離
　　　　同前　徐　陵
嫋嫋河堤樹依依魏主營江陵有舊曲洛下作新聲妾
對長楊苑君登髙桺城春還應共見蕩子太無情
　　　　同前　張正見
楊桺半垂空裊裊上春中枝疎董澤箭葉碎楚臣弓色
映長河水花飛髙樹風莫言限宮掖不閉長楊宮
　　　　同前　王　瑳
塞外無春色上林桺已黄枝影侵宮暗葉彩亂星光陌
頭藏戲鳥樓上掩新妝攀折思爲贈心期别路長
　　　　同前　江　總
萬里音塵絶千條楊桺結不悟倡園花遥同天嶺雪春
心自浩蕩春樹聊攀折共此依依情無奈年年别
　　　　同前　盧照隣
倡樓啓曙扉園桺正依依鳥鳴知嵗隔條變識春歸露
葉疑啼臉風花亂舞衣攀折聊將寄軍中書信稀
　　　　同前　沈佺期
玉牕朝日映羅帳春風吹拭淚攀楊桺長條宛地垂白
花飛歴亂黄鳥思參差妾自肝腸斷傍人那得知
　　　　同前　喬知之
可憐濯濯春楊桺攀折將來就纎手妾容與此同盛衰
何必君恩獨能久
　　　　同前　劉　憲
沙塞三河道金閨二月春碧烟楊桺色紅粉綺羅人露
葉憐啼臉風花思舞巾攀持君不見為聽曲中新
　　　　同前　崔　湜
二月風光半三邊戍不還年蕐妾自惜楊桺為君攀落
絮縁衫袖垂條拂髻鬟那堪音信斷流涕望陽關
　　　　同前　韋承慶
萬里邊城地三春楊桺節葉似鏡中睂花如關外雪征
人遠鄉思倡婦髙樓别不忍擲年蕐含情寄攀折
　　　　同前　歐陽瑾
垂桺拂妝臺葳蕤葉半開年蕐枝上見邊思曲中來嫩
色宜新雨輕花伴落梅朝朝倦攀折征戍㡬時回
　　　　同前　張　祜
紅粉青樓曙垂楊仲月春懐君重攀折非妾妬腰身舞
帶縈絲斷嬌娥向葉嚬横吹凡㡬曲獨自最愁人
　　　　同前　張九齡
纎纎折楊桺持此寄情人一枝何足貴憐是故園春遲
景那能久流芳不及新更愁征戍客鬢老邊城塵
　　　　同前　余延夀
天道連國門東西種楊桺葳𬎼君不見裊娜垂來久縁
枝棲暝禽雄去雌獨吟餘花怨春盡微月起秋隂坐望
牕中蝶起攀枝上葉好風吹長條婀娜如何妾妾見桺
園新髙樓四五春莫吹胡塞(笳/一作)曲愁殺隴頭人
　　　　同前　李　白
垂楊拂緑水揺豔(豔裔/一作)東風年花朙玉關雪葉暖金窻
烟羙人結長恨相對心悽然攀條折春色逺寄龍庭前
(沙邊/一作龍)
　　　　同前　孟　郊
楊桺多短枝短枝多别離贈遠累攀折柔條安得垂青
春有定節離别無定時但恐人别促不怨來遲遲莫言
短枝條中有長相思朱顔與緑楊併在别離期
樓上春風過風前楊桺歌枝疎縁别苦曲怨為年多花
驚燕地雪葉映楚池波誰堪别離此征戍在交河
　　　　同前　李　端
東城攀桺葉桺葉低著草少壯莫輕年輕年有人老桺
發遍州崗登髙堪斷腸雨烟輕漠漠何樹近君鄉贈君
折楊桺顔色豈能久上客莫沾巾佳人正回首新桺送
君行古桺傷君情突兀臨荒渡婆娑出舊營隋家兩岸
盡陶宅五株平日暮偏愁望春山有鳥聲
　　　　同前　翁　綬
紫陌金堤映綺羅遊人處處動離歌隂移古戍迷荒草
花帶殘陽落逺波臺上少年吹白雪樓中思婦斂青蛾
殷勤攀折贈行客此去關山雨雪多
樂府詩集巻第二十二(終)東吳毛晉訂正
樂府詩集巻第二十三
　　　　　　　太原　郭茂倩　編次
　　横吹曲辭
　　　漢横吹曲
　　　　望行人　王　建
自從江樹秋日日上(望/一作)江樓夢見離珠浦書來在桂
州不(願/一作)同魚比目(目魚/一作比)終恨水分流久不開朙鏡
多應是白頭
　　　　同前　張　籍
秋風窻下起旅雁向南飛日日出門望家家行客歸無
因見邊使空待寄寒衣獨閉青樓暮烟深鳥雀稀
　　　　關山月　梁元帝
　　　　　樂府解題曰關山月傷離别也古木蘭詩
　　　　　曰萬里赴戎機關山度若飛朔氣傳金柝
　　　　　寒光照鐵衣按相和曲有度關山亦類此
　　　　　也
朝望清波道夜上白登臺月中含桂樹流影自徘徊寒
沙逐風起春花犯雪開夜長無與晤衣单誰為裁
　　　　同前　陳後主
秋月上中天迥照關城前暈缺隨灰減光滿應珠圜帶
樹還添桂銜峰乍似弦復教征戍客長怨久連翩
戍邊嵗月久恒悲望舒耀城遥接暈髙澗風連影揺寒
光帶岫徙冷色含山峭看時使人憶爲似嬌娥照
　　　　同前　陸　瓊
邊城與朙月俱在關山頭焚峰望别壘擊斗㝛危樓團
團媫妤扇纎纎秦女鈎鄉園誰共此愁人屢益愁
　　　　同前　張正見
巖間度月蕐流彩暎山斜暈逐連城璧輪隨出塞車唐
蓂遥合影秦桂逺分花欲驗盈虛理方知道路賖
　　　　同前二首　徐　陵
關山三五月客子憶秦川􁈖婦髙樓上當牕應未眠星
旗映疎勒雲陣上祁連戰氣今如此從軍復㡬年
月出桺城東微雲掩復通蒼茫縈白暈蕭瑟帶長風羌
兵燒上郡胡騎獵雲中將軍擁節起戰士夜鳴弓
　　　　同前　賀力牧
重關斂暮烟朙月下秋前照石疑分鏡臨弓似引弦霧
(雲/一作)暗迷旗影霜濃濕劒蓮此處離鄉客遥心萬里懸
　　　　同前　阮　卓
關山陵漢開霜月正徘徊映林如璧碎侵塞似輪摧楚
師隨晦盡胡兵逐暖來寒笳將夜鵲相亂曉聲哀
　　　　同前　王　襃
關山夜月朙秋色照孤城影虧同漢陣輪滿逐胡兵天
寒光轉白風多暈欲生寄言亭上吏逰客解鷄鳴
　　　　同前　江　總
兔月半輪朙孤關一路平無期從此别復欲㡬年行映
光書漢奏分影照胡兵流落今如此長戍受降城
　　　　同前　盧照鄰
塞垣通碣石虜障抵祁連相思在萬里喃月正孤懸影
移金岫北光斷玉門前寄書謝中婦時看鴻雁天
　　　　同前　沈佺期
漢月生遼海曈曨出半暉合昬玄兔(菟/一作)郡中夜白登
圍暈落關山迥光含霜霰微將軍聽曉角戰馬欲南歸
　　　　同前　李　白
朙月出天山蒼茫雲海間長風㡬萬里吹度玉門關漢
下白登道胡窺青海灣由來征戰地不見有人還戍客
望邊色(邑/一作)􁈖歸多苦顔髙樓當此夜歎息未應閒(作/一)
(還)
　　　　同前　長孫左輔
凄凄還切切戍客多離别何處最傷心關山見秋月關
月竟如何由來逺近過始經玄兔(菟/一作)塞終繞白狼河
忽憶秦樓婦流光應共有已得竝蛾睂還知攬纎手去
嵗照同行比翼復連形今宵照獨立顧影自煢煢餘暉
漸西落夜夜看如昨借問映旌旗何如鑒帷幕拂曉朔
風悲蓬驚雁不飛㡬時征戍罷還向月中歸
　　　　同前　耿　緯
月朙邊徼静戍客望鄉時塞古桺衰盡關寒榆發遲蒼
蒼萬里道戚戚十年悲今夜青樓上還應照(有/一作)所思
　　　　同前二首　戴叔倫
月出照關山秋風人未還清光無遠近鄉淚中書間
一雁過連營繁霜覆古城胡笳在何處半夜起邊聲
　　　　同前　崔　融
月生西海上氣逐邊風壯萬里度關山蒼茫非一狀漢
兵開郡國胡馬窺亭障夜夜聞悲笳征人起南望
　　　　同前　李　端
露溼月蒼蒼關頭榆葉黄囘輪照海遠分彩上樓長水
凍頻移幕兵疲數望鄉秪應城影外萬里共如霜
　　　　同前　王　建
關山月營開道白前軍發凍輪當磧光悠悠照見三堆
兩堆骨邊風割面天欲朙金莎(沙/一作)嶺西看看沒
　　　　同前　張　籍
秋月朗朗關山上山中行人馬蹄響關山秋來雨雪多
行人見月唱邊歌海邊漠漠天氣白胡兒夜度黄龍磧
軍中探騎暮出城伏兵暗處低旌㦸溪水連地霜草平
野駞尋水磧中鳴隴頭風急雁不下沙場苦戰多流星
可憐萬國關山道年年戰骨多秋草
　　　　同前　翁　綬
徘徊漢月滿邊州照盡天涯到隴頭影轉銀河寰海静
光分玉塞古今愁笳吹遠戍孤烽滅雁下平沙萬里秋
況是故園搖落夜那堪少婦獨登樓
　　　　同前　鮑氏君微
髙髙秋月朙北照遼陽城塞迥光初滿風多暈更生征
人望鄉􁈖戰馬聞鞞驚(聲/一作)朔風悲邊草胡沙昬(暗/一作)
虜營霜疑匣中劒風憊原上旌早晚謁金闕不聞刁斗
聲(鳴/一作)
　　　　洛陽道　簡文帝
洛陽佳麗所大道滿春光遊童時(初/一作)挾彈蠶妾始提
筐金鞍照龍馬羅袂拂春桑玉車争曉入潘果溢髙箱
　　　　同前　梁元帝
洛陽開大道城北達城西青槐隨㡢拂緑桺逐風低玉
珂鳴戰馬金爪鬬塲雞桑萎日行暮多逢秦氏妻
　　　　同前　沈　約
洛陽大道中佳麗實無比燕裙傍日開趙帶隨風靡領
上蒲桃繡腰中合歡綺佳人殊未來薄暮空徙倚
　　　　同前　庾肩吾
徼道臨河曲曽城傍洛川金門纔出桺洞井半含泉日
起罘罳外車囘雙闕前潘生時未返遥心徒眷然
　　　　同前　車
洛陽道八達洛陽城九重重關如隱起雙闕似芙蓉王
孫重行樂公子好遊從别有傾人處佳麗夜相逢
　　　　同前四首　陳後主
諠譁照邑里遨遊出洛京霜枝嬾桺發水塹薄苔生停
鞭回去影駐軸敞前甍臺上經相識城下屢逢迎蜘蹰
還借問只重未知名(作遊遊/遨遊一)
日光朝杲杲照耀東京道霧帶城樓開啼侵曙色早佳
麗嬌南陌香氣含風好自憐釵上纓不歎河邊草
建都開洛汭中地乃城陽縱横肆八達左右闢康莊銅
溝飛桺絮金谷落花光忘情伊水側稅駕河橋傍
百尺噉金埒九衢通玉堂桺花塵裏暗槐色露中光遊
俠幽幷客當壚京兆妝向夕風烟晚金羈滿洛陽
　　　　同前二首　徐　陵
緑桺三春暗紅塵百戲(戰/一作)多東門向金馬南陌接銅
駞華軒翼葆吹飛葢響鳴珂潘郎車欲滿無奈擲花何
洛陽馳道上春日起塵埃濯龍望如霧(水/一作)河橋度似
雷聞珂知馬蹀傍幰見甍開相看不得語宻意眼中來
　　　　同前　岑敬之
喧喧洛水濵鬱鬱小平津路傍桃李節陌上採桑春聚
車看衛玠連手望安仁復有能畱客莫愁嬌態新
　　　　同前　張正見
曽城啓旦扉上洛滿春暉桺影縁溝合槐花夾路(岸/一作)
飛蘇合彈珠罷黄間負翳歸紅塵暮不息相看連騎稀
　　　　同前　陳　暄
洛陽九達(衢/一作)上羅綺四時春路傍避驄馬車中看玉
人鎮西歌豔曲臨淄逢麗神欲知雙璧價潘夏正連茵
　　　　同前　王　瑳
洛陽夜漏盡九重平旦開日照蒼龍闕烟遶鳳凰臺浮
雲飜似葢流水到成雷曹王鬭雞返潘仁載果來
　　　　同前二首　江　總
德陽穿洛水伊闕邇河橋仙舟李應棹小馬王戎鑣杏
堂歌吹合槐路風塵饒緑珠銜(含/一作)淚舞孫秀彊相邀
小平路四達長秋聽五鐘玉節迎司隸錦車歸濯龍弦
歌聲不息環佩響相從花障蕩舟笑日映下山逢
　　　　同前　于武陵
浮世若浮雲千回故復新旋添青草塜更有白頭人嵗
暮客將老雪晴山欲春行行車與馬不盡洛陽塵
　　　　同前　鄭　渥
客亭門外路東西多少喧騰事不齊楊桺惹鞭公子醉
紵麻掩淚魯人迷通宵塵土飛山月是處經營夾御堤
頃刻知音㡬存殁半囘依約認輪蹄
　　　　同前　陳後主
青槐夾馳道緑水映銅溝逺望陵霄闕遥看井幹樓黄
金彈俠少朱輪徹盛侯桃花離渡馬紛披聚陌頭
　　　　洛陽陌　李　白
白玉誰家郎回車渡天津看花東上陌(陌上/一作)驚動洛陽
人
　　　　長安道　梁簡文帝
神臯開隴右陸海實西秦金槌(推輪/一作)抵長樂複(復/一作)道
向宜春落花依度幰垂桺拂行人金張及許史夜夜尚
留賔
　　　　同前　元　帝
西接長楸道南望小平津飛甍臨綺翼輕軒影畫輪雕
鞍承赭汗槐路起紅塵燕姬雜趙女淹畱重上春
　　　　同前　庾肩吾
桂宮延複(復/一作)道黄山開廣路逺聽平陵鍾遥識新豐
樹合殿生光彩離宮起烟霧日落歌吹回塵飛車馬度
　　　　同前　陣後主
建章通未央長樂屬朙光大道移甲第甲第玉為堂遊
蕩新豐裏戲馬渭橋傍當壚晚留客夜夜苦紅妝
　　　　同前　顧野王
鳳樓臨廣路仙掌入烟霞章臺京兆馬逸陌富平車東
門疎廣餞北闕董賢家渭橋縱觀罷安能訪狹斜
　　　　同前　阮　卓
長安馳道上鍾鳴宮寺開殘雲銷鳳闕㝛霧斂章臺騎
轉金吾度車鳴丞相來藹藹東都晚羣公騶御回
　　　　同前　蕭　賁
前登灞陵岸(道/一作)還瞻渭水流城形類北斗橋勢似牽
牛飛軒駕良駟寶劒雜輕裘經過狹斜裏日暮與淹畱
　　　　同前　徐　陵
輦道乘雙闕豪雄被五都横橋象天漢法駕應坤圗韓
康賣良藥董偃鬻朙珠喧喧擁車騎非但執金吾
　　　　同前　陳　暄
長安開繡陌三條向綺門張敞車單馬韓嫣乘副軒寵
深來借殿功多競買園将軍夜夜返絃歌著曙喧
　　　　同前　江　總
翠葢承輕(乗承/一作)露金羈照落暉五侯新拜罷七貴早朝
歸轟轟紫陌上藹藹紅塵飛日暮延平客風花拂舞衣
　　　　同前　何　妥
長安狹斜路縱横四達分車輪鳴鳳轄箭服耀魚文五
陵多任狹輕騎自連羣少年皆重氣誰識故將軍
　　　　同前　崔　顥
長安甲第髙入雲誰家居住霍將軍日晚朝回擁賓從
路傍拜揖何紛紛莫言炙手手可熱須臾火盡灰亦滅
莫言貧賤卽可欺人生富貴自有時一朝天子賜顔色
世上悠悠應始知
　　　　同前　孟　郊
胡風激秦樹賤子風中泣家家朱門開得見不可入長
安十二衢投樹鳥亦急髙閣何人家笙簧正喧吸
　　　　同前　顧　况
長安道人無衣馬無草何不歸來山中老
　　　　同前　聶夷中
此地無駐馬夜中猶走輪所以路㫄草少扵衣上塵
　　　　同前　韋應物
漢家宮殿含雲烟兩宮十里相連延晨霞出沒弄丹闕
春雨依微自甘泉春雨依微春尚早長安貴遊愛芳草
寶馬横來下建章香車却轉避馳道貴遊誰最貴衛霍
世難比何能蒙主恩幸遇邊塵起歸來甲第拱皇居朱
門峩峩臨九衢中有流蘇合歡之寶帳一百二十鳳凰
羅列含朙珠下有錦鋪翠被之粲爛博山吐香五雲散
麗人綺閣情飄颻頭上鴛釵雙翠翹低鬟曵袖回春雪
聚黛一聲愁碧霄山珍海錯棄藩蘺烹犢炮羔如折葵
既請列侯封部曲還將金印授廬兒歡榮若此何所苦
但苦白日西南馳
　　　　同前　白居易
花枝缺處青樓開豔歌一曲酒一杯美人勸我急行樂
自古朱顔不再來君不見外州客長安道一回來一囘
老
　　　　同前　嶭　能
汲汲復營營東西連兩京關繻古若在山岳累應成各
自有身事不相知姓名交馳喧衆類分散入重城此路
去無盡萬方人始生空餘片言苦來往覓劉楨
　　　　同前　僧貫休
憧憧合合八表一轍黄塵霧合車馬火熱名湯風雨利
輾霜雪千車萬䭾半㝛關月上有堯禹下有䕫卨紫氣
銀輪兮常覆金關仙掌捧日兮濁河澄澈愚將草木兮
有言與華封人兮不别
　　　　同前　王　襃
槐衢囘北第馳道度西宮樹隂連袖色塵影雜衣風採
桑逢五馬停車對兩童喧喧許史座鍾鳴賓未竆
　　　　同前　沈佺期
秦地平如掌層城出雲漢樓閣九衢春車馬千門旦緑
桺開復合紅塵聚還散日晚鬭雞囘經過狹斜看

樂府詩集巻第二十三(終)東吳毛晉訂正
樂府詩集巻第二十四
　　　　　　　太原　郭茂倩　編次
　　横吹曲辭
　　　漢横吹曲
　　　　梅花落　鮑　照
　　　　　梅花落本笛中曲也按唐大角曲亦有大
　　　　　單于小單于大梅花小梅花等曲今其聲
　　　　　猶有存者
中庭雜樹多偏為梅咨嗟問君何獨然念其霜中能作
花露中能作實揺蕩春風媚春日念爾零落逐風飈徒
有霜蕐無霜質
　　　　同前　呉　均
終冬十二月寒風西北吹獨有梅花落飄蕩不依枝流
連逐霜彩散澷下冰澌何當與春日共暎芙容池
　　　　同前　陳後主
金(春/一作)砌落芳梅飄颻(零/一作)上鳳臺拂妝疑粉散逐溜
似萍開映日花光動迎風香氣來佳人早挿髻試立且
徘徊
楊桺春樓邊車馬飛風烟連娉烏孫伎屬客單于氊雁
聲不見書蠶絲欲斷絃欲持塞上蕊試落(立/一作)将軍前
　　　　同前　徐　陵
對户一株梅新花落故栽燕拾還蓮井風吹上鏡臺倡
家愁(怨/一作)􁈖妾樓上獨徘徊啼看竹葉錦篸罷未成裁
　　　　同前　蘇子卿
中庭一樹梅寒多葉未開秪言花是(似/一作)雪不悟有香
來上郡春恒晚髙樓年易催織書偏有意教逐錦文回
　　　　同前　張正見
芳梅暎紅(雲/一作)野發早覺寒侵落逺香風急飛多花逕
深周人歎初摽魏帝指前林邊城少灌木折此自悲吟
　　　　同前　江　總
縹色動風香羅生枝已長夭姬墜馬髻未挿江南璫轉
袖花紛落春衣共有芳羞作秋胡婦獨採城南桑
胡地少春來三年驚落梅偏疑粉蝶散乍似雪花開可
憐香氣歇可惜風相催金鐃且莫韻玉笛幸徘徊
臘月正月早驚春衆花未發梅花新可憐芬芳臨玉臺
朝攀晚折還復開長安少年多輕薄兩兩常唱梅花落
滿酌金巵催玉柱落梅樹下宜歌舞金谷萬株連綺甍
梅花密處藏嬌鸎桃李佳人欲相照摘葉牽花來竝笑
楊桺條青樓上輕梅花色白雪中朙横笛短簫悽復切
誰知柏梁聲不絶
　　　　同前　盧照隣
梅嶺花初發天山雪未開處處疑花滿花邊似雪囘因
風入舞袖襍粉向妝臺匈奴幾萬里春至不知來
　　　　同前　沈佺期
鐵騎幾時囘金閨怨早梅雪中(寒/一作)花已落風暖葉應
開夕逐新春管香迎小嵗杯感時何足貴書裏報輪臺
　　　　同前　劉方平
新嵗芳梅樹繁苞四面同春風吹漸落一夜幾枝空小
婦今如此長城恨不竆莫將遼海雪來比後庭中
　　　　紫騮馬　梁簡文帝
　　　　　古今樂録曰紫騮馬古辭云十五從軍征
　　　　　八十始得歸道逢鄉里人家中有阿誰又
　　　　　梁曲曰獨柯不成樹獨樹不成林念娘錦
　　　　　裲襠恒長不㤀心葢從軍久戍懷歸而作
　　　　　也
賤妾朝下機正值(遇/一作)良人歸青絲懸玉鐙朱汗染香
衣驟急珂彌響􁞼多塵亂飛雕菰幸可薦故心君莫違
(心莫違/一作故人)
　　　　同前　梁元帝
長安美少年金絡錦連錢宛轉青絲鞚照耀珊瑚鞭
　　　　同前二首　陳後主
嫖姚紫塞歸躞蹀紅塵飛玉珂鳴廣路金絡耀晨輝葢
轉時移影香動屢驚衣禁門猶未閉連騎恣(莫/一作)相追
躞蹀紫騮馬照耀白銀鞍直去黄龍外斜趨玄菟端垂
鞬還細桺揚塵歸上蘭紅臉桃花色客别重羞看
　　　　同前　李　燮
紫鷰忽蜘蹰紅塵起路隅園人移苜蓿騎士逐蘪蕪三
邊追黠虜一鼓定彊胡安用珂為玉自有汗成珠
　　　　同前　徐　陵
玉鐙繡纒鬃金鞍錦覆幪風驚塵未起草淺埒猶空角
弓穿兩兔珠彈落雙鴻日斜馳逐罷連翩還上東
　　　　同前　張正見
將軍入大宛善馬出從戎影絶乾河上聲流水(入/一作)窟
中似鹿猶依草如龍欲向空須還千(十/一作)萬里試為一
追風
　　　　同前　陳　暄
天馬汗如紅鳴鞭度九嵕飲傷城下凍嘶依北地風笳
寒芳樹歇笛怨桺枝空横行意未巳羞往(住/一作)轂車中
　　　　同前　祖孫登
候騎陌樓蘭長城迥路難嘶從風處斷骨住水中寒飛
塵暗金勒落淚灑銀鞍抽鞭上關路誰念客衣單
　　　　同前　獨孤嗣宗
倡樓望早春寶馬度城闉照耀桃花逕蹀躞採桑津金
羈麗初景玉勒染輕塵遠聽珂驚急猶是畫睂人
　　　　同前　江　總
春草正萋萋蕩婦出空(金/一作)閨識是東方騎猶帶北風
嘶揚鞭向桺市細蹀上金堤願君憐織素殘妝尚有啼
　　　　同前　盧照鄰
騮馬照金鞍轉戰入臯蘭塞門風稍急長城水正寒雪
暗鳴珂重山長噴玉難不辭横絶漠流血㡬時亁
　　　　同前　李　白
紫騮行且嘶雙翻碧玉蹄臨流不肯渡似惜錦障泥白
雪關山(城/一作)逺黄雲海樹(戍/一作)迷揮鞭萬里去安得念
(變/一作)春閨
　　　　同前　李　益
争場看鬬雞白鼻紫騧(驑/一作)嘶漳水春歸晚叢臺日向
低歇鞍珠作汗試劒玉如泥為謝紅梁鷰年年妾獨棲
　　　　同前　秦韜玉
渥洼奇骨本難求況是豪家重紫驑臕大宜懸銀壓銙
(胯/一作)力渾欺却玉御頭生獰弄影風隨起躞蹀衝塵汗
滿溝若遇丈夫皆調御任從騎(驅/一作)取覓封侯
　　　　驄馬　車
　　　　　一曰驄馬驅皆言關塞征役之事
驄馬鏤金鞍柘彈落金丸意欲驂驔(䟃𧽼/一作)走先作野遊
盤平朙發下蔡日中過上蘭路遠行須疾非是畏人看
　　　　同前　劉孝威
十五宦期門二十屯邊徼犀羈玉鏤鞍寶刀金錯鞘一
隨驄馬驅分受青蠅弔且令都䕶知願被將軍照誓使
氊衣鄉掃地無遺噍
　　　　同前　王由禮
善馬金羈飾躡影復凌空影入長城水聲隨胡地風控
歛青門外珂喧紫陌中行行若(苦/一作)不倦唯當御史驄
　　　　同前　李羣玉
浮雲何權奇絶足勢(世/一作)未知長嘶青海風躞蹀振雲
絲由來渥洼種本是蒼龍兒穆滿不再活無人崑閬騎
君識躍嶠怯寧勞耀金羈青芻與白水空笑駑駘肥伯
樂儻一見應驚耳長垂當􁈖八荒外逐日向瑶池
　　　　驄馬曲　紀唐夫
連錢出塞蹋沙蓬豈比當時御史驄逐北自諳深磧路
連嘶誰念静邊功登山每與青雲合弄影應(因/一作)知碧
草同今日虜平将換妾不如(知/一作)羅袖舞春風
　　　　驄馬驅　梁元帝
朔方寒氣重胡關饒苦霧白雪晝凝山黄雲㝛埋樹連
翩行役子終朝征馬驅試上金微山還看玉關路
　　　　同前　劉孝威
翩翩驄馬驅横行復斜趨先救遼城危後拂燕山霧風
傷易水湄日入隴西樹未得報君恩聯翩終不住
　　　　同前　徐　陵
白馬號龍駒雕鞍名鏤衢(渠/一作)諸兄二千石小婦字羅
敷倚端輕掃史召募擊休屠塞外多風雪城中絶詔書
空憶長楸下連蹀復連􁞼
　　　　同前　江　總
長城兵氣寒飲馬詎為難暫解青絲轡行歇鏤衢鞍白
登圍轉急黄河凍不乾萬里朝飛電論功易走丸
　　　　雨雪　陳後主
　　　　　采薇詩曰㫺我往矣楊桺依依今我來􁈖
　　　　　雨雪霏霏穆天子傳曰天子遊于黄室之
　　　　　曲筮獵苹澤天子乃休日中大寒北風雨
　　　　　雪有凍人天子作詩三章以哀之曰我徂
　　　　　黄竹是也雨雪曲葢取諸此
長城飛雪下邊關地籟吟濛濛九天暗霏霏千里深樹
冷月恒少山霧日偏沉況聽南歸雁切􁈖朝笳音
　　　　雨雪曲　江　暉
邊城風雪至客子自心悲風哀笳弄斷雪暗馬行遲輕
生本為國重氣不關私恐君猶不信撫劒一揚睂
　　　　同前　張正見
胡關辛苦地雲路遠澷澷含冰踏馬足雜雨凍旗竿沙
漠飛恒暗天山積轉寒無因辭日逐團扇掩齊紈
　　　　同前　江　總
雨雪隔榆溪從軍度隴西遶陣看狐迹依山見馬蹄天
寒旗彩壞地暗鼓聲低澷澷愁寒起蒼蒼别路迷
　　　　同前　陳　暄
都尉出祁連雨雪滿雞田雕陵持抵鵲屬國用和氊冰
合軍應渡樓寒烽未然花迷差未著疎勒復經年
　　　　同前　謝　燮
朔邊㫺離别寒風復凄切峩峩六尺冰飄飄千里雪未
塞袁安戸行封蘇武節應隨隴水流㡬過空(疑/一作)嗚咽
　　　　同前　李　端
天山一丈雪雜雨夜霏霏溼馬胡歌亂經烽漢火微丁
零蘇武别疎勒范羌歸若著關頭過長榆葉定稀
　　　　同前　翁　綬
邊聲四合殷河流雨雪飛來遍隴頭鐵嶺探人迷鳥道
隂山飛將溼貂裘斜飄旌斾過戎帳半雜風沙入戍樓
一自塞垣無李蔡何人為解北門憂
　　　　劉生　梁元帝
　　　　　樂府解題曰劉生不知何代人齊梁巳來
　　　　　為劉生辭者皆稱其任俠豪放周遊五陵
　　　　　三秦之地或云抱劒專征為符節官所未
　　　　　詳也按古今樂録曰梁鼓角横吹曲有東
　　　　　平劉生歌疑卽此劉生也
任俠有劉生然諾重西京扶風好驚坐長安恒借名橊
花聊夜飲竹葉解朝酲結交李都尉遨遊佳麗城
　　　　同前　陳後主
遊俠長安中置驛過新豐擊鍾蒲璧磬鳴弦楊葉弓孟
公正驚客朱家始賣僮羞作荆卿笑捧劒出遼東
　　　　同前　張正見
劉生絶名價豪俠恣遊陪金門四姓聚繡轂五香來塵
飛馬腦勒酒暎硨磲杯别有追遊夜秋窻向月開
　　　　同前　桺　莊
座驚稱字孟豪雄道姓劉廣陌通朱邸大路起青樓要
賢驛已置留賓轄且(仍/一作)投光斜日下霧庭隂月上鈎
　　　　同前　江　暉
五陵多美選六郡盡良家劉生代豪蕩標舉獨榮蕐寶
劒長三尺金樽滿百花唯當重意氣何處有驕奢
　　　　同前　徐　陵
劉生殊倜儻任俠遍京蕐戚里驚鳴筑平陽吹怨笳俗
儒排左氏新室忌漢家髙才被擯壓自古共憐嗟
　　　　同前　江　總
劉生負意氣長嘯且徘徊髙論朙秋水命賞陟春臺干
戈倜儻用筆硯縱横才置驛無年限遊俠四方來
　　　　同前　弘執泰
英名振關右雄氣逸江東遊俠五都内去來三秦中劒
照七星影馬控千金驄縱横方未息因茲定武功
　　　　同前　盧照鄰
劉生氣不平抱劒欲專征報恩為豪俠死難在横行翠
羽裝劒鞘黄金飾馬纓但令一顧重不吝百身輕
樂府詩集巻第二十四(終)東吳毛晉訂正
樂府詩集巻第二十五
　　　　　　　太原　郭茂倩　編次
　　横吹曲辭
　　　梁鼓角横吹曲
　　　　　古今樂録曰梁鼓角横吹曲有企喻瑯琊
　　　　　王鉅鹿公主紫驑馬黄淡􁈖地驅樂雀勞
　　　　　利慕容垂隴頭流水等歌三十六曲二十
　　　　　五曲有歌有聲十一曲有歌是時樂府胡
　　　　　吹舊曲有大白浄皇太子小白浄皇太子
　　　　　雍臺㩉臺胡遵利　女淳于王捉搦東平
　　　　　劉生單廸歷魯爽半和企喻比敦胡度來
　　　　　十四曲三曲有歌十一曲亾又有隔谷地
　　　　　驅樂紫騮馬折楊桺幽州馬客吟慕客家
　　　　　自魯企由谷隴頭魏髙陽王樂人等歌二
　　　　　十七曲合前三曲凡三十曲總六十六曲
　　　　　江淹横吹賦云奏白臺之二曲起關山之
　　　　　一引採菱謝而自罷緑水慙而不進則白
　　　　　登關山又是三曲按歌辭有木蘭一曲不
　　　　　知起於何代也
　　　　企喻歌辭(四曲)
　　　　　古今樂録曰企喻歌四曲或云後又有二
　　　　　句頭毛墮落魄飛揚百草頭最後男兒可
　　　　　憐蟲一曲是苻融詩本云深山解谷口把
　　　　　骨無人收接企喻本北歌唐書樂志曰北
　　　　　狄樂其可知者鮮卑吐谷渾部落稽三國
　　　　　皆馬上樂也後魏樂府始有北歌即所謂
　　　　　眞人代歌是也大都時命掖庭宫女晨夕
　　　　　職之周隋世與西凉樂雜奏今存者五十
　　　　　三章其名可解者六章慕容可汗吐谷渾
　　　　　部落稽鉅鹿公主白浄皇太子企喻也其
　　　　　不可解者咸多可汗之辭北虜之俗呼主
　　　　　為可汗吐谷渾又慕容别種知此歌是燕
　　　　　魏之際鮮卑歌也其詞虜音竟不可曉梁
　　　　　胡吹又有大白浄皇太子小白浄皇太子
　　　　　企喻等曲隋鼓吹有白浄皇太子曲與北
　　　　　歌校之其音皆異又有半和企喻北敦葢
　　　　　曲之變也
男兒欲作徤結伴不須多鷂子經天飛羣雀兩向波
放馬大澤中草好馬著臕牌子鐵裲襠􁳻鉾鸐尾條
前行看後行齊著鐵裲襠前頭看後頭齊著鐵􁳻鉾
男兒可憐蟲出門懷死憂尸䘮狹谷中白骨無人收
　　　　　　右四曲曲四解
　　　　琅琊王歌辭
　　　　　古今樂録曰琅琊王歌八曲或云隂凉下
　　　　　又有二句云盛冬十一月就女覓凍漿最
　　　　　後云誰能騎此馬唯有廣平公按晉書載
　　　　　記廣平公姚弼興之子泓之弟也
新買五尺刀懸著中梁柱一日三摩娑劇於十五女
琅琊復琅琊琅琊大道王陽春二三月單衫繡裲襠
東山看西水水流盤石間公死姥更嫁孤兒甚可憐
琅琊復琅琊琅琊大道王鹿鳴􁈖長草愁人􁈖故鄉
長安十二門光門最妍雅渭水從壟來浮遊渭橋下
琅琊復琅琊女郎大道王孟陽三四月移鋪逐隂凉
客行依主人願得主人彊猛虎依深山願得松栢長
懀馬髙纒鬃遥知身是龍誰能騎此馬唯有廣平公
　　　　　　右四曲曲四解
　　　　鉅鹿公主歌辭
　　　　　唐書樂志曰梁有鉅鹿公主歌似是姚萇
　　　　　時歌其詞華音與北歌不同
官家出遊雷大鼓細乘犢車開後戸
車前女子年十五手彈琵琶玉節舞
鉅鹿公主殷照女皇帝陛下萬㡬主
　　　　　　右三曲曲四解
　　　　紫騮馬歌辭
　　　　　古今樂録曰十五從軍征以下是古詩
燒火燒野田野鴨飛上天童男娶寡婦壯女笑殺人
髙髙山頭樹風吹葉落去一去數千里何當還故處
十五從軍征八十始得歸道逢鄉里人家中有阿誰
遥看是君家松栢冢纍纍兔從狗竇入雉從梁上飛
中庭生旅榖井上生旅葵舂榖持作飰採葵持作羮
羮飰一時熟不知飴阿誰出門東向看淚落沾我衣
　　　　　　右六曲曲四解
　　　　黄淡􁈖歌辭
　　　　　古今樂録曰􁈖音相􁈖之􁈖按李延年造
　　　　　横吹曲二十八解有黄覃子不知與此同
　　　　　否
歸歸黄淡􁈖逐郎還去來歸歸黄淡百逐郎何處索
心中不能言復作車輪旋與郎相知時但恐傍人聞
江外何鬱拂龍洲廣州出(去/一作)象牙作帆檣緑絲作幃繂
緑絲何葳𬎼逐郎歸去來
　　　　　　右四曲曲四解
　　　　地驅歌樂辭
　　　　　古今樂録曰側側力力以下八句是今歌
　　　　　有此曲最後云不可與力或云各自努力
青青黄黄雀石穨唐槌殺野牛押殺野羊
驅羊入谷自羊在前老女不嫁蹋地喚天
側側力力念君無極枕郎左臂隨郎轉側
摩捋郎鬚看郎顔色郎不念女不可與力
　　　　　　右四曲曲四解
　　　　雀勞利歌辭
雨雪霏霏雀勞利長觜飽滿短觜飢
　　　　　　右一曲曲四解
　　　　慕容垂歌辭
　　　　　晉書載記曰慕容本名缺尋以䜟記乃去
　　　　　夬以垂為名慕容雋僭號封垂為呉王徙
　　　　　鎮信都太元八年自稱燕王
慕容攀牆視呉軍無邊岸我身分自當枉殺牆外漢
慕容愁憤憤燒香作佛㑹願作牆裏燕髙飛出牆外
慕容出牆望呉軍無邊岸咄我臣諸佐此事可惋歎
　　　　　　右三曲曲四解
　　　　隴頭流水歌辭
　　　　　古今樂録曰樂府有此歌曲解多於此
隴頭流水流離西下念吾一身飄曠野
西上隴阪羊腸九回山髙谷深不覺脚酸
手攀弱枝足踰弱泥
　　　　　　右三曲曲四解
　　　　隔谷歌
　　　　　古今樂録曰前云無辭樂工有辭如此
兄在城中弟在外弓無弦箭無栝食糧乏盡若為活救
我來救我來
　　　　　　右一曲
　　　　紫騮馬歌
　　　　　古今樂録曰與前曲不同
獨柯不成樹獨樹不成林念郎錦裲襠恒長不忘心
　　　　　　右一曲
　　　　捉搦歌
粟榖難舂付石臼弊衣難護付巧婦男兒千凶飽人手
老女不嫁只生口
誰家女子能行歩反著裌禪後裙露天生男女共一處
願得兩箇成翁嫗
蕐隂山頭百丈井下有流水徹骨冷可憐女子能照影
不見其餘見斜領
黄桑柘屐蒲子履中央有系兩頭繫小時憐母大憐婿
何不早嫁論家計
　　　　　　右四曲
　　　　折楊桺歌辭
上馬不捉鞭反折楊桺枝蹀座吹長笛愁殺行客兒
腹中愁不樂願作郎馬鞭出入擐郎臂蹀座郎膝邊
放馬兩泉澤㤀不著連羈擔鞍逐馬走何得見馬騎
遥看孟津河楊桺鬱婆娑我是虜家兒不解漢兒歌
徤兒須快馬快馬須徤兒䟤跋黄塵下然後别雄雌
　　　　　　右五曲曲四
　　　　幽州馬客吟歌辭
懀(快/一作)馬常苦瘦勦兒常苦貧黄禾起羸馬有錢始作
人
熒熒帳中燭燭滅不久停盛時不作樂春花不重生
南山自言髙只與北山齊女兒自言好故入郎君懷
郎著紫袴褶女著彩裌裙男女共燕遊黄花生後園
黄花鬱金色緑蛇衘珠丹辭謝牀上女還我十指環
　　　　　　右五曲曲四解
　　　　折楊桺枝歌
上馬不捉鞭反抝楊桺枝馬吹長笛愁殺行客兒
門前一株棗嵗嵗不知老阿婆不嫁女那得孫兒抱
敕敕何力力女子臨窻織不聞機杼聲只聞女歎息
問女何所􁈖問女何所憶阿婆許嫁女今年無消息
　　　　　　右四曲曲四解
　　　　慕容家自魯企由谷歌
郎在十重樓女在九重閣郎非黄鷂子那得雲中雀
　　　　　　右一曲四解
　　　　隴頭歌辭
隴頭流水流離山下念吾一身飄然曠野
朝發欣城慕㝛隴頭寒不能語舌巻入喉
隴頭流水鳴聲幽咽遥望(看/一作)秦川心肝斷絶
　　　　　　右三曲曲四解
　　　　高陽樂人歌
　　　　　古今樂録曰魏高陽王樂人所作也又有
　　　　　白鼻騧葢出扵此
可憐白鼻騧相將入酒家無錢但共飲畫地作交賖
何處䑜觴來兩頰色如火自有桃花容莫言人勸我
　　　　　　右二曲曲四解
　　　梁鼓角横吹曲
　　　　雍臺　梁武帝
日落登雍臺佳人殊未來綺窻蓮花掩網户琉璃開䒠
茸臨紫桂蔓延交青苔月沒光隂盡望子獨悠哉
　　　　同前　呉　均
雍臺十二樓樓樓鬱相望隴回(西/一作)飛狐口白日盡無光
　　　　雍臺歌　温庭筠
太子池南樓百尺八窻新樹疎簾隔黄金鋪首畫鈎陳
羽葆亭童拂交㦸盤紆欄楯臨髙臺帳殿臨流鸞扇開
皁雁聲鳴細波起暎花鹵薄龍飛回
　　　　捉搦歌　張　祜
門上關牆上棘窻中女子聲喞喞洛陽大道徒自直女
子心在婆舍側嗚嗚籠鳥觸四隅養男男娶婦養女女
嫁夫阿婆六十翁七十不知女子長日泣從他嫁去無
悒悒
　　　　隔谷歌　古　辭
兄為俘虜受困辱骨露力疲食不足弟為官吏馬食粟
何惜錢刀來我贖
　　　　幽州胡馬客歌　李　白
幽州胡馬客緑眼虎皮冠咲拂兩隻箭萬人不可干彎
弓若轉月白雁落雲端雙雙掉鞭行遊獵向樓蘭出門
不顧後報國死何難天驕五單于狼戾好凶殘牛馬散
北海割鮮若虎飡雖居燕支山不道朔雪寒婦女馬上
咲顔如赬玉盤飜入射鳥獸花月醉雕鞍旄頭四光芒
争戰若蜂攢白刃灑赤血流沙為之丹名將古誰是疲
兵良可歎何時天狼滅父子得閒安(安閒/一作)
　　　　白鼻騧　温子昇
少年多好事攬轡向西都相逢狹斜路駐馬詣當壚
　　　　同前　李　白
銀鞍白鼻騧緑池障泥錦細雨春風花落時(細雨落花/一作春風)
(時)揮鞭且(直/一作)就胡姬飲
　　　　同前　張　祜
為底胡姬酒長來白鼻騧摘蓮抛水上郎意在浮花
　　　　木蘭詩二首　古辭
　　　　　古今樂録曰木蘭不知名浙江西道觀察
　　　　　使兼御史中丞韋元甫續附入
喞喞復喞喞(何喞喞/一作促織)木蘭當户織不聞機杼聲唯聞
女歎息問女何所思問女何所憶女亦無所思女亦無
所憶昨夜見軍帖可汗大㸃兵軍書十二巻巻巻有爺
名阿爺無大兒木蘭無長兄願為市鞍馬從此替爺征
東市買駿馬西市買鞍韉南市買轡頭北市買長鞭旦
(朝/一作)辭爺孃去暮㝛黄河邊不聞爺孃喚女聲但聞黄
河流水鳴濺濺旦辭黄河去暮至(㝛/一作)黑山頭不聞爺
孃喚女聲但聞燕山胡騎鳴啾啾萬里赴戎機關山度
若飛朔氣傳金柝寒光照鐵衣將軍百戰死壯士十年
歸歸來見天子天子坐朙堂䇿勲十二轉賞賜(賜物/一作)百
千彊可汗問所欲木蘭不用尚書郎(賞不願尚書郎/一作欲與木蘭)願
馳千里足(願借明駝千里足/段成式酉陽雜俎云)送兒還故鄉爺孃聞女
來出郭相扶將阿姊聞妹來當户理紅妝小弟聞姊來
磨刀霍霍向猪羊開我東閣門坐我西間牀脱我戰時
袍著我舊時裳當窻理雲鬢挂(對/一作)鏡帖花黄出門看
火伴火伴皆(始/一作)驚忙同行十二年不知木蘭是女郎
雄兔脚撲朔雌兔眼迷離雙(兩/一作)兔傍地走安能辨我
是雄雌
木蘭抱杼嗟借問復為誰欲聞所慽慽感激彊其顔老
父隸兵籍氣力日衰耗豈足萬里行有子復尚少胡沙
沒馬足朔風裂人膚老父舊羸病何以彊自扶木蘭代
父去秣馬備戎行易却紈綺裳洗却鈆粉妝馳馬赴軍
幕慷慨攜干將朝屯雪山下暮㝛青海傍夜襲燕支虜
更攜于闐羌將軍得勝歸士卒還故鄉父母見木蘭喜
極成悲傷木蘭能承父母顔却卸巾鞲理絲簧㫺爲烈
士雄今復嬌子容親戚持酒賀父母始知生女與男同
門前舊軍都十年共崎嶇本結兄弟交死戰誓不渝今
也見木蘭言聲雖是顔貎殊驚愕不敢前歎重徒嘻吁
世有臣子心能如木蘭節忠孝兩不渝千古之名焉可
滅
　　　　横吹曲　江　總
簫聲鳳臺曲洞吹龍鍾管鏜鎝漁陽摻怨抑胡笳斷
樂府詩集巻第二十五(終)東吳毛晉訂正
樂府詩集巻第二十六
　　　　　　　太原　郭茂倩　編次
　　相和歌辭
　　　　　宋書樂志曰相和漢舊曲也絲竹更相和
　　　　　執節者歌本一部魏朙帝分為二更遞夜
　　　　　㝛本十七曲朱生宋識列和等復合之為
　　　　　十三曲其後晉荀朂又採舊辭施用於世
　　　　　謂之清商三調歌詩即沈約所謂因絃管
　　　　　金石造歌以被之者也唐書樂志曰平調
　　　　　清調瑟調皆周房中曲之遺聲漢世謂之
　　　　　三調又有楚調側調楚調者漢房中樂也
　　　　　髙帝樂楚聲故房中樂皆楚聲也側調者
　　　　　生於楚調與前三調總謂之相和調晉書
　　　　　樂志曰凡樂章古辭之存者竝漢世街陌
　　　　　謳謡江南可採蓮烏生十五子白頭吟之
　　　　　屬其後漸被於絃管即相和諸曲是也魏
　　　　　晉之世相承用之永嘉之亂五都淪覆中
　　　　　朝舊音散落江左後魏孝文宣武用師淮
　　　　　漢收其所獲南音謂之清商樂相和諸曲
　　　　　亦皆在焉所謂清商正聲相和五調伎也
　　　　　凡諸調歌辭竝以一章為一解古今樂録
　　　　　曰傖歌以一句為一解中國以一章為一
　　　　　解王僧䖍啓云古曰章今曰解解有多少
　　　　　當時先詩而後聲詩叙事聲成文必使志
　　　　　盡於詩音盡扵曲是有作詩有豐約制解
　　　　　有多少猶詩君子陽陽兩解南山有臺五
　　　　　解之類也又諸調曲皆有辭有聲而大曲
　　　　　又有豔有趨有亂辭者其歌詩也聲者若
　　　　　羊吾夷伊那何之類也豔在曲之前趨與
　　　　　亂在曲之後亦猶呉聲西曲前有和後有
　　　　　送也又大曲十五曲沈約竝列於瑟調今
　　　　　依張永元嘉正聲技録分於諸調又别叙
　　　　　大曲於其後唯滿歌行一曲諸調不載故
　　　　　附見扵大曲之下其曲調先後亦凖技録
　　　　　爲次云
　　　相和六引
　　　　　古今樂録曰張永技録相和有四引一曰
　　　　　箜篌引二曰商引三曰徵引四曰羽引箜
　　　　　篌引歌瑟調東阿王辭門有車馬客行置
　　　　　酒篇竝晉宋齊奏之古有六引其宮引角
　　　　　引二曲闕宋唯箜篌引有辭三引有歌聲
　　　　　而辭不傳梁具五引有歌有辭凡相和其
　　　　　器有笙笛節歌琴瑟琵琶筝七種
　　　　箜篌引　李　賀
　　　　　一曰公無渡河崔豹古今注曰箜篌引者
　　　　　朝鮮津卒霍里子髙妻麗玉所作也子髙
　　　　　晨起刺船有一白首狂夫被髪提壺亂流
　　　　　而渡其妻隨而止之不及遂墮河而死於
　　　　　是援箜篌而歌曰公無渡河公竟渡河墮
　　　　　河而死當奈公何聲甚悽慘(愴/一作)曲終亦
　　　　　投河而死子髙還以語麗玉麗玉傷之乃
　　　　　引箜篌而寫其聲聞者莫不墮淚飲泣麗
　　　　　玉以其曲傳鄰女麗容名曰箜篌引又有
　　　　　箜篌謡不詳所起大略言結交當有終始
　　　　　與此異也
公乎公乎提壺將焉如屈平沉湘不足慕徐衍入海誠
為愚公乎公乎牀有菅席盤有魚北里有賢兄東隣有
小姑隴畆油油黍與葫瓦甒濁醪蟻浮浮(酒醪蟻浮/一作瓦瓶濁)
黍可食醪可飲公乎公乎其奈居被髪奔流竟何如賢
兄小姑哭嗚嗚
　　　　公無渡河　劉孝威
請公無渡河河廣風威厲檣偃落金烏舟傾沒犀枻紺
葢空嚴祀白馬徒牲祭衘石傷寡心崩城掩孀袂劒飛
猶共水魂沉理俱逝君為川后臣妾作江妃娣
　　　　同前　張正見
金堤分錦纜白馬渡蓮舟風嚴歌響絶浪湧榜人愁棹
折桃花水帆横竹箭流何言沉璧處千載偶陽侯
　　　　同前　李　白
黄河西來決崑崙咆吼萬里觸龍門波滔天堯咨嗟大
禹理百川兒啼不窺家殺湍湮洪水九州始蠶麻其害
乃去茫然風沙被髪之叟狂而癡清晨徑流欲奚為旁
人不惜妻止之公無渡河苦渡之虎可搏河難憑公果
溺死流海湄有長鯨白齒若雪山公乎公乎挂骨於其
間箜篌所悲竟不還
　　　　同前　王　建
渡頭惡天兩岸逺波濤塞川如疊坂幸無白刃驅向前
何用將身自棄捐蛟龍嚙屍魚食血黄泥直下無青天
男兒縱輕婦人語惜君性命還湏取婦人無力挽斷衣
舟沉身死悔難追公無渡河公自為
　　　　同前　溫庭筠
黄河怒浪連天來大響谹谹如殷雷龍伯驅風不敢上
百川噴雪髙崔嵬二十五絃何太哀請公勿渡立徘徊
下有狂蛟鋸為尾裂帆截棹磨霜齒神錐鑿石塞神潭
白馬䟃𧽼赤塵起公乎躍馬揚玉鞭滅沒髙蹄日千里
　　　　同前　王　叡
濁波洋洋兮凝曉霧公無渡河兮公苦渡風號水激兮
呼不聞提壺看入兮中流去浪擺衣裳兮隨歩沒沉屍
深入兮蛟螭窟蛟螭盡醉兮君血乾推出黄沙兮泛君
骨當時君死妾何適遂就波瀾合魂魄願持精衛衘石
心竆取河源塞泉脉
　　　　宮引　沈　約
　　　　　晉書樂志曰五聲宮為君宮之為言中也
　　　　　中和之道無往而不理焉商為臣商之為
　　　　　言彊也謂金性之堅彊也角為民角之為
　　　　　言觸也謂象諸陽氣觸物而生也徵為事
　　　　　徵之為言止也言物盛則止也羽為物羽
　　　　　之為言舒也言陽氣將復萬物孳育而舒
　　　　　生也是以聞宮聲使人溫良而寛大聞商
　　　　　聲使人方廉而好義聞角聲使人惻隱而
　　　　　仁愛聞徵聲使人樂養而好施聞羽聲使
　　　　　人恭儉而好禮隋書樂志曰梁有相和五
　　　　　引三朝第一奏之陳氏因焉隋文帝開皇
　　　　　中改五引為五音唯迎氣於五郊䧏神奏
　　　　　之月令所謂孟春其音角也按古有清角
　　　　　清徵之流此則當聲為曲即五音是也唐
　　　　　書樂志曰五郊迎氣各以月律而奏其音
　　　　　葢因隋舊制云
八音資始君五聲興此和樂感百精優游律呂被咸英
　　　　同前　蕭子雲
宅中為君聲之始氣和而應律生子四宮既作隂陽理
　　　　商引　沈　約
司秋紀兌奏西音激揚鍾石和瑟琴風流福被樂愔愔
　　　　同前　蕭子雲
君臣數九發凉風三弦夷則白藏通克諧候管和六同
　　　　角引　沈　約
萌生觸發嵗在春咸池始奏德尚仁惉懘以息和且均
　　　　同前　蕭子雲
蟄蟲始振音在斯五聲六律旋相為韶繼夏盡備咸池
　　　　徵引　沈　約
執衡司事宅離方滔滔夏日火德昌八音備舉樂無疆
　　　　同前　蕭子雲
朱朙在離日長至候氣而動徵爲事六樂成文從之備
　　　　羽引　沈　約
玄英紀運冬冰折物爲音本和且悅竆髙測深長無絶
　　　　同前　蕭子雲
其音爲物登玄英制畱循短位濁清惟皇創則和且平
　　　相和上
　　　　　古今樂録曰張永元嘉技録相和有十五
　　　　　曲一曰氣出唱二曰精列三曰江南四曰
　　　　　度關山五曰東光六曰十五七曰薤露八
　　　　　曰蒿里九曰覲歌十曰對酒十一曰雞鳴
　　　　　十二曰烏生十三曰平陵東十四曰東門
　　　　　十五曰陌上桑十三曲有辭氣出唱精列
　　　　　度關山薤露蒿里對酒竝魏武帝辭十五
　　　　　文帝辭江南東光雞鳴烏生平陵東陌上
　　　　　桑竝古辭是也二曲無辭覲歌東門是也
　　　　　陌上桑歌瑟調古辭豔歌羅敷行日出東
　　　　　南隅篇覲歌張録云無辭而武帝有往古
　　　　　篇東門張録云無辭而武帝有陽春篇或
　　　　　云歌瑟調古辭東門行入門悵欲悲也古
　　　　　有十七曲其武陵鵾鷄二曲亾按宋書樂
　　　　　志陌上桑又有文帝棄故鄉一曲亦在瑟
　　　　　調東西門行及楚辭鈔今有人武帝駕虹
　　　　　蜺二曲皆張録所不載也
　　　　氣出唱　魏武帝
駕六龍乗風而行行四海外路下之八邦歴登髙山臨
谿谷乗雲而行行四海外東到泰山仙人玉女下來遨
遊驂駕六龍飲玉漿河水盡不東流解愁腹飲玉漿奉
持行東到蓬萊山上至天之門玉闕下引見得入赤松
相對四面顧望視正焜煌開玉心正興其氣百道至傳
告無竆閉其口但當愛氣夀萬年東到海與天連神仙
之道出窈入冥常當專之心恬澹無所愒欲閉門坐自
守天與期氣願得神之人乗駕雲車驂駕白鹿上到天
之門來賜神之藥跪受之敬神齊當如此道自來
蕐隂山自以為大髙百丈浮雲為之葢仙人欲來出隨
風列之雨吹我洞簫鼓瑟琴何誾誾酒與歌戲今日相
樂誠為樂玉女起起儛移數時鼓吹一何嘈嘈從西北
來時仙道多駕烟乗雲駕龍欝何蓩蓩遨遊八極乃到
崑崙之山西王母側神仙金止玉亭來者為誰赤松王
喬乃德旋之門樂共飲食到黄昬多駕合坐萬嵗長宜
子孫
遊君山甚為眞磪䃬砟硌爾自為神乃到王母臺金階
玉為堂芝草生殿㫄東西廂客滿堂主人當行觴坐者
長夀遽何央長樂甫始宜孫子當(常/一作)願主人増年與
天相守
　　　　　　右三曲魏晉樂所奏
　　　　精列　魏武帝
厥初生造化之陶物莫不有終期莫不有終期聖賢不
能免何為懷此憂願螭龍之駕􁈖想崑崙居􁈖想崑崙
居見期於迂怪志意在蓬萊志意在蓬萊周孔聖徂落
會稽以墳丘會稽以墳丘陶陶誰能度君子以弗憂年
之暮奈何時過時來微
　　　　　　右一曲魏晉樂所奏
　　　　江南　古　辭
　　　　　樂府解題曰江南古辭葢美芳晨麗景嬉
　　　　　遊得時若梁簡文桂檝晚應旋唯歌遊戲
　　　　　也按梁武帝作江南弄以代西曲有採蓮
　　　　　採菱葢出於此唐陸龜蒙又廣古辭為五
　　　　　解云
江南可採蓮蓮葉何田田魚戲蓮葉間魚戲蓮葉東魚
戲蓮葉西魚戲蓮葉南魚戲蓮葉北
　　　　　　右一曲魏晉樂所奏
　　　　江南思　湯惠休
幽客海隂路留戍淮陽津垂情向春草知是故鄉人
　　　　同前　簡文帝
桂檝晚應旋歷岸扣輕舷紫荷擎釣鯉銀筐挿短蓮人
歸浦口暗那得久回船
江南有妙妓時則應璿樞月暈蘆灰缺秋還懸炭枯含
丹和九轉芳樹䕃三株何辭天后誚終是到仙都
　　　　江南曲　桺　惲
汀洲採白蘋日落江南春洞庭有歸客瀟湘逢故人故
人何不返春蕐復應晚不道新知樂只言行路逺
　　　　同前　沈　約
櫂歌發江潭採蓮渡湘南宜須閒隱處舟浦予自諳羅
衣織成帶墮馬碧玉篸但令舟檝渡寧計路嵌嵌
　　　　同前　宋之問
妾住越城南離居不自堪採花驚曙鳥摘葉餧春蠶懶
結茱茰帶愁安玳瑁篸侍臣消瘦盡日暮碧江潭
　　　　同前　劉眘虛
美人何蕩漾湖上風月長玉手欲有贈徘徊雙鳴璫歌
聲隨渌水怨色起朝陽日暮還家望雲波横洞房
　　　　同前　丁仙芝
長干斜路北近浦是兒家有意來相訪朙朝出浣沙發
向横塘口船開值急流知郎舊時意且請攏船頭昨暝
逗南陵風聲波浪阻入浦不逢人歸家誰信汝未曉已
成粧乗潮去茫茫因從京口渡使報邵陵王始下芙蓉
樓言發瑯琊岸急為打船開惡許傍人見
　　　　同前八首　劉希夷
暮㝛南洲草晨行北岸林日懸滄海濶水隔洞庭深烟
景無留意風波有異潯嵗遊難極目春戲易為心朝夕
無榮遇芳菲已滿襟
豔唱潮初落江花露未晞春洲驚翡翠朱服弄芳菲畫
舫烟中淺青陽日際微錦帆衝浪溼羅袖拂行衣含情
罷所採相歎惜流暉
君為隴西客妾遇江南春朝遊含靈果夕採弄風蘋果
氣時不歇蘋花日自新以此江南物持贈隴西人空盈
萬里懷欲贈竟無因
皓如楚江月靄若吳岫雲波中自皎鏡山上亦氛(氤/一作)
氳朙月留照妾輕雲持贈君山川各離散光氣乃殊分
天涯一為别江北自相聞
艤舟乗潮去風帆振草凉潮平見楚甸天際望維陽洄
泝經千里烟波接兩鄉雲朙江嶼出日照海流長此中
逢嵗晏浦樹落花芳
暮春三月晴維陽呉楚城城臨大江汜廻映洞浦清晴
雲曲金閣珠樓碧烟裏月朙芳樹羣鳥飛風過長林雜
花起(落/一作)可憐離别誰家子于此一至情何巳
北堂紅草盛䒠茸南湖碧水照芙蓉朝遊暮起金花盡
漸覺羅裳珠露濃自惜妍華三五嵗已歎關山千萬重
人情一去無還日欲贈懷芳怨不逢
憶㫺江南年盛時平生怨在長洲曲冠葢星繁湘(江/一作)
水上衝風摽落洞庭渌落花舞袖紅紛紛朝霞髙閣洗
晴雲誰言此處嬋娟子珠玉為心以奉君
　　　　同前　于　鵠
偶向江邊採白蘋還隨女伴賽江神衆中不敢分朙語
暗擲金錢卜逺人
　　　　同前　李　益
嫁得瞿塘賈朝朝誤妾期早知潮有信嫁與弄潮兒
　　　　同前　李　賀
汀洲白蘋草桺惲乗馬歸江頭樝樹香岸上蝴蝶飛酒
盃若葉露玉軫蜀桐虚朱樓通水陌沙暖一雙魚
　　　　同前　李商隱
郎船安兩槳儂舸動雙橈掃黛開宮額裁裙約楚腰乖
期方積􁈖臨醉欲拚嬌莫以採菱唱欲羡秦臺簫
　　　　同前　韓　翃
長樂花枝雨㸃銷江城日暮好相邀春樓不閉葳𬎼鏁
緑水回通宛轉橋
　　　　同前　溫庭筠
妾家白蘋浦日上芙蓉檝軋軋揺槳聲移舟入茭葉溪
長茭葉深作底難相尋避郎郎不見鸂鶒自浮沉拾萍
萍無根採蓮蓮有子不作浮萍生寧作藕花死岸傍騎
馬郎烏帽紫遊韁含愁復含笑回首問横塘妾住金陵
歩門前朱雀航流蘇持作帳芙蓉持作梁出入金犢幰
兄弟侍中郎前年學歌舞定得郎相許連娟睂繞山依
約腰如杵鳳管悲若咽鸞絃嬌欲語扇薄露紅鈆羅輕
壓金縷朙月西南樓珠簾瑇瑁鈎横波巧能笑彎蛾不
識愁花開子留樹草長根依土早聞金溝逺底事歸郎
許不學楊白花朝朝淚如雨
　　　　同前　張　籍
江南人家多橘樹呉姬舟上織白紵土地卑溼饒蟲蛇
連木為牌入江住江村亥日長為市落帆渡橋來浦裏
青莎覆城竹為屋無井家家飲潮水長干午日沽春酒
髙高酒旗懸江口倡樓兩岸懸水栅夜唱竹枝留北客
江南風土歡樂多悠悠處處盡經過
　　　　同前　羅　隱
江烟溼雨鮫綃軟漠漠逺山睂黛淺水國多愁又有情
夜槽壓酒銀船滿綳絲採怨凝曉空呉王臺榭春夢中
鴛鴦鸂鶒喚不起平鋪渌水眠東風西陵路邊月悄悄
油壁輕車嫁蘇小
　　　　同前　陸龜蒙
為愛江南春渉江聊采蘋水深烟浩浩空對雙車輪車
輪朙月團車葢浮雲盤雲月徒自好水中行路難遥遥
洛陽道夾道生春草寄語棹船郎莫誇風浪好
　　　　同前
魚戲蓮葉間參差隱葉扇鵁鶄􁭛鳿窺㶑灎無因見
魚戲蓮葉東初霞射紅尾傍臨謝山側恰值清風起
魚戲蓮葉西盤盤舞波急潛依曲岸凉正對斜光入
魚戲蓮葉南欹危午烟疊光揺越鳥巢影亂呉娃檝
魚戲蓮葉北澄陽動微漣回看帝子渚稍背鄂君船
　　　　江南可採蓮　劉　緩
　　　　　古江南辭曰江南可採蓮因以為題云
春初北岸涸夏月南湖通巻荷舒欲倚芙蓉生卽紅檝
小宜回逕船輕好入叢釵光逐影亂衣香隨逆風江南
少許地年年情不窮
樂府詩集巻第二十六(終)東吳毛晉訂正
樂府詩集巻第二十七
　　　　　　　太原　郭茂倩　編次
　　相和歌辭
　　　相和曲中
　　　　度關山　魏武帝
　　　　　樂府解題曰魏樂奏武帝辭言人君當自
　　　　　勤苦省方黜陟省刑薄賦也若梁戴暠云
　　　　　㫺聽隴頭吟平居已流涕但叙征人行役
　　　　　之思焉
天地間人為貴立君牧民為之軌則車轍馬迹經緯四
極黜陟幽朙黎庶繁息於鑠賢聖總統邦域封建五爵
井田刑獄有燔丹書無普赦贖臯陶甫侯何有失職嗟
哉後世改制易律勞民為君役賦其力舜漆食器畔者
十國不及唐堯采椽不斵世歎伯夷欲以厲俗侈惡之
大儉為共德許由推讓豈有訟曲兼愛尚同疏者為戚
　　　　　　右一曲魏樂所奏
　　　　同前　簡文帝
關山遠可度逺度復難思直指遮歸道都護總前期力
農争地利轉戰逐天時材官蹶張皆命中弘農越騎盡
搴旗搴旗逺不息驅虜何窮極狼居一封難再覩閼氏
永去無容色銳氣且横行朱旗亂日精先屠光禄塞却
破夫人城凱還歸舊里非是衒功名
　　　　同前　戴　暠
㫺聽隴頭吟平居巳流涕今上關山望長安樹如薺千
里非鄉邑百姓為兄弟軍中大體自相襃其間得意各
分曹博陵輕俠皆無位幽中重氣本多豪馬銜苜蓿葉
劒寶(瑩/一作)鷿鵜膏初征心未習(息/一作)復值雁飛入山頭
看月近草上知風急笛喝曲難成笳繁響還澀武帝初
承平東伐復西征薊門海作塹榆塞冰為城催令四校
出倚望三邊平箭服潮來動刀環臨陣鳴將軍一百戰
都䕶五千兵且决雄雌眼前利誰道功名身後事丈夫
意氣本自然來時辭弟(第/一作)已聞(開/一作)天但令此身與
命在不持烽火照甘泉
　　　　同前　桺　惲
長安倡家女出入燕南垂與持德自羙本以容見知舊
聞關山道何事總金羈妾心日已亂秋風鳴細枝
　　　　同前　劉　遵
隴樹寒色落塞雲朝欲開谷聲鼙易響路狹幰難囘當
知結綬去非是棄繻來行人􁈖顧返道别且徘徊願度
關山鶴勞歌立可哀
　　　　同前　王　訓
邊庭多警急羽檄未曽閒從軍出隴坂驅馬度關山關
山恒晻靄高峰白雲外遥望秦川水千里長如帶好勇
自秦中意氣本豪雄少年便習戰十四已從戎㫺年經
上郡今嵗出雲中遼水深難渡榆關斷未通折衘凌絶
域流蓬驚未息胡雲朝夜起平沙不相識兵法貴先聲
兵中自有程逗遛皆贖罪先登盡一城都護疲詔吏將
軍擅發兵平盧凝縱火飛鴟畏犯營輕重一為鹵(虜/一作)
金刀何用盟誰知出塞外獨有漢飛名
　　　　同前　張正見
關山度曉月劒客遠從征雲中出迥陣天外落奇兵輪
摧偃去節樹倒礙懸旌沙揚折坂暗雲積榆溪朙馬倦
時銜草人疲屢看城寒隴胡笳澀空林漢鼓鳴還聽嗚
咽水併切斷腸聲
　　　　同前　李　端
雁塞日初晴胡關雪復平危竿縁廣漠古竇傍長城拔
劒金星出彎弧玉羽鳴誰知係虜者賈誼是書生
　　　　同前　馬　戴
金鎖耀兜鍪黄雲拂紫騮叛羌旗下戮䧟壁夜中收霜
霰戎衣故關河磧氣秋箭瘡殊未合更遣擊蘭州
火發龍山北中宵易左賢勒兵臨漢水驚雁散胡天木
落防河急軍孤受敵偏猶聞漢皇怒按劒待開邊
　　　　東光　古　辭
　　　　　古今樂録曰張永元嘉技録云東光舊但
　　　　　絃無音宋識造其歌聲
東光乎倉梧何不乎倉梧多腐粟無益諸軍糧諸軍遊
蕩子早行多悲傷
　　　　　　右一曲魏晉樂所奏
　　　　十五　魏文帝
　　　　　古今樂録曰十五歌文帝辭後解歌瑟調
　　　　　西山一何髙彭祖稱七百篇辭在瑟調
登山而遠望谿谷多所有楩柟千餘尺衆草之(芝/一作)盛
茂蕐葉耀人目五色難可紀雉雊山雞鳴虎嘯谷風起
號羆當我道狂顧動牙齒
　　　　　　右一曲魏晉樂所奏
　　　　登髙丘而望逺　李　白
登髙丘而望遠海六鼇骨已霜三山流安在扶桑半摧
折白日沉光彩銀臺金闕如夢中秦皇漢武空相待精
衛費木石黿鼉無所憑君不見驪山茂陵盡灰滅牧羊
之子來攀登盗賊劫寳玉精靈竟何能竆兵黷武今如
此鼎湖飛龍安可乘
　　　　薤露　古　辭
　　　　　崔豹古今注曰薤露蒿里竝䘮歌也本出
　　　　　田横門人横自殺門人傷之為作悲歌言
　　　　　人命奄忽如薤上之露易晞滅也亦謂人
　　　　　死魂魄歸於蒿里至漢武帝時李延年分
　　　　　為二曲薤露送王公貴人蒿里送士大夫
　　　　　庶人使挽柩者歌之亦謂之挽歌譙周法
　　　　　訓曰挽歌者漢髙帝召田横至尸鄉自殺
　　　　　從者不敢哭而不勝哀故為挽歌以寄哀
　　　　　音樂府解題曰左傳云齊將與呉戰於艾
　　　　　陵公孫夏命其徒歌虞殯杜預云送死薤
　　　　　露歌即䘮歌不自田横始也按蒿里山名
　　　　　在泰山南魏武帝薤露行曰惟漢二十二
　　　　　世所任誠不良曹植又作惟漢行
薤上露何易晞露晞朙朝更復落人死一去何時歸
　　　　同前　魏武帝
惟漢二十二世所任誠不良沐猴而冠帶知小而謀彊
猶豫不敢斷因狩執君王白虹為貫日已亦先受殃賊
臣持(執/一作)國柄殺主滅宇京蕩覆帝基業宗廟以燔䘮
播越西遷移號泣而且行瞻彼洛城郭微子為哀傷
　　　　　　右一曲魏樂所奏
　　　　同前　曹　植
　　　　　樂府解題曰曹植擬薤露行為天地
天地無竆極隂陽轉相因人居一世間忽若風吹塵願
得展功勤輸力於朙君懷此王佐才慷慨獨不羣鱗介
尊神龍走獸宗麒麟蟲獸豈知德何况於士人孔氏删
詩書王業粲已分騁我徑寸翰流藻垂蕐芬
　　　　同前　張　駿
在晉之二葉(世/一作)皇道昧不朙主暗無良臣艱(姦/一作)亂
起朝廷七柄失其所權綱䘮典刑愚猾窺神器牝鷄又
晨鳴哲婦逞幽虐宗祀一朝傾儲君縊新昌帝執金墉
城禍釁萌宮掖胡馬動北坰三方風塵起玁狁竊上京
義士㧖素婉感慨懷憤盈誓心蕩衆狄積誠徹昊靈
　　　　惟漢行　曹　植
太極定二儀清濁始以形三光炤八極天道甚著朙為
人立君長欲以遂其生行仁章以瑞變故誡驕盈神髙
而聽卑報若響應聲朙主敬細微三季瞢天經二皇稱
至化盛哉唐虞庭禹湯繼厥德周亦致太平在㫺懷帝
京(時/一作)日昃不敢寧濟濟在公朝萬載馳其名
　　　　同前　傅　玄
危哉鴻門會沛公㡬不還輕裝入人軍投身湯火間兩
雄不俱立亞父見此權項莊奮劒起白刃何翩翩伯身
雖為蔽事促不及旋張良慴坐側髙祖變龍顔頼得樊
將軍獸(虎/當作)叱項王前嗔目駭三軍磨牙咀豚肩空巵
讓霸主臨急吐奇言威凌萬乘主指顧回泰山神龍困
鼎鑊非噲豈得全狗屠登上將功業信不原健兒寔可
慕腐儒何足歎
　　　　蒿里　古　辭
蒿里誰家地聚歛魂魄無賢愚鬼伯一何相催促人命
不得少踟蹰
　　　　同前　魏武帝
關東有義士興兵討羣凶初期會盟津乃心在咸陽軍
合力不齊躊躇而雁行勢利使人争嗣還自相戕淮南
弟稱號刻璽於北方鎧甲生蟣蝨萬姓以死亾白骨露
於野千里無雞鳴生民百遺一念之斷人腸
　　　　　　右一曲魏樂所奏
　　　　同前　鮑　照
同盡無貴賤殊願有竆伸馳波催永夜零露逼短晨(作/一)
(露宿逼短晨/漏馳催永夜)結我幽山駕去此滿堂親虚容遺劒佩羙
(實/一作)貌戢衣巾斗酒安可酌尺書誰復陳年代稍推遠
懐抱日幽淪人生良自劇天道與何人齎我長恨意歸
為狐兔塵
　　　　同前　僧貫休
兔不遲烏更急但恐穆王八駿著鞭不及所以蒿里墳
出蕺蕺氣凌雲天龍騰鳳集盡為風消土喫狐掇蟻拾
黄金不啼玉不泣白楊騷屑亂風愁月折碑石人莾穢
榛沒牛羊窸窣時見牧童兒弄枯骨
　　　　挽歌　繆　襲
生時遊國都死没棄中野朝發髙堂上暮㝛黄泉下白
日入虞淵懸車息駟馬造化雖神朙安能復存我形容
稍歇滅齒髮行當墮自古皆有然誰能離此者
　　　　同前　陸　機
卜釋考休貞嘉命咸在兹夙駕警徒御結轡頓重基龍
㡛被廣桺前驅矯輕旗殯宮何嘈嘈哀響沸中闈闈中
且勿喧聽我薤露詩死生各異倫祖載當有時舍爵兩
楹位啓殯進靈轜飲餞觴莫舉出㝛歸無期帷袵曠遺
影棟宇與子辭周親咸奔湊友朋自遠來翼翼飛輕軒
駸駸䇿素騏按轡遵長薄送子長夜臺呼子子不聞泣
子子不知歎息重櫬側念我疇㫺時三秋猶足收萬世
安可􁈖殉歿身易亾救子非所能含言言哽咽揮涕涕
(淚/一作)流離
重阜何崔嵬玄廬竄其間磅礴立四極穹崇效(放/一作)蒼
天測(側/一作)聽隂溝涌臥觀天井懸壙宵何寥廓大暮安
可晨人往有返嵗我行無歸年㫺居四民宅今託萬鬼
鄰㫺為七尺軀今成灰與塵金玉㫺(素/一作)所佩鴻毛今
不振豐肌饗螻蟻妍骸永夷泯夀堂延魑魅虚無自相
賓螻蟻爾何怨魑魅我何親拊心痛荼毒永歎莫為陳
流離親友􁈖惆悵神不㤗素驂佇轜軒玄駟騖飛葢哀
鳴興殯宮㢠遲悲野外魂輿寂無響但見冠與帶備物
象平生長旌誰為斾悲風鼓行軌傾雲結流藹振䇿指
靈丘駕言從此遊
　　　　同前三首　陶　潛
荒草何茫茫白楊亦蕭蕭嚴霜九月中送我出遠郊四
面無人居髙墳正嶕嶢鳥為動哀鳴(仲天鳴/一作馬為)林風自
蕭條幽室一已閉千年不復朝千年不復朝賢達無奈
何向來相送人各以(已/一作)歸其家親戚或餘悲佗人亦
已歌死去何所道託體同山阿
有生必有死早終非命促昨暮同為人今旦在鬼録魂
氣散何之枯形寄空木嬌兒索父啼良友拊我哭得失
不復知是非安能覺千秋萬嵗後誰知榮與辱但恨在
世時飲酒恒不足
在㫺無酒飲今但(但恨/一作)湛空觴春醪生浮蟻何時更能
嘗肴案盈(列/一作)我前親戚(舊/一作)哭我傍欲語口無音欲
視眼無光㫺在髙堂寢今㝛荒草鄉荒草無人眠極視
正茫茫一朝出門去歸家(來/一作)良未央
　　　　同前　鮑　照
獨處重冥下憶㫺登髙臺傲岸平生中不為物所裁埏
門只復閉白蟻相將來生時芳蘭體小蟲今為災玄鬢
無復根枯髏依青苔憶㫺好飲酒素盤進青梅彭韓及
廉藺疇㫺已成灰壯士皆死盡餘人安在哉
　　　　同前　祖孝徵
㫺日驅駟馬謁帝長楊宮旌懸白雲外騎獵紅塵中今
來向漳浦素葢轉悲風榮華與歌笑萬事盡成空
　　　　同前　趙微朙
寒日蒿上朙凄凄郭東路素車誰家子丹旐引将去原
下荆棘叢叢邊有新墓人間痛傷别此是長别處曠野
何蕭條青松白楊樹
　　　　同前二首　于　鵠
隂風吹黄蒿挽歌渡秋水車馬却歸城孤墳月朙裏
雙轍出郭門綿綿東西道送死多於生㡬人得終老見
人切肺肝不如歸山好不聞哀哭聲黙默安懐抱時盡
從物化又免生憂擾世間夀者稀盡為悲傷惱
　　　　同前　孟雲卿
草草門巷喧塗車儼成位冥寞何所須盡我生人意北
邙路非(不/一作)遠此别終天地臨穴頻撫棺至哀反無淚
爾形未衰老爾息猶童稚骨肉不(安/一作)可離皇天若容
易房帷卽虚張庭宇為哀次薤露歌若斯人生盡如寄
　　　　同前　白居易
丹旐何飛揚素驂亦悲鳴晨光照閭巷轜車儼欲行蕭
條九月天哀挽出重城借問送者誰妻子與弟兄蒼蒼
上古原峨峨開新瑩含酸一慟哭異口同哀聲舊壠轉
蕪絶新墳日羅列春風草緑北邙山此地年年生死别
　　　　對酒　魏武帝
　　　　　樂府解題曰魏樂奏武帝所賦對酒歌太
　　　　　平其旨言王者德澤廣被政理人和萬物
　　　　　咸遂若梁范雲對酒心自足則言但當為
　　　　　樂勿徇名自欺也
對酒歌太平時吏不呼門王者賢且朙宰相股肱皆忠
良咸禮讓民無所争訟三年耕有九年儲倉榖滿盈班
白不負戴雨澤如此百榖用成却走馬以糞其上田爵
公侯伯子男咸愛其民以黜陟幽朙子養有若父與兄
犯禮法輕重隨其刑路無拾遺之私囹圄空虚冬節不
斷人耋耋皆得以夀終恩德廣及草木昆蟲
　　　　　　右一曲魏樂所奏
　　　　同前　范　雲
對酒心自足故人來共持方悅羅矜解誰念髪成絲徇
性(往/一作)良為達求名本自欺迨君當歌日及我傾樽時
　　　　同前　張　率
對酒誠可樂此酒復芳醇如華良可貴似乳更甘珍何
當留上客為寄掌中人金樽清復滿玉椀亟來親誰能
共遲暮對酒惜芳辰(晨/一作)君歌尚未罷却坐避梁塵
　　　　同前　張正見
當歌對玉酒匡坐酌金罍竹葉三清泛蒲萄百味開風
移蘭氣入月逐桂香來獨有劉將阮㤀情寄羽杯
　　　　同前　岑之敬
色映臨池竹香浮滿砌蘭舒文泛玉盌漾蟻溢金盤簫
曲隨鸞易笳聲出塞難唯有將軍酒川上可除寒
　　　　同前　庾　信
春水望桃花春洲藉芳杜琴從綠珠借酒􁂗文君取牽
馬向渭橋日曝山頭脯山簡接䍦倒王戎如意舞筝鳴
金谷園笛韻平陽塢人生一百年歡笑唯三五何處覔
錢刀求為洛陽賈
　　　　同前　崔國輔
行行日將夕荒村古塜無人跡朦朧荆棘一鳥飛屢唱
提壺沽酒喫古人不達酒不足遺恨精靈傳此曲寄言
當代諸少年平生且盡杯中渌
　　　　同前二首　李　白
松子棲金華安期入蓬海此人古之仙羽化竟何在浮
生速流電倐忽變光彩天地無凋換容顔有遷改對酒
不肯飲含情欲誰待
勸君莫拒杯春風笑人來桃李如舊識傾花向我開流
鶯啼碧樹朙月窺金罍昨來朱顔子今日白髮催棘生
石虎殿鹿走姑蘇臺自古帝王宅城闕閉黄埃君若不
飲酒㫺人安在哉
樂府詩集巻第二十七(終)東吳毛晉訂正
樂府詩集巻第二十八
　　　　　　　太原　郭茂倩　編次
　　相和歌辭
　　　相和曲下
　　　　雞鳴　古　辭
　　　　　樂府解題曰古詞云雞鳴髙樹巔狗吠深
　　　　　宮中初言天下方太平蕩子何所之次言
　　　　　黄金為門白玉為堂置酒作倡樂為樂終
　　　　　言桃傷而李仆喻兄弟當相為表裏兄弟
　　　　　三人近侍榮耀道路與相逢狹路間行同
　　　　　若梁劉孝威雞鳴篇但詠雞而已又有雞
　　　　　鳴髙樹巔晨雞髙樹鳴皆出扵此
雞鳴髙樹巔狗吠深宮中蕩子何所之天下方太平刑
法非所貸柔協正亂名黄金爲君門璧(碧/一作)玉爲軒闌
堂上有雙樽酒作使邯鄲倡劉玉碧青甓後出郭門王
舍後有方池池中雙鴛鴦鴛鴦七十二羅列自成行鳴
聲何啾啾聞我殿東廂兄弟四五人皆爲侍中郎五日
一時來觀者滿路傍黄金絡馬頭熲熲何煌煌桃生露
井上李樹生桃傍蟲來齧桃根李樹代桃殭樹木身相
代兄弟還相㤀
　　　　　　右一曲魏晉樂所奏
　　　　雞鳴篇　劉孝威
塒雞識將曙長鳴髙樹巔啄葉疑彰羽排花彊欲前意
氣多驚舉飄颺獨無侶陳思助鬭協狸膏郈昭妬敵安
金距丹山可愛有鳳凰金門飛舞有鴛鴦何如五德美
豈勝千里翔
　　　　雞鳴高樹巔　梁簡文帝
碧玉好名倡夫壻侍中郎桃花全覆井金門半隐堂時
欣一來下復比雙鴛鴦雞鳴天尚早東烏定未光
　　　　晨雞髙樹鳴　張正見
晨雞振翮鳴出逈擅奇聲蜀郡隨金馬天津應玉衡摧
冠驗逺石擊火出連營争棲斜揭暮解翼横飛度試飲
淮南藥翻上仙都樹枝低且候潮葉淺還承露承露觸
嚴霜葉淺伺朝陽不見猜羣怯寳劒勇戰出花埸當損
黄金距誰論白玉璫豈知長鳴逢晉帝恃氣遇周王流
名說魯國分影入陳倉不復愁符朗猶能感孟嘗
　　　　烏生　古　辭
　　　　　一曰烏生八九子樂府解題曰古辭云烏
　　　　　生八九子端坐秦氏桂樹間言烏母子本
　　　　　在南山巖䂖間而來為秦氏彈丸所殺白
　　　　　鹿枉苑中人得以為脯黄鵠摩天鯉抂深
　　　　　淵人得而烹煮之則夀命各有定分死生
　　　　　何歎(待/一作)前後也若梁劉孝威城上烏一
　　　　　年生九雛但詠烏而已又有城上烏葢出
　　　　　扵此
烏生八九子端坐秦氏桂樹間唶我秦氏家有遊遨蕩
子工用睢陽彊蘇合彈左手持彊彈兩丸出入烏東西
唶我一丸即發中烏身烏死魂魄飛揚上天阿母生烏
子時乃在南山巖石間唶我人民安知烏子處蹊徑窈
窕安從通白鹿乃在上林西苑中射工尚復得白鹿脯
唶我黄鵠摩天極髙飛後宮尚復得烹煑之鯉魚乃在
洛水深淵中釣鈎尚得鯉魚口唶我人民生各各有夀
命死生何湏復道前後
　　　　　　右一曲魏晉樂所奏
　　　　烏生八九子　劉孝威
城上烏一年生九雛枝輕巢本狹風多葉早枯氄毛不
自煖張翼彊相呼金柝嚴兮翠樓肅蜃壁光兮椒泥馥
虞機衡網不得猜鷹􁀳隼搏無由逐永願共棲曽氏冠
同瑞周王屋莫啼城上寒猶賢野間㝛羽成翮備各西
東丁年賦命有窮通不見髙飛帝輦側逺託日輪中(作/一)
(終)尚逢王吉箭猶嬰夏羿弓豈知變彩救燕質入夢祚
昭公畱聲表師退集幕示營空靈臺已鑄像流蘇時候
風
　　　　城上烏　吳　均
焉焉城上烏翩翩尾畢逋凡生八九子夜夜啼相呼質
微知慮少體賤毛衣麄陛下三萬嵗臣至執金吾
　　　　同前　朱　超
朝飛集帝城猶帶夜啼聲近日毛雖煖聞弦心尚驚
　　　　平陵東　古　辭
　　　　　崔豹古今注曰平陵東漢翟義門人所作
　　　　　也樂府解題曰義丞相方進之少子字文
　　　　　仲為東郡太守以王莽方簒漢舉兵誅之
　　　　　不克見害門人作歌以怨之也
平陵東松柏桐不知何人刦義公刦義公在髙堂下交
錢百萬兩走馬兩走馬亦誠難顧見追吏心中惻心中
惻血出漉歸告我家賣黄犢
　　　　　　右一曲魏晉樂所奏
　　　　同前　曹　植
閶闔開天衢通被我羽衣乘飛龍乘飛龍與仙期東上
蓬萊採靈芝靈芝採之可服食年若王父無終極
　　　　陌上桑(三解)古　辭
　　　　　一曰豔歌羅敷行古今樂録曰陌上桑歌
　　　　　瑟調古辭豔歌羅敷行日出東南隅篇崔
　　　　　豹古今注曰陌上桑者出秦氏女子秦氏
　　　　　邯鄲人有女名羅敷為邑人千乘王仁妻
　　　　　王仁後為趙王家令羅敷出採桑於陌上
　　　　　趙王登臺見而悦之因置酒欲奪焉羅敷
　　　　　巧彈筝乃作陌上桑之歌以自朙趙王乃
　　　　　止樂府解題曰古辭言羅敷採桑為使君
　　　　　所邀盛誇其夫為侍中郎以拒之與前說
　　　　　不同若陸機扶桑升朝暉但歌美人好合
　　　　　與古詞始同而末異又有採桑亦出扵此
日出東南隅照我秦氏樓秦氏有好女自名為羅敷羅
敷憙蠶桑採桑城南隅青絲為籠係桂枝為籠鈎頭上
倭墮髻耳中朙月珠緗綺為下帬紫綺為上襦行者見
羅敷下擔捋髭鬚少年見羅敷脫㡌著帩頭耕者㤀其
犁鋤者㤀其鋤來歸相怒怨但坐觀羅敷(解/一)使君從南
來五馬立踟蹰使君遣吏往問是誰家姝秦氏有好女
自名為羅敷羅敷年㡬何二十尚不足十五頗有餘使
君謝羅敷寧可共載不羅敷前置辭使君一何愚使君
自有婦羅敷自有夫(解/二)東方千餘騎夫壻居上頭何用
識夫壻白馬從驪駒青絲繫馬尾黄金絡馬頭腰中鹿
盧劒可直千萬餘十五府小史二十朝大夫三十侍中
郎四十專城居為人㓗白晢鬑鬑頗有鬚盈盈公府歩
冉冉府中趨坐中數千人皆言夫壻殊(歌曲後有趨/三解前有豔)
　　　　　　右一曲魏晉樂所奏
　　　　同前　楚辭鈔
今有人山之阿被服薜荔帶女蘿既含睇又宜咲子戀
慕予善窈窕乗赤豹從文貍辛夷車駕結桂旗被石蘭
帶杜衡折芳拔荃遺所思處幽室終不見天路險艱獨
後來表獨立山之上雲何容容而抂下杳冥冥羌晝晦
東風飄颻神靈雨風瑟瑟木櫌櫌思念公子徒以憂
　　　　同前　魏武帝
駕虹蜺乗赤雲登彼九疑歴玉門濟天漢至崑崙見西
王母謁東君交赤松及羡門受要祕道愛精神食芝英
飲醴泉拄杖桂枝佩秋蘭絶人事遊渾元若疾風遊歘
飄飄(颻/一作)景未移行數千夀如南山不㤀愆
　　　　同前　魏文帝
棄故鄉離室宅逺從軍旅萬里客披荆棘求阡陌側足
獨窘步路局苲虎豹嘷動雞驚禽失羣鳴相索登南山
奈何蹈盤石樹木叢生鬱差錯寢蒿草䕃松栢涕泣雨
面霑枕席伴旅單稍稍日零落惆悵竊自憐相痛惜
　　　　　　右三曲晉樂所奏
　　　　同前　吳　均
嫋嫋陌上桑䕃陌復垂塘長條映白日細葉隠鸝黄蠶
飢妾復思拭淚且提筐故人寜知此(去如此/一作故人)離恨煎
人腸
　　　　同前　王臺卿
令月開和景處處動春心挂筐須葉滿息倦重枝隂
　　　　同前　王　筠
人傳陌上桑未曉已含光重重相䕃映軟軟(軟弱/一作)自芬
芳秋胡始停馬羅敷未滿筐春蠶朝已伏安得久彷徨
　　　　同前　亾名氏
日出秦樓朙條垂露尚盈蠶飢心自急開奩妝不成
　　　　同前　李　白
美女渭橋東(緗綺衣/一作美女)春還事蠶作五馬如飛龍(五馬/一作)
(花/飛如)青絲結金絡不知誰家子調笑來相謔妾本秦羅
敷玉顔豔名都緑條映素手採桑向城隅使君且不顧
况復論秋胡寒螿愛碧草鳴鳳棲青梧託心自有處但
恠傍人愚徒令白日暮髙駕空踟蹰
　　　　同前　常　建
翳翳陌上桑南枝交北堂美人金梯出素手自提筐非
但畏蠶飢盈盈嬌路傍
　　　　同前　陸龜䝉
皓齒還如貝色(光/一作)含長睂亦似烟華貼(帖/一作)鄰娃盡
著繡襠襦獨自提筐採蠶葉
　　　　採桑　鮑　照
季春梅始落工女事蠶作採桑淇洧間還戲上宫閣早
蒲時結隂晚篁(竹/一作)初解籜靄靄霧滿閨融融景盈幕
乳燕逐草蟲巢蜂拾花藥是節最暄妍佳服又新爍欽
歎對囘塗揚歌弄場藿抽琴試紓思薦佩果成託承君
郢中美服義久心諾衞風古愉艶鄭俗舊浮薄靈願悲
渡湘宓賦笑瀍(景/一作)落盛朙難重來淵意為誰涸君其
且調弦桂酒妾行酌
　　　　同前　梁簡文帝
春色映空來先發院邉梅細萍重疊長新花歴亂開連
珂往淇上接幰至叢臺叢臺可憐妾當牕望飛蝶忌趺
行衫領熨斗成褫襵寄語採桑伴訝今春日短枝髙攀
不及葉細籠難滿
　　　　同前　姚　翻
雁還髙桺北春歸洛水南日照茱茰領風揺翡翠篸桑
間視欲暮閨裏遽飢蠶相思君助取相望妾那堪
　　　　同前　吳　均
賤妾思不堪採桑渭城南帶減連枝繡髪亂鳳鳳篸花
舞依長薄蛾飛愛緑潭無由報君信流涕向春蠶
　　　　同前　劉　邈
倡妾不勝愁結束下青樓逐伴西城路相攜南陌頭葉
盡時移樹枝髙乍(任/一作)易鈎絲繩提(掛/一作)且脱金籠寫
仍收蠶飢日欲暮誰為使君畱
　　　　同前　沈君攸
南陌落光移蠶妾畏桑萎逐便牽低葉争多避小枝摘
駃籠行滿攀髙腕欲疲看金怯舉意求心自可知
　　　　同前　陳後主
春樓髻梳罷南陌競相隨去後花叢散風來香處移廣
袖承朝日長鬟礙聚枝柯新攀易斷葉嫩摘前萎採繁
鈎手弱微汗雜妝垂不應歸獨早堪為使君知
　　　　同前　張正見
春樓曙鳥驚蠶妾候初晴迎風金珥落向日玉釵朙徙
顧移籠影攀鈎動釧聲葉髙知手弱枝軟覺身輕人多
羞借問年少怯逢迎恐疑夫壻逺聊復答專城
　　　　同前　賀　徹
蠶妾出房櫳結伴類花䕺度水春衫緑映日晚妝紅釧
聲時動樹衣香自入風鈎長從枝曲葉盡細條空競採
須盈手争歸欲滿籠自憐公府歩誰與少年同
　　　　同前　傅　縡
羅敷試採桑出入城南傍綺裙映珠珥絲繩提玉筐度
身攀葉聚聳腕及枝長空勞使君問自有侍中郎
　　　　同前　郎大家宋氏
春來南雁歸日去西蠶逺妾思紛何極客遊殊未返
　　　　同前　劉希夷
楊桺送行人青青西入秦秦家採桑女樓上不勝春盈
盈灞水曲歩歩春芳緑紅臉耀朙珠絳脣含白玉囘首
渭橋東遥憐樹色同(色同/一作春)青絲嬌落日緗綺弄春風
攜籠長歎息逶迤戀春色看花若有情倚樹疑無力薄
暮思悠悠使君南陌頭相逢不相識歸去夢青樓
　　　　同前　李彦暐
採桑畏日髙不待春眠足攀條有餘愁那矜貌如玉千
金豈不贈五馬空躑躅何以變真性幽篁雪中緑
　　　　同前　王　建
鳥鳴桑葉間葉緑條復柔攀看去手近放下長長鈎黄
花葢野田白馬少年遊所念豈囘顧良人在髙樓
　　　　豔歌行　傅　玄
日出東南隅照我秦氏樓秦氏有好女自字為羅敷首
戴金翠飾耳綴朙月珠白素為下裾丹霞為上襦一顧
傾朝市再顧國為虛問女居安抂堂抂城南居青樓臨
大巷幽門結重樞使君自南來駟馬立踟蹰遣吏謝賢
女豈可同行車斯女長跪對使君言何殊使君自有婦
賤妾有鄙夫天地正厥位願君改其圗
　　　　同前　張正見
城隅上朝日斜暉照杏梁併巻茱茰帳争移翡翠牀縈
鬟聊向牖拂鏡且調妝裁金作小靨㪚麝起微黄二八
秦樓婦三十侍中郎執㦸超丹地豐貂入建章未安文
史閣獨結少年場彎弧貫葉影學劒動星芒翠葢飛城
曲金鞍横道傍調鷹向新市彈雀往睢陽行行稍有極
暮暮歸蘭房前瞻富羅綺左顧足鴛鴦蓮舒千葉氣燈
吐百枝光滿酌胡姬酒多燒荀令香不學幽閨妾生離
怨採桑
　　　　羅敷行　簫子範
城南日半上微歩弄妖姿含情動燕俗顧景笑齊睂不
愛柔桑盡還憶畏蠶飢春風若有顧惟願落花遲
　　　　同前　顧野王
東隅麗春日南陌採桑時樓中結梳罷提筐候早期風
輕鶯韻緩霜灑落花遲五馬光長陌千騎絡青絲使君
徒遣信賤妾畏蠶飢
　　　　同前　髙　允
邑中有好女姓秦字羅敷巧笑美囘盼鬢髮復凝膚脚
著花文屨耳穿朙月珠頭作墮馬髻倒枕象牙梳姌姌
善趍歩襜襜曵長𥚑王侯為之顧駟馬自踟蹰
　　　　日出東南隅行　陸　機
扶桑升朝暉照此髙臺端髙臺多妖麗濬房出清顔淑
貌耀皎日惠心清且閒羙目揚玉澤蛾睂象翠翰鮮膚
一何潤秀色若可餐窈窕多容儀婉媚巧笑言莫春春
服成粲粲綺與紈金雀垂藻翹瓊佩結瑶璠方駕揚清
塵濯足洛水瀾藹藹風雲㑹佳人一何繁南崖充羅幕
北渚盈軿軒清川含藻景髙岸(崖/一作)被華丹馥馥芳袖
揮泠泠纎指彈悲歌吐清響雅韻播幽蘭丹脣含九秋
妍迹凌七盤赴曲迅驚鴻蹈節如集鸞綺態隨顔變沈
姿無定源俯仰紛阿那顧歩咸可懽遺芳結飛飈浮景
映清湍冶容不足詠春遊良可歎
　　　　同前　謝靈運
栢梁冠南山桂宫燿北泉晨風拂幨幌朝日照閨軒美
人卧屏席懐蘭秀瑶璠皎㓗秋松氣淑徳春景暄
　　　　同前　沈　約
朝日出邯鄲照我叢臺端中有傾城豔顧景織羅紈延
軀似纎約遺視若囘瀾瑶莊映層綺金服炫彫欒幸有
同匡好西仕服秦官寳劒垂玉貝汗馬飾金鞍縈場類
轉雪逸控似騰鸞羅衣夕解帶玉釵暮垂冠
　　　　同前　張　率
朝日照屋梁夕月懸洞房專遽自稱豔獨囗伊覽光雖
資自然色誰能棄薄妝施著見朱粉㸃畫示赬黄含貝
開丹吻如羽發青陽金碧既簪珥綺縠復衣裳方領備
蟲彩曲裙雜鴛鴦手操獨繭緒脣凝脂燥黄
　　　　同前　蕭子顯
大朙上迢迢陽城射凌霄光照窻中婦絶世同阿嬌朙
鏡盤龍刻簪羽鳳凰雕逶迤梁家髻冉弱楚宫腰輕紈
雜重錦薄縠間飛綃三六前年暮四五今年朝蠶籠拾
芳翠桑陌採柔條出入東城里上下洛西橋忽逢車馬
客飛葢動襜軺單衣䑕毛織寳劒羊頭銷丈夫疲應對
從者輟衘鑣柱間徒脉脉垣上㡬翹翹女本西家㝛君
自上宮要漢馬三萬匹夫聓仕嫖姚鞶囊虎頭綬左珥
鳧盧貂横吹龍鍾管奏鼓象牙簫十五張内侍十八賈
登朝皆笑顔郎老盡訝董公超
　　　　同前　陳後主
重輪上瑞暉西北照南威南威年二八開牖敞重闈當
壚送客去上苑逐春歸鬢下珠勝月窻前雲帶衣紅裙
結未解綠綺白難徽
　　　　同前　徐伯陽
朱城壁日起朱扉青樓含照本暉暉逺映陌上春桑葉
斜入秦家緗綺衣羅敷妝粉能佳麗鏡前新梳倭墮髻
圜籠裊裊挂青絲纎鈎冉冉勝丹桂蠶飢日晚蹔生愁
忽逢使君南陌頭五馬停珂遣借問雙臉含嬌特好羞
妾壻府中輕小史即今來往專城裏欲識東方千騎歸
靄靄日暮紅塵起
　　　　同前　殷　謀
秦樓出佳麗正值朝日光陌頭能駐馬花處復添香
　　　　同前　王　襃
曉星西北没朝日東南隅陽窻臨玉女蓮帳照金鋪鳳
樓稱獨立絶世良所無鏡懸四龍網枕畫七星圖銀鏤
朙光帶金地織成襦調絃大垂手歌曲鳳將雛採桑三
市路賣酒七條衢道逢五馬客夾轂來相趍将軍多事
蓺夫聓好形模髙箱照雲母壯馬飾當顱單衣火浣布
利劒水精珠自知心所愛仕宦執金吾飛甍彫翡翠繡
桷畫屠蘇銀燭附蟬映雞羽黄金歩揺動襜褕兄弟五
日時來歸髙車竟道生光輝名倡两行堂上起鴛鴦七
十階前飛少年任俠輕年月珠丸出彈遂難追
　　　　同前　盧思道
初月正如鈎懸光入綺樓中有可憐妾如恨亦如羞深
情出艶語密意滿横眸楚腰寜且細孫睂本未愁青玉
勿當取雙銀詎可(肯/一作)畱㑹待東方騎遥居最上頭
　　　　同前　蕭　撝
昬昬隱逺霧團團乘陣雲正值秦樓女含嬌酬使君
　　　　同前　李　白
日出東方隈似從地底來歷天又入海六龍所舍安抂
哉其始與終古不息(古不休息/一作其行終)人非元氣安能與之
久徘徊草不謝榮於春風木不怨落於秋天誰揮鞭䇿
驅四運萬物興歇皆自然羲和羲和汝奚汨没於荒淫
之波魯陽何德駐景揮戈逆道違天矯誣實多吾將囊
括大塊浩然與溟涬同科
　　　　同前　李　賀
白日下崑崙發光如舒絲徒照葵藿心不見遊子悲折
折黄河曲日從中央轉暘谷耳曽聞若木眼不見(不可/一作)
(見)奈何鑠石胡爲銷人羿彎弓屬矢那不中足令久不
得奔詎教晨光夕昬
樂府詩集巻第二十八(終)東吳毛晉訂正
樂府詩集巻第二十九
　　　　　　　太原　郭茂倩　編次
　　相和歌辭
　　　吟歎曲
　　　　　古今樂録曰張永元嘉技録有吟歎四曲
　　　　　一曰大雅吟二曰王朙君三曰楚妃歎四
　　　　　曰王子喬大雅吟王朙君楚妃歎竝石崇
　　　　　辭王子喬古辭王朙君一曲今有歌大雅
　　　　　吟楚妃歎二曲今無能歌者古有八曲其
　　　　　小雅吟蜀琴頭楚王吟東武吟四曲闕
　　　　大雅吟　石　崇
堂堂太祖淵弘其量仁格宇宙義風遐暢啟土萬里志
抂翼亮三分有二周文是尚於穆武王弈世載聰欽朙
冲默文思允恭武則不猛化則時雍庭有儀鳳郊有遊
龍啓路千里萬國率從蕩清吳會六合乃同百姓仰德
良史書功超越三代唐虞比蹤
　　　　　　右一曲晉樂所奏
　　　　王朙君
　　　　　一曰王昭君唐書樂志曰朙君漢曲也元
　　　　　帝時匈奴單于入朝詔以王嬙配之即昭
　　　　　君也及將去入辭光彩射人悚動左右天
　　　　　子悔焉漢人憐其逺嫁為作此歌晉石崇
　　　　　妓緑珠善舞以此曲教之而自製新歌按
　　　　　此本中朝舊曲唐爲吳聲葢吳人傳授訛
　　　　　變使然也西京雜記曰元帝後宮既多不
　　　　　得常見乃使畫工圖其形案圖召幸宮人
　　　　　皆賂畫工多者十萬少者亦不減五萬昭
　　　　　君自恃容貌獨不肯與工人乃醜圗之遂
　　　　　不得見後匈奴入朝求美人為閼氏帝按
　　　　　圖以昭君行及去召見貌為後宮第一善
　　　　　應對舉止閒雅帝悔之而名籍已定方重
　　　　　信於外國故不復更人乃窮按其事畫工
　　　　　有杜陵毛延夀為人形醜好老少必得其
　　　　　真安陵陳敞新豐劉白龔寛竝工為牛馬
　　　　　飛鳥衆藝人形好醜不逮延夀下杜陽望
　　　　　樊青尤善布色同日棄市籍其家資皆巨
　　　　　萬京師畫工於是差稀古今樂録曰朙君
　　　　　歌舞者晉太康中季倫所作也王朙君本
　　　　　名昭君以觸文帝諱故晉人謂之朙君匈
　　　　　奴盛請㛰扵漢元帝以後宮良家子朙君
　　　　　配焉初武帝以江都王建女細君為公主
　　　　　嫁烏孫王昆莫令琵琶馬上作樂以慰其
　　　　　道路之思送朙君亦然也其造新之曲多
　　　　　哀怨之聲晉宋以來朙君止以絃隷少許
　　　　　為上舞而已梁天監中斯宣達為樂府令
　　　　　與諸樂工以清商兩相閒絃為朙君上舞
　　　　　傳之至今王僧䖍技録云朙君有閒絃及
　　　　　契注聲又有送聲謝希逸琴論曰平調朙
　　　　　君三十六拍胡笳朙君二十六拍清調朙
　　　　　君十三拍閒絃朙君九拍蜀調朙君十二
　　　　　拍吴調朙君十四拍杜瓊朙君二十一拍
　　　　　凡有七曲琴集曰胡笳朙君四弄有上舞
　　　　　下舞上閒絃下閒絃朙君三百餘弄其善
　　　　　者四焉又胡笳朙君别五拜辭漢跨鞍望
　　　　　鄉奔雲入林是也按琴曲有昭君怨亦與
　　　　　此同
我本良家子將適單于庭辭訣未及終前驅已抗旌僕
御涕流離轅馬悲且鳴哀欝傷五内泣淚沾朱纓行行
日已逺遂造匈奴城延我扵穹廬加我閼氏名殊類非
所安雖貴非所榮父子見陵辱對之慙且驚殺身良不
易默黙以苟生苟生亦何聊積思常憤盈願假飛鴻翼
棄之以遐征飛鴻不我顧佇立以屏營㫺為匣中玉今
為糞上英朝華不足嘉(歡/一作)甘與秋草幷傳語後世人
逺嫁難為情
　　　　　　右一曲晉樂所奏
　　　　王昭君　鮑　照
旣事轉蓬逺心隨雁路絶霜鞞旦夕驚邊笳中夜咽
　　　　同前　施榮泰
垂羅下椒閣舉袖拂胡塵唧唧撫心歎蛾睂誤殺人
　　　　同前　庾　信
拭啼辭戚里囘顧望昭陽鏡失菱花影釵除却月梁圍
腰無一尺垂涙有千行衫身承馬汗紅袖拂秋霜别曲
真多恨哀絃須㪅張
　　　　同前
猗蘭恩寵歇昭陽幸御稀朝辭漢闕去夕見胡塵飛寄
信秦樓下因書秋雁歸
　　　　同前　崔國輔
漢使南還盡胡中妾獨存紫臺綿望絶秋草不堪論
　　　　同前
一回望月一回悲望月月移人不移何時得見漢朝使
為妾傳書斬畫師
　　　　同前　盧照隣
合殿恩中絶交河使漸稀肝腸辭玉輦形影向金微漢
宮草應綠胡庭沙正飛願逐三秋雁年年一度歸
　　　　同前　駱賓王
斂容辭豹尾緘怨度龍鱗金鈿朙漢月玉筯染胡塵妝
鏡菱花暗愁睂桺葉嚬唯有清笳曲時聞芳樹春
　　　　同前　沈佺期
非君惜鸞殿非妾妬蛾睂薄命由驕虜無情是畫師嫁
來胡地惡不竝漢宮時心苦無聊頼何堪上馬辭
　　　　同前　梁　獻
圗畫失天真容華坐誤人君恩不可再妾命抂和親淚
㸃關山月衣銷邊塞塵一聞陽鳥至思絶漢宮春
　　　　同前　上官儀
玉關春色晚金河路幾千琴悲桂條上笛怨桺花前霧
掩臨妝月風驚入鬢蟬緘書待還使淚盡白雲天
　　　　同前　董思恭
琵琶馬上彈行路曲中難漢月正南逺燕山直北寒髻
鬟風拂散(亂/一作)睂黛雪沾殘斟酌紅顔盡何勞鏡裏看
　　　　同前　顧朝陽
莫將鈆粉匣不用鏡花光一去邊城路何情㪅畫妝影
銷胡地月衣盡漢宮香妾死非關命秪縁怨斷腸
　　　　同前三首　東方虬
漢道初全盛朝廷足武臣何須薄命妾辛苦逺和親
揜涕辭丹鳳銜悲向白龍單于浪驚喜無復舊時容
胡地無花草春來不似春自然衣帶緩非是為腰身
　　　　同前三首　郭元振
自嫁單于國長銜漢掖悲容顔日憔悴有甚畫圖時
厭踐冰霜域嗟為邊塞人思從漢南獵一見漢家塵
聞有南河信傳聞殺畫師始知君惠重㪅遣畫蛾睂
　　　　同前　劉長卿
自矜妖豔色不顧丹青人那知粉繢能相負却使容華
翻誤身上馬辭君嫁驕虜玉顔對人啼不語北風雁急
浮清(雲/一作)秋萬里獨見黄河流纎腰不復漢宮寵雙蛾
長向胡天愁琵琶絃中苦調多蕭蕭羌笛聲相和可憐
一曲傳樂府能使千秋傷綺羅
　　　　同前二首　李　白
漢家秦地月流影照(送/一作)朙妃一上玉關道天涯去不
歸漢月還從東海出朙妃西嫁無來日燕支長寒雪作
花蛾睂憔悴没胡沙生乏黄金枉圖畫死畱青塜使人
嗟
昭君拂玉鞍上馬啼紅頰今日漢宮人朙朝胡地妾
　　　　同前　儲光羲
日暮驚沙亂雪飛傍人相勸易羅衣彊來前帳看歌舞
共待單于夜獵歸
　　　　同前　僧皎然
自倚嬋娟望主恩誰知美惡忽相翻黄金不買漢宮貌
靑塜空埋胡地魂
　　　　同前二首　白居易
滿面胡沙滿鬢風睂銷殘黛臉銷紅愁苦辛懃顦顇盡
如今却似畫圖中
漢使却廻憑寄語黄金何日贖蛾睂君王若問妾顔色
莫道不如宮裏時
　　　　同前二首　令狐楚
錦車天外去毳幕雲中開魏闕蒼龍逺蕭關赤雁哀
仙娥今下嫁嫡子自同和劒㦸歸田盡牛羊遶塞多
　　　　同前　李商隱
毛延夀畫欲通神忍為黄金不為人馬上琵琶行萬里
漢宮長有隔生春
　　　　朙君詞　梁簡文帝
玉艶光瑶質金鈿婉黛紅一去蒲萄觀長别披香宮秋
簷照漢月愁帳入胡風妙工偏見詆無由情恨通
　　　　同前　張正見
寒樹暗胡塵霜樓朙漢月淚染上春衣憂變華年髮
　　　　同前　王　襃
蘭殿辭新寵椒房餘故情鴻飛漸南陸馬首倦西征寄
書參漢使銜涕望秦城唯餘馬上曲猶作出關聲
　　　　同前　王　偃
北望單于日半斜朙君馬上泣胡沙一雙淚滴黄河水
應得東流入漢家
　　　　同前　武陵王紀
塞外無春色邊城有風霜誰堪覽朙鏡持許照紅妝
　　　　同前　沈　約
朝發披香殿夕濟汾隂河扵兹懷九折自此歛雙蛾沾
妝疑湛露繞臆狀流波日見奔沙起稍覺轉蓬多胡風
犯肌骨非直傷綺羅銜涕試南望關山欝嵯峨始作陽
春曲終成苦寒歌唯有三五夜朙月暫經過
　　　　同前　庾　信
斂睂光禄塞遥望夫人城片片紅顔落雙雙淚眼生冰
河牽馬渡雪路抱鞍行胡風入(作/一作)骨冷夜月照心朙
方調琴上曲變入胡笳聲
　　　　同前　何　妥
㫺聞别鶴弄已自軫離情今來昭君曲還悲秋草幷
　　　　同前　嶭道衡
我本良家子充選入椒庭不蒙女史進㪅無畫師情蛾
睂非本質蟬鬢改真形專猶妾命薄誤使君恩輕啼落
渭橋路歎别長安城今夜寒草㝛朙朝轉蓬征郤望關
山迥前瞻沙漠平胡風帶秋月嘶馬雜笳聲毛裘易羅
綺氊帳代帷屏自知蓮臉歇羞看菱鏡朙釵落終應棄
髻解不須縈何用單于重詎假閼氏名駃騠聊彊食挏
酒未能傾心隨故鄉斷愁逐塞雲生漢宮如有憶為視
旄頭星
　　　　同前　張文琮
我途飛萬里囘首望三秦忽見天山雪還疑上苑春玉
痕垂淚粉(粉淚/一作)羅袂拂胡塵為得胡中曲還悲逺嫁人
　　　　同前　陳　昭
跨鞍今永訣垂淚别親賔漢地行將逺胡關逐望新交
河擁塞路隴首暗沙塵唯有孤朙月猶能逺送人
　　　　同前　戴叔倫
漢宮若逺近路在沙塞上到死不得歸何人共南望
　　　　同前　李　端
李陵初送子卿回漢月朙朙照帳來憶著長安舊遊處
千門萬户玉樓臺
　　　　昭君歎二首　范静婦沈氏
早信丹青巧重貨洛陽師千金買蟬鬢百萬寫蛾睂
今朝猶漢地朙旦入胡關情寄南雲反思逐北風還(作/一)
(遊子夢中還/髙堂歌吹少)
　　　　楚王吟　張　率
章臺迎夏日夢逺感春條風生竹籟響雲垂草緑饒相
看重束素唯欣争細腰不惜同從理但使一聞韶
　　　　楚妃歎　石　崇
　　　　　劉向列女傳曰楚姬楚莊王夫人也莊王
　　　　　好狩獵畢弋樊姬諫不止乃不食禽獸之
　　　　　肉王嘗與虞丘子語以為賢樊姬笑之王
　　　　　曰何笑也對曰虞丘子賢矣未忠也妾充
　　　　　後宮十一年而所進者九人賢扵妾者二
　　　　　人與妾同列者七人虞丘子相楚十年而
　　　　　所薦者非其子孫則族昆弟未聞進賢退
　　　　　不肖也妾之笑不亦宜乎王扵是以孫叔
　　　　　敖為令尹治楚三年而莊王以霸樂府解
　　　　　題曰陸機吳趨行云楚妃且勿歎朙非近
　　　　　題也按謝希逸琴論有楚妃歎七拍
蕩蕩大楚跨土萬里北據方城南接交趾西撫巴漢東
被海涘五侯九伯是疆是理矯矯莊王淵渟岳峙冕旒
垂精充纊塞耳韜光戢曜潛默恭已内委樊姬外任孫
子猗猗樊姬體道履信既絀虞丘九女是進杜絶邪佞
廣啟令胤割歡抑寵居之不吝不吝實難可謂知㡬化
自近始著於閨闈光佐霸業邁德揚威羣后列辟式瞻
洪規譬彼江海百川咸歸萬邦作歌身没名飛
　　　　　　右一曲晉樂所奏
　　　　同前　袁伯文
玉墀滴凄露羅幌已依霜逢春每先絶争秋欲幾芳
　　　　同前　梁簡文帝
閨閑漏永永漏長宵寂寂草營飛夜户絲蟲繞秋屋薄
笑未為欣微歎還成戚金簪鬢下垂玉筯衣前滴
　　　　同前　張　籍
湘雲初起江沉沉君王遥在雲夢林江南雨多旌旗暗
臺下朝朝春水深章華殿前朝萬國君心獨自終無極
楚兵滿地能逐禽誰用一身繼筋力西江若飜雲夢中
麋鹿死盡應還宮
　　　　楚妃吟　王　筠
花早飛林中朙鳥早歸庭前日暖春閨香氣亦霏霏香
氣漂當軒清唱調獨顧慕含怨復含嬌蝶飛蘭復裊裊
輕風入裙春可遊歌聲梁上浮春遊方有樂沈沈下羅
幕
　　　　楚妃曲　吳　均
春妝約春黛如月復如蛾玉釵照繡領金薄厠紅羅
　　　　楚妃怨　張　籍
梧桐葉下黄金井横架轆轤牽素䌄美人初起天未朙
手拂銀缾秋水冷
　　　　王子喬　古　辭
　　　　　劉向列仙傳曰王子喬者周靈王太子晉
　　　　　也好吹笙作鳳鳴遊伊洛之間道人浮丘
　　　　　公接以上蒿髙山三十餘年後求之於山
　　　　　上見桓良曰告我家七月七日待我於緱
　　　　　氏山頭至時果乘白鶴駐山頭望之不得
　　　　　到舉手謝時人數日而去為立祠於緱氏
　　　　　山下及嵩髙之首焉
王子喬參駕白鹿雲中遨參駕白鹿雲中遨下遊來王
子喬參駕白鹿上至雲戲遊遨上建逋隂廣里踐近髙
結仙宮過謁三台東遊四海五嶽山過蓬萊紫雲臺三
王五帝不足令令我聖朙應太平養民若子事父朙當
究天禄永康寧玉女羅坐吹笛簫嗟行聖人遊八極鳴
吐銜福翔殿側聖主享萬年悲吟皇帝延夀命
　　　　　　右一曲魏晉樂所奏
　　　　同前　江　淹
子喬好輕舉不待鍊銀丹控鶴去窈窕學鳳對巑岏山
無一春草谷有千年蘭雲衣下躑躅龍駕何時還
　　　　同前　髙允生
仙化非常道其義出自然王喬誕神氣白日忽升天晻
曖御雲氣飄颻乘長烟寄想崆峒外翺翔宇宙間七月
有佳節(期/一作)控鶴崇崖巔永與時人别一去不復旋
　　　　同前　髙　允
王少卿王少卿超升飛龍翔天庭遺儀景雲漢酬光騖
電逝忽若浮騎日月從列星跨騰太廓踰窅冥尋元氣
出天門窮覽有無究道根
　　　　同前　宋之問
王子喬愛神仙七月七日上賔天白虎揺瑟鳳吹笙乘
騎雲氣吸日精吸日精長不歸遺廟今抂而人非空望
山頭草草露溼君衣
樂府詩集巻第二十九(終)東吳毛晉訂正
樂府詩集巻第三十
　　　　　　　太原　郭茂倩　編次
　　相和歌辭
　　　四弦曲
　　　　　古今樂録曰張永元嘉技録有四弦一曲
　　　　　蜀國四弦是也居相和之末三調之首古
　　　　　有四曲其張女四弦李延年四弦嚴卯四
　　　　　弦三曲闕蜀國四弦節家舊有六解宋歌
　　　　　有五解今亦闕
　　　　蜀國弦　梁簡文帝
銅梁指斜谷劒道望中區通星上分野作固下為都雅
歌因良守妙舞自巴渝陽城嬉樂盛劒騎欝相趨五婦
行難至百兩好遊娛牲祈望帝祀酒酹蜀侯誅江妃納
重聘卓女愛將雛停弦時繋爪息吹治脣朱脫衫湔錦
浪囘扇避陽烏聞君握節返賤妾下城隅
　　　　同前　盧思道
西蜀稱天府由來擅沃饒雪(雲/一作)浮玉壘夕日映錦城
朝南尋九折路東上七星橋琴心若易解令客豈難要
　　　　同前　李　賀
楓香晚華静錦水南山影驚石墜猿哀竹雲愁半嶺凉
月生秋浦玉沙鱗鱗光誰家紅淚客不忍過瞿塘
　　　平調曲
　　　　　古今樂録曰王僧䖍大朙三年宴樂技録
　　　　　平調有七曲一曰長歌行二曰短歌行三
　　　　　曰猛虎行四曰君子行五曰燕歌行六曰
　　　　　從軍行七曰鞠歌行荀氏録所載十二曲
　　　　　傳者五曲武帝周西對酒文帝仰瞻竝短
　　　　　歌行文帝秋風别日竝燕歌行是也其七
　　　　　曲今不傳文帝功名朙帝青青竝長歌行
　　　　　武帝吾年朙帝雙桐竝猛虎行燕趙君子
　　　　　行左延年苦哉從軍行雉朝飛短歌行是
　　　　　也其器有笙笛筑瑟琴筝琵琶七種歌弦
　　　　　六部張永録曰未歌之前有八部弦四器
　　　　　俱作抂髙下遊弄之後凡三調歌弦一部
　　　　　竟輙作送歌弦今用器又有大歌弦一曲
　　　　　歌大婦織綺羅不抂歌數唯平調有之即
　　　　　清調相逢狹路間道隘不容車篇後章有
　　　　　大婦織綺羅中婦織流黄是也張録云非
　　　　　管弦音聲所寄似是命笛理弦之餘王録
　　　　　所無也亦謂之三婦豔詩
　　　　長歌行　古　􁀏
　　　　　樂府解題曰古辭云青青園中葵朝露待
　　　　　日晞言芳華不久當努力為樂無至老大
　　　　　乃傷悲也魏改奏文帝所賦曲西山一何
　　　　　髙言仙道茫茫不可識如王喬赤松皆空
　　　　　言虛詞迂恠難信當觀聖道而已若陸機
　　　　　逝矣經天日悲哉帶地川則復言人運短
　　　　　促當乘間長歌與古文合也崔豹古今註
　　　　　曰長歌短歌言人夀命長短各有定分不
　　　　　可妄求按古詩云長歌正激烈魏武帝燕
　　　　　歌行云短歌微吟不能長晉傳玄豔歌行
　　　　　云咄來長歌續短歌然則歌聲有長短非
　　　　　言夀命也唐李賀有長歌續短歌葢出扵
　　　　　此
青青園中葵朝露待日晞陽春布徳澤萬物生光輝常
恐秋節至焜黄華葉衰百川東到海何時復西歸少壯
不努力老大徒傷悲
　　　　同前　古　辭
仙人騎白鹿髮短耳何長導我上太華攬芝獲赤幢來
到主人門奉藥一玉箱主人服此藥身體一日康彊髪
白㪅黑延年夀命長岧岧山上亭皎皎雲間星逺望使
心思逰子戀所生驅車出北門遥觀洛陽城凱風吹長
棘夭夭枝葉傾黄鳥飛相追咬咬弄音聲竚立望西河
泣下沾羅纓
　　　　同前　魏朙帝
靜夜不能寐耳聽衆禽鳴大城育狐兔髙墉多鳥聲壞
宇何寥廓㝛屋邪草生中心感時物撫劒下前庭翔佯
於階際景星一何朙仰首觀靈㝛北辰奮休榮哀彼失
羣鷰喪偶獨焭焭單心誰與侶造房孰與成徒然喟有
和悲慘傷人情余情偏易感懷罔増憤盈吐吟音不徹
泣涕沾羅纓
　　　　同前　傅　玄
利害同根源賞下有甘鉤義門近囗塘獸囗出通侯撫
劔安所趨蠻方未順流蜀賊阻石城吳宼馮龍舟二軍
多壯士聞賊如見讎投身効知已徒生心所羞鷹隼厲
天翼耻與鷰雀逰成敗抂縱者無令􁀳鳥憂
　　　　同前　陸　機
逝矣經天日悲哉帶地川寸隂無停晷尺波徒自旋(作/一)
(旋/豈徒)年往迅勁矢時來亮急弦逺期鮮克及盈數固希
全容華夙夜零體澤坐自捐兹物苟難停吾夀安得延
俛仰逝將過倐忽㡬何間慷慨亦焉訴天道良自然但
恨功名薄竹帛無所宣迨及歳未暮長歌乗我閒
　　　　同前　謝靈運
倐爍夕星流昱弈朝露團粲粲烏有停泫泫豈暫安徂
齡速飛電穨節騖驚湍覽物起悲緒顧已識憂端朽貌
改鮮色悴容變柔顔變改苟催促容色烏盤桓亹亹衰
期迫靡靡壯志闌既慙臧孫慨復愧揚子歎寸隂果有
逝尺素竟無觀幸賒道念戚且取長歌懽
　　　　同前　梁元帝
當壚擅㫖酒一巵堪十年無勞蜀山鑄扶授采金錢人
生行樂爾何處不畱連朝爲洛生詠夕作據梧眠忽兹
忘物我優㳺得自然
　　　　同前　沈　約
連連無(舟/一作)壑改微微市朝變來功嗣往迹莫武徂升
彥局塗頓逺䇿畱懽限奔箭拊戚狀驚瀾循休擬回電
嵗去芳願違年來苦心薦春貌既移紅秋林豈停蒨一
倍茂陵道寧思柏梁宴長戢兔園情永别金華殿聲徽
無惑簡丹青有餘絢幽籥且未調無使長歌倦
　　　　同前
春隰荑緑桺寒墀積皓雪依依往紀盈霏霏來思結思
結纒嵗晏曾是掩初節初節曾不掩浮榮逐弦缺弦缺
㪅圜合君(浮/一作)榮永沉滅色隨夏蓮變能與秋霜耋道
迫無異期賢愚有同絶銜恨豈云忘天道無甄别功名
識所職竹帛尋摧裂生外苟難尋坐為長歎設
　　　　同前　李　白
桃李得日開榮華照當年東風動百物草木盡欲言枯
枝無醜葉涸水吐清泉大力運天地羲和無停鞭功名
不早著竹帛將何宣桃李務青春誰能貫白日富貴與
神仙蹉跎成兩失金石猶銷鑠風霜無久質畏落日月
後彊歡歌與酒秋霜不惜人倐忽侵蒲桺
　　　　同前　王昌齡
曠野饒悲風颼颼黄(多/一作)蒿草繫馬停白楊誰知我懷
抱所是同袍者相逢盡衰(哀/一作)老况登漢家陵南望長
安道下有枯樹根上有鼷(鼯/一作)䑕窠高皇子孫盡千古
無人過寶玉頻發掘精靈其奈何人生須達命有酒且
長歌
　　　　鰕䱉篇　曹　植
　　　　　一曰鰕䱹篇樂府解題曰曹植擬長歌行
　　　　　為鰕䱉
鰕䱉遊潢潦不知江海流鷰雀戲藩柴安識鴻鵠逰世
事此誠朙大德固無儔駕言登五岳然後小陵丘俯觀
上路人勢利囗是謀讎高念皇家逺懷柔九州撫劒而
雷音猛氣縱横浮泛泊徒嗷嗷誰知壯士憂
　　　　短歌行二首六解　魏武帝
　　　　　古今樂録曰王僧䖍技録云短歌行仰瞻
　　　　　一曲魏氏遺令使節朔奏樂魏文製此辭
　　　　　自撫筝和歌歌者曰貴官彈筝貴官即魏
　　　　　文也此曲聲制最美辭不可入宴樂樂府
　　　　　解題曰短歌行魏武帝對酒當歌人生幾
　　　　　何晋陸機置酒髙堂悲歌臨觴皆言當及
　　　　　時為樂也
對酒當歌人生㡬何譬如朝露去日苦多(解/一)慨當以慷
憂思難忘以何解愁唯有杜康(解/二)青青子衿悠悠我心
但爲君故沈吟至今(解/三)朙朙如月何時可輟憂從中來
不可斷絶(解/四)􁇔􁇔鹿鳴食野之苹我有嘉賓鼓瑟吹笙
(解/五)山不厭髙水不厭深周公吐哺天下歸心(解/六)
　　　　　　右一曲晉樂所奏
對酒當歌人生㡬何譬如朝露去日苦多慨當以慷憂
思難忘何以解憂唯有杜康青青子衿悠悠我心􁇔􁇔
鹿鳴食野之苹我有嘉賓鼓瑟吹笙朙朙如月何時可
輟憂從中來不可斷絶越陌度阡枉用相存契濶談讌
心念舊恩月朙星稀烏鵲南飛繞樹三匝何枝可依山
不厭髙海不厭深周公吐哺天下歸心
　　　　　　右一曲本辭
　　　　同前六解　武　帝
周西伯昌懷此聖徳三分天下而有其二脩奉貢獻臣
節不墜崇侯讒之是以拘繫(解/一)後見赦原賜之斧鉞得
使征伐為仲尼所稱達及徳行猶奉事殷論叙其美(解/二)
齊桓之功為霸之首九合諸侯一匡天下一匡天下不
以兵車正而不譎其德傳稱(解/三)孔子所歎幷稱夷吾民
受其恩賜與廟胙命無下拜小白不敢爾天威抂顔咫
尺(解/四)晉文亦霸躬奉天王受賜珪瓚秬鬯彤弓盧弓矢
干虎賁三百人(解/五)威服諸侯師之者尊八方聞之名亞
齊桓河陽之㑹詐稱周王是其名紛葩(解/六)
　　　　　　右一曲晉樂所奏
　　　　同前六解　魏文帝
仰瞻帷幕俯察几筵其物如故其人不存(解/一)神靈倐忽
棄我遐遷靡瞻靡恃泣涕連連(解/二)􁇔􁇔遊鹿衘草鳴麑
翩翩飛鳥挾子巢棲(解/三)我獨孤焭懷此百離憂心孔疚
莫我能知(解/四)人亦有言憂令人老嗟我白髪生一何早
(解/五)長吟永歎懐我聖考曰仁者夀胡不是保(解/六)
　　　　　　右一曲魏樂所奏
　　　　同前　魏朙帝
翩翩春鷰端集余堂隂匿陽顯節運自常厥貎淑美玄
衣素裳歸仁服徳雌雄頡頏執志精專絜行馴良衘土
繕巢有式宫房不規自圜無矩而方
　　　　同前　傅　玄
長安髙城曽樓亭亭干雲四起上貫天庭蜉蝣何整行
如軍征蟋蟀何感中夜哀鳴蚍蜉偷(愉/一作)藥粲粲其榮
寤寐念之誰知我情㫺君視我如掌中珠何意一朝棄
我溝渠㫺君與我如影如形何意一去心如流星㫺君
與我兩心相結何意今日忽然兩絶
　　　　同前　陸　機
置酒髙堂悲歌臨觴人生幾何逝如朝霜時無重至華
不再揚蘋以春暉蘭以秋芳來日苦短去日苦長今我
不樂蟋蟀在房樂以會興悲以别章豈曰無感憂為子
忘我酒旣㫖我肴既臧短歌可詠長夜無荒
　　　　同前　張　率
君子有酒小人鼓缶乃布長筵式宴親友盛壯不畱容
華易朽如彼槁葉有似過牖往日莫淹來期無久秋風
悴林寒蟬鳴桺悲自别深懽由會厚豈云不樂與子同
夀我酒既盈我肴伊阜短歌是唱孰知身後
　　　　同前　徐　謙
竆通皆是運榮辱豈關身不願門前客看時逢故人意
氣青雲裏爽朗烟霞外不羡一囊錢唯重心襟㑹
　　　　同前　辛徳源
馳射罷金溝戲笑上雲樓少妻鳴趙瑟侍妓囀吳謳杯
度浮香滿扇舉細塵浮星河耿凉夜飛月豔新秋忽念
奔駒促彌欣執燭逰
　　　　同前　聶夷中
八月木䕃薄十葉三墮枝人生過五十亦已同此時朝
出東郭門嘉樹鬱參差暮出西郭門原草已離披南隣
好臺榭北鄰善歌吹榮華忽消歇四顧令人悲生死與
榮辱四者乃常期古人恥其名没世無人知無言鬢似
霜勿謂髪如絲耆年無一善何殊食乳兒
　　　　同前　李　白
白日何短短百年苦易滿蒼穹浩茫茫萬劫太極長麻
姑垂兩鬢一半已成霜天公見玉女大笑億千塲吾欲
攬六龍囘車挂扶桑北斗酌美酒勸龍各一觴富貴非
所願為人駐穨光(駐流光/一作與人)
　　　　同前六首　顧　況
城邊路今人犂田㫺人墓岸上沙㫺時江水今人家今
人㫺人共長歎四氣相催節囘換朙月皎皎入華池白
雲離離度清漢
我欲昇天天隔霄我思渡水水無橋我欲上山山路險
我欲汲井井泉遥越人翠被今何夕獨立沙邊江草碧
紫鷰西飛欲寄書白雲何處逢來客
新繋青絲百尺繩心拄君家轆轤上我心皎㓗君不知
轆轤一轉一惆悵
何處春風吹曉幕江南綠水通朱閣美人二八面如花
泣向東風畏花落
臨春風聽春鳥别時多見時少愁人夜永不得眠(愁人/一作)
(得眠/一夜不)瑶井玉繩相向曉
軒轅皇帝初得仙鼎湖一去三千年周流三十六洞天
洞中日月星辰連騎龍駕景逰八極軒轅弓劒無人識
東海青童寄消息
　　　　同前　王　建
人初生日初出上山遲下山疾百年三萬六千朝夜裏
分將彊半日有歌有舞聞早為昨日徤扵今日時人家
見生男女好不知男女催人老短歌行無樂聲
　　　　同前　張　籍
青天蕩蕩髙且虚上有白日無根株流光暫出還入地
催我少年不須臾與君相逢忽寂寞衰老不復如今樂
玉巵盛酒置君前再拜願君千萬年
　　　　同前二首　白居易
曈曈太陽如火色上行千里下一刻出爲白晝入爲夜
圜轉如珠住不得住不得可奈何爲君舉酒歌短歌歌
聲苦詞亦苦四座少年君聽取今夕未竟朙夕催秋風
纔往春風回人無根蔕時不駐朱顔白日相隳頽勸君
且彊笑一面勸君復彊飲一杯人生不得長歡樂年少
須臾老到來
世人求富貴多為身嗜欲盛衰不自由得失常相逐問
君少年日苦學將干禄負笈塵中逰抱書雪前㝛布衾
不周體藜茄纔充腹三十登宦途五十被朝服奴溫已
挾纊馬肥初食粟未敢議歡逰尚為名撿束耳目聾暗
後堂上調絲竹牙齒缺落時盤中堆酒肉彼來此已去
外餘中不足少壯與榮華相避如寒燠青雲去地逺白
日終天速終古無奈何短歌聽一曲
　　　　同前　陸龜䝉
爪牙在身上陷穽猶可制瓜牙在胸中劒㦸無所謂人
言畏猛虎誰是撩頭斃秪見古來心姦雄暗相噬
　　　　同前　僧皎然
古人若不死吾亦有所悲蕭蕭煙雨九原上白楊青松
葬者誰貴賤同一塵死生同一指人生在世共如此何
異浮雲與流水短歌行短歌無窮日已傾鄴宫梁苑徒
有名春草秋風傷我情何為不學金僊侣一悟空王無
死生

樂府詩集巻第三十(終)東吳毛晉訂正
樂府詩集巻第三十一
　　　　　　　太原　郭茂倩　編次
　　相和歌辭
　　　平調曲
　　　　銅雀臺　張正見
　　　　　一曰銅雀妓鄴都故事曰魏武帝遺命諸
　　　　　子曰吾死之後葬扵鄴之西崗上與西門
　　　　　豹祠相近無藏金玉珠寶餘香可分諸夫
　　　　　人不命祭吾妾與伎人皆著銅雀臺臺上
　　　　　施六尺牀下繐帳朝晡上酒脯粻糒之屬
　　　　　每月朝十五輙向帳前作伎汝等時登臺
　　　　　望吾西陵墓田故陸機弔魏武帝文曰揮
　　　　　清絃而獨奏薦脯糒而誰嘗悼繐帳之冥
　　　　　漠怨西陵之茫茫登雀臺而羣悲佇美目
　　　　　其何望按銅雀臺抂鄴城建安十五年築
　　　　　其臺最髙上有屋一百二十間連接榱棟
　　　　　侵徹雲漢鑄大銅雀置于樓顛舒翼奮尾
　　　　　勢若飛動因名為銅雀臺樂府解題曰後
　　　　　人悲其意而為之詠也
凄凉銅雀晚揺落墓田通雲慘當歌日松吟欲舞風人
疏瑶席冷曲罷繐帷空可惜年將淚俱盡望陵中
　　　　同前　荀仲舉
髙臺秋色晚直望已悽然況復歸風便松聲入斷絃淚
逐梁塵下心隨團扇捐誰堪三五夜空對月光圜
　　　　同前　王無競
北登銅雀上西望青松郭繐帳空蒼蒼陵田紛漠漠平
生事已變歌吹宛猶昨長袖拂玉塵遺情結羅幕妾怨
在朝露君恩豈中薄高臺奏曲終曲終淚横落
　　　　同前　鄭　愔
日斜漳浦望風起鄴臺寒玉座平生晚金罇妓吹闌舞
餘依帳泣歌罷向陵看蕭索松風暮愁烟入井欄
　　　　同前　劉長卿
嬌愛更何日髙臺空數層含啼映雙袖不忍看西陵漳
河東流無復來百花輦路為蒼苔青樓月夜長寂寞碧
雲日暮空徘徊君不見鄴中萬事非㫺時古人何抂今
人悲春風不逐君王去草色年年舊宫路宫中歌舞已
浮雲空指行人往來處
　　　　同前　賈　至
日暮銅雀静西陵烏雀歸撫弦心斷絶聽管淚霏霏靈
机臨朝奠空牀巻夜衣蒼蒼川上月應照妾魂飛
　　　　同前　羅　隱
彊歌彊舞竟難勝花落花開淚滿繒祗合當年伴君死
免教憔悴望西陵
　　　　同前　嶭　能
魏帝當時銅雀臺黄花深映棘叢開人生富貴須囘首
此地豈無歌舞來
　　　　同前　張氏琰
君王冥寞不可見銅雀歌舞空徘徊西陵嘖嘖悲㝛鳥
空殿沈沈閉青苔青苔無人跡紅粉空相哀
　　　　同前　梁氏瓊
歌扇向陵開齊行奠玉杯舞時飛鷰列夢裏片雲來月
色空餘恨松聲暮㪅哀誰憐未死妾掩袂下銅臺
　　　　銅雀妓　謝　朓
繐帷飄井幹罇酒若平生鬱鬱西陵樹詎聞歌吹聲芳
襟染淚迹嬋娟空復情玉座猶寂寞況乃妾身輕
　　　　同前　何　遜
秋風木葉落蕭瑟管絃清望陵歌對酒向帳舞空城寂
寂簷宇曠飄飄帷幔輕曲終相顧起日暮松栢聲
　　　　同前　劉孝綽
雀臺三五日歌吹似佳期定對西陵晚松風飄素帷危
絃斷㪅接心傷於此時何言畱客袂飜掩望陵悲
　　　　同前　江　淹
武王去金閣英威長寂寞雄劒頓無光雜佩亦消爍秋
至朙月圜風傷白露落清夜何湛湛孤燭映蘭幕撫影
愴無從惟懷憂不薄瑶色行應罷紅芳幾為樂徒登歌
舞臺終成螻蟻郭
　　　　同前二首　王　勃
妾本深宫妓曽城閉九重君王歡愛盡歌舞為誰容錦
衾不復襞羅衣誰再縫髙臺西北望流涕向青松
金鳯鄰銅雀漳河望鄴城君王無處所臺榭若平生舞
筵紛可就歌梁儼未傾西陵松檟冷誰見綺羅情
　　　　同前　沈佺期
㫺年分鼎地今日望陵臺一旦雄圖盡千秋遺令開綺
羅君不見歌舞妾空來恩共漳河水東流無重廻
　　　　同前　喬知之
金閣惜分香鈆華不重妝空餘歌舞地猶是為君王哀
弦調已絶豔曲不須長共看西陵暮秋烟生白楊
　　　　同前　王　適
日暮銅雀迥幽聲(深/一作)玉座清蕭森松栢望姿鬱綺羅
情君恩不再重妾舞為誰輕
　　　　同前　歐陽詹
蕭條登古臺囘首黄金屋落葉不歸林髙陵永為谷妝
容徒自麗舞態閲誰目惆悵繐帷前歌聲苦於哭
　　　　同前　袁　暉
君愛本相饒從來事舞腰那堪攀玉座腸斷望陵朝怨
著情無主哀凝曲不調況臨松日暮悲吹坐蕭蕭
　　　　同前　劉　商
魏主矜蛾睂美人美扵玉髙臺無晝夜歌舞竟未足盛
色如轉圜夕陽落深(空/一作)谷仍令身殁後尚足平生慾
紅粉横淚痕調絃空向屋舉頭君不在唯見西陵木玉
輦豈再來嬌鬟為誰緑那堪秋風裏㪅舞陽春曲曲終
(罷/一作)情不勝䦨干向西哭臺邊生野草來去罥羅縠况
復陵寢間雙雙見麋鹿
　　　　同前　李　賀
佳人一壺酒秋容滿千里石馬卧新烟憂來何所似歌
聲且濳弄陵樹風自起長裾壓髙臺涙眼看花机
　　　　同前　吳　燭
秋色西陵滿綠蕪繁絃(紅/一作)急管彊歡娯長舒羅袖不
成舞却向風前承淚珠
　　　　同前　朱光弼
魏王銅雀妓曰暮管絃清一見西陵樹悲心舞不成
　　　　同前　朱　放
恨唱歌聲咽愁飜舞袖遲西陵日欲暮是妾斷腸時
　　　　同前　僧皎然
彊開樽酒向陵看憶得君王舊日歡不覺餘歌悲自斷
非關艷曲轉聲難
　　　　雀臺怨　馬　戴
魏宫歌舞地蝶戲鳥還鳴玉座人難到銅臺雨滴平西
陵樹不見漳浦草空生萬恨盡埋此徒懸千載名
　　　　同前　程氏長文
君王去後行人絶簫竽不響歌喉咽雄劒無威光彩沈
寶瑟零落金星滅玉階寂寂墜秋露月照當時歌舞處
當時歌舞人不廻化為今日西陵灰
　　　　置酒髙堂上　孔　欣
置酒宴友生髙㑹臨疎櫺芳俎列佳肴山罍滿春青廣
樂充堂宇絲竹横兩楹邯鄲有名倡承間奏新聲八音
何寥亮四座同懽情舉觴發湛露銜盃詠鹿鳴觴謡可
相娱揚解意何榮顧歡來義士暢哉矯天誠朝日不夕
盛川流常宵征生猶懸水澑死若波瀾停當年貴得意
何能競虚名
　　　　當置酒　梁簡文帝
置酒宴嘉賔矚迥臨飛觀絶嶺隔天餘長嶼横江半日
色花上綺風光水中亂三益既葳𬎼四始方蔥粲
　　　　置酒行　李　益
置酒命所歡憑觴遂為戚日往不再來兹辰坐成㫺百
齡非長久五十將半百胡為勞我形已鬢還復白西山
鸞鶴顧矯矯烟霧翮朙霞發金丹隂洞潛水碧安得凌
風羽崦嵫駐靈魄兀然坐衰老慙嘆東陵柏
　　　　同前　陸龜䝉
落塵花片排香痕䦨珊醉露棲愁魂洞庭波色惜不得
東風領入黄金罇千筠擲毫春譜大碧舞紅啼相唱和
安知寂寞西海頭青􁩈未垂孤鳳餓
　　　　長歌續短歌　李　賀
長歌破衣襟短歌斷白髪秦王不可見旦夕成内熱渇
飲壺中酒飢拔隴頭粟凄凄四月蘭千里一時緑夜峰
何離離朙月落石底徘徊㳂石尋照出髙峰外不得與
之逰歌成鬢先改
　　　　猛虎行　魏文帝
　　　　　古辭曰飢不從猛虎食暮不從野雀棲野
　　　　　雀安無巢逰子為誰驕魏朙帝辭曰雙桐
　　　　　生空枝枝葉自相加通泉溉其根玄雨潤
　　　　　其柯古今樂録曰猛虎行王僧䖍技録曰
　　　　　荀録所載朙帝雙桐一篇今不傳樂府解
　　　　　題曰晉陸機云渴不飲盜泉水言從逺役
　　　　　猶耿介不以艱險改節也又有雙桐生空
　　　　　井亦出於此
與君媾新歡託配於二儀充列于紫微升降焉可知梧
桐攀鳳翼雲雨散洪池
　　　　同前　陸　機
渴不飲盗泉水熱不息惡木隂惡木豈無枝志士多苦
心整駕肅時命杖䇿將逺尋飢食猛虎窟寒棲野雀林
日歸功未建時往嵗載隂崇雲臨岸駭鳴條隨風吟静
言幽谷底長嘯髙山岑急絃無懦響亮節難為音人生
誠未易曷云開此襟眷我耿介懷俯仰愧古今
　　　　同前　謝惠連
貧不攻九疑玉倦不憩三危峰九疑有或(惑/當作)號三危
無安容美物摽貴用志士厲竒蹤如何祗逺役王命宜
肅恭伐鼓功未著振旅何時從
　　　　同前
猛虎潛深山長嘯自生風人謂客行樂客行苦心傷
　　　　同前　儲光羲
寒亦不憂雪飢亦不食人人血豈不甘所惡傷朙神太
室為我宅孟門為我隣百獸為我膳五龍為我賓䝉馬
一何威浮江亦以仁綵章耀朝日牙爪雄武臣髙雲逐
氣浮厚地隨聲震君能賈餘勇日夕長扵親
　　　　同前　李　白
朝作猛虎行暮作猛虎吟腸斷非關隴頭水涙下不為
雍門琴旌旗(旍旌/一作)繽紛兩河道戰鼓驚山欲傾倒秦人
半作燕地囚胡馬翻衘洛陽草一輸一失關下兵朝降
夕叛幽薊城巨鰲未斬海水動魚龍奔走安得寧頗似
楚漢時翻覆無定止朝過博浪沙暮入淮隂市張良未
遇韓信貧劉項存亾抂兩臣蹔到下邳受兵略來投漂
母作主人賢哲恓恓古如此今時亦棄青雲士有䇿不
敢犯龍鱗竄身南國避胡塵寶書長(玉/一作)劒挂髙閣金
鞍駿馬散故人昨日方為宣城客掣鈴交通二千石有
時六博快壯(寸/一作)心遶牀三帀呼一擲楚人每道張旭
竒心蔵風雲世莫知三吳邦伯多(皆/一作)顧眄四海雄俠
皆相推(追隨/一作兩)蕭曹曽作沛中吏攀龍附鳳當有時溧
陽酒樓三月春楊花漠漠(范/一作)愁殺人胡人緑眼吹玉
笛吳歌白紵飛梁塵丈夫相見(到處/一作)且為樂槌牛撾鼓
㑹衆賓我從此去釣東海得魚笑寄情相親
　　　　同前　韓　愈
猛虎雖云惡亦各有匹儕羣行深谷間百獸望風低身
食黄熊父子食赤豹麛擇肉扵熊羆肯視兔與狸正晝
當谷眠眼有百歩威自矜無當對氣性縱以乖朝怒殺
其子暮還飱(食/一)作其妃匹儕四散走猛虎還孤棲狐鳴
門四㫄烏鵲從噪之出逐猴(猚/一作)入居虎不知所歸誰
云猛虎惡中路正悲啼豹來銜其尾熊來攫其頤猛虎
死不辭但慙前所為虎兕無助死況如汝細微故當結
以信親當結以私親故且不保人誰信汝為
　　　　同前　張　籍
南山北山樹冥冥猛虎白日遶林行向晚一身當道食
山中麋鹿盡無聲年年養子抂深谷雌雄上山不相逐
谷中近窟有山林長向村家取黄犢五陵年少不敢射
空來林下看行跡
　　　　同前　李　賀
長戈莫舂彊弩莫烹乳孫哺子教得生獰舉頭為城掉
尾為旌東海黄公愁見夜行道逢騶虞牛哀不平生何
用尺刀壁上雷鳴泰山之下婦人哭聲官家有程吏不
敢聽
　　　　同前　僧齊已
磨爾牙錯爾爪狐莫威兔莫狡飢來吞噬取腸飽横行
不怕日月朙皇天産爾為生獰前村半夜聞吼聲何人
按劒燈熒熒
　　　　雙桐生空井
季月對桐井新枝雜舊株晚葉藏栖鳳朝花拂曙烏還
看稚子照銀牀繋轆轤

樂府詩集巻第三十一(終)東吳毛晉訂正
樂府詩集卷第三十二
　　　　　　　太原　郭茂倩　編次
　　相和歌辭
　　　平調曲
　　　　君子行　古　辭
　　　　　樂府解題曰古辭云君子防未然葢言逺
　　　　　嫌疑也又有君子有所思行辭旨與此不
　　　　　同
君子防未然不處嫌疑間瓜田不納履李下不正冠嫂
叔不親授長㓜不比肩勞謙得其柄和光甚獨難周公
下白屋吐哺不及餐一沐三握髪後世稱聖賢
　　　　同前　陸　機
天道夷且簡人道險而難休咎相乘躡飜覆若波瀾去
疾苦不逺疑似實生患近火固宜熱履冰豈惡寒掇蜂
滅天道拾塵惑孔顔逐臣尚何有棄友焉足歎福鍾恒
有兆禍集非無端天損未易辭人益猶可歎朗鑒豈逺
假取之抂傾冠近情苦自信君子防未然
　　　　同前　梁簡文帝
君子懐琬琰不使湼塵淄從容子雲閣寂寞仲舒帷多
謝悠悠子管窺良可悲
　　　　同前　沈　約
良御惑燕楚妙察亂澠淄隄傾由漏壤垣隙自危基囂
途或妄踐黨義勿輕持
　　　　同前　戴　暠
畫野依德星開鄽對廉水接越稱交讓連樹名君子數
非唯二失升階無三止探甑不疑塵正冠還避李寄言
蘧伯玉無為嗟獨耻
　　　　同前　僧齊已
聖人不生麟龍何瑞梧桐不髙鳳凰何止吾聞古之有
君子行藏以時進退求已榮必為天下榮恥必為天下
恥苟進不如此亦何必用虚偽之文章取榮名而自美
　　　　燕歌行七解　魏文帝
　　　　　樂府解題曰晉樂奏魏文帝秋風别日二
　　　　　曲言時序遷換行役不歸婦人怨曠無可
　　　　　訴也廣題曰燕地名也言良人從役扵燕
　　　　　而為此曲
秋風蕭瑟天氣凉草木揺落露為霜(解/一)羣䴏辭歸鵠南
翔念吾客逰多思膓(解/二)慊慊思歸戀故鄉君何淹畱寄
他方(解/三)賤妾焭焭守空房憂來思君不敢忘(解/四)不覺淚
下霑衣裳援瑟鳴絃發清商(解/五)短歌微吟不能長朙月
皎皎照我牀(解/六)星漢西流夜未央牽牛織女遥相望爾
獨何辜限河梁(解/七)
　　　　　　右一曲晉樂所奏
　　　　同前六解　魏文帝
别日何易㑹日難山川悠逺路漫漫(解/一)欎陶思君未敢
言寄書浮雲往不還(解/二)涕零雨面毁形顔誰能懷憂獨
不歎(解/三)耿耿伏枕不能眠披衣出户歩東西(解/四)展詩清
歌聊自寛樂往哀來摧心肝悲風清厲秋氣寒羅帷徐
動經秦軒(解/五)仰戴星月觀雲間飛鳥晨鳴聲氣可憐畱
連顧懷不自存(解/六)
　　　　　　右一曲晉樂所奏
别日何易㑹日難山川悠逺路漫漫鬱陶思君未敢言
寄聲浮雲往不還涕零雨面毁容顔誰能懷憂獨不歎
展詩清歌聊自寛樂往哀來摧肺肝耿耿伏枕不能眠
披衣出户歩東西仰看星月觀雲間飛鶬晨鳴聲可憐
畱連顧懷不能存
　　　　　　右一曲本辭
　　　　同前　魏朙帝
白日晼晼忽西傾霜露慘悽塗階庭秋草捲葉摧枝莖
翩翩飛蓬常獨征有似遊子不安寧
　　　　同前　陸　機
四時代序逝(逺/一作)不追寒風習習落葉飛蟋蟀抂堂露
盈墀念君逺(客/一作)遊恒苦悲君何緬然久不歸賤妾悠
悠心無違白日既没朙燈輝夜禽赴林匹鳥棲雙鳴關
關㝛河湄憂來感物淚不晞非君之念思為誰别日(作/一)
(别/日)何早㑹何遲
　　　　同前　謝靈運
孟冬初寒節氣成悲風入閨霜依庭秋蟬噪桺燕棲楹
念君行役怨邊城君何崎嶇久徂征豈無膏沐感鸛鳴
對酒不禁淚沾纓闢牕開幌弄秦筝調絃促柱多哀聲
遥夜朙月鑒帷屛誰知河漢淺且清展轉思服悲朙星
　　　　同前　謝靈運
四時推遷迅不停三秋蕭瑟葉解輕飛霜被野雁南征
念君客逰羇思盈何為淹畱無歸聲愛而不見傷心情
朝日?輝華燈朙林鵲同棲渚鴻幷接翮偶羽依蓬瀛
仇依旅類相和鳴余獨何為志無成憂縁物感淚沾纓
　　　　同前　梁元帝
燕趙佳人本自多遼東少婦學春歌黄龍戍北花如錦
玄莬城前月似蛾如何此時别夫壻金羈翠眊往交河
還聞入漢去燕營怨妾愁心百恨生漫漫悠悠天未曉
遥遥夜夜聽寒㪅自從異縣同心别偏恨同時成異節
横波滿臉萬行啼翠睂暫斂千重結竝海連天合不開
那堪春日上春臺唯見逺舟如落葉復看遥舸似行杯
沙汀夜鶴嘯羇雌妾心無趣坐傷離翻嗟漢使音塵斷
空傷賤妾燕南垂
　　　　同前　蕭子顯
風光遲舞出青蘋蘭條翠烏鳴發春洛陽梨花落如雪
河邊細草細如茵桐生井底葉交枝今看無端雙鷰離
五重飛樓入河漢九華閣道暗清池遥看白馬津上吏
傳道黄龍征戍兒朙月金光徒(從/一作)照妾浮雲玉葉君
不知思君㫺去桺依依至今八月避暑歸朙珠𧖟繭登
勉機鬱金香　特香衣洛陽城頭雞欲曙丞相府中烏
未飛夜夢征人縫狐貉私憐織婦裁錦緋吳刀鄭錦絡
寒閨夜被薄芳年海上水中鳧日暮寒夜空城雀
　　　　同前　王　襃
初春麗日鸎欲嬌桃花流水没河橋薔薇花開(開花/一作)百
重葉楊桺拂(覆/一作)地散千條隴西將軍號都護樓蘭校
尉稱嫖姚自從㫺别春鷰分經年一去不相聞無復漢
地長安月唯有漠北薊城雲淮南桂中朙月影流黄機
上織成文充國行軍屢築營陽史討虜陷平城城下風
多能却陣沙中雪淺詎停兵屬國少婦猶年少羽林輕
騎散征行遥聞陌頭採桑曲猶勝邉地胡笳聲胡笳向
暮使人泣還使閨中空佇立桃花落杏花舒桐生井底
寒葉疎試為來看上林雁必有遥寄隴頭書
　　　　同前　庾　信
代北雲氣晝昬昬千里飛蓬無復根寒雁丁丁(嗈嗈/一作)渡
遼水桑葉紛紛落薊門晉陽山頭無箭竹疎勒城中乏
水源屬國征戍久離居陽關音信絶能疎願得魯連飛
一箭持寄思歸燕將書渡遼本自有將軍寒風蕭蕭生
水紋妾驚甘泉足烽火君訝漁陽少陣雲自從將軍出
細桺蕩子空牀難獨守盤龍朙鏡餉秦嘉辟惡生香寄
韓壽春分鷰來能幾日二月𧖟眠不復久洛陽逰絲百
丈連黄河春冰千片穿桃花顔色好如馬楡莢新開巧
似錢蒲桃一杯千日醉無事九轉學神仙定取金丹作
幾服能令華表得千年
　　　　同前　髙　適
漢家烟塵在東北漢將辭家破殘賊男兒本自重横行
天子非常賜顔色摐金伐鼓下楡關旌旗逶迤碣石間
校尉羽書飛瀚海單于獵火照狼山山川蕭條極邊土
胡騎憑凌雜風雨戰士軍前半死生美人帳下猶歌舞
大漠窮秋塞草衰孤城落日鬭兵稀身當恩遇常輕敵
力盡關山未解圍鐡衣逺戍辛勤久玉筯應啼别離後
少婦城南欲斷腸征人薊北空廻首邊風飄飄那可度
絶域蒼茫㪅何(無所/一作)有殺氣三日作陣雲寒聲一夜傳
刁斗相看白刃血紛紛死節從來豈顧勲君不見沙塲
征戰苦至今猶憶李將軍
　　　　同前　賈　至
國之重鎮惟幽都東威九夷制北胡五軍精卒三十萬
百戰百勝擒單于前臨滹沲後沮水崇山沃野亘千里
㫺時燕王重賢士黄金築臺從隗始倐忽興王定薊丘
漢家又以封王侯蕭條魏晉為横流鮮卑竊據朝五州
我唐區夏餘十紀軍容武備赫萬祀彤弓黄鉞授元帥
墾耕大漠為内地季秋膠折邉草腓治兵羽獵因出師
千營萬隊連旌旗望之如火忽雷(電/一作)馳匈奴懾竄窮
髪北大荒萬里無塵飛隋家㫺為天下宰窮兵黷武征
遼海南風不競多死聲鼓臥旗折黄雲横六軍將士皆
死盡戰馬空鞍歸故營時遷道革天下平白環入貢滄
海清自有農夫已髙枕無勞校尉重横行
　　　　同前　陶　翰
請君畱楚調聽我吟燕歌家抂遼水頭邉風意氣多出
身為漢將正值戎未和雪中凌天山冰上渡交河大小
百餘戰封侯竟蹉跎歸來霸陵下故舊無相過雄劒委
塵匣空門唯雀羅玉篸還趙女寶瑟付齊娥㫺日不為
樂時哉今奈何
　　　　從軍行五首　王　粲
　　　　　古今樂録曰從軍行王僧䖍云荀録所載
　　　　　左延年苦哉一篇今不傳樂府解題曰從
　　　　　軍行皆軍旅辛苦之辭廣題曰左延年辭
　　　　　云苦哉邊地人一嵗三從軍三子到燉煌
　　　　　二子詣隴西五子逺鬭去五婦皆懷身陳
　　　　　伏知道又有從軍五㪅轉
從軍有苦樂但問所從誰所從神且武焉得久勞師相
公征關右赫怒震天威一舉滅獯虜再舉服羌夷西收
邊地賊忽若附拾遺陳賞越丘山酒肉踰川坻軍中多
飫饒人馬皆溢肥徒行兼乗還空出有餘資拓地三千
里往返(反/一作)一如(若/一作)飛歌舞入鄴城所願獲無違晝
(盡/一作)日獻(處/一作)大朝日暮薄言歸外參時朙政内不廢
家私禽獸憚為犧良苗實已揮竊慕負鼎翁願厲朽鈍
姿不能效沮溺相隨把鋤犂熟覽夫子詩信知所言非
凉(源/一作)風厲秋節司典告詳刑我君順時發桓桓東南
征汎舟葢長川陳卒𬒳隰坰征夫懷親戚誰能無此(作/一)
(戀)情拊衿(襟/一作)倚舟檣眷言思鄴城哀彼東山人喟然
感鸛鳴日月不安處人誰獲恒(常/一作)寧㫺人從公旦一
徂輙三齡今我神武師蹔(暫/一作)往必速平棄余親睦恩
輸力竭忠貞懼無一夫用報我素餐誠夙夜自恲性思
逝若抽縈將秉先登羽豈敢聽金聲從軍征遐路討彼
東南夷方舟順廣川薄暮未安坻白日半西山桑􁅋有
餘暉蟋蟀夾岸鳴孤鳥翩翩飛征夫心兩(多/一作)懷(惻/一作)
悽愴令吾悲下船登高防草露霑(治/一作)我衣廻身赴牀
寢此愁當告誰身服干戈事豈得念所私卽戎有受命
兹理不可違
朝發鄴都橋暮濟白馬津逍遥河隄上左右望我軍連
舫踰萬艘帶甲千萬人率彼東南路將定一舉勲籌䇿
運帷幄一由我聖君恨(限/一作)我無時謀譬諸具官臣鞠
躬中堅内微畫無所陳許歷為完士一言猶(獨/一作)敗秦
我有素餐責誠愧伐檀人雖無鈆刀用庶幾奮薄身
悠悠渉荒路靡靡我心愁四望無烟火但見林與丘城
郭生榛棘蹊徑無所由蕉蒲竟廣澤葭葦夾長流日夕
凉風發翩翩漂吾舟寒蟬抂樹鳴鸛鵠摩天遊(游/一作)客
子多悲傷淚下不可收朝入譙郡界曠然消人憂雞鳴
達四境黍稷盈原疇館宅充㕓(鄽/一作)里女士(士女/一作)滿莊
􁞒自非聖賢國誰能享斯休詩人美樂土雖客猶願畱
　　　　同前　陸　機
苦哉遠征人飄飄窮四遐(西河/一作窮)南陟五嶺巔北戍長
城阿谿谷(深谷/一作)深(邈/一作)無底崇山欝嵯峨奮臂攀喬木
振迹渉流沙隆暑固已慘凉風嚴且苛夏條焦(集/一作)鮮
藻寒冰結衝波胡馬如雲屯越旗亦星羅飛鋒無絶影
鳴鏑自相和朝餐不免冑夕息常負戈苦哉遠征人拊
心悲如何
　　　　同前　顔延年
苦哉遠征人畢力幹時艱秦初略揚越漢世争隂山地
廣㫄無界嵒阿上虧天嶠霧下髙鳥冰沙固流川秋飊
冬未至春液夏不涓閩烽指荆吳胡埃屬幽燕横海咸
飛驪絶漠皆控弦馳檄發章表軍書交塞邉接鏑赴陣
首卷甲起行前羽驛馳無絶旌旗晝夜懸卧伺金柝響
起候亭燧烟逖矣遠征人惜哉私自憐
　　　　同前二首　梁簡文帝
貳師惜善馬樓蘭貪漢財前年出右地今嵗謝輪臺魚
雲望旗聚龍沙隨陣開冰城朝浴鐵地道夜衘枚將軍
號令密天子璽書催何時反舊里遥見下機來
雲中亭障(嶂/一作)羽檄驚甘泉烽火通夜朙貳師將軍新
築營嫖姚校尉初出征復有山西將絶世愛(受/一作)雄名
三門應遁甲五壘學神兵白雲隨陣(斾/一作)色蒼山答鼓
聲迤邐觀鵞翼參差覩雁行先平小月陣却滅大宛城
善馬還長樂黄金付水衡小婦趙人能鼓瑟侍婢初笄
解鄭聲庭前桃花(桺絮/一作)飛已(欲/一作)合必應紅妝來起迎
(見迎/一作起)
　　　　同前　梁元帝
寶劒飾龍淵長虹畫彩船山虗和鐃管水浄寫樓船連
雞隨火度燧象帶烽然洞庭晚風急瀟湘夜月圜荀令
多文藻臨戎賦雅篇
　　　　同前　沈　約
惜哉征夫子憂恨良獨多浮天出鯷海束馬渡交河雲
縈九折嶝風巻萬里波維舟無夕島秣驥乏平莎凌濤
富驚沫援木闕垂蘿紅颼鳴疊嶼流雲照層阿玄埃晦
朔馬白日照吳戈寢興流征怨寤寐起還歌晨裝豈輟
驚夕壘詎淹和苦哉遠征人悲矣將如何
　　　　同前　戴　暠
長安夜刺閨胡騎白銅鞮詔書發隴右召募取關西劒
懸三尺鞘鎧㬥七重犀督軍鳴戰鼓遑夜數㪅鼙侵星
出桺塞際晚入榆溪秦涇含藥熓晉火逐飛雞通泉開
地道望敵竪雲梯隂山日不暮長城風自凄弓寒折錦
鞬馬凍滑斜蹄燕旗竿上晚羌笛管中嘶登山試下趙
憑軾且平齊當今凾谷上唯見一丸泥
　　　　同前　吳　均
男兒亦可憐立功在北邉陣頭横却月馬腹帶連錢懐
戈發隴坻乘凍至遼邊微誠君不愛終自直如弦
　　　　同前二首　江　淹
樽酒送征人踟蹰抂親宴日暮浮雲滋握手淚如䨷悠
悠清水天嘉魴得所薦而我抂萬里結友不相見袖中
有短書願寄雙飛燕
從軍出隴北長望隂山雲涇渭各流異恩情於此分故
人贈寶劒鏤以瑶華文一言鳳獨立再説鸞無羣何得
晨風起悠哉凌翠氛黄鵠去千里垂涕(淚/一作)為報君
　　　　同前　蕭子顯
左角朙王侵漢邊輕薄良家惡少年縱横向沮澤凌厲
取山田黄塵不見景飛蓬桓滿天邊功封浞野竊寵劫
祁連春風春月將進酒妖姬舞女亂君前
　　　　同前　劉孝義
冠軍親俠射長平自合圍木落彫弓燥氣秋征馬肥賢
王皆屈膝幕府復申威何謂從軍樂往返速如飛
　　　　同前　張正見
胡兵屯薊北漢將起山西故人輕百戰聊欲定三齊風
前噴畫角雲上舞飛梯雁塞秋聲逺龍沙雲路迷燕然
自可勒函谷詎須泥
將軍定朔邊刁斗出祁連髙桺横長塞榆關接逺天井
泉含陣竭風火映山然欲知客心斷旄旌萬里懸
　　　　同前　趙　王(周趙/一作)
遼東烽火照甘泉薊北亭障接燕然水凍菖蒲未生節
關寒榆葉不成錢
　　　　同前　庾　信
河圖論陣氣金匱辨星文地中鳴鼓角天上下將軍函
犀恒七屬浴鐵本千羣飛梯聊度綘合弩蹔凌汾㓂陣
先中斷妖營即兩分連烽對嶺度嘶馬隔河聞箭飛如
疾雨城崩似壞雲英王於此戰何用武安君
　　　　同前二首　王　襃
兵書久閑習征戰數曽經講戎平樂觀學戲羽林亭西
征度疎勒東驅出井陘牧馬濱長渭營軍毒上涇平雲
如陣色半月類城形羽書封信璽詔使動流星對岸流
沙白縁河桺色青將幕恒臨斗旌門常背刑勲封瀚海
石功勒燕然銘兵勢因麾下軍圖送掖庭誰憐下玉筯
向暮掩金屛
黄河流水急驄馬送征人谷望河陽縣橋度小平津年
(惡/一作)少多逰俠結客好輕身代風愁櫪馬胡霜宜角筋
羽書勞警急邊鞍倦苦辛康居因漢使盧龍稱魏臣荒
戍唯看桺邊城不識春男兒重意氣無為羞賤貧
　　　　同前　盧思道
朔方烽火照甘泉長安飛將出祁連羣渠玉劒良家子
白馬金羈俠少年平朙偃月屯右地薄暮魚麗逐左賢
谷中石虎經衘箭山上金人曽祭天天涯一去無窮已
薊門迢遰三千里朝見馬嶺黄沙合夕望龍城陣雲起
庭中竒樹已堪攀塞外征人殊未還白雲初下天山外
浮雲直向五原間關山萬里不可越誰能坐對芳菲月
流水本自斷人腸堅冰舊來傷馬骨邊庭節物與華異
冬䨷秋霜春不歇長風蕭蕭渡水來歸雁連連映天没
從軍行軍行萬里出龍庭單于渭橋今已拜將軍何處
覓功名
　　　　同前　朙餘慶
三邊烽亂驚十萬且横行風卷常山陣笳喧細桺營劒
花寒不落弓月曉逾朙會取淮南地特作朔方城
樂府詩集巻第三十二　東吳毛晉訂正
樂府詩集巻第三十三
　　　　　　　太原　郭茂倩　編次
　　相和歌
　　　平調曲
　　　　從軍行二首　虞世南
塗山烽候驚弭節度龍城冀馬樓蘭將燕犀上谷兵劒
寒花不落弓曉月逾朙凛凛嚴霜節冰壯黄河絶蔽日
卷征蓬浮天散飛雪全兵值月滿精騎乘膠折結髪早
驅馳辛苦事旄麾馬凍重關冷輪摧九折危獨有西山
將年年屬數竒
爟(烽/一作)火發金微連營出武威孤城寒雲起絶陣虜塵
飛俠客吸龍劒惡少縵胡衣朝摩骨都壘夜解谷蠡圍
蕭闗逺無極蒲海廣難依沙鐙離旌斷晴川候馬歸交
河梁已畢燕山斾欲飛方知萬里相侯服有光輝
　　　　同前　駱賓王
平生一顧念(重/一作)意氣溢三軍野日分戈影天星合劒
文弓弦抱漢月馬足踐胡塵不求生入塞唯當死報君
　　　　同前　劉希夷
秋來風瑟瑟羣胡馬行疾嚴城晝不開伏兵暗相失天
子廟堂拜將軍玉門出紛紛伊洛間戎馬數千匹軍門
壓黄河兵氣衝白日平生懷伏劒忼慨既投筆南登漢
月孤北走燕雲密近取韓彭計早知孫吳術丈夫清萬
里誰能掃一室
　　　　同前　喬知之
南庭結白露北風掃黄葉此時鴻雁來驚鳴催思妾曲
房理針線平砧擣文練鴛綺裁易成龍鄉信難見窈窕
九重閨寂寞十年啼紗窻白雲㝛羅幌月光棲雲月曉
微微愁思流黄機玉霜凍珠履金吹薄羅衣漢家已得
地君去將何事宛轉結𧖟書寂寞無雁使生平賀恩信
本為容華進況復落紅顔蟬聲催緑鬢
　　　　同前　李　頎
白日登山望烽火昏黄飲馬傍交河行人刁斗風砂暗
公主琵琶幽怨多野雲萬里無城郭雨雪紛紛連大漠
胡雁哀鳴夜夜飛胡兒眼淚雙雙落聞道玉門猶被遮
應將性命逐輕車年年戰骨埋荒外空見蒲萄入漢家
　　　　同前三首　李　約
看圖閑教陣畫地静論邉烏壘天西戍鷹姿塞上川路
長須算日書逺每題年無復生還望翻思未别前
栅髙三面鬭箭盡舉烽頻營桺和烟暮關榆帶雪春邉
城多老將磧路少歸人㸃盡三河卒年年添塞塵
候火起雕城塵砂擁戰聲逰軍藏漢幟降騎説蕃情霜
降滮池淺秋深太白朙嫖姚方虎視不覺請添兵
　　　　同前　戎　昱
㫺從李都尉雙鞬照馬蹄擒生黒山北殺敵黄雲西太
白沈虜地邊草復萋萋歸來邯鄲市百尺青樓梯感激
然諾重平生膽力齊芳筵草歌發艷粉輕鬟低半醉秋
風起鐵騎門前嘶逺戍報烽火孤城嚴鼓鼙揮鞭望塵
去少婦莫含啼
　　　　同前　厲　玄
邊草早不春劒花増濘塵廣場收驥尾清瀚怯龍鱗帆
色已歸越松聲厭避秦幾時逢范蠡處處是通津
　　　　同前二首　李　白
從軍玉門道逐虜金微山笛奏梅花曲刀開朙月環鼓
聲鳴海上兵氣擁雲間願斬單于首長驅静鐵關
百戰沙塲碎鐵衣城南已合數重圍突營射殺呼延將
獨領殘兵千騎歸
　　　　同前　王　維
吹角動行人喧喧行人起笳鳴馬嘶亂争渡金河水日
草沙漠垂戰聲烟塵裏盡繋名王頸歸來報天子
　　　　同前　王昌齡
向夕臨大荒朔風軫歸慮平沙萬里餘飛鳥㝛何處虜
騎獵長原翩翩傍河去邊聲搖白草海氣生黄霧百戰
苦風塵十年履霜露雖投定遠筆未坐將軍樹早知行
路難悔不理章句
烽火城西百尺樓黄昬獨上海風秋㪅吹横笛關山月
誰解金閨萬里愁
琵琶起舞換新聲總是關山舊别情撩亂邊愁彈不盡
髙髙秋月照長城
青海長雲暗雪山孤城遥望雁(玉/一作)門關黄沙百戰穿
金甲不破樓蘭終不還
　　　　同前　盧　綸
二十抂邊城軍中得勇名巻旗收敗馬斷磧擁殘兵覆
陣烏鳶起燒山草木朙(鳴/一作)塞閒思逺獵師老厭分營
雪嶺無人跡冰河足(有/一作)雁聲李陵甘此没惆悵漢公
卿
　　　　同前六首　劉長卿
廻看虜騎合城下漢兵稀白刃兩相向黄雲愁不飛手
中無尺鐵徒欲突重圍
落日㪅蕭條北方動枯草將軍追虜騎夜失隂山道戰
敗仍樹勲韓彭但空老
草枯秋塞上望見漁陽郭胡馬嘶一聲漢兵淚雙落誰
為吮癰者此事今人薄
目極雁門道青青邊草春一身事征戰匹馬同辛勤末
路成白首功歸天下人
倚劒白日草望鄉登戍樓北風吹羌笛此夜關山愁廻
首不無意滹河空自流
黄沙一萬里白首無人憐報國劒已折歸鄉身幸全單
于古臺下邊色寒蒼然
　　　　同前　杜　頠
秋草馬蹄輕角弓持弦急去為龍城候正值胡兵襲軍
氣横大荒戰酣日將入長風金鼓動白霧鐵衣溼四起
愁邊聲南轅時佇立斷蓬孤自轉寒雁飛相及萬里雲
沙漲路平氷䨷澁夜聞漢使歸獨向刀環泣
　　　　同前　僧皎然
候騎出紛紛元戎霍冠軍漢鞞秋聒地羌火晝燒雲萬
里戎城合三邊羽檄分烏孫驅未盡肯顧遼陽勲
漢斾拂丹霄漢軍新破遼紅塵驅鹵簿白羽擁嫖姚戰
苦軍猶樂功髙將不驕至今丁令塞朔吹空蕭蕭
百萬逐呼韓頻年不解鞍兵屯絶漠暗馬飲濁河亁破
虜功未録勞師力已殫須防肘腋下飛禍出無端
飛將下天來竒謀閫外裁水心龍劒動地肺雁山開望
氣燕師銳當鋒虜陣摧從今射鵰騎不敢過雲堆
黄𥿄君王詔青泥校尉書誓師張虎落選將擐犀渠霧
暗津浦失天寒塞桺疎横行十萬騎欲掃虜塵餘
　　　　同前　王　建
漢軍逐單于日没處河曲浮雲道傍起行子車下㝛槍
城圍鼓角氊帳依山谷馬上懸壺漿刀頭分頓肉來時
髙堂上父母親結束囘(面/一作)首不見家風吹破衣服金
瘡生肢節相與拔(取/一作)箭鏃聞道西凉州家家婦人哭
　　　　同前　張　祜
少年金紫就光輝直指邊城虎翼飛一巻旌(旄/一作)收千
騎虜萬全身出百重圍黄雲斷塞尋鷹去白草連天射
雁歸白首漢廷刀筆吏丈夫功業本相依
　　　　同前五首　令狐楚
荒雞隔水啼汗馬逐風嘶終日隨旌斾何時罷鼓鼙
孤心眠夜雪滿眼是秋沙萬里猶防塞三年不見家
却望冰河濶前登雪嶺高征人幾多抂又擬戰臨洮
胡風千里驚漢月五㪅朙縱有還家夢猶聞出塞身(作/一)
(聲)
草雪連青海隂雲覆白山可憐班定逺出入玉門關
　　　　同前三首　王　維
旌甲從軍乆風雲識陣難今朝韓信計日下斬成安
燕頷多竒相狼頭敢犯邊寄言班定遠正是立功年
旄頭夜落捷書飛來奏金門著賜衣白馬將軍頻破鏑
黄龍戍卒幾時歸
　　　　從軍五㪅轉五首　伏知道
　　　　　樂苑曰五㪅轉商調曲按伏知道已有從
　　　　　軍辭則五㪅轉葢陳已前曲也
一㪅刁斗鳴校尉逴連城遥聞射鵰騎懸憚將軍名
二㪅愁未央高城寒夜長試將弓學月聊持劒比霜
三㪅夜警新横吹獨吟春彊聽梅花落誤憶桺園人
四㪅星漢低落月與雲齊依稀北風裏胡笳雜馬嘶
五㪅催送籌曉色映山頭城烏初起堞㪅人悄(笑/一作)下
樓
　　　　從軍有苦樂行　李　益
　　　　　魏王粲從軍行曰從軍有苦樂但問所從
　　　　　誰因以為題也
勞者且勿歌我欲送君觴從軍有苦樂此曲樂未央僕
本居(起/一作)隴上隴水斷人腸東過秦宫路宫路入咸陽
時逢漢帝出諌獵至長楊詎馳游俠窟非結少年場一
旦承嘉惠輕命重恩光秉筆參帷帟從軍至朔方邊地
多隂風草木自凄凉斷絶海雲去出没胡沙長參差引
雁翼隠轔騰軍裝劒文夜如水馬汗凍成霜俠氣五都
少矜功六郡良山河起目前睚眦死路傍北逐驅獯虜
西臨復舊疆㫺還賦餘資今岀乃嬴糧一矢致夏服我
弓不再張寄言丈夫雄苦樂身自當
　　　　苦哉逺征人　鮑　溶
　　　　　晉陸機從軍行曰苦哉逺征人飄飄窮四
　　　　　遐宋顔延年從軍行曰苦哉逺征人畢力
　　　　　幹時艱葢苦天下征伐也又有苦哉行逺
　　　　　征人皆出於從軍行也
征人歌古曲攜手上河梁李陵死别處杳杳玄㝠鄉憶
㫺從此路連年征鬼方久行迷漢曆三洗氊衣裳百戰
身且抂微功信難忘逺承雲臺議非勢孰敢當落日弔
李廣白身過河陽閑弓失月影勞劒無龍光去日始束
髪今來髪成霜虚名乃閒事生見父母鄉掩抑大風歌
徘徊少年塲誠哉古人言鳥盡良弓藏
　　　　苦哉行五首　戎　昱
彼䑕侵我厨縱貍授粱肉鼠雖為君却貍食自須足冀
雪大國耻翻是大國辱羶腥逼綺羅塼瓦雜珠玉登樓
非騁望目笑是心哭何意天樂中至今奏胡曲
官軍收洛陽家住洛陽里夫婿與兄弟目前見傷死吞
聲不許哭還遣衣羅綺上馬隨匈奴數秋黄塵裏生為
名家女死作塞垣鬼鄉國無還期天津哭流水
登樓望天衢目極淚盈睫彊笑無笑容須妝舊花壓㫺
年買奴僕奴僕來碎葉豈意未死間自為匈奴妾一生
忽至此萬事痛苦業得出塞垣飛不如彼蜂蝶
妾家青河邊七葉承貂蟬身為最小女偏得渾家憐親
戚不相識幽閨十五年有時最逺出祗到中門前前年
狂胡來懼死翻生全今秋官軍至豈意遭戈鋋匈奴為
先鋒長鼻黄髪拳彎弓獵生八百歩牛羊羶脱身落虎
口不及歸黄泉苦哉難重陳暗哭蒼蒼天
可汗奉親詔今月歸燕山忽如亂刀劒攬妾心腸間出
戸望北荒迢迢玉門關生人為死别有去無時還漢月
割妾心胡風凋妾顔去去斷絶魂呌天天不聞
　　　　逺征人　王　襃
黄河流水急驅馬送征人谷望河陽縣橋渡小平津
　　　　鞠歌行　陸　機
　　　　　古今樂録曰王僧䖍技録平調又有鞠歌
　　　　　行今無歌者陸機序曰按漢宫閤有含章
　　　　　鞠室靈芝鞠室後漢馬防第宅卜臨道連
　　　　　閤通池鞠城彌於街路鞠歌將謂此也又
　　　　　東阿王詩連騎擊壤或謂䠞鞠乎三言七
　　　　　言雖竒寶名器不遇知己終不見重願逢
　　　　　知已以託意焉
朝雲升應龍攀乘風逺遊騰雲端鼓鍾歇豈自歡急弦
髙張思和彈時希值年夙愆循已雖易人知難王陽登
貢公歡罕生既没國子歎嗟千載豈虛言邈矣逺念情
愾然
　　　　同前　謝靈運
德不孤兮必有鄰唱和之契冥相因譬如虯虎兮來風
雲亦如形聲影響陳心歡賞兮嵗易淪隱玉藏彩疇識
真叔牙顯夷吾親郢旣殁匠寢斤覽古籍信伊人永言
知己感良辰
　　　　同前　謝惠連
翔馳騎伯樂不舉誰能知南荆璧萬金貲卞和不斵與
石離年難畱時易隕厲志莫賞徒勞疲沮齊音溺趙吹
匠石善運郢不危古綿眇理參差單心慷慨雙淚垂
　　　　同前　李　白
玉不自言如桃李魚目笑之卞和耻楚國青蠅何太多
連城白璧遭䜛毁荆山長號泣血人忠臣死為刖足鬼
聽曲知寗戚夷吾因小妻秦穆五羊皮買死百里奚洗
拂青雲上當時賤如泥朝歌鼓刀叟虎變蟠溪中一舉
釣六合遂荒營丘東平生渭水曲誰識(數/一作)此老翁奈
何今之人雙目送征(飛/一作)鴻
　　　清調曲
　　　　　古今樂録曰王僧䖍技録清調有六曲一
　　　　　苦寒行二豫章行三董逃行四相逢狹路
　　　　　間行五塘上行六秋胡行荀氏録所載九
　　　　　曲傳者五曲晉宋齊所歌今不歌武帝北
　　　　　上苦寒行上謁董逃行蒲生上行晨上願
　　　　　登竝秋胡行是也其四曲今不傳朙帝悠
　　　　　悠苦寒行古辭白楊豫章行武帝白日董
　　　　　逃行古辭相逢狹路間行是也其器有笙
　　　　　笛下聲弄髙弄遊弄箎節琴瑟筝琵琶八
　　　　　種歌弦四弦張永録云未歌之前有五部
　　　　　弦又抂弄後晋宋齊止四器也
　　　　苦寒行二首六解　魏文帝
　　　　　樂府解題曰晋樂奏魏武帝北上篇備言
　　　　　冰雪谿谷之苦其後或謂之北上行葢因
　　　　　武帝辭而擬之也
北上太行山艱哉何巍巍太行山艱哉何巍巍羊腸坂
詰屈車輪為之摧(解/一)樹木何蕭瑟北風聲正悲何蕭瑟
北風聲正悲熊羆對我蹲虎豹夾道啼(解/二)谿谷少人民
雪落何霏霏少人民雪落何霏霏延頸長歎息逺行多
所懐(解/三)我心何拂鬱思欲一東歸何拂鬱思欲一東歸
水深橋梁絶中道正徘徊(解/四)迷惑失徑路暝無所㝛棲
失徑路瞑無所㝛棲行行日以逺人馬同時飢(解/五)擔囊
行取薪斧冰持作糜擔囊行取薪斧冰持作糜悲彼東
山詩悠悠使我哀(解/六)
　　　　　　右一曲晋樂所奏
北上太行山艱哉何巍巍羊腸坂詰屈車輪爲之摧樹
木何蕭瑟北風聲正悲熊羆對我蹲虎豹夾路啼谿谷
少人民雪落何霏霏延頸長歎息遠行多所懐我心何
怫鬱思欲一東歸水深橋梁絶中路正徘徊迷惑失故
路薄草無㝛棲行行日已逺人馬同時飢擔囊行取薪
斧冰持作糜悲彼東山詩悠悠令我哀
　　　　　　右一曲本辭
　　　　苦寒行五解　魏朙帝
悠悠發洛都茾我征東行悠悠發洛都茾我征東行征
行彌二旬屯吹龍陂城(解/一)顧觀故壘處皇祖之所營故
壘處皇祖之所營屋室若平㫺棟宇無邪傾(解/二)奈何我
皇祖潛徳隐聖形我皇祖潛德隱聖形雖没而不朽書
貴垂休名(解/三)光光我皇祖軒曜同其榮我皇祖軒曜同
其榮遺化布四海八表以肅清(解/四)雖有吳蜀宼春秋足
耀兵徒悲我皇祖不永享百齡賦詩以寫懐伏軾淚霑
纓(解/五)
　　　　　　右一曲晉樂所奏
　　　　同前　陸　機
北逰幽朔城凉野多險艱俯入穹谷底仰陟髙山盤凝
冰結重磵積雪被長巒隂雲興巖側悲風鳴樹端不覩
白日影但聞寒鳥嚾猛虎憑林嘯玄猿臨岸歎夕㝛喬
木下惨(愴/一作)慘恒鮮歡渇飲堅冰漿饑待(飢食/一作)零露餐
離思固已矣寤寐莫與言劇哉行役人慊慊恒苦寒
　　　　同前　謝靈運
歲歲曾冰食紛紛䨷雪落浮陽滅清暉寒禽呌悲壑飢
㸑烟不興渴汲水枯涸
　　　　前苦寒行二首　杜　甫
漢時長安雪一丈牛馬毛寒縮如蝟楚江巫峽冰入懐
虎豹哀號又堪記秦城老翁荆揚客慣習炎蒸歲絺綌
玄冥祝融氣或交手持白羽未敢釋
去年白帝雪抂山今年白帝雪抂地凍埋蛟龍南浦縮
寒刮肌膚北風利楚人四時皆麻衣楚天萬里無晶輝
三足之烏足恐斷羲和送將安所歸
　　　　後苦寒行二首　杜　甫
南紀巫廬瘴不絶太古已來無尺雪蠻夷長老怨苦寒
崑崙天關凍應折玄猿口噤不能嘯白鵠翅垂眼流血
安得春泥補地裂
晚來江門失大木猛風中夜吹白屋天兵斷斬青海戎
殺氣南行動坤軸不爾苦寒何太酷巴東之峽生凌澌
彼蒼廻軒人得知(作梅/海一)
　　　　苦寒行　劉　駕
嚴威動八荒䓶䓶無休時陽烏不自暖雪壓扶桑枝歲
暮寒益壯青春安得歸朔雁到南海越禽何處飛誰言
貧士歎不為身無衣
　　　　同前　僧貫休
北風北風職何嚴毒摧壯士心縮金烏足凍雲囂囂礙
雪一片下不得聲遶枯桑根抂沙塞黄河徹底頑直到
海一氣搏束萬物無態唯有吾庭前杉松樹枝枝枝徤
抂
　　　　同前　僧齊已
冰峰撑空寒矗矗雲凝水凍埋海陸殺物之性傷人之
慾既不能斷絶蒺蔾荆棘之根株又不能展鳳凰麒麟
之拳跼如此則何如為和煦為膏雨自然天下之榮枯
融融於萬戸
　　　　吁嗟篇　曹　植
　　　　　樂府解題曰曹植擬苦寒行為吁嗟
吁嗟此轉篷居世何獨然長去本根逝夙夜無休閒東
西經七陌南北越九千卒遇回風起吹我入雲間自謂
終天路忽然下沉淵驚飈接我出故歸彼中田當南而
㪅北謂東而反西宕宕當何依忽亾而復存飄颻周八
澤連翩歷五山流轉無恒處誰知吾苦艱願為中林草
秋隨野火燔麋滅豈不痛願與林葉連
　　　　北上行　李　白
北上何所苦北上縁太行磴道盤且峻巉巖凌穹蒼馬
足蹶側石車輪摧高岡沙塵接幽州烽火連朔方殺氣
毒劒㦸嚴風裂衣裳奔鯨夾黄河鑿齒屯洛陽前行無
歸日返顧思舊鄉慘戚冰雪裏悲號絶中膓尺布不掩
體皮膚劇枯桑汲水澗谷阻採薪隴坂長猛虎又掉尾
磨牙皓秋霜草木不可飡飢飲零露漿歎此北上苦停
驂為之傷何日王道平開顔覩天光
樂府詩集巻第三十三(終)東吳毛晉訂正
樂府詩集巻第三十四
　　　　　　　太原　郭茂倩　編次
　　相和歌辭
　　　清調曲
　　　　豫章行　古　辭
　　　　　古今樂錄曰豫章行王僧䖍云荀錄所載
　　　　　古白楊一篇今不傳樂府解題曰陸機汎
　　　　　舟清川渚謝靈運出㝛告密親皆傷離别
　　　　　言壽短景馳容華不久傅玄苦相篇云苦
　　　　　相身爲女言盡力於人終以華落見棄亦
　　　　　題曰豫章行也豫章漢郡邑地名
白楊初生時乃抂豫章山上葉摩青雲下根通黃泉凉
秋八九月山客持斧斤我▫何皎皎皎梯落▫▫▫根
株已斷絶顛倒巖石間大匠持斧繩鋸墨齊兩端一驅
四五里枝葉自捐◪▫▫▫▫㑹爲舟船燔身抂洛陽
宮根在豫章山多謝枝與葉何時復相連吾生百年▫
自▫▫▫俱何意萬人巧使我離根株
　　　　　　右一曲晉樂所奏
　　　　豫章行二首　曹　植
　　　　　樂府解題曰曹植擬豫章爲窮逹
窮達難豫圖禍福信亦然虞舜不逢堯耕耘處中田太
公未遭文漁釣涇渭川不見魯孔丘窮困陳蔡間周公
下白屋天下稱其賢
鴛鴦自用親不苦比翼連他人雖同盟骨肉天性然周
公穆康叔管蔡則流言子臧讓千乘季札慕其賢
　　　　豫章行苦相篇　傅　玄
苦相身爲女卑陋難再陳兒男(男兒/一作)當門戸墮地自生
神雄心志四海萬里望風塵女育無欣愛不爲家所珍
長大逃深室藏頭羞見人無涙適他鄉忽如雨絶雲低
頭和顔色素齒結朱脣跪拜無復數婢妾如嚴賓情合
同雲漢葵藿仰陽春心乖甚水火百惡集其身玉顔隨
年變丈夫多好新㫺爲形與影今爲胡與秦胡秦時相
見一絶踰參辰
　　　　豫章行　陸　機
汎舟清川渚遥望高(南/一作)山隂川陸殊途(塗/一作)軌懿親
將遠尋三荆歡同株四鳥悲異林樂㑹良自古悼别豈
獨今寄世將幾何日昃無停隂前路旣已多後途隨年
侵促促薄暮景亹亹鮮克禁曷爲復以兹曾是懐苦心
逺節嬰物淺近情能不深行矣保嘉福景絶繼以音
　　　　同前　謝靈運
短生旅長世桓覺白日欹覽鏡睨頽容華顔豈久期苟
無廻戈術坐觀落崦嵫
　　　　同前　謝惠連
軒帆遡遥路薄送瞰遐江舟車理殊緬密友將逺從九
里樂同潤二華念分峰集歡豈今發離歎自古鍾促生
靡緩期迅景無遲蹤緇髪廹多素憔悴謝華䒠婉娩寡
畱晷窈窕閉淹龍如何阻行止憤慍結心胸旣微達者
度歡戚誰能封願子保淑愼良訊代徽容
　　　　同前　沈　約
燕陵平而遠易河清且駛一見塵波阻臨途引征思雙
劒愛匣同孤鸞悲影異宴言誠易纂清謌信難嗣臥聞
夕鍾急坐閲朝光亟往歡墜壯心來戚滿衰志殂芳無
再馥淪灰定還熾夏臺尚可忘榮辱亦奚事愧微曠士
節徒感鄙生餌勞哉納辰和地遠託聲寄
　　　　同前　嶭道衡
江南地遠接閩甌東山英妙屢經遊前瞻疊障千重阻
却帶驚湍萬里流楓葉朝飛向京洛文魚夜過歷吳洲
君行遠度茱茰嶺妾住長依朙月樓樓中愁思不開嚬
始復臨牕望早春鴛鴦水上萍初合鳴鶴園中花倂新
空憶常時角枕處無復前日畫睂人照骨金環誰用許
見膽朙鏡自生塵蕩子從來好畱滯況復關山遠迢遞
當學織女嫁牽牛莫學姮娥叛夫壻偏訝思君無限極
欲罷欲忘還復憶願作王母三青鳥飛來飛去傳消息
豐城雙劒㫺曾離經年累月復相隨不畏將軍成久别
只恐封侯心㪅移
　　　　同前　李　白
胡風吹代馬(攢赤月/一作燕人)北擁魯陽關吳兵照海雪西討
何時還半渡上遼津黃雲慘無顔老母與子别呼天野
草間白馬(百鳥/一作)繞旌旗悲鳴相追攀白楊秋月苦早落
豫章山本爲休朙人斬虜素不閑豈惜戰鬬死爲君掃
兇頑精感石没羽豈亾憚險艱樓船若鯨飛波蕩落星
灣此曲不可奏三軍鬢成斑
　　　　董逃行五解　古　辭
　　　　　崔豹古今注曰董逃歌後漢游童所作也
　　　　　終有董卓作亂卒以逃亾後人習之爲歌
　　　　　章樂府奏之以爲儆誡焉後漢書五行志
　　　　　曰靈帝中平中京都歌曰承樂世董逃遊
　　　　　四郭董逃蒙天恩董逃帶金紫董逃行謝
　　　　　恩董逃整車騎董逃垂欲發董逃與中辭
　　　　　董逃出西門董逃瞻宮殿董逃望京城董
　　　　　逃日夜絶董逃心摧傷董逃案董謂董卓
　　　　　也言欲(雖/一作)跋扈縱有殘㬥終歸逃竄至
　　　　　於滅族也風俗通曰卓以董逃之歌主爲
　　　　　已發太禁絶之楊孚董卓傳曰卓改董逃
　　　　　爲董安樂府解題曰古詞云吾欲上謁從
　　　　　高山山頭危險大難言言五岳之上皆以
　　　　　黄金爲宮闕而多靈獸仙草可以求長生
　　　　　不死之術令天神擁護君上以壽考也若
　　　　　陸機和風習習薄林謝靈運春虹散彩銀
　　　　　河但言節物芳華可及時行樂無使徂齡
　　　　　坐徙而已晉傅玄有歴九秋篇十二章具
　　　　　叙夫婦别離之思亦題云董逃行未詳
吾欲上謁從高山山頭危嶮大難言遥望五嶽端黄金
爲闕班璘但見芝草葉落紛紛(觧/一)百鳥集來如烟山獸
紛綸麟辟邪其端鵾雞聲鳴但見山獸援戲相拘攀(觧/二)
小復前行玉堂未心懷流還傳教出門來門外人何求
所言欲從聖道求一得命延(解/三)教敇凡吏受言採取神
藥若木端白兔長跪擣藥蝦蟇丸奉上陛下一玉柈服
此藥可得神仙(觧/四)服爾神藥莫不歡喜陛下長生老壽
四面肅肅稽首天神擁䕶左右陛下長與天相保守(解/五)
　　　　董逃行歴九秋篇　傅　玄
歴九秋兮三春遺貴客兮遠賔顧多君心所親乃命妙
妓才人炳若日月星辰(一/其)序金罍兮玉觴賓主遞起寫
行杯若飛電絶光交觴接巵結裳慷慨歡笑萬方(二/其)奏
新詩兮夫君爛然虎變龍文渾如天地未分齊謳楚舞
紛紛歌聲上激青雲(三/其)窮八音兮異倫奇聲靡靡每新
微披素齒丹脣逸響飛薄梁塵精爽眇眇入神(四/其)坐咸
醉兮沾歡引樽促席臨軒進爵獻壽翻翻千秋要君一
言願愛不移若山(五/其)君恩愛兮不竭譬若朝日夕月此
景萬里不絶長保初醮結髪何憂坐胡越(六/其)攜弱手兮
金環上遊飛閣雲間穆若鴛鳯雙燕(鸞/一作)還幸蘭房自
安娛心樂意難原(七/其)樂既極兮多懷盛時忽逝若頽寒
暑革御景廻春榮隨風飄摧感物動心增哀(八/其)妾受命
兮孤虚男兒隨(墮/一作)地稱姝女弱難存若無骨肉至親
㪅疏奉事他人託軀(九/其)君如影兮隨形賤妾如水浮萍
朙月不能常盈誰能無根保榮良時冉冉代征(十/其)顧繡
領兮含暉皎日廻光則微朱華忽示漸衰影欲捨形高
飛誰言往思可追(一/其十)薺與麥兮夏零蘭桂踐履(霜/一作)
逾馨禄命懸天難朙妾心結意丹青何憂君心中傾(十/其)
(二)
　　　　董逃行　陸　機
和風習習薄林柔條布葉垂隂鳴鳩拂羽相尋倉鶊階
喈弄音感時悼逝傷心日月相追周旋萬里儵忽幾年
人皆冉冉西遷盛時一往不還慷慨乖念悽然㫺為少
年無憂常怪秉燭夜遊翩翩宵征何求於今知此有由
但為老去年遒盛固有衰不疑長夜冥冥無期何不驅
馳及時聊樂永日自怡齎此遺情何之人生居世為安
豈若及時為驩世道多故萬端憂慮紛䥘交顔老行及
之長歎
　　　　同前　元　稹
董逃董逃董卓逃揩鏗戈甲聲勞嘈剜剜深臍脂熖熖
人皆數歎曰爾獨不憶年年取我身上膏膏銷骨盡烟
火死長安城中賊毛起城門四走公卿士走勸劉虞作
天子劉虞不敢作天子曹瞞簒亂從此始董逃董逃人
莫喜勝負翻(相/一作)環相枕倚縫綴難成裁破易何況曲
針不能伸巧指欲學裁縫須准擬
　　　　同前　張　籍
洛陽城頭火曈曈亂兵燒我天子宫宫城南面有深山
盡將老㓜藏其間重巖為屋橡為食丁男夜行候消息
聞道官軍猶掠人舊里如今歸未得董逃行漢家幾時
重太平
　　　　相逢行　古　辭
　　　　　一曰相逢狹路間行亦曰長安有狹斜行
　　　　　樂府解題曰古詞文意與雞鳴曲同晉陸
　　　　　機長安狹斜行云伊洛有岐路岐路交朱
　　　　　輪則言世路險狹邪僻正直之士無所措
　　　　　手足矣唐李賀有難忘曲亦出於此
相逢狹路間道隘不容車不知何年少夾轂問君家君
家誠易知易知復難忘黄金為君門白玉為君堂堂上
置樽酒作使邯鄲倡中庭生桂樹華燈何煌煌兄弟兩
三人中子為侍郎五日一來歸道上自生光黄金絡馬
頭觀者盈道傍入門時左顧但見雙鴛鴦鴛鴦七十二
羅列自成行音聲何噰噰鶴鳴東西廂大婦織綺羅中
婦織流黄小婦無所為挾瑟上高堂丈人且安坐調絲
方未央(未遽央/一作調絲)
　　　　　　右一曲晉樂所奏
　　　　同前　謝惠連
行行即長道道長息班草邂逅賞心人與我傾懷抱夷
世信難值憂來傷人平生不可保陽華與春渥隂柯長
秋槁心慨榮去速情苦憂來早日華難久居憂來傷人
諄諄亦至老親黨近䘏庇昵君不常好九族悲素䨷三
良怨黄鳥邇來白即頳憂來傷人近繬㓗必造水流理
就溼火炎同歸燥賞契少能諧斷金斷可寳千計莫適
從萬端信紛繞巢林宜擇木結友使心曉心曉形迹略
略邇誰能了相逢既若舊憂來傷人片言代紵縞
　　　　同前　張　率
相逢夕隂街獨趨尚冠里高門既如一甲第復相似憑
軾日欲昬何處訪公子公子之所抂所抂良易知青樓
出上路漸臺臨曲池堂上撫流徽雷罇朝夕施橘柚分
華實朱火燎金枝兄弟兩三人冠珮(佩/一作)紛陸離朝從
禁中出車騎竝驅馳金鞍馬腦勒聚觀路傍兒入門一
顧望鳧鵠有雄雌雄雌各數千相鳴戲羽儀竝抂東西
立羣次何離離大婦剌方領中婦抱嬰兒小婦尚嬌稚
端坐吹參差丈人無遽起神鳳且來儀
　　　　同前　崔　顥
妾年初二八家住洛橋頭玉户臨馳道朱門近御溝使
君何假問夫壻大長秋女弟新承寵諸兄近拜侯春生
百子殿花發(開/一作)五城樓出入千門裏年年樂未休
　　　　同前二首　李　白
朝騎五花馬謁帝出銀臺秀色誰家子雲車(中/一作)珠箔
開金鞭遥指㸃玉勒近遲囘夾轂相借問疑(知/一作)從天
上來憐腸愁欲斷斜日復相催下車何輕盈飄然似落
梅邀入青綺門當歌共銜杯(珮語笑共銜杯/一作嬌羞初解)銜杯映歌
扇似月雲中見相見不相親不如不相見相見情已深
未語可知心胡為守空閨孤眠愁錦衾錦衾與羅幃纒
綿會有時春風正澹蕩草雨來何遲(結青鳥來何遲/一作春風正紏)願
因三青鳥㪅報長相思光景不待人須臾髮成絲當年
失行樂老去徒傷悲持此道密意無令曠佳期
相逢紅塵内高揖黄金鞭萬户垂楊裏君家阿那邊
　　　　同前　韋應物
二十登漢朝英聲邁今古適從東方來又欲謁朙主猶
酣新豐酒尚帶灞陵雨邂逅兩相逢别來間寒暑寜知
白日晚暫向花間語忽聞長樂鍾走馬東西去
　　　　相逢狹路間　孔　欣
相逢狹路間道狹正踟蹰如何不羣士行吟戲路衢輟
歩相與言君行欲焉如淳朴久已凋榮利迭相驅流落
尚風波人情多遷渝勢集堂必滿運去庭亦虚競趨嘗
不暇誰肯眷桑樞無為肆獨往只將困淪胥未若及初
九攜手歸田廬躬耕東山畔樂道詠玄書狹路安足遊
方外可寄娛
　　　　同前　梁昭朙太子
京華有曲巷曲曲不通輿道逢一俠客縁路問君居君
居抂城北可尋復易知朱門間皓壁刻桷映晨離階植
若華草光影逐飈移輕幰委四屋蘭膏然百枝長子飾
青紫中子任以貲小子始總角方作啼弄兒三子俱入
門赫奕盛羽儀華驑服衡轡白玉鏤鞿羈容止同規矩
賓從盡恭卑雅鄭時間作孤竹乍參差雲飛離水㝛弄
吭滿青池懽樂無終極流目豈知疲門下非毛遂坐上
盡英奇大婦成貝錦中婦飾粉絁小婦獨無事理曲歩
簷垂丈人暫徙倚行使流風吹
　　　　同前　沈　約
相逢洛陽道繫聲流水車路逢輕薄子竚立問君家君
家誠易知易知復易憶龍馬滿街衢飛葢交門側大子
萬户侯中子飛而食小子始從官朝夕溫省直三子俱
入門赫奕多羽翼若若青組紆烟烟金璫色大婦繞梁
歌中婦廻文織小婦獨無事閉户聊且即緑綺試一彈
玄鶴方鼓翼
　　　　同前　劉　孺
送君追遐路路狹曖朝雰三危上蔽日九折杳連雲枝
交幰不見聽靜吹纔聞豈伊歎道遠亦廼泣塗分況茲
别親愛情念切離羣
　　　　同前　劉　遵
春晚駕香車交輪礙狹斜所恐惟風入疑傷歩揺花含
羞隱年少何因問妾家青樓臨上路相期覺路賖
　　　　同前　隋李德林
天衢號九經冠葢恒縱横忽逢懐剌客相尋欲逐名我
住河陽浦開門望帝城金臺逺猶出玉觀夜恒朙筵羞
太官膳酒釀歩兵營懸牀接髙士隔帳授諸生流水琴
前韻飛塵歌後輕大子難為弟中子難為兄小子輕財
利實見陶朱情龍軒照人轉驥馬噓天朙入門俱有說
至道勝金籝出門㑹親友天官奏德星大婦訓端木中
婦誨劉靈小婦南山下擊缶和秦筝羣賔莫有戲燈來
告絶纓
樂府詩集巻第三十四(終)東吳毛晉訂正
樂府詩集巻第三十五
　　　　　　　太原　郭茂倩　編次
　　相和歌辭
　　　清調曲
　　　　長安有狹斜行　古　辭
長安有狹斜狹斜不容車適逢兩少年挾轂問君家君
家新市傍易知復難忘大子二千石中子孝亷郎小子
無官職衣冠仕洛陽三子俱入室室中自生光大婦織
綺紵(羅/一作)中婦織流黄小婦無所為挾琴上髙堂丈夫
且徐徐調絃詎未央
　　　　同前　陸　機
伊洛有歧路歧路交朱輪輕葢承華景騰歩躡飛塵鳴
玉豈樸儒馮軾皆俊民烈心厲勁秋麗服鮮芳春余本
倦游客豪彦多舊親傾葢承芳訊欲鳴當及晨守一不
足矜歧路良可遵規行無曠迹矩(矩/一作)歩豈逮人投(作/一)
(涉)足緒已爾四時不必循將遂殊塗軌要子同歸津
　　　　同前　謝恵連
紀郢有通逵通逵竝軒車帟帟雕輪馳軒軒翠葢舒撰
策之五尹振轡從三閭推劒馮前軾鳴佩専後輿
　　　　同前　荀　昶
朝發邯鄲邑暮宿井陘間井陘一何狹車馬不得旋邂
逅相逢值﨑嶇交一言一言不容多伏軾問君家君家
誠易知易知復易博南面平原居北趣相如閣飛樓臨
名都通門枕華郭入門無所見但見雙棲鶴棲鶴數十
雙鴛鴦羣相追大兄珥金璫中兄振纓緌(纓玉蕤/一作中兄)伏
臘一來歸隣里生光輝小弟無所為鬬雞東陌逵大婦
織紈綺中婦縫羅衣小婦無所作挾瑟弄音徽丈人且
却坐梁塵將欲飛
　　　　同前　梁武帝
洛陽有曲陌曲曲不通驛忽遇二少童扶轡問君宅我
宅邯鄲右易憶復可知大息組絪緼中息佩陸離小息
尚青綺總角遊南皮三息俱入門家臣拜門垂三息俱
升堂旨酒盈千巵三息俱入戸户内有光儀大婦理金
翠中婦事玊觿小婦獨閒暇調笙遊曲池丈人少裵回
鳳吹方參差
　　　　同前　梁簡文帝
長安有徑塗徑徑不通輿道逢雙總丱扶輪問我車我
居青門北可憶復易津大息騫金勒中息割黄銀小息
始得意黄頭作弄臣三息俱入門雅意揚清塵三息俱
上堂觴肴滿四陳三息俱入戸照耀光容新大婦舒綺
絪中婦拂羅巾小婦最容冶映鏡學嬌嚬丈人且安坐
清謳出絳脣
　　　　同前　沈　約
青槐金陵柏丹轂貴遊士方驂萬乘臣炫服千金子咸
陽不足稱臨淄孰能擬
　　　　同前　庾肩吾
長安曲陌坂曲曲不容幰路逢雙綺𥜗問君居近逺我
居臨御溝可識不可求長子登麟閣次子侍龍樓少子
無髙位聊從金馬遊三子俱來下左右若川流三子俱
來入髙軒映彩旒三子俱來宴玉柱擊清甌大婦襞雲
裘中婦巻羅幬少婦多妖艷花鈿繫石橊夫君且安坐
歡娯方未周
　　　　同前　王　冏
名都馳道傍華轂亂鏘鏘道逢佳麗子問我居何鄉我
家洛川上甲第遙相望珠扉玳瑁牀綺席流蘓帳大子
執金吾次子中郎將小子陪金馬遨遊蔑卿相三子俱
休沐風流鬱何壯三子俱㑹同肅雍多禮讓三子俱還
室絲管紛寥亮大婦裁舞衣中婦學清唱小婦窺鏡影
㺯此朝霞狀佳人且少留為君繞梁唱
　　　　同前　徐　防
長安有勾曲勾勾不通馹塗逢二綺衣夾路訪君室君
室近霸城易識復知名大息登金馬中息謁承朙小息
偏愛幸走馬曵長纓三息俱入門車服盡雕輕三息俱
上堂嘉賔四座盈三息俱入戸室内有光榮大婦縑始
呈中婦繡初營小婦多姿媚紅紗映削成上客且安坐
胡牀妾自擎
　　　　同前　張正見
少年重遊俠長安有狹斜路窄時容馬枝髙易度車簷
髙同落照巷小共飛花相逢夾繡轂借問是誰家
　　　　同前　王　襃
威紆狹邪道車騎動相喧博徒稱劇孟遊俠號王孫勢
傾魏侯府交盡翟公門路邪勞夾轂塗艱倦折轅日斜
宣曲觀春還御宿園塗歌楊桺曲巷飲橊花樽獨有遊
梁倦還守孝文園
　　　　三婦豔詩　劉　鑠
大婦裁霧縠中婦牒氷練小婦端清景含歌登玉殿丈
人且徘徊臨風傷流霰
　　　　同前　王　融
大婦織綺羅(縑綺/一作)中婦織流黄小婦獨無事挾瑟(琴/一作)
上髙堂丈夫(人/一作)且安坐調弦詎未央(渠央/一作未)
　　　　同前　昭朙太子
大婦舞輕巾中婦拂華茵小婦獨無事紅黛潤芳津良
人且髙卧方欲薦梁塵
　　　　同前　沈　約
大婦拂玊匣中婦結珠帷小婦獨無事對鏡理蛾眉良
人且安卧夜長方自私
　　　　同前　王　筠
大婦畱芳褥中婦對華燭小婦獨無事當軒理清曲丈
人且安卧豔歌方斷續
　　　　同前　呉　均
大婦弦初切中婦管方吹小婦多姿態含笑逼清巵佳
人勿餘及慇懃妾自知
　　　　同前　劉孝綽
大婦縫羅裙中婦料繡文唯餘最小婦窕窈舞昭君文
人慎勿去聽我駐浮雲
　　　　同前十一首　陳後主
大婦避秋風中婦夜牀空小婦初兩髻含嬌新臉紅得
意非霰日可憐那可同
大婦西北樓中婦南陌頭小婦初妝㸃回眉對月鈎可
憐還自覺人看反更羞
大婦主(弄/一作)縑機中春裁春衣小婦新妝冶拂匣動琴
徽長夜理清曲餘嬌且未歸
大婦妬娥眉中婦逐春時小婦最季少相望巻羅帷羅
帷夜寒巻相望人來遲
大婦上高樓中婦蕩蓮舟小婦獨無事撥帳掩嬌羞丈
夫應自解更深難道留
大婦初調筝中婦飲歌聲小婦春妝罷弄月當宵楹季
子時將意相看不用争
大婦愛恒偏中婦意長堅小婦獨嬌笑新來華燭前新
來誠可惑為許得新憐
大婦酌金杯中婦照妝臺小婦偏妖冶下砌折新梅衆
中何假問人今最後來
大婦怨空閨中婦夜偷啼小婦獨含笑正柱作烏棲河
低帳未掩夜夜畫眉齊
大婦正當壚中婦裁羅𥜗小婦獨無事淇上待呉姝鳥
歸花復落欲去却踟蹰
大婦年十五中婦當春戸小婦正横陳含嬌情未吐所
愁曉漏促不恨燈銷炷
　　　　同前　張正見
大婦織殘絲中婦妬蛾眉小婦獨無事歌罷詠新詩上
客何湏起為待絶纓時
　　　　同前　董思恭
大婦裁紈素中婦弄朙璫小婦多姿態登樓紅粉妝丈
人且安坐初日漸流光
　　　　同前　王紹宗
大婦能調瑟中婦詠新詩小婦獨無事花庭曵履綦上
客且安坐春日正遲遲
　　　　中婦織流黄　梁簡文帝
翻花滿階砌愁人獨上機浮雲西北起孔雀東南飛調
絲時繞腕易鑷乍牽衣鳴梭逐動釧紅妝映落暉
　　　　同前　徐　陵
落花還井上春機當户前帶衫行障口覓釧枕檀邉數
鑷經無亂新漿緯易牽蜘蛛夜伴(■/一作)織百舌曉驚眠
封用黎陽土書因計吏船欲知夫婿處今督水衡錢
　　　　同前　盧　詢
别人心已怨愁空日復斜然香望韓夀磨鏡待秦嘉殘
絲愁績爛餘織恐嫌賖支機一片石緩轉獨輪車下簾
還憶月挑燈更惜花似天河上景春時織女家
　　　　同前　虞世南
寒閨織素錦含怨斂雙蛾綜新交縷澀經脆斷絲多衣
香逐舉䄂釧動應鳴梭還恐裁縫罷無信達交河
　　　　難忘曲　李　賀
夾道開洞門弱楊低畫㦸簾影竹葉起簫聲吹日色蜂
語繞妝鏡拂蛾學春碧亂繫丁香梢滿欄花向夕
　　　　塘上行五解　魏武帝
　　　　　鄴都故事曰魏文帝甄皇后中山無極人
　　　　　袁紹據鄴與中子煕娶后為妻後太祖破
　　　　　紹文帝時為太子遂以后為夫人后為郭
　　　　　皇后所譖文帝賜死後宫臨終為詩曰蒲
　　　　　生我池中緑葉何離離豈無蒹葭艾與君
　　　　　生别離莫以賢豪故棄捐素所愛莫以􁓔
　　　　　枲賤棄捐菅與蒯莫以魚肉賤棄捐蔥與
　　　　　薤歌録曰塘上行古辭或云甄皇后造樂
　　　　　府解題曰前志云晉樂奏魏武帝蒲生篇
　　　　　而諸集録皆言其詞文帝甄后所作歎以
　　　　　讒訴見棄猶幸得新好不遺故惡焉若晉
　　　　　陸機江蘺生幽渚言婦人衰老失寵行於
　　　　　塘上而為此歌與古辭同意
蒲生我池中蒲生我池中其棄何離離傍能行人儀莫
能縷自知衆口鑠黄金使君生離别(解/一)念君去我時念
君去我時獨愁常苦悲想見君顏色感結傷心脾今悉
夜夜愁不寐(解/二)莫用豪賢故莫用豪賢故棄捐素所愛
莫用魚肉貴棄捐蔥與薤莫用􁓔枲賤棄捐菅與蒯(解/三)
倍恩者苦枯倍恩者苦枯蹶船常苦沒教君安息定慎
莫致倉卒念與君一共離别亦當何時共坐復相對(觧/四)
出亦復苦愁出亦復苦愁入亦復苦愁邉地多悲風樹
木何蕭蕭今日樂相樂延年夀千秋(解/五)
　　　　　　右一曲晉樂所奏
蒲生我池中其葉何離離傍能行仁義莫若妾自知衆
口鑠黄金使君生別離念君去我時獨愁常苦悲想見
君顏色感結傷心脾念君常苦悲夜夜不能寐莫以豪
賢故棄捐素所愛莫以魚肉賤棄捐蔥與薤莫以􁓔枲
賤棄捐菅與蒯出亦復苦愁入亦復苦愁邉地多悲風
樹木何脩脩從君致獨樂延年夀千秋
　　　　　　右一曲夲辭
　　　　同前　陸　機
江蘺生幽渚微芳不足宣被䝉風雨㑹移居華池邉發
藻玉臺下垂影滄浪泉(淵/一作)霑潤既已渥結根奥且堅
四節逝不處繁華難久鮮淑氣與時殞餘芳随風捐天
道有遷易人理無常全男懽智傾愚女愛衰避妍不惜
微軀退恒懼蒼蠅前願君廣末光照妾薄草年
　　　　同前　謝惠連
芳萱秀陵阿菲質不足營幸有忘憂用移根託君庭垂
穎臨清池擢彩仰華甍霑渥雲雨潤葳㽔吐芳馨願君
春傾葉畱景惠餘朙
　　　　塘上行苦辛篇　劉孝威
蒲生伊何陳曲中多苦辛黄金坐銷鑠白玉遂淄磷裂
衣工毁嫡掩䄂切䜛新嫌成跡易已愛去理難申秦雲
猶變色魯日尚廻輪妾歌已唱斷君心終未親
　　　　塘上行　李　賀
藕花凉露溼花缺藕根澀飛下雌鴛鴦塘水聲溢溢
　　　　蒲生行浮萍篇　曹　植
浮萍寄清水隨風東西流結髮辭嚴親來為君子仇恪
勤在朝夕無端獲罪尤在㫺䝉恩恵和樂如瑟琴何意
今摧穨曠若啇與参茱茰自有芳不若桂與蘭新人雖
可愛無若故所歡行雲有返期君恩儻中還慊慊仰天
歎愁心將何愬日月不恒處人生忽若寓悲風來入懐
淚下如垂露發篋造裳衣裁縫紈與素
　　　　蒲生行　謝　脁
蒲生廣湖邉託身洪波側春露恵我澤秋霜縟我色根
葉從風浪常恐不永植攝生各有命豈云智與力安得
遊雲上與爾同羽翼
　　　　江蘺生幽渚　沈　約
澤蘭被荒徑孤芳豈自通幸逢瑤池曠得與金芝叢朝
承紫臺露夕潤渌池風既美脩嫮女復悦繁華童夙昔
玉霜滿旦草翠條空葉飄儲胥右芳歇露寒東紀化尚
盈昃俗志信穨隆財殫交易絶華落愛難終所惜改懽
眄豈恨逐征蓬願回昭陽景時照長門宫
　　　　苦辛行　戎　昱
日暮奏短歌聼余苦辛(苦辛/一作)詞如今刀筆士不及屠沽
兒少年無事學詩賦豈意文章復相悮東西南北少知
音終年竟歲悲行路仰面訴天天不聞低頭告地地不
言天地生我尚如此陌上他人何足論誰謂西江深渉
之固無憂誰謂南山髙可以登之遊險巇唯有世間路
一嚮令人堪白頭貴人立意不可測等閒桃李成荆棘
風塵之士深可親心如雞犬能依人悲來却憶漢天子
不棄相如家舊貧飲酒酒能散羈愁誰家有酒判一醉
萬事從他江水流
樂府詩集巻第三十五　東呉毛晉訂正
樂府詩集巻第三十六
　　　　　　　太原　郭茂倩　編次
　　相和歌辭
　　　清調曲
　　　　秋胡行四解　魏武帝
　　　　　西京雜記曰魯人秋胡娶妻三月而逰宦
　　　　　三年休還家其婦採桑於郊胡至郊而不
　　　　　識其妻也見而悦之乃遺黃金一鎰妻曰
　　　　　妾有夫逰宦不返幽閨獨處三年于兹未
　　　　　有被辱於今日也採桑不顧胡慙而退至
　　　　　家問妻何在曰行採桑於郊未返既歸還
　　　　　乃向所挑之婦也夫妻竝慙妻赴沂水而
　　　　　死列女傳曰魯秋潔婦者魯秋胡之妻也
　　　　　既納之五日去而宦於陳五年乃歸未至
　　　　　其家見路傍有美婦人方採桑而說之下
　　　　　車謂曰力田不如逢豐年力桑不如見國
　　　　　卿今吾有金願以與夫人婦曰採桑力作
　　　　　紡績織紝以供衣食奉二親養夫子已矣
　　　　　不願人之金秋胡遂(逐/一作)去歸至家奉金
　　　　　遺母使人呼其婦婦至乃嚮採桑者也婦
　　　　　汙其行去而東走自投於河而死樂府解
　　　　　題曰後人哀而賦之為秋胡行若魏文帝
　　　　　辭云堯任舜禹當復何為亦題曰秋胡行
　　　　　廣題曰曹植秋胡行但歌魏德而不取秋
　　　　　胡事與文帝之辭同也
晨上散關山此道當何難晨上散關山此道當何難牛
頓不起車墮谷間坐盤石之上彈五弦之琴作為清角
韻意中迷煩歌以言志晨上散關山(解/一)有何三老公卒
來在我傍有何三老公卒來在我傍負揜被裘似非恒
人謂卿云何困苦以自怨徨徨所欲來到此間歌以言
志有何三老公(解/二)我居崑崙山所謂者真人我居崑崙
山所謂者真人道深有可得名山歷觀遨遊八極枕石
嗽流飲泉沉吟不決遂上升天歌以言志我居崑崙山
(解/三)去去不可追長恨相牽攀去去不可追長恨相牽攀
夜夜安得寐惆悵以自憐正而不譎辭賦依因經傳所
過西來所傳歌以言志去去不可追(解/四)
　　　　同前五解　武　帝
願登泰華山神人共逺逰願登泰華山神人共逺逰經
歴崑崙山到蓬萊飄颻八極與神人俱思得神藥萬嵗
為期歌以言志願登泰華山(解/一)天地何長久人道居之
短天地何長久人道居之短世言伯陽殊不知老赤松
王喬亦云得道得之未聞庶以夀考歌以言志天地何
長久(解/二)朙朙日月光何所不光昭朙朙日月光何所不
光昭二儀合聖化貴者獨人不萬國率土莫非王臣仁
義為名禮樂為榮歌以言志朙朙日月光(解/三)四時更逝
去晝夜以成歲四時更逝去晝夜以成歲大人先天而
天弗違不戚年往憂世不治存亡有命慮之為蚩歌以
言志四時更逝去(解/四)戚戚欲何念歡笑意所之戚戚欲
何念歡笑意所之壯盛智恵殊不再來愛時進趣將以
惠誰汎汎放逸亦同何為歌以言志戚戚欲何念(解/五)
　　　　　　右二曲魏晋樂所奏
　　　　同前三首　魏文帝
堯任舜禹當復何為百獸率舞鳳凰來儀得人則安失
人則危唯賢知賢人不易知歌以詠言誠不易移鳴條
之役萬舉必全朙徳通靈降福自天
朝與佳人期日夕殊不來嘉肴不嘗㫖酒停杯寄言飛
鳥告余不能俯折蘭黄仰結桂枝佳人不在結之何為
從爾何所之乃在大海隅靈若道言貽爾朙珠企予望
之歩立躊躇佳人不來何得何須
汎汎渌池中有浮萍寄身流波隨風靡傾芙蓉含芳菡
萏垂榮朝采其實夕佩其英采之遺誰所思在庭雙魚
比目鴛鴦交頸有美一人婉如青揚知音識曲善為樂
方
　　　　同前二首　傅　玄
秋胡子娶婦三日㑹行仕宦既享顯爵保兹徳音以禄
頤親韞比黄金覩一好婦採桑路傍遂下黄金誘以逢
卿玊磨逾絜蘭動彌馨源流絜清水無濁波奈何秋胡
中道懷邪羙此節婦髙行巍峩哀哉可愍自投長河
秋胡納令室三日官他鄉皎皎絜婦姿冷冷守空房燕
婉不終夕别如参與啇憂來猶四海易感難可防人言
生日短愁者苦夜長百草揚春華攘腕採柔桑素手尋
繁枝落葉不盈筐羅衣翳玊體回目流來車君子倦仕
歸車馬如龍驤精誠馳萬里既至兩相忘行人悦令顔
情(借/一作)息此樹傍誘以逢卿喻遂下黄金裝烈烈貞女
忿言辭厲秋霜長驅及居室奉金升北堂母立呼婦來
歡情樂未央秋胡見此婦惕然懐探湯負心豈不慙永
誓非所望清濁必異源鳧鳳不竝翔引身赴長流果哉
絜婦腸彼夫既不淑此婦亦太剛
　　　　同前　陸　機
道雖一致塗有萬端吉凶紛藹休咎之源人鮮知命命
未易觀生亦何惜功名所勤
　　　　同前七首　嵇　康
富貴尊榮憂患諒獨多富貴尊榮憂患諒獨多古人所
懼豐屋蔀家人害其上獸惡網羅惟有貧賤可以無它
歌以言之富貴憂患多
貧賤易居貴盛難為工貧賤易居貴盛難為工恥佞直
言與禍相逢變故萬端俾吉作凶思牽黄犬其莫之從
歌以言之貴盛難為工
勞謙有悔忠信可久安勞謙有悔忠信可久安天道害
盈好勝者殘彊梁致災多招禍患欲得安樂獨有無愆
歌以言之忠信可久安
役神者弊極欲疾枯役神者弊極欲疾枯顔回短折不
及童烏縱體滛恣莫不早徂酒色何物今自不辜歌以
言之酒色令人枯
絶智棄學逰心於玄黙絶智棄學逰心於玄黙過而悔
當不自得垂釣一壑樂一國被髪行歌和者四塞歌以
言之逰心於玄黙
思與王喬乘雲逰八極思與王喬乗雲逰八極凌厲五
岳忽行萬億授我神藥自生羽翼呼吸太和練形易色
歌以言之行逰八極
徘徊鍾山息駕於層城徘徊鍾山息駕於層城上䕃華
葢下采若英受道王母遂升紫庭逍遥天衢千載長生
歌以言之徘徊於層城
　　　　同前二首　謝恵連
春色遲遲桑何萋萋紅桃含妖緑桺舒荑邂逅粲者㳺
渚戲蹊華顔易改良願難諧
係風捕影誠知不得念彼奔波意慮廻惑漢女倐忽洛
神飄掦空勤交甫徒勞陳王
　　　　同前九首　顔延之
椅梧傾髙鳳寒谷待鳴律影響豈不懐自逺每相匹婉
彼幽閒女作嬪君子室峻節貫秋霜朙豔侔朝日嘉運
既我從欣願自此畢
燕居未及歡良人顧有違脱巾千里外結綬登王畿戒
徒在昧旦左右來相依驅車出郊郭行路正威遲存為
久别離沒為長不歸
嗟余怨行役三陟窮晨暮嚴駕越風寒解鞍犯霜露原
隰多悲凉廻飈巻髙樹離獸起荒蹊驚鳥縱横去悲哉
游宦子勞此山川路
迢遥行人逺宛轉年運徂良人(時/一作)為此别日月方向
除孰知寒暑積僶俛見榮枯歲草臨空房凉風起坐隅
寢興日已寒白露生庭蕪
勤役從歸願反路遵山河㫺辭秋未素今也歲載華蠶
月觀時暇桑野多經過佳人從所務窈窕援髙柯傾城
誰不顧弭節停中阿
年往誠思勞路逺濶音形雖為五載别相與昧平生捨
車遵往路鳬藻馳目成南金豈不重聊自意所輕義心
多苦調宻此金玊聲
髙節難久淹朅來空復辭遲遲前途盡依依造門基上
堂拜嘉慶入室問何之日草行采歸物色桑榆時美人
望昬至慙歎前相持
有懐誰能已聊用申苦難離居殊年載一别阻河關春
來無時豫秋至恒早寒朙發動愁心閨中夜長歎惨悽
歲方晏日落逰子顔
髙張生絶絃聲急由調起自㫺枉光塵結言固終始如
何久為别百行愆諸已君子失朙義誰與偕沒齒愧彼
行露詩甘之長川汜
　　　　同前七首　王　融
日月共為照松筠俱以貞佩分甘自逺結鏡待君朙且
協金蘭好方愉琴瑟情佳人忽千里空閨積思生
景落中軒坐悠悠望城闕髙樹生夕烟曽樓滿初月光
隂非或異山川屢難越輟泣揜鈆姿搔首亂雲鬟
傾魂屬徂火揺念待方秋凉氣承宇結朙熠傃堦流三
星亦虛映四屋惨多愁思君如萱草一見乃忘憂
杼軸(衿袖/一作)鬱不諧契濶迷新故朔風欄上發寒鳥林間
度客逺乏衣裘歲晏饒霜露参差興别緒依遲(違/一作)起
離慕
願言如可行信邁亦亡反睇景不告勞瞻途寧遽逺何
以淹歸轍蠶妾事春晚送目亂前華馳心迷舊婉
椒佩容有結振芳岐路隅黄金徒以賦白珪終不渝朙
心良自皎安用久踟蹰遄車反枌巷流目下西虞
披帷惕(悵/一作)有望出門遲所欲彼美復來儀慙顔變欣
矚蘭艾隔芳蕕涇渭分清濁去去夫人子請徇川之曲
　　　　同前　髙　適
妾本邯鄲未嫁時容華倚翠人未知一朝結髪從君子
將妾迢迢東路陲時逢大道無難阻君方逰宦從陳汝
蕙樓獨臥頻度春彩落辭君幾徂暑三月垂楊蠶未眠
攜籠結侣南陌邊道逢行子不相識贈妾黄金買少年
妾家夫壻輕離久寸心誓與長相守願言行路莫多情
送妾貞心在人口日暮蠶飢相命歸攜籠端飾來庭闈
勞心苦力終無恨所冀君恩那可依聞説行人已歸止
乃是向來贈金子相看顔色不復言相顧懷慙有何已
從來自隠無疑背直為君情也相會如何咫尺仍有情
況復迢迢千里外此時顧恩不顧身念君此日赴河津
莫道向來不得意故欲畱規誡後人
　　　瑟調曲
　　　　　古今樂録曰王僧䖍技録瑟調曲有善哉
　　　　　行隴西行折楊桺行西門行東門行東西
　　　　　門行却東西門行順東西門行飲馬行上
　　　　　畱田行新城安樂宫行婦病行孤子生行
　　　　　放歌行大牆上蒿行野田黄爵行釣竿行
　　　　　臨髙臺行長安城西行武舍之中行雁門
　　　　　太守行豔歌何嘗行艷歌福鍾行艷歌雙
　　　　　鴻行煌煌京洛行帝王所居行門有車馬
　　　　　客行牆上難用趨行日重光行蜀道難行
　　　　　櫂歌行有所思行蒲坂行採梨橘行白楊
　　　　　行胡無人行青龍行公無渡河行荀氏録
　　　　　所載十五曲傳者九曲武帝朝日自惜古
　　　　　公文帝朝逰上山朙帝赫赫我徂古辭來
　　　　　日竝善哉古辭羅敷艷歌行是也其六曲
　　　　　今不傳五嶽善哉行武帝鴻雁却東西門
　　　　　行長安長安城西行雙鴻福鍾竝艷歌行
　　　　　牆上牆上難用趨行是也其器有笙笛節
　　　　　琴瑟筝琵琶七種歌弦六部張永録云未
　　　　　歌之前有七部弦又在弄後晋宋齊止四
　　　　　器也
　　　　善哉行六解　古　辭
　　　　　樂府解題曰古辭云來日大難口燥脣乾
　　　　　言人命不可保當見親友且永長年術與
　　　　　王喬八公逰焉又魏文帝詞云有美一人
　　　　　婉如清揚言其妍麗知音識曲樂為樂方
　　　　　令人忘憂此篇諸集所出不入樂志按魏
　　　　　朙帝歩出夏門行曰善哉殊復善弦歌樂
　　　　　我情然則善哉者葢歎美之辭也
來日大難口燥脣亁今日相樂皆當喜歡(解/一)經歴名山
芝草飜飜仙人王喬奉藥一丸(解/二)自惜袖短内手知寒
慙無靈輙以報趙宣(解/三)月沒参横北斗闌干親交在門
飢不及飡(解/四)歡日尚少戚日苦多以何忘憂彈筝酒歌
(解/五)淮南八公要道不煩参駕六龍逰戲雲端(解/六)
　　　　同前七解　魏武帝
古公亶甫積徳垂仁思弘一道哲王於豳(解/一)太伯仲雍
王徳之仁行施百世斷髪文身(解/二)伯夷叔齊古之遺賢
讓國不用餓殂首山(解/三)智哉山甫相彼宣王何用杜伯
累我聖賢(解/四)齊桓之霸頼得仲父後任豎刁蟲流出戶
(解/五)晏子平仲積徳兼仁與世沈德未必思命(解/六)仲尼之
世王國為君隨制飲酒揚波使官(解/七)
　　　　同前六解　武　帝
自惜身薄祜夙賤罹孤苦既無三徙教不聞過庭語(解/一)
其窮如抽裂自以思所怙雖懐一介志是時其能與(解/二)
守窮者貧賤惋歎淚如雨泣涕於悲夫乞活安能覩(解/三)
我願於天窮琅邪傾側左雖欲竭忠誠欣公歸其楚(解/四)
快人由為歎抱情不得叙顯行天教人誰知莫不緒(解/五)
我願何時隨此歎亦難處今我將何照於光曜釋銜不
如雨(解/六)
　　　　同前五解　武　帝
朝日樂相樂酣飲不知醉悲弦激新聲長笛吹清氣(解/一)
弦歌感人腸四坐皆歡悦寥寥髙堂上凉風入我室(解/二)
持滿如不盈有徳者能卒君子多苦心所愁不但一(解/三)
慊慊下白屋吐握不可失衆賓飽滿歸主人苦不悉(解/四)
比翼翔雲漢羅者安所羇冲静得自然榮華何足為(解/五)
　　　　同前六解　文　帝
上山採薇薄草苦飢溪谷多風霜露沾衣(解/一)野雉羣雊
猿猴相追還望故鄉鬱何壘壘(解/二)髙山有崖林木有枝
憂來無方人莫之知(解/三)人生如寄多憂何為今我不樂
歲月其馳(解/四)湯湯川流中有行舟隨波轉薄有似客逰
(解/五)䇿我良馬被我輕裘載馳載驅聊以忘憂(解/六)
　　　　同前五解　文　帝
朝遊髙臺觀夕宴華池隂大酋奉甘醪狩人獻嘉禽(解/一)
齊倡發東舞秦筝奏西音有客從南來為我彈清琴(解/二)
五音紛繁會拊者激微吟淫魚乗波聽踴躍自浮沉(解/三)
飛鳥飜翔舞悲鳴集北林樂極哀情來寥亮摧肝心(解/四)
清角豈不妙徳薄所不任大哉子野言弭弦且自禁(解/五)
　　　　　　右六曲魏晋樂所奏
　　　　同前　文　帝
有美一人婉如清揚妍姿巧笑和媚心腸知音識曲善
為樂方哀弦微妙清氣含芳流鄭激楚度宫中商感心
動耳綺麗難忘離鳥夕宿在彼中洲延頸鼓翼悲鳴相
求眷然顧之使我心愁嗟爾㫺人何以忘憂
　　　　同前八解　魏朙帝
我徂我征伐彼蠻虜練師簡卒爰正其旅(解/一)輕舟竟川
初鴻依浦桓桓猛毅如羆如虎(解/二)發枹若雷吐氣成雨
旄旍指麾進退應矩(解/三)百馬齊轡御由造父休休六軍
咸同斯武(解/四)兼塗星邁亮兹行阻行行日逺西背京許
(解/五)逰弗淹旬遂届揚土奔宼震懼莫敢當御(解/六)虎臣烈
將怫欝充怒淮泗肅清奮揚微所(解/七)運徳曜威惟鎮惟
撫反斾言歸斾入皇祖(解/八)
　　　　同前四解　魏朙帝
赫赫大魏王師徂征冒暑討亂振曜威靈(解/一)汎舟黄河
隨波潺湲通渠回越行路綿綿(解/二)綵旄蔽日旌旒翳天
淫魚瀺灂逰嬉深淵(解/三)唯塘洎從如流不為單握揚楚
心惆悵歌採薇心綿綿在淮肥願君速捷(節/一作)早旋歸
(解/四)
　　　　　　右二曲魏晋樂所奏
　　　　同前　謝靈運
陽谷躍升虞淵引落景曜東隅晼晚西薄三春燠叙九
秋蕭索凉來温謝寒往暑却居徳斯頤積善嬉謔隂灌
陽叢凋華墮蕚歡去易惨悲至難鑠激涕當歌對酒當
酌鄙哉愚人戚戚懐瘼善哉達士滔滔處樂
　　　　同前　江　淹
置酒坐飛閣逍遥臨華池神飈自逺至左右芙蓉披緑
竹夾清水秋蘭被幽崖月出照園中冠珮相追隨客從
南楚來為我吹参差淵魚猶伏涌聽者未云罷髙文一
何綺小儒安足為肅肅廣殿隂雀聲愁北林衆賓還城
邑何用慰我心
　　　　同前　僧貫休
有美一人兮婉如清揚識曲别音兮令姿煌煌繡袂捧
琴兮登君子堂如彼萱草兮使我憂忘欲贈之以紫玉
尺白銀璫久不見之兮湘水茫茫
　　　　同前　僧齊已
大鵬刷翮謝溟渤青雲萬層髙突出下視秋濤空渺瀰
舊處魚龍皆細物人生在世何容易眼濁心昬信生死
願除嗜慾待身輕攜手同尋列仙事
　　　　來日大難　李　白
來日一身攜糧負薪道長食盡苦口焦脣今日醉飽樂
過千春仙人相存誘我逺學海凌三山陸憩五嶽乗龍
上三天飛目瞻兩角授以神藥金丹滿握蟪蛄䝉恩深
愧短促思填東海彊銜一木道重天地軒師廣成蟬翼
九五以求長生下士大笑如蒼蠅聲
　　　　當來日大難　曹　植
　　　　　樂府解題曰曹植擬善哉行為日苦短
日苦短樂有餘乃置玉樽辦東厨廣情故心相於闔門
置酒和樂欣欣逰馬後來袁車解輪今日同堂出門異
鄉别易㑹難各盡杯觴
　　　　同前　元　稹
當來日大難行前有坂後有坈大梁側小梁傾兩軸相
絞兩輪相撐大牛竪小牛横烏啄牛背足跌力獰當來
日大難行太行雖險險可使平輪軸自撓牽制不停泥
潦漸久荆棘旋生行必不得不如不行
樂府詩集卷第三十六
　　　　　　　東呉毛晉訂正　男扆再訂
樂府詩集巻三十七
　　　　　　　太原　郭茂倩　編次
　　相和歌辭
　　　瑟調曲
　　　　隴西行　古　辭
　　　　　一曰歩出夏門行樂府解題曰古辭云天
　　　　　上何所有歴歴種白榆始言婦有容色能
　　　　　應門承賓次言善於主饋終言送迎有禮
　　　　　此篇出諸集不入樂志若梁簡文隴西戰
　　　　　地但言辛苦征戰佳人怨思而已王僧䖍
　　　　　技録云隴西行歌武帝碣石文帝夏門二
　　　　　篇通典曰秦置隴西郡以居隴坻之西爲
　　　　　名後魏兼置渭州禹貢曰導渭自鳥䑕同
　　　　　穴即其地也今首陽山亦在焉
天上何所有歴歴種白榆桂樹夾道生青龍對道隅鳳
凰鳴啾啾一母將九雛顧視世間人為樂甚獨殊好婦
出迎客顔色正敷愉伸腰再拜跪問客平安不請客北
堂上坐客氈氍毹清白各異樽酒上(上/一作)正華疏酌酒
持與客客言主人持却略再拜跪然後持一杯談笑未
及竟左顧敕中厨促令辦麤飰慎莫使稽畱廢禮送客
出盈盈府中趨送客亦不逺足不過門樞取婦得如此
齊姜亦不如徤婦持門户一勝一丈夫
　　　　同前　陸　機
我静如鏡民動如烟事以形兆應以象懸豈曰無才世
鮮興賢
　　　　同前　謝靈運
㫺在老子志(至/一作)理成篇柱小傾大綆短絶泉鳥之棲
逰林壇(檀/一作)是閒韶樂牢膳豈伊攸便胡為乖枉從表
方圜耿耿僚志慊慊丘園善歌以詠言理成篇
　　　　同前　謝恵連
運有榮枯道有舒屈潛保黄裳顯服朱黻誰能守静棄
華辭榮窮谷是處考槃是營千金不廻百代傳名厥包
者柚忘憂者萱何為有用自乖中原實摘柯摧葉殞條
煩
　　　　同前三首　簡文帝
邊秋胡馬肥雪中驚宼入勇氣時無侣輕兵救邊急沙
平不見虜嶂嶮還相及出塞豈成歌經川未遑汲烏孫
塗更阻康居路猶澀月暈抱龍城星眉照馬邑長安路
逺書不還寧知征人獨佇立
隴西四戰地羽檄歲時聞䕶羌擁漢節校尉立元勲石
門畱鐵騎冰城息夜軍洗兵(兵/一作)逢驟雨送陣出黄雲
沙長無止泊水脈屢縈分當思勒彛鼎無用想羅裙
悠悠懸斾旌知向隴西行減竈驅前馬銜枚進後兵沙
飛朝似幕雲起夜疑城迥山時阻路絶水極稽程往年
郅支服今歲單于平方觀凱樂盛飛葢滿西京
　　　　同前　庾肩吾
借問隴西行何當驅馬征草合前迷路雲濃後暗城寄
語幽閨妾羅袖勿空榮
　　　　同前　王　維
十里一走馬五里一揚鞭都䕶軍書至匈奴圍酒泉關
山正飛雪烽戍斷無烟
　　　　同前　耿　緯
雪下陽關路人稀隴戍頭封狐猶未剪邊將豈無羞白
草三冬色黄雲萬里愁因思李都尉畢竟不封侯
　　　　同前　長孫左輔
隂雲凝朔氣隴上正飛雪四月草不生北風勁如切朝
來羽書急夜救長城窟道隘行不前相呼抱鞍歇人寒
指欲墮馬凍蹄亦裂射雁旋充飢斧冰還止渇寧辭解
圍鬪但恐乗疲沒早晚(望/一作)邊候空歸來養羸卒
　　　　歩出夏門行　古　辭
邪徑過空廬好人常獨居卒得神仙道上與天相扶過
謁王父母乃在太山隅離天四五里道逢赤松俱攬轡
為我御將吾上天逰天上何所有歴歴種白榆桂樹夾
道生青龍對伏趺
　　　　同前四解　魏武帝
雲行雨歩超越九江之臯臨觀異同心意懐逰豫不知
縮之期不但在天養怡之福可得永年幸甚至哉歌以
詠志神龜雖夀(解/四)
　　　　同前二解　魏朙帝
歩出夏門東登首陽山嗟哉夷叔仲尼稱賢君子退讓
小人争先惟斯二子于今稱傳林鍾受謝節改時遷日
月不居誰得久存善哉殊復善弦歌樂情(解/一)啇風夕起
悲彼秋蟬變形易色隨風東西乃眷西顧雲霧相連丹
霞蔽日彩虹帶天弱水潺潺葉落翩翩孤禽失羣悲鳴
其間善哉殊復善悲鳴在鳴其間(解/二)朝逰青冷日草嗟
歸(此為豔/朝逰上)䠞廹日草烏鵲南飛繞樹三帀何枝可依卒
逢風雨樹折枝摧雄來驚雌雌獨愁棲夜失羣侣悲鳴
徘徊芃芃荆棘葛生綿綿感彼風人惆悵自憐月盈則
沖華不再繁古來之説嗟哉一言(為趨/䠞迫下)
　　　　　　右二曲魏晋樂所奏
　　　　丹霞蔽日行　魏文帝
丹霞蔽日采虹垂天谷水潺潺木落翩翩孤禽失羣悲
鳴雲間月盈則沖華不再繁古來有之嗟我何言
　　　　同前　曹　植
紂為昬亂殘忠虐正周室何隆一門三聖牧野致功天
亦革命漢祖之興階秦之衰雖有南面王道陵夷炎光
再幽忽滅無遺
　　　　折楊桺行四解　古　辭
　　　　　古今樂録曰王僧䖍技録云折楊桺行歌
　　　　　文帝西山古黙黙二篇今不歌
黙黙施行違厥罰隨事來末喜殺龍逢桀放於鳴條(解/一)
祖伊言不用紂頭懸白旄指鹿用為馬胡亥以喪軀(解/二)
夫差臨命絶乃云負子胥戎王納女樂以亡其由余璧
馬禍及虢二國俱為墟(解/三)三夫成市虎慈母投杼趨卞
和之刖足接輿歸草廬(解/四)
　　　　同前四解　魏文帝
西山一何髙髙髙殊無極上有兩仙僮不飲亦不食與
我一丸藥光耀有五色(解/一)服藥四五日身體生羽翼輕
舉乗浮雲倐忽行萬億流覽觀四海茫茫非所識(解/二)彭
祖稱七百悠悠安可原老𥅆適西戎于今竟不還王喬
假虛辭赤松垂空言(解/三)達人識真偽愚夫好妄傳追念
往古事憒憒千萬端百家多迂怪聖道我所觀(解/四)
　　　　　　右二曲魏晋樂所奏
　　　　同前　陸　機
邈矣垂天景壯哉奮地雷隆隆豈久響華華恒西隤日
落似有竟時逝恒若催仰悲朗月運坐觀琁葢回盛門
無再入哀房莫苦闓人生固已短出處鮮為諧慷慨惟
昔人興此千載懐升龍悲絶處葛虆變條枚寤寐豈虛
歎曽是感與摧弭意無足歎願言有餘哀
　　　　同前二首　謝靈運
鬱鬱河邊樹青青野田草合我故鄉客將適萬里道妻
妾牽衣袂收淚沾懐抱還拊㓜童子顧託兄與嫂辭訣
未及終嚴駕一何早負笮引文舟飢渇常不飽誰令爾
貧賤咨嗟何所道
騷屑出穴風揮霍見日雪颼颼無久揺皎皎幾時潔未
覺泮春冰已復謝秋節空對尺素遷獨視寸隂滅否桑
未易繋㤗茅難重拔桑苧迭生運語黙寄前哲
　　　　西門行六解　古　辭
　　　　　古今樂録曰王僧䖍技録西門行歌古西
　　　　　門一篇今不傳樂府解題曰古辭云出西
　　　　　門歩念之始言醇酒肥牛及時為樂次言
　　　　　人生不滿百常懐千歲憂晝短苦夜長何
　　　　　不秉燭逰終言貪財惜費爲後世所嗤又
　　　　　有順東西門行爲三七言亦傷時顧隂有
　　　　　類於此
出西門歩念之今日不作樂當待何時(解/一)夫爲樂爲樂
當及時何能坐愁怫鬱當復待來兹(解/二)飲醇酒炙肥牛
請呼心所歡可用解愁憂(解/三)人生不滿百常懐千歲憂
晝短而夜長何不秉燭逰(解/四)自非仙人王子喬計㑹夀
命難與期自非仙人王子喬計㑹夀命難與期(解/五)人夀
非金石年命安可期貪財愛惜費但爲後世嗤(解/六)
　　　　　　右一曲晋樂所奏
出西門歩念之今日不作樂當待何時逮為樂逮為樂
當及時何能愁怫鬱當復待來兹釀美酒炙肥牛請呼
心所懽可用解憂愁人生不滿百常懐千歲憂晝短苦
夜長何不秉燭逰逰行去去如雲除弊車羸馬自為儲
　　　　　　右一曲本辭
　　　　東門行四解　古　辭
　　　　　古今樂録曰王僧䖍技録云東門行歌古
　　　　　東門一篇今不歌樂府解題曰古詞云出
　　　　　東門不顧歸入門悵欲悲言士有貧不安
　　　　　其居者拔劔將去妻子牽衣畱之願共餔
　　　　　糜不求富貴且曰今時清不可為非也若
　　　　　宋鮑照傷禽惡弦驚但傷離别而已
出東門不顧歸來入門悵欲悲盎中無斗儲還視桁上
無懸衣(解/一)拔劔出門去兒女牽衣啼他家但願富貴賤
妾與君共餔糜(解/二)共餔糜上用倉浪天故下為黄口小
兒今時清廉難犯教言君復自愛莫為非(解/三)今時清廉
難犯教言君復自愛莫為非行吾去為遲平慎行望君
歸(解/四)
　　　　　　右一曲晋樂所奏
出東門不顧歸來入門悵欲悲盎中無斗米儲還視架
上無懸衣拔劔東門去舍中兒母牽衣啼他家但願富
貴賤妾與君共餔糜上用倉浪天故下當用此黄口兒
今非咄行吾去為遲白髪時下難久居
　　　　　　右一曲本辭
　　　　東門行　張　駿
勾芒御春正衡紀運玉瓊朙庶起祥風和氣翕來征慶
雲䕃八極甘雨潤四坰昊天降靈澤朝日耀華精嘉苗
布原野百卉敷時榮鳩鵲與鶖黄間關相和鳴芙蓉覆
靈沼香花揚芳馨春逰誠可樂感此白日傾休否有終
極落葉思本莖臨川悲逝者節變動中情
　　　　同前　鮑　照
傷禽惡弦驚倦客惡離聲離聲斷客情賓御皆涕零涕
零心斷絶將去復還訣一息不相知何况異鄉别遥遥
征駕逺杳杳白(落/一作)日晚居人掩閨臥行子夜中飯野
風吹草木行子心腸斷食梅常苦酸衣葛常苦寒絲竹
徒滿座憂人不解顔長歌欲自慰彌起長恨端
　　　　同前　桺宗元
漢家三十六將軍東方靁動横陣雲雞鳴函谷客如霧
貌同心異不可數赤丸夜語飛電光徼廵司隸眠如羊
當街一叱百吏走馮敬胷中函匙首兇徒側耳潛惬心
悍臣破膽皆杜口魏王卧内蔵兵符子西掩袂真無辜
羗胡轂下一朝起敵國舟中非所擬安陵誰辨削礪功
韓國詎朙深井里絶臙斷骨那下補萬金寵贈不如土
　　　　東西門行　劉孝威
　　　　　古今樂録曰王僧䖍技録云東西門行今
　　　　　不歌
廣津寒欲歇聯檣宻纜收天髙匝近岫江濶少方舟餞
淚畱神眷離欷切私儔佇變齊兒俗當傳楚獻囚徒然
頒竝命秪惡思如抽
　　　　却東西門行　魏武帝
　　　　　古今樂録曰王僧䖍技録云却東西門行
　　　　　荀録所載武帝鴻雁一篇今不傳
鴻雁出塞北乃在無人鄉舉翅萬餘里行止自成行冬
節食南稻春日復北翔田中有轉蓬隨風逺飄揚長與
故根絶萬歲不自當奈何此征夫安得去四方戎馬不
解鞍鎧甲不離傍冉冉老將至何時反故鄉神龍藏深
泉猛獸歩高岡狐死歸首丘故鄉安可忘
　　　　　　右一曲魏晋樂所奏
　　　　同前　謝惠連
慷愷發相思惆悵戀音徽四節競䦨候六龍引穨機人
生隨時變遷化焉可祈百年難必保千慮盈懷之
　　　　同前　沈　約
驅馬城西阿遥眺想京闕望極烟原盡地遠山河没揺
裝非短晨還歌豈朙發脩服悵邊羈瞻途眇鄉謁馳葢
轉徂龍回星引奔月樂去哀鏡滿悲來壯心歇歲華委
徂貌年霜移草髪辰物久侵晏征思坐論越清氣掩行
夢憂原盪瀛渤一念起關山千里顧兵窟
　　　　鴻雁生塞北行　傅　玄
鳳凰逺生海西及時崑山岡五徳存羽儀和鳴定宫商
百鳥竝侍左右鼓翼騰華光上熙逰雲日間千歲時來
翔孰若彼龍與龜曵尾泥中蔵非雲雨則不升冬伏春
廼驤退哀此秋蘭草根絶隨化揚靈氣一何憂美萬里
馳芬芳常恐物易微歇一朝見棄忘
　　　　順東西門行　陸　機
　　　　　古今樂録曰王僧䖍技録云順東西門行
　　　　　今不歌
出西門望天庭陽谷既虛崦嵫盈感朝露悲人生逝者
若斯安得停桑樞戒蟋蟀鳴我今不樂歳聿征迨未(作/一)
(■)草及時平置酒高堂宴友生激朗笛彈哀筝取樂今
日盡歡情
　　　　同前　謝靈運
出西門眺雲間揮斤扶木墜虞泉信道人鑒徂川思樂
暫捨誓不旋閔九九傷牛山宿心載違徒昔言競落運
務穨年招命儕好相追牽酌芳酤奏繁弦惜寸隂情固
然
　　　　同前　謝恵連
哀朝菌閔穨力遷化常然焉肯息及壯齒遇世直酌酪
華堂集親識舒情盡懽遣悽惻

樂府詩集巻第三十七
　　　　　　　東呉毛晉訂正　男戾再訂
樂府詩集巻第三十八
　　　　　　　太原　郭茂倩　編次
　　相和歌辭
　　　瑟調曲
　　　　飲馬長城窟行　古　詞
　　　　　一曰飲馬行長城秦所築以備胡者其下
　　　　　有泉窟可以飲馬古辭云青青河畔草緜
　　　　　緜思逺道言征戍之客至於長城而飲其
　　　　　馬婦人思念其勤勞故作是曲也酈道元
　　　　　水經注曰始皇二十四年使太子扶蘇與
　　　　　䝉恬築長城起自臨洮至于碣石東暨遼
　　　　　海西竝隂山凡萬餘里民怨勞苦故楊泉
　　　　　物理論曰秦築長城死者相屬民歌曰生
　　　　　男慎勿舉生女哺用脯不見長城下尸骸
　　　　　相支拄其寃痛如此今白道南谷口有長
　　　　　城自城北出有髙坂傍有土穴出泉挹之
　　　　　不窮歌録云飲馬長城窟信非虗言也樂
　　　　　府觧題曰古詞傷良人逰蕩不歸或云蔡
　　　　　邕之辭若魏陳琳辭云飲馬長城窟水寒
　　　　　傷馬骨則言秦人苦長城之役也廣題曰
　　　　　長城南有溪坂上有土窟窟中泉流漢時
　　　　　將士征塞北皆飲馬此水也按趙武靈王
　　　　　旣襲胡服自代竝隂山下至髙闕爲塞山
　　　　　下有長城武靈王之所築也其山中斷望
　　　　　之若雙闕所謂髙闕者焉古今樂錄曰王
　　　　　僧䖍技錄云飲馬行今不歌
青青河畔草緜緜思逺道逺道不可思宿昔夢見之夢
見在我傍忽覺在他鄉他鄉各異縣展轉不相見枯桑
知天風海水知天寒入門各自媚誰肯相爲言客從逺
方來遺我雙鯉魚呼兒烹鯉魚中有尺素書長跪讀素
書書中竟何如上言加飡飯下言長相憶
　　　　同前　魏文帝
浮舟横大江討彼犯荆虜武將齊貫甲征人伐金鼓長
㦸十萬隊幽冀百石弩發機若雷電一發連四五
　　　　同前　陳　琳
飲馬長城窟水寒傷馬骨往謂長城吏慎莫稽畱太原
卒官作自有程舉築諧汝聲男兒寧當格鬬死何能怫
鬱築長城長城何連連連連三千里邉城多徤少内舎
多寡婦作書與内舎便嫁莫畱住善事新姑嫜時時念
我故夫子報書往邉地君今出語一何鄙身在禍難中
何為稽畱他家子生男慎莫舉生女哺用脯君獨不見
長城下死人骸骨相撑拄結髮行事君慊慊心意闗邉
地苦賤妾何能乆自全
　　　　同前　傅　玄
青青河邉草悠悠萬里道草生在春時逺道還有期春
至草不生期盡歎無聲感物懐思心夢想發中情夢君
如鴛鴦比翼雲間翔旣覺寂無見曠如參與商河洛自
用固不如中岳安回流不及反浮雲往自還悲風動思
心悠悠誰知者懸景無停居忽如馳駟馬傾耳懐音響
轉目淚雙堕生存無㑹期要君黃泉下
　　　　同前　陸　機
驅馬陟隂山山髙(隂/一作)馬不前往問隂山候勁虜在燕
然戎車無停軌旌斾屢徂遷仰憑積雪巖俯渉堅冰川
冬來秋未反去家邈以緜獫狁亮未夷征人豈徒旋末
徳争先鳴凶器無兩全師克薄賞行軍沒微軀捐將遵
甘陳迹收功單于旃振旅勞歸士受爵槀街傳
　　　　同前　沈　約
介馬渡龍堆塗縈馬屢廻前訪昌海驛雜種宼輪臺旌
幕巻烟雨徒御犯氷埃
　　　　同前　陳後主
征馬入他鄉山花此夜光離羣嘶向影因風屢動香月
色含城暗秋聲雜塞長何以酬君子馬草報疆埸
　　　　同前　張正見
秋草朔風驚飲馬出長城羣驚還怯飲地險更冝行傷
氷斂凍足畏冷急寒聲無因度吴坂方復入羌城
　　　　同前　王　褒
北走長安道征騎每經過戰垣臨八陣旌門對兩和屯
兵戍隴北飲馬傍城阿雪深無復道氷合不生波塵飛
連陣聚沙平騎跡多昬昬隴坻月耿耿霧中河羽林猶
角觝將軍尚雅歌臨戎常㧞劒蒙險屢提戈秋風鳴馬
首薄暮欲如何
　　　　同前　尚法師
長城征馬度橫行且勞羣入氷穿凍水飲浪聚流文澄
鞍如漬月照影若流雲别有長松氣自觧逐將軍
　　　　同前　隋煬帝
肅肅秋風起悠悠行萬里萬里何所行横漠築(■/一作)長
城豈台小子智先聖之所營樹兹萬世䇿安此億兆生
詎敢憚焦思高枕於上京北河秉武節千里巻戎旌山
川互出没原野窮超忽摐金止行陣鳴鼓興士卒千乘
萬騎動飲馬長城窟秋昬塞外雲霧暗關山月緣巖驛
馬上乘空烽火發借問長安候單于入朝謁濁氣静天
山晨光照髙關釋兵仍振旅要荒事方舉飲至告言旋
功歸清廟前
　　　　同前　唐太宗
塞外悲風切交河水已結瀚海百重波隂山千里雪迥
戍危烽火層巒引髙節悠悠巻斾旌飲馬出長城寒沙
連騎迹朔吹斷邉聲胡塵清玉塞羌笛韻金鉦絶漠干
戈戢車徒振原隰都尉反龍堆將軍旋馬邑揚麾氛霧
静紀石功名立荒裔一戎衣雲臺凱歌入
　　　　同前　虞世南
馳馬渡河干流深馬渡難前逄錦車使都䕶在樓蘭輕
騎猶衘勒疑兵尚觧鞍温池(■/一作)下絶澗棧道接危巒
拓地勲未賞亾城律詎寛有月闗猶暗經春隴尚寒雲
昬無復影氷合不聞湍懐君不可遇聊持報一飡
　　　　同前　袁　朗
朔風動秋草清蹕長安道長城連不窮所以隔華戎規
模唯聖作荷負曉成功鳥庭已向内龍荒更鑿空玉闗
塵巻静金微路已通湯征隨北怨舜詠起南風畫野功
初立綏邉事云集朝服踐狼居凱歌旋馬邑山響傳鳯
吹霜華藻瓊鈒屬國擁節歸單于欵闗入日落寒雲起
驚河被原隰零落葉已寒河流清且急四時徭役盡千
載干戈戢太平今若斯汗馬竟無施唯當事筆硯歸去
草封禪
　　　　同前　王　瀚
長安少年無遠圖一生惟羡執金吾騏驎前殿拜天子
走馬為君西擊胡胡沙獵獵吹人面漢虜相逄不相見
遥聞鼙鼓動地來傳道單于夜猶戰此時顧恩寧顧身
為君一行摧萬人壯士揮戈回白日單于濺血染朱輪
回來飲馬長城窟長城道傍多白骨問之耆老何代人
云是秦王築城卒黃昬塞北無人烟鬼哭啾啾聲沸天
無罪見誅功不賞孤魂流落此城邉當昔秦王按劒起
諸侯膝行不敢視富國彊兵二十年築怨興徭九千里
秦王築城何太愚天寳亾秦非北胡一朝禍起蕭墻内
渭水咸陽不復都
　　　　同前　王　建
長城窟長城窟邉多馬骨古來此地無井泉頼得秦家
築城卒征人飲馬愁不回長城變作望鄉堆蹄跡未乾
人去近續後馬來泥汙盡枕弓睡着待水生不見隂山
在前陣馬蹄足脫裝馬頭徤兒戰死誰封侯
　　　　同前　僧子蘭
游客長城下飲馬長城窟馬嘶聞水腥為浸征人骨豈
不是流泉終不成潺湲洗盡骨上土不洗骨中寃骨若
不流水四海有還魂空流嗚咽聲聲中疑是言
　　　　青青河畔草　王　融
容容寒烟起翹翹望行子行子殊未歸寤寐若容輝夜
中心愛促覺後阻河曲河曲萬里餘情交襟袖疎珠露
春華返璿霜秋照晚入室怨蛾睂情歸為誰婉
　　　　同前　沈　約
漠漠牀上塵心中憶故人故人不可憶中夜長歎息歎
息想容儀不言長别離别離稍已久空牀寄酒杯
　　　　同前　何　遜
春蘭已應好折花望逺道秋夜苦復長抱枕向空牀吹
臺下促節不言於此别歌筵掩團扇何時一相見弦絶
(斷/一作)猶依軫葉落裁下枝即此雖云别方我未成離
　　　　同前　梁武帝
幕幕繡戸絲悠悠懐昔期昔期乆不歸鄉國曠音輝音
輝空結遲半寢覺如至旣寤了無形與君隔平生月以
雲掩光葉似霜摧老當途競自容莫肯為妾道
　　　　同前　荀　昶
熒熒山上火苕苕隔隴左隴左不可至精爽通寤寐寤
寐衾幬同忽覺在他邦他邦各異邑相逐不相及迷墟
在望烟木落知氷堅升朝各自進誰肯相攀牽客從北
方來遺我端弋綈命僕開弋綈中有隐起珪長跪讀隐
珪辭苦聲亦悽上言各努力下言長相懐
　　　　泛舟横大江　梁簡文帝
　　　　　魏文帝飲馬長城窟行曰泛舟横大江因
　　　　　以為題也
滄波白日暉遊子出王畿㫄望重山轉前觀逺帆稀廣
水浮雲吹江風引夜衣旅雁同洲宿寒鳧夾浦飛行客
誰多病當念早旋歸
　　　　同前　張正見
大江脩且濶楊舲度回磯波中畫鷁涌帆上錦花飛舟
移歴浦月櫂舉溼春衣王孫客若逺詎待送將歸
　　　　上畱田行　魏文帝
　　　　　古今樂録曰王僧䖍技錄有上畱田行今
　　　　　不歌崔豹古今注曰上畱田地名也人有
　　　　　父母死不字其孤弟者隣人為其弟作悲
　　　　　歌以風其兄注曰上畱田樂府廣題曰葢
　　　　　漢世人也云里中有啼兒似類親父子回
　　　　　車問啼兒慷慨不可止
居世一何不同上畱田富人食稻與粱上畱田貧子食
糟與糠上畱田貧賤亦何傷上畱田禄命懸在蒼天上
畱田今爾歎息將欲誰怨上畱田
　　　　同前　陸　機
嗟行人之藹藹駿馬陟原風馳輕舟汎川雷邁寒往暑
來相尋零雪霏霏集宇悲風徘徊入襟嵗華冉冉方除
我思纒綿未紓感時悼逝悽如
　　　　同前　謝靈運
薄遊出彼東道上畱田薄遊出彼東道上畱田循聽一
何矗矗上畱田澄川一何皎皎上畱田悠哉逷矣征夫
上畱田悠哉逷矣征夫上畱田兩服上阪電遊上畱田
舫舟下遊颷驅上畱田此别旣久無適上畱田此别旣
乆無適上畱田寸心繫在萬里上畱田尺素遵此千夕
上畱田秋冬迭相去就上畱田秋冬迭相去就上畱田
素雪紛紛鶴委上畱田清風颷颷入袖上畱田嵗云暮
矣增憂上畱田嵗云暮矣增憂上畱田誠知運來詎抑
上畱田熟視年往莫畱上畱田
　　　　同前　梁簡文帝
正月土膏初欲發天馬照耀動農祥田家斗酒羣相勞
為歌長安金鳯凰
　　　　同前　李　白
行至上畱田孤墳何峥嶸積此萬古恨春草不復生悲
風四邉來腸斷白楊聲借問誰家地埋沒蒿里塋古老
向余言言是上畱田蓬科馬鬛今已平昔之弟死兄不
葬他人於此舉銘旌一鳥死百鳥鳴一獸走百獸驚恒
山之禽别離苦欲去廻翔不能征田氏倉卒骨肉分青
天白日摧紫荆交柯之木本同形東枝顦顇西枝榮無
心之物尚如此參啇胡乃尋天兵孤竹延陵讓國揚名
髙風緬邈穨波激清尺布之謡塞耳不能聽
　　　　同前　僧貫休
父不父兄不兄上畱田蝥賊生徒陟崗淚峥嶸我欲使
諸凡鳥雀盡變為鶺鴒我欲使諸凡草木盡變為田荆
隣人歌隣人歌古風清清風生
　　　　新城安樂宫　梁簡文帝
　　　　　古今樂錄曰王僧䖍技録有新城安樂宫
　　　　　行今不歌樂府觧題曰新城安樂宫行備
　　　　　言雕飾刻斲之羙也
遥看雲霧中刻桷映丹紅珠簾通晚日金華拂夜風欲
知歌管處來過安樂宫
　　　　同前　隂　鏗
新宫實壯哉雲裏望樓臺迢遞翔鵾仰聯翩賀燕來重
寒露簷宿返景夏蓮開砌石披新錦花梁畫早梅欲知
安樂盛歌管雜塵埃
　　　　同前　陳子良
春色照蘭宫秦女且牕中桺葉來睂上桃花落臉紅拂
塵開扇匣巻帳却薫籠衫薄偏增日裙輕更畏風
　　　　安樂宫　李　賀
深(漆/一作)井桐烏起尚復牽清水未盥邵陵王瓶中弄長
翠新城安樂宫宫如鳯凰翅歌迴蠟板鳴大綰提壺使
(提壺伎/一作左綰)綠繁悲水曲茱茰别秋子
　　　　婦病行　古　辭
婦病連年累嵗傳呼丈人前一言當言未及得言不知
淚下一何翩翩屬累君兩三孤子莫我兒飢且寒有過
慎莫笡笞行當折揺思復念之亂曰抱時無衣𥜗復無
裏閉門塞牖舎孤兒到市道逢親交泣坐不能起從乞
求與孤買餌對交啼泣淚不可止我欲不傷悲不能已
探懐中錢持授交入門見孤兒啼索其母抱徘徊空舎
中行復爾耳棄置勿復道
　　　　同前　江　㹅
窈窕懐貞室風流挾琴婦唯將角枕臥自影啼妝久羞
開翡翠帷嬾對蒲萄酒深悲在縑素託意忘箕箒夫婿
府中趨誰能大垂手
　　　　孤兒行　古　辭
　　　　　孤子生行一曰孤兒行古辭言孤兒為兄
　　　　　嫂所苦難與乆居也歌録曰孤子生行亦
　　　　　曰放歌行樂府觧題曰鮑照放歌行云蓼
　　　　　蟲避葵堇言朝廷方盛君上好才何為臨
　　　　　歧相將去也
孤兒生孤子遇生命獨當苦父母在時乘堅車駕駟馬
父母已去兄嫂令我行賈南到九江東到齊與魯臘月
來歸不敢自言苦頭多蟣虱面目多塵大兄言辦飯大
嫂言視馬上髙堂行取殿下堂孤兒淚下如雨使我朝
行汲暮得水來歸手為錯足下無菲愴愴履霜中多蒺
藜㧞斷蒺藜腸月中愴欲悲淚下渫渫清涕纍纍冬
無複襦夏無單衣居生不樂不如早去下從地下黄泉
春氣動草萌芽三月蠶桑六月收瓜將是瓜車來到還
家瓜車反覆助我者少啗瓜者多願還我蔕兄與嫂嚴
獨且急歸當興校計亂曰里中一何譊譊願欲寄尺書
將與地下父母兄嫂難與久居
　　　　放歌行　傅　玄
靈龜有枯甲神龍有腐鱗人無千嵗壽存質空相因朝
露尚移景促哉水上塵丘冡如履綦不識故與新髙樹
來悲風松栢垂威神曠野何蕭條顧望無生人但見孤
狸迹虎豹自成羣孤雛攀樹鳴離鳥何繽紛愁子多哀
心塞耳不忍聞長嘯淚雨下太息氣成雲
　　　　同前　鮑　照
蓼蟲避葵堇習苦不言非(一作)小人自齷齪安知曠士
懐雞鳴洛城裏禁門平旦開冠葢縱横至車騎四方來
素帶曵長飈華纓結逺埃日中安能止鍾鳴猶未歸夷
世不可逢賢君信愛才朙慮自天斷不受外嫌猜一言
分珪爵片善辭草莱豈伊白璧賜將起黃金臺今君有
何疾臨路獨遲回
　　　　同前　王昌齡
南渡洛陽津西望十二樓朙堂坐天子月朔朝諸侯清
樂動干門皇風被九州慶雲從東來泱漭抱日流昇平
貴論道文墨將何求有詔徴草澤微誠獻謀猷冠冕如
星羅拜揖曹與周望塵非吾事入賦且遲畱幸䝉國士
識因脫負薪裘今者放歌行以慰梁甫愁但營數斗禄
奉養母豐羞若得金膏遂飛雲亦可儔
樂府詩集巻第三十八
　　　　　　　東呉毛晉訂正　男扆再訂
樂府詩集巻第三十九
　　　　　　　太原　郭茂倩　編次
　　相和歌辭
　　　瑟調曲
　　　　大牆上蒿行　魏文帝
　　　　　古今樂録曰王僧䖍技錄有大牆上蒿行
　　　　　今不歌
陽春無不長成草木羣類隨大風起零落若何翩翩中
心獨立一何焭四時舎我驅馳今我隐約欲何為人生
居天壤間忽如飛鳥棲枯枝我今隐約欲何為適君身
體所服何不恣君口腹所嘗冬被貂鼲温暖夏當服綺
羅輕凉行力自苦我將欲何為不及君少壯之時乘堅
車䇿肥馬良上有倉浪之天今我難得乆來視下有蠕
蠕之地今我難得久來履何不恣意遨遊從君所喜帶
我寳劒今爾何為自低卬悲麗平壯觀白如積雪利若
秋霜駮犀摽首玉琢中央帝王所服辟除凶殃御左右
奈何致福祥吴之辟閭越之步光楚之龍泉韓有墨陽
苗山之鋌羊頭之鋼知名前代咸自謂麗且羙曾不知
君劒良綺難㤀冠青雲之崔嵬纎羅為纓飾以翠翰旣
羙且輕表容儀俯仰垂光榮宋之章甫齊之髙冠亦自
謂羙盖何足觀排金鋪坐玉堂風塵不起天氣清凉奏
桓瑟舞趙倡女娥長歌聲協宫啇感心動耳蕩氣回腸
酌桂酒鱠鯉魴與佳人期為樂康前奉玉巵為我行觴
今日樂不可忘樂未央為樂常苦遲嵗月逝忽若飛何
為自苦使我心悲
　　　　野田黄雀行四解　曹　植
　　　　　古今樂錄曰王僧䖍技錄有野田黃雀行
　　　　　今不歌樂府解題曰晉樂奏東阿王置酒
　　　　　髙殿上始言豐膳樂飲盛賓主之獻酬中
　　　　　言歡極而悲嗟盛時不再終言歸於知命
　　　　　而無憂也空侯引亦用此曲按漢鼓吹鐃
　　　　　歌亦有黄雀行不知與此同否
置酒髙殿上親交從我遊中厨辦豐膳烹羊宰肥牛秦
筝何慷慨齊瑟和且柔(解/一)陽阿奏竒舞京洛出名謳樂
飲過三爵緩帶傾庶羞主稱千金壽賓奉萬年酬(解/二)久
要不可忘薄終義所尤謙謙君子徳磬折欲何求盛時
不再來百年忽我遒(解/三)驚風飄白日光景馳西流生存
華屋處零落歸山丘先民誰不死知命復何憂(解/四)
　　　　　　右一曲晉樂所奏
置酒髙殿上親交從我遊中厨辦豐膳烹羊宰肥牛秦
筝何慷慨齊瑟和且柔陽阿奏竒舞京洛出名謳樂飲
過三爵緩帶傾庶羞主稱千金壽賔奉萬年酬久要不
可忘薄終義所尤謙謙君子德磬折欲何求驚風飄白
日光景馳西流盛時不可再百年忽我遒生存華屋處
零落歸山丘先民誰不死知命亦何憂
　　　　　　右一曲本辭
　　　　同前
髙樹多悲風海水揚其波利劒不在掌結友何須多不
見籬間雀見鷂自投羅羅家得雀喜少年見雀悲㧞劒
捎羅網黄雀得飛飛飛飛磨蒼天來下謝少年
　　　　同前　蕭　轂
弱軀媿(慙/一作)彩飾輕毛非錦文不知鴻鵠志非是鳯凰
羣作風隨濁雨入曲應玄雲空城舊侣絶滄海故交分
寧死朙珠彈且避鷹將軍
　　　　同前　李　白
遊莫逐炎洲翠棲莫近吴宫鷰吴宫火起焚爾窠炎洲
逐翠遭網羅蕭條兩翅蓬蒿下縱有鷹鸇奈若何
　　　　同前　儲光羲
嘖嘖野田雀不知軀體微閒穿深蒿裏争食復争飛窮
老一穨舎棗多桑樹稀無棗猶可食無桑何以衣蕭條
空倉草相引時來歸邪路豈不棲諸田豈不肥水長路
且壊惻惻與心違
　　　　同前　僧貫休
髙樹風多吹爾巢落深蒿葉暖宜爾依薄莫近鶚類珠
網亦惡飲野田之清水食野田之黄粟深花中睡𡋯土
裏浴如此即全勝啄太倉之榖而更穿人屋
　　　　同前　僧齊己
雙雙野田雀上下同飲啄暖去棲蓬蒿寒歸傍籬落殷
勤避羅網乍可遇鵰鶚鵰鶚雖不仁分朙在寥廓
　　　　置酒髙殿上　張正見
陳王開甲第粉壁麗椒塗髙窓侍玉女飛闥敞金鋪名
香散綺幕石墨彫金罏清醪稱玉饋浮蟻擅蒼梧鄒嚴
恒接武申白日相趨容與升階玉差池曵履珠千金一
巧笑百萬兩鬟姝趙姬未鼓瑟齊客罷吹竽歌喧桃與
李琴挑鳯將雛魏君慙舉白晉主媿投壺風雲更代序
人事有榮枯長卿病消渴壁立還成都
　　　　同前　江　總
三清傳㫖酒柏梁奉歡宴霜雲動玉葉凍水疎金箭羽
籥響鐘石流泉灌金殿盛時不再得光景馳如電
　　　　雁門太守行八解　古　辭
　　　　　古今樂録曰王僧䖍技録云雁門太守行
　　　　　歌古洛陽令一篇後漢書曰王渙字稚子
　　　　　廣漢郪人也父順安定太守渙少好俠尚
　　　　　氣力晚改節敦儒學習書讀律略通大義
　　　　　後舉茂才除温令討擊姦猾境内清夷啇
　　　　　人露宿於道其有放牛者輒云以屬稚子
　　　　　終無侵犯在温三年遷兖州刺史繩正風
　　　　　部威大行後坐考妖言不實論嵗餘徴拜
　　　　　侍御史永元十五年還為洛陽令政平訟
　　　　　理發擿姦伏京師稱歎以為有神算元興
　　　　　元年病卒百姓咨嗟男女老壯相與致奠
　　　　　醊以千數及喪西歸經弘農民庶皆設槃
　　　　　桉於路吏問其故咸言平常持米到洛為
　　　　　卒司所抄恒亾其半自王君在事不見侵
　　　　　枉故來報恩其政化懷物如此民思其德
　　　　　為立祠安陽亭西每食輒弦歌而薦之永
　　　　　嘉二年鄧太后詔嘉其節義而以子石為
　　　　　郎中延熹中桓帝事黄老道悉毁諸㫄祀
　　　　　唯存卓茂與渙祠焉樂府解題曰按古歌
　　　　　詞歴述渙本末與傳合而曰雁門太守行
　　　　　所未詳若梁簡文帝輕霜中夜下備言邉
　　　　　城征戰之思皇甫規雁門之問葢據題為
　　　　　之也
孝和帝在時洛陽令王君本自益州廣漢蜀民少行宦
學通五經論(解/一)朙知法令歴世衣冠從温補洛陽令治
行致賢擁䕶百姓子養萬民(觧/二)外行猛政内懐慈仁文
武備具料民富貧移惡子姓篇著里端(解/三)傷殺人比伍
同罪對門禁鍪矛八尺捕輕薄少年加笞决罪詣馬市
論(觧/四)無妄發賦念在理寃敕吏正獄不得苛煩財用錢
三十買繩禮竿(觧/五)賢哉賢哉我縣王君臣吏衣冠奉事
皇帝功曹主簿皆得其人(解/六)臨部居職不敢行恩青身
苦體夙夜勞勤治有能名逺近所聞(解/七)天年不遂早就
(就/一作)奄昏為君作祠安陽亭西欲令後世莫不稱傳(解/八)
　　　　　　右一曲晉樂所奏
　　　　同前二首　梁簡文帝
輕霜中夜下黄葉逺辭枝寒苦春難覺邉城秋易知風
急旍旗斷塗長鎧馬疲少觧孫吴法家本幽并兒非闗
買雁肉徒勞皇甫規
隴草風恒急闗寒霜自濃櫪馬夜方思邉衣秋未重潜
師夜接戰略地曉摧鋒悲笳動朙塞髙旗出漢墉勤勞
謝公業清白報迎逄非須主人賞寧期定遠封單于如
未擊終夜慕前蹤
　　　　同前　褚　翔
三月楊花合四月麥秋初幽州寒食罷鄭國採桑疎便
聞雁門戍結束事戎車去嵗無霜雪今年月閏餘月如
弦上弩星類水中魚戎車攻日逐燕騎蕩康居大宛歸
善馬小月送降書寄語閨中妾勿怨寒牀虗
　　　　同前　李　賀
黑雲壓城城欲摧甲光向月(日/一作)金鱗開角聲滿天秋
色裏塞上燕支凝夜紫半巻紅旗臨易水霜重鼓寒聲
不起(寒不起/一作鼓聲)報君黄金臺上意提攜玉龍為君死
　　　　同前　張　祜
城頭月沒霜如水趚趚踏沙人似鬼燈前拭淚試香裘
長引一聲殘漏子駝囊瀉酒酒一杯前頭啑血心不回
寄語年少妻莫哀魚金虎竹天上來雁門山邉骨成灰
　　　　同前　莊南傑
旌旗閃閃揺天末長笛横吹虜塵闊跨下嘶風白練獰
腰間切玉清蛇活擊革摐金燧牛尾犬羊兵敗如山死
九泉寂寞葬秋蟲溼雲荒草啼秋思
　　　　豔歌何嘗行四解　古　辭
　　　　　一曰飛鵠行古今樂録曰王僧䖍技録云
　　　　　豔歌何嘗行歌文帝何嘗古白鵠二篇樂
　　　　　府解題曰古辭云飛來雙白鵠乃從西北
　　　　　來言雌病雄不能負之而去五里一反顧
　　　　　六里一徘徊雖遇新相知終傷生别離也
　　　　　又有古辭云何嘗快獨無憂不復為後人
　　　　　所擬鵠一作鶴
飛來雙白鵠乃(又/一作)從西北來十十五五羅列成行(觧/一)
妻卒被病行不能相隨五里一反顧六里一徘徊(觧/二)吾
欲銜汝去口噤不能開吾欲負汝去毛羽何摧穨(觧/三)樂
哉新相知憂來生别離躇躊顧羣侣淚下不自知(觧/四)念
與君離别氣結不能言各各重自愛逺道歸還難妾當
守空房閉門下重闗若生當相見亡者㑹黄泉今日樂
相樂延年萬嵗期(為趋/念與下)
　　　　同前五解　魏文帝
何嘗快獨無憂但當飲醇酒炙肥牛(解/一)長兄為二千石
中兄被貂裘(解/二)小弟雖無官爵鞍馬　往來王侯長
者遊(解/三)但當在王侯殿上快獨摴蒲六博對坐彈碁(解/四)
男兒居世各當努力䠞迫日草殊不乆畱(解/五)少小相觸
抵寒苦常相隨忿恚安足諍吾中道與卿共别離約身
奉事君禮節不可虧上慙倉浪之天下顧黄口小兒奈
何復老心皇皇獨悲誰能知(曲前為豔/少小下為趋)
　　　　　　右二曲晉樂所奏
　　　　飛來雙白鵠　吴邁逺
可憐雙白鵠雙雙絶塵氛連翩弄光景交頸遊青雲逄
羅復逢繳雌雄一旦分哀聲流海曲孤叫去江濆豈不
慕前侣為爾不及羣步步一零淚千里猶待君樂哉新
相知悲來生别離持此百年命共逐寸隂移譬如空山
草零落心自知
　　　　飛來雙白鶴　陳後主
朔吹已蕭瑟愁雲屢合開玄冬辛苦地白鶴從風催音
響已清切毛羽復殘摧飛未進□□但為失雙回儻逢
□噲徳當共銜珠來
　　　　同前　梁元帝
紫葢學仙成能令吴市傾逐舞随疎節聞琴應别聲集
田遥赴影隔霧近相鳴時從洛浦渡飛向遼東城
　　　　同前　虞世南
飛來雙白鶴奮翼逺凌烟雙棲集紫葢一舉背青田颺
影過伊洛流聲入管絃鳴羣倒景外刷羽閬風前映海
疑浮雲拂澗瀉飛泉燕雀寧知去蜉蝣不識還何言别
儔侣從此間山川顧步已相失徘徊反自憐危心猶警
露哀響詎聞天無因振六翮輕舉復随仙
　　　　今日樂相樂　江　總
綺殿文雅遒玳筵歡趣密鄭態逶迤舞齊弦窈窕瑟金
罍送縹觴玊井沈朱實願以(此/一作)北堂宴長奉南山日
　　　　豔歌行　古　辭
　　　　　古今樂録曰豔歌行非一有直云豔歌即
　　　　　豔歌行是也若羅敷何嘗雙鴻福鍾等行
　　　　　亦皆豔歌王僧䖍技録云豔歌雙鴻行荀
　　　　　録所載雙鴻一篇豔歌福鍾行荀録所載
　　　　　福鍾一篇今皆不傳豔歌羅敷行日出東
　　　　　南隅篇荀録所載羅敷一篇相和中歌之
　　　　　今不歌樂府觧題曰古辭云翩翩堂前燕
　　　　　冬藏夏來見言燕尚冬藏夏來兄弟反流
　　　　　宕他縣主婦為綻衣服其夫見而疑之也
翩翩堂前燕冬藏夏來見兄弟兩三人流宕在他縣故
衣誰當補新衣誰當綻頼得賢主人覽取為吾䋎夫婿
從門來斜柯西北眄語卿且勿眄水清石自見石見何
纍纍逺行不如歸
　　　　同前
南山石嵬嵬松柏何離離上枝拂青雲中心十數圍洛
陽發中梁松樹竊自悲斧鋸截是松松樹東西摧特作
四輪車載至洛陽宫觀者莫不歎問是何山材誰能刻
鏤此公輸與魯班被之用丹漆薰用蘇合香本自南山
松今為宫殿梁
　　　　豔歌行有女篇　傅　玄
有女懐芬芳媞媞步東廂蛾眉分翠羽朙眸發清揚丹
唇翳皓齒秀色若珪璋巧笑雲權靨衆媚不可詳令儀
希世出無乃古毛嬙頭安金步揺(金步揺/一作首戴)耳繫朙月
璫珠環約素腕翠羽垂鮮光文袍綴藻黼玉體映羅裳
容華旣已豔志節擬秋霜微音冠青雲聲響流四方妙
哉英媛徳宜配侯與王靈應萬世合日月時相望媒氏
陳束帛羔雁鳴前堂百兩盈中路起若鸞鳯翔凡夫徒
踴躍望絶殊參商
　　　　豔歌行　劉義恭
江南遊湘妃窈窕漢濱女淑問流古今蘭音媚鄭楚瑶
顔映長川善服照通滸求思望襄澨歎息對衡渚中情
未相感搔首增企子悲鴻失良匹俯仰戀儔侣徘徊㤀
寢食羽翼不能舉傾首佇春鷰為我津辭語
　　　　同前二首　梁簡文帝
凌晨光景麗倡女鳳樓中前瞻削成小傍望巻旌空分
妝間淺靨繞臉傅斜紅張琴未調軫飲吹不全終自知
心所愛出入仕秦宫誰言連尹屈更是莫敖通輕軺綴
皂葢飛轡轢雲驄金鞍隨繫尾銜璅映纒騣戈鏤荆山
玉劒飾丹陽銅左把蘇合彈傍持大屈弓控弦因鵲血
挽彊用牛螉弋獵多登隴酣歌每入豐暉暉隐落日冉
冉還房櫳燈生陽燧火塵散鯉魚風流蘇時下帳象簟
復韜筒霧暗牕前桺寒疎井上桐女蘿託松際甘瓜蔓
井東拳拳恃君寵嵗草望無窮
雲楣桂成戸飛棟杏為梁斜窓通蘂氣細隟引塵光裁
衣魏后尺汲水淮南床青驪草當返預使羅裙香
　　　　同前　顧野王
燕姬妍趙女麗出入王宫公主第倚鳴瑟歌未央調弦
八九弄度曲兩三章唯欣春日永詎愁秋夜長歌未央
倚鳴瑟輕風飄落蘂□□巢蘭室結羅帷翫朝日窓開
翠㡢巻妝罷金星出争攀四照花競戲三條術
夕臺行雨度朝梁照日輝東城採桑返南市數錢歸長
歌挑碧玉羅塵笑洛妃欲知歡未盡棲夜已烏飛
齊倡趙女盡妖妍珠簾玉砌併神仙莫笑人來最落後
能使君㤙得度前豈知洛渚羅塵步詎減河天秋夕渡
妖姿巧笑能傾城那思他人不憎妬蓮花藻井推芰荷
採菱妙曲勝陽阿
　　　　煌煌京洛行五解　魏文帝
　　　　　古今樂録曰王僧䖍技録云煌煌京洛行
　　　　　歌文帝園桃一篇樂府觧題曰晉樂奏文
　　　　　帝夭夭園桃無子空長言虗羙者多敗又
　　　　　有韓信髙鳥盡良弓藏子房保身全名蘇
　　　　　秦傾側賣主陳軫忠而有謀楚懐不納郭
　　　　　生古之雅人燕昭臣之吴起知小謀大及
　　　　　魯仲連髙士不受千金等語若宋鮑照鳳
　　　　　樓十二重梁戴暠欲知佳麗地始則盛稱
　　　　　京洛之羙終言君㤙歇薄有怨曠沈淪之
　　　　　歎
夭夭園桃無子空長虗羙難假偏輪不行(觧/一)淮隂五刑
鳥得弓藏保身全名獨有子房大憤不収褒衣無帶多
言寡誠祗令事敗(觧/二)蘇秦之說六國以亾側身賣主車
裂固當賢矣陳軫忠而有謀楚懐不從禍卒不救(觧/三)禍
夫吴起智小謀大西河何徤伏尸何劣(觧/四)嗟彼郭生古
之雅人智矣燕昭可謂得臣峩峩仲連齊之髙士北辭
千金東蹈滄海(觧/五)
　　　　　　右一曲晉樂所奏
　　　　同前二首　鮑　照
鳳樓十二重四户八綺窓繡桷金蓮花桂柱玊盤龍珠
簾無隔路羅幌不勝風寳帳三千所為爾一朝容揚芬
紫烟上垂彩録雲中春吹回白日霜歌落塞鴻但懼秋
塵起盛愛逐衰蓬坐視青苔滿臥對錦筵空琴瑟縱横
散舞衣不復縫古來兵歇薄君意豈獨濃唯見雙黄鵠
千里一相從
南遊偃師縣斜上霸陵東迴瞻龍首堞遙望徳陽宫重
門逺照耀天閣復穹隆城傍疑複道樹裏識松風黄河
入洛水丹泉繞射熊夜輪懸素魄朝天蕩碧空秋霜曉
驅雁春雨暗成虹曲陽造甲第髙安還禁中劉蒼歸作
相竇憲出臨戎此時車馬合兹晨冠葢通誰知兩京盛
歡宴遂無窮
　　　　同前　戴　暠
欲知佳麗地為君陳帝京由來稱俠窟争利復争名鑄
銅門外馬刻石水中鯨黑龍過飲渭丹鳳俯臨城羣公
邀郭觧天子問黄瓊詔幸平陽地騎指伏波營五侯同
拜爵七貴各垂纓衣風飄颻起車塵暗浪生舞見淮南
法歌聞齊后聲揮金畱客坐饌玉待鐘鳴獨有文園客
偏嗟武騎輕
　　　　同前　張正見
千門儼西漢萬戶擅東京凌雲霞上起鳷鵲月中生風
塵草不息(歇/一作)簫筦夜恒鳴唯當賣藥處不入長安城
樂府詩集巻第三十九　東呉毛晉訂正
樂府詩集巻第四十
　　　　　　　太原　郭茂倩　編次
　　相和歌辭
　　　瑟調曲
　　　　門有車馬客行　陸　機
　　　　　古今樂録曰王僧䖍技錄云門有車馬客
　　　　　行歌東阿王置酒一篇樂府觧題曰曹植
　　　　　等門有車馬客行皆言問訊其客或得故
　　　　　舊鄉里或駕自京師備叙市朝遷謝親友
　　　　　彫喪之意也按曹植又有門有萬里客亦
　　　　　與此同
門有車馬客駕言發故鄉念君乆不歸濡跡涉江湘投
袂赴門塗攬衣不及裳拊膺攜客泣掩淚叙温凉借問
邦族間惻愴論存亾親友多零落舊齒皆凋喪市朝互
遷易城闕或丘荒墳壟日月多松柏鬱茫茫天道信崇
替人生安得長慷慨惟平生俛仰獨悲傷
　　　　同前　鮑　照
門有車馬客問君何鄉士㨗步往相訊果得(遇/一作)舊隣
里悽悽聲中情慊慊增下俚語昔有故悲論今無新喜
清晨相訪慰日草不能已歡戚競尋諸(叙/一作)談調何終
止辭端竟未究忽唱分塗始前悲尚未弭後戚方復起
嘶聲盈我口談言在我耳手跡可傳心願爾篤行李
　　　　同前　張正見
飛觀霞光啟重門平旦開北闕髙廂過東方連騎來紅
塵揚翠轂赭汗染龍媒桃花夾逕聚流水傍池回捎鞭
聊静電接軫暫停雷非闗萬里客自有六竒才琴和朝
雉操酒泛夜光杯舞袖飄金谷歌聲遶鳳臺良時不可
再騶馭鬱相催安知太行道失路車輪摧
　　　　同前　何　宴
門前車馬客言是故鄉來故鄉有書信縱横印檢開開
書看未極行客屢相識借問故鄉人潺湲淚不息上言
離别乆下道望應歸寸心將夜鵲相逐向南飛
　　　　同前　虞世南
財雄重交結戚里擅豪華曲臺臨上路髙門抵狹斜赭
汗千金馬繡轂五香車白鶴随飛葢朱路入鳴笳夏蓮
開劒水春桃發露花輕裙染回雪浮蟻泛流霞髙談辯
飛兔摛藻握靈蛇逄恩借羽翼失路委泥沙曖曖風烟
晚路長歸騎逺日衺青瑣第塵飛金谷苑危弦促柱奏
巴渝遺簪堕珥觧羅襦如何守直道翻使谷名愚
　　　　同前　李　白
門有車馬客金鞍曜朱輪謂從丹(雲/一作)霄落乃是故鄉
親呼兒掃中堂坐客論悲辛對酒兩不飲停觴淚盈巾
歎我萬里遊飄颻三十春空談霸王略紫綬不挂身雄
劒藏玉匣隂符生素塵廓落無所合流離湘水濱借問
宗黨間多為泉下人生苦百戰役死託萬鬼鄰北風揚
胡沙埋翳周與秦大運且如此蒼穹寧匪仁惻愴竟何
道存亾任大鈞
　　　　門有萬里客　曺　植
門有萬里客問君何鄉人褰裳起從之果得心所親挽
裳對我泣太息前自陳本是朔方士今為吴越民行行
將復去去去適西秦
　　　　牆上難為趨　傅　玄
　　　　　古今樂録曰王僧䖍技録云牆上難用趨
　　　　　行荀録所載牆上一篇今不傳
門有車馬客驂服若騰飛革組結玉珮蘩藻紛葳㽔馮
軾垂長纓顧盼有餘輝貧主屣敝履整比藍縷衣客曰
嘉病乎正色意無疑吐言若覆水揺舌不可追渭濱漁
釣翁乃為周所諮顔回處陋巷大聖稱庶幾苟富不知
度千駟賤采薇季孫由儉顯管仲病三歸夫差耽滛侈
終為越所圍遺身外榮利然後享巍巍迷者一何衆孔
難知徳希甚羙致憔悴不如豚豕肥陽朱泣路歧失道
今人悲子貢欲自矜原憲知其非屈伸各異勢窮逹不
同資夫唯體中庸先天天不違
　　　　同前　王　褒
昔稱梁孟子兼聞魯孔丘訪政聊為述問陳豈相酬末
代多僥倖卿相盡經由臺郎百金價台司千萬求當朝
少直筆趨代皆曲鈎廷尉十年不得調將軍百戰未封
侯夜伏擁門作常伯自有蒲萄得凉州白璧求善價朙
珠難暗投髙牆不可踐井水自難浮風胡有年嵗銛利
比吴鈎
　　　　日重光行　陸　機
　　　　　古今樂録曰王僧䖍技録有日重光行今
　　　　　不傳崔豹古今注曰日重光月重輪羣臣
　　　　　為漢朙帝作也朙帝為太子樂人作歌詩
　　　　　四章以贊太子之徳一曰日重光二曰月
　　　　　重輪三曰星重輝四曰海重潤漢末喪亂
　　　　　後二章亾舊說云天子之德光朙如日䂓
　　　　　輪如月衆輝如星霑潤如海太子比徳故
　　　　　云重也
日重光奈何天囘薄日重光冉冉其遊如飛征日重光
今我日華華之盛日重光倐忽過亦安停日重光盛往
衰亦必來日重光譬如四時固恒相催日重光惟命有
分可營日重光但(常/一作)惆悵才志日重光身沒之後無
遺名
　　　　月重輪行　魏文帝
三辰垂光照臨四海煥哉何煌煌悠悠與天地乆長愚
見目前聖覩萬年朙闇相絶何可勝言
　　　　同前　魏朙帝
天地無窮人命有終立功揚名行之在躬聖賢度量得
為道中
　　　　同前　陸　機
人生一時月重輪盛年焉可恃(持/一作)月重輪吉凶倚伏
百年莫我與期臨川曷悲悼兹去不從肩月重輪功名
不朂之善哉古人揚聲敷聞九服身名流何穆旣自才
難旣嘉運亦易愆俛仰行老存沒將何觀志士慷慨獨
長歎獨長歎
　　　　同前　戴　暠
皇基屬朙兩副徳表重輪重輪非是暈桂滿自恒春海
珠含更滅階蓂翳且新媫妤比團扇曹王譬洛神浮川
疑讓璧入户類燒銀從來看顧兔不曾聞鬬麟北堂豈
盈手西園偏照人
　　　　蜀道難二首　梁簡文帝
　　　　　古今樂録曰王僧䖍技録有蜀道難行今
　　　　　不歌樂府觧題曰蜀道難備言銅梁玉壘
　　　　　之阻與蜀國絃頗同尚書談録曰李白作
　　　　　蜀道難以罪嚴武後陸暢謁韋南康臯於
　　　　　蜀郡感韋之遇遂反其詞作蜀道易云蜀
　　　　　道易易於履平地按銅梁玉壘在蜀郡西
　　　　　南今永康是也非入蜀道失之逺矣
建平督郵道魚復永安宫若奏巴渝曲時當君思中
巫山七百里巴水三回曲笛聲下復髙猿啼斷還續
　　　　同前二首　劉孝威
玉壘髙無極銅梁不可攀雙流逆巇(巘/一作)道九坂澀陽
闗鄧侯束馬去王生斂轡還懼身充叱馭奉玉若猶慳
嵎山金碧有光輝遷停車馬正輕肥彌思王褒擁節去
復憶相如乘傳歸君平子雲寂不嗣江漢英靈已信稀
　　　　同前　隂　鏗
王尊奉漢朝靈闗不憚遥髙岷長有雪隂棧屢經燒輪
摧九折路騎阻七星橋蜀道難如此功名詎可要
　　　　同前　張文琮
梁山鎮地險積石阻雲端深谷下寥廓層巖上鬱盤飛
梁駕絶嶺棧道接危巒攬轡獨長息方知斯路難
　　　　同前　李　白
噫吁嚱危乎髙哉蜀道之難難於上青天蠶叢及魚鳧
開國何茫然爾來四萬八千嵗乃(不/一作)與秦塞通人烟
西當太白有鳥道可以横絶峨眉巔地崩山摧壯士死
然後天梯石棧方(相/一作)鈎連上有六龍迴日之髙標(作/一)
(之浮雲/横河斷海)下有衝波逆折之迴川黄鶴之飛尚不得(作/一)
(過)猨猱欲度愁攀緣青泥何盤盤百步九折縈巖巒捫
參歴井仰脅息以手撫膺坐長歎問君西遊何時還畏
途巉巖不可攀但見悲鳥(嗚/一作)號枯(古/一作)木雄飛呼雌
(雌從/一作)遶林間又聞子規啼夜月愁空山蜀道之難難於
上青天使人聽此彫朱顔連峯去天不盈尺(幾千尺/一作入烟)
枯松倒挂倚絶壁飛湍瀑流争喧豗砯崖轉石萬壑雷
其嶮也若此嗟爾逺道之人胡為乎來哉劒閣峥嶸而
崔嵬一夫當闗萬夫莫開所守或匪親(人/一作)化為狼與
豺朝避猛虎夕避長蛇磨牙吮血殺人如麻錦城雖云
樂不如早還家蜀道之難難於上青天側身西望長咨
嗟(人嗟/一作令)
　　　　櫂歌行五解　魏朙帝
　　　　　古今樂録曰王僧䖍技録云櫂歌行歌朙
　　　　　帝王者布大化一篇或云左延年作今不
　　　　　歌梁簡文帝在東宫更製歌少異此也樂
　　　　　府觧題曰晉樂奏魏朙帝辭云王者布大
　　　　　化備言平吴之勲若晉陸機遲遲春欲草
　　　　　梁簡文帝妾住在湘川但言乘舟鼓櫂而
　　　　　已
王者布大化配乾稽后祗陽育則隂殺晷景應度移(觧/一)
文徳以時振武功伐不随重華舞干戚有苖服從媯(觧/二)
蠢爾吴蜀虜憑江棲山阻哀哉王士民瞻仰靡依怙(觧/三)
皇上悼愍斯宿昔奮天怒發我許昌宫列舟于長浦(觧/四)
翌日乘波揚棹歌悲且凉大常拂白日旗幟紛設張(觧/五)
將抗旄與鉞曜武於彼方伐罪以弔民清我東南疆(抗/将)
(趋/下為)
　　　　　　右一曲晉樂所奏
　　　　同前　陸　機
遲遲草春日天氣柔且嘉元吉隆初已濯穢遊黄河龍
舟浮鷁首羽旗垂藻葩乘風宣飛景逍遥戲中波名謳
激清唱㮄人縱櫂歌投綸沉洪川飛繳入紫霞
　　　　同前　孔甯子
君子樂和節品物待陽時上祖(位/一作)降繁祉元已命水
嬉倉武戒橋梁旄人樹羽旗髙檣抗飛帆羽葢翳華枝
佽飛激逸響娟娥吐清辭泝洄緬無分欣流愴有思仰
瞻翳雲繳俯引沈泉絲委羽漫通渚鮮染中填坻鷁鳥
威江使揚波駭馮夷夕影雖已西(字/闕二)終無期
　　　　同前　吴邁逺
十三爲漢使孤劒出臯蘭西南窮天險東北畢地闗岷
山髙以峻燕水清且寒一去千里孤邉馬何時還遙望
烟嶂外瘴氣鬱雲端始知身死處平生從此殘
　　　　同前　鮑　照
羈客離嬰時飄颻無定所昔秋寓江介兹(今/一作)春客河
滸往戢于役身願令懐水楚泠泠鯈疏潭邕邕雁循渚
飂戾長風振遥曵(飄遥/一作)髙帆舉驚波無畱連舟人不躊
竚
　　　　同前　梁簡文帝
妾家住湘川菱歌本自便風生觧刺浪水深能捉船葉
亂由牽荇絲飄為折蓮濺妝疑薄汗霑衣似故湔浣沙
流暫濁汰錦色還鮮叅同趙飛燕借問李延年從來入
絃管誰在櫂歌前
　　　　同前　劉孝綽
日草楚江上江深風復生所思竟何在相望徒盈盈舟
子行催櫂無所喝流聲
　　　　同前　阮　研
芙蓉始出水綠荇葉初鮮且停白雪和共奏激楚絃平
生此遭遇一日當千年
　　　　同前　王　籍
揚舲横大江乘流任蕩蕩輕橈莫不息復逐夜潮上時
見湘水仙恒聞觧佩響
　　　　同前　蕭　岑
桂酒旣潺湲輕舟亦乘駕鼓枻何吟吟吟我皇唐化容
與滄浪中淹畱朙月夜
　　　　同前　魏　収
雪澑添春浦花水足新流桃發武陵岸桺拂武昌樓
　　　　同前　盧思道
秋江見底清越女復傾城方舟共採摘最得可憐名落
花流寳珥微吹動香纓帶垂連理溼櫂舉木蘭輕順風
(避人/一作)傳細語因波寄逺情誰能結錦纜薄暮隐長汀
　　　　棹歌行　駱賓王
寫月圖黄罷凌波拾翠通鏡花揺芰日衣麝入荷風葉
密舟難蕩蓮疎浦易空鳳媒羞自託鴛翼恨難(■/一作)窮
秋帳燈花翠倡樓粉色紅相思無别曲併在棹歌中
　　　　同前　徐　堅
棹女飾銀鈎新妝下翠樓霜絲青桂檝蘭栧紫霞舟水
落金陵曙風起洞庭秋扣船過曲浦飛帆越囘流影入
桃花浪香飄杜若洲洲長殊未返蕭散雲霞晚日下大
江平烟生歸岸逺岸逺聞潮波争途遊戲多因聲趙津
女來聽採菱歌
　　　　蒲坂行　陸　厥
　　　　　古今樂録曰王僧䖍技録有蒲坂行今不
　　　　　歌通典曰河東唐虞所都蒲坂也漢為蒲
　　　　　坂縣春秋時秦晉戰於河曲即其地也
江南風已春河間桺已把雁返無南書寸心何由寫流
泊祁連山飄颻髙闕下
　　　　同前　劉　遵
漢使出蒲坂去去往交河間諜敢虧對驂馬脫鳴珂乍
作渡瀘怨何辭上隴歌
　　　　白楊行　傅　玄
　　　　　古今樂録曰王僧䖍技録有白楊行今不
　　　　　歌
青雲固非青當雲奈白雲驥從西北馳來吾何憶驥來
對我悲鳴舉頭氣凌青雲當奈此驥正龍形踠足蹉跎
長坡下蹇驢慷愾敢與我争馳躑躅鹽車之中流汗兩
耳盡下垂雖懐千里之逸志當時一得施白雲彯彯舎
我髙翔青雲徘徊戢我愁啼上眄層崖下臨清池日欲
西移旣來歸君君不一顧仰天太息當用生為青乎雲
飛時悲當奈何邪青雲飛乎
　　　　胡無人行　徐　摛
　　　　　古今樂錄曰王僧䖍技錄有胡無人行今
　　　　　不歌
刻楹登魯殿擁絮拭胡妝猶將漢閨曲誰忍奏氊房遥
憶甘泉夜闇淚斷人腸
　　　　同前　吴　均
劒頭利如芒恒持照眼光鐡騎追驍虜金羈討黠羌髙
秋八九月胡地草風霜男兒不惜死破膽與君嘗
　　　　同前　徐彦伯
十月䌓霜下征人逺鑿空雲揺錦更節海照角端弓暗
磧埋沙樹衝飈巻塞蓬方随膜拜入歌舞玉門中
　　　　同前　聶夷中
男兒徇大義立節不沽名腰間懸陸離大歌胡無行不
讀戰國書不覽黄石經醉臥咸陽樓夢入受降城更願
生羽儀飛身入青冥請攜天子劒斫下旄頭星自然胡
無人雖有無戰争悠哉典屬國驅羊老一生
　　　　同前　李　白
嚴風吹霜海草凋筋幹精堅胡馬驕漢家戰士三十萬
將軍兼領(誰者/一作)霍嫖姚流星白羽腰間挿劒花秋蓮光
出匣天兵照雪下玉闗虜箭如沙射金甲雲龍風虎盡
交迴太白入月敵可摧敵可摧旄頭滅履胡之膓涉胡
血懸胡青天上埋胡紫塞㫄胡無人漢道昌陛下之壽
三千霜但歌大風雲飛揚安得猛士兮守四方胡無人
漢道昌(此六字/一本無)
　　　　同前　僧貫休
霍嫖姚趙充國天子將之平朔漠肉胡之肉燼胡帳幄
千里萬里惟畱胡之空殻邊風蕭蕭榆葉初落殺氣晝
赤枯骨夜哭將軍旣立殊勲遂有胡無人曲我聞之天
子富有四海徳被無垠但令一物得所八表來賓亦何
必令彼胡無人
樂府詩集巻第四十
　　　　　　　東呉毛晉訂正　男扆再訂
樂府詩集巻第四十一
　　　　　　　太原　郭茂倩　編次
　　相和歌辭
　　　楚調曲
　　　　　古今樂録曰王僧䖍技録楚調曲有白頭
　　　　　吟行泰山吟行梁甫吟行東武琵琶吟行
　　　　　怨詩行其器有笙笛弄節琴筝琵琶瑟七
　　　　　種張永録云未歌之前有一部弦又在弄
　　　　　後又有但曲七曲廣陵散黄老彈飛引大
　　　　　胡笳鳴小胡笳鳴鵾雞游弦流楚窈窕竝
　　　　　琴筝笙筑之曲王録所無也其廣陵散一
一　曲今不傳
　　　　白頭吟二首五觧　古　辭
　　　　　古今樂錄曰王僧䖍技錄曰白頭吟行歌
　　　　　古皚如山上雪篇西京雜記曰司馬相如
　　　　　將聘茂陵人女為妾卓文君作白頭吟以
　　　　　自絶相如乃止樂府觧題曰古辭云皚如
　　　　　山上雪皎若雲間月又云願得一心人白
　　　　　頭不相離始言良人有兩意故來與之相
　　　　　决絶次言别於溝水之上叙其本情終言
　　　　　男兒重意氣何用於錢刀若宋鮑照直如
　　　　　朱絲繩陳張正見平生懐直道唐虞世南
　　　　　氣如幽徑蘭皆自傷清直芬馥而遭鑠金
　　　　　玷玉之謗君恩以薄與古文近焉一說云
　　　　　白頭吟疾人相知以新間舊不能至於白
　　　　　首故以為名唐元稹又有决絶詞亦出於
　　　　　此
皚如山上雪皎若雲間月聞君有雨意故來相决絶(解/一)
平生共城中何嘗斗酒㑹今日斗酒㑹朙旦溝水頭蹀
躞御溝上溝水東西流(解/二)郭東亦有樵郭西亦有樵兩
樵相推與無親爲誰驕(解/三)淒淒重淒淒嫁娶亦不啼願
得一心人白頭不相離(解/四)竹竿何嫋嫋魚尾何離簁男
兒欲相知何用錢刀為ခ如(有五字/如字下或)馬噉萁川上髙
士嬉今日相對樂延年萬嵗期(觧/五)
　　　　　　右一曲晉樂所奏
皚如山上雪皎若雲間月聞君有兩意故來相决絶今
日斗酒㑹朙旦溝水頭躞蹀御溝上溝水東西流淒淒
復淒淒嫁娶不須啼願得一心人白頭不相離竹竿何
嫋嫋魚尾何簁簁男兒重意氣何用錢刀為
　　　　　　右一曲本辭
　　　　白頭吟　鮑　照
直如朱絲繩清如玉壺氷何慙宿昔意猜恨坐相仍人
情賤恩舊世路逐衰興毫髮一為瑕丘山不可勝食苖
實碩䑕㸃白信蒼蠅鳧鵠逺成羙薪芻前見凌申黜褒
女進班去趙姬升周王日淪惑漢帝益嗟稱心賞固難
恃貌恭豈易憑古來共如此非君獨撫膺
　　　　同前　張正見
平生懐直道桂松比真風語黙妍蚩際沈浮毁譽中讒
新恩易盡情去寵難終彈珠金市側抵玉舂山東含香
老顏駟執㦸異揚雄惆悵崔亭伯幽憂馮敬通王嬙沒
故塞班女棄深宫春苔封履跡秋葉奪妝紅顔如花落
槿鬢似雪飄蓬此時積(即/一作)長歎傷年誰復同
　　　　同前　劉希夷
洛陽城東桃李花飛來飛去落誰家洛陽女兒惜顔色
行逢落花長歎息今年花落顔色改朙年花開復誰在
已見松柏摧為薪更聞桑田變成海古人無復洛城東
今人還對洛花風年年歳嵗花相似嵗嵗年年人不同
寄言全盛紅顔子須憐半死白頭翁此翁白頭真可憐
伊昔紅顔羙少年公子王孫芳樹下清歌妙舞落花前
光禄池臺文錦繡將軍樓閣畫神仙一朝臥病無人識
三春行樂在誰邉宛轉蛾眉能幾時須臾白髮亂如絲
但看舊來歌舞地唯有黄昬鳥雀悲
　　　　同前二首　李　白
錦水東北流波蕩雙鴛鴦雄巢漢宫樹雌弄秦草芳寧
同萬死碎綺翼不忍雲間兩分張此時阿嬌正嬌妬獨
坐長門愁日草但願君恩顧妾深豈惜黄金將買賦(作/一)
(賦/買詞)相如作賦得黄金丈夫好新多異心一朝將聘茂
陵女文君因贈(賦/一作)白頭吟東流不作西歸水落花辭
條歸故林兔絲固無情随風任顛倒誰使女蘿枝而來
彊縈抱兩草猶一心人心不如草莫巻龍鬚席從他生
網絲且㽞琥珀枕或有夢來時覆水再收豈滿杯棄妾
已去難重回古時得意不相負祗今唯見青陵臺
錦水東流碧波蕩雙鴛鴦雄巢漢宫樹雌弄秦草芳相
如去蜀謁武帝赤車駟馬生輝光一朝再覽大人作萬
乘忽欲凌雲翔聞道阿嬌失恩寵千金買賦要君王相
如不憶貧賤日官髙金多聘私室茂陵姝子皆見求文
君歡愛從此畢淚如雙泉水行堕紫羅襟五更雞三唱
清晨白頭吟長吁不整綠雲鬢仰訴青天哀怨深城崩
杞梁妻誰道土無心東流不作西歸水落花辭枝羞故
林頭上玉鷰釵是妾嫁時物贈君表相思羅䄂幸時拂
莫巻龍鬚席從他生網絲且畱琥珀枕還有夢來時鷫
鸘裘在錦屏上自君一挂無由披妾有秦樓鏡照心勝
照井願持照新人雙對可憐影覆水却収不滿杯相如
還謝文君回古來得意不相負祗今唯有青陵臺
　　　　同前　張　籍
請君膝上琴彈我白頭吟憶昔君前嬌笑語兩情宛轉
如縈素宫中為我起髙樓更聞華池種芳樹春天百草
秋始衰棄我不待白頭時羅襦玉珥色未暗今朝已道
不相宜揚州青銅作朙鏡暗中持照不見影人心囘互
自無窮眼前好惡那能定君恩已去若再返菖蒲花生
月長滿
　　　　反白頭吟　白居易
　　　　　鮑照作白頭吟白居易反其致為反白頭
　　　　　吟
炎炎者烈火營營者小蠅火不熱真玉蠅不㸃清氷此
苟無所受彼莫能相仍乃知物性中各有能不能古稱
怨報死則人有所懲懲淫或應可在道未為弘譬如蜩
鷃徒啾啾啅龍鵬宜當委之去寥廓髙飛騰豈能泥塵
下區區酬怨憎胡為坐自苦吞悲仍撫膺
　　　　决絶詞三首　元　稹
乍可為天上牽牛織女星不願為庭前紅槿枝七月七
日一相見故心終不移那能朝開草飛去一任東西南
北吹分不兩相守恨不兩相思對靣且如此背靣當何
知春風撩亂伯勞語此時抛去時握手苦相問竟不言
後期君情旣决絶妾意已參差借如死生别安得長苦
悲
噫春氷之將泮何余懐之獨結有羙一人於焉曠絶一
日不見比一日於三年况三年之曠别水得風兮小而
已波筍在苞兮髙不見節矧桃李之當春競衆人之攀
折我自顧悠悠而若雲又安能保君皓皓之如雪感破
鏡之分朙覩淚㾗之餘血幸他人之旣不我先又安能
使他人之終不我奪已焉哉織女别黄姑一年一度暫
相見彼此隔河何事無
夜夜相抱眠幽懐尚沈結那堪一年事長遣一宵說但
感久相思何暇暫相恱虹橋薄夜成龍駕侵晨列生憎
野鵲往遲回死恨天雞識時節曙色漸曈曨華星次朙
滅一去又一年一年何時(可/一作)徹有此迢遞期不如生
死别天公隔是妬相憐何不便敎相决絶
　　　　泰山吟　陸　機
　　　　　古今樂録曰王僧䖍技録有泰山吟行今
　　　　　不歌樂府觧題曰泰山吟言人死精魄歸
　　　　　於泰山亦薤露蒿里之類也
泰山一何髙迢迢造天庭峻極周已逺曾雲鬱冥冥梁
甫亦有館蒿里亦有亭幽塗延萬鬼神房集百靈長吟
太山側慷慨激楚聲
　　　　同前　謝靈運
岱宗秀維岳崔崒刺雲天岞崿旣嶮巇觸石輒千眠登
封瘞崇壇降禪藏肅然石閭何晻藹朙堂祕靈篇
　　　　梁甫吟　諸葛亮
　　　　　古今樂録曰王僧䖍技録有梁甫吟行今
　　　　　不歌謝希逸琴論曰諸葛亮作梁甫吟陳
　　　　　武别傳曰武常騎驢牧羊諸家牧豎十數
　　　　　人或有知歌謡者武遂學太山梁甫吟幽
　　　　　州馬客吟及行路難之屬蜀志曰諸葛亮
　　　　　好為梁甫吟然則不起於亮矣李勉琴說
　　　　　曰梁甫吟曾子撰琴操曰曾子耕太山之
　　　　　下天雨雪凍旬月不得歸思其父母作梁
　　　　　山歌蔡邕琴頌曰梁甫悲吟周公越裳按
　　　　　梁甫山名在泰山下梁甫吟葢言人死葬
　　　　　此山亦葬歌也又有泰山梁甫吟與此頗
　　　　　同
步出齊城門遥望蕩隂里里中有三墓累累正相似問
是誰家墓田彊古冶子力能排南山文能絶地紀一朝
被讒言二桃殺三士誰能為此謀國相齊晏子
　　　　同前　陸　機
玉衡旣(固/一作)已驂羲和若飛凌四運尋環轉寒暑自相
懲冉冉年時草迢迢天路徴招揺東北指大火西南升
悲風無絶響玄雲互相仍豐水憑川結霜露彌天凝年
命時相逝慶雲鮮克乗履信多愆期思順焉足憑愾愾
(慷愾/一作)臨川響非此孰為興哀吟梁甫巔慷慨獨撫膺
　　　　同前　沈　約
龍駕有馳䇿日御不停隂星籥亟迴變氣化坐盈侵寒
光稍眇眇秋塞日沉沉高窓灰餘火傾河駕騰參飈風
折草草驚竿霣層林時雲靄空遠淵水結清深奔樞豈
易紐珠庭不可臨懐仁每多意履順孰能禁露清一唯
促緩志且移心哀歌步梁甫歎絶有遺音
　　　　同前　陸　瓊
臨淄佳麗地年少習名倡似笑脣朱動非愁睂翠揚掩
抑隨竿轉和柔㑹瑟張輕扇屢迴指飛塵亟繞梁寄言
諸葛相此曲作難忘
　　　　同前　李　白
長嘯梁甫吟何時見陽春君不見朝歌屠叟辭棘津八
十西來釣渭濱寧羞白髮照淥水逢時吐(壮/一作)氣思經
綸廣張三千六百鈞風雅暗與文王親大賢虎變愚不
測當年頗似尋常人君不見髙陽酒徒起草中長揖山
東隆凖公入門不拜(開說/一作)騁雄辯兩女輟洗來趨風東
下齊城七十二指麾楚漢如旋蓬狂生落拓尚如此何
况壯士當羣雄我欲攀龍見朙主雷公砰訇震天皷帝
㫄投壺多玉女三時大笑開電光倐爍晦冥起風雨閶
闔九門不可通以額叩闗閽者怒白日不照吾精誠杞
國無事憂天傾猰㺄磨牙競人肉騶虞不折生草莖手
接飛猱摶彫虎側足焦原未言苦智者可巻愚者豪世
人見我輕鴻毛力排南山三壯士齊相殺之費二桃吴
楚弄兵無劇孟亞夫咍爾為徒勞梁甫吟梁甫吟聲正
悲張公兩龍劒神物合有時風雲感㑹起屠釣大人􁖒
屼當安之
　　　　泰山梁甫行　曹　植
　　　　　樂府觧題曰曹植改泰山梁甫為八方
八方各異氣千里殊風雨劇哉邉海民寄身於草墅妻
子象禽獸行止依林阻柴門何蕭條狐兔翔我宇
　　　　東武吟行　陸　機
　　　　　古今樂録曰王僧䖍技録有東武吟行今
　　　　　不歌樂府觧題曰鮑照云主人且勿喧沈
　　　　　約云天徳深且曠傷時移事異榮華徂謝
　　　　　也左思齊都賦注云東武太山皆齊之土
　　　　　風弦歌謳吟之曲名也通典曰漢有東武
　　　　　郡今髙密諸城縣是也
投跡短世間髙步長生闈濯髮冒雲冠洗身被羽衣飢
從韓衆餐寒就佚女棲
　　　　同前　鮑　照
主人且勿諠賤子歌一言僕本寒鄉士出身䝉漢恩始
随(逄/一作)張校尉召募到河源後逐李輕車追虜出塞垣
密途亘萬里寧嵗猶七奔肌力盡鞍甲心思歴凉温將
軍旣下世部曲亦罕存時事一朝異孤績誰復論少壯
辭家去窮老還入門腰鎌刈葵藿倚杖牧雞豚昔如韝
上鷹今似檻中猿徒結千載恨空負百年怨棄席思君
幄疲馬戀君軒願垂晉主恵不愧田子魂
　　　　同前　沈　約
天徳深且曠人世賤而浮東枝裁拂景西壑已停輈逝
辭金門寵去飲玉池流霄轡一永矣俗累從此休
　　　　東武吟　李　白
好古咲流俗素聞賢逹風方希佐朙主長揖辭成功白
日在髙天囘光燭微躬恭承鳳凰詔歘起雲蘿中清切
紫霄逥優游丹禁通君王賜顔色聲價凌煙虹乘輿擁
翠葢扈從金城東寳馬麗絶景錦衣入新豐倚巖望松
雪對酒鳴絲桐因學揚子雲獻賦甘泉宫天書羙片善
清芬播無窮歸來入咸陽談笑皆王公一朝去金馬飄
落成飛蓬賔友日疎散玉樽亦已空才力猶可倚(待/一作)
不慙世上雄閒作東武吟曲盡情未終書此謝知己吾
尋黄綺翁(尋釣翁/一作扁舟)
　　　　怨詩行　古　辭
　　　　　古今樂録曰怨詩行歌東阿王朙月照髙
　　　　　樓一篇王僧䖍技録曰荀録所載古為君
　　　　　一篇今不傳琴操曰卞和得玉璞以獻楚
　　　　　懐王王使樂正子治之曰非玉刖其右足
　　　　　平王立復獻之又以為欺刖其左足平王
　　　　　死子立復獻之乃抱玉而哭繼之以血荆
　　　　　山為之崩王使剖之果有寳乃封和為陵
　　　　　陽侯辭不受而作怨歌焉班媫妤怨詩行
　　　　　序曰漢成帝班媫妤失寵求供養太后於
　　　　　長信宫乃作怨詩以自傷託辭於紈扇云
　　　　　樂府觧題曰古詞云為君旣不易為臣良
　　　　　獨難言周公推心輔政二叔流言致有雷
　　　　　雨㧞木之變梁簡文十五頗有餘自言姝
　　　　　豔以讒見毁又曰持此傾城貌翻為不肖
　　　　　軀與古文意同而體異若傅休奕怨歌行
　　　　　云昭昭朝時日皎皎最朙月葢傷十五入
　　　　　君門一别終華髮不及偕老猶望死而同
　　　　　穴也
天徳悠且長人命一何促百年未幾時奄若風吹燭嘉
賔難再遇人命不可續齊度遊四方各繫太山録人間
樂未央忽然歸東嶽當須盪中情遊心恣所欲
　　　　同前二首七解　曹　植
朙月照髙樓流光正徘徊上有愁思婦悲歎有餘哀(觧/一)
借問歎者誰自云客子妻夫行踰十載賤妾常獨棲(觧/二)
念君過於渴思君劇於飢君為髙山柏妾為濁水泥(觧/三)
北風行蕭蕭烈烈入吾耳心中念故人淚堕不能止(觧/四)
沈浮各異路㑹合當何諧願作東北風吹我入君懐(觧/五)
君懐常不開賤妾當何依恩情中道絶流止任東西(觧/六)
我欲竟此曲此曲悲且長今日樂相樂别後莫相忘(觧/七)
　　　　　　右一曲晉樂所奏
朙月照髙樓流光正徘徊上有愁思婦悲歎有餘哀借
問歎者誰言是客子妻君行踰十年孤妾常獨棲君若
清路塵妾若濁水泥浮沈各異勢㑹合何時諧願為西
南風長逝入君懐君懐時不開妾心當何依
　　　　　　右一曲本辭
　　　　同前　梅　陶
庭植不材桺花育能鳴鶴鼓枝遊畦畝棲釣一丘壑最
悅朝敷榮夕乗南音客畫立薄遊景暮宿漢隂魄庇身
䕃王猷罷蹇反幻迹
　　　　同前　僧孝休
朙月照髙樓含君千里光巷中情思滿斷絶孤妾腸悲
風盪帷帳瑶翠坐自傷妾心依天末思與浮雲長嘯歌
視秋草幽葉豈再揚草蘭不待嵗離華能㡬芳願作張
女引流悲繞君堂君堂嚴且祕絶調徒飛揚
　　　　怨詩　阮　瑀
民生受天命漂若河中塵雖稱百齡壽孰能應此身猶
獲嬰凶禍流落(離/一作)恒苦辛
　　　　同前　陶　潜
天道幽且逺鬼神茫昧然結髮念善事僶俛五十(六九/一作)
年弱冠逢世阻始室喪其偏炎火屢焚如螟蜮恣中田
風雨縱横至収斂不盈廛夏日長抱飢寒夜無被眠造
夕思雞鳴及晨願鳥遷在已亦何怨(怨天/一作何)離憂悽目
前吁嗟身後名於我若浮煙慷慨激(獨/一作)悲歌鍾期信
為賢
　　　　同前　梁簡文帝
秋風與白團夲自不相安新人及故愛意氣豈能寛黄
金肘後鈴白玉桉前盤誰堪空對此還成無嵗寒
　　　　同前　劉孝威
退寵辭金屋見譴斥甘泉枕席秋風起房櫳朙月懸燭
避窓中影香廻爐上烟丹庭斜草逕素壁㸃苔錢歌起
蒲生曲樂奏下山弦新聲昔廣宴餘杯今自傳王嬙向
絶漠宗女入祁連雁書猶未返角馬無歸年昭臺省媵
御曾坂無棄捐後薪隨復積前魚誰復憐
　　　　同前　張正見
新豐妖冶地遊俠競嬌奢池臺間羅綺桃李雜煙霞葢
影分連騎衣香合竝車艷粉驚飛蝶紅妝映落花舞衫
飄冶袖歌扇掩團紗玉床珠帳巻金樓鏡月斜還疑蕭
史鳳不及季倫家
　　　　同前二首　江　總
採桑歸路河流深憶昔相期柏樹林奈許新縑傷妾意
無由故劒動君心
新梅嫩桺未障羞情去思移那可畱團扇箧中言不分
纎腰掌上詎勝愁
樂府詩集巻第四十一　東呉毛晉訂正
樂府詩集巻第四十二
　　　　　　　太原　郭茂倩　編次
　　相和歌辭
　　　楚調曲
　　　　怨詩二首　嶭奇童
曰晚梧桐落微寒入禁垣月懸三雀觀霜度萬秋門艷
舞矜新寵愁容泣舊恩不堪深殿裏簾外欲黄昬
禁苑春風起流鶯遶合懽玉窓通日氣珠箔巻輕寒楊
葉垂金(陰/一作)砌䔧花入井欄君王好長袖新作舞衣寛
　　　　同前　張　汯
去年離别雁初歸今夜裁縫螢已飛征客去來音信斷
不知何處寄寒衣
　　　　同前　劉元濟
玉關芳信斷蘭閨錦字新愁來好自抑念切已含嚬虚
牖風驚夢空牀月厭人歸期儻可促勿度桺園春
　　　　同前三首　李　暇
羅敷初總髻蕙芳正嬌小月落始歸船春眠恒著曉
何處期郎逰小苑花臺間相憶不可見且復乘月還
别來花照路别後露垂葉歌舞須及時如何坐悲妾
　　　　同前二首　崔國輔
樓前桃李疎池上芙蓉落織錦猶未成蟲聲入羅幕
妾有羅衣裳秦王在時作爲舞春風多秋來不堪著
　　　　同前　孟　郊
試妾與君淚兩處滴池水看取芙蓉花今年為誰死
　　　　同前　劉　义
君莫嫌醜婦醜婦死守貞山頭一怪石長作望夫名鳥
有竝翼飛獸有比肩行丈夫不立義豈如鳥獸情
　　　　同前　鮑　溶
女蘿寄松栢緑蔓花綿綿三五定君婚結髪早移天肅
肅羊雁禮泠泠琴瑟篇恭承采蘩祀敢效同居賢皎日
不留景良時如逝川秋心還遺愛春貎無歸妍翠袖洗
朱粉碧階封綺錢新人易如玉廢瑟難為弦寄羨蕣華
木榮君香閤前豈無揺落苦貴與根蒂連希君舊光景
照妾薄草年
　　　　同前　白居易
奪寵心那慣尋􁈖倚殿門不知移舊愛何處作新恩
　　　　同前二首　姚氏月華
春水悠悠春草綠對此􁈖君淚相續羞將離恨向東風
理盡秦筝不成曲
與君形影分胡越玉枕終年對離别登臺北望烟雨深
囘身泣向寥天月
　　　　怨歌行　班婕妤
新裂齊紈素鮮㓗如霜雪裁為合歡扇團團似朙月出
入君懐袖動搖微風發常恐秋節至凉颷奪炎熱棄捐
篋笥中恩情中道絶
　　　　同前　曹　植
為君既不易為臣良獨難忠信事不顯乃有見疑患周
公佐成王金縢功不刋推心輔王室二叔反流言待罪
居東國泣涕當留連皇靈大動變震雷風且寒拔樹偃
秋稼天威不可干素服開金縢感悟求其端公旦事既
顯成王乃哀歎吾欲竟此曲此曲悲且長今日樂相樂
别後莫相忘
　　　　　　右一曲晉樂所奏
　　　　怨歌行朝時篇　傅　玄
昭昭朝時日皎皎最朙月十五入君門一别終華髮同
心勿異離曠如胡與越胡越有會時參辰遼且闊形影
無髣髴音聲寂無達纖弦感促柱觸之哀聲發情思如
循環憂來不可遏塗山有餘恨詩人詠采葛蜻蛚吟牀
下囘風起幽闥春榮隨路落芙蓉生木末自傷命不遇
良辰永乖别已爾可奈何譬如紈素裂孤雌翔故巢星
流光景絶魂神馳萬里甘心要同穴
　　　　怨歌行　梁簡文帝
十五頗有餘日照杏梁初蛾睂本多嫉掩鼻特成虚持
此傾城貌翻為不肖軀秋風吹海水寒霜依玉除月光
臨戸駛荷花依浪舒望簷悲雙翼窺沼泣王餘苔生履
處没草合行人疎裂紈傷不盡歸骨恨難袪早知長信
别不避後園輿
　　　　同前　江　淹
紈扇如團月出自機中素畫作秦王女乘鸞向煙霧彩
色世所重雖新不代故竊悲凉風至吹我玉階樹君子
恩未畢零落委中路
　　　　同前　沈　約
時屯寧易犯俗險信難羣坎􁹲元淑賦頓挫敬通文遽
淪班姫寵夙窆賈生墳短俗同如此長歎何足云
　　　　同前　虞世南
紫殿秋風冷雕甍白日沈裁紈悽斷曲織素别離心掖
庭羞改畫長門不惜金寵移恩稍薄情疎恨轉深香銷
翠羽帳弦斷鳯凰琴鏡前紅粉歇堦上綠苔侵誰言掩
歌扇翻作白頭吟
　　　　同前　李　白
十五入漢宫花顏咲春紅君王選玉色侍寢金(錦/一作)幈
中薦枕嬌夕月巻衣戀春(香/一作)風寧知趙飛鷰奪寵恨
無窮沈憂能傷人綠鬢成霜蓬一朝不得意世事徒為
空鷫鸘換美酒舞衣罷鵰籠寒苦不忍言為君奏絲桐
膓斷弦亦絶悲心夜忡忡
　　　　同前　庾　信
家住金陵縣前嫁得長干少年囘頭望鄉淚落不知何
處天邊胡塵幾日應盡漢月何時更圜為君能歌此曲
不覺心隨斷弦
　　　　同前(有逸句/此詩中)吳少微
城南有怨婦含怨倚蘭叢自謂二八時歌舞入漢宫皇
恩弄幸玉堂中綠陌黄花催夜酒錦衣羅袂逐春風建
章西宫煥若神燕趙美女二千人君王厭德不忘新況
羣豔冶紛來陳是時别君不再見三十三春長信殿長
信重門晝掩闗清房曉帳幽且閑綺窓蟲網氛塵色文
軒鶯對桃李顏天王貴宫不貯老浩然淚隕今來還自
憐轉晚草試逐佳遊芳草路小腰麗女奪人竒金鞍少
年曽不顧歸來誰為夫請謝西家婦莫辭先醉解羅襦
　　　　朙月照髙樓　梁武帝
圜魄當虚闥清光流􁈖筵筵􁈖照孤影悽怨還自憐臺
鏡早生塵匣琴又無弦悲慕屢傷節離憂亟華年君如
東扶景妾似西桺煙相去旣路迥朙晦亦殊懸願為銅
鐵轡以感長樂前
　　　　同前　雍　陶
朗月何髙高樓中簾影寒一婦獨含歎四坐誰成歡時
節屢已移遊旅杳不還滄溟儻未涸妾淚終不乾君若
無定雲妾若不動山雲行出山易山逐雲去難願為邊
塞塵因風委君顔君顔良洗多盪妾濁水間
　　　　長門怨　桺　惲
　　　　　漢武帝故事曰武帝為膠東王時長公主
　　　　　嫖有女欲與王婚景帝未許後長主還宫
　　　　　膠東王數嵗長主抱置膝上問曰兒欲得
　　　　　婦否長主指左右長御百餘人皆云不用
　　　　　指其女問曰阿嬌好否咲對曰好若得阿
　　　　　嬌作婦當作金屋貯之長主乃苦要帝遂
　　　　　成㛰焉漢書曰孝武陳皇后長公主嫖女
　　　　　也擅寵驕貴十餘年而無子聞衛子夫得
　　　　　幸幾死者數焉元光五年廢居長門宫樂
　　　　　府解題曰長門怨者為陳皇后作也后退
　　　　　居長門宫愁悶悲􁈖聞司馬相如工文章
　　　　　奉黄金百斤令為解愁之辭相如為作長
　　　　　門賦帝見而傷之復得親幸後人因其賦
　　　　　而為長門怨也
玉壺夜愔愔應門重且深秋風動桂樹流月搖輕隂綺
簷清露溽網戸􁈖蟲吟歎息下蘭閤含愁奏雅琴何由
鳴曉佩復得抱宵衾無復金屋念豈照長門心
　　　　同前　費　昶
向夕千愁起自悔何嗟及愁􁈖且歸牀羅襦方掩泣絳
樹搖風軟黄鳥弄聲急金屋貯嬌時不言君不入
　　　　同前　徐賢妃
舊愛柏梁臺新寵昭陽殿守分辭方輦含情泣團扇一
朝歌舞榮夙㫺詩書賤穨恩誠已矣覆水難重薦
　　　　同前　沈佺期
月皎風泠泠長門次(次/一作)掖庭玉階聞墜葉羅幌見飛
螢清露凝珠綴流塵下翠屏妾心君未察愁歎劇繁星
　　　　同前　呉少微
月出映層城孤圜上太清君王春愛歇枕席凉風生怨
咽不能寢踟蹰歩前楹空階白露色百草寒蟲鳴念㫺
金房裏猶嫌玉座輕如何嬌所悞長夜泣恩情
　　　　同前　張脩之
長門落景盡洞房秋月朙玉階草露積金屋網塵生妾
妬今應改君恩㫺未平寄語臨邛客何時作賦成
　　　　同前　裴交泰
自閉長門經幾秋羅衣溼盡淚還流一種蛾睂朙月夜
南宫歌管北宫愁
　　　　同前　劉　皁
宫殿沈沈月欲分昭陽更漏不堪聞珊瑚枕上千行淚
不是􁈖君是恨君
　　　　同前　袁　暉
早知君愛歇本自無縈妬誰使恩情深今來反相悞愁
眠羅帳曉泣坐金閨暮獨有夢中魂猶言意如故
　　　　同前　劉言史
獨坐爐邊結夜愁暫時恩去亦難留(收/一作)手持金筯垂
紅淚亂撥寒灰不舉頭
　　　　同前二首　李　白
天囘北斗挂西樓金屋無人螢火流月光欲到長門殿
别作深宫一段愁
桂殿長愁不記春黄金四屋起秋塵夜懸朙鏡青天上
獨照長門宫裏人
　　　　同前　李　華
弱體鴛鴦薦啼妝翡翠衾鵶鳴秋殿曉人静禁門深每
憶椒房寵那堪永巷陰日驚羅帯緩非復舊來心
　　　　同前　岑　參
君王嫌妾妬閉妾在長門舞袖垂新寵愁睂結舊恩綠
錢生履跡紅粉溼啼痕羞被桃花咲看春獨不言
　　　　同前　齊　澣
焭焭孤􁈖逼寂寂長門夕妾妬亦非深君恩那不惜攜
琴就玉階調悲聲未諧將心託朙月流影入君懐
　　　　同前　劉長卿
何事長門閉珠簾只自垂月移深殿早春向後宫遲蕙
草生閒地梨花發舊枝芳菲自恩幸看却被風吹
　　　　同前　僧皎然
春風日日閉長門搖蕩春心自夢魂若遣花開只笑妾
不如桃李正無言
　　　　同前　盧　綸
空宫古廊殿寒月落斜暉臥聽未央曲滿箱歌舞衣
　　　　同前　戴叔倫
自憶專房寵曾居第一流移恩向何處暫妬不容收夜
久絲管絶月朙宫殿秋空將舊時意長望鳯凰樓
　　　　同前　劉　駕
御泉長繞鳯凰樓只是恩波别處流閒揲舞衣歸未得
夜來砧杵六宫秋
　　　　同前二首　髙　蟾
天上何勞萬古春君前誰是百年人魂銷尚愧金爐燼
􁈖起猶慚玉輦塵煙翠薄情攀不得星茫浮艷採無因
可憐朙鏡來相向何似恩光朝夕新
天上鳯凰休寄夢人間鸚鵡舊堪悲平生心緒無人識
一隻金梭萬丈絲
　　　　同前　張　祜
日映宫墻桺色寒笙歌遙指碧雲端珠鈆滴盡無心語
彊把花枝冷笑看
　　　　同前二首　鄭　谷
閑把羅衣泣鳯凰先朝曾教舞霓裳春來却羡庭花落
得逐晴風出禁牆
流水君恩共不回杏花争忍掃成堆殘春未必多煙雨
淚滴閑堦長綠苔
　　　　同前二首　劉氏媛
雨滴梧桐秋夜長愁心和雨到昭陽淚痕不學君恩斷
拭却千行更萬行
學畫蛾睂獨出羣當時人道便承恩經年不見君王面
花落黄昬空掩門
　　　　阿嬌怨　劉禹錫
望見葳蕤舉翠華試開金屋掃庭花須臾宫女傳來信
云(言/一作)幸平陽公主家
樂府詩集巻第四十二
　　　　　　　東吳毛晉訂正　男扆再訂
樂府詩集巻第四十三
　　　　　　　太原　郭茂倩　編次
　　相和歌辭
　　　楚調曲
　　　　班婕妤　陸　機
　　　　　一曰婕妤怨漢書曰孝成班婕妤初入宫
　　　　　為少使蛾而大幸為婕妤居増成舍自鴻
　　　　　嘉後帝稍隆内寵婕妤進侍者李平平得
　　　　　幸為婕妤賜姓衛所謂衛婕妤也其後趙
　　　　　飛鷰姊弟亦從微賤興班婕妤失寵稀復
　　　　　進見趙氏姊弟驕妬婕妤恐乆見危求供
　　　　　養太后長信宫帝許焉樂府解題曰婕妤
　　　　　怨者為漢成帝班婕妤作也婕妤徐令彪
　　　　　之姑況之女美而能文初為帝所寵愛後
　　　　　幸趙飛鷰姊弟冠於後宫婕妤自知見薄
　　　　　乃退居東宫作賦及紈扇詩以自傷悼後
　　　　　人傷之而為婕妤怨也
婕妤去辭寵淹畱終不見寄情在玉階託意唯團扇春
苔暗階除秋草蕪髙殿黄昬履綦絶愁來空雨面
　　　　同前　梁元帝
婕妤初選入含媚向羅幃何言飛鷰寵青苔生玉墀誰
知同輦愛遂作裂紈詩以兹自傷苦終無長信悲
　　　　同前　劉孝綽
應門寂已閉非復後庭時況在青春日萋萋緑草滋妾
身似秋扇君恩絶履綦詎憶遊輕輦從今賤妾辭
　　　　同前　孔翁歸
長門與長信日草九重空雷聲聽隱隱車響絶瓏瓏恩
光隨妙舞團扇逐秋風鈆華誰不慕人意自難終
　　　　同前　何􁈖澄
寂寂長信晚雀聲喧洞房蜘蟵網髙閣駮蘚被長廊虚
殿簾幃静閒堦花蘂香悠悠視日草還復拂空牀
　　　　同前　王叔英妻沈氏
日落應門閉愁􁈖百端生況復昭陽近風傳歌吹聲寵
移終不恨讒枉太無情只言争分理非獨舞腰輕
　　　　同前　陰　鏗
柏梁新寵盛長信㫺恩傾誰為詩書巧翻為歌舞輕花
月分窓進苔草共階生妾淚衫前滿單眠夢裏驚可惜
逢秋扇何用合歡名
　　　　同前　何　楫
齊紈旣逐筐趙舞卽凌人履跡隨恩故階苔逐恨新獨
卧銷香炷長啼費手巾庭草何聊頼也持春當春
　　　　同前　徐彦伯
君恩忽斷絶妾􁈖終未央巾櫛不可見枕席空餘香窓
暗網羅白階秋苔蘚黄應門寂已閉流涕向昭陽
　　　　同前　嚴識玄
賤妾如桃李君王若嵗時秋風一已勁搖落不勝悲寂
寂蒼苔滿沉沉緑草滋榮(繁/一作)華非此日指輦競何辭
　　　　同前三首　王　維
玉窓螢影度金殿人聲絶秋夜守羅幃孤燈耿不滅
宫殿生秋草君王恩幸疎那堪聞鳯吹門外度金輿
怪來妝閣閉朝下不相迎總向春園裏花閒語咲聲
　　　　婕妤怨　崔　湜
不分君恩斷新妝視鏡中容華尚春日嬌愛已秋風枕
席臨窓曉幃屏向月空年年後庭樹榮落在深宫
　　　　同前　崔國輔
長信宫中草年年愁處生故侵珠履跡不使玉階行
　　　　同前　張　烜
賤妾裁紈扇初搖朙月姿君王看舞席坐起秋風時玉
樹清御路金陳翳垂絲昭陽無分理愁寂任前期
　　　　同前　劉方平
夕殿别君王宫深月似霜人愁在長信螢出向昭陽露
裛紅蘭死秋彫碧樹傷唯當合歡扇從此箧中藏
　　　　同前　王　沈
長信梨花暗欲棲應門上籥草萋萋春風吹花亂撲戸
班婕車聲不至啼
　　　　同前　皇甫冉
由來詠團扇今與值秋風事逐時皆往恩無日再中早
鴻聞上苑寒露下深宫顔色年年謝相如賦豈工
　　　　同前　陸龜䝉
妾貌非傾國君王忽然寵南山掌上來不敵新恩重後
宫多窈窕日日學新聲一落君王耳南山又須輕
　　　　同前　翁　綬
讒謗潛來起百憂朝承恩寵草仇讐火燒白玉非因玷
霜翦紅蘭不待秋花落昭陽誰共輦月朙長信獨登樓
繁華事逐東流水團扇悲歌萬古愁
　　　　同前　劉氏雲
君恩不可見妾豈如秋扇秋扇尚有時妾身永㣲賤莫
言朝花不復落嬌容幾奪昭陽殿
　　　　長信怨　王　諲
飛鷰倚身輕争人巧笑名生君棄妾意増妾怨君情日
落昭陽壁秋來長信城寥寥金殿裏歌吹夜無聲
　　　　同前　王昌齡
金井梧桐秋葉黄珠簾不捲夜來霜金爐玉枕無顔色
卧聽南宫(宫中/一作)清漏長
奉箒平朙金殿開蹔將團扇共徘徊玉顔不及寒鵶色
猶帶昭陽日影來
　　　　同前　李　白
月皎昭陽殿霜清長信宫天行乗玉輦飛鷰與君同更
有畱情處承恩樂未窮誰憐團扇妾獨坐怨秋風
　　　　娥睂怨　王　翰
君不見宜春苑中九華殿飛閣連連直如髪白日全含
朱鳥窗流雲半入蒼龍闕宫中綵女夜無事學鳯吹簫
弄清越珠簾北卷待凉風繡戸南開向朙月忽聞天子
憶蛾睂寶鳯銜花揲兩璃傳聲走馬開金屋夾路鳴環
上玉墀長樂彤庭宴華寢三千美人曵光錦燈前含笑
更羅衣帳裏承恩薦瑤枕不意君心半路廻求仙别作
望仙臺倉琅禁闥遙相憶紫翠巖房畫不開欲向人間
種桃實先從海㡳覓蓬萊蓬萊可求不可上孤舟縹緲
知何往黄金作盤銅作莖晴天白露掌中擎王母嫣然
感君意雲車羽斾欲相迎飛廉觀前空怨慕少君何事
須相誤一朝埋没茂陵田賤妾蛾睂不重顧宫車晚出
向南山仙衛逶迤去不還朝晡泣對麒麟樹樹下蒼苔
日漸斑人生百年夜將半對酒長歌莫長歎乘知白日
不可􁈖一死一生何足算
　　　　玉階怨　謝　朓
夕殿下珠簾流螢飛復息長夜縫羅衣􁈖君此何極
　　　　同前　虞　炎
紫藤拂花樹黄鳥度青枝􁈖君一歎息苦淚應言垂
　　　　同前　李　白
玉階生白露夜乆侵羅襪却下水精簾玲瓏望秋月
　　　　宫怨　長孫左輔
窗前好樹名玫瑰去年花落今年開無情春色尚識返
君心忽斷何時來憶㫺妝成候仙仗宫璅玲瓏日新上
拊心却咲西子嚬掩鼻誰憂鄭姬謗草染文章衣下履
花黏甲乙牀前帳三千玉貌休自誇十二金釵獨相向
盛衰傾奪欲何如嬌愛翻悲逐佞䛕重遠豈能慙沼鵠
棄前方見泣船魚看籠不記薫龍腦詠扇空曽秃䑕鬚
始意(喜/一作)類蘿新託柏終傷如薺却甘荼除院獨開還
獨閉鸚鵡驚飛苔覆地滿箱舊賜前日衣漬枕新垂夜
來淚痕多開鏡照還悲緑䯻青蛾尚未衰莫道新縑長
絶比猶逢故劒會相追
　　　　同前　李　益
露溼晴花宫殿香月朙歌吹在昭陽似將海水添宫漏
共滴長門一夜長
　　　　同前　于　濆
妾家望江口少年家財厚臨江起珠樓不賣文君酒當
年樂貞獨巢燕時為友父兄未許人畏妾事姑舅西墻
隣宋玉窺見妾睂宇一旦及天聰恩光生戸牖謂言入
漢宫富貴可長久君王縱有情不奈陳皇后誰憐頰似
桃孰知腰勝桺今日在長門從來不如醜
　　　　同前　柯　宗
塵滿金爐不抂香□□獨自立重廊笙歌何處承恩寵
一一隨風入上陽
長門槐桺半蕭疎玉輦沈􁈖恨有餘紅淚旋銷傾國態
黄金誰為逹相如
　　　　雜怨三首　聶夷中
生在綺羅下豈識漁陽道良人自戍來夜夜夢中到漁
陽萬里遠近於中門限中門逾有時漁陽常在眼
良人昨日去朙日又不還(又不圜/一作朙月)别時各有淚零落
青樓前
君淚濡羅巾妾淚滴路塵羅巾今在手日得隨妾身路
塵如因飛得上君車輪
　　　　同前三首　孟　郊
夭桃花清晨遊女紅粉新夭桃花薄萛遊女紅粉故樹
有百年(度/一作)花人無一定顔花送人老盡人悲花自閒
貧女鏡不朙寒花日少容暗蛩有虚織短線無長縫浪
水不可照狂夫不可從浪水多散影狂夫多異蹤持此
一生薄空成百恨濃
憶人莫至悲至悲空自衰寄人莫翦衣翦衣未必歸朝
為雙(同/一作)蔕花草為四散飛花落却遶樹遊子不顧期
　　　大曲十五曲
　　　　　宋書樂志曰大曲十五曲一曰東門二曰
　　　　　西山三曰羅敷四曰西門五曰黙黙六曰
　　　　　園桃七曰白鵠八曰碣石九曰何嘗十曰
　　　　　置酒十一曰為樂十二曰夏門十三曰王
　　　　　者布大化十四曰洛陽令十五曰白頭吟
　　　　　東門東門行羅敷豔歌羅敷行西門西門
　　　　　行黙黙折楊桺行白鵠何嘗竝豔歌何嘗
　　　　　行為樂滿歌行洛陽令雁門太守行白頭
　　　　　吟竝古辭碣石歩出夏門行武帝辭西山
　　　　　折楊桺行園桃煌煌京洛行竝文帝辭夏
　　　　　門歩出夏門行王者布大化櫂歌行竝朙
　　　　　帝辭置酒野田黄爵行東阿王辭白頭吟
　　　　　與櫂歌同調其羅敷何嘗夏門三曲前有
　　　　　豔後有趨碣石一篇有豔白鵠為樂王者
　　　　　布大化三曲有趨白頭吟一曲有亂古今
　　　　　樂録曰凡諸大曲竟黄老彈獨出舞無辭
　　　　　按王僧䖍技録櫂歌行在瑟調白頭吟在
　　　　　楚調而沈約云同調未知孰是
　　　　滿歌行三首四解　古　辭
　　　　　樂府解題曰古辭云為樂未幾時遭時嶮
　　　　　巇其始言逢此百罹零丁荼毒古人遜位
　　　　　躬耕遂我所願次言窮逹天命智者不憂
　　　　　莊周遺名名垂千載終言命如鑿石見火
　　　　　宜自娯以頤養保此百年也
為樂未幾時遭世險巇逢此百罹零丁荼毒愁懑難支
遥望辰極天曉月移憂來填心誰當我知(解/一)戚戚多􁈖
慮耿耿不寜禍福無形唯念古人遜位躬耕遂我所願
以兹自寜自鄙山棲守此一榮(解/二)草秋烈風起西蹈滄
海心不能安攬衣起瞻夜北斗闌干星漢照我去去自
無他奉事二親勞心可言(解/三)窮逹天所為智者不愁多
為少憂安貧樂正道師彼莊周遺名者貴子熈同巇往
者二賢名垂千秋(解/四)飲酒歌舞不樂何須善哉照觀日
月日月馳驅轗軻世間何有何無貪財惜費此何一愚
命如鑿石見火居世竟能幾時但當歡樂自娯盡心極
所嬉怡安善養君徳性百年保此期頤(為趨/飲酒上)
　　　　　　右一曲晉樂所奏
為樂未幾時遭時嶮巇逢此百離伶丁荼毒愁苦難為
遙望極辰天曉月移憂來填心誰當我知戚戚多􁈖慮
耿耿殊不寜禍福無形惟念古人遜位躬耕遂我所願
以自寜自鄙棲棲守此末榮莫秋烈風㫺蹈滄海心不
能安攬衣瞻夜北斗䦨干星漢照我去自無他奉事二
親勞心可言窮逹天為智者不愁多為少憂安貧樂道
師彼莊周遺名者貴子遐同遊往者二賢名垂千秋飲
酒歌舞樂復何須照視日月日月馳驅轗軻人間何有
何無貪財惜費此一何愚鑿石見火居代幾時為當懽
樂心得所喜安神養性得保遐期
　　　　　　右一曲本辭

樂府詩集巻第四十三
　　　　　　　東吳毛晉訂正　男扆再訂
樂府詩集巻第四十四
　　　　　　　太原　郭茂倩　編次
　　清商曲辭
　　　　　清商樂一曰清樂清樂者九代之遺聲其
　　　　　始卽相和三調是也竝漢魏已來舊曲其
　　　　　辭皆古調及魏三祖所作自晉朝播遷其
　　　　　音分散苻堅滅凉得之傳於前後二秦及
　　　　　宋武定關中因而入南不復存於内地自
　　　　　時已後南朝文物號爲最盛民謠國俗亦
　　　　　世有新聲故王僧䖍論三調歌曰今之清
　　　　　商實由銅雀魏氏三祖風流可懷京洛相
　　　　　髙江左彌重而情變聽改稍復零落十數
　　　　　年間亾者將半所以追餘操而長懐撫遺
　　　　　器而太息者矣後魏孝文討淮漢宣武定
　　　　　壽春收其聲伎得江左所傳中原舊曲朙
　　　　　君聖主公莫白鳩之屬及江南呉歌荆楚
　　　　　西聲總謂之清商樂至於殿庭饗宴則兼
　　　　　奏之遭梁陳亾亂存者葢寡及隋平陳得
　　　　　之文帝善其節奏曰此華夏正聲也乃微
　　　　　更損益去其哀怨考而補之以新定律吕
　　　　　更造樂器因於太常置清商署以管之謂
　　　　　之清樂開皇初始置七部樂清商伎其一
　　　　　也大業中煬帝乃定清樂西凉等為九部
　　　　　而清樂歌曲有楊伴舞曲有朙君并契樂
　　　　　器有鍾磬琴瑟擊琴琵琶箜篌筑筝節鼓
　　　　　笙笛簫箎塤等十五種為一部唐又増吹
　　　　　葉而無塤隋室喪亂日益淪缺唐貞觀中
　　　　　用十部樂清樂亦在焉至武后時猶有六
　　　　　十三曲其後歌辭在者有白雪公莫巴渝
　　　　　朙君鳯將雛朙之君鐸舞白鳩白紵子夜
　　　　　呉聲四時歌前溪阿子及歡聞團扇懊憹
　　　　　長史變丁督䕶讀曲烏夜啼石城莫愁襄
　　　　　陽西烏夜飛估客楊伴雅歌驍壺常林歡
　　　　　三洲採桑春江花月夜玉樹後庭花堂堂
　　　　　泛龍舟等三十二曲朙之君雅歌各二首
　　　　　四時歌四首合三十七首又七曲有聲無
　　　　　辭上柱鳯雛平調清調瑟調平折命嘯通
　　　　　前為四十四曲存焉長安已後朝廷不重
　　　　　古曲工伎寖缺能合於管弦者唯朙君楊
　　　　　伴驍壺春歌秋歌白雪堂堂春江花月夜
　　　　　等八曲自是樂章訛失與呉音轉逺開元
　　　　　中劉貺以為宜取呉人使之傳習以問歌
　　　　　工李郎子郎子北人學於江都人俞才生
　　　　　時聲調已失唯雅歌曲辭辭典而音雅後
　　　　　郎子亾去清樂之歌遂闕自周隋已來管
　　　　　弦雅曲將數百曲多用西凉樂鼓舞曲多
　　　　　用龜兹樂唯琴工猶傳楚漢舊聲及清調
　　　　　蔡邕五弄楚調四弄謂之九弄雅聲獨存
　　　　　非朝廷郊廟所用故不載樂府解題曰蔡
　　　　　邕云清商曲又有出郭西門陸地行車夾
　　　　　鍾朱堂寢奉法等五曲其詞不足采著
　　　呉聲歌曲
　　　　　晉書樂志曰呉歌雜曲竝出江南東晉已
　　　　　來稍有増廣其始皆徒歌既而被之管絃
　　　　　蓋自永嘉渡江之後下及梁陳咸都建業
　　　　　呉聲歌曲起於此也古今樂録曰呉聲歌
　　　　　舊器有箎箜篌琵琶今有笙筝其曲有命
　　　　　嘯呉聲游曲半折六變八解命嘯十解存
　　　　　者有烏噪林浮雲驅雁歸湖馬讓皆餘不
　　　　　傳呉聲十曲一曰子夜二曰上柱三曰鳯
　　　　　將雛四曰上聲五曰歡聞六曰歡聞變七
　　　　　曰前溪八曰阿子九曰丁督護十曰團扇
　　　　　郎竝梁所用曲鳳將雛已上三曲古有歌
　　　　　自漢至梁不改今不傳上聲已下七曲內
　　　　　人包朙月製舞前溪一曲餘竝王金珠所
　　　　　製也游曲六曲子夜四時歌警歌變歌竝
　　　　　十曲中間游曲也半折六變八解漢世已
　　　　　來有之八解者古彈上柱古彈鄭干新蔡
　　　　　大治小治當男盛當梁太清中猶有得者
　　　　　今不傳又有七日夜女歌長史變黄鵠碧
　　　　　玉桃葉長樂佳歡好懊惱讀曲亦皆呉聲
　　　　　歌曲也
　　　　呉歌三首　鮑　照
夏口樊城岸曹公却月戌但觀流水還識是儂流下
夏口樊城岸曹公却月樓觀見流水還識是儂淚流
人言荆江狹荆江定自闊五兩了無聞風聲那得逹
　　　　子夜歌四十二首　晉宋齊辭
　　　　　唐書樂志曰子夜歌者晉曲也晉有女子
　　　　　名子夜造此聲聲過哀苦宋書樂志曰晉
　　　　　孝武太元中琅琊王軻之家有鬼歌子夜
　　　　　殷允為豫章豫章僑人庾僧䖍家亦有鬼
　　　　　歌子夜殷允為豫章亦是太元中則子夜
　　　　　是此詩以前人也古今樂録曰凡歌曲終
　　　　　皆有送聲子夜以持子送曲鳯將雛以澤
　　　　　雉送曲樂府解題曰後人更為四時行樂
　　　　　之詞謂之子夜四時歌又有大子夜歌子
　　　　　夜警歌子夜變歌皆曲之變也
落日出前門瞻矚見子度冶容多姿鬢芳香已盈路
芳是香所為冶容不敢當天不奪人願故使儂見郎
㝛㫺不梳頭絲髪被兩肩婉伸郎膝上何處不可憐
自從别歡來奩器了不開頭亂不敢理粉拂生黄衣
﨑嶇相怨慕始獲風雲通玉林語石闕悲􁈖兩心同
見娘喜(善/一作)容媚願得結金蘭空織無經緯求匹理自
難
始欲識郎時兩心望如一理絲入殘機何悟不成匹
前絲斷纒(成/一作)綿意欲結交情春蠶易感化絲子已復
生
今夕(日/一作)已歡别合會抂何時朙燈照空局悠然未有
期
自從别郎來何日不咨嗟黄蘖鬱成林當奈苦心多
髙山種芙蓉復經黄蘖塢果得一蓮時流離嬰辛苦
朝􁈖出前門草􁈖還後渚語咲向誰道腹中隂憶汝
擥枕北窗臥郎來就儂嬉小喜多唐突相憐能幾時
駐筯不能食蹇蹇歩闈裏投瓊著局上終日走博子
郎為傍人取負儂非一事攡門不安横無復相關意
年少當及時蹉跎日就老若不信儂語但看霜下草
綠攬迮題錦雙裙今復開已許腰中帶誰共解羅衣
常慮有貳意歡今果不齊枯魚就濁水長與清流乖
歡愁儂亦慘郎咲我便喜不見連理樹異根同條起
感歡初殷勤歎子後遼落打金側瑇瑁外豔裏懐薄
别後涕流連相􁈖情悲滿憶子腹糜爛肝腸尺寸斷
道近不得數遂致盛寒違不見東流水何時復西歸
誰能􁈖不歌誰能飢不食日冥當戸倚惆悵底不憶
擥裙未結帶約睂出前窗羅裳易飄颺小開罵春風
舉酒待相勸酒還杯亦空願因微觴會心感色亦同
夜覺百􁈖纒憂歎涕流襟徒懷傾筐情郎誰朙儂心
儂年不及時其於作乖離素不如浮萍轉動春風移
夜長不得眠轉側聽㪅鼓無故歡相逢使儂肝腸苦
歡從何處來端然有憂色三喚不一應有何比松柏
念愛情慊慊傾倒無所惜重簾持自鄣誰知許厚薄
氣清朙月朗夜與君共嬉郎歌妙意曲儂亦吐芳詞
驚風急素柯白日漸微濛郎懐幽閨性儂亦恃春容
夜長不得眠朙月何灼灼想聞散喚聲虚應空中諾
人各既疇匹我志獨乖違風吹冬簾起許時寒薄飛
我念歡的的子行由豫情霧露隱芙蓉見蓮不分朙
儂作北辰星千年無轉移歡行白日心朝東草還西
憐歡好情懐移居作鄉里桐樹生門前出入見梧子
遣信歡不來自往復不出金銅作芙蓉蓮子何能實
初時非不密其後日不如囘頭批櫛脱轉覺薄志疎
寢食不相忘同坐復俱起玉藕金芙蓉無稱我蓮子
恃愛如欲進含羞未肯前口朱發豔歌玉指弄嬌弦
朝日照綺錢光風動紈素巧笑舊兩犀美目揚雙蛾
　　　子夜四時歌七十五首　晉宋齊辭
　　　　春歌二十首
春風動春心流目矚山林山林多竒采陽鳥吐清音
綠荑帶長路丹椒重紫莖流吹出郊外共歡弄春英
光風流月初新林錦花舒情人戲春月窈窕曵羅裾
妖冶顔蕩駘景色復多媚溫風入南牖織婦懐春意
碧樓冥初月羅綺垂新風含春未及歌桂酒發清容
杜鵑竹裏鳴梅花落滿道燕女遊春月羅裳曵芳草
朱光照綠苑丹華粲羅星那能閨中繡獨無懐春情
鮮雲媚朱景芳風散林花佳人歩春苑繡帶飛紛葩
羅裳迮紅袖玉釵朙月璫冶遊歩春露艷覓同心郎
春林花多媚春鳥意多哀春風復多情吹我羅裳開
新鷰弄初調杜䳌競晨鳴畫睂忘注口遊歩散春情
梅花落已盡桺花隨風散歎我當春年無人相要喚
㫺别雁集渚今還鷰巢梁敢辭嵗月久但使逢春陽
春園花就黃陽池水方渌酌酒初滿杯調弦始終(成/一作)
曲
娉婷揚袖舞阿那曲身輕照灼蘭光在容冶春風生
阿那曜姿舞逶迤唱新歌翠衣發華洛囘情一見過
朙月照桂林初花錦繡色誰能不相􁈖獨在機中織
﨑嶇與時競不復自顧慮春風振榮林常恐華落去
􁈖見春花月含咲當道路逢儂多欲擿可憐持自誤
自從别歡後歎(■/一作)音不絶響黃蘖向春生苦心隨日
長
　　　　夏歌二十首
高堂不作壁招取四面風吹歡羅裳開動儂含咲容
反覆華簟上屏帳了不施郎君未可前待我整容儀
開春初無歡秋冬更増淒共戲炎暑月還覺兩情諧
春别猶春戀夏還情更久羅帳為誰褰雙枕何時有
疊扇放牀上企想遠風來輕袖拂華妝窈窕豋髙臺
含桃已中食郎贈合歡扇深感同心意蘭室期相見
田蠶事已畢􁈖婦猶苦身當暑理絺服持寄與行人
朝豋凉臺上夕㝛蘭池裏乘月採芙蓉夜夜得蓮子
暑盛静無風夏雲薄草起攜手密葉下浮瓜沉朱李
鬱蒸仲暑月長嘯出湖邊芙蓉始結葉花豔未成蓮
適見戴青幡三春已復傾林鵲改初調林中夏蟬鳴
春桃初發紅惜色恐儂擿朱夏花落去誰復相尋覓
㫺别春風起今還夏雲浮路遙日月促非是我淹畱
青荷葢渌水芙蓉葩紅鮮郎見欲採我我心欲懐蓮
四周芙蓉池朱堂敞無壁珍簟鏤玉牀繾綣任懐適
赫赫盛陽月無儂不握扇窈窕瑤臺女冶遊戲凉殿
春傾桑葉盡夏開蠶務畢晝夜理機縛知欲早成匹
情知三夏熱今日偏獨甚香巾拂玉席芙郎豋樓寢
輕衣不重綵飈風故不凉三伏何時過許儂紅粉妝
盛暑非遊節百慮相纒綿汎舟芙蓉湖散􁈖蓮子間
　　　　秋歌十八首
風清覺時凉朙月天色髙佳人理寒服萬結砧杵勞
清露凝如玉凉風中夜發情人不還臥冶遊歩朙月
鴻雁搴南去(字/闕一)鷰指北飛征人難為􁈖願逐秋風歸
開窗秋(取/一作)月光滅燭解羅裳含咲帷幌裏舉體蘭蕙
香
適憶三陽初今已九秋草追逐泰始樂不覺華年度
飄飄初秋夕朙月耀秋輝握腕同遊戲庭含媚素歸
秋夜凉風起天髙星月朙蘭房競妝飾綺帳待雙情
凉秋(風/一作)開窗寢斜月垂光照中宵無人語羅幌有雙
咲
金風扇素節玉露凝成霜登髙去來雁惆悵客心傷
草木不常(長/一作)榮顦顇為秋霜今遇泰始世年逢九春
陽
自從别歡來何日不相􁈖常恐秋葉零無復蓮條時
掘作九州池盡是大宅裏處處種芙蓉婉轉得蓮子
初寒八九月獨纒自絡絲寒衣尚未了郎喚儂底為
秋愛兩兩雁春感雙雙鷰蘭鷹接野雞雉落誰當見
仰頭看桐樹桐花特可憐願天無霜雪梧子解千年
白露朝夕生秋風凄長夜憶郎須寒服乘月擣白素
秋夜入窗裏羅帳起飄颺仰頭看朙月寄情千里光
别在三陽初望還九秋草惡見東流水終年不西顧
　　　　冬歌十七首
淵冰厚三尺素雪覆千里我心如松柏君情復何似
塗澀無人行冐寒往相覓若不信儂時但看雪上跡
寒鳥依髙樹枯林鳴悲風為歡顦顇盡那得好顔容
夜半冐霜來見我輒怨唱懷冰闇中倚已寒不蒙亮
躡履歩荒林蕭索悲人情一唱泰始樂枯草銜花生
㫺别春草綠今還墀雪盈誰知相􁈖老玄鬢白髪生
寒雲浮天凝積雪冰川波連山結玉巖修庭振瓊柯
炭爐却夜寒重抱坐疊褥與郎對華榻弦歌秉(炳/一作)蘭
燭
天寒嵗欲草朔風舞飛雪懷人重衾寢故有三夏熱
冬林葉落盡逢春已復曜葵藿生谷底傾心不蒙照
朔風灑霰雨綠池蓮水結願歡攘皓腕共弄初落雪
嚴霜白草木寒風晝夜起感時為歡歎霜鬢不可視
何處結同心西陵柏樹下晃蕩無四壁嚴霜凍殺我
白雪停隂岡丹華耀陽林何必絲與竹山水有清音
未嘗經辛苦無故彊相矜欲知千里寒但看井水冰
果欲結金蘭但看松柏林經霜不墮(墜/一作)地嵗寒無兾
心
適見三陽日寒蟬已復鳴感時為歡歎白髪綠鬢生
　　　子夜四時歌七首　梁武帝
　　　　春歌
蘭葉始滿地梅花已落枝持此可憐意摘以寄心知
　　　　夏歌三首
江南蓮花開紅光復碧水色同心復同藕異心無異
閨中花如繡簾上露如珠欲知有所􁈖停織復踟蹰
含桃落花日黃鳥營飛時君住馬已(欲/一作)疲妾去蠶已
飢
　　　　秋歌二首
繡帶合歡結錦衣連理文懷情入夜月含笑出朝雲
當信抱梁期莫聽囘風音鏡上兩人髻分朙無兩心
　　　　冬歌
寒閨動黻帳密筵重錦席賣眼拂長袖含笑留上客
　　　子夜四時歌八首　王金珠
　　　　春歌三首
朱日光素水黃華映白雪折梅待佳人共迎陽春月
階上香入懐庭中花照眼春心鬱如此情來不可限
吹漏不可停斷弦當更續俱作雙􁈖引共奏同心曲
　　　　夏歌二首
玉盤貯朱李金杯盛白酒本欲持自親復恐不甘口
垂簾倦煩熱巻幌乘清隂風吹合歡帳直動相􁈖琴
　　　　秋歌二首
疊素蘭房中勞情桂杵側朱顔潤紅粉香汗光玉色
紫莖垂玉露綠葉落金櫻著錦如言重衣羅始覺輕
　　　　冬歌
寒閨周黼帳錦衣連理文懐情入夜月含咲出朝雲
樂府詩集巻第四十四
　　　　　　　東吳毛晉訂正　男扆再訂
樂府詩集巻第四十五
　　　　　　　太原　郭茂倩　編次
　　清商曲辭
　　　呉聲曲辭
　　　　子夜春歌　王　翰
春氣滿林香春遊不可忘落花吹欲盡垂桺折還長桑
女淮南曲金鞍塞北裝行行小垂手日草渭川陽
　　　　子夜冬歌　崔國輔
寂寥抱冬心裁羅又褧褧夜久頻挑燈霜寒翦刀冷
　　　　同前　嶭　耀
朔風扣羣木嚴霜凋百草借問月中人安得長不老
　　　子夜四時歌六首　郭元振
　　　　春歌二首
青樓含日光綠池起風色贈子同心花殷勤此何極
陌頭楊桺枝已被春風吹妾心正斷絶君懐那得知
　　　　秋歌二首
邀懽空佇立望美頻廻顧何時復採菱江中密相遇
避惡茱茰囊延年菊花酒與子結綢繆丹心此何有
　　　　冬歌二首
北極嚴氣昇南至溫風謝調絲競短歌拂枕憐長夜
帷横雙翡翠被巻兩鴛鴦婉態不自得宛轉君王牀
　　　子夜四時歌四首　李　白
　　　　春歌
秦地羅敷女採桑綠水邊素手青條上紅妝白日鮮蠶
飢妾欲去五馬莫畱連
　　　　夏歌
鏡湖三百里菡蓞發荷花五月西施採人看隘若耶廻
舟不待月歸去越王家
　　　　秋歌
長安一片月萬户擣衣聲秋風吹不盡總是玉關情何
日平胡虜良人罷遠征
　　　　冬歌
朙朝驛使發一夜絮征𫀆素手抽針冷那堪把翦刀裁
縫寄遠道幾日到臨洮
　　　子夜四時歌四首　陸龜䝉
　　　　春歌
山連翠羽屏草接煙華席望盡南飛鷰佳人斷信息(作/一)
(息/消)
　　　　夏歌
蘭眼擡露斜鶯脣映花老金龍傾漏盡玉井敲冰早
　　　　秋歌
涼漢清泬寥衰林怨風雨愁聽絡緯唱似與羇魂語
　　　　冬歌
南光走冷圭北籟號空木年年任霜霰不減篔簹綠
　　　　大子夜歌二首
歌謠數百種子夜最可憐慷慨吐清音朙轉出天然
絲竹發歌響假器揚清音不知歌謠妙聲勢出口心
　　　　子夜警歌二首
鏤椀傳綠酒雕鑪薫紫煙誰知苦寒調共作白雪弦
恃愛如欲進含羞出不前朱口發豔歌玉指弄嬌弦
　　　　子夜變歌三首
　　　　　宋書樂志曰六變諸曲皆因事制歌古今
　　　　　樂録曰子夜變歌前作持子送後作歡娯
　　　　　我送子夜警歌無送聲仍作變故呼為變
　　　　　頭謂六變之首也
人傳歡負情我自未常見三更開門去始知子夜變􁕁
嵗月如流邁春盡秋已至熒熒條上花零落何乃駛
嵗月如流邁行已及素秋蟋蟀吟堂前惆悵使儂愁
　　　　同前　王金珠
七綵紫金柱九華白玉梁但歌繞不去含吐有餘香􁕁
　　　　上聲歌八首　晉宋梁辭
　　　　　古今樂録曰上聲歌者此因上聲促柱得
　　　　　名或用一調或用無調名如古歌辭所言
　　　　　謂哀􁈖之音不及中和梁武因之改辭無
　　　　　復雅句
儂本是蕭草持作蘭桂名芬芳頓交盛感郎為上聲
郎作上聲曲柱促使弦哀譬如秋風急觸遇傷儂懐
初歌子夜曲改調促鳴筝四座暫寂静聽我歌上聲
三鼓染烏頭聞鼓白門裏擥裳抱履走何冥不輕紀
三月寒暖適楊桺可藏雀未言涕交零如何見君隔
新衫繡兩端(襠/一作)迮著羅裙裏行歩動微塵羅裙隨風
起
裲襠與郎著反繡持貯裏汗汙莫濺浣持許相存在
春月㬉何太生裙迮羅襪曖曖日欲冥從儂門前過
　　　　同前　王金珠
花色過桃杏名稱重金瓊名歌非下里含笑作上聲
　　　　歡聞歌
　　　　　古今樂録曰歡聞歌者晉穆帝升平初歌
　　　　　畢輒呼歡聞不以為送聲後因此為曲名
　　　　　今世用莎持乙子代之語稍訛異也
遙遙天無柱流漂萍無根單身如螢火持底報郎恩
　　　　同前　王金珠
豔豔金樓女心如玉池蓮持底報郎恩俱期遊梵天
　　　　歡聞變歌六首
　　　　　古今樂録曰歡聞變歌者晉穆帝升平中
　　　　　童子輩忽歌於道曰阿子聞曲終輒云阿
　　　　　子汝聞不無幾而穆帝崩禇太后哭阿子
　　　　　汝聞不聲既悽苦因以名之
金瓦九重墻玉壁珊瑚柱中夜來相尋喚歡聞不顧
歡來不徐徐陽窗都銳戸耶婆尚未眠肝心如推櫓
張罾不得魚魚不櫓罾歸君非鸕鷀鳥底爲守空池
刻木作班鷦有翅不能飛搖著帆檣上望見千里磯
鍥臂飲清血牛羊持祭天没命成灰土終不罷相憐
駛風何曜曜帆上牛渚磯帆作繖子張船如侣馬馳
　　　　同前　王金珠
南有相􁈖木合影復同心遊女不可求誰能識得音
　　　　前溪歌七首
　　　　　宋書樂志曰前溪歌者晉車騎將軍沈玩
　　　　　所制郗昻樂府解題曰前溪舞曲也
憂思出門倚逢郎前溪度莫作流水心引新都捨故
為家不鑿井檐㽍下前溪開穿亂漫下但聞林鳥啼
前溪滄浪映通波澄渌清聲弦傳不絶千載寄汝名永
與天地幷
逍遙獨桑頭北望東武亭黄瓜被山側春風感郎情
逍遙獨桑頭東北無廣親黄瓜是小草春風何足(處/一作)
歎憶汝涕交零
黄葛結蒙籠生在落溪邊花落逐水去何當順流還還
亦不復鮮
黄葛生爛熳誰能斷葛根寜斷嬌兒乳不斷郎殷勤
　　　　同前　包朙月
當曙與未曙百鳥啼窗前獨眠抱被歎憶我懐中儂單
情何時雙
　　　　阿子歌三首
　　　　　宋書樂志曰阿子歌者亦因升平初歌云
　　　　　阿子汝聞不後人演其聲為阿子歡聞二
　　　　　曲樂苑曰嘉興人養鴨兒鴨兒既死因有
　　　　　此歌未知孰是
阿子復阿子念汝好顔容風流世希有窈窕無人雙
春月故鴨啼獨雄顛倒落工知悅弦死故來相尋博
野田草欲盡東流水又暴念我雙飛鳧飢渇常不飽
　　　　同前　王金珠
可憐雙飛鳧飛集野田頭飢食野田草渇飲清河流
　　　　丁督䕶歌五首　宋武帝
　　　　　一曰阿督護宋書樂志曰督護歌者彭城
　　　　　内史徐逵之為魯軌所殺宋髙祖使府内
　　　　　直督護丁旿收斂殯埋之逵之妻髙祖長
　　　　　女也呼旿至閣下自問殮送之事每問輒
　　　　　歎息曰丁督護其聲哀切後人因其聲廣
　　　　　其曲焉唐書樂志曰丁督䕶晉宋間曲也
　　　　　今歌是宋武帝所製云
督護北征去前鋒無不平朱門垂高蓋永世揚功名
洛陽數千里孟津流無極辛苦戎馬間别易會難得
督護北征去相送落星墟帆檣如芒檉督護今何渠
督護初征時儂亦惡聞許願作石尤風四面斷行旅
聞歡去北征相送直瀆浦只有淚可出無復情可吐
　　　　同前　王金珠
黄河流無極洛陽數千里轗軻戎旅間何由見歡子
　　　　同前　李　白
雲陽上征去兩岸饒商賈呉牛喘月時拖船一何苦水
濁不可飲壺漿半成土一唱都護歌心摧淚如雨萬人
鑿盤石無田逹江滸君看石芒碭掩淚悲千古
　　　　團扇郎六首
　　　　　古今樂録曰團扇郎歌者晉中書令王珉
　　　　　捉白團扇與嫂婢謝芳姿有愛情好甚篤
　　　　　嫂捶撻婢過苦王東亭聞而止之芳姿素
　　　　　善歌嫂令歌一曲當赦之應聲歌曰白團
　　　　　扇辛苦五流連是郎眼所見珉聞更問之
　　　　　汝歌何遺芳姿卽改云白團扇顦顇非㫺
　　　　　容羞與郎相見後人因而歌之
七寶畵團扇燦爛朙月光餉郎却暄暑相憶莫相忘
青青林中竹可作白團扇動搖郎玉手因風托方便
犢車薄不乗步行耀玉顔逢儂都共語起欲著夜半
團扇薄不搖窈窕搖蒲葵相憐中道罷定是阿誰非
御路薄不行窈窕決横塘團扇鄣白日面作芙蓉光
白練薄不著趣欲著錦衣異色都言好清白為誰施
　　　　同前
手中白團扇浄如秋團月清風任動生嬌聲任意發
　　　　同前
團扇復團扇持許自遮面憔悴無復理羞與郎相見
　　　　同前　張　祐
白團扇今來此去捐願得入郎手團圓郎眼前
　　　　同前　劉禹錫
團扇復團扇奉君清暑殿秋風入庭樹從此不相見上
有乘鸞女蒼蒼蟲綱遍朙年入懐袖别是(有/一作)機中練
　　　　七日夜女歌九首
三春怨離泣九秋欣期歌駕鸞行日時月朙濟長河
長河起秋雲漢渚風涼發含欣出霄路可咲向朙月
金風起漢曲素月朙河邊七章未成匹飛鷰(鸞/一作)起長
川
春離隔寒暑朙秋暫一會兩歎别日長雙情若飢渴
婉孌不終夕一别周年期桑蠶不作繭晝夜長懸絲
靈匹怨離處索居隔長河玄雲不應雷是儂啼歎歌
振玉下金堦拭眼矚星蘭惆悵登雲軺悲恨兩情殫
風驂不駕纓翼人立中庭簫管且停吹展我叙離情
紫霞煙翠葢斜月照綺窗銜悲握離袂易爾還年容
　　　　長史變歌三首
　　　　　宋書樂志曰長史變歌者晉司徒左長史
　　　　　王廞臨敗所制也
岀儂呉昌門清水綠碧色徘徊戎馬間求罷不能得
口和狂風扇心故清白節朱門前世榮千載表忠烈
朱桂結貞根芳芬(菲/一作)溢帝庭陵霜不改色枝葉永流
榮
　　　　黄生曲三首
黄生無誠信冥彊將儂期通夕出門望至曉竟不來
崔子信桑條餒去都餒還為歡復摧折命生絲髪間
松柏葉青蒨石榴花葳蕤迮置前後事歡今定憐誰
　　　　黄鵠曲四首
　　　　　列女傳曰魯陶嬰者魯陶朙之女也少寡
　　　　　養㓜孤無彊昆弟紡績為産魯人或聞其
　　　　　義將求焉嬰聞之恐不得免乃作歌朙已
　　　　　之不更二庭也其歌曰悲夫黄鵠之早寡
　　　　　兮七年不雙宛頸獨㝛兮不與衆同夜半
　　　　　悲鳴兮想其故雄天命早寡兮獨㝛何傷
　　　　　寡婦念此兮泣下數行鳴呼哀哉兮死者
　　　　　不可忘飛鳴尚然兮況於貞良雖有賢雄
　　　　　兮終不重行魯人聞之不敢復求按黄鵠
　　　　　本漢横吹曲名
黄鵠參天飛半道鬱徘徊腹中車輪轉君知思憶誰
黄鵠參天飛半道還哀鳴三年失羣侣生離傷人情
黄鵠參天飛凝翮争風囘高翔入玄闕時復乘雲頽
黄鵠參天飛半道還後渚欲飛復不飛悲鳴覓羣侣
　　　　碧玉歌三首
　　　　　樂苑曰碧玉歌者宋汝南王所作也碧玉
　　　　　汝南王妾名以寵愛之甚所以歌之
碧玉破瓜時郎為情顛倒芙蓉陵霜榮秋容故尚好
碧玉小家女不敢攀貴徳感郎千金意慙無傾城色
碧玉小家女不敢貴徳攀感郎意氣重遂得結金蘭
　　　　同前二首
碧玉破瓜時相為情顛倒感郎不羞郎囘身就郎抱
杏梁日始照蕙席歡未極碧玉奉金盃淥酒助花色
　　　　同前　李　暇
碧玉上宫妓出入千花林珠被玳瑁牀感郎情意深
　　　　桃葉歌三首
　　　　　古今樂録曰桃葉歌者晉王子敬之所作
　　　　　也桃葉子敬妾名縁於篤愛所以歌之隋
　　　　　書五行志曰陳時江南盛歌王獻之桃葉
　　　　　詞云桃葉復桃葉渡江不用檝但渡無所
　　　　　苦我自迎接汝後隋晉王廣伐陳置將桃
　　　　　葉山下及韓擒虎渡江大將任蠻奴至新
　　　　　亭以導北軍之應子敬獻之字也
桃葉映紅花無風自妸娜春花映何限感郎獨采我
桃葉復桃葉桃樹連桃根相憐兩樂事獨使我殷勤
桃葉復桃葉渡江不用檝但渡無所苦我自來迎接(作/一)
(接汝/我自迎)
　　　　同前
桃葉復桃葉渡江不待櫓風波了無常没命江南渡
　　　　長樂佳七首
小庭春映日四角佩琳琅玉枕龍鬚席郎暝首何當
雎鳩不集林體潔好清流貞節曜竒世長樂戲汀洲
鴛鴦翻碧樹皆以戲蘭渚寢食不相離長莫過時許
欲知長樂佳仲陵羅淑女媚蘭雙情諧
欲知長樂佳中陵羅雎鳩美死兩心齊
比翼交頸遊千載不相離偕情欣歡念長樂佳
欲知長樂佳仲陵羅背林前溪長相隨
　　　　同前
紅羅複斗帳四角垂朱璫玉枕龍鬚席郎眠何處牀
　　　　歡好曲三首
淑女總角時喚作小姑子容豔初春花人見誰不愛
窈窕上頭懽那得及破瓜但看脱葉蓮何如芙蓉花
逶迤總角年華豔星間月遙見情傾廷不覺喉中噦
樂府詩集卷第四十五　東吳毛晉訂正
樂府詩集巻第四十六
　　　　　　　太原　郭茂倩　編次
　　清商曲辭
　　　呉聲歌曲
　　　　懊儂歌十四首
　　　　　古今樂録曰懊儂歌者晉石崇緑珠所作
　　　　　唯絲布澀難縫一曲而已後皆隆安初民
　　　　　間訛謠之曲宋少帝更制新歌三十六曲
　　　　　齊太祖常謂之中朝曲梁天監十一年武
　　　　　帝敕法雲改為相􁈖曲宋書五行志曰晉
　　　　　安帝隆安中民忽作懊惱歌其曲中有草
　　　　　生可攬結女兒可攬抱之言桓玄既簒居
　　　　　天位義旗以三月二日掃定京師玄之宫
　　　　　女及逆黨之家子女妓妾悉為軍賞東及
　　　　　甌越北流淮泗人皆有所獲焉時則草可
　　　　　結事則女可抱信矣
絲布澀難縫今儂十指穿黄牛細犢車遊戲出孟津
江中白布帆烏布禮中帷撢如陌上鼓許是儂歡歸
江陵去揚州三千三百里已行一千三所有二千在
寡婦哭城頽此情非虚假相樂不相得抱恨黄泉下
內心百際起外形空殷勤既就頽城感敢言浮花言
我與歡相憐約誓底言者常歎負情人郎今果成詐
我有一所歡安在深閤裏桐樹不結花何由得梧子
長檣鐵鹿子布帆阿那起詫儂安在間一去三千里
蹔薄牛渚磯歡不下廷板水深沾儂衣白黒何在浣
愛子好情懐傾家料理亂攬裳未結帶落托行人斷
月落天欲曙能得幾時眠悽悽下牀去儂病不能言
髮亂誰料理託儂言相恖還君華豔去催送實情來
山頭草歡少四面風趨使儂顛倒
懊惱奈何許夜聞家中論不得儂與汝
　　　　懊惱曲　溫庭筠
藕絲作線難勝針蘂粉染黄那得深玉白蘭芳不相顧
倡(青/一作)樓一咲輕千金莫言自古皆如此徤劍刜鐘鉛
繞指三秋庭緑盡迎霜惟有荷花守紅死西(廬/一作)江小
吏朱班輪桺縷吐芽香玉春兩股金釵已相許不令獨
作空城塵悠悠楚水流如馬恨紫愁紅滿平野野土千
年怨不平至今燒作鴛鴦瓦
　　　　華山畿二十五首
　　　　　古今樂録曰華山畿者宋少帝時懊惱一
　　　　　曲亦變曲也少帝時南徐一士子從華山
　　　　　畿往雲陽見客舍有女子年十八九悅之
　　　　　無因遂感心疾母問其故具以啓母母為
　　　　　至華山尋訪見女具說聞感之因脱蔽膝
　　　　　令母密置其席下卧之當已少日果差忽
　　　　　舉席見蔽膝而抱持遂吞食而死氣欲絶
　　　　　謂母曰葬時車載從華山度母從其意比
　　　　　至女門牛不肯前打拍不動女曰且待須
　　　　　臾妝㸃沐浴旣而出歌曰華山畿君旣為
　　　　　儂死獨活為誰施歡若見憐時棺木為儂
　　　　　開棺應聲開女透入棺家人叩打無如之
　　　　　何乃合葬呼曰神女冡
華山畿君既為儂死獨生為誰施歡若見憐時棺木為
儂開
聞歡大養蠶定得幾許絲所得何足言奈何黑瘦為
夜相􁈖投壺不停箭憶歡作嬌時
開門枕水渚三刀治一魚歷亂傷殺汝
未敢便相許夜聞儂家論不持儂與汝
懊惱不堪止上牀解要繩自經屏風裏
啼著曙淚落枕將浮身沈被流去
將懊惱石闕晝夜題碑淚常不燥
别後常相􁈖頓書千丈闕題碑無罷時
奈何許所歡不在間嬌咲向誰緒
隔津歎(歡/一作)牽牛語織女離淚溢河漢
啼相憶淚如漏刻水晝夜流不息
著處多遇羅的的往年少豔情何能多
無故相然我路絶行人斷夜夜故望汝
一坐復一起黄昬人定後許時不來已
摩可儂巷巷相羅截終當不置汝
不能乆長離中夜憶歡時抱被空中啼
腹中如湯灌肝腸寸寸斷教儂底聊頼
相送勞勞渚長江不應滿是儂淚成許
奈何許天下人何限慊慊只為汝
郎情難可道歡行豆挾心見荻多欲繞
松上蘿願君如行雲時時見經過
夜相􁈖風吹窗簾動言是所歡來
長鳴雞誰知儂念汝獨向空中啼
腹中如亂絲憒憒適得去愁毒已復來
　　　　讀曲歌八十九首
　　　　　宋書樂志曰讀曲歌者民間為彭城王義
　　　　　康所作也其歌云死罪劉領軍誤殺劉苐
　　　　　四是也古今樂録曰讀曲歌者元嘉十七
　　　　　年袁后崩百官不敢作聲歌或因酒讌止
　　　　　竊聲讀曲細吟而已以此為名按義康被
　　　　　徙亦是十七年南齊時朱碩仙善歌呉聲
　　　　　讀曲武帝出遊鍾山幸何美人墓碩仙歌
　　　　　曰一憶所歡時縁山破芿荏山神感儂意
　　　　　盤石鋭鋒動帝神色不悅曰小人不遜弄
　　　　　我時朱子尚亦善歌復為一曲云暖暖日
　　　　　欲冥觀騎立蜘蟵太陽猶尚可且願停須
　　　　　臾於是俱䝉厚賚
花釵芙蓉髻雙鬢如浮雲春風不知著好來動羅裙
念子情難有已惡動羅裙聽儂入懐不
紅藍與芙蓉我色與歡敵莫案石榴花歷亂聽儂摘
千葉紅芙蓉照灼緑水邊餘花任郎摘慎莫罷儂蓮
思歡久不愛獨枝蓮只惜同心藕
打壞木棲床誰能坐相􁈖三更書石闕憶子夜啼碑
奈何不可言朝看莫牛跡知是㝛蹄痕
娑拖何處歸道逢播掿郎口朱脱去盡花釵復低昻
所歡子蓮從胸上度刺憶庭欲死
攬裳踱跣把絲織履故交白足露
上知所所歡不見憐憎狀從前度
􁈖難忍絡甖語酒壺倒寫儂頓盡
上樹摘桐花何悟枝枯燥迢迢空中落遂為梧子道
桐花特可憐願天無霜雪梧子解千年
桺樹得春風一低復一昻誰能空相憶獨眠度三陽
折楊桺百鳥園林啼道歡不離口
縠衫兩䄂裂花釵鬢邊低何處分别歸西上古餘啼
所歡子不與他人别啼是憶郎耳
披被樹朙燈獨􁈖誰能忍欲知長寒衣蘭燈傾壺盡
坐起歎汝好願他甘叢香傾筐入懐抱
逋髪不可料顦顇為誰睹欲知相憶時但看裙帶緩幾
許
憶歡不能食徘徊三路問因風覓消息
朝日光景開從君良燕遊願如卜者策長與千嵗龜
所歡子問春花可憐摘揷裲襠裏
芳萱初生時知是無憂草雙睂畫未成那能就郎抱
百花鮮誰能懷春日獨入羅帳眠
聞歡得新儂四支懊如垂鳥散放行路井中百翅不能
飛
憐歡敢喚名念歡不呼字連喚歡復歡兩誓不相棄
奈何許石闕生口中銜碑不得語
白門前烏㡌白㡌來白㡌郎是儂良不知烏㡌郎是誰
初陽正二月草木鬱青青躡履步前園時物感人情
青幡起御路緑桺䕃馳道歡贈玉樹筝儂送千金寶
桃花落已盡愁􁈖猶未央春風難期信託情朙月光
計約黄昬後人斷猶未來聞歡開方局已復將誰期
自從别郎後卧㝛頭不舉飛龍落藥店骨出只為汝
日光没已盡㝛鳥縱横飛徙倚望行雲躞蹀待郎歸
百度不一囘千書信不歸春風吹楊桺華豔空徘徊
音信闊弦朔方悟千里遙朝霜語白日知我為歡消
合冥過藩來向曉開門去歡取身上好不為儂作慮
五鼓起開門正見歡子度何處㝛行還衣被有霜露
本自無此意誰交郎舉前視儂轉邁邁不復來時言
自我别歡後歎音不絶響茱茰持捻泥龕有殺子像
家貧近店肆出入引長事郎君不浮華誰能呈實意
念日行不遇道逢播掿郎查滅衣服壞白肉亦黯瘡
㱆欷闇中啼斜日照帳裏無油何所苦但使天朙爾
黄絲咡素琴汎彈弦不斷百弄任郎作唯莫廣陵散
思歡不得來抱被空中語月没星不亮持底朙儂緒
詐我不出門冥就他儂㝛鹿轉方相頭丁倒欺人目
歡但且還去遺信相參伺契兒向髙店須臾儂自來
欲行一過心誰我道相憐摘菊持飲酒浮華著口邊
語我不遊行常常走巷路敗橋語方相欺儂那得度
闊面行負情詐我言端的畫背作天圖子將負星歷
君行負憐事那得厚相於麻𥿄語三葛我薄汝麤疎
黄天不滅解甲夜曙星出漏刻無心腸復令五更畢
打殺長鳴雞彈去烏白鳥願得連冥不復曙一年都一
曉
空中人住在髙檣深閤裏書信了不通故使風往爾
儂心常慊慊歡行由預情霧露隱芙蓉見蓮詎分朙
非歡獨慊慊儂意亦驅驅雙燈俱時盡奈許兩無由
誰交疆纒綿常持罷作慮作生隱藕葉蓮儂在何處
相憐兩樂事黄作無趣怒合散無黄連此事復何苦
誰交彊纒綿常持罷作意走馬織懸簾薄情奈當駛
執手與歡别合㑹在何時朙燈照空局悠然未有期
百憶却欲噫兩眼常不燥蕃師五鼓行離儂何太早
合咲來向儂一抱不能置領後千里帶那頓誰多媚
歡相憐今去何時來裲襠别去年不忍見分題
歡相憐題心共飲血梳頭入黄泉分作兩死計
嬌咲來向儂一抱不能已湖燥芙蓉萎蓮汝藕欲死
歡心不相憐慊苦竟何已芙蓉腹裏萎蓮汝從心起
下帷掩燈燭朙月照帳中無油何所苦但使天朙儂
執手與歡别欲去情不忍餘光照已藩坐見離日盡
種蓮長江邊藕生黄蘖浦必得蓮子時流離經辛苦
人傳我不虚實情朙把納芙蓉萬層生蓮子信重沓
聞乖事難懐況復臨别離伏龜語石板方作千嵗碑
鈐盪與時競不得尋傾慮春風扇芳條常念花落去
坐倚無精魂使我生百慮方局十七道期會是何處
暫出白門前楊桺可藏烏歡作沈水香儂作博山罏
十期九不果常抱懐恨生然燈不下炷有油那得朙
自從近日來了不相尋博竹簾裲襠題知子心情薄
下帷燈火盡朗月照懐裏無油何所苦但令天朙爾
近日連違期不復尋博子六籌翻雙魚都成罷去已
一夕就郎㝛通夜語不息黄蘖萬里路道苦眞無極
登店賣三葛郎來買丈餘合匹與郎去誰解斷麤疎
儂亦粗經風罷頓葛帳裏敗許麤疎中
紫草生湖邊悞落芙蓉裏色分都未獲空中染蓮子
閨閤斷信使的的兩相憶譬如水上影分朙不可得
逍遙待曉分轉側聽更鼓朙月不應停特為相􁈖苦
罷去四五年相見論故情殺荷不斷藕蓮心已復生
辛苦一朝歡須臾情易厭行膝㸃芙蓉深蓮非骨念
慊苦憶儂歡書作後非是五果林中度見花多憶子
　　　　讀曲歌五首　張　祐
窗中獨自起簾外獨自行愁見蜘蟵織尋思直到朙
碓上人不舂窗中絲罷絡看渠駕去車定是無四角
不見心相許徒云脚漫勤摘荷空摘葉是底採蓮人
窗外山魈立知渠脚不多三更機底下模著是誰梭
郎去摘黄瓜郎來收赤棗郎耕種麻地今作西舍道
樂府詩集巻第四十六
　　　　　　　東吳毛晉訂正　男扆再訂
樂府詩集巻第四十七
　　　　　　　太原　郭茂倩　編次
　　清商曲辭
　　　呉聲歌曲
　　　　春江花月夜二首　隋煬帝
　　　　　晉書樂志曰春江花月夜玉樹後庭花堂
　　　　　堂竝陳後主所作後主常與宫中女學士
　　　　　及朝臣相和為詩太常令何胥又善於文
　　　　　詠採其尤豔麗者以為此曲
草江平不動春花滿正開流波將月去潮水帶星來
夜露含花氣春潭瀁月暉漢水逢游女湘川值兩妃
　　　　同前　諸葛穎
花帆渡桺浦結纜隱梅洲月色含江樹花影覆船樓
　　　　同前二首　張子容
林花發岸口氣色動江新此夜江中月流光花上春分
朙石潭裏宜照浣紗人
交甫憐瑶佩仙妃難重期沈沈緑江晚惆悵碧雲姿初
逢花上月言是弄珠時
　　　　同前　張若虚
春江潮水連海平海上朙月共潮生灩灩隨波千萬里
何處春江無月朙江流宛轉遶芳甸月照花林皆似霰
空裏流(流/一作)霜不覺飛汀上白沙看不見江天一色無
纎塵皎皎空中孤月輪江畔何人初見月江月何年初
照人人生代代無窮已江月年年望相似不知江月待
何人但見長江送流水白雲一片去悠悠青楓浦上不
勝愁誰家今夜扁舟子何處相􁈖朙月樓可憐樓上月
徘徊應照離人妝鏡臺玊户簾中巻不去擣衣砧上拂
還來此時相望不相聞願逐月華流照君鴻雁長飛光
不度魚龍潛躍水成文昨夜閒潭夢落花可非春半不
還家江水流春去欲盡江潭落月復西斜斜月沉沉藏
海霧碣石瀟湘無限路不知乗月幾人歸落月揺情滿
江樹
　　　　同前　溫庭筠
玊樹歌䦨海雲黑花庭忽作青蕪國秦淮有水水無情
還向金陵漾春色楊家二世安九重不御華芝嫌六龍
百幅錦帆風力滿連天展盡金芙蓉珠翠丁星復朙滅
龍頭劈浪哀笳發千里涵空照水魂萬枝破鼻團香(作/一)
(香)雪漏轉霞髙滄海西頗黎枕上聞天雞蠻弦玳雁曲
如語一醉昬昬天下迷四方傾動煙塵起猶在濃香夢
魂裏後主荒宫有曉鶯飛來只隔西江水
　　　　玉樹後庭花　陳後主
　　　　　隋書樂志曰陳後主於清樂中造黄驪留
　　　　　及玉樹後庭花金釵兩鬢垂等曲與幸臣
　　　　　等製其歌詞綺豔相髙極於輕蕩男女唱
　　　　　和其音甚哀五行志曰禎朙初後主作新
　　　　　歌辭甚哀怨令後宫美人習而歌之其辭
　　　　　曰玊樹後庭花花開不復久時人以歌䜟
　　　　　此其不久兆也南史曰後主張貴妃名麗
　　　　　華與龔孔二貴嬪王李二美人張嶭二淑
　　　　　媛袁昭儀何婕妤江脩容等竝有寵又以
　　　　　宫人袁大捨等為女學士每引賓客游宴
　　　　　則使諸貴人女學士與狎客共賦新詩采
　　　　　其尤豔麗者以為曲調被以新聲選宫女
　　　　　千數歌之其曲有玉樹後庭花臨春樂等
　　　　　其略云璧月夜夜滿瓊樹朝朝新大抵皆
　　　　　美張貴妃孔貴嬪之容色按大業拾遺記
　　　　　璧月句葢江總辭也
麗宇芳林對髙閣新妝豔質本傾城映户凝嬌乍不進
出帷含態笑相迎妖姬臉似花含露玉樹流光照後庭
　　　　同前　張　祐
輕車何草草獨唱後庭花玊座誰為主徒悲張麗華
　　　　堂堂　温庭筠
錢塘岸上春如織淼淼寒潮帶晴色淮南游客馬連嘶
碧草迷人歸不得風飄客意如吹煙纎指殷懃傷雁弦
一曲堂堂紅燭筵金鯨瀉酒如飛泉
　　　　三閣詞四首　劉禹錫
　　　　　三閣詞劉禹錫所作呉聲曲也南史曰陳
　　　　　後主至徳二年於光昭殿前起臨春結綺
　　　　　望仙三閣髙數十丈竝數十間牕牖壁帶
　　　　　懸楣欄檻之類皆以沉檀香為之又飾以
　　　　　珠玉間以珠翠外施珠簾内有寳床寳帳
　　　　　服玩瑰麗近古未有每微風暫至香聞數
　　　　　里朝日初照光映後庭其下積石為山引
　　　　　水為池植以竒樹雜以花藥後主自居臨
　　　　　春閣張貴妃居結綺閣龔孔二貴嬪居望
　　　　　仙閣竝復道交相往來
貴人三閣上日晏未梳頭不應有恨事嬌甚却成愁
珠箔曲瓊鈎子細見揚州北兵那得度浪語判悠悠
沈香帖閣柱金縷畫門􁍃囘首降幡下已見黍離離
三人出眢井一身登檻車朱門漫臨水不可見鱸魚
　　　　泛龍舟　隋煬帝
　　　　　隋書樂志曰煬帝大製豔篇辭極滛綺令
　　　　　樂正白朙達造新聲剏萬歳樂藏鉤樂七
　　　　　夕相逢樂舞席同心髻玉女行觴神仙畱
　　　　　客擲磚續命斷雞子鬬百草汎龍舟還舊
　　　　　宫長樂花十二時等曲掩抑摧藏哀音斷
　　　　　絶唐書樂志曰汎龍舟隋煬帝江都宫作
舳艫千里泛歸舟言旋舊鎮下揚州借問揚州在何處
淮南江北海西頭六轡聊停御百丈暫罷開山歌棹謳
詎似江東掌間地獨自稱言鑑裏游
　　　　黄竹子歌
　　　　　唐李康成曰黄竹子歌江陵女歌皆今時
　　　　　呉歌也
江邉黄竹子堪作女兒箱一船使兩槳得娘還故鄉
　　　　江陵女歌
雨從天上落水從橋下流拾得娘裙帶同心結兩頭
　　　神弦歌
　　　　　古今樂録曰神弦歌十一曲一曰㝛阿二
　　　　　曰道君三曰聖郎四曰嬌女五曰白石郎
　　　　　六曰青溪小姑七曰湖就姑八曰姑恩九
　　　　　曰採菱童十曰朙下童十一曰同生
　　　　㝛阿曲
蘇林開天門趙尊閉地户神靈亦道同眞官今來下
　　　　　　右一曲
　　　　道君曲
中庭有樹自語梧桐推枝布葉
　　　　　　右一曲
　　　　聖郎曲
左亦不佯佯右亦不翼翼仙人在郎傍玉女在郎側酒
無沙糖味為他通顔色
　　　　　　右一曲
　　　　嬌女詩
北遊臨河海遥望中菰菱芙蓉發盛華渌水清且澄弦
歌奏聲節髣髴有餘音
蹀躞越橋上河水東西流上有神仙(仙聖/一作)下有西流魚
行不獨自三三兩兩俱
　　　　　　右二曲
　　　　白石郎曲
白石郎臨江居前導江伯後從魚
積石如玉列松如翠郎豔獨絶世無其二
　　　　　　右二曲
　　　　青溪小姑曲
　　　　　呉均續齊諧記曰㑹稽趙文韶宋元嘉中
　　　　　為東扶侍廨在青溪中橋秋夜步月悵然
　　　　　􁈖歸乃倚門唱烏飛曲忽有青衣年可十
　　　　　五六許詣門曰女郎聞歌聲有悅人者逐
　　　　　月游戲故遣相問文韶都不之疑遂邀暫
　　　　　過須臾女郎至年可十八九許容色絶妙
　　　　　謂文韶曰聞君善歌能為作一曲否文韶
　　　　　即為歌草生盤石下聲甚清美女郎顧青
　　　　　衣取箜篌鼓之泠泠似楚曲又令侍婢歌
　　　　　繁霜自脫金簪扣箜篌和之婢乃歌曰歌
　　　　　繁霜繁霜侵曉幕何意空相守坐待繁霜
　　　　　落留連宴寢將旦别去以金簪遺文韶文
　　　　　韶亦贈以銀盌及瑠璃七朙日於青溪廟
　　　　　中得之乃知得所見青溪神女也按于寶
　　　　　搜神記曰廣陵蔣子文嘗為秣陵尉因撃
　　　　　賊傷而死呉孫權時封中都侯立廟鍾山
　　　　　異苑曰青溪小姑蔣侯第三妹也
開門白水側近橋梁小姑所居獨處無郎
　　　　　　右一曲
　　　　湖就姑曲
赤山湖就頭孟陽二三月緑蔽賁荇藪
湖就赤山磯大姑大湖東仲姑居湖西
　　　　　　右二曲
　　　　姑恩曲
朙姑遵八風蕃謁雲日中前導陸離獸後從朱鳥麟鳯
凰
苕苕山頭柏冬夏葉不衰獨當被天恩枝葉華威蕤
　　　　　　右二曲
　　　　採蓮童曲
泛舟採菱葉過摘芙蓉花扣檝命童侣齊聲採蓮歌
東湖扶菰童西湖採菱芰不持歌作樂為持解愁􁈖
　　　　　　右二曲
　　　　朙下童曲
走馬上前阪石子彈馬蹄不惜彈馬蹄但惜馬上兒
陳孔驕赭白陸郎乘班騅徘徊射堂頭望門不欲歸
　　　　　　右二曲
　　　　同生曲
人生不滿百常抱千嵗憂早知人命促秉燭夜行游
嵗月如流邁行已及素秋蟋蟀鳴空堂感悵令人憂
　　　　　　右二曲
　　　　神弦曲　李　賀
西山日没東山昬颷風吹馬馬踏雲畫弦素管聲淺繁
花裙綷䌨步秋塵桂葉刷風桂墜子青狸哭血寒狐死
古壁彩虬金帖尾雨工騎入秋潭水(騎入潭水/一作雨公夜)百年
老鴞成木魅笑聲碧火巢中起
　　　　神弦别曲　李　賀
巫山(陽/一作)小女隔雲别松花春風山上發(花山上發/一作春風松)
緑葢獨穿香逕歸白馬花竿前孑孑蜀江風澹水如羅
墮蘭誰泛相經過南山桂樹為君死雲衫殘汙紅脂花
　　　祠漁山神女歌　王　維
　　　　　張茂先神女賦序曰魏濟北從事弦超嘉
　　　　　平中夜夢神女來自稱天上玉女姓成公
　　　　　字智瓊東郡人早失父母天地哀其孤苦
　　　　　令得下嫁後三四日一來即乘輜軿衣羅
　　　　　綺智瓊能隱其形不能藏其聲且芬香達
　　　　　于室宇頗為人知一旦神女别去畱贈裙
　　　　　衫裲襠述征記曰魏嘉平中有神女成公
　　　　　智瓊降弦超同室疑其有姧智瓊乃絶後
　　　　　五年超使將之洛西至濟北漁山下䧟上
　　　　　遥望曲道頭有車馬似智瓊果至洛克復
　　　　　舊好唐王勃雜曲曰智瓊神女來訪文君
　　　　　按十道志云漁山一名吾山漢武帝過漁
　　　　　山作瓠子歌云吾山平兮巨野溢是也
　　　　迎神
坎坎撃鼓漁山之下吹洞簫望極浦女巫進紛屢舞陳
瑶席湛清酤風凄凄又夜雨不知神之來兮不來使我
心兮苦復苦
　　　　送神
紛進舞兮堂前目眷眷兮瓊筵來不言兮意不傳作草
雨兮愁空山悲急管兮􁈖繁弦神之駕兮儼欲旋倐雲
收兮雨歇山青青兮潺湲
　　　祠神歌　王　叡
　　　　迎神
蓪草頭花椰葉裙蒲葵樹下舞蠻雲引領望江遥滳酒
白蘋風起水生文
　　　　送神
棖棖山響荅琵琶酒溼青莎肉飼鵶樹葉無聲神去後
𥿄錢灰出木緜花
　　　西曲歌上
　　　　　古今樂録曰西曲歌有石城樂烏夜啼莫
　　　　　愁樂估客樂襄陽樂三洲襄陽蹋銅蹄採
　　　　　桑度江陵樂青陽度青驄白馬共戲樂安
　　　　　東平女兒子來羅那呵灘孟珠繄樂夜度
　　　　　娘長松標雙行纒黄督黄纓平西樂攀楊
　　　　　枝尋陽樂白附鳩枝蒲壽陽樂作蠶絲楊
　　　　　叛兒西烏夜飛月節折楊桺歌三十四曲
　　　　　石城樂烏夜啼莫愁樂估客樂襄陽樂三
　　　　　洲襄陽蹋銅蹄採桑度江陵樂青驄白馬
　　　　　共戲樂安東平那呵灘孟珠翳樂壽陽樂
　　　　　竝舞曲青陽度女兒子來羅夜黄夜度娘
　　　　　長松標雙行纒黄督黄纓平西樂攀楊枝
　　　　　尋陽樂白附鳩枝蒲作蠶絲竝倚歌孟珠
　　　　　翳樂亦倚歌按西曲歌出於荆郢樊鄧之
　　　　　間而其聲節送和與呉歌亦異故其方俗
　　　　　而謂之西曲云
　　　　石城樂
　　　　　唐書樂志曰石城樂者宋臧質所作也石
　　　　　城在竟陵質嘗為竟陵郡於城上眺矚見
　　　　　羣少年歌謡通暢因作此曲古今樂録曰
　　　　　石城樂舊舞十六人
生長石城下開窗對城樓城中諸少年出入見依投
陽春百花生摘揷環髻前捥指蹋忘愁相與及盛年
布帆百餘幅環環在江津執手雙淚落何時見歡還
大艑載三千漸水丈五餘水髙不得渡與歡合生居
聞歡逺行去相送方山亭風吹黄蘖藩惡聞苦離聲
　　　　　　右五曲
　　　　烏夜啼八曲
　　　　　唐書樂志曰烏夜啼者宋臨川王義慶所
　　　　　作也元嘉十七年徙彭城王義康於豫章
　　　　　義慶時為江洲至鎮相見而哭文帝聞而
　　　　　怪之徴還宅大懼伎妾夜聞烏夜啼聲扣
　　　　　齋閤云朙日應有赦其年更為南兖州刺
　　　　　史因此作歌故其和云夜夜望郎來籠窗
　　　　　窗不開今所傳歌辭似非義慶本㫖教坊
　　　　　記曰烏夜啼者元嘉二十八年彭城王義
　　　　　康有罪放逐行次潯陽江州刺史衡陽王
　　　　　義季留連飲宴歷旬不去帝聞而怒皆囚
　　　　　之會稽公主姊也嘗與帝宴洽中席起拜
　　　　　帝未達其㫖躬止之主流涕曰車子嵗草
　　　　　恐不為陛下所容車子義康小字也帝指
　　　　　蔣山曰必無此不爾便負初寧陵武帝葬
　　　　　於蔣山故指先帝陵為誓因封餘酒寄義
　　　　　康旦日曰昨與㑹稽姊飲樂憶弟故附所
　　　　　飲酒往遂宥之使未達潯陽衡陽家人扣
　　　　　二王所囚院曰昨夜烏夜啼官當有赦少
　　　　　頃使至二王得釋故有此曲按史書稱臨
　　　　　川王義康為江州而云衡陽王義季傳之
　　　　　誤也古今樂録曰烏夜啼舊舞十六人樂
　　　　　府解題曰亦有烏棲曲不知與此同否
歌舞諸少年娉婷無種迹菖蒲花可憐聞名不曽識
長檣鐵鹿子布帆阿那起詫儂安在間一去數千里
辭家遠行去儂歡獨離居此日無啼音裂帛作還書
可憐烏臼鳥彊言知天曙無故三更啼歡子冒闇去
烏生如欲飛二飛各自去生離無安心夜啼至天曙
籠窗窗不開蕩户户不動歡下葳蕤籥交儂那得往
遠望千里煙隱當在歡家欲飛無兩翅當奈獨􁈖何
巴陵三江口蘆荻齊如麻執手與歡别痛切當奈何
　　　　　　右八曲
　　　　同前　梁簡文帝
緑草庭中望朙月碧玉堂裏對金鋪鳴弦撥捩發初異
挑琴欲吹衆曲殊不疑三足朝含影直言九子夜相呼
羞言獨眠枕下流託道單棲城上烏
　　　　同前　劉孝綽
鵾弦且輟弄鶴操暫停徽别有啼烏曲東西相背(各自/一作)
飛倡人怨獨守蕩子遊未歸忽聞生離曲長夜泣羅衣
　　　　同前二首　周庾信
促柱繁弦非子夜歌聲舞態異前谿御史府中何處㝛
洛陽城頭郍得棲彈琴蜀郡卓家女織錦秦川竇氏妻
詎不自驚長淚落到頭啼烏恒夜啼
桂樹懸知遠風竿詎肯低獨憐朙月夜孤飛猶未棲虎
賁誰見惜御史詎相攜雖言入弦管終是曲中啼
　　　　同前　楊巨源
可憐楊葉復楊花雪淨煙深碧玉家烏棲不定枝條弱
城頭夜半聲啞啞浮萍揺蕩門前水任罥芙蓉莫墮沙
　　　　同前　李　白
黄雲城邊烏欲棲歸飛啞啞枝上啼機中織錦秦川女
(婦秦家女/一作閨中織)碧紗如烟隔窗語停梭悵然憶遠人獨㝛
孤房淚如雨(夫欲說遼西淚如雨/一作停梭向人問故)
　　　　同前二首　顧　況
玉房掣鏁聲翻葉銀箭添泉遶霜堞畢逋發刺月銜城
八九雛飛其母驚此是天上老鵶鳴人間老鵶無此聲
揺雜佩耿華燭良夜羽人彈此曲東方瞳瞳赤日旭
月出江林西江林寂寂城鵶啼㫺人何處為此曲今人
何處聽不足城寒月曉馳􁈖深江上青草為誰緑
　　　　同前　李羣玊
曾波隔夢時一望青楓林有烏在其間達曉自悲吟是
時月黑天四野煙雨深如聞生離哭其聲痛人心悄悄
夜正長空山響哀音遠客不可聽坐愁華髮侵既非蜀
帝魂恐是恒山禽四子各分散母聲猶至今
　　　　同前　聶夷中
衆鳥各歸枝烏烏爾不棲還應知妾恨故向緑窗啼
　　　　同前　白居易
城上歸時晚庭前㝛處危月朙無葉樹霜滑有風枝啼
澀飢喉咽飛低凍翅垂畫堂鸚鵡鳥冷暖不相知
　　　　同前　王　建
庭樹烏爾何不向别處棲夜夜夜半當户啼家人把燭
出洞户驚棲失羣飛落樹一飛直欲飛上天囘囘不離
舊棲處未朙重繞主人屋欲下空中黑相觸風飄雨溼
亦不移君家樹頭多好枝
　　　　同前　張　祜
忽忽南飛返危弦共怨悽暗霜移樹㝛殘夜遶枝啼咽
絶聲重叙愔滛思乍迷不妨還報喜悞使玉顔低
樂府詩集巻第四十七
　　　　　　　東吳毛晉訂正　男扆再訂
樂府詩集巻第四十八
　　　　　　　太原　郭茂倩　編次
　　清商曲辭
　　　西曲歌中
　　　　烏棲曲四首　梁簡文帝
芙蓉作舩絲作䋏北斗横天月將落採蓮渡頭礙黄河
郎今欲渡畏風波
浮雲似帳月如鉤那能夜夜南陌頭宜城投泊今行熟
停鞍繫馬暫棲㝛
青牛丹轂七香車可憐今夜㝛倡家倡家高樹烏欲棲
羅帷翠被任君低
織成屏風金屈膝朱脣玉面燈前出相看氣息望君憐
誰能含羞不自前
　　　　同前六首　梁元帝
幄中清酒馬腦鍾裙邊雜佩琥珀龍虚持寄君心不惜
共指三星今何夕
濃黛輕紅㸃花色還欲令人不相識金壺夜水詎能多
莫持奢用比懸河
沙棠作舩桂為檝夜渡江南採蓮葉復值西施新浣沙
共向江干眺月華
月華似璧星如佩流影澄朙玉堂內邯鄲九技朝始成
金巵玉椀共君傾
交龍成錦鬬鳳紋芙蓉為帶石榴裙日下城南兩相望
月没參横掩羅帳
七彩隨珠九華玉蛺蝶為歌朙星曲蘭房椒閤夜方開
那知步步香風逐
　　　　同前　蕭子顯
芳樹歸飛聚儔匹猶有殘光半山日莫憚褰裳不相求
漢臯遊女習風流
　　　　同前二首　徐　陵
卓女紅粉(妝/一作)期此夜胡姬沽酒論論價風流荀令好
兒郎偏能傅粉復薫香
繡帳羅帷隱燈燭一夜千年猶不足唯憎無頼汝南雞
天河未落猶争啼
　　　　同前　岑之敬
總馬直去没浮雲河渡冰開兩岸分烏藏日暗行人息
空棲隻影長相憶朙月二八照花新當壚十五晚留賓
　　　　同前　李　白
姑蘇臺上烏棲時吳王宮裏醉西施吳歌楚舞歡未畢
青山猶銜半邊日銀箭金壺(壺丁丁/一作金)漏水多起看秋月
墜江波東方漸髙奈樂(爾/一作)何
　　　　同前　李　端
白馬逐牛車黄昬入狹斜狹斜桺樹烏争㝛争枝未得
飛上屋東房少婦壻從軍每聽烏啼知夜分
　　　　同前　王　建
章華宮人夜上樓君王望月西山頭夜深宮殿門不鏁
白露滿山山葉墮
　　　　同前　張　籍
西山作宫潮滿池宫鳥曉鳴茱茰枝吳姬自唱採蓮曲
(蓮自唱曲/一作吳姬採)君王昨夜舟中㝛
　　　　棲烏曲三首　陳後主
陌頭新花歷亂生葉裏春鳥送春情長安遊俠無數伴
白馬驪珂路中滿
金鞍向暝欲相連玉面俱要來帳前含態眼語懸相解
翠帶羅裙入為解
合歡襦薫百和香牀中被織兩鴛鴦烏啼漢没天應曙
只持懷抱送郎去
　　　　同前　江　總
桃花春水木蘭橈金羇翠葢聚河橋隴西上計應行去
城南美人啼著曙
　　　　同前二首　劉方平
娥睂曼臉傾城國鳴環動佩新相識銀漢斜臨白玉堂
芙蓉行障揜燈光
畫舸雙艚錦為纜芙蓉花發蓮葉暗門前月色映横塘
感郎中夜渡瀟湘
　　　　莫愁樂
　　　　　唐書樂志曰莫愁樂者出於石城樂石城
　　　　　有女子名莫愁善歌謠石城樂口中復有
　　　　　㤀愁聲因有此歌古今樂錄曰莫愁樂亦
　　　　　云蠻樂舊舞十六人梁八人樂府解題曰
　　　　　古歌亦有莫愁洛陽女與此不同
莫愁在何處莫愁石城西艇子打兩槳催送莫愁來
聞懽下揚州相送楚山頭探手抱腰看江水斷不流
　　　　　　右二曲
　　　　莫愁樂　張　祐
儂居石城下郎到石城遊自郎石城出長在石城頭
　　　　莫愁曲　李　賀
莫生隴坂下鵶噪城堞頭何人此城裏城角栽石榴青
絲繫五馬黄金絡雙牛白魚駕蓮船夜作十里遊歸來
無人識暗上沈香舟羅牀倚瑤瑟殘月傾簾鉤今日槿
花落朙朝梧樹秋若負平生意何名作莫愁
　　　　估客樂　齊武帝
　　　　　古今樂錄曰估客樂者齊武帝之所製也
　　　　　帝布衣時嘗遊樊鄧登祚以後追憶往事
　　　　　而作歌使樂府令劉瑤管絃被之教習卒
　　　　　遂無成有人啓釋寶月善解音律帝使奏
　　　　　之旬日之中便就諧合敇歌者常重為感
　　　　　憶之聲猶行於世寶月又上兩曲帝數乘
　　　　　龍舟遊五城江中放觀以紅越布為帆綠
　　　　　絲為帆繂鍮石為篙足篙㮄者悉著鬱林
　　　　　布作淡黄袴列開使江中衣出五城殿猶
　　　　　在齊舞十六人梁八人唐書樂志曰梁改
　　　　　其名為商旅行
㫺經樊鄧役徂潮梅根渚感憶追往事意滿辭不叙
　　　　同前　釋寶月
郎作十里行儂作九里送拔儂頭上釵與郎資路用
有信數寄書無信心相憶莫作瓶落井一去無消息
　　　　同前
大艑珂峩頭何處發揚州借問艑上郎見儂所歡不
初發揚州時船出平津泊五兩如竹林何處相尋博
　　　　　　右五曲
　　　　同前　陳後主
三江結儔侣萬里不辭遙恒隨鷁首舫屢逐雞鳴潮
　　　　同前　李　白
海客乘天風將船遠行役譬如雲中鳥一去無蹤跡
　　　　同前　元　稹
估客無住著有利身卽行出門求火伴入户辭父兄父
兄相教示求利莫求名求名有所避求利無不營火伴
相勒縛賣假莫賣誠交關少交假交假本生輕自兹相
將去誓死意不㪅一解市頭語便無鄉里情鍮石打臂
釧糯米吹項瓔歸来村中賣𫾣作金玉聲村中田舍娘
貴賤不敢争所費百錢本已得十倍嬴顔色轉光浄飲
食亦甘馨子本頻蕃息貨賂日兼并求珠駕滄海採玉
上荆衡北買党項馬西擒吐蕃鸚炎洲布火浣蜀地錦
織成越婢脂肉滑奚僮睂眼朙通算衣食費不計遠近
程經營天下徧却到長安城城中東西市聞客次第迎
迎客兼說客多財為勢傾客心本朙黠聞語心已驚先
問十常侍次求百公卿侯家與主弟㸃綴無不精歸來
始安坐富與王家勍市卒酒肉臭縣胥家舍成豈唯絶
言語奔走極使令大兒販材木巧識梁棟形小兒販鹽
鹵不入州縣征一身偃市利突若截海鯨鉤距不敢下
下則牙齒横生爲估客樂判爾樂一生爾又生兩子錢
刀何歲平
　　　　賈客樂　張　籍
金陵向西賈客多船中生長樂風波欲發移船近江口
船頭祭神各澆酒停盃共說遠行期入蜀經蠻遠别離
金多衆中爲上客夜夜算緡眠獨遲秋江初月猩猩語
孤帆夜發滿湘渚水工持檝防暗灘直過山邊及前侣
年年逐利西復東姓名不在縣籍中農夫稅多長辛苦
棄業長爲販賣翁(販寶/一作)
　　　　賈客詞　庾　信
五兩開船頭長檣發新浦懸知岸上人遙振江中鼓
　　　　同前　劉禹錫
賈客無定遊所遊唯利并眩俗雜良苦乘時知重輕心
計析秋毫搖鈎侔懸衡錐刀既無棄轉化日已盈邀福
禱波神施財遊化城妻約雕金釧女垂貫珠纓高貲比
封君竒貨通倖卿趨時鷙鳥􁈖藏鏹盤龍形大艑浮通
川高樓次旗亭行止皆有樂關梁似無征農夫何為者
辛苦事寒耕
　　　　同前　劉　駕
賈客燈下起猶言發已遲高山有疾路暗行終不疑宼
盜伏其路猛獸來相追金玉四散去空嚢委路岐揚州
有大宅白骨無地歸少婦當此日對鏡弄花枝
　　　　襄陽樂
　　　　　古今樂錄曰襄陽樂者宋隨王誕之所作
　　　　　也誕始為襄陽郡元嘉二十六年仍為雍
　　　　　州刺史夜聞諸女歌謠因而作之所以歌
　　　　　和中有襄陽來夜樂之語也舊舞十六人
　　　　　梁八人又有大堤曲亦出於此簡文帝雍
　　　　　州十曲有大堤南湖北渚等曲通典曰裴
　　　　　子野宋略稱晉安侯劉道産為襄陽太守
　　　　　有善政百姓樂業人户豐贍蠻夷順服悉
　　　　　緣沔而居由此歌之號襄陽樂葢非此也
朝發襄陽城草至大堤㝛大堤諸女兒花豔驚郎目
上水郎檐篙下水搖雙櫓四角龍子幡環環江當柱
江陵三千三西塞陌中央但問相隨否何計道里長
人言襄陽樂樂作非儂處乘星冐風流還儂揚州去
爛漫女蘿草結曲繞長松三春雖同色歲寒非處儂
黄鵠參天飛中道鬱徘徊腹中車輪轉歡今定憐誰
揚州蒲鍜環百錢兩三叢不能買將還空手攬抱儂
女蘿自微薄寄託長松表何惜負霜死貴得相纒繞
惡見多情歡罷儂不相語莫作烏集林忽加提儂去
　　　　　　右九曲
　　　　同前　張　祐
大堤花月夜長江春水流東風正上信春夜特來遊(郎遊/一作待)
　　　　襄陽曲二首　崔國輔
蕙草嬌紅蕚時光舞碧雞城中美年少相見白銅鞮
少年襄陽地來往襄陽城城中輕薄子知妾解秦筝
　　　　同前　施肩吾
大堤女兒郎莫尋三三五五結同心清晨對鏡冶容色
意欲取郎千萬金
　　　　同前　李　端
襄陽堤路長草碧楊桺黄誰家女兒臨夜妝紅羅帳裏
有燈光雀釵翠羽動朙璫欲出不出脂粉香同居女伴
正衣裳中庭寒月白如霜賈生十八稱才子空得門前
一斷腸
　　　　雍州曲三首　梁簡文帝
　　　　　通典曰雍州襄陽也禹貢荆河州之南境
　　　　　春秋時楚地魏武始置襄陽郡晉兼置荆
　　　　　河州宋文帝割荆州置雍州號南雍魏晉
　　　　　以來常為重鎮齊梁因之
南湖荇葉浮復有佳期遊銀綸翡翠鉤玉舳芙蓉舟荷
香亂衣麝橈聲送急流
　　　　北渚
岸隂垂桺葉平江含粉蝶好值城傍人多逢蕩舟妾綠
水濺長袖浮苔染輕檝
　　　　大堤
宜城斷中道行旅極留連出妻工織素妖姬慣數錢炊
彫留吐客貰酒逐神仙
　　　　大堤曲　張柬之
南國多佳人莫若大堤女玉牀翠羽帳寶袜蓮花炬魂
處自(在/一作)目成色授開心許迢迢不可見日草空愁予
　　　　同前　楊巨源
二八嬋娟大堤女開壚相對依江渚待客登樓向水看
邀郎巻幔臨花語細雨濛濛溼芰荷巴東商侶挂帆多
自傳芳酒涴紅袖誰調妍妝廻翠娥珍簟華燈夕陽後
當壚理瑟矜纎手月落星微五鼓聲春風搖蕩窗前桺
歲歲逢迎沙岸間北人多識綠雲鬟無端嫁與五陵少
離别煙波傷玉顔
　　　　同前　李　白
漢水臨(横/一作)襄陽花開大堤暖佳期大堤下淚向南雲
滿春風復無情吹我夢魂斷不見眼中人天長音信斷
　　　　同前　李　賀
妾家住横塘紅沙滿桂香青雲教綰頭上髻朙月與作
耳邊璫蓮風起江畔春大堤上留北人郎食鯉魚尾妾
食猩猩脣莫指襄陽道綠浦歸帆少今日菖蒲花朙朝
楓樹老
　　　　大堤行　孟浩然
大堤行樂處車馬相馳突歲歲春草生踏青二三月王
孫挾珠彈遊女矜羅襪攜手今莫同江花為誰發
　　　　三洲歌
　　　　　唐書樂志曰三洲商人歌也古今樂錄曰
　　　　　三洲歌者商客數遊巴陵三江口往還因
　　　　　共作此歌其舊辭云啼將别共來梁天監
　　　　　十一年武帝於樂壽殿道義竟留十大德
　　　　　法師設樂敕人人有問引經奉答次問法
　　　　　雲聞法師善解音律此歌何如法雲奉答
　　　　　天樂絶妙非膚淺所聞愚謂古辭過質未
　　　　　審可改以不敕云如法師語音法雲曰應
　　　　　歡㑹而有别離啼將别可改為歡將樂故
　　　　　歌歌和云三洲斷江口水從窈窕河傍流
　　　　　歡將樂共來長相􁈖舊舞十六人梁八人
送歡板橋彎相待三山頭遙見千幅帆知是逐風流
風流不暫停三山隱行舟願作比目魚隨歡千里遊
湘東酃醁酒廣州龍頭鐺玉樽金鏤椀與郎雙杯行
　　　　　　右三曲
　　　　同前　陳後主
春江聊一望細草遍長洲沙汀時起伏畫舸屢淹留
　　　　同前　溫庭筠
團圓莫作波中月㓗白莫為枝上雪月隨波動碎潾潾
雪似梅花不堪折李娘十六青絲髮畫帶雙花為君結
門前有路輕離别(别離/一作)惟恐歸來舊香滅
　　　　襄陽蹋銅蹄　梁武帝
　　　　　隋書樂志曰梁武帝之在雍鎮有童謠云
　　　　　襄陽白銅蹄反縛揚州兒識者言白銅蹄
　　　　　謂金蹄為馬也白金色也及義師之興實
　　　　　以鐵騎揚州之士皆面縛果如謠言故即
　　　　　位之後更造新聲帝自為之詞三曲又令
　　　　　沈約為三曲以被管絃古今樂錄曰襄陽
　　　　　蹋銅蹄者梁武西下所製也沈約又作其
　　　　　和云襄陽白銅蹄聖徳應乾來天監初舞
　　　　　十六人後八人
陌頭征人去閨中女下機含情不能言送别沾羅衣
草樹非一香花葉百種色寄語故情人知我心相憶
龍門紫金鞍翠毦白玊羈照耀雙闕下知是襄陽兒
　　　　同前　沈　約
分手桃林岸望别峴山頭若欲寄音信漢水向東流
生長宛水上從事襄陽城一朝遇神武奮翼起先鳴
蹀鞚飛塵起左右自生光男兒得富貴何必在歸鄉
　　　　　　右六曲
　　　　採桑度
　　　　　採桑度一曰採桑唐書樂志曰採桑因三
　　　　　洲曲而生此聲苑也採桑度梁時作水經
　　　　　曰河水過屈縣西南為採桑津春秋僖公
　　　　　八年晉里克敗狄于採桑是也梁簡文帝
　　　　　烏棲曲曰採桑渡頭礙黄河郎今欲渡畏
　　　　　風波古今樂錄曰採桑度舊舞十六人梁
　　　　　八人即非梁時作矣
蠶生春三月春桑正含綠女兒採春桑歌吹當初(春/一作)
曲
冶遊採桑女盡有芳春色姿容應春媚粉黛不加飾
繫條採春桑採葉何紛紛採桑不裝鉤牽壞紫羅裙
語歡稍養蠶一頭養百塸奈當黒瘦盡桑葉常不周
春月採桑時林下與歡俱養蠶不滿百那得羅繡襦
採桑盛陽月綠葉何翩翩攀條上樹表牽壞紫羅裙
偽蠶化作繭爛熳不成絲徒勞無所獲養蠶持底為
　　　　　　右七曲
樂府詩集巻第四十八
　　　　　　　東吳毛晉訂正　男扆再訂
樂府詩集巻第四十九
　　　　　　　太原　郭茂倩　編次
　　淸商曲辭
　　　西曲歌下
　　　　江陵樂
　　　　　古今樂錄曰江陵樂舊舞十六人梁八人
　　　　　通典曰江陵古荆州之域春秋時楚之郢
　　　　　地秦置南郡晋爲荆州東晋宋齊以爲重
　　　　　鎮梁元帝都之有紀南城楚渚宫在焉
不復蹋踶人踶地地欲穿盆隘歡繩斷蹋壞絳羅裙
不復出塲戲踶塲生靑草試作兩三囘踶塲方就好
陽春二三月相將蹋百草逢人駐步看揚聲皆言好
蹔出後園看見花多憶子烏鳥雙雙飛儂歡今何在
　　　　　　右四曲
　　　　靑陽度
　　　　　古今樂錄曰靑陽度倚歌凡倚歌悉用鈴
　　　　　鼓無弦有吹
隠機倚不織尋得爛漫絲成匹郎莫斷憶儂經絞時
碧玉擣衣砧七寶金蓮杵髙舉徐徐下輕擣只爲汝
靑荷葢緑水芙蓉披紅鮮下有竝根藕上生竝目蓮
　　　　　　右三曲
　　　　靑驄白馬
　　　　　古今樂錄曰靑驄白馬舊舞十六人
青驄白馬紫絲韁可憐石橋根柏梁
汝忽千里去無常願得到頭還故鄉
繫馬可憐著長松遊戲徘徊五湖中
借問湖中採菱婦蓮子靑荷可得否
可憐白馬高纒騣著地躑躅多徘徊
問君可憐六萌車迎取窈窕西曲娘
問君可憐下都去何得見君復西歸
齊唱可憐使人惑晝夜懷歡何時忘
　　　　　　右八曲
　　　　共戲樂
　　　　　古今樂錄曰共戲樂舊舞十六人梁八人
齊世方昌書軌同萬㝢獻樂列國風
時泰民康人物盛腰鼓鈴柈各相競
長袖翩翩若鴻驚纎腰嫋嫋㑹人情
觀風採樂德化昌聖皇萬壽樂未央
　　　　　　右四曲
　　　　安東平
　　　　　古今樂錄曰安東平舊舞十六人梁八人
凄凄烈烈北風爲雪船道不通步道斷絶
吳中細布闊幅長度我有一端與郎作袴
微物雖輕拙手所作餘有三丈爲郎别厝
制爲輕巾以奉故人不持作好與郎拭塵
東平劉生復感人情與郎相知當解千齡
　　　　　　右五曲
　　　　女兒子
　　　　　古今樂錄曰女兒子倚歌也
巴東三峽猿鳴悲夜鳴三聲淚沾衣
我欲上蜀蜀水難蹋蹀珂頭腰環環
　　　　　　右二曲
　　　　來羅
　　　　　古今樂錄曰倚歌也
鬱金黄花標下有同心草草生日已長人生日就老
君子防未然莫近嫌疑邊瓜田不躡履李下不正冠
故人何怨新切少必求多此事何足道聽我歌來羅
白頭不忍死心愁皆敖然遊戲泰始世一日當千年
　　　　　　右四曲
　　　　那呵灘
　　　　　古今樂錄曰那呵灘舊舞十六人梁八人
　　　　　其和云郎去何當還多叙江陵及揚州事
　　　　　那呵葢灘名也
我去只如還終不在道邊我苦在道邊良信寄書還
㳂江引百丈一濡多一艇上水郎檐篙何時至江陵
江陵三千三何足持作遠書疏數知聞莫令信使斷
聞歡下揚州相送江津彎願得篙櫓折交郎到頭還
篙折當㪅覓櫓折當㪅安各自是官人那得到頭還
百思纒中心顦顇爲所歡與子結終始折約在金蘭
　　　　　　右六曲
　　　　孟珠
　　　　　一曰丹陽孟珠歌古今樂錄曰孟珠十曲
　　　　　二曲倚歌八曲舊舞十六人梁八人
人言孟珠富信實金滿堂龍頭銜九花玉釵朙月璫
陽春二三月草與水同色攀條摘香花言是歡氣息
　　　　　　右二曲
人言春復著我言未渠央蹔出後湖看蒲菰如許長
揚州石橊花摘挿雙襟中葳㽔當憶我莫持豔他儂
陽春二三月草與水同色道逢遊冶郎恨不早相識
望歡四五年實情將懊惱願得無人處囘身與郎抱
陽春二三月正是養蠶時那得不相怨其再(字/闕一)儂來
將歡期三㪅合冥歡如何走馬放蒼鷹飛馳赴郎期
適聞梅作花花落已成子杜鵑繞林啼思從心下起
可憐景陽山苕苕百尺樓上有朙天子麟鳯戲中遊
　　　　　　右八曲
　　　　翳樂
　　　　　古今樂錄曰翳樂一曲倚歌二曲舞十六
　　　　　人梁八人
人生歡愛時少年新得意一旦不相見輒作煩冤思
　　　　　　右一曲
　　　　同前
陽春二三月相將舞翳樂曲曲隨時變持許豔郎目
人言揚州樂揚州信自樂總角諸少年歌舞自相逐
　　　　　　右二曲
　　　　夜黄
　　　　　古今樂錄曰夜黄倚歌也
湖中百種鳥半雌半是雄鴛鴦逐野鴨恐畏不成雙
　　　　　　右一曲
　　　　夜度娘
　　　　　古今樂錄曰夜度娘倚歌也
夜來冐霜雪晨去履風波雖得叙微情奈儂身苦何
　　　　　　右一曲
　　　　長松標
　　　　　古今樂錄曰長松標倚歌也
落落千丈松晝夜對長風歳草霜雪時寒苦與誰雙
　　　　　　右一曲
　　　　雙行纒
　　　　　古今樂錄曰雙行纒倚歌也
朱絲繫腕繩真如白雪凝非但我言好衆情共所稱
新羅繡行纒足趺如春妍他人不言好獨我知可憐
　　　　　　右二曲
　　　　黄督
　　　　　古今樂錄曰黄督倚歌也
喬客他鄉人三春不得歸願看楊桺樹已復藏班鵻
籠車度蹋衍故人求寄載催牛閉後户無預故人事
　　　　　　右二曲
　　　　平西樂
　　　　　古今樂錄曰平西樂倚歌也
我情與歡情二情感蒼天形雖胡越隔神交中夜間
　　　　　　右一曲
　　　　攀楊枝
　　　　　一曰攀楊枝古今樂錄曰攀楊枝倚歌也
　　　　　樂苑曰攀楊枝梁時作
自從别君來不復著綾羅畫睂不注口施朱當奈何
　　　　　　右一曲
　　　　尋陽樂
　　　　　古今樂錄曰尋陽樂倚歌也
雞亭故儂去九里新儂還送一却迎兩無有暫時閒
　　　　　　右一曲
　　　　白附鳩　吳　均
　　　　　古今樂錄曰白附鳩倚歌亦曰白浮鳩夲
　　　　　拂舞曲也
石頭龍尾彎新亭送客者酤酒不取錢郎能飲㡬許
　　　　　　右一曲
　　　　白浮鳩　吳　均
瑯琊白浮鳩紫翳飄(陌/一作)頭食飲東莞野棲㝛越王樓
　　　　拔蒲
　　　　　古今樂錄曰拔蒲倚歌也
青蒲銜紫茸長葉復從風與君同舟去拔蒲五湖中
朝發桂蘭渚晝息桑榆下與君同拔蒲竟日不成把
　　　　　　右二曲
　　　　拔蒲歌　張　祜
拔蒲來領郎鏡湖邊郎心在何處莫趂新蓮去拔得無
心蒲問郎看好無
　　　　壽陽樂
　　　　　古今樂錄曰壽陽樂者宋南平穆王爲豫
　　　　　州所作也舊舞十六人梁八人按其歌辭
　　　　　葢叙傷别望歸之思
可憐八公山在壽陽别後莫相忘
東臺百餘尺凌風雲别後不忘君
梁長曲水流朙如鏡雙林與郎照
辭家遠行去空爲君朙知歳月駛
籠窗取凉風彈素琴一歎復一吟
夜相思望不來人樂我獨愁
長淮河爛漫路悠悠得當樂忘憂
上我長瀬橋望歸路秋風停欲度
銜涙出傷門壽陽去必還當幾載
　　　　　　右九曲
　　　　作蠶絲
　　　　　古今樂錄曰作蠶絲倚歌也
柔桑感陽風阿娜嬰蘭婦垂條付綠葉委體看女手
春蠶不應老晝夜常懷絲何惜微軀盡纒綿自有時
積蠶初成繭相思條女密投身湯水中貴得共成匹
素絲非常質屈折成綺羅敢辭機杼勞但恐花色多
　　　　　　右四曲
　　　　楊叛兒
　　　　　唐書樂志曰楊伴兒本童謠歌也齊隆昌
　　　　　時女巫之子曰楊旻少時隨母入内及長
　　　　　爲何后寵童謠云楊婆兒共戲來所歡語訛
　　　　　遂成楊伴兒古今樂錄曰楊叛兒送聲云
　　　　　叛兒教儂不復相思
截玉作手鉤七寶光平天繡沓織成帶嚴帳信可憐
蹔出白門前楊桺可藏烏歡作沈水香儂作博山罏
送郎乘艇子不作遭風慮横篙擲去槳願倒逐流去
七寳珠絡鼓敎郎拍復拍黄牛細犢兒楊桺映松柏
歡欲見蓮時移湖安屋裏芙蓉繞牀生眠卧抱蓮子
聞歡遠行去送歡至新亭津邏無儂名
落秦中庭生誠知非好草龍頭相鉤連見枝如欲繞
楊叛西隨曲桺花經東隂風流隨遠近飄揚悶儂心
　　　　　　右八曲
　　　　同前　梁武帝
桃花如發紅芳草尚抽綠南音多有會偏重叛兒曲
　　　　同前　隋後主
靑春上陽月結伴戲京華龍媒玉珂馬鳯軫繡香車水
映臨橋樹風吹夾路花日昏歡宴罷相將歸狹斜
　　　　同前　李　白
君歌楊叛兒妾勸新豐酒何許最關人烏啼白門桺烏
啼隠楊花君醉畱妾家博山罏中沈香火雙咽一氣凌
紫霞
　　　　西烏夜飛
　　　　　古今樂錄曰西烏夜飛者宋元徽五年荆
　　　　　州刺史沈攸之所作也攸之舉兵發荆州
　　　　　東下未敗之前思歸京師所以歌和云白
　　　　　日落西山還去來送聲云折趐烏飛何處
　　　　　被彈歸
日從東方出團團雞子黄夫歸恩情重憐歡故在傍
蹔請半日給徙倚娘店前目作宴瑱飽腹作宛惱飢
我昨憶歡時攬刀持自剌自剌分應死刀作離樓僻
陽春二三月諸花盡芳盛持底喚歡來花笑鶯歌詠
感郎﨑嶇情不復自顧慮臂繩雙入結遂成同心去
　　　　　　右五曲
　　　月節折楊桺歌
　　　　正月歌
春風尙蕭條去故來入新苦心非一朝折楊桺愁思滿
腹中歴亂不可數
　　　　二月歌
翩翩鳥入鄉道逢雙鷰飛勞君看三陽折楊桺寄言語
儂歡尋還不復乆
　　　　三月歌
汎舟臨曲池仰頭看春花杜鵑緯林啼折楊桺雙下俱
徘徊我與歡共取
　　　　四月歌
芙蓉始懷蓮何處覓同心俱生世尊前折楊桺捻香散
名花志得長相取
　　　　五月歌
菰生四五尺素身爲誰珍盛年將可惜折楊桺作得九
子粽思想勞歡手
　　　　六月歌
三伏熱如火籠窗開北牖與郎對榻坐折楊桺銅塸貯
蜜漿不用水洗溴
　　　　七月歌
織女遊河邊牽牛顧自歎一㑹復周年折楊桺攬結長
命草同心不相負
　　　　八月歌
迎歡裁衣裳日月流如水白露凝庭霜折楊桺夜聞擣
衣聲窈窕誰家婦
　　　　九月歌
甘菊吐黄花非無杯觴用當奈許寒何折楊桺授歡羅
衣裳含笑言不取
　　　　十月歌
大樹轉蕭索天隂不作雨嚴霜半夜落折楊桺林中與
松柏歳寒不相負
　　　　十一月歌
素雪任風流樹木轉枯悴松柏無所憂折楊桺寒衣履
薄冰歡詎知儂否
　　　　十二月歌
天寒歳欲草春秋及冬夏苦心停欲度折楊桺沈亂枕
席間纒綿不覺乆
　　　　閏月歌
成閏暑與寒春秋補小月念子無時閒折楊桺隂陽推
我去那得有定主
　　　　常林歡　溫庭筠
　　　　　唐書樂志曰常林歡疑宋梁間曲宋梁之
　　　　　世荆雍爲南方重鎮皆皇子爲之牧江左
　　　　　辭詠莫不稱之以爲樂土故隨王誕作襄
　　　　　陽之歌齊武帝追憶樊鄧梁簡文帝樂府
　　　　　歌云分手桃林岸送到峴山頭若欲寄音
　　　　　信漢水向東流又曰宜城投酒今行熟停
　　　　　鞍繫馬蹔棲㝛桃林在漢水上宜城在荆
　　　　　州北荆州有長林縣江南謂情人爲歡常
　　　　　長聲相近葢樂人誤謂長爲常通典曰常
　　　　　林歡葢宋齊間曲
宜城酒熟花覆橋沙晴綠鴨鳴咬咬穠桑繞舍麥如尾
幽軋鳴機雙鷰巢馬聲特特荆門道蠻水揚光色如草
錦薦金爐夢正長東家呃喔雞鳴早
樂府詩集巻第四十九
　　　　　　　東吳毛晉訂正　男扆再訂
樂府詩集巻第五十
　　　　　　　太原　郭茂倩　編次
　　清商曲辭
　　　江南弄七首　梁武帝
　　　　　古今樂錄曰梁天監十一年冬武帝改西
　　　　　曲製江南上雲樂十四曲江南弄七曲一
　　　　　曰江南弄二曰龍笛曲三曰採蓮曲四曰
　　　　　鳳笛曲五曰採菱曲六曰遊女曲七曰朝
　　　　　雲曲又沈約作四曲一曰趙瑟曲二曰秦
　　　　　筝曲三曰陽春曲四曰朝雲曲亦謂之江
　　　　　南弄云
　　　　江南弄
　　　　　古今樂錄曰江南弄三洲韻和云陽春路
　　　　　娉婷出綺羅
衆花雜色滿上林舒芳耀綠垂輕隂連手躞蹀舞春心
舞春心臨歲腴中人望獨踟蹰
　　　　龍笛曲
　　　　　古今樂錄曰龍笛曲和云江南音一唱直
　　　　　千金馬融長笛賦曰近世雙笛從羌起羌
　　　　　人伐竹未及已龍鳴水中不見已截竹吹
　　　　　之聲相似然則龍笛曲葢因聲如龍鳴而
　　　　　名曲
美人綿眇在雲堂雕金鏤竹眠玊牀婉愛寥亮繞紅梁
繞紅梁流月臺駐狂風鬱徘徊
　　　　採蓮曲
　　　　　古今樂錄曰採蓮曲和云採蓮渚窈窕舞
　　　　　佳人
遊戲五湖採蓮歸發花田葉芳襲衣爲君儂歌世所希
世所希有如玉江南弄採蓮曲
　　　　鳳笙曲
　　　　　古今樂錄曰鳳笙曲和云弦吹席長袖善
　　　　　畱客
綠耀尅碧彫琯笙朱脣玉指學鳳鳴流連參差飛且停
飛且停在鳳樓弄嬌響間淸謳
　　　　採菱曲
　　　　　古今樂錄曰採菱曲和云菱歌女解佩戲
　　　　　江陽
江南稚女珠腕繩金翠搖首紅顔興桂棹容與歌采菱
歌采菱心未怡翳羅袖望所思
　　　　遊女曲
　　　　　古今樂錄曰遊女曲和云當年少歌舞承
　　　　　酒笑
氛氲蘭麝體芳滑容色玉耀睂如月珠佩婐􁙮戲金闕
戲金闕遊紫庭舞飛閣歌長生
　　　　朝雲曲
　　　　　古今樂錄曰朝雲曲和云徙倚折耀華宋
　　　　　玊高唐賦序曰楚襄王與宋玊遊雲夢之
　　　　　臺望高唐之觀獨有雲氣變化無窮王問
　　　　　玉曰此何氣也玉曰所謂朝雲也王曰何
　　　　　謂朝雲也玊曰㫺者先王嘗遊高唐怠而
　　　　　晝寢夢見一婦人曰妾巫山之女也爲高
　　　　　唐之客聞君遊高唐願薦枕席王因幸之
　　　　　去而辭曰妾在巫山之陽高丘之阻旦爲
　　　　　朝雲草爲行雨朝朝草草陽臺之下旦朝
　　　　　視之如言故爲立廟號曰朝雲酈道元水
　　　　　經注曰巫山者帝女居焉宋玊謂帝之季
　　　　　女名曰瑤姬未行而亾封于巫山之臺精
　　　　　魂爲草實謂靈芝所謂巫山之女高唐之
　　　　　姬也朝雲曲葢取於此
張樂陽臺歌上謁如寢如興芳晻曖容光旣豔復還没
復還没望不來巫山髙心徘徊
　　　　　　右七曲
　　　江南弄三首　梁昭明太子
　　　　江南曲
　　　　　和云陽春路時使佳人度
枝中水上春併歸長楊掃地桃花飛清風吹入光照衣
光照衣景將夕擲黄金畱上客
　　　　龍笛曲
　　　　　和云江南弄真能下翔鳳
金門玉堂臨水居一嚬一咲千萬餘遊子去還願莫疎
願莫疎意何極雙鴛鴦兩相憶
　　　　採蓮曲
　　　　　和云採蓮歸淥水好沾衣
桂檝蘭橈浮碧水江花玊面兩相似蓮疎藕折香風起
香風起白日低採蓮曲使君迷
　　　江南弄四首　沈　約
　　　　趙瑟曲
邯鄲奇弄出文梓縈弦急調切流徴玄鶴徘徊白雲起
白雲起鬱披香離復合曲未央
　　　　秦筝曲
羅袖飄纚拂雕桐促柱高張散輕宫迎歌度舞遏歸風
遏歸風止流月壽萬春歡無歇
　　　　陽春曲
　　　　　劉向新序宋玉對楚威王問曰客有歌於
　　　　　郢中者其始曰下里巴人國中屬而和者
　　　　　千人其爲陽陵採薇國中屬而和者數百
　　　　　人其爲陽春白雪國中屬而和者數十人
　　　　　而已也引商刻角雜以流徴國中屬而和
　　　　　者不過數人是以其曲彌髙其和彌寡然
　　　　　則陽春所從來亦遠矣樂府解題曰陽春
　　　　　傷也(時也/一作傷)
楊桺垂地鷰差池緘情忍思落容儀弦傷曲怨心自知
心自知人不見動羅裙拂珠殿
　　　　朝雲曲
陽臺氤氲多異色巫山髙髙上無極雲來雲去長不息
長不息夢來遊極萬世度千秋
　　　江南弄
　　　　江南弄　王　勃
江南弄巫山連楚夢行雨行雲幾相送瑤軒金谷上春
時玉童仙女無見期紫露香烟眇難託淸風朙月遙相
思遙相思草徒綠爲聽雙飛鳳凰曲
　　　　同前　李　賀
江中綠霧起凉波天上疊巘紅嵯峨水風浦雲生老竹
渚暝蒲汎如一幅鱸魚千頭酒百斛酒中倒卧南山綠
吳歈越吟未終曲江上團團帖寒玉
　　　　採蓮曲二首　梁簡文帝
晚日照空磯採蓮承晚暉風起湖難度蓮多摘未稀棹
動芙蓉落舩移白鷺飛荷絲傍繞腕菱角遠牽衣
常聞蕖可愛採擷欲爲裙葉滑不畱綖心忙無假薫千
春誰與樂唯有妾隨君
　　　　同前　梁元帝
碧玉小家女來嫁江南王蓮花亂臉色荷葉雜衣香因
持薦君子願襲芙蓉裳
　　　　同前　劉孝威
金槳木蘭船戲採江南蓮蓮香隔浦渡荷葉滿江鮮房
垂易入手柄曲自臨盤露花時溼釧風莖乍拂鈿
　　　　同前　朱　超
豔色前後發緩檝去來遲看妝礙荷影洗手畏菱滋摘
除蓮上葉拕出藕中絲湖裏人無限何日滿船時
　　　　同前　沈君攸
平川映曉霞蓮舟泛浪華衣香隨岸遠荷影向流斜度
手牽長柄轉檝避疎花還船不畏滿歸路詎嫌賒
　　　　同前二首　吳　均
江南當夏淸桂檝逐流縈初疑京兆劒復似漢冠名荷
香帶風遠蓮影向根生葉巻珠難澑花舒紅易傾日草
鳧舟滿歸來渡錦城
錦帶雜花鈿羅衣垂綠川問子今何去出採江南蓮遼
西三千里欲寄無因縁願君早旋返及此荷花鮮
　　　　同前　陳後主
相催暗中起妝前日已光隨宜巧注口薄落㸃花黄風
住疑衫密船小畏裾長波文散動檝茭花拂度航低荷
亂翠影採袖新蓮香歸時㑹被喚且試入蘭芳
　　　　同前　盧思道
曲浦戲妖姬輕盈不自持擎荷愛圓水折藕弄長絲珮
動裙風入妝銷粉汗滋菱歌惜不唱須待暝歸時
　　　　同前　殷英童
蕩舟無數伴解䌫自相催汗粉無庸拭風裾隨意開棹
移浮荇亂船進倚荷來藕結牽作縷蓮葉捧成杯(作結/絲一)
　　　　同前　崔國輔
玊漵花紅發金塘水碧流相逢畏相失竝著採蓮舟
　　　　同前　徐彦伯
妾家越水邊搖艇入江煙旣覓同心侶復採同心蓮折
藕絲能脆開花葉正圎春歌弄朙月歸棹落花前
　　　　同前　李　白
若耶溪傍採蓮女咲隔荷花共人語日照新妝水底朙
風飄香袖空中舉岸上誰家遊冶郎三三五五映垂楊
紫驑嘶入落花去見此踟蹰空斷腸
　　　　同前　賀知章
稽山罷霧鬱嵯峨鏡水無風也自波莫言春度芳菲盡
别有中流採芰荷
　　　　同前三首　王昌齡
吳姬越豔楚王妃争弄蓮舟水溼衣來時浦口花迎入
採罷江頭月送歸
荷葉羅裙一色裁芙蓉向臉兩邊開亂入池中看不見
聞歌始覺有人來
越女作桂舟還將桂爲檝湖上水渺漫淸江初可涉摘
取芙蓉花莫摘芙蓉葉將歸問夫壻顔色何如妾
　　　　同前二首　戎　昱
雖聴採蓮曲詎識採蓮心漾檝愛花遠囘船愁浪深煙
生極浦色日落半江隂同侶憐波静看妝墮玊簪
涔陽女兒花滿頭毿毿同泛木蘭舟春風日草南湖裏
争唱菱歌不肯休
　　　　同前　儲光羲
淺渚荷花繁深塘菱葉疏獨往方自得恥邀淇上姝廣
江無術阡大澤(羅/一作)絶方隅浪中海童語流下鮫人居
春雁時隱舟新荷復滿湖釆釆乗日草不思賢與愚
　　　　同前二首　鮑　溶
弄舟朅來南塘水荷葉映身摘蓮子暑衣淸浄鴛鴦喜
作浪舞花驚不起殷勤護惜纎纎指水菱初熟多新刺
採蓮朅來水無風蓮潭如鏡松如龍夏衫短袖交斜紅
豔歌笑鬬新芙蓉戲魚住聽蓮花東
　　　　同前　張　籍
秋江岸邊蓮子多採蓮女兒凭船歌青房圓實齊戢戢
争前競折蕩漾波試索綠莖不尋藕斷處絲多刺傷手
白練束腰袖半巻不挿玉釵妝梳淺船中未滿度前洲
借問誰家家住遠歸時共待草潮上自弄芙蓉還蕩槳
　　　　同前　白居易
菱葉縈波荷颭風荷花深處小船通逢郎欲語低頭笑
碧玊搔頭落水中
　　　　同前　僧齊巳
越溪女越江蓮齊菡蓞雙嬋娟嬉遊何處採摘且同船
浩發容與淸波生漪漣時逢島嶼泊幾共鴛鴦眠襟袖
旣盈溢馨香亦相傳薄草歸去來苧羅生碧煙
　　　　採蓮歸　王　勃
採蓮歸綠水芙蓉衣秋風起浪鳬雁飛桂棹蘭橈下長
浦羅裙玊腕搖輕櫓葉嶼花潭極望平江謳越吹相思
苦相思苦佳期不可駐塞外征夫猶未還江南採蓮今
已草今已草摘蓮花今渠那必盡倡家官道城南把桑
葉何如江上採蓮花蓮花復蓮花花葉何重疊葉翠本
羞睂花紅彊如頰佳人不兹期悵望别離時牽花憐共
蔕折藕愛連絲故情何處所新物徒華滋不惜南津交
佩解還羞北海雁書遲採蓮歌有節採蓮夜未歇正逢
浩蕩江上風又值徘徊江上月蓮浦夜相逢吳姬越女
何丰茸共問寒江千里外征客關山㪅幾重
　　　　採蓮女　閻朝隱
採蓮女採蓮舟春日春江碧水流蓮衣承玉釧蓮刺罥
銀鉤薄草斂容歌一曲氛氲香氣滿汀洲
　　　　湖邊採蓮婦　李　白
小姑織白紵未解將人語大嫂採芙蓉溪湖千萬重長
兄行不在莫使外人逢願學秋胡婦真心比古松
　　　　張静婉採蓮曲　溫庭筠
　　　　　梁書曰羊偘性豪侈善音律姬妾列侍竆
　　　　　極奢侈有舞人張静婉容色絶世腰圍一
　　　　　尺六寸時人咸推能掌上舞偘嘗自造採
　　　　　蓮棹歌兩曲甚有新致樂府謂之張静婉
　　　　　採蓮曲其後所傳頗失故意
蘭膏墜髮紅玉春燕釵拖頸抛盤雲城西(邊/一作)楊桺向
嬌晚門前溝水波潾潾麒麟公子朝天客珮馬璫璫度
春陌掌中無力舞衣輕翦斷鮫綃破春碧抱月飄煙一
只腰麝臍龍髓憐嬌饒秋羅拂衣碎光動露重花多香
不銷鸂䳵膠膠塘水滿緑萍如粟(芒金粟/一作綠)蓮莖短一夜
西風送雨來粉痕零落愁紅淺船頭折藕絲暗牽藕根
蓮子相畱連郎心似月月易(未/一作)缺十五十六淸光圎
　　　　鳯笙曲　沈佺期
憶㫺王子晉鳯笙遊雲空揮手弄白日安能戀靑宮豈
無嬋娟子結念羅帳中憐壽不貴色身世兩無竆
　　　　鳯吹笙曲　沈佺期
仙人十五愛吹笙學得崑丘彩鳯鳴始聞鍊氣餐金液
復道朝天赴玊京玊京迢迢幾千里鳯笙去去無邊己
欲歎離聲發絳脣㪅嗟别調流纎指此時惜别詎堪聞
此地相看未忍分重吟真曲和淸吹却奏仙歌響綠雲
綠雲紫氣向函關訪道應尋緱氏山莫學吹笙王子晉
一遇浮丘斷不還
樂府詩集巻第五十
　　　　　　　東吳毛晉訂正　男扆再訂
樂府詩集巻第五十一
　　　　　　　太原　郭茂倩　編次
　　清商曲辭
　　　江南弄下
　　　　採菱歌七首　鮑　照
騖舲馳桂浦息棹偃椒潭簫弄澄湘北菱歌清漢南(作/一)
(歌菱清漢南/弄弦瀟湘北)
弭㮄搴蕙荑停唱納薰若含傷拾泉花縈念採雲蕚
暌闊逢暄新悽怨值妍華秋心殊不那(不可蕩/一作秋心)春思
亂如麻
要豔雙嶼裏望美兩洲間裊裊風出浦沉沉日向山
煙噎越嶂深箭迅楚江急空抱琴心悲徒望弦開泣
緘歎凌珠淵收慨上金堤春芳行歇落是人方未齊
思今懷近憶望古懐遠識懷古復懷今長懷無終極
　　　　採菱曲　梁簡文帝
菱花落復含桑女罷新蠶桂棹浮星艇徘徊蓮葉南
　　　　同前　陸　罩
參差雜荇枝田田競荷密轉葉任香風舒花影流日戲
鳥波中蕩游魚菱下出不與文王嗜羞持比萍實
　　　　同前　費　昶
妾家五湖口采菱五湖側玉面不關妝雙眉本翠色日
斜天欲草風生浪未息宛在水中央空作兩相憶
　　　　同前　江　淹
秋日心容與涉水望碧蓮紫菱亦可采試以緩愁年參
差萬葉下泛漾百流前髙彩隘通壑香氣麗廣川歌出
櫂女曲舞入江南弦乗黿非逐俗駕鯉乃懐仙衆美信
如此無恨在淸泉
　　　　同前二首　江　洪
風生緑葉聚波動紫莖開含花復含實正待佳人來
白日和淸風輕雲雜髙樹忽然當此時採菱復相遇
　　　　同前　徐　勉
相攜及嘉月採菱渡北渚微風吹櫂歌日草相容與釆
釆不能歸望望方延佇倘逢遺佩人預以心相許
　　　　同前　儲光羲
濁水菱葉肥淸水菱葉鮮義不游濁水志士多苦言潮
没具區藪潦深雲夢田朝隨北風去草逐南風還浦口
多漁家相與邀我船飯稻以終日羮蓴將永年方冬水
物竆又欲休山樊盡室相隨從所貴無憂患
　　　　採菱行　劉禹錫
白馬湖平秋日光紫菱如錦綵鸞(鴛/一作)翔盪舟遊女滿
中央採菱不顧馬上郎争多逐勝紛相向時轉蘭橈破
輕浪長鬟弱袂動參差釵影釧文浮蕩漾笑語哇咬顧
晚暉蓼花緑岸扣舷歸歸來共到市橋步野蔓繋船萍
滿衣家家竹樓臨廣陌下有連檣多估客攜觴薦芰夜
經過醉踏大堤相應歌屈平祠下沅江水月照寒波白
煙起一曲南音此地聞長安北望三千里
　　　　陽春歌　吳邁遠
百里望咸陽知是帝京域緑樹揺雲光春城起風色佳
人愛華景流靡園塘側妍姿豔月映羅衣飄蟬翼宋玉
歌陽春巴人長歎息雅鄭不同賞那令君愴惻生重受
惠輕私自憐何極
　　　　同前　呉　均
紫苔初泛水連緜浮且没若欲歌陽春先歌靑樓月
　　　　同前　檀　約
青春獻初歳白雲映彫梁蘭萌猶自短桺葉未能長巳
見紅花發復聞緑草香乗此試遊衍誰知心獨傷
　　　　同前　顧野王
春草正芳菲重樓啓曙扉銀鞍俠客至柘彈婉童歸池
前竹葉滿井上桃花飛薊門寒未歇爲斷流黄機
　　　　同前　桺顧言
春鳥一囀有千聲春花一叢千種名旅人無語坐簷楹
思鄉懷土志難平唯當文共酒暫與興相迎
　　　　同前　李　白
長安白日照春空緑楊結煙桑裊風披香殿前花始紅
流芳發色繡户中繡戸中相經過飛鷰皇后輕身舞紫
宫夫人絶世歌聖君三萬六千日歲歲年年奈樂何
　　　　陽春曲
芣苡生前逕含桃落小園春心自揺蕩百舌㪅多言
　　　　同前　溫庭筠
雲母空窗曉煙薄香昬龍氣凝輝閣霏霏霧雨杏花天
簾外春威著羅幕曲欄伏檻金麒麟沙苑芳郊連翠茵
廐馬何能齒芳草路人不敢隨流塵
　　　　同前　莊南傑
紫錦紅囊香滿風金鸞玊軾揺丁冬沙鷗白羽翦晴碧
野桃紅豔燒春空芳草緜延鏁平地壠蝶雙雙舞幽翠
鳳叫龍吟白日長落花聲底仙娥醉
　　　　同前　僧貫休
爲口莫學阮嗣宗不言是非非至公爲手須似朱雲輩
折檻英風至今在男兒結髮事君親須斆前賢多慷慨
歴數雍熙房與杜魏公姚公宋開府盡向天上仙宫閑
處坐何不却辭上帝下下土忍見蒼生苦苦苦
　　　　朝雲引　郎大家宋氏
巴西巫峽指巴東朝雲觸石上朝空巫山巫峽高何已
行雨行雲一時起一時起三春草若言來且就陽臺路
　　　上雲樂　梁武帝
　　　　　古今樂録曰上雲樂七曲梁武帝製以代
　　　　　西曲一曰鳯臺曲二曰桐柏曲三曰方丈
　　　　　曲四曰方諸曲五曰玉龜曲六曰金丹曲
　　　　　七曰金陵曲按上雲樂又有老胡文康辭
　　　　　周捨作或云范雲隋書樂志曰梁三朝第
　　　　　四十四設寺子導安息孔雀鳯凰文鹿胡
　　　　　舞登連上雲樂歌舞伎
　　　　鳯臺曲
　　　　　古今樂録曰鳯臺曲和云上雲真樂萬春
鳯臺上兩悠悠雲之際神光朝天極華葢遏延州羽衣
昱耀春吹去復畱
　　　　桐柏曲
　　　　　古今樂録曰桐柏曲和云可憐真人遊
桐柏真昇帝賓戲伊谷遊洛濱參差列鳯筦容與起梁
塵望不可至徘徊謝時人
　　　　方丈曲
方丈上崚層雲挹八玉御三雲金書發幽㑹碧簡吐玄
門至道虚凝冥然共所遵
　　　　方諸曲
　　　　　古今樂録曰方諸曲三洲韻和云方諸上
　　　　　可憐歡樂長相思
方諸上上雲人業守仁摐金集瑶池步光禮玊晨霞葢
容長肅淸虚伍列眞
　　　　玉龜曲
　　　　　古今樂録曰玊龜曲和云可憐遊戲來
玉龜山真長仙九光耀五雲生交帶要分影大華冠晨
纓耇(壽/一作)如玄羅出入遊太淸
　　　　金丹曲
　　　　　古今樂録曰金丹曲和云金丹㑹可憐乗
　　　　　白雲
紫霜耀綘雪飛追以還轉復飛九真道方微千年不傳
一傳裔雲衣
　　　　金陵曲
勾曲仙長樂遊洞天巡㑹迹六門揖玉板登金門鳯泉
廻肆鷺羽降尋雲鷺羽一流芳芬鬱氛氲
　　　　　　右七曲
　　　上雲樂
　　　　上雲樂　周　捨
西方老胡厥名文康遨遊六合傲誕三皇西觀濛汜東
戲扶桑南汎大䝉之海北至無通之鄉㫺與若士爲犮
共弄彭祖扶牀往年蹔到崑崙復值瑶池舉觴周帝迎
以上席王母贈以玉漿故乃壽如南山志若金剛靑眼
貿貿白髪長長蛾睂臨髭髙鼻垂口非直能俳又善飲
酒簫管鳴前門徒從後濟濟翼翼各有分部鳯凰是老
胡家雞師子是老胡家狗階下撥亂反正再朗三光澤
與雨施化與風翔覘雲候吕志遊大梁重駟修路始届
帝鄉伏拜金闕仰瞻玉堂從者小子羅列成行悉知廉
節皆識義方歌管愔愔鏗鼓鏘鏘響震鈞天聲若鵷皇
前却中規矩進退得宫商舉技無不佳胡舞最所長老
胡寄篋中復有竒樂章齎持數萬里願以奉聖皇乃欲
次第說老耄多所忘但願明陛下壽千萬嵗歡樂未渠
央
　　　　同前　李　白
金天之西白日所没康老胡雛生彼月窟巉巖容儀戍
削風骨碧玉炅炅雙目瞳黄金拳拳兩鬢紅華葢垂下
睫嵩岳臨上脣不覩譎詭貌豈知造化神大道是文康
之嚴父元氣乃文康之老親撫頂弄盤古推車轉天輪
云見日月初生時鑄冶火精與水銀陽烏未出谷顧免
半藏身女媧戲黄土團作愚下人散在六合間濛濛若
沙塵生死了不盡誰朙此胡是仙真西海栽若木東溟
植扶桑别來幾多時枝葉萬里長中國有七聖半路頽
鴻荒陛下應運起龍飛入咸陽赤睂立盆子白水興漢
光叱咤四海動洪濤爲簸揚舉足蹋紫微天關自開張
老胡感至德東來進仙倡五色師子九苞鳯凰是老胡
雞犬鳴舞飛帝鄉淋灕颯沓進退成行能胡歌獻漢酒
跪雙膝竝兩肘散花指天舉素手拜龍顔獻聖壽北斗
戾南山摧天子九九八十一萬嵗長傾萬嵗(年/一作)杯
　　　　同前　李　賀
飛香走紅滿天春花龍盤盤上紫雲三千宫女列金屋
(列金屋/一作綵女)五十弦瑟海上聞大江碎碎銀沙路嬴女機
中斷煙素斷煙素縫舞衣八月一日君前舞
　　　　鳯臺曲　王無競
鳯臺何逶迤嬴女管參差一旦綵雲至身去無還期遺
曲此臺上世人多學吹一吹一落淚至今憐玉姿
　　　　同前　李　白
嘗聞秦帝女傳得鳯凰聲是日逢仙子當時别有情人
吹彩簫去天借緑雲迎曲(心/一作)在身不返空餘弄玊名
　　　　鳯凰曲　李　白
嬴女吹玉簫吟弄天上春靑鸞不獨去㪅有攜手人影
滅彩雲斷遺聲落西秦
　　　　簫史曲　鮑　照
簫史愛少年嬴女吝童顔火粒願排棄霞好忽登攀龍
飛逸天路鳯起出秦關身去長不返簫聲時往還
　　　　同前　張　融
引響猶天外吟聲似地中戴□噪落景龍歕清霄風
　　　　同前　江　總
弄玉秦家女簫史仙處童來時兔月照去後鳯樓空密
笑開還斂浮聲咽㪅通相期紅粉色飛向紫煙中
　　　　方諸曲　謝　燮
望仙室仰雲光繩河裏扇月傍井公能六著玉女善投
壺瓊醴和金液還將天地俱
　　　梁雅歌
　　　　　古今樂録曰梁有雅歌五曲一曰應王受
　　　　　圗曲二曰臣道曲三曰積惡篇四曰積善
　　　　　篇五曰宴酒篇三朝樂第十五奏之
　　　　應王受圖曲
應王受圖荷天革命樂曰功成禮云治定恩弘庇臣念
昭率性廼眷三才以宣八政愧無則哲臨淵自鏡或戒
面從永隆福慶
　　　　臣道曲
孝義相化禮讓為風當官無媚嗣民必公謙謙君子謇
謇匪躬諒而不訐和而不同誡之誡之去驕思冲弘兹
大雅是曰至忠
　　　　積惡篇
積惡在人猶酖處腹酖成形亾惡積身覆殷辛再離溫
舒五族責必及嗣財豈潤屋斯川旣往逝命不復鏡兹
餘殃幸脩多福
　　　　積善篇
惟德是輔皇天無親抱獄歸舜捨財去邠豚魚懷信行
葦畱仁先世有作餘慶方因鳴玉承家錫珪于民連城
非重積善為珍
　　　　宴酒篇
記稱成禮詩詠飽徳卜晝有典厭夜不忒彞酒作民樂
飲虧則腐腹遺喪濡首亾國誓彼六馬去兹三惑占言
孔昭以求溫克
　　　梁雅歌
　　　　君道曲　李　白
　　　　　唐李白曰梁之雅歌有五篇今作一章按
　　　　　梁雅歌無君道曲疑應王受圗曲是也
大君若天覆廣運無不至軒后爪牙常先太山稽如心
之使臂小白鴻翼於夷吾劉葛魚水本無二土扶可成
牆積德爲厚地
樂府詩集巻第五十一
　　　　　　　東吳毛晉訂正　男扆再訂
樂府詩集巻第五十二
　　　　　　　太原　郭茂倩　編次
　　舞曲歌辭
　　　　　通典曰樂之在耳者曰聲在目者曰容聲
　　　　　應乎耳可以聴知容藏於心難以貎觀故
　　　　　聖人假干戚羽旄以表其容發揚蹈厲以
　　　　　見其意聲容選和而後大樂備矣詩序曰
　　　　　詠歌之不足不知手之舞之足之蹈之然
　　　　　樂心内發感物而動不覺手之自運歡之
　　　　　至也此舞之所由起也舞亦謂之萬禮記
　　　　　外傳曰武王以萬人同滅商故謂舞爲萬
　　　　　商頌曰萬舞有弈則殷已謂之萬矣魯頌
　　　　　曰萬舞洋洋衞詩曰公庭萬舞然則萬亦
　　　　　舞之名也春秋魯隠公五年考仲子之宫
　　　　　將萬焉因問羽數於衆仲衆仲對曰天子
　　　　　用八諸侯六大夫四士二舞所以節八音
　　　　　而行八風故自八而下於是初獻六羽始
　　　　　用六佾也杜預以爲六六三十六人而沈
　　　　　約非之曰八音克諧然後成樂故必以八
　　　　　八爲列自天子至士降殺以兩兩者減其
　　　　　二列爾預以爲一列又減二人至士止餘
　　　　　四人豈復成樂服䖍謂天子八八諸侯六
　　　　　八大夫四八士二八於義爲允也周有六
　　　　　舞一曰帗舞二曰羽舞三曰皇舞四曰旄
　　　　　舞五曰干舞六曰人舞帗舞者析五綵繒
　　　　　若漢靈星舞子所持是也羽舞者析羽也
　　　　　皇舞者雜五綵羽如鳯凰色持之以舞也
　　　　　旄舞者氂牛之尾也干舞者兵舞持盾而
　　　　　舞也人舞者無所執以手袖爲威儀也周
　　　　　官舞師掌教兵舞帥而舞山川之祭祀教
　　　　　帗舞帥而舞社稷之祭祀教羽舞帥而舞
　　　　　四方之祭祀教皇舞帥而舞旱暵之事樂
　　　　　師亦掌教國子小舞自漢以後樂舞寖盛
　　　　　故有雅舞有雜舞雅舞用之郊廟朝饗雜
　　　　　舞用之宴㑹晉傅玄又有十餘小曲名爲
　　　　　舞曲故南齊書載其辭云獲罪於天北徙
　　　　　朔方墳墓誰掃超若流光疑非宴樂之辭
　　　　　未詳其所用也前世樂飲酒酣必自起舞
　　　　　詩云屢舞僊僊是也故知宴樂必舞但不
　　　　　宜屢爾譏在屢舞不譏舞也漢武帝樂飲
　　　　　長沙定王起舞是也自是已後尤重以舞
　　　　　相屬所屬者代起舞猶世飲酒以杯相屬
　　　　　也灌夫起舞以屬田蚡晉謝安舞以屬桓
　　　　　嗣是也近世以來此風絶矣
　　　雅舞
　　　　　雅舞者郊廟朝饗所奏文武二舞是也古
　　　　　之王者樂有先後以揖讓得天下則先奏
　　　　　文舞以征伐得天下則先奏武舞各尙其
　　　　　德也黄帝之雲門堯之大咸舜之大韶禹
　　　　　之大夏文舞也殷之大濩周之大武武舞
　　　　　也周存六代之樂至秦唯餘韶武漢魏已
　　　　　後咸有攺革然其所用文武二舞而已名
　　　　　雖不同不變其舞故古今樂録曰自周以
　　　　　來唯攺其辭示不相襲未有變其舞者也
　　　　　然自雲門而下皆有其名而亾其容獨大
　　　　　武之制存而可考樂記曰樂者象成者也
　　　　　總干而山立武王之事也發揚蹈厲太公
　　　　　之志也武亂皆坐周召之治也武始而北
　　　　　出再成而滅商三成而南四成而南國是
　　　　　疆五成而分周公左召公右六成復綴以
　　　　　崇天子夾振之而四伐盛威於中國也分
　　　　　夾而進事蚤濟也久立於綴以待諸侯之
　　　　　至也故季札觀樂見舞象箾南籥者曰美
　　　　　哉猶有憾見舞大武者曰美哉周之盛也
　　　　　其若此乎其後成王以周公爲有勲勞命
　　　　　魯公世世祀周公以天子禮樂升歌清廟
　　　　　下管象武朱干玉戚冕而舞大武皮弁素
　　　　　積裼而舞大夏以廣魯於天下也自漢已
　　　　　後又有廟舞各用於其廟凡此皆雅舞也
　　　　後漢武德舞歌詩　東平王蒼
　　　　　一曰世祖廟登歌宋書樂志曰周存六代
　　　　　之樂至秦唯餘韶武而已始皇二十六年
　　　　　改周大武舞曰五行漢髙祖四年造武德
　　　　　舞舞人悉執干戚以象天下樂已行武以
　　　　　除亂也六年改舜韶舞曰文始以示不相
　　　　　襲也文帝又造四時舞以朙天下之安和
　　　　　葢樂先王之樂者朙有法也樂巳所自作
　　　　　者朙有制也孝景採武德舞作昭德舞薦
　　　　　之太宗之廟孝宣採昭德舞爲盛德舞薦
　　　　　之世宗之廟漢書禮樂志曰高廟奏武德
　　　　　文始五行之舞孝文廟奏昭德文始四時
　　　　　五行之舞孝武廟奏盛德文始四時五行
　　　　　之舞諸帝廟皆常奏文始四時五行舞大
　　　　　抵皆因秦舊事焉東觀漢記曰朙帝永平三
　　　　　年八月公卿奏世祖廟舞名東平王蒼議
　　　　　以爲漢制宗廟各奏其樂不皆相襲以朙
　　　　　功德光武皇帝撥亂中興武功盛大廟樂
　　　　　舞宜曰大武之舞其文始五行之舞如故
　　　　　勿進武德舞詔曰如驃騎將軍議進武德
　　　　　之舞如故
於穆世廟肅雍顯淸俊乂翼翼秉文之成越序上帝駿
奔來寧建立三雍封禪泰山章朙圗䜟放唐之文休矣
惟德罔射協同本支百世永保厥功
　　　晉正德大豫舞歌　傅　玄
　　　　　宋書樂志曰晉武帝泰始九年荀朂典知
　　　　　樂事使郭瓊宋識等造正德大豫之舞而
　　　　　朂及傅玄張華又各造舞歌咸寧元年詔
　　　　　定祖宗之號而廟樂同用正德大豫舞初
　　　　　魏朙帝景初元年造武始咸熙二舞祀郊
　　　　　廟武始舞者平冕黑介幘玄衣裳白領袖絳領
　　　　　袖中衣絳合幅袴絳􁆗黑韋鞮咸熙舞者冠
　　　　　委貎其餘服如前奏於朝廷則武始舞者
　　　　　武冠赤介幘生絳袍單衣絳領袖皂領袖
　　　　　中衣虎文畫合幅袴白布􁆗黑韋鞮咸熙
　　　　　舞者進賢冠黑介幘生黄袍單衣白合幅
　　　　　袴其餘服如前晉相承用之
　　　　正德舞歌
天命有晉光濟萬國穆穆聖皇文武惟則在天斯正在
地成德載韜政刑載崇禮教我敷玄化臻於中道
　　　　大豫舞歌
於鑠皇晉配天受命熙帝之光世德惟聖嘉樂大豫保
祐萬姓淵兮不竭沖而用之先天弗違䖍奉天時
　　　晉正德大豫舞歌　荀　朂
　　　　正德舞歌
人文垂則盛德有容聲以依詠舞以象功干戚發揮節
以笙鏞羽籥雲㑹翊宣令蹤敷美盡善允協時邕煥炳
其章光乎萬邦萬邦洋洋承我晉道配天作享元命有
造上化如風民應如草穆穆斌斌形于綴兆文武㫄作
慶流四表無競維烈永世是紹
　　　　大豫舞歌
豫順以動大哉惟時時邁其仁世載邕熙兆我區夏宣
文是基大業惟新我皇隆之重光累暉欽朙文思迄用
有成惟晉之祺穆穆聖皇受命旣固品物咸寧芳烈雲
布文教㫄通篤以淳素玄化洽暢被之暇豫作樂崇德
同美韶濩濬邈幽遐式遵王度
　　　晉正德大豫舞歌　張　華
　　　　正德舞歌
曰皇上天玄鑒惟光神器周囘五德代章祚命于晉世
有哲王弘濟區夏陶甄萬方大朙垂耀㫄燭無疆蚩蚩
庶類風德永康皇道惟淸禮樂斯經金石在縣萬舞在
庭象容表慶協律被聲軼武超濩取節六韺同進退讓
化漸無形大和宣洽通于幽冥
　　　　大豫舞歌
惟天之命符運有歸赫赫大晉三后重暉繼朙昭世光
撫九圍我皇紹期遂在琁璣羣生屬命奄有庶邦慎徽
五典玄教遐通萬方同軌率土咸雍受制大豫宣德舞
功醇化旣穆王道協隆仁及草木惠加昆蟲億兆夷人
恱仰皇風丕顯大業永世彌崇
　　　宋前後舞歌　王韶之
　　　　　宋書樂志曰武帝永初元年改晉正德舞
　　　　　曰前舞大豫舞曰後舞竝蕤賓廂作孝武
　　　　　孝建二年九月建平王宏議以爲舞不㪅
　　　　　名直爲前後二舞依據㫺代義舛事乖宜
　　　　　釐改權稱以凱容爲韶舞宣烈爲武舞祖
　　　　　宗廟樂總以德爲名若廟非不毁則樂舞
　　　　　别稱猶漢髙文武咸有嘉號惠景二主樂
　　　　　無餘名章皇太后廟唯奏丈樂朙婦人無
　　　　　武事也郊祀之樂無復别名仍同宗廟而
　　　　　已詔如宏議
　　　　前舞歌
於赫景朙天監是臨樂來伊陽禮作惟隂歌自德富舞
由功深庭列宫縣陛羅瑟琴翿籥繁㑹笙磬諧音簫韶
雖古九成在今導志和聲德音孔宣光我帝基協靈配
乾儀刑六合化穆自然如彼雲漢爲章于天熙熙萬類
陶和當年擊轅中韶永世弗騫
　　　　後舞歌
假樂聖后寔天誕德積美自中王猷四塞龍飛在天儀
刑萬國欽朙惟神臨朝淵黙不言之化品物咸德告成
于天銘勲是勒翼翼厥猷亹亹其仁順命創制因定和
神海外有截九圍無塵冕旒司契垂拱臨民乃舞大豫
欽若天人純嘏孔休萬載彌新
　　　齊前後舞歌
　　　　前舞階步歌　齊　辭
　　　　　隋書樂志曰近代舞出入皆作樂謂之階
　　　　　步咸用肆夏至梁去之隋復用焉卽周官
　　　　　所謂樂出入奏鍾鼓也古今樂録曰何承
　　　　　天云今舞出樂謂之階步𬎼賓廂作尋儀
　　　　　禮燕飲射三樂皆云席工於西階上大師
　　　　　升自西階北面東上相者坐受瑟乃降笙
　　　　　入立于縣中北面乃合樂工歌鹿鳴四牡
　　　　　周南今直謂之階步而承天又以爲出樂
　　　　　俱失之矣
天挺聖哲三方維綱川嶽伊寧七耀重光茂育萬物衆
庶咸康道用潛通仁施遐揚德厚坤極功髙昊蒼舞象
盛容德以歌章八音旣節龍躍鳯翔皇基永樹二儀等
長
　　　　前舞凱容歌　宋　辭
　　　　　南齊書樂志曰宋前後舞歌二章齊微攺
　　　　　革多仍舊辭宣烈舞執干戚用魏武始舞
　　　　　冠服凱容舞執羽籥用魏咸熙舞冠服宋
　　　　　以凱容繼韶爲文舞據韶爲言宣烈卽是
　　　　　古之大武今世諺呼爲武王伐紂齊初仍
　　　　　舊不攺宋舞名其舞人冠服亦相承用之
　　　　　古今樂録曰宋孝武改前舞爲凱容之舞
　　　　　後舞爲宣烈之舞何承天三代樂序云晉
　　　　　正德大豫舞葢出於漢昭容禮容樂然則
　　　　　其聲節有古之遺音焉晉使郭瓊宋識等
　　　　　造正德大豫舞初不言因革昭業等兩舞
　　　　　承天空謂二容竟自無據按正德大豫二
　　　　　舞卽出宣武宣文魏大武三舞也宣武魏
　　　　　昭武舞也宣文魏武始舞也魏攺巴渝爲
　　　　　昭武五行曰大武今凱容舞執籥秉翟卽
　　　　　魏武始舞也宣烈舞有矛弩有干戚矛弩
　　　　　漢巴渝舞也干戚周武舞也宋世止革其
　　　　　辭與名不變其舞舞相傳習至今不改瓊
　　　　　識所造正是雜用二舞以爲大豫爾夷蠻
　　　　　之樂雖陳宗廟不應雜以周舞也
於赫景命天鑒是臨樂來伊陽禮作惟隂歌自德富舞
由功深庭列宫縣陛羅瑟琴翿籥繁㑹笙磬諧音簫韶
雖古九奏在今導志和聲德音孔宣光我帝基協靈配
乾儀刑六合化穆自宣如彼雲漢爲章于天熙熙萬類
陶和當年擊轅中韶永世弗騫
　　　　後舞階步歌　齊　辭
皇皇我后紹業盛朙滌拂除穢宇宙載淸允執中和以
莅蒼生玄化遠被兆世軌形何以崇德乃作九成妍步
恂恂雅曲芬馨八風淸鼔應以祥禎澤浩天下功齊百
靈
　　　　後舞凱容歌　宋　辭
假樂聖后寔天誕德積美自中王猷四塞龍飛在天儀
刑萬國欽朙惟神臨朝淵黙不言之化品物咸得告成
于天銘勲是勒翼翼厥猷亹亹其仁從命創制因定和
神海外有截九國無塵冕旒司契垂拱臨民乃舞凱容
欽若天人純嘏孔休萬載彌新
　　　梁大壯大觀舞歌二首　沈　約
　　　　　隋書樂志曰梁初猶用凱容宣烈之舞武
　　　　　帝定樂以武舞爲大壯舞文舞爲大觀舞
　　　　　二郊朙堂太廟三朝同用古今樂録曰梁
　　　　　攺宣烈爲大壯卽周武舞也攺凱容爲大
　　　　　觀卽舜韶舞也陳以凱容樂舞用之郊廟
　　　　　而大壯大觀猶同梁舞所謂祠用宋曲宴
　　　　　凖梁樂葢取人神不雜也
　　　　大壯舞歌
　　　　　隋書樂志曰大壯舞取易彖云大壯大者
　　　　　壯也正大而天地之情可見也古今樂録
　　　　　曰大壯大觀二舞以大爲名老子云域中
　　　　　有四大論語云惟天爲大今制大壯大觀
　　　　　之名亦因斯而立義焉
髙髙在上實愛斯人眷求聖德大拯彞倫率土方燎如
火在薪惵惵黔首草不及晨朱光啓耀兆發穹旻我皇
鬱起龍躍漢津言届牧野電激雷震闕鞏之甲彭濮之
人或貔或武漂杵浮輪我邦雖舊其命惟新六伐乃止
七德必陳君臨萬國遂撫八寅
　　　　大觀舞歌
　　　　　隋書樂志曰大觀舞取易彖曰大觀在上
　　　　　觀天之神道而四時不忒也
皇矣帝烈大哉興聖奄有四方受天朙命居上不怠臨
下惟敬舉無諐則動無失正物從其本人遂其性昭播
九功肅齊八柄寛以惠下德以爲政三趾晨儀重輪夕
映棧壑忘阻梯山匪夐如日有恒與天無竟載陳金石
式流舞詠咸英韶夏於兹比盛
　　　北齊文武舞歌
　　　　　隋書樂志曰北齊元㑹大饗奏文武二舞
　　　　　二舞將作竝先設階步焉
　　　　文舞階步辭
我后降德肇峻皇基揺鈴大號振鐸命期雲行雨洽天
臨地持茫茫區宇萬代一時文來武肅成定於兹象容
則舞歌德言詩鏘鏘金石列列匏絲鳯儀龍至樂我雍
熙
　　　　文舞辭
皇天有命歸我大齊受兹華王爰錫玄珪奄家環海實
子烝黎圖開寶匣檢封芝泥無思不順自東徂西教南
暨朔罔敢或攜比日之朙如天之大神化之洽率土無
外眇眇舟車華戎畢㑹祠我春秋服我冠帶儀協震象
樂均天籟蹈武在庭其容藹藹
　　　　武舞階步辭
大齊統曆天鑒孔昭金人降汎火鳯來巢眇均虞德干
戚降苗夙沙攻主歸我軒朝禮符揖讓樂契咸韶蹈揚
惟序律度時調
　　　　武舞辭
天眷横流宅心玄聖祖功宗德重光襲映我皇㳟已誕
膺靈命宇外斯燭域中咸鏡悠悠率土時惟􁀇定微微
動植莫違其性仁豐庶物施洽羣生海寧洛變契此休
朙雅宣茂烈頌紀英聲鏗鍠鍾鼓掩抑簫笙歌之不足
舞以禮成鑠矣王度𬗟邁千齡
　　　隋文武舞歌
　　　　　隋書樂志曰隋有文舞武舞舞各六十四
　　　　　人丈舞黑介幘冠進賢冠絳紗連裳内單
　　　　　皂褾領襈裾革帶烏皮履左手執籥右手
　　　　　執翟武舞服武弁朱褠衣餘同丈舞左執
　　　　　朱干右執大戚其舞六成始而受命再成
　　　　　而定山東三成而平蜀道四成而北狄是
　　　　　通五成而江南是拓六成復綴以闡太平
　　　　文舞歌
天睠有屬后德惟朙君臨萬㝢昭事百靈濯以江漢樹
之風聲罄地畢歸窮天皆至六戎行朔八蠻請吏煙雲
獻彩龜龍表異緝和禮樂燮理隂陽功由舞見德以歌
彰兩儀同大日月齊光
　　　　武舞歌
惟皇御㝢惟帝乘乾五材竝用七德兼宣平㬥夷險拯
溺救燔九域載安兆庶斯賴續地之厚補天之大聲隆
有截化覃無外鼓鍾旣奮干戚攸陳功髙德重政謐化
淳鴻休永播久而彌新
　　　晉昭德成功舞歌
　　　　　唐餘録曰晉天福五年詔有司復修正至
　　　　　朝㑹二舞之制以丈舞爲昭德之舞武舞
　　　　　爲成功之舞十一月冬至遂奏之於時二
　　　　　舞乆廢衆喜於復興而樂工舞員雜取教
　　　　　坊以滿之聲節靡曼綴兆合節而無遠促
　　　　　遲速之累及朙年正旦再奏而蹈厲進退
　　　　　無列議者非之五代史樂志曰文舞六十
　　　　　四人左手執籥右手執翟冠進賢冠服黄
　　　　　紗袍白紗中單皂領褾白練􁥰襠白布大
　　　　　口袴革帶烏皮履白布襪武舞六十四人
　　　　　左手執干右手執戚服弁平巾幘金支緋
　　　　　絲布大袖緋絲布裲襠甲金飾白練􁥰襠
　　　　　錦騰虵起梁帶豹文大口布袴烏皮靴
　　　　昭德舞歌二首
聖代修文德朙庭舉舊章兩階陳羽籥萬舞合宫商劒
佩森鴛鷺簫韶下鳯凰我朝靑史上千古有輝光
寰海干戈戢朝廷禮樂施白駒皆就縶丹鳯復來儀德
備三苗格風行萬國隨小臣同百獸率舞賀昌期
　　　　成功舞歌二首
撥亂資英主開基自晉陽一戎成大業七德煥前王炎
漢提封遠姬周世祚長朱干將玉戚全象武功揚
睿算超前古神功格上圎百川畱禹跡萬國戴堯天旣
已櫜弓矢誠宜播管絃蹌蹌隨鳥獸共樂太平年
樂府詩集卷第五十二　東吳毛晉訂正
樂府詩集巻第五十三
　　　　　　　太原　郭茂倩　編次
　　舞曲歌辭
　　　雜舞
　　　　　雜舞者公莫巴渝槃舞鞞舞鐸舞拂舞白
　　　　　紵之類是也始皆出自方俗後寖陳於殿
　　　　　庭葢自周有縵樂散樂秦漢因之増廣宴
　　　　　㑹所奏率非雅舞漢魏已後竝以鞞鐸巾
　　　　　拂四舞用之宴饗宋武帝大朙中亦以鞞
　　　　　拂雜舞合之鐘石施於廟庭朝㑹用樂則
　　　　　兼奏之朙帝時又有西傖羌胡雜舞後魏
　　　　　北齊亦皆參以胡戎伎自此諸舞彌盛矣
　　　　　隋牛弘亦請存四舞宴㑹則與雜伎同設
　　　　　於西凉前奏之而去其所持鞞拂等按此
　　　　　雖非正樂亦皆前代舊聲故成公綏賦云
　　　　　鞞鐸舞庭八音竝陳梁武帝報沈約云鞞
　　　　　鐸巾拂古之遺風是也唐太宗貞觀中始
　　　　　造讌樂其後又分爲立坐二部堂下立奏
　　　　　謂之立部伎堂上坐奏謂之坐部伎立部
　　　　　伎八一安樂二太平樂三破陣樂四慶善
　　　　　樂五大定樂六上元樂七聖壽樂八光聖
　　　　　樂自破陣樂以下皆用大鼓雜以龜兹樂
　　　　　其聲震厲大定樂又加金鉦慶善樂顓用
　　　　　西凉樂聲頗閒雅坐部伎六一讌樂二長
　　　　　壽樂三天授樂四鳥歌萬嵗樂五龍池樂
　　　　　六小破陣樂自長壽樂以下用龜兹樂唯
　　　　　龍池樂則否武后中宗之世大増造立坐
　　　　　部伎諸舞隨亦寢廢武后毁唐太廟七德
　　　　　九功之舞皆亾獨其名存自後宴饗復用
　　　　　隋文舞武舞而已開元中又有凉州緑腰
　　　　　蘇合香屈柘枝團亂旋甘州囘波樂蘭陵
　　　　　王春鶯囀半社渠借席烏夜啼之屬謂之
　　　　　軟舞大祁阿連劒器胡旋胡騰阿遼柘枝
　　　　　黄麞拂菻大渭州達磨支之屬謂之徤舞
　　　　　文宗時教坊又進霓裳羽衣舞女三百人
　　　　　末世兵亂舞制多失凡此皆雜舞也
　　　　魏俞兒舞歌　王　粲
　　　　　晉書樂志曰巴渝舞漢髙帝所作也髙帝
　　　　　自蜀漢將定三秦閬中范因率賨人從帝
　　　　　爲前鋒號板楯蠻勇而善鬭及定秦中封
　　　　　因爲閬中侯復賨人七姓其俗喜歌舞髙
　　　　　帝樂其猛銳數觀其舞曰武王伐紂歌也
　　　　　後使樂人習之閬中有渝水因其所居故
　　　　　曰巴渝舞舞曲有矛渝弩渝安臺行辭本
　　　　　歌曲四篇其辭旣古莫能曉其句度左思
　　　　　蜀都賦云奮之則賨旅玩之則渝舞也顔
　　　　　師古曰巴巴人也兪兪人也髙祖初爲漢
　　　　　王得巴兪人竝趫捷與之滅楚因存其武
　　　　　樂巴渝之樂自此始也巴卽今之巴州渝
　　　　　卽今之渝州名各本其地宋書樂志曰魏
　　　　　俞兒舞歌四篇魏國初建所用使王粲攺
　　　　　創其辭爲矛俞弩俞安臺行辭新福歌曲
　　　　　行辭以述魏德後於太祖廟竝作之黄初
　　　　　二年攺曰昭武舞及晉又攺曰宣武舞唐
　　　　　書樂志曰俞美也魏晉攺其名梁復號巴
　　　　　渝隋文帝以非正典罷之
漢初建國家匡九州蠻荆震服五刃三革休安不忘備
武樂脩宴我賓師敬用御天永樂無憂子孫受百福常
與松喬遊蒸庶德莫不咸歡柔
　　　　　　右矛俞新福歌
材宫選士劒弩錯陳應桴蹈節俯仰若神綏我武烈篤
我淳仁自東自西莫不來賓
　　　　　　右弩兪新福歌
武功旣定庶士咸綏樂陳我廣庭式宴賓與師昭文德
宣武威平九有撫民黎荷天寵延壽尸千載莫我違
　　　　　　右安臺新福歌
神武用師士素厲仁恩廣覆猛節横逝自古立功莫我
弘大桓桓征四國爰及海裔漢國保長慶垂祚延萬世
　　　　　　右行辭新福歌
　　　呉兪兒舞歌　陸龜䝉
枝月喉棹霜脊北斗離離在寒碧龍魂淸虎尾白秋照
海心同一色纛影吒沙干影側神豪髮直四睨之人股
佶粟欲定不定定不得舂牘殘兒且止狄胡有膽大如
山怖亦死
　　　　　　右劒俞
手盤風頭背分電光戰扇欲刺敲心畱半綫纒肩繞脰
􁥰合眩旋卓植赴列奪避中節前衝函禮宂上指孛彗
滅與君一用來有截
　　　　　　右矛兪
牛來開弦人爲置鏃捩機關迸山谷鹿駭澀隼擊遲析
毫中睫洞腋分龜達堅壘殘雄師可以冠猛樂壯曲抑
揚蹈厲有裂犀兕之氣者非公與
　　　　　　右弩兪
　　　晉宣武舞歌　傅　玄
　　　　　晉書樂志曰魏黄初三年攺漢巴渝舞曰
　　　　　昭武舞景初元年又作武始咸熙章斌三
　　　　　舞皆執羽籥及晉攺昭武舞曰宣武舞羽
　　　　　籥舞曰宣文舞咸寧元年詔廟樂停宣武
　　　　　宣文二舞而同用正德大豫舞云
　　　　惟聖皇篇　矛俞第一
惟聖皇德巍巍光四海禮樂猶形影文武爲表裏乃作
巴兪肆舞士劒弩齊列戈矛爲之始進退疾鷹鷂龍戰
而豹起如亂不可亂動作順其理離合有統紀
　　　　短兵篇　劒兪第二
劒爲短兵其勢險危疾踰飛電回旋應規武節齊聲或
合或離電發星騖若景若差兵法攸象軍容是儀
　　　　軍鎮篇　弩兪第三
弩爲遠兵軍之鎮其發有機體難動往必速重而不遲
銳精分鎛射遠中微弩俞之樂一何竒變多姿退若激進
若飛五聲協八音諧宣武象讚天威
　　　　窮武篇　安臺行亂第四
窮武者喪何但敗北柔弱亾戰國家亦廢秦始徐偃旣
已作戒前世先王鑒其機脩丈整武藝文武足相濟然
後得光大亂曰髙則亢滿則盈亢必危盈必傾去危傾
守以平沖則久濁能淸混文武順天經
　　　晉宣文舞歌　傅　玄
　　　　羽籥舞歌
羲皇之初天地開元罔罟禽獸羣黎以安神農教耕創
業誠難民得粒食澹然無所患黄帝始征伐萬品造其
端軍駕無常居是曰軒轅軒轅旣勤止堯舜匪荒寧夏
禹治水湯武又用兵孰能保安逸坐致太平聖皇邁乾
乾天下興頌聲穆穆且朙朙惟聖皇道化彰澂四海淸
三光萬幾理庶事康潛龍升儀鳯翔風雨時物繁昌却
走馬降瑞祥揚側陋簡中良百禄是荷睂壽無疆
　　　　羽鐸舞歌
㫺在渾成時兩儀尚未分陽升垂淸景隂降興浮雲中
和合氛氲萬物各異羣人倫得其序衆生樂聖君三統
繼五行然後有質文皇王殊運代治亂亦繽紛伊大晉
德兼往古越犧農邀舜禹參天地陵三五禮唐周樂韶
武豈惟簫韶六代具舉澤霑地境化充天㝢聖朙臨朝
元凱作輔暜天同樂胥浩浩元氣遐哉太淸五行流邁
日月代征隨時變化庶物乃成聖皇繼天光濟羣生化
之以道萬國咸寧受兹介福延千億齡
　　　魏陳思王鼙舞歌
　　　　　宋書樂志曰鞞舞未詳所起然漢代已施
　　　　　於燕享矣傅毅張衡所賦皆其事也魏曹
　　　　　植鞞舞歌序曰漢靈帝西園鼓吹有李堅
　　　　　者能鞞舞遭亂西隨段熲先帝聞其舊有
　　　　　技召之堅旣中廢兼古曲多謬誤故攺作
　　　　　新歌五篇晉鞞舞歌亦五篇竝陳於元㑹
　　　　　鞞舞故二八桓玄將卽真太樂遣衆伎袁
　　　　　朙子啓増滿八佾相承不復革宋朙帝自
　　　　　改舞曲歌辭并詔近臣虞龢竝作古今樂
　　　　　録曰鞞舞梁謂之鞞扇舞卽巴渝是也鞞
　　　　　扇器名也鞞扇上舞作巴渝弄至鞞舞竟
　　　　　豈非巴渝一舞二名何異公莫亦名巾舞
　　　　　也漢曲五篇一曰闗東有賢女二曰章和
　　　　　二年中三曰樂乆長四曰四方皇五曰殿
　　　　　前生桂樹竝章帝造魏曲五篇一朙朙魏
　　　　　皇帝二大和有聖帝三魏歴長四天生烝
　　　　　民五爲君旣不易竝朙帝造以代漢曲其
　　　　　辭竝亾陳思王又有五篇一聖皇篇以當
　　　　　章和二年中二靈芝篇以當殿前生桂樹
　　　　　三大魏篇以當漢吉昌四精微篇以當關
　　　　　中有賢女五孟冬篇以當狡兔按漢曲無
　　　　　漢吉昌狡兔二篇疑樂久長四方皇是也
　　　　　隋書樂志曰鞞舞漢巴渝舞也按樂録隋
　　　　　志竝以鞞舞爲巴渝今考漢魏二篇歌辭
　　　　　各異本不相亂葢因梁陳之世於鞞舞前
　　　　　作巴渝弄遂云一舞二名殊不知二舞亦
　　　　　容合作猶巾舞以白紵送豈得便謂白紵
　　　　　爲巾舞邪失之逺矣
　　　　聖皇篇
聖皇應曆數正康帝道休九州咸賓服威德洞八幽三
公奏諸公不得乆淹畱蕃位任至重舊章咸率由侍臣
省文奏陛下體仁慈沉吟有愛戀不忍聽可之迫有官
典憲不得顧恩私諸王當就國璽綬何蔂縗便時舍外
殿宮省寂無人主上増顧念皇母懷苦辛何以爲贈賜
傾府竭寶珍文錢百億萬采帛若煙雲乗輿服御物錦
羅與金銀龍旂垂九旒羽葢參班輪諸王自計念無功
荷厚德思一効䈥力糜軀以報國鴻臚擁節衞副使隨
經營貴戚竝出送夾道交輜軿車服齊整設􁉎曄耀天
精武騎衞前後鼓吹簫笳聲祖道魏東門淚下霑冠纓
扳葢因内顧俛仰慕同生行行將日草何時還闕庭車
輪爲徘徊四馬躊躇鳴路人尚酸鼻何况骨肉情
　　　　靈芝篇
靈芝生玉地朱草被洛濱榮華相晃耀光采曄若神古
時有虞舜父母頑且嚚盡孝於田壠烝烝不違仁伯瑜
年七十綵衣以娯親慈母笞不痛歔欷涕霑巾丁蘭少
失母自傷蚤(少/一作)孤焭刻木當嚴親朝夕致三牲㬥子
見陵侮犯罪以亾形丈人爲泣血免戾全其名董永遭
家貧父老財無遺舉假以供養傭作致甘肥責家填門
至不知何用歸天靈感至德神女爲秉機嵗月不安居
嗚呼我皇考生我旣已晚棄我何其早蓼莪誰所興念
之令人老退詠南風詩灑淚滿褘抱亂曰聖皇君四海
德教朝夕宣萬國咸禮讓百姓家肅䖍庠序不失儀孝
悌處中田戸有曽閔子比屋皆仁賢髫齔無夭齒黄髪
盡其年陛下三萬嵗慈母亦復然
　　　　大魏篇
大魏應靈符天禄方甫始聖德致泰和神朙爲驅使左
右宜供養中殿宜皇子陛下長壽考羣臣拜賀咸悅喜
積善有餘慶寵禄固天常衆喜填門至臣子䝉福祥無
患及陽遂輔翼我聖皇衆吉咸集㑹凶邪姦惡竝滅亾
黄鵠遊殿前神鼎周四阿玊馬充乘輿芝葢樹九華白
虎戲西除舍利從辟邪騏驥躡足舞鳯皇拊翼歌豐年
大置酒玉樽列廣庭樂飲過三爵朱顔㬥巳形式宴不
違禮君臣歌鹿鳴樂人舞鼙鼓百官雷抃讚若驚儲禮
如江海積善若陵山皇嗣繁且熾孫子列曽玄羣臣咸
稱萬嵗陛下長壽樂年御酒停未飲貴戚跪東廂侍人
承顔色奉進金玉觴此酒亦真酒福祿當聖皇陛下臨
軒笑左右咸歡康杯來一何遲羣僚以次行賞賜累千
億百官竝富昌
　　　　精微篇
精微爛金石至心動神朙杞妻哭死夫梁山爲之傾子
丹西質秦烏白馬角生鄒衍囚燕市繁霜爲夏零闗東
有賢女自字蘇來卿壯年報父仇身没垂功名女休逢
赦書白刃幾在頸俱上列仙籍去死獨就生太倉令有
罪遠徴當就拘自悲居無男禍至無與俱緹縈痛父言
荷擔西上書盤桓北闕下泣淚何漣如乞得并姊弟没
身贖父軀漢文感其義肉刑法用除其父得以免辯義
在列圗多男亦何爲一女足成居簡子南渡河津吏廢
舟船執法將加刑女娟擁櫂前妾父聞君來將涉不測
淵畏懼風波起禱祝祭名川備禮饗神祗爲君求福先
不勝釂祀誠至令犯罰艱君必欲加誅乞使知罪諐妾
願以身代至誠感蒼天國君髙其義其父用赦原河激
奏中流簡子知其賢歸娉爲夫人榮寵超後先辯女解
父命何況徤少年黄初發和氣朙堂德教施治道致太
平禮樂風俗移刑錯民無枉怨女復何爲聖皇長壽考
景福常來儀
　　　　孟冬篇
孟冬十月隂氣厲淸武官誡田講旅統兵元龜襲吉元
光著朙蚩尤蹕路風弭雨停乘輿啓行鸞鳴幽軋虎賁
采騎飛象珥鶡鍾鼓鏗鏘簫管嘈喝萬騎齊鑣千乘等
葢夷山填谷平林滌藪張羅萬里盡其飛走趯趯狡免
楊白跳翰獵以靑骹掩以脩竿韓盧宋鵲呈才騁足噬
不盡緤牽麋掎鹿魏氏發機養基撫弦都盧尋高搜索
猴猨慶忌孟賁蹈谷超巒張目決眥髪怒穿冠頓熊扼
虎蹴豹搏貙氣有餘勢負象而趨獲車旣盈日側樂終
罷役解徒大饗離宫亂曰聖皇臨飛軒論功校獵徒死
禽積如京流血成溝渠朙詔大勞賜太官供有無走馬
行酒醴驅車布肉魚鳴鼓舉觴爵撃鍾釂無餘絶網縱
麟麑弛罩出鳯雛收功在羽校威靈振鬼區陛下長懽
樂永世合天符
　　　晉鼙舞歌　傅　玄
　　　　　古今樂録曰晉鼙舞歌五篇一曰洪業篇
　　　　　當魏曲朙朙魏皇帝古曲關東有賢女二
　　　　　曰天命篇當魏曲大和有聖帝古曲章和
　　　　　二年中三曰景皇篇當魏曲魏曆長古曲
　　　　　樂久長四曰大晉篇當魏曲天生烝民古
　　　　　曲四方皇五曰明君篇當魏曲爲君旣不
　　　　　易古曲殿前生桂樹按曺植怨歌行云爲
　　　　　君旣不易爲臣良獨難不知與此同否
　　　　洪業篇
宣文創洪業盛德在泰始聖皇應靈符受命君四海萬
國何所樂上有朙天子唐堯禪帝位虞舜惟恭巳恭巳
正南面道化與時移大赦盪萌漸文教被黄支象天則
地體無為聰朙配日月神聖參兩儀雖有三凶類靜言
無所施象天則地體無爲稷契竝佐命伊吕升王臣蘭
芷登朝肆下無失㝛民聲發響自應表立景來附虓虎
從羈制濳龍升天路備物立成器變通極其數百事以
時叙萬機有常度訓之以克讓納之以忠恕羣下仰淸
風海外同懽慕象天則地化雲布㫺日貴雕飾今尚儉
與素㫺日多纎介今去情與故象天則地化雲布濟濟
大朝士夙夜綜萬幾萬幾無廢理朙朙降疇諮臣譬列
星景君配朝日暉事業竝通濟功烈何巍巍五帝繼三
皇三王世所歸聖徳應期運天地不能違仰之彌已髙
猶天不可階將復御龍氏鳯凰在庭棲
　　　　天命篇
聖祖受天命應期輔魏皇入則綜萬幾出則征四方朝
廷無遺理方表寧且康道隆舜臣堯積德踰大王孟度
阻竆險造亂天一隅神兵出不意奉命致天誅赦善戮
有罪元惡宗為虚威風震勁蜀武烈慴彊呉諸葛不知
命肆逆亂天常擁徒十餘萬數來冦邉疆我皇邁神武
秉鉞鎮雍涼亮乃畏天威未戰先仆僵盈虚自然運時
變固多難東征陵海表萬里梟賊淵受遺齊七政曹爽
又滔天羣凶受誅殛百􁀇咸來臻黄華應福始王凌爲
禍先
　　　　景皇篇
景皇帝聰朙命世生盛德參天地帝王道創基旣已難
繼世亦未易外則夏侯玄内則張與李三凶稱逆亂帝
紀從天行誅窮其姦宄遏將御其漸潛謀不得起罪人
咸伏辜威風振萬里平衡綜萬幾萬幾無不理召陵桓
不君内外何紛紛衆小便成羣䝉昧恣心治亂不分叡
聖獨斷濟武常以文從天惟廢立掃霓披浮雲雲霓旣
已闢淸和未幾間羽檄首尾至變起東南蕃儉欽爲長
蛇外則憑呉蠻萬國紛騷擾戚戚天下懼不安神武御
六軍我皇秉鉞征儉欽起壽春前鋒據項城出其不意
竝縱奇兵竒兵誠難御廟勝實難支兩軍不期遇敵退
計無施虎騎惟武進大戰沙陽陂欽乃亾魂走奔虜若
雲披天恩赦有罪東土放鯨鯢
　　　　大晉篇
赫赫大晉於穆文皇蕩蕩巍巍道邁陶唐世稱三皇五
帝及今重其光九德克朙文旣顯武又章恩弘六合兼
濟萬方内舉元凱朝政以綱外簡虎臣時惟鷹揚靡從
不懷逆命斯亾仁配春日威踰秋霜濟濟多士同兹蘭
芳唐虞至治四凶滔天致討儉欽罔不肅䖍化感海外
海外來賓獻其聲樂竝稱妾臣西蜀猾夏僭號方域命
將致討委國稽服呉人放命憑海阻江飛書告諭響應
來同先王建萬國九服爲蕃衛亾秦壤諸侯享祚不二
世歴代不能復忽踰五百嵗我皇邁聖德應期創典制
分土五等蕃國正封界莘莘文武佐千秋遘嘉㑹洪業
溢區内仁風翔海外
　　　　朙君篇
朙君御四海聽鑒盡物情顧望有譴罰竭忠身必榮蘭
茝出荒野萬里升紫庭茨草穢堂階掃截不得生能否
莫相䝉百官正其名恭巳慎有爲有爲無不成闇君不
自信羣下執異端正直罹譖潤姦臣奪其權雖欲盡忠
誠結舌不敢言結舌亦何憚盡忠爲身患清流豈不㓗
飛塵濁其源歧路令人迷未遠勝不還忠臣立君朝正
色不顧身邪正不竝存譬若胡與秦秦胡有合時邪正
各異津忠臣遇朙君乾乾惟日新羣目統在綱衆星拱
北辰設令遭闇主斥退爲凡民雖薄共時用白茅猶可
珍冰霜晝夜結蘭桂摧爲薪邪臣多端變用心何委曲
便僻從情指動隨君所欲偷安樂目前不問淸與濁積
僞罔時主養交以持禄言行恒相違難饜甚谿谷昧死
射乾没覺露則滅族
　　　鼓舞歌
　　　　東海有勇婦　李　白
　　　　　魏鼙舞五曲李白作此篇以代闗中有賢
　　　　　女
梁山感𣏌妻慟哭爲之傾金石忽蹔開都由激深情東
海有勇婦何慙蘇子卿學劒越處子超騰若流星捐軀
報夫讐萬死不顧生白刃耀素雪蒼天感精誠十步兩
躩躍三呼一交兵斬首掉國門蹴踏五藏行割此伉儷
憤粲然大義明北海李史君飛章奏天庭捨罪警風俗
流芳播滄瀛志在列女籍竹帛已光榮淳于免詔獄漢
主爲緹縈津妾一掉歌脫父於嚴刑十子若不肖不如
一女英豫讓斬空衣有心竟無成要離殺慶忌壯夫素
所輕妻子亦何辜焚之買虚名豈如東海婦事立獨揚
名
　　　　章和二年中　李　賀
雲蕭索(雲蕭索/一作正)風拂拂(風拂拂/一作田)麥芒如篲黍如粟關中
父老百領襦關東吏人乏詬租健犢春耕土膏黑菖蒲
叢叢㳂水脉殷勤爲我下田鉏百錢攜賞絲桐客遊春
漫光塢花白野林散香神降席拜神得壽獻天子七星
貫斷姮娥死
樂府詩集巻第五十三
　　　　　　　東吳毛晉訂正　男扆再訂
樂府詩集巻第五十四
　　　　　　　太原　郭茂倩　編次
　舞曲歌辭
　　雜舞
　　　齊鼙舞曲
　　　　朙君辭
　　　　　南齊書樂志曰漢章帝造鼙舞歌云闗東
　　　　　有賢女魏朙帝代漢曲云朙朙魏皇帝傳
　　　　　玄代魏曲作晉洪業篇云宣文創洪業盛
　　　　　德存泰始聖皇應靈符受命君四海今前
　　　　　四句錯綜其辭從五帝至不可階六句全
　　　　　玄辭後二句本云將復御龍氏鳯凰在庭
　　　　　棲又攺易焉
朙君創洪業盛徳在建元受命君四海聖皇應靈乾五
帝繼三皇三皇世所歸聖德應期運天地不能違仰之
彌已髙猶天不可階將復結繩化靜拱天下齊
　　　　聖主曲辭
聖主受天命應期則虞唐升旒綜萬機端扆馭八方盈
虚自然數揖讓歸聖朙北化陵河塞南威越滄溟廣德
齊七政敷教騰三辰萬㝢必承慶百福咸來臻聖皇應
福始昌德洞祐先
　　　　朙君辭
朙君御四海總鑒盡人靈仰成恩已洽竭忠身必榮聖
澤洞三靈德教被八鄉草木變柯葉川嶽洞嘉祥愉樂
盛朙運舞蹈升太時微霜永昌命軌心長歡怡
　　　梁鞞舞歌　沈　約
　　　　　隋書樂志曰梁三朝樂第十七設鼙舞唐
　　　　　書樂志曰朙君本漢世鞞舞曲梁武帝時
　　　　　攺其辭以歌君德
大梁七百始天監三元初聖功澄宇縣帝德總車書熙
熙億兆臣其志皆懽愉
刑措甫自今隆平亦肇兹神武超楚漢安用道邠歧百
拜奄來宅執玊咸在斯象天則地體無爲
禮緝民用擾樂諧風自移舜琴中已絶堯衣今復垂象
天則地體無爲
治兵戰六獸爲邦命九官靈蛇及瑞(瑞/一作)羽分素復銜
丹
望就踰軒頊鏗鏘掩咸濩九尾擾成羣八象鳴相顧象
天則地化雲布
有爲臣所執司契君之道運行乃四時無言信蒼昊宸
居體沖寂忘懷定天􁀇
至德同自然裁成侔玄造珍祥委天貺靈物開地寶窈
窕降靑琴參差秀朱草
　　　　　　右朙之君
　　　梁鞞舞歌　周　捨
赫矣朙之君我皇邁前古機靈通日月聖敬締區宇淮
海無横波文軌同一土樂哉太平世當歌復當舞
　　　　　　右朙之君
聖主應圗籙天下咸所歸端扆臨赤縣宸居法紫微遐
方奉正朔外户闢重扉我君延萬壽福祚長巍巍
　　　　　　右朙主曲
朙君班五瑞就日朝百王充庭植鷺羽鈞天奏淸商本
支同中嶽良臣安四方盛朙普日月兆民樂未央
　　　　　　右朙君曲
　　　鐸舞歌詩
　　　　　唐書樂志曰鐸舞漢曲也古今樂録曰鐸
　　　　　舞者所持也木鐸制法度以號令天下故
　　　　　取以爲名今謂漢世諸舞鞞巾二舞是漢
　　　　　事鐸拂二舞以象時古鐸舞曲有聖人制
　　　　　禮樂一篇聲辭雜寫不復可辨相傳如此
　　　　　魏曲有太和時晉曲有雲門篇傅玄造以
　　　　　當魏曲齊因之梁周捨攺其篇隋書樂志
　　　　　曰鐸舞傅玄代魏辭云振鐸鳴金是也梁
　　　　　三朝樂第十八設鐸舞
　　　　聖人制禮樂篇　古　辭
㫺皇文武邪彌彌舎善誰吾時吾行許帝道銜來治路
萬邪治路萬邪赫赫意黄運道吾治路萬邪善道明邪
金邪善道明邪金邪帝邪近帝武武邪邪聖皇八音偶
邪尊來聖皇八音及來儀邪同邪烏及來義邪善草供
國吾咄等邪烏近帝邪武邪近帝武邪武邪應節合用
武邪尊邪應節合用酒期義邪同邪酒期義邪善草供
國吾咄等邪烏近帝邪武邪近帝武武邪邪下音足木
上為鼓義邪應衆義邪樂邪邪延否已邪烏巳禮祥咄
等邪烏素女有絶其聖烏烏武邪
　　　　雲門篇　傅　玄
黄雲門唐咸池虞韶舞夏夏殷濩列代有五振鐸鳴金
延大武清歌發唱形為主聲和八音協律吕身不虚動
手不徒舉應節合度周其叙時奏宫角雜之以徴羽下
饜衆目上從鐘鼓樂以移風與徳禮相輔安有失其所
　　　　　　右二曲
　　　　齊鐸舞歌
　　　　　南齊書樂志曰鐸舞歌一曲傅玄辭以代
　　　　　魏太和時微用之除下厭衆目上從鍾鼓
　　　　　二句
黄雲門唐咸池虞韶舞夏夏殷濩列代有五振鐸鳴金
延太武淸歌發唱形爲主聲和八音協律吕身不虚動
手不徒舉應節合度周期序時奏宫角雜之以徴羽樂
以移風禮相輔安有出其所
　　　　　　右一曲
　　　　梁鐸舞曲　周　捨
雲門且莫奏咸池且莫歌我后興至德樂頌發中和白
雲汾已隆萬舞鬱駢羅功成聖有作黄唐何足多
　　　　　　右一曲
　　　　巾舞歌詩　古　辭
　　　　　唐書樂志曰公莫舞晉宋謂之巾舞其說
　　　　　云漢髙祖與項籍㑹鴻門項莊舞劒將殺
　　　　　髙祖項伯亦舞以袖隔之且語莊云公莫
　　　　　苦口人相呼曰公言公莫害漢王也漢人
　　　　　德之故舞用巾以像項伯衣袖之遺式宋
　　　　　書樂志曰按琴操有公莫渡河然則其聲
　　　　　所從來已久俗云項伯非也古今樂錄曰
　　　　　巾舞古有歌辭訛異不可觧江左以來有
　　　　　歌舞辭沈約疑是公無渡河曲今三調中
　　　　　自有公無渡河其聲哀切故入瑟調不容
　　　　　以瑟調離於舞曲惟公無渡河古有歌有
　　　　　弦無舞也
吾不見公莫時吾何嬰公來嬰姥時吾哺聲何爲茂時
爲來嬰當恩吾朙月之土轉起吾何嬰土來嬰轉去吾
哺聲何爲土轉南來嬰當去吾城上羊下食草吾何嬰
下來吾食草吾哺聲汝何三年針縮何來嬰吾亦老吾
平平門淫涕下吾何嬰何來嬰涕下吾哺聲㫺結吾馬
客來嬰吾當行吾度四州洛四海吾何嬰海何來嬰四
海吾哺聲熇西馬頭香來嬰吾洛道五吾五丈度汲水
吾噫邪哺誰當求兒母何意零邪錢徤歩哺誰當吾求
兒母何吾哺聲三針一發交時還弩心意何零意弩心
遥來嬰弩心哺聲復相頭巾意何零何邪相哺頭巾相
吾來嬰頭巾母何何吾復來推排意何零相哺推相來
嬰推非母何吾復車輪意何零子以邪相哺轉輪吾來
嬰轉母何吾使君去時意何零子以邪使君去時使來嬰
去時母何吾思君去時意何零子以邪思君去時思來
嬰吾去時母何何吾吾
　　　齊公莫舞辭
　　　　　南齊書樂志曰晉公莫舞歌二十章章無
　　　　　定句前是第一解後是第十九二十解雜
　　　　　有三句竝不可曉解建武初朙帝奏樂至
　　　　　此曲言是似永朙樂流涕憶世祖云
吾不見公莫時吾何嬰公來嬰姥時吾思君去時吾何
零子以耶思君去時思來嬰吾去時母那何去吾
　　　　　　右一曲
　　　公莫辭歌　李　賀
方花古(石/一作)礎排九楹刺豹淋血盛銀甖華(軍/一作)筵鼓
吹無桐竹長刀直立割鳴箏横楣麤錦生紅緯日灸錦
嫣王未醉腰下三看寶玦光項莊掉箾欄前起材官小
臣公莫舞座上真人赤龍子芒碭雲瑞抱天回咸陽王
氣淸如水鐵樞鐵楗重束闗大旗五丈撞雙環漢王今
日須秦印絶臏刳腸臣不論
　　　晉拂舞歌詩
　　　　　晉書樂志曰拂舞出自江左舊云呉舞也
　　　　　晉曲五篇一曰白鳩二曰濟濟三曰獨禄
　　　　　四曰碣石五曰淮南王齊多刪舊辭而因
　　　　　其曲名古今樂録曰梁拂舞歌竝用晉辭
　　　　　樂府解題曰讀其辭除白鳩一曲餘竝非
　　　　　呉歌未知所起也
　　　　白鳩篇
　　　　　南齊書樂志曰白符鳩舞出江南呉人所
　　　　　造其歌本云平平白符思我君惠集我金
　　　　　堂言白者金行符合也鳩亦合也符鳩雖
　　　　　異其義是同宋書樂志曰晉楊泓舞序云
　　　　　自到江南見白符舞或言白鳬鳩舞云有
　　　　　此來數十年矣察其辭㫖乃是呉人患孫
　　　　　皓虐政思屬晉也晉辭曰翩翩白鳩載飛
　　　　　載鳴懷我君德來集君庭葢晉人攺其本
　　　　　歌云
翩翩白鳩載飛載鳴懐我君德來集君庭白雀呈瑞素
羽朙鮮翔庭舞翼以應仁乾交交鳴鳩或丹或黄樂我
君惠振羽來翔東壁餘光魚在江湖惠而不費敬我微
軀䇿我良駟習我驅馳與君周旋樂道亾餘我心虚靜
我志霑濡彈琴鼓瑟聊以自娯凌雲登臺浮遊太清扳
龍附鳯目望身輕
　　　　濟濟篇
暢飛暢舞氣流芳追念三五大綺黄去失有時可行去
來同時此未央時冉冉近桑榆但當飲酒爲歡娯衰老
逝有何期多憂耿耿内懷思淵池廣魚獨希願得黄浦
衆所依恩感人世無比悲歌具舞無極已
　　　　獨漉篇
　　　　　獨漉一作獨禄南齊書樂志曰古辭朙君
　　　　　曲後云勇安樂無慈不問淸與濁淸□與
　　　　　無時濁邪交與獨禄伎録曰求禄求禄淸
　　　　　白不濁淸白尙可貪汙殺我晉歌爲鹿字
　　　　　古通用也疑是風刺之辭
獨漉獨漉水深泥濁泥濁尙可水深殺我雍雍雙雁遊
戲田畔我欲射雁念子孤散翩翩浮萍得風揺輕我心
何合與之同并空牀低帷誰知無人夜衣錦繡誰别僞
真刀鳴削中倚牀無施父冤不報欲活何爲猛虎班班
遊戲山間虎欲齧人不避豪賢
　　　　碣石篇
　　　　　南齊書樂志曰碣石魏武帝辭晉以為碣
　　　　　石舞其歌四章一曰觀滄海二曰冬十月
　　　　　三曰土不同四曰龜雖壽樂府解題曰碣
　　　　　石篇晉樂奏魏武帝辭首章言東臨碣石
　　　　　見滄海之廣日月出入其中二章言農功
　　　　　畢而商賈往來三章言鄉土不同人性各
　　　　　異四章言老驥伏櫪志在千里烈士草年
　　　　　壯心不已也按相和大曲步出夏門行亦
　　　　　有碣石篇與此竝同但曲前㪅有豔爾
東臨碣石以觀滄海水何澹澹山島竦峙樹木藂生百
草豐茂秋風蕭瑟洪波湧起日月之行若出其中星漢
粲爛若出其裏幸甚至哉歌以詠志
　　　　　　右觀滄海
孟冬十月北風徘徊天氣肅淸繁霜霏霏鵾雞晨鳴雁
過南飛鷙鳥潛藏熊羆窟棲錢鎛(鑮/一作)停置農收積埸
逆旅整設以通賈商幸甚至哉歌以詠志
　　　　　　右冬十月
鄉土不同河朔隆寒流凘浮漂舟船行難錐不入地豐
籟深奥水竭不流冰堅可蹈士隠者貧勇俠輕非心常
歎怨戚戚多悲幸甚至哉歌以詠志
　　　　　　右土不同
神龜雖壽猶有竟時騰虵乘霧終爲土灰老驥伏櫪志
在千里烈士草年壯心不已盈縮之期不但在天養怡
之福可得永年幸甚至哉歌以詠志
　　　　　　右龜雖壽
　　　　淮南王篇
　　　　　崔豹古今注曰淮南王淮南小山之所作
　　　　　也淮南王服食求仙遍禮方士遂與八公
　　　　　相攜俱去莫知所往小山之徒思戀不已
　　　　　乃作淮南王曲焉班固漢武帝故事曰淮
　　　　　南王安好神仙招方術之士能爲雲雨百
　　　　　姓傳云淮南王得天子壽無極帝心惡之
　　　　　使覘王云能致仙人與共遊處變化無常
　　　　　又能隠形飛行服氣不食帝聞而喜欲受
　　　　　其道王不肯傳帝怒將誅焉王知之出令
　　　　　與羣臣因不知所之樂府解題曰古詞云
　　　　　淮南王自言尊實言安仙去
淮南王自言尊百尺髙樓與天連後園鑿井銀作牀金
瓶素綆汲寒漿汲寒漿飲少年少年窈窕何能賢揚聲
悲歌音絶天我欲渡河河無梁願化雙黄鵠還故鄉還
故鄉入故里徘徊故鄉苦身不已繁舞寄聲無不泰徘
徊桑梓遊天外
樂府詩集巻第五十四　東吳毛晉訂正
樂府詩集巻第五十五
　　　　　　　太原　郭茂倩　編次
　舞曲歌辭
　　雜舞
　　　齊拂舞歌
　　　　白鳩辭
　　　　　晉白鳩舞歌七解齊樂所奏是最前一解
翩翩白鳩再飛再鳴懷我君德來集君庭
　　　　　　右一曲
　　　　濟濟辭
　　　　　南齊書樂志曰晉濟濟舞歌六解齊樂所
　　　　　奏是最後一解按晉書樂志是最前一解
　　　　　疑齊書之誤
暢飛暢舞氣流芳追念三五大綺黄
　　　　　　右一曲
　　　　獨禄辭
　　　　　南齊書樂志曰晉獨鹿歌六解齊樂所奏
　　　　　是最前一解
獨禄獨禄水深泥濁泥濁尚可水深殺我
　　　　　　右一曲
　　　　碣石辭
　　　　　南齊書樂志曰晉碣石舞歌四章齊樂所
　　　　　奏是前一章
東臨碣石以觀滄海水河淡淡山﨩竦峙樹木叢生百
草豐茂秋風蕭瑟洪波湧起日月之行若出其中星漢
粲爛若出其裏幸甚至哉歌以言志
　　　　　　右一曲
　　　　淮南王辭
　　　　　南齊書樂志曰晉淮南王舞歌六解齊樂
　　　　　所奏前是第一解後是第五解
淮南王自言尊百尺髙樓與天連我欲渡河河無梁願
作雙黄鵠還故鄉
　　　　　　右一曲
　　　　梁拂舞歌
　　　　　古今樂録曰梁三朝樂第十九設拂舞
翩翩白鳩再飛再鳴懷我君德來集君庭曖曖鳴球或
丹或黄樂我君恩振羽來翔
　　　拂舞歌
　　　　拂舞辭　李　賀
呉娥聲絶天空雲閒徘徊門外滿車馬亦須生緑苔樽
有烏程酒勸君千萬壽全勝漢武錦樓上曉望晴寒飲
花露東方日不破天光無老時丹成作蛇乘白霧千年
重化玊井龜從蛇作龜二千載(龜二千載/一作玉井)呉堤緑草年
年在背有八卦稱神仙邪鱗頑甲滑腥涎
　　　　白鳩辭　李　白
　　　　　古今樂録曰鞞鐸巾拂四舞梁竝夷則格
　　　　　鍾磬鳩拂和故白擬之為夷則格上白鳩
　　　　　拂舞辭云
鏗鳴鍾考朗鼓歌白鳩引拂舞白鳩之白誰與鄰霜衣
雪襟誠可珍含哺七子能平均食不咽性安馴首農政
鳴陽春天子刻玊杖鏤形賜耆人白鷺(鷹/一作)亦白非純
真外㓗其色心匪仁闕五德無司晨胡爲啄我葭下之
紫鱗鷹鸇鵰鶚貪而好殺鳯凰雖大聖不願以爲臣
　　　　獨漉篇　李　白
獨漉水中泥水濁不見月不見月尙可水深行人没越
鳥從南來胡鷹亦北度我欲彎弓向天射惜其中道失
歸路落葉别樹飄零隨風客無所託悲與此同羅帷舒
巻似有人開朙月直入無心可猜雄劒挂壁時時龍鳴
不斷犀象繡澀苔生國恥未雪何由成名神鷹夢澤不
顧鴟鳶爲君一撃摶鵬九天
　　　　獨漉歌　王　建
獨獨漉漉鼠食猫肉烏日中鶴露㝛黄河水直人心曲
　　　　臨碣石　沈　約
碣石送返潮登罘禮朝日溟漲無端倪山島互崇崪驥
老心未竆酬恩豈終畢
　　　　小臨海　劉孝威
碣石望山海畱連降尊極秦帝枉鈎陳漢家増禮飾石
橋終不成桑田竟難測蜃氣遠生樓鮫人近潛織空勞
帝女填詎動波神色
　　　　淮南王二首　鮑　照
淮南王好長生服食鍊氣讀仙經琉璃藥椀牙作盤金
鼎玉匕合神丹合神丹賜紫房紫房綵女弄朙璫鸞歌
鳯舞斷君腸朱門九重(城九重/一作朱)門九閨願逐朙月入君
懷入君懷結君佩怨君恨君恃君愛築城思堅劒思利
同盛同衰莫相棄
　　　晉白紵舞歌詩
　　　　　宋書樂志曰白紵舞按舞辭有巾袍之言
　　　　　紵本呉地所出宜是呉舞也晉俳歌云皎
　　　　　皎白紵節節爲雙呉音呼緒爲紵疑白緒
　　　　　卽白紵也南齊書樂志曰白紵歌周處風
　　　　　土記云呉黄龍中童謡云行白者君追汝
　　　　　句驪馬後孫權征公孫淵浮海乘舶舶白
　　　　　也今歌和聲猶云行白紵焉樂府解題曰
　　　　　古詞盛稱舞者之美宜及芳時爲樂其譽
　　　　　白紵曰質如輕雲色如銀製以爲袍餘作
　　　　　巾袍以光軀巾拂塵唐書樂志曰梁武帝
　　　　　令沈約攺其辭爲四時白紵歌今中原有
　　　　　白紵曲辭旨與此全殊
輕軀徐起何洋洋髙舉兩手白鵠翔宛若龍轉乍低昂
凝停善睞容儀光如推若引畱且行隨世無變誠無方
舞以盡神安可忘晉世方昌樂未央質如輕雲色如銀
愛之遺誰贈佳人制以爲袍餘作巾袍以光軀巾拂塵
麗服在御㑹佳賓醪醴盈樽美且淳淸歌徐舞降祇神
四座歡樂胡可陳
　　　　　　右一篇
雙袂齊舉鸞鳯翔羅裙飄颻昭儀光趨步生姿進流芳
鳴弦淸歌及三陽人生世間如電過樂時每少苦日多
幸及良辰耀春華齊倡獻舞趙女歌羲和馳景逝不停
春露未晞嚴霜零百草凋索花落英蟋蟀吟牖寒蟬鳴
百年之命忽若傾早知迅速秉燭行東造扶桑遊紫庭
西至崑崙戲曽城
　　　　　　右一曲
陽春白日風花香趨步朙玉舞瑶璫聲發金石媚笙黄
羅袿徐轉紅袖揚淸歌流響繞鳯梁如矜若思凝且翔
轉盻遺精豔輝光將流將引雙雁行歡來何晚意何長
明君御世永歌昌
　　　　　　右一曲
　　　宋白紵舞歌詩
　　　　　宋書樂志曰白紵舞歌詩舊新合三篇二
　　　　　篇與晉辭同其一篇異
髙舉兩手白鵠翔輕軀徐起何洋洋凝停善睞容儀光
宛若龍轉乍低昂隨世而變誠無方如推若引畱且行
宋世方昌樂未央舞以盡神安可忘愛之遺誰贈佳人
質如輕雲色如銀袍以光軀巾拂塵制以爲袍餘作巾
四座歡樂胡可陳淸歌徐舞降祇神
　　　　　　右一篇
　　　齊白紵　王　儉
陽春白日風花香趨步朙月舞瑶裳
情發金石媚笙簧羅袿徐轉紅袖揚
淸歌流響繞鳯梁如驚若思凝且翔
轉盼流精豔輝光將流將引雙雁行
歡來何晚意何長朙君馭世永歌昌
　　　　　　右五曲
　　　梁白紵辭二首　武　帝
　　　　　古今樂録曰梁三朝樂第二十設巾舞并
　　　　　白紵葢巾舞以白紵四解送也
朱絲玉柱羅象筵飛琯促節舞少年短歌流目未肯前
含咲一轉私自憐
纎腰嫋嫋不任衣嬌怨獨立特爲誰赴曲君前未忍歸
上聲急調中心飛
　　　白紵舞辭
　　　　白紵曲　劉　鑠
(彩)久延立非君之故豈安集
池中赤鯉庖所捐琴髙乘雲騰(飛/一作)上天命逢福世丁
溢恩(福丁溢恩/一作徼命逢)簪金藉綺升曲筵思君厚德委如山
㓗誠洗志期草年烏白馬角寧足言
朱脣動素腕(袖/一作)舉洛陽少童邯鄲女古稱渌水今白
紵催弦急管爲君舞竆秋九月荷葉黄北風驅雁天雨
霜夜長酒多樂未央
春風澹蕩俠思多天色淨緑氣妍和桃含紅蕚蘭(蓮/一作)
紫牙朝日灼爍發園花巻幌結帷羅玉筵齊謳秦吹盧
女弦千金顧咲買芳年
　　　　同前二首　湯惠休
琴瑟未調心已悲任羅勝綺彊自持忍思一舞望所思
將轉未轉恒如疑桃花水上春風出舞袖逶迤鸞照日
徘徊鶴轉情艷逸君爲迎歌心如一
少年窈窕舞君前容華艷艷將欲然爲君嬌凝復遷延
流目送咲不敢言長袖拂面心自煎願君流光及盛年
　　　　同前九首　張　率
歌兒流唱聲欲淸舞女趂節體自輕歌舞竝妙㑹人情
依弦度曲婉盈盈揚蛾爲態誰目成
妙聲屢唱輕體飛流津染面散芳菲俱動齊息不相違
令彼嘉客澹忘歸時久翫夜朙星稀
日草搴門望所思風吹庭樹月入帷凉隂旣滿草蟲悲
誰能離别長夜時流歎不寢淚如絲與君之别終何知
秋風蕭(鳴/一作)條露垂葉空閨光盡坐愁妾獨向長夜淚
承睫山髙水照路難涉望君光景何時接
遥夜方逺時旣寒秋風蕭瑟白露團佳期不待嵗欲䦨
念此遲草獨無歡鳴弦流管増長歎
夜寒湛湛夜未央華燈空蘭月懸光從風衣起發芬香
爲君起舞幸不忘
列坐華筵紛羽爵淸曲未終月將落歌舞及時酒常酌
無令朝露坐銷鑠
愁來(多/一作)夜遲猶歎息撫枕思君終反仄金翠釵環稍
不飾霧縠流黄不能織但坐空閨思何極欲以短書寄
飛翼
遥夜忘寐起長歎但望雲中雙飛翰朙月入牖風吹幔
終夜悠悠坐申旦誰能知我心中亂終然有懷嵗方晏
　　　　白紵辭二首　崔國輔
洛陽梨花落如霰河陽桃葉生復齊坐恐玊樓春欲盡
紅綿粉絮裛妝啼
董賢女弟在椒風窈窕繁華貴後宫璧帶金釭皆翡翠
一朝零落變成空
　　　　同前二首　楊　衡
玉纓翠珮雜輕羅香汗微漬朱顔􁉦爲君起唱白紵歌
淸聲褭雲思繁多凝笳哀琴時相和金壺半傾芳夜促
梁塵霏霏暗紅燭令君安坐聽終曲墜葉飄花難再復
躡珠履步瓊筵輕身起舞紅燭前芳姿艷態妖且妍迴
眸轉袖暗催弦涼風蕭蕭流水急月華泛艷紅蓮溼牽
裙覽帶翻成泣
　　　　同前　李　白
揚淸歌(音/一作)發皓齒北方佳人東鄰子旦吟白紵停渌
水長袖拂面爲君起寒雲夜巻霜海空胡風吹天飄塞
鴻玉顔滿堂樂未終館娃日落歌吹濛
月寒江淸夜沈沈美人一笑千黄金垂羅舞縠揚哀音
郢中白雪且莫吟子夜呉歌動君心動君心冀君賞願
作天池雙鴛鴦一朝飛去靑雲上
呉刀翦綵(綺/一作)縫舞衣朙妝麗服奪春輝揚睂轉袖若
雪飛傾城獨立世所稀激楚結風醉忘歸髙堂月落燭
已微玉釵挂纓君莫違
　　　　白紵歌二首　王　建
天河漫漫北斗粲宫中烏啼知夜半新縫白紵舞衣成
來遲邀得呉王迎低鬟轉面掩雙袖玉釵浮動秋風生
酒多夜長夜未曉月朙燈光兩相照後庭歌聲㪅窈窕
館娃宫中春日草荔枝木瓜花滿樹城頭鳥棲休擊鼓
靑蛾彈瑟白紵舞夜天燑燑不見星宫中火照西江朙
美人醉起無次第墮釵遺佩滿中庭此時但願可君意
囘晝爲宵亦不寐年年奉君君莫棄
　　　　同前　張　籍
皎皎白紵白且鮮將作春衫稱少年裁縫長短不能定
自持刀尺向姑前復恐蘭膏汚纎指常遣傍人收墮珥
衣裳著時寒食下還把玉鞭鞭白馬
　　　　同前　桺宗元
翠帷雙巻出傾城龍劒破匣霜月朙朱脣掩抑悄無聲
金簧玉磬宫中生下沉秋水激太淸天髙地迥凝日晶
羽觴蕩漾何事傾
樂府詩集巻第五十五　東吳毛晉訂正
樂府詩集巻第五十六
　　　　　　　太原　郭茂倩　編次
　舞曲歌辭
　　雜舞
　　　四時白紵歌　沈　約
　　　　　古今樂録曰沈約云白紵五章敕臣約造
　　　　　武帝造後兩句
　　　　春白紵
蘭葉參差桃半紅飛芳舞縠戲春風如嬌如怨狀不同
含咲流眄滿堂中翡翠羣飛飛不息願在雲間長比翼
佩服瑶草駐容色舜日堯年懽無極
　　　　夏白紵
朱光灼爍照佳人含情送意遥相親嫣然宛轉亂心神
非子之故欲誰因翡翠羣飛飛不息願在雲間長比翼
佩服瑶草駐容色舜日堯年懽無極
　　　　秋白紵
白露欲凝草已黄金琯玉柱響洞房雙心一意俱徊翔
吐情寄君君莫忘翡翠羣飛飛不息願在雲間長比翼
佩服瑶草駐容色舜日堯年懽無極
　　　　冬白紵
寒閨晝寢羅幌垂婉容麗心長相知雙去雙還誓不移
長袖拂面爲君施翡翠羣飛飛不息願在雲間長比翼
佩服瑶草駐容色舜日堯年懽無極
　　　　夜白紵
秦筝齊瑟燕趙女一朝得意心相許朙月如規方襲予
夜長未央歌白紵翡翠羣飛飛不息願在雲間長比翼
佩服瑶草駐容色舜日堯年懽無極
　　　四時白紵歌　隋煬帝
　　　　東宫春
洛陽城邉朝日暉天淵池前春鷰歸含露桃花開未飛
臨風楊桺自依依小苑花紅洛水緑清歌宛轉繁弦促
長袖逶迤動珠玉千年萬歲陽春曲
　　　　江都夏
梅黄雨細麥秋輕楓樹蕭蕭江水平飛樓倚觀軒若驚
花簟羅帷當夏清菱潭落日雙鳧舫緑水紅妝兩揺漾
還似浮桑碧海上誰肯空歌採蓮唱
　　　四時白紵歌　虞　茂
　　　　江都夏
長洲茂苑朝夕池映日含風結細漪坐當伏檻紅蓮枝
雕軒洞户青蘋吹輕幌芳煙鬱金馥綺簷花簟桃李枝
蘭苕翡翠恒相逐桂樹鴛鴦恒竝㝛
　　　　長安秋
露寒臺前曉露清昆朙池水秋色朙揺環動佩出曾城
鵾弦鳳管奏新聲上林蒲桃合縹緲甘泉竒樹上蔥青
玊人當歌理清曲婕妤恩情斷還續
　　　　冬白紵歌　元　稹
呉宫夜長宫漏欵簾幕四垂燈熖暖西施自舞王自管
雪紵翻翻鶴翎散促節牽繁舞腰嬾舞腰嬾王罷飲葢
覆西施鳯花錦身作匡牀臂為枕朝珮摐摐王晏寢酒
醒閽報門無事子胥死後言為諱近王之臣諭王意共
笑越王竆惴惴夜夜抱氷寒不睡
　　　　晉杯槃舞歌詩
　　　　　宋書樂志曰槃舞漢曲也張衡舞賦云歴
　　　　　七槃而縱躡王粲七釋云七槃陳於廣庭
　　　　　顔延之云遞間闗於槃扇鮑照云七槃起
　　　　　長袖皆以七槃為舞也搜神記云晉太康
　　　　　中天下為晉世寧舞矜手以接杯槃而反
　　　　　覆之此則漢世唯有拌舞而晉加之以杯
　　　　　反覆也五行志曰其歌云晉世寧舞杯盤
　　　　　言接杯盤於手上而反覆之至危也杯盤
　　　　　者酒食之器也而名曰晉世寧者言晉世
　　　　　之士偷苟於酒食之間而其知不及逺晉
　　　　　世之寧猶杯盤之在手也唐書樂志曰漢
　　　　　有盤舞晉世謂之杯盤舞樂府詩云妍袖
　　　　　陵七盤言舞用盤七枚也
晉世寧四海平普天安樂永大寧四海安天下歡樂治
興隆舞杯盤舞杯盤何翩翩舉坐翻覆壽萬年天與日
終與一左囘右轉不相失箏笛悲酒舞疲心中慷慨可
徤兒樽酒甘絲竹清願令諸君醉復醒醉復醒時合同
四坐歡樂皆言工絲竹音可不聴亦舞此槃左右輕自
相當合坐歡樂人命長人命長當結友千秋萬歲皆老
壽
　　　　　　右一篇
　　　　齊世昌辭
　　　　　南齊書樂志曰晉杯槃舞歌十解第三解
　　　　　云舞杯盤何翩翩舉坐翻覆壽萬年其第
　　　　　一解首句云晉世寧宋改為宋世寧惡其
　　　　　杯槃翻覆辭不復取齊改為齊世昌後一
　　　　　解辭同唐書樂志曰梁謂之舞盤伎唐隷
　　　　　散樂部中隋書樂志曰梁三朝樂第二十
　　　　　一設舞盤伎
齊世昌四海安樂齊太平人命長當結久千秋萬歲皆
老壽
　　　　　　右一曲
　　　宋泰始歌舞曲辭
　　　　　古今樂録曰宋泰始歌舞十二曲一曰皇
　　　　　業頌歌自堯至楚元王髙祖世載聖徳二
　　　　　曰聖祖頌三曰朙君大雅四曰通國風五
　　　　　曰天符頌六曰朙徳頌七曰帝圗頌八曰
　　　　　龍躍大雅九曰淮祥風十曰宋世大雅十
　　　　　一曰治兵大雅十二曰白紵篇大雅
　　　　皇業頌　朙　帝
皇業㳂徳建帝運資勲融胤唐重盛軌胄楚載休風堯
帝兆深祥元王衍遐慶積善傳上業祚福啓英聖衰數
隨金禄登曆昌水命維宋垂光烈世美流舞咏
　　　　聖祖頌
聖祖惟髙徳積勲代晉曆永建享鴻基萬古盛音冊睿
文纘宸馭廣運崇帝聲衍徳被仁祉畱化洽民靈孝建
締孝業允協天人謀宇内齊政軌宙表燭威流鍾管騰
列聖彞銘賁重猷
　　　　朙君大雅　虞　龢
朙君應乾數撥亂紐穨基民慶來蘇日國頌薫風詩天
步或蹔艱列蕃扇迷慝廟勝敷九伐神謨洞七徳文教
洗昬俗武誼清祲埏英勲冠帝則萬壽永齊(衍/一作)天
　　　　通國風　朙　帝
開寶業資賢昌謨朙盛弼諧光烈武惟略景王勲南康
華容變政文猛績爰著有左軍三王到氏文武贊丞相
作輔屬伊旦沈桺宗侯皆殄亂泰始開運超百王司徒
驃騎勲徳康江安謨效殷誠彰劉沈承規功名揚慶歸
我后祚無疆
　　　　天符頌　朙　帝
天符革運世誕英皇在館神炫既壯龍驤六鍾集表四
緯駢光於穆配天永休厥祥
　　　　朙徳頌　朙　帝
朙徳孚教幽符麗紀山鼎見竒醴液涵祉鵷鶵耀儀騶
虞遊趾福延億祚慶流萬祀
　　　　帝圗頌
帝圗凝逺瑞美昭宣濟流月鏡鹿毳霜鮮甘露降和花
雪表年孝徳載衍芳風永傳
　　　　龍躍大雅
龍躍戎府玉耀蕃宫嵗淹豫野璽屬嬪中江波澈映石
柏開文觀毓花蘂樓凝景雲白鳥三獲甘液再呈嘉穟
表沃連理協成徳充動物道積通神宋業允大靈瑞方
臻
　　　　淮祥風
淮祥應賢彦生翼贊中興致太平
　　　　宋世大雅　虞　龢
宋世寧在泰始醉酒歡飽徳喜萬國朝上壽酒帝同天
惟長久
　　　　治兵大雅　朙　帝
王命治兵有征無戰巾拂以淨醜類革面王儀振旅載
戢在辰中虚巾拂四表靜塵
　　　　白紵篇大雅
在心曰志發言詩聲成于文被管絲手舞足蹈欣泰時
移風易俗王化基琴角揮韻白雲舒簫韶協音神鳳來
拊撃和節詠在初章曲乍畢情有餘文同軌一道徳行
國靖民和禮樂成四縣庭響美勲英八列陛唱貴人聲
舞飾麗華樂容工羅裳映(皎/一作)日袂隨風金翠列輝蕙
麝豐淑姿秀(委/一作)體允帝衷
　　　齊朙王歌辭　王　融
　　　　　齊朙王歌辭七曲王融應司徒教而作也
　　　　　一曰朙王曲二曰聖君曲三曰渌水曲四
　　　　　曰採菱曲五曰清楚引六曰長歌引七曰
　　　　　散曲
　　　　朙王曲
朙王日月照至樂天地和幸息雲門吹復歇咸池歌桂
房金匏􁇭瑶軒絲石羅朱騏步躑躅玄鶴舞蹉跎露凝
嘉草秀煙度醴泉波皇基方萬祀齊民樂如何
　　　　　　右一曲三解
　　　　聖君曲
聖君應昌歴景祚啓休期龍樓神睿道兔園仁義基海
蕩萬川集山崖百草滋盤苗成萃止渝韎異來思清朙
動離軫威惠(懷/一作)被殊辭大哉君為后何羡唐虞時
　　　　　　右一曲三解
　　　　渌水曲
湛露改寒司文鸎變春旭瓊樹落晨紅瑶塘水初渌日
霽沙溆朙風動泉華燭遵渚泛蘭觴乘漪弄(舞/一作)清曲
斗酒千金輕寸隂百年促何用盡歡娯王度式如玉
　　　　　　右一曲三解
　　　　採菱曲
炎光銷玉殿凉風吹鳯樓雕輜(青輅/一作)傃平隰朱櫂泊安
流金華妝翠羽鷁首畫飛(龍/一作)舟荆姬採菱曲越女江
南謳騰聲翻葉靜發(散/一作)響谷雲浮良時時一遇佳人
難再求
　　　　　　右一曲三解
　　　　清楚引
平原數千里飛觀鬱岧岧清月冏將曙浩露零中宵轉
葉渡沙海别羽自冰遼四面涌(通/一作)寒色左右竟嚴飈
崤澠多榛梗京索久塵苗逝將憑神武奮劒盪遺妖
　　　　　　右一曲三解
　　　　長歌引
周雅聴休朙齊徳覯升平紫煙四時合黄河萬里清翠
桺䕃通街朱闕臨高城方轂雷塵起接袖風雲生酣咲
爭日夕絲管㸦逢迎徂年無促慮長歌有餘聲
　　　　　　右一曲三解
　　　　散曲
金枝湛朙燎繡幕裂芳然層閨横緑綺曠席緬朱纒楚
調廣陵散瑟柱秋風弦輕裙中山麗長袖邯鄲妍徐歌
駐行景迅節籥浮煙言願聖朙主永永萬斯年
　　　　　　右一曲三解
　　　　唐功成慶善樂舞辭　唐太宗
　　　　　一曰九功舞殿庭朝㑹所奏文舞也新唐
　　　　　書禮樂志曰太宗生於武功之慶善宫貞
　　　　　觀六年幸之宴從臣賞賜閭里同漢沛宛
　　　　　帝歡甚賦詩吕才被之管絃名曰功成慶
　　　　　善樂以童兒六十四人冠進徳冠紫袴褶
　　　　　長褏漆髻屣履而舞舊書樂志曰慶善樂
　　　　　太宗所造也名九功之舞舞蹈安徐以象
　　　　　文徳洽而天下安樂也冬正享讌及國有
　　　　　大慶與七徳舞偕奏于庭
壽丘唯舊跡酆邑乃前基粤余承累聖懸弧亦在兹弱
齡逢運改提劒鬱匡時指麾八荒定懷柔萬國夷梯山
盛入欵駕海亦來􁈖單于陪武帳日逐衞文㮰端扆朝
四嶽無為任百司霜節朙秋景輕冰結水湄芸黄遍原
隰禾頴積京坻共樂還譙宴歡此大風詩
　　　　唐中和樂舞辭　唐徳宗
　　　　　唐㑹要曰貞元十四年徳宗以中和節自
　　　　　製中和舞舞中成八卦又敘其舞曰朕以
　　　　　中春之首紀為令節象中和之容作中和
　　　　　之舞按此曲葢因繼天誕聖樂而作也
芳嵗肇佳節物華當仲春乾坤既昭泰煙景含氤氲徳
淺荷玄貺樂成􁈖治人前庭列鍾鼓廣殿延羣臣八卦
隨舞意五音轉曲新顧非咸池奏庶協南風薰式宴禮
所重浹懽情必均同和諒在兹萬國希可親
　　　　霓裳辭十首　王　建
　　　　　一曰霓裳羽衣曲唐逸史曰羅公逺多祕
　　　　　術嘗與玄宗至月宫初以柱杖向空擲之
　　　　　化為大橋自橋行十餘里精光奪目寒氣
　　　　　侵人至一大城公逺曰此月宫也仙女數
　　　　　百皆素練霓衣舞于廣庭問其曲曰霓裳
　　　　　羽衣帝曉音律因黙記其音調而還囘顧
　　　　　橋梁隨步而没朙日召樂工依其音調作
　　　　　霓裳羽衣曲一說曰開元二十九年中秋
　　　　　夜帝與術士葉法善遊月宫聴諸仙奏曲
　　　　　後數曰東西兩川馳騎奏其夕有天樂自
　　　　　西南來過東北去帝曰偶遊月宫聴仙曲
　　　　　遂以玉笛接之非天樂也曲名霓裳羽衣
　　　　　後傳於樂部樂苑曰霓裳羽衣曲開元中
　　　　　西凉府節度楊敬述進鄭愚曰玄宗至月
　　　　　宫聞仙樂及歸但記其半㑹敬述進婆羅
　　　　　門曲聲調相符遂以月中所聞為散序敬
　　　　　述所進為曲而名霓裳羽衣也白居易曰
　　　　　霓裳法曲也其曲十二遍起於開元盛於
　　　　　天寶凡曲將終聲拍皆促唯霓裳之末長
　　　　　引一聲故其歌云繁音急節十二遍唳鶴
　　　　　曲終長引聲是也按王建辭云弟子部中
　　　　　畱一色聴風聴水作霓裳劉禹錫詩云三
　　　　　鄉陌上望仙山歸作霓裳羽衣曲然則非
　　　　　月中所聞矣
弟子部中畱一色聴風聴水作霓裳散聲未足重來授
直到牀前見上皇
中管五弦初半曲遥教合上隔簾聴一聲聲向天頭落
効得仙人夜唱經
自直梨園得出稀㪅畨上曲不教歸一時跪拜霓裳徹
立地階前賜紫衣
旋翻新譜聲初足除却梨園未教人宣與書家分手寫
中官走馬賜功臣
伴教霓裳有貴妃從初直到曲成時日長耳裏聞聲熟
拍數分毫䥘總知
弦索摐摐隔綵雲五㪅初發一山(滿宫/一作)聞武皇自送西
王母新換霓裳月色裙
敕賜宫人澡浴囘遥看美女院門開一山星月霓裳動
好字先從殿裏來
傳呼法部按霓裳新得承恩别作行應是(日晚/一作)貴妃樓
上看内人舁下綵羅箱
朝元閣上山風起(初起/一作風)夜聴霓裳玉露寒宫女月中
㪅替立黄金梯滑竝行難
知向(在/一作)華清年月滿山頭山底種長生去時畱下霓
裳曲總(半/一作)是離宫别館聲
　　　　柘枝詞
　　　　　樂府雜録曰健舞曲有柘枝軟舞曲有屈
　　　　　柘樂苑曰羽調有柘枝曲商調有屈柘枝
　　　　　此舞因曲為名用二女童㡌施金鈴抃(作/一)
(抃)轉有聲其來也於二蓮花中藏花坼而
　　　　　後見對舞相占實舞中雅妙者也教坊記
　　　　　曰凡棚車上擊鼓非柘枝則阿遼破也羯
　　　　　鼓録曰凡曲有意盡聲不盡者須以他曲
　　　　　解之如耶婆色雞用屈柘急遍解屈柘用
　　　　　渾脫解之類是也一説曰柘枝本拓枝舞
　　　　　也其後字訛爲柘枝沈亞之賦云㫺神祖
　　　　　之克戎賓雜舞以混㑹柘枝信其多妍命
　　　　　佳人以繼態然則似是戎夷之舞按今舞
　　　　　人衣冠類蠻服疑出南蠻諸國者也
將軍奉命即須行塞外領彊兵聞道烽煙動腰間寶劒
匣中鳴
　　　　同前三首　辥　能
同營三十萬震鼓伐西羌戰血黏秋草征塵攪夕陽歸
來人不識帝里獨戎裝
懸軍征拓羯内地隔蕭闗日色崑崙上風聲朔漠間何
當千萬騎颯颯貳師還
意氣成功日春風起絮天樓臺新邸第歌舞小嬋娟急
破催揺曵羅衫半脫肩
　　　　屈柘詞　温庭筠
楊桺縈橋緑玫瑰拂地紅繡衫金騕裊花髻玉瓏璁㝛
雨香潛潤春流水暗通畫樓初夢斷晴(曉/一作)日照湘風
　　　散樂附
　　　　　周禮曰旄人教舞散樂鄭康成云散樂野
　　　　　人為樂之善者若今黄門倡即漢書所謂
　　　　　黄門名倡丙彊景武之屬是也漢有黄門
　　　　　鼓吹天子所以宴羣臣然則雅樂之外又
　　　　　有宴私之樂焉唐書樂志曰散樂者非部
　　　　　伍之聲俳優歌舞雜奏秦漢已來又有雜
　　　　　伎其變非一名為百戲亦總謂之散樂自
　　　　　是歴代相承有之
　　　　俳歌辭　古　辭
　　　　　一曰侏儒導自古有之葢倡優戲也說文
　　　　　曰俳戲也榖梁曰魯定公㑹齊侯于夾谷
　　　　　罷㑹齊人使優施舞於魯君之幕下范寗
　　　　　云優俳施其名也樂記子夏對魏文侯問
　　　　　曰新樂進俯退俯俳優侏儒獶雜子女王
　　　　　肅云俳優短人也則其所從來亦逺矣南
　　　　　齊書樂志曰侏儒導舞人自歌之古辭俳
　　　　　歌八曲前一篇二十二句今侏儒所歌擿
　　　　　取之也古今樂録曰梁三朝樂第十六設
　　　　　俳技技兒以青布囊盛竹篋貯兩踒子負
　　　　　束寫地歌舞小兒二人提沓踒子頭讀俳
　　　　　云見俳不語言俳澀所俳作一起四坐敬
　　　　　止馬無懸蹄牛無上齒駱駞無角奮迅兩
　　　　　耳半拆薦博四角恭跱隋書樂志曰魏晉
　　　　　故事有侏儒導引隋文帝以非正典罷之
俳不言不語呼俳噏所俳適一起狼率不止生拔牛角
摩斷膚耳馬無懸蹄牛無上齒駱駞無角奮迅兩耳
　　　　宋鳳凰銜書伎辭
　　　　　隋書樂志曰鳳凰銜書伎自宋齊已來有
　　　　　之三朝用之南齊書樂志曰葢魚龍之流
　　　　　也元㑹日侍中於殿前跪取其書以授舎
　　　　　人舎人受書升殿跪奏宋世有辭齊初詔
　　　　　江淹改造至梁武帝普通中下詔罷之
大宋興隆膺靈符鳳鳥感和銜素書嘉樂之美通玄虚
惟新濟濟邁唐虞巍巍蕩蕩道有餘
　　　　齊鳳凰銜書伎辭
皇齊啓運從瑶璣靈鳯銜書集紫微和樂既洽神所依
超商巻夏耀英輝永世壽昌聲華飛
樂府詩集巻第五十六
　　　　　　　東吳毛晉訂正　男扆再訂
樂府詩集巻第五十七
　　　　　　　太原　郭茂倩　編次
　　琴曲歌辭
　　　　　琴者先王所以脩身理性禁邪防淫者也
　　　　　是故君子無故不去其身唐書樂志曰琴
　　　　　禁也夏至之音陰氣初動禁物之淫心也
　　　　　世本曰琴神農所造廣雅曰伏羲造琴長
　　　　　七尺二寸而有五弦揚雄琴清英曰舜彈
　　　　　五弦之琴而天下化琴操曰琴長三尺六
　　　　　寸六分象三百六十日廣六寸象六合也
　　　　　文上曰池池水也言其平下曰濱濱賓也
　　　　　言其服也前廣後狹尊卑象也上圓下方
　　　　　法天地也五弦象五行也文王武王加二
　　　　　弦以合君臣之恩古今樂録曰今稱二弦
　　　　　為文武弦是也應劭風俗通曰七弦法七
　　　　　星也三禮圗曰琴第一弦為宫次弦為商
　　　　　次為角次為羽次為徴次為少宫次為少
　　　　　商桓譚新論曰今琴四尺五寸法四時五
　　　　　行也崔豹古今注曰蔡邕益琴為九弦二
　　　　　弦大次三弦小次四弦尤小梁元帝纂要
　　　　　曰古琴名有清角黄帝之琴也鳴鹿循況
　　　　　濫脇號鍾自鳴空中皆齊桓公琴也繞梁
　　　　　楚莊王琴也緑綺司馬相如琴也焦尾蔡
　　　　　邕琴也鳯凰趙飛鷰琴也自伏羲制作之
　　　　　後有瓠巴師文師襄成連伯牙方子春鍾
　　　　　子期皆善鼓琴而其曲有暢有操有引有
　　　　　弄琴論曰和樂而作命之曰暢言達則兼
　　　　　濟天下而美暢其道也憂愁而作命之曰
　　　　　操言竆則獨善其身而不失其操也引者
　　　　　進徳脩業申達之名也弄者情性和暢寛
　　　　　泰之名也其後西漢時有慶安世者為成
　　　　　帝侍郎善為雙鳳離鸞之曲齊人劉道疆
　　　　　能作單鳧寡鶴之弄趙飛鷰亦善為歸風
　　　　　送逺之操皆妙絕當時見稱後世若夫心
　　　　　意感發聲調諧應大弦寛和而温小弦清
　　　　　亷而不亂攫之深醳之愉斯爲盡善矣古
　　　　　琴曲有五曲九引十二操五曲一曰鹿鳴
　　　　　二曰伐檀三曰騶虞四曰鵲巢五曰白駒
　　　　　九引一曰烈女引二曰伯妃引三曰貞女
　　　　　引四曰􁈖歸引五曰霹靂引六曰走馬引
　　　　　七曰箜篌引八曰琴引九曰楚引十二操
　　　　　一曰將歸操二曰猗蘭操三曰龜山操四
　　　　　曰越裳操五曰拘幽操六曰歧山操七曰
　　　　　履霜操八曰朝飛操九曰别鶴操十曰殘
　　　　　形操十一曰水僊操十二曰襄陵操自是
　　　　　已後作者相繼而其義與其所起略可考
　　　　　而知故不復備論樂府解題曰琴操紀事
　　　　　好與本傳相違存之者以廣異聞也
　　　　白雪歌　徐孝嗣
　　　　　謝希逸琴論曰劉涓子善鼓琴制陽春白
　　　　　雪曲琴集曰白雪師曠所作商調曲也唐
　　　　　書樂志曰白雪周曲也張華博物志曰白
　　　　　雪者太帝使素女鼓五十弦瑟曲名也髙
　　　　　宗顯慶二年太常言白雪琴曲本宜合歌
　　　　　今依琴中舊曲以御製雪詩為白雪歌辭
　　　　　又古今樂府奏正曲之後皆别有送聲乃
　　　　　取侍臣許敬宗等和詩以為送聲各十六
　　　　　節六年二月吕才造琴歌白雪等曲帝亦
　　　　　製歌辭十六章皆著於樂府
風閨晚飜靄月殿夜凝朙願君早畱(流/一作)眄無令春草
生
　　　　同前　朱孝亷
凝雲没霄漢從風飛且散聯翩避幽谷徘徊依井幹既
興楚客謡亦動周王歎所恨輕寒(塞/一作)早不迨陽春(作/一)
(光/春)旦
　　　　白雪曲　僧貫休
列鼎佩金章淚眼看風枝却􁈖食藜藿身作屠沽兒負
米無逺近所希斗㪷歸為人無貴賤莫學雞狗肥斯言
如不忘别㪅無光輝斯言如或忘即安用人為
　　　　神人暢　唐　堯
　　　　　古今樂録曰堯郊天地祭神座上有響誨
　　　　　堯曰水方至為害命子救之堯乃作歌謝
　　　　　希逸琴論曰神人暢堯帝所作堯彈琴感
　　　　　神人現故制此弄也
清廟穆兮承予宗百僚肅兮于寢堂醊禱進福求年豐
有響在坐敕予為害在玄中欽哉皓天徳不隆承命任
禹寫中(東/一作)宫
　　　　􁈖親操　虞　舜
　　　　　古今樂録曰舜遊歴山見烏飛􁈖親而作
　　　　　此歌謝希逸琴論曰舜作􁈖親操孝之至
　　　　　也
陟彼歴山兮崔嵬有鳥翔兮髙飛瞻彼鳩兮徘徊河水
洋洋兮青泠深谷鳥鳴兮鸎鸎設罥張罝兮􁈖我父母
力耕日與月兮往如馳父母逺兮吾當安歸
　　　　南風歌二首　虞　舜
　　　　　古今樂録曰舜彈五弦之琴歌南風之詩
　　　　　史記樂書曰舜歌南風而天下治南風者
　　　　　生長之音也舜樂好之樂與天地同意得
　　　　　萬國之驩心故天下治也
反彼三山兮商嶽嵯峨天降五老兮迎我來歌有(青/一作)
黄龍兮自出于河負書圗兮委蛇羅沙案圗觀讖兮閔
天嗟嗟撃石拊韶兮淪幽洞微鳥獸蹌蹌兮鳯凰來儀
凱風自南兮喟其増歎
南風之薰兮可以解吾民之愠兮南風之時兮可以阜
吾民之財兮
　　　　湘妃　劉長卿
　　　　　山海經曰洞庭之山帝之二女居之郭璞
　　　　　云天帝之女處江為神即列仙傳所謂江
　　　　　妃二女也劉向列女傳曰帝堯之二女長
　　　　　曰娥皇次曰女英堯以妻舜于媯汭舜既
　　　　　為天子娥皇為后女英為妃舜死于蒼梧
　　　　　二妃死于江湘之間俗謂之湘君湘中記
　　　　　曰舜二妃死為湘水神故曰湘妃韓愈黄
　　　　　陵廟碑曰秦博士對始皇帝云湘君者堯
　　　　　之二女舜妃者也劉向鄭玄亦皆以二妃
　　　　　為湘君而離騷九歌既有湘君又有湘夫
　　　　　人王逸以為湘君者自其水神而謂湘夫
　　　　　人乃二妃璞與逸俱失也堯之長女娥皇
　　　　　為舜正妃故曰君其二女女英自宐降曰
　　　　　夫人也故九歌謂娥皇為君女英為帝子
　　　　　各以其盛者推言之也禮有小君朙其正
　　　　　自得稱君也按琴操有湘妃怨又有湘夫
　　　　　人曲
帝子不可見秋風來草􁈖嬋娟湘江月千載空蛾睂
　　　　湘妃　李　賀
筠竹千年老不死長伴秦(神/一作)娥葢湘水蠻娘吟弄滿
寒空九山靜緑淚花紅離鸞别鳯煙梧中巫雲蜀雨遥
相通幽愁秋氣上青楓凉夜波間吟古龍
　　　　湘妃怨　孟　郊
南巡竟不返帝子(二妃/一作)怨逾積萬里喪蛾睂瀟湘水空
碧冥冥荒山下古廟收貞魄喬木深青春清光滿瑶席
搴芳徒有薦靈意殊脉脉玊佩不可親徘徊煙波夕
　　　　同前　陳　羽
二妃怨處雲沉沉二妃哭處湘水深商人酒滴廟前草
蕭颯風生班竹林
　　　　湘妃列女操　鮑　溶
有虞夫人哭虞後淑女何事又傷離竹上淚跡生不盡
寄哀雲和五十絲雲和經奏鈞天曲乍聴寶琴遥嗣續
三湘測測流急緑秋夜露寒蜀帝飛楓林月斜楚臣㝛
㪅疑川宫日黄昏闇攜女手殷勤言環珮玲瓏有無間
終疑既遠雙悄悄蒼梧舊雲豈難召老猿心寒不可嘯
目眄眄兮意蹉跎魂騰騰兮驚秋波曲一盡兮憶再奏
衆弦不聲且如何
　　　　湘夫人　沈　約
瀟湘風已息沅澧復安流揚蛾一含睇㛹娟好且脩捐
玦置澧浦解珮寄中洲
　　　　同前　王僧孺
桂棟承薜帷眇眇川之湄白蘋徒可望緑芷竟空滋日
草􁈖公子銜意嘿無辭
　　　　同前　鄒紹先
楓葉下秋渚二妃愁渡湘疑山空杳藹何處望君王日
落水雲裏油油心自傷
　　　　同前　李　頎
九嶷日已草三湘雲復愁窅藹羅袂色潺湲江水流佳
期來北渚捐玦在芳洲
　　　　同前　郎士元
蛾睂對湘水遥哭蒼梧間萬乘既已殁孤舟誰忍還至
今楚山上猶有淚痕班南有涔陽路渺渺多新愁㫺神
降回時風波江上秋彩雲忽無處碧水空安流
　　　　襄陵操　夏　禹
　　　　　一曰禹上㑹稽書曰湯湯洪水方割蕩蕩
　　　　　懷山襄陵浩浩滔天古今樂録曰禹治洪
　　　　　水上㑹稽山顧而作此歌謝希逸琴論曰
　　　　　夏禹治水而作襄陵操琴集曰禹上㑹稽
　　　　　夏禹東巡狩所作也
嗚呼洪水滔天下民愁悲上帝愈咨三過吾門不入父
子道衰嗟嗟不欲煩下民
　　　　霹靂引　梁簡文帝
　　　　　謝希逸琴論曰夏禹作霹靂引樂府解題
　　　　　曰楚商梁遊於雷澤霹靂下乃援琴而作
　　　　　之名霹靂引未知孰是
來從東海上發自南山陽時聞連鼓響乍散投壺光飛
車走四瑞繞電發時祥令去於斯表殺來永傳芳
　　　　同前　辛徳源
出地聲初奮乘乾威㪅作雲銜天笑朙雨帶星精落碎
枕神無繞震楹書自若側(時/一作)聞吟白虎逺見飛(舞/一作)
玄鶴
　　　　同前　沈佺期
歲七月火伏而金生客有鼓瑟於門者奏霹靂之商聲
始戞羽以騞砉終扣宫而砰駖電耀耀兮龍躍雷闐闐
兮雨冥氣嗚唅以㑹雅態歘翕以横生有如驅千旗制
五兵截荒虺斮長鯨孰與廣陵比意别鶴儔精而已俾
我雄子魄動毅夫髮立懐恩不淺武義雙輯視胡若芥
剪羯如拾豈徒慨慷中筵備羣娯之翕習哉
　　　　箕子操　箕　子
　　　　　一曰箕子吟史記曰紂始為象箸箕子歎
　　　　　曰彼為象箸必為玉杯為玊杯則必􁈖逺
　　　　　方珍怪之物而御之矣輿馬宫室之漸自
　　　　　此始不可振也乃披髮佯狂而為奴遂隱
　　　　　而鼓琴以自悲古今樂録曰紂時箕子佯
　　　　　狂痛宗廟之為墟乃作此歌後傳以為操
　　　　　琴集曰箕子吟箕子自作也
嗟嗟紂為無道殺比干嗟重復嗟獨奈何漆身為厲被
髮以佯狂今奈宗廟何天乎天哉欲負石自投河嗟復
嗟奈社稷何
　　　　拘幽操　周文王
　　　　　一曰文王哀羑里琴操曰拘幽操文王拘
　　　　　於羑里而作也文王脩徳百姓親附崇侯
　　　　　虎疾之譖於紂曰西伯昌聖人也長子發
　　　　　中子旦皆聖人也三聖合謀君其慮之乃
　　　　　囚文王於羑里將殺之於是文王四臣散
　　　　　宜生之徒得美女大貝白馬朱鬛以獻於
　　　　　紂紂遂出西伯文王在羑里演易八卦以
　　　　　為六十四作鬱厄之辭曰困于石據于蒺
　　　　　䔧乃申憤而作歌云
殷道溷溷浸濁煩兮朱紫相合不别分兮迷亂聲色信
讒言兮炎炎之虐使我愆兮幽閉牢穽由其言兮遘我
四人憂動勤兮
　　　　同前　韓　愈
月揜揜兮其凝其盲耳肅肅兮聴不聞聲朝不日出兮
夜不見月與星有知無知兮為死為生嗚呼臣罪當誅
兮天王聖朙
　　　　文王操　周文王
　　　　　琴操曰紂為無道諸侯皆歸文王其後有
　　　　　鳯凰銜書於郊文王乃作此歌謝希逸琴
　　　　　論曰文王操文王作也
翼翼翺翔彼鳯凰兮銜書來遊以㑹昌兮瞻天案圗殷
將亾兮蒼蒼之天始有萌兮五神連精合謀房兮興我
之業望羊來兮
　　　　尅商操　周武王
　　　　　一曰武王伐紂古今樂録曰武王伐紂而
　　　　　作此歌謝希逸琴論曰尅商操武王伐紂
　　　　　時制琴集曰武王伐紂武王自作也
上告皇天兮可以行乎
　　　　傷殷操　微　子
　　　　　琴集曰傷殷操微子所作也尚書大傅曰
　　　　　微子將朝周過殷之故墟見麥秀之蔪蔪
　　　　　黍禾之蠅蠅也曰此故父母之國宗廟社
　　　　　稷之亾也志動心悲欲哭則為朝周欲泣
　　　　　則近婦人推而廣之作雅聲即此操也亦
　　　　　謂之麥秀歌
麥秀漸漸兮禾黍油油彼狡童兮不我好仇
　　　　越裳操　周公旦
　　　　　琴操曰越裳操周公所作也古今樂録曰
　　　　　越裳獻白雉周公作歌遂傳之為越裳操
於戲嗟嗟非旦之力乃文王之徳
　　　　同前　韓　愈
雨之施物以孳我何意於彼為自周之先其艱其勤以
有疆宇私我後人我祖在上四方在下厥臨孔威敢戲
以侮孰荒於門孰治於田四海既均越裳是臣
　　　　歧山操　韓　愈
　　　　　琴操曰歧山操周公爲大王作也
我家于豳自我先公伊我承緒敢有不同今狄之人將
土我疆民爲我戰誰使死傷彼歧有岨我往獨處人莫
(莫爾/舊作)余追無􁈖我悲
　　　　神鳯操　周成王
　　　　　一曰鳯凰來儀古今樂録曰周成王時鳯
　　　　　凰翔舞成王作此歌謝希逸琴論曰成王
　　　　　作神鳯操言徳化之感也琴集曰鳯凰來
　　　　　儀成王所作
鳯凰翔兮於紫庭予何徳兮以感靈頼先人兮恩澤臻
于胥樂兮民以寧
　　　　採薇操　伯　夷
　　　　　琴集曰採薇操伯夷所作也史記曰武王
　　　　　克殷伯夷叔齊恥之不食周粟隱于首陽
　　　　　山採薇而食之乃作歌因傳以為操樂府
　　　　　解題曰採薇操亦曰晨遊髙舉
登彼髙山言採其薇以亂易㬥不知其非神農虞夏忽
焉没兮我適安歸
　　　　履霜操　尹伯竒
　　　　　琴操曰履霜操尹吉甫之子伯竒所作也
　　　　　伯竒無罪為後母讒而見逐乃集芰荷以
　　　　　為衣採楟花以為食晨朝履霜自傷見放
　　　　　於是援琴鼓之而作此操曲終投河而死
履朝霜兮採晨寒考不朙其心兮聴讒言孤恩别離兮
摧肺肝何辜皇天兮遭斯愆痛殁不同兮恩有偏誰說
顧兮知我寃
　　　　同前　韓　愈
父兮兒寒母兮兒飢兒罪當笞逐兒何為兒在中野以
㝛以處四無人聲誰與兒語兒寒何衣兒飢何食兒行
于野履霜以足母生衆兒有母憐之獨無母憐兒寧不
悲
　　　　士失志操四首　介子推
　　　　　琴集曰士失志操介子推所作也一曰龍
　　　　　蛇歌琴操曰文公與介子綏俱遯子綏割
　　　　　腓股以啖文公文公復國咎犯趙衰俱䝉
　　　　　厚賞子綏獨無所得乃作龍蛇之歌而隱
　　　　　文公求之不肯出按史記文公重耳奔狄
　　　　　其後反國賞從亾未及介子推子推欲隱
　　　　　從者憐之乃懸書宫門文公出見之曰此
　　　　　介子推也使人召之亾入緜上山中於是
　　　　　文公環緜上山而封之以為介推田號曰
　　　　　介山是也
有龍矯矯頃失其所五蛇從之周偏天下龍飢無食一
蛇割股龍反其淵安其壤土四蛇入穴皆有處所一蛇
無穴號於中野
有龍矯矯遭天譴怒三蛇從之一蛇割股二蛇入國厚
䝉爵土餘有一蛇棄於草莽
有龍矯矯將失其所有蛇從之周流天下龍既入深淵
得其安所蛇脂盡乾獨不得甘雨
龍欲上天五蛇為輔龍已升雲四蛇各入其宇一蛇獨
怨終不見處所
　　　　雉朝飛操　犢沐子
　　　　　一曰雉朝雊操揚雄琴清英曰雉朝飛操
　　　　　衛女傅母之所作也衞侯女嫁於齊太子
　　　　　中道聞太子死問傅母曰何如傅母曰且
　　　　　往當喪喪畢不肯歸終之以死傅母悔之
　　　　　取女所自操琴於冢上鼓之忽二雉俱出
　　　　　墓中傅母撫雉曰女果為雉耶言未畢俱
　　　　　飛而起忽然不見傅母悲痛援琴作操故
　　　　　曰雉朝飛崔豹古今注曰雉朝飛者犢沐
　　　　　子所作也齊宣王時處士泯宣年五十無
　　　　　妻出薪於野見雉雄雌相隨而飛意動心
　　　　　悲乃仰天歎大聖在上恩及草木鳥獸而
　　　　　我獨不獲因援琴而歌以朙自傷其聲中
　　　　　絶魏武帝時宫人有盧女者七嵗入漢宫
　　　　　學鼓琴特異於餘妓善為新聲能傳此曲
　　　　　伯牙琴歌曰麥秀蔪兮雉朝飛向虚壑兮
　　　　　背喬槐依絶區兮臨回池樂府解題曰若
　　　　　梁簡文帝晨光照麥畿但詠雉而已
雉朝飛兮鳴相和雌雄羣遊於山阿我獨何命兮未有
家時將草兮可奈何嗟嗟草兮可奈何
　　　　同前　鮑　照
雉朝飛振羽翼專埸挾雌恃彊力媒已驚翳又逼蒿間
潛彀盧矢直刎繡頸碎錦臆絶命君前無怨色握君手
執杯酒意氣相傾死何有
　　　　同前　梁簡文帝
晨光照麥畿平野度春翬避鷹時聳角妬壟或(忽/一作)斜
飛少年從逺役有恨意多違不如隨蕩子羅袂拂臣衣
　　　　同前　呉　均
二月雉朝飛横行傍壟歸斜看水外翟側聴嶺南翬躞
蹀恒欲戰耿耿恃彊威當令君見賞何辭碎錦衣
　　　　同前　李　白
麥隴青青三月時白雉朝飛挾兩雌錦衣綺翼何離褷
犢沭採薪感之悲春天和白日暖啄食飲泉勇氣滿爭
雄鬭死繡頸斷雉子班奏急管絃心傾美酒盡玉椀枯
楊枯楊爾生荑我獨七十而孤棲彈弦冩恨意不盡瞑
目歸黄泥
　　　　同前　韓　愈
雉之飛于朝日羣雌孤雄意氣横出當東而西當啄而
飛隨飛隨啄羣雌粥粥嗟我雖人曽不如彼雉雞生身
七十年無一妾與妃
　　　　同前　張　祜
朝陽隴東泛暖景雙啄雙飛雙顧影朱冠錦襦聊日整
漠漠霧中如衣褧傷心盧女弦七十老翁長獨眠雄飛
在草雌在田衷腸結憤氣呵天聖人在上心不偏翁得
女妻甚可憐
樂府詩集巻第五十七　東吳毛晉訂正
樂府詩集巻第五十八
　　　　　　　太原　郭茂倩　編次
　　琴曲歌辭
　　　　􁈖歸引　石　崇
　　　　　一曰離拘操琴操曰衛有賢女邵王聞其
　　　　　賢而請聘之未至而王薨太子曰吾聞齊
　　　　　桓公得衞姬而霸今衛女賢欲畱之大夫
　　　　　曰不可若賢必不我聴若聴必不賢不可
　　　　　取也太子遂畱之果不聴拘於深宫􁈖歸
　　　　　不得遂援琴而作歌曲終縊而死晉石崇
　　　　　􁈖歸引序曰崇少有大志晚節㪅樂放逸
　　　　　因覽樂篇有􁈖歸引古曲有弦無歌乃作
　　　　　樂辭但􁈖歸河陽别業與琴操異也樂府
　　　　　解題曰若梁劉孝威胡地憑良馬備言􁈖
　　　　　歸之狀而已按謝希逸琴論曰箕子作離
　　　　　拘操不言衛女作未知孰是
􁈖歸引歸河陽假余翼鴻鶴髙飛翔經芒阜濟河梁望
我舊館心恱康清渠激魚彷徨雁驚泝波羣相將終日
周覽樂無方登雲閣列姬姜拊絲竹叩宫商宴華池酌
玉觴
　　　　同前　劉孝威
胡地憑良馬懷驕負漢恩甘泉烽火入回中宫室燔錦
車勞逺駕繡衣疲屢奔貳師已喪律都尉亦銷魂龍堆
求援急狐塞請先屯櫪下驅雙駿腰邉帶兩鞬乘障無
期限思歸安可論(言/一作)
　　　　同前　張　祜
重重作閨清旦鐍兩耳深聲長不徹深宫坐愁百年身
一片玉中生憤血焦桐罷彈絲自絶漠漠暗魂愁夜月
故鄉不歸誰共穴石上作蒲蒲九節
　　　　猗蘭操　孔　子
　　　　　一曰幽蘭操古今樂録曰孔子自衛反魯
　　　　　見香蘭而作此歌琴操曰猗蘭操孔子所
　　　　　作孔子歴聘諸侯諸侯莫能任自衛反魯
　　　　　隱谷之中見香蘭獨茂喟然嘆曰蘭當為
　　　　　王者香今乃獨茂與衆草為伍乃止車援
　　　　　琴鼓之自傷不逢時託辭於香蘭云琴集
　　　　　曰幽蘭操孔子所作也
習習谷風以隂以雨之子于歸逺送于野何彼蒼天不
得其所逍遥九州無所定處時(世/一作)人闇蔽不知賢者
年紀逝邁一身將老
　　　　同前　辛得源
奏事傳青閣拂除乃陶嘉散條凝露彩含芳映日華已
知香若麝無怨直如􁓔不學芙蓉草空作眼中花
　　　　同前　韓　愈
蘭之猗猗揚揚其香不採而佩於蘭何傷今天之旋其
曷爲然我行四方以日以年雪霜貿貿薺麥之茂子如
不傷我不爾覯薺麥之茂薺麥之有君子之傷君子之
守
　　　　幽蘭五首　鮑　照
傾暉引草色孤景流恩顔梅歇春欲罷期渡往不還
簾委蘭蕙露帳含桃李風攬帶㫺何道坐令芳節終
結佩徒分朙抱梁輙乖互華落知不終空愁坐相悞
眇眇蛸挂網漠漠蠶弄絲空慙不自信怯與君盡(劃/一作)
期
陳國鄭東門古來共所知長袖蹔徘徊駟馬停路歧
　　　　同前　崔　塗
幽植衆能知貞芳只暗持自無君子佩未是國香衰白
露沾長早青春到每遲不知當路草芳馥欲何為
　　　　將歸操　孔　子
　　　　　一曰郰操琴操曰將歸操孔子所作也孔
　　　　　叢子曰趙使聘夫子夫子聞鳴犢與竇犨
　　　　　之見殺也回輿而旋為操曰將歸史記世
　　　　　家曰孔子既不得用於衛將西見趙簡子
　　　　　至於河而聞竇鳴犢舜華之死臨河而嘆
　　　　　曰美哉水洋洋乎丘之不濟此命也夫子
　　　　　貢曰何謂也孔子曰竇鳴犢舜華晉國之
　　　　　賢大夫也趙簡子未得志之時須此兩人
　　　　　而后從政及其已得志殺之乃從政夫鳥
　　　　　獸之不義也尚知辟之况乎丘哉乃還息
　　　　　乎郰鄉作為郰操以哀之徐廣曰竇鳴犢
　　　　　舜華或作鳴鐸竇犨王肅曰郰操琴曲名
　　　　　也
翺翔于衛復我舊居從我所好其樂只且
　　　　同前　韓　愈
狄之水兮其色幽幽我將濟兮不得其由涉其淺兮石
齧我足乘其深兮龍入我舟我濟而悔兮將安歸尤歸
乎歸乎無與石鬬兮無應龍求
　　　　龜山操　韓　愈
　　　　　琴操曰龜山操孔子所作也季桓子受齊
　　　　　女樂孔子欲諫不得退而望魯龜山作此
　　　　　曲以喻季氏若龜山之蔽魯也
龜之氣兮不能雲(為/舊作)雨龜山枿兮不中梁柱龜之大
兮祗以奄魯知將隳兮哀莫余伍周公有􁈖兮嗟余歸
輔
　　　　殘形操　韓　愈
　　　　　琴操曰殘形操曽子所作曽子夢一狸不
　　　　　見其首而作此曲也
有獸維狸兮我夢得之其身孔朙兮而頭不知吉凶何
爲兮覺坐而􁈖巫咸上天兮識者其誰
　　　　雙鷰離　梁簡文帝
　　　　　琴集曰獨處吟流澌咽雙鷰離處女吟四
　　　　　曲其詞俱亾琴歴曰河間新歌二十一章
　　　　　此其四曲也
雙鷰有雄雌照日兩差池銜花落北户逐蝶上南枝桂
棟本曽㝛虹梁早自窺願得長如此無令雙鷰離
　　　　同前　沈君攸
雙鷰雙飛雙情想􁈖容色已改故心不衰雙入幕雙出
帷秋風去春風歸幕上危雙鷰離銜羽一别涕泗垂夜
夜孤飛誰相知左回右顧還相慕翩翩桂水不忍渡懸
目挂心􁈖越路縈鬱摧折意不泄願作鏡鸞相對絶(作/一)
(作鏡鸞相對絶/鸞對鏡絶武本願)
　　　　同前　李　白
雙鷰復雙鷰雙飛令人羡玉樓珠閣不獨棲金窗繡户
長相見柏梁失火去因入呉王宫呉宫又焚蕩鶵盡巢
亦空憔悴一身在孀雌憶故雄雙飛難再得傷我寸心
中
　　　　處女吟　魯處女
　　　　　琴操曰處女吟魯處女所作也古今樂録
　　　　　曰魯處女見女貞木而作歌亦謂之女貞
　　　　　木歌
菁菁茂木隱獨榮兮變化垂枝含蕤英兮脩身養志建
令名兮厥道不同善惡幷兮屈身身獨去微清兮懷忠
見疑何貪生兮
　　　　貞女行　梁簡文帝
　　　　　琴操曰魯次室女作貞女引
借問懷春臺百尺凌雲霧北有歲寒松南臨女貞樹庭
花對帷滿隙月依枝度但使朙妾心無嗟坐遲草
　　　　同前　沈　約
貞心信無矯傍隣也見疑輕生本非惜賤軀良足悲傳
芳託嘉樹弦歌寄好詞
　　　　列女操　孟　郊
　　　　　琴集曰楚樊姬作列女引
梧桐相待老鴛鴦㑹雙死貞婦貴徇夫捨生亦如此波
瀾誓不起妾心井中水
　　　　别鶴操　商陵牧子
　　　　　崔豹古今注曰别鶴操商陵牧子所作也
　　　　　娶妻五年而無子父兄將為之改娶妻聞
　　　　　之中夜起倚户而悲嘯牧子聞之愴然而
　　　　　悲乃援琴而歌後人因為樂章焉琴譜曰
　　　　　琴曲有四大曲别鶴操其一也
將乖比翼兮隔天端山川悠逺兮路漫漫攬衣不寐兮
食忘餐
　　　　同前　鮑　照
雙鶴俱起時徘徊滄海間長弄若天漢輕軀似雲懸幽
客時結侣提攜遊(到/一作)三山青繳凌瑶臺丹蘿籠紫煙
海上疾風急三山多雲霧散亂一相失驚孤不得住緬
然日月馳逺(已/一作)矣絶音儀有願而不遂無怨以生離
鹿鳴在深草蟬鳴隱髙枝心自有所懷(存/一作)㫄人那得
知
　　　　同前　韓　愈
雄鶴(鵠/一作)銜枝來雌鶴啄泥歸巢成不生子大義當乖
離江漢水之大鶴身鳥之微㪅無相逢日安可相隨飛
　　　　别鶴　梁簡文帝
接翮同發燕孤飛獨向楚值雪已迷羣驚風復失侣
　　　　同前　呉　均
别鶴尋故侣聯翩遼海間單棲孟津水驚唳隴頭山
　　　　同前　楊巨源
海鶴一為别髙程方杳然影揺江海路􁈖結瀟湘天皎
然仰白日真姿棲紫煙含情九霄際顧侣五雲前遐心
屬清都淒響激朱弦超揺間雲雨迢遞各山川東南信
多水㑹合當有年雄飛戾冥寞此意何由傳
　　　　同前　王　建
主人一去池水絶池鶴散飛不相别青天漫漫碧海重
知向何山風雪中萬里雖然音影在兩山終是死生同
池邉巢破松樹死樹頭年年烏生子
　　　　同前　張　籍
雙鶴出雲谿分飛各自迷空巢在松杪折羽落江泥尋
水終不飲逢林亦未棲别離應易老萬里兩淒淒
　　　　同前　杜　牧
分飛共所從六翮勢摧風聲斷碧雲外影孤朙月中青
田歸路逺月桂舊巢空矯翼知何處天涯不可竆
　　　　走馬引　張　率
　　　　　一曰天馬引崔豹古今注曰走馬引樗里
　　　　　牧恭所作也為父報怨殺人而亾匿於山
　　　　　之下有天馬夜降圍其室而鳴覺聞其聲
　　　　　以為追吏奔而亾去朙旦視之乃天馬跡
　　　　　也因惕然大悟曰豈吾所處之將危乎遂
　　　　　荷糧而逃入于沂澤中援琴而鼓之為天
　　　　　馬之聲故曰走馬引也
良馬龍為友玉珂金作羈馳騖(相去/一作)宛與洛半驟復半
馳倐忽而千里光景不及移九方惜未見辥公寧所知
斂轡且歸去吾畏路傍兒
　　　　同前　李　賀
我有辭鄉劒玉鋒堪截雲襄陽(長安/一作)走馬客意氣自生
春朝嫌劒光靜草嫌劒花冷能持劒向人不解持照身
(照身影/一作解持)
　　　　天馬引　傅　縡
驄色表連錢出冀復來燕取用偏開地爲歌乃號天權
竒意欲逺躞蹀勢難前本珍白玉鐙因飾黄金鞭願酬
芻秣寵千里得千年
　　　　龍丘引　梁簡文帝
　　　　　一曰楚引琴操曰楚引者楚游子龍丘髙
　　　　　所作也龍丘髙出游三年􁈖歸故鄉望楚
　　　　　而長歎故曰楚引
龍丘一迴首楚路蒼無極水照弄珠影雲吐陽臺色浦
狹村煙度洲長歸鳥息遊蕩逐春心空憐無羽翼
　　　　楚朝曲　呉邁逺
白雲縈藹荆山阿洞庭縱横日生波幽芳逺客悲如何
繡被掩口越人歌壯年流瞻襄成和清貞空情感電過
初同末異憂愁多竆巷惻愴沉汨羅延􁈖萬里挂長河
翻驚漢陰動湘娥
　　　　楚朙妃曲　湯惠休
瓊臺彩楹桂寢雕甍金閨流耀玉牖含英香芬幽藹珠
彩珍榮文羅秋翠紈綺春輕驂駕鸞鶴往來仙靈含姿
綿視微笑相迎結蘭枝送目成當年為君榮
　　　　渡易水　荆　軻
　　　　　一曰荆軻歌史記曰燕太子丹使荆軻刺
　　　　　秦王丹送之至於易水之上軻使髙漸離
　　　　　撃筑荆軻和而歌為變徴之聲又前而為
　　　　　此歌復為羽聲忼慨於是就車而去樂府
　　　　　廣題曰後人以為琴中曲按琴操商調有
　　　　　易水曲荆軻所作亦曰渡易水是也
風蕭蕭兮易水寒壯士一去兮不復還
　　　　同前　呉　均
雜虜客來齊時余在角抵揚鞭渡易水直至龍城西日
昬笳亂動天曙馬爭嘶不能通瀚海無面見三齊
　　　　荆軻歌　陽　縉
函谷路不通燕將重深功長虹貫白日易水急寒風壯
髮危冠下匕首地圗中琴聲不可識遺恨没秦宫
　　　　力拔山操　項　籍
　　　　　漢書曰項羽壁垓下軍少食盡漢帥諸侯
　　　　　兵圍之數重夜聞漢軍四面皆楚歌驚曰
　　　　　漢已得楚乎何楚人多也起飲帳中有美
　　　　　人姓虞氏常從駿馬名騅常騎乃悲歌忼
　　　　　慨自為歌詩歌數曲美人和之羽泣下數
　　　　　行遂上馬潰圍南出平朙漢軍迺覺按琴
　　　　　集有力拔山操項羽所作也近世又有虞
　　　　　美人曲亦出於此
力拔山兮氣葢世時不利兮騅不逝騅不逝兮可奈何
虞兮虞兮奈若何
　　　　項王歌
無復拔山力誰論葢世才欲知漢騎滿但聴楚歌哀悲
看騅馬去泣望􁑾舟來
　　　　大風起　漢髙帝
　　　　　漢書曰髙祖旣定天下還過沛畱置酒沛
　　　　　宫悉召故人父老子弟佐酒發沛中兒得
　　　　　百二十人教之歌酒酣帝撃筑自歌令兒
　　　　　皆和習之帝自起舞禮樂志曰至孝惠時
　　　　　以沛宫為原廟令歌兒習吹以相和常以
　　　　　百二十人為員按琴操有大風起漢髙帝
　　　　　所作也
大風起兮雲飛揚威加海内兮歸故鄉安得猛士兮守
四方
　　　　採芝操　四　皓
　　　　　琴集曰採芝操四皓所作也古今樂録曰
　　　　　南山四皓隱居髙祖聘之四皓不甘仰天
　　　　　歎而作歌按漢書曰四皓皆八十餘鬚睂
　　　　　皓白故謂之四皓即東園公綺里季夏黄
　　　　　公甪里先生也崔鴻曰四皓為秦博士遭
　　　　　世暗昧坑黜儒術於是退而作此歌亦謂
　　　　　之四皓歌二說不同未知孰是
皓天嗟嗟深谷逶迤樹木莫莫髙山崔嵬巖居穴處以
為幄茵曄曄紫芝可以療飢唐虞往矣吾當安歸
　　　　四皓歌　崔　鴻
漠漠商洛深谷威夷曄曄紫芝可以療飢皇農邈逺余
將安歸駟馬髙葢其憂甚大富貴而畏人不如貧賤而
輕世
　　　　八公操　劉　安
　　　　　一曰淮南操古今樂録曰淮南王好道正
　　　　　月上辛八公來降王作此歌謝希逸琴論
　　　　　曰八公操淮南王作也
煌煌上天照下土兮知我好道公來下兮公將與余生
毛羽兮超騰青雲蹈梁甫兮觀見瑶光過北斗兮馳乗
風雲使玉女兮含精吐氣嚼芝草兮悠悠將將天相􁀇
兮
樂府詩集巻第五十八
　　　　　　　東吳毛晉訂正　男扆再訂
樂府詩集巻第五十九
　　　　　　　太原　郭茂倩　編次
　　琴曲歌辭
　　　　昭君怨　王　嬙
　　　　　樂府解題曰王嬙字昭君琴操載昭君齊
　　　　　國王穰女端正閒麗未嘗窺門户穰以其
　　　　　有異於人求之者皆不與年十七獻之元
　　　　　帝元帝以地逺不之幸以備後宫積五六
　　　　　年帝每遊後宫常怨不出後單于遣使朝
　　　　　貢帝宴之盡召後宫昭君盛飾而至帝問
　　　　　欲以一女賜單于能者往昭君乃越席請
　　　　　行時單于使在㫄驚恨不及昭君至匈奴
　　　　　單于大悅以為漢與我厚縱酒作樂遣使
　　　　　報漢白璧一隻騵馬十匹胡地珍寶之物
　　　　　昭君恨帝始不見遇乃作怨􁈖之歌單于
　　　　　死子世達立昭君謂之曰為胡者妻母為
　　　　　秦者㪅娶世達曰欲作胡禮昭君乃吞藥
　　　　　而死按漢書匈奴傳曰竟寧中呼韓邪來
　　　　　朝漢歸王昭君號寧胡閼氏呼韓邪死子
　　　　　雕陶莫臯立為復株絫若鞮單于復妻昭
　　　　　君不言飲藥而死
秋木萋萋其葉萎黄有鳥處山集于苞桑養育毛羽形
容生光既得升雲上遊曲房離宫絶曠身體摧藏志念
抑沈不得頡頏雖得委食心有徊徨我獨伊何改往變
常翩翩之鷰逺集西羌髙山峩峩河水泱泱父兮母兮
道里悠長嗚呼哀哉憂心惻傷
　　　　同前　王叔英妻劉氏
一生竟何定萬事最難􁀇丹青失舊儀玉匣成秋草想
妾辭關淚至今猶未燥漢使汝南還殷勤為人道
　　　　同前　陳後主
圖形漢宫裏遥聘單于庭狼山聚雲暗龍沙飛雪輕笳
吟度隴咽笛轉出關鳴啼妝寒葉下愁睂塞月生只餘
馬上曲猶作别時聲
　　　　同前　白居易
朙妃風貌最娉婷合在椒房應四星只得當年備宫掖
何曽專夜奉幃屛見疎從道迷圖畫知屈那教配虜庭
自是君恩薄如紙不須一向恨丹青
　　　　同前二首　張　祜
萬里邉城逺千山行路難舉頭唯見月何處是長安
漢庭無大議戎虜㡬先和莫羨傾城色昭君恨最多
　　　　同前　梁氏瓊
自古無和親貽災到妾身胡風嘶去馬漢月弔行輪衣
薄狼山雪妝成虜塞春囘看父母國生死畢胡塵
　　　　朙妃怨　楊　凌
漢國朙妃去不還馬駞弦管向陰山匣中縱有菱花鏡
羞到單于照舊顔
　　　　蔡氏五弄
　　　　　琴歴曰琴曲有蔡氏五弄琴集曰五弄遊
　　　　　春淥水幽居坐愁秋􁈖竝宫調蔡邕所作
　　　　　也琴書曰邕性沈厚雅好琴道嘉平初入
　　　　　青溪訪鬼谷先生所居山有五曲一曲製
　　　　　一弄山之東曲常有仙人遊故作遊春南
　　　　　曲有澗冬夏常淥故作淥水中曲即鬼谷
　　　　　先生舊所居也深邃岑寂故作幽居北曲
　　　　　髙巖猨鳥所集感物愁坐故作坐愁西曲
　　　　　灌水吟秋故作秋􁈖三年曲成出示馬融
　　　　　甚異之琴議曰隋煬帝以嵇氏四弄蔡氏
　　　　　五弄通謂之九弄今按近世作者多因題
　　　　　命辭無復本意云
　　　　遊春曲二首　王　維
萬樹江邉杏新開一夜風滿園深淺色照在緑波中
上苑何窮樹花開次第新香車與絲騎風靜亦生塵
　　　　遊春辭二首　王　維
曲江絲桺變煙條寒骨冰隨暖氣銷纔見春光生綺陌
已聞青樂動雲韶
經過桺陌與桃蹊尋逐風光著處迷鳥度時時衝絮起
花繁衮衮壓枝低
　　　　同前三首　令狐楚
晚遊臨碧殿日上望春亭芳樹羅仙仗晴山展翠屏
一夜好風吹新花一萬枝風前調玉管花下簇金羈
閶闔春風起蓬萊雪水消相將折楊桺爭取最長條
　　　　淥水曲　江　奐
塘上蒲欲齊汀洲杜將歇春心既易蕩春流豈難越桂
檝及晚風菱江映初月芳香若可贈為君步羅襪
　　　　同前　吳　均
香曖金堤滿湛淡春塘溢已送行臺花復倒髙樓日
　　　　同前二首　江　洪
塵容不忍飾臨池客未歸誰能别淥水全取浣羅衣
潺湲復皎㓗輕鮮自可悦横使有情禽照影遂孤絶
　　　　同前　李　白
淥水朙秋月南湖採白蘋荷花嬌欲語愁殺蕩舟人
　　　　淥水辭　李　賀
今宵好風月阿侯在何處為有傾城色(人/一作)翻成足愁
苦東湖採蓮葉南湖拔蒲根(滿茸/一作折)未持寄小姑且持
感愁魂(秋風/一作感)
　　　　幽居弄　顧　況
苔衣生花露滴月入西林蕩東壁扣商占角兩三聲洞
户谿牕一冥寂獨去滄洲無四隣身嬰世網此何身關
情命曲寄惆悵久别江南山裏人
　　　　秋􁈖二首　李　白
春陽如昨日碧樹鳴黄鸝蕪然蕙草草颯爾涼風吹天
秋木葉下月冷莎鷄悲坐愁羣芳歇白露凋華滋
閼氏黄葉落妾望白登臺月出(海上/一作)碧雲斷蟬聲(單于/一作)
秋色來胡兵沙塞合漢(望/一作)使玉關囘征客無歸日空
悲蕙草摧
　　　　同前二首　鮑　溶
胡風吹雁翼逺别無人鄉君近雁來處㡬囘斷君腸㫺
奉千日書撫心怨星霜無書又千日世路重茫茫燕國
有佳麗蛾睂富春光自然君歸晚花落君空堂君其若
不然歳晚雙鴛鴦顧兔蝕殘月幽光不如星女兒晚事
夫顔色同秋螢秋日邉馬􁈖武夫不遑寜燕歌易水怨
劒舞蛟龍腥風折連枝樹水翻無蔕萍立身多户門何
必燕山銘生世不如鳥雙雙比翼翎
季秋天地閒(閉/一作)萬物生意足我憂長於生安得及草
木試從古人願致酒歌秉燭燕趙皆世人詎能長似玉
俯憐老期近仰視日車速蕭颯御風君魂夢願相逐百
年夜銷半端為垂纓束
　　　　同前　司空曙
靜與嬾相偶年將衰共催前途歡不集往事恨空來晝
景委紅葉月華鋪緑苔沈􁈖㪅何有結坐玉琴哀
　　　　同前　司空圖
身病時亦危逢秋多慟哭風波一揺蕩天地㡬翻覆孤
螢出荒池落葉穿破屋勢利長草草何人訪幽獨
　　　　同前二首　王　維
網軒凉吹動輕衣夜聽㪅長玉漏稀月渡天河光轉溼
鵲驚秋樹葉頻飛
宫連太液見蒼波暑氣微清秋意多一夜輕風蘋末起
露珠翻盡滿池荷
　　　胡笳十八拍　蔡　琰
　　　　　後漢書曰蔡琰字文姬邕之女也博學有
　　　　　才辯又妙於音律適河東衞仲道夫亾無
　　　　　子歸寧于家興平中天下喪亂文姬沒於
　　　　　南匈奴在胡中十二年生二子曹操痛邕
　　　　　無嗣乃遣使者以金璧贖之而重嫁陳畱
　　　　　董祀後感傷亂離追懐悲憤作詩二章蔡
　　　　　琰别傳曰漢末大亂琰為胡騎所獲在右
　　　　　賢王部伍中春月登胡殿感笳之音作詩
　　　　　言志曰胡笳動兮邉馬鳴孤雁歸兮聲嚶
　　　　　嚶唐劉商胡笳曲序曰蔡文姬善琴能為
　　　　　離鸞别鶴之操胡虜犯中原為胡人所掠
　　　　　入番為王后王甚重之武帝與邕有舊敕
　　　　　大將軍贖以歸漢胡人􁈖慕文姬乃捲蘆
　　　　　葉為吹笳奏哀怨之音後董生以琴寫胡
　　　　　笳聲為十八拍今之胡笳弄是也琴集曰
　　　　　大胡笳十八拍小胡笳十九拍竝蔡琰作
　　　　　按蔡翼琴曲有大小胡笳十八拍沈遼集
　　　　　世名流家聲小胡笳又有契聲一拍共十
　　　　　九拍謂之祝家聲祝氏不詳何代人李良
　　　　　輔廣陵止息譜序曰契者朙㑹合之至理
　　　　　殷勤之餘也李肇國史補曰唐有董庭蘭
　　　　　善沈聲祝聲葢大小胡笳云
　　　　第一拍
我生之初尚無為我生之後漢祚衰天不仁兮降亂離
地不仁兮使我逢此時干戈日尋兮道路危民卒流亾
兮共哀悲煙塵蔽野兮胡虜盛志意乖兮節義虧對殊
俗兮非我宜遭惡辱兮當告誰笳一㑹兮琴一拍心潰
死兮無人知
　　　　第二拍
戎羯逼我兮為室家將我行兮向天涯雲山萬重兮歸
路遐疾風千里兮揚塵沙人多㬥猛兮如蟲虵控弦被
甲兮為驕奢兩拍張懸兮弦欲絶志摧心折兮自悲嗟
　　　　第三拍
越漢國兮入胡城亾家失身兮不如無生氈裘為裳兮
骨肉震驚羯羶為味兮枉遏我情鞞鼓喧兮從夜達朙
風浩浩兮暗塞昬營傷今感㫺兮三拍成銜悲畜恨兮
何時平
　　　　第四拍
無日無夜兮不􁈖我鄉土稟氣含生兮莫過我最苦天
災國亂兮人無主唯我薄命兮沒戎虜俗殊心異兮身
難處嗜慾不同兮誰可與語尋􁈖涉歴兮何囏阻四拍
成兮益悽楚
　　　　第五拍
雁南征兮欲寄邉心雁北歸兮為得漢音雁飛髙兮邈
難尋空腸㫁兮􁈖愔愔攢睂向月兮撫雅琴五拍泠泠
兮意彌深
　　　　第六拍
冰霜凛凛兮身苦寒飢對肉酪兮不能飡夜聞隴水兮
聲嗚咽朝見長城兮路杳漫追􁈖往日兮行李難六拍
悲來兮欲罷彈
　　　　第七拍
日草風悲兮邉聲四起不知愁心兮說向誰是原野蕭
條兮烽戍萬里俗賤老弱兮少壯爲美逐有水草兮安
家葺壘牛羊滿地(野/一作)兮聚如蜂蟻草盡水竭兮羊馬
皆徙七拍流恨兮惡居於此
　　　　第八拍
爲天有眼兮何不見我獨漂流爲神有靈兮何事處我
天南海北頭我不負天兮天何配我殊匹我不負神兮
神何殛我越荒州製兹八拍兮擬排憂何知曲成兮轉
悲愁
　　　　第九拍
天無涯兮地無邉我心愁兮亦復然人生倐忽兮如白
駒之過隙然不得歡樂兮當我之盛年怨兮欲問天天
蒼蒼兮上無緣舉頭仰望兮空雲煙九拍懐情兮誰為
傳
　　　　第十拍
城頭烽火不曽滅疆場征戰何時歇殺氣朝朝衝塞門
胡風夜夜吹邉月故鄉隔兮音塵絶哭無聲兮氣將咽
一生辛苦兮緣别離十拍悲深兮淚代血
　　　　第十一拍
我非貪生而惡死不能捐身兮心有以生乃既得兮歸
桑梓死當埋骨兮長已矣日居月諸兮在我壘胡人寵
我兮有二子鞠之育之不羞恥愍之念之兮生長邉鄙
十有一拍兮因兹起哀響兮徹心髓
　　　　第十二拍
東風應律兮暖氣多漢家天子兮布陽和羌胡踏舞兮
共謳歌兩國交歡兮罷兵戈忽逢漢使兮稱近詔遣千
金兮贖妾身喜得生還兮逢聖君嗟别二子兮㑹無因
十有二拍兮哀樂均去住兩情兮誰具陳
　　　　第十三拍
不謂殘生兮却得旋歸撫抱胡兒兮泣下霑衣漢使迎
我兮四牡騑騑胡兒號兮誰得知與我生死兮逢此時
愁為子兮日無光輝焉得羽翼兮將汝歸一步一逺兮
足難移魂消影絶兮恩愛遺十有三拍兮弦急調悲肝
腸攪刺兮人莫我知
　　　　第十四拍
身歸國兮兒莫知隨心懸懸兮長如飢四時萬物兮有
盛衰唯有愁苦兮不暫移山髙地闊兮見汝無期㪅深
夜䦨兮夢汝來斯夢中執手兮一喜一悲覺後痛吾心
兮無休歇時十有四拍兮涕淚交垂河水東流兮心是
􁈖
　　　　第十五拍
十五拍兮節調促氣填胸兮誰識曲處穹廬兮偶殊俗
願歸來兮天從欲再還漢國兮歡心心有憶兮愁轉深
日月無私兮曽不照臨子母分離兮意難任同天隔越
兮如商參生死不相知兮何處尋
　　　　第十六拍
十六拍兮􁈖茫茫我與兒兮各一方日東月西兮徒相
望不得相隨兮空斷腸對萱草兮徒想憂忘彈鳴琴兮
情何傷今别子兮歸故鄉舊怨平兮新怨長泣血仰頭
兮訢蒼蒼生我兮獨罹此殃
　　　　第十七拍
十七拍兮心鼻酸關山阻脩兮行路難去時懐土兮枝
枯葉乾沙場白首兮刀痕箭瘢風霜凛凛兮春夏寒人
馬飢虺兮骨肉單豈知重得兮入長安歎息欲絶兮淚
䦨干
　　　　第十八拍
胡笳本自出胡中緑琴翻出音律同十八拍兮曲雖終
響有餘兮􁈖未竆是知絲竹微妙兮均造化之功哀樂
各隨人心兮有變則通胡與漢兮異域殊風天與地隔
兮子西母東苦我怨氣兮浩於長空六合離兮受之應
不容
　　　胡笳十八拍　劉　商
　　　　第一拍
漢室將衰兮四夷不賓動干戈兮征戰頻哀哀父母生
育我見離亂兮當此辰紗窗對鏡未經事將謂珠簾能
蔽身一朝虜騎入中國蒼黄處處逢胡人忽將薄命委
鋒鏑可惜紅顔隨虜塵
　　　　第二拍
馬上將余向絶域厭生求死死不得戎羯腥膻豈是人
豺狼喜怒難姑息行盡天山足霜霰風土蕭條近胡國
萬里重陰鳥不飛寒沙莽莽無南北
　　　　第三拍
如覉囚兮在縲紲憂慮萬端無處説使余力兮翦余髮
食余肉兮飲余血誠知殺身願如此以余爲妻不如死
早被蛾睂累此身空悲弱質柔如水
　　　　第四拍
山川路長誰記得何處天涯是鄉國自從驚怖少精神
不覺風霜損顔色夜中歸夢來又去朦朧豈解傳消息
漫漫胡天呌不聞朙朙漢月應相識
　　　　第五拍
水頭㝛兮草頭坐風吹漢地衣裳破羊脂沐髪長不梳
羔子皮裘領仍左狐襟狢袖腥復膻晝披行兮夜披臥
氈帳時移無定居日月長兮不可過
　　　　第六拍
怪得春光不來久胡中風土無花桺天翻地覆誰得知
如今正南看北斗姓名音信兩不通終日經年常閉口
是非取與在指撝言語傳情不如手
　　　　第七拍
男兒婦人帶弓箭塞馬蕃羊臥霜霰寸步東西豈自由
偷生乞死非情願龜兹篳篥愁中聽碎葉琵琶夜深怨
竟夕無雲月上天故鄉應得重相見
　　　　第八拍
憶㫺私家恣嬌小逺取珍禽學馴擾如今淪棄念故鄉
悔不當初放林表朔風蕭蕭寒日草星河寥落胡天曉
旦夕􁈖歸不得歸愁心想似籠中鳥
　　　　第九拍
當日蘇武單于問道是賓鴻解傳信學他刺血寫得書
書上千重萬重恨髯胡少年能走馬彎弓射飛無逺近
遂令邉雁轉怕人絶域何由達方寸
　　　　第十拍
恨凌辱兮惡腥羶憎胡地兮怨胡天生得胡兒欲棄捐
及生母子情宛然貌殊語異憎還愛心中不覺常相牽
朝朝草草在眼前腹生手養寧不憐
　　　　第十一拍
日來月往相催遷迢迢星嵗欲周天無冬無夏臥霜霰
水凍草枯為一年漢家甲子有正朔絶域三光空自懸
㡬囘鴻雁來又去腸斷蟾蜍虧復圓
　　　　第十二拍
破瓶落井空永沈故鄉望㫁無歸心寧知逺使問姓名
漢語泠泠傳好音夢魂㡬度到鄉國覺後翻成哀怨深
如今果是夢中事喜過悲來情不任
　　　　第十三拍
童稚牽衣雙在側將來不可畱又憶還鄉惜别兩難分
寧棄胡兒歸舊國山川萬里復邉戍背面無由得消息
淚㾗滿面對殘陽終日依依向南北
　　　　第十四拍
莫以胡兒可羞恥恩情亦各言其子手中十指有長短
截之痛惜皆相似還鄉豈不見親族念此飄零隔生死
南風萬里吹我心心亦隨風渡遼水
　　　　第十五拍
歎息襟懷無定分當時怨來歸又恨不知愁怨情若何
似有鋒鋩擾方寸悲歡竝行情未快心意相尤自相問
不緣生得天屬親豈向仇讎結恩信
　　　　第十六拍
去時只覺天蒼蒼歸日始知胡地長重陰白日落何處
秋雁所向應南方平沙四顧自迷惑逺近悠悠隨雁行
征途未盡馬蹄盡不見行人邉草黄
　　　　第十七拍
行盡胡天千萬里唯見黄沙白雲起馬饑跑雪銜草根
人渴敲冰飲流水燕山髣髴辨烽戍鼙鼓如聞漢家壘
努力前程是帝鄉生前免向胡中死
　　　　第十八拍
歸來故鄉見親族田園半蕪春草緑朙燭重然煨燼灰
寒泉㪅洗沈泥玉載持巾櫛禮儀好一弄絲桐生死足
出入關山十二年哀情盡在胡笳曲
　　　　胡笳曲　吳邁逺
輕命重意氣古來豈但今緩頰獻一說揚睂受千金邉
風落寒草鳴笳墜飛禽越情結楚􁈖漢耳聽胡音既懷
離俗傷復悲朝光侵日當故鄉沒遥見浮雲陰
　　　　同前　陶弘景
負扆飛天歴與奪徒紛紜百年三五代終是甲辰君
　　　　同前二首　江　洪
藏器欲逢時年來不相讓紅顔征戍兒白首邉城將
落日慘無光臨河獨飲馬飋颶夕風髙聨翩飛雁下
樂府詩集巻第五十九
　　　　　　　東吳毛晉訂正　男扆再訂
樂府詩集巻第六十
　　　　　　　太原　郭茂倩　編次
　　琴曲歌辭
　　　　飛龍引　蕭　慤
河曲銜圖出江上負舟歸欲因作雨去還逐景雲飛引
商吹細管下徴泛長徽持此凄清引春夜舞羅衣
　　　　同前二首　李　白
黄帝鑄鼎於荆山鍊丹砂丹砂成黄金騎龍飛上太清
家雲愁海􁈖令人嗟宫中綵女顔如花飄然揮手凌紫
霞從風縱體登鑾車登鑾車侍軒轅遨遊青天中其樂
不可言
鼎湖流水清且閒軒轅去時有弓劒古人傳道流其間
後宫嬋娟多花顔乗鸞飛煙亦不還騎龍攀天造天關
造天關聞天語長雲河車載玉女載玉女過紫皇紫皇
乃賜白兔所擣之藥後天而老凋三光下視瑶池見王
母蛾睂蕭颯如秋霜
　　　　烏夜啼引　張　籍
　　　　　李勉琴說曰烏夜啼者何晏之女所造也
　　　　　初晏繫獄有二烏止於舍上女曰烏有喜
　　　　　聲父必免遂撰此操按清商西曲亦有烏
　　　　　夜啼宋臨川王所作與此義同而事異
秦烏啼啞啞夜啼長安吏人家吏人得罪囚在獄傾家
賣産將自贖少婦起聴夜啼烏知是官家有赦書下牀
心喜不重寐未朙上堂賀舅姑少婦語啼烏汝啼慎勿
虚借汝庭樹作髙巢年年不令傷爾雛
　　　　宛轉歌二首　劉妙容
　　　　　一曰神女宛轉歌續齊諧記曰晉有王敬
　　　　　伯者會稽餘姚人少好學善鼓琴年十八
　　　　　仕於東宫為衛佐休假還鄉過呉維舟中
　　　　　渚登亭望月悵然有懐乃倚琴歌泫露之
　　　　　詩俄聞户外有嗟賞聲見一女子雅有容
　　　　　色謂敬伯曰女郎悦君之琴願共撫之敬
　　　　　伯許焉既而女郎至姿質婉麗綽有餘態
　　　　　從以二少女一則向先至者女郎乃撫琴
　　　　　揮弦調韻哀雅類今之登歌曰古所謂楚
　　　　　朙君也唯嵇叔夜能為此聲自兹以來傳
　　　　　習數人而已復鼓琴歌遲風之詞因歎息
　　　　　久之乃命大婢酌酒小婢彈箜篌作宛轉
　　　　　歌女郎脱頭上金釵扣琴弦而和之意韻
　　　　　繁諧歌凡八曲敬伯唯憶二曲將去畱錦
　　　　　臥具繡香嚢幷佩一雙以遺敬伯敬伯報
　　　　　以牙火籠玉琴軫女郎悵然不忍别且曰
　　　　　深閨獨處十有六年矣邂逅旅館盡平生
　　　　　之志葢冥契非人事也言竟便去敬伯船
　　　　　至虎牢戍呉令劉惠朙者有愛女早世舟
　　　　　中亾臥具於敬伯船獲焉敬伯具以告果
　　　　　於帳中得火籠琴軫女郎名妙容字雅華
　　　　　大婢名春條年二十許小婢名桃枝年十
　　　　　五皆善彈箜篌及宛轉歌相繼俱卒唐李
　　　　　端又有王敬伯歌亦出於此
月既朙西軒琴復清寸心斗酒争芳夜千秋萬嵗同一
情歌宛轉宛轉淒以哀願為星與漢光影共徘徊
悲且傷參差淚成(幾/一作)行低紅掩翠方無色金徽玉軫
為誰鏘歌宛轉宛轉情復悲願為煙與霧氛氲對容姿
　　　　同前　郎大家宋氏
風已清月朗琴復鳴掩抑非千態殷勤是一聲歌宛轉
宛轉和且長願為雙鴻鵠比翼共翺翔
日已草長簷鳥應度此時望君君不來此時􁈖君君不
顧歌宛轉宛轉那能異棲㝛願為形與影出入恒相逐
　　　　同前二首　劉方平
星參差月二八燈五枝黄鶴瑤琴將别去芙蓉羽帳惜
空垂歌宛轉宛轉恨無竆願為波與浪俱起碧流中
曉將近黄姑織女銀河盡九華錦衾無復情千金寶鏡
誰能引歌宛轉宛轉傷别離願作楊與桺同向玉窗垂
　　　　同前　江　總
九夕天河白露朙八月濤水秋風驚樓中恒聞哀響曲
塘上復有苦辛行不解何意悲秋氣直置無秋悲自生
不怨前堦促織鳴偏愁便路搗衣聲别燕差池自有返
離蟬寂寞詎含情雲聚懐情四望臺月冷相􁈖九重觀
欲題芍藥詩不成來采芙蓉花已散金樽送曲韓娥起
玉柱調弦楚妃歎翠睂結恨不復開寶鬢迎秋度前亂
湘妃拭淚灑貞筠筴藥浣衣何處人步步香飛金薄履
盈盈扇掩珊瑚脣已言採桑期陌上復能解佩就江濱
競入華堂要花枕争開羽帳奉華茵不惜獨眼前下釣
欲許便作後來新後來瞑瞑同玉牀可憐顔色無比方
誰能巧笑特窺井乍取新聲學繞梁㝛處畱嬌墮黄珥
鏡前含笑弄朙璫採葹摘心心不盡茱萸折葉葉㪅芳
已聞能歌洞簫賦詎是故愛邯鄲倡
　　　　宛轉行　張　籍
華屋重翠幄綺席雕象牀遠漏微㪅疎薄衾中夜凉爐
氲暗徘徊塞煙背斜光妍姿結宵態寢壁幽夢長宛轉
復宛轉憶憶㪅未央
　　　　王敬伯歌　李　端
妾本舟中客聞君江上琴君初感妾歎妾亦感君心遂
出合歡被同爲交頸禽傳杯唯畏淺接膝猶嫌逺侍婢
奏箜篌女郎歌宛轉宛轉怨如何中庭霜漸多霜多葉
可惜昨日非今夕徒結萬里歡終成一宵客王敬伯渌
水青山從此隔
　　　　三峽流泉歌　李季蘭
　　　　　琴集曰三峽流泉晉阮咸所作也
妾家本住巫山雲巫山流水常自聞玉琴彈出轉寥夐
直似當時夢中聽三峽流泉幾千里一時流入深閨裏
巨石奔崖指下生飛波走浪弦中起初疑噴湧含雷風
又似嗚咽流不通囘湍曲瀨勢將盡時復滴瀝平沙中
憶㫺阮公為此曲能使仲容聴不足一彈既罷復一彈
願似流泉鎮相續
　　　　風入松歌　僧皎然
　　　　　琴集曰風入松晉嵇康所作也
西嶺松聲落日秋千枝萬葉風飀飀美人援琴弄成曲
寫得松間聲斷續聲斷續清我魂流波壊陵安足論美
人夜坐月朙裏含少商兮照清徴風何凄兮飄飉攪寒
松兮又夜起夜未央曲何長金徽㪅促聲泱泱何人此
時不得意意若弦悲聞客堂
　　　　秋風　呉邁逺
寒鄉無異服衣氈代文練月月望君歸年年不解線荆
揚早春和幽冀猶霜霰地寒妾已知南心君不見
　　　　同前　湯惠休
秋風嫋嫋入曲房羅帳含月􁈖心傷蟋蟀夜鳴斷人腸
長夜􁈖君心飛揚他人相􁈖君相忘錦衾瑤席為誰芳
　　　　同前三首　江　洪
先拂連雲臺罷入迎風殿已折池中荷復驅簷裏鷰
北牖風催樹南籬寒蛩吟庭中無限月􁈖婦夜鳴砧
孀婦悲四時況在秋閨内淒葉畱晚蟬虚庭吐寒菜
　　　　秋風引　劉禹錫
何處秋風至蕭蕭送雁羣朝來入庭樹孤客最先聞
　　　　朙月引　盧照隣
洞庭波起兮鴻雁翔風瑟瑟兮野蒼蒼浮雲巻靄朙月
流光荆南兮趙北碣石兮瀟湘澄清規於萬里照離􁈖
於千行横桂枝於西第繞菱花於北堂髙樓􁈖婦飛葢
君王文姬絶域侍子他鄉見胡鞍之似練知漢劒之如
霜試登髙而極目莫不變而廻腸
　　　　朙月歌　閻朝隱
梅花雪白桺葉黄雲霧四起月蒼蒼箭水泠泠漏刻長
揮玉指拂羅裳為君一奏楚朙光
　　　　緑竹　呉　均
嬋娟鄣綺殿繞弱拂春漪何當逢採拾為君笙與箎
　　　　綠竹引　宋之問
青溪緑潭潭水側脩竹嬋娟同一色徒生仙實鳯不遊
老死空山人詎識妙年秉願逃俗紛歸臥嵩丘弄白雲
含情傲慰心目何可一日無此君
　　　　山人勸酒　李　白
蒼蒼雲松落落綺皓春風爾來為阿誰胡蝶忽然滿芳
草秀睂霜雪顔桃花骨青髓綠長美好(桃花貎青髓綠/一作秀睂雪霜)
(美好/髮長)稱是秦時避世人勸酒相歡不知老各守兔鹿志
恥隨龍虎争歘起佐太子漢王(皇/一作)乃復驚顧謂戚夫
人彼翁羽翼成歸來南(商/一作)山下泛若雲無情舉觴酹
巢由洗耳何獨(太/一作)清浩歌望嵩嶽意氣還(遙/一作)相傾
　　　　幽澗泉　李　白
拂彼白石彈吾素琴幽澗愀兮流泉深善手朙徽髙張
清心寂歷似千古松颼飀兮萬尋中見愁猨弔影而危
處兮叫秋木而長吟客有哀時失志而聴者淚淋浪以
沾襟乃緝商綴羽潺湲成音吾但寫聲發情於妙指殊
不知此曲之古今幽澗泉鳴深林
　　　　龍宫操　顧　況
　　　　　顧況曰壬子癸丑二年大水時在滁遂作
　　　　　此操葢大曆中也
龍宫月朙光參差精衛銜石東飛時鮫人織綃採藕絲
飜江倒漢傾呉蜀漢女江妃杳相續龍王宫中水不足
　　　　飛鳶操　劉禹錫
鳶飛杳杳青雲裏鳶鳴蕭蕭風四起旗尾飄揚勢漸髙
箭頭砉劃聲相似長空悠悠霽日懸六翮不動凝飛煙
遊鶤翔雁出其下慶雲清景相廻旋忽聞飢烏一噪聚
瞥下雲中争腐鼠騰音礪吻相喧呼仰天大嚇疑鴛雛
畏人避犬投髙處俛啄無聲猶屢顧青鳥自愛玉山禾
仙禽徒貴華亭露樸􁂶危巢向草時毰毸飽腹蹲枯枝
遊童挾彈一麾肘臆碎羽分人不悲天生衆禽各有類
威鳯文章在仁義鷹隼儀形螻蟻心雖能戾天何足貴
　　　　昇仙操　李羣玉
嬴女去秦宫瓊簫生碧空鳯臺閉煙霧鸞吹飄天風復
聞周太子亦遇浮丘公叢簧發仙弄輕舉紫霞中濁世
不久住清都路何竆一去霄漢上世人那得逢
　　　　成連　辛德原
征夫從逺役歸望絶雲端蓑笠城踰壞桑落梅初寒雪
夜然烽溼冰朝飲馬難寂寂長安信誰念客衣單
　　　　琴歌三首　百里奚妻
　　　　　風俗通曰百里奚為秦相堂上樂作所賃
　　　　　澣婦自言知音因援琴撫弦而歌問之乃
　　　　　其故妻還為夫婦也亦謂之扊扅字說曰
　　　　　門關謂之扊扅或作剡移
百里奚五羊皮憶别時烹伏雌炊扊扅今日富貴忘我
為
百里奚初娶我時五羊皮臨當别時烹乳雞今適富貴
忘我為
百里奚百里奚母已死塟南谿墳以瓦覆以柴春黄黎
搤伏雞西入秦五羖皮今日富貴捐我為
　　　　同前二首　司馬相如
　　　　　琴集曰司馬相如客臨邛富人卓王孫有
　　　　　女文君新寡竊於壁間見之相如以琴心
　　　　　挑之為琴歌二章按漢書相如飲卓氏弄
　　　　　琴文君竊從戸窺心悦而好之乃夜亾奔
　　　　　相如相如與馳歸成都後俱如臨邛是也
鳯兮鳯兮歸故鄉遨遊四海求其凰時未遇兮無所將
何悟今夕升斯堂有豔淑女在閨房室邇人遐毒我腸
何縁交頸為鴛鴦胡頡頏兮共翺翔
鳯兮鳯兮從我樓得託孳尾永爲妃交情通體心和諧
中夜相從知者誰雙翼俱起飜髙飛無感我􁈖使余悲
　　　　司馬相如琴歌　張　祜
鳯兮鳯兮非無凰山重水闊不可量梧桐結隂在朝陽
濯雨弱水鳴髙翔
　　　　琴歌　霍去病
　　　　　古今樂録曰霍將軍去病益封萬五千戸
　　　　　秩祿與大將軍等於是志得意歡而作歌
　　　　　按琴操有霍將軍渡河操去病所作也
四夷既䕶諸夏康兮國家安寜樂未央兮載戢干戈弓
矢藏兮麒麟來臻鳯凰翔兮與天相􁀇永無彊兮親親
百年各延長兮
　　　　霍將軍　崔　顥
長安甲第髙入雲誰家居住霍將軍日晚朝囘擁賓從
路傍揖拜何紛紛莫言炙手手可熱須臾火盡灰亦滅
莫言貧賤即可欺人生富貴自有時一朝天子賜顔色
世上悠悠應自知
　　　　琴歌　阮　瑀
　　　　　魏書曰太祖雅聞阮瑀辟之不應乃逃入
　　　　　山中焚山得瑀太祖大延賓客怒瑀不與
　　　　　語使就技人列瑀善解音能鼓琴撫弦而
　　　　　歌為曲既捷音聲殊妙
奕奕天門開大魏應期運青葢廵九州在東西人怨士
為知已死女為悦者玩恩義苟潛暢他人豈能亂
　　　　同前二首　趙　整
　　　　　晉書曰苻堅末年怠於為政趙整援琴作
　　　　　歌二章以諷
㫺聞盟津河千里作一曲此水本自清是誰亂使濁
北園有棗樹布葉垂重陰外雖多棘刺内實有赤心
　　　　同前　趙　整
　　　　　晉書載記曰苻堅分氐戸於諸鎮趙整因
　　　　　侍援琴而歌堅笑而不納及敗于姚萇果
　　　　　如整言
阿得脂阿得脂博勞舊父是仇綏尾長翼短不能飛逺
徙種人畱鮮卑一旦緩急語阿誰
　　　　琴歌　顧　況
琴調秋些胡風遶雪峽泉聲咽佳人愁些
樂府詩集巻第六十
　　　　　　　東吳毛晉訂正　男扆再訂
樂府詩集巻第六十一
　　　　　　　太原　郭茂倩　編次
　　雜曲歌辭
　　　　　宋書樂志曰古者天子聴政使公卿大夫
　　　　　獻詩耆艾修之而後王斟酌焉然後被於
　　　　　聲於是有採詩之官周室下衰官失其職
　　　　　漢魏之世歌詠雜興而詩之流乃有八名
　　　　　曰行曰引曰歌曰謠曰吟曰詠曰怨曰歎
　　　　　皆詩人六義之餘也至其協聲律播金石
　　　　　而總謂之曲若夫均奏之髙下音節之緩
　　　　　急文辭之多少則繫乎作者才􁈖之淺深
　　　　　與其風俗之薄厚當是時如司馬相如曹
　　　　　植之徒所為文章深厚爾雅猶有古之遺
　　　　　風焉自晋遷江左下逮隋唐徳澤寖微風
　　　　　化不競去聖逾逺繁音日滋豔曲興於南
　　　　　朝胡音生於北俗哀淫靡曼之辭迭作竝
　　　　　起流而忘反以至陵夷原其所由葢不能
　　　　　制雅樂以相變大抵多溺於鄭衛由是新
　　　　　聲熾而雅音廢矣㫺晉平公說新聲而師
　　　　　曠知公室之將卑李延年善為新聲變曲
　　　　　而聞者莫不感動其後元帝自度曲被聲
　　　　　歌而漢業遂衰曹妙逹等改易新聲而隋
　　　　　文不能救嗚呼新聲之感人如此是以為
　　　　　世所貴雖㳂情之作或出一時而聲辭淺
　　　　　迫少復近古故蕭齊之將亾也有伴侣髙
　　　　　齊之將亾也有無愁陳之將亾也有玉樹
　　　　　後庭花隋之將亾也有泛龍舟所謂煩手
　　　　　淫聲爭新怨衰此又新聲之弊也雜曲者
　　　　　歷代有之或心志之所存或情􁈖之所感
　　　　　或宴游懽樂之所發或憂愁憤怨之所興
　　　　　或叙離别悲傷之懷或言征戰行役之苦
　　　　　或縁於佛老或出自夷虜兼收備載故總
　　　　　謂之雜曲自秦漢已來數千百歲文人才
　　　　　士作者非一干戈之後喪亂之餘亾失既
　　　　　多聲辭不具故有名存義亾不見所起而
　　　　　有古辭可考者則若傷歌行生别離長相
　　　　　􁈖棗下何纂纂之類是也復有不見古辭
　　　　　而後人繼有擬述可以槩見其義者則若
　　　　　出自薊北門結客少年場秦王卷衣半渡
　　　　　溪空城雀齊謳吳趨㑹吟悲哉之類是也
　　　　　又如漢阮瑀之駕出北郭門曹植之惟漢
　　　　　苦􁈖欲遊南山事君車已駕桂之樹等行
　　　　　磐石驅車浮萍種葛吁嗟鰕䱹等萹傅玄
　　　　　之雲中白子髙前有一樽酒鴻雁生塞北
　　　　　行㫺君飛塵車遥遙篇陸機之置酒謝惠
　　　　　連之晨風鮑照之鴻雁如此之類其名甚
　　　　　多或因意命題或學古叙事其辭具在故
　　　　　不復備論
　　　　蜨蝶行　古　辭
蜨蝶之遨遊東園奈何卒逢三月養子鷰接我苜蓿間
持之我入紫深宫中行纒之傅欂櫨間雀來鷰鷰子見
銜哺來揺頭鼓翼何軒奴軒
　　　　同前　李鏡逺
青春已布澤微蟲應節歡朝出南園裏草依華葉端菱
舟追或易風池渡㪅難羣飛終不逺還向玉階蘭
　　　　桂之樹行　曹　植
桂之樹桂之樹桂生一何麗佳楊朱華而翠葉流芳布
天涯上有棲鸞下有盤螭桂之樹得道之真人咸來㑹
講仙教爾服食日精要道甚省不煩澹泊無為自然乘
蹻萬里之外去畱隨意所欲存髙髙上際於衆外下下
乃竆極地天
　　　　秦女休行　左延年
　　　　　左延年辭大略言女休為燕王婦為宗報
　　　　　讎殺人都市雖被囚繫終以赦宥得寛刑
　　　　　戮也晋傅玄云龎氏有烈婦亦言殺人報
　　　　　怨以烈義稱與古辭義同而事異
始出上西門遥望秦氏廬秦氏有好女自名爲女休休
年十四五爲宗行報讎左執白楊刃右據宛魯矛讎家
便東南□僵秦女休女休西上山上山四五里關吏呵
問女休女休前置辭平生爲燕王婦於今爲詔獄囚平
生衣參差當今無領襦朙知殺人當死兄言快快弟言
無道憂女休堅辭爲宗報讎死不疑殺人都市中徼我
都巷西丞卿羅東向坐女休悽悽曵梏前兩徒夾我持
刀刀五尺餘刀未下朣朧擊鼓赦書下
　　　　同前　傅　玄
龎氏有烈婦義聲馳雍涼父母家有重怨仇人㬥且彊
雖有男兄弟志弱不能當烈女念此痛丹心爲寸傷外
若無意者内潛􁈖無方白日入都市怨家如平常匿劒
藏白刃一奮尋身僵身首爲之異處伏尸列肆㫄肉與
土合成泥灑血濺飛梁猛氣上干雲霓仇黨失守爲披
攘一市稱烈義觀者收淚竝慨忼百男何當益不如一
女良烈女直造縣門云父不幸遭禍殃今仇身以分裂
雖死情益揚殺人當伏法義不苟活隳舊章縣令解印
綬令我傷心不忍聽刑部垂頭塞耳令我吏舉不能成
烈著希代之績義立無竆之名夫家同受其祚子子孫
孫咸享其榮今我絃歌吟詠髙風激揚壯發悲且清
　　　　同前　李　白
西門秦氏女秀色如瓊花手揮白楊刀清晝殺讎家羅
䄂灑赤血英聲凌紫霞直上西山去關吏相邀遮壻為
燕國王身被詔獄加犯刑若履虎不畏落爪牙素頸未
及斷摧睂伏泥沙金雞忽放赦大辟得寛賒何慙聶政
姊萬古共驚嗟
　　　　當牆欲髙行　曹　植
龍欲升天須浮雲人之仕進待中人衆口可以鑠金讒
言三至慈母不親憤憤俗間不辨偽真願欲披心自說
陳君門以九重道逺河無津
　　　　當欲遊南山行　曹　植
東海廣且深由卑下百川五嶽雖髙大不逆垢與塵良
木不十圍洪條無所因長者能博愛天下寄其身大匠
無棄材船車用不均錐刀各異能何所獨却前嘉善而
矜愚大聖亦同然仁者各壽考四坐咸萬年
　　　　當事君行　曹　植
人生有所貴尚出門各異情朱紫㪅相奪色雅鄭異音
聲好惡隨所愛增追舉逐虚名百心可事一君巧詐寕
拙誠
　　　　當車已駕行　曹　植
坐玉殿㑹諸貴客侍者打觴主人離席顧視東西箱絲
竹與鞞鐸不醉無歸來朙燈以繼夕
　　　　驅車上東門行　古　辭
驅車上東門遥望郭北墓白楊何蕭蕭松栢夾廣路下
有凍死人杳杳即長草潛寐黄泉下千載永不寤浩浩
陰陽移年命如朝露人生忽如寄壽無金石固萬嵗㪅
相送賢聖莫能度服食求神仙多為藥所誤不如飲美
酒被服紈與素
　　　　駕言出北闕行　陸　機
駕言出北闕躑躅遵山陵長松何鬱鬱丘墓互相承念
㫺殂没子悠悠不可勝安寢重冥廬天壤莫能興人生
何期促忽如朝露凝辛苦百年間戚戚如􁚜冰仁智亦
何補遷化有朙徴求仙鮮克仙大虛安可凌良㑹罄美
服對酒宴同聲
　　　　駕出北郭門行　阮　瑀
駕出北郭門馬樊不肯馳下車歩踟蹰仰折枯楊枝顧
聞丘林中噭噭有悲啼借問啼者出何為乃如斯親母
舍我殁後母憎孤兒飢寒無衣食舉動鞭捶施骨消肌
肉盡體若枯樹皮藏我空室中父還不能知上冡察故
處存亾永别離親母何可見淚下聲正嘶棄我於此間
竆厄豈有貲傳告後代人以此為朙規
　　　　出門行二首　孟　郊
長河悠悠去無極百齡同此可歎息秋風白露沾人衣
壯心凋落奪顔色少年出門將訴誰川無梁兮路無歧
一聞陌上苦寒奏使我佇立驚且悲君今得意厭粱肉
豈復念我貧賤時
海風蕭蕭天雨霜竆愁獨坐夜何長驅車舊憶太行險
始知遊子悲故鄉美人相􁈖隔天闕長望雲端不可越
手持琅玕欲有贈愛而不見心斷絶南山峩峩白石爛
碧海之波浩漫漫參辰出沒不相待我欲横天無羽翰
　　　　出門行　元　稹
兄弟同出門同行不同志悽悽分歧路各各營所為兄
上荆山巔飜石辨虹氣弟沈滄海底偷珠待龍睡出門
不數年同歸亦同遂俱用私所珍升沉自兹異獻珠龍
王宫值龍覔珠次但喜復得珠不求珠所自酬客雙龍
女授客六龍轡遣充行雨神雨澤隨客意雩夏鍾鼓繁
禜秩玉帛積彩色畫廊廟奴僮被珠翠驥騄千萬雙鴛
鴦七十二言者禾稼枯無人敢輕議其兄因獻璞再刖
不􁚜地門户親戚疎匡牀妻妾棄銘心有所待視足無
所媿持璞自枕頭淚㾗雙血漬一朝龍醒寤夲問偷珠
事因知行雨偏妻子五刑僃仁兄捧屍哭勢友掉頭諱
喪車黔首塟弔客青蠅至楚有望氣人王前忽長跪賀
王得貴寳不逺王所莅求之果如言剖則浮筠膩白珩
無顔色垂棘有瑕累在楚列地封入趙連城貴秦遣李
斯書書為傳國瑞秦亾漢魏傳傳者得神器卞和名永
永與寳不相墜勸爾出門行行難莫行易易得還易失
難同亦難離善賈識貪亷良田無稙穉磨劒莫磨錐磨
錐成小利
　　　　出自薊北門行　鮑　照
　　　　　魏曹植豔歌行曰出自薊北門遥望胡地
　　　　　桑枝枝自相值葉葉自相當樂府觧題曰
　　　　　出自薊北門行其致與從軍行同而兼言
　　　　　燕薊風物及突騎勇悍之狀若鮑照云羽
　　　　　檄起邊亭備叙征戰苦辛之意通典曰燕
　　　　　本秦上谷郡薊即漁陽郡皆在遼西漢書
　　　　　曰薊故燕國也
羽檄起邊亭烽火入咸陽徵師屯廣武分兵救朔方嚴
秋䈥(筋/一作)竿勁虜陣精且彊天子按劒怒使者遥相望
雁行縁石徑魚貫度飛梁簫鼓流漢􁈖旌甲被胡霜疾
風衝塞起沙礫自飄揚馬毛縮如蝟角弓不可張時危
見臣節世亂識忠良投軀報朙主身死為國殤
　　　　同前　徐　陵
薊北聊長望黄昬心獨愁燕山對古刹代郡隱城樓屢
戰橋恒斷長冰塹不流天雲如虵陣漢月帶胡愁漬土
泥函谷挼繩縛涼州平生燕頷相㑹自得封侯
　　　　同前　庾　信
薊門還北望役役盡傷情關山連漢月隴水向秦城笳
寒蘆葉脆弓凍紵弦鳴梅林能止渇複姓可防兵將軍
連轉戰都䕶夜巡營燕山猶有石須勒㡬人名
　　　　同前　李　白
虜陣横北荒胡星曜精􁁬羽書速驚電烽火晝連光虎
竹救邊急戎車森已行朙主不安席按劒心飛揚推轂
出猛將連旗登戰場兵威衝絶漠殺氣凌穹蒼列卒(作/一)
(陣)赤山下開營紫塞傍途冬沙風緊旌旗颯凋傷畫角
悲海月征衣巻天霜揮刃斬樓蘭彎弓射賢王單于一
平蕩種落自奔亾收功報天子行歌(歌舞/一作)歸咸陽
　　　　薊門行五首　髙　適
邊城十一月雨雪亂霏霏元戎號令嚴人馬亦輕肥羌
胡無盡日征戰㡬時歸
幽州多騎射結髪重横行一朝事將軍出入有聲名紛
紛獵秋草相向角弓鳴
薊門逢古老獨立􁈖氛氲一身既零丁頭鬢白紛紛勲
庸今已矣不識霍將軍
茫茫長城外日没㪅煙塵胡騎雖憑陵漢兵不顧身古
樹滿空塞黄雲愁殺人
漢家能用武開拓竆異域戍卒厭糠覈降胡飽衣食開
亭試一望吾欲涕霑臆
　　　　同前　李希仲
旄頭有精􁁬胡騎獵秋草羽檄南渡河邊庭用兵早漢
家愛征戰㝛將今已老辛苦羽林兒從戎榆關道一身
救邊速烽火連薊門前軍鳥飛斷格鬬塵沙昬寒日鼓
聲急單于夜火奔當須狥忠義身死報國恩
　　　　君子有所􁈖行　陸　機
　　　　　樂府解題曰君子有所􁈖行晉陸機云命
　　　　　駕登北山宋鮑照云西山登雀臺梁沈約
　　　　　云晨䇿終南首其旨言彫室麗色不足為
　　　　　久懽宴安酖毒滿盈所宜敬忌與君子行
　　　　　異也
命駕登北山延佇望城郭廛里一何盛街巷紛漠漠甲
第崇髙闥洞房結阿閣曲池何湛湛清川帶華薄邃宇
列綺窗蘭室接羅幕淑貌色斯升哀音承顔作人生盛
行邁(誠行過/一作人生)容華隨年落善哉膏粱士營生奥且博
宴安消靈根酖毒不可恪無以肉食資取笑蔾(葵/一作)與
藿
　　　　同前　謝靈運
總駕越鍾陵還顧望京畿踯躅周名都遊目倦(巻/一作)忘
歸市鄽無阨(夾/一作)室世族有髙闈密親麗華苑軒甍飾
通逵孰是金張樂諒由燕趙詩長夜恣酣飲竆年弄音
徽盛往速露墜衰來疾風飛餘生不歡娛何以竟草歸
寂寥曲肱子瓢飲療朝飢所秉自天性貧富豈相譏
　　　　同前　鮑　照
西上登雀臺東下望雲闕層關肅天居馳道直如髮繡
甍結飛霞璇題納朙(行/一作)月築山擬蓬壺穿池類溟渤
選色徧齊代徴聲匝邛越陳鍾陪夕宴笙歌待朙發年
貌不可畱身意㑹盈歇蟻壤漏山河絲淚毁金骨器惡
含滿欹物忌厚生沒智哉衆多士服理辨昭晣
　　　　同前　沈　約
晨策終南首顧望咸陽川戚里遡曾闕甲館負崇軒複
塗希紫閣重臺擬望仙巴姬幽蘭奏鄭女陽春弦共矜
紅顔日俱忘白髮年寂寥茂陵宅照曜未央蟬無以五
鼎盛顧嗤三經玄
　　　　同前　李　白
紫閣連終南青冥天倪色憑厓望咸陽宫闕羅北極萬
井驚畫出九衢如弦直渭水清銀河横天流不息朝野
盛文物衣冠何貪絶廐馬散連山軍容威絶域伊臯運
元化衛霍輸筋力歌鍾樂未休榮去老還逼圎光過滿
缺太陽移中昃不散東海金何爭西輝匿無作牛山悲
惻愴淚沾臆
　　　　同前二首　僧貫休
我愛正考甫􁈖賢作商頌我愛揚子雲理亂皆如鳯振
衣中夜起露花香旖旎撲碎驪龍朙月珠敲出鳯凰五
色髓陋巷蕭蕭風淅淅緬想斯人勝珪璧寂寥千載不
相逢無限區區盡虛擲君不見沈約道佳人不在兹春
光為誰惜
安得龍猛筆㸃石為黄金散問(向/一作)酷吏家使無貪殘
心甘棠密葉成翠幄潁鳯不來天地塞所以傾城人如
今不可得
樂府詩集巻第六十一
　　　　　　　東吳毛晉訂正　男扆再訂
樂府詩集巻第六十二
　　　　　　　太原　郭茂倩　編次
　　雜曲歌辭
　　　　傷歌行　古　辭
　　　　　傷歌行側調曲也古辭傷日月代謝年命
　　　　　遒盡絶離知友傷而作歌也
昭昭素朙月輝光燭我牀憂人不能寐耿耿夜何長微
風吹閨闥羅帷自飄揚攬衣曵長帶屣􁚜下髙堂東西
安所之徘徊以彷徨春鳥飜(向/一作)南飛翩翩獨翺翔悲
聲命儔匹哀鳴傷我腸感物懐所􁈖泣涕忽霑裳佇立
吐髙吟舒憤訴穹蒼
　　　　同前　張　籍
黄門詔下促收捕京兆君(尹/一作)繫御史府出門無復部
曲隨親戚相逢不容語辭成謫尉南海州受命不得須
臾畱身著青衫騎惡馬東門之東無送者郵夫防吏急
喧驅往往驚墮馬蹄下長安里中荒大宅朱門已除十
二㦸髙堂舞榭鎖管絃美人遙望西南天
　　　　同前　孟　郊
衆毒蔓貞松一枝難久榮豈知黄庭客仙骨生不成春
色捨芳蕙秋風遶枯莖彈琴不成曲始覺知音傾館月
改舊照弔賓寫餘情還舟空江上波浪送銘旌
　　　　同前　莊南傑
兔走鳥飛不相見人事依俙速如電王母夭桃一度開
玉樓紅粉干囘變車馳馬走咸陽道石家舊宅空荒草
秋雨無情不惜花芙蓉一一驚香倒勸君莫謾栽荆棘
秦皇虚費(負/一作)驅山力英風一去㪅無言白骨沉埋草
山碧
　　　　悲歌　古　辭
悲歌可以當泣逺望可以當歸􁈖念故鄉鬱鬱纍纍欲
歸家無人欲渡河無船心􁈖不能言腸中車輪轉
　　　　同前　李　白
悲來乎悲來乎主人有酒且莫斟聴我一曲悲來吟悲
來不吟還不笑天下無人知我心君有數斗酒我有三
尺琴琴鳴酒樂兩相得一杯不啻千鈞金悲來乎悲來
乎天雖長地雖久金玉滿堂應不守富貴百年能幾何
死生一度人皆有孤猿坐啼墳上月且須一盡杯中酒
悲來乎悲來乎鳯鳥不至河無圖微子去之箕子奴漢
帝不憶李將軍楚王放却屈大夫悲來乎悲來乎秦家
李斯早追悔虚名撥向身之外范子何曽愛五湖功成
名遂身自退劒是一夫用書能知姓名惠施不肯千萬
乗卜式未必竆一經還須黒頭取方伯莫謾白首為儒
生
　　　　悲哉行　陸　機
　　　　　歌録曰悲哉行魏朙帝造樂府解題曰陸
　　　　　機云遊客芳春林謝惠連云羇人感淑節
　　　　　皆言客遊感物憂􁈖而作也
遊客芳春林春芳傷客心和風飛清響鮮雲垂薄陰蕙
草饒淑氣時鳥多好音翩翩鳴鳩羽喈喈倉庚音(吟/一作)
幽蘭盈通谷長莠被髙岑女蘿亦有託蔓葛亦有尋傷
我客遊士憂􁈖一何深目感隨氣草耳悲詠時禽寤寐
多逺念緬然若飛沈願託歸風響寄言遺所欽
　　　　同前　謝靈運
萋萋春草生王孫遊有情差池鷰始飛夭裊桺(桃/一作)始
榮灼灼桃悦色飛飛鷰弄聲檐上雲結陰澗下風吹清
幽樹雖改觀終始在初生松蔦歡蔓延樛葛欣虆縈眇
然遊宦子晤言時未并鼻感改朔氣眼(心/一作)傷變節榮
侘傺豈徒然澶(緬/一作)漫絶音形風來不可託鳥去豈為
聴
　　　　同前　謝惠連
羇人感淑節縁感欲囘泬我行詎幾時華實驟舒結覩
實情有悲瞻華意無悦覽物懐同志如何復乖别翩翩
翔禽羅關關鳴鳥列翔禽常疇偶所歎獨乖絶
　　　　同前　沈　約
旅遊媚年春年春媚遊人徐光旦垂彩和露曉凝津時
嚶起稚葉蕙氣動初蘋一朝阻舊國萬里隔良辰
　　　　同前　孟雲卿
孤兒去慈親逺客喪主人莫吟苦辛曲誰忍聞可聞可
聞不可說去去無期别行人念前程不待參辰没朝亦
常苦飢草亦常苦飢飄飄萬餘里貧賤多是非少年莫
逺遊逺遊多不歸
　　　　同前　白居易
悲哉為儒者力學不能疲讀書眼欲暗秉筆手生胝十
上方一第成名常苦遲縱有宦逹者兩鬢已成絲可憐
少壯日適在竆賤時丈夫老且病焉用富貴為沈沈朱
門宅中有乳臭兒狀貎如婦人光朙膏粱肌手不把書
巻身不擐戎衣二十襲封爵門承勲戚資春來日日出
服御何輕肥朝從博徒飲草有倡樓期評封還酒債堆
金選蛾睂聲色狗馬外其餘一無知山苗與澗松地勢
隨髙卑古來無奈何非君獨傷悲
　　　　同前　鮑　溶
促促晨復昬死生同一源貴年不懼老賤老傷久存朗
朗哭前歌絳旌引幽魂來為千金子去臥百草根黄土
塞生路悲風送囘轅金鞍舊良馬四顧不出門生結千
歲念榮及百代孫黄金買性命白刃讎一言寧知北山
上松柏侵田園
　　　　妾薄命二首　曹　植
　　　　　樂府解題曰妾薄命曹植云日月既逝西
　　　　　藏葢恨燕私之歡不乆梁簡文帝云名都
　　　　　多麗質傷良人不返王嬙逺聘盧姫嫁遲
　　　　　也
攜玉手喜同車北上雲閣飛除釣臺蹇産清虚池塘靈
沼可娛仰汎龍舟緑波俯擢神草枝柯想彼宓妃洛河
退詠漢女湘娥
日月既逝(既逝矣/一作日)西藏㪅會蘭室洞房華燈步障(先置/一作)
舒光皎若日出扶桑促樽(酒/一作)合坐(座/一作)行觴主人起
舞　盤能者穴觸别端騰觚飛爵䦨干同量等色齊顔
任意交屬所歡朱顔發外形蘭䄂隨禮容極情妙(屢/一作)
舞仙仙(僊僊/一作)體輕裳解(解裳/一作)􁚜遺絶纓俛仰笑諠無呈
覽持佳人玉顔齊舉金爵翠盤(槃/一作)手形羅袖良難腕
弱不勝珠環坐者歎息舒顔御巾裛粉君傍中有霍納
都梁雞舌五味雜香進者何人齊姜恩重愛深難忘召
延親好宴私但歌杯來何遲客賦既醉言歸主人稱露
未晞
　　　　同前　梁簡文帝
名都多麗質本自恃容姿蕩子行未至秋胡無定期玉
貎歇紅臉長嚬串翠睂奩鏡迷朝色縫鍼脆故絲本異
搖舟咎何關竊席疑生離誰拊背溘死詎來遲王嬙貎
本絶踉蹌入氈帷盧姫嫁日晚非復少年(年少/一作)時轉山
猶可遂烏白望難期妾心徒自苦傍人㑹見嗤
　　　　同前　劉孝威
去年從越障今歲殁胡廷嚴霜封碣石驚沙暗井陘玉
篸久落鬢羅衣長挂屏浴蠶􁈖漆水挑桑憶鄭坰寄書
朝鮮吏畱釧武安亭的言戎夏隔但念心契冥不見豐
城劒千祀復同形
　　　　同前　劉孝勝
馮姜朝汲逺徐吾夜火窮舊井長逢幕隣燈欲未通五
逐無來娉三娶盡凶終離災陽禄觀就廢昭臺宫乘屯
迹雖淑應戚理恒同復傳蘇國婦故愛在房櫳愁睂歇
巧黛啼妝落艷紅織書凌竇錦敏誦軼繁弓離劒行當
合春牀忽怨空
　　　　同前　崔國輔
雖入秦帝宫不上秦帝牀夜夜玉牕裏與他巻羅裳
　　　　同前　武平一
有女妖且麗徘徊湘水湄水湄蘭杜芳採之將寄誰瓠
犀發皓齒雙蛾嚬翠睂紅臉如開蓮素膚若凝脂綽約
多逸態輕盈不自持常矜絶代色復恃傾城姿子夫前
入侍飛鷰復當時正悦掌中舞寧哀團扇詩洛川㫺云
遇髙唐今尚違幽閤禽雀噪閒堦草露滋流景一何速
年華不可追解珮安所贈怨咽空自悲
　　　　同前　李百藥
團扇秋風起長門夜月朙羞聞拊背入恨說舞腰輕太
常應已醉劉君恒帶醒横陳每虚設吉夢竟何成
　　　　同前　杜審言
草綠長門閉苔青永巷幽寵移新愛奪泣下故情畱啼
鳥驚殘夢飛花攪獨愁自憐春色罷團扇復迎秋
　　　　同前　劉元淑
自從離别守空閨遙聞征戰起雲梯夜夜愁君遼海外
年年棄妾渭橋西陽春白日照空暖紫燕銜花向庭滿
綵鸞琴裏怨聲多飛鵲鏡前妝梳斷誰家夫壻不從征
應是漁陽别有情莫道紅顔燕地少家家還似洛陽城
且逐新人殊未歸還令秋至夜霜飛北斗星前横度雁
南樓月下搗寒衣夜深聞雁腸欲絶獨坐縫衣燈又滅
暗啼羅帳空自憐夢度陽關向誰說每憐容貎宛如神
如何薄命不勝人願君朝夕燕山至好作朙年楊桺春
　　　　同前　李　白
漢帝重(寵/一作)阿嬌貯之黄金屋咳唾落九天隨風生珠
玉寵極愛還歇妬深情却疎長門一歩地不肯暫囘車
雨落不上天水覆難再收(難收/一作重)君情與妾意各自東
西流㫺日芙蓉花今成斷根草以色事他人能得幾時
好
　　　　同前　孟　郊
不惜十指弦為君千萬彈常恐新聲至(發/一作)坐使(使我/一作)
故聲(曲/一作)殘棄置今日悲即是昨日歡將新變故易持
故為新難青山有蘼蕪淚葉長不乾空令後代人採掇
幽􁈖攢(幽蘭/一作􁈖)
　　　　同前　張　籍
薄命婦良家子無事從軍去萬里漢家天子平四夷䕶
羌都尉裹屍歸念君此行為死别對君裁縫泉下衣與
君一日為夫婦千年萬歲亦相守君愛龍城征戰功妾
願青樓歡樂同人生各各有所欲詎得將心入君腹
　　　　同前三首　李　端
憶妾初嫁君花鬟如綠雲囘燈入綺帳對(轉/一作)面脱羅
裙折步教人學偷香與客熏容顔南國重名字北方聞
一從失恩意轉覺身憔悴對鏡不梳頭倚牕空落淚新
人莫恃新秋至會無春從來閉在長門者必是宫中第
一人
玉壘城邊争走馬銅蹄市裏共乘舟鳴環動珮􁈖無盡
掩袖低巾淚不流疇㫺將歌邀客醉如今欲舞對君羞
忍懐賤妾平生曲獨上㐮陽舊酒樓
自從君棄妾憔悴不羞人唯餘壊粉涙未免映衫勻
　　　　同前　盧　綸
妾年初二八兩度嫁狂夫薄命今猶在堅貞掃地無
　　　　同前　盧　弼
君恩已斷盡成空追想嬌歡恨莫竆長為蕣華光曉日
誰知團扇送秋風黄金買賦心徒切清路飛塵信莫通
閒凭玉欄􁈖舊事幾囘春草泣殘紅
　　　　同前　胡　曽
阿嬌初失漢皇恩舊賜羅衣亦罷薫欹枕夜悲金屋雨
巻簾朝泣玉樓雲宫前葉落鴛鴦瓦架上塵生翡翠裙
龍騎不廵時漸乆長門長掩綠苔文
　　　　同前　王　貞
薄命頭欲白頻年嫁不成秦娥未十五昨夜事公卿豈
有機杼力空傳歌舞名妾專修婦徳媒氏却相輕
樂府詩集巻第六十二
　　　　　　　東吳毛晉訂正　男扆再訂
樂府詩集卷第六十三
　　　　　　　太原　郭茂倩　編次
　　雜曲歌辭
　　　　羽林郎　辛延年
　　　　　漢書曰武帝太初元年初置建章營騎後
　　　　　更名羽林騎屬光祿勲又取從軍死事之
　　　　　子孫養羽林官教以五兵號羽林孤兒顔
　　　　　師古曰羽林㝛衛之官言其如羽之疾如
　　　　　林之多一說羽所以爲主者羽翼也後漢
　　　　　書百官志曰羽林郎掌㝛衛侍從常選漢
　　　　　陽隴西安定北地上郡西河六郡良家補
　　　　　之地里志曰漢興六郡良家子選給羽林
　　　　　是也又有胡姬年十五亦出於此
㫺有鬟家姝姓馮名子都依倚將軍勢調笑酒家胡胡
姬年十五春日獨當壚長裾連理帶廣袖合歡襦頭上
藍田玉耳後大秦珠兩霍何窕窕一世良所無一鬟五
百萬兩鬟千萬餘不意金吾子娉婷過我廬銀鞍何煜
爚翠葢空踟蹰就我求清酒絲繩提玉壺就我求珍肴
金盤鱠鯉魚貽我靑銅鏡結我紅羅裾不惜紅羅裂何
論輕賤軀男兒愛後婦女子重前夫人生有新故貴賤
不相踰多謝金吾子私愛徒區區
　　　　羽林行　王　建
長安惡少出名字樓下劫商樓上醉天朙下直朙光宫
散入五陵松柏中百囘殺人身合死赦書尚有收城功
九衢一日消息定鄉吏籍中重改姓出來依舊屬羽林
立在殿前射飛禽
　　　　同前　孟　郊
朔雪寒斷指朔風勁裂冰胡中射鵰者此日猶不能翩
翩羽林兒錦臂飛蒼鷹揮鞭決白馬走出黄河凌
　　　　同前　鮑　溶
朝出羽林宫入參雲臺議獨請萬里行不奏和親事君
王重年少深納開邊利寶馬雕玉鞍一朝從萬騎煌煌
都門外祖帳光七貴歌鍾樂行軍雲物慘别地簫笳整
部曲幢葢動郊次臨風親戚懐滿䄂兒女淚行行復何
贈長劒報恩字
　　　　胡姬年十五　劉　琨
虹梁照曉日淥水泛香蓮如何十五少含笑酒壚前花
將面自許人共影相憐囘頭堪百萬價重爲時年
　　　　當壚曲　梁簡文帝
　　　　　漢書曰司馬相如與卓文君俱之臨邛盡
　　　　　賣車騎買酒舍乃令文君當盧相如身自
　　　　　著犢鼻褌與庸保雜作滌器於市中郭璞
　　　　　曰盧酒盧也顔師古曰賣酒之處累土爲
　　　　　盧以居酒甕四邊隆起其一面髙形如鍜
　　　　　盧故名盧當壚曲葢取此也
十五正團團流光滿上蘭當壚設夜酒㝛客解金鞍迎
來挾琴易送别唱歌難欲知心恨急翻令衣帶寛
　　　　同前　范静妻沈氏
逶迤飛塵唱宛轉遶梁聲調弦可以進蛾睂畫未成
　　　齊瑟行
　　　　　歌錄曰名都美女白馬竝齊瑟行也曹植
　　　　　名都篇曰名都多妖女美女篇曰美女妖
　　　　　且閒白馬篇曰白馬飾金羈皆以首句名
　　　　　篇猶豔歌羅敷行有日出東南隅篇豫章
　　　　　行有鴛鴦篇是也
　　　　名都篇　曹　植
　　　　　名都者邯鄲臨淄之類也以刺時人騎射
　　　　　之妙游騁之樂而無憂國之心也
名都多妖女京洛出少年寶劒直千金被服光(麗/一作)且
鮮鬬雞東郊(長安/一作)道走馬長楸間馳驅未能半雙兔過
我前攬弓捷鳴鏑長驅山南山(彼南山/一作驅上)左挽因右發
一縱兩禽連餘巧(功/一作)未及展仰手接飛鳶觀者咸稱
善衆工歸我妍歸來宴平樂美酒斗十千膾鯉臇胎鰕
炮鼈炙熊蹯嗚儔嘯匹旅列坐竟長筵連翩擊鞠壤巧
捷惟萬端白日西南馳光景不可攀雲散還城邑淸晨
復來還
　　　　美女篇　曹　植
　　　　　美女者以喻君子言君子有美行願得朙
　　　　　君而事之若不遇時雖見徴求終不屈也
美女妖且閑采桑歧路間柔條紛冉冉葉落何翩翩攘
袖見素手皓腕約金環頭上三(金/一作)爵釵腰佩翠琅玕
朙珠交玉體珊瑚間木難羅衣何飄飄輕裾隨風還顧
眄遺光采長嘯氣若蘭行徒用息駕休者以忘餐借問
女何居乃在城南端靑樓臨大路髙門結重關容華耀
朝日誰不希令顔媒氏何所營玉帛不時安佳人慕髙
義求賢良獨難衆人徒嗷嗷安知彼所觀盛年處房室
中夜起長歎
　　　　同前　傅　玄
美人一何麗顔若芙蓉花一顧亂人國再顧亂人家未
亂猶可奈何
　　　　同前　梁簡文帝
佳麗盡關情風流最有名約黄能効月裁金巧作星粉
光勝玉靚衫薄擬蟬輕密態隨流臉嬌歌逐軟聲朱顏
半已醉微笑隠香屏
　　　　同前　蕭子顯
章丹蹔輟舞巴姬請罷弦佳人淇洧出豔趙復傾燕繁
穠既爲李照水亦成蓮朝酤成都酒暝數河間錢餘光
幸未借蘭膏空自煎
　　　　同前二首　魏　收
楚襄遊夢去陳思朝洛歸參差結旌斾掩靄頓驂騑變
化看臺曲駭散屬川沂仍令賦神女俄聞要宓妃照梁
何足豔昇霞反奮飛可言不可見言是復言非◮◮◮
◮◮我帝㪅朝衣擅寵無論賤入憂不嫌微智瓊非俗
物羅敷本自稀居然陋西子定可北南威新呉何爲誤
舊鄭果難依甘言誠易汙得失定因機無憎藥英妬心
賞易侵違
　　　　同前　盧思道
京洛多妖豔餘香愛物華恒臨鄧渠水共採鄴園花時
搖五朙扇聊駐七香車情疎看笑淺嬌深眄欲斜微津
染長黛新澑溼輕紗莫言人未解隨君獨問家
　　　　白馬篇　曹　植
　　　　　白馬者見乘白馬而爲此曲言人當立功
　　　　　立事盡力爲國不可念私也樂府解題曰
　　　　　鮑照云白馬騂角弓沈約云白馬紫金鞍
　　　　　皆言邉塞征戰之事
白馬飾金羈連翩西北馳借問誰家子幽并遊俠兒少
小去鄉邑揚聲(名/一作)沙漠垂㝛㫺秉良弓楛矢何參差
控弦破左的右發摧月支仰手接飛猱俯身散馬蹄狡
捷過猨猴勇剽若豹螭邊城多警急胡虜(虜騎/一作)數遷移
羽檄從北來厲馬登髙堤右驅蹈匈奴左顧陵鮮卑寄
身鋒刃端性命安可懐父母且不顧何言子與妻名編
(在/一作)壯士籍(在壯籍/一作髙名)不得中顧私捐軀赴國難視死
忽如(若/一作)歸
　　　　同前　袁　淑
劒騎何翩翩長安五陵間秦地天下樞八方湊才賢荆
魏多壯士宛洛富少年意氣深自負肯事郡邑權籍籍
關外來車徒傾國鄽五侯競書幣羣公亟爲言義分朙
於霜信行直如弦交歡池陽下畱宴汾陰西一朝許人
諾何能坐相捐彯節去函谷投珮出甘泉嗟此務逺圖
心爲四海懸但營身意遂豈校耳目前俠烈良有聞古
來共知然
　　　　同前　鮑　照
白馬騂角弓鳴鞭乘北風要途問邊急雜虜入雲中閉
壁自往夏淸野逐還冬僑裝多闕絶旅服少裁縫埋身
守漢境(節/一作)沉命對胡封薄草塞(雪/一作)雲起飛沙被遠
松含悲望兩都楚歌登四墉丈夫設計誤懐恨逐邊戎
棄(罷/一作)别中國愛要冀胡馬㓛去來今何道單賤生所
鐘但令塞上兒知我獨爲雄
　　　　同前二首　孔稚圭
驥子跼且鳴鐵陣與雲平漢家嫖姚將馳突匈奴庭少
年鬭猛氣怒髮爲君征雄㦸摩白日長劒斷流星早出
飛狐塞晚泊樓煩城虜騎四山合胡塵千里驚嘶笳振
地響吹角沸天聲左碎呼韓陣右破休屠兵横行絕漠
表飲馬瀚海淸(汀/一作)隴樹枯無色沙草不常靑勒石燕
然道凱歸長安亭縣官知我健四海誰不傾但使彊胡
滅何須甲第成當令丈夫志獨爲上古英
白馬金貝裝横行遼水傍問是誰家子㝛衛羽林郎文
犀六屬鎧寶劒七星光山虚弓響徹地迴角聲長宛河
推勇氣隴蜀擅威彊輪臺受降虜髙闕翦名王射熊入
飛觀校獵下長楊英名欺衛霍智策蔑平良㠀夷時失
禮卉服犯邊疆微兵離薊北輕騎出漁陽集軍隨日暈
挑戰逐星􁁬陣移龍勢動營開虎翼張衝冠入死地攘
臂越金湯塵飛戰鼓急風交征斾揚轉鬭平華地追奔
掃帶方本持身許國況復武功彰會令千載後流譽滿
旂常
　　　　同前　沈　約
白馬紫金鞍停鑣過上蘭寄言狹斜子詎知隴道難赤
坂途三折龍堆路九盤冰生肌裏冷風起骨中寒功名
志所急日草不遑飡長驅入右地輕舉出樓蘭直去已
垂涕寧可望長安匪期定遠封無羡輕車官唯見恩義
重豈覺衣裳單本持驅命荅幸遇身名完
　　　　同前　王僧孺
千里生冀北玉鞘黄金勒散蹄去無已搖頭意相得豪
氣發西山雄風擅東國飛鞚出秦隴長驅繞岷𤏡承謨
若有神稟算良不惑瀄汨河水黄參差嶂雲黒安能對
兒女垂帷弄毫墨兼弱不稱雄後得方爲特主恩亦何
已君恩良未塞不許跨天山何由報皇徳
　　　　同前　徐　悱
研蹄飾鏤鞍飛鞚度河干少年本上郡遨遊入露寒劒
琢荆山玉彈把隋珠丸聞有邊烽急飛侯至長安然諾
竊自許捐軀諒不難占兵出細桺轉戰向樓蘭雄名盛
李霍壯氣勇彭韓能令石飲羽復使髮衝冠要功非汗
馬報効乃鋒端日没塞雲起風悲胡地寒西征馘小月
北去腦烏丸歸報朙天子燕然石復刋
　　　　同前　王　冑
白馬黄金鞍蹀躞桺城前問此何鄉客長安惡少年結
髮從戎事馳名振朔邊良弓控繁弱利劒揮龍泉披林
扼彫虎仰手接飛鳶前年破沙漠㫺嵗取祁連折衝摧
右校搴旗殪左賢虒彌還謝力慶忌本推儇海外平遐
險來庭識負褰三韓勞薄伐六事指幽燕良家選河右
猛將征西山浮雲屯羽騎蔽日引長旃自矜有餘勇應
募忽争先王師已得儁夷首失求全鼓行徇玉檢乘勝
蕩朝鮮志勇期功立寧憚微軀捐不羨山河賞唯希竹
素傳
　　　　同前　辛得源
任俠重芳辰相從競逐春金羈絡赭汗紫縷應(陌映紅/一作紫)
(塵)紅塵寶劒提(横/一作)三尺雕弓韜六鈞鳴珂蹀細桺飛
葢出宜春遙見浮光(雲/一作)發懸知上頭人
　　　　同前　李　白
龍馬花雪毛金鞍五陵豪秋霜切玉劒落日朙珠𫀆鬭
雞事萬乘軒葢一何髙弓摧宜山虎手接太山猱酒後
競風彩三杯弄寶刀殺人如翦草劇孟同遊遨發憤去
函谷從軍向臨洮叱咤萬戰場(百戰/一作經)匈奴盡波濤歸
來使酒氣未肯拜蕭曹羞入原憲室荒徑隠蓬蒿
　　　　苦思行　曹　植
綠蘿縁玉樹光曜粲相暉下有兩眞人舉翅飜髙飛我
心何踴躍思欲攀雲追欎欎西嶽顚石室靑葱與天連
中有耆年一隠士鬚髮皆皓然策杖從吾遊教我要忘
言
　　　　升天行二首　曹　植
　　　　　樂府解題曰升天行曹植云日月何時畱
　　　　　鮑照云家世宅關輔曹植又有上仙籙與
　　　　　神遊五遊龍欲升天等篇皆傷人世不永
　　　　　俗情險艱當求神仙翺翔六合之外與飛
　　　　　龍仙人遠遊篇前緩聲歌同意按龍欲升
　　　　　天即當牆欲髙行也
乘蹻追術士遠之蓬萊山靈液飛素波蘭桂上參天玄
豹遊其下翔鵾戲其顚乘風忽登舉彷彿(彷徨/一作)見衆仙
扶桑之所出乃在朝陽谿中心陵蒼昊布葉葢天涯日
出登東幹既夕没西枝願得紆陽轡廻日使東馳
　　　　同前　鮑　照
家世宅關輔勝帶官王城備聞十帝事委曲兩都情倦
見物興衰驟覩俗屯平翩翻(翩翩/一作)類廻掌怳惚似朝榮
竆塗悔短計晚志愛長生從師入遠嶽結友事仙靈五
芝發金記九籥隠丹經風飡委松㝛雲臥恣天行冠霞
金綵閣解玉飲(隠/一作)椒庭蹔遊越萬里近别數千齡鳳
臺無還駕簫管有遺聲何時(當/一作)與爾曹啄腐共呑腥
　　　　同前　劉孝勝
堯攀已徒說湯捫亦妄陳欲訪靑雲侣正遇丹丘人少
翁俱仕漢韓終苦入秦汾陰觀化鼎瀛洲宴羽人廣成
參日月方朔問(■/一作)星辰驚祠伐楚樹射藥戰江神閶
闔皆曽倚太一豈難親趙簡猶聞樂周儲固上賓秦皇
多忌害元朔少寛仁終無良有以非關徳不鄰
　　　　同前　盧思道
尋師得道訣輕舉厭人羣玉山候王母珠庭謁老君煎
爲返魂藥刻作長生文飛策乘流電彫軒曳白雲玄洲
望不極赤野曉無垠金樓旦􁡤嵼玉樹曉氛氲擁琴遙
可望吹笙遠詎聞不覺蜉蝣子死塟何紛紛
　　　　同前　僧齊已
身不沉骨不重驅靑鸞駕白鳯幢葢飄飄入冷空天風
瑟瑟星河動瑤闕參差阿母家樓臺戲閉凝彤霞五三
仙子乘龍車堂前碾爛蟠桃花囘頭却顧蓬山頂一㸃
濃嵐在深井
　　　　雲中白子髙行　傅　玄
陵陽子來朙意欲作天與仙人遊超登元氣攀日月遂
造天門將上謁閶闔闢見紫微絳闕紫宫崔嵬髙殿嵯
峨雙闕萬丈玉樹羅童女掣電童男挽雷車雲漢隨天
流浩浩如江河因王長公謁上皇鈞天樂作不可詳龍
仙神仙教我靈祕八風子儀與遊我祥我心何戚戚思
故鄉俯看故鄉二儀設張樂哉二儀日月運移地東南
傾天西北馳鶴五氣所補鼇四足所支齊駕飛龍驂赤
螭逍遙五嶽間東西馳長與天地竝復何爲復何爲
樂府詩集卷第六十三
　　　　　　　東呉毛晉訂正　男扆再訂
樂府詩集卷第六十四
　　　　　　　太原　郭茂倩　編次
　　雜曲歌辭
　　　　五遊　曹　植
九州不足步願得凌雲翔逍遙八紘外遊目歷遐荒披
我丹霞衣襲我素霓裳華葢紛晻藹六龍仰天驤曜靈
未移景倐忽造昊蒼閶闔啓丹扉雙闕曜朱光徘徊文
昌殿登陟太微堂上帝休西櫺羣后集東廂帶我瓊瑤
佩漱我沆瀣漿踟蹰玩靈芝徙倚弄華芳王子奉仙藥
羡門進竒方服食亭遐紀延夀保無疆
　　　　遠遊篇　曹　植
　　　　　楚辭遠遊章句曰悲時俗之迫阨兮願輕
　　　　　舉而遠遊質菲薄而無因兮焉託乘而上
　　　　　浮王逸云遠遊者屈原之所作也屈原履
　　　　　方直之行不容於世困於讒佞無所告訴
　　　　　乃思與仙人俱遊戲周歴天地無所不至
　　　　　焉周王襃又有輕舉篇亦出於此
遠遊臨四海俯仰觀洪波大魚若曲陵承浪相經過靈
鼇戴方丈神嶽儼嵯峨仙人翔其隅玉女戲其阿瓊蘂
可療飢仰潄吸朝霞崑崙本吾宅中州非我家將歸謁
東父一舉超流沙鼓翼舞時風長嘯激淸歌金石固易
弊日月同光華齊年與天地萬乘安足多
　　　　輕舉篇　王　襃
天地能長久神仙壽不窮白玉東華檢方諸西嶽童我
瞻少海北暫别扶桑東俯觀雲似葢低望月如弓看棋
城邑改辭家墟巷空流珠餘舊竈種杏發新叢酒釀瀛
洲玉劒鑄昆吾銅誰能攬六博還當訪井公
　　　　仙人篇　曹　植
　　　　　樂府廣題曰秦始皇三十六年使博士爲
　　　　　仙眞人詩遊行天下令樂人歌之曹植仙
　　　　　人篇曰仙人攬六著言人生如寄當養羽
　　　　　翼徘徊九天以從韓終王喬於天衢也齊
　　　　　陸瑜又有仙人覽六著篇葢出於此
仙人攬六著對博太山隅湘娥拊琴瑟秦女吹笙竽玉
樽盈桂酒河伯獻神魚四海一何局九州安所如韓終
與王喬要我於天衢萬里不足步輕舉凌太虚飛騰踰
景雲髙風吹我軀廻駕觀紫微與帝合靈符閶闔正嵯
峨雙闕萬丈餘玉樹扶道生白虎夾門樞驅風遊四海
東過王母廬俯觀五嶽間人生如寄居潛光養羽翼進
趣且徐徐不見㫺軒轅升龍出鼎湖徘徊九天下與爾
長相須
　　　　仙人覽六著篇　陸　瑜
九仙會歡賞六著且娯神戲谷聞餘地銘山憶舊秦避
敵情思功論兵勢重新問取南皮夕還笑拂棊人
　　　　神仙篇　王　融
命駕瑤池側(隈/一作)過息嬴女臺長䄂何靡靡簫管淸且
哀璧門涼月舉珠殿秋風迴靑鳥騖髙羽王母停玉杯
舉手慙爲别千年將復來
　　　　同前　戴　暠
徒聞石爲火未見坂停丸暫數盈虚月長隨晝夜瀾辭
家試學道逢師得姓韓閬山金靜室蓬丘銀露壇安平
醞仙酒渤海轉神丹初飛喜退鳳新學法乘鸞十芒生
月腦六𦦨起星肝◮瓊播疑俗信玉類陽官玄都宴晚
集紫府事朝看謝手今爲别進憐此俗難
　　　　同前　張正見
瀛州分渤澥閬苑隔虹蜺欲識三山路須尋千仞溪石
梁雲外去蓬丘霧裏迷年深毁丹竈學久棄靑泥葛水
畱還杖天衢鳴去雞六龍驤首起雲閣萬里一别何寥
廓玄都府内駕靑牛紫葢山中乘白鶴尋陽杏花終難
朽武陵桃花未曽落已見玉女笑投壺復覩仙童欣六
博同甘玉文棗俱飲流霞藥鸞歌鳳舞集天台金闕銀
宫相向開西王已令靑鳥去東海還馭赤虬來魏武還
車逢漢女荆王因夢識陽臺鳯葢隨雲聊蔽日霓裳雜
雨復乘雷神嶽吹笙遙謝手當知福地有神才
　　　　同前　盧思道
浮生厭危促名嶽共招攜雲軒遊紫府風駟上丹梯時
見遼東鶴屢聴淮南雞玉英持作寶瓊實採成蹊飛策
揚輕電懸旌耀彩蜺瑞銀光似燭靈石髓如泥寥廓鸞
山右超越鳯洲西一丸應五色持此救人迷
　　　　同前　魯　范
王遠尋仙至欒巴訪術廻乗空向紫府控鶴下蓬萊霜
分白鹿駕日映流霞杯煎金丹未熟醒酒藥初開乍應
觀海變誰肯畏年穨
　　　　神仙曲　李　賀
碧峰海面藏靈書上帝揀作神仙居晴時笑語聞空虚
鬭乘巨浪騎鯨魚春羅剪字邀王母共宴紅樓最深處
鶴羽衝風過海遲不如郤使靑龍去猶疑王母不相許
垂露娃鬟㪅傳語
　　　　昇仙篇　梁簡文帝
少室堪求道朙光可學仙丹繒碧林宇綠玉黄金篇雲
車了無轍風馬詎須鞭靈桃恒可餌幾廻三千年
　　　　飛龍篇　曹　植
　　　　　楚辭離騷曰爲余駕飛龍兮雜瑤象以爲
　　　　　車曹植飛龍篇亦言求仙者乘飛龍而昇
　　　　　天與楚辭同意按琴曲亦有飛龍引
晨遊泰山雲霧窈窕忽逢二童顏色鮮好乘彼白鹿手
翳芝草我知眞人長跪問道西登玉堂(臺/一作)金樓復道
授我仙樂神皇所造教我服食還精補腦壽同金石永
世難老
　　　　應龍篇　張正見
　　　　　張正見應龍篇言龍未起時乃在淵底藏
　　　　　以諭君子隠居養志以待時也廣雅曰有
　　　　　鱗曰蛟龍有翼曰應龍有角曰虬龍無角
　　　　　曰螭龍
應龍未起時乃在淵底藏非雲足不蹈舉則冲天翔譬
彼野蘭草幽居常獨香淸風播四遠萬里望芬芳隠居
可頤志自見馬得彰
　　　　鬭雞篇　曹　植
　　　　　春秋左氏傳曰季郈之雞鬬季氏介其雞
　　　　　郈氏爲之金距杜預云擣芥子播其羽也
　　　　　或曰以膠沙播之爲介雞鄴都故事曰魏
　　　　　朙帝大和中築鬬雞臺趙王石虎亦以芥
　　　　　羽漆砂鬬雞于此故曹植詩云鬬雞東郊
　　　　　道走馬長楸間是也
遊目極妙伎淸聴厭宫商主人寂無爲衆賓進樂方長
筵坐戲客鬬雞觀閒房羣雄正翕赫雙翹自飛揚揮羽
邀淸風悍目發朱光觜落輕毛散嚴距往往傷長鳴入
靑雲扇翼獨翺翔願蒙狸膏助常得擅此場
　　　　同前　劉孝威
丹雞翠翼張妬敵復專場翅中含芥粉距外耀金􁁬氣
踰上黨列名媿下韝良祭橋愁魏后食跖忌齊王願賜
淮南藥一使雲間翔
　　　　盤石篇　曹　植
盤石山巔石飄颻澗底蓬我本太山人何爲客海東雚
葭彌斥土林木無分重岸巖若崩缺湖水何洶洶蚌蛤
被濱涯光彩如錦虹髙彼凌雲霄浮氣象螭龍鯨羹若
丘陵鬚若山上松呼吸呑船欐澎濞戲中鴻方舟尋髙
價珍寶麗以通一舉必千里乘颸舉帆幢經危履險阻
未知命所鍾常恐沈黄壚下與黿鼈同南極蒼梧野遊
眄竆九江中夜指參辰欲師當定從仰天長太息思想
懐故邦乘桴何所志于嗟我孔公
　　　　驅車篇　曹　植
驅車撣駑馬東到奉高城神哉彼太山五嶽專其名隆
高貫雲霓嵯峨出太淸周流二六候間置十二亭上有
涌醴泉玉石揚華英東北望呉野西眺觀日精魂神所
繫屬逝者感斯征王者以歸天效厥元功成歷代無不
遵禮祀有品程探策或長短唯徳享利貞封者七十帝
軒皇元獨靈飡霞漱沆瀣毛羽被身形發舉蹈虚廓徑
廷升窈㝠同壽東父年曠代永長生
　　　　種葛篇　曹　植
種葛南山下葛虆自成陰與君初㛰時(定婚/一作初)結髮恩
義深歡愛在枕席㝛㫺同衣衾竊慕棠棣篇好樂和瑟
琴行年將晚草佳人懐異心恩紀曠不接我情遂抑沉
出門當何顧徘徊步北林下有交頸獸仰見雙棲禽攀
枝長嘆息淚下沾羅襟良馬知我悲延頸代我吟㫺爲
同池魚今爲商與參往古皆歡遇我獨困於今棄置委
天命悠悠安可任
　　　　秋蘭篇　傅　玄
　　　　　秋蘭本出於楚辭離騷云秋蘭兮蘪蕪羅
　　　　　生兮堂下綠葉兮素華芳菲菲兮襲予蘭
　　　　　香草言芳香菲菲上及於我也傅玄秋蘭
　　　　　篇云秋蘭蔭玉池池水且芳香其旨言婦
　　　　　人之託君子猶秋蘭之蔭玉池與楚辭同
　　　　　意
秋蘭蔭玉池池水且芳香芙蓉隨風發中有雙鴛鴦雙
魚自湧濯兩鳥時廻翔君其(期/一作)歷九秋與妾同衣裳
　　　　松柏篇　鮑　照
　　　　　松柏篇鮑照擬傅玄樂府龜鶴篇而作也
松柏受命獨歷代長不衰人生浮且脆鴥若晨風悲東
海迸逝川西山道落暉南郭悅籍短蒿里收永歸諒無
疇㫺時百病起盡期志士惜牛刀忍勉自療治傾家行
藥事顚沛去迎醫徒備火石苦奄至不得辭龜齡安可
獲岱宗限已迫睿聖不得畱爲善何所益捨此赤縣居
就彼黄壚宅永離九原親長與三辰隔屬纊生望盡闔
棺世業埋事痛存人心恨結亾者懐祖塟既云及壙𡑞
亦已開室族内外哭親疏同共哀外姻遠近至名列通
夜臺扶輿出殯宫低廻戀庭室天地有盡期我去無還
日居者今已盡人事從此畢火歇烟既没形銷聲亦滅
鬼神來依我生人永辭訣大草杳悠悠長夜無時節鬱
烟重冥下煩冤難具說安寢委沉寞戀戀念平生事業
有餘結形述未及成資儲無甔石兒女皆孩嬰一朝放
捨去萬恨纒我情追憶世上事束教以自拘朙發靡怡
悆夕歸多憂虞撤閑晨逕流輟宴式酒儒知今瞑目苦
恨失爾時娯遙遙遠民居獨埋深壤中墓前人跡滅冡
上草日豐空牀響鳴蜩髙松結悲風長寐無覺期誰知
逝者竆生存處交廣連榻舒華裀已没一何苦楛哉不
容身㫺日平居時晨夕對六親今日掩奈何一見無諧
因禮席有降殺三齡速過隙几筵就收撤室宇改疇㫺
行女遊歸途仕子復王役家世本平常獨有亾者劇時
祀望歸來四節静塋丘孝子撫墳號父子知來不欲還
心依戀欲見絶無由煩冤荒隴側肝心盡崩抽
　　　　采菊篇　梁簡文帝
月精麗草散秋株洛陽少婦絕妍姝相喚(呼/一作)提筐采
菊珠朝起露溼霑羅襦東方千騎從驪駒豈不下山逢
故夫
　　　　飛塵篇　傅　玄
飛塵穢淸流朝雲蔽日光秋蘭豈不芬鮑肆亂其芳河
決潰金堤一手不能障
　　　　閶闔篇　梁武帝
　　　　　張衡西京賦曰表嶢闕於閶闔閶闔天門
　　　　　也立髙闕以象之嶭綜云紫微宫門名曰
　　　　　閶闔也閶闔篇葢出於此
西漢本佳妍金馬望甘泉衛尉屯兵上期門曉漏傳猶
重河東賦欲以(知/一作)追神仙羽騎凌雲轉閶闔帶空懸
長旗掃月窟鳯迹輾星躔但使丹砂就能令憶萬年
　　　　登名山行
名山本鎭地迢遞上凌霄雲披金澗近霧起石梁遙翠
微横鳥路珠樹拂星橋風急淸溪晚霞散赤城朝寓目
幽棲客駕口尋綺季跡絶桃源士忘情漆園吏沉冥負
俗心疎索凌雲意蒼蒼聳極天伏眺盡山川疊峰如積
浪分崖若斜烟淺深聞渡雨輕重聴飛泉采藥逢三島
尋眞遇九仙藏書凡幾代看傳已經年逝將追羽客千
載一來旋
　　　　西長安行　傅　玄
　　　　　樂府解題曰西長安行晉傅休奕云所思
　　　　　兮何在乃在西長安其下因叙别離之意
　　　　　也三輔舊事曰長安城以北斗周地圖記
　　　　　曰長安城南爲南斗形北爲北斗形通典
　　　　　曰漢髙帝自櫟陽徙都長安至惠帝方發
　　　　　人徒築城即長安西北古城是也
所􁈖兮何在乃在西長安何用存問妾香䙞雙珠環何
用重存問羽爵翠琅玕今我兮問君㪅有兮異心香亦
不可燒環亦不可沈香燒日有歇環沈日自深
　　　　齊謳行　陸　機
　　　　　漢書曰漢王至南鄭諸將及士卒皆歌謳
　　　　　􁈖東歸顏師古曰謳齊歌也謂齊聲而歌
　　　　　或曰齊地之歌禮樂志曰齊古謳員六人
　　　　　梁元帝纂要曰齊歌曰謳是也陸機齊謳
　　　　　行備言齊地之美亦欲使人推分直進不
　　　　　可妄有所營也
營丘負海曲沃野爽且平洪川控河濟崇山入髙冥東
被姑尤側南界聊攝城海物䥘萬類陸產尚千名孟諸
吞楚夢百二侔秦京惟師恢東表桓后定周傾天道有
迭代人道無久盈鄙哉牛山歎未及至人情爽鳩苟已
徂吾子安得停行行將復去長存非所營
　　　　同前　沈　約
東秦稱右地川隰固夷昶層峰駕蒼雲濁河流素壤靑
丘良杳鬱雪宫信疏敞王佐改殷命霸功繆周網
　　　　齊歌行　陸　厥
黄金徒滿籝不如守章句雪宫紛多士稷下岌成覆(作)
(露)同載雙連珠(璧/一作)合席懸河注垂帷五行下操筆百
金賦華屋大車方高門駟馬驅玄豹空不食南山隠雲
霧
　　　　呉趨行　陸　機
　　　　　崔豹古今註曰呉趨行呉人以歌其地陸
　　　　　機呉趨行曰聴我歌呉趨趨歩也
楚妃且勿歎齊娥且莫謳四坐竝淸聽聽我歌呉趨呉
趨自有始請從閶門起閶門何嵯峨飛閣跨通波重欒
承遊極廻軒啓曲阿藹藹慶雲被泠泠鮮風過山澤多
藏育土風淸且嘉泰伯導仁風仲雍楊其波穆穆延陵
子灼灼光諸華王迹穨陽九帝功興四遐大皇自富春
矯首頓世羅邦彥應運興粲若春林葩屬城咸有士呉
邑最爲多八族未足侈四姓實名家文徳熈淳懿武功
侔山河禮讓何濟濟流化自滂沲淑美難竆紀商榷爲
此歌
　　　　同前
蠒滿葢重簾唯有遠相思藕葉淸朝釧何見早歸(還/一作)
時
　　　　同前　梁元帝
水裏生蔥翅池心恒欲飛蓮花逐牀返何時乘䑽歸
　　　　會吟行　謝靈運
　　　　　樂府解題曰㑹吟行其致與呉趨同㑹謂
　　　　　會稽謝靈運㑹吟行曰咸共聆㑹吟
六引緩淸唱三調佇繁音列筵皆静寂咸共聆會吟會
吟自有初請從文命敷敷績壺冀始刋木至江汜列㝛
炳天文負海横地里連峰競千仭背流各百里滮地溉
粳稻輕雲曖松杞兩京愧佳麗三都豈能似層臺指中
天高墉積崇雉飛燕躍廣途鷁首戲淸沚肆呈窈窕容
路曜㛹娟子自來彌世代賢逹不可紀句踐善廢興越
叟識行止范蠡出江湖梅福入城市東方就旅逸梁鴻
去桑梓牽綴書土風辭殫意未已
樂府詩集卷第六十四
　　　　　　　東呉毛晉訂正　男扆再訂
樂府詩集卷第六十五
　　　　　　　太原　郭茂倩　編次
　　雜曲歌辭
　　　　北風行　鮑　照
　　　　　北風本衛詩也北風詩曰北風其凉雨雪
　　　　　其雱傳云北風寒凉病􁀤萬物以喻君政
　　　　　暴虐百姓不親也若鮑照北風涼李白燭
　　　　　龍棲寒門皆傷北風雨雪而行人不歸與
　　　　　衛詩異矣
北風涼雨雪雱京洛女兒多嚴妝遙豔帷中自悲傷沉
吟不語若爲(有/一作)忘問君何行何當歸苦使妾坐自傷
悲慮年至(去/一作)慮顔衰情易復恨難追
　　　　同前　李　白
燭龍棲寒門光曜猶旦開日月照之何不及此唯有北
風號怒天上來燕山雪花大如席片片吹落軒轅臺幽
州思婦十二月停歌罷笑雙蛾摧倚門望行人念君長
城苦寒良可哀別時提劒救邊去遺此虎文金髀釵中
有一雙白羽箭蜘蛛結網生塵埃箭空在人今戰死不
復廻不忍見此物焚之已成灰黄河捧土尚可塞北風
雨雪恨難裁(哉/一作)
　　　　苦熱行　鮑　照
　　　　　魏曹植苦熱行曰行遊到日南經歷交阯
　　　　　鄉苦熱但曝露越夷水中藏樂府解題曰
　　　　　苦熱行僃言流金礫石火山炎海之艱難
　　　　　也若鮑照云赤阪横西阻火山赫南威言
　　　　　南方瘴癘之地盡節征伐而賞之太薄也
赤阪横西阻火山赫南威身熱頭且痛鳥堕魂未歸湯
泉發雲潭焦烟起石磯日月有恒昬雨露未嘗晞丹蛇
踰百尺玄蜂盈十圍含沙射流影吹蠱病行暉瘴氣晝
熏體菵露夜霑衣饑猿莫下食晨禽不敢飛毒涇尚多
死渡瀘寧具腓生軀蹈死地昌志登(髙/一作)禍機戈船榮
既薄伏波賞亦微爵輕君尚惜士重安可希
　　　　同前　梁簡文帝
六龍騖不息三伏起炎陽寢興煩几案俯仰倦幃床滂
沲汗似鑠微靡風如湯洄池愧玉浪蘭殿非含霜細簾
時半卷輕幌乍横張雲斜花影没日落荷心香願見洪
崖井詎憐河朔觴
　　　　同前　任　昉
旭旦烟雲卷烈景入東軒傾光望轉蕙斜日照西垣既
卷蕉梧葉復傾葵藿根重簟無冷氣挾石似懐溫霡霂
類珠綴喘嚇狀雷奔
　　　　同前　何　遜
㫺聞草木焦今覩沙石爛曀曀風愈静曈曈日漸旰習
静悶衣巾讀書煩几案臥思淸露浥坐待朙星燦蝙蝠
戶間飛蠛蠓窗中亂㑹無河朔飲室有臨淄汗遺金自
不拾惡木寜無榦願以三伏晨催促九秋换
　　　　同前　庾　信
火井沈熒散炎洲高𦦨通鞭䂖未成雨鳴鳶不起風􁈖
爲鸞翼扇願備朙光宫臨淄迎子禮中散就安豐美酒
含蘭氣甘瓜開蜜筒寂寥人事屏還得隱墻東
　　　　同前　王　維
赤日滿天地火雲成山嶽草木盡焦卷川澤皆竭涸輕
紈覺衣重宻樹苦陰薄莞簟不可近絺􁍣再三濯􁈖出
宇宙外曠然在寥廓長風萬里來江海蕩煩濁却顧身
爲患始知心未覺忽入甘露門宛然淸涼樂
　　　　同前　王　轂
祝融南來鞭火龍火旗熖熖燒天紅日輪當午凝不去
萬國如在洪爐中五嶽翠乾雲彩滅陽侯海底愁波竭
何當一夕金風發爲我掃却天下熱
　　　　同前　僧皎然
六月金數伏兹辰日在庚炎曦曝肌膚毒霧昬檐楹安
得奮翅翮超遙出雲征不知天地心如何匠生成火徳
燒百卉瑤草不及榮省客當此時忽貽懐中瓊捧翫煩
袂滌嘯歌美風生遲君佐元氣調使四序平中令霜不
祅火餘氣常貞江南詩騷客休吟苦熱行
　　　　同前　僧齊已
離宫劃開赤帝怒喝起六龍奔日馭下土熬熬若煎煮
蒼生惶惶無處處火雲峥嶸焚泬寥東臯老農腸欲焦
何當一雨蘇我苖爲君擊壤歌帝堯
　　　　太行苦熱行　劉長卿
迢迢太行路自古稱險惡千騎儼欲前羣峰望如削火
雲從中起仰視飛鳥落汗馬臥髙原危旌倚長薄淸風
何不至赤日方煎爍石露山木焦鱗竆水泉涸九重今
旰食萬里傳朙略諸將候軒車元兇愁鼎鑊何勞短兵
接自有長纓縛通越事豈難渡瀘功未博朝辭羊腸坂
夕望貝丘郭漳水斜遶營常山遙入幕永懐姑蘇下因
寄建安作白雪和誠難滄波意空託陳琳書記好王粲
從軍樂早晚歸漢庭隨君上麟閣
　　　　同前　獨孤及
駟馬上太行脩途亘遼碣王程無畱駕日昃未遑歇請
問此何時恢台朱朙月長虵稽天討上將方北伐朙主
命使臣皇華得時傑已忘羊腸險豈憚溫風熱搖䇿汗
滂沲登崖思紆結炎雲如烟火溪谷將恐竭晝景赩可
畏涼飈何由發山長飛鳥墮目極行車絶趙魏方俶擾
安危俟朙哲歸路豈不懐飲冰有苦節㑹同傳檄至疑
議立談決況有阮元瑜翩翩秉書札起予歌赤坂永好
踰白雪誰念剖竹人無因執羈紲
　　　　春日行　鮑　照
獻歲發春吾將行春山茂春日朙園中鳥多嘉聲梅始
發桺始靑汎舟艫齊棹驚奏採菱歌鹿鳴風微起波微
生(起微風生/一作微波)弦亦發酒亦傾入蓮池折桂枝芳䄂動芬
葉披兩相思兩不知
　　　　同前　李　白
深宫高樓入紫淸金作蛟龍盤繡楹(作楹/一作繡)佳人當窗
弄白日弦將手語彈鳴筝春風吹落君王耳此曲乃是
升天行因出天池汎蓬瀛樓船蹙沓波浪驚三千雙蛾
獻歌笑撾鐘考鼓宫殿傾萬姓聚舞歌太平我無爲人
自寧三十六帝欲相迎仙人飄翩下雲軿帝不去畱鎬
京安能爲軒轅獨徃入窅冥小臣拜獻南山壽陛下萬
古垂鴻名
　　　　同前　張　籍
春日融融池上暖竹牙出土蘭心短草堂晨起酒半醒
家僮報我園已滿頭上皮冠未曾整直入花間不尋徑
樹樹殷勤盡遶行舉枝未徧春日暝不用積金著靑天
不用服藥求神仙但願園裏花長好一生飲酒花前老
　　　　朗月行　鮑　照
朗月出東山照我綺窗前窗中多佳人被服妖且妍靚
妝坐帷裏當戶弄淸弦鬢奪衛女迅體絶飛燕先爲君
歌一曲當作朗月篇(朗月篇/一作堂上)酒至顏自解聲和心亦
宣千金何足重所存意氣閒
　　　　同前　李　白
小時不識月呼作白玉盤又疑瑤臺鏡飛在靑雲端仙
人垂兩足桂樹作團團白兔擣藥成問言與誰餐蟾蜍
蝕圜影天朙夜已􁍥羿㫺落九烏天人淸且安隂精此
淪惑去去不足觀憂來其如何惻愴摧心肝
　　　　朙月篇　傅　玄
皎皎朙月光灼灼朝日暉㫺爲春蠶絲今爲秋女衣丹
脣列素齒翠彩發蛾睂嬌子多好言歡合易爲姿玉顔
盛有時秀色随年衰常恐新間舊變故興細微浮萍本
無根(無根本/一作浮萍)非水將何依憂喜㪅相接樂極還自悲
　　　　朙月子　謝　燮
杪秋之遙夜朙月照髙樓登樓一廻望望見東(南/一作)陌
頭故人眇千里言别歴九秋相思不相見望望空離憂
　　　　堂上歌行　鮑　照
四坐且莫(勿/一作)諠聽我堂上歌㫺仕京洛時髙門臨長
河出入重宫裏結友曹與何車馬相馳逐賓朋好容華
陽春孟春月朝光散流霞輕歩逐芳風言笑弄丹葩暉
暉朱顔􁉦紛紛織女梭滿堂皆美人目成對湘娥雖謝
詩君閒朙妝帶綺羅筝笛㪅彈吹髙唱好相和萬曲不
關情(心/一作)一曲動情多欲知情厚薄㪅聽此聲過
　　　　前有一罇酒行　傅　玄
置酒結此㑹主人起行觴玉罇兩楹間絲理東西廂舞
袖一何妙變化窮萬方賓主齊徳量欣欣樂未央同享
千年夀朋來㑹此堂
　　　　同前　陳後主
殿髙絲吹滿日落綺羅鮮莫論朝漏促傾巵待夕筵
　　　　同前　張正見
前有一罇酒主人行夀今日合來坐者當今皆富且夀
欲令主人三萬嵗終嵗不知老爲吏當髙遷賈市得萬
倍桑蠶當大得主人宜子孫
　　　　同前二首　李　白
春風東來忽相過金罇綠酒生微波落花紛紛稍覺多
美人欲醉朱顏􁉦靑軒桃李能㡬何流光欺人忽蹉跎
君起舞日西夕當年意氣不肯傾白髮如絲歎何益
琴奏龍門之綠桐玉壺美酒淸若空催弦拂柱與君飲
看朱成碧顔始紅胡姬貌如花當壚笑春風笑春風舞
羅衣君今不醉欲安歸
　　　　前緩聲歌　古　辭
　　　　　晉陸機前緩聲歌曰游仙聚靈族髙㑹曾
　　　　　城阿言將前慕仙游冀命長緩故流聲於
　　　　　歌曲也宋謝惠連又有後緩聲歌大略戒
　　　　　居髙位而爲讒謟所蔽與前歌之意異矣
　　　　　按緩聲本謂歌聲之緩非言命也又有緩
　　　　　歌行亦出於此
水中之馬必有陸地之船但有意氣不能自前心非木
䂖荆根株數得覆葢天當復思東流之水必有西上之
魚不在大小但有朝於復來長笛續短笛欲今皇帝陛
下三千萬歲
　　　　同前　陸　機
遊仙聚靈族髙㑹曾城阿長風萬里舉慶雲鬱嵯峨宓
妃興洛浦王韓起太華北徴瑶臺女南要湘川娥肅肅
霄駕動翩翩翠葢羅羽旗棲瓊鸞玉衡吐鳴和太容揮
髙弦洪崖發淸歌獻酬既已周輕舉乗紫霞總轡扶桑
枝(底/一作)濯足暘谷波淸輝溢天門垂慶惠皇家
　　　　同前　孔寗子
供帳設玄宫衆仙胥◮亞炤炤二儀曠雍容風雲暇北
伐太行鼓南整九疑駕笙歌興洛川鳴簫起秦榭鈞天
異三代廣樂非韶夏滿堂皆人靈列筵必羽化烏可循
日畱兔自延月夜弱水時一濯扶桑聊蹔舍兆旬方履
端千齡◮八蜡
　　　　同前　沈　約
羽人廣宵宴帳集瑶池東開霞泛綵靄澄霧迎香風龍
駕出黄苑帝服起河宫九疑轥烟雨三山馭螭鴻玉鑾
乃排月瑶軷信凌空神行燭玄漠帝斾委曾虹簫歌笑
嬴女笙吹恱姬童瓊漿且未洽羽轡已騰空息鳳曾城
曲滅景淸都中降祐集皇代委祚溢華嵩
　　　　同前　謝惠連
羲和纎阿去嵯峨覩物知命使余轉欲悲歌憂戚人心
胸處山勿居峰在行勿爲公居峰大阻銳爲公遇讒蔽
邪琴自疎越雅韻能揚揚滑滑相混同終始福祿豐
　　　　緩歌行　謝靈運
飛客結靈友凌空萃丹丘習習和風起采采彤雲浮娥
皇發湘浦霄朙出河洲宛宛連螭轡裔裔振龍旒
　　　　同前　李　頎
小來託身攀貴遊傾財破產無所憂草擬經過石渠署
朝將出入銅龍樓結交杜陵輕薄子謂言可生復可死
一沉一浮㑹有時棄我翻然如脫屣男兒立身須自彊
十五閉戶潁水陽業就功成見朙主擊鐘鼎食坐華堂
二八蛾睂梳墮馬美酒淸歌曲房下文昌宫中賜錦衣
長安陌上退朝歸五侯賓從莫敢視三省官寮揖者稀
早知今日讀書是悔作從來任俠非
樂府詩集卷第六十五
　　　　　　　東呉毛晉訂正　男扆再訂
樂府詩集卷第六十六
　　　　　　　太原　郭茂倩　編次
　　雜曲歌辭
　　　　結客少年場行　鮑　照
　　　　　後漢書曰祭遵嘗爲部吏所侵結客殺人
　　　　　曹植結容篇曰結客少年場報怨洛北邙
　　　　　樂府解題曰結客少年場行言輕生重義
　　　　　慷慨以立功名也廣題曰漢長安少年殺
　　　　　吏受財報仇相與探丸爲彈探得赤丸斫
　　　　　武吏探得黒丸殺文吏尹賞爲長安令盡
　　　　　捕之長安中爲之歌曰何處求子死桓東
　　　　　少年場生時諒不謹枯骨復何塟按結客
　　　　　少年場言少年時結任俠之客爲遊樂之
　　　　　場終而無成故作此曲也
驄馬金絡頭錦帶佩呉鉤失意杯酒間白刃起相讎追
兵一旦至負劔遠行遊去鄉三十載復得還舊丘升髙
臨四關(塞/一作)表裏望皇州九衢平若水雙闕似雲浮扶
宫羅將相夾道列王侯日中市朝滿車馬若川流撃鐘
陳鼎食方駕自相求今我獨何爲轗􁜉懐百憂
　　　　同前　劉孝威
少年本六郡遨遊遍五都挿腰銅匕首障日錦塗蘇鷙
羽裝銀鏑犀膠飾象弧近發連雙兔髙彎落九烏邊城
多警急節使滿郊衢居延箭箙盡疎勒井泉枯正蒙都
䕶接何由憚險途千金募惡少一麾擒骨都勇餘聊蹙
鞠戰罷戲投壺㫺爲北方將今爲南面孤拜君行負弩
縣令且前驅
　　　　同前　庾　信
結客少年場春風滿路香歌撩李都尉果擲潘河陽折
(隔/一作)花遙勸酒就水㪅移牀今年喜夫壻新拜羽林郎
定知劉碧玉偷嫁汝南王
　　　　同前　孔紹安
結客佩呉鉤横行度隴頭雁在弓前落雲從陣後浮呉
師驚燧象燕將警奔牛轉蓬飛不息冰河結未流若使
三邊定當封萬里侯
　　　　同前　虞世南
韓魏多竒節倜儻遺名利共矜然諾心各負縱横志結
友一言重相思千里志綠沉朙月弦金絡浮雲轡吹簫
入呉市擊筑游燕肆尋源博望侯結客遠相求少年重
一顧長驅背隴頭𦦨𦦨霜戈動耿耿劒虹浮天山冬夏
雪交河南北流雲起龍沙暗木落雁行秋輕生徇知已
非是爲身謀
　　　　同前　虞羽客
幽幷俠少年金絡空連錢竊符方救魏擊筑正懐燕輕
生辭鳳闕揮袂上祁連陸離横寳劒出没驚徂旃蒙輪
恒顧敵超乗忽争先摧枯逾百戰拓地遠三千骨都魂
已散樓蘭首復傳龍城含曉霧瀚海隔遙天歌吹金微
返振旅玉門旋烽火今已息非復照甘泉
　　　　同前　盧照隣
長安重游俠洛陽富才雄玉劒浮雲騎金鞍朙月弓鬭
雞過渭北走馬向關東孫賓遙見待郭解暗相通不受
千金爵誰論萬里功將軍下天上虜騎入雲中烽火夜
似月兵氣曉成虹横行徇知已負羽遠征戎龍旌昬朔
霧鳥陣卷寒風追奔瀚海咽戰罷隂山空歸來謝天子
何如馬上翁
　　　　同前　李　白
紫鷰黄金瞳啾啾(稜稜/一作)搖綠鬉平朙相馳逐結客洛門
東少年學劒術凌轢白猿公珠𫀆曵錦帶匕首挿呉鴻
由来萬夫勇挾此生雄風託交從劇孟買醉入新豐笑
盡一杯酒殺人都市中羞道易水寒從令日貫虹燕丹
事不立虚没秦帝宫武陽死灰人安可與成功
　　　　同前　沈　彬
重義輕生一劒知白虹貫日報讎歸片心惆悵淸平世
酒市無人問布衣
　　　　少年子　王　融
聞有東方騎遙見上頭人待君送客返桂釵當自陳
　　　　同前　呉　均
董生能巧笑子都信美目百萬市一言千金買相逐不
道参差菜誰論窈窕淑願言奉繡被來就越人㝛
　　　　同前　李百藥
少年飛翠葢上路動金鑣始酌文君酒新吹弄玉簫少
年不歡樂何以盡芳朝千金笑裏面一搦抱中腰掛冠
豈憚㝛迎拜(落珥/一作)不勝嬌寄語少年子無辭歸路遙
　　　　同前　李　白
靑雲年少子挾彈章臺左鞍馬四邊開突如流星過金
丸落飛鳥夜入瓊樓臥夷齊是何人獨守西山餓
　　　　少年樂　李　賀
芳草落花如錦地二十長遊醉鄉裏紅纓不重白馬驕
垂桺金絲香拂水吳娥未笑花不開綠鬢聳墮蘭雲起
陸郎倚醉牽羅袂奪得寳釵金翡翠
　　　　同前　張　祜
二十便封侯名居第一流綠鬟深小院淸管下髙樓醉
把金船擲閑敲玉鐙遊帶盤紅鼹䑕𫀆砑紫犀牛錦袋
歸調箭羅鞋起撥毬眼前長貴盛那信世間愁
　　　　少年行三首　李　白
擊筑飲美酒劒歌易水湄經過燕太子結託幷州兒少
年負壯氣奮烈自有時因聲魯句踐争情(博/一作)勿相欺
五陵年少金市東銀鞍白馬度春風落花踏盡遊何處
笑入胡姫酒肆中
君不見淮南少年遊俠客白日毬獵夜擁擲呼盧百萬
終不惜報讎千里如咫尺少年遊俠好經過渾身裝束
皆綺羅蘭蕙相隨喧妓女風光去處滿笙歌驕矜自言
不可有俠士堂中養來久好鞍好馬乞與人十千五千
旋沽酒赤心用盡爲知已黄金不惜栽桃李桃李栽來
㡬度春一囘花落一囘新府縣盡爲門下客王侯皆是
平交人男兒百年且樂命何須徇書受貧病男兒百年
且榮身何須徇節甘風塵衣冠半是征戰士窮儒浪作
林泉民遮莫枝根長百丈不如當代多還往遮莫親姻
連帝城不如當身自簮纓看取富貴眼前者何用悠悠
身後名
　　　　同前四首　王　維
新豐美酒斗十千咸陽遊俠多少年相逢意氣爲君飲
繫馬髙樓垂桺邊
漢家君臣歡宴終髙義雲臺論戰功天子臨軒賜侯印
將軍佩出朙光宫
出身仕漢羽林郎初随驃騎戰漁陽孰知不向邉庭苦
縱死猶聞俠骨香
一身能臂兩雕弧虜騎千羣只似無偏坐金鞍調白羽
紛紛射殺五單于
　　　　同前二首　王昌齡
西陵俠年少送客過長亭靑槐夾兩路白馬如流星聞
道羽書急單于㓂井陘氣髙輕赴難誰顧燕山銘
走馬還相尋西樓下夕隂結交期一劒畱意贈千金髙
閣歌聲遠重關桺色深夜閑須盡醉莫負百年心
　　　　同前　張　籍
少年從出獵長楊禁中新拜羽林郎獨到輦前射雙虎
君王手賜黄金鐺日日鬬雞都市裏贏得寳刀重刻字
百里報讎夜出城平朙還在倡樓醉遙聞虜到平陵下
不待詔書行上馬斬得名王獻桂宫封侯起第一日中
不爲六郡良家子百戰始取邉城功
　　　　同前三首　李　嶷
十八羽林郎戎衣事漢王臂鷹金殿側挾彈玉輿㫄馳
道春風起陪遊出建章
侍獵長楊下承恩㪅射飛塵生馬影滅箭落雁行稀薄
草歸隨仗聯翩入瑣闈
玉劒膝邉横金杯馬上傾朝遊茂陵道草㝛鳳凰城豪
吏多猜忌無勞問姓名
　　　　同前　劉長卿
射飛誇侍獵行樂愛聯鑣薦枕靑娥艶鳴鞭白馬驕曲
房珠翠合深巷管弦調日晚春風裏衣香滿路飄
　　　　同前四首　令狐楚
少小邉州慣放狂驏騎蕃馬射黄羊如今年事無筋力
猶倚營門數雁行
家本淸河住五城須憑弓箭得功名等閒飛鞚秋原上
獨向寒雲試射聲
弓背霞朙劒照霜秋風走馬出咸陽未收天子河隍地
不擬囘頭望故鄉
霜滿中庭月過樓金鐏玉柱對淸秋當年稱意須爲樂
不到天朙未肯休
　　　　同前二首　杜　牧
官爲駿馬監職帥羽林兒兩綬藏不見落花何處期獵
敲白玉鐙怒袖紫金鎚田竇長畱醉蘇辛曲䕶歧豪持
出塞節笑别遠山睂㨗報雲臺賀公卿拜壽巵
連環羈玉聲光碎綠錦蔽泥虬卷髙春風細雨走馬去
珠落璀璀白罽袍
　　　　同前三首　杜　甫
莫笑田家老瓦盆自從盛酒長兒孫傾銀注瓦驚人眼
共醉終同臥竹根
巢燕養雛渾去盡紅花結子已無多黄衫年少來宜數
不見堂前東逝波
馬上誰家白面(薄媚/一云)郎臨堦下馬坐人牀不通姓字麤
豪甚指㸃銀瓶索酒嘗
　　　　同前　張　祜
少年足風情垂鞭賣眼行帶金師子小裘錦騏驎獰選
匠裝金鐙推錢買鈿筝李陵雖効死時論得虚名
　　　　同前　韓　翃
千㸃斕斒噴玉驄青絲結尾繡纒鬃鳴鞭晚出章臺路
葉葉春依楊桺風
　　　　同前　施肩吾
醉騎白馬走空衢惡少皆稱電不如五鳳街頭閑勒轡
半垂衫袖揖金吾
　　　　同前三首　僧貫休
錦衣鮮華手擎鶻閒行氣貎多輕忽稼穡艱難總不知
五帝三皇是何物
自拳五色毬迸入他人宅郤捉蒼頭奴玉鞭打一百
面白如削玉猖狂曲江曲馬上黄金鞍適来新賭得
　　　　同前　韋　莊
五陵豪客多買酒黄金賤醉下酒家樓美人雙翠幰揮
劒邯鄲市走馬梁王苑樂事殊未央年華已云晚
　　　　漢宫少年行　李　益
君不見上宫警夜營八屯鼕鼕街鼓朝朱軒玉階霜仗
擁未合少年排入銅龍門暗聞弦管九天上宫漏沉沉
淸吹繁纔朙走馬絶馳道呼鷹挾彈通繚垣玉籠金鎖
養黄口探雛取卵伴王孫分曹六博快一擲迎歡先意
笑語喧巧爲柔媚學優孟儒衣嬉戲冠沐猿晚來香街
經桺市行過倡市㝛桃根相逢杯酒一言失囘朱㸃白
聞至尊金張許史伺顔色王侯將相莫敢論豈知人事
無定勢朝歡草戚如掌翻椒房寵移子愛奪一夕秋風
生戾園徒用黄金將買賦寧知白玉暗成㾗持杯收水
水已覆徙薪避火火㪅燔欲求四老張丞相南山如天
不可上
　　　　長樂少年行　崔國輔
遺郤珊瑚鞭白馬驕不行章臺折楊桺春草路㫄情
　　　　長安少年行　何　遜
長安美少年羽騎草連翩玉羈馬腦勒金絡珊瑚鞭陣
雲横塞起赤日下城圎追兵待都護烽火望祁連虎落
夜方寢魚麗曉復前平生不可定空信蒼浪天
　　　　同前　沈　烱
長安好少年驄馬鐡連錢陳王裝腦勒晉后鑄金鞭歩
搖如飛鷰寳劒似舒蓮去來新市側遨遊大道邊道邊
一老翁顔鬢如衰蓬自言居漢世少小見豪雄五侯俱
拜爵七貴各論功建章通北闕複道度南宫太后居長
樂天子出囘中玉輦迎飛鷰金山賞鄧通一朝復一日
忽見朝市空扶桑無復海崑山倒向東少年何假問穨
齡值福終子孫冥滅盡鄉閭復不同淚盡眼方暗髀傷
耳自聾杖䇿尋遺老歌嘯詠悲翁遭隨各有遇非敢訪
童蒙
　　　　同前十首　李　廓
金紫少年郎繞街鞍馬光身從左中尉官屬右春坊剗
戴揚州㡌重薫異國香垂鞭踏青草來去杏園芳
追逐輕薄伴閒遊不著緋長攏出獵馬數換打毬衣曉
日尋花去春風帶酒歸靑樓無晝夜歌舞歇時稀
日髙春睡足帖馬賞年華倒挿銀魚袋行隨金犢車還
攜新市酒遠醉曲江花幾度歸侵黒金吾送到家
好勝躭長行天朙燭滿樓畱人看獨脚賭馬換偏頭樂
奏曽無歇盃廵不暫休時時遙冷笑怪客有春愁
遨遊攜艶妓裝束似男兒盃酒逢花住笙歌簇馬吹鸎
聲催曲急春色訝歸遲不以聞街鼓華筵待月移
賞春唯逐勝大宅可曽歸不樂還逃席多狂慣􁜖衣歌
人踏月起語燕卷簾飛好婦唯相妬倡樓不醉稀
㦸門連日閉苦飲惜殘春開鎻通新客教姬屈醉人請
歌牽白馬自舞踏紅茵時輩皆相許平生不負身
新年髙殿上始見有光輝玉雁排方帶金鵞立仗衣酒
深和椀賜馬疾打珂飛朝下人争看香街意氣歸
遊市慵騎馬隨姬入坐車樓邊聽歌吹簾外市釵花樂
眼從人閙歸心畏日斜蒼頭來去報飲伴到倡家
小婦教鸚鵡頭邊喚醉醒犬嬌眠玉鼻鷹掣撼金鈴碧
地攢花障紅泥待客亭雖然長按曲不飲不曾聽
　　　　同前　僧皎然
翠樓春酒蝦蟇陵長安少年皆共矜紛紛半醉綠槐道
蹀躞花驄驕不勝
　　　　渭城少年行　崔　顥
洛陽二月梨花飛秦地行人春憶歸揚鞭走馬城南陌
朝逢驛使秦川客驛使前日發章臺傳道長安春早來
棠梨宫中鷰初至葡萄館裏花正開念此使人歸㪅早
三月便達長安道長安道上春可憐搖風蕩日曲河邉
萬戸樓臺臨渭水五陵花桺滿秦川秦川寒食盛繁華
遊子春来喜見花鬬雞下杜塵初合走馬章臺日半斜
章臺帝城稱貴里靑樓日晚歌鍾起貴里豪家白馬驕
五陵年少不相饒雙雙挾彈來金市兩兩鳴鞭上渭橋
渭城橋頭酒新熟金鞍白馬誰家㝛可憐錦瑟筝琵琶
玉臺淸酒就君家小婦春來不解羞嬌歌一曲楊桺花
　　　　邯鄲少年行　髙　適
邯鄲城南遊俠子自矜生長邯鄲裏千場縱博家仍富
幾度報讎身不死宅中歌笑日紛紛門外車馬如雲屯
未知肝膽向誰是令人却憶平原君君不見今人交態
薄黄金用盡還疎索以兹感激(歎/一作)辭舊遊㪅於時事
無所求且與少年飲美酒往來射獵西山頭
　　　　同前　鄭　錫
霞鞍金口騮豹袖紫貂裘家住叢臺下門前漳水流喚
人呈楚舞借客試呉鉤見說秦兵至甘心赴國讎
樂府詩集卷第六十六　東呉毛晉訂正
樂府詩集卷第六十七
　　　　　　　太原　郭茂倩　編次
　　雜曲歌辭
　　　　輕薄篇　張　華
　　　　　樂府解題曰輕薄篇言乘肥馬衣輕裘馳
　　　　　逐經過爲樂與少年行同意何遜云城東
　　　　　美少年張正見云洛陽美少年是也
末世多輕薄驕或好浮華志意能(既/一作)放逸貲財亦豐
奢被服極纎麗肴膳盡柔嘉僮僕餘梁肉婢妾蹈綾羅
文軒樹羽葢乘馬鳴玉珂横簪刻玳瑁長鞭䥘象牙足
下金鑮履手中雙莫耶賓從煥絡繹侍御何芬葩朝與
金張期草㝛許史家甲第面長街朱門赫嵯峨蒼梧竹
葉淸宜城九醖醝浮醪隨觴轉素蟻自跳波美女興齊
趙妍唱出西巴一顧傾城國千金不足多北里獻竒舞
大陵奏名歌新聲踰激楚妙妓絶陽阿玄鶴降浮雲鱏
魚躍中河墨翟且停車展季猶咨嗟淳于前行酒雍門
坐相和孟公結重關賓客不得蹉三雅來何遲耳熱眼
中花盤桉互交䥘坐席咸諠譁簪珥或(咸/一作)墮落冠冕
皆傾邪酣飲終日夜朙燈繼朝霞絶纓尚不尤安能復
顧他畱連彌信㝛此歡難可過人生若浮寄年時忽蹉
跎促促朝露期榮樂遽幾何念此腸中悲涕下自滂沲
但畏執法吏禮防且切磋
　　　　同前　何　遜
城東(長安/一作)美少年重身輕萬億柘彈隋珠丸白馬黄金
飾長安九逵上青槐䕃道植轂擊晨已喧肩排暝不息
走狗東西望牽牛向南直相期百戲傍去來三市側象
牀沓繡被玉盤傳綺食大姉(娼女/一作)掩扇歌小妹(婦/一作)開
簾織相看獨隱笑見人還斂色黄鶴悲故羣山枝詠新
識烏飛過客盡雀聚行龍匿酌羽方厭厭此時歡未極
　　　　同前　張正見
洛陽美年少朝日正開霞細蹀連錢馬傍趨苜蓿花揚
鞭還郤望春色滿東家井桃映水落門桺雜風斜綿蠻
弄靑綺蛺蝶遶承華欲往飛廉館遙駐季倫車石橊傳
瑪瑙蘭肴奠象牙聊持自娯樂未是鬬豪奢莫嫌龍馭
晚扶桑復浴鵶
　　　　同前　李　益
豪不必馳千騎雄不在垂雙鞬天生俊氣自相逐出與
鵰鶚同飛翻朝行九衢不得意下鞭走馬城西原忽聞
燕雁一聲去廻鞭挾彈平陵園歸來靑樓曲未半美人
玉色當金罇淮隂少年不相下酒酣半笑倚市門安知
我有不平色白日欲顧紅塵昬死生容易如反掌得意
失意由一言少年但飲莫相問此中報讎亦報恩
　　　　同前二首　僧貫休
繡林錦野春態相壓誰家少年馬蹄蹋蹋鬬雞走狗夜
不歸一擲賭却如花妾唯云不顛不狂其名不彰悲夫
木落蕭蕭蛩鳴唧唧不覺朱蔫臉紅霜劫鬢漆世途多
事泣向秋日方吟少壯不努力老大徒傷悲如何
　　　　輕薄行　僧齊已
玉鞭金鐙驊騮蹄横睂吐氣如虹霓五陵春暖芳草齊
笙歌到處花成泥日沉月上且鬭雞醉來莫問天髙低
伯陽道徳何涕唾仲尼禮樂徒卑栖
　　　　灞上輕薄行　孟　郊
長安無緩歩況值天景草相逢灞滻間親戚不相顧自
嘆方拙身忽随輕薄倫常恐失所避化爲車轍塵此中
生白髪疾走亦未歇
　　　　遊俠篇　張　華
　　　　　漢書遊俠傳曰戰國時列國公子魏有信
　　　　　陵趙有平原齊有孟嘗楚有春申皆藉王
　　　　　公之勢競爲遊俠以取重諸侯顯名天下
　　　　　故後世稱遊俠者以四豪爲首焉漢興有
　　　　　魯人朱家及劇孟郭解之徒馳騖於閭里
　　　　　皆以俠聞其後長安熾盛街閭各有豪俠
　　　　　時萬章在城西桺市號曰城西萬章酒市
　　　　　有趙君都賈子光皆長安名豪報仇怨養
　　　　　刺客者也魏志曰楊阿若後名豐字伯陽
　　　　　少遊俠常以報仇解怨爲事故時人爲之
　　　　　號曰東市相斫楊阿若西市相斫楊阿若
　　　　　後世遂有遊俠曲魏陳琳晉張華又有博
　　　　　陵王宫俠曲
翩翩四公子濁世稱賢朙龍虎方交争七國竝抗衡食
客三千餘門下多豪英遊說朝夕至辯士自從横孟嘗
出東關濟身由雞鳴信陵西反魏秦人不窺兵趙勝南
詛楚乃與毛遂行黄歇北適秦太子還入荆美哉遊俠
士何以尚四卿我則異於是好古師老彭
　　　　同前　王　襃
京洛出名謳豪俠競交遊河南朝四姓關西謁五侯鬭
雞横大道走馬出長楸桑隂徙將夕槐路轉淹畱
　　　　同前　陳　良
洛陽麗春色遊俠騁輕肥水逐車輪轉塵隨馬足飛雲
影遙臨葢花氣近熏衣東郊鬬雞罷南皮射雉歸日草
河橋上揚鞭惜晚暉
　　　　同前　崔　顥
少年負膽氣好勇復知機仗劒出門去孤城逢合圍殺
人遼水上走馬漁陽歸䥘落金瑣甲蒙茸貂䑕衣還家
行且獵弓矢速如飛地逈鷹犬疾草深狐兔肥腰間懸
兩綬轉眄生光輝顧謂今日戰何如隨建威
　　　　遊俠行　孟　郊
壯士性剛決火中見石裂殺人不廻頭輕生如蹔别豈
知眼有淚肯白頭上髮平生無恩酬劒閒一百月
　　　　俠客篇　王　筠
俠客趨名利劒氣坐相矜黄金塗鞘尾白玉飾鉤膺晨
馳逸廣陌日草返平陵舉鞭向趙李與君方代興
　　　　俠客行　李　白
趙客縵胡纓呉鉤霜雪朙銀鞍照白馬颯沓如流星十
歩殺一人千里不畱行事了拂衣去深藏身與名閑過
信陵飲脫劒膝前横將炙啖朱亥持觴勸侯嬴三杯吐
然諾五嶽倒爲輕眼花耳熱後意氣素霓生救趙揮金
槌邯鄲先震驚千秋二壯士烜赫大梁城縱死俠骨香
不慙世上英誰能書閣下白首太玄經
　　　　同前　元　稹
俠客不怕死怕在事不成事成不肯藏姓名我非竊賊
誰夜行白日堂堂殺袁盎九衢草草人面靑此客此心
師海鯨海鯨露背横滄溟海波分作兩處生海鯨分海
減海力俠客有謀人莫測三尺鐵虵延二國
　　　　同前　溫庭筠
欲出鴻都門隂雲蔽城闕寳劒黯如水微紅溼餘血白
馬夜頻嘶(驚/一作)三更灞陵雪
　　　　博陵王宫俠曲二首　張　華
俠客樂幽險築室窮山隂獠獵野獸稀施網川無禽嵗
草飢寒至慷慨頓足吟窮令壯士激安能懐苦心干將
坐自◮繁弱控餘音耕佃窮淵陂種粟著劒鐔收秋狹
路間一擊重千金棲遲熊羆穴容與虎豹林身在法令
外縱逸常不禁
雄兒任氣俠聲葢少年埸借友行報怨殺人租市㫄吳
刀鳴手中利劒嚴秋霜腰間义素㦸手持白頭鑲騰超
如激電囘旋如流光奮擊當手决交屍自縱横寧爲殤
鬼雄義不入圜墻生從命子遊死聞俠骨香身没心不
懲勇氣加四方
　　　　遊獵篇　張　華
　　　　　樂府解題曰梁劉孝威遊獵篇云之罘講
　　　　　射所上林娯獵場備言遊行射獵之事亦
　　　　　謂之行行遊且獵篇
歲草凝霜結堅冰沍幽泉厲風蕩原隰浮雲蔽昊天玄
雲晻　合素雪紛連翩鷹隼始擊鷙虞人獻時鮮嚴駕
鳴儔侣攬轡過中田戎車方四牡文軒馭紫燕輿徒既
整飭容服麗且妍武騎列重圍前驅抗脩旃倐忽似囘
飈絡繹若浮煙鼓譟山淵動衝塵雲霧連輕繒拂素霓
纎網蔭長川游魚未暇竄歸雁不得旋由基控繁弱公
差操黄間機發應弦倒一縱連雙肩僵禽正狼籍落羽
何翩翻積獲被山阜流血丹中原馳騁未及勌曜靈俄
移晷結罝彌藪澤囂聲振四鄙鳥驚觸白刃獸駭掛流
矢仰手接遊鴻舉足蹴犀兕如黄批狡兔靑骹撮飛雉
鵠鷺不盡收鳧鷖安足視日冥徒御勞賞勤課能否野
饗㑹衆賓玄酒甘且旨燔炙播遺芳金觴浮素蟻珍羞
墜歸雲纎肴出淥水四氣運不停年時何亹亹人生忽
如寄居世遽能幾至人同禍福達士等生死榮辱渾一
門安知惡與美遊放使心狂覆車難再履伯陽爲我誡
撿跡投淸軌
　　　　行行遊且獵篇　劉孝威
之罘講射所上林娯獵場選徒驕楚客詔狩誇胡王䍑
車已戒道風烏復啓行佽飛具罾繳材官命蹶張髙罝
掩月兔勁矢射天狼蹠地不遑免排虚豈及翔日草鉤
陳轉風淸鐃吹揚歸來宴平樂寧肯帶禽荒
　　　　同前　李　白
邉城兒生年不讀一字書但知遊獵誇輕趫胡馬秋肥
宜白草騎來躡影何矜驕(憐驕/一作可)金鞭拂雲揮鳴鞘半
酣呼鷹出遠郊弓彎滿月不虚發雙鶬逬落連飛􁫟海
邉觀者皆避易猛氣英風振沙磧儒生不及遊俠人白
首下帷復何益
　　　　遊子吟　孟　郊
　　　　　漢蘇武詩曰幸有弦歌曲可以喻中懐請
　　　　　爲遊子吟泠泠一何悲又有遊子移亦類
　　　　　此也
慈母手中線遊子身上衣臨行密密縫意恐遲遲歸誰
言寸草心報得三春暉
　　　　同前　顧　況
故櫪思疲馬故巢思迷禽浮雲蔽我鄉躑躅遊子吟遊
子悲久滯浮雲鬱東岑客堂無絲桐落葉如秋霖艱哉
遠游子所以悲滯滛一爲浮雲詞憤塞誰能禁馳暉百
年内唯願展所欽胡爲不歸歟坐使年病侵未老霜遶
鬢非狂火燒心太行何艱哉北斗不可斟夜晴星河出
耿耿辰與参佳人夐靑天尺素重於金泬寥羣動異眇
黙諸境森苔衣上閑堦蜻蛚催寒砧立身計幾悞道險
無容針三年不還家萬里遺錦衾夢魂無重阻離憂因
古今胡爲不歸歟孤負丘中琴腰下是何物牽纒曠登
尋朝與名山期夕㝛楚水陰楚水殊演漾名山杳嶇􁃓
客從洞庭來婉孌瀟湘深橘柚在南國鴻雁遺秋音下
有碧草洲上有靑橘林引燭窺洞穴凌波睥天琛蒲荷
影参差鳧鶴雛淋涔浩歌惜芳杜散髮輕華簪胡爲不
歸歟淚下沾衣襟鳶飛唳霄漢螻蟻制鱣鱏赫赫大聖
朝日月光照臨聖主雖啓廸竒人分堙沈層城發雲韶
玉府鏘球琳鹿鳴志豐草況復虞人箴
　　　　同前　李　益
女羞夫壻蕩客恥主人賤遭遇同衆流低囘愧相見君
非靑銅鏡何事空照面莫以衣上塵不謂心如練人生
當榮盛待士勿言倦君看白日馳何異弦上箭
　　　　遊子移　劉義恭
三河遊蕩子麗顏邁荆寳攜持玉柱筝懐挾忘憂草綢
繆甘泉中馳逐邯鄲道春服候時製秋紈迎涼造珍魄
暉素腕玉迹滿襟抱常歎樂日晏恒悲歡不早揮吹傳
舊美趨謠盡新好仲尼爲輟飡秦王足傾倒
　　　　壯士篇　張　華
　　　　　燕荆軻歌曰風蕭蕭兮易水寒壯士一去
　　　　　兮不復還壯士篇葢出於此
天地相震蕩囘薄不知竆人物禀常格有始必有終年
時俛仰過功名宜速崇壯士懐憤激安能守虚沖乗我
大宛馬撫我繁弱弓長劒横九野髙冠拂玄穹慷慨成
素霓嘯吒起淸風震響駭八荒奮威曜四戎濯鱗滄海
畔馳騁大漠中獨歩聖朙世四海稱英雄
　　　　壯士吟　賈　島
壯士不曽悲悲即無囘期如何易水上未歌先淚垂
　　　　壯士行　劉禹錫
陰風振寒郊猛虎正咆哮徐行出燒地連吼入黄茆壯
士走馬去鐙前彎玉弰叱之使人立一發如鈹交悍情
忽星墜飛血濺林梢彪炳爲我席羶􁂲充我庖里中欣
害除賀酒紛號呶朙日長橋上傾城看斬蛟
　　　　同前　鮑　溶
西方太白髙壯士羞病死心知報恩處對酒歌易水砂
鴻嘷天末横劒别妻子蘇武執節歸班超束書起山河
不足重重在遇知已
　　　　同前　施肩吾
一斗之膽撑臟腑如磥之筋礙臂骨有時悞入千人叢
自覺一身横突兀當今四海無烟塵胸襟被壓不得伸
凍梟殘蠆我不取汚我匣裏靑蛇鱗
樂府詩集卷第六十七
　　　　　　　東呉毛晉訂正　男扆再訂
樂府詩集卷第六十八
　　　　　　　太原　郭茂倩　編次
　　雜曲歌辭
　　　　浩歌　李　賀
　　　　　楚辭屈原九歌曰望美人兮不來臨風怳
　　　　　而浩歌浩大也
南風吹山作平地帝遣天呉移海水王母桃花千遍紅
彭祖巫咸㡬囘死靑毛驄馬參差錢嬌春楊桺含細(作/一)
(緗)烟筝人勸我金屈巵神血未凝身問誰不須浪飲(作/一)
(亂舞/不須)丁督護世上英雄本無主買絲繡作平原君有酒
唯澆趙州土漏催水咽玉蟾蜍衛娘髮薄不勝梳看(作/一)
(羞)見秋睂换深綠二十男兒那刺促
　　　　浩歌行　白居易
天長地久無終畢昨夜今朝又朙日鬢髮蒼浪牙齒疎
不覺身年四十七前去五十有㡬年把鏡照面心茫然
既無長繩繫白日又無大藥駐朱顔朱顔日漸不如故
靑史功名在何處欲畱年少待富貴富貴不來年少去
去復去兮如長河東流赴海無廻波賢愚貴賤同歸盡
北邙塜墓髙嵯峨古來(古今/一作)如此非獨我未死有酒且
酣歌顏囘短命伯夷餓我今所得亦已多功名富貴須
待命命若不来知(争/一作)奈何
　　　　歸去來引　張　熾
　　　　　晋書曰陶潛素簡貴不私事上官義熙初
　　　　　爲彭澤令郡遣督郵至縣吏白應束帶見
　　　　　之潛歎曰吾不能爲五斗米折腰拳拳事
　　　　　鄉里小兒即日解印綬去乃賦歸去來其
　　　　　辭曰歸去來兮田園將蕪胡不歸言人生
　　　　　㡬時不願富貴樂天知命故去之無疑也
歸去來歸期不可違相見故朙月浮雲共我歸
　　　　麗人曲　崔國輔
　　　　　樂府廣題曰劉向别錄云㫺有麗人善雅
　　　　　歌後因以名曲
紅顏稱絕代欲竝眞無侣獨有鏡中人由來自相許
　　　　麗人行　杜　甫
三月三日天氣新長安水邉多麗人態濃意遠淑且眞
肌理細膩骨肉勻繡(畫/一作)羅衣裳照草春蹙金孔雀銀
麒麟頭上何所有翠微(爲/一作)㔩(一作)葉垂鬢脣背後何
所見珠壓腰衱穏稱身就中雲幕椒房親賜名大國虢
與秦紫駞之峰(珍/一作)出翠釜水精之盤行素鱗犀筯厭
飫久未下鸞刀縷切空紛綸黄門飛鞚不動塵御㕑絲
絡(駱驛/一作)送八珍簫鼓(管/一作)哀吟感鬼神賔從雜遝實要
津後來鞍馬何逡廵當軒(道/一作)下馬入錦茵楊花雪落
覆白蘋靑鳥飛去銜紅巾炙手可熱勢(世/一作)絕倫愼莫
近(向/一作)前丞相嗔
　　　　望城行　王　融
金城十二重雲氣出表裏萬戸如不殊千門反相似車
馬若飛龍長衢無極已簫鼓相逢迎信哉佳城市
　　　　東飛伯勞歌　古　辭
東飛伯勞西飛鷰黄姑織女時相見誰家兒女對門居
開顏發豔照里閭南牕北牖桂月光羅帷綺帳脂粉香
女兒年㡬十五六窈窕無雙顏如玉三春已草花從風
空畱可憐誰與同
　　　　同前二首　梁簡文帝
翻階蛺蝶戀花情容華飛鷰相逢迎誰家總角歧路陰
裁紅㸃翠愁人心天牕綺井暖徘徊珠簾玉箧朙鏡臺
可憐年㡬十三四工歌巧舞入人意白日西落楊桺垂
含情弄態兩相知
西飛迷雀東羈雉倡樓秦女乍相隨誰家妖麗隣中止
輕妝薄粉光閭里網戸珠綴曲瓊鉤芳茵翠被香氣流
少年年㡬方三六含嬌聚態傾人目餘香落蕊坐相催
可憐絶世誰爲媒
　　　　同前　劉孝威
雙棲翡翠兩鴛鴦巫雲洛月乍相望誰家妖冶折花枝
衫長釧動任風吹金鋪玉鎖琉璃扉花鈿寳鏡織成衣
美人年㡬可十餘含羞騁笑斂風裾珠丸出弹不可追
空畱可憐持與誰
　　　　同前　陳後主
池側鴛鴦春日鸎綠珠絳樹相逢迎誰家佳麗過淇上
翠釵綺袖波中漾雕軒繡戸花恒發珠簾玉砌移朙月
年時二七猶未笄轉顧流眄鬟鬢低風飛蕊落將何故
可惜可憐空擲度
　　　　同前　陸　瑜
西王靑鳥秦女鸞姮娥婺女慣相看誰家玉顏窺上路
粉色衣香雜風度九重樓檻芙蓉華四隣照鏡菱茭花
新妝年㡬纔三五隱幔藏羞臨網戸然香氣歇不飛烟
空畱可憐年一年
　　　　同前　江　總
南飛烏鵲北飛鴻弄玉蘭香時㑹同誰家可憐出牕牖
春心百媚勝楊桺銀牀金屋挂流蘇寳鏡玉釵横珊瑚
年時二八新紅臉宜笑宜歌羞㪅斂風花一去杳不歸
秪爲無雙惜舞衣
　　　　同前　辛徳源
合歡芳樹連理枝荆王神女乍相随誰家妖豔蕩輕舟
含嬌轉眄騁風流犀栧蘭橈翠羽葢雲羅霧縠蓮花帶
女兒年㡬十六七玉面新妝映朝日落花從風俄度春
空畱可憐何處新
　　　　同前　張柬之
靑田白鶴丹山鳳婺女姮娥兩相送誰家絶世綺帳前
豔粉芳脂映寳鈿窈窕玉堂褰翠幕參差繡戸懸珠箔
絕世三五愛紅妝冶袖長裾蘭麝香春去花枝俄易改
可歎年光不相待
　　　　同前　李　嶠
傳書靑鳥迎簫鳯巫嶺荆臺數通夢誰家窈窕住園樓
五馬千金照陌頭羅裙(裾/一作)玉珮當軒出㸃翠施紅競
春日佳人二八盛舞歌羞將百萬呈雙娥庭前芳樹朝
夕改空駐妍華欲誰待
　　　　同前　李　暇
秦王龍劒燕后琴珊瑚寳匣鏤雙心誰家女兒抱香枕
開衾滅燭願侍寢瓊牕半上金縷幬輕羅隱面不障羞
靑綺幃中坐相憶紅羅鏡裏見愁色簷花照月鸎對棲
空將可憐暗中啼
　　　　鳴雁行　鮑　照
　　　　　衛匏有苦葉詩曰雝雝鳴雁旭日始旦鄭
　　　　　康成云雁者隨陽而處似婦人從夫故昏
　　　　　禮用焉雝雝聲和也鳴雁行葢出於此
雝雝鳴雁鳴正旦齊行命侣入雲漢中夜相失羣離亂
畱連徘徊不忍散憔悴容儀君不知辛苦霜雪(風霜/一作)亦
何爲
　　　　同前　李元操
聽琴旋蔡子張羅避翟公夕㝛寒林上朝飛空井中既
竝玄雲曲復變海魚風一報黄苑惠還遊萬嵗宫
　　　　同前　李　白
胡雁鳴辭燕山昨發委羽朝度關一一銜蘆枝南飛散
落天地間連行接翼往復還客居烟波寄湘呉凌霜觸
雪毛體枯畏逢矰繳驚相呼聞弦虚墜良可吁君㪅彈
射何爲乎
　　　　同前　韓　愈
嗷嗷鳴雁鳴且飛竆秋南去春北歸去寒就暖識所處
(依/一作)天長地闊棲息稀風霜酸苦稻梁微羽毛摧落身
不肥徘徊反顧羣侣違哀鳴欲下洲(淵/一作)渚非江南水
闊朝(朔/一作)雲多草長沙軟無網羅閒飛静集鳴相和違
憂懐息(惠/一作)性匪他凌風一舉君謂何
　　　　同前　鮑　溶
七月朔方雁心苦聯影翻空落南土八月江南陰復晴
浮雲繞天難夜行羽翼勞痛心虚驚一聲相呼百處鳴
楚童夜㝛烟波側沙上布羅連草色月闇風悲欲下天
不知何處容棲息楚童胡爲傷我神爾不曾作遠行人
江南羽族本不少寧得網羅此客鳥
　　　　同前　陸龜蒙
朔風動地來吹起沙上聲閨中有邊思玉筯此時横莫
怕兒女恨主人烹不鳴
　　　　晨風行　王　循
　　　　　晨風本秦詩也晨風詩曰鴥彼晨風鬱彼
　　　　　北林傳曰鴥疾飛貌晨風鸇也言穆公招
　　　　　賢人賢人往之疾如晨風之入北林也又
　　　　　曰如何如何忘我實多葢刺康公忘穆公
　　　　　之業而棄其賢臣焉益部耆舊傳曰後漢
　　　　　楊終徙於北地望松縣而母於蜀物故終
　　　　　自傷被罪充邊乃作晨風之詩以舒其憤
　　　　　也若王循霧開九曲瀆沈氏理檝令舟人
　　　　　但歌晨朝之風爾
霧開九曲瀆風起千金隄岸囘分野徑林際成牛蹊鳧
隨落潮去日傍綺霞低望日輕舟隱瑟瑟遠蹇悽還眺
小平急宴語方難齊
　　　　同前　范静妻沈氏
理檝令舟入停艫息旅薄河津念君劬勞冐風塵臨路
揮袂淚沾巾飈流勁潤逝若飛山髙帆急絶音徽畱子
句句獨言歸中心焭焭將依誰風彌葉落永離索神往
形返情䥘漠循帶易緩愁難却心之憂矣叵銷鑠
　　　　空城雀　鮑　照
　　　　　樂府解題曰鮑照空城雀云雀乳四鷇空
　　　　　城之阿言輕飛近集茹腹辛傷免網羅而
　　　　　已
雀乳四鷇空城之阿朝拾野粟夕飲冰阿髙飛畏鴟鳶
下飛畏網羅辛傷伊何言怵迫良已多誠不及靑鳥遠
食玉山禾猶勝呉宫燕無罪得焚窠賦命有厚薄長歎
欲如何
　　　　同前　髙孝緯
百雉何寥廓四面風雲上紈素久爲塵池臺尚可仰啾
啾雀噪城鬱鬱無歡賞日草縈心曲横琴聊自奬
　　　　同前　李　白
嗷嗷空城雀身計何戚促本與鷦鷯羣不随鳳凰族提
攜四黄口飲乳未嘗足食君糠粃餘常恐烏鳶逐恥渉
太行險羞營覆車粟天命有定端守分絶所欲
　　　　同前　王　建
空城雀何不飛来人家住空城無人種禾黍土間生子
草間長滿地蓬蒿幸無主近村雖有髙樹枝雨中無食
長苦飢八月小兒挾弓箭家家畏我田頭飛但能不出
空城裏秋時百草皆有子黄口黄口莫啾啾長爾得成
無横死
　　　　同前　聶夷中
一雀入官倉所食能損㡬所慮往損頻官倉乃害爾魚
網不在天鳥網不在水飲啄要自然何必空城裏
　　　　同前　劉　駕
飢啄空城土莫近太倉粟一粒未充腸却入公子腹且
弔城上骨㡬曾害爾族不聞莊辛語今日寒蕪綠
　　　　滄海雀　張　率
大雀與黄口來自滄海區清晨啄原粒日夕依野株雖
憂鷙鳥擊長懐沸鼎虞況復随時起翻飛不可初寄言
挾彈子莫賤隋侯珠
　　　　雀乳空井中　劉孝威
　　　　　晉傅玄詩曰鵲巢丘城側雀乳空井中居
　　　　　不附龍鳳常畏虵與蟲依賢義不恐近暴
　　　　　自當竆雀乳空井中葢出於此
遠去條支國心知漢徳優聊棲丞相府過令黄霸羞挾
子須閑地空井共尋求轆轤絲綆絕桔橰冬蘚周將憐
羽翼長唯辭各背遊

樂府詩集卷第六十八
　　　　　　　東呉毛晉訂正　男扆再訂
樂府詩集卷第六十九
　　　　　　　太原　郭茂倩　編次
　　雜曲歌辭
　　　　車遙遙　車　􁟣
車遙遙兮馬洋洋追思君兮不可忘君安遊兮西入秦
願將微影随君身君在陰兮影不見君仰日月妾所願
　　　　同前　孟　郊
路喜到江盡江上又通舟舟車兩無阻何處不得遊丈
夫四方志女子安可畱郎自別日言無令生遠愁旅雁
忽叫月斷猿寒啼秋此夕夢君夢君在百城樓寒淚無
因波寄恨無因輈願爲馭者手與郎廻馬頭
　　　　同前　張　籍
征人遙遙出古城雙輪齊動駟馬鳴山川無處無歸路
念君長作萬里行野田人稀秋草綠日草放馬車中㝛
驚麏遊兔在我傍獨唱鄉歌對僮僕君家大宅鳳城隅
年年道上隨行車願爲玉鑾繫華軾終日有聲在君側
門前舊轍久已平無由復得君消息
　　　　同前　張　祜
東方曨曨車軋軋地色不分新去轍閨門半掩牀半空
班班枕花􁍥淚紅君心若車千萬轉妾身如轍遺漸遠
碧川樓樓山宛宛馬蹄在耳輪在眼桑門女兒情不淺
莫道野蠶能作繭
　　　　同前　胡　曾
自從車馬出門朝便入空房守寂寥玉枕夜􁍥魚信絶
金鈿秋盡雁書遙臉邊楚雨臨風落頭上春雲向日銷
芳草又衰還不至碧天霜冷轉無憀
　　　　自君之出矣　孝武帝
　　　　　漢徐幹有室思詩五章其第三章曰自君
　　　　　之出矣朙鏡暗不治思君如流水無有竆
　　　　　已時自君之出矣葢起於此齊虞羲亦謂
　　　　　之思君去時行
自君之出矣金翠闇無精思君如日月囘還晝夜生
　　　　同前　劉義恭
自君之出矣笥錦廢不開思君如淸風曉夜常徘徊
　　　　同前　顏師伯
自君之出矣芳帷低不舉思君如囘雪流亂無端緒
　　　　同前　鮑令暉
自君之出矣臨軒不解顏砧杵夜不發髙門晝恒關帷
中流熠燿庭前華紫蘭物枯識節異鴻歸知客寒遊取
草春盡餘思待君還
　　　　同前二首　王　融
自君之出矣芳藇絶瑤巵思君如形影寢興未曽離
自君之出矣金鑪香不然思君如朙燭中宵空自煎
　　　　同前　虞　羲
自君之出矣楊桺正依依君去無消息唯見黄鶴飛關
山多險阻士馬少光輝流年無止極君去何時歸
　　　　同前　范　雲
自君之出矣羅帳咽秋風思君如蔓草連延不可竆
　　　　同前六首　陳後主
自君之出矣霜暉當夜朙思君若風影来去不曾停
自君之出矣房空帷帳輕思君如晝燭懐心不見朙
自君之出矣不分道無情思君若寒草零落故心生
自君之出矣塵網暗羅帷思君如落日無有暫還時
自君之出矣綠草遍階生思君如夜燭垂淚著雞鳴
自君之出矣愁顔難復覩思君如蘖條夜夜只交苦
　　　　同前　賈馮吉
自君之出矣紅顔轉憔悴思君如朙燭煎心且銜涙
　　　　同前　陳叔達
自君之出矣朙鏡罷紅妝思君如夜燭煎淚㡬千行
　　　　同前　李康代
自君之出矣梁塵静不飛思君如滿月夜夜減容暉
　　　　同前　辛弘智
自君之出矣絃吹絶無聲思君如百草撩亂逐春生
　　　　同前　盧　仝
自君之出矣壁上蜘蛛織近取見妾心夜夜無休息妾
有雙玉環寄君表相憶環是妾之心玉是君之徳馳情
增悴容蓄思損精力玉簟寒悽悽延想心惻惻風含霜
月朙水泛碧天色此水有盡時此情無終極
　　　　同前　雍𥙿之
自君之出矣寳鏡爲誰朙思君如隴水長聞嗚咽聲
　　　　同前　張　祜
自君之出矣萬物看成古千尋葶藶枝争奈長長苦
　　　　長相思　呉邁遠
　　　　　古詩曰客從遠方来遺我一書札上言長
　　　　　相思下言久離别李陵詩曰行人難久畱
　　　　　各言長相思蘇武詩曰生當復來歸死當
　　　　　長相思長者久遠之辭言行人久戍寄書
　　　　　以遺所思也古詩又曰客從遠方來遺我
　　　　　一端綺文綵雙鴛鴦裁爲合歡被著以長
　　　　　相思緣以結不解謂被中著綿以致相思
　　　　　緜緜之意故曰長相思也又有千里思與
　　　　　此相類
晨有行路客依依造門端人馬風塵色知從河塞還時
我有同棲結宦遊邯鄲將不異客子分飢復共寒煩君
尺帛書寸心從此殫遣妾長憔悴豈復歌笑顏簷隠千
霜樹庭枯十載蘭經春不舉䄂秋落寧復看一見願道
意君門已九關虞卿棄相印擔簦爲同歡閨陰欲早霜
何事空盤桓
　　　　長相思　梁昭朙太子
相思無終極長夜起嘆息徒見貎嬋(㛹/一作)娟寜知心有
憶寸心無以因願附歸飛翼
　　　　同前二首　張　率
長相思久離别美人之遠如雨絶獨延佇心中結望雲
雲去遠望鳥鳥飛滅空望終若斯珠涙不能雪
長相思久别離所思何在苦天垂鬱陶相望不得知玉
階月夕映羅帷羅帷風夜吹長思不能寢坐望天河移
　　　　同前二首　陳後主
長相思久相憶關山征戍何時極望風雲絶音息上林
書不歸廻紋徒自織羞將别後面還似初相識
長相思怨成悲蝶縈草樹連絲庭花飄散飛入帷帷中
看隻影對鏡斂雙睂兩見同見月兩別共春時
　　　　同前二首　徐　陵
長相思望歸難傳聞奉詔戍臯蘭(戍臯蘭/一作傳制)龍城遠雁
門寒愁來瘦轉劇衣帶自然寛念君今不見(念不見/一作君今)
誰爲抱腰看
長相思好奉節夢裏恒啼悲不洩帳中起窗前髻桺絮
飛還聚遊絲斷復結欲見洛陽花如君隴頭雪
　　　　同前　蕭　淳
長相思久離别新鷰參差條可結壺關遠雁書絕對雲
恒憶陣看花復愁雪猶有望歸心流黄未剪截
　　　　同前　陸　瓊
長相思久離別一罷鴛文綺薦絶鴻已去桺堪結室冷
鏡疑冰庭幽花似雪容貎朝朝改書字看看滅
　　　　同前　王　瑳
長相思久離別兩心同憶不相徹悲風悽(淒/一作)愁雲結
桺葉睂上銷菱花鏡中滅雁封歸飛斷鯉素還流絕
　　　　同前二首　江　總
長相思久離别征夫去遠芳音滅湘水深隴頭咽紅羅
斗帳裏綠綺淸弦絶逶迤百尺樓愁思三秋結
長相思久别離春風送鷰入簷窺暗開脂粉弄花枝紅
樓千愁色玉筯兩行垂心心不相照望望何由知
　　　　同前
罷秋有餘慘還春不覺溫詎知玉筵側長挂銷愁人
　　　　同前　郎大家宋氏
長相思久離别關山阻風烟絶臺上鏡文銷袖中書字
滅不見君形影何曽有懽悅
　　　　同前　蘇　頲
君不見天津橋下東流水東望龍門北朝市楊桺靑靑
宛地垂桃紅李白花參差花參差桺堪結此時憶君心
斷絶
　　　　同前三首　李　白
長相思在長安絡緯秋啼金井欄微霜淒淒簟色寒孤
燈不朙思欲絶卷帷望月空長歎美人如花隔雲端(作/一)
(隔雲端/佳期迢迢)上有靑冥之長天下有綠水之波瀾天長路
遠魂飛苦夢魂不到關山難長相思摧心肝
日色已盡花含烟月朙欲素愁不眠趙瑟初停鳳凰柱
蜀琴欲奏鴛鴦絃此曲有意無人傳願随春風寄燕然
憶君迢迢隔靑天㫺日横波目今成流淚泉不信妾腸
斷歸來看取朙鏡前
美人在時花滿堂美人去後空餘牀牀中繡被卷不寢
至今三載猶聞香香亦竟不滅人亦竟不來相思黄葉
落白露㸃靑苔
　　　　同前　張　繼
遼陽望河縣白首無由(人/一作)見海上珊瑚枝年年寄春
鷰
　　　　同前二首　令狐楚
君行登隴上妾夢在閨中玉箸千行落銀牀一半空
綺席春眠覺紗窗曉望迷朦朧􁍥夢裏猶自在遼西
　　　　同前　白居易
九月西風興月冷霜(露/一作)華凝􁈖君秋夜長一夜魂九
升二月東風来草坼花心開􁈖君春日遲一夜腸九廻
妾住洛橋北君住洛橋南十五即相識今年二十三有
如女蘿草生在松之側蔓短枝苦髙縈廻上不得人言
人有願願至天必成願作遠方獸歩歩比肩行願作深
山木枝枝連理生
　　　　千里思　祖叔辨
細君辭漢宇王嬙即虜衢寂寂人逕阻迢迢天路殊憂
來似懸斾涙下若連珠無因上林雁但見邉城蕪
　　　　同前　李　白
李陵没胡沙蘇武還漢家迢迢五原關朔雪亂邊花(作/一)
(如花/愁見雪)一去隔絶域思歸但長嗟鴻雁向西北飛(因/一作)
書報天涯
　　　　同前　李　端
涼州風月美遙望居延路泛泛下天雲靑靑緣寒樹燕
山蘇武上海島田横住㪅是草生時行人出門去

樂府詩集卷第六十九
　　　　　　　東呉毛晉訂正　男扆再訂
樂府詩集卷第七十
　　　　　　　太原　郭茂倩　編次
　　雜曲歌辭
　　　　行路難十九首　鮑　照
　　　　　樂府解題曰行路難備言世路艱難及離
　　　　　别悲傷之意多以君不見爲首按陳武别
　　　　　傳曰武常牧羊諸家牧豎有知歌謠者武
　　　　　遂學行路難則所起亦遠矣唐王昌齡又
　　　　　有變行路難
奉君金巵(匜/一作)之美酒瑇瑁玉匣之彫琴七綵芙蓉之
羽帳九華蒲萄之錦衾紅顏零落歲將草寒光宛轉時
欲沉願君裁悲且減思聽我抵節行路吟不見柏梁銅
雀上寧聞古時淸吹音
洛陽名工鑄爲金博山千斲萬鏤上刻秦女攜手仙承
君淸夜之歡娛(娛樂/一作)列置幃裏朙燭前外發龍鱗之丹
綵内含蘭芬之紫烟如今君心一朝異對此長歎終百
年
璿閨玉墀上椒閣文牕繡戶垂綺幕中有一人字金蘭
被服纎羅藴(采/一作)芳藿春鷰差池風散梅開幃對影弄
禽(春/一作)爵含歌攬涕恒抱愁人生㡬時得爲樂寧作野
中之雙鳧不願雲間之別鶴(鵠/一作)
瀉水置平地各自東西南北流人生亦有命安能行歎
復坐愁酌酒以自寛舉杯斷絶歌路難心非木石豈無
感吞聲躑躅不敢言
君不見河邊草冬時枯死春滿道君不見城上日今暝
没山去朙朝復㪅出今我何時當得然一去永滅入黄
泉人生苦多懽樂少意氣敷腴在盛年且願得志數相
就牀頭恒有酤酒錢功名竹帛非我事存亾貴賤委皇
天
對案不能食拔劒擊柱長歎息丈夫生世能(㑹/一作)㡬時
安能疊燮垂羽翼棄檄罷官去還家自休息朝出與親
辭草還在親側弄兒牀前戲看婦機中織自古聖賢盡
貧賤何況我輩孤且直
愁思忽而至跨馬出北門舉頭四顧望但見松柏園荆
棘鬰蹲蹲中有一鳥名杜鵑言是古時蜀帝魂聲音哀
苦鳴不息羽毛憔悴似人髠飛走樹間啄蟲蟻豈憶往
日天子尊念此死生變化非常理中心惻愴不能言
中庭五株桃一株先作花陽春沃若(妖冶/一作)二三月(二月/一作)
(中)從風簸蕩落西家西家思婦見悲(見之/一作)惋零淚沾衣
撫心歎初我送君出戶時何言淹畱節廻换牀席生塵
朙鏡垢纎腰瘦削髮蓬亂人生不得恒稱意惆悵徙倚
至夜半
剉蘖染黄絲黄絲歷亂不可治我㫺與君始相値爾時
自謂可君意結帶與我言死生好惡不相置(與君何死/一作結帶)
(擬相棄置/生好惡不)今日見我顏色衰意中索寞(䥘亂/一作)與先異還
君金釵瑇瑁簪不忍見之益愁思
君不見蕣華不終朝須臾淹冉零落銷盛年妖豔浮華
輩不久亦當詣冢頭一去無還期千秋萬嵗無音詞孤
魂焭焭空隴間獨魄徘徊遶墳基但聞風聲野鳥吟豈
憶平生盛年時爲此令人多悲悒君當縱意自熙怡
君不見枯籜走階庭何時復靑著故莖君不見亾靈蒙
享祀何時傾盃竭壺􁂭君當見此起憂思寧反得與時
人争生人倐忽如絶電華年盛徳㡬時見但令縱意存
髙尚旨酒佳肴相胥讌持此從朝竟夕草差得忘憂消
愁怖胡為惆悵不能已難盡此曲令君忤
今年陽初花滿林朙年冬末雪盈岑推移代謝紛交轉
我君邊戍獨稽沉執袂分別已三載邇來淹寂無分音
朝悲慘慘遂成滴草思遶遶最傷心膏沐芳餘久不御
蓬首亂鬢不設簪徒飛輕埃舞空帷粉筐黛器靡復遺
白生畱世苦不幸心中惕惕恒懐悲
春禽喈喈旦草鳴最傷君子憂思情我初辭家從軍僑
榮志溢氣干雲霄流浪漸冉經三齡忽有白髮素髭生
今草臨水㧞已盡朙日對鏡復已盈恐羈死爲客思寄
滅生死空精每懐舊鄉野念我舊人多悲聲忽見過客
問何我寧知我家在南城答云我曽居君鄉知君遊宦
在此城我行離邑已萬里今方羇役去遠征來時聞君
婦閨中孀居獨㝛有貞名
亦云朝悲泣閒房又聞草思淚沾裳形容憔悴非㫺悅
蓬鬢衰顔不復妝見此令人有餘悲當願君懐不暫忘
君不見少壯從軍去白首流離不得還故鄉窅窅日夜
隔音塵斷絶阻河關朔風蕭條白雲飛胡笳哀急邊氣
寒聽此愁人兮奈何登山遠望得畱顏將死胡馬跡寧
見妻子難男兒生世轗軻欲何道綿憂摧抑起長歎
君不見柏梁臺今曰丘墟生草萊君不見阿房宫寒雲
澤雉棲其中歌妓舞女今誰在髙墳壘壘滿山隅長䄂
紛紛徒競世非我㫺時千金軀随酒逐樂任意去莫令
含歎下黄壚
君不見水上霜表裏陰且寒雖蒙朝日照信得㡬時安
民生固如此誰令摧折彊相看年去年来自如削白髪
零落不勝冠
君不見春鳥初至時百草含靑俱作花寒風蕭索(條/一作)
一旦至竟得㡬時􁀇光華日月流邁不相饒令我愁􁈖
怨恨多
諸君莫歎貧富貴不由人丈夫四十彊而仕余當二十
弱冠辰莫言草木委大雪㑹應蘇息遇陽春對酒叙長
篇竆途運命委皇天但願樽中(金樽/一作)九醞滿莫惜牀頭
百箇錢直須優游卒一歲何勞辛苦事百年
　　　　同前　僧寳月
君不見孤雁關外發酸嘶度揚越空城客子心腸斷幽
閨思婦氣欲絶凝霜夜下拂羅衣浮雲中斷開朙月夜
夜遥遥徒相思年年望望情不歇寄我匣中靑銅鏡倩
人爲君除白髪行路難行路難夜聞南城漢使度使我
流淚憶長安
　　　　同前四首　吳　均
洞庭水上一株桐經霜觸浪困嚴風㫺時抽心曜白日
今旦臥死黄沙中洛陽名士見咨嗟一剪一刻作琵琶
白璧規心學朙月珊瑚映面作風花帝王見賞不見忘
提攜把握登建章掩抑摧藏張女彈殷勤促柱楚朙光
年年月月對君王遥遥夜夜㝛未央未央綵女棄鳴箎
争先拂拭生光儀茱萸錦衣玉作匣安念㫺日枯樹枝
不學衡山南嶺桂至今千載猶未知
靑瑣門外安石橊連枝接葉夾御溝金墉城西合歡樹
垂條照綵拂鳳樓遊俠少年游上路傾心顚倒相戀慕
摩頂至足買片言開胸瀝膽取一顧自言家在趙邯鄲
翩翩舌杪復劒端靑驪白駮的盧馬金羈綠控紫絲鞶
躞蹀横行不肯進夜夜汗血至長安長安城中諸貴臣
争貴儒者席上珍復聞梁王好學問輕棄劒客如埃塵
吾丘壽王始得意司馬相如適被申大才大辯尚如此
何況我輩輕薄人
君不見西陵田從横十字成陌阡君不見東郊道荒涼
蕪没起寒烟盡是㫺日帝王處歌姬舞女達天曙今日
翩妍少年子不知華盛落前去吐心吐氣許他人今旦
廻惑生猶豫山中桂樹自有枝心中方寸自相知何言
歲月忽若馳君之情意與我離還君玳瑁金雀釵不忍
見此便心危
君不見上林苑中客冰羅霧縠象牙席盡是得意忘言
者探腸見膽無所惜白酒甜鹽甘如乳綠觴皎鏡華如
碧少年持名不肯嘗安知白駒應過隙博山鑪中百和
香鬱金蘇合及都梁逶迤好氣佳容貎經過靑瑣歷紫
房已入中山馮后帳復上皇帝班姬牀班姬失寵顔不
開奉箒供養長信臺日草耿耿不能寐秋風切切四面
來玉階行路生細草金鑪香炭變成灰得意失意須臾
頃非君方寸逆所裁
　　　　同前二首　費　昶
君不見長安客舍門倡家少女名桃根貧竆夜紡無燈
燭何言一朝奉至尊至尊離宫百餘處千門萬戶不知
曙唯聞啞啞城上烏玉闌金井牽轆轤丹梁翠柱飛屠
(流/一作)蘇香薪桂火炊雕胡(彫苽/一作)當年翻覆無常定薄命
爲女何必麤
君不見人生百年如流電心中坎壈君不見我㫺初入
椒房時詎減班姬與飛燕朝踰金梯上鳳樓草下瓊鉤
息鸞殿柏臺(梁/一作)晝夜香錦帳自飄颺笙歌膝(席/一作)上
吹琵琶陌上桑過蒙恩所賜餘光曲沾被既逢陰后不
自專復值程姬有所避黄河千年始一淸微軀再逢永
無議娥睂偃月徒自妍傅粉施朱欲誰爲不如天淵水
中鳥雙去雙歸長比翅
　　　　同前　王　筠
千門皆閉夜何央百憂俱集斷人腸探揣箱中取刀尺
拂拭機上斷流黄情人逐情雖可恨傷畏邉遠乏衣裳
已繰一蠒催衣縷復擣百和薫衣香猶憶去時腰大小
不知今日身短長裲襠雙心共一袜袙複兩邉作八撮
襻帶雖安不忍縫開孔裁穿猶未達胸前却月兩相連
本照君心不照天願君分朙得此意勿復流蕩不如先
含悲含怨判不死封情忍思待朙年
　　　　同前　盧照隣
君不見長安城北渭橋邉枯木横槎臥古田㫺日含紅
復含紫常時畱霧亦畱烟春景春風花似雪香車玉轝
恒闐咽若個遊人不競攀若個倡家不來折倡家寳袜
蛟龍帔公子銀鞍千萬騎黄鸎一向花嬌春兩兩三三
將子戲千尺長條百尺枝丹桂靑榆相蔽虧珊瑚葉上
鴛鴦鳥鳳凰巢裏鶵鵷兒巢傾枝折鳳歸去條枯葉落
狂風吹一朝零落無人問萬古摧􁍥君詎知人生貴賤
無終始倐忽須臾難久恃誰家能駐西山日誰家能偃
東流水漢家陵樹滿秦川行來行去盡哀憐自㫺公卿
二千石咸擬榮華一萬年不見朱唇將白貌惟聞素棘
與黄泉金貂有時須换酒玉麈但搖莫計錢寄言坐客
神仙署一生一死交情處蒼龍闕下君不來白鶴山前
我應去雲間海上邈難期赤心㑹合在何時但願堯年
一百萬長作(與/一作)巢由也不辭
　　　　同前　張　紘
君不見溫家玉鏡臺提攜抱握九重來君不見相如綠
綺琴一撫一拍鳳凰音人生意氣須及早莫負當年行
樂心荆王奏曲楚妃歎曲盡歡終夜將半朱樓銀閣正
平生碧草靑苔坐蕪澷當春對酒不須疑視日相看能
㡬時春風吹盡鷰初至此時自爲稱君意秋露萎草鴻
始歸此時衰草與君違人生翻覆何常定誰􁀇容顔無
是非
　　　　同前五首　賀蘭進朙
君不見嵓下井百尺不及泉君不見山上蒿數寸凌雲
烟人生相命亦如此何苦太息自憂煎但願親友長含
笑相逢莫吝杖頭錢寒夜邀歡須秉燭豈得空思花桺
年
君不見門前桺榮曜暫時蕭索久君不見陌上花狂風
吹去落誰家誰家思婦見之歎蓬首不梳心歷亂盛年
夫壻長别離嵗草相逢色凋换
君不見荒樹枝春花落盡蜂不窺君不見梁上泥秋風
始髙燕不棲蕩子從軍事征戰蛾睂嬋娟空守閨獨㝛
自然堪下淚況復時聞烏夜啼
君不見雲間月暫盈還復缺君不見林下風聲逺意難
竆親故平生欲聚散歡娯未盡樽酒空自歎靑靑陵上
柏嵗寒能與㡬人同
君不見東流水一去無竆已君不見西郊雲日夕空氛
氲羣雁徘徊不能去一雁悲鳴復失羣人生結交在終
始莫爲升沉中路分
　　　　同前　崔　顥
君不見建章宫中金朙枝萬萬長條拂地垂二月三月
花如霰九重幽深君不見豔彩朝含四寳宫香風吹入
朝雲殿漢家宫女春未闌愛此芳香朝草看看去看來
心不忘攀折將安鏡臺上雙雙素手翦不成兩兩紅妝
笑相向建章昨夜起春風一花飛落長信殿長信麗人
見花泣憶此珍樹何嗟及我㫺初在昭陽時朝折草折
登玉墀秖言嵗嵗長相對不寤今朝遙相思
樂府詩集卷第七十
　　　　　　　東呉毛晉訂正　男扆再訂
樂府詩集卷第七十一
　　　　　　　太原　郭茂倩　編次
　　雜曲歌辭
　　　　行路難三首　李　白
金罇淸酒斗十千玉盤珍羞直萬錢停杯投筯不能食
拔劒四顧心茫然欲渡黄河冰塞川將登太行雪暗天
閒來垂釣坐溪上忽復乘舟夢日邊行路難行路難多
歧路今安在長風破浪㑹有時直挂雲帆濟滄海
大道如靑天我獨不得出羞逐長安社中兒赤雞白狗
(雉/一作)賭梨栗彈劒作歌奏苦聲曵裾王門不稱情淮隂
市井笑韓信漢朝公卿忌賈生君不見㫺時燕家重郭
隗擁篲折腰(節/一作)無嫌猜劇辛樂毅感恩分輸肝剖膽
効英才昭王白骨縈蔓草誰人㪅掃黄金臺行路難歸
去来
有耳莫洗潁川水有口莫食首陽蕨含光混世貴無名
何用孤髙比雲月吾觀自古賢達人功成不退皆殞身
子胥既棄吳江上屈原終投湘水濵陸機才多豈自保
李斯税駕苦不早華亭鶴唳詎可聞上蔡蒼鷹何足道
君不見呉中張翰稱(眞/一作)達士秋風忽憶江東行且樂
生前一杯酒何須身後千載名
　　　　同前三首　顧　況
君不見古來燒水銀變作北邙山上塵藕絲挂身在虛
空欲落不落愁殺人睢水英雄多血刃建章宫闕成灰
燼淮王身死桂枝折徐氏一去音書絶行路難行路難
生死皆由天秦皇漢武遭不脱汝獨何人學神仙
君不見擔雪塞井徒用力炊砂作飯豈堪喫一生肝膽
向人盡相識不如不相識冬靑樹上挂凌霄嵗宴花凋
樹不彫凡物各自有根本種禾終不生豆苗行路難行
路難何處是平道中心無事當富貴今日覺君顔色好
君不見少年頭上如雲髪少壯如雲老如雪豈知灌頂
有醍醐能使淸涼頭不熱吕梁之水挂飛流黿鼉蛟蜃
不敢游少年恃險若平地獨倚長劒凌淸秋行路難行
路難㫺少年今已老前朝竹帛事皆空日草牛羊古城
草
　　　　同前　李　頎
漢家名臣楊德祖四代五公享茅土父兄子弟綰銀黄
躍馬鳴珂朝建章火浣單衣繡方領茱萸錦帶玉盤囊
賓客塡街復滿座片言出口生輝光世人逐勢争奔走
瀝膽隳肝唯恐後當時一顧生靑雲自謂生死長隨君
一朝謝病還鄉里竆巷蒼茫絶知己秋風落葉閉重門
昨日論交竟誰是薄俗嗟嗟難重陳深山麋鹿可爲隣
魯連所以蹈滄海古往今来稱達人
　　　　同前二首　高　適
君不見富家翁㫺時貧賤誰比數一朝金多結豪貴萬
事勝人健如虎子孫成長滿眼前妻能管絃妾能舞自
矜一朝忽如此郤笑傍人獨悲(愁/一作)苦東隣少年安所
如席門窮巷出無車有才不肯學干謁何用年年空讀
書
長安少年不少錢能騎駿馬鳴金鞭五侯相逢大道邊
美人弦管争畱連黄金如斗不敢惜片言如山莫棄捐
安知顦顇讀書者草㝛虚臺私自憐
　　　　同前　張　籍
湘東行人長歎息十年離家歸未得弊裘羸馬苦難行
僮僕飢寒少筋力君不見牀頭黄金盡壯士無顔色龍
蟠泥中未有雲不能生彼昇天翼
　　　　同前　聶夷中
莫言行路難夷狄如中國謂言骨肉親中門如異域出
處全在人路亦無通塞門前兩條轍何處去不得
　　　　同前　韋應物
荆山之白玉兮良工琱琢雙環連月蝕中央鏡心穿故
人贈妾初相結恩在環中尋不絶人情厚薄苦須臾㫺
似連環今似玦連環可碎不可離如何物在人自移上
客勿遽歡聽妾歌路難傍人見環環可憐不知中有長
恨端
　　　　同前三首　桺宗元
君不見夸父逐日窺虞淵跳踉北海超崑崙披霄決漢
出沆漭瞥裂左右遺星辰須臾力盡道渴死狐䑕蜂蟻
争噬吞北方竫人長九寸開口抵掌㪅笑喧啾啾飲食
滴與粒生死亦足終天年睢盱大志少成遂坐使兒女
相悲憐
虞衡斤斧羅千山工命採斫杙與椽深林土翦十取一
百牛連鞅摧雙轅萬圍千尋妨道路東西蹶倒山火焚
遺餘毫末不見􁀇躝躒磵壑何當存羣材未成質已夭
突兀􁪡豁空嵒巒柏梁天災武庫火匠石狼顧相愁冤
君不見南山棟梁益稀少愛材養育誰復論
飛雪斷道冰成梁侯家熾炭雕玉房蟠龍吐耀虎喙張
熊蹲豹躑争低昻攢巒藂崿射朱光丹霞翠霧飄竒香
美人四向廻朙璫雪山冰谷晞太陽星躔奔走不得止
奄忽雙鷰棲虹梁風臺露榭生光飾死灰棄置參與商
盛時一去貴反賤桃笙葵扇安可常
　　　　同前　鮑　溶
玉堂向夕如無人絲竹儼然宫商死細人何言入君耳
塵生金樽酒如水君今不念嵗磋跎雁天朙朙凉露多
華燈靑凝久照夜綵童窈窕虛垂羅入宫見妬君不察
莫入此地出風波此時不樂早休息女顔易老君如何
　　　　同前五首　僧貫休
不㑹當時(初/一作)作天地剛有多般愚與智到頭還用眞
宰心何如上下皆淸氣大道冥冥不知處那堪頓得羲
和轡義不義兮仁不仁擬學長生㪅容易負心爲爐復
爲火緣木求魚應且止君不見燒金煉石古帝王鬼火
熒熒白楊裏
君不見道傍廢井生古木本是驕奢貴人屋㡬度美人
照影来素綆銀瓶濯纎玉雲飛雨散今如此繡闥雕甍
作荒谷沸渭笙歌君莫誇不應長是西家哭休說遺編
行者㡬至竟終須合天理敗他成此亦何功蘇張終作
多言鬼行路難行路難不在羊腸裏
九有茫茫共堯日浪死虚生亦非一淸浄玄音竟不聞
花眼酒腸暗如漆或偶因片言隻字登第光二親又不
能獻可替不航要津口談羲軒與周孔履行不及屠沽
人行路難行路難日草途遠空悲歎
君不見道傍樹有寄生枝靑靑鬱鬱同榮衰無情之物
尚如此爲人不及還堪悲父歸墳兮未朝夕已分黄金
争田宅髙堂老母頭似霜心作數支淚常滴我聞忽如
負芒刺不獨爲君空歎息古人尺布猶可縫潯陽義大
令人憶寄言世上爲人子孝義團圓莫如此若如此不
遄死兮㪅何俟
君不見山髙海深人不測古往今来轉靑碧淺近輕浮
莫與交池(地/一作)卑只解生荆棘誰道黄金如糞土張耳
陳餘斷消息行路難行難君自看
　　　　同前二首　僧齊已
行路難君好看驚波不在黤黮間小人心裏藏崩湍七
盤九折寒崷崪翻車倒葢猶堪出未似是非脣舌危闇
中潛毁平人骨君不見楚靈均千古沉冤湘水濱又不
見李太白一朝郤作江南客
下浸與髙盤不爲行路難是非眞險惡翻覆作峰巒漆
媿同時黑朱慚巧處丹令人畏相識欲畫白雲看
　　　　同前　翁　綬
行路艱難不復歌故人榮達我蹉跎雙輪晚上銅梁(作/一)
(臺)雪一葉春浮瘴海波自古要津皆若此方今失路欲
如何君看西漢翟丞相鳳沼朝辭草雀羅
　　　　同前　嶭　能
何處力堪殫人心險萬端藏山難測度暗水自波瀾對
面如千里廻腸似七盤已經吳坂困欲向雁門難南北
誠須泣髙深不可干無因善行止車轍得平安
　　　　從軍中行路難二首　駱賓王
君不見封狐雄虺自成羣馮深負固結妖氛玉璽分别
徵惡少金壇受律動將軍將軍擁旄宣廟略戰士横行
静夷落長驅一息背銅梁直指三巴逾劒閣閣道岧嶤
上戍樓劒門遥裔俯靈丘卭關九折無平路江水雙源
有急流征役無期返他鄉歲華晚杳杳丘陵出蒼蒼林
薄遠途危紫葢峰路澀靑泥坂去去指哀牢行行入不
毛絶壁千里險連山四望髙中外分區宇夷夏殊風土
交趾枕南荒昆彌臨北户川源饒毒霧溪谷多淫雨行
潦四時流崩查千嵗古漂梗飛蓬不自安捫藤引葛度
危巒㫺時聞道從軍樂今日方知行路難蒼江綠水東
流駛炎洲丹徼南中地南中南斗映星河秦川秦塞阻
烟波三春邊地風光少五月瀘中瘴癘多朝驅疲斥候
夕息倦誰何向月彎繁弱連星轉太阿重義輕生懐一
顧東伐西征凡㡬度夜夜朝朝班鬢新年年嵗嵗戎衣
故灞城隅滇池水天涯望轉積地際行無已徒覺炎涼
節物非不知關山千萬里棄置勿重陳重陳多苦辛且
悦淸笳楊桺曲詎憶芳園桃李人絳節朱旗分白羽丹
心白刃酬朙主但令一技君王識誰憚三邊征戰苦行
路難行路難歧路㡬千端無復歸雲馮短翰望日想長
安
君不見玉關塵色暗邊亭銅鞮雜虜寇長城天子按劒
徵餘勇將軍受脤事横行七德龍韜開玉帳千里鼉鼓
疊金鉦陰山苦霧埋髙壘交河孤月照連營去去無窮
極擁斾遥遥過絶國陣雲朝結晦天山寒沙夕漲迷疎
勒龍鱗水上開魚貫馬首山前振鵰翼長驅萬里讋祁
連分麾三命武功宣百發烏號遥碎桺七尺龍交廻照
蓮春來秋去移灰琯蘭閨桺市芳塵斷雁門迢遞尺書
稀鴛被相思雙帶緩行路難誓令氛祲静臯蘭但使封
侯龍頟貴詎隨中婦鳳樓寒
　　　　變行路難　王昌齡
向晚横吹悲風動馬嘶合前驅引旗(旗/一作)節千里陣雲
帀單于下陰山砂礫空颯颯封侯取一戰豈復念閨閤
　　　　古别離　江　淹
　　　　　楚辭曰悲莫悲兮生别離古詩曰行行重
　　　　　行行與君生别離相去萬餘里各在天一
　　　　　涯後蘇武使匈奴李陵與之詩曰良時不
　　　　　可再離别在須臾故後人擬之爲古别離
　　　　　梁簡文帝又爲生别離宋吳邁遠有長别
　　　　　離唐李白有遠别離亦皆類此
遠與君别者乃至雁門關黄雲蔽千里遊子何時還送
君如昨日簷前露已團不惜蕙草晚所悲道里寒君在
天一涯妾身長别離願一見顏色不異瓊樹枝兔絲及
水萍所寄終不移
　　　　同前　沈佺期
白水東悠悠中有西行舟舟行有返棹水去無還流奈
何生别者戚戚懐遠遊遠遊誰當惜所悲㑹難收自君
聞芳躧靑陽四五遒皓月掩蘭室光風虚蕙樓相思無
朙晦長歎累冬秋離居分遲草高駕何淹畱
　　　　同前　孟雲卿
朝日上髙臺離人怨秋草但見萬里天不見萬里道君
行本遥遠苦樂良難􁀇㝛㫺夢同衾憂心夢顚倒含酸
欲誰訴轉轉傷懐抱結髪年已遲征行去何早寒暄有
時謝顦顇難再好人皆算年壽死者何曽老少壯無見
期水深風浩浩
　　　　同前　李　益
雙劒欲别風(心/一作)悽然雌沉水底雄上天江廻漢轉兩
不見雲交雨合知何年古來萬事皆由命何用臨涕苦
相連
　　　　同前二首　于　濆
入室少情意出門多路歧黄鶴有歸日蕩子無還時人
誰無分命妾身何太奇君爲東南風妾作西北枝靑樓
隣里婦終年畫長睂自倚對良匹笑妾空羅幃
郎本東家兒妾本西家女對門中道間終謂無離阻豈
知中道間遣作空閨主自是愛封侯非關備胡虜知子
去從軍何處無良人
　　　　同前二首　李　端
水國葉黄時洞庭霜落夜行舟聞商估㝛在楓林下此
地送君還茫茫似夢間後期知㡬日前路轉多山巫峽
通湘浦迢迢隔雲雨天晴見海檣月落聞津鼓人老自
多愁水深難急流淸宵歌一曲白首對汀洲
與君桂陽别令君岳陽待後事忽差池前期日空在木
落雁嗷嗷洞庭波浪髙遠山雲似葢極浦樹如毫朝發
能㡬里草來風又起如何兩處愁皆在孤舟裏昨夜天
月朙長川寒且淸菊花開欲盡薺菜泊來生下江帆勢
速五兩遥相逐欲問去時人知投何處㝛空令猿嘯時
泣對湘潭竹
　　　　同前　王　縉
下階欲離别相對映蘭藂含辭未及吐淚落蘭藂中髙
堂静秋日羅衣飄草風誰能待朙月廻首見牀空
　　　　同前　僧皎然
太湖三山口吳王在時道寂寞千載心無人見春草誰
堪緘怨者持此傷懐抱孤舟畏狂風一㸃㝛烟島望所
思兮若何月蕩漾兮空波雲離離兮北斷雁眇眇兮南
多身去兮天畔心折兮湖岸春山胡爲兮塞路使我歸
夢兮撩亂
　　　　同前　聶夷中
欲別牽郎衣問郎遊何處不恨歸日遲莫向臨邛去
　　　　同前二首　施肩吾
古人謾歌西飛燕十年不見狂夫面三㪅風作切夢刀
萬轉愁成繫腸線所嗟不及牛女星一年一度得相見
老母別愛子少妻送征郎血流既四面乃亦斷二腸不
愁寒無衣不怕飢無糧惟恐征戰不還鄉母化爲鬼妻
爲孀
　　　　同前　吳　融
紫燕黄鵠雖別離一舉千里何難追猶聞啼風與叫月
流連斷續令人悲賦情㪅有深繾綣碧甃千尋尚爲淺
蟾蜍正向淸夜流蛺蝶須教墮絲罥莫道斷絲不可續
丹穴鳳凰膠不遠草草通流水不廻海上兩潮長自返
樂府詩集卷第七十一
　　　　　　　東呉毛晉訂正　男扆再訂
樂府詩集巻第七十二
　　　　　　　太原　郭茂倩　編次
　　雜曲歌辭
　　　　古離别　王　適
㫺嵗驚楊桺高樓悲獨守今年芳樹枝孤棲怨別離珠
簾晝不巻羅幔曉長垂苦調琴先覺愁容鏡獨知頻來
雁度無消息罷去鴛文何用織夜還羅帳空有情春著
裙腰自無力青軒桃李落紛紛紫庭蘭蕙日氛氲已能
顦顇今如此㪅復含情一待君
　　　　同前　常　理
君御狐白裘妾居緗綺幬粟鈿金夾膝花䥘玉搔頭離
別生庭草征行斷戍樓蠨蛸網清曙菡蓞落紅秋小膽
空房怯長睂滿鏡愁爲傳兒女意不用逺封侯
　　　　同前　姚　係
涼風已嫋嫋露重木蘭枝獨上高樓望行人逺不知輕
寒入洞户朙月滿秋池鷰去鴻方至年年是別離
　　　　同前二首　趙微朙
離別無逺近事歡情亦悲不聞車輪聲後㑹將何時去
日忘寄書來日乖前期縱知朙當還一夕千萬思
違别未㡬日一日如三秋猶疑望可見日日上髙樓唯
見分手處白蘋滿芳洲寸心寧死别不忍生離愁
　　　　同前二首　孟　郊
松山雲繚繞萍路水分離雲去有歸日水分無合時春
芳役雙眼春色柔四支楊桺織别愁千條萬條絲
山川古今路縱横無斷絶來往天地間人皆有離別行
衣未束帶中腸已先結不用看鏡中自知生白髮欲陳
去畱意聲向言前咽愁結填心胸茫茫若為説荒郊煙
莽蒼曠野風凄切處處得相隨人那不如月
　　　　同前
西江上風動麻姑嫁時浪西山為水水為塵不是人間
離別人
　　　　同前　僧貫休
離恨如旨酒古今飲皆醉只恐長江水盡是兒女淚伊
余非此輩送人空把臂他日再相逢清風動天地
　　　　同前　韋　莊
晴煙漠漠桺毿毿不那離情酒半酣更把馬鞭雲外指
斷腸春色抂江南
　　　　生別離　梁簡文帝
離別四弦聲相思雙笛引一去十三年復無好音信
　　　　同前　孟雲卿
結髮生别離相思復相􁀇何知日已久五變庭中草眇
眇天海途悠悠吳江島但恐不出門出門無逺道逺道
行既難家貧衣服單嚴風吹積雪晨起鼻何酸人生各
有戀(志/一作)豈不懐所安分朙天上日生死誓同歡
　　　　同前　白居易
食蘗不易食梅難蘖能苦兮梅能酸未如生別之為難
苦抂心兮酸抂肝晨雞載鳴􁍥月没征馬重(連/一作)嘶行
人出廻看骨肉哭一聲梅酸蘗苦甘如蜜黄河水白黄
雲秋行人河邊相對愁天寒野曠何處㝛棠棃葉戰風
颼颼生離别生離别憂從中來無斷絶憂積(極/一作)心勞
血氣衰未年三十生白髮
　　　　長别離　吳邁逺
生離不可聞況復長相思如何與君别當我少年時蕙
華每揺蕩妾心長(空/一作)自持榮乏草木懽悴極霜露悲
富貴貌(身/一作)難變貧賤顔易衰持此斷君腸君亦宜自
疑淮隂有逸將析羽不曽飛楚有扛鼎士出門不得歸
正為隆凖公仗劒入紫微君才定何如白日下争暉
　　　　逺别離　李　白
逺別離古有黃英之二女乃抂洞庭之南瀟湘之浦海
水直下萬里深誰人不言此離苦日慘慘兮雲冥冥猩
猩啼煙兮鬼嘯雨我縱言之將何補皇穹竊恐不照余
之忠誠雷馮馮兮欲吼怒堯舜當之亦禪禹君失臣兮
龍為魚權歸臣兮鼠變虎或云堯幽囚舜野死九疑聨
綿皆相似重瞳孤墳竟何是帝子泣兮綠雲間隨風波
兮去無還慟哭兮逺望見蒼梧之深山蒼梧山崩湘水
絶竹上之淚乃可滅
　　　　同前　張　籍
蓮葉團團杏花折長江鯉魚鰭鱲赤念君少年棄親戚
千里萬里獨為客誰言逺別心不易天星墜地能為石
㡬時斷得城南陌勿使居人有行役
　　　　同前二首　令狐楚
楊桺黄金穗梧桐碧玉枝春來消息斷早晚是歸時
玳織鴛鴦履金裝翡翠篸畏人相問著不擬到城南
　　　　久别離　李　白
别來幾春未還家玉窗五見櫻桃花況有錦字書開緘
使人嗟至此腸斷彼心絶雲鬟綠鬢罷攬(流/一作)結愁如
廻飇亂白雪去年寄書報陽臺今年寄書重相催胡為
東風為我吹行雲使西來待來竟不來落花寂寂委青
苔
　　　　新别離　戴叔倫
手把杏花枝未曾經別離黄昏掩閨後寂寞自心知
　　　　今別離　崔國輔
送別未能旋相望連水口船行欲映舟幾度急揺手
　　　　暗別離　劉氏瑶
槐花結子桐葉焦單飛越鳥啼青霄翠軒輾雲輕遥遥
燕脂淚迸紅線條瑶草歇芳心耿耿玉珮無聲畫屏冷
朱弦暗斷不見人風動花枝月中影青鸞脉脉西飛去
海濶天髙不知處
　　　　潛别離　白居易
不得哭潛別離不得語暗相思兩心之外無人知深籠
夜鎖獨棲鳥利劍舂斷連理枝河水雖濁有清日烏頭
雖黑有白時唯有潛離與暗別彼此甘心無後期
　　　　别離曲　張　籍
行人結束出門去馬蹄幾時踏門路憶㫺君初納綵時
不言身屬邊陽戍早知今日當别離成君家計良為誰
男兒生身自有役那得悞我少年時不如逐君征戰死
誰能獨老空閨裏
　　　　同前　陸龜蒙
丈夫非無淚不灑離別間仗劍對樽酒恥為游子顔蝮
虵一螫手壯士疾解腕所思在功名離別何足歎
　　　　西洲曲　古　辭
憶梅下西洲折梅寄江北單衫杏子紅雙鬢鵶鶵色西
洲抂何處兩槳橋頭渡日草伯勞飛風吹烏臼樹樹下
即門前門中露翠鈿開門郞不至出門採紅蓮採蓮南
塘秋蓮花過人頭低頭弄蓮子蓮子青如水置蓮懐袖
中蓮心徹底紅憶郎郎不至仰首望飛鴻鴻飛滿西洲
望郎上青樓樓高望不見盡日欄干頭欄干十二曲垂
手朙如玉巻簾天自髙海水揺空綠海水夢悠悠君愁
我亦愁南風知我意吹夢到西洲
　　　　同前(洲詞/一作西)温庭筠
悠悠復悠悠昨日下西洲西洲(州/一作)風色好遥見武昌
樓武昌何鬱鬱儂家定無匹小婦被流黄登樓撫瑶瑟
朱弦繁復輕素手直淒清一彈三四解掩抑似含情南
樓登且望西江廣復平艇子揺兩槳催過石頭城門前
烏臼樹慘澹天將曙鵾鵊(鸂鶒/一作)飛復還郎隨早帆去廻
頭語同伴定復負情儂去帆不安幅作抵使西風他日
相尋索莫作西洲客西洲人不歸春草年年碧
　　　　荆州樂　宗　夬
　　　　　荆州樂葢出於清商曲江陵樂荆州即江
　　　　　陵也有紀南城抂江陵縣東梁簡文帝荆
　　　　　州歌云紀城南里望朝雲雉飛麥熟妾思
　　　　　君是也又有紀南歌亦出於此
迢遞樓雉懸參差臺觀雜城闕自相望雲霞紛颯㳫
　　　　同前　李　白
白帝城邊足風波瞿塘五月誰敢過荆州麥熟蠒成蛾
繰絲憶君頭緒多撥榖飛鳴奈妾何
　　　　同前二首　劉禹錫
渚宫楊桺暗麥城朝雉飛可憐踏青伴乘暖著輕衣
今日好南風商旅相催發沙頭檣竿上始見春江闊
　　　　荆州泊　李　端
南樓西下時月裏聞來棹桂水舳艫囘荆州津濟閙移
帷望星漢引帶思容貌今夜一江人唯應妾身覺
　　　　紀南歌　劉禹錫
　　　　　酈道元水經注曰楚之先僻處荆山後遷
　　　　　紀郢即紀南城也十道志曰昭王十年吳
　　　　　通漳水灌紀南城入赤湖郢城遂破杜預
　　　　　左傳注曰今南郡江陵縣北紀南城故楚
　　　　　國也
風煙紀南城塵土荆門路天寒多獵騎走上樊姬墓
　　　　宜城歌　劉禹錫
　　　　　通典曰宜城楚之鄢都謂之郢有蠻水又
　　　　　有漢宜城縣抂今縣南舊名率道天寳中
　　　　　改焉十道志曰宜城漢縣宋孝武大朙元
　　　　　年以胡人流寓者立華山郡於大堤村古
　　　　　名上供梁爲率道俗呼大堤其地出美酒
　　　　　故曰宜城竹葉酒也
野水遶空城行塵起孤驛花臺側生樹石碣陽鐫額靡
靡度行人温風吹㝛麥
　　　　南郡歌　陸　厥
江南可採蓮蓮生荷已大旅雁向南飛浮雲復如葢望
美積風露疎麻成襟帶雙珠惑漢臯蛾睂迷下蔡玉齒
徒粲然誰與啓含貝
　　　　長干曲　古　辭
逆浪故相邀菱舟不怕揺妾家楊子住便弄廣陵潮
　　　　同前四首　崔　顥
君家定何處妾住抂横塘停舟暫借問或恐是同鄉
家臨九江水去來九江側同是長干人生小不相識
下渚多風浪蓮舟漸覺稀那能不相待獨自逆潮歸
三江潮水急五湖風浪湧由來花性輕莫畏蓮舟重
　　　　長干行二首　李　白
妾髪初覆額折花門前劇郎騎竹馬來遶牀弄青梅同
居長干里兩小無嫌猜十四為君婦羞顔尚不(未嘗/一作)開
低頭向暗壁千喚不一廻十五始展睂願同塵與灰常
存抱柱信豈(恥/一作)上望夫臺十六君逺行瞿塘灩預堆
五月不可觸猨鳴(聲/一作)天上哀門前遲(舊/一作)行跡一一
生綠(蒼/一作)苔苔深不能掃落葉秋風早八月蝴蝶來雙
飛西園草感此傷妾心坐愁紅顔老早晚下三巴預將
書報家相迎不道逺直至長風沙
憶妾(㫺/一作)深閨裏煙塵不曽識嫁與長干人沙頭候風
色五月南風興思君抂(下/一作)巴陵八月西風起想君發
楊子去來悲如何見少别離多湘潭幾日到妾夢越風
波昨夜狂風度吹折江頭樹淼淼暗無邉行人抂何處
北客真王公朱衣滿江中日草來投㝛數朝不肯東好
乘浮雲驄佳期蘭渚東鴛鴦綠浦上翡翠錦屛中自憐
十五餘顔色桃李紅那作商人婦愁水復愁風
　　　　同前　張　潮
壻貧如珠玉壻富如埃塵貧時不忘舊富貴多寵新妾
本富家女與君為偶匹惠好一何深中門不曽出妾有
繡衣裳葳㽔金鏤光念君貧且賤易此從逺方逺方三
千里發去悔不已日草情㪅來空望去時水孟夏麥始
秀江上多南風商賈歸欲盡君今尚巴東巴東有巫山
窈窕神女顔常恐遊此山果然不知還
　　　　小長干曲　崔國輔
月暗送湖風相尋路不通菱歌唱不輟知抂此塘中
樂府詩集巻第七十二
　　　　　　　東吳毛晉訂正　男扆再訂
樂府詩集巻第七十三
　　　　　　　太原　郭茂倩　編次
　　雜曲歌辭
　　　　杞梁妻　吳邁逺
　　　　　崔豹古今注曰𣏌梁妻者𣏌殖妻妹朝日
　　　　　之所作也殖戰死妻曰上則無父中則無
　　　　　夫下則無子人生之苦至矣乃抗聲長哭
　　　　　𣏌都城感之而頽遂投水而死其妹悲姊
　　　　　之貞乃作歌名曰𣏌梁妻焉梁殖之字也
　　　　　列女傳曰齊莊公襲莒殖戰而死其妻無
　　　　　所歸乃就其夫之尸於城下而哭十日而
　　　　　城為之崩既塟遂赴淄水而死琴操曰𣏌
　　　　　梁妻嘆齊𣏌梁殞其妻之所作也
燈竭從初朙蘭凋猶早薫扼腕非一代千載炳遺文貞
夫淪莒役杜弔結齊君驚心眩白日長洲崩秋雲精微
貫穹旻髙城為隤墳行人既迷徑飛鳥亦失羣壯哉金
石軀出門形影分一隨塵壤消聲譽誰共論
　　　　同前　僧貫休
秦之無道兮四海枯築長城兮遮北胡築人築土一萬
里杞梁貞婦啼嗚嗚上無父兮中無夫下無子兮孤復
孤一號城崩塞色苦再號𣏌梁骨出土疲魂飢魄相逐
歸陌上少年莫相非
　　　　董嬌饒　宋子侯
洛陽城東路桃李生路傍花花自相對葉葉自相當春
風東北起花葉正低昻不知誰家子提籠行採桑纎手
折其枝花落何飄颺請謝彼姝子何為見損傷髙秋八
九月白露變為霜終年㑹飄墮安得久馨香秋時自零
落春月復芬芳何時盛年去懽愛永相忘吾欲竟此曲
此曲愁人腸歸來酌美酒挾瑟上髙堂
　　　　焦仲卿妻　古　辭
　　　　　焦仲卿妻不知誰氏之所作也其序曰漢
　　　　　末建安中廬江府小吏焦仲卿妻劉氏為
　　　　　仲卿母所遣自誓不嫁其家逼之乃沒水
　　　　　而死仲卿聞之亦自縊於庭樹時人傷之
　　　　　而為此辭也
孔雀東南飛五里一徘徊十三能織素十四學裁衣十
五彈箜篌十六誦詩書十七為君婦心中常苦悲君既
為府吏守節情不移雞鳴入機織夜夜不得息三日斷
五匹大人故嫌遲非為織作遲君家婦難為妾不堪驅
使徒畱無所施便可白公姥及時相遣歸府吏得聞之
堂上啓阿母兒已薄祿相幸復得此婦結髪同枕席黄
泉共為友共事二三年始爾未為久女行無偏斜何意
致不厚阿母謂府吏何乃太區區此婦無禮節舉動自
專由吾意久懐忿汝豈得自由東家有賢女自名秦羅
敷可憐體無比阿母爲汝求便可速遣之遣去愼莫畱
府吏長跪告伏惟啓阿母今若遣此婦終老不復取阿
母得聞之槌牀便大怒小子無所畏何敢助婦語吾已
失恩義㑹不相從許府吏黙無聲再拜還入户舉言謂
新婦哽咽不能語我自不驅卿逼迫有阿母卿但暫還
家吾今且報府不久當歸還還必相迎取以此下心意
慎勿違吾語新婦謂府吏勿復重紛紜往㫺初陽嵗謝
家來貴門奉事循公姥進心敢自專晝夜勤作息伶俜
縈苦辛謂言無罪過供養卒大恩仍㪅被驅遣何言復
來還妾有繡腰襦葳㽔自生光紅羅複斗帳四角垂香
囊箱簾六七十綠碧青絲繩物物各自異種種在其中
人賤物亦鄙不足迎後人畱待作遣施於今無㑹因時
時為安慰久久莫相忘雞鳴外欲曙新婦起嚴妝著我
繡裌裙事事四五通足下躡絲履頭上玳瑁光腰若流
紈素耳著朙月璫指如削葱根口如含朱丹纎纎作細
步精妙世無雙上堂謝阿母母聽去不止㫺作女兒時
生小出野里本自無教訓兼愧貴家子受母錢帛多不
堪母驅使今日還家去念母勞家裏郤與小姑別淚落
連珠子新婦初來時小姑如我長勤心養公姥好自相
扶將初七及下九嬉戲莫相忘出門登車去涕落百餘
行府吏馬抂前新婦車抂後隱隠何甸甸俱㑹大道口
下馬入車中低頭共耳語誓不相隔鄉且暫還家去吾
今且赴府不久當還歸誓天不相負新婦謂府吏感君
區區懐君既若見錄不久望君來君當作磐石妾當作
蒲葦蒲葦紉如絲磐石無轉移我有親父兄性行㬥如
雷恐不任我意逆以煎我懐舉手長勞勞二情同依依
入門上家堂進退無顏儀阿母大拊掌不圖子自歸十
三教汝織十四能裁衣十五彈箜篌十六知禮儀十七
遣汝嫁謂言無誓違汝今無罪過不迎而自歸蘭芝慙
阿母兒實無罪過阿母大悲摧還家十餘日縣令遣媒
來云有苐三郎窈窕世無雙年始十八九便言多令才
阿母謂阿女汝可去應之阿女銜淚答蘭芝初還時府
吏見丁寧結誓不别離今日違情義恐此事非奇自可
斷來信徐徐㪅謂之阿母白媒人貧賤有此女始適還
家門不堪吏人婦豈合令郎君幸可廣問訊不得便相
許媒人去數日尋遣承請還誰有蘭家女承籍有宦官
云有苐五郎嬌逸未有婚遣丞為媒人主簿通語言直
説太守家有此令郞君既欲結大義故遣來貴門阿母
謝媒人女子先有誓老姥豈敢言阿兄得聞之悵然心
中煩舉言謂阿妹作計何不量先嫁得府吏後嫁得郎
君否泰如天地足以榮汝身不嫁義卽體其住欲何云
蘭芝仰頭荅理實如兄言謝家事夫壻中道還兄門處
分適兄意那得自任專雖與府吏要渠㑹永無緣登卽
相許和便可作㛰姻媒人下牀去諾諾復爾爾還部白
府君下官奉使命言談大有緣府君得聞之心中大歡
喜視曆復開書便利此月内六合正相應良吉三十日
今已二十七卿可去成㛰交語速裝束絡繹如浮雲青
雀白鵠舫四角龍子幡婀娜隨風轉金車玉作輪躑躅
青驄馬流蘇金鏤鞍齎錢三百萬皆用青絲穿雜綵三
百匹交廣市鮭珍從人四五百鬱鬱登郡門阿母謂阿
女適得府君書朙日來迎汝何不作衣裳莫令事不舉
阿女黙無聲手巾掩口啼淚落便如瀉移我璢璃榻出
置前牕下左手持刀尺右手執綾羅朝成繡裌裙晚成
單羅衫晻晻曰欲暝愁思出門啼府吏聞此變因求假
暫歸未至二三里摧藏馬悲哀新婦識馬聲躡履相逢
迎悵然遥相望知是故人來舉手拍馬鞍嗟嘆使心傷
自君别我後人事不可量果不如先願又非君所詳我
有親父母逼廹兼弟兄以我應他人君還何所望府吏
謂新婦賀卿得髙遷磐石方可厚可以卒千年蒲葦一
時紉便作旦夕間卿當日勝貴吾獨向黄泉新婦謂府
吏何意出此言同是被逼廹君爾妾亦然黄泉不相見
勿違今日言執手分道去各各還家門生人作死別恨
恨那可論念與世間辭千萬不復全府吏還家去上堂
拜阿母今日大風寒寒風摧樹木嚴霜結庭蘭兒今日
冥冥令母抂後單故作不良計勿復怨鬼神命如南山
石四體康且直阿母得聞之零淚應聲落汝是大家子
仕宦於臺閣慎勿為婦死貴賤情何薄東家有賢女
窈窕豔城郭阿母為汝求便復抂旦夕府吏再拜還長
嘆空房中作計乃爾立轉頭向户裏漸見愁煎迫其日
牛馬嘶新婦入青廬菴菴黄昬後寂寂人定初我命絶
今日魂去尸長畱攬裙脱絲履舉身赴清池府吏聞此
事心知長别離徘徊庭樹下自掛東南枝兩家求合葬
合塟蕐山傍東西植松柏左右種梧桐枝枝相覆葢葉
葉相交通中有雙飛鳥自名為鴛鴦仰頭相向鳴夜夜
達五㪅行人駐足聽寡婦赴傍徨多謝後世人戒之慎
勿㤀
　　　　盧女曲　崔　顥
　　　　　樂府解題曰盧女者魏武帝時宫人也故
　　　　　將軍隂升之姊七嵗入漢宫善鼓琴至朙
　　　　　帝崩後出嫁為尹㪅生妻梁簡文帝妾薄
　　　　　命曰盧姬嫁日晚非復少年時葢傷其嫁
　　　　　遲也
二月春來半宫中日漸長桺垂金屋暖花覆玉樓香拂
匣先臨鏡調笙㪅炙簧還將盧女曲夜夜奉君王
　　　　盧姬篇　崔　顥
盧姬小小魏王家綠鬢紅脣桃李花魏王綺樓十二重
水精簾箔繡芙蓉白玉闌干金作柱樓上朝朝學歌舞
前堂後堂羅袖人南牕北牕花發春翠幌朱簾鬭絃管
一奏一彈雲欲斷君王日晚下朝歸鳴環珮玉生光輝
人生今日得驕貴誰道盧姬身細微
　　　　邯鄲才人嫁為厮養卒婦　謝　眺
生平宫閤裏出入侍丹墀開笥方羅縠窺鏡比蛾睂初
別意未解去久日生悲顦顇不自識嬌羞餘故姿夢中
忽髣髴猶言承讌私
　　　　同前　李　白
妾本叢臺女揚蛾入丹闕自倚顔如花寧知有凋歇一
辭玉階下去若朝雲没每憶邯鄲城深宫夢秋月君王
不可見惆悵至朙發
　　　　楊白花
　　　　　梁書曰楊華武都仇池人也少有勇力容
　　　　　貌雄偉魏胡太后逼通之華懼及禍乃率
　　　　　其部曲來降胡太后追思之不能已為作
　　　　　楊白華歌辭使宫人晝夜連臂蹋足歌之
　　　　　聲甚悽惋故南史曰楊華本名白花奔梁
　　　　　後名華魏名將楊大眼之子也
陽春二三月楊桺齊作花春風一夜入閨闥楊花飄蕩
落南家含情出户脚無力拾得楊花淚沾臆秋去春還
雙燕子願銜楊花入窠裏
　　　　同前　桺宗元
楊白花風吹度江水坐令宫樹無顔色揺蕩春光千萬
里茫茫曉日下長秋哀歌未斷城鵶起
　　　　茱茰女　梁簡文帝
茱茰生狹斜結子復銜花遇逢纎手摘濫得映鈆華雜
與鬟簪揷偶逐鬢鈿斜東西争贈玉縱横來問家不無
夫壻馬空駐使君車
　　　　同前　萬　楚
山隂桺家女九日採茱茰復得東隣伴雙為陌上姝挿
花向高髻結子置長裾作性恒遲緩非關姹丈夫平朙
折林樹日入反城隅俠客邀羅袖行人挑短書蛾睂自
有主年少莫踟蹰
　　　　舞媚娘二首　陳後主
　　　　　樂苑曰舞媚娘大舞媚娘竝羽調曲也唐
　　　　　書曰髙宗永徽末天下歌舞媚娘未幾立
　　　　　武氏爲皇后按陳後主已有此歌則永徽
　　　　　所歌葢舊曲云
樓上多嬌豔當牕併三五争弄遊春陌相邀開繡户轉
態結紅裙含嬌拾翠羽畱賔乍拂弦託意時移柱
淇水變新臺春罏當夏開玉面含羞出金鞍排夜(暗來/一作)
來春日多(好/一作)風光尋觀向(戲/一作)市傍轉身移佩響牽
袖起衣香
　　　　同前　庾　信
朝來戸前照鏡含笑盈盈自看睂心濃黛直㸃額角輕
黄細安秪疑落花謾去復道春風不還少年唯有懽樂
飲酒那得畱􁍥
　　　　于闐採花
山川雖異所草木尚同春亦如溱洧地自有採花人
　　　　同前　李　白
于闐採花人自言花相似朙妃一朝西入胡胡中美女
多羞死乃知漢地多名姝胡中無花可方比丹青能令
醜者妍無鹽翻抂深宫裏自古妬蛾睂胡沙埋皓齒
　　　　秦王巻衣　吳　均
　　　　　樂府解題曰秦王巻衣言咸陽春景及宫
　　　　　闕之美秦王巻衣以贈所歡也唐李白有
　　　　　秦女巻衣
咸陽春草芳秦帝巻衣裳玉撿茱茰匣金泥蘇合香初
芳薰複帳餘輝耀玉牀當須晏朝罷持此贈龍(華/一作)陽
　　　　秦女卷衣　李　白
天子居未央妾侍(來/一作)卷衣裳顧無紫宫寵敢拂黃金
牀水至亦不去熊來尚可當微身奉(捧/一作)日月飄若螢
火光願君採葑菲無以下體妨
　　　　愛妾換馬　梁簡文帝
　　　　　樂府解題曰愛妾換馬舊説淮南王所作
　　　　　疑淮南王即劉安也古辭今不傳
功名幸多種何事苦生離誰言似白玉定是媿青驪必
取匣中釧廻作飾金羇真成恨不已願得路傍兒
　　　　同前　劉孝威
驄馬出樓蘭一歩九盤桓小史贖金絡良工送玉鞍龍
驂來甚易烏孫去實難麟膠妾猶有請為急弦彈
　　　　同前　庾肩吾
渥水出騰駒湘川實應圖來從西北道去逐東南隅琴
聲悲玉匣山路泣蘼蕪似鹿將含笑千金㑹不俱
　　　　同前　僧法宣
朱鬛飾金鑣紅妝束素腰似雲来躞蹀如雪去飄颻桃
花含淺汗桺葉帶餘嬌騁先將獨立雙絶不俱摽
　　　　同前　張　祜
一面妖桃千里蹄嬌姿駿骨價應齊乍牽玉勒辭金棧
催整花鈿出繡閨去日豈無沾袂泣歸時還有頓銜嘶
嬋娟躞蹀春風裏揮手揺鞭楊桺堤
綺閤香銷華廏空忍將行雨換追風休憐桺葉雙睂翠
郤愛桃花兩耳紅侍宴永辭春色裏趂朝休立漏聲中
恩勞未盡情先盡暗泣嘶風兩意同
樂府詩集巻第七十三
　　　　　　　東吳毛晉訂正　男扆再訂
樂府詩集巻第七十四
　　　　　　　太原　郭茂倩　編次
　　雜曲歌辭
　　　　枯魚過河泣　古　辭
枯魚過河泣何時悔復及作書與魴鱮相教慎出入
　　　　同前　李　白
白龍改常服偶被豫且制誰使爾為魚徒勞訴天帝作
書報鯨鯢勿恃風濤勢濤落歸泥沙飜遭螻蟻噬萬乘
慎出入柏人以為誡(識/一作)
　　　　冉冉孤生竹　古　辭
冉冉孤生竹結根泰山阿與君為新㛰菟絲附女蘿菟
絲生有時夫婦㑹有宜千里逺結㛰悠悠隔山陂思君
令人老軒車來何遲傷彼蕙蘭花含英揚光輝過時而
不采將隨秋草萎君亮執髙節賤妾亦何為
　　　　同前　何　偃
流萍依清源孤鳥親㝛止䕃幹相經榮風波能終始草
生有日月㛰年行及紀思欲侍衣裳關山分萬里徒作
春夏期空望良人軌芳色㝛㫺事誰見過時美涼鳥臨
(散/一作)秋竟歡願亦云已豈意倚君恩坐守零落耳
　　　　棗下何纂纂　梁簡文帝
　　　　　古咄唶歌曰棗下何攢攢榮華各有時棗
　　　　　欲初赤時人從四邊來棗適今日賜誰當
　　　　　仰視之潘安仁笙賦曰詠園桃之夭夭歌
　　　　　棗下之纂纂歌曰棗下纂纂朱實離離宛
　　　　　其死矣化為枯枝纂纂棗花也棗之纂纂
　　　　　盛貌實之離離將衰言榮謝之各有時也
垂花臨碧澗結翠依丹巘非直入游宫兼期植靈苑落
日芳春草遊人歌吹晚弱刺引羅衣朱實凌還幰且歡
洛浦詞無羨安期逺
　　　　同前二首　王　胄
桺黄知節變草綠識春歸復道含雲影重簷照日輝
御桺長條翠宫槐細葉開還得聞春曲便逐鳥聲來
　　　　西園遊上才
　　　　　沈約詠月詩曰月華臨静夜夜静滅氛埃
　　　　　方暉竟戸入圓影隙中來髙樓切思婦西
　　　　　園遊上才因以為題也
西園遊上才清夜可徘徊月桂臨樽上山雲影葢來飛
花隨燭度疎葉向帷開當軒顧應阮還覺賤鄒枚
　　　　薄草動弦歌　沈君攸
桺谷向夕沉餘日蕙樓臨砌徙斜光金户半入藂林影
蘭徑時移落蘂香絲繩玉壺傳綺席秦筝趙瑟響髙堂
舞裙拂履喧珠珮歌響出扇繞塵梁雲邊雪飛弦柱促
畱賔但須羅袖長日草歌鍾恒不倦處處行樂為時康
　　　　羽觴飛上苑　沈君攸
　　　　　楚辭曰瑶漿密勺實羽觴張衡西京賦曰
　　　　　促中堂之狹坐羽觴行而無算羽觴謂杯
　　　　　上綴羽以速飲漢書音義曰羽觴作生爵
　　　　　形是也
上路薄晚風塵合禁苑初春氣色華石徑斷絲䦨蔓草
山流細沫擁浮花魚文熠爚含餘日鶴葢低昻照落霞
隔樹銀鞍喧寳馬分衢玉􁉨動香車車馬處處盡成隂
班荆促席對芳林藤杯屢動情仍暢翠樽引滿趣彌深
山陽倒載非難得宜城醇醖促須斟半醉驪歌應可奏
上客莫慮擲黄金
　　　　桂檝泛河中　沈君攸
黄河曲渚通千里濁水分流引八川仙查逐源終未極
蘇亭(漢帝/一作)遺跡尚難遷眇眇雲根侵逺樹蒼蒼水氣雜
(合/一作)遥天波影雜霞無定色湍文觸岸不成圓赤馬青
龍(驪/一作)交出浦飛雲葢海逺凌煙蓮舟渡沙轉不礙桂
檝距浪弱難前風急金烏翅自轉汀長錦纜影微懸榜
人欲歌先扣枻津吏猶醉彊持船河隄極望今如此行
杯落葉詎虚傳
　　　　内殿賦新詩　江　總
兔影脉脉照金鋪虬水滴滴寫玉壺綺翼雕甍邇清漢
虹梁紫(桂/一作)柱麗黄圖風髙暗綠凋􁍥桺雨駛芳紅溼
晚芙三五二八佳年少百萬千金買歌笑偏羞(著/一作)故
人織素詩願奉秦聲采蓮(菱/一作)調織女今夕渡銀河當
見清(新/一作)秋停玉梭
　　　　武溪深行　馬　援
　　　　　一曰武陵深行崔豹古今註曰武溪深馬
　　　　　援南征之所作也援門生爰寄生善吹笛
　　　　　援作歌令寄生吹笛以和之名曰武溪深
滔滔武溪一何深鳥飛不度獸不敢臨嗟哉武溪兮多
毒淫
　　　　同前　劉孝勝
武溪深不測水安舟復輕暫侣莊生釣還滯鄂君行櫂
歌争後發譟鼓逐前征秦上山川險黔中木石并林壑
秋籟急猿哀夜月朙澄源本千仞囘峰忽萬縈昭潭讓
無底太華推削成日落野通氣目極悵餘情下流曽不
濁長邁寂無聲羞學滄浪水濯足復濯纓
　　　　半渡溪　劉孝威
　　　　　樂府解題曰半渡溪言戰而半渉溪水見
　　　　　廹所言皆嶺南地里與武溪深相類梁元
　　　　　帝又有半路溪則言相逢隔溪已識行歩
　　　　　辭旨與此全殊
本厠偏伍伴一戰殄凶渠制賜文犀節驛報紫泥書入
營陳御葢還家乘紫車皇恩空以重(已重/一作知)丹心恨不
紓渡瀘且不畏凌溪嗟有餘
　　　　半路溪　梁元帝
相逢半路溪隔溪猶不渡望望判知是翩翩識行歩摘
贈蘭澤芳欲表同心句先將(持/一作)動舊情恐君疑妾妬
　　　　昔思君　傅　玄
㫺君與我兮形影潛結今君與我兮雲飛雨絶㫺君與
我兮音響相和今君與我兮落葉去柯㫺君與我兮金
石無虧今君與我兮星滅光離
　　　　妾安所居　吳　均
賤妾先有寵蛾睂進不遲一從西北麗無復城南期何
因暫豔逸豈為乏姸姿徒有黄昏望寧遇青樓時惟惜
應門掩方餘永巷悲匡牀終不共何由横自思
　　　　飲酒樂　陸　機
　　　　　樂苑曰飲酒樂商調曲也
蒲萄四時芳醇璢璃千鍾舊賓夜飲舞遲銷燭朝醒弦
促催人
　　　　同前
飲酒須飲多人生能幾何百年須受樂莫厭管弦歌
　　　　同前　聶夷中
日月似有事一夜行一周草木猶須老人生得無愁一
飲解百結再飲破百憂白髮欺貧賤不入醉人頭我願
東海水盡向杯中流安得阮歩兵同入醉鄉遊
　　　　淫思古意　顔　竣
春風飛逺方紀轉流思堂貞節寄君子竆閨妾所藏裁
書露徽疑千里問新知君行過三稔故心久當移
　　　　思公子　王　融
　　　　　楚辭九歌曰靁填填兮雨冥冥猨啾啾兮
　　　　　狖夜鳴風颯颯兮木蕭蕭思公子兮徒離
　　　　　憂思公子葢出於此
春盡風颯颯蘭凋木脩脩王孫久為客思君徒自憂
　　　　同前　費　昶
公子才氣饒凌雲自飄飄東出鬭雞道西登飲馬橋夕
宴銀為燭朝燔桂作焦虞卿亦何命竆極苦無聊
　　　　同前　邢　劭
綺羅日减帶桃李無顔色思君君未歸歸來豈相識
　　　　王孫遊　謝　朓
　　　　　楚辭招隱士曰王孫遊兮不歸春草生兮
　　　　　萋萋王孫遊葢出於此
綠草蔓(夢/一作)如絲雜樹紅英發無論君不歸君歸芳已
歇
　　　　同前　王　融
置酒登廣殿開襟望所思春草行已歇何事久佳期(本/一)
(公子/辭同思)
　　　　同前　崔國輔
自與王孫别頻看黄鳥飛應由春草誤著處不成歸
　　　　陽翟新聲　王　融
　　　　　隋書樂志曰西涼樂曲陽翟新聲神白馬
　　　　　之類皆生於胡戎歌非漢魏遺曲也
懐春發下蔡含笑向陽城恥為飛雉曲好作鵾雞鳴
　　　　金樂歌　梁簡文帝
槐香欲覆井楊桺正藏鵶山鑪當(好/一作)無比玉構火聰
賒牀頭辟繩結鏡上領巾斜鐡鍾種梁子銅樞生秦花
開門抛水柱(信/一作)城按特言家
　　　　同前　梁元帝
啼鳥怨别偶曙鳥憶誰家石闕題書字金燈飄落花東
方曉星没西山晚日斜縠衫廻廣袖團扇掩輕紗暫借
青驄馬來送黄牛車
　　　　同前　房　篆
前溪流碧水後渚映青天登臺臨寶鏡開牕對綺錢玉
顔光粉色羅袖拂金鈿春風散輕蝶朙月映新蓮摘花
競時侣催指及芳年
　　　　樂未央　沈　約
億舜日萬堯年詠湛露歌採蓮願雜百和氣宛轉金鑪
前
　　　　南征曲　蕭子顯
櫂歌來楊女操舟驚越人圖蛟怯水伯照鷁竦江神
　　　　發白馬　費　昶
　　　　　通典曰白馬春秋時衛國曹邑有黎陽津
　　　　　一曰白馬津酈生云守白馬之津是也發
　　　　　白馬言征戍而發兵於此也
家本樓煩俗召募羽林兒怖羌角觝戲習戰昆朙池弓
弢不復挽劒衣恒露鈹一辭豹尾内長别屬車垂白馬
今雖發黄河未結澌寄言閨中婦逢春心勿移
　　　　同前　李　白
將軍發白馬旌節渡黄河簫鼓聒川嶽滄溟湧洪(濤/一作)
波武安有振瓦易水無寒歌鐡騎若雪山飲流涸滹沲
揚兵獵月窟轉戰略朝那倚劒登燕然邊峰列嵯峨蕭
條萬里外耕作五原多一掃清大漠包虎戢金戈
　　　　濟黄河　謝　微
積隂晦平陸淒風結草序朝辭金谷戍夕逗黃河渚赤
兔徒聨翩青鳧詎容與淚甚聲難發悲多袖未舉虛薄
謬君恩方嗟别宛許
　　　　同前　江　總
蔥山淪外城鹽澤隐遐方兩京分際逺九道派流長未
殫所聞見無待驗詞章畱連嗟太史惆悵踐黎陽導波
縈地節疏氣耿天潢憫周囗用寳嘉晉肇為梁
　　　　同前　蕭　慤
大蕃連帝室驂駕奉皇猷未朙驅羽騎凌晨方畫舟津
城度維錦岸桺夾緹油鍾聲颺别島旗影照蒼流早光
生劒服朝風起節樓滔滔細波動裔裔輕舷浮廻橈避
近磧放舳下前洲全疑上天漢不異謁蓬丘望知雲氣
合聽識水聲秋從軍何等樂喜從神仙遊
　　　　結襪子　温子昇
　　　　　帝王世紀曰文王伐崇侯虎至五鳳墟襪
　　　　　係解顧左右無可使者乃俯而結之武王
　　　　　至商郊牧野誓衆左仗黄鉞右秉白旄王
　　　　　襪解莫肯與王結王乃釋旄俯而結之漢
　　　　　書曰王生者善爲黄老言處士嘗召居廷
　　　　　中公卿盡㑹立王生老人曰吾韤解顧謂
　　　　　張釋之爲我結韤釋之跪而結之既已人
　　　　　或讓王生獨奈何廷辱張廷尉如此王生
　　　　　曰吾老且賤自度終亡益於張廷尉廷尉
　　　　　方天下名臣吾故聊使結襪欲以重之諸
　　　　　公聞之賢王生而重釋之唐李白辭大抵
　　　　　言感恩之重而以命相許也
誰能訪故劒㑹自逐前魚裁紈終委篋織素空有餘
　　　　同前　李　白
燕南壯士吳門豪筑中置鈆魚隱刀感君恩重許君命
太山一擲輕鴻毛
　　　　沐浴子
澡身經蘭汜濯髮傃芳洲折榮聊躑躅攀桂且淹畱
　　　　同前　李　白
沐芳莫彈冠浴蘭莫振衣處世忌太㓗志(至/一作)人貴藏
暉滄浪有釣叟吾與爾同歸
　　　　安定侯曲　温子昇
封疆抂上地鍾鼓自相和美人當牕舞妖姬掩扇歌
　　　　澤雉
　　　　　莊子曰澤雉十歩一啄百歩一飲不期畜
　　　　　乎樊中澤雉曲葢取此也古今樂錄曰鳳
　　　　　將雛以澤雉送曲
擅塲延繡頸朝飛弄綺翼飲啄常自抂驚雄恒不息
　　　　短簫　張　嵊
促柱弦始繁短簫吹初亮舞袖拂長席鍾音由簴颺已
落簷瓦間復繞梁塵上時屬清夏隂恩暉亦非望
　　　　伍子胥　鮑　機
忠孝誠無報感義本投身日草江波急誰憐漁丈人楚
墓悲猶(空/一作)抂吳門恨(怨/一作)未申
　　　　清涼　張　率
登臺待初景帳殿藹餘晨羅帷(帳/一作)夕風濟清氣尚波
人長簟涼可仰平莞溫未親幸願同枕席為君横自陳
樂府詩集巻第七十四　東吳毛晉訂正
樂府詩集巻第七十五
　　　　　　　太原　郭茂倩　編次
　　雜曲歌辭
　　　　三臺二首　韋應物
　　　　　後漢書曰蔡邕為侍御史又轉持書侍御
　　　　　史遷尚書三日之間周歷三臺馮鑑續事
　　　　　始曰樂府以邕曉音律製三臺曲以悦邕
　　　　　希其厚遺劉禹錫嘉話錄曰三臺送酒葢
　　　　　因此北齊高洋毁銅雀臺築三箇臺宫人
　　　　　拍手呼上臺送酒因名其曲為三臺李氏
　　　　　資暇曰三臺三十拍促曲名㫺鄴中有三
　　　　　臺石季龍常為宴遊之所樂工造此曲以
　　　　　促飲未知孰是鄴都故事曰漢獻帝建安
　　　　　五年曹操破袁紹於鄴十五年築銅雀臺
　　　　　十八年作金虎臺十九年造冰井臺所謂
　　　　　鄴中三臺也北史曰齊文宣天保中營三
　　　　　臺於鄴因其舊基而高博之九年臺成改
　　　　　銅爵曰金鳳金虎曰聖應冰井曰崇光云
　　　　　按樂苑唐天寶中羽調曲有三臺又有急
　　　　　三臺
一年一年老去朙日後日花開未報長安平定萬國豈
得銜杯冰泮寒塘始綠雨餘百草皆生朝來門閤無事
晚下髙齋有情
　　　　上皇三臺
不寐倦長㪅披衣出户行月寒秋竹冷風切夜牕聲
　　　　突厥三臺
雁門山上雁初飛馬邑欄中馬正肥日旰山西逢驛使
慇懃南北送征衣
　　　　宫中三臺二首　王　建
魚藻池邉射鴨芙蓉園裏看花日色柘袍相似不著紅
鸞扇遮
池北池南草綠殿前殿後花紅天子千年萬嵗未央朙
月清風
　　　　江南三臺四首　王　建
楊州橋邉小婦長干市裏商人三年不得消息各自拜
鬼求神
青草湖邊草色飛猿嶺上猿聲萬里三湘客到有風有
雨人行
樹頭花落花開道上人去人來朝愁草愁即老百年幾
度三臺
聞身彊健且為(康健早為/一作聞身)頭白齒落難追准擬百年千
嵗能得幾許多時
　　　　陵雲臺　謝　舉
　　　　　魏志曰文帝黄初元年十二月初營洛陽
　　　　　宫戊午幸洛陽二年築陵雲臺劉義慶世
　　　　　説曰陵雲臺樓觀精巧先秤衆木輕重然
　　　　　後構造無錙銖相負揭臺髙峻恒隨風動
　　　　　揺楊龍驤洛陽記曰陵雲臺髙二十三丈
　　　　　登之見孟津也
綺甍懸桂棟隐曖傍喬柯勢髙凌玉井臨迥度金波易
覺涼風至早飛秋雁過髙臺相思(相思/一作)曲望逺騷人歌
幸屬(矚/一作)此迢遞知承雲霧多
　　　　同前　王　襃
髙臺懸百尺中夕殊未窮北臨酸棗寺西眺朙光宫城
㫄抵雙府林裏對相風書題鹿盧牓觀寫飛廉銅牕開
神女電梁映美人虹虞捐濫天寵鄭瞀特懐忠莊生垂
翠釣昭儀抵鬭熊馳輪有盈缺人道亦汙隆還念西陵
舞非復鄴城中
　　　　建興苑　紀少瑜
丹陵抱天邑紫淵㪅上林銀臺懸百仞玉樹起千尋水
流冠葢影風揚歌吹音踟蹰憐拾翠顧歩惜遺簪日落
庭光轉方幰屢移隂願言樂未極不道愛黄金
　　　　曲池水　謝　朓
緩歩遵莓渚披衿待蕙風芙蕖舞輕蔕苞笋出芳叢浮
雲自西北江海思無窮鳥去能傳響見我測琴中
　　　　築城曲　張　籍
　　　　　馬暠中華古今注曰秦始皇三十二年得
　　　　　䜟書云亾秦者胡乃使蒙恬擊胡築長城
　　　　　以僃之淮南子曰秦發卒五十萬築脩城
　　　　　西屬流沙北繫遼水東結朝鮮中國内郡
　　　　　輓車而餉之後因有築城曲言築長城以
　　　　　限胡虜也又有築城睢陽曲與此不同古
　　　　　今樂錄曰築城相杵者出自漢梁孝王孝
　　　　　王築睢陽城方十二里造唱聲以小鼓爲
　　　　　節築者下杵以和之後世謂此聲爲睢陽
　　　　　曲晉太康地記曰今樂家睢陽曲是其遺
　　　　　音唐書樂志曰睢陽操用舂牘是也按漢
　　　　　書曰梁孝王廣睢陽城七十二里而云十
　　　　　二里未知孰是
築城去千人萬人齊抱杵重重土堅試行錐軍吏執鞭
催作遲來時一年深磧裏着盡短衣渴無水力盡不得
抛(休/一作)杵聲杵聲未定人皆死家家養男當門户今日
作君城下土
　　　　同前五解　元　稹
年年塞下丁長作出塞兵自從冒頓彊官築遮虜城(解/一)
築城須努力城髙遮得賊但恐賊路多有城遮不得(解/二)
丁口傳父口莫問城堅不平城被虜圍漢斸城牆走(解/三)
因茲虜請和(休和/一作請)虜往騎來多半疑兼半信築城猶
嵯峨(解/四)築城安敢煩願聽丁一言請築鴻臚寺兼愁虜
出闗(解/五)
　　　　同前　陸龜䝉
城上一掊土手中千萬杵築城畏不堅堅城抂何處莫
歎築城勞將軍要却敵城髙功亦髙爾命何處(足/一作)惜
　　　　大道曲　謝　尚
　　　　　樂府廣題曰謝尚為鎮西將軍嘗著紫羅
　　　　　襦據胡牀抂市中佛國門樓上彈琵琶作
　　　　　大道曲市人不知是三公也
青陽二三月桺青桃復紅車馬不相識音落黄埃中
　　　　採荷調　江從簡
　　　　　樂府廣題曰梁太尉從事中郎江從簡年
　　　　　十七有才思為採荷調以刺何敬容敬容
　　　　　覽之不覺嗟賞愛其巧麗敬容時為宰相
欲持荷作柱荷弱不勝梁欲持荷作鏡荷暗本無光
　　　　湖隂曲　溫庭筠
　　　　　溫庭筠曲序曰晉王敦舉兵至湖隂朙帝
　　　　　微行視其營伍由是樂府有湖隂曲後其
　　　　　辭亾因作而附之
祖龍黄鬚珊瑚鞭鐵驄金面青連錢虎髯拔劒欲成夢
日壓賊營如血鮮海旗風急驚眠起甲重光搖照湖水
蒼黄追騎塵外歸森索妖星陣前死五陵愁碧春萋萋
灞川玉馬空中嘶羽書如電入青瑣雪腕如搥催畫鞞
白虬天子金鍠鋩髙臨帝座廻龍章吳波不動楚山晚
花壓闌干春晝長
　　　　永朙樂十首　謝　眺
　　　　　南齊書樂志曰永朙樂歌者竟陵王子良
　　　　　與諸文士造奏之人為十曲道人釋寳月
　　　　　辭頗美武帝常被之筦弦而不列於樂官
　　　　　按此曲永朙中造故曰永朙樂
帝圖閠九有皇風浮四溟永朙一為樂咸池無復靈
民和禮樂富世清歌頌徽鴻名軼巻領稱首邁垂衣
朱臺鬱相望青槐紛馳道秋雲湛甘露春風散芝草
龍樓日月照淄館風雲清儲光溫似玉藩度式如瓊
化洽鯷海君恩變龍庭長西北騖環裘東南盡龜象
出車長洲苑選旅朝夕川絡絡結雲騎弈弈泛戈船
燕駟遊京洛趙服麗有輝清歌畱上客妙舞送將歸
實相薄五禮妙花開六塵朙祥已玉燭寶瑞亦金輪
生蔑　蘿性身與嘉惠隆飛纓入華殿屣步出重宫
彩鳳鳴朝陽玄鶴舞清商瑞此永朙曲千載為金皇
　　　　同前十首　王　融
玄符昭景歷茂實偶英聲長為南山固永與朝日朙
靈丘比翼棲芳林合條起兩代分憲章一朝㑹書軌
二離金玉相三衮蘭蕙芳重儀文世子再奉東平王
空谷返逸驂隂山響鳴鶴振玉躧丹墀懐芳步青閣
崇文晦已朙膠庠雜復整弱臺畱折巾沂川詠芳潁
定林去喧俗鹿野出埃霞香風流梵琯澤雨散雲花
楚望傾澠滌日館仰鑾鈴已晞五雲發方照兩河清
幸哉朙盛世壯矣帝王居高門夜不柝飲帳曉長舒
總棹金陵渚方駕玉山阿輕露炫珠翠初風揺綺羅
西園抽蕙草北沼掇芳蓮生逄永朙樂死日生之年
　　　　同前　沈　約
聫翩貴遊子侈靡千金客華轂起飛塵珠履竟長陌
　　　　永世樂　魏　收
　　　　　隋書樂志曰後魏太武平河西得西涼樂
　　　　　其歌曲有永世樂
綺牕斜影入上客酒須添翠羽方開美鈆華汗不霑關
門今可下落珥不相嫌
　　　　無愁果有愁曲　李商隱
　　　　　隋書樂志曰北齊後主自能度曲嘗倚弦
　　　　　而歌别採新聲為無愁曲自彈胡琵琶而
　　　　　唱之音韻窈窕極於哀思使胡兒閹官輩
　　　　　齊和之曲終樂闋莫不隕涕雖行幸道路
　　　　　或時馬上奏之樂往哀來竟以亾國李商
　　　　　隱曰無愁果有愁曲北齊歌也唐㑹要天
　　　　　寶十三載改無愁為長歡
東有青龍西白虎中含福皇包世度玉壺渭水笑清潭
鑿天不到牽牛處騏驎踏雲天馬獰牛山撼碎珊瑚聲
秋娥㸃滴不成淚十二玉樓無故釘推煙唾月抛千里
十番紅桐一行死白楊别屋鬼迷人空畱暗記如蠶𥿄
日草向風牽短絲血凝血散今誰是
　　　　起夜來　桺　惲
　　　　　樂府解題曰起夜來其辭意猶念疇㫺思
　　　　　君之來也唐聶夷中又有起夜半
城南斷兵騎閣道覆青埃露華光翠網月影入蘭臺洞
房且莫掩應門或復開颯颯秋桂響非君起夜來
　　　　同前　施肩吾
香銷連理帶塵覆合歡杯嬾卧相思枕愁吟起夜來
　　　　起夜半　聶夷中
念逺心如燒不覺中夜起桃花帶露泛立抂月朙裏
　　　　獨不見　桺　惲
　　　　　樂府解題曰獨不見傷思而不得見也
别島望雲臺天淵臨水殿芳草生未積春花落如䨷出
從張公子還過趙飛鷰奉箒長信宫誰知獨不見
　　　　同前　沈佺期
盧家小婦鬱金堂海鷰雙栖玳瑁梁九月寒砧催下葉
十年征戍憶遼陽白狼河北音書斷丹鳳城南秋夜長
誰知含愁獨不見使妾朙月照流黄
　　　　同前　王　訓
日晚宜春草風軟上林朝對酒近初節開樓蕩夜嬌石
橋通小澗竹路上青霄持底誰見許長愁成細腰
　　　　同前　楊巨源
東風豔陽色桺綠花如䨷競理同心鬟争持合歡扇香
傳賈娘手粉離何郎面最恨巻簾時含情獨不見
　　　　同前　李　白
白馬誰家子黄龍邉塞兒天山三丈雪豈是逺行時春
蕙急秋草莎雞鳴曲池風催寒梭響月入霜閨悲憶與
君别時種桃齊蛾睂桃今百餘尺花落成枯枝終然獨
不見流淚空自知
　　　　同前　戴　倫
前宫路非逺舊苑春將遍玉户看早梅雕梁數歸鷰身
輕逐舞袖香暖傳歌扇自知秋風詞長待昭陽殿誰信
後庭人年年獨不見
　　　　同前　胡　曾
玉關一自有氛埃年少從軍竟未囘門外塵凝張樂榭
水邊香滅按歌臺牕􁍥夜月人何處簾巻春風鷰復來
萬里寂寥音信絶寸心争忍不成灰
樂府詩集巻第七十五　東吳毛晉訂正
樂府詩集巻第七十六
　　　　　　　太原　郭茂倩　編次
　　雜曲歌辭
　　　　攜手曲　沈　約
　　　　　攜手曲梁沈約所制也樂府解題曰攜手
　　　　　曲言攜手行樂恐芳時不畱君恩將歇也
捨轡下雕輅㪅衣奉玉牀聯簪映秋水開鏡比春妝所
畏紅顔促君恩不可長鵁冠且容裔豈吝桂枝亾
　　　　同前　吳　均
豔裔陽之春攜手清洛濵雞鳴上林苑薄草小平津長
裾藻白日廣袖帶芳塵故交一如此新知詎憶人
　　　　同前　田　娥
攜手共惜芳菲節鸎啼錦花滿城闕行樂逶迤念容色
色衰祇恐君恩歇鳯笙龍管白日隂盈虧自感青天月
　　　　邯鄲行　陸　厥
　　　　　通典曰邯鄲戰國時趙國所都自敬侯始
　　　　　都之有叢臺洪波臺抂焉邯山名鄲盡也
　　　　　樂府廣題曰邯鄲舞曲也
趙女擫鳴琴邯鄲紛躧歩長袖曵三街兼金輕一顧有
美獨臨風佳人抂遐路相思欲褰衽叢臺日已草
　　　　邯鄲歌　梁武帝
囘顧灞陵上北指邯鄲道短衣妾不傷南山為君老
　　　　大垂手　吳　均
　　　　　樂府解題曰大垂手小垂手皆言舞而垂
　　　　　其手也隋江總婦病行曰夫壻府中趨誰
　　　　　能大垂手是也又獨揺手亦與此同
垂手忽迢迢飛燕掌中嬌羅衫恣風引輕帶任情揺詎
似長沙地促舞不囘腰
　　　　同前　聶夷中
金刀剪輕雲盤用黄金縷裝束趙飛燕教來掌上舞舞
罷飛燕死片片隨風去
　　　　小垂手　吳　均
舞女出西秦躡影舞陽春且復小垂手廣袖拂紅塵折
腰應兩笛頓足轉雙巾蛾睂與慢臉見此空愁人
　　　　夜夜曲二首　沈　約
　　　　　夜夜曲梁沈約所作也梁樂府解題曰夜
　　　　　夜曲傷獨處也
北斗闌干去夜夜心獨傷月輝横射枕燈光半隠牀
河漢縱復横北斗横復直星漢空如此寧知心有憶孤
燈曖不朙寒機曉猶織零淚向誰道雞鳴徒歎息
　　　　同前　梁簡文帝
靄靄夜中霜河開向曉光枕啼常帶粉身眠不著牀蘭
膏盡㪅益薫鑪滅復香但問愁多少便知夜短長
　　　　同前　王　偃
愁人夜獨傷滅燭卧蘭房祇恐多情月旋來照妾牀
　　　　同前
北斗星移銀漢低班姬愁思鳯城西青槐陌上人行絶
朙月樓前烏夜啼
　　　　同前　僧貫休
蟪蛄切切風騷騷芙蓉噴香蟾蜍高孤燈耿耿征婦勞
㪅深撲落金䥘刀
　　　　秋夜長　王　融
　　　　　魏文帝詩曰漫漫秋夜長烈烈北風涼展
　　　　　轉不能寐披衣起彷徨彷徨忽已久白露
　　　　　沾我裳俯視清水波仰看朙月光又曰草
　　　　　蟲鳴何悲孤雁獨南翔鬱鬱多悲思緜緜
　　　　　思故鄉秋夜長其取諸此
秋夜長夜長樂未央舞袖拂花燭歌聲繞鳯梁
　　　　同前　王　勃
秋夜長殊未央月朙白露澄清光層城綺閣遥相望遥
相望川無梁北風受節南雁翔崇蘭委質時菊芳鳴環
曵履出長廊為君秋夜擣衣裳纎羅對鳳凰丹綺雙鴛
鴦調砧亂杵思自傷思自傷征夫萬里戍他鄉鶴關音
信斷龍門道路長所抂天一方寒衣徒自香
　　　　同前　張　籍
秋天如水夜未央天漢東西月色光愁人不寐畏枕席
暗蟲喞喞遶我傍荒城為村無㪅聲起看北斗天未朙
白露滿田風裊裊千聲萬聲鶡鳥鳴
　　　　秋夜曲二首　王　建
天清漏長霜泊泊蘭綠收榮桂膏涸高樓雲鬟弄嬋娟
古瑟暗斷秋風弦玉關遥隔萬里道金刀不剪雙淚泉
香囊火死香氣少向帷合眼何時曉(閣何時曉/一作向誰眠)城烏
作營啼野月秦州少婦生離别
秋燈向壁掩洞房良人此夜直朙光天河悠悠漏水長
南樓北斗兩相當
　　　　同前二首　王　維
丁丁漏水夜何長漫漫輕雲露月光秋壁闇蟲通夕響
寒衣未寄莫飛霜
桂魄初生秋露微輕羅已薄未㪅衣銀筝夜久殷勤弄
心怯空房不忍歸
　　　　夜坐吟　鮑　照
　　　　　夜坐吟鮑照所作也其辭曰冬夜沉沉夜
　　　　　坐吟言聽歌逐音因音託意也宗夬又有
　　　　　遥夜吟則言永夜獨吟憂思未歇與此不
　　　　　同
冬夜沉沉夜坐吟舍情(聲/一作)未發已知心霜入幕風度
林朱燈滅朱顔尋體君歌逐君音不貴聲貴意深
　　　　同前　李　白
冬夜夜寒覺夜長沉吟久坐坐北堂冰合井泉月入閨
青釭凝(釭青凝/一作金)明照悲啼青(金/一作)釭滅啼轉多掩妾淚
聽君歌歌有聲妾有情情聲合兩無違一語不入意從
君萬曲梁塵飛
　　　　同前　李　賀
踏踏馬頭(蹄/一作)誰見過眼看北斗直天河西風羅幕生
翠波鉛華笑妾顰青蛾為君起唱(舞/一作)長相思簾外嚴
霜皆倒飛朙星爛爛東方陲紅霞稍出東南涯陸郞去
矣乘班騅
　　　　遥夜吟　宗　夬
遥夜復遥夜遥夜憂未歇坐對風動帷臥見雲間月
　　　　寒夜怨　陶弘景
　　　　　樂府解題曰晉陸機獨寒吟云雪夜逺思
　　　　　君寒牕獨不寐但叙相思之意爾陶弘景
　　　　　有寒夜怨梁簡文帝有獨處愁亦皆類此
夜雲生夜鴻驚悽切嘹唳傷夜情空山霜滿髙煙平鈆
華沈照帳孤朙寒日微寒風緊愁心絶愁淚盡情人不
勝怨思來誰能忍
　　　　寒夜吟　鮑　溶
九衢金吾夜行行上宫玉漏遥分朙霜飇乘隂掃地起
旅鴻迷雪繞枕聲逺人歸夢既不成畱家惜夜歡心發
羅幕畫堂深皎㓗蘭煙對酒客幾人獸火揚光二三月
細腰楚姬絲竹間白紵長袖歌閒閒豈識苦寒損朱顔
　　　　獨處愁　梁簡文帝
　　　　　司馬相如美人賦曰芳香郁烈黼帳高張
　　　　　有女獨處婉然抂牀乃歌曰獨處室兮廓
　　　　　無依思佳人兮情傷悲獨處愁葢取諸此
獨處恒多怨開幕試臨風彈棊鏡奩上傅粉髙樓中自
君征馬去音信不曾通只恐金屏掩朙年已復空
　　　　憂旦吟　張　融
鳴琴當春夜春夜當鳴琴羈人不及樂(不樂/一作自)何似千
里心
　　　　雙婦吟　蕭　撝
寒夜静房櫳孤妾􁈖偏叢悲生聚紺黛淚下浸妝紅蓄
恨縈心裏含啼歸帳中㑹須朙月落那忍見牀空
　　　　同聲歌　張　衡
　　　　　樂府解題曰同聲歌漢張衡所作也言婦
　　　　　人自謂幸得充閨房願勉供婦職不離君
　　　　　子􁈖爲莞簟在下以蔽匡牀衾裯在上以
　　　　　護霜露繾綣枕席没齒不忘焉以喻臣子
　　　　　之事君也晉傅玄何當行曰同聲自相應
　　　　　同心自相知言結交相合其義亦同也
邂逅承際㑹得充君後房情好新交接恐慄若探湯不
才勉自竭賤妾職所當綢繆主中饋奉禮助蒸嘗􁈖爲
苑蒻席抂下蔽匡牀願為羅衾幬抂上衛風霜洒掃清
枕席鞮芬以狄香重戸結金扃高下華燈光衣解巾粉
御列圖陳枕張素女為我師儀態盈萬方衆夫所希見
天老教軒皇樂莫斯夜樂沒齒焉可忘
　　　　何當行　傅　玄
同聲自相應同心自相知外合不由中雖固終必離管
鮑不世出結交安可為
　　　　定情詩　繁　欽
　　　　　樂府解題曰定情詩漢繁欽所作也言婦
　　　　　人不能以禮從人而自相悦媚乃解衣服
　　　　　玩好致之以結綢繆之志若臂環致拳拳
　　　　　指環致殷懃耳珠致區區香囊致扣扣跳
　　　　　脱致契闊佩玉結恩情自以為志而期於
　　　　　山隅山陽山西山北終而不答乃自傷悔
　　　　　焉
我出東門遊邂逅承清塵思君即幽房侍寢執衣巾時
無桑中契廹此路側人我即媚君姿君亦悦我顔何以
致拳拳綰臂雙金環何以致慇懃約指一雙銀何以致
區區耳中雙朙珠何以致叩叩香囊繫肘後何以致契
闊繞腕雙跳脱何以結恩情珮玉綴羅纓何以結中心
素縷連雙針何以結相於金薄畫搔頭何以慰别離耳
後瑇瑁釵何以答懽悦紈素三條裾何以結愁悲白絹
雙中衣與我期何所乃期東山隅日旰兮不至谷風吹
我襦逺望無所見涕泣起踟蹰與我期何所乃期山南
陽日中兮不來飄風吹我裳逍遥莫誰覩望君愁我腸
與我期何所乃期西山側日夕兮不來躑躅長歎息逺
望凉風至俯仰正衣服與我期何所乃期山北岑日草
兮不來淒風吹我衿望君不能坐悲苦愁我心愛身以
何為惜我華色時中情既欵欵然後尅宻期褰衣躡花
草謂君不我欺厠此醜陋質徙倚無所之自傷失所欲
淚下如連絲
　　　　定情篇　喬知之
共君結新㛰嵗寒必未卜相與遊春園各隨情所逐君
念菖蒲花妾感苦寒竹菖花多豔姿寒竹有貞葉此時
妾比君君心不如妾簪玉步河堤交(字/闕一)援綠蕺鳧雁将
子遊鸎鷰從雙栖君念春光好妾向春光啼君時不得
意妾棄還金閨結(字/闕一)本同心悲懽何未齊怨朙前致辭
願得中所悲人間丈夫易世路婦難為始經天月照終
若流星馳長信佳麗人失意非蛾睂廬江小史婦非關
織作遲本願長相對今已長相思復有遊宦子結援從
梁陳燕居崇三朝去來歷九春誓心妾終始蠶桑奉所
親歸願未克從黄金贈路人潔婦懐朙義從汎河之津
于今千萬年誰當問水濵㪅憶倡家樓夫壻事封侯去
時思灼灼去罷心悠悠不憐妾嵗晏千載隴西頭以茲
常惕惕百慮恒盈積由來共結褵幾人同匪石故嵗彫
梁鷰雙去今來隻今日玉庭梅朝紅草成碧碧榮始芬
敷黄葉已淅瀝何用念芳春芳春有流易何用重懽娛
懽娛俄戚戚家本巫山陽歸去路何長叙言情未盡採
菉已盈筐桑日(字/闕一)映物草色盈高岡下有碧流水上有
丹桂香桂枝不須折碧流清且潔贈君比芳菲受惠常
不滅贈君淚潺湲相思無斷絶妾有秦家鏡寶匣裝珠
璣鑑來年二八不記易隂暉妾(字/闕一)光寂寂委照影依依
今日持為贈相識莫相違
　　　　定情樂　施肩吾
敢嗟君不憐自是命不諧著破三條裾郤還雙股釵
　　　　合歡詩五首　楊　方
　　　　　樂府解題曰合歡詩晉楊方所作也言婦
　　　　　人謂虎嘯風起龍躍雲浮磁石引針陽燧
　　　　　改火皆以同聲相應同氣相求我與君情
　　　　　亦猶形影宫商之不離也常願食共竝根
　　　　　穗飲共連理柸衣共雙絲絹寑共無縫裯
　　　　　坐必接膝行必攜手如鳥同翼如魚比目
　　　　　利斷金石密踰膠漆也
虎嘯谷風起龍躍景雲浮同聲好相應同氣自相求我
情與子親譬如影追軀食共同根穗飲共連理杯衣共
雙絲絹寑共無縫裯居願接膝坐行願攜手趨子静我
不動子遊我不畱齊彼同心鳥譬彼比目魚情至斷金
石膠漆未為牢但願長無别合形作一軀生為併身物
死為同棺灰秦氏自言至我情不可儔
磁石引長針陽燧下炎煙宫商聲相和心同自相親我
情與子合亦如影追身寢共織成被絮共同功綿暑揺
比翼扇寒坐倂肩氈子笑我必哂子蹙我無歡來與子
共迹去與子同塵齊彼蛩蛩獸舉動不相捐惟願長無
别合形作一身生有同室好死成併棺民徐氏自言至
我情不可陳
獨坐空室中愁有數千端悲響荅愁歎哀涕應苦言彷
徨四顧望白日入西山不覩佳人來但見飛鳥還飛鳥
亦何樂夕㝛自作羣
飛黄銜長轡翼翼囘輕輪俯涉淥水澗仰過九層山脩
途曲且險秋草生兩邉黄華如沓金白花如散銀青敷
羅翠采絳葩象赤雲爰有承露枝紫榮合素芬扶路重
清藻布翹芳且鮮目為豔采囘心為奇色旋撫心悼孤
客俯仰還自憐踟蹰向壁歎攬筆作此文
南隣有奇樹承春挺素華豐翹被長條綠葉蔽朱柯因
風吹微音芳氣入紫霞我心羡此木願徙著子家夕得
遊其下朝得弄其葩爾根深且堅予宅淺且洿移植良
無期欲息將如何
樂府詩集巻第七十六　東吳毛晉訂正
樂府詩集巻第七十七
　　　　　　　太原　郭茂倩　編次
　　雜曲歌辭
　　　　春江行　梁簡文帝
　　　　　唐郭元振曰春江巴女曲也
客行祇念路相爭渡京口誰知堤上人拭淚空搖手
　　　　春江曲　郭元振
江水春沈沈上有雙竹林竹葉壞水色郞亦壞人心
　　　　同前　張　籍
春江無雲潮水平蒲心出水鳧雛鳴長干夫壻愛逺行
自染春衣縫已成妾身生長金陵側去年隨夫住江北
春來未到父母家舟小風多渡不得欲辭舅姑先問人
私向江頭祭水神
　　　　同前三首　張仲素
搖漾越江春相將看白蘋歸時不覺夜出浦月隨人
家寄征江岸征人幾嵗遊不知潮水信每日到沙頭
乘曉南湖去參差疊浪横前洲抂何處霧裏雁嚶嚶
　　　　江上曲　謝　眺
易陽春草出踟蹰日已草蓮葉尚田田淇水不可渡願
子淹桂舟時同千里路千里旣相許桂舟復容與江上
可采菱清歌共南楚
　　　　同前　李嘉祐
江上澹澹芙蓉花江口蛾睂獨浣沙可憐應是陽臺女
坐對鸕鷀嬌不語掩面羞看北地人囘首忽作空山雨
蒼梧秋色不堪論千載依依帝子魂君看峰上班班竹
盡是湘妃泣淚痕
　　　　江臯曲　王　融
林斷山㪅續洲盡江復開雲峰帝鄉起水源桐柏來
　　　　楊花曲　湯惠休
葳蕤華結情宛轉風含􁈖掩涕守春心折蘭還自遺江
南相􁈖引多歎不成音黄鶴西北去銜我千里心深堤
下生草髙城上入雲春人心生􁈖􁈖心長爲君
　　　　桃花曲　梁簡文帝
但使新花豔得間美人簪何須論後實怨結子瑕心
　　　　同前　顧　況
魏帝宮人舞鳳樓隋家天子泛龍舟君王夜醉春眠晏
不覺桃花逐水流
　　　　映水曲　范静妻沈氏
輕鬢學浮雲雙蛾擬初月水澄正落釵萍開理垂髮
　　　　登樓曲　范静妻沈氏
憑髙川陸近望逺阡陌多相思隔重嶺相憶限(恨/一作)長
河
　　　　越城曲
别怨悽歌響離啼溼舞衣願假烏棲曲翻從南向飛
　　　　迎客曲　徐　勉
絲管列舞席陳含聲未奏待嘉賔羅絲管舒舞席斂袖
嘿脣迎上客
　　　　送客曲　徐　勉
袖繽紛聲委咽餘曲未終高駕别爵無算景已流空紆
長袖客不畱
　　　　送歸曲　吳　均
送子獨南歸攬衣空閔黙關山晝欲暗河冰夜向塞鷰
至他人鄉雁去還誰國寄子兩行書分朙達濟北
　　　　還臺樂　陸　瓊
蒲萄四時芳醇璢璃千鍾舊賓夜飲舞遲銷燭朝醒絃
促催人春風秋月恒好驩醉日月言新
　　　　芙蓉花　辛德源
洛神挺凝素文君拂豔紅麗質徒相比鮮彩兩難同光
臨照波日香隨出岸風渉江良自逺託意抂無窮
　　　　浮遊花
窗中斜日照池上落花浮若畏春風晚當思秉燭遊
　　　　芳林篇　桺　惲
芳林曄兮發朱榮時既晚兮隨風零隨風零兮返無期
安得陽華遺所思
　　　　上林　梁昭朙太子
千金騣䮍騎萬斤流水車争遊上林苑髙葢逗春蕐
　　　　夾樹　吳　均
桂樹夾長歧復值清風吹氛氳揉芳葉連綿交密枝能
迎春露㸃不逐秋風移願君長惠愛當使歳寒知
　　　　樹中草　梁簡文帝
幸有青袍色聊因翠幄凋雖間珊瑚蔕非是合歡條
　　　　同前　李　白
鳥銜野田草誤入枯桑裏客土植危根逢春猶不死草
木雖無情因依尚可生如何同枝葉各自有枯榮
　　　　同前　張　祜
青青樹中草託根非不危草生樹郤死榮枯君可知
　　　　城上􁓔　吳　均
􁓔生滿城頭􁓔葉落城溝􁓔莖左右披溝水東西流少
年感恩命奉劒事西周但令直心盡何用返封侯
　　　　燕燕于飛　江　總
　　　　　燕燕詩曰燕燕于飛差池其羽之子于歸
　　　　　逺送于野燕燕于飛葢出於此按燕燕本
　　　　　衛莊姜送歸妾之詩也若江總辭詠雙燕
　　　　　而已
二月春暉暉雙燕理毛衣銜花弄靃蘼拂葉隱芳菲或
在堂間戲多從幕上飛若作仙人履終向日南歸
　　　　錦石擣流黄　隋煬帝
漢使出燕然愁閨夜不眠易製􁍥燈下鳴砧秋月前今
夜長城下雪昬月應暗誰見倡樓前心悲不成慘
　　　　河曲遊　盧思道
鄴下盛風流河曲有名遊應徐託後乗車馬踐芳洲手
茸雞樹密遥裔鶴烟稠日上疑髙葢雲起類重樓金羈
自沃若蘭棹成夷猶懸匏動清吹采菱轉豔謳還珂響
金埒歸袂拂銅溝唯畏三春晚勿言千載憂
　　　　城南隅讌　盧思道
城南氣初新才王邀故人輕盈雲映日流亂鳥啼春花
飛北寺道絃散南漳濵舞動淮南袖歌揚齊后塵駢鑣
歇夜馬接軫限歸輪公孫飲彌月平原讌浹旬即是消
聲地何須逺避秦
　　　　喜春遊歌二首　隋煬帝
禁苑百花新佳期遊上春輕身趙皇后歌曲李夫人
歩緩知無力臉慢動餘嬌錦袖淮南舞寳袜楚宮腰
　　　　春遊吟　李　章
初春遍芳甸千里藹盈矚美人摘新英歩歩玩春綠所
思杳何處宛抂吳江曲可憐不得共芳菲日草歸來淚
滿衣
　　　　春遊樂　施肩吾
一年三百六十日賞心那似春中物草迷曲塢花滿園
東家少年西家出
　　　　同前二首　李　端
遊童蘇合帶倡女蒲葵扇初日映城時相思忽相見褰
裳踏露草理鬢囘花面薄草不同歸畱情此芳甸
柘彈連錢馬銀鉤妥堕鬟採桑春陌上踏草夕陽間意
合詞先露心誠貌郤閑朙朝若相憶雲雨出巫山
　　　　春遊曲三首　張仲素
煙桺飛輕絮風榆落小錢濛濛百花裏羅綺競鞦韆
騁望登香閣争髙下砌臺林間踏青去席上意錢來
行樂三春節林花百和香當年重意氣先佔鬬雞場
　　　　樂府　古　辭
行胡從何方列國持何來氍毺㲮􁜠五木香迷迭艾蒳
及都梁
　　　　同前　魏朙帝
種瓜東井上冉冉自踰垣與君新為㛰瓜葛相結連寄
託不肖軀有如倚太山兔絲無根株蔓延自登縁萍藻
託清流常恐身不全被蒙丘山惠賤妾執拳拳天日照
知之想君亦俱然
　　　　同前二首　劉言史
花頷紅騣一向偏緑槐香陌欲朝天仍嫌衆裏嬌行疾
傍鐙深藏白玉鞭
噴珠團香小桂條玉鞭兼賜霍嫖姚弄影便從天禁出
碧蹄聲碎五門橋
　　　　同前　顧　況
暖谷春光至宸遊近甸榮雲隨天仗轉風入御簾輕翠
葢浮佳氣朱樓倚太清朝臣冠劒退宮女管絃迎細草
承雕輦繁花入幔城文房開聖武藻衛宿天營玉醴隨
觴至銅壺逐漏行五星含土德萬姓徹中聲親祀先崇
典躬推示勸耕國風新正樂農器近消兵道德關河固
刑章日月朙野人同鳥獸率舞感昇平
　　　　同前　權德興
光風澹蕩百花吐樓上朝朝學歌舞身年二八壻侍中
㓜妹承恩兄尚主緑牕珠箔繡鴛鴦侍婢先焚百和香
鶯啼日出不知曙寂寂羅幃春夢長
　　　　同前三首　孟　郊
蓮子不可得荷花生水中猶勝道傍桺無事(時/一作)蕩春
風
渌萍與荷葉同此一水中風吹荷葉在渌萍西復東
蓮花未開時苦心終日卷春水(風/一作)徒蕩漾荷花未開
展
　　　　同前　陸長源
芙蓉初出水􁰕蓞露中花風吹著枯木無奈值空槎
　　　　雜曲二首　王　筠
鳥(烏/一作)還夜已逼蟲飛曉尚賒桂月徒畱影蘭臺空結
花
可憐洛城東芳樹揺春風丹霞映白日細雨帶輕虹
　　　　同前　傅　縡
新人新寵住蘭堂翠帳金屛玳瑁牀叢星不如珠簾色
度月還如(似/一作)粉壁光從來著名推趙子復有丹脣發
皓齒一嬌一態本難逢如畫如花定相似樓臺宛轉曲
皆通絃管逶迤徹下風此殿笑語恒長共傍省歡娛不
復同訝許人情太厚薄分恩賦念能斟酌多作繡被為
鴛鴦長弄綺琴憎别鶴人今投寵要須堅㑹使嵗寒恒
度前共取辰星作心抱無轉無移千萬年
　　　　同前　徐　陵
傾城得意已無儔洞房連閣未消愁宮中本造鴛鴦殿
為誰新起鳳凰樓緑黛紅顔兩相發千嬌百念情無歇
舞衫廻袖勝春風歌扇當窗似秋月碧玉宮妓自翩妍
絳樹新聲自(最/一作)可憐張星舊抂天河上猶來張姓本
連天二八年時不憂度傍邉得寵誰應(相/一作)妬立春歷
日自當新正月春幡底頭故流蘇錦帳挂香囊織成羅
幌隠燈光只應私將琥珀枕暝暝來上珊瑚牀
　　　　同前三首　江　總
行行春逕蘼蕪緑織素那復解琴心乍愜南階悲緑草
誰堪東陌怨黄金紅顔素月俱三五夫壻何抂今追虜
關山隴月春雪冰誰見人啼花照戸
殿内一處起金房倂勝餘人白玉堂珊瑚挂鏡臨網戸
芙蓉作帳照雕梁房櫳宛轉垂翠幕佳麗逶迤隠珠箔
風前花管颺難畱舞處花鈿低不落陽臺通夢太非真
洛浦凌波復不新曲中唯聞張女曲定有同姓可憐人
但願私情賜斜領不願傍人相比竝妾門逢春自可榮
君面未秋何意冷
泰山言應可轉移新寵不信㪅參差合歡錦帶鴛鴦鳥
同心綺袖連理枝皎皎新秋朙月開早露飛螢暗裏來
鯨燈落花殊未盡虬水銀箭莫相催非是神女期河漢
别有仙姬入吹臺未眠解著同心結欲醉那堪連理杯
後宮不愜茱茰芳夜夜争開蘇合房寶釵翠鬢還相似
朱脣玉面非一行新人未語言如澀新寵無前判不臧
願奉㪅衣蘭麝氣恐君馬到自驚香
　　　　同前　王　勃
智瓊神女來訪文君蛾睂始約羅袖初薰歌齊曲韻舞
亂行分若向陽臺薦枕何啻得勝朝雲
　　　　古曲　陳後主
桂鉤影桂枝開紫綺袖逐風廻日朙珠色偏亮葉盡衫
香㪅來
　　　　同前　王　襃
青樓臨大道遊俠盡淹畱陳王金被馬秦女桂為鉤馳
輪洛陽巷鬭雞南陌頭薄草風塵起聊為清夜遊
　　　　同前五首　施肩吾
可憐江北女慣唱江南曲揺落木蘭舟雙鳧不成浴
郎為匕上香妾為籠上灰歸時雖暖熱去罷生塵埃
夜裁鴛鴦綺朝織蒲桃綾欲試一寸心待縫三尺冰
憐時魚得水怨罷商與參不如山支子卻解結同心
紅顔感草花白日同流水思君如孤燈一夜一心死
樂府詩集巻第七十七
　　　　　　　東吳毛晉訂正　男扆再訂
樂府詩集巻第七十八
　　　　　　　太原　郭茂倩　編次
　　雜曲歌辭
　　　　燉煌樂　溫子昇
　　　　　通典曰燉煌古流沙地黑水之所經焉秦
　　　　　及漢初為月支匈奴之境武帝開其地後
　　　　　分酒泉置燉煌郡燉大煌盛也
客從遠方來相隨歌且笑自有燉煌樂不減安陵調
　　　　同前二首　王　胃
長途望無已高山斷還續意欲此念時氣絶不成曲
極目眺脩塗平原忽超逺心期在何處望望崦嵫晚
　　　　阿那瓌
　　　　　北史曰阿那瓌蠕蠕國主也蠕蠕之為國
　　　　　冬則徙渡漠南夏則還居漠北通典曰蠕
　　　　　蠕自拓跋初徙雲中即有種落後魏太武
　　　　　神䴥中彊盛盡有匈奴故地阿那瓌孝朙
　　　　　帝時蠕蠕國主辭云匈奴主也
聞有匈奴主雜騎起塵埃列觀長平坂驅馬渭橋來
　　　　髙句麗　王　襃
　　　　　通典曰髙句麗東夷之國也其先曰朱蒙
　　　　　本出於夫餘朱蒙善射國人欲殺之遂棄
　　　　　夫餘東南走渡暜述水至紇升骨城居焉
　　　　　號曰句麗以髙為氏按唐亦有髙麗曲李
　　　　　勣破高麗所進後改夷賓引者是也
蕭蕭易水生波燕趙佳人自多傾杯覆盌漼漼垂手奮
袖娑娑不惜黄金散盡只畏白日蹉跎
　　　　同前　李　白
金花折風帽白馬小遲囘翩翩舞廣袖似鳥海東來
　　　　舍利弗
金繩界寶地珍木䕃瑶池雲間妙音奏天際法蠡吹
　　　　摩多樓子
從戎向邊北遠行辭宻親借問隂山候還知塞上人
　　　　同前　李　賀
玉塞去金人二萬四千里風吹沙作雲一時渡遼水天
白水如涓甲絲雙串斷行行莫苦辛城月猶􁍥半曉氣
朔烟上趢趗胡馬蹄行人聽水别隔隴長東西
　　　　法夀樂　王　融
天長命自短世促道悠悠禪衢開逺駕愛海亂輕舟累
塵曾未極積樹豈能籌情埃何用洗正水有清流
　　　　　右歌本處
百神肅以䖍三靈震且越常耀揜芳霄薰風鏡蘭月(作/一)
(蘭月/微風動)丹榮落(藻/一作)玉墀翠羽文珠闕皓毳非虚來交
輪豈徒發
　　　　　右歌靈瑞
韶年春已仲朙星夜未央千祀鍾林曆萬國㑹佳祥金
容函夕景翠鬢佩晨光表塵維浄覺泛俗廼輪皇
　　　　　右歌下生
襲氣變離宮重柝警曾殿曼響感心神脩容展懽宴生
老終已縈死病行當薦方為浄國逰豈結危城戀
　　　　　右歌抂宮
春木(枝/一作)多病夭秋葉少欣榮心骸終委滅親愛暫平
生長風吹北壟迅影急東瀛知三既情竭(暢/一作)得一乃
身貞
　　　　　右歌田遊
飛策辭國門端儀偃郊樹慈愛徒相思閨中空怨慕風
隸乖往塗駿足獨歸路舉袂謝時人得道且還顧
　　　　　右歌出國
朙心弘十力寂慮安(通/一作)四禪青禽承逸軌文鑣鏡重
川鷲嵓摽逺勝鹿野究清玄不有希世寶何以導蒙泉
　　　　　右歌得道
亭亭宵月流朏朏晨霜結川上不徘徊條間問生滅靈
知湛常然符映有盈缺感運復來儀且壓(厭/一作)人間泄
(世/一作)
　　　　　右歌寶樹(雙樹/一作)
春山玉所府檀林鸞所栖引火歸炎隧揖水自青隄菴
園無異轍祇館有同躋比肩非今古接武豈燕齊
　　　　　右歌賢衆
㫺余輕嵗月茲也重光隂閨中屏鈆黛闕下挂纓簪禪
悅兼芳旨法言戀清琴一異非能辨寵辱(空有/一作)誰為心
　　　　　右歌學徒
峻岸臨層穹迢迢疎逺風騰芳清漢裏響𣑽高雲中金
華紛冉弱瓊樹鬱青葱貞心逸(延/一作)浄景邃業嗣天宮
　　　　　右歌供具
影響未嘗隔晦朙殊復親弘慈邈已逺睿后扇高塵區
中提景福㝢外沐深仁萬祀畱國祚億兆慶唐民
　　　　　右歌福應
　　　　歩虛詞十首　庾　信
　　　　　樂府解題曰歩虛詞道家曲也備言衆仙
　　　　　縹緲輕舉之美
渾成空教立元始正塗開赤玉靈文下朱陵真氣來中
天九龍館倒景八風臺雲度弦歌響星移空殿廻青衣
上少室童子向蓬萊逍遥聞四㑹倐忽度三災
無名萬物始有道百靈初寂絶乗丹氣玄冥上玉虚三
元隨建節八景逐廻輿赤鳳來銜璽青烏入獻書壞机
仍成机枯魚還作魚栖心浴日館行樂止雲墟
凝真天地表絶想寂寥前有象猶墟豁㤀形本自然開
經壬子嵗值道甲申年廻雲隨舞曲流水逐歌弦石髓
香如飯芝房脆似蓮停鸞讌瑶水歸路上鳴天
道生乃太一守静即玄根中和練九氣甲子謝三元居
心受善水教學重香園鳧畱報關吏鶴去畫城門㪅以
欣無迹還來寄絶言
洞庭尊上德虞石㑹朙真要妙思玄紀(絶/一作)虛無養谷
神丹丘乗翠鳳玄圃馭班麟移棃付苑吏種杏乞山人
自此逢何世從今復幾春海無三尺水山成數寸塵
東朙九芝葢北屬(燭/一作)五雲車飄颻入倒景出没上煙
霞春泉下玉澑(雷/一作)青鳥向金華漢帝看桃核齊侯問
棗花上元應送酒來向蔡經家
歸心遊太極回向入無名五香芬紫府千燈照赤城鳳
林採珠實春山種玉榮夏笛三山響春鍾九乳鳴絳河
應遠别黃鵠來相迎
北閣臨玄水南宮坐絳雲龍泥印玉䇿天火練真文上
元風雨散中天歌吹兮靈駕千尋上空香萬里聞
地鏡階基逺天窗影迹深碧玉成雙樹空青為一(逈/一作)
林鵠巢堪鍊石蜂房得煮金漢武多驕慢淮南不小心
蓬萊入海底何處可追尋
麟洲一海濶玄圃半天髙浮丘迎子晉若士避盧敖經
飡林慮李舊食綏山桃成丹須竹節刻髄用蘆刀無妨
隱士去即是賢人逃
　　　　同前二首　隋煬帝
洞府凝玄液靈山體自然俯臨滄海島囘出大羅天八
行分寶樹十丈散芳蓮懸居燭日月天歩役風煙躡記
書金簡乘空誦玉篇冠法二儀立佩帶五星連瓊軒觶
甘露瑜井挹膏泉南巢息雲馬東海戲桑田囘旗逰八
極飛輪入九玄髙蹈虛無外天地乃齊年
總轡行無極相推凌太虚翠霞成鳳輦碧霧翼龍輿輕
舉金臺上髙㑹玉林墟朝遊度圓海夕宴下方諸
　　　　同前　陳　羽
漢武清齋讀鼎書内官扶上畫雲車壇上月朙宮殿閉
仰看星斗禮空虛
　　　　同前　顧　況
逈歩遊三洞清心禮七真飛符超羽翼禁火醮星辰殘
藥沾雞犬靈香出鳳麟壺中無窄處願得一容身
　　　　同前十首　吳　筠
衆仙仰靈範肅駕朝神宗金景相照曜逶迤昇太空七
玄已髙飛火鍊生朱宮餘慶逮天壤平和王道融八威
清遊氣十絶舞祥風使我躋陽源其來自隂功逍遥太
霞上真鑒靡不通
逸轡登紫清元乘邁奔電閬風隔三天俯視猶可見玉
闈(闥/一作)標敞朗瓊林鬱蔥蒨自非挺金骨焉得諧夙願
真朋何森森合景恣遊宴良㑹㤀淹畱千齡纔一眄
三宫發朙景朗照同鬱儀紛然馳飈歘上采空青蕤令
我洞金色後天耀瓊姿心叶太虚静寥寥竟何思玄中
有至樂淡泊終無爲但與正眞友飄颻散遨嬉
稟化凝正氣鍊形爲眞仙㤀心符元宗返本叶自然帝
一集絳宮流光出丹玄元英與桃君朗詠長生篇六符
煥朙霞百闕(關/一作)羅紫煙飈車渉寥廓靡靡乗景遷不
覺雲路逺斯須遊萬天
扶桑誕初景羽葢凌晨霞倐歘造西域嬉遊金母家碧
津湛洪源灼爍敷荷花煌煌青琳宮璀璨列玉華眞氣
溢絳府自然􁈖無邪俯矜區中士天濁良可嗟
瓊臺劫爲仞孤映大羅表常有三素雲凝光自飛繞羽
童泛朙霞升降何縹緲鸞鳳吹雅音栖翔絳林標玉虛
無晝夜靈景何皎皎一覩太上京方知衆天小
灼灼青華林靈風振瓊柯三光無冬春一氣清且和廻
首邇結鄰傾眸親曜羅豁落制六天流鈴威百魔緜緜
慶不極誰謂椿齡多
髙情無侈靡遇物生華光至樂無簫歌玉音自玲琅或
登朙真臺宴此羽景堂㕿靄結寳雲靡微散靈香天人
誠遐曠歡泰不可量
爰從太微上肆覲虚皇尊騰我八景輿威遲入天門既
登玉晨庭肅肅仰紫軒敢問龍漢末如何闢乾坤怡然
輟雲璈告我希夷言幸聞至精理方見造化源
二氣播萬有化機無停輪而我操其端乃能出陶鈞寥
寥天漢上所遇皆清真澄瑩含元和氣同自相親絳樹
結丹實紫霞流碧津以茲保童嬰永用超形神
　　　　同前二首　劉禹錫
阿母種桃雲海際花落子成二千嵗海風吹折最繁枝
跪捧瓊盤獻天帝
華表千年鶴一歸凝丹為頂雪為衣星星仙語人聴盡
卻向五雲翻翅飛
　　　　同前十九首　韋渠牟
玉簡真人降金書道籙通煙霞方蔽日雲雨已生風四
極威儀異三天使命同那將人世戀不去上清宮
羽駕正翩翩雲鴻最自然霞冠將月曉珠珮與星連鏤
玉畱新訣雕金得舊編不知飛鳥學㪅有㡬人仙
上帝求仙使真符取玉郎三才閒布象二景鬱生光騎
吏排龍虎笙歌走鳳凰天高人不見暗入白雲鄉
鸞鶴共徘徊仙官使者催香花三洞啓風雨百神來鳳
篆文初定龍泥印已開何須生羽翼始得上瑶臺
羽節忽排煙蘇君已得仙命風驅日月縮地走山川幾
處畱丹竈何時種玉田一朝騎白虎直上紫微天
静發降靈香思神意智長虎存時促歩龍想㪅成章扣
齒風雷響挑燈日月光仙雲抂何處髣髴滿空堂
㡬度遊三洞何方召百神風雲皆守一龍虎亦全真執
節仙童小燒香玉女春應須絶巖内委曲問皇人
上法杳無營玄脩似有情道宮瓊作想真帝玉爲名召
岳驅旌節馳雷發吏兵雲車降何處齊室有仙卿
羽衛一何鮮香雲起草煙方朝太素帝㪅向玉清天鳳
曲凝猶吹龍驂儼欲前真文幾時降知抂永和年
大道何年學真符此日催還持金作印未要玉為臺羽
節分朙授霞衣整頓裁應縁五雲使教上列仙來
獨自授金書蕭條詠紫虛龍行還當馬雲起自成車九
轉風煙合千年井竈餘參差從太一夀等混元初
道學已通神香花㑹女真霞牀珠斗帳金薦玉輿輪一
室心偏静三天夜正春靈官竟誰降仙相有夫人
上界有黄房仙家道路長神來知位次樂變協宮商競
把璢璃椀誰傾白玉槳霞衣最芬馥蘇合是靈香
珠佩紫霞纓夫人㑹八靈太霄猶有觀絶宅豈無形草
雨徘徊降仙歌宛轉聽誰逢玉妃輦應檢九真經
西海辭金母東方拜木公雲行疑帶雨星歩欲凌風羽
袖揮丹鳳霞巾曵彩虹飄颻九霄外下視望仙宮
玉樹雜金花天河織女家月邀丹鳳舄風送紫鸞車霧
縠龍綃帶雲屏列錦霞瑶臺千萬里不覺往來賖
舞鳳凌天出歌麟入夜聽雲容衣眇眇風韻曲泠泠扣
齒端金簡焚香檢玉經仙宮知不遠只近太微星
紫府與玄洲誰來物外遊無煩騎白鹿不用駕青牛金
化顔應駐雲飛鬢不秋仍聞碧海上㪅用玉為樓
轡鶴復驂鸞全家去不難雞聲隨羽化犬影入雲看釀
玉當成酒燒金且轉丹何妨五色綬次苐給仙官
　　　　同前　僧皎然
予因覽真訣遂感西域君玉笙下青冥人間未曾聞日
華鍊魂魄皎皎無垢氛謂我有仙骨且令餌氤氳俯仰
媿靈顔願隨鸞鶴羣俄然動風馭縹眇歸青雲
　　　　同前　髙　駢
青溪道士人不識上天下天鶴一隻洞門深鎖碧牕寒
滴露研珠寫周易
　　　　歩虛引　陳　陶
小隱山人十洲客莓苔為衣雙耳白青編為我忽降書
草雨虹蜺一千尺赤城門閉六丁直曉日已燒東海色
朝天半夜聞玉雞星斗離離礙龍翼
樂府詩集巻第七十八
　　　　　　　東吳毛晉訂正　男扆再訂
樂府詩集巻第七十九
　　　　　　　太原　郭茂倩　編次
　　近代曲辭
　　　　　荀子曰久則論略近則論詳言世近而易
　　　　　知也兩漢聲詩著于史者唯郊祀安世之
　　　　　歌而已班固以廵狩福應之事不序郊廟
　　　　　故餘皆弗論由是漢之雜曲所見者少而
　　　　　相和鐃歌或至不可曉解非無傳也久故
　　　　　也魏晉已後訖於梁陳雖略可考猶不若
　　　　　隋唐之為詳非獨傳者加多也近故也近
　　　　　代曲者亦雜曲也以其出扵隋唐之世故
　　　　　曰近代曲也隋自開皇初文帝置七部樂
　　　　　一曰西涼伎二曰清商伎三曰髙麗伎四
　　　　　曰天竺伎五曰安國伎六曰龜茲伎七曰
　　　　　文康伎至大業中煬帝乃立清樂西涼龜
　　　　　茲天竺康國疎勒安國髙麗禮畢以為九
　　　　　部樂器工衣於是大備唐武徳初因隋舊
　　　　　制用九部樂太宗増髙昌樂又造讌樂而
　　　　　去禮畢曲其著令者十部一曰讌樂二曰
　　　　　清商三曰西凉四曰天竺五曰髙麗六曰
　　　　　龜茲七曰安國八曰疎勒九曰髙昌十曰
　　　　　康國而總謂之燕樂聲辭繁雜不可勝紀
　　　　　凡燕樂諸曲始於武徳貞觀盛於開元天
　　　　　寶其著錄者十四調二百二十二曲又有
　　　　　梨園别教院法歌樂十一曲雲韶樂二十
　　　　　曲肅代以降亦有因造僖昭之亂典章亾
　　　　　缺其所存者㮣可見矣
　　　　紀遼東二首　隋煬帝
　　　　　紀遼東隋煬帝所作也通典曰髙句麗自
　　　　　東晉以後居平壤城亦曰長安城隋山屈
　　　　　曲南臨浿水在遼東南復有遼東玄菟等
　　　　　數十城隋書曰大業八年煬帝伐髙麗度
　　　　　遼水大戰于東岸撃賊破之進圍遼東是
　　　　　也王建又有渡遼水亦出於此
遼東海北翦長鯨風雲萬里清方當銷鋒散馬牛旋師
宴鎬京前歌後舞振軍威飲至解戎衣判不徒行萬里
去空道五原歸
秉旄仗節定遼東俘馘變夷風清歌凱捷九都水歸宴
雒陽宫䇿功行賞不淹畱全軍藉智謀詎似南宫複道
上先封雍齒侯
　　　　同前　隋王　冑
遼東浿水事龔行俯拾信神兵欲知振旅旋歸樂為聽
凱歌聲十乗元戎纔渡遼扶濊已冰消詎似百萬臨江
水按轡空廻鑣天威電邁舉朝鮮信次即言旋還笑魏
家司馬懿迢迢用一年鳴鑾詔蹕發淆潼合爵及疇庸
何必豐沛多相識比屋降堯封
　　　　遼東行　王　建
遼東萬里遼水曲古戍無城復無屋黄雲葢地雪作山
不惜黄金買衣服戰囘各自收弓箭正西囘面家鄉逺
年年郡縣送征人將與遼東作丘坂寧為草木鄉中生
有身不向遼東行
　　　　渡遼水　王　建
渡遼水此去咸陽五千里來時父母知隔生香著衣裳
如(如/一作)送死亦有白骨歸咸陽營家各與題本鄉身抂
應無囘渡(渡遼/一作)日駐馬相看遼水傍
　　　　㫺㫺鹽　嶭道衡
　　　　　隋嶭吏部有㫺㫺鹽唐趙嘏廣之為二十
　　　　　章樂苑曰㫺㫺鹽羽調曲唐亦為舞曲㫺
　　　　　一作析
垂桺覆金堤蘼蕪葉復齊水溢芙蓉沼花飛桃李蹊採
桑秦氏女織錦竇家妻關山别蕩子風月守空閨恒斂
千金笑長垂雙玉啼盤龍隨鏡隱彩鳳逐帷低飛魂同
夜鵲倦寢憶晨雞暗牖懸珠網空梁落鷰泥前年過代
北今嵗往遼西一去無消息那能惜馬蹄
　　　　同前
碧落風煙外瑶臺道路賖何如連御苑别自有仙家此
地囘鸞駕縁溪滿翠蕐洞中朙月夜牕下發煙霞
　　　㫺㫺鹽二十首　趙　嘏
　　　　垂桺覆金堤
新年垂桺色嫋嫋對空閨不畏芳菲好自縁離别啼因
風飄玉户向日映金堤驛使何時度還將贈隴西
　　　　蘼蕪葉復齊
提筐紅葉下度日採蘼蕪掬翠香盈袖看花億故夫葉
齊誰復見風暖恨偏孤一被春光累容顔與㫺殊
　　　　水溢芙蓉沼
渌沼春光後青青草色濃綺羅驚翡翠暗粉妬芙蓉雲
遍牕前見荷翻鏡裏逢將心託流水終日渺無從
　　　　花飛桃李蹊
逺期難可託桃李自依依花徑無容跡戎裘未下機隨
風開又落度日掃還飛欲折枝枝贈那知歸不歸
　　　　採桑秦氏女
南陌採桑出誰知妾姓秦獨憐傾國貌不負早鶯春珠
履盪花溼龍鉤折桂新使君那駐馬自有侍中人
　　　　織錦竇家妻
當年誰不羡分作竇家妻錦字行行苦羅帷日日啼豈
知登隴逺祇恨下機迷直候陽關使殷勤寄海西
　　　　關山别蕩子
那堪聞蕩子迢遞渉關山腸爲馬嘶斷衣從淚滴班愁
看塞上路詎惜鏡中顔儻見征西雁應傳一字還
　　　　風月守空閨
良人猶逺戍耿耿夜閨空繡戸流宵月羅帷坐曉風魂
飛沙帳北腸斷玉關中尚自無消息錦衾那得同
　　　　恒斂千金笑
玉顔恒自斂羞出鏡臺前早惑陽城客今悲華錦筵從
軍人㪅逺投喜鵲空傳夫壻交河北迢迢路幾千
　　　　長垂雙玉啼
雙雙紅淚墮度日暗中啼雁出居延北人猶遼海西向
燈垂玉枕對月灑金閨不惜羅衣溼惟愁歸意迷
　　　　蟠龍隨鏡隱
鸞鏡無由照蛾睂豈忍看不知愁髪換空見隱龍蟠那
愜紅顔改偏傷白日􁍥今朝窺玉匣雙淚落闌干
　　　　綵鳳逐帷低
巧繡雙飛鳳朝朝伴下帷春花那見照草色已頻欺欲
巻思君處將啼裛淚時何年征戍客傳語報佳期
　　　　驚魂同夜鵲
萬里無人見衆情難與論思君常入夢同鵲屢驚魂孤
寢紅羅帳雙啼玉筯㾗妾心甘自􁀇豈復暫㤀恩
　　　　倦寢聽晨雞
去去邊城騎愁眠掩夜閨披衣窺落月拭淚待鳴雞不
憤連年别那堪長夜啼功成應自恨早晚發遼西
　　　　暗牖懸蛛網
暗中蛛網織歴亂綺牕前萬里終無信一條徒自懸分
從珠露滴愁見隟風牽妾意何聊賴看看劇斷絃
　　　　空梁落鷰泥
春至今朝鷰花時伴獨啼飛斜珠箔隔語近畫梁低帷
巻閒窺户牀空暗落泥誰能長對此雙去復雙棲
　　　　前年過代北
代北幾千里前年又復經燕山雲自合胡塞草應青鐵
馬喧鼙鼓蛾睂怨錦屏不知羌笛曲掩淚若爲聽
　　　　今嵗往遼西
萬里飛書至聞君已渡遼祇諳新别苦㤀卻舊時嬌烽
戍年將老紅顔日向彫胡沙兼漢苑相望㡬迢迢
　　　　一去無還意
良人征絶域一去不言還百戰攻胡虜三冬阻玉關蕭
蕭邊馬思獵獵戍旗閒獨把千重恨連年未解顔
　　　　那能惜馬蹄
雲中路杳杳江畔草淒淒妾久垂珠淚君何惜馬蹄邊
風悲曉角營月怨春鼙未道休征戰愁睂又復低
　　　　江都宮樂歌　隋煬帝
揚州舊處可淹畱臺榭髙朙復好遊風亭芳樹迎早夏
長臯麥隴送餘秋渌潭桂檝浮青雀果下金鞍駕紫驑
緑觴素蟻流霞飲長袖清歌樂戲州
　　　　十索四首　丁六娘
　　　　　樂苑曰十索羽調曲也
裙裁孔雀羅紅緑相叅對映以蛟龍錦分朙奇可愛麤
細君自知從郎索衣帶
為性愛風光偏憎良夜促曼眼腕中嬌相看無厭足懽
情不耐眠從郎索花燭
君言花勝人人今去花近寄語落花風莫吹花落盡欲
作勝花妝從郎索紅粉
二八好容顔非意得相關逢桑欲採折尋枝倒嬾攀欲
呈纎纎手從郎索指鐶
　　　　同前二首
含嬌不自轉送眼勞相望無那關情伴共入同心帳欲
防人眼多從郎索錦障
蘭房下翠帷蓮帳舒鴛錦懽情宜早暢密態須同寢欲
共作纒綿從郎索花枕
　　　　水調歌第一
　　　　　樂苑曰水調商調曲也舊說水調河傳隋
　　　　　煬帝幸江都時所製曲成奏之聲韻怨切
　　　　　王令言聞而謂其弟子曰但有去聲而無
　　　　　囘韻帝不返矣後竟如其言按唐曲凡十
　　　　　一疊前五疊為歌後六疊為入破其歌苐
　　　　　五疊五言調聲最為怨切故白居易詩云
　　　　　五言一遍最慇懃調少情多似有因不㑹
　　　　　當時翻曲意此聲腸斷為何人唐又有新
　　　　　水調亦商調曲也(疊十六字/一本缺前五)
平沙落日大荒西隴上朙星高復低孤山幾處看烽火
壯(戰/一作)士速營候鼓鞞
　　　　第二
猛將關西意氣多能騎駿馬弄琱戈金鞍寶鉸精神出
笛倚新翻水調歌
　　　　第三
王孫别上緑珠輪不羡名公樂此身户外碧潭春洗馬
樓前紅燭夜迎人
　　　　第四
隴頭一叚氣長秋舉目蕭條總是愁祇為征人多下淚
年年添作斷腸流
　　　　第五
雙帶仍分影同心巧結香不應須換彩意欲媚濃粧
　　　　入破第一
細草河邊一雁飛黄龍關裏掛戎衣為受朙王恩寵甚
從事經年不復歸
　　　　第二
錦城絲管日紛紛半入江風半入雲此曲只應天上去
人間能得㡬囘聞
　　　　第三
昨夜遥歡出建章今朝綴賞度昭陽傳聲莫閉黄金屋
為報先開白玉堂
　　　　第四
日晚笳聲咽戍樓隴雲漫漫水東流行人萬里向西去
滿目關山空(無/一作)恨(自/一作)愁
　　　　第五
千年一遇聖朙朝願對君王舞細腰乍可當熊任生死
誰能伴鳳上(入/一作)雲霄
　　　　第六徹
閨燭無人影羅屏有夢魂近來音耗絶終日望君門
　　　　水調　吳　融
鑿河千里走黄沙浮殿西來動日華可道新聲是亾國
且貪惆悵後庭花
　　　　堂堂二首　李義府
　　　　　樂苑曰堂堂角調曲唐髙宗朝曲也㑹要
　　　　　曰調露中太子既廢李嗣真私謂人曰禍
　　　　　猶未已主上不親庻務事無巨細決於中
　　　　　宮宗室雖衆俱抂散位居中制外其勢不
　　　　　敵恐諸王藩翰為中宮所蹂踐矣隋已來
　　　　　樂府有堂堂曲再言堂者是唐再受命也
　　　　　中宮僭擅復歸子孫則為再受命矣近日
　　　　　閭里又有側堂堂撓堂堂之謡側者不正
　　　　　之辭撓者不安之稱將見患難之作不久
　　　　　矣後皆如其言按堂堂本陳後主所作唐
　　　　　為法曲故白居易詩云法曲法曲歌堂堂
　　　　　是也
鏤月成歌扇裁雲作舞衣自憐囘雪影好取洛川歸
懶正鴛鴦被羞褰玳瑁牀春風别有意密處也尋香
　　　　同前　李　賀
堂堂復堂堂紅脱梅灰香(海梅香/一作紅熟)十年粉蠧生畫梁
飢蟲不食推碎黃蕙花已老桃葉長禁院懸簾隔御光
華清源中礐石湯徘徊百(白/一作)鳳隨君王
　　　　涼州歌第一
　　　　　樂苑曰涼州宮調曲開元中西涼府都督
　　　　　郭知運進樂府雜録曰梁州曲本抂正宮
　　　　　調中有大遍小遍至貞元初康崑崙翻入
　　　　　琵琶玉宸宮調初進曲抂玉宸殿故有此
　　　　　名合諸樂即黄鍾宮調也張同幽閒鼓吹
　　　　　曰叚和尚善琵琶自制西涼州後傳康崑
　　　　　崙即道調涼州也亦謂之新涼州云
漢家宮裏栁如絲上苑桃花連碧池聖夀已傳千嵗酒
天文㪅賞百僚詩
　　　　第二
朔風吹葉雁門秋萬里煙塵昬戍樓征馬長思青海北
胡笳夜聽隴山頭
　　　　第三
開篋淚霑襦見君前日書夜臺空寂寞猶見(是/一作)紫雲
車
　　　　排遍第一
三秋陌上早霜飛羽獵平田淺草齊錦背蒼鷹初出按
五花驄馬餵來肥
　　　　第二
鴛鴦殿裏笙歌起翡翠樓前出舞人喚上紫微三五夕
聖朙方夀一千春
　　　　涼州詞　耿　緯
國使翩翩隨斾旌隴西歧路足荒城氈裘牧馬胡雛小
日草蕃歌三兩聲
　　　　同前　張　籍
邊城草雨雁飛低蘆笋初生漸欲齊無數鈴聲遥過磧
應䭾白練到安西
古鎭城門白磧開胡兵往往傍沙堆廵邊使客行應早
每待平安火到來
鳳林關裏水東流白草黄榆六十秋邊將皆承主恩澤
無人解道取凉州
　　　　同前　嶭　逢
昨夜蕃兵報國讎沙州都護破梁州黄河九曲今歸漢
塞外縱横戰血流
　　　　大和第一
　　　　　樂苑曰大和羽調曲也
國門卿相舊山莊聖主移來宴緑芳簾外輾為車馬路
花間踏出舞人塲
　　　　第二
國鳥尚含天樂囀寒風猶帶御衣香為報碧潭朙月夜
㑹須畱賞待君王
　　　　第三
庭前鵲遶相思樹井上鶯歌爭刺桐含情少婦悲春草
多是良人學轉蓬
　　　　第四
塞北江南共一家何須淚落怨黄沙春酒半酣千日醉
庭(邊/一作)前(庭/一作)還有落梅花
　　　　第五徹
我皇膺運太平年四海朝宗㑹百川自古㡬多朙聖主
不如今帝勝堯天
　　　　伊州歌第一
　　　　　樂苑曰伊州商調曲西京節度盍嘉運所
　　　　　進也
秋風朙月獨離居蕩子從戎十載餘征人去日慇懃囑
歸雁來時數寄書
　　　　第二
彤闈曉闢萬鞍廻玉輅春遊薄晚開渭北清光揺草樹
州南嘉景入樓臺
　　　　第三
聞道黄花戍頻年不解兵可憐閨裏月偏照漢家營
　　　　第四
千里東歸客無心憶舊遊掛帆游白水髙枕到青州
　　　　第五
桂殿江烏對彫屛海鷰重祇應多釀酒醉罷樂高鍾
　　　　入破第一
千門今夜曉初晴萬里天河徹帝京璨璨繁星駕秋色
稜稜霜氣韻鍾聲
　　　　第二
長安二月桺依依西出流沙路漸微閼氏山上春光少
相府庭邉驛使稀
　　　　第三
三秋大漠冷溪山八月嚴霜變草顔巻斾風行宵渡磧
銜枚電掃曉應還
　　　　第四
行樂三陽早芳菲二月春閨中紅粉態陌上看花人
　　　　第五
君住孤山下煙深夜徑長轅門渡緑水遊苑遶垂楊
　　　　陸州歌第一
分野中峰變隂晴衆壑殊欲投人處㝛隔浦問樵夫
　　　　第二
共得煙霞逕東歸山水遊蕭蕭望林夜寂寂坐中秋
　　　　第三
香氣傳空滿妝花映薄紅歌聲天仗外舞態御樓中
　　　　排遍第一
樹發花如錦鶯啼桺若絲㪅逢歡宴地愁見别離時
　　　　第二
朙月照秋葉西風響夜砧彊言徒自亂往事不堪尋
　　　　第三
坐對銀釭曉停畱玉筯㾗君門常不見無處謝前恩
　　　　第四
曙月當牕滿征人出塞遊畫樓終日閉清(絲/一作)管為誰
調
　　　　簇拍陸州
西去輪臺萬里餘故鄉音耗日應疎隴山鸚鵡能言語
為報閨人數寄書
　　　　石州
　　　　　樂苑曰石州商調曲也又有舞石州
自從君去逺廵邊終日羅幃獨自眠看花情轉切攬鏡
淚如泉一自離君後啼多雙臉穿何時狂虜滅免得㪅
畱連
樂府詩集巻第七十九
　　　　　　　東吳毛晉訂正　男扆再訂
樂府詩集卷第八十
　　　　　　　太原　郭茂倩　編次
　　近代曲辭
　　　　葢羅縫二首
秦時朙月漢時關萬里征人尙未還但願龍庭神(飛/一作)
將在不教胡馬渡陰山
音書杜絕白狼西桃李無顔黃鳥啼寒雁春深歸去盡
出門腸斷草萋萋
　　　　雙帶子
私言切語誰人會海鷰雙飛繞畫梁君學秋胡不相識
妾亦無心去採桑
　　　　崑崙子
揚子譚經去淮王載酒過醉來啼鳥喚(换/一作)坐久落花
多
　　　　祓禊曲三首
　　　　　王子年拾遺記曰周昭王溺於江漢二女
　　　　　延娟延娛與王乗舟夾擁王身同没焉故
　　　　　江漢之人到今思之至春上巳之日禊集
　　　　　祠間或以時鮮甘味採蘭杜包裹以沉水
　　　　　中或結五色紗囊盛食或用金鐵之器竝
　　　　　沉水中言蛟龍畏五色金鐵則不侵此食
　　　　　也後漢書禮儀志曰三月上巳官民皆絜
　　　　　於東流水上曰洗濯祓除去宿垢疢為大
　　　　　絜絜者言陽氣布暢萬物訖出始絜之矣
　　　　　注謂之禊也風俗通曰周禮女巫掌歲時
　　　　　以祓除疾病禊者絜也春者蠢也蠢搖動
　　　　　也尙書以殷仲春厥民析言人解析也蔡
　　　　　邕曰論語莫春者春服旣成冠者五六人
　　　　　童子六七人浴乎沂風乎舞雩詠而歸今
　　　　　三月上巳祓禊於水濱葢出於此一說云後
　　　　　漢有郭虞者三日上巳產二女二日中竝
　　　　　不育俗以為大忌至此月日諱止家皆於
　　　　　東流水上為祈禳自絜濯謂之禊祠引流
　　　　　行觴遂成曲水韓詩曰鄭國之俗三月上
　　　　　巳之溱洧兩水之上招魂續魄秉蘭草祓
　　　　　除不祥漢書八月祓灞水亦斯義也杜䔍
　　　　　祓禊賦曰王侯公主曁于富商用事伊雒
　　　　　帷幔玄黃本傳大將軍梁商亦歌泣於雒
　　　　　禊也自魏不復用三日水宴者焉晉書曰
　　　　　武帝嘗問摯虞三日曲水之義虞對曰漢
　　　　　章帝時平原徐肇以三月初生三女至三
　　　　　日俱亾人以為怪乃招攜之水濱洗祓遂
　　　　　因水以汎觴其義起此束晢曰㫺周公城
　　　　　洛邑因流水以汎酒故逸詩云羽觴随波
　　　　　又秦昭王以三日置酒河曲見金人奉水
　　　　　心之劒曰令君制有西夏乃霸諸侯因此
　　　　　立為曲水二漢相緣皆為盛集西京雜記
　　　　　曰漢宮三月上巳張樂於流水是也晉宋
　　　　　巳後皆因之至唐傳以為曲
昨見春條綠那知秋葉黃蟬聲猶未斷寒(塞/一作)雁已成
行
金谷園中桺春來巳(自/一作)舞腰那堪好風景獨上洛陽
橋
何處堪愁思花間長樂宮君王不重客泣淚向春(東/一作)
風
　　　　上已樂　張　祜
猩猩血綵繫頭標天上齊聲舉畫橈卻是内人爭意切
六宮羅袖一時招
　　　　穆護砂
　　　　　歴代歌辭曰穆護砂曲犯角
玉管朝朝弄淸歌日日新折花當驛路寄與隴頭人
　　　　思歸樂二首
　　　　　樂苑曰思歸樂商調曲也後一曲犯角
晩日催弦管春風入綺羅杏花如有意偏落舞衫多
萬里春應盡三江雁亦稀連天漢水廣孤客未言歸
　　　　金殿樂
入夜秋砧動千門起四隣不緣樓上月應為隴頭人
　　　　胡渭州二首
　　　　　樂苑曰胡渭州商調曲也
亭亭孤月照行舟寂寂長江萬里流鄉國不知何處是
雲山漫漫使人愁
楊桺千尋色桃花一苑芳風吹入簾裏唯有惹衣香
　　　　戎渾
風勁角弓鳴將軍獵渭城草枯鷹眼疾雪盡馬蹄輕
　　　　牆頭花二首
蟋蟀鳴洞房梧桐落金井為君裁舞衣天寒翦刀冷
妾有羅衣裳秦王在時作為舞春風多秋來不堪著
　　　　採桑
　　　　　樂苑曰採桑羽調曲又有楊下採桑按採
　　　　　桑本淸商西曲也
自古多征戰由來尙甲兵長驅千里去一舉兩蕃平按
劒從沙漠歌謠滿帝京寄言天下將須立武功名
　　　　楊下採桑
飛絲惹綠塵軟葉對孤輪今朝入園去物色彊看人
　　　　破陣樂
　　　　　歴代歌辭曰破陣樂小歌曲樂苑曰商調
　　　　　曲也按破陣樂本舞曲唐太宗所造玄宗
　　　　　又作小破陣樂亦舞曲也
秋來四面足風沙塞外征人暫别家千里不辭行路逺
時光早晩到天涯
　　　　同前二首　張　說
漢兵出頓金微照日明光鐵衣百里火幡熖熖千行雲
騎騑騑蹙踏遼河自竭鼓噪燕山可飛正屬四方朝賀
端知萬舞皇威
少年膽氣凌雲共許驍雄出羣匹馬城南挑戰單刀薊
北從軍一鼓鮮卑送欵五餌單于解紛誓欲成名報國
羞將開口論勲
　　　　戰勝樂
百戰得功名天兵意氣生三邊永不戰此是我皇英
　　　　劒南臣
不分君恩斷觀妝視鏡中容華尙春日嬌愛巳秋風枕
席臨窗曉屏帷對月空年年後庭樹芳悴在深宮
　　　　征歩郎
塞外虜塵飛頻年度磧西死生隨玉劒辛苦向金微
　　　　歎疆場
　　　　　樂苑曰歎疆場宮調曲也
聞道行人至妝梳對鏡臺淚㾗猶尙在笑靨自然開
　　　　塞姑
昨日盧梅塞口整見諸人鎭守都護三年不歸折盡江
邊楊桺
　　　　水鼓子
雕弓白羽獵初囘薄夜牛羊復下來夢水河邊秋草合
黑山峰外陣雲開
　　　　婆羅門
　　　　　樂苑曰婆羅門商調曲開元中西涼府節
　　　　　度楊敬述進唐會要曰天寶十三載攺婆
　　　　　羅門為霓裳羽衣
廻樂峰前沙似雪受降城外月如霜不知何處吹蘆管
一夜征人盡望鄉
　　　　浣沙女二首
南陌春風早東鄰去日斜千花開瑞錦香撲美人車
長樂靑門外宜春小苑東樓開萬戸上人向百花中
　　　　鎭西二首
天邊物色更無春祇有羊羣與馬羣誰家營裏吹羌笛
哀怨教人不忍聞
嵗去年來拜聖朝更無山闕對溪橋九門楊桺渾無半
猶自千條與萬條
　　　　囘紇
　　　　　樂苑曰囘紇商調曲也
曾聞瀚海使難通幽閨少婦罷裁縫緬想邊庭征戰苦
誰能對鏡治愁容久戍人將老湏㬰變作白頭翁
　　　　長命女
　　　　　樂苑曰長命西河女羽調曲也樂府雜錄
　　　　　曰大曆中嘗有樂工自造一曲卽古曲長
　　　　　命西河女也增損節奏頗有新聲
雲送關西雨風傳渭北秋孤燈然客夢寒杵搗鄉愁
　　　　醉公子
昨日春園飮今朝倒接䍦誰人扶上馬不省下樓時
　　　　一片子
桺色靑山映梨花雪鳥藏綠窗桃李下閑坐歎春芳
　　　　甘州
　　　　　樂苑曰甘州羽調曲也
欲使傳消息空書意不任寄君朙月鏡偏照故人心
　　　　濮陽女
　　　　　樂苑曰濮陽女羽調曲也
雁來書不至月照獨眠房賤妾多愁思不堪秋夜長
　　　　相府蓮
　　　　　古解題曰相府蓮者王儉為南齊相一時
　　　　　所辟皆才名之士時人以入儉府為蓮花
　　　　　池謂如紅蓮映綠水今號蓮幕者自儉始
　　　　　其後語訛為想夫憐亦名之醜爾又有簇
　　　　　拍相府蓮樂苑曰想夫憐羽調曲也白居
　　　　　易詩曰玉管朱弦莫急催客聽歌送十分
　　　　　杯長愛夫憐第二句倩君重唱夕陽開玉
　　　　　維右丞詞云秦川一半夕陽開是也
夜聞鄰婦泣切切有餘哀卽問緣何事征人戰未(骨/一作)
廻
　　　　簇拍相府蓮
莫以今時寵寧無舊日恩看花滿眼淚不共楚王言閨
燭無人影羅屏有夢魂近來音耗絕終日望應門
　　　　離别難
　　　　　樂府雜錄曰離别難武后朝有一士人陷
　　　　　冤獄籍其家妻配入掖庭善吹觱栗乃撰
　　　　　此曲以寄情焉初名大郎神葢取良人第
　　　　　行也旣畏人知遂三易其名曰悲切子終
　　　　　號怨囘鶻云
此别難重陳花深復變人來時梅覆雪去日桺舍春物
候催行客歸途淑氣新剡川今已遠魂夢暗相親
　　　　同前　白居易
綠楊陌上送行人馬去車囘一望塵不覺别時紅淚盡
歸來無淚可霑巾
　　　　山鷓鴣二首
　　　　　歷代歌辭曰山鷓鴣羽調曲也
玉關征戍乆空閨人獨愁寒露溼靑苔别來蓬鬢秋
人坐靑樓晚鶯語百花時愁多人自老腸斷君不知
　　　　鷓鴣詞　李　益
湘江班竹枝錦翼鷓鴣飛處處湘陰合郎從何處歸
　　　　同前二首　李　渉
湘江煙水深沙岸隔楓林何處鷓鴣飛日斜斑竹陰二
女虚垂淚三閭枉自沈惟有鷓鴣啼獨傷行客心
越岡連越井越鳥㪅南飛何處鷓鴣啼夕煙東嶺歸嶺
頭行人少天涯北客稀鷓鴣啼别處相對淚沾衣
　　　　樂世　白居易
　　　　　一曰綠腰琵琶錄曰綠腰卽錄要也貞元
　　　　　中樂工進曲德宗令錄出要者因以爲名
　　　　　後語訛爲綠腰新唐書曰涼州胡渭錄要
　　　　　雜曲是也樂府雜錄曰綠腰軟舞曲也康
　　　　　崑崙嘗於琵琶彈一曲卽新翻羽調綠腰
　　　　　也樂苑曰樂世羽調曲又有急樂也
管急絲繁拍漸稠綠腰宛轉曲終頭誠知樂世聲聲樂
老病人聽未免愁
　　　　急世樂　白居易
正抽碧線繡紅羅忽聽黃鶯斂翠蛾秋思冬愁春恨望
大都不得意時多
　　　　何滿子　白居易
　　　　　唐白居易曰何滿子開元中滄洲歌者臨
　　　　　刑進此曲以贖死竟不得免杜陽雜編曰
　　　　　文宗時宮人沈阿翹為帝舞何滿子調辭
　　　　　風態率皆宛暢然則亦舞曲也
世傳滿子是人名臨就刑時曲始成一曲四詞歌八疊
從頭便是斷腸聲
　　　　同前　薛　逢
繫馬宮槐老持杯店菊黃故交今不見流恨滿川光
　　　　淸平調三首　李　白
　　　　　松窗錄曰開元中禁中重木芍藥會花方
　　　　　繁開帝乘照夜白太眞妃以歩輦從李龜
　　　　　年以歌擅一時之名帝曰賞名花對妃子
　　　　　焉用舊樂辭為遂命李白作淸平調辭三
　　　　　章令梨園弟子略撫絲竹以促歌帝自調
　　　　　玉笛以倚曲唐書曰玄宗嘗自度曲欲造
　　　　　樂府新辭亟召白白已醉臥於酒肆召入
　　　　　以水灑面卽令秉筆頃之成十數章是也
雲想衣裳花想容春風拂檻露蕐濃若非羣玉山頭見
會向瑤臺月下逢
一枝紅艷露凝香雲雨巫山枉斷腸借問漢宮誰得似
可憐飛鷰倚新妝
名花傾國兩相歡長得君王帶笑看解釋春風無限恨
沈香亭北倚闌干
　　　　囘波樂　李景伯
　　　　　囘波樂商調曲唐中宗時造葢出於西水
　　　　　引流泛觴也本事詩曰中宗之世嘗因內
　　　　　宴羣臣皆歌囘波樂撰辭起舞時沈佺期
　　　　　以罪流嶺表恩還舊官而未復朱紱佺期
　　　　　乃歌囘波樂辭以見意中宗卽以緋魚賜
　　　　　之自是多求遷擢唐書曰景龍中中宗宴
　　　　　侍臣酒酣令各為囘波樂衆皆為諂佞之
　　　　　辭及自要榮位次至諫議大夫李景伯乃
　　　　　歌此辭後亦為舞曲
囘波爾時酒巵微臣職在箴規侍宴旣過三爵諠譁竊
恐非儀
　　　　聖朙樂三首　張仲素
　　　　　樂苑曰聖朙樂開元中太常樂工馬順兒
　　　　　造又有大聖朙樂竝商調曲也隋書樂志
　　　　　曰文帝開皇六年高昌獻聖朙樂曲帝令
　　　　　知音者於館所聽之歸而肄習及客方獻
　　　　　先於前奏之胡夷皆驚焉然則隋已有之
　　　　　矣
玉帛殊方至歌鍾比屋聞華夷今一貫同賀聖朙君
海浪恬丹徼邉塵靖黑山從今萬里外不復鎭蕭關
九陌祥煙合千春瑞月朙宮華將苑桺先發鳳凰城
　　　　大酺樂
　　　　　樂苑曰大酺樂商調曲唐張文收造
淚滴珠難盡容殘玉易銷儻隨朙月去莫道夢魂遥
　　　　同前二首　杜審言
聖后乘乾日皇朙御曆辰紫宮初啓坐蒼璧正臨春雷
雨垂膏澤金錢賜下人詔酺歡(歡/一作)賞徧交泰覩惟新
毗陵震澤九州通士女歡娛萬國同伐鼓撞鍾驚海上
新妝袨服照江東梅花落處疑殘雪桺葉開時任好風
大德不官逢道泰天長地久屬年豐
　　　　同前　張　祜
車駕東來值太平大酺三日洛陽城小兒一伎竿頭絕
天下傳呼萬歲聲
紫陌酺歸日欲斜紅塵開路薛王家雙鬟前說樓前鼓
兩伎爭輪好結花
　　　　千秋樂　張　祜
　　　　　唐書曰開元十七年八月癸亥玄宗以降
　　　　　誕日讌百僚於花蕚樓下百僚表請以每
　　　　　年八月五日為千秋節王公巳下獻鏡及
　　　　　承露囊天下請咸令讌樂仍著于令從之
　　　　　千秋樂葢起於此
八月平時花蕚樓萬方同樂奏千秋傾城人看長竿出
一伎初成趙解愁
　　　　火鳳辭　李百藥
　　　　　樂苑曰火鳳羽調曲也又有眞火鳳唐會
　　　　　要曰貞觀中有裴神符者妙解琵琶初唯
　　　　　作勝蠻奴火鳳傾杯樂三曲聲度淸美太
　　　　　宗深愛之則火鳳葢貞觀巳前曲也
歌聲扇裏出妝影扇中輕未能令掩笑何處欲鄣聲知
音自不惑得念是分朙莫見雙嚬斂疑人含笑情
佳人靚晚妝淸唱動蘭房影入含風扇聲飛照日梁嬌
嚬睂際斂逸韻口中香自有橫陳分應憐秋夜長
　　　　熱戲樂　張　祜
　　　　　教坊記曰玄宗在藩邸有散樂一部及卽
　　　　　位且羈縻之嘗於九曲閱太常樂卿姜晦
　　　　　押樂以進凡戲輒分兩朋以判優劣人心
　　　　　競勇謂之熱戲乃詔寧王主藩邸樂以敵
　　　　　之一伎戴百尺幢鼓舞而進太常所戴則
　　　　　百餘尺比彼伎一出則往復矣長欲半之
　　　　　疾乃兼倍太常羣樂方鼓譟上不說命內
　　　　　養五六十人各執一物皆鐡馬鞭骨檛之
　　　　　屬也潛匿袖中雜立於聲兒後候復鼓譟
　　　　　當亂搖之左右初怪內養麏至竊見袖中
　　　　　有物皆奪氣䘮魄而戴竿者方振搖其幢
　　　　　南北不已上顧謂內人曰其竿卽當自折
　　　　　斯須中斷上撫掌大笑內伎咸稱慶於是
　　　　　罷遣
熱戲争心劇火燒銅槌暗執不相饒上皇失喜寧王笑
百尺幢竿果動搖
　　　　春鶯囀　張　祜
　　　　　樂苑曰大春鶯囀唐虞世南及蔡亮作又
　　　　　有小春鶯囀竝商調曲也教坊記曰高宗
　　　　　曉聲律聞風葉鳥聲皆蹈以應節嘗晨坐
　　　　　聞鶯聲命樂工白朙達寫之爲春鶯囀後
　　　　　亦爲舞曲二說不同未知孰是
興慶池南桺未開太眞先把一枝梅內人巳唱春鶯囀
花下傞傞軟舞來
　　　　達磨支　溫庭筠
　　　　　唐㑹要曰天寶十三載改達磨支為泛蘭
　　　　　叢樂苑曰泛蘭叢羽調曲又有急泛蘭叢
　　　　　樂府雜錄曰達磨支徤舞曲也
擣麝成塵香不滅拗蓮作寸絲難絕紅淚支姬洛水春
白頭蘇武天山雪君不見無愁高緯花漫漫漳浦宴餘
淸露寒一旦臣僚共囚虜欲吹羌管先汍瀾舊臣頭鬢
霜華(雪/一作)早可惜雄心醉中老萬古春歸夢不歸鄴城
風雨連天草
　　　　如意娘
　　　　　樂苑曰如意娘商調曲唐則天皇后所作
　　　　　也
看朱成碧思紛紛憔悴支離為憶君不信比來長下淚
開箱驗取石橊裙
　　　　雨霖鈴　張　祜
　　　　　朙皇别錄曰帝幸蜀南入斜谷屬霖雨彌
　　　　　旬於棧道雨中聞鈴聲與山相應帝旣悼
　　　　　念貴妃因採其聲為雨霖鈴曲以寄恨焉
　　　　　時獨梨園善觱栗樂工張徽從至蜀帝以
　　　　　其曲授之洎至德中復幸華淸宮從官嬪
　　　　　御皆非舊人帝於望京樓命張徽奏雨霖
　　　　　鈴曲不覺悽愴流涕其曲後入法部樂府
　　　　　雜錄曰朙皇自蜀反正樂工製還京樂雨
　　　　　霖鈴二曲
雨霖鈴夜卻歸秦猶是張徽一曲新長說上皇垂淚教
月朙南內㪅無人
　　　　桂華曲　白居易
　　　　　桂華曲白居易蘇州所作蘇之東城古吳
　　　　　都城也今為樵牧場有桂一株生於城下
　　　　　惜其不得地而作曲音韻怨切聽輒動人
　　　　　故其詩云桂華詞苦意丁寧唱到嫦娥醉
　　　　　便醒此是世間腸斷曲莫教不得意人聽
　　　　　又聽都子歌云都子新歌有性靈一聲格
　　　　　轉巳堪聽㪅聽唱到嫦娥字猶有樊家舊
　　　　　典刑
可憐天上桂花孤試問姮娥更要無月宮幸有閒田地
何不中央種兩株
　　　　渭城曲　王　維
　　　　　渭城一曰陽關王維之所作也本送人使
　　　　　安西詩後遂被於歌劉禹錫與歌者詩云
　　　　　舊人唯有何戡在更與慇懃唱渭城白居
　　　　　易對酒詩云相逢且莫推辭醉聽唱陽關
　　　　　第四聲陽關第四聲卽勸君㪅盡一杯酒
　　　　　西出陽關無故人也渭城陽關之名葢因
　　　　　辭云
渭城朝雨浥輕塵客舍靑靑桺色春勸君㪅盡一杯酒
西出陽關無故人
樂府詩集卷第八十
　　　　　　　東吳毛晉訂正　男扆再訂
樂府詩集卷第八十一
　　　　　　　太原　郭茂倩　編次
　　近代曲辭
　　　　竹枝　顧　況
　　　　　竹枝本出於巴渝唐貞元中劉禹錫在沅
　　　　　湘以俚歌鄙陋乃依騷人九歌作竹枝新
　　　　　辭九章教里中兒歌之由是盛於貞元元
　　　　　和之間禹錫曰竹枝巴歈也巴兒聯歌吹
　　　　　短笛擊鼓以赴節歌者揚袂睢舞其音協
　　　　　黃鍾羽末如吳聲含思宛轉有淇濮之豔
　　　　　焉
帝子蒼梧不復歸洞庭葉下荆雲飛巴人夜唱竹枝後
腸斷曉猿聲漸稀
　　　　同前九首　劉禹錫
白帝城頭春草生白鹽山下蜀江淸南人上來歌一曲
北人莫上動鄉情
山桃紅花滿上頭蜀江春水拍江(拍山/一作)流花紅易衰似
郎意水流無限似儂愁
江上朱樓新雨晴瀼西春水縠文生橋東橋西好楊桺
人來人去唱歌行
日出三竿春霧消江頭蜀客駐蘭橈憑寄狂夫書一紙
住在成都萬里橋
兩岸山花似雪開家家春酒滿銀盃昭君坊中多女伴
永安宮外踏靑來
瞿塘嘈嘈十二灘此中道路古來難長恨人心不如水
等閒平地起波瀾
巫峽蒼蒼烟雨時淸猿啼在最高枝箇裏愁人腸自斷
由來不是此聲悲
城西門前灧澦堆年年波浪不能摧懊惱人心不如石
少時東去復西來
山上層層桃李花雲間烟火是人家銀釧金釵來負水
長刀短笠去燒畬
　　　　同前二首　劉禹錫
楊桺靑靑江水平聞郎江上唱歌聲東邊日出西邊雨
道是無情還有情(晴/一作)
楚水巴山江雨多巴人能唱本鄉歌今朝北客思歸去
廻入紇那披綠羅
　　　　同前四首　白居易
瞿塘峽口冷烟低白帝城頭月向西唱到竹枝聲咽處
寒猿晴鳥一時啼
竹枝苦怨怨何人夜静山空歇又聞蠻兒巴女齊聲唱
愁殺江樓病使君
巴東船舫上巴西波面風生雨脚齊水蓼冷花紅蔟蔟
江蘺溼葉碧萋萋
江畔誰人唱竹枝前聲斷咽後聲遲怪來調苦綠詞苦
多是通州司馬詩
　　　　同前四首　李　渉
荆門灘急水潺潺兩岸猿啼烟滿山渡頭年少應官去
月落西陵望不還
巫峽雲開神女祠綠潭紅樹影參差下牢戍口初相問
無義灘頭剩別離
石璧千重樹萬重白雲鈄掩碧芙蓉昭君溪上年年月
獨自嬋娟色最濃
十二峰頭月欲低空濛江上子規啼孤舟一夜東歸客
泣向春風憶建溪
　　　　同前二首　孫光憲
門前春水白蘋花岸上無人小艇斜商女經過江欲草
散抛殘食飼神鴉
亂䋲千結絆人深越羅萬丈表長尋楊桺在身垂意緒
藕花落盡見蓮心
　　　　楊桺枝二首　白居易
　　　　　楊桺枝白居易洛中所製也本事詩曰白
　　　　　尙書有妓樊素善歌小蠻善舞嘗為詩曰
　　　　　櫻桃樊素口楊桺小蠻腰年旣高邁而小
　　　　　蠻方豐豔乃作楊桺枝辭以託意曰永豐
　　　　　西角荒園裏盡日無人屬阿誰及宣宗朝
　　　　　國樂唱是辭帝問誰辭永豐在何處左右
　　　　　具以對時永豐坊西南角園中有垂桺一
　　　　　株柔條極茂因東使命取兩枝植於禁中
　　　　　居易感上知名且好尚風雅又作辭一章
　　　　　云定知玄象今春後桺宿光中添兩星河
　　　　　南盧尹時亦繼和嶭能曰楊桺枝者古題
　　　　　所謂折楊栁也乾符五年能為許州刺史
　　　　　飮酣令部妓少女作楊桺枝徤舞復賦其
　　　　　辭為楊桺枝新聲云
一樹春風萬萬枝嫩於金色軟於絲永豐西角荒園裏
盡日無人屬阿誰
一樹衰殘委泥土雙枝榮耀植天庭定知玄象今春後
桺宿光中添兩星
　　　　同前八首　白居易
六么水調家家唱白雪梅花處處吹古歌舊曲君休聽
聽取新翻楊桺枝
陶令門前四五樹亞夫營裏百千條何似東都正二月
黃金枝映洛陽橋
依依嫋嫋復靑靑勾引淸風無限情白雪花繁空撲地
綠絲條弱不勝鶯
紅板江橋靑酒旗館娃宮暖日斜時可憐雨歇東風定
萬樹千條各自垂
蘇州楊桺任君誇㪅有錢塘勝館娃若解多情尋小小
綠楊深處是蘇家
蘇家小女舊知名楊桺風前别有情剝條盤作銀環樣
卷葉吹為玉笛聲
葉含濃露如啼眼枝嫋輕風似舞腰小樹不禁攀折苦
乞君畱取兩三條
人言桺葉似愁睂㪅有愁腸似桺絲桺絲挽斷腸牽斷
彼此應無續得期
　　　　同前　盧　貞
一樹依依在永豐兩枝飛去杳無蹤玉皇曾採人間曲
應逐歌聲入九重
　　　　同前九首　劉禹錫
塞北梅花羌笛吹淮南桂樹小山詞請君莫奏前朝曲
聽唱新翻楊桺枝
南陌東城春早時相逢何處不依依桃紅李白皆誇好
須得垂楊相發輝
鳳闕輕遮翡翠帷龍墀遙望麴塵絲御溝春水桺暉映
狂殺長安年少兒
金谷園中鶯亂飛銅駝陌上好風吹城東桃李須臾盡
争似垂楊無限時
花蕚樓前初種時美人樓上鬭腰支如今抛擲上(長/一作)
街裏露葉如啼欲恨誰
煬帝行宮汴水濱數株殘桺不勝春昨來風起花如雪
飛入宮牆不見人
御陌靑門拂地垂千條金縷萬條絲如今綰作同心結
將贈行人知不知
城外春風滿酒旗行人揮袂日西時長安陌上無窮樹
唯有垂楊管别離
輕盈嫋娜占春蕐舞榭妝樓處處遮春盡絮飛畱不得
隨風好去落誰家
　　　　同前三首　劉禹錫
楊子江頭烟景迷隋家宮樹拂金堤嵯峨猶有當時色
半蘸波中水鳥棲
迎得春光先到來淺黃輕綠映樓臺只綠嫋娜多情思
便被春風長請挼
巫峽巫山楊桺多朝雲草雨遠相和因想陽臺無限事
為君廻唱竹枝歌
　　　　同前二首　李商隱
暫憑樽酒送無憀莫損愁睂與細腰人世死前唯有别
春風争擬惜長條
含烟惹霧每依依萬緒千條拂落暉為報行人休盡折
半畱相送半迎歸
　　　　同前　韓　琮
梁苑隋堤事巳空萬條猶舞舊春風那堪㪅想千年後
誰見楊花入漢宮
　　　　同前　施肩吾
傷見路傍楊桺春一枝折盡一重新今年還折去年處
不送去年離别人
　　　　同前八首　溫庭筠
宜春苑外最長條閒裊春風伴舞腰正是玉人腸斷處
一渠春水赤欄橋
南內牆東御路傍預知春色桺絲黃杏花未肯無情思
何事情人最斷腸
蘇小門前桺萬條毿毿金線拂平橋黃鶯不語東風起
深閉朱門伴細腰
金縷毿毿碧瓦溝六宮睂黛惹春愁晩來㪅帶龍池雨
半拂欄杆半入樓
館娃宮外鄴城西遠映征帆近拂堤繫得王孫歸意切
不關春草綠萋萋
兩兩黃鸝色似金裊枝啼露動芳音春來幸自長如線
可惜牽纒蕩子心
御桺如絲映九重鳳凰牕柱繡芙蓉景陽樓伴千條露
一面新妝待曉鍾
織錦機邊鶯語頻停梭垂淚憶征人塞門三月猶蕭索
縱有垂楊未覺春
　　　　同前二首　皇甫松
春入行宮映翠微玄宗侍女舞烟絲如今桺向空城綠
玉笛何人㪅把吹
爛熳春歸水國時吳王宮殿桺垂絲黃鶯長叫空閨畔
西子無因㪅得知
　　　　同前四首　僧齊巳
鳳樓高映綠隂隂凝碧多含雨露深莫謂一枝柔軟力
幾曾牽破别離心
館娃宮畔響廊前依託吳王養翠烟劒去國亾臺榭毁
却随紅樹噪秋蟬
穠低似中陶潛酒軟極如傷宋玉風多謝將軍遶營種
翠中閒卓戰旗紅
高僧愛惜遮江寺遊子傷殘露野橋争似著行垂上苑
碧桃紅杏對搖搖
　　　　同前二首　張　祜
莫折宮前楊桺枝玄宗曾向笛中吹傷心日草烟霞起
無限春愁生翠睂
凝碧池邊斂翠睂景陽樓下綰靑絲那勝妃子朝元閣
玉手和烟弄一枝
　　　　同前五首　孫　魴
靈和風暖太昌春舞線搖絲向㫺人何似曉來江雨後
一行如畫隔遥津
彭澤初栽五樹時只應閒看一枝枝不知天意風流處
要與佳人學畫睂
暖傍離亭静拂橋入流穿檻綠搖搖不知落日誰相送
魂斷千條與萬條
春來綠樹遍天涯未見垂楊未可誇晴日萬株烟一陣
閒坊兼是莫愁家
十首當年有舊詞唱靑歌翠幾無遺未曾得向行人道
不為離情莫折伊
　　　　同前十首　辥　能
華淸高樹出離宮南陌柔條帶暖風誰見輕陰是良夜
瀑泉聲畔月朙中
洛橋晴影覆江船羌笛秋聲溼塞烟閒想習池公宴罷
水蒲風絮夕陽天
嫩綠輕懸似綴旒路人遙見隔宮樓誰能㪅近丹墀種
解播皇風入九州
暖風晴日斷浮埃廢路新條發▫臺處處輕輕可惆悵
後人攀處古人栽
潭上江邊嫋嫋垂日高風静絮相隨靑樓一樹無人見
正是女郎眠覺時
汴水高懸百萬條風淸兩岸一時搖隋家力盡虚栽得
無限春風屬聖朝
和花烟樹九重城夾路春陰十萬營唯向邊頭不堪望
一株顦顇少人行
窗外齊垂旭日初樓邊輕好暖風徐遊人莫道栽無益
桃李淸陰却不如
衆木猶寒獨早靑御溝橋畔曲江亭陶家舊日應如此
一院春條綠遶㕔
帳偃纓垂細復繁令人心想石家園風條月影皆堪重
何事侯門愛樹萱
　　　　同前九首　薛　能
數首新詞帶恨成桺絲牽我我傷情柔娥幸有腰支穩
試踏吹聲作唱聲
高出軍營遠映橋賊兵曾斫火曾燒風流性在終難攺
依舊春來萬萬條
縣依陶令想嫌迂營伴將軍卽大麤此日與君除萬恨
數篇風調㪅應無
狂似纎腰軟勝綿自多情態㪅誰憐遊人不折還堪恨
抛向橋邊與路邊
朝陽晴照綠楊烟一別通波十七年應有舊枝無處覓
萬株風裏卓旌旃
晴垂芳態吐牙新雨擺輕條溼面春别有出牆高數尺
不知搖動是何人
暖梳簪朶事登樓因挂垂楊立地愁牽斷綠絲攀不得
半空懸著玉搔頭
西園高樹後庭根處處尋芳有折㾗終憶舊遊桃葉舍
一株斜映竹籬門
劉白蘇臺總近時當𥘉章句是誰推纎腰舞盡春楊桺
未有儂家一首詩
　　　　同前五首　牛　嶠
解凍風來末上靑解垂羅袖拜卿卿無端裊娜臨官路
舞送行人過一生
吳王宮裏色偏深一簇纎條萬縷金不憤錢塘蘇小小
引郞枝下結同心
橋北橋南千萬條恨伊張緒不相饒金羈白馬臨風望
認得羊家(娘/一作)静婉腰
狂雪隨風撲馬飛惹烟無力被風欹莫交移入靈和殿
宮女三千又妬伊
裊翠籠烟拂暖波舞裙新染麴塵羅章華臺畔隋堤上
倚得春風爾許多
　　　　同前三首　和　凝
軟碧搖烟似送人映花時把翠睂嚬靑靑自是風流主
漫颭金絲待洛神
瑟瑟羅裙金縷腰黛睂隈破未重描醉來咬損新花子
拽住仙郎儘放嬌
鵲橋初就咽銀河今夜仙郞自性和不是㫺年攀桂樹
豈能月裏索姮娥
　　　　同前四首　孫光憲
閭門風暖落花乾飛遍江城雪不寒獨有晚來臨水驛
閒人多凭赤䦨干
有池有榭卽濛濛浸潤飜成長養功恰似有人長㸃檢
著行排立向春風
根柢雖然傍濁河無妨終日近笙歌驂驂金帶誰堪比
還芺黃鶯不較多
萬株枯槁怨亾隋似吊吳臺各自垂好是淮陰朙月裏
酒樓橫笛不勝吹
樂府詩集卷第八十一
　　　　　　　東吳毛晉訂正　男扆再訂
樂府詩集卷第八十二
　　　　　　　太原　郭茂倩　編次
　　近代曲辭
　　　　浪淘沙九首　劉禹錫
九曲黃河萬里沙浪淘風簸自天涯如今直上銀河去
同到牽牛織女家
洛水橋邊春日斜碧流輕淺見瓊沙無端陌上狂風急
驚起鴛鴦出浪花
汴水東流虎眼文淸淮曉色鴨頭春君看渡口淘沙處
渡卻人間多少人
鸚鵡洲頭浪颭沙靑樓春望日將斜銜泥燕子争歸舍
獨自狂夫不憶家
濯錦江邊兩岸花春風吹浪正淘沙女郞翦下鴛鴦錦
將向中流定晚霞
日照澄州江霧開淘金女伴滿江隈美人首飾侯王印
盡是沙中浪底來
八月濤聲吼地來頭高數丈觸山廻須臾却入海門去
卷起沙堆似雪堆
莫道讒言如浪深莫言遷客似沙沉千淘萬灑雖辛苦
吹盡狂沙始到金
流水淘沙不暫停前波未滅後波生令人忽憶瀟湘渚
廻唱迎神三兩聲
　　　　同前六首　白居易
一泊沙來一泊去一重浪滅一重生相攪相淘無歇日
會交山海一時平
白浪茫茫與海連平沙浩浩四無邊草去朝來淘不住
遂令東海變桑田
靑草湖中萬里程黃梅雨裏一人行愁見灘頭夜泊處
風翻暗浪打船聲
借問江湖與海水何似君情與妾心相恨不如潮有信
相思始覺海非深
海底飛塵終有日山頭化石豈無時誰道小郞抛小婦
船頭一去没廻期
隨波逐浪到天涯遷客生還有幾家卻到帝鄉重富貴
請君莫忘浪淘沙
　　　　同前二首　皇甫松
灘頭細草接疎林浪惡罾船半欲沉宿鷺眠洲非舊浦
去年沙觜是江心
蠻歌荳䓻北人愁松雨蒲風野艇秋浪起鵁鶄眠不得
寒沙細細入江流
　　　　紇那曲二首　劉禹錫
楊桺鬱靑靑竹枝無限情同郞一囘顧聽唱紇那聲
踏曲興無窮調同詞不同願郞千萬壽長作主人翁
　　　　瀟湘神二曲　劉禹錫
湘水流湘水流九疑雲物至今愁君問二妃何處所零
陵香草露中秋
斑竹枝斑竹枝涙㾗㸃㸃寄相思楚客欲聽瑶瑟怨瀟
湘深夜月朙時
　　　　抛毬樂二首　劉禹錫
五綵繡團團登君玳瑁筵最宜紅燭下偏稱落花前上
客如先起應須贈一船
春早見花枝朝朝恨發遲及看花落後卻憶未開時幸
有抛毬樂一杯君莫辭
　　　　太平樂二首　白居易
　　　　　樂苑曰太平樂商調曲也
歲豐仍節儉時泰㪅銷兵聖念長如此何憂不太平
湛露浮堯酒薰風起舜歌願同堯舜意所樂在人和
　　　　同前二首　唐王　維
風俗今和厚君王在穆淸行看採花曲盡是太階平
聖德超千古皇威静四方蒼生今息戰無事覺時長
　　　　昇平樂十首　薛　能
　　　　　唐會要曰昇平樂商調曲也
正氣遶宮樓皇居信上遊遠岡延聖祚平地載神州㑹
合皆重譯潺湲近八流中興豈假問據此自千秋
寥沉敞延英朝班立位横宣傳無草動拜舞有衣聲鴛
瓦雲消溼蟲絲日照朙辛勤自不到遥見似前生
處處足歡聲時康歲巳深不同三尺劒應似五絃琴夀
笑山猶盡朙嫌日有陰何當憐一物亦遣斷愁吟
曙質絕埃氛彤庭列禁軍聖顔初對日龍尾競緣雲珮
響交成韻簾陰暖帶紋逍遙豈有事於此詠南薰
一物周天至(周天/一作至)洪纎盡晏然車書無異俗甲子竝
豐年奇技皆歸朴征夫亦服田君王故不有台鼎合韋
弦(賢/一作)
日日聽歌謠區中盡祝堯蟲蝗初不害夷狄近全銷史
筆唯書瑞天臺絕見祅因令匹夫志轉欲事淸朝
品物盡昭蘇神功復帝謨他時應有夀當代且無虞賜
曆通遐俗移關入半胡鷦鷯一何幸於此寄微軀
無戰復無私堯時卽此時焚香臨極早待月卷簾遲端
拱乾坤內何言黈纊垂君看聖明驗只此是神龜
旭日上淸穹朙堂坐聖聰衣裳承瑞氣冠冕葢重曈花
木經宵露旌旗立仗風何期於此地見說似(是/一作)仙宮
五帝三皇主蕭曹魏邴臣文章惟反朴戈甲盡生塵諫
𥿄應無用朝綱自有倫昇平不可紀所見是閒人
　　　　金縷衣　李　錡
勸君莫惜金縷衣勸君惜取少年時花開堪折直須折
莫待無花空折枝
　　　　鳳歸雲二首　滕　潛
金井欄邊見羽儀梧桐樹上宿寒枝五陵公子憐文綵
畫與佳人刺繡衣
飲啄蓬山最上頭和烟飛下禁城秋曾將弄玉歸雲去
金翿斜開十二樓
　　　　拜新月　李　端
開簾見新月便卽下階拜細語人不聞北風吹裙帶
　　　　同前　吉中孚妻張氏
拜新月拜月出堂前暗魄深籠桂虚弓未引弦拜新月
拜月妝樓上鸞鏡未安臺蛾睂巳相向拜新月拜月不
勝情庭前風露淸月臨人自老望月㪅長生東家阿母
亦拜月一拜一悲聲斷絕㫺年拜月逞容儀如今拜月
雙涙垂回看衆女拜新月卻憶紅閨年少時
　　　　憶江南三首　白居易
　　　　　一曰望江南樂府雜錄曰望江南本名謝
　　　　　秋娘李德裕鎭浙西為妾謝秋娘所製後
　　　　　攺為望江南
江南好風景舊曾諳日出江花紅勝火春來江水綠如
藍能不憶江南
江南憶最憶是杭州山寺月中尋桂子郡亭枕上看潮
頭何日㪅重遊
江南憶其次憶吳宮吳酒一杯春竹葉吳娃雙舞醉芙
蓉早晚復相逢
　　　　同前二首　劉禹錫
春過也共惜豔陽年猶有桃花流水上無辭竹葉醉樽
前惟待見靑天
春去也多謝洛城人弱桺從風疑舉袂叢蘭裛露似霑
巾獨笑亦含嚬
　　　　宮中調笑四首　王　建
　　　　　樂苑曰調笑商調曲也戴叔倫謂之轉應
　　　　　詞
團扇團扇美人病來遮面玉顔憔悴三年誰復商量管
弦弦管弦管春草昭陽路斷
胡蝶胡蝶飛上金花枝葉君前對舞春風百葉桃花樹
紅紅樹紅樹鷰語鶯啼日草
羅袖羅袖暗舞春風依舊遙看歌舞玉樓好日新妝坐
愁愁坐愁坐一世虚生虚過
楊桺楊桺日草白沙渡口船頭江水茫茫商人少婦斷
腸腸斷腸斷鷓鴣夜飛失伴
　　　　同前二首　韋應物
胡馬胡馬遠放燕支山下咆沙咆雪獨嘶東望西望路
迷迷路迷路邊草無窮日草
河漢河漢曉挂秋城漫漫愁人起望相􁈖江南塞北别
離離别離别河漢雖同路絕
　　　　轉應詞　戴叔倫
邊草邊草邊草盡來兵老山南山北雪晴千里萬里月
朙朙月朙月胡笳一聲愁絕
　　　　宮中行樂詞八首　李　白
小小生金屋盈盈在紫微山花揷寶髻石竹繡羅衣每
出深宮裏常随歩輦歸只愁歌舞散(罷/一作)化作綵雲飛
桺色黃金嫩梨花白雪香玉樓巢(關/一作)翡翠金(珠/一作)殿
鎖鴛鴦選妓隨雕(朝/一作)輦徵歌出洞房宮中誰第一飛
燕在昭陽
盧橘為秦樹蒲萄出(是/一作)漢宮烟花宜落日絲管醉春
風笛奏龍鳴水簫吟鳳下空君王多樂事何必向囘中
玉樹(殿/一作)春歸日(好/一作)金宮樂事多後庭朝未入輕輦
夜相過笑出花間語嬌來燭下歌莫教(教/一作)朙月去畱
著醉姮娥􁕁
繡戸香風暖紗窗曙色新宮花争笑日池草暗生春綠
樹聞歌鳥靑樓見舞人昭陽桃李月羅綺自(坐/一作)相親
今日朙光裏還須結伴遊春風開紫殿天樂下珠樓豔
舞全知巧嬌歌半欲羞㪅憐花月夜宮女笑藏鈎
寒雪梅中盡春風桺上歸宮鶯嬌欲醉簷鷰語還飛遲
日朙歌席新花豔舞衣晚來移綵仗行樂泥光輝
水綠南薰殿花紅北闕樓鶯歌聞太液鳳吹遶瀛洲素
女鳴珠佩天人弄綵毬今朝風日好宜入未央遊
　　　　宮中樂五首　令狐楚
楚塞金陵静巴山玉壘空萬方無一事端拱大朙宮
霜霽長楊苑冰開太液池宮中行樂日天下盛朙時
桺色烟相似梨花雪不如春風眞有意一一麗皇居
月上宮花静烟含苑樹深銀臺門巳閉仙漏夜沉沉
九重靑鎖闥百尺碧雲樓朙月秋風起珠簾上玉鈎
　　　　同前五首　張仲素
網戸交如綺紗窗薄似烟樂吹天上曲人是月中仙
翠匣開寒鏡珠釵桂歩搖妝成秖畏曉㪅漏促春宵
江果瑤池實金盤露井冰甘泉將避暑臺殿曉光凝
月彩浮鸞殿砧聲隔鳳樓笙歌臨水檻紅燭乍迎秋
奇樹畱寒翠神池結夕波黃山一夜雪渭水雁聲多
　　　　踏歌詞二首　崔　液
綵女迎金屋仙姬出畫堂鴛鴦裁錦袖翡翠帖花黃歌
響舞分行艷色動流光
庭際花微落樓前漢巳橫金臺催夜盡羅袖拂寒輕樂
笑暢歡情未半著天朙
　　　　同前三首　謝　偃
春景嬌春臺新露泣新梅春葉參差吐新花重疊開花
影飛鶯去歌聲度鳥來倩看飄颻雪何如舞袖廻
逶迤度香閤顧歩出蘭閨欲曉鴛鴦殿先過桃李蹊風
帶舒還卷簪花舉復低欲問今宵樂但聽歌聲齊
夜久星沉没㪅深月影斜裙輕纔動佩鬟薄不勝花細
風吹寶袜輕露溼紅紗相看樂未巳蘭燈照九華
　　　　同前二首　張　說
花蕚樓前雨露新長安城裏太平人龍銜火樹千燈豔
雞踏(上/一作)蓮花萬歲春
帝宮三五戲春臺行雨流風莫妒來西域燈輪千影合
東華金闕萬重開
　　　　踏歌行四首　劉禹錫
春江月出大堤平堤上女郎連袂行唱盡新詞看(歡/一作)
不見紅霞影樹鷓鴣鳴
桃蹊桺陌好經過燈下妝成月下歌爲是襄王故宮地
至今猶自細腰多
新詞宛轉遞相傳振袖傾鬟風露前月落烏啼雲雨散
遊童陌上拾花鈿
日草江頭聞竹枝南人行樂北人悲自從雪裏唱新曲
直至三春花盡時
　　　　天地長久詞五首　盧　綸
　　　　　天地長久詞盧綸所作也其和云天地久
　　　　　萬年昌
玉砌紅花樹香風不敢吹春光解天意偏發殿南枝
虹橋千歩廊半在水中央天子方淸暑宮人重草妝
辭輦復當熊傾心奉上宮君王若看貎甘在衆妃中
雲日呈祥禮物殊北庭生獻五單于塞天萬里無飛鳥
可在邊城用郅都
臺殿雲涼風日微君王初賜六宮衣樓船罷泛歸猶早
行道才人鬬射飛
　　　　欸乃曲五首　元　結
　　　　　欸乃曲元結之所作也其序曲曰大曆初
　　　　　結為道州剌史以軍事詣都使還州逢春
　　　　　水舟行不進作欵乃曲令舟子唱之以取
　　　　　適於道路云欸音襖乃音靄棹船聲也
偏存名跡在人間順俗與時未安閒來謁大官兼問政
扁舟卻入九疑山
湘江二月春水平滿月和風宜夜行唱橈欲過平陽戍
守吏相呼問姓名
千里楓林烟雨深無朝無草有猿吟停橈静聽曲中意
好是雲山韶濩音
零陵郡北湘水東浯溪形勝滿湘中溪口石顚堪自逸
誰能相伴作漁翁
下瀧船似入深淵上瀧船似欲昇天瀧南始到九疑郡
應絕高人乘興船
　　　十二月樂辭十三首　李　賀
　　　　正月
上樓迎春新春歸(樓迎春歸/一作正月上)暗黃著桺宮漏遲薄薄
淡靄弄野姿寒綠幽泥生短絲錦牀曉臥玉肌冷露臉
未開對朝瞑官街桺帶不堪折早晚菖蒲勝綰結
　　　　二月
二月飮酒採桑津宜男草生蘭笑人蒲如交劒(絞刀/一作)風
如薫勞勞胡鷰怨酣春薇帳逗烟生綠塵(綠昬/一作香)金翅
峨髻愁草雲香颯起舞眞珠裙津頭送别唱流水酒客
背寒南山死
　　　　三月
東方風來滿眼春花城桺暗(禁/一作)愁㡬(殺/一作)人複宮深
殿竹風起新翠舞襟静如水光風轉蕙百餘里暖霧驅
雲撲天地軍裝宮妓掃蛾淺搖搖錦旗夾城暖曲水飄
香去不歸梨花落盡成秋(愁/一作)苑
　　　　四月
曉凉草凉樹如葢千山濃綠生雲外依微香雨靑氛氳
(淸氛/一作過)膩葉蟠花照曲門金塘閒水搖碧漪老景沉重
(帖/一作)無驚飛墮紅殘蕚暗參差
　　　　五月
雕玉押簾上(簾押上/一作雕玉)輕縠籠虚門井汲鉛華水扇織
鴛鴦文囘雪舞涼殿甘露洗空綠羅袖從徊翔(綬從風/一作羅)
(翔)香汗霑寶粟
　　　　六月
裁生羅伐湘竹帔(帔字/一本無)拂疎霜簟秋玉炎炎紅鏡東
方開暈如車輪上徘徊啾啾赤帝騎龍來
　　　　七月
星依雲渚冷露滴盤中圎好花生木末衰蕙愁空(故/一作)
園夜天如玉砌池葉極靑錢僅厭舞衫薄稍知花簟寒
曉風何拂拂北斗光闌干
　　　　八月
孀(宮/一作)妾怨長夜獨客夢歸家傍簷蟲緝(織/一作)絲向壁
燈垂花簷外月光吐簾中樹影斜悠悠飛露姿㸃綴池
中荷
　　　　九月
離宮散螢天似水竹黃池冷芙蓉死月綴金鋪光脉脉
涼苑虚庭空澹白霜花飛飛風草草翠錦斕斑滿層道
雞人罷唱曉曨聰鴉啼金井下疎桐
　　　　十月
玉壺銀箭稍難傾缸花夜笑凝幽朙碎霜斜舞上羅幕
燭籠兩行照飛閣珠帷怨臥不成眠金鳳刺衣著體寒
長睂對月鬬彎環
　　　　十一月
宮城團囘凛嚴光白天碎碎墮瓊芳撾鍾高飮千日酒
卻天凝寒作君夀御溝泉合(冰合/一作)如環素火井溫水在
何處
　　　　十二月
日脚淡光紅灑灑薄霜不銷桂枝下依稀和氣解冬嚴
已就長日辭長夜
　　　　閠月
帝重光年重時七十二候囘環推天官玉琯灰剰飛今
歲何長來歲遲王母移桃獻天子羲氏和氏迂龍轡
樂府詩集卷第八十二
　　　　　　　東吳毛晉訂正　男扆再訂
樂府詩集卷第八十三
　　　　　　　太原　郭茂倩　編次
　　雜歌謡辭
　　　　　言者心之聲也歌者聲之文也情動於中
　　　　　而形於言言之不足故嗟歎之嗟歎之不
　　　　　足故永歌之歌之為言也長言之也夫欲
　　　　　上如抗下如墜曲如折止如槁木倨中矩
　　　　　句中鉤纍纍乎端如貫珠此歌之善也宋
　　　　　書樂志曰黃帝帝堯之世王化下洽民樂
　　　　　無事故因擊壤之歡慶雲之瑞民因以作
　　　　　歌其後風衰雅缺而妖滛靡曼之聲起周
　　　　　衰有秦靑者善謳而薛談學謳於秦靑未
　　　　　窮靑之伎而辭歸靑餞之於郊乃撫節悲
　　　　　歌聲震林木響遏行雲嶭談遂畱不去以
　　　　　卒其業又有韓娥者東之齊至雍門匱糧
　　　　　乃鬻歌假食旣去而餘響繞梁三日不絕
　　　　　左右謂其人不去也過逆旅逆旅人辱之
　　　　　韓娥因曼聲哀哭一里老㓜悲愁垂涕相
　　　　　對三日不食遽追之韓娥還復為曼聲長
　　　　　歌一里老㓜喜躍抃舞不能自禁忘向之
　　　　　悲也乃厚賂遣之故雍門之人善歌哭効
　　　　　韓娥之遺聲衛人王豹處淇川善謳河西
　　　　　之民皆化之齊人綿駒居高唐善歌齊之
　　　　　右地亦傳其業前漢有魯人虞公者善歌
　　　　　能令梁上塵起若斯之類竝徒歌也爾雅
　　　　　曰徒歌謂之謠廣雅曰聲比於琴瑟曰歌
　　　　　韓詩章句曰有章曲曰歌無章曲曰謠梁
　　　　　元章(帝/一作)纂要曰齊歌曰謳吳歌曰歈楚
　　　　　歌曰豔浮歌曰哇振旅而歌曰凱歌堂上
　　　　　奏樂而歌曰登歌亦曰升歌故歌曲有陽
　　　　　陵白露朝日魚麗白水白雪江南陽春淮
　　　　　南駕辯淥水陽阿採菱下里巴人又有長
　　　　　歌短歌雅歌緩歌浩歌放歌怨歌勞歌等
　　　　　行漢世有相和歌本出於街陌謳謠而吳
　　　　　歌雜曲始亦徒歌復有但歌四曲亦出自
　　　　　漢世無弦節作伎最先一人唱三人和魏
　　　　　武帝尤好之時有宋容華者淸徹好聲善
　　　　　唱此曲當時特妙自晉巳後不復傳遂絕
　　　　　凡歌有因地而作者京兆邯鄲歌之類是
　　　　　也有因人而作者孺子才人歌之類是也
　　　　　有傷時而作者微子麥秀歌之類是也有
　　　　　寓意而作者張衡同聲歌之類是也寗戚
　　　　　以困而歌項籍以窮而歌屈原以愁而歌
　　　　　卞和以怨而歌雖所遇不同至於發乎其
　　　　　情則一也歷世以來歌謳雜出今竝採錄
　　　　　且以謠䜟繫其末云
　　　歌辭
　　　　擊壤歌
　　　　　帝王世紀曰帝堯之世天下大和百姓無
　　　　　事有八九十老人擊壤而歌
日出而作日入而息鑿井而飮耕田而食帝何力於我
哉
　　　　卿雲歌三首
　　　　　尙書大傳曰舜將禪禹於時俊乂百工相
　　　　　和而歌卿雲帝乃唱之曰卿雲爛兮八伯
　　　　　咸進稽首曰朙朙上天帝乃再歌曰日月
　　　　　有常史記天官書曰若烟非烟若雲非雲
　　　　　郁郁紛紛蕭索輪囷是謂慶雲慶雲卽卿
　　　　　雲葢和氣也舜時有之故美之而作歌
卿雲爛兮禮漫漫兮日月光華旦復旦兮
朙朙上天爛然星陳日月光華弘于一人
日月有常星辰有行四時順經萬姓允誠於予論樂配
天之靈遷于賢善莫不咸聽鼚乎鼓之軒乎舞之精華
巳竭褰裳去之
　　　　塗山歌
　　　　　吳越春秋曰禹年三十未娶行塗山恐時
　　　　　草失嗣辭云吾之娶也必有應也乃有白
　　　　　狐九尾造於禹禹曰白者吾之服也九尾
　　　　　者王之證也於是塗山之人歌之禹因娶
　　　　　塗山謂之女嬌
綏綏白狐九尾龎龎我家嘉夷來賔為王成于家室我
都攸昌天人之際於兹則行朙矣哉
　　　　夏人歌二首
　　　　　尙書大傳曰夏人飮酒醉者持不醉者不
　　　　　醉者持醉者而歌曰盍歸乎薄薄亦大矣
　　　　　伊尹退而㪅曰覺兮較兮吾大命格兮去
　　　　　不善而善何不樂兮薄湯之都言當歸湯
　　　　　也韓詩外傳曰桀為酒池糟隄縱靡靡之
　　　　　樂一皷而牛飮者三千羣臣皆相持而歌
江水沛兮舟楫敗兮我王廢兮趣歸于亳亳亦大兮
樂兮樂兮四牡驕兮六轡沃兮去不善而從善何不樂
兮
　　　　商歌二首　寗　戚
　　　　　淮南子曰寗越欲干齊桓公困窮無以自
　　　　　達於是為商旅將任車以商於齊草宿於
　　　　　郭門外桓公郊迎客夜開門辟任車爝火
　　　　　甚盛從者甚衆越飯牛車下望見桓公而
　　　　　悲擊牛角而疾商歌桓公聞之曰異哉非
　　　　　常人也命後車載之越一作戚
南山矸白石爛生不遭堯與舜禪短布單衣適至骭從
昬飯牛薄夜半長夜漫漫何時旦
滄浪之水白石粲中有鯉魚長尺半弊布單衣裁至骭
淸朝飯牛至夜半黃犢上坂且休息吾將捨汝相齊國
　　　　師乙歌
　　　　　家語曰孔子相魯齊人歸女樂魯君滛荒
　　　　　孔子遂行師乙送孔子曰吾欲歌可乎乃
　　　　　歌之
彼婦人之口可以出走彼婦人之謁可以死敗優哉游
哉聊以卒歲
　　　　獲麟歌　孔　子
　　　　　孔叢子曰叔孫氏之車子鉏商樵於野而
　　　　　獲麟焉衆莫之識以為不祥棄之五父之
　　　　　衢冉有告曰麋身而肉角豈天之妖乎夫
　　　　　子曰吾將徃觀焉遂泣曰予之於人猶麟
　　　　　也麟仁獸出而死吾道窮矣乃歌云
唐虞世兮麟鳳游今非其時來何求麟兮麟兮我心憂
　　　　河激歌　趙簡子夫人
　　　　　列女傳曰女娟者趙河津吏之女也簡子
　　　　　南擊楚津吏醉臥不能渡簡子簡子怒召
　　　　　欲殺之娟懼持檝走前曰願以微軀易父
　　　　　之死簡子遂釋不誅將渡用檝者少一人
　　　　　娟攘拳操檝而請簡子遂與渡中流為簡
　　　　　子發河激之歌簡子歸納為夫人
升彼河兮而觀淸水揚波兮冐冥冥禱求福兮醉不醒
誅將加兮妾心驚罰旣釋兮瀆乃淸妾持檝兮操其維
蛟龍助兮主將歸呼來櫂兮行勿疑
　　　　越人歌
　　　　　劉向說苑曰鄂君子晳泛舟於新波之中
　　　　　乘靑翰之舟張翠葢會鍾鼓之音畢榜枻
　　　　　越人擁楫而歌於是鄂君乃榆脩袂行而
　　　　　擁之舉繡被而覆之鄂君楚王母弟也
今夕何夕兮搴州中流今日何日兮得與王子同舟䝉
羞被好兮不訾詬恥心幾頑而不絕兮得知王子山有
木兮木有枝心說君兮知不知
　　　　徐人歌
　　　　　劉向新序曰延陵季子將聘晉帶寶劒以
　　　　　過徐君徐君觀劒不言而色欲之季子未
　　　　　獻也然其心許之矣使反而徐君巳死季
　　　　　子於是以劒帶徐君墓樹而去徐人乃為
　　　　　之歌
延陵季子兮不忘故脫千金之劒兮帶丘墓
　　　　漁父歌　古　辭
　　　　　楚辭曰屈原旣放游扵江潭漁父見之鼓
　　　　　枻而歌滄浪水名也淸諭朙時可以振纓
　　　　　而仕濁諭亂世可以抗足而去故孔子曰
　　　　　淸斯濯纓濁斯濯足矣言自取之也若張
　　　　　志和漁父歌但歌漁者之事
滄浪之水淸兮可以濯吾纓滄浪之水濁兮可以濯吾
足
　　　　漁父歌五首　張志和
西塞山邊白鷺飛桃花流水鱖魚肥靑箬笠綠蓑衣春
江(斜風/一作)細雨不須歸
釣臺漁父褐為裘兩兩三三舴艋舟能縱棹慣乘流長
江白浪不曾憂
霅溪灣裏釣漁翁舴艋爲家西復東江上雪浦邊風笑
著荷衣不歎窮
松江蟹舍主人歡菰飯蒓羮亦芺餐楓葉落荻花亁醉
宿漁舟不覺寒
靑草湖中月正圎巴陵漁父棹歌連釣車子掘頭船樂
在風波不用仙
　　　　同前　和　凝
白芷汀寒立鷺鶿蘋風輕翦浪花時烟羃羃白遲遲香
引芙蓉惹釣絲
　　　　同前　歐陽烱
風浩寒溪照膽朙小君山上玉蟾生荷露墜翠烟輕撥
刺遊魚幾處驚
　　　　同前三首　李　珣
水接衡門十里餘信船歸去臥看書輕爵祿慕玄虚莫
道漁人只為魚
避世垂綸不記年官高争得似君閒傾白酒對靑山笑
指柴門待月還
棹警鷗飛水濺袍影侵潭面桺垂絛終日醉絕塵勞曾
見錢塘八月濤
　　　　採葛婦歌
　　　　　吳越春秋曰采葛越之婦人傷越王用心
　　　　　乃作若何之歌
嘗膽不苦味若飴今我采葛以作絲
　　　　紫玉歌
　　　　　樂府詩集曰紫玉吳王夫差女也作歌詩
　　　　　以與韓重
南山有鳥北山張羅意欲從君讒言孔多悲結成疹没
命黃壚命之不造冤如之何羽族之長名為鳳凰一日
失雄三年感傷雖有衆鳥不為匹雙故見鄙姿逢君輝
光身遠心近何曾暫忘
　　　　鄴民歌
　　　　　史記曰魏襄王時史起為鄴令引漳水漑
　　　　　鄴以富魏之河內而民作歌云
鄴有賢令兮為史公決漳水兮灌鄴㫄終古舄鹵兮生
稻粱
　　　　鄭白渠歌
　　　　　史記曰韓聞秦之好興事欲罷無令東伐
　　　　　廼使水工鄭國間說秦令鑿涇水自中山
　　　　　西抵瓠口為渠竝北山東注洛漑舄鹵之
　　　　　地四萬餘頃今曰鄭國渠漢書曰太始二
　　　　　年趙中大夫白公復奏穿渠引涇水首起
　　　　　谷口尾入櫟陽注渭中袤二百里漑田四
　　　　　千五百餘頃名曰白渠人得其饒於是歌
　　　　　之
田於何所池陽谷口鄭國在前白渠起後舉臿如雲决
渠為雨涇水一石其泥數斗且漑且糞長我禾黍衣食
京師億萬之口
　　　　百里奚歌　髙允生
羈旅入秦庭始得收顯曜釋褐出輜車卓為千乘道豔
色進蕐容繁弦發微調居貴易素心翻然㤀久要裝金
五羊皮寫情陳所告豈徒望自傷念君無定操
　　　　秦始皇歌
　　　　　古今樂錄曰秦始皇祠洛水有黑頭公從
　　　　　河中出呼始皇曰來受天寶乃與羣臣作
　　　　　歌
洛陽之水其色蒼蒼祠祭大澤倐忽南臨洛濵醊禱色
連三光
　　　　雞鳴歌
　　　　　樂府廣題曰漢有雞鳴衛士主雞唱宮外
　　　　　舊儀宮中與臺竝不得畜雞晝漏盡夜漏
　　　　　起中黃門持五夜甲夜畢傳乙乙夜畢傳
　　　　　丙丙夜畢傳丁丁夜畢傳戊戊夜是為五
　　　　　㪅未朙三刻雞鳴衛士起唱漢書曰高祖
　　　　　圍項羽垓下羽是夜聞漢軍四面皆楚歌
　　　　　應劭曰楚歌者雞鳴歌也晉太康地記曰
　　　　　後漢固始鮦陽公安細陽四縣衛士習此
　　　　　曲於闕下歌之今雞鳴歌是也然則此歌葢
　　　　　漢歌也按周禮雞人掌大祭祀夜嘑旦以
　　　　　􁅭百官則所起亦遠矣
東方欲朙星爛爛汝南晨雞登壇喚曲終漏盡嚴具陳
月没星稀天下旦千門萬戸遞魚鑰宮中城上飛烏鵲
　　　　雞鳴曲　王　建
雞初鳴朙星照東屋雞再鳴紅霞生海腹百官待漏雙
闕前聖人亦挂山龍服寶釵命婦燈下起環珮玲瓏曉
光裏直內初燒玉按香司㪅尙滴銅壺水金吾衛裏直
(更/一作)郎妻到朙不睡聽晨雞天頭日月相送近夜棲旦
鳴人不迷
　　　　同前　李　廓
星稀月没上五㪅膠膠角角雞初鳴征人牽馬出門立
辤妾欲向安西行再鳴引頸簷頭下月中角聲催上馬
纔分地色第三鳴旌旗(斾/一作)紅塵巳出城婦人上城亂
招手夫壻不聞遙哭聲長恨雞鳴别時苦不遣雞栖近
窗戸
　　　　平城歌
　　　　　漢書匈奴傳曰高祖自將兵三十二萬擊
　　　　　韓王信帝先至平城步兵未盡到冐頓縱
　　　　　精兵三十餘萬圍帝於白登七日漢兵中
　　　　　外不得救餉樊噲時為上將軍不能解圍
　　　　　天下皆歌之後用陳平祕計得免白登在
　　　　　平城東南去平城十餘里
平城之下亦誠苦七日不食不能彀弩
　　　　楚歌　漢高帝
　　　　　漢書曰高祖欲立戚夫人子趙王如意而
　　　　　廢太子後不果戚夫人泣涕帝曰為我楚
　　　　　舞吾為若楚歌其旨言太子得四皓為輔
　　　　　羽翼成就不可易也顔師古曰楚歌者楚
　　　　　人之歌猶吳歈越吟也
鴻鵠高飛一舉千里羽翼以(已/一作)就橫絕四海橫絕四
海又可奈何雖有繒繳尙(將/一作)安所施
　　　　吳楚歌　傅　玄
　　　　　樂府詩集曰傅玄辭一曰燕美人歌
燕人美兮趙女佳其室則邇兮限曾崖雲為車兮風為
馬玉在山兮蘭在野雲無期兮風有止思心多端誰能
理
　　　　同前　張　籍
庭前春鳥啄林聲紅夾羅襦縫未成今朝社日停針線
起向朱櫻樹下行
樂府詩集卷第八十三
　　　　　　　東吳毛晉訂正　男扆再訂
樂府詩集卷第八十四
　　　　　　　太原　郭茂倩　編次
　　雜歌謠辭
　　　歌辭
　　　　戚夫人歌
　　　　　漢書外戚傳曰高祖得定陶戚姬愛幸生
　　　　　趙隱王如意惠帝立呂后為皇太后廼令
　　　　　永巷囚戚夫人髠鉗衣赭衣令舂戚夫人
　　　　　舂且歌太后聞之大怒曰乃欲倚子邪召
　　　　　趙王殺之戚夫人遂有人彘之禍
子為王母為虜終日舂薄草常與死為伍相離三千里
當誰使告汝
　　　　畫一歌
　　　　　漢書曰惠帝時曹參代蕭何為相國初高
　　　　　帝與何定天下法令旣朙具及參守職舉
　　　　　事無所變㪅一遵何之約束於是百姓歌
　　　　　之
蕭何為法講若畫一曹參代之守而勿失載其淸静民
以寧壹
　　　　趙幽王歌
　　　　　漢書曰趙幽王友高帝之子孝惠時友以
　　　　　諸呂女為后不愛愛他姬諸呂女讒之於
　　　　　太后太后怒召趙王置邸令衛圍守之趙
　　　　　王餓乃作歌遂幽死
諸呂用事兮劉氏微迫脅王侯兮彊授我妃我妃旣妒
兮誣我以惡讒女亂國兮上曾不寤我無忠臣兮何故
棄國自快中野兮蒼天與直吁嗟不可悔兮寧早自賊
為王餓死兮誰者憐之呂氏絕理兮託天報仇
　　　　淮南王歌
　　　　　漢書曰淮南厲王長高帝少子也長廢法
　　　　　不軌文帝不忍置於法廼載以輜車處蜀
　　　　　嚴道卭郵遣其子子母從居長不食而死
　　　　　後民有作歌歌淮南王帝聞之廼追尊淮
　　　　　南王為厲王置園如諸侯儀
一尺布尙可縫一斗粟尙可舂兄弟二人不相容
　　　　京兆歌　陸　厥
　　　　　通典曰京兆馮翊扶風皆古雍州之域秦
　　　　　始皇以為內史漢景帝二年分置左右內
　　　　　史武帝攺左內史為左馮翊右內史為右
　　　　　扶風後與京兆號三輔故趙廣漢云亂吾
　　　　　治者常二輔是也
兔園夾池水脩竹復檀欒不如黃山苑儲胥與露寒邐
迤傍無界岑崟欝上干上干入翠微下趾連長薄芳露
浸紫莖秋風搖素蕚雁起宵未央雲間月將落照梁桂
兮影徘徊承露盤兮光照灼壽陵之街走狐􁃿金巵玉
盌會銷鑠願奉蒲萄花為君實羽爵
　　　　左馮翊歌　陸　厥
上林潏紫泉離宮赫千戸飛鳴亂鳧雁參差雜蘭杜比
翼獨未羣連葉誰為伍一物或難致無云泣易覩
　　　　扶風歌九首　劉　琨
朝發廣莫門草㝛丹水山左手彎繁弱右手揮龍淵
顧瞻望宮闕俯仰御飛軒據鞍長歎息淚下如流泉
繫馬長松下發鞍高嶽頭冽冽悲風起泠泠澗水流
揮手長相謝哽咽不能言浮雲為我結飛鳥為我旋
去家日已逺安知存與亾慷慨窮林中抱膝獨摧藏
麋鹿遊我前猴猿戲我側資糧旣乏盡薇蕨安可食
攬轡命徒侶吟嘯絕巖中君子道微矣夫子故有窮
惟㫺李愆期寄在匈奴庭忠信反獲罪漢武不見朙
我欲竟此曲此曲悲且長棄置勿重陳重陳令心傷
　　　　同前　鮑　照
昨辭金華殿今次雁門縣寢臥握秦戈棲息抱越箭忍
悲别親知行泣隨征傳寒烟空徘徊朝日乍舒卷
　　　　秋風辭　漢武帝
　　　　　漢武帝故事曰帝行幸河東祠后土顧視
　　　　　帝京忻然中流與羣臣飮讌帝歡甚乃自
　　　　　作秋風辭
秋風起兮白雲飛草木黃落兮雁南歸蘭有秀兮菊有
芳懷佳人兮不能忘汎樓船兮濟汾河橫中流兮揚素
波簫鼓鳴兮發櫂歌歡樂極兮哀情多少壯幾時兮奈
老何
　　　　衛皇后歌
　　　　　漢書曰衛子夫為皇后弟靑貴震天下天
　　　　　下歌之按外戚傳衛子夫為平陽主謳者
　　　　　武帝祓霸上還過平陽主旣飮謳者進帝
　　　　　獨說子夫帝起㪅衣子夫侍尚衣軒中得
　　　　　幸平陽主因奏子夫送入宮是為衛皇后
生男無喜生女無怒獨不見衛子夫霸天下
　　　　李延年歌
　　　　　漢書外戚傳曰李延年性知音善歌舞武
　　　　　帝愛之嘗侍上起舞而歌延年後為協律
　　　　　都尉
北方有佳人絕世而獨立一顧傾人城再顧傾人國寧
不知傾城與傾國佳人難再得
　　　　李夫人歌　漢武帝
　　　　　漢書外戚傳曰孝武李夫人本以倡進初
　　　　　武帝愛其兄延年平陽主因言延年有女
　　　　　弟帝乃召見之實妙麗善舞由是得幸夫
　　　　　人少而蚤卒帝思念不已方士齊人少翁
　　　　　言能致其神廼夜張燈燭設帷帳陳酒肉
　　　　　而令帝居他帳遙望見好女如李夫人之
　　　　　貎還幄坐而步又不得就視帝愈益相思
　　　　　悲感為作詩令樂府諸音家弦歌之
是邪非邪立而望之偏何姗姗其來遲
　　　　同前　李商隱
一帶不結心兩股方安髻慙愧白茅人月没教星替
剰結茱茰枝多擘秋蓮的獨自有波光綵囊盛不得
蠻絲繫條脫□□和香屑夀宮不惜鑄南人柔腸早被
秋波割淸澄有餘幽素香鰥魚渴鳳眞珠房不知瘦骨
類冰井㪅許夜簾通曉霜土花漠碧雲忙忙黃河欲盡
天蒼黃
　　　　同前　李　賀
紫皇宮殿重重開夫人飛入瓊瑤臺綠香繡帳何時歇
靑雲無光宮水咽翩聯桂花墜秋月孤鸞驚啼商絲發
紅璧闌珊懸佩璫歌臺小妓遙相望玉蟾滴水雞人唱
露華蘭葉參差光
　　　　同前　鮑　溶
璿閨羽帳華燭陳方士夜降夫人神葳蕤半露芙蓉色
窈窕將期環珮身麗如三五月可望難親近嚬黛含犀
竟不言春􁈖秋怨誰能問欲求巧笑如生時歌塵在空
瑟銜絲神來未及夢相見帝比初亾心㪅悲愛之欲其
生又死東流萬代無囘水宮漏丁丁夜向晨烟銷霧散
愁方士
　　　　同前　張　祜
延年不語望三星莫說夫人上涕零争奈世間惆悵在
甘泉宮夜看圖形
　　　　李夫人及貴人歌　陸　厥
屬車桂席塵豹尾香烟滅彤殿向蘼蕪靑蒲復萎絕坐
萎絕對蘼蕪臨丹階泣椒塗寡鶴羈雌飛且止雕梁翠
壁網蜘蛛洞房朙月夜對此淚如珠
　　　　未央才人歌　庾肩吾
從來守未央轉欲訝春芳朝風凌日色夜月奪燈光相
逢儻游豫暫為卷衣裳
　　　　中山孺子妾歌二首　陸　厥
　　　　　漢書曰詔賜中山靖王子噲及孺子妾冰
　　　　　未央才人歌詩四篇如淳曰孺子㓜少稱
　　　　　孺子妾宮人也顔師古曰孺子王妾之有
　　　　　品號者妾王之衆妾也冰其名才人天子
　　　　　內官按此謂以歌詩賜中山王及孺子妾
　　　　　未央才人等爾累言之故云及也而陸厥
　　　　　作歌乃謂之中山孺子妾失之遠矣藝文
　　　　　志又曰臨江王及愁思節士歌詩四篇李
　　　　　夫人及幸貴人歌詩三篇亦皆累辭也
未央才人中山孺子一笑傾城一顧傾市傾城不自美
傾市復為容願把陵陽袖披雲望九重
如姬寢臥內班婕(妾/一作)坐同車洪波陪飲帳林光宴秦
餘歲草寒飊及秋水落芙蕖子瑕矯後駕安陵泣前魚
賤妾終已矣(恩已畢/一作賤妾)君子定焉如
　　　　同前　李　白
中山孺子妾特以色見珍雖不如延年妹亦是當時絕
世人桃李出深井花豔驚上春一貴復一賤關天豈由
身芙蓉老秋霜團扇羞網塵戚姬髠翦入舂市萬古共
悲辛
　　　　臨江王節士歌　陸　厥
木葉下江波連秋月照浦雲歇山秋思不可裁復帶秋
風來秋風來已寒白露驚羅紈節士慷慨髮衝冠彎弓
挂若木長劒竦雲端
　　　　同前　李　白
洞庭白波木葉稀鷰鴻始入吳雲飛吳雲寒鷰鴻苦風
號沙宿瀟湘浦節士感秋淚如雨白日當天心照之可
以事朙主壯士憤雄風生安得倚天劒跨海斬長鯨
　　　　行幸甘泉宮　梁簡文帝
　　　　　漢書曰武帝太始三年正月行幸甘泉宮
　　　　　成帝永始四年正月行幸甘泉揚雄甘泉
　　　　　賦曰廼命羣僚曆吉日協靈辰星陳而天
　　　　　行乘輿登夫鳳凰兮而翳華芝駟蒼螭兮
　　　　　六素虬劉歆甘泉宮賦曰軼陵陰之地室
　　　　　過陽谷之秋城囘天門而鳳舉躡黃帝之
　　　　　朙庭冠高山而為居乘崑崙而為宮王褒
　　　　　甘泉宮頌曰甘泉山天下顯敞之名處也
　　　　　前接大荆後臨北極左撫仁鄉右望素域
　　　　　其為宮室也仍嶻嶭而為觀攘抗岸以為
　　　　　階覽除閣之麗美覺堂殿之巍巍按梁劉
　　　　　孝威歌辭云避暑甘泉宮葢與上之囘同
　　　　　意云
雉歸海水寂裘來重譯通吉行五十里隨處宿離宮鼓
聲恒入地塵飛上暗空赦書隨豹尾太史逐相風銅鳴
周國旞旗曵楚雲虹倖臣射覆罷從騎新歌終董桃拜
金紫賢妻侍禁中不羡神仙侶排烟逐駕鴻
　　　　同前　劉孝威
漢家迎夏畢避暑甘泉宮機車鳴里鼓駟馬駕相風校
尉烏丸(桓/一作)騎待制樓煩宫(■/一作)後旌遊五柞前笳度
九嵕才人豹尾內御酒屬車中輦囘百子閣扇動七輪
風鳴鍾休衛士披圖召後宮材官促校獵秋來(涼秋/一作)戲
射熊
　　　　烏孫公主歌
　　　　　漢書西域傳曰武帝元封中遣江都王建
　　　　　女細君為公主以妻烏孫王昆莫公主至
　　　　　其國自治宮室居歲時一再與昆莫會置
　　　　　酒飮食昆莫年老言語不通公主悲乃自
　　　　　作歌
吾家嫁我兮天一方遠託異國兮烏孫王穹廬為室兮
旃為牆以肉為食兮酪為漿居常土思兮心內傷願為
黃鵠兮歸故鄉
　　　　匈奴歌
　　　　　十道志曰焉支祁連二山皆美水草匈奴
　　　　　失之乃作此歌漢書曰元狩二年春霍去
　　　　　病將萬騎出隴西討匈奴過焉支山千有
　　　　　餘里其夏又攻祁連山捕首虜甚多祁連
　　　　　山卽天山匈奴呼天為祁連故曰祁連山
　　　　　焉支山卽燕支山也
失我焉支山令我婦女無顔色失我祁連山使我六畜
不蕃息
　　　　驪駒歌　古　辭
　　　　　漢書儒林曰王式除為博士旣至舍中會
　　　　　諸大夫共持酒肉勞式皆注意高仰之博
　　　　　士江公心嫉式謂歌吹諸生曰歌驪駒式
　　　　　曰聞之於師客歌驪駒主人歌客毋庸歸
　　　　　今日諸君為主人日尚早未可也驪駒者
　　　　　客欲去歌之故式以爲言也
驪駒在門僕夫具存驪駒在路僕夫整駕
　　　　雜離歌
晨行梓道中梓葉相切磨與君别交中繣如新縑羅裂
之有餘絲吐之無還期
　　　　瓠子歌二首　西漢武帝
　　　　　史記河渠書曰漢武帝旣封禪乃使汲仁
　　　　　郭昌發卒數萬人塞瓠子決河於是天子
　　　　　已用事萬里沙還自臨決河沈白馬玉璧
　　　　　令羣臣從官自將軍巳下皆負薪寘決河
　　　　　是時東郡以故薪柴少而下淇園之竹以
　　　　　為楗天子旣臨河決悼功之不成乃作歌
　　　　　二章於是卒塞瓠子築宮其上曰宣房宮
瓠子決兮將奈何浩浩洋洋兮慮殫為河殫為河兮地
不得寧功無巳時兮吾山平吾山平兮鉅野溢魚弗鬱
兮柏冬日正道弛兮離常流蛟龍騁兮方遠遊歸舊川
兮神哉沛不封禪兮安(焉/一作)知外為我謂河伯兮何不
仁泛濫不止兮愁吾人齧桑浮兮淮泗滿久不反兮水
維緩
河湯湯兮激潺湲北渡囘兮迅流難搴長茭兮湛美玉
河伯許兮薪不屬薪不屬兮衛人罪燒蕭條兮噫乎何
以禦水隤林竹兮楗石菑宣防塞兮萬福來
　　　　李陵歌
　　　　　漢書曰昭帝卽位數年匈奴與漢和親漢
　　　　　使求蘇武等單于許武還李陵置酒賀武
　　　　　曰異域之人一别長絕因起舞而歌陵泣
　　　　　下數行遂與武決
徑萬里兮度沙漠為君將兮奮匈奴路窮絕兮矢刃摧
士衆滅兮名已隤老母已死雖報恩將安歸
　　　　廣川王歌二首
　　　　　漢書曰廣川王去繆王齊太子也有幸姬
　　　　　王昭平王地餘許以為后後皆殺之㪅立
　　　　　陽城昭信為后幸姬陶望卿為脩靡夫人
　　　　　主繒帛崔脩成為朙貞夫人主永巷昭信
　　　　　復譛望卿疑有姦去以故不愛望卿後與
　　　　　昭信等飮諸婢皆侍去為望卿作歌曰背
　　　　　尊章使美人相和歌之後昭信譖殺望卿
　　　　　欲擅愛曰王使朙貞夫人主諸姬滛亂難
　　　　　禁請閉諸姬舍門無令出敖使其大婢為
　　　　　僕射主永巷盡封閉諸舍上籥於后非大
　　　　　置酒召不得見去憐之為作歌曰愁莫愁
　　　　　令昭信聲鼓為節以教諸姬歌之按西京
　　　　　雜記作廣川王去疾
背尊章嫖以忽謀屈竒起自絕行周流自生患諒非望
今誰怨
愁莫愁生無聊心重結意不舒內弗欝憂哀積上不見
天生何益日崔隤時不再願棄軀死無悔
　　　　牢石歌
　　　　　漢書佞幸傳曰元帝時石顯為中書令與
　　　　　僕射牢梁少府五鹿充宗結為黨友諸附
　　　　　倚者皆得寵位而民歌之言其兼官據勢
　　　　　也
牢邪石邪五鹿客邪印何纍纍綬若若邪
　　　　黃鵠歌　漢昭帝
　　　　　西京雜記曰始元元年黃鵠下太液池帝
　　　　　為此歌按淸商吳聲曲有黃鵠歌與此不
　　　　　同
黃鵠飛兮下建章羽肅肅兮行蹌蹌金為衣兮菊為裳
唼喋荷荇出入蒹葮自顧菲薄愧爾嘉祥
　　　　黃門倡歌
　　　　　漢書禮樂志曰成帝時鄭聲尤甚黃門名
　　　　　倡丙疆景武之屬富顯於世隋書樂志曰
　　　　　漢樂有黃門鼓吹天子宴羣臣之所用也
佳人俱絕世握手上春樓㸃黛方初月縫裙學石橊君
王入朝罷爭競理衣裘
樂府詩集卷第八十四　東吳毛晉訂正
樂府詩集卷第八十五
　　　　　　　太原　郭茂倩　編次
　　雜歌謠辭
　　　歌辭
　　　　五侯歌
　　　　　漢書曰成帝河平二年悉封舅大將軍王
　　　　　鳳庶弟譚為平阿侯商成都侯立紅陽侯
　　　　　根曲陽侯逢時高平侯五人同日封故世
　　　　　謂之五侯時五侯羣弟爭為奢侈後庭姬
　　　　　妾各數十人羅鍾磬舞鄭女作優倡狗馬
　　　　　馳逐大治第室起土山漸臺洞門高廊閣
　　　　　道連屬彌望百姓歌之言其奢僭如此按
　　　　　傳稱成都侯穿長安城引內澧水注第中
　　　　　大陂曲陽侯第園中土山漸臺類白虎殿
　　　　　則穿城引水非曲陽與歌辭不同高都外
　　　　　杜皆長安里名
五侯初起曲陽最怒壞決高都連竟外杜土山漸臺西
白虎
　　　　上郡歌
　　　　　漢書曰成帝時馮野王爲上郡太守其後
　　　　　弟立亦自五原徙西河上郡立居職公廉
　　　　　治行略與野王相似而多知有恩貸好爲
　　　　　條教吏民嘉美野王立相代為太守乃歌
　　　　　之云
大馮君小馮君兄弟繼踵相因循聰朙賢知惠吏民政
如魯衛德化鈞周公康叔猶二君
　　　　燕王歌
　　　　　漢書曰燕剌王旦武帝第四子也昭帝時
　　　　　謀事不成妖祥數見燕倉知其謀告之由
　　　　　是發覺王憂懣置酒萬載宮會賔客羣臣
　　　　　妃妾坐飮王自歌華容夫人起舞坐者皆
　　　　　泣王遂自殺
歸空城兮狗不吠雞不鳴橫術何廣廣兮固知國中之
無人
　　　　華容夫人歌
髮紛紛兮寘渠骨籍籍兮亾居母求死子兮妻求死夫
裴囘兩渠間兮君子獨(將/一作)安居
　　　　廣陵王歌
　　　　　漢書曰廣陵厲王胥武帝第五子也昭帝
　　　　　時胥見帝年少無子有覬欲心迎女巫李
　　　　　女須使下神祝詛宣帝卽位祝詛事發覺
　　　　　胥置酒顯陽殿召太子霸及子女董訾胡
　　　　　生等夜飮使所幸八子郭昭君家人子趙
　　　　　左君等鼓瑟歌舞王自歌左右悉涕泣奏
　　　　　酒至雞鳴時罷
欲久生兮無終長不樂兮安窮奉天期兮不得須臾千
里馬兮駐待路黃泉下兮幽深人生要死何為苦心何
用爲樂心所喜出入無悰為樂亟(極/一作)蒿里召兮郭門
閱死不得取代庸身自逝
　　　　鮑司隸歌
　　　　　樂府廣題曰列異傳云鮑宣宣子永永子
　　　　　昱三世皆爲司隸而乘一驄馬京師人歌
　　　　　之
鮑氏驄三人司隸再入公馬雖瘦行步工
　　　　五噫歌
　　　　　三輔決錄曰梁鴻東出關過京師作五噫
　　　　　之歌肅宗聞而悲之求鴻不得
陟彼北邙兮噫顧瞻帝京兮噫宮闕崔巍兮噫民之劬
勞兮噫遼遼未央兮噫
　　　　董少平歌
　　　　　後漢書曰董宣字少平光武時爲洛陽令
　　　　　搏擊豪彊京師號爲臥虎而歌之云
枹鼓不鳴董少平
　　　　張君歌
　　　　　後漢書曰張堪爲漁陽太守捕擊姦猾賞
　　　　　罰必信吏民皆樂爲用乃於狐奴開稻田
　　　　　八千餘頃勸民耕種以致殷富百姓歌之
桑無附枝麥穗兩歧張君為政樂不可支
　　　　廉叔度歌
　　　　　後漢書曰廉范字叔度建初中為蜀郡太
　　　　　守成都民物豐衍邑宇逼側舊制禁民夜
　　　　　作以防火災而㪅相隱蔽燒者日屬范乃
　　　　　毁削先令但嚴使儲水而已百姓為便乃
　　　　　歌之云
廉叔度來何草不禁火民安作平生無襦今五袴
　　　　范史雲歌
　　　　　後漢書曰范冉字史雲桓帝時為萊蕪長
　　　　　遭母喪不到官後於梁沛間徒行敝服賣
　　　　　卜於市遭黨人禁錮遂推鹿車載妻子捃
　　　　　拾自資或寓息客廬或依宿樹陰如此十
　　　　　餘年乃治草堂而居焉所止單漏有時絕
　　　　　粒閭里歌之及黨禁解為三府所辟乃應
　　　　　司空命冉或作丹
甑中生塵范史雲釜中生魚范萊蕪
　　　　岑君歌
　　　　　後漢書曰岑熙為魏郡太守招聘隱逸與
　　　　　參政事無為而化視事二年輿人歌之
我有枳棘岑君伐之我有蟊賊岑君遏之狗吠不驚足
下生氂含哺鼓腹焉知凶災我喜我生獨丁斯時美矣
岑君於戲休兹
　　　　皇甫嵩歌
　　　　　後漢書曰皇甫嵩為冀州牧請冀州一年
　　　　　田租以贍飢民百姓歌之
天下大亂兮市為墟母不保子兮妻失夫賴得皇甫兮
復安居
　　　　郭喬卿歌
　　　　　後漢書曰郭賀字喬卿建武中為尚書令
　　　　　在職六年拜荆州刺史到官有殊政百姓
　　　　　歌之顯宗廵狩到南陽特見嗟賞賜以三
　　　　　公之服敕行部去襜帷使百姓見其容服
　　　　　以章有德
厥德仁朙郭喬卿中正朝廷上下平
　　　　賈父歌
　　　　　後漢書曰中平元年交趾屯兵執刺史及
　　　　　合浦太守自稱柱天將軍靈帝敕三府精
　　　　　選能吏有司舉賈琮為交趾刺史琮到部
　　　　　卽移書告示各使安其資業百姓為之歌
賈父來晚使我先反今見淸平吏不敢飯
　　　　朱暉歌
　　　　　東觀漢記曰朱暉字文季再遷臨淮太守
　　　　　吏民畏愛而為之歌
彊直自遂南陽朱季吏畏其威民懷其惠
　　　　劉君歌
　　　　　後漢書曰劉陶舉孝廉除順陽長縣多姦
　　　　　猾陶到官按發若神以病免吏民思而歌
　　　　　之
邑然不樂思我劉君何時復來安此下民
　　　　洛陽令歌
　　　　　長沙耆舊傳曰祝良字石卿為洛陽令歲
　　　　　時亢旱天子祈雨不得良乃㬥身階庭告
　　　　　誠引罪自晨至中紫雲沓起甘雨登降人
　　　　　為之歌
天久不雨蒸人失所天王自出祝令特苦精符感應滂
沱下雨
　　　　滎陽令歌
　　　　　殷氏世傳曰殷褒為滎陽令廣築學館會
　　　　　集朋徒民知禮讓乃歌之云
滎陽令有異政脩立學校人易性令我子弟恥訟爭
　　　　徐聖通歌
　　　　　㑹稽典錄曰徐弘字聖通為汝陰令誅鉏
　　　　　姦桀道不拾遺民乃歌之
徐聖通政無雙平刑罰姦宄空
　　　　王世容歌
　　　　　吳錄曰王鐔字世容為武城令民服德化
　　　　　㝛惡奔迸父老歌之
王世容政無雙省徭役盗賊空
　　　　晉高祖歌
　　　　　晉陽秋曰高祖伐公孫淵過故鄉賜牛酒
　　　　　穀帛會父老故舊飮讌高祖作歌
天地開闢日月重光遭逢際會奉辭遐方將掃逋穢還
過故鄉肅淸萬里總齊八荒告誠歸老待罪武陽
　　　　徐州歌
　　　　　晉書曰王祥隠居廬江三十餘年不應州
　　　　　郡之命後徐州刺史呂䖍檄爲别駕固辭不
　　　　　受弟覽爲具車牛䖍乃召祥委以州事于
　　　　　時宼盜充斥祥率勵兵士頻討破之州界
　　　　　淸靜政化大行時人歌之
海沂之康實賴王祥邦國不空别駕之功
　　　　束晳歌
　　　　　晉書曰束晳陽平元城人太康中郡界大
　　　　　旱晳爲邑人請雨三日而雨注衆謂晳誠
　　　　　感而爲作歌
束先生通神朙請天三日甘雨零我黍以育我稷以生
何以疇之報束長生
　　　　豫州歌
　　　　　晉書曰祖逖為豫州刺史躬自儉約督課
　　　　　農桑克巳務施不畜資產子弟耕耘負擔
　　　　　樵薪又收葬枯骨為之祭醊百姓感悅嘗
　　　　　置酒大會耆老中坐流涕曰吾等老矣㪅
　　　　　得父母死將何恨乃作此歌其得人心如
　　　　　此
幸哉遺黎免俘虜三辰旣朗遇慈父玄酒忘勞甘瓠脯
何以詠思歌且舞
　　　　應詹歌
　　　　　晉書曰王澄為荆州牧應詹督南平天門
　　　　　武陵三郡軍事天下大亂詹境獨全百姓
　　　　　歌之
亂離旣暜殆爲灰朽僥倖之運賴兹應后歲寒不凋孤
境獨守拯我塗炭惠隆丘阜潤同江海恩猶父母
　　　　吳人歌
　　　　　晉書曰鄧攸爲吳郡守載米之官俸祿無
　　　　　所受唯飮吳水而已及去郡百姓數千人
　　　　　畱牽攸船不得進乃以小舟夜中發去吳
　　　　　人歌之
紞如打五鼓雞鳴天欲曙鄧侯挽不來謝令推不去
　　　　幷州歌
　　　　　樂府廣題曰晉汲桑力能扛鼎呼吸聞數
　　　　　里殘忍少恩六月盛暑重裘累裀使人扇
　　　　　之忽不淸涼便斬扇者幷州大姓田蘭薄
　　　　　盛斬於平原士女慶賀奔走道路而歌之
士爲將軍何可羞六月重茵披豹裘不識寒暑斷他頭
雄兒田蘭爲報仇中夜斬首謝幷州
　　　　隴上歌
　　　　　晉書載記曰劉曜圍陳安于隴城安敗南
　　　　　走陜中曜使將軍平先丘中伯率勁騎追
　　　　　安安與壯士十餘騎於陜中格戰安左手
　　　　　奮七尺大刀右手執丈八蛇矛近交則刀
　　　　　矛俱發輒􁀤五六遠則雙帶鞬服左右馳
　　　　　射而走平先亦壯徤絕人與安摶戰三交
　　　　　奪其蛇矛而退遂追斬于澗曲安善於撫
　　　　　接吉凶夷險與衆同之及其死隴上爲之
　　　　　歌曜聞而嘉傷命樂府歌之
隴上壯士(徤兒/一作)有陳安軀幹雖小腹中寛愛養將士同
心肝䯀驄父馬鐵瑖鞍七尺大刀奮如湍丈八蛇矛左
右盤十盪十決無當前戰始三交失蛇矛棄我䯀驄竄
巖幽爲我外援而懸頭西流之水東流河一去不還奈
子何
　　　　司馬將軍歌　李　白
　　　　　司馬將軍歌李白所作以代隴上徤兒陳
　　　　　安
狂風吹古月竊弄章華臺北落朙星動光彩南征猛將
如雲雷手中電曵倚天劒直斬長鯨海水開我見樓船
壯心目頗似龍驤下三蜀揚兵習戰張虎旗江中白浪
如銀屋身居玉帳臨河魁紫髯若㦸冠崔嵬細桺開營
揖天子始知灞上爲嬰孩羌笛橫吹阿嚲囘向月樓中
吹落梅將軍自起舞長劒壯士呼聲動九垓功成獻凱
見朙主丹靑畫像麒麟臺
　　　　鄭櫻桃歌　李　頎
　　　　　晉書載記曰石季龍勒之從子也性殘忍
　　　　　勒爲聘將軍郭榮之妹爲妻季龍寵惑優
　　　　　僮鄭櫻桃而殺郭氏㪅納淸河崔氏櫻桃
　　　　　又譖而殺之櫻桃美麗擅寵宮掖樂府由
　　　　　是有鄭櫻桃歌
石季龍僭天祿擅雄豪美人姓鄭名櫻桃櫻桃美顏香
且澤娥娥侍寢專宮掖後庭卷衣三萬人翠睂淸鏡不
得親官軍(庫/一作)女騎一千匹繁花照耀漳河春織成花
映紅綸巾紅旗掣曵鹵簿新鳴鼙走馬接飛鳥銅􁘸琴
瑟隨去塵鳳陽重門如意館百尺金梯倚銀漢自言富
貴不可量女爲公主男爲王赤花雙簟珊瑚床盤龍斗
帳琥珀光滛昬僞位神所惡滅石者陵終不誤鄴城蒼
蒼白露微世事飜覆黃雲飛
　　　　襄陽童兒歌
　　　　　晉書曰山簡永嘉中鎭襄陽時四方宼亂
　　　　　朝野危懼簡優游卒歲唯酒是耽諸習氏
　　　　　荆土豪族有佳園池簡每出嬉遊多之池
　　　　　上置酒輒醉名之曰高陽池於是童兒皆
　　　　　歌之有葛彊者簡之愛將家於幷州故歌
　　　　　云舉鞭向葛彊何如幷州兒
山公出何許往至高陽池日夕倒載歸酩酊無所知時
時能騎馬倒著白接䍦舉鞭向葛彊何如幷州兒
　　　　襄陽歌　李　白
落日欲没峴山西倒著接䍦花下迷襄陽小兒齊拍手
攔街争唱白銅鞮傍人借問笑何事笑殺山公醉似泥
鸕鷀杓鸚鵡杯百年三萬六千日一日須傾三百杯遙
看漢水鴨頭綠恰似蒲萄初醱醅此江若變作春酒壘
麴便築糟丘臺千金駿馬換少妾醉坐雕鞍歌落梅車
傍側挂一壺酒鳳笙龍管行相催咸陽市上歎黃犬何
如月下傾金罍君不見晉朝羊公一片石(古碑材/一作一片)龜
龍剝落生莓苔淚亦不能爲之墮心亦不能爲之哀誰
能憂彼身後事金鳧銀鴨葬死灰淸風朗月不用一錢
買玉山自倒非人推舒州杓力士鐺李白與爾同死生
襄王雲雨今安在江水東流猿夜聲
　　　　襄陽曲四首　李　白
襄陽行樂處歌舞白銅鞮江城囘淥水花月使人迷
山公醉酒時酩酊襄陽下頭上白接䍦倒著還騎馬
峴山臨漢江水淥沙如雪(如霜雪/一作水色)上有墮淚碑靑苔
久磨滅
且醉習家池莫看墮淚碑山公欲上馬笑殺襄陽兒
　　　　蘇小小歌　古　辭
　　　　　一曰錢塘蘇小小歌樂府廣題曰蘇小小
　　　　　錢塘名倡也葢南齊時人西陵在錢塘江
　　　　　之西歌云西陵松柏下是也
我乘油壁車郎乘靑驄馬何處結同心西陵松柏下
　　　　同前　李　賀
幽蘭露如啼眼無物結同心烟花不堪翦草如茵松如
葢風為裳水為佩油壁車久相待冷翠燭勞光彩西陵
下風吹雨
　　　　同前　溫庭筠
買蓮莫破劵買酒莫解金酒裏春容抱離恨水中蓮子
懷芳心吳宮女兒腰似束家在錢塘小江曲一自檀郎
逐便風門前春水年年綠
　　　　同前三首　張　祜
車輪不可遮馬足不可絆長怨十字街使郎心四散
新人千里去故人千里來翦刀横眼底方覺淚難裁
登山不愁峻渉海不愁深中擘庭前棗教郎見赤心
　　　　河中之水歌　梁武帝
河中之水向東流洛陽女兒名莫愁莫愁十三能織綺
十四採桑南陌頭十五嫁為盧郎婦十六生兒似阿侯
盧家蘭室桂為梁中有鬱金蘇合香頭上金釵十二行
足下絲履五文章珊瑚挂鏡爛生光(輝光/一作生)平頭奴子
擎履箱人生富貴何所望恨不早嫁東家王
樂府詩集卷第八十五
　　　　　　　東吳毛晉訂正　男扆再訂
樂府詩集巻第八十六
　　　　　　　太原　郭茂倩　編次
　　新歌謡辭
　　　歌辭
　　　　中興歌十首　鮑　照
千冬逢一春萬夜視朝日生年值中興歡起百年畢
中興太平運化清四海樂祥景照玉臺紫烟遊鳳閣
碧樓含夜月紫殿争朝光彩墀散蘭麝風起自生芳
白日照前窗玲瓏綺羅中美人掩輕扇含思歌春風
三五容色滿四五妙華歇已輸春日歡分隨秋光没
北出湖邊戲前還苑中遊飛縠繞長松馳管逐波流
九月秋水清三月春花滋千金逐良日皆競中興時
窮泰已有分夀夭復屬天既見中興樂莫持憂自煎
襄陽是小地夀陽非帝城今日中興樂遥治抂上京
梅花一時豔竹葉千年色願君松柏心採照無窮極
　　　　勞歌二首　伍緝之
　　　　　莊子曰勞我以生佚我以老息我以死韓
　　　　　詩曰飢者歌食勞者歌事若伍緝之云迍
　　　　　邅已窮極又云居身苦且危則勞生可知
　　　　　矣
㓜童輕嵗月謂言可久長一朝見零悴歎息向秋霜迍
邅已窮極疢痾復不康每恐先朝露不見白日光庻及
盛年時暫遂情所望吉辰既乖越來期眇未央促促嵗
月盡窮年空怨(悲/一作)傷
女蘿依附松終已冠髙枝浮萍生託水至死不枯萎傷
哉抱關士獨無松與期月色似冬草居身苦且危幽生
重泉下窮年冰與澌多謝負郭生無所事六竒勞為社
下宰時無魏無知
　　　　同前　蕭　撝
百年能㡬許公事罷平生寄言任立政誰憐李少卿
　　　　白日歌　張　融
　　　　　張融歌序曰懸象著朙莫大扵日月而彼
　　　　　日月不能不謝固知無凖衰為盛之終盛
　　　　　乃衰之始故為白日歌
白日白日舒天照暉數窮則盡盛滿而衰
　　　　雲歌　王臺卿
玉雲初度色金風送影來全生疑魄暗半去月時開欲
知無處所一為上陽臺
　　　　一旦歌
一旦被頭痛避頭還著牀自無親伴侶誰當給水漿匍
匐入山院正逢虎與狼對虎低頭啼垂淚淚千行
　　　　滛豫歌二首
　　　　　酈道元水經注曰白帝山城水門之西江
　　　　　中有孤石名滛豫石水冬出二十餘丈夏
　　　　　則没亦有裁出焉江水東逕廣峽溪乃三
　　　　　峽首之也峽中有瞿塘黄龕二灘夏水囘
　　　　　復㳂泝所忌十道志曰滛豫石與城郭門
　　　　　外石潛通蜀人往燒火伏石則滛豫邊沸
　　　　　國史補曰蜀之三峽最號峻急四月五月
　　　　　尤險故行者歌之滛或作灩預或作豫
灎預大如馬瞿塘不可下
灎預大如牛瞿塘不可流
　　　　同前　梁簡文帝
滛預大如服瞿塘不可觸金沙浮轉多桂浦忌經過
　　　　巴東三峽歌二首
　　　　　酈道元水經注曰巴東三峽謂廣溪峽巫
　　　　　峽西陵峽也三峽七百里中兩岸連山略
　　　　　無闕處重巖疊嶂隱蔽天日非亭午夜分
　　　　　不見日月其中有灘名曰黄牛江湍紆囘
　　　　　信㝛猶見故行者謡曰朝發黄牛草㝛黄
　　　　　牛三日三草黄牛如故宜都山川記曰自
　　　　　黄牛灘東入西陵界至峽口一百許里山
　　　　　水紆曲林木高茂猿鳴至清山谷傳響泠
　　　　　泠不絶行者聞之莫不懷土故漁者歌云
巴東三峽巫峽長猿鳴三聲淚沾裳
巴東三峽猿鳴悲猿鳴三聲淚沾衣
　　　　挾琴歌　范静妻沈氏
逶迤起塵唱宛轉遶梁聲調弦可以進蛾睂畫未成
　　　　挾瑟歌　魏　收
春風宛轉入曲房兼送小苑百花香白馬金鞍去未返
紅妝玉筯下成行
　　　　同前　陸龜蒙
挾瑟為君撫君嫌聲太古寥寥倚浪絲㗫㗫沈湘語賴
有秋風知清泠吹玉柱
　　　　鄱陽歌二首
　　　　　南史曰梁陸襄為鄱陽内史大同初郡人
　　　　　鮮于琮結司徒殺廣晉令王筠有衆萬餘
　　　　　人將出攻郡襄先已率人吏脩城隍為備
　　　　　及賊至破之生獲琮時鄰郡守宰案其黨
　　　　　與皆不得實或有善人盡室罹禍唯襄郡
　　　　　枉直無濫民乃作歌又有彭李二家因忿
　　　　　争相誣告襄引入内室不加責誚但和言
　　　　　解喻之二人感恩深自悔咎乃為設酒食
　　　　　令其盡歡酒罷同載而還因相親厚民因
　　　　　歌之
鮮于抄後善惡分人無横死賴陸君
陸君政無怨家鬭既罷讎共車
　　　　北軍歌
　　　　　南史曰梁臨川静惠王宏為揚州刺史天
　　　　　監中武帝詔都督諸軍侵魏宏以帝之介
　　　　　弟所領皆器甲精新軍容甚盛北人以為
　　　　　百數十年所未之有軍次洛口前軍尅梁
　　　　　城諸将欲乘勝深入宏聞魏援近畏懦不
　　　　　敢進召諸將欲議旋師呂僧珍曰知難而
　　　　　退不亦善乎停軍不進魏人知其不武遺
　　　　　以巾幗北軍乃歌之歌云韋武謂韋叡也
不畏蕭娘與呂姥但畏合肥有韋武
　　　　雍州歌
　　　　　南史曰梁南平王偉子恪為雍州刺史年
　　　　　少未閑庻務委之羣下百姓每通一辭數
　　　　　處輸錢方得聞徹賓客有江仲舉蔡薳王
　　　　　臺卿庾仲容四人俱被接遇竝有蓄積民
　　　　　間歌之後建武帝帝因接末句云
江千萬蔡五百王新車庾大宅主人憒憒不知客
　　　　始興王歌
　　　　　南史曰梁始興忠武王憺為都督荆州刺
　　　　　史時天監初軍旅之後公私匱乏憺厲精
　　　　　為政廣闢屯田減省力役供其窮困辭訟
　　　　　者皆立待符教決於俄頃曹無畱事下無
　　　　　滯獄後徵還朝而民歌之荆土方言謂父
　　　　　為爹故歌云人之爹也
始興王人之爹赴人急如水火何時復來哺乳我
　　　　夏侯歌
　　　　　梁書曰夏侯䕫為豫州刺史於蒼陵立堰
　　　　　溉田千餘頃境内賴之䕫兄亶先居此任
　　　　　兄弟竝有恩惠百姓歌之䕫抂州七年逺
　　　　　近多親附
我之有州賴彼夏侯前兄後弟布政優優
　　　　咸陽王歌
　　　　　北史曰後魏咸陽王禧謀逆伏誅後宮人
　　　　　為之歌其歌遂流於江表
可憐咸陽王奈何作事悞金牀玉几不能眠夜起踏霜
露洛水湛湛彌岸長行人那得度
　　　　鄭公歌
　　　　　北史曰後魏鄭述祖為兖州刺史有人入
　　　　　市盗布其父執之以歸述祖述祖特原之
　　　　　自是境内無盗先是述祖之父道昭亦嘗
　　　　　為兖州刺史故百姓歌之
大鄭公小鄭公相去五十載風教尚猶同
　　　　裴公歌
　　　　　北史曰裴俠為河北郡守躬履儉素愛民
　　　　　如子郡舊有漁獵夫三十人以供郡守俠
　　　　　曰以口腹役人吾所不為也悉罷之又有
　　　　　丁三十人供郡守役俠亦罷之不以入私
　　　　　竝收庸為市官馬嵗時既積馬遂成羣去
　　　　　軄之日一無所取民歌之云
肥鮮不食丁庸不取裴公貞惠為世規矩
　　　　長白山歌
　　　　　北史曰來整榮國公護之子也尤驍勇善
　　　　　撫御討擊羣賊所向皆捷諸賊歌之
長白山頭百戰場十十五五把長槍不畏官軍千萬乘
只怕榮公第六郎
　　　　敕勒歌
　　　　　樂府廣題曰北齊神武攻周玉壁士卒死
　　　　　者十四五神武恚憤疾發周王下令曰高
　　　　　歡鼠子親犯玉壁劒弩一發元凶自斃神
　　　　　武聞之勉坐以安士衆悉引諸貴使斛律
　　　　　金唱敕勒神武自和之其歌本鮮卑語易
　　　　　為齊言故其句長短不齊
敕勒川隂山下天似穹廬籠葢四野天蒼蒼野茫茫風
吹草低見牛羊
　　　　同前　溫庭筠
敕勒金隤壁隂山無嵗華帳外風飄雪營前月照沙羌
兒吹玉管胡姬踏錦花却笑江南客梅落不歸家
　　　　東征歌　王　通
　　　　　杜淹文中子世家曰隋仁夀中文中子西
　　　　　遊長安見文帝奏太平十有二䇿帝下其
　　　　　議於公卿公卿不悦文中子知謀之不用
　　　　　作東征之歌而歸帝聞而再徵之不至
我思國家兮逺遊京畿忽逢帝王兮降禮布衣遂懐古
人之心兮將興太平之基時異事變兮志乖願違吁嗟
道之不行兮垂翅東歸皇之不斷兮將身西飛
　　　　嶭將軍歌
　　　　　唐書曰高宗時嶭仁貴領兵擊九姓突厥
　　　　　扵天山時九姓有衆十餘萬令驍健數十
　　　　　人逆來挑戰仁貴發三矢射殺三人自餘
　　　　　一時下馬請降仁貴恐為後患竝坑殺之
　　　　　九姓自此衰弱不復㪅為邊患於是軍中
　　　　　歌之
將軍三箭定天山戰士長歌入漢關
　　　　顔有道歌
　　　　　唐書曰顔遊秦師古叔父武德初為廉州
　　　　　刺史時劉黑闥初平人多以彊㬥寡禮風
　　　　　俗未安遊秦撫恤境内敬讓大行邑里歌
　　　　　之髙祖璽書勉勞焉
廉州顔有道姓行同莊老愛人如赤子不殺非時草
　　　　新河歌
　　　　　唐書曰嶭大鼎貞觀中為滄州刺史州界
　　　　　有無棣河隋末填廢大鼎奏開之引魚鹽
　　　　　於海百姓歌之
新河得通舟檝利直達滄海魚鹽至㫺日徒行今結駟
美哉嶭公德滂被
　　　　田使君歌
　　　　　唐書曰田仁㑹永徽中為郢州刺史屬時
　　　　　旱仁㑹自曝祈禱竟獲甘澤其年大稔百
　　　　　姓歌之
父母育我田使君精誠為人上天聞田中致雨山出雲
倉廪既實禮義申但願常抂不憂貧
　　　　黄麞歌
　　　　　唐書五行志曰如意初里中歌黄麞後契
　　　　　丹李盡忠孫萬榮叛䧟營州則天令總管
　　　　　曹仁師王孝傑等將兵百萬討之大敗於
　　　　　硤石黄麞谷而死朝廷嘉其忠為造此曲
　　　　　後亦為舞曲
黄麞黄麞草裏藏彎弓射爾傷
　　　　得体歌
　　　　　唐書曰天寶初韋堅為陜郡太守水陸轉
　　　　　運使扵長安城東滻水傍穿廣運潭以通
　　　　　吳㑹數十郡舟檝若廣陵郡船即堆積廣
　　　　　陵所出錦鏡銅器餘郡皆然舟人大笠寛
　　　　　衫􁁬履如吳楚之製先是民間戲唱得体
　　　　　歌至開元末田同秀上言見玄元皇帝云
　　　　　有寶符抂陜州桃林縣古關令尹喜宅遣
　　　　　中使求得之以為殊祥改縣爲靈寶及堅
　　　　　鑿新潭成又致揚州銅器陜縣尉崔成甫
　　　　　乃翻此詞爲得寶歌集兩縣官伎女子唱
　　　　　之成甫又作歌詞十章自衣缺胯緑衫錦
　　　　　半臂偏袒膊紅抹額於第一船作號頭唱
　　　　　之和者女子百人皆鮮服靚妝齊聲接影
　　　　　鼓笛胡部以應之樂府雜録曰得寶歌一
　　　　　曰得寶子又曰得鞛子朙星初得太真妃
　　　　　喜而謂後宮曰予得楊氏如得至寶樂府
　　　　　遂作此曲二說不同
得体紇那也紇囊得体那潭裏船車閙揚州銅器多三
郎當殿坐聽唱得体歌
　　　　得寶歌
得寶弘農野弘農得寶那潭裏船車閙揚州銅器多三
郎當殿坐聽唱得寶歌
　　　　黄臺瓜辭　唐章懷太子
　　　　　唐書曰武后生四子長曰孝敬皇帝弘為
　　　　　太子監國而仁朙孝悌武后方圗臨朝乃
　　　　　殺孝敬立雍王賢為太子賢日懷憂惕知
　　　　　必不保全無由敢言乃作黄臺瓜辭命樂
　　　　　工歌之冀武后聞之感悟後終為武后所
　　　　　逐死於黔中(宗武后/一作髙)
種瓜黄臺下瓜熟子離離一摘使瓜好再摘令瓜稀三
摘尚自可摘絶抱蔓歸
　　　　古歌　沈佺期
落葉流風向玉臺夜寒秋思洞房開水精簾外金波下
雲母窗前銀漢廻玉階隂隂苔蘚色君王履綦難再得
璇閨窈窕秋夜長繡戸徘徊秋月光燕姬綵帳芙蓉色
秦子金爐蘭麝香北斗七星横夜半清歌一曲斷君腸
　　　　同前二首　嶭維翰
美人怨何深含情倚金閣不嚬復不語紅淚雙雙落
美人閉紅燭獨坐裁心錦頻放剪刀聲夜寒知未寢
樂府詩集巻第八十六
　　　　　　　東吳毛晉訂正　男扆再訂
樂府詩集巻第八十七
　　　　　　　太原　郭茂倩　編次
　　雜歌謡辭
　　　歌辭
　　　　潁川歌
　　　　　漢書曰灌夫不好文學喜任俠已然諾諸
　　　　　所與交通無非豪傑大猾家累數千萬食
　　　　　客日數十百人陂池田園宗族賓客為權
　　　　　利横潁川潁川兒歌之
潁水清灌氏寧潁水濁灌氏族
　　　　庾公歌二首
　　　　　晉書五行志曰庾亮初鎮武昌出至石頭
　　　　　百姓於岸上歌之後連徵不入及薨還都
　　　　　塟焉
庾公上武昌翩翩如飛鳥庾公還揚州白馬牽旒旐
庾公初上時翩翩如飛烏庾公還揚州白馬牽流蘇
　　　　御路楊歌
　　　　　宋書五行志曰晉海西公太和中民為此
　　　　　歌白者金行馬者國族紫為奪正之色朙
　　　　　以紫間朱也海西公尋廢三子非海西子
　　　　　竝縊以馬韁死之朙日南方獻甘露
青青御路楊白馬紫游韁汝非皇太子那得甘露漿
　　　　鳳凰歌
　　　　　宋書五行志曰晉海西公生皇子百姓歌
　　　　　之其歌甚美其㫖甚微海西公不男使左
　　　　　右向龍與内侍接生子以為已子
鳳凰生一雛天下莫不喜本言是馬駒今定成龍子
　　　　黄曇子歌　溫庭筠
　　　　　晉書五行志曰桓石民為荆州百姓忽歌
　　　　　黄曇子曲後石民死王忱為荆州之應黄
　　　　　曇子王忱字也按横吹曲李延年二十八解
　　　　　有黄覃子不知與此同否凡歌辭考之與
　　　　　事不合者但因其聲而作歌爾
參差緑蒲短揺艶雲(春/一作)塘滿紅瀲蕩融融鶯翁鸂鶒
暖萋芊小城路馬上脩蛾懶羅衫裊向風㸃粉金鸝卵
　　　　歴陽歌
　　　　　晉書五行志曰庾楷鎮歴陽百姓歌之後
　　　　　楷南奔桓玄為玄所殺
重羅黎重羅黎使君南上無還時
　　　　苻堅時長安歌
　　　　　晉書載記曰苻堅既滅燕慕容沖姊偽清
　　　　　河公主年十四有殊色堅納之寵冠後庭
　　　　　沖年十二亦有龍陽之資堅又幸之姊弟
　　　　　專寵宮人莫進長安歌之咸懼為亂王猛
　　　　　切諫堅乃出沖後竟為沖所敗
一雌復一雄雙飛入紫宮
　　　　王子年歌二首
　　　　　南史曰齊太祖高皇帝諱道成姓蕭氏未
　　　　　受命時王子年作此歌案穀中精細者稻
　　　　　也即道也熟猶成也金刀劉字刈猶翦也
欲知其姓草肅肅穀中最細低頭熟鱗身甲體永興福
金刀利刃齊刈之
　　　　邯鄲郭公歌
　　　　　樂府廣題曰北齊後主髙緯雅好傀儡謂
　　　　　之郭公時人戲為郭公歌及將敗果營邯
　　　　　鄲高郭聲相近九十九末數也滕口鄧林
　　　　　也大兒謂周帝太祖子也高岡後主姓也
　　　　　雉雞類武成小字也後敗於鄧林盡如歌
　　　　　言葢語妖也
邯鄲郭公九十九技兩漸盡入滕口大兒縁髙岡雉子
東南走不信吾言時當看嵗抂酉
　　　　邯鄲郭公辭　温庭筠
金笳悲故曲玉座積深塵言是邯鄲伎不易鄴城人青
苔竟埋骨紅粉自傷神唯有漳河桺還向舊營春
　　　　齊雲觀歌
　　　　　隋書五行志曰陳後主造齊雲觀國人歌
　　　　　之功未畢而為隋師所虜
齊雲觀宼來無際畔
　　　　周宣帝歌
　　　　　隋書五行志曰周宣帝與宮人夜中連臂
　　　　　蹋踶而歌
自知身命促把燭夜行遊
　　　謡辭
　　　　黄澤辭
　　　　　穆天子傳曰天子東遊于黄澤使宮樂謡
　　　　　云
黄之陁其馬歕沙皇人威儀皇之澤其馬歕玉皇人夀
穀
　　　　白雲謡
　　　　　穆天子傳曰天子觴西王母于瑶池之上
　　　　　西王母為天子謡天子荅之
白雲抂天山陵自出道里悠逺山川間之将子無死向
復能來
　　　　穆天子謡
予歸東土和治諸夏萬民平均吾顧見汝比及三年將
復而野
　　　　越謡歌　古　辭
君乘車我帶笠他日相逢下車揖君檐簦我跨馬他日
相逢為君下
　　　　長安謡
　　　　　漢書佞倖傳曰成帝初石顯與妻子徙歸
　　　　　故鄉其黨牢梁陳順皆免官諸所交結以
　　　　　顯為官皆廢罷少府五鹿充宗左遷玄莬
　　　　　太守御史中丞伊嘉為雁門都尉長安謡
　　　　　云
伊徙雁鹿徒兔去牢與陳實無價
　　　　城中謡
　　　　　後漢書曰前世長安城中謡言改政移風
　　　　　必有其本上之所好下必甚焉
城中好髙髻四方髙一尺城中好廣睂四方且半額城
中好大袖四方全匹帛
　　　　㑹稽童謡
　　　　　後漢書曰張霸永元中為㑹稽太守時賊
　　　　　未解郡界不寧乃移書開購朙用信賞賊
　　　　　遂束手歸附不煩士卒之力於是有童謡
棄我㦸捐我矛盜賊盡吏皆休
　　　　二郡謡
　　　　　後漢書曰汝南太守宗資任功曹范滂南
　　　　　陽太守成瑨亦委功曹岑晊范滂字孟博
　　　　　岑晊字公孝二郡為謡
汝南太守范孟博南陽宗資主畫諾南陽太守岑公孝
弘農成瑨但坐嘯
　　　　京兆謡
　　　　　續漢書曰李夑拜京兆詔發西園錢夑上
　　　　　封事遂止不發吏民愛敬乃為此謡
我府君道教舉恩如春威如虎剛不吐弱不茹愛如母
訓如父
　　　　後漢桓靈時謡
　　　　　後漢書曰桓靈之世㪅相濫舉人為之謡
舉秀才不知書察孝廉父别居
　　　　吳謡
　　　　　吳志曰周瑜少精意於音樂雖三爵之後
　　　　　其有闕誤瑜必知之知之必顧故時人謡
　　　　　云
曲有誤周郎顧
　　　　晉泰始中謡
　　　　　晉書曰泰始中人為賈充等謡言亾魏而
　　　　　成晉也
賈裴王亂紀綱王裴賈濟天下
　　　　閣道謡
　　　　　晉書曰潘岳才名冠世為衆所疾後為河
　　　　　陽令而鬱鬱不得志時尚書僕射山濤領
　　　　　吏部王濟裴楷等竝為帝所親遇岳内非
　　　　　之乃題閣道為謡
閣道東有大牛王濟鞅裴楷鞧和嶠刺促不得休
　　　　南土謡
　　　　　王隱晉書曰杜預為鎮南大將軍都督荆
　　　　　州諸軍事南土美而謡之
後世無叛由杜翁孰識智名與勇功
　　　　宋時謡
　　　　　南史曰宋時用人乖實有謡云
上車不落為著作體中何如作祕書
　　　　宋大朙中謡
　　　　　南史曰大朙中有奚顯度者為員外㪚騎
　　　　　侍郎孝武嘗使主領人功而苛虐無道動
　　　　　加捶撻暑雨寒雪不聽暫休人不堪命或
　　　　　自經死時建康縣考囚或用方材壓額及
　　　　　踝脛故民間有此謡又相戲曰勿反顧付
　　　　　奚度其㬥酷如此
寧得建康壓額不能受奚度拍
　　　　山隂謡
　　　　　南史曰丘仲孚為山隂令居職甚有聲稱
　　　　　而百姓為此謡前世傅琰父子沈憲劉玄
　　　　　朙相繼宰山隂竝有政績言仲孚皆過之
　　　　　也
二傅沈劉不如一丘
　　　　梁時童謡
　　　　　南史曰臨賀郡王正德性凶慝其後梁室
　　　　　傾覆既由正德百姓至聞臨賀郡名亦不
　　　　　欲道其惡之如是故有童謡
寧逢五虎入市不欲見臨賀父子
　　　　曲堤謡
　　　　　北史曰宋世良爲清河太守才識閑朙尤
　　　　　善政術郡東南有曲堤羣盜所萃世良施
　　　　　八條之制盗奔它境而民爲此謡
曲堤雖險賊何益但有宋公自屛跡
　　　　趙郡謡
　　　　　北史曰後魏李孝伯父曾道武時為趙郡
　　　　　太守令行禁止幷州丁零數為山東害知
　　　　　曾能得百姓死力不敢入境賊於常山界
　　　　　得一死鹿賊長為趙郡地也責之還令送
　　　　　鹿故處其見憚如此郡人為之謡
詐作趙郡鹿猶勝常山粟
　　　　北齊太上時童謡
千金買藥園中有芙蓉樹破家不分朙蓮子隨它去
　　　　獨酌謡四首　陳後主
　　　　　陳後主序曰齊人淳于髠善為十酒偶效
　　　　　之作獨酌謡
獨酌謡獨酌且獨謡一酌豈陶暑二酌斷風飈三酌意
不暢四酌情無聊五酌盂易覆六酌懽欲調七酌累心
去八酌髙志(德/一作)超九酌㤀物我十酌忽凌霄凌霄異
羽翼任致得飄飄寧學世人醉揚波去我遥爾非浮丘
伯安見王子喬
獨酌謡獨酌起中宵中宵照春月初花發春朝春花春
月正徘徊一罇一弦當夜開聊奏孫登曲仍斟畢卓杯
羅綺徒紛亂金翠轉遲囘中心㪅如水凝志本同灰逍
遥自可樂世語世情哉
獨酌謡獨酌酒難消獨酌三兩盌弄曲兩三調調弦忽
未畢忽值出房朝㪅似遊春苑還如逢麗譙衣香逐嬌
去眼語送杯嬌餘罇盡復益自得是逍遥
獨酌謡獨酌一樽酒樽酒傾未酌朙月正當牖是牖非
圜甕吾樂非擊缶自任物外懽㪅齊椿菌乆巻舒乃一
巻㤀情且十斗寧復語綺羅因情即山藪
　　　　同前　陸　瑜
獨酌謡芳氣饒一傾蕩神慮再酌動神飈忽逢鳳樓下
非待鸞弦招窗朙影乘入人來香逆飄杯隨轉態盡釧
逐畫杯揺桂宮非蜀郡當壚也至宵
　　　　同前　沈　烱
獨酌謡獨酌謡獨酌獨長謡智者不我顧愚夫余不要
不愚復不智誰當余見招所以成獨酌一酌一傾瓢生
涯本澷澷神理暫超超再酌矜許史三酌傲松喬頻煩
四五酌不覺凌丹霄倐爾厭五鼎俄然賤九韶彭殤無
異塟夷跖可同朝龍蠖非不屈鵬鷃本逍遥寄語號呶
侶無乃太塵囂
　　　　羇謡　孔仲智
芳杜觴春酒髣髴傷山時徒歌不成樂空以羇自悲羇
傷懷土心遽復還山路迨及春復時無使春光草
　　　　箜篌謡
結交抂相得骨肉何必親甘言無忠實世薄多蘇秦從
風暫靡草富貴上昇天不見山巔樹摧扤下為薪豈甘
井中泥上出作埃塵
　　　　同前　李　白
攀天莫登龍走山莫騎虎貴賤結交心不移唯有嚴陵
及光武周公稱大聖管蔡寧相容漢謡一斗粟不與淮
南舂兄弟尚路人吾心安所從它人方寸間山海幾千
重輕言託朋友對面九疑峰多花必早落桃李不如松
管鮑久已死何人繼其蹤
　　　　玉漿泉謡
　　　　　隋書曰豆盧勣為渭州刺史甚有惠政華
　　　　　夷悅服大致祥瑞鳥鼠山俗呼為髙武隴
　　　　　其下渭水所出其山絶壁千尋由來乏水
　　　　　諸羌苦之勣馬足所踐忽飛泉湧出有白
　　　　　烏翔止㕔前乳子而後去民為之謡後因
　　　　　號其泉曰玉漿泉
我有丹陽山出玉漿濟我人夷神烏來翔
　　　　鄴城童子謡　李　賀
鄴城中草塵起將黑丸斫文吏棘為鞭虎為馬團團走
鄴城下切玉劒射日弓獻何人奉相公扶轂來閣右兒
香掃塗相公歸
　　　　唐天寶中京兆謡
　　　　　唐書曰李峴為京兆尹甚著聲績天寶中
　　　　　連雨六十餘日宰臣楊國忠惡其不附已
　　　　　以雨災歸京兆尹乃出為長沙太守時京
　　　　　師米麥踊貴百姓為之謡其為政得人心
　　　　　如此
欲得米麥賤無過追李峴
樂府詩集巻第八十七
　　　　　　　東吳毛晉訂正　男扆再訂
樂府詩集巻第八十八
　　　　　　　太原　郭茂倩　編次
　　雜歌謡辭
　　　謡辭
　　　　堯時康衢童謡
　　　　　列子曰堯治天下五十年不知天下之治
　　　　　與不治億兆之願戴已與不願戴已顧問
　　　　　左右外朝及抂野皆不知也堯乃微服游
　　　　　於康衢聞童兒謡堯喜問曰誰教爾為此
　　　　　言童兒曰聞之大夫大夫曰古詩也堯還
　　　　　宮召舜因禪以天下舜不辭而受之
立我烝民莫匪爾極不識不知順帝之則
　　　　晉獻公時童謡
　　　　　春秋左氏傳曰晉獻公伐虢圍下陽問於
　　　　　卜偃曰吾其濟乎偃以童謡對曰克之十
　　　　　月丙子旦日在尾月在䇿鶉火中必是時
　　　　　也冬十二月丙子朔晉滅虢虢公醜奔京
　　　　　師漢書五行志曰周十二月夏十月也言
　　　　　天者以夏正
丙之晨龍尾伏辰袀服振振取虢之旂鶉之奔奔天䇿
焞焞火中成軍虢公其奔
　　　　晉惠公時童謡
　　　　　漢書五行志曰晉惠公賴秦力得立立而
　　　　　背秦内殺二大夫國人不說及㪅葬其兄
　　　　　恭太子申生而不敬故詩妖作也後與秦
　　　　　戰為秦所獲立十四年而死晉人絶之㪅
　　　　　立其兄重耳是為文公遂伯諸侯
恭太子㪅葬兮後十四年晉亦不昌昌乃抂其兄
　　　　魯國童謡
　　　　　漢書五行志曰左氏傳魯文成之世童謡
　　　　　也至昭公時有鸜鵒來巢公攻季氏敗出
　　　　　奔齊居外野次乾侯八年死于外歸葬魯
　　　　　昭公名裯公子宋立是為定公
鸜之鵒之公出辱之鸜鵒之羽公抂外野往饋之馬鸜
鵒跦跦公抂乾侯徵褰與襦鸜鵒之巢逺哉遥遥裯父
喪勞宋父以驕鸜鵒鸜鵒往歌來哭
　　　　楚昭王時童謡
　　　　　家語曰楚昭王渡江江中有物大如斗圎
　　　　　而赤直觸王舟舟人取之王大怪之遍問
　　　　　羣臣莫之能識王使使聘於魯問于孔子
　　　　　孔子曰此為萍實也可剖而食之吉祥也
　　　　　唯霸者為能獲焉使者反王遂食之大美
　　　　　久之使來以告魯大夫大夫因子游問曰
　　　　　夫子何以知其然曰吾昔之鄭過乎陳之
　　　　　野聞童謡此楚王之應也是以知之
楚王渡江得萍實大如斗赤如日剖而食之甜如蜜
　　　　周末時童謡
　　　　　家語曰齊有一足之鳥飛習于公朝下止
　　　　　扵殿前舒翅而跳齊侯大怪之使使聘魯
　　　　　問於孔子孔子曰此鳥名曰商羊水祥也
　　　　　㫺童兒有屈其一脚振訊兩睂而跳且謡
　　　　　今齊有之其應至矣急告民趨治溝渠脩
　　　　　隄防將有大水為災頃之大霖雨水溢泛
　　　　　諸國傷害民人唯齊有備不敗
天將大雨商羊鼓儛
　　　　漢元帝時童謡
　　　　　漢書五行志曰元帝時童謡至成帝建始
　　　　　二年三月戊子北宮中井泉稍上溢出南
　　　　　流井水隂也竈烟陽也玉堂金門至尊之
　　　　　居象隂盛而滅陽竊有宮室之應也王莽
　　　　　生於元帝初元四年至成帝封侯為三公
　　　　　輔政因以簒位也
井水溢滅竈烟灌玉堂流金門
　　　　漢成帝燕燕童謡
　　　　　漢書五行志曰成帝時童謡後帝為微行
　　　　　出遊常與富平侯張放俱稱富平侯家人
　　　　　過陽阿主作樂見舞者趙飛鷰而幸之故
　　　　　曰燕燕尾涏涏美好貎也張公子謂富平
　　　　　侯也木門倉琅根為宮門銅鍰言將尊貴
　　　　　也後遂立為皇后與弟昭儀賊害後宮皇
　　　　　子卒皆伏辜所謂燕飛來啄皇孫皇孫死
　　　　　燕啄矢者也
燕燕尾涏涏張公子時相見木門倉琅根燕飛來啄皇
孫皇孫死燕啄矢
　　　　漢成帝時歌謡
　　　　　漢書五行志曰成帝時歌謡也桂赤色漢
　　　　　家象華不實無繼嗣也王莽自謂黄象黄
　　　　　爵巢其顛也
邪徑敗良田讒口亂善人桂樹華不實黃爵巢其顛故
為人所羡今為人所憐
　　　　王莽時汝南童謡
　　　　　漢書曰汝南舊有鴻隙大陂郡以為饒成
　　　　　帝時關東數水陂溢為害翟方進為相與
　　　　　御史大夫孔光共遣掾行視以為決去陂
　　　　　水其地肥美省隄防費而無水憂遂奏罷
　　　　　之及翟氏滅鄉里歸惡言方進請陂下良
　　　　　田不得而奏罷陂王莽時常枯旱郡中追
　　　　　怨方進時有童謡子威方進字也
壞陂誰翟子威飯我豆食羮芋魁反乎覆陂當復誰云
者兩黄鵠
　　　　㪅始時南陽童謡
　　　　　後漢書五行志曰㪅始時南陽有童謡是
　　　　　時㪅始抂長安世祖為大司馬平定河北
　　　　　㪅始大臣竝僭專權故謡妖作也後㪅始
　　　　　遂為赤睂所殺是㪅始之不諧抂赤睂也
　　　　　世祖自河北興
諧不諧抂赤睂得不得抂河北
　　　　後漢時蜀中童謡
　　　　　後漢書五行志曰世祖建武六年蜀中童
　　　　　謡是時公孫述僭號於蜀時人竊言王莽
　　　　　稱黄述欲繼之故稱白五銖漢家貨朙當
　　　　　復也述遂誅滅
黄牛白腹五銖當復
　　　　後漢順帝末京都童謡
　　　　　後漢書五行志曰順帝之末京都童謡按
　　　　　順帝即世孝質短祚大將軍梁冀貪樹疏
　　　　　幼以為已功專國號令以贍其私太尉李
　　　　　固以為清河王雅性聰朙敦詩悦禮加又
　　　　　屬親立長則順置善則固而冀建白太后
　　　　　䇿免固徵蠡吾侯遂即至尊固是月幽斃
　　　　　于獄㬥屍道路而太尉胡廣封安樂鄉侯
　　　　　司徒趙戒厨亭侯司空袁湯安國亭侯
直如弦死道邊曲如鈎反封侯
　　　　後漢桓帝初小麥童謡
　　　　　後漢書五行志曰桓帝之初天下童謡按
　　　　　元嘉中涼州諸羌一時俱反南入蜀漢東
　　　　　抄三輔延及幷冀大爲民害命将出衆每
　　　　　戰常負中國益發甲卒麥多委棄但有婦
　　　　　女穫刈之也吏買馬君具車者言調發重
　　　　　及有秩者也請爲諸君鼓嚨胡者不敢公
　　　　　言私咽語也
小麥青青大麥枯誰當穫者婦與姑丈人何抂西擊胡
吏買馬君具車請為諸君鼓嚨胡
　　　　大麥行　杜　甫
大麥亁枯小麥黄婦女行泣夫走藏東至集壁西梁洋
問誰腰鎌胡與羌豈無蜀兵三千人部領辛苦江山長
安得如鳥有羽翅託身白雲還故鄉
　　　　後漢桓帝初城上烏童謡
　　　　　後漢書五行志曰桓帝之初京都童謡按
　　　　　此皆謂為政貪也城上烏尾畢逋者處髙
　　　　　利獨食不與下共謂人主多聚斂也公為
　　　　　吏子為徒者言蠻夷將畔逆父既為軍吏
　　　　　其子又為卒徒往擊之也一徒死百乘車
　　　　　者言前一人往討胡既死矣後又遣百乗
　　　　　車往車班班入河間者言桓帝将崩乗輿
　　　　　班班入河間迎靈帝也河間姹女工數錢
　　　　　以錢為室金為堂者靈帝既立其母永樂
　　　　　太后好聚金以為堂也石上慊慊舂黄粱
　　　　　言永樂唯積金錢慊慊常若不足吏人舂
　　　　　黄粱而食之也梁下有懸鼓我欲擊之丞
　　　　　卿怒者言永樂教靈帝使賣官受錢所禄
　　　　　非其人天下忠篤之士怨望欲擊懸鼓以
　　　　　求見丞卿主鼓者亦復謟順怒而止我也
　　　　　劉昭以為此謡後驗竟為靈帝作言一徒
　　　　　似斥桓帝帝貴任羣閹參委機政左右前
　　　　　後莫非刑人有同囚徒之長故言寄一徒
　　　　　也且又弟則廢黜身無嗣塊然單獨非一
　　　　　而何百乗車者乃國之君解犢後徵正膺
　　　　　斯數繼以班班尤得以類焉解犢靈帝所
　　　　　封也
城上烏尾畢逋公為吏子為徒一徒死百乘車車班班
入河間河間姹女工數錢以錢為室金為堂石上慊慊
春黄粱梁下有懸鼓我欲擊之丞卿怒
　　　　後漢桓帝初京都童謡
　　　　　後漢五行志曰桓帝之初京都童謡至延
　　　　　熹末鄧皇后以譴自殺乃以竇貴人代之
　　　　　其父名武字游平拜城門校尉及太后攝
　　　　　政為大將軍與太傅陳蕃合心戮力惟德
　　　　　是建印綬所加咸得其人豪賢大姓皆絶
　　　　　望矣
游平賣印自有平不避豪賢及大姓
　　　　後漢桓帝末京都童謡
　　　　　後漢書五行志曰桓帝之末京都童謡按
　　　　　解犢亭屬饒陽河間縣也居無㡬何而桓
　　　　　帝崩使者與解犢侯皆白葢車從河間來
　　　　　延延衆貌是時御史劉儵建議立靈帝以
　　　　　儵為侍中中常侍侯覽畏其親近必當間
　　　　　已白拜儵泰山太守因令司隷迫促殺之
　　　　　朝廷少長思其功效乃拔用其弟郃致位
　　　　　司徒此為合諧也劉昭按郡國志饒陽本
　　　　　屬涿後屬安平靈帝既是河間王曾孫謡
　　　　　言自是有徵無俟河間之縣為驗也
白葢小車何延延河間來合諧河間來合諧
　　　　後漢靈帝末京都童謡
　　　　　後漢書五行志曰靈帝之末京都童謡至
　　　　　中平六年少帝登躡至尊獻帝未有爵號
　　　　　爲中常侍叚珪等所執公卿百官皆隨其
　　　　　後到河上乃得來還此爲非侯非王上北
　　　　　芒者也
侯非侯王非王千乘萬騎上北芒
　　　　後漢獻帝初童謡
　　　　　後漢初五行志曰獻帝初童謡公孫瓚以
　　　　　爲易地當之遂徙鎮焉乃脩城積穀以待
　　　　　天下之變建安三年袁紹攻瓚瓚大敗縊
　　　　　其姊妹妻子引火自焚紹兵趣登臺斬之
　　　　　初瓚破黄巾殺劉虞乗勝南下侵據齊地
　　　　　雄威大振而不能開廓逺圗欲以堅城觀
　　　　　時坐聴圍戮斯亦自易地而去世也
燕南垂趙北際中央不合大如礪唯有此中可避世
　　　　後漢獻帝初京都童謡
　　　　　後漢書五行志曰獻帝元初京都童謡按
　　　　　千里草為董十日卜為卓凡别字之體皆
　　　　　從上起左右離合無有從下發端者也今
　　　　　二字如此者天意若曰卓自下摩上以臣
　　　　　陵君也青青㬥盛之貌不得生者亦旋破
　　　　　亾也
千里草何青青十日卜不得生
　　　　魏朙帝景初中童謡
　　　　　宋書五行志曰魏朙帝景初中童謡及宣
　　　　　王平遼東歸至白屋當還鎭長安㑹帝疾
　　　　　篤急召之乃乗追鋒車東渡河終翦魏室
　　　　　如童謡之言也
阿公阿公駕馬車不意阿公東渡河阿公東還當奈何
　　　　魏齊王嘉平中謡
　　　　　宋書五行志曰魏齊王嘉平中謡按朱虎
　　　　　者楚王彪小字也王陵令狐愚聞此謡謀
　　　　　立彪事發陵等伏誅彪賜死
白馬素羈西南馳其誰乘者朱虎騎
　　　　吳孫亮初童謡
　　　　　宋書五行志曰吳孫亮初童謡按楊子閣
　　　　　者反語石子堈也鉤絡鉤帶也及諸葛恪
　　　　　死果以葦席裹身篾束其腰投之石子堈
　　　　　後聴恪故吏收葬求之此堈云
吁汝恪何若若蘆葦單衣篾鉤絡於何相求揚子閣
　　　　吳孫亮初白鼉鳴童謡
　　　　　宋書五行志曰吳孫亮初公安有白鼉鳴
　　　　　童謡按南郡城可長生者有急易以逃也
　　　　　朙年諸葛恪敗弟融鎮公安亦見襲融刮
　　　　　金印龜服之而死鼉有鱗介甲兵之象也
白鼉鳴龜背平南郡城中可長生守死不去義無成
　　　　白鼉鳴　張　籍
天欲雨有東風南谿白鼉鳴窟中六月人家井無水夜
聞白鼉人盡起
　　　　吳孫皓初童謡
　　　　　宋書五行志曰吳孫皓初童謡按皓尋遷
　　　　　都武昌民泝流供給咸怨毒焉
寧飲建業水不食武昌魚寧還建業死不止武昌居
　　　　吳孫皓天紀中童謡
　　　　　宋書五行志曰吳孫皓天紀中童謡晉武
　　　　　帝聞之加王濬龍驤將軍及征呉江西衆
　　　　　軍無過者而王濬先定秣陵
阿童復阿童銜刀遊渡江不畏岸上虎但畏水中龍
　　　　晉武帝太康後童謡三首
　　　　　宋書五行志曰晉武帝太康後江南童謡
　　　　　于時吳人皆謂抂孫氏子孫故竊發為亂
　　　　　者相繼按横目者四字自吳亾至晉元帝
　　　　　興幾四十年皆如童謡之言元帝懦而少
　　　　　斷局縮肉直斥之也于寶云不知所斥諱
　　　　　之也
局縮肉數横目中國當敗吳當復
宮門柱且莫朽吳當復抂三十年後
雞鳴不拊翼吳復不用力
　　　　晉惠帝永熙中童謡
　　　　　晉書五行志曰惠帝永熙中童謡時楊駿
　　　　　專權楚王用事故言荆筆楊板二人不誅
　　　　　則君臣禮悖故云㡬作驢也
二月末三月初荆筆楊板行詔書宮中人馬㡬作驢
　　　　晉惠帝元康中京洛童謡二首
　　　　　晉書五行志曰惠帝元康中京洛童謡南
　　　　　風賈后字也白晉行也沙門太子小字也
　　　　　魯賈謐國也言賈后将與謐為亂以危太
　　　　　子而趙王因釁咀嚼豪賢以成簒奪也按
　　　　　賈后傳有此謡云南風烈烈吹黄沙遥望
　　　　　魯國鬱嵯峨前至三月滅汝家與五行志
　　　　　所載不同其後賈謐既誅賈后尋亦廢死
　　　　　宋書五行志曰是時愍懷頗失衆望卒以
　　　　　廢黜不得其死焉
南風起吹白沙遥望魯國何嵯峨千嵗髑髏生齒牙
城東馬子莫嚨哅比至來年纒汝鬉
　　　　晉元康中洛中童謡
　　　　　宋書五行志曰晉元康中趙王倫既簒洛
　　　　　中有童謡數月而齊王成都河間義兵同
　　　　　㑹誅倫按成都西蕃而抂鄴故曰虎從北
　　　　　來齊東蕃而抂許故曰龍從南來河間水
　　　　　匯而抂關中故曰水從西來齊畱輔政居
　　　　　宮西有無君之心故曰登城看也
虎從北來鼻頭汗龍從南來登城看水從西來何灌灌
　　　　晉惠帝時洛陽童謡
　　　　　晉書曰惠帝時洛陽童謡朙年而胡賊石
　　　　　勒劉羽反
鄴中女子莫千妖前至三月抱胡腰
　　　　晉惠帝大安中童謡
　　　　　宋書五行志曰晉惠帝大安中童謡其後
　　　　　中原大亂宗蕃多絶唯琅邪汝南西陽南
　　　　　頓彭城同至江表而元帝嗣晉矣
五馬游渡江一馬化為龍
　　　　晉懷帝永嘉初謡
　　　　　晉書五行志曰苟晞將破汲桑時有此謡
　　　　　司馬越由是惡晞奪其兖州隟難遂構焉
　　　　　按列傳東海孝獻王越字元超懷帝永嘉
　　　　　初出鎮許昌自許昌率苟晞及冀州刺史
　　　　　丁劭討汲桑破之越還于許長史潘滔說
　　　　　之曰兖州天下樞要公宜自牧乃轉苟晞
　　　　　為青州刺史由是與晞有隙
元超兄弟大洛度上桑打椹為苟作
　　　　晉懷帝永嘉初童謡
　　　　　晉書五行志曰司馬越還洛時童謡也按
　　　　　列傳越既與苟晞構怨尋詔越為丞相領
　　　　　兖州牧督兖豫司冀幽幷六州越辭丞相
　　　　　不受自許遷于鄄城移屯濮陽又遷于滎
　　　　　陽後自滎陽還洛帝紀曰永嘉三年三月
　　　　　丁巳東海王越歸京師是也
洛中大鼠長尺二若不早去大狗至
　　　　晉永嘉中童謡
　　　　　三十國春秋曰永嘉中童謡也
秦川中血没腕唯有涼州倚柱觀
　　　　晉朙帝大寧初童謡
　　　　　晉書五行志曰朙帝太寧初童謡及朙帝
　　　　　崩成帝㓜爲蘇峻所逼遷于石頭御膳不
　　　　　足此大馬死小馬餓也髙山峻也言峻尋
　　　　　死石峻弟蘇石也峻死後石據石頭尋亦
　　　　　破此山崩石破之應也
惻惻力力放馬山側大馬死小馬餓髙山崩石自破
　　　　晉哀帝隆和初童謡
　　　　　晉書五行志曰哀帝隆和初童謡朝廷聞
　　　　　而惡之改年曰興寧民復歌曰雖復改興
　　　　　寧亦復無聊生哀帝尋崩升平五年而穆
　　　　　帝崩不滿斗不至十年也
升平不滿斗隆和那得久桓公入石頭陛下徒跣走
　　　　晉太和末童謡
　　　　　晉書五行志曰太和末童謡及海西公被
　　　　　廢百姓耕其門以種小麥遂如謡言
犁牛耕御路白門種小麥
　　　　晉孝武太元末京口謡
　　　　　晉書五行志曰孝武帝太元末京口謡尋
　　　　　王恭起兵誅王國寶旋爲劉牢之所敗故
　　　　　言拉颯棲也
黃雌雞莫作雄父啼一旦去毛衣衣被拉颯棲

樂府詩集巻第八十八
　　　　　　　東吳毛晉訂正　男扆再訂
樂府詩集巻第八十九
　　　　　　　太原　郭茂倩　編次
　　雜歌謡辭
　　　謡辭
　　　　晉安帝元興初童謡
　　　　　宋書五行志曰晉桓玄既簒有此童謡及
　　　　　玄敗走至江陵五月中誅如其期焉時又
　　　　　有民謡云征鍾落地桓迸走征鍾至穢之
　　　　　服桓四體之下稱玄自下居上猶征鍾之
　　　　　厠歌謡下體之詠民口也而云落地墜地
　　　　　之祥迸走之言其驗朙矣按帝紀桓玄簒
　　　　　位抂安帝元興二年十二月也
草生及馬腹烏啄桓玄目
　　　　晉安帝元興中童謡
　　　　　宋書五行志曰晉安帝元興中桓玄既得
　　　　　志而有童謡及玄敗走而諸桓悉誅焉郎
　　　　　君司馬元顯也
長干巷巷長干今年殺郎君朙年斬諸桓
　　　　晉安帝義熙初童謡
　　　　　晉書五行志曰安帝義熙初童謡時官養
　　　　　盧龍寵以金紫奉以名州養之已極而龍
　　　　　不能懷我好音舉兵内伐遂成讐敵也及
　　　　　敗斬伐其黨如草木之成積焉按列傳盧
　　　　　循小字元龍元興二年宼廣州逐刺史吳
　　　　　隐之自攝州事號平南將軍安帝乃假循
　　　　　征虜將軍廣州刺史義熙中劉裕破循于
　　　　　豫章循走交州為刺史杜慧度所殺
官家養蘆化成荻蘆生不止自成積
　　　　晉安帝義熙初謡二首
　　　　　宋書五行志曰盧龍據有廣州民間有謡
　　　　　後擁上流數州之地内逼京輦應天半之
　　　　　言時復有謡言龍後果敗不得入石頭矣
蘆生澷澷竟天半
盧橙橙逐水流東風忽如起那得入石頭
　　　　晉吳中童謡
　　　　　宋書五行志曰晉庾義抂吳郡時吳中童
　　　　　謡無㡬而庾義王洽相繼亡
寧食下湖荇不食上湖蓴庾呉没命喪復殺王領軍
　　　　晉荆州童謡
　　　　　晉書五行志曰殷仲堪抂荆州時童謡未
　　　　　㡬而仲堪敗桓玄遂有荆州
􁁬籠目繩縛腹殷當敗桓當復
　　　　晉京口謡
　　　　　宋書五行志曰晉王恭鎮京口誅王國寶
　　　　　百姓為此謡按昔年食白飯言得志也今
　　　　　年食麥䴸麥䴸麤穢其精已去朙將敗也
　　　　　天公将加譴謫而誅之也捻嚨喉氣不通
　　　　　死之祥也敗復敗丁寧之辭也恭尋死京
　　　　　都大行咳疾而喉竝喝焉
㫺年食白飯今年食麥䴸天公誅讁汝教汝捻嚨喉嚨
喉喝復喝京口敗復敗
　　　　晉京口民間謡二首
　　　　　宋書五行志曰晉王恭抂京口民間忽有
　　　　　此謡按黄字上恭字頭也小人恭字下也
　　　　　尋如謡言
黄頭小人欲作賊阿公在城下指縛得
黃頭小人欲作亂頼得金刀作蕃扞
　　　　苻堅時長安謡
　　　　　晉書載記曰苻堅時長安有此謡堅以鳳
　　　　　凰非梧桐不棲非竹實不食乃植桐竹數
　　　　　十萬株于阿房城以待之後堅爲慕容沖
　　　　　所敗入止阿房城焉鳳凰沖小字也
鳳凰鳳凰止阿房
　　　　苻堅初童謡
　　　　　晉書五行志曰苻堅初有此童謡及堅敗
　　　　　於淝水爲姚萇所殺在僞位凡三十年
阿堅連牽三十年後若欲敗時當抂江湖邊
　　　　苻堅時童謡
　　　　　晉書載記曰苻堅彊盛時有此童謡堅聞
　　　　　而惡之每征伐戒軍候云有新城者避之
　　　　　後因夀陽之敗其國大亂竟死扵新城佛
　　　　　寺五行志曰時復有謡云魚羊田斗當滅
　　　　　秦識者以為魚羊鮮也田斗卑也堅自號
　　　　　秦言滅之者鮮卑也其羣臣諫堅令盡誅
　　　　　鮮卑堅不從及淮南敗還初為慕容沖所
　　　　　攻又為姚萇所殺身死國滅云
河水清復清苻詔死新城
　　　　宋元嘉中魏地童謡
　　　　　南史曰宋元嘉二十七年魏太武帝圍汝
　　　　　南戍文帝遣臧質比救至盱台太武已過
　　　　　淮自廣陵返攻旴台就質求酒質封溲便
　　　　　與之且報書云不聞童謡言邪虜馬飲江
　　　　　水佛狸死卯年冥期使然非復人事爾智
　　　　　識及衆豈能勝苻堅邪頃年展爾陸梁者
　　　　　是爾未飲江太嵗未卯耳時魏地有童謡
　　　　　故質引之云
軺車北來如穿雉不意虜馬飲江水虜主北歸石濟死
虜欲渡江天不徙
　　　　梁武帝時謡
　　　　　南史曰梁武帝天監元年十一月立長子
　　　　　統為皇太子時民間有謡按鹿子開者反
　　　　　語為來子哭也後太子果薨是時長子歡
　　　　　為徐州刺史以嫡孫次應嗣位而帝意抂
　　　　　晉安王猶豫未決及立晉安王為皇太子
　　　　　而歡止封豫章郡王還任謡言心徘徊者
　　　　　未定也城中諸少年逐歡歸去來者復還
　　　　　徐方之象也統即昭朙太子也
鹿子開城門城門鹿子開當開復未開使我心徘徊城
中諸少年逐歡歸去來
　　　　梁大同中童謡
　　　　　隋書五行志曰梁大同中有童謡其後侯
　　　　　景破丹楊乗白馬以青絲為羈勒以應之
青絲白馬夀陽來
　　　　梁末童謡
　　　　　南史曰梁末有童謡及王僧辯滅說者以
　　　　　為僧辯本乗巴馬以擊侯景馬上郎王字
　　　　　也塵謂陳也江東謂羖羊角為皂莢隋氏
　　　　　姓楊楊羊也言陳終滅於隋也
可憐巴馬子一日行千里不見馬上郎但有黃塵起黄
塵汚人衣皂莢相料理
　　　　陳初童謡
　　　　　隋書五行志曰陳初有童謡其後陳主果
　　　　　為韓擒所敗擒本名擒虎黄班之謂也破
　　　　　建康之始復乘青驄馬往反時節皆應
黄班青驄馬發自夀陽涘來時冬氣未去日春風始
　　　　同前
御路種竹篠蕭蕭已復起合盤貯蓬塊無復揚塵已
　　　　陳初時謡
日西夜烏飛拔劒倚梁柱歸去來歸山下
　　　　後魏宣武孝朙時謡
　　　　　北史魏本紀曰宣武孝朙閒謡識者以為
　　　　　索謂魏本索髮焦梨狗子指宇文泰俗謂
　　　　　之黑獺也
狐非狐貉非貉焦梨狗子齧斷索
　　　　後魏末童謡
　　　　　北史齊本紀曰後魏末文宣末受禪時有
　　　　　童謡按藁然兩頭於文為髙河邊羖䍽為
　　　　　水邊羊指帝名也於是徐之才勸帝受禪
一束藁兩頭然河邊羖䍽飛上天
　　　　東魏童謡
　　　　　北史曰東魏孝静帝之將立也時有童謡
　　　　　按青雀子謂静帝實清河王之世子鸚鵡
　　　　　謂齊神武也後竟為齊所滅
可憐青雀子飛來鄴城裏羽翮垂欲成化作鸚鵡子
　　　　北齊鄴都童謡
　　　　　隋書五行志曰齊神武始移都于鄴時有
　　　　　童謡按魏孝静帝者清河王之子也后則
　　　　　神武之女鄴都宮室未備即逢禪代作窠
　　　　　未成之効也孝静尋崩文宣以后為太原
　　　　　長公主降於楊愔時婁后尚抂故言寄書
　　　　　於父母新婦子斥后也
可憐青雀子飛入鄴城裏作窠猶未成舉頭失鄉里寄
言與父母好看新婦子
　　　　北齊武定中童謡
　　　　　隋書五行志曰武定中有童謡按髙者齊
　　　　　姓也澄文襄名五年神武崩摧折之應七
　　　　　年文襄遇盜所害澄滅之徵也
百尺髙竿摧折水底然燈澄滅
　　　　北齊文宣時謡
　　　　　北史齊本紀曰文宣時謡按帝以午年生
　　　　　故曰馬子三臺石季龍舊居故曰石室三
　　　　　千六百日十年也文宣抂位十年果如謡
　　　　　言
馬子入石室三千六百日
　　　　北齊後主武平初童謡
　　　　　隋書五行志曰武平元年童謡按其年四
　　　　　月隴東王胡長仁謀遣刺客殺和士開事
　　　　　露反為士開所譖而死
狐截尾你欲除我我除你
　　　　北齊後主武平中童謡二首
　　　　　隋書五行志曰武平二年童謡小兒唱訖
　　　　　一時拍手云殺却至七月二十五日御史
　　　　　中丞琅邪王儼執士開送於南臺而斬之
　　　　　是嵗又有童謡而七月士開被誅九月琅
　　　　　邪王遇害十一月趙彦深出為西兖州刺
　　　　　史
和士開七月三十日将你向南臺
七月刈禾傷早九月喫餻正好十月洗蕩飯瓮十一月
出却趙老
　　　　北齊後主武平末童謡
　　　　　隋書五行志曰武平末有童謡時穆后母
　　　　　子淫辟干預朝政時人患之穆后小字黄
　　　　　花尋逢齊亾欲落之應也
黄花勢欲落清尊但滿酌
　　　　北齊末鄴中童謡
　　　　　隋書五行志曰北齊末鄴中有童謡未幾
　　　　　周師入鄴
金作埽帚玉作把浄埽殿屋迎西家
　　　　周初童謡
　　　　　隋書五行志曰周初有童謡按静帝隋氏
　　　　　之甥既遜位而崩諸舅强盛
白楊樹頭金雞鳴祇有阿舅無外甥
　　　　隋煬帝大業中童謡
　　　　　隋書五行志曰煬帝大業中童謡其後李
　　　　　宻坐楊玄感之逆為吏所拘抂路逃叛潛
　　　　　結羣盜自陽城山而來襲破洛口倉後復
　　　　　屯兵苑内莫浪語宻也宇文化及自號許
　　　　　國尋亦破滅誰道許者葢驚疑之辭也
桃李子鴻鵠遶陽山宛轉花林裏莫浪語誰道許
　　　　唐武德初童謡
　　　　　新唐書五行志曰竇建德未敗時有此謡
　　　　　也
豆入牛口勢不得久
　　　　唐貞觀中髙昌國童謡
　　　　　唐書曰貞觀中髙昌國有此童謡其國王
　　　　　文泰使人捕其初唱者不能得帝紀曰十
　　　　　三年以侯君集為交河道行軍大總管帥
　　　　　師伐髙昌十四年平之以其地置西州又
　　　　　置安西都護府
髙昌兵馬如霜雪漢家兵馬如日月日月照霜雪囘首
自消滅
　　　　唐永淳初童謡
　　　　　新唐書五行志曰髙宗永淳元年童謡是
　　　　　嵗七月東都大雨人多殍殕
新禾不入箱新麥不入場迨及八九月狗吠空垣墻
　　　　唐髙宗永淳中童謡
　　　　　新唐書五行志曰髙宗自調露中欲封嵩
　　　　　山屬突厥叛而止後又欲封以吐蕃入寇
　　　　　遂停時有童謡按舊書武后自封岱之後
　　　　　勸帝封中嶽每下詔草儀注即嵗饑邊事
　　　　　警急而止永淳中既至山下未及行禮遘
　　　　　疾還宮而崩
嵩山凡幾層不畏登不得但恐不得登三度徵兵馬傍
道打騰騰
　　　　唐武后時童謡
紅緑複裙長千里萬里聞香
　　　　唐神龍中謡
　　　　　新唐書五行志曰中宗神龍以後民謡按
　　　　　山南唐也烏鵲窠者人居寡也山北胡也
　　　　　金駱駞者虜獲而重載也
山南烏鵲窠山北金駱駞鎌柯不鑿孔斧子不施柯
　　　　唐中宗時童謡
　　　　　新唐書五行志曰安樂公主於洺州造安
　　　　　樂寺時有童謡按舊書安樂公主中宗㓜
　　　　　女韋皇后所生初降武崇訓崇訓死降武
　　　　　延秀所造安樂佛寺擬於宮掖巧妙過之
可憐安樂寺了了樹頭懸
　　　　唐景龍中謡
　　　　　新唐書五行志曰景龍中民謡也按㑹要
　　　　　東都聖善寺神龍初中宗為武太后追福
　　　　　所造景龍中復増廣焉
可憐聖善寺身著緑毛衣牽來河裏飲踏殺鯉魚兒
　　　　唐天寶中童謡
　　　　　新唐書五行志曰天寶中安禄山未反時
　　　　　童謡按舊書天寶十四載禄山以范陽叛
　　　　　朙年竊號燕國
燕燕飛上天天上女兒鋪白氈氈上有千錢
　　　　唐天寶中幽謡
　　　　　新唐書五行志曰天寶中幽州有此謡也
舊來誇戴竿今日不堪看但看五月裏清水河邊見契
丹
　　　　唐德宗時童謡
　　　　　新唐書五行志曰朱泚未敗前兩月有童
　　　　　謡按舊書建中四年朱泚以涇原兵叛僭
　　　　　號曰大秦朙年改號曰漢是嵗六月兵敗
　　　　　而死
一隻筯兩頭朱五六月化為蛆
　　　　唐元和初童謡
　　　　　新唐書五行志曰元和初童謡既畢乃轉
　　　　　身曰舞了也按舊書志云為十年六月三
　　　　　日武元衡為盜所害之應本傳云打麥謂
　　　　　打麥時也麥打謂暗中突擊也三三三謂
　　　　　六月三日也既而旋其袖曰舞了也謂元
　　　　　衡之卒也
打麥麥打三三三舞了也
　　　　唐咸通中童謡
　　　　　新唐書五行志曰懿宗咸通七年童謡也
草青青被嚴霜鵲始後看顚狂
　　　　唐咸通末成都童謡
　　　　　新唐書五行志曰咸通十四年成都有童
　　　　　謡是嵗嵗隂在已朙年在午己蛇也午馬
　　　　　也
咸通癸巳出無所之蛇去馬來道路稍開頭無片瓦地
有􁍥灰
　　　　唐僖宗時童謡
　　　　　新唐書五行志曰僖宗時有此童謡按舊
　　　　　書云乾符中仍嵗凶荒人飢為盜河南尤
　　　　　甚曹州人王仙芝尚君長聚盜起於濮陽
　　　　　攻剽城邑陷曹濮鄆等州五年仙芝敗而
　　　　　黄巢之衆攻江西云
金色蝦蟆争努眼飜却曹州天下反
　　　　唐乾符中童謡
　　　　　新唐書五行志曰乾符六年童謡也
八月無霜塞草青將軍騎馬歩空城漢家天子西廵狩
猶向江東㪅索兵
　　　　唐中和初童謡
　　　　　新唐書五行志曰中和初有此童謡按舊
　　　　　書中和四年黄巢既敗以其􁍥衆東走李
　　　　　克用追擊至濟隂而還賊散扵兖鄆黄巢
　　　　　入泰山至狼虎谷為其將林言所殺
黄巢走泰山東死抂翁家翁
　　　　梁太祖時蜀中謡
　　　　　五代史曰劉知俊初事梁太祖後奔蜀王
　　　　　建雖加寵待然亦忌之常謂近侍曰劉知
　　　　　俊非爾輩能駕馭不如早為之所有嫉之
　　　　　者扵里巷間作此謡知俊色黔丑生椶繩
　　　　　者王氏子孫皆以宗承為名故以此猜疑
　　　　　之遂見殺於成都
黑牛出圈椶繩斷
樂府詩集巻第八十九
　　　　　　　東吳毛晉訂正　男扆再訂
樂府詩集巻第九十
　　　　　　　太原　郭茂倩　編次
　　新樂府辭
　　　　　樂府之名起於漢魏自孝惠帝時夏侯寛
　　　　　為樂府令始以名官至武帝乃立樂府采
　　　　　詩夜誦有趙代秦楚之謳則採歌謡被聲
　　　　　樂其來葢亦逺矣凡樂府歌辭有因聲而
　　　　　作歌者若魏之三調歌詩因弦管金石造
　　　　　歌以被之是也有因歌而造聲者若清商
　　　　　吳聲諸曲始皆徒歌既而被之弦管是也
　　　　　有有聲有辭者若郊廟相知鐃歌横吹等
　　　　　曲是也有有辭無聲者若後人之所述作
　　　　　未必盡被於金石是也新樂府者皆唐世
　　　　　之新歌也以其辭實樂府而未常被於聲
　　　　　故曰新樂府也元微之病後人㳂襲古題
　　　　　唱和重複謂不如寓意古題刺美見事猶
　　　　　有詩人引古以諷之義近代唯杜甫悲陳
　　　　　陶哀江頭兵車麗人等歌行率皆即事名
　　　　　篇無復倚㫄乃與白樂天李公垂輩謂是
　　　　　為當遂不復㪅擬古題因劉猛李餘賦樂
　　　　　府詩咸有新意乃作出門等行十餘篇其
　　　　　有雖用古題全無古義則出門行不言離
　　　　　别将進酒特書列女其或頗同古義全創
　　　　　新詞則田家止述軍輸捉捕請先螻蟻如
　　　　　此之類皆名樂府由是觀之自風雅之作
　　　　　以至于今莫非諷興當時之事以貽後世
　　　　　之審音者儻採歌謡以被聲樂則新樂府
　　　　　其庶幾焉
　　　樂府雜題
　　　　新曲　謝　偃
青樓綺閣已含春凝妝豔粉復如神細細輕裾全漏影
離離薄扇詎障塵樽中酒色恒宜滿曲裏歌聲不厭新
紫燕欲飛先遶棟黄鸎始哢即嬌人撩亂絲垂昬桺陌
參差濃葉暗桑津上客莫畏斜光晚自有西園朙月輪
　　　　同前二首　長孫無忌
家住朝歌下早傳名結伴來遊淇水上舊長情玉佩金
鈿隨步動雲羅霧縠逐風輕轉目機心懸自許何須更
待聽琴聲
廻雪淩波遊洛浦遇陳王婉約娉婷工語笑侍蘭房芙
蓉綺帳還開揜翡翠珠被爛齊光長願今宵奉顔色不
愛聞簫逐鳯凰
　　　　湘川新曲二首　杜易簡
昭潭深無底橘洲淺而浮本欲淩波去翻為目成畱願
君稍弭檝無令賤妾羞
二八相招攜採菱渡前谿弱腕隨橈起纎腰向舸低自
解看花笑憎聞染竹啼
　　　　小曲新辭二首　白居易
霽色鮮宮殿秋聲脆管弦聖朙千載樂嵗嵗似今年
紅裾朙月夜碧簟早秋時好向昭陽㝛天源玉漏遲
　　　　公子行　劉希夷
天津橋下陽春水天津橋上繁華子馬聲迴合青雲外
人影揺揚緑波裏緑波青迥玉為砂青雲離披錦作霞
可憐楊桺傷心樹可憐桃李斷腸花此日遨遊邀美女
此時歌舞入倡家倡家美女鬱金香飛去飛來公子傍
的的珠簾白日映娥娥玉顔紅粉妝花際徘徊雙蛺蝶
池邊顧步兩鴛鴦傾國傾城漢武帝爲雲爲雨楚襄王
古來容光人所羨況復今日遥相見願作輕羅著細腰
願爲朙鏡分嬌面與君相向轉相親與君雙棲共一身
願作貞松千歳古誰論芳槿一朝新百年同謝西山日
千秋萬古北邙塵
　　　　同前　陳　羽
金羈白面郎何處踏青來馬嬌郎半醉躞蹀望樓臺似
見樓上人玲瓏牕户開隔花聞一笑落日不知廻
　　　　同前　韓　琮
紫袖長衫色銀蟾半臂花帶裝盤水玉鞍繡坐雲霞别
殿承恩澤飛龍賜渥洼控羅青裊轡鏤象碧重葩意氣
催歌舞闌珊走鈿車袖彰雲縹緲釵轉鳳欹斜珠巻迎
歸箔紅籠晃醉紗唯無難夜日不得似仙家
　　　　同前　顧　況
輕薄兒白如玉紫陌春風纒馬足雙鐙懸金縷鶻飛長
衫刺雪生犀束緑槐夾道隂初成珊瑚幾節敵流星紅
肌拂拂酒光獰當街背拉金吾行朝遊鼕鼕鼓聲發草
遊鼕鼕鼓聲絶入門不肯自昇堂美人扶踏金階月
　　　　同前　聶夷中
漢代多豪族恩深益嬌逸走(■/一作)馬踏殺人街吏不敢
詰紅樓宴青春數里望雲蔚金釭熖勝晝不畏落暉疾
美人盡如月南威不敢匹芙蓉自天來不向水中出綺
席戞雲和碧簫吹鳳質唯限魯陽死無人駐白日
花樹出牆頭花裏誰家樓一行書不讀身封萬户侯美
人樓上歌不是古涼州
　　　　同前　于　鵠
少年初拜太常秋半醉垂鞭見列侯馬上抱雞三市鬬
袖中攜劒五陵遊玉簫金管迎歸院錦袖紅妝擁上樓
㪅向苑東新買宅碧波春水入門流
　　　　同前　雍　陶
公子風流輕錦繡新裁白紵作春衣金鞭畱當誰家酒
拂桺穿花信馬歸
　　　　同前二首　張　祜
玉堂前後畫簾垂立卻花驄待出時紅粉美人擎酒勸
錦衣年少臂鷹隨輕将玉杖敲花片旋把金鞭約桺絲
晴日獨遊三五騎等閒行傍曲江池
春色滿城池杯盤看處移鐙金斜雁子鞍帕嫩鵞兒買
笑欹桃李尋歌折桺枝可憐朙月夜長是管弦隨
　　　　同前　孟賓于
錦衣紅奪彩霞朙侵曉春逰向野庭不識農夫辛苦力
驕驄踏爛麥青青
　　　　將軍行　劉希夷
將軍闢轅門耿介當風立諸將欲言事逡廵不敢入劒
氣射雲天鼓聲振原隰黄塵塞路起走馬追兵急彎弓
從此去飛箭如雨集截圍一百重斬首五千級代馬流
血死胡人抱鞍泣古來養甲兵有事常討襲乘我廟堂
運坐使干戈戢獻凱歸京都軍容何翕習
　　　　同前　張　籍
彈筝峽東有胡塵天子擇日拜將軍蓬萊殿前賜六纛
還領禁兵為部曲當朝受詔不辭家夜向咸陽原上㝛
戰車彭彭旌旗動三十六軍齊上隴隴頭戰勝夜亦行
分兵處處收舊城胡兒殺盡隂磧草擾擾唯有牛羊聲
邊人親戚曽戰殁今逐官軍收舊骨磧西行見萬里空
樂府獨奏將軍功
　　　　老將行　王　維
少年十五二十時歩行奪得胡馬騎射殺山中白額虎
肯數鄴下黄鬚兒一身轉戰三千里一劒曽當百萬師
漢兵奮迅如霹靂虜騎崩騰畏蒺藜衛青不敗由天幸
李廣無功縁數奇自從棄置便衰朽世事蹉跎成白首
㫺時飛箭無全目今日垂楊生左肘路傍時買故侯瓜
門前學種先生桺茫茫古木連窮巷寥落寒山對虛牖
誓令疎勒出飛泉不似潁川空使酒賀蘭山下陣如雲
羽檄交馳日夕聞節使三河募年少詔書五道出將軍
試拂鐵衣如雪色聊持寶劒動星文願得燕弓射大將
恥令越甲鳴吳軍莫嫌舊日雲中守猶堪一戰取功勲
　　　　燕支行
漢家天將才且雄來時謁帝朙光宮萬乗親推雙闕下
千官出餞五陵東誓辭甲第金門裏身作長城玉塞中
衛霍才堪一騎將朝廷莫數貳師功趙魏燕韓多勁卒
關西俠少何咆勃報讎只是聞嘗膽飲酒不曽妨刮骨
畫㦸琱戈白日寒連旗大斾黄塵没疊鼓遥翻瀚海波
鳴笳亂動關山月麒麟錦帶佩吳鉤颯沓青驪躍紫驑
拔劒已斷天驕臂歸鞍共飲月支頭漢軍大呼一當百
虜騎相看哭且愁教戰雖令赴湯火終知上將伐謀猷
　　　　桃源行
　　　　　宋陶潛桃花源記曰晉太元中武陵人㳂
　　　　　溪捕魚忽(■/一作)逢桃花林夾岸數百歩中
　　　　　無雜樹芳華鮮美落英繽紛漁人甚異之
　　　　　復前行林盡水源得一山山有小口髣髴
　　　　　有光乃捨船而入初纔通人行數十歩豁
　　　　　然開朗土地平曠屋舍儼然有良田美池
　　　　　桑竹之屬阡陌交通雞犬相聞其中往來
　　　　　種作男女衣著悉如外人黄髮垂髫怡然
　　　　　自樂見漁人大驚問所從來邀還家為設
　　　　　酒殺雞自云先世避秦亂率妻子邑人來
　　　　　此不復出遂與外人隔絶問今何世乃不
　　　　　知有漢無論魏晉漁人為具言皆歎惋停
　　　　　數日辭去曰此中人語不足為外人道也
　　　　　既出得船復由向路處處誌之其後欲往
　　　　　迷不復得路云
漁舟逐水愛山春兩岸桃花夾古津坐看紅樹不知逺
行盡青溪忽值人山口潛行始隈隩山開曠望旋平陸
遥看一處攢雲樹近入千家散花竹樵客初傳漢姓名
居人未改秦衣服居人共住武陵源還從物外起田園
月朙松下房櫳静日出雲中雞犬喧驚聞俗客争來集
競引還家問都邑平朙閭巷掃花開薄草漁樵乘水入
初因避地去人間㪅問神仙遂不還峽裏誰知有人事
世中遥望空雲山不疑靈境難聞見塵心未盡思鄉縣
出洞無論隔山水辭家終擬長遊衍自謂經過舊不迷
安知峯壑今來變常時只記入山深清溪幾度到雲林
春來遍是桃花水不辨仙源何處尋
　　　　同前　劉禹錫
漁舟何招招浮抂武陵水拖綸擲餌信流去誤入桃源
行數里清源尋盡花綿綿踏花覓徑至洞前洞門蒼黑
烟霧生暗行數歩逢虛朙俗人毛骨驚仙子争來致詞
何至此須臾皆破冰雪顔笑語(言/一作)委曲問世間因嗟
隱身來種玉不知人世如風燭筵羞石髄勸客飡鐙熱
松脂畱客㝛雞聲犬聲遥相聞曉光蔥籠開五雲漁人
振衣起出户滿庭無路花紛紛飜然恐迷鄉縣處一息
不肯桃源住桃花滿溪水似鏡塵心如垢洗不去仙家
一出尋無蹤至今水流山重重
　　　　春女行　劉希夷
春女顔如玉怨歌陽春曲巫山春樹紅沅江春草緑自
憐妖豔姿妝成獨見時愁心伴楊桺春盡亂如絲目極
千里餘悠悠春江水遥望玉關人愁卧金閨裏尚言春
花落不知秋風起嬌愛猶未終悲涼從此始憶㫺楚王
宮玉樓妝粉紅纎腰弄朙月長袖拂春風容華委曲山
光隂不可還桑林變東海富貴今何在寄言桃李容胡
爲閨閤重但看楚王墓唯有數株松
　　　　同前　王　翰
紫臺穹跨連緑波紅軒鉿匝垂纎羅中有一人金作面
隔幌玲瓏遥可見忽聞黄鳥鳴且悲鏡邊含笑著春衣
羅袖嬋娟似無力行拾落花比容色落花一度無再春
人生作樂須及辰君不見楚王臺上紅顔子今日皆成
狐兔塵
　　　　洛陽女兒行　王　維
洛陽女兒對門居纔可顔容十五餘良人玉勒乘驄馬
侍女金盤膾鯉魚畫閣朱樓盡相望紅桃緑桺垂簷向
羅幃送上七香車寶扇迎歸九華帳狂夫富貴抂青春
意氣驕奢劇季倫自憐碧玉親教舞不惜珊瑚持與人
春窗曙滅九微火九微片片飛花璅戲罷曽無理曲時
妝成祇是薫香坐城中相識盡繁華日夜經過趙李家
誰憐越女顔如玉貧賤江頭自浣沙
　　　　扶南曲五首
翠羽流蘇帳春眠曙不開羞從面色起嬌逐語聲來早
向昭陽殿君王中使催
堂上清弦動堂前綺席陳齊歌盧女曲雙舞洛陽人傾
國徒相看寧知心所親
香氣傳空滿妝華影箔通歌聞天仗外舞出御筵中日
草歸何處花間長樂宮
宮女還金屋将眠復畏朙入春輕衣好半夜薄妝成拂
曙朝前殿玉除多珮聲
朝日照綺窗佳人坐臨鏡散黛恨猶輕挿釵嫌未正同
心勿遽遊幸得春妝竟
　　　　笑歌行　李　白
笑矣乎笑矣乎君不見曲如鈎古人知爾封公侯君不
見直如弦古人知爾死道邊張儀所以只掉三寸舌蘇
秦所以不墾二頃田笑矣乎笑矣乎君不見滄浪老人
歌一曲還道滄浪濯吾足平生不解謀此身虛作離騷
遣人讀笑矣乎笑矣乎趙有豫讓楚屈平賣身買得千
年名巢由洗耳有何益夷齊餓死終無成君愛身後名
我愛眼前酒飲酒眼前樂虛名何處有男兒窮通當有
時曲腰向君君不知猛虎不看机上肉洪罏不鑄囊中
錐笑矣乎笑矣乎寗武子朱買臣叩角行歌皆負薪今
日逢君君不識豈得不如佯狂人
　　　　江夏行
憶㫺嬌小姿春心亦自持為言嫁夫壻得免長相思誰
知嫁商賈令人却愁苦自從為夫妻何曽抂鄉土去年
下揚州相送黄鶴樓眼看帆去逺心逐江水流只言期
一載誰為歴三秋使妾腸欲斷恨君情悠悠東家西舍
同時發北去南來不逾月未知行李遊何方作箇音書
能斷絶適來往南浦欲問西江船正見當壚女紅妝二
八年一種為人妻獨自多悲悽對鏡便垂淚逢人只欲
啼不如輕薄兒旦草長追隨悔作商人婦青春長别離
如今正好同歡樂君去容華誰得知
　　　　横江詞六首
人言横江好儂道横江惡一風一日吹倒山(吹倒天門/一作猛風)
(山)白浪高於瓦官閣
海潮南去過潯陽牛渚由來險馬當横江欲渡風波惡
一水牽愁萬里長
横江西望阻西秦漢水東流(水東連/一作楚)揚子津白浪如山
那可渡狂風愁殺峭帆人
海神東(來/一作)過惡風囘浪打天門石壁開浙江八月何
如此濤似連山噴雪來
横江館前津吏迎向余東指海雲生郎今欲渡縁何事
如此風波不可行
日暈天風霧不開海鯨東蹙百川囘驚波一起三山動
公無渡河歸去來
　　　　静夜思
牀前看月光疑是地上霜舉頭望山月低頭思故鄉
　　　　黄葛篇
黄葛生洛溪黄花自綿羃青烟蔓長條繚繞幾百尺閨
人費素手採緝作絺綌縫為絶國衣逺寄日南客蒼梧
大火落暑服莫輕擲此物雖過時是妾手中跡
　　　　采葛行　鮑　溶
春溪㡬囘葛花黃黃麝引子山山香蠻女不惜手足損
鉤刀一一牽柔長葛絲茸茸春雪體深澗擇泉清處洗
殷勤十指蠶吐絲當窗嫋娜聲高機織成一尺無一兩
供進天子五月衣水精夏殿開涼戸冰山繞座猶難御
衣親玉體又何如杳然獨對秋風曙鏡湖女兒嫁鮫人
鮫綃逼穴色不分吳中角簟泛清水揺曵勝被三素雲
自茲貢薦無人惜那敢㪅争龍手跡蠻女將來海市頭
賣與嶺南貧估客
樂府詩集巻第九十
　　　　　　　東吳毛晉訂正　男扆再訂
樂府詩集巻第九十一
　　　　　　　太原　郭茂倩　編次
　　新樂府辭
　　　樂府雜題
　　　　祖龍行　韋楚老
　　　　　漢書五行志曰秦始皇三十六年鄭客從
　　　　　關東來至華隂望見素車白馬從華山上
　　　　　下知其非人道住止而待之遂至持璧與
　　　　　客曰爲我遺鎬池君因言今年祖龍死忽
　　　　　不見鄭客奉璧即始皇二十八年過江所
　　　　　湛璧也是嵗始皇死後三年而秦滅顔師
　　　　　古曰此直江神告鎬池之神以始皇將死
　　　　　爾蘇林曰祖始也龍人君象謂始皇也應
　　　　　劭曰祖人之先龍君之象祖龍行葢出扵
　　　　　此
黑雲兵氣射天裂壯士朝眠夢冤結祖龍一夜死沙丘
胡亥空隨鮑魚轍腐肉偷生二千里偽書先賜扶蘇死
墓接驪山土未乾瑞光已向芒碭起陳勝城中鼓三下
秦家天地如崩瓦龍蛇撩亂入咸陽少帝空隨漢家馬
　　　　鄴都引　張　說
君不見魏武草創争天禄羣雄睚眦相馳逐晝攜壯士
破堅陣夜接詞人賦華屋都邑繚繞西山陽桑榆澷澷
漳河曲城郭為墟人改代但有西園朙月抂鄴傍髙塜
多貴臣蛾睂曼　共灰塵試上銅臺歌舞處唯有秋風
愁殺人
　　　　孟門行　崔　顥
黄雀銜黄花(蘋花/一作)翩翩傍簷隙本擬報君恩如何反彈
射金罍美酒滿座春平原愛財多衆賓滿堂盡是忠義
士何意得有讒諛人䛕人翻覆那可道能令君心不自
􁀇北園新裁桃李枝根株未固何轉移成隂結子君自
取若問傍人那得知
　　　　邯鄲宫人怨
邯鄲陌上三月春草行逢見一婦人自言鄉里本燕趙
少小隨家西入秦母兄憐愛無儔侶五嵗名為阿嬌女
七嵗丰茸好顔色八嵗黠惠能言語十三兄弟教詩書
十五青樓學歌舞我家青樓臨道傍紗窗綺幔暗聞香
日草笙歌君駐馬春日妝梳妾斷腸不用城南使君壻
本求三十侍中郎何知漢帝好容色玉輦攜歸登建章
建章宮殿不知數萬户千門深且長百堵椒塗接青瑣
九華閣道連洞房水晶簾箔雲母扇璢璃窗牖玳瑁牀
嵗嵗年年奉懽宴嬌貴容華誰不羡恩情莫比陳皇后
寵愛全勝趙飛鷰瑶房侍寢世莫知金屋㪅衣人不見
誰言一朝復一日君王棄世市朝變宮車出葬茂陵田
賤妾猶畱長信殿一朝太子升至尊兩宮人事如掌飜
同時侍女見讒毁後來新人莫(不/一作)敢言兄弟印綬皆
被奪㫺年賞賜不復存一旦放歸舊鄉里乘車垂淚還
入門父母愍我曾富貴嫁與西舍金王孫念此翻覆復
何道百年盛衰誰能􁀇憶昨尚如春日花悲今已作秋
時草少年去去莫停鞭人生萬事由上天非我今日獨
如此古今歇薄皆共然
　　　　吳宮怨　衛　萬
君不見吳王宮閣臨江起不巻珠簾見江水曉氣晴來
雙闕間潮聲夜落千門裏句踐城中非舊春姑蘇臺下
起黄塵祇今唯有西江月曽照吳王宮裏人
　　　　同前　張　籍
吳宮四面秋江水江清露白芙蓉死吳王醉後欲㪅衣
座上美人嬌不起宮中千門復萬户君恩返覆誰能數
君心與妾既不同徒向君前作歌舞茱萸滿宮紅實垂
秋風裊裊生繁枝姑蘇臺上夕燕罷他人侍寢還獨歸
白日抂天光抂地君今詎得長相棄
　　　　青樓曲二首　王昌齡
白馬金鞍從武皇旌旗十萬㝛長楊樓頭小婦鳴筝坐
遥見飛塵入建章
馳道楊花滿御溝紅妝縵綰上青樓金章紫綬千餘騎
夫壻朝回初拜侯
　　　　同前　于　濆
青樓臨大道一上一廻老所思終不來極目傷春草
　　　　中流曲　崔國輔
歸時日尚早㪅欲向芳洲渡口水流急廻船不自由
　　　　聖夀無疆詞十首　韋巨源
文物京華盛謳歌國歩康瑶池供夀酒銀漢麗宸章雨
露涵雙闕雷霆肅萬方代推仙祚逺春共聖恩長鳳扆
臨花暖龍罏傍日香遥知千萬嵗天意奉君王
鵷鷺彤庭際軒車綺陌前九城多好色萬井半祥烟人
醉逢堯酒鸎歌答舜弦花朙御溝水香暖禁城天錫宴
文逾盛徴歡物㪅妍無窮豔陽月長照太平年
雲陛臨黄道天門抂碧虛大朙含睿藻元氣抱宸居戈
偃征苗後詩傳宴鎬初年華富仙苑時哲滿公車化入
絪緼大恩垂渙汗餘悠然萬方静風俗揖華胥
玉漏飄青瑣金鋪麗紫宸雲山九門曙天地一家春瑞
靄方呈賞暄風本配仁巖廊開鳳翼水殿壓鼇身文雅
逢朙代歡娛及賤臣年年未央闕恩共物華新
垂拱乾坤正歡心品類同紫烟含北極玄澤付東風珠
綴畱晴景金莖直曉空發生資盛德交泰讓全功間氣
登三事祥光啟四聰遐荒似川水天外亦朝宗
代是文朙晝春當宴喜時鑪烟添桺重宮漏出花遲漢
典方寛律周官正採詩碧霄傳鳳吹紅旭抂龍旂造化
膺神契陽和沃聖思無因隨百獸率舞奉丹墀
睿徳符玄化芳情翊太和日輪皇鑒逺天仗聖朝多曙
色含金㮄晴光轉玉珂中宮陳廣樂元老進賡歌蓮葉
看龜上桐花識鳳過小臣空撃壤滄海是恩波
物象朝髙殿簪裾溢上京春當九衢好天向萬方朙樂
報簫韶發林看沆瀣生芙蓉丹闕暖楊桺玉樓晴閶闔
開中禁衣裳儼太清南山同聖夀長獻鳳凰城
日上蒼龍闕香含紫禁林晴光五雲疊春色九天深賞
協元和德文垂雅頌音景雲隨御輦顥氣在宸襟永􁀇
無疆夀長懷不戰心聖朝多慶賜瓊樹粉墻隂
化洽生成遂功宣動植知瑞凝三秀草春入萬年枝鳳
掖嘉言進鵷行喜氣隨仗臨丹地近衣對碧山垂渥澤
方柔逺聰朙本聽卑願同東觀事長覩漢威儀
　　　　朝元引四首　陳　陶
帝燭熒煌下九天蓬萊宮曉玉鑪烟無央鸞鳳隨金母
來賀薰風一萬年
玉殿雲開露冕旒下方珠翠壓鼇頭天雞唱罷南山曙
春色光輝十二樓
萬㝢靈祥擁帝居東華元老薦屠蘇龍池遥望非烟拜
五色曈曨抂玉壺
寶祚河宮一向清龜魚天篆益分朙近臣誰獻登封草
五嶽齊呼萬嵗聲
　　　　平蕃曲三首　劉長卿
吹角報蕃營廻軍欲洗兵已教青海外自築漢家城
渺渺戍烟孤茫茫塞草枯隴關何用閉萬里不防胡
絶漠大軍還平沙獨戍閒空畱一片石萬古抂燕山
　　　　悲陳陶　杜　甫
孟冬十郡良家子血作陳陶澤中水野曠天清無戰聲
四萬義軍同日死羣胡歸來血洗箭仍唱胡歌飲都市
都人囘面向北啼日夜㪅望官軍至
　　　　悲青坂
我軍青坂抂東門天寒飲馬太白窟黄頭奚兒日向西
數騎彎弓敢馳突山雪河冰野蕭飋青是烽烟白人骨
焉得附書與我軍忍待朙年莫倉卒
　　　　哀江頭
少陵野老吞聲哭春日潜行曲江曲江頭宮殿鏁千門
細桺新蒲為誰緑憶㫺霓旌下南苑苑中萬物生顔色
昭陽殿(宫/一作)裏第一人同輦隨君侍君側輦前才人帶
弓箭白馬嚼齧黄金勒翻身向天仰射雲一箭正墜雙
飛翼朙眸皓齒今何抂血汚遊魂歸不得清渭東流劒
閣深去住彼此無消息人生有情淚霑臆江水江花豈
終極黄昬胡騎塵滿城欲往城南望城北(南北/一作望)
　　　　哀王孫
長安城頭頭白烏夜飛延秋門上呼又向人家啄大屋
屋底達官走避胡金鞭斷折九馬死骨肉不待同馳驅
腰下寶玦青珊瑚可憐王孫泣路隅問之不肯道姓名
但道困苦乞為奴已經百日竄荆棘身上無有完肌膚
髙帝子孫盡髙凖龍種自與常人殊豺狼抂邑龍抂野
王孫善􁀇千金軀不敢長語臨交衢且為王孫立斯須
昨夜東風吹血腥東來橐駞滿舊都朔方健兒好身手
㫺何勇銳今何愚竊聞天子已傳位聖徳北服南單于
花門𠢐面請雪恥慎勿出口他人狙哀哉王孫慎勿疎
五陵佳氣無時無
　　　　兵車行
車轔轔馬蕭蕭行人弓箭各抂腰爺娘妻子走相送塵
埃不見咸陽橋牽衣頓足攔道哭哭聲直上干雲霄道
傍過者問行人行人但云㸃行頻或從十五北防河便
至四十西營田去時里正與裹頭歸來頭白還戍邊邊
亭流血成海水武皇開邊意未已君不聞漢家山東二
百州千村萬落生荆𣏌縱有健婦把鋤犁禾生隴畆無
東西況復秦兵耐苦戰被驅不異犬與雞長者雖有問
役夫敢申恨且如今年冬未休關西卒(憤如今縱得休/一云役夫心益)
(西卒/還為隴)縣官急索租租税從何出信知生男惡反是生
女好生女猶得嫁比鄰生男埋没隨百草君不見青海
頭古來白骨無人收新鬼煩寃舊鬼哭天隂雨溼聲啾
啾
　　　　來從竇車騎　李　益
束髮逢世屯懷恩抱朙義讀書良不武學劒慙非智遂
别魯諸生來從竇車騎追兵赴邊急絡馬黄金轡出入
燕南陲由來重意氣自經臯蘭戰又破樓煩地西北護
三邊東南畱一尉時過如雲雨參差不自意將軍失恩
澤萬事從此異置酒高樓上薄草秋風起長㦸與我歸
歸來同棄置自酌還自飲非名又非利歌出易水寒琴
下雍門淚出逢平樂舊言抂天階侍問我從軍苦自陳
少年貴丈夫交四海從論身自致漢將不封侯蘇卿來
逺使令我終此曲此曲成不易貴人難識心何由知忌
諱
　　　　憶長安曲二首　岑　參
東望望長安正值日初出長安不可見但見長安日
長安何處抂只抂馬蹄下朙日歸長安為君急走馬
　　　　九曲詞三首　髙　適
　　　　　河圖曰黄河出崑崙山東北流千里折西
　　　　　而行至於蒲山南流千里至於華山之隂
　　　　　東流千里至於桓雍北流千里至於下津
　　　　　河水九曲長九千里入於渤海酈道元水
　　　　　經注曰黄河百里一小曲千里一曲一直
　　　　　矣新唐書曰天寶中哥舒翰攻破吐蕃洪
　　　　　濟大莫等城收黄河九曲以其地置洮陽
　　　　　郡適由是作九曲詞
鐵騎横行鐵嶺頭西看邏逤取封侯青海只今將飲馬
黄河不用㪅防秋
許國從來徹廟堂連年不為抂疆場將軍天上封侯印
御史臺中異姓王
萬騎争歌楊桺春千場對舞繡騏驎到處盡逢歡洽事
相看總是太平人
　　　　情人玉清歌　畢　耀
洛陽城中有一人名玉清可憐玉清如其名善斜柯能
獨立嬋娟花豔無人及珠為裙玉為纓臨春風吹玉笙
悠悠滿天星萬金閣上晚妝成雲和曲中為慢聲玉梯
不得踏揺袂兩盈盈城頭之日復何情
　　　　湘中弦二首　崔　塗
烟愁雨細雲冥冥杜蘭香老三湘清故山望斷不知處
鷤鵊隔花啼一聲
蒼山遥遥江潾潾路傍老盡無閒人王孫不見草空緑
惆悵渡頭春復春
　　　　湘弦怨　孟　郊
昧者理芳草蒿蘭同一鋤狂飈怒秋林曲植同一枯嘉
木忌深蠧哲人悲巧誣靈均入廻流靳尚爲良謨我願
分衆泉清濁各異渠我願分衆巢梟鸞相遠居此志諒
難􁀇此情竟何如湘弦少知意孤響空踟蹰
　　　　湘弦曲　莊南傑
楚琴錚錚戞秋露巫雲雨脚飛朝草古磬髙敲百尺樓
孤猿夜哭千丈樹雲軯碾火聲瓏瓏連山巻盡長江空
鸎啼寂寞花枝雨鬼嘯荒郊松栢風滿堂怨咽悲相續
具調中含古離曲繁弦響絶楚魂遥湘山水碧天山緑
　　　　促促曲　李　益
促促何促促黄河九囘曲嫁與棹船郎空牀將影㝛不
道君心不如石那教妾貌長如玉
　　　　促促詞　王　建
促促復刺刺水中無魚山無石少年雖嫁不將歸白頭
猶著父母衣四邊田宅非所有我身不及逐雞飛出門
若有歸死處猛虎當衢向前去百年不遣踏君門抂家
誰喚為新婦豈不見他鄰舍娘嫁來長抂舅姑傍
　　　　同前　張　籍
促促復促促家貧夫婦歡不足今年為人送租船去年
捕魚抂江邊家中姑老子復小自執吳綃輪税錢家家
桑麻滿地黑念君一身空努力乍教牛蹄團團羊角直
君身長抂應不得
　　　　樓上女兒曲　盧　仝
誰家女兒樓上頭指麾婢子掛簾鈎林花撩亂心之愁
巻却羅袖彈箜篌箜篌歴亂五六弦羅袖掩面啼向天
相思弦斷情不斷落花紛紛心欲穿心欲穿憑欄干相
憶桺條緑相思錦帳寒直縁感君恩愛一回顧使我雙
淚長珊珊我有嬌靨待君笑我有嬌蛾待君掃鸎花爛
熳君不來及至君來花已老心腸寸斷誰得知玉階羃
䍥生青草
　　　　青青水中蒲三首　韓　愈
青青水中蒲下有一雙魚君今上隴去我抂與誰居
青青水中蒲長抂水中居寄語浮萍草相隨我不如
青青水中蒲葉短不出水婦人不下堂行子抂萬里
樂府詩集巻第九十一
　　　　　　　東吳毛晉訂正　男扆再訂
樂府詩集巻第九十二
　　　　　　　太原　郭茂倩　編次
　　新樂府辭
　　　樂府雜題
　　　　塞上曲　李　白
大漢無中䇿匈奴犯渭橋五原秋草緑胡馬一何驕命
將征西極横行隂山側燕支落漢家婦女無花色轉戰
渡黄河休兵樂事多蕭條清萬里瀚海寂無波
　　　　同前二首　王昌齡
蟬鳴桑樹間八月蕭關道出塞入塞雲處處黄蘆草從
來幽幷客皆向沙塲老莫學游俠兒矜誇紫驑好
邊頭何慘慘已葬霍將軍部曲皆相弔燕南代北聞功
勲多被黜兵馬亦尋分㪅遣黄龍戍唯當哭塞雲
　　　　同前　耿　緯
慣習干戈事鞍馬初從少小抂邊城身微久屬千夫長
家逺多親五郡兄嬾說疆埸曾大獲且悲年鬢老長征
塞鴻過盡􁍥陽裏樓上悽悽草角聲
　　　　同前　司空曙
塞桺接胡桑軍門向大荒幕營隨月魄兵氣長星芒横
吹催春酒重裘隔夜寒冰開不妨虜青草滿遼陽
　　　　同前九首　僧貫休
幽并兒百萬百戰未曾輸蕃界已深入將軍仍逺圗月
朙風拔帳磧暗鬼騎狐但有東歸日甘從筋力枯
中軍殺白馬白日祭蒼蒼號變旗幡亂鼙乾草木黄朔
雲含凍雨枯骨放妖光故國今何處參差近鬼方
白雁兼羌笛㡬年垂涙聽隂風吹殺氣永日抂青冥逺
戍秋添將邉烽夜雜星嫖姚頭半白猶自看兵經
大雨始無塵邊聲四散聞浸河荒寨柱吹角白頭軍牛
馬　腥草烏鳶識陣雲征人心力盡枯骨㪅遭焚
帳幕侵奚界憑陵未可涯擒生行别路尋箭向平沙赤
落蒲桃葉香微甘草花不堪登壠望白日又西斜
地角天涯外人號鬼哭邉大河流敗卒寒日下蒼煙殺
氣諸蕃動軍書一箭傳將軍莫惆悵髙處是燕然
山接胡奴水河連勃勃城數州今已㐲此命豈堪輕磧
吼旄頭落風乾刁斗清因嗟李陵苦只得没蕃名
錦袷胡兒黑如漆騎羊上水如箭疾蒲桃酒白鵰腊紅
苜蓿根甜沙䑕出單于右臂何須斷天子昭昭本如日
一握黳髯一握絲須知只爲平戎術
去年轉鬬隂山脚生得單于却放却今年深入於不毛
胡兵拔帳遺弓刀男兒貴展平生志爲國輸忠合天地
甲穿雖則失黄金劒缺猶能生紫氣塞草萋萋兵士苦
胡虜如今勿胡虜封侯十萬始無心玉關生入君看取
　　　　同前二首　戎　昱
漢將歸來虜塞空旌旗初入玉關東高蹄戰馬三千匹
落日平原秋草中
胡風略地燒連山碎葉孤城未下關山頭烽子聲聲叫
知是將軍夜獵還
　　　　同前二首　王　維
天驕逺塞行鞘裏寶刀鳴定是酬恩日今朝覺命輕
塞虜常為敵邊風已報秋平生多志氣箭底覓封侯
　　　　同前　周　朴
一墜風來一墜砂有人行處没人家黄河九曲冰先合
紫塞三春不見花
　　　　同前　張　祐
邊風巻地時日草帳初移磧迥三通角山寒一㸃旗連
收搨索馬引滿射鵰兒莫道勲功細將軍㫺戍師
　　　　塞上行　歐陽詹
聞說胡兵欲利秋昨來投筆到營州驍雄已許將軍用
邊塞無勞天子憂
　　　　同前　鮑　溶
西風應時筋角堅承露牧馬水草冷可憐黄河九曲盡
氈館牢落胡無影
　　　　同前　李昌符
莽蒼盧關北孤城帳幕多客軍甘入陣老將望囘戈樹
盡禽棲草冰堅路抂河汾陽尋下世羌虜肯先和
　　　　同前　周　朴
秦築長城抂連雲磧氣侵風吹邊草急角絶塞鴻沉世
世征人往年年戰骨深遼天望鄉者廻首盡霑襟
　　　　塞上　髙　適
東出盧龍塞浩然客思孤亭堠列萬里漢兵猶備胡邊
塵滿北溟虜騎正南驅轉鬬豈長䇿和親非逺圖惟㫺
李將軍按節出皇都總戎掃大漠一戰擒單于常懐感
激心願効縱横謨倚劒欲誰語關河空鬱紆
　　　　同前　王　建
澷澷復淒淒黄沙草漸迷人當故鄉立馬過舊營嘶斷
雁逢水磧囘軍占雪溪夜來山下哭應是送降奚
　　　　同前　鮑　溶
朔風號薊門殺氣日夜興咸陽三千里鐵馬如飢鷹行
子久去鄉見山不敢登寒日慘大野虜雲若飛鵬西北
防秋軍麾幢㝛層冰匈奴天未喪戰鼓長騰騰漢卒馬
上老樊纓空絲繩誠知天所驕欲罷又不能
　　　　同前　李　端
二十抂邊城軍中得勇名巻旗收敗馬斷磧擁􁍥兵覆
陣烏鳶起燒山野火朙塞閒思逺獵師老厭分營雪嶺
無人跡冰河足雁聲李陵甘没此惆悵漢公卿
　　　　同前　曹　松
邊塞來處闊今日復朙朝河凌(聲/去)堅通馬朝雲缺見鵰
沙中程獨泣鄉外隱誰招囘首若經嵗靈州生桺條
　　　　同前　鄭　渥
出門何處問西東指畫飜為語論同到此客頭潛覺白
未秋山葉已飄紅帳前影落傳書雁日下聲交失馬翁
早晚回鞭復南去大衣髙葢漢鄉風
　　　　同前二首　譚用之
秋風漢北雁飛天單騎那堪遶賀蘭磧暗㪅無巖樹影
地平時有野燒瘢貂披寒色和衣冷劒佩胡霜隔匣寒
早晚横戈似飛尉擁旄深入異田單
鉢略城邊日欲西遊人却憶舊山歸牛羊集水煙黏歩
鵰鶚盤空雪滿圍獵騎静逢邊氣薄戍樓寒對草煙微
横行總是男兒事早晚重來似漢飛
　　　　同前　姚　合
磧路三千里黄雲復草平戰須移死地軍諱殺降兵印
馬秋遮虜蒸砂夜築城故鄉歸未得都尉欠功名
　　　　同前　張　喬
勒兵遼水邊風急巻旌旃絶塞寒無樹平沙勢葢天雪
晴回探騎月落控鳴弦永定山河誓南歸改漢年
　　　　同前　周　朴
桺色正沉沉風吹秋㪅深山河空遠道鄉國自鳴砧巷
有千家月人無萬里心長城哭崩後寂寞至如今
受降城必破囘落隴頭移蕃道北海北謀生今始知
　　　　同前　秦韜玉
到處人皆著戰袍麾旗風緊馬蹄勞黑山霜重弓添硬
青塜砂平月㪅髙大野㡬重閒雪嶺長河無限舊風濤
鳳林關外皆唐土猶尚蒐兵數似毛
　　　　同前　戴師顔
空磧晝蒼茫沙腥古戰埸逢春多霰雪生計抂牛羊冷
角吹鄉淚乾榆落夢牀從來山水客誰謂到漁陽
　　　　同前　江　為
萬里黄雲凍不飛磧煙烽火夜深微胡兒移帳寒笳絶
雲路時聞探馬歸
　　　　同前二首　杜荀鶴
旌旗獵獵漢將軍閒出廵遊帝命新沙塞旋收饒帳幕
犬戎時殺少煙塵冰河夜渡偷來馬雪嶺乾飛獵去人
獨作書生疑不穩軟弓輕劒也隨身
草白河冰合蕃戎出掠頻戍樓三號火探騎一條塵戰
士風霜老將軍雨露新封侯不由此何以慰征人
　　　　塞下曲六首　李　白
五月天山雪無花秖有寒笛中聞折桺春色未曾看曉
戰隨金鼓宵眠抱玉鞍願將腰下劒直為斬樓蘭
天兵下北荒胡馬欲南飲横戈從百戰直為銜恩甚握
雪海上飡拂沙隴頭寢何當破月氏然後方高枕
駿馬如風飈鳴鞭出渭橋彎弓辭漢月挿羽破天驕陣
解星芒盡營空海霧銷功成畫麟閣獨有霍嫖姚
白馬黄金塞雲砂繞夢思那堪愁苦節逺憶邊城兒螢
飛秋窗滿月度霜閨遲摧􁍥梧桐葉蕭颯沙棠枝無時
獨不見淚流空自知
塞虜乗秋下天兵出漢家將軍分虎竹戰士卧龍沙邊
月隨弓影胡霜拂劒花玉關殊未入少婦莫長嗟
烽火動沙漠連照甘泉雲漢皇按劒起還召李將軍兵
氣天上合鼓聲隴底聞横行負勇氣一戰静妖氛
　　　　同前　郭元振
塞外虜塵飛頻年出武威死生隨玉劒辛苦向金微久
戍人將老長征馬不肥仍聞酒泉郡已合數重圍
　　　　同前二首　王昌齡
飲馬渡秋水水寒風似刀平沙日未没黯黯見臨洮㫺
日長城戰(龍城戰/一作當日)咸言意氣髙黄塵是今古(沙滿今/一作黄)
(古)白骨亂蓬蒿
秋風夜渡河吹却雁門桑遥見胡地獵　馬㝛嚴霜五
道分兵去孤軍百戰場功多翻下獄士卒但心傷
　　　　同前二首　馬　戴
旌旗倒北風霜霰逐南鴻夜救龍城急朝焚虜帳空骨
銷金鏃抂鬢改玉關中却想羲皇代無人說戰功
廣漠雲凝慘日斜飛霰生燒山搜猛獸伏道擊回兵風
折旗竿曲沙埋樹杪(塞路/一作)平黄雲飛旦夕偏奏苦寒聲
　　　　同前　張　籍
邊州八月修城堡候騎先燒磧中草胡風吹沙度隴飛
隴頭林木無北枝將軍閱兵青塞下鳴鼓逢逢促獵圍
天寒山路石斷裂白日不銷帳上雪烏孫國亂多降胡
詔使名王持漢節年年征戰不得閒邊人殺盡唯空山
　　　　同前　于　濆
赤子别父母犬戎圍邏娑戰鼓聲未齊烏鳶已相賀燕
然山上雲半是離鄉魂衛霍待富貴不知誰與論
　　　　同前　陶　翰
進軍飛狐北窮寇勢將變落日沙塵昬背河㪅一戰騂
馬黄金勒彫弓白羽箭射殺左賢王歸奏未央殿欲言
塞下事天子不召見東出咸陽門哀哀淚如霰
　　　　同前二首　李　益
蕃州部落能結束朝馳草獵黄河曲燕歌未斷塞鴻飛
牧馬羣嘶邊草綠秦築長城城已摧漢武北上單于臺
古來征戰虜不盡今日還復天兵來黄河東流流九折
沙場埋恨何時絶蔡琰没處造胡笳蘇武歸來持漢節
為報如今都護雄匈奴旦草下雲中請書塞北隂山石
願勒燕然車騎功
漢家今上郡秦塞古長城有日雲長慘無風沙自驚當
今聖天子不戰四夷平
樂府詩集巻第九十二　東吳毛晉訂正
樂府詩集巻第九十三
　　　　　　　太原　郭茂倩　編次
　　新樂府辭
　　　樂府雜題
　　　　塞下曲十一首　僧貫休
下營依遁甲分師把河隍地使人心惡風吹旗燄荒搜
山見探卒放火獵黄羊唯有南飛雁聲聲斷客腸
歸去是何年山連邏逤川蒼黄曾戰地空闊養鵰天旗
挿蒸沙堡槍擔卓槊泉蕭條寒日落號令徹窮邊
虜㓂日相待如龍馬不肥突圍金甲破趂賊鐵槍飛漢
月堂堂上胡雲慘慘微黄河冰已合猶未送征衣
南北唯堪恨東西實可嗟常飛侵夏雪何處有人家風
刮隂山薄河推大岸斜只應寒夜夢時見故園花
不是將軍勇胡兵豈易當雨曾淋火陣箭又中金瘡鐵
嶺全無土犲羣亦有狼因思無戰日天子是陶唐
榆葉飄蕭盡關防烽寨重寒來知馬疾戰後覺人兇燒
逐飛蓬死沙生毒霧濃誰能奏朙主功業已堪封
萬戰千征地蒼茫古寨門隂兵爲客􁁐惡酒發刀㾗風
落崑崙石河萌苜蓿根將軍更移帳日日近西蕃
古塞腥膻地胡兵聚如蠅寒鵰中􁫟石落在黄河冰蒼
茫邏逤城枿枿賊氣興鑄金禱秋穹還擬相憑陵
戰骨踐成塵飛入征人目黄雲忽變黑戰鬼作陣哭隂
風吼大漠火號出不得誰為天子前唱此邊城曲
日向平沙出還向平沙沒飛蓬落陣營驚鵰去天末帝
鄉青樓倚霄漢歌吹掀天對花月豈知塞上望鄉人日
日雙眸滴清血
狼烟作陣雲匈奴愛輕敵領兵不知數牛羊復吞磧嚴
冬大河枯嫖姚去深擊戰血染黄沙風吹映天赤
　　　　同前六首　盧　綸
鷲翎金僕姑燕尾繡蝥弧獨立揚新令千營共一呼
林暗草驚風將軍夜引弓平朙尋白羽沒在石稜中
月黑雁飛髙單于夜遁逃欲將輕騎逐大雪滿弓刀
野幕蔽瓊筵羗戎賀勞旋醉和金甲舞雷鼓動山川
調箭又呼鷹俱聞出世能奔狐將迸雉掃盡古丘陵
亭亭七葉貴蕩蕩一隅清他日題麟閣唯應獨不名
　　　　同前二首　僧皎然
寒塞無因見落梅胡人吹入笛聲來勞勞亭上春應度
夜夜城南戰未回
都護今年破武威胡沙萬里鳥空飛旄竿瀚海掃雲出
氈騎天山踏雪歸
　　　　同前　李　賀
胡角引北風薊門白於水天含青海道城頭見千里露
下旗濛濛寒金鳴夜刻蕃甲鏁蛇鱗馬嘶青塜白秋静
是旄頭沙逺席萁愁帳北天應盡河聲出塞流
　　　　同前　劉　駕
勒兵遼水邊風急巻旌旃絶塞隂無草平沙去盡天下
營㸔斗建傳號信狼烟聖代書青史當時破虜年
　　　　同前二首　王　維
辛勤㡬出黄花戍迢遰初隨細桺營塞晚每愁殘月苦
邊秋更逐斷蓬驚
年少辭家從冠軍金裝寶劒去邀勲不知馬骨傷寒水
唯見龍城起草雲
　　　　同前二首　令狐楚
雪滿衣裳冰滿鬚曉隨飛將代單于平生志氣今何在
把得家書淚似珠
邊草蕭條塞雁飛征人南望盡霑衣黄塵滿靣長湏戰
白髪生頭未得歸
　　　　同前五首　張仲素
三戍漁陽再渡遼騂弓在臂劒横腰匈奴欲似知名姓
休傍隂山更射鵰
獵馬千羣雁㡬雙燕然山下碧油幢傳聲漢北單于破
火照旌旗夜受降
朔雪飄飄開雁門平沙歴亂巻蓬根功名恥計擒生數
直斬樓蘭報國恩
隴水潺湲隴樹秋征人到此淚雙流鄉關萬里無因見
西戍河源早晚休
隂磧茫茫塞草腓桔橰烽上草烟飛交河北望天連海
蘇武曾將漢節歸
　　　　同前六首　戎　昱
慘慘寒日沒北風巻蓬根將軍領疲兵却入古塞門回
頭指隂山殺氣成黄雲
上山望胡兵胡馬馳驟速黄河冰已合意又向南牧嫖
姚夜出軍霜雪割人肉
塞北無草木烏鳶巢僵屍泱漭沙漠空終日胡風吹戰
卒多苦辛苦辛無四時
晚渡西海西向東看日沒傍岸砂礫堆半和戰兵骨單
于竟未滅隂氣常勃勃
城上畫角哀則知兵辛苦試問左右人無言淚如雨何
意休朙時終年事鼙鼓
北風凋白草胡馬日駸駸夜後戍樓月秋來邊將心鐵
衣霜露重戰馬嵗年深自有盧龍塞烟塵飛至今
　　　　同前　丁　稜
北風鳴晚角雨雪塞雲低烽舉戰軍動天寒征馬嘶出
營紅斾展過磧暗沙迷諸將年皆老何時罷鼓鼙
　　　　同前　郎士元
寶刀塞上兒身經百戰曾百勝壯心竟未嫖姚知白草
山頭日初沒黄沙戍下悲歌發蕭條夜静邊風吹獨倚
營門望秋月
　　　　同前　許　渾
夜戰桑乾雪秦兵半不歸朝來有鄉信猶自寄征衣
　　　　同前　周　朴
石國胡兒向磧東愛吹横笛引秋風夜來雲雨皆飛盡
月照平沙萬里空
　　　　同前二首　張　祜
二十逐嫖姚分兵逺戍遼雪迷經塞夜冰壯渡河朝促
放鵰難下生騎馬未調小儒何足問㸔取劒横腰
萬里配長陘連年慣野營入羣來揀馬抛伴去擒生箭
揷鵰翎闊弓盤鵲角輕問㸔行逺近西去受降城
　　　　塞下　李宣逺
秋日并州路黄榆落故關孤城吹角罷數騎射鵰還帳
幕遥臨水牛羊自下山行人正垂淚烽火起雲間
　　　　同前三首　沈　彬
塞葉聲悲秋欲霜寒山數㸃下牛羊映霞旅雁隨踈雨
向磧行人帶夕陽邊騎不來沙路失國恩深後海城荒
胡兒向化新成長猶自千回問漢王
貴主和親殺氣沉燕山閒獵鼓鼙音旗分雪草偷邊馬
箭入寒雲落塞禽隴月盡牽鄉思動戰衣誰寄淚㾗深
金釵謾作封侯别擘破佳人萬里心
月冷榆關過雁行將軍寒笛老思鄉貳師骨恨千夫壯
李廣魂飛一劒長戍角就沙催落日隂雲分磧護秋霜
誰知漢武輕中國閒奪天山草木荒
　　　　交河塞下曲　胡　曾
交河冰薄日遲遲漢將思家感别離塞北草生蘇武泣
隴西雲起李陵悲曉侵雉堞烏先覺春入關山雁獨知
何處疲兵心最苦夕陽樓上笛聲時
　　　　汾隂行　李　嶠
君不見㫺日西京全盛時汾隂后土親祭祠齋宫㝛寢
設㕑供撞鐘鳴鼓樹羽旗漢家五世才且雄賓延萬靈
服九戎柏梁賦詩髙宴罷詔書法駕幸河東河東太守
親掃除奉迎至尊導鑾輿五營將校列容衛三河縱觀
空里閭回旌駐蹕降靈埸焚香奠醑邀百祥金鼎發食
正焜煌靈祇煒燁攄景光埋玉陳牲禮神畢舉麾上馬
乘輿出彼汾之曲嘉可游木蘭為檝桂為舟櫂歌微吟
綵鷁浮簫鼓哀鳴白雲秋歡娛宴洽賜羣后家家復除
户牛酒聲朙動天樂無有千秋萬嵗南山夀自從天子
向秦關玉輦金車不復還珠簾羽帳長寂寞鼎湖龍髯
安可攀千齡人事一朝空四海為家此路窮雄豪意氣
今何在壇埸宮館盡蒿蓬路逢古老長歎息世事回環
不可測㫺時青樓對歌舞今日黄埃聚荆棘山川滿目
淚沾衣富貴榮蕐能㡬時不見只今汾水上唯有年年
秋雁飛
　　　　大梁行　唐堯客
客有成都來為我彈鳴琴前彈别鶴操後奏大梁吟大
梁傷客情荒臺對古城版築有陳迹歌吹無遺聲雄哉
魏公子疇日好羅英秀士三千人煌煌象列星金槌奪
晉鄙白刃刎侯嬴邯鄲救趙北函谷走秦兵君子榮且
昧忠信莫之朙間諜忽來及雄圗靡克成千齡萬化盡
但見榮與清舊國多狐兎夷門荆棘生蒼梧彩雲沒汳
浦緑池平聞有東山去蕭蕭班馬鳴河洲搴㝛莽日夕
淚沾纓因之唁公子慷慨此歌行
　　　　同前　髙　適
古城莽蒼饒荆榛驅馬荒城愁殺人魏王宮觀盡禾黍
信陵賓客隨灰塵憶㫺雄都舊朝市軒車照(炤/一作)曜歌
鍾起軍容帶甲三十萬國歩連衡一千里全盛湏㬰那
可論髙臺曲池無復存遺墟但見狐狸跡古地空多(作/一)
(餘)草木根草天揺落傷懷抱撫劒悲歌對秋草俠客猶
傳朱亥名行人尚識夷門道白璧黄金萬户侯寶刀駿
馬填山丘年代淒涼不可問往來唯見水東流
　　　　洛陽行　張　籍
洛陽宮闕當中州城上峩峩十二樓翠蕐西去㡬時返
梟巢乳鳥藏鷙鷰御門空鏁五十年稅彼農夫修玉殿
六街朝草鼓鼕鼕禁兵持㦸守空宮百官日月謝拜表
驛使相續長安道上陽宮樹黄復綠野豺入苑食麋鹿
陌上老翁雙淚垂芙說武皇廵幸時
　　　　永嘉行
　　　　　晉書曰懷帝永嘉五年六月劉曜王彌䧟
　　　　　洛陽入于南宮升太極前殿縱兵大掠悉
　　　　　收宮人珍寶曜於是害諸王公及百官已
　　　　　下三萬餘人遷帝於平陽劉聰以帝爲㑹稽
　　　　　公按劉元海本匈奴冐頓之後曜其族子
　　　　　也
黄頭鮮卑入洛陽胡兒持㦸昇朙堂晉家天子作降虜
公卿齊走如牛羊紫陌旌旛暗相觸家家雞犬驚上屋
婦人出門隨亂兵夫死眼前不敢哭九州諸侯自曠土
無人領兵來護主北人避胡多在南南人至今能晉語
　　　　田家行　王　建
男聲欣欣女顔悅人家不怨言語别五風雖熱麥風清
簷頭索索繰車鳴野蠶作繭人不取葉間撲撲秋蛾生
麥收上埸絹在軸的知輸得官家足不願(望/一作)入口復
上身且免向城賣黄犢田家衣食無厚薄不見縣門身
即樂
　　　　同前　元　稹
牛㕰㕰田确确旱塊敲牛蹄趵趵種得官倉珠顆穀六
十年來兵簇簇日月食糧車轆轆一日官軍收海服驅
牛駕車食羊肉歸來收得牛兩角重鑄樓犁作斤斸姑
舂婦檐輸官不足歸賣屋願官早勝讎早覆農死有兒
牛有犢不遣官軍糧不足
　　　　思逺人　王　建
妾思常懸懸君行復綿綿征途向何處碧海與青天嵗
久自有念誰令長在邊少年若不歸蕭室如黄泉
　　　　同前　張　籍
野橋春水清橋上送君行去去人應老年年草自生出
門㸔逺道無信向邊城楊桺别離處秋蟬今復鳴
　　　　憶逺曲
水上山沉沉征途渡逺林途荒人行少馬跡猶可尋雪
中獨立樹海口失侶禽誰愛如長綿千里縈我心
　　　　同前　元　稹
憶逺曲郎身不遠郎心逺沙隨郎飯俱在匙郎意㸔沙
那比飯水中畫字無字㾗君心暗畫誰會君況妾事姑
姑進止身去門前同萬里一家盡是郎腹心妾似生來
無兩耳妾身何足言聴妾私勸君君今夜夜醉何處姑
來伴妾自閉門嫁夫恨不早養兒將備老妾自嫁郎身
骨立老姑為郎求娶妾妾不忍見姑郎忍見為郎忍耐
看姑面
　　　　望逺曲　孟　郊
朝朝候歸信日日登髙臺行人未去植庭梅别來三見
庭花開庭花開盡復㡬時春光駘蕩阻佳期愁來望逺
烟塵隔空憐緑鬢風吹白何當歸見逺行客
　　　　夫逺征　元　稹
趙卒四十萬盡為坑中鬼趙王未信趙母言猶㸃新兵
更填死填死之兵兵氣索秦疆趙破括敵起括雖專命
起尚輕何況牽肘之人牽不已坑中之鬼妻在營髽􁓔
戴絰鵞雁鳴送夫之婦又行哭哭聲送死非送行夫逺
征逺征不必戍長城出門便不知死生
樂府詩集巻第九十三
　　　　　　　東呉毛晉訂正　男扆再訂
樂府詩集巻第九十四
　　　　　　　太原　郭茂倩　編次
　　新樂府辭
　　　樂府雜題
　　　　寄逺曲　王　建
美人别來無處所巫山月朙湘江雨千回想見不分明
井底看星夢中語兩心相對尚難知何况萬里不相疑
　　　　同前　張　籍
美人去來春江暖江頭無人湘水滿浣沙石上水禽棲
江南路長春日短蘭舟桂檝常渡江無因重寄雙瓊璫
　　　　征婦怨四首　孟　郊
良人昨日去朙月又不圎别時各有淚零落青樓前
君淚濡羅巾妾淚滿路塵羅巾去在手今得隨妾身路
塵如因風得上君車輪
生在絲羅下不識漁陽道良人自戍來夜夜夢中到
漁陽千里道近如中門限中門踰有時漁陽長在眼
　　　　同前　張　籍
九月匈奴殺邊將漢軍全歿遼水上萬里無人收白骨
家家城下招魂葬婦人依倚子與夫同居貧賤心亦舒
夫死戰場子在腹妾身雖存如晝燭
　　　　織婦詞　孟　郊
夫是田中郎妾是田中女當年嫁得君爲君秉機杼筋
力日已疲不息窗下機如何織紈素自著藍縷衣官家
牓村路更索栽桑樹
　　　　同前　元　稹
織婦何太忙蠶經三臥行欲老蠶神女聖早成絲今年
絲稅抽徵早早徵非是官人惡去嵗官家事戎索征人
戰苦束刀槍主將勲髙换羅幕繅絲織帛猶努力變䌰
撩機苦難織東家頭白雙女兒為解挑紋嫁不得簷前
梟裊游絲上上有蜘蛛巧來往羡他蟲豸觧縁天能向
虛空織羅網
　　　　同前　鮑　溶
百日織綵絲一朝停杼機機中有雙鳳化作天邊衣使
人馬如風誠不阻音徽影響隨羽翼雙雙繞君飛行人
豈願行不怨不知歸所怨天處處何人見光輝
　　　　織錦曲　王　建
大女身為織錦戸名在縣家供進簿長頭起樣呈作官
聞道官家中苦難回花側葉與人别唯恐秋天絲線乾
紅縷葳㽔紫茸軟蝶飛參差花宛轉一梭聲盡重一梭
玉腕不停羅袖巻窗中夜久睡髻偏横釵欲墮垂著肩
合衣卧時參沒後停燈起在雞鳴前一匹千金亦不賣
限日未成官裏怪錦江水涸貢轉多宫中盡著單絲羅
莫言山積無盡日百尺髙樓一曲歌
　　　　織錦歌　溫庭筠
丁東細漏侵瓊瑟影轉髙梧月初出簇䔩金梭萬縷紅
鴛鴦豔錦初成匹錦中百結皆同心蘂亂雲盤相間深
此意欲傳傳不得玫瑰作柱朱弦琴為君裁破合歡被
星斗迢迢芺千里象尺薰爐未覺秋碧池中(已/一作)有新
蓮子
　　　　當窗織　王　建
　　　　　梁横吹曲折楊桺曰門前一株棗嵗嵗不
　　　　　知老阿婆不嫁女那得孫兒抱唧唧復唧
　　　　　唧女子臨窗織不聞機杼聲只聞女歎息
　　　　　當窗織其取諸此
歎息復歎息園中有棗行人食貧家女大富家織父
母隔墻不得力水寒手澀絲脆斷續來續去心腸爛草
蟲促促機下啼兩日催成一匹半輸官上頭有零落姑
未得衣身不著當窗却羡青樓倡十指不動衣盈箱
　　　　擣衣曲
　　　　　班媫妤擣素賦曰廣儲縣月暉木流清桂
　　　　　露朝滿涼衿夕輕改容餙而相命卷霜帛
　　　　　而下庭於是投香杵加紋砧擇鸞聲争鳳
　　　　　音又曰調無定律聲無定本任落手之參
　　　　　差從風飈之近逺或連躍而更投或暫舒
　　　　　而長卷盖言擣素裁衣緘封寄逺也
月朙中庭擣衣石掩帷下堂來擣帛婦姑相對初力生
雙揎白腕調杵聲髙樓敲玉節會成家家不睡皆起聴
秋天丁丁復凍凍玉釵低昻衣帶動夜深月落冷如刀
溼著一雙纎手痛回編易裂㸔生熟鴛鴦紋成水波曲
垂燒熨斗帖兩頭與郎裁作迎寒裘
　　　　同前　劉禹錫
爽砧應秋律繁杵含淒風一一逺相續家家音不同户
庭凝露清伴侶朙月中長裾委襞積輕珮垂璁瓏汗餘
衫更馥鈿移麝半空報寒驚邊雁促思聞候蟲天狼正
芒角虎落定相攻盈篋寄何處征人如轉蓬
　　　　送衣曲　王　建
去秋送衣渡黄河今秋送衣上隴坂婦人不知道徑處
但聞新移軍近逺半年著道經雨溼開籠見風衣領急
舊來十月初點衣與郎著向營中集絮時厚厚綿纂纂
貴欲征人身上暖願郎莫著裏屍歸願妾不死長送衣
　　　　寄衣曲　張　籍
纎素縫衣獨苦辛逺因回使寄征人官家亦自寄衣去
貴從妾手看君身髙堂姑老無侍子不得自到邊城裏
殷勤為看初著時征夫身上宜不宜
　　　　淮隂行五首　劉禹錫
　　　　　劉禹錫序曰古有長干行備言三江之事
　　　　　禹錫阻風淮隂乃作淮隂行
簇簇淮隂市竹樓縁岸上好曰起檣竿鳥飛驚五兩
今日轉船頭金烏指西北煙波與春草千里同一色
船頭大銅鐶摩挲光陳陳早晚使風來沙頭一眼認
何物令儂羨羨郎船尾鷰銜泥趂檣竿㝛食長相見
隔浦望行船頭昻尾幰幰無奈脫葉時清淮春浪軟
　　　　泰娘歌
　　　　　劉禹錫歌序曰㤗娘本韋尚書家主謳者
　　　　　初尚書為吳郡得之命樂工敎以琵琶歌
　　　　　舞盡得其技後攜之歸京師京師多善士
　　　　　又捐去故技授以新聲而泰娘頗見稱於
　　　　　貴遊間元和初尚書薨於東都泰娘出居
　　　　　民間久之為蘄州刺史張愻所得其後愻
　　　　　坐事謫武陵郡愻卒泰娘無所歸地逺無
　　　　　有知其容與藝者故日抱樂器而哭其音
　　　　　甚悲禹錫聞之乃作泰娘歌云
泰娘家本閶門西門前渌水環金堤有時妝成好天氣
走上臯橋折花戲風流太守韋尚書路傍忽見停隼旟
斗量朙珠鳥傳意紺幰迎入專城居長鬟如雲衣似霧
錦茵羅薦承輕歩舞學驚鴻水榭春歌傳(撩/一作)上客蘭
堂草從郎西入帝城中貴遊簪組香簾櫳低鬟緩視抱
朙月纎指破撥生胡風繁蕐一旦有消歇題劒無光履
聲絶洛陽舊宅生草萊杜陵蕭蕭松柏哀妝奩蟲網厚
如蠒博山鑪側傾寒灰蘄州刺史張公子白馬新到銅
駞里自言買笑擲黄金月堕雲中從此始安知鵩鳥坐
隅飛寂寞旅魂招不歸秦嘉鏡有前時結韓夀香銷故
篋衣山城少人江水碧斷雁哀猿風雨夕朱弦已絶為
知音雲鬢未秋私自惜舉目風煙非舊時夢歸歸路多
參差如何將此千行淚更灑湘江斑竹枝
　　　　更衣曲
　　　　　漢武帝故事曰武帝立衞子夫為皇后初
　　　　　上行幸平陽主家主置酒作樂子夫為主
　　　　　謳者善歌能造曲每歌挑上上意動起更
　　　　　衣子夫因侍得幸頭解上見其美髪恱之
　　　　　主遂納子夫於宮更衣曲其取於此
博山炯炯吐香霧紅燭引至更衣處夜如何其夜漫漫
鄰雞未鳴寒雁度庭前雪壓松桂叢廊下㸃㸃懸紗籠
滿堂醉客争笑語嘈囋琵琶青幕中
　　　　視刀環歌
常恨言語淺不如人意深今朝兩相視脉脉萬重心
　　　　堤上行三首
　　　　　古今樂録曰清商西曲襄陽樂云朝發襄
　　　　　陽城草至大堤㝛大堤諸女兒花豔驚郎
　　　　　目梁簡文帝由是有大堤曲堤上行又因
　　　　　大堤曲而作也
酒旗相望大堤頭堤下連檣堤上樓日草行人争渡急
槳聲幽軋滿中流
江南江北望烟波入夜行人相應歌桃葉傳情竹枝怨
水流無限月朙多
長堤繚繞水(太/一作)徘徊酒舍旗亭次第開日晚上簾招
賈客軻峩大艑落帆來
　　　　競渡曲
　　　　　劉異事始曰楚傳云競渡起於越王句踐
　　　　　荆楚嵗時記云舊傳屈原死於汨羅時人
　　　　　傷之競以舟檝拯焉因以成俗嵗蕐紀麗
　　　　　云因句踐以成風拯屈原而為俗是也劉
　　　　　禹錫序曰競渡始於武陵至今舉楫而相
　　　　　和之音咸呼何在招屈之義也競渡曲葢
　　　　　起於此
沅江五月平堤流邑人相將浮綵舟靈均何年歌已矣
哀謡振楫從此起揚枹擊節雷闐闐亂流齊進聲轟然
蛟龍得雨鬐鬛動螮蝀飲河形影聯刺史臨流褰翠幃
掲竿命爵分雄雌先鳴餘勇爭鼓舞未至銜枚顔色沮
百勝本自有前期一飛由來無定所風俗如狂重此時
縱觀雲委江之湄綵旂夾岸照鮫室羅襪凌波呈水嬉
曲終人散空愁草招屈亭前水東注
　　　　沓潮歌
　　　　　劉禹錫歌序曰元和十年夏五月大風駕
　　　　　潮南海泛溢南人云沓潮也率三嵗一有
　　　　　之客或言其狀禹錫因歌之
屯門積日無廻飈滄波不歸成沓潮轟如鞭石矻且揺
亘空欲駕黿鼉橋驚湍蹙縮悍而驕大陵髙岸失岧嶤
四邊無阻音響調背負元氣掀重霄介鯨得性方逍遥
仰鼻噓吸揚朱翹海人狂顧迭相招罽衣髽首聲嘵嘵
征南將軍登麗譙赤旗指麾不敢囂翌日風廻沴氣消
歸濤納納景昭昭烏泥白沙復滿海海色不動如青瑶
　　　　北邙行　王　建
　　　　　晉張協登北邙賦曰陟巒丘之　𡊇升逶
　　　　　迤之脩坂回余車於峻嶺聊送目於四逺
　　　　　伊洛混而東流帝居赫以崇顯於是徘徊
　　　　　絶嶺踟蹰歩趾前瞻狼山郤闚大岯東眺
　　　　　虎牢西晲熊耳邪亘天際㫄極萬里莽眩
　　　　　眼以芒昧諒羣形之維紀爾乃地勢窊隆
　　　　　丘墟陂陁墳隴㟪疊棊布星羅松林摻映
　　　　　以攢列玄木搜寥而振柯壯漢氏之所營
　　　　　望五陵之嵬峩後漢書曰光武葬於原陵
　　　　　帝王世紀曰原陵在臨平亭東去洛陽十
　　　　　五里朱超石與兄書曰登北邙逺眺衆美
　　　　　都盡且言光武墳邊杏甚羙即原陵葢在
　　　　　北邙也魏志曰朙帝欲平北邙令登臺觀
　　　　　見孟津廷尉辛毗諫止之按北邙行言人
　　　　　死葬北邙與梁甫吟泰山吟蒿里行同意
北邙山頭少閒土盡是洛陽人舊墓舊墓人家歸葬多
堆著黄金無置處天涯悠悠葬日促崗坂崎嶇不停轂
髙張素幕繞銘旌夜唱挽歌山下宿洛陽城北復城東
(并城東/一作城西)魂車祖馬長相逢車轍廣若長安路蒿草少
於松柏樹山頭澗底石漸稀盡向墳前作羊虎誰家石
碑文字滅後人重取書年月朝朝車馬送葬回還起大
宅與髙臺
　　　　同前　張　籍
洛陽北門北邙道喪車轔轔入秋草車前齊唱薤露歌
髙墳新起白峩峩朝朝草草長送葬洛陽城中人更多
千金立碑髙百尺終作誰家柱下石山頭松柏半無主
地下白骨多於土寒食家家送紙錢鴟鳶作窠銜上樹
人居朝市未解愁請君暫向北邙遊
　　　　野田行　李　益
日沒出古城野田何茫茫寒狐上孤塜鬼火燒白楊昔
人未為泉下客行到此中曾斷腸
　　　　同前　張　碧
風昬晝色飛斜雨寃骨千堆髑髏語八弦牢落人物悲
是箇田園荒廢主悲嗟自古争天下㡬度乾坤復如此
秦皇矻矻築長城漢祖區區白蛇死野田之骨兮又成
塵樓閣風煙兮還復新願得蕐山之下長歸馬野田無
復堆寃者
　　　　斜路行　王　建
　　　　　長安有狹斜行曰長安有狹斜道隘不容
　　　　　車斜路行其義亦同
世間娶容非(不/一作)娶婦中庭牡丹勝松樹九衢大道人
不行走馬奔車逐斜路斜路行熟直路荒東西豈是(作/一)
(不)横太行南樓彈弦北户舞行人到此多徊(彷/一作)徨頭
白如絲面如蠒亦學少年行不返縱令自解􁈖故鄉輪
折蹄穿白日晚誰將古曲换斜音回取行人斜路心
　　　　雉將雛
雉咿喔雛出殼毛斑斑觜啄啄學飛未得一尺髙還逐
母行旋母脚麥壟淺淺雖蔽身逺去戀雛低怕人時時
土中鼓兩翅引雛拾蟲不相離
樂府詩集巻第九十四
　　　　　　　東呉毛晉訂正　男扆再訂
樂府詩集巻第九十五
　　　　　　　太原　郭茂倩　編次
　　新樂府辭
　　　樂府雜題
　　　　長安羇旅行　孟　郊
十日一理髪每梳飛旅塵三旬九過飲每食唯舊貧萬
物皆及時獨余不覺春失名誰肯訪得意争相親直木
有恬翼静流無躁鱗始知喧競場莫處君子身野䇿藤
竹輕山蔬薇蕨新潛歌歸去來事外風景真
　　　　羇旅行　張　籍
逺客出門世路難停車斂䇿在門端荒城無人雪滿路
火燒野橋不得度寒蟲入窟鳥歸巢僮僕問我誰家去
行尋田頭暗未息雙轂長轅礙荆棘緑崗入澗投田家
主人舂來為夜食晨雞喔喔茆屋傍行人起掃車上霜
舊山已别行已逺身計未成難復返長安陌上相識稀
遥望天門白日晚誰能聽我苦辛行為向君前歌一聲
　　　　求仙曲　孟　郊
仙教生為門仙宗静為根持心苦妄求服食安足論鏟
惑有靈藥餌真成本源自當出塵網馭鳳升崑崙
　　　　求仙行　張　籍
漢皇欲作飛仙子年年採藥東海裏蓬萊無路海無邊
方士舟中相就死招揺在天因白日甘泉玉樹無仙實
九皇真人終不下空向離宮祠太一丹田有氣凝素蕐
君能保之昇絳霞
　　　　結愛　孟　郊
心心復心心結愛務在深一度欲離别千回結衣襟結
妾獨守志結君早歸意始知結衣裳不如結心腸坐結
行亦結結盡百年月
　　　　節婦吟　張　籍
君知妾有夫贈妾雙朙珠感君纒綿意繫在紅羅襦妾
家髙樓連苑起良人執㦸朙光裏知君用心如日月事
夫誓擬同生死還君朙珠雙淚垂何不相逢未嫁時
　　　　楚宮行
章蕐宮中九月時桂花半落紅橘垂江頭騎火照輦道
君王夜從雲夢歸霓旌鳳葢到雙闕臺上重重歌吹發
千門萬户開相當燭籠左右列成行下輦更衣入洞房
洞房侍女盡焚香玉階羅幕微有霜齊言此夕樂未央
玉酒湛湛盈蕐觴絲竹次第鳴中堂巴姬起舞向君王
回身垂手結朙璫願君千年萬年夀朝出射麋夜飲酒
　　　　山頭鹿
山頭鹿角芟芟尾促促貧兒多租輸不足夫死未葬兒
在獄早日熬熬蒸野崗禾黍不収無獄糧縣家唯憂少
年食誰能令爾無死傷
　　　　各東西
遊人别一東復一西出門相背两不返唯信車輪與馬
蹄道路悠悠不知處山髙海濶誰辛苦逺逰不定難寄
書日日空尋别時語浮雲上天雨墮地暫時㑹合終離
異我今與子非一身安得死生不相棄
　　　　湘江曲
湘水無潮秋水濶湘中月落行人發送人發送人歸白
蘋茫茫鷓鴣飛
　　　　雀飛多
雀飛多觸網羅網羅髙樹山顛汝飛蓬蒿下勿復投身
網羅間粟積倉禾在田巢之雛望其母來還
　　　　夢上天　元　稹
夢上髙髙天髙天蒼蒼髙不極下視五嶽塊纍纍仰天
依舊蒼蒼色踏雲聳身身更上攀天上天攀未得西瞻
若木兔輪低東望蟠桃海波黑日月之光不到此非暗
非朙煙塞塞天悠地逺身跨風下無階梯上無力來時
畏有他人上截斷龍胡斬鵬翼茫茫漫漫方自悲哭向
青雲搯素臆哭聲厭咽㫄人惡喚起驚悲淚飄露千慙
萬謝喚厭人向使無君終不寤
　　　　君莫非
鳥不觧走獸不解飛兩不相解那得相譏犬不飲露蟬
不啖肥以蟬易犬蟬死犬饑鷰在梁棟䑕在堦基各自
窠窟不能改移婦好針縷夫讀書詩男翁女嫁卒不相
知懼聾摘耳効痛嚬睂我不非爾爾無我非
　　　　田頭狐兔行
種豆耘鋤種禾溝甽禾苖豆甲狐搰兔翦割鵠餧鷹烹
麟啖犬鷹怕兔毫太被狐引狐兔相湏鷹犬相盡日暗
天寒禾稀豆損鷹犬就烹狐兔俱哂
　　　　人道短
古道天道長人道短我道天道短人道長天道晝夜回
轉不曾住春秋冬夏忙顛風㬥雨電雷狂晴被隂暗月
奪日光往往星宿日亦堂堂天既職性命道德人自彊
堯舜有聖德天下能遣夀命永昌泥金刻玉與秦始皇
周公傅說何不長宰相老𣆀仲尼何事栖遑莽卓恭顯
皆數十年貴富梁冀夫婦車馬煌煌若此顛倒事豈非
天道短豈非人道長堯舜畱得神聖事百代天子有典
章仲尼畱得孝順語千年萬嵗父子不敢相滅亾没後
千餘載唐家天子封作文宣王老君畱得五千字子孫
萬萬稱聖唐諡作玄元帝魂魄坐天堂周公周禮十二
巻有能行者知紀綱傅說説命三四紙有能師者稱祖
宗天能天人命人使道無窮若此神聖事誰道人道短
豈非人道長天能種百草蕕得十年有氣息蕣纔一日
芳人能揀得丁沈蘭蕙料理百和香天解養禽獸餧虎
豹豺狼人解和麴孽充禴祀烝嘗杜䳌無百作天遣百
鳥哺雛不遣哺鳳凰巨蟒夀千嵗天遣食牛吞象充腹
腸蛟螭與變化鬼怪與隱藏蚊蚋與利觜枳棘與鋒鋩
賴得人道有揀别信任天道真茫茫若此撩亂事豈非
天道短賴得人道長
　　　　苦樂相倚曲
古來苦樂之相倚近於掌上之十指君心半夜猜恨生
荆棘滿懷天未明漢皇(成/一作)眼瞥飛燕時可憐班女恩
已衰未有因由相決絶猶得半年佯暖熱轉將深意喻
㫄人緝綴疵瑕遣潛說一朝詔下辭金屋班姬自痛何
倉卒呼天撫地將自鳴不悟尋時暗(已/一作)銷骨白首宮
人前再拜願將日月相揮解苦樂相尋晝夜間燈光那
得天朙在主今被奪心應苦妾奪深恩初為主欲知妾
意恨主時主今爲妾思量取班姬收淚抱妾身我曾排
擯無限人
　　　　捉捕歌
捉捕復捉捕莫捉狐與兔狐兔藏窟穴豺狼妨道路道
路非不妨最憂螻蟻聚豺狼不䧟穽螻蟻潛幽蠧切切
主人窗主人輕細故延縁蝕欒櫨漸入棟梁柱梁棟盡
空虛攻穿痕不露主人坦然意晝夜安寢寤網羅布參
差鷹犬走回互盡力窮窟穴無心自還顧客來歌捉捕
歌竟淚如雨豈是惜狐兔畏君先後悞願君掃梁棟莫
遣螻蟻附次及清道途盡滅豺狼歩主人堂上坐行客
門前度然後廵野田遍張畋獵具外無梟獍援内有熊
羆驅狡兔掘荒榛妖狐熏古墓用力不足多得禽自無
數畏君聽未詳聽客有朙喻蟣虱誰不輕鯨鯢誰不惡
在海尚幽遐在懷交穢汙歌此勸主人主人那不悟不
悟還更歌誰能恐違忤
　　　　採珠行
海波無底珠沉海採珠之人判死採萬人判死一得珠
斛量買婢天何在年年採珠珠避人今年採珠由海神
海神採珠珠盡死死盡朙珠空海水珠為海物屬海神
神今自採何況人
　　　　同前　鮑　溶
東方草空海靣平驪龍弄珠燒月朙海人驚窺水底火
百寶錯落隨龍行浮心一夜生姦見月質龍軀看㡬遍
擘波下去㤀此身迢迢謂海無靈神海宮正當龍睡重
昨夜孤光今得弄河伯空憂水府貧天呉不敢相驚動
一團冰容掌上清四面人入光中行騰蕐乍揺白日影
銅鏡萬古羞為靈海邊老翁怨狂子抱珠哭向無底水
一富何湏龍頷前千金㡬葬魚腸裏鱗蟲變化回隂陽
填海破山無景光拊心髣髴失珠意此土為爾離農桑
飲風衣日亦飽暖老翁擲郤荆雞卵
　　　　平戎辭二首　王　維
太白秋髙助漢兵長風夜巻虜塵清男兒解卻腰間劒
喜見君王道化平
巻斾生風喜氣新早持龍節静邊塵漢家天子圗麟閣
身是當今第一人
　　　　望春辭二首　令狐楚
髙樓曉見一花開便覺春光四靣來晚日晴雲知次第
東風不用更相摧
雲霞五彩浮天闕梅桺千般夾御溝不上黄山南北望
豈知春色滿神州
　　　　思君恩三首　令狐楚
小苑鸎歌歇長門蝶舞多眼㸔春又去翠輦不經過
紫禁香如霧青天月似霜雲韶何處奏秪是在昭陽
雞鳴天漢曙鸎語禁林春誰入巫山夢唯應洛水神
　　　　漢苑行三首　張仲素
二月風光變桺條九天清樂奏雲韶蓬萊殿後花如錦
紫閣堦前雪未銷
回雁髙翻太液池新花低發上林枝年光到處皆堪賞
春色人間總不知
春風澹澹影悠悠鸎囀髙枝鷰入樓千歩回廊聞鳳吹
珠簾處處上銀鈎
　　　　燒香曲　李商隱
細雲蟠蟠牙比魚孔雀翅尾蛟龍鬚章宮舊樣博山鑪
楚嬌捧笑開芙蕖八蠶蠒綿小分炷獸燄微紅隔雲母
白天月澤寒未冷金虎含秋向東吐玉珮呵光銅照昬
簾波日草衝斜門西來欲上茂陵樹柏梁已失栽桃魂
露庭月井大紅氣輕衫薄細當君意蜀殿瓊人伴夜深
金鑾不問殘燈事何當巧吹君懷度襟灰為土填清露
　　　　房中曲
薔薇泣幽素翠帶花錢小嬌郎癡若雲抱日西簾曉枕
是龍宮石割得秋波色玉簟失柔膚但見蒙羅碧憶得
前年春未語悲含辛歸來已不見錦瑟長於人今日澗
底松朙日山頭蘗愁到天地飜相看不相識
　　　河内詩
　　　　樓上曲二首
鼉鼓沈沈虬水咽秦絲不上蠻弦絶嫦娥衣薄不禁寒
蟾蜍夜豔秋河月碧城冷落空蒙煙簾輕幕重金鉤欄
靈香不下兩皇子孤星直上相風竿八桂林邊九芝草
短襟小鬢相逢道入門暗數一千春願去閠年畱月小
梔子交加香蓼繁停辛停苦畱待君
　　　　湖中曲
閶門日下呉歌逺陂路緑菱香滿滿後溪暗起鯉魚風
船旗閃斷芙蓉榦輕身奉君畏身輕雙橈兩槳樽酒清
莫因風雨罷圑扇此曲斷腸唯此聲低樓小徑城南道
猶自金鞍對芳草
　　　　同前　李　賀
長睂越沙採蘭若桂葉水漾春(秋/一作)漠漠横船醉眠白
晝閒渡口梅風歌扇薄燕釵玉股照青蕖越王嬌郎(作/一)
(娘)小字書蜀紙封中報雲鬢晚漏壺中(銅壺/一作)水淋盡
　　　　春懷引
芳蹊密影成花洞桺結濃煙(隂/一作)香帶重蟾蜍碾玉挂
朙弓捍撥裝金打仙鳳寶枕垂雲選春夢鈿合碧寒(作/一)
(空)龍腦凍阿侯繫錦覓周郎憑仗東風好相送
　　　　静女春曙曲
嫩蝶憐芳抱新蘂泣露枝枝滴夭涙粉窗香咽穨曉雲
錦堆花蜜藏春睡戀屏孔雀揺金尾鸎舌分朙呼婢子
冰洞寒龍半匣水一隻商鸞逐煙起
　　　　白虎行
火烏日暗崩騰雲秦皇虎視蒼生羣燒書滅國無暇日
鑄劒佩玦唯將軍玉壇設醮思沖天一世二世當萬年
燒丹未得不死藥挐舟海上尋神仙鯨魚張鬛海波沸
耕人半作征人鬼雄豪氣猛如燄煙無人為決天河水
誰最苦兮誰最苦報人義士深相許漸離擊筑荆卿歌
荆卿把酒燕丹語劒如霜兮腸如鐵出燕城兮望秦月
天授秦封祚未終衮龍衣㸃荆卿血朱旗卓地白蛇死
漢王卻是真天子
　　　　月漉漉篇
月漉漉波咽玉莎青桂花繁芙蓉别江木粉態裌羅寒
雁羽鋪煙溼誰能㸔石帆乗船鏡中入秋白鮮紅死水
香蓮子齊挽菱隔歌袖緑刺罥銀泥
　　　　黄頭郎
　　　　　漢書佞辛傳曰鄧通以櫂船為黄頭郎文
　　　　　帝嘗夢欲上天不能有一黄頭郎推上天
　　　　　覺而之漸臺以夢隂求推者郎得鄧通夢
　　　　　中所見也顔師古曰櫂船能持櫂行船也
　　　　　土勝水其色黄故刺船之郎皆著黄帽因
　　　　　號曰黄頭郎黄帽葢染綃帛為之也
黄頭郎撈攏去不歸南浦芙蓉影愁紅獨自垂水弄湘
娥珮竹啼山露月玉瑟調青門石雲溼黄葛沙上蘼蕪
花秋風已先發好持掃羅薦香出鴛鴦(籠/一作)熱
　　　　倚瑟行　鮑　溶
　　　　　漢書曰文帝至霸陵慎夫人從帝指視新
　　　　　豐道曰此走邯鄲道也使慎夫人鼓瑟帝
　　　　　自倚瑟而歌意悽愴悲懷李奇曰聲氣依
　　　　　倚瑟也顔師古曰慎夫人邯鄲人倚瑟即
　　　　　今之以歌合曲也
金輿傳警灞水涯龍旗參天行殿巍左文皇帝右慎姬
北靣侍臣張釋之因髙知處邯鄲道夀陵已見生秋草
萬世何人不此歸一言出口堪生老髙歌倚瑟揚清悲
樂餘哀生知為誰臣驚謡歎不可放願賜一言釋名妄
朙珠為日紅亭亭水銀為河玉為星泉宮一閉秦國喪
牧童弄火驪山上與世無情在速貧棄屍於野由斯葬
生死茫茫不可知是不一姓君莫悲始皇有訓二世誓
君獨何人至於斯灞陵一代無發毁儉風本自張廷尉
　　　　江南别　羅　隱
去年今夜江南别鴛鴦翅冷飛蓬熱今年今夜江北邊
鯉魚腸斷音書絶男兒心事無了時出門上馬不自知
樂府詩集巻第九十五
　　　　　　　東呉毛晉訂正　男扆再訂
樂府詩集巻第九十六
　　　　　　　太原　郭茂倩　編次
　　新樂府辭
　　　系樂府十二首　唐元　結
　　　　　元結序曰天寳中結將前世嘗可稱歎者
　　　　　為詩十二篇引其義以名之總曰系樂府
　　　　思太古
東南三千里沅湘為太湖湖上山谷深有人多似愚嬰
孩寄樹顛就水捕鰞鱸所歡同鳥獸身意復何拘吾行
遍九州此風皆已無吁嗟聖賢教不覺久踟蹰
　　　　隴上歎
援車登隴坂窮髙遂停駕延望戎狄鄉巡囘復悲吒滋
移有情教草木猶可化聖賢禮讓風何不遍西夏父子
忍猜害君臣敢欺詐所適今若斯悠悠欲安舍
　　　　頌東夷
嘗聞古天子朝㑹張新樂金石無全聲宫商亂清濁東
驚且悲歎節變何煩數始知中國人躭此亡純朴爾為
外方客何為獨能覺其音若或在蹈海吾將學
　　　　賤士吟
南風發天和和氣天下流能使萬物榮不能變羇愁為
愁亦何爾自請説此由諂競實多路苟邪皆共求常聞
古君子指以為深羞正方終莫可江海有滄洲
　　　　欵乃曲
誰能聽欵乃欵乃感人恨不恨湘波深不怨湘水清所
嗟豈敢道空羨江月朙昔聞扣斷舟引釣歌此聲始歌
悲風起歌竟愁雲生遺曲今何在逸爲漁父行
　　　　貧婦詞
誰知苦貧夫家有愁怨妻請君聽其詞能不爲酸嘶所
憐抱中兒不如山下麛空念庭前地化爲人吏蹊出門
望山澤囘顧心復迷何時見府主長跪向之啼
　　　　去鄉悲
踟蹰古塞闗悲歌爲誰長日行見孤老羸弱相提將聞
其呼怨聲聞聲問其方乃言無患苦豈棄父母鄉非不
見其心仁恵誠所望念之何可説獨立為悽傷
　　　　夀翁興
借問多夀翁何方自修育惟云順所然忘情學草木始
知世上術勞苦化金玉不見充所求空聞恣耽欲清和
存王母潛濩無亂黷誰正好長生此言堪佩服
　　　　農臣怨
農臣何所怨乃欲干人主不識天地心徒然怨風雨將
論草木患欲説昆蟲苦巡囘宫闕㫄其意無由吐一朝
哭都市淚盡歸田畆謠頌若採之此言當可取
　　　　謝天龜
客来自江漢云得雙天龜且言龜甚靈問我君何疑自
㫺保方正顧嘗無妄私順和固鄙分全守真常規行之
恐不及此外將何為恵恩如可謝占問敢終辭
　　　　古遺歎
古㫺有遺歎所歎何所為有國遺賢臣萬世為寃悲所
遺非遺望所遺非可遺所遺非遺用所遺在遺之嗟嗟
山海客全獨竟何辭心非膏濡類安得無不遺
　　　　下客謠
下客無黄金豈思主人憐客言勝黄金主人然不然珠
玉誠彩翠綺羅如嬋娟終恐見斯好有時去君前豈知
保終信長使令徳全風聲與時茂歌頌萬千年
　　　補樂歌十首　元　結
　　　　　元結序曰自伏羲至于殷凡十代樂歌有
　　　　　其名亡其辭考之傳記義或存焉故採其
　　　　　名義以補之凡十篇十八章各引其義以
　　　　　序之命曰補樂歌
　　　　網罟
　　　　　伏羲氏之樂歌也其義葢稱伏羲能易人
　　　　　取禽獸之勞
吾人苦兮水深深網罟設兮水不深吾人苦兮山幽幽
網罟設兮山不幽
　　　　　　網罟二章章四句
　　　　豐年
　　　　　神農氏之樂歌也其義葢稱神農教人種
　　　　　植之功
猗太帝兮其智如神分草實兮濟我生人猗太帝兮其
功如天均四時兮成我豐年
　　　　　　豐年二章章四句
　　　　雲門
　　　　　軒轅氏之樂歌也其義葢言雲之出潤益
　　　　　萬物如帝之徳無所不施
玄雲溟溟兮垂雨濛濛類我聖澤兮涵濡不窮玄雲漠
漠兮含映逾光類我聖徳兮庥被無方
　　　　　　雲門二章章四句
　　　　九淵
　　　　　少昊氏之樂歌也其義葢稱少昊之徳淵
　　　　　然深遠
聖徳至深兮藴藴如淵生類娭娭兮孰知其然
　　　　　　九淵一章四句
　　　　五莖
　　　　　顓頊氏之樂歌也其義葢稱顓頊得五徳
　　　　　之根莖
植植萬物兮滔滔根莖五徳涵柔兮渢渢而生其生如
何兮袖袖天下皆自我君兮化成
　　　　　　五莖一章七句
　　　　六英
　　　　　髙辛氏之樂歌也其義葢稱帝嚳能總六
　　　　　合之英華
我有金石兮擊考崇崇與汝歌舞兮上帝之風由六合
兮英華渢渢我有絲竹兮韻和泠泠與汝歌舞兮上帝
之聲由六合兮根柢嬴嬴
　　　　　　六英二章章六句
　　　　咸池
　　　　　陶唐氏之樂歌也其義葢稱堯徳至大無
　　　　　不備全
元化油油兮孰知其然至徳汨汨兮順之以先元化浘
浘兮孰知其然至道泱泱兮由之以全
　　　　　　咸池二章章四句
　　　　大韶
　　　　　有虞氏之樂歌也其義葢稱舜能紹先聖
　　　　　之徳
森森羣象兮日見生成欲聞朕初兮玄封冥冥洋洋至
化兮日見深柔欲聞大濩兮大淵油油
　　　　　　大韶二章章四句
　　　　大夏
　　　　　有夏氏之樂歌也其義葢稱禹治水其功
　　　　　能大中國
茫茫下土兮乃生九州山有長岑兮川有深流茫茫下
土兮乃均四方有國安人兮野有封疆茫茫下土兮乃
歌萬年上有茂功兮下戴人天
　　　　　　大夏三章章四句
　　　　大濩
　　　　　有殷氏之樂歌也其義葢稱湯救天下濩
　　　　　然得所
萬姓苦兮怨且哭不有聖人兮誰濩育聖人生兮天下
和萬姓熙熙兮舞且歌
　　　　　　大濩二章章四句
　　　補九夏歌九首　皮日休
　　　　　周禮曰鍾師掌金奏凡樂事以鍾鼓奏九
　　　　　夏王夏肆夏昭夏納夏章夏齊夏族夏祴
　　　　　夏驁夏鄭司農云夏大也樂之大歌有九
　　　　　杜子春云王出入奏王夏尸出入奏肆夏
　　　　　牲出入奏昭夏四方賓来奏納夏臣有功
　　　　　奏章夏夫人祭奏齊夏族人侍奏族夏客
　　　　　醉而出奏祴夏公出入奏驁夏鄭康成云
　　　　　九夏皆詩篇名頌之類也此歌之大者載
　　　　　在樂章樂崩亦從而亡祴與陔同皮日休
　　　　　曰九夏亡者吾能頌之乃作補九夏歌
　　　　王夏
爣爣皎日歘麗乎天厥朙御舒如王出焉爣爣皎日歘
入於地厥晦厥貞如王入焉出有龍旂入有珩珮勿驅
勿馳惟慎惟戒出有嘉謀入有内則繄彼臣庶欽王之
式
　　　　　　王夏四章章四句
　　　　肆夏
愔愔清廟儀儀衮服我尸出矣迎神之穀杳杳隂竹坎
坎路鼓我尸入矣得神之祜
　　　　　　肆夏二章章四句
　　　　昭夏
有鬱其鬯有儼其彞九變未作全乘来之既醑既酢爰
暢爰舞象物既降全乘之去
　　　　　　昭夏二章章四句
　　　　納夏
麟之儀儀不縶不維樂徳而至如賔之嬉鳳之愉愉不
篝不笯樂徳而至如賔之娱自筐及筥我有牢醑自筐
及篚我有貨幣我牢不愆我貨不匱碩碩其才有樂而
止
　　　　　　納夏四章章四句
　　　　章夏
王有虎臣錫之鈇鉞征彼不憓一撲而滅王有虎臣錫
之圭瓚征彼不享一烘而泮王有掌封遉爾疆理王有
掌客饋爾饔餼何以樂之金石九奏何以錫(賜/一作)之龍
旂九旒
　　　　　　章夏四章章四句
　　　　齊夏
􁫧􁫧衡笄翬衣褕翟自内而祭為君之則
　　　　　　齊夏一章四句
　　　　族夏
洪源誰孕疏為江河大塊孰埏播為山阿厥流浩㳾厥
勢嵯峨今君之酌慰我實多
　　　　　　族夏二章章四句
　　　　祴夏
禮酒既酌嘉賓既厚牘為之奏禮酒既竭嘉賓既悦應
為之節禮酒既罄嘉賔既醒雅為之行
　　　　　　祴夏一章三句
　　　　驁夏
桓桓其珪衮衮其衣出作二伯天下是毗桓桓其珪衮
衮其服入作三孤國人是福
　　　　　　驁夏二章章四句
　　　新題樂府上　元　稹
　　　　　元稹序曰李公垂作樂府新題二十篇稹
　　　　　取其病時之尤急者列而和之葢十五而
　　　　　已今所得纔十二篇又得八駿圗一篇總
　　　　　十三篇
　　　　上陽白髪人
　　　　　白居易傳曰天寳五載已後楊貴妃專寵
　　　　　後宫無復進幸六宫有美色者輒置别所
　　　　　上陽其一也貞元中尚存焉
天寳年中花鳥使撩花鶤鳥含春思滿懐墨詔求嬪御
走上髙樓半酣醉醉酣直入卿士家閨闈不得偷囘避
良人顧望(妾/一作)心死别小女呼爺血垂淚十中一得(作/一)
(有一/十中)預更衣九配深宫作宫婢御馬南奔胡馬蹙宫女
三千合宫棄宫門一閉不復開上陽花草青苔地月夜
閒聞洛水聲秋池暗度風荷氣日日長看提衆門終身
不見門前事近年又送數人来自言興慶南宫至我悲
此曲將徹骨更想深寃復酸鼻此軰賤嬪何足言帝子
天孫古稱貴諸王在閤四十年十宅六宫門户閉隋煬
枝條襲封邑肅宗血胤無官位王無妃媵主無夫(壻/一作)
陽亢陰淫結災累何如决壅順衆流女遣從夫男作吏
　　　　華原磬
　　　　　白居易傳曰天寳中始廢泗濱磬用華原
　　　　　石代之磬人曰泗濵磬下調之不能和得
　　　　　華原石考之乃和由是不改
泗濵浮石裁為磬古樂疎音少人聽工師小賤牙曠稀
不辨邪聲嫌雅正正聲不屈古調髙鍾律參差管弦病
鏗金戞瑟徒相雜投玉敲冰沓然零華原軟石易追琢
高下隨人無雅鄭棄舊美新由樂胥自此黄鍾不能競
玄宗愛樂愛新樂梨園弟子承恩横霓裳纔徹胡騎來
雲門未得蒙親定我藏古磬藏在心有時激作南風詠
伯夔曽撫野獸馴仲尼暫叩春雷盛何時得向筍簴懸
為君一吼君心醒願君每聽念封疆不遣豺狼勦人命
　　　　五弦彈
　　　　　樂苑曰五弦未詳所起形如琵琶五弦四
　　　　　隔孤柱一合散聲五隔聲二十柱聲一總
　　　　　二十六聲隨調應律唐書樂志曰五弦琵
　　　　　琶稍小葢北國所出樂府雜錄曰唐貞元
　　　　　中趙璧妙於此伎國史補曰趙璧彈五弦
　　　　　人問其術曰吾之於五弦也始則心驅之
　　　　　中則神遇之終則天隨之方吾洗然眼如
　　　　　耳耳如鼻不知五弦之為璧璧之為五弦
　　　　　也
趙璧五弦彈徴調徴聲巉絶何清峭避(辭/一作)雄皓鶴警
露啼失子哀猿繞林嘯風入春松正凌亂鸎含曉舌憐
嬌妙嗚嗚暗澑咽冰泉殺殺霜刃澀寒鞘促節頻催漸
繁撥珠幢斗絶金鈴掉千靫鳴鏑發胡弓萬片清球擊
虞廟衆樂雖同第一部徳宗皇帝常偏召旬休節假暫
歸来一聲狂殺長安少主第侯家最難見挼歌接曲皆
承詔水精簾外教貴嬪瑇瑁筵心伴中要臣有五賢非
此弦或在拘囚或屠釣一賢得進勝累百兩賢得進同
周召三賢事漢滅暴彊四賢鎮嶽寧邉徼五賢竝用調
五常五常既序三光耀趙璧五弦非此賢九九何勞設
庭燎
　　　　西涼伎
吾聞㫺日西涼州人煙撲地桑柘稠蒲萄酒熟恣行樂
紅豔青旗朱粉樓樓下當壚稱卓女樓頭伴客名莫愁
鄉人不識離别苦更卒多為沈滯遊哥舒開府設髙晏
八珍九醖當前頭前頭百戲競撩亂九劒跳躑霜雪浮
師子搖光毛彩竪胡騰醉舞筋骨柔大宛来獻赤汗馬
贊暜亦奉翠茸裘一朝燕賊亂中國河湟沒盡空遺丘
開逺門前萬里堠今來蹙到行原州去京五百而近何
其逼天子縣内半沒為荒陬西涼之道爾阻脩連城邊
將但髙㑹每聽此曲能不羞
　　　　法曲
　　　　　唐㑹要曰文宗開成三年改法曲為仙韶
　　　　　曲按法曲起於唐謂之法部其曲之妙者
　　　　　其破陣樂一戎大定樂長生樂赤白桃李
　　　　　花餘曲有堂堂望瀛霓裳羽衣獻仙音獻
　　　　　天花之類總名法曲白居易傳曰法曲雖
　　　　　似失雅音葢諸夏之聲也故歷朝行焉太
　　　　　常丞宋沇傳漢中王舊説曰玄宗雖雅好
　　　　　度曲然未嘗使蕃漢雜奏天寳十三載始
　　　　　詔道調法曲與胡部新聲合作識者深異
　　　　　之朙年冬而安祿山反
吾聞黄帝鼓清角弭伏熊羆舞玄鶴舜持干羽苗革心
堯用咸池鳳巢閣大夏濩武皆象功功多已訝玄功薄
漢祖過沛亦有歌秦王破陣非無作作之宗廟見艱難
作之軍旅傳糟粕朙皇度曲多新態宛轉侵搖易沈著
赤白桃李取花名霓裳羽衣號天落雅弄雖云已變亂
夷音未得相參錯自從胡騎起煙塵毛毳腥羶滿咸洛
女爲胡婦學胡妝伎進胡音務胡樂火鳳聲沉多咽絶
春鸎囀罷長蕭索胡音胡騎與胡妝五十年来競紛泊
　　　　馴犀
　　　　　白居易傳曰貞元丙戌歳南海進馴犀詔
　　　　　養苑中至十三年冬大寒而馴犀死
建中之初放馴象逺歸林邑近交廣獸返深山鳥搆巢
鷹鵰鷂鶻無羈鞅貞元之歳貢馴犀上林置圏官司養
玉盆金棧非不珍虎啖狴牢魚食網渡江之橘踰汶貉
反時易性安能長臘月北風霜雪深踡跼鱗身遂長往
行地無疆費傳驛通天異物罹幽枉乃知養獸如養人
不必人人自敦奬不擾則得之於理不奪有以多於賞
脱衣推食衣食之不若男耕女令紡堯民不自知有堯
但見安閒聊擊壤前觀馴象後馴犀理國其如指諸掌
　　　　立部伎
　　　　　新唐書禮樂志曰太宗貞觀中始造讌樂
　　　　　其後又分為立坐二部堂下立奏謂之立
　　　　　部伎堂上坐奏謂之坐部伎李公垂傳曰
　　　　　太常選坐部伎無性識者退入立部伎又
　　　　　進立部伎無性識者退入雅樂部則雅樂
　　　　　可知矣故作歌以諷焉
胡部新聲錦筵坐中庭漢振髙音播太宗廟樂傳子孫
取類羣凶陣初破戢戢攅槍霜雪耀騰騰擊鼓雲雷磨
初疑遇敵身啟行終象由文士憲左昔日髙宗常立聽
曲終然後臨玉座如今節將一掉頭電巻風收盡摧挫
宋音鄭女歌聲發滿堂㑹客齊喧和珊珊佩玉動腰身
一一貫珠隨咳唾頃向圜丘見郊祀亦曾正旦親朝賀
太常雅樂備宫懸九奏未終百寮惰惉滯難令季札辨
遲回但恐文侯臥工師盡取聾昧人豈是先王作之過
宋沇嘗傳天寳季法曲胡音忽相和朙年十月燕寇来
九廟千門虜塵涴我聞此語歎復泣古来邪正將誰奈
奸聲入耳佞入心侏儒飽飯夷齊餓
樂府詩集巻第九十六(終)東呉毛晉訂正
樂府詩集巻第九十七
　　　　　　　太原　郭茂倩　編次
　　新樂府辭
　　　新題樂府　元　稹
　　　　驃國樂
　　　　　新唐書禮樂志曰貞元十七年驃國王雍
　　　　　羌遣其弟悉利城主舒難陁獻其國樂至
　　　　　成都韋臯復譜次其聲又圖其舞容樂器
　　　　　以獻大抵皆夷狄之器其聲曲不隸於有
　　　　　司故無足采舊本志曰驃國王獻本國樂
　　　　　凡一十二曲以樂工三十五人來朝樂曲
　　　　　皆演釋氏經論之辭㑹要曰驃國在雲南
　　　　　西與天竺國相近故樂曲多演釋氏詞云
驃之樂器頭象駞音聲不合十二和促舞跳趫筋節硬
繁詞變亂名字訛千彈萬唱皆咽咽左旋右轉空傞傞
俯地呼天終不㑹曲成調變當如何徳宗深意在柔遠
笙鏞不御停嬌娥史館書為朝貢傳太常編入鞮靺科
古時陶堯作天子遜遁新聽康衢歌又遣遒人持木鐸
遍采謳謡天下過萬人有意皆洞逹四岳不敢施煩苛
盡令區中擊壤塊然及海外覃㤙波秦霸周衰古官廢
下堙上塞王道頗共矜異俗同聲教不念齊民方荐瘥
傳稱魚鼈亦咸若苟能効此誠足多借如牛馬未䝉澤
豈在抱甕滋黿鼉教化從來有源委必將泳海先泳河
是非倒置自古有驃兮驃兮誰爾訶
　　　　胡旋女
　　　　　白居易傳曰天寳末康居國獻胡旋女唐
　　　　　書樂志曰康居國樂舞急轉如風俗謂之
　　　　　胡旋樂府雜録曰胡旋舞居一小圜毬子
　　　　　上舞縱横騰擲兩足終不離毬上其妙如
　　　　　此
天寳欲末胡欲亂胡人獻女能胡旋旋得朙王不覺迷
妖胡奄到長生殿胡旋之義世莫知胡旋之容我能傳
蓬斷霜根羊角疾竿戴朱盤火輪炫驪珠迸珥逐飛星
虹暈輕巾掣流電潛鯨暗噏笡波海回風亂舞當空霰
萬過其誰辨終始四座安能分背面才人觀者相為言
承奉君恩在圜變是非好惡隨君口南北東西逐君眄
柔軟依身著佩帶徘徊遶指同環釧佞臣聞此心計回
熒惑君心君眼眩君言似曲屈為(如/一作)鈎君言好直舒
為箭巧隨清影觸處行妙學春鶯百般囀傾天側地用
君力抑塞周遮恐君見翠華南幸萬里橋玄宗始悟坤
維轉寄言旋目與旋心有國有家當共譴
　　　　蠻子朝
　　　　　唐書曰貞元之初韋臯招撫諸蠻至九年
　　　　　四月南詔異牟尋請歸附十四年又遣使
　　　　　朝賀李公垂傳曰真元末蜀川始通蠻國
西南六詔有遺種僻在荒陬路尋壅部落支離君長賤
比諸夷狄為幽冗犬戎彊盛頻侵削降有憤心戰無勇
夜防鈔盗保深山朝望煙塵上髙冡鳥道繩橋來欵附
非因慕化因危悚清平官繫金呿嵯求天叩地持雙拱
益州大將韋令公頃實遭時定汧隴自居劇鎮無他績
幸得蠻來固恩寵為蠻開道引蠻朝迎蠻送蠻常繼踵
天子臨軒四方賀朝廷無事唯端拱漏天走馬春雨寒
瀘水飛虵瘴煙重椎頭醜類除憂患瘇足役夫勞洶湧
匈奴互市嵗不供雲蠻通好轡長駷戎王養馬漸多年
南人耗顇西人恐
　　　　縛戎人
　　　　　李公垂傳曰近制西邉每禽蕃囚皆傳置
　　　　　南方不加勦戮故作歌以諷焉
邉頭大將差徤卒入抄擒生快於鶻但逄赬面即捉來
半是邉人半戎羯大將論功重多級㨗書飛奏何超忽
聖朝不殺諧至仁遠送炎方示懲(微/一作)罰萬里虚勞肉
食費連頭盡被氈裘暍華茵重席卧腥臊病犬愁鴣聲
咽嗢中有一人能漢語自言家夲長城窟少年隨父戍
安西河渭瓜沙眼看没天寳末亂猶數載狼星四角光
蓬勃中原禍作邉防危果有豺狼四來伐蕃馬膔成正
翹健蕃兵肉飽争唐突煙塵亂起無亭燧主帥驚跳棄
旄鉞半夜城摧鵞雁鳴妻啼子叫曾不歇隂森神廟未
敢依脆薄河冰安可越荆棘深處共潛身前困蒺藜後
􁅑􁅒平朙蕃騎四面走古墓深林盡誅搰少壯爲俘頭
被髠老弱畱居足多刖烏鳶滿野屍狼籍樓榭成灰墻
突兀暗水濺濺入舊池平沙漫漫鋪朙月戎王遣將來
安慰口不敢言心咄咄供進腋腋御叱般豈料穹廬揀
肥腯五六十年消息絶中間􁋼㑹又猖獗眼穿東日望
堯雲腸斷正朝梳漢髮近來如此􁈖漢者半爲老病半
埋骨嘗(向/一作)教孫子學鄉音猶話平時好城闕老者儻
盡少者壯生長蕃中似蕃悖不知祖父皆漢民便恐爲
蕃心矻矻緣邉飽餒十萬衆何不齊驅一時發年年但
捉兩三人精衛銜蘆塞溟渤
　　　　隂山道
　　　　　通典曰秦始皇平天下北却匃奴築長城
　　　　　渡河以隂山為塞隂山唐之安北都護府
　　　　　也唐書曰髙宗顯慶初詔蘇定方等并回
　　　　　紇破賀魯於隂山即其地也李公垂傳曰
　　　　　元和二年有詔内出金帛酬回紇馬價
年年買馬隂山道馬死隂山帛空耗元和天子念女工
内出金銀代酬犒臣有一言昧死進死生甘分答恩燾
費財為馬不獨生耗帛傷工有他盗臣聞平時七十萬
匹馬闗中不省聞嘶噪四十八監選龍媒時貢天庭付
良造如今坰野十無一盡在飛龍相踐暴萬束芻茭供
旦草千鍾菽粟長牽漕屯軍郡國百餘鎮縑緗嵗奉春
冬勞稅戸逋逃例攤配官司折納仍貪冐挑紋變䌰力
倍費棄舊從新人所好越縠繚綾織一端十匹半縑功
未到豪家富賈踰常制令族清班無雅操從騎愛奴絲
布衫臂鷹小兒雲錦韜羣臣利已安差僭天子深衷空
憫悼久立花塼鵷鳯行雨露恩波㡬時報
　　　　八駿圖
　　　　　穆天子傳曰天子之駿赤驥盗驪白義渠
　　　　　黄黄騮綠耳踰輪山子所謂八駿也郭璞
　　　　　曰八駿皆因其毛色以為名號爾赤驥騏
　　　　　驥也驪黒色華騮色如華而赤今名馬騣
　　　　　赤者為　驑驑赤色也
穆滿志空闊將行九州野神馭四來歸天與八駿馬龍
種無凡性龍行無暫捨朝辭浮桑底草宿崑崙下鼻息
吼春雷蹄聲裂寒瓦尾掉滄波黑汗染浮(白/一作)雲赭華
輈夲修宻翠葢尚妍冶御者腕不移乘者寐不假車無
輪扁斲轡無王良把雖有萬駿來誰是敢騎者
　　　新樂府　白居易
　　　　　新樂府五十篇白居易元和四年作也其
　　　　　序曰七徳舞以陳王業法曲以正華聲二
　　　　　王後以朙祖宗之意海漫漫以戒求仙立
　　　　　部伎以刺雅樂之替華原磬以刺樂工之
　　　　　非其人上陽白髮人以愍怨曠胡旋女以
　　　　　戒近習新豐折臂翁以戒邉功太行路以
　　　　　諷君臣之不終司天臺以引古而儆今捕
　　　　　蝗以刺長吏昆朙春水滿以思王澤之廣
　　　　　被城鹽州以誚邉將道州民以美臣之遇
　　　　　主馴犀以感為政之難終五弦彈以惡鄭
　　　　　聲之奪雅蠻子朝以刺將驕而相備位驃
　　　　　國樂以言王化之先後縛戎人以逹窮民
　　　　　之情驪宫髙以惜人之財力百鍊鏡以為
　　　　　皇王之鑒青石以激忠烈兩朱閣以刺佛
　　　　　寺之寖多西涼伎以刺封疆之臣八駿圖
　　　　　以懲遊佚澗底松以念寒雋牡丹芳以憂
　　　　　農紅線毯以憂蠶桑之費杜陵叟以傷農
　　　　　夫之困繚綾以念女工之勞賣炭翁以苦
　　　　　宫市母别子以刺新間舊隂山道以疾貪
　　　　　虜時世妝以儆風俗李夫人以鑒嬖惑陵
　　　　　園妾以憐幽閉鹽商婦以惡幸人杏為梁
　　　　　以刺居處之奢井底引銀瓶以止滛奔官
　　　　　牛以諷執政紫毫筆以譏失職隋堤桺以
　　　　　憫亾國草茫茫以懲厚塟古塜狐以戒豔
　　　　　色黑潭龍以疾貪吏天可度以惡詐人秦
　　　　　吉了以哀寃民鵶九劒以思决壅採詩官
　　　　　以鑒前王亂亾之由大抵皆以諷諭為體
　　　　　欲以播於樂章歌曲焉
　　　　七徳舞
　　　　　唐書樂志曰太宗為秦王時征伐四方民
　　　　　間作秦王破陣樂之曲及即位享宴奏之
　　　　　貞觀七年太宗製破陣樂舞圖詔魏徴虞
　　　　　世南禇亮李百藥為之歌辭更名七徳之
　　　　　舞白居易傳曰自龍朔已後詔郊廟享宴
　　　　　皆先奏之
七徳舞七徳歌傳自武徳至元和元和小臣白居易觀
舞聽歌知樂意樂終稽首陳其事太宗十八舉義兵白
旄黄鉞定兩京擒充戮竇四海清二十有四功業成二
十有九即帝位三十有五致太平功成理定何神速速
在推心置人腹亾卒遺骸散帛收飢人賣子分金贖魏
徴夢見子夜泣張謹哀聞辰日哭怨女三千放出宫死
囚四百來歸獄翦鬚燒藥賜功臣李勣嗚呼(咽/一作)思殺
身含血吮瘡撫戰士思摩奮呼乞效死則知不獨善戰
善乘時以心感人人心歸今來一百九十載天下至今
歌舞之歌七徳舞七徳聖人有祚垂無極豈徒耀神武
豈徒誇聖文太宗意在陳王業王業艱難示子孫
　　　　法曲
法曲法曲歌大定積徳重熈有餘慶永徽之人舞而詠
法曲法曲舞霓裳政和世理音洋洋開元之人樂且康
法曲法曲歌堂堂堂堂之慶垂無疆中宗肅宗復鴻業
唐祚中興萬萬葉法曲法曲合夷歌夷聲邪亂蕐聲和
以亂干和天寳末朙年胡塵犯宫闕乃知法曲本蕐風
苟能審音與政通一從胡曲相參錯不辨興衰與哀樂
願求牙曠正蕐音不令夷夏相交侵
　　　　二王後
　　　　　禮記郊特牲曰禮二王之後尊賢不過二
　　　　　代杜佑曰不臣二王後者尊也先王通三
　　　　　正之義故書有虞賓在位詩云有客有客
　　　　　亦白其馬朙天下非一家所有敬讓之至
　　　　　故封建之使得服其正朔用其禮樂以事
　　　　　先祀故孔子云夏禮吾能言之杞不足徴
　　　　　也殷禮吾能言之宋不足徴也隋封後周
　　　　　靖帝為介國公唐封隋帝為酅國公以為
　　　　　二王後
二王後彼何人介公酅公為國賓周武隋文之子孫古
人有言天下者非是一人之天下周亾天下傳于隋隋
人失之唐得之唐興十葉嵗二百介公酅公世為客明
堂太廟朝享時引居賓位備威儀備威儀助郊祭髙祖
太宗之遺制不獨興㓕國不獨繼絶世欲令嗣位守文
君亾國子孫取爲戒
　　　　海漫漫
海漫漫其下無底㫄無邉雲濤煙浪最深處人傳中有
三神山山上多生不死藥服之羽化爲天仙秦皇漢武
信此語方士年年採藥去蓬萊今古但聞名煙水茫茫
無覓處海漫漫風浩浩眼穿不見蓬萊島不見蓬萊不
敢歸童男丱女舟中老徐福文成多誑誕上元太一虚
祈禱君看驪山頂上茂陵頭畢竟悲風吹蔓草何况玄
元聖祖五千言不言藥不言仙不言白日昇青天
　　　　立部伎
立部伎鼓笛諠舞雙劒跳九(七/一作)丸搦巨索掉長竿太
常部伎有等級堂上者坐堂下立堂上坐部笙歌清堂
下立部鼓笛鳴笙歌一聲衆側耳鼓笛萬曲無人聽立
部賤坐部貴坐部退為立部伎擊鼓吹笙和雜戲立部
又退何所任始就樂懸操雅音雅音替壊一至此長令
爾軰調宫徴圜丘后土郊祀時言將此樂感神祗欲望
鳯來百獸舞何異北轅將適楚工師愚賤安足云太常
三卿爾何人
　　　　蕐原磬
蕐原磬華原磬古人不聽今人聽泗濱石泗濱石今人
不擊古人擊今人古人何不同用之捨之由樂工樂工
雖在耳如壁不分清濁即為聾梨園弟子調律吕知有
新聲不如古古稱浮磬出泗濱立辯致死聲感人宫懸
一聽蕐原石君心遂忘封疆臣果然胡寇從燕起武臣
少肯封疆死始知樂與時政通豈聽鏗鏘而已矣磬襄
入海去不歸長安市人為樂師蕐原磬與泗濱石清濁
兩聲誰得知
　　　　上陽白髮人
上陽人紅顔暗老白髮新緑衣監使守宫門一閉上陽
多少春玄宗末嵗初選入入時十六今六十同時采擇
百餘人零落年深􁍥此身憶㫺吞悲别親族扶(持/一作)入
車中不教哭皆云入内便承恩臉似芙蓉胸似玉未容
君王得見面已被楊妃遙側目妒令潛配上陽宫一生
遂向空房宿秋夜長夜長無寐天不朙耿耿殘燈背壁
影蕭蕭暗雨打窗聲春日遲日遲獨坐天難草宫鸎百
囀愁厭聞梁鷰雙棲老休妒鸎歸鷰去長悄然春往秋
來不記年唯向深宫望朙月東西四五百廻圜今日宫
中年最老大家遙賜尚書號小頭鞋履窄衣裳青黛㸃
睂睂細長外人不見見應笑天寳末年時世妝上陽人
苦最多少亦苦老亦苦少苦老苦兩如何君不見㫺時
呂向美人賦又不見今日上陽白髮歌
　　　　胡旋女
胡旋女胡旋女心應弦手應鼓弦鼓一聲雙袖舉廻雪
飄颻轉蓬舞左旋右轉不知疲千匝萬周無已時人間
物類無可比奔車輪緩旋風遲曲終再拜謝天子天子
為之微啓齒胡旋女出康居徒勞東來萬里餘中原自
有胡旋者鬬妙争能爾不如天寳季年時欲變臣妾人
人學圜轉中有太真外祿山二人最道能胡旋梨花園
中册作妃金雞障下養為兒祿山胡旋迷君眼兵過黄
河疑未反貴妃胡旋惑君心死棄馬嵬念更深從兹地
軸天維轉五十年來制不禁胡旋女莫空舞數唱此歌
悟朙主
　　　　新豐折臂翁
新豐老翁八十八頭鬢眉鬚皆似雪玄孫扶向店前行
左臂憑肩右臂折問翁臂折來幾年兼問致折何因緣
翁云貫屬新豐縣生逄聖代無征戰慣聽梨園歌管聲
不識旗槍與弓箭無何天寳大徴兵戸有三丁㸃一丁
㸃得驅將何處去五月萬里雲南行聞道雲南有瀘水
椒花落時瘴煙起大軍徒渉水如湯未過十人二三死
村南村北哭聲裒兒别爺孃夫别妻皆云前後征蠻者
千萬人行無一回是時翁年二十四兵部牒中有名字
夜深不敢使人知偷將大石鎚折臂張弓簸旗俱不堪
從兹始免征雲南骨碎筋傷非不苦且圖揀退歸鄉土
臂折來來六十年一肢雖廢一身全至今風雨隂寒夜
直到天朙痛不眠痛不眠終不悔且喜老身今獨在不
然當時瀘水頭身死魂飛骨不收應作雲南望鄉鬼萬
人塜上哭􁇔􁇔老人言君聽取君不聞開元宰相宋開
府不賞邉功防黷武又不聞天寳宰相楊國忠欲求恩
幸立邉功邉功未立生人怨請問新豐折臂翁
　　　　太行路
太行之路能摧車若比人心是坦途巫峽之水能覆舟
若比人心是安流人心好惡苦不常好生毛羽惡成瘡
與君結髮未五載忽從牛女為參商古稱色衰相棄背
當時美人猶怨悔何况如今鸞鏡中妾顔未改君心改
為君薰衣裳君聞蘭麝不馨香為君事容飾君看金翠
無顔色行路難難重陳人生莫作婦人身百年苦樂由
他人行路難難於山險於水不獨人間夫與妻近代君
臣亦如此君不見左納言右内史朝承恩草賜死行路
難不在水不在山只在人心反覆間
樂府詩集巻第九十七(終)東呉毛晉訂正
樂府詩集巻第九十八
　　　　　　　太原　郭茂倩　編次
　　新樂府辭
　　　新樂府　白居易
　　　　司天臺
司天臺仰觀俯察天人際羲和死來職事廢官不求賢
空取藝昔聞西漢元成間上凌下替謫見天北辰微暗
少光色四星煌煌如火赤耀芒動角射三台上台半滅
中台坼是時非無太史官眼見心知不敢言朙朝趨入
朙光殿唯奏慶雲壽星見天文時變兩如斯九重天子
不得知不得知安用臺髙百尺為
　　　　捕蝗
捕蝗捕蝗誰家子天熱日長飢欲死興元兵乆傷隂陽
和氣蠱蠧化爲蝗始自兩河及三輔荐食如蠶飛似雨
雨飛蠶食千里間不見青苖空赤土河南長吏言憂農
課人晝夜捕蝗蟲是時粟斗錢三百蝗蟲之價與粟同
捕蝗捕蝗竟何利徒使飢人重勞費一蟲雖死百蟲來
豈將人力競天災我聞古之良吏有善政以政驅蝗蝗
出境又聞貞觀之初道欲昌文皇仰天吞一蝗一人有
慶兆民賴是嵗雖蝗不爲害
　　　　昆朙春水滿
　　　　　漢書武帝紀曰元狩三年秋發謫吏穿昆
　　　　　朙池西南夷傳曰越巂昆朙國有滇池方
　　　　　三百里漢使求身毒國而為昆朙所閉欲
　　　　　伐之故作昆朙池象之以習水戰在長安
　　　　　西南周回四十里食貨志曰時越欲與漢
　　　　　用船戰遂大修昆朙池白居易傳曰貞元
　　　　　中始漲之
昆朙春昆朙春春池岸古春流新影浸南山青滉瀁波
沉西日紅奫淪往年因旱靈池竭龜尾曵塗魚喣沬詔
開八水注恩波千介萬鱗同日活今來浄淥水照天游
魚鱍鱍蓮田田洲香杜若抽心短沙暖鴛鴦鋪翅眠動
植飛沉皆遂性皇澤如春無不被魚者仍豐網罟資貧
人又獲菰蒲利詔以昆朙近帝城官家不得收其征菰
蒲無租魚無稅近水之人感君惠感君惠獨何人吾聞
率土皆王民遠民何疎近何親願推此惠及天下無遠
無近同欣欣呉興山中罷榷茗鄱陽坑裏休封銀天涯
地角無禁利熙熙同似昆朙春
　　　　城鹽州
　　　　　通典曰鹽州春秋時戎狄之地秦漢屬北
　　　　　地郡後魏置大興郡西魏改為五原後為
　　　　　鹽州以北近鹽池因以為名唐為鹽州或
　　　　　為五原郡白居易傳曰貞元八年特詔城
　　　　　之
城鹽州城鹽州城在五原原上頭蕃東節度鉢闡布忽
見新城當要路金鳥飛傳贊暜聞建牙傳箭集羣臣君
臣赭面有憂色皆言勿謂唐無人自築鹽州十餘載左
袵氈裘不犯塞晝牧牛羊夜捉生長去新城百里外諸
邉急警勞戍人唯此一道無煙塵靈夏潛安誰復辨秦
原暗通何處見鄜州驛路好馬來長安藥肆黄耆賤城
鹽州鹽州未城天子憂徳宗按圖自定計非闗將略與
廟謀吾聞髙宗中宗世北虜猖狂最難制韓公創築受
降城三城鼎峙屯漢兵東西亘絶數千里耳冷不聞胡
馬聲如今邉將非無䇿心笑韓公築城壁相看養宼為
身謀各握彊兵固恩澤願分今日邉將恩褒贈韓公封
子孫誰能將此鹽州曲翻作歌詞聞至尊
　　　　道州民
道州民多侏儒長者不過三尺餘市作矮奴年進送號
為道州任土貢任土貢寧若斯不聞使人生别離老翁
哭孫母哭兒一自陽城來守郡不進矮奴頻詔問城云
臣按六典書任土貢有不貢無道州水土所生者只有
矮民無矮奴吾君感悟璽書下嵗貢矮奴宜悉罷道州
民老者㓜者何欣欣父兄子弟始相保從此得作良人
身道州民民到于君受其賜欲說使君先下淚仍恐兒
孫㤀使君生男多以陽為字
　　　　馴犀
馴犀馴犀通天犀軀貌駭人角駭雞海蠻聞有朙天子
驅犀乘傳來萬里一朝得謁大朙宫歡呼拜舞自論功
五年馴養始堪獻六譯語言方得通上嘉人獸俱來遠
蠻舘四方犀入苑秣以瑶蒭鎻以金故鄉迢遞君門深
海鳥不知鍾鼓樂池魚空結江湖心馴犀生處南方熱
秋無白露冬無雪一入上林三四年又逢今嵗苦寒月
飲冰臥霰苦踡跼角骨凍傷鱗甲縮馴犀死蠻兒啼向
闕再三顔色低奏乞生歸夲國去恐身凍死似馴犀君
不見建中初馴象生還放林邑君不見貞元末馴犀凍
死蠻兒泣所嗟建中異真元象生犀死何足言
　　　　五弦彈
五弦彈五弦彈聽者傾耳心寥寥趙壁知君入骨愛五
弦一一為君調第一第二弦索索秋風拂松疎韻落第
三第四弦泠泠夜鶴憶子籠中鳴第五弦聲最掩抑隴
水凍咽流不得五弦竝奏君試聽淒淒切切復錚錚鐵
擊珊瑚一兩曲水寫玉盤千萬聲殺聲入耳膚血寒慘
氣中人肌骨酸曲終聲盡欲半日四座相對愁無言座
中有一遠方士喞喞咨咨聲不已自歎今朝初得聞始
知辜負平生耳唯憂趙壁白髮生老死人間無此聲遠
方士爾聽五弦信為美吾聞正始之音不如是正始之
音其若何朱弦疎越清廟歌一彈一唱再三歎曲淡節
稀聲不多融融曵曵召元氣聴之不覺心平和人情重
今多賤古古琴有弦人不撫更從趙壁藝成來二十五
弦不如五
　　　　蠻子朝
蠻子朝汎皮船兮渡繩橋來自巂州道路遙入界先經
蜀川過蜀將收功先表賀臣聞雲南六詔蠻東連䍧牱
西連蕃六詔星居初瑣碎合為一詔漸彊大開元皇帝
雖聖神唯蠻倔彊不來賓鮮于仲通六萬卒征蠻一陣
全軍沒至今西洱河岸邊箭孔刀㾗滿枯骨誰知今日
慕蕐風不勞一人蠻自通誠由陛下休朙徳亦賴微臣
誘諭功徳宗看(省/一作)表知如此笑令中使迎蠻子蠻子
導從者誰何摩挲俗羽雙隈伽清平官持赤藤杖大將
軍繫金呿嵯異牟尋勞尋閣勸持勅召對延英殿上心
貴在懐逺蠻引臨玉座近天顔冕旒不垂親勞倈賜衣
賜食移時對移時對不可得大臣相看有羡色可憐宰
相拖紫佩金章朝日唯聞對一刻
　　　　驃國樂
驃國樂驃國樂出自大海西南角雍羌之子舒難陁來
獻南音舉正朔徳宗立杖御紫庭黈纊不塞為爾聽玉
螺一吹椎髻聳銅鼓千擊文身踴珠纓炫轉星宿搖花
鬘斗藪龍虵動曲終王子啓聖人臣父願為唐外臣左
右歡呼何翕習至尊徳廣之所及須㬰百辟詣閤門俯
伏拜表賀至尊伏見驃人獻新樂請書國史傳子孫時
有擊壤老農父暗測君心閒獨語聞君政化甚聖朙欲
感人心致太平感人在近不在遠太平由實非由聲觀
身理國國可濟君如心兮民如體體生疾苦心憯悽民
得和平君愷悌貞元之民若未安驃樂雖聞君不歡貞
元之民苟無病驃樂不來君亦聖驃樂驃樂徒喧喧不
如聞此芻蕘言
　　　　縛戎人
縛戎人縛戎人耳穿面破驅入秦天子矜憐不忍殺詔
徙東南呉與越黄衣小使録姓名領出長安乘遞行身
被金瘡面多瘠扶病徒行日一驛朝餐飢渴費盃盤夜
卧腥臊汚床席忽逄江水憶交河垂手齊聲嗚咽歌其
中一虜語諸虜爾苦非多我苦多同伴行人因借問欲
說喉中氣憤憤自云鄉貫(管/一作)夲涼原大曆年中沒落
蕃一落蕃中四十載遣著皮裘繫毛帶唯許正朝服漢
儀斂衣整巾潛淚垂誓心密定歸鄉計不使蕃中妻子
知暗思幸有殘䈥力更恐年衰歸不得蕃侯嚴兵鳥不
飛脱身冒死奔逃歸晝伏宵行經大漠雲隂月黑風沙
惡驚藏青塜寒草疎偷度黄河夜氷薄忽聞漢軍鼙鼓
聲路傍走出再拜迎游騎不聽能漢語將軍遂縛作蕃
生配向江南卑涇地豈無存䘏空防備念此吞聲仰訴
天若為辛苦度􁍥年涼原鄉井不得見胡地妻兒虚棄
捐沒蕃被囚思漢土歸漢被劫為蕃虜早知如此悔歸
來兩地寧如一處苦縛戎人戎人之中我苦辛自古此
寃應未有漢心漢語吐蕃身
　　　　驪宫髙
　　　　　唐㑹要曰開元十一年十月置温泉宫於
　　　　　驪山舊書帝紀曰是年十月幸温泉宫自
　　　　　是嵗數幸焉天寳六載十月改温泉宫爲
　　　　　蕐清宫
髙髙驪山上有宫朱樓紫殿三四重遲遲兮春日玉甃
暖兮温泉溢溺溺兮秋風山蟬鳴兮宫樹紅翠蕐不來
嵗月乆牆有衣兮瓦有松吾君在位已五載何不一幸
乎其中西去都門幾多地吾君不遊有深意一人出兮
不容易六宫從兮百司備八十一車千萬騎朝有宴飫
草有賜中人之産數百家未足充君一日費吾君修已
人不知不自逸兮不自嬉吾君愛人人不識不傷財兮
不傷力驪宫髙兮髙入雲君之來兮為一身君之不來
兮為萬人
　　　　百鍊鏡
百鍊鏡鋊範非常規日辰處所靈且祗江心波上舟中
鑄五月五日日午時瓊粉金膏磨瑩已化為一片秋潭
水鏡成將獻蓬萊宫揚州長史手自封人間臣妾不合
照背有九五飛天龍人人呼為天子鏡我有一言聞太
宗太宗常以人為鏡鑒古鑒今不鑒容四海安危居掌
内百王治亂懸心中乃知天子别有鏡不是揚州百錬
銅
　　　　青石
青石出自藍田山兼車運載來長安工人磨琢欲何用
石不能言我代言不願作人家墓前神道碣墳土未乾
名已滅不願作官家道㫄徳政碑不鑴實録鑴虚辭願
為顔氏段氏碑雕鏤太尉與太師刻此兩片堅貞質狀
彼二人忠烈姿義心若石屹不轉死節名流確不移如
觀奮擊朱泚日似見叱呵希烈時各於其上題名諡一
置髙山一沉水陵谷雖遷碑獨存骨化為塵名不死長
使不忠不烈臣觀碑改節慕為人慕為人勸事君
　　　　兩朱閣
兩朱閣南北相對起借問何人家貞元雙帝子帝子吹
蕭雙得仙五雲飄颻飛上天第宅亭臺不得去化為佛
寺在人間妝閣伎樓何寂静桺似舞腰池似鏡花落黄
昬悄悄時不聞歌吹聞鍾磬寺門勅牓金字書尼院佛
庭寛有餘青苔朙月多閒地比屋疲人無處居憶昨平
陽宅初置吞并平人幾家地仙去雙雙作𣑽宫漸恐人
間盡為寺
　　　　西涼伎
西涼伎西涼伎假面胡人假師子刻木為頭絲作尾金
鍍眼睛銀帖齒奮迅毛衣擺雙耳如從流沙來萬里紫
髯深目兩胡兒鼓舞跳梁前致辭應似涼州未陷日安
西都護進來時須臾云得新消息安西路絶歸不得泣
向師子涕雙垂涼州陷沒知不知師子廻頭向西望哀
吼一聲觀者悲貞元邊將愛此曲醉坐笑看看不足享
賓犒士宴三軍師子胡兒長在目有一征夫年七十見
弄涼州低面泣泣罷斂手白將軍主憂臣辱㫺所聞自
從天寳兵戈起犬戎日夜吞西鄙涼州陷來四十年河
隴侵將七千里平時安西萬里疆今日邉防在鳯翔縁
邉空屯十萬卒飽食温衣閒過日遺民腸斷在涼州將
卒相看無意收天子每思常痛惜將軍欲說合慙羞奈
何仍看西涼伎取笑資歡無所愧縱無智力未能收忍
取西涼弄為戲
樂府詩集巻第九十八(終)東呉毛晉訂正
樂府詩集巻第九十九
　　　　　　　太原　郭茂倩　編次
　　新樂府辭
　　　新樂府　白居易
　　　　八駿圖
穆王八駿天馬駒後人愛之寫為圖背如龍兮頸如象
骨竦筋髙脂肉壮日行萬里速如飛穆王獨乘何所之
四荒八極踏欲遍三十二蹄無歇時屬車軸折趂不及
黄屋草生棄若遺瑶池西赴王母宴七廟經年不親薦
璧臺南與盛姬遊眀堂不復朝諸侯白雲黄竹歌聲動
一人荒樂萬人愁周從后稷至文武積徳累功世勤苦
豈知纔及四代孫心輕王業如灰土由來尤物不在大
能蕩君心則爲害文帝却之不肯乘千里馬去漢道興
穆王得之不爲戒八駿駒來周室壊至今此物世稱珍
不知房星之精下爲怪八駿圖君莫愛
　　　　澗底松
　　　　　左太沖詩曰鬱鬱澗底松離離山上苖以
　　　　　彼徑寸莖䕃此百尺條世胄躡髙位英俊
　　　　　沈下僚地勢使之然由來非一朝金張藉
　　　　　舊業七葉珥漢貂馮公豈不偉白首不見
　　　　　招澗底松葢取諸此
有松百尺大十圍生在澗底寒且卑澗深山險人路絶
老死不逄工度之天子朙堂欠梁木(楝/一作)此求彼有兩
不知誰諭蒼蒼造物意但與之材不與地金張世禄原
憲貧牛衣寒賤貂蟬貴貂蟬與牛衣髙下雖有殊髙者
未必賢下者未必愚君不見沉沉海底生珊瑚歴歴天
上種白榆
　　　　牡丹芳
牡丹芳牡丹芳黄金蘂綻紅玉房千片赤英霞爛爛百
枝綘豔燈煌煌照地初開錦繡段當風不結蘭麝囊仙
人琪樹白無色王母桃花小不香宿露輕盈汎紫豔朝
陽照耀生紅光紅紫二色間深淺向背萬態隨低昂映
葉多情隐羞面臥叢無力含醉妝低嬌笑容疑掩口凝
思怨人如斷腸穠姿貴彩信竒絶雜卉亂花無比方石
竹金錢何細碎芙蓉芍藥苦尋常遂使王公與卿士遊
花冠葢日相望輕車軟轝貴公主香衫細馬豪家郎衛
公宅静閉東院西朙寺深開北廊戲蝶雙舞看人久􁍥
鸎一聲春日長共愁日照芳難駐仍張帷幕垂隂涼花
開花落二十日一城之人皆若狂三代以還文勝質人
心重蕐不重實重蕐直至牡丹芳其來有漸非今日元
和天子憂農桑䘏下動天天降祥去嵗嘉禾生九穂田
中寂寞無人至今年瑞麥分兩岐君心獨喜無人知無
人知可歎息我願暫求造化力減去牡丹妖豔色少回
卿士愛花心同似吾君憂稼穡
　　　　紅線毯
　　　　　白居易傳曰貞元中宣州進開様紅線毯
紅線毯擇蠒繰絲清水煑揀絲練線紅藍染染為紅線
紅於藍織作披香殿上毯披香殿廣十丈餘紅線織成
可殿鋪綵絲茸茸香拂拂線軟花虚不勝物美人踏上
歌舞來羅襪繡鞋隨步沒太原毯澀毳縷硬蜀都縟薄
錦花冷不如此毯温且柔年年十月來宣州宣城太守
加様織自謂為臣能竭力百夫同擔進宫中線厚絲多
巻不得宣城太守知不知一丈毯千兩絲地不知寒人
要暖少奪人衣作地衣
　　　　杜陵叟
杜陵叟杜陵居嵗種薄田一頃餘三月無雨旱風起麥
苖不秀多黄死九月降霜秋草寒禾穂未熟皆青乾長
吏朙知不申破急斂㬥徴求考課典桑賣地納官租朙
年衣食將何如剝我身上帛奪我口中粟虐人害物即
豺狼何必鉤爪鋸牙食人肉不知何人奏皇帝帝心惻
隱知人弊白􁓔紙上書徳音京畿盡放今年稅昨日里
胥方到門手持勅牒牓鄉村十家租稅九家畢虚受吾
君蠲免恩
　　　　繚綾
繚綾繚綾何所似不似羅綃與紈綺應似天台山上月
朙前四十五尺瀑布泉中有文章又竒絶地鋪白煙花
簇雪織者何人衣者誰越溪寒女漢宫姬去年中使宣
口勅天上取樣人間織織爲雲外秋雁行染作江南春
水色廣裁衫袖長製裙金斗熨波刀翦文異彩竒文相
隐映轉側看花花不定昭陽舞人恩正深春衣一對直
千金汗沾粉汚不再著曵土拕(踏/一作)泥無惜心繚綾織
成費功績莫比尋常繒與帛絲細繰多女手疼札札千
聲不盈尺昭陽殿裏歌舞人若見織時應也惜
　　　　賣炭翁
賣炭翁伐薪燒炭南山中滿面塵灰煙火色兩鬢蒼蒼
十指黑賣炭得錢何所營身上衣裳口中食可憐身上
衣正單心憂炭賤願天寒夜來城外一尺雪曉駕炭車
輾氷轍牛困人飢日已髙市南門外泥中歇翩翩兩騎
來是誰黄衣使者白衫兒手把文書口稱勅回車叱牛
牽向北一車炭千餘斤宫使驅將惜不得半匹紅紗一
丈綾繫向牛頭充炭直
　　　　母别子
母别子子别母白日無光哭聲苦闗西驃騎大將軍去
年破虜新䇿勲勅賜金錢二百萬洛陽迎得如花人新
人來舊人棄掌上蓮花眼中刺寵新棄舊未足悲悲在
君家畱兩兒一始扶床一初坐坐啼行哭牽人衣以汝
夫婦新嬿婉使我母子生别離不如林中鳥與鵲母不
失鶵雄伴雌應似後園桃李樹花落隨風子在枝新人
新人聽我語洛陽無限紅樓女但願將軍重立功更有
新人勝於汝
　　　　隂山道
隂山道隂山道紇邏敦肥水泉好每至戎人送馬時道
傍千里無纎草草盡泉枯馬病羸飛龍但印骨與皮五
十匹縑易一匹縑去馬來無了日養無所用去非宜每
嵗死傷十六七縑絲不足女工苦疎織短截充匹數藕
絲蛛網三丈餘回鶻訴稱無用處咸安公主號可敦遠
為可汗頻奏論元和二年下新勅内出金帛酬馬直仍
照江淮馬價縑從此不令疎短織合羅將軍呼萬嵗捧
授金銀與縑綵誰知黠虜啓貪心朙年馬多來一倍縑
漸好馬漸多隂山虜奈爾何
　　　　時世妝
時世妝時世妝出自城中傳四方時世流行無逺近顋
不施朱面無粉烏膏注(膏/一作)脣脣似泥雙睂畫作八字
低妍蚩黑白失夲態妝成盡似含悲啼圜鬟垂鬢椎髻
樣斜紅不暈赭面狀㫺聞被髪伊川中辛有見之知有
戎元和妝梳君記取髻椎面赭非蕐風
　　　　李夫人
漢武帝初哭(喪/一作)李夫人夫人病時不肯别死後畱得
生前恩君恩不盡念未已甘泉殿裏令寫真丹青畫出
竟何益不言不笑愁殺人又令方士合靈藥玉釡煎錬
金爐焚九蕐帳中夜悄悄反魂香降夫人魂夫人之魂
在何許香煙引到焚香處旣來何苦不須㬰縹緲悠揚
還滅去去何速兮來何遲是耶非耶兩不知翠蛾髣髴
平生貌不似昭陽寢疾時魂之不來君心苦魂之來兮
君亦悲背燈隔帳不得語安用暫來還見為傷心不獨
漢武帝自古及今皆若斯君不見穆王三日哭重璧臺
前傷盛姬又不見泰陵一掬淚馬嵬路上念楊妃縱令
妍姿豔質化為土此恨長在無銷期生亦惑死亦惑尤
物惑人忘不得人非木石皆有情不如不遇傾城色
　　　　陵園妾
陵園妾顔色如花命如葉命如葉薄將奈何一奉寢宫
年月多年月多春愁秋思知何限青絲髮落藂鬢疎紅
玉膚銷繫裙慢憶㫺宫中被妒猜因讒得罪配陵來老
母啼呼趂車别中官監送鎖門回山宫一閉無開日未
死此身不令出松門到曉月徘徊柏城盡日風蕭瑟松
門柏城幽閉深聞蟬聽鷰感光隂眼看菊蘂重陽淚手
把梨花寒食心把花掩淚無人見緑蕪牆遶青苔院四
季徒支妝粉錢一朝不識君王面遙想六宫奉至尊宣
徽雪夜浴堂春雨露之恩不及者猶聞不啻三千人三
千人我爾君恩何厚薄願令輪轉直陵園三嵗一來均
苦樂
　　　　鹽商婦
鹽商婦多金帛不事田農與蠶績南北東西不失家風
水為鄉船作宅本是揚州小家女嫁得西江大商客緑
鬟富去金釵多皓腕肥來銀釧窄前呼蒼頭後叱婢問
爾因何得如此壻作鹽商十五年不屬州縣屬天子每
年鹽利入官時少入官家多入私官家利薄私家厚鹽
鐡尚書逺不知何况江頭魚米賤紅鱠黄橙香稲飯飽
食濃妝倚柂樓兩朶紅顋花欲綻鹽商婦有幸嫁鹽商
終朝美飯食終嵗好衣裳好衣美食有來處亦須慙愧
桑弘羊桑弘羊死已乆不獨漢時今亦有
　　　　杏為梁
杏為梁桂為柱何人堂室李開府碧砌紅軒色未乾去
年身殁今移主髙其牆大其門誰家第宅盧將軍素泥
朱板光未滅今嵗官收别賜人開府之堂將軍宅造未
成時頭已白逆旅重居逆旅中心是主人身是客更有
愚夫念身後心雖甚長計非久窮奢極麗越規模付子
傳孫令保守莫教門外過客聞撫掌迴頭笑殺君君不
見馬家宅尚猶存宅門題作奉宸園(誠園/一作奉)君不見魏
家宅屬他人詔贖賜還五代孫儉存奢失今在目安用
髙牆圍大屋
　　　　井底引銀瓶
井底引銀瓶銀瓶欲上絲繩絶石上磨玉簪玉簪欲成
中央折瓶沉簪折知奈何似妾今朝與君别憶㫺在家
為女時人言舉動有殊姿嬋娟兩鬢秋蟬翼宛轉雙蛾
遠山色笑隨戲伴後園中此時與君未相識妾弄青梅
憑(倚/一作)短墻君騎白馬傍垂楊墻頭馬上遙相顧一見
知君即斷腸知君斷腸共君語君指南山松柏樹感君
松柏化為心暗合雙鬟逐君去到君家舎五六年君家
大人頻有言聘則為妻奔是妾不堪主祀奉蘋蘩終知
君家不可住其奈出門無去處豈無父母在髙堂亦有
親情滿故鄉潛來更不通消息今日悲羞歸不得為君
一日恩悞妾百年身寄言癡小人家女慎勿將身輕許
人
　　　　官牛
官牛官牛駕官車滻水岸邉般載沙一石沙㡬斤重朝
載草載將何用載向五門官道西緑槐隂下鋪沙堤昨
來新拜右丞相恐怕泥塗汚馬蹄右丞相馬蹄踏沙雖
浄㓗牛領牽車欲流血右丞相但能濟人治國調隂陽
官牛領穿亦無妨
　　　　紫毫筆
紫毫筆尖如錐兮利如刀江南石上有老兔喫竹飲泉
生紫毫宣城之人采為筆千萬毛中揀一毫毫雖輕功
甚重管勒工名充嵗貢君兮臣兮勿輕用勿輕用將何
如願賜東西府御史願頒左右臺起居搦管趨入黄金
闕抽毫立在白玉除臣有姦邪正衙奏君有動言直筆
書起居郎侍御史爾知紫毫不易致每嵗宣城進筆時
紫毫之價如金貴慎勿空將彈失儀慎勿空將録制詞
　　　　隋堤桺
　　　　　通典曰隋煬帝大業初發河南諸郡男女
　　　　　百餘萬開通濟渠自西苑引榖洛水逹于
　　　　　河又引河通于淮海大業拾遺記曰煬帝
　　　　　將幸江都命雲屯將軍􁓔祜謀濬黃河入
　　　　　汴堤使勝巨艦所謂隋堤也
隋堤桺嵗久年深盡衰朽風飄飄兮雨蕭蕭三株兩株
汴河口老枝病葉愁殺人曾經大業年中春大業年中
煬天子種桺成行夾流水西自黃河東至淮緑影一千
三百里大業末年春草月桺色如煙絮如雪南幸江都
恣佚遊應將此桺繫龍舟紫髯郎將護錦纜青娥御史
直迷樓海内財力此時竭舟中歌笑何日休上荒下困
勢不久宗社之危如綴旒煬天子自言福祚長無窮豈
知皇子封酅公龍舟未過彭城閣義旗已入長安宫蕭
墻禍生人事變晏駕不得歸秦中土墳數尺何處塟吴
公臺下多悲風二百年來汴河路沙草和煙朝復暮後
王何以鑒前王請看隋堤亾國樹
　　　　草茫茫
草茫茫土蒼蒼蒼蒼茫茫在何處驪山脚下秦皇墓墓
中下錮三重泉當時自以為深固下流水銀象江海上
綴珠光作烏兔别爲天地於其間擬將富貴隨身去一
朝盗掘墳陵破龍椁神堂三月火可憐寳玉歸人間暫
借泉中買身禍奢者狼籍儉者安一凶一吉在眼前憑
君囘首向南望漢文塟在霸陵原
　　　　古塜狐
古塜狐妖且老化爲婦人顔色好頭變雲鬟面變妝大
尾曵作長紅裳徐徐行傍荒村路日欲草時人静處或
歌或舞或悲啼翠睂不動花顔低忽然一笑千萬態見
者十人八九迷假色迷人猶若是眞色迷人應過此彼
眞此假俱迷人人心惡假貴重眞狐假女妖害猶淺一
朝一夕迷人眼女爲狐媚害即深日長月長溺人心何
况褒妲之色善蠱惑能喪人家覆人國君看為害淺深
間豈將假色同真色
　　　　黑潭龍
黑潭水深色如墨傳有神龍人不識潭上架屋官立祠
龍不能神人神之豐凶水旱與疾疫鄉里皆言龍所為
家家養豚漉清酒朝祈草賽依巫口神之來兮風飄飄
紙錢動兮錦傘揺神之去兮風亦静香火滅兮盃盤冷
肉堆潭岸石酒潑廟前草不知龍神饗幾多林䑕山狐
長醉飽狐何幸豚何辜年年殺豚將餧狐狐假龍神殺
豚盡九重泉底龍知無
　　　　天可度
天可度地可量唯有人心不可防但見丹誠赤如血誰
知偽言巧似簧勸君掩鼻君莫掩使君夫婦為參商勸
君掇蜂君莫掇使君父子成豺狼海底魚兮天上鳥髙
可射兮深可釣唯有人心相對時咫尺之間不能料君
不見李義府之輩笑欣欣笑中有刀潛殺人隂陽神變
皆可測不測人間笑是瞋
　　　　秦吉了
　　　　　唐書樂志曰嶺南有鳥似鸜鵒而稍大乍
　　　　　視之不相分辨籠養久則能言無不通南
　　　　　人謂之吉了開元初廣州獻之聲音雄重
　　　　　委曲識人情惠於鸚鵡逺矣漢書武帝夲
　　　　　紀書南越獻馴象能言鳥即吉了也
秦吉了出南中彩毛青黑花頸紅耳聰心惠舌端巧鳥
語人言無不通昨日長爪鳶今朝大觜鳥鳶梢乳鷰一
窠覆烏啄母雞雙眼枯雞號墮地鷰驚去然後拾卵攫
其鶵豈無鵰與鶚嗉中肉飽不肯搏亦有鸞鶴羣閒立
颺高如不聞秦吉了人云爾是能言鳥豈不見雞鷰之
寃苦吾聞鳯凰百鳥主爾竟不為鳯凰之前致一言安
用噪噪閒言語
　　　　鵶九劒
歐冶子死千年後精靈暗授張鵶九鵶九鑄劒吴山中
天與日時神借功金鐡騰精火翻焰踴躍求為鏌鎁劒
劒成未試十餘年有客持金買一觀誰知開匣長思用
三尺青虵不肯蟠客有心劒無口客代劒言告鵶九君
勿矜我玉可切君勿誇我鍾可刜不如持我決浮雲無令
漫漫蔽白日為君使無私之光及萬物蟄蟲昭蘇萌草出
　　　　采詩官
　　　　　漢書藝文志曰哀樂之心感而歌詠之聲
　　　　　發誦其言謂之詩詠其聲謂之歌故古有
　　　　　采詩之官王者所以觀風俗知得失自考
　　　　　政也食貨志曰孟春之月行人振木鐸徇
　　　　　于路以采詩獻之大師比其音律以獻於
　　　　　天子采詩謂采取怨刺之詩也
采詩官采詩聽謌導人言言者無罪聞者誡下流上通
上下泰周滅秦興至隋氏十代采詩宫不置郊廟登歌
讚君美樂府豔詞悅君意若求興諭規刺言萬句千章
無一字不是章句無規刺漸及朝廷絶諷議諍臣杜口
為冗員諫鼓髙懸作虚器一人負扆常端黙百辟入門
兩自媚夕郎所賀皆徳音春官每奏唯祥瑞君之堂兮
千里逺君之門兮九重閟君耳唯聞堂上言君眼不見
門前事貪吏害民無所忌奸臣蔽君無所畏君不見厲
王胡亥之末年羣臣有利君無利君兮君兮願聽此欲
開壅蔽逺人情先向歌詩求諷刺
樂府詩集巻第九十九(終)東呉毛晉訂正
樂府詩集巻第一百
　　　　　　　太原　郭茂倩　編次
　　新樂府
　　　樂府倚曲　温庭筠
　　　　漢皇迎春辭
草芊芊晴掃煙宫城大錦紅殷鮮海日如融照仙掌淮
王小隊纓鈴響獵獵東風展燄旗畫神金甲蔥籠網鉅
公步輦迎句芒複道掃塵鸞篲長豹尾竿前趙飛鷰桺
風吹盡睂間黄碧草含情杏花喜上林鸎轉遊絲起寳
馬揺環萬騎歸恩光暗入簾櫳裏
　　　　夜宴謡
長釵墜髮雙蜻蜓碧盡山斜開畫屏虬鬚公子五侯客
一飲千鍾如建瓴鸞咽姹唱圜無節睂斂湘煙袖回雪
清夜恩情四座同莫令溝水東西别亭亭蠟淚香珠濺
闇露小(曉/一作)風羅幕寒飄飄(飄颻/一作)㦸帶儼相次二十四
枝龍畫竿裂管縈弦共繁曲芳罇細浪傾春淥髙樓客
散杏花多脉脉新蟾如瞪目
　　　　蓮浦謡
鳴橈軋軋溪溶溶廢綠平煙吴苑東水清蓮媚兩相向
鏡裏見愁愁更紅白馬金鞭大堤上西江日夕多風浪
荷心有露似驪珠不是真圓亦搖蕩
　　　　遐水謠
天兵九月渡遐水馬踏沙鳴雁聲起殺氣空髙萬里情
塞寒如箭傷眸子狼煙堡上霜漫漫枯葉飄(號/一作)風天
地乾犀帶䑕裘無暖色清光烱冷黄金鞍虜塵如霧罩
(昬/一作)亭障隴首年年漢飛將麟閣無名期未歸樓中思
婦徒相望
　　　　曉仙謠
玉妃喚月歸海宫月色澹白涵春空銀河欲轉星靨靨
雪浪疊山埋早紅宫花有露如新淚小苑茸茸(藂藂/一作)入
寒翠綺閣空傳唱漏聲網軒未辨凌雲字遙遥珠帳連
湘煙鶴扇如霜金骨仙碧簫曲盡綵霞動下視九州皆
悄然秦玉女騎紅尾鳯乘(半/一作)空回首晨雞弄霧葢狂
塵億兆家世人猶作牽情夢
　　　　水仙謠
水客夜騎紅鯉魚赤鸞雙鶴蓬瀛書輕塵不起雨新霽
萬里孤光含碧虚露魄冠輕見雲髮寒絲七柱香泉咽
夜深天碧亂山姿光碎玉(平/一作)波滿船月
　　　　東峰歌
錦礫潺湲玉溪水曉来微雨蕉(藤/一作)花紫冉冉山雞紅
尾長一聲樵斧驚飛起松刺梳空石差齒煙香風軟人
參蘂陽崖一夢伴雲根仙菌靈芝夢魂裏
　　　　罩魚歌
朝罩罩城東(南/一作)草罩罩城西兩漿鳴幽幽蓮子相髙
低持罩入深水金鱗大如手魚尾迸圜波千珠落湘藕
風颸颸雨離離菱尖茭刺鸂鶒飛水連網眼白如影淅
瀝蓬聲寒㸃微楚岸有花花葢屋金塘桺色前溪曲悠
溶杳若去無窮五色澄潭鴨頭緑
　　　　生禖屏風歌
玉墀暗接崑崙井井上無人金索冷畵壁隂森九子堂
階前細月鋪花影繡屏銀鴨香蓊濛天上夢歸花繞叢
宜男漫作後庭草不似櫻桃千子紅
　　　　湘宫人歌
池塘芳意溼夜半東風起生綠畵羅屏金壺貯春水黄
粉楚宫人方飛(芳花/一作)玉刻鱗娟娟照棋燭不語兩含嚬
　　　　太液池歌
　　　　　漢書曰建章宫北有太液池池中有蓬萊
　　　　　方丈瀛州象神山也顔師古曰太液池者
　　　　　言其津潤所及廣也
腥鮮龍氣連清防花風漾漾吹細光疊瀾不定照天井
倒影蕩揺晴翠長平碧淺春生緑塘雲容雨態連青蒼
夜深銀漢通柏梁二十八宿朝玉堂
　　　　雞鳴埭歌
南朝天子射雉時銀河耿耿星參差銅壺漏斷夢初覺
寳馬塵髙人未知魚躍蓮東蕩宫沼濛濛御桺懸棲鳥
紅妝萬户鏡中春碧樹一聲天下曉盤踞勢窮三百年
朱方殺氣成愁煙彗星拂地浪連海戰鼓渡江塵漲天
繡龍畫雉填宫井野火風驅燒九鼎殿巢江鷰砌生蒿
十二金人霜烱烱芊綿平綠臺城基暖色春空荒古陂
寧知玉樹後庭曲畱待野棠如雪枝
　　　　雉場歌
茭葉萋萋接煙樹雞鳴埭上梨花露彩仗鏘鏘已合圍
繡翎白頸遥相妒鵰尾扇張金縷髙碎鈴素拂驪駒豪
緑場紅跡未相接箭發銅牙傷彩毛麥壟桑隂小山晚
六虬歸去凝笳逺城頭却望幾含情青畆春蕪連古苑
　　　　東郊行
鬪雞臺下東西道桺覆班䳡(騅/一作)蝶縈草坱靄韶容鎖
澹愁青筐葉盡蠶應老緑渚幽香注(生/一作)白蘋差差小
浪吹魚鱗王孫騎馬有歸意林彩空中(著空/一作)如細塵安
得一生(人主/一作)各相守燒船破棧休馳走世上方應無别
離路傍更長千枝桺
　　　　春野行
草淺淺春如翦花壓李娘愁飢蠶欲成蠒東城年少氣
堂堂金丸驚起雙鴛鴦含羞更問衛公子月到枕前春
夢長
　　　　呉苑行
錦雉雙飛梅結子平春逺緑牕中起呉江澹畫水連空
三尺屏風隔千里小苑有門紅扇開天絲舞蝶俱(共/一作)
徘徊綺戸雕楹長若此韶光嵗嵗如歸來
　　　　塞寒行
燕弓弦勁霜封瓦撲䔩寒雕睇平野一㸃黄塵起雁喧
白龍堆下午蹄馬河源怒濁風如刀翦斷朔雲天更髙
晚出榆闗逐征北驚沙飛迸衝貂袍心許凌烟名不滅
年年錦字傷離别彩毫一畫竟何榮空使青樓泣(淚/一作)
成血
　　　　臺城曉朝曲
司馬門前火千炬䦨干星斗天將曙朱網龕驂丞相車
曉隨疊鼓朝天去博山鏡樹香䒠茸裊裊浮航金畫龍
大江斂勢避宸極兩闕深嚴煙翠濃
　　　　走馬樓三更曲
春姿暖氣昬神沼李樹拳枝紫牙小玉皇夜入未央宫
長火千條照棲鳥馬過平橋通畫堂虎蟠龍㦸風悠揚
簾閒清唱報寒㸃丙舎無人遺燼香
　　　　春曉曲
家臨長信往來道乳燕雙雙拂煙草油壁車輕金犢肥
流蘇帳曉春雞早籠中嬌鳥暖猶睡簾外落花閒不埽
衰桃一樹近前池似惜紅顔鏡中老
　　　　惜春詞
百舌問花花不語低回似恨横塘雨蜂争粉蘂蝶分香
不似垂楊惜金縷願君畱得長妖韶莫逐東風還蕩揺
秦女含嚬向煙月愁紅帶露空迢迢
　　　　春愁曲
紅絲穿露珠簾冷百尺啞啞下纎綆逺翠愁山入臥屏
兩重雲母空烘影凉簪墜髮春眠重玉兔煴香(氤/一作)桺
如夢錦疊空牀萎墮紅颸颸掃尾雙金鳯蜂喧蝶駐俱
(戲/一作)悠揚桺拂赤欄纎草長覺後梨花委平緑春風和
雨吹池塘
　　　　春洲曲
韶光染色如蛾翠緑涇紅鮮水容媚蘇小慵多蘭渚閒
融融浦日鵁鶄寐紫騮蹀躞金銜嘶岸上揚鞭煙草迷
門外平橋連桺堤歸來晚樹黄鸎啼
　　　　晚歸曲
格格水禽飛帶波孤光斜起夕陽多湖西山淺似相笑
菱刺惹衣攢黛蛾青絲繫船向江木蘭牙出土呉江曲
水極晴揺泛灎紅草平春染煙緜綠玉鞭騎馬白玉(作/一)
(叛/楊)兒刻金作鳯光參差丁丁暖漏滴花影催入景陽人
不知彎堤弱桺遙相囑雀扇團圜掩香玉蓮塘艇子歸
不歸桺闇桑濃聞布榖
　　　　湘東宴曲
湘東宴夜金貂人楚女含情嬌翠嚬玉管將吹挿鈿帶
錦囊斜拂雙騏驎重城漏斷孤帆去唯恐瓊籖報天曙
萬戸沈沈碧樹圜雲飛雨散知何處欲上香車俱脉脉
清歌響斷銀屏隔堤外紅塵蠟(蜜/一作)炬歸樓前澹月連
天白
　　　　照影曲
景陽妝罷瓊窗暖欲照澄朙香步懶橋上衣多抱彩雲
金鱗不動春塘滿黄印額山輕為塵翠鮮紅穉俱含嚬
桃花百媚如欲語曾為無雙今兩身
　　　　舞衣曲
藕腸纎縷抽輕春煙機漠漠嬌娥嚬金梭淅瀝透空薄
翦落交刀吹斷雲張家公子夜聞雨夜向蘭堂思楚舞
蟬衫麟帶壓愁香偷得鸎黄銷金縷(鶯鎖金縷/一作偷得黄)管含
蘭氣嬌語悲胡槽雪腕鴛鴦絲芙蓉力弱應難定楊桺
風多不自持迴頭笑語西窗客星斗寥寥波脉脉不逐
秦王巻象牀滿樓朙月梨花白
　　　　故城曲
漠漠沙堤煙堤西雉子班雉聲何角角麥秀桑隂閒遊
絲蕩平緑朙滅時相續白馬金絡頭東風故城曲故城
殷貴嬪曾占未央春自從香骨化飛作馬蹄塵
　　　　蘭塘辭
塘水汪汪鳧唼喋憶上江南木蘭檝繡頸金鬚蕩倒光
團團皺緑雞頭葉露凝荷巻珠淨圜紫菱刺短浮根鮮
小姑歸晚紅妝淺鏡裏芙蓉照水鮮東溝潏潏勞回首
欲寄一杯瓊液酒知道無郎却有情長敎月照相思桺
　　　　碌碌古詞
左亦不碌碌右亦不碌碌野草自根肥嬴牛生建犢融
蠟作杏蔕男兒不戀家春風破紅意女頰如桃花忠言
未見信巧語翻咨嗟一鞘無兩刀徒勞油壁車
　　　　昆朙池水戰辭
汪汪積水連碧空重疊細紋交斂紅赤帝龍孫鱗甲怒
臨流一眄生隂風鼉鼓三聲報天子雕旗(旌/一作)戰艦凌
波起雷吼濤驚白若山石鯨眼裂蟠蛟死滇池海浪相
喧豗青翰畫鷁相次來(旌相次來/一作青幟白)箭羽槍纓三百萬
踏翻西海生塵埃茂陵仙去菱花老唼唼游魚近煙島
渺莽殘陽釣艇歸緑頭江鴨眠沙草
　　　　獵騎辭
早辭平扆殿夕奉湘南宴香兔抱微煙重鱗疊輕扇僕
飢使君馬雁避將軍箭寳柱惜離弦流黄悲赤縣理釵
低舞鬢换袖回歌靣晚桺未如絲春花已如霰所嗟故
里曲不及青樓燕
　　　樂府雜詠六首　陸龜䝉
　　　　雙吹管
長短裁浮筠參差作飛鳯髙樓朙月夜吹出江南弄
　　　　東飛鳧
裁得尺錦書欲寄東飛鳧脛短翅亦短雌雄戀菰蒲
　　　　花成子
春風等君意亦解欺桃李寫得去時真歸來不相似
　　　　月成弦
孤光照還沒轉益傷離别妾若是姮娥長圜不敎缺
　　　　孤獨怨
前回邉使至聞道交河戰坐想鼓鞞聲寸心攢百箭
　　　　金吾子
嫁得金吾子長聞輕薄名君心如不重妾腰徒自輕
　　　正樂府十首　皮日休
　　　　　正樂府皮日休所作也其意以樂府者盖
　　　　　古聖王採天下之詩欲以觀民風之美惡
　　　　　而被之管弦以為訓戒非特以魏晉之侈
　　　　　麗梁陳之浮豔而謂之樂府也故取其可
　　　　　悲可懼者著於歌詠凡十篇名之曰正樂
　　　　　府
　　　　卒妻悲
河隍戍卒去一半多不回家有半菽食身為一囊灰官
吏按其籍伍中斥其妻處處魯人髽家家𣏌婦哀少者
任用(所/一作)歸老者無所攜况當札瘥年米粒如瓊瑰纍
纍作餓殍見之心若摧其夫死鋒刃其室委塵埃其命
即用矣其賞安在哉豈無黔敖恩救此窮餓骸誰知白
屋士念此翻欸欸
　　　　橡媪歎
秋深橡子熟散落榛蕪崗傴傴黄髮媪拾之踐晨霜移
時始盈掬盡日方滿筐幾曝復幾蒸用作三冬糧山前
有熟稲紫穟襲人香細穫又精舂粒粒如玉璫持之納
于官私室無倉箱如何一石餘只作五斗量狡吏不畏
刑貪官不避贓農時作私債農畢歸官倉自冬及于春
橡實誑飢腸吾聞田成子詐仁猶自王吁嗟逢橡媪不
覺淚沾裳
　　　　貪官怨
國家省闥吏賞之皆與位素來不知書豈能精吏理大
者或宰邑小者皆尉史愚者若混沌毒者如雄虺傷哉
堯舜民肉袒受鞭箠吾聞古聖王天下無遺士朝廷及
下邑治者皆仁義國家選賢良定制兼拘忌所以用此
徒令之充禄仕何不廣取人何不廣歴試下位既賢哉
上位何如矣胥徒賞以財俊造悉為吏天下若不平吾
當甘棄市
　　　　農父謠
農父寃苦辛向我述其情難將一人農可備十人征如
何江淮粟輓漕輸咸京黄河水如電一半沉與傾均輸
利其事識司安敢評三川豈不農三輔豈不耕奚不車
其粟用以供天兵美哉農父言何計逹王程
　　　　路臣恨
路臣何方來去馬真如龍行驕不動塵滿轡金瓏璁有
人自天來將避荆棘叢獰呼不覺止推下蒼黄中十夫
制鞭䇿御之如驚鴻日行六七郵瞥若雁無蹤路臣慎
勿愬愬則刑爾躬軍期方似雨天命正如風七雄戰争
時賔旅猶自通何如太平世動步却途窮
　　　　賤貢士
南越貢珠璣西蜀進羅綺到京未晨旦一一見天子如
何賢與俊為貢賤如此所知不可求敢望前席事吾聞
古聖人射宫親選士不肖盡屏跡賢能皆得位所以謂
得人所以稱多士歎息幾編書時哉又何異
　　　　頌夷臣
夷臣夲學外仍善唐文字吾人本尚捨何况夷臣事所
以不學者反為夷臣戲所以尸祿人反為夷臣忌吁嗟
蕐風衰何嘗不由是
　　　　惜義鳥
啇顔多義鳥義鳥實可嗟危巢年纍纍隐在栳木花他
巢若有雛乳之如一家他巢若遭捕投之同一羅啇人
每秋貢所貢復如何飽以稲粱滋飾以組繡蕐惜哉仁
義禽委戲於宫娥吾聞鳯之貴仁義亦足夸所以不遭
捕葢緣生不多
　　　　誚虚器
襄陽作髹器中有庫露真持以遺北虜紿云生有神每
歳走其使所費如雲屯吾聞古聖王修徳來遠人未聞
作巧詐用欺禽獸君吾道尚如此戎心安足云如何漢
宣帝却得呼韓臣
　　　　哀隴民
隴山千萬仭鸚鵡巢其巔窮危又極險其山獨不全蚩
蚩隴之民懸度如登天空中覘其巢堕者争紛然百禽
不得一十人九死焉隴川有戍卒戍卒亦不閒將命提
雕籠直到金堂前彼毛不自珍彼舌不自言胡為輕人
命奉此翫好端吾聞古聖王珍禽皆捨旃今此隴民屬
每嵗啼漣漣
　　樂盖六藝之一也樂部諸書孟堅著諸經籍之首
　　貴與列諸經鮮之後陳氏直厠諸子錄雜藝之間
　　愈趋而愈微眇迨陳三山撰樂書二百卷凡雅俗
　　胡部音噐歌舞下及優伶雜戯無不脩載博則博
　　矣但腐氣逼人而泉飛雲散之趣湮没殆盡能不
　　為之三歎邪太原郭茂倩集樂府詩一百卷采陶
　　唐迄李唐歌謠辭曲略無遣軼可謂抗行周雅長
　　揖楚詞當與三百篇並垂不朽惜乎至元間童萬
　　元家本凡目錄小序率意節略歲月既久黵滅不
　　能句讀回匄大宗伯錢師榮木樓所蔵宋刻毛自
　　讎正九閲月而告成恨未得徐陵王臺新錄吴競
　　古樂府詞並付築氏耳虞山毛晉識
樂府詩集巻第一百
