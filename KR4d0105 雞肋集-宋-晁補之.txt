#+TITLE: 雞肋集-宋-晁補之
#+DATE: 2016-06-11 12:24:43
#+SOURCE: github.com/kanripo/KR4d0105 master f6ed4b56                
濟壮晁先生雞肋集序
雞肋集左朝奉郎秘書省著
作郎充秘閣校理國史編脩
官濟北晁補主无咎自名其所
為詩文也夫物有質者必有文
文者質主所㕥辨也古主立言
者當主采居論説諷詬應物
接事不能無言非席豹犬羊
之異也食主則無所得棄主則
可惜其雞肋采故裒而蔵之
謂之雞肋集元祐九年二月旦
日序
濟北晁先生雞肋集總目
　巻第一　巻第二
　　　古賦　古賦
　巻第三　巻第四
　　　辭　古詩
　巻第五　巻第六
　　　古詩　古詩
　巻第七　巻第八
　　　古詩　古詩
　巻第九　巻第十
　　　古詩　古詩
　巻第十一　巻第十二
　　　古詩　古詩
　巻第十三　巻第十四
　　　古詩　古詩
　巻第十五　巻第十六
　　　律詩　律詩
　巻第十七　卷第十八
　　　律詩　律詩
　巻第十九　巻第二十
　　　絶句　絶句
　巻第二十一　巻第二十二
　　　絶句　絶句
　巻第二十三　巻第二十四
　　　挽辭　上書
　巻第二十五　巻第二十六
　　　罪言　河議
　巻第二十七　巻第二十八
　　　雜著　雜著
　巻第二十九　巻第三十
　　　記　記
　巻第三十一　巻第三十二
　　　記　銘贊
　巻第三十三　巻第三十四
　　　題跋　序
　巻第三十五　巻第三十六
　　　序　離騷序
　巻第三十七　巻第三十八
　　　策問　策問
　巻第三十九　巻第四十
　　　策問　春秋雜論
　巻第四十一　巻第四十二
　　　春秋雜論　西漢雜論
　巻第四十三　巻第四十四
　　　西漢雜論　西漢雜論
　巻第四十五　巻第四十六
　　　唐舊書雜論　唐舊書雜論
　巻第四十七　巻第四十八
　　　唐舊書雜論　唐舊書雜論
　巻第四十九　巻第五十
　　　唐舊書雜論　五代雜論
　巻第五十一　巻第五十二
　　　書　書
　巻第五十三　卷第五十四
　　　奏狀　表
　巻第五十五　巻第五十六
　　　表　啓
　巻第五十七　巻第五十八
　　　啓　啓
　巻第五十九　巻第六十
　　　啓　祭文
　巻第六十一　巻第六十二
　　　祭文　傳行狀
　巻第六十三　巻第六十四
　　　墓表　墓誌銘
　巻第六十五　巻第六十六
　　　墓誌銘　墓誌銘
　巻第六十七　巻第六十八
　　　墓誌銘　墓誌銘
　巻第六十九　巻第七十
　　　釋氏贊疏　釋氏贊疏
濟北晁先生雞肋集總目(終)
濟北晁先生雞肋集目錄
　第一卷
　　古賦
　　　求志賦(澤求志附)
　　　夢覿賦
　　　坐愁賦
　　　坐進庵賦

濟北晁先生雞肋集目錄(終)
濟北晁先生雞肋集卷第一
　古賦四首
　　求志賦(釋求志附)
幼余不自知憃兮願求古人而與之游髙平邑於
大野兮魯東鄙而北鄒固余心其悃款兮求前聖
又不逺豈無鄰莫可與謀兮冶邴氏而俗泮幽離
房誠不忍兮棄此而莫能歲執徐之靑陽兮余先
子乎東征横武林之大江兮暀始寧之南邑路㑹
稽以周流兮求歴山之所在㫺封嵎之世守兮以
後夫而致刑越懲恥於夫椒兮進樵女而抑心懿
二臣以國霸兮卒焉異夫出處行束薪而自言兮
妻不忍而求去助申威於司馬兮卒隕聲以淮南
盱訴死於婆娑兮悲綽約之亦殲彼章陳之詭嘯
兮既􁂚眙於甲夜何仲御之清激兮而亦云駭夫
觀者紛囘穴其莫識兮泮千載而迹陳思苗山猶
若兹兮又何悲乎曲水惟鄭公之志約兮逢神人
焉靡求山􁖶峍而谷䊸兮風瀏瀏乎旦草耿吾何
不可畱此土兮竊悲越人之禨豈其食鮭而化音
兮無所用吾之緌冬曚曚其多雨兮夏癉熱以生
蠚溪水之淺㴱兮舟上下而擊石吾遵夏葢之山
兮聊以觀乎逺海吾先子之初服兮羌董道而不
改小人之有心兮猶不假器末余從於東安兮依
哲人而聞誼蜀蘇子之有􁍭兮漢遺化而多儒往
者其不可及兮曷不從子之廬朝余食乎山中夕
余宿乎江上悲世俗之近市兮余安能忍而與之
皆徃余令樓季為右兮使王陽前余世解轡而馳
石兮緬余得此坦塗良吾輈使環灂兮宻吾牙使
撲屬攬九州而顧懷兮夫安知余力之不足遘余
生之罹閔兮㱕將母乎故都伏里門而畏鄰兮幽
獨守此四隅時命大謬兮吾迋迋欲何之慨永夏
之宜養兮霜薆然其萃之増歔欷以啜泣兮殺身
其安可宇摧榮而藩穴兮雀鼠去而不舍憯四序
之不淹兮春藹藹其既菲攬卉木猶若兹兮吾獨
不聊此時悲予仲之婉孌兮饒其心以詩禮吾不
能操贏而坐閭兮耘東山而自食歲旱暵而不雨
兮螟又生余之塲屬歲秋之有榖兮河出墳而湯
湯於陵子之終褊兮井上李其猶飽服芬芳而潔
腹兮夫豈不足以忘老衆虒豸而好朝兮咸得時
而的㿨持衣裘而鬻暑兮余固知余賈之不售思
遐舉而莫從兮心䊸軫而衋傷訊黄石以吉凶兮
棊十二而星羅曰凷小基大兮何有顚沛既非初
志之敢期兮曾何以知其所繫頮淸濟以去垢兮
芝九莖而為華宵倚楹而悲詫兮疇獨憂余之無
家蕭苑候之慷慨兮孰云非食之故濟澶淵之靈
津兮横中流而飈怒思城闕之挑達兮勉踵夫㫺
之人羿之志於彀兮亦反求夫余身小人不知學
禮兮畏罪罟之所尋宋七世之炳靈兮皇純佑此
下土舉賢而授能兮哀焭獨此黎庶牧羊而肥兮
式亦用夫有聞辟雍之洋洋兮宇干日而糾紛連
衽以成雲兮汗而為雨豈余不足於同門兮獨惆
悵而延竚先事而後得兮惟其食者之責舉九鼎
於鯢淵兮亦人假夫一臂余張子之好脩兮蹇博
大而無朋雪霏霏而宇凍兮松柏不改其青固黄
子嘗語余兮曰此是為明月雖工師不以佩兮保
厥美亦未艾彼喔咿為已甚兮羌浮石而沈木子
雲之好思兮亦衆誶其寂寞虞氏之為政兮舉五
臣而與言彼霡霂之射谷兮何足以容江潭之鱣
衆不察余之情兮求余初猶未沬超孤舉而逺尋
兮唯夫不足而論世良恫韓而成漢兮皓保惠而
悟高成功則去兮曾何足以介其一毛融躬行既
卒驕兮禹服義亦太靡陳輜車與椉馬兮桓榮亦
酋乎富貴蕃居室其不理兮滂之志以四海允膺
之激烈兮羌不以生而昧義意豈弟神所嘏兮固
何以罹此之不祥豈其莫忍鄰之捽兮紛救鬬而
得傷嘉林宗之善裁兮要成敗以不失寧遵不知
時之可為兮行漁瀨以畢世喟嵇康之蹈盡兮愧
孫子其安補阮清舌而咎目兮潛固自識而逺去
謂道不可為兮為者敗之衆窢然咸不畱兮惟至
人焉在之泮千祀而語鄰兮孰與至人之服意神
龍之椉雲兮吾欲從焉以足士生各有遇兮吾何
為侘傺乎此時曾藿菽不足以化兮求余身其庶
幾滋蘭以㫖蓄兮菊以為糗修忠信以抑躁兮夫
安知余時之後圖前聖吾永賴兮攬百子與竝輿
時翺翔於道奥兮歷年歲以爲娛
　　釋求志
求志自敘也予從先人寓鉅野又從先人仕㑹稽
又從先人仕杭余仕於澶仕於魏而後仕於大學
故求志所敘如此高平邑於大野謂高平鉅野縣
也魯人好文學而獨邴氏以冶富魯人所以去文
學趨利者以邴氏故也是見地理志貨殖傳離房
别房也揚雄云芳酷烈而不聞兮不如襞而幽之
離房武林餘杭也始寧上虞也歷山舜所耕也封
嵎防封氏禹執而戮之者也夫椒吳所棲勾踐之
山而西施葢樵家女二臣大夫種范蠡信威司馬
者嚴助也曹娥父名盱章陳云者章丹陳珠二女
巫夜祠詭嘯夏統見而驚走者也而仲御亦嘗見
賈充叩舷吳歌致風雲予怪之仲御夏統字也苗
山即㑹稽山曲水永和諸君所集處鄭弘遇神人
於若耶溪云願旦南風草北風夏葢上虞海旁山
名自此以上上虞事東安杭州新城也予始見睂
山蘇公於杭故云末予從於東安兮依哲人而聞
誼樓季古善御者王陽不馳九折坂者也予自謂
至此乃知學之所趨猶出荆棘險阻得大塗而思
騖也環灂樸屬􁕪工治車説車君子之器車工而
後可以致逺君子修而後可以涉世自此以上新
城事將母故都予喪先人㱕濟時也予仲無斁也
東山濟東郭予所田處比二年不雨河決卒不穫
於陵子於陵仲子也虒豸猶參差見甘泉賦趣市
者平旦側肩爭門而入日草之後掉臂而不顧故
云衆虒豸而好朝謂干時者也世所用卜靈棊者
曰是為黄石書始予免喪占之繇曰􁏷小至大無
有顚沛予自謂非予志所期也頮淸濟而以芝為
華以况余不敢汙以干時倚楹魯漆室女中宵悲
嘯鄰人疑其欲嫁者也蕭望之嘗為小苑東門候
自謂各從其志予草之澶淵予為掾時事挑達予
敎授北京時事予去北京為太學正故曰辟雍之
洋洋鯢桓九淵名舉鼎九淵非一臂力然一臂亦
有助也張子予太學同舍文潛也文潛不茍合於
人黄魯直為明月篇遺之曰天地具美兮生此明
月陞白虹兮貫朝日予愛之浮石沈木無是道也
而誣善者其言嘗類此大才而小使之譬霡霂非
鱣所游也求斯世而莫予知也則思古人焉孟子
所謂是以論其世也故曰惟夫不足而論世自恫
韓成漢至潛固自識而逺去皆論世之事也馬融
張禹驕靡桓榮以車馬夸弟子皆不足言陳蕃范
滂王允李膺李固以忠殺身亦可傷矣夫惟無心
於為者為能為天下張良四皓所以成也知其不
可而不為則若林宗淵明可矣有光武而嚴陵去
之非也遵陵也阮籍在晉人中頗能自濁口不臧
否人物而為靑白眼殆矣故曰阮清舌而咎目也
餘子傖攘小人之中如捧土救河潰卒與之俱溺
豈不痛乎故曰為者敗之懲數子之為而敗而不
知時之可為又蔽矣而予又不足為也故終欲求
之予身
　　夢覿賦
歲閼逢之涒灘兮前日至而匪思夢啾耳之薨薨
兮蓊靑蠅其羾􁍃咸南徙而未逝兮遺其矢如散
絲余俛避而不汙兮一媼背之淋漓脗不知其可
穢兮偶竝趨於西帷媼左目之宂枯兮蓱四五其
萃之旁兩媼之無言兮亦依帷而靡期朝怛寤而
自診兮營營發詩而可知蹇俱翔而遺矢兮技止
此其奚為惟一盲而兩默兮與目蓱為何禨豈眇
視不足與明兮蓱非寄而終離羌何為而眹此兮
神無心而罔私拜受神祥兮編之冊詞文女三之
為姦兮比匪人而惡之微夫周公之為見兮迕若
此其余衰欲徼福則安敢兮問故老其増疑茍不
汚為巳免兮謝三媼之難知
　　坐愁賦
魯人閻子仲武行年七十四躬耕於鄙歲旱不入
而色藜藿促鼔其琴作坐愁之聲嘗所與游晁子
補之恐其傷也為作坐愁賦假翁與過者語以解
之其詞曰
彼何人而處廓兮匪三閭而獨醒鬢毛毶其雪糅
兮眸子瞭其星明塊獨守此中野兮囷無禾而㸑
清拂素琴之浮埃理坐愁之遺聲忽推几而睨天
送飛鴻之杳㝠或過其前曰有心哉然何求㫺林
類之行歌云既老而無憂翁年運而德加翁何為
乎坐愁翁偶顧而若聞猶援琴而不捨曰子非魯
之儒服者耶何以不知漆室女者晝輟紝而淫思
宵倚楹而悲咤彼淺哉其量人匪魯憂而欲嫁豈
不誤耶吾亦傷夫魯之君子㫺在厄而不糝賜自
殖而何誅顧椉軒而中紺羌同道而恥兹廼長饑
乎囘憲彼林類其何人雖信賢而獨善或者曰未
既也請言翁之近者㫺蘇門之遯民縆枯桐之一
絃匪無絃之寂默異五絃之啾諠對阮子惟長嘯
為嵇生纔一言人欲怒之戲排諸淵勃窣而出則
又粲然彼何知夫坐愁幾躚躚乎樂天矣然聖人
猶以謂樂天有憂之大者也况憂人之憂豈有既
哉於是翁泛然可油然謝曰憂樂外矣吾當虚之
　　坐進庵賦
有物于此無梁無柱圓廣六尺非囷非窌粟米之
宅上䝉藁秸下履瓴甋塗墁晦外中腹純白平時
鼠竄俯仰不迫主人懵學敢謁之客客曰此夫外
丘阜而内穴谷者歟上荷笠而下湊輻者歟首枝
撐而身純束者歟有登降而無阼賔者歟混沌既
死竅鑿乃張牖則有目户則有吭橧巢營窟太古
所藏周旋無間病於徳方邑都莫賢原野則良者
歟雖然可以五人羣居宇宙有餘不可以八口次
且孰知婦姑彊名坐進其實中虛聞諸博識是謂
廜㢝

濟北晁先生雞肋集卷第一
濟北晁先生雞肋集目錄
　第二卷
　　古賦
　　　北渚亭賦
　　　是是堂賦
　　　北京官舍後梨花賦
　　　後招魂賦
　　　披榛亭賦

濟北晁先生雞肋集目錄(終)
濟北晁先生雞肋集卷第二
　古賦五首
　　北渚亭賦
北渚亭熙寧五年集賢挍理南豐曾侯鞏守齊之
所作也蓋取杜甫宴歷下亭詩以名之所謂東藩
駐皁葢北渚凌清河者也風雨廢久州人思侯猶
能道之後二十一年而祕閣挍理南陽晁補之來
承守乏侯於補之丈人行辱出其後訪其遺文故
事廑有存者而圃多大木歷下亭又其最髙處也
舉首南望不知其有山嘗登所謂北渚之址則羣
峰屹然列於林上城郭井閭皆在其下陂湖迤邐
川原極望因太息語客想見侯經始之意曠然可
喜非特登東山小魯而已廼撤池南葦間壞亭徙
而復之或請記其事補之曰賦可也作北渚亭賦
其詞曰
登爽丘之故墟兮睇岱宗之獨立根旁礴而維坤
兮支扶疎而走隰跆琅邪與鉅野兮梁淸濟而北
出前湠漫而將屯兮後嶊嶉其相襲坯者扈者嶧
者峘者礐者磝者障魯屛齊曰惟歴山或肺附之
箕拱環連勢厓絶而脈泄兮萬源發於其間谷射
沙出􁎹淫潗濈瀺灂汨泌澎濞渤潏忽瀵起而成
川經營一國其利汾澮防為井沼壅為碓磑得平
而肆廼滉漾而滂沛經民閭而貫府舍兮渚為池
之千畞惟守之居面巖背阻邈闉闍之遺址兮肈
嘉名乎北渚悲經始之幾何兮牛羊牧而宇顚非
境勝之為難兮善擇勝之為難嘗試觀夫其園千
章之萩合抱之楊立而成阡躋歷下之岧嶤望南
山之孱顔脩榦大枝出櫩造天藐砠岫之蔽虧乍
髣髴其雲煙思僊人之樓居尚輕舉而髙飜盍駕
言其北游登斯渚而盤桓岡巒忽其翔舞萩楊眇
以如箸撫千里於一眒收城郭乎環堵其下坡湖
汗漫葭蘆無畔菱荷荇藻蘅荃杜茞衆物居之浩
若煙海歲秋八月草木始衰乃命罾罟觀漁其脽
鳴桹四合方舟順涯鱨鯉窘乎㴱塘兮鴻雁起於
中泜復有桂舫蘭枻浮游其中榜歌流唱自西徂
東纖餌投隈微鱗掛空客顧而嬉傾盂倒鍾明月
出於缺嶺夕陽眇其微紅天耿耿而益髙夜寥寥
其方中駭河漢之衝波披海岱之泠風恐此樂之
難畱兮願椉槎乎星渚期韓終與偓佺兮采芝英
乎瑶圃庶忘老而遺死兮路漫漫其脩阻於是酒
含太息中座語客曰自㫺太公奄有此丘是征五
侯桓公用之攘狄尊周方其盛時山河十二號稱
東秦臨菑遨樂中具五民秋田青丘實囿海濵而
薛又其小邑也區區之賦食三千人其彊孰與比
哉觀華不注朅其孤巘虎牙桀立芙蓉菡萏尚想
三周追奔執韅下車取飲僅以身免困責質於蕭
同尚何私乎紀甗而齊自是亦不競矣夸奪勢竆
雖彊安在事以日遷而山不改則物之可樂固不
可得而畱也認而有之來不可持所玩無故去何
必悲此齊侯之所雪涕而晏子之所竊嗤也今我
與客論古人則知迷屬有感而歔欷豈不重惑也
哉仕如行賈孰非逆旅託生理於四方固朝秦而
草楚曽無必於一笑尚何知乎千古於是客辴然
喜再拜舉觴而前曰凡主人言理實易求而我曠
然巳忘㫺憂使客常滿使酒不空請壽主人如漢
孔公主人亦辴然喜受飲反觴執客之手而言曰
詩固有之未見君子憂心忡忡旣見君子云乎不
樂再拜洗觴而酬客舍然大笑
　　是是堂賦
是是堂彭城劉子羲仲之所作也劉子讀古人書
則曰文王我師也周公豈欺我哉處今行巳則欲
就有道而正焉抑荀子所謂是是非非謂之智者
以名其堂而居之而南陽晁子補之聞而疑之曰
劉子果於自信果於不信人也哉夫理無常是事
無常非使天下舉以為非而劉子獨曰是將誰使
取正使天下舉以為是而劉子獨非之安得力而
勝諸嘗與劉子問津於無可無不可之塗而弭節
乎兩忘之圃夫安知吾是之所在故賦其名而連
犿其義則操吾戈以伐我者逺矣其詞曰
隘區中之無覩兮邈荒忽以逺求軼太始以為元
兮日與月之幾周本獲鼎之推筴兮四千歲其已
多謂過此或不逺兮世倐眒而謂何紛蛇身與牛
首兮詭變化之莫原神與民其雜糅兮或傳之於
余先川東南而辰西北兮余不知其何故憯絶維
與折柱兮又孔氏所不語莽湯革之相質兮駴一
世以共疑一身吾不自識兮疇莫覿而能知邅吾
輈乎八埏兮旋吾舳乎四海蘄不死之遺氓兮稽
吾聞之所在曰七聖至此而競迷兮羌誰使之正
女朅輕舉而逺游兮吾將從巫咸之所處離屯雲
以衞屬兮前犇霆使抗旌王良御以蹁躚兮何鼔
隠其砰磷渉横潢而櫂淹兮借斗車而轟轟九虬
蜿以承綏兮六鳯翼而繽紛載格澤而雉厲兮歘
砉撇捩捐旬始而遺攙搶藐無朋吾孤往兮騰光
景之所經俯六合以周流兮觀一氣之所營叩潏
湟之何居兮問黔嬴所休屯芒東西之無軌兮沕
晝夜之無門追汗漫而與言兮若不見而不聞將
下車而從之兮則竦身而遐征忽寐寤而莫質兮
形欺魄而獨存神黮晻而載浮兮涕淫夷而霑襟
聞佺僑之達者兮將與議夫本根靳乎保巳而不
失兮何足與論此之至神鵬南徙而終息兮彼安
知夫天地譬井蛙之跳榦兮吾亦安知其孰智謂
道非物之外兮盍反求諸世間泮得失之兩塗兮
一智者之足明世溷濁而智鮮兮薪得鹿而國爭
曰吾不知孰是兮據有鹿而偶分待黄帝以占夢
兮曠百世而莫尋雖人跡之所至兮如竆北之衣
皮聞中國之有蟲兮咀葉飽而吐絲化草木之所
染兮煥五色而陸離所不睨而戃怳兮咸莫信而
我非饗香以為朽兮視素以為黑有迷疾而慮易
兮意是者之反疾衆謂西施美兮何髙舉而㴱潛
魚熊掌以為羞兮帶蝍蛆之所甘物各騖其所知
兮孰為是而正女蹇多知而博辯兮盍質諸魯之
君子曰經禮三百兮曲禮三千非堯舜禹湯之適
兮為他道而勿傳守株以待兔兮卒不可得從女
以決疑兮而増余之惑規吾觚以轉圜兮如二兒
之干國權謀既不用兮仁義又見賊哀失時而齟
齬兮改此度誠不能陳瓊茅以潔中兮愬神龜以
吉占朝從而莫違兮吾安所行女意王倪蹲循乎
不知兮齧缺昧瞢於同是違一世何不可兮山澤
又多龍虵㴱林杳以無人兮雨雪雰其來加前䕫
魖後虎豹兮　狒笑而施施石嶟嶟　以増波
兮路阻囏以委移結幽蘭以獨立兮歲將草而増
唏懷同心之離居兮悵猶豫而狐疑必處廓若此
而後可兮雖濟百世何足以嬉譬鄙夫之硜硜兮
經溝瀆其誰與懷古人之兼善兮吾不忍抱吾之
所獨五官異用兮物各派吾之一以聞聞性兮一
非有異囘車易野兮絶道九州吾既不從夫斯人
兮盍反吾之初修闔萬宇以聚閭兮載百族與並
游人羣固有倫兮生固有涯蠶桑而被兮粟以禦
飢吾何以異於人兮曾踶跂而支離伯夷死名兮
盜跖死利溺者入水兮拯者亦用以顚沛曾稽失
之未暇兮羊固已逺去而千里重曰道無封不可
畔兮雖千歲􁏷今日忘彼與是兮吾何愛嫉椉虛
無以為輿兮託不得已以為鄰忘處石而出火兮
超同物而獨生
　　北京官舍後梨花賦
梨於經無記而舍後梨人所不賞故賦之其詞曰
攬察草木本原所起李梅紀於隕霜兮橘柚隨乎
織篚木瓜足贈而詠詩含桃可羞而記禮雖信微
而有託兮亦不委夫厥美惟兹梨之俊茂兮羌獨
逺而未揚含溫潤之秀質兮皎若和璧榮其光澹
暗愜其無偶兮歴年歲之已長草春者陽癉憤盈
羣木解膚似夸者似鬭者似辴者似頩者色非一
色同嫵殊嫮兹梨娟然獨見其素繄過時兮不省
滋脈脈兮後户亦何必耀榮華兮朝日顧猶私兮
泫露然而中唐之樗枝大扶疎以其近人人以縶
駒則磨則齧則折則泄孰與夫杇壤幽薄厥植雖
弱履屐不蹈根乃磅礴
　　後招魂賦
屈原作大招魂宋玉作招魂夫士以忠放濵於死
故招其魂而復之予交之長者王安仁賢且孝適
未仕病以夭予傷焉不敢以非吾上也借不知命
之辭以愬于帝作後招魂
竊悲夫天何為生此碩人兮蹇幼清而宜脩既服
義以時可兮又何為委厥美而改求天固復諸其
初兮則如勿俾此昭質帝命巫陽曰有愬于下汝
徃聽之精神將離筮而復之巫陽曰物死與生司
命有職自廢自起朕何能識帝彊之乃下招曰魂
兮歸來去君七尺之軀胡爲乎大陰些舍君之靈
龜而糟莩沈些人固懷慈而抱愛兮一言欲訣而
怦怦些君胡樂誘於異物兮從之踶跂而逺行些
魂兮㱕來上天不可以游些有神當關其視畏人
些其下百鬼伺人徃來執而殺之些徜佯無所倚
歎息不可些幸而得還無所求階些歸來歸來不
可以久放些魂兮歸來地下不可伏些土怪墳羊
狠戾突觸些蛇身鬼首蓬髪䯯鬖當前揺毒些九
幽之府惡厲牛首得人以械獄些歸來歸來不可
以久屈些魂兮歸來無止乎山中些山木蕭蕭猨
狖所居些藜藋柱逕梟祥鼯怪杜鵑號呼些夔魈
罔兩笑風涕雨見人揶揄些虓虎封狼磨牙吮血
侁侁穴居些魂徃顚隮狂惑失塗些歸來歸來久
幽恐不得出些魂兮歸來君無下海些大海盪潏
日月囘周些白波連天五山狂浮些巨神操蛇唯
魂是囚些淫氛瀰霧八方錯易魂往安投些百怪
讙舞羣出類沒更遨迭遊些霹靂掣電蛟龍直起
江潮逆流些有鳥九首載鬼盈車擢筋以縻其輈
些歸來歸來久淫恐不得還些魂兮歸來君無樂
兮八蠻九夷些遐方異類其人似禽些烈陽慘隂
韝裘祼䄇凉溫不時些蔽林夜祠被髮徒跣妖魅
叢嬉些魂往非族抵冒凌欺些歸來歸來恐自遺
羞些魂兮歸來君無以髑髏為南面之樂些毛枯
骨化精離識落些螻蟻所寄烏鳶所搏些蚊蚋姑
嘬狐狸齧嚼些髐然七孔攓擲疇覺些棘薪葛蔓
交錯綿絡些鋤耰野火侵凌甚虐些歸來歸來無
自遺賊些魂兮歸來八紘六合無一可以翺翔些
魂孤迋迋消耗淪亡些歸來歸來反故鄉些工祝
前君無迷方些崇城兩溝夾高楊些車軫馬􁀸交
康莊些日中為市集工商些高門懸箔襲慶祥些
選閲甘㫖薦北堂些金昆玉季美雁行些斑衣竹
馬兒嬉傍些曲欄横牖窈洞房些長蛾曼綠含若
芳些齊紈阿錫曵明璫些戞瑟鼓簧封豕羊些食
前方丈釃椒漿些嘉賔雜坐紛賢良些朱顔欣欣
君樂康些魂兮歸來反故鄉些亂曰龍火頽坤兮
虛正宵萬物酋勑兮傷秋郊汩君徂征兮默誰曹
天地為鑪兮物流以銷一受成形兮巧專莫逃斯
彌頤輅兮一體所交鼠肝蟲臂兮忽何遭魂知復
吉兮改而超與君除祓兮三下招張君之衣兮升
屋號魂兮歸來居匪遙無哀我心使予勞
　　披榛亭賦
舒陳儀甫官於魏覽觀公圃廢城之堞墾其土作
亭堞上名曰披榛斬木枝為梁柱菅蒯衣之目踰
四垣矚五里外進客而語曰樂哉此亭客曰微主
人言之固願有謁也今夫山居者遺世逺舉煙霞
之府厜㕒之顚翠微之顔穹石曲隖上正宛中如
堂如防猱玃之所處首更奔星髙出雲霧足蹈太
虛下見雷雨邈乎杳㝠一攬九土此人以登邑門
之垤蹤步齟齬若絆若禦若見阹櫓遊意無所至
於平原案衍秫麥之土漫漫漠漠蔑有堆阜下澤
之車短轂幎爾晝日旁午出汗霑湑此人適逢沙
丘宿莽廣不䕃路怠而願息解轡弛負相攜傴僂
忽如飛翔延頸顧慕矣若廼平時室處曚曨環堵
竆年不出四壁為伍周以闤閈域以牖户如彼井
谷潛逃之鮒衡從北南適在跬步仰而視之不識
天宇此人出城而望見桑麻綠野猶將樂之况乃
矗乎巍巍據城之陴出屋之危前無蔽虧俯首而
窺哉夫明不求晦處内慕外各以其不足所遇生
貴雍門之技悲者驚心鍾儀見縶尚猶南音主人
殆倦遊竆居者耶不然何以趯然於此而志意洋
溢也嘗與主人周覽五嶽岱嵩衡霍巫廬九疑白
鹽赤甲靑城峩􁪽歲草㴱林攀援桂枝結軌羨門
髙谿方駕赤須安期委區中之跼蹐遊太上之無
涯則主人樂此耶嘗又與主人服纖離驂騄耳夸
父前椉魯陽奉轡超人跡馳萬里以觀乎八紘九
野觚竹北户與西王母日下之地扶桑月窟紫淵
丹水大章所步盧敖所履殊方怪物齊諧之志焜
煌譎誑經目而記則主人樂此耶嘗又與主人觀
乎京洛神州宋魏兩都未央建章天子之居前殿
武庫金闕玉除東華耀靈西華望舒複道氤氳飛
閣渠渠千官鏘鏘劎佩以趨朝㑹而出冠葢布途
富貴潤奴􁅾衣食仁里閭則主人樂此耶嘗又與
主人挍術孫吳抗技頗牧左象弭右魚服韓厥中
御州綽爲右馮軾而寓目以觀三軍之斬伐擊刺
琅琅􁥾􁥾風起雲㑹北登燕然躪轢長塞西屠石
堡飲馬瀚海麒麟圖形贖死胄代則主人樂此耶
嘗又與主人出咸陽經上蔡過邯鄲桑中大隄石
城之間士女亟㑹倡樂止客盃酒相索吹竽鼓瑟
鳴筝擊筑六博蹋鞠宛珠之簪傅璣之珥羅裾從
風衆曲入耳人生得意亦何能已則主人樂此耶
主人油然而笑曰人夀幾何而時易失細猶不果
巨安可必㴱山大澤實生龍蛇髙明之家鬼瞰其
室吾非以狹驕廣以儉笑侈也狹易治儉易供此
吾所以樂也竆秋九月狐狸出穴宇宙隆冽時亦
登吾亭而支頤藂棘之分披朱實之離離秋風鳴
枝久而不去羣竅盡奏若歌若歗起左作右時亦
杖藜隠几而聽之寂寥兮無為淡乎熙熙似遺己
離物而不知飛鴻滅没夕陽就微月出埤堄樂而
忘歸則客亦樂此乎哉於是客曰我以衆夸主人
而主人以少奪我主人賢哉非僕所及也

濟北晁先生雞肋集卷第二
濟北晁先生雞肋集目錄
　第三卷
　　辭
　　　望渦流辭
　　　追和陶淵明㱕去來辭
　　　返迷辭
　　　冰玉堂辭
　　　漫浪閤辭
　　　遐觀樓辭
　　　樂哉侯之邦兮樂哉侯之堂兮(守韓侯也/二章美澶)
　　　維夫君兮桂舟一首送梁正受㱕汶陽
　　　山坡陁辭
　　　白紵辭上蘇翰林二首
　　　江頭秋風辭
　　　琴中宫調辭
濟北晁先生雞肋集目錄(終)
濟北晁先生雞肋集卷第三
　辭
　　望渦流辭
渦之水西流過譙郡北乃稍南又東流入于淮包
渙二水皆經其南以東歳旱㴱不五尺秋雨集始
大而城之東北惟渦曲水㴱黑灌木蓊然舊有祠
曰龍嘗宅焉作望渦流其詞曰
望渦流兮浼浼勢南折兮東還水衝隈兮岸圯嗟
龍去兮幾年俛余進兮藂祠儼帝服兮神冠牆壁
繢兮怪竒泯虵穴兮蝸盤列缺鞭兮䨓輈衛兩鰻
兮驂鱣老龜起兮霧游跂瑇瑁兮鼈黿或若馬兮
非人紛陪後兮導前木陰陰兮藻長科斗舞兮下
顚鯈羣出兮旅嬉忽俱去兮不還意土國兮無龍
恐逃桷兮藏　帝有命兮時椉亦隱隱兮塡塡世
鑠石兮流金將誰識兮此愆包之水可揭也渙之
水可厲也前汝足其暨也後汝跗其躓也江有鯢
兮横淵海有鯤兮翔天汝隘此兮徃爭滔淫水兮
八埏重曰望其厓若有宅於隈不汝爭於厓汝安
其隈澤不必施也(與渦竝流/包渙二水)
　　追和陶淵明歸去來辭
辭長而歌短歌有和辭無和也言語文章隨世隨
異非擬其辭也繼其志也作者七人矣詞曰
歸去來兮吾無以歸奚以歸既身不足以任責畏
首尾而心悲慕徃㫺之經世嗟吾力之莫追彼辭
位而灌園豈吾今之獨非雨㝠㝠而荷笠榛莽莽
而褰衣我行野而視天覺㝢大而身微乃矜䖟蚷
止驅息奔背隍築室面坂植門三綬從褫圖書尚
存忘瓠落之可憂比浮海之為樽躒太初而游意
弊無極而彫顔反國蝸而自足俯巢幕而亦安解
予轡之沃濡兮脱予舝之間關識鳥鳴而物華陶
陽氣以流觀悟息淵而消枝亦墐户而俱還惟文
字之幼工則雖老而桓桓歸去來兮彼河濵之善
游或往學而喪生復褁糧其安求善陶生之達情
不與世兮同憂實迷途其已逺懼斯人之莫疇或
待兔守株或遺劎刻舟雖成事之不説聚悔踰於
山丘庶西方之至言聊反聞而逆流守一静而為
君亦何徃而不休已焉哉一晝一夜成四時子之
歎川逝不畱頽光不可使東之韓終王子喬汗漫
難與期俯寸田之荆棘曷不旦耘而草耔悲在堂
之蟋蟀慙不樂於唐詩悟死生之如夢亘今古而
無疑
　　返迷辭
五達跂行者迷茨菉蹊蚖蜴嬉杳淒淒莽離離赫
隆曦可還時日黯西與誰期徃不思逢詭期死
貔安可知亟反之大道夷都邑差車馬馳冠劎祇
志可持能足施貴名垂好爵靡儼罇巵饜梁肥窈
室帷安厥妃觀盈虧浩浩移逝不遲咸若斯何綏
綏不返為從魈夔神索衰今狐疑後當悲我此詞
如泰龜
　　冰玉堂辭
冰玉堂者始前門下侍郎睂山蘇公子􁏷哭故廬
山隠君劉凝之與其子道原之詞所謂潔亷不撓
冰清而玉剛者也鄉人聞之其賢者喜其頑與懦
者皆亷且立則相與採冰玉之語以名君堂而祠
之而前起居舍人譙郡張文潛又因其名以爲記
葢君父子博極羣書道原尤精史學而皆耿介守
義不偶俗以沒世慕而傷焉故門下以謂夷淸而
餓死惠和而三黜道不與命謀非和實得非清實
喪而起居以謂司馬談與遷文學美矣而無聞於
風節疏廣與受風節同矣而無傳於文學葢門下
至借君父子以論夷惠起居合其長謂過漢四人
者以是知君父子爲一時知名偉人所愛而推之
無間然者如此則夫冰玉之名非鄉人故舊者之
言也天下之言也補之生雖晚猶與君父子竝世
而不及識既為館職修國史實錄盡得道原所著
十國紀年資治通鑑外紀諸書而觀之且門下補
之所嘗事而起居所嘗游也因其言以益信顧雖
不及識與夫識而知之者自以謂㴱且逺矣又與
君之孫羲仲游相好元符中以罪遷玉山道出星
子求君父子所葬而拜之五老巉然臨其上水交
流其下松柏一徑如幢節行路耕者咸指而言曰
此劉君之葬也則皆有敬容因喟然太息順塗而
詠曰皎皎白駒在彼空谷劉君於是無愧乎天下
之言矣既而復曰屈原以讒放而死而君父子進
不犯難退而伏清節以没與原異於原不更愈乎
推此志也雖與日月爭光可也况冰玉乎哉凡楚
人之詞皆傷夫中正不遇者而作也故以若詞弔
之曰
論世以觀士兮集義以爲詞所非正而敢從兮日
可罣而東之嗟若士之弗獲兮羌何忿而負石繄
聖賢之出處兮惟遵道而守徳鳳覽輝而乃下兮
雛猶恥乎腐嚇非九方之為使兮夫何足以得馬
廬岑岑以鎭楚兮洶大江之東涹分隂陽之晦明
兮鍾斯人以正直惟天道與地寳兮非所求其猶
愛與之全而不用兮懷斯美以固在大固不可以
適兮方固不可以圓試囘功謝於土榖兮夫乃同
道於禹稷譬人生猶吹吷兮無得喪之可齊紛吾
何指以為正兮服吾初其庶幾
　　漫浪閣辭
南康劉羲仲壯輿志操文義蚤知名於士大夫年
四十矣而學問亦苦葢不欲一日棄其力於無用
也築屋廬山其先人之居自號曰漫浪翁意以比
元結從仕與物皆不得已也豫章黄庭堅魯直曰
壯輿未至於翁行已立志不可謂漫浪者潁川晁
補之无咎以為知言壮輿曰請極其義補之曰唯
其詞曰
沛髙皇之受嬴兮劉别子曰楚元羌好詩而説義
兮敬設醴於穆生戊始怠而穆去兮申白笑而鉗
市富傳孫而失國兮派辟疆之支子爰清浄而少
欲兮以身悟乎霍光蹇孫向之洽聞兮至耆老而
彌良曰衆賢和於朝兮萬物和於野粤百世而能
調兮民胥來而鳯下惟劉有後於楚兮千歲發夫
道原流其芳以益逺兮偉壯輿之不愆原惟博而
好直兮向異世而復起輿惟進而未已兮載向學
亦不墜彼元結之信修兮羌何為此漫浪也將履
中而晦外兮其徳固天之放也惟漫浪之為言兮
匪正則之嘉名豈其懲屈之死忠兮欲猗移以保
生結當易之一爻兮幽人履而正吉輿方壯而惡
畫兮棄爾輔欲誰賴吾語子漫浪之可兮遺物徃
其庶幾茍畏人而羣於人兮拭唾面其猶殆朝騁
望乎紫霄兮夕㱕次乎左蠡五老兮在上星子兮
在下垂瀑介於髙丘兮洞㴱林而北靡飛梁亘於
三峽兮倐異景而殊世青松屋兮桂宇辛夷房兮
梅户蘭糗兮菊粻蓀體薦兮肴若芳雲駟兮霓輈
歲將晏兮誰與游煙為衣兮水為珮君誰須兮林
之際吾以漫為旌兮建彼太虛之上也吾以浪為
椉兮周彼八荒之外也羾萬里而不逢人兮御謁
我以宜止晻轟轟而曠洶洶兮羌何以辯乎明晦
彌高出於千仞兮羣鳯過而北南彌幽徑於雷室
兮列缺驚而後先求佺僑而不得兮咸勃窣其在
下乃山澤之臞兮夫何足以跂而望我茫吾不知
其所如兮黔嬴告我以何舍出無隂兮入無陽旋
丹崖兮匝大荒忽臨睨夫故居兮羣梯危之蜂户
傴白叟之扶童兮迎謂我以良苦返吾稼兮復吾
樵山　兮江滔滔輿先人之善俗兮雖百世猶
未改彼魯衰而齗齗兮吾老穉以知恥匪禮失而
求野兮民固化於不恌輿克家而好常兮庸謹行
以毋慠懷向原之遺直兮念爾祖而履薄陳洪範
之九疇兮敘三統與七略以為博而弗考兮蹇無
用而束閣紛輿世之多賢兮匪曲全而好修惟仁
宅與義路兮羌可居而必􁏷結信賢而自晦兮忘
其同物以迷世鳬與波而上下兮夫固非駒之所
喜亂曰接輿詭而悟聖兮匪沮溺亦楚狂聖與言
而莫顧兮人以為知乎大方既不足用吾中兮吾
將從囘憲之所臧
　　遐觀樓辭
窘牆堵之伏潛兮登斯樓以遐觀匪吾居之為隘
兮乾坤䀜其盂盤仰攀甍而拊楯兮宇曠曠而益
寛彼何大而能舒兮吾何眇而莫閑霜肅壟而木
枯兮潦収竇而澤乾蓬鳴野而相追兮知海冰而
天寒左睇兮城闉右盼兮林埛商賈紛其晝合兮
陶冶蓊其煙興之罘杳以在東雙柏近而青青物
暇遽之不同兮余亦不知其何情聊浮遊以相羊
兮初怫鬱而中清彼坱圠之無垠兮人駒隙之暫
更道本夷而世險兮夸奪饜而卒平周垣兀其跨
衍兮逝千古於樵耕春與秋之不淹兮歲忽忽其
峥嶸招揺指於北陸兮澹黄宮之陽生固天道之
反覆兮氣默㑹而孤萌朝卷箔而極望兮稍霧廓
而日晶及暘景之方中兮晞余髮乎南榮浮雲起
而景翳兮四暝合而覩星風摵摵而感軒兮雀啾
啾而赴楹収百爲以清慮兮施余裯而榻横漠洶
洶而非聲兮邈冉冉而非征形欺魄而若存兮神
無虧而靡成目瞳曨而罔覿兮坐待日之方升夜
寥寥而未央兮羌不寐而無營
　　樂哉侯之邦兮樂哉侯之堂兮(守韓侯也/二章美澶)
樂哉侯之邦兮封楚宮與復關美哉洋洋水兮崑
崙始乎幷川桐離夫其實兮綠竹兑於丘園三年
庶夫有成兮蹇吾師其永歎營室壁而建墉兮參
國一其可觀塗椒丘吾駕車兮攬予騑之嘽嘽襲
予斾之悠悠兮侯降觀其于田春陽滿其親天兮
乃物作而芄蘭來吾省夫在疇兮介黍稷之有年
侯寧般于遊兮無非事而不煩羌信修而好我兮
曷懷㱕而翩翩信侯邦之可樂兮蹇攜手其同行
樂哉侯之堂兮高門桀兮蘭錡切雲冠之峩峩兮
四牡矯兮戾止夜悠悠其未晨兮紛侯庭之徙履
雲容容而承􁍃兮日澹澹兮階戺雨雪晛其將流
兮黄宮動乎子美爰俶生之煌煌兮又尚兹夫介
祉嚴若植其姣服兮侯何須兮堂際進蕙幬予稱
觥兮芬予席之蘭茞朱顔忽其滿堂兮五音昌兮
來㑹藐姑射之綽約兮愿慤保而為使洵侯堂之
可樂兮與日月其無圯
　　維夫君兮桂舟一首送梁正受㱕汶陽
維夫君兮桂舟酌余酒兮攬君畱君何為兮此野
菊菲菲兮蜨下韡韡兮煌煌爛金敷兮襲余堂茱
萸兮芙容衆芳越兮亂五風飢咀兮靈芝君歌樂
兮余和之日下兮野隂澹忘㱕兮中林橘棟兮梅
宇紛瓊茅兮被南榮白羽兮黑翮邀僊人兮語此
文余高馳兮世之外君猋舉兮先余至襟帶兮東
方旦争門兮汶之陽大野兮始波翔鶬鸛兮嘷駕
鵞羣宿兮迷阯旅食兮殫穗霜肅肅兮葉方下君
欲濟兮淹囘水通道兮躞蹀冠如箕兮帶長鋏里
千室兮士一喙余不善兮紛余誶世謂折揚好兮
余白雪而莫知棄火布而以為垢兮胡不浣炎而
振之彼鏌邪而能言兮工謂余以不祥聊逍遥而
挫鋭兮䝉黯黮而益光
　　山坡陁辭
山坡陁兮下屬江勢崖絶兮濤波所盪如頽牆松
鬱律兮其高百尺旁枝虬騖葛虆之仰不見日兮
下可依吾曵杖兮吾僮以吾之書隨邈余望兮水
中汦頎然而長者黄冠兮羽衣軒頤坦腹濤石箕
坐兮石亦有趾安不危四無人兮可忘飢僊人偓
佺兮自言其居瑶之圃一日一夕兮飛相徃來不
可數使其開口而言兮豈惟河漢無極驚余心默
不言兮蹇昭氏之不鼓琴憺將翔兮山海與日月
兮常在若有聞兮夢中仇池我歸路此非小有兮
噫乎何以樂此而不去㫺余遊於葛天氏兮身非
陶氏猶與偕椉渺莽良未可兮僕夫悲余馬懷聊
逍遥兮容與晞余髪兮蘭之陼余論世兮千載一
人猶竝時歧又有歧兮余行詰曲欲知余者希峩
峩洋洋余方樂兮譬余擊舟於水魚沉鳥揚亦不
知何必每念輒得應余若響坐有如此兮人子期
　　白紵辭上蘇翰林二首
白紵棼莫緝紉蘭作衣祛朝兮日所暴草兮雨所
濡木瓜諒微物期報乃瓊琚芳華辭甚妙贈我不
如無
上山割白紵山高葉摵摵持㱕當戸績爲君爲絺
綌不惜潔如霜畏君莫我即誰言菖蒲花可聞不
可識
　　江頭秋風辭
雒陽客後車結駟傳燭食人生富貴不易得江頭
秋風旦夕起胡為翩翩雒陽陌雒陽陌吹塵埃江
頭樹安在哉秋風起菱花開鱸魚肥歸去來
　　琴中宮調辭
神僊神僊何處青山裏白雲際不似人間世源上
正碧桃春清溪乍逢人住無因憶紅塵出洞花紛
紛　卷二(終)
濟北晁先生雞肋集目錄
　第四卷
　　古詩
　　　擬古六首上鮮于大夫子駿
　　　　西北有髙樓
　　　　東城髙且長
　　　　亭前有竒樹
　　　　冉冉孤生竹
　　　　涉江採芙蓉

　　　　生年不滿百
　　　建除體二首荅魯直
　　　八音歌二首荅魯直
　　　感寓十首次韻魯直
　　　西㱕七首次韻泗州十五叔父
　　　感興五首次韻李希孝
　　　飲酒二十首同蘇翰林先生次韻追和陶
　　　　淵明
濟北晁先生雞肋集目錄(終)
濟北晁先生雞肋集卷第四
　古詩
　　擬古六首上鮮于大夫子駿
　　　西北有髙樓
西北有髙樓縹緲齊紫清周欄十二折飛鸞結丹
楹上有絃歌女充耳以黄瑛當窗弄白日顔若苕
之榮陽阿奮哀響梁欐有遺聲不惜厲清商零霜
飛園英誰為聽之者皎皎自知明幸承遺褋眷同
車以遐征
　　　東城高且長
東城高且長下瞰阡與陌谷風麗百草春華紛已
白良時忽如此馳景一何逼喟彼飯牛詩終年守
寒阨恭儉夙所敦葛屨傷褊窄身爲物逆旅生乃
逺行客豈無百日蜡樂此一日澤美人顔煌煌竒
服爛五色彈筝奪新響盃酒縱相索鬭雞逐狐兔
六博呼一擲貧士悲失職坎壈何所迫安知黄鵠
舉隨時振六翮
　　　庭前有竒樹
庭前有竒樹好鳥鳴喈喈朱榮被紫蕚采掇以忘
懐棄置而不省秋風淒以摧不惜朝華草君行殊
未來
　　　冉冉孤生竹
冉冉孤生竹託根中谷卑結髮事君子江蘺近華
池江蘺榮有時迨此春冰期玉盤有嘉餐思君以
忘飢棗下何纂纂朱實亦離離秋風一披拂菀其
為枯枝願垂太陽惠照妾葵藿微
　　　涉江采芙蓉
涉江采芙蓉江上零露滋方舟不能度日草白蘋
悲清波有鳴鴻蕩漾安可期幸因南風逝寄言欽
所思
　　　生年不滿百
生年不滿百一日何三秋花開苦多雨何不張幕
游行樂時不再春榮豈長在古人輕尺璧愚者昧
所戒君看龍與虎飄忽不相待
　　建除體二首荅黄魯直敎授
建䇿移漢都奉春緣衣布除地願見公乃以舍人
故滿舩載明月且復酌清酤平旦襏襫出牛羊下
來草定境要兩言出處非竝趣執臂欣逢迎秋蘭
在堂下破甑雨生衣蹇不改兹度危莫如人心難
莫如行路成事安得悔來者其可悟収拾不須陳
千言一棄屨開門見井市終歲紛遑遽閉門面牆
壁少日豐暇豫
建鼓求亡子初昧學所之除去日月多及此歲未
遲滿國和巴人若士誰與知平陸不推舟客行當
來兹定居厭屋廬風雨勞所思執鞭慕㫺人孰與
並此時破裘不御冬要假完腋裨危言則來詬愼
宻又逢譏成徳尚如是薄志安能期収聲復藏熱
雷火忽然微開口且復歡是事置勿推閉眼可内
視獨復不自為
　　八音歌二首荅黄魯直
金蘭况同心莫樂心相知石田罹清霜念此百草
腓絲看煑繭吐士聽憤悱語竹馬非妙齡美人恐
遲草匏繫魯東家今君尚天涯土膏待陽癉氣至
如咄嗟革薄不可廓士迫下流惡木無松柏心蝎
處螻蟻託
金丹妙通靈子有遺世術石髓不成餐閔予多滯
骨絲聲紡事草搗聲寒事來竹葉將菊花及時同
一盃匏器祀天地貴質不貴華土緣井渠繁生氣
泄大和革面固非性小人變丹青木雞本無心風
雨安所能
　　感寓十首次韵和黄著作魯直以將竆山海
　　迹勝絶賞心晤為韵
鳲鳩興獨居百兩誰與將未見憂忡忡既覯為龍
光吹竽沸齊市零雨暗空桑寒歌牛軛底激烈氣
彌剛
雁以無能亨鼠以有技竆古來達生者神不馳其
胸物或似而非藁本奪芎藭臧否何間然吾師阮
生風
倉鶊知陽春喬木聲關關白駒不食苗奈此空谷
寒㫺有丹徒士檳榔貯金槃富貴懷隠憂無寧歸
故山
吾期瑶之圃玉英良可采崑崙在萬里積石更磊
磈學經儻無用詩禮發含琲叢臺尚何為袨服若
煙海
鼔吹出西羌光華動睂額鞬櫜望酒泉面有可憐
色念身匪兕虎少日四方迹百計等畫蛇老大悲
故國
謝公文章餘幽事課伐嶺清詩如玄酒胡乃淡而
永得無西堂夢春草句彌勝但使田野傳何須論
銘鼎
江南盛鬱蒸代北紛霰雪卞生無出游何以得此
刖一朝有天運春華未萎絶吾猶託雄鳩而彼固
不拙
平生莫逆交弦斷寄心賞相思望青楓目極江水
上念當及時節農事動春壤來者不有年何能咎
吾往
楚有吹竹者工作百獸音削格為爾多滔滔寧適
今嘗俾範馳驅終日無一禽復之儻或可詭遇亦
何心
葉公好畫龍龍固不可晤安知下其室驚駭暗楹
霧昭王亦貿骨冀以得馬故相者競舉肥終然駒
逺去
　　西歸七首次韵和泗州十五叔父
潔腹不受汚㫺人因食薇薇亦周土生悲哉懷永
飢武王與周公聖德天動威奈此二子何猶歎安
適歸
霏雨晚霑裳零霜曉被路驅車歎時邁所遇一無
故悠悠天地宇萬物各有聚閟我冰雪姿幽居從
可住
草投古店宿夜聞狐狸嘷僕夫告行邁起視月尚
高清霜來何許不覺滿我袍逆舍良非時求前兹
已勞
浮雲如游塵倐忽蔽白日登高念揺落歲草一何
疾東陵種瓜事富貴寧可必人生無南北行樂時
易失
驅馬馬走山囘車車漸水塗竆我何適慟哭盈襟
淚巢居識風聲穴藏知雨意救鬭曾得傷纓冠亦
可已
贈君彼風蘭佩之可為璫贈君彼露荷製之可為
裳薄言兹擷掇道逺莫置傍峥嶸又歲草與君同
所望
古人重生男豚酒慶親戚桑弧射四方言有四方
役奉璋比徳性墮地要膂力如何晉公子安樂忘
所適
　　感興五首次韵和李希孝
海鳥御羊角飄然凌紫清有背如泰山未覺毛羽
輕鹽陽亦羣飛日景為不明空倉自苦飢安得有
此名
人生須富貴如竢河之清草木競榮華春服亦已
輕桑田自足樂未可居髙明君子順天道小人眷
時名
長歌遺世情滄浪之水清鑠金在衆口折軸􁏷羣
輕君子貴同塵安事皎皎明儻在子所呼牛馬亦
我名
不肯埽一室顧欲天下清少日又不羈頗復鄉黨
輕長年始羞悔耳目尚聰明何須更市藥小女故
知名
春半寒未已今晨天氣清彈冠適新沐搔髪亦良
輕但愛百鳥樂復憐一窗明干世寧可期㱕耕良
近名
　　飲酒二十首同蘇翰林先生次韵追和陶淵
　　明
少賤足可喜險阻更嘗之為親謀斗粟無意出競
時緬焉効一官報國方在兹寧當不䘏緯對酒懐
憂疑學道恨力淺中遭世網持
沈飲非荒宴澟然忽頽山或人欲問事已醉不能
言古來亦如此名字垂千年但問酒中適豈計飲
者傳
陶公羣於人而無人之情詩豈世外語世語不可
名東坡憐此翁同調但隔生形光來户屨眞處人
不驚得酒自醒醉放意無虧成
園林日夕好花繁時鳥飛少年玩芳物不飲成坐
悲只今未白髮念㫺已依依紛華戰吾道決勝當
有㱕挫鋭培其根外槁中匪衰念方終日行輜重
安得違
一眼異青白口語來啾喧酌一不酌一用意何其
偏誰似子孫子高栖蘇門山時隨嶺雲出又與林
鳥還平生但長嘯獨為嵇生言
髙賢衆所懐衆理應取是如何濟衆事難成復易
毁功成身無與天運亦復爾軒裳役羣愚兒曹眩
文綺
庭前兩古柏凌霄燦其英問此誰榮枯雪霜見其
情榮枯何足計有酒還自傾熟寐暫展轉覺來一
蟬鳴㱕休但如此便足了平生
功名有天命美好無定姿雲夢未足吞聊可巢一
枝同時金門士文學多瑰竒幞被向淮海酣放遽
爾為車葢豈不榮野馬不受羈
城東故鹽渠自㫺誰所開似説全盛時邈焉一長
懷穿渠引江水此計未為乖千帆競草入集浦如
烏栖萬疇分白浪嘉稻擢新泥恐此太多事且當
寄嬉諧疏通養魚鳥花桺共低迷時時載酒往江
上亦忘囘
大明唐來寺廢苑西南隅青松拱髙阜崎嶇有微
途肩輿病我皁一馬良可驅衆木媚㴱壑氣􁩏時
雨餘此焉可數醉何用葺吾居
蘇公士冠冕復似郭有道知士未達間趣操保耆
老精鋼試九火勞倦容不槁為州弟飲酒况此年
歲好藏鋒避世故輕敵喪吾寶時來用毫末勳業
自世表
東漢有兩士才智炫一時三公徃訪事臥痾亦見
辭偉明獨不然小道安取兹斯人似水鏡與世破
昬疑憂國不為身百世那可欺舉盃相歡屬是事
亦置之
齋居忽若遺不識身與境頗疑酣中似奈爾輒復
醒東坡自云然挈世一裘領是事吾有師安敢囊
出穎指竆火已傳豈待得薪炳
安昌漢耆儒樂飲侈亦至東坡儉不固少飲得徑
醉愚敢効戴崇正復思其次旁通獲親愛公亦安
所貴便坐時一巵彭宣寧寡味
幼聞錦江春欲訪子雲宅叩門問竒字便埽四方
跡青雲看一鶚凡毛愧累百勞公諭伯業齒堅頭
未白何當擺俗累歲月可惋惜
王道無偏黨此語聞諸經髙賢如大海亦以衆流
成文饒歎維州刀鋸人所更相如後私怨此語驚
秦庭小人慮事疎妄意鹽車鳴安得如江酒洗我
塵垢情
淮南夏早収晚秧亦含風連艫似雍絳千斛輸吳
中使君飲酒樂歲美關梁通安得天下人俱忘楚
人弓
十年一麥禾此歲亦難得寄語吾州人不飲良大
惑經時無死市吏責亦可塞先生門弟子佐守同
一國舉盃日相屬有句安得默
堂堂門下公英發自初仕巻舒固以時出處不為
巳朝廷登儒輔德禮民有恥岷峨更峥嶸清風在
閭里獨醒固不惡既醉又可紀成王訪落時百室
賦盈止吾儕為國謀私愛不足恃
黄子似淵明城市亦復眞陳君有道舉化行閭井
淳張侯公瑾流英思春泉新髙才更難及淮海一
髥秦嗟予競何為十駕晞後塵文章不急事用意
斯巳勤平生不共飲歎息無與親問道伯昬室何
人獨知津各在天一方淚落衣上巾㱕休可共隱
山中復何人

濟北晁先生雞肋集卷第四
濟北晁先生雞肋集目錄
　第五卷
　　古詩
　　　視田五首贈八弟无斁
　　　即事一首次韵祝朝奉十一丈
　　　謁岱祠即事
　　　游信州南巖
　　　北京水後往棣州試進士
　　　次韵王宗正定國與蘇翰林先生黄挍書

　　　　魯直唱和
　　　次韵孔著作常父館中喜雪
　　　次韵文潛休日不出二首
　　　次韵文潛病中作時方求補外
　　　再次韵文潛病起
濟北晁先生雞肋集目錄(終)
濟北晁先生雞肋集卷第五
　古詩
　　視田五首贈八弟無斁
河流之所濡一斛泥數斗我莊當水竆乃比石田
瘦尚無東陵瓜況有南山豆天雨不可期且復鞭
牛後
蘇秦不願印廼在二頃田東臯五十畝力薄荆𣏌
填擇高種苜蓿不溼牛口涎拙計安足爲朝徃而
草旋
薄遊廢家務待子營糗糧莊奴不入租報我田久
荒凌矜馬到門硉兀牛臥場立苗蒼耳根此䇿殊
未長
家世不為農長安有大第官糧弗充口萬里聊自
庇一從學聱牙世事百色廢賣牛姑補屋歲晚霜
雪至
居貧廢文字銚鎒學苦耕怪子獨伶俜久與地力
争苦耕又不時狐虺日縱横髙原一釋耒歎息心
怦怦
　　即事一首次韵祝朝奉十一丈
平生交游情獨處不可乍那為一馬飲濁水噴百
馬弦歌髙樓上但恨知者寡丈人遺世心口語儻
能借不然抱幽璞終歲褁幞帊坐令青蠅繁暫出
刑兩踝儒冠成自誤歸去無屋瓦賴逢里中賢築
室各蕭洒及時秫麥賤樽酒得同把安能効乾没
肩與市人亞居然邑里號曾墨為還駕况在竈奥
間欲恥王孫賈東方錢二百得米稚啼嗄嘲笑坐
竆辰無肉飽伏假尚聞剝啄聲聊復屣屐迓子常
妙工詩蘇李掩曹謝有時醉酕醄大笑飜盞斝倒
床鼻息惡喚起對殘灺復古志尚竒衆競方獨暇
捫蝨與人言豈不逢譴訝崇朝潔腹坐徃徃食旁
舍子固業少成議論嫓風雅嘗聞莊生説乃慕巨
魚化平居似晏子志念能自下而我獨迂疎通人
所譏罵正賴觴詠中得意自陶寫畱連接清晤欲
起不能罷是時春雨餘桑宻鳩鳴野城隅園圃近
欵段亦時跨便恐百卉闌晼晩侵朱夏人生形骸
累未免俗情詐此理豈外求猶煩詹尹卦清風穆
然在如渴啗甘蔗況我自散材谷口躳耕者去年
秋不在匏瓠緣庭架低囘迫榮利妻子憐王霸横
經亦彊顔巳取或人捨但慮宰我愚松柏談三社
翛然一室内黄巻開佳話尺璧競寸隂寧復當論
價吟哦愁肝腎蟋蟀吊長夜鄙俚頗近情持用自
悲詫功名與道義熊掌偕魚炙二事良難兼夫子
賢點也
　　謁岱祠即事
澤南三百里極望横天雲雲端色凝黛諦視初可
分峥嶸介丘像澒洞元氣屯頃刻有變化慘澹殊
明昬天行帝出震其位生物元不周僨西北川乃
東南奔寧知六鼇死竟使二山淪不有是難傾孰
維大塊根嘗聞周官説實惟天帝孫神靈所鎮守
民物斯芘存幽明脗一理有道惟常尊不覺下馬
拜僮奴亦蹲循廼知正直理足使冥頑敦三王有
損益商人所尊神明法或不懼夜行安得逡以此
輔世敎庶幾驅驁民草㝛太平驛不眠慮絲棼明
朝好天色萬象開胚渾勢横恒碣盡支壓齊魯蹲
五色冒日觀一握通帝閽恢拓下嶊嶉青蒼上氤
氲泉石競沮洳煙嵐互紛綸髙舉躐風海深蹯跆
火輪濤波巻堆阜一一𬈑渤吞棊枰視井邑匙箸
藏松椿碧瓦峙雙闕紅牆繚長闉願瞻巖閟客内
滌邪垢魂賜臣登絶頂一覽神秀原萬壑射窈窕
三壇矗嶙峋莽不覩項領何能竆䏶跟稍稍指鳬
繹依依數亭云松列大夫爵驘識將軍墳瑣屑澗
花麗霏微崖藥􁩏廣大良有以竒險安足論瑰詭
有形上頽然德彌惇得無希夷子倣世逃深蓁亦
有黄冠士相對如麖麏此曹嚙草木語道良未聞
解榻坐中觀洗心馳大鈞形氣要得一不然隨物
泯是事亦姑置幽尋聊可勤初疑無字碑瑩潔誰
敢文又怪玉女井髙絶何由奫俯穿鬭仙巖鳥下
天壁垠側度五賢堂熊經背逡廵劎石危數履女
蘿柔屢捫揮斥八極逺風來袂軒軒廖廓自無梯
猶疑天可賓隂谷不敢視恐落魑魅羣安得遂獨
徃身如黄鵠飜周流遍五嶽採掇芝英繁即欲憩
圓嶠或當止崐崘衆真迎我語一笑顔玉温是中
差可樂子胡戀塵樊荅此太遺物身閒猶事君重
華迹巳逺秦漢事方煩成功屬吾宋五禮垂後昆
皇帝二載春臣備太史貟紬繹自帝典頗識康哉
言泥金白玉字願頌無前勳有志類韓愈無書愧
文園臣髮將雪素臣心猶日暾今此在林藪跳身
同玃猿徒觀衆山小愁絶下天門
　　遊信州南巖
南巖夫何為山作天倚葢山南豁山腹飛頂覆其
外初如鵬將翔膺擊羣麓背乍似海大魚呀口噞
而嘬當空横廣頟架屋喉舌内仰窺駭憑凌俯進
愁壓墜嘗聆釋氏説仰覆各世界千間未可著五
畞良不隘清泠氣射人熱惱從此潰崖奔木疎瘦
谷逺鳥幽怪問僧何年居投老四五輩問客何人
來官滿或一再而予與二子高興偶相戒松舟下
清江毛髮數鰕蟹藍輿上峻嶺幢節望杉檜李侯
勛門胄文采山作繪趙君儒林孫嫮美蘭結珮不
爲城郭遊繼月此于邁寧知老逾拙意在精賞退
得居溪南山食飲與山對夔魈入奥穾雲雨出巾
襘古人戒賤目慣覩誰復貴顧此誠未逢欣然與
心㑹彭湖兩崖蹙泉作一線霈禪月古臺空靈山
自明晦搜竒獲三勝趣嬾同一慨但憂久聱牙尚
喜無蔕芥平生所驅使詩酒俱好在天涯得吾侶
物外從所快便欲登赤城一觀天宇大
　　北京水後往棣州試進士
晡時北京城行李上客槎二更無人聲騎馬黄河
沙誤緣桺灘中尋炬知田家道有轉徙人襁負依
丘麻雞鳴不安枕髣髴墟里斜秋瓜抱子母蕎麥
亦已華賴兹野物登爾輩生有涯夜㝛冠氏驛旅
衾魂夢嘉明發縈長坂晚開堂邑衙秋陽此方熾
流汗霑巾紗處隂甘吾願聊逸豈在多有風東北
來慘慘飛雨加頃時異晦明稍矚天表霞僕夫為
我言塗梗絶行車且還解吾褚中林侣羣鴉詩書
維永夕蚤作從復賖豈不有王事奈此僕夫何
　　次韵王宗正定國與蘇翰林先生黄挍書魯
　　直唱和
東國寬市征西山休騎屯時清詩人喜洗濯出佳
言淵源蘇夫子河入莆菖飜軌轍挍書君駕驂盜
驪奔後來得濬沖它人孰窺藩譬余學禮素婦祭
盛於盆不應麾門牆尚許酌衢樽夢天九門開燦
然列星繁羣公顧我喜顔若白璧溫赤城何足躡
愁絶永嘉孫
　　次韵孔著作常父館中喜雪
冬旱及兹雪都人銷百憂牆根有㝛草餘綠尚去
秋新陽解薄冰大潤升介丘夜聞窗響紗高雲正
綢繆明旦天津望寒花翳川流宮中聖人喜癘氣
一夕収史占上日祥知欲遍九州敢任肉食謀官
閑欣歲休雖無山隂舩竆巷窘若囚却幸葛翁來
湯餅有麥牟(仙傳/見神)孔矦金閨彦平㫺慕追遊延閣
排霄起登臨忘我愁何當聯轡鐶城苑佳氣浮春
郊日可望桑野聽行謳
　　次韵張著作文潛休日不出二首
張侯經濟術見遇未容心揚子執㦸老蔣生開徑
深予亦拙造請素懷愛園林閉門鳥雀喜朝日上
駸駸
文史平㫺契淮山别離心省中竝日直天上靑春
深買屋近城塢往來成竹林詩模黄著作吾亦意
駸駸
　　次韵文潛病中作時方求補外
貧爐初著灰濁酒寒不溫鄰張病未來獨負南窗
暄昨日往過之歡喜能兩餐酲醲淟然解愧無枚
乗言祝君抱虛一邪氣襲無門今晨有起色迎笑
睂宇軒扶掖兩男兒總丱佳弟昆遣誦寄我詩妙
可白玉刋平生俱豪氣見酒渴驥奔賜休常苦稀
晨謁良不閑約君向南邦勿厭敲扑諠公餘未忘
飲何必釂十分時平但行樂臥治安足論琵琶五
十面雷雨出鵾絃
　　再次韵文潛病起
淮浦見之子春風初䇿名頗訝謫仙人有籍白玉
京晚遇廣文直老交心愈傾同升芸香府偶坐華
髮生斯人自龍性意變難章程耆酒不疵吝身如
秋葉輕自言士處世何必冰雪淸交游滿臺省毁
譽半王城不肯効俯仰畏髙侮鰥􁎒常思老伊潁
紫蠏羞吳秔我輒抵掌和音同磬隨笙小人奉慈
親皆嘗小人羮寒衣婦補綻學績女娉婷日欲江
海去心期楊桺靑衆木構大厦豫章倚孤撐如子
足醫國可容移疾行丹書紫皇告玉篆五嶽形何
必陶隠居吞霞養純精訪道自素約諧心期草齡
但恐牽俗緣志大功不成息交屏妻子此語不須
驚

濟北晁先生雞肋集卷第五
濟北晁先生雞肋集目錄
　第六卷
　　古詩
　　　玉溪㱕逢甥李相如汴中
　　　送學生李公裕兄弟赴省集
　　　次韵太學舒博士堯文示同志
　　　次韻蘇翰林五日揚州石塔寺烹茶
　　　題四弟以道横軸畫
　　　桂漿
　　　送舅氏楊通直令陽榖
　　　贈王推官允中
　　　之京師展墓
　　　同畢公叔飲城東
　　　題李成季負日軒
　　　次韻李成季感事
　　　同李主簿叔文飲北莊
　　　夏季
　　　曹州道中二首
　　　病起呈李縣令希孝
　　　贈金堤劉承制景文
　　　次韻四弟以道十二弟叔與法王唱和兼
　　　　示无斁弟二首

濟北晁先生雞肋集目錄(終)
濟北晁先生雞肋集卷第六
　古詩
　　玉溪㱕逢甥李相如汴中
蠻鄉俟天形畏蠚復憚暑夢甥來萬里竹響風動
宇如今真似夢相對别恨吐平生窘執轡白面力
如虎誰令斗指日江使墮漁罟桃僵李為仆遺珮
滿江渚常憂抱石死無復腳踏土那知徼時願起
廢遇明主曠調已逺跡未用矜杜舉但憂世議隘
亡弓不亡楚吾甥學孔子况乃父母魯如聞四門
闢未信遡洄沮上書閔魃旱膏以神靈雨北海自
有人髙丘豈無女爾壯觀爾能吾㱕固吾所期甥
二兒上餘子不足數何以喻吾心酌此湘吳醑
　　送學生李公裕兄弟赴省集
閉門圍火談開户雪一尺黄昬具盃酒知君逺行
役君家三兄弟頗謂各無敵容父學知方大道通
四驛吉父尤頡頏天池觀水擊仁父少而奇乃是
夜光璧李侯有此子便可臥安席家居樂與餌聊
以止過客豈無一束芻空谷不可食宵人操寵利
徒手捕蜴蜥公等寧復然烏黑鵠自白屠龍業有
用未厭所從僻富貴念㫺時城東雪中跡
　　次韵太學舒博士堯文示同志
北門望瀛關一葦初莫渡(文在髙陽/頃官大名堯)儒宮連案
几㑹合豈非數蟬鳴幾何時庭菊下白露念當慰
佳節觴酌美無度不然坐歲晚流景急飛兔區區
人一馬官舍勤早草經時枉見贈彌月不能賦竹
齋行茗粥寂莫當屢赴此君安可得霜雪不改故
詩如戰交地髙處要先據牛羮君放飰轑鼎吾亦
飫顧慙詠伐檀無補餐已素還家便却埽況乃無
户屨
　　次韵蘇翰林五日揚州石塔寺烹茶
唐來木蘭寺遺跡今未滅僧鍾嘲飰後語出飢客
舌今公食方丈玉茗攄噫噎當年臥江湖不泣逐
臣玦中和似此茗受水不昜節輕塵散羅趜亂乳
發甌雪佳辰雜蘭艾共弔楚纍潔老謙三昧手心
得非口訣誰知此間妙我欲希超絶持誇淮北士
湯餅供朝啜
　　題四弟以道横軸畫
黄葉滿青山枯蒲静寒水鳬雁下坡塍牛羊散墟
里擔穫草來歸兒迎婦窺籬虎頭無骨相田野有
餘思
　　桂漿
暑臥午呀呷蠲煩何所投巖桂割辛芳石蜜滋甘
柔沃以火鼎沸閟之冰井幽三日出㴱幂明瓊盎
黄流冰火離坎類意比秫麥繆辛甘既兩適不湎
亦銷憂中年苦内熱歲願西風秋寒凉犯所畏發
散資爾謀時時以觴客三獻不一酬緬思湘纍語
啜醨終所羞北斗酌此漿違世聊逺遊恐復迷吾
徃僕悲道阻脩淮南㱕來些憭慄令人愁百壺無
此餞夙志慕林丘寧懐小山感不為桂枝畱
　　送舅氏楊通直令陽穀
人言慎縣宰頗似太丘君客户有訓遣司官無訟
聞外家久寂莫舅氏少辛勤一邑何足道髙名誰
與羣西來馬特特冬晚雪紛紛公朝道由砥孤士
跡如雲過門苦地僻下直迫日曛㴱泥枉竆巷寒
罏對殘煴感慨説宣子飄零綴遺文麟閣窘鈆槧
魚山失耕芸逺情等匏繫㱕夢劇絲棼山東接畿
甸陽穀近楡枌吏㫺猛豺虎民如竄麖麏幸逢寬
大時庶幾仁惠薰自笑下士策不殊野人芹愛民
宜百祿本茂實當蕡
　　贈王推官允中
我生譬天星睍睆但空譽學經羞輪扁常恐老竄
句南游上會稽弱冠肆逺步便當期汗漫如鳥鎩
脩羽入宮又獨晩謠諑遭衆嫮坐令平生交室冷
氊不具君公牆東客淸鑒美無度風期山水意千
載見此遇定疑丹靑仙方我以癡顧豈繄才自疎
閲世真異趣伐柯理無逺要以一馬喩古人本不
死方寸有佳處三年禹河曲日見車馬渡何知謝
剝啄黄土衣昜汙無人尚有子獨載城下路功名
喧口實簪組託肺附請看缾罌滿取躓病不去脱
黏窺本初須子遺所寓怵迫倦東西林間尚寬裕
　　之京師展墓
短轡馭羸馬馳驅曹濟間商飈折勁木蕭瑟道里
寒況復慕所天惻愴摧心肝游子歎時邁慈母憐
衣單來時憑窗哭五妹垂脩鬟季弟主菽粟孺妻
㸑茅菅悼我無令人莫奉堂上歡豈無萱草詩終
日倚門闌念㫺常獨立所聞詩禮難我尚未成人
遭罹此憂患歲晏念墳墓仳離百哀攢何時奉靈
車辛苦向此還親寡氣力微傍人祝加餐願言薄
志節茍生無形顔
　　同畢公叔飲城東
西城昔相値桃初兩三紅翩翩騖長陌春風揺馬
鬃後君㱕幾日游絮已濛濛解鞍不待憩相命古
原東芍藥雖俗花狂姿幸時供平生於知己千過
不一逢感君欲開口清洟出霑胸君如陶淵明不
為五斗恭胡為青綸上朱墨紛外䝉棄官能從我
短後追田翁銅斗釀秫麥竹枝弋鳬鴻何必悲無
衣縕黂聊御冬九辯太髙潔五噫苦羈竆置此無
滑和天情反其中市藥非市名名聞藥何庸十漿
饋五漿猶畏聞者從如何酆城畔夜夜生長虹
　　題李秀才成季負日軒(天隨子/李自號)
盧敖遊八極末至北隂墟卒然䝉谷幽覩一奇丈
夫淚注而鳶肩㴱目玄髭須軒軒迎風舞自得樂
有餘見敖默弗言慢然下臂趨敖私躡其後若士
意不愉曰子亦何為迷繆至此乎此雖竆荒北尚
或逢日烏過是有玄關晦墨不可居語竟若欺魄
攝身没空虛始予讀秦記疑是忽帝徒今聆天隨
言乃與夸父俱逐日下虞谷力竆尚嗟吁陽舒固
物理我亦安于于若士獨何氣幽沈山海隅渾沌
死已久人生信多塗
　　次韻李成季感事
吾廬無餘他文字散堆案雖微清溪鶴蓍畫亦幽
玩髙人來何疎午榻動成鼾夢聞足音喜不待揺
枕喚居貧少煙火饘食尚須旰出門兀何之踉蹌
從欵段吾人古遺隠鳬足閔同患負日持獻君狐
白不肯換商歌叩牛角長夜安得旦颼飀滿屋風
黄葉散投幔楚屈若靈龜出處思過半所從聊自
知何用詹尹算不如天隨生頭幘終日岸況君擊
莊缶一念腸九轉人方臥大室子獨號其畔寒山
來助哭咄爾勿嗟惋
　　同李主簿叔文飲北莊
蕭條蓐収竆疎樹失穠紺北風動地起雲攬紅日
暗李君邀我游餚蔌治寒檐相㩦二三子歘若符
節勘愧非谷口隠佳㑹良可暫茅堂兀四壁誰識
此意淡古徑無俗尋陳編有幽瞰一聆君子語粱
肉幾厭㗖㱕來馬河北寂寞晚舟纜吾生事逃伏
優游亦何憾
　　夏季
夏季百果繁兔葵亦成實獨有野石橊幽花時熠
熠熠熠非獨好芳榮賴午日翩翩彼白蜨髣髴粗
采挹睡餘起對此嘉興亦蕭瑟良非阡陌麗敢競
陽春出無言以成蹊上愧桃李質幸當飽霜餘萬
顆富君室
　　曹州道中二首
天旱久不雨四郊多狂風蕭蕭班馬鳴落日大野
中君子守宫廷至樂聖所同喟予不逢辰足跡道
里重
驅馬上高原秋風吹客衣感時有所懷送目鴻雁
飛羸僮惑岐道日草相際稀愧彼倦翔鳥知還良
庻幾
　　病起呈李縣令希孝
次公惡醒狂得酒要自濁病聞南隣邀不往亦踴
躍空床成展轉假寐風雨惡中虛氣襲逆妄夢時
可愕每慙張隱居凌旦發囊藥曉來天境清日出
鳥語樂家人語南軒靑杏巳可嚼復云竹齋前堦
戺有迸籜欣然欲舉手紗帽未能著平生李夫子
相得懷抱廓何當戒長鬚夙駕慰寂莫柸杓恐不
勝快語聊一噱
　　贈金堤劉承制景文
漆園説海若稷下談神州長劎堪倚天語大世莫
酬少狂豈其然及此日月流稍知畫足非萬事指
顧休夫子更髙識未沫於前修椉流聊復駛得渚
正須畱葢有幸遇魯何能必為周徜徉下澤車驚
駭入谷騶對酒尚靑眼吟詩將白頭山隂論往事
陳迹詎能収
　　次韻四弟以道十二弟叔與法王唱和兼示
　　无斁弟二首
少時勇遊山説山喜動色中年謫南方廬阜得㴱
歴當時不類謫忘腰帶之適怪人肝鬲異破賊喜
折屐只今竄林下織衣而畊食緬懷兹兩士吾宗
氣相得吾春種桃時子曉尋嵩日似聞黄面子為
採烏頭出去年陟岱宗一士世莫識天門邀之下
傾倒意已極斯人與人異龍虎兩超忽重尋亦無
路顚雨石崖坼
吾人伯仲間一語可物色氣自寡所諧竆乃足所
歴家風藐五世不肯適人適意行無險昜又跣不
著屐文詞如苦李慘腹人莫食猶矜不傳妙坐恐
兒曹得學憐新又新老奈日復日伯以最恬愉何
􁏷採之出无斁能寡言猶堪謝前識叔與氣尚豪
搘頤視屋極斯文惡表襮枯魚戒所忽應如魯宮
籒藏壁俟其坼
濟北晁先生雞肋集卷第六
濟北晁先生雞肋集目錄
　第七卷
　　古詩
　　　同劉景文登大安閣
　　　次韵張文潛飲王才元家
　　　次韵范翰林淳夫送秦主簿覯
　　　次韵荅秦覯見贈
　　　北京學直舍對客
　　　虛齋
　　　直舍即事
　　　昨日雪已佳約李令希孝
　　　同文潛送况之諫議十四丈守潞過成季
　　　　作
　　　送梅挍理子明通守杭州
　　　送呂承奉至山從呂龍圖晉伯辟秦州機
　　　　宜
　　　曉發樓子莊
　　　禮部移竹次韵李員外文叔
　　　次開祖使君韵兼呈端叔大夫聖域長老
　　　次韵錢濟明贈感慈長老
　　　送八弟无斁宰寶應
　　　和關承議彦逺水樂
　　　送君
　　　上馬
　　　試院次韵文潛欲知㱕期近呈天啟愼思
　　　栽花招泗州叔父

濟北晁先生雞肋集目錄(終)
濟北晁先生雞肋集卷第七
　古詩
　　同劉景文登大安閣
劉矦先將軍忠義當代顯喑噁指戎虜却走自相
踐西坡坐首鼠勢蹙不得免天憐壯士竆有子如
此鮮清時鑄農器文字正須勉行吟畔牢愁憤悱
亦足遣時來躡雲梯仰視天宇展下俯河兩涯牛
馬細不辨達生匪行怪未用驚邑犬官閑尚數臨
泑澤要清淺
　　次韵張著作文潛飲王舍人才元家時坐客
　　戶部李尚書公擇光祿文少卿周翰大理杜
　　少卿君章黄著作魯直
霜雪埋百花及時鬭春陽城南有高士買屋入花
藏經時不出門爲花日日忙我居在何許近止東
數坊亦有佳公子連車換帷裳隔牆蜂蝶諠開戶
草木香仙人朱桃椎髮緑童臉芳此公不可見此
畫來遠方竹欹廜㢝塢桺拂轆轤床素兒雖小小
亦足侑客觴尚書廊廟具氣若冰壺凉忘年此賓
主吾黨有輝光人生走塵土歲月顔鬢蒼曷不休
沐暇過此薰修房宴坐二十年非癡實難量(元未/王才)
(休官/四十)張矦不出家在家説縁忘尚擬問兩卿㩦肴
借紅粧妍歌聽黄子不飲亦清狂
　　次韵范翰林淳夫送秦主簿覯
髙詞自班馬短句亦隂何輸寫無竆已懷山赴壑
波㴱耕待銍艾療飢乃嘉禾機雲共一時未信來
者多老病愧羣豪魚山臨東阿蘇公門下客事業
皆不磨孫寶暫主簿靈槎㑹竆河它年九功敘當
使睦者歌業虡置牙羽筦簫復森羅鏞鐘欠一鐸
未害大樂和却欲從浮海珊瑚爛紅柯龍門雖箭
駛此志未蹉跎丹沙還黑髮流景爾則那仇池出
一派分江定有沱(蘇詩/事見)
　　次韵荅秦覯見贈
修身貴日新如草陳葉換請看絃上矢歲月不可
玩文章得蛙釜虎以皮遘難兹事從古然吾黨奚
獨惋秦君好學勇決勝百馬汗宵行委明月屢得
按劒盼鄙夫晚更事前猛窘新愞憐君亦自喭意
滿懷不散誰為傾國媒尚此瓊英粲期君似椓罝
無以無人慢
　　北京學直舍對客
鳥聲落檐間竹色在户外解屨置几前放杖當椅
背黙然仰棟時往與古初㑹有時遺坐客十問不
一對尚因呼乃覺笑自謝頑昧知非慕蘧子事去
等蜩蜕一生所未免飲食與眠睡所以更頽然可
樂本非内有心欲何用橋起則形累賴客同門生
曠蕩乃不愧
　　虛齋
虛齋閉疎窗竹日光耿耿更無司業酒但有廣文
冷人憐出入獨自喜徃還省時作苦語詩幽泉汲
脩綆
　　直舍即事
秋雲多重隂凌旦亦可樂虛齋坐亭午寒雨依髙
閣王官有憂責霖潦河未落孝先但欲眠不奈弟
子謔黄花迫晚景白露下叢薄獨當慰佳節得酒
自斟酌
　　昨日雪巳佳約李令希孝
昨日雪已佳今日雨亦好冰膚解萬木洗濯見枯
槁思君對此坐孤詠廢幽討明日尚相期春禽聽
清曉
　　同文潛送况之諫議十四丈守潞過成季作
午投李同年下馬汗如洗城南迫送客雖嬾聊爾
耳出門繚陂陼白鳥起㴱葦佛宫横晚霽窈窕間
一水借問客何人諫垣有直氣吾人浮丘伯聊可
與把𬒮如此邂逅何得酒亦佳事官閒猶有守旋
折窘六轡可憐千紅蕖的㿨姹晚市便當夙駕行
秋風如箭駛
　　送梅挍理子明通守杭州
金明池上柳人折一枝春贈子意不淺東遊雲外
身人生半刺史朱綬光四鄰此豈經世懷但慰垂
白親錢塘我舊遊頗復識其人不應山水改但恐
猿鳥新章臺走馬客冠葢盡要津竊禄我自慙便
面聊障塵亦思一舟去共醉西湖濱時平自行樂
不為千里蓴㱕來麒麟上獻納當及辰
　　送呂承奉至山從呂龍圖晉伯辟秦州機宜
去日劇奔驥新交非曩圖憐君事業長蔚若頤生
鬚表東海者誰君世有顯儒端委論百揆鞭弭雄
千夫二陳詩禮伯八荀紈綺雛嘗聞達大家可以
濟八區功名望聖世忠孝自吾徒我㫺拜秦州詞
林炳於菟見謂可與言鋤荒而破觚刳中不宿穢
味道因有腴斯文望若人顚沛一手扶白頭逺綏
邊狐兔安足驅汲黯在朝廷永絶淮南覦平叔不
鬭羌事正今日須今君撰杖屨還向府中趍問訊
不棄捐寄聲亦疎迂何當質疑義賣劎老樵蘇
　　曉發樓子莊
曉發樓子莊淮山自兹近春風似惱客浪穩舟不
進長安一囘首堤桺千里潤念當整帆席快若冬
蟄奮微生謝拘窘末路嗟鄙吝林花一迎笑岩鳥
相借問塵埃改顔鬢堅白畏緇磷江海慰高情飄
蓬自吾分
　　禮部移竹次韵李員外文叔
東南之美者見伐以直幹豈如此君疎猶作此郎
玩此郎乃在此無乃材亦散平生吉甫頌意鄙枚
叔亂坐狂得此冷對竹頭幘岸尚思殺青書充宇
白虎觀恐此愧子猷還成倚楹歎(志史事/文叔有)
　　次開祖使君韵兼呈端叔大夫聖域長老
神龍異凡馬頭角要須斂邦公七歲時驚耳一語
險悟身非常住風日過河減崢嶸法雲窟跳出有
家範金剛不吐焰已落天魔膽一派感慈中無波
寒湛湛是波本非水無以瓦礫㸃低枝競聽法草
木有情感作解受羣邪碔砆疑琬琰居然身出定
面目本來儼而我久塵勞見之良内慊周侯老詞
句太華聳而黯自説少苦心脩塗肆竆覽李侯遺
世事不琢元無玷文采麗春葩百牘交千槧顧慙
土炭嗜畏疾非羞儉望不見水端譬河還少貶請
佩伯陽言吾非勇於敢
　　次韵錢濟明贈感慈長老
我聞棲禪人一念超十地云何別影事未免依縁
氣譬如幻男女機廢根隨廢不然怖頭走此病竆
三世邦公師子吼曾使諸天喜廣説無説時俱成
甘露味不知室久如當有天來侍城隅竹塢近梵
刹開嚴閟以彼穴中空清風自來萃我生久更事
求愚不求慧清風已説法不用重宣偈開祖照人
姿滄波白蘋際居然九奏妙往往魚龍戲濟明經
世才彫松識寒歲懷寳竟迷邦此豈非良計名山
尋勝士投老終㴱詣我自所蘄廉蟬葉眞堪蔽
　　送八弟无斁宰寳應
竆邦迫秋成霖雨厚土溼邅吾上淶水濞洶三峽
疾邦人送之子岸潦飲馬膝淒淒屬方升澹澹驚
竝集衝湍順塗路游波滙原隰安知禾黍腐轉覺
蛙黽急何􁏷乾此潦問天借九日蕭蕭荆棘晚亹
亹霜霰密之子向南州銅章宰一邑何須念宋遠
古謂跂余及揚舲堤桺盡把醆淮山入封圻吳楚
徼郡縣秦漢襲開門駔儈鬨輳浦篙帆翕平旦書
百函交衢客三揖新湖容鼓鑄甲令貴綏輯之子
搴詞科聞詩不讀律古來學為吏頗自吾儒出足
民與知方求由有政術鞭笞麏鹿駭亦恐日不給
先君卓魯後之子况早立焚香閉閤坐啾耳從潗
濈官忙尚偷閒文字要嶪岌
　　和關承議彦逺水樂
上盆五尺髙下盆二尺廣咿呦蟻穴間飛瀑一線
響關侯初為此避世挹蕭爽晁子亦欣然閉户穿
瓦盎虛堂一畞靜純白四隅敞中央渾沌胚鯈忽
所求往鑿竅令語言豈但一成兩危峰下俯瞰石
井黝然仰奔泉決眥落慘澹隂壑想明珠溢盤盂
白露溼塵坱聲音通大道斷竹自誰賞何曾戞擊
䦨缾缶日夜長初疑風隕籜驟雨來莽蒼乍似酒
落槽夜枕聽惚恍鳴禽雜啁哳物鬽亂肸蠁相依
欠林樾見蔽賴帷幌范侯驚側耳李令笑抵掌張
侯助我嬾不憶税歸鞅雲間余仲弟聊可樂吾黨
中和非外物此理未宜罔相勸戒勿傳名字遍天
壤撞鍾鼎食事老罷不知饗但怪一世狂端如轉
車輞能來解幅巾為子濯泚顙
　　送君
送君上馬時不道朝罏燠春風入木心皮肌發紅
緑春風良昜草那得勤行路且莫望南窗胡蝶飛
無數
　　上馬
上馬笑屬君㱕期在十日來時草白芽㱕時青鬱
鬱來嗔馬蹄急㱕嗔馬蹄緩人心自如此馬蹄終
不變
　　試院次韵文潛欲知㱕期近呈天啟愼思
睂山得張侯心許出一手臨川見蔡子千載慰邂
逅鄧君起南國磊磊看三秀譬如黄鍾陳我尚瓦
釜吼欲知㱕期近喚馬牽出廏官壺持餉婦傾寫
不漬口千章輸明堂勿問草澤有羣公自澟澟水
鏡照妍醜
　　栽花招泗州叔父
春園移春栽芽孽秔粒大東風日日吹噴吐不暇
裹楊梢青猶未桃蕚紅尚可田蔬美已最村醑醇
亦頗少年慕立事幸得能幾箇艱難合㱕來茅屋
聊共佐
濟北晁先生雞肋集卷第七
濟北晁先生雞肋集目錄
　第八卷
　　古詩
　　　次韵閻秀才漢臣食兔
　　　和蘇翰林題李甲畫雁二首
　　　秋竹
　　　郊居與八弟无斁讀書
　　　用无斁八弟永城相迎韵寄懷
　　　次韵荅葉學古
　　　次韵蘇公和南新道中二首
　　　感懷追和桺子厚郊居歲草韵
　　　次韵伯溫甥池上八首
　　　次韵彦遠相州道中二首
　　　永嘉縣君赴潁州杜丈之喪送至鹿邑境
　　　　上贈別
　　　綴古詩語送无斁弟赴舉
　　　贈文潛甥楊克一學文與可畫竹求詩
　　　補樂府三首
　　　　豆葉黄
　　　　漁家傲
　　　　御街行

濟北晁先生雞肋集目錄(終)
濟北晁先生雞肋集卷第八
　古詩
　　次韵閻秀才漢臣食兔
兔誠中山族中古稍分裂唐虞用大牲雖有目未
瞥䨲孫能飛仙飄忽天漢決不逢昜牙試厥胄幾
泯滅羿弧殞陽烏曾不弋在穴王良馬慢忌撲握
幾奔掣初遭赳赳子鼎飪飫毛血中逢宋鵲窘飢
吻啄原雪叔世削格多星迸失行列蹄竆不得逸
如鼠限髙闑應憐蚌潛水㬥腹想江月脣亡欲誰
語竟死猶結舌肩凥弱昜解狼藉腥尺鐵抽毫置
筠管復苦蠧魚齧論功在冊府微物推爾傑剡藤
光奪縑抄記良瑣屑北鄰閻夫子尚忍資盃啜得
諸韓盧口實以彊㬥劣作詩誇芳美此舉寧所悦
不如狐膏臊質賤甘棄絶冢妖老通數藤索夜空
設爾曾不及彼就獲徒内熱聆聲無聳耳當學縮
頸鼈吾君阜萬物沛若澤未竭誰能復古初此味
儻可缺
　　和蘇翰林題李甲畫雁二首
畫寫物外形要物形不改詩傳畫外意貴有畫中
態我今豈見畫觀詩雁眞在尚想髙郵間湖寒沙
璀璀冰霜已凌厲藻荇良瑣碎衡陽渺何處中沚
若煙海
蕭條新湖秋霜落洲渚潔蓮垂蘭杜死菖莆見㴱
節慘澹沙礫姿清波侶羣鴨往時吳興守看畫憶
苕霅為儀尚不汚孤髙比雲月聞在雪堂時滿堂
唯畫雪
　　秋竹
秋風多煩寃竹是歲寒物朝寒堦玲瓏草寒堦䘏
勿飜然下一葉未覺痩􁫺崒豈無陳根旁寂莫衆
頭屈何時雷塡塡看爾射地出
　　郊居與八弟无斁讀書
坐狂得世捐作官故不了十年未弛負半世不黔
竈居然顔玉雪及是鬢蓬葆碧山已焚魚白水初
種稻瓜區可㴱隱圭竇便却埽之子懷世資行脩
名譽好避人本愉恬坐我亦枯槁(故得監廟/无斁以余)頃求
田野處政以城郭擾常時啜仳別幸爾晏言笑如
蘭豈異臭覆瓿本均好(聲/去)不懲范釡塵尚作韓編
盜斲輪元戒疾紵絮非病少莞爾勸之休怡然守
而嫪翻思南遷久秪幸北㱕早三已令奚慍四至
卿誠巧所欣顚木蘖莫羨姣人瞭同氣靡間言它
人闕忠告貧居無酒肉竆巷有揬討葵作飽蓬蓬
茗澆憂悄悄長閑味更永競進念已勦目鴻天蒼
蒼夣蝶日杲杲蘅皋美新雨藜杖邈髙蹈營齋直
新徑創檻俯幽沼架以我園檀茨之子官草(月給/无斁)
(也/芻)優游聊卒歲邂逅可同調佩玉子終翔菟裘我
方老囊中餐玉法櫪上追風驃能知面不靦未用
心如攪平生夔契慕晚歲瞿聃妙但欲入林㴱子
來應問道
　　用无斁八弟永城相迎韵寄懷
平生殫千金術似劉累僻春風九軌道無我迷陽
跡呼來著冠紞野貌不改昔易衣憐介弟猶有布
一尺身慙崔浩短胸次儼列㦸中天翥鸞鳳我自
無六翮何曾客權貴見謂貧盜璧堂堂涑水翁我
在此人籍不詆曲江賢寧羞九年謫囏難累吾母
鬢髮白一夕獨此負吾心敢言忠抱石方時半千
運異㫺陽九厄譬馳羊腸坂雙任臣子責帝王所
張㢮乾坤有闔闢君敷皇極言人詠蓼蕭澤鳶魚
競飛躍風俗澟移昜已開公府閤又置四郊驛􁆱
求逮田野欣喜到僮役雖微攜手上頗似破笯釋
川塗見吾弟薪木詢我宅憐君如我固不歎玄尚
白薄飲盡餘醅凝塵振鹿席我醉昜成狂欲起須
君掖
　　次韵荅葉學古
㫺我遊武林値子長江頭我時方南轅子亦將西
舟相見兩大笑典衣上髙樓樓髙不知暑五月凝
清秋環觀四山明俯視萬井稠喧喧市中人日草
歌吹浮忘形與子飲一醉餘無謀湖上荷花生黄
鸝飛桺洲飜然搖兩槳下上逐輕鷗不覺脱塵世
自謂逍遙遊晚訪城隅寺竹林森如幬斫薪煑山
茗蕭洒破百憂腳嬾厭􁍭闠五日成淹畱肅肅太
史家門闌閑且幽荒亭䕃疎桐雀鬭聞啾啁其人
絶世賢揶揄困時流唯我與吾子大軸更往投幸
聞一諾榮不受萬户侯誰言王母桃方朔不得偷
未幾子告別西賓帝王州吳舩風雨夜送子不勝
愁八月子獻書髙談夏商周惜哉天下馬驪牡煩
推求我濫鄉老薦麻衣望前旒愧非鳴鳯祥斥去
還林丘三月我度江子行竆海陬相望遂乖隔慨
歎不自休逆旅善辱人虛激韓娥謳操瑟立齊門
乃反怨不収嗟哉子與我不幸斯人儔有客道閩
吳書詩眷綢繆開緘恍自失但覺膽氣遒有如飲
貪泉海貨溢兩眸子詩益加富我句猶能裒春禽
與秋蟲引腹聊相酬
　　次韵蘇公和南新道中詩二首
山園芙蓉開寂莫歲云晩公來無與同念我百里
逺寒飈吟空林白日下重巘興盡還獨㱕挑燈古
囊滿
讀公棲鴉詩歲月傷晼晩公胡不念世蠟屐行避
逺羈鳥翔别林㱕雲抱孤巘我才不及古歎息襟
淚滿
　　感懷追和桺子厚郊居歲草韵
殘暑夜如炊曉風吹蕭索開門望林木引蔓修籬
落所欣塵累逺不恨生涯薄心事少干雲白頭成
憶昨
　　次韵閻甥伯溫池上八首
文饒論百揆豪氣闊天宇㱕來坐平泉草木何足
數只今和文弟怪石幾風雨達生要忘累人取應
我與(刻平泉字葢文饒自題也/李和文家涼堂後石甚奇上)
昔吾卜城東今吾卜城中秪畏盜賊迫安知􁍭市
同畚鍤運渤海操蛇應未竆無乃遭此笑君如北
山翁
誅茅斬惡木衆卉方以朋掘沙到沮洳方復見此
澄客來恍異境物象初不增以此自誑目果下能
日椉
池㴱不可臨際水作石磴塵埃攪百里得此亦差
勝晨朝看雨坐蛙喜律呂應有兒不鼓篋共此疎
嬾興
物養有得失瘠地江河隈亭檻但小草山林自奇
材我有八極興聊堪一席開長嘯本造適悲風為
誰來
自從移居來城市益啾擾如何跬步近亦有鷺下
沼朅來欲騁騖詰曲故百遶人間南柯夢方此猶
復小
黄冠一奇士敎我潄華池茅檐夕堅坐見月桺間
低水蟲時一出細浪作鱗差流觀起百慮内視失
羣疑
平生惟親舊相得懷抱敞寧知老田里三徑得還
往結廬在人境此意陶令賞但話北窗凉何必羲
皇上
　　次韵彥逺相州道中二首
自君之出矣吾居關晝横尚有楊李來時能出門
迎少日所忿慉壯年瞀雙睛涉月在一床幾成小
冠盲夫子竹林趨世固溷髙明尚喜鞍馬間經阿
復縁泓詩隨晩雨墮迫户有餘清便擬釀白黍相
邀飰青精重惜吾楊李徂秋各南征
朝入一几縱草入一几横黄巻値㫺人歡與相逢
迎孫子謝口語阮生勞目睛登亦豈必喑籍猶未
能盲學非經世具所貴自知明仁義有不然失時
悲戰泓一生屐幾量況欲竢河清動與道彌遠靜
於理逾精君能問舍往吾亦賣刀行
　　永嘉縣君赴潁昌杜丈之喪送至鹿邑境上
　　贈别
二十年糠粃相從無靦顔尊公抱至痛白玉掩㴱
菅送子三百里西風涕汍瀾鄰喪罷相舂況我五
服間憐子一女子忘身赴憂患但恨莫攀輀賤生
守微官勿爲撡執悲我居不求安送死當大事丈
夫良獨難
　　綴古詩語送无斁弟赴舉
鮮民之生靡瞻匪父母氏劬勞寧不我顧兄弟無
逺惟予與女執子之手此夕何夕我心蘊結兮嗟
予弟行役二之日栗烈飄風發發子之清揚麻衣
如雪載馳載驅出宿於干揆之以日體无咎言既
差我馬逺送于野敦彼獨宿于林之下無衣無褐
不念㫺者陟彼髙岡或降于阿瞻望弗及獨寐晤
歌展轉反側不平謂何顯允君子洵美且異温其
如玉干禄豈弟春日載陽薇亦作止睍睆黄鳥嚶
其鳴矣
　　贈文潛甥楊克一學文與可畫竹求詩
與可畫竹時胸中有成竹經營似春雨滋長地中
緑興來雷出土萬籜起崖谷君今似與可神㑹久
已熟吾觀古管葛王霸在心曲遭時見毫髮便可
驚世俗文章亦技爾詎可枝葉續穿楊有先中未
發猿擁木詞林君張舅此理妙觀燭君從問輪扁
何用知聖讀
　補樂府三首
　　荳葉黄
蒹葭蒼荳葉黄南村不見岡北村十頃彊東家車
滿箱西家未上塲荳葉黄野離離鼠窟之兔入畦
豕母從豚兒豕啼豚咿咿銜角復銜萁荳葉黄穀
又熟翁媼衰餔糜粥荳葉黄葉黄不獨荳白黍堪
作酒瓠大棗紅皺荳葉黄穰穰何膴膴腰鐮獨健
婦大男往何許官家敎弓刀要汝殺賊去
　　漁家傲
漁家人言傲城市未曾到生理自江湖那知城市
道晴日七八舩熙然在清川但見笑相屬不省歌
何曲忽然四散㱕逺處滄洲微或云後車載藏去
無復在至老不曲躬羊裘行澤中
　　御街行
雙闕齊紫清馳道直如線煌煌塵内客相逢不相
見上有髙槐枝下有清漣漪朱欄夾兩邊貴者中
道馳借問煌煌子中道誰行此且復就下論驄馬
知雜事官卑有常度那得行同路相效良獨難且
復東西去
濟北晁先生雞肋集卷第八
濟北晁先生雞肋集目錄
　第九卷
　　古詩
　　　和關彥遠秋風吹我衣
　　　贈關澮關沼
　　　贈王順之歌
　　　遊棲巖寺呈提刑學士毅夫兄
　　　聽閻子常平戎操
　　　同楊希仲吳子進李希孝張景良北關納
　　　　凉晩過大安寺
　　　同張子望顔伯儀上關納凉
　　　開梅山
　　　富春行贈范振
　　　胡戢秀才効歐陽公集古作琬琰堂
　　　和縉雲守關彥遠浮山作
　　　試院求李唐臣畫
　　　黄河
　　　酬李唐臣贈山水短軸　目錄(終)
濟北晁先生雞肋集卷第九
　古詩
　　和關彥遠秋風吹我衣
海中羣魚化黄雀林烏移巢避歲惡鄴王城上秋
風驚㫺時城中鄴王第只今蔓草無人行但見黄
河咆哮奔碣石秋風吹灘起沙礫翩翩動衣裳游
子悲故鄉忽憶若耶溪頭采薪鄭巨君南風溪頭
曉北風溪頭昬一行作吏此事便廢夢中葉落覺
有㱕意㱕歟㱕歟吾黨成斐然君今生二毛我亦
非少年胡爲車如雞栖鄴城裏朝風吹馬鬃草風
吹馬尾與人三歲居如何連屋似千里我則不狂
曾謂吾狂不吾知亦何傷安能戶三尺喙家一吭
人亦有言人各有志吞若雲夢者八九長劎耿介
倚天外有如陳仲舉庭宇亦不治吾乃今知貴不
若賤無憂富不若貧無求負日之燠吾重裘芹子
之飫吾食牛心戰故臞得道故肥吾封侯匹夫懷
璧將誰尤㱕歟㱕歟豈無揚雄宅一區舍前青山
木扶疎舍後流水有菰蒲今我不樂日月除尺則
不足寸有餘七十二鑽莫能免豫且無所可用乃
有百歲樗龔生竟夭天年非吾徒
　　贈關澮關沼
君不見杜侯㫺爲歌行贈徐侯大兒色清澈小兒
氣食牛往有關尹官仕周其人有道其澤流㑹稽
竹箭無名久文采關侯二兒秀不然安取關尹後
何用黄雀青鷇蓬間飛長觜飽滿短觜飢何用城
烏嗷嗷八九雛端坐秦氏桂扶疎淵也詩足興功
也禮足立三年不見冠岌岌何用春耕投種歎粟
粒功成裘氏九里溼君家㑹稽山頭松樹清江楓
乃翁行采薪所願溪上風男兒封侯食肉勳業須
少壯勿學乃翁呻吟蕭屑所願在溪上
　　贈王順之歌(叔所厚/王為邢和)
王郎見若不勝衣眇然儒者未有奇我知王郎有
奇處議論濤海拏蛟螭􁏷周而來逮五季故事本
朝能盡知不惟知之業有用斟酌成敗中無疑我
聞㫺時崔浩亦復爾所懷百萬非熊羆人才如此
後來少朝廷水鏡區妍媸胡為五十尚塵土長翮
似劎猶差池愀然對我數白髮追風逐日無􁏷羈
三書自薦應不暇五府交辟終何為邢侯胸中有
王霸不但遊談漢終賈勇於吾道一臂扶往不畏
難憂助寡似聞詩有雲龍期云何計出柏馬下豈
非事君難進從古然不然富貴終在天堆金買玉
患無玉玉至自駭無因前君不見東秦逐守拙難
似木石當前以身抵接淅去齊未敢言退飛過宋
聊堪比神形自問還自荅因拙得全方至此少狂
干世等畫虵老罷食功同履豨向長畢事漸可涯
彭澤棄官從此始山林不著一物隨平生萬卷付
羣兒収光牛背看屋壁更不刮膜煩金鎞遭時有
用君當起丹青宛轉麒麟裏我行此計無贏輸世
事從來奕棊耳
　　游栖巖寺呈提刑學士毅夫兄
飛樓壓城城跨野黄河逶迤避條華城南鳥道拱
髙巖入谷車箱不容馬解鞍初步石苔青細泉鳴
遶竹間亭肩輿直上十八折維以采絲雙巨絙我
行枉矢復虵蹙三步一呼勞我僕前旌已作鶴穿
雲後隊方如蟻縁木千條倒澗淙大壑百丈層冰
凍垂瀑無雲而雲蒼翠横無風而風􁖳􁢕聲崖竆
東轉路忽平長楊老柏森成城朱欄碧砌上窈㝠
蓮花三峰只對面仙人玉女如相迎却臨北嶺望
吾郭萬瓦一垤令人驚孔侯翛然顧我語髙眞之
居隔風雨下視人寰如此許此中豈但蠻觸微千
古紛爭幾是非我言人處世此見釋氏義人食地
上穀足固不離地我今正在阿堵中與君安得生
兩翅却憶隋文駕六龍意比姬滿朝河宗當時萬
騎畱山麓登臨已巻長江東翠微宫裏亦如此依
然古殿對喬松何況山中㩦妓裴御史猶唱當時
霜月空與君江南厭山水香罏雙劎俱夢中異鄉
同宦對絶景令我不指東飛鴻立戒兵厨釀春酒
要看雪盡山花紅不須墮淚似羊守且可騎馬同
山公
　　聽閻子常平戎操
嶧陽之孤桐踣自霹靂斧龍伏之靈林復古斷文
横截絲百縷下垂七軫如牛乳上有明星稀可數
當軒拂拭待君鼔君心有在君未語仲尼㫺時從
師襄頎然一人猶望羊我獨懷之千古長杖䇿不
省頤之忘去年河決瘡未補今年赤地無禾黍像
龍焚尫亦何取堂上平戎不敢聽且激南風召時
雨
　　同楊希仲吳子進李希孝張景良北關納凉
　　晩過大安寺
君不見少陵翁㫺時亦厭在泥滓青鞋布襪翁自
喜上關流水入城來青蘋之末風未巳駕言出游
我無酒張侯為致尊中㫖可憐築室寗封池下有
千房幷萬蕊官曹十九民事聒況乃坐堂環榜捶
揚波沐髮安在哉我曹官冷奚不來日長飛鳥困
塌翼龜出仰喙魚張腮南箕不哆少女黙焦暍坐
恐昆蟲猜楊君嘗攬轡獨出無把袂古藏大般若
中天立華厦同游得吳李張子亦予社登臨物色
為我豪長空吹雨來蕭騷原為起伏河出沒霧作
吞吐山卑高君不見幕中羣公府曹掾清談接武
金閨彥平明趨府罷亭午寧有食頃坐閒燕我曹
放意誠崛奇王事鞅掌慙周詩嵇康不堪章服裹
此事恐得通人嗤李侯挽我未宜下世間一笑如
此寡鄙夫敢慕從事賢少日采薪勤兩肩草玄亦
投閣醉者墜不愕安能學丁君髙舉似黄鶴一􁍭
平生事百壺中慮廓且當俛仰宇宙間子欲觀海
須觀瀾所思安在良阻艱李侯有嘉意語若繭緒
曵不應開口煩睥睨愛身為物太早計
　　同張子望顔伯儀上關納凉
高閣無風華屋熱正午四隣還往絶張侯不厭過
市煩呼我桺隄鳴躞蹀城如虯背臥逶迤城上戍
樓虬白鬐一水貫來㴱宛轉萬家圍去緑參差囂
塵塞眼那能避未暇解衣聊埽地可憐繫馬著垂
楊可憐臺榭對池塘無限芳洲生杜若芙蓉菡萏
倚新粧鴛鴦相對鸕鷀舞飛去黄鸝獨無語登槃
未用伐蛟鼉苦菜黄瓜亦堪數張侯河目須垂膺
齒如明玉嚼寒冰未須坐上白羽扇談言自足驅
青蠅司業髙情勿寂莫仲宣從軍良可樂欲看詩
句出嵌崆更饒酒量開磅礴廣文顦顇獨何人男
兒三十四方身相逢得意吐然諾俸二百錢終不
貧野橋傴僂風吹髮徙倚門關臨嵽嵲江湖平日
憶蘇侯更詠夕陽明觀闕(落日囘看觀闕明/蘇文子􁏷上關詩云)人
語喧喧未聽囘木蘭晩放水萍開黄昏下馬天似
漆急雨傾屋翻狂雷
　　開梅山
開梅山梅山開自熙寧之五年其初連峰上叅天
巒崖盤􁱣閡羣蠻南北之帝鑿混元此山不圯藏
雲煙躋攀鳥道出薈蔚下視蛇脊相夤縁相夤縁
竆南山南山石室大如屋黄閔之記盤瓠行跡今
依然髙辛氏時北有大戎冦國中下令購頭首妻
以少女金盈斗遍國無人有畜狗厥初得之病耳
婦以盤覆瓠化而走堪嗟吳將軍屈死㹞㹞口帝
皇下令萬國同事成違信道不容竟以女妻之狗
乃負走逃山中山崖幽絶不復人跡通帝雖悲思
㴱往求輒遇雨與風更為獨力之衣短後裾六男
六女相㛰姻木皮草實五色文武溪赤髀皆子孫
侏離其聲異言語情黠貌癡喜安土自以吾父有
功母帝女凌夷夏商間稍稍病侵侮周宣㫺中興
方叔幾振旅春秋絶筆逮戰國一負一勝安可數
邇來梅山恃險阻黄茅竹箭霪霧雨南人顚踣斃
溪弩據關守隘類穴鼠一夫當其阨萬衆莫能武
欲知梅山開誰施神禹斧大使身服儒賓客盈幕
府檄傳傜初疑叩馬卒歡舞坦然無障塞土石塡
溪渚伊川被髮祭一變卒爲虜今雖關梁通失制
後誰禦開梅山開山易防獠難不如㫺人閉玉關
　　富春行贈范振
錢塘江北百里餘漲沙不復生菰蒲沙田老桑出
葉麤江潮打根根半枯八月九月秋風惡風高駕
潮晚不落鼔聲鼕鼕櫓咿喔爭湊富春城下泊君
家茅屋竝城樓不出山行不記秋越舶吳㠶亦何
故今年明年來復去
　　胡戢秀才效歐陽公集古作琬琰堂
君不見廬陵公徃為學士修書日詔畀千金訪遺
逸遺文逸字往往出故都易姓幾兵火量臋鼎腹
細詰詘道人岣嶁空有聞丘陵仙鬼事恍惚共和
十鼓記亡一嶧山肉在無復骨雲陽八體又瓜剖
至使漢童訛尉律世儒詭正何足臧公家安取千
軸藏仲尼猶及史之闕有馬借人吾敢忘題籤甲
乙潁水陽後來胡君癖膏肓傾家自構琬琰堂摉
羅近出補厥亡荒林圯冢見未嘗南觀禹穴計渺
茫閉門睥睨在一床常恨平生好古家無力騎馬
蹊田觀斷刻中郎二字煩走驛率更三日勞野食
長年囊褚況易擲兒作摹朱婦遮壁願從胡君丐
無有十百數中聊取仂胡君今逸民盱眙不見十
五春坐令鈆槧老壯士朝廷豈無憂國人曩時豪
氣今誰在㑹面只謀千日醉聽君汗漫馳古先世
事無何付蟬蛻
　　和縉雲守關彥遠浮山作(刑獄之廨石色如/在揚州城中提點)
(經謂之浮山/鐵其髙可隱圖)
廣陵形勝㫺所聞崑岡作軸江為門西來蜀道從
萬里伏堆藏阜爭崩奔盤挐蹙踏得江住精鐵一
畞巋然存半潛屋牖半出户鼉龜見背熊羆蹲我
行平地是絶頂歎息但以指爪捫誰言一水限南
北壅遏勢極逾騰騫不然安得江南之山踴躍出
中流浮玉猶􁫺崒操權髙視競瓜分島夷索虜何
煩述木蘭水調更淒涼延和小語尤倉猝周公卜
雒貴坦平亦言有德易以興眞人龍飛狐兔窘御
營周壍壓蕪城大明寺中老竹在九曲池上新荷
生君胡聞此不數往地中頑礦煩謿評自言家世
西湖側慣聞洗土開南屏欲空息壤發幽祕河曲
定笑勞精誠君不見珊瑚玲瓏石上吐海底有山
那可覩
　　試院求李唐臣畫
有客㩦來白團扇看君畫出翠微峰忽然陂水變
隂霧便有松林吹晚風松林陂水靜何極何處歸
舟天際識韋侯直榦儻不難杜陵東絹那能惜
　　黄河
黄河齧小吳天漢失龜鼈靈原潭下藕爛死只有
菖蒲不生節白馬橋邊迎送胡冀州斷道無來車
新隄築得髙嵽嵲舊隄杵聲未可絶
　　酧李唐臣贈山水短軸(君章知賞/李為刑曹杜)
大山宮小山霍欲識山髙觀石腳大波為瀾小波
為淪欲知水㴱觀水津營丘於此意獨親杜侯所
與復有人不見李侯今五載苦向營丘有餘態齊
紈如雪吳刀裁小毫束筍縑囊開經營初似雲煙
合揮灑忽如風雨來蒼梧泱漭天無日㴱巖老樹
洪濤入榛林闇漠猨狖寒苔蘚侵淫螺蚌溼紛紛
禽散江干沙有風北來吹蒹葭前洲後渚相隨沒
行子漁人㱕徑失李侯此筆良已奇我聞李侯家
朔垂跨河而北寧有之曷不南遊觀禹穴梅梁鏁
澀萍滿皮神物變化當若斯元君畫史雖天與我
論絶藝無今古張顚草書要劎舞得意可無山水
助他日李侯人益慕
濟北晁先生雞肋集卷第九
濟北晁先生雞肋集目錄
　第十卷
　　古詩
　　　題惠崇畫四首
　　　擬樂府十二辰歌
　　　二十八舍歌
　　　行路難和鮮于大夫子駿
　　　跋遮曲
　　　長安行贈郭法曹思聰
　　　悲來行哭石起職方
　　　鸞車引
　　　贈戴嗣良歌時罷洪府監兵過廣陵爲東
　　　　坡公出所奪西夏刀劒東坡公命作
　　　秋夜古風
　　　苕霅行和於潛令毛國華
　　　冤朐路
　　　芳儀怨
　　　五丈渠
　　　賈碩秀才得兩圭有邸
　　　閻子常攜琴入村
　　　贈余樗年試院作
　　　次韵都尉王晉卿天駟監邂逅作兼呈坐
　　　　客

濟北晁先生雞肋集目錄(終)
濟北晁先生雞肋集卷第十
　古詩
　　題惠崇畫四首
東風囘江上渚何處來雙白鷺灼灼岸間桃依俙
蘭杜苗一銜湍瀨鱗一下青林梢瀟湘綠水春迢
迢(春)
老柳無嘉色紅蕖羞脉脉宛在水中洲雙鵞羽蒼
白何須玩引頸顚倒寫經墨惟應一臨流當暑袗
絺綌(夏)
一雁孤風乍臨渚兩雁將飛未成舉三雁羣行依
宿莽蘆花已倒江上風雲間分飛那可同(秋)
天高靄靄雲昬江闊霏霏雪繁渚下鴨方逺泛枝
間雀不聞喧鄙夫此志相依生涯稊稗同微欲具
沙邊短艇波濤歲晩人稀(冬)
　　擬樂府十二辰歌
鼷鼠食牛牛不知牛不願騂而願犂虎噫來風皮
見藉兔狡宅月肩遭胹欲兆幽烽二龍死獨微晉
澤一虵悲失馬吉凶方聚門亡羊臧穀未宣分沐
猴冠帶去始愜木雞風雨漠何聞不須皎皎吠蜀
狗阮子與豬同酒樽
　　二十八舍歌
戎菽有角原桑黄客愁唧嘖聞扈亢轉蓬無氐行
役晩蟋蟀在房思婦惋男兒有心事弧矢十年風
光隨馬尾長鬚舂米婢借箕斗酒為君聊解頤誰
憐長夜飯牛苦安能臥泣羞兒女(二句/闕虛危)平生未
入君此室一廬翛然四壁立文章奎躔動圓天貧
有餘富黔婁賢功名不羞爛羊胃滅昴擒胡未能
計誰能簡畢老此生不用諏觜招忿爭世事參商
君此行桂酒椒漿石井美山鬼幽篁衣薜荔草江
老桺繫㱕舩蛟宫涵星動㴱淵張帆自慣夕風恬
九折摧輪鵠翼短他年君車當軫轉
　　行路難和鮮于大夫子駿
贈君珊瑚夜光之角枕玳瑁明月之雕床一繭秋
蟬之麗縠百和更生之寶香穠華紛紛白日草紅
顔寂莫無畱芳人生失意十八九君心美惡那能
量願君虛懷廣末照聽我一曲關山長不見班姬
與陳后寧聞衰落尚專房
　　跋遮曲
君不見魯中羣兒歌跋遮跋遮跋遮何語耶吳歈
越吟初不省恐自塞北傳胡笳跋遮胡爲樂中華
試歌河漲水漸(尖)車河中耕泥春種麻麻生三歲
不開花腰菱兩角黑如鵶漁父笑且語誰能跋遮
舞君不見前年大旱河草黄草中魚子化飛蝗又
不見往年大雨雨決渠渠中朽瓜生老魚蝗飛食
塲穀擊鼔煩趂撲我家家具如筍束今年梁山撓
濁淤兒無鋤麻姑來漁荷鋤往賣鋤買網空市無
丁丁斲舩斲屋櫨艇子如星喚施罛夜唱跋遮曲
羣鳴起白鳬
　　長安行贈郭法曹思聰
越羅作衫烏紗幘長安青雲少年客梁門門西狹
斜陌飛閣氤氳多第宅南威十五桃花色簫管哀
吟動魂魄銀槽壓酒傾琥珀青絲絡頭飛赭白韓
狗胡鷹快多獲少年意氣區中窄金昆玉季盈十
百君獨飄翩異風格十歲鈆丹事書冊豈徒新豐
困寒阨能犯龍頭請恩澤送君此行無愴惻努力
功名傳炟赫它年尋我吳山側躑躅盈山禽磔磔
(嘗約遊吳/郭雅好山水)
　　悲來行哭石起職方
悲來乎石君吾何悲夫斯人婉兮河之津厖睂白
面照青春朱紱斯煌映路塵翩翩者驥銀鞍新東
來奇意安所伸大野既瀦唯赤墳穀垂穎麻敷芬
亡逋來復瓦鱗鱗髙堂擊鮮㑹衆賓賓起舞君欣
欣何人末至居客右西郭之一儒迂且貧迂且貧
自隗始能招劇辛致樂毅四方遊士爭來奔户内
光儀亦可論大息拖縉紳中息氣氤氳小息秀睂
目天上靑秋雲朱旗画舸長隄曲去時簫鼔黄塵
覆無復當年子産㱕至今人作嬰兒哭西郭之一
儒無事門生苔久雨足不行官街常時門前車馬
客舊雨自來新不來聽我陳張叔卿孔巢父皆隱
淪無人汲引長飢辛日午不出開衡門前侯後相
安敢論憂殺口間縱理紋長慟吾邦對遺跡耿耿
一心誰我識徐君已死劎不忘心已許君那復惜
　　鸞車引(詠史)
推鸞車伐鼉鼓從帝子迎天女天女喜立龍旂馮
小寶光陸離雲斑斑覆銅山新城鳴鴂如乳烏飛
來為爾棲青梧控鶴府令雲衣裾僕射竄死令公
誅婦懼兒無呼兒呼驚索胡宜都内人立次且手
擎何物金唾壺請為大家畫長圖徐公子譁且止
卿無來明堂屢舞覆龍盃覆盃之傍戲大鼠卿欲
投之梁公懼
　　贈戴嗣良歌時罷洪府監兵過廣陵為東坡
　　公出所獲西夏刀劎東坡公命作
三郎少日如乳虎代父搏賊驚山東硬弓長箭取
官職自説九戰皆先鋒將軍拳勇饋不繼痛惜靈
武奇謀空城頭揶揄下俛走壯士志屈羞塡胸平
生山西踏霜雪洪府下溼號兒童聞名未識二十
載初見長揖東坡公鋭頭短後澟八尺氣似飲井
垂檐虹只令不語當陣立望見已是千夫雄往年
身奪五刀劎名玉所擐犀札同晨朝㩦來一府看
竊指私語驚庭中紅粧擁坐花照酒青萍拔鞘堂
生風螺旋鋩鍔波起脊白蛟雙挾三蒼龍試人一
縷立褫魄戲客三招森動容東坡喜為出好礪洮
鴨綠石如堅銅収藏入匣人意定蛾睂稍進琉璃
鍾太平君子尚小毖戒懼邾小母荓蜂舞干兩階
庶可觀跳空七劎今何庸我為蘇公起揚觶雅歌
緩帶聊堪同從公請礪㱕作硯聞公嘗諫求邊功
　　秋夜古風
瑶池始波縣圃風鄧林飛葉雲攪空人間櫟社幾
黄落曉窗洗黛悲青銅常嗟彭祖悔杖晚不見王
母桃花紅安知帝怒削龍伯輿嶠已沒㱕墟中楚
人方復感時節申旦不寐同秋蟲虛堂氣入枕簟
肅熟寐不復聞嗈嗈大言身塞不得仰了語無異
鴻毛烘天如旋磨人蟻却更千萬日勞何功漢南
種桺人笑爾江潭悽愴彫形容小樓遐觀午夜闃
凉月不盡山無竆一身逆旅過萬物千古昨夢如
驚蓬胡床収慮蹔一息杲杲已上扶桑東
　　苕霅行和於潛令毛國華
苕溪清霅溪綠溪水灣環繞天目山間古邑三百
家日出隔溪聞打衙長官長髥帽烏紗不曾執板
謁大尹醉卧紫蘭花影斜紫蘭花開為誰好年年
歲歲溪南道不見西陵白髮人荆江夜雪唱陽春
陽春絶唱和者寡客醉聞之雙淚灑夜來魂夢海
中山縹緲雲濤煙浪間雲濤煙浪不可渡睡覺秋
風落桐樹秦吉了秦吉了言語無人㑹無人㑹得
奈君何且向紫蘭花下醉
　　冤朐路
棠梨葉戰風騷騷紙錢窸窣鳴空郊背人獨鳥㱕
寒巢予亦投村指横橋茅檐霜月照征袍夜冷不
寐聞狐嘷悼我為生良已勞兩手如龜髀肉消青
樓公子燒蘭膏雪壓屋倒飲方豪睡覺三竿紅日
高
　　芳儀怨(廷雜記/事見虜)
金陵宮殿春霏微江南花發鷓鴣飛風流國主家
千口十五吹簫粉黛稀滿堂侍酒皆詞客拭汗爭
看平叔白後庭一曲時事新揮淚臨江悲去國令
公獻籍朝未央敕書築第優降王魏俘曾不輸織
室供奉一官奔武彊秦淮潮水鍾山樹塞北江南
易懷土雙燕清秋夢柏梁吹落天涯猶竝羽相隨
未是斷腸悲黄河應有却還時寧知翻手明朝事
咫尺人生不可期蒼黃三鼓滹沲岸良人白馬今
誰見國亡家破一身存薄命如雲信流轉芳儀加
我名字新敎歌遣舞不􁏷人採珠拾翠衣裳好㴱
紅退盡驚胡塵隂山射虎邊風急嘈雜琵琶酒闌
泣無言徧數天河星只有南箕近鄉邑當時千指
渡江來同苦不知身獨哀中原骨肉又零落寄詩

黄鵠何當囘生男自有四方志女子那知出門事
君不見李君椎髻泣竆年丈夫飄泊猶堪憐
　　五丈渠
五丈渠河水齧堤三里餘懸流下噴水渤潏訛言
相驚有怪物濼東漁子浮兩舠清晨徑流雙鬛搖
驚人跳起横觸島大鱘十尺長夭矯殺之信宿不
敢言竝村稍稍聞者諠伐鱗封肉擔揭去兩日一
村猫犬飫夜來水泛州西原青青百頃白波翻里
巫推變咎漁子豫且賊神實為此此邦一年不穀
食賣魚取錢當常職聞道相家口津人無敢慿大
魚死小魚靈
　　賈碩秀才得兩圭有邸
混沌既鑿元氣痡鴻源滔天堯曰吁羽淵之化三
足逋玄圭告功聞禹書姚虞班器奔九區塗山合
瑞羣辟趨三朡肆伐夏寳俘下逮血祭仍疈辜饗
有明徳繄玉如霍山屬之醫無閭裂崖剖璞陳璠
璵追琢出美山為虛兩圭禮地四望俱寸尺可識
形可圖緡城之西物色古霹靂野火燒牆堵大氓
築室動千杵奔泉啓鍤幽奇覩隂溪埋氷剝寒土
濃氛却埽孤月吐森然􁂚立疑未舉熒熒幽光射
敗筥鄰人進説田父怖張伯不敢私自取初來畫
地為予語邸圓中規圭合矩瓌奇未可一二數嬴
顚劉蹶分莽鹵禮嚴登降謹仰俯牲玉不加隨豆
簠餼羊之存良小補此寳豈徒周石鼔酆城尺鐵
尚可神老虯躍水生䨓雨
　　閻子常㩦琴入村
閻夫子通古今家徒四壁猶一琴今年二月雨霖
霪喜君壠麥如人㴱屋間幽默咸池音高山流水
我非聽聽我説君辛苦吟薛老村西十里地旱日
燎原無桺林芒鞵曵杖逐鐮籠當午未食飢燒心
芸芸麥田翻黄波蝻蟲盤穗如蝸螺麥未収打催
種豆屋下跡少田間多閻夫子時我過我與夫子
良同科四體雖勤口餔衆煑豆然萁竆奈何人謂
君琴語辛苦此曲無乃傷天和君不見夫子宋圍
不糝猶弦歌
　　贈余樗年試院作
平生車軌周四方結交童齓老相忘異哉余子久
彌芳吳人猶記稱周郎河豚入網荻芽長宜興罨
畫煙水蒼風雩春服眞少狂不愧戴崇升後堂(王/時)
(樗年所最厚也/平父方敎授毘陵)横戈筆陳倒千槍叔鸞獨步禹
出羌(封第一故云/樗年奏藝開)世儒膠擾何足臧説食不救飢
求糧瞥思振衣千仞岡空林無人一繩床五車純
束不在旁欲徹梯磴排空驤鍾山春水繞城隍從
師不憚白笈裝矢鋒相觸塵不揚驪黄牡牝若滅
亡子嚴主簿志不償厭見朱墨紛傖囊西風雲日
思帝鄉東華拜勑鳬綴行黄昬閶闔飛驌驦虛堂
節候變金商閉門蟋蟀鳴我房吾君仁聖周成王
屏驅虎豹開明光山龍粉米雜青黄多儒可贊至
治香園檀山石豈荒涼潢汙薀藻須豆觴願君與
借羽翮翔賢書蠶列升未央君如病鶻待秋霜牛
衣未可悲王章公朝道闢五達莊服襄按節緩勿
忙夢松生腹渠不祥莫車上儛應循牆功成㱕飲
沆瀣漿發機要若黄閒張
　　次韵都尉王晉卿天駟監邂逅作兼呈坐客
平生杜元凱學問光奕世戚聮帝室未要論烜赫
功高羊叔子赤霄翔舞須威蕤孔翠文章豈其累
崇臺作山池作湖富貴所要聲名俱酒樽詩句得
過薄小隱山城殊未疎曹侯詞翰諸公客慣聽清
歌耳傾側天閑兩驥看追風晴軒忽下飲河虹拳
毛妙畫不可見顔公筆精如對面鄧張不醉無攬
轡燒燭林間鵲飛起第語曹侯繼張燕鄰榼如澠
不憂淺
濟北晁先生雞肋集卷第十
濟北晁先生雞肋集目錄
　第十一卷
　　古詩
　　　鄧御夫為窟室戲題
　　　揚州被召著作佐郎自金山囘阻水作効
　　　　退之陸渾山火句法
　　　澶守諫議韓璹禱雨有應
　　　依韵和子充雜言
　　　徑山
　　　次韵太學正宋遐叔考試小疾見寄
　　　淮壖
　　　寄懷壽光主簿四叔父
　　　收麥呈王松齡秀才
　　　花林示楊彭年秀才
　　　莎雞食蝗
　　　題李偁推官頤齋
　　　荅趙滋主簿
　　　飲城西贈金鄉宰韓宗恕
　　　荅陳履常秀才謔贈
　　　和王仲甫病暑
　　　贈送澶州監酒税劉銓殿直
　　　和顔隨飲酒
　　　壓沙觀梨
　　　過金堤劉景文
　　　送趙燮
　　　送石梁赴舉

濟北晁先生雞肋集目錄(終)
濟北晁先生雞肋集卷第十一
　古詩
　　鄧御夫秀才為窟室戲題
君不學馮驩彈鋏從嶭公貸錢燒劵悦市傭又不
學魯連約矢射聊城笑夸田單取美名何為空郊
獨坐一茅屋㴱如魚潛遠蛇伏荒檐野蔓幽莫矚
窺戶下投如墜谷其外桑麻雜蔬菽白水寒山秀
川陸秋風蕭蕭吹苜蓿晚日牛羊依雁鶩朱書細
字傳老子蠧穴蝸穿無巻軸我來不暇問出處但
愛君居伯夷築九月九日秋氣凉芙容黄菊天未
霜登高能賦豈我長從君此庵時相羊不用糟丘
譏腐腸酒酣猶能歌楚狂我敬先生不敢量二三
子者亦自彊潔身亂倫非所望
　　揚州被召著作佐郎自金山囘阻冰効退之
　　陸渾山火句法
二年官揚猶一炊丞聾母害守不譏帝知無功呼
返之具舟從江民不知道傍愚叟為涕洟豈無愛
人如爾為我謝叟㱕視汝兒風號鴻潦水涸陂氷
塞川舩不可移白蜺横野光逶迤寒威上射小日
規旦行一里方午維十日繫野兒啼飢中無載盜
過不窺官令十夫為操椎耶許相力哀復疲我笑
遣夫是安施霜不殺草聖所欷歲十一月氷固宜
逆天進亦不可幾為兒搏飰兒安嬉寧三月暖猶
流凘
　　澶守諫議韓璹禱雨有應
長蜺飲井井欲乾白鼉鳴窟凄風寒公馬未駕陰
漫漫公㱕溼幙濡旌幡霜刀不染鵞頸殷塗龍安
享雩舞閑隰桑有沃柔可攀小麥青青大麥攅拜
公起舞公顔歡明日空堦響夜闌屋漏不復愁衣
單帲幪廣厦安如山
　　依韵和子充雜言
君不見東方朔避世金馬門侏儒倡郭同陸沈滑
稽突梯意已㴱不如孫登閉口逃蘇門身猶孤鳯
無與隣心知嵇生未識眞兒童讀書聞入孝遭時
有用可以移於君孔子繫易辭尊乾而卑坤耦耕
未足問禮則鳥獸固自羣荆榛孟嘗聲勢一旦消
歇冡上之牧良可悲茍為貧賤不濟物身死泯然
俱若兹聞君早慕棲竹林何忽作此悲來吟嚴君
肥遯業討論少年宜自有異聞竆達俱性外學者
所不陳惟勿枉道寧屈身豈欲行不􁏷徑如滅明
不然不欲乞醯於隣同微生白駒雖潔空谷難久
將誰親當詩一篇差可人秋蘭蘪蕪亭下生亦蕃
夫人自有美子何足言採擷但慰吾愁魂吟詩作
賦北窗詞更妍萬言不直一盃何足憐吚呦聊用
竆吾年能來西疇清坐一榻横長飢亦不轑釡云
無羮荀卿論義榮逕庭大不近人情是非亦置之
古人踽踽涼涼生何為揚雄擇中庸反騷痛湘纍
我今不見雄此心猶為君子夷世間趣舍不同豈
但羊棗鱠陶潛自謂結廬人世無車馬喧心逺能
爾安有鄭君其門如市亦能自謂我心如水
　　徑山
盤崖繞壑步步高僕痡馬乏游人勞五峰崛起干
雲霄衆山奔走爭來朝我行直欲犯星杓意徹絶
頂纔山腰松間鳥語如我招仰見白塔當林梢檐
㩦上下若桔橰路竆飛樓鬱岧嶤欽翁未來蔽菅
茅山精木怪讙游傲麏馳虺竄狌鼯跳靈景晦昧
何􁏷昭忽然飛錫從江皋竆探不憚東峯遙曲腰
丈人白絲袍再拜辭前風雹飄三百年來響鍾鐃
閩商海賈輸金刀直欄横牖山周遭晨叅夜諷聲
嘈嘈碧杉紫柏羅旌旄客來六月忘炎歊明月庵
前醉松醪白雲峯頂瞰吳郊鵞毛一㸃錢塘潮錢
王宫闕如累樵臨之股慄精魄超㱕不得寐心搖
搖含輝孤亭立嶢崤此地覽景尤難逃五更月落
禽嘲嘲陽烏欲上海水燒晦明變化不終朝倏隂
忽晴狀莫描夜闌燈青雨飄蕭偶坐兩客論幻泡
探玄竆妙窺寂寥破除世事無絲毫不奈詩思猶
彊豪㱕時日沒紅霞消荒崖老木山蟬號
　　次韵太學宋學正遐叔考試小疾見寄
蕭然如裴叔則頰毛疎復長邈然如王夷甫高致
宜廟廊功名四皓雲泉外詩賦三閭草木香君莫
誇熙寧登科面玉雪只今未老鬢髮蒼不應彈琴
酒鑪坐消渴還有禪病縛不忘相抛白社一歲長
浮我杜舉須十觴結交齊東李文叔自倚筆力窺
班揚談經如市費雌黄氷炭何用置我腸勝遊獨
不思迎祥漾舟荷陼水中央
　　淮壖
淮壖日沒風巻沙黄昬飛雪如落花孤舟有客寒
不飲欹枕關篷夜憶家雪飛篷底洒我額篷隙虛
明來曉色紙屏布被風颼颼驚起開篷滿舩白舩
頭雪重折黄蘆下有宿雁驚相呼天寒四野無行
客凍卧孤舟愁盜賊厭聞淮浪打舩聲原上風號
天正黑土膏已動春陽來安得長風埽霧開豁然
天外見白日爲君挂席凌清淮
　　寄懷壽光主簿四叔父
我初就學首未冠叔父不以童兒看我今生年二
十一叔父晚作東州官側身西望不得見淚下兩
臉何汍瀾青春白日不照貧士屋使我四壁長年
寒六年兩嵗從進士晩學揚雄識難字貸錢乞米
出都門鼓腹吹篪入吳市讀書擊劎老死終何爲
古來慷慨無人知上有九重之青天下有百尺之
黄泥收聲藏熱等䨓火白楊蔓草秋風悲生亦不
可料死亦不可量荆山長號刖兩足何如舩尾歌
滄浪我不能鉤章抉句攀俊造又不能赤雞白狗
追年少矯首翻腸無一言㱕去吳松學漁釣主簿
卑官何所施秋來兩鬢應生絲阿宜已冠無成事
猶憶它年冬至詩
　　收麥呈王松齡秀才
晁莊寂莫依東山王莊負郭容往還東山刺薊㴱
一尺負郭家近饒盤餐穿鞋戴笠隨麥隴旱日炎
炎煙燎顔賤貧辛苦事當爾君屋鱗鱗三百間
　　花林示楊彭年秀才
花林逺望春陽浮卒然相値東山頭犢兒初乳毛
物潤鵶子欲哺鳴聲柔一生㑹合盡天幸萬事反
覆非人謀倒頭且擬醉千日相如渴病乾咽喉
　　莎雞食蝗
居貧得田不百畝天賜時雨苗氤氳遲明當熟晚
未刈災蝗夜至如驚軍秋風吟茅雨洗瓦葉上穗
落青紛紛常嫌莎雞聒麥壠紡車細掉喧晨昬莎
雞可憐爾吻利驅蝗逐蝻羣披分豈惟秋蟬畏螳
斧蝗亦為爾森跳奔天下災蝗凡幾郡安得爾輩
盈千羣揚睂振羽如屯雲爾雖彊聒誰煩聞
　　題李偁推官頤齋
無捨靈龜觀朶頤自求口實君自知誰為此者君
名之其説不煩求我詩君家嚴君業䕫伊虎視耽
耽雄四夷四方是維天子毗汶陽一室大澤陂我
徃受業拜門垂聞公一語洗然奇我㱕瞠若安可
追君才固是麒麟兒幼讀父書壯􁈖施不卑小官
乃吾師況有内樂潛天倪荒城無人誰過之面城
築室兹逶迤去年秋雨河股移百草不生苔擁基
蟻子縁礎螾糞泥夜眠不穩憂爲池今年閏早春
氣遲牆根隙地稍可埤初植防風種黄耆萊州石
鼎青琉璃地罏宿火風鳴枝對君長語清未疲外
輕内順生理宜問從何得聊我治(平)睂州夫子言
可規麻田處士術安期今之崇丘歴九疑見人不
語下臂馳遁逃乎隂食蛤梨君何傖囊不往隨與
訪汗漫還無時還無時我何適北山之南南山北
　　荅趙滋主簿
我㫺尋幽徑山上曾傍苕溪弄菱槳南臨天目指
掌間隔嶺如聞笑言響年來清血斷征衣碧髮丹
顔日夕非便欲相期煑白石與君晚入煙霞飛
　　飲城西贈金鄉宰韓宗恕
大夫盤中定州盞三舉檐花舞凌亂請君行盞且
莫稽爲君起賦飲城西城西古道如澗㴱東風吹
沙不見林虛堂更覺野原闊榆桺浩浩波濤吟雜
花一園來逺道兩株江南梅更好櫻桃巳晚猶爛
漫百株如雪聊可繞常時東風無此寒常時諸君
無此閑且看瓶口似魚貫莫惜面文如纈斑大夫
工為宋玉賦思不能涯字無數秀才酷類東野貧
白屋青山愁曲身藉咸不肯羞北阮主簿高材即
仇覽成詩午景已妍和罷酒花開應更多山翁㱕
不醉當奈峴山何
　　荅陳履常秀才謔贈
驅車觸熱中煩滿苦無蔗漿凍金盌陳君詩巻可
洗心持作終朝晤言伴男兒三十四方身布衣不
化京洛塵白駒皎皎在空谷黄鳥睍睆鳴青春子
桑之居十日雨入門不復聞人語形骸正是吹一
吷安用虛名齊后土文章初不用意成黼黻帝躬
臨下民時花俚服誚新巧牛馬安所辭吾名禹穴
幽奇行可彊江北江南正相望椉濤鼓枻何當往
愛惜水仙桃竹杖不應越女三年畱相見還須未
白頭蘧生知非苦不早巨壑夜半遺藏舟達人一
言嚆矢疾相從琢磨悔去日菖蒲正是可憐花我
獨聞名不曾識

　　和王仲甫病暑
吳邦憚暑如蜂蠆河曲還遭長日曬蔗槳金盌賴
蠲煩内託潛隂數為敗黄昬乍快風吹髮驅拊蚊
虻坐明發青衫主簿氣如雲茂陵無事悲消渴茫
洋河伯何為者兩涘無因辨牛馬何生狂夢涸㱕
墟喉舌湯湯未勞瀉能來一嗽華池津七椀清風
立有神更尋齒下微妙訣遣君體適仍魂平案頭
白紙如堆雪人事紛紛日將月與君未遇尤四時
利害相磨生内熱
　　贈送澶州監酒稅劉銓殿直
頓丘淇水雄朔方官收榷算資公藏晨朝百販羅
庭堂望門逆鼻聞椒漿惜哉劉子氣方剛峩冠澟
澟頎而揚丈夫有志固難量短袖不足供倡佯黄
河七月鳴浮梁風埃瘦馬景山長劉子何之魏北
鄉悲歌彈鋏邀孟常馮驩一語驚齊王況如劉子
足自彊讀書滿腹鉗爾吭酆城埋寶夜則光士惟
不用久乃彰不見將軍家平陽遭時有用名焜煌
　　和顔隨飲酒
樊山夜漲河鳴鼓奎火占中知溽暑顏闔居鄰胡
子都共喜夏麋登宴俎叅軍河北主簿南騎馬相
逢不相語市西老屋斷人居自覺天風生廣宇青
菅席坐土階溼黄綆汲泉塼井古翩翩後至王將
軍開口相投律呼呂丈夫得意吐然諾盃酒形骸
安足數露頂張顚且勿幘起舞我能先衆客二豪
禮法空是非一斗三盃眼方白中虛嘔冷腹横絙
汗如槁壤朝陽蒸咈然煩厭暫莫遏飲蛇不省疑
吞繩豨苓巻桂導停飲兩日不咀公厨冰長篇忽
聽鳯皇曲却似半嶺逢孫登君家鐺勺還應洗須
我下床仍食美西池何似漢江長誰使蒲萄變新
泚醉捉蟹螯攣五指吏部拍浮非在水抱琴寧復
待招邀昨夜雨涼孤與起金丹定有換腸藥不用
俗醫論表裏
　　壓沙觀梨
鄴城旁缺通清溝城南之水城中流白沙漲陸最
宜果萬梨壓樹當高秋去年花開徃獨晚不見瓊
苞腸欲斷隆冬騎馬傍高原却恨枯枝寒日短忽
然變化何處來一夜東風吹雪滿晴川極望百畮
開三山銀闕正崔嵬雜花不容一朶間照眼冷豓
雲爲堆堂中置酒對已好千葩萬蕊誰能繞㬉景
氤氳一片忙蝴蝶飛來落青草人間浩蕩看春光
豈徒田獵心發狂向人慘澹迫㱕興落日峴山催
羽觴故園桃李春蹊沒惜哉拔去無奇術明日重
尋儻可期㬥雨流堦不能出
　　過金堤劉景文
雲間高堞如雲白草下㴱濠如草碧逶迤隴斷出
平堤前見黄河如帶直官居乃在城西原荒臺古
木烏鳥翻美人芳氣如秋菊坐令　棄中園不
憂泑澤豪不殺夜識漢中龜鼈在借須走馬候水
曹後時此㑹何􁏷再霸陵往來初避名執賈不囘
人更驚無心躑躅路寢養服車安用仍一鳴未若
捧甖何不可二豪螟蛉與蜾臝況聞舉案良亦賢
那愛五花論酒錢不然憭慄坐歲晩風入衰柳催
寒蟬我論李君其趣獨自喻愚公徙王屋是中聊
可外形骸官閑方轡相與來(見山海經/泑澤河源)
　　送趙燮
趙侯慷慨諸公客少日論兵今髮白自言頗似韝
上鷹老得一州聊鎩翮送行誰復雙眼青斷腸紅
頰傾淥醽停歌自解水蒼佩醉騎紫燕黄河氷
　　送石梁赴舉
鶴知半夜雞知旦歲晩淹畱客心亂功名識時貴
及早不忍飰牛衣至骭家居負米有季弟能視明
星弋鳬雁男兒業就可以行桃李榮時腰綬燦
濟北晁先生雞肋集卷第十一
濟北晁先生雞肋集目錄
　第十二卷
　　古詩
　　　送張緡子望太常簿
　　　鄭彥能求擬江亭詩
　　　贈楊景平
　　　送吳黯赴闕
　　　送陳逸之筠州
　　　過劉季孫
　　　贈段萬頃
　　　次韵魯直謝李右丞送茶
　　　與李文叔夜談
　　　贈送張愈秀才
　　　魯直復以詩送茶云願君飲此勿飲酒次
　　　　韵
　　　次韵蘇公翰林贈同職鄧溫伯懷舊作
　　　次韵文潛館中作
　　　次韵太學黄博士冕仲同考試作
　　　復用前韵贈祠部陳元輿
　　　復用前韵呈刑部杜丈君章
　　　復用前韵再呈冕仲
　　　送龍圖范丈德孺帥慶
　　　初與文潛入館魯直貽詩并茶硯次韵
　　　同文潛館中韵贈蔡天啓
　　　次韵魯直試院贈李伯時畫詩
　　　喜文潛自淮南㱕招飲西岡呈坐客
　　　李成季得閻子常古琴作

濟北晁先生雞肋集目錄(終)
濟北晁先生雞肋集卷第十二
　古詩
　　送張緡子望太常簿
張侯於我丈人行十年江湖心鄉往平生獨立白
雪曲少時妙譽青雲上胡爲四十尚飄蓬逢衣騎
馬鄴城中將軍寶帳簪履肅開府畫筵簫鼓雄况
復儒宮飽閑暇堂有叢書竹蕭洒論文不厭夜經
過起看北斗插黄河相逢安得怨寂莫仲宣樓頭
良可樂何當奇計出番禺未應長檄開卭筰太常
句稽亦不冗少卿淑問清時重俎豆之事則嘗聞
男兒讀書業有用㱕去天邊道路長東風春草滿
池塘美人不來時晼晚誰與玩此林間芳
　　鄭彥能求擬江亭詩
亭下流泉三畞隘誰擬西江晴一派桃李佳名聞
㫺人此言雖小可喻大寧非逐楚顦顇身當是羊
裘傲漢人避世牆東王君公五經紛綸井大春端
然養魚廢車馬一身環堵觀天下吾人鄭子詩句
新高堂素壁開蕭洒何當湛湛見青楓白蘋落日
慰相逢一亭兩檻更何有波濤風雨舩前後莫憶
椉槎犯漢津莫憶樓舩下石城盡醉漁陽無好曲
短蓑銅斗平生足
　　贈楊景平
君不見華隂楊君漢孔子君生其後無乃似平居
恐懼西北隅力行發憤尚不媿君今鳴櫓下長淮
眼明清曉三楚開揚州行矣勿濡滯江南細雨収
黄梅我今正是鳥折翼肺病三年廣文直㫺時黄
帽榜舟人却向西湖當不識寄聲關子老漁樵小
山桂樹不須招椉槎東海未敢必欲去天台觀石
橋
　　送吳黯赴闕
我初官此君未來君今去此我未往飜飛豈不慕
緬邈畱滯何能悲鞅掌學道平生昧蹊徑半世端
如走榛莽古人曾病田甫田切磋安可去吾黨東
風消雪送鴻雁南國連山生篠簜爲當㱕夢五湖
中㑹有髙名百寮上
　　送陳逸之筠州
居貧百草春靃靡製作舞雩春服美愛君欲贈華
韡韡思君何處無芳卉三年眼花秪欲眠驚夢往
往音跫然單金安所用吾技術成正復遷劉累不
狩何由有貆特錢鎛須勤晚方積呻吟裘氏日已
多恩流三族功比河告行風雨春物空催花作果
黍芃芃亦從梁汴即清潁湛湛已見江頭楓嚴君
被命分符虎㫺者無襦今五袴未勞負米迃山川
姑弟酒中從聖賢(田君弟酒中從聖賢/一作奉甘未用君力)
　　過劉季孫
劉侯歲覆春堤料居不曾閑須我勞未嫌清濁各
有㩦匪報瓊瑤以爲好吏訶單絞自可更兒笑接
㒿從復倒爲憐徒步此青袍重憶㱕來著黃帽官
忙未向林野疎時清不廢詩書傲梨花如雪許重
尋秋實垂牆晚方到
　　贈段萬頃
美人窈窕家南國可與副笄親黍稷平生寂莫鳳
將雛慙愧木桃猶報璧石城三槳爲誰催萬里清
江凌不測王門酒肉傲勝詭豈有鄒陽仍下客危
詞欲洗大夫寃千載獨懷吾祖賢不量腹小文籍
博頗似井蜺輕飲川丈夫趣舍無南北情親非爲
牆屋連子眞正用臥谷口乃有高名諠日邊胸中
傀磊契何所自笑柴愚得參魯借令好問忘足繭
狐腋豈堪黄犬補吾身櫟社眞寄耳趣取無用安
足數無心俎几彘盤辱拳曲不羞人厭覩土山出
火石爲融羲和當午車隆隆通渠束帶過者寡乃
獨葛巾終日同傾囷倒廩用餉我我爲牙羽陳編
鍾蟬聲入耳廩節改別我整驂無愧容
　　次韵魯直謝李右丞送茶
都城米貴斗論璧長飢茗椀無從識道和何暇索
檳榔慙媿雲龍羞肉食壑源萬畮不作欄上春伐
鼓驚山顔題封進御官有局夜行初不更驛㝛冰
融太液俱未知寒食新苞隨賜燭建安一水去兩
水昜較豈如涇與渭右丞分送天上餘我試比方
良有似月團清潤珍豢羊葵花瑣細胃與腸可憐
賦罷羣玉晩寧憶睡餘雙井香大勝膠西蘇大守
茶湯不美誇薄酒
　　與李文叔夜談
中庭老柏霜雪裏北風烈烈偏激耳誦詩夜半舌
入喉飲我樽中淥醽美升堂辭翰愧非有何異還
家數其齒文章萬古猶一魚乙丙誰能辨腸尾更
慙頗似㑹稽康欲語常遭士瑶柅廣陵八月未足
言曾使酲醲涊然起安得譚如子枚子
　　贈送張愈秀才
秋水幽幽濟河道君挂蒲帆若飛鳥西風黄葉滯
公車雞黍從君懷故廬男兒自有四方志世上相
期獨榮利㫺時馬周徒步動天子君今有用當如
此
　　魯直復以詩送茶云願君飲此勿飲酒次韵
相茶眞似石韞璧至精那可皮膚識溪芽不給萬
口須往往山毛俱入食雲龍正用餉近班乞與麁
官誠靦顔崇朝一盌坐官局申旦形清不成㝛平
生樂此臭味同故人貽我情相燭黄侯發軔日千
里天育収駒自汧渭車聲出鼎細九盤如此佳句
誰能似遣試齊民蟹眼湯扶起醉頭湔腐腸頗類
它時玉川子破鼻竹林風送香吾儕幽事動不朽
但讀離騷可無酒
　　次韵蘇公翰林贈同職鄧溫伯懷舊作
雪堂蜜酒花作醅敎蜂使釀花自栽堂前雪落蜂
正蟄恨蜂不采西山梅漫浪飲處空有跡無酒可
沃胸崔嵬不知幾喚樊口渡五見新曆頒清臺鄧
公㫺歎不可挽素衣未化京雒埃山中相邀阻笻
杖天上對直同金罍只今江邊春更好漁蓑不曬
懸牆隈百年變化誰得料劎光自出豐城苔老儒
經濟國勢定近臣獻納天顔開蜀公亭上別公處
花桺未逐東風摧尚容登堂譚落屑不媿索米腸
鳴雷因知流落本天命何必挽引須時來九關沈
沈虎豹靜無復極目江楓哀
　　次韵文潛館中作
蓬山前臨九軌路三日街晴案吹土直廬鑿牖面
宫垣青壁嶄嶄看垂雨殿閣風斜碧瓦寒翅溼蒼
鳶不能乳却思竆巷亦可言一埽蚊虻通㫺苦鬱
蒸書課未須忙午漏傳休聽天語(後罷挍讐/傳宣暑伏午)平
生豪氣對樽酒山雞見鏡猶能舞城南寺近晩堪
過笙歌凉月聞千户但憂伏日細君須割肉無緣
待㱕俎
　　次韵太學黄博士冕仲同考試作
日邊傳詔天街草草草西城車馬聚官曹一見故
情親宴語識君心志古成安長孺澶淵守㫺君羈
游所爲主我竆亦號成安客文采初無君一縷(與/予)
(澶州璹之客/冕仲俱爲韓)胸中萬頃復誰同正有君家賢叔度
官事畱人何鞅掌廣文楊桺花飛户好書老未置
鈆槧學經晩始羞章句椉槎況自風格有病顰那
可形容慕成詩莫憚繼日傳青驄御史呼歸去
　　復用前韵贈祠部陳元輿
行樂曾聞戒遟草人生波上飛鳬聚蘭亭往事如
過雨山隂脩竹空千古陳侯揮翰少年時三賦聲
名動人主可是高才棄繩矩自然采繡非針縷五
十天南把一麾猶得無襦歌叔度邂逅西城築冶
墟王官繼日車連户自言春晩洞庭㱕日落江南
得佳句傾葢何妨許如故執鞭况是平生慕但憂
筆陳困攻堅儻許尋盟解圍去
　　復用前韵呈刑部杜丈君章
杜侯灑墨春雲草紛紛滿紙棲鵶聚文章不犯世
故鋒牛鬼荒虛瓦棺古平生傀磊寧獨此躋俗唐
虞要遭主先君諸父盡金蘭申以㛰姻况覼縷勞
心吏卷官有程得意朋尊美無度尚憶花妍春仲
時休沐黄昬來叩户苦憐蟾桂將十分欲贈海棠
無一句巷南巷北相遇稀而此從公慰懷慕安石
橊紅儻可期公不來過我當去(有且素約矣/二花兩家皆)
　　復用前韵再呈博士黄冕仲
龍津之北雙溪騖逶迤勢入龍津聚龍㱕何處牛
斗閑劎不可求江海古慘澹猶思八百年變化豈
無神物主何當旋柂入奫淪儻可然犀照毛縷登
樓那有北客同把酒但看南雁度更邀桃葉逺臨
水正値茘枝紅照户入梁一曳鄒陽裾思越屢吟
莊舄句竹林觴詠當日情峴山名姓它時慕一聞
説盡青鞵游令我椉風欲仙去
　　送龍圖范丈德孺帥慶
君不見先君往在康定中奉詔經略河西戎大順
胡蘆盡耕稼賊書不到秦關東邊人咸識侍中子
至今猶説將軍似給事文武龍圖賢大馮小馮安
足言齠年書傳有肝膽二十起家車檻檻蛟龍雲
雨時可用麒麟圖畫功非晩况聞馳傳厭山谷頃
時河隴嚴飛輓朝廷屬休蘭㑹兵秦人倚慶爲長
城時平斥候正須遠軍閑畱田未宜輕東風浩浩
吹榆桺相勸西城古原酒班春曷不問遺老先公
遠謀尚多有女郎山下萬貔貅部曲肥馬身輕裘
比曹賞賜飽無用談話豈得希封侯趙邊今日須
李牧士無超距姑食肉
　　初與文潛入館魯直貽詩并茶硯次韵
黄侯閲世如傳郵自言何預風馬牛草經不下天
禄閣詩入雞林海上州兼陳九鼎燦玉鉉竝綴五
冕森珠旒後來傀磊有張子姓名竝向紫府収青
春一篇更奇麗勢到屈宋何秋秋洮州石貴雙趙
璧漢水鴨頭如此色贈酬不鄙亦及我刻畫無鹽
譽傾國月團聊試金井漪排遣滯思無立錐乘風
良自興不淺愁報孟侯無好詩
　　用文潛館中韵贈蔡學正天啓
蔡侯飽學囷千釜濯足清江起南土立談頗似燕
客豪快奪范睢如墜雨東城禽羽未足言柏直何
爲口方乳蔣侯山中伴香火三年不厭長齋苦平
生傀落有誰同要得張侯三日語晝閑那自運甓
忙時清不用聞雞舞桓榮歡喜見車馬書冊辛勤
立門户自當食肉似班超猛虎何嘗窺案俎
　　次韵魯直試院贈奉議李伯時畫詩
東房攜卷繞幕行西房卷作墮地聲紙山間出筆
陣横李侯畫若禪眼透觀魚玄沙骨竦瘦舟中淵
明細若豆㱕心秪愛玉花驄不須棘針學癡翁惱
渠愁作睂鬭紅(試院所作/數物伯時)
　　喜文潛自淮南㱕招飲西岡呈坐客
春囘三楚冰生漪銀臺春夢㱕心馳莫言上水百
丈苦淮渚東風一月期都城經春雪蔽地百花不
放須君至清晨一紙國門書走馬蓬壺下直初保
康橋頭燈照夜我馬鳴嘶向君馬得君豈但官局
同卜鄰况近南城下文詞翊善知名久丈人令德
于公後同年廖李芸省郎吳門隱尉身姓張平時
花發値此客隨分東牆有春色宫壺賜酒玉流巵
請君但作畱春詩人生身外安所知爲君借舞杜
廷尉對花有酒那不醉
　　李成季得閻子常古琴作
㫺人流水高山手此意寧從絃上有閻侯卷舌臥
閭里意向是中畱不朽似聞綠綺置床頭暑雨東
城無麥秋趙傳和氏齋五日吳得湛盧當兩州李
侯得意誇題柱成詩欲使邀諸路自有桓山石室
彈㴱屋時聞繭抽緒無琴尚可何獨絃要識精微
非度數人生有累無非失我欲心灰木爲質嬾從
徽的自凝塵老向詩書逾愛日自言結習久難除
猶理斷編尋止息焦城卜築近連軫㱕約閻侯亦
蕭瑟舊聞君祖課木奴試買瑕丘百株栗
濟北晁先生雞肋集卷第十二
濟北晁先生雞肋集目錄
　第十三卷
　　古詩
　　　同魯直文潛飲刑部杜君章家次封丘杜
　　　　觀仲韵
　　　次韵挍書孔彥常挍資治通鑑作
　　　次韵蘇翰林廏馬好頭赤
　　　送劉景文兩浙西路都監(同官北門/余舊與劉)
　　　送直閣杜君章守齊
　　　次韵文潛瞻啓聖院旃檀像
　　　送外舅杜侍御自徐州移使陜西
　　　次韵文潛憶楊翰林元素家淮上夜飲作
　　　贈麻田山人吳子野
　　　送北京學生曹慈明之京師
　　　東坡先生移守廣陵以詩往迎先生以淮
　　　　南旱書中敎虎頭祈雨法始走諸祠卽
　　　　得甘澤因爲賀
　　　至日同文潛舍人飲錢京兆穆父龍圖家
　　　送李端叔從定州先生辟
　　　和文潛期飲穆父家兼呈穆父
　　　和東坡先生梅花三首
　　　和王定國二首
　　　次韵蘇門下寄題雪浪石
　　　次韵和趙令僉防禦春日感懷
　　　次韵和文潛草春即事
　　　用谷字韵答提刑孔毅父治河橋
　　　次韵孔毅父種花因送海棠㕔三大字求
濟北晁先生雞肋集卷第十三
　古詩
　　同魯直文潛飲刑部杜君章家次封丘杜觀
　　仲韵
廷尉風流才絶塵最憐高髻歌陽春兩鬟亦解倚
瑟語催送花前紅袖舞黃張翰墨海内名席上生
風清夏宇封丘自倚筆勢豪不怕當筵賦鸚鵡對
酒含情古所憐樂事幾時如過雨阮公鑪邊不擬
㱕陸郎班騅無用嘶長燈照出簾幙外缺月墮落
藩牆西斗酒雙魚何足貴李侯氣許山東吏正須
新麵雜青槐千里紫蓴江上來長舩刻玉流霞動
快引不須帆櫓送自作新詞碧牡丹箸擊盃翻釵
墜鳳芍藥佳名聞㫺人滿插不辭㱕帽重倒床任
作鼻鳴雷屋上啼烏還喚夢
　　次韵挍書孔彥常挍資治通鑑作
羣公愛我邀我居平生文舉情豈疎鈎陳玄武在
北極上帝之府森圖書趙韓魏降顯德尾司馬蟬
嫣世良史其人不見其言在青草生原歲陽止吾
君好學由生知成湯得尹方有爲應合它年尹躬
學書成泣像麒麟閣
　　次韵蘇翰林廏馬好頭赤
君不見崑崙龍種非凡肉不但蹄高耳批竹區區
吳蜀有二駿跳過斷橋飛出谷萬蹄縱牧原野赤
汧隴収駒日復日未須天廏驚好頭冀北未空聊
一歷
　　送劉景文兩浙西路都監(同官北門/余舊與劉)
劉侯八尺力如虎遣守黄河千里堤閉門寒郊似
㴱隱蟲響秋巷牆懸棃我官北門四換歲訪飲屢
過城濠西雁飛不到建章闕欲往何異車無輗詩
篇驚人衆側耳蚤有高譽無卑栖詔綏兵馬吳八
郡畫船下汴光生蜺西湖靈隱天下冠幽人釋子
多招提松林竹塢我行地拂拭定有塵埃題山堂
清酒小泥赤吳歌白紵雙蛾低少年放意入雲水
只今塊坐愁冠笄君行日夜向佳景洞庭霜落羞
鰅鮧莫誇能飰便鞍馬閩琛海賮通蠻谿時平游
宦行樂耳屬有佳客須頻攜明年我亦丐一邑扁
舟江上隨鳬鷖
　　送直閣杜君章守齊
杜公文史不讀律平反世稱徐有功官爲列卿位
亦顯臯陶事與禮樂同書生骫骳笑法令弦歌不
媿陵陂中衆賢和豫治乃舉但願主聖朝廷公白
頭典挍漢天禄未煩載酒如揚雄自言臣老應報
國五馬便去如飛鴻京東耳聞事可數似説振貸
倉儲空裕民誠患力不足措國豈與民俱竆才難
所要遇事了仁厚未免無能䝉囊中飡玉百未試
干越在匣光生虹却嗟鈆槧坐棄日伊我何補羞
兒童力能如虎安敢爾鬢毛幸未成老翁亦思一
郡効尺寸官卑未許伸喉嚨飽知世事秪坐嘯又
看馬鬛吹西風平生放意在雲水落身塵土禽閉
籠經時無酒對佳客借與歌舞開心胸公行媌曼
載雙舸誰與客勸琉璃鍾
　　次韵文潛瞻啓聖院旃檀像
至人如幻千億身若以色觀皆世人大千初自一
漚發變化誰能知本因移天宫殿著人世斷取無
異陶家輪當年紫磨已殊勝後來浮海亦有神緬
懷此地初啓聖眞人繼出天下春莊嚴事祕理莫
測萬世鎭守無陳新寶坊千柱衆八百衣食隨念
何由貧天寒急景過駒隙坐穩不去同鴟蹲㱕來
想像發光影一洗百慮無餘塵
　　送外舅杜侍御使陜西自徐州移作
建隆以來論人物得士與古相低昻人才歷數仁
祖世後生嵬瑣無復望老成寂莫典刑在杜公玉
立映班行少時學問聖賢説松柏歳寒觀老節得
官烏府不須臾正色空聞動帷闥鑠金衆口未必
然天與名城慰蕭屑王師頃縛山西酋朝廷却懷
西顧憂涼州旄鉞何足恃歧隴須公勤傳郵平生
經國有雅意椉流得坎惟所値作官施設要近民
金馬嚴徐等兒戲詔書寛大人樂生吏安爲㢮威
不行金城那可無粟守堯舜與民寧竝耕茶鹽資
國何必古俗儒徇名不知務精神折衝在本彊要
以雍容在蒼遽知無不爲公自期豈弟君子神所
私秦山渭水照車馬屬城列縣觀威儀此行屬任
良不惡金魚新佩明光墀誰言直諫居内少淮南
盜鑄煩撫綏時平王度日金玉歳晩汲公還見思
　　次韵文潛憶楊翰林元素家淮上夜飲作
老人得坐安若山畏寒縮頸衣裘間不如公子擁
樽酒詩材春亂詞濤翻想見楊家美人出玉面朱
脣映琴瑟氷舩著炬光照淮雪亂風筵飲方逸只
今愁坐私自憐寒書凍硯塵滿前人生何者非昨
夢還如㱕去散花天老人已復形槁木眞幻那知
然不然蚓鳴小鼎藜羮熟閉眼圓蒲不是禪
　　贈麻田山人吳子野(汶上蘇密州在焉始聞/余見待制李公誠之於)
(名/子野)
汶陽我㫺見蘇李人言吳子㱕未幾長嘯春風大
澤西却望麻田山萬里不逢鄭老溪上箭欲致朱
公路傍米今年竆巷絲生髪馬尾吹風化衣袷定
知赤鯉驀波濤何意黃冠驚僕妾琅函萬過隂魄
悲心無丹白鑪生兒山中種芝豈無侶成都醉眠
未當去願從王烈或見呼試訪孫登竟無語棄家
内愧非此流此身天地一虛舟未應齒豁塵埃裏
乞與青精救白頭
　　送北京學生曹慈明秀才之京師
魏武子孫今寂莫唐來只有畫將軍鄴城初見黄
須面尚喜登堂詞若雲乃公白首圖籍裏小心恐
懼敎其子文章錦心仍繡腑屠龍殫家安用許半
年繫舩康海門官忙不共持一樽岡頭棃花吹欲
盡淮口汴流來正渾鄙夫日欲向吳越官滿一封
飛魏闕著書虎觀未敢言蔽身蟬葉眞癡絶
　　東坡先生移守廣陵以詩往迎先生以淮南
　　旱書中敎虎頭祈雨法始走諸祠即得甘澤
　　因爲賀
去年使君道廣陵吾州空市看雙旌今年吾州歡
一口使君來爲廣陵守麥如櫛髮稻立錐使君憂
民如已飢似聞維舟禱靈塔如絲氣上淮西脽隨
軒膏澤人所待風伯何知亦前戒虎頭未用沈滄
江龍尾先看掛清海爲霖功業在傅巖如何白首
擁彤幨世上讒夫亂紅紫天敎仁政滿東南青袍
門人老州佐干世無成志消惰封章去國人恨公
醉笑從公神許我瓊花芍藥豈易逢如淮之酒良
不空一釂孤鴻煙雨曲平山堂上快哉風
　　至日同文潛舍人飲錢京兆穆父家
大尹孤標琢崑玉舍人骨相飛食肉弊裘羸馬愧
我寒喚飲東齋散膚粟少時獨識孔文舉不交餘
子平生足尹門如市立相躡尹心如水清可掬鄰
無惡少㱕醉臥不遣長鬚訟騎屋閉門不出三日
雪冷坐西軒花眩目未訪詩句敵青春痛飲何由
髮還綠
　　送李端叔從定州先生辟
中山老帥巖廊姿不用猶作諸侯師毛錐變化有
風雨餘事亦足疲羣兒龍門爭騖貨趨肆求貨安
知於此市百年用舍我何有一語重輕人取是李
君懷璞世又嗤世人不寶公収之乃知士固伸所
知黄金鑄作鍾子期不如晏子共一時時平關鍵
一臂持於何用此賓主爲鞭長未可施馬腹要以
高名讋殊俗應戴接㒿㩦葛疆笑談過市人隘坊
勿憶平山如峴首它日我名同不朽有年公㫺但
吟詩無事君今姑飲酒只憂我似蠧書魚無復驤
首鳴鹽車一麾儻許從方伯要著韎韋親丈席登
臨相與看劉公長嘯犬羊空漠北
　　和文潛期飲大尹穆父家兼呈尹
野人骯髒無與鄰世人共笑子獨親沛然有餘不
矜飾我亦謂子誠可人萬魚噞喁困復却看子撇
捩黄金鱗人甘如醴飲者醉我獨蜇口如薑辛淮
南㱕來兩鬢雪閉門自不羞甑塵無衣可換江頭
醉有誰肯載樽中醇愧慙救渇京兆尹空缸尚可
供十巡放言與子一傾倒非子畏人嫌我眞府中
貴人玉比德堂下和氣天囘春醉人多忤貴人恕
來呼莫憚衝泥頻
　　和東坡先生梅花三首
霜晴十月玉溪村見梅開早客迷魂山阿若有人
含睇跂望不到霜煙昬東西野寺通兩徑上下竹
籬開一園落身麴糵盆盎裏晨坐對花無酒溫㱕
來山月照玉蕊一盃徑臥東方暾羅浮幽夢入仙
窟有屨亦滿先生門欣然得句茘支浦妙絶不似
人間言詩成莫歎形對影尚可邀月成三樽
幽閑合出昭君村芳潔恐是三閭魂無人嶺上更
儇好不與俗花名合昬蒼官森出劒珮列甲夫密
裹旗槍園數株臨水欲仙去一笑向人如玉溫火
維草木百名字十月不冷常炎暾同心紫蒂宜上
苑啄人虎豹司九門借令驛使能逺致要比桃李
終無言豈惟千里共明月亦可千里同芳樽
梅花落盡上饒村腸斷子規啼月魂慰人獨有白
玉蕊不到窗前只醉昬坐罏環甕不舉首浮花浪
蕊空滿園海山有客心似水揮麈自散炎洲溫松
風亭下亦如夢不見枝雪流初暾孫登一絃百韵
足有山便足同蘇門似聞對客但長嘯獨謂此花
終日言一篇尚可三致志聽人酌去如衢樽
　　和王定國二首
可憐好月如好人我欲招之入窗戶人言明日當
大暑君看繁星如萬炷想君映月讀書時清似列
仙臞不肥我正甘眠愁日出朝騎一馬草還㱕
還朝便與山水疎只有此月隨吾居莫論人隔十
日面猶勝犬傳千里書清虛有物濯煩暑藤床對
月如對雨賦成鴻雁入周詩未覺宣王似吾主
　　次韵蘇門下寄題雪浪石
居庸滅烽惟畱屯時平更覺將軍尊鈴齋看雪擁
衲坐急鼓又報邊城昬百壺高宴棃栗圃千里未
盡桑麻村天憐公老無以樂一星飛墮從天門得
無遺履榖城化恐是喫草金華魂不然荆棘霜露
底兀然奇怪來無根女媧擣鍊所遺棄奔潨尚有
河漢痕豈其謀國坐不用聊以永日寧復論跳梁
不憂牧竝塞綏納可使魚游盆公㱕廊廟誰得挽
此石萬古當長存
　　次韵和趙令僉防禦春日感懷
春塍雪消龜兆坼凍桺冰蒲俱好色走馬城東眼
乍驚可憐前日非今日結交從古天地間百年誰
見一人閒王城塵土化衣袷五鼔驅車休夜闌况
我崎嶇二三子聖恩釋累從甌蠻雄豪久鎩酒量
窄䎡懦新長詩辭慳王孫物外有高興數㩦王趙
兩紅顔上書自去千牛衞挂席欲過三神山灰餘
方烈竈下響霧廓初見岩中斑醉吟誰共可憐春
江南太守舊詩人賡酬不減笙磬荅秀發更爲煙
霞新萬卷藏書韋杜曲憶子陳詩一言足得意鱸
魚故未饜多情桃葉應相逐努力閒平盛世名㱕
及春風雙鬢綠
　　次韵和文潛草春即事
南㱕見君百事足如何一官曾不閑寒衝雪泥暑
鄣日老面只今如纈斑憐君與我自同調久渫不
食猶寒泉功名櫟社直寄耳顔色不同誰後先黒
牛白犢未渠怪物理儻自相囘旋愛君此語亦不
出勝處紫芝睂宇間飲中八人半寂莫最豪焦遂
今誰班凝祥池上舊游處海棠亦恐非㫺年春波
一眼詩句好兩腋尚覺風翩翩投閑方轡政可勉
何用不飲空三歎
　　用谷字韵荅提刑毅父治河橋
兩堤馬頭高作山兩津車路㴱成谷截川夭矯草
虹背排浪參差動蚿足七牛蹴河猶怒目一牛從
能(平)往不復借牛使河此聖時强飲不須求馬玉
　　次韵孔毅父種花因送海棠㕔三大字求茶
東園老槐春不發舉頭只見中條雪江梅去國亦
悽然一萼聊堪映庭月未信河灘宜海棠十株立
致非所望爲君大字書堂榜報我匲中越焙香
　　再用治橋韵奉送毅夫按部將行
降羌當有甲齊山叛虜應無馬量谷莫憂斗米千
錢貴自可航河一葦足繡衣不但捕羣偷赦書蠲
租亡者復知君勞倦神亦充白髮何妨面如玉

濟北晁先生雞肋集卷第十三
濟北晁先生雞肋集目録
　第十四卷
　　古詩
　　　再用發字韵謝毅父送茶
　　　贈常州感慈邦長老(門人/大通)
　　　及第東㱕將赴調寄李成季
　　　復用前韵荅明略并呈魯直
　　　復用前韵荅魯直并呈明略
　　　復用前韵并荅魯直明略且道見招不能
　　　　往
　　　復用前韵荅唐公唐公有一日紙貴傳都
　　　　城之句且訟其不知我也并呈魯直成
　　　　季明略
　　　復荅唐公并呈魯直成季明略
　　　復用前韵呈明略
　　　家池雨中二首
　　　再用韵和陳伯比二首
　　　用寄成季韵呈魯直
　　　復用前韵遣懷呈魯直唐公成季明略
　　　復用前韵荅十五叔父任城相㑹見和詩
　　　　任城有李白舊游處録於詩中
　　　聞文潛出試縣約毅父尋春
　　　次韵唐美述志
　　　湯村逢陳安性
　　　過熊耳山
　　　送公爲之淮南
　　　即事呈閎中順之二年兄二首
　　　順之將攜室行而苦雨用前韵戲之
　　　飲謝公輔家
　　　以蒼陵谷引水記呈毅父惠詩次韵
　　　春雪監中卽事二首
　　　晩春二首
　　　示張仲原秀才二首
　　　村居卽事
　　　夏夜雨意
　　　蒲萄
　　　謾成呈文潛五首
　　　試院中秋
　　　直廬聨句

濟北晁先生雞肋集目録(終)
濟北晁先生雞肋集卷第十四
　古詩
　　再用發字韵謝毅父送茶
開門覩雉不敢發滯思霾胸須澡雪煩君初試一
槍旗救我將隳半輪月不應種木便甘棠清風自
是萬夫望未須椉此蓬萊去明日論詩齒頰香
　　贈常州感慈邦長老(門人/大通)
君不見大通方丈空無物亦不拈椎并竪拂本原
自性未出喉已向頂門遭一咄感慈神駿渥洼流
壁上高僧莫遣酬霹靂一聲龍破柱此中何處有
裵休
　　及第東㱕將赴調寄李成季
先輩觀濤滄海口長嘯横槎拂牛斗野人醉著夢
游天九門歷盡驚復還嘈嘈廣樂猶盈耳出門依
舊重人間不知先輩今何往仙標玉骨天應賞千
里東㱕草景清桑麻暗地日銜城黄金宮闕初回
望青草恩袍偶自榮㱕來澣濯親甘㫖却歎京塵
誤遊子家人飰黍慰辛勤鄰媼壺漿佐歡喜君不
見馮驩一劒星䦨干短歌慷慨不堪彈男兒得意
貴穎脱功名有分勞躋攀折腰正爲五斗米得飽
約君尋故山
　　復用前韵荅明略并呈魯直
廖君憤世談刺口人言寧食蔥三斗軒然齃鼻頤
隠肩日日醉市驅驢還我初目病視髣髴望君有
異大人間新豐兩行惜不上竹林風來虛自賞俯
頭落筆千人驚一戰取齊餘兩城田生龍甲賴束
葦詭勝尾熱安知榮盈盈府中誰憐此爲君愧慙
黄夫子論功欲識非戰罪試使喑　走楊喜君不
見方朔高才良獨難割肉要令生自彈北軍給食
誰致爾羊求平㫺安能攀偶然棒檄忽擲板鳥自
知還雲出山
　　復用前韵荅魯直并呈明略
黄子人談不容口豈與常人計升斗文章屈宋中
阻艱子欲一身追使還離騷憭慄悲草木幽音細
出芒絲間陽春絶句自雲上折楊何煩嗑然賞横
經高辯一室驚乍似遠人迷廣城隔河相和獨許
我枯枿亦有條之榮廖君不但西南美誰見今人
如是子多髯府掾正可謔蠻語叅軍寧素喜君不
見古來皆醉餔糟難沐浴何須仍振彈斲冰無處
用蘭拽芙容木末安能攀只無相報青玉案自有
平子愁關山
　　復用前韵并荅魯直明略且道見招不能往
銅斗承糟醉張口口和漁陽拍銅斗去年抛却青
竹竿女􁂆嬋媛呼我還我初不解世中語淡面那
乆王侯間未須頭出千人上要有廖君黄子賞竹
林清風前日生豫章冥冥雲擁城二人不來草木
長帶鋏陸離誰與榮步行奪馬從此起談笑封侯
誰氏子平生不識笳鼓悲虚讀君詩舍然喜君不
見大賢遠抱與俗難何須酒盤柔指鳴哀彈二人
高韵巳廖廓黃鵠之飛那得攀繩橋可度見可喜
家貧馬骨高三山
　　復用前韵荅唐公唐公有一日紙貴傳都城
　　之句且訟其不知我也并呈魯直成季明略
諸公辯壯懸河口唾落紛紛珠百斗井陘酣戰我
已慳赤幟忽立無由還唐公斷後不容北腹背未
殊秦宛間明光侯印懸天上下有死夫縁重賞書
生懦志安足驚饑死索米長安城獻君賜帛等優
笑覆醬未知傳紙榮泮宮先生誠國士可是同年
予二子雜吟未減聽匏竹能使竆愁發孤喜君不
見新聲欲至舊聲難十指勞君千萬彈平生不遇
感知己過此身外誰能攀它年常侍幸見訪不因
豆落悲南山
　　復荅唐公并呈魯直成季明略
竆邦無以餬吾口嵗嵗荒山収橡斗商歌白石不
勝寒非爲荆州三往還天下無人知我意得君相
合一言間三書丞相何煩上再見客卿寧用賞願
聞關中季布名何得此聲梁楚城論心四子誰許
我百金一諾兹爲榮唐公才非今世士不見聖人
見君子我今正似逃虛空聞人跫然已心喜君不
見玉川月蝕詩律難不獨蝦蟇遭罵彈慿陵百怪
付公等青天蜀道寧容攀它時鄒湛名亦好常在
我知因峴山
　　復用前韵呈明略
茅焦逆訐磨虎口何似淳于飲一斗終軍椉傳驚
漢關何似富春投組還天下同心乖出處豈徒黄
白馬毛間鄙夫紛紛煩觖望負日可堪希國賞竹
林居士亦何營江花無限老江城那知橋上駟馬
寵能作山間蕙帳榮興國寺中四月尾海棠雪落
生紅子呼門日午醉不譍昨夜君恩賜聞喜君不
見卒然佳㑹高歡難幸值野王聊一彈人生歧路
昜南北明發雲散何由攀知君未試餐玉法我亦
欲返焦城山
　　家池雨中二首
小池初鑿新得雨一部鼓吹從何來有蟾正碧亂
草色時出汨没西南隈井榦跳梁百不少洞庭魚
龍何有哉能歌得勝莫入月凉夜與爾俱忘回
不作太白夢日邉還同樂天賦池上池上今年有
荷葉細雨游魚噞輕浪教兒讀易不應舉幽人一
爻吾得尚此池便可當長江欲榜茅齋來蕩漾
　　再用韵和陳伯比二首
田里馮生寧屑去湖海陳卿時肯來詩書好在家
四壁蒲桺蓊然城一隈騎上下山益疎矣鯈從容
出何樂哉市橋十步即塵土晩雨蕭蕭殊未回
築臺危可瞰坰牧朝來小雨猶十上雖無峻嶺有
脩竹不減山隂同放浪青門正爾堪邵平雲中何
必須魏尚小池更廣勿近牆畏與濁渠同滉漾(西/牆)
(通舟/有渠)
　　用寄成季韵呈魯直
懷英名高長史口獨以一人當北斗黄公崛起與
之班奄有斯名唐以還文章破觚賴聖世筆墨未
逃蹊徑間湖州太守諸儒長可獨進賢無上賞曽
語黄公四坐驚競吟佳句汶陽城(湖州於汶上座/丁巳年余謁蘇)
(魯直詩/中爲余誦)飲茶未勝薄酒傾若人所辱伊人榮鳯
兮徳衰衆鳥恥陳蔡不憂顔氏子竆吟百軸傳未
巳短髮頻搔爲君喜君不見富貴及時行樂難雖
無趙女有秦彈夢中自古不識路月在雲際勞梯
攀何時半嶺聞清嘯相值蘇門百尺山
　　復用前韵遣懷呈魯直唐公成季明略
涇水爲渠食萬口一石論功泥數斗嗟涇獨不似
渭閑安流赴海又西還天下楩柟盡隆棟何如櫟
社不材間無能飽食猶天上巧智憂勞縁利賞我
無懋功突厥名横身爲國作長城又非石堡將軍
勍帶刀奪取紫袍榮世上此身愚莫比霧縠翻慙
漢童子壯心雖欲彊自挽鳬足元慳續非喜君不
見西京對筞濟時難羞死王嬙馬上彈時平鳥雀
須食爾鴻羽可用高難攀從今識路窘捷徑求我
莫傍終南山

　　復用前韵荅十五叔父任城相會見和詩任
　　城有李白舊游處録於詩中
太華玉蓮甘適口我欲求之青壁斗崑崙不覩覩
大宛何異學射中涂還平生傲世予南阮臧否未
容畱齒間七賢遠跡㝠鴻上咸也復幸青雲賞㱕
來濁酒厭獨傾疲馬却走諸任城紅桃白李晩寂
莫黃菊獨暴秋陽榮謫仙酒樓餘舊址明月年年
飄桂子不見山東故小吏斗酒雙魚誰共喜慟哭
竆涂自古難不應更待雍門彈瓜田今歲初自墾
柴車後日復誰攀東阿下望有㱕意且爲子建畱
魚山
　　聞文潛舍人出試院約毅父考功尋春
上界官府多文書我臞猶比山澤儒閒忙態異亾
羊等一月不見霜侵鬚雖無京兆白花瀝還有太
官青玉壺武安曽孫我外弟聞君得人助君喜可
能餅果饜兒童不有柸槃到隣里去年南㱕飲王
家把盞猶見黄梅花城南尋春成嵗事忍不省顧
隨泥沙世事何須還刺口輕薄論交翻覆手自憐
只似永州甿㱕喜虵存視吾缶(爲太醫採虵者曰/柳子厚説永州氓)
(存則㢮然而臥/視吾缶而吾虵尚)
　　次韵棠美述志
仲子甘心織屨避萬鍾淵明不肯折腰爲五斗一
年鴻雁識來往終日沐猴何去取甥詩意慕兩君
閑讀書要在存心久平生所談性命奥長棄不憂
金石朽我今頗習鶖子定猶復晨朝怖頭走刳心
先擬謝聲名不作羊鄒悽峴首雲梯雨矢集無方
我已心灰同墨守恐甥自是禹門鱗未可潛逃入
吾藪琢磨晚覺孟光賢畏我放言時被肘甥能鋤
我青門瓜正午時來休老手
　　湯村逢陳安性
束裝清曉來江浦痩馬羸童犯山雨解鞍入寺聞
鐘聲堂上僧齋日初午故人聆我足音喜紗帽相
逢坐東廡别來幾日頷生須相見驚疑更問語念
昨與君俱隨書貧賤不爲人比數侍郎門館乏容
悦舉子文章慙　瞽言彊獻亦何有君去東州
我之楚可憐今日江頭路草草逢君具雞黍我貧
無䇿未容飽君祿雖微不猶愈如今未可計得失
且作新詩致醇醑
　　過熊耳山
殺一不辜神所恫呂母何預於樊崇蜂螘無王求
所止一朝積甲齊熊耳兩峯相向猶耽耽千載定
林餘一龕我來捫石望荆杞此山閲人亦多矣
　　送公爲之淮南(且還讀我書此其意也/陶靖節云既耕亦已種)
負米萬里緣其親運甓無度憂其身讀書莫學流
麥士挾䇿勿比亾羊人乃翁辛苦到白髮今汝彊
勉當青春㫺時管鮑以君霸此兩士賈寧非貧
　　卽事呈閎中順之二年兄二首
蠖軒屈首詩書人自喻適志非求伸聞蟬熟寐白
竹簟見客一整烏紗巾語言無味竆鬼志香火有
緣居士身明年得去不汲汲種竹待筍猶須春
吾兩同年俱可人平生一爲知巳伸何由利口似
虎圈應不拭吐煩龍巾卜鄰只約二三子看山擬
分千百身綠鬢哦詩欲成雪朱顔得酒尚能春
　　順之將㩦室行而苦雨用前韵戲之
十旬九雨龍淫荒林蟬砌螾俱悲涼豐隆不閔行
澤足猶喚脂車煩阿香我知此咎非風伯慿慿幕
天爾勍敵王郎行李望秋晴莫汚北飛雙鳳翼
　　飲謝公輔家
皇天於春自著意安排未遣東皇家朝雨已教潤
壓土曉風更將寒約花詩篇驅使到老得酒舩拍
浮即生涯四年逢春今日好可是芳物年年加
　　以蒼陵谷引水記呈毅父惠詩次韵
與君草從栖岩東有泉鏘然發湥谷人言祥符行
幸城無水跨野疏泉此山足後來修廢吳與李誰
其記者江休復我欲重銘章聖功借君巨筆鏨寒
玉
　　春雪監中卽事二首
愁雲欲雪紛來族微霰錚鏦先入竹舞空蛺蝶殊
未下迸瓦明珠正相逐僕夫無事困薪蘇烏鳥不
鳴依室屋肺病惡寒望勸酬桔梗作湯良可沃
白雲自非桃李族陽春且止聽黃竹江風吹葦暗
天地鷗鳥紛紛起追逐請看萬瓦變璠璵平日塵
寰無此屋閑居幽事亦堪論小逕苗生土増沃
　　晩春二首
春呼羣豔與偕藏殘英風勸作清狂消愁賢聖酬
酢寡破睡槍旗幽興長
春㱕風雨一朝盡畫靜園林諸趣嘉蜻蜓出水羣
掠蚋鵯鵊衞巢雙趂鴉
　　示張仲原秀才二首
去年鉅野張狂瀾黄河水不到魚山焦城有屋仲
子築它日能來相往還
城頭急雨昬長川城邊清流鷗鷺閑城西雲黑電
腳落斜日正在城東山
　　村居即事
小麥青青大麥稀蠶娘拾繭盈筐㱕放牛薄草古
堤角三四黄鸎相趂飛
　　夏夜雨意
凝雲遮漢月不舒微電時照東南隅風條不動柱
礎溼初夜湥砌吟螻蛄
　　蒲萄
蒲萄新條昜扶疎椿花鎖碎滿庭除旱乾只喜雨
破土潦潤不憂河決渠
　　漫成呈文潛五首
無心看春只欲坐偶騎馬傍春街行可憐愁以草
得暖一寸心從何處生
花如怨人不近眼㴱院一枝春得知東風不是不
愛惜剛爲花愁眞是誰
十年閉户不作舞爲客一整紅羅裙莫倚琵琶解
寫怨朱簾垂下阿誰聞
平時無歡苦昜醉自怪飲樂顔先酡乃知醉人不
是酒眞是情多非酒多
不是生情薄桃李廣陵一株名最高俱飛蛺蝶莫
猜忌端爲蜻蜓避伯勞
　　試院中秋
秋風吹空雁旁午長天無雲月呈露爲須通曉照
清樽莫遣中宵生薄霧
　　直廬聯句
上閤井泉甘若醴蓬山㸃茶竹隂底(耒)庾伏恩容
午課休宮殿初凉朝雨洗(之/補)身閑出飲官不嗔日
長睡足長精神(耒)未慙便作蠧魚老拔毛濟世知
何人(之/補)
濟北晁先生雞肋集卷第十四
濟北晁先生雞肋集目録
　第十五卷
　　律詩
　　　北山道中示公爲
　　　和關彦遠雪
　　　試院次韵呈兵部葉端禮并呈祠部陳元
　　　　輿博士黄冕仲
　　　吳松道中二首
　　　濟州道中寄葉勛秀才

　　　原上
　　　荅劉季孫
　　　病起荅關景暉
　　　同魯直和普安院壁上蘇公詩
　　　次韵黄奉議序致仕作(父求作/魯直仲)
　　　次韵履常見貽
　　　次韵鄧正字慎思秋日同文館九首
　　　聞慎思説壕塘居
　　　陪發運右司叔父集金山次韵
　　　送趙正夫京東漕
　　　次韵八弟西園課經二首
　　　千秋嶺上
　　　蒲津繫橋次李棻韵
　　　次韵練定祥符聽法
　　　自畫山水寄无斁題其上
　　　贈别張堯詢
　　　寄題寶應无斁鳬舄堂二首
　　　憶廬山示无斁弟
　　　秋夜西崗聯句
　　　凝祥池上聯句
濟北晁先生雞肋集目録(終)
濟北晁先生雞肋集卷第十五
　律詩(五言)
　　北山道中示公爲
吾方賣劒日汝正抱孫㱕昭代無官守平生近釣
磯青山上野艇白水到林扉曬棗日猶烈鳴枝風
已威荒陂民事少迂徑客行稀傷雨蟬知黙違霜
雁見幾卜居南縣早収課北莊微行李牧兒識生
涯田叟譏烝嘗了嵗事簦屩息塵機反舍從爭席
行衢莫振衣潛逃多落莫放浪少歔欷文字陪吾
老功名許汝非
　　和關彦逺雪
春雨翻成雪朝罏未覺炎拂檐驚乍響綴袖喜初
霑庭薄寧堪跡空繁詎可瞻正憐風共起終恨雨
同漸疎箔光來細重扉氣入嚴形容樗櫟隠意象
岱嵩添孤潔憐牆仞虛明快屋檐棲枯偶猜蝶穿
隟暫疑蟾詩案閑飄楮粧帷誤洒匲縈盈仙縷結
瑣屑女針銛屐上長干足頤間角里髯手龜良欠
藥膚粟重遭爓池憶秦龍死河懐漢馬潛三章滿
嘗吊兩騎望能占有徳羣汚化無威衆動恬堅凝
我無必皎潔爾何嫌僵臥安非介甘餐武亦廉妍
辭犬子簡拙興客兒鹽搏作隋珠燦垂爲紂箸尖
公車貧笑跣洹水夢憂殲氅鶴清宜繞衣狐窶莫
兼且當除諷渴未暇怯樵痁戒婢當遲埽呼奴更
出覘攬來眞可數消去豈堪拈便洗埋灰釜行操
割畞鐮它時玄尚白今嵗突應黔漕府君黄綬儒
宫我絳幨寒吟無與律貧病不須砭玉飯流脂滑
金羮割尾纖山隂子猷興㱕去爲誰淹
　　試院次韵呈兵部葉員外端禮并呈祠部陳
　　員外元輿太學博士黄冕仲
盛世天休沓眞人寶歷開太任當政闥元老位公
槐莫盛官人始相從試士來鳴珂咸俊彦索米獨
塵埃未歎官曹隔多慙賞鑑陪成川須􁅯澮崇厦
要條枚文武中銓集丹鉛百卷堆豚魚聊可辨皮
弁不應恢(右選試兵䇿/左選試經義)虎出爭亡矢蛇成屢奪盃
調鍾求雅濫烈火試珉瑰綠暗驚庭葉朱明換律
灰得梟夸艾㨗聞鶴悼堅摧繭緒談飛麈澠波酒
挹罍賡酬皆絶韵搜索病非才半是仙槎客曾隨
禹浪雷遭時魚奮角失路劒生苔膽氣衝星在詞
源卷漢囘聲名改閭里軒冕映輿臺諼草懐堂北
燈花粲婦腮涼風吹枕夢薄雨滯城隈號奏天官
近臚傳御史催康衢驥鳴躍㱕檐僕讙咍華省㴱
扄鑰衡門翳草萊尚懐休假遠别語重裵徊
　　吳松道中二首
停舟傍河滸四顧盡荒原日落狐鳴冢天寒犬吠
村繫帆凌震澤搶雨入盤門悵望夫差事吳山閟
楚魂
曉路雨蕭蕭江鄉葉正飄天寒雁聲急嵗晩客程
遥鳥避征帆却魚驚盪槳跳孤舟㝛何許霜月繫
楓橋
　　濟州道中寄葉勛秀才
曉路入西郊新霜著鬢毛貧交借羸馬慈母授征
袍野靜狐狸出天寒雁鵠高艱難憶親舊清淚漬
平皋
　　原上
閉門遺日月原上感年華久旱無場藿重陽有野
花蕭蕭幾家靜脈脈一歧賖向晩悠然去秋風馬
尾斜
　　荅劉季孫
高臺擷黃菊獨上憶同登灌木閑相揖寒鴉偶自
朋酒憐旁舍熟賦喜故人能寂莫西風裏籃輿興
可勝
　　病起荅關景暉
臥病車馬絶初非遺世人逍遙乍形散邂逅却情
真見䕶屏能力相扶竹亦神閑來佐歡喜漉酒用
陶巾
　　同魯直和普安院壁上蘇公詩
畏暑聊尋寺追凉故遶池雨園鳩喚婦風徑燕將
兒散篆縈簾額畱雲暗井睂龍蛇動屋壁知有長
公詩
　　次韵黄奉議序致仕作(父求作/魯直仲)
聞道家書至山中不厭寒近臣多白髮此老獨黄
冠金少從供具身輕莫據鞍勞心爲功業持與世
人看
　　次韵履常見貽
人皆愛陳子新雨尚能來但使門多客何嫌室自
埃弓旌無逺野城郭有遺才厎日常侯舍傳聲四
輩催
　　次韵鄧正字慎思秋日同文館九首
平生鄧夫子文墨晩相依臺閣佳聲在湖湘爽氣
㱕(再入館/慎思潭人)詩誇束筍密髪歎耨苖稀勤苦千秋
事川明水孕璣
雄㴱張子句山水發天光黄鵠愁嚴道玄龜困呂
梁愛君豪穎脱嗟我病傖嚢驥尾何當附西風萬
里長(潛/屬文)
蔡侯南國秀經緯耿昭回文史蛙生甑風雲蟄起
隈吾君求助意之子爲時來萬縷防秋費何如一
士才(啓/屬天)
高堂置書几連幕與雲齊暑服猶便葛秋槃已飣
棃官醪聊足醉古錦不成題空對燈花喜重城隔
夜閨
輟直讐書館聯裾挍藝塲騰驤來萬匹挺拔出千
章直釣何妨得餐風未必香搜才賴公等要助俗
成康
憶臥蓬萊閣同聽午唱雞星辰望天北簪組隔城
西幾日宣魚鑰長驅響月題更慿催鄧子要剸玉
如泥
風雲日夕改秋氣襲堂闈映葉無蜩響依叢有蝶
㱕官壺催賜酎鄰杵急成衣畱滯眞何補蓴鱸興
又違
氣入中秋勁更傳午夜長青燈蛾舞急白月雁啼
涼羈旅生來慣淹畱久却忘吟詩酬鄧子畢昴出
東方
前世諸生選平居數路開鄉閭自相與巖穴亦時
來射雉空亡矢爲虵更奪盃千金曾市骨聊用作
龍媒
　　聞愼思説豪塘居
聞在豪塘飲松林日百囘當年鹿何往異世鶴㱕
來未許茅齋竝終期蠟屐陪丹畱杉不死夜氣㸔
星魁(鹿葢椉鶴仙去藏丹於杉今大十餘抱矣/愼思家臨湘豪塘晉陶淡隠此山常養一白)
　　陪發運右司叔父集金山次韵
報國身無用還山計欲成煙霞異塵世江海慰高
情幸繼阮咸集恐慙疎受聲清詩逢絶景未覺負
平生
　　送趙正夫京東漕
朝持使者節騎出大明宮霜拂蓬壺外春生海岱
東清時憂國事白首問民風我亦何爲者丹鈆㸃
勘中
　　次韵八弟西園課經二首
禾熟秋原靜高蟬尚遠音半荒愁雨菊獨秀畏風
林老覺田原好慵疎里巷尋心知阿連勝新向佛
椉㴱
嬾曠期陶謝呼兒讀晉書葛巾傾泛㶑蠟屐上􁱣
嶇囘向空門舊揩磨意地初未堪朝市隱且欲去
衡廬
　　千秋嶺上
永日倦高躋盤囘四望迷松根危抱石嶺路曲隨
溪馬腹飛雲薄山腰過雨低隂崖不可度誰此構
長梯
　　蒲津繫橋次李棻韵
激箭波濤上爲梁木石雄鐵牛驚陜右流馬出關
東潦集連艘斷冰融一水通詢謀自誰可賢有贊
皇公
　　次韵練定祥符聽法
彌天一滴水何處是曹溪若作聲來解還成瞪發
迷白雲遮刹遠翠竹向檐低是物元非物莊周未
可齊
　　自畫山水寄无斁題其上
湘吳㫺竆覽懐抱自難忘毫素開塵牖江山入草
堂寄君花縣裏虛我竹林傍何物酬斯贈清詩要
一囊
　　贈别張堯詢
趣操幾前輩詞章近古風身名沈飲外生事放言
中鵠鶩從龜吉舩車送鬼竆支離不征戍高臥有
奇功
　　寄題寳應无斁鳬舄堂二首
賓戲令晁子名堂無乃迂何爲仍負弩秪合便飛
鳬彭澤且市隠太丘猶世儒解嘲吾亦勌繫雁一
相娛
弟才方濬發兄老更疎迂君自軒軒鶴吾今泛泛
鳬何方折腰具能作列仙儒鈞是亾羊事清樽稍
可娛
　　憶廬山示无斁弟
湖口西江外廬山已目前太虛藏不極彭蠡浸無
邉五老寧行地香罏自供天芝田隔人世應有讀
書僊
　　秋夜西崗聯句
城南逺人跡蟲響最先秋河漢横疑近(之/補)星辰爛
不収露濃枝上月(耒)風駛苑中籌下直身田野(之/補)
相忘世馬牛市聲城郭夜(耒)遥色草茅幽寂莫容
還往(之/補)文章得獻酬天依閶闔轉(耒)斗直未央畱
清洛東輸海(之/補)夷門北拱州寒燈知苦織(耒)濁酒
識竆愁飽食容高議(之/補)蒼顔媿薄遊黑貂寒事早
(耒)青史素心遒附驥容吾鈍黄金試絡頭(之/補)
　　凝祥池上聮句
粉垣周十里(之/補)丹碧煥神宮(耒)樓閣晩多雨梧桐
天早風(之/補)人來(夕)照外(耒)鳥起白蘋中(之/補)何用厭
城郭滄洲佳興同(耒)

濟北晁先生雞肋集卷第十五
濟北晁先生雞肋集目録
　第十六卷
　　律詩
　　　廷賢求賦先春亭
　　　送會稽關彦遠罷官河北
　　　己酉六月赴上饒之謫醇臣以詩送行次
　　　　韵畱别
　　　對雪和王仲至
　　　春雨呈文潛

　　　魚溝懷家
　　　次韵金鄉宰韓宗恕寺丞見贈三首
　　　出都呈十五叔父
　　　贈歐陽成判官
　　　次韵蘇注承議天鉢元長老像前拈香
　　　次韵王正甫馬陵感事
　　　送顔長道客滑道士
　　　别關景輝二首
　　　送曹子方福建轉運判官二首
　　　飲挍理盛居中家次韵二首
　　　次韵挍理盛居中上元
　　　次韵蘇中丞喜文潛病間
　　　鎖試呈同舍三首
　　　試院呈文潛用前韵
　　　愼思聞家弟无斁㨗解見貽用前韵
　　　復用前韵寄題愼思壕塘居
　　　呈曹子方
　　　泗州王諫議明叟畱飲
　　　招縉雲寺彦遠教授曾彦和集平山堂次
　　　　彦遠韵
　　　陪關彦逺曾彦和集龍興寺詠隋時雙鴨
　　　　腳次彦遠韵
　　　閻醇老作默齋
　　　與曇秀師别垂二十年而後相㑹於金山
　　　　作
　　　送曇秀師㱕廬山夢齋
　　　戊子六月十三日曝書得史院賜筆感懐
(相儀公也/時監修丞)

濟北晁先生雞肋集目録(終)
濟北晁先生雞肋集卷第十六
　律詩(七言)
　　廷賢求賦先春亭
築圃名亭盡可人東皋百卉故先春丘原滿目皆
安在桃李成蹊又一新薙草煩君開蔣徑漱醪容
我著陶巾青門瓜好平生事欲遣朱轓便卜鄰
　　送會稽關彦逺罷官河北
君年長我二十五偶以氣同均弟晜三嵗吹沙禹
河曲一身飛艇越雲門未緣狗監知才思端向牛
衣無涕痕秋月圓時應待我慧林孤磬澹朝曛
　　巳酉六月赴上饒之謫醇臣以詩送行次韵
　　畱别
小雅思㴱志不悲反騷未與㫺人違五車謾苦君
何益三徑都荒我未㱕要過香罏䨥履步却從彭
蠡一帆飛它年笑向張公子應帶煙霞滿客衣
　　對雪和王仲至
鸞鳳交橫逐雨華玉城銀澗共縈斜且㸔霧散千
峰瘴未覺雷驚萬谷芽碧落高情元物外金閨清
夢自天涯寧知夜半寒歌客煙斷鄰牆四五家
　　春雨呈文潛
倦將烏帽障黄日一雨新開春已融忽驚宮瓦出
新碧更喜海棠舒小紅愛酒鄰張不可奈聽歌老
謝無由同春如行客祗欲去若爲挽取須壺空
　　魚溝懐家
生涯身事任東西藥笥書囊偶自賫桺嫩桑柔鴉
欲乳雪消冰動麥初齊沙頭晩日檣竿直淮上春
風雁鶩低㱕去未應芳物老桃花如錦遍松溪
　　次韵金鄉宰韓宗恕寺丞見贈三首
椉濤無意犯星躔好在琴尊且樂全彭澤孤吟成
小隠蘇門雙嘯劇登仙平時主父言多困晩節揚
雄學始傳鮑叔可能知管子勞君相許寄忘年
蜀客高詞詫割鮮直吞雲夢氣仍全自憐單閼竆
爲賦不向元和共得仙(子虚應恨不同年故以是/求仁云若使漢廷重用賦)
(荅)嘉論一朝傾葢合新詩半夜叩關傳西窗却話
巴山事它日相逢憶此年
公子翩翩出世賢少時術業已成全閑中道義輕
三事醉裏文章敵八仙客舍寒罏聊可擁縣樓昬
鼓不須傳河陽花發期相過即是新年換故年
　　出都呈十五叔父
凌兢痩馬不堪驅塞眼紅塵暗九衢太學虀鹽聊
樂只故園桃李且㱕歟上書北闕三年困種豆南
山一半蕪忍志動心天相我莫慙關吏辱陳餘
　　贈歐陽成判官
一言子産識然明白首憐君獨抱經去馬來牛隨
白日落花飛絮得浮名曵裾五府非良計發憤三
書亦漫成便作㱕休豈無食木蘭埀露菊含英
　　次韵蘇注承議天鉢元長老像前捻香
蕭然方丈病儀成蓑笠忘來一境清應作是觀寧
有相實無得度卽非情日當居士行時午月在生
公講處明能識微言只夫子可憐惟我最初程
　　次韵王正甫馬陵感事
風雨關河浩蕩愁騷人憭慄對清秋追君舊事何
堪聽投我新詩不昜酬紙上安知百年後酒中聊
可一生浮言㱕欵段誰能約正有疎頑馬少游
　　送長道客滑道士
海山兜率事悠悠底處仍須著力修莫認箭邊曾
有鹿安知蓑外是無牛社樗共作支離病園絮同
爲汗漫游亦見顔公爲言此春風過盡不擡頭
　　别關景暉二首
鄴王臺上幾追陪臺上鴉鳴古甓摧每對燈前青
玉笛不辭花下白銀柸(家物/皆彦逺)九重幽夢驪駒近
百卉佳時鷤䳏催更約歡呼須繼日從敎河漢卷
星廻
筆陳雲横未昜陪雁門端見壓城摧櫟中麋出君
摶飯地上蛇成我奪柸好在田園心事嬾罷休簪
組鬢毛催稽山爲有知章否欲泛扁舟定却廻
　　送曹子方福建轉運判官二首
談經草檄鬢華生初擁閩山傳節行江入桐廬青
欲斷溪從劒浦碧來迎茶雖戸種租宜薄鹽不家
煎價欲平要使祈招歌德意君恩不爲逺人輕
侏儒未用笑先生孟博聊堪攬轡行學有人民可
嘗試詩須山水與逢迎邊夷豈識朝廷治耕釣唯
知吏政平臺閣時清多俊彦蕭生雅意未宜輕
　　飲挍理盛居中家次韵二首
騎鸞玉府盡仙眞短羽愁攀天漢濱詩嬾便應推
老手飲豪獨未後諸賓宮壺銀箭剛知夜籠燭金
華已報春倒載微吟笑兒稚時清寧是習池人
一倒南齋玉宇醇絶勝不醉楚江濱驪駒且莫催
㱕御鴝鵒何妨屬坐賓我尚少年新白髮君須痛
飲敵青春未愁驅使無詩句怕遣壺空花笑人
　　次韵挍理盛居中上元
四見都城燈火春看驅肥馬走朱輪天傳九奏虛
羣籟海踴三山跨萬鱗追賞謾逃㴱禁直拜迎祗
望屬車塵預知短髮非歡事只有觥舩未愧人
　　次韵蘇中丞喜文潛病間
㩦笻過子約朝朝况是門無百步遙午臥檐曦茶
可煑夜談窗霰栗堪燒范魚何用驚生釡鄭鹿應
知夢覆蕉試作文殊問居士從今一飯久如消
　　鎖試呈同舍三首
官局悠悠共此行來時庭菊未含英五更脱葉驚
書几一夜寒砧滿禁城詩似凉風來有思酒如清
露挹無聲何時驄馬催㱕去更有林端魄一生
天街初月映天河拜敕東華走馬過解榻暫如龜
遇木閉簾還似雉嬰羅倦依書冊工催睡悶倚詩
篇足當歌可待紛紛厭朱墨晝閑唯有飲無何
周行櫛比未應充薦廟方求古鼎鐘經眼乍愁千
紙積解頤聊喜一言逢黄花庭檻時雖過白酒鄰
槽願可從更促寄衣眞似旅曉堂初怯露寒濃
　　試院呈文潛用前韵
神交千古聖賢中尚想銅山應洛鐘傾葢十年唯
子舊知音一世更誰逢天如蟻磨駸駸旦談似繰
車斖斖從鄰榻鄧侯那不共擁衾百首興方濃
　　慎思聞家弟无斁㨗解見貽用前韵
吾弟平生辛苦同匹雛志舉百鈞鐘自慙操瑟尚
不斥勸使力田終有逢青眼故人欣捷報白頭老
母喜占從書林儻預西城集釂子酣酣杏正濃
　　復用前韵寄題愼思豪塘居
玉泉飛落白霞峰散入山田畞十鐘鄧子結廬眞
世外陶公脱屣更誰逢鶯啼春竹風煙近龍起秋
堂雨雹從誰使山人空蕙帳蓬萊金殿興方濃
　　呈曹子方
曹子金門等陸沉壯年裘馬四方心檄傳白羽從
沙井詩寫紅巾遍武林兵甲胸中無敵國絲桐世
外有知音相逢不飲何爲者祗作寒㕔擁鼻吟
　　泗州王諫議明叟畱飲
雲水東遊蚤嵗懐半生塵土却教囘兩行堤桞關
心在一㸃淮山入眼來北省主人誇酒好南風稚
子喜帆開揚州底事牽行色端爲瓊花芍藥催
　　招縉雲寺關彦逺教授曾彦和集平山堂次
　　關韵
蜀岡勢與蜀山通龍虎盤挐上紫空小語還憂驚
太一高堂元自在天中少師楊栁無遺跡承㫖歌
謡有舊風斜日蕪城昜興感忘懐猶喜故人同
　　陪關彦逺曾彦和集龍興寺詠隋時雙鴨脚
　　次關韵
風起雷塘陵上塵雨荒苔院兩株春樓臺有跡皆
餘燼草木無知尚見珍博士獨能名玉棐使君還
許夀靈椿宣城此物常充貢誰與連艘送萬囷
　　閻醇老作默齋
淨名良久文殊歎此是如來不二門要識結瘖非
是默應知分别亦無言一絃曾得嵇生愧三復能
令孔子尊正復立談封萬户時清何害口瀾翻
　　與曇秀師别垂二十年而後相㑹於金山作
詩筆多生習氣牽老來經唄亦隨縁何妨偶入東
坡夢未害閑依北固禪萬里波濤慿檻語一山風
雨竝窗眠未甘白首塵埃地更約相逢二十年
　　送曇秀師㱕廬山夢齋
扁舟又過楚江東廬阜霜晴翠埽空四海五湖皆
逆旅千巖萬壑正秋風㑹觀沙界無華處何必茅
齋是夢中已悟三生舊知識不因天竺寺前逢
　　戊子六月十三日曝書得史院賜筆感懐(監/時)
(儀公也/修丞相)
君王孝悌纂修意丞相忠良典領宜却恨身爲周
柱史不令人識漢官儀當年請郡新進笑今日曝
書陳迹迷猶有院中宣賜筆不妨林下醉題詩

濟北晁先生雞肋集卷第十六
濟北晁先生雞肋集目錄
　第十七卷
　　律詩
　　　和二叔父少監入館見賜詩
　　　次韵四叔父寄賀二叔父入館并見寄詩
　　　送歐誠發
　　　守蒲次新安先寄府教授之道弟
　　　再用前韵荅之道弟府教授
　　　澠池道中寄福昌令張景良通直

　　　次韵毅父提刑將至蒲見寄
　　　次韵毅父戸部兄游栖巖寺
　　　廬山
　　　叙舊感懐呈提刑毅父幷再和六首
　　　用評字韵和荅府教授十二弟
　　　次韵邠倅王正夫
　　　蠖軒孤坐寄曹南教授八弟
　　　次韵袁疇耕道見貽
　　　寄懐八弟三首
　　　感興
　　　次韵畱守王公喜春
　　　游華嶽㱕道中望仙掌
　　　潼關道中
　　　自蒲赴湖早行作
　　　罷蒲乾濠道中寄府教授之道弟
　　　次韵文潛尉福昌日壁間清暑亭詩(水竹/亭在)
(中)
　　　赴蒲道中寄洛倅王定國(役永安/時定國董)
　　　再寄定國
　　　荅閎中順之
濟北晁先生雞肋集目錄(終)
濟北晁先生雞肋集卷第十七
　律詩(七言)
　　和二叔父少監入館見賜詩
楩柟要是晩方成雄朔遺風世共驚屑去未驚容
必去逃名還自得高名歌行元白辭濤壯書畫鍾
王筆勢精椉馬輜車何足算不將稽古愧桓榮
　　次韵四叔父寄賀二叔父少監入館幷見寄
　　詩
琅邪太守魯儒英典挍還高劉更生已似諸荀竝
才子復如羣竇占詩名尚吟河水憐孤姪應與鄉
人痛伯兄老鶴長鳴近天漢可容叢灌和驪庚
　　送歐誠發
春風共載揚州路屈指都疑夢夜闌可是重來俱
白髮只堪㱕去却黄冠為郎我賴文書少作邑君
逢政令寛自古江山勝塵土莫輕故步愛邯鄲
　　守蒲次新安西先寄府教授之道弟
文章之子日翹翹恐不能如豈有超助我彤襜問
民俗煩君泮水採風謡預知薄宦妨同處且可清
樽約屢招十月驅車漢函谷冷雲高處望中條(安/新)
(函谷也/漢所徙)
　　再用前韵荅之道弟府教授
文辭便是升堂賈談辯寧非入幕超已謂嚢中能
出穎那知車下正哀謡但從袁盎無何飲莫笑馮
公不見招伴我河山訪陳迹明年紅紫滿陽條
　　澠池道中寄福昌令張景良通直
十年一夢間湖湘欲往從之道阻長可但知君愛
彭澤不應言我薄淮陽馬穿崤底流泉白鳥下關

頭落照黄愁作驛亭寒不寐懐人思古九廻腸
　　次韵毅父提刑將至蒲見寄
騎報山雲見旗腳吏趨原雪沒靴翁朅來定坐玄
猶白㨗去還憂昜又東他日江湖空白首只今關
隴有清風登瀛契分南遷夢十五年來事事同
　　次韵毅父戸部兄游栖巖寺
恐是初禪弟一天千秋龍象鎮危巔坐看玉井蓮
飄葉絶勝香罏日照煙點點蟻封知晉甸紛紛雁
背向秦川要須浩蕩竒言稱付與南華舊老仙
　　廬山
丹碧沈沈虎豹閑松幢引度九重關人間未覺渾
無路天上還驚更有山瑶草紅泉供挹酌金風白
露送躋攀良游自歎平生誤便作㱕來鬢已斑
　　敘舊感懐呈提刑毅父幷再和六首
兒童豪氣自堪驚未入鄉人月旦評叔向亦聞呼
使上子將一見便知名平生蘭省追高步老去秦
川共此行賴有蒲城桑落酒高樓條華慰人情(之/補)
(為考官即首送/初舉進士毅父)
賦成庚子尚魂驚往事如風未暇評長樂鐘前偶
相對凌煙圖上等浮名登車豈是君無意襆被何
妨我自行更許心親遺貌敬老來尤見舊交情
二人射䇿幾人驚要與三蘇共入評先聖子孫多
異稟累朝圖牒有高名書傳科斗猶須定(國/安)釣拂
珊瑚未可行(父/巢)子墨文章豪氣在登臨懐古一含
情
須彌納芥事堪驚千嵗聊堪一日評世上相逢俱
夢寐古來何處是功名簿書聽我依俙了雲水陪
君浩蕩行便與此山同不朽不應惆悵復牽情
郎潛如我未宜驚戸部須推宰相評(部不可無孔/曾丞相云户)
(中/郎)他日碧山思却走當年紫府已収名共知白髮
生青鬢未廢長歌續短行樽酒不空多坐客君家
餘事足陶情
親見揚雄自不驚吾人要使後人評白圭未可輕
三復小草須防得二名太華聳天如劒立黄河蹙
野似軍行栖遲自憶衡門後可是登樓不稱情
　　用評字韵和荅府教授十二弟

君詩飄舉似鴻驚書入揚州子弟評聖世􁏷來升
俊造少年已自得聲名六經正可三冬足萬里聊
堪一日行更約彌敦同姓樂能來觸詠暢幽情
　　次韵邠倅王正夫
函谷雞鳴滿面塵夫君泛愛尚為親清時有味俱
吾黨黄髮相看更幾人物理未驚翁喪馬世情應
笑子知津似聞絶塞風沙苦只約觥舩莫負春
　　蠖軒孤坐寄曹南教授八弟
畏暑經旬不涉街蠖軒孤坐壁生苔出檐碧筍猶
爭長映戸丹橊故後開雙蝶風前愁夜去一蟬雨
外送秋來曹南瘦弟應相憶白首遷兄未放囘
　　次韵袁疇耕道見貽
閲世紛紛共旅亭㱕來眼為里人明老夫未歎嘗
三已吾子何憂取一名仁義夙心成自誤文章小
道得高評曲池逺市偏宜暑㩦巻同來看月生
　　寄懐八弟三首
君好作官容我隠我專築室待君㱕古來奇特俱
安用老去疎慵自不違五府交書何怪宻雙林白
社未嫌稀先君門戶觀之子葵藿吾今遯益肥
平日鴒原左右手蟨(反/居衞)卭前後未須論清秋淮
上多詩句白首籬邊近酒樽杜舅高情篤兄弟先
君至性厚閨門兩公與爾同師法相待㱕來老此
園
揚州全盛吾能説鴨脚瓊花五百年忽見山光好
詩軸却思淮浦舊漁舩柴荆故俗眞虚老松菊幽
齋巳重遷便作扶藜望衡霍清秋隨分有風煙
　　感興
淵明褊志迷㱕去叔夜支辭謬養生道有竆通千
世運命無夭夀四時行我能為蝶斯同化子亦知
魚乃至情謂馬謂牛無不可楚肝越膽太分明
　　次韵畱守王公喜春
午窗罏火不應殘春許花期特地寛塞雁初驚池
藻㬉谷鸎猶怯井梧寒未須園裏幽尋去且更樓
前逺望看四牡行春定何日亦聞鐘鼓滿城歡
　　游華嶽㱕道中望仙掌
深巖踏遍尋㱕路仙掌依然在碧虛無限游人重
駐馬豈惟狂客倒騎驢挂圖天漢朝霞上落影秦
關夕照餘千古全生纔一士可憐登覽盡丘墟(夷/希)
(觀中/祠堂在)
　　潼關道中
塵土長安古道㴱潼關依舊接桃林使君驄馬來
何後道士青牛去莫尋春半河山猶寂莫日長坑
阪正﨑􁃓平生冷笑元龍誤老覺求田負寸心
　　自蒲赴湖早行作
小隠幽情薄宦身五更騎馬夀安塵春如流水行
隨客曉與青山氣逼人報國丹心千載事對花霜
鬢一番新秦吳絶域從來恨我已能知莫問津
　　罷蒲乾濠道中寄府教授之道弟
衝寒到郡待花開花未開時却遣囘敢意三年容
我隠只如千里訪君來二崤轂擊何為者五老雲
霾安在哉更約劖詩猿虎谷它年重過埽莓苔
　　次韵文潛尉福昌時壁間清暑亭詩(竹中/亭在水)
梅福當年守此官荆山誰見韞琅玕人如脩竹三
冬好詩與清溪九夏寒未信簪裳妨小隠蚤時雷

雨起㴱蟠春風攬轡河陽縣痛飲狂歌憶舊年
　　赴蒲道中寄洛倅王定國(役永安/時定國董)
莫嫌馬上過春風得句桃溪栁澗中王事勤君急
星火客程驅我正萍蓬朅來尚可輕千里㱕去何
妨共兩翁學道如今有微力作官求了不求功
　　再寄定國
河南少尹古臞僊銷盡新縁窘舊縁草字更無千
載聖談言自有一家天遠游輕世唯何甚少貶求
容否不然選壯坐狂俱齟齬社樗元自可忘年
　　荅閎中順之
黄巻翛然遇古人千秋遺恨一朝伸乆乾文舉尊
中酒虛負淵明頭上巾纓冠未暇念同室閉眼自
欲觀吾身幸有元和文似錦不妨白雪和陽春

濟北晁先生雞肋集卷第十七
濟北晁先生雞肋集目錄
　第十八卷
　　律詩
　　　自蒲赴湖至板橋逢杜謀伯
　　　和石明叔喜雪
　　　次韵韓求仁南臺朝請晚過南湖見寄
　　　再用前韵和荅
　　　用前韵荅李行正教授
　　　次韵和求仁不赴照碧堂㑹呈無愧之作

　　　求仁復示怨句次韵
　　　元符戊寅與无斁弟卜居緡城東述情
　　　次韵信守李秬二首
　　　再和嘉父見貽
　　　次韵嘉父喜雪
　　　次韵信倅練定夢雪中過王侍郎
　　　次韵李秬靈山亭宴集寵戲之句
　　　次韵李秬梅花
　　　次韵李秬祥符軒
　　　次韵李秬重修宴亭
　　　次韵李秬新菴
　　　次韵李秬新移牡丹二首
　　　次韵李秬約賞牡丹
　　　次韵李秬雙頭牡丹
　　　次韵李秬賞花
　　　次韵李秬酴醾
　　　立春日呈通守資中通直
　　　題文潛詩冊後
　　　次韵杜天達見寄
　　　景修二十嵗襃為鄉舉之首晚乃尉青田
　　　　無不遇色其里人晁補之為賦五十六
　　　　字以别且勉之
　　　赴元老劉元之集呈十二朝請十五推官
　　　　二叔父兼呈元老邦式諸公
　　　次韵棠美甥晝眠
　　　和王定國見寄
　　　和歐陽宣徳經野步　目録(終)
濟北晁先生雞肋集卷第十八
　律詩(七言)
　　自蒲赴湖至板橋逢杜謀伯
二年兩度踏京塵猶喜常逢杜子春文學老来從
舊日金蘭同好更何人身慙隨檄終難彊計欲㱕
耕未敢陳正是桃花紅似血不應無酒但霑巾
　　和石眀叔喜雪
解凍南風故未􁩏六英先嵗舞車塵盡消日觀千
巖雪初破江梅一蕚春立召金閨通籍客更呼花
豓大堤人使君日飲無功業同樂何妨亦為民
　　次韵韓求仁南臺朝請晚過南湖見寄
浮花浪蕊信東西何許尋芳去自遲流景不須驚
石火寸田應已長瓊枝想君清興聊堪發遺我憂
心久欲夷便作崔丞日臨水鳬行擿尾不須知
　　再用前韵和荅
當時同赴飲城西傾葢論心已恨遲湖海可無年
少氣雪霜還有嵗寒枝功傳汗竹藏王府詩入文
􁂥動島夷不會書生安用此眼前睫固未曾知
　　用前韵荅李行正教授
見我淮南被召西重来學館尚棲遟未容小隠通
三徑聊可卑飛共一枝飲罷玉山方突兀賦成筆
陳已淫夷霜荷葉歎青衫舊聞子修身自畏知
　　次韵和求仁不赴照碧堂會呈无愧之作
政成歡誦沸田萊畱鑰雍容更上才繚郭平湖從
㫺好倚天朱檻為誰開曵裾况是他年舊倒載何
妨盡日陪自有登髙能賦客可容清坐詠南臺(臺/南)
(香見傳燈/静坐一罏)

　　求仁復示怨句次韵
聞説高情久泬寥縶維誰與永今朝五車猶累方
書好萬物先從辯說彫已向季咸心獨醉更緣順
子意都消清秋璧月凉如水莫遣纖雲翳紫霄
　　元符戊寅與无斁弟卜居緡城東述情
四海一居何處卜北窗祗取見家山要無名利來
心曲便有園林出世間拙宦莫興三黜歎老㱕未
厭百年閑先君餘慶期之子吾駕如今不可還
　　次韵信守李秬二首
誰榜鈴齋作面山晦明終日卷簾看賦成夜燭纔
銷寸衙退朝曦未半竿枉渚孤吟愁旅雁(薄宦/以况)蘇
門雙嘯駭朱鸞(公贈酬/以况二)平生五袴何須詠一借黄
鍾變谷寒
愛山何必竢㱕山簿領忙時撥置看閶闔自應行
發軔珊瑚終未拂垂竿樽中屢許陪文舉廡下猶
堪寄伯鸞便作功成同范蠡白鷗盟誓不教寒
　　再和嘉父見貽
使君心賞在髙山櫟社寧煩匠石看能似鼠多愁
渡谷仕如鮎鈍笑縁竿(田録/見㱕)威儀披霧窺文豹音
韵當衢聽玉鸞曾共廣陵花下醉綈袍應歎一何
寒
　　次韵嘉父喜雪
六出先春兆物華故撩高韵發車斜散榆天上齊
飛筴布玉畦中盡吐芽梁苑俊逰風不極剡溪清
泛月無涯雄豪樂事幽人詠都屬江南太守家
　　次韵信倅練定夢雪中過王侍郎
夢覓毗耶看雨華玉城銀澗過縈斜乍疑霧廓千
峯障未覺䨓驚萬谷芽碧落清談元物外(卿/上貳)金
閨高興共天涯(車/上貳)寒雞喚起新詩就誰憶袁安
正卧家
　　次韵李秬靈山亭宴集寵戲之句
勝游誰繼竹林賢峴首髙情自邈然寳刹千尋出
天半靈山三面落樽前梅花摘得寜煩驛桃葉呼
來不用舩南楚何須說竆巷且陪鈴閤聽鵾絃(詩/古)
(渡江不用楫/桃葉復桃葉)
　　次韵李秬梅花
寒巖幽霧不曾開殘雪猶封宿草荄一蕚故應先
臘破百花渾未覺春來慙非上苑青房比誤作唐
昌碎月猜常恨清溪照疎影橫斜還許落金盃
　　次韵李秬祥符軒
雲端紅粉拊雕欄謝守綸巾語笑間游客乍驚人
外境居僧初識面前山暫来猶足畱公賞借與眞
堪著我頑鈴閤多餘賓從少誰敎(平)缾盎不曾閑
(自謂/補之)
　　次韵李秬重修宴亭
壁間雙記快沈㝠山畔譙門水畔亭相國名因稽
古白使君眼為好賢青廢堤不復風揺桺新檻依
然月滿汀羈旅從公厭游樂欲圗佳致作幽屛
　　次韵李秬新庵
無心何用說心灰庵在青蘿緑篠隈自可談間公
事了不妨閑處道書開更㩦邀月清樽上只著登
山小屐來桃李他年應勿剪使君嘉譽在閨臺
　　次韵李秬新移牡丹二首
史君著意與深培為向吳宮好處來得地且從三

月㬉眀年應更十分開溱傍芍藥羞香骨江裏芙
容妬豓腮雲雨鴻龍摠非比沈香亭北漫相猜
笑倚東風㡬百般忽疑洛渚在江干玉容可得朝
朝好金盞須教一一乾送目漢皋行已失斷魂巫
峽夢將殘七閩溪畔防偷本四照亭邊更著欄
　　次韵李秬約賞牡丹
夭紅濃緑總教囘更待清明榖雨催一朶故應偏
晚出百花渾似不曾開常誇西洛青屛簇久說南
滁紫線堆任是無情還有意不知千里為誰來
　　次韵李秬雙頭牡丹
寒食春光欲盡頭誰抛兩兩路傍毬二喬新獲吳
宮怯雙隗初臨晉帳羞月底故應相伴語風前各
是一般愁使君腹有詩千首為爾情如篆印繆
　　次韵李秬賞花
天香國色競新竒初過清明未覺稀困舞尚迎風
嫋嫋醉粧猶弄日暉暉飄零洛下千金價慙愧江
南百草菲謝守多才最憐爾百篇能伴羽觴飛
　　次韵李秬酴醿

夭紅瑣碎競春嬌後出何妨便奪標雲鶴嬉晴來
萬隻玉龍驚震上千條蓐収晃蕩風前仗蕚緑飄
翩月下綃㑹向瓊林亭畔見天涯相遇一魂銷
　　立春日呈通守資中通直
揺軒柳態未應還正在憑高望逺間一夜春風吹
北渚清晨佳氣滿南山動頭樂事從今數信手詩
章莫放閑但惜濉陽蔡公子鸎花爛漫向京闗
　　題文潜詩冊後
君詩容易不著意忽似春風開百花上苑離宫曾
絶豓野牆荒徑故幽葩愜心芻豢非雜俎垂世江
河自一家頭白昬昬醉眠處憶君頻夜夢天涯
　　次韵杜天達見寄
冷屋寒舟兩處懷一封㱕信隔年開愁容頓與河
冰泮佳思先隨岸桺來射雉便甘忘我矢畫蛇何
怪奪君柸端知雪裏清吟好未減山陰興盡囘
　　景修二十嵗褎為鄉舉之首晩乃尉青田無
　　不遇色其里人晁補之為賦五十六字以别
　　且勉之

一尉三千五百里㫺人嘗已歎沈英陸機文賦成
童妙梅福官資向老清盡說江山多勝事且臨風
月慰髙情它年見我長安道貨藥無心更避名
　　赴元老劉園之集呈十二朝請十五推官二
　　叔父兼呈元老邦式諸公
故鄉等作異鄉愁常笑吾生不自謀百日狂風春
草草十年㱕夢客悠悠倦游情話陪諸父老罷親
鋤學故侯得坎椉流兩皆可名亭應不用三休
　　次韵棠美甥晝眠
炎歊暫卧北窗凉更覺甘如飰稻粱宰我糞牆譏
敢避孝先經笥謔兼忘憂虞心謝知更雁安穩身
如掛角羊要識熈熈不争競華胥别是一仙鄉
　　和王定國見寄
請說當年王武子淮南别椉謫仙人自從金馬還
通籍直恐瓊花便不春遺愛誰方府中步舊時獨
埽壁間塵平山送目思公子自許詩成覺有神
　　和歐陽宣徳經野步(汴流/時入)
遡風何敢祝淮神青律飛灰氣自醇顧我衰容唯
殢酒因君佳句始知春山中桂子年年好觀裏桃
英日日新延對彤廷須努力(方就引對/時歐陽君)詹生學問
及昌辰
濟北晁先生雞肋集卷第十八
濟北晁先生雞肋集目錄
　第十九卷
　　絶句
　　　國子監草㱕
　　　荅李令
　　　身世謾悠哉
　　　禱雨宿九曲池三首
　　　譙國嘲提壺
　　　書周開祖子抱一發願文後

　　　和荅魯復一高士
　　　讀易
　　　題宗室大年畫扇四首
　　　閻子常求琴絃
　　　濵州道中四首
　　　館宿
　　　季夏即事
濟北晁先生雞肋集目錄(終)
濟北晁先生雞肋集卷第十九
　絶句(六言)
　　國子監草㱕
杖屨清晨往縑嚢薄草㱕閑官㕔事冷蝴蝶上堦
飛
　　荅李令
知音慙李令問我復何為道義惟添睡功名只有
詩
　　身世謾悠哉
身世謾悠哉田園首重囘春來亦何事忽忽歎庭
槐
　　禱雨宿九曲池上三首
微月淡蕪城飛螢縱復横蛙魚凉亦樂跳港觸荷
聲
荒城孤絶處猶指玉鉤亭凉月偏宜上江南山更
青
同輦笙歌地荒池風露天無心更懷古凉夜正甘
眠
　　譙國嘲提壺
何處提壺鳥荒園自叫春夕陽深樾裏持此勸何
人
　　書周開祖予抱一發願文後
欲愛生諸穢俱盛一革嚢應從持犯入當發紫金
光
　　和荅魯復一髙士
四觀以為隣朝霞以為竈贈我不知名千古巖下
草
　　讀易
學不到忘言崇朝守韋編使我能解化此物為蛇
蟬
　　題宗室大年畫扇四首
桺動燕初來波生雁將去惟有小崧高蒼蒼自如
故
鸜之仍鵒之爾名今是非人言不踰濟何事滿苔
磯
西風入叢竹慘澹帶秋隂驚起中汦雁衡陽萬里
心
王孫蘊奇意紈素澹雲煙借與王摩詰含毫思邈
然
　　閻子常求琴絃
先生三尺琴斷絶絃上音欲求鳳喙膠弱水毛猶
沈
　　濵州道中四首(六言)
身隨符檄塞壘家與琴書鄴都白酒清談憶汝黄
花佳節愁予

月墮孤村露合日出高原霧開道逐故河西去人
將新雁南來
三徑蔣生里第再見虞君客卿多病増予㱕思少
年許子高名
林下囊裝夙興雲間鴻雁悲鳴行役正嗟予弟言
旋當復諸兄
　　館宿
殘雪封條未乾蘭臺襆被春寒斜日房櫳吏散鳴
鳩飛下欄干
　　季夏即事
紅葵有雨長穗青棗無風壓枝溼礎人霑汗際蒸
林蟬烈號時

濟北晁先生雞肋集卷第十九
濟北晁先生雞肋集目錄
　第二十卷
　　絶句
　　　新城塔山對雨二首
　　　同桺戒之夜過三學院
　　　汴堤草雪懷徑山澄慧道人
　　　送李知章下第㱕河北
　　　曉發長蘆
　　　晚雪示閻仲孺
　　　村居即事
　　　流民
　　　先塋治事㱕
　　　陌上花八首
　　　外舅杜寺丞永城守水作詩寄呈
　　　都門
　　　甘雨
　　　約李令
　　　和胡戢七首
　　　坐進庵
　　　張傑以龍茶換蘇帖
　　　和王拱辰觀梨花二首
　　　次韵兩蘇公講筵唱和四首
　　　復至凝祥池上
　　　題工部文侍郎周翰郭熈平逺二首
　　　呈文潜
　　　和文潜
　　　謝王立之送蠟梅
　　　和文潛試院道舊
　　　夜聞慎思吟諷
　　　赴廣陵邑中三首
　　　出城三首
　　　揚州雜詠七首
　　　題僧法芝鍾山詩後
　　　復和定國惠竹皮枕謔句
　　　和荅曾敬之祕書見招能賦堂烹茶之句
　　　　二首
　　　守蒲過洛思十嵗時侍先君寓居泣涕成
　　　　詩二首
　　　澠池道中
　　　次韵提刑毅父送茶
　　　次韵閻仲父病起二首

濟北晁先生雞肋集目錄(終)
濟北晁先生雞肋集卷第二十
　絶句(七言)
　　新城塔山對雨二首
山外圓天一鏡開山頭雲起似浮埃松吟竹舞水
紋亂坐見溪南風雨來
竹枝草履步蒼苔山上孤亭四牖開煙雨濛濛溪
又急小篷時轉碧灘來
　　同桺戒之夜過三學院
步月尋溪過佛齋溪邊石蘚溼芒鞵虚窗獨卧聽

松竹半夜一山風雨來
　　汴堤草雪懷徑山澄慧道人
朔風吹雪亂霑襟走馬投村日向沈遙想道人敲
石火冷杉寒竹五峯深
　　送李知章下弟㱕河北
鬭雞擊劎鄴王臺萬古英雄死不埋子去悲歌宜
有和露螢白首亦常材
　　晚發長蘆
舩頭勾曲洪濤外舩尾長蘆白霧中千里山容初
上日一江帆影盡椉風
　　晚雪示閻仲孺
拂檐㸃砌静如沙無限寒林頃刻花明日竆檐深
一尺不知何處覓袁家
　　村居即事
十載京塵化客衣故園榆桺識春㱕深村芳物無
由覓蝴蜨雙尋麥隴飛
　　流民
生涯不復舊桑田瓦釡荆籃止道邊日草榆園拾
青莢可憐無數沈郎錢
　　先塋治事㱕
先人㫺慕栖山樂賤子今懷陟岵悲柏葉初生石
牆短况無金帶買豐碑(家貧未能故及也/補之方謀葬先子)
　　陌上花八首(先生詩/事見蘇)
郊外金輧歩帳隨道邊游女看王妃内官走馬傳
書報陌上花開緩緩㱕
朝雲草雨山頭宅暖日晴風陌上花絳幕何妨行
緩緩送春㱕盡妾還家
娘子歌傳樂府悲當年陌上看芳菲曼聲更緩何
妨緩莫似東風火急㱕
荆王夢罷已春㱕陌上花隨草雨飛却喚江舩人
不識杜秋紅淚滿羅衣
吳歌白紵怨芳菲腸斷懷王去不㱕陌上如今小
花伴山前山後白鷴飛
臨安城郭半池臺曽是香塵撲面來不見當時翠
輧女今年陌上又花開
雲母蠻牋作信來佳人陌上看花回妾行不似東
風急為報花須緩緩開
陌上偷來為看花饒聲鸎鵡莫夭斜犢車緩緩隨
芳草不去桃源阿母家
　　外舅杜寺丞永城守水作詩寄呈
雪消冰動看通津草長江南岸岸春莫唱龍舟五
更曲揚州楊栁解愁人
　　都門
飄零何處是生涯瘦馬都門踏落花芳物攪心看
不得綈袍遮眼畏風沙
　　甘雨
晻晻轟轟有物催端如鬼駕北溟來百昌一種得
甘雨蛇不耆乾苕卵摧(乾獨不得甘雨/古語云一蛇耆)
　　約李令
茅檐明月夜蕭蕭殘雪晶熒在栁條獨約城隅閑
李令一盃山芋挍離騷
　　和胡戢七首
達則經綸隠著書㫺人於此孰親疎王通持厎荅
揚素汾曲先人有敝廬

相逢樽酒未辭深握手盱眙十載心車馬凄凉人
夜别出門落月與横參
聞說㱕心已浩然蘇門况有子雲􁍭廣文不去慙
官長繫馬堂階要酒錢
住近蘇門有白雲閉闗却埽道逾尊相逢不語忽
長嘯今日豈無人姓孫
時平未用入山深嵗晚何妨木秀林聞說熊羆叅
後椉可容牛下有哀吟
千首清詩競夜長眞成蝴蜨為春忙莫教流落人
間少䨓電它時下取將
少時豪氣恨沈淪繆意詩書可庇民長笑壯年無
一事㣲吟只有故人親
　　坐進庵
海魚水擊三千里決起還須九萬程坐進庵中纔
一歩初無行處若爲行
　　張傑以龍茶換蘇帖
寄茶換字眞佳尚此事人間信亦稀它日封厨失
雙牘應隨癡顧畫俱飛

　　和王拱辰觀梨花二首
海棠十韵詫芬芳慙愧梨花冷似霜賴有樂天春
雨句寂寥從此亦馨香
壓沙寺裏萬株芳一道清流照雪霜銀闕森森廣
寒曉仙人玉仗有天香
　　次韵兩蘇公講筵唱和四首
白髮㱕聯侍從榮未應江海歎飄零禽魚不與鈞
天觀想見羣龍舞洞庭
李公素譽壓朝端曾泝龍門鬛未乾雖愧彭宣惟
賜食未慙貢禹亦彈冠
纘服憂勤未有言諸儒經術侍彤軒九疇咸敘今
天錫三畫何人㫺夢吞
金玉誰人詠徳音太平無象屬人心日髙初散露
門講天上五雲宮殿深
　　復至凝祥池上
去嵗相㩦此地遊西風垂果奉靈湫春工變化渾
無跡紅滿枝條緑滿洲
　　題工部文侍郎周翰郭熙平逺二首
漁村半落楚江邊林外秋原雨外天誰倚竹樓邀
大艑天涯草色已蒼然
洞庭木落萬波秋說與南人亦自愁欲指吳松何
處是一行征雁海山頭
　　呈文潛
無計河西尋杜家海棠空詠去年花煩君為謝郭
少尹欲買纏頭迎犢車(尤知名/郭明遠妓)
　　和文潛二首
阮籍空貪步兵酒陽城猶戀集賢書飽知世事非
人力可是因玄更泊如
索米彊知當世䇿種芝欲訪隠人書未應只有鄰
邦約投老相看事事如
　　謝王立之送蠟梅五首
未教落素混冰池且看輕黄綴雪枝越使可因千
里致春風元自未曾知
恐是凝酥染得黄月中清露滴來香定知何遜牽
詩興借與穿簾一㸃光
上林初就詔羣臣紫蒂同心各自新誰見小園深

雪裏破春一蕚更驚人
詩報蠟梅開最先小匲分寄雪中妍水村映竹家
家有天漢橋邊絶可憐
去年不見蠟梅開准擬新年恰恰來芳菲意淺姿
容淡憶得素兒如此梅(小鬟􁕁/立之家)
　　和文潛試院道舊
璧月照歌淮上舫姚花引醉福昌城何如閶闔門
西北卧聽秋風枕畔聲
　　夜聞慎思吟諷
疎林小雨月朧明商頌琅琅半夜聲鄧子弓彊殊
未發欲馳桑本犯堅城
　　赴廣陵道中三首
醉卧符籬太守亭别都絃筦記曾稱淮山楊栁春
千里尚有多情憶小勝(勸酒小勝其字也/南都畱守使雙鬟)
急鼓鼕鼕下泗州却瞻金塔在中流帆開朝日初
生處舩轉春山欲盡頭
楊桺青青欲哺烏一春風雨暗隋渠落帆未覺揚
州逺已喜淮隂見白魚
　　出城三首(埭新堤/視邵伯)
桃欲呈紅桺弄陰麥田青已沒鞵深春堤細雨籃
輿溼婆餅焦聲在竹林
故國龍舟休水調高城雉堞尚雲間蜀岡朝雨如
輕霧不見春江草外山
堆案文書無了畢竝堤舩舫且縈囘非闗董役年
年事自為春郊得得來
　　揚州雜詠七首
舶商不入古鹽溝疏鑿纔争土一抔未說興圩灌
田事且還歌吹舊揚州
雷陂新作麥田荒曾說風興沒兩郎誰似當年李
刺史春波還引句城塘
欲穿九曲通淮子只費春夫數日工但見荷花三
十里何須更有大雷宫
蜀岡茶味圗經說不貢春芽向十年未惜青青藏
馬鬛可能辜負大明泉
皁莢村南三里許春江不隔一程遥雙堤鬬起如
牛角知是隋家萬里橋

龍興寺裏青雲榦后土祠中白雪葩五百年間城
郭改空畱鴨脚伴瓊花
楊徐僭盜雄圗熾髙呂陵夷霸氣䦨猶有崐岡作
龍虎千秋原廟奉衣冠
　　題僧法芝鐘山詩後
明珠出袖四百琲座有煙霞草木香斷取鐘山擎
石掌那知不下淨名床
　　復和定國專竹皮枕謔句
老來山水興彌深不在長安俠少林它日只為林
下計不將錦被作呻吟
　　和荅曾敬之秘書見招能賦堂烹茶二首
玉泉吟鼎月隳輪姑射風標兩絶塵只欠何郎窗
畔雪戎葵爲我作餘春
一盌分來百越春玉溪小暑却宜人紅塵它日同
囘首能賦堂中偶坐身
　　守蒲過洛思十歲時侍先君寓居泣涕成詩
　　二首
建春門外桺依依迸淚當年綵服嬉竆子更無逢

父日匿王空記看河時
先君欲築伊川意四十年間萬事非他日一􁍭從
可卜白頭持此欲安㱕
　　澠池道中
虎狼敵國易良圖望見将軍要引車不畏秦彊畏
廉鬬古來只有藺相如
　　次韵提刑毅甫送茶
炰羔煑餅漸宜秦愁絶江南一味真健歩逺梅安
用插鷓鴣金盞有餘春
　　次韵閻仲甫郎中病起二首
伏波七十老鍪弧薏苡何曾適病軀髙臥輸公無
一事評詩挍画是功夫
脫略軒裳陶隱居肘書百巻事寜軀茯苓日長東
山澀早晚柴車命僕夫

濟北晁先生雞肋集卷第二十
濟北晁先生雞肋集目錄
　第二十一卷
　　絶句
　　　東皋十首
　　　即事
　　　望金陵
　　　金陵南數十里江心烈山崪然特起猶金
　　　　山也家人云安得隠於此作一絶
　　　采石李白墓

　　　宿采石追懐沈丘叔父
　　　過銅陵南望九華
　　　連日順風
　　　皖口遭風
　　　馬當風濤中
　　　大風過彭浪磯
　　　題彭郎小姑祠
　　　江心望彭澤作
　　　過分江口
　　　湖口
　　　大孤山祠
　　　題廬山
　　　開先寺前望瀑布
　　　栖賢寺三峽橋
　　　舊說廬山有紫芝田百畮人莫得見偶於
　　　　開先栖賢林中步兩日各得一枚正紫
　　　　如玉戯成
　　　宫亭神甚靈云有婢名如願以借客有所

　　　　求叩如願即獲神又能於湖心分風使
　　　　上下各得順風故劉刪詩云囘艫椉派
　　　　水舉掉逐分風
　　　彦魯􁷀字號巻余擢為開封第三用彦魯
　　　　韵
　　　孔雀院後䝉泉
　　　貴溪徐氏招隠園㫺王表避亂居此山依
　　　　之者數千家其詩云逍遙入南斗者也
　　　遇赦北㱕
　　　移笇山五杉㱕植里弟
　　　皖口寄懐前太守陳公度
　　　鍾山有石故名
　　　初上安仁灘清見毛髮其中奇石五色可
　　　　掇拾也從縣令借圖經溪曰雲錦溪村
　　　　曰玉石村
　　　弋陽道中
　　　齊山怪石森聳其西峯曰小九華
　　　次韵無極以道寄金山寺佛鑑五絶
　　　清口懷應書時雪中舟行
　　　舟中即事
　　　魚溝遇大水
　　　祝家墩阻水旦起舟人云天上風花順矣
　　　　作一絶
　　　懷緡居
　　　欲求閑局理舊學作
　　　初望廬山
　　　由開先萬杉栖賢羅漢入城南康守云惜
　　　　君未至紫霄峯也因以此荅
　　　望香爐峯
　　　題周廉彦所収李甲畫三首
　　　　鵲
　　　　雁
　　　　鴨
　　　松菊堂讀史五首
　　　仲光寄紵袍
　　　寄家人

濟北晁先生雞肋集目錄(終)
濟北晁先生雞肋集巻第二十一
　七言絶句
　　東皋十首
屋名盡掛陶家牓人物應慙菊畔身解作文章肯
㱕去不應陶後說無人
郭外朝陽一巷斜青槐㕔事帶丘麻路逢扶轡雙
童問不是城東太尉家
小閣高原最上頭下床莫遣許公羞如今老罷欄
邊意不是元龍百尺樓

壁間最好營丘筆臥看三峯憶舊過夢入幽林小
谿去絶勝千騎向南柯
新植青桐小逕成兩行萱草一時榮春風百卉芳
菲盡長夏幽花却稱情
登登策策不須呼時動圓荷觸短蒲五步濠梁亦
堪樂相㤀何必是江湖
四海萍逢兩弟兄百年膠漆幾張陳紅塵陌上相
逢子華髮林間偶坐身(斁/屬无)
尺五城南未足高只今小杜更飄颻草煙疎雨從
君勝玉子文楸聴我饒(達/屬天)
李君禪味詩情裏解作黄金不潤身目斷白衣檐
酒闃何妨聊破一罏春(宜/屬子)
城市何妨亦隠淪賈君無意向紅塵東皋瓜豆如
雲處慊我幽棲不卜鄰(叔/屬煥)
　　即事
半刺還為權刺史朝衙不坐坐鈴齋按頭通事通
何事昨夜東園芍藥開
　　望金陵

龍盤虎踞望南津餘烈崢嶸尚霸陳醉著不知風
揭屋可能楊素是江神
　　金陵南數十里江心烈山崪然特起猶金山
　　也家人云安得隠於此作一絶
山如浮玉一峯立江似海門千頃開我欲此中成
小隠莫敎山腳有船來
　　采石李白墓
客星一㸃太㣲傍談笑青蠅玉失光載酒五湖狂
到死只今天地不能藏
　　宿采石追懐沈丘叔父同應詔渡此今二十
　　七年矣而叔父謝世補之方逺適泣涕成篇
二十七年前應詔黄昏同上木蘭舟江山依舊人
琴寂白首南遷涙迸流
　　過銅陵南望一山高出雲上奇秀可駭余未
　　嘗至江南遽曰此九華也問之言是
雲端忽露碧孱顔如髻如簪縹緲間驚駭舟中齊
舉首不言知是九華山
　　連日順風

㫺日肩吾上國行魚龍黑浪自堪驚我今顦顇西
風隠却是江神不世情
　　皖口遭風
歘起驚濤渺去程扁舟三日滯長汀無心坐使羣
鷗舞莽眇吾知未可椉(鳥出六合之外/莊周云椉莽眇之)
　　馬當風濤中
從祖㫺為州别駕上書嘗欲徑樅陽椉危更覺思
遺跡慙愧篙師戒馬當
　　大風過彭浪磯
山束江竆方崪起江盤山過却重囘無風此水常
呼洶正用風狂水鬭來
　　題彭郎小姑祠
山與磯名從地志姑兼郞號出江民世間稱謂無
眞實聞說雙祠自有神
　　江心望彭澤作
青山缺處大江奔江口山顔見縣門一世定無紆
轡處故應來此著琹罇
　　過分江口

不行盆口更湖口明日廬山自此過猶恨西江不
竆覽沅湘聞道亦無波
　　湖口
彭蠡宫亭浸全楚號呼噴吐出喉中此間曠蕩無
竆水何處還容地火風
　　大孤山祠
江吞湖巻氣俱豪崛起孤峯百仞高㱕為嬋娟買
絲屨却應還我所㤀刀
　　題廬山
南康南麓江州北五百僧房綴蜜脾盡是廬山佳
絶處不知何處合題詩
　　開先寺前望瀑布
白虹晝下崑崙頂半入青林久不囘下洞水輪穿
地厎冰崖吼怒却重來
　　栖賢寺三峽橋
絶壁秋標天外劒深溪冬吼地中雷上宫未信無
人到朱閣飛從頂上來
　　舊說廬山有紫芝田百畮人莫得見偶於開
　　先栖賢林中步兩日各得一枝正紫如玉戲
　　成一首
千古芝田人不到深林繼日拾瓊瑰從今為記晁
夫子曽到芝田百畮來
　　宫亭神甚靈云有婢名如願以借客有所求
　　叩如願即獲神又能於湖心分風使上下各
　　得順風故劉刪詩云囘艫椉派水舉棹逐分
　　風
同舟自古無胡越南北東西路不同不問宫亭借
如願只求四面與分風
　　彦魯􁷀字號巻余擢為開封第三用彦魯韻
寂寂醒醒誰得知萬重故紙壓須彌不縁饒舌豐
干道拾得山間厎小兒
　　孔雀院後䝉泉
檐頭山作屛當砌石眼泉為鏡照窗我亦困䝉如
可擊此泉從户到西江
　　貴谿徐氏招隠園㫺王表避亂居此山依之
　　者數千家其詩云逍遙入南斗者也

鬼谷西來一丈清三山箕拱慰高情時平尚欲依
王表南斗逍遙畢此生
　　遇赦北㱕
山猶故險水猶奔無復前年濺淚痕自是人心隨
境别櫓聲帆色盡君恩
　　移笇山五杉㱕植里弟
一丘一壑感㱕心過盡青山㡬茂林自載五杉如
碧鳳欲看春雨舞庭陰
　　皖口寄懐前太平守陳公度(人/龍舒)
常愛東陵早拂衣我行曽不叩荆扉慿君天柱峯
頭望看我扁舟㡬日㱕
　　鍾山有石故名
江上秋濤噴玉巖風鎪月鍊白雲緘為君一叩無
人境要聽洪鐘出萬杉
　　初上安仁灘清見毛髪其中奇石五色可掇
　　拾也從縣令借圖經溪曰雲錦溪村曰玉石
　　村
行盡江南最逺山却尋干越上清灘秋晴雲錦溪

中過玉石瑰奇一萬般
　　弋陽道中
千日千程不厭行一丘一壑可隣生常憂束縛名
韁死聞健尋山却稱情
　　齊山怪石森聳其西峯曰小九華
山上有山俱巃嵸谷中通谷更唅呀借君笻杖穿
奇嶮直至西峯小九華
　　次韵無極以道寄金山寺佛鑑五絶
埋頭塵土欲㤀年重過初禪第一天唯有兒童見
河性不將老面共蒼然
不應無手是無拳且看毛端現四天似向吾家得
消息鼓山餘響尚轟然
鶖子猶應昧此縁室中那有久如天饒師擲過三
千界浮玉西津故儼然
無極世縁如嚼蠟人言當住夜摩天此郎久學無
生忍此事吾知否不然
鼔角聲中特地傳只今鼻孔已撩天不應常作裴
休諾揜口何妨也黙然

　　清口懷應書時雪中舟行
蚤歲單舟此水濱雲花都蔽引舟人重來五馬眞
何事笑雪空成鬢上春
　　舟中卽事
終日平沙望渺瀰青林何許近漁磯波衝側岸㴱
蒲靡一㸃穿人翠碧飛
　　魚溝遇大水
沙行水㝛幾江南石鬬龍求久巳諳秋水故應旋
面目順流東望爲君慙
　　祝家墩阻水旦起舟人云天上風花順矣作
　　一絶
依依牛馬辨平沙三日扁舟近祝家明日揚颿應
復駛蒸雲散亂作風花
　　懷緡居
自種雙桐已四年秋來匏瓠小籬穿上床不怕陳
登歎我欲㱕求許汜田
　　欲求閑局理舊學作
莫求致仕且分司此等劉伶笑婦兒投老寸隂如

寸玉從君了事只名癡
故園歴歴眼中分非禹誰教不入門何處功名有
成遂玉初不獻足猶存
　　初望廬山
休說江南青未了一菴一徑可容身宦程正迫西
風急未是廬山竚足人
　　􁏷開先萬杉栖賢羅漢入城南康守云惜君
　　未至紫霄峯也因以此荅
南康南麓江州北五百伽籃似蜜脾萬室千門俱
面勢不應獨是紫霄竒
　　望香罏峯
危樓曲徑羣岩遍蠟屐青鞵到處逢更上五峯雙
劒表香罏依舊半天中
　　題周廉彦所収李甲畫三首
上林花妥逐鶯飛愁絶江南雪裏時嚄唶何須旁
檐喜毰毸相對雨寒枝
　　　右鵲
網羅無限稻梁㣲憐爾㝠㝠亦庶㡬戲鴨眠鳬滿

中沚衡陽無意更南飛
　　　右雁
急風吹雪滿汀洲迎臘淮南憶倦游小鴨枯荷野
艇冷去年今日凍高郵
　　　右鴨
　　松菊堂讀史五首
不作文饒將相官野人亦罣黨人間籌邊措國俱
無用空對平泉草木閑
吾慕斯人不以官㑹昌一夢中興間何須更作竆
愁誌秋雨長時睡正閑
明光甲挫三言内悉怛謀虧一算間成敗關心不
瞑目我今無此只應閑
平生精爽皋夔内一世功名貝錦間再夢令狐亦
何事可能到死未心閑
當年伏地全楊李公亦何知愛惡間千古論心許
公近百年㱕意與誰閑
　　仲光寄紵袍
手裁白紵製新袍犢鼻應憐犬子勞倚仗衡門聊

服此良人身不屬臨洮
　　寄家人
孟光家世自清芬鴻亦幽情慕隴雲汲水挽車㱕
去好茯苓日日長松根
濟北晁先生雞肋集卷第二十一
濟北晁先生雞肋集目錄
　第二十二卷
　　絶句
　　　子固席上雪得芟字
　　　泊舟山陽偶題
　　　及第後將謁告先㱕畱贈成甫
　　　貴溪在信州城南其水西流七百里入江
　　　遊龍虎山舟中望仙巖壁立千仞者不可
　　　　上其髙處穴中往往如囷倉棺槨云葢

　　　　仙人所居也余意大水人宅山上所作
　　　泊思禪寺呈廖明略其地葢干越寺在琵
　　　　琶洲上
　　　和雒酒十二弟見隆羌赴闕
　　　和洛笋小發
　　　叔與戯云謂我竆我嘗傷食從而嘲之
　　　將别歴下二首
　　　將行陪貳車觀燈
　　　定陶舟中
　　　栗區村與无斁别
　　　與子真諸人飲求仁不預作怨詩因戲荅
　　　題榖熟驛舍二首
　　　送永嘉縣君囘至鹿邑東門外作
　　　謫宋徙亳初聞周璠琵琶
　　　題伯時畫
　　　虹縣逢无斁自玉山㱕二首
　　　省曹夢游山示无斁
　　　東坡公以種松法授杜子師為作詩子師
　　　　求同賦
　　　自畫山水畱春堂大屏題其上
　　　自畫山水寄正受題其上
　　　次韵芸叟文潛體之觀音院題名
　　　贈許體之
　　　呈毅父提刑
　　　十月九日初謁衞眞大清宫二首
　　　寄李成季
　　　累得周同年鍔書
　　　譙都對酒憶玉函山
　　　題段吉先小景三首
　　　綴古詩懐家
　　　題僧曇秀鍾山雜詠後
　　　赴齊州道中
　　　題袁耕道所収小飛來
　　　讀藺相如傳贈李甥師藺

濟北晁先生雞肋集目錄(終)

濟北晁先生雞肋集目錄(終)
濟北晁先生雞肋集卷第二十二
　七言絶句
　　子固席上雪得芟字
新霜一夜草如芟午酌臨軒雪㸃衫不怕夷門清
著骨故教詩句聳巉巗
　　泊舟山陽偶題
五歳淮山一夢新扁舟曾繫市橋春津亭石磴雙
垂桺見我依依似故人
　　及第後將謁吿先㱕畱贈成甫
濟北晁先生雞肋集卷第二十二
　七言絶句
　　子固席上雪得芟字
新霜一夜草如芟午酌臨軒雪㸃衫不怕夷門清
著骨故教詩句聳巉巗
　　泊舟山陽偶題
五歳淮山一夢新扁舟曾繫市橋春津亭石磴雙
垂桺見我依依似故人
　　及第後將謁吿先㱕畱贈成甫

還家消息約薔薇眼看薔薇日日稀不踏龍頭逰
碧落君恩許伴晚鸎㱕
　　貴溪在信州城南其水西流七百里入江
玉山東去不通州萬壑千巖隘上游應㑹逐臣西
望意故敎溪水只西流
　　出逰龍虎山舟中望仙巗壁立千仞者不可
　　上其髙處穴中往往如囷倉棺槨云葢仙人
　　所居也余意大水人宅山上所作
稽天巨浸洗南荒尚有千峰骨立彊民未降丘應
宅此舉頭天壁有囷倉
　　泊思禪寺呈廖明略其地葢干越寺在琵琶
　　洲上
遟君干越思禪寺彌月忘㱕住翠嵐忽見琵琶洲
上月始驚全室在天南
　　和雒酒十二弟見降羌赴闕
二鳥䝉恩豈有知車書混一是昌期知君不化伊
川祭右倚門牆恐見麾
　　和洛筍小發
叔夜青山肯長往不應石髓化山堅君㑹籜龍纔
小發恐君心未老伊川
　　叔與戲云謂我竆我嘗傷食從而嘲之
羊踏胸中昨夜蔬不應捫腹怪如壺婦家得餔猶
須忍莫索㯽榔笑爾臞
　　將别歴下二首
來見紅蕖隘渚香㱕塗未變桺梢黄殷勤趵突溪
中水相送扁舟向汶陽
鴛鴦鸂鶒繞漁梁揺漾山光與水光不管使君征
掉逺依然飛下舊池塘
　　將行陪貳車觀燈
行歌紅粉滿城歡猶作常時五馬看忽憶使君身
是客一時揮淚逐金鞍
　　安陶舟中
繚繞春堤去欲竆參差煙塢到還通依依潤桺侵
晨雨細細吹花傍午風
　　栗區村與無斁别
十年投分皆卿相四海論心只弟昆老憶躬耕困

隨牒春風揮淚栗區村
　　與子真諸人飲求仁不與作怨詩因戲荅
結習徐看蕩劫灰天花從自落空堦似聞滿室唯
澄水投礫何因出定來
　　題糓熟驛舍二首
驛後新籬接短牆枯荷衰桺小池塘倦游對此忘
行路徙倚軒窗看夕陽
一官南北鬢將華數畞荒池淨水花埽地開窗置
書几此生隨處便為家
　　送永嘉君囘至鹿邑東門外作
冬温榆桺未全彫黄蝶飛飛綴野蒿華髮不堪悲
世故斜川㱕興滿東臯
　　謫宋徙亳初聞周璠琵琶
棗園憭慄檜㕔寒醉倚琵琶倒鶡冠不似江州白
司馬只成怨恨不成歡
　　題伯時画
單于射獲明妃笑勸酌蒲萄跪小胡不恨别宫昆
莫老應憐超椉子南夫

　　虹縣逢無斁二首(山㱕/自玉)
清河摻執汴河逢萬里悲歡一夢中不作常情問
京雒魚山好在故園松
千載昌期尚此逢詢謀多在布韋中南㱕已後鍾
山集猶憶君王代麈松(主與松枝令代麈尾/鄭譏對陳主鍾山陳)
　　省曹夢游山示無斁
萬里㱕來兄弟樂百年多病井廬思如何騎馬穿
靴地只夢登山著屐時
　　東坡公以種松法授都梁杜子師并為作詩
　　子師求余同賦
不學栽榿業種松未慙履狶笑屠龍許君盡得東
坡術巳與先生一事同
長錐散子巖巖遍短竹扶條歲歲添待得烹茶有
松葉不應更課木奴縑
佩牛未敢邀君出射虎何當許我從要看堂堂冠
劎叟蒼然十萬甲夫中
　　自画山水畱春堂大屛題其上
胸中正可吞雲夢盞裏何妨對聖賢有意清秋(作/一)

(笻/扶)入衡霍為君(毛錐/一作)無盡寫江天
　　自画山水寄正受題其上
虎觀它年青汗手白頭田畝未能閑自嫌麥隴無
佳思戲作南齋百里山
　　次韵芸叟文潛體之觀音院題名
壁上棲鵶粉剝紅萍游無定得風同故人妙墨何
人識文豹依依霧雨中
　　贈許體之
樓下無心卧許公求田已約草年同詩來正值花
如雪心事春風浩蕩中
　　呈毅父提刑
不酌公榮有意哉可能元亮此公儕但讀離騷政
須酒不應須為菊花來
　　十月九日初謁衛真太清宫二首
虛庭下拜初形肅祕殿瞻容更魄驚何必囊函窺
至妙始知塵垢負平生
帷間角麈千年白庭下髥羱一㸃青當日椉雲無
馬跡只今遺木盡龍形

　　寄李成季
聞驅傳節向秦關何日重來玉筍班猶勝譙都拙
司馬苦無官况不敎閑
　　累得周同年鍔書
譙都司馬拙依然翻手為雲絶可憐唯有鳳翔周
録事手書連月寄同年
　　譙都對酒憶玉函山(對此山/齊州西樓)
不遣西樓對玉函宋譙頻綴副車銜今年重汙花
前酒猶是揚州别駕衫
　　題段吉先小景三首
慘澹天雲欲雨低秋山人静鳥聲稀似聞谷響飛
黄葉恐有孫登半嶺㱕
人生何事踏塵埃閒處胸襟足自開不作終南養
髙價小山幽桂好㱕來
碧天無際日悠悠風静沙平不見洲彭浪磯邊亦
如此危峯獨木繫扁舟
　　綴古詩懐家
二月已破三月來蝴蝶忽然滿芳草正是㱕時君

不㱕及至君來花又少
　　題僧曇秀鍾山雜詠二十首後
明珠出袖四百琲坐有煙霞草木香斷取鍾山擎
石掌那知不下浄名床
　　赴齊道中
淮南䝉召鬢毛斑乞得東秦慰病顔曉整輕鞍汶
陽北却衝微雨看青山
　　題袁耕道所収小飛來
藏山常恐負而走壺中九華安在哉憶似冷泉亭
畔見為君題作小飛來
　　讀藺相如傳贈李甥師藺
蚩蚩六國共憂秦獨有相如智不羣完璧東㱕何
足道最賢能下怒將軍

濟北晁先生雞肋集卷第二十二
濟北晁先生雞肋集目錄
　第二十三卷
　　挽辭
　　　欽聖皇后挽辭二首
　　　欽慈皇后挽辭二首
　　　王拱辰太尉挽辭二首
　　　趙開祖挽辭一首
　　　蔡州叔父金部挽辭五首
　　　蔡州叔父金部挽辭别二首
　　　秦國夫人挽辭安門下母二首
　　　秦國夫人挽辭三首
　　　任承制挽辭
濟北晁先生雞肋集目錄(終)
濟北晁先生雞肋集卷第二十三
　挽辭
　　欽聖皇后挽辭二首
神開大馬表坤祺象配黄龍耀母儀囏棘從權非
本意憂勤復辟竟先期欲書皇極彞倫事不在關
睢巻耳詩陵作因山名改聖君王仁孝自生知
蒼黄大策中先定洶涌姦言外獨驚可但觸山憂
地坼只應鍊石見天成江湖自㫺波濤逺日月如
今晝夜明盡作兒啼送文母不知簫鼔若為聲
　　欽慈皇后挽辭二首
仙馭飄颻不可尋西陵寶冊襚衣衾禮遵章懿因
仁志諡酌欽慈自聖心感泣萬人隨遣奠恩勤千
古詠徽音一言能使民忠勸要識吾君孝治深
弓韣它年事炳靈紅光滿室衆潛驚人言薄氏誠
君子天與文皇兆大横聖有至情風不止邦傳慶
祚日重明百神陪扈朝陵寢想像登輿動珮聲
　　王拱辰太尉挽辭二首
賈山辭賦妙升堂十八髙名擅雒陽遭主聖人千
載事濟時賢獻萬夫望已加壇上將軍鉞未促齊
中相國裝曾有新詩介睂壽悲歌何忍送㱕牆
童年已切耆英慕壯歳初陪後椉遊衛幕櫜弓皆
廣建梁筵進牘竝枚鄒雲臺生面丹青古馬鬛新
封草木秋是事公應付蜩甲蒼霞誰見揖浮丘
　　趙開祖挽歌辭
萬里㱕來兩鬢霜故人如玉閟幽堂凄凉長吉無
題句㝠黙淮南未試方空復藏書如冊府何􁏷載
酒更僧坊諸郎文字能傳業開府風流未渠央
　　蔡州叔父金部挽歌辭五首
文詞蚤嵗諸儒上操行當朝國士期清世急賢千
載事白頭齎志一州麾
省中共幞青綾出關内同驅五馬行何許書來一
千里西風淮上淚縱横
青史他年羨二疏功成脫屣向迷塗薄遊竟後抛
官約常愧都門長大夫
聞道一􁍭親卜築亦求百畞伴鉏犂那知湖海㱕
來日只及鄉閭㑹葬時
竝直儀曹前後㕔當簷種竹已青青平生不試南
宫筆可忍圗公地下銘
　　蔡州叔父金部挽辭别二首
書來猶勸還鄉早路梗誰令去棹遟曾綴鏘金拜
先壘可堪扱衽送靈輀
學比我公常恐後身於餘子似蒙知心驚竝直儀
曹夜淚盡孤吟海浦時
　　秦國夫人挽辭安門下母二首
瓜瓞傳仙裔鳲鳩媲積功龍章看子貴鶴髮與夫
同揄翟丹青裏珠襦鼔吹中秋原送車淚斜日起
西風
城南塞冠葢哀挽送何人吉卜郊連浚恩封國號
秦桓碑空復古蒿里不知春應奪居廬念朝廷佇
弼臣
　　秦國夫人挽辭三首
指李仙源後興唐帝胄餘家傳湖北句人誦嶺南
書知子唯賔客揚名屬起居平生操史筆遺事一
欷歔
相國家風獨夫人壼範如寶珈宜服象文錦合軒
魚感慨温成議光華慶壽餘非夫聞敵退應愧此
生虛
酷好春秋學親書列女篇胡兒吟敢竝逸少字方
傳餘事猶閨範髙材自世賢凱風君莫誦秋柏已
成阡
　　任承制挽辭劉挍勘槩求作
生業清談外浮名痛飲餘誰令力如虎坐使食無
魚壁冷猶鳴劒床空未巻書呻吟待河潤秋柏只
遺墟
濟北晁先生雞肋集卷第二十三
濟北晁先生雞肋集目錄
　第二十四卷
　　書
　　　上皇帝北事書

濟北晁先生雞肋集目錄(終)
濟北晁先生雞肋集卷第二十四
　　上皇帝論北事書
臣晁補之謹齋戒擇日昧死上書皇帝陛下臣竆
年抱經志願局促綠衣紵絮多學無益竊甘野人
自曝之溫輒昧廣厦重裘之燠退無尸祝尊俎之
位進干庖人操刀之職不計僭越冒言天下之事
陛下赦其狂瞽而矜其市井草莽有介然之心一
賜察省天下幸甚天下之治莫大於制禮作樂而
臣之愚以謂二事有在於施設之後者其所先舉

者以定天下晏然則禮不制而備樂不作而洽凡
此所缺特北胡一事而已臣􁈖之至深以謂陛下
神道設敎紀綱旣正天下大定燕居而高拱百工
安職四民樂業矣而不能無一朝之事或經聖慮
者庻幾在此迺臣之狂瞽而深􁈖所至有取萬一
則臣區區竆年抱經志願局促猶不爲綠衣紵絮
多學無益夫豈惟天下幸甚臣之師敎臣亦若此
也北胡猖狂敢冒故疆使天下百年有爲兵不得
藏今四野肅淸邊不告遽而縉紳先生四方寒士
或北首憤悱爭道利害者非願於太平無爲之時
生事覓功特以中國之地前王之舊有未復而已
獻言陳計者踵相接於國陛下優而容之如假種
借耕久貸不償亦不以券責豈非周愼再􁈖萬舉
萬全以謂將欲取之必固予之不欲以所重試所
輕哉内治未具不遑外憂心腹旣寧手足當治以
今凖㫺莫利此時置而不念何以異夫㝛雨拗池
科斗所泳不以時去設不害事而鼃黽日暄乃臣
之所願爲陛下深􁈖者特曰以中國之師責中國
之地得地而師解不爲無名如此而已陛下知兵
之道愈於黃帝復古之功過於宣王披圖在目長
想遠慮則竆髮龍堆螻蟻藏情不待前箸而臣私
憂過計竊不自揆忘己之愚不敢膠柱鼔瑟御馬
以書陛下一發天光使得竭忠則言而有罪非臣
所敢避也夫北胡之盛莫盛漢唐而所以制胡亦
漢唐爲得三王以前事則經見戰國之際人自爲
防徧舉悉數則孰與四庫之書終始爲備百執之
謀同異致詳故臣輒皆置而不論論漢唐之所以
制其彊者其彊可制則方其弱時不論可知漢病
匈奴唐病突厥至於畿内鳴鏑渭橋按轡後宫辱
於氊裘宗室降於絕域其形如此之逼也然而列
五單于滅兩突厥擒囘紇制延陀漠南塞北皆漢
之賦盧龍松漠皆唐之府臣深思至此然後知北
胡之盛雖莫盛漢唐而所以制胡亦漢唐爲得也
冒頓烏維力足以弊漢而武帝雄才數戰不倦匈
奴絕幕自以漢不能至而漢率二三歲一出或二
千里不見一人故匈奴至於孕重墮殰罷極苦之

夫搏鼠當庭善遁易失灌垣熏穴則生無聊賴故
欲戰在我則不欲戰在敵此其情自㫺然也頡利
突利進如飈風而太宗知兵善戰虜在其術中而
不悟兩陣馳語二主坐㩦六騎臨水羣酋奪魄靈
朔之境曰我將滅之命有司更所與書爲詔若敕
􁈖摩孱懦至感恩流涕願爲一犬守吠北門葢五
十年無突厥患臣嘗壯二主以謂得一時之權置
三王之事則漢唐之事猶在中䇿何遽無䇿乎今
臣又計之耶律雖桀驁其彊亦未有以過匈奴突
厥者陛下神武不殺高越前世制之得術可使繞
指惟上之命何至越百餘年而不暇營哉臣請爲
陛下言契丹可取之形五古者北胡無大君長種
落部族不相統攝捽搏鬭擊彊者爲制往往而聚
者百有餘戎勝不相推敗不相愛尺地一民不自
保而有也無城郭邑居故其民遷徙難制無耕田
作業故其人食足不勞無文書約束故其人一而
易使無營陣行伍故其人戰自趍利彼以其智力
之全不治四者而一之於鞍馬射獵中國亦以其

智力雜治四者日夜不息而以應戎狄之至閑故
其自視常以無法勝中國利則烏合譟而從人不
利則雲散四去欲追無所自冒頓盡有北垂之地
胡人始不安其舊而有侈心尺地一民皆欲保而
有之不能去也其後衞律敎單于穿井築城治樓
以藏粟或者以謂胡不能守降及唐世尤以合中
國之好爲重至佩印綬服爵命廢一置一皆決於
朝廷亡虜之在中國者或樂而忘㱕胡人自是益
雜中國之俗乃臣以今料之則盧龍范陽中國故
地又非特如此而已城郭邑居耕田作業文書約
束營陣行伍四者皆因漢俗而胡無一焉雜處而
交治欲其胥而胡不知彊勉之難堪此其可取之
形一也冒頓烏維伊種皆席匈奴之始彊能以其
力爲中國患武帝中年力盡於北胡而朔方之患
無歲無之然匈奴卒不能踰塞而南以有漢尺寸
之地而陰山艸木茂盛單于之所依阻者漢輒奪
焉匈奴失陰山之後過之未嘗不哭也頡利突利
延陀之兵皆號精悍數入冦唐一旦至渭上薄畿
内唐亦以其南征北伐之餘力完不弊日削月剝
至奪之地而􁅾都護府不敢輒怨葢未有坦然肆
志窟宅中國之地藏獲諸夏之民如耶律之侈者
臣嘗計之其君亦非有冒頓頡利等輩沈毅雄勇
之姿阿保謹特有天命而德光之㬧以謂晉之立
自我晉亦不勝其德而屈之驕子不制日益侈大
割地弗厭至踐中國此如黔中之驢土所不産方
其一鳴虎爲遠遁而其技止此亦足悲也夫人之
情勝則驕驕則不自彊椉秋未霜則水濱之腐草
猶足以爭明於陰夜天寒旣至萬物將肅則莫或
使之一夕而零其理然也璟與明與賢皆柔懦不
事事隆緒稱多謀不能復振焉宗眞好樂兩母爭
權至内相殘當是時皆有可椉之隙而中國不取
迄於今四十年彼其君苟非有過人之才臣知今
日之治與璟明宗眞未大異也夫知敵之主知敵
之將則每戰不殆彼曲我直我整彼亂此其可取
之形二也石氏之割地當其需人之力制命在外
無以異於晉惠公河外之列城買人而巳無積仁

累義之資一朝而有天下舉天下之大偲偲然常
恐其不能守何暇重割地哉竆室之人驟獲千金
不能經營販夫孺子皆得以起而制其弊富家巨
室力足以仁其四鄰則四鄰之外所衣食者猶我
有也尚誰得而嗇之哉石氏旣亡京師不守中國
爲之一虛當時人君内憂其腹心外病其四鄰中
國狼顧自救之不暇故胡人得以竊計其不及圖
已而跳踉虛喝求以堅中國不動之心至於柴周
天下小定以其享國之日淺乃能用一朝之議一
戰而勝以復三關由是言之胡雖彊中國雖積衰
之緒猶足以勝之况治朝哉律耶明時胡已浸盛
柴周之取三闗葢人有告之者曰此本漢地何惜
之有然則彼其平居驁然不顧跳踉虛喝豈固敢
吝其非已有之分爲所常守之資哉求以堅中國
不動之心而已今國家百年太平而陛下神武不
殺高越前古心有所懷威動萬里柴周叔世臣豈
敢議然以今天下言之運偶聖人時在千一富萬
柴周力萬柴周將賢則萬柴周士勇則萬柴周斷

而必行鬼神且避以懾小寇勢易破竹此其可取
之形三也太祖龍興不折一矢不馳一馬而有天
下天下稽顙而稱臣五國委命而下吏夏商之興
莫若此之㨗也當是時舉中國之兵十二萬而已
太宗皇帝繼以神武之資經營四方至于大定幷
汾之討師久於外雖迄奏功然倉廩之羨士卒之
銳殫憊於河東太宗爲社稷長慮慨然太息有恢
復心士不㢮弓馬不解勒倍道兼行越數百里一
日出塞金鼔之聲如在天上虜不素備而燕城遂
圍分軍收城所向輒靡天下以謂遂無胡矣幽燕
之人老弱登埤而望椉輿無意復戰虜之計自謂
力不足抗乃爲先聲張言兵至號五十萬太宗重
愛民命不肯以力服虜欲退脩德以懷之而師久
翺翔士馬南首亦有怠意幾舉而捨燕旣釋圍而
諸將所下輒復爲胡葢臣聞之城中有謀執其帥
而降者王師旣還莫不泣下雖然胡人自是始有
疑中國之心四方已定中國厭兵景德之役椉中
國不虞大舉來寇章聖北巡天意助順彍弩竊發

遂隕達覽虜相顧自失屈首請命亦無復鬭志當
時之議以謂椉勝席卷兩翼遮前大軍從後可使
無遺噍而天子嘉其旣服亦棄不戮虜始痛自懲
艾以謂中國不可得而侮也夫太宗以収幷汾之
餘力計議無素倉卒北狩然而一舉幾復章聖以
寇出不虞至犯輔郡出師逆擊然而一戰遂却况
今陛下席祖宗積累之舊虜不加彊而中國之盛
則倍前日肉食之謀芻蕘之言垂數十年已審已
備計成而動何慮不獲此其可取之形四也太祖
神武有希世之謀御將訓兵臨機料敵出人意表
舉天下之衆宰制役使如視嬰兒嘗謂胡人之衆
不過二十萬吾以十縑購一胡二百萬縑足矣以
太祖神武左右之將不減衞霍滅越滅吳滅江南
滅蜀滅河東天下已安四方之金帛充於内府士
卒平居無事奕博超距志意無所騁當是時中國
特不舉設有爲虜孰能禦之者天下百年無水旱
兵革法度致脩人物阜安以三十年之通制國用
山積水委漢唐所無則成太祖之志臣以謂固在
於今日陛下建學設科使爲士者知兵頒敎立法
使爲兵者知戰十有餘年墯慢疲軟之氣旣復拯
矣而堅甲利兵羨於四邊偏州小戍不移而具臣
竊以北道三數者言之通都要路一庫之藏足以
衣被十萬况濟之以大司馬之備也驃騎西征艑
師南略河隍六城交州九郡㱕命内附而飛輓之
煩不及於邊民此其美古未有也舉事動衆宜百
日之費者今千日之費不憂乏宜百金之賞者今
千金之賞不憂匱葢非徒以厚費重賞爲得也要
以爲前世之所不爲者知今日之能爲之而已順
流建瓴如風靡草以臨不加彊之虜此其可取之
形五也兵法曰形兵之極陛下亦旣知形則不圖
而何待臣請爲陛下言所以入胡之䇿夫欲興大
事所病者兵不衆食不充天下之言者必曰舉二
十萬衆度百日糧鳴鼔而攻之以臨不加彊之虜
如孟賁之戰嬰兒何往而不可入而臣獨計以謂
非勝之難所以入虜者實難以樊噲之驍悍自意
得十萬之衆足以橫行於匈奴而或者曰樊噲可

斬夫使好奇之人不度是非不量利害高論而忼
慨其言固甚可喜然空語無施於實事則陛下尚
誰取之今臣則不然舉二十萬衆度百日糧非三
年經營之不可借使以國家之盛一朝而可集銜
枚縛馬口千里奄至雖計甚秘而人固有知之者
矣緜十許州塘水之浸以彼入非易故我入亦難
阻塞而陣燕亦起而拒白溝之南兵雖衆食雖充
非勝不能入也臣請爲陛下効臣之狂計葢㫺者
尉陀畔越漢兵出豫章出會稽而唐蒙獨上書發
巴蜀罪人下牂柯以出越人不意卒擒尉陀蜀姜
維拒劒閣鄧艾乃潛自隂平馳無人之地七百里
卒降劉禪兩人者若挍之以事而索其情則皆近
乎不知迂直之計而臣則以謂論越與蜀者不如
是則不可得而入今虜之勢亦何以異此臣請先
爲樓舩百艘精甲萬人浮膠東待渤海而勿發使
大軍出次於王畿聲言以十萬出瓦橋瓦橋敵所
備出亦此入亦此在兵法則所謂以正合者也潛
軍其東以五萬則自滄趨平州同時而偕發潛軍

其西以五萬則自代趨雲州同時而偕發平雲非
敵之所素備則滄代之兵宜易入兩翼偕縱則燕
之東西可擾矣東軍入平州戰且誘以稍西行附
於瓦橋之大軍西軍入雲州戰且略翺翔乎蔚朔
之間而東以牽制敵勢敵必分軍以禦雲州然後
瓦橋之大軍與東軍合勢而偕入則涿州新城不
戰而可収東軍旣棄平州平州備少懈然後渤海
之精甲可以椉閒入平州平州下則營幷舉矣乃
間使渤海之師通高麗曰中國責故地高麗宜以
爾兵從而析渤海之精甲三千背道絕險以徑中
京之南繚古北之後奪關而守之謹守勿戰虜狼
顧自救然後雲州之西軍鼓而東以取易州而與
大軍合吾兵益張乃稍椉勝逐北則燕城可圍矣
度燕城之大二十七里而止一人而守地六尺三
圍之則滿卒三萬守地無餘以二十萬衆頓燕南
攻而圍之若適三萬則是野戰以拒虜之大軍者
猶十七萬也度虜之大軍亦不過二十萬盡燕城
之大而以五萬人實之不能容矣虜之名統軍在

燕城者其所護契丹奚渤海兵馬數才滿三萬而
其曰侍衞在燕城者騎一萬步一萬而止借使臣
所聞未實虜能益之度燕城之大不過容五萬則
旣勃蹊矣而大軍相持傖囊未決其勢不相救以
三萬銳師濟以臨衝雲梯之械并力而急攻間使
張良陳平不愛千金從反間以㗖城中臣虜之子
孫能以禍福喩其衆使内附者許以封侯萬户之
賞彼其在虜或身居將相而服衣食飲不免於輿
皁之賤一聞德音宜有發憤内應如望并汾之師
者一人有心則舉燕城之内其勢搖矣燕城可圖
則山前後之地雖未盡復可徐致也臣又率臣之
意料之使虜能出上䇿中國之師始動虜無空國
逆戰亦以二十萬拒大軍而更練奇兵間道它徑
反椉我隙我大軍遠戍深討而虜兵出於不意釋
燕而自圖則前功一發而盡廢欲勿釋耶而自治
未可安能治人然而舉塞上十許州言之大軍出
瓦橋矣又五萬出滄五萬出代虜亦以其軍三析
之而應我滄翼其右而霸與信安保定介其間使
堅壁勿戰則虜雖出奇兵亦必不能入霸入信安
入保定代翼其左而保與廣信安肅介其間使堅
壁勿戰則虜雖能出奇兵亦必不能入保入廣信
入安肅何則吾爲之守者素也置是數者自渤海
之東言之操舟於水固非虜之所宜便而其所不
當忽萬一可虞意者其西北之疆乎㫺唐安祿山
以范陽亂稱兵道胡中犯京兆不期月耳臣嘗考
之圖志則祿山所行自燕而西其跡具存不可不
察也國家方恢復河湟全秦之力河湟之所仰或
者􁈖患而豫防之益全秦之地以待虜之出於不
意如此而已臣又率臣之意料之今單于之才不
聞其沈毅雄勇敢爲難制如冒頓烏維頡利突利
等輩比者其左右賢王谷蠡亦非有如張說所稱
闕特勒暾欲谷之徒超卓過人之才帖帖然慕中
國學文字工語言是口尚乳臭安知出上䇿哉虜
計出於數者而皆不能遂則臣之所料不過舉國
興師烏合蟻聚而已使虜先能扼古北口而守之
渤海之舟師無以伺其利則我東軍扼彌老符家
私亭口之右以西軍扼挑峪紫荆金坡口之左使
其東西不能出奇而後大軍鼔行而陣以挑其南
虜進不能拒退無所逃不力戰求勝則必有内顧
自保之心此在兵法所謂竆宼臣請勿薄勿逼緩
而持之置曹王居庸等關而無奪以開其生路我
亦視白溝之南塘水之浸所從㱕者狹何以異於
淮陰泜水之傳飡東西與北三面薄阻而背阻塘
水則士卒無所往其心宜固當是時陛下得人如
韓信使椉其會則攘而扼之於井陘莫利乎此顧
爲陛下將者如何耳臨衝雲梯器械致修士力致
完以中國之善攻而加不能善守之虜則二十七
里之城而已何爲而不下燕城下空其積以賞戰
士以臣度之三年可以無飛輓自京東西與河朔
之列郡更輦緡榖以實之臨以重臣列亭障於外
燕可守也陛下以河湟六城之富孰與全燕河湟
遼遠城中素空匱中國且能保而實之則全燕之
富其易守可知也惟其城郭邑居耕田作業文書
約束營陣行伍無一不出中國之舊今以中國之

法守之其民宜易安燕城旣守則凡石氏之故地
猶不盡舉者未之有也雖然臣猶有說者則在乎
先勝而後戰夫入人之地欲其不迷不可以不知
地索人之情欲其不匿不可以不明間地可知間
可明而軍無選鋒則兵不可以交有選鋒而不較
長短不合外助則雖多猶寡也臣請爲陛下言所
以必勝之道陛下誠得數十將用之則何患夫四
五者爲今之慮士已知兵兵巳知戰而臣獨過計
以謂今選於班列以將名官者患未試而巳夫將
欲興大事不可以無重臣重臣君所信功業已試
可使士卒素附可使四夷知畏可使位重德亦重
可使權重威亦重可使舉一軍二十萬之衆而重
臣得其人軍之命定矣千夫長萬夫長才各不同
則舉二十萬之軍大吏偏裨二百人而後可也夫
安能皆得重臣者而使之將委之有司之選耶則
天下必有蕭何之至明然後可以知韓信之未試
不然則趙括之易言不竆天下幾何其不以言而
信之人之才有不能治一妻一妾者有不能耘三
畞之宅者持籌挾算擐甲百萬守地千里翛然不
勞乎其間忘㫺之短也平居自喜袒裼而按劒志
如飄風而聞金鼔之聲失氣而死此人之情也然
則將其可以不試哉天下之言兵曰微妙者祖孫
吳然臣以謂是何以異於宋人之遺券密數其齒
而曰吾富可待豈不誤哉陛下知人能哲興大事
選大將帥旣已得其人矣凡此臣不敢議然臣以
謂舉二十萬衆而爲之吏者二百人所試者在此
而已子文之治兵終朝而罷不戮一人子玉之治
兵終日而罷鞭七人貫三人耳然而君子與子文
李廣之行軍逐水草不擊刁斗程不識之行軍嚴
斥候擊刁斗自衞然而士卒樂李廣將之才固不
可而一也孫武之試於吳也以婦人孫臏之試於
齊也以上中下馬用之於婦人用之於馳馬非將
之常也兩人者唯其無所不可用以成功故卒之
武能將吳以入郢臏能將齊以却魏豈不用其試
哉驪山之閱天下擐戎服以令賢如郭元振幾以
失軍容而誅而薛訥解琬乃獨有不動之軍敎使

然也今天下之吏以將名官握兵柄習軍事者環
列於輔郡迨數十人平居無事大車駟馬洋洋乎
國中與之言兵而不能者幾人若此臣豈敢以爲
遂乏才哉凡所以必待試而後可用者特不敢以
能之於平居無事而信其用之於倉卒擾攘也陛
下知人則哲能官人用人之仁去其貪用人之勇
去其暴用人之智去其詐皆得其所以用則向之
四王者凡可以委之夫將而已以二十萬之軍度
百日而後罷厮役在焉人日糒二升則率兩日而
食非萬石不可百日則百萬千日則千萬邊儲不
足以給則不可不權而入之於民今天下之買爵
者緡錢五千高得一尉下乃助敎極矣爲之說者
曰商賈之子孫不可以揭而加之於民上此爲說
者之過也天下無賴之民游守不業計竆力盡者
皆起而爲兵能犯矢石致頭首有一日之勞則紆
朱懷金美爵厚廩往往而加之民上者皆是也何
獨至於民而疑之天下之民不幸而陷于盜賊白
日殺人而奪之財亦可棄矣甚者竄山林晨夜聚

嘯州里爲之搖動其中有一人焉造利而自言則
賞千金而命之官未始疑也則夫商賈之子孫雖
其類則賤矧未至於盜賊哉臣請爲賣爵如漢故
事惟勿爲郎而已其餘皆可易之以它秩得比朝
籍與京師官率能入粟於邊滿三萬石者爲之等
級以授事定而止不過假百人粟可充也㫺武帝
用晁錯議卒弱匈奴乃臣區區意竊在此陛下幸
聽焉則其詳有司可得而講也何謂之地夫四夷
之與中國其土地風俗剛柔險易之不同猶之城
市之與山林竝得其宜各便其欲未嘗同也百蠻
之地皆阻山負海遠者去王畿數千里一隅有故
不得已而應就其近者調之則兵少不足以用欲
置大軍則病道里之遼首尾衡決倉卒不救設或
遂能致之其土地風俗皆非國之所習知萃百萬
之衆而頓絕徼之下欲深入不可欲致敵不能譬
之逐兔叢林遇穴而失則良鷙逸足猶翺翔傍徨
雖巧而無所効其理然也東南西南羣夷皆絕遠
致險論其近而與中國比者則莫若北胡古者北

胡則本非與中國近且比也踰塞而北至於寒露
遠野人跡所不至者乃稍稍屯聚葢李牧破林胡
雖斥地千里而胡不能吝自漢至唐迄於五代始
侵尋曼衍􁋚有中國之地自王畿而言則白溝之
南千里而近耳置驛十數則舉朔漠之事十日而
傳之可聞城郭邑居漢也耕田作業漢也文書約
束漢也營陣行伍漢也舉山前後之地而言之無
爲而非漢者臣嘗披圖而觀起白溝趍燕城二百
里而止居庸曹王大安黍谷崆峒之山環抱如箕
而燕城峙其中自白溝而北衆山而南燕城之四
隅在箕中者其地如掌由燕城之三隅東西與北
衆山之塞川關要害遠者不過四百里近乃二百
里而止山非不可陟也水非不可涉也土地風氣
水泉百物之產又非中國之所不習也徒可徒騎
可騎車可車何動而不可圖正可正奇可奇伏可
伏何動而不如欲顧爲陛下將者如何耳何謂明
間夫書生之論以謂仁義之兵無術而自勝此臣
讀孫子至所謂賞莫厚於間事莫密於間非聖智

不能用間非仁義不能使間非微妙不能得間之
實臣始不信今乃知之夫使仁義之兵無術而自
勝則敵衆我寡亦勝敵彊我弱亦勝敵實我虛亦
勝敵逸我勞亦勝敵有備我無備亦勝而聖人者
何事乎敎民七年而後卽戎而其曰不敎民戰是
謂棄之者又何用也夫仁義王者所以無敵於天
下不得已而去焉兵可去而去仁義則不安至於
不得已而用兵仁義非可忘而所謂權焉者葢聖
人亦多有之而未嘗去也孫武無王佐之才而其
言有用於王者之事間非平日之所宜先也故非
聖智不能用非仁義不能使非微妙不能得其實
如此而已聖君叅之以獲夷狄之心賢將持之以
制三軍之命士卒獲之以幸封侯之賞夷狄取之
則四境不能以是一日而安其理然也秦得由余
而八國賓燕入秦關而東胡破漢厚閼氏而冒頓
解唐語突利而頡利疑此中國之以間勝夷狄者
也韓王信在胡而匈奴入太原盧綰居胡而匈奴
入上谷中行說在胡而漢不得美幣市匈奴以至

於唐突厥以萬榮侍子而寇瀛州囘紇以僕固懷
恩而入涇陽此夷狄之以間勝中國者也自㫺兵
家之用間者一勝一負不可得而數姑以中國夷
狄之制勝負者言之在中國則夷狄憂在夷狄則
中國病此其理易知而其事難成不可不察也今
臣以北胡之勢言之山前後之民大槩皆思漢并
汾之事王師在燕有謀執其帥而降者誠能得張
良陳平不愛千金以致内應猶反掌耳唐周鼎失
沙州州人胡服而臣虜歲時祀父母衣中國之服
號慟而藏之河廣武梁故時城郭未隳龍支城耋
老見唐使者拜且泣曰頃從軍没於此朝廷尚念
之乎臣讀史書至此則慨然知燕之地士大夫之
子孫宜有發憤不辱飮氣南首而望王師者徒患
無以發之耳以契丹之舊法言之其得漢人皆僕
妾役之仕宦而顯者㱕見其主如舊禮殺漢人而
以牛馬償之弗誅也迨蕭氏乃始徙漢人益北居
而以契丹奚渤海之民雜處幽薊殺漢人者如殺
人之罪自以謂漢人之子孫可懷矣然臣度之燕

之人皆謹厚朴茂世漢種也終不能胥而胡白溝
新城崎立而相望漢之俗良美也不幸而子孫世
世爲虜痿人不忘起盲者不忘視勢不可矣天下
誠不乏張良陳平之智不愛千金仗社稷之神靈
所麾前移所指前死五間俱起莫知其道是謂神
紀褁幽薊之城百日而平使彼粟實可因而食使
彼粟虛可因而墟也地可知間可明夫然後合三
軍之士而表其技且勇者此之謂選鋒越有君子
五千人秦之鬭士倍於晉若此皆選鋒也凡兵尚
義而保氣義之所勝愚可明氣之所加柔可彊人
之情非有鈍利之殊也顧上所以表之者何如而
已一夫當死市袒裼而不呼則千人爲之失色童
子按劒而先登則七尺之丈夫全軀保妻子者猶
爲之却也然則人之情豈固難知也哉前有大壑
臨之則魄墮而懼狼顧却踵則身在平地夫誰肯
舉足而蹈其危使爲士卒者知有死之榮無生之
辱夫然後顧平地不爲安蹈大壑不爲懼則攻何
患堅城戰何患堅陣哉吳起臨陣有一夫不勝其

勇遽前取首而還吳起曰雖勇非吾法也斬之吐
蕃逼奉天渾瑊進單騎馳之挾虜一將躍而出一
軍皆譟臣以爲若此者皆可賞勿誅而吳起反之
此用兵之過也鋒可選然而不挍長短則臣以謂
兵不可以交何則天下皆以北胡爲善用兵而臣
獨計胡非能出奇合變循環無竆也顧其長在騎
射而巳自圖志言之多馬之地半出於胡而其能
挽弓騎射葢亦天性使然趙武靈王變服從胡騎
射而􁏷是以取中山此其爲䇿之得者非以其所
長制其長哉冒頓控絃百萬白登之圍騂駹驪白
各以其方之色自古以馬戰未有如此之盛者也
漢武帝中年銳意馬備阡陌之間盛或成羣比戰
數勝匈奴罷極矣而其後亦以馬少不能復出則
度漢之能以其長弊匈奴亦在騎不在徒明矣唐
薛延陀不知以所長抗中國而自恃其數以徒勝
執馬者旣収而徒不能復爲卒以取敗胡人自是
益自知其短於徒而中國亦暴其所長而術制之
比者朝廷置騎射又敎民蕃馬意良而法美矣而
或者民之馬雖蕃而未敎故臣以謂置義勇置保
甲則民馬皆可以假而習夫馬生其水土則人心
可知然而敎訓之不安以之當胡馬之新羈朝夕
馳騁乎荆棘斥澤之地體安而心調者恐非敵也
陛下誠用臣說則義勇保甲之籍於民者方其敎
時皆使之習騎騎不足則更借之乎民馬嘗入而
藉諸官者番假之則民力不勞而馬不病不過三
年天下皆可用之馬以是佐軍則漢之戰何以易
此雖然猶有所需者則外助而已自㫺爲國未嘗
不以夷狄制夷狄其說以謂海濱之蚌鷸兩自斃
而後人能幷得之匈奴方病漢而烏孫昆彌亦自
以不得與中國通漢藉烏孫撫諸夷以孤匈奴之
外援挍尉常惠護五將軍兵擊胡而昆彌常力戰
爲漢軍鋒所殺過當匈奴遂虛於是丁令攻其北
烏桓入其東烏孫擊其西而匈奴析其兵支三敵
國以南與漢爭一旦之命卒以困弱至于裂五單
于昆彌與有助也臣嘗譬之鄉邑之小盜三人而
爲輩則百不得以力擒一人焉爭財而不平則二

人者不制而自弊何則其素相知者審也陛下南
面負扆冠帶而朝百夷四海之内八荒之外心有
所懷唯上之所命迺者高麗折於胡不敢越遼而
西以効其一日之力於中國陛下能撫之至絕海
蹈越綿數千里而入貢闕廷陛下嘉納遣賜報聘
增美於祖宗之禮臣聞之其國見使者至皆懽喜
擁道自慶未始獲也彼其折於胡久矣宜有以逞
其志如烏孫昆彌者而臣未敢言焉凡此數者陛
下得一重臣而委之與在廷一二之士嘗得預聞
腹心者皆可以使之雜而議然後臣之䇿庶幾乎
可効也兵旣定石氏之故地已復臣請謹封疆嚴
斥候戒邊吏無得以非中國之地而利絲毫以爲
功且示聖人以天下爲度而致誠信以結之虜雖
失燕知其本中國之舊而不以爲吝中國亦與之
講好修聘懽猶㫺時可使如伯氏之奪邑沒齒而
無怨言此百世之計也臣身未嘗爲吏則凡國中
之議是非利害不知其果何從姑以臣深􁈖所得
發於畎畝憤悱之忠而不能以自掩者獻之闕下

陛下好問如虞舜亦幸擇焉韓愈曰凡此蔡功惟
斷乃成故臣至此猶願致其愚者則曰必行而已
以臣之幼而學壯而欲行之心而又幸出於聖人
之世三代之時以戴非常之治沐無竆之休襃衣
博帶學古人之事而名諸生之列每聞陛下德音
雖在市井草莽欣喜自幸如第五倫其所願伸喙
道說以求補於萬一者豈特此書之所敘而已然
臣竊以謂禮樂爲大而必其所先舉者已定天下
晏然然後禮不制而備樂不作而洽區區之愚葢
在於此臣身賤跡外其學甚野輒敢不避鈇質之
誅而冒言其所不當預之事懷不能忍憤悱自致
無以異於傳之所謂怒鼃而幸人君之一式陛下
揭日月之光而蔀屋之幽得以容則臣疎遠之言
庶幾乎可採而無罪若乃安畎畝之賤而不知聖
人之世三代之時非常之治無竆之休親逢之會
爲難遭則臣之倀倀不出門庭其失時亦極矣伏
惟陛下萬機之閒一畱神聽焉天下幸甚天下幸
甚臣無任俯伏待詔激切之至臣補之誠惶誠恐
濟北晁先生雞肋集目錄
　第二十五卷
　　罪言
　　　上皇帝安南罪言

濟北晁先生雞肋集目錄(終)
濟北晁先生雞肋集卷第二十五
　　上皇帝安南罪言
臣補之昧死言臣聞杜牧曰國家大事牧不當言
實言之有罪則自以其書爲罪言安南之舉賤臣
輕言之亦罪也夫仁懷義率智謀信結而出之以
勇闐然而鼔堂然而陣身被堅執銳奮臂大呼以
先三軍使三軍之士進旅退旅如驅羣羊如視嬰
兒與之往與之來莫知所之若是者臣不能布䇿
挾龜迎日計月望雲占風觀星候氣雷聲雨沐虹

垂霧橫暈珥光怪背建向破從孤擊虛六竆三刑
生王囚死以察害凶以明利吉使三軍之士逆之
以止順之以行不厭不疑至死無所災若是者臣
不能畫地聚米相險度夷左青右白前鳥後龜無
當天牢無處龍首高陵知逆背丘知向林木之隰
葭蔣之陂一迂一直一亟一遟使三軍之士所由
以入所從以㱕交挂圯絕不失地宜若是者臣不
能馳一椉之車掉三寸之舌不甲不兵以行賊營
曉以禍福諭以利害使賊交臂受事屈膝請和可
以無戰而屈人之兵若是者臣不能深溝高壘淸
野以待示以所害欲戰不可三時務農一時習武
百姓家給人足雞犬相聞使賊不敢南下而獵於
嶺東出而漁於海徹關棄傳内外爲一若是者臣
不能臣負不能之才五且少孤不幸墮在荆棘泥
塗之中荒楚幽穢不得預聞下士之議而私慕庶
人所以傳語者是以不勝犬馬心願効一言雖然
凡所言者亦非曰能之特其理勢之然否可道者
也自交趾犯順侵軼郡縣溪嶺騷然檄書日聞陛

下仁愛遠民若保赤子憂勤宵旰􁈖所以禁止安
集者臣雖不備行列有目有趾莫非王臣故忘其
怯懦以自試鈇鉞之誅謹叅古驗今先論其所宜
勝與所爲未可取者而次條愚計於後以備執事
者擇焉傳曰不先時而起不後時而縮又曰敵加
於已不得已而應之謂之應兵兵應者勝陛下以
父道育四國四國所宜歡欣咸以子來而交趾不
道乃干大順陛下謀於心謀於卿士以逮庶民設
壇授鉞應而討之兵應者勝此其理勢必勝一也
兵起之初五管莫備賊至城下市合不知而邕州
刺史蘇緘家世儒者不識金革汗馬之勞卒遇天
變乃能奮不顧身閉城椉壘連鬭宛轉以嬰賊鋒
兵敗不屈血染砧几妻子女婦駢頭爲戮將吏偕
死者至數十人遠近聳動爭欲仗節前驅者此其
理勢必勝二也陛下卽位以來精意武備設監置
官以董軍器金鐵皮革筋簳膠漆精良百選刀矟
矛槍㦸楯蔽櫓矢弩胄鎧鼓旗笳角凡軍之須一
切素具北益黃河之水以滿隋渠南盡豫章之木

以爲舩一舩所載當中國車數十量舳艫相銜以
濟南師此其理勢必勝三也交趾之地不過中國
一大郡叫呼跳梁不足以越千里疲弊空窶不足
以支數歲陛下神武天旋䨓動莫不蠢然况此小
寇制之得術捐五管一城足以當賊有餘何至嘵
嘵以煩執事者今析中國之衆五一以伐之如舉
岱山壓鳥卵此其理勢必勝四也陛下謀臣計士
布列中外適一事命一將皆試可乃遣而比歲更
武舉之科親延於廷諏以計䇿天下小兒孺子莫
不踴躍憤悱爭試劒馳馬指畫論議以希功名其
作新振起亦勇氣百倍矣交趾徼外小國其人腥
臊雜處非素知兵能出奇合變也乍聚乍散非有
常性鈔掠奪擊與邊人爭一旦之命此如攫鳥逸
獸雖角牙爪觜輕利足奮而不知人能以機械罔
罟獲之此其理勢必勝五也雖然勝可萬全而有
未可取者此事之情不可不察也陛下方拓西疆
指圖授算以取熙河六城如探懷中物虜逃遁不
敢窺境上將狃近功士飽新賞帶甲十萬椉勝南
指有輕交趾心臣以謂姑無謂交趾小蜂蠆有毒
不可忽也傳曰鳥竆則啄獸竆則搏人竆則詐㫺
魯人與邾人戰魯卑邾不設備而禦之邾人敗魯
使我軍不知察此交趾示弱以堅我我迫其竆使
姦謀得恃此其理勢或未可取一也中國陰陽之
中土氣和適其生物如之故極寒甚熱皆是傷病
百越之地少陰多陽其人疏理鳥獸希毛故性能
暑三月五月春草黃茅嵐霧瘴氛上炎下潦颶風
之所扇鼔且土多毒蟲蚺蛇沙蝨過而踣者猶十
三四焉今以舉大軍㝛之其間久而不召彊者病
弱者死奚暇爭功利哉此其理勢或未可取二也
古者興師十萬日費千金故軍無輜重則亡無委
積則亡無糧食則亡臣請以漢賈捐之所論羌軍
質之㬥師曾未一年兵出不踰千里費四十餘萬
大司農錢盡乃以少府錢續之今交趾之遠非特
羌軍也且輟畿内禁卒及調河北京東戍兵五六
萬以伐之倍道兼行三月而後至以臣計之人日
糒二升則五萬人之費日千石也行三月日千石

舍未畢陳未定而十萬石之粟去矣使其淹囘未
有成績其爲費可勝言哉孫子曰智將務食於敵
食敵一鍾當吾二十鍾􁨻秆一石當吾二十石此
計平地千里之法也今以京師直交趾五倍而言
之則何啻二十鍾二十石而後可以當賊之一矧
其俗又非專以五榖爲養也木實草根魚鼈蚌蜃
之爲餔且其土之所出足以給其人安坐而待我
若此雖十年不病闕食也傳曰粟不如者勿與持
久持久非遠行之利此其理勢或未可取三也平
陸之軍習於車攻閑於騎鬬蹈蹂厚土大步疾走
左旋右折出入徃來蕩蕩坦坦不可障阨而以之
入於東南之幽前則重山後則複溪左則大阜右
則深谷積石叢篠車以摧輪馬以敗蹄擇土計地
若不容足縱行則絕首尾衡行則絕兩翼往不知
所如來不知所返而賊生死其地其人如猱狖下
上坂險筋力百倍於華人倏起忽止適去已至從
之如搏景不可得也傳曰不用鄉導不能得地利
地利者兵之助故孟子所記亦先地利而後天時

而將士非素知此其理勢或未可取四也畿内禁
卒固天下材之選賞罰素信約束素明拳勇亦當
百矣然臣竊計之設比營而擇或取左遺右或取
右遺左參差不齊聚爲一軍則少非同巷長非竝
舍賚賜不偕受調發不俱行雖一之以旗鼔晝戰
目不能以相識夜戰聲不能以相知則臨事難濟
而河北京東之卒又半雜新軍尫孱貧窶不任田
畝徒博飮酒計竆力盡之人乃起而爲兵一旦遂
驅之戰不惟不足勝戈甲爲病而其往也皆有戚
戚羈旅之懷夫戰勇氣也氣不盈不可必勝此其
理勢或未可取五也凡此較然易見雖五尺童子
能道之而臣所以獨不自已區區爲國私憂過計
者非以交趾果能爲足拇病也以謂遠勞王師戰
久不決則事將不能無弊不可不察也夫交趾實
古揚州之南境自三代盛時列荒服之外不及以
政秦并天下略定揚粤以謫戍守五嶺與越雜處
以至漢而任囂尉陀亦數以其地叛當是時有閩
越東越南越東甌西甌謂之百越交趾百越之徼

也其國距洛陽南萬一千里人皆雕題文身項髻
徒跣俗相習以鼻飮父子男女同川而浴今其地
負海倚山阻險僻迂師行之道可以爲正爲奇爲
伏者非特一途而已也葢漢初遣王恢韓安國擊
越亦一出豫章一出會稽時唐蒙亦使越越人食
蒙以蜀枸醬蒙㱕因又上書通夜郎浮舩䍧柯以
出越人不意其後路博德爲伏波將軍出桂陽下
湟水按圖湟水葢出於連州楊僕爲樓舩將軍出
豫章下潢浦按圖潢浦葢出於廣州故㱕義越侯
二人爲戈舩下瀨將軍出零陵下灕水按圖灕水
葢出於桂州馳義侯發巴蜀罪人下䍧柯䍧柯卽
唐蒙所通道起夜郎者也於是五將軍咸㑹越人
或降或亡南越平爲九郡至建武中交趾女子側
貳叛馬援將平之援始自合浦緣海而行隨山刋
道葢千餘里如浪泊禁溪無功居風下雋壺頭之
路凡圖記可見徃徃援所行也今其計謀所長不
可得而知所可知者其出入往來死生之地髣髴
具在師行所從不可不察也臣又以今言之居後

踵前固不必皆出前人之舊而其大槩瀕湖以南
要害之地朝廷因以分屯迭進至於明越餘杭海
上諸郡負海無障塞中國所素不虞者臣願亦粗
修守禦備游寇凡此非特以待交趾而已臣又以
今料之使賊能爲狂計固不出於三若外有合交
據關守隘以老我師我頓兵絕徼之下曠日遟久
欲戰不可引去則賊又復至囘軍轉陣返而赴之
賊又入保如初如是數年則邊人未有息肩之期
此計上也若開關闢户誤我以利誑我以弱設計
誘我且戰且却我易而不戒乃亟入之以墮賊計
中賊度我㱕遠以奇兵斷後我進無所得欲退不
能此計中也若棄關不守鼔行出隘唐突侵軼疾
戰自快輕勇悍亟分散四擊大則劫城小則掠屯
其入吾之地恐不深其爭吾之利恐不及我主彼
客彼輕我重我衆彼寡雖彊可虜此計下也賊出
上計利在賊出中計利害半出下計魚爛亡矣臣
又以今料之賊必不能出上計何則海外遠國固
非交趾之弱所能恃雖近有羣獠又非固爲交趾

役也况敢侮王國乎意者輔車相依脣亡齒寒有
不自安之心今臣姑置遠者而不論論羣獠之近
者則亦不可無所以待之今見朝廷舉大兵欲滅
交趾彼其中能無介然疑似之心哉臣獨計以謂
誠能擇使者如酈食其司馬相如陸賈班超等輩
椉馹持節以寛大鎭之告以朝廷誅叛逆賊卽伏
行罷兵矣能從中國討賊及反間致頭首者計所
得以賞以身從者賞以身以家從者祿以家以鄉
從者封以鄉以縣從者侯以縣縱不能悉從可以
少定其志則是不戰而賊之形巳窘矣臣又料之
賊無他助其上計不能悉用或者猶參上計而雜
中計參上計據關守隘以老我師我雖衆無所用
之請以大軍當其衝虛張形勢以疑賊而陰擇精
兵爲三四間道絕徑或薄其左或突其右設奇取
之兵法所謂攻其所不守也㫺蜀姜維拒劎閣鄧
艾乃潛自陰平行無人之地七百里鑿山通道崎
嶇險絕以氊自褁轉而下士卒皆緣崖攀木魚貫
而進卒降劉禪此設奇者也雜中計開關闢戸以

誘致我我雖衆亦無必入請畱大軍屯其後而以
驍銳佯從之輕足利兵以爲前行分屯析隊伏於
兩旁勿薄勿迫遠而挑之偶勝無追不勝疾㱕弃
金遺鼔拔衆以馳賊貪吾獲可邀於阨卒前遇伏
其衆必覆兵法所謂引而去之令敵半出而擊之
利者也㫺北戎侵鄭公子突曰使勇而無剛者嘗
寇而速去之君爲三覆以待之戎勝不相推敗不
相救先者見獲必務進進而遇覆必速奔從之遂
破戎師此設伏者也賊出上中而不利將悉衆偕
出以徼幸於其下計是固中國之利也請剋日而
取之㫺魏祖伐關中賊每一部至魏祖輒喜破賊
諸將問其故魏祖曰關中道遠賊若依險阻征之
不一二年不可下也今皆來集衆雖多軍無適主
一舉可滅諸將皆服語曰連雞不俱栖可離而解
賊衆之謂也此三說者譬之九不能出於盤其大
槩如此然兵無常數故隨所動而應之前必有減
竈之說而後繼之者得以起添竈之智顧爲陛下
將者何如耳賊出下計而又不利將大走遠遁亡

海絕道以保窟穴臣請按甲勿從或曰按甲勿從
何以立威於天下曩士卒所以犯晨夜冒白刃者
懼不勝使幸勝奈何幾舉而棄之且賊窘竆無所
知此如兩鼠鬭穴中將勇者勝臣則以謂不然兩
鼠鬭穴中將内鼠勝且欲搏賊大海之間其勢必
與之相從於舟楫夫使吾三晉齊魯之人失夷曠
而爲樓舩鬭艦浮之狂瀾之中平居無事目亂心
悸而况椉以倉猝微風搖檣一夫蕩櫓我衆駭矣
又何暇與之挍彊弱勝負哉葢前世語水戰以謂
越人能入水負舟而杜牧所傳鄭年者能沒海履
其地五十里不噎今海上賈人亦往往遇水寇鑿
舟沈焉此其非中國所用以取勝故也故臣請按
甲勿從而更設策修備以待之且陛下富有天下
地漸日月之窟府籠山海之藏非以交趾羸􁛙安
定苟屚靡零曲陽比帶稽徐西于龍編朱䳒封溪
望海卑陬不毛方尺圍寸之地爲足有也又非以
交趾生犀馴象古貝文螺琥珀翡翠鼊皮鮫革蕉
紵桂蠧詼奇不法殫瑣極細之物爲足寶也不得

已而問其罪足以威懾小寇使之悔過効順㱕命
中國而已賊旣定臣請循古更選仁厚勇略堪任
將帥者以爲五管諸州刺史太守以歲月鎭撫其
民而因其家之可任者置土兵如保甲以時敎習
土兵之外乃募游軍而就擇將吏其地平居無事
謹養而善别之以周知其心有故王臣失勢欲復
見其功者聚爲一卒有死事之人昆弟欲爲之報
仇者聚爲一卒有貧竆忿怒將快其志者聚爲一
卒有故贅壻入虜欲昭迹揚名者聚爲一卒有故
胥靡負犯之人欲逃其恥者聚爲一卒加賜而時
慰焉使之居其地服其俗安其水土便其械用因
其糧食得以無煩執事而坐制其弊乃可以得志
此百世之計也臣身非安南將吏民庶又不親與
交趾接也安能周知其虛實短長利害所在曰今
日出某道取某屯明日出某道取某聚某道可以
爲正某道可以爲竒某道可以爲伏意者其大槩
理勢之所在故臣得以臆計胸度而妄議焉若夫
知己知彼每舉不殆與敵變化循環無竆提軍挈
衆動於九天之上此則大將軍之任非臣所得而
前知也臣愚疎外不知事體昧死陳愚計臣謹上
濟北晁先生雞肋集卷第二十五
濟北晁先生雞肋集目錄
　第二十六卷
　　議
　　　河議

濟北晁先生雞肋集目錄(終)
濟北晁先生雞肋集卷第二十六
　　河議
洪範五行一曰水其浸爲海其發源注海爲江河
淮濟實惟四瀆而河爲四瀆宗三王之祭川所以
先河而後海爲務本者也岷山導江導淮自桐柏
導沇水東流爲濟其道里近而導河積石其道里
遠且源壯而流激故禹治四瀆功施於河爲多積
石去中國旣遠過此人罕至至荒忽不可知若山
海經穆天子傳水經雜傳記之說槩曰河出崑崙

墟崑崙墟高萬一千里爲地之中而河出其東北
陬其上醴泉華亭多竒物草木鳥獸尤不可考至
言河上通漢見於牽牛客星之占而山海經又有
敦夢之山者敦夢之水出焉而東流注於泑澤河
水之所潛也其源渾渾泡泡郭璞說泑澤葢鹽澤
鹽澤去玉門陽關纔三百餘里安取崑崙墟乎然
山海經自漢儒說皆以爲禹書其所記如此雖爾
雅亦曰河出崑崙墟色白幷渠千七百一川色黃
太史公班固皆以謂禹本紀言河出崑崙山崑崙
山高二千五百餘里日月所相避隱爲光明也自
張騫使大夏竆河源之後惡睹所謂崑崙者哉故
言九州山川尚書近之今所論亦本禹貢導河積
石及周禮爾雅史記漢書載河所經與後世隄防
人事迄于宋興使有考焉禹貢天下之州九而河
所道者四曰雍豫兗冀孔安國說冀以堯都不言
境距黑水東據河有州曰雍故曰黑水西河惟雍
州西南距荆山北距河有州曰豫故曰荆河惟豫
州東南據濟西北距河有州曰兗故曰濟河惟兗

州雍州云西河自西河以西也豫州云荆河自南
河以南也兗州云濟河自東河以東也然則西河
之東距雍南河之北距豫東河之西距兗爲冀州
可知矣故職方氏正西曰雍州而釋地河西曰雍
州職方氏河南曰豫州而釋地亦曰河南曰豫州
職方氏河東曰兗州而釋地濟河間曰兗州職方
氏河内曰冀州而釋地兩河間曰冀州雍州以其
自西河而西故或曰正西或曰河西豫州以其自
南河而南故皆曰河南兗州以其自東河而東故
或曰河東或曰濟河間冀州以其距雍豫兗爲境
故或曰河南或曰兩河間而雍州言正西不言河
者則以在成周雒邑爲正西也自禹貢職方氏以
考爾雅其辨四州河所經之域皆合而職方氏又
曰東北曰幽州其川河沛幽州薄海葢言其入歟
九州之地雍豫高而兗冀下幽州東北又下而河
起西北所從來高故其始猶委蛇稍南及其下龍
門則流駃竹箭也禹貢曰導河積石至於龍門南
至於華陰東至於厎柱又東至於孟津東至洛汭

至於大伾北過降水至於大陸又北播爲九河同
爲逆河入於海自積石東流至於龍門始折而南
者一又折而東者三又折而北者再然後入海其
所涉之地八此河經營中國之形而秦晉之河曲
戰公羊所以言河曲疏矣河千里而一曲者也自
張騫通西域積石之西往往可紀出玉門關有兩
道一從鄯善傍南山一從車師傍北山皆被河西
行至莎車爲南道至疏勒爲北道而西域三十六
國皆在匈奴之西烏孫之南北有大山中央有河
東西六千餘里南北千餘里其河葢兩源一出蔥
嶺一出于闐合而注蒲菖海蒲菖海所謂鹽澤者
也蔥嶺之西旣不說有河于闐之西又水皆西注
意河源爲出於此鹽澤去玉門陽關三百餘里廣
袤三百里其水亭居冬夏不盈耗皆以爲潛行地
中南出於積石爲中國河云而穆天子傳說天子
飮於枝渚之中積石之南河積石名南河則與張
騫所謂南出於積石者又類而學者據經有導河
積石當爲河源豈積石之西河自行地中故禹不

治而導河積石特言施功自積石始亦不說河源
也積石在金城西南龍門在絳州龍門厎柱在西
虢孟津在洛北洛汭在鞏大伾在氾降水在信都
大陸在鉅鹿其地皆可􁕪而水經諸家圖河所道
葢自積石山始西南流又東流入塞過燉煌酒泉
張掖郡南與洮合過安定北地郡北流過朔方郡
西又南流過五原郡南又東流過雲中西河郡東
又南流過上都河東郡西然後乃出龍門而又南
流至於華陰故呂覽說龍門未開河出孟門東大
溢是謂洪水禹鑿龍門始南流也自龍門至潼關
與渭合至鞏與洛合而伊洛瀍澗四水合流所謂
伊洛瀍澗旣入於河也與濟合成皋與沁合武德
乃道黎陽鉅鹿而北播爲九河所謂徒駭太史馬
頰覆釜胡蘇簡潔鈎盤鬲津者也此九河者廢滋
久獨漢成帝時許商上書言古記九河之名有徒
駭胡蘇鬲津今在成平東光鬲界中自鬲津以北
至徒駭間相遠百里後世因謂許商言三河三縣
則徒駭在成平胡蘇在東光鬲津在鬲縣可知以

爾雅之次考焉則徒駭最北鬲津最南而六枝者
包其間然鄭康成謂九河齊桓公塞之同爲一河
齊居東信如康成言塞其八枝以拓地則自桓公
而來河所行葢獨徒駭矣而太史公班固又皆稱
禹以謂河所從來者高水湍悍難以行平地數爲
敗乃釃二渠以引其河一貝丘一漯川北載之高
地過洚水至於大陸播爲九河同爲逆河入於勃
海二渠於禹貢無見不知太史公班固何從言之
島夷皮服夾右碣石入於河島夷海曲碣石海畔
山夾山之右泝而入河以達冀州則禹時河入海
葢在碣石也地理志碣石在北平驪城縣西南計
勃海北距碣石五百餘里而河入勃海葢漢武帝
元光三年河徙東郡所更注也而言禹時河入勃
海何哉周定王五年河始徙見於周譜班固言之
又秦攻魏決河灌其都決處遂大不可復補去古
逾遠移徙難得而考而言禹釃二渠又何哉孟子
曰禹之治水水之道也歷三代無患以此自滎陽
下引河東南爲鴻溝以通宋鄭陳蔡曹衞濟汝淮

泗會於楚而禹功旣微齊與趙魏因河爲境而隄
防􁋚興弛障谷之禁以鄰國爲壑鑿一孔開百竅
如甕敝漏漸以不補則後世河數爲敗非天時也
漢而下井源益煩以漕以漑甘利而昧害東滙西
引河用屢窘使不得一日安流則狂怒衍溢亦固
其理摭其著者言之武帝時鄭當時引渭穿渠起
長安旁南山下至河番係引河漑汾陰蒲坂下自
是之後朔方西河河西酒泉皆引河及川谷以漑
矣宣帝地節中郭昌使行河北曲三所復穿渠直
東魏正始中亦穿廣漕渠引河入汴晉太始中亦
鑿陜南山決河注洛隋仁壽中亦塹自龍門厎臨
淸關度河大業中復開通濟渠永濟渠以引榖洛
沁水開元中避三門之峻亦北鑿石渠至它川谷
頗引以漑漕而亂水之理助河爲敗者往往而有
始自漢興三十有九年孝文時決酸棗東潰金堤
於時東都雖大興卒塞之而河之爲患因浸尋滋
甚元光中徙頓丘東南注勃海決瓠子東南注鉅
野元封中決館陶分爲屯氏河永光中決淸河靈

鳴犢口建始中決館陶東郡金堤又決平源入濟
南千椉建國三年決魏郡貞觀中壞陜州河北縣
毁河陽中潬開元中決博州棣州大和中決棣州
開成中決鄭滑乾寧中圯滑州其餘隄防人力所
不備若大雨霖漂壞郡縣病人民至不可勝紀陵
夷五代以迄宋興歲屢敗其患非一朝一夕之故
也戰國及秦用兵不遑暇事河而元光中再決二
十餘年比塞輒復圯興役最大瓠子之歌其詞哀
焉今考之武帝時至於王莽言河利害大槩十五
家其言非忠而近似者一其甚疎者一其不切者
一其害焉者一其一時或利或害者二其可行無
害者十而十者之論其詳者曰賈氏竊以謂漢治
河盡此故備論之始決瓠子田蚡奉邑食鄃鄃居
河北河決而南則鄃無水災言於上曰江河之決
皆天事未易以人力彊塞之蚡要以爲食鄃計無
意國事而其言未易以人力彊塞者良可用此言
非忠而近似者一也齊人延年言河出崑崙經中
國注勃海此其地勢西北高而東南下也可按地
圖開大河上領出之胡中如此則關東長無水災
北邊不憂匈奴延年議閎大然㱕於狂悖且有天
地則有此河其行流有域禹不能改而延年欲改
之此甚疎者一也谷永言河中國之經瀆聖王興
則出圖書王道廢則竭絕今潰溢橫流漂沒陵阜
異之大者也修政以應之災變自除王者孰不欲
奉天理物然天時人事其應豈皆若符節堯猶有
九年之患禹猶有四載之勤堯禹豈不知修政以
應之哉此不切者一也楊焉言從河上下患厎柱
隘可鐫廣之上從其言鐫之裁沒水中不能去而
令水益湍怒爲害甚於故是歲渤海淸河信都灌
縣邑三十一禹治水葢亦鑿龍門披山通道至不
可勝言厎柱豈不可鐫而焉無其術故壅閼爲敗
此害焉者一也郭昌使行河北曲三所水流之勢
皆斜直貝丘恐水盛隄防不能禦乃更穿渠直東
民便安之後三歲河水更從故弟二曲間復斜直
貝丘百姓寒心孫禁以謂可決平原金堤間通大
河令入故篤馬河至海五百餘里水道浚利又乾

三郡水地得美田省吏卒治隄救水二者其言異
而大槩利害雜故爲說同郭昌渠始通利後不便
較然可知篤馬河在九河南失水之迹然以舒民
財力爲便此或利或害者二也自㫺之患以故道
之湮與隄防揵菑與河爭勝負故凡言分河救水
怒與觀水勢復禹之舊無與水爭地者其言皆可
用無害馮逡爲淸河都尉言郡承河下流土壤輕
脆易傷頃所以闊無大害者以屯氏河通兩川分
爲流也今獨一川兼受數河之任雖高增隄防終
不能泄屯氏河新絕未久又其口所居高於以分
殺水勢道里便宜可復浚以助大河泄㬥水屯氏
河北塞宣房北決所爲東北經魏郡信都渤海入
海葢近禹故道㑹許商白不用後果復決館陶李
尋解光言隂氣盛則水爲之長故一日之間晝減
夜增江河滿溢所謂水不潤下雖常於卑下之地
猶日月變見於朔望明天道有因而作也可且勿
塞以觀水勢河欲居之當稍自成川跳出沙土然
後順天心而圖之必有成功而用財力寡尋光要

近於陰陽之學而其言觀水勢所欲居則易爲功
豈可易哉張戎言河水重濁號爲一石水而六斗
泥今民皆引河渭水川水以漑田春夏乾燥少水
時也故使河流遟貯淤而稍淺雨多水㬥至則溢
決而國家數隄塞之稍益高於平地猶築垣而居
水也可各順從其性勿復灌漑則百川流行水道
自利矣灌漑有不應導而導隄防有不應塞而塞
戎之言可謂近古許商說古記九河之名有徒駭
胡蘇鬲津今見在成平東光鬲界中自鬲津以北
至徒駭間相去三百餘里今河雖數移徙不離此
域商明算計能商功利且當是時三河者庶計可
索惜乎其事不究也韓牧以謂可略於禹貢九河
處穿之縱不能爲九但爲四五宜有益王橫言河
入勃海勃海地高於韓牧所欲穿處往者天常連
雨東北風九河之地已爲海所漸矣禹之行河水
本隨西山下東北去周譜云定王五年河徙則今
所行非禹之所穿也使緣西山足椉高地而東北
入海乃無水災牧橫亦皆欲求禹之舊求禹之舊

固無不可而歲久難識迄於今河移徙無常處自
馮逡李尋解光張戎許商韓牧王橫七人雖議各
不同而要之逡欲殺水怒尋光欲觀水勢戎欲順
水之性商牧欲求禹之迹橫欲使緣西山東北入
海故其言皆近而橫與平當關竝賈氏之上策不
獨在漢事雖施之方今大較不能改也平當言九
河皆塡滅按經義治水有決河深川而無隄防壅
塞之文河從魏郡以東北多溢決水迹難以分明
宜博求能濬川疏河者夫決百川距海濬甽澮距
川見於書且水因地以制流故在易地上有水比
水行地上乃有隄防隄防之法爲不得已平當可
謂能知經矣關竝河決率嘗於平原東郡左右其
地形下而土疏惡聞禹治河時本空此地以謂水
猥盛則放溢少稍自索雖時異處猶不能離此上
古難識近察秦漢以來河決曹衞之域其南北不
過百八十里者皆空此地勿以爲官亭民舍而已
夫水所欲居人固不能奪始宅之河又盪去歲如
是曾不愛獨愛百八十里哉關竝可謂能知務矣
至賈氏之上策不欲與水爭地葢與平當關竝之
論合其言曰古者立國居民疆理土地必遺川澤
之分度水勢所不及使秋水多得有所休息左右
遊波寛緩而不迫夫土之有川猶人之有口也治
土而防其川猶止兒啼而塞其口豈不遽止然其
死可立而待也故曰善爲川者決之使道善爲民
者宣之使言葢隄防之作近起戰國齊與趙魏以
河爲境齊作隄去河二十五里趙魏亦爲隄防去
河二十五里雖非其正水尚有所遊盪今隄防陿
者去水數百步遠者數里迫隘如此不得安息令
行上策徙冀州之民當水衝者決黎陽遮害亭放
河使北入海西薄太山東薄金堤埶不能遠泛期
月而定且以大漢方制萬里豈其與水爭咫尺之
地哉此功一立河定民安千載無患故謂之上策
自禹迹廢由漢至宋興千有餘年河決自黎陽而
下遠者數百里近者數十里間耳故賈氏言徙冀
州之民當水衝者決黎陽遮害亭放河使北入海
西薄太山東薄金堤勢不能遠泛以今形勢所直

􁕪之猶是竊以謂賈氏之策不獨在漢事雖施諸
方今爲久遠慮不能加者如此至難者曰若如此
敗壞城郭田廬塜墓以萬數百姓怨恨葢賈氏亦
能言矣以禹治水山陵當路者毁之故鑿龍門闢
伊闕折厎柱破碣石墮斷天地之性至城郭田廬
塚墓此乃人功所造何足言也又以謂瀕河十郡
治隄歲費且萬萬及其大決所殘無數如出數年
治河之費以業所徙之民宜亦便利自馮逡至賈
氏十家􁕪之漢事與方今其言皆可行而無害然
卽目前之安舒歲月之力則諸家者皆能道若夫
始難而終易暫勞而永逸則王橫賈氏西山黎陽
之議於今猶上策至賈氏中策言多穿漕渠下策
言隄防葢無足道者㫺晁錯議削六國天下皆曰
晁錯愚然漢卒無禍賴錯發之夫必有大害然後
有大利西山黎陽何以異此雖然此可謂智者道
難爲流俗言也晉魏迄唐至五季言水利者不乏
無著見者獨唐賈眈嘗繪布隴西且載河所經受
爲圖上之亦不及治河也祖宗深憫河患治遙隄

置使置判官開分水河爲斗門開減水河在乾德
二年三年太平興國七年淳化四年景德四年其
事詳於國史而開寶五年詔澶衞數州霖雨荐降
洪河爲患每閱夏書所載但言導河隨山濬川未
聞力制湍流廣營高岸自戰國專利堙塞故道小
以妨大私而害公九河之制遂隳歷代之患未弭
凡縉紳多士草澤之倫有素習河渠之書深知疏
導之策若爲經久可免重勞竝詣闕上書附驛以
聞深惟開寶詔書最爲近古聖謀遠覽慮河之意
允出上策而天下未有應者豈所謂爲政善因禍
而成福轉敗而爲功若管仲才者世固鮮哉其後
景德中李垂上導河書言今魏縣之左河勢東折
不如書說北至於大陸又忘其迹葢周末失道爲
衡漳所湮矣而漢志禹所釃二渠曰東爲漯川者
乃今泉源赤河曰北出貝丘者乃今王莽故瀆而
漢塞宣房所行二渠葢獨漯川其一則漢決之起
觀城入蒲臺所謂武河者也貝王莽時旣空而澶
滑比多壞者以地平不固故欲河出大伾上防太

行三山之間起大伾西南八十餘里曹魏所開枋
頭河之東引河北行微東挾御河通王莽故瀆北
經淸豐大名之西歷洹水東館陶南而北合赤河
以通於海起大伾合赤河葢五百七十里兩厓倍
之爲一千一百四十里去岡麓古障八百四十里
治新防三百里爲用力寡大槩近漢王橫欲緣西
山足椉高地而東北入海者其說九河故迹皆在
平原而下獨簡河亡則與許商王橫之說異然垂
之議以謂河患率在澶滑未至九河則已決矣九
河奚利哉又欲自白馬派河爲六以助殺水怒則
與賈氏議多穿漕渠者頗類事下任中正等中正
等言垂所述自禹至漢河所流行甚詳其言起白
馬派爲六者河湍激難制其勢或合而一恐不能
各從所導借使必爲六是有六河口也隄防之功
爲難於是垂議寢後用事者往往言水利以其無
大改更不皆載獨載孫民先奏民先奏曰竊觀舊
河兩厓間相去數十里而河流常薄西岸以此知
東地形高而河欲西遷之驗也今魏恩冀之西相

邢洛之東皆古陂地斥鹵東西二三十里南北數
百里其西薄西山其東薄金隄其中地形下隱如
故渠比河決及御河漳水溢皆合流其間以謂是
葢降水大陸故迹可決王供水衝使河行此地過
乾寧合獨流口以入於海民先議河大較與李垂
不異世多言垂民先議爲近又比歲卒潰小吳而
澶淵東故渠遂竭河果自淸豐大名西派爲三四
乃東北注髣髴如垂民先所欲導云至漢王延世
之徒事塞河三旬立塞世皆以爲才竊謂猶救火
家以焦頭爛額見客者故不記與夫計向背度緩
急版築茭薪水工河卒歲儲月積增卑倍薄凡河
之近務則有司存

濟北晁先生雞肋集卷第二十六
濟北晁先生雞肋集目錄
　第二十七卷
　　雜著
　　　五行說
　　　齊物論
　　　學說
　　　勤說
　　　儆陋
　　　烏戒

濟北晁先生雞肋集目錄(終)
濟北晁先生雞肋集卷第二十七
　雜著
　　五行說
洪範初一曰五行金木水火土而已何以爲十哉
易曰天一地二天三地四天五地六天七地八天
九地十水生天一成地六火生地二成天七木生
天三成地八金生地四成天九土生天五成地十
去其生成之數以言則其嬴皆五五土也物非土
不育故太玄曰中和莫盛於五故稼穡作甘五之

所生十之所成也生於陽者成於陰生於耦者成
於奇一三五七九皆乾之竒也二四六八十皆坤
之耦也天地父母也金木水火土天地之五子也
天有此五氣故爲天五行地有此五氣故爲地五
行故一三五七九天之五氣也二四六八十地之
五氣也五位相得而各有合故其辨則十其合則
五潤下作醎炎上作苦曲直作酸從革作辛稼穡
作甘合四方中央而五位定由是大撓以生甲子
容成以生曆黃帝以迎日推策堯以閏月定四時
成歲辛壬癸甲甲子之見於經者也陰陽家流不
見於經日官居經以厎日日御不失日以授百官
於朝此陰陽家流之見於傳者也故太史公曰因
之列於九流記曰播五行於四時或謂支幹配合
以言吉凶起於唐呂才五行甲子自堯舜有之物
生皆受氣於五行陰陽相摩八卦相盪五氣之自
然盈虛消息孰能逃之才能用此以推之非起於
才也自五行之爲物皆合陰陽冲氣而生坎水也
而含陽离火也而含陰故有陰中之陽陽中之陰

十日之有剛柔猶陰陽之有老少也有老陽又有
少陽有老陰又有少陰故甲乙皆木丙丁同火庚
辛咸金壬癸俱水而戊巳偕土也是五位相得而
各有合也朞三百六旬有六日者一晝一夜然後
成一日一盈一虧然後成一月故卽太陽之日以
名百刻之日卽太陰之月以名三十日之月假令
合璧起於牽牛十一月爲正行周之時也則子丑
寅爲春卯辰巳爲夏午未申爲秋酉戌亥爲冬然
而孔子曰行夏之時夏正人統授人時從聖人爲
正故寅卯辰爲春巳午未爲夏申酉戌爲秋亥子
丑爲冬以一日爲歲則夜半子陽生冬至之象也
日南午陰生夏至之象也甲至癸十日也子至亥
十二辰也十日所以爲五行也十二辰所以爲四
時也播五行於四時故陰陽之運無竆如易之六
十四卦終之以未濟周而復始旋相爲六十日日
辰易位而納音之說生焉然而子丑一定之位也
甲乙循環之氣也是其所謂播之於此者也十二
辰之於晝夜四時晦明寒暑一定而不可亂也播

甲乙於子丑周則復起丙丁播丙丁於子丑周則
復起戊巳辰有定而日惟新惟新者猶人也一定
者猶位也譬日於百官之人譬辰於百官之位各
以其剛柔緩急施設於事皆其人之所爲無人而
虛其位位能自爲哉以此人居此位然後有此事
以彼人居彼位則事亦如彼故人得位而爲事猶
日得辰而生納音也日者人也辰者位也納音者
此人此位所成之事也故觀吉凶者日爲事之主
納音爲事之成皆日之所爲待位以行之而觀成
於納音如是甲子爲木人而不爲金人所謂天元
一氣五行所播之氣本盛衰觀此而納音者要其
成耳珞琭子所謂天元一氣定侯伯之遷榮觀貴
賤有無必以氣要行事成敗則以納音尊吉卑凶
是其本說而或者專用納音故時差也五星則五
行之氣也二十八舍卽四時之位也播五行於四
時猶之運五星於二十八舍也角至箕東方之㝛
也春也斗至壁北方之㝛也冬也奎至參西方之
㝛也秋也井至軫南方之㝛也夏也五星之好廟

猶十日之盛德各有在也播五行於四時運五星
於二十八舍五行逢其用事猶五星得其所樂處
也吉凶可知也播而無竆運而不已五行反其所
用事五星悖其所樂居則其凶可知大略如此參
之以其氣運合會吉而凶凶而吉上下無常猶之
易爻不可爲典要珞琭所謂妙在識其通變拙說
由神也然亦以五星爲人二十八舍爲位以此星
居此舍以彼星居彼舍而災祥易矣是星能爲之
也非舍能爲之也然由此而有逆順所成災祥各
殊猶之納音之所成也亦不同然旣曰十日合而
爲五行而氣之老少日之剛柔判然異用至於五
星則五而已不爲十也何以合之曰五氣以剛柔
爲十日五星以逆順爲十用就術之一論之克我
者爲官鬼夫克我者一氣也乃或好而爲官或惡
而爲鬼則陰陽相求而言耳夫陽之所求者陰也
陰之所求者陽也陰而得陽陽而得陰則爲咸常
夫婦相感以通相與以久也陽而逢陽陰而逢陰
則爲二女同居其志不相得曰睽是易之義也陰

陽之性也故十日以陰幹克陽陽幹克陰則天地
相合以降甘露如水得土而有防範金得火而成
方圓雖克也相得而不相勝故更爲用若以陽幹
克陽陰幹克陰則志敵而力抗則兩雄必爭二主
必危如一勺水之少土盛則堙一鈞金之輕火熾
則飛此其常理也如甲陽木之得辛陰乙陰木之
得庚陽故夫婦爲用若甲而遇庚乙而遇辛則爲
志敵而力抗然甲彊而庚弱乙盛而辛衰則雖鬼
不能爲之災猶之捧土不可以塞盟津不勝故也
雖金亦然故論其常欲以陰陽之相求不欲其陽
陽陰陰之相敵通其變則陽爲陽助陰爲陰益千
變萬化而未始有極也故五星之逆順似之術曰
金木相逢極爲美土火二星爲惡曜是以其常也
然而金木豈不可以爲殃土火豈不可以爲祥水
亦然也順則水爲飮爲漿漑田畮浮舟航逆則墊
溺金爲鍾鐸爲槃盂反則刀劎鼎鑊誅木爲宮室
爲舟車反則與桎梏棺柩俱土生用於稼穡果蔬
死用於墳墓覆壓之虞火生用於烹飪爟燎死用

於災其室燔其軀以五物而反之於逆順是五星
猶十日視其好惡而變化隨之陳昉所載陰陽四
時有若干神者隨六十日而運各有其次亦有吉
凶或曰實無至此之虛也善者習五行之精華氣
惡者皆五行之繆盭氣其理或然記言天地之仁
氣義氣溫厚氣嚴凝氣亦各有方易言帝出乎震
成言乎艮亦各有位啟閉生殺隨之術家之神位
理出於此然經簡而術繁繁用則疎簡用則密記
之說易之義皆在矣
　　齊物論
此篇論齊物然物之理齊而情故自彼是莫得其
隅而要之以天地之一指萬物一馬而後物無彼
是道泯乎無成虧矣莛楹厲施極異而皆同故言
唯達者知通爲一通爲一則不齊之論近不用也
然而衆理相承彼是未始不用聖人欲泯用之迹
故爲是不用而寓諸庸寓諸庸則我雖不用而物
量無竆默然而自用殊施而各得若此通矣故曰
用也者通也通也者得也適得而幾矣不用則理

阻而不通故用爲通通則物各得其理故通爲得
得則各適其所而盡矣故適爲幾而聖人非有心
爲之也特因物之自庸也故曰因是以有成與虧
故昭氏之鼓琴也無成與虧昭氏之不鼓琴也猶
之七竅未鑿而渾沌不死也過此以往則反乎無
物其爲無成虧也至矣故師曠之杖策也惠子之
據梧也皆爲者敗之也皆非所明而明之也故雖
竭其智而理終不可竆謂之堅白同異名實之辨
若此其察矣然要於不察而以昧終其爲滑疑也
不甚矣乎若夫天地雖大要之一指萬物雖多要
之一馬一指一馬爲論省矣則雖衆理相承默用
而常通尚安有滑疑之耀者哉然其始也恢詭譎
怪未通乎一故有滑者焉有疑者焉無滑無疑則
其際㝠㝠昧而不耀有滑有疑則長短之相形前
後之相隨不昧而耀矣耀也者明也而此非明也
以夫衆理之相椉也滑亂而疑似反以炫聖人聖
人欲爲人解紛而辨惑則嘗圖之矣故曰滑疑之
耀聖人之所圖也物之情不齊而其理齊聖人竆
理衆人役情聖人欲反情之異合理之同所以圖
滑疑之耀使無疑無滑而泯乎㝠㝠者莫要於此
矣故重言爲是不用而寓諸庸此之詣以明然則
聖人泯用之跡而物未始不用無意於明物而物
常自此明故曰此之謂以明也若昭氏師曠惠子
者知盡於此以非所明而明之祗以爲昧非此之
謂以明也故曰三子之知幾乎猶曰知盡於此而
終不足以明也幾盡也猶幾希也然非夫以道泛
觀而備萬物之應則以不齊齊其齊也不齊乃若
莊周則以齊不齊其不齊也齊矣而猶以爲未也
故又曰今有言於此不知其與是類乎其與是不
類乎類與不類相與爲類則與彼無異矣夫類則
齊不類則不齊類與不類相與爲類則齊與不齊
相與爲齊夫有所謂齊有所謂不齊則與彼誠何
以異哉故推而上之極於物之無曰有未始有夫
未始有無者此要言無物無物則無齊矣推而下
之竆於物之有曰自無適有以至於三而况自有
適有乎此要言有物有物則有不齊矣故於是重

言無適也因是巳因是巳者葢齊物之要論盡此
矣何以知其盡此也曰以因因則無適也故入之
爲無非或使之無也因是以出之爲有非或使之
有也因是巳夫號物之數自一至萬遠矣夫無未
始適有何以自一而語萬有未始適無何以自萬
而語一之二者泯而無物無物而無齊矣雖然非
刳心喪我不能觀物而知無故此篇始之以南郭
子綦之喪我而齊物之論開非觀物同我不能知
化而竆有故終之以不知周之爲蝴蜨蝴蜨之爲
周而齊物之論閉
　　學說
學不可已惟知之然後能好之記曰雖有嘉肴弗
食不知其旨也雖有至道弗學不知其善也而孟
子亦曰理義之悅我心猶芻豢之悅我口葢飮食
旦旦之所須故譬學於飮食爲最易知然猶曰人
莫不飮食鮮能知味也天下豈有不習而能察者
哉㫺野人有甘葈莖芹萍子者對鄕豪稱之取而
嘗焉蜇口而慘腹夫口腹人所同也而野人至甘

人之所不甘此非未嘗知甘所謂甘者而以夫巳
甘謂人甘者止此哉至於百工衆技皆學也下至
跳劎弄丸緣竿踏索旣爲之終身不得已非特利
所在也習而知其味故樂也若廼對君子稱之則
如野人之甘葈莖芹萍子其於不足味也不特慘
蜇而後方知之也故嘉肴世皆知其旨必食者而
後益知其爲㫖至道世皆知其善必學者而後益
知其爲善曰聞而知其旨且善者意之也或曰道
之出口淡乎其無味而飲食人所甘似不類夫以
人之所甘者弗食猶不知其旨而道又淡而難好
則不知者不其愈多乎然終猶是也病弗學耳學
而入之安知其淡乎大觀四年四月旦日書付姪
公秉俾以語諸小道云
　　勤說送甥李師藺游學
道無勤物無不勤夫旣謂之物矣物必有所事有
所事必勤故物莫大於天地其次曰人而三者同
以才稱才之爲言物量之所能也能必有所事故
天有四時地載神氣皆謂之無非敎無非敎者有

所事也日月如爭其所乎雲者爲雨乎雨者爲雲
乎意者其有機緘而不能已耶其有所運轉而不
能自止耶則天地之事亦勤矣人見其四時行百
物生也以謂天地未嘗勤焉不知夫有道焉範圍
乎其外莫或使之日夜以造偲偲然若有與之計
其期而不得暇者是能成千歲之積而開萬化之
原人以其才參諸天地有誠焉㝠極於道不息而
善成古之聖賢惟孔子顔淵能知此故孔子之語
子貢而曰生無所息顔淵之贊孔子而曰欲罷不
能夫以有涯逐無涯必墯故欲罷而願息皆人之
情也然回非不欲罷而曰不能罷賜非不願息而
曰息無所夫求斯須之晝至於念兹之隙其暫無
幾也猶曰不能而無所此非有所畏慕勉彊而驅
之也性不能已也是天地人之所以均不能無事
而皆勤也雖然天地以無心莫之爲而爲故久人
以有心知而爲之故怠嘗試語怠之所從起譬道
爲萬里塗而以勤爲馬繕性之始如適舉趾其弛
於負檐未知其以曷月止斯殆已故欲從事于此

必自夫誠其意者始焉夫人何可以確然隤然如
天地之無心而常運能誠其意則幾矣誠者非義
襲而取之也閑其邪則存嘗又請實之以誠爲我
我欲至於萬里孰禦之哉以其孰禦之者爲策以
臨馬不至於萬里馬終日躞蹀而不得止􁏷不怠
故能久久則疑於神矣聖人之事業所以弊天地
而疑於神則自其孰禦之者積之耳雖然此亦非
聖人獨能之也百工之賤預能焉承蜩者猶掇之
也夫豈惟其精之至自五六月纍垸二而不墜至
於纍三而不墜至於纍五而不墜則其勤之積可
知已而世不知者方且曰勤者事也道無所用勤
其知者則將曰事者勤也天地不能無事而况於
學者乎余甥師藺年少而彊文采曄然其所學又
中庸也故告以其無息者自誠其意始而余老矣
不復能自彊猶樂以靜觀動日出而開吾牖以臨
交衢之内四民亹亹各各以其業趣利鳥嚶翔而
獸嗥騖意各有所隷蜂螘之至細迕行旁逝營宅
室而競食事亦維以卒歲至於物之無情者山日

夜出雲流水之不停甲拆而勾申木不崇朝而其
華敷榮竝行若爭小積而大盈而天地乃司其成
功及其至也皆日損於是以觀復而見天地之心
則萬物何莫猶斯道謂道無勤道亦未嘗息也而
其勤見於天地天地亦未嘗勤也而其勤見於萬
物萬物各以其勤自成而天地終其功故成能者
爲聖人學之積􁏷是師藺勉之
　　儆陋有覩於其里而自儆也且以儆其子及
　　甥姪焉
子欲居九夷或曰陋如之何子曰君子居之何陋
之有吾非君子安能不顧蠻貊之陋而欲居居之
不唯不能革彼陋吾未免於陋也里仁爲美擇不
處仁焉得智吾非智者安能知里之不仁而擇處
處之不惟不能遷彼之不仁吾未免於不仁也與
君子游苾乎如入芝蘭之室久而不聞則與之化
矣與小人游膩乎如入鮑魚之肆久而不聞則與
之化矣吾不幸遠君子而近小人近之不惟不能
洗彼膩吾未免於膩也一薰一蕕十年猶有其臭

吾薰也蕕尚能臭之吾惡夫久而不聞也不惟不
能薰彼蕕吾未免於蕕也四累者吾憂之見賢􁈖
齊焉見不賢而内自省也壤陋里不仁鮑漬蕕與
藂也引領而望夫安得賢者而齊之而不賢者乃
日夜相與輩而詠且游乎吾之邦囂塵雜起千變
萬化在人目前苟見此而恥者炟然肺熱濈然顙
泚而内自省曰吾不幸無乃類之其庶乎居與之
同里出與之同闀吾不能捨以逃也使跡近而心
逺焉雖不得賢者而齊之日儆此亦賢已尹鐸為
趙鞅戒晉陽之辱而不墮其壘培又增之鞅怒郵
無正曰委土可以爲師保何爲不增夫里無仁賢
則􁈖吾一日之嘗辱焉如晉陽之委土非耳目能
言之類也修而存之如見叅於前倚於衡也亦可
以爲吾師何必師人
　　烏戒(語居鄕挍中安期少行四方道關中所/余初偕鄕書時有水丘安期者以講論)
(烏戒時年二十矣/見如此余以其說作)
烏於禽甚黠伺人音色小異輒去不畱非彈射所
能得也關中民狃烏黠以爲物無不以其黠見得

則之野設餅食楮錢哭冢間若祭者然哭竟裂錢
棄餠而去烏則爭下啄啄且盡哭者已立他冢裂
錢棄餠如初烏雖黠不疑其誘也益鳴搏爭食至
三四皆飛從之稍狎迫於網因舉而獲焉今夫世
之人自謂智足以周身而不知禍藏於所伏者幾
何其不見賣於哭者哉亦或不知周身之術而以
愚觸死則其爲智曾不若是烏之能靈於彈射也
韓非作說難卒以說難死於秦天下哀其以智死
楚人不知沐猴而謂人沐猴天下哀其以愚死是
兩人者其爲智愚則異而其於取死則同矣寗武
子邦有道則智邦無道則愚智愚觀時而動禍其
可及哉

濟北晁先生雞肋集卷第二十七
濟北晁先生雞肋集目錄
　第二十八卷
　　雜著
　　　賔主辯
　　　諱辯
　　　話述
　　　七述
　　　醫言

濟北晁先生雞肋集目錄(終)
濟北晁先生雞肋集卷第二十八
　雜著
　　賔主辯
晁子既摭陶子㱕去來辭以名其居而記之自以
聞道歴年而為潛不足中慙而疑隐几去智則方
寸之地廓然其虚若兩丈夫為主與賔巾裾而坐
廬賔曰子道與吾殊而多謂子類余豈其然乎凡
子以躁樂吾静隘恱吾和子人之放也而多謂與
我自放者同科我遺夫世者已盡子縁於物者尚

多而子賔賔焉以從我奈何主人曰萬物聚閭千
古竝塗然求諸其間天地異職父子殊面莫大且
親而相因以判今賔方欲合兩人為一體則物我
蠭起不可得而止賔不通之則自賔之身十指長
短兩目大小肝膽共絡而楚越畫界也况賔出千
載之上我起千載之下别族離居所遭異者而賔
乃斬然為間方且病我之浮氣獨不傷賔之大同
乎賔自揣心日化年改壯異幼時老乖壯日今是
昨非前棄後拾使賔自操且不可得葢孔子聖人
猶六十化智如惠子徒觀其勤未知其謝賔如通
之則齊嬰公扈離立易心夢為魚鳥可與飛沈况
我欲遵子若是其賔賔者耶如賔之詞委心去畱
椉化㱕盡化乃所過胡可以吝我之慕賔亦以是
近躁静隘和曰情非性人放自放非故曰命極則
俱極進則皆進賔遺夫世者雖盡而猶多我縁於
物者雖多而必盡則又胡可以賔之既瘳而傲我
之方病也水既蛻地氣又蛻水吾方解我之不然
而經賔之所以則我既化矣雖六十改未知為數

也且物固以其近相慕㫺伯宗人言其似楊父則
懌桓溫婢以為類劉琨則忻夫楊父劉琨徇權殞
身而夸者慕焉恐不得鄰前輿既覆後轍不逡彼
皆炫智而鬬力角驅而競犇故彊弱斯在而勝負
可論也今我與賔既已俱出乎忘我之境而同塞
乎累物之門得失安在是非奚存哉賔獨不聞魯
男子之拒託宿者乎嫠曰子胡不若桺下惠男子
曰桺下惠固可吾固不可吾將以吾之不可學桺
下惠之可而孔子以謂學桺下惠者多矣然未有
似於斯人今欲使我如賔解組長違我則不可可
在佚身賔則猶我譬魯男子審已故其為桺下惠
也不以其同而以異及其至焉一也可不可安寄
賔亦奚以知我不與賔同至於葛天氏之地以謂
何如於是賔唯而起主人送之不離席則霍然若
寤廼書之記後
　　諱辯
禮不諱嫌名二名不偏諱孔子之母名徴在言在
不言徴言徴不言在補之先君子二名禮不偏諱
者也單舉則於禮無怍矣而世皆偏諱厚於古不
敢變也若嫌則後世亦有不諱者矣漢和帝名肈
不改京兆郡魏武帝名操而其子植詩云脩坂造
雲日肈非兆造非操也唐韓愈非薄於親者作諱
辯抵諱嫌者曰父名仁子不得為人乎義盡此矣
然周人以諱事神亦惡夫音之斥也甥輩讀有若
酉者斯可矣
　　話述
晁子嘗曰至人鶉居而鷇食鷇無常居鷇仰物食
我竆殆似之蚍蜉集其枯螟宛轉于塗而我不廬
開口待餔廼不如彼鳬有喙則腴其妻曰水舟而
陸車乎憎里巷而愛歧陌乎今日越而㫺者燕乎
雲忽忽乎萍不止乎大章盧敖歩八極乎荒土功
乎負羈紲乎孔不暖乎墨不黔乎無乃蠏蛫蚿足
躁不一乎陽鳥鷾鴯氣則移乎敗瓦墁乎長鋏摡
乎匍匐往三咽乎人蓐食而媪見哀乎東郭穢而
中庭泣乎貿貿來乎額額然伏乎西山餓乎雉噫
徙乎無乃侏儒瞽師困慰禄乎豢豕犬羊犧餼養
乎凡子行人間何以請擇事晁子曰唯既而曰龜
笑不知我知之乎適可則可我不可乎其妻曰唯
舍然大笑
　　七述(七嵗/時年十)
予嘗獲侍於蘇公蘇公為予道杭之山川人物雄
秀竒麗夸靡饒阜名不能殫者且稱枚椉曹植七
發七啟之文以謂引物連類能究情狀退而深思
倣其事為七述意者述公之言而非作也睂山先
生懐道含光陸沈於俗日與嵇阮賦詩飲酒談笑
自足泊然若將終身焉於是潁川孺子聞而往從
之躡屐擔簦破衣踵門及階而止望帷而稱曰不
敏聞先生之誼敢待于下風先生矍然驚曰孺子
來吾惡夫世人之保我也久矣而不能使人之無
我保則戶外之屐滿焉將命歟吾無所逃此雖然
孺子何爲者也孺子曰幼而多治長而屢竆遭先
生乎齟齬之塗陪先生乎寂寥之事樂先生之所
爲樂者以白吾首其巳乎先生啞然笑曰孺子上
吾以樂而未嘗無以樂者順也羈旅于吾有時矣
二千里邑居牧聚蟻合蜂起髙城附之如帶繞指
隐以為脊折以為尾因河塹華不足方比方城漢
水胡敢競美當㫺夫差之盛時内姑蘇以為心腹
而外城此以為身革車千椉甲士萬人粟支十年
帛散千屯洒汗成雨連衽成雲乃有大夫伯嚭行
人伍貟之徒通其謀將軍孫武公子夫槩之徒用
其衆嘗以國政之閒發徒截江命習戰事於是張
翠羽之葢靡魚須之斿揚鵞足之楫曵龍尾之舟
凌鱣黿之車戲賁獲之儔飄鼓吹乎下風隘戈矛

乎上游乍往乍還乍後乍先若亂而若聨乍止乍
馳乍合乍離迭唱而迭隨驚鮫人立馮夷清江忽
兮怒濤飇風為之揚歧怠而即次食具樂作三軍
皆賀響震山壑其彊如此故姑蘇恃以為南蔽而
能驅唐蔡蹂齊魯侵尋乎百粤隳突乎三楚栖句
踐乎竆山鞭平王乎頹墓此亦天下之形勝也孺
子欲聞乎孺子曰西河中流衞客之所能諫秦險
百二亭長之所能入願先生廢此而語它
先生曰呉越之有東南也實國于杭而杭呉越之
大都也宫室之麗猶有存者其始也削山填谷叩
石墾陸蹷林誅樾擢篠夷竹旋縁阿丘憑附隈隩
千夫運畚萬役供築増増硜硜坎坎碌碌前呼後
和逺近相屬卑者起之以有餘髙者損之以不足
開曠朗乎䝉宻發瑰竒於潛伏然後工人之材陶
人之瓦水輸陸運屬柁連輠縱横錯落山積其下
其成也翼翼鱗鱗勃鬱輪囷若化若神上據百尺
之巔下俯億尋之津雙闕髙張夐臨康莊門開房
達乍隂乍陽中則複殿重樓砂版金鈎卑髙仰俯

下上明幽峥嶸截嶭鼎峙林列吐吞雲霧虧見日
月宏規偉度古曠今絶旁則曲臺深閨碧檻朱扉
鱗差閾限奕布榱題栱盤白鳯壁戲青猊温風徐
而吹座寒雨沐以霑帷列屋而侍者則妖嬙豓姝
螓首冰膚清矑(盧)素齒既􁋯而都乃服輕袿被華
裳綴珠履楡鳴璫飾鈆英含若芳倩巧笑兮婉清
揚縹緲兮如雛鸞之欲舞逍遥乎如飛雲之欲舉
㜕姍姽嫿婉孌媚嫵流榮發色不可程度羽觴薦
朱顔酡悲激楚妙陽阿詞曰陌上花開游女㱕園
南池北黄鸝飛曲房清閣夜更衣於是聞者恍然
神揚意馳紛紛擾擾惑亂不怡此亦天下之雄觀
殊樂也孺子欲聞乎孺子曰宫居閨處者寒燠之
媒而疾癘之梯也且館娃成而麋鹿游願先生廢
此而語它
先生曰杭故王都俗上工巧家夸人鬬竆麗殫好
紛挐䥘糾晃蕩精皛若八方之民車湊舟㑹角富
而衍寶木則花棃美樅棁柏香檀陽平隂祕外澤
中堅以斬以刋以剞以剜以漆以膠以墨以丹為

床為匭為櫝為几為槃為巨為盂為簋嚴莊之佛
慘烈之神詼怪之鬼頎姣之人塗以鈆英鏤以金
文依以靈山椉以飛雲霞煙霧靄煥爛五采渠輸
陸運投錢競買曽不若母猴木鳶三月而齊一日
而敗衣則紈綾綺綈羅繡縠絺輕明柔纖如玉如
肌竹窗軋軋寒絲手撥春風一夜百花盡發其製
而服也或袍或鞶或紳或綸(鱞)或縁或表或縫或
幱或紫或纁或紺或殷嚴以奉祠䙝以養安薄以
却暑厚以禦寒以錫三軍以賚四國以供耳目之
玩以備土木之飾曽不若竆邊絶漠不紡不絡衣
狐而袖狢寶則璆琳珊瑚碼碯碔砆藥化之玉火
化之珠琉璃之椀水精之盂紅黄白緑磊落滿櫝
北商東賈百金不鬻沙河雨晴月照燈明席張案
設左右煌熒逺而望之奪人目精遺英弃屑籮貯
箱列曽不若宋人之拙三年而一葉於是彫床易
席地之野文衣後弋綈之儉玉杯鄙土鉶之啜此
亦天下之妙工絶巧也孺子欲聞乎孺子曰書云
玩物喪志紂為象箸而箕子歎願先生廢此而語

它
先生曰杭之為州負海帶山葢東南美味之所聚
焉水羞陸品不待賈而足肉則封豲腯豕罝兔畋
麂山狸白額竹犬青尾鶬鵝鸛鶩鶪秃鴻鵾園鷄
池鴨隴雉田鶉陵収水截頭駢尾列磔肩裂趾飛
毛灑血魚則鯔魴鱣鱮鱸鱖鯿鯉黄顙黒脊丹腮
白齒江鱘之醯石首之羮或腊而枯或膾而生白
鰻青鮝黄黿黑蠏鮔魚花蛤車蛾淡菜蛙白肖雞
螺辛類芥鼎調甌餖牛呞狢嘬果則枇杷楊桃橘
櫾柤棃青梅黃柿紫栗烏椑溪菱江蔍田苽湖藕
壤肥水美天下無有冐以黃蜜漬以白醝芳香脆
潔析酲解痾菜則茼蒿茵陳紫蕨青蓴韭畦芋區
茭首芹根藤花羞盤菊葉薦莒薑辛薤淡薺甘筍
苦飰以姑蘇之粳薦以烏程之醴于以和五氣于
以資百體此亦天下食飲之珍也孺子欲聞乎孺
子曰揚雄有云弃常珍而嗜異饌烏覩其識味也
且養身而尚乎味味則愚以聖人爲不如易牙願
先生廢此而語它

先生曰地不滿東南故八紘之水㱕焉水之為物
潤下作鹹溟渤蕩波海門莫緘駸駸脉布溢于江
潭老濞席賚㸑山煑海豫章為舩萬斛更載一舩
所受車數十量黄頭多錢富不可倣士之頑鈍不
恥者皆餌其無厭之賞譬如山深而獸至木茂而
鳥往故能収亾命借厮養連應髙之交合周丘之
黨以北與中國争長則鹽之利也夫鹽者食肴之
將五均賖貸斡在縣官僅法議籠不罅以完大農
給費入助國計官與牢盆世擅其利民有盜鬻則
􁘸(反/徒計)左趾沒入其器此為前古之所制嘗試觀
乎江之濆葭葦不根淺草芸芸斥鹵無垠白花蘚
文百里如雲鹽官千家匪柘匪麻匪漆匪茶規利
乎泥沙蟻封蚓垤積土如截削剥剗刮不漏毛髮
挾攜擔掲十歩一蹶偷趨竊走遺筐弃缶塗闗塞
牖鼎釜雷吼皓然紛葩豐不盈斗姑以漬螺蛤而
適口曽不比夫縣官冶鐵如山析竹為盤熾火以
燔淵壑為乾峥嶸崷崪戍削律兀扶舒蕭勃煙氣
滃出若滅若沒若亾若失乍疑鹽陽之神翳乎與

羣蟲朝飛而蔽天日立呼起諾百夫齊作紛紜揮
霍千竈就涸光芒閃爍璀璨磊落小星迸躍鱗鱗
新倉歛貯堆藏如帛如糧國以是彊神變鬼化刀
貝齊價獨不美夫算菱芰魚蝤之殫細及下者哉
諺曰千金之子不死於市又曰人富而仁義附焉
此先生所以教民知榮辱之時也孺子欲聞乎孺
子曰猗氏之治智賢白圭而不監於道願先生廢
此而語它
先生曰江源所起濫觴之墟泓泓汪汪不漏不虚
放而行之冒於川渠繚繞縈行左挾越右截呉以
散以敷然後淫為大江以東合乎尾閭而潮生焉
古今所論潮者日月伏見之所為也嘗讀沌天之
說曰地浮水中天在水外水之消息坱圠無際一
闔一闢若開天地一呼一吸若出元氣其始來也
若毛若線若帶若練堂堂沓沓合聚離散須臾之
間千化萬變其少進也敲磕鏗􁕡石號木鳴越岸
包陵在谷滿谷在坑滿坑其為氣也或喣或呀或
噫或噦瀰茫湠漫澎濞沸渭澒洞滉漾渤潏滂沛

􁁃澹淋滲潗濈淫泄跳珠湧沬百里紛㑹沃焦蕩
冐汨母陵背縱横絡驛飄忽争逝徐則按行緩則
就隊連氛累祲陽景朝昧周天而旋踰八萬里不
知其所憩於時玄㝠収威海若振吼千溪崒立萬
浦却走絶維推軸神母不守左驅天呉右拂九首
淵客拒扉水夷潛牖江神海豨絶脰傷肘陽侯馬
銜顛蹶前後其為象也則紛紜參差萬頃一迹禹
不能知契不能識承光露怪不復潛匿或駃而蹄
或森而㦸或美而􁉹或張而翼洶湧而奔以沃海
門若土囊風怒驅屯雲辟易而征以擊西陵如井
陘戰酣出竒兵宛兮改容若蓐收素服駕白龍忽
兮當前如㱕墟泛溢浮五山一北一追一僨一起
突然而逝餘勇未已於時呉兒獠工引檣掛席鐃
鳴鼓動去若飛鷁風止雨息江清海碧此潮之大
凡也傳曰上善若水又曰水㡬於道故古之人見
大水必觀善利萬物似仁不畏彊似勇能方能圓
似智萬折必東似信若是者孺子欲聞乎孺子曰
㡬矣先生之所陳五事之上也姑欲聞其深於此

者
先生曰西湖之深北山之幽可舫可舟可巢可樓
與鷗鳥居與鹿豕游漁簑山屐煙雨悠悠寂寥長
往可以忘憂風衫塵袂京洛何求不如西湖瀕不
如北山阿白蘋緑芰紫栢青蘿反裘坐釣散髮行
歌人生安樂孰知其它茫洋以為桺溪盤旋以為
李谷巻軻辯乎三尺之喙擴夷隘乎十圍之腹此
古君子所以藏器于身待時而動也傳曰不怨天
不尤人葢優哉游哉聊以卒嵗若是何如孺子竦
然離席而立曰葢聞逹人不忘身而先利志士不
貪時而後義隐之所尚得全於天也孺子不敏乃
今得聞出處之際敬再拜受教
　　醫言
上醫醫國或曰不然醫曰譬國於身天地乃所寓
之形元氣乃所恃而生堅骨脆肉山石壌墳也中
列五藏五材是營也風雲其衞百川其榮也闔闢
運轉有神欲行也故㫺之論養生者曰抱形以静
神將自正无揺汝精乃可以長生葢天地亦物也

其不壞亦然得一以清寜其析於一成虹而洩藏
祁寒暑雨災害乃生時則有陵鬭隕墜扎癘蟲螟
歷象授時使氣行正不有聖人孰醫國疢以國觀
身理自此知不有聖人人誰則醫譬醫有經黃帝
二典歧伯猶謨浮沈生死帝兪伯都平章於變亦
與氣俱盧鵲秦和王佐可蹈鵲猶伊訓和比虺誥
漢淳于意如說作命說不自言于古其鏡華佗反
經既不得巳敿于礪刃如甘戰誓何異吾醫亦論
其世堯湯水旱國豈無疾稽天焦土要不病粒五
毒所攻痤發中古武砭已甚血流漂杵七雄裂之
五藏用争衡秦縱楚焦腑炭氷衞生匪經民中道
夭至秦㬥蹶氣幷則槁求諸身中一藏彊勝四氣
為㣲一安得競匪淳益漓醫斯用竒黄典歧謨安
所救之鵲觀五㑹和叅天命至佗而極刮脾濯腎
聖有至言代斲傷手世復無佗矧敢佗又佗雖傷
手猶漂杵然時周之命反商之顛過是益狂術亾
不傳大疾始間漢與休息小瘳未復唐用飲食何
世無醫孰曰不知不培其生毒熨妄施曰我術聖

望而知之緒餘帝伯卑鵲和意曰如漢唐又何足
議何異魯連好髙自奇徒稱唐虞顧未知之鵲和
得嗤他何足議矧無佗術廼行佗事季良三醫一
論其天不為何敗其平自然曷不卑之無甚髙論
秦病可言釋之為近國有常治治不以智若烹小
鮮時治之理生有常經亦不可擾損石益榖時醫
近効滋彰法令盜賊乃多疾焉勿擾氣復則和何
以休之惟勿益生築垣為室蚤作晦息平康有道
醫於何力民有聖言有病不治起居惟常常得中
醫作醫言

濟北晁先生雞肋集卷第二十八
濟北晁先先雞肋集目錄
　第二十九卷
　　記
　　　博州髙唐縣學記
　　　冠氏縣新修學記
　　　清平縣新修孔子廟記
　　　沈丘縣學記
　　　祁州新修學記
　　　林慮縣學記
　　　慶州新修帥府記
　　　照碧堂記
濟北晁先生雞肋集目錄(終)
濟北晁先生雞肋集卷第二十九
　記
　　博州髙唐縣學記
始余讀史記至西門大夫治鄴投巫嫗三老禁為
河伯取婦喟然嘆曰賢哉西門大夫稍行四方見
今為縣令者論罪人適榜箠耳亦具獄乃決佐史
自旁持之至上下顧莫敢誰何於是益太息知豹
為不可能其後讀律令見所以繩吏者甚具更悟
曰法如是耳晚得髙唐令王君聖塗而異之聖塗

為髙唐非能外律令用其意也而獨規矩搶攘之
中從容以和夫使騏驥得原野則勢便利至里門
曲囏六轡不亂而所投無差難矣哉髙唐民貧聖
塗惟不奪其時民以富縣有孔子廟嵗久壊弗治
學者莫至風雨草生之可羅雀也聖塗曰我豈得
勿憂猥自安曰非不能或不可姑以竢後人而已
哉舉而新之鳩材庀工人罔告勞也又教其邑中
君子小人以學道之美武城絃歌逹于四境余聞
而喜曰非有為則難以莫之敢為而為之則難古
者其美是人也嗟嘆之永歌之亦使睦者歌吾子
可也故爲詩以遺其邑人俾不忘王君曰高唐之
學兮王君之作兮王君去我誰吾與覺兮誰使此
微兮而舉則希兮王君去我誰吾與㱕兮元豐四
年七月丙戌學成十一月戊子潁川晁補之記
　　冠氏縣新修學記
太師潞國公畱守北都余故人鄭君爲其戶曹掾
數持檄出潞公曰鄭叅軍才無俾去府中卽奏以
爲其法曹掾公還雒鄭君亦去爲冠氏令冠氏父
兄聞鄭君來咸賀曰是公所奏以為其法曹掾者
也相與戒其子弟無犯鄭君法故時冠氏人務衣
食知學者鮮朝廷方以丁聨兵鄭君從容不擾人
人安鄭君争趨令無㡬何則習擊刺馳射足任矣
鄭君出野民有歌者曰犀邪兕邪襏襫者憊邪鄭
君曰嘻有勇而無義安可乃為之布約束無不信
驁者執之它日出野民又有歌者曰無以吾乎彍
襏襫者方作無廼吾鄭君不樂鄭君曰民庶幾可
教也㱕洒埽召其僚與賦詩飲酒言治民之意見
諸生問所以學而别其秀民民益勸乃即孔子廟
為學學成又率諸生日談經其間諸生自它邑者
常屬絃歌釋菜洋洋也於是民以為榮争遣其子
弟往觀頗改服為士矣間以書抵余願有述余曰
士學古入官有人民社稷豈其一切効俗吏如不
及者乃鄭君所謂不忘其本者非耶因采其行事
本末可為邑人道者刻石學中俾無忘鄭君鄭君
名僅字彦能彭門人嘗從彭門守睂山蘇公游蘇
公稱其良士始知名元豐七年八月甲午濟北晁

補之記
　　清平縣新修孔子廟記
羣有司所治異事而事之在縣者十九以其十一
用心乎治之本則力不給故雖有庠序教化亦十
九不舉一有舉焉令之才足以任事可知已魏為
天子北都而清平為畿縣竝河水數至自慶曆逮
治平縣再徙不復立孔子祠為屋居神民往來猶
原上也令始至吏導之拜屋下嵗春秋釋奠為次
草間吏曰即次乃即次曰行事乃行事曰禮畢乃
禮畢俛黙而出不復省或告曰此宜省則嚬蹙曰
吾有公事不暇也若是者有年至風雨屋壊不支
縣之民為士者滋少令錢侯之來惻然悲出涕裵
囘彷徨顧相其地得舊材瓦甓在官者幾具始復
興之人歡然從不勸而成有堂有筵兩廡四墉饎
㸑有所若祭器咸在而人不病斯已才矣夫儒術
之於成民欲久於其道則為功緩故急於人知者
忽之錢侯不以人之所急者為先而急於人之所
緩則其賢又可知已􁏷是詢諸邑人其大者既舉

其細者有不治余不信也錢侯名唐卿字元輔余
王姑之子云元豐六年二月乙丑北京國子監教
授晁補之記
　　沈丘縣學記
民可以誠化而不可以文治吏功可以嵗月致而
不可以一朝成古者繼世以立諸侯又命之教而
為學使各以其身化於其國然中材之君意竭於
有為而先王之事業曠時而不一覩况夫後世吏
不得久於其官而庠序之教已㣲吏有愛民不茍
之心不幸或不得為而去或雖為之名具而實亾
以其鹵莽滅裂僅存之餘而施之其久壊不安之
俗故為其事而無其功豪傑逺識之士以謂是區
區何益於為民而不為中材乍存乍亾而不肖者
盡棄不省而好更張喜事者乃始務修此以盜名
於衆人不為之中則學之存否於吏治之損益信
未有繋也葢如卓茂魯恭其治至使民相仁愛不
犯有司而亦不聞其朝夕與民誦詩讀書舞樂釋
菜常常從事於此而惟其誠心實事則固有以得
之然俗吏至或一切務簿書獄訟財賦無愛民之
意士亦不本鄉黨庠序而游談四方專以干禄於
此以為文不足為或不得久而不為則至於俗隳
弛已甚本又不立孰從而維之譙郡張柔文剛好
學而有文為令沈丘嘗曰位無貴賤皆可以行志
民無古今皆可以道理齊也則欲以其學試之沈
丘使民於衣食必以時教民於相収養必以孝弟
廉恥三年而民有改文剛喜曰吾所知信是吾民
可與言矣乃從其邑子論古之學者所以治心修
身非干祿之意而士亦欣然相與化之乃建學孔
子廟中貌像堂室東西序之房與祭器廩庖皆有
所葢爲屋四十楹可以待鄉先生之講道而來子
弟之願游者屬補之記補之曰世之所患先王之
事業不可爲非先王之事業不可爲而其勢不得
爲治天下有本而徒於其末救之則智不勝無以
爲之大而僅爲之小則力不足雖然導民之道唯
其所欲無不可成民嘗見者則識之嘗爲者則能
之耳目習熟於此而中心不喻人情無有也文剛

於是能知其本則其所施設宜有先後非特以備
觀美人為亦為而已武城絃歌夫子戲之曰割雞
焉用牛刀然亦各以教其人使知道則子游之意
卒乎為是以為不告朔而餼羊可遂去則夫子之
所悼也民常病詐而至其化上之所為則甚信晉
之儉秦之好車馬鄭衞之音宛丘之婆娑以詩書
所記行四方察其風俗無不近者當其一時上之
所為豈自知能入人如此之深耶其漸靡使然朝
鮮去箕子千載至漢時其民飲食猶以籩豆民不
相犯恥淫僻其後吏及賈人往者稍侵之俗乃益
衰朝鮮夷貃况中國哉後之來者嘗無忘文剛所
欲為則沈丘之民雖使世世知好學俗純厚易治
無不可也元祐二年五月十日晁補之記
　　祁州新修學記
先王以禮為天下禮行而民有恥以樂為天下樂
行而民鄉方以庠序養天下之才而君子之學洋
溢於四海先王之須數者以治如此而自後世視
之則常若迂逺而不切於治之情夫古與今一也

而先王之用禮樂則如帛縷之於衣榖米之於食
毎須而常効而後世之用之則如觀殊類之好而
名異國之物雖存而猶亾射鄉食享裼襲之文而
籩豆之器鍾磬柷敔綴兆之容而搏拊之節是先
王之所朝夕用以為禮樂者也而行之於後世則
文齟齬而情不安若度十指而合方圓非聖人復
生不可得而定是先王之禮樂終不可用於後世
也然而後世亦何嘗一日而無禮樂賢君良吏誠
心於為治各因其世所用者而用之以合恭敬而
交歡欣亦不見其少雖聲音服器滅裂於已壊之
餘而參差於不同之緒至雜野人里巷之說而用
之葢禮樂自此而亾然亦或自此而存何則其文
異其實在也至於庠序先王之所以教人事父兄
親宗族而善鄉黨内之於治心行已外之於事君
牧民葢亦如此而止矣而世之為士者聞先王之
教則漠然若非其身之所當任而惟其文詞記誦
所以干有司者為師儲粟闢屋而竢之三嵗而一
取士集於堂者如市否則掉臂而不顧葢僅有存

者夫如是則州里之有學特以為求仕者之舍耳
而於治誠何補哉然盡棄而不舉專以文法賦歛
目前之所急者為務則民益野一州而有學則一
州之為士者多一邑而有學則一邑之為士者多
使夫世之所謂賢有知者不出於士則已賢有知
者而必出於士則為士者多葢先王之教所以在
也河北自五代兵革遷徙之餘而士日少至本朝
百有餘年朔方之民得安於衣食而偉人巨公間
出於其地仕於四方以文學政事顯者往往而有
祁州又支郡而求舉於有司者率常百餘人舊有
學不復葺學者至散而入他郡宫苑使董侯之為
守始至慨然以為先務而郡貧力不足以為乃歛
菜圃之課當入於守者日二千錢舉而新之籍其
圃之入以其半為學者之食其居處安其資糧足
而無患矣復得前進士彭城趙君懐之以教授學
者學者日至絃歌之聲逺聞使其子逌以書抵補
之求為記補之以謂自三代之亾由秦漢至於今
所以教養人材者固無復先王之舊凡㡬百千年

矣而忠臣孝子仁義之人操守廉潔之士器足以
任重而致逺明足以解疑而釋惑彊足以勝難而
處劇朝廷用之則重捨之則輕天下有之則治無
之則亂者亦凡㡬何人而豈其必出於先王之庠
序亦各因其世所有取之長才秀民傑然於衆人
之中若物之精華不可得而揜終不以教養非是
晻曖而不出亦何必曰春夏教禮樂秋冬敎詩書
十有三年而舞勺成童而舞象中年􁕪挍九年大
成論辨而升黜之一切皆如先王時而後得哉有
誠心若古之人則處今之事而要古之効何適而
不可龔遂黄霸漢之良二千石此兩人何必文武
成康之吏其敎民成俗亦何必文武成康之法而
正使文武成康之用吏亦不過如此㱕於治而已
雖然此可為通人道難為守文不知變者言也董
侯以文法中第而不用顧以其才雄於諸將武人
之間而其政事施設先後如此惜也其試之小不
獲試之大也故序其意而刻之
　　林慮縣學記
先王之治其實不可爲也而文可爲夫文亦安足
爲哉葢文者實之所寓而存也并文而去之實之
所存與有幾然則存其文是存其實也遵古人之
跡而爲之加以誠心不倦而能久則實斯可幾也
巳食飲以籩豆夷而有先王舊也則朝鮮可求禮
被髮而祭於野中國而用夷事也則伊川爲戎此
非夫文存則實存文先喪則實幷亾者乎故魯不
棄周禮則君子以謂未可動子貢欲去餼羊則聖
人以謂我愛其禮此深知爲治之意者其於守先
王之故本末惟謹雖其既絶之緒不可復之餘而
堇堇焉不欲其廢而不舉者如此也無棣劉君演
好學良士其為林慮令也下車而問庠序之政若
令之事莫先於此者而先聖之祠有堂而無序風
雨屋壊雀鼠之所舍不足以備登降供禮事劉君
愀然不樂以語其僚曰此於事若緩而急者吾聞
之君子米鹽獄訟吏之力可以朝夕為者至焉則
為之一日去則已矣若夫事之大而緩者則其舉
百一葢未嘗為而去者相輩也我不敢以後吾之

所急顧一錢一工之在官者令不得專焉使吾常
知所急而不敢後日儲之不足嵗儲之有餘則學
之成其必有時矣葢自始至至將去踰二年而學
成為屋五十有五楹貌像一新講有堂休有房廪
廥饎㸑有所賔客諸生之至者曰美哉昉於此前
此無有也於是乃介其主簿真定耿君轍求文於
補之以記之耿君儒者道劉君所以治其邑事皆
若此一二修舉類不茍然者士相與歌其能民聞
其欲去而戚者甚衆也人之言曰以儒術縁飾吏
事儒術之不可一日無也如此㫺者子産為鄭陳
伐之子産能以其衆入陳葢數俘而出致地而還
以獻㨗於晉而晉人猶難焉子産陳周之德數陳
之罪甚順而有禮晉人乃受之仲尼曰晉為伯鄭
入陳非文辭不為功夫子産之功不在其對晉時
而晉之受之又不以其功可尚卒之其事所以顯
而不泯者獨其文辭足以發之若俗吏一切用其
力於簿書法令之間而不知縁飾有禮義何足道
哉然則劉君以謂於事若緩而急者不可忽也

　　慶州新修帥府記
上即位之元年憂勞逺人欲與之休息詔邊臣按
兵自守母生事疆埸有不如詔㫖務利者罷斥之
先是文正范公與今右丞相父子帥慶皆有恩徳
在慶人上方招延老成而丞相以給事中召自慶
且大用矣朝廷既難其代而謀慶人之所安者於
是朝散郎直龍圖閣范公自京東轉運使擢環慶
路經略使知慶州詔曰爾尚無忘爾父兄之功公
拜稽首就道且公嘗使陜西攝帥事慶人父老聞
公來咸賀未至而其心已安之雖其宿將悍士以
公家世聲名惠澤與其所施設素信於心皆拱手
待令愛行而威不試於時朝廷方寛征役民復田
畝嵗屢登虜芻牧相望公戒邊吏姑謹備得諜者
勞遣之使語其酋曰爾無犯我我不侵爾毫髮虜
不敢動民既不見公有所爲而寇入稀愈益安公
政成而無事矣先是慶州官府􁃠陋朝廷間遣使
勞邊冠葢旁午及嵗時燕犒蕃酋將佐皆在坐於
堂者肩相摩立於庭者足相重庖厨吏舍馬羊之
所養檐屬垣比殆不足稱連帥之居自文正公固
欲闢大之至丞相増葺殆半而未備獨韓康公嘗
建鼓門為閎壯餘或傾側朽腐矣公曰居室苟美
謂施諸家也至官府所以臨人聽治布禮而出威
者雖一邑必飾况連帥治哉廼度荒閒地徙饎㸑
欄廐而逺之踰月而公堂成明年春儀門成夏視
事之堂成周廊廣除博大而沈深蕃酋將佐若兵
民之來執事聽命者知連帥之尊禮行而威申不
待聞其號令見其指麾而其精神氣象已足以折
衝而禦侮矣又明年春廼以其餘力築東北隅作
堂以燕休而屬補之記其營造之意名堂而牓之
補之嘗論公之父子兄弟其謨謀才業固足以相
望於前後矣而其一時措置務以便事豈能必同
而慶人皆安之何哉竊以謂文正公當康定初元
昊叛擾邊中國應敵無寜歲旣城大順胡盧而役
使其大族明珠滅臧等儲畜益充士可用故文正
公欲遂弱賊更有遠略之意丞相當熈寜元豐中
洮氓用師諸邊屢深入斥地矣重虚内事外則力
不堪故丞相務鎮静意不在逺略上既專以徳懐
四夷為長久慮如前詔書約束顧邊備不可徹得
帥如龍圖公平居弟勸課撫循舉其廢事和輯其
内外吏民若在守不在戰然敵至亦不敢侮樽俎
談笑賔醉而樂徹人或不見其有所遣已而成功
如此然後可以待機㑹制倉卒是公父子兄弟所
以措置雖各因時有緩急不能無異而慶人享其
利則同其皆安之豈不以此哉㫺蘇綽嘗有所施
設以便一時曰此猶張弓也後之君子誰能弛之
至子威因罷綽所爲而後世善其能成父之志若
趙括非不能讀書而至於臨事不知合變則奢雖
不能難亦終不能善也至於居處土木之美陋雖
非事之所損益而勢有所不得儉前人豈皆以爲
可忽而不爲顧不暇耳􁏷是以觀公之規模固甚
逺當其閒暇充足獨彊本治内至於府庫倉廪無
不飾以威屬城而視遠人葢有深意豈易量哉匹
夫而自爲謀養其力以有爲一家而自爲計愛其
財以有用如李牧之爲趙守優游閒暇市租以入

幕府為士卒費日椎牛釃酒欲戰不許敵至則入
収保固為勇不為怯也㫺江漢之詩言宣王以文
武之命召公者命其孫虎而虎能似之其詩曰王
命召虎來甸來宣文武受命召公維翰虎拜稽首
對揚王休作召公􁕪天子萬夀古之人君能用其
功臣之世以有為而其臣能不愧其先人之功報
上之意者如此故江漢之詩美焉嘗試以江漢名
堂敘公為政本末而刻之元祐三年九月二十三
日宣徳郎祕書省正字鉅野晁補之記
　　照碧堂記
去都而東順流千里皆桑麻平野無山林登覽之
勝然放舟通津門不再宿至於宋其城郭闤閈人
民之庶百貨旁午以視他州則浩穰亦都也而道
都來者則固已曠然見其為寛閒之土而樂之豈
特人情倦覿於其所已饜而欣得於其所未足將
朝夕從事於塵埃車馬之間日􁀈而食夜分而息
若有驅之急不得縱而與之偕者故雖平時意有
所樂而不暇思及其脫然去之也亦不必山林逺

絶之地要小休而蹔適則人意物境本暇而不遽
葢向之所樂而不暇思者不與之期一朝而自復
其理固然此照碧堂之所以為勝也宋為本朝始
基之地自景德三年詔即府為南都而雙門直别
宫故經衢之左為畱守廨面城背市前無所逹而
後與民語接城南有湖五里前此作堂城上以臨
之嵗久且圮而今龍圖閣學士南豐曾公之以待
制畱守也始新而大之葢成於元祐六年九月癸
卯横七楹深五丈髙可建旄自東諸侯之宅無若
此尤者先是南都嵗賜官僚賔客費為錢七千緡
公奉巳約亦不以是侈厨傳故能有餘積以營斯
堂屹然如跳出堞上而民不知可以放懐髙蹈寓
目而皆適其南汴渠起魏迄楚長堤迤靡颿檣隐
見隋帝之所以流連忘返也其西商丘祠陶唐氏
以為火正曰閼伯者之所以有功而食其墟也其
東雙廟唐張廵許逺捍城以死而南霽雲之所以
馳乞救於賀蘭之塗也而獨梁故苑複道屬之平
臺三十里者名在而跡莫尋雖隋之彊亦其所穿

渠在耳豈汰靡者易熄而勲名忠義則愈逺而彌
存不可誣哉初補之以挍理佐淮南從公宴湖上
後謫官於宋登堂必慨然懐公拊檻極目天垂野
盡意若遐騖太空者花明草薰百物媚娬湖光瀰
漫飛射堂棟長夏畏日坐見風雨自堤而來水波
紛紜桺揺而荷靡鷗鳥盡儛客顧而嬉翛然不能
去葢不獨道都來者以為勝雖饜於呉楚登覽之
樂者度淮而北則不復有至此亦躊躇相羊而喜
矣夫人之感於物者同而所以感者異斯須之頃
為之易意樂未已也哀又從之故景公美齊而隨
以雪涕傳亦曰登髙逺望使人心悴然㫺之豪傑
憤悱憂世之士或出於此若羊祜太息峴山之巔
祜固可人其志有在未可但言哀樂之復也公與
補之俱起廢而公為太史氏補之亦備史官間相
與語斯堂屬補之記之已而公再守南都補之守
河中書來及焉補之嘗論㫺人所館有一日必葺
去之如始至者有不埽一室者夫一日必葺以為
不茍於其細則將推之矣不埽一室以為有志於

其大則不可必卒之其成功有命則婼與蕃之賢
於此乎未辯廼公之意則曰吾何有於是從吾所
好而巳矣二累之上也公名肈字子開文學德行
事君行巳爲後來矜式其出處在古人中其欲有
爲在天下後世其卷而施之一邦不以自少而以
自得又樂與人同者如此堂不足道也建中靖國
元年十二月戊戌記
濟北晁先生雞肋集卷第二十九
濟北晁先生雞肋集目錄
　第三十卷
　　記
　　　拱翠堂記
　　　有竹堂記
　　　清美堂記
　　　白蓮社圖記
　　　澶州學生登科記
　　　金鄉張氏重修園亭記
　　　近智齋記
濟北晁先生雞肋集目錄
濟北晁先生雞肋集卷第三十
　記
　　拱翠堂記
蕭之南稍東五里曰泉山泉山之勢南峙而北屏
左則如濤如雲如虎如蛇騰涌挐蹙雜襲而相羊
右則如車如葢如人如馬逶迤雍容離立而孤驤
中則平原緑野桑柘禾黍井閭溝洫什伍而縱横
泉出于山夏冽而甘冬木落山痩泉渟而不冰泉
旁土腴潤宜九榖百果衆物皆夥其南踰百里至

于汴舳艫萬艘以輸賦于京師以下入于江淮淛
荆湖閩廣其北不五十里至于泗商賈游士之載
者自大野以東西通于齊魯趙魏之衢以下達于
淮入海而泉山介其間其境勝而土樂又甚易至
也然往來者旁午而莫之聞雖余少長數舍間亦
莫之聞也豈人皆不知山水登臨之可樂而事驅
之惟其憧憧而過者皆有求於汴泗而無求於泉
山故泉山雖近而莫之聞尚有美於此者或去城
郭益逺居人勝士足跡之所不至而田夫野老常
居之林以為樵蘇為逋亡聚而泉以為漚以飲牛
馬千百嵗而無過焉者也且物固無情於所遭而
遺天地之美為可惜又東北俗椎魯雖信美或不
知擇而居居之或不愛愛而不以語人語人而不
能夸以大之故皆不顯葢如嶧山靈岩或有名秦
已來或名天下四絶處與齊境諸泉皆清冷鳴射
如線如珠仰出奇異以皆在東北下國僻處故聞
者往往不道道之亦未必信况未有名于昔者則
雖近而莫之聞亦無足怪也而竇君師道世居於

蕭恬澹寡耆好嘗為一尉即拂衣去讀書賦詩不
以取名而以自娯故能獨得泉山而居之居之而
愛然不以語人不夸以大之曰此樂神所祕吾非
不能與人同之從我者寡也然士之慕君者時往
焉故泉山因以知名而師道没十年其子明逺始
益築圃疏沼為亭為庵而面勢作堂臨泉之上盡
山之勝以其四達而望皆山也則以拱翠名之曰
雖然不能盡也頃余固以聞師道於徐之君子後
謫佐宋都始識明逺於國子生中出師道詩讀而
愛之而明逺因道拱翠勝絶且圖其圃以來求文
為記而余未至泉山也然少游呉愛富春四合皆
山民居蟻附山上而中大溪蜿蜒貫之嘗自言仕
宦幸至縣令當求富春然吏居不可久也又竟不
得况田畮耕稼終身優游之樂哉又嘗聞膠西牢
山有老人七八輩不出山食其山中藥皆百餘嵗
耳聰目明意甚慕之而念不可以逺墳墓欲築室
故緡城東以老而緡去山逺相其原阜見似山者
而喜則泉山之往來余懐可知矣而明逺方年少

氣鋭日夕治其業爲揚名顯親事則雖其居之勝
草木日茂池檻日修而有時去之得不爲猨鶴林
澗之辱且拒哉㫺漢隱者王儒仲與令狐子伯交
後子伯爲楚相而其子爲郡功曹子伯因遣子奉
書儒仲車服甚寵而儒仲子方耕見客不能仰視
儒仲愧焉其妻曰始君志何如今子伯之貴孰與
君髙而慚兒女子乎儒仲屈起而笑曰有是哉遂
共終身隱遯余以謂師道潛德不愧儒仲而明遠
溫恭慕義非儒仲子比且功名可求也其成有命
則明逺固不得以彼而易此也
　　有竹堂記
濟南李文叔為太學正得屋於經衢之西輸直於
官而居之治其南軒地植竹砌傍而名其堂曰有
竹牓諸棟間又為之記於壁率午㱕自太學則坐
堂中埽地置筆研呻吟䇿牘為文章日數十篇不
休如繭抽緒如山雲蒸如泉出地流如春至草木
發須臾盈巻軸門窗几案婢僕犬馬目前之物有
一可指無不論說形容彊謿而故評之以致其欣

悦而於竹尤數數也顧其地狹而卑天雨榛薉蜘
蛛之織河桺兔葵之所交横而䝉翳人不知其竹
也有過者文叔必顧堂下而語之讀壁間記仰棟
而指其牓曰吾固詔客矣客辴然而笑曰今夫渭
川之千畮淇園之林與南山之造天而蔽日者其
大若杯若盂若桐梓之軀其膠繚􁥘岩之上而臨
百仞之淵不特出屋檐而摩牆堵也草春者春雷
隐山萬笴奮角如犀兕作籜解而出碧一日百尺
彌望不可以極於時刀斧之取材者度經圍而得
之大小齊一西轉巴笮南引江漢浮渭而亂河囷
束　屬而下者為筒為干為屋椽揵菑千丈之笮
徧國之藩籬是賴與竅而比夫律吕以悲哀娯耳
者㫺聲滿天地也是其旁之人室廬竹也用器竹
也樵而薪者竹也以貿米鹽而出之其鄰境者竹
也夫此人豈知竹之愛翛然而喜諄諄然語人而
以夸之曰吾居有竹也哉文叔亦辴然而笑曰不
然夫物安知其貴賤之所常在玉之美而藍田以
抵鵲沈為美木而交趾以為槃食彘白鷴錦雉山

中以醢腊而貴人以百金致茗以為粥而胡人以
為佩夫物固有以多為賤而以少為貴者今夫王
城之廣大九塗四逹三門十二百坊之棊置上自
王侯至於百姓庶民宫接而垣比車馬之所騰藉
人氣之所蒸漬囂塵百里欲求尺寸之地以休佚
而莫之致而貧者置圊無所况於其他哉然則環
堵不容丈而有竹如吾堂者不知能㡬人也則余
所以掲之於棟而名之書諸壁而記之翛然而喜
諄諄然語客而以夸之不亦可哉且竹之美㫺人
以比徳松柏在冬夏青青君子之所獨也以夫少
猶貴之使余得見夫渭川淇園與南山之薈蔚者
而遊其間雖多固不可賤也夫多猶不可賤而又
况其少哉客曰唯雖然吾聞㫺王子猷好竹嘗曰
安可一日無此君聞呉中士大夫有佳竹欲觀之
徑出坐輿造竹下諷嘯良久主人欲畱而不可將
出主人閉之因盡歡而返今文叔居有竹文叔姑
亦洒埽儲具借不邀客客將造門坐堂上不去曰
竹固招我元祐四年五月二十八日穎川晁補之

无咎記
　　清美堂記
㫺桺子厚名愚溪而居而溪之神見夢曰余甚清
且美為子所喜子幸擇而居余而辱余以無實之
名以為愚耶子厚與之辨其言信激而有理須城
王景亮以為不然曰夫物之名物之實也且子厚
固不愚夫安能使溪愚也士而矜其能不自愛以
近權利而取悔未始病其智也而曰我固愚余羞
之在州里則賢不肖小大皆趨焉行四方則人慕
交之居朝廷則附者衆若此皆自以為吾智能得
之而余以為有命故余進則不敢以智徼其所難
而退亦不敢以余力之所無如何而受余之愚責
汶之陽盧泉之上其南大澤其土腴其生物夥而
可悅築圃而居之為堂以臨盧泉而挹北山取其
所謂甚清且美者合而名余堂盧泉之上多楊桺
茂木可休而坐釣魚以忘老杖而望北山雲氣之
浮游可接也其前岡阜陂隰摧嗺而湠漫青齊之
往來者歧路迤靡牛羊麥禾膏野極望鳴鸛鶴而
下鳬雁也余又種花其旁為錦堤鑿堂之東西為
池植柏其唐以逹于門為逕為臺為庵為亭以出
眺而入息以與賔客坐而談笑為樂叢竹雜果竒
石異草凡物之清且美而可悦者甚衆也獨泉乎
哉且物之清惟其自然宜不以人之所處要地僻
壤改其度也然世之人出入乎官府而往來乎廛
市者朱墨傖攘之與居米鹽諠啾之與曹雖有物
境可以澄耳目而曠心意者不暇一接則物雖不
以要地僻壤所處者改其度而自人觀之異矣而
余終歲優游焉於此則所謂清美而可悅者非余
獨得之哉而所爲名余堂者亦豈非以其實耶桺
子厚以謫居遠方一旦得官捨而去孰與余常有
此也於是求文潁川晁補之以記之補之曰嗟乎
㫺之君子進則急於功名不暇擇當否退而懟不
逢則誣溪谷草木以自解說豈不過甚矣乎若景
亮進不干時退而處其常斯可矣近時豫章黃庭
堅魯直有美名其羈旅於魏嘗歌曰盧泉之瀕可
忘死補之愛焉然補之亦未嘗至盧泉也獨嘗以

事出鄆之東郭見其川源土俗之富意固樂之而
補之先君又葬於濟濟與鄆澤南北也庶㡬它日
過景亮臨斯泉一醉解吾纓而濯之元祐二年十
二月二十五日記
　　白蓮社圖記
廬山白蓮社十八賢者始晉太元中雁門正覺法
師慧逺愛此山卜居之而河内覺寂大師慧永先
居西林故法師所居號東林云法師神明英越初
從太行釋道安落髮道安知其能使道流東國者
也時諸方名徳聞風而至與同修浄土之社者甚
衆而十八賢者社中之傑也曰佛䭾耶舍佛䭾跋
陁羅竺道生慧持慧叡曇恒道禺道敬曇詵内有
士曰劉遺民雷次宗周續之宗炳張野張詮合十
八人而佛䭾二尊者罽賔人皆神僧也餘各有異
跡又法師最善陶淵明陸修靖兩人髙蹈不肯入
社先是南海漁人嘗網得文殊金像有文云阿育
王造也後商人於東海得其圓光以合像若符節
陶侃嘗取之旋失去至是法師禱之江上出焉永

公室中嘗有虎或畏之即驅上山去恒公行有鹿
馴擾耶舍赤髭呪水洗弟子足使閉目但聞風聲
自龜兹一夕至姑臧跋陁羅嘗見彌勒兜率天上
得不還果有釋迦舍利三顆及羣士等皆有異跡
見於其傳則法師可知已初法師送客常以虎溪
為限最厚陶潛陸修靖偶送兩客不覺過溪然陶
忘懐得失晉宋間一人耳修靖後得道度世兩人
固非入社者皆善法師而謝靈運恃才傲物嘗求
入社法師以心雜止之靈運不恨也為鑿二池種
白蓮後名其社云殷仲堪之為荆州也時入山修
敬故圖中所繪陶陸謝殷在十八人之外今龍眠
李公麟為此圖筆最勝然恨其畧也故余稍附益
之凡社中士十八人非社中士四從者若干馬六
葢人物因龍眠之舊者十五他皆新意也菩薩像
倣侯翌雲氣倣呉道玄受塔天王圖松石以闗仝
堂殿雜草樹以周昉郭忠恕卧槎垂藤以李成崖
壁痩木以許道寜湍流山嶺騎從鞬服以魏賢馬
以韓幹虎以包鼎猿猴鹿以易元吉鶴白鷴若鳥

鼠以崔白余自以意先為山石位置向背物皆作
粉本以授畫史孟仲寜使模寫潤色之余幼慕無
生法墯世網不得出貶玉溪時道廬山愛而欲居
不可家緡城八年時往來於懐也至為思山辭十
數醉輒歌之初見李圖悠然忽如蠟屐扶杖行其
中故為此圖特盡意
　　澶州學生登科記
周公封於魯禮樂傳焉孔子生於魯六經出焉學
之為聖人事其求莫近於魯也孔子曰魯衞之政
兄弟也魯衞固兄弟而政豈兄弟也耶雖然周公
教康叔以求商之遺民賢人君子長者康叔能修
之武公文公有文章道化葢美哉淵乎憂而不困
者於詩具在也孔子取之適衞而言曰庶矣哉如
有用我者三年有成聖人之於衞亦不可無澤也
秦幷天下立州郡至於今不改而君角之亡地澶
即其墟始余自南州求濟中流而歎知衞之美也
登南北城而望則山川迤靡圖記可指葢楚公頓
丘泉源淇水須漕之地仿佛而在其詩曰如切如

磋如琢如磨彼姝者子何以告之則原其國俗好
學而樂善本於餘習者如此自季札見夫五人者
以謂衞多君子其國無故則其所從來者舊矣非
特孔子時為然也而秦漢以降士或忘其故習不
醇乎文學之緒有夏育尚氣任俠之風述往事者
不善子羔脱身於孔氏之難而喜道仲􁏷結纓於
臺下之勇也葢莫盛於漢質直如汲黯曠時而不
一人而倜儻喜戰鬬如後魏李崇輩比者迄於五
代往往而出相望也反而思之然後知治天下病
學挍之不設太祖太宗神武不殺四夷屈降眞宗
北廵叛虜奪氣而澶之人始開門相往來人人知
本農桑勸學挍以不忘其故家遺俗之盛士亦稍
稍能自有聞於時繇學生而取科第者自興國逮
元豐可攷而記者若干人其一時行事皆有可道
而不幸竆天且世無人者又不可勝訪斯巳盛矣
今天子以儒術治天下而汲郡韓公之守澶也能
推天子所以樂儒術之意行之其邦始命其叅軍
晁補之率邦人諸生而與之游且告補之曰無所

待而興者豪傑也降是則君子不能無勸焉士而
知讀書為儒取科第列士大夫以㱕榮其親榮其
邦人焉亦可尚矣子無乃為次敘其名氏而記之
予聞而益喜曰不可一日而不治者三畮之宅猶
如此目前之事猶如此况人倫所以本乎跨浮梁
而望大河之奔渾為馬圖為榮光神氣之發也獨
人異哉將必有君子如季札之所道其理然也因
歴攷其古之所以盛所以衰與夫風聲氣俗之變
而載若干人者於其後使邦人諸生一過而知焉
後之大車駟馬洋洋乎四方人指以為勸者亦知
夫所以致此自公之教而始也公名璹官右諫議
大夫云元豐三年十二月某日記
　　金鄉張氏重修園亭記
濟為州治鉅野下土草木不殖其西北無山東南
五十里乃有山而金鄉其東南邑故緡城地云嘗
鑿山得金因為金山縣凡平土淺山無金此山乃
有金知其地氣與竝澤異凡九榖果蓏土有宜有
不宜此咸宜若松檜梅櫾遷乎其地而不能為良

者植此皆良又不可知也以余為兒時所聞見其
俗饒美大家率輕作業樂善而好士厚子弟於學
游客晨夜相面背于門庖無熄煙然不勌又好為
園圃游樂事以相尚而非為利張氏其甲也其先
世豐人太宗時侍御史肅字穆之以敢言不茍合
四十謝事為王黄州所畏始起家而顯者也御史
子畋字無逸髙介有父風亦早棄事初壊田作此
園佳木異卉錯置竹萬竿出郭門而望蓊然秀色
横野其陽金梭嶺隂賀溝起伏異狀其外莽蒼無
際目極可喜無逸得此因忘仕宦意而故張公安
道石公曼卿皆與往來良厚園有亭曰先春張公
客游愛之石公為宰毎醉而忘返也皆有詩畱亭
上兩公前輩偉人傑士不妄以詩與人也葢六七
十年矣前此無逸子孝綽孝基孝孫亦善士好客
能修其先人之業猶及與余先大夫游聞先大夫
稱焉不知園㡬時廢而元符中余南㱕始自鉅野
遷此邑竝嶺行溝上秋稼離離雉驚起馬前館無
遺址桃李不復在獨兩老檜離立榖壠間風雨摧

剥蒼皮白枝龍虎躩拏而上數十尺道衍隰而來
未見也下馬半嶺北望南武七日諸山或斷或續
屏列逺陸如畫其南數百鳬雁飛集鳴唼聲囘望
白水明滅桑野間意甚樂之順塗而詠吾居不可
以易此也因買田築室距百歩時時至其地捫檜
坐石至於日入悵然惜兩公之跡將泯而恨無逸
之不復見也而其孫大方從余游久乃語之大方
則啾然有間曰此固張氏地請復焉未數嵗則築
垣移植如其故徑檻旁午草木扶疎矣且營三亭
曰先春其舊名也曰樂意曰生香因曼卿之詩也
又礲三石來言曰其一求文以記其事其二請書
兩公詩與記俱傳也余欣然曰吾里俗衰不有君
子何以使復善且為近市利日不足鋤犂腹飽則
載粟入城市買士宅士無邑居故吾里之為士者
微今子獨能羞而反之不致求贏餘既異俚俗意
而憂世家之墜念祖父之所嘗游賢公才士之跡
至此而俱熄也慨然圖復之又欲因文以傳尤異
余何愛不為子記之亦稍稍化吾里持家猶子豈

但數過子相羊樂飲無人之境以忘吾老如是而
巳也大觀二年七月十八日潁川晁補之記
　　近智齋記
傳曰計人之所知不若其所不知宇宙至廣萬物
至夥千古至遠衆理至幽而欲以七尺之軀方寸
之地盡攬而悉儲之譬以芥納山人知其不可故
神智大矣德配蓍卦而㫺人猶或以謂智有所困
神有所不通雖然聖人葢常通而不困夫常通而
不困豈特其生而知之皆備於我者能若是亦必
曰好古敏以求之也而天下之不知者廼始曰聖
人必其生而知之故不竆其曰好古敏以求之者
孔子之所以自貶聖而不居之意也是不然祖述
堯舜憲章文武律天時襲水土刪詩定書雅言執
禮至於韋編三絶曰我於易則彬彬矣是固孔子
所以學也豈曰我生而知之學皆可已哉雖然自
其常通而不困語之神不可知而智則學者可以
俱至舜稱智臧武仲亦稱智而臧武仲去舜逺雖
才異亦學不造其極也學造其極則無不知故智

之為言惟好學為能近平居無事反觀而内融上
思千載若存若亾中攬四海若隐若顯下索將來
若絶若續譬空中雨欲數其滴有不勝知者矣欲
知之奈何惟學而已矣學則聖人之智可近而不
遠故物量無竆而聖人之智亦無竆用無竆逐無
竆亦竆則凡理之不可勝知者有不能外吾之所
察易曰通乎晝夜之道而知此古人所以事至而
辨物來而名也可謂不智乎事物之過吾前如日
月更代而無止而吾知所以應之如井泉愈汲而
愈不竭葢學之効如此不可謂不智也頃余術不
與時偶廢官休其廛八年而巷之草沒屐或喭之
輒自語曰足固未嘗刖而士相與戒而逺之曰是
其術也不利人眤且招悔而袁君耕道獨往來從
余者亦八年其意不衰或謝不見或乍見而不畱
卒不懟或旦草見或易與言如家人卒不侮余歎
曰甚矣耕道可謂好學也抑人所戒逺利近悔奈
何耕道猶笑自如而余記誦益落文字益疎顧無
以應耕道求又不敢以其不知而作者語之雖語

之而知也無涯使耕道何自入故第誦中庸語曰
好學近乎智以勉之好學云者非孔子顔淵不得
以私相與然各從其志獨顔淵得好學而已哉時
習之為說譬氷水為之而寒於水茍不已則所不
知當益知故求智者莫近反而言之則好官爵好
貨財至塞其心如蹊間之茅者皆愚矣人之所以
無知若草木自愚其心者耕道可不反戒而逺之
惟恐其似若彼之相與戒而逺我哉因為之名其
所居齋曰近智耕道勉之乃棟牖花竹起居之佚
視聽之適則不足道也大觀四年七月十四日記

濟北晁先生雞肋集卷第三十
濟北晁先生雞肋集目錄
　第三十一卷
　　記
　　　新城遊北山記
　　　睡鄉閣記
　　　潛齋記
　　　㱕來子名緍城所居記
　　　積善堂記
　　　永感堂記
　　　宋故尚書刑部郞中知越州軍州事贈特
　　　　進吏部尚書南安晁公改葬記
　　　中大夫提舉南京鴻慶宫李公生祠記
濟北晁先生雞肋集目錄(終)
濟北晁先生雞肋集卷第三十一
　記
　　新城遊北山記
去新城之北三十里山漸深草木泉石漸幽初猶
騎行石齒間旁皆大松曲者如葢直者如幢立者
如人卧者如虯松下草間有泉沮洳伏見墯石井
鏘然而鳴松間藤數十尺蜿蜒如大蚖其上有鳥
黒如鴝鵒赤冠長喙俛而啄磔然有聲稍西一峯
髙絶有蹊介然僅可歩繫馬石觜相扶㩦而上篁

篠仰不見日如四五里乃聞雞聲有僧布袍躡履
來迎與之語􁂚而顧如麋鹿不可接頂有屋數十
間曲折依崖壁為欄楯如蝸䑕繚繞乃得出門牖
相值既坐山風颯然而至堂殿鈴鐸皆鳴二三子
相顧而驚不知身之在何境也且草皆宿於時九
月天髙露清山空月明仰視星斗皆光大如適在
人上窗間竹數十竿相摩戞聲切切不已竹間海
棕森然如鬼魅離立突鬢之狀二三子又相顧魄
動而不得寐遲明皆去既還家數日猶恍惚若有
遇因追記之後不復到然往往想見其事也
　　睡鄉閣記
睡鄉之境葢與齊州接而齊州之民無知者其政
甚淳其俗甚均其土平夷廣大無東西南北其人
安恬舒適無疾痛札厲昬然不生七情茫然不交
萬事蕩然不知天地日月不絲不榖佚臥而自足
不舟不車極意而逺游冬而絺夏而纊不知其反
寒暑得而悲失而喜不知其反利害以謂凡其所
自見者皆妄也㫺黄帝聞而樂之閒居齊心服形
三月弗獲其治疲而睡葢至鄉既寢厭其國之多
事也召二臣而告之凡二十有八年而天下大治
如睡鄉焉降及堯舜無為世以為睡鄉之俗也禹
湯股無胈脛無毛剪爪為牲以救天災不暇與睡
鄉往來武王始克商還周自夜不寢曰吾未定大
業周公夜以繼日坐以待旦為王作禮樂伐鼓叩
鍾雞人號于右則睡鄉之邊徼屢警矣其孫穆王
慕黄帝之事因西方化人而神游焉騰虛空椉雲
霧卒莫覩所謂睡鄉也至孔子時有宰予者亦竒
其學而游焉不得其塗大迷繆而返戰國秦漢之
君悲秋傷生内竆於長夜之飲外累於攻戰之具
於是睡鄉始丘墟矣而䝉漆國吏莊周者知過之
化為蝴蜨翩翩其間䝉人弗覺也其後山人處士
之慕道者猶往往而至至則囂然樂而亾㱕或以
為之徒云嗟夫余也幼而行勤長而競時卒不能
革豈不迂哉將因斯人之問津也故記之
　　潛齋記
潛室之廣無丈其髙如之背陽而面隂違温而趨

寒髙室雙翼外䕃老木翳其前小竹叢其右朦朧
晻曖光景不曜葢若蟄蟲伏獸之所潛焉而潛之
名所為得也客過予者曰方今主聖臣良政恬俗
康朝有鵷鸞野無豺狼可謂有道之世矣吾子生
二十長六尺出不能提桴鼓以動百萬之師左烏
號之弓右昆吾之劎喑嗚咤叱北収祁連西虜靈
夏入不能陪黄閤之末議聨紫㣲之别班正容端
色以齊肅百吏操𥿄握管以號令四海今反幽幽
黙黙逃形逺跡以頑處心以潛名室豈非所謂倒
道而逆施者邪予瞿然而驚舍然而笑曰有是哉
主聖臣良此吾潛之所爲甘乎分者也政恬俗康
此吾潛之所爲幸乎安也朝有鵷鸞野無豺狼此
吾潛之所爲有殆乎享也而反以是而疑我頑其
亦未之思耶請爲客言潛易曰雷在地中復此天
地之潛也而陽氣巳動乎黃泉矣尺蠖之屈以求
伸也龍蛇之蟄以存身也此蟲獸之潛也而小者
獲信大者獲存矣故不能靜者不能動不能處者
不能出然則奚行之倒而施之逆耶㫺者囘憲潛
於道故闇然而日彰黄綺潛於聲故黙然而浸揚
潛乎潛將以為不潛者矣客俛而出因記其語於
壁
　　㱕來子名緡城所居記
少日讀書不陞孔子之堂自夔咎繇而下若巫咸
傅說則器不逮遭時有用庶㡬學鄭子産晉叔向
之為人尚恐其逺且一國佐不足用天下事君慕
汲黯劉向而媿二子之直且博顧嘗好孫呉頗通
其說用以為䇿悟非己志輒去之獨於文詞喜左
丘明檀弓莊周屈原司馬遷相如枚椉若唐韓桺
氏古樂府詩人之作時時發於事又拙不工晚得
釋氏外生死說始盡屏舊習皇皇如堂室四達無
所依方寸之地虚矣又不喜晉人初不知道徒窺
其藩謂盡至清言誤世念身於古無一可數讀陶
潛㱕去來詞覺已不似而願師之買田故緡城自
謂㱕來子廬舍登覽游息之地一户一牖皆欲致
㱕去來之意故頗摭陶詞以名之為堂面園之草
木曰松菊松菊猶存也為軒達其屏使虚以來風

曰舒嘯登東皋以舒嘯也為亭廣其趾使庳以瞰
池曰臨賦臨清流而賦詩也封土為臺架屋其顛
若樓瞰百里曰遐觀穿室其腹若洞深五歩曰流
憩䇿扶老以流憩時矯首而遐觀也為庵抱陽而
圓之以嬉晝倚南窗以寄傲也曰寄傲為庵負隂
而方之以休夜鳥倦飛而知還也曰倦飛顧所居
逺山水非柴桑比門直通道有長坂亘其前數十
里故渠縈之蒲桺蓊然魚鳥之所聚有丘壑意俯
而就其深為亭曰窈窕既窈窕以尋壑也跂而即
其髙為亭曰﨑嶇亦﨑嶇而經丘也凡因其詞以
名者九既牓而書之日往來其間則若淵明卧起
與俱仰牓而味其詞則如與淵明晤語接躊躇自
得無往而不㱕來矣猶相觀左右意不自足懼失
淵明一語也因喟然太息自幼壯至于白首勤苦
蘄盡探聖賢之藴上則欲觀性而復其初次猶欲
慕古人著之行事晚無一諧乃徒恐迷而忘㱕又
欲盡屏所習使空無有至為一淵明懼不足何哉
學道者惡夸夸則不近且人才力有分以盡為人

之所為而求有功則常不足以盡不為人之所為
而要無事則常有餘夫知其無可奈何而安之若
命若淵明其㡬矣又陶之自敘云環堵蕭然不蔽
風日短褐穿結簞瓢屢空晏如也忘懐得失以此
自終淵明誠於此有餘裕今余居不至環堵衣不
至穿結食不至屢空以若所養為淵明固易而余
遭盛時嘗見識拔汙臺省國恩未報而決然去之
以若所歉為淵明固難一以為淵明易則是余與
淵明倨欲以此自終而予難易椉除一以為淵明
難則余於淵明得失亦未有辯也或曰淵明亦晉
人抑知道者非耶而顧自以為其葛天氏之民與
奈何曰嘗讀釋氏說譬如動目能揺湛水今余與
子常動不足以觀湛彼淵明湛者類也嘗試與子
去夫膠膠擾擾之蹊而處隂以休影若是者有年
喉喘寜而顛汗止而后相與求淵明於葛天氏之
國洸然見其塗巷乃余與子㫺所嘗歴而去之久
者乃今來㱕而后淵明可侣其知道與否可得而
議也

　　積善堂記
積善之家必有餘慶孔子贊易之言也而晁氏得
以名其堂何耶惟宋八世道隆而治洽皇帝以聖
孝既右烈􁕪亦以教民孝詔嵗丁亥為大觀元年
因大赦天下民百嵗男子官婦人封仕而父母年
九十官封如民百嵗於是故漳州軍事判官晁公
諱仲康之母夫人黄氏年九十一矣其第四子仲
詢與其兄仲謀喜而議以仲詢走京師狀其事省
中為漳州請漳州雖沒赦令初不異往者於是丞
相以爲可而上之制曰黃氏藴仁積善享有耄齡
可壽光縣太君其子榮君之錫而慶其親之享斯
榮也以少牢告禰廟且告漳州又告其祖如禰廟
禮又周示其族人鄉黨作堂以奉夫人而名之曰
積善退飮酒相賀爲歌詩以敡訓詞以昭夫人之
淑愼以慰其心而介期頤謂補之曰吾君盛德在
書所謂歛時五福用敷錫厥庶民者其賚及我家
爾頃爲春官屬列太史氏此國之昭典盛事家之
餘慶爾職書之補之曰諾禮祝則名君爲神厭也

父前子名君前臣名為尊厭也自夫人言之皆子
而下若載事法皆名㫺晉欒書實鍼之父鍼為右
書以將越載君鍼曰書退鍼名父不悖禮猶在益
恭之列非車上儛之類請以諭不知者而後書惟
􁆭氏自漢大夫以忠探七國之旤本而撥之以安
劉氏劉氏無遺旤享國四百年而大夫不終漢禄
以身膏東市奉祀無聞焉又千有一百餘年而文
元公起家仁義忠信樂善不勌葢具於天爵實兄
弟三人伯刑部侍郎補之髙祖也叔吏部尚書夫
人舅也皆中和孝弟慈惠而愛人用鍾其慶六世
子孫男女嬪婦至口五百而夫人為子婦今存屬
最尊又獨享是夀禄康寜恱豫􁆭氏之積善皆㱕
焉抑晁氏自文莊公秉政勲業在王室逮今六十
餘年而仕益㣲似不可振而夫人之仁善於是獨
報將其子誠孝幹母之蠱神實祐之亦夫人少囏
約晚廼儲此如訓詞㫖葢六世口五百未有及者
雖來者未可知抑鮮矣豈造物者報其人雖如易
語積善必有餘慶而享斯報者亦必如夫人淑慎
身所自履有以致之耶然晁氏為善者亦多矣或
不享又何也不然吾宗之餘慶久躓且復起將自
夫人啓之夫人既屬尊嵗時集㑹子孫族人螽斯
雁行官學者冠者提者抱者少長咸在而補之廼
於夫人為族曾孫年五十五矣獨素髮垂領搢笏
跪起以夀夫人於羣從之後葢世之老人見曽孫
尚多有之如夫人見曾孫數十其長者已白首又
自有孫在㫺良少於是具載本末以為世積善者
之勸云
　　永感堂記
東平董耘武子年少以孝聞既葬其親天堂山之
下而築堂其北以享以居而牓之曰永感書來求
文曰非以記室宇之陋也以極耘不孝之思也某
泫然曰某少孤不夭中年太夫人棄養愛生不能
死以皇皇就食于四方逺者十年近者四三年廼
一㱕手拔墓上草則泚吾顙我尚忍記吾武子斯
堂也哉天下莫悲於言言莫悲于音若曰孤子之
鉤以為隐九寡之珥以為的則音無此最悲也夫

隐鉤珥奚取於爲音縁名而益悲則武子之名斯
堂其意悲矣天下豈有無親之子哉捨所厚而從
其薄或宦學逺鄉里無朝夕養死且不葬聞斯堂
之名則怛然内熱如吾泚者多矣而武子不泚是
乃武子之所爲以孝聞者也閔子騫人不間於其
父母昆弟之言孔子曰孝哉閔子騫宰我曰鑚燧
改火期可已矣孔子曰予之不仁也充武子之志
則雖未敢曰方孝於子騫而尚足以愧不仁之宰
予豈但泚夫如吾泚者而已哉是乃武子之所爲
以孝聞者也人亦有言忠孝不兩立王尊叱其馭
於九折坂曰王陽為孝子王尊為忠臣士亦以是
藉其口損其親從利而不顧然有王尊之志則可
不然食人之食以老無補而靦其面於人間託移
孝以自恕騖歧道而亾羊聞斯人之風其亦庶㡬
乎有慙而復也哉年月日鉅野晁補之无咎記
　　宋尚書刑部郎中知越州軍州事贈特進吏
　　部尚書南安晁公改葬記
贈特進吏部尚書晁公以慶曆四年九月己酉既

葬於祥符大墓矣後六十六年實大觀四年三月
壬寅改窆于任城魚山先是祥符地卑多水患自
特進公五子伯庫部公而下雜然以為慮而叔虞
部公尤患之議遷不果至是特進公子皆前没而
虞部公之子泰寜軍節度推官前知莘縣事端禮
朝散郎前通判徐州事端智相與議必成其先志
以告羣從諸孫及庫部公之孫補之等曰祥符水
患諸子之責猶諸孫之責也且特進公之子庫部
公而下皆葬魚山遷魚山宜抑族墳墓以安神則
從以烝嘗合食則類又宜衆曰唯於時諸孫存者
莘縣為長莘縣廼走京師告特進公墓幷舉河間
縣太君劉氏之柩護奉以㱕啟窆易槨改禭惟美
凡資用皆莘縣力也初補之居蓬萊縣太君喪始
學地理行視魚山崦中若虎若牛囘抱踞盼勢盤
薄可喜乃厚其賈取之手植四松定南北既命師
袁才筮地袁徙其域稍東纔五尺而止前十丙室
遷庫部公與夫人之柩至是以特進公劉夫人宅
丙室而將以壬甲二室遷庫部公與補之􁕪朝議

公以從特進公兆焉旣卽事又屬補之記本末而
特進公氏諱爵里行事之實巳載端明殿學士李
淑所撰誌銘中不復書獨記改卜及所告祭文幷
納壙中若庫部公諸弟子孫㛰宦則各具於銘誌
皆不復出云曾孫朝散大夫管句南京鴻慶宮飛
騎尉賜緋魚袋補之謹記
　　中大夫提舉南京鴻慶宮李公生祠記
中大夫提舉南京鴻慶宮隴西郡開國李侯棻少
以文詞及進士第所居官官治燁然有聲於搢紳
間公卿大臣若當塗之顯人言其才可用者以百
數而侯於莅官務盡其心力葢慕㫺人奉法循理
不肯少如玉多如石者故人不得而置親踈世亦
不得盡其材而侯亦超然自得於二累之上守其
操不改外若不足而中無愧焉者也尤長於治郡
有遺愛於同華商邠四州而蒲又侯之里也故士
以其老成為矜式民懐其舊以謂知吾俗而不迕
吾安其治而不忘者莫如侯乃相與謀其子弟若
邦人之樂善好誼者為侯立生祠㑹補之自尚書

郎出守蒲下車拜侯於里中問民所疾苦求施設
之方且誦秦穆公求黄髮則無過之言以為請而
侯亦欣然傾葢俉語與之忘年又因以教邦人諸
生悌長而貴老此守之事補之之志也或曰以侯
之才雖官視九卿年耋耄以康寜而食飲猶為不
遇補之曰士有志遇不遇有命若常情言者仕而
不至將相皆不遇也以義則一官而可以行志皆
遇也龔遂黄霸郡守也而尊魯恭卓茂縣令也而
貴其同時公相位四人上者豈皆傳然則貴且尊
果不在爵遇不遇惟其所施屈吾指以數往行而
吾無愧焉者則吾之遇不既有餘矣乎嘗試過侯
之居陞髙以望其前則太華削成四方矗然倚立
而叅天右則黄河出於龍門洶乎跆蹙而鳴地南
則首陽危顛不毛伯夷叔齊之所登也東則王官
深谷絶跡司空圖之所藏也因顧侯而語想見古
㫺之盛夸奪相雄間不容息與二三君子之遁逃
一世寂寥長往雖勢相什伯皆忽然而過如吹劒
一吷何有得失而侯乃以少壯陳力有政四州老

乃休此固異於斯人者兒童流輩如風中燭而侯
獨白首笑傲康寜食飲如平時有何不足而慕夫
世之役役生趨榮而没有恨者以為愧哉因舉酒
而起為侯夀曰樂哉非不遇也崇寜元年九月旦
日記
濟北晁先生雞肋集卷第三十一
濟北晁先生雞肋集目錄
　第三十二卷
　　銘贊
　　　文恭胡公硏銘
　　　端溪研銘
　　　七星研銘
　　　大圓研銘
　　　歙研銘
　　　金星石研銘
　　　叚端夫研銘
　　　胡琴研銘
　　　賈甥書几銘
　　　八仙按銘
　　　藥篩銘
　　　以洮研易賈彦徳所藏端研因以銘之
　　贊
　　　東坡先生真贊
　　　三老圖贊
　　　南華真人畫贊
　　　松齋主人寫真自贊
　　　内贊外賛二
　　　李夷行易初賛
　　　董汲秀才真賛
　　　張汝平牧牛圖賛

濟北晁先生雞肋集目錄(終)
濟北晁先生雞肋集卷第三十二
　銘
　　文恭胡公硯銘
天不愛道寔生異人地不愛寶發爲物珍人惟文
恭物則硯美介如石焉斷可識矣公在塲屋文詞
崛奇此硯出之如虹如霓公來侍從詔命雍容出
此硯中爲雷爲風公居廊廟謨謀宥密亦此硯出
以澤萬物遺其孫子折墨棄筆世不乏才亦鄉亦
弼貴人有金後益不學硯如龜殻以支床腳粤公

是怍
　　端溪硯銘
森然星辰不可以天文隐然堆址不可以地理有
儵忽相遇之際或執其樞雲翔而雨駈似神而非
於是以茁萬殊
　　七星硯銘
如天其蒼匪正色杓欈魁枕森的皪有尊如辰粤
帝宅其傍嘒者儼若客廣野成宫象所積古媧擣
鍊疑此石不敢箋詩以寫易斯文星爛從爾出
　　大圓硯銘
黒月模汗兩奴利與黔突居難與揭篋趨爾圓其
外亦不可轉視吾爾硯
　　歙硯銘
黮其貌虚而不屈温其腑動而愈出貶溪之名躐
溪實如世之不名爾實何
　　金星石硯銘
天雲而星雨斜横有河漢象從石生濡老潘煤雲
峥嶸

　　叚端夫硯銘
端之窟惟玉質厲以立我温以與物故用不既如
山泉出
　　胡琴硯銘
有琴之名無琴之聲託君之詞哀玉鏘鳴
　　賈甥書几銘
仲逺好學辭藻良贍逸然有子貢之感時倦而願
息聞之吾師曰生無所息仲逺其務自彊而夕惕
　　八僊桉銘
東皋松菊堂飲中八僊桉八僊何必來松菊自吾
伴
　　藥篩銘
得精於觕爾病惱除過百草木無以苦荼
　　以洮硯易賈彦徳所藏端研因以銘之
洮之厓端之谷匪山石惟水玉不可得兼一可足
温然可愛目鴝鵒何以易之鴨頭緑
　贊
　　東坡先生真贊

非儒非僊非世出世間不可以綸繳亦不椉風雲
而上天何居乎猶心醉經目營海既逍遥乎濤瀨
忽焉横杖按膝而舒嘯鸞鳯之音猶隐耳而人固
已反乎無在也
　　三老圖贊
如畫無言謨䕫卨前如畫不動才文武用或問管
仲子曰人也仲如其仁以君霸者聖有踐形賢有
具體若三人者可謂人矣
　　南華真人畫賛
乾顀坤頤口海齃岳其联日月大空之灼其詞風
雷萬有之作魚乎周乎不在濠上周乎蜨乎何有
夢想惟周能蟲惟蟲能天匪我則云然周則云然
謂之聖人者非也
　　松齋主人寫真自賛
是真是假是不是畫人爾人爾誰非似者一㸃似
人不能知在不言中如印印泥
　　内賛
彌勒真身分千百億汝幻亦然愈分愈出分千百

億不離箇中汝與彌勒衆生普同
　　外賛
峩冠正笏貌若有知如此畫人不言靡施木則在
囿馬則在廐匪用于梁亦不以驟木馬何咎
　　李夷行易初賛
元豐初補之教授北門而易初為掾汶上以事至
魏相與語甚歡建中靖國改元補之守蒲津而易
初在幕府始得其為人之詳易初形貌神意無塵
俗累趣閑而技通中介特而外猗移輔之以學問
未見其止古之所謂可畏者為之賛曰
頎然而長者君之狀如竹如松翛然而逺者君之
意㝠㝠飛鴻退然而藏者君之行有時女容介然
而髙者君之操雲間孤峯蔚然而葩者君之同草
木青紅益然而和者君之氣觸物者同載是六者
虚而游世孰叶唐許儛車彼視
　　董汲秀才真賛
鵲實非脈假脈而言太子可起和實以脈遺脈而
知良臣將死故鵲不能死生而和不能生死既有

制之者矣亦有知之者矣術兼於道是謂醫理誰
其知之惟汶陽董子
　　張汝平牧牛圖賛
呉機殘幅或休于屋有訛其前亦鬭而觸鼓文周
篆缺不可續鐃歌漢辭亡不可屬東坡歎此折劎
毁玉是畫非筆牧者非牧誰能觀此亦目非目
濟北晁先生雞肋集卷第三十二
濟北晁先生雞肋集目錄
　第三十三卷
　　題跋
　　　題段慎修紙二
　　　題陶淵明詩後
　　　題分甘亭記後
　　　題白蓮社圖後
　　　題小飛来詩後
　　　書王蠋後事
　　　書毌丘震御印厯紙後
　　　書陳洎事後
　　　書陳唐父綿州守遺愛事後
　　　書魯直題髙求父揚清亭詩後
　　　書李正臣怪石詩後
　　　跋林逋薦士書後
　　　跋廖明畧能賦堂記後
　　　跋東坡所記漳守柯述異鵲事後
　　　跋董氏唐誥
　　　跋陳伯比所收顔魯公書後
　　　跋翰林東坡公畫
　　　跋李遵昜畫魚圖
　　　跋魯直所書崔白竹後贈漢舉
　　　跋董元畫
　　　跋范伯履所收郭恕先畫本
　　　跋化度寺碑後
　　　跋謝良佐所收李唐卿篆千字文
　　　跋第五永箴

　　　跋蘭庭序
　　　跋曼卿詩刻
　　　贈劉範子
　　　書邢惇夫遺藁
濟北晁先生雞肋集目録(終)
濟北晁先生雞肋集巻第三十三
　題跋
　　題段慎修紙
傳曰大道以多歧兦羊學者以多方喪生裹粮就
學者成羣半塗而廢者皆是則多歧與多方之迷
也端夫年少才秀茍無畫力不患不足者要之適
越無北轅求前無却行則道逺乎哉雖然其術云
何曰就有道而正焉耳故韓愈之教人欲識路
　　又

世之言曰抑學似賈賈必據通都大邑交昜往來
之路通故貨蕃學必之衣冠之聚見聞切磋之徒
廣故學富是不然蜀寡婦清守丹穴以䧺其鄉諸
葛孔明耕南陽出而為霸王師此非通都往來衣
冠聞見之效也然則端夫雖竆鄉處家茍志於學
不出户而知天下可也
　　題陶淵明詩後
詩以一字論工拙如身輕一鳥過身輕一鳥下過
與下與疾與落每變而每不及昜較也如魯直之
言猶碔砆之於美玉是已然此猶在工拙精觕之
間其致思未白也記在廣陵日見東坡云陶淵明
意不在詩詩以寄其意耳采菊東籬下悠然望南
山則既采菊又望山意盡於此無餘藴矣非淵明
意也采菊東籬下悠然見南山則本自采菊無意
望山適舉首而見之故悠然忘情趣閑而累逺此
未可於文字精觕間求之以比碔砆美玊不類崇
寧三年十月晦日晁補之題
　　題分甘亭記後

趙彦修以帝胄妙齡秀發不懷宴安之習志學而
慕義與一時文人勝士交如恐不及故蚤有美名
於流輩間竆山物局僧齊旅寓一木之美不足道
也而二三子為之記且書焉文辭筆墨燦然可觀
惟彦修有以得此也嗚呼學之不可已也如此哉
元符庚辰五月十日南陽晁補之題
　　題白蓮社圖後
周禮百工之事皆聖人作用志不分廼凝於神張
顛觀公孫大娘舞劒而草書長進此豈筆墨蹊徑
間得之耶齊魯俗樸工技世守知變通者寡而緡
畫史孟仲寧獨善學知余得意繢事中惠聴余言
使集吳道玄闗仝韓幹魏賢李成郭忠恕許道寧
數子精筆為白蓮社圖甚似
　　題小飛來詩後
楚山之勝者曰九華吳峯之異者曰飛來往時湖
口李正臣藏怪石數十種其一竦而九崿武功和
仲曰是壺中九華也則一旦而售百金近時祥符
袁耕道亦得其石於豫章小而特潁川龔喜曰是
小飛來也耕道則抵掌喜而懐之曰是當與壺中
九華俱名天壤間雖一拳小然吾不以百金售大
觀戊子六月壬申緡松菊堂題
　　書王蠋後事
古之世有不去商紂之虐君以従周武之聖臣而
守死西山者其人曰伯夷伯夷者孔子稱為仁孟
子稱為聖不在乎學者能道之也古之人有不愛
刳身戮尸之患以求盡忠極節於其君者其人曰
比干比干者孔子稱為仁孟子稱為賢不在乎學
者能道之也古之人有不愛將軍之印不顧萬家
之封引身即死以明君臣之大義而求自附於伯
夷比干之事者其人曰王蠋無孔子孟子之稱而
其名亦不獲自附於伯夷比干焉學者不可不道
也當燕之破齊齊王走莒也臨菑之地汶篁之疆
為齊者無幾也齊之臣平居腰黄金結紫綬論議
人主之前者一日狼顧鳥視分散四出不逃而去
則屈而降無一人為其君出身抗賊以全齊者方
是時王蠋齊之布衣也積仁潔行退耕於野口未

嘗食君之粟身未嘗衣君之帛獨以謂生於齊國
世為齊民則當死於齊君乃奮身守大義以區區
之晝邑以待燕人燕人亦為之却三十里不敢迎
其後燕將軍畏蠋之賢念蠋之在而齊之不滅也
數為甘言啗之曰我將以子為將封子以萬家不
者屠晝邑蠋曰忠臣不仕二君正女不更三夫國
兦矣蠋尚何存今劫之以兵誘之以將是助桀為
虐也與其無義而生故不若烹乃經其頭於木枝
自奮絶脰而死士大夫聞之皆太息流涕曰王蠋
布衣也義不北面於燕况在位食禄者乎於是乃
相與迎襄王於莒而齊之殘民始感義奮發閉城
城守人人莫肯下燕者故莒即墨得數戰不兦而
田單卒能因其民心奮其智謀却數萬之衆復七
十餘城王蠋激之也始余讀史記至此未嘗不為
蠋廢書而泣以謂推蠋之志足以無憾於天無怍
於人無歉於伯夷比干之事太史公當時書之屢
書之以破萬世亂臣賊子之心奈何反不為蠋立
傳其當時事迹乃㣲見於田單之傳尾使蠋之名

僅足以不失傳而不足以暴天下甚可恨也且夫
聶政荆卿之匹徒能瞋目攘臂奮然不顧以報一
言一飯之徳非有君臣之讐而懷匕首袖鐵椎白
日殺人以喪七尺之軀者太史公猶以其有義也
而為之立傳以見後世後世亦從而服之曰壯士
蘇秦張儀陳軫犀首左右賣國以取容非有死國
死君之行朝為楚卿草為秦相不以慊於心太史
公猶以其辯智也而為之立傳以見後世後世亦
從而服之曰竒材以至韓非申不害之徒刑名之
學也猶以原道附之老𥅆淳于髠騶衍田駢愼到
椄子環騶奭之徒迂闊之士也猶以為多學而附
之孟子然則世有殺身成仁如王蠋之事者獨不
當傳之以附於伯夷之後乎噫㫺者夫子作春秋
其大意在於正君臣嚴父子使當時君臣正父子
嚴則春秋不作矣後世愚夫庸婦一言一行近似
者皆當筆之春秋况夫卓然有補世教者得無特
書之屢書之乎此予所以為太史公惜也
　　書毌丘震御印曆紙後

臣補之嘗論古者人主之職在論一相相得其人
矣至百工有司之廢置皆相之任也舜選於衆舉
皋陶湯選於衆舉伊尹傳以謂不仁者逺矣夫舜
與湯人主之師皆論一相以逺不仁其道曠千百
世所當循而不改者然自㫺盛世君子多小人少
好惡明於上是非公於下故未嘗求賢而賢至疾
不肖不為巳甚而不肖者不待黜而革後世道徳
不同而俗隳賢不肖陵雜而人才益微至五代分
裂大壊極亂四民皆喪其業而武夫鬬士充朝廷
而布州郡當是時聖人出將何如以捄其弊哉恭
惟太祖皇帝以神武不殺之資應千載特起之運
以宋繼周猶舜受堯之天下乾徳三年俘孟昶開
寳四年俘劉鋹八年俘李煜而錢俶恐懼請命自
負其版至太宗皇帝太平興國四年又虜劉繼元
而滅之於是區宇混一四方泰寧父老見白袍舉
子皆喜相賀曰此輩出天下太平矣而太宗皇帝
以上聖繼統丁投戈講藝之時患人才之微悼列
位之缺嘗以淳化五年十月二日躬臨便殿自閲

羣士葢京官而上預選者凡若干人畧去銓衡常
格而書其莅官之日與其功過於所謂曆者詔曰
使御印給付本官而又皆以宸翰冠其首有惠愛
臨民奉法除姦之訓被此選者咸自榮耀以為不
世之遭而祕書省著作佐郎譙人毌丘震在選中
自筦庫擢通判晉州而震竟以清白有治績終亦
盛矣哉其後治平之嵗乆學挍亦興天下之為士
者日以多以臣補之為郎時計之選於吏部者自
京官而上葢數千人而官州縣者不預雖朝廷内
外不患於乏才而士之為士者愈多而益賤豈其
行己任事皆愧於㫺人而然葢必有知之者矣然
則太宗皇帝所以初平禍亂不遑暇其他而獨以
選士為急務至不以付宰相而親閱在廷之庶士
如恐不及如恐遺之者豈特患人才之微悼列位
之缺而已哉而聖意若曰因以導宰相於黜陟之
公訓有司以銓衡之審宜若是故大臣戒小臣勸
當時得人稱盛而後世皆榮於為士以迄于今其
選有司者至數千人若萬人其盛無以復加豈不

以此哉嗚呼太宗皇帝之用意深矣夫不以其時
而考之徒曰上必無為而用天下至選人才當責
宰相而上不知太宗皇帝所以用意之深下不究
孝宣帝之綜核名實所以為漢中興之道是之謂
不知務故臣補之謹拜手稽首序其事以㱕震之
裔孫潤州觀察支使莘使藏於家且以告將來之
未知者云崇寧元年七月初八日具位臣晁補之
謹記
　　書陳洎事後
補之先君嘗記見聞數十事未編次其一陳公洎
初為開封府功曹㕘軍時程琳尹開封章獻太后
臨朝族人貴驕自杖老卒死人莫敢言公當驗屍
即造府白琳琳望見公來迎謂曰驗屍事畢乎公
曰未也琳遽起隠屏間曰不得相見公唯而出適
屍所太后已遣中人至曰速視畢奏來公起再拜
曰領聖㫖未畢使者十輩督之吏等皆懼謂公應
以病死聞公怒曰何不以實吏等駭曰公固不自
愛某曹不敢公復怒曰此卒寃死待我而申爾曹

依違懼旤法不爾赦卽自實其狀詣琳琳又迎問
曰如何公曰杖死琳大喜撫其背曰如此陰德官
人必享前程遽索馬入奏巳而太后族人有特旨
原公亦不及罪公自此名顯歷官臺省終三司副
使人以謂積善之報未艾云補之少聞是恨不及
識公後二十餘年乃見傳道於淮南見履常於京
師實惟公諸孫二君詞學行義爲東州聞人以謂
公之餘慶在是也後補之執喪於緡傳道始出公
詩數十篇確然其政溫然其和想見德操之所發
於言詞者聳然増慕㫺韓愈有云本深而末茂形
大而聲宏仁義之人其言藹如也由公事於愈之
言益信
　　書陳唐父綿州守遺愛事後
孔子曰善人為邦百年亦可以勝殘去殺矣孔子
之所謂善人者葢嘗歎息以為吾不得而見之夫
若是其重且難遭也然使其得位而為之其功猶
在於百年之後今方百里如千里者皆邦也古皆
諸侯世守而今以守令治逺者二三嵗近者滿嵗

又其近者數月而徙幸而治且有聞者則徒逾亟
曰一人去有一人焉充之則已矣㫺子産為鄭一
年而人歌之曰取我田疇而伍之取我衣冠而褚
之孰殺子産吾其與之三年而人又歌之曰我有
子弟子産教之我有田疇子産殖之子産而死誰
其嗣之夫子産古之遺愛亦可謂善人者非耶而
用其民一年不惟未信而已也至相與訟怨而蘄
殺之三年而後怨者化而懐仇者慕而如父母然
使孔子論之至於勝殘去殺猶未也則責治之效
欲其緩而逺者如此故唐盧懐慎亦深言數昜地
之弊以謂人知吏之不乆則不從其教吏知遷之
不逺則不盡其力至於禮義之不興風俗之不一
户口之所以流散倉庫之所以空虚患皆由此而
後世官日以冗遷昜旁午民不得休葢其初嘗怪
三代雖逺聖人之事不傳下漢而言如龔黄卓魯
政事之才亦豈乏遂不可得而見吏治茍且滋甚
如此特責其古人百年之事於後人不暖席黔突
之間夫豈惟遂霸恭茂之徒斂手而未得施而賢

如子産方用以得殺無足怪也而况奉法循理之
吏類皆仁厚君子不暴而裕者如陳公之守綿葢
更六考而後僅得施其髣髴修庠挍損庸役便轉
輸勸賙貸綏背蠻折畱獄興圩堰繕郛壘皆有次
序而一時大人君子皆以循吏稱之雖陳公之所
學而未施者不止於是然使不得六年而為之雖
綿州之政事亦未昜志也昔陳平有興漢平難之
功而其自訟以謂我多陰謀子孫不昌陰謀雖有
功神所不報而循吏不欺君子不賊民其事顯在
陽徳夫顯有施於物者則物亦將顯以報故君子
知臧孫達之必有後於魯也公之子唐從吾游亦
長者似其先人云
　　書魯直題髙求父楊清亭詩後
魯直於治心養氣能為人所不為故用於讀書為
文字致思髙逺亦似其為人陶淵明泊然物外故
其語言多物外意而世之學淵明者處喧為淡例
作一種不工無味之辭曰吾似淵明其質非也元
祐辛未清明前一日符離舟中

　　書李正臣怪石詩後
湖口李正臣世収怪石至數十百初正臣蓄一石
髙五尺而狀異甚東坡先生謫惠州過而題之云
壺中九華謂其一山九峯也元符己卯九月貶上
饒艤鍾山寺下寺僧言壺中九華竒怪而正臣不
來余不暇往庚辰七月遇赦北㱕至寺下首問之
則為當塗郭祥正以八十千取去累月矣然東坡
先生將復過此李氏室中􁫺崒森聳殊形詭觀者
尚多公一題之皆重於九華矣
　　跋林逋薦士書後
余嘗出錢唐門遵湖放北山一徑趨崦委曲深逺
菱荇魚鳥可樂過林君居拜墓下塵埃榛莽山風
蕭然至竹閣讀其棟間詩裵徊彷徨有羨慕也吾
師疾固見耦而耕者曰不可與同羣至㸃鼓瑟希
則喟然嘆曰吾與㸃士亦要志之所向仕不仕何
有林君遭太平可以仕豈其天情自疎莫可尸祝
不在枯槁伏藏也其推輓後來欲其聞達則反復
致志如恐不及賢哉詩曰皎皎白駒在彼空谷生

芻一束其人如玉安得林君者而從之元豐五年
七月十四日晁補之記
　　跋廖明畧能賦堂記後
常物之情不知其所以然而自相反者二列禦寇
曰今有偕生之疾與體偕長志彊而氣弱故足於
謀而寡於㫁志弱而氣彊故少於慮而傷於專此
志與氣之所稟者有餘不足不能相昜而自相反
者一也王弼曰陵三軍者或懼於朝廷之儀㬥威
武者或困於酒色之娛此志與氣皆有餘而勇敢
柔於禮文悍鄙屈於嗜欲物或移之而自相反者
二也語曰望之儼然即之也温聴其言也厲夫儼
然而能温温而能厲此豈當物之情自相反而然
將君子有以反之能莊而能同者也葢余同年生
廖明畧學問博古志操如雪霜然以方北郭順子
則清而未容故驁世患嘗觀曽敬之會稽尉廨梅
花而以宋廣平事名其堂曰能賦是其乆摧剛為
柔意少貶而然者也而余亦嘗論廣平嚴毅所謂
沒向千載凜凜猶有生氣者至於人之所同為不

害其異而鹿門子庸何怪乎張良崔浩皆㫺之所
謂豪傑良宜魁梧奇偉而貌狀廼如婦人女子浩
若不勝衣者而胷中所懷踰於兵甲夫形容趣好
之相反何足以識君子之大體也而敬之妙年天
材俊異文章論議過人遠甚借曰未識於事其大
者固巳先立矣以廣平之鐵心石腸而當其平居
自喜不廢爲清便豓發之語則如敬之之疏通知
方雖平居富爲清便豓發之語至於臨事感憤余
知其亦不害爲鐵心石腸也而明畧所以期敬之
不亦逺歟然敬之不汙以干時乃若廣平之開府
與不若廣平之遇則敬之固自曰有命元符三年
四月二十五日南陽晁補之題
　　跋東坡所記漳守柯述異鵲事後
政以得民心為本而以信及豚魚者為至昜之意
若曰豚魚信猶及之人可知矣吏無愛物之誠民
心不附之雖鳳凰下嘉禾生諸難致之物畢至非
祥也夫必有誠心實事如柯侯述之得漳民民以
為惠而鵲應之斯異矣古之循吏民不忍去之如

父母故史板其蹟而書之虎徙珠還雉馴蝗去後
不復見此乆謂徒虚語今廼知之廣陵掾曄乃侯
長子數與余議疑獄不附重近古所謂求生之者
其世有隂徳當不愧於東坡公所期元祐七年十
一月二十五日南陽晁補之无咎題
　　跋董氏唐誥
京東將供備使董侯嘗夜過余曰我之先有仕於
唐顯者曰京兆尹諱叔經不知於我幾世祖也我
家歴五代至仕本朝子孫世謹厚故傳其誥猶在
因就予求燭出三巻書其一則京兆君為順宗山
陵副使祕書監兼御史大夫元和六年閏六月六
日告也譽京兆君良美首尾無漫缺雖甚細字皆
可識葢盧景亮為中書舎人所行予起喜曰憲宗
唐中興賢主初年順宗未葬劉闢反西川正月髙
崇文出討七月葬順宗豐陵時京兆號多事而尹
以此時進才選也盧景亮稱善屬文以直諫知名
元和間譽京兆君良美其辭當不誣可為董侯慶
然獨怪京兆君為憲宗用若此宜有政事聞於時

而其施設不少槩見何也間以其年月日攷之舊
史則不謬而閏六月之六日為戊辰凡氏諱與官
及平章事以下名於告者舉合自閏六月之戊辰
始命至八月之癸未以卒其莅京兆之日七十六
而止前此為尹者兵部侍郎韋武後此為尹者尚
書右丞李鄘而新史尹不書故逸董氏餘考之又
合其名於告者曰中書侍郎為鄭絪自中書舎人
遷曰門下侍郎為杜黄裳自太常卿遷曰給事中
為㱕登自兵部員外郎遷曰吏部侍郎為趙宗儒
自右庶子遷絪黄裳號賢相登宗儒讜直不囘皆
元和初一日時才選也最後郎中兼者卑不顯乃
不得質予嘗讀韓愈順宗實録見李實以不任職
貶知唐重京兆尹也自李實接韋武中間二年憲
宗始即位二相賢新用且京兆號多事擇人固宜
重時百司官多改置韓愈亦自外入為博士皆以
是年也愈後寖用乃至京兆尹其選亦難矣董氏
雖施設無所見余能語其賢者以一時事知之當
如此後二告皆董淛一曲沃簿一猗氏丞長慶大

中時告也漫缺不若前可識獨曲沃告有蠅頭字
考即京兆君祖為珪曽祖為端里為京兆府萬年
縣洪固鄉貴胄里而端以下及淛凡四世粗見乃
次序㱕董侯董侯中武舉為將知方畧慕古人也
必有功名以不媿其先世云元豐二年十二月二
十日晁補之題
　　跋陳伯比所収顔魯公書後
顔公以耆老忠義縊於賊手世言公尸解不死開
棺肌肉如生爪透手背郉和璞聞而歎曰此所謂
形仙後五百年雖藏金石之中猶當擘裂飛去嘗
憶太平廣記載有戍軍數千人忿不相能欲自將
攻其部將忘其姓名力不足制升髙謝衆刎頸而
死衆為之解後見夢於茅山道士曰帝命吾為五
百靈官之一有大功於物者死而不兦自㫺然也
至公筆法奇偉雖其天姿獨得亦忠義秀發能然
桺誠懸所謂心正則筆正者而世人乃欲以其塵
埃倭墯之姿追蹟紙墨之間逺矣
　　跋翰林東坡公畫

翰林東坡公畫蠏蘭陵胡世將得於開封夏大韶
以示補之補之曰本朝初以辭律謀議叅取人東
坡公之始中禮部第一也其啓事有博觀策論精
取詩賦之言言有所縱者有所拘也其謝主司而
譽其能如此曰奇文高論大或出於繩撿比聲協
句小亦合於方圓葢公平居胷中閎放所謂吞若
雲夢曾不芥蔕者而此畫水蟲瑣屑毛介曲隈芒
縷具備殊不類其胷中豈公之才固若是大或出
於繩撿小亦合於方圓耶抑孔子之敎人退者進
之兼人者退之君之治氣養心亦固若是耶嘗試
折衷於孟子之言曰觀水有術必觀其瀾日月有
明容光必照焉㱕墟盪沃不見水端此觀其大者
也牆隙散射無非大明此觀其小者也而後可以
言成全或曰夜光之劎切玉如泥以之挑菜不如
兩錢之錐此不善用大者也余於公知之
　　跋李遵昜畫魚圖
魚之醜以千百數且一物而極巨細之形者惟魚
天池之鯤其大不知其幾千里毫素之窘不能追

也長塘之水一斛而魚半斛其小如針鋒毫素可
追不能工也則夫可追而工者不過於九澤之所
同有九罭之所常萃鱨鯉鱒魴頒首莘尾之間葢
見者能識之然世猶以謂畫師喜為鬼神而憚為
狗馬鬼神怪幻昜以罔人而狗馬與鱨鱒所常覩
者夫人而能指其失故工此尤難是不然夫鯤以
海運而針鋒若滅沒世固無覩鯤首尾之目針鋒
鱗之眼則欲竆巨細之倪至此而能者俱廢且凡
魚亦不一狀則畫之難工又非若狗馬比然嘗試
遺物以觀物物常不能廋其狀盡得一魚之意則
鋪几尺紙曰此天池也此長塘也廣狹不移而皆
在一以為鯤則稽天之涯覩不見其不足一以為
針鋒則蹄涔之態具不見其有餘大小惟意而不
在形巧拙繄神而不以手無不能者而遵昜亦時
隠几翛然去智以觀天機之動蚿以多足運風以
無形逺進乎技矣庚辰三月六日晁補之題
　　跋魯直所書崔白竹後贈漢舉
沙丘之相至物色牝牡而喪其見白於畫類之以

觀物得其意審故能精若此魯直曰吾不能知畫
而知吾事詩如畫欲命物之意審以吾事言之凡
天下之名知白者莫我若也漢舉於學慕魯直而
喜白畫時時自撮筦為竹枝飛鳥煙雲天機殊妙
以比文字殆似魯直自然獨得不可相與者予既
拙於語言而畫又非所能學嘗試以此内觀譬聞
解牛得養生其可哉
　　跋董元畫
翰林沈存中筆談云僧巨然畫近視之幾不成物
象逺視之則晦明向背意趣皆得余得二軸於外
弟杜天達家近存中評也然巨然葢師董元此董
筆也與余二軸不類迺知自㫺學者皆師心而不
蹈跡唐人最名善書而筆法皆祖二王離而視之
觀歐無虞覩顔忘桺若蹈跡者則今院體書無以
復増損故曰尋常之内畫者謹毛而失貌乙酉十一
月二十六日晁補之書
　　跋范伯履所収郭恕先畫本
恕先髙賢絶藝世所共知其筆墨精妙蛇蟬變化

夀臣父叔記之矣然恕先要為難知以為異人耶
自應會意物表不當復賓賓效世俗為者而此畫
本範模闗吳輩一二曲折毫髮㸃綴惟謹不謬豈
大匠誨人必以規矩者歟其遺跡不多有世傳圖
上一角數峯疋素本未作童子紙鳶中引線滿之
離絶匠意此又豈規矩筆墨可求者哉彌明道士
云吾不解人間書而石鼎聯句極唐詩之巧語侯
劉輩以謂吾就汝所能者為之恕先其近是哉
　　跋化度寺碑後
余觀古人惟徳操皆素定而能伎所長不同趣人
物之盛莫近於唐然名詩者或不能賦名賦者或
不能文名文者或不能字畫字畫之工率愧述作
也以其習之專守之不昜故各能盡其妙類承蜩
丈人用志不分乃凝於神者歐陽文忠公嘗云牡
丹花之絶而無甘實茘支果之絶而非名花㫺樂
天嘗有感於二物矣是孰尸其付與耶雖然二物
者惟不兼物之美故能各極其精信哉是言歐虞
褚嶭唐初以書顯者捨其徳操而論亦不聞它能

伎如其字畫之精也嗚呼此其所以精乎學者能
以是心學專且不易古人之事業何求而不得况
詩文與書哉而後之君子學則皆有侈心必事事
在人先故五伎而竆
　　跋謝良佐所収李唐卿篆千字文
學書在法而其妙在人法可以人人而傳而妙必
其胷中之所獨得書工筆吏竭精神於日夜盡得
古人㸃畫之法而模之穠纖橫斜毫髮必似而古
人之妙處巳亡妙不在於法也而謝侯所藏幅紙
書千字文特竒巧圓方不失而飛揚自如過其流
輩逺甚葢一時絶藝也然謝侯好玩甚多書畫硯
墨類皆第一室中之所藏固有精妙過於此者覽
其一知其它稱是也
　　跋第五永箴
髙彪校書東觀數奏賦頌竒文因事諷諫靈帝異
之時京兆第五永為督軍御史使督幽州百官大
會祖餞於長樂觀議郎蔡邕等皆賦詩彪乃獨作
箴邕等甚美其文以為莫尚也然予謂箴亦詩若

賦之流爾㫺賈誼鵬賦句皆如詩四言而但中加
兮字屬之至誼傳乃皆去兮字則與詩箴何異彪
與崔琦二箴亦四言之敷暢者名箴而實賦也
　　跋蘭亭序
始予幼時讀太平廣記見唐太宗遣蕭翼購蘭亭
敘事葢譎以出之輒歎息曰蘭亭敘若是貴耶至
使萬椉之主捐信於匹夫傳稱子貢詐而全魯弦
髙誕而存鄭遺一言之細建二國之業猶不可以
為常以太宗之賢巍巍乎近古所無奈何溺小耆
好而輕喪其所常之寳異於得原失信不為而去
矣晚多閒居頗并世好獨於古人筆墨之遺猶愛
而不能置顧甚於少年喜官爵遲莫營田宅者與
前論異矣因誦白居昜七徳歌曰功成理定何足
逺速在推心致人腹怨女三千放出宫死囚四百
來㱕獄復歎曰太宗以一旅取天下惟信爾夫不
吝三千女而出宫自信也不約四百囚而來㱕獄
人信也晉捨原何足道哉全魯存鄭利重於譎也
愛蘭亭敘事小於欺也其老而將傳至從其子求

書從葬亦累矣累物鈞病於行若太宗不累者大
累者小則世將曰此何足以論諸信不信之間士
之行已亦若此而已然則此書雖以石刻傳可寳
也崇寧丙戌前冬至五日緡東皋流憩洞李季良
出之晁補之題記
　　跋曼卿詩刻
右石公曼卿詩自書曼卿與蘇公子美齊名兩人
皆歐陽文忠公所畏澄心堂詩所謂曼卿子美皆
竒才者也又曼卿墓表其畧曰曼卿先世幽州人
少以氣自豪讀書不治章句獨慕古人竒節偉行
非常之功顧不合於時乃一混以酒文章勁健稱
其意氣云文忠公一代儒宗曼卿於補之輩行闊
四五詩工字妙不當從補之議當如文忠公語也
曼卿以天聖四年來令金山故詩為此邑人作者
多劉君一也如題張氏園亭詩云樂意相闗禽對
語生香不斷樹交花尤為佳句其地在邑東郭近
秦城古寺葢太宗時御史張公穆之别業園諸子
之所營也逮補之寓此葢七十年而荒墟廢址狐
鼠之所跳嗥獨兩大檜蒼然猶在其枝半死半生
蟠騖竒怪想見山陰品彚之盛微詠石句為之太
息㱕御史曽孫大方曰嘗試復之﨑立兩亭當為
子名之以其語一曰樂意一曰生香以記曼卿嘗
醉此亦知子先世與曼卿厚子今不可得也大方
曰唯嵗再春大方率清曉出郭門或問之曰東園
壅培事恐後會大方猶子芻與同里郭力又以曼
卿此詩刻石欲補之書數字石上迺摭文忠詩文
并附題園亭詩事其末為夫後來益逺前輩竒偉
有如石公至不知其名字志行終始何如人故詳
出之大方字廷賢芻字堯詢力字進道皆里良士
而堯詢自云蔵曼卿書詩猶十數大觀二年三月
巳已潁川晁補之无咎題
　　贈劉範子
緡城人喜治園圃而余故人劉邦式西郊達觀亭
爲甲高竹大桺臺可眺而池可釣也余紹聖間始
居緡日從邦式語邦式不外修形貌而中玉雪葢
方今隱者也後數年復來亦治東皋五畝宅以老

而邦式亡矣見其子某慨然書此崇寧二年六月
望日
　　書邢敦夫遺藁
邢河陽既哭其子敦夫以書抵山陽李端叔云吾
兒垂絶時問所欲言曰願得豫章黄魯直狀其行
以累髙郵孫公銘之而遺藁以屬補之為序端叔
為補之言補之曰昔杜牧不敢序李賀矧吾惇夫
年未二十文章便欲追逐古人充其志非特為賀
者而已然吾豈可以負敦夫將死託邪它日見河
陽公當把臂痛哭盡出敦夫書次第之元祐三年
十二月五日潁川晁補之无咎題

濟北晁先生雞肋集巻第三十三
濟北晁先生雞肋集目録
　第三十四卷
　　序
　　　何龍圖奏議序(郎作/代李侍)
　　　張穆之觸鱗集序
　　　治通小序
　　　海陵集序
　　　石逺叔集序
　　　續嵗時雜詠序
　　　汴都賦序
　　　坐忘論序
　　　捕魚圖序
濟北晁先生雞肋集目録(終)
濟北晁先生雞肋集巻第三十四
　序
　　何龍圖奏議序代李侍郎作
某嘗論天欲平治天下其勢有不期而自合者三
始興之主不以兵革本於得人心以得天下故天
爲之開其統使宏且逺而其後世子孫出而承之
者必恭儉愛人其徳之流行亦洽故爲之培其基
使逺且固此二者皆天也又世常忽於無難無與
佐之孰戒而康故詩曰思皇多士生此王國夫王

者將有為而士之生於其國者多此亦非人之所
能為也有以開之有以培之與夫卒相之以士然
皆非人之所能為故曰天欲平治天下其勢有不
期而自合者三何以言之堯授舜舜授禹禹用力
而湯用兵堯舜不可及也而湯有慙徳禹不以兵
革猶八年於外用其力者勤矣而太祖皇帝不馳
一馬不遺一矢雍容達節而有天下天下奔走而
稱臣五國稽顙而下吏其受命配禹而用力寡由
湯以來未有太祖之武也天固開之矣漢髙祖以
馬上取之至老於馬上而不得休且繼有諸吕蹀
血之禍而後文景起而施其澤兩世遵業僅得休
息於無爲而仁宗皇帝席祖宗優游之盛傳之百
年無大變故乃身服恭儉以振德之又四十餘年
其守成比文景而施澤乆􁏷漢以來未有仁宗之
仁也天固培之矣方是時人君虚巳於上而羣臣
竝進各自明於下君臣有慶譽而下竝受其福風
俗醇厚君子多而小人少葢若董仲舒所言詩人
美之爲作上天佑之爲生賢佐者嗚呼豈人力也

哉其一時將相文武光明碩大之材左右論思直
諒多聞之士不可勝數而何公名其間公為御史
諫官至列侍從終始一節知無不言近古之遺直
者其所為奏議二百餘篇為二十巻其言安危治
亂之至數弛張取舎之要務與其尤深切世病者
當時畧已施行其誠心出於憂國愛君簡昜而通
非若世之無得於其中而以為文者榮華昜瘁而
難乆也然則仁宗所以為宗有徳跨文景而追成
康有自致矣某是以竊歎於何公知天之生斯人
有時而公之遭斯時有命二者適相值實難葢必
有能聴言之主導其臣使言而後能言之士至則
夫生之者天也使之至者君也故君之權勝天然
至有得士而不能用士以是隠則夫使其君能用
而成功是乃所以爲天相之之道故天亦終勝人
昔吳季札觀上國論其興衰如指諸掌而獨見蘧
伯玉數人者以謂衛多君子其國無故此不探其
天命之所在而秖以人事知之然至於今論知天
者唯吳季札則天人之際固可見矣某昔爲和川

令會天子詔求直言士而公以天章閣待制使河
東遽取其文上之幸以是知名今位政府於公為
門下士故其子某以公遺藁求序而不得辤公名
剡字聖從某州某縣人仕至某官云
　　張穆之觸鱗集序
魯俗當周之盛及孔子時文學為他國矜式周衰
諸侯竝爭而魯為弱國文學亦微然其故俗由秦
漢迄今尚多經儒忠信之士分裂大壊如五季文
物蕩盡而魯儒猶往往抱經伏農野守死善道葢
五十年而不改也太祖皇帝起平禍亂盡屈良平
信越之䇿休牛馬而弗用慨然思得諸生儒士與
議太平而魯之學者始稍稍自奮壠畝大裾長紳
雜出於戎馬介士之間父老見而指以喜曰此曹
出天下太平矣方時厭亂人思復常故士貴葢不
待其名實加於上下見其物色士類而意已悦安
之此儒之效也金鄉故隷兗兗魯地吾里而故張
公盖金鄉人公以太平興國三年起家進士甲科
大理評事通判普州葢太祖皇帝初拔魯羣士之

一人也始補之為兒從先君學先君多為補之言
故里中前輩賢士長者初聞公名徒竦然佩先君
訓慕先進而已矣宦學不試白首來㱕廼始與公
之曽孫大方游大方為人質直自將好善不欺類
可與論里仁之美者補之因復識先君之言又知
公之忠信流澤有後也然去今百年所傳聞未足
以知公盡一日大方出公遺藁曰觸鱗集葢公為
太宗御史時所上疏議而觸鱗公所自名也三復
彌月凜乎直諒多聞之益如藥石如穀米非無用
而設者其多至數十章皆深切當世之務不可以
盡舉始恨公不究其用云至其它詩文皆清麗有
唐中葉以來才士之風非若五季及國初文物始
復武夫麁鄙田里朴陋者之作也其相與切磋學
問見於酬唱者翰林王黄州元之為多黄州名世
士亦吾里人事熈陵為學士熙陵稱其獨步天下
者嘗以直諌斥乆不召召且大用復諫不悔卒復
斥竟不大用死黄州黄州於一時流輩少許可獨
畏公尚以為不可及也則公之為人可知已補之

旣以觸鱗集㱕大方大方再拜求爲集序補之以
言爲戒乆雖諾其請未作也而大方踰年踵門請
不衰至載石戶外因甥張宗奭以言幸有間必書
補之平生戲笑爲文字且不吝固吝於吾里中賢
士長者以孤大方好善追遠踰年之誠心豈先君
所以敎哉故不辤而終序之公諱肅字穆之自御
史爲尚書郞知蔡州恥言不用未四十解紱而去
其世家行事本末與諸子茂良具於前進士許齊
所爲公墓表齊亦文學知名不妄推與凡齊所録
不復論論其立身許國之大節以遺大方俾刻石
藏諸家以為吾里後生不及見若人傳聞而慕者
之勸云
　　治通小序
毁譽不敢浮事實因以加賞罰謂之襲情　賴之
以生不可一日無也謂之飲食　天日之清明奴
隷識之謂之共知　權言聖人之所獨見也謂之
夜行　所挈者要而順者衆謂之裘領　如橈止
水惡其波起不如遄已謂之本寧　本彊則精神

折衝謂之折衝　譬如播種終必粒譬如鑿井終
必汲謂之可為　鈞金輿羽不可以為重輕之實
謂之揣本　誠者政事之本也謂之致誠　常徳
不忒世自低昂而吾之為常者一謂之常一　事
有根本不可須臾離也謂之輜重　先河而後海
小式為本而大為末謂之務本　非其道雖微不
可假人也謂之名器　五味異和謂之相濟　始
施之逆利在後日謂之要終　天欲風草木未動
而鳥已翔謂之前應　小人以為翦翦耳君子畏
焉謂之微大　象見其牙而小大可論也謂之迎
知　推其派而知其所從來㴱謂之逆流　黄金
珠玉饑不可食寒不可衣謂之貴疎　中流失舩
一壺千金謂之賤適　事或不相謀而相病謂之
魯酒　一人曰玉十人曰珉舉世皆曰珉謂之衆
意　事致其極則其後無以加謂之窮反　狂者
東走逐者亦東走寒者戰懼者亦戰謂之似是
以攣拘之語疑域外之事謂之常談　一言而得
人之心謂之察鳴　謂狐爲狸則不知狐又不知

狸謂之胥失　蚌􁎡相持田父捃之謂之兩得
擊舟水中魚沈而鳥揚謂之同離　月不知晝日
不知夜謂之物曲　且冬且夏謂之迭勝　攘公
議之近似者以葢衆口而濟其私謂之借公　志
大心勞所以求者非其道謂之非分　益而不已
必損謂之勝懼　知所以弱則彊矣謂之削喜
事蠱物極而後可以轉敗從新謂之轉敗　名實
不虧而能使其喜怒移謂之朝三　欲近四旁莫
如中央謂之近四　水避礙則通於海謂之曲成
　寡能似徳拙言似黙欲上者識謂之破庸　捷
趨而速至中道而憊憩不如椎之乆謂之椎乆
始駕馬者反之車在馬前謂之始駕　人取我予
人予我取謂之獨獲　佃魚網罟利隨世興謂之
知化　敗不在大一毫萌之謂之見微　無謂不
效姑聴其告謂之養敢　胡越可使無異心謂之
同舟　徒曰古人不我欺而不知時事已異謂之
信書　旦用旦効草用草効而不可以經乆謂之
欲速　挾事懐欺明能知之謂之詰詐　唯有德

能以寬服民其次莫如猛謂之量力　夕而亨牛
牛乃饗客會其已食謂之失時　文是實非謂之
名好　人而不仁疾之已甚亂也謂之已甚　法
析毫釐小徧大遺謂之宻紕　以勢使之鈍者厲
怯者奮謂之矢激　利不百不變法謂之重改
謨定於先羣言不能昜謂之不搖　毒虵螫手則
勇士斷其臂謂之存大　示之好惡而民知禁謂
之上欲　有徳者進則朝廷尊謂之徳威　輿馬
致千里舟楫涉江河謂之假物　入有拂士出有
敵國謂之常存　尾大不掉謂之本弱　藩籬不
飭謂之外輕　曲士不可語於道而聖人惟時變
是守謂之達節　立不昜方非招不往謂之守官
　作法於凉其弊猶貪謂之謀始　千里之行始
於足下謂之積微　川澤納汙瑾瑜匿瑕謂之忠
厚　苦節不可正故大教務因俗謂之人情　論
卑古人而才不足逮當世謂之髙論　將以重之
適所以賤之謂之過爰　見幾而作不俟終日謂
之轉圜　以天下為心好惡不在其身謂之大度

　若緩若紆為國之本不可以無謂之闊要　十
羊九牧不若童子之獨謂之專任　言異言逆視
道以為則謂之不惑　不患衆之不知患蔽謀者
非謂之寳斷　臣民異志則朋黨進在明公議謂
之一下　賞一切之功亂百世之法謂之賊下
舉綱而略細謂之大體　數米而炊不足濟天下
謂之小節　始勿輕舉人莫測然否謂之靜勝
臣無求於其君故進退不累其身謂之取重　髙
為量而罪不及逺為途而誅不至謂之大望　躬
自厚而薄責於人謂之遠怨　殺身以爲國然不
足以拯世之溺謂之無益　理無常是事無常非
謂之通變　今日用之明日不可復也謂之日改
　捨法任人廢法法存謂之小縱　虚名無益事
實而藉以鎭人心謂之名高
　　海陵集序
文學古人之餘事不足以發身春秋時齊魯秦晉
宋鄭吳楚列國之大夫顯名諸侯相與聘問交接
陳詩揚禮見於言辭人稱之至今想見其爲人若

不可及者皆有它事業尊君芘民舉大而任重排
難而解紛用之如穀米藥石一日不可無而言辭
者特以緣飾而行之耳戰國異甚士一切趨利邀
合朝秦而草楚不恥無春秋時諸大夫事業矣而
言辭始專為賢雄夸虚張聴者為奪雖義理皆亡
而文章可喜以其去三代春秋時猶近也其用以
發身亦不足言至於詩又文學之餘事始漢蘇李
流離異域困竆仳别之辭魏晉益競至唐家好而
人能之然為之而工不足以取世資而經生法吏
咸以章句刀筆致公相兵家鬬士亦以方略膂力
專斧銊詩如李白杜甫於唐用人安危成敗之際
存可也兦可也故世稱詩人少達而多竆由漢而
下枚數之皆孫樵所論相望於竆者也以其不足
以發身而又多竆如此然士有無意於取世資或
其間千一好焉惟恐其學之而力不逮營度雕琢
至忘食寢會其得意翛然自喜不啻若鍾鼎錦繡
之獲顧他耆好皆無足以昜此者雖數用以取詬
而得禍猶不悔曰吾固有得於此也以其無益而

趨為之又有患難而好之滋不悔不反賢乎海陵
集葢許君大方作亦竆而不悔者之一也君於詩
好之篤葢辛苦刻篆呻吟裘氏者有年不幸其犂
然之音與吾竆類然君少年自已得聲譽至他事
業行己莅官皆方進未可量何苦而為是閉闗絃
歌霖雨饑餓之聲樂之而不厭如此哉且以為後
世名乎則孰與當身捷得權位之利抑謂利者君
不近乎則後世之名於君亦復安有哉是未有以
此語君者也是惑也補之既序此意以賢君能獨
為人之所不為者而非有希於世視趨利邀合猶
勝然亦因以為戒君字體之與補之故人張芸叟
張文潛陳伯脩皆厚云
　　石逺叔集序
文章視其一時風聲氣俗所為而巧拙則存乎人
亦其所養有薄厚故激揚沈抑或侈或廉穠纖不
同各有態度常隨其人性情剛柔靜躁辯訥雖甚
愛悦其致不能以相傳知此者則古人已逺若與
之竝世而未之接得其書讀焉如對面語以之逆

其志曰此何如人也此何如人也無不可言者職
方員外郎石君逺叔諱起魏人魏一都會自信陵
公子以好士傾諸侯其所至客往往發憤立功名
而曹氏兄弟與二三子馬上賦詩至於今不冺魏
人所以尚義喜文章亦其餘也而逺叔又倜儻有
美才自童子時為辭賦則已綺麗去舉進士一上
中第所居官官治而益致志於學其所為詩文葢
多至四百篇其言雅馴類唐人語尤長於議論酬
答思而不迫讀者知其人通達温温君子也逺叔
在濟時補之數相從間相與評古作者逺叔語時
造精微補之嘗屈然私怪逺叔頗放於酒飲輒醉
或悲歌愀然意其負所有不偶寄之此耳無幾何
逺叔卒後補之官於魏而其子采在陳以書來曰
先君不幸惟子為知其志為采序先君詩文采不
孤矣補之復曰我貧賤逺叔知我不肯遇我以衆
人我不敢曰知逺叔顧平居所嘗得而宜為人道
者若此可黙哉乃次第㱕之采字仲素好學良士
能世其先人元豐七年正月十一日潁川晁補之

序
　　續嵗時雜詠序
宋氏自宣獻公益大徳行文章語世族者必先之
家故藏書其多與四庫等而宣獻公之子常山公
次道能世宣獻公之學好書滋不倦博聞彊志為
時顯人與客語亹亹下上數千載間在其齒牙也
補之為兒時諸老先生為補之道宋氏如此而補
之生世晚去宣獻公逺重以不及拜常山公私自
記欲盡得宋氏之書而觀之元豐六年六月遇畢
公叔於京師公叔言宋氏藏詩曰歲時雜詠者葢
宣獻公所集唐以前詩人之作髣髴具在公叔曰
夫天地變化其情至微有不可道以辭者四時之
間氣候物色俯仰輒異使一人言之雖其巧如簧
恐不得與造物者爭功於是雜衆言而觀之不亦
可乎宋氏故多賢而宣獻公之孫曰剛叔尤篤志
於學不愧其先人又嘗集宋詩人之所爲爲續歲
時雜詠以成其祖之意葢若干篇且詩之作患言
不能稱物者以得之偏也嘗試丹青衆言憑几肆

目於方尺之間而四時氣候物色慘舒榮槁所以
過乎吾前者每觀每異其致亦足樂也因以其集
屬補之為序補之復於公叔曰詩之亡乆矣豳詩
七月其記日月星辰風雨霜露草木鳥獸之事盛
矣屈原宋玉為離騷最近於詩而所以託物引類
其感在四時可以慷慨而太息想見其忠潔剛叔
於宋詩所取若此其亦有得於昔人之意乎宋有
天下百年而詩之作中間尤盛葢剛叔之所取小
大咸備今觀其録一時顯人用是名世其尤宏傑
者雖以磅礴天地呼吸陰陽而成歳功可也其下
者亦因所長而傳猶之一氣候至生者皆作灼然
而華嚶然而鳴以謂天地之巧盡此矣補之方求
為太原官聞其俗儉陋無登覽燕語之樂將因公
叔盡傳剛叔之所藏者以行而忘吾憂也故喜為
剛叔序之
　　汴都賦序
宋興百年仁宗時天下乂安人務衣食至熙寧元
豐間積累滋乆於是天子方奮然有意修法度齊

庶官正宗廟宫室井衢城域使各有體以隆中興
示天下為太平觀而奉議郎前知亳州譙縣事闗
景暉初奏汴都賦以諷天子嘉其才命對便殿景
暉言天子盛徳焦勞天下葢四方之政所以行而
其末㱕之清淨以諌上愛民力固基本如所奏賦
㫖天子以語宰相使補中都官之缺景暉貧不能
畱京師乃官河北而先帝棄天下景暉亦行去河
北抱其賦而泣以屬北京國子監教授晁補之序
其意補之曰聖人初無意於言六經之辭皆不得
已夫不得已故言之致必始於詳説而後終之以
説約聽廉者語不若聽夸者語夸昜好也聴狡者
語不若聴婉者語婉昜從也故賦之類常欲人博
聞而微解見人言九州山川城郭道路太行呂梁
舟車萬里之勤則使人思投轄弭節見人言州閭
大㑹賓主酧酢匏竹啾咽晡夕厭滿酤酸肴昲則
使人思弛帶而臥故上林羽獵言卒徒之盛終日
馳騁則必以節儉成之揚雄以謂猶騁鄭衞之聲
曲終而奏雅後世猥以雄悔之因棄不務然補之

竊怪比來進士舉有司者説五經皆喜為華葉波
瀾説一至百千語不能休曰不如是㫖不白然卒
不白至辭賦獨曰是侈麗閎衍何也景暉為人葢
澹泊寡嗜好至飯脱粟茹藿自枯槁與補之處或
終日不道人一事或終嵗不見其喜愠夫固安為
侈麗閎衍者非耶故備論之
　　坐忘論序
道無言凡言之類妄知言之類妄者亦妄知夫知
言之類妄者亦妄然則何如列子曰用無言為言
亦言夫能用無言為言亦言幾可與言雖言幾不
妄矣不妄斯道已乎非也燕人之晉問其井或告
曰垣下垣下得焉而卒之飲者燕人也若乃夫晉
人之朝夕飲者則未始問燕人故學道猶飲問而
告之燕晉之類也司馬子微著書七篇言道徳之
意王毅希仁以示余余曰此晉人之告垣下井者
也吾子學焉抑燕人之飲者乎若乃夫晉人之朝
夕飲者則未始問燕人以謂人飲而我味之有是
哉司馬子微名承禎唐達士昔予讀李白大鵬賦

想見其為人
　　捕魚圖序
古畫捕魚一巻或曰王右丞草也紙廣不充幅長
丈許水波渺瀰洲渚隠隠見其背岸木葭菼向搖
落草萋然始黄天慘慘雲而風人物衣裘有寒意
葢畫江南初冬欲雪時也兩人挽舟循厓一人篙
而下之三人巾帽袍帶而騎或馬或驢寒峙肩擁
袖者前揚鞭顧後攬轡語袂翩然者僮負囊尾馬
背而荷若擁鼻者三人屈竹為屋三童子踞而起
大網一童從旁出者縛竹跨水上一人立旁維舟
其下有笱者方舟而下四人篙而前其舟坐若立
者兩童子曳方罟行水間者縛竹跨水上一人巾
而依蘧蒢坐沈大網旁笱屈竹為屋縛竹跨水上
童子跪而起大網者一人屈竹為屋前有瓶盂可
見者篙者槳者俛下罩者三人皆笠方舟載大網
行且漁兩兒兩葢依蘧蒢坐有巾而􁐠出網中得
者􁪻操楫一人縛竹跨水上顧而語前有盃盂者
方舟載大網出網中得者縛竹跨水上兩兒沈大

網旁維艓者兩人篙其舟甚力有帷幙坐而濟若
婦人可見者方舟依渚一人篙一人小而􁐠三童
子若飲食若寐前有盃盂者一人推葦間童子俛
而曳循厓者人物數十許目相望不過五六里若
百里千里右丞妙於詩故畫意有餘世人欲以語
言粉墨追之不似也常憶楚人云帝子降兮北渚
目渺渺兮愁予嫋嫋兮秋風洞庭波兮木葉下引
物連類謂便若湖湘在目前思頃時嵗晚道吳江
如此漁者男子婦女童稚舟楫梁笱網罟罾罩紛
然在江然其業廉而事佚故無市廛爭利意此與
畫二大夫去國其色無别恨奚以異元祐元年四
月二十日李希孝出之欲模寫無善工乃借韓退
之序畫人物意識之潁川晁補之序

濟北晁先生雞肋集巻第三十四
濟北晁先生雞肋集目録
　第三十五卷
　　序
　　　廣象戲圖序
　　　杜輿子師名字序
　　　外弟楊若字知類序
　　　從兄字伯順序
　　　陳琦伯比字序
　　　鎮陽李樗字非我序
　　　李浩字季良甫序
　　　袁疇字耕道序
　　　李去病字仲霍序
　　　錢舉字少周序
　　　王勳字重民序
　　　李相如字師藺序
　　　送李文老序
　　　送醫李寅序
　　　送劉公權序
　　　送段康侯序

濟北晁先生雞肋集目録(終)
濟北晁先生雞肋集巻第三十五
　序
　　廣象戲圖序
象戲戲兵也黄帝之戰驅猛獸以為陣象獸之雄
也故戲兵而以象戲名之余為兒時無佗弄見設
局布棊為此戲者縱横出竒愕然莫測以為小道
可喜也稍長觀諸家陣法雖畫地而守規矩有截
而變化舒巻出入無倪其説益可喜暇時因求所
謂象戲者欲按之以消永日葢局縱横路十一棊

三十四為兩軍耳意苦其狹也常試以局縱横路
十九棊九十八廣之意少放焉然按圖置物計步
而使終亦膠柱而已矣而智者用之則十九者之
間盡彊弱之形九十八者之間盡死生之勢而十
九九十八之外死生彊弱可循環於無窮飽食終
日得吾説而為之則涿鹿之縱觀猶目前矣元豐
二年六月晁補之序
　　杜輿子師名字序
盱眙杜君從學于睂山先生先生名之曰輿字之
曰子師子師道先生之言曰夫能載而後可與言
輿能衆而後可以言師夫能載則能衆矣故輿有
師義則又從先生之門人晁補之求識其説補之
曰甚矣先生所以望子師者至矣夫車之有輿也
猶宫之有堂也猶人之有腹心也崇墉長廡溝之
於其外閭然後門門然後堂而堂者宫之所宅也
目視耳聴手扞衞而足運趨元首加焉而腹心者
人之奥也故謂之輿則一車之任舉在矣立轛横
軹輈環灂而牙固抱二十有八為其葢弓三十其

輻合之於一轂以濟其中之所無有而後可以受
天下之有凡物之不至者託至焉是其材君子之
材也其器國器也御閑而右勇善用其材者也得
時則駕見險而能止不犯難者也以經營四方與
舟楫之絶江河同利故天下無不待之以濟而附
者不一是之謂能載則能衆也曰雖然孰能任之
孟子所謂異人以存心者能任之如以其同而巳
同乎此必不同乎彼則亦秖以異何以能衆吾且
以其異而衆無不同以其所以同者莫適同而巳
然後君子之道大而為衆率賈誼曰鳳凰翔於千
仞兮覽徳輝焉下之鳳不世見故人未始識鳳人
未始識鳳則藩籬之燕雀蓬中之斥鷃何從識之
雖然鳳舉而鳥朋矣鳳非以其異故能同耶不然
則烏之從烏扈之羣扈亦可以為同耶而同者狹
矣故曰甚矣先生所以望子師者至矣㫺者伊尹
其道有在於此􁈖天下匹夫匹婦有不被堯舜之
澤者如已推而納之溝中而天下亦皆以是㱕之
道足任而時可為也昜曰大車以載積中不敗是

其所以能有大也陳蕃亦可謂有其志矣不埽一
室而欲以身援天下志大而力不勝義可以立而
身見危是知其不可而為之者也昜曰輿脱輹夫
妻反目天下不可輕為而近用也然亦不可咎也
山以其髙而獸往之川以其深而魚聚之君子以
其道可與任重而致逺故竆則得士達則得民不
幸而終其身不試而君子論之與禹稷同道子師
勉之
　　外弟楊若字知類序
驥有四足足以靡丘陵跨燕越不期於在六轡也
然有是足羈之者至矣鷙鳥有六翮足以絶浮雲
捎林莽不期於掣韝上也然有是翮呼之者至矣
士有才術足以知往古治當世不期於仕而遇合
也然有是資用之者至矣故物必有餘而後用無
不足而求用閑其馳驅以待羈者時其翺翔以待
呼者馬與鳥無是情也然則治其可合者以求合
豈士之情也哉今世之學者不求若古人而務一
時之合自始讀書則曰世之所用何尚有司之所

取何先治其學之類者去其學不之類者而求合
焉世之用捨不可常而有司之去取無特操則業
成而不售半塗而改盡棄其學而從事於其所不
學至於白紛如也乃始歎息於不逢若此豈足以
言知類也哉余外弟楊君名若少而篤志嶄然於
儕輩中善問而識所從既學經又學為詩賦皆欲
求當時之所謂善且嘗效者而師之余曰書無所
不當知獨一經乎哉文章無所不當為獨詩賦乎
哉治其狹以求適於廣則是以箸為梁木也十圍
百圍則求方圓長短者無之而不可矣然則求若
古人何如亦曰養其大體而已矣孟子曰指不若
人則知惡之心不若人則不知惡此之謂不知類
吾弟之學也無以不若世之所用有司之所取者
為羞而以若古人者是求則雖欲不為世之所用
有司之所取亦不可得矣故余請字曰知類
　　從兄字伯順序
名者所以制義出禮而字者相期於實以不虚其
名者也葢余從兄名隆之而字不足以稱其實余

為之説曰物未嘗有必隆者亦未嘗有必不隆者
也封土以為臺巍巍者先圯焉架木以為宇翹翹
者先橈焉泰山之隆百仞而跛牂履其蹊以絶其
嶺勢附於下也吳牛之力百鈞而童子拊其角坐
其背知役於人也故曰物未嘗有必隆者有人焉
力不能勝一匹雛而天下不敢為之先彼其所以
能隆者亦必有道矣昜曰地中生木升君子以順
徳積小以髙大夫順徳不躐等君子之所以積小
也如此而後可以基髙大此為隆之道也故余請
字曰伯順熙寧四年八月從弟補之序
　　陳琦伯比字序
屈原以申椒菌桂蘭蓀荃茝衆美木香草以諭君
子稟中和而内潔雜荒穢而不汚也余以謂草木
畏雪霜有衰歇潔固不勝玉傳曰君子於玉比德
焉又曰玉振之也者終條理也終條理者聖之事
也㫺之人葢以玊比聖之事豈但君子哉四明陳
侯名琦字元老葢慕忠獻韓公之忠於國而其徳
在生人也元老曰非曰能之願學焉其故人游蓻

則因以元老字之余曰夫見賢思齊焉塗之人可
以爲禹也豈必身將相食五鼎而後似哉德比焉
可也因復請字曰伯比凡物必有其質而後能不
渝所貴乎玉者不與草木昆蟲俱物化其繅藉以
薦諸郊廟與棄而藏諸糞壤而玉之所以爲玉者
固一也使伯比得志而位將相食五鼎與呻吟裘
氏之地以義理悦口而終吾身而伯比之所以爲
伯比可渝哉如是而充之以爲君子以學聖人猶
無所不可則以慕當世之顯者雖光明不杇如忠
獻非侈也己卯七月序
　　鎮陽李樗字非我序
小知之與大知也小年之與大年也白鵠黑烏長
鶴短鳬各以其異遊於世相與無慕是莊周之所
謂逍遙也桂之伐漆之割曰是不若樗之趣取無
用而常存故桂漆慕樗樗不慕桂漆均之木也一
以為逍遙一以為不逍遙是莊周之意乎非莊周
之意也萬物共生俱託於不得已不得已之類天
下莫能患桂漆曰我獨何為見患以其可食且用

耶則樗也免夫棺與舟至薪亦病矣樗曰不然吾
觀我無受斧斤之地故吾無往而喪我桂漆亦曰
吾觀我亦無受斧斤之地故吾亦無往而喪我且
而與我有異乎逢者皆材也材固生患嘗試與我
游乎本無患游乎本無患不得已之類不得已之
類聖人之道故樗與桂漆俱逍遙而樗猶捨然安
其故曰吾無以知吾為趣取無用而常存也吾直
寄焉耳故天下言樗無慕乎為樗鎮陽李君好書
而廉既無求於世嘗曰我樗之類也則昜其名曰
樗余曰凡形皆寄也夫寄非我則寄之所遭固非
我因為字之曰非我是惟從然成於雨露與夫為
犧尊在溝中也木豈有擇於此哉人者為之知寄
非我而猶惑樗為趣取無用欲免桂漆以受人者
之患物縛不解矣
　　李浩字季良甫序
進士隴西李浩資儁異少孤自封植為人剛靜氣
邁往不羣治春秋禮記説知孟軻揚雄所傳為正
道而遵之譬渠黄山子羈堅轡附夷路駸駸乎無

萬里矣其文辭葢窺戰國而下其志將游歴屈宋
差池漢唐氏之間未已也雖然與人俱踐一塗而
人自以其名歧與為燕宋反共憎笑之屢竆困不
化也而潁川晁補之獨異焉浩少於補之未嘗共
學也而索其中葢異焉者寡既與之交矣迺緣名
為義而以季良父字之曰昔崔浩自以為張良而
世亦莫之與也迺吾季良父豈為浩者而已哉雖
然楚漢之鬬南北之分裂兩人者皆如婦人女子
而皆魁雄閎偉智謀若神萬舉而萬全故劉氏以
取天下而拓跋氏以僭中原而稱帝亦類矣至良
功成不居其定太子庶幾乎無事之業而浩乃區
區夸石銘構忿以殺身欲比良何逺哉然則浩固
長於方人而暗於料已其言曰王猛之經國苻堅
之管仲也慕容恪之輔少主慕容暐之霍光也劉
裕之平逆亂司馬徳宗之曹操也夫猛固堅之管
仲何足以班管仲恪固暐之霍光何足以任霍光
裕固徳之曹操何足以當曹操也其言信矣至浩
自恕以比良而不歉其所不足尚以謂己稽古過

之豈不悞哉嗟乎使浩得漢髙祖而事之不足當
陳平爲何如而又晚節矜名惴惴乎不能全一身
何暇處人父子危疑之間逍遥事濟而身無患如
此哉然則浩固拓跋氏之良其以良自比猶論猛
也廼吾季良父識路而疾驅則將蹈軻雄之所傳
而要其㝛使幸而遭時有用斂其有餘於爲浩者
以保身益其不足於爲良者以居業則雖在良伯
仲叔季之間其誰敢不與使其不幸而不偶充其
志猶足以獨善若原憲之藜藿可貧而不可病其
與為伯仲叔季將在孔子弟子之列豈特不為浩
雖良亦可不為也季良父勉之
　　袁疇字耕道序
開封袁君名疇字耕道疇自名耕道其交字之也
記曰人情者聖王之田也而傳曰人情甚不美妻
子具而孝衰於親爵禄具而忠衰於君名譽足而
信衰於交夫人情之可惡如此年運而往每具而
輒衰聖王何取於田哉夫以堯之水至於方割懐
山而襄陵非禹則土皆不粒也然謂土實不粒則

不可以禹所堙之餘龍蛇虎豹始驅似不可人而
有稷焉教民以藝之則粒矣山澤原衍地有剛鹵
肥确不同而斲耜揉耒火耕而水耨農無不可為
人情亦有賢不肖邪正異趣而追琢學問求其放
心聖王亦無不可治葢不為不治則如堯方割未
乂之初為而治之則如稷播殖之後是乃聖王之
所以取乎此者也人情無禮則荒故修禮所以耕
之此學之始也義欲列敵度宜譬穀有九種視地
力故陳義所以種之學欲閑邪存誠譬惡莠恐其
亂苗故講學所以耨之君子仁以居體仁譬則積
而充也故本仁所以聚之樂以治心樂譬則飽而
嬉也故播樂所以安之禮義仁樂四者人情之田
具而學其中耨欲數數者然也此記之説聖王之
所以田人情者盡矣揚子曰耕道而得道獵徳而
得徳夫耕道而不得道安取於耕道故君子以謂
治國不以禮猶無耜而耕至於安之以樂而不達
之以順猶食而弗肥也此學之終也然則耕道其
務始於禮乎非忠信不可以學禮非彊有力不可

以行禮譬農必朴忠信之類也必勤苦彊有力之
類也壤土之民怠恃其地之良而弗彊也瘠土之
民勞憂其田之下而自力也故瘠之獲常倍於壤
而田父之尤其子以得壤為不幸迺若耕道才良
而志修又博之以文地與力皆美矣耕道既識此
而疾驅田己之田而食己之力嵗晚而功休既飽
而嬉倚户以永歌不已樂哉而世方有捨其田而
芸人之田者亦晨夜不暇息霜雪皸瘃觸隆曦而
汗得不償勤至於終年號寒而啼飢所求於田者
外也耕道反之詩曰自今以始嵗其有君子有穀
詒孫子于胥樂兮(同子驂椉諱其父也名譽足而/司馬遷之父名談其書趙談云)
(諱先子昜之/信衰於交交字)
　　李去病字仲霍序
世治則國無所用將身安則家無所事醫用將與
醫皆不得已而術之所不願出也然所貴乎人者
生則能為人禦葘而捍患使人賴其徳而已食其
功雖不得已亦不可一日而無二術之類也賊姧
不作則太平可千載癙憂莫襲則正氣能百年故

五兵之家五藥之施如禹之行水水不為敗則禹
功無所試至其敗而為之亦行其所無事則已矣
自非聖人孰能探不形而治未病病則能以術去
之聖之次也葢昔善將如漢霍侯其言曰匈奴未
絶無以家為其以去病自名或者義取諸此而緡
城李君慕焉則摭其名以名余因以仲霍字之仲
霍知書且多藝少從鄉貢顧嘗好醫以其所聞於
儒者禮樂有盈減剛柔有損益術斯而往知五行
六氣之動以節中而屢移故醫特勝然霍侯用之
大仲霍用之小事必與時竝而名必與功偕遇不
遇勢異則前後之相望與才之長短未可以陵節
議而原其初皆欲為人禦葘而捍患使人賴其徳
而後已食其功其志出於為物則同且秦醫和以
􁲍知國抑有人焉載所聞於儒者自道出於為技
而託之技以伯仲於霍之流未可曰若是班也然
霍侯無學術以材自喜貪其功不已太至則病内
而偕美仲霍誠能反其道揆生之理無偏而不起
病去則已可以進榖米弗已則亦末解而本俱弊

是謂醫紀所聞於儒之内也仲霍識之崇寧四年
六月日序
　　錢舉字少周序
吳越武肅王之裔孫錢君名燾字景貺夢神語之
曰昜之則利進取迺更名曰舉補之曰學以為己
非進取具而求舉以為養也夫求舉以為養此人
之舉非自舉其舉也人之舉士為知己者用也自
舉其舉不患莫己知求為可知也昔左雄薦周舉
又薦馮直直以臧得罪舉以此劾奏雄雄悦曰宣
光奏吾是韓厥之舉也人之舉若左雄之知人者
可也自舉其舉若周舉之報巳知者可也則主與
客皆免矣而錢君年志方盛慕義無竆從補之游
五年趣操如一不見補之異也故補之因其更名
爲改字曰少周少周今惟少於周也老將似之
　　王勳字重民序
進士太原王勳文學志意在塲屋前輩間或字曰
子功余改之曰重民葢言王功曰勳而其事則民
爲重也重民曰請極其義余曰周官所記列於今

學官重民能習之雖然常試以所學於孟子者為
重民言而重民擇焉學之為王者事一也而古者
取於王之事近後世託於王之説逺故不同葢孟
子嘗曰保民而王至其言王道之始則特在於使
民養生喪死無憾之間然而不王者未之有此取
於王之事而近者也王莫先於仁義而為莊子之
言者曰仁義先王之蘧廬止可以一宿事之破䃣
而後有舞仁義者不能救也此託於王之説而逺
者也夫昔之所病儒者一師而俗異今為孟子又
為莊子是二師也夫安得不離近昜言逺難知則
亦無惑乎士之皆託於逺以趨同而自誣不悔也
自荀子不好孟子又非之然其言曰道不過三代
法不貳後王過則蕩貳則不雅此兩君子者惟一
師故不異而莊子而又甚焉曰藐姑射之山有神
人其塵垢穅秕猶將陶鑄堯舜故後生簧鼓讀論
語未半紙而爭言堯舜之上皆洋洋滿意夫堯舜
且不足道而王何足言王何足言而民亦安有哉
以往事論之彼衞鞅安知王不知對孝公談何等

而孝公時時睡不應顧出而自矜大者曰其志弗
開悟矣欺哉願重民反之抑夫子聖人所重民食
喪祭聖人固爲王不爲霸豈以是爲土苴而先之
乎故王功曰勳民功曰庸而要聖人之所重者言
之勳必自庸積此余所以字重民之意也道有終
始之序故昔之學射者不學射先學視學馭者不
學馭先學趨夫論政於不饑不寒之間而計功於
無思無爲之際可謂知所先後矣抑重民博習彊
記其文詞浩浩非七八月之間雨集而盈者其必
決而注之海於從政乎何有而士或以其所趨愈
鈍而笑之余亦所趨愈鈍者然譬夫入室必自門
始不可以躁也若夫子之牆數仞不得其門而入
有人焉適立于巷驟而語其中百官倉廩室家之
美不疑而大夸曰如此匪穿窬斯誕已其可哉大
觀二年十二月序
　　李相如字師藺序
司馬子慕藺相如之為人故以其名自名藺相如
面叱秦王退讓廉頗名重太山使彊秦不敢加兵

於趙以兩人在也吾甥李子慕昔人以相如名願
吾甥文采如司馬子忠孝節義凜凜似藺君因以
師藺字之
　　送李文老序
皋陶為理或曰其後有食木子得全於伊侯之墟
者氏轉而為李皋陶事帝其言為謨非如後世刀
筆吏舎曰徽纆榜箠則無以伸其喙也指李為姓
者按唐宗室世系亦皋陶後其五千言與昜合下
至斯事荀卿言秦逐客非是書異甚小篆有益古
訓漢廣與陵顯膺固漢末有盛名言辭抑末也唐
白賀為歌詩竒怪翺又通儒學韓愈非文士伍然
其姓蕃天下由晉魏而來王侯將相有大功業者
尤衆以其顯也夫人而能言之而濟隂之李亦唐
來宗室後始余未冠則與文老之諸父游今舎人
公大夫公里中賢兄弟文老學問言辭有家法非
如場屋餘子惟其所以應有司者是知乃古學過
焉而不視愧皋陶之意者比也自余卜緡居凡幼
與游白首不改者十一二且其術不利人人所戒
也而文老獨數過之不惟不戒又悦焉余意文老
年少氣豪輕外累殆意同則悦不知其它不然以
其諸父厚余故文老亦慕余其可也抑余嘗以謂
大樸必爲器博長才則數化譬璧盈尺以作鎮冒
琥璜無不可而工目之當琢珮珥十數然必不毁
千章之木可棟可極而匠謂之此足爲枅欂百然
必不斷何則知其質之棄於狹小可惜也而物有
反此者侏儒與人肩隨跂而跳適及人肘歉其庳
也則寧去之異塗布武鳶盡其力從禽不及隼悵
其遠也則背而翔飢坐待鼠非以其力不足故畫
也然則人徒見文老以其應有司者躐先同學取
首送抑文老自期不在珮珥枅欂之間葢世有貸
子錢賈爲人取贏而巳分少者此拙於市葢所謂
非有府庫財非其財者也文老其益務博學於文
如藥肆平時儲百物凡神農所名可用以活人者
闕一不可使夫一日來市者求玉泉五芝丹砂空
青此亦在求羊藿豕苓敗龜枯螾此亦在要人之
市我者可一二數我之應人者如山藪不盡夫豈

但躐先同學取首送如是而已哉葢孟子論一鄉
之善士與天下之善士其所成就者異由其學有
小大文老勉之
　　送醫李寅序
余應舉時見王荆公書一事云妙應大師智緣診
父之脈知其子禍福翰林王氶㫖禹玉疑古無有
緣曰秦醫和診晉侯之脈而知其良臣將死良臣
之命乃見於晉侯之脈診父知子又何足怪乎余
聞其語三十七年而未見其人也晚遇李君景陽
於緡景陽儒服而來以醫自名能讀黄帝歧伯金
匱玉函之書剖析其精義如指諸掌又旁出入月
令陰陽諸書論物之方生方死或損而益或益而
損見㣲而知著觀表而得裏衮衮不可竆余聴而
説之味其言葢有妙應之術而不自名曰吾業不
在是也㫺唐韓愈銘憲宗時侍御史李虚中㴱於
五行書以人之始生年月日所直日辰支干相生
勝衰死相王斟酌推人夀夭貴賤百不失一其説
汪洋奥義關節開解星官曆翁莫能與之較得失

虚中之術葢至今猶傳也夫播五行於四時見於
經若有機焉萬物皆出入於此而不可逃以其溥
博而加物兼得之者擿抉而言猶足以知人禍福
如此今脈吾之臂以吾腹中之五行猶之日辰支
干亦相生勝衰死相王又㕘兩之以竅藏之變動
在尺寸闗部間顧第弗深考睨而視之何為而不
可以知吾之失得吉凶如虚中之索於外哉以是
知景陽猶藏其學而未言也滋可賢已景陽名寅
齊人
　　送劉公權序
田文好客殫邑之入以食客日不足然文廢客亦
稍稍去文恨之或曰君不見夫趨市者乎平旦側
肩爭門而入日草之後掉臂而不顧非好朝而惡
草所求物忘其中余蚤為流輩所推雖無邑入以
奉客而客從余游亦不厭嘗守三郡所薦士數十
人得罪而㱕坐田里七年客以書來或過之者纔
三人所舎逺城郭陸無以同居水無與佐刺舟然
余每誦或者語亦無意於客也而開封劉君公權
無平日舊乃惠然數過余寒不以坐無氊而辤饑
不以麥飯蔥葉菲而不臭也田野無酒徒劉君又
飲酒温克故余與之游如平日客或劇飲大歡無
疵吝或偶坐終日不相語唯而出亦忘吾憂而劉
君又朅然去余為之恨恨劉君世戚里將種然喜
從士大夫游問其舊所與厚往往當世知名士或
在朝廷尊顯或斥逐困畏劉君不以富貴貧賤變
交情足以愧翟廷尉門外客百輩其義固近時士
所希得吾知劉君將有聞於吾人也故於其來别
以是言贈之
　　送段康侯序
故人什邡段君康侯得官桐廬當具舟補之曰頃
至新城與桐廬相望七里瀨嚴陵釣磯佳處也康
侯曰然陵與光武臥以足加腹報司徒霸書纔二
十四字使者嫌少而誚以買菜求益不與也亦髙
矣補之曰士無竆達論埽潔其身惟伯夷伊尹桺
下惠可信餘子或逺或近皆累於名陵如道足乎
己無求於世招之不至可也至而不仕亦可也何

必明人以天子三公皆舊故而恃放驁以自尊陵
操誠高亦近名者莊子曰枯槁之士宿名枯槁自
命宿道可也宿名非也康侯曰然補之曰古惟兩
士近不類於名者其一士猶恨其自言也康侯曰
何耶補之曰晉文公賞從兦者介之推不言禄禄
亦不及將入綿上山中其母曰亦使知之之推曰
言身之文也身將隠矣何以文爲若之推可謂不
累於名矣漢韓康賣藥長安市不二價有女子從
康買藥康守價不移女子曰君是韓伯休耶乃不
二價康曰我本避名今女子皆知有我何用藥為
乃入霸陵山中康避名誠是也恐人識之黙去焉
可也何必曉疑者以吾果韓康故曰猶恨其自言
也然此兩士皆勝陵陵夸世主是顯也非隠也夫
陵何足髙光武以萬乗不忘舊故下匹夫乃足髙
康侯曰然補之因復曰今康侯兒童勤苦學問數
以文詞與計偕有司不識卒遺之守經知古廉潔
不阿白首栖栖以其妻孥跋山浮江數千里康侯
不以人不知愠見人呼我愚則我亦愚以方前兩

士者不累於名不更近乎豈其必若嚴陵夸乃足
髙雖然士生一世取不愧怍髙與卑或勢所遇不
足道桐廬佳山水多秀民康侯官餘暇與其邑子
田野逸士言而時察之得無物色有如陵枯槁自
喜者猶持竿其瀨中
濟北晁先生雞肋集巻第三十五
濟北晁先生雞肋集目録
　第三十六卷
　　離騷序
　　　離騷新序上
　　　離騷新序中
　　　離騷新序下
　　　續楚辭序
　　　變離騷序上
　　　變離騷序下

濟北晁先生雞肋集目録(終)
濟北晁先生雞肋集巻第三十六
　離騷序
　　離騷新序上
先王之盛時四詩各得其所王道衰而變風變雅
作猶曰達於事變而懐其舊俗舊俗之兦惟其事
變也故詩人傷今而􁈖古情見乎辭猶詩之風雅
而既變矣孟子曰王者之迹熄而詩兦然則變風
變雅之時王迹未熄詩雖變而未兦詩兦而後離
騷之辭作非徒區區之楚事不足道而去王迹逾

逺矣一人之作奚取於此也葢詩之所嗟歎極傷
於人倫之廢哀刑政之苛而人倫之廢刑政之苛
孰甚於屈原時邪國無人原以忠放欲返幸君之
一悟俗之一改也一篇之中三致志焉與夫三宿
而後出畫於心猶以為速者何異哉世衰天下皆
不知止乎禮義故君視臣如犬馬則臣視君如國
人而原一人焉被讒且死而不忍去其辭止乎禮
義可知則是詩雖兦至原而不兦矣使後之為人
臣不得於君而熱中者猶不懈乎愛君如此是原
有力於詩兦之後也此離騷所以取於君子也離
騷遭憂也終窶且貧莫知我艱北門之志也何辜
於天我罪伊何小弁之情也以附益六經之教於
詩最近故太史公曰國風好色而不淫小雅怨誹
而不亂若離騷者可謂兼之矣其義然也又班固
敘遷之言曰大雅言王公大人徳逮黎庶小雅譏
小巳之得失其流及上所言雖殊其合徳一也司
馬相如雖多虚辭濫説然要其㱕引之於節儉此
亦詩之風諫何異揚雄以謂猶騁鄭衞之音曲終

而奏雅不已戲乎固善推本知之賦與詩同出與
遷意類也然則相如始為漢賦與雄皆祖原之步
驟而獨雄以其靡麗悔之至其不失雅亦不能廢
也自風雅變而為離騷至離騷變而為賦譬江有
沱乾肉為脯謂義不出於此時異然也傳曰賦者
古詩之流也故懐沙言賦橘頌言頌九歌言歌天
問言問皆詩也離騷備之矣葢詩之流至楚而為
離騷至漢而為賦其後賦復變而為詩又變而為
雜言長謠問對銘贊操引茍類出於楚人之辭而
小變者雖百世可知故㕘取之曰楚辭十六巻舊
録也曰續楚辭二十巻曰變離騷二十巻新録也
使夫緣其辭者存其義椉其流者反其源謂原有
力於詩兦之後豈虚也哉若漢唐以來所作憂悲
楚人之緒則不録
　　離騷新序中
劉向離騷楚辭十六巻王逸傳之按八巻皆屈原
遭憂所作故首篇曰離騷經後篇皆曰離騷餘皆
曰楚辭天聖中有陳説之者第其篇然或不次序
今遷逺遊九章次離騷經在九歌上以原自敘其
意近離騷經也而九歌天問乃原既放攬楚祠廟
鬼神之事以攄憤者故遷於下卜居漁父其自敘
之餘意也故又次之大招古奥疑原作非景差辭
沈淵不返不可如何也故以終焉為楚辭上八巻
九辨招魂皆宋玉作或曰九辨原作其聲浮矣惜
誓弘深亦類原辭或以為賈誼作葢近之東方朔
嚴忌皆漢武帝廷臣淮南小山之辭不當先朔忌
王褒漢宣帝時人皆後淮南小山至劉向最後作
故其次序如此此皆西漢以前文也以為楚辭下
八巻凡十六巻因向之舊録云然漢書至屈原賦
二十五篇今起離騷經逺遊天問卜居漁父大招
而六九章九歌又十八則原賦存者二十四篇耳
并國殤禮魂在九歌之外為十一則溢而為二十
六篇不知國殤禮魂何以系九歌之後又不可合
十一以為九若溢而為二十六則又不知其一篇
當損益者何等也惜誓盡敘原意末云鸞鳳之髙
翔兮見盛徳而後下與賈誼弔屈原文云鳳凰翔

於千仞兮覽徳輝焉下之斷章趣同將誼倣之也
抑固二十五篇之一未可知也然則司馬遷以誼
傳附原亦由其文義相近後世必能辯之王逸東
漢人最愛楚辭然九􁈖視向以前所作相闊矣又
十七巻非舊録特相傳乆不敢廢故遷以附續楚
辭上十巻之終而其下十巻自唐韓愈始焉離騷
人不讀乆文舛闕難知王逸云武帝使淮南王安
作章句至章帝時班固賈逵復以所見改昜前疑
亦作章句其十五巻闕而不説今臣作十六巻章
句然則安與固逵訓釋獨離騷經一篇不知固逵
所改昜者何事今觀離騷經訓釋大較與十五巻
義同或淺陋非原本意故頗刪而存之而録司馬
遷史記屈原傳冠篇首以當離騷序云
　　離騷新序下
司馬遷作史記堯舜三代本紀孔子世家所引尚
書論語事頗變其文字訓詁至左氏國語則遷所
筆削惟意遷欲自成一家言故加隱括而不嫌也
雖然遷追琢傳記之辭可也而變尚書論語文字
不可也補之事先朝為著作郎上即位備太史氏
古文國書得損益之况傳記乎離騷經始漢淮南
王安為傳按隨志傳兦舊有班固敘贊二篇王逸
序一篇梁劉勰序一篇而王逸云班固賈逵改昜
前疑則固此序或當時作者也然頗詆原狂狷擿
其不合者逸髙原義每難固説勰附逸論然亦復
失之固序曰君子之道竆達有命固潜龍不見是
而無悶闗雎哀周道而不傷又曰如大雅既明且
哲以保其身斯為貴矣固説誠是也雖然潛龍勿
用聖人之事也非所以期於原也又自淮南太史
皆以謂兼風雅之義而固獨疑焉夫國風不能無
好色然不至於淫小雅不能無怨誹然不至於亂
太史公謂原之辭兼此二者而已乃周道大雅豈
原所得庶幾哉雖遷亦不以是與原也世衰君臣
道喪去為寇敵而原且死憂君斯已忠矣唐桺宗
元曰春秋枉許止以懲不子之福進荀息以甚茍
免之禍夫荀息阿獻公之邪心以死其為忠也汙
矣惟其死不緣利故君子猶進之而原乃以正諫

不獲而捐軀方息之汙則原與日月爭光可也非
過言也固又以謂原露才揚己競於危國羣小之
中是乃上官大夫靳尚之徒所以誣原伐其功謂
非我莫能為者也固奈何亦信之原惟不競故及
此司馬遷悲之曰忠而被謗能無怨乎屈平之作
離騷葢自怨生也而固方且非其怨刺懷襄椒蘭
原誠不忘以義劘上而固儒者奈何亦如髙叟之
為詩哉又王逸稱詩曰匪面命之言提其耳謂原
風諫者不如此之斥逸論近之劉勰亦援逸此論
稱固抑揚過實君子之與人爲善義當如此也至
言澆羿姚娀與經傳錯繆則原之辭甚者稱開天
門駕飛龍驅雲役神周流乎天而來下其誕如此
正爾託譎詭以諭志使世俗不得以其淺議已如
莊周寓言者可以經責之哉且固知相如虚辭濫
説如詩風諫而於原誇大獨可疑乎固大較喜訾
前人如薄相如子雲爲賦而固亦爲賦也劉勰文
字卑陋不足言而亦以原迂怪爲病彼原嫉世既
欲蟬蜕塵埃之外惟恐不異乃固與勰所論必詩

之正如無離騷可也嗚呼不譏於同浴而譏裸裎
哉又勰云士女雜坐娛酒不廢荒淫之意也是勰
以招魂為原作誤矣然大招亦説粉白黛黑清馨
凍飲勰以此為荒淫則失原之意逾逺原固曰世
皆濁我獨清豈誠樂此濁哉哀己之魂魄離散而
不可復也故稱楚國之美矯以其沈酣汙泥之樂
若可樂者而招之然卒不可復也於是焉不失正
以死而已矣嗚呼勰安知離騷哉抑固漢書稱大
儒孫卿亦離讒作賦與原皆有古詩惻隠之意而
此序乃專攻原不類疑此或賈逵語故王逸言班
賈以為露才揚己不專指班然亦不可辨也
　　續楚辭序
詩兦而春秋作其事則齊桓晉文其書王也以其
無王也存王制以懼夫亂臣賊子之無誅者也以
迄周兦至戰國時無詩無春秋矣而孟子之教又
未興足跡接乎諸侯之境者諌不行言不聴則怒
悻悻然去君又極之於其所往君臣之道微寇敵
方興而原一人焉以不獲乎上而不怨猶睠顧楚

國繫心懷王不忘而望其改也夫豈曰是何足與
言仁義也云耳則原之敬王何異孟子其終不我
還也於是乎自沈與夫去君事君朝楚而草秦行
若犬彘者比謂原雖與日月爭光可也豈過乎哉
然則不獨詩至原於春秋之微亂臣賊子之無誅
者原力猶能愧之而揚雄以謂何必沈江原惟可
以無死行過乎恭使原不得則龍虵雖㱕潔其身
而離騷亦不大耀則世是所以賢原者亦由其忠
死故其言至於今不廢也而後世奈何獨竊取其
辭以自名不自知其志不類而無愧而續楚辭變
離騷亦奈何徒以其辭之似而取之曰詩非皆聖
賢作也捨周公尹吉甫仲山甫諸大夫君子則羈
臣寡婦寺人賤者桑濮淫奔之辭顧亦與猗那清
廟金石之奏俱采而幷傳何足疑哉且世所以疑
於此者不以夫後之愧原者衆哉而荀卿賈誼劉
向揚雄韓愈又非愧原者也以迄於本朝名世君
子尚多有之姑以其辭類出於此故㕘取焉然則
亦有其行不足於原而取之者猶三百篇之雜而

不可廢漢息夫躳為姦利以憂死著絶命辭辭甚
髙使躳之不肖不傳而獨其絶命辭傳則譬猶從
母言之為賢母言固無罪也桺宗元劉禹錫皆善
屬文而朋邪得廢韓愈薄之王文公曰吾觀八司
馬皆天下之竒才也一為叔文所誘遂陷於不義
至今欲為君子者羞道而喜攻之然八人者既困
矣往往能自彊名卒不廢而所謂欲為君子者其
終能毋與世俯仰以自别於小人者少復何議於
彼哉王公世大儒其學自韓愈已下不論雖要不
成人之惡至竒宗元輩而恕知其愛人憂國志念
深矣而士之一切干禄陽自好而陰從利徼一時
之願無禍而老者皆是也於王之言可遂不戒而
視八司馬不反怍乎禹錫不暇議宗元之才葢韓
愈比愈薄而惜之稱其論議出入經史百子踔厲
風發而謂其少年勇於為人不自貴重使在臺省
時已能持身如其斥時亦自不斥愈於宗元懇懇
如此豈亦知夫才難與王之意無異也抑息夫躬
類江充禍國宗元禹錫誠邪不至於為躬躬之辭

録則凡不至於爲躬而辭録者皆録躬之意也漢
蕩秦唐埽隋然頗因其法制文物爲國猶爾以治
昜亂不可以皆廢也况言語趣操異世之習哉以
狐父之人爲盜因以食爲盜而嘔之㫺人以謂此
失名實者也是乃續楚辭變離騷所以無疑於取
此雜者也
　　變離騷序上
補之既集續楚辭二十巻又集變離騷二十巻或
曰果異乎抑屈原之作曰離騷餘皆曰楚辭矣今
楚辭又變而廼始曰變離騷何哉又揚雄為反離
騷反與變果異乎曰反離騷非反也合也葢原死
知原惟雄雄怪原文過相如至不容而死悲其文
未嘗不流涕也以謂君子得時則大行不得則龍
蛇遇不遇命也何必湛身哉乃作書往往摭其文
而反之雖然非反其純潔不改此度也反其不足
以死而死也則是離騷之義待反離騷而益明何
者原惟不為箕子而從比干故君子悼諸不然與
日月爭光矣雄又旁離騷作廣騷旁惜誦而下作

畔牢愁雄誠與原異既反之何為復旁之又變離
騷以其類而異故不可以言反而謂之變若荀卿
非蹈原者以其後原皆楚臣遭讒為賦以風故取
其七篇列之巻首類離騷而少變也又嘗試自原
而上捨三百篇求諸書禮春秋他經如五子之歌
貍首之斑然蠶則績而蟹有筐佩玉蕊兮吾無所
系之祈招之愔愔鳳兮鳳兮他如此者甚多咸古
詩風刺所起戰國時皆散矣至原而復興則列國
之風雅始盡合而為離騷是以由漢而下賦皆祖
屈原然宋玉親原弟子髙唐既靡不足於風大言
小言義無所宿至登徒子靡甚矣特以其楚人作
故繫荀卿七篇之後瓠子之歌有憂民意故在相
如揚雄上而子虚上林甘泉羽獵之作賦之閎衍
於是乎極然皆不若其大人反離騷之髙妙猶終
㱕之於正義過髙唐但論其世故繫髙唐後至於
京都山海宫殿鳥獸笙簫衆器指事名物之作不
專於古詩惻隠規誨故不録李夫人賦長門賦皆
非義理之正然辭渾麗不可弃曹植賦最多要無

一篇逮漢者賦卑弱自植始録其洛神賦九愁九
詠等幷録王粲登樓賦以見魏之文如此陸機陸
雲有盛名顧不足於植粲摘其義差近者存之􁈖
遊有意乎幽通而下恨其流益逺矣然晉人喜清
談而摰虞此作庶幾有為而言致足嘉者也鮑昭
長於雜興故其蕪城作獨出宋世又以劉濞事諷
劉瑱有心哉於此者江淹用寡而文麗又梁文益
卑弱然猶䝉虎之皮尚區區楚人步趨也唐李白
詩文最號不襲前人而鳴皋一篇首尾楚辭也末
云雞聚羣以爭食鳳孤飛而無隣嫫母衣錦西施
負薪辭不彫而指類唐人知楚辭者少誤以為詩
云王維生韓桺前纔數十言雖淺鮮未足與言義
然低昂宛轉頗有楚人之態矣元結振竒自成一
家要曰羣言之異味亦可貴也顧况文不多約而
可觀問大鈞理勝招北客詞勝阿房宫云亦使後
人而復哀後人皆唐賦之不可廢者也皮日休九
諷專效離騷其反招魂靳靳如影守形然非也竟
離去畫者謹毛而失貌嗚呼離騷自此散矣故不
録以迄本朝名世之作多已載續楚辭中今所録
賦及文操或宏傑自出新意乍合乍離亦足以知
古文之屢變至末而復起云或大意述此或一言
似之要不必同同出於變故皆以附變離騷若謂
之變楚辭乎則楚辭已非離騷楚辭又變則無離
騷矣後無以復知此始於屈平矣惡夫愈逺而迷
其源若服盡然為之系其姓於祖故正名以存之
　　變離騷序下
詩兦春秋又微而百家蠭起七國時揚墨申韓淳
于髠騶衍騶奭之徒各以其説亂天下於時大儒
孟荀實羽翼六經於其將殘而二儒相去百有餘
年中間獨屈原履正著書不流邪説葢嘗謂原有
力於詩兦春秋之㣲故因集續楚辭變離騷而獨
推原與孟子先後以貴重原於禮義欲絶之時又
變離騷起荀子佹詩成相篇故幷以其時􁕪之知
原雖不純乎孟荀於其中間非異端也孟子與梁
惠王齊宣王魯平公同時而司馬遷史記表問何
以利吾國葢梁惠王之三十五年也是嵗齊宣王

之七年楚威王之四年後七年而楚懐王始立立
三十年而原諌王無入秦卒入秦死襄王初年而
遷原原遷九年無幾何死矣推而上之去梁惠王
問利國與齊宣王七年時葢四十七年矣而魯平
公元年則楚淮王之十五年也若孟子見平公在
其初年則至原遷之九年葢二十四年矣其平公
末年乎則與原諌懐王之時葢竝矣雖史記不言
孟子見宣王之年以其時􁕪之逺者葢四十七年
近者二十四年又其近者同時也孟子見梁惠王
乃在楚威王時惠王曰叟不逺千里而來於時稱
叟孟子已老矣而原不及事威王故孟子與原接
而原後於孟子又史記荀卿年五十始來游學於
齊齊襄王時荀卿最為老師而劉向敘荀子云齊
宣王時聚學士於稷下荀卿十五始來遊學至襄
王時最為老師按宣王立十九年卒至襄王元年
四十一年矣而稷下之學乃在孟子淳于髠時使
荀卿游學時已年五十顧與孟子竝安得至襄王
而尚存哉故劉向云十五始来游學而老為襄王

師是也楚頃襄王遷屈原原遷九年無幾何亦死
矣又五年齊襄王始立計原之死卿尚幼也至楚
􁕪烈王立二十五年而李園殺春申君荀卿始廢
自此推而上之至原之死葢五十餘年矣故原與
荀卿接而荀卿後於原又孟子載孺子歌曰滄浪
之水清兮可以濯我纓滄浪之水濁兮可以濯我
足孔子曰清斯濯纓濁斯濯足自取之也而原辭
曰漁父莞爾而笑鼓枻而去乃歌曰滄浪之水清
兮可以濯吾纓滄浪之水濁兮可以濯吾足遂去
不復與言則原此歌葢沿孟子事也漁父篇曰新
沐者必彈冠新浴者必振衣安能以身之察察受
物之汶汶者乎而荀子不茍篇曰故新浴者振其
衣新沐者彈其冠其誰能以己之僬僬受人之掝
掝者哉則卿此書葢因原辭也凡言語文章之相
祖述多其當時口所傳誦從古而然此皆古詩楚
辭之流也其習而傳者雖至于今可知也

濟北晁先生雞肋集巻第三十六
濟北晁先生雞肋集目録
　第三十七卷
　　䇿問
　　　䇿問十九首

濟北晁先生雞肋集目録(終)
濟北晁先生雞肋集巻第三十七
　　䇿問一十九首
問聖人立經術以教天下使天下學者同出於一
師意甚美也然聖人能以夫所同者養人心而不
以夫所同者害其志則善觀士者亦必於其不同
焉而得之道之所㱕則竝事之所措則竝時之所
遭則竝而由衆心度之則仁智之見父子殊面志
豈可一哉自囘也由也親與聖人語而要以所願
非子之所願則士之遭時有用亦各言其志而已

何必同乎士竆年抱經局促無所效平居相與語
則曰不吾知也借使諸君得以其所學與民由之
其願憤悱自致者何以哉亦按書以御馬耶則馬
之情有所不能盡故觀諸君以是覬亦有異聞也
問上有好下必有甚焉者皇帝勇知學古不厭菲
飲食卑宫室欲以躳行表正萬邦此甚盛徳也而
天下或莫知聖學之宗自冠昬喪祭人倫之所厚
而搢紳學士家自爲法不有等宜菲則禮廢美則
禮沒下逮庶人賤醜僭差不度要以刺繡文倚市
門有財者得為之其敝至於今固在也豈聖人所
以風化天下者聾瞶有不洽耶將人安於所習而
溺於所聞不可以遂復也不然則庶民厥臣所以
達大家者或未也諸君彊學將以施于有政則輔
上之澤而成百志形禮俗豈所宜後哉
問自㫺為國以謂禦戎無上䇿夫時異事異便則
為制顧議者不察爾䇿豈有定不可乎㫺匈奴席
冒頓之始彊能以其力為中國患絶塞而北自以
漢不能至而漢率二三嵗一出或二千里不見一
人匈奴亦罷極苦之竊譬夫搏鼠當衢善遁昜失
灌垣燻穴則生無聊賴故欲戰在我則不欲戰在
敵其理然也自漢羣臣多附韓安國議而後世亦
或以王恢馬邑無功為解迄于今紛紛無適從然
其大要所出則不過乎兩途搢紳之儒則守和親
介胄之士則言征伐是兩者由先王之時􁕪焉緩
急先後孰可哉今天下雖已安而備患不忘諸君
行見用矣則時異事異凡所以制今其䇿將安出
也
問學者欲以一身為天下之事則反一身而觀焉
凡在我者宜知之既曰口之於味也目之於色也
耳之於聲也鼻之於臭也性也又曰耳目之官不
􁈖而蔽於物心之官則􁈖然則有性又有心一身
之視聴納嘗所主者安在哉夫婦之所與知而其
至則察乎天地若是者性能之乎心能之乎合處
則一何得有兩名離居則兩不可為一致敢問二
者果合也離也性之動有情而心之動有志有意
有􁈖有慮敢問情之所以異於志意􁈖慮與夫志
意􁈖慮之自相為異者何如將情起而四者從之
乎抑四者起而後情從之乎不然則情與志意􁈖
慮或未始相隨也君子小人之所同然者在性與
心雖然有才焉有識焉或相什伯或相千萬二者
豈與生俱生有生則固異乎或者生而後有特養
不養充不充之異也諸君之學欲克己守約以一
知萬則必講乎此然後應物成務無行而不可
問昜曰地上有水比先王以建萬國親諸侯三王
之治時用是維天下外薄四海咸析之土秉圭戴
璧世世承式何其盛也秦滅六國罷封建置郡守
縣令而有人民者任自此輕於是藩籬決㢮民散
不保漢起而収之因秦所立損益濟治郡守縣令
遂置不廢而天下亦賴以安寧葢有刺史入為三
公郎官出宰百里者此其為法之得惟其任守令
猶諸侯不使堇堇按文書赴期會如此而已惠賜
得專刑罰得省有利得行不便得改然後龔黄卓
魯俊民出焉而後世進取多門士累於名髙而官
郡縣者皆號俗吏至以齷齪自愛名稱職此何為

者也國家稽古建官凡郡縣之任其選葢已慎矣
今欲如漢故事守令重禄出長入治且尊表之使
人不得以嵗月之格取成有司羣假而輩授則凡
前所是亦幾於可行而無害以謂如何
問孔子斷書自唐虞而堯舜謂之典言常道也荀
子獨曰五帝之間無傳政道不過三代法不貳後
王夫孔子之所取而荀子之所去然則荀子以書
為不足於政乎天時地化人事之紀葢三代異正
而孔子於時則行夏或忠或質或文葢三代殊尚
而孔子於文則從周二者前乎此堯舜何其未嘗
用後乎此時王何其莫之革也然則荀子於此言
道不過三代法不貳後王其意亦奚不可哉孟子
取龍子之言曰治地莫善於助莫不善於貢夫道
誠不可以過三代之治有法善有法不善則後王
所循雖欲爲不貳可得乎孔子孟子荀子學者之
所從焉以正疑殆今必居一於是願折衷之
問孔子沒孟軻氏作孟軻氏沒荀况揚雄氏作荀
况揚雄氏沒聖人之道殆不傳魏晉而下士無山
陵川泉之才學不知其所宗營營馳騁於末流道
以益晦而數百年間河汾之陋乃有王通出焉通
尊孔子其才自視三子比􁕪其書殆庶幾於知孔
子挍孟軻不皆醇而於荀况揚雄未悖也其書所
述世家次敘與諸父族子具存其弟子門人若公
卿大臣事業班班有見於唐然而不因通書知之
則與通竝時或學於通而達曽莫有一人道之者
葢篤信好學如韓愈於軻於况於雄皆發明之而
不及通然則通之世果何族其學亦誰授哉去通
之世若此其未逺也近通之居若此其甚也而顧
且疑焉有不能辯則後此者奈何邯鄲鬻曲者託
之李竒人知其非李奇也而皆棄今通書固在􁕪
之聖人為有合㕘之二子為未悖不可以棄也諸
君博洽願以所聞質之
問六經之説道為難知道之説皆微見其意而學
者之於道微見其意而顯言之如隔雲霓望日月
可見而不可知脩然自喜曰是所以為道不識夫
明而晦者何為哉自其淺者學焉目前之事顯而

日用者非一如觀鳥獸也如觀草木也見則可知
而人皆以為近甚矣夫求道者之蔽也平居相與
言則土苴治天下而有所用之則適效一事或已
病於乏材凡此奚補也㫺之人學射者不學射先
學視學御者不學御先學趨道之所由有逺近學
之所至有先後故反之於躳行則如攻堅木先其
昜者節目在後此所以教人者雖入孝出弟洒掃
應對為近且末而有庠序之所宜先講者也三王
之學其法具在今欲悉􁕪其説與諸君一二肄之
以致所達於上可得而詳聞乎
問古者司空居四民時地利而太宰以九職任焉
閒民無常職也而所執者猶有事故少而習長而
安教足以本之於其俗業足以守之於其世而民
不離先王之法壊而死徙或出鄉四民或雜處其
言哤其事亂教不同業不一而能不精自管仲之
説以觀後世處士必就閒燕去而役田壄則非也
處農必就田壄去而役官府則非也處工必就官
府去而安市井則非也處商必就市井去而安閒
燕則非也車服無制喪祭械用無數故民志無自
定善惡無自别勤墯無自簡禁令無自行難以合
昜以離昜以薄難以厚其弊樊然莫正也今欲法
先王以施政事則將一旦而遷焉聴不能無譁抑
為之宜不亟則求其於國有利而無害於民有從
而無違於古可􁕪也
問道莫若誠心莫若誠遇事應物莫若誠天地得
此動靜有常日月得此信出信入信死信生舜孔
子聖人也得此而後明象憂亦憂象喜亦喜其道
一以貫之顔淵賢人也明而後得此三月不違仁
故曰道莫若誠心莫若誠商丘開有在於此揚於
地無䃣韓娥有在於此歌哭昜情華周杞梁之妻
有在於此而變國俗荆軻衞先生有在於此白虹
貫日太白蝕昴齊庶女有在於此䨓電下擊李廣
有在於此射中石沒鏃故曰遇事應物莫若誠然
則誠之至亦神矣哉記曰誠者自成也成有虧乎
否耶將學焉則所由者何路所出入者何門及其
至也何得哉以信為近耶則誠非信也葢信不足

有不信以信為非耶則修辭閑邪凡所以立而存
之又自此始也然則四五者奈何請循其本
問春秋不作而遷固以良史名其言㬥耀旁肆横
發貫穿甚博而至其収斂則羅覼事理甚細不遺
讀者亹亹數千載間如相對語此范曄而下所不
若也雖然曄之説曰遷文直而事覈固文贍而事
詳今􁕪其書所謂直而覈贍而詳者其是其非其
言果何質也道不同不相為謀為異端故也然則
遷之敘六家可謂知道者非邪中人可與上下而
上智與下愚不移爲分定故也然則固之敘九等
可謂知人者非邪王通曰史之失自遷固始也然
則前乎此姑勿論後乎此可無得者歟而遷固之
所以失又何事也願并求㫺之説折衷安在將獻
諸上以佐有司之闕
問人之生須菽粟以食布帛以衣生理之所不能
一朝闕則皇皇從之爲二者故也聖人有以日中
爲市不欲使各滯其用以相妨將使之通工昜事
而兩得則錢幣於是乎生焉事無常勢時有重輕

故民患重則有子權母而行焉所以為輕民患輕
則有母權子而行焉所以為重輕重之權惟其時
也然則今欲施之奈何古者生財有大道故菽粟
布帛之出如流源狼戾純束鄰里足以相仁則錢
幣安得而重哉耕之為事也勞織之為事也擾方
春而作寒暑昜矣然後僅得衣且食則不昬作勞
之民以是為趨利緩故游手而坐都市朝懐十金
草賈百金則飲酒博奕嬉戲以自如操菽粟布帛
而貿者適市見欺十償七八而售矣於此雖欲錢
幣輕安可哉夫先王有所不得已而權焉以濟民
用今使天下皆棄本而爭趨則可乎飢未嘗食之
也寒未嘗衣之也山嶽之藏不竭鼔鑄之工不息
而天下之民皆曰錢幣為不足然則操利勢者宜
何如以究斯患哉願極言之
問王者功成作樂治定制禮夫時異事異禮樂非
兦也而所病者才難以賈誼之臣而文帝之問顧
止於鬼神以太宗之君而房杜之才不閑於禮樂
故二主者終其施設治功如此可太息也家人有
器焉終嵗不用則扞格而難操乃至具名物而藏
有司曠時不一試則亦以陋矣主上復古百度修
理征伐四克可以㱕牛馬銷鋒鏑而隷鍾鼓玉帛
之事者莫盛於斯時然而凋落已乆有其廢之莫
能舉者將一朝而復之則病古今殊習無所從正
葢髙論者主情而棄文齷齪者循法而遺意甚者
茍且便安而曰不敢此何為者也且井田之不可
施于田肉刑之不可施於刑則勢有所未利論禮
樂則雖制作設施小不備而中和之用在人者猶
是也革而化之借使先王未之有者便則為用其
誰曰不然願釋三累而聞折衷之説
問聞而知之孰與見而知之之詳粤之鎛燕之函
秦之廬胡之弓車夫人而能為之生於其土者習
於其事然則河之説居水濱者所知也禹疏百川
作十有三載乃同其致力焉者河為多凡所以載
之髙地播為九河同為逆河若此者用力已勤矣
亦行其所無事者非耶世非不逺也自三代至於
唐然而中間數決者惟西漢地非不廣也自積石

至於海然而中間數決者惟東郡是二者其故獨
安在也意者天災流行有緣其類致者耶將隄防
人事有豫不豫者邪抑會其適然是固無情有不
足竆者邪為之説者非一家也而要其㱕莫詳賈
氏敢問三䇿者施於今孰去孰取小吳之役仍嵗
所病且轉敗而為功乎其舉以不煩為善則諸君
之慮豈特版築茭薪之間而已也
問自㫺為國馬政尚矣阜馬佚特駣有教駒有攻
而執而散而圉以綱惡而頒良比毛而齊物即田
而從戎其事載於經可􁕪也牡馬騋牝王室之所
廢公室之所修詩人與之然則馬之於政豈緩哉
平城之役猛將如雲謀臣如雨而困駹白騂驪之
騎絶漢之戰匈奴孕重墯殰罷極苦之而以馬少
不能復出故後之制軍彊弱視焉上有常徳以立
武事將賢士勇器利食充而眷顧未忘有稽天討
者萬一在此比設監牧之官又詔民蕃馬意良而
法美矣為今之慮民馬取於五路取諸其産則或
良而病不皆出取非其産則或出而病不能皆良

又有合二者之説徙西北什一之種變淮浙荆湖
之類則卑宜髙小宜大而又所病者淮橘汶貉地
氣之化也夫講萬嵗毛仲之術以錯諸今以民則
不勞以馬則可用其説何取
問用兵之法太上貴仁義其次務節制下政無之
齊隆技擊魏恃武卒秦矜鋭士是數國者措諸兵
法為不得已雖然法無常是與事軫轉觀其所以
日夜教訓整齊其民而用之豈固無得哉錙金論
賞利在一首疾呼斬決忽如飛鳥此齊技擊之得
也然何爲而不可以遇魏之武卒犀兕三屬服矢
五十贏糧而趨及草百里此魏武卒之得也然何
爲而不可以遇秦之鋭士忸以慶賞鰌以刑罰獲
五甲首而隷鄉里此秦鋭士之得也然何爲而不
可以當桓文之節制而桓文之節制在兵法爲可
道在秦兵之精悍爲不亢者何以也謂數國者皆
干賞蹈利之兵庸徒鬻賣之道茍便一時無所長
短則其得失宜雜利害各異而卒之秦所以彊魏
所以弱齊所以又弱者其故且安在也反而用之
使騎劫將彊田單將弱則彊弱之勢於此乎未辨
敢問兵之失得利害勝負之算在將乎非也齊戰
疾皆子之所愼則諸君亦安得曰未之聞也而已
哉
問道二文武而已安危之所注意焉者在相與將
天下之所少非羣有司之材也張良帷幄蕭何鎭
撫韓信戰攻三人者皆稱賢於髙祖其功爲孰盛
陳平智王陵戅周勃厚三人者皆銘功於劉氏其
賢爲孰先少卿寬弱翁嚴兩人者爲相不同同有
聲於漢應變者崇守文者璟兩人者為相不同同
有聲於唐李將軍簡程衛尉煩兩人者為將不同
同有聲於漢汾陽惠臨淮威兩人者為將不同同
有聲於唐是十數子者去就取舎㕘差齟齬不啻
十指然皆以濟治何哉相之材曰坐而論道將之
材曰智信仁勇嚴謂十數子者其材足以堪此否
耶曰不然乎則語治若漢唐其相其將其才猶不
足紹而况治不若漢唐者奈何諸君夙夜彊學以
待問則於有司一二之訪不可以滅裂塞也

問天下有治法無治時聖人有因時無因法前主
所是著為律後主所是疏為令夫所是者情也一
人之情千萬人之情是也則立法以御世舎情何
以哉政不足以仁民而民陷於罪焉者多則因事
設法綿綿日出覃若蔓草降秦而言求其不苛且
濫若漢與唐者幾希蕭何所作其存不可以枚數
也而歴世所傳律令具在本朝因之以為理其日
改月降損益濟治則以年繫之曰某勅者而已事
或先王未之有則以勅從事凡此亦趨人情之所
安否乎然律令不變如經勅損益之如緯前之所
下今日而益今之所用後日而損欲吏習而民安
可得哉夫教化未明習俗未成則解而更張所以
爲善治政行豐美之後則法也猶四時也與民爲
信焉者也其可以無素定耶嘗試稽之三王驗之
漢唐宜之當時成一代書以遺天下其筆則筆削
則削是非詳略奈何士大夫學焉以入官大者出
入經術細者析毫剖芒屈指而甲乙明白當事至
於坐堂據案木索在前愀然有非其情者則施施

論決若不自於己出曰法吾無如之何也豈國家
至仁惻怛先有司之意耶諸君舉於鄉而所習者
有在於是則平日之論議願遂聞之
問六經行于今其殘不完者惟禮而禮之中儀禮
為最完竊復之文王周公所以用其意者亦精宻
矣或曰日昃不食肉肉必乾日昃不飲酒酒必酸
先王之為禮必其彊人以所甚難三揖而後升百
拜而一獻授受盥洗奠執繚絶至於使人幾不勝
其故何也葢自韓愈猶苦其難讀以謂于今誠無
所用之則後世學者有而不講亦固其理夫四民
世事則士尤不可以不知學誦先王之言而服今
之服用今之器雜委巷之説相與次且齟齬於其
間然且安之不亦鄙而可憐哉將學焉則又忠信
彊有力者嘗寡也凡此者奈何嘗試談之

濟北晁先生雞肋集巻第三十七
濟北晁先生雞肋集目錄
　第三十八卷
　　策問
　　　䇿問十七首

濟北晁先生雞肋集目錄(終)
濟北晁先生雞肋集巻第三十八
　　䇿問十七首
問記曰人生而静天之性也静之爲名善惡不得
而居孔子曰性相近此生而静之說也學孔子而
近者如孟軻荀況揚雄或以爲善或以爲惡或以
爲善惡混而孟子道告子之言曰生之謂性性猶
湍水又曰性無善無不善又曰有性善有性不善
而至於韓愈又以謂性有三中人可與上下而上
智與下愚不移夫性一也自六說者觀之其源旣

已大異而末學之辯波瀾滋廣道之不明也道之
不行也以學者不盡其性而已孔子之言經也經
不可刋反經以正諸子之異則或善或惡或善惡
混必居一於是矣以夫生而静且相近者爲性則
其曰生之謂性性無善無不善者其說亦奚不可
也然而告子未嘗知義惟曰從其白於外也是豈
性之說也哉孟子曰萬物皆備於我矣反身而誠
樂莫大焉誠之在我者如是則諸君之語性不可
以外諸己而求也
問古者以農教戰以戰敎農農戰非異道也自夏
后少康有田一成有衆一旅而法始興至周井九
百畝其中爲公田數起于五成于八此陳法所從
出也兵法曰餘奇爲握葢大將所居以制四面八
陳而要其說四爲正四爲奇所謂奇正者於八陳
安所設也以爲非古歟萬二千五百人以爲軍萬
之有二千二千之有五百則餘奇爲握其意猶是
也諸葛武侯用以彊蜀疊石八行以遺後世而天
下莫或知者將其法已兦無所從􁕪也抑前者微

其傳後者昧其習耶不然無所貴于兵不足盡究
耶夫魚麗鵞鸛伍承彌縫之說於傳具在豈皆無
􁕪乎唐太宗南征北伐遂一天下而李靖長於爲
陣其狀屢化無常乍方乍圓忽然而隂忽然而陽
靖亦多才矣哉上以常德立武事練將訓兵皆有
圖法將夲三代之意合諸家之術而修諸有司農
隙講事則諸君之學無所不在盍少卑之使有司
得詳乎
問在則人兦則書聖人不作其道載而之後世者
六經爲備故能知六經之說則治在我記曰入其
國其敎可知也夫六經同道而不同者辭耳人之
學之遂至於動作威儀言語之異凡此何以也或
失則愚或失則誣或失則奢或失則賊或失則煩
或失則亂豈六經亦有弊歟抑若是果先君子之
言耶非也以謂法而不說故而不切約而不速則
其精微葢非一言之所可盡然而有曰以道志以
道事以道行以道和以道隂陽以道名分者要其
㱕極此否乎聖人之言遠如天賢人之言近如地

天不可俄而度則其言待近者而後喻今曰九師
興而昜道㣲三傳作而春秋散則數君子者豈皆
於經無補秪以爲害而得罪學者如此其甚哉願
討論之
問孔子没儒者能以其學明天下莫如揚雄雄習
孔子後世學焉以要諸聖則其爲說宜若􁕪之而
無不當者今雄書論周官曰立事左氏曰品藻太
史遷曰實錄夫周公之德與周之所以王郁郁乎
其文之盛抑立事而已也不然則雄之言何獨取
諸此也富而豓其失也誣則左氏之品藻也何有
甚多疏畧或有抵梧則太史遷之實錄也何有然
而曰品藻曰實錄辭達如揚雄豈茍乎哉或曰有
所是有所非亦品藻也於此乎長而已不害其爲
誣無所增無所損亦實錄也於此乎長而已不害
其爲抵梧則雄之意又信若是者非耶聞也見也
無所從􁕪則君子不論三者其書固在非疑且殆
則學者之所講安得而闕也
問自㫺觀士莫難於論將何則人固未昜知知人

亦未昜也則世必有前識若蕭何者而後可以得
淮陰於未識不然則如趙括之可竆以辭天下㡬
何不由是而信之人有不能治一妻一妾者有不
能芸三畮之宅者持籌而坐百萬竝進則翛然不
勞於其間平居無事袒裼按劎志厲青雲而聞金
鼓之聲失氣不振此情之反也然則將其可以不
試歟世方尚文無所用此則置勿論而萬一臨事
不知其安所取之孫武之試於呉也以婦人孫臏
之試於齊也以上中下馬夫舍其卒伍而用婦人
用馬非將之常也兩人者唯其無所不可用以有
功故卒之武能將呉以入楚臏能將齊以却魏用
其試也今天下以将名官環列輔郡者且數十人
亦盛矣或者不敢以其能之於從容閒暇而信其
用之於倉猝擾攘也則凡欲觀此奈何驪山之閱
雖郭元振㡬困而嶭納解琬乃獨不動若是者曰
能可乎爲講其術
問論天下之勢非平居養兵之爲難兵出千里坐
而餉焉使不乏之爲難一人荷戈前敵一人持糒

從後亦足矣然且樵蘇有後爨之憂師徒無宿飽
之具敢問此其爲難者何也王離渉間圍鉅鹿章
邯築甬道而輸之粟知兵如項羽渡河沈舩以示
士卒必死九戰乃絶甬道敗秦軍敢問甬道奈何
其施於今將可用者非邪諸葛武侯出祁山以木
牛運出斜谷以流馬運夫萃數萬之衆嶇崎險絶
間而食有餘斯已奇矣今􁕪之蜀志其說甚詳葢
象牛馬引重至遠而力不竆其法至於頭腹背肋
舌齒之細寸尺具在而患未始用不知用之又奈
何嘗試使巧者述焉損益其法以佐軍用則凡此
亦利乎不利也古者務食於敵不有智將誰能知
之抑必假人力轉移以賙急則榖者葢兵之司命
不可以不先講也
問管仲相桓公通輕重之權曰歲有凶穰故榖有
貴賤令有緩急故物有輕重人君不理則蓄賈遊
於市椉民之不給百倍其夲矣故爲之輕重歛散
不失其時此常平之法所從始也漢數征伐天下
虛耗而耿壽昌以善爲算得幸令邊郡築倉榖賤

增賈而糴榖貴減賈而糶名曰常平其法視時而
低昂歲上中下榖無常賈而賈不失平綦賤以貴
入故不傷農綦貴以賤出故不傷末賤下極則雖
貴入而實非貴貴上極則雖賤出而實非賤故不
害于公設有旱乾水溢食至足而民莫知此其爲
法葢後世未有改也主上稽古旣富而敎故所務
尤先於理財比復大農官置常平使者法甚美也
雖然法在國行在人趨時若猛獸摰鳥之發而猶
或後故賤不以時入則害公貴不以時出則病私
甚者至利於積泉而憚於積榖故法滋害是豈朝
廷所以先有司重民食之意哉夫積泉則有貫朽
之憂蓄榖則有紅腐之患今欲通其變使無偏弊
則非疏通明於治體者孰能知之
問國家患投募之冗游手無賴者起而爲兵難以
練昜以驕故爲之法曰使兵出於農户二丁取一
四則二之以爲保甲人農則朴朴則昜用此於先
王之意葢未悖者也井田不修民得賣買先王之
籍埽地而盡以區區之齊而管仲相焉自五家之

軌合爲三軍而政事乃定葢不皆法先王而後世
亦莫之或加此其爲得者何哉雖然是政也政行
乎平居在君兵用乎倉卒在將有敎士三萬人足
以橫行天下而使不肖者用之則十歩之内不能
以前却如節設有賞罰誰能賴之呉起之制軍曰
雖絕成陳雖散成行投之所徃天下莫當名曰父
子之兵夫說以使民民忘其死唯東山爲盛不知
出此而驅民於萬死一生之地可使相親如父子
此非呉起所及也安得長者之言哉嘗試陳之
問孔子没聖人之道得孟子而傳孟子没後世學
者􁈖之微莫如揚雄揚雄爲太元準昜數起黄鍾
歴夲太初儀用渾天規摹乎始而盡弊乎終終故
竆竆故變變故神微六經與孟子後世立言者莫
能加則太元之爲書豈諸子而已哉昜曰乾元用
九乃見天則夫數始于一成于三變於九九律之
首也其起黃鍾葢取諸此然猶有疑者言天與律
者從㫺數家參差不齊而其名察發歛大較所加
亦各有驗今獨夲太初而用渾天何哉不然則雄

爲􁈖之微於此不革而因將必有當也抑所謂準
昜者亦準其數非耶諸君之學要以無所不窺平
居立言採其辭以爲美繢繡錯然觀者不厭雖然
擿我華而不食我實則可乎願相與􁈖其義稽之
於大道効之於氣物驗之於人事發䝉振落以攄
未悟者之疑
問古者命重黎司天地命羲和宅四方至周六官
葢兼重黎羲和之職以施六事法致詳也周衰六
官咸廢王制殄滅而隂陽干行事與時迕漢代秦
立稍欲復古舉賢良咨群策而隂陽災異之學自
此始起大要倣昜春秋洪範月令以爲解而配之
人事若風馬牛其應益闊故時君怠焉以爲難知
因棄不務而任人寖輕凌雜術技甚可嘆也夫一
官廢則一事㢮馬醫牛人用有所在不可以不修
也而況其大者哉今欲遵魏相之言如漢故實分
命四人各舉一時則其設官當以何名其名職當
以何事其擇可任之人當以何術凡此於先王遺
文足􁕪也願遂聞之

問孟子有言若夫豪傑之士雖無文王猶興天下
安能必得豪傑之士則夫待文王而後興者中人
皆然陶冶而成之孰非可用此濟濟多士所以稱
乎詩也主上修身以道而取人以身設爲學挍庠
序以敎之自中人以上庶㡬成材而下者蒙被聖
澤習俗􁋚善由周而來至于今未有也雖然天爵
所以崇仁賢而人爵所以勵不肖聚天下之士付
諸有司中年之􁕪挍非有誠心樂善之美則繡其
鞶帨以近名譽者孰從知之先王之教也建首善
自京師夫使居邑國者而有終南嵩少之諺得不
太息於斯歟將所養非所用所用非所養則凡欲
捄此者亦必有道不然則敎行豐美之後有不帥
者簡而放焉於此其時也抑爲之法者奈何
問金玉珠貝象犀骨角虎豹之皮天下言寳貨盡
此而不知聖人特以權使人爲之通有無足財用
而人之于此亦豈若飲食不可須臾已者哉天下
有非金玉珠貝象犀骨角虎豹之皮而列寳貨者
海濱斥鹵滲漉所加不養而滋人之賴之與榖同

化唯鹽而已十口之家十人食鹽百口之家百人
食鹽未嘗勸課而旦草欲之所以養生不能乏者
然也古者與民共財平民力田有餘譬諸釣弋人
自取給不營於上故法無弛張而利常阜後世費
日益廣與其一切皆取於民則牢籠不毛烹煮水
鹵収其棄利猶法之善也今夫池井皆斡於公浮
食奇民無所踰禁財足賴矣然議者曰資商以阜
通而官収其算與官轉輸而民不得私賣買孰便
於公孰宜於民抑旁出以供比鄉其力有勞逸欲
均其價有低昂欲平二者何去何從其詳可得聞
歟管子曰假名有海之國集鹽於吾國夫以千里
爲國不必去其國也然集鹽有道況以天下爲國
則出之吾國東移之吾國西豈固難哉欲使法行
如古於國可以取盈而家獲作鹹之利將不必釜
十五吾受而官出以百其饒如此然後為莢也
問德成而上藝成而下堯舜三代官人以德使人
不失德若夫藝古人多有之而豈其所先哉周官
六藝射居其一以謂射者雖男子之事其容與節

皆比而持弓矢審固亦藝而已矣於德何有然致
諸禮經聖王務焉以選諸侯卿大夫士以觀盛德
者在此不以重乎曰與之習禮樂及求諸己不怨
勝己者可也用是擇士使與於祭則羿逢䝉若養
由基尚矣抑鄉之所升於司徒司徒之所升於學
司馬之辯論其材而官之者於是有未必用耶不
然行同能偶而後以射别之則卒其所取乃不在
於射也學者之論莫若折衷於夫子矍相之圃使
二三子出延客揚觶而語或去或處至僅有存者
凡此又何意也願幷聞之
問揚子曰老子之言道德吾有取焉爾及其槌提
仁義絶滅禮樂吾無取焉爾善言老子者獨揚子
引而合之中庸無間然晉之衰二三子者學其說
而不明自何晏王弼唱於其前以謂無也者開物
成務無徃而不存夫無之以爲利有之以爲用此
老子語也獨曰無可乎阮籍王衍又相與學而過
之籍有重名衍爲三公天下化焉清談有餘而無
補于捄亂其君子皆以在位曠達不事事為高其

小人皆以在下無法守爲便故風俗靡靡棟折牆
壞痿痺不能舉至有不喜送喪裸裎言笑縗絰飲
酒子字其父而不以爲非獨一裴頠憤其不尊儒
區區焉舉衆論而排之曰老子有以而然其舉静
一之義合於昜之損益艮節論老子固無事於合
昜設有合特四象而已乎否則頠之意殆將以知
白守黑受天下垢絓諸子之委轡也至于阮瞻對
王戎則又曰將無同以聖人貴名敎而老莊明自
然從而異之抑瞻與戎亦可謂知言者非耶道德
仁義禮儒者同焉今必曰絶仁棄義禮者亂之首
則二三子亦安得不翛然喜之至爲是頹㢮而不
振哉而王通猶曰非老莊之罪其故何也
問時天時力地力惟酒與食爰作稼穡斯民也三
代之所以無凍餒也夫天有時地有力而作者則
在人風雨霜露神氣之養九土之所宜十二州之
所出魚鹽米粟絲麻紵絮玉石金錫丹砂珠璣皮
角齒羽竹箭柟梓果菜之産其饒若煙海民情所
喜好被服飲食奉生送死之具夫人而得賴焉故
財有餘於取而人不爭天子富有四海視備色聽
備聲食備味而邦君卿大夫士庶人其養以是爲
差微其權以役使天下農而食之虞而出之工而
成之商而通之天下不知財所從來如管夷吾計
然范蠡白圭猗頓之徒皆以匹夫探是權而私之
在國則霸彊在家則潤屋此爲術豈固無足傳者
哉後世壌地充斥物非加少也然堇堇不足更費
漢事匈奴冶山煑海種藝長育通有無昜貴賤生
財之術十倍前世而國用民力增窘葢自天子不
能具純駟將相或椉牛車男女力作日夜無休時
而不足當卒歲之衣食夫貧富之道莫之予奪而
古者巧有餘如彼後世拙不足如此其故何也豈
時異事異天地之物固亦有贏耗之量邪將爲舒
用者疾邪抑輕重取予之非其數邪不然則山澤
之藏常羨矣旦旦而取之不可以爲羡耶記曰與
其有聚歛臣寧有盜臣二臣者均不可養借有數
子者嘗試與論衣食之原人弃我取人取我予猶
諸地上之遺也可以無與民爭錐刀於不足而皆

贍則夫爲術亦必有道願商略之
問尚書之設吏部實先諸曹夫羣天下之才而官
之其賢不肖能鄙相與殊情其惰若勤其過若功
參差異宜使一人焉長之一人焉貳之必若權衡
之於輕重誠陳於此而物辨乎彼無所或欺顧宜
輕哉上若稽古訓廸厥官而吏部之選爲特盛豈
以夫八柄之所廢置有在於兹者然也今官制三
省之屬與寺監長貳内自兩制外逮使者皆命於
朝廷而吏部所掌間擬丞簿捨是則郡守以降凡
州縣吏目常調者而已挍其有勞無罪與其歲月
之久近任舉之多寡品流之清濁以爲升降按格
而授之不逃錙銖法固良矣然天下之士必其在
數者而才則用之必其不在數者而才雖才也以
其不在數者則不用必其在數者而不才雖不才
也以其在數者則用之若是可乎以謂舉而付諸
有司聽其自擇則廢置之權王所獨任雖太宰能
以其事詔之而已有司何預焉亦將使之遵成法
治成事一斷於格無所專達則又以中銓名職卒

所謂甄拔者安在抑上欲有用非親且近不求諸
有司之所升降取捨則長才秀民何自而知哉由
漢而來此職􁋚重其間能以鑑裁清白名一時誰
者爲盛幸條其說以備上之采焉
問事死如事生事兦如事存孝子之於事親無所
不用其極也則禮雖先王所未有而後世以義起
之亦何不可哉上以至德順民得萬國之歡心而
四海以職來祭其在宗廟所以觀德於天下者禮
既備矣而老佛之宮徃徃祖宗神御所在意者嚴
事未極故合諸一宫因漢制爲原廟歲時饋食如
家人禮此大孝不匱有加無已天下之所以頌歌
而順化者也然竊聞之叔孫通漢儒宗名知禮其
一時損益固不必皆出先王而要之討論潤色大
意猶是敢問原廟之制與夫薦獻在漢禮有可言
者歟其作仿於通耶亦前此矣顧弟弗深􁕪耶且
曰益廣宗廟大孝之夲則宜無不可而必其無壞
複道因以爲名則方其築武庫南民知其不爲原
廟奈何欺之哉通於是欲名知禮得乎嘗試言之

濟北晁先生雞肋集巻第三十八
濟北晁先生雞肋集目錄
　第三十九卷
　　策問
　　　策問十九首

濟北晁先生雞肋集目錄(終)
濟北晁先生雞肋集巻第三十九
　　策問十九首
問物有夲末事有終始知所先後則近道矣上以
仁心仁聞遵先王之道茍日新日日新又日新其
於治天下葢無所不用其極也已爲矣已行矣則
所以待安榮積美者固宜有嘉㑹之期今田疇則
闢也而民力未舒貨財則通也而國用未給學挍
則設也而人倫未明敎化則修也而風俗未厚官
府則具也而人材未選賞罰則信也而功罪未賞
兵武則訓也而蠻夷未柔大之制禮作樂改正朔
昜服色為法於天下可傳於後世者皆上之所垂
心積精虚己仄席夜旦以求也敢問是六七者孰
夲孰末孰終孰始孰先孰後茍得其序而訓諸天
下則所以致朞月之可三年之成者嗚呼而宜夫
學之為王者事則固欲其有用或誦詩三百而不
足乎一獻則綠衣紵絮雖多亦奚以爲將必有疏
通知治體之士遺淺陋而論著明者也
問德惟善政政在養民王者務養民以德而已德
不足有威愛然而威克厥愛允濟愛克厥威允罔
功後世不原于德而務威愛或失則猛或失則寛
葢愛克而罔功者有矣未有威克而濟者也始皇
方斧將相方刀沛公入關民之望之猶鮒逢西江
也文景恭儉繼以休息天下滋殖刑用不試而循
吏出焉呉公文翁皆謹身帥先居以㢘平王黃朱
龔鄭邵之徒所居民富所去見􁈖嗚呼盛矣而治
優柔網漏吞舟民衣食有餘豪傑少年或相與椎
埋飲酒亂齊民自瞷氏兩高定襄寺門誅死者跆
藉國中股弁而吏治亦從而酷矣夫數十年間上
所以為治下所以爲俗未大異也而吏緣之政寛
猛殊勢若戰氷炭其故何也豈其上賞罰好惡之
偏亦有以致此耶將吏以一切相師成風遂徃不
反耶抑所謂循吏如龔黃者使之在三代時其治
安所比也而伉直若郅都守正若趙禹又安得名
酷吏而已哉或曰奉法循理亦可以爲治則髖髀
之所固已莫勝不然鷹擊毛摯又不可以爲治將
求先王所以用威愛之道宜必有說也
問天之所生地之所養物有材人有力使之必報
之勞之必息之百日之蜡一日之澤賜所以爲狂
而子所以爲樂也記曰伊耆氏始爲蜡蜡者索也
其名安取或曰夏商之祭有嘉平清祀至周而後
曰蜡則蜡者將其事則伊耆氏其名則周者非耶
不然則夏商之祭與周之蜡抑其事自異也八蜡
所記固主先嗇伊耆爲神農之氏則先乎神農豈
復有為嗇者歟而說者之於八蜡取昆蟲而遺草
木又信乎否也臘先祖五祀以疈辜祭四方百物

見於經或曰是蜡也或曰非蜡也二者由禮文􁕪
之安所從正先嗇古天子則宜若諸侯所不得祭
而仲尼嘗與於蜡賓此魯也而得祭何哉以謂使
之必報之勞之必息之曰仁可也何以爲仁之至
曰義可也何以爲義之盡凡此於五經為莫重而
由漢以降滅裂而未白者也願詳質之
問道無非物物無非數自宓犧氏畫八卦黃帝獲
寳鼎迎日推策堯以閏月定四時成歲是三聖人
所以神而明之爲後世法者由數起竊深惟之數
始形變數實無形與天地存徃來昧昧間不可分
若有終始無所得循自一適萬變化無垠復於其
一兀然獨在自一而上一莫能載則聖人所以先
得諸心幽贊而生以之開物成務而卒於和順道
德者其㣲若此豈直世俗術技乗除子母交差盈
縮之間而已哉上以神心執道之樞觀其會通有
舉無廢比建五學以養羣士庶㡬成材而猶患數
之不明操觚持籌凌雜胥史故復詔立博士與弟
子貟所以待之葢視四學意甚美矣雖然均數也

仲尼用以述昜同民吉㓙謂之神物而􁕪諸周官
司徒所職僅名六藝保氏所敎纔止九數在漢羲
和亦爲小學至於魏晉弟列史官唐雖置學而要
之所習類非昜數豈星曆氣朔土田粟米朝夕所
用於是為急耶將四營二篇其法雖在不有聖人
莫之能究耶抑學者必先粗者後其精者耶不然
則隷首所作葢不夲於昜與昜固異也上方敎士
以此且舉諸其廢而不講之餘固不得不先於其
近今其書咸在若九章周髀海島之類設或非古
而所以知數將必自此始顧可忽哉荀子曰學數
有終夫學而至于有終遺數可也葢有不知而作
則君子所病諸君盍試精􁈖且副上所以廣學之
意歟
問文猶質也質猶文也虎豹之鞟猶犬羊之鞟所
貴乎文者以其有别也聖人則炳君子則蔚辯人
則萃見乎外不揜乎内者如此故古之觀人者愼
焉葢莫愼于漢漢之文同風三代其一時行事類
是而陵夷晉宋群醜亂夏士大夫相與爲言語於

鞍馬流離之間因以靡靡不能復振譬之草木百
鳥灼然其華嚶然其鳴奄忽物化聲采偕盡而好
事者猶徃徃而傳溺其淫辭以誳法度獨一王通
起而論之知其亦有君子之心而知其亦有小人
或傲或冶或怨或怒或纖或夸鄙而貪詭而㨗以
謂皆古之不利人夫玩其文不索其實遂徃不返
則風俗斯殆而通於此能辭而精之則通也亦可
謂知言者非邪夲朝以言取人葢文盛矣士平居
出孝入弟行有餘力然後學文而有司一日之進
退則卒不在行今庶㡬乎亦欲因其言而觀焉非
好學深􁈖心知其意者孰能正之必曰以言取人
失之宰予孔子猶病則通於此其能知者復何以
也願幷聞之
問㫺者明王事父孝故事天明事母孝故事地察
德莫大乎天地而王者成位乎其間所以報之其
義一也六經不完三王之禮其詳不可得聞已而
周官具在學者講之猶或不明葢有禮天於地上
之圜丘而有所謂燔柴於泰壇有禮地於澤中之

方丘而有所謂瘞埋於泰圻謂一祭耶而或曰丘
爲自然壇圻封土其義何以不同天子祠天地則
天者天神地者地示耳而五帝與昊天上帝同曰
帝山林川澤丘陵墳衍之示與土示同曰示至其
言祀大神示則凡所謂帝所謂示者亦皆及乎否
耶日用辛也而有曰用日至犢用騂也而有曰用
騂黝服用衮也而有曰用大裘凡此或於地不及
焉亦何義也素車陶匏煎鹽鸞刀是於三王孰􁕪
或者其同乎而其有蒼壁又有四圭有黃琮又有
兩圭至於樂之變或六或八其數復安取也用辛
用日至則歲一報焉而已而或曰祭天歲九祭地
歲二多學如鄭氏宜不茍者也此其爲說於經又
何所質哉上方舉先王之廢典而大緝之雖制度
􁕪文天子之獨而討論闕遺則學挍之所得共願
詳著焉以待旁求
問王者化民成俗未有不由於學者古之天子視
學興秩節祭先聖先師養老習舞以升俊造而簡
不帥意誠美也後世治雖不若先王而至于敎學

亦所先務漢唐之盛二三主者猶親行焉國家得
天下以仁百有餘歲庠序大興主上天縱神智加
以緝熙光明所為垂心積精拳拳惻怛葢未嘗一
日不在諸生也而㡬年于兹旣卜禘矣諸生相與
延頸企踵而望屬車之清塵亦未嘗不在於此時
也意者肅恭宗廟焦勞萬㡬或未遑暇耶無乃崇
術立敎大法信備而成材尚寡未足以迂臨幸耶
不然則莫行久之顧且復舉禮儀必肄而後可耶
夫禮儀嘉事博士弟子之所宜朝夕講也嘗試討
之先王六經所載草具其事將以獻諸朝廷或者
清閒之燕命有司警大昕扆在堂蹕在庭章甫峩
峩摳衣執經各誦所聞諸生亦樂乎否也
問平土宜五榖而山澤資貨殖夫古之爲國所重
民食葢五榖爲先貨殖爲後也雖然平土以封而
不以封者名川大澤而已非曰其可食日用人之
賴之與榖同化者於此爲饒耶周官井田一夫百
畝各有分地而虞衡之職厲禁所施有曰使其地
之人然則設不以封而欲作其材焉固授之民也

抑所謂厲禁者亦以家受地無得越此而多取耶
將萬民共之特以時入不時則不可耶或者邦工
玉府之入國足用矣而後其餘民乃得有耶不然
九賦之所賦以政取之使與夫八者同輸於公其
職宜有常也國家比修六官之屬而曰虞與水者
實掌山澤惟曰寳藏所興不以奪民芻蕘雉兔與
之皆徃若此可也抑法無限則工商庶民不有常
職而盗林麓陂池之饒或椉馬食肉而不佐公家
之急甚亡謂也弛之如漢不加均節諸侯煑匹夫
冶則已寛斂之如晉論以重法至或棄市則已虐
盍亦夲之三王稽之後世宜必有爲法適中可行
于今者幸條數之
問昜曰聖人以順動則刑罰清而民服刑罰雖聖
人弗能去也亦曰勿撓勿攖期於清而已疏或漏
呑舟之魚而密則無所措手足惟夫咸中時乃有
慶主上仁心所以閔焉博稽舊章大布新典厲禁
兹省鞭朴用希天下皆曰天子惻怛其於百姓有
罪且固去之非固取之嗚呼美矣而議者以謂法

欲其久久則吏習而民安輯之十年成而後頒此
不刋之典也然而治無常事法固軫轉事之出無
竆則法之應之亦無竆抑無復損益耶則琴瑟不
解工不能御亦變而趨時務出其便則朝夕以改
前此者是巳惡在其爲成書也吏或未之講民或
未之觀藏諸有司付在胥史人有從違莫知避就
豈主上猷告示有位與民宜之之意哉且欲如周
官歲時讀法使人耳目熟於見聞有善得以遷而
有罪得以遠亦奚不可願商畧之
問古者觀飛蓬􁏛木而知爲車爲舟觀鳥獸蹄迒
之跡而知爲字夫蓬木蹄迒天也而爲車爲舟爲
字者人則原書之起豈人力也哉河洛有畫鳯鳥
有文孰規模是孰制作是譬之一身首武有位耳
目有職五藏百骸各有夲末能觀吾一身則推而
觀夫天地鬼神山川草木鳥獸虵蟲雜物奇怪其
情其狀無不可知而字之說庶㡬竆矣百工之事
皆聖人作而倉頡能知之敢問倉頡孰與聖人而
智若此科斗之變有大小篆與科斗同聲異形敢

問因耶革耶因則科斗與篆不殊革則篆不出乎
科斗抑壁間竹書文或非篆必以篆求之其義豈
能皆與科斗合哉字之爲言孳乳而無竆网罟耒
耜迄于宮室皆變而通之以趨後世之利然則即
科斗而爲篆即篆而爲隷儻便一時亦奚不可而
隷學者莫道何哉將後之作者其知淺陋不足以
知聖人惟意損益無所法象則廢焉可也而自朝
廷學挍至於家人里巷策牘檄券咸以隷寫之是
又何哉且破桔橰以復抱瓮與民同於初則茍且
紕繆而害于義者無若書為甚凡此奈何
問道化無形葢有不言而喻人心者至於爲之綱
紀文章以藩飾天下使民有常德而無覬覦則衣
服之制雖其於化民也外抑古人所先而不敢忽
者歟冕而垂旒衮十二章王以象道而公侯伯子
男其制以是爲差燕衣縞衣元衣以養老者不可
以加幼緇布皮弁爵弁以加幼者不可以養老都
人之緇撮無用於野野人之黃冠不施於都其義
豈無所當哉自天子出以禮義授則人于是焉榮

之否則終朝三褫以訟而受者爲不足欽豈曰無
衣以己所製者非安且吉嗚呼何修而得此于人
耶禮義旣兦法度不審門關無苛而奇衷之民用
以亂古廣袖之謠流于四方均中國也而齊魯異
制況斷髮文身者乎且欲反古以救其弊凡此奈
何民無常心惟其耳目習熟聞見者爲是今一旦
革焉不非且笑者㡬希亦其所作有損益所施有
先後將俾不悖於古可宜於今則非疏通知治體
者安可以議此願極言之
問管子曰粟行五百里則衆有飢色古者患此故
當其戍守閒暇擇寬大地而敎之耕平居有畜積
之備而倉卒無飛輓之困以之趨戰人農則朴朴
則昜用且力有餘可與持久此屯田之法至于今
猶利也漢事匈奴使發射士詣朔方屯田張掖而
先零之討趙充國上十二事其說最詳然或者以
謂充國之論施于當時為便耳智者因世而度宜
則論無常是敢問十二事者舉而用於今孰得孰
失魏以任峻之闢而破蜀晉以羊祜之墾而平呉

兩人者之於佐軍功不減蕭何此其爲法之利豈
無可言者哉國家修六官以正百度而尚書之屬
有以屯田名者將㳂歴代之法而推行之且自朔
方始必得充國峻祜知務之才俾之典領勸課而
後可敢問擇人立法何以
問或曰治天下欲無事治天下果無事乎唐虞三
􁕪黜陟幽明周官以八柄詔王馭羣臣帝獨盛于
唐虞王莫若周其于黜陟廢置彰善而癉惡不能
一朝去也而言治天下欲無事何耶上執道之統
出應帝王譬諸四時變化其成在久是非已明而
賞天下之功罰天下之罪在此時也今􁕪功刑部
論爲成格非大賞罰功當賜帛罪止輸金猶告四
方以爲勸沮意誠美矣然天下之人其君子固已
宿道向方而小人之革面懷其肺肝或誣功罪以
近賞而遠罰孰從正之齊威王亨一人封一人而
齊國人人無敢飾非務盡其情上方示人以好惡
動爲道言爲法則齊之事猶爝火不足道也凡此
奈何將必有博習明于三事之體者知所以捄也

問古者敷奏以言庶言同則繹上有大事與天下
共之所以防壅蔽而近公正也漢有諫大夫有議
郎有博士凡朝廷法出令下事之張弛皆得以所
見預討論故漢之文章炳然可觀後世因之有百
官轉對或五日起居言事或閤門拜章至於建隆
淳化之盛亦時舉焉葢其餘也今官制自通直郎
而上皆升朝官夫仕而位王朝朝之事何不可言
大昕警蹕簮組在庭贊謁而出無所預朝事豈天
子所以來多助開敢言之意哉今欲如祖宗故事
修百官轉對遵漢用諫大夫議郎博士集議得失
以今揆㫺勢有因革亦可乎不可願聞其說
問古者平糴齊物關市不乏所以使農末俱利抑
兼幷不得滯榖而飢者食賤也夫平糴以待水旱
邊垂屯輸豼貅所聚不耕而仰餔者衆故朔方有
便糴有措置以時入榖而措置所藏以待倉卒之
發領諸使者付之官屬期會勸課以王命行之無
慮不集雖然通都大邑囷窌鱗比獨取諸此則患
榖之至不廣亦入之旁近則榖不在倉遠者數百

里近者數十里轉輸都邑不能無勞又便糴之積
以廩吏以餉軍故量入爲出僅以足用今措置之
榖非倉卒不發且承平日久烽燧無警借使十年
不出則紅腐之患若此奈何抑視年之豐凶以時
斂散則備不常具又何以待倉卒之發是三四者
有司之所宜聞也幸條疏之
問六經惟禮若彊人而人之情不可以無禮袒而
起趄箕坐大呶則市人亦且睥睨去之常試俎豆
于士君子之間端冕而坐則雖有小人猶將斂顔
色愧其不似而欲其似況天下之人其始不皆小
人哉此古者重冠禮所以謹其始也嗚呼禮之夲
意非兦而禮之文滅桺宗元記孫氏冠其子曰某
子冠畢則有曳笏却立而外廷大笑者天下不以
非外廷而以固孫氏甚矣士君子之好禮者微也
上比臨軒悼禮俗之未形以下恂諸生學士諸生
學士葢講議洽聞然或不免於溺辭章而晦法度
禮用不舉今欲舉三代之遺而求所以施諸今其
義何以三加彌尊而弁服之制不同可得聞乎冠

于阼醮于客位爰字孔嘉使之弃幼志而順成德
若是可也以見于母而母拜之以見于兄而兄拜
之不已泰重乎曰成人而與爲禮歟則丈夫之冠
也父命之母也兄也則禮答父也則不與爲禮何
哉無大夫冠禮古也而公侯有冠禮爲夏之末造
則古者冠禮葢獨施于士抑童子未成人而顧得
與士齒其說又安取
問天地始于無始日月五星寒暑昬明之運始于
天地而曆之原與有物者同始漢以來傳所載有
黃帝調歴而其文不見于經所見獨堯以閏月定
四時成歲與中星賓日餞日而其法不詳于傳故
學者忽焉夫先王所以正時作事厚生者于是乎
在且其事則堯之所謹也顧不務哉抑經所見因
推以為曆使後世宗之亦可乎否也自漢至唐語
曆者凡㡬家而術凡㡬變其名察發斂大較安所
出其損益盈縮以求合孰者爲疏孰者為密其施
于人事抑遠耶近耶或曰曆夲於昜而律治之昜
之數與律之數皆不改而曆必改昜與律不改以

之求陰陽每合曆必改以之求陰陽又每合若此
何也以謂天動物動久必差差則必變以求合其
說最近然知其久將差則逆爲法焉進退後先以
齊之世豈無智者哉日官不能底日而日御不能
不失日今欲復修其職而總其事其擇人奈何楊
子曰通天地人曰儒通天地而不通人曰伎故凡
語曆必求諸儒者爲能盡願討論之
問爲國之所患法亡限而輕重斂散之權不斡於
公庶民農工商賈椉時取予富至侔封君或不佐
縣官之急而貧與拙者益困故爲之法曰更繇租
賦鹽酒茶礬其物有禁絲麻竹木鳥獸魚鼈果蓏
有算上取焉輕十一重十二下賴焉多十九寡十
八由漢以來未之改也雖然法日設貨日出民用
不加少而縣官之力滋屈猶曰法未善從而改之
所以勸課推行第其增耗而爲之賞罰其明且具
矣而吏日趨事比不增民疾作赴上而病於莫贍
凡此何也夫人才無常是可則用之要騏驥以千
里責狸狌以捕鼠用所在也賣醬隃侈洒削鼎食

胃脯連騎馬醫擊鍾彼其以匹夫操是權而私之
則與千椉同利乃至官師有司之貴禁凡自我莫
之或奪而堇堇乎維日不足顧匪拙歟朱公在越
而越彊適陶則三致千金卜式牧羊而肥以致卿
士以謂治國猶治家則將欲興利盍試求之朱卜
之間抑可哉
問荀子曰如用眞儒無敵於天下又曰仲尼之門
人五尺之童子言羞稱乎五霸所貴乎儒者道術
無所不包非呻吟詩書俛焉白首之爲賢其舉先
王之事而力無不可爲之爲貴然而管仲伯者佐
也九合諸侯不以兵車仲尼稱焉曰如其仁其功
之在天下豈少耶世之言儒者曰孔氏之儒受業
身通如由與求仲尼論其能乃不過於爲宰而治
賦尚且以自許使民有勇而見嗤爲人聚斂附益
而得咎至或見比於具臣何耶以謂真儒必周孔
而後可則後世之賴於儒者何其寡曰不然歟則
以由與求而尚不足葢才之難若是烏在其爲童
子羞稱五伯也漢之名臣如賈誼董仲舒推明六
經尊師而重道則仲舒爲純博古達今計利害於
始萌探安危於未形則誼爲當然而劉向謂仲舒
伊吕無以加而管晏殆不及也至論誼則曰伊管
未能遠過其才之長短等級固若是乎將向自離
而言之未始爲輕重也抑誼之好學俊傑特出董
生何以先之江都之治乃牽於春秋災異而五餌
三表亦不免見笑於術疎豈二子者終未可與大
有爲耶將漢未嘗舉國而聽之也
濟北晁先生雞肋集卷第三十九
濟北晁先生雞肋集目錄
　第四十卷
　　雜論
　　　春秋左氏傳雜論二十五篇

濟北晁先生雞肋集目錄(終)
濟北晁先生雞肋集巻第四十
　　春秋左氏傳雜論
秋七月天王使宰咺來歸惠公仲子之賵緩且子
氏未薨故名(云/云)贈死不及尸弔生不及哀豫凶
事非禮也(緩也子氏仲子薨在二年/注惠公葬在春秋前故曰)
　　右隱元年周政衰禮廢歸惠公之賵於葬後
　　宜有之也而子氏未薨無故而幷歸賵此爲
　　難知抑侮耶詛耶它國赴告之不一而誤耶
　　求周之所以然者而莫得而人情無容如此
　　也侮詛則周之不君甚矣言豫凶事非也誤
　　則周之無政極矣言豫凶事亦非也不君無
　　政則又何暇論禮與非禮之間哉言非禮亦
　　非也葢此元年七月也而子氏以二年十二
　　月薨相去不遠杜氏以長歷推經或言日誤
　　或言日月必有誤者不一安知非策牘脫亂
　　而傳忘夏五之疑杜又信傳而不核其然歟
鄭武公莊公爲平王卿士王貳于虢鄭伯怨王王
曰無之故周鄭交質君子曰信不由中質無益也
又曰君子結二國之信行之以禮又焉用質
　　右隱三年周衰徒以虛器位諸侯上而周又
　　最弱質固宜也然王而與鄭質鄭也而質王
　　則無王與不臣未有甚於此時者如先君子
　　之論則宜曰王不當取諸侯質諸侯固不可
　　以質王可矣而曰信不由中質無益也又曰
　　君子結二國之信行之以禮又焉用質是周
　　鄭敵也非先君子之言也
庚午鄭師入郜辛未歸于我庚辰鄭師入防辛巳
歸于我君子謂鄭莊公於是乎可謂正矣以王命
討不庭不貪其土以勞王爵正之體也
　　右隱十年經書夏翬帥師會齊人鄭人伐宋
　　公敗宋師於苦辛未取郜辛巳取防杜預云
　　齊鄭後期而傳言鄭入郜入防葢鄭後至而
　　得邑歸功于魯魯受而不辤故書取也按十
　　一年公及齊侯鄭伯入許齊侯以許讓公公
　　曰君謂許不恭故從君討之許旣伏其罪矣
　　雖君有命寡人不敢預聞廼與鄭人鄭伯使
　　許大夫奉許叔以居許東偏曰其敢以許自
　　爲功乎是魯與齊鄭連伐宋伐許而同勝之
　　齊皆不取魯取宋邑而讓許土鄭以宋邑歸
　　魯而得許不有也鄭莊公爲有禮且正宜矣
　　隱公賢君也知讓許土而不嫌於取郜防豈
　　其心哉葢許國也郜防邑也人情於大者則
　　不敢貪而辤小者則昜而受故三國有功而
　　魯獨失惜哉
周公欲弑莊王而立王子克辛伯告王遂與王殺

周公黑肩王子克奔燕初子儀有寵於桓王桓王
屬諸周公辛伯諫曰竝后匹嫡兩政耦國亂之夲
也周公弗從故及
　　右桓十八年周公黑肩欲弑莊王而立其弟
　　克辛伯告王而殺之元惡得戮義無可悔而
　　傳廼以謂辛伯嘗陳四者以諫周公弗從故
　　及於難夫使子儀作亂以累周公周公無辠
　　而及禍如是言之可也周公爲惡而自禍豈
　　但前弗從諫之咎傳意非也
十一年鄭昭公之敗北戎也(怱/大子)齊人將妻之昭
公辭祭仲曰必取之君多内寵子無大援將不立
三公子皆君也(儀母皆寵/子突子亹子)弗從昭公立宋莊公
誘祭仲而執之曰不立突將死亦執厲公(突/子)而求
賂焉祭仲與宋人盟以厲公歸而立之昭公奔衛
厲公立又十五年祭仲專鄭伯患之使其壻雍糾
殺之祭仲殺雍糾厲公出奔蔡昭公入又十七年
高渠彌弑昭公而立公子亹又十八年齊人殺子
亹而轘高渠彌祭仲逆鄭子于陳而立之是行也
祭仲知之故稱疾不往人曰祭仲以知免仲曰信
也
　　右桓十一年十五年十七年十八年傳趙穿
　　弑君而春秋書趙盾弑其君爲兦不出境返
　　不討賊而仲尼善盾以其爲法受屈也祭仲
　　立昭公又廢之立厲公又逐之至高渠彌弑
　　昭公而立公子亹又假手於齊而殺之復立
　　子儀人臣而改立君者四然而春秋不書其
　　罪當時稱以知免何耶盾之力足以全靈公
　　而靈公欲殺盾不獲而見弑弑非盾爲而事
　　由盾起故盾被惡名而不辤若祭仲自昭公
　　之未立也固已諫其受齊㛰知有後日之禍
　　也昭公不從而及此其廢昭而立厲又非己
　　志宋實劫之若曰喪君有君社稷無隕多矣
　　是仲之心也至高渠彌立子亹齊人將誘而
　　殺之仲雖知之而不往同其難則仲與子亹
　　無君臣之分然也不然則衛州吁旣簒立爲
　　君矣石碏亦安得使陳人幷石厚殺之哉石
　　厚之黨於州吁猶高渠彌之黨於子亹也石
　　碏敎陳殺二人尚無罪則齊人自誘二人殺
　　之祭仲安得而預其難哉晏平仲亦曰君爲
　　社稷兦則兦之爲社稷死則死之若爲已死
　　而爲已兦非其親昵誰敢任之祭仲石碏晏
　　平仲昜地則皆然人謂其以知免而仲曰信
　　也者知其不可辯而可受也公羊以祭仲廢
　　君爲行權而范寗非之曰是神器可得而窺
　　也夫鄭之亂非一人之力可爲也祭仲固前
　　言之矣宋旣劫之非其死所而三公子又自
　　爭立以及於難祭仲何罪乎卒之逆子儀於
　　陳而立之以存鄭者祭仲也則其夲心可見
　　矣馮道在五代時歴事異姓而不預其難惟
　　其草昧力相簒奪道以爲不足死而勢不得
　　去故昜世更主依違而獨全而世不加惡於
　　道或恕而許之至稱其明哲保身其庶㡬乎
　　祭仲之以免者非耶然則要極而言之何如
　　曰君子遭此爲不幸

晉桓莊之族偪獻公患之士蔿曰去富子則羣公
子可謀也已公曰爾試其事士蔿與羣公子謀譛
富子而去之(者/富彊)又與羣公子謀使殺游氏之二
子士蔿告晉侯曰可矣不過二年君必無患晉侯
圍聚盡殺羣公子
　　右莊二十三年二十四年二十五年士蔿對
　　伐虢事言禮樂慈愛戰所畜也夫民讓事樂
　　和愛親哀喪而後可用也何其賢哉賢者而
　　謀人之國則必以其道若患公族之偪則有
　　道以裁之矣而無故敎其君以滅宗黨戚支
　　傷夲如是以爲彊宫室耶實弱之矣獻公知
　　患其族而不知患其子身死而諸子爭立禍
　　流晉邦申生縊夷吾重耳奔而奚齊卓子其
　　愛子也皆爲世大戮葢其事好還也非天啓
　　文公晉其可望血食哉來俊臣輩敎武后誅
　　唐宗室而后亦不自戕武氏黨故士蔿之罪
　　深於後人
虢公敗犬戎于渭汭舟之僑曰無德而祿殃也殃

將至矣遂奔晉
　　右閔二年孟子論出則無敵國外患者國恒
　　兦而呉起亦言數勝以兦者衆善哉舟之僑
　　之觀國於其得志焉而憂之可謂知矣
晉侯使士蔿為二公子築蒲與屈不慎寘薪焉公
使讓之對曰冦讐之保又何愼焉(云/云)退而賦曰
狐裘尨茸一國三公吾誰適從
　　右僖五年士蔿始勸晉侯去桓莊之族羣公
　　子皆無罪而以爲戮晉公室已弱矣晉侯惑
　　驪姫欲去申生夷吾重耳故爲二公子築蒲
　　與屈士蔿賢乎當諫其君無疏諸子自啓禍
　　不然知三年知將尋師焉則無築可也築而
　　不愼坐觀晉隙若非己任者而退有後言以
　　謂一國三公夫晉之寵者不惟奚齊卓子乎
　　而二公子何預爲臣不忠慢君誤國其罪大
　　矣惡後之人昵其浮詞而不要其衷故辯之
夏㑹于葵丘尋盟且修好禮也王使宰孔賜齊侯
胙(云/云)下拜登受秋齊侯盟諸侯于葵丘曰凡我
同盟之人旣盟之後言歸于好宰孔先歸遇晉侯
曰可無㑹也齊侯不務德而勤逺略(云/云)
　　右僖九年葵丘之㑹天子初使賜胙齊方霸
　　諸侯未有大失而宰孔徒以其勤逺略知終
　　在亂遽勸晉侯以無㑹其智遠矣
初獻公使荀息傅奚齊公疾召之曰以是藐諸孤
辱在大夫其若之何稽首而對曰臣竭其股肱之
力加之以忠貞其濟君之靈也不濟則以死繼之
(云/云)及里克將殺奚齊先告荀息曰三怨將作秦
晉輔之子將何如曰將死之里克曰無益也曰吾
與先君言矣不可以貣能欲復言而愛身乎
　　右僖九年獻公嬖驪姬殺太子逐羣公子晉
　　事可知卒欲驪之子以屬荀息荀息賢乎公
　　子有當立者矣盍姑勸之以與所當立不然
　　辤勿傅以直匡君可矣傅非所立而許之死
　　非也而又終欲以復言爲忠孔子曰信近於
　　義言可復也然則不義以爲信雖孔子猶不
　　復也陳平亦嘗許吕后以王諸吕無不可者
　　王陵駭怒而詰之而平不盡語以其心也及
　　産祿已王乃與周勃舉兵而誅之後世不曰
　　陳平無信以謂信不近於義也夫必以安劉
　　氏爲忠則不以不忠於吕氏爲不信也忠所
　　在義也義所在信也雖然陳平何足言哉智
　　足以及之而已嗚呼曾謂荀息不如陳平乎
初甘昭公有寵於惠后(帯也/王子)惠后將立之未及而
卒頽叔桃子奉大叔以狄師攻王王御士將禦之
王曰先后其謂我何寧使諸侯圖之王遂出及坎
欿國人納之狄師伐周大敗周師王出適鄭處于
汜秦晉納王王入于王城取大叔于溫殺之
　　右僖二十四年襄王辟母弟之難棄王城而
　　處于汜曰寧使諸侯圖之卒用秦晉得入而
　　後殺帶襄王之於待其親者亦足矣晉惠公
　　之立雖非國人意而惠公卒懷公立重耳未
　　入也入而殺懷公則遽矣諸侯之欲納重耳
　　皆是也盍亦使諸侯圖之不可哉文公於是
　　有愧於襄王矣唐太宗亦與建成爭立太宗
　　始造唐者也雖欲不有天下天下其捨諸難
　　起而避其兄天下猶當求我而不置何至援
　　弓矢戕骨肉乎然則周之所以益弱而愈存
　　雖文武之澤未竭亦其子孫義有以持之也
晉侯入曹令無入僖負覊之宫而免其族報施也
魏犫顚頡怒曰勞之不圖報於何有(從亡之功/二子各有)爇
僖負羈氏魏犫傷於胷公欲殺之而愛其材使問
且視之病將殺之魏犫束胷見使者曰以君之靈
不有寧也(云/云)乃舍之殺顚頡以狥于師
　　右僖二十八年犫頡犯君命驕己功爇无罪
　　快心忿亂莫大焉刑皆無赦者也晉侯誠愛
　　犫之材耶則不以不病故生而病則重躋之
　　死也曰病將殺之此何理哉頡之材則又未
　　知其孰與犫也其不及犫乎則自其材之分
　　於取死何增損哉罪鈞而材異舍一而戕一
　　恩威胥失矣是役也祁瞞奸命舟之僑先㱕
　　皆殺之傳曰君子謂文公其能刑矣三罪而
　　民服葢言瞞僑與頡也夫殺瞞與僑自軍政

　　之常而至殺頡則刑固已不平矣何所示民
　　而民服哉傳之失誣非君子之意也
晉侯有疾曹伯之豎侯獳貨筮史使曰以曹爲解
齊桓公爲㑹而封異姓(衛/邢)今君爲㑹而滅同姓非
禮也與衛偕命而不與皆復非信也同罪異罰非
刑也公說復曹
　　右僖二十八年貨史而託神欺也利在復國
　　忠也事順而辭恭禮也行一欺而二善得侯
　　獳有焉淮南王書曰子貢詐而全魯詐不可
　　以爲恆弦高誕而存鄭誕不可以爲常夫道
　　不可遵而功有難廢故二子所以全存二國
　　之名至今語曰屈寸而伸尺君子爲之小枉
　　而大直聖人行之也
晉師圍戚六月戊戌取之獲孫昭子衛人使告于
陳陳共公曰更伐之我辭之衛孔達帥師伐晉君
子以爲古古者越國而謀
　　右文元年是役也晉襄公伐衛先且居曰効
　　尤禍也請君朝王臣從師晉侯朝王于溫此
　　近于轉敗而爲功其舉得矣衛求救於陳陳
　　救之敎衛伐晉以示有餘慮勝而會可也而
　　傳言君子以爲古者越國而謀夫越國而謀
　　其舉固有可否不然凡鄰國以利交而權合
　　者皆古也可乎哉杜預尊傳於傳之失不直
　　攻之以爲合古之道而失今事霸主之禮故
　　國失其邑身見執辱衛之禍陳啓之也預之
　　言乃庶乎古
戰於殽也晉襄公縛秦囚使萊駒以戈斬之囚呼
萊駒失戈狼瞫取戈以斬囚禽之以從公椉遂以
爲右箕之役先軫黜之而立續簡伯狼瞫怒其友
曰盍死之瞫曰吾未獲死所(云/云)吾以勇求右無
勇而黜亦其所也謂上不我知黜而宜乃知我矣
子姑待之及彭衙旣陳以其屬馳秦師死焉晉師
從之大敗秦師君子謂狼瞫於是乎君子
　　右文二年瞫之失右也茍自謂黜而宜則亦
　　安之茍自謂黜而非宜則亦有君命矣先軫
　　何所受怨哉自以未獲死所而往馳秦師豈
　　死所也哉若恥无勇乎則挺然以身投兕虎
　　亦勇也是匹夫之剛也狼瞫而君子孰非君
　　子
晉人㱕孔達于衛以爲衛之良也故免之
　　右文四年此晉㐮公事也春秋之時諸侯以
　　彊幷弱得一士而可以弱一國人所貪而不
　　捨者也何有於良葢孔達嘗帥師伐晉不量
　　力而干霸主故衛不得已而執達以說晉而
　　襄公乃矜其國之良而捨之猶有文公之餘
　　烈賢哉
晉襄公卒靈公少晉人以難故欲立長君趙孟曰
立公子雍(云/云)賈季曰不如立公子樂(云/云)趙孟
使先蔑士㑹如秦逆公子雍賈季亦使召公子樂
于陳趙孟使殺諸郫
　　右文六年趙孟晉賢臣也立君國大事也己
　　爲政與大夫謀而賈季實干命不能討季而
　　止樂樂至而又殺之樂何罪哉徒曰旣不立
　　則雖欲无殺不可得慮後患可也然晉於是

　　乎始衰矣
晉蒐于夷舍二軍使狐射姑將中軍趙盾佐之陽
處父至自溫改蒐于董昜中軍且謂趙盾能是以
上之宣子於是乎始爲國政(云/云)賈季怨陽子之
昜其班也而知其無援於晉也使續鞫居殺陽處
父(云/云)晉殺續簡伯賈季奔狄宣子使臾騈送其
帑
　　右文六年盾爲政晉始有政然而賈季專立
　　公子樂旣不討又擅殺陽父亦不討僅能㱕
　　罪續鞫居異哉夫陽處父以能上盾公也賈
　　季怨昜班而害處父私也盾自以不足當政
　　耶則去之茍無愧于公而季再逞私盾力不
　　足以禁又送其帑无政莫甚焉
秦康公送公子雍于晉曰文公之入也無衛故有
吕郤之難乃多與之徒(云/云)趙宣子與諸大夫皆
患穆嬴且畏偪乃背先蔑而立靈公以禦秦師
　　右文七年宣子始謀之不臧旣逆公子雍而
　　殺公子樂矣患穆嬴又背先蔑拒公子雍而
　　立靈公我則無信秦何所負哉不得已稱兵
　　而禦秦愧矣而尚以先人謂有奪人之心無
　　愧矣哉
仲殺惡及視而立宣公書曰子卒諱之也仲以君
命召惠伯其宰公冉務人止之曰入必死叔仲(伯/惠)
(也)曰死君命可也公冉務人曰若君命可死非君
命何聽弗聽乃入殺而埋之馬矢之中
　　右文十八年襄仲以敬嬴故殺適立庶攺仲
　　初不可是也旣立宣公而詐以子惡之命已
　　可以逃矣知非君命而以君命往死之可以
　　死可以無死死傷勇嗚呼惠伯
季文子如齊納賂以請㑹(於㑹故以賂請之/注宣公篡立未列)
　　右宣元年文子不納莒紀僕之逆陳義甚高
　　賢大夫也而襄仲弑君立君惠伯不避難而
　　往死行父不能死亦不能正也又以身往賂
　　齊而請㑹嗟乎不㡬所謂然則從之者歟
晉原縠宋華椒衛孔達曹人同盟于清丘曰恤病
討貳宋爲盟故伐陳衛人救之孔達曰先君有約
言焉若大國討我則死之(舊好故孔達背盟救陳/注衛成公與陳共公有)
晉以衛之救陳也討焉孔達曰茍利社稷請以我
說衛殺其大夫孔達
　　右宣十二年十三年十四年背盟以干大國
　　罪也然春秋時諸侯曰尋盟盟未必善善未
　　必信也背盟以干大國其罪小遵先君之約
　　不忘與國而救之知利社稷寧以死塞責其
　　忠大孔賢哉
齊師敗績逐之三周華不注韓厥夢子輿謂己曰
且辟左右故中御而從齊侯邴夏曰射其御者君
子也公曰謂之君子而射之非禮也(知戎禮/注齊侯不)射
其左越于車下射其右斃于車中將及華泉驂絓
於木而止
　　右成二年戰欲殺敵無問其人矣而頃公自
　　以不射其君子爲有禮用此敗執此與宋襄
　　公不鼓不成列不禽二毛同意
郤至三遇楚子之卒見楚子必下免胄而趨風楚
子使工尹襄問之以弓曰方事之殷也有韎韋之
跗注君子也識見不榖而趨無乃傷乎(云/云)爲事
之故敢肅使者(云/云)欒書怨郤至以其不從己而
敗楚師也欲廢之使楚公子茷告公曰此戰也郤
至實召寡君以東師之未至也與軍帥之不具也
曰此必敗吾因奉孫周以事君公告欒書書曰其
有焉不然豈其死之不恤而受敵使乎(云/云)長魚
矯以戈殺之尸諸朝
　　右成十六年十七年人臣無外交欲至事君
　　无貳而在桴鼓之列受楚王之問茍以爲禮
　　而忘義忘義安取禮故其後欒書之讒得入
　　夫爲禮而不圖終尚以貽禍而不足成名况
　　非禮也哉
晉范宣子來聘告將用師于鄭公享之宣子賦摽
有梅季武子曰誰敢哉賓將出武子賦彤弓宣子
曰城濮之役我先君文公獻功于衡雍受彤弓于襄
王以爲子孫藏匄也先君守官之嗣也敢不承命
君子以爲知禮
　　右襄八年晉霸業衰與楚爭鄭干戈日尋魯

　　畏晉彊徒欲成晉志而嫁禍於鄭鄭何罪哉
　　武子賦彤弓以諛晉而宣子不度其君之德
　　不量其國之力而受之自以爲得可恥而不
　　足榮傳猶曰君子以爲知禮若魯無君子者
　　以爲知禮可也
濟北晁先生雞肋集巻第四十
濟北晁先生雞肋集目錄
　第四十一卷
　　雜論
　　　春秋左氏傳雜論二十一篇

濟北晁先生雞肋集目錄(終)
濟北晁先生雞肋集巻第四十一
　　春秋左氏傳雜論
楚子囊曰今吾不能與晉爭晉君類能而使之韓
厥老矣知罃禀焉以爲政范匄少於中行偃而上
之使佐中軍韓起少於欒黶士魴上之使佐上軍
君明臣忠上讓下競
　　右襄九年天下有達尊三爵一齒一德一孟
　　子以謂烏得有其一以慢其二哉葢貴老敬
　　長所以訓孝弟而賢能所在不必老長是以

　　晉政類能少者位上羣臣樂推彊國罷爭才
　　之所在不繫乎年也
公送晉侯晉侯以公宴于河上問公年季武子對
曰㑹于沙隨之歲寡君以生晉侯曰十二年矣是
謂一終一星終也國君十五年而生子冠而生子
禮也君可以冠矣大夫盍爲冠具武子對曰君冠
必以祼享之禮行之以金石之樂節之以先君之
祧處之今寡君在行未可具也請及兄弟之國而
假備焉晉侯曰諾公還及衛冠于成公之廟假鍾
磬焉禮也
　　右襄九年國君十五而冠而魯君以年則十
　　二年耳未及冠也武子對晉侯之言則是而
　　廹於盟主之威不暇守其言至汲汲焉卽它
　　國之廟假同姓之器而行禮若不及竢返國
　　者以謂禮耶非禮矣
盜殺子駟子國子耳(云/云)子西聞盜不儆而出尸
而追盜盜入於北宫乃㱕授甲臣妾多逃器用多
喪子産聞盜爲門者庀羣司閉府庫愼閉藏完守

備成列而後出兵車十七椉尸而攻盜於北宫盜
衆盡死
　　右襄十年子西子駟子也子產子國子也子
　　西之才不及子產不待此而知也均人子也
　　盜戕其父聞難匍匐遑遽而往猶恐不及而
　　責子西以不儆善子産以庀完此豈雍容時
　　耶傳失之矣且言國事則三執政喋血朝廷
　　言家事則父㬥尸衢巷而咎臣妾之逃悼器
　　用之喪豈但鄙細不知務而已哉
宋華閱卒華臣弱皋比之室使賊殺其宰華呉(云)
(云)宋公聞之曰臣也不惟其宗室是㬥大亂宋國
之政必逐之左師曰臣也亦卿也大臣不順國之
恥也不如葢之乃舍之左師爲己短策茍過華臣
之門必騁
　　右襄十七年大臣擅相賊君欲討而卿不忍
　　非國恥葢國弱也國弱斯恥矣左師向戌爲
　　賢乎則欲靖國而縱有罪何哉旣謂君舍之
　　矣而過必騁以示惡之奚補

荀偃癉疽生瘍於頭濟河及著雍病目出二月甲
寅卒而視不可含宣子盥而撫之曰事呉敢不如
事主猶視欒懷子曰其爲未卒事於齊故也乎乃
復撫之曰主茍終所不嗣事於齊者有如河乃瞑
受含宣子出曰吾淺之爲丈夫也
　　右襄十九年宣子以事其子呉自誓而猶視
　　而懷子以嗣事於齊禱之則瞑故宣子自以
　　爲淺期偃也然宣子懷子皆晉之望也譬巫
　　覡妾婦撫尸喋囁何其妖且鄙哉桓譚言病
　　而目出初死日未含尸冷乃含非其有所知
　　也譚言是矣
呉人爲楚舟師之役故召舒鳩人舒鳩人叛楚楚
子師于荒浦使沈尹壽與師祁犂讓之舒鳩子敬
逆二子而告無之且請受盟二子復命王欲伐之
薳子曰不可彼告不叛且請受盟而又伐之伐無
罪也姑㱕息民以待其卒卒而不貳吾又何求若
猶叛我無辭有庸乃還(滅舒鳩/注明年楚)
　　右襄二十四年舒鳩實叛楚楚責之急僞逆

　　二子欺言無之楚王欲伐其欺亦可矣而子
　　馮不可其意曰君子可欺以其方難罔以非
　　其道彼以不叛來請盟斯受之而已如是而
　　復叛楚雖滅之楚可無罪昜曰田有禽利執
　　言无咎子馮以之
呉子諸樊伐楚以報舟師之役門于巢巢牛臣曰
呉王勇而輕若啓之將親門我獲射之必殪是君
也死彊其少安從之呉子門焉牛臣隱於短牆以
射之卒
　　右襄二十五年呉人輕而無謀自古記之矣
　　孫堅孫策皆無王霸器堅輕騎從敵策暫出
　　遇仇俱以輕敗雖賴周瑜魯肅輩輔權嗣立
　　亦權稍持重故卒建呉國也
鄭子展卒子皮以子展之命餼國人粟戶一鍾是
以得鄭國之民故罕氏常掌國政以爲上卿宋司
城子罕聞之曰鄰於善民之望也宋亦飢請於平
公出公粟以貸使大夫皆貸司城氏貸而不書爲
大夫之無者貸宋無飢人叔向聞之曰鄭之罕宋
之樂其後兦者也二者其皆得國乎民之㱕也施
而不德樂氏加焉其以宋升降乎
　　右襄二十九年展皮私施以収民而取國政
　　罪也司城慕而效之皆權臣自培祿去公室
　　之道也夫請於公出公粟以貸可也貸而不
　　書以獨取一家之譽其可乎使大夫皆貸可
　　也爲大夫之無者貸以家擅一國之名其可
　　乎子貢贖人而不受金於府仲尼曰魯自此
　　不復贖人則貸而不書使後不貸之道也或
　　乞醯焉乞諸其隣而與之仲尼曰孰謂㣲生
　　高直則爲大夫之無者貸不直之類也又田
　　常驟施以有齊國古之姦臣多託此以収衆
　　幸而不兦而叔向以謂其後兦者何哉施而
　　不直其干民譽多矣君子以謂不免於罪而
　　叔向以謂樂氏加焉何哉不然彼皆不知此
　　特誠心憂民而䘏之可矣然君子猶避是名
伯有旣死使大史命伯石爲卿辭大史退則請命
焉復命之又辭如是三乃受策入拜子產是以惡
其爲人也使次已位(亂故寵之/注畏其作)
　　右襄三十年以子產之賢察伯石之僞而惡
　　之可以廢矣顧乃寵之使次己位何也以謂
　　廢之則力未可爲若恥與同列而已自去耶
　　則鄭不可以無子產故寧少假焉且與之偕
　　而不自失爲鄭國慮故也嗚呼君子之馭小
　　人有道抑孔子所謂人而不仁疾之已甚亂
　　也子產其懼此矣
鄭徐吾犯之妹美公孫楚聘之矣(穆公孫/注子南)公孫黑
又使彊委禽焉犯懼告子產子產曰是國無政非
子之患也適子南氏子晳怒(公孫黑/注子晳)旣而櫜甲以
見子南欲殺之而取其妻子南知之執戈逐之及
衝擊之以戈子晳傷而歸(云/云)子產曰直鈞幼賤
有罪罪在楚也乃執子南而數之放游楚於吳鄭
爲游楚亂故公孫黑彊與於盟子產弗討公孫黑
將作亂欲去游氏而代其位傷疾作而不果諸大
夫欲殺之子產使吏數之曰以大國之事而未爾
討也(云/云)昆弟爭室而罪二也不速死司寇將至

七月壬寅縊
　　右昭元年子産爲鄭叔向爲晉晏嬰爲齊皆
　　三國之季世而晉齊甚焉初子皮授子產政
　　辤曰國小而偪族大寵多不可爲也及爲政
　　有事伯石賂與之邑子大叔曰國皆其國也
　　奚獨賂焉子產曰無欲實難卒與之夫爲政
　　而令不行於公族至有所欲使而用賂國於
　　何有哉然子產之所以爲此抑可言矣子南
　　子晳之爭子南直也若罪其用戈則子晳先
　　櫜甲往殺子南矣子南用戈但應之也而曰
　　直鈞幼賤有罪罪在子南杜預以謂力未能
　　討而㱕罪於楚非權也不得已而用最下之
　　策也雖後子晳彊與於盟亦弗即討則其忍
　　可知矣及子晳獲罪然後方數以大國之事
　　未爾討而摘其昆弟爭室至此則晳之直安
　　在哉以至椉遽而至廹以縊死則子産之夲
　　心可見矣故曰爲政而令不行於公族國於
　　何有哉然子產之所以爲此抑可言者惟初
　　忍而后決始逆而終伸事定國靖而衆方知
　　其心是乃子產以爲賢而稱於孔子也昭元
　　年齊侯使晏嬰請繼室於晉叔向從之宴相
　　與語曰齊其何如晏子曰此季世也吾弗知
　　齊其爲陳氏矣(云/云)叔向曰然雖吾公室亦
　　季世也政在家門民無所依夫以鄭晉齊三
　　國有臣若是然至世微政去皆不能救鄭未
　　裂於彊臣子產其猶區區焉因事正之晉齊
　　將兦賢如叔向平仲特相與私語而太息豈
　　不哀哉雖然二國所以未遽兦亦曰有兩人
　　者在
宋寺人桺有寵太子佐惡之華合比曰我殺之桺
聞之乃坎用牲埋書而告公曰合比將納兦人之
族(云/云)合比奔衛於是華亥欲代右師(得合比處/合比弟欲)
乃與寺人桺比從爲之徵公使代之見於左師左
師曰女夫也必兦女喪而宗室於人何有人亦於
女何有詩曰宗子惟城(云/云)
　　右昭六年向戌知桺與亥之詐亥又徵其兄
　　而戌身爲左師不能爲國討罪旣許亥代之
　　矣尚面誚責陳詩揚義亦何爲哉前此宋華
　　臣亦㬥其宗公欲逐之而左師不逐但過門
　　必騁而已與此事終始意同傳載其言不足
　　賢也
楚子享公於新臺好以大屈旣而悔之薳啓疆聞
之見公公語之拜賀公曰何賀對曰齊與晉越欲
此久矣寡君無適與也而傳諸君君其備禦三鄰
公懼乃反之
　　右昭七年薳啓疆諫楚君以毋辱宣子叔向
　　而恥晉國道聖王所以務行禮陳誼甚高葢
　　賢大夫也抑兩君相見問以弓矢物之至末
　　者也何足道哉楚子悔焉而啓疆詐魯以還
　　之君吝臣欺何以爲國彼哉彼哉
楚王縊于芋尹申亥氏子干子晳皆自殺弃疾即
位(也/平王)使枝如子躬聘于鄭且致犫櫟之田(鄭邑/注夲)
(取之/楚中)事畢弗致鄭人請曰聞諸道路將命寡君以
犫櫟敢請命對曰臣未聞命旣復王問犫櫟降服
而對曰臣過失命未之致也王執其手曰子毋勤
姑㱕不榖有事其告子也(有權/注善其)
　　右昭十三年春秋之時諸侯以詐謀相幷不
　　可勝言弃疾從于亂以得楚無異於簒未可
　　以正義責也然始即位而知楚取鄭邑之過
　　欲㱕之設非其夲心猶爲詐善枝如子躬忠
　　耶王弗致猶將勸之遣致而弗致違君命以
　　濟其諛欲誣鄰國以開其怨隙何以善其後
　　哉諸侯是以知楚之不競也傳言弃疾令德
　　有民然不足以知枝如之爲罪執手而悅且
　　親之異於得原失信逺矣商於六里張儀之
　　徒所以誤鄰國攜人心而杜預善其有權預
　　亦非也
晉成虒祁之宫諸侯朝而㱕者皆有貳心爲取郠
故晉將以諸侯來討叔向曰諸侯不可以不示威
(欲以威服之/注知晉德薄)乃竝徵㑹告于呉(云/云)邾人莒人愬
于晉曰魯朝夕伐我晉侯不見使叔向來辤(云/云)
子服惠伯對曰君信蠻夷之訴以絶兄弟之國寡
君聞命矣叔向曰寡君有甲車四千乘在雖以無
道行之必可畏也况其率道其何敵之有牛雖瘠
僨於豚上其畏不死魯人懼聽命
　　右昭十三年子產鑄刑書自謂以捄弊而叔
　　向貽書切責以謂三辟之興皆叔向也其辭
　　甚美子產屈之夫子產之治雖愧先王以權
　　一時良不得已而叔向尚以叔世過舉誚而
　　非之若晉之衰又甚於鄭侈成虒祁而不能
　　諫諸侯皆叛而不知圖合衆示威以誣先王
　　朝㑹之意而不知恥似非叔向之爲也杜預
　　云自昭公即位邾魯同好又不朝夕伐莒無
　　故怨愬晉人信之所謂謲慝弘矣而叔向不
　　惟信邾莒之厚誣沮子服之正論至耀車甲
　　之多曰雖以無道行之而可畏夫紂豈車甲
　　之不多而兦哉葢無道而可行自古蔑有且
　　晉誠已衰不可復興爲叔向者尚當區區以
　　道維之姑敎其君儉以守巳信以待鄰雖微
　　未兦也若侈内而㬥外以暫屈人而爲彊所
　　謂攘臂而仍之其技竆矣
二月己丑日南至梓愼望氛曰今兹宋有亂國幾
兦三年而後弭蔡有大喪叔孫昭子曰然則戴桓
也(桓向氏/注戴華氏)汰侈無禮已甚亂所在也
　　右昭二十年傳曰通天地人曰儒通天地而
　　不通人曰伎至哉言也術如梓愼望氣而知
　　它國之祥葢天地不能隱其情然不足以知
　　其人孰當之也至昭子聞梓愼之占則知其
　　禍在華向竟如昭子言然則吉凶由人氛能
　　兆之非氛所爲也抑昭子可謂儒矣
伍員如呉言伐楚之利於州于公子光曰是宗爲
戮而欲反其讎不可從也員曰彼將有他志余姑
爲之求士而鄙以待之乃見鱄設諸焉而耕於鄙
　　右昭二十年世皆罪楚平王之信讒奪婦賊
　　殺不辜而多伍員之忍詬含恥卒報平王葢
　　聲烈光於百世而如存而獨申包胥謂爲已
　　甚揚子雲亦論而非之然以員事言之鞭尸
　　藉館未爲已甚而始干呉王僚以伐楚而病

　　公子光之不從若退而别求所以報楚尚或
　　可也而知光欲簒至進刺客陷人殺君成已
　　報父人誰無父僚何辜焉㫺之人求子者曰
　　不以人子吾子其可得乎其言悲矣員誠以
　　其父故不假避此而罪則當爲世大戮
晉士彌牟逆叔孫于箕叔孫使梁其踁待于門内
曰余左顧而欬乃殺之右顧而笑廼止士伯曰寡
君以爲盟主之故是以久子不腆敝邑之禮將致
諸從者使彌牟逆吾子叔孫禮而歸
　　右昭二十四年晉以邾人之愬執叔孫婼館
　　諸箕自以不敢廢周制不肯與邾大夫坐禮
　　也恥以貨免而爲不解獻子之求冠進其兩
　　冠外弗與吏人之請犬殺而與食至於申豐
　　以貨如晉將欲免巳尚已計畱豐見而不出
　　觀其意葢義重於死如此以謂巳行人耳何
　　所獲罪不幸而死顧不失義可矣其所館也
　　一日必葺去之日如始至葢處死者素定其
　　暇豫又如此也及士彌牟將逆已而㱕而已
　　不知謂將殺已陰戒其踁㡬害彌牟異哉夫
　　能忍無罪以死而不忍以計自全可謂義矣
　　至疑彌牟來害已而欲戕之義安在哉始則
　　不畏死終則欲拒命以死嗚呼其終始相迕
　　不可知也已
楚郤宛之難國言未已進胙者莫不謗令尹沈尹戌
言於子常曰夫無極楚之讒人也民莫不知去朝
呉出蔡侯朱喪大子建殺連尹奢(云/云)鄢將師矯
子之命以滅三族(云/云)知者除讒以自安也今子
愛讒以自危也子常曰是瓦之罪敢不良圖殺費
無極鄢將師盡滅其族以說于國謗言乃止
　　右昭二十七年詩稱取彼讒人投畀豺虎豺
　　虎不食投畀有北有北不受投畀有昊讒人
　　之可嫉而難去如是而沈尹戌一言以殺二
　　讒安子常靖楚國於舜之功二十而二矣
鄭駟歂殺鄧析而用其竹刑君子謂子然於是不
忠茍有可以加於國家者弃其邪可也(云/云)故用
其道不弃其人詩曰蔽芾甘棠勿翦勿伐召伯所
茇
　　右定九年鄭自子產鑄刑書而叔向難子產
　　固自以救世鄧析又改焉其不得已而用可
　　知矣鄧析春秋時亂人之雄也破律改作王
　　制之所誅夫天下無王而諸侯有政能使亂
　　人不得作是乃駟歂之所以爲賢也君子不
　　以人廢言故鄧析雖邪竹刑有時而或用不
　　以言取人故鄧析雖能爲竹刑不足以救死
　　而傳載君子之言謂子然不忠夫子然可爲
　　忠矣誅一邪臣不過忠於鄭去一亂人之雄
　　忠於先王後世之人多矣而又以謂茍可已
　　加於國家者弃其邪可也夫謂之邪矣何可
　　以加於國家哉召伯之惠政在民其人賢故
　　民愛而存其甘棠用其道不弃其人若召伯
　　可也以比竹書異哉李斯爲秦立法漢滅秦
　　亦因之不害於治然漢用李斯可存之法則
　　善使李斯而在漢雖欲不弃得乎哉又列子
　　載鄧析被殺事異而意同曰鄧析操兩可之
　　說設無竆之詞當子產爲政數難子產子產
　　屈之俄而誅之以謂鄧析非能屈子產不得
　　不屈子產非能誅鄧析不得不誅雖不云駟
　　歂殺之要鄧析之不可不誅列子亦云爾也
初衛侯游于郊子南僕(郢也/靈公子)公曰余無子將立
女(無大子/蒯聵奔)不對佗日又謂之對曰郢不足以辱社
稷君其改圖君夫人在堂三揖在下君命祗辱靈
公卒夫人曰命公子郢爲大子君命也對曰郢異
於佗子且君没於吾手若有之郢必聞之且兦人
之子輙在乃立輙
　　右哀二年自古諸侯之子不當立無妄而求
　　者多矣夫郢父在許之而不敢承父没母立
　　之而不肯立郢之賢且智葢子臧季札之義
　　也或曰畏禍夫一臂重於一國身貴於天下
　　昜知也利在於目前禍伏於事後難知也孟
　　子曰茍非其人以簞食豆羮見於色至蒯聵
　　與輒父子爭國而郢超然立於無過之地郢
　　之賢且智葢子臧季札之義也
師及齊師戰于郊右師奔齊人從之孟之側後入
以爲殿抽矢策其馬曰馬不進也林不狃之伍曰
走乎不狃曰誰不如曰然則止乎不狃曰惡賢徐
步而死
　　右哀十一年杜預注魯非無壯士季孫不能
　　使是也雖然不狃當伍非將師也恥誰不如
　　而不走可也言惡足爲賢而不止亦可也徐
　　步而死以爲勇乎則不戰以爲怯乎則不走
　　勇怯無當特怨乎不以而捐軀非以爲名也
　　是役也孔子得三人焉孟之反殿而䇿其馬
　　曰馬不進也孔子曰不伐公爲與嬖其僮取
　　汪錡椉皆死皆殯孔子曰能執干戈而衛社
　　稷可無殤也冉有用矛於齊師故能入其軍
　　孔子曰義也汪錡死孟之反冉有不死皆見
　　於聖人不狃之死亦義乎孔子將稱之不然
　　不若不死矣故曰非死之難處死則難也

濟北晁先生雞肋集巻第四十一

濟北晀先生雞肋集目錄(終)
濟北晀先生雞肋集巻第四十二
　　西漢雜論
德爲宗正雜案上官氏葢主事德常持老子知足
之計妻死大將軍光欲以女妻之德不敢取畏盛
滿也葢長公主孫譚遮德自言德數責以公主起
居無狀侍御史以爲光望不受女承指劾德誹謗
詔獄(史乃以爲受譚寃訴/德實責數公主而御)免爲庶人屛居山田光
聞而恨之復白召德守青州刺史歲餘復爲宗正
與立宣帝賜爵關内侯
　　右楚元王傳第六德附傳光威震人主權傾
　　天下德畏其盛而懼婚此在常情不能無望
　　也御史承指誣德以誹謗詔獄而德惟良折
　　獄用御史力至免爲庶人此在常情不能無
　　說也然德拒疏已而光不放於利而不怨御
　　史阿已欲而光以說之不以道而不說抑光
　　可謂賢矣以是持滿雖百世不傾可也而坐
　　牽於孽妻之愛忍許后事不白以是負天下
　　至於覆宗世謂霍氏之禍萌於驂椉亦光不
　　早辯頽其勳名哀哉
時恭顯許史子弟侍中諸曹皆側目於望之等更
生懼焉乃使其外親上變事言竊聞故前將軍蕭
望之等皆忠正無私欲致大治忤於貴戚尚書今
道路人聞望之等復進以爲且復見毁讒必曰嘗
有過之臣不宜復用是大不然且往者高皇帝時
季布有罪至於夷滅後赦以爲將軍高后孝文之
間卒爲名臣孝武帝時兒寛有重罪繫按道矦韓
說諫曰前吾丘壽王死陛下至今恨之今殺寛後
將復大恨矣上感其言遂貰寛復用之位至御史
大夫御史大夫未有及寛者也董仲舒坐私爲災
異書主父偃取奏之下吏罪至不道幸䝉不誅復
爲太中大夫膠西相仲舒爲世儒宗定議有益天
下孝宣帝時夏侯勝坐誹謗繫獄三年免爲庶人
宣帝復用至長信少府太子太傅名敢直言天下
美之有過之臣無負國家有益天下此四臣者足
以觀矣前弘恭奏望之等獄決三月地大震恭移
病出後復視事天隂雨雪由是言之地動殆爲恭
等臣愚以爲宜退恭顯以章蔽善之罰進望之等
以通賢者之路書奏恭顯疑其更生所爲白請考
姦詐辭果服遂逮更生繫獄下太傅韋玄成諫大
夫貢禹與廷尉雜考劾更生前爲九卿坐與望之
堪謀排車騎將軍高許史氏侍中者毁離親戚欲
退去之而獨專權爲臣不忠幸不復誅不悔前過
而敎令人言變事誣罔不道更生坐免爲庶人而
望之亦使子上書自冤前事恭顯白令詣獄置對
望之自殺天子甚悼恨之
　　右楚元王傳第六向附傳向以宗室良欲盡
　　忠於主而嫉恭顯許史輩懷姦害正若力能
　　肆諸市朝猶君子之所與也非私也且向之
　　言曰㫺孔子與顔淵更相稱譽不爲朋黨禹
　　稷與皋陶轉相汲引不爲比周何則忠於爲
　　國無邪心也向憂望之等復退誠無邪心然
　　已預焉故不敢自爲上陳之而敎其所親上
　　變雖夲無邪心至此而不幸欺矣向誠内省
　　不以爲嫌然自爲上陳之而意不免乎便已
　　且上安能無嫌而必聽哉從妻言之爲妬妻
　　雖俚人語其變人心必也抑君子能爲可用
　　不能使上之必用若夫成功則天也向如彼
　　何哉或曰智者術之原此術也奈何曰欺曰
　　君子之用智不得已而至於術猶託之正是
　　謂名之必可言言之必可行在君子爲術在
　　聖人爲權捨曰正而出於欺雖濟君子恥諸
　　况不濟何以自免於邪不惟其欺不可爲而
　　已抑姦人得以藉其口於主曰彼自謂正而

　　正如此後何以復信於上哉此恭顯所以得
　　因是陷向而向辭服又不惟其能陷向而已
　　卒幷望之遣子上書事見治而殺望之自向
　　爲之也雖然玄成禹非朋恭顯者也若曰向
　　誠忠於國家而慮不聽乃欺若此治其欺可
　　也而曰前欲毁離親戚爲臣不忠夫向不爲
　　忠孰爲忠邪二子漢儒宗猶畏恭顯竊位患
　　失而鄙如此况其下者乎
諸呂擅權欲劫少主危劉氏陳平嘗燕居深念賈
往不請直入坐平方念不見賈賈曰何念深也平
曰生揣我何念賈曰(云/云)不過患諸吕少主耳天
下安注意相天下危注意將將相和則士豫附士
豫附天下雖有變則權不分臣嘗欲謂太尉絳侯
絳侯與我戲昜吾言君何不交驩太尉深相結乃
以五百金爲絳侯壽厚具樂飲太尉太尉亦報如
之及誅吕氏立孝文賈頗有力
　　右陸賈傳第十三誅產祿迎文帝天下後世
　　皆知其爲平勃朱虛東牟之功謂賈有遊談
　　之助耳雖如孝文深德大臣之立已而謂章
　　與興居始謀立齊王猶詘其功然間一歲終
　　立二人爲王至賈之功則無一人爲言之文
　　帝亦不圖也以陳平之智百發百中而方其
　　端居深念不知所出微賈發之安知與勃深
　　相結使彼不疑而後可與成功哉管蔡之事
　　斷可見矣聖如周公賢如召公而召公不悅
　　故周室㡬危况勃椎少文昧於慮始安能不
　　疑平而覩未萌以成至計哉然賈一言而兩
　　人成謀社稷之計出其掌握去產祿如莧陸
　　之昜措劉氏如太山之安二人同心其利斷
　　金豈不信哉然平始起微時有功當賞不忘
　　魏無知高帝固以爲不背夲者及此智竆計
　　困得賈一言而免深禍成大勳事定國安而
　　已佚樂顧忘賈夲圖不聞其爲上言之上亦
　　莫之省賈亦不自言而翛然事外樂以忘利
　　昜曰鴻漸于陸其羽可用爲儀吉陸賈以之
朱建母死貧未有以發喪方假貸服具陸賈素與
建善廼見辟陽侯賀曰平原君母死辟陽侯曰平
原君母死何以賀我陸生曰前日君侯欲知平原
君平原君義不知君以其母故今其母死君誠厚
送喪則彼爲君死矣辟陽侯乃奉百金裞(云/云)或
毁辟陽侯惠帝欲誅之(云/云)建乃求見孝惠幸臣
閎籍孺閎籍孺從其計言帝果出辟陽侯孝文時
淮南厲王殺辟陽侯以黨諸王孝文聞建爲其策
使吏捕欲治建遂自剄
　　右朱建傳第十三陸賈自喜畫策而朱建又
　　尚氣節兩人爲此皆其性所不能已也然賈
　　亦善建故哀建母死不葬乃以計動辟陽侯
　　使助建喪建以母死不葬故德賈之惠廼以
　　謀恐閎籍孺使免辟陽侯死此其情也而辟
　　陽侯閎籍孺兩人皆行不正賈建與通計議
　　甚汙可鄙者若曰賈爲人喪建爲母死儻可
　　以免然君子之與人交惟無以利爲哉將無
　　所不至也
婁敬齊人漢五年戍隴西過雒陽脫輓輅見齊人
虞將軍曰臣願見上言便宜虞將軍入言上上召
見(云/云)
　　右婁敬傳第十三敬之見在漢五年然漢楚
　　之爭蕭何曹參韓信張良陳平竝從漢王方
　　是時婁敬何在耶天下已定於漢諸侯王將
　　皆封而敬始爲戍卒脫輓輅而獻計謀豈愚
　　於前而智於後哉人才各有所長當分裂擾
　　攘之際戰攻成敗間不容髮智者獻謀勇者
　　獻力有如蕭韓張陳竝以人傑馳騁而興漢
　　敬之才不足與於其間也漢已有天下而長
　　治之策未立敬於是焉出矣勸都關中則良
　　平之所未發而敬首陳至羣臣爭言都周然
　　後張良乃從而明言其便竟建西都諫伐匈
　　奴則良平之所不慮而敬獨疑至白登見圍
　　七日然後陳平廼從而計賂閼氏僅以得解
　　則是敬之二議蚤圖先見皆良平之所未思
　　也又敬之所陳凡三事皆有先後始議徙都
　　以安國夲國勢既足獨憂四夷故中勸高帝
　　以結和親論可以母戰而漸臣者和親旣成
　　外患斯弭故然又勸高帝徙六國彊族以實
　　關中爲彊本弱末之術如是漢業成矣而高
　　帝盡用其計漢以大治傳祚四百故敬之功
　　不減漢初起佐命功臣也
惠帝爲東朝長樂宫作復道方築武庫南通奏事
因請間曰陛下何自築復道高帝寢衣冠月出遊
高廟子孫奈何椉宗廟道上行哉惠帝懼曰急壞
之通曰人主無過舉今已作百姓知之矣願陛下
爲原廟(云/云)
　　右叔孫通傳第十三原廟非古也自通啓之
　　且子孫椉宗廟道上行不可也則亦壞之而
　　已夲爲復道不爲原廟百姓皆已知之矣奈
　　何復敎人主使欺百姓以取是名乎夫人主
　　行無過舉改之可也文之非也
叔孫通舍枹鼓而立一王之儀遇其時也
　　右叔孫通傳贊第十三禮樂廢叔孫綿蕞草
　　具於介胄中世儒末習何足爲一王之儀然

　　秦滅詩書繼以高祖惡儒士功臣又皆武夫
　　屠販之流或殿上飲酒拔劎爭功㡬何不覆
　　而亂哉通因時制宜度高祖所能行以漸革
　　之漢卒稱文治通於此功亦多矣觀通始徵
　　魯兩生兩生不肯行以爲禮樂必百年積德
　　而後可興通以謂鄙不知時變棄而不取然
　　則通雖祖散兦殘缺之舊忘小不備姑取而
　　有之而漢卒賴焉文理以興雖謂之成一王
　　之儀可無愧也
厲王力扛鼎乃往請辟陽侯辟陽侯出見之即自
褏金椎椎之命從者刑之馳詣闕下肉袒而謝曰
臣母不當坐趙時事辟陽侯力能得之吕后不爭
罪一也趙王如意子母無罪吕后殺之辟陽侯不
爭罪二也呂后王諸呂欲以危劉氏辟陽侯不爭
罪三也臣謹為天下除賊報母之仇其志爲親故
不治赦之
　　右淮南王傳第十四辟陽罪應大戮不止於
　　三而諸王擅殺列侯罪亦無赦文帝知辟陽
　　之足以得死而傷厲王之爲母報仇又以兄
　　弟恩故屈法赦長可謂寛矣内假手於人以
　　去元惡而外不害親親之仁寛之可施術莫
　　尚此然而竟以是驕淮南使速敗故傳曰寛
　　難
厲王不用漢法出入警蹕稱制文帝重自切責之
令薄昭予厲王書諫數之曰竊聞大王剛直而勇
慈惠而厚貞信多斷是天以聖人之資奉大王也
(云/云)
　　右淮南王傳第十四厲王驕不學問未可以
　　義理動也昭緣君命爲書切責以天下公法
　　懼之可也今先稱所長以順適其志而后數
　　其罪意誠是也然人臣而以聖人奉之其明
　　者耶則懼不敢當知禍之不可勝矣其暗者
　　耶則益驕無乃曰人謂我聖我固自聖是促
　　之亂也昭詞非也
廼遣長載以緇車令縣次傳袁盎諌曰(云/云)臣恐
其逢霧露病死陛下有殺弟之名奈何上曰吾特

苦之耳令復之(云/云)淮南王廼不食而死上悲哭
謂袁盎曰吾不從公言卒兦淮南王盎曰願陛下
自寛上曰爲之奈何曰獨斬丞相御史以謝天下
廼可上即令丞相御史逮諸縣傳淮南王不發封
餽侍者皆棄市
　　右淮南王傳第十四七國反聞盎勸上以誅
　　御史大夫鼂錯當時皆尤錯以爲權首而不
　　甚罪盎葢七國以誅錯爲名也淮南王反時
　　上以弟故曰赦之羣臣以法故曰無赦而上
　　自赦之王不幸道死大臣何罪盎椉隙以勸
　　誅丞相御史然則盎果亂人喜權凌上者非
　　但不善錯而擠之也至終不得其死豈不幸
　　耶
淮南王安入朝雅善太尉武安侯田蚡武安侯迎
之霸上與語曰今上無太子王親高皇帝孫行仁
義天下莫不聞宫車一日晏駕非王尚誰立者淮
南王大喜
　　右淮南王傳第十四安爲人資俊材喜名好
　　士而蚡以大臣處帷幄私許以非望安之禍
　　蚡啓之也安反伏誅以伍被之才苦諫數四
　　雅稱漢美而竟以雷同幷戮蚡不及誅幸也
楚漢初起武臣略定趙地號武信君通說范陽令
徐公(云/云)徐公再拜具車馬遣通通遂以此說武
臣武臣以車百乘騎二百侯印迎徐公燕趙聞之
降者三十餘城如通策焉
　　右蒯通傳第十五說士能以其辯張爲利害
　　奪人於頃刻之間類今日言之明日不可復
　　用者若通說武信以謂范先降而身死邊地
　　必皆爲金城湯池范陽令先下必身富貴邊
　　城必相率而降後卒如其言此策也非說也
躬與孫寵謀上變事(云/云)東平王雲雲后謁及伍
宏等皆坐誅侍中董賢愛幸上欲侯之遂下詔云
躬寵因賢以聞封賢爲高安侯寵爲方陽侯躬爲
宜陵侯丞相王嘉内疑東平獄事爭不欲侯賢等
語在嘉傳(云/云)躬上奏言單于當以十一月入塞
後以病爲解疑有他變　詐爲卑爰㚄使者來上

書唯天子哀告單于㱕臣侍子令匈奴客聞焉則
是所謂上兵伐謀公孫祿言躬逆詐造不信之謀
不可許上廼罷羣臣獨與躬議因建言往年熒惑
守心太白高而芒光又角星茀於河鼓其法爲有
兵亂可斬一郡守以立威震四夷(云/云)上然之以
問丞相丞相嘉對曰臣聞動民以行不以言應天
以實不以文(云/云)就拜孔鄕侯傅晏爲大司馬衛
將軍是日日有食之董賢因此沮躬晏之策上繇
是惡躬等
　　右息夫躬傳第十五班固贊云利口之覆邦
　　家此言至躬始造詐計欲擕匈奴而公孫以
　　王者威信排之而不聽卒懷詭心欲以厭星
　　變而王嘉以天不可欺沮之而不從二議明
　　甚而哀帝溺躬憸言初不知悟利口之入人
　　如此哉然躬以利心告變覬覦輔政隂謀誣
　　誅東平王等與董賢俱封賢亦其黨矣后賢
　　惡躬薄加沮焉不旋踵躬敗故人主茍暗於
　　聽則君子雖彊不足以間小人而以小人間

　　小人則有一隙焉而立聽其浸潤道以相勝
　　然也
初躬待詔數危言高論自恐遭害著絶命辭(云/云)
　　右息夫躬傳第十五班固詆躬云息夫作姦
　　東平誅躬豈但躬敗東平欲因事抵巇謀動
　　蕭牆生釁邊鄙以招權寵快已志未及戮而
　　自殘幸矣懷諼誤國以得禍敗何所取而許
　　其危言高論乎又絶命詞内訟忠憤感激可
　　勸而後世溺其淫辭故出之
萬石君石奮無文學恭謹舉無與比過宫門闕必
下車趨見路馬必軾焉郎中令王臧以文學獲罪
皇太后太后以爲儒者文多質少萬石君家不言
而躬行廼以長子建爲郎中令少子慶爲内史后
慶爲齊相齊國慕其家行不治而齊國大治
　　右石奮傳第十六奮爲善若固有之不以是
　　近名故人服也下宫門式路馬禮也自漢以
　　來行之者少或行之猶非其誠舜禹行趨人
　　猶以爲賤今世有一切腐儒捨聖人之迹而
　　為之莊子所謂冠枝木之冠帶死牛之脅獨
　　絃哀歌之徒無補世治豈但人不知化之不
　　笑議而嫉排之則可矣肯慕而化之哉彼誠
　　矯僞欺世度聖人之事皆已才智之所不能
　　及則寧盜其迹之昜爲者以誑聾俗而不知
　　察故人皆以爲賤若奮之出於至誠恭謹不
　　知名之爲可近則此所以當世不謗後人尊
　　之不然父子一切不知學問徒廑廑不爲過
　　而已何以隱然爲漢忠臣孝子古今仰之若
　　此哉
慶爲丞相時漢方南誅兩越東擊朝鮮北逐匈奴
西伐大宛中國多事天子廵狩海内修古神祠封
禪興禮樂公家用少桑弘羊等致利王溫舒之屬
峻法兒寛等推文學九卿更進用事事不關決於
慶慶醇謹而已在位九歲無能有所匡言嘗欲請
治上近臣所忠九卿咸宣不能服反受其過贖罪
　　右石奮傳第十六傳曰天下多事則賢哲馳
　　騖而不足天下無事則庸夫高枕而有餘慶
　　爲謹厚君子然材智不足道也漢以高帝厚
　　萬石君之故因厚其子孫萬石君以一介之
　　善使冒三事慶正使奕世小心无咎何足以
　　濟鼎足折形渥之凶哉
元封四年關東流民二百萬口無名數者四十萬
公卿議欲請徙流民於邊以適之上以慶老謹不
能與其議乃賜丞相告㱕而案御史大夫以下慶
慙不任職上書(云/云)上報曰今流民愈多計文不
改(文飾不改正也/注郡上計文書自)孤兒幼年未滿十歲無罪而
坐率朕失望焉今君上書請入粟爲庶人夫懷知
民貧而請益賦動危之而辭位欲安㱕難乎君其
反室慶素質見詔報反室而自以爲得許上印綬
掾吏以爲責甚深而終以醜惡之辭也或勸慶宜
引決慶甚懼不知所出遂復起視事
　　右石奮傳第十六忠實仁厚漢廷如石氏父
　　子者固不可以一二數而慶又尤謹者豈樂
　　病國害人哉然才非其任智能不及不唯坐
　　視民兦無術以救而至欲以請徙邊類殘忍

　　不愛民體國者之爲葢自古及今所謂一切
　　善人者皆暗不知計議或姦謀助之不幸雷
　　同其弊乃甚於惡人之志殺人者而始終昧
　　昧亦不自知也不然豈其醜之以反室而欲
　　往懼之以責深而復起哉
衛綰戲車爲郎文帝崩時屬孝景曰綰長者善遇
之景帝以爲廉忠無它腸代桃侯舍爲丞相(劉舍)
朝奏事如職所奏然自初宦以至相終無可言
　　右衛綰傳第十六唐詩人云賈生明王道衛
　　綰攻車戲同遇孝文時何人都貴位甚矣夫
　　才大難用論高難信而無能謹厚者之昜合
　　且親也
周仁得幸後宫祕戲仁常在旁終無所言上時問
人仁曰上自察之然亦無所毁
　　右周仁傳第十六直不疑周仁張􁍰號爲一
　　切長者不疑人枉以盗而不自辨曰長者可
　　也若仁上所親如此又時有所問毎曰上自
　　察之此謹於保身者也何足尚哉張􁍰始以
　　刑名進廼能使官屬以爲長者而不敢大欺
　　至涕泣對具獄􁍰不特愛已且愛人似小勝
　　耳
梁平王襄李太后親平王之大母也而平王之后
曰任后初孝王有􁉭尊直千金任后聞而欲得之
李太后曰先王有命毋得以尊與人王襄直使人
開府取尊賜任后有漢使者來李太后欲自言王
使謁者中郎胡等遮止閉門李太后與爭門措指
(云/云)公卿治奏以爲不孝削梁王五縣梟任后首
于市
　　右梁平王傳第十七漢法行不私多貸其親
　　任后事李太后誠不順而罪梟首此法民懼
　　俗化之夲也然任后罪殺之可也梟首㬥尸
　　斷恩已甚葢漢習秦餘非甸師之意矣
誼以爲漢興二十餘年宜當改正朔昜服色文帝
謙讓未皇也然諸法令所更定及列侯就國其說
皆誼發之於是天子議以誼任公卿之位絳灌東
陽侯馮敬之之屬盡害之(馮敬時爲御史大夫/周勃灌嬰張相如也)廼
毁誼曰洛陽之人年少初學專欲擅權紛亂諸事
於是天子後亦疎之不用其議
　　右賈誼傳第十八嗟乎士之難進也尚矣絳
　　侯等皆漢功臣忠實宜體國者而見誼進㬥
　　不能不害其能况勢利輩哉睂山蘇公言誼
　　志大量小非漢文不能用誼誼不能用漢文
　　以謂得君如此猶且以不用死然則天下無
　　堯舜終不可以爲歟嘗竊疑之夫人臣奮不
　　顧身為主立事主任而勿貳廼得自竭以漢
　　文之賢葢能知誼任公卿者而亦且惑絳灌
　　之私論若中才之主不能知賢葢不足道旣
　　疎不用其議猶彊聒而不舍此誼之所難也
　　若枉已以交絳灌之徒而幸不斥至其有爲
　　又與之異趨則身可容而爲道不行其卒亦
　　自傷哭泣夭絶命也夫

雞北晁先生雞肋集巻第四十二
雞北晁先生雞肋集目録
　第四十三卷
　　雜論
　　　西漢雜論十八篇

濟北晁先生雞肋集目録(終)
濟北晁先生雞肋集巻第四十三
　　西漢雜論
商君遺禮義弃仁恩并心於進取行之二嵗秦俗
日敗
　　右賈誼傳第十八商君以其術彊秦秦卒并
　　天下而誼原其弊以謂俗敗於二嵗之間夫
　　舍禮義仁恩則雖得天下不能以一朝居然
　　則秦之兦則其并天下始也傳曰秦失之彊
遇之有禮故羣臣自憙嬰以廉恥故人矜節行(云)
(云)是時丞相絳侯周勃見就國人有告勃謀反逮
繫長安獄治卒兦事復爵邑故誼以此譏上
　　右賈誼傳第十八誼初見用勃間讒之流離
　　濱死而㱕及勃以反見捕人莫言而誼獨以
　　體貌大臣諷上勃幸已釋然上深納其言養
　　臣下節夫誼廼可謂公爾忘私異乎放於利
　　而行多怨者矣
賛曰觀孝文玄黙躬行以移風俗誼之所陳略施
行矣以漢為土徳及欲施五餌三表以係單于其
術固已疏矣
　　右誼贊改正朔尚黄用五既不經見於道抑
　　末曰疏可也中行説教單于得漢繒絮馳荆
　　棘中以示不如旃裘之完善也得漢飫食皆
　　弃之以示不如湩酪之便美此教匈奴無為
　　所不能以敗其長技誼之三表五餌意亦出
　　此術豈遽疏哉漢數和親匈奴屢侵邉惟所
　　賴於漢者微也今國家歲以繒綺飲食北胡
　　胡老日欲如漢其貴人宫居冠帶紈綺梁肉
　　愛生而重死甚於華人故兵不輕動動亦昜
　　制葢誼之言更千嵗而益騐術豈遽疏哉
絳侯為丞相朝罷趨出意得甚上禮之恭常目送
之盎進曰丞相何如人也上曰社稷臣盎曰絳侯
所謂功臣非社稷臣(云/云)方吕后時諸吕用事擅
相王太尉本兵柄弗能正吕后崩大臣相與共誅
諸吕太尉主兵適㑹其成功(云/云)丞相如有驕主
色陛下謙讓臣主失禮竊為陛下弗取也後朝上
益荘丞相益畏
　　右袁盎傳第十九諸吕之誅也少帝非孝惠
　　子大臣疑所立以謂駟鈞惡戾薄氏君子長
　　者故定策迎代王太尉握兵奉璽卒立孝文
　　漢之賢君孝文一人而已矣則太尉非社稷
　　臣而何方吕后稱制勢無劉氏戅如王陵廷
　　爭不可智如陳平依違未言當是而責太尉
　　本兵柄弗能正則吕后帝母罪所不加是産
　　禄不得而誅大臣反受其咎投鼠忌器禍機
　　一發當何如哉卒之吕后死而禄産誅劉氏
　　固安社稷固定太尉忠誠主兵之力也則太
　　尉非社稷臣而何若非時危疑社稷無主平
　　居討亂謂之功臣可也而勃擇立孝文謀深
　　而慮遠終孝文既立徳尊而澤厚豈特為漢
　　賢君隆四百年之業而已哉而後之人君師
　　其恭儉幾至刑措者皆足以久安而長治則
　　勃之為社稷臣也多矣且盎非純臣亦䇿士
　　也陽抑勃而隂助之豈正論哉髙帝常曰周
　　勃厚重少文安劉氏者必勃也則高帝以其
　　社稷遺勃已乆矣揚雄亦曰絳侯勃之果終
　　之禮樂可謂社稷之臣矣雄儒者宜責大臣
　　以禮樂然聖人不作禮樂終不得而興謂後
　　世終無社稷臣其可哉若勃以掌握嗣君而
　　意得甚孝文以徳勃立已而禮之恭臣主俱
　　失盎能抗論使益莊而益畏則盎得矣
盎常引大體慷慨宦者趙談以數幸常害盎盎患
之盎兄子種為騎常侍諫盎曰君衆辱之後雖惡
君上不復信於是上朝東宫趙談驂椉盎伏車前
曰臣聞天子所與共六尺輿者皆天下豪英今漢
雖乏人陛下獨奈何與刀鋸之餘共載於是上笑
下趙談談泣下車鼂錯為御史大夫使吏按盎受
吴王財物抵罪詔赦以為庶人吳楚反聞錯謂丞
史曰爰盎多受吳王金錢専為蔽匿言不反今果
反欲請治盎宜知其計謀丞史曰事未發治之有
絶今兵西鄉治之何益且盎不宜有謀錯猶與未
決人有告盎盎恐夜見竇嬰為言吳所以反願至
前口對状嬰入言上廼召盎盎入見竟言吳所以
反獨急斬錯以謝吳吳可罷
　　右袁盎傳第十九同子驂椉袁絲變色天下
　　後世以爲美談夫使誠實在於民君則固讜
　　言也然盎以患談害已用種微謀而發之託
　　公以濟私雖外若忠其實誠不足道也錯始
　　議削諸侯葢曰削之亦反不削亦反顧吳楚
　　實反而以誅錯爲名錯何罪哉使盎爲國計
　　斬一錯信可無血刃而解吳楚雖非所以令
　　諸侯姑曰紓目前患猶可也然盎以錯甞按

　　已免為庶人㑹錯欲復按盎而竇嬰又與錯
　　有隙事急投嬰由嬰得對假正以遂姦豈惟
　　忠不足道葢罪人也班固言盎雖不好學亦
　　善傅㑹仁心為質引義忼慨仁心盎不足當
　　也引義時時至焉若曰亦善傅㑹則盎之情
　　也智能先事而謀談錯無所施自以為得而
　　不足以免安陵郭門之旤亦何為哉若止上
　　不馳峻坂却慎夫人坐塞梁王求為嗣語而
　　班固與其數直諌若此則可
學申商刑名於軹張恢生所為人陗直刻深孝文
時天下無治尚書者齊有伏生故秦博士治尚書
年九十餘老不可徴廼詔太常使人受之太常遣
錯受尚書伏生所還因上書稱説遷博士
　　右鼂錯傳第十九孟子曰矢人豈不仁於函
　　人哉矢人唯恐不傷人函人唯恐傷人巫匠
　　亦然故術不可不慎也函矢巫匠凡世之所
　　須闕一不可四人者各以其技食功心何所
　　異而矢人與匠獨被不仁之名故擇術者必
　　慎其初鼂錯治尚書明帝王之論與董賈同
　　稱惟其初以申商刑名之學雜之故不純於
　　儒至欲用術數教太子終被陗直刻深之名
　　豈必其資近是耶亦術不可不慎也觀其論
　　三王莫不本於人情如生而不傷厚而不困
　　扶而不危與夫取人以已内恕及人所惡不
　　彊所欲不禁至諷孝文以絶秦亂法除苛解
　　嬈寬大愛人者此豈申商之所及哉然錯已
　　學其術矣不幸議論時時有之故世得以議
　　已欲一洒之不可也若其所行事亦不過患
　　諸侯彊大欲稍削之與案爰盎受吳王金諸
　　侯誠驕盎誠賄固不得不治此豈一切俗吏
　　刑名刻深之意乎㑹盎仇錯得以吳楚反事
　　藉其口而錯竟以冤誅其後鄧公對孝景以
　　錯尊京師萬世之利而卒受大戮内杜忠臣
　　之口外為諸侯報仇而景帝亦喟然恨之班
　　固亦曰錯雖不終世哀其忠則是錯之始死
　　其是非固已白矣而司馬遷獨以謂變古亂
　　常不死則亾夫錯豫為國計慮山東反者抗
　　言而削之豈變古亂常哉若指其所欲更令
　　三十章者耶則當時文帝既不盡聽而諸侯
　　固已讙譁以不盡聽未甞行之言而實其變
　　古亂常之罪嗟乎遷亦不能無牽於世議哉
傳曰狂夫之言而明主擇焉臣錯愚陋昧死上狂
言文帝嘉之乃賜璽書寵荅焉曰皇帝問太子家
令上書言兵體三章聞之書言狂夫之言而明主
擇焉今則不然言者不狂而擇者不明國之大患
故在於此使夫不明擇於不狂是以萬聽而萬不
當也
　　右鼂錯傳第十九人臣言事而報以璽書漢
　　法與故事所無也出於文帝嘉錯而為之故
　　傳云寵荅夫人君自以謂大患在於不明以
　　不明擇不狂自以謂萬聽而萬不當天下其
　　憂不治也哉嗚呼非其誠心樂善忘萬椉之
　　隆而懼薄氷之危安能以一切之言而慮動
　　乎心其聲於言惟恐不及至於如是之深切
　　哉三代已降人君謙以來下如文帝者寡自
　　漢至唐惟太宗一人而太宗後少懈於文帝
　　愧矣故特出之三章不足道也
張釋之與兄仲同居以貲爲騎郎(五百萬得爲常/如淳曰漢注貲)
(郎/侍)十年不得調兦所知名欲免㱕爰盎知其賢乃
請徙釋之補謁者既朝畢因前言便宜事文帝曰
卑之毋甚髙論令今可行也於是釋之言秦漢之
間事
　　右張釋之傳第二十人物者補官古無北也
　　出於秦漢兵興用度不足權宜爲之然賢如
　　釋之顧出於其間至位九卿漢廷臣無出其
　　右者卜式亦以貲宦爲御史大夫至與汲黯
　　同稱質直夫人材豈有流品之異哉至於爰
　　盎父故爲羣盜漢用盎材亦不問其所從來
　　盜子猶可貲何不可乎雖公孫弘鼂錯之徒
　　以科舉進亦未有以的然先數子者後世一
　　切以科舉經術取士公卿貴人捨曰科舉則
　　不能至至入物補官僅得一命以脱民伍多

　　矣何古取之雜不必以學雖賤且昜如彼而
　　賢者多後世擇之精非學不可雖貴且囏如
　　此而不肖者衆也政教在上風俗在下未昜
　　論也自其次言之以天下為一家無為同異
　　以君子待小人則中人慕義皆勉而為君子
　　以家為天下家人自有心以小人待君子則
　　中人趨利皆流而為小人則亦無疑乎取之
　　雜而賢多擇之精而不肖者衆如此其反也
上登虎圈問上林尉禽獸簿十餘問尉左右視盡
不能對虎圏嗇夫從旁代尉對甚悉詔釋之拜嗇
夫為上林令釋之前曰夫絳侯東陽侯稱為長者
此兩人言事曾不能出口豈效此嗇夫喋喋利口
捷給哉且秦以任刀筆之吏爭以亟疾苛察相髙
其敝徒文具亡惻隱之實且下之化上疾於景嚮
舉錯不可不察也文帝曰善乃止不拜嗇夫召釋
之驂椉拜為公車令
　　右張釋之傳第二十文帝以尉亡頼嗇夫善
　　對欲官之而釋之引類至論秦之所以兦自

　　此嗚呼釋之可謂見微知治亂之本者也唐
　　賈至亦論科舉取士之敝其末曰至使禄山
　　一呼而天下瓦解思明作亂而十年不復意
　　以謂風俗壊郡邑無人故盜起而民從亂不
　　可禁雖然科舉致冦事不相㳂也然魯酒薄
　　而邯鄲圍嗟夫王者之舉錯可不慎其微也
　　哉
文帝輦過問唐曰吾居代時吾尚食監髙袪數為
我言趙將李齊之賢父老知之乎唐曰(云/云)陛下
雖有廉頗李牧不能用也上怒起入禁中(云/云)上
以胡寇為意廼卒復問唐曰公何以言吾不能用
頗牧也唐曰上古王者遣將也跪而推轂(云/云)軍
功爵賞皆決於外㱕而奏之此非空言也臣大父
言李牧之為趙將居邊軍市之租皆自用饗士賞賜
決于外不從中覆也委任而責成功故李牧乃得
盡其知能今臣竊聞魏尚為雲中守軍市租盡以
給士卒出私養錢五日一殺牛以饗賓客軍吏舍
人是以匈奴遠避不近雲中之塞(云/云)夫士卒終

日力戰斬首捕虜上功莫府一言不相應文吏以
法繩之其賞不行愚以為陛下法太明賞太輕罰
太重且雲中守尚坐上功首虜差六級(云/云)削其
爵罰作之繇此言之陛下雖得李牧不能用也文
帝説復以尚為雲中守
　　右馮唐傳第二十　以外將軍制之賞賜不
　　從中覆固古任將之術也然兵法曰將能而
　　君不御者勝夫必有將如李牧以忠於趙為
　　心有不欺上之意動静必得賞罰以情如是
　　而君不御委任而責成功使得自盡焉可也
　　若將不賢且不能而君不御輕用民死厚為
　　己私稱不實之功規無厭之利又皆決於外
　　不從中覆姦人之所以為資也可勝察哉雲
　　南大覆師中國之精鋭再舉而盡而當時權
　　臣掩其敗狀敘其戰功以玄宗之明竟於不
　　寤而稔范陽之覦致劎南之役嗚呼有君如
　　漢文有臣如馮唐魏尚而後可與言此哉
孝景時為太子洗馬以嚴見憚武帝召為中大夫

以數切諫不得乆畱内遷爲東海太守黯學黄老
言治官民好清静擇丞史任之責大指而已不細
苛東海大治召爲主爵都尉列於九卿治務在無
爲而已引大體不拘文法
　　右汲黯傳第二十黯爲人修潔方正秉義嫉
　　惡故漢君臣皆嚴憚之而黯亦居之不疑自
　　丞相弘上宴見或不冠而不冠望見黯避帷
　　中則黯爲上所敬如此下憚之可知矣淮南
　　王謀反憂黯守節而至説弘曰如發蒙則黯
　　爲遠臣所憚如此近臣憚之可知矣然則黯
　　爲人類以嚴勝者而考其行事乃大不然黯
　　在朝數犯顔直諫而居官臨民則務清静責
　　大指不苛細不拘文法凜乎可謂有持平不
　　撓寬大長者之風矣張湯深文巧詆陷人於
　　罔黯嫉其刻嘗質湯於上前曰公以此無種
　　此豈嚴者之所及哉渾邪王之降也長安令
　　以馬不具當斬而黯曰令無罪賈人與市坐
　　當死五百人而黯曰愚民無知此豈嚴者之
　　所及哉然則黯平居嚴而臨事寬㫺皋陶敘
　　九徳曰寬而栗夫栗則不寬寛則不栗自其
　　性之弊不能反也故寬而栗成徳為難乃黯
　　平居嚴而臨事寬則黯於皋陶九徳葢具寬
　　栗且有常人君彰之則國逢吉而天下治澟
　　乎可謂有持平不撓寬大長者之風矣而世
　　之好為一切之論者徒以黯喜面折人之過
　　不合者弗忍見至士不附因病黯以嚴夫面
　　折人之過不合者弗忍見此自黯之短然猶
　　出於嫉惡者至黯愛君恤民仁心為質引義
　　無竆則嚴何足以名之哉自㫺君臣勢異至
　　論其行事則一以孝文為君寬矣而其除肉
　　刑葢以嚴致平亦由黯以嚴名而持議乃出
　　於寬夫人豈可與世之好為一切之論論君
　　子哉
其諫犯主之顔色嘗慕傅伯爰盎之為人
　　右汲黯傳第二十傅伯梁人為孝王將其事
　　不詳見爰盎數直諫愛君有足道者故黯慕

　　之雖然盎有邪心其下趙談車以欲害己其
　　致鼂錯誅以欲按己皆所謂身私而託公而
　　黯排公孫弘張湯葢引義廷爭奮不顧身無
　　介然之私盎豈黯之徒也哉淮南王遷死上
　　哀不食盎曰陛下有髙世之行三此不足以
　　毁名上廼解雖出於愛君然曰孝過曾參讓
　　過許由則近諛矣而武帝曰吾欲云(云)黯曰
　　陛下内多欲而外施仁義奈何欲效唐虞之
　　治乎上怒變色而罷朝夫人君謂其下聖已
　　則皆自聖非文帝之賢何足以受之唐虞仁
　　義之不可以偽為也内實不至而外慕其文
　　焉天下每不治故黯以是動武帝而不諛然
　　則黯雖戅不能使君必信而其所以愛君異
　　乎盎之愛君矣
黯多病最後嚴助為請告上曰汲黯何如人也曰
使黯任職居官亡以瘉人然至其輔少主守成雖
自謂賁育弗能奪也上曰然古有社稷之臣至如
汲黯近之矣

　　右汲黯傳第二十揚子或問社稷之臣曰若
　　張子房之智陳平之無悞絳侯勃之果霍將
　　軍之勇終之以禮樂則可謂社稷之臣矣夫
　　四人者以羽翼太子寤髙帝而立惠帝張子
　　房之智也許呂后以王諸呂王陵爭而已不
　　爭吕后死乃與絳侯誅産禄陳平之無悞也
　　入北軍一呼士皆袒左為劉氏乃定策迎代
　　王絳侯勃之果也引昌邑王下殿而泣送之
　　取宣帝民間而北面之霍將軍之勇也此其
　　於國皆當伊周之任因禍而為福轉敗而成
　　功者故揚雄以謂皆近世社稷之臣若黯位
　　纔九卿職但諫諍且未嘗遭變也而嚴助已
　　信其輔少主守成則賁育弗能奪如此其重
　　而武帝亦不疑而許之曰近古社稷之臣何
　　哉傳曰本彊則精神折衝豈惟國勢於人亦
　　然内誠中正則利貫金石而不禦雖莫見於
　　事而其精神固已外讋矣以淮南王之謀不
　　憚下丞相弘而獨憚黯其平居守義有以襲

　　之也故鄭昌以謂山有猛獸藜藿為之不採
　　禮曰亦微之顯誠之不可揜也如此何必良
　　平勃光所遇之功哉孔子曰可以託六尺之
　　孤可以寄百里之命臨大節而不可奪也君
　　子人歟君子人也汲黯以之
每五日洗沐常置驛馬長安諸郊請謝賓客夜以
繼日至明旦常恐不徧每朝候上間説未嘗不言
天下長者聞人之善言進之上唯恐後然在朝常
趨和承意不敢甚斥臧否
　　右鄭當時傳第二十班固語孝武時人材之
　　盛曰推賢則韓安國鄭當時信哉是言非仁
　　心愛士慕義無竆則孰能若此也故孟子以
　　謂不祥之實蔽賢者當之漢詔亦曰進賢受
　　上賞蔽賢䝉顯戮漢一時名臣好善者不可
　　勝數而韓鄭獨稱推賢豈但人事應受上賞
　　而天亦不得以不祥䝉之不然則以舞文酷
　　烈之張湯身為世戮天當勦絶其類而徒以
　　逹賢克開其後而有子如安世君子長者富
　　貴令終如此不然是遵何徳哉雖然古者行
　　己畏人知君子之好善也性不能已非有爲
　　爲之也若言人之長恐可及亦足矣至置驛
　　於郊以夜繼日則凡惡近名畏招權利者所
　　敬而避也當塗大臣同時有位宜任此責者
　　多矣而當時以列卿居京都四郊之來者皆
　　欲迎受而身主之何哉夫戰國公子以得士
　　相傾奪賓客無誰何㱕斯受之彼有爲爲之
　　也而當時長者何所傾奪而爲是豈去戰國
　　未遠其氣俗尚爾當時但貪於得士忘避此
　　耶士所深忌者在近名近名則必懼毁懼毁
　　則必患失當時不幸類此故其敝至於在朝
　　趨和承意不敢甚斥臧否以東朝觀之初是
　　魏其不堅故上怒曰公平生數言魏其武安
　　長短今日廷論局趣效轅下駒吾并斬若屬
　　矣夫平生長短兩人於上前未病於公至公
　　議當任則不堅彼哉然則當時知名士上意
　　亦倚以為決者非其臨事失望媕娿之態見

　　則廷臣森然皆不語者何由獨得轅下之罵
　　哉孟子論桺下惠聖之和以為百世之師然
　　語和之敝曰不恭極不恭之實曰君子不由
　　夫桺下惠一人之身也引而上之其和廼可
　　以班於聖排而下之其不恭廼不得為君子
　　嗚呼愿而恭難哉
賈山祖父袪故魏王時博士弟子山受學袪所言
涉獵書記不能為醇儒
　　右賈山傳第二十一不根持論學者之深病
　　則涉獵書記乃山之所以輕也然漢之所謂
　　醇儒者守一經専門名家載其師之説世世
　　不昜章句訓詁僻陋而迂滯以為道之精盡
　　安知儒哉古之所謂醇儒者志道而游藝有
　　斐君子如圭如璧如金如錫從容則守正臨
　　大節則不可奪如此其可也是以儒服者遍
　　魯國而以儒自名者一人若守經而已何優
　　焉儒者之多也哉然詩禮之流大儒小儒所
　　以發冢則守經之陋至死不昜尚猶庶幾此
　　張禹韋賢之徒所以皆得名為醇儒而山輩
　　見輕葢世喪道而然否則未知其孰賢也
今方正之士皆在朝廷矣又選其賢者使為常侍
諸吏與之馳驅射獵一日再三出臣恐朝廷之解
弛(云/云)陛下親自勉以厚天下是以元年膏雨降
五榖登此天之所以相陛下也刑輕於它時而犯
法者寡衣食多於前年而盜賊少此天下之所以
順陛下也今從豪俊之臣方正之士直與之日日
獵射擊兔伐狐以傷大業臣竊悼之
　　右賈山傳第二十一山論周以九州之民養
　　千八百國之君君有餘財民有餘力而頌聲
　　作秦以千八百國之民自養馳騁弋獵之娛
　　天下弗能供也自謂至言其言可謂至矣夫
　　天下之大生物至夥豈但足以奉一君葢以
　　天下之財力養天下之萬衆本自不乏而人
　　君縱欲有一於此則力罷不能勝其役財盡
　　不能供其求夫財力之盈虧固豈難知可四
　　言而盡也曰節以制度而已矣以文帝之恭
　　儉身衣弋綈夫人衣不曳地愛中民十家之
　　産其視天下如恐傷之雖山亦自以謂帝親
　　自勉以厚天下者何至荒於射獵一日再三
　　出哉儻其所好未免乎此時時有之而山憤
　　悱愛君不自知其諭之已甚至借爲諭無所
　　不至嗟乎使山遇武帝竆侈其獻言當何如
　　哉傳以謂山善指事意文帝終不加罰夫古
　　之人君能以小過受大諫惟文帝爲不可及
　　也哉
鄒陽枚乗嚴忌知吳不可説皆去之梁從孝王游
陽為人有智略忼慨不茍合介於羊勝公孫詭之
間疾陽惡之孝王孝王怒下吏將殺之陽從獄中
上書(云/云)孝王立出之卒為上客
　　右鄒陽傳第二十一善哉陽之諫吳也可謂
　　微矣濞數十年謀反白頭舉事事未發而陽
　　擿其反謀豈不殆哉濞實隂連齊趙外事三
　　越以孕大禍而陽為不知者言胡亦益進越
　　亦益深為大王患之蘇林以謂微言梁并淮
　　陽之兵漢折西河而下以破難其計故錯亂
　　其語若吳為憂助漢者其意深矣濞之不納
　　則未知其智足以察此與懵不之察也其智
　　足以察陽之知其謀而難斥言耶則固不敢
　　誅陽誅陽則是自發其機其事敗矣其懵不
　　之察以陽為誠不知其謀而謂陽信其憂助
　　漢耶則曰陽不足以知吾事亦不誅矣故姑
　　為不納此陽所以觸危穽履猛虎而脱身無
　　足疑也至其從孝王也孝王倚弟少帝與太
　　后之愛出入驕恣而又昵其邪臣勝詭計無
　　不從陽與枚嚴適至其國以陽之智略一啓
　　口論事而勝詭固已惡之孝王怒至下吏將
　　殺陽然則陽嘗動吳之禍機以婉而無殃未
　　嘗深預梁事一介於勝詭以不合而幾死士
　　之遊世可不知此也哉吳則於陽之辭察與
　　不察皆不敢害陽惡暴己私其勢然也雖使
　　傍有讒者而終無殺陽之理自其己事梁則
　　倚帝少弟與太后之愛嘗貴驕顯求漢嗣非
　　濞疏遠隂謀者之比也枚先生嚴夫子皆不
　　敢諫而陽爭之其將見殺宜也勝詭握梁權
　　陽為梁囚從獄中上書而言秦信左右而兦
　　周用烏集而王勝詭見之當何如哉至以謂
　　使寥廓之士回面汙行以事諂諛之人而求
　　親近於左右則士有伏死堀穴巖藪之中耳
　　安有盡忠信而趨闕下者哉夫陽正以忠信
　　介於諂諛見惡而得囚又昌言忠信力指諂
　　諛不屈以求免然而勝詭終不能見害孝王
　　卒以為上客然後知士從容則可以謀全竆
　　則不可以計免亦直而已矣孔子曰水火尚
　　可以忠信誠心親之而況於人乎後孝王敗
　　勝詭皆自殺孝王乃得陽而益親然則孝王
　　豈終不肖者哉班固論齊桓公管仲相之則
　　霸豎貂輔之則亂可與為善可與為惡是謂
　　中人孝王信勝詭而危用陽語而安夫人主
　　有中人之質孰不可與語上哉
為吳王濞郎中吳王之初怨望謀為逆也椉奏書
諫吳王不納去而之梁吳王遂與六國謀反舉兵
西鄉漢聞之斬鼂錯以謝諸侯椉復説(云/云)吳王
不用椉䇿
　　右枚椉傳第二十一濞始萌反謀而未發也
　　鄒陽枚椉皆其客皆諫陽詞微椉詞危濞雖
　　皆不聽而亦皆不害之葢害之則事未發而
　　先聞是以不敢此濞之情也至椉已去吳濞
　　已舉兵遂事不諫椉復説之何補哉夫濞為
　　藩臣連六國之兵以鄉漢借使錯誅而兵罷
　　濞復能泰然無事而㱕國漢終能漠然不問
　　而捨濞哉椉之智亦足以及此儻曰愛漢與
　　吳之民命其可矣至梁孝王顯求嗣漢椉與
　　陽亦皆其客陽諫而椉不敢至此愧陽矣何
　　則濞始微謀惡先誅士後已舉事奚䘏人言
　　椉揣其情庶幾言之而無患至孝王無所忌
　　憚欲必其求雖漢廷臣悍如爰盎而敢於刺
　　殺之至害椉與陽何足道哉故陽以爭下獄
　　垂死椉以不敢諫依違得全怯矣且椉名梁
　　客食其食而不救其禍於陽得無愧哉故班
　　固亦謂陽有智略而不及椉此其意也然椉
　　文辭過陽其所為七發葢相如比自陽已下
　　不及也
濟北晁先生雞肋集巻第四十三
濟北晁先生雞肋集目録
　第四十四巻
　　雜論
　　　西漢雜論十四篇

濟北晁先生雞肋集目録(終)
濟北晁先生雞肋集巻第四十四
　　西漢雜論
宣帝即位溫舒上書言宜尚徳緩刑(云/云)秦有十
失其一尚存治獄之吏是也譽䛕之聲日滿於耳
虚美熏心實禍蔽塞此乃秦之所以亡天下也夫
人情安則樂生痛則思死棰楚之下何求而不得
故囚不勝痛則飾辭以視之吏治者利其然則指
道以明之上奏畏卻則鍛鍊而周内之盖奏當之
成雖咎繇聼之猶以為死有餘辜何則成鍊者衆
文致之罪明也上善其言遷廣陽私府長
　　右路溫舒傳第二十一班固以賈山鄒陽枚
　　椉路溫舒四人者傳相附以其上書論事類
　　也然山於孝文恭儉之主至借秦為喻及諷
　　其與賢士共射獵雖憂深思逺有豫防之忠
　　而文帝亦何至是哉陽椉遊吳與梁不得已
　　而説而吳梁何足遊且説哉溫舒遇宣帝有
　　為議與時㑹意刻覈之風其弊為酷烈故深
　　指秦失而宣帝至是亦深見采納世被其利
　　過三人逺矣固之言曰山自下劘上陽椉遊
　　危國然卒免刑戮者其言正也溫舒辭順而
　　意篤遂為世家宜哉是固於四人者未有間
　　也山陽椉皆浮於辭類非深切事情而溫舒
　　論失之存獨指獄吏與言虚美熏心實禍蔽
　　塞及獄吏成鍊之情可以為百世戒確乎其
　　言如飢之粟病之藥也凜乎其志有治世大
　　臣之風矣固以其上書論事類乃溫舒言可
　　施於事非三人者之類也
上議置丞相太尉籍福説蚡曰魏其侯貴乆矣素
天下士歸之今将軍初興未如即上以将軍為相
必讓魏其魏其為相將軍必為太尉太尉相尊等
耳有讓賢名蚡迺微言太后風上於是迺以嬰為
丞相蚡為太尉籍福賀嬰因弔曰君侯喜善疾惡
方今善人譽君侯故至丞相然惡人衆亦且毁君
侯君侯能兼容則幸久不能今以毁去矣嬰不聼
夫出蚡遂怒曰此吾驕灌夫罪也迺令騎留夫夫
不得出籍福起為謝案夫項令謝夫愈怒不肯順
蚡迺戲騎縛夫
　　右田蚡灌夫傳第二十二籍福似専為蚡游
　　説者故其意每助蚡然教蚡以下嬰讓相則
　　智矣至説嬰兼容案夫使謝則無意於害竇
　　灌者蚡能用嬰夫不能用故蚡全而兩人死
　　也
淮南王安入朝時蚡為太尉迎安霸上謂安曰上
未有太子大王最賢髙祖孫即宫車晏駕非大王
尚誰立哉淮南王大喜厚遺金錢財物上自嬰夫

事時不直蚡特為太后故及聞淮南事上曰使武
安侯在者族矣
　　右灌夫傳第二十二蚡嬰三人者皆召權利
　　以氣相傾而交禍蚡雖免於誅而死不旋踵
　　見怪物焉班固以謂凶徳叅㑹其才不足相
　　優劣也雖然嬰為差賢其救夫死亦出於義
　　何則方梁孝王倚太后愛而景帝未立太子
　　酒酣上從容曰千秋萬嵗後傳王太后驩嬰
　　獨引巵酒進上曰天下者高祖天下父子相
　　傳漢之約也上何以得傳梁王太后由此憎
　　嬰及栗太子廢嬰為傅又力爭不能得謝病
　　去嬰為人臣於此亦足賢矣蚡以大臣當淮
　　南王以藩臣入朝迎安霸上乃私許安以宫
　　車晏駕而立安夫為人臣如此而不族豈不
　　幸哉武帝英主自初即位故已嫉蚡専曰君
　　除吏盡未吾亦欲除吏又曰遂取武庫及東
　　朝廷辯内吏是魏其後不堅上罵内史曰吾
　　并斬若属矣則帝意直嬰無意族夫可知徒
　　以黽俛從太后而兩人族嗟乎人君雖謹於
　　奉親而族人之家刑亦可以濫設哉至淮南
　　王反乃始歎息謂蚡在當族然亦竟不正蚡
　　罪非也
梁王以至親故得自置相二千石出入遊戲僭於
天子天子聞之心不善太后知帝弗善迺怒梁使
者弗見安國為梁使見大長公主而泣曰何梁王
為人子之孝為人臣之忠而太后曽不省也(云/云)
公孫詭羊勝説王求為帝太子及益地事隂使人
刺漢用事謀臣及殺故吳相爰盎(云/云)景帝遣捕詭
勝必得安國聞詭勝匿王所迺入見王而泣曰主
辱者臣死大王無良臣故紛紛至此今勝詭不得
請辭賜死王曰何至此(云/云)安國曰今大王列在
諸侯訹邪臣浮説犯上禁橈明法天子以太后故
不忍致法於大王幸大王自改大王終不覺寤(云)
(云)
　　右韓安國傳第二十二漢初接秦雖經術粗
　　亡然卿大夫論事猶習捭闔務以奪人梁王

　　倚帝弟僭踰而安國稱其忠孝以解上意而
　　全梁意雖愛主然梁安得為忠孝哉非正論
　　也然使安國非君子愛人以姑息而已者耶
　　則進為㒺上退亦適足以驕王而未足以全
　　梁至勝詭為姦而安國正色不撓諭以禍福
　　明甚王雖驕即知懼而出勝詭使天子全兄
　　弟愛而梁以安盖為漢語則佑梁為梁語則
　　尊漢然則安國非愛人以姑息者也謀也
安國坐法失官家居武帝即位田蚡親貴用事安
國以五百金遺蚡蚡言安國太后上素聞安國賢
即召以為北地都尉遷為大司農其年蚡為丞相
安國為御史大夫
　　右韓安國傳第二十二漢賢臣如安國者少
　　安國而賄況其下者哉
趙王彭祖薨時淖姬兄為漢宦者召問淖子何如
對曰為人多欲上曰多欲不宜君國子民問武始
侯昌何如曰无咎無譽上曰如是可矣遣使者立
昌
　　右景十三王傳第二十三趙敬肅王傳傳曰
　　無徳而富貴謂之不幸王同姓非以賢勞也
　　若武帝之言所以親其族而保全之至矣必
　　才者耶地大力豐則叛否則以奢淫敗昌無
　　行事記立與薨而已此武帝處之得也
武帝初即位大臣懲吳楚七國行事議者多寃鼂
錯之䇿皆以諸侯連城數十秦彊欲稍侵削數奏
暴其過惡諸侯王自以骨肉至親(云/云)今或無罪
為臣下所侵辱有司吹毛求疵笞服其臣使證其
君(云/云)建元三年中山靖王勝来朝天子置酒勝
聞樂聲而泣(云/云)具以吏所侵聞於是上乃厚諸
侯之禮省有司所奏諸侯事勝為人樂酒好内有
子百二十餘人
　　右景十三王傳第二十三中山靖王勝傳厚
　　親親之禮王者之盛徳也然漢諸侯皆奢滛
　　不循制故鼂錯議削於其前主父定制於其
　　後猶不能救武帝感勝之言而隆私恩在武
　　帝得親親之禮矣而勝樂酒好内至有子一
　　百二十餘人外浮辯而内濟姦欲勝不足道
　　也
去為望卿作歌曰背尊章嫖以忽謀屈竒起自絶
行周流自生患諒非望今誰怨昭信欲擅愛請閉
諸姬去怜之為作歌曰愁莫愁居無聊心重結意
不舒内茀鬰憂哀積上不見天生何益日崔隤時
不再願棄軀死無悔
　　右景十三王傳第二十二去附傳去犬彘行
　　燔燒烹煑生割剥人大惡仍重不足汙冊牘
　　然其歌詩成理類善属辭者漢尚文武帝好
　　賦諸王不學者能言如此其習俗使然也
孝文十四年匈奴大入蕭關而廣以良家子從軍
擊胡用善射殺首虜多為郎騎常侍數從射獵格
殺猛獸文帝曰惜廣不逢時令當髙祖世萬户侯
豈足道哉
　　右李廣傳第二十四為國患無人才不患無
　　其時人才無時而不可用也又如孝文時内
　　難方夷外懼未釋宜日夜求才若不及之際

　　也有臣如李廣足任將帥且在左右又自知
　　竒其能若遇時萬户侯不足道者矣何孝文
　　能用馮唐之言還魏尚於其逺而不能用己
　　之所知起李廣於其近也傳曰天下雖安忘
　　戰必危豈必如髙祖新造擾攘之國然後為
　　有其時自太尉入北軍諸吕喋血漢未嘗一
　　日而去兵終文景世之盛匈奴侵盜干戈日
　　尋所急者將帥之才耳奈何自文帝已竒廣
　　乃至武帝三世而不用廣雖曰用矣亦不盡
　　其才廑廑乎以諉人役尚不足欲責其成功
　　可得哉霍去病軍數有天幸廣結髮數竒功
　　名一切聴於天命不復計其才不才則廣之
　　不獲於衞霍間何疑哉廣孫陵亦有廣風其
　　不逢類廣觀武帝以廣為青前將軍且密戒
　　青不令廣獨當匈奴乃移前并於右廣欲一
　　當匈奴竟不可又遣陵為貳師将輜重而陵
　　願自當一隊乃怒曰將惡相属耶卒與步不
　　與騎二事類也廣不為前軍徙回逺陵步兵
　　少無後繼安得功利又大將軍方以姉子夫
　　寵貳師以女弟李夫人寵皆躐士大夫擅兵
　　柄武帝固信青不信廣任廣利不任陵廣與
　　陵僅在其指蹤厮養間敗死固宜嗟乎武帝
　　安知用竒士哉
韓延年戰死陵曰無面目報陛下遂降(云/云)羣臣
皆罪陵上以問太史令司馬遷遷盛言陵有國士
之風身雖陷敗然其所摧敗亦足㬥於天下彼之
不死宜欲得當以報漢也
　　右李陵傳第二十四武帝始不察路博徳羞
　　爲陵後距疑陵悔不欲出固非矣又竟不遣
　　博徳使陵以少擊衆尚殺匈奴數千人單于
　　震恐亦名將矣如遷之言其所摧敗亦足以
　　㬥於天下此知陵者之言也至言陵欲得當
　　以報漢陵以匹夫沒彊虜何能爲耶使其有
　　謀不過投隙率邉人拔身來㱕必不能舉匈
　　奴内属明矣又陵自爲蘇武言令漢且貰陵
　　罪全其老母庶幾曹柯之盟陵誠自信才足
　　以為此與齊事與匈奴事異也夷狄之俗喪
　　君有君劫一單于可病吾國則立一單于以
　　信吾國陵且與俱斃何以報漢故遷與陵之
　　言皆非也其勸武降而不得泣曰嗟乎義士
　　陵與衞律上通於天至此則陵知悔其身之
　　不幸復以自還而将死矣然則陵有功耶罪
　　耶曰漢用陵不盡其才兵少而數勝亦功也
　　使如韓延年死則後世復何議忍死而降曰
　　吾將有為孰明之以謂安知其不能有為則
　　母誅陵勢不可還而可死又竟不死是陵於
　　忠孝皆負矣曰罪可也
天子使使者持大將軍印即軍中拜青為大將軍
封青子伉為宜春侯子不疑為隂安侯子登為發
干侯青固謝曰臣幸得待罪行間頼陛下神靈軍
大㨗皆諸挍力戰之功也臣青子在襁褓中未有
勤勞上幸裂地封為三侯非臣待罪行間所以勸
士力戰之意也伉等三人何敢受封上曰我非忘
諸挍功也今固且圗之又蘇建盡亾其軍獨以身
得亾去自歸青議郎周霸曰自大將軍出未嘗斬
裨將今建棄軍可斬以明將軍之威(云/云)青曰青
幸得以肺附待罪行間不患無威而霸説我以明
威甚失臣意且使臣職當斬将其歸天子天子自
裁之於以風為人臣不敢専權不亦可乎
　　右衞青傳第二十五青無卓犖才能其起奴
　　隸臨士大夫也徒以其肺附寵又班固言其
　　軍數有天幸不破敗也合二幸以得封侯為
　　大将軍似不足言也然其所以起微賤極安
　　榮而不顛則非徒二幸亦青知止足持滿畏
　　罪以能保之也其曰伉等三人何敢受封是
　　言也則雖以奴隸加士大夫之上可矣至周
　　霸請斬蘇建以明威而青自以言肺附待罪
　　不患無威深斥霸論以謂甚失臣意則非徒
　　可以加士大夫之上盖堂堂乎有漢大臣之
　　風矣雖欲不貴且侯而永終譽亦不可得也
霍去病大將軍青姉少兒子也及衞皇后尊去病
以皇后姉子再從大將軍大將軍受詔與壯士為

票姚校尉與輕勇騎八百直棄大将軍數百里赴
利斬捕首虜以二千五百户封去病為冠軍侯
　　右霍去病傳第二十五李廣結髮與匈奴大
　　小七十戰竟以不封引咎自刎而去病一戰
　　即封遂顯名雖論功成敗行賞罰自殊亦用
　　有當不當然也李陵孤立自請擊匈奴而無
　　左右彊近之援武帝則曰吾發兵多無騎與
　　汝竟以是困至去病以肺附從軍則獨詔大
　　將軍與壯士大將軍又為擇輕勇騎予之去
　　病封陵降北何怪哉夫士求有用於時必量
　　其上之信否未信而試不得已而用且内無
　　功而逺求功廼徒欲以其才力蘄必成故多
　　敗而中才則率多成功然則廣與陵可謂才
　　矣而未可謂能自用其才也
王夫人方幸於上􁐀椉説青曰將軍所以功未甚
多身食萬户三子皆爲侯者以皇后故也今王夫
人幸而宗族未富貴願將軍奉所賜千金爲王夫
人親夀青以五百金爲王夫人親夀上聞問青青
以實對上迺拜甯椉為東海都尉
　　右霍去病傳第二十五甯椉所説秦漢以来
　　游公侯貴人間䇿士之常談也青懼滿求安
　　而聴焉青固宜保富貴者未可以長者之遺
　　風責青也二者臣子之自謀得矣而甯椉拜
　　為東海校尉何哉
武帝即位舉賢良文學之士前後百數而仲舒賢
良對䇿天子覽其對而異焉
　　右董仲舒傳第二十六傳稱武帝初立魏其
　　武安侯為相而隆儒矣及仲舒對䇿推明孔
　　氏抑黜百家立學校之官州郡舉茂才孝亷
　　皆自仲舒發之然武帝名隆儒既異仲舒對
　　至三䇿之可謂勤矣對畢不以居内而以為
　　諸侯相何耶曰不合乎則如傳所載既用其
　　言矣用其言疎其人然則武帝名隆儒實好
　　大喜功與儒者議濶而不好也抑世皆疑仲
　　舒語徒以白魚流火為受命之符非三代得
　　天下以仁之意又推説園廟災顧下比京房
　　翼奉輩避至使弟子不知以為大遇抑末也
　　不足以論仲舒劉向以謂伊吕無以加之而
　　子歆意其不可亦縁當時毁譽雖然何必為
　　伊吕顧其言深切可施於事者何如漢承秦
　　大壊仲舒以謂非有文徳以教訓於天下誅
　　名而不察實為善者未必免而犯惡者未必
　　刑是以百官皆飾空言虚詞而不顧實外有
　　事君之禮内有背上之心造偽飾詐趨利無
　　恥又好用慘酷之吏刑者甚衆死者相望而
　　姦不息俗化使然也宜少損周之文致用夏
　　之忠者此最深切非世儒守經不知務徒語
　　三代則欲一二守文不復可否或名夫治莫
　　盛於周而周之文致迺有時乎不可用亂莫
　　亂於秦而欲革秦弊乃獨在乎損周政世務
　　名而不語實者安能知之宗三代而實違之
　　者所能及也顧其言深切可施於事不以與
　　周反與夏同然則何必伊吕姑要與治同道
　　而足如醫治病不問其藥血脈治而人命延
　　存謂之俞扁無不可者風俗善而世祚久謂
　　之伊吕可也則劉向謂仲舒為王佐才非過
　　也
濟北晁先生雞肋集巻第四十四

濟北晁先生雞肋集目録(終)
濟北晁先生雞肋集巻第四十五
　唐舊書雜論
　　紀
景雲元年韋庶人悖逆庶人竝以禮改葬
　　右睿宗紀第七大義滅親既與天下共棄之
　　矣弑父與君以禮改葬非也
三年追尊則天皇后曰天后聖帝
　　右睿宗紀第七武氏之惡非其子嗣立則爲
　　世大戮無復列於唐宗廟矣今不貶后稱爲
　　巳幸而追尊其無名之僭號以為愛親是播
　　其惡於衆也
開元七年秋七月制以亢陽日乆上親慮囚徒多
所原免諸州委州牧縣宰量事處置
　　右玄宗紀第八自東漢以来守令權輕益甚
　　夫赦囚上澤也而玄宗使牧宰得自量事處
　　置最為近古開元之治抑有由矣
至徳二載上議大舉收復兩京盡括公私馬以助
軍給事中李廙署云無馬大夫崔光逺劾之貶廙
江華太守
　　右肅宗紀第十肅宗東還衆纔一旅盜己穴
　　寝廟人心去就之時也當時州鎮身為賊守
　　朝廷或不能討而新平保定二太守以郡小
　　力不足拒賊皆及於誅夫責人臣効死之義
　　寧計爾力誅之是也括馬出於勢急非平時
　　横科廙以近臣率先違令雖事輕棄郡而情
　　不憂國甚之劾貶輕矣
襄州偏將楚元逐刺史王政據城自守

又襄州軍亂殺節度使史翽部將張瑾據州叛
　　右肅宗紀第十将吏逐帥阻兵自此始前此
　　未有也時大寇嗣興餘黨未殄朝廷置不暇
　　問譬方搏虎捄噬而豺攘其豬捨之宜也然
　　因是以萌藩鎮戕主擅相立之患惜哉故國
　　多事姧人必椉隙窺利覬幸逋誅李文饒寧
　　捨澤潞而詰十五里明光甲之欺夫行政必
　　先理䑕偷䑕偸不捨則磨牙者懼矣
襄州右兵馬使梁崇義殺大將李昭據城自固乃
授崇義刺史山南東道節度使
　　右代宗紀第十一代宗時國連遭大喪寇亦
　　未殄崇義之罪不唯不暇討遂因以節與之
　　姑息之政始於此
太常博士桺伉上疏以吐蕃犯京師罪由程元振
請斬之以謝天下上甚嘉納以元振有保䕶功削
在身官爵放歸田里元振衣婦人衣入京城御史
鞫問以狀聞配流溱州既行追念舊恩於江陵府
安置
　　右代宗紀第十一肅宗以興復大功神器所
　　歸不在宦官輔翊也猶驕李輔國用為兵部
　　尚書令宰臣送上遂離間兩宫虧損上徳而
　　代宗又甚焉至加輔國尚父位三公而元振
　　尤親近用事譖害大臣方迫於戎寇播越憂
　　懼故一賤士足以悟之而竟牽褻御之愛優
　　柔不斷以隳大刑然則唐之患藩鎮宦官皆
　　代宗啟之此如木方盛蝎已穴其中其亡之
　　形非一日積也
僕固懐恩聞朔方行營節度使僕固瑒死燒營遁
入吐蕃制奪懐恩先任靈州大都督府長史單于
鎮北副元帥朔方節度使其太保中書令大寧郡
王如故
　　右代宗紀第十一懐恩䝉國大恩背叛為寇
　　去節度等號而存三公王爵此為貶耶赦耶
　　唐之政令不可得而知也
永泰元年敇如聞諸州承本道節度觀察使牒科
役百姓致戸口彫弊此後委轉運使察訪以聞

　　右代宗第十一代宗之時朝廷方彊人才猶
　　盛足以有為前此梁崇義殺李昭據襄州遂
　　授以節度使李懐玉逐侯希逸據淄青遂授
　　以知留後事威令已不行於藩鎮而姑息之
　　患始起矣迺區區欲以轉運使撿察其科役
　　信美而不能行真兒戲哉
丁未日重輪是夜月重輪癸未太廟二室芝草生
乾陵令於陵署得赤兔以獻
　　右代宗紀第十一代宗之時戎寇方滋嵗屢
　　旱蝗廑廑焉守成不暇重輪芝草赤兔一嵗
　　同至為何瑞也故論休符者證人事而已
詔邉事猶殷戎車屢駕軍興取給皆出邦畿迺者
遵冉有之言守周公之制十而税一務於行古(此/前)
(税一畝効古十一/從第五琦請十畝)今則編戸流亡而懇田減税計
量入之數甚倍征之法云云京兆府今年合徵税
八十二萬五千石宜減放十七萬五千石青苖地
頭錢宜三分放一
　　右代宗紀第十一古者十一而税過此無横
　　斂也後世常賦之外取於民者不知凡幾種
　　又履畝而税曰吾慕古是重之也民兦不亦
　　宜乎代宗慙而減之有文景之意然既知計
　　量入之數甚倍征之法而不能改曰姑減今
　　年幾何是月攘一雞以待來年然後已者也
　　况終不已也耶
同華節度使周智光専殺監軍封華州牙將姚懐
爲感義郡王李延俊爲承化郡王以斬智光之功
也
　　右代宗紀第十一異姓封王本於軍興賞功
　　一切之政然王爵之輕且濫莫甚於唐
追謚故齊王倓為承天皇帝興信公主亡女張氏
為恭順皇后
　　右代宗紀第十一追尊親王為皇帝皇太子
　　古未聞也自太宗以來失之
正月囘紇使出鴻臚寺劫掠坊市吏不能禁止復
以三百騎犯金光門慰諭之方止七月囘紇蕃客
奪長安令邵説所椉馬人吏不能禁
　　右代宗紀第十一代宗嘗藉囘紇之力以捍
　　吐蕃所以優禮之無不至囘紇恃功而㬥其
　　使親於京師犯法而捨不敢治不惟無以示
　　逺人後何以復使之哉若曰執其使明其所
　　犯使歸自伏罪於其國借使不問而詭詞以
　　報我我亦陽置不問猶足以為不治夷狄
宰相于頔請依杜佑例一月三朝從之
　　右憲宗紀第十四憲宗初立紀綱粗振杜佑
　　嘗以老辭位優詔月三朝禮也而于頔乃以
　　例請貴老尊賢之意不出於朝廷而可以自
　　致不但意輕國家而不臣之跡彰矣不加貶
　　責又從之主威所以削也
吐突承璀復為右軍中尉諌官以承璀建謀討伐
無功請行朝典上宥之降承璀為軍器使
　　右憲宗紀第十四自神䇿置中尉宦官始握
　　禁兵權已重矣而憲宗初命承璀為鎮州招
　　討處置等使時許孟容與諫官固嘗極言不
　　可憲宗不得已但粗改處置之名至是無功
　　人言沓至又忍而貸之驕其徒太甚竟貽蕭
　　牆之禍昜稱不可如何者此之謂也
以戸部侍郎判度支皇甫鎛同中書門下平章事
依前判度支以衛尉卿充諸道鹽鐡使程异為工
部侍郎同中書門下平章事依前充使是時上切
於財賦故用聚斂之臣居相位詔下羣情驚駭裴
度崔羣極諫不納二人請退
　　右憲宗紀第十五淮蔡不臣數十年河北刺
　　客又賊宰相憲宗奮然發於英斷誓必誅翦
　　韋貫之請緩承宗而専討元濟遂罷政事袁
　　滋請罷兵立貶為刺史且屢出内庫錢帛供
　　軍而元濟尋誅承宗恐懼歸命憲宗誠中興
　　賢主非但無征利之心而已惟其初年志平
　　僭叛病力不足故不得已厚斂一切出於權
　　宜而牽於所欲成至用异鎛當鼎鉉平居朝
　　廷信重如度羣輩願去位以諫而不能囘嗚
　　呼人主亦慎於有為哉
詔百辟卿士宜各徇公勿為朋黨
　　右穆紀第十六正心以正朝廷正朝廷以正
　　百官先王所以能使在位者皆正直而徳如
　　羔羊也穆宗不足以身化而明不能辨邪正
　　區區焉詔曰勿為而已為者又未必能察而
　　知昜曰咸其輔頰舌騰口説也何所補哉
罷理匭使以諫議大夫李渤知匭奏置胥吏添課
料故也
　　右敬紀第十七以増胥吏俸料為吝而罷理
　　匭使惜至輕廢至重也
上御宣政殿試制舉人二百九十一人以中書舍
人鄭涵等充考制策官
　　右敬紀第十七制策至二百九十一人濫可
　　知
鄭涵等考定制舉人上謂宰相曰韋端符楊魯士
皆涉物議宜與外官迺授白水城固尉宰相請其
罪名不報
　　右敬紀第十七名制舉以待非常之材而得
　　之者容私焉知其涉物議而不按有司不黜
　　濫者尚命以官既失之矣至宰相請其事而
　　匿不下益非也
上徽號大赦時李紳貶官李逢吉不欲紳量移廼
於赦文内但言左降官已量移者與量移近處不
言未量移者與量移翰林學士論列云不可爲紳
一人與逢吉相惡遂令近年流貶官皆不得量移
帝遽命追赦改之
　　右敬紀第十七宰相挾私怨更赦敕近臣論
　　而追改之而逢吉不得罪信任如故無政莫
　　甚於此矣
昭義劉從諫三上疏問王涯罪名仇士良懼是日
從諫遣焦楚長入奏於客省進狀請面對上召楚
長慰諭遣之
　　右文宗紀第十七下仇士良初殺涯等之數
　　日相鄭覃李石又十數日石奏刑殺過多覃
　　又陳理道上曰我毎思正觀開元之時觀今
　　日之事憤氣填膺方是時士良輩新屠滅訓
　　注等家握兵自防京師訛言屢驚石等敢出
　　口微議已勇過孟賁矣又從諫近在澤潞擁
　　兵問所難荅若欲以清君側者士良雖悍已
　　復股栗從諫意雖不為朝廷而詞順可恃而
　　文宗石等亦終不能借此以正士良之誅特
　　新遭大變又以投䑕忌器竟怗怗不能誰何
　　而士良泰然以寵禄終忠臣之寃百世不洗
　　功名之㑹難哉難哉
車駕將幸華清宫兩省進狀論奏詔曰朕以驪山
近宫真聖廟貌未嘗修謁云云盖崇禮敬之心非
以般游為事已允來請
　　右宣宗紀第十八華清之幸聼諫而輟亦足
　　善也諱般游之實託禮敬之名詔令人主所
　　以信四海也自文非矣若出一時代言者之
　　口非諛則欺
同昌公主薨以待詔韓宗紹醫藥不効殺之捕其
親族三百餘口宰相劉贍京兆尹温璋論諫行法
太過上怒叱出之
　　右懿宗紀第十九病死而殺醫是為不道又
　　捕無辜數百人至叱宰相非特撞郎而已也
國子司業韋殷裕論淑妃弟郭敬述隂事上怒甚
即日下京兆府決殺妻崔氏等九人配入掖庭
　　右懿宗紀第十九上論妃戚家私事而當大
　　逆不道之戮桀紂之㬥不過於此唐之亡自
　　此兆矣
宴百僚于崇勲殿上贊述全忠之功因言御樓前
一日所司亡失赦書賴元帥府収得副本幾失事
矣中書不得無過裴樞等起待罪
　　右昭宗紀第二十國祚將遷君臣束手方區
　　區責宰相失官文書事可憐也哉
　　志
貞觀六年平突厥年榖屢登羣臣請封泰山太宗
曰如朕本心但使天下太平家給人足雖闕封禪
之禮亦可比徳堯舜秦始皇登封岱宗奢侈自矜
漢文竟不登封而躬行儉約刑措不用今皆稱始
皇為㬥虐之王漢文為有徳之君以此而言何假
封禪後羣臣復請十五年下詔將有事于泰山至

雒陽以星變罷其事
　　右志第三太宗始排羣議欲守儉約賢君仁
　　人之言也請者不已後卒議行徒以星變而
　　止耳文中子曰封禪非古也其秦漢之侈心
　　乎盖太宗好大喜功自不憚萬里伐髙麗况
　　封禪耶使其本心薄之而不為雖舉天下以
　　勸我何有哉既行而以事輟則特不得已耳
　　語曰智及之仁不能守之其太宗之謂乎
太白山人李渾稱於金星洞仙人見語老人云有
玉版石記符聖上長生久視令御史中丞王鉷入
山洞求得之太白山封神應公金星洞改嘉祥洞
華陽改真符縣
又太白山人王元翼云見玄元皇帝於寳仙洞中
又使鉷徃得玉石函
　　右志第四玄宗時事也崇道徳慈儉之意尊
　　老氏以為姓祖未害於理也唐同泰言瑞石
　　於天后朝亦封雒水神為顯聖侯於其側置
　　縣立碑與玄宗事無異也而開元間盧履冰
　　以為言玄宗立詔罷毁夫武氏則心知同泰
　　之偽而假威鬼神以讋天下如王莽意耳至
　　玄宗既深嫉同泰之偽而甘受李渾王玄翼
　　之誣出於誠心冀幸以為信然者則是事與
　　武氏同而其惑迺武氏之所不惑而偽為之
　　者以其英武好治茍有蔽焉不免於欺如此
　　況中才以降哉髙駢在西川安南時諸侯震
　　恐真百夫特也氣凌萬椉莫能誰何而吕用
　　之一巫家子奴材妾智睢盱其側如幻師之
　　玩木人口目臂足惟所牽掣忽指空中曰仙
　　人過駢則亟拜雖莫知何向而終不疑也豈
　　識不若巫家子哉惟其富貴已極嗜好已足
　　但覬不死恐不可得故人以其所覬而不可
　　得者㗖之惑自此入無不至矣可不戒哉可
　　不戒哉

濟北晁先生雞肋集巻第四十五

濟北晁先生雞肋集目録(■/終)
濟北晁先生雞肋集巻第四十六
　唐舊書雜論
　　志
汾隂后土之祠自漢武帝後廢而不行開元十一
年上親祠改汾隂爲寳鼎二十年中書令蕭嵩上
言十一年親祠祈榖自是累年豐登有祈必報禮
之大者且漢武親祠前後數四伏請准舊行賽謝
之禮上從之
　　右志第四祠后土非古也曠代不講而明皇
　　行之行之十年不復講矣而蕭嵩勸之嵩為
　　公相不能止人主非禮之動又勸之異哉
上元元年天后上表曰至如父在為母服止一朞
雖心喪三年服由尊降竊謂子之於母慈愛特深
推燥居溼咽苦吐甘恩斯極矣所以禽獸之情猶
知有母三年在懐理宜崇報且齊斬之制足以差
減請終三年之服髙宗行焉至開元中盧履冰上
言則天將圖僭篡預自崇光請升慈愛之喪以抗
尊嚴之禮昜曰臣弑其君子弑其父非一朝一夕
之故云云
　　右志第七武后之請意誠在於自隆履冰言
　　之是也然卒縁人情遂不可改鄭國為間説
　　秦鑿渠意不在秦然渠成亦秦之利傳曰有
　　其舉之莫能廢也何必武氏之改哉
徐敬業作亂則天欲以威制天下漸引酷吏遣萬
國俊至廣州遍召流人擁之水曲以次加戮麟臺
正字陳子昻上書言刑非王者之所貴詞甚激切
疏奏不省司刑少卿徐有功常駮吏所奏日與之

廷爭全濟不可勝數
　　右志第三十武氏初萌僭意矯情盜名如漢
　　王莽而才過之此惡人而擇利害審者也置
　　匭逹寃於闕下而遣使戮人於海隅取好譽
　　於前立實威於後故不出房闥而國祚遂移
　　當時大臣皆拱手聼命朝不圖夕而子昻乃
　　獨以疎賤抗言其過雖不見省亦不罪也至
　　有功以職事爭則不唯不罪而又從之何哉
　　盖亦心知死者之寃而利在殺故寧藉酷吏
　　使驅除豈昬不察哉又時時聼納有所縱捨
　　以徵收天下豪傑之心故曰才過王莽當時
　　忠賢事之者衆如狄梁公之不屈不但免禍
　　而亦終用其言相張柬之寧不知是數人將
　　有為哉自知以女子在此位足以次且終吾
　　身而已天下之祚必有歸也故晚節稍弛權
　　以圖存又賴承之者其子也以不及於大戮
　　故曰擇利害審
劉武周將黄子英宋金剛寇太原裴寂自請行賊

斷其澗路師遂大潰城鎭俱沒髙祖慰諭之後令
鎭撫河東寂恇怯無捍禦之才惟發使絡繹催督
居人入保百姓惶駭髙祖釋之有所廵幸必令居
守
　　右裴寂傳第七世謂寂與劉文静同輔唐起
　　義以比漢蕭曹非也沈毅有謀初覩隋之亂
　　即有大志惟文静一人而已且與秦王不謀
　　而合遂以宫人事脅寂令啟髙祖師自此興
　　耳寂既無它長髙祖亦徒以副監歡昵之故
　　而私徳之倚以心腹於佐命何有哉文静髙
　　才獨秦王深知髙祖雖縁以起事而所待文
　　静與寂薄厚有間矣以疏處嫌卒被怨叛之
　　戮而寂又忌忮而擠之死去蕭曹逺矣嗟夫
　　惟太宗為知人善遇功臣哉
張長遜以五原郡降授太守尋除豐州摠管是時
梁師都薛舉請兵於突厥欲令渡河長遜知之偽
為詔書與莫賀咄設示知其謀突厥乃拒師都等
髙祖嘉之

　　右張長遜傳第七春秋之義大夫出疆有利
　　國家専之可也長遜守邉知梁薛乞師之謀
　　若復而後圖之則兩寇交合虜兵南矣矯詔
　　以伐其交義與計兩得也雖然當危迫可也
　　若漢陳湯功不可不賞而匡衡執不肯賞為
　　平日慮也
密為書以移郡縣云云因其倒戈之心椉我破竹
之勢曽未旋踵瓦解氷消坑卒則長平未多積甲
則熊耳為小
　　右李密傳第三檄詆隋主之惡惟恐不盡以
　　重天下怨怒亦無足怪此密之檄也而目贊
　　魏公神武齊聖七徳九功之美起事而驕非
　　所以善其始也齊桓公九合諸侯一匡天下
　　恩信著矣振而矜之叛者九國况以是曉新
　　集烏合去就未可知之人哉是驅而離之也
　　且坑卒多於長平豈佳事耶君彦詞失密用
　　之又失君臣之知竝皁而同驅君子是以知
　　密之無成功也至温大雅爲髙祖作報書稱

　　鑾輿南幸恐同永嘉之勢其言甚順而有禮
　　夫髙祖君臣豈與密輩角材而挍智其文詞
　　舉動之際勝負固已預分矣
密傳首京師李勣為黎陽總管請收葬詔許之勣
發喪行服備君臣之禮三軍縞素故人哭之多歐
血者邴元真之降王世充也密故將杜才幹恨元
真背密伏甲斬之以其首祭密
　　右李密傳第三隋末羣盗竝起密於衆人中
　　粗有文理慷慨不吝財賞能得士死力雖敗
　　而滅而諸將故人心不叛之近田横兄弟之
　　為人也
太宗圍逼東都單雄信出軍拒戰援槍而至幾及
太宗徐世勣訶止之曰此秦王也雄信惶懼遂退
　　右單雄信附傳第三裹糧坐甲固敵是求援
　　槍而至正欲取秦王耳而世勣訶之曰此秦
　　王也則惶懼遂退然則秦王威名讋於人心
　　者已久倉猝聞訶㤀其本圖勇智俱廢而秦
　　王遂免其成大業豈偶然哉

不取伯當之言遂及桃林之禍
　　右李密傳贊初密歸朝不得志復謀叛王伯
　　當止之不從竟敗死密雄桀雖無帝王度然
　　終非事人者也項羽不肯渡烏江而王密肯
　　為光禄卿奉朝請而已哉使密能忍志事唐
　　唐亦能終容之否乎史臣之論非也
時制度草創命劉文静等更刊開皇律令而損益
之髙祖謂曰本設法令使人共解而往代相承多
為隱語執法之官縁此舞弄宜更刊定務使昜知
云云
　　右劉文静第七法縁人情詞欲明達高祖可
　　謂慮深而議當矣後世法既滋彰下益多偽
　　至或嵗嵗刋律令而書生秉筆者又往往自
　　矜夸曰語簡而該為工翦裁窘約詞不宣意
　　巧者夤縁為姧而暗者出入抵捂可勝歎哉
殷嶠從擊薛舉時太宗有疾委軍於劉文静戒之
曰賊衆逺來利在急戰難與爭鋒且宜持久待糧
盡可圖嶠退謂文静曰王體不安憂公不濟故發
此言宜因機破敵何乃以勍敵遺王也遂陳兵於
折墌爲舉所椉大敗
　　右殷嶠傳第八劉文静亦不可謂無謀者也
　　臨敵不自慮而惑嶠説遂以喪師太宗雖病
　　臥而逆告以持乆之計卒如其所料而嶠一
　　自用則敗潰隨之嗚呼太宗爲不可及也夫
膠東王岷州都督道彦遣使告諭党項申國威靈
多有降附李靖之擊吐谷渾也朝廷復厚幣遺党
項令爲鄉導首領拓跋赤辭詣靖軍請諸將曰往
者隋人來擊吐谷渾我毎資軍用而隋人無信必
見侵掠今將軍若無它心我當資給糧運如或我
欺當即固險以塞軍路諸將與之歃血而盟赤辭
信之道彦既至闊水見赤辭無備遂襲之虜牛羊
數千頭於是諸羌怨怒屯兵野狐峽道彦不得進
為赤辭所椉死者數萬人
　　右淮南王神通傳第十隋人欺誕結怨党項
　　隋滅而党項怨之未㤀也彼不貪厚幣而輕
　　許我盟約堅定而後助我軍口血未乾遽往

　　襲之是蠻夷常信而忠國常欺邉將貪小利
　　敗逺圖自古而然況所得不如所亡利亦果
　　安在哉夫一喪師未足道而使四夷言中國
　　乃不可信如此後雖欲為信可得哉道彦不
　　誅唐無政也
陳叔達拜禮部尚書初建成元吉嫉害太宗髙祖
惑其言將行貶責叔達固諫乃止至是太宗勞之
曰武徳時危難潛構知公有讜言今之此拜有以
相荅叔達謝曰此獨為陛下社稷計耳
　　右陳叔達傳第十一人主以天下為度記舊
　　事用公器賞私恩雖不言已可愧又顯言之
　　狹矣叔逹不受是也
封倫以建成元吉之故數陳忠欵太宗以為至誠
賞賜以萬計而倫潛持兩端隂附建成卒後數年
太宗方知其事
　　右封倫傳第十三倫仕隋附楊素又為宇文
　　化及數煬帝罪其險詖無行天下所知也以
　　髙祖太宗之明謂屈突通之忠於隋而信任
　　之又貴倫至台鼎何哉書曰難壬人壬人之
　　不可不察自堯舜以為戒矣倫更兩朝皆首
　　䑕不忠而人主不能察不唯不及禍又親昵
　　之語曰色取於仁而行違之在邦必聞倫之
　　謂也
李靖復定襄常安之地斥土界自隂山北至於大
漠御史大夫温彦博害其功譖靖軍無綱紀致令
虜中竒寳散於亂兵之手太宗大加責讓靖頓首
謝久之太宗曰隋將史萬歳破達頭可汗有功不
賞以罪致戮朕則不然當赦公之罪録公之功
　　右李靖傳第十七靖破蕭銑下東南數十城
　　號令嚴肅軍無私焉謂無綱紀誣甚矣且彦
　　博自忠良帷幄獻替何庸害將帥之功或者
　　以職事所聞言之然太宗至引隋將誅死事
　　責靖是忘其大功而疑其所未必然者亦過
　　矣豈自古人臣功大難賞人主所忌必借一
　　事豫折伏之如是以為駕馭之䇿乎則與所
　　謂有功見知則悦者豈不異意也哉
太宗將伐遼召靖謂曰公南平呉會北清沙漠西
定慕容(渾也/吐谷)惟東有髙麗未服公意如何對曰殘
年朽骨惟擬此行病期瘳矣太宗愍其老不許
　　右靖傳房喬將死惟諫伐遼而靖老病聞命
　　踴躍靖才智信堪此行然戰將耳非知逺經
　　國器也
李勣遇㬥疾方云須灰可以療之太宗迺自翦須
為和藥勣頓首流血以謝帝曰吾為社稷計耳又
嘗閒燕顧勣曰朕屬㓜孤云云勣雪涕噬指太宗
寢疾謂髙宗曰汝於李勣無恩今責出之我死汝
當授以僕射即荷汝恩必致其死力乃出為疊州
都督髙宗即位召為左僕射
　　右李勣傳第七太宗知勣不負李密固可以
　　託孤矣且以天下傳子何所疑而為是哉勣
　　事太宗寵遇已極誠忠臣耶身受非常之眷
　　自當以道事君同其休戚豈必嗣主有恩如
　　私臣者而後可哉無罪而出之欲収恩於髙
　　宗太宗待勣既已薄而勣又無學問知忠於

　　所事而不能為國逺慮使其主不陷於惡然
　　後為忠至阿其所好倉猝定立武氏禍流國
　　家新史以謂不幾於一言而喪邦者意自古
　　如此者少獨勣事當之也
太宗謂侍臣曰張亮有義兒五百將何爲也正欲
反爾命百僚議其獄多言當誅惟將作少匠李道
裕言亮反形未具太宗既盛怒竟斬亮于市嵗餘
刑部侍郎闕奏皆不可太宗曰朕得其人也往者
道裕議張亮反形未具此言當矣遂授道裕刑部
侍郎
　　右張亮傳第十九亮延術士問弓長之䜟又
　　養子五百人何為乎道裕言反形未具非也
　　君親無將亮之狂悖足以得死但法吏惡文
　　深道裕論附輕其人平允可知太宗用之是
　　也然則太宗非比言者之衆而拒道裕也不
　　得不拒非拒道裕之獨而誅亮也不得不誅
　　非記人前日不用之言而用其後日之身也
　　不得不用其慶賞刑威於此兩得矣司馬遷

　　明李陵非降漢武疑其為陵游説而當遷腐
　　刑陵或能報漢亦未可知而漢武疑遷已有
　　此坐至道裕言亮反形未具而亮狂悖實已
　　著矣太宗不惟不罪道裕而又用之其明智
　　大度豈漢武所能庶幾哉
太宗嘗從容語從臣曰當今名將惟李勣道宗薛
萬徹三人而已李勣道宗不能大勝亦不大敗萬
徹不大勝即大敗
　　右薛萬徹傳第十九程不識與廣俱以邉太
　　守將屯及出擊胡而廣行無部曲行陳就善
　　水草頓舍人人自便不擊刁斗自衛(云/云)程
　　不識正部曲行伍營陣擊刁斗至明(云/云)是
　　時漢邉郡李廣程不識為名將(云/云)然廣士
　　卒多樂從而苦不識廣才氣無雙所謂何至
　　學孫呉者也自其跡觀之太宗論勣道宗師
　　有紀律近程不識論萬徹驍邁出倫近李廣
　　而實非也不識恐未足以擬勣等輩而廣豈
　　萬徹之流哉為將當以紀律謀䇿慮勝而動
　　勣道宗其人也萬徹能勇而已何足與議此
　　夫不大勝亦不大敗是常勝之術也非大勝
　　即大敗是勝敗常未可知也且一大敗何以
　　善其後耶
張嘉福等請立武承嗣為皇太子岑長倩以皇嗣
在東宫不可下制獄被誅數十人坐同反之罪長
倩子羲有能名則天嘗令宰相各舉堪為員外郎
者韋嗣立薦羲且奏曰恨其從父長倩犯逆為累
則天曰茍有材幹何恨微累遂拜天官員外郎由
是緣坐近親相次入省
　　右岑文本傳第二十武氏以牝雞託正陽之
　　威逆理而行之天下不能誰何雖専以告訐
　　斬伐讋人心然亦有道焉曰内亂而外治内
　　不亂則不能次且自快外不治則此位不可
　　以持久故誣長倩以大逆而錄子羲以要官
　　示不以私病公此豪傑尚氣者之所以屈心
　　而狙詐冒利者之所以致死而胥臣之也韋
　　嗣立可謂善薦士矣若避長倩不辜之嫌而

　　蔽羲之實能則非公也不白其累乎則讒害
　　者接踵而入故先舉羲才而微恨其累則不
　　疑而聼矣
徵自録前後諫諍言詞往復以示史官褚遂良太
宗知之愈不悦
　　右魏徵傳第二十一此事史書之不知信否
　　然太宗始得天下而勸行仁義卒致太平者
　　鄭公也當時謨議往往在人耳目徵雖不自
　　録人將不録之耶不然不欲隠君之美非但
　　掠己美也馬周亦於獻替有補當時而臨終
　　索所陳事表草一秩手自焚之曰管晏彰君
　　之過求身後名吾弗為也周之事君日淺雖
　　忠亮有謀不減鄭公而知識勳勞名徳之舊
　　則少後之至其不伐則鄭公之事可慙矣

濟北晁先生雞肋集巻第四十六

濟北晁先生雞肋集目録(終)
　　事然觀仁師事史臣亦有忌嫉之語何耶語
　　曰君子而不仁者有矣人情大不美雖聖人
　　猶曰不保其往也况利害之間哉王荆公亦
　　疑揚雄無投閤事兩公意皆忠厚然雄之學
　　惟未至於孟軻或不幸至此以劇秦美新觀
　　雄意憂懼深矣後之君子必有能辨之者
桓彦範敬暉等既知國政懼武三思讒間引崔湜
為耳目湜反以桓敬等計議潛告三思及桓敬徙
嶺外湜又説三思盡宜殺之三思問誰可使者乃
舉周利貞桓敬等聞利貞至多自殺
　　右崔湜附傳第二十四桓敬等忠於唐志必
　　興復繼以中宗之庸患未艾也故與武三思
　　同列而不辭夫與惡人處欲不伺其動静而
　　務通行則身昜危而功不成其不得已而用
　　耳目計之下也夫仁厚者固不肯為人使而
　　可使者必皆小人以敬桓二公之忠如日月
　　而委情於小人之湜以胎禍後世不可以罪
　　之者特其不為身而為國可以情恕耳雖然

　　亦足以為立功謀事者之深戒也
蘇良嗣為荆州長史髙宗使宦者縁江採異竹將
於苑中植之宦者科舟載竹所在縱㬥良嗣囚之
因上疏切諫髙宗下制慰勉遽令棄竹於江中
　　右蘇良嗣傳第二十五髙宗非納諫之主而
　　良嗣之名亦未信於朝廷也至囚王人而罷
　　奪其所求髙宗慰勉之不暇此事君臣皆可
　　賢近古所未有也
韋挺為御史大夫馬周為監察御史以周寒士殊
不禮之至是周爲中書令太宗嘗復欲用挺在門
下周密陳挺傲狠非宰相器遂寢將有事於遼東
擇人運糧周又奏挺才堪麤使太宗從之至盧思
臺不可更進太宗怒除名
　　右韋挺傳第二十七人才豈有世族寒士之
　　間邪挺不足以識周又輕之非也而周報挺
　　亦甚矣謂非宰相器或者雖挾舊怨猶附公
　　議至言才堪麤使加以萬里之行是擠之也
　　周於此愧不忮矣
姚崇為靈武軍使將行則天令舉外司堪為宰相
者對曰張柬之沈厚有謀能斷大事且其人年老
惟陛下急用之則天登時召見尋同鳯閣鸞臺平
章事
　　右張柬之傳第四十一時柬之已為秋官侍
　　郎矣按狄仁傑傳則天嘗問仁傑朕要一好
　　漢任使仁傑曰豈非文士齷齪思得竒才用
　　之以成天下之務乎則天曰此朕心也仁傑
　　曰荆州長史張柬之其人雖老真宰相才也
　　乃召拜洛州司馬它日又求賢仁傑曰前言
　　張柬之未用也則天曰已遷之矣仁傑曰臣
　　薦宰相今為司馬非用之也又遷為秋官侍
　　郎竟召為相果興復中宗吕温贊仁傑云取
　　日虞淵洗光咸池潛授五龍夾之以飛葢仁
　　傑之勲如此而此傳乃専言崇薦之以其時
　　􁕪之仁傑之薦在荆州時後再薦乃為秋官
　　侍郎而崇之薦時已在秋官矣或者則天用
　　仁傑言已深知柬之因崇純薦竟大用非崇
　　一言便為相也又傳曰仁傑所拔用至公卿
　　者數十人崇自是仁傑薦用則天信重二人
　　當有間也而舊史自相為異其無法多此類
突厥吐蕃數犯塞元忠皆為大總管拒之元忠在
軍惟持重自守竟無所克獲
　　右魏元忠傳第四十二元忠初以太學生詣
　　洛陽上封事言吐蕃形勢將帥得失成敗曉
　　然真經務才也至身自臨戎僅能保聚迄無
　　成功然則人才豈一端而已必有能言之者
　　亦必有能為之者故王者用人貴因其長計
　　議折衝自兩事也若元忠當國守正嫉邪忠
　　讜可與任大則不能少貶矣
初元忠作相於則天朝議者以為公清至是再居
政事天下莫不延首傾屬冀有所弘益元忠乃親
附權豪抑棄寒俊竟不能賞善罰惡
　　右同上武韋之際執政者厥惟艱哉元忠直
　　亮有勇當來周酷吏羅織方興尚不能自容
　　而顛沛僅免者數矣至韋氏時何庸乃復親

　　附權豪哉觀其懇諫太女之請全軀固位者
　　所不能為後竟遭三思之黨構其與節愍同
　　謀權豪之助果安在耶此近史臣私意也
史臣曰大帝孝和之朝政不由己元忠安石巨源
至忠彦昭等行非純一識昧存亡徇利貪榮有始
無卒不得其死宜哉
　　右傳第四十二此謂魏元忠韋安石韋巨源
　　蕭至忠趙彦昭也元忠在武韋時皆有忠節
　　非茍從之者借使其間不能盡舉綱紀以正
　　朝廷或遜以免禍以其時考之當爾也昭公
　　不知禮孔子受以為過陽貨謂孔子非賢智
　　曰諾吾將仕矣道有時而屈也安石在則天
　　朝於内殿面折張昜之顧左右逐出宋霸子
　　在睿宗朝顯拒太平公主力保太子有大功
　　云上不可信讒言二事皆勇過孟賁矣卒不
　　容於邪黨以至擯死此兩公何負而與巨源
　　彦昭憸險附離輩竝列而同書至謂行不純
　　一徇利貪榮何其悖哉至忠雖柔佞猶時時
　　小附公議為一介之操不至於巨源輩可深
　　賤第因依太平以蹈禍則無可言者
長安中西突厥焉質勒與諸蕃不和舉兵相攻安
西道絶則天令休璟與宰相商度事勢俄頃間草
奏便遣施行後數日安西諸州表諸路兵馬應接
程期一如休璟所畫因遷夏官尚書同鳯閣鸞臺
三品又謂魏元忠李嶠姚元崇李逈秀等曰休璟
諳練邉事卿等十不當一也
　　右唐休璟傳第四十三休璟知四鎮山川迂
　　直又長於兵計故能隃度不差若當時欲擇
　　帥則無以加顧責宰相不及邉臣諳事非也
　　而休璟又竟用此得宰相自古任人多此類
先是朔方軍北與突厥以河為界張仁愿請奪取
漠南之地與河北築三受降城唐休璟以為兩漢
以來皆北守黄河今於寇境築城勞人費功恐終
為賊虜所有竟從仁愿奏六旬而三城就不置甕
門及曲敵戰格之具或問之仁愿曰兵貴在攻取
不宜退守寇若至此即當併力出戰廻顧望城猶
須斬之其後常元楷為總管始築甕門以備禦議
者以此重仁愿而輕元楷
　　右張仁愿傳第四十三仁愿始謀築城休璟
　　持不可而當時卒從仁愿奏既築城不為守
　　備元楷至乃修之而議者皆輕元楷此似仁
　　愿智勇俱勝而休璟元楷暗怯也然因河為
　　津不免侵軼若入人之地恃孤壘以守則兵
　　食非十倍不可使力能守之亦可暫而不可
　　久也休璟之慮逺矣兵在攻取亦無常勝若
　　前有堅敵勢必退守而無退守之城亦不可
　　此似背水祇可一用而防戍難施也元楷之
　　計得矣
時將建儲貳以成器嫡長而玄宗有討平韋氏之
功意久不定成器辭曰儲副者天下之公器時平
則先嫡長國難則㱕有功若失其宜海内失望非
社稷之福臣敢以死請累日涕泣言甚切至既薨
追尊爲讓皇帝
　　右讓皇帝成器傳第四十五後改名憲憲以
　　嫡長見議猶建成之當立也秦王創國所謂
　　天與之人與之也髙祖不謀而立建成建成
　　不辭而當大統禍幾覆邦承乾魏王泰等事
　　不戒前車之轍亦相傾危以至并棄夫禍福
　　成敗之理本不難知而利害當前不啻丘山
　　何暇自擇哉人情簞食豆羮見於色而能深
　　知天命人事不以天下昜其生非呉太伯其
　　誰能任此耶盖玄宗以藩王討國后雖英謀
　　獨斷而事成不成間不容髮於唐實再造之
　　功無異秦王衆所屬也憲雖鑑往事而懼然
　　明識先定不為大利中揺盖髙世難能之行
　　不但明哲保身而已玄宗既内懐推己之徳
　　故一切褒崇終始恩厚亦前古所無夫讓非
　　難讓而不處其嫌之為難憲既通達故克自
　　抑畏不干時事使間言無從而入豈特玄宗
　　天性篤於兄弟而然哉觀肅宗親玄宗子既
　　以功遜位而李輔國構其間玄宗晩節猶自
　　恨以謂吾兒不得終孝道夫親愛何足恃哉
魏知古改紫微令姚崇深忌憚之隂加讒毁罷知
政事三年卒宋璟聞而歎曰叔向古之遺直子産
古之遺愛能兼之者其在魏公
　　右魏知古傳第四十八知古彊諫守節不愧
　　廣平之稱崇方勁雖不及璟然當時同稱賢
　　相言忌憚知古人情不相若或者有之至隂
　　加讒毁則崇不應爾也讒毁必有言何得不
　　載故凡史臣書事欲信於後世者必著其事
　　之實不然誰不可以加諸耶
韓思復開元初為諫議大夫時山東蝗大起姚崇
為中書令奏遣使分往河南河北諸道殺蝗而埋
之思復以為蝗天災當修徳以攘之恐非人力所
能翦滅上疏云云崇廼請遣思復往山東撿蝗又
請劉沼詳覆沼希崇㫖遂捶撻百姓囘改舊狀以
奏之由是河南數州竟不得免思復遂為崇所擠
出為徳州刺史
　　右韓思復傳第五十一修徳攘災雖王者所
　　務然蝗遍天下不加驅捕坐視饑罄父子相

　　食而曰天災勿除但當修徳夫徳修一日何
　　足以弭已然之變而政事暫弛則患不勝滋
　　矣要患至先除而後退自儆勵其誰曰不可
　　思復書生守文而崇慮變深以事不合㫖出
　　為刺史非擠也
魏光椉奏請行用魏徵所注類禮上令元行沖撰
義疏將立學官張説駮奏孫炎始改舊本有同抄
書上然其奏行沖恚諸儒排己著論自釋史臣曰
此道非趣時之具其竆宜哉
　　右元行沖傳第五十二戴禮已號殘缺補綴
　　然聖言尚多有之及弟子門人所述不可廢
　　也孫魏編類之書不能増益秦漢以前乃欲
　　如遺經加義疏列學官何哉張説自非純儒
　　不為章句者聚徒修書日不暇給要皆破碎
　　無補未免於此累也然至於行沖等欲經外
　　别立學則説亦知其不可矣行沖務黨已學
　　猥為同異而史臣又謂此道非趣時之具抑
　　末也哉
牛仙客初為縣小吏在河西節度時省用所積鉅
萬上大悦以為尚書張九齡執奏不可乃加實封
九齡罷知政事遂同中書門下三品仙客既居相
位所有錫賚皆緘封不啟百司咨事曰但依令式
可也不敢措手裁決
　　右牛仙客傳第五十三用人雖無流品之異
　　而蕭何亦不常出至用簿書倉庾之才位宰
　　相嗟夫人主惟務以聚蓄賞臣下將無所不
　　至也
安禄山叛以封常清為范陽節度得兵六萬皆傭
保市井之流乃斷河陽橋於東京為固守之備賊
大軍至常清戰敗奔至陜郡遇髙仙芝具以賊勢
告之云恐難與爭鋒仙芝退守潼闗監軍邉令誠
言仙芝常清撓敗之狀玄宗怒遣令誠齎敕斬之
　　右髙仙芝傳第五十四街亭之敗諸葛孔明
　　以馬謖違節制戮之以徇而習鑿齒非之以
　　謂明法勝材不師三敗之道亮志清中原成
　　師而出謖舉動失利戮之以徇似未過也而
　　尚以見譏開元天寳太平日久變出不意河
　　北根本一朝盡陷顧責常清輩率市井白徒
　　獨當其鋒鋭敗不亦宜哉東都既覆仙芝度
　　往必并沒遽保潼闗未為全失且二將名驍
　　勇赦而使過未必無後効而以令誠一言奔
　　走危迫之中先自割其手足既不足以勵諸
　　將而徒沮士心時既乏人至舉數十萬衆付
　　之哥舒翰病廢憒瞢之人姧人又從旁逼遣
　　之一戰大潰幾覆宗社惜哉
李林甫猜忌不見於詞色已自封植朝望稍著者
必隂計中傷韋堅以皇太子妃引居要職實圖傾
之乃潛令楊愼矜伺堅隙賜堅自盡愼矜權位寖
盛又忌之廼引王鉷託以心腹鉷誣奏愼矜族其
家鉷權盛林甫亦畏避之國忠之誅王銲鉷以表
示林甫不許賜鉷自盡
　　右李林甫傳第五十五王鉷傳第五十六韋
　　揚王皆以賈販穿窬之才内阿主欲外附權
　　利破人門族圖已富貴而人亦從而傾之譬
　　如禽獸之趨食更誘其儕類以就網穽而身
　　隨烹滅前者死後者益來悲夫
國忠薦鮮于仲通率兵八萬討閤羅鳯于瀘南全
軍陷沒國忠掩其敗狀叙其戰功又使李宓率師
七萬再討南蠻不戰而敗李宓死于陳國忠又隠
其敗以捷書上聞自仲通宓再舉討蠻皆中國利
兵物故者十八九舉二十萬棄之死地人銜寃毒
無敢言者
　　右楊國忠傳第五十六趙髙事二世専務塗
　　其耳目山東盜起而不聞後二世悔問左右
　　何不告我左右曰臣若言之死已久矣二世
　　庸蔽指鹿面謾自不能知何暇問闗東哉若
　　玄宗英武不世出國忠才駑下非秦事比也
　　然一旦恣肆權去已手昬不知察其禍乃不
　　減趙髙之於胡亥至覆軍二十萬以敗為勝
　　旁無人敢以聞者何哉人君惟内有所嬖不
　　暇卹外事有所信不能擇忠良則堂下之事
　　雖如丘山無由識之國忠知上之可以欺而
　　欺之姧臣之常情而當時滿朝豈無忠賢一
　　二然人人畏憚國忠不敢漏其事近有國忠
　　而蒙昧如此則逺有禄山十年包藏何從覺
　　之哉故荀子論不蔽之福蔽之禍葢相去其
　　間不能以髮可不慎哉
濟北晁先生雞肋集巻第四十七

濟北晁先生雞肋集目録(終)
濟北晁先生雞肋集巻第四十八
　唐舊書雜論
　　志
來瑱追入京樂襄州因諷將吏上表請畱肅宗聞
其計而惡之後以裴茙伐之戰敗擒茙茙賜自盡
瑱入朝程元振居中用事發瑱言涉不順王仲昇
賊平來㱕證瑱與賊合賜死鄠縣代宗後悟元振
之誣構積其過而配溱州
　　右來瑱傳第六十四謂瑱言不順與賊合皆

　　誣也然瑱阻兵畱朝命不肯之淮西至與裴
　　茙忿辯交兵已勝擒茙乃始言上而謝罪方
　　鎮有一于此足以誅雖無元振等誣構其能
　　免乎元振罪惡應貶亦不待陷瑱乃得禍史
　　語非
嚴震為梁州刺史山南西道節度使朱泚令穆庭
光等誘震同叛震斬庭光遣吏迎駕及入駱谷李
懐光來襲賴山南兵擊之而退勸課鳩聚以給行
在民不至煩供億無闕震卒薦宗人嚴礪超授節
度使諫官御史以爲除拜不當貶苗拯萬州刺史
李繁播州叅軍礪在位貪殘士民不堪其苦
　　右嚴震傳第六十七奉天之難震獨忠盡議
　　幸成都堅求駐蹕以爲李晟聲援及晟表至
　　亦請駐蹕梁洋卒復京城震之謀也徳宗念
　　其忠故曲從所請貶逐言者超用嚴礪而礪
　　無素望竟以贓廢葢震之薦士牽於親愛而
　　不思徳宗聼言重以舊功而輕授君臣之過
　　皆微而政事之所害大矣
楊綰遷禮部侍郎奏貢舉之弊尚書右丞賈至議
曰食垂餌者皆小魚就科目者皆小藝四人之業
最關於風化近代取士靡然向風致使禄山一呼
而四海震蕩思明再亂而十年不復向使禮讓之
教弘仁義之道著則忠臣孝子比屋可封逆節不
得而萌也人心不得而揺也
　　右楊綰傳第六十九論科舉取士而以安史
　　之亂為證語似迂闊然賈至可謂深知風俗
　　盛衰為國家安危之本者也賈誼論秦之所
　　以亡而言抱負其子與翁併踞借父鋤耰慮
　　有徳色母取箕帚立而誶語風俗如此本先
　　壊久矣非陳項起而後亡也東漢之衰亦非
　　一日然其士大夫才謀不足而節義有餘世
　　祚將移而以弱子虚器統持天下曹袁人傑
　　圜視而不敢取惟二三子以區區之忠忿維
　　之也中庸曰小人之中庸小人而無忌憚也
　　而小人果不可以無忌憚以曹操等事言之
　　非畏威與力不足取也為名分故也唐末陵

　　夷大壊猶秦而昭宗羣臣豈復東漢之比故
　　朱全忠敢肆其兇㬥逆天下之心而取之而
　　天下不敢爭然其所以能取亦其所以能自
　　斃何則盜亦有道盡廢天下之義理則雖與
　　之天下亦不能一朝居也
李懐光爲朔方都虞候性清勤嚴猛而敢誅殺雖
親戚犯法皆不撓避郭子儀性寛厚不親軍事紀
綱任懐光軍中尤畏之亦稱爲理
　　右李懐光傳第七十一常怪郭汾陽稱仁厚
　　長者至或以為威畧不及李臨淮然汾陽用
　　兵恩徳結於人心雖蠻夷貪很皆願親而死
　　之真呉起所謂父子之兵者正使其素拊循
　　士卒與勳名之重足以鎮之而致然若專以
　　寛一切不親事則何以振肅而毎用成功乎
　　及觀其以紀綱任懐光而懐光以嚴治其軍
　　乃喟然而歎曰葢有此耳夫寛者為長為上
　　之道也居寛而使寛者濟之何以集事且久
　　而不亂哉然則言威畧不及臨淮者自其異
　　者觀之耳人才各有所長未知孰勝而㫺人
　　嘗謂寛難而猛昜則難者固勝爾
劉晏椉機無滯然多任數挾權貴固恩澤有口者
必利啗之唐史臣以謂茍不塞讒口何以持重權
云云
　　右劉晏傳第七十三何以聚人曰財夫為人
　　國者能使民不加斂而國贍功亦足道矣事
　　者難成而昜敗故杜預建策平呉亦賄中朝
　　或問之曰吾懼為害不求益也晏之事近此
　　雖然晏材足濟國觀其初上書元載以㝠勤
　　其官而水死託此自誓既委重任多歴年所
　　且以商利為名怨之府也韋堅楊慎矜等事
　　斷可識矣故其自謀如此但預志混宇内非
　　茍持富貴者以是能全其令名以終而晏事
　　卑功下成則欲享其厚利圖全而得禍固其
　　所也
禄山反河朔盡陷獨平原城守具備使叅軍李平
馳奏之玄宗初聞禄山之變歎曰河北二十四郡

豈無一忠臣乎得平來大喜曰朕不識顔真卿形
狀何如所爲得如此
　　右顔真卿傳第七十八魯公早嘗爲御史有
　　聲矣特國忠惡而出之有君如玄宗有臣如
　　魯公且在御史非不親且近也而天子至不
　　識其形狀臨事節見乃始驚歎夫賢人君子
　　固難進不茍自售而讒諂之蔽明亦甚矣
李晟爲涇原四鎮北庭都知兵馬使節度使馬璘
與吐蕃戰於鹽倉兵敗晟率所部横擊之拔璘出
亂兵之中以功封合川郡王璘忌晟威名又遇之
不以禮令朝京師
　　右李晟傳第八十三晟拔璘死中其事璘忠
　　且有恩如此而璘猶忌之至不容於麾下士
　　之託身事人亦難矣哉
李晟收復京師仍充鳯翔涇原節度使初帝在奉
天鳯翔軍亂殺其帥張鎰立小將李楚琳至是在
朝晟請以楚琳俱往鳯翔將誅之上以初復京師
方安反側不許

　　右李晟傳徳宗時朝廷益弱藩鎮益彊四方
　　圜起而僭叛而晟忠義威畧足以走李懐光
　　翦朱泚而復京師其領鳯翔而請楚琳以往
　　盖因欲以申朝廷之典憲而讋叛軍亂將使
　　知悔罪而効順為計甚逺且不可失之㑹也
　　而徳宗昬怯流離之餘不復圖逺使鎰之無
　　辜竟莫伸洗楚琳奴隷得以次且嗚呼惜哉
　　以謂初復京師務安反側則前此涇州亦殺
　　其帥馮河清而立田希鑒晟至鳯翔首誅希
　　鑑而戮害河清者三十人而涇人益靖不敢
　　思亂何獨楚琳之慮耶
李聽為羽林將軍有名馬穆宗在東宫令近侍諷
聽獻之聽以職總親軍不敢從及即位之始幽冀
不庭太原與二鎮接境方議昜帥上曰李聽在羽
林不與朕馬是必可任授河東節度使代裴度
　　右李聽附傳第八十三聽領親軍不敢私與
　　東宫馬是也穆宗不以為恨即位擇帥而首
　　及之此在人主亦難能矣然穆宗無知人之

　　明聽無專閫之才徒取一節輕付重任馴致
　　魏博之敗亦可深戒
盧南史貶信州員外司馬得㕔吏一人月俸紙筆
錢一千文南史以官閑冗放吏納錢刺史姚驥劾
以為贓又劾南史買鈆燒黄丹徳宗遣監察御史
鄭楚相刑部員外郎裴澥大理評事陳正儀充三
司使同往按鞫澥獨留奏天寳大歴以來未嘗降
三司使至江南今忽録此小事非惟損耗州縣亦
恐逺處聞之各懐憂懼徳宗忻然曰卿言是矣行
首一人行可也
　　右盧南史附傳第八十七傳稱徳宗不務大
　　體以察為明若此者非一事然裴澥以一言
　　悟之至忻然以改然則人臣患不能諫不當
　　患不從以徳宗能然則賢於徳宗者皆可以
　　語上矣
田承嗣攻衛州殺刺史薛雄迫中使孫知在巡磁
相諷其大將割耳𠢐面請承嗣為帥詔宜貶永州
刺史仍許一㓜男從行如不時就職則所在加討
按兵法處分詔下承嗣懼而麾下大將㩦貳蒼黄
失圖奉表請罪乞束身歸朝代宗重勞師旅特恩
昭洗悉復舊官仍詔不須入覲李靈曜叛承嗣率
衆赴之及馬燧李忠擊敗之詔復誅之復上章請
罪又赦之
　　右田承嗣傳第九十一藩鎮席父兄之業兵
　　彊將附國家勢未能討因而撫之此無如之
　　何者也承嗣初以安史逆黨不誅而夤縁有
　　魏非素能拊循魏人得其死力者也擅殺刺
　　史迫中使其罪已㬥一旦詔命逺貶將卒不
　　附狼狽請命惟恐莫獲此几上肉也胡為赦
　　之借曰重勞師旅不加戮翦遷之逺州亦使
　　巢窟不就遽還舊鎮仍復官爵且止毋入覲
　　此何為者也承嗣既知朝廷無能為自此彊
　　僭益熾而悦又鷙悍難馭卒為河北患垂四
　　十年嗚呼惜哉
李懐光節制邠寧奏髙郢為從事懐光叛郢言西
迎大駕為忠其子璀候郢郢諭以逆順又與吕鳴
岳張延英謀間道上表事洩二將立死懐光乃大
集將吏白刃盈庭引郢詰之挺然抗詞觀者淚下
懐光慙沮而止
　　右髙郢傳第九十七懐光不畏天子至殺郢
　　何足道哉郢初勸迎駕與諭璀逆順尚或可
　　容至上表事洩葅醢必矣而郢面折懐光勇
　　過三軍退不自疑竟免於禍自㫺以忠義犯
　　難而死者甚衆非勇而死之爲難勇而能讋
　　不義以不蹈其禍之爲難也方其陳兵盛氣
　　將立屠之而郢挺然不屈意誠理直兇獷為
　　柔昜曰履虎尾不咥人亨髙郢以之
徳宗仁孝動循法度雖子弟姑妹之親無所假借
建中初詔親王子弟帶開府朝秩者出就本班又
以郡縣主出降與舅姑抗禮詔曰自家刑國有愧
古人乃定制皇姬下嫁舅姑坐婦執笄降拜
　　右徳宗諸王傳第一百新書稱徳宗猜忌刻
　　薄以其行事考之盖確論也而此言仁孝動
　　循法度溢美甚矣然人亦各有所長徳宗始
　　即位不無意於政事故澤州奏慶雲詔曰以
　　時和爲嘉祥邕州奏金坑詔曰以不貪爲寳
　　至於定子弟姑妹禮制及給錢買田業減籠
　　花至三萬皆恭儉自内始者推是意也雖文
　　景之迹何異然文景稱恭儉而徳宗名刻薄
　　爲治不可以無誠心靡不有初鮮克有終惟
　　無誠心故也外爲甚美之名而内踐苛忍之
　　實則雖有政事之美亦掩而不彰故曰古者
　　言之不出恥躬之不逮也
振武有党項室韋交居川阜凌犯為盜番落之俗
有長帥至必効竒駞名馬雖㢘者猶曰當從俗以
致其歡希朝一無所受積十四年皆保塞而不為
横
　　右范希朝傳第一百一待逺人當從其俗謂
　　弗擾之也禦夷狄者不壹而足綏制有方豈
　　必通賄獻而後得其歡哉不然貪吏以藉其
　　口非敵情也
徳宗春秋髙多自聼斷事或不理中外畏上嚴察

無敢言者段平仲嘗謂人曰平仲一得召見必當
大有開悟云云與陳歸當奉使近御座粗陳本事
上察平仲意有所畜以歸在側不言因兼留歸問
之聲色甚厲平仲錯愕都不能言因誤稱名上怒
叱出之坐廢七年然亦因此名顯
　　右段平仲傳第一百三順㫖得喜逆意近禍
　　人臣誰不願順而得喜也至或甘犯危機不
　　顧後患冀幸萬一開悟主聼其不為己謀而
　　為國事明矣孟子曰訑訑之聲音顔色拒人
　　於千里之外訑訑不好善耳未至於以威怒
　　凌㬥之也而人固已逺去千里如徳宗之事
　　平仲未開一詞安知其意所在而盛氣固閉
　　忿如待讐傳所謂毆藉嫉咄則奴隷之至者
　　徳宗是已雖然君子信而後諫未信則以為
　　厲巳也其平仲之謂乎
李鄘為淮南節度使先是吐突承璀監淮南軍貴
寵莫貳鄘亦以剛嚴著而差相敬憚未嘗相失承
璀歸遂引以為相鄘登祖筵聞樂而泣下曰宰相
之任非吾所長也行頗緩至京師竟以疾辭授戸
部尚書
　　右李鄘傳第一百七鄘嘗陷李懐光軍中輸
　　忠朝廷節義素著及為藩鎮稱有威重其恥
　　縁承璀以得相至聞樂泣下竟辭疾改授可
　　謂終始不汚矣不然從㫺位此者多矣誰肯
　　自謂我非宰相之材而不為耶至其孫磎得
　　相為劉崇望哭麻不知退避乃十章自辯竟
　　以得政然不數月遂及王行瑜之禍人情相
　　逺至於如此
劉禹錫積嵗在湘澧間因讀張九齡文集乃叙其
意曰世稱曲江為相建言放臣不宜與善地云云
議者以曲江為良臣識胡雛有反相羞與凡器同
列而燕翼無似終為餒魂豈忮心失恕隂謫最大
雖二美莫贖耶
　　右劉禹錫傳第一百十禹錫若守正比義而
　　以獲罪如是言之可也既不自愛朋邪近利
　　以得譴逐流離逺徙不安於窮又不悔咎己
　　失而以私意不便抵曲江當國嫉惡之言盜
　　憎主人物之常態誰為忮心失恕耶故凡小
　　人詆君子不足瑕疵適增其美孟子所謂詖
　　辭知其所蔽滛辭知其所陷者要以觀照如
　　是等輩窮本見情使善者伸爾
史臣曰温柳二公以文行飾躳砥礪名節當官守
法偘偘有大臣之風而竟不登三事位止正卿所
以知公輔之量以和為貴漢武帝畏汲黯而相公
孫弘太宗重魏徵而委房玄齡其㫖逺也
　　右桺公綽温造傳第一百一十五宰相誠自
　　有體然政繫國之安危事干民之利疚剛柔
　　時用不專以和為貴也淮南舉兵反獨憚汲
　　黯貞觀太平惟鄭公勸行仁義之効兩公可
　　謂有宰相量矣以謂二主待之比弘玄齡有
　　輕重又以謂其㫖逺者何其謬耶張禹經術
　　君子長者言其量亦不愧和矣正以乏方重
　　大節故朝廷不尊為史者無輕立論哉

濟北晁先生雞肋集巻第四十八

濟北晁先生雞肋集目錄(終)
濟北晁先生雞肋集卷第四十九
　唐舊書雜論
　　志
元稹為承㫖學士中人以崔潭峻之故爭與稹交
而知樞密魏弘簡尤與稹相善穆宗愈深知重河
東節度使裴度三上疏言稹謀亂朝政罷内職李
賞告度言稹結客王昭等刺度隠而不發詔韓皋
等訊鞫害裴事無驗而前事盡露出為同州刺史
因表謝上自敘云宰相惡臣不出其門又云自離

京國目斷魂銷毎至五更朝謁之時實制涙不已
　　右元稹傳第一百十六稹初登制筞為諫官
　　少年氣鋭論事有理似欲自激昻於忠善者
　　而資憸弱喜近權利因崔潭峻及宫人誦歌
　　詞獲知穆宗昵其浮華使冒台鉉雖刺度事
　　無驗而其他蹤跡不能揜也宰相果惡人不
　　出其門罪也然稹之寵用宰相茍賢乎欲不
　　惡不可得已至言五更朝時不能制涙此妾
　　婢媚主乞憐求復之詞嗚呼鄙夫可與事君
　　也哉
元稹改越州刺史放意娯逰以瀆貨聞於時凡在
越八年
　　右稹傳稹罪貶無足言然在越凡八年知唐
　　猶乆任刺史也
稹為尚書左丞出郎官頗乖公議者七人然以稹
素無撿操人情不厭服
　　右稹傳無瑕者可以戮人信矣
文宗常患中人權柄太盛自元和寳曆比至宫禁

之禍及王守澄之領禁兵有鄭注者依恃守澄為
姦利宋申錫時居内廷文宗察其忠厚可任以事
從容言及令與朝臣謀去之未幾拜平章事云云
申錫除王璠為京兆尹以密㫖喻之璠不能密而
注與守澄知之令豆盧著告申錫與漳王謀反崔
元亮等泣諫貶漳王巢縣公申錫開州司馬
　　右宋申錫傳第一百十七文宗始相申錫以
　　謀守澄既與之期矣而為守澄輩所覺反以
　　計中申錫文宗怒幾致顯戮賴羣公卿士力
　　爭而免然終不省其誣人情之暗豈至於是
　　耶申錫賢有望可任而守澄雖悍猶知畏戢
　　不敢肆其兇毒而止者前不能用申錫以除
　　守澄而後復委心狂譎之李訓欲盡翦士良
　　輩數十百人甘露之事無謀輕發為國深禍
　　又知涯餗實寃而聽士良肆其酷不為分别
　　惜哉文宗可謂有其志而已不足與有為也
史臣曰申錫小器大謀不死為幸
　　右申錫傳昜曰機事不密則害成申錫之敗

　　坐任王璠非其人不密取禍也申錫未遽為
　　小器而謀守澄未足為大自古以身任國事
　　不顧危亡事不成而身罹咎何可勝言死與
　　不死不足以論幸不幸也
五坊小使嘗至下邽縣縣令裴寰嫉其兇暴公館
之外一無曲奉小使怒構寰出慢言憲宗怒促令
攝寰下獄欲以大不敬論武元衡以理開悟帝怒
不解裴度極言寰為令長愛惜陛下百姓豈可加
罪上怒色遽霽翌日釋寰
　　右裴度傳第一百二十髙宗庸主尚能悔中
　　使採竹縱㬥之非而不加長史擅囚王人之
　　罪下制慰勉發於至誠以憲宗之賢不能不
　　昵五坊鷹犬之習欲以近讒殺守法吏非賢
　　相忠言幾陷不道荀卿論蔽之為禍可勝言
　　哉
初度入蔡州或譖度沒入元濟婦女珍寳上聞頗
疑之
　　右度傳淮西之舉非度流涕極言則揺奪者
　　久矣觀憲宗之意度未行惟恐失蔡既行猶
　　懼不得蔡既任度以得蔡捷書始騰而浸潤
　　已至㤀未賞之大功疑無驗之小節嗚呼狹
　　矣
帝以程异皇父鎛平蔡時供饋不乏二人竝拜同
平章事度延英面論曰异鎛錢榖吏非代天理物
之器也三上疏請罷已相位上都不省為鎛所構
憲宗不悦
　　右度傳憲宗非征利之主任异鎛斂財正為
　　平蔡而平蔡之功始終在度异鎛雖有供饋
　　之勤憲宗寵之不當厚於度也事定之後度
　　為社稷計言二人不可大任憲宗姑自揆其
　　本心權宜任之則度之言不難入也而四方
　　既寧耳目之奉已萌營欲浸侈甘近好而昧
　　逺圖卒相姦佞而疎忠良可勝歎哉
度素堅正事上不囘故累為姧邪所排幾至顛沛
及晩節稍浮沈以避禍
　　右度傳度始為中丞藩臣憚嫉已有刺客之
　　變而勇不畏難竟殱寇孽晩以昌言詆魏弘
　　簡劉承偕之姦加以元稹李逢吉之徒構誣
　　百端而張權輿非衣之謡仍出於昭愍時度
　　之不及於禍幸也盜起禁中宫車晏駕繼以
　　甘露事四宰相喋血都市度猶横身抗議全
　　活者數十家唐史臣有微管仲吾其左衽之
　　論度之終始為國亦足矣既明且哲以保其
　　身聖人稱之況度不但保身者而已也至謂
　　効王播進羨餘為士君子所少豈度心哉蕭
　　何買田宅以自汚亦或以為不如張良棄事
　　辟榖是不然何人物雖愧良而兩人皆髙祖
　　所謂人傑賴以取天下者非其功髙地危有
　　逺禍意計皆不出於此韓信之事斷可識矣
　　買田辟榖何足以議其汚與潔哉
齊映從幸梁州毎過險常執轡馬駭帝令捨轡映
堅執久之乃止帝嘉奬無已
　　右齊映傳八十六皁隷有職雖艱難輿衛不
　　具未至乏持轡者也而映屑為之自託愛君
　　恬不羞辱意欲因危以求親徼幸於它日者
　　後卒以信任至宰相既貶乃進八尺銀缾其
　　行事終始如此
開成元年改元大赦石等商量節文放京畿一年
租税及正至端午進奉竝停三年上曰吾欲行其
實不欲崇長空文石對曰赦書須内置一本陛下
時省覽之
　　右李石傳第一百二十文宗懲訓往事有誠
　　心於治而石孤立自信奉上不欺亦欲以情
　　實致理善哉文宗之言與石之對也王者詔
　　令如天之行四時萬物所信而自㫺赦文蠲
　　逋洗罪意皆盛美而姧吏刻害公然違之詞
　　理疑似之間持為異論主澤不宣下無控告
　　而在上亦不能察石言内置一本時省覽之
　　其㫖深矣然石處危朝權在中人上不得專
　　而石亦操事堅急傍無援助幾淪賊手不終
　　其志惜哉
王守澄毎從容謂敬宗曰陛下登九五李逢吉之

助也先朝定儲貳惟臣備知杜元頴李紳勸立深
王而逢吉固請立陛下帝雖沖幼亦疑其事㑹逢
吉進擬言紳在内時嘗不利於陛下乃貶紳端州
司馬後禁中得穆宗時裴度元頴與紳所獻疏請
立敬宗帝感悟悉命焚逢吉黨所上謗書紳黨得
保全
　　右李紳傳一百二十三甚矣敬宗之昏且庸
　　也始疑逢吉之黨構紳不能自決竟貶之後
　　得紳疏廼正爲立己者則逢吉姦罔不可揜
　　如此當正典刑矣而不辨乃悉焚書名為息
　　謗實為逢吉等滅跡非洗紳也
文宗以杜悰領度支欲加戸部尚書陳夷行曰一
切恩權合㱕君上陛下自看可否李珏曰太宗用
宰臣天下事皆先平章謂之平章事若事事皆決
於君上則焉用彼相㫺隋文帝一切自勞心力臣
下發論則疑云云
　　右李珏傳第一百二十三君人之道欲威福
　　在辟當如夷行言欲疇咨僉允當如珏言夷

　　行介直嫉同列阿黨擅權其言陛下自看可
　　否者忿激而言至云一切㱕君理未然也珏
　　論雖似知君臣大體者然方時矛楯亦意不
　　便夷行之論侵之而為是言不能自脱於朋
　　比之汙不足多也
文宗曰天后用人有自布衣至宰相者還得力否
嗣復曰天后重行刑辟輕用官爵皆自圖之計耳
凡用人之道歴試方見能否當囏難之時或須拔
擢無事之日不如且循資級古人拔卒為將非治
平之時葢不獲已而用之也
　　右楊嗣復傳第一百二十五嗣復與李珏朋
　　比以排鄭覃陳夷行覃夷行皆傷訐直而文
　　宗用是意屬嗣復輩為罷覃等又嗣復父於
　　陵以考牛李制䇿上第見排於李吉甫嗣復
　　因善其父門下人事事與之同黨人蔓延惡
　　甲逮乙不為朝廷計至於如此文宗雖患之
　　而無剛明之才聽言屢惑兩可不察竟逐正
　　人嗣復事主不可謂忠而人物亦無足言然

　　其對文宗言天后輕用官爵皆自圖之計用
　　人當歴試乃見能否拔卒為將非治平之事
　　此其智識亦可謂宰相器也
穆宗盤㳺無節楊虞卿上疏諫曰臣聞鳶烏遭害
則仁鳥逝誹謗不誅則良言進云云
　　右楊虞卿傳第一百二十六論王徳之事葢
　　有是説惡者尚有以容則善人之奬可知矣
　　然後世俗薄邪正混殽真偽凌雜先君子有
　　言惡紫恐其亂朱惡鄉原恐其亂徳也葢鳶
　　烏逐而後仁鳥至誹謗熄而後良言出虞卿
　　小人朋李宗閔謂之黨魁安得長者之言哉
陳行泰殺范陽節度使史元忠張絳殺行泰張仲
武為北雄武軍使遣呉仲舒表請以本軍伐叛李
徳裕因奏行泰絳皆令大將上求節旄所以必不
可與今仲武上表布誠先陳款密因而拔用即似
有名乃授畱後
　　右張仲武傳第一百三十徳裕在朝威令行
　　於四方以澤潞之近且彊劉從諌與稹巢穴
　　深固如此而毅然建謀不揺羣議指日蕩覆
　　力豈不足以圖新亂之范陽未立之仲武哉
　　范陽去朝廷逺非澤潞腹心疾比也且北迫
　　戎虜自安史以來狃習僭叛昜擾難靖若加
　　兵則山東皆動或緣以生事又姑息自河北
　　故事未可遽改行泰絳為叛而仲武請伐叛
　　雖未有功情有間矣因而撫之尚有名也後
　　亦卒因仲武捍囘鶻威加北狄始謀為不繆
　　矣不然將卒殺帥因人邀節旄與夫阻兵自
　　表伐叛而意實在節旄者亦相去幾何哉
田㱕道押千騎宿衛於玄武門敬暉等討張昜之
昌宗也遣使就索千騎㱕道既先不預謀拒而不
與及事定暉等將誅之㱕道執詞免令㱕私第
　　右田仁㑹附傳第一百三十守道不如守官
　　㱕道有黨姧拒正之心誅之可也既不預謀
　　復無符詔卒然索之有死而已暉等本縁國
　　事無意黨已以其詞直置而不罪可謂公也
韋機遷司農撿挍園苑有道士朱欽遂為天后所
使馳傳至都所爲恣横機囚之髙宗特發中使慰
喻機而欽遂配流邉州天后不悦至其孫岳因召
見則天謂曰卿是韋機之孫勤幹固有家風也卿
之家事朕悉知之因問家人名賞慰良久拜太原
尹
　　右韋機傳第一百三十五則天雄猜忍􁀳其
　　在上元間僭横始萌而機發㬥其私事銜之
　　固宜不釋後已革命專國見岳而記機姓名
　　此在常情禍不可測而廼奬其勤幹有家風
　　拜以要官若㤀前事者何哉則天智度絶人
　　豈非未得志則隂謀中物以立威既權在手
　　則時有縱捨以收譽故以一女子盡服天下
　　之英豪而臣之得其死力良有以也
永淳二年詔徵王方翼將議西域事於奉天宫謁
見賜食與語方翼衣有戰時血漬之處髙宗問其
故具對熱海苦戰之狀髙宗使袒視其瘡歎曰吾
親也賞賜甚厚
　　右王方翼傳一百三十五方翼戰功載良史
　　傳可也謁見迺服數年前血漬之衣鬻功顗
　　利姦鄙甚矣方翼髙祖妹同安公主孫也髙
　　宗賞其功耶則不當言親縁親而賞豈無它
　　時如是欲有功者勸難矣
張柬之在荆州楊元琰泛江中流言及則天革命
慨慷有匡復之意及知政事奏元琰為右羽林將
軍定計誅張昜之等賜鐡券恕十死俄而柬之敬
暉等為武三思所構元琰覺變請削髮出家中宗
不許暉聞而笑曰向不知奏請剃却胡頭豈不妙
也元琰竟以先覺獲全
　　右楊元琰傳第一百三十五柬之暉等忠亮
　　有謀足以成大功而小不忍亦以胎後禍惜
　　哉惜哉示不為已甚忍武三思不知三思乃
　　不能忍已始意固已疎矣而區區賜功臣鐡
　　券恕十死豈不兒戲也哉元琰初慷慨若可
　　觀至恐懼求削髮事智謀俱竆宜為暉所輕
　　笑史臣方之先覺未足以當此
中官馬上言出納詔命宰相吕禋昵之有納賂上

言求官者禋補為藍田尉上言事洩笞死以其肉
賜從官食之
　　右吕禋傳第一百三十五坐贓獲罪有典刑
　　矣以肉賜從官桀紂之㬥不過如此禋為宰
　　相交通上言上言誅磔禋不得罪又不可知
　　者
馮伉為膳部員外郎充睦王以下侍讀李抱真卒
伉為弔贈使抱真男遺伉帛數百疋不受屬醴泉
闕縣令宰相進人名帝意不可曰前使澤潞不受
帛者此人必有清政遂改醴泉令
　　右馮伉傳第一百四十郎官王府官宜要於
　　縣令也而伉以清見知方改醴泉唐重縣令
　　如此近時郎官得郡為失職内重甚矣
玄宗遣徐嶠邀迎張果至東都謂力士曰吾聞飲
堇汁無苦者真竒士也㑹天寒使以堇酒飲果果
乃引三巵醺然如醉所作顧曰非佳酒也乃寢頃
之取鏡視齒則盡燋且䵩以鐡如意擊齒墮藏于
帯乃懐中出藥微紅傅墯齒之齗復寢良久齒皆

出矣粲然潔白玄宗方信之
　　右張果傳第一百四十一神仙之有無不可
　　得而知術士變化亦何足深怪璽書馳使以
　　迎之詭謀毒飲以試之身以斯待物物之㣲若
　　漚鳥者尚覺而去之何足以致異士哉
默啜殺我行人假鴻臚卿臧思之命張仁亶充朔
方道大總管以禦之睿宗踐祚遣使請和親制以
宋王成器女為金山公主許嫁之默啜乃遣其男
楊我支特勒來朝授大將軍
　　右突厥傳第一百四十四默啜自則天時連
　　嵗入寇掠監馬萬疋虜趙定男女八九萬人
　　又殺行人其㬥患中國前古未有也借使中
　　國畏其彊其罪未問閉闗謹備示不㤀報可
　　也卒然求和不使引咎遽許降女禦戎無謀
　　莫甚於中睿間

濟北晁先生雞肋集巻第四十九
濟北晁先生雞肋集目録
　第五十卷
　　雜論
　　　五代雜論十五篇

濟北晁先生雞肋集目録(終)
濟北晁先生雞肋集巻第五十
　五代雜論
李克用追黄巢於宛胊不及而還過汴休軍封禪
寺朱全忠饗克用於上源驛醉卧伏兵發郭景銖
滅燭以水醒面而告以難隨電光縋尉氏門出還
軍中天復元年全忠大舉擊晉晉人大懼㑹天大
雨霖梁兵多疾解去二年梁軍遂圍太原克用大
懼謀出奔雲州又欲奔匈奴而梁軍大疫解去
　　右新史唐紀第四巻全忠所忌惟克用幾危

　　者數矣而卒免而李氏果代朱氏豈非天耶
乾寧元年冬李克用攻幽州李匡儔棄城走追至
景城見殺以劉仁恭為畱後四年仁恭叛晉克用
以兵五萬擊仁恭戰于安塞克用大敗天復六年
梁攻燕滄州燕王仁恭來乞師克用恨仁恭反覆
欲不許其子存朂諫曰此吾復振之時也今天下
之勢㱕梁者十七八彊如趙魏中山無不聽命是
自河以北無為梁患者其所憚惟我與仁恭耳若
燕晉合勢非梁之福也夫為天下者不顧小怨且
彼常困我而我急其難可因以徳而懷之是謂一
舉而兩得此不可失之機也克用以為然乃為燕
出兵梁圍乃解去
　　右新史唐紀第四巻莊宗之得天下此其機
　　也人情快目前之忿而暗耳後之利其察不
　　察間不容髮惜其雄勇有逺畧如此至其得
　　天下而為之殆今日不為明日計而蔽於所
　　好權在近習國將顛而不知至身死人手為
　　天下笑夫性習之相逺不至於是將夷狄之
　　情困則忍而思深樂則不圖後理固然哉
李嗣源勸莊宗入汴嗣源以千騎先攻封丘門王
瓚開門降莊宗後至見嗣源大喜手攬其衣以頭
觸之曰天下與爾共之拜中書令
　　右新史唐紀第六巻自李克用力戰伐與梁
　　為敵國莊宗能繼其業遂得天下斯亦難矣
　　方莊宗之入汴梁固未滅也㑹其得意遽思
　　與人共之唐社稷未立天下之定於我未可
　　知而所以許嗣源者已極矣夷狄尚氣喜於
　　意外一旦之獲而不圖後日無以復加之弊
　　其兦非不幸也
明宗家夷狄太宗養以為子賜名嗣源莊宗遣嗣
源討趙在禮於魏軍變遂入汴
廢帝本姓王氏明宗掠得之養以為子名曰從珂
愍帝以為北京留守遂據城反以兵入京師
　　右新史唐紀第六第七巻莊宗之入汴也嗣
　　源先攻封丘門克之即拜中書令明宗之南
　　也得從珂兵在後而軍聲大振即封潞王夫
　　養非族類以為巳姓而用其功以取天下功
　　髙位迫而不知圖之禍可勝言哉然莊宗始
　　與梁戰河上明宗功為多晚節溺於倡樂明
　　宗取之其理固宜至明宗春秋已髙從珂之
　　勢既迫大臣屢言忍而不斷以貽後患為可
　　惜也夫雖然明宗與從珂所以簒人而有之
　　其跡畧同而明宗於五代享國差久而從珂
　　不旋踵而敗則亦各其才之分也
明宗與梁人戰徳勝橋晉髙祖馬甲斷梁兵㡬及
劉知逺以所椉馬授之復取髙祖馬殿而還髙祖
徳之愍帝出奔髙祖遇帝於衛州知逺盡殺帝左
右留帝傳舍而去耶律徳光送髙祖至潞州臨決
指知逺曰此都軍甚操刺無大故勿棄之後徙知
逺領㱕徳恥與杜重威同制杜門不出髙祖怒欲
罷其兵職趙瑩以為不可遣和凝就梁宣喻乃受
命
　　右新史第十巻五代惟梁唐竝立夾河百戰
　　而唐得之梁又内亂其失國固無可疑者晉
　　取於唐漢取於晉周取於漢皆勲臣阻兵以
　　危疑促禍惟其草昧君臣之分未定而藉人
　　之力以取大寳一人得之一人従後而伺之
　　至其已迫反為所取曾不旋踵悲夫徳不足
　　以相君臣又牽於舊恩以不早辯其失也尚
　　誰咎哉故必有聖人出而後天下大定非數
　　也理也
王檀字衆美京兆人事梁為天平軍節度使嘗招
納兦盜居帳下帳下兵亂入殺檀
　　右新史第二十三巻古姦雄擁地阻兵招納
　　逋逃茍須其力以濟者多矣檀事梁無貳且
　　納盜以爲爪牙歟則恩不足懷威不足制而
　　養虎自遺患可爲世之姦豪戒也
王䖍裕琅邪人邢州孟遷降梁爲晉所圍太祖遣
䖍裕以精兵百人疾馳晉圍入邢州遟明立梁旗
幟於城上晉人以爲救兵至乃退已而晉兵復來
䖍裕不能支遷執䖍裕以降於晉見殺
　　右新史第二十三巻韓信用市人戰所以能
　　變化若神者其技惟不竆於披旗立幟之間
　　故也䖍裕以百人入晉圍晉遽為解去亦竒
　　矣得其一說而不知所以善其後至其復來
　　安坐而受縛真兒戯哉
昭宗以宰相徐彦若鎮鳯翔李茂貞不奉詔昭宗
以茂貞不遜不能忍以問宰相杜讓能讓能以謂
茂貞地大兵彊而唐力未可以致討鳯翔又近京
師昜以自危而難於後悔昭宗怒曰吾不能孱孱
坐受凌弱乃責讓能治兵而以覃王嗣昭為京西
招討使令下京師市人皆知其不可茂貞遂犯京
師昭宗為殺兩樞宻賜讓能死讓能曰臣固先言
之矣唯殺臣可以紓國難昭宗泣下霑襟
　　右新史第四十巻唐之衰也以六軍之士不
　　能當一鎮其所由來漸矣其患如大疽之著
　　要害終潰而死而讓能曰姑忍之以待其自
　　潰而已夫豈無一朝之䇿徼幸於復全乎史
　　稱昭宗為人明儁初亦有志於興復而外患
　　已成内無賢佐頗亦慨然思得非常之才而
　　用匪其人徒以益亂夫國之將兦雖有天命
　　然拱手而待滅亦良可惜夫
茂貞與韓建王行瑜犯京師謀廢昭宗立吉王保
未果而李克用亦舉兵茂貞懼乃殺宰相韋昭度
等而去晉兵已破王行瑜請擊茂貞昭宗詔罷晉
軍克用歎曰唐不誅茂貞憂未已也
　　右新史第四十巻唐所以未即兦正以彊藩
　　自相持也使克用遂滅茂貞唐之兦更速云
梁末帝以魏兵素驕難制乃分相澶衛三州建昭
徳軍魏博貝仍為天雄軍以賀徳倫為節度使分
牙兵之半入昭徳効節軍將張彦執徳倫縦兵大
掠末帝諭以詔書彦裂詔書抵于地乃迫徳倫降
晉徳倫惶恐曰惟將軍命乃奉書莊宗莊宗入魏
徳倫以彦逼已隂訴於莊宗莊宗斬彦於臨清而
後入徙徳倫為大同軍節度使
　　右新史第四十四巻莊宗所以得入魏由彦
　　叛梁而降晉也其迫徳倫以降晉於梁則負
　　矣而宜無以得罪於晉也然而徳倫訴之莊
　　宗莊宗終以逼其長為不順而斬彦彦死而
　　魏人之心滋益服嗚呼莊宗可謂有君天下
　　之度矣
張全義臨濮人兦入黄巢賊中後仕梁為魏主莊
宗入汴自洛來朝泥首請罪改封齊王初莊宗欲
掘梁太祖墓斲棺戮屍全義以謂仇敵今已屠滅
其家剖棺之戮非王者以大度示天下也莊宗以
為然
　　右新史第四十五巻全義草賊耳其諌莊宗
　　意雖徳梁而為此説亦庶乎長者之言也
王守恩為静難軍節度使西京畱守加同中書門
下平章事時周太祖以樞宻使將白文珂等軍西
平三叛還過雒陽守恩以使相自處肩輿出迎太
祖怒即日以頭子命文珂代守恩留守守恩方詣
館謁坐於客次以竢見而吏馳報新畱守視事於
府矣守恩大驚不知所為遂罷去奉朝請於京師
　　右新史第四十六巻周太祖雖時已貴方將
　　兵有功而守恩亦位髙悍倨難制至以尺紙
　　自外昜畱守頃刻而代而守恩束手從命上
　　下怗息不敢有一言其取天位非一日之勢
　　也
唐制樞宻使常以宦者為之自梁用敬翔李振至
莊宗始用武臣而權重將相髙祖時以宰相桑維
翰李崧兼樞宻使劉處讓與宦者心不平之楊光
逺之討范延光也以晉重兵在巳掌握舉動多驕
恣其所求請髙祖頗裁抑之處讓言此非上意皆
維翰崧等嫉公耳兵罷光逺訴之髙祖不得已罷
維翰等以處讓爲樞宻使凡所陳述多不稱旨處
讓丁母憂遂以其印付中書而廢其職
　　右新史第四十七巻劉處讓傳樞宻使自唐
　　以宦者爲之内持權脅制人主其患非一日
　　之故也莊宗改用武臣而安重誨之徒實制
　　朝廷髙祖奪以付宰相名實稱矣雖其初宦
　　者武臣不悦至爲罷維翰等然卒廢樞宻使
　　不畀近習握兵之人自此始可謂有逺慮者
　　也
荆南髙季興初為汴州富人李讓家僮梁祖竒其
才開平中為荆南節度使同中書門下平章事唐
莊宗時其下勸季興入朝京師既㱕莊宗心悔遣
之季興曰吾行有二失來朝一失放還一失且主
上百戰以取河南對功臣誇手抄春秋又曰我於
手指上得天下其自矜伐如此吾可無慮矣
　　右新史第六十九巻莊宗能嗣其先志復仇
　　攘敵遂滅梁而有天下當此之時威震諸侯
　　季興惶懼首以身朝如莊宗之言未大失也
　　而季興遽知其無能為自此遂安枕無勤王
　　意而莊宗不終其業亦卒如其所料觀季興
　　雖始以奴隸椉時亂離至擁旄鉞然智識如
　　此其跨有十州傳子若孫豈偶然哉
契丹初常推一大人建旗鼔以統八部某部大人
遥輦立時劉仁恭據有幽州數出兵攻之每嵗秋
霜落則出兵燒其野草契丹馬多饑死即以良馬
賂仁恭求市牧地請聴盟約惟謹
　　右新史第七十二巻論者謂戰國時如燕趙
　　小國内禦彊敵外攘戎虜孤立而無患不聞
　　其以幣賂事人而偷安也其説信然觀仁恭
　　非有英傑之才内困太原之討且殫其力以
　　求附梁慮亾不暇而猶能外病契丹至反以
　　馬賂仁恭求不侵擾惟恐不得然後知昔燕
　　趙之所以守其國者亦必有説而後世猥曰
　　虜益彊大非古者比至以中國全力不能一
　　日㤀北顧憂夫使邉臣慮國如燕趙仁恭之
　　圖已事而朝廷不預此唐之盛時所以用三
　　節度捍邉而無憂也

濟北晁先生雞肋集巻第五十
濟北晁先生雞肋集目録
　第五十一卷
　　書
　　　上吕相公書
　　　上吳相公書
　　　上蘇公書
　　　再見蘇公書

濟北晁先生雞肋集目録(終)
濟北晁先生雞肋集巻第五十一
　書
　　上吕相公書
左奉議郎充祕閣挍理守祕書丞武騎尉晁補之
謹齋戒擇日再拜獻書於僕射門下相公台座補
之不才幸以諸生備館閣無它吏事竊嘗深惟天
下之故以謂王者之措國欲大而有容其所以期
於天下者欲緩而不迫夫為天下宰不能大而有
容天下之情雜然竝至欲一一以覈則堂上之言

異於門外門外之言異於百里而況天下之至逺
能鄙之相形利害之相傾日効于前將無時而安
不能緩而不迫揭掲然欲表天下之善而置之以
厭天下之爭髙爲度而責不及逺爲程而要不至
天下之不及不至者衆而善人始危又嘗竊太息
以謂葢自成湯文武之季而聖人固已歎其流之
不可復曰虞夏之道寡怨于民商周之道不勝其
弊又曰後世有作者虞帝弗可及也已矣夫以商
周之治詩書載之後世想望不可得而見者而聖
人蔽之一言曰不勝其敝何哉以謂夏道未瀆辭
而不求備不大望於民商人未瀆禮而求備於民
周人彊民未瀆神而爵賞刑罰竆矣夫瀆與未瀆
誠何足以議虞帝之至髙而不求備不大望於民
猶足以識夏政之未改至於商人則瀆辭矣周人
則瀆禮矣求備於民猶可而彊民則已甚故孔子
喟然致志葢傷之也夫惟其能大而有容緩而不
迫故如天地之大寒暑自運而當生者生當殺者
殺雖有不得其所誰能怨之若夫望於天下之治

也重而蘄於民之應之者亟於是乎上之智始不
周而下多遁民上察而下缺然且不返此民所以
不堪而怠也恭惟仁祖臨御四十二年其間禮樂
制度光明纎悉豈遽可以議三代之同風而壅培
長養功成於久澤浸四海天意得而百樂生民被
其施有三代致治之實者戰伐屢構於邉亾將覆
軍而逺戍黷武之歎不起於民水旱間作於時公
窘私罄而流離死亾之怨不聞於下士弊於末習
學問浮剽豈能皆本經術尚道理而文采足以赴
用議論足以忠國民狃於安樂風俗奢美豈能皆
守禁令知廉恥而歡欣足以相慶患難足以相䘏
其根本結於人心其基甚大而固而末流隄防小
疏類出於大而有容緩而不迫者聖人有作其法
之所損益補之不可得而知而至於挈國之大勢
則雖有虞帝誠不能改已再惟聖君賢相相與勤
勞天下九年於兹天下之大勢已定者誠知出此
其始恃以立者曰公公故明明故當當故欲揺之
者難故變法昜令出於期月而未嘗怫天下之心

舉賢而民悦黜不肖而民懼而天下不得而異議
下寛大之詔一切便民而民知上之愛已甚於父
母可殺而不可離循此而守無改其道自可以長
治而補之愚不肖獨私憂過計以謂明天子在上
尊徳樂道從諌如不及而大臣又務以其至公同
天下之心挾姦病國不容於公議者又皆已逺去
而一時進於朝者又皆曰忠且良矣宜其小大協
恭戮力馴致四門穆穆之美追還三代直道之盛
而士大夫用意過當趣操介狹好惡矛盾毁譽陵
雜同國而處者言人人殊夫所貴乎國多君子者
豈欲其必同然古之君子葢亦曰和而不同焉耳
其和者志也其不同者事也夫不和而可以爲國
實難補之豈敢以褊心小智輕量在事之羣才然
借曰如前所陳者皆忠且良也邪則所謂忠者固
無異忠而所謂良者固無異良矣比肩事主同意
爲善而勢駸駸焉若欲相爲消長盛衰此何爲者
哉人何可以畢忠則必有不忠者撓其間人何可
以畢良則必有不良者病其内彊者以智倡而弱

者以愚附從天下之公議遏而不得行方今之慮
莫大於此詩曰其維哲人告之話言順徳之行其
維愚人覆謂我譖民各有心順徳者君子之性而
疑者事之睽也故詩人憂而戒之意者士大夫亦
欲合而不可相疑而不親形格勢阻方且葢齟齬
之情而胎朋黨之患因以害政而補之所慮者猶
不在是葢以謂君子必自好務徳競而不務力争
使夫小不同者時亦小訿焉以快其小不平而君
子又務退避而不已則忠良之勢侵而後脱有大
不同者俛焉抵其巇而入之則凡今之為同異者
曾何足道盇亦譬國於同舟奚取於胡越哉雖然
事何至於是亦可為智者道難為流俗言者也伏
惟相公道徳之學經緯之才光映於近古天子之
所信倚以伏天下之心士大夫之所儀範而慕從
其日夜思念欲為天下開坦塗而亡羣疑薰大和
而導百順者亦必在此固將益振公議務白善人
以拯捄之耶然有一於此孟子曰以善服人者未
有能服人者也以善養人然後能服天下夫服天
下必以善而所以用善者不同以養人則聴以服
人則違爲天下安可以善服人哉尚敦重則剽疾
者疑貴明達則㴱阻者忌與辯敏則淺蹇者忿進
辭技則椎拙者忮至其它用一事則不便者必從
而非之然八者之情亦何足以相賢愚而敦重明
達辯敏辭技又爲國者所必須而不廢則亦安可
與夫剽疾㴱阻淺蹇椎拙者竝皁而同驅彼其矯
已以爲人所爲則不可而謂人之視巳若見其肺
肝然故常以不容而爲姦非夫在上者有以養之
是茍無罪又不可去也雖然有道孟子曰君子之
所以教者五有如時雨化之者此以善養人者也
為天下惟無私然後可天下固不可以皆賢且能
而忠與良者又世之所望而難得也則如牧羊然
姑視其後者而鞭之可矣至其所必去則必其敗
羣者也然而揚子曰有天下者審其御而已矣御
得其道則天下狙詐咸作使御失其道則天下狙
詐咸作敵何世而無狙詐先王豈惟不去尚有以
使之故其敵者失也夫然故措國能大而有容緩
而不迫是之謂以天下為天下天下知朝廷所以
待之者公而責於人者不盡故人昜以進而其志
平若夫峻賞明罰豈不足以彰善而沮惡扶正而
抑邪而古之語大道之序者常以謂九變而賞罰
可言賞罰果難恃以獨治哉天下有大功罪與士
與衆同焉而廢置之非難也而有所謂難者前却
之志而疑似之行兩可之詞而常試之為此中人
之所以不自立而陷於邪欲君子之類衆則若此
者皆當教之不改而後誅又有嘗已自㬥不可復
還者設欲懷之其道無由然且革以䝉利而内
有不服之心焉者雖小而必察故君子尤難之然
至其所必去則必其敗羣者不害為大而有容緩
而不迫也補之不敢廣引以亂視聴書曰爾無忿
疾于頑無求備于一夫必有忍其乃有濟先王之
立政其寛如此至於進厥良以率其不良亦曰從
厥攸好而已矣豈彊之哉昔曹㕘為相用吏必擇
謹厚長者而言文刻㴱欲務聲名者輒斥之人有
細過専掩匿葢覆而子窋之諫以無所請事者弗

聴也㕘之意亦㴱矣方時出於百戰之後武夫悍
士功名之氣囂然而未已㕘務揉馴其麤武崛彊
之心而輯安其休息無為之業不得不爾至於諸
葛孔明患蜀土人士専權自恣君臣之道􁋚以陵
替葢先峻以法繩下乃稍収其民望而用之以謂
寵之以位位極則賤順之以恩恩竭則慢所以致
弊實此之由故繩且限之亮雖要為之治體不茍
出於此然非椉蜀之弊不如是之亟使亮當文景
時不知與曹㕘意能異否也伏惟相公敦大知微
至於賞罰亦何足爲執事者道而要曰主爾㤀身
國爾㤀家先務有以大服天下之心益收賢俊之
助而後均調其參差不齊之際以彌縫其侵蠧之
隙而後天下之貴名盛業可得而長守國是一定
施於亡竆過此則百官有司之所當務其大者禦
邊治河澄官冗而節財用消水旱而惠困竆雖相
公勤勞不以一日置是而不念而補之以謂凡此
天下必有能爲相公以身辯之者而相公之所宜
慮獨天下之大勢哉今天下之大勢若巨川然隄

防千里㴱厚而完固亦足恃矣盇胡嘗視其曲無
蟻垤浸淫者焉而已補之獲見相公門下將十年
侍坐聴言相公固有采拾教載之惠而又職事在
文字辱通籍殿陛下五日一叙立以望天子之光
明竊不度量不敢自比於在闕門之外而輕犯出
位之誚不知其當言與否而進之猶以謂語之至
者不敢載之於書而淺者又不足聴故粗道其意
之所先者以代匱伏惟相公垂惠裁擇幸甚狂瞽
干冒鈞重死罪死罪不宣補之惶恐再拜
　　上吳相公書
天下之士見相公而言利害者幾人言而當者幾
人言而不當者幾人若是者某舉不能知徒見相
公之用人内舉不避親外舉不避讐近取不避貴
逺取不問賤天人之學儒墨之英大有所必用牛
角之歌堂下之言小有所不遺以是知相公所持
者甚重所期者甚逺而㫺者或未之識也㫺太祖
皇帝不馳一馬不折一矢而有天下天下稽顙而
稱臣五國委命而下吏可謂聰明睿智神武不殺
夫太宗修文訓武以培其基真宗隆政講事以潤
其色仁宗陶之以仁表之以孝四十二年天下乂
安無狗吠之警逮乎英宗禮樂宜備矣而謙遜未
遑也今天子慨然發憤追惟祖宗之餘烈想見三
代之盛事於是舉國政而屬之相公相公以天子
之意甚信而不疑也故敢以一身而獨任天下之
責思天下之民有不與知天子之意者若己之塗
其耳使不得聞閉其目使不得見也故夜以繼日
坐以待旦以急天下之務一沐三握髮一飯三吐
餔以待天下之賢非堯舜禹湯文武周公之所常
行不以告吾君化吾民使一日為也雖然二帝三
王之道不行於世久矣儀秦以口舌事天下而忠
厚之俗離孫吳以兵法驅齊民而攘奪之釁起井
田壞於鞅而天下方困于兼并肉刑變於文而彊
梁始輕於犯法尋經補傳得不償亾而兩京之學
衰更為虚無不貴實效而東晉之治失陵夷以至
宋齊梁隋文教既衰武徳不耀而天下瓜分矣神
堯以英略一天下而太宗明皇繼之宜若小治也
然猶府衛之兵廢而為彍騎世業之田壞而為兼
并租庸調之法變而為兩税而唐之民卒不獲禮
之盛者豈天未欲平治天下耶下逮五季王政不
綱民徳日薄固無可議者葢又百年有餘矣天下
之民引頸啓踵刻月計日以求見太平之成法者
固在於斯時相公謂不大有為以創其意則天下
不治故先之以號令以齊其心次之以農桑以贍
其力次之以刑罰以督其經猶以為未也則建學
官以養其材崇科舉以變其習昔之所缺今或有
之非以為獨也凡以使天下不敢議不可知不敢
議則治無不至化無不神矣此相公所以上不負
天子下不負萬民之心亦以是㴱信而無疑萬民
亦以此有望於樂成也自昔帝王之臣非有極髙
明致廣大之學其誰敢自任天下之重如此者孔
子之治魯誅少正卯而齊人以為憂孟子之相齊
言必稱堯舜而淳于髠以為惑然則非常之事固
常情之所懼者南㝠之鵬海擊於千里而斥鷃從
後而笑之多見其不知量也某東方之鄙人學不
足以立本才不足以趣時獨以謂相公之用人雖
樸樕樲棘莫不各當其分相公之待物雖鳥獸蟲
魚莫不使之各盡其欲凡天之所生凡地之所養
無一物不得自遂者是以敢用繆悠之説進焉雖
然豈敢為囊中之頴耶亦相公至仁樂育使不至
於無用失性而已孔子曰邦有道貧且賤焉恥也
孟子曰人不可無恥某之懷恥有道之世久矣而
相公之治常以一物不得自遂為憂則某之恥有
望乎已也伏惟相公神明亮焉身賤迹外輒敢自
納於不測之誅不勝戰慄
　　上蘇公書
古先哲王之世士無貴賤而道同國無逺近而俗
均王公大人服冠劒而坐廟堂握圖印而臨海縣
所以宰制萬物役使羣動者有道而竆巖㴱林長
嘯逺引之人所以為藏迹而不耀閉口而不傳者
亦是道也鄒魯之郊洙泗之間老幼敘於席男女
别於塗鄉飲時祭執籩獻豆之容不闕於堂而家
塾黨庠鳴琴擊磬之聲不乏於耳流風善政相漸
成俗以波及夫宋衛燕晉秦楚者亦是俗也世衰
道微諸侯錯立而國自為治家自為法矣徳禮之
所全刑政之所厚山川之所産風氣之所習故其
民思慮不純而趣舍異向不幸而小道異術羣起
而椉之駕徜徉之文張詭怪之事而使人動目駭
耳而為列禦寇莊周詆前言往行以自大尊禮法
刑名以為賢而為荀卿韓非峩冠博帶髙談乎九
州之外閎大而不經文具而難施而為鄒衍鄒奭
微亂隠語滑稽不竆其混迹若髙其䝉惡若卑而
為淳于髠稷下學者伏車結駟東奔西馳而使楚
兵不得合臨菑秦甲不得下函谷而為蘇秦張儀
左手把人之袖右手揕人之胸義不返顧計不旋
踵以快一時之忿而為荆軻聶政葢先王之道披
猖磔裂此其極矣而秦漢已降則又有山東出相
山西出將之説魯多平原廣野土厚而水㴱故民
朴而少文齊北有渤海南有瑯琊魚鹽貨利之與
俱故其民險而多詐晉介齊秦之面搏燕楚之脅
其道四平舟車之所交㑹甲兵之所馳突故其民
危而好亂燕土确北迫匈奴馬羊水草之所聚其
民健而少慮秦倚華山阻函谷膺擊韓魏垂頭中
國一夫當關百夫莫前故其民勇而輕鬭楚接吳
越之封雜荆舒之地故其民剽而難恃其餘竆邦
小國不可殫數要之天下蕩然無復先王之民矣
由漢厯唐雖賢君相望異人間出慨然太息有憂
天下之心而卒之道不同俗不均者其來有漸也
某不佞嘗切歎此夫有葢天下之名而後可以服
天下之心有服天下之實然後可以望天下之化
閤下布衣單車﨑嶇出蜀一日而聲振四方四方
之士拱手而來降向風而交馳可謂有葢天下之
名矣横身當職不肯碌碌出辭吐氣無所阿避可
謂有服天下之實矣然則天下之所為望而化者
非閤下何以哉昔者文翁一入蜀而蜀之民雖縣
邑小吏皆知文雅之可好常衮一治閩而閩之人
感厲讀書頴脱而出者相望於途夫大江之南五
湖之間其人便捷而多能輕清而好竒閤下亦既
知之矣閤下之入吳也吳人固已有隨舳艫於末
流望冠葢於後塵者使閤下少借之以貌薄誘之
以言彼孰不油然喜翕然變哉故補之將首為吳
人慶而次為天下有望於閤下而化者慶也某濟
北之鄙人生二十年矣其才力學術不足以自致
於閤下之前獨幸閤下官於吳而某亦侍親從宦
於吳也故願隨吳人拜堂廡而望清光焉葢聞君
子尊賢而容衆嘉善而矜不能某非能賢且善也
而方其盤辟俯僂從衆人之後以幸君子之知而
不自慊補之雖不能亦閤下所宜容而矜之傳曰
茍以是心至斯受之而已輒敢進其説以累執事
者伏惟幸恕而少進之
　　再見蘇公書
某再拜上書某官閤下昔者嘗有言於左右而未
獲奉教不敢進亦不敢退輒復俯心下首因門下
人以求畢其區區之説而少試其愚閤下容察之
某少駑野不喜學及冠非有聞於道徳也顧嘗自
信以謂其所知則明而狃於所習則昏一逐纎縞
而鬻狐裘入楚市而為秦語人皆笑之自以為得

也雖然不佞生十五年知讀閤下書閤下葢嘗自
謂學出於孟子矣孟子之學以詳説者為説約而
執中者為近之逺以知天事一大以觀海之瀾而
近取於牛山之木小得於食槁之蚓兼陳雜舉而
㑹㱕于理則其所統者可知始補之不能識閤下
之心而竊觀其為文豪重敢決旁肆横發呼吸隂
陽出入鬼神􁂚然莫竆其指意之所施伏而悸仰
而思恍乎若目前之所嘗聞而未晤每睹而不識
者而皆㑹於吾前又如入㴱山行大澤以觀風雲
之相遭奔騰交㑹窈㝠晝晦揺川震谷蹶木發屋
㤀其岐道之所從城郭之所向而頃之雷止雨息
光景復開則四海一色物象皆還矣以是察閤下
胸中千變萬態不可殫極而要縈紆曲折卒貫于
理然後知閤下所之為自許者不誣也天下之事
方且争雄鬭妍自立門戸則雖有服天下之名而
信閤下之實者又烏能一一識而閤下之心舒而
博巻而約者哉夫争名於朝争利於市朝之所貴
名之所㱕也市之所趨利之所聚也某誠欲有求

於名邪則方王公大人髙門垂箔躍馬疾驅言語
咳唾足以榮辱後生者皆可以柔聲而乞親揺尾
而乞憐也誠欲有求於利耶則非特陽翟之大賈
滇蜀之野人其智皆可祖其術皆可傳也於此無
所争乃獨倀倀然欲抱其所知以求伸即其所慕
而願師其言名數通於將吏而足兩及於君子之
庭閤下察某之獨何為哉夫冠雞佩瑕之由貨殖
遊説之賜生異鄉識異趨而使不得夫子而為之
託則才不才固未可議也是以司馬子長積怨發
憤思附青雲之志者豈其言也補之不佞切眷眷
于是矣夫九九之術非可以推天而測地而千金
之骨非可以越澗馳坂也然齊侯納之燕昭市焉
何則葢將因小以來大借虚以招實邪有人焉其
學既不為九九之賤而其質又不若朽骨之無用
也而終已絜誠以求出於閤下之門不識閤下其
庸何説以拒之邪必曰待其從容也而後盡其聲
則補之猶將升堂攀木而一叩焉

濟北晁先生雞肋集巻第五十一
濟北晁先生雞肋集目録
　第五十二卷
　　書
　　　上杭州教官吕穆仲書
　　　及第謝蘇公書
　　　荅外舅兵部杜侍郎書
　　　荅姚邦光秀才書
　　　荅常瓌秀才書
　　　荅劉壯輿論國語書
　　　荅劉壯輿書
　　　再荅劉壯輿書
　　　謝蘇公先生示先君集引書
　　　與魯直求撰先君墓誌書
濟北晁先生雞肋集目録(終)
濟北晁先生雞肋集巻第五十二
　書
　　上杭州教官吕穆仲書
補之聞三代之前天下無可治之事而賢者無急
仕之意天子與其二三大臣終日接膝都俞唱和
於其上而海内之民相與動心向風歡欣鼔舞於
其下方是時也政教平而賦斂輕禮義行而刑罰
止天下已治士雖有尊主庇民之業而無所用之
則往往引手而去括囊晦迹以盡其生笑歌優游
以樂其時山巔水涯布衣韋帶樵漁衰老之人負
檐行路之夫與之語有可驚之言而施於政有可
見之效若此者不知其幾何人也三代已降世既
多事賢者不忍拱手以視天下之紛紜而思有以
治之則争相奮厲發於畎畝之間挾竒䇿以干時
君曳長裾而遊王門以身任職以職任事各務有
立於世而士始有好功名之心其不獲知於斯時
而退伏於山林者則皆當日之無能人也故人不
知隠居之可尚而皆以有用為賢然而天下亦以
治其後晉之士大夫不知為此者將以趨時弊而
竊有慕乎隠者之名於是乎棄禮法遺冠冕以求
為養髙之術而晉天下之事亦靡靡不振無與治
者甚可歎也陵夷至于唐而終南嵩少至號為仕
途捷徑則其失隠者之風為益逺矣夫君子非固
為隠亦非固為不隠也三代之前無可治之事則
隠而不失為髙三代而降世為事矣思有以治之
則不隠不失為賢矣若夫居不可隠而固隠焉則
又何矯情拂道之甚也晉唐之士其失以此國家
承平百年政令日新主上慨然思有以追兩漢之
餘而復三代之故焦心以問治降意以下賢而士
之懷瑾握瑜者紛紛籍籍雲翔蠭起奔走自効不
待招來葢補之嘗遊於齊楚之郊見夫帶經而耕
者莫非求仕也而後知今日之無隠者設有之亦
皆今日之無能人爾夫進不能少補於世退以受
無能之名則與夫孟子之所謂自棄者何以異哉
補之濟北鄙人也生十年而學學九年矣嘗自謂
幸出於有為之世而恥矯晉唐之風故嘗厯四方
以觀郡邑之政治遊上庠以服天子之教化從士
大夫論議以知當日之施為措置而稍稍自飭以
求去鄙野之容竊聞執事以經術文章取上科以
開敏明辯入幕府而有職乎庠序見師於學者故
補之願伏於門下而受教焉繼之以所為歌詩雜
文一編投獻於左右凡此非求果有用於今也要
以為不自棄而已不識閤下以為何如夫没世而
無聞者君子之所疾則夫士之區區以自言者其
亦無罪焉可也
　　及第謝蘇公書
祗荷寵光出於已分既愧且懼不敢為榮昔齊主
父學昜春秋百家言游齊諸生間莫能厚遇相與
排擯不容於齊西入關資用乏諸公賓客頗或厭
之乃上書闕下一嵗四遷主父因言削諸侯徙豪
傑或意其太横主父曰臣結髮游學阨日久矣吾
日草途逺故倒行而逆施之補之讀史記至此以
謂士竆不見遇發憤感激自食可也而倒行逆施
則為非計私自記刻雖竆不為葢補之始拜門下
年甫冠先人方彊仕家固自如在門下二年所聞
於左右不曾為今日名第計也自吳㱕魯先人謝
世家四壁立偏親需養㛰媷日逼少業慵惰不能
作業念無以奉朝夕束書薄游為茍且之圖分外
得之粗飽為幸夫畫虎類狗既非本心而轉衣為
裳則所不能昔望之不肯碌碌而反抱關者夫豈
得已補之敢不益自撿束期終教育之賜拳拳之
心言不能數惟閤下裁擇
　　荅外舅兵部杜侍郎書
補之再拜昨自蘇公以尚書召適與左右兵部同
事意兩公平日未嘗相與處往未必合故嘗爲蘇
公極言左右居家行已莅官及物之意蘇公固不
以補之言爲過及辱賜書道聯職甚親逺聞欣喜
不已補之於蘇公爲門下士無所復讚然剛潔寡
欲奉已至儉菲而以身任官責嫉邪愛物知無不
爲尤是不忽細務其有所不得盡視去官職如土
芥凡規模大較與左右近者非一事也來書猶怪
其尚氣好辯此非補之所能知自非聖人各有所
長亦有所短然伯夷班聖人之列矣而孟子尚以
謂伯夷隘君子不由夫孟子所謂君子者必若孔
子無可無不可而后可也不然望望然去之若將
浼焉者茍病其未和則凡能慮禍忍詬摧剛為柔
熟視出胯下者皆可以免夫此議矣隘者見排而
不恭者并獲罪見排且獲罪矣而不害其并列於
聖人則孟子之心葢可見矣西漢名臣惟汲黯鄭
當時汲黯好直諌多大體而性倨少禮面折不能
容人之過士亦以此不附而鄭當時性長者常引

丞史以為賢於己與官屬言惟恐傷之山東翕然
稱鄭莊黯以倨得不附而莊見譽長者似莊勝也
然至於淮南有邪謀數漢庭臣惟憚黯而莊乃獲
譏趨和承意不敢甚斥臧否莊於此不反愧黯哉
雖然汲黯為直不為忮鄭當時為和不為䛕故良
史同稱推賢則汲黯鄭當時此其大體皆有所長
而亦皆有所短故補之以謂自非孔子無可無不
可未免於見議者君子以同而異若是可也方今
老成言行足以矜式後進者非左右乎俗異教離
黨同門蠧道真十室皆是補之以謂衆賢和於朝
則幽逺趣向自一而事無不可為不識左右以為
如何復賜一言幸甚幸甚
　　荅姚邦光秀才書
補之再拜前日不鄙盛服踵門并示長書甚善欣
懌無已然推與非所當增愧懼也補之平生所患
聲問過情伏西野來滋厭人事至不欲以足蹈城
郭將老學問不日新惟農圃之事迺益知今足下
書詞不以是為問而以孔子之辭孺悲見互鄉或

拒或受意各有在者先之焉此施於補之為不當
於足下之比事為不類雖意若與之商畧可否然
所以望於農圃老人者過矣伏讀再過茫然增愧
赧足下固有惑志昔杜温夫亦嘗引孔子為説抵
桺宗元其與足下小異者直以宗元在此位宗元
逡巡不敢荅觀足下詞旨有求益之意非若温夫
茫洋不知類者宗元固自竒大猶不敢以是荅温
夫補之雖文字愧宗元然不為宗元者其敢以不
陞孔子之堂而受孔子室中之饋哉故累日不報
冀足下之知其心也足下先君博學於文以操行
稱足下聞詩聞禮與所以擇鄉就士不順乎非者
具在㱕而求之亦不乏師矣如補之自視漢以來
守一經士有所師傳本末不變者庶幾為近平居
語所厚惟不至若陳相説許行盡棄其學而學焉
者斯可矣老且不試秪欲為陶淵明㤀懷屏事出
悔吝之外猶恐不近顧何以充足下望越論孔子
之誨人接物以欺已而無恥害足下切磋之意哉
然始聞鄉人言足下業通而行修既見足下色温
而意誠知足下可進於此道不但為時文取科第
常情自喜以謂志願畢此者比也故終願交焉足
下亦彊學無墮補之老矣尚復覩吾里有足下能
似其先人文學好善干禄不回如此其美者詩曰
我思古人實獲我心足下亦諒之補之再拜
　　荅常瓌秀才書
補之頓首補之雖未獲與足下游前者辱書俾撰
次先公行事見足下文詞志意與今學挍舉子所
趨絕異又愛足下誠孝惻怛於其親凡可以盡力
者無不勉也知足下學問根本從古人中來非黄
而澤以欺暗取售者必也因念涉世已來粗守所
知雖困不改故相得於形骸之外者寡幸而獲一
人焉其賢未必足下比然已如曠數十百年而逢
不可致之寳其自喜悦難喻故不度量其力之所
不堪而迎受足下至重之託然足下不妄以託人
而補之妄受之非也再䝉惠書足下胸中所懷自
為涇渭而未嘗以語人者不俟相際而輙以語之
又以知足下與人交久必信引物連類深而明逺

而當以意逆志不合者葢鮮足下識髙妙所擇於
道者正為門庭甚嚴然氣和而語温葢思而不貳
近小雅之流也甚善詩曰未見君子憂心惙惙亦
既見止亦既覯止我心則悦何當一俉無任鄕往
補之再拜
　　荅劉壯輿論國語書
補之再拜辱書以國語二事相切磋甚厚所援據
通洽而議近正又以知别後學問之益殊欣喜也
然齊桓晉文同功一體皆仲尼之徒所不道雖晉
文入異此但一事未可言優於桓也亦不當稱周
之盛徳以類其跡之近似者以大重耳子犯之謀
而疑後世凡聖人所以與霸者非與其假仁義也
與其假仁義以成功而民賴焉方其走狄避患區
區竊仁義之跡以圖濟其私未足稱於大君子之
前也亡人從者其文義可觀而士溺焉若進疑於
岐山盟津退不失爲季札則僭且不類甚矣岐山
盟津來書所謂擬人必於其倫者此甚不可若退
爲季札則非重耳之本心也岐山去國而成國無
豳岐之異夫何所待盟津以國為天下退修徳以
待之非諸侯公子失國反國之比又重耳以讒出
逃父之誅不與奚齊卓子争立足矣國人自殺奚
齊卓子國無君而已義嗣入可也胡為乎委幼且
不肖之夷吾以敝晉而流禍如此其酷哉若曰桓
討子糾則髙梁之事與生竇奚辨壯輿其未之思
耶凡補之為此論者以㰅夫假仁義之微情使當
其分而止不欲使夫譎甚而疑聖也豈善冀芮之
謀以子犯為誠不及者哉以謂夷吾亦晉嗣茍可
以入而存國雖走梁而援秦奚不可者卒其不與
夷吾則入晉而不能善晉也茍善晉春秋亦將與
之使桓文徒竊仁義之名以濟其私而其成功民
無所賴則春秋猶不與公羊論享國長短美見未
見固非是要之春秋隨事襃貶無始終善者也其
曰實與而文不與迺補之猶反是聖人於齊晉皆
文與而實不與實不與者以其假仁義文與者無
王不得已也孟子謂彼善於此為至論壯輿疑於
王跡則假者之情後終不得而誅矣又荀息事始
意壯輿許息之死再得來問乃與補之論其悖者
無異荀息世未有知其非者也獨吾兩人非之耳
凡小人之事主也生則阿其欲以䝉利死則擇利
而背之荀息阿獻公之生罪也死則曰雖無益也
將焉避之是豈小人之所能哉故後世惑焉以其
復言亂信義之實而左氏述其忠正公羊類夫仇
孔非壯輿卓然自信幾何不須而靡也召忽死子
糾天下不稱其是亦不誅其非始無善而終無惡
也荀息死奚齊論者至今謂夫疑於信義也否則
荀息何足議哉雖然荀息愚不幸既許其君以死
矣至於不濟壯輿以謂寧死而不貳之為良抑貳
而不死之為是將死與不死於荀息無輕重皆不
可也天下固無皆不可之義壯輿必能處之矣惟
其要終之義不足以捄初之惡與其茍免如犬彘
則死為可進故補之以謂進荀息以甚茍免之禍
知宗元為學春秋而通者不然則可以死如召忽
可以無死如管仲要其終義所在何如耳張禹李
勣䝉喪邦之舊事與荀息類而禹勣皆不死為愧
於荀息若曰漢唐事禹勣不得預其禍則狐掘之
必狐埋之巳首禍而身不預則何如餘非面不盡
補之再拜
　　荅劉壯輿書
補之啟示漫浪翁圖贊并所以名堂與亭之意以
壯輿志業豈老且不售畸乖自放者之比其所以
名者意不在是魯直為贊以反之此善諭人之意
非反也合也揚雄為反離騷補之嘗謂屈原沒後
惟雄為知原者故其言曰如玉如瑩爰變丹青如
其智知原之如玉如瑩不可以丹青變而傷原之
壹其質不能與丹青變以異而見尤也乃聖人之
智則異於是此但如原之智而已矣然則丹青豈
果可以變玉哉若曰外與之化而内不化原其免
矣故頗摭騷詞而反之非反也合也始欲為詩寓
此意其間而不作詩久㴱避以言來詬又離為五
詩以名堂與亭軒齋泉則意不屬姑書此託之圖
後則猶詩也元次山介特名重唐世足以愧闒墯
者百輩然語諸大方之家則未通也何足學哉記
曰人莫不飲食鮮能知味也學猶飲食固有常珍
奚事異饌合萬宇以聚廬載百族與竝游想壯輿
亦俛仰此間又奚以漫浪而異為補之再拜
　　再荅劉壯輿書
辱寄示諸文所探討㴱逺趣守堅定不為利回藹
然仁義者之詞也荅漢東書侃侃乎直而不倨三
復悚敬獨與明叔魯直論佛之可否類唐以來世
儒束於教者齊楚矛楯之詞夫兩㤀而化其道世
必有人矣今吾曹平日接物小言細行不當於理
者下床履地即有之思而求去為道日益此其基
也此尚不暇而越求其大者議之侈矣道之為物
間不可識竢至而後知然知者猶不言也何暇置
氷炭勝負於其所未究哉人告還不獲盡補之再
拜
　　謝蘇公先生示先君集引書
補之再拜䝉示先君集引不任哀感先君袍義懷
術不願知於人故人知之者鮮賴先生之言乃更
託於不朽則其家所以受恩論報可忘耶以漢中
候吏論先君之好學隠徳類矣末復引郃子固以
重及其不肖之孤固名重雖漢之盛如此人爲少
補之年少學問未㴱大懼辱先君之世而害門下
之義承命累日不寧雖然固以不能信行事梁冀
遭冀讒死二子皆遇害而先生語好學終譽則先
斯人然則先生之以固望補之也補之知之矣敢
不受教
　　與魯直求撰先君墓誌書
補之再拜補之不孝熙寧中先君捐館舍於京師
於時家在吳貧不能以時葬罪逆偷活奄奄至今
慙魂愧影將以今年冬十月㱕窆鉅野之魚山重
惟先君懷道守志與世齟齬未五十而歿不有信
於今必有信於後故涕泣有請於左右冀魯直哀
之先君行事具濮陽杜侯狀今所論録其大槩出
處補之所知而願述者以備遺逸先人為人敦厚
靖恭事親孝兄弟無間言善與人交外寛裕人昜
以親而中介然不茍喜賓客家居不絶酒不樂為
吏至累嵗不調乏無擔石亦不以經意曠逹樂山
水意所欲往初不以事阻方其酣詠得意忽然忘
老視外物無與昜也嘗道姑蘇樂之畱累月不得
行小舟入震澤遇大風舟欲覆指東西山談笑無
忤乏糧求米山中無所得猶登覽忘疲補之懇求
還乃還又嘗道吕梁涸不通留閲月補之問津無
虚日客南來者必從之曰吾舟下徐無難乎一人
曰不可補之有愠色一人曰可補之愉然而喜先
君笑之曰夫行者之於道路不中休不却行而已
問則惑焉既問之又從而喜愠之惑已甚矣若知
修身之欲速者乎亦猶是也作問津説以示補之
尤耆為詩悲歡得失一寓於此其辭怨而不迫有
集若干巻睂山蘇公序之其畧曰清厚静㴱如其
為人而每篇輒出新意竒語宜為人所共愛謂先
君有其實而辭其名以比漢中候吏李郃比疾病
臥昭徳坊猶為詩不輟以指書空吟哦枕間神色
翛然補之從旁録之逮啟手足尚得詩四十篇惟
是先君平生竒蹇不遇故事業見於世為少其大
槩出處若此魯直與補之諸父厚而補之不肖魯
直辱知之深補之平居誦其言學其人謂足以發
幽隠慰先君於地下者莫如魯直也故忘罪逆冒
昧自致魯直亦矜其意慨然許之幸甚幸甚補之
再拜
濟北晁先生雞肋集巻第五十二
濟北晁先生雞肋集目録
　第五十三卷
　　奏狀
　　　辭免著作佐郎狀
　　　辭免實録撿討官狀
　　　足疾乞外任狀
　　　辭免國史編修官狀
　　　再辭免國史編修官狀
　　　奏舉趙元緒狀
　　　太學博士正録薦布衣陳師道狀
濟北晁先生雞肋集目録(終)
濟北晁先生雞肋集巻第五十三
　奏狀
　　辭免著作佐郎狀
臣十月二十二日至開封府界准都進奏院送到
敕一道伏䝉聖恩特授臣依前朝奉郎行祕書省
著作佐郎承命非據踧踖以慙恭惟陛下膺圖之
初上奉天心中考古道旁詢國論下酌民言其本
在於正朝廷以正百官而其極葢欲四方逺近莫
敢不一於正者大明至公示以好惡故陟降始序
畏慕立行則越百工庶位一事之虚茍非其人安
得在此而臣才薄名晦方時起廢皆國之良顧臣
何人流落之餘亦誤收録碎首糜軀無以報稱伏
念臣頃當先朝初政之際已預諸生三館之遊今
所除官亦臣舊職況千載一時人思自効雖臣器
小用近猶知欣喜激昻不應僭瀆妄有辤避第昨
坐譴斥無它指名秪縁非才竊處清貫加以素寡
學問憂虞積年凌雜米鹽益加荒陋豈可復爾濫
跡書林不懷梁鵜濡翼之羞以重澤麋䝉皮之誚
又臣飄零寒窶私計百為實難黽勉遽處京局伏
望聖慈俯察螻蟻悃款之情特寢成命且令臣赴
河南府新任或賜别除京東㳂流一合入差遣誓
殫駑蹇仰荅生成見迤邐赴闕聴候指揮干冒宸
嚴臣無任惶懼隕越之至
　　辭免實録撿討官狀
臣今月十八日准閤門告報奉敕除臣尚書禮部
員外郎充哲宗皇帝實録撿討官聞命踧踖不知
所裁恭以先朝大典千載之傳豈臣淺陋可備纂
述伏望聖慈特錫寢罷所有敇命臣未敢祗受
　　足疾乞外任狀
右臣被䝉器使兩更郎曺未有秋毫可圖報稱而
臣舊苦腳氣春夏加劇湥懼職事或致曠闕伏望
聖慈察臣誠懇特賜除一外任合入差遣
　　辭免國史編修官狀
右臣四月四日准閤門告報奉敕除臣神宗皇帝
國史編修官選掄誤及跼蹐難勝恭惟神宗皇帝
盛徳大業光映百王將欲發揮潤色傳諸千載必
得名儒碩學㕘備討論而臣才識卑冗詞技淺薄
使預筆削誠非所宜兼臣先以疾病奏乞外任伏
望聖慈特賜寢罷成命除臣一外任差遣
　　再辤國史編修官狀
右臣昨奏乞寢罷國史編修官除一外任差遣尋
准尚書省劄子奉聖旨不許辤免臣以位卑人微
不敢於浹日之間屢瀆天聴黽勉就職載惟神宗
皇帝稽古制作跨唐軼漢形容鉅美史臣司之如
臣自視恐殫竭不足以塞責㫺倪寛有言使羣臣
得人自盡終莫能成惟天子建中和之極金聲而
玉振之況今陛下竝建羣才可試者衆臣誠何人
敢獨昩冒伏望聖慈特賜指揮撿㑹前奏施行臣
無任惶懼隕越待罪之至
　　再辤免國史編修官狀
右臣先於三月中以疾奏乞外任繼䝉聖恩自實
録撿討官除國史編修官臣聞命跼蹐不遑寧處
既具奏乞賜寢罷成命撿㑹前奏施行尋准尚書
省劄子奉聖旨不許辭免臣懼久稽敕命黽勉就
職然夙夜恐懼終不敢安遂再曾具奏亦是乞賜
撿㑹前奏除一外任差遣未䝉指揮恭以神宗皇
帝國史紬繹嵗久未奏成書聖謨王制天髙海闊
方兹分命諸儒叅稽全美豈可以臣淺知猥預其
間加有負薪之憂犬馬力殫躊躇難彊若臣不揣
分量茍貪榮選蕪累信史辜奉明恩則異時雖填
委溝壑何以塞責伏望聖慈矜閔臣下才無堪早
賜撿㑹累奏除一外任差遣臣不勝隕越待命激
切之至謹録奏聞伏候勅旨
　　奏舉趙元緒狀
伏見本府居住朝奉郎新差監在京物料庫趙元
緒父故太子少師致仕槩在仁宗朝與韓琦曾公
亮歐陽脩同執政時仁宗初命英宗領宗正槩言
宗正非所以為重乞立為皇子後預顧命定䇿立
英宗嗣大寳功施社稷同時勲臣之子皆䝉次第
褒擢多已通顯而槩之嗣子獨沈常調簪組之傳
不絶如綫元緒刻意承家學問自立吏事足稱勘
㑹知揚州蘇頌知應天府何正臣權京東轉運副
使吕温卿皆嘗論槩之功薦元緒之才可備任使
未䝉施行臣竊覩神宗在東宫荅槩書云首定大
䇿固已措時於久安世䝉顯休方當與國而長懋
槩之有勲王室事固灼著其墳墓居第在宋嵗時
闕人照管伏望聖慈撿㑹前後臣僚奏乞特賜甄
録其子元緒與一南京差遣庶以廣國家求舊念
功之美意而勸臣子之為忠孝者
　　太學博士正録薦布衣陳師道狀
竊以朝廷患庠序不本於教而糾禁是先學者不
根於古而浮剽是競故選置舊學削去苛規為之
表儀使有趣向所以助成風化實繄得人伏見徐
州布衣陳師道年三十五孝弟忠信聞於鄉閭學
知聖人之意文有作者之風懷其所能湥恥自售
恬淡寡欲不干有司隨親京師身給勞事蛙生其
釜愠不見色方朝廷振起滯才風勸多士謂如師
道一介亦當襃采不遺伏覩太學録五員係差學
生見今有闕師道雖不在學籍而經行詞藝宜充
此選某等職預考察不敢蔽而不陳伏乞選差師
道充太學録儻不任職某等同其罪罰謹具申國
子監乞謄申禮部施行

濟北晁先生雞肋巻第五十三
濟北晁先生雞肋集目録
　第五十四卷
　　表
　　　賀皇帝登寳位表
　　　賀太皇太后稱尊表
　　　賀皇太后稱尊表
　　　賀皇太妃牋
　　　賀太皇太后進奉表
　　　賀皇太后進奉表
　　　賀皇太妃進奉牋
　　　代蘇翰林為皇弟諸王賀冬至節表
　　　代蘇翰林為皇弟諸王冬至賀太皇太后
　　　　表
　　　代蘇翰林為皇弟諸王冬至賀皇太后表
　　　代蘇翰林為皇弟諸王冬至賀皇太妃牋
　　　代蘇翰林為皇弟諸王賀冬至表
　　　代蘇翰林為皇弟諸王冬至賀太皇太后
　　　　表
　　　代蘇翰林爲皇弟諸王冬至賀皇太妃牋
　　　代蘇翰林爲皇弟諸王賀元日表
　　　代蘇翰林爲皇弟諸王元日賀太皇太后
　　　　表
　　　代蘇翰林爲皇弟諸王元日賀皇太后表
　　　代蘇翰林爲皇弟諸王元日賀皇太妃牋
　　　代北京畱守王太尉元日賀表
　　　代北京賀坤成節表
　　　齊州賀興龍節表
　　　齊州進奉功徳疏表
　　　齊州進興龍節銀絹表
　　　代張恕單州賀受璽表
　　　四月朔日蝕禮部請皇帝御正殿第一表
　　　四月朔日蝕禮部請皇帝御正殿第二表
　　　進罪言表
　　　謝賜挍定資治通鑑表
　　　哲宗實録開院謝賜銀絹表
　　　哲宗實録開院謝賜筆硯紙墨表
　　　代范祖禹等實録開院謝賜物表
　　　代范祖禹等實録開院謝賜物表
　　　代范祖禹等實録開院謝賜物表
　　　代范祖禹等實録開院謝賜物表
　　　代范右丞謝賜生日禮物表
　　　齊州謝賜曆日表
　　　河中府謝賜曆日表
　　　謝賜春衣表
　　　代北京留守謝賜春衣表

濟北晁先生雞肋集目録(終)
濟北晁先生雞肋集巻第五十四
　表
　　賀皇帝登寳位表
欽承顧命嗣履寳圖謳歌有㱕華夏均慶臣(謝/中)恭
惟皇帝陛下挺生聖徳夙有仁心問寢彰純孝之
誠主鬯著克恭之美大明繼照至健體元邦之榮
懷人所㱕往不顯亦世是開上帝之符無疆惟休
咸曰吾君之大天地日月廓然泰清山川鬼神罔
不順序鴻基滋固景命方綿凡在羣倫舉知慶蹈
臣等恪居外部親覯重熙不獲恭詣闕庭
　　賀太皇太后稱尊表
冊嚴備禮位荅常尊宫闈之奉載䖍海宇之歡普
洽臣某(謝/中)恭惟太皇太后陛下挺生聖哲夙著惠
慈昊穹眷懷宗廟昭假輔文祖勤勞之理隆神孫
保佑之功是稽兩漢之舊章用對三朝之光命聖
人孝治天下風行臣聞成王持盈不敢㤀文武之
謨烈周姜思媚故能貽任姒之齊徽聿收前功允
屬盛際萬世永賴百禄是遒臣伏限職事在外不
獲躬詣闕庭
　　賀皇太后稱尊表
位著徽稱居天下母儀之貴禮嚴備物昭聖人子
道之成宫闈載祗海縣胥慶臣某(謝/中)恭惟皇太后
殿下懿恭性得慈儉身先坤極正於内朝隂教行
於四國用膺光命允荅常尊漢典具修式䖍長樂
之養周詩足繼大顯思齊之功臣伏限職事在外
不獲躬詣闕庭
　　賀皇太妃牋
冊嚴異數位著徽名光舊典於古今溢歡心於内
外(謝/中)恭惟皇太妃殿下令儀身率淑徳性成輔佐
先朝憂勤内寢屬大明之繼體孝治增隆飭備禮
於有司尊稱允荅
　　賀太皇太后進奉表
尊祖徽名冊已光於備禮修臣常職享莫尚於多
儀輒罄菲誠仰干聰聴上件物中邦羨賦外帑宿
珍載申守部之䖍用佐充庭之實
　　賀皇太后進奉表
長樂稱尊冊已光於備禮庶工率職享莫尚於多
儀輒罄菲誠仰干聰聴上件物中邦羨賦外帑宿
珍載申守郡之䖍用佐充庭之實
　　賀皇太妃進奉牋
綸言誕告冊命顯加欽甚美之崇名慶已成之備
禮官聨無逺獻享具來上件物山澤之珍蠶桑所
入申提封之祇恪佐庭實之輝華
　　代蘇翰林為皇弟諸王賀冬至表
經謹周正曆推子朔景短窮而長至卦剝盡而復
來慶始宫闈歡均海縣恭惟皇帝陛下中和致理
仁孝承祧化本時行元統天而不息徳方日起明
出地以無疆觀雲道民物之康齋居待隂陽之定
履端於始求福不囘臣親託本支生陶惠愛傾一
心而猶藿祝萬夀以如山
　　代蘇翰林為皇弟諸王冬至賀太皇太后表
衡端氣至候炭仰而鐡低表北景長知人和而嵗
美宫闈均祐寰宇交歡恭惟太皇太后陛下睿智
不居慈儉為訓本文之聖大顯思齊之光致成之
功竝膺既醉之福斟酌嵗始天地節而四時成孳
萌日新隂陽争而諸生蕩有赫臨下無疆惟休臣
身託宗藩恩均鞠育用率先於庶位敬傾祝於萬
年
　　代蘇翰林為皇弟諸王冬至賀皇太后表
律當乾九六氣資宣養之端陽潛地中七日知來
復之候宫闈均慶民物同歡恭惟皇太后殿下徳
重母儀位隆坤極既助烈考本朝夕之憂勤用綏
成王致神祇之安樂孳萌伊始福禄來綏臣親託
衆多之支恩叨均一之養協輿情之善祝介睂夀
之維祺
　　代蘇翰林為皇弟諸王冬至賀皇太妃牋
營室昏中招揺北建獻履綦而迎慶書雲物以知
祥恭惟皇太妃性稟惠和徳崇恭儉雞鳴警戒之
志美見於先朝凱風劬勞之心恩隆於嗣聖順迎
陽旦茂擁殊休期仰贊於延洪惟輸殫於頌詠
　　代蘇翰林為皇弟諸王賀冬至表
易謹閉關葢待隂陽之定傳先書物以知天地之
祥惟㫺宅尊與人同慶恭惟皇帝陛下剛柔體道
動静得時齋戒自修將神明其至徳裁成與合用
左右於斯民薫陶大和積累至治臣本支同體茅
土分封擬續周詩申百福而干禄敢㤀漢禮稱萬
夀以獻觴
　　代蘇翰林為皇弟諸王冬至賀太皇太后表
立表土中驗日躔之南至求端天事迎陽徳之大
來惟茂對時乃介景福恭惟太皇太后陛下道叅
穹厚澤及飛潛生民本姜嫄之仁終配天者后稷
思齊詠大妊之美要成聖者文王九功可歌五韙
咸備臣疏封盤石託體螽斯幸覩太平之期跨三
五徳願祝無疆之夀何千萬年
　　代蘇翰林為皇弟諸王冬至賀太后表
周厯授時氣必先於子朔漢儀賀至事亦謹於陽
生履端不愆介福是荷恭惟皇太后徳崇慈儉道
配直方長樂稱尊大備安榮之養關雎本化永隆
信厚之風與國同休溥天共祝臣恩叨均一身託
藩維敢傾向日之誠願贊如山之夀
　　代蘇翰林為皇弟諸王冬至賀皇太妃牋
璧合珠連㑹三辰於初紀芸生荔挺兆萬物之華
心宫闈同歡民物胥賀恭惟皇太妃化行恭儉徳
合徽柔保佑帝躬恩已隆於色養講明國典禮何
歉於常尊孳萌益新順履惟吉某親聨宗屬身託
廕庥徒傾頌詠之誠願贊延鴻之福
　　代蘇翰林為皇弟諸王賀元日表
璣衡窮次夏小正以首時玉帛㑹朝漢兩京之盛
典恭惟皇帝陛下法天之道如日之升撫於五辰
庶政所以咸理惠此中國萬方所以來同以初爲
常毋有不當臣忝同氣之重託維城之安慶五百
嵗之符適逢兹旦上千萬年之夀敢廢舊儀
　　代蘇翰林爲皇弟諸王元日賀太皇太后表
日囘月周辰集諏訾之紀天清地肅風來東北之
方恭惟太皇太后陛下盛徳在躬至仁被世裁成
其道故能應君子之大來嚮用其休將以錫庶民
之保極順時滋養與物亨嘉臣親託本支恩分茅
土恱九成之備奏稱萬夀以獻觴
　　代蘇翰林為皇弟諸王元日賀皇太后表
魯史書春事葢先於五始漢儀朝朔氣亦謹於三
㣲恭惟皇太后殿下順體坤元慈隆母訓化行内
外關雎爰始於興王神無怨恫思齊要本於成聖
新陽肈布景福來符臣託宗藩之親均鞠子之愛
願協輿情之頌倍膺睂夀之祥
　　代蘇翰林為皇弟諸王元日賀皇太妃牋
玉燭成書慶新元於端月椒花入頌美舒景於青
陽恭惟皇太妃率性柔嘉宅身恭儉承上以禮光
女徳於書詩撫下有恩冠嬪儀於宫寢安榮所享
積累而成某内愧孱䝉預叨休䕃願履三元之旦
倍膺百順之祥
　　代北京留守王太尉元日賀表
臣某言伏以盛徳在木正月始和聖人謹於履端
天下從而觀治臣某(賀/中)恭惟皇帝陛下效天法地
扶世導民爰椉六龍乃大一統當五百之運有二
十之功仁義極乎漸摩禮樂備於制作順孟陬之
吉旦舉元㑹之上儀放勳欽明授人時而不忒周
王夀考維天命以無疆臣某守籥留都傾心法座
眷言象魏莫陪百執事之趨自幸華封常罄萬斯
年之祝
　　代北京賀坤成節表
建畢占中曆紀金行之始妊姜協聖禮嚴坤徳之
成率土傾心後天申祝恭以太皇太后陛下慈仁
世濟睿哲生知昊穹所懷宗廟攸享配烈祖勤勞
之禮隆嗣王保佑之功盈成祗慎於薄冰豐美大
䝉於潤澤式䖍至養允荅常尊誕惟考室之詳肇
屆登禾之候謳謡㱕美華夏舉同伏願太皇太后
百順咸臻三靈共贊天髙地厚扶不拔之洪基松
茂竹苞資無疆之妙算臣限拘鑰守阻預鳬趍
　　齊州賀興龍節表
臣補之言臣聞必世而後仁故百樂興於巳治宜
民者受禄則五福本於能敷人神克寧雅頌斯作
欽遇誕彌之吉仰期於穆之休臣補之誠驩誠抃
頓首頓首恭惟皇帝陛下纘禹勤邦繼文配命湥
明措國葢在酌言道斯行而動斯和無非事者生
不傷而厚不困所欲與之用能格精祲以降康交
驩欣而養本大有天助豈徒河洛之效祥靈臺子
來咸思父母之難老臣久塵冊府方領郡章慶五
百嵗之期親逢穀旦祝千萬年之壽祗劇葵心瞻
望闕廷臣無任仰天祝聖激切屏營之至謹奉表
稱賀以聞臣補之誠驩誠抃頓首頓首謹言
　　齊州進奉功徳疏表
臣伏以大吕應時氣協明昌之運至神出震曆符
誕育之辰天人所㱕逺邇胥慶恭惟皇帝陛下誠
明天縱睿智日新嘉祉富民至仁浹物重華協帝
增光六聖之功下武繼文垂視萬方之治謳歌所
屬精祲儲休神電遶樞陶隂陽之粹美祥虹流渚
孕造化之精英鼔舞太平揄揚善頌臣誤恩剖竹
一意望雲雖漢殿捧觴莫預千官之列顧舜庭儀
鳯第同萬壽之稱臣無任瞻天祝聖激切屏營之
至謹隨狀上進以聞謹進
　　齊州進興龍節銀絹表
臣伏以夢龍叶瑞元符神筴之㱕望氣表祥夙契
人心之慶幸遘􁋚昌之旦敢修飾喜之儀前件物
人賴垂衣地思薦寳盡出盈餘之力用將頌詠之
誠充預大庭足備梯航之富懇祈睿算永齊箕斗
之明所有銀絹見寄本州軍資庫候有上供綱運
附帶入京次謹先具附遞入進以聞干冒冕旒臣
無任惶懼激切屏營之至
　　代張恕單州賀受璽表
王事之修光昭夷夏天休所動玉出咸秦因月吉
之視朝肆禮成而均慶(謝/中)臣聞物其有矣命不易
哉葢政茍雖幽而不通則類有不召而自至所以
三朡作典猶懷俘寳之慙四海告功方贊錫圭之
異惟徳之視從古以然恭惟皇帝陛下若㫺大猷
顧諟明命繄有憑有翼而罔墜故無聲無臭而來
臨俾壽而昌皇已彰於眷佑則篤其慶民亦念於
用敷故㵕洪恩以覃方域臣偶拘守土阻覿盛儀
　　四月朔日蝕禮部請皇帝御正殿第一表
臣某言伏奉詔命以四月一日日蝕避正殿減常
饍者占辰弗集馳走逮於嗇夫肆宥惟時鞭扑空
於司寇未即路朝之正猶推玉食之供凡在臣工
莫遑寧處竊以日符天統當循黄道之常君體乾
剛故謹正陽之畏惟聖人觀象以立戒欲王者因
事而自修亦縁久動而必差乃有頻交而屢蝕(敘/中)
恭惟皇帝陛下中正履位清明在躬孝承七廟之
安仁暨萬邦之往官惟賢而士勸善罰當罪而民
禁非奉以無私要本容光而必照建其有極葢用
勿憂而宜中固念兹而在兹寧弗畏而入畏繄寅
恭可謂至矣則變異何從召之應以至誠居然純
曜祥桑不拱方知太戊之興雊雉何為益見髙宗
之盛宜光臨於黼扆且時御於饔飱茂迎至和允
荅羣望
　　四月朔日蝕禮部請皇帝御正殿第二表
徒傾葵藿之誠敢期囘照未竭潢汙之滴尚或可
羞矧變異之已消尤故常之當復(敘/中)恭惟皇帝陛
下法禹罪已繼文小心惟五事之罔愆於三光而
何累爰以朔旦自興重雲不用其行史前占於必
蝕增修於徳人莫覩其或虧和足致祥順宜獲助
而猶謙尊自牧震虩靡寧雖天所以愛人君常欲
制於未亂而王所以奉天道故當懼於無災然與
其戒居處飲食之安孰若擴視聽猷為之善豈惟
過也見而更也仰是謂應以實而不以文南面宅
尊達四聰於虞舜大庖日御綏五福於周成庶或
聽卑終聞詔可
　　進罪言表
臣小官疎外名姓無聞竊比負暄上塵天鑒臣於
熙寧中聞交趾犯順王師出討臣嘗憤悱忘鈇鉞
之戮願效區區譔為安南罪言一篇於時臣在畎
畝又居父喪湥思愚賤且越禮制以干國事既成
躊躇將進復止今師還累嵗逺服來享而臣所欲
言頃已草具留之私室義不敢安譬夫鷦鷯已翔
於寥廓而羅者猶視乎藪澤臣誠疲駑豈足及事
其所譔文字謹繕寫成一冊以安南罪言為目用
黄羅帕封隨狀上進伏望聖慈特垂聴覽干冒冕
旒臣無任惶懼屏營激切之至
　　謝賜挍定資治通鑑表
進奏院逓到挍定資治通鑑所牒伏䝉聖恩賜資
治通鑑若干冊付臣者先朝稽古之意名臣敘事
之才成書甚難來世所考故乏丹鉛之補預䝉緗
帙之頒臣補之(謝/中)伏以英宗皇帝睿哲生知憂勤
逺慮欲觀厯世君臣張弛之跡以知千嵗治亂得
失之原湥詔耆儒特加撰録神宗皇帝孝思善繼
聖學博通三臣竝封不特詩亾之歎五季更授厥
惟麟止之終發於雲漢之章賜以龜鏡之目恭惟
皇帝陛下論唐虞而圖治舉元愷而佐功興亾灼
知屢省觀於乙夜忠佞大判爰警戒於在廷以嘗
預於挍讎故亦霑於賜予頒學官而伊始藏私室
以至榮臣聞惟賜不常論報宜一圭瓚乃鬯車馬
則椉雖臣狹識而淺聞妄意湥求而博考思事君
許國之義奉以捐軀資愛民利物之方用而從政
庶逃虚受之恥仰荅非常之私
　　哲宗實録開院謝賜銀絹表
臣等伏䝉聖慈特降中使賜臣等銀絹者屬辭比
事將為千載之傳抱槧懷鉛未有一毫之效寵先
臨於使指恩已逮於匪頒(謝/中)此葢伏遇皇帝陛下
受禄于天修身以道因心篤慶本王季之事兄彌
性似先乃成王之為子稽哲宗之政理亶神考之
規摹雲漢在天丹青莫像是用飾兹典領共俾討
論曾㣲草創之勤遽忝幣餘之錫簡編充宇蠡測
海以安能嵗月累功蕢成山而儻可誓殫綿力仰
贊成書臣等無任
　　哲宗實録開院謝賜筆硯紙墨表
臣等伏䝉聖慈特降中使賜臣等筆硯紙墨者紬
繹信書闢官曹而伊始詢謀故事給筆札以爲先
枉異數之曲加撫寸長而安有(謝/中)此葢伏遇皇帝
陛下挺生聖質丕變人文維先朝迪哲之光有繼
序遹求之美森然斷簡豈徒副在有司燦若列星
乃可傳諸無極而臣等職司典領叅備纂修甫窺
東觀之藏遽忝上方之賜精毫良楮堅石黳煤食
浮已愧於事先器利尤慙於匠拙遷固特稱乎良
史葢以覈詳荀袁但謹於編年庶無疏抵誓當殫
竭以荅寵私臣等無任
　　代范祖禹等實録開院謝賜物表
述修先訓攷次新書闢省閤之嚴湥詔宰司之典
領討論既重付畀尤慙敢圖比事之初遽忝上方
之賜此葢伏遇皇帝陛下孝思維則善教得民率
時昭考之功維十九年之記副在有司之事乃數
千嵗之傳以臣誤被揀掄預聞紬繹黟煤吳石蔡
楮䝉毫燦然四物之精出自九重之祕未知報稱
徒遽矜榮模青天白日之容固無心巧輯斷簡遺
編之美尚或力能誓殫見聞少補毫末
　　代范祖禹等實録開院謝賜物表
伏以論先朝無競之功垂來世不刋之訓凡在官
聨之選固稱儒學之榮編摩未效於寸長筆札遽
叨於異數此葢伏遇太皇太后陛下懋昭大徳對
越在天稽神宗制作之隆倬為令典當嗣聖纂承
之始付畀成書詢求故事之餘均及上方之賜霜
毫之潤溪石之堅墨以代鉛紙惟易槧顧禆諶之
草創積日何功儻荀悦之編年它時有考粗期輸
竭不愧寵私
　　代范祖禹等實録開院謝賜物表
鉛槧之功未聞於少補金繒之膴首逮於匪頒枉
使指之光華拜君恩之隆渥此葢伏遇皇帝陛下
恭黙當乎思道愛敬隆於事親迹熙寧訪落之勤
迄元豐顧命之重憲章咸在譔述宜加甲敕有司
㕘稽故實眷言蕞陋預被選掄既其論次之初均
以幣餘之錫夫居其官則思事懷其禄則赴功固
雖狹識而淺聞妄意湥求而博考粗祈薄效仰贊
成書
　　代范祖禹等實録開院謝賜物表
預聞紬繹未有毫釐遽煩使指之臨首拜幣餘之
錫被䝉寵渥增愧矜榮此葢伏遇太皇太后陛下
對天之休以慈為寳維先朝之政理在太史之冊
書將欲為無窮之傳故必著不刋之典咨求故實
付畀有司眷言選掄猥在蕞陋屬討論之始事均
賚予以勸功攬制作之原浩如觀海積編摩之助
儻或成山誓殫淺聞仰荅鴻造
　　代范右丞謝賜生日禮物表
棘薪永慕載臨生育之辰槀飫特加申用故常之
錫光華白髮感激丹悰(謝/中)本乏將明粗知忠孝䝉
先臣之遺業遭累聖之致平遍履閨臺遂聞機政
至仁獨運方興不世之勳末議數殫未有秋毫之
補而適遇桑蓬之旦重叨庖廩之頒已懼素餐安
知報禮斯葢伏遇皇帝陛下天臨九有子惠羣工
體貌所加搢紳咸聳觀酒食之象君有施而心親
誦股肱之歌臣無功而形渥誓當糜隕仰荅生成
　　齊州謝賜曆日表
臣補之言准進奏院遞到宣一道賜臣紹聖二年
曆日一巻者臣聞迎日推䇿在㫺黄帝之御邦以
初為常自時周王之賦政臣叨守長職在承宣樂
與吏民同遵詔令臣補之誠惶誠懼頓首頓首恭
惟皇帝陛下修身以道求端于天璧合珠連煥三
辰之順晷雲行雨施肈萬物之華心雖嵗事之宜
頒本王功之最急璣衡潛運孰知聖治之日新銚
鎒時修已覺豐年之氣應臣無任戴天荷聖激切
屏營之至謹奉表稱謝以聞臣補之誠惶誠懼頓
首頓首謹言
　　河中府謝曆日表
臣補之言今月二十五日都進奏院逓到宣一道
伏䝉聖恩賜臣崇寧元年曆日一巻者初郊上帝
肈改新元謹堯曆以迎推因夏時而誕布偶竊藩
維之寄預䝉嵗首之頒臣補之誠惶誠懼頓首頓
首恭惟皇帝陛下動静以道而大光先後於天而
與合本諸修已雖聰明睿智足以臨用此求端葢
風雨霜露無非教將以撫五辰而熙績和三事以
敘功臣職在牧民欣於奉令土牛將磔猶歌二日
之鑿冰玉燭可調願頌豐年之多稌
　　謝賜春衣表
臣補之等言句萌畢奮慶賜可行土牛久飾於送
寒豳籥未歌於逆暑迺眷造庭之彦爰開在笥之
良肆有等差均於覆被(謝/中)恭惟皇帝陛下宜人布
政育物為功卉皮自適於隂陽氄毨同和於天地
既陶無外之化亦霑咸若之恩織篚亂流豈惟加
五百里之逺女工同燎故復半三十日之收矧是
具僚與之同體適及風雩之後大頒帑帛之珍君
賜足榮不嘆無衣之七王章有分庶逃終褫之三
誓各糜捐以圖報稱
　　代北京留守謝春衣表
凉風退暑流火戒寒爰開在笥之良式厚兼衣之
寵居然被服同此恩榮臣某等(謝/中)恭惟皇帝陛下
至健體元大明燭隠室灰為候載先栗冽之期帑
帛用頒肆有等差之賚臣等均雨露重霄之施忘
冰霜瀕朔之勞誓竭愚忠仰酬聖造

濟北晁先生雞肋集巻第五十四
濟北晁先生雞肋集目録
　第五十五卷
　　表
　　　齊州謝到任表
　　　南京謝到任表
　　　亳州謝到任表
　　　信州謝到任表
　　　河中府謝到任表
　　　湖州謝到任表
　　　謝得請南京鴻慶宫表
　　　謝得請江州太平觀表
　　　泗州謝上表
　　　代河北提刑王朝散謝上表
　　　代朔漕蹇侍郎謝奬諭表
　　　代朔漕李楚老謝奬諭表
　　　代北京謝太皇太后垂簾戒飭官吏表
　　　代朔漕蹇周輔謝除侍郎表
　　　代澶州守韓太中授官表
　　　代劉中書謝加勳封表
　　　代劉門下謝表
　　　代劉門下謝表
　　　代韓太中乞致仕表
　　　代司馬康子植謝應副葬事表
　　　代司馬康子植謝應副葬事表

濟北晁先生雞肋集目録(終)
濟北晁先生雞肋集巻第五十五
　表
　　齊州謝到任表
臣補之言伏奉敕命差臣權知齊州軍州事臣已
於六月十六日到任交割訖從臣之欲獲奉親輿
便臣之私使近鄉邑愚衷自擇其所處素望亦何
以復加惟寄重而才微且人輕而恩渥循涯湥靦
隕涕難収臣補之誠惶誠懼頓首頓首伏念臣五
世簪纓一介韋布涵濡禮義砥礪鑛頑先帝起經
術之殘偶叨賜第陛下修館閣之舊首玷具員傅
毛羽而使翔弛轡銜而要至獨行偏上不知所學
之何施少與數竒秖有此心之自信丐廣陵之貳
政在元祐之五年從簿書中以著作召雖此職名
存而實廢然常情内重而外輕再陪英俊之游亦
幸採収之及而臣拙囏滋爾貧窶仍之厯塵中祕
之五資坐守集仙之四庫未嘗任毫末事安得有
膚寸勞於法既當為州還朝又已踰嵗用復傾於
肝鬲至兩瀆於冕旒敢圖包荒重此得請假濟南
之印紱近大野之墳廬此葢伏遇皇帝陛下發天
縱之多能爲日新之盛徳謂未有廩而不試葢必
將試而後知故兹愚疎亦在器使再念臣所領郡
耕織甚饒人之愛生法令易擾雖闊達多智不無
從㫺之土風而平易近民亦有當時之政事臣願
布宣上徳利養下氓儻小假於嵗時必粗殫於駑
蹇臣無任感天荷聖激切屏營之至謹奉表稱謝
以聞臣補之誠惶誠懼頓首頓首謹言
　　南京謝到任表
臣補之言臣昨任知齊州為揚州修過摘星樓事
伏䝉聖恩特從寛典就差通判應天府臣已於三
月二日到任上訖小已下僚昧於職守盛時公議
特此貸全未使廢閑猶叨安便媿湥汗溢感極涕
横臣補之(謝/中)伏念臣家世凋零在朝廷者無幾人
材闒茸所學問者又非猥迫寒飢出營仕進本自
安於常調固絶望於亨塗庶幾孤愚不越分量而
偶弼臣之一薦濫文館者十年初無毫毛得被驅
䇿徒累資任以致麾符臣自揣思久當顛沛加以
祚薄多故器小易盈不能恪居於其官遂使咎生
於所忽幸仁聖矜其如此故迂疎尚以并容第解
郡章旋霑祿食將母之幸於臣已多徳大施隆身
微命賤成遂莫悔啟處若驚恭惟皇帝陛下明目
達聰與人爲善畢修祖宗之舊政遍攬中外之英
材建官惟賢宥過無大雖憑生之螻蟻亦䝉賴於
乾坤臣敢不謹畏自新忠誠内誓念洗心以償罪
譴既負負無可言思發憤以赴功名又區區不足
道報恩無所碎首爲期
　　亳州謝到任表
臣補之言臣昨知齊州縁舊公坐正月十日准敕
降通判南京礙親回避九月三日准敕就差通判
亳州於當月二十五日到任上訖咎悔難追已更
寒暑嫌疑自列敢憚道塗再服寛恩重增感涕臣
補之誠惶誠懼頓首頓首伏念臣粗知學問本乏
材能仕豈為貧慙居卑之亦分家雖積善傷餘慶
之已微嘗念居不可以求安福孰先於無禍故六
年遷徙甘常困於米鹽而羣從凋零祗自憐其形
影未敢當江湖飛集之數何足掛朝廷論議之間
每欽宥過無大之仁則思見危致命之義未試以
事孰明此心諒與釜之已多誠挈瓶之何有但知
揣已皆是踰涯恭惟皇帝陛下惟時憲天常善救
物稽先朝之美意與治古以同興謂蕩蕩民無能
名佑啟我以正故業業日致其孝繼序思不㤀葢
欲得萬國之歡心足以斂五福而敷錫雖甚微鄙
不終棄捐重念臣頃迫養親久從補外昨由公坐
得譴止以佐官連書亦既累年實更三赦事雖自
致情則無它庶省循茍免於人非或湔洗稍容於
國是犬馬能報況服冠𥚑樗櫟無堪猶足燔燎終
自知其死所不敢愛於身先瞻望闕廷臣無任感
天荷聖激切屏營之至
　　信州謝到任表
臣補之言先奉敕落祕閣挍理添差監處州鹽酒
税尋丁母憂服闋奉敕添差監信州鹽酒税已於
閏九月十二日到任管句訖初免親喪再塵仕綴
嘗干國典復以罪行夙涉江湖祗臨物局戴湥仁
而自幸俯餘息以知危臣補之頓首頓首伏念臣
家世衰微人材駑下少不天而孤露畏無類以僻
違濫先朝經術之科玷陛下文館之選至於積累
資任忝冒麾符雖區區揣已分量之餘實碌碌同
時流輩之後内則詢事考言而蔑秋毫之獻外亦
承流宣化而乏膚寸之聞豈惟有悔之莫追自以
無功而應汰含容渥厚昧懵顛隮咸股往以得嫌
旅巢焚而誰咎神理交譴家禍併嬰弔影内慙捫
心外慄當滅亾於苫塊尚收録於簪裳又竊便安
惟湥感涕斯葢伏遇皇帝陛下道隆前烈澤浸萬
方皇穹降康休應屢至故簡弗率亦敷在寛為鳥
及魚不出天淵之内息黥與劓尚容鑪錘之間臣
敢不省已愆尤誓心忠義哀荒未復懷色養以終
天罪垢難湔報明恩而無日
　　河中府謝到任表
起廢來還荐更郎選屬饜為請復假藩麾初見吏
民敬宣條教明恩未報感涕徒揮伏念臣稟生拙
囏遭世隆盛知寡尤所以干禄非曰能之謂崇徳
在於安身終不近也薰心自艾補劓無期雨露不
私句萌亦奮惟兩朝之聖政在太史之冊書首以
非才叅於羣俊青天白日道至大而難摹黑髮丹
心力不能而知止卒縁累懇因得便私粤自劇曹
付之名閫差馬不勞於吉日乞漿更值於豐年散
族再収啼飢皆飽斯葢伏遇皇帝陛下斂五福以
敷錫協萬邦於時雍重華如虞氏則既以用其中
丕承如武王則亦不忘乎逺固特重監司守土之
任葢嘗視省官卿寺之除臣願湥體至懷粗推所

學庶幾一日之必葺敢意三年而有成
　　湖州謝到任表
臣補之言奉敕就差知湖州已於四月二十九日
到任訖始解蒲中即臨霅上去股肱之要郡得山
水之名城除授毎優事功常歉愚衷内揆感涕交
揮臣補之(謝/中)伏念臣本以寒生起於下國囏勤少
日既孤露以不天問學長年又僻違而無類未足
稱王裴之選奚取銓衡不能措游夏之辭何知筆
削一昨所自陳列皆出悃誠已憂疾憊之莫勝更
覺才殫之難彊恐隕越無以塞責故蹲循冀於食
功終賴察微俾從補外逮今移徙復竊便安然臣
自惟何人徼幸迺得若此斯葢伏遇皇帝陛下道
光前烈仁覆羣倫瑾瑜所貴於匿瑕菅蒯可収而
代匱故容器使屢及下材而臣以五十嵗服官之
時當二千石共理之任有心許國葢蚤脱於冗員
無地輸忠但益修於常職臣無任感天荷聖激切
屛營之至
　　謝得請南京鴻慶宫表
罪䝉一洗幸已難逢未忘兢惕之初遽有便安之
請天不囏於平施物自慶於曲全論報無時捫心
有靦(謝/中)伏念臣積衰之系始冠而孤本以下才甘
於常調而偶在選掄之末旋招譴咎之隨尚賴拙
疎希當事任是以頃先獲宥晚益附輕就付宫祠
實養以官曹之佚優加廩給又䘏其私室之空徳
厚不貲愧湥罔措斯葢伏遇皇帝陛下躬舜大智
法湯克寛董之用威予以馭幸故明詔飾其能改
而申令許以復収臣敢不日夜以思妻孥相誓念
方素飽歉孚於事實之能惟勵赤心遵懼以終始
之戒
　　謝得請江州太平觀表
起廢恩優薄從裁抑包荒徳大終畀便安以平時
不敢僭求而一旦曲從私欲捐生莫稱灑涕自驚
臣補之誠惶誠懼頓首頓首伏念臣家世衰微人
才嵬瑣生五十一嵗行身未免於悔尤仕二十四
年責實固無於毫末流離困劇秪縁梧鼠之技窮
湔洗召還寔遇飛龍之施普愚不知於適變狂猶
念於安常一昨罷還中銓當守逺郡惟祠宫爲之
加餼廩本先朝所以優臣工豈圖棄置之餘亦被
生成之賜雖乏可依之田畮不違在望之松楸荷
天至私跼地罔措斯葢伏遇皇帝陛下體成王之
爲子本王季之事兄彌性似先因心篤愛持循舊
法開示有容故臣所䝉於分猶過未溘先於犬馬
終願馳驅亦嘗學於詩書敢忘忠義瞻望闕庭臣
無任感天荷聖激切屏營之至
　　泗州謝上表
久此投閒初叨逺郡偶縁乏使亟竊名邦被中旨
以促裝不遑啟處荷上恩之起廢秪劇涕洟已見
吏民恪宣惠澤(謝/中)伏念臣幼知勤苦中幸採收門
戸積衰年齡浸晚聖主履至尊之位下材起逺譴
之中誠於曩時願效毫末汗青載筆嘗寓直於瑣
闈雞舌含香曾對敭於文陛而臣自近疑悔初非
棄捐覽輝絶望於赤霄食野愈思於豐草四門方
闢多士具來臣實何人首煩申令斯葢皇帝陛下
盡循古道獨運乾剛服萬物不以威刑驅一世躋
之仁壽咨詢欲當則左右前後皆正人播告必昭
則風雨霜露無非教所以小有軫慮未累砥平振
古徳心回昊穹之有赫普天和氣盪災祲以無餘
方當大酌民言益新邦命伏況瀕淮置郡除吏須
材豈宜淪廢之餘遽誤選求之及今嵗事將入而
川流漸平臣當更謹故防博稽長利不敢飾廚傳
將迎以希譽庶幾審詔條施設以首公誓報更生
之恩終捐九死之命
　　代河北提刑王朝散謝上表
人物何堪久已安於罪貶事權良重晚復幸於甄
収徳厚察幽感湥出涕(謝/中)伏念臣學非知古才不
逮人屬逢上聖之有為偶以微勞而見録越從長
縣擢冒觀風傳以羽毛俾注心於寥廓弛其銜轡
使寓目於坦平不知無庸彊欲有立海壖之逺夷
貨所交豪商邀利於不貲編戸取贏而自入公冒
三尺嵗失萬金臣嘗究知意謂可惜惟是拙謀之
欲速且縁羣䇿之未安妄為更張不待報可人言
交至聖慮獨私察其本無它情是以第使解秩矧
待罪之未幾已量能而稍遷委以邊儲責之充羨
尚因狼戾之入迺微樵㸑之憂豈敢告勞粗期弛
負間關一職荏苒八期況當核實之朝尤慎酬庸
之賞何幸冗散不終棄捐既濫按刑猶兼視糴論
心莫稱隕首為期斯葢伏遇皇帝陛下乾坤包荒
日月燭隠記憐樗散之舊洗除瑕釁之餘欲衆人
各致所能恐一夫不獲其願臣敢不循省前咎激
昻後來庶乎無癏曠之憂或者有補報之効
　　代朔漕蹇侍郎謝奬諭表
金節假使權之重勞苦何禆璽書旌吏治之微丁
寧甚寵(謝/中)伏以大河北潰比道載騷土功劇荒度
之憂輿梁有病涉之歎睿謨潛運羣䇿并収親煩
稽衆之明首冒觀風之選馳驅夙夜㳂泝往來叅
諸人意之同斷以臣心之見謂夫轉害為利惟因
事則不煩至於徙東就西亦取道之良便泥塗盡
墾郵傳一新曾微通聘之囏復免鳩工之擾粗可
塞責豈敢言功仰承温厚之辭申以光華之錫知
臣若是許國奈何此葢伏遇皇帝陛下撫五辰以
致績之凝體羣臣以要下之報葢功必明試而悦
在見知凡兹班聨孰不動勸誓更殫於駑力期仰
荅於龍光
　　代朔漕李楚老謝奬諭表
十行詔札温然敦勸之辭九府幣餘申以輝華之
錫寵恩并厚報稱無聞(謝/中)臣頃以迂疎久從廢斥
偶上䝉於記録復擢貳於輸將及屬大河再隳故
道舟車之役斷於一方井畝之空翛然千里天衷
載軫旰食靡遑親選班聨就加視察以臣預領封
部叅董役工王事之勞自宜盡瘁詔書之迫安得
後時盡墾泥涂一新郵傳既免民居之墊且微虜
聘之囏在職當修亦臣常分庶幾逭責豈敢論功
而詔使為言璽書加奬又頒内帑并賚私家祗荷
眷恩惟知跼蹐恭以皇帝陛下與人為善明目達
聰欲羣臣咸飭爾能恐一夫不獲自盡靡愛慶賞
以圖懋功誓竭馳驅仰酬覆燾
　　代北京謝太皇太后垂簾戒飭官吏表
臨軒共政方祗遹於多囏申命在公咸靖恭於爾
服欽承睿訓增激愚衷臣某(謝/中)伏以大行皇帝稽
古法堯克勤纘禹允文允武乃聖乃神功燕及於
皇天道聿懷於多福而方䖍植壁遽泣遺弓爰資
訪落之謀載慎鳬鷖之守恭惟太皇太后陛下慈
仁世濟濬哲天開叶恭黙思道之誠助焦勞求治
之意申飭小大各安舊常臣某等敢不上體至懐
下堅素守粗知奉法惟夙夜之不忘更誓投軀庶
涓埃之自效
　　代朔漕蹇周輔除侍郎表
内閤邇聨擢陞未幾貳卿髙秩掄選載加曾瀝懇
之莫遑第靦顔而罔措(謝/中)伏以唐虞制作無曠庶
官夏商纘修亦克用乂陛下龍飛天位虎變人文
博稽舊章大布新典在天則北斗惟喉舌於國則
尚書乃樞機竝張六曹各領四部侍郎雖掌其貳
左民又特其繁唐有司元少常伯之名周乃地官
小司徒之任凡井田徭賦之政與經費貨藏之方
其職之所當奉行其屬之所從質正必得疏通知
逺有爲之士以贊美成在久無前之功豈宜殊恩
横及瑣質如臣者乏博古之學非濟務之材蚤以
孤生丁乎盛際晚縁官使誤玷聖知察臣心雖頑
朴而能盡其心憫臣力雖疲駑而能竭其力屢膺
明試􁋚厯要津初㣲一介之先毎煩三接之渥固
已塵禁塗之清切䝉使隰之光華伏況比覲威顔
初叨臨遣今故防未復而新稟尚虚豈圖旁求更
此濫舉斯葢伏遇皇帝陛下對時更化跨古圖勳
畢収羣倫與共庶績合葦籥以助圜丘之樂飾桑
弧以叅武庫之兵越先衆人進躡榮級臣敢不祗
服訓誥厎慎事功昧冒為憂輒忘其智有所困糜
捐是效自許以知無不為庶幾衰羸小補嘉㑹
　　代澶守韓太中授官表
配帝合宫爰遵舊典正名羣吏肈易新階悵盛禮
之莫陪媿殊恩之坐及服膺祗訓改觀增輝(謝/中)伏
念臣生世甚寒起家尚幼綴鵷鴻之末跡近日月
之清光初乏異能浸階膴仕備員兩省徒有盡規
之誠假守四年不無去國之感荷天衷之曲記知
臣節之粗殫逮及禮成例沾官賞此葢伏遇皇帝
陛下對貺天地致孝祖宗昭明不世之休功滲漉
無窮之惠澤伏況録徳定位稽古建官將使人憂
其事而不陵實中於聲而可攷豈容衰陋首玷光
榮思上荅於至仁唯自期於盡瘁
　　代劉中書謝加勳封表
祗帝合宫穆神休之如在施仁㝢縣藹民氣以為
春預陪冕黻之嚴均被勲封之錫(謝/中)伏念臣自叅
機政􁋚厯嵗時任重為憂寵至是戒髙明日運徒
知聖徳之不遲忠樸慮殫滋愧王功之無補逮總
章之親祀肅羣辟之具來玉􁉨未馳雨先驅而警
道黄流既祼日純耀以排氛仰惟信順之所章此
豈贊襄之可及已告成於釐事肆大賚於寰中衍
食增封駢休呇寵此葢伏遇皇帝陛下孝慈致治
精祲格幽跡其始基固可效天而法地推諸極至
自當咸五而登三澤無一物之不加惠始近臣而
下逮未知報禮秪有捐軀
　　代劉中書謝加勲封表
宗祀明堂穆靈心之上應受釐宣室霈皇澤之下
馳恩始近班寵霑異數(謝/中)伏念臣施為素短遭遇
獨隆未有絲毫可禆政理徒識古人之大節奉以
周旋常憂小器之易盈命而傴僂既託股肱之任
屢承帷幄之言二聖同心萬邦作乂本中孚豚魚
之化獲大有天人之符肆祼享於合宫肅錫鸞之
在御葢上徳孝慈之至厚宜格於幽雖臣工奔走
之靡寧則惟其職及兹慶施首冒寵光食衍實封
勲隆柱國莫遑辭避祗劇矜慙此葢伏遇太皇太
后陛下法古寛仁躋時富壽聖有謨訓故吾君常
則而行神罔怨恫故斯人竝受其福使太平可以
坐致亦羣臣實與有榮惟誓糜捐以圖報稱
　　代劉門下謝表
驟膺中旨改貳東臺任巳重而不勝請徒堅而莫
避感湥榮寵愧極迂疎臣(謝/中)伏念臣素乏賢勞蚤
塵柄用思一介之賤而得志若是顧厯年于兹而
報國缺然是以進常内竭于見聞退亦不遑於夙
夜借曰知爾則何以空懷盛旦之難逢安有為事
而無功方愧中才之不足已憂昧冒更俾進遷而
況黄闥三司之崇侍郎左相之亞猥當謀大滋覺
人微此葢伏遇皇帝陛下付物以能使臣有禮稽
法上古無貳法於後王取士當今不借才於異代
股肱所寄負椉為憂誓殫積日之勤終覩太平之
美
　　代劉門下謝表
備員内史已預秉於政機改職東臺矧重增於事
任非才第愧成命莫還(謝/中)伏念臣猥以寸長寖叨
大用幸聖明圖國每容言聴而諫行庶法令便民
復見家給而人足所以入侍禁闥出居私庭罄胷
中之淺聞豈敢有愛思天下之大計懼不足為何
期無功更被異數驟遷左省實貳納言此葢伏遇
太皇太后陛下道與治同政求天意欲勵臣節靡
愛官榮詢國人言賢豈聞於皆可代大匠斲手終
畏於得傷尚竭疲駑以祈報稱
　　代韓太中乞致仕表
壯而入官老則謝事禮典格言之具在人臣常分
以當然茍唯貪榮祗益招悔用瀝胏肝之懇上塵
旒纊之嚴(謝/中)伏念臣奮猶諸生起自下國賴先朝
之識拔初脱冗流荷陛下之奬知寖膺繁使按刑
兩道將漕八期出領州麾入聨府宷徒坐糜於餼
廩曾蔑著於涓埃葢嘗選貳計廷進躋諫省間因
便殿數侍清光不以此時少有禆補至於晚境寧
可激昻一昨䝉召近藩備員大匠當陛下董正治
官之日實羣公黽俛從事之時而臣年齡尚衰筋
力愈憊既囏拜俛莫奉朝趨輒求便私偶幸得請
陪京地近畱司務閑雖眷戀於明恩終愧慙於尸
寵安有鍾鳴而不息庶幾鳥倦而知還恭惟皇帝
陛下乾坤并容日月兼照願賜骸骨許㱕里閭亦
使追隨垂白之民游泳太清之化則甚微蒲栁猶
私潤澤之功而已晚桑榆尚託舒長之景
　　代司馬康子植謝應副葬事表
致主之心已淪幽壤飾終之錫更躐舊章兆協卜
之以時恩殞身而莫報(謝/中)伏念臣祖光以徳業名
世常擢任於宰衡臣父康以詩禮成家亦登延於
勸講而侈俗方改哀楊綰之已亾太醫遽臨痛桓
榮之未老無祿私室荐罹鞠凶自啟手足之初至
掩窀穸之際君命屢至賵賜有加復因匠屬之鳩
材俾過家塋而視堋殘喘何力秋毫賴官此葢伏
遇太皇太后仁湥念功禮不遺舊將博勸於士類
豈曲私於臣門克意紹先獨自期於忠孝纒哀待
盡兩無報於君親
　　代司馬康子植謝應副葬事表
忠如皦日痛親志之永沈徳及幽泉戴君仁之下
逮臣某(謝/中)伏念臣父康篤行成巳力學傳家二聖
以似其先人一旦欲加之顯任而頃因過毁已屬
沈痾揜遺恨而莫伸委湥恩於不報自初告臥以
至喪還賜藥賜珍㱕賻㱕襚優命呇至常分已踰
復因匠屬之鳩材俾過家塋而視堋克襄大事無
費秋毫此葢伏遇皇帝陛下禮遇臣工孝治邦國
將為世忠良之勸豈獨臣父祖之私往者不亾當
有鬼神之結草微而含氣猶如鳥雀之銜環

濟北晁先生雞肋集巻第五十五
濟北晁先生雞肋集目録
　第五十六卷
　　啟
　　　謝授館職啟
　　　揚州謝執政啟
　　　齊州謝執政啟
　　　湖州謝執政啟
　　　上曾樞密啟
　　　南京謝李中書啟
　　　亳州謝執政啟
　　　亳州上李中書啟
　　　賀中書韓相公啟
　　　賀門下李侍郎啟
　　　河中府謝執政啓
　　　賀許左丞啟
濟北晁先生雞肋集目録(終)
濟北晁先生雞肋集巻第五十六
　啟
　　謝授館職啟
誤縁公舉既不能引分而終辭濫俾試言又不獲
竭愚而小補自宜汰斥尚玷題評秪有矜慙安知
榮觀竊以挍讐之設始扵漢氏之購書員品之增
盛扵唐室之好士故二代禮樂聲明之為備亦一
時衣冠人物之使然惟麒麟延閣之華近閶闔鉤
陳之䆳至謂道家羣玉之府葢象天官東壁之藏
近稽有宋之隆専號育材之地故招来於閒暇之
日而官使於成就之時職非要而地嚴欲知其可
貴禄已優而責寡使得以自修恭惟治平之初湥
有講求之意詔四三輔選二十人當時彬彬最號
得士厥後往往奮為名臣逮神􁕪之末年起治官
之廢典是正蘭臺之秩以延虎觀之儒而龍胡莫
攀風御已逺欽文母思齊之聖當成王求助之初
咨謀大臣修舉故事繄詔書所以取之之意則欲
其有行義政事好學而能文至策問所以攷之之
方又欲其知忠厚勵精扶衰而救溢竊思在上詳
延之若是則觀異時施設之謂何宜得譽髦以副
側席如補之者系出簮紱單平之後才非丘園耿
介之良不意姓名之無聞乃煩丞弼之過聽昭囘
地近英俊朋来閲九奏於洞庭徒知神駭飛雙鳬
於渤海更覺身微加以陟岵永悲臥漳久薾孤將
五千之卒空有壯心立解十二之牛曾無敏手雖
欲自勉竟不能奇攷古不究其本根議政終成於
迂闊主父屢困九事敢期於八收公孫太疎十䇿
乃㣲於一得正使焦頭而爛額猶足為功真成毁
瓦而畫墁尚容見食服訓辭之甚厚預刊緝以為
榮非止見黄香未見之書以資雜博亦欲正劉晏
不正之字固有愚衷静言所遭良出於幸斯葢伏
遇某官幾㣲謀國忠藎致君湥明致治之原要在
得人之盛(不待文王而興自任伊尹之重/蘇公即云傳百聖道為一世師)大儒之
効吾道方興多士以寧斯文永賴顧容淺陋亦誤
采收㫺班超以秉筆得令史而不慙陽城以愛書
從院吏而自給彼皆慷慨有志之士敦朴可用之
才茍得以文墨而効官則雖為卑賤而可喜而况
加以樂育借之美名方朝廷耆艾之具来與巖穴
幽奇之咸在世逢有道之會人望大平之期屬當
是時乃在此選雖復中才之難彊猶將奮發於有
為補之願治氣養心修辭居業粗希前輩豈惟文
字之末流未負平生儻以功名而自致
　　揚州謝執政啟
囊空坐笑輒傾將母之誠鈞播無私偶遂佐州之
請意雖甘於逺外跡終渉於干摩伏自思惟良湥
震慄竊以聖人在上孰不懷利見之心君子處躬
葢亦有常分之守智足以圖則當畢慮力可以任
則宜竭能固有埽曹相之門而藉以求通客常侯
之舍而因兹得召志義有在夤縁不嫌其次實事
未聞虚名可貴所以樊英聘而漢稱得衆禰衡棄
而魏為失人雖非車輿輗軏之利行猶曰園林鴻
鵠之為觀凡是二者必居一焉如補之者質薄自
憐學迂寡用陛下纂極之日羣公入輔之初旁􁆱
廢捐不間疎逖亦預諸生之選入陪三館之遊朝
廷清明官省閒暇鵷鸞逸翮競髙舉於丹霄麋鹿
野心終自懐於豐草仰慙教載之恵未知補報之
期願試米鹽且親甘㫖魏君幞被非見汰於盛時
蕭子抱關亦各從其私好此葢伏遇某官引君以
道附衆以文養材無一介之遺建官必羣議之與
發為久大故能贊於乾坤馴致中和葢將興於禮
樂夫何小醜首玷至公江陽故都民俗信美矧備
倅貳足竭疲駑尚假歳時不慙刻鵠之類鶩庶幾
平㫺未忍轉衣而為裳誓殫勤勞粗有寸尺仰酬
覆燾之徳次納甄陶之仁
　　齊州謝執政啟
擢躋中祕九換歲華丐補外官兩從私便惟愚疎
之何有實幸會之已多弛負云初拊躬以惕伏念
補之總角之歲粗習義方始冠之年即嬰家難奮
飢寒而自立信詩禮以無師偶塵科名遂列學校
至預讐書之選悉縁試藝而升蓬蒿仲蔚之園風
雨子桑之屋技無庸而常佚老將至而自驚是以
陪羣俊而蹲循思古人而緬邈自請試事庶幾食
功還朝適已踰年於法又當為郡遂上煩於聽察
因俯徇於悃悰假以名城榮其將母既無烹鮮製
錦可採之譽滋有羸瓶脱輻不勝之憂斯葢伏遇
某官以道事君有功及物推明先朝典章文物之
具崇養在位靖恭正直之心葢欲羣工助成累盛
故茲優寄猥逮非宜忘朽木之難雕責駑馬以勿
舍人安其分事可以興况復此邦素稱難治某自
顧無術但知用心豈惟鄉飮盥洗才薄不足以化
民亦恐柱後恵文威克未可以濟務尚稍寛於轡
策得小假於歳時倘有秋毫上酬鈞造
　　湖州謝執政啟
承流已幸昜地更優荷平施之每加撫中情而屢
愧伏念補之稟生鄙滯逢世盛明學術素疎入必
更文字之選吏能何取出猶當民社之行且復數
奇寡偶孤煢未隕之餘而幸刮垢磨光寛大兼容
之際蕭條起廢跼蹐臨官常欲随其所遇而必竭
筋力之能儻可無歉於心而粗塞廪食之責而况
河東股肱要害之郡吳興山水清逺之邦不縁丐
求繼用付畀未覺川塗之邈但知舟檝之安自顧
何人所䝉若此斯葢伏遇某官夔龍著業丙魏揚
聲般役衆工雖各趨而皆當醫調百藥葢異用而
咸宜故此下材尚叨器使受恩必報思擁篲以無
從陳力不能念乞身而未可
　　上曾樞密啟
召還禁闥擢貳樞庭凡在陶鎔舉増慶幸恭以某
官忠良舊望經濟閎才被遇先朝廻翔近列文章
潤色豈徒詔令之間樽爼折衝葢出精神之動偉
聖謨之獨運藹賢徳以具来果膺揀圖首預機政
某蚤縁世舊實被甄収悵坐縶於守麾阻趍承於
台屏歡欣踴躍倍萬常情
　　南京謝李中書啟
不䖍法守致速人言尚賴原情姑從降秩馳驅就
道跼蹐臨官荷天地之曲成玷鈞衡之平施重叨
安便幾至涕洟補之聞大匠取材無不可施於繩
墨中材見遇悉能自附於功名從古以然惟人所
任而補之稟資朽薄處已拙疎被䝉國士之知塵
汚文館之選未嘗試用於一事徒茲廩食者十年
羣飛刺天自椉時而遇合決起控地獨揣分而退
安葢當庚午之冬即請廣陵之佐居然充數坐及
成資以彼大邦凡更四守既憃愚之無補又施設
之不専乃廢城闉有故亭榭數里而近歴年于茲
至于昜弊為新增小使大以職事束於為貳在人
情或所不争而又􁕪李宗諤祥符之圖稽皇甫湜
長慶之記葢莭使游觀之舊有玉鈎摘星之名郡
當水衝人㫺目覩似聞杜牧之句別有雷唐之基
明月揚州誰家水調此詩具在此地可求惟昧周
防罔思輟止謂經營不急實牽連佐守之時然斧
斤未加皆成就還朝之後文撿良在歳月可推非
門牆髙誼已湥察其無它則菅蒯賤生亦安得有
今日仍偶去官而會赦乃煩善貸而兼收第解藩
麾旋霑禄養仰聖時之忠厚俯小已以驚惶斯葢
伏遇某官以道事君推誠與下無私足以助元化
有容足以撫羣倫發為久大之圖馴致中和之盛
故寛罪戾未遂棄捐失官與官從近得近使自為
計不過若斯已幸匿瑕敢同車馬之不受尚為躍
冶湥慙桃李之無言固當克謹官箴益修士操信
於知己雖後世淺夫慕義感遇之詞亦不失人葢
自㫺君子成功立名之本補之願不忘舊徳常在
下風
　　亳州謝執政啟
以罪貶官偷安為幸因嫌易地得近已多每煩造
物之仁秪劇中情之愧伏念補之本由寒鄙偶在
選掄舍矢盡遲識野麋之至弱運斤不顧知社櫟
之無堪同時館中最下郡守竊謂追羣髦則不足
營一職其庶幾不圖迂疎尚罣咎悔量才揣分力
如虎以安能計事言功食無魚而敢歎葢既釋耒
耜而在此則欲去斗筲而何之賴䝉矜憐不逺移
徙斯葢伏遇某官引君扵道附衆以文方薰陶乎
大和以積累於至治故記嵬瑣不終棄捐某敢不
慎跣之傷念鞭其後淹留抑末時亹亹而過中亮
直敢云心怦怦其何極猶有異日寧忘至恩
　　亳州上李中書啟
夙被採收久知幸會訏俞地重敢復恃於門牆犇
走位卑自宜疎於竿牘載寢興而念此終震疊而
怛然葢以十年之遇未酬一切之儀又闕坐恐魚
鳥池林莫還遂令階庭踵武長埽飄零自力企慕
更勤恭惟邇来調燮燕閒神明勞相伏以某官贊
天化育為士宗師學隘囷倉曠山川之受納文非
纂繡耿經緯之昭囘既剛毅以有容亦柔嘉而維
則此老氏嘗稱君子之盛徳抑仲尼所謂善人之
為邦加以遵正􁕪父之益恭兼萬石君之至慎良
法美政世但見於持循密議逺圖中已殫於裨補
要使禮刑達而内叙兵食足而外賓副上主求舊
之心終先朝用儒之効此大雅意寧衆人知而補
之幸逢休明偶脱泥滓亦欲憤發自見毫毛孤植
難伸良辰不與平生狂狷之尚中年期待之私一
事莫諧三歎何補獨竊比漢臣之自誦忘本則難
豈徒如魏虜之感恩必報而去第以賦分薄而造
物不能厚稟資拙而匠石無由工開籠鵠失而始
驚捩手羮空而自笑迷塗未返壯日已賒惟激烈
之素懷則蕭條而長在每羞王密謁楊震之意猶
鄙谷永謝王鳳之詞使愚無似有宣光不比之稱
則賢我公乃獻子可賀之舉然而志闊事迕才疎
効遲下若戰國公子之市名當時羣豪之赴義猶
可蒯緱彈鋏預三千客而有魚或能左手捧槃招
十九人而俱歃此自不果它復何言第依庇存姑
逭疵悔念虚死不如立節而止謗莫若自修鶴鳴
逺而終聞蘭生幽而亦佩誠足動金石則有不誠
無不動信可行蠻貃則有不信無不行奔踶可馴
千里要煩於良馭鉛刀且弊一割更繄於善操重
惟左右以主張吾道之公有識拔後輩之譽取人
以恕得士多賢彚茹而升簮履皆在醫門容疾富
績仁鄰寧其中棄之乎既已辱収之矣用此自信
獨無介然若唐兩生奏記當路至願爲燎供席蒸
芝効祥顧有義焉何至是也更望日崇令問益被
眷圖早正台衡大庇倫品不惟一士獨荷至私方
屆寒凉尚賒侍省伏乞爲上自夀副人所瞻下情
無任鄉往傾頌懇切之至
　　賀中書韓相公啟
伏自頃者初膺眷任入預政機屬時三館之虚已
在諸生之選間因造請似辱收憐然闕門之外已
疎而朝廷之閒甚密絶編志墮越俎義慙言不獲
伸事無所試上辜期待分絶激昂既流落於州麾
旋顛危扵筦庫伏遇左右巻舒以道從違在公雖
均佚於留居尚倚平於世論慮以罪衊仰玷生成
故門牆之問莫修而魚鳥之情愈闊側聞枚卜峻
陟鼎司遐徼同音歡呼共慶即日伏惟圖國有道
自天降休恭以某官剛大直溫柔嘉寛栗山嶽不
動江海有容蹈君子之中庸知古人之出處皇天
祚聖治世立賢煒仁祖之規摹有魏公之風烈大
數已得末流易防一昨初聞命行繼覩章下忠合
上慮義激士心豈惟以千秋一言而取封葢將試
元崇十事而後入以謂可否分年而異處忠邪指
類而竝驅米斗至於千錢民室幾於九去此方今
公患之至急與當宁軫憂之最湥迺大臣先已究
知則天下夫復何慮然可否但繄於審訪而忠邪
正懼於難分虞氏豈非用大中成周可謂建皇極
既憂讒説之震亦病叨懫之欽嘗聞去蟻以培隄
未有留蠧而蕃木母疾之已甚則固可姑存而勿
論則實難彰癉不淆勸沮廼立理有萬慮行非一
歧同何必親疏豈皆異魏舒始似無取鄭朋初若
可通安得遽知要因久見必使左右皆正直内外
無欺誣則可否自陳於前是非不覈而定成周虞
氏廼得庶幾皇極大中扵焉攸叙憂糴䘏莩尚何
足言休兵務農便可無患然補之處疎逺而謀近
懐蹇淺而計湥亦恃十年嘗承一盼重念補之稟
資頑鄙賦命奇窮勤苦幼能乖違壯日憂虞晚節
摧絶盛時不别不白以得嫌無拳無勇以䝉垢遭
譴逺徙重罹閔䘮終亡僅存再被竄逐邅囘五六
年内往返九千里餘未省蹊田亦遇奪牛之罰何
嘗盜肉猥逢鬭犬之還不死濤淵稍佐民社世當
至徳之運人望太平之功拾穗行歌問百年而如
此飯蔬没齒甘一介之當然豈敢謀身尚懐報主
耿耿自信昭昭實臨更願尊所聞之髙明躋斯民
以仁夀造次啟沃終始持循然後朝廷四海䝉逺
猷大夫庶士無遺患國是永建家聲益隆以副上
之倚毗以慰人之頌望旅瑣方困閽髙莫親
　　賀門下李侍郎啟
伏自頃者端亮得讒留居均佚旋失芘休之賴即
懐顛沛之憂茫無事倪若有期會滄溟不改歎自
蕩之波臣天雨何心笑流行之木偶單舟將母逺
道遘凶忠兼孝以兩虧影與形而相弔人理斯酷
生望莫蘄矧未至於怨仇仍重罹於竄辱實虞罪
垢更累已知故卵翼之恵山隆而寒暄之儀響闃
諒惟大雅闊此細圖不然孤生安取今日再聆柄
任增激懽悰伏惟即日鼎燮勞心天休助順恭以
某官江河致逺柱石扶危文能附而武能威剛不
吐而柔不茹體和爲決以厲濟溫中正而通優游
以法謀議逺而始驗誠信久而後彰故於仁聖之
勃興復以勲賢而首用雲行雨施魚躍鳶飛九重
開皇極之言三事起協恭之慮不爲巳甚廼見至
平民誦斯言士知此意然有道也由是廣之而補
之稟資甚頑賦命至薄駑駕難企龍門誤登垂十
五年間挽推已至行五十歳矣跋疐奈何抱瑟自
憐毁車欲去奪蹊田尚為有罪況廼初不蹊田赦
食馬猶足求功而又未嘗食馬滌器不慙市上受
經自所獄中糠覈而肥卑溼亦夀似鴞集者多矣
何必更占異雞鳴者有之惟知不應既非意可以
遣者亦往事安足論哉第以少嘗妄計於進為老
欲不虚於期待屬重光之撫運與百執以同升偶
脱濤淵稍佐民社起死之恩既厚捐生之誓益堅
且縁心困而慮衡更識言難而行訒噎因戒食折
自知醫審曲則全悟孫以出正爾局促轅下何由
頴脱囊中重惟左右學窮象先識際綿炳固曰有
容所以大無私謂之王而惟危故能論心非幾何
以成務且事有可否易辯廼人有忠邪難分則欲
開大中無忽近慮疏豈皆異同未必親袁盎始議
絳侯後更獲助鄭朋初通蕭傅卒反見傷若此實
繁胡可槩視察就義若渴之故審應問如響之情
借曰比常好先亦意隨必有事造次啟沃終始持
循顯則欲馬不敗羣隠則欲木無藏蠧公是若建
朋黨必消如此而後天下國家䝉遠猷大夫卿士
無遺患觀海恐漫睨柯足知雖未乏戴崇宴見後
堂之頃然可無陸賈㣲言湥念之間竊自比龜智
能靈人誠不思蠺飽不為己乃曹丘顧金掠美則
安敢若魯連解紛無取其庶幾亦有命焉非所期
也更望日崇令問益被眷圖蚤正冢司大庇羣品
豈惟一士獨荷至私方戒寒凉尚賒待省
　　河中府謝執政啟
明恩起廢首玷劇曹衰疾便私尚叨名閫盡出鈞
陶之巨賜寧同草木之無知引分每踰撫躬湥媿
竊以讀書非無用之具固將圖試而求行事君當
有爲之時孰不願知而幸遇賢者奮身而任大中
材隨類以効長寸隂尺璧之匪輕贏糧躍馬而恐
後又如出蔀見日去盆望天所宜欣對亨嘉鮮明
注目安有自爲連蹇俛黙向隅惟能技之不同故
㑹逢之相邈如補之者禀生至薄渉世又疎違道
徳之初心獲聲名而過實畫蛇之足嘗奪飲而固
宜䝉虎之皮或得攻而何怪一昨初湔謫籍即備
史官以半生文字之中而白首江湖之遠忽䝉此
選豈是素期故始榮所得而冒居終揣不能而知
止屬饜為請與郡復優使自為謀不過如是此葢
伏遇某官柱石扶遠蓍龜見㣲直方大以正邦周
徧咸而濟物雖良樂所過絶足為已空然和扁一
經沉痼猶皆起將益收羣俊之助與共厎太平之
功况補之嘗履閨臺今守民社未負韲鹽之學敢
忘卵翼之私
　　賀許左丞啟
再膺制命入秉政機仁賢類升華夏均福恭惟某
官徽猷甚遠廣譽早施文能附而武能威濟之以
學剛不吐而柔不茹葢出於中徇公滅私以退為
進故能使兩朝而一節冠百吏而獨先上方總攬
權綱詢謀治體務進中和之士以期久大之功民
俗利疚之悉知人材能鄙之素識欽惟圖舊靡不
䝉休而補之書生後来曲士寡與同形骸於樗櫟
寄蹤跡於萍蓬伏念門下召還坤維之年再升鼇
禁之日實縁典挍嘗莅諸儒眷言賤疎以備三館
不以年輩官聨之夐隔每扵勞問與進而甚温旋
躋廟堂復在甄冶困屢空於甘㫖求自効扵米鹽
似䝉奨憐不忍棄外藏中心而敢廢報知巳以未
遑而素拙少思縁公獲坐尚以頃年之眚復更數
赦之餘上煩貸全猶竊安便奪麾符者彌歳徙佐
貳者兩邦尤悔寧追省循已屢長鞭莫及固駑蹇
之難驅大厦方成亦飛鳴而自喜悵坐縻於官守
阻趨奉扵鈞閎

濟北晁先生雞肋集巻第五十六
濟北晁先生雞肋集目録
　第五十七卷
　　啟
　　　賀門下吳侍郎啟
　　　代上北京韓丞相子華啟
　　　謝何相公啟
　　　賀侯樞密啟
　　　謝韓儀公啟
　　　泗州謝執政啟
　　　代外舅杜侍郎賀姚舍人輝中啟
　　　泗州謝監司啟
　　　謝泗州倅曾丞議啟
　　　謝泗州教授啟
　　　答賀直閣林次中啓
　　　謝龍圖吳雍薦論啓
　　　髙麗人使囘遠迎狀
　　　謝髙麗使送人事物狀
　　　送髙麗使副人事物狀
　　　北朝國信大使先狀

濟北晁先生雞肋集目録(終)
濟北晁先生雞肋集巻第五十七
　啓
　　賀門下吳侍郎啓
誕膺制撿再秉政機已光選衆之求更竦具瞻之
望凡居庥廕靡不欣愉恭惟某官致主忠誠濟時
賢業寵冠三朝之舊譽髙百辟之前蓍龜治忽之
所昭柱石安危之攸恃久茲均佚未替告猷聿逢
圖任之明復貳納言之重國政弛張之素達人材
能鄙之盡知祇頼和衷以成累洽伏念補之稟性
朴野賦命奇竆早荐歴於閨臺晚屢更於麾守嘗
遭尤悔旋被洗湔皆朝廷及物之私與門牆好士
之徳尚叨寄委敢怠承宣今川流已復而無虞歲
事將登而甚美吏知免咎民識樂生仰大厦之帡
幪固無不芘撫孤蹤之踸踔當有所㱕即日再惟
燮理宴閑神明勞相屬拘官守阻造台閎
　　代上北京韓丞相子華啓
孚告治廷改司畱鑰逖聞新命竊忭丹悰恭以某
官道重躬行望隆世濟翊亮四朝之老儀形百辟
之師黄閤調元意比勞於鼎鼐赤松嘉遯興已傲
於林泉屬訪落之云初固􁈖賢之方急茂惟安集
尚輟保釐開府加崇擁旄增重居然全魏隠若長
城伯教素明愛茲棠而敢伐公㱕寧遽有是衮以
宜封某蚤誤陶甄復叨庇頼雖簡書之良窘繄履
幕之匪遥幸㑹居多欣愉倍劇
　　謝何相公啓
峻騭鼎司誕敷制命嘗致門牆之慶粗申簮履之
䖍偉天地之休明曠山川之受納故惟幽介畢獲
昭蘇民知至善之不忘物識太平之無象即日恭
惟持國有道自天降康三接益隆百禄是擁伏以
某官剛柔體撰文武憲邦尊主逺猷隠申甫之維
翰宜民善政粤丙魏之有聲寛足以得衆而恵足
以使人㴱可以通志而幾可以成務大臣絶傷手
之斲小人懐隔面之從本於中和成此清靜所以
不勞施設坐致安榮伏念某稟生拙艱擇術迂滯
以塲屋粗知文墨故閨臺誤有姓名然而未嘗當
一事權任一言責是以初從輕坐終獲盪除齒髪
衰齡妻孥滿目晚已無心於事業老猶有累於寒
飢及此分符益知幸會念使功孰與使過况屬盛
時儻成仁可以殺身敢忘異日顧惟逺跡阻望台
閎
　　賀侯樞密啓
光膺襃制峻執鴻樞國有儒臣以裨上治民知聖
澤當復下流相與歡愉固無逺近伏以某官髙明
篤實寛裕直方岌然髦士之中夙有大臣之氣果
逢盛旦自㧞周行辭章炳蔚足以鼓動四方操莭
冰霜足以整齊百吏事無施而不可才屢施以皆
宜曾未十年遂登兩府漢千秋之寤武帝何足慕
哉唐馬周之遭太宗無以尚此洪惟聖主以孝事
宗廟􁈖率由於舊章以仁育幅員欲誕敷於文徳
務進温良之士聿求乆大之功必有同寅来膺至
眷豈惟精神折衝於樽俎之上固將中和明備乎
禮樂之間而某稟資拙疎賦命蹇薄以塲屋粗知
文墨故閨臺誤有姓名不慮冗材既盈小器故暫
膺於識㧞已旋致於顛隮然而未嘗任一事權當
一言責用汔逢於清問遂終削於丹書儻非獲依
仁賢當路之餘光何以克全孤介末塗之晚莭重
念補之頃親講習又接鄉邦竊比然明辱知子産
敢同貢禹恃舊王陽不能自躍於鴻罏乃獨長鳴
於峻阪盡煩㴱察更欲何求貧未脱於寒飢尚資
廩入老不愆於忠孝猶累生成念賀厦之可同悵
埽門而無自
　　謝韓儀公啓
伏念近者特造門牆願親杖屨康寧貌悦千岩松
竹之間蕭散情長一世塵埃之上不覺聳慕膝屈
氷歎意消顧蚤預於甄收非敢言於婣婭髙明廣
逮疎逖咸依尚憐孤根未必墜雨生芻一束窘竆
巷之坐愁清酒百壺陪後堂之宴笑曾忘禮絶滋
愧人㣲緑野放談過晉公之髙蹈黄花佳唱比陶
令之將㱕醉猶貸於歐茵狂豈誅於落帽顔間和
氣席上陽春以此使人何人不盡既貪知己特達
勿貳之意遂罄平居㴱念欲効之言而莫戒轉喉
幾成捫舌雖禮不禁嫌諱字亦有同音如肇者和
帝名也而漢郡存京兆之稱又操者世祖諱也而
植詩有造日之句載在傳注可以􁕪知乃唐鉅儒
若韓吏部亦著宏辯欲開後疑晉進既殊釗昭不
避仰惟大雅固已包荒然令公以三朝徳望之尊
而不肖有十年門下之舊昜知罕犯每慎偶疎豈
止汗顔真成芒背自違鈞席愈攪蓬心悔訟稍瘳
蕪詞始敘伏乞略此細故要諸後圖間順下風且
詢公議似聞芝撿已拜玉音想遂促於曹裝行復
調於伊鼎即日恭惟神明来相寢餗鈞休補之田
野益疎光儀乍阻蕭然形迹失此庇依已戒僕夫
將趨道左庶欲贊輿誦具瞻之意豈獨伸恩閎私
戀之情
　　泗州謝執政啓
久此投閒初䝉起廢已膺近使更竊名邦荷天地
之曲成玷鈞衡之平施迂疎内揆感涕徒揮伏念
某家世久衰人材甚冗早預諸生之選與從三館
之遊羣飛刺天同時遇合者自其能爾決起控地
無庸不足者安所尤哉幸未忽於省循終獲逢於
湔洗退無仇怨寧論三歲之不興進有盛明未廢
十年之乃字里閭浸鄙文法逾疎顧雖懷遭時有
用之心實亦負陳力不能之責斯葢伏遇某官忠
誠尊主賢業濟時蓍龜治忽之所昭柱石安危之
攸恃豈惟丙魏有聲於漢葢非堯舜不陳於王邦
之榮懷必㱕其美於上上有大澤必行而致之民
災祲聿消歡謡允塞恭惟挈國尤慎官人敢圖赦
過之餘廼在選能之列泗雖支郡地實控淮舳艫
上下以相銜冠葢往来而旁午今秋潦收涸而川
流底平稼已兆於豐登吏茍逃於曠失顧承人乏
適在此時逢歳有餘乃幸乞漿而得酒於生無愛
尚欲舍魚而食熊誓以肖翹仰酬造物
　　代外舅杜侍郎賀姚舍人輝中啓
拜命中宸升華西掖側聞新命預劇懽悰竊以舍
人制行温恭修辭敏達夙藴濟時之業中懷拔俗
之情決科從仕者不四三年閉門著書者踰二十
載化行閭里共畏陳君之知名動京師咸髙鄭子
之趣二聖垂衣之始羣才連茹而来首登老成次
起遺逸以謂處阨竆而不愍則宜傃富貴而能行
議禮曲臺衆果推於適變讎書東觀士尤服其多
聞豈徒居遺闕而抗辭司言動而直筆雖亟躋於
法從已久屈於公才出則代言許劉超之清慎入
而承問倚徐邈之博通朝廷得賢中外胥慶某早
塵近列竊企下風未修牆屏之䖍先辱緘縢之貺
永言欣佩莫罄敘陳
　　泗州謝監司啓
久幸投閒初䝉起廢拜明恩而跼蹐奉中㫖以馳
驅偶莅屬城遂依大庇州素稱於繁會力尤病於
拙囏視事云初撫躬以愧伏念某材能甚薄學問
又非越自諸生蚤升三館再更郎選四領藩麾惟
被譴之獨輕故滌瑕之前逮付以要郡俾其赴功
野鹿情疎念蒿苹而常在疲駑氣索見車葢以内
驚伏遇某官寛厚愛人公忠莅事提封一路撿察
百城仰惟攬轡之邈然孰不望風而惕若更願小
寛撿䇿稍假歲時必有毫釐自圖報稱官守所拘
不獲趨候門牆
　　謝泗州倅曾承議啟
恩俞守郡幸㑹同僚平居想望之深今此從遊之
便伏以某官賢猷開濟雅趣靖良事業藹其家傳
聲名籍於衆口方紆佐郡良屈逺猷然而素履允
修撝謙更篤宜入預清華之選寧久從關決之勞
惟此拙囏劇於延跂歌襦袴之慕㴱愧非才詠海
沂之康終煩敏手方圖馳問遽辱恵音黼繡之辭
蔚然累幅衰頺之質煥若增輝展晤非遥欣愉可
既
　　謝泗州教授啟
比䝉恩撿改莅便州悵馳問之未遑辱流音之先
及眷言披玩但極感銘伏以某官早擅俊聲躐登
科第偉該通之經術爗藻麗之文辭暫屈討論亟
躋要近某衰遲假守邂逅爲僚敢辭奔走之勤行
有晤承之便方茲殘溽更厚自持
　　答賀直閣林次中啟
升華内閣增秩列卿雖揚歴之固宜亦東掄之􁋚
重竊以冊府之設非止於藏書文館之名固先於
延士大則典領譔述或次補法從之崇卑而是正
挍讎猶擺落常流之賤嘗􁈖所以置此之始又念
所以待之之殊豈欲虚名相矜而徒以廩食豢養
於燕休㴱廬黙坐而不聞朝廷議論之毫末世務
既趨於一切書生亦習於自輕迨茲陵夷最號閑
冷聖明繼照員品復修方將敷求久任之俊良稍
以敦勸方来之遺逸猥同聲氣預有光輝恭惟某
官少以藝文早收科級本於髙才達識之自致濟
以彊學好問而旁通明白不私敏㨗立斷事每試
而皆可居所去而見􁈖烏府郎曹屢更於繁要蘭
臺都省稍陟於髙華果奉明恩更躋祕職猗歟父
子之相繼藹然兄弟之嘉聲儒者之榮衆人所慕
行超騰於近列益開發於逺圖致主之功計日以
竢補之備員中秘絶企後塵乃䝉齒記常僚講修
故事交馳牋牘慙輩行之非宜藏置縑緗傳子孫
而為好
　　謝龍圖吳雍薦論啟
陳編窺竊何補諸生華衮襃榮敢煩一字誤䝉代
匱祗劇厚顔補之稟生既愚聞道亦淺少日狂狷
頗復激昂長年艱難稍亦咎悔不幸先子蚤棄諸
孤居然為貧初此求仕賣刀買犢行藏獨可以自
期觀頤舍龜失得不足以相補朅来泮水三昜歳
華無它時捧檄之勞有平居肄業之樂譬彼倦鳥
聊復投林坐令摧頽滋用迂闊風雨子桑之席促
軫屋穿蓬蒿仲蔚之園披書案朽間偶好事恵然
晤談務閑偷安􁕪滿當去豈圖過聽乃此誤加謂
鳬足非長而雞肋可惜收置門館論諸朝廷此葢
伏遇某官髙才得君强恕待物統綏一道刺舉百
城如般之運斧斤曾㣲擁腫若良之操轡䇿安有
疲駑曲憐孤生為借餘潤㫺張安世不樂私謝而
李習之嘗賦感知趣非不同義各有處更願寛其
不及須以後来豈無毫釐可卜報効
　　髙麗人使囬逺迎
伏審航琛入貢館飫言㱕瞻九雉之崢嶸夢囬天
上指三韓之縹緲色見睂間候祋来聞使軺將及
叅承可卜欣抃良㴱
　　謝髙麗使送人事物狀
茲縁迓勞初獲晤瞻入覲日畿慶賜牽之成禮言
㱕海國辱展幣以交驩盛意難承珍藏敢置
　　送髙麗使副人事物狀
州僚備位郊犒常儀蚤欽俎豆之風先煩委贄願
報瓊瑶之好敢廢實笲薄物將誠别封具列
　　北朝國信大使先狀
茲者歴紀嵗端禮欽鄰問眷使軺之于邁幸候館
之可休冒涉寒威乂寧福履趨承良邇欣詠徒㴱

濟北晁先生雞肋集巻第五十七
濟北晁先生雞肋集目録
　第五十八卷
　　啟
　　　與謝寳文啟
　　　謝淮南漕彭元施啟
　　　與京東漕黄朝散啟
　　　答謝華守趙子剛賀入館啟
　　　與亳守向宗旦啟
　　　上河北漕呂進伯所業啟
　　　代胡唐臣授蘇幕與使者啟
　　　授澶州司戸答韓諫議璹請充教授啟
　　　囘鄆城孫簿啟
　　　賀教授陳履常啟
　　　答謝狀元李常寧啟
　　　答謝宗室奉議啟
　　　答賀李祥改宣徳啟
　　　答亳州趙教授啟
　　　太學答學生林自啟
　　　答王勲謝貢啟
　　　答陸倅啟

濟北晁先生雞肋集目録(終)
濟北晁先生雞肋集巻第五十八
　啟
　　與謝寳文啟
竊審再膺宸撿還鎮淮邦副朝廷因任之求慰民
吏去􁈖之意伏惟歡慶恭以某官忠藎耆徳文詞
宿儒蚤記淵衷徧躋法從長人京邑豈徒前有之
趙張控虜藩垣真是禁中之頗牧惟江陽氣俗之
舊有棠隂恵化之餘農絶帶牛尚未忘於勸課兒
騎竹馬願復見於行春惟暫屈於統綏固不勞於
經理而補之倦游文館得請佐州曾未造於門牆
將獲依於麾棨自惟幸㑹尤劇欣愉方冬冱凝取
道遼逺
　　謝淮南漕彭元施啟
吏能何補公舉過優迂疎内循光價已倍伏念補
之無自得之學非適時之才間關一名黽俛十􁕪
庠挍五歳館閣四年不能穡而取禾退黙既慙於
素飽未操刀而欲割進為又懼於得傷故嘗冒請
於外官庶幾自試於民事而託部封之未久辱咳
唾之獨先靜言􁈖之何以得此斯葢伏遇某官忠
以事上恕於取人過譽斗筲俾叅瑚璉李長樂之
許文舉非為通家㬥公子之知不疑儻縁一語人
之幸㑹勢豈偶然誓堅許國之心終得報恩之所
感荷激切不知所裁
　　與京東漕黄朝散啟
伏審祗膺眷擢榮摠漕將已擇剛辰初臨治部伏
惟慶慰恭以某官才髙當世聲發妙齡行誼規於
古人文章固其餘事鴻干以序美既載於兩朝玉
立而温威自宣於百郡屬河朔流移之始復而山
東罷瘵之未蘇庶幾小豐有望卒歲故暫假問民
之寄豈乆迂攬轡之行補之頃濫麾符方茲譴謫
何意周旋之舊乃依刺舉之嚴捨曰蘇孺文之天
迂疎敢有或者李將軍之地寛大所為非輒病於
至公實少伸於知己永言幸㑹莫罄敘陳
　　答謝華守趙子剛賀入館啓
頃者効官河外託庇府中違離屢昜於歳華傾想
第勤於魂夢疎慵成癖問訊闕修伏惟坐鎮安閑
履時休裕補之才能甚薄學術亦迂比縁明詔之
求偶用輔臣之薦道山羣玉之地濫跡莫遑長林
豐草之􁈖此心固在斯葢某官忠信好禮彊恕行
仁吹嘘所加隠伏皆奮葢嘗勉裁尺牘槩敘鄙誠
置几塵生開緘字滅既後時而莫致滋撫事以為
慙乃䝉眷私特枉慶賀辭極璆琳之美情踰骨肉
之親顧惟感銘尤劇衷悃新元肈布介福来同
　　與亳守向宗旦啓
頃縁契援嘗奉標儀去牆屏之已賖託麾符而㴱
幸恭以某官温良植已忠藎在公勳名烜赫於相
門婣戚蟬聯於帝室不由此進自以才稱騫翔省
寺之華更踐藩垣之重居有善政去嘗見􁈖而補
之疎拙領州乖違得譴未更歳律仍避親嫌仰寛
大之足依俯飄揺而自慰奔馳敢後叅對可期
　　上河北漕呂進伯所業啟
草木有榮逢春乃耀鳥蟲含響待氣則鳴物誠甚
微情乃如此士有知識志宜激昂自憐孤生誤喜
末學執技不化知己益消寅縁官曹統莅使部竊
以畏大人於早歳事君子於一朝向塵長趍人進
亦進登堂危坐衆言則言不圖髙明見假顔色問
訊所學開擴其愚昨成至言所要知道退念空語
滋不欲陳然而殫廢楮毫棄滯箱簏憤悱已吐蕪
蔓莫刪猶望牛歌足觀蠅墨可綴察鄙心於寗子
成拙繪於曹生則雖孔門未廢由瑟尚或有取不
為無庸
　　代胡唐臣授蘇幕與使者啓
此者忝命宸廷備員州幕仰威容之固久託封部
以爲光竊自􁈖惟良㴱幸㑹伏念某才出中下譽
乏鮮明雖任使之粗更顧毫毛之未立祗惕譴尤
之後摧頽禍罰之餘豈敢進求智挈缾而安取庶
幾分守恩弛負之已多此葢伏遇某官忠以事君
恕於接物蕭生論議寧忘意於本朝范子澄清葢
有心於天下寅縁竊食邂逅望塵捧檄束裝計官
期之良邇登堂聞教况吏政之可師欣忭之情倍
百常品
　　授澶州司戸答韓諫議璹請充教授啟
竊以貴賤位殊義非均則有所不答賢愚術異勢
既絶則無以相求葢明公在上之達尊而不肖衆
人之晚遇解褐一命從軍大邦以未嘗知名而過
聽獨收故不待望履而陳書犯分罪實出於不韙
誅宜獲於非常敢謂伏䝉某官寛裕有容威嚴曲
霽猥以世間之盛禮施於麾下之鯫生屈記室以
裁牋賜家童而返報往来嫌於敵體進退越於常
倫愧汗莫堪駭情無措炳若文章之眩目跫然藜
藋之驚心上煩開府之知下無國士之稱至於假
資助乏輟椉代徒自惟平生得此固寡三復敢置
累息弗寧葢補之才實窳疎學尤拙陋幼雖有志
壯益無聞幸遘明昌預霑教養庶幾同小子之有
造未敢與先生而竝行正使米鹽効勤猶病弗稱
若復庠序肄業尤非素長伏况門下徳誼之最隆
府中衣冠之甚美鄒枚毫牘之侍應劉樽俎之陪
足以議論古今酬酢左右豈宜下陳無似之賤吏
乃辱大人當路之末光拜教至榮拊心益忝請自
隗始私不忘築臺之初即以遂行尚或有奉盤之
頃斂板就列計日有期託庇門䦨終身悃愊惶懼
激切之至
　　囘鄆城孫簿啟
麋鹿情疎但記蒿芩之樂鵷鸞跡逺無心羽翮之
追忽被除音復叨守土髮星星而久墯綬若若以
增慙敢圖眷奬之㴱首辱緘題之慶徒欽雅致夐
越常流偉初奮於仕塗藹已揚於才譽身相為援
豈無用力之公卿意獨與親乃在退藏之農圃將
髙懐之固異實近世之所稀補之自信良堅與庸
已甚枉瓊瑶之為好撫蓬甕以生輝感荷之誠倍
百常品
　　賀教授陳履常啟
擢領掾曹㱕臨鄉挍與從游之良舊私慰喜以居
多竊惟國之求才病取捨之膠於法士之渉世患
進退之失其中設科舉爵位以誘人假誦數詞章
以干禄須其出試則鄉黨自好者耻夫屢獻不以
禮際則山林長往者豈其肯来故上安於有司之
區區糊名以為公而士惑於古人之皇皇載質以
為辱莫聞覽徳之鳳率多食餌之魚恭以某官行
獨而通志潔而降不落落以如玉矧泛泛其若鳬
竆無立錐術可濟國至於博覽之學絶出之文要
其平生固曰餘事尚不屑去安有求聞聲自籍於
諸公章數騰於當宁拔起閭里朋類之榮收還妻
孥親黨所喜未促公車之詔聊從泮水之行庶觀
成山必自累土辭尊及富仕何往而非安有為與
行志茍存而皆可貽牋良幸修慶獨稽傾詠之誠
倍於儕等
　　答謝狀元李常寧啟
摛詞中禁擢秀羣豪一鳴而驚閭里爭傳於盛事
三道之要朝廷相賀於得人伏以某官藏器於身
待詔而往文非時好近灝噩之商周經本心通無
異同之王鄭囊錐出穎郵傳馳聲望冠葢以傾風
固其素願過蓬茅而委質非所宜堪豈徒一戰而
稱雄庶觀千里之自此忻愉良劇敷敘何竆
　　荅謝宗室奉議啟
程文入等恩詔換官起身玉牒之華通籍金閨之
貴伏惟慶慰竊以邦國之建本支是崇變商餘風
周化行於麟趾懲秦孤立漢勢定於犬牙豈徒魯
衛兄弟之俱賢固宜向歆父子之間出逮觀近世
莫盛李唐持鈞軸以當朝適之首出以文章而傳
世長吉獨先聲明迄今想像未泯恭惟聖世尤篤
宗盟惜夫飽禄廩而宴安故使學詩書而進取及
茲歴歳寖得聞人新恩奉議稟性茂良修詞敏邵
恥從派屬輩居環衛之中欲以功名自致薦紳之
上果縁藝選驟改文班同列相矜一時盛觀竚騫
騰於夷路益開發於逺圖先枉緘封過形謙挹感
銘良劇敷敘奚殫
　　答賀李祥改宣徳啟
延對宸廷改榮京秩從游兹舊慰喜良多恭以宣
徳懿行不羣令儀可度粤從幼學夙有俊聲下帷
未省窺園持竿寧悟流麥其精如此故資之㴱珠
玉藴含山川輝媚自當名世豈獨傳家補之氣合
相求心均莫逆絣䌟洸之何取橛株枸之自畱臨
水送將牛羊方下望風懷想鴻雁欲来庶幾逢聲
子之班荆且復過孟公而投轄未遑馳慶先辱流
音尚阻盍簮惟期彊飰
　　答亳州趙教授啟
茲縁罪譴復避親嫌跋才譽之素勤聯官曹而㴱
幸恭以教授推官端良可度超犖不羣蚤收科第
之榮方莅膠庠之佚粹精古學本自得於下帷敏
捷髙辭咸相傳於倚馬操惟幽而不改聲乃大而
逺聞倦飛聊比於一枝築室尚容於三徑先煩慶
問尤認眷私感服忻愉併增誠悃
　　太學答學生林自啟
竊審論秀辟雍登榮造士伏惟慶慰上舍先輩懿
行可度美才不羣負笈徒行豈辤李固之千里違
親忍志末厭何蕃之五年故能通達大成文史足
用升諸鄉而有素告於王而可官以補之預在膠
庠特貽牋翰推先非據感服徒㴱
　　答王勳謝貢啟
數從升補初預賔興雖學制之同然必鄉評之所
與竊以貢士先輩幼稟儁異蚤勤編摩敏七歩之
修詞飽五車之彊記李廣百戰未立寸功何蕃一
㱕動輒累歳阨竆已甚操守更堅果縁􁕪察之公
往偕造秀之選國有道化方革浮華士惟忠良乃
稱推擇九層始於累土一鳴可以驚人豈但顯親
固將行義願􁈖飯粟務正學以言而發身毋侈輜
車稱稽古之力以辱士先承緘翰但劇感銘
　　謝陸倅啟
輟自班聨屈臨州郡涓辰之善視事云初伏惟慶
慰恭以某官經術博通文詞敏贍賢關論秀蚤成
金玉之章卿寺須才久躐鵷鴻之綴英猷方顯雅
致不羣自求外官欲試民事聳聞交印已楊慈恵
之聲即見賜環復在清華之選補之田閭託跡萍
梗因風當趍牆屏之嚴以伸桑梓之恪屬茲被命
既廹赴官愧流問之辱先悵叅承之莫遂
濟北晁先生雞肋集巻第五十八
濟北晁先生雞肋集目録
　第五十九卷
　　啟
　　　赴揚州上太守王資政正仲啟
　　　與交代范峒啟
　　　與淮南提刑賈殿院啟
　　　與淮南監司啟
　　　答揚州教授曾旼啟
　　　上揚守王正仲啟
　　　與淮東提刑王司諫啟
　　　答揚守判官趙奉議啟
　　　答致仕劉敏大夫啟
　　　與京東漕張道順啟
　　　與京東提刑趙景仁啟
　　　答淄守啟
　　　與淄倅啟
　　　與提舉鄭彦能啟
　　　與京東漕吕直父啟
　　　答滑守李孝純啟
　　　賀知府趙待制移鎮啟
　　　謝提刑上官正言啟
　　　畱臺韓朝請到狀啟
　　　答濰守啟
　　　揚州泛用賀冬啟
　　　元日賀啟
　　　元日賀啟
　　　答交代中散啟
　　　代謝求親啟
　　　許親啟
　　　送幣啟
　　　求親啟

濟北晁先生雞肋集目録(終)
濟北晁先生雞肋集巻第五十九
　啟
　　赴揚州上太守王資政正仲啟
比者得請宸廷備員州佐蚤在陶鈞之内久辤牆
屏之嚴寅縁庇依欣喜幸會恭惟某官道徳世範
文詞儒宗龍虎之得風雲主威益重山淵之有珠
玉國勢增華加以仁厚不矜直方有體倦經為於
機政􁈖宴息於藩維而補之册府後来書生孤立
慙梧鼠之五技窘侏儒之一囊江海之􁈖日縈魂
夢麾符之䕃與有光榮春水已生吳艎當具尚曹
裝之未促儻荀御之可容鄉往之誠倍百常品
　　與交代范峒啟
䝉恩外補承乏後塵惟慕誼之素勤獲趨風而自
慶恭以某官夙懐賢業藹有令名行已不撓而衆
推居官所至而民願尚淹器幹屈佐藩維補之質
薄自憐學迂寡與陪英髦於中秘非所宜堪奉甘
㫖於宴閑葢其私便企青雲而雖舊繼白雪以良
難行造門牆粗窺矩範欣愉幸㑹悃幅奚殫
　　與淮南提刑賈殿院啟
䝉恩外補竊禄便親望履幕以良勤去門牆之未
久敢圖官守遂在部封恭惟某官道業古人之期
風聲列位之冠以義出處繫時重輕雖雅意不忘
於本朝而直諫自難於居内久傾公議尚屈逺猷
補之質薄自憐學迂寡用糜丹鉛於冊府固乏毫
氂佐條教於藩城足殫駑蹇趨叅良邇庇賴爲榮
瞻詠欣愉併㴱悃愊
　　與淮南監司啟
䝉恩補外竊禄便親仰風望之素隆傾誠心之固
久敢圖官守遂在部封恭惟某官賢業藹聞公才
屢試奉行寛大之令威亦暢於屬城愛養疲瘵之
甿財不虧於成賦尚淹使指行副褒延補之質薄
自憐學迂寡用糜丹鉛於冊府固乏毫氂佐條教
於藩城足殫駑蹇趨叅良邇庇賴為榮瞻詠欣愉
併㴱悃愊
　　答揚州教授曾旼啟
比者請外便親䝉恩佐郡往歳周旋之舊彌年契
闊之懷又此從遊良爲幸會恭以某官精智洞物
髙才邁羣倚相讀書博洽竆於世表正平作賦敏
捷出於坐中科甲先登名譽早立當居要近寧久
宴閑補之自以拙艱安於疎逖青雲魏闕初驚日
月之遥春水隋河已夢江湖之上聊復爾耳慙爲
米之淵明于時言言喜班荆之聲子清和在候導
養適宜先辱音題尤增感刻
　　上揚守王正仲啟
近承恩撿叨備府僚嘗貢郵牋僣塵台几敢謂謙
尊之盛徳曾無疎賤之遐遺飭書記以染修付候
兵而傳致奨收踰分感愧幷心伏審得請過家方
春展墓散黄金之百鎰見白髮之故人鷁舟㱕濟
於晴江虎莭還臨於治部即日鎮撫多暇神明用
休補之蚤被陶甄久辤牆屏載勤舟楫奉甘㫖以
知榮適及郊圻聽歌謡而自慰意行調於元鼎難
久託於後車用此傾馳不忘魂寐清和當候拜伏
可期
　　與淮東提刑王司諫啟
被選中宸改臨東部獲趍風之良舊􁈖去徳之未
遥側聆除音尤喜幸會恭以某官學術知古才謀
適時直莭在於諫垣能聲聞於省闥訪民恫苦姑
暫屈於登車副上褒延已久虚於前席補之才質
人後趣操衆違比縁將母之求偶遂佐州之請敢
圖官守預占提封庶自竭於疲駑蘄永依於庇頼
欣愉鄉往併劇下情
　　答揚州判官趙奉議啟
辟書畫可賔幕改除惟跋慕之素勤獲從游而私
幸恭以某官美才自立佳譽藹傳鳳穴一翰殊有
超宗之質龍門獨上早膺元禮之知念契闊之未
遥辱音題而尤喜炎歊方熾款晤可期
　　答致仕劉敏大夫啟
竊啟風聲未親晤語枉書郵之先貺審舟御之將
臨即日順履凝嚴茂迎福祉某官賢誼甚美公才
素髙浮榮如過於蚊䖟苦莭自期於松柏幸縁寓
止當遂從游載惟欣慰之多非復敘陳之究
　　與京東漕張道順啟
念趨風之良舊復去徳之未遥遂託部封實爲幸
會恭以某官博學知古通才適時揚歴省闈名獨
髙於羣彦從容使指威自讋於屬城方聖政之又
新豈賢猷之久屈補之内慙竊禄自乞試州歳比
不登民逃未復撫循有道在躬守於詔條施舍不
煩可面承於教約炎歊方熾叅奉有期
　　與京東提刑趙景仁啟
光膺帝制出領使權已次封圻初交印節伏惟慶
慰以某官髙才敏達雅操靖嘉玉立班行固朝廷
之妙選風生羣聽藹臺省之休聲尚屈逺猷俯臨
一道行著澄清之績亟㱕侍從之華而補之請外
便親得官屬郡竊伺張􁉹之邇將申守土之恭欣
抃之誠倍百常品
　　答淄守啟
去闕廷之伊邇㢮負擔之云初畫界相望親仁良
幸補之世家單系冊府後来文無取於將明武不
足以捍衛每自慙於索米姑求試於長民伏遇某
官忠藎事君中和布政顧何功於製錦竊自喜於
分光未暇染修先承慶問感銘殊厚敷述難竆
　　與淄倅啟
著述寡功迂疎畏罪輙自陳於將母偶得請於為
州敢圖弛負之初乃辱馳書之貺感銘殊厚傾詠
益勤恭惟某官懿行温良公才敏邵題輿以俟偉
仲舉之髙名投傳而歸小巨卿之獨操宜入聨於
省寺寧久困於簿書而補之曩㫺宦游寅縁晤接
回首十年之舊相忘數舍之間尚阻合并重增鄉
往
　　與提舉鄭彦能啟
頃寓都城偶連牆仭自惟疎拙方力請於郡章亦
值髙明將出宣於使指幸趨風之頗數復去徳之
未遥間關行路之勤倥傯交符之始仰依大庇内
激愚衷伏念補之素不逮人猶知信已少時薄技
誠何取於屠龍長歳虚名固無堪於挹酒窘中塗
之㚄䟦賴十手之輓推矧在仁賢最為知舊當法
令再行之際屬疲駑承乏之時庶幾平均未廢詢
採恭惟某官忠以事上恵於撫民嘗力學夫古人
知為政之大體清河恃孺文之故敢有是心渤海
遇勝之之賢儻縁今日官曹冗甚書牘闕然尚阻
叅承重增延跋
　　與京東漕呂直父啟
被㫖中宸改臨東部凡居庥庇舉集欣愉恭以某
官業履忠純才謀敏達當先朝之慎柬在羣俊之
上游使指屢將守麾荐擁居有顯効去常見􁈖方
聖政之又新豈賢猷之尚屈而補之自惟疎拙頃
辱交承復幸提封獲依刺舉恵畱多袴民借宼以
無由威暢連城盜奔秦而先改趨叅甫邇頌詠尤
㴱
　　答滑守李孝純啟
久託姻盟未親賢度一麾假守釋負檐之云初千
里贈言想音容而如接媿慙既厚欣喜幷㴱恭以
某官懿行自將髙才挺出蚤踐揚於要宦方烜赫
於能名列㦸映門固大家之流澤褰帷行部有循
吏之遺風側聆交符幸此授館將獲踵門求見之
便以慰慕義無竆之心契闊未間傾馳尤劇
　　賀知府趙待制移鎮啟
光被制書改司京鑰凡居庥庇舉集歡愉恭以某
官中正而通優游以法藴經邦之逺業在志學之
妙年入奉清光文采昭囘之上出臨方面折衝燕
笑之間自當綱紀朝廷訏謨帷幄尚茲均佚咸謂
非宜補之疎拙守藩乖違得罪敢圖恩宥乃佐畱
居仰大厦之足依俯孤蹤而自慰妍和取道順履
逢休
　　謝提刑上官正言啟
奉法不䖍䝉恩薄譴何意拙疎之跡乃依刺舉之
嚴莅事云初省躬㴱幸恭以某官風猷甚逺徳操
不囘學葢在於誠身仕不蘄於遇合少馳妙譽蚤
掇上科夷􁕪平生實皆餘事尚出將於使指行㱕
侍於禁垣而補之樗杇無堪萍蓬惟寄去門牆之
滋久備官屬以爲榮収堂下之言雖仰煩於大雅
効囊中之穎茲方窘於末塗更願須以歳時寛其
轡䇿庶幾報稱可積毫釐感愧之懷倍百常品
　　畱臺韓朝請到狀啟
奉法不䖍䝉恩薄譴敢圖佐守遂隸分臺眷言離
索之情獲此從游之幸恭以某官慶傳累世譽滿
本朝子産知然明之心殊非今日文舉待正平之
少固與忘年馬伏櫪而長􁈖萍因風而相值人生
投分勢豈偶然念布敘以未遑辱音題之良厚欣
愉感荷倍百鄙懷
　　答濰守啟
自以拙艱安於疎逖抗章得請交印云初傾心徳
誼之勤引領疆圻之邇願馳書之固久特攖事而
未遑恭惟某官慈恵為春清明可鑑帶牛縁畝不
但格於頑民渡虎去封已先柔於異類將入補公
卿之缺豈惟錫車劔之榮慙製錦之難工幸分光
之無損首貽慶問倍荷眷私屬守郡符阻親履幕
　　揚州泛用賀冬啟
銅儀軫轉肈南陸之景長緹室飄颻知黄宫之氣
至人惟剛徳天與介休恭以某官篤實方中柔嘉
暢外世大来而小往時陽息而隂消用此進為孰
量事業悵坐縻於官局阻趨慶於賔墀欣頌之誠
倍越常品
　　元日賀啟
羊雞祓惡導四氣之始和椒柏泛醇薦百年之難
老惟人視履與物咸新恭以某官中正以通柔嘉
維則入陪嚴禁屢輸竭於忠猷出總連城暫布宣
於恵澤順迎端月茂擁介休悵拘縶於郡章阻叅
承於戎幕永言善頌數倍常情
　　元日賀啟
羊雞祓惡道四氣之始和椒柏薦醇介百年之難
老惟人視履與物咸新恭以某官中正以通柔嘉
維則佩牛還畝知警夜之可虚竹馬迎郊想班春
之方暇順迎端月茂擁殊休悵拘縶於郡章阻叅
承於賔幕永言善頌數倍常情
　　答交代中散啟
拜恩中禁假守瀕河念仳别之尚新獲交承而自
幸恭以某官徳誼粹美材猷敏彊久柬在於班聨
暫屈臨於刺舉將聞顯用諸大夫皆曰賢固有規
摹舊令尹必以告未遑修問先辱流音叅晤可期
欣愉良劇
　　與李中大啟
倦游郎省得請藩麾平居慕望之勤今此晤承之
便恭以某官德履端潔才能敏長學穉齒而蚤成
志耆年而彌邵踐揚臺閣葢政事之猶存穎脱雲
泉固風聲之可尚馳書尚闕流問辱先傾葢足榮
驅車竊抃
　　謝呂大夫啟
請外便私䝉恩補郡去闕庭之伊邇弛負檐之云
初問俗何先聞風增慕補之世家單系册府後来
文無取於將明武不足以捍衛每内慙於索米姑
求試於長民伏遇某官脱畧軒裳燕居里第顧何
功於報國竊自喜於親仁未暇染修先承榮問感
銘良劇敷述奚殫
　　答通判朝奉啟
得請宸庭出分郡寄惟傾風之素切偶聨事以為
榮恭惟某官徳誼致修聲猷自奮揚歴閨臺之舊
囘翔藩閫之游咸謂非宜安能久屈庶幾有政賴
別駕以不空固願無何如淮陽之髙臥叅承良邇
欣幸尤㴱
　　代韓太中賀徐中丞啟
躋榮螭陛進總霜臺恭惟慶慰伏以某官天才俊
良神氣宏偉起于磐之鴻漸爲溟海之鵬摶操行
古人之期謨謀當代之映賈誼之遭文帝千載所
難馬周之遇太宗一言而合亟任掌綸之選迅陞
專席之雄光華儒林洋溢士論側聆新命俯愜素
誠限繋外官阻申慶謁永言欣忭曷罄敘陳
　　與淮南監司啟
罪譴佐州親嫌昜地倚門牆之良舊託封部之云
初内顧迂疎尤㴱幸會伏念補之少而孤立壯不
適時誤貼職於書林本無學業濫承流於藩郡秪
用資塗敢攀鵷鵠之髙嬉自笑缾罌之昜滿黑生
白犢寧論無妄之災醜效美顰宜取求全之毁賴
聖時之忠厚俾愚分以便安每自揣循惟知憐惕
伏遇某官至誠樂育大雅不羣恕常用於一言威
自行於千里尚寛刺舉小假歳時儻不重於悔尤
或粗收於毫末
　　謝解啟
伏覩解牓偶被薦送者廹彊敵以當前初虞逐北
挈孤軍而冒戰遽預先登進叨非據之榮退積循
涯之愧竊以治非一道三代之所同功學非一師
百聖之所竝宇更末流於淺鮮之後追大本於芒
忽之為五官猶具於天根六鑿未仍於物偽行義
忠信粹乎常得於固存言語文章卓然皆出於可
用教化之所被及風俗之所影随中國無異於四
方野人知學於君子王者之迹未熄古人之體尚
存少變而為晚周大壞而為戰國處士以詖行自
售公子以得人相傾離騷濫於辭章兵法竆於威
武禁游説者縱横以辯顯任使者推理以雄俗僻
則吳越無秀民照奇則鄒魯無異行陵夷百世鹵
莽一塗漢㳂秦餘而莫醇唐因隋舊而未善際真
人之撫運混雜霸之餘墟英宗廣於規謨仁祖備
乎文物今上闢圖書之府重禮樂之司息誦數為
腐儒廢雕蟲為土苴奮乎百世之後覩此六經之
難以是取人謂宜得士如補之者拙非世用僻與
衆違有轉喉觸諱之竆無炙手可熱之助流離百
狀辜負寸心搢紳之所未信而無庸鄉黨之所共
輕而竊笑踽踽自守無意於舍龜倀倀何從迨同
於即鹿亦嘗側聞長者之論庶幾得上君子之堂
十載屬文七年論學蚤濫舉首輒困退飛託患難
之餘生守迂疎之舊習仰箕裘而莫繼俯蓬甕以
增羞望絶亨嘉分投竆籍詩常招隠書或絶交它
人誚其逆施智者以謂非異不覺歳月之昜失竊
省功名而自驚逺舉何為聞虚絃之已怯相忘可
樂忘芳餌以復来然而學不能偶當世之方圓材
不足當大人之取舍僶俛自力攣拳莫堪一字固
㣲屢經營於燥吻萬言良富愧滂沛於搖毫尚賴
庶明過辱題品掇其片善躋以上游斯葢伏遇某
官大雅不羣至誠樂與譬之水正錯而不動與夫
衡誠陳而不欺有形焉得而茍藏無物不可以自
試故容蕞陋亦預甄收某敢不增益淺聞激昂壯
節鵬摶有待固未忘九萬之程狗盜為功猶不愧
三千之客
　　公為求親啟
慶長舊望雖懷齊鄭之殊投分明時實許晁張之
竝輒恃㫁金之好曾忘倚玉之嫌仲孺姪孫吏部
長男公為不逮於人粗教以義伏承賢弟龍圖位
第十一小娘子閫儀世邵女美幼聞妄伸納采之
誠私幸宜家之慶不忘故分終恵好音
　　送弊啟
近者輒布私誠仰希髙援愧山川之能受報金玉
之好音不鄙單平更篤盟好及泮氷之未幾羞束
鹿之惟時念孔李之通家寧慙於舊庶媯姜之五
世殊未可量永言欣愉莫磬陳敘不腆禮弊具如
別牋
　　公似求親啟
通家奕世如蘭未喻於夙心繼好諸孫投李敢期
於厚報載敦合姓敢替問名伏承某人女善慶所
鍾徳容兼茂某人男屬方幼學期以成人男既彼
甥女惟此出契援踰於它族禮律可以通昏鳴鳳
其昌已篤媯姜之舊同車信美不遑齊鄭之嫌跋
望良勤好音無閟
　　代謝求親啟
近枉行媒特傳嘉命髙門絶企實懷賈詡之私見
子良勤願附王謙之義仰慙眷厚敢布悃誠伏承
某男蚤聞俊良自立孝悌無綺紈餘子之好有詩
書寒士之風某女方妙年齡未閉警戒采蘋南澗
雖法度之可追如舜同車顧徳音之未著承言感
佩難遽遵承
　　許親啟
比念鄙宗難攀髙援輒布敢辤之義重煩同好之
言詠魴鯉之詩雖有慙於齊宋􁈖冠冕之胄誠竊
慕於崔盧矧繾綣之已勤欲逡廵而安可願言託
附實有光榮感刻良㴱敷陳莫究
　　送弊啟
疊煩信紹申篤嘉盟煥然純帛之儀寵以問名之
耗蘿施松柏後方昌而莫與京桃報瓊瑤物雖薄
而用可重不腆實篚具如別牋
　　求親啟
台鼎髙門金蘭重義已幸趨風之舊矧煩繼好之
修令弟某官制行孝恭稟資英爽幹蠱優於用譽
視履宜於􁕪祥某房第幾孫女蚤慎閨儀粗知婦
教乃求葑菲俾結絲蘿承命愧慙披詞榮耀竊欽
慶善方膺五世之昌輒昧單平願布一言之諾其
於銘感豈盡敷陳微物將誠具如别愊

濟北晁先生雞肋集巻第五十九
濟北晁先生雞肋集目録
　第六十卷
　　祭文
　　　北京為神宗靈駕發引告祭文
　　　河北轉運司告祭文
　　　河北提舉司告祭文
　　　禮部為欽慈皇后發引百官告祭文
　　　北京祭畱守王太尉文
　　　北京國子監奉詔封孟荀揚韓告先聖文
　　　詔封孟荀揚韓告先師文
　　　筮地告先考著作文
　　　告六叔父寺丞文
　　　北京祭措置李宣徳文
　　　除夕祭北京教授廨土地神文
　　　罷齊州先塋焚黄告祭文
　　　代澶州韓諫議祭河文
　　　代祭龍女文
　　　國子監祭司馬温公文
　　　館閣祭呂申公文
　　　代尚書侍郎兩制祭魏王文
　　　祭歐陽文忠公夫人嶭氏文
　　　同李昭玘陳察祭贈太師李公文
　　　代王資政祭李少保文
　　　祭陜州二叔父文
　　　祭外舅兵部杜侍郎文
　　　祭南京畱守刑部杜侍郎文

濟北晁先生雞肋集目録(終)
濟北晁先生雞肋集巻第六十
　祭文
　　北京爲神宗靈駕發引告祭文
薤露朝晞歎九齡之夢闃宫車晏出驚七月之期
臻崩天增𣏌國之􁈖喪􁕪切堯人之慕因山克就
同軌具來羮牆痛劇於中宸弓劒哀纒於羣辟安
知帝所逍遥廣樂之觀空有人間惆悵汾河之詠
戒塗雒鞏接軫大伾竊守提封是䖍告享風雲改
色羽衛無暉背通汴之神皋指清伊之吉壤惟宗
祧傳聖謳歌訟獄以咸㱕而功徳在人禮樂政刑
之未悖不顯亦世無疆惟休臣等祗奉官箴阻瞻
牆翣攀號莫逮洒血摧心
　　河北轉運司告祭文
昊穹不弔仙馭難追爰諏七月之期是届萬方之
軌邈鼎湖之龍去天上景長空汾水之雁飛人間
事改纉服懋重熙之化見牆昭大孝之􁈖矧茲臣
鄰以逮黎庶仰瞻何所擗踊寧堪法仗載嚴悲笳
互咽椉白雲而安往刪黄鳥以無從惟夫神功莫
大而難知固與景命俱傳而不息臣等各縻官守
阻望靈輴徒有忠誠攀號洒血
　　河北提舉司告祭文
因山之制七月遄臻同軌之期萬方咸在弓劒畱
鼎湖之慕衣冠餘渭水之􁈖憭慄徂秋已變風雲
之慘凄凉入夜更增笳鼔之悲虞牆徒劇於見堯
夏服仍勤於纉禹蓍龜告吉陵寢即安刪黄鳥以
無從訴蒼穹而何所惟神功不宰固妙物以難知
且聖祚有㱕宜與天而俱永臣等孤忠徒切行奠
莫追西望靈輴攀號雨血
　　禮部為欽慈皇后發引百官告祭文
媯為舜氏本明徳之方興陳以滿封實故家之始
大豈特活千人而有祚固當流八世而莫京允屬
盛期篤生碩媛葛之為綌儉可化於女工雞則匪
蠅庶無憎於朝事是用膺天眷命開國慶基肈鳥
至之禋郊肆龍飛之澤㝢而不逮東朝之養已驚
仙馭之遥抱泣珠襦初啟南阡之宅伸哀寳册載
嚴西寢之封邈永裕之真游靄欽慈之徽號雲章
五字忍聞追逺之聲風動萬人咸識因親之化將
以貽休有煒垂佑無疆臣等陳力官聨羞誠祖奠
靈輴莫駐摧隕何堪
　　北京祭畱守王大尉文
維元豐八年八月某日某官某等謹以清酌庶羞
之奠致祭于故畱守彰武莭度王公之靈曰書載
箕子為武王陳洪範嚮用五福竊嘗有言天不能
畀人福也曰有嚮用者焉惟君子好徳故能受福
于天㫺賈誼以能誦詩書屬文起家洛陽生十八
年豈如公孫區區春秋雜説白紛始也如推上乎
菑川惟仁祖以仁覆天下天下含餔鼓腹不知上
徳之然其文章爾雅同風漢氏繄公所以潤色公
不有而誰先其入翰林丞御史尹開封使三司而
士相與賀者公且執天下之權其領十五州守三
都以使南院班二府者公雖不大用而位亦益遷
粤主上稽古􁈖道未有命戒先耆艾者將以乞言
乃方叔元老維曰壯猷豈其驒驒久董夫戎旃謂
公當促舍人之裝而公方且導引辟榖欲棄人間
之陋從赤松以翛然奄乎不知何往意者以形為
蜩甲其不與物盡者固已飄乎委去而登仙躋公
堂以縮酒猶髣髴乎平日而僾然帷几莫我覿而
悲填若夫勤勞啓沃心存天下垂五十載者則豈
惟其僚屬之所私詠而燦然不泯有旂常兮茲傳
　　北京國子監奉詔封孟荀揚韓告先聖文
維元豐七年月日河南府左軍廵判官充北京國
子監教授晁補之謹以清酌庶羞之奠敢昭告于
至聖文宣王曰㫺周失厥道紀綱用微惟時夫子
杲杲出日披其重祲為萬世明夫子既没揚墨是
肆爰有孟氏詞而闢之荼蓼既薅嘉苗孔殖于今
其功人以配禹俾遇夫子葢顔淵徒自時百家􁑌
午竝作承孟氏後荀况揚雄降秦終漢教用不隕
俾夫子道炳然復彰魏晉而還文事滋落學不為
已其舌肆好猗歟韓愈始以文顯厦屋將覆勇於
敢扶唐三百年斯人惟偉天啓我宋咸秩無文追
求四賢崇以爵號從夫子後不瑕有光更千萬年
學者咸仰今有司承詔封孟軻為鄒國公與兖國
公同配食荀况為蘭陵伯揚雄為成都伯韓愈為
昌黎伯竝従祀謹撰吉日以告尚饗
　　詔封孟荀揚韓告先師文
維元豐七年月日河南左軍廵判官充北京國子
監教授晁補之謹以清酌庶羞之奠敢昭告于先
師兖國公曰㫺我夫子有徒三千惟公好學未達
一間爰有孟氏聞而知之與公異時合若符莭孟
氏既沒荀揚嗣興是三大儒吐詞為經末流至唐
篆刻是騖有賢韓氏奮而學古達道之塞于儒有
功微言賴茲不絶如綫粤宋七世咸秩無文巻龍
鷩冕曰公若伯從我夫子興吾先師洋洋俱傳百
世不熄今有司承詔封孟子爲鄒國公配食文宣
王荀子爲蘭陵伯楊子爲成都伯韓子爲昌黎伯
竝從祀謹撰吉日以告尚饗
　　筮地告先􁕪著作文
維元豐七年十月日男補之將之謹以清酌庶羞
之奠告于先􁕪著作之靈曰㫺我先人率徳顧弗
永年乃不肖子補之將之不能必成葬不以時乃
尚宦學四方惟歲時望祭有靦肆卜我先祖魚山
故兆唯吉土十月乙酉是堋用大定我先人之宅
遣車既飭惟不肖子補之將之悽愴怵惕殞越于
地則亦靡及尚饗
　　告六叔父寺丞文
維元豐七年十月日姪濠州團練推官知壽州夀
春縣事充北京國子監教授補之謹以清酌庶羞
之奠告于六叔父寺丞之靈曰㫺我叔父事親竭
力夙以孝聞薰然慈仁見謂鄉黨宜貴宜富宜夀
􁕪多子位禄弗究以不永年承其後者藐然一女
補之念此常痛于心惡衣菲食用克㱕匶于魚山
之宅十月乙酉是堋前我先祖後我先人筮曰宅
此惟安乃歲時薦享則有先人之不肖子補之在
乃先人之祀未墜于地則我叔父飲食如生惟我
先祖先人實聞斯言尚饗
　　北京祭措置李宣徳文
維元豐七年月日具官晁補之謹以清酌庶羞之
奠致祭于故措置司句當公事李君漢舉宣徳之
靈曰嗚呼漢舉志如鴻鶴可使戾空而弊羽毛乎
汚澤才如泉阿可用剸玉而頓鋩刃乎腥膻仕弗
充乎其位夀弗究乎其年理有是而更非喟誰者
其使然抑造化之範人兦予奪之或偏謂人心其
不平分薄厚乎愚賢嗚呼漢舉別幾何時黄葉在
戸而車而馬翣者稱遽酤酸肴昲君往不御惟有
涕洟東門之路何以遣哀㱕安其故尚饗
　　除夕祭北京教授廨土地神文
維元豐七年十二月晦具官晁補之謹以清酌庶
羞之奠祭于土地之神曰聞之福莫長於無禍故
古之君子祭不欲祈補之不才承乏三年于茲將
代而去矣賴神壅培弗罹于咎祈則何敢報可忘
乎恭薦菲詞惟神鑒此尚饗
　　罷齊州先塋焚黄告祭文
紹聖二年二月八日男左承議郎充祕閣挍理新
就差通判應天府南京畱守司畿内勸農事武騎
尉補之謹以清酌庶羞之奠敬祭告於先君著作
晁公之墓曰補之不肖始葬先君之三日還官于
魏其後忝命入館登朝為州逮茲謫官凡十一年
而後始獲拜奠墓下楸柏盡拱而不肖子補之尚
宦遊四方不能反田里奉洒埽怵惕隕心今天子
以元祐壬申十一月甲子冬至郊見天地凡在庭
之士皆得追榮其先人初以左奉議郎告于第恭
承光命既慙以哀惟是先君之潜徳隠行天其或
者尚將大之在它子孫非不肖子補之獨能致此
謹撰日以告尚饗
　　代澶州韓諫議祭河文
維年月日具官韓某謹以牢醴之奠告祭于靈源
王之神曰天子以季秋祗見合宮禮成告祭及河
喬嶽罔不率舉而某位古諸侯境内之祭得預行
焉惟神聰明正直國有典祀靈長之性幷千七百
載厚地而不洩坎徳既平則惟神祥以茂昭聖天
子之功神之血食終古豈不韙歟尚饗
　　代祭龍女文
維年月日某官韓某謹遣某奉命服詔敕以牲酒
之奠告于神濟夫人之神曰有天下者祭百神故
五嶽四瀆古有典祀而山川之靈其福足以仁其
一方者則天子亦為之崇禮秩嚴貌像所以為施
報甚美也惟神聰明産徳于幽其亦歆天子之嘉
命允翕巨川厎寜北方則神之名號恵澤洋洋與
河亡竆豈不休哉尚饗
　　國子監祭司馬温公文
維元祐元年九月日具官某等謹以清酌庶羞之
奠致祭于故丞相司馬公之靈曰嗚呼公乎寛栗
柔立根于明誠進禮退義世為重輕千椉不居古
稱好名公乎不然志合則行布被脱粟他人爲詐
公乎不然則以身化公臥洛師閉關却埽㴱衣講
道將以是老公㱕朝廷路車椉馬扶攜襁負民拜
于野聖母神孫在宫載祗公率其官正人具來誠
心行義令出而聽國安九鼎大勢已定民以法治
法勝則煩譬如魚噞則清其源賣刀縁畝盗豈得
發茍無欲之雖賞不竊裴公處内如不勝衣問其
貌年威行四夷楊公入輔曾未幾何毁第減騶人
去其華忘身憂國晚以骨立生非其厚所愛民力
有来逺縣廢食與言問民而沒反席未安帝祗合
宫公薨訃聞徹尊往臨追胙故温公薨季秋甲戌
暮雪民憂歳寒相諺未褐聞諸道路信有斯言曰
公在天胡俾我寒以勞定國人曰宜享何以知之
家有公像生為民望其沒亦神公乎何憾悲者世
人尚饗
　　館閣祭吕申公文
維元祐四年月日具官某等謹以清酌庶羞之奠
致祭于故平章司空吕公之靈曰嗚呼大人之徳
如山如川作鎮九州經營幅員國有大人君尊而
榮地有山川氣傑以靈豈惟寳藏百貨所養惟其
髙㴱物則固往善觀國者庶其在茲無象太平望
而知之季札觀樂興衰以喻見蘧伯玉知衛無故
秦使入楚楚寳為陳昭奚䘏在知楚有人楚衛區
區何足與謀有是二臣以雄諸侯如虎在林如龍
在淵何必風雲其威自然小才近用則不若此方
圓殊施文武異事一官得人則一事行比事得失
非國重輕嗚呼公乎敦大中和代天之工道固逶
陁處厚持滿彊者莫先清心守黙辯者莫前是惟
元宰三公之徳豈如淺智物我異職魏公典籌初
不自矜既執弓矢人服其能徐公行義亦既有常
世自奢儉吾無低昂巍巍兩朝盛徳髙名内則國
幹外則長城沈幾入告成敗先定家人不知矧復
百姓羣言竝進不尸其徳使公議安人享其澤二
聖統臨公秉政機垂紳搢笏百辟是儀征繇不興
盜賊先改商賈阜通九河輸海謂法未具滋章已
除謂財未充民氣已舒謂人未用忠賢既立謂逺
未賓羌戎貢入太平之功可指日冀人之無禄天
不憖遺兩宮震悼庶民嗟咨哀榮典冊禮盛一時
某等在廷辱公品職陶冶之公無所㱕徳旂斿簫
鼔送公國門攄詞隕涕侑此酒尊尚饗
　　代尚書侍郎兩制祭魏王文
維元祐四年月日某官某等謹以清酌庶羞之奠
致祭於故魏王之靈曰周建同姓錫之山川康叔
伯禽魯衛惟賢漢懲秦餘非劉不王矯枉過中尾
大股彊魏之宗盟禮勝恩疏給羸卒百徒隸與居
粤千載来以州郡理宗子維城名存實廢作蕃于
國匪地惟賢惟賢有徳亦國之蕃漢於孝王欲常
常来以家人禮燕喜且諧兄弟無逺曰親親仁畱
不之國亦以厚親嗚呼魏王仁孝忠誠威儀卒獲
近其性成豈惟河間講禮修樂豈惟東平為善最
樂惟神母子惟帝叔父尊無與隆恩何可貳在人
之情再命儛車貴極富溢以勤儉娛作邸于京寔
親賢宅俾宗室良咸有矜式玉帶魚金顔如渥丹
云何不淑而不永年兩宮悼驚豈惟在廷詔追榮
之以魏大名使河山㣲與國永寧五月而葬禮則
有制卜逺歲宜以恩奪禮衣裳在堂旂斿在門詞
以伸哀侑此一尊尚饗
　　祭歐陽文忠公夫人辥氏文
維元祐四年月日某官某等謹以清酌庶羞之奠
致祭於故文忠歐陽公夫人辥氏之靈曰嗚呼夫
人慶累世儲簡肅惟父文忠惟夫象服委蛇湯沐
大都世間所乏豈富有貴髙門鼎食里屬垣比惟
有徳者愈久彌長或㣲或興㣲興有光惟㫺文忠
名擅一時于今學者孰不仰之矧夫人子聨職文
館升堂拜母恨相從晚生乎可拜沒饗亦禮庶幾
誠心歆此醪醴鳴呼哀哉尚饗
　　同李昭玘陳察祭贈太師李公文
維元祐四年月日某官某等謹遣某以清酌庶羞
之奠致祭于贈太師李公之靈曰自㫺布衣起家
之士必其學可用徳可立而才可為近可以利當
世而逺可以遺後人兼是三者公侯之器至其莫
施時則不暨公魏大姓世豪以資散其千金負笈
求師爰以進士得官天聖抱其所能而止一令造
物報人㣲與之期是生左丞出秉政機河齧其原
用改斯卜襚以龍章西山之麓曰子曰孫有公及
士服其命服承此祭事生雖莫施而沒顯名有表
其阡邦人所榮某等於公其生既後咸以賤貧左
丞所厚不獲相事一官所攖馳詞侑奠亦以抒情
嗚呼哀哉尚饗
　　代王資政祭李少保文
維元祐六年月日具官某謹遣某以清酌庶羞之
奠致祭于故致政少保李公之靈曰天之生才初
罔不艱既畀之才其施復難王侯戚里兒童綺紈
豈無其人鴆毒宴安宴安不懷於公見之非此其
賢其才足施真宗之甥冀國之子五朝三世恩無
與比鳳雛驥駒其生固竒置樊櫪間世寧識之仁
宗恭儉四十二年峩冠大羽文武竝肩知公於親
欲任心膂匪親則嫌或以嫌沮英宗退託未攬萬
機公不自嫌語祕莫知念先朝意滋欲分政知而
不以時則有命何以樂之樓觀池園退老于家虹
蜺屈蟠嗚呼哀哉自㫺和文折節好士人賢其賢
不榮其侈公生又似好善有能富貴益恭人以是
稱交游滿國搢紳有聞髙堂擊鍾驪駒在門尚想
孟公投轄拒戸庶見聲子班荆道路嗚呼哀哉別
幾何時人事變昜蘭亭觴詠俛仰陳迹襃終之典
時則有加豈惟故人出涕咨嗟寓詞千里侑此尊
俎衣裳在筵髣髴一舉嗚呼哀哉尚饗
　　祭陜州二叔父文
紹聖二年十月四日從姪承議郎充祕閣挍理通
判亳州軍州管内勸農事武騎尉補之謹遣人以
清酌庶羞之奠敬致祭于二叔父故知陜州祕監
學士之靈曰我宗之牒鼻祖澶淵起國之初大于
文元務徳不華中微以囏自我先君諸仲叔季蟬
聨世科將隕而起先君嘗謂叔父温文捨叔父賢
孰知先君施及不肖如親父子匪瓞之私自為知
己嗚呼哀哉天禍我家先君早世孰憐其孤亦叔
父志教之譽之人莫間之誤意先君鳴隂必和不
知其子弱不克荷廼爾代匱丞中祕書叔父為監
聨驂竝裾貧得守齊亦既陛遣病休不省臥憂展
轉愚觸罪悔佐守宋京書来九返勞撫于行仕何
足云匪姑息故愛縁其私則以尊祖今年在宋聞
疾請州問安六輩信無報郵謂㫺不然知憊莫勉
如何不淑隕命候館痛我家世善人日微非此其
承其来益衰念此如焚血溢為泣怛然寐哭寤追
靡及一官所攖奠不撫筵孰知此哀彼蒼者天尚
曰幸哉其子如此不鄙為兄猶同父弟誓當與約
彌逺益親如我叔父與先君存往不其兦此舌不
吞嗚呼哀哉尚饗
　　祭外舅兵部杜侍郎文
紹聖二年十一月二十八日第五女壻承議郎充
祕閣挍理通判亳州軍州兼管内勸農事武騎尉
晁補之謹遣外孫女晁氏十五姐湘以清酌庶羞
之奠敬致祭于故修撰侍郎丈人杜公之靈曰補
之少日愚無師聞聞詩與禮子我先君先君為言
公孝而賢汝長而師則公莫先從先君南年十有
五方舟蘭陵遇公于旅會先君出出拜侍公籠鳬
于階翛然異容曰此何為玩物喪志若斯其年一
日千里念先君語竦然起驚公嚴而和導我以情
却後五年初隨鄉舉過公濮陽與坐笑語謂為可
教而不瑕疵申以婚婣眷言自茲㱕宜其家惟公
淑女使寡悔尤亦公女助公仕浸顯官常百秩禄
仁其宗逮孤與疾堂堂在廷如皋如夔至其胷中
百不一施謂公仁人宜夀宜貴何辜于天而不憖
遺國士之喪國士之哭失聲相駭迨於僮僕嗚呼
哀哉人誰不死死誰則哀哀在哲人匪婚婣懐念
公自養後己先人公疾而憂公非愛身衆雛墯地
則各有命矧公賢子而憂不競生無世累穅秕紛
華没反其眞孰為我家謂公之知進乎此矣此言
之聞公悲可止念公之女毁不圖生去五百里勉
之使行一官所攖奠不親傴有孌其䈂公外孫女
庶幾平生御此酒脯嗚呼哀哉尚饗
　　祭南京畱守刑部杜侍郎文
維元符元年四月日第五姪壻孤子晁補之謹以
清酌庶羞之奠敬致祭於故南京畱守修撰侍郎
七丈人杜公之靈曰嗚呼公乎如金如玉如松如
竹雜於物而不變稟諸天之所獨而一旦毁折遂
不可作耶移孝於事君移家於為治賢勞記於先
朝名譽流於當世而竟不大任遂止於是耶恵故
民愛之如父母敬故士戚之如兄弟而堂堂去此
惟民與士驚心而隕涕嗚呼哀哉㫺我先君與公
元昆義均同産人靡間言施及諸穉申以世婚兩
宗一家無復彼此矧公與我自為知己我始筮仕
教授北京公為主知而有盛名數言我才于公于
卿自謂内舉退無愧情我後登朝亦官京師同衢
接屋十歲於茲宴休戒我游觀載我忘年比義良
朋待我而我少公十有六歲匪其志同于公敢輩
公于學問尤長禮經至談百家顧嘗喜兵間同我
論挺出崢嶸能賦與銘文章爾雅書記翩翩致足
樂也自為餘事故罕知者年垂六十侍郎秋官平
生經緯虹蜺屈蟠白頭不召竟死為藩嗚呼哀哉
我守濟南後公五載問民所安流風固在前有范
李後有曾王粤有杜公于前有光嗚呼哀哉惟我
不孝獲罪于天奉親南徙中罹禍還唁我弔我五
書竝馳期我自逺匪婚姻私如何堊室泣血未殞
斬焉縗絰承公凶問嗚呼哀哉自今以往我無知
己雖其知者亦從風靡傾腸倒胃舌可捫矣尚想
山立英姿傑氣庶幾神交百世之外嗚呼哀哉公
喜我文喜同酒尊尚舉此尊尚聞此言嗚呼哀哉
尚饗
濟北晁先生雞肋集巻第六十
濟北晁先生雞肋集目録
　第六十一卷
　　祭文
　　　特進改葬祭告文
　　　祭大資政李公文
　　　祭左丞梁公文
　　　祭端明蘇公文
　　　祭郭大夫文
　　　亳州祭土地神文
　　　祭大孤山女郎文
　　　河中府謁文宣王文
　　　河中府繫浮橋告河文
　　　祭告舜廟文
　　　追祭呂村山川神文
　　　開隧納誌石祭告文
　　　湖州移天王祠告祭文
　　　卜居金鄉祭神文
　　　遷居安建土地祠文
　　　修井祭告文
　　　新居鑿井告神文
　　　上梁祭土地文
　　　祭西宅旅瘞文
　　　祭西園旅瘞文
　　　祭戴氏地旅瘞文
　　　祭故推官黄君夫人安康郡太君李氏文
　　　齊州祭社稷祈雨文
　　　謁文宣王廟文

　　　謁諸廟文
　　　代保之等告先叔推官文
　　　著作局敕祭文
　　　著作局敕祭賢妃某氏文
　　　代尚書侍郎兩制祭樞宻趙公文
濟北晁先生雞肋集目録(終)
濟北晁先生雞肋集巻第六十一
　祭文
　　特進改葬祭告文
維大觀三年歳次己丑十月壬申朔十三日甲申
孫前泰寧軍節度推官知大名府莘縣事端禮等
謹以清酌庶羞之奠祭告于祖考特進吏部尚書
晁公祖妣河間縣太君劉氏之墓曰聞之夫子既
得合葬於防門人後雨甚至曰爾來何遲也曰防
墓崩夫子不應三言之乃泫然流涕曰吾聞之古

不修墓夫既反其極矣岸谷變遷何由必之故古
不修墓者禮也泫然流涕者情也夫禮可以不修
而情不得視其壊而不悲是夫子許其修也而端
禮等以祥符大墓土痺有水患雖我祖􁕪妣昔以
禮葬垂七十年可已矣而端禮等以人揆神情不
得安將遷匶任城魚山吉卜且我祖􁕪妣之子孫
往者皆從葬此地烝嘗以時不愆歳事抑族墳亦
禮也以人便之知神欲之亦情也故端禮等以違
古不修墓之訓為輕而伸泫然流涕之思為重雜
然相恕令月吉日奉柩以東我祖􁕪妣實恵聽之
不震不驚往安于行嗚呼哀哉尚饗
　　祭大資政李公文
維年月日門生具位晁補之謹遣人以清酌庶羞
之奠致祭于故北京畱守大資政李公之靈曰王
跡之熄詩兦不嗣春秋又微戰國横肆惟其可者
尚與聖鄰詞出其口輪囷郁紛觀左氏言何國無
士馳其戎車陳詩説禮秦儀賣國斯廼燔書韓非
孫武是固非儒至其文字孰敢貶諸漢興息民殘

編出壞經儒詞士學自此派班王兩馬河漢奔渾
胡不及古華勝其根乃獨揚雄為書準昜昜不可
準相如是式却後得唐纔一韓愈躒魏踵漢侵尋
千古宋以文治百七十年瓌儒偉士軼古竝肩公
以文鳴起河之北如彼神鳳雲翔覧徳惟我神􁕪
文王之文謂公所作經誥是羣官名用正禮閣其
修此公餘事粤有大猷論秀百人宥死四千人車
上儛而公退然輔弼三朝時異操同幾顛者數不
自為功上建皇極以消羣疑斂時五福惟公助之
爰開大公旁作穆穆九闗晝靜纍纍士復惟古良
臣善則稱君造膝之語家人莫聞嗚呼哀哉匪歲
龍蛇正月己卯賢人之憂庶氓是悼嗚呼哀哉補
之昔者自魏徂京公以其名上之朝廷羈堅附夷
千里為輕顧慙幽介文采安有無鹽刻畫秪增其
醜士報知己匪以其私潔身有義尚畏人知惟不
仰愧神其聽之嗚呼哀哉天不憖遺而喪宗工胡
床昨夢過雨驚風燕子穿閣池臺半空嗚呼哀哉
安陽之吉逺不臨壙扁舟東下形以神往寓辭千

里以侑酒尊庶平生言公猶我聞嗚呼哀哉尚饗
　　祭左丞梁公文
維年月日從表姪具位晁補之謹遣人以清酌庶
羞之奠敬致祭於故資政左丞梁公十四丈之靈
曰補之少日随親上都公在館閣有聲諸儒間從
先君及諸父語童子無知見公而慕其後推擇正
字祕書公由太常擢諫大夫買屋城南與公居峙
休旬杖屨從公宴喜公後秉政既有賢勞玉立班
行羣邪晛消徳髙來讒亦不旋踵豈公獨傷邦國
之痛自昔忠義若此者多天實為之人其謂何臧
孫諫違以有魯祀孰孝嗣之惟忠臣子豐碑不琢
無以圖徽尚曰萬里以丹旐㱕埋光百年一旦射
斗詞以伸哀惟其素厚嗚呼哀哉尚饗
　　祭端明蘇公文
維年月日門人具位晁補之謹以清酌庶羞之奠
致祭於故端明尚書蘇公先生之靈曰孔子在位
獄訟文詞可與人同不獨有之至所罕言所不可
聞曰天道性與利命仁莫大匪天莫難匪利若性
命仁皆㴱逺矣夫惟　道大則知者希有所卓爾囘
猶病之天下紛紛皆以利往吾豈難之利不可長
凡是五者皆微不傳譬彼為國魚不脱淵雖微不
傳然見其緒千載一人尚如旦莫秦漢而還輕失
此學徒既其文謂為廣博聖言所罕與不可聞初
莫之聞矧尋厥根匪根之出其華昜悴昜悴之華
惟文士愧馬遷韓愈好古而奇六家原道顧未知
之今其所作匪道惟詞後生如簧談天與利飾性
命仁以之賈世篤生蘇公干櫓聖門跆韓躪馬匪
以其文知孔子聖文莫猶人若大且難以藏厥身
世無孔子孰明其至更百斯年曰此文士豈不炳
蔚鏗轟似之至反説約窢然過之何以實斯粤有
自來馳騁千古經營九垓破百家往躐阜踰堆朅
其山立送者自崖曰此勤矣乃人之開反而湛思
道不在逺罕言不聞一以是貫宅道之奥眇其獨
存有不得已文廼其藩固嘗自謂吾言如水行所
可行止其當止此但言語聊以為嬉惟㫺人賢事
業若斯遭時有用從本出之誠身有道忠廼孝移

如麟如鳳胡可偽為嗚呼哀哉既曰仁賢宜貴宜
夀亦貴夀矣于徳不究間闗嶺海九死來㱕何嗟
及矣梁木其摧嗚呼哀哉補之童冠拜公錢塘見
謂可教剔垢求光顧惟㝠頑汔未聞道愧負公語
以無成老竆秋訃至沈痛刳腸扁舟東泛道哭公
喪作此鄙詞惟公所喜伸哀一慟絶絃自此嗚呼
哀哉尚饗
　　祭郭大夫文
維元符元年某月日晁補之謹以清酌庶羞之奠
祭于大夫郭公之靈曰人之相知千載一時千載
不逢亦不可知公年長我二十而八平生出處參
辰超忽亷平爲吏自㫺所聞達識髙談則猶未親
遭患來南邅迴千里偶公倦遊亦㱕臥里斬然在
疚閉户薰心我不往拜公來見尋屬氣収洟爲公
一語不知何爲傾葢如故過累百士得一人焉以
千載語則猶竝年爲公數臨亦恵慰我如何不淑
龜玉毁破驚呼往弔雪涕霑胸尚想霜髯老鶴孤
松嗚呼哀哉公守曹南古循吏比吾弟爲僚横經
泮水頃於吾弟推轂先之晚於此逢我又見知兄
弟竆人論心誰與公獨厚之人所莫顧百年一慟
晤語無期何以舒哀斗酒隻雞嗚呼哀哉尚饗
　　亳州祭土地神文
維紹聖三年歲次丙子十一月戊子謹以清酌庶
羞之奠祭于土地之神曰聞諸聖言聰明得道者
沒乃為神而神之所職以土地名譬諸人間則有
社稷人之休戚繫焉者也補之以罪來此行將解
去顧其疎愚何以免咎惟履正蹈常無以庇物亦
不害物神用臨之亦允助之使老幼安處而苛慝
不作用此薦誠匪曰祈也以為報也尚饗
　　祭大孤山女郎文
維元符三年歲次庚辰七月癸酉承議郎武騎尉
晁補之謹以絲網碧屨及酒酌時果之奠敬祭告
于大孤山女郎之神曰補之仕不遇合不敢忘忠
而為權臣所憎陷以朋黨于歲己卯竄諸靈山季
秋揚帆挈婦與子旅拜神幄陳詞靡它神賜吉占
曰㱕甚邇偶讀舊載或行遇神神與之言為買絲

屨客自都返無從致之畱屨水邊遺刀石上發去
已逺猶不悟知魚跳客舟刀在魚腹因發歌詠庶
神若茲肹蠁有聞而非夢寐旋上干越湍流迅奔
常所玩穿金山革履前夕墯瀨旦乃覺之去百里
餘不可求訪而一漁􁪻得於上流履不足云神其
可信因語室内我言敢欺為神作茲彩絇繶純俟
我㱕日荅神之休今䝉國恩全室還北跪獻几下
雖菲而誠尚蘄他時為記若贊敘之本末警彼聾
頑名非淫訛靈實炟赫尚饗
　　河中府謁文宣王文
維年月日具位晁補之謹以清酌庶羞之奠敢昭
告于至聖文宣王曰㫺桓榮學尚書仕漢得輜車
乘馬矜而陳之曰稽古之力也補之恥之夫士行
其志而取償魯連猶知以為商賈之事而榮乃以
是矜其門人陋哉補之承乏此邦視事之初恐材
不稱禄負所聞於先君子之言以羞當世之士雖
稽古不及榮尚庶幾乎知恥是故擇日而薦誠尚
饗
　　河中府繫浮橋告河文
維崇寧元年正月八日朝散郎權知河中軍府兼
管内勸農事兼提舉解州慶成軍兵馬廵撿公事
晁補之以清酌庶羞及羊二沈諸河敬吿祭於河
伯之神曰蒲之為邦條華障其南龍門隘其北而
河出龍門勃怒箭駃以經其郛於此為梁謂之蒲
津則民之畏神威懐神恵舊矣廼潦集梁絶往來
者病于濟貨用不通民用恐不寧相與愁苦籲神
而乞憐神依民者也豈可以數威其所依忘恵之
哉今有司庀具告橋可復用徼福于神庶神許之
無揺其成吏免于罪民以懋遷康厥生神亦飲食
百世尚饗
　　祭告舜廟文
維崇寧元年正月八日朝散郎權知河中軍府兼
管内勸農事兼提舉解州慶成軍兵馬廵撿公事
晁補之謹以清酌庶羞之奠敬告祭于帝舜之神
曰禹治洪水功施於河爲多迄今河濵濟者呼禹
且蒲帝之所嘗居而帝使禹者也今梁絶病濟有

司圖復之帝相斯人河受其職俾無壊于成則禹
之功猶賴蒲之民克永事帝尚饗
　　追祭吕村山川神文
維年月日孤子晁補之謹以制幣清酌之奠敢昭
告于任城縣之呂村山川百靈丘墓阡陌道路之
神曰補之不孝獲罪于天頃自丹陽遭罹母喪護
匶北㱕踰二千里日月既廹不能按禮法之舊奉
不腆幣牲牢時物謝咎徼福于諸明神惟是畚鍤
窀穸之事大懼瀆犯以重罪悔于茲不孝躬今免
喪矣尚以誠心薦茲薄奠惟神其貸之尚饗
　　開隧納誌石祭告文
維年月日孤子晁補之將之謹以清酌之奠祭告
于先妣夀光縣太君楊氏之靈曰補之等罪逆不
孝頃奉喪北㱕卜日斯廹既襄大事且終制矣惟
孝恭慈儉之美未遑圖紀誠無以詔後人慰諸孤
廼故南陽守杜侯紘實惟世婚許以撰述用成斯
志差是吉日納諸隧中惟補之等號慕永逺則亦
靡及尚饗
　　湖州移天王祠告祭文
維年月日具位晁補之謹以清酌庶羞之奠敬祭
告于天王之神曰聞之神民異業欲敬而不瀆前
此守居作樓城上虚其中以望而寓神其西楹為
壁限之望者日至而無求於神若此瀆矣今作堂
樓左雖庳而嚴吉日甲子告神以遷正位乎其中
而以私俸飾神之像凡壁間儀從海波煙雲之觀
復繢如初使非夫祈謝潔齋而來者不以其時不
敢以覿神以為敬而不瀆者在此尚饗
　　卜居金鄉祭神文
維元符二年歲次己卯正月丙辰孤子晁補之謹
以羊頭一猪頭一青幣酒果之奠祭告於金鄉縣
東郭山川土地之靈曰補之家世僑居此州六十
餘年矣䝉先之澤不絶如綫而補之不肖不知修
身服生業為齊民廼以其空言曲學欺取國家之
名第以出入閨省游行四方就食取容無愧慙於
心忠不足於君孝不足於親天用丕降禍罰於其
不肖躬大困而㱕怵惕隕心垂死未絶念不可以
不畏天重怒而訛厥衷故卜淶之東尚以休老而
芘其孥雖曰五畮廣而盜天地之利已多惟神其
假之若厥心神所臨不敢徼福於神覬厥躬光大
惟寢斯安無恫瘝於其家暨厥後以康則神力能
鑒助茲尚饗
　　遷居安建土地祠文
補之改居市南既告神以遷矣寒暑一周畚鍤無
方寢安而動吉非神不害何以得此是用擇日還
神之舍將加塗塈繪寫衛從以嚴事神惟神終相
之尚饗
　　修井祭告文
昜改邑不改井補之居于此惟井因舊而歲久且
泥至於不食以虚神之恵廢養而不竆之功將修
復之尚懼畚鍤觸禁以重其家之尤悔用以誠告
惟神猶知之尚饗
　　新居鑿井告神文
補之相宅此地實故民居棄壤而無井飲民棄已
取凡以不爭然叩門戸而求水則亦病矣吉日丁

卯位不觸禁爰具畚鍤有謁于神神恵聽之假方
仗土俾冽而食則豈惟其室是頼亦用勿幕以仁
四鄰神之休如井不匱尚饗
　　上梁祭土地文
維大觀二年正月壬子朔十六日丁卯具位晁補
之謹以清酌時果之奠祭於土地之神曰補之自
郊坰改宅邑廛既告於神矣以日之吉架梁于其
室不逺之復自其素心將休老此境尚克永康以
裕其子孫方久事神惟神其祐之尚饗
　　祭西宅旅瘞文
維年月日具位晁補之遣私從趙采芝以楮幣酒
食之奠致祭于縣牛驢街東西地内無主骸骨之
靈曰補之買此邑中地輸租王府而居之眷言爾
曹僑瘞茲久主至客避則惟厥常幽明不糅亦各
其願且處世若夢是身非汝蛇蟬能蜕人豈不如
超然去之亦汝所樂况方春掩骼著在舊典敞園
漏澤時惟新政往即爽塏我非不恩尚饗
　　祭西園旅瘞文
維年月日具官晁補之遣其從者趙采芝以酒食
吿祭于新居西圃旅殯之靈曰聞諸往記世人所
以多責過疾癘困畏不如欲者皆縁冢訴夫盜破
冢取貲與好事者利冢中玩掘取與主知取地而
不䘏㬥骨如棄瓦礫若是而冢訴能祟之可也今
主以錢買此居爾死者或家貧賣地取給自改瘞
爾與家無人而主言諸官官以法與爾地及斂具
而藏之又為置守使無侵犯歲時得食飲豈不幸
哉往從所安主無所任咎嗚呼哀哉尚饗
　　祭戴氏地旅瘞文
維年月日具官晁補之遣白直王立以清酌餅餌
之奠告於北坎旅瘞之靈曰爾等或生貧賤葬不
具禮掩坎窞間潦集之患固非其所安今朝廷闢
漏澤園徧於天下主欲用地而請于官以爾骸遷
又飲食送汝為詞以曉之髙原可宅爾永無患亦
爾之願也尚饗
　　祭故推官黄君夫人安康郡太君李氏文
維元祐六年九月日左宣徳郎充祕閣挍理通判

揚州軍州事晁補之謹以清酌庶羞之奠致祭于
故某郡太君李氏之靈曰李望隴西世徳之延作
嬪于黄黄江左賢雍雍睦睦閫内之儀不見夫人
視其諸兒補之頃歳倦游北門見夫人子今挍理
君輔我以仁挽之近古定交一言匪婚姻故其後
挍理單車過魏入拜吾親如母姒娣吾親顧語惟
愚補之君辱與游實彫琢之補之忝命亦登文館
聨驂竝室笑語宴衎入拜夫人謝卧疾久扁舟來
南不問安否如何不淑而不永年泣涕竹西銘旌
在船雙井之里山奔水委往休于宫從其君子恩
封大郡詔賻其喪夫人何憾後方大昌嗚呼哀哉
尚饗
　　齊州祭社稷祈雨文
吏慢不徳無政事無以奉社稷而臨民人夏潦為
災此邦之失業未復者戸十一二且他邦之轉徙
廩食者寓焉今冬又不雪至春不雨將大饑疫吏
何以為吏民何以為民神食於其土吏可罰民不
可竆也何為使至於此極哉顧吏無辭以謁於神

而誠可哀庶幾潤澤沛然一洒之尚饗
　　謁文宣王廟文
補之學經從仕踰三十年葢更守四郡矣才出中
下不足與語任重而道逺以趨米鹽期㑹且不給
盥洗登降有靦其顔語不云乎有人民焉有社稷
焉何必讀書然後為學則雞鳴而起坐堂對吏旦
旦設施皆嘗所聞於先君子之言也安敢墯哉故
因視事撰日以告尚饗
　　謁諸廟文
吏視事三日則謁於境之神舊矣承宣主澤則吏
之責而水旱疾疫休戚其一方者神實司之吏可
以不任其責而忘徼福於神哉恭薦菲詞神其相
此尚饗
　　代保之等告先叔推官文
維年月日男保之付之謹以清酌庶羞之奠祭告
于先􁕪推官之靈曰保之等不孝童幼嬰禍綿力
弱志惟慢葬是懼既窀穸及吉卜而誄行琢石于
今缺然惟我先祖父之孫先伯父之長子今朝散
大夫管句南京鴻慶宮補之少與先君同硯席先
君愛之猶同氣實為銘詩用發潜徳慰先君之不
遭納諸埏中以詔後世如先君在尚饗
　　著作局敕祭某官文
惟靈受才宏傑被擢先朝忠能致身武足敵愾入
長親衛出帥征徒精神折衝為國威重宜膺介福
奄及淪兦爾惟虎臣予用震悼襃終有典不在牢
羞嗚呼哀哉尚饗
　　著作局敕祭賢妃某氏文
惟靈夙以恭恵嬪于先朝警戒之美宮闈所範宜
膺介福夀􁕪而康云何不淑奄忽淪謝歳月之吉
閟神有期視秩一品則惟古制尚其不泯歆此寵
榮嗚呼哀哉尚饗
　　代尚書侍郎兩制祭樞宻趙公文
維元祐四年月日某官某等謹以清酌庶羞之奠
致祭于故樞宻趙公之靈曰天之於人若絶而通
人之戚休天實與同國之方興視所生賢天將啟
之推往引還有煒其初以厚其名中勞苦之後使

大興嗚呼公乎令徳嘉言何以知之治平之元堂
堂數公如鳳如麟秉義正辭引君於仁匪忠則難
視功何如俾羣疑安爲萬世圖方冬冱隂公對延
和帝指公言天意儆予堯言民誦民聞子來使民
戴堯功孰與偕中和信誠有政在民畱安去懷黄
霸宼恂蕭公在外雅意王室匪身詘信惟道枉直
心廣體胖不泰而康公不爲名耆老益光二聖當
天問於遺訓凡公數人皆起輔政用公西府柔逺
弭兵夷蕃在庭耕旅不驚河安北流羣議東之民
洶洶憂裹糧坐堤公持不回如治平時人言踵聞
詔休役屯此豈人力皇愛下民嗚呼哀哉帝虚相
席竢忠與勲謂公帝圖公訃奄聞兩宫悼驚悲逮
庶氓況於某等位皆近臣承顔接語周旋昔時咨
嗟涕洟則匪我私百夫引輀送公還里夀貴有聞
公于何悔尚饗

濟北晁先生雞肋集巻第六十一
濟北晁先生雞肋集目録
　第六十二卷
　　傳行狀
　　　張洞傳
　　　朝散郎充集賢殿修撰提舉西京嵩山崇
　　　　福宮杜君行狀
　　　資政殿大學士李公行狀
　　　夀安縣太君公孫氏行狀

濟北晁先生雞肋集目録(終)
濟北晁先生雞肋集巻第六十二
　行狀
　　張洞傳
張洞字仲通開封祥符人曽祖光祖緒皆不仕父
惟簡太常少卿洞㓜敏悟卓犖不羣惟簡異之抱
以訪里之卜者曰郎君生甚竒必再策名後當以
文學政事顯既誦書日數千言為文詞甚敏未冠
曄然有聲於同列間遇事慷慨自許以有為時趙
元昊叛擾邉關隴蕭然困於飛輓且屢喪師仁宗

旰食太息思聞中外之謀而洞以布衣求上方略
因得召試舍人院擢試將作監主簿尋舉進士中
第調漣水軍判官遭親喪去再調潁州推官民劉
甲者彊其弟劉桞二使鞭其婦既而投杖夫婦相
持而泣甲怒逼桺二再鞭之婦以無罪死吏當夫
極法知州事歐陽脩欲從之洞曰律以教令者為
首夫為從且非其意不當死衆不聽洞即稱疾不
出不得已讞於朝果如洞言脩甚重之晏殊知永
興軍奏管勾機宜文字殊儒臣喜客遊其門皆一
時豪俊名士而尤㴱敬洞改大理丞知鞏縣事㑹
殊畱守西京復奏知司録司殊晩節驟用刑幕府
無敢言洞平居與殊賦詩飲酒傾倒無不至而當
事有官責持議甚堅殊為沮止而洞亦自以不負
其知樞宻副使髙若訥叅知政事吳育薦其文學
宜為館職召試學士院充祕閣挍理判祠部時天
下戸口日蕃民去為浮屠者衆洞奏至和元年敇
増嵗度僧舊敇諸路三百人度一人後率百人度
一人又文武官内臣墳墓得置寺撥放近嵗滋廣

若以勳勞宜假之者當依古給户守冢禁毋樵采
而已今祠部帳至三十餘萬僧失不裁損後不勝
其弊朝廷用其言始三分減一知太常禮院宰相
陳執中將葬洞與同列奏諡執中榮靈其孫訴於
朝詔孫抃等復議廼改曰恭洞復駮奏執中位宰
相無功徳而罪戾多生不能正法以黜之死猶當
正名以誅之而竟從抃等議初仁宗后郭氏忤㫖
得罪廢近臣屢以爲言后既没上亦悔詔追復其
號二十餘年矣至是有司請祔於廟知制誥劉敞
以謂春秋書禘于太廟用致夫人致者不宜致也
且古者不二嫡當許其號而不許其禮洞奏后嘗
母天下無大過惡中外所知陛下既察其偶失恭
順洗之於既没猶曰不許其禮於義無當且廢后
立后何嫌於嫡此當時大臣䕶已然之失乖正名
之典而敞復引春秋用致夫人按左氏哀姜之惡
所不忍道而二傳有非嫡之辭敞議非是若從變
禮尚當立别廟不行轉太常博士判登聞鼓院上
方嚮儒術而洞在館閣乆數有建明上以為知經

㑹覆攷進士崇政殿因賜飛白善經字寵之洞獻
詩謝復賜詔奬諭出知棣州事轉尚書祠部員外
郎河北地當六塔之衝者嵗決溢病民田水退還
彊者冒占弱者耕居無所洞奏一切官為標給蠲
其租以綏新集河北東路民富蠶桑虜中至謂之
綾絹州朝廷以為内地不慮洞奏今滄景虜可入
之道兵守多缺虜時以販鹽為名舟往來境上此
不可不察願度形勢置帥増屯戍以控扼之時天
下乆安薦紳崇尚虛名以寛厚沈默為徳而於事
無所補洞以謂非朝廷福又嘗謂諫官持諫以震
人主不數年至顯仕此何為者當重其任而緩其
遷使端良之士不亟昜而浮躁者絶意致書歐陽
脩極論之召權開封府推官英宗即位轉度支員
外郎英宗哀疚或經旬不御正殿洞上言陛下春
秋鼎盛初嗣大統豈宜乆屈剛健自比沖㓜之主
當躬萬機攬羣材以稱先帝付畀之意厭元元之
望大臣咸以為言遂聽政差攷試開封進士既罷
進賦題曰孝慈則忠時方議濮安懿王稱皇事上
曰張洞意諷朕宰相韓琦進曰言之者無罪聞之
者足以戒上意解詔訊祁國公宗説獄宗説恃近
屬貴驕不道獄具上以為辱國不欲暴其惡洞曰
宗説罪不宥雖然陛下將懲惡而難暴之獨以其
坈不辜數人置諸法可矣上喜曰卿知大體洞因
言唐宗室多賢宰相名士葢其知學問使然國家
本支蕃衍無親踈一切厚廩之不使知辛苦婢妾
聲伎無多寡之限至滅禮義極嗜欲貸之則亂公
共之法刑之則傷骨肉之愛宜因品秩立制度更
選老成教授之宗室縁是痛詆呰言陛下亦起藩
邸頼上察之不罪也轉司封員外郎權三司度支
判官對便殿稱㫖上欲遂進用而大臣忌之出為
江西轉運使江西荐飢民賦至積嵗不入洞奏盡
蠲免民輸紬絹不中匹者舊皆成匹輸洞命計尺
寸輸以錢民大便之移淮南轉運使轉工部郎中
淮南地不宜麥民艱於輸麥洞復命以錢輸如江
西既糴不踰時而足至今江淮人誦之初在棣州
夢人稱敕召者既出如拜官然顧視旌旗吏卒羅
於庭寤而自驚逮移淮南夢如初自以年不能永
教諸子部分家事無幾何而卒治平四年七月十
二日也年四十九為人長大睂目如畫樂義而好
施論事鋒起不能下人尤精於聽斷人不能欺云
論曰嗚呼仁宗之用人至矣其大臣中正仁厚而
有逺謀其士大夫文學彬彬皆可與有為如仲通
固未嘗大用也然以身任朝廷事居官不茍遇事
敢奮無不言亦可觀已故英宗初立有大論議一
時忠賢相與諍辯扶持建乆安之業仁宗葢遺之
也人臣不患位卑至百工瞽矇皆得以所聞輔上
而士大夫喜言長厚至務以持重不激發似是者
為高慷慨喜别白是非者則以為招名而近禍茍
曰不在其位不謀其政誠如是天下事將孰與共
哉如仲通可以不愧矣
　　朝散郎充集賢殿修撰提舉西京嵩山崇福
　　宫杜公行狀
公諱純字孝錫杜氏濮州鄄城縣人諱堯臣尚書
司封郎中兼侍御知雜事贈尚書刑部侍郎曽祖

也妣馬氏永安縣太君繼馬氏萬年縣太君諱曽
尚書吏部郎中直史館贈吏部尚書祖也妣劉氏
彭城縣太君諱彭夀尚書虞部郎中贈特進􁕪也
妣朱氏太寧郡太夫人自侍郎立朝有清名尚書
以文學政事顯杜氏始大而公生警異重厚不類
常兒方四嵗乳母抱立尚書側尚書指庭前物作
詩句戲之即能為儷語尚書大驚以䕃為郊社齋
郎未冠知彊學尚義理不妄笑言有成人之操族
父没官東南海上其孤弱柩不能還其從兄當行
迎䘮公曰世母依兄兄不可以逺即自請往衆猶
難焉特進嘉而遣之及期而喪至時杜氏四世二
十喪未葬聚族而謀曠年不決公卑且幼毅然而
起陳義甚高衆慙戚乃定葬舉進士兩預鄉書不
第即捨去調曹州椉氏縣主簿攝令南華野人有
持鋤剽商者商詣縣言而去後獲二盜伏罪而商
太原人也移文太原待報盜以應乆繫泣請公得
一至家訣公惻然許之左右諫不聽盜感恩皆如
期還改泉州司法叅軍舶商嵗再至一舶連二十
艘異貨禁物如山吏私與市者價十一二售幸不
誰何遍一州吏爭與市惟守關詠與公不買一毫
人亦莫知後事發逮獄而公不預詠猶以不覺察
免官且檄叅對公憤然陳書使者白詠無罪而虚
其廨居詠卒得平反丁朱夫人憂既除為河中府
河西縣令熙寧初自外上書言事宰相王荆公異
之即日召為制置三司條例司撿詳文字尋為大
理寺詳斷官刪定編敇荆公既竒其才數與論天
下事謂可顯任亟薦于上擢光禄寺丞充審刑詳
議官樞宻院撿討官兼管句樞宻院宣敕等庫或
議肉刑難悉復而姑欲以刖代死刑之輕者公言
今盜抵死萬室嵗或至五十人以死懼民民常不
畏死若但刖民知不死犯益衆是名輕而實重也
事乃寢又論禁軍亡律疎敇宻律從軍征討而亡
十五日絞敕上禁軍逃三日斬若三路㳂邉征戍
及它征戍與化外接者皆以敇從事而平居亡伍
稍附律疎其期嵗可活壯夫命數千因収其用後
敕期滿七日斬自公啓之也又論商貨犯禁至黥

配非國籠利則皆良民一遭此終身不復今加役
流本死刑尚有嵗月免復之限若持仗行賈而捍
鬭者黥配餘以貨重入罪止加役流恩無涯矣不
報時秦鳯路經略使郭逵管句秦鳯㳂邉安撫司
公事王韶互訟不公執政遣公往訊韶實違法用
官錢而朝廷方倚韶以熙河事不欲竟其詞即授
公大理寺丞撿詳樞宻院吏房文字而未下也而
公遽以其欺狀聞文潞公富韓公見其奏歎賞而
心危之㑹遭特進喪以監察御史裏行蔡確代公
而韶無罪公免官於是始忤當路矣免喪韓康公
為宰相差京西計置糴運又為提舉三司㑹計司
撿詳文字而荆公還朝公乃自請監池州酒税一
年復入為刪定編敕始遷大理寺丞改宣徳郎為
詳定官制所撿討兼兵部主簿遷通直郎大理正
上言京師聚萬姓昜以宿姦朝廷非不惡告訐而
有覘事者以發姧非擾人也比來或徒隷於官司
觖望或民自相嫌怨或但冒賞無端倪泛曰某有
罪某知情官不識所鞫之因囚不省見逮之故若
告者許有司先取實後不實以誣坐則所告皆當
竟之詞矣又刑寺積習官不敢制吏吏操事白官
官曰如此乎則以為近嫌必反聽吏至吏先具曰
某欲追某欲鞫某欲釋則隨而判曰某追某鞫某
釋上下猜質嚴於合劵今許官有異見皆自書其
牘即行後不當不以累吏則官得伸吏無以藉其
口皆不報而公持此自如吏抱案至無疑則大書
其尾曰如此因語吏我有筆墨在可免爾口語相
稽也然其弊乆力不能獨勝隰州商尹竒貿溫泉
官礬或告引外有餘礬冒禁而竒對實官潤之也
寺議械竒河東就訊公言竒情應若是不惟傅致
傷事恐民相驚不復貿礬則數百萬之貨皆爲土
石且失邉計弗已則請没其餘而釋竒事粗行㑹
曹州民王坦避水患以其車載人貨取直至京師
都税院欄頭甲紿之曰車無火印匿税也賄我則
免民遽遺錢三百免其徒告之寺議又當甲與民
因税事取與皆黥配公曰車民當所用舊物不税
而甲以詐乞取應杖民無罪也爭累不決長揚汲

貳呂孝廉以為言民竟不免乃并尹竒事坐前後
異議奪通直郎廢于家韓康公畱守洛奏為神宗
山陵司句當公事恩復階遷奉議郎賜服銀緋上
之元年詔舉直言士樞宻范公門下韓公與尚書
王公存尚書孫公永皆薦公才任諫諍時已擢河
北轉運判官矣初更役書獻議詳盡宰相司馬溫
公至以書稱之曰足下在彼朝廷無河北憂舊河
防但隸轉運司後都水置外丞專領公言前隸本
司決溢不加多後置丞決溢不加寡雖天災不繋
彼此而大抵出財之司則常愛費而後不急用財
之官則寧過計而無不及臣行洺州水浸城且壞
調急夫而漳河都大司乃有卒七百不敢用遣應
急修捍則稱當稟外丞暨關外丞則執不可此由
事責各異條禁相妨不如使㱕一昜曰簡則昜從
也後外丞廢置不常然卒委轉運司兼領澶州跨
河南北為二城北為海鹽土鹽通商地而南則解
鹽禁地公言南兩縣亦産土鹽利之所在刑不能
禁故兩縣解鹽課常不登前此有司屢請并濮陽
衛南許通商三司亦知其弊以郡扼河欲姑存之
爲解鹽藩籬故既不許通商而亦不立解鹽嵗額
所以持循經乆官與民隂便兩亦所失微也自立
額殊失三司本意官不免配賣而土鹽滋冒禁可
且仍舊朝廷㴱然之而議不決先是宗室租免女
聽編民通婚皆予官民爭市婚爲官戸公言入貲
得承務郎以上猶不爲官戸葢嫌其逃賦役困平
民也今遐僻賤人爭以國婣自召商較財弊僅同
貿昜坐堂而拜者爲舅姑同牢而食者爲夫婦非
以尊國示民範也朝廷始嚴其法召爲尚書刑部
員外郎尋改大理少卿遷承議郎擢侍御史復論
中外吏乆而官不常權常在吏吏鮮知䘏人於是
利害陳請惟恐阻閼之不宻事勞功賞惟恐破除
之不盡理財予奪惟恐斂没之不多誣枉赴訴惟
恐㴱文之猶略又使者以不按吏爲忠厚昏㬥病
民非贓汚皆一切容養此爲害之大者復論御史
呂銜等欺同列遂忤㫖而御史中丞胡宗愈不便
其爲僚因排詆無不至罷爲尚書右司郎中尋知

相州遷朝奉郎知徐州移陜府西路轉運使入對
賜服金紫關隴控邉務繁公計度不勞閲牒訴立
判情法皆當吏驚私相視曰一筆盡矣時方患陜
西幣輕貨重公屢陳嵗給本路諸司鹽鈔實以飛
錢然西州有來商無還貨又鐡錢不出境獨鈔無
脚税朝至國夕為錢既以備本路夏秋糴而商賈
非以兩時至則鈔㱕兼并家不貴售不出若鈔畱
京師賣錢貯之而别為公據與本路凡入穀若錢
者給之至京師㱕以鈔錢則貨弊平不行攝帥平
涼兩月決滯訟百餘民讙舞既去遮畱不得行㱕
朝為鴻臚卿遷朝散郎又為光禄卿擢權兵部侍
郎嵗餘感疾除集賢院學士知汝州謝不能遂提
舉西京嵩山崇福宮㑹廢集賢學士乃改修撰以
紹聖二年九月甲子没于潁昌府之私第即其年
十一月甲子葬於開封府祥符縣黄溝鄉臨黄村
特進之兆享年六十有四前夫人閻氏先公二十
六年卒追封真寧縣君今夫人晁氏安平縣君二
子開承務郎欽卨舉進士欽卨蚤卒三女長適瀛

洲防禦推官知益州録事叅軍馬希説次適承議
郎充祕閣挍理晁補之次適進士崔延孫孫男女
八人所為詩文奏議二十巻其詞喜根原仁義不
為浮華辨析事理要近於可用嘗論虞而卒哭非
百日虞而俚術百日卒哭内百日為凶葬不禁外
百日則更筮吉嵗月世牽其説慢葬者衆乞下其
議禮官亦不行為人忠恕不欺恬澹寡耆欲學問
以誠身為本遇事應物惟懼惻怛之不至嘗曰士
常不忘在溝壑則事無不可立故乆而能著尤嫉
近名類畏人知者莅官事主惟義可否進不懾高
明彊禦退而與愚弱卑下者處如恐傷之奉已過
於菲薄猶恐其泰至賙給族姻已厚矣而慙不足
急人危殆伸人抑枉寧以身受困畏而不侮此其
大節也好昜中庸能精其義至浮屠老莊皆探索
微妙曰與吾學同出也家居昆弟無間言見者鄙
吝為消似陽城元徳秀敦大不撓清而容物似陸
象先而至其立朝識大體究精吏道與時之利疚
知無不言則近左雄黄瓊政事之才非特處士獨

行鄉黨自好者之比也公與補之先君厚故補之
所述公大節多嘗聞于先君之言若公平生施設
則有當時大人君子之所共知者編次懼不盡雖
親不愧也謹狀
　　資政殿大學士李公行狀
崇寧元年正月己卯資政殿大學士右光禄大夫
知大名府兼北京畱守司事大名府路安撫使李
公薨訃聞上震悼詔輟視朝贈金紫光禄大夫官
子若孫六人且賻其家甚厚其孤祥祉袚褫􁕪次
事蹟以諉前史官晁補之為公行狀謹按李氏系
出皋陶唐虞之際皋陶為李李之字或為理而二
姓同出陳郡苦縣其出漢將軍廣後者為梁武昭
王暠暠之後為唐故李氏蕃天下公諱清臣字邦
直贈太傅宗夀曽祖也配尹氏繼周氏周韓二國
太夫人贈太師曹國公士明祖也配周氏秦國太
夫人贈太師冀國公革􁕪也配陳氏冀國太夫人
而陳氏實生公曹國公而上兩世不仕冀國公始
中天聖五年進士第調邢州任縣令以卒世為魏

人至公始以河患徙家洛師而卜安陽吉以其三
世喪遷焉故其族或從居安陽公少孤七嵗自知
讀書日數千言所暫經目輒誦已能戲爲文章客
有自都來道浮圖火者公立兄旁言曰是所謂災
非火也或者其蠧已甚天固警之乎作浮圖災解
類成學兄大驚年十有四預鄉書高等其試禮部
家人抱以送羣目盡傾忠獻公韓琦異焉妻以其
兄之子中皇祐五年進士第調邢州司户叅軍内
丘令李鼎以事械州獄而實誣也吏阿守意掠使
服公辨其誣守前以狀抵使者移訊得釋遷晉州
和川令時朝廷方崇制舉轉運使何郯行縣取公
文藳讀即以材識兼茂明於體用科薦之文忠公
歐陽修見其文大竒之曰蘇軾之流也以治平二
年試祕閣試文至中書未發也修迎語曰主司不
置李清臣第一則繆矣開視果第一􁕪官韓維亦
曰李清臣有荀卿筆力時大雨霪京師叵異數見
言者多咎濮邸議及廷試同發策者四人或語公
宜以五行傳簡宗廟水不潤下爲證則必優等矣

公曰此漢儒説以某異應某事清臣不能知民間
得無疾痛不樂可上者乎因言天地之大譬之于
人腹心肺腑有所攻塞則五官不寧民人生聚天
地之腹心肺腑也日月星宿天地之五官也善止
天地之異者不止其異而止民之疾痛不樂者而
已又以謂縣官百須皆出于農比者陳鄧許亳飢
農民皆死而他業之人自如也今為令雜征苛取
使出於它業之人則農勸又論吏而奪農與商以
其彊力遍為之而不役不征甚者願還之於農商
無以為吏則吏警且欲崇禮制黜無功然竟以不
附時議在次等授祕書郎簽書蘇州節度判官初
公以和川􁕪滿舉者踰十人應改官矣而轉運使
辥向以爭驛事未可用判流内銓張掞曰何不以
狀白無用向削公曰人以家保已而已捨之薄矣
願待之掞離席曰能如是安可量然公竟自以制
舉遷英宗皇帝記公姓名嘗語王廣淵曰韓琦固
是忠臣但於避嫌太審如李清臣公議當用尚數
以親抑之既而詔舉堪館閣之選者文忠歐陽公
乃首薦公㑹遭陳夫人喪服除始詔試神宗皇帝
内出孟子為政本農桑論并學士院所策皆入三
乆虚等也擢集賢挍理編修觀文殿御覽同知太
常禮院乆之齋宿於南郊叅知政事韓絳攝事客
去畱公曰學士平居不及執政門形厚而神㴱貴
人也未幾絳宣撫陜西即奏公掌機宻文字就遷
太子中允撿正中書吏房公事故事賞軍功給空
名宣敕或畱不填至是宣撫司以為請務信且速
潞國公文彦博以為不可給公亦執故事白絳而
好事者因詆公不當與韓公異㑹慶州兵亂其家
屬應誅者凡九指揮公言慶兵造意初不謀妻子
宜用恩州故事配隸將士為奴婢絳從之絳之貶
也公尚以中允為撿正官公曰我豈負韓公者因
求還所遷秩補外復以祕書郎通判海州㑹直舍
人院孫洙出守海州與洙同制科館職一時觴詠
傳淮海為盛事寬役法免漕渠夫去而民思之遷
太常丞復同知禮院忠獻韓公薨公被㫖祭奠因
為其行狀神宗謂王珪曰李清臣叙韓琦事甚典
麗良史才也時公請補外得知宿州上復謂宰相
王安石曰可與一路乃除提點京東西路刑獄建
言剏凉牢寒則窒之遂遍行天下京東盜賊為天
下劇公設耳目方略購捕且盡遷太常博士召充
國史院編修官初劉攽以史官召而侍御史蔡確
言其不可執政復擬它官以進上曰朕有人矣李
清臣可既對上曰卿博通古今近時罕卿比史官
朕妙選也卿其悉意因賜五品服公為河渠律歴
選舉等志文覈事詳人以為不減八書十志初安
南用師公在京東因撰平蠻書言漢以來用事於
南者上之㑹郭逵奏大軍已至桄榔村上以語近
臣頗不能知上曰桄榔至某所五十里而近至某
所百里而逺嶮夷迂直如指諸掌左右皆驚孫洙
以書抵公曰上比論安南事近臣不知頗思通洽
士矣公然後知上於奏牘無不覽且采其説矣無
幾何遂召仍權判太常寺一日公方召客飲而中
貴人踵門客曰中貴人何為來哉俄呼曰傳宣李
學士公遽出拜則有㫖撰楚國夫人墓銘楚國夫

人者英宗乳母也時孫洙王存顧臨在坐曰内制
不以屬代言者而以命子異眷也尋差詳定郊廟
禮文正其訛繆數十事事具禮閣新編時安燾使
高麗修起居注闕上復批出曰可李清臣權俄即
真兼直舍人院後延和殿侍立上顧益溫葢載訪
以禮樂之事公于經訓成誦敷奏尤悉上亦自言
古先述作之義竆本極要與講磨乆之慨然有意
三代之英矣踰年召試以右正言知制誥上又嘗
與公言前人文章自漢以來不復師經唐一韓愈
名好古亦不過學漢文章耳公對如上㫖㑹上以
府左右院暨司録獄無以雜合訊辨三司混金榖
視獄不專詔曰稽叅故事宜屬理官初置大理寺
命公爲記公以謂王者立政以詔天下必辭尚體
要則書爲近乃倣古立言所以導事者詞灝噩竒
甚其載上訓之略曰五教未訓五法亟下是曰㬥
民治用弗格以成上徳意先教後法之序既進上
曰卿文逼近經誥所増三十四字非不完也崔台
符等願挂名其間耳既命撰修都城記公又變其
體以進詞尤宏放上益喜曰與大理記文頓異自
成一家假龍圖閣直學士使大遼㑹御史獄簿責
公唱和詩事甚急且辤上曰卿朕所自知逺行無
用此戚戚獄具有司猶欲寘公重比上曰詞臣難
得孫洙没後止此一人廼第令贖金既還為翰林
學士時錢藻充慈聖光獻皇后山陵頓逓使又以
公權知開封府上分命近臣草荅高麗詔既奏上
曰王徽荅詔已用卿者上欲厚慈聖光獻皇后家
封曹佾郡王謂公曰卿何日當直欲宣佾麻異姓
而王非例也為朕述此意其寵異於它學士如此
上欲更定官制公具言所以損益者上曰亟編類
以進尋差詳定官制寄禄官承議郎視正言執政
擬公本官試吏部尚書上諭宰相王珪曰安有尚
書而猶承議郎者乃授朝奉大夫故事宰相與叅
知政事同進擬差除官制獨中書省取㫖而尚書
門下不預持權者病之數于上前言聞㑹之迂公
請對具陳尚書門下所以不便之意上乃命公仍
領官制有疑滯就質之執政怒摘前奏中語謂公

有不當議者欲出之上惜其去復俾贖金既入謝
因許以大任遷朝散大夫上復曰吏部掌銓衡閲
人才多卿宜具姓名以聞公即以徳行政事文學
論議為四等百餘人以進後頗収用而公絶口不
言人亦莫知之也元豐六年拜中大夫守尚書右
丞初御史中丞舒亶嘗以事劾公至是亶以用官
燭飲食過常數吏議從贓坐執政惡亶是吏議公
獨以謂亶誠有罪非贓也同列曰清臣黨亶耳公
曰亶固不愛臣臣何為黨之其論事持平類如此
神宗不豫乆執政入問公行語門下侍郎章惇曰
延安郡玉何不來侍藥清臣將出白之惇曰未可
恐壞大事退集都堂公又語惇曰相公在此門下
侍郎何不早定議惇連問王珪曰如何珪徐曰上
自有子然須垂箔議既定公復曰若臨事有異者
鼎鑊所不敢避也遽命取紙書延安郡王為皇太
子又取紙書皇太后權同聽軍國事俱入稟哲宗
即位遷大中大夫神宗祔廟遷通議大夫徙尚書
左丞時元豐九年也初神宗以上聖之資而躳問

學未明求衣欲繼三代絶蹟制度文理燦然一新
而吏推行乆元祐初大臣欲有所損益公自以終
始遭遇報上之意發於誠心固爭簾前雖與時議
忤然官制免役將法保甲冬教亦不復議而言者
攻之益急遂罷為資政殿學士知河陽又知河南
府嵗飢奏給祠部牒振囏食者所活以萬計畿右
倉粟不足支一月又奏乞轉江淮米助經費仍請
自省曹擇官㑹一路嵗費計其所不足仰給中都
官朝廷從之為嵗給二十萬緡謂之陵寢錢至今
畿右頼之移知永興軍兼永興軍路安撫使治尚
夷昜不務竒聲近効而民亦不敢犯雍人為之立
生祠召還為吏部尚書給事中姚勔駮之改知真
定府兼真定府路安撫使真定公舊遊人聞其來
也老穉迎者夾道自欒鄗屬邢相有王宗正者使
臣也盜公庫物安撫使謝景溫發之宗正忿隂走
其妻詣使者告前後帥饋送踰例逮獄至數百人
道路洶洶公至立奏罷之除宗正名竄千里外其
治如治雍而尤號無事復以户部尚書召為宣仁
聖烈皇后山陵禮儀使未還拜正議大夫中書侍
郎時元祐八年也姚勔復駮之上詔他官讀趣行
下紹聖元年執政官及近臣繼出補外或得罪去
而章惇自提舉杭州洞霄宮起為宰相嫉元祐用
事者稍加貶逐後復籍太師文彦博司空呂公著
已下三十餘人欲盡竄嶺外公乃與一二同列爭
上前以謂更先帝法度不為無過然彦博公著等
皆累朝舊老若從惇言必駭物聽非聖世所宜因
出舍它館懇請避位上敇行李無出東府門命中
貴人蘇珪趣赴省供職惇持議如前上曰豈無中
道如呂公著更無預渠事也於是始議敕牓朝堂
有餘置不問之語西夏兵入鄜延破金明寨去經
略使呂惠卿遣將襲逐而張輿戰没奏至惇怒曰
失主將全軍斬葢應斬者四千人公曰亾將亦多
端或先登爭利輕身與敵今全軍斬異時亾將全
軍降虜矣上於是令下呂惠卿隨宜裁處後得惠
卿奏誅牙兵十六人而已初宰相呂大防等貶荆
湖間踰年應朞叙公令中書撿舉議復沮不行後
同列與公進當貶人姓名或指姚勔曰此南方博
徒也意勔嘗再駮公除召以激之公徐前曰勔或
所見不同豈可以臣故重之上以爲然勔罪得薄
公在中書既論數不合有飛語搆大獄意在中公
公懼復丐罷政章六上賴哲宗察其無他拜資政
殿大學士知河南府又移知成都府不行嫉公者
猶風指監司窺公而公謹審至無隙以伺廼摘中
書舊事奪公大學士初宰相蔡確貶死至是毋明
令其孫渭上書訟確冤前此宰相劉摯等亦貶矣
因為竒禍誣摯等以自解書畱中不出渭又請待
漏訴之公心知其誣而念渭嘗以聞矣却之不可
乃封其狀省中而嫉者竟以是擠之復知真定府
兼真定府路安撫使今皇帝即位以禮部尚書召
覃恩復大學士遷左正議大夫月餘拜門下侍郎
時紹聖四年也哲宗祔廟遷右光禄大夫時太常
議父子曰世兄弟曰及事下給事中舍人等議或
異太常以謂今天子承哲宗統則哲宗自當為一
世公上䟽是太常議廼定上欲息朋黨論開天下

以至公詔士大夫以無彼時此時之異乃改建中
靖國元年而同時大臣與公叶謀以輔上意盡還
諸遷者除瑕累起滯廢稍復其舊恩數秩品士氣
為平公一日在府第坐胡床假寐夢為春詞詞甚
美却有返遼東之語遽書以示子祥愀然曰非佳
證也因移疾甚懇復拜資政殿大學士知大名府
兼大名府路安撫使無幾何薨有大星晝隕阜昌
門外葢公所生弟側遼東之詞驗焉享年七十有
一即其年四月甲子葬于相州安陽縣蔡村之原
公性恬夷曠達將啓手足却左右掖者而坐以手
整巾猶索紙筆作字付從姪襗而顧子祥曰速辦
速辦問日蚤莫或報申時矣即閉目不復言而逝
公三為執政遍踐三省勲封爵至上柱國開國公
食邑實封所共加至六千九百户為人寛大中和
而容物事陳夫人及兩兄盡孝敬人所難堪者處
之常昜在竆約時所遵家訓至富貴不改也家人
之老者云見其三十年間未嘗厲聲色居官奉法
循理要在愛民至守節秉義則不可撓以私臨大

事則常辯且勇其學務探聖人意以修身治心而
記覽文章為餘事尤蚤為忠獻韓公歐陽文忠公
所器異未壯連擢科第一篇之出後生爭傳去為
式既知制誥為史官代言之體叙事之法高文典
冊瓌雄雅奥曄然一代之俊也其小心事主出入
省闥白首無過故神宗終始眷遇造次訪問而公
亦自以得君無不盡其平生奏議葢多至數十百
篇而世亦莫之知也本其總吏部選被㫖薦士至
百餘人頗見収用而皆若出於上所自拔人臣不
得專者知其於清慎不矜最隆也嗚呼其可謂善
則稱君古之良臣者耶配韓氏魯郡夫人繼孫氏
趙郡夫人皆舉以祔男七人長祥朝奉大夫太學
博士次祉承議郎京西路轉運副使次祓承奉郎
次禠承務郎三未名而亾女二人長適獲鹿縣尉
姜休次幼皆前卒孫男四人長承道承事郎次承
邁承奉郎次承遘承務郎次承造未仕孫女五人
長適承事郎陳翼餘未嫁所著䇿論記序古律詩
制誥冊文銘誌一百巻奏議三十巻平南事鑒二
十巻藏于家補之出公門下故於序次公世家爵
里行事義不得辭謹狀
　　夀安縣太君公孫氏行狀
尚書虞部郎中贈中散大夫南陽晁公諱仲參之
夫人公孫氏其先梓州郪人後徙棣州商河諱渥
梓州録事叅軍曽祖也諱昉莫州莫縣主簿祖也
諱簡祕書丞郡牧判官􁕪也祕書君直諒有文疾
惡如風嘗召見論事忤真宗㫖出為建徳令前令
死二女不能嫁為嫁之夫皆仕登朝而祕書君以
郡牧判官没京師一子亦死獨女三人其母長安
縣君常氏有賢操日夜誨三人以女徳起居惟謹
故三女皆卒為士妻季則夫人㓜審詳有威儀燕
處如齊不妄訾笑人以為天資近禮其㱕晁氏文
元公文莊公在朝而舅尚書公方顯用晁氏隆盛
諸婦固多賢世而夫人尤恭儉敬戒夙夜宮事不
違衣服飲食無華好内外言不交于閫非晨昏定
省祭祀烹飪不下堂老者曰善事我㓜者曰撫我
恩姒娣曰是宜為我儀也中散公清徳涖官有聲
名嘗攝舒州有之逺官者遇風船壞㬥江上竆無
依挈其妻孥投公夫人親解衣衣之不足則并取
女婦衣與之大小皆有衣乃去葢急人之難如此
近祕書君之風也中散公捐館舍夫人奉其匶自
江上㱕無兼曰儲而攻苦食淡喪葬用如禮不覺
有之春秋高矣嵗時饗宴溫克如始嫁婦盛暑未
嘗絺綌對子孫如賓好文史泛覽不倦晩知無生
説滋恬淡不累事以元祐元年六月二日感疾卒
於京師享年七十有七始封永康縣君子登朝又
封夀安縣太君四男子端仁朝散郎行太僕寺丞
端義奉議郎監在京粳米上第九界端禮前泰寧
軍節度推官知大名府莘縣事端智磁州司法叅
軍監開封府㐮邑縣酒務五女子長適前衢州開
化縣令石端次適奉議郎河北路轉運判官杜純
次適朝散郎直龍圖閣權發遣環慶路經略安撫
使公事知慶州范純粹次適通直郎簽書崇信軍
節度判官聽公事胡僧孺季適恩州清河縣令田
忱而適田忱者早卒諸孫男女十七人曽孫男女

三人葢天人之福禄備矣諸子將以某年某月某
日祔於濟州任城縣魚山中散公之墓且乞銘當
世賢君子而補之於夫人實從孫自始讀書夫人
愛之諸父曰汝當狀夫人之行補之涕泣謹具述
世載鄉里令儀淑徳可以範閨門告後人者如右
謹狀
濟北晁先生雞肋集巻第六十二
濟北晁先生雞肋集目録
　第六十三卷
　　墓表
　　　寂默居士晁君墓表
　　　廣州推官楊府君墓表
　　　鄧先生墓表

濟北晁先生雞肋集目録(終)
濟北晁先生雞肋集巻第六十三
　墓表
　　寂默居士晁君墓表
寂默居士晁氏諱端稟字大受居開封之昭徳坊
太子少保文元公曽祖也給事中叅知政事文莊
公祖也其世家爵里諡諱詳於國史文莊生祠部
員外郎祕閣挍理諱仲衍挍理生居士居士世冑
蟬聨非少長山林人且有盛名塲屋間嘗為叅佐
州郡令大縣矣卒不用以没寂默云者葢嘗以此

自名而未嘗以此語人補之曰道隠於小成言隠
於榮華道之不明也言之不行也以夫小成榮華
者隠之也寂默而道與言顯矣無成與虧故昭氏
之不鼓琴也居士曰吾琴故未嘗鼓吾何虧其族
人之知居士與其交游而厚者則皆相勸號之以
寂默以實居士嘗有志於時不遭而為此也居士
七嵗竒警過常兒絶逺見而名聞而識二十嵗而
盡授六經百家説又雜取他類書小説叢脞人不
勝覽者皆成誦於口用以自娛為文詞㨗敏如水
就下騄耳行遠干將立斷無肎綮者旁睨其同學
兒方濡墨蹙頞如拾瀋如憶昨夢不可得而居士
已四顧滿意寫紙腹背欲盡矣用此蚤有名譽熙
寧中與補之同試開封嘗暫出謁客客壁間石刻
合序千言葢手詔賜史臣者居士曰能一再過誦
乎則俱默讀居士曰誦矣某曰亦誦矣偕誦偕止
而居士盡習補之遺二字焉無幾何居士舉詞賦
為開封第一主司駭其策豪贍異聞難字非他時
舉子比展其巻堂上自屏及陛紙竆顧相詫曰盡

識此可以為三千士先登矣然是嵗屈於禮部又
三年始以經術第進士意不自得欲從制舉曰此
吾漢大夫之世科也時王湖州石父亦制舉喜根
持論氣豪老師宿儒少所屈然獨厚居士居士數
從石父道往古石父通洽猶自為不及居士博也
石父因以直言舉勸之而居士故倦遊不復萌意
亦㑹其科廢云為人和裕明白不作畛域藏覆言
辯濬發有所作意必先人外視之類欲速者而中
平夷實與事闊也又事母潁川夫人孝重去左右
兩從伯兄使淮浙居閑不調者十年愛西湖琅邪
山水曰是可以忘老有詩數十百首至今傳杭滁
間善爲長歌怪處似玉川子平處似香山居士至
雜文數千言叙事極古今得失之辯則唐人獨以
詩名如郊島者不能逮也文莊齊安夫人宰相王
祁公之姑初王公之自舒來貢於禮部也猶少出
入姑氏如家後貴爲宰相居士以布衣年少往游
如平時不怵於其貴或飲醉其堂上劇譚大笑傾
一座退而與里閭賤者游亦傾竭無吝情初不見
其異人皆曰如居士蚤有名譽使能稍自矯拂逶
迤以蘄合必獲然居士不志於其獲而樂於不矯
拂視不合如其躬之遂其知者則以為氣完而守
全其不知者方且以世禮睢盱一二誶諑之嗚呼
此其所以竆也哉然居士自以少孤依潁川夫人
辛苦學問欲嗣其家聲甚力既失夫人養已得疾
鬱鬱又官不偶抱所長莫試滋與世闊不復自金
玉類李將軍既困負其才能數與虜角忘意於無
益者常人不知愛惜恐一失不可得必其誠心好
士知才為難者方復悼其竆也晩尤自放於酒一
日過故人飲甚樂忽悲歌起舞泣數行下顧補之
曰吾若是乎已矣人暫見之不知其為開封晁大
受也或竊語以為狂居士笑曰琴張輩所謂狂狂
者進取吾進取乎哉補之輒從旁讚曰魯漆室女
獨處趯然不寐而悲嘯亦狂者邪鄰人疑其欲嫁
鄰人則淺矣然數月而居士卒異哉補之嘗論聖
人有中道若伯夷桺下惠俱非中者故從伯夷之
清則和為不恭從桺下惠之和則清為隘然二子

葢百世師不有聖人知之則揚雄所謂餓夫詘臣
非過言也然人豈可以皆至於夷惠如陳遵張竦
長短不能相效雖未足與論中不中之際要曰外
輕者差獨樂至所遭薄厚學者不道也居士嘗主
簿博野又為保徳軍掾洺州推官知堯山縣事其
為令與邑子講習經藝有惠愛於人然居士終無
意於為吏昔魯肅論龎士元非百里才其治不治
後人固不當求之耒陽之間至其言克涪作樂非
仁者之兵豈惟異於魯肅所期治中事雖孔明猶
當自恨前所以待士元者未也故韓愈謂千里馬
常有而伯樂不常遇居士卒以元祐五年四月丙
午葬以其年五月戊寅地則鄭州新鄭縣之旌賢
鄉也配王氏潁川夫人之姪潁川夫人為晁氏婦
矜式王氏恭儉似姑居士二子覺之貫之皆文學
善士貫之已得科名為新鄉令後十七年而貫之
始以書來曰頃先君不幸葬日廹太僕林旦嘗銘
之痛其遺也知先君之㴱者孰與兄願為文表旌
賢阡上抑先君不至要官職四十六年而没施為

者少然孔北海志不就士議處以豪傑陶淵明一
縣令後仰其高竆達成敗信不足論論其人物如
何耳補之曰孝哉是足以大吾族父為不朽系曰
天之高明地之無疆中不知嵗之幾何長人不七
尺當物之一乃若傅説以其事業没而上比於列
星之光何必傅説有陵客星有白長庚彼微者也
而動其芒豈皆如説富貴有功徳于商乃如是其
昌嗚呼居士世人以為狂自謂我非狂既隕于霜
亦揚其芳此如陵與白也身雖没其才氣俊偉猶
耀而不亾也
　　廣州推官楊府君墓表
元祐二年正月辛酉廣州觀察推官楊府君卒喪
未還也其後姪洵一日晡時昏然如醉歘見府君
椉馬從徒而來洵遽迎拜既坐神色翛然如平生
問何之曰今為忠孝節義判官矣所主人間忠臣
孝子義天節婦事也從容竟夜人但見洵拜且自
言也將行有二紫衣畱語曰府君好范山下石臺
何不即彼立祠洵忽悟謂家人曰適廣州叔父至

如此衆悲駭因呼工為像工良拙而像惟肖人益
以為神然府君宦不顯當塗無上其事者祠竟未
立也衆復曰府君生有徳於此没能震其靈響其
存不朽不以祠立與否惟嵗時野祭尚足以慰吾
人之思廼敘府君行事并記洵所見來言曰府君
里冠冕不可使其較然著於耳目之蹟乆不傳也
子實為文表諸其阡上補之曰諾府君諱緯字文
叔濟州任城人也少愿敏事親孝儀狀端重長七
尺忠信豈弟好學而愛人遇鄉人無少長必以敬
而鄉人亦無少長皆敬而親之未嘗有官府而民
聽之如官府至就評曲直而府君固退然君子非
預人事者也曽大父諱超五代末藏匿不仕大父
諱善基初稍稍以經術教授鄉里生子諱昪者府
君􁕪也諱早尚書比部郎中諱景尚書駕部郎中
皆經明擢第有能聲故府君大父累贈尚書刑部
侍郎而府君亦以皇祐五年經明中第嘗爲太原
府司理叅軍活縣所上盜在死罪者三人其黨應
死者猶感泣語家人曰楊叅軍遇我盡今且死尚

當為楊叅軍求佛追福我死不冤矣徙鳯州梁泉
縣令教民以孝弟力田為先守史千之不知其能
嘗薦其録事叅軍張革等數人革呼同列詣千之
言梁泉循吏而公不薦革等以為愧千之踧踖曰
吾過矣吾過矣因并薦之遷沂州防禦判官嵗大
飢盜蠭起守霍交屬府君督捕四縣盜吏爭以殺
盜求賞多至數百人府君獨哀之開喻首減所全
者衆狂人李逢聚亾命淘金境上有異謀郡疑不
時發而逢敗誅府君亦坐廢二十年優游守道化
行其家河決曹村灌七郡鉅野大溢㑹秋榖大登
塲事未畢民有舟者爭救榖老幼多死府君盡棄
其田中積不載而以其二舟躬救人於津口所活
日數十百人後民相見者皆曰楊府君生我上纂
極復為廣州觀察推官歎曰欲老於此故恩不及
􁕪妣今往幸滿嵗得休官追榮丘墓不憾矣無幾
何卒於官年六十有二夫人翟氏有淑行踰年亦
卒子三人涓滌渙皆進士學問修立後方興未艾
也其没後數年嘗有羣盜白晝行剽輒呼相戒無

犯楊府君家過其門猶俛而趨葢府君不特生為
善人怙而没為小人懼者如此然於時府君未葬
也其詳猶具於銘焉補之嘗竊以謂行徳於幽人
不知而天知之天之所予不必貴富使正直好義
所居以為民命是謂不泯其動於怪異亦時以勸
善而警惡抑府君生誠實不欺没豈其欺尚曰吾
父母邦庶或福之豈利其饗哉系曰
生無職於爾土民固聽之如其有官府没無封於
爾土民固神之如其山川主意有道者其徳全畸
於人而侔於天莫之爵而常自然范之山兮石如
砥木蕭蕭兮草靡靡侯愛我邦兮㱕萬里山中人
兮春復秋日慘慘兮雲幽幽侯壯長兮所居游侯
之來兮民喜風飄帷兮雨霑几鼓淵淵兮舞侯戺
紛進拜兮侯鄰里侯不可見兮徳可思侯行不來
兮民心悲謂侯飲食兮無去斯福爾之土兮以慰
民之思
　　鄧先生墓表
孔子曰舉逸民而天下㱕心焉孔子之所謂逸民

者必若夷齊若少連七人其行有當於聖之事者
廼素隠無述則孔子不與沮溺子路能非荷蓧矣
此學者之所誦而識也自漢聘樊英如待神明至
竟無它異故李固以謂處士純盜虚名無益於用
然厥後益衰士一切趨利遂往不返夫安得如古
作者而言之惟夫行已有耻惡衣惡食而不耻而
知違患之當逺也猶足以捄俗壊故范曄因固論
而極之曰後進希之以成名世主禮之以得衆原
其無用亦所以為用有味乎斯言也而吾里鄧君
異於是㫺魯黔婁先生不干世生無以養死覆以
布衾而其妻以謂有餘於富貴嗟夫鄧君其殆庶
幾先生之遺風乎君諱御夫字從義濟州鉅野人
幼辛苦讀書嘗試太學異等蚤為司空平章事呂
公所知而性薄榮利方壯則褫舉子服去布裘芒
屩犯晨夜身自力作以供祭祀仁鄰里而退甘其
菲如食五鼎非農圃入不以昜所無亦難矣平居
頽然順靜望其貌知有道者與鄉人言老者以慈
愛幼者以孝悌􁍭里工駔以勤儉不欺故人慕交

之或就評曲直皆滿意慷慨尚義急難必赴身結
茅北郭水濵牛羊鳬雁之所牧集蒲桺蓊然下窺
如墜谷有石几丹墨作老子注寒暑昜節乃一再
出吳人項傳見之心服書其石几云昔聞河上公
今見濠上翁姓名字時異道徳經解同辭雖俚然
實事也又作農歴一百二十巻言耕織芻牧與凡
種蓺養生備荒之事較齊民要術尤宻州守王子
韶為上其書朝廷請頒之不報乃棄家入廬山學
釋氏説將老焉㑹得疾其家彊之㱕有詩三百篇
皆蕭散方外言也無幾何卒大觀元年正月十六
日也享年七十有六有子二人長曰汮次曰洵能
守其業以是年二月初九日葬於鉅野縣宋善村
龜山之原女三人長適鄉貢進士高處約次適右
侍禁張寛次適鄉貢進士程延禧將亾一夕過所
與遊呂奐論死生之際曰吾去矣呂莫知其故是
夕呂復夢之言塵累未盡今當至蜀都為一富家
子呂怛寤馳候之殂矣死生聖人難言此非補之
所能知然觀羊祜探環事世固有於此不昧者系
曰
孟子論君子之行不同也而曰㱕潔其身而已矣
大哉潔乎惟君平生潔則有餘以是銘君亦忱不
誣
濟北晁先生雞肋集巻第六十三
濟北晁先生雞肋集目錄
　第六十四卷
　　墓誌銘
　　　資政殿學士李公墓銘
　　　右朝議大夫致仕晁公墓誌銘
　　　朝奉大夫提舉京東路保馬兼保甲事楊
　　　　公墓誌銘
　　　朝請大夫致仕陳君墓誌銘
　　　朝散大夫提舉河北糴便糧草高公墓誌

　　　　銘
　　　太常少卿分司西京石君墓誌銘
　　　文安郡君陳氏墓誌銘
　　　安康郡君龐氏墓誌銘
　　　錢唐縣君葉氏墓誌銘
　　　駕部員外郎李君墓誌銘
濟北晁先生雞肋集目錄(終)
濟北晁先生雞肋集卷第六十四
　墓誌銘
　　資政殿學士李公墓銘
惟天生才於世之平氣蒸為祥卿雲景星降而在
人中和炳明仁宗大徳好生如天天為衮衮生才
與賢如泉不盡遺其後昆逮於英宗旁招洽聞公
於是時海運鵬騫神宗稽古出百王上上以文求
公以儒往國有誥令公口出之國有政事公手裁
之公豈能然曰上所知至於哲宗亦再用公惟天

子聖我祖􁕪同三朝是毗歴三省闥小心長慮白
首一節不流於信不躓於疑皇建其極五福是施
惟君舟之柔是胡越又何濟之惟公其楫開是大
同至於式序天子萬年公有令譽
　　右朝議大夫致仕晁公墓誌銘
元祐元年三月甲戌右朝議大夫致仕上柱國南
陽縣開國伯食邑七百户賜紫金魚袋晁公卒卜
紹聖三年正月丙申吉葬于濟州任城縣諫議鄉
呂村之原諸孤聚而言曰我君樂善好義而畏人
知詩固有之曰相在爾室尚不愧于屋漏又曰君
子無昜􁏷言耳屬于垣圖我君之言行雖州閭懼
莫之盡惟垣屋漏其不可欺諸孤尚識之廼相與
諉公之壻承議郎知開封府祥符縣事王仲博敘
次世家爵里行事而以告其族孫補之使銘曰凡
親者亦不可欺也補之涕泣言曰以屬卑且不肖
則何敢謂宜抑毋使公之事墜于地則誄且稱諱
亦不得辤也公諱仲熙字子政其先澶州清豐人
後徙開封祥符贈太師中書令諱某曽王父也贈

太師中書令諡文元諱某王父也贈金紫光禄大
夫諱某父也光禄娶趙氏南安郡夫人繼趙氏南
陽郡夫人而公南安出也文元公以儒宗耆老令
徳事真宗為翰林學士賞延其孫初授公將作監
主簿遷太常寺太祝監單州酒即以才稱故宰相
王公珪為三司判官亟薦之再監鄧州酒歴評事
光禄大理丞撤酤區複牆鈎撿出入摘其積年姧
蠧皆不得隠課乃大登應賞不自言且當為縣矣
而以南陽夫人隨季官河間復監瀛州倉便養嵗
得圭田粟數百斛以分其同列之無者又監泗州
税淮溢浸城且壊守以下皆椉城捍淮公力居多
以勞選通判憲州州近塞守武臣喜爭公獨與歡
而於事未始屈凡金榖犴獄纖悉疑似皆隂為辨
而守不知也徙通判鄭州復州皆有聲歴太子右
贊善大夫國子博士虞部比部駕部員外郎監店
宅務左藏庫遷虞部比部郎中知均州改朝散朝
請大夫民有偽稱官者自云給事公府齎供武當
山飰僧所過邀饋犒初謁見公公即知其欺語吏

隨至館捕之得偽御寳文書以抵法逺近皆驚判
南京國子監遷右朝議大夫管句鴻慶宫監東嶽
南嶽廟皆寓濉陽凡十餘年杜門蕭散幅巾燕坐
樵蘇不入而幾微未嘗見於色故人親戚過者為
公歎息而公意不在是怡然自得若顧南山言爽
氣者聞之莊周稱北郭順子使人之意也消補之
不能名順子何如人而對公未語胸中之膠擾者
已定譬諸飲氷内熱立解順塗而往知古人之所
以近於道者必有在也享年六十有八娶張氏崇
徳縣君男端弼登進士弟朝請郎端介宣徳郎端
修太平令端粹虞城尉端厚假承務郎女長適王
仲博狀公行者也次適通直郎通判安州鄭猛次
適羅田尉高道華次適相州録事叅軍高公秉孫
十人曰資之登進士弟相州司理叅軍順之完之
頌之葵之述之疑之頡之蓻之槱之未仕曽孫一
人曰公紹公少孤事南陽以孝聞篤愛其弟有人
所難能者為人忠信平夷寬裕不矜伐趨事靜以
敏自奉養儉薄而遇人之急至解衣賙之恐不足

其罷均州尚彊即求散局不以家空竭為慮尤不
喜權其樂彼與此同而自謂得於此者多也㫺文
元公嘗言吾自㓜及老歴官臨事未嘗挾情害物
傾人售進其晩節著書垂訓多慎刑戒殺之意而
公性中和敬人而愛物葢近文元之風自南陽殁
凡三十年其院無期喪康寧令終人以為積善之
報云銘曰
道不可知而恬愉者常近之不偽者幾得之其嗜
欲㴱者其天機淺鷗舞不下肺肝已見若此者其
生世役役没世有餘患嗚呼公乎厚性近仁誠應
乎真生無累於明其安者身没無責於幽其安者
神粤天所以爵人者不惟其貴惟其徳視後之人
　　朝奉大夫提舉京東路保馬兼保甲事楊公
　　墓誌銘
公楊氏諱景芬字祖徳河南府洛陽人也其系葢
出漢太尉震而坊州司馬贈尚書左丞慶者生子
偕少知名其學長於論議剛直廉潔而愛人事昭
陵為翰林侍讀學士其弟任幼而樂誼不及仕以

卒生子恂為奉寧節度推官贈通議大夫退儉不
矜伐兩世宜大矣皆以不期人知人亦莫知之以
鍾其慶于後而生公公端靜而開警内剛而外和
敏於從政善與人交薰然忠厚君子也少治春秋
未嘗與人言遇事發其論議亹亹不可竆以侍讀
任為試挍書郎調定陶主簿曹州司理真符今改
大理丞七遷至朝奉大夫勳上輕車都尉服三品
嘗知永城縣事知化州事通判亳定二州擢石塘
催綱都水句當公事提舉淮南折納河北東路常
平京東保馬保甲皆有能聲化州竝海亡城郭嵗
賦竹葦為藩颶風至飄巻為虚居者不安民疲于
賦且土䟽不可城君奏乞庫錢百萬陶甓城之嵗
以無患海旁諸州皆圖去為式宣徽馮公京守亳
事無大小皆諉公公為一二裁處而隂推其意於
守若不自己出者馮公心善之定守多重臣尚威
通判視簿書無可否公曰州事吾職也豈出位者
有害于理戾于法者爭之帥憲肅韓公絳亦㴱知
公其領淮南折納諸路皆有使及還爭求對冀得
遷公曰事隸有司且復命矣尚求對何為獨不求
對河北前常平官庸人騖功文檄山委州縣不能
應則被譴去公至省十七八諭州縣以法如此户
部反詆其不如法請罷公然朝廷益知之㑹得疾
卒元祐二年正月十一日也享年六十一以元祐
七年某月某日葬于河南府洛陽縣平洛鄉張封
村從通議公之兆夫人張氏某縣君子規雲安軍
司理夫郊社齋郎二女長適進士孟安幼未行公
事後母以孝聞廩入不私楊氏之吉凶禮事皆資
焉尤為太師文公司空呂公所知補之聞之孔子
曰士任重而道逺仁以為巳任不亦重乎死而後
已不亦逺乎天下之求於聖人之言者過而期於
士者薄曰仁必伯夷必顔淵故後世之為仁者微
孔子不云乎茍能一日用其力於仁矣乎我未見
力不足者夫能一日用其力於仁而孔子與其無
不足則自斯而往曰是可與為士矣可與任重而
道逺矣何不可哉楊公始於事親而親安之以施
其族人而稱慈行已則人愛其政之在民者民不

忘也其庶乎所謂求仁莫近者非邪補之先君與
公善初補之教授北京國子監貧無以葬先君公
問所乏賙其半乃克葬而公未始以爲徳也今公
葬矣補之不能身相事尚忍銘公然以謂其故舊
銘之耶則非公之故舊有信之者矣銘曰
徳藏于中故人不知人不知者天知之天實知之
其後昌有時
　　朝請大夫致仕陳君墓誌銘
君陳氏諱知和字徳時按其譜博州人也六世祖
翔唐末從事成都府王建有異志翔屢沮之廢居
閬州之西水孟昶以蜀㱕曽祖諱省華始來自蜀
為祥符人仕本朝為左諫議大夫有能聲贈太師
尚書令兼中書令秦國公秦公生三子皆以儒學
擢高第位將相有勳勞於國樞宻使尚書右僕射
同中書門下平章事贈太師尚書令兼中書令英
國公謚文忠諱堯叟君祖也英公生尚書都官郎
中贈金紫光禄大夫諱師古光禄生君光禄前夫
人賈氏永年縣君後夫人潘氏安福縣君而君寧

國縣太君賀氏出也光禄當任子以與其族人而
君從祖太尉康肅公方觀察宿州任君右班殿直
及長知書歎曰吾家世如是吾父教我以學何如
而吾可用此進耶乃上書願易所得官從左選仁
宗嘉其意且以其文忠後從之初調河陽節度推
官事四守梁適李淑張觀蘇紳皆當時顯人其趣
操不必同而君介然若一四人者皆賢之再調寧
國軍節度推官竄卒誘耕民剽里中卒殺人民從
旁止之傷而免守欲并論民死君爭之力守怒而
入君立廡下不去守悟為讞諸朝民果不死遭安
福憂免喪擢衛尉丞知硤石縣事縣當陜衝卒苦
於役作偽印帖隠民間前令比獲以要賞君一日
執六人且嘗度關法應死既不忍以要賞見其尫
然誠苦於役者為移文所從來無他過取偽印帖
焚之還其役戍兵道縣中羣博犯法邏者執于庭
數百人譟縣門且奪之吏趣閉門君徐出坐堂上
命開門衆莫敢入因陽叱邏者解縱之既行宻疏
其名河南府皆正其罪改簽書彰徳軍節度判官
事未行遭寧國憂免喪遷大理丞知緱氏縣事英
宗即位遷右贊善大夫昭陵採石聚兵緱氏城中
萬人倉無儲粟而輸者未至君度不可竢報乃下
令借富人停粟約與之息匿者没官令出而辦比
輸者至則兵仰食縣者十五日矣事已旁縣吏皆
遷而君不自言賞亦不及遷殿中丞又遷國子博
士通判果州事神宗即位遷尚書虞部員外郎賜
五品服還朝用薦監左藏庫不就通判趙州事遷
比部員外郎曽孝寬察訪河北奏君偕行朝廷方
議省郡縣寛力役吏希㫖爭言可省而乾寧保定
順安三軍在議中俾君往視還言㳂邉城犬牙相
制以利守禦而便轉輸此祖宗㴱意不可改朝廷
然之為不廢三軍中人程昉建言徙漳河洺州使
者以君權知洺州董其事漳河役大昉欺朝廷以
易集務減人徒人徒以故怨之百餘人燒民廬為
㬥君盡捕得誅其始謀者八人事且畢㑹新守至
君還趙州昉以君為㬥其短乃㱕功新守而君亦
不辯也丞相王公安石雅知君可用使人諭君歙

故難治而朝廷方行法欲以倚君君不得辭擢知
歙州事遷駕部員外郎自以不能當執政意至則
求閑局差管句嵩山崇福宮民上書願畱者以千
數房州地僻守屢以贓敗又擢知房州事郡阻山
城西有谿所從來高望之洶洶在城上舊有堤圯
不治餘三十年君議増築不欲調民乃以術招竄
卒廩之益以州兵凡用工萬高其舊丈二尺而廣
如之人初以爲煩㑹明年谿大漲得堤而定人乃
服君奏課京西第一遷虞部郎中擢知泗州事郡
當水衝屬霖潦君度淮汳洙泗滿必大下因預為
守城備水至浸城且壊吏倉猝不知所為而君規
畫素定語吏如此如此城既無虞而民賴以活萬
計璽詔奬諭擢提㸃廣南東路刑獄事改朝奉大
夫番禺南粤都㑹守俸月七萬守方對詔獄君攝
州事竟八月當得錢六十萬君不取曰我豈縁人
不幸而自裕耶宴賓客為徹樂其忠厚如此遷朝
散大夫盜起梅州去治所更四郡君以為道驛而
往恐後乃自南雄州絶山倍道﨑嶇茆竹間蒙霧

得疾幾殆後良愈因求上印紱時方六十一上即
位遷朝請大夫賜三品服勳上柱國為人清慎退
約不干權貴善與人交自以無怨惡於人明白立
斷所至民愛之善楷隸喜為詩既謝事作燕譽堂
於第之西北隅葢以訓辭名之日從賓客飲酒談
笑其間以疾卒夀六十四元祐二年五月丁巳也
夫人鄭氏安居縣君男曰适寧鄉縣尉逾鄭州司
户適臨河主簿女長適朝散郎潘行次適通直郎
王鎮次適道州録事楚沖次適宣徳郎周昕幼在
室孫男女七人諸孤以君卒之明年七月壬申葬
于河南府宻縣義臺鄉之武泰岡來求銘銘曰
仕可以藉其世而公不賴之進可以遇合而公不
競之時未可以去也而公去之事取其先得取其
後名處其薄功處其厚造物者報其天不報其人
其人不亾在其後子孫
　　朝散大夫提舉河北糴便糧草高公墓誌銘
君高氏諱旦字子明其先真定府元氏人有諱化
者事昭陵為武安軍節度使贈太師中書令尚書

令諡恭壯始自元氏徙家祥符贈其父珪左領軍
衛上將軍恭壯生莊宅副使惟慶莊宅生君以君
贈左武衛上將軍而君亦幼用恭壯䕃為左侍禁
世將家喜兵而君不樂以武名自力讀書為文辭
遂以皇祐五年及進士第擢太常寺奉禮郎未幾
以親憂去免喪知新鄭縣事竝郭有瀦水嵗比溺
人人以為神祠之君塞焉人以不惑而其患除簽
書奉寧軍判官事盜殘人以母篤疾應減死守宋
公祁議不貸君曰法如是不可重宋公悟乃止繇
此知君累遷光禄寺丞著作佐郎知臨城縣事臨
城人不知學為興庠序教以學來者常百數縣大
治至比嵗無死罪囚年飢勸鄉豪貸貧人粟約秋
償之人相率赴令累遷祕書丞太常博士簽書荆
南判官事又遷尚書屯田員外郎熙寧中舊臣有
薦其才者㑹復將作監執政議擇丞上曰高旦可
既不出執政意而君論事不能阿同列旋以讒去
通判保定軍事雄州戍兵過保定邀中使求請銀
錢至閉門不得行君往執其為首者喻使去事聞

安撫使檄治之君為言衆不可驚卒論為首者而
止通判保州事遷都官員外郎元豐中以階易官
改朝散郎擢提舉河北常平事初君在荆南嘗論
役法非是不報至是復譔成徳軍役法上之又不
報然朝廷卒改役法累遷朝散大夫還朝擢提舉
河北糴便糧草未行以元祐元年五月十八日感
疾卒夀五十七為人孝弟恭寬敏於技能殆其天
性得之工為室成指其翼曰是却三寸引繩度之
不差人服其精尤長於吏事數上書治平間言契
丹所以固吾盟者利幽薊耳願姑無求邉功以竢
之又言河北屯田議者欲一切募民耕出租不如
倣古以卒耕嵗入厚且及其暇時教以戰其計皆
㴱逺為今太師文公丞相司馬公所知未及用而
君亾矣娶馮氏仙源縣君繼楊氏仙居縣君繼文
氏福昌縣君今夫人夀安縣君王氏治内有儀法
五男子省華卒道華茂華冲華禮華皆未仕三女
子長㱕蔡州録事叅軍張紱餘在室諸孤以君卒
之年九月癸酉葬君開封府開封縣大邉村之原

補之先君於君為同年進士而王夫人晁出也以
是求銘銘曰
高奮北方維恭壯虎臣乃及大夫以其文發身而
世其昌粤有功在人自㫺恭壯卜浚都之南曰考
降無有近悔尚爾世不忘視樅柏之美
　　太常少卿分司西京石君墓誌銘
君石氏諱輅字君椉濮州范縣人也曽祖諱溫祖
諱文舉皆不仕考諱崧益州司理叅軍贈工部侍
郎工部以明經入官而好文自君幼學則諄諄語
之曰汝當以文顯即大感發晝夜誦讀貧無燭至
梯屋就月視書無幾何則以詞藝中進士乙科調
青州推官改知萊陽縣事縣負海民習為姧利君
治明恕賊民多改或遁去康定中夏英公經略西
邉奏掌永興書記管句機宜文字方元昊叛君時
獻䇿畫多見聽用再從辟涇州渭州用特敕薦改
著作佐郎賊圍鎮戎急後騎日益諸將以謂利疾
戰且㴱入牽其勢君起席末言曰賊鋒鋭未可大
將葛懐敏怒曰兵因敵而制勝石君安能逆知往

先馳之軍盡沒或走入塞者猶道懐敏臨死而悔
曰坐以書生待石君至此君既從軍母老與諸子
安土不肯行欲解官㱕帥惜其才使部尉氏還戍
因督送軍衣京東間從范縣過問母或欲以事疵
帥者擿其違法坐責監長葛酒税稍徙知崑山縣
事簽書陳州判官通判綿州卭州事㑹嘉祐間朝
廷以諸路計不入詔三司薦可任吏君在書中擢
廣濟河輦運廣濟輸尤不計數十年或置或罷君
究知其弊奏更法數事軍大將有罪不敢決三司
得專治自君始明年東州之粟至京師者百萬石
擢知真州又改䖍州韓魏公聞其名召至中書與
議鹽事以便宜措置䖍十邑綿地千里民狡善訟
文案如山守堇堇不能省君治不煩而威甚行三
獄為空以疾求北㱕知光化軍復領輦運移梓州
路運判改提㸃兩浙路刑獄事疾病分司西京熙
寧二年七月十八日卒年六十二自佐著作九遷
為太常少卿階朝奉郎勳輕車都尉爵河東縣開
國男食邑三百户娶孟氏長夀縣君四男子伯宗

古内黄尉仲宗彛通直郎季宗彭皆前卒而叔宗
夀揚州録事叅軍廉平而文能裕其蠱者也君少
孤事兄悌遇族人恩嘗請于朝願納兩官授兄一
致仕官不行乃以任子恩任兄之孫宗夀卜以元
祐八年十月十七日葬君河南府澠池縣大塢鄉
鳯皇山之原屬補之銘銘曰
親教以學雖淺以聞推此而往可與事親君任以
事雖輕以成推此而往可與事君小試必立豈大
不能夀貴不稱短竆亦福寧此有餘而彼不足惟
此有餘小人無知惟彼不足聖賢有之
　　文安郡君陳氏墓誌銘
太中大夫權判北京畱司御史臺韓公璹之夫人
陳氏泉州晉江縣人三司户部副使尚書兵部員
外郎贈兵部尚書諱詁之女夫人幼警惠嘗閲白
居易詩一過能誦其兄汝奭異之韓公未冠舉進
士有聲尚書曰吾女宜㱕斯人乃妻韓公丞相申
國呂公當朝夫人母家隆盛嵗時集㑹内外命婦
十數環坐綺紈曄然夫人以儒者妻在末座衣無
繢繡語言容止不矜慕一座皆聳舅苦風痺侍疾
憂見於色居舅喪盡禮焉韓公以材遇主仕􁋚顯
再封夫人潁川仁夀二縣君閨門雍穆福禄美矣
而不幸感疾卒熙寧元年二月十八日也享年五
十有六初夫人未筓嘗事僧伽像嘗病劇像見夢
曰無苦既而遂瘳晚尤燕静將没無戚容曰生必
有終也韓公後貴為右諫議大夫追封夫人潁川
郡君又追封文安郡君以元豐六年八月甲申葬
于衛州汲縣招賢鄉之原七男子祗祖奉議郎祗
師宣徳郎祇嚴瀛洲推官祇徳奉議郎祇勤鎮東
軍推官祇言祇諫承務郎皆有才技諸孫男女三
十七人盛矣補之少貧賤韓公辱知之又與夫人
諸子游屬補之銘銘曰
猗嗟夫人女徳少成十嵗鏘鏘見異其兄匪惟其
兄父曰實難卜所宜嬪乃從于韓于韓斯令舅曰
孝我夫曰匪予予妻助我燕及其子以惠宗人曰
夫人慈于我有恩凡民有生莫愛惟死死能不憂
男子之美我為此詩質于幽宮惡乎大之有昭管

彤
　　安康郡君龎氏墓誌銘
國子博士彭城陳侯之夫人安康郡君龎氏紹聖
二年三月壬戌卒年七十有七將以其秋七月丁
酉祔于彭城白鶴之呂柵博士之兆其子江州彭
澤令師道以書來曰師道不幸先君之喪也高郵
秦觀嘗銘矣不克葬今舉夫人以祔惟子實銘吾
母補之曰唯龎氏單州成武人故丞相贈司空兼
侍中潁國莊敏公籍忠厚有謀功在王室夫人􁕪
也妣邉氏秀國夫人初潁公從其􁕪魏公格宦于
彭城魏公始見夫人之舅三司鹽鐡副使贈工部
侍郎洎而賢之語潁公必與厚故夫人㱕于博士
陳氏故儒者有家法夫人宜之始封南安縣君徙
封郡皆潁公恩也三子二女皆令孝師黯光山令
師仲河中府司録師道其季也淑嫁張舜民媛嫁
章珙皆先卒舜民今以直祕閣為陜西轉運使而
師道好古自修而有文恥以其技干時將老焉鄉
人推之士嘗與遊者扳而出之其在位有力者以

其行聞于天子而官之乃以亳州司户叅軍教授
其州又教授頻州既迎夫人還自潁已疾病夜次
東阿步星墮其旁賈人舟上如丹如槖出芒下尾
無幾何而夫人没且瞑西向臥諷彌陁不絶口亦
異矣為人慈儉所知甚逺蔡女子于不嫁稱師聚
徒傳一世以為僊自大人顯族爭奔向之夫人獨
不然曰道貴清淨反此禍也後于卒敗博士推貲
以業羣弟夫人安之不以累其夫既從其子仕州
縣御菲而甘不以累其子人皆曰生貧賤若是固
易以大家子為此而泰可哉銘曰
嘗儉而為奢一飽已多􁏷豐而得約則難以樂居
難而裕惟龎公有女惟陳侯有婦士不其爾或養
以移志我銘夫人以媿世之士
　　錢唐縣君葉氏墓誌銘
元祐元年夏六月戊子補之從父朝散郎太僕寺
丞以母夫人夀安縣太君公孫氏喪去職將以其
逺日㱕柩魚山祔舒州府君之兆問吉于史史曰
天徳在日辰加大明七月乙酉葬不觸禁無有後
囏先是太僕之夫人葉氏以元豐三年七月壬戌
卒太僕泣語補之曰㫺我不天先君棄諸孤諸孤
尚㓜所與朝夕事吾母吾母安之不知有貧賤憂
者實葉夫人予助將幷舉其喪於魚山諸父咸曰
宜爾銘補之尚安得辭葉氏江南大姓自縉雲徙
錢唐有諱曖者舉進士得桂州司法叅軍以卒贈
光禄卿二子昌言昌齡同年進士皆以朝奉大夫
老于家夫人父兄也光禄殁時夫人未筓事母萬
年縣太君宋氏能致其孝而於二兄順資慧淑纂
組音樂凡女子之事無不工年二十二來嬪太僕
太僕少有高材篤學不遑暇家事夫人躬儉菲以
養少有則以奉宗黨賓客故太僕得一意于業遂
中甲科成令名夀安蚤多疾夫人侍側不以勞苦
懈至已有疾不欲以憂夀安起居笑語如平時竟
以殁得年四十有七追封錢唐縣君四子損之臨
之晉之渙之一女未嫁聞之卑不誄尊然婦人無
外事非其家人孰信故粗譔所知以成太僕之志
而慰其子之思太僕兄弟伯仲叔季以仁義禮智
四端名皆冠以端太僕伯也因使後有攷云銘曰
蕙茝可充幃誰使有此丰也椅梓則爲器物各求
所同也錡釜以湘之又甚宜其宗也副筓其委佗
獨不見此容也魚山兮岑岑屬綆兮及㴱松爲城
兮石馬吾宮旁兮椉者下作好歌兮以謂來者爲
可竆兮如此大野
　　駕部員外郎李君墓誌銘
君李氏諱太字用之冀州信都人沈厚尚氣節既
冠以通禮中第調鄆州司法叅軍開封縣尉王畿
賦省民墯不力穡急則椎埋為姦利君行野必喻
民本業知盜所舍止發輒得遂以知名徙洋州録
事叅軍服喪不赴再調澤州推官太師潞公為轉
運使亟稱其能州獲盜十餘人獄具且論死矣君
摘案謂守曰此為首應死此應減守執之力君以
狀議其不可㑹潞公至視之驚曰微推官民死無
訴矣吾知人不繆也守亦竟從君議時元昊擾邉
轉輸㴱入多覆通判懦不肯行君請代之綏御甚
恩人急而不離亦不遇冦守與使者爭薦之改大

理寺丞知寃朐縣事就差知藤州遷太子中書藤
夷獠吏北人不相通訟或十年不決君因其俗為
條理民大悦不欲其去遷國子博士知雷澤縣事
雷澤嵗苦水田不入君教民作堤乃屢登民于今
賴之遷尚書虞部員外郎通判兗州又簽書永康
軍判官遷比部知軍悍不卹事戍兵以糧惡譟營
中欲為亂君聞遽馳入諭其長曰倉儲惡非知軍
一人罪也速往自陳尚可免不者當殺我而後起
事衆皆伏泣曰某誤我某誤我因得其倡者氏名
執送知軍斬之遷駕部潞公當國記其澤州時事
差催發諸道錢帛又差監在京麴院且用之㑹疾
卒嘉祐六年六月二十有六日也為人質厚不茍
合既仕盡推其田園資用以與兄弟族人人稱其
長者焉娶劉氏封某縣君二子希罕罕舉進士中
第左宣徳郎知某縣事四孫宜進士中第恩州司
户叅軍丕亘至皆學問自立罕以君嘗官于兗而
樂之兗人又思君不忘既卜居矣乃奉君之匶以
紹聖元年某月日葬于仙源縣大庭鄉壇山之隂

而以左朝奉郎太祝蔡君申之狀來乞銘罕宜補
之塲屋舊銘曰
仕豈不遇名既以聞世豈不昌視子若孫生樂其
土死藏其原使過者泫然而語曰此故吾愛人之
李君嗚呼雖亾不其存
濟北晁先生雞肋集卷第六十四
濟北晁先生雞肋集目錄
　第六十五卷
　　墓誌銘
　　　晁夫人墓誌銘
　　　穆氏墓誌銘
　　　進士李公裕墓誌銘
　　　通直郎權通判環州錢君墓誌銘
　　　朝奉大夫常君墓誌銘
　　　通直郎充徳清軍使兼知澶州清豐縣事

　　　　魏君墓誌銘
　　　四㑹縣尉劉君墓誌銘
　　　奉議郎高君墓誌銘
　　　右朝議大夫梁公墓誌銘
　　　知涉縣閻君墓誌銘
濟北晁先生雞肋集目錄(終)
濟北晁先生雞肋集卷第六十五
　墓誌銘
　　晁夫人墓誌銘
前達州司理叅軍葉君助將葬其夫人晁氏于蘇
州吳縣之靈巖鄉寳華山北元祐八年某月甲子
吉以書屬夫人之弟補之為銘補之泣曰姊為女
與婦以徳稱以我銘姊懼不信以人銘姊懼不知
雖然為可信者而已乃序之曰夫人世家開封後
徙鉅野尚書刑部郎中贈特進吏部尚書諱某之
曽孫尚書庫部員外郎諱某之孫而先君之弟二
女也先君諱某祕書省著作佐郎􁆭系出于周景
王之子朝朝之字或爲􁆭朝死葬南陽西鄂縣故
西鄂之􁆭氏皆自謂子朝後事見裴駰史記而漢
御史大夫錯以忠見殺其後因不顯葢千有一百
餘年至宋而後文元公文莊公父子復以文學政
事位朝廷􁆭氏始大宗黨至數百人而夫人端豐
婉慝自少不妄語言作止有常度而中洞徹事至
能辦先君曰是女姿靜甚名之曰靜姊若妹則皆
以靜字之族人喜咸曰嫁靜必衆為議對也而司
理君吳名家子舉進士知名乃㱕之時年十有九
矣葉大族有家法而夫人沈詳莊儉宜其家雞鳴
而起治其婦事無違處其長少親疏間恩稱而禮
得竭其力以助孤􁁪而分不足退而享其薄以為
安司理君豪邁不茍合數舉有司見抑有不遇歎
夫人輒酌酒飲之陳義甚高則矍然起曰能如是
乎吾可不愧故竆居十年終不以不合於有司變
其業以求合夫人助之也元豐四年從其舅大夫
君提舉兩浙常平倉事八月二十六日暴得疾以
卒年三十男曰蘊舉進士好文自立曰蘩卒女長
適左奉議郎通判達州事李騊次卒次幼銘曰
葉宗有祉姊不逢其祉姊賢若是我言不可悔以
昌其子
　　穆氏墓誌銘
故丹陽進士吳君諱磐之夫人穆氏其先洛陽人
後徙廣陵曽祖諱彦璋以閤門祗候採訪兩浙有
能聲祖諱琪為鄆州觀察推官父諱之武舉進士
皆有學行而夫人少莊靚惠和年二十有一㱕于
吳君二十有八而吳君没服喪以禮綱紀其家事
甚飾顧其子敏修始六嵗矣藐然弔影或勉以再
行夫人輒泣曰自吾父沒吾母惟我一女子尚能
老今置是兒何地且吾用為吾母女自爾屛不與
婣黨接日夜誦佛書躳箴縷以杜外事而吳氏尚
饒於資敏修之諸父求異籍夫人愀然不能止既
教敏修惟諸父所與乃取鄉人異之間覽書傳至
隂陽數術無不摠益訓敏修于學敏修遂以好文

修潔稱四方之游士豪傑至者必見焉夫人常躬
視食飲舍館以厚其子使與客處切磋成名於是
鄉人亦以夫人為賢其母丁氏寡且老猶寓廣陵
夫人懐思不忘因歎曰生女不生男㫺人以為恨
顧我與子處足自為矣廼迎丁氏舍吳氏㫖甘定
省無違迄十有一年恭謹如一而丁氏以夀終又
禮葬廣陵而夫人號慕成疾嵗餘亦不起紹聖二
年四月甲子也享年若干敏修以其十二月甲子
葬于丹徒縣崇徳鄉官唐之原從其夫之兆屬補
之銘敏修字彦達舊相與游後補之佐淮南㑹翰
林沈公存中來與彦達俱益熟其為人彦達學問
不茍徇世好為文詞甚工與人交終始不失義知
夫人之後方興也孫六人男曰某曰某女曰某曰
某皆茂慧銘曰
穆之􁁪無子有女如有子養葬祭以禮穆氏播其
美其嬪于吳氏吳氏復無祉􁁪亦不失義以訓子
于理吳氏且復起嗚呼賢矣
　　進士李公裕墓誌銘

進士李君公裕字好問濟州金鄉人尚書工部郎
中直史館定之孫而奉議郎通判潞州事衆之子
也幼自立事親孝學問文詞蚤成其意以為富貴
功名可以力挽取非命也再舉禮部不中退而發
憤益治其業竆日夜不懈家事無鄙辱必身任之
曰不以累吾親其自勤苦如此其諄諄以教諸弟
不以人言間亦如此已而得疾歐血幾危者數矣
其妻晁氏先君之弟六女也少淑慎敏於女工吾
母尤鍾念嫁七年年三十生二子而夭無幾何其
幼子又夭而好問已疾病年三十二亦夭於時吾
妹未祥也其親哭之為三日不食其存兒伶俜慕
不絶聲鄰里過者為墯淚傷心吾母聞之哀甚語
補之曰汝妹不幸其夫又不及禄以夭吾憐其用
力無所就其心可悲也汝為作銘豈惟而甥是慰
尚以紓吾悲補之曰諾既而奉議君書來如吾母
言乃敘好問之志為之詞極其悲使納諸壙中好
問卒以元祐四年七月四日葬以某年某月日地
則其縣之某鄉從其祖史館君之兆也銘曰

此邦之砠兮雲氣族而慿天此邦之濋兮瀦為野
之瀾謂此邦之人兮胡不變化而嬗㓜里兒兮長
邑士生于此兮死于此羽成而飛兮忽墯地其不
舉無婦以哭夫兮况欲卹而子四方莫可告語兮
非而親戚孰憐爾騏驥也而不以紲絺繡也襞而
幽之室視其藏不為碧兮為楸柏之實霜萃兮木
萎春風至兮豈無時謂人徃兮無返期我不敢慟
兮畏而子聞之
　　通直郎權通判環州事錢君墓誌銘
錢氏臨安人自武肅王鏐有吳越至㱕本朝其子
孫仕宦常數十百人有諱禹卿字仲謨者天下兵
馬大元帥尚書令兼中書令秦國忠懿王諱俶之
曽孫保靜軍節度觀察畱後贈太尉宣惠公諱惟
濟之孫而中大夫諱暌之子也以父任爲太廟齋
郎調雲安尉徙令繁昌以行法不擾改大理丞擢
通判霸州遷通直郎年五十元豐五年三月丁酉
卒夫人仁和縣君楊氏悲哀無幾何亦卒二子誴
詡女嫁進士石仲堅元祐二年十二月庚寅葬應

天府楚丘縣固胡村之原以楊夫人祔其弟山南
東道節度推官唐卿來曰吾母君之從祖姑而吾
兄君所知也願以數言藏其墓補之曰諾君舉進
士博達彊力所居官可道在霸州有告㩁場火者
衆相傳虜至守陴警備君曰何至是遣捕之果小
偷也在環州屬靈武用兵守辟君提舉糧草虜縱
抄輸者不繼而君崎嶇獨全霸環西北要害郡朝
廷方以此觀君而用之而君死矣補之既悲君不
遇而誌之且申其事以爲銘曰
杭錢姓武肅顯遭亂離匿負販鑑山石衮龍儼奮
八都五王逺世阻江不絶獻宋龍興致其版愛生
人流斯善將及相卿士衍自忠懿胙秦墟子保靜
有旐旟粤其孫中大夫世不乏發仲謨令繁昌發
跡初佐兩邦政有譽火邉市人驚郛饋靈武行者
瘏克揜捕莫告劬秩通直五十殂夫人楊殞戚吁
子誴詡儒冠裾女一人石氏夫嵗丁卯月極涂十
二日㱕其居何以識原固胡
　　朝奉大夫常君墓誌銘
元祐元年冬補之守齊太學生商河常瓌以書來
曰瓌宜見未有間也今瓌舉首則見歴山行則一
日至齊矣其引物連類慨然想見前古之英而悼
今世之不及者補之異焉復書曰足下學問非黄
而澤以欺暗獲售者比也幸教之甚厚㑹明年春
補之去瓌不果來又七年補之還朝瓌復自商河
以書來曰先大夫没無以銘敢累子補之曰禮知
生而不知死弔而不傷知死而不知生傷而不弔
今我非大夫舊不可謂知然吾有與人游三十而
莫我知吾亦莫之知也而大夫官有聞其子信我
於未見我亦未見而信之不可謂不知也銘其可
辭常姬姓河内人君諱諤臣字彦輔其系葢出於
唐相國衮五代之亂猶仕不絶有撿挍職方員外
郎徳方者始東徙棣州今爲商河人曽祖諱峻安
丘縣主簿贈太子中允祖諱仲容不仕􁕪諱億乾
寧縣令贈左朝議大夫而妣桃源縣太君劉氏也
君幼警悟不羣十二嵗失怙恃已能自發憤晝服
事兄所不懈夜則取室中書讀之至音句無所從
質稍長始能自是正遂通書禮左氏春秋及出入
他書傳甚博嘉祐中朝廷厭詩賦之弊詔置明經
科視進士君一上中高等授試挍書郎朝城縣尉
凡府遣其挍督尉事尉皆禮荅至君不然乃故慢
君君杖遣之守竒其能不罪也民劉旻訴盜殺兄
令以狀屬君君疑焉問旻安在曰去矣亟追還之
嚬蹙曰爾賊而兄何盜也旻驚立伏曰不親殺實
使牧者白現殺之君曰其然即自往捕而白現已
叩頭馬前矣曰何敢逃鞫治伏辜或告井中有死
婦人出屍驗之民聚觀籍籍莫知誰何一人持籋
立衆後君熟視之色動遽語吏収持籋者其人惶
懼自露嘗為其家兒剃髮因誘婦人取貲而殺之
衆皆大驚再調汝隂縣主簿用舉者充國子書庫
官又權主簿自朝廷新學挍有司喜事果於行法
有不可君輒持之後起大獄其不及者皆君之持
而不果者也改光禄丞知蓨縣事民至終年不見
吏過門至當輸租若錢揭而書之縣門皆如期至
吏既無所取民民自謂今但輸常嵗半也有爭田

者君閲其訴不問忽囘語一吏曰若得何等饋乃
教為此吏叩頭不能匿人亦莫測其故蓨古邑城
門塹㴱夏潦溺人君董夫河上㱕以其羨工塞塹
為大道再宿而成民大便之嵗旱里婦産魃譌云
龍母官迎致舍謹祠之當雨吏白宜如故事君不
聽取婦繫庭下責以妖狀曰魃能神三日不雨杖
而母㑹即日雨嵗亦大稔監堋口鎮時天下初行
市易吏或禁民私賣買君獨謹大貨薪蘇魚鳥聽
民賈息入亦羨又嵗課茶息數萬緡前此文書多
草不得休君從容至午則閉局去放意山水以為
常而課亦登堋口瀕江嵗㬥漲壊民廬君募工為
石岸三里居民以安通判成都府成都去京師逺
守貴官體大吏相習不知有監司至叅佐取充位
事無復可否君奉法不撓革其因循威甚行通判
登州前守尚氣喜事君數裁抑之事以適平後守
一切委事於君君謝不能而隂贊之政亦不弛知
均州事均僻佐守喜以無事自處弊日積君首按
流吏一人有大吏喬老舞文罪莫得畏君明摧斂
不敢踵故然竟不自安一日丐去為浮屠州大稱
治徙徳州又知博州博有河患荐飢君勞來甚恩
囹圄數空方議決積水繕城壁為長利無幾何卒
元符三年秋八月癸亥也年六十有五自光禄丞
易宣義郎七遷為朝奉大夫勳騎都尉服五品娶
李氏封金堂縣君男珏瓛珫璹前卒瓌仲琥季也
瓌再應得任子恩以與琥及弟之子希閔今皆郊
社齋郎女㱕左侍禁俞渙瓌等卜以建中靖國元
年秋九月庚申葬君于商河縣龍興鄉之原以金
堂祔君爲人剛潔樂善嫉惡出於天性然其㱕忠
厚嘗讀尚書張乖崖公談録抵巻曰是皆吾所力
能者吾不用耳遇人貴賤殊絶無低昂親疎意然
未嘗一言求於人元祐中丞相劉公摯左丞梁公
燾皆嘗遣人致君且用之君聞命輒避去後哲宗
召對便殿曰卿何從識許將黄履君方知爲二公
所薦也徐進曰臣老不足爲陛下用矣因罷去其
爲詩頌書記銘序一百三十篇好佛學晩益幻視
世間爲文字如其説千言立成無畱礙其亾不亂
有舍利出柩上下光明異甚然嘗聞之佛但以無
心通達一切法其神變末也其言曰若作聖解則
受羣邪為夫莫知而議者故略云銘曰
天下蚩蚩皆以事為師事求有功則以智出竒中
民榮之去其本絶馳反而觀内夫世安足為捨所
為事以學道必至寸功不施而無名之累一朝之
息可以宅萬世是故徳人以所過為蜕猗歟大夫
庶其是
　　通直郎充徳清軍使兼知澶州清豐縣事魏
　　君墓誌銘
余頃爲澶州司户叅軍以事至徳清過軍使魏君
相與語甚歡飲輒醉不能起方午吏抱牘趍廡閉
户去庭中虚無人風至葉翻然墮有鳥集其庭旁
睨其几案文字秩秩私太息以爲能後予教授北
京國子監去徳清不逺書數至余知其於余厚也
居無何君感疾卒其孤㴱狀君之行事來告曰將
葬無以銘爲之出涕敘其語㱕之君諱通字擇之
族魏氏世家平原曽祖象祖超􁕪可法皆不仕君

生五嵗能誦書日數千言十四嵗以尚書中第為
夀州夀春滄州清池石州離石尉廣安軍恩州判
官擢大理丞知武强縣遷太子中舍充徳清軍使
兼知清豐縣改通直郎葢初以階易官也其佐夀
春能察盜盜不敢肆得盜當賞不自列人以為廉
其在廣安門卒殺犯關者或當之死獨爭宜不死
比聞于朝果不死人以為平於清池離石如夀春
於恩州如廣安而滋有聲嘗忤使者意使者督過
之君不屈廼更知君人以為直其在武强徳清號
難治獨從容不廹其治長於發姦而愛平民故民
樂之當路者以為才數言於上且顯矣而君卒元
豐五年十二月二日也享年五十有二其為人短
小鳶肩面黧黑目視有光睂間骨隠起異於人喜
賓客稍有則以買田賙族人娶劉氏平原縣君七
男子泳洙㴱泗蚤卒㴱以君卒之明年八月壬申
葬于安徳縣擊壌鄉之原銘曰
十五入官五十而死能乎如彼施如此墓門有石
尉其子
　　四㑹縣尉劉君墓誌銘
君劉氏諱師愈字道甫其先保塞人後徙雍丘曽
祖諱審竒太祖創業之初嘗倚以事奏為氾水關
令未及用而卒贈右千牛衛大將軍祖諱文質内
園使連州刺史佐曹瑋有邉功􁕪諱渭尚書比部
員外郎妣趙氏天水縣君而金華縣君晁氏繼母
也君幼爽悟翰林學士李淑稱愛之嘗舉進士不
中用伯父尚書毅公渙恩補試將作監主簿初調
某縣尉民劉豬兒凶悍數犯法以氣葢其里人君
攝邑事召豬兒數以罪杖之戒曰復見我不汝容
于里豬兒卒改行為良民再調醴陵縣尉民嘗亾
牛訴于君君曰汝何以識牛民曰以門鑰烙其角
君曰吾知之矣第去勿復語無幾何捕殺牛者烙
處信是衆皆服又調増城縣尉民葉氏兄弟出販
兄獨㱕而弟為人殺賊不得君疑之召語其弟妻
曰汝夫於家宜有負妻曰夫何負顧家饒財且伯
氏出時㩦鍤往何用也君黙然遽索兄屋間得其
鍤血猶在卒致之於法又調廣州右司理叅軍經
略使與轉運使爭私忿數牽制州獄君務平反兩
人者亦不能害後廣州竟起制獄帥與使者皆得
罪官吏相連逮譴去而君獨不與復調四㑹縣尉
兼主簿民妖言有神曰何廵撿能禍福人所至輒
具幡葢威儀迎導之或為出錢米委積君遇于路
捕主者送縣取其仗焚之妖乃息君官于南乆晁
夫人在北未嘗亾思忽慨然語曰吾家世如是而
吾老不遇侶蟲虵於此不得從母夫人養吾愧焉
無幾何以疾卒夀五十六娶錢氏三子長寂業進
士餘二人夭女六人皆夭晁夫人聞而傷之㑹寂
自端州以書抵夫人求補之爲銘將以某年某月
某日葬於某州某縣之原夫人於補之爲王姑義
不得辭銘曰
家朔漠兮以武名死一尉兮海之濱謂我非南人
兮兒夷聲若魂氣則無不之也從先人
　　奉議郎高君墓誌銘
君高氏諱元常字復明其先齊太公之後食采於
高其出渤海漁陽遼東河南廣陵者爲望姓而君

世家符離符離葢廣陵高也曽祖諱士宗尚書屯
田員外郎贈禮部尚書祖諱覿給事中集賢院學
士贈金紫光禄大夫􁕪諱秉右朝議大夫朝議前
夫人晁氏真寧縣君後夫人薛氏仙居縣君而君
真寧出也給事公以進士通貴而符離之高始大
君幼開敏用給事恩為試將作監主簿十嵗能自
力於學嘗病嬉戲廢業至維其帶於座食至乃起
方時外家晁文莊公隆盛篤愛無不至然幼而不
驕君年十四遭母夫人喪哀戚有加初調滑州司
户用舉者改京兆府司理監滄州都作院守李復
圭豪舉役視其屬獨以詩知君遂見客游樂必與
俱徙嘉興丞嘉興劇縣令不任事則求持檄出旁
郡訟牒如山君暫領其事一朝剖遣立盡先是佃
户靳輸主租訟􁏷此多君揭而書之曰田人田嗇
其入杖且奪田民競往償訟於是衰華亭户欺詐
田已穫而撥其荄引水没之嵗比訴菑吏不能察
除租多上又譴之至君行田為十等號叅相驗欺
者輒得民不能欺守吳安世黷貨私諉令市竹君
語令毋受令阿安世飲其欲安世後繫獄令欲告
之君曰前戒君毋受而告之可愧今狼狽卒自露
遷忠武節度推官知泰州録事轉運使陳倩與監
如皋酒侍禁方曖者仇也入境即以疑似逮務胥
屬君訊鞫必欲造曖事莫脱者君明曖無它倩怒
欲劾君不能也改宣徳郎知郪縣事以親老不行
求監呂梁鎮酒娛意文史轉運使侯利建見而歎
曰君非居此者也轉通直郎知山陽縣事縣當江
淮道吏窘將迎隳事而君優游辦治過者亦皆滿
意旦坐堂民肩摩入常前其座迫庭呼民一二開
喻或戒敇俄頃皆去民各自以為得盡邑子李南
夫與其兄鬩兄告欲害已然但犯之也君曰南夫
誠可論使人曰弟縁爾訴得刑爾亦辱矣其兄感
悟丐不問因為薄罰而南夫後亦自悔人有以過
笞其子婦婦雉經死者其兄訴殺之驗者三輩未
白守彊君往君即呼畫史自隨人殊不能知至則
語史圖俯仰左右四人狀其傷無遺皆非所以死
者訟乃已支家渠可通以漕鹽轉運使黄隠初獻
言濬之隠愛公家費欲姑調楚海及高郵九縣夫
且促其期君曰凡土工人日竭力為方且㴱丈不
可加也頃龜山為渠六十里調十七縣夫而足今
以里計支家如龜山且塗泥甚起夫少則為日長
是重費也衆然其言㑹隠去呂溫卿為使因求民
私出錢募夫事欲害隠屢語君君不應溫卿怒欲
幷中之已而代去不獲竟在山陽三年獄為七空
轉奉議郎服五品勳武騎尉又差監泗州糧科院
復以親疾不行元符二年三月庚辰卒于家享年
五十八夫人向氏繼掌氏皆名族女淑慎男渾洞
澈湍汭皆舉進士彊學女長適進士張知剛次未
行君為人和厚潔廉好書不倦為文尚理然所得
多用以為詩至其精於吏道有人不能及者性孝
謹侍朝議藥經時不解衣既喪過毁因得疾不起
可哀也已渾等即其年六月癸巳葬君於宿州之
蘄縣蘄城鄉世墓之次以二夫人祔而湍狀君之
行事來曰吾子我君外黨知我君盡敢乞銘銘曰
童子而厲已壯所就如此使白首可知巳一官而

盡巳居所施如此使為大可知巳抑雲者為雨或
族而不雨風實引去抑復明所遇吾不知其故豈
非命耶
　　右朝議大夫梁公墓誌銘
紹聖二年西鄙進築諸城而潼關控陜衝難守臣
詔曰右朝議大夫梁彦通可廼以公知華州事屬
嵗不登米㪷錢五百公至括廩粟得數十萬斛平
賈踰半開門坐府躬視糴糴者踵入老幼癃寡皆
得食所活以萬計民頌其惠事聞朝廷詔使者閲
實使者奏如民言即召對將顯用而疾不果對廼
以知兗州事無幾何卒其孤以補之家世舊來請
銘廼序之曰公梁氏諱彦通字貫之鄆州須城人
天平軍節度判官諱文度贈太師中書令兼尚書
令魏國公曽祖考也妣某氏韓國太夫人翰林學
士諱顥贈太師中書令兼尚書令周國公祖考也
妣閻氏唐國太夫人中書門下平章事諱適贈太
師開府儀同三司陳國公諡莊肅考也妣任氏越
國太夫人自翰

士皆第一而莊肅公相仁宗稱忠厚梁氏閥閲冠
于山東而公幼警異無綺紈好力學博古尤長於
毛鄭詩從丞相䕃為祕書省正字遷太常寺太祝
嘗舉進士五不中益自勵將舉方正㑹罷制策猶
慨然以墜其世科為恨丞相經畧秦州奏書寫機
宜文字逮帥雍帥幷皆奏以自隨遷大理評事光
禄寺丞在太原時中人蘇安靜為鈐轄不法頗隂
厚公公察而疏之㑹丞相徙三城而使者發安靜
事尚疑公與交通求索無秋毫廼更知公丞相當
國公每入侍未嘗以一言干朝廷事間有所論奏
以屬公亦絶口不言謹敬無過丞相甚器之自大
理寺丞遷太子右贊善大夫又遷殿中丞皆以英
宗神宗登極恩序進服五品勳上騎都尉矣丞相
㱕印紱臥汶復丐公簽書天平軍節度判官遷國
子博士丞相薨執喪盡禮既除不忍去墳墓守邵
公亢憐之再辟知須城縣事移簽書昭徳軍節度
判官民吳氏異籍乆忽詣府言求兄弟復同居守
郭公逵難之公曰民而知義可旌已廼如其請吳
氏畫其像祠之涉縣胥犯法應徒而以自首當減
從杖州僚希使者㫖議不減守亦疑焉公獨爭甚
力竟以減論人服其公遷尚書虞部員外郎通判
澶州事詔塞曹村決河聚兵夫十萬務日百出就
委公剸決河上分郡事什七遷比部員外郎初澶
魏定置三倉廣糴備邉至是朝廷又委公計置力
為多丁越國憂哀毁垂絶族人索棺食具意公從
丞相乆多珠玉發笥蕭然人服其清還朝改朝散
郎熙河用師吏相繼以不才免選通判永興軍事
始至大軍已趨靈武諸郡皆督夫負糧從軍且受
數矣使者隂諭指夫増負若干人莫敢言公獨曰
計已受數恐不滿又重之是必壯者逃弱者踣即
詣中軍言之初猶不從爭乆廼定夫賴以還者衆
鄜州支使石蒼舒冒取俸給積數千百緡使者屬
公治蒼舒雅為當路信猶簧鼓自辯解使者反疑
焉公不為揺竟坐贓去自是􁋚益有聲上即位􁏷
朝請郎遷朝奉大夫復以才選為神宗山陵專句
司自塞決河督軍饟有功逮此三應賞格各減課
二朞擢知沂州事遷朝散大夫移知洺州事洺近
漳城􁃠下前此泛決壊城死者相藉守以罪去累
年矣而水備仍不修嵗秋霪潦民相恐欲潰去公
出午橋躬飭備諭民姑安堵水至守以身當之敢
惑衆規利者斬既而大漲公登高望水北溢則病
郛郭南激則害田疇公曰當先其急者即開王家
灣走水南陂城用無患遷朝請大夫加上柱國服
三品又移知邢州事河北荐飢詔御史廵撫至洺
州民擁其馬言守不卹民困願得前守活民御史
問前守為誰曰邢州梁公也御史因遣洺人皆就
食邢見公猶涕泣再拜富人感公義不閉糴粟出
日倍流徙如㱕安撫使及使者交薦其能考課優
等遷右朝議大夫加封保定縣開國男食邑三百
户㑹復行免役法詔使者與州縣議或欲胥徒毋
頒禄公曰是差也且非先朝意衆無以奪卒定令
如元豐時虜使王遵義等入覲公出郊勞遵義意
公不服金帶禮薄公曰國有官儀猶使者著蕃服
不可改也相持踰再宿竟不復見代還上嘉諭在
華時鄜延修城調七州保甲華在調中衆聳懼公
召諸令以意慰遣且版示衆曰旬浹之役近在邉
隅不與頃嵗入界同也衆乃趨命然政尚嚴以抑
彊扶弱自任所至盜賊為衰在兗時歎曰此先丞
相舊治且桑梓近吾能無恝然意乎為霽威嚴人
益愛之紹聖五年四月十日卒于官舍享年六十
八為人開敏㴱愽喜論議恬澹不妄交遊官居事
無大小必身任之尤以興庠序勸學為先嘗疏新
法十事達于利疚又奏乞設邉備講馬政編役書
皆詳辯時元豐末年也家居言必稱父母奉身儉
菲無聲妓之好遇宗黨誠且愛推丞相遺恩己子
所當得者以與不當及之孤著令大臣後禁毋折
賣居第墓田因刻石以警族人教諸子必以學問
發身諸子皆有立而子是遂登進士科晩尤薄於
進取名其莊曰平野名其園曰佚老時往來其間
數懇求謝事命未下而没有平野雜編二十巻藏
于家娶張氏清河縣君繼張氏福清縣君男子誨
宣義郎子恕宣徳郎子是曹州司户叅軍女長適

董正封承議郎次適鞏燾濠州定逺縣令次適王
蕘瀛州防禦推官孫曰祇祖郊社齋郎曰行祖偱
祖幾祖未仕諸孤以其年七月己酉葬公于須城
縣登庸鄉執政里從丞相之兆銘曰
梁世有人翰林始興發其徳幽以基九層顯允莊
肅乃暨乃成相我仁祖有丙魏聲何以似之保定
開國又何大之匪車馬飾彼徳而微則大􁏷小此
用而微不瑕有耀相爾嗣矣士有造矣自我率祖
維其瓞矣有陂者澤其水泱泱有汶斯原如其世
長
　　瀛州防禦推官閻君墓誌銘
君閻氏諱師孟字醇老濟州鉅野人光禄少卿諱
貽慶之曽孫贈衛尉卿諱詢之孫而尚書比部郎
中諱仲甫之子也母長安縣君賈氏君中元祐九
年進士第調徐州彭城縣主簿即以才稱初攝尉
下邳民有不事作業者其妻與前夫女謀去之妻
與民鬭而女從傍自斃其子以誣民民莫能辨君
疑焉未送縣以舍逆旅而伏吏床下伺之夜中母

女議誣狀吏遽出持之不逮于獄而事已正衆大
驚彭城號難治君至復攝令事踰月庭訟為衰夏
潦害稼郡檄邑毋多受訴君白不可而受如令民
用不困城西北汴泗匯也嵗苦水菑君疏渠以殺
其怒水至游渠中不肆因以衛城無患民大利之
當塗者益以為才而爭薦焉嵗滿遷瀛州防禦推
官知潞州涉縣事將行以疾卒元符三年七月六
日甲子也享年四十夫人晁氏先君朝散大夫之
弟五女而補之之第三妹也子七人璩琮珌璘瑋
璹一未名三女幼卜以崇寧三年十一月甲子葬
於鉅野縣黄澗鄉長直村之原璩來求銘君爲人
警敏和裕儀狀秀整贍于文詞初喪比部公與賈
夫人尚幼號泣自傷志欲以學問顯鄉閭所與遊
多知名長者事其兄恪居官臨人事事欲以諸老
先生爲矩範而不苟也故始仕而得譽衆以逺大
望之而君死矣銘曰
裹糧以期萬里志駸駸焉無燕越矣而不千里百
里發軔而止匪志則然曰命止此如黼斯繡爲衣
濟北晁先生雞肋集目錄
　第六十六卷
　　墓誌銘
　　　李氏墓誌銘
　　　李氏墓誌銘
　　　黄君墓誌銘
　　　黄君墓誌銘
　　　夔州録事㕘軍江君墓誌銘
　　　羅氏墓誌銘

　　　闞氏墓誌銘
　　　齊氏墓碣
　　　貴溪縣丞馬君墓誌銘
　　　王君墓誌銘
　　　彭城劉君墓誌銘
　　　尚書司封員外郎胡公墓誌銘
　　　蘇門居士胡君墓誌銘
濟北晁先生雞肋集目錄(終)
濟北晁先生雞肋集卷第六十六
　墓誌銘
　　李氏墓誌銘
前封丘縣主簿豫章黄君叔敖字嗣㴱之夫人李
氏䝉字幼龜龍圖閣直學士平原郡開國侯諱常
之季女也十八年而行二十有二而夭一男一女
皆不育歿後四百六十八日元祐癸酉九月甲申
祔于分寧縣之雙井山其舅給事中諱廉之兆黄
李俱江南望姓世相婚媾而平原侯與給事少相

好如同産嗣㴱又好學未冠舉有司髙等貴人求
婣者踵門㑹聞罷求者皆去平原侯曰是生顧不
足於科名者耶䝉吾竒之當與一異士生真吾女
對也則㱕之黄氏咸喜舅曰婦事我順娣姒曰幼
龜和少且勞者曰夫人遇我慈也既而得疾憊舅
亦疾病不以己卧故忘舅之疾問藥餌惟時聞其
篤則自力盥頮禱于神願代舅死徧呼其室中人
與訣勉以事上撫下各當於理語久不差且禁使
毋哭自說其當往之日及期而給事卒亦卒嗣㴱
以謂孝於其親而益悲異夫荀粲之哭其婦者故
補之為銘曰
世固有夭且不後者豈惟爾悲如玉而毁行道之
人皆悲之
　　李氏墓誌銘
夫人李氏諱仲琬字徳華贊皇人後徙武昌尚書
都官郎中贈中大夫無競之女也幼慧異甚所見
書立誦十嵗能為詩代大夫公削牘敏妙時裁其
室中事有理大夫公撫之曰使吾女男也必大吾

門年十七以㱕東平董君文和字景仁葢睂山蘇
先生嘗稱之曰此古君子者也夫人㱕宜其家其
舅沔以直龍圖閣知陜州一日外譁甚夫人遽窺
牖則白刃夾戺而立問之羌初入貢故嚴兵見之
夫人曰異哉所以示逺人者乃爾耶弗已則勒監
軍隂儆備可也龍圖公從之羌頓首曰前所過州
皆遇我如囚今乃覩中國大體大悦而去景仁為
司户曹州性方潔不能軫轉俗子間㑹將葬龍圖
公而為部使者故劾以事不得行因大哭欲即解
組去夫人止之曰君須禄我董氏冢婦挾而子以
往何憂不集遂及其吉卜以堋景仁為招安主簿
卒於官賻累百金夫人不受曰平生董子以清聞
死不可汙之易衣而具木焉於時大夫公已殁母
安豐君呼延氏又殁夫人悲哀甚且貧無依乃與
其子耘俱來京師教耘讀書為娶婦婦又亾而夫
人益不自聊間語耘曰我甞夢吏卒逆我大第而
謂我相君一人持牓大書曰辰辰今嵗次吾死矣
因得疾踰年竟殁實建中靖國元年四月甲子也

即其年十一月甲子葬于鄆州平隂縣之天堂山
耘嘗舉直言有志操詞藝所游皆豪傑來求銘聞
之夫人於書無不讀讀能言其義至百家方技小
說皆知之其爲詩晚益工至它文皆能之而書尤
妙麗然端莊不妄語言有才智家事甚理云補之
嘗論載馳柏舟之詩不作而漢蔡琰曄然以文字
稱自蘇李死中間寂寥而琰五言絶出世多言琰
臨難不能死然琰以一言濟其夫垂死此豈常女
子所能哉亦其文義足以發之而夫人則異於是
葢間闗成其家又教其子為賢良有立不但其文
義足言也銘曰
惟古於詞取美多外以賈患中焚和玉憂其玷不
可磨木固不願為尊犧聲名如彼瘡痏何而焉用
此絃哀歌猗歟夫人窺百家匪虎則炳桃之華士
萎其秀女也葩取天之美神所訶畀以其榮不以
遐有子而藝惟其波
　　黄君墓誌銘
雄州防禦推官知鳯朔府麟遊縣事黄君汝翼將

葬其先人以書來曰汝翼家世得姓之久雖仕者
中㣲而吾祖以好施不為富聞於鄉吾父不以殖
為賴教子讀書汝翼用以得進士科為親黨榮自
汝翼之少時聞鄉人之長者二三君未嘗不往就
焉而吾子汝翼之所從遊也願以親銘累矣吾父
諱京世單州之碭山其為濟州之金鄉人自五世
祖而下卒以元豐五年七月七日年五十八葬以
元祐四年八月二十三日而其地則吾邑之髙平
鄉新興村從吾祖之兆也娶黎氏子四人汝翼其
仲也汝介汝為汝霖未仕二女為士妻長闗嵩次
牛武仲聞之吾父之幼也頗亦有意於讀書矣顧
吾祖已老勞於家事而思佚吾父則以其身衣食
百口而買書數千巻藏之家曰吾以畀吾兒喜施
予嵗凶細民之無食者皆從吾父食如歸此汝翼
之所知而願因吾子以傳者也余應之曰齊魯為
士者微俗貴農桑本業而賤游學遷徙其子弟能
世其作業平居堇堇不交閭里賢矣知教子讀書
為榮如子之親又卒見其子擢第有成斯豈可以

不銘也耶銘曰
不以富以仁自憙世家農桑士者子嗚呼黄君可
無悔
　　黄君墓誌銘
黄君諱某世為單州碭山縣人或仕或農後徙濟
州金鄉縣自其父祖則稍稍以謹信好施聞於里
人而家産作業亦益進君有智度奉父母恪嵗凶
糴騰踊而家積榖數屋或勸其以時出可得十倍
利輒不肯而以豐年平賈出之糴者皆之黄氏立
盡盜猝入其里指其居曰是出榖救人黄某者邪
或對曰然於是獨不犯其一毛而慰遣其家人有
男子跣而走盜執之遽紿曰我黄某子也亦得免
然自是其家滋益豐語人曰我無以致豐吾富疑
有命也年七十卒以元祐四年八月二十三日葬
於其縣之髙平鄉新興村其孫汝翼舉進士中第
今為雄州防禦推官知鳯翔府麟遊縣事嘗從補
之遊來求銘乃掇其事論之使㱕銘其壙中曰
世言治生祖白圭白圭曰智不足以權變勇不足

以決斷仁不足以取予彊不足以有守雖欲學吾
術終不告也是不然觀黄氏所以成其家豈固有
術耶推之而不求贏已而愈贏曰我致此有命吾
是以知富與貴不可以力求而可以徳競
　　夔州録事㕘軍江君墓誌銘
江君諱樸字文叔世為衢州開化人殿中丞房之
曾孫而尚書職方員外郎鎡之子也少有才氣好
學自立國家取士以聲律仁宗時尤盛有司臨試
其目在禮經名數者則浮華士以為病㑹萃鈔記
以應一日之用不能者更睨左右剽劫為資而君
最先治經悼禮學之缺能言其義葢為書二十巻
專一技者不能通也丞相王荆公方舉有司尤善
君甞再預禮部奏名中皇祐五年進士第授翁源
尉用舉者徙餘干令鄱陽楊驥通易臨川吳孝宗
通春秋君皆以書幣致之率邑子從受業屋少不
能館至分處浮圖舍于今江南以為美談浮梁俗
好訟令王越石懦繫者滿獄訴庭下者日百數越
石懼移病去州遣君攝之鋤其姦彊而寃滯者得

平反不旬月獄為虛既還餘干而浮梁有争田再
世不決者猶請監司得屬君治卒亦明辯人畫其
像祠之職方君監江州酒得疾君聞遽棄官走省
逾月而後返守怒且加罪而監司以為愛親可庇
然竟以親喪去再調象山令代還王荆公當國擢
士不次以君平生舊勞問歎息坐客謂君旦夕用
矣復見以書論事不合即仰棟坐不交一語君亦
自絶去薦監鹽官南路鹽塲與令異趣令誣以罪
於提㸃刑獄事盧秉檄州劾之逮者四百人君無
毫髮私亦卒不對吏而坐遣白直持書越境罷去
復用舉者得夔州録事既而太息曰吾老矣安能
萬里為五斗計也遂謝病去閑居鄞江十餘年又
居無錫元祐六年六月十三日無疾卒年七十三
以明年二月二十九日葬于無錫縣開元鄉烏墩
嶺以夫人何氏祔五男子煥燁炳煜燎女四人皆
㱕士族補之先君與君同年進士而炳與補之治
平中俱學江南相好也補之官廣陵炳在無錫以
書來曰先君生不遇沒猶當有所伸願以行事累

矣補之少時見炳學問已有聲名後亦中進士第
今爲巴東縣主簿能幹其蠱者也銘曰
以爲生不逢耶嘗官而使之以爲用耶曾幾何施
夸者名一世猶不足而廉者畏人知抑得正而死
其又何悲
　　羅氏墓誌銘
夫人羅氏其先嘗居蜀後徙居開封葢鄴王紹威
之族而國子博士易直之女也幼端静不煩及長
以女徳稱國博君曰吾女不可以妄與人也久之
乃㱕大理評事開封李君寧年已二十六矣㱕四
年産一子而李君卒居喪以禮綱紀其家事無所
闕其母憐之欲使再行夫人陳義甚髙卒不可奪
而止及見其次子士賢登朝封夀安縣太君諸子
皆宦學有立女有㱕矣而士賢侍夫人官大名以
孫珫殤悼成疾年五十三以卒元祐三年十月十
日也初李君前配苖氏有男女八人李君沒尚幼
夫人躬鞠養甚於其存非家人不知其有異母出
也其生於富足而所與通家者多戚里豪侈而性
莊静有常度不為其所遷怵亦可賢矣男士雄右
侍禁卒士賢奉議郎士弘宣徳郎士彦士偉士衡
皆進士而士衡夫人出也士賢等護其喪以其年
十二月十八日祔於開封府開封縣吹臺鄉評事
君之塋補之頃教授北京夫人諸子皆從補之游
而士宏又嘗為僚故來求銘銘曰
婦人無外事故名不稱惟詩書所載豈無婦人人
出如己出惟其平均以慈教之孝而家用成吾何
以知之其子有聞
　　闞氏墓誌銘
闞氏開封人年十七入故太子洗馬贈銀青光禄
大夫濮陽杜侯家生四男四女年七十七以元祐
元年八月丁亥卒以其年九月癸酉葬于濮州鄄
城縣青山里之原近侯之故兆也初侯捐館舍闞
氏奉其家事恪如侯不亾而教其男女以職内外
有法度故季子宣徳郎刪定省曹寺監條貫子民
遂以文學中進士第有聲而女亦為士妻宜其家
曰劉龜年馬希閔二壻也三男及女蚤卒而有孫

七人皆宣徳君之子繢綰繙紱緬緝絪可謂盛矣
宣徳君既仕當塗大人稱其才而所與游又多一
時知名士族人亦咸謂洗馬有子以為榮而宣徳
君曰吾何以得之惟吾母教使然也嗚呼是足銘
也已銘曰
善教子以有禄生無悔從吉卜
　　齊氏墓碣
齊氏㑹稽蕭山人初嫁為同邑民妻已而入故單
州司戸㕘軍閻侯徳基家為乳其第二兒兒死閻
侯有長女賢而愛之嫁今朝奉郎知徐州杜侯純
齊氏隨焉又為杜氏撫養其稚侯家居行已可師
齊氏又婦家人待之甚禮閻夫人沒男女幼賴齊
氏調護男娶女嫁矣杜侯􁏷侍御史得相州而齊
氏年已六十八元祐三年三月二十四日忽欷歔
如自知將盡者遂卒杜侯傷之遣送其喪以四月
二十四日還葬于祥符義堂村杜氏墓側而杜侯
次女補之之妻也謂補之曰齊氏誠信厚且我賴
以長立我君命我兄弟皆拜之不忍其泯滅也子

為銘可乎乃為銘埋之其隧中曰
生而恂其死也不淪吾聞諸四方之人
　　貴溪縣丞馬君墓誌銘
君馬氏諱隨字持正濮州鄄城人也澶州頓丘縣
令贈給事中諱應圖之曾孫樞宻直學士兵部侍
郎贈太尉諱元方之孫尚書屯田員外郎贈尚書
工部侍郎諱僑之子幼警敏家居與人交重然諾
輕財樂誼故蚤以學行稱受春秋於孫復受易於
石介尤長詩賦聞於山東皇祐中春官第其文選
首以一字觸禁罷春官為歎息言之後不復從舉
而以其學教授鄉里㑹詔舉孝廉衆共推上之君
懇辭既無以易君遂虚其舉用季父忠州團練使
偁任為定海主簿以政事稱當路者亟薦焉再調
合淝主簿有田訟積嵗不決以質諸父老莫能知
君自臨焉曰吾得之矣命闕地隱然有故畫界處
衆以為神徙貴溪縣丞攝鉛山銀塲課倍而不以
規賞為人誠厚不茍容所居官務奉法又以其試
之小也故不大較著罷官至京師卒熙寧九年三

月丙辰也年五十有三君少孤教諸弟力後皆婚
宦有立貧仰食君者衆再娶皆段氏贈金吾衛大
將軍震之女三子希孟宣徳郎太學博士貫穿禮
經有師說亦贍於詞神宗所甞欲用為御史未及
而亾者也次希甫鄉貢進士次希說宣徳郎監安
樂鎮公事皆修潔而文一女夭六孫承誨銅鞮丞
承詡承詠承訟承諄承諤皆學矣以崇寧三年十
二月甲寅葬于鄄城縣武成鄉招賢里從學士之
兆而希說與補之亞也故來求銘初君得疾逆旅
革傍無人故尚書刑部侍郎杜侯紘為里舊遽載
與㱕舍其齋中使家人視飲劑既殁為治喪聴事
中人皆謂君善人故得此而嘉杜侯之忘嫌赴義
非今世事也補之嘗銘杜侯又銘君再致志焉以
信兩君子之義然世有於所厚者薄何哉銘曰
委楩柟於谷雜然衆木使隸視之知其可用於夏
屋謂夫不願爲材則於人棄意於木得計以厚其
子孫識眞爲貴此㫺人所以未能信於仕而子說
也耶

　　王君墓誌銘
進士王君諱龜齡字安仁濟州鉅野人也其得姓
在周為姬氏在齊為田氏其出姬者名晉為靈王
太子或傳其得道棄家仙去其出田者名和王齊
二世嬴滅之項封之漢興失國人咸謂之王家云
其鼻祖如此不知孰出然其姓蕃故多賢君曽祖
諱志祖諱丕官皆大理寺丞皆以長者稱􁕪諱彦
博不仕生二十二年而夭然少竒偉驚人迄今人
言王仲逺猶慕仲逺其字也嘗十七八嵗時鄰人
有吹笛者仲逺聴之而悲賦詩曰黄鬚戰士據鞍
聴白髮將軍撫劒歎㑹補之先大夫與仲逺善見
之愀然曰仲逺有大志然恐終不遇奈何無幾時
則仲逺卒此聞諸先大夫云於時君始齓也季松
齡字子固尚襁抱母魯郡孔氏哀號自誓謹生業
以厚其鞠子使學而君亦資開爽總角而愿能慰
其母心故人皆曰王氏􁁪守義而孤克家稍長則
益好修日夜治其文學以從里之賢君子才士游
如恐失之其自刻厲冀必有以表於世終發揚其

先人之所遭不幸禀厚而報囏幸因已益聞使不
遇若遇者其志㴱矣而君又不幸生二十七矣亦
夭鄉人之長者既厚期君父子兩世宜大而重痛
其里之再失才士也皆為文若詩以弔之君沒以
熙寧九年七月丙寅而葬以崇寧四年四月庚午
時子固為白馬丞而君二子彬彤長矣始克舉其
祖以下凡六喪卜任城縣之吕村原吉而祔焉嵗
月逺矣人尚為之流涕夫人晁氏尚書比部員外
郎諱仲淵之女蚤寡而莊如其閨中時彬彤皆舉
進士以文義稱三女適李公權閻璪祝晉皆進士
以補之先大夫於其祖厚而補之又蚤與君游求
為銘君為人孝弟博聞敏於辭章再舉禮部不第
然喜言世務近可用者樂易善與人交家無嬴餘
而輕財尚義以好事聞倦游無所依若急難者必
求王安仁客醉卧其舍或竆日夜諠呼求索無巳
時而君益歡僮僕無墮容孔夫人自屏窺之喜為
致甘脆所嗜益設曰客不辱與吾兒善吾兒不愧
客矣嗟夫以布衣能得士有名譽使見遇可量哉

銘曰
謂天無意於材耶孰生而膍之謂天有意於材耶
孰厚而摧之謂意有無人所愠喜匪天其然人則
意異抑生而淑雖竆不夀吾生也不茍亦足以告
爾後矣
　　彭城劉君墓誌銘
劉君諱諫或云其先避胡自燕徙魯今爲金鄉人
金鄉舊隸兖州後隸濟州然故魯地也俗醇朴貴
農桑經業自君髙祖時家已富盛而其大父元康
父拯兩世謹厚好施益勌作業初諭其子孫於學
而君又性孝識其父言頗教子爲士矣君以熙寧
八年五月二十有四日卒時三十有四嵗後一百
八十日而其父亦亾故再世不葬有孫六人三人
舉進士長未名次昭理洵皆蚤卒今存曰時曰暘
曰昉時謙畏涉書暘從三舍貢文學知名暘事時
昉事暘如其父不沒姒娣相從惟恪後二十年而
配孟氏亦亾又十年葢君歿三十年矣而兄弟同
室廬絶甘分少中外無間言至是家薄時泣語諸

弟曰父不幸夭母不在自曽祖祖與親未葬今益
窶恐墜大事以死爲先人羞今殫室之有猶及事
及事死不恨奈何暘昉伏聼命時即走北山下卜
任城縣之吕村原吉重趼露宿寒暑再易而後克
穿七壙皆甓固之以大觀元年十一月甲子盡舉
其曾太父而下七喪以窆棺衾惟美道路太息補
之聞而喜曰孝哉古語有之生相憐死相捐劉氏
爲士者尚寡能不以其生者憂爲其死者羞猶有
鬼神其終忍凍餓之魯風俗壊久士或親在而異
殖或始去親喪已鑿垣五六户至不相慶弔如劉
氏難哉時暘欲求補之文納壙而不敢言補之曰
豈可使吾里有義事而不書也往諭諾之君大母
趙氏母張氏與配孟氏皆從其夫之兆諸孫男女
凡十二人男多就學女多已嫁矣初孟氏寡嘗語
其子曰欲教汝為士自汝祖之意恨汝父夭不及
見汝等成故諸子奉其言汔有立銘曰
父先祖歿祖柩不藏以遺其子子良有光用舉其
先三世七喪欲子為士使知士恥恥

士矣
　　尚書司封員外郎胡公墓誌銘
公諱俛字公謹胡氏舜後媯姓武王封媯滿於陳
氏爲胡公其子孫因氏焉世家安定後爲共城人
晉撿挍太子賓客諱澄曾祖也攝涪州軍事推官
贈光禄卿諱岳祖也尚書屯田郎中贈禮部尚書
諱熙載􁕪也光禄少隠居共城周祖聞其名以禮
致之察周祖有異圖即辭去尚書及進士第逮事
仁宗知絳果二州皆有惠政而公幼俊偉於文字
類不學而能八嵗為詩驚人鄉里號竒童及長博
學無不窺貫穿諸經尤長左氏春秋至百家雜說
流觀彊記摘文指事如取懐中物兼綜道釋天文
地理音律曆算醫卜之書應問如響諸儒於是皆
自以為不及更推先之既冠而孤再舉進士髙第
授試挍書郎定州觀察推官丁母開封縣太君李
氏憂再調常州團練判官守郭維果於自任下莫
敢忤公守職不為屈數以事奪維維雖悍猶嚴憚
公時西方用師詔舉三路守令轉運使吕覺以公

聞召見為彰化軍節度推官知梁泉縣盜發輒得
秩滿為著作佐郎簽書商州判官又知昭化縣遷
祕書丞知壁州戍卒謀殺吏縱火劫府庫以叛期
旦日發而公知之因以他罪逮數人而左右有預
謀者愕相視稍引去公笑語頤指如平時卒用不
疑㑹監軍聞變而至公麾之曰卒應杖安用爾來
俄逮者至縛之始宣言曰吾但取首亂者今已得
餘皆去毋蹈禍葢斬六人流二人而止遷太常博
士文荘髙公薦其才召試充集賢挍理而元憲宋
公莊肅梁公孝肅包公又更薦之益知名通判絳
州三門輦運嵗課民伐薪備河民苦役不均公董
其事為一二裁處聞於朝貧弱賴之召判尚書祠
部至和中仁宗不豫久京師大水流言相驚大臣
欲對不可公曰吾知死所矣時國嗣未立即上疏
言陛下纉服三十五年而春宫虚位天下無賢不
肖皆為陛下憂之後大臣定議公有力焉李仲昌
建言六塔河未畢河潰浸數州死者以萬計公詆
仲昌罪應死㑹北京奏至如公請仲昌竟貶死春

州時宰相有畏事者語人曰館閣當以文字為官
何用紛紛代庖為公聞往見之曰今天下嗷嗷大
本未立而災異數臻聖主猶當詢求芻蕘而大臣
責館閣出位言事非也􁏷是忤當塗出知登州再
遷祠部度支員外郎階朝奉郎勲輕車都尉服五
品登瀕海有魚鹽之利俗豪舉喜訟小有争至破
産取勝而不悔公按流二人郡大治又措置島上
流人嵗活者以百數前守託葬親為鄉郡以不法
聞公頗知之其人恐欲先事害公與里民不便公
者誣以事于朝使者疑詞不當受而執政挾前怒
竟坐奪官廢于家祀明堂復為祠部監泗州橋英
宗即位還度支公雖左宦益跌宕文史每與客椉
月拏舟淮中飲酒賦詩浩然忘返神宗即位起知
淮陽軍遷司封甞屬疾踰時民聞其出至歡呼擁
道徙知和州復坐小法知南安軍而公流離老矣
常歎曰吾坐不設機闗待小人譬袒裼入兵間得
傷宜也而丞相正憲吳公叅知政事康靖趙公皆
言其才可惜且近臣顯人為直其寃者至四十餘

人公曰吾可以無辯矣既代還至山陽感疾卒熙
寧七年七月甲子也有文集三十巻五音㑹元圖
璿霄指掌圖曆代年系譜佛書義天集宗派圖醫
經纂義雜詩頌又百餘巻嗚呼多矣夫人徐氏有
淑行封夀光縣君前公五年沒男曰毖終華亭尉
曰戢進士皆文學知名女長適右侍禁李材次適
太子中舍王希孟皆卒卜某年月日葬於衛州共
城縣某鄉之原以徐夫人祔公性孝既孤語􁕪妣
事流涕如初喪尤長於論議要之合理不爲貴勢
屈顧喜面折人過其不知公為愛己者異時反為
所噬亦不悔又憤世儒空語無實事每廢巻長謡
曰能攘戎狄尊天王管晏之事未可輕葢其志也
初補之以童子拜公下邳公亟稱之又與毖戢游
甚厚聞之公在館閣時文忠歐陽先生傾意待之
文忠一時宗匠樂善如此而公猶㴱自閉不肯為
茍合則其不能容於尋常人而以躓死理固然也
葢後三十年而士日趨於同可扳以得志者則如
蘿葛之寄於木無所擇也然則以公之不茍合於
貴勢爲過乎中則可以其竆爲戒則非也銘曰
在㫺倚相學無與京三五八九以成其名此但能
讀義何必精後讀者稀不勤于成借人之衣以晝
繡行爲之詭遇獲十自矜謂公獨難其書屋盈殫
累世學欲與古争一敗於仇百救莫營後生益華
謂我不能使雄復生雄書自興後有求者可訂斯
銘
　　蘇門居士胡君墓誌銘
熙寧初補之先子保州府君適越天雨滯逆旅夜
聞旁舍客叩几歌唐詩甚悲者而異之旦候焉則
頎而長退然温恭儒者也葢與語終日不厭㱕謂
補之曰客胡氏名戢字叔文小子識之非今世之
士也已而補之薄游淮陽淮陽守有子學鄉挍中
則叔文也因定交叔文好古博雅其經術論議在
漢儒中其詩文類唐人而其清談閑逺不犯世故
則晉阮向流也居嵗餘而别間五年相遇於盱眙
飲南山中數日時叔文方壯浩然已有遺世㴱隠
之意矣後八年補之教授北京以書來曰戢不復
仕然嘗為本朝將相九十二人者傳異時觀焉知
戢非白首無意於世者補之慨然惜之又九年補
之佐淮南其子憲臣來曰憲臣不天我君四十有
七嵗而歿且瞑不亂撫憲臣曰吾死不遇命也故
人晁子汝巨源矣則求紙為一幅書以與補之訣
曰戢不孝親未葬而死恐兒輩不能棄骨原野尚
畀從九京之游則願以二銘累矣補之失聲而泣
曰嗟乎吾先子知叔文叔文辱交我乃哭諸先子
之廟為詩以弔之而受其託後補之得罪又七年
還朝而叔文與其親皆葬四年矣乃銘而藏之其
埏中叔文共城人祕閣挍理司封員外郎俛之子
母夀光縣君徐氏而祕閣君博學無不窺為時通
儒其世家行事自有銘叔文為童兒不戲弄黙而
好思手未嘗釋巻祕閣君固已竒之矣及長盡傳
祕閣君之業於當時之文不學而能然喜詞賦篆
刻甚工甞以進士舉有司繼丁徐夫人祕閣君憂
而朝廷亦廢詞賦以新經義取士叔文曰此非吾
所傳於師而能者也且親歿何以仕為因盡屏幼
學反共城自號蘇門居士閉闗却埽益涵肆詩書
百氏為文章家故藏書萬巻集古今石刻又千巻
盡陳諸左右而牓其堂曰琬琰翰林學士睂山蘇
先生為書之一時名士皆為賦詩而叔文益逺絶
世利惟恐蓬蓽之不㴱矣或勸之出則笑曰此室
殊無塵土氣然晚尤篤學長於論議至古今成敗
得失因革廢置皆㴱思而黙識之近於可用而叔
文不自以為用也哲宗即位詔中外直言闕失叔
文始一上書不召後其事頗施行而叔文死矣元
祐六年十一月甲子也葬以紹聖五年二月甲子
而地則共城縣之楊閭管從祕閣君兆也有文集
十巻二府拜罷録二巻大臣家譜二巻續衣冠盛
事圖一巻而九十二人者之傳方屬藁將就憲臣
寫之以備太史氏擇焉夫人元氏比部員外郎若
思女四男子憲臣應臣舉進士其伯與季夭二女
子長嫁同郡劉某其季夭銘曰
㫺莊生有言天之君子人之小人吾嘗以為不然
然世有聰明好徳甚藝而賢或不偶而顛而盜跖
膾人之肉聚黨數千將天眇夫腥腐之饗而嗇乎
昭晣之傳尚何憾耶尚何憾耶
濟北晁先生雞肋集卷第六十六
濟北晁先生雞肋集目録
　第六十七卷
　　墓誌銘
　　　朝請大夫致仕晁公墓誌銘
　　　朝奉郎致仕陳君墓誌銘
　　　朝請郎王君墓誌銘
　　　仙源縣君趙氏墓誌銘
　　　夀昌縣君晁氏墓誌銘
　　　刑部侍郎杜公墓誌銘
　　　奉議郎致仕崔君墓誌銘
濟北晁先生雞肋集目録(終)
濟北晁先生雞肋集巻第六十七
　墓誌銘
　　朝請大夫致仕晁公墓誌銘
公諱端仁字堯民世家開封後徙鉅野贈工部侍
郎諱廸之曾孫贈吏部尚書諱宗簡之孫而贈左
銀青光禄大夫諱仲參之子也母公孫氏濟南郡
太君公兒童知學問如成人通昜春秋洞達世務
尤妙於詞賦曄然為山東名進士再從鄉書皆舉
首聲動京師翰林學士滕甫知制誥邵必見其試
文而驚時英宗諒陰罷臨軒遂􁏷别試第二擢甲
科而公文實第一以宋渙知名太學而躋焉塲屋
洶洶為不平初調常州司理叅軍聽決明甚嘗以
事請逮宜興豪守王説長者吏葢豪狀白即訊公
聞走詣説告所以逮者吏猶白檄已去公怒叱吏
曰檄固守出守改檄不可耶卒逮之說􁏷是知公
前守陳襄大興學為東南冠至是公以掾兼廪食
事而士從公講授常數百人丁銀青憂銀青精吏
道卹民隱初通判舒州上書言馬當山羅刹石之
險請鑿秋口浦樅陽渠以避之報可而沒公護喪
浮江㑹王荆公在金陵遽往請銘荆公一見而知
之又荆公嘗佐舒其事葢㫺所欲興而不果者也
為作銘特詳銀青因益顯免喪調夀光縣主簿帥
清獻趙公抃未入境即以學官薦之時熙寜四年
也初遣使察訪諸路而京東以命鄧潤甫吕升卿
兩人素非知公亦首辟之既見乃知出荆公意也
然公詳重論數不合故已事不遷久之以定陶丞
為兵部主簿改著作佐郎充河北糴便司句當公
事遷祕書丞初修官制預討論者皆一時文學士
而公在選中時尚書右丞黄公履為御史中丞又
以御史薦公既召對而宰相王歧公以姻嫌罷之
然公資抗直喜事人亦畏其在言責者㑹再遣使
髙麗議以公為書狀官往見歧公未及語歧公曰
豈以母老憚海行乎還朝為館職有故事矣公曰
非為是也顧事有細而繫國體者頃豐稷甞以此
官往矣髙麗使者欲令稷庭謁稷不肯使者雖降
揖而竟不客之時稷猶選人也今用朝臣往見其
國主固客也而其使者欲不客之可乎願蕝此儀
即往歧公難之而止除太僕丞丁濟南憂免喪充
廣濟河輦運而局在鉅野日從親舊宴語殫其俸
為食飲費廣濟輸穀羨應賞不自列改提舉河北
便糴糧草計辦如廣濟時又改提舉江淮鑄錢事
以逺丐罷得知沂州治尚安静前此民或不知吾
守誰何而公治近民至耕夫牧兒皆能言吾守晁
公或圖其像藏之􁕪課以最聞召對便殿哲宗迎
語曰是嘗與吕大防爭河北事者耶公徐對曰臣
嘗任河北便糴尚書省以白劄子改鈔法此臣職
事且干邊計故嘗論列而止非與大防爭也因復
從容論時事得失哲宗皆嘉納復以為提舉河北
常平等事代還執政曰積粟充然不按吏何也公
對以職在農役不敢以是為先執政不悦乃知夀
州又改知曹州􁕪課復第一上以彰信節度即位
吏民爭言吾軍上龍潛地皆求貢覬非常恩以是
動公公曰吾以守臣恩任子非常矣公等自為之
乃獨以上在邸時諭戒吏民之語刻石上之詔改
興仁軍焉故人子得疾京師殆語僕曰以我之曹
南晁守及境而死吏白應視屍公不許而為治喪
還其家召為金部郎中㑹常計句隱伏出餘贏號
稱職而論事正色數不屈其長適有江淮使者來
見之愕然私謂曰郎中啓事尚書乃爾耶公曰人
復有憃如我者乎即上章求去改主客郎中而公
又不願畱乃知徐州改襄州蔡州皆未行偶執政
有不合而罷者宰相疑其異已故數徙公而公故
倦游對客時誦淵明㱕去來詞浩然無意於世矣

俄乞致仕得請而公亦感疾以崇寧元年七月丁
亥終于家年六十有八即其年十月辛酉葬于濟
州任城縣之魚山自佐著作九遷為朝請大夫勳
柱國服五品娶葉氏錢唐縣君前卒五子損之兗
州龔丘縣主簿泰之單州城武縣主簿謙之太廟
齋郎其第二子臨之第四子渙之蚤卒渙之幼竒
警公痛傷之一女適單州單父縣主簿李公濟孫
男八人公美公善公序公瑾公儀公琬公惠公琰
孫女四人長適曹南董䅅次適同郡李相如次適
富春孫尚賢幼在室公事親孝豈弟老於文學以
糾宗睦族為志不設機械而喜導人於善人亦多
愛之其亾鄉黨皆為之流涕焉有昜論十巻文集
十巻而於昜尤致志其說七日來復八月有凶義
特妙詞多不載初公少日與今尚書右丞范公純
禮俱學許昌又與故門下侍郎李公清臣相從毗
陵皆厚善范公與其善論事李公嘗謂其不媿屋
漏者兩公同時秉政而公為郎終不倚以進豈非
賢哉江南黄庭堅有美名尤厚公其詩曰慇勤均
骨肉四海一堯民黄亦不妄與人者也銘曰
楚人有言何方圓之能周孰異道而相安葢不齊
者物之情而齊之實難士有志業所蘄者時豈無
其時從古異施往追吾亾歧又有歧捨旃勿從則
又後之公逢世治童冠有聞欲任士責以其一身
譬彼大木工師既求斲而小之則惟匠尤中和之
行果逹之才濟以其學文詞孔偕召而罷之時則
有命去彼取此惟恬不競惟恬不競能樂若此不
施其邦亦施其里彼汙得志惟厚爾顔我忱不怍
有魚彼山
　　朝奉郎致仕陳君墓誌銘
陳媯姓舜後滿始封陳至完有齊其裔徙泉州仙
游者曰郁有文學事王審知為諫議大夫郁生榮
緒以勇名福州㱕於錢氏而儇為東府安撫使治
福州奏榮緒司馬復徙明州象山世亂子孫因不
仕而其四世孫曰大雅工為詩而甚好義甞舍逆
旅遇之逺官病垂死者倒囊濟之畱閱月病者去
迺去尤為清憲趙公抃所知而年八十有八竟不
用用鍾其慶於君以君登朝累遷通直郎配丁氏
封仙源縣君繼劉氏封仁夀縣君而仙源實生君
君諱輔字安國四嵗喪仙源哀慕如成人七嵗誦
書百巻能為人言其意中嘉祐二年進士第授挍
書郎司理濵州部使者郡守争欲出己門下遷義
烏令尉王錫輕且専一日無罪鞭其隸十輩皆不
服譁然欲起君聞往候錫徐數隸罪収去錫曰微
君殆不濟雙林傅大士道塲嵗輸供至二百萬緡
提㸃刑獄元積中欲盡以助公君持不可猶取七
十萬然雙林賴是不爲墟民有以財雄其里中私
貨禁物者君忽出令曰往某民室取某物幾何民
不得逃物若合契咸以爲神秦固監兵潤州其子
勉君妹之壻也勉死家常有怪擾人㑹君道潤止
固家三日闃然君適登舟怪已復遷忠武軍推官
知武當縣縣瀕漢數潰隄君教民以大竹絡石爲
岸髙五丈方冬下之明年水至無患武當山有諸
葛孔明廟俗以清明數百人爲社祠神以侈相夸
或格鬭死君因其俗加約束爭爲衰改著作佐郎
知安吉縣嵗饑籍富家出粟食流民所活以千計
將代民詣郡及使者言古之循吏所去見􁈖我曹
於陳君不待去而􁈖􁈖其將去而不樂也使者知
其才命攝華亭且俾求前令張若濟罪君不願使
者怒徙攝夀昌日與其僚飲酒尋山水作詩百篇
率以縣小為官樂冠之時王介守湖請使者曰安
吉不可以無陳君也迺得㱕道聞其繫囚衆以旦
至邑遽閲牘有競渡毆人死至繫百人者且情得
矣即械應法者于州餘悉遣至莫庭為虚人讙舞
天目山水溉一邑其附山六鄉為防專利而下二
十一鄉請決隄主簿劉璹視之千餘人擁璹鬭隄
下璹走還君徐以他事至旁佛舍召六鄉老人諭
散之與約決隄三日慰二十一鄉民老人唯爭趨
令而溪悍猛既決則三日不能復下鄉用穰朝廷
初以七十五等定家業均役錢使者屬君立浙西
法而翰林沈公括方察訪二浙遽言于朝挽與俱
遂推其法浙東部使者交薦監杭州市昜務兼市
舶司以勞遷祕書丞太常博士服五品差通判信

州未行丞相蘇公頌方尹開封引以知左軍巡判
官事又差通判揚州或欲穿渠龜山南徑洪澤以
避淮波者疑下有石不可鑿使者復屬君君言可
鑿渠成民便之遷屯田員外郎改朝奉郎管句京
東排岸司時托西疆又擢通判秦州未行權度支
且用矣㑹有以君揚州釋寄杖事為言者由是罷
去拘催兩浙市昜貸錢繼丁仁夀通直憂服除管
句成都府轉運司文字有飛語井研令申宗道取
井戸金㑹宗道在府使者遽遣􁆱橐得金盛怒欲
自掠訊君言匿名書勿治而金何必井戸物茍未
白以屬吏可也後所司言金有從來王子文霍唐
臣張堯士趙衮以治郡亾狀得罪詔大中大夫以
上以歲舉堪知州一員今門下侍郎許公將首以
君應詔差知卭州事丞相吕公大防范公純仁亦
寖知君復欲用矣㑹君以疾致仕元祐四年十一
月庚午卒以某年月日葬于某縣某原娶張氏徳
安縣君有淑徳先君二年卒二子琦瀛州推官知
臨江軍録事叅軍珌舉進士志藝甚修而琦問學
有才智幹其蠱者也三女嫁朝請郎曹昜西頭供
奉官曹暟左侍禁曹習而習妻蚤卒孫男伯羣仲
寔女一人君為人豈弟敏彊㑹親族喜賔客輕財
重義胸中洞然少貧賤刻意於學夜不寢牀置足
水中以警寐故蚤以文辭有塲屋聲東明劉温竒
之使其子槩等師焉槩後試禮部第一知名云銘
曰
以此其志則無不可成也命不與期以此其才則
無不可能也位不得為何以信此於時耶曰有大
君子者數人焉皆知之君尚何悲
　　朝請郎王君墓誌銘
君王氏諱元字舜弼其先大名莘人也尚書兵部
侍郎贈太師尚書令兼中書令晉國公諱祜曾祖
也尚書兵部郎中贈太尉諱某祖也通議大夫贈
正議大夫諱端考也正議前夫人李氏文安郡君
後夫人李氏華原郡君而君文安出也王得姓於
周大於漢迄今多公輔顯人而大丞相魏國文正
公諱旦道徳忠義勳在王室為本朝第一故家城

東民慕而不姓之曰城東太尉公之從祖也其子
孫蟬聨珪組文學政事直諒多聞隱然為國名臣
者往往而出相望也而君幼讀書業進士以世父
天章閣待制諱質任為郊社齋郎再為主簿椉氏
醴泉年尚幼即以才稱故樞宻副使辥公向轉運
陜西首薦其能監鎮戎軍折博務鎮戎當虜要路
交昜夥它郡嘉祐末以鈔法害之逮君領事入復
羨以勞擢大理評事知唐縣事神宗即位遷光禄
丞又遷大理丞充徳清軍使兼知清豐縣事清豐
介澶魏戎使往來之道故頃錫軍名以爲重而部
使者不察議撤其額君爲言朝廷本所以命此今
不可昜之意使者爲沮止而君亦不嫌忤其意也
浮屠甲者與婦人忿夜懐甓入其室折婦人足而
婦人倉卒不知誰何也君陰訊其故物色而擒之
甲伏其罪人以爲神遷太子右贊善大夫熙寧中
安南用師爲江淮荆湖六路計置㸃撿催促軍器
時平久東南兵備尤弛戎器取充數而已方事急
詔大臣擇才吏以往而君用樞密府薦云水浮陸
轉軍興得不乏以勞減磨勘月日賜五品服監在
京倉遷殿中丞改奉議郎為國子監主簿遷承議
郎哲宗即位遷朝奉郎通判應天府事以親老不
赴改監左藏北庫遷朝散郎又監元豐庫繼遭正
議華原喪服除迺以朝請郎知澤州事始至擒衣
冠子之尤無良者數輩寘諸法城中大聳父老憂
其去也數十百人詣使者願畱㑹歲旱躬禱于桑
林既還即雨而犯暑得疾遂不起紹聖四年七月
二十七日也年六十九初君之罷清豐也當塗知
其可用矣顧正議華原春秋髙不可去定省即求
筦庫閑局葢家居二十年不外遷或勞之君曰吾
以華髮奉親膝樂甚去此九遷不願也其侍親疾
晝夜不解帶其庶乎傳所謂以愛孝者非耶為人
敦厚疏通不設町畦博綜技藝有家集十巻所游
多一時君子長者娶趙氏仙源縣君再娶晁氏夀
昌縣君仙源前君葬十一年矣初君愛其弟大理
丞忖忖之亾窆近仙源卜者曰不利於君君曰我
且死不可以逺吾弟也卒不改嗚呼難矣男六人

曰毅朝散郎曰坦將作監主簿曰發曰通曰縠曰
轂坦通皆蚤世而毅號能吏累贈君左朝議大夫
發縠轂皆舉進士自立女長適霸州判官劉唐欽
次適進士焦禧次適率府率宗室子颿次適下蔡
丞李士袤次適西頭供奉官賈佾次適襄州推官
皇甫侁孫十一人其名在晁夫人之誌將以崇寧
四年十月癸酉葬于開封縣大邊村之原從晉公
兆也毅以夀昌君於補之為從姑知君詳來求銘
銘曰
堯舜之道孝弟而已人民社稷其施如此有賢朝
議生于大家積善之藴粤忱不華為親忘寵居二
十年以弟愛故卜違不遷是亦為政云胡不然魏
公之封名則可大惟原大邊名亦斯在何以似之
惟餘慶吾賴
　　仙源縣君趙氏墓誌銘
朝請郎贈左朝議大夫王公諱元之夫人趙氏開
封府開封縣人叅知政事諱安仁之孫司農少卿
諱慎微之女生十六年㱕王氏以徳容稱王氏故
丞相家婣黨數百而夫人亦名家女以妙齡執婦
道事尊章睦姒娣撫幼卑咸適閨門愛譽無間言
舅正議姑華原君年已髙而華原又多疾皆意安
夫人華原非夫人所和藥不御食必夫人視甘酸
節乃饗或通㫺候轉側涉旬不捨匜帨因以得疾
而忍不言也華原愛其季女夫人能奉其欲無不
至人以為難焉嘉祐八年二月十八日以疾卒享
年三十時朝議官鎮戎正議華原聞訃哭之慟後
朝議通籍乃追封仙源縣君男六人毅坦發通縠
轂毅今爲朝散郎號才吏幹其蠱者也將以崇寧
四年十月九日葬朝議于開封之大邊村以夫人
祔銘曰
十六而嫁在㱕妹卦抑長非娣亦良其袂三十以
亾在爻能常常徳不凶從一而終居爲淑女行爲
令婦亦可以無負矣
　　夀昌縣君晁氏墓誌銘
朝請郎贈左朝議大夫王君諱元之夫人晁氏開
封府開封人尚書祠部員外郎祕閣挍理贈金紫
光禄大夫諱仲衍之女也妣潁川郡夫人王氏朝
議前夫人仙源縣君趙氏而夫人為繼室晁氏自
文元公以道徳文章為世儀範而文莊公以忠亮
位丞弼家聲爗然夫人恭順懿和為晁氏賢女王
氏令婦舅正議姑華原君春秋髙朝議以親養從
冷局二十年夫人躬儉素以致甘旨温毳舅姑安
之族人以其久而不倦為難也累封夀昌縣君元
祐八年三月二十日以疾卒年五十三男曰毅朝
散郎曰發曰縠曰轂皆進士餘蚤卒見於朝議仙
源之誌云孫十二人仿蚤卒俁休伋侁俅儼普博
冠隆降毅等將以崇寧四年十月九日葬朝議於
開封之大邉村以夫人祔銘曰
惟晁與王家大名澶文正文元卿士蟬聨以元宗
女嬪正裔子生宜其家沒有後祉亦可以為榮矣
　　刑部侍郎杜公墓誌銘
公杜氏諱紘字君章京兆萬年人後徙濮州鄄城
曾祖尚書司封郎中兼侍御史知雜事贈刑部侍
郎諱堯臣妣永安縣太君馬氏繼萬年縣太君馬
氏祖尚書吏部郎中直史館贈吏部尚書諱曾妣
彭城縣太君劉氏􁕪尚書虞部郎中贈特進諱彭
夀妣太寧郡夫人朱氏公少穎邁知自彊於學問
一上中進士第調㴱州司法叅軍丁朱夫人憂服
除為永年縣令嵗飢民將徙公悉召父老語曰令
不能使汝必無行若畱能使汝無飢民喜曰如令
言尚何行迺悉與印劵使貸於兼幷家約歲豐償
即不貸若償不如約令能治之於是民咸得食無
徙者㑹明年稔民徳公皆先期償時熙寧二年也
神宗方側席異才即召為大理寺詳斷官兼刪定
編敇改大理丞權樞密院宣旨庫撿用官未幾擢
權判尚書刑部丁特進憂服除遷太子中允撿詳
樞密院刑房文字兼修武經要略詳定將官敕又
提舉晉汾州義勇保甲嘗從容對上曰陛下寓兵
於農臣愚不足以知然臣有不能黙者因條十餘
事上初未俞後卒知公兼判尚書兵部兼提舉樞
密院宣旨庫遷太常丞復以職事對翊日上語宰
相曰杜紘論事明白朕甚嘉之然未果用也鄉人

前貴溪丞馬隨來調京師病逆旅且死公聞往視
即載與㱕召醫冀全之隨病卒公哭之哀為治喪
第中或以為嫌不卹也擢撿正中書刑房公事提
舉中書制敕庫兼修羣牧司騏驥院敕復權判刑
部奏事面賜服銀緋毎議獄必傳經以決先是民
間女幼許嫁未行而養諸壻氏者曰養婦㑹有殺
養婦以誣人者吏議如婚法公曰禮婦三月而廟
見未廟見而死㱕葬于女氏之黨示未成婦也故
律謂定婚夫犯同凡人養婦雖非禮律其未成婦
則禮律之所有也議乃定又論天下囚應死吏懦
不行法輒以疑讞且非殺人則可殺人而以疑讞
是縱民為殺之道也㫺羊舌職曰善人在上則國
無幸民荀卿陳王道之本亦曰民無幸生夫為政
而下數幸欲盜之奔秦難矣請治妄讞者不從差
接送伴北朝正旦使改奉議郎除刑部郎中椉輿
幸省遷承議郎哲宗即位遷朝奉郎又遷朝散郎
為夏國母梁氏祭奠使時戎初修貢入其國禮猶
倨迓者衣毛裘邀王人以朝服覿設王人座䝉以

黲且不跪受詔公持不可戎猶自若公曰天王以
國母喪遣赴甚厚今不可以不如禮戎懼悉從公
言差詳定元豐敕令格式又差按成都等路茶事
以修書不行㑹夏國以汎使來請復土疆又差公
押伴而使者欲入見自有所陳公遽止之使者語
頗不遜公念初不之制且生事即謂曰國主奏乞
具在表章回詔必自有旨揮况此大事也朝廷豈
因使人口語便為可否乎隨語隨折之意小屈畢
見不復敢言擢右司郎中俄遷大理卿又論元祐
徳音赦文鬭殺情輕減等今寺議一切以減等法
從事雖朝廷不以為然吏猶守此古者大司冦以
獄之成告於王王三宥之然後制刑焉徳在上也
今使朝廷持殺有司主徳君臣之職於是乎紊疏
上不報時邉臣襲鬼章青宜結生致闕下詔公鞫
問公習知戎情雖黠不能隱故其國中詭計悉得
上甚說遷朝請郎丐外官除直祕閣知齊州治尚
寛厚不設鈎距町畦崇善良别材能人親附之然
遇事濬發故小人亦嚴憚凡訟者必呼使前為一
二别白欺者輒按牒語之曰汝情若是吾知之矣
不願竟者亟去太守恕亦不汝竆也欺者即以手
加顙拜而走人以為神徙知鄧州兼京西南路安
撫司公事治如齊人尤愛之復召為大理卿因言
唐鄧土曠可積榖陜西常窘兵食若養兵唐鄧間
以備西戍徑商於距邊略與陜西内州軍道里等
平土昜運用以飛輓利甚博事下本道議者不達
遂寢擢權刑部侍郎賜服金紫復丐外官除集賢
殿修撰充江淮荆浙等路發運使先是嵗轉東南
粟給京師葢七百萬石吏習於無事弊日積公盡
條上之事頗施行又言京東河北飢即轉淮南米
振之清河歲涸輸常後不惟名惠實費又幷受其
弊可别爲淺腳船隸京東轉運司而俾發運司歲
以諸路上供錢和糴無問豐歉以淺腳綱輸京東
沿流倉積之幷待河北緩急之須豐則使兩路償
如直不行改知鄆州兼京東西路安撫司公事汶
號難治繫囚至三百人或歲餘未決者公下車旬
日剖判立盡屬令趨府持其縣之疑事請即書尾

曰如是如是情法皆當一歲中獄常空者四五吏
伏聽命取充員而已再召為刑部侍郎或言公守
齊時嘗坐有司失入人死罪命遽寢復知鄆州一
夕有揭幟城隅著妖言其上且為變者城中大恐
俄而草場白晝火幟中一事也衆益洶或請大索
公笑曰賊計正在此冀因吾洶迺發爾奈何墮其
計中諸公第黙吾知其無能為也久之獲盜殺防
送卒者驗之姦民馬安上等為此遂伏誅因急治
境中盜盡得其囊槖姓名牓購之盜不得容皆遁
去復徙知鄧州老稚扶攜迎於道相語曰我舊使
君也請為公立生祠不行改差知應天府兼南京
畱守司公事感疾卒元符元年八月十二日也以
二年四月二十二日葬于開封府祥符縣臨黄村
之原前夫人耿氏永年縣君後夫人朱氏長安縣
君子欽益前襄邑縣主簿欽晏尚幼女長適前澶
州司理叅軍韓璉次適新單州録事叅軍王檻次
適承事郎知韓城縣事張秩秩妻蚤卒公性至孝
親喪毁瘠過禮與伯兄修撰公俱知名謂之二杜
閨門主恩而嚴事修撰公加於人數等修撰公訃
至時在汶上哭曰兄教我成我今亾不得臨死不
瞑矣㑹以貳卿召而其孤開適奉柩㱕葬祥符迎
于國門哀動路人既事之明日㑹復還汶人或以
為善兄弟所感云開奉寡㛐寄潁昌公悉俸錢給
之三當任子再以與其兄之子欽舜及兄之孫君
溥而君溥者欽舜之孤也或謂公自有子若孫奈
何公曰君恩當以長幼為序故逮公沒而次子一
孫俱未命焉公為人清慎而中曠達不寘纎毫與
人傾倒無不可而至發於事則毅然不可干以私
好酒不能劇飲而客至欣然與同醉醒喜山水為
州有勝處必造行遇蟠木巨石必下取酒使客自
酌悠然遐想無復軒冕意好讀書雖老不倦尤長
于禮經好檀弓文常倣其語法顧喜論兵而未嘗
試也詩辭贍麗尚氣格至表章述事與書記尤翩
翩也有文集二十巻奏議十巻昜説數十篇既屢
修敕令嘗言配隸與編管太密祥符中其科四十
有六後稍益至三百四十有餘科人得自新者寡

因悉裁其法葢省四百二十有餘科初公請治讞
減者論有司主徳非是人皆以為㴱至是人更以
為恕云銘曰
於昭神􁕪文王之文亦不已思皇熙寧秉文之徳
此多士如川之增則不可既遺其嗣展也杜侯奮
熙寧初為已試宜卿常伯時周士貴惟其似下猶
于張龔黄愛人漢循吏其身不競以篤斯祉其在
世
　　奉議郎致仕崔君墓誌銘
奉議郎致仕博陵崔君承之元符二年十二月戊
戌卒未葬也其孤禮來求銘曰我先君生十歲我
大父母下世自傷其提孩孤也號泣三年迺日夜
自學問如其親之存用以成人得科名既宦不偶
即解其印紱去閒居讀書勸鄉人為善以夀終魯
人髙之咸謂其君子且知止其生而不遭命也其
殁而不傳則禮實不肯穫也禮為亭殯側名亭曰
罔極春秋祭祀哭亭上惟慢葬是懼敢以是私於
下執事補之曰孝哉自補之初偕鄉書竊好與魯

諸生學士游嘗已聞崔君賢廼敘而銘之君諱貺
承之字也齊丁公伋之裔食采於崔者漢以來益
蕃故有雙邯㝢金東西南祖中祖别派而博陵清
河之崔最顯後散處四方自唐初修氏族志猶第
一而君曾大父廷温隱居安平安平葢唐志博陵
裔然不知何祖出也避胡南徙瑕丘廷温生繼榮
贈大理寺丞繼榮生子良贈朝奉大夫君􁕪也大
夫與其兄之子知侍御史雜事暨俱進士起家大
中祥符間至君世其科則嘉祐二年也而瑕丘之
崔始大君初調沂州司理叅軍再調陳州司法叅
軍咸以能稱用舉者遷全椒令又稱治􁕪滿不遷
喟然嘆曰余不負丞而丞負余此故吾家斯立在
藍田時語也吾又倦游土􁈖安能如丞屈於不己
知漫不省事即謝病去以祕書省著作佐郎致仕
於時年六十也其掾沂州使者檄挍士東武東武
士豪喜構塲屋訟異時主司畢事出或遮道問誰
何不合或裂牓相詬諑主司恐為中夕張氏名州
遣衛迺得去人語君故君不䘏將出闢戸衆洶而

前鬨堂下索牓君徐語吏示之曰某第一某次咸
相顧若厭者君即命冠帶騎而去而所取第一者
後貴為宰相則故趙公挺之也其掾陳州守侍讀
范公鎮最厚君君議法多附經平反范公大儒眘
許可察君知書長者欲奏使教授諸王宫君辭寒
士不足範宗室貴者范公歎賞迺以治劇薦之其
令全椒以其家居諄諄語其子弟者語其民使知
孝悌力田相親睦故訟少盜衰初君常自痛祿不
及親既告休以恩遷奉議郎勲飛騎尉服五品累
贈其􁕪秩大夫妣任氏金華縣太君因愀然語人
曰吾無它時捧檄歡今幸以登朝賁往者哭告吾
􁕪妣墓不恨矣配馬氏仙源縣君繼時氏旌徳縣
君皆前卒三男子禮藻禔皆舉進士藻前卒二女
子㱕孔燮孔殻燮趙州司理叅軍殻進士諸孫男
女十四人卒後八年大觀元年閏十月壬寅葬兗
州龔丘縣萬歲鄉之三埠村其先塋之南君為人
敏逹莊重言行不欺為鄉閭所推許其學喜言經
工為詩賦蚤有名譽所嚴事徂徠石介善姜潛顔

復皆魯儒知名士與相切磋論議又自以其學教
授子孫族人率有名第修立家故饒裕而澹泊無
聲技娛貧無食病無醫藥死不能葬者皆從君甚
有恩杜門蕭散忘懐得失年八十五迺歿故魯人
髙之以此補之嘗謂士之奔競始於尚科舉唐以
來士相教語曰速化俗貫習久不復止童子足始
踐塲屋則增其年曰可蚤入仕稍長則更損焉曰
休老尚可引歲月如君蚤棄事家居二十五年死
而曰不恨補之不能知天下之逺何如此吾東州
所未有何必它竒節異行然後為賢徒使人相謂
知止亦足以愧窘拘之士什伯矣是宜銘銘曰
道何必逺入孝出悌可以為宗族師藝何必多餘
力學文可以為一世資惠何必及天下修之身可
以為政事施其大既師其小亦施抑八十五而歿
其又何悲

濟北晁先生雞肋集巻第六十七
濟北晁先生雞肋集目録
　第六十八卷
　　墓誌銘
　　　雄州防禦推官晁君墓誌銘
　　　殿中侍御史趙君墓誌銘
　　　永寧縣君李氏墓誌銘
　　　進士杜君墓誌銘
　　　進士閻君墓誌銘
　　　夫人閻氏墓誌銘
　　　右通直郎楊君墓誌銘
　　　進士清河張君墓誌銘(幷序)
　　　單父主簿單君墓誌銘
濟北晁先生雞肋集目録(終)
濟北晁先生雞肋集巻第六十八
　墓誌銘
　　雄州防禦推官晁君墓誌銘
府君晁氏諱端中字元升漢大夫錯之後後家開
封又徙鉅野尚書刑部郎中知越州贈吏部尚書
諱宗簡之孫尚書庫部員外郎通判鳯翔府諱仲
偃之子庫部前夫人許氏後夫人劉氏而府君劉
夫人出也封長夀縣君府君生警悟好書十歲能
為古詩草聖竒異庫部尤鍾念其失怙恃也年始
十五矣人意其幼驕而難其驟處約也而府君悲
哀折節如故寒生間關自力竟爲東方名進士而
文辭雅不追世好故累上廼中第初調趙州平棘
尉盜去境民安堵遷雄州防禦推官知潁州沈丘
縣事將行而以疾卒享年五十元符三年四月庚
子也即其年五月辛酉合祔於任城縣吕村魚山
前夫人胡氏之穴胡氏知書能詩先府君沒二十
二年矣繼夫人閭丘氏淑愼宜其家二男三女男
保之付之皆舉進士自立女尚幼府君爲人豈弟
卑以自牧而倜儻尚義不事小節文史筆墨之玩
甚於嗜欲好酒喜山水嘗誦李白語曰偶椉扁舟
一日千里忽遇勝景終年不移人亦以為近與人
交傾倒無不盡仕宦作業得少為足類馬少游之
為人詩文草隸則元和以前勝士也江南黄庭堅
嘗見其所作而歎曰永懐而善怨蔚然類騷庭堅
未嘗以此許人也其在平棘守李陶作樓於洨之
陽府君賦焉陶刻石樓上後補之見之曰賦雖小
道然屈宋逺矣文詞之芳潤至相如子雲而極左
張厪厪乎蘄富而更窘曹植欲返其波瀾而不能
也洨陽樓之作有心哉漢之上乎若親見子雲不
能動人則補之之所不能知也府君補之之季父
少長同研席其銘府君不求諸人而補之自銘之
亦府君之志也銘曰
論世莫近於唐而唐以文侈何必其大者若郊島
焉傳矣目賤耳貴藍田之璞以為塊東家尚爾而
况迺雄輩虎炳不玩以逺莫馴山雞鏡舞則惟近
人吁嗟吾季父以逺沒身雜蓀茝以為詞兮以慰
夫離散之魂舉斯世而一人知兮則吾不既已聞
尚遺此後昆
　　殿中侍御史趙君墓誌銘
君諱祐字夀臣其先趙州平棘縣人殿中丞諱符
之曾孫太常博士諱昉之孫而尚書都官郎中諱
盛之子也家世以財雄邊州國初北方用師博士
悉以家財助官軍逐寇趙人賴以全自都官始葬
磁州滏陽縣因家焉君幼警敏不戲弄稍長學通
洽中天聖五年進士第初調冀州司理􁕪中囹圄
屢空改雍丘尉轉大理丞再知長垣臨卭二縣事
用舉者擢知威州事威近蠻苦侵剽君下令毋先
犯蠻蠻久感悦至相帥拜庭下遷殿中丞通判相
州事相守資政殿學士張公觀竒之曰廊廟具也
㑹改守鄆即奏君通判鄆州遷太常博士時賈公
昌朝為御史中丞言君方正擢監察御史彈劾不
撓仁宗眷待之時楊崇勲以恩舊位將相判成徳
軍其子宗誨受民金崇勲因為釋民罪事發崇勲
猶為營奏既逮捕宗誨崇勲又篡取之君言闕庭
至近崇勲恣横如此臣聞制使李宗昜有奏報繼
遣种世材就問崇勳但臥閤延制使入􁕠不合鹵
莽臣請選使臣以禁近送崇勳就對念以其嘗官
樞庭務存大體猶望與一散秩許令致仕上㴱然
之保州卒叛閉城拒守朝廷初遣中使招撫繼又
發兵攻討君言保塞近敵境偵邏日至今發兵速
破則謂我邊壘不固未下則謂我戰士無勇使遂
克之老幼魚肉帑廩灰燼可卹也又聞已遣樞密
副使富弼宣撫河北龍圖閣學士歐陽脩爲都轉

運使宜下弼脩倍道走城下曉諭㱕順不可淹久
啓戎人窺覬之心生逆黨變詐之計或叛兵有邀
請亦務俛從事定自可裁剸上優納之而鄭公文
忠公卒平保州賈公為叅知政事君引嫌請外官
遂以監察御史知棣州事仍不廢言事俄遷殿中
侍御史興利除害州以治叅知政事王公堯臣引
為三司户部判官恩得任子以與其弟禩補郊社
齋郎時虜通耗朝廷難奉使者假君朝散大夫守
太常少卿充接伴北朝國信使還經趙宴其族人
語曰終願復爲平棘人與族人處因以錢二百萬
爲貧者營産既還遣視汴口陛辭上曰卿此行㱕
當峻任卿而君得疾汴口既還卒慶曆五年四月
六日也年四十有五上聞之歎息曰趙祐廼止此
問誰後者賈公以嗣子滋聞而有司白君遺奏不
應録子上曰與太廟齋郎君平生以建明時事爲
己任言多爲民自佐郡爲州至官臺省内外如一
嘗疎決刑禁河北鞫獄陜西既畢皆以其道所見
利疚聞凡切於事者六其一慶曆二年星變又春
大旱上避殿寅畏敕寺觀為道塲齋醮事君言邊
患未寧民力重困此聖慮所宜先軫者也佛老亦
化民趨善然未聞遂以此荅天譴也其二河北配
糴民粟至二百萬石民蓄榖盡籍加督責戸不聊
生君言陳新未續恐榖翔貴轉致流亾民為邦本
不可忽也請俟秋成聴民自入粟其三京東水患
令民各塹田畔以走水因其土為防植木防上君
言民田有多寡而塹㴱闊若一可施之廣不可施
之狹請下田欲塹者從民便其四鄆州戸輸乾食
鹽錢(名乾食者/君言鹽錢)但歲抄浮戸計丁配之皆里正鄰
伍専增損丁數又變輸絹若紬費數倍恐京東盡
然請悉輸以錢以當預買直官入優民費省其五
陜西㩁鹽較通商時民不爲便君言始改法盡収
客鹽官貿之已盡則必配民輦致或衙前督運多
破産又戸無髙下給食曆貧食圭撮官不圭撮貿
爲病請通商如舊其六陜西令戸運糧至延州保
安軍又不許飛腳齎貨就糴其地君言陜虢以西
米斗錢五百至六百此但輸直以五六榖價臣聞
沿邉入粟甚耗中都錢今解鹽以席計猶四百萬
請入粟皆償鹽且稍潤之則逺民紓中都實事多
施行君疎財尚義識吳公奎於嘗僚未有名時吳
公從制舉為空室給其資卒大顯韓魏公文潞公
亦與游皆器之武功蘇子美以詩豪少所許可與
唱和盈笥娶李氏封永寧縣君子滋終漢州録事
叅軍二女長適内殿崇班秦某次適宣徳郎王定
五孫崇厚崇烈崇徳崇仁崇卞皆進士崇烈嘗舉
禮部後以貢士垂釋褐卒崇仁崇卞皆夭録事君
以滏陽葬有河患改卜下邳之新安未及事而歿
故崇厚崇徳刻意能幹其蠱以大觀三年十月甲
子舉君及永寧縣君之匶合葬於新安幷舉録事
君以祔成其先之志也銘曰
惟天祚宋削平僭亂如舜禹升逮於仁宗休養生
息文景致平其同亶時天為生賢碩大光明庶尹
百工亦罔不正可庸可承猗歟御史崛起平棘有
直亮聲士欲愛君愛民為本本固邦寧尚率爾祖
毋壊爾成則後其興
　　永寧縣君李氏墓誌銘
故殿中侍御史趙君諱祐之夫人李氏鄴大姓如
蜀程鄭氏夫人幼孤鞠於其叔父母年十八適御
史君生一子漢州錄事叅軍滋也幼莊靚寡笑言
御史亦少孤事母恪夫人不愛奩橐奉姑甘旨日
夜勉御史以學御史立朝清白有内助焉累封永
寧縣君姑老癕發胸間殆夫人吮㿈出血信㝛愈
御史年四十有五而歿姑繼歿夫人哀痛垂死其
二叔求異籍詐其資二百萬録事君幼不能平夫
人止之曰無以累爾父鄉里賢之以熙寧某年月
日卒二女五孫見御史誌孫崇厚崇徳自滏陽舉
御史之匶改窆于下邳之新安以夫人合葬銘曰
生富侈躬淑静嬪髦士勉以正姑曰孝與為命或
分財棄不競洵女子能力行寧爾後微厥慶
　　進士杜君墓誌銘
寛伯姓杜氏諱欽卨濮州鄄城人也杜氏固多賢
而寛伯之髙祖某官諱某曾祖某官諱某祖某官
諱某皆以文學政事顯於時杜氏始大而今為宣
徳郎詳定官制所撿討官曰純鄉人尤以為賢而
師之者實生寛伯寛伯為人頎然而長質直且愿
人以為稱其家兒也補之十餘歲時先君為補之
言宣徳君君子也若人乃可事之及補之長為補
之求配以為莫良杜氏而補之所與奉先君祭祀
者實於寛伯為第二姊寛伯與補之游七年飲食
起居不見其有過也讀書能知其意為言語皆質
直事親竭力不薄於其所厚與兄弟族人處竊竊
然愛不能捨也元豐四年五月八日不幸感疾以
夭年十九娶閻氏無子卜以十月某日葬於開封
府祥符縣某村之原初寛伯疾亟補之入視挽補
之衣泣曰恨不與吾姊别補之悲之寛伯孝弟人
也銘曰
生而不夀無男子生莫毒斯而寛伯罹之求其所
以至此極者不知其為誰嗚呼已而
　　進士閻君墓誌銘
進士閻君葢字天錫世鄆州人有諱寳者仕梁為
保義軍節度使後降晉晉以寳同中書門下平章
事胡桺之戰晉敗莊宗欲退保臨濮寳獨以謂梁
兵窘蹙其情已見持不可卒逐梁軍寳沒封太原
王逮周割鄆州之南邑爲濟州治鉅野故鉅野之
閻皆寳後中散大夫光禄少卿諱貽慶君曾祖也
楚州録事叅軍諱化基祖也宣徳郎致仕諱仲宣
􁕪也君生而茂良兒曹有志於學嘗謂揚名於後
世以顯父母爲孝隨父官縉雲病其僻絶無與言
乃自獻書其親願受業太學不以逺膝下故自㬥
以貽親憂乃孟子所説五不孝終身保不犯也其
詞踰千言至論死生竆達有命不敢借勢而欲速
嗚呼是誠有志也然觀其詞汲汲若與日月競迭
微猶茫然如不及者感慨異甚葢居太學纔一年
輿疾而㱕卒於家其親念其平生言而痛之其族
人見其勤苦而望其有成者惜之而鄉人之知其
誠孝宜顯者以不盈而得害咸歎其不可知也有
詩六十二篇率多志士幽隱良玉毁棄騏驥不椉
冶容巧舌但悦兒女反掌凋謝之意寂寥可傷也
娶趙氏大理評事某之女亦卒評事無子而女得

其父産以㱕君甚厚宣徳君謝事良窶因得以養
有餘則以分族人不私也子一人闓業進士亦愛
孝操心慮患欲不墮其先人之志甚恪女一人嫁
王應臣亦進士闓卜某年月日將葬君於磁州某
縣某鄉之原以君嘗與某游其求銘踰書五返而
益堅某既知君不得辭銘曰
梗柟豫章可成棟梁拱把而毁傷藜莠蓬蒿實害
嘉苗雨露以翹翹曰山虞老農之罪而山虞老農
不願其如是豈非命耶
　　夫人閻氏墓誌銘
故大理寺丞充刑部詳覆官晁君諱端本之夫人
閻氏濟州鉅野人也􁕪單州司戸叅軍贈宣徳郎
諱徳基蚤卒妣孝感縣太君張氏寡而材教其女
甚修士爭與㛰故夫人年十九㱕晁氏而大理君
復蚤世夫人恭儉守義族婣更賙之嘗從其兄今
奉議郎致仕仲約官江州因受道家籙逮補之為
尚書郎及守河中也皆迎夫人以居而補之之以
太平觀食而居緡也夫人不果來崇寧二年六月

甲戌歿享年六十有五生七子皆不育一女嫁故
集賢院學士杜公諱純之子承奉郎開又以産夭
夫人􁏷是得疾悲啼不捨榻竟以歿且瞑猶綱紀
其後事不亂前此杜氏以其外孫君渥從始孩矣
隨其柩而號行路傷之而大理君於補之為叔父
補之痛君之無禄也既以歲甲子冬十月乙酉葬
君魚山矣故夫人之亾十八日七月辛卯克袝于
魚山之塋且嘗誓于大理君曰惟歲時薦享則先
人之不肖子補之在乃先人之祀未墜於地則叔
父飲食如生今夫人之葬也言猶在我先祖先人
尚聞之銘曰
生無以養既養矣死無以葬既葬矣抑富貴而多
子相去乎此其能幾吁嗟夫人可寧止
　　右通直郎楊君墓誌銘
元祐八年二月戊辰右通直郎新通判河中府事
楊君卒于家其孤若狀君行以抵其外兄晁補之
而哭曰若不夭我君志義宜承吾祖後光大我家
以垂裕我不肖孤而位與年止此若念此痛於心

我君嘗言吾所與游衆而吾甥知吾志然則非外
兄誰銘尚慰我不肖孤補之哭曰自我為兒時從
夀光夫人於外氏舅愛我厚導我於學甚恩竊不
自少謂舅才業可任重而迄不偶其敢嫌於戚以
沒舅美謹按楊氏系出弘農華陰漢興有喜為郎
騎追項羽初封赤泉侯喜後有寳王莽時不應聘
葢救黄雀山中而夜有童子致白環四云後當出
三公如此者寳生震震有令徳亦致三鱣之異震
生秉秉生賜賜生彪皆忠孝竟四世為三公如童
子言雖其後分裂猶世多大人顯士非他姓比而
君諱某字節之世家單州成武自曾祖諱超以上
遭五代之亂遁逃不仕祖諱善基始徙濟州任城
以學術行義教授其鄉生二子為郎累贈尚書刑
部侍郎而尚書比部郎中贈右朝議大夫諱早君
􁕪也幼彊學事親孝慷慨有大志聲聞山東既冠
以經明起家歷畿令州守數決大事疑獄不侮鰥
寡不畏彊禦有古循吏風顧喜言兵挽弓至一石
平居論議慕班超之為人近臣亦屢以此言不果
試前夫人鄭氏先沒繼夫人向氏封福昌縣太君
而君向出也故以其外祖父龍圖閣直學士傳式
恩任郊社齋郎生警悟異甚年十六舉進士以髙
等薦即知名尤為吳申江淵諸生進名士所稱文
采贍逸造端立語則破的驚人初調密州諸城主
簿再舉進士又首薦不第遂盡屛其少所學益治
經􁕪古去華而居實矣諸城劇邑令以病不勝事
去君承令乏吏少君君為晦圭角調聏不遽吏稍
縱因微得其㝛姦狀盡置諸理一邑大駭時清獻
趙公抃方安撫青州亟言君才於朝又以吏事稱
再調開封府襄邑縣尉初教保甲君行法不擾而
辦歲終以其伍見庭下旍旗弓矢甚整坐作甚習
神宗喜又嘗有獲盜功應倂賞即擢大理評事喻
執政與畿内大邑以觀其能而用它事忤當塗得
知眞州六合縣又左遷監荆南府酒轉運使趙鼎
提㸃刑獄事周尹爭薦辟各欲爲己辦事者移監
鄂州都作院改承事郎守朱夀昌數移疾輒以郡
政屬君而幕府熟君名亦不以爲嫌也丁福昌憂
免喪知廬州慎縣江南俗喜訟而慎多豪右率以
財陵其里人而屈之少忤則使其黨毆藉或擿其
陰事于官無不至君發其尤無良者一人以徇訖
其去無復以此至庭者有吏犯賕覺而當法輕君
繩之急吏反賄民往誣君以事於戸部君為不知
者而民詞竆自歸君諭以誠釋之巡撿王軫嬖其
親卒而御其下慘衆洶洶欲為亂軫懼求解其官
去君曰我在君無恐即召軫所嬖懲之而喻安其
衆衆不敢動軫用以全父老以謂自皇祐逮元豐
四十年纔兩令前李處厚後君也再知鄆州陽榖
縣政如慎而滋有聲民以小忿夜與奴殺田客獄
未竟㑹君蹔出其人賂吏求去奴絶口因以奴病
聞君已知之衛奴甚謹計不得逞卒伏辜有殺其
鄰之子者尉視之類刀傷而得斧尸旁不可詰君
獨陰使人探其簀得刀而藏之因語囚悉上汝家
刀囚數其狀悉而諱簀中者君出刀示之曰此誰
物也而不數即叩頭請死轉運使范鍔每行部至
境輒反其斾曰此故慎縣才令必刃有餘地也京

東多盜而陽榖接河朔君勸民以衣食之本盜為
衰囹圄屢空吏無所措其手民相與謡曰吾邑有
難遇事十今令自為令一也葢歷數其能皆聞見
所無者吏雖初不便君既束君法人人幸無過久
反自慶以謂令保我至此擢通判河中府未行一
日㑹其昆弟族人飲甚歡將休忽坐帷後瞑不語
家人就呼之逝矣享年五十一歴官宣義郎宣徳
郎右通直郎勳武騎尉服五品娶錢氏丞相文僖
公惟演之孫而殿中丞曄之女封樂夀縣君有淑
徳善於舅姑宜其家二子若鄉貢進士彊記而文
能幹其蠱者也革少卒一女未娉將以某年月日
葬於任城縣千秋鄉千秋里從朝議公之兆也君
忠信和裕孝於親生事死葬無愧者敬伯兄猶父
而鞠其嫠妹恩為人風儀修整書畫妍楷談議翛
然晉王夷甫衛叔寳之流也至其居官有守遇事
剛果所至人受其惠則又人不可及者好書多所
觀覽而尤善昜於文喜韓愈嘗道黄州以所為詩
賦贄睂山蘇公公歎息為文美之上即位之初上
書言時事大槩欲久監司守令之任􁕪百司課均
坊市昜捐牧地租略已施行初補之先君以文詞
徳義寛厚愛人有美名州閭人慕學之舅以童稚
從先君先君固言舅少成矧補之壯長聞見如是
懼不肖述事不能白矧曰敢以其昵私舅詩曰言
念君子温其如玉桃李人且猶蹊其下如舅玉也
不繅藉以奠諸廟而毁於櫝中是可以為求者惜
銘曰
天固不愛物不然何以鍾其美而與之不為用以
屈物固不自愛不然何以輕吾寳而喪之昜所徇
於外爰有至理是不自期繄厥所遭孰知妍媸彼
玉而美而未始以為美珷玞佩爾而玉亦不自謂
其如桃李嗚呼舅氏
　　進士清河張君墓誌銘(幷序)
君張氏諱鼎字正之張氏得姓逺周宣王時有張
仲春秋時有張老兩人最顯其後杜陵人張湯以
法律取漢三公傳子安世至純凡七世侯葢班固
嘗言馮商稱湯與畱侯同祖而司馬遷不言又怪

漢興以來侯者百數而未有如富平久者意湯雖
酷烈以其推賢故有後而余嘗竊以謂畱侯豈特
其才智漢無雙而輔漢救民於亾秦虎狼塗炭之
中生息二百餘年事成迺翛然推而不居本其處
心使世果有辟榖不死之説非妄者如良乃當得
之而良死僅傳子不疑即絶此不可知者及得商
所稱然後迺知湯之忮刻雖其逹賢恐不足相補
而富平之所以久殆良祖以來君子長者之風故
迄今雖分裂微晦然張姓遍天下亦盛矣而君之
先葢鄆州須城人自五代之亂累世隱居以孝稱
逮君曾祖始徙濟州鉅野而諱宗孺者君􁕪也富
而好施以壅培其子讀書為士君用勉礪有立初
泰山孫復家居傳經聲聞山東其一時貴人賢士
爭師之後仁宗召復居太學而君往執弟子禮因
盡得與其門人髙第游受復春秋尊王説然猶以
取科名慰親意為事而於時翰林鄭公獬滕公甫
塲屋聲藉甚亦與君厚迺以詩賦舉進士不中第
治其業益勤㑹其父病就養者累年因歎曰士遇
合有命若可以力挽取非命也遂不復措意尋遭
父喪茹蔬摧瘠自是益外名譽略威儀鄉人之賢
不肖善惡皆與之齒竆閻寒家慶弔必在雖塗潦
不椉曰無以見里之老人家故饒於財而奉養薄
不以饒故欲可侈而昜其所聞於儒者也至賙人
之急則竭其力恐不逮故食客常滿堂嘗買田三
百畮以待宗黨之貧無㱕者使葬且養焉歲凶出
粟數百斛食流殍所活以千計爲人寛厚坦夷喜
讀書樂善而好信鄉人有爭者至就平曲直勸譬
而去無不滿意此其身既不偶而退行之家一二
之大槩也母房氏有淑行老疾危甚君夜禱于庭
即夢得期三年后如期亾人以為孝誠所感云娶
許氏繼孫氏皆善其内事子一人仲原嘗以進士
舉禮部講肄有聞工為詩温恭樂義致客之多如
其先人五女嫁房經薄演髙脩房之才程獻夫皆
同郡良士而經以明經獻夫以進士俱嘗預計偕
諸孫男女八人男紳詢績綱紹女長適進士翟光
弼餘二幼以元祐六年六月甲辰卒年六十有八
初君􁕪以上皆葬鉅野之比干村而地多水君疾
且革語仲原曰欲為先人改卜今不能以為恨汝
無忘吾志則是吾不沒也仲原泣曰諾既而卜任
城縣之諫議鄉吕村吉迺遷其先柩及君與兩夫
人之喪祔焉實元符二年九月某日也仲原與余
兒曹俱學相好求銘㫺馬少游常哀其兄援慷慨
有大志以謂士生一世取衣食裁足椉下澤車御
款段馬使鄉里稱善人斯可矣致求盈餘且自苦
爾而援後遭光武立功萬里之外光於竹帛亦可
以無憾而當其臥浪泊時至念少游平生語若不
可得方余年少意援老憊志昜不然何媿於少游
者後余宦學四方無所成就既未有援毫髮可以
厭足加齒未若援老也而已非元龍上床之意從
許君問舍之事不自知與前日之慮昜然後益知
少游逹識果足以愧援而君亦優游耆艾無慕於
世當昜一爻不出户庭无咎者以是銘君其誰曰
不然銘曰
士生委質功業林匪學問意皆侈心使成炟赫固

莫任況事與志常嶇嶔尾閭其損得蹄涔一羽之
徇捐千金少猶頴脫中悔侵念平生語安可尋但
自惡影忘息陰有良里士裂冠襟不與一世驅駸
駸髙明之室有物臨取裁足爾吾良箴缾轠于瓽
惟久淫澹泊可守寧適今畏名勿取神所歆後枝
葉茂􁏷根㴱
　　單父主簿單君墓誌銘
君諱拯字濟甫淮陽下邳人家故饒於財而祖翼
􁕪琇以樂誼好施聞琇生四子皆為士而君結髮
游學嶄然兄弟間彊有力知恥為文辭敏麗太學
諸生交譽之嘗四舉禮部不中同時流輩或蚤得
科名通顯獨潦倒庠挍而志不屈年五十始中進
士第調登州文登萊州膠水二主簿困竆久閲義
理多知道以愛人為本教民次之故所居官輒欲
行其志嘗攝令文登民有怒其子草屛諸戸外者
旦視碎首而死其家疑鄰父執之鄰父不能自明
且具獄矣君疑不情夜就訊方泣稱冤遽破械出
之捕得其殺者一邑歡駭然君未始以為功也沈

於銓選者二十年晩復調單州單父縣主簿未至
以疾卒大觀二年某月甲子也享年七十娶同里
莊氏男許學問有立女二人適進士聶綸郭闢之
以卒之年四月甲子葬于下邳縣某鄉之原君為
人豈弟尚氣遇事便發不藏㝛怨怒故迕物而物
不忌或戒以昜言近悔自以義當出此不化也其
家數世不異籍無親疎若一淮陽守龍圖閣學士
趙公卨欲上諸朝旌表之君辭曰此在民為難於
士為常不敢以是徼名既仕不遇欲投紱去即所
居為東齋呻吟論說其間悠然自得國子祭酒顔
公復為文以記之初某未冠游下邳君亦未壯平
居學問相好也得罪家居一日君過門歡然道故
意加篤夜踰半忽索馬去挽畱之不可無幾何而
聞其卒悲夫君尤與里人隴干令聶循矩善聶良
士自言嘗從君學乃狀其行來聶謂君單姓官單
州單父為以歿與桺子厚死桺州事符雖戲論亦
異矣銘曰
士生欲其志之成也家人欲其仕之榮也交游欲
其義之行也志雖巻然亦成仕雖屈然亦榮義雖
不試然亦行所得在此所失在彼在此而得展余
喜在彼而失匪余恥嗚呼賢矣
濟北晁先生雞肋集巻第六十八
濟北晁先生雞肋集目録
　第六十九卷
　　釋氏讚疏
　　　觀世音菩薩摩訶薩像讚
　　　猪齒臼化佛讚(幷序)
　　　陳氏繡觀音舍利讚
　　　畫入定僧讚
　　　佛鑑大師語録序
　　　跋戒公疏後
　　　荅揩老别紙
　　　無名庵銘(劉範作/爲居士)
　　　脱黏庵銘(老作/爲陳元)
　　　夢齋銘(師作/爲曇秀)
　　　東皋子宴坐内誦文
濟北晁先生雞肋集目録(終)
濟北晁先生雞肋集巻第六十九
　釋氏贊疏
　　觀世音菩薩摩訶薩像贊
阿那婆婁吉底輸我觀世音本名號菩薩㫺自禮
佛足憶念無數恒沙時有佛出號觀世音教我從
聞􁈖修入無有一機非耳悟是故名為觀世音菩
薩椉彼佛威神與彼佛慧正齊等從聞入流初亾
所所入既寂相不生聞所聞盡覺亦無忽然超越
世出世獲大圓明二殊勝三十二應度衆生我一
名號與衆多恒沙諸佛等無異一首三首至百首
八萬四千爍迦羅二臂四臂目亦然惟無心能通
一切說一一呪一字義其音遍滿十方空悉知罪
性無從來是故名為施無畏諸大菩薩阿羅漢亦
各自說初悟門文殊師利普宣揚讚觀世音為第
一旋機反聞聞自性是佛一路湼槃門方便堪以
教阿難是故我今頭面禮弟子補之歷千劫循聲
流轉得飄零人天鬼獄無不攖乃今日逢甚㴱法
種微善根如芥許因緣㑹遇聞此言然我不斷三
業根云何得取無學證涕淚悲泣作是語大悲灌
頂開我頑我亦常得二殊祥一耳所聞一夢覩我
今日復為衆説稽首菩薩在世間有海傍士族姓
賀三世妙繢莊嚴相一貧女髽提魚笱晨朝過戸
言善哉汝善畫此觀世音見觀世音能識不若士
不悦因誶語汝安能識觀世音髽女忽化白衣僊
彼魚笱成百花筥􁂚然稱歎欲作禮菩薩與女恍
皆亾此但衣食為善縁而已獲是感應力於今十
方普供養稽首賀氏觀世音又復我㫺居河壖有
大比丘號覺海我從覺海求見性教我自問還自
譍我縁㝛障未能證於覺海言不悟入繫心成勞
勞發瞖悲魔入腑悲作狂夢觀世音竒特容而左
手端起猛焰於猛焰中有佛首滿月嚴淨而憂嚬
我時覺已自􁈖惟將菩薩慈加護我無明毒火燒
佛性無嚬佛性佛無嚬爾時便得心清涼悲狂頓
消諸惱息未成念佛三昧果而已獲是境界祥於
今我在行住間稽首菩薩不􁈖議我今為衆説是
事聴者同我增善根亦復隨順文殊言讚聞􁈖修
為第一令汝離苦得解脱是經所說非我言未信
與信皆信持無子能背父母者弟子補之夙供養
與具信士弟子諶從佛方便作此縁或以文字或
財施妙甘棠林它山質以佛力故成旃檀刻此無
相慈威容觸光遇影成休復願補之諶先父母椉
此願力勝因縁在天修羅人非人乃至一切受生
處常聞菩薩救苦誓如海潮音震三千此音歷耳
報無邊於眠睡中而大覺願補之諶先父母椉此
願力勝因縁過去未來及現前所作諸因對復苦
譬蠶作繭龜藏六不知懺悔無脫時聞無畏施自
了知如劫波巾六結解願補之諶先父母亦復隨
順文殊言從觀世音耳門修決定入此三摩地願
我此一報身盡亦得椉是勝因縁生菩薩處為衆
生復得見我先父母以身力命報父母如虚空盡
無有時斷身口意不善根如維摩詰真懺悔汰除
砂質求佳饌心清浄故佛現前如缾撲落水散時
十方一切俱消殞普願幽顯諸大衆信與未信同
一音竆娑婆界稱南無如菩薩音震天地
　　豬齒臼化佛贊(幷序)
豬齒臼化佛者崇寧二年三月一日衛州獲喜縣
民職氏殺豬祭神而民劉氏獵犬得其棄首骨銜
之狺狺四日不食民使其子析之其左牡齒臼中
得肉如拇色酣酣由醉玉諦視之如來像也髻有
珠如粟瞑目跏趺瞳子隱然莊嚴畢具觀者萬人
補之從弟新鄉令載之目覩其事記于石以示補
之補之聳然曰佛菩薩誓救苦衆生菩薩至不愛
頭目髓腦度人畜鬼出無量苦而具縛凡夫以利
養故殺害不已俱入劇苦大火坑中號呼恐怖過
又不改佛菩薩動於威神爲警此輩因懼生信令
諸闡提隳彌戾車於沸鑊湯蓮花涌出是佛菩薩
心欲此事流布十方諸惡衆生有芥子許過去善
根皆大恐怖戒悔殺害普作回向諸佛現前不覺
心喜身躍復作是言從不可説劫民有齒牙知相
食故無日不殺􁏷大地草萬死萬生而佛哀愍故
動於希竒如優鉢曇花時一現耳夫以不可説劫
無日不殺萬死萬生之中而佛之威神纔得一現
而乃獨動於職氏之豬與劉氏之犬現已應傳而
若覩若不覩若信若不信至千萬人夫於千萬人
中而我兄弟兩人者又獨得而記且贊之則凡職
氏與所祭若神所使若屠所殺若豬與劉氏所銜
若犬所析若子與記者吾弟贊者補之於過去世
是一段事本末輕重皆有因縁惟有佛眼悉知悉
見次第顯出終始圓成令四天下與未來世因此
希竒與此文字辯意不殺決定自知如利寳刀斷
多羅木意已斷故業不復萌無始怨仇俱為眷屬

􁏷是增長㴱般若因一切諸佛之所護念豈不勝
哉豈不大哉三年七月二十七日初夜援筆為贊
頃刻而成若佛力助文不加㸃云
　　吾觀鳥獸　諸食肉形　鉤吻鋸牙
　　慘劇羅刹　如是一類　是彊非彊
　　業力所驅　啖彼養已　是遭食者
　　死已能生　反誅其償　如汝啖我
　　版築上下　無有盡時　此業甚㴱
　　佛所不度　牛馬草食　口方齒平
　　業淺昜超　無對復苦　人非牛馬
　　齊貝瓠犀　食榖果蔬　形善應爾
　　云何不若　牛馬異生　無凶吻牙
　　而作鋒刃　鷹虎受報　形凶則然
　　人形佛形　而慘鷹虎　故死受報
　　甚於馬牛　我誦此言　普勸横目
　　血入牙故　殺生不休　至人無心
　　同仁一視　視人如我　視豬如人
　　人自不知　是豬何等　或其前世
　　諸眷屬因　云何無明　日殺眷屬
　　刺心取血　血大壑流　揚湯燖毛
　　毛須彌聚　死者不捨　萬豬常隨
　　汝莫鼓刀　謂豬賤畜　是熱血裏
　　有丈六身　南無佛陀　南無僧佉
　　我不敢殺　諸佛現前　一切衆生
　　若飛若走　若潛若穴　小大妍媸
　　其血肉中　各具一佛　云何見佛
　　而欲鼔刀　汝欲殺豬　應作是念
　　罽賓國主　殺尊者時　未及捨刀
　　臂已墯落　白乳涌出　六種震驚
　　亦如此豬　腦破佛出　佛不在外
　　佛不在中　佛不在空　佛不在色
　　是豬不死　彼佛儼然　世分别心
　　自説人貴　謂羊豕業　本以供人
　　彼以業來　我何故受　受則羊豕
　　業㱕我身　往有大豬　生不啖穢
　　食薄荷草　度羣業豬　菩薩威神
　　示入異類　汝自肉眼　何􁏷識豬
　　藏汝之刀　莫加豬首　驚齒臼内
　　跏趺坐人　稽首世尊　在我齒臼
　　我不敢慢　無豬無人　惟願現前
　　諸見聞者　如菩薩誓　念念勿疑
　　以此勝因　普薦三世　父母師長
　　若冤若親　化柔軟心　去毒害意
　　捨熱血汁　獲甘露漿　苦海悉乾
　　同一安隱
　　陳氏繡觀世舍利讚
信為道元功徳母　大方廣佛華嚴義
􁏷堅固信生萬法　維舍利子名堅固
心無心中植此信　如地含種雨即生
地猶有形種有差　薑不為芋芋不薤
然以此兩一味故　無種種性一味生
况此無生法無差　從無盡藏來無自
或求不得不求得　得與不得不自知
是名不壞金剛幢　佛與衆生具此勝
我今稽首先讚佛　佛神耀力以無心
黙良久頃按指時　海印生光地金色
是光與色為實幻　謂實非有幻非無
以佛神力光色呈　是光色從佛心出
我今神力與佛等　如鼔不擊終不鳴
衆生身具一觀音　各現其身而説法
觀音常不離汝眼　而汝眼不見觀音
旃檀繡畫與紫金　無是觀音無非者
誰能信此不二義　當執緘縷如虚空
是堅固作海無邊　舍利生如海泡涌
非觀音力非爾力　如旱氣透雨自滂
或説菩薩妙吉祥　欲信衆生未信者
惟衆生以未信故　舍利從此不復生
闡提魁膾酒血林　是堅固子血中滿
投刀捨業拭面目　如熱病汗濈濈生
或説闡提身所無　是波旬説非佛説
我觀陳氏此殊勝　非出家女和合僧
一念圓成三業空　十方菩薩爲巳伴

雲中金毛希有事　佛説作解受羣邪
常樂我浄亦佛言　決定義中無決定
我今頂禮菩薩足　善護念此陳氏慈
為衆生作佛因縁　一浮囊濟大海水
　　畫入定僧贊
開眼見明　名為見外　閉眼見暗
名為見内　此二俱離　無諍三昧
彼上人者　難於酬對
　　佛鑑大師語録序
佛以無心通逹一切法而以一音演説之故法法
皆心說說皆法半字滿字有離有解有假名字而
無一物四句百句千萬億句迺至不可說那􁏷他
句其字有盡而義無竆始自四十二章西來而佛
書遍中國能言之類無以復加如經所說山河大
地皆是菩提瞪發勞相譬菩提心為一大鏡而山
河大地一切衆生草木根牙之類皆清淨本然中
所現物故隨取隨用而其取其用皆不外吾鏡中
則其能以無心通達而一音演說字有盡而義無

竆能言之類無以加豈不以此哉然佛以無言言
故如刀畫水如空中鳥跡過不可尋而昧者欲求
畫於水求跡於空故觀一藏教如大海普雨而欲
以淺智悉數其滴至不可得則生迷悶於千萬億
句計常計斷見中見邊如步屈蟲腳移後躡前終
不得捨而曾不知反滴為海則千萬億句畫亡而
跡失有大智人菩提達磨具佛知見憫此震旦為
敎所縛而來解之最初一語廓然無聖有求心了
不可得者即以付之故面壁不立文字而一藏教
咸露無餘佛音人音鳥音獸音一切風水百物之
音是音皆說是說皆義乃至牆牖棟柱無説亦説
隨其根性使各悟入如是解脱無量之衆譬五百
比丘各有悟門言人人殊而佛告舍利弗以彼皆
正説無揀擇也粤有佛國禪師白公天衣懷公之
裔孫法雲秀公之嫡子提祖師印為一切雄而佛
鑑大師惟仲又佛國之嫡子始從佛國悟庭柏義
即師子吼盡眼色界隨類拈出物物皆金而佛國
故不作如是言佛鑑亦不作如是解也或舉庭柏

義問者則曰莫謗我師然青青滿前用亦不盡既
往金山龍游道塲皇帝數遣使降香學者雲集震
于江南㑹補之至金山師傾葢欣然語以家弟無
極宰説之宗旨夙契嘗赴初請桃園鼔山亦以補
之於道有少分因出門人所集語録求為序引補
之聞之㫺佛一時取恒河岸一葉告諸比丘我所
覺了一切諸法如大地草木為衆生說者如手中
葉佛以為葉葉皆舉累劫不盡故舉一葉使自趣
入而縛於教者始葉葉而求之非祖師具佛知見
則安能不立一指而盡佛之藴無有餘哉知此則
如來祖師無異禪也故因佛鑑語録而伸之
　　跋戒公疏後
元祐七年翰林東坡先生守揚七月石塔禪師將
還山其徒詣府請畱公書其狀後與之曰傳語長
老三十日奉謁議去住即以其日從僚屬過師出
疏袖間師去而復畱初師欲去甚確衆以為非東
坡故不畱也師畱而公去室中塵凝師坐晏然如
公未去時也補之不學道不足以知師得道之淺
㴱而徒識其貌淵然而靖不可澄撓忘其初不為
東坡而去亦忘其終為東坡而畱也姑畱而已矣
後九十八日晁補之記
　　荅楷老别紙
弟子補之黒業鈍根歷劫飄零可憐憫者竊不自
意以何因縁年二十許時即知㱕依正法更不生
疑而業力牽纒投身世網飲酒食肉作衆不善晚
雖懺悔未有脱期曾禮圓通覺海二士嘗䝉接引
自不承當今年五十七髮白氣衰㱕仗無所仰聞
和尚徳名心生歡喜恐是㝛縁曾獲親近故昨覩
了了庵頌不覺便伸偈讚熱鐡入水作種種聲亦
不自􁏷非敢發露見解求大善知識剖判也伏䝉
寄賜荅偈茫然自失如大空中無安腳處既而内
省若朽木不可雕和尚豈肯開甘露門也惟願慈
悲更加誘誨令浮海盲龜遇木得歇幸甚幸甚補
之稽首
　　無名庵銘(爲居士劉範作)
無空名空在大覺中如海一漚無生滅同大千居
空漚體億一是中無庵名庵非實無庵何銘况庵
中主曰我不知芭蕉自喻有來畸人亦不自知㪣
門試喚睡裏揚睂
　　脱黏庵銘(為陳元老作)
鴉鳴不鳴問庵中人是聞不聞聞不聞生不聞聞
滅黏不可脱無黏何脱離生滅本十方消隕
　　夢齋銘(為曇秀師作)
夢中頭落以手捉覺知夢已黙自笑我今無生妄
為有如鬼詬口是非我是鹿非鹿何時了請循其
本二俱滅我今何為復夢語門闗墯地忽驚覺
　　東皋子宴坐内誦文
平居宴坐閉目収慮恒作是語汝身今者非男非
女非孫非祖無古無今無來無去清淨本然妄生
國土被塵染識根乃結聚久不可洗如衣受漬妄
有形骸妄有名字是張是李是男是女汝既非此
此亦非汝譬如蠔相被石黏住認石為我千劫受
苦是義不然吾有一喻譬吾如空被丁釘去住是
空非物釘無著處便得脱然離我我所正恁麽時
濟北晁先生雞肋集目録
　第七十卷
　　釋氏贊疏
　　　勸縁造大藏經疏
　　　請則和尚説圓覺經疏
　　　請則和尚説金剛經疏
　　　龍泉寺修五百阿羅漢洞募縁疏
　　　齊州齋僧祈晴疏
　　　甥杜氏小五娘披剃疏詞(幷序)

　　　鵞湖長老開堂疏
　　　請崇寧長老疏
　　　請普照長老疏
　　　題大寳篋經後
濟北晁先生雞肋集目録(終)
濟北晁先生雞肋集巻第七十
　釋氏贊疏
　　勸縁造大藏經疏
伏以諸佛出世本縁説法利生衆生鈍根不能見
性成佛所以託胎卵溼化為正命認地水火風為
自身將盲引盲從苦入苦大可厭患况無出期故
如來警之以雷震法音示之以天然覺路設有七
寳布施滿恒河沙不如四句受持等虚空量而此
小邑其中萬家雖建梵宫猶虚龍藏醍醐上味至
死不嘗摩尼寳珠曠劫常棄豈不共生慙愧同作
因縁今聞上國伽藍適有古教緗帙題緘萬巻價
直千緡欲置六師殿堂不妨八部衛守普願聞見
咸發慈悲大事圓成諸方慶讚若僧若俗得誦得
持十地一椉性陸蓮而不染三塗八難罪湯雪以
無餘或素或緇曰男曰女不以多寡便爲重輕惟
能運喜捨心則必獲法施福恭惟大覺證之謹疏
　　請則和尚説圓覺經疏
伏以脩多羅教者如來本起因地正受住持大湼
槃門妙莊嚴路十二部經諸決定義十二菩薩所
脩行因流出無量一切吉祥眞如超過恒沙十方
文字譬喻若廣説說者千劫不盡若無說説者一
句不煩然而末世勤勞益逺正法衆生眼目必有
導師和尚徳性純明道鋒孤迅具三次第爲一總
持固嘗振錫游方爲證此事拈香説悟已契古人
於我此邦夙植善本願興慈閔普爲宣揚夫性覺
圓通初無此觀彼觀因地漸次故有齊修單修欲
令見聞不生差别幸對人天之衆尚無金玉其音

　　請則和尚說金剛經疏
六百巻義總般若以題籖四大部中以金剛為教
髓如是住如是降伏法固已傳若以色若以音聲
佛不可見所以徳山受具而精究曹谿採薪而聳
聞葢達心則四句無餘故上根以一門超出和尚
離我我所得玄玄機故知筏諭本空然欲濟者盈
於涯涘夢觀不實而臥鼾者喧於床帷况此小邦
魔彊法弱賴覩若士雲開日明庶幾興行從此紹
續㫺逹磨見梁武帝則不立文字而天女告舍利
弗以無離語言師今對經所説何法我不取相亦
無是經願諸見聞同一解脱如病得汗如鳥出籠
　　龍泉寺修五百阿羅漢洞募縁疏
伏以瞬青蓮目付法藏以黙傳結白疊巾指心源
而直授爰有迦葉首悟慶喜先聞夙習大椉已超
無學假修小果欲接下根故十二大菩薩之所總
持與五百阿羅漢之所證入波不離水水即是波
此皆為一因縁酥乳流出雖復説三次第羊鹿亦
無知性空則法空如我說為佛説諸祕文之畧出

衆聖號之具存肅恭僧儀炟赫靈跡或經行四世
界或宴坐一嵌巖受請天宫應供海殿擲錫飛去
投盃渡來龍虎伏馴仙鬼陪隸少别萬里蹔休千
年亦有混跡和光入􁍭化俗游戲自在變化無常
近者淮泗塔中袖藏逺施天台橋上茗結餘花不
違本心示常住世覿面不識有縁則逢永吉是用
運廣大心募清信侣建長簷及㴱廡閟異相與竒
容平地起山凡境成聖大千無有盡我願不可竆
亦使見聞同生歡喜讚佛一偈施佛一錢在經有
云獲福無量
　　齊州齋僧祈晴疏
伏以佛等慈誓雖蚊蟻以不傷民業報身於衣食
而常歉幸嘉苗之極望乃霖雨以涉旬非民獨招
繫吏不徳是用潔誠念咎㱕命求哀不違本心來
受此供敇天龍之休燕賜田畮之収成仰冀威神
必垂拯䕶
　　甥杜氏小五娘披剃疏詞(幷序)
濮陽女子杜氏小五娘(法名)故朝散郎集賢殿修

撰提舉西京崇福宫故真寧縣君閻氏今安平縣
君晁氏之孫今宣義郎知潁昌府陽翟縣丞故晁
氏八姐今晁氏二十一姐之女年十八歲其家議
以從人矣念其前母以産歿已當為婦而悲忽自
截髮如頭陁儀頮粉澤屛葷見請於親冀他日為
比丘尼以報生身之恩學出世之法其尊屬䀌然
傷而聴之其壻氏悵然恨而捨之自歲丙子至歲
戊子十有二年其志益堅行益熟而朝請郎監西
京中嶽廟晁補之之妻永嘉縣君杜氏修撰公之
女而宣義君之姊也憐其姪之意以錢一百三十
千輸諸官得祠部度牒施之命以善月日享佛飯
僧落髮受具又以告補之曰子為作文讚其事成
此女子願且普慶懴使杜晁兩宗往者居者向佛
菩提獲大饒益其詞曰
伏聞山河大地尚因瞪發而生血肉幻身豈是金
剛之法為泡為沫為無量腥臊聚為苦為惱為百
一疾病纒為火宅已燒為丘井將墜晝作猖狂而
不暇夜夢怵惕而自驚無常大鬼之所驅有情更

生而何往所疑厭患出離而反欣喜控搏乃清浄
童女杜氏小五娘(法名)賢公之孫信士之子初聴
結褵之議便盟落髮之誠至於視姑姊妹之行譬
若觀雀蚊䖟之過葢戒定㝛修於前世故因縁適
㑹於此生親杜姓中咸從本起之願姑晁氏配為
營披剃之資解紒著盤諸天八部而皆歎登壇受
具大覺六師而現前當有無舌瘖啞人教汝讀經
生盲擿埴人指汝見性滋長聖種斷除愛根用以
加持晁杜兩族俱椉勝因回向幽明二途永脱苦
趣及此㑹中盡未來際助縁隨喜男子女人證明
此比丘尼令得不退轉同悟無生忍曩謨佛陁耶
　　鵞湖長老開堂疏
葢聞大空非界認華自是迷人陽燄無波守魚真
成癡鶴徒以無始妄業有為幻因說寂説常别名
别相室羅筏河見佛影正似夢中毗舍俱家入聖
胞未知來處有病必求藥到岸不須船佛性在阿
那邊兩頭雙動般若以何為體大笑一塲談此者
多達此者寡又恁麽去也當如何接之曾經黄蘖

三頓來直得困徹便是曹溪一滴水更不疑他固
知戴頭覓頭就屋添屋也要春來冰解日出煙消
况鵞湖山水之名藍馬祖子孫之遺範雖復骨藏
十世未妨名播九州法席比虚緇徒猶盛必得如
龍如虎乃堪度馬度驢伏惟某和尚悟祖祖心提
方方印黙時淵妙體用推向一坑語則雷驚縱横
流出千偈彼縁已熟此正是時巻舒皆欲爲人去
住亦豈􁏷我今者不動一莖草不逺千里塗直須
救取猫兒也莫輸却山子慈悲肯顧歡喜普同
　　請崇寧長老疏
葢聞大圓頓教不以世求妙淨明心不縁他悟既
衆生本來成佛則祖師何以為人皆􁏷流轉塵勞
多生認賊所以顛倒迷悶終日怖頭有大智人縁
在震旦面壁無語不妨滿國清風隻履西㱕依舊
一天明月雖它方之已熟眷此土之未敷今皇帝
陛下紹述聖猷嗣隆法寳合百工㱕美之意建萬
夀崇寧之名妙喜擎來化城跳出是用騰封章而
有請屈道徳之肯臨恭惟和尚受祖祖心提方方

印等慈不擇貧富任運無有東西視不見聴不聞
在三藏鼻孔上立遇者死當者壞從徳嶠棒頭出
來願垂悲憐副此翹竚不用變生作熟自然識路
知家以不盡燈度無量衆葛藤具斷阿誰曾縛汝
來皮髓兼忘那箇是不精底上資睿算永洽純熙
旁沐民生普離菑咎不勝懇倒之至
　　請普照長老疏
大圓頓教不以世求妙静明心不縁他悟既衆生
本自成佛則祖師何以爲人但救沈流聊加警䇿
面壁無語不妨滿谷清風隻履西㱕依舊一天明
月自兹而降得度者多况普光淮上之静居大聖
唐來之顯化久虚法席葢俟名流齊公長老上人
授祖祖心提方方印黙時淵妙體用推向一坑語
則雷驚縦横流出千偈今者諸方咸説四衆同音
不逺千里途不動一莖草刹那即至燕坐宛然光
弼得子儀之軍何煩申令韓信奪成安之壁也要
作家阿誰曾縛汝來那箇是不精底空劫前三世
無佛時一言如是接人方名傳法

　　題大寳篋經後
真覺大師志添傳其逺祖百花巖主之道受持大
般若波羅密多安忍精進静慮之戒誦百千旋陁
羅尼降伏諸魔拯拔衆患有大名稱於四方補之
戊辰歲拜大師於京師已䝉教誘丁丑歲遭太夫
人楊氏喪於丹陽哭詣金山修水陸供大師忽於
衆中念舊拊孤惻然慈閔後數日入船臨柩宣祕
密音如出金石宴坐収足忽起唱言汝母無苦我
佛如來有大寳篋陁羅尼能為一切衆生在生死
者開大黑暗滅罪増福作金剛幢獲不壞報若頂
若佩若安舍宅若冢墓中所在之處則為有佛迺
授此經補之奉行如大師教戊寅歲遇妹之壻陳
琦於金鄉琦不知補之嘗受此經也蹙頞而言我
聞人言大寳篋經㫺在朽塔諸佛涕泣所共宣賜
願以薦先行求積年了不可得補之驚愜出經帽
中為琦贊說再拜授琦琦即書寫命工刋印普勸
人子亾失父母如我苦者恭敬供養頂佩藏置安
像腹中仗真正力為升濟資四月六日晁補之記

(明吳郡顧氏於崇禎乙亥春)
(照宋刻壽梓至中秋工始竣)
濟北晁先生雞肋集巻第七十(終)
　從兄无􁆍平曰著述甚冨元祐末
　在館閣時嘗自製其序宣和以前
　世莫散傳今所得者古賦騷辭四十
　有三古律詩六百三十有三表􁫅雜文
　史評六百九十有三自捐館舍逮今二
　十八年始得編次爲七十卷刋于建陽
　紹興七年丁巳十一月旦日弟右朝奉
　郎權福建路轉運判官謙之謹題
