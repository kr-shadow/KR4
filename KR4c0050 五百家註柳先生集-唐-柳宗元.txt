#+TITLE: 五百家註柳先生集-唐-柳宗元
#+DATE: 2016-06-11 12:24:28
#+SOURCE: github.com/kanripo/KR4c0050 master 3b8b8f90                
五百家註昌黎集實宋槧之佳者柳子厚集雖亦五百
家註版式行欵標題並同而紙色墨香遜韓集遠甚且
正集廿二巻以下至末皆闕又改目録終以彌縫之更
非完善第柳集註刋本今鮮存者亦覺片羽可珍惟當
居韓之次耳附識題韓集詩之後並書冠此集巻端
　乾隆甲午仲秋御筆
欽定四庫全書　　　　　集部二
　五百家註柳先生集　　　别集類一(唐/)
　　提要
　　　　(臣/)等謹案五百家註柳先生集二十一巻唐
　　　　柳宗元撰宗元集劉禹錫稱編次為三十二
　　　　通至宋初穆修好其文復為刋行之其後方
　　　　崧卿鄭定張敦頤等各為訓釋巻目遞有增
　　　　損此本乃南宋慶元中建安魏仲舉所輯五
　　　　百家註與昌黎集並刋於家塾者前有評論
　　　　訓詁諸儒姓氏一篇檢核實不足五百家之
　　　　數書中所列有集註有補註有音釋有解義
　　　　又有孫氏童氏張氏韓氏諸解此外亦罕所
　　　　徵引蓋宋人輯書喜誇採摭之富所云家數
　　　　固不足盡憑然蒐羅究為繁富書後新編外
　　　　集三巻乃原集未録之文共二十五首附録
　　　　四巻則羅池廟牒及崇寧紹興加封告詞之
　　　　類而法言註五則亦在其中疑即方崧卿所
　　　　裒集者又附以龍城録二巻而栁文綱目文
　　　　安禮年譜則俱冠之巻首其中如封建論後
　　　　附載程敦夫論一篇又楊雄酒箴李華徳銘
　　　　屈原天問劉禹錫天論之類亦俱采掇附入
　　　　其體例與韓集稍異雖編次叢雜不無繁冗
　　　　而旁捜逺引斤斤以博學詳説為務殊有足
　　　　資考訂者且其槧鍥最精在宋代舊刻中尤
　　　　稱善本今流傳五六百年而紙墨如新神明
　　　　煥發復得與昌黎集註聫珠合璧同為
　　　秘府之儲是固可為寶貴也乾隆四十六年十
　　　　二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
㸔柳文綱目
吕居仁云韓退之文渾大廣逺難窺測柳子厚文分明
見規摹次第初學者當先學柳文後熟韓文則工夫自
易爾
浮休先生云扶導聖教剗除異端以經常為已任死而
無悔韓愈一人而已非獨以屬辭比事為工也如其祖
述典墳憲章騷雅上轢三古下籠百氏極萬變而不華
會衆流而有居逌然沛然横行闊視於綴述之場子厚
其人也彼韓子者特以醇正髙雅凜然無雜乃得與之
齊名爾必也兼誦博記馳騖奔放則非柳之敵
陳長方云柳子厚之才韓退之有所不逮但韓公下筆
便以三代為法其文章如人少年暮年毛髮不同而風
儀皆此人也子厚在中朝時尚有六朝規矩讀之令人
鄙厭至永州以後始以三代為師至淮西一事退之作
碑子厚作雅逞其餘力便覺退之不逮子厚直一日千
里也死於元和十四年退之長慶間著述覺子厚瞠若
其後耳余嘗以三言評子厚文章曰其大體如紀渻子
養鬬雞在中朝時方虗驕而恃氣永州以後猶聽影響
至柳州後望之似木雞矣
邵氏聞見錄云韓退之之文自經中來柳子厚之文自
史中來
金華先生程子山曰前輩謂退之子厚皆於遷謫中始
收文章之極功蓋以其落浮誇之氣得憂患助言從字
順遂造真理耳
東坡云子厚詩在陶淵明下韋蘇州上退之豪放竒險
則過之而温麗靖深不及也
柳先生年譜
柳氏之先自黄帝厯周魯孝公子夷伯展孫無駭生禽
為魯士師諡曰惠食采於柳下遂姓柳氏楚滅魯仕楚
秦并天下柳氏遷於河東秦末柳下惠裔孫安始居解
縣安孫隗漢齊相六世孫豐後漢光祿勲六世軌晉吏
部尚書生景猷晉侍中二子耆純(耆號西眷/純號東眷)耆汝南太
守二子恭璩恭後魏河東郡守南徙汝潁遂仕江表曾
孫緝宋州别駕宋安郡守生僧習與豫州刺史裴叔業
據州歸於後魏為揚州大中正尚書

代宗大厯八年癸丑
　子厚生代宗之十一年也
九年甲寅
十年乙卯
十一年丙辰
　集有先太夫人盧氏歸祔誌云宗元始四歳居京城
　西田廬中先君在吴家無書太夫人教古賦十四首
　皆諷傳之即此年也
十二年丁巳
十三年戊午
十四年已未
徳宗建中元年庚申
二年辛酉
三年壬戌
四年癸亥
興元元年甲子
貞元元年乙丑
　按唐本紀徳宗興元元年二月甲子李懐光反貞元
　元年八月甲戌伏誅是年有為崔中丞賀平李懐光
　表劉夢得作集序云子厚始以童子有竒名於貞元
　初
二年丙寅
三年丁卯
四年戊辰
五年已已
　與楊誨之書云吾年十七求進士即此年也有為文
　武百官請復尊號表三首
六年庚午
　是年有與權補闕書註云時年十八為文武百官請
　復尊號表三首又大㑹議表二首
七年辛未
八年壬申
　是年貢於京師見送苑論詩序云八年冬余與馬邑
　苑言揚聨貢於京師是歳小司徒顧公守春官之缺
　而權擇士之柄明年春同趨權衡之下並就重輕之
　試二月丙子有司題甲乙之科揭於南宫余與兄又
　聨登焉
九年癸酉
　是年登進士第集有先侍御史府君神道表云貞元
　九年宗元得進士第上問有司曰得無以朝士子冒
　進者乎有司以聞上曰是故抗姦臣竇參者耶吾知
　其不為子求舉矣是年有送苑論詩序
十年甲戌
十一年乙亥
十二年丙子
　按唐史言宗元少精敏絶倫為文章卓偉精緻一時
　輩行推仰第進士博學𢎞辭科授校書郎調藍田尉
　其與楊誨之書云吾年二十四求博學宏辭即貞元
　十二年也是歳有終南山祠堂碑太白山祠堂碑邠
　寧進奏院記與大理崔少卿啟叔父殿中侍御史柳
　公墓表叔妣陸氏夫人遷祔誌萬年縣丞柳君墓誌
　監察御史周君墓表
十三年丁丑
十四年戊寅
　與楊誨之書云二十四求博學𢎞辭二年乃得仕蓋
　此年也
十五年已卯
　是年有柳常侍行狀亡妻𢎞農楊氏誌國子司業陽
　城遺愛碣與太學諸生書書之首云二十六日集賢
　殿正字柳宗元則子厚是時蓋在書府也有辯侵伐
　論註云在集賢院為徵天下兵討淮西作
十六年庚辰
　是年有賀嘉𤓰白兔等表温縣主簿韓君墓誌伯祖
　妣李夫人墓誌亡姊裴氏夫人墓誌
十七年辛已
　是年有南嶽雲峯寺和尚碑叔父祭六伯母文亡姑
　陳氏夫人墓誌
十八年壬午
　是年有武功縣丞壁記盩厔縣新食堂記京兆府請
　復尊號表三首為耆老等請復尊號表為京畿父老
　上宰相狀為京畿父老上尹狀亡友校書郎獨孤君
　墓誌
十九年癸未
　是年為監察御史裏行劉夢得集序云十有九年為
　材御史是也有讓監察御史狀䄍說朝日說為李京
　兆祭楊郎中文兵部楊君墓碣𢎞農令柳府君墳前
　石表送文暢上人序
二十年甲申
　是年有監祭使壁記南嶽般舟和尚第二碑祭李中
　丞文尚書户部郎中魏府君墓誌
順宗永貞元年乙酉
　順宗以貞元二十一年正月丙申即位三月癸已立
　廣陵郡王為皇太子有賀立皇太子表八月庚子立
　皇太子為皇帝自稱太上皇有百寮賀表辛丑改元
　永貞有賀改元赦表乙已憲宗即位有即位禮畢賀
　表賀冊太上皇后及禮畢表請聽政表三首是年入
　尚書為禮部員外郎與蕭俛書云僕當時年三十三
　甚少自御史裏行得禮部員外超取顯美欲免世之
　求進者怪怒媢嫉其可得乎蓋是年子厚年三十三
　也以王叔文黨貶邵州刺史又貶永州司馬有陳給
　事行状户部侍郎王公太夫人劉氏墓誌潞州兵曹
　柳君墓誌
憲宗元和元年丙戌
　正月丁卯大赦改元有賀改元赦表劒門銘嚴東川
　啓先侍御史府君神道表東明張先生墓誌陸文通
　先生墓表連州司馬凌君權厝誌哭連州凌司馬詩
二年丁亥
　有懲咎賦送趙大秀才往江陵序先太夫人盧氏歸
　祔誌
三年戊子
　有貞符非國語與吕道州書與王參元書答吴武陵
　書同吴秀才贈李睦州詩序貞符序言臣所貶州有
　流人吴武陵為臣言董仲舒對三代受命之符而元
　和四年有與楊京兆書云去年吴武陵來美其齒少
　才氣壯健可以興西漢之文章則吴武陵之來永州
　蓋在是年也有龍安海禪師碑凌君墓後誌送婁圖
　南遊淮南序酬婁秀才早秋月夜病中見寄酬婁秀
　才將之淮南見贈之作遊南亭夜還叙志七十韻特
　進南公睢陽廟碑
四年已丑
　是年子厚年三十七在永州有與裴塤蕭俛李建楊
　京兆許京兆等書與蕭書云人生少得六七十者今
　已三十七矣與李書云前過三十七年與瞬息無異
　又云裴應叔蕭思謙各有書足下求取觀之應叔塤
　也思謙俛也與楊京兆書云永州多火災五年之間
　四為大火所迫答許京兆書云伏念得罪來五年未
　嘗有故舊肯以書見及者則子厚自永貞元年貶至
　是五年也又有為南承嗣請從軍狀送南涪州量移
　澧州序送内弟盧遵遊桂州序寄桂州李中丞薦盧
　遵啟新作法華寺西亭記始得西山燕遊記鈷鉧潭
　記鈷鉧西小丘記丘西小石潭記小姪女子墓塼記
五年庚寅
　是年有與揚州李相公第二啟與楊誨之書說車贈
　楊誨之送從弟謀序讀韓愈所作毛頴傳後題太府
　李卿外婦馬淑誌趙秀才羣墓誌下殤女子墓塼記
　聞藉田有感詩
六年辛卯
　有上西川武相公啟報與楊誨之書為柳公綽謝上
　表祭吕化光文衡州刺史東平吕君誄試大理評事
　柳君墓誌同劉二十八哭吕衡州詩
七年壬辰
　有賀皇太子牋上嶺南鄭相公啟𢎞農公左官三歳
　復為大僚獻詩五十韻送崔策序武岡銘袁家渴記
　石渠記石澗記小石城山記永州刺史崔君權厝誌
　祭崔使君文
八年癸巳
　有逐畢方文黄溪記鐵鑪步志答韋中立書吕侍御
　墓誌祭吕敬叔文
九年甲午
　有囚山賦起廢答段太尉逸事状與韓愈書上河陽
　烏尚書啟毁鼻亭神記文宣王道州廟碑南嶽大明
　寺律和尚碑湘源二妃廟碑處士段𢎞古墓誌詔追
　赴都迴寄零陵親故詩過衡山見新花開却寄弟詩
　汨羅遇風詩北還登漢陽北原題臨川驛詩界圍巖
　水簾詩戲贈詔追南來諸賔詩
十年乙未
　有詔追赴都二月至灞亭上詩云十一年前南渡客
　四千里外北歸人又酬竇員外見促行騎詩云投荒
　垂一紀新詔下荆扉蓋子厚之貶至是十一年也退
　之墓誌云元和中嘗例召至京師又皆出為刺史而
　子厚得柳州有衡陽與夢得分路贈别詩重别夢得
　詩三贈詩再上湘江詩其贈别詩云十年顦顇到秦
　京誰料翻為嶺外行而夢得酬贈詩云去國十年同
　赴召渡湘千里又分歧重臨事異黄丞相三黜名慚
　柳士師蓋夢得初貶連州後赴召例授播州子厚以
　播地逺夢得親老欲拜疏以柳易播㑹大臣亦有為
　夢得言者遂改授連州故詩有重臨之語子厚以是
　年三月徙柳州六月到任有柳州謝上表柳州舉自
　代狀柳州上中書門下狀雷塘禱雨文萬石亭記記
　柳州山水近治可遊者誌從父弟宗直殯祭弟宗直
　文先聖文宣王柳州廟碑大鑒禪師碑大鑒者佛氏
　之第六祖也東坡居士云柳子厚南遷始究佛法作
　曹溪南嶽諸碑妙絶古今長老重辨師儒釋兼通道
　學純備以謂自唐至今頌述祖師者多矣未有通亮
　簡正如子厚者唐史元和中馬總自䖍州刺史遷安
　南都護徙桂管經略觀察使以碑攷之蓋自安南遷
　南海非桂管也可以正唐史之誤
十一年丙申
　有井銘祭井文寄韋珩詩别舍弟宗一詩韓漳州書
　報澈上人亡因寄詩聞澈上人亡寄楊侍郎文詩按
　劉夢得靈澈集序云元和十一年終於宣州開元寺
　即此年也别宗一詩云一身去國六千里萬死投荒
　十二年自永貞元年至是十二年矣
十二年丁酉
　有代李愬襄州謝上表復大雲寺記東亭記祭楊詹
　事文朗州司户薛君妻崔氏墓誌箏郭師墓誌其誌
　云丁酉之年秋既季即是年九月也
十三年戊戌
　有平淮夷雅上裴門下啟上襄陽李僕射啟與邕管
　李中丞啟為裴中丞乞討黄賊上裴相狀為裴中丞
　伐黄賊轉牒上李夷簡書答杜温夫書萬年令裴府
　君墓碣襄陽丞趙君墓誌上夷簡書云宗元曩者齒
　少心銳徑行髙步不知道之艱以陷乎大阨窮躓隕
　墜廢為孤囚日號而望十四年矣獻淮夷雅表曰臣
　負罪竄伏違尚書牋奏十有四年蓋自始貶至今十
　四年韓退之羅池碑云侯為州三年柳民既皆喜恱
　嘗與其部将魏忠謝寧歐陽翼飲酒驛亭謂曰吾棄
　於時而寄於此與若等好也明年吾将死死而為神
　後二年為廟祀我及期而死其與部将飲酒驛亭盖
　此年也
十四年已亥
　是年李師道伏誅有賀破東平表為裴中丞賀破東
　平表賀東平赦表賀分淄青為三道表禮部賀冊尊
　號表為裴中丞謝討黄賊表答鄭員外賀啟答諸州
　賀啟上中書門下狀上裴相狀上裴中丞狀訾家洲
　亭記韋夫人墳記嶺南鹽鐵李侍御墓誌邕管李中
　丞墓誌處士裴君墓誌試大理評事裴君墓誌秘書
　郎姜君墓誌按唐史吴武陵傳云初宗元謫永州而
　武陵亦坐事流永州宗元賢其人及為柳州刺史武
　陵北還大為裴度器遇每言宗元無子說度曰西原
　蠻未平柳州與賊犬牙宜用武人以代宗元使得優
　游江湖又遺工部孟簡書曰古稱一世三十年子厚
　之斥十二年殆半世矣霆砰電射天怒也不能終朝
　聖人在上安有畢世而怒人臣耶且程劉二韓皆已
　抆拭或處大州劇職獨子厚與猿鳥為伍誠恐霧露
　所嬰則柳氏無後矣度未及用而宗元死武陵此書
　蓋在元和十一年又三年而子厚死矣墓誌云子厚
　以元和十四年十月五日卒年四十七明年七月十
　日歸葬萬年先人墓側
　　柳文年譜後序
昔之論文者或謂文章以氣為主或謂文窮而益工先
生與楊憑書亦曰凡為文以神志為主又云自貶官來
無事讀百家書上下馳騁乃少得知文章利病先生自
妙齡秀發連中異科繼登臺省旋遭斥逐故予以先生
文集與唐史參攷為時年譜庶可知其出處與夫作文
之歳月得以究其辭力之如何也紹興五年六月甲子
知柳州軍州事潞國文安禮序
柳集所收評論詁訓諸儒名氏
　唐
　　燕山劉氏(名昫撰/舊書傳)
　　　　蒋氏(名係撰/舊書賛)
　　中山劉氏(名禹錫字夢得編纂柳集作序/并祭文與公以文字往來見集)
　　安定皇甫氏(名湜字持正/有祭公文)
　　東平吕氏(名温字和叔一字化光/與公以文字往來見集)
　宋
　　河南宋氏(名祁字子京撰新史/本傳餘議論見文集)
　　廬陵歐陽氏(名修字永叔撰新史紀志表餘/議論見集古錄諸序并文集)
　　徂徠石氏(名介字守道/議論見唐鑑)
　　陽翟孫氏(名甫字之翰議/論見唐論斷)
　　成都范氏(名祖禹字純甫/議論見唐鑑)
　　橘林石氏(名􁒱字敏若議論見唐史/發揮或云發揮鄭少微作)
　　建安王氏(名崇字次山撰唐書訓/辯十巻及注唐文八巻)
　　　　竇氏(名苹撰唐/書音辯)
　　洓水司馬氏(名光字君實議論見/通鑑及考異并文集)
　　京兆劉氏(名恕字道/原議論)
　　河東柳氏(名開字仲塗/議論見文集)
　　河南穆氏(名修字伯長校/柳集作後序)
　　　　尹氏(名洙字師魯/議論見文集)
　　臨川晏氏(名殊字同叔/校正柳文集)
　　　　王氏(名安國字/平甫議論)
　　金陵王氏(名安石字介甫/議論見臨川文)
　　眉山蘇氏(名洵字明允議/論見老泉文集)
　　　　蘇氏(名軾字子瞻議/論見東坡文集)
　　　　蘇氏(名轍字子由議/論見潁濵文集)
　　九江夏氏(名竦字子喬/議論見文集)
　　　　蘇氏(名過字叔黨議/論見斜川文集)
　　南豐曾氏(名鞏字子固/議論見文集)
　　　　曾氏(名肇字子開/議論見文集)
　　淇水李氏(名清臣字邦直/議論見文集)
　　盱江李氏(名覯字泰伯/議論見文集)
　　豫章黄氏(名庭堅字魯直/議論見文集)
　　宛丘張氏(名耒字文潛/議論見文集)
　　淮海秦氏(名觀字少游/議論見文集)
　　北山陳氏(名師道字无已一字/履常議論見文集)
　　濟北晁氏(名補之字无咎議論見/離騷諸序餘見文集)
　　濟南李氏(名廌字方叔/議論見文集)
　　眉山唐氏(名庚字子西議/論見魯國文集)
　　龜山楊氏(名時字中立/議論見語錄)
　　　　陳氏(名長方字齊之/議論見語錄)
　　　　鄒氏(名浩字志完/議論見語錄)
　　　　謝氏(名諤字昌國/議論見語錄)
　　　　石氏(名大任字安世/議論見語錄)
　　　　尹氏(名焞字彦明/議論見語錄)
　　　　孔氏(名武仲字常父/議論見語錄)
　　扶風馬氏(名才字子才/議論見文集)
　　蜀郡鄭氏(名少微字明舉/議論見文集)
　　　　朱氏(議論見秀/水閒居錄)
　　　　張氏(名舜民字芸叟/議論見畫墁集)
　　　　王氏(名得臣議/論見麈史)
　　　　張氏(名俞字少/愚議論)
　　　　沈氏(名括字存中/議論見筆談)
　　胥山沈氏(名晦校柳/文撰後序)
　　東萊吕氏(名本中字/居仁議論)
　　苕溪胡氏(名仔議論見/漁隠叢話)
　　　　曾氏(議論見筆/墨閒錄)
　　　　周氏(字少隠議論/見楚辭贅說)
　　　　洪氏(名芻字駒父議/論見詩話文集)
　　廣漢張氏(名震字真父/議論見文集)
　　東萊吕氏(名祖謙字伯恭/議論見文集)
　　永嘉陳氏(名傅良字君舉/議論見文集)
　　廬陵楊氏(名萬里字庭秀/議論見文集)
　　梅溪王氏(名十朋字龜齡/議論見文集)
　　　　洪氏(名邁字景盧/議論見文集)
　　龍溪汪氏(名藻字彦章撰柳公永/州祠堂記餘議論見集)
　　　　曹氏(名輔撰/祭公文)
　　　　黄氏(名翰有/祭公文)
　　　　許氏(名尹有/祭公文)
　　　　文氏(名安禮撰柳/文年譜後序)
　　　　李氏(名褫撰柳/文後序)
　　三山林氏(名之竒字少頴議/論見漢唐龜鑑)
　　眉山程氏(名敦厚字子山著韓柳意/釋餘議論見金華文集)
　　臨邛宋氏(名逺孫字仲山議/論見語錄及文集)
　　横浦張氏(名九成字子韶議論見/漢唐鱠及唐史摘實)
　　屏山劉氏(名子翬字彦冲議/論見奥論文集)
　　厯陽張氏(名孝祥字安國/議論見文集)
　　永嘉葉氏(名適字正則/議論見唐鈔)
　　西山邵氏(名博字公濟/議論見文集)
　　箕山晁氏(名公遡字子/西議論見集)
　　邛南計氏(名有功字/敏夫議論)
　　廣漢何氏(名耕字道夫/議論柳文)
　　觀堂劉氏(名望之字夷叔/議論見文集)
　　眉山劉氏(名觀字中/逺議論)
　　眉山李氏(名燾字仁/甫議論)
　　資中李氏(名石字知㡬撰柳文後/序餘議論見方舟文集)
　　恭南馮氏(名時行字當可議/論見縉雲文集)
　　陵陽喻氏(名汝礪字迪孺/議論見雜文)
　　導江王氏(名咨字夢得議/論見雪齋文集)
　　洪川姜氏(名如晦字彌明議/論見月溪文集)
　　眉山劉氏(名􁅡字子有議/論見横舟文集)
　　　　李氏(名蘩字清/叔議論)
　　上舍黄氏(名唐著柳文/雌黄五十篇)
　　鶴山吕氏(名東字伯陽/校正韓柳文)
　　建安蔡氏(名夢弼字傅卿/増註韓柳文集)
　　建安魏氏(名懐忠字仲舉/校正唐柳文集)
　　眉山王氏(名稱字/季平)
　　三江任氏(名淵字子淵/議論并解)
　　眉山孫氏(名汝聽字/良臣全解)
　　眉山劉氏(名崧字公/輔全解)
　　臨邛韓氏(名醇字仲/韶全解)
　　南城童氏(名宗說/全解)
　　新安張氏(名敦頤/音辯)
　　　　陳氏(名鶚字一/飛音釋)
　　　　　新添集註五十家
　　　　　續添補註七十家
欽定四庫全書
　五百家註柳先生集巻一
　雅詩歌曲
　　獻平淮夷雅表一首
　　　(集註曰詩序宣王能興衰撥亂命召公平淮夷/註云淮夷東國在淮浦而夷行也元和十三年)
　　　(十月癸酉平吴元濟在淮蔡故曰淮夷蓋公擬/江漢之詩而作也與韓文公平淮西碑同時作)
　　　(先儒穆伯長云韓元和聖徳平淮西柳雅章之/類皆辭嚴義偉制述如經能崒然聳唐徳於盛)
　　　(漢之表談藪云論柳文者皆以謂封/建論退之所無淮西雅韓文不逮)
臣宗元言臣負罪竄伏違尚書牋奏十有四年(童曰禮部/郎官掌尚)
(書牋奏公永貞元年自禮部員外郎貶邵州刺史又/貶永州司馬元和十年召至京師又出為柳州刺史)
(至是元和十三年/為十四年故云)聖恩寛宥(補註周官司刺掌三宥三/赦之法一宥曰不識再宥)
(曰過失三/宥曰遺忘)命守遐壤(孫曰謂元和十年三/月為柳州刺史也)懐印曳紱(紱/綬)
(也/)有社有人(孫曰論語有民/人焉有社稷焉)臣宗元誠感誠荷頓首頓
首伏惟睿聖文武皇帝陛下天造神斷克清大憝(補註/憝惡)
(也書康誥曰元惡大憝此/謂平吴元濟也憝徒對切)金鼓一動萬方畢臣太平之
功中興之徳推校千古無所與讓臣伏自忖度(補註忖/度字見)
(孟子王曰詩云他人有/心予忖度之度徒各切)有方剛之力(孫曰詩膂力方/剛經營四方)不
得備戎行(音/杭)致死命况今已無事思報國恩(一作/恩徳)獨惟
文章伏見周宣王時稱中興其道彰大於後罕及然徵
於詩大小雅(孫曰小雅六月采芑車攻吉日/大雅崧髙烝民韓奕江漢常武)其選徒出
狩則車攻吉日(韓曰詩小雅車攻宣王復古也宣王能/内修政事外攘夷狄復文武之竞土修)
(車馬備器械復㑹諸侯於東都因田獵而選車徒焉吉/日美宣王田也能謹微接下無不自盡以奉其上焉)
命官分土則崧髙韓奕烝人(韓曰大雅崧髙尹吉甫美/宣王也天下復平能建國)
(朝諸侯褒賞申伯焉韓奕尹吉甫美宣王也能錫命諸/侯烝民尹吉甫美宣王也任賢使能周室中興焉補註)
(烝民作烝人/避唐諱也)南征北伐則六月采芑(韓曰小雅六月宣/王北伐也采芑宣)
(王南/征也)平淮夷則江漢常武(韓曰大雅江漢尹吉甫美宣/王也能興衰撥亂命召公平)
(淮夷常武召穆公美宣王也有/常徳以立武事因以為戒焉)鏗鍧炳耀(童曰鏗鍧鐘/鼓聲鏗丘耕)
(切鍧呼/宏切)盪人耳目(盪音蕩又去/聲他浪切)故宣王之形容與其輔
佐由今望之若神人然此無他以雅故也臣伏見陛下
自即位以來平夏州(童曰永貞元年八月乙已憲宗即/位其年冬夏綏銀節度留後楊惠)
(琳反元和元年三月夏州/兵馬使張承金斬惠琳)夷劒南(童曰永貞元年八月/癸丑劒南西川節度)
(使韋皋卒行軍司馬劉闢自稱留後元和元年正月命/髙崇文率李元奕嚴礪李康以討闢擒闢以獻十月闢)
(伏/誅)取江東(童曰元和二年十月鎮海軍節度李錡反殺/留後王澹乙丑命王諤討之癸酉鎮海軍兵)
(馬使張子良執錡以/獻十一月錡伏誅)定河北(童曰元和七年八月魏博/節度使田季安卒其子懐)
(諫自稱知軍府事十月魏博軍以田季安之将田興知/軍事是月興以六州歸於有司十一月赦魏博貝衛澶)
(相六州詔興充魏博節度使賜名𢎞正韓曰元和四年/成徳軍節度使王承宗反五年赦之至十年有罪絶其)
(朝貢詔六州節度進討十/三年承宗獻徳棣二州降)今又發自天衷克翦淮右(童/曰)
(元和九年閏八月彰義軍節度吴少陽卒其子元濟自/稱知軍事九月命嚴綬李光顔李文通烏重𦙍討之十)
(二年十月克蔡州/十一月元濟伏誅)而大雅不作臣誠不佞然不勝憤懣
(懣音悶一作踊懣/一作憤踊踊音勇)伏以朝多文臣不敢盡專數事謹撰
平淮夷雅二篇雖不及尹吉甫召穆公等庶施諸後代
有以佐唐之光明謹昧死再拜以獻臣宗元誠恐誠懼
頓首頓首謹言
　　平淮夷雅二篇(并序/)
皇武命丞相度董師集大功也(孫曰元和十二年七月/以宰相裴度為中書侍)
(郎同平章事充淮西/宣慰處置使董督也)
皇耆其武(童曰耆致也詩耆定爾/功是也音㫖又巨移切)于溵于淮(孫曰溵水/名說文水)
(出潁川陽城少室山東入潁童曰唐溵水縣屬陳州元/和九年討蔡以李光顔為陳州刺史充忠武軍都知兵)
(馬使始踰月權夲軍節度使詔以其軍當一面光顔乃/壁溵水其明年大破賊時曲又與烏重𦙍破賊小溵河)
既巾乃車(補註巾飾也周官有巾車之職/左氏傳云巾車脂轄巾一作徒)環蔡其來(其一/作具)
狡衆昬嚚(張曰狡衆賊徒也昬嚚愚也口不道忠/信之言曰嚚○狡古巧切嚚魚巾切)甚毒
于酲(童曰酲酒/病也音呈)狂奔呌呶(孫曰呌呶讙聲也詩或不知/呌號載號載呶呶尼交切亦)
(作/詉)以干大刑(干一/作扞)　皇咨于度惟汝一徳曠誅四紀(孫曰/自吴)
(少誠少陽至元/濟凡五十年)其徯汝克(徯待/也)錫汝斧鉞其往視師師
是蔡人以宥以釐(音/僖)　度拜稽首廟于元龜(孫曰元龜/大龜也廟)
(于元龜者謂以元/龜卜之於廟也)既禡既類(禡莫/駕切)于社是宜(韓曰禡類/宜皆師祭)
(也詩是類是禡禮記天子将出征類于/上帝宜乎社造乎穪禡于所征之地)金節煌煌(孫曰/周禮)
(凡邦國之使節山國用虎節土國/用人節澤國用龍節皆以金為之)鍚盾雕戈(孫曰說文/銀鉛之間)
(曰錫盾矛盾所以扞身蔽目者雕/琢也說文戈平頭㦸○盾之允切)犀甲熊旂(孫曰周禮/函人為甲)
(犀甲七屬楚辭操吴戈兮被犀甲以犀為/鎧甲也又周禮熊虎為旗今作旂通用)威命是荷(孫/曰)
(詩百祿是何註何任也通作荷童曰/左傳昭七年弗克負荷荷音作河)　度拜稽首出次
于東天子餞之(孫曰是歳八月度赴淮/西上御通化門送之)罍斝是崇(孫曰/罍說)
(文云龜目酒樽刻木作雲雷之象象施不窮也斝玉爵/夏曰琖商曰斝周曰爵一說斝受六升○斝舉下切)
鼎臑爼胾(韓曰臑羊豕臂也胾大臠/也○臑奴侯切胾側吏切)五獻百籩(韓曰禮/記一獻)
(質三獻文/五獻察)凡百卿士班以周旋　既涉于滻(孫曰滻水名/出京兆藍田)
(闗入灞童曰滻水在京兆唐都於此/度之出討淮西渉此水以往滻音産)乃翼乃前孰圖厥
猶(孫曰猶謂謀猶/詩王猶允塞)其佐多賢(韓曰度表馬總為宣慰副/使韓愈為行軍司馬李正)
(封馮宿李宗閔備/幕府皆朝廷之選)宛宛周道(孫曰周道猶言大道也/詩有棧之車行彼周道)于
山于川逺揚邇昭陟降連連　我斾我旗(孫曰說文云/斾者繼旐之)
(旗沛然/而垂)于道于陌(孫曰阡陌田間道南/北曰阡東西曰陌)訓于羣帥拳勇
來格(孫曰詩巧言無拳無勇職/為亂階註拳力也格至也)公曰徐之無恃頟頟(童/曰)
(頟頟勇悍之貌書同/晝夜頟頟鄂格切)式和爾容惟義之宅(宅居/也)　進次
于郾(童曰唐許州潁川郡有郾城縣與蔡州為隣裴度/傳云度屯郾城勞諸軍宣朝廷厚意士奮于勇李)
(光顔傳云十二年四月敗賊於郾城守将鄧懐金大恐/率諸将來服開門待光顔入之城自壊者五十版○郾)
(於幰於/獻二切)彼昏卒狂裒兇鞠頑(孫曰裒聚也鞠告也詩采/芑曰陳師鞠旅謂告其師)
(旅也○裒蒲/侯切鞠音掬)蜂蝟斧螗(孫曰說文蝟蟲也似豪猪而小/爾蝟毛刺是也螗蟬也孫曰詩)
(如蜩/如螗)赤子匍匐厥父是亢(亢拒也童曰爾雅云亢鳥嚨/前漢貫髙絶亢而死師古曰)
(亢者總謂/頸也音剛)怒其萌芽以悖太陽(補註太陽日也三山老/人語錄云柳子厚平淮)
(西雅曰赤子匍匐厥父是亢怒其萌芽/以悖太陽言賊以逆取敗最為精確)　王旅渾渾(胡/本)
(胡昆/二切)是佚是怙既獲敵帥若飢得餔(童曰餔申/時食音步)蔡兇伊
窘悉起來聚左𢷬其虗(𢷬音/禱)靡愆靡慮(孫曰李祐言於/李愬曰蔡之精)
(兵皆在洄曲及四境拒守守城者皆羸老之卒可以乗/虗直抵其城比賊将聞之元濟已成擒矣愬從之遂克)
(蔡/州)　載闢載祓(孫曰祓謂祓/除不祥音弗)丞相是臨(孫曰十月度建/彰義節将降卒)
(萬餘人/入蔡州)弛其武刑(弛解也/施是切)諭我徳心(孫曰度以蔡卒為/牙兵或諫曰蔡人)
(反側者尚多不可不備度曰吾為彰義軍節度使元/惡既擒蔡人則吾人也又何疑焉蔡人聞之感泣)其
危既安有長如林(長上/聲)曾是讙譊(讙音歡譊/女交切)化為謳吟
　皇曰來歸汝復相予爵之成國(韓曰一作公于有晉/以下文觀之意若重)
(複/)胙以夏區(韓曰度本傳度入朝策勲進金紫光祿大/夫𢎞文館大學士上柱國晉國公户三千)
(復知政事晉地即夏之所都左氏傳云昔武王克商分/唐叔命以康誥而封於夏墟註夏墟大夏今太原晉原)
(也胙/報也)度拜稽首天子聖神度拜稽首皇祐下人　淮夷
既平震是朔南宜廟宜郊以告徳音歸牛休馬(孫曰書/歸馬於)
(華山之陽放牛于桃林之/野示天下弗服牛一作刃)豐稼于野我武惟皇永保無疆
　　皇武十有一章章八句
方城命愬守也卒入蔡得其大醜以平淮右
　　　(集註左氏楚國方城以為城方城山名在唐州/元和十一年十二月以李愬為唐鄧隋節度使)
　　　(與元濟戰數有功十二年十月愬自文城因天/大雪疾馳百二十里夜半至懸瓠城破其門取)
　　　(元濟以獻得其大醜謂此大醜大/酋也易曰獲其大醜○愬音訴)
方城臨臨王卒峙之(孫曰爾雅供峙/具也峙直里切)匪儌匪競(儌求也/古堯切)
皇有正命(正一/作王)皇命于愬往舒余仁踣彼艱頑(踣僵也/蒲墨切)柔
惠是馴　愬拜即命于皇之訓(孫曰書于帝其/訓于謂遵行也)既礪既
攻(孫曰礪淬礪/書礪乃鋒刃)以後厥刃王師嶷嶷(張曰詩克岐克嶷/魚力切又九嶷山)
(名也/音疑)熊羆是式(補註式/猶似也)銜勇韜力(銜乎/監切)日思予殛(孫曰/殛誅)
(也蓋言欲誅賊也晏本作思/奮予殛又一作日思奮殛)　冦昬以狂敢蹈愬疆士獲
厥心大袒髙驤(孫曰驤/舉首也)長㦸酋矛(孫曰考工記酋矛常/有四尺註云酋發聲)
(直謂/矛爾)粲其綏章(孫曰詩王錫韓侯淑旂綏章註云綏/所引以登車有采章也粲采章貌)右
翦左屠聿擒其良(孫曰十二年二月愬擒元濟捉生虞/侯丁士良士良元濟驍将愬釋其縳)
(署為捉生将士良感之言於愬曰賊将吴秀琳擁三千/之衆據文城栅為賊左臂官軍不敢近者有陳光洽為)
(之謀主也士良能擒光洽戊申果擒光洽以/歸三月秀琳以文城栅降愬撫其背慰勞之)　其良既宥
告以父母恩柔于肌卒貢爾有維彼攸恃乃偵乃誘(孫/曰)
(愬厚待秀琳與之謀取蔡秀琳曰公欲取蔡非得李祐不/可愬遣廂虞侯史用誠生擒祐以歸釋不殺用其䇿戰比)
(有功偵候/也問也)維彼攸宅乃發乃守　其恃爰獲我功我多
隂諜厥圖(諜間諜/逹協切)以究爾訛雨雪洋洋(雨去/聲)大風來加
(孫曰十月愬軍出攻蔡夜至張柴/村風雪旌旗裂人馬凍死者相望)于燠其寒(燠乙/六切)于邇其
遐　汝隂之茫(孫曰汝隂地/名蔡州之境)懸瓠之峨(孫曰懸瓠蔡州/城取其形似峨)
(髙也童曰愬傳云愬入蔡州取吴元濟道分輕兵斷橋/以絶洄曲道又以兵絶朗山道行七十里夜半至懸瓠)
(城雪甚城旁皆鵝鶩池愬令擊之以亂/軍聲賊恃吴房朗山戌晏然無知者)是震是拔大殱
厥家(殱将/亷切)狡虜既縻輸于國都示之市人即社行誅(孫/曰)
(愬至懸瓠城壬申攻牙城毁其外門癸酉毁其南門元濟/於城上請罪梯而下檻送京師十一月以元濟獻廟社斬)
(於獨柳之下/一本作以誅)　乃諭乃止蔡有厚喜完其室家仰父俯
子(補註劉夢得嘉話拾遺言柳八駁平淮西碑云左餐/右粥何如平淮夷雅仰父俯子又云韓碑兼有帽子)
(使我為之便/說用兵討叛)汝水沄沄(童曰沄沄水/流轉貌音云)既清而瀰(童曰眇瀰/水貌瀰一)
(作/夷)蔡人行歌我步逶遲(逶於/危切)　蔡人歌矣蔡風和矣孰
纇蔡初(纇盧對切/晏本作類)胡甈爾居(臲卼不安貌童曰爾雅康/瓠謂之甈說文康瓠破罌)
(也前漢賈誼傳註康瓠瓦/盆底○甈牛列五計二切)式慕以康為愿有餘是究是咨
皇徳既舒　皇曰咨愬裕乃父功(裕大/也)昔我文祖惟西
平是庸(孫曰愬父晟事徳宗平朱泚之/亂功居多封西平王庸用也)内誨于家外刑
于邦(孫曰刑/典刑也)孰是蔡人而不率從蔡人率止惟西平有
子西平有子惟我有臣疇允大邦(孫曰漢書疇其爵邑/疇等也蔡平以愬撿)
(校尚書左僕射襄州刺史充山南東道節度襄/鄧隋唐復郢均房等州觀察使一本允作亢字)俾惠我
人于廟告功以顧萬方(黄状元唐曰學者皆以平淮一/事為章武雋功韓柳二詩為工)
(於文愚竊笑之淮蔡唐地也元濟唐臣也外連姦雄内/刺宰相併天下之力僅能取三州困斃之餘本吾臣子)
(而以逆誅之夲吾故地而以新復之君臣動色相慶有/靦面目矣昔魏太祖時國淵破田銀蘇伯於河間及上)
(首級如其實數太祖問其故淵曰河間封内之地銀等/叛逆雖克敵有功淵竊恥之諸葛孔明出祁山而南安)
(天水安定歸降且拔千餘家還漢中蜀人皆賀孔明慼/容曰普天之下莫非漢民以此為賀能不為愧嗚呼國)
(子尼不以討封内之冦為有功孔明不以得漢氏之民/為可賀則唐室平藩鎮之逆又果足以形於歌詠乎二)
(子之見亦韓柳/有所不及者矣)
　　方城十有一章章八句
　　唐鐃歌鼓吹曲十二篇(并序/)
　　　(韓曰鐃如鈴無舌有秉孫曰鐃小鉦也軍法卒/長執鐃古今注漢樂有黄門鼓吹天子所以宴)
　　　(羣臣短簫鐃歌鼓吹之一章爾亦以/錫有功諸侯鐃女交切吹尺偽切)
負罪臣宗元(一無負/罪二字)言臣幸以罪居永州(韓曰憲宗即/位改元元和)
(十一月公貶/永州司馬)受食府廩竊活性命得視息無治事時恐
懼小閒(音/閑)又盜取古書文句聊以自娱(元俱/切)伏惟漢魏
以來代有鐃歌鼓吹詞(見下/註)唯唐獨無有臣為郎時以
太常聨禮部(孫曰公為禮部員外/郎與太常寺相近)嘗聞鼓吹署有戎樂
詞獨不列今又考漢曲十二篇(韓曰晉志云漢時有短/簫鐃歌之樂其曲有朱)
(鷺思悲翁艾如張上之回雍離戰城南巫山髙上陵将/進酒君馬黄芳樹有所思雉子班聖人出上邪臨髙臺)
(逺如期石留務成𤣥雲黄爵行釣竿凡二十二曲列於/鼓吹多序戰陣之事序云十二篇豈公之所取者止於)
(是耶已下魏晉曲亦與序不同意倣此補註唐歐陽詢/載梁沈約鼓吹曲十二首云漢第一曲朱鷺今本紀謝)
(漢第二曲思悲翁今賢首山漢第三曲艾如張今桐柏/山漢第四曲上之回今道亡漢第五曲翁離今抗威漢)
(第六曲戰城南今漢東流漢第七曲巫山髙今鶴樓峻/漢第八曲上陵今昬主漢第九曲将進酒今石首扃漢)
(第十曲有所思今期運集漢第十一曲芳樹今於穆漢/第十二曲上邪今大梁公云漢曲十二篇疑本於此也)
魏曲十四篇(韓曰及魏受命改其十二曲使繆襲為詞/述以功徳代漢改朱鷺為楚之平言魏也)
(改思悲翁為戰滎陽言曹公也改艾如張為獲吕布言/曹公東圍臨淮擒吕布也改上之回為克官渡言曹公)
(與袁紹戰破之於官渡也改雍離為舊邦言曹公勝袁/紹於官渡還譙收藏死亡士卒也改戰城南為定武功)
(言曹公初破鄴武功之定始乎此也改巫山髙為屠柳/城言曹公越北塞厯白檀破三郡烏丸於柳城也改上)
(陵為平南荆言曹公平荆州也改将進酒為平關中言/曹公征馬超定關中也改有所思為應帝期言文帝以)
(聖徳受命應運期也改芳樹為邕熙言魏氏臨其國君/臣邕穆庶績咸熙也改上邪為太和言明帝繼體承統)
(太和改元徳澤流布也其餘並同舊/名魏樂亦二十二曲今云十四篇)晉曲十六篇(韓曰/及晉)
(武帝受禪令傅𤣥製為二十二篇述以功徳代魏改朱/鷺為靈芝祥改思悲翁為宣受命改艾如張為征遼東)
(改上之回為宣輔政改雍離為時運多難改巫山髙為/平玉衡改上陵為文皇統百揆改将進酒為因時運改)
(有所思為惟庸蜀改芳樹為天序改上邪為大晉承運/期改君馬黄為金靈運改雉子班為於穆我皇改聖人)
(出為仲春振旅改臨髙臺為夏苗田改逺如期為仲秋/獮田改石留為順天道改務成為唐堯改黄爵行為伯)
(益釣竿依舊名其改者辭各有所指/猶魏之改漢也今云十六篇意見上)漢歌詞不明紀功
徳魏晉歌功徳具今臣竊取魏晉義用漢篇數為唐鐃
歌鼓吹曲十二篇紀髙祖太宗功能之神竒因以知取
天下之勤勞命将用師之艱難每有戎事治兵振旅幸
歌臣詞以為容(孫曰容謂容貌威儀也/漢時徐生善為容是也)且得大戒宜敬
而不害臣淪棄即死言與不言其罪等耳猶冀能言有
益國事不敢效怨懟黙已(童曰懟亦怨也左傳以死/誰懟○懟直類切又音隊)謹
冒死上
　　隋亂既極唐師起晉陽平姦豪為生人義主以仁
　　興武為晉陽武第一
　　　(韓曰晉陽太原屬邑隋煬帝大業十二年以唐/髙祖為太原留守時煬帝南遊江淮天下盜起)
　　　(太宗在晉陽隂有安天下之志義寧元年晉陽/宫監裴寂晉陽令劉文靜與太宗協謀遂起義)
　　　(兵於晉陽八月髙祖克長安/武徳元年受隋禪即位焉)
晉陽武奮義威煬之渝(孫曰煬暴也渝一作淪淪䘮也/言煬帝失徳以亡其國○煬音)
(漾/)徳焉歸氓畢屠(孫曰言民/皆屠戮也)綏者誰皇烈烈專天機號
以仁揚其旗日之昇九土晞(孫曰九土九/州晞一作熙)訴田圻(音祈/一作)
(斥田坼坼/恥格切)流洪輝有其二(孫曰論語三分天下/有其二以服事殷)翼餘隋
斮梟鷔(孫曰斮說文云斬也梟鷔惡鳥以喻叛臣童曰/前漢郊祀志古天子春祠黄帝用一梟破鏡梟)
(鳥名食母破鏡獸名食父黄帝欲絶其類使百吏祠皆/用之破鏡如貙而虎眼漢五月五日作梟羹以賜百官)
(鷔不祥鳥也白身赤口○斮側/略切梟古堯切鷔五髙切)連熊螭枯以肉勍者羸(勍/音)
(勤羸倫/為切)后土蕩(蕩平/也)𤣥穹彌合之育莽然施惟徳輔(補/註)
(書皇天無親/惟徳是輔)慶無期
　　右晉陽武二十六句(句三/字)
　　唐既受命李密自敗來歸以開黎陽斥東土為獸
　　之窮第二
　　　(韓曰李宻遼東襄平人隋末楊𤣥感起兵黎陽/宻往從之不見用𤣥感敗宻潜歸以䇿干東都)
　　　(賊翟讓讓推宻為謀主號魏公移檄州縣列煬/帝十罪天下震動義寧元年隋遣王世充選卒)
　　　(十萬擊宻唐武徳元年宻失利遂與其衆二萬/人歸關中既至髙祖拜光祿卿封邢國公後禮)
　　　(寖薄宻意不平未㡬髙祖遣宻詣山東收其餘/衆適復有詔召宻宻懼遂謀叛據姚林城熊州)
　　　(副将盛彦師擊斬之傳首長安○一本題云李宻/自邙山之敗其下皆貳伯王之業知天授在唐)
　　　(遂歸於有道享我/爵命為獸之窮)
獸之窮奔大麓(孫曰麓山足書納于大麓以獸/喻宻故云奔大麓也○麓音鹿)天厚黄
徳狙獷服(孫曰唐以土徳代隋故云黄徳韓曰揚雄劇/秦美新肉角之獸狙獷而不臻註狙獷犬嚙)
(人者也○狙七/余切獷古孟切)甲之櫜弓弭矢箙(孫曰櫜所以藏弓之/器詩云載櫜弓矢是)
(也弭止也箙矢房所以藏矢/○櫜音羔弭緜婢切箙音服)皇旅靖敵逾蹙自亡其徒
匪予戮屈􁁉猛(孫曰􁁉猛獸音畎韓曰按唐韻集韻官/韻並無􁁉字或謂當作􁅽音暴强侵也)
(周禮有/司􁅽氏)䖍慄慄(音/栗)縻以尺組噉以秩(孫曰此謂宻至長/安以為光祿卿邢)
(國公縻忙皮切噉/杜覽切與啗同)黎之陽土茫茫富兵戎盈倉箱乏者
徳莫能享(音香協韻/義同去聲)驅豺兕授我疆
　　右獸之窮二十二句(其十八句句三字/其四句句四字)
　　太宗師討王充建徳助逆師奮擊武牢下擒之
　　遂降充為戰武牢第三
　　　(韓曰唐武徳元年煬帝凶問至東都王世充等/奉越王侗即皇帝位侗封世充鄭國公二年世)
　　　(充脅越王侗求禪遂僭位改元國號鄭三年七/月髙祖詔秦王世民督諸軍討世充先是竇建)
　　　(徳為越王侗所封為夏王與世充結懽四年三/月建徳悉起兵救世充五月世民大破建徳之)
　　　(衆於武牢執之王世充舉東都降河東平童曰/王充即王世充也避太宗諱故去世字餘倣此)
戰武牢動河朔(孫曰河朔謂建/徳所據之地)逆之助圖掎角(童曰左/傳襄十)
(四年譬如捕鹿晉人角之諸戎掎之註掎踣其足也韓/曰三國志吴陸遜攻蜀曰掎角此冦正在今日○掎居)
(綺/切)怒鷇麛(童曰鷇鳥子生須哺者麛鹿子孫曰鷇麛以/喻世充建徳也○鷇古候切諸本作􁉵音丘)
(候切義同麛/字音莫兮切)抗喬嶽(孫曰喬/嶽大山)翹萌芽(翹舉/也)傲霜雹王謀
内定申掌握鋪施芟夷二主縳憚華戎廓封略命之瞢
(孫曰命謂天命瞢不明也/母亘切又䝉甍夢三音)卑以斮(斮斬也/音斫)歸有徳唯先
覺
　　右戰武牢十八句(其十六句句三字/其二句句四字)
　　薛舉據涇以死子仁杲尤勇以暴師平之為涇水
　　黄第四
　　　(韓曰薛舉隋末起兵隴西自號西秦霸王唐有/武徳元年冦涇州敗唐兵八月謀取長安㑹)
　　　(疾死子仁杲止復圍涇州十一月秦王至髙墌/城仁杲使宗羅㬋将兵來拒秦王遣将擊之於)
　　　(淺水原羅㬋軍大潰秦王乃親率驍騎據涇/水臨之仁杲遂降十二月歸斬於長安市)
涇水黄(孫曰漢地理志涇水出安定郡涇陽縣开頭山/東南至陵陽入渭詩云涇以渭濁故云涇水黄)
(也/)隴野茫(孫曰舉盡有隴西/之地茫茫大也)負太白騰天狼(韓曰太白/天狼皆星)
(名天官書曰秦之疆候在太白占於狼弧蓋太白當秦/疆而涇隴即秦地故云又天狼妖星以喻貪殘楚辭舉)
(長矢兮/射天狼)有鳥鷙立(鷙音/至)羽翼張鈎喙决前(喙口也/許穢切)鉅趯
傍(張曰鉅足距趯跳/也音惕鉅一作距)怒飛飢嘯翾不可當(翾小飛貌/隳縁切)老
雄死子復良(孫曰舉卒仁/杲僣稱帝)巢岐飲渭肆翱翔(孫曰岐岐/山渭渭水)
(○翱牛刀/切翔音祥)頓地紘(補註紘八紘也選云設天/網以該之頓八紘以掩之)提天網列
缺掉幟(韓曰列缺電名選云霹靂列缺孫曰陵陽子明/經曰列缺氣去地二千四百里列缺掉幟言其)
(旗幟飛動如列缺/也○幟音尺志切)招揺耀鋩(韓曰招摇星名晉志招揺/主胡兵孫曰禮記招摇在)
(上急繕其怒招摇北斗七星也北斗居四方宿之中以亦/斗末從十二月建而指之則四方宿不差今軍行法之)
(作此北斗星在軍中舉之/於上以正四方○鋩音芒)鬼神來助夢嘉祥腦塗原野
魄飛揚(孫曰謂斬仁杲/及其首帥等)星辰復恢一方
　　右涇水黄二十四句(其十五句句三字/其九句句四字)
　　輔氏憑江淮竟東海命将平之為奔鯨沛第五
　　　(韓曰輔氏輔公祏也隋季與杜伏威為盜轉掠/淮南伏威號總管公祏為長史唐武徳二年伏)
　　　(威遣使歸國詔授公祏淮南道行臺封舒國公/六年伏威入朝公祏居守八月遂稱帝於丹陽)
　　　(國號宋修陳故宫室居之遣将侵海州冦夀陽/詔趙郡王孝恭及李靖黄君漢李世勣等討之)
　　　(七年三月公祏敗走野人執/送孝恭孝恭斬之傳首京師)
奔鯨沛盪海垠(盪摇盪垠岸盪音蕩/又他浪切垠魚巾切)吐霓翳日腥浮雲
帝怒下顧哀墊昬(童曰書下民昬/墊○墊都念切)授以神柄推元臣(孫/曰)
(此謂詔襄州道行臺僕射/趙郡王孝恭等討公祏也)手援天矛截脩鱗(孫曰此謂/孝恭大敗)
(公祏擒/之也)披攘䝉霿(霿武賦切與霧/同又茂夢二音)開海門地平水靜浮
天根羲和顯耀(韓曰淮南子/羲和日御也)乗清氛赫炎溥暢融大鈞
　　右奔鯨沛十八句(其十句句三字/其八句句四字)
　　梁之餘保荆衡巴巫窮南越良将取之不以師為
　　苞枿第六
　　　(孫曰蕭銑後梁宣帝曾孫故曰梁之餘義寧元/年十月自稱梁王二年僣稱皇帝西至三峽南)
　　　(盡交趾北拒漢水皆附屬勝兵至四十餘萬武/徳元年徙居江陵四年九月髙祖詔發巴蜀兵)
　　　(以趙郡王孝恭李靖統十二總管討銑十月銑/出降送長安斬於都市南方郡縣聞之皆望風)
　　　(欵附說文枿伐/木餘也牙葛切)
苞枿􁀙矣(韓曰官韻唐韻集韻玉篇並無􁀙字疑作/㬣傳寫者誤書日為黑耳㬣音隊茂也)惟
根之蟠彌巴蔽荆(補註荆即江/陵銑所居地)負南極以安􁃫我舊梁
氏(􁃫音/冒)緝綏艱難江漢之阻都邑固以皃(音/完)聖人作神
武用有臣勇智奮不以衆投跡死地謀猷縱化敵為家
慮則中浩浩海裔不威而同係縲降王定厥功(韓曰孟/子係縲)
(其子弟註係縲猶結縳也謂孝恭送/銑於長安也○縲力追切降胡江切)澶漫萬里(童曰澶/漫大水)
(貌杜詩澶漫山東二百州謂散逺/也○澶音憚漫謨官莫半二切)宣唐風蠻夷九譯咸
來從(童曰傳四方之/言曰繹音亦)凱旋金奏像形容(韓曰趙王孝恭/傳銑降帝恱遷)
(孝恭荆州大總管/詔圖破銑状以進)震赫萬國罔不龔(音㳟義/同通用)
　　右苞枿二十八句(其十六句句四字其三句/句五字其九句句三字)
　　李軌保河右師臨之不克變或執以降為河右平
　　第七
　　　(孫曰軌字處則武威姑臧人義寧元年七月自/稱河西大梁王盡有河西五郡之地唐武徳元)
　　　(年髙祖與書招撫之冊拜為梁州總管封梁王/二年軌奉書稱皇從弟大涼皇帝臣軌而不受)
　　　(官爵髙祖怒始議討之五月軌/将安興貴執軌以聞河西悉平)
河右澶漫(澶漫見/上註)頑為之魁王師如雷震崑崙以頽(韓/曰)
(崑崙山名在梁地崑音/昆崙盧昆切頽徒回切)上聾下聰驁不可迴(韓曰軌将/安興貴仕)
(長安表請說軌遣之興貴至武威/乗間說軌令舉河西以歸唐不聽)助讎抗有徳惟人之
災乃潰乃奮執縳歸厥命(補註即謂安興/貴執軌以聞也)萬室䝉其仁
一夫則病濡以鴻澤(濡霑/濡)皇之聖威畏徳懐功以定順
之于理物咸遂厥性
　　右河右平十八句(其十一句句四字其五句/句五字其二句句三字)
　　突厥之大古外域莫强焉師大破之降其國告於
　　廟為鐵山碎第八
　　　(孫曰突厥古匈奴北部隋大業中始畢可汗立/其族强盛髙祖起義兵遣劉文靜聘始畢引以)
　　　(為援遣兵從平京城自後恃功驕踞唐武徳二/年又立突利可汗頡利突利承父兄之資尤有)
　　　(憑陵中國之意九年入冦便橋太宗親與盟於/渭上未㡬復寇貞觀三年太宗詔李靖李勣六)
　　　(總管師凡十餘萬討之十二月突利率所部來/奔四年正月靖進屯惡陽嶺夜襲定襄破之頡)
　　　(利懼竄鐵山靖乗間襲擊遂大破滅其國頡利/出奔張寳相生擒之復定襄安常之地斥地界)
　　　(自隂山北至大/漠厥九勿切)
鐵山碎大漠舒二虜勁(孫曰二虜頡利/突利二可汗也)連穹廬背北海
專坤隅歳來侵邊或傅于都(傅音/附)天子命元帥奮其雄
圖破定襄降魁渠(孫曰靖襲定襄破之頡/利所親康蘇宻來降)窮竟窟宅斥
余吾(孫曰斥開也余吾匈奴地名韓曰前漢武帝紀馬/生余吾水中應劭註云在朔方北也斥一作并)
百蠻破膽邊氓蘇威武燀燿明鬼區(補註燀炊也左氏夷/燀之以薪鬼區逺)
(○燀齒善/切一作輝)利澤瀰萬祀功不可踰官臣拜手(補註左氏/官臣偃實)
(先後之註官/臣守官之臣)惟帝之謩
　　右鐵山碎二十二句(其十一句句三字其九句/句四字其二句句五字)
　　劉武周敗裴寂咸有晉地太宗滅之為靖本邦第
　　九
　　　(韓曰唐武徳二年劉武周率兵侵并州又進冦/介州陷之五月髙祖遣李文仲討之一軍全没)
　　　(六月右僕射裴寂請自行進討七月又為其将/宋金剛所敗武周進逼并州遂據太原遣金剛)
　　　(進攻晉州六日城陷太宗表請益兵往擊之三/年四月敗金剛於雀兒谷又破武周於洺州武)
　　　(周及金剛奔穾厥太宗/進平并州遂復故地)
本邦伊晉惟時不靖根柢之摇(柢木根典禮切/張曰漢書音蔕)枝葉攸
病守臣不任(孫曰謂裴寂為晉州道行/軍總管與武周戰敗績)勩于神聖(孫曰/勩勞)
(也謂勞太宗自平之也/○勩羊至切又音曵)惟鉞之興翦焉則定洪惟我理(洪/一)
(作/往)式和以敬羣頑既夷庶績咸正皇謩載大惟人之慶
　　右靖本邦十四句(句四/字)
　　李靖滅吐谷渾西海上為吐谷渾第十
　　　(韓曰舊史李靖傳貞觀初吐谷渾冦邊太宗以/靖為西海道大總管統諸道兵征之大破其國)
　　　(吐谷渾之衆殺其可汗來降孫曰貞觀九年五/月靖平吐谷渾於西海之上獲其王慕容伏允)
　　　(渾音魂嚴曰吐谷渾居甘松山之南洮水之西/隋時其王慕容伏允冦邊煬帝敗之太宗時屢)
　　　(入冦然伏允耄不能事其相天柱王用事貞觀/九年詔李靖為西海道行軍大總管與侯君集)
　　　(等擊之伏允謀入磧靖等/决䇿深入破之栢海上)
吐谷渾盛强背西海以夸歳侵擾我疆退匿險且遐帝
謂神武師往征靖皇家烈烈斾其旗(補註詩武王載斾/有䖍秉鉞如火烈)
(烈/)熊虎雜龍蛇(孫曰周禮交龍為旂熊虎/為旗鳥隼為旟龜蛇為旐)王旅千萬人
銜枚黙無譁(韓曰漢書章邯夜銜枚擊項梁顔師古註/銜枚者止言語讙囂欲令敵人不知其來)
(也周官有銜枚氏枚状如箸横銜之繣絜於項繣/者結礙也絜者繞也蓋為結紐而繞項也譁音華)束刃
踰山儌(古堯切又/音呌境也)張翼縱漠沙一舉平冦亂尸骸積如
麻除惡務本根(補註左傳隠六年善為國家者見惡如/農夫之務去草焉芟夷藴崇之絶其本)
(根勿使/能植)况敢遺萌芽洋洋西海水威命窮天涯係虜來
王都(見題/註)犒樂窮休嘉(犒口/到切)登髙望還師竟野如春華
(竟一/作競)行者靡不歸親戚讙要遮(韓曰揚雄傳淫淫與與/前後要遮○要伊消切)
凱旋獻清廟萬國思無邪
　　右吐谷渾二十六句(句五/字)
　　李靖滅髙昌為髙昌第十一
　　　(韓曰髙昌地在京師西四千八百里唐武徳二/年麴文雅孕立為王貞觀四年文雅入朝乆之)
　　　(與西突厥通遂踈朝貢之禮十三年命吏部尚/書侯君集為交河道大總管率薛萬鈞等擊之)
　　　(十四年文雅死子智盛立王師進逼其都智盛/乃降以其地為西州據新舊史髙昌傳及李靖)
　　　(傳皆不見靖滅髙昌事而公/題云靖滅髙昌無所考焉)
麴氏雄西北别絶臣外區(補註别異也外區謂/西突厥别筆列切)既恃逺
且險縱傲不我虞烈烈王者師熊螭以為徒(螭抽/知切)龍旂
翻海浪(龍旂見/前篇註)馹騎馳坤隅(韓曰說文馹/驛傳也音日)賁育摶嬰兒
(童曰孟賁夏育皆衛人有勇力者其唐/兵滅髙昌如賁育之摶嬰兒○賁音奔)一掃不復餘平
沙際天極但見黄雲驅臣靖執長纓(補註漢終軍自請/願受長纓必羈南)
(越王而致之/闕下本傳)智勇伏囚拘(韓曰漢賈誼/傳窘若囚拘)文皇南面坐夷
狄千羣趨咸稱天子神往古不得俱獻號天可汗(童曰/貞觀)
(四年滅突厥四夷君長詣闕請帝為天可汗帝曰我為大/唐天子又下行可汗事乎羣臣及四夷皆稱萬歳是後)
(以璽書賜西北君長皆/稱天可汗○汗音寒)以覆我國都兵戍不交害(戍一/作戎)
各保性與軀
　　右髙昌二十二句(句五/字)
　　既克東蠻羣臣請圖蠻夷状如周書王㑹為東
　　蠻第十二
　　　(韓曰唐東謝蠻在黔州西數百里貞觀三年其/酋長謝元琛入朝冠烏熊皮冠以金銀絡額身)
　　　(被毛帔韋皮行縢而著履中書侍郎顔師古因/奏言周武王時逺國歸欵周史乃集其事為王)
　　　(㑹篇今萬國來朝至如此輩章服實可圖寫今/請撰為王㑹圖詔從之以其地為應州仍拜元)
　　　(琛為刺史補註譚賔録云顔師/古奏言乃命尚書閻立本圖之)
東蠻有謝氏冠帶理海中自言我異世雖聖莫能通王
卒如飛翰(孫曰翰毛也詩如飛/如翰侯旰切又音寒)鵬鶱駭羣龍(韓曰鵬鳥/也鶱飛貌)
(鵬音朋/鶱音軒)轟然自天墜(補註漢書周亞夫東擊吴楚趙涉/遮說曰将軍何不從此右去走藍)
(田出武關抵洛陽直入武庫擊鳴鼓諸侯聞之以為/将軍從天而下也此用其意○轟呼宏切車聲也)乃
信神武功繫虜君臣人累累來自東(累倫/追切)無思不服從
唐業如山崇百辟拜稽首咸願圖形容如周王㑹書(韓/曰)
(汲冢周書第五十九篇名王㑹其圖天子南面立唐叔/荀叔周公在左太公望在右内臺西面者正北方應)
(侯曹叔伯舅比服次之要服次/之荒服又次之是皆朝於内者)永永傳無窮睢盱萬状
乖(睢盱張目貌韓曰選天地未袪睢睢/盱盱註視不明貌睢音雖盱凶于切)咿嗢九譯重(咿/嗢)
(言不明也韓曰前漢越裳氏重譯獻白雉張衡東京賦/重舌之人九譯僉稽首而來王九譯者謂譯語度九重)
(之國乃至於此也○/咿音伊嗢乙骨切)廣輪撫四海(孫曰周禮大司徒周/知九州之地域廣輪)
(之數馬融云東西為/廣南北為輪輪從也)浩浩知皇風歌詩鐃鼓間以壮我
元戎
　　右東蠻二十二句(句五/字)
　　貞符(并序/)
　　　(韓曰按序云臣為尚書郎時嘗著貞符公為尚/書禮部員外郎在永貞元年貞符盖是時作然)
　　　(是年冬公繼貶永州司馬而序又云臣所貶州/吴武陵為臣言董仲舒對三代受命之符則序)
　　　(蓋在永州作補註宋景文筆錄云柳子厚貞符/䄍說雖模寫前人體式然自有新意可謂文矣)
負罪臣宗元(一無負/罪二字)惶恐言臣所貶州流人吴武陵(韓/曰)
(諸本流人上有量移二字考之史傳止云坐/事流永州胥山沈晦曰宜如唐書去量移字)為臣言董
仲舒對三代受命之符(孫曰董仲舒䇿曰天之所大奉/使之王者必有非人力所能致)
(而自至者此受命之符也天下之人同心歸之若歸父/母故天瑞應誠而至書曰白魚入于王舟有火入于王)
(屋流為烏此盖/受命之符也)誠然非耶臣曰非也何獨仲舒爾自司
馬相如劉向揚雄班彪彪子固皆沿襲嗤嗤(充之/切)推古
瑞物以配受命(韓曰司馬相如封禪文劉向洪範五行/傳揚雄劇秦美新班彪王命論班固典)
(引皆言符/瑞之應)其言類淫巫瞽史誑亂後代(誑古/况切)不足以知
聖人立極之本顯至徳揚大功(一作/公)甚失厥趣臣為尚
書郎時嘗著貞符言唐家正徳受命於生人之意累積
厚乆宜享年無極之義(一無/年字)本末閎闊㑹貶逐中輟
不克備究武陵即叩頭邀臣此大事不宜以辱故休缺(傾/雪)
(切/)使聖王之典不立無以抑詭類拔正道表覈萬代(孫/曰)
(表覈猶/表正也)臣不勝奮激即具為書念終泯没蠻夷不聞於
時獨不為也茍一明大道施於人世死無所憾用是自
决臣宗元稽首拜手以聞曰
孰稱古初朴䝉空侗而無爭(孫曰揚子天降生民空/侗顓䝉空侗無知貌)厥
流以訛(孫曰流謂末/流化謬也)越乃奮敓鬬怒振動專肆為淫威
(童曰書敓攘矯䖍敓古奪字一作擊沈晦曰諸/本作振動靜專唐書無靜字今以唐書為據)曰是不
知道惟人之初總總而生林林而羣雪霜風雨雷電暴
其外於是乃知架巢空穴挽草木取皮革飢渴牝牡之
欲敺其内於是乃知噬禽獸咀果穀(噬音誓咀/在吕切)合偶而
居交焉而爭睽焉而鬬力大者搏齒利者齧(齧噬也/倪結切)爪
剛者决羣衆者軋(乙黠/切)兵良者殺披披藉藉草野塗血
然後强有力者出而治之往往為曹於險阻用號令起
而君臣什伍之法立(孫曰什伍謂兵法也/五人為伍十人為什)徳紹者嗣道
怠者奪於是有聖人焉曰黄帝遊其兵車(一無/遊字)交貫乎
其内一統類齊制量(孫曰制量謂/法制度量也)然猶大公之道不克
建於是有聖人焉曰堯置州牧四岳持而綱之立有徳
有功有能者叅而維之運臂率指屈伸把握莫不統率
堯年老(一無/堯字)舉聖人而禪焉大公乃克建由是觀之厥
初罔匪極亂而後稍可為也(一有/而字)非徳不樹故仲尼叙
書於堯曰克明峻徳於舜曰濬哲文明於禹曰文命祗
承于帝於湯曰克寛克仁彰信兆民於武王曰有道曾
孫稽揆典誓貞哉惟兹徳實受命之符以奠永祀後之
妖淫嚚昬(童曰左傳口不道忠信之言為/嚚○嚚魚巾切諸本作囂非是)好怪之徒乃
始陳大電(童曰河圖云少典妃附寳見大電光繞北斗/樞星照耀郊野附寳意感而孕生黄帝於夀)
(丘孫曰帝王世紀大電光繞北斗樞/星附寳感而懐孕二十四月生黄帝)大虹(孫曰世紀又/云舜母握登)
(見大虹意感而生舜韓曰瑶光如虹貫月感女樞而生/顓頊大星如虹流華渚而女節生少昊見沈約宋書○)
(虹胡/公切)𤣥鳥(童曰詩商頌天命𤣥鳥降而生商註云𤣥鳥/鳦也湯之先祖有娀氏女簡狄配髙辛氏生)
(契箋云鳦遺卵簡狄吞之而生契孫曰史記帝嚳少妃/簡狄以春分祀髙禖而𤣥鳥遺其卵簡狄吞之孕而生)
(契/焉)巨跡(孫曰史記又云帝嚳元妃姜嫄見大人跡履之/感而生稷童曰詩生民履帝武敏歆箋云髙辛)
(初郊禖之時有大神之/跡姜嫄履之而生棄)白狼(童曰帝王世紀曰有神牽/白狼銜鉤入殷朝孫曰尚)
(書璇璣鈐曰湯受金符帝籙/白狼銜鉤入殷朝○狼音郎)白魚流火之烏(韓曰武王/伐紂渡河)
(中流白魚躍入王舟中武王俯取以祭既渡有火自上/復于下至于王屋流為烏其色赤其聲魄云童曰董仲)
(舒䇿引書白魚入于王舟註謂今文尚書泰誓之辭謂/武王伐紂時有此瑞也前漢郊祀志曰周得火徳有赤)
(烏之符註引尚書中候曰有火自天/止于王屋流為赤烏五至以糓俱來)以為符斯皆詭譎
闊誕(詭古委切/譎古穴切)其可羞也而莫知本于厥貞漢用大度
(補註漢書髙/紀常有大度)克懐于有氓登能庸賢濯痍煦寒(痍音夷/煦吁句)
(切/)以瘳以熙兹其為符也而其妄臣乃下取虺蛇(虺許/偉切)
上引天光(孫曰史記髙帝被酒夜徑澤中有白蛇當道/髙帝拔劒斬之後人來至蛇所有一老嫗哭)
(曰吾子白帝子化為蛇當道今為赤帝子斬之又曰髙/帝入關五星聚于東井韓曰班彪王命論曰初劉媪姙)
(髙祖而夢與神遇震電晦明有龍蛇之怪是以王武感/物而折券吕公覩形而進女秦皇東遊以壓其氣吕后)
(望雲而知所處始受命則白蛇分西入關則五星聚/故淮隂留侯謂之天授非人力也公意其指此乎)推
類號休(號胡刀切/下有號同)用夸誣于無知氓増以騶虞神鼎(孫曰/元狩)
(元年漢武行幸雍祠五畤護白麟漢無騶虞當謂此白/麟也元鼎四年六月得寳鼎汾隂后土祠旁童曰騶虞)
(仁獸也司馬相如封禪書曰囿騶虞之珍羣又曰般般/之獸樂我君囿白質黑章其儀可喜言時得此獸也元)
(鼎元年得寳鼎汾水上因是改元/四年六月又得之○騶側鳩切)脅敺縱臾(韓曰西漢/衡山王傳)
(日夜縱臾王謀反事註縱臾/勉强也○上子勇切下音勇)俾東之泰山石閭(童曰武/帝太初)
(三年夏四月還修封泰山䄠石閭郊祀志云石閭在泰/山下阯南方方士言仙人閭也故上親禪焉○閭凌如)
(切/)作大號謂之封禪(童曰張晏曰封禪者天髙而可冀/近靈也○禪音擅古文作䄠字)
皆尚書所無有莽述承效(韓曰王莽承漢亦作符命公/孫述效之亦妄引䜟文而稱)
(帝孫曰莽傳前輝光謝囂奏武功長孟通浚井得白石/上圓下方有丹書著石文曰告安漢公莽為皇帝符命)
(之起自此始矣述為益州牧有龍出其府殿中/夜有光耀述以為符瑞因刻其掌文曰公孫帝)卒奮驁
逆其後有賢帝曰光武克綏天下復承舊物猶崇赤伏
(童曰漢書光武在長安時同舍生彊華自關中奉赤伏符曰/劉秀發兵捕不道四夷雲集龍鬬野四七之際火為主群臣)
(奏曰受命之符人應為大光武/因此崇尚符䜟建武元年也)以玷厥徳魏晉而下尨亂鉤
裂厥符不貞邦用不靖亦罔克乆駮乎無以議為也
積大亂至于隋氏環四海以為鼎跨九垠以為鑪(垠/音)
(銀鑪/音盧)爨以毒燎(韓曰爨炊也燎放火/也爨取亂切燎音了)煽以虐熖(韓曰煽/熾也熖)
(火光也○煽音/扇熖以贍切)其人沸湧灼爛號呼騰蹈莫有救止
於是大聖乃起丕降霖雨濬滌盪沃蒸為清氛踈為泠
風(泠音/零)人乃漻然休然(童曰漻水清/渫也音聊)相睎以生相持以
成相彌以寧琢斮屠剔(童曰琢丁角切疑作/吕刑劓刖㭬黥椓字)膏流節離
之禍不作而人乃克完平舒愉尸其肌膚以逹於夷塗
焚拆抵掎奔走轉死之害不起(死一/作徙)而人乃克鳩類集
族歌舞恱懌用祗于元徳徒奮袒呼犒迎義旅讙動六
合至于麾下(孫曰麾者/大将之旗)大盜豪據阻命遏徳義威殄戮
咸墜厥緒無劉于虐(韓曰盡/殺曰劉)人乃並受休嘉去隋氏克
歸于唐躑躅謳歌(躑躅行不進貌上/直炙切下除玉切)灝灝和寧(灝音/浩)帝
庸威栗惟人之為敬奠厥賦(奠定/也)積藏于下(補註韓詩/外傳曰王)
(者藏於天下諸/侯藏於百姓)是謂豐國鄉為義廪斂發謹飭歳丁大
侵(童曰五穀不熟謂之大侵/見穀梁傳襄公二十四年)人以有年簡于厥刑不殘
而懲是謂嚴威小屬而支(韓曰而若也不斷而支體也/下而字同義○屬之欲切)
大生而孥愷悌祗敬用厎于治(一作/理)凡其所欲不謁而
獲凡其所惡不祈而息四夷稽服不作兵革不竭貨力
丕揚于後嗣用垂于帝式十聖濟厥治(補註髙祖太宗/髙宗中宗睿宗)
(𤣥宗肅宗代宗徳宗順宗凡十帝/是謂十聖治髙宗諱恐作理字)孝仁平寛惟祖之則
澤久而逾深(逾一/作愈)仁增而益髙人之戴唐永永無窮是
故受命不于天于其人休符不于祥于其仁惟人之仁
匪祥于天匪祥于天兹惟貞符哉未有䘮仁而乆者也
未有恃祥而夀者也商之王以桑榖昌以雉雊大(韓曰/商太)
(戊時有桑糓共生於朝一暮大拱伊陟曰妖不勝徳太/戊修徳桑糓死至髙宗時祭成湯有飛雉升鼎耳而雊)
(髙宗修政行徳殷道遂復興孫曰桑糓見逸書/咸乂序雉雊見書髙宗肜日雊鳴也古候切)宋之君
以法星夀(韓曰廣雅曰法星焚惑也宋景公三十七年/熒惑守心心宋之分野景公憂之司星子韋)
(曰可移於相公曰相吾之股肱曰可移於民公曰君者/待民曰可移於歳公曰歳飢民困吾誰為君子韋曰天)
(髙聽卑君有君人之言三熒惑疑有動於是候之果徙/三舍舍行七星星當一年故延二十一年景公在位六)
(十四年而卒見史記宋世家補/註熒惑退舍又見吕氏春秋)鄭以龍衰(童曰魯昭公/十九年鄭大)
(水龍鬬于時/門之外洧淵)魯以麟弱(童曰哀公十四/年春西狩獲麟)白雉亡漢(童曰/漢平)
(帝元始元年春正月越裳/氏重譯獻白雉一黒雉二)黄犀死莽(孫曰平帝元始二/年黄支國獻犀牛)
(童曰王莽班符命總說曰肇命於/新都受瑞於黄支孟康曰獻生犀)惡在其為符也(惡音/烏)
不勝唐徳之代光紹明濬深鴻厖大保人斯無疆宜薦
于郊廟文之雅詩祗告于徳之休帝曰諶哉(諶時任切/亦作忱)
乃黜休祥之奏究貞符之奥思徳之所未大求仁之所
未備以極于邦治以敬于人事其詩曰
於穆敬徳(韓曰於歎辭穆美也詩於穆/清廟於音烏一作穆穆敬徳)黎人皇之(孫曰/言唐)
(有敬徳黎/民歸之也)惟貞厥符浩浩将之(将助/也)仁函于膚刃莫畢
屠澤熯于爨(熯火乾也音罕/又音漢一作寒)􁌩炎以澣(韓曰􁌩涫也澣/濯垢也􁌩方味)
(切澣/音緩)殄厥凶徳乃敺乃夷懿其休風是喣是吹(喣吁/句切)父
子熙熙相寧以嬉賦徹而藏(孫曰孟子周人百畝/而徹徹謂什一之賦)厚我
糗粻(韓曰禮記五十異粻糗去乆切/又丘救切粻音張一本作糧)刑輕以清我肌靡
傷貽我子孫百代是康十聖嗣于治仁后之子子思孝
父易患于已(于一/作丁)拱之戴之神具爾宜載揚于雅承天
之嘏(孫曰嘏福也張/曰音假大也)天之誠神宜鑒于仁神之曷依宜
仁之歸(晏本仁/作人字)濮㳂于北(晏本㳂/作鈆字)祝栗于南(童曰前漢/禮樂志房)
(中歌曰四極爰轃師古曰四極四方極逺之處也爾雅/曰東至于泰逺西至于邠國南至于濮㳂北至于祝栗)
(謂之/四極)幅員西東(孫曰商頌幅隕既長註/云隕當作圓圓周也)祗一乃心祝唐
之紀後天罔墜祝皇之夀與地咸乆曷徒祝之心誠篤
之神協人同(沈晦曰舊本作尸協今/以唐史為據作神協)道以告之(告姑/沃切)俾
彌億萬年不震不危我代之延永永毗之仁增以崇曷
不爾思有號于天(號音/豪)僉曰嗚呼咨爾皇靈無替厥符
(黄唐曰古人之治以徳為本而符瑞為報應後世之治/不本於徳而符瑞為虗文貞符之作有見於後世之虗)
(文遂欲一舉而盡廢之豈古人所/謂惟徳動天作善降祥之意乎)
　　眎民詩
　　　(韓曰此詩專以美房元齡杜如晦/意有倣於大雅崧髙烝民等詩)
帝眎民情(帝上/帝)匪幽匪明慘或在腹已如色聲亦無動
威亦無止力弗動弗止惟民之極帝懐民眎乃降明徳
(孫曰明徳謂/明徳之主)乃生明翼(孫曰書庶/明勵翼)明翼者何迺房迺杜
惟房與杜實為民路迺定天子迺開萬國萬國既分迺
釋蠹民迺學與仕迺播與食(孫曰播謂播種書汝/后稷播時百糓也)迺器
與用迺貨與通有作有遷無遷無作士實蕩蕩農實董
董工實䝉䝉賈實融融左右惟一出入惟同攝儀以引
以遵以肆(音/曳)其風既流品物載休品物載休惟天子守
乃二公之乆惟天子明乃二公之成惟百辟正乃二公
之令惟百辟穀(補註穀善也書凡/厥正人既富方糓)乃二公之禄二公行
矣弗敢憂縱是獲憂共二公居矣弗敢泰止是獲泰已
既柔一徳四夷是則四夷是則永懐不忒(孫曰忒差忒/也詩其儀不)
(忒/)
　
　
　
　
　
　
　
　
　
　
　
　
　
　
　五百家註柳先生集巻一
欽定四庫全書
　五百家註栁先生集巻二
　賦
　　佩韋賦(并序/)
　　　(童曰西門豹性急故佩韋以自緩董安于性緩/故佩弦以自急韋皮䋲喻緩也絃弓弦喻急也)
　　　(事見韓非子補註黄曰佩服之設非以為觀美/法象以成已也玉佩取其徳玦佩取其斷觿佩)
　　　(取其解紛象環佩取其立義已所不足時觀其/近思之亦可以長善而救失故曰佩衷之旗今)
　　　(子厚所行者枉道而自訟其訐直之名所禀者/柔從而取象於軟熟之韋不亦以水濟水乎嗚)
　　　(呼果有意於比物醜類則宜易以董安于之弦/韓曰據集有與吕温書云自吾得友君子而後)
　　　(知中庸之門户堦室此貞元末事也時公願學/中庸見於文字者甚多賦亦當作於貞元二十)
　　　(年後與○韋/音雨非切)
栁子讀古書覩直道守節者即壯之(即一/作則)盖有激也恒
懼過而失中庸之義慕西門氏佩韋以戒(並見/題註)故作是
賦其辭曰
邈予生此下都兮塊天質之慤醇(上苦角切/下音淳)日月迭而
化升兮寖遁初而枉神(寖子䲴切/枉一作柱)雕大素而生華兮(華/猶)
(薄也生/一作成)汩末流以喪真(汩古/忽切)睎徃躅而周章兮(孫曰睎/慕也周)
(章不/决皃)懵倚伏其無垠(孫曰懵迷惑不明也老子禍兮福/所倚福兮禍所伏垠垠堮也○懵)
(牟孔切又/母亘切)世既奪予之太和兮眷授予以經常循聖人
之通途兮鬱縱臾而不揚(縱臾猶勉强也註見貞/符縱子勇切臾音勇)猶悉
力而究陳兮獲貞則于典章嫉時以奮節兮憫已以抑
志登嵩丘而垂目兮(嵩中岳也/音息中切)瞰中區之疆理(瞰下視/也苦濫)
(切音/闞)横萬里而極海兮頽風浩其四起恟驚怛而躑躅
兮(恟憂恐也躑躅行不進皃恟許/邛切音凶躑直炙切躅除玉切)惡浮詐之相詭思貢
忠于明后兮振教導乎遐軌紛吾守此狂狷兮懼執競
而不柔(孫曰競强也/詩執競武王)探先哲之奥謨兮(奥於/到切)攀徃烈之
洪休曰沈潜而剛克兮(補註書洪範/曰沈潜剛克)固讜人之嘉猷(讜/直)
(言也/音黨)嗟行行而躓踣兮(集註行行剛强皃論語子路行/行如也躓跲也行行並下浪切)
(躓字音致/踣蒲墨切)信徃古之所仇彼穹壤之廓殊兮寒與暑而
交修執中而俟命兮固仁聖之善謀吾祖士師之直道
兮亦愀然于伐國(韓曰論語栁下恵為士師三黜人曰/子未可以去乎曰直道而事人焉徃)
(而不三黜孫曰董仲舒傳魯君問栁下恵吾欲伐齊何此/如柳下惠曰不可歸而有憂色曰吾聞伐國不問仁人)
(言何為至/於我哉)尼父戮齊而誅夘兮本柔仁以作極(孫曰定/十年榖)
(梁傳公㑹齊侯于頰谷孔子相焉齊人使優施舞於魯異/君之幕下孔子曰笑君者罪當死使司馬行法焉首足)
(門而出家語孔子為魯司冦七日而誅/亂政大夫少正夘戮之于兩觀之下)藺竦顔以誚秦
兮入降亷猶臣僕(韓曰秦趙㑹于河外澠池秦王請趙/王鼓瑟趙王鼓之藺相如復請秦王)
(鼓缶秦王不肯相如曰五步之内臣得以頸血濺大王/矣左右欲刄相如相如張目叱之皆靡秦王為一擊缶)
(趙王歸國以為上卿亷頗曰相如以口舌位居吾上必/辱之相如聞之曰顧吾念之彊秦不敢加兵於趙者徒)
(以吾二人在也今兩虎共闘其勢不俱生吾所/以為此者先國家之急而後私讎也降謂下也)吉優繇
而布和兮殘萑蒲以屏匿(孫曰吉鄭子太叔㳺吉也左/氏昭公二十年子太叔為政)
(不忍猛而寛鄭國多盗取人於萑苻之澤太叔悔/興徒兵以攻之萑苻之盜少止萑音丸苻即音蒲)劌㧞
刃于霸侯兮退匑匑而畏服(韓曰劌曹沬也左氏榖梁/作曹劌齊桓公與魯㑹于)
(柯而盟劌即匕首刼齊桓公左右莫敢動劌曰大國侵/魯亦已甚矣今魯城壞即壓齊境君其圖之桓公乃許)
(盡歸魯之侵地劌投其匕首下壇就其羣臣之位顔色/不變辭令如故匑匑謹也博雅云謹敬之兒○劌居衛)
(切匑丘六丘弓二/切又弓穹二音)寛與猛其相濟兮孰不頌兹之盛
徳克明哲而保躬兮恢大雅之所朂(孫曰詩大雅云既/明且哲以保其身)
(朂勉也○/朂子玉切)陽宅身以執剛兮率易帥而蒙辜(孫曰文五/年左氏陽)
(處父聘于衛過寗寗嬴曰沉潜剛克髙明柔克夫子一/之其不没乎六年晉蒐于夷使狐射姑將中軍趙盾佐)
(之陽處父至自温改蒐于董易中軍狐射姑/怨陽子之易其班也九月使續鞠居殺處父)羽愎心以
盭志兮首身離而不懲(韓曰羽既敗垓下乃自刎而死/王翳取其頭餘騎相蹂踐争項)
(王相殺者數十人最其後郎中騎楊喜等五人各/得其一體愎狠也盭戾也○愎蒲逼切盭音戾)雲岳
岳而專强兮果黜志而乖圖(孫曰前漢朱雲傳五鹿岳/岳朱雲折其角師古曰岳)
(岳長角貌成帝時雲嘗言於朝願賜尚方斬馬劒㫁侫/臣張禹上怒曰小臣居下訕上廷辱師傅罪死不赦御)
(史將雲下雲攀殿上檻折呼曰臣得從龍逢比于遊于/地下足矣未知朝廷何如爾左將軍辛慶忌以死争之)
(上意始解自/是遂不復仕)咸觸屏以拒訓兮肆殞越而就陵(韓曰前/漢陳咸)
(其父萬年嘗病召咸教戒于床下語至夜半咸捶頭觸/屏風萬年怒咸謝曰具撓所言大要教咸諂也萬年遂)
(不復言萬年死元帝擢為御史/中丞後以言石顯事髠為城旦)冶訐諫于昏朝兮名崩
弛而陷誅(韓曰左氏宣公九年陳靈公與孔寧儀行父/通于夏姫皆衷其衵服以戲于朝洩冶諌曰)
(公卿宣滛民無效焉且聞不令君其納之公曰吾能改/矣公告二子二子請殺之公弗禁遂殺洩冶訐告也○)
(訐居/列切)茍縱直而不羈兮乃變罹而禍仍(罹鄰知切/仍一作俱)厯九
折而直奔兮固摧轅而失途(韓曰漢王陽為益州刺史/行部至邛崍九折坂嘆曰)
(吾奉先人遺體奈何數乗/此險曰九折者言其險也)遵大路而曲轍兮又求達而
不能廣守柔以允塞兮抵暴梁而壞節(韓曰梁冀鴆殺/質帝李固胡廣)
(趙戒杜喬皆以清河王蒜冝立為嗣先是蠡吾侯志娶/冀妹冀欲立之衆論既異明日冀㑹公卿意氣凶凶言)
(辭激切胡廣趙戒皆畏憚曰惟大將軍令而固與喬堅/守本議冀激怒竟立蠡吾侯是為桓帝遂枉害李固杜)
(喬固臨命與胡廣趙戒書曰梁氏迷謬公等曲從受主/厚禄顛而不扶傾覆大事後之良史豈有所私廣戒得)
(書悲慙皆長嘆流/涕廣即謂胡廣也)家撝謙而温美兮脅子公而喪哲(孫/曰)
(宣四年左氏公子宋與子家謀試鄭靈公子家曰畜老猶/憚殺之况君乎反譛子家子家懼而從之夏弑靈公撝)
(與揮/同)義師仁而惡狠兮遂潰騰而滅裂(孫曰義宋義韓/曰翟義也為東)
(郡太守王莽居攝義心惡之乃立東平王子信為天子/自號大司馬舉兵討之莽遣將攻之義不勝與劉信棄)
(軍庸亡捕得尸磔/東都市夷滅三族)斯委懦以從邪兮悼上蔡其何補(韓/曰)
(李斯相秦為趙髙所譛將腰斬咸陽市出獄謂其中子/曰吾欲與若復牽黄犬出上蔡東門逐狡兎豈可得乎)
徐偃柔以屏義兮倏邦離而身虜(諱曰張華博物志徐/偃王治其國仁義著)
(聞諸侯服從周王使楚代之偃王仁不忍/闘其民為楚所敗走彭城武原東山下)桑𢎞和而却
武兮渙宗覆而國舉(桑𢎞和一作乗柔知名/字不同事不可得而考)設任柔而
自處兮䝉大戮而不悟(韓曰史記吳公子光伏甲士於/窟室中而具酒請王僚酒酣公)
(子光佯為足疾入窟室使專設諸置匕首魚炙之腹中/以進既至王前專設諸擘魚因以匕首刺王僚王僚立)
(死左右亦殺專設諸公子光遂出其伏甲以/攻王僚之徒而自立為王任柔一本作仁柔)故曰純柔
純弱兮必削必薄純剛純强兮必喪必亡韜義于中(韜/音)
(叨/)服和于躬和以義宣剛以柔通守而不遷兮變而無
窮交得其宜兮乃獲其終姑佩兹韋兮考古齊同亂曰
(孫曰亂理也所以/重理一賦之意)韋之申申佩于躬兮本正生和探厥
中兮哲人交修樂有終兮庶寡其過追古風兮(追一/作進)
　　揚雄酒箴(晁太史云雄以諷成帝/其文為酒客難法度士)
　子猶瓶矣觀瓶之居居井之眉處髙臨深動常近危
　酒醪不入口藏水滿懐不得左右牽於纆徽一旦叀
　礙為瓽所轠身提黄泉骨肉為泥自用如此不如鴟
　夷鴟夷滑稽腹大如壺盡日盛酒人復借酤嘗為國
　器託於屬車出入兩宫經營公家繇是言之酒何過
　乎
　　瓶賦
　　　(補註東坡云揚子雲酒箴有問無答子厚瓶賦/葢補亡耳子厚以瓶為智㡬於信道知命者晁)
　　　(太史无咎取公此賦子變騷而系之以詞曰昔/揚雄作酒箴謂鴟夷盛酒而瓶藏水酒甘以喻)
　　　(小人水淡以比君子故鴟夷以親近託車而瓶/以疎逺居井而羸此雄欲同塵於皆醉者之詞)
　　　(也故宗元復正論以反之以謂寧為瓶之潔以/病已无為鴟夷之㫖以愚人葢更相明亦猶雄)
　　　(為反騷非反也合也/今附酒箴于此篇首)
昔有智人善學鴟夷(韓曰鴟夷字見史記越世家范蠡/自號鴟夷子皮註云葢以吳王殺)
(子胥而盛以鴟夷今蠡以有罪故為號也韋昭曰鴟夷/革囊也又蠡本傳註則云若盛酒之鴟夷用之則多所)
(容納則可巻而/懷不忤於物)鴟夷䝉鴻罍罃相追(韓曰罍樽也罃缶/也罍音雷罃音鶯)
(罃字本當作罌一本/作斚斚亦樽名音假)諂誘吉士喜悦依隨開喙倒腹(喙/口)
(也吁/穢切)斟酌更持味不苦口昬至莫知頽然縱傲與亂為
期視白成黑顛倒妍媸(上倪堅切/下音嗤)已雖自售(音/壽)人或以
危敗衆亡國流連不歸誰主斯罪鴟夷之為不如為瓶
居井之眉(童曰前漢酒箴註云眉井邊也/若人目上之有眉作湄字者非)鈎深挹潔(挹/酌)
(也/)淡泊是師和齊五味(齊才/詣切)寧除渴飢不甘不壞乆而
莫遺清白可鑒終不媚私利澤廣大孰能去之綆絶身
破(韓曰説文云綆/井索也音梗)何足怨咨功成事遂復于土泥歸根
反初無慮無思何必巧曲儌覬一時(儌求也覬幸也儌/古堯切覬音冀)
子無我愚我智如斯
　　牛賦
　　　(韓曰公之瓶賦牛賦其辭皆有所託當是謫永/州後感憤而作補註東坡云嶺外俗皆恬殺牛)
　　　(海南為甚乃書子厚牛賦遺瓊州/僧道贇使曉諭之即書此賦也)
若知牛乎牛之為物魁形巨首垂耳抱角毛革踈厚牟
然而鳴(孫曰說文/牟牛鳴)黄鍾滿脰(韓曰月令中央土律中黄/鐘之宫黄鐘謂土也脰項)
(也/)抵觸隆曦(音/羲)日耕百畝往來修直植乃禾黍自種自
斂服箱以走(孫曰詩□彼牽牛不以服/箱箱車上之器可以盛者)輸入官倉已不
適口富窮飽飢功用不有陷泥蹷塊常在草野人不慙
愧利滿天下皮角見用肩尻莫保(童曰說文云尻切/脽也○尻苦刀)或穿
緘縢(上苦咸切/下徒登切)或實爼豆由是觀之物無踰者不如羸
驢(羸倫/為切)服逐駑馬曲意隨勢不擇處所不耕不駕藿菽
自與(藿豆葉菽豆/也藿音霍)騰蹈康荘(韓曰康荘大道爾雅五/逹謂之康六逹謂之荘)出
入輕舉喜則齊鼻怒則奮躑當道長鳴聞者驚辟(辟避/也童)
(曰項羽叱揚喜人馬俱切/驚辟易數里○辟頻亦)善識門户終身不惕牛雖有功
於已何益命有好醜非若能力慎勿怨尤以受多福
　　解祟賦(并序/)
　　　(童曰祟禍/也音邃)
柳子既謫(韓曰公永貞元年為禮部貟外郎以附/叔文出為邵州十一月再貶永州司馬)猶懼
不勝其口筮以𤣥遇干之八其賛曰赤舌燒城吐水于
瓶其測曰君子解祟也(韓曰太𤣥干以準易之升次八/赤舌燒城吐水于瓶測曰赤舌)
(吐水君子以解祟也註赤舌謂九也兊為口舌八為木/木生火火中之舌故赤也赤舌所敗若火燒城詩曰哲)
(婦傾城口舌之由也金生水故吐水也水滅/於火雖有傾城之言以水拒之災無由生矣)喜而為之
賦
胡赫炎熏熇之烈火兮(熇炎氣也虗驕/呼酷黑各三切)而生夫人之齒
牙上殫飛而莫遁(殫極也殫音/單遁徒困切)旁窮走而逾加九泉焦
枯而四海滲涸兮(滲漉也涸竭也上所禁/切下音鶴又胡故切)紛揮霍而妄
遮(韓曰揚雄傳淫淫與與/前後要遮○要伊消切)風雷唬唬以為槖籥兮(孫曰/老子)
(天地之間其猶槖籥乎註云槖籥中空虗故/能有聲○唬呼交切又音號槖音託籥音藥)回祿煽怒
而喊呀(韓曰回祿火神煽熾也喊呵也呀張口貌/○煽音扇喊呼咸切又虎覽切呀虗牙切)炖堪
輿為甗𨫼兮(童曰堪輿天地也炖風而火盛貌甗鬲屬/𨫼燒器也○炖他昆切甗語蹇切又平聲)
(𨫼音/傲)爇雲漢而成霞(張曰爇焚也春秋傳/爇僖負羈爇儒劣切)鄧林大椿不
足以充於燎兮(孫曰列子夸父逐日道死其杖化為鄧/林鄧林廣數千里焉荘子上古有大椿)
(者以八千歳為春八千/歳為秋一本無於字)倒扶桑落棠轇轕而相义(孫曰/山海)
(經大荒之中暘谷上有扶桑十日所浴九日居下一日/居上枝皆戴烏韓曰淮南子日出於暘谷登於扶桑入)
(於虞泉童曰轇轕廣大貌亦雜亂貌靈光殿賦云轇轕/無垠廣大貌也東京賦云鈒㦸轇轕又楚辭云騎轇轕)
(而雜亂兮雜亂/貌也○轕音葛)膏摇脣而增熾兮焰掉舌而彌葩(韓曰/掉舌)
(字見史記蘇秦掉三寸/舌葩華也○葩披巴切)沃無瓶兮撲無篲(篲帚也旋芮/切又徐醉切)
金流玉鑠兮(韓曰說文鑠銷金也宋玉招魂十日/代出流金鑠石○鑠式灼切音爍)曾不
自比於塵沙獨淒已而燠物愈騰沸而骹䶗(童曰骹脚/腰也䶗大)
(齧也上苦交切下客/牙切一本作骸䶗)吾懼夫灼爛灰滅之為禍往搜乎
太𤣥之奥(孫曰太𤣥經/之秘奥也)訟衆正訴羣邪曰去爾中躁與
外撓姑務清為室而靜為家茍能是則始也汝邇今也
汝遐凉汝者進烈汝者賒譬之猶豁天淵而覆原燎(孫/曰)
(書若火之燎于原不可嚮/邇○豁呼各切燎音了)夫何長喙之紛拏(長喙赤舌也/○拏女加切)
今汝不知清已之慮而惡人之譁不知靜之為勝而動
焉是嘉徒遑遑乎狂奔而西傃盛氣而長嗟(傃向也傃/一本作素)
不亦遼乎於是釋然自得以泠風濯熱(孫曰荘子列子/御風而行泠然)
(善也詩誰能執/熱逝不以濯)以清源滌瑕履仁之實去盗之夸(孫曰/老子)
(是謂盗之夸/非道也哉)冠太清之𤣥冕佩至道之瑶華(孫曰以太/清為𤣥冕)
(以至道為/瑶華也)鋪冲虗以為席駕恬泊以為車瀏乎以遊於
萬物者(瀏水清深/貌力周切)始彼狙雌倏施而以祟為利者夫何
為耶
　　懲咎賦
　　　(韓曰唐書本傳載此賦曰宗元不得召内憫悼/悔念往咎作賦自儆盖為永州司馬時作也補)
　　　(註晁太史取此賦於續楚辭序曰宗元竄斥崎/嶇蠻瘴間堙厄感鬱一寓於文為離騷數十篇)
　　　(懲咎者悔志也其言曰茍余齒之有懲兮蹈前/烈而不頗後之君子欲成人之美者讀而悲之)
懲咎愆以本始兮孰非余心之所求處卑汚以閔世兮
固前志之為尤始余學而觀古兮怪今昔之異謀惟聰
明為可考兮追駿步而遐遊潔誠之既信直兮仁友藹
而萃之日施陳以繫縻兮(韓曰騷云日康娱以自/忘兮繫縻一本作擊摩)邀堯
舜與之為師上睢盱而混茫兮(韓曰揚雄曰天地未分/睢睢盱盱睢盱荒忽不)
(可考信也○睢/火規切盱音吁)下駁詭而懐私(駁一/作駮)旁羅列以交貫兮
求大中之所宜曰道有象兮而無其形推變乗時兮與
志相迎不及則殆兮過則失貞謹守而中兮與時偕行
萬類芸芸兮(孫曰老子夫物芸芸各歸/其根註芸芸華葉茂盛也)率由以寧剛柔
弛張兮出入綸經登能抑枉兮(登進/也)白黑濁清蹈乎大
方兮物莫能嬰奉訏謨以植内兮(韓曰訏大也謨謀也/詩訏謨定命訏音吁)
欣余志之有獲再徵信乎策書兮謂炯然而不惑(炯一/作耿)
愚者果於自用兮惟懼夫誠之不一不顧慮以周圖兮
專兹道以為服讒妬構而不戒兮猶斷斷於所執哀吾
黨之不淑兮(孫曰吾黨謂王/伾叔文之屬也)遭任遇之卒迫(卒讀/曰猝)勢危
疑而多詐兮逢天地之否隔(孫曰天地否隔謂順宗/有疾憲宗監國之際)欲
圖退而保已兮悼乖期乎曩昔欲操術以致忠兮衆呀
然而互嚇(韓曰嚇怒也又口拒人也荘子仰而視之曰/嚇音赫又呼駕切呀虗牙切互字一本作予)
進與退吾無歸兮甘脂潤乎鼎鑊(韓曰說文鑊/䥴也音穫)幸皇鑒
之明宥兮纍郡印而南適(孫曰漢書印何纍纍綬何若/若耶永貞元年九月公初貶)
(為邵州刺史/○纍力追切)惟罪大而寵厚兮宜夫重仍乎禍謫(孫曰/是年)
(十一月公再貶/為永州司馬)既明懼乎天討兮又幽慄乎鬼責(韓曰/荘子)
(無人非/無鬼責)惶惶乎夜寤而晝駭兮類麏䴥之不息(童曰麏/麞也䴥)
(說文云牡鹿也以夏至解/角○麏俱倫切䴥音加)凌洞庭之洋洋兮泝湘流之
沄沄飄風擊以揚波兮舟摧抑而迴邅日霾曀以昧幽
兮(童曰爾雅云風而雨土為霾釋名曰霾晦也/詩終風註云隂而風曰曀○霾音埋曀音翳)黝雲涌
而上屯(韓曰黝青黒色屯聚也列子望之𤣥/如雲屯○黝於糾切黝字一本作)暮屑窣以淫
雨兮(窣雨聲/蘇骨切)聴嗷嗷之哀猨衆鳥萃而啾號兮沸洲渚
以連山漂遙逐其詎止兮逝莫屬余之形魂攅巒奔以
紆委兮(張曰小山上銳曰/巒音鸞委于鬼切)束洶湧之崩湍畔尺進而尋
退兮盪洄汩乎淪漣(韓曰水平伏曰淪漣水切/動也○汩音骨又越筆)際窮冬而
止居兮羈纍棼以縈纒(棼扶/分切)哀吾生之孔艱兮循凱風
之悲詩(韓曰詩凱風/美孝子也)罪通天而降酷兮不殛死而生為
(孫曰元和九年公之/母盧氏卒于永州)逾再歳之寒暑兮猶貿貿而自持
(貿貿昏/也音茂)将沈淵而隕命兮詎蔽罪以塞禍惟滅身而無
後兮顧前志猶未可進路呀以劃絶兮(劃忽/麥切)退伏匿又
不果為孤囚以終世兮長拘攣而轗軻(坎可/二音)曩余志之
修謇兮(韓曰楚辭汝何博謇而好修兮紛獨有此姱節/又曰吾令謇修以為理註好修謇謇夸異之節)
(俗本作/修騫誤)今何為此戾也夫豈貪食而盗名兮不混同於
世也将顯身以直遂兮衆之所宜蔽也不擇言以危肆
兮固羣禍之際也御長轅之無橈兮行九折之峩峩却
驚棹以横江兮泝凌天之騰波幸余死之已緩兮完形
軀之既多茍余齒之有懲兮蹈前烈而不頗(韓曰楚辭/修繩墨而)
(不頗○/頗音坡)死蠻夷固吾所兮雖顯寵其焉加配大中以為
偶兮諒天命之謂何
　　閔生賦
　　　(韓曰賦云肆余目於湘流兮盖在永州時作/又云孟軻四十乃始持心兮云云顧余質愚)
　　　(而減齒兮云云當是四十以前/也其諸元和五六年間作歟)
閔吾生之險阨兮紛䘮志以逢尤(韓曰騷云紛/逢尤以離謗)氣沉鬱
以杳眇兮涕浪浪而嘗流(孫曰騷云㩜茹蕙以掩涕郎/切霑余襟之浪浪○浪音)膏
液竭而枯居兮魄離散而逺遊言不信而莫余白兮雖
遑遑欲焉求合喙而隠志兮幽黙以待盡為與世而斥
謬兮固離披以顛隕騏驥之棄辱兮(騏驥音/期冀)駑駘以為
騁(駑駘音奴臺/騁一作哂)𤣥虬蹶泥兮(孫曰虬龍無角者荘子曰/蹶泥則没足滅跗○蹶音)
(厥虬渠/幽切)畏避鼃黽(童曰鼃蝦蟇也黽亦鼃屬鼃與蛙同/○鼃烏𤓰切黽武幸切一本黽作蜃)
行不容之崢嶸兮(崢助耕切/嶸音宏)質魁壘而無所隠(童曰前/漢鮑宣)
(傳云朝廷亡有耆艾魁壘之士服䖍/曰魁壘壮貌也○上口賄切下音磊)鱗介槁以横陸兮
鴟嘯羣而厲吻心沉抑而不舒兮形低摧而自愍肆余目
於湘流兮望九疑之垠垠(韓曰湘水出零陵北入江零/陵永州也九疑山名湘中記)
(云九山相似行者疑惑故云○垠音銀嚴曰文頴云九/疑山半在蒼梧半在零陵相傳以為舜所葬也其山九)
(峯形勢相似/故曰九疑)波淫溢以不返兮蒼梧鬱其蜚雲(蜚古/飛字)重
華幽而野死兮世莫得其偽真(韓曰史記舜南廵狩崩/於蒼梧之野葬于江南)
(丸疑是為零陵山海經曰蒼梧山/孫曰汲冡書禹逐舜終蒼梧之野)屈子之悁微兮抗危
辭以赴淵(韓曰屈原仕楚為上官大夫司馬子蘭所讒/賦離騷九辯九章投汨羅而死○帽規緣切)
古固有此極憤兮矧吾生之藐艱(藐音邈/一作眇)列徃則以考
已兮指斗極以自陳登髙嵒而企踵兮(嵒魚/咸切)瞻故邦之
殷轔(上音隠/下音隣)山水浩以蔽虧兮路蓊勃以揚氛(蓊烏/孔切)空
廬頽而不理兮翳丘木之榛榛(翳一/計切)塊窮老以淪放兮
匪魑魅吾誰隣(韓曰史記舜流四凶族于四裔/以禦魑魅○魑丑知切魅音寐)仲尼之
不惑兮有垂訓之謩言(童曰論語孔子/曰四十而不惑)孟軻四十乃始
持心兮猶希勇乎黝賁(童曰孟子我四十不動心黝賁/北宫黝孟賁也見公孫丑上)
(黝伊糾切/賁音奔)顧余質愚而齒減兮(孫曰貞元七年公年/始四十時猶未也)宜
觸禍以阽身(韓曰阽危也楚辭阽余身而危死/節兮覽余初其猶未悔○阽音鹽)知徙善
而革非兮又何懼乎今之人噫禹績之勤備兮曾莫理
夫兹川(韓曰上文皆言湘中事兹川意謂湘江也湘水/禹貢不經見此公所謂曾莫理夫兹川也耶)
殷周之廓大兮南不盡夫衡山(韓曰衡山南岳也見周/禮職方氏矣公謂殷周)
(不盡未之詳也孫曰王制/南不盡衡山北不盡恒山)余囚楚越之交極兮邈離絶
乎中原壤汙潦以墳洳兮(潦魯皓郎到二/切洳如倨切)蒸沸熱而恒
昬戲鳬鸛乎中庭兮(鸛音/灌)蒹葭生於堂筵雄虺蓄形
於木杪兮短狐伺景於深淵(樊曰楚辭雄虺九首註虺陸/蛇别名也毛詩為鬼為蜮)
(機疏蜮一名射影南人将入水先以瓦石投水令濁然/後入又博物志江南山有射工蟲長一二寸口中有弩)
(形射人影不治則殺人短狐伺景謂/此虺也○虺許偉切狐字一作弧)仰矜危而俯慓兮
弭日夜之拳攣慮吾生之莫保兮忝代徳之元醇孰眇
軀之敢愛兮竊有繼乎古先明神之不欺余兮庶激烈
而有聞冀後害之無辱兮匪徒葢乎曩愆
　　夢歸賦
　　　(童曰公在永州懷/思鄉閭而作也)
罹擯斥以窘束兮余惟夢之為歸精氣注以凝沍兮(沍/水)
(凝也張曰荘子曰河漢/沍而不能寒○沍音互)循舊鄉而顧懷夕余寐于荒陬
兮心慊慊而莫違(慊恨也音/苦簟切)質舒解以自恣兮息愔翳
而愈㣲(愔安和貌/伊淫切)歘騰踴而上浮兮(張曰歘暴起也説/文云有所吹起諸)
(韻檢尋無從三火者杜子美虎牙行秋風歘吸吹南國/文選江淹詩歘吸鵾鷄悲諸家多用從二火字莊子釋)
(音第一巻朝菌註下云歘生芝也後漢張平子思𤣥賦/歘神化而蟬蜕兮並作况物許勿二切云疾皃惟二字)
(從三火今/從上音)俄滉瀁之無依(滉瀁深廣皃上力/廣切下余掌切)圓方混而
不形兮顥醇白之霏霏(韓曰顥白皃楚詞天白顥顥又/云雲霏霏而承宇顥音昊同)
上茫茫而無星辰兮下不見夫水陸(水一/作川)若有鉥余以
往路兮(孫曰鉥導也張曰鉥綦鍼也/音述晏本作訹誘言也音恤)馭儗儗以囘復(儗/相)
(疑也/音擬)浮雲縱以直度兮云濟余乎西北風纚纚以經耳
兮(韓曰纚纚車也楚詞索胡繩之/纚纚孫曰纚纚風聲也纚音灑)類行舟迅而不息洞
然于以瀰漫兮(瀰漫大水皃上音彌下謨/官切以字一本重作于字)虹蜺羅列而
傾側横衝飇以盪擊兮(飇卑遙切盪音/蕩又他浪切)忽中斷而迷惑
靈幽漠以瀄汨兮(瀄汨水流皃上音節下越筆/切靈字一本作零雨二字)進怊悵
而不得(怊敕/喬切)白日邈其中出兮陰霾披離以泮釋(童曰/霾風)
(雨土也/音埋)施岳瀆以定位兮㸦參差之白黑忽崩騫上下
兮(晏本作崩鶱翔以/上下以徊徨兮)聊按行而自抑(行一/作衍)指故都以委
墜兮瞰郷閭之脩直(瞰苦/浪切)原田蕪穢兮崢嶸榛棘喬木
摧解兮垣廬不飾(韓曰公與許孟容書云先墓在城南/無異子弟為主自譴逐來消息存亡)
(不一至鄉閭又云城西有數頃田樹果百株多先人手/自封殖今已荒穢恐便斬伐有哀憤毁傷之意與此賦)
(同/)山嵎嵎以巖立兮(嵎山髙/皃音虞)水汩汩以漂激(汩音骨又/越筆切)
魂恍惘若有亡兮(恍恍惚也音/怳惘音罔)涕汪浪以隕軾(浪音/郎)類
曛黄之黭漠兮(韓曰楚詞與曛黄以為期註曛/黄葢昏時黭果實黑壊皃音掩)欲周流
而無所極紛若喜而佁儗兮(張曰馬融笛賦云佁儗寬/容上勅吏切下音毅韻音)
(擬/)心囘互以壅塞(互音户俗作㸦一/本又作􁀙音支)鐘鼔喤以戒旦兮
(喤音/横)陶去幽而開寤罾罻蒙其復體兮(童曰罾罻魚網/也音曾熨復字)
(一本/作後)孰云桎梏之不固(桎手械梏足械上/音質下姑沃切)精誠之不可
再兮余無蹈夫歸路偉仲尼之聖德兮謂九夷之可居
(韓曰論語子欲居九夷或曰陋子曰/君子居之何陋之有居叶韻作去聲)惟道大而無所入
兮猶流游乎曠野老耼遁而適戎兮指淳茫以縱步(韓/曰)
(史記老耼見周衰遂去至闗闗令尹喜曰子將隱矣强/為我著書迺著書五千餘言而去又神仙傳老子將去)
(周而出闗以升崑崙闗令尹喜掃門/道見老子老子以長生之事教之)蒙莊之恢怪兮寓
大鵬之逺去(韓曰莊子蒙人逍遙遊篇云北溟有魚其/名曰鵾化而為鳥其名為鵬是鳥也海運)
(則徙于南溟一本/作寓大算而逺去)茍逺適之若兹兮胡為故國之為慕
首丘之仁類兮斯君子之所譽(孫曰禮記狐死/正丘首仁也)鳥獸之
鳴號兮有動心而曲顧(孫曰禮記鳥獸喪其羣匹越月/踰時則必返巡過其故郷翔鳴)
(焉鳴號焉然/後乃能去之)膠余衷之莫能捨兮雖判析而不悟列兹
夢以三復兮極明昬而告愬
　　囚山賦
　　　(孫曰永貞元年公謫居永州元和九年有此賦/補注晁太史無咎序公此賦于變騷曰語云仁)
　　　(者樂山自昔達人有以朝市為樊籠者矣未聞/以山林為樊籠也宗元謫南海久厭山不可得)
　　　(而出懷朝市不可得而復丘壑草木之可愛者/皆陷穽也故賦囚山淮南小山之辭亦言山中)
　　　(不可以久留以謂賢人逺伏非所宜爾何至以/幽獨為狴牢不可一日居哉然終其意近招隱)
　　　(故録/之)
楚越之郊環萬山兮勢騰踊夫波濤紛對迴合仰伏以
離迾兮(迾遮也音列又音/例一本無對字)若重墉之相褒爭生角逐上
軼旁出兮(張曰軼字/迭佚二音)其下坼裂而為壕(壕塹也/音豪)欣下頽
以就順兮曾不畆平而又髙沓雲雨而漬厚土兮(張曰/沓合)
(也漬漚物也沓達/合切漬疾智切)蒸鬱勃其腥臊(張曰周禮辨腥臊羶/香之不可食者○腥)
(音星臊/蘇曹切)陽不舒以擁隔兮羣陰􁄷而為曹(韓曰􁄷固寒/也西京賦涸)
(陰沍寒曹偶也○􁄷胡/故切與沍同俗作􁄷)側耕危穫茍以食兮哀斯民之
增勞(斯民一/作小人)攢林麓以為叢棘兮(韓曰山足曰麓易寘/于叢棘疏云叢棘謂)
(囚執之處以棘叢而/禁之也○麓音鹿)虎豹咆􁫹代狴牢之吠嗥(孫曰咆/􁫹虎豹)
(聲博物志云狴獄别名嗥亦咆也○/咆音庖􁫹虎檻切狴音陛嗥音豪)胡井眢以管視兮
(集註眢目無明也又廢井也左氏宣十二年目于眢井/而拯註視虚廢井而求拯已東方朔傳以管窺天○眢)
(音鴛一本胡字上/有予字眢又作殞)窮坎險其焉逃顧幽昧之罪加兮雖
聖猶病夫嗷嗷匪兕吾為柙兮(韓曰兕似牛一角論語/虎兕出於柙註云柙檻)
(也/)匪豕吾為牢(孫曰詩執/豕于牢)積十年莫吾省者兮(韓曰公/永貞元)
(年乙酉貶永州司馬至元和九年甲午為十/年矣明年始召至京師又出為栁州刺史)增蔽吾以
蓬蒿聖日以理兮賢日以進誰使吾山之囚吾兮滔滔
　　愈膏肓疾賦
　　　(孫曰成十年左氏晉景公疾病求醫于秦秦伯/使醫緩為之未至公夢疾為二豎子曰彼良醫)
　　　(也懼傷我焉其一曰居肓之上膏之下若我何/醫至曰疾不可為也肓鬲也心下為膏公借此)
　　　(以論治國之理焉晏元獻嘗親書此賦云膚/淺不類栁文宜去之或曰公少作也肓音荒)
景公夢疾膏肓尚謂虚假命秦緩以候問遂俯伏于堂
下(俯伏一/作伏身)公曰吾今形體不衰筋力未寡子言其有疾
者何也秦緩乃窮神極思曰夫上醫療未萌之兆中醫
攻有兆之者目定死生心存取捨亦猶卞和獻含璞之
璧伯樂相有孕之馬然臣之遇疾如泥之處埏(張曰地/有八埏)
(又和土也/埏户連切)疾之遇臣如金之在冶雖九竅未擁四支且
安膚腠營胃(膚腠音夫湊/營字一作脘)外强中乾(孫曰僖十五年左/氏張脈僨興外强)
(中乾言外雖有强/形而内實乾竭)精氣内傷神沮脈殫以熱益熱以寒
益寒針灸不達誠死之端巫新麥以為讖(讖驗也/楚禁切)果不
得其所餐(孫曰成十年左氏晉侯夢大厲公覺召桑田/巫巫言如夢公曰何如曰不食新矣六月晉)
(侯欲麥使甸人獻麥召桑田巫示而殺/之將食張如厠陷而卒○餐七安切)公曰固知天賦
性命如彼暄寒短不足悲脩不足歡哂彼醫兮徒精厥
術如何為之可觀醫乃勃然變色攘袂而起子無讓我
我謂于子我之技也如石投水如弦激矢視生則生視
死則死膏肓之疾不救衰亡之國不理巨川將潰非捧
土之能塞(捧激/勇切)大厦將崩非一木之能止斯言足以諭
大子今察乎孰是爰有忠臣聞之憤怨忘廢寢食擗摽
感歎(孫曰詩寤辟有摽註辟傷心也摽/拊心皃上音闢下婢小匹妙二切)生死浩浩天地
漫漫(莫半/切)綏之則壽撓之則散善養命者鮐背鶴髮成
童兒(孫曰鮐魚名也鮐背/謂背有鮐文鮐音台)善輔弼者殷辛夏桀為周漢
非藥曷以愈疾非兵胡以定亂喪亡之國在賢哲之所
扶匡而忠義之心豈膏肓之所羈絆(羈絆馬絡縶也上/居宜切下音半)
余能理亡國之刓弊(刓剸也齊/也五官切)愈膏肓之患難君謂之
何以醫曰夫八紘之外(紘音/宏)六合之中始自生靈及乎
昆蟲神安則存神喪則終亦猶道之紊也患出于邪佞
身之憊也(憊蒲/拜切)疾生于火風彼膏肓之與顛覆匪藥石
而能攻者哉因此而言曰余今變禍為福易曲成直寧
闗天命在我人力以忠孝為干櫓(音/魯)以信義為封殖拯
厥兆庶綏乎社稷一言而熒惑退舍(見上貞/符序註)一揮而羲
和匪昊(孫曰淮南子魯陽公與韓戰酣日暮援/戈而揮之日為之反三舍羲和日御也)桑榖生
庭而自滅野雉雊鼎而自息(桑榖雉雊二事並見/上貞符註雊古候切)誠天
地之無親曷膏肓之能極醫者遂口噤心醉(噤巨/禁切)跼斂
茫然(跼音/局)投棄針石匍匐而前(匍扶蒲二音匐/音伏又蒲墨切)吾謂治
國在天子謂治國在賢(治字一/本作活)吾謂命不可續子謂命
將可延詎知國不足理疾不足痊佐荒淫為聖主保夭
壽為長年皆正直之是與庶將來之勉旃
　
　
　
　
　
　
　
　
　
　
　
　
　
　
　五百家註柳先生集巻二
欽定四庫全書
　五百家註栁先生集巻三
　論
　　封建論
　　　(童曰唐宗室傳賛曰唐興疏屬畢王至太宗時/與名臣蕭瑀等喟然講封建事欲與三代比隆)
　　　(而魏徴李百藥皆謂不然顔師古獨議建諸侯/當少其力與州縣雜治由是罷不復議至名儒)
　　　(劉秩目武氏之禍則謂郡縣不可以乆安大抵/與曹陸相上下而杜佑栁宗元深探其本據古)
　　　(騐今而反復焉補註蘇内翰志林曰昔之論封/建者曹元首陸機劉頌及唐太宗時魏徴李百)
　　　(藥顔師古其後劉秩杜佑栁宗元宗元之論出/而諸子之論廢矣雖聖人復起不能易也范太)
　　　(史唐鑑亦以公之論為然以謂後世如有王者/擇守令以治郡縣亦足以致太平何必封建哉)
　　　(又武威孔氏曰韓退之文章過子厚而/議論不及子厚作封建論退之所無)
天地果無初乎吾不得而知之也生人果有初乎吾不
得而知之也然則孰為近曰有初為近孰明之由封建
而明之也彼封建者更古聖王堯舜禹湯文武而莫能
去之葢非不欲去之也勢不可也勢之來(一有/則字)其生人
之初乎不初無以有封建封建非聖人意也彼其初與
萬物皆生草木榛榛(童曰説文云榛叢也文選/註云聚皃○榛側侁切)鹿豕狉
狉(張曰鹿子曰狉孫曰/狉狉衆貌○狉音丕)人不能搏噬(摶噬音/博誓)而且無毛
羽莫克自奉自衛荀卿有言必將假物以為用者也夫
假物者必爭爭而不已必就其能斷曲直者而聴命焉
其智而明者所伏必衆告之以直而不改必痛之而後
畏由是君長刑政生焉故近者聚而為羣羣之分其爭
必大大而後有兵有徳又有大者衆羣之長又就而聴
命焉以安其屬於是有諸侯之列則其争又有大者焉
徳又大者(一作徳又/有大者)諸侯之列又就而聴命焉以安其
封於是有方伯連帥之類(嚴曰禮記十國/以為連連有帥)則其爭又有
大者焉徳又大者(一夲作徳/又有大者)方伯連帥之類又就而聴
命焉以安其人然後天下㑹於一是故有里胥而後有
縣大夫有縣大夫而後有諸侯有諸侯而後有方伯連
帥有方伯連帥而後有天子自天子至於里胥其徳在
人者死必求其嗣而奉之故封建非聖人意也勢也夫
堯舜禹湯之事逺矣及有周而甚詳周有天下裂土田
而𤓰分之(孫曰瓜分者言如/剖瓜也𤓰如字)設五等邦羣后布履星羅
(履一/作濩)四周於天下輪運而輻集(輪音倫/輻音福)合為朝覲㑹同
離為守臣扞城(童曰詩兔罝公侯干城扞/干同音户旦切守舒救切)然而降于夷
王害禮傷尊下堂而迎覲者(韓曰禮記覲禮天子不下/堂而見諸侯下堂而見諸)
(侯天子之失禮/也由夷王以下)歴于宣王挾中興復古之徳雄南征北
伐之威卒不能定魯侯之嗣陵夷迄於幽厲王室東徙
而自列為諸侯矣(孫曰國語魯武公以括與戯見王王/立戯樊仲山父諫曰下事上少事長)
(所以為順也今立諸侯而建其少是教逆也王卒立之/武公歸而卒及魯人殺懿公而立伯御宣王伐魯立孝)
(公諸侯從是而不睦懿公即戯伯御即括孝公名稱懿/公之弟事亦見史記孝公二十五年諸侯畔周犬戎殺)
(幽王秦始/列為諸侯)厥後問鼎之輕重者有之(韓曰宣三年左氏/楚子觀兵于周疆)
(定王使王孫滿勞楚子楚/子問鼎之大小輕重焉)射王中肩者有之(韓曰桓五/年左氏王)
(以諸侯伐鄭鄭伯禦之祝/𥅆射王中肩中音去聲)伐凡伯誄萇𢎞者有之(韓曰/隐七)
(年春秋戎伐凡伯于楚􁀫以歸襄三年左氏劉氏范氏/世為昏姻萇𢎞事劉文公故周與范氏趙鞅以為討周)
(人殺萇𢎞/○萇音長)天下乖盭(音/戾)無君君之心余以為周之䘮乆
矣徒建空名于公侯之上耳得非諸侯之盛强末大不
掉之咎與(韓曰説文云掉摇也左/氏尾大不掉徒弔切)遂判為十二合為七
國(合一/作吞)威分於陪臣之邦國殄於後封之秦則周之敗
端其在乎此矣秦有天下裂都㑹而為之郡邑廢侯衛
而為之守宰據天下之雄圖都六合之上游攝制四海
運於掌握之内此其所以為得也不數載而天下大壞
其有由矣(一無/其字)亟役萬人暴其威刑竭其貨賄負鋤挺
謫戍之徒(孫曰賈誼過秦論曰陳涉率罷敗之卒將數/百之衆轉而攻秦山東豪俊遂並起而亡秦)
(矣鉏耰棘矜不敵於鈎㦸長鎩謫戍之/衆不亢於九國之師而成敗異變何也)圜視而合從(孫/曰)
(圜視而起亦見賈誼論/圜視驚愕也從子容切)大呼而成羣時則有叛人而無
叛吏(韓曰叛人謂陳/勝吳廣之屬)人怨於下而吏畏於上天下相合
殺守刼令而並起咎在人怨非郡邑之制失也漢有天
下矯秦之枉徇周之制剖海内而立宗子封功臣數年
之間奔命扶傷之不暇困平城(孫曰髙祖七年撃/韓王信困平城)病流
矢(孫曰髙祖十二年撃/黥布為流矢所中)陵遲不救者三代後乃謀臣獻
畫而離削自守矣(孫曰謂賈誼主父/偃欲分王子弟也)然而封建之始
郡邑居半時則有叛國而無叛郡(韓曰叛國謂吳/楚七國反也)秦制之
得亦以明矣繼漢而帝者雖百代可知也唐興制州邑
立守宰此其所以為宜也然猶桀猾時起虐害方域者
失不在於州而在於兵時則有叛將而無叛州(韓曰叛/将謂藩)
(鎮擁重/兵者)州縣之設固不可革也或者曰封建者必私其
土子其人適其俗修其理施化易也守宰者茍其心思
遷其秩而已何能理乎(理一/作治)余又非之周之事跡斷可
見矣列侯驕盈黷貨事戎(孫曰戎謂戎/事黷音讀)大凡亂國多理
國寡侯伯不得變其政天子不得變其君私土子人者
百不有一失在於制不在於政周事然也秦之事跡亦
斷可見矣有理人之制而不委郡邑是矣有理人之臣
而不使守宰是矣郡邑不得正其制守宰不得行其理
酷刑苦役而萬人側目失在於政不在於制秦事然也
漢興天子之政行於郡不行於國制其守宰不制其侯王
侯王雖亂不可變也國人雖病不可除也及夫大逆不道
然後掩捕而遷之勒兵而夷之耳大逆未彰姦利浚財
怙勢作威大刻於民者無如之何及夫郡邑可謂理且
安矣何以言之且漢知孟舒於田叔(孫曰漢書田叔傳/文帝立召叔問曰)
(公知天下長者乎叔曰故雲中守孟舒長者也時孟舒/坐虜大入雲中免上曰先帝置舒雲中十餘年矣虜帝)
(一入不能堅守士卒戰死者數百人長者固殺人乎叔/曰孟舒知士卒罷弊不忍出言士争臨城死敵以故死)
(者數百人是乃孟舒所以為長者上/曰賢哉孟舒後召以為雲中太守)得魏尚於馮唐(孫/曰)
(馮唐傳唐謂文帝曰魏尚為雲中守坐上功首虜差六/級陛下下之吏陛下雖得頗收不能用也帝悦令唐持)
(節赦尚復以/為雲中守)聞黄霸之明審(韓曰漢書黄霸傳霸為潁/川太守外寛内明得吏民)
(心治為天下苐一徴守京兆尹秩二千石坐發民治馳/道不先聞又發騎士詣北軍馬不適士劾乏軍興連貶)
(秩有詔歸潁川太守官以八百石/治如其前前後八年郡中愈治)覩汲黯之簡靖(韓曰/汲黯)
(傳黯學黄老言治官民好清静不苛細為淮陽太/守卧閤不岀嵗餘東海大治上聞召為主爵都尉)拜之
可也復其位可也(補註即謂孟舒魏尚/黄霸復守雲中潁川)卧而委之以輯
一方可也(補註即謂汲黯卧治東/海○輯音集藉入切)有罪得以黜有能得
以賞朝拜而不道夕斥之矣夕受而不法朝斥之矣設
使漢室盡城邑而侯王之縱令其亂人戚之而已孟舒
魏尚之術莫得而施黄霸汲黯之化莫得而行明譴而
導之拜受而退已違矣(一本違矣上/有斯必二字)下令而削之締交
合從之謀(韓曰締説文云結不/觧也○締丁計切)周於同列則相顧裂眦
(韓曰説文眦目匡/也○眦疾智切)勃然而起幸而不起則削其半削其
半民猶瘁矣曷若舉而移之以全其人乎漢事然也今
國家盡制郡邑連置守宰其不可變也固矣善制兵謹
擇守則理平矣或者又曰夏商周漢封而延秦郡邑而
促尤非所謂知理者也魏之承漢也封爵猶建晉之承
魏也因循不革而二姓陵替不聞延祚今矯而變之垂
二百祀大業彌固何繫于諸侯哉或者又以為殷周聖
王也而不革其制固不當復議也是大不然夫殷周之
不革者是不得巳也葢以諸侯歸殷者三千焉資以黜
夏湯不得而廢歸周者八百焉資以勝殷武王不得而
易徇之以為安仍之以為俗湯武之所不得巳也夫不
得巳非公之大者也私其力于巳也私其衛于子孫也
秦之所以革之者其為制公之大者也其情私也私其
一已之威也私其盡臣畜于我也然而公天下之端自
秦始夫天下之道理安斯得人者也使賢者居上不肖
者居下而後可以理安今夫封建者繼世而理繼世而
理者上果賢乎下果不肖乎則生人之理亂未可知也
將欲利其社稷以一其人之視聴則又有世大夫世食
禄邑以盡其封略聖賢生于其時亦無以立于天下封
建者為之也豈聖人之制使至于是乎吾固曰非聖人
之意也勢也(程敦夫論曰封建古之良法錯出于傳記/寜知非聖人意哉今曰堯舜三代以勢不)
(可而不欲去之審若是耶茍得其勢斯可去矣武庚管/蔡之難固當刑之如異姓之韓彭同姓之呉楚也然方)
(且命㣲子以繼商封同姓以五十何哉葢成王不以先/代之嗣為可廢周公不以害巳之親為可絶聖人意以)
(公天下也栁子何知焉若曰湯武不得巳者私其力耶/茍不私其力則無庸封之矣勝夏去商雖不期而㑹然)
(所賴者特在伊吕湯武待之固當如罷侯之秦錮親之/魏矣彼獨不然三等之爵初不之變而千八百國益倍)
(于前何哉湯武知天下不可以獨治故強枝葉而固本/根聖人意以公天下也栁子弗察焉太抵子厚徒見魏)
(晉之弊思欲有所懲艾且又太宗以來羣議蜂起彼其/淺中狹慮期有以度越前人設為誇言不自知覺殊不)
(知公而不私者乃所以為聖人意也黄唐曰以封建非/聖人意歟則易于比言親諸侯于豫言利建侯于晉言)
(錫馬康侯而繫辭言研諸侯之慮列爵分土見于書諸/侯之地序于禮不能錫命諸侯刺于詩安得謂聖人之)
(意不在是乎以郡縣不可革而行之理且安歟則二漢/酷吏傳唐酷吏傳讀之令人拂膺安得謂不可革而治)
(安實賴乎大抵有聖君有善治則諸侯得人守令亦得/人非聖君無善治則諸侯不為用守令亦不為用人无)
(賢不肖顧所駕御者如何耳為治者/奚必執子厚之説泥一偏之見哉)
　　　四維論
　　　(孫曰管子牧民篇曰國有四維一維絶則傾二/維絶則危三維絶則覆四維絶則滅何謂四維)
　　　(一曰禮二曰義三曰亷四曰恥禮不踰節義不/自進亷不蔽惡恥不從枉韓曰公意謂亷恥自)
　　　(禮義中出未有有禮義而無亷恥有亷恥而無/禮義故云吾見其二維而未見其所以為四也)
管子以禮義亷恥為四維吾疑非管子之言也彼所謂
亷者曰不蔽惡也(一無/也字)世人之命亷者(一無/世字)曰不茍得
也(一無/也字)世人之命恥者(一無/世字)曰羞為非也然則二者果
義歟非歟吾見其有二維未見其所以為四也夫不蔽
惡者豈不以蔽惡為不義而去之乎夫不茍得者豈不以
茍得為不義而不為乎雖不從枉與羞為非皆然然則
亷與恥義之小節也不得與義抗而為維聖人之所以
立天下曰仁義仁主恩義主斷恩者親之斷者宜之而
理道畢矣蹈之斯為道得之斯為徳履之斯為禮誠之
斯為信皆由其所之而異名今管氏所以為維者殆非
聖人之所立乎又曰一維絶則傾二維絶則危三維絶
則覆四維絶則㓕(並見/題註)若義之絶則亷與恥其果存乎
亷與恥存則義果絶乎人既蔽惡矣茍得矣從枉矣(諸/本)
(作茍得而/從枉矣)為非而無羞矣則義果存乎使管子庸人也
則為此言管子而少知理道則四維者非管子之言也
　　天爵論
　　　(韓曰孟子有天爵者有人爵者仁義忠信樂善/不倦此天爵也公卿大夫此人爵也古之人修)
　　　(其天爵而人爵從之今之人修其天爵以要人/爵既得人爵而棄其天爵公以為未盡也作此)
　　　(論然所謂宣無隠之明著不息之志與孟子修/之之説有以異乎黄曰孟子以仁義忠信謂之)
　　　(天爵使人知有仁義篤于自信又知天天理之/自然則能求諸内而不求諸外此其意也子厚)
　　　(從而易之曰天爵不在乎仁義忠信而在于明/與志且謂仁義忠信非明不能鑒非志不能取)
　　　(故有是説殊不知仁義忠信繼之以樂善不倦/雖不及明與志而二者固在其中矣樂善非明)
　　　(以鑒之者然乎不倦非志以取之者然乎孟子/之言簡而備學者可以意㑹猶以未盡而少之)
　　　(子厚亦費/于言哉)
栁子曰仁義忠信先儒名以為天爵(見題/註)未之盡也夫
天之貴斯人也則付剛健純粹于其躬(孫曰易大哉乾/乎剛健中正純)
(粹精/也)倬為至靈(倬音/卓)大者聖神其次賢能所謂貴也剛
健之氣鍾于人也為志得之者運行而可大悠久而不
息拳拳于得善孜孜于嗜學則志者其一端耳純粹之
氣注于人也為明得之者爽達而先覺鑒照而無隠盹
盹于獨見(韓曰説文云/盹目也音諄)淵淵于黙識則明者又其一端
耳明離為天之用恒久為天之道舉斯二者人倫之要
盡是焉故善言天爵者不必在道徳忠信明與志而巳
矣道徳之于人猶隂陽之于天也仁義忠信猶春秋冬
夏也舉明離之用運恒久之道所以成四時而行隂陽
也宣無隠之明著不息之志所以備四美而富道徳也
故人有好學不倦而迷其道撓其志者(韓曰撓釋文云/擾也○撓女巧)
(切/)明之不至耳有照物無遺而蕩其性脱其守者志之
不至耳明以鑒之志以取之役用其道徳之本舒布其
五常之質充之而彌六合播之而奮百代聖賢之事也
然則聖賢之異愚也職此而巳使仲尼之志之明可得
而奪則庸夫矣授之于庸夫則仲尼矣若乃明之逺邇
志之恒久庸非天爵之有級哉故聖人曰敏以求之(孫/曰)
(論語子曰我非生而知/之者好古敏而求之者)明之謂也為之不厭(孫曰論語/又曰抑為)
(之不厭誨人不倦/則可謂云爾巳矣)志之謂也道徳與五常存乎人者也
克明而有恒受于天者也嗚呼後之學者盡力于斯所
及焉或曰子所謂天付之者若開府庫焉量而與之耶
曰否其各合乎氣者也莊周言天曰自然吾取之
　　守道論
　　　(孫曰左氏昭公十九年齊侯田于沛招虞人以/弓不進曰昔先君之田也旃以招大夫弓以招)
　　　(士皮冠以招虞人臣不見皮冠不敢進仲尼曰/守道不如守官君子韙之韓曰孟子曰昔齊景)
　　　(公田招虞人以旌不至將殺之志士不忘在溝/壑勇士不忘喪其元孔子奚其取焉哉取非其)
　　　(招不往也守道不如守官信孔子之言矣公乃/曰傳者之誤其果然哉嘗味其言至有曰失其)
　　　(道而守官者古人不與也意當時必有竊/聖人之言違道而居官者公故為此論云)
或問曰守道不如守官何如對曰是非聖人之言傳之
者誤也(見題/註)官也者道之器也離之非也未有守官而
失道守道而失官之事者也(一無/也字)是固非聖人之言乃
傳之者誤也(一無/乃字)夫皮冠者是虞人之物也物者道之
凖也守其物由其凖而後其道存焉茍舍之是失道也
凡聖人之所以為經紀為名物無非道者命之曰官官
是以行吾道云爾(一本作命是以/行吾道云爾)是故立之君臣官府
衣裳輿馬章綬之數㑹朝表著周旋行列之等(孫曰昭/十一年)
(左氏㑹朝之言必聞于表著之位杜預註云/朝内列位常處謂之表著○行音户剛切)是道之所
存也則又示之典命書制符璽奏復之文叅伍殷輔陪
臺之役(孫曰周禮設其參傅其位陳其殷置其輔註參/謂卿三人伍謂大夫五人殷衆士輔府史庶人)
(在官者陪臺/者亦謂臣也)是道之所由也則又勸之以爵禄慶賞之
美懲之以黜逺鞭朴梏拲斬殺之慘(孫曰朴小擊也梏/拲者周禮上罪梏)
(拲而桎梏手械拲兩手共械○/梏居沃切拲居悚居玊二切)是道之所行也故自天
子至于庶人咸守其經分(扶問/切)而無有失道者和之至
也失其物去其凖道從而喪矣易其小者而大者亦從
而喪矣古者居其位思死其官可易而失之哉禮記曰
道合則服從不可則去孟子曰有官守者不得其職則
去然則失其道而居其官者古人之不與也是故在上
不為抗在下不為損矢人者不為不仁函人者不為仁
率其職司其扃交相致以全其工也(一本工字作/公下有者字)易位
而處各安其分而道達于天下矣(矣一/作也)且夫官所以行
道也而曰守道不如守官葢亦喪其本矣未有守官而
失道守道而失官者也(一本失官下/有之事二字)是非聖人之言傳
之者誤也果矣
　　時令論上
　　　(韓曰嘗觀孔頴達禮記疏案鄭目録云名曰月/令者以其記十二月政之所行也本吕氏春秋)
　　　(十二月紀之首章以禮家好事抄合之後人因/題之名曰禮記言周公所作其中官名時事多)
　　　(不合周法今申鄭旨釋之案吕不韋集諸儒著/為十二月紀名為吕氏春秋篇首皆有月令與)
　　　(此文同是一證也又周無太尉唯秦官有太尉/而此月令云乃命太尉此是官名不同周法二)
　　　(證也又秦以十二月建亥為嵗首而月令云為/來嵗受朔日是九月為嵗終十月為朔此是時)
　　　(不合周法三證也又周有六冕郊天迎氣則用/大裘乗玉輅建太常日月之章而月令服飾車)
　　　(旗並依時色此是事不合周法四證也故鄭云/其中官名時事多不合周法然案秦始皇十二)
　　　(年不韋死十六年并天下然後以十月為嵗首/嵗首用十月時不韋巳死十五年而不韋不得)
　　　(以十月為正又云周書先有月令何得云不韋/所造又秦并天下立郡何得云諸侯又秦以好)
　　　(兵殺害毒被天下何能布徳行惠春不興兵既/如此不同鄭必謂不韋作者以吕氏春秋十二)
　　　(月紀正與此同不過三五字别且不韋集諸儒/所作為一代大典亦採擇善言之事遵立舊章)
　　　(但秦自不能依行何怪不韋所作也然則月令/之書先儒固巳疑之公曰夏后周公之典逸矣)
　　　(信/然)
吕氏春秋十二紀漢儒論以為月令措諸禮以為大法
焉其言有十二月七十有二候(孫曰每月六候故十/二月為七十二候)迎
日步氣(步謂/推步)以追寒暑之序類其物宜而逆為之備聖
人之作也然而聖人之道不窮異以為神不引天以為
髙利于人備于事如斯而已矣觀月令之説茍以合五
事配五行而施其政令離聖人之道不亦逺乎凡政令
之作有俟時而行之者有不俟時而行之者是故孟春
修封疆端徑術(徑古定切術音遂/按禮記當作遂)相土宜無聚大衆季
春利堤防達溝瀆(音/讀)止田獵備蠶器合牛馬百工無悖
于時孟夏無起土功無發大衆勸農勉人仲夏班馬政
聚百藥(此一句在禮記/乃孟夏非仲夏)季夏行水殺草糞田疇美土疆
土功兵事不作孟秋納材葦(此一句季/夏非孟秋)仲秋勸人種麥
季秋休百工人皆入室具衣裘舉五榖之要合秩芻養
犧牲(此二句季夏/非是季秋)趨人牧斂(張曰趨疾也逡/遇切韓曰音促)務蓄菜(此/二)
(句仲秋非/作季秋)伐薪為炭孟冬築城郭穿竇窖(韓曰説文云/竇空也窖地)
(藏也上音/豆下音教)修囷倉(此四句仲秋非孟冬韓曰説文/囷倉之圓者也○囷區倫切)謹葢
藏(才浪切/又如字)勞農以休息之(韓曰説文云勞/慰也朗到切)收水澤之賦
仲冬伐木取竹箭季冬講武習射御出五榖種計耦耕
具田器合諸侯制百縣輕重之法貢職之數(自合諸侯/以下至此)
(季秋非/季冬)斯固俟時而行之所謂敬授人時者也其餘郊
廟百祀亦古之遺典不可以廢誠使古之為政者非春
無以布徳和令行慶施惠養㓜少省囹圄(韓曰省察也/審也囹圄獄)
(也○省息井切/囹音零圄音語)賜貧窮禮賢者非夏無以贊傑俊遂賢
良舉長大行爵出禄斷薄刑決小罪節嗜慾靜百官非
秋無以選士厲兵任有功誅暴慢明好惡修法制養衰
老申嚴百刑斬殺必當(丁浪/切)非冬無以賞死事恤孤寡
舉阿黨易闗市來商旅審門閭正貴戚近習罷官之無
事者去器之無用者則其闕政亦以繁矣斯固不俟時
而行之者也變天之道絶地之理亂人之紀舍孟春則
可以有事乎作淫巧以蕩上心舍季春則可以為之者
乎夫如是内不可以納于君心外不可以施于人事勿
書之可也又曰反時令則有飄風暴雨霜雪水潦大旱
沈隂氛霧寒暖之氣大疫風欬鼽嚏瘧寒疥癘之疾(張/曰)
(鼽月令云人多鼽嚏説文云鼽病/寒鼻塞也○鼽音求嚏丁計切)螟蝗五榖𤓰瓠果實
不成蓬蒿藜莠並興之異女災胎天傷水火之訛冦戎
來入相掠兵革並起道路不通邊境不寜土地分裂四
鄙入堡(韓曰説文堡堤/也障也堡音保)流亡遷徙之變若是者特瞽史
之語非出聖人者也然則夏后周公之典逸矣(孫曰夏/小正周)
(時訓二書名夏后/周公之典謂此也)
　　時令論下
或者曰月令之作所以為君人者法也葢非為聰明睿
智者為之將慮後代有昬昧傲誕而肆于人上忽先王
之典舉而廢之近而取之若陳隋之季是也故取仁義
禮智信之事附于時令俾時至而有以發之也不為之
時(一無/時字)將因循放蕩而皆無其意焉爾于是又為之言
五行之反戾相盪相摩妖災之説以震動于厥心古之
所以防昏亂之術也今子發而揚之使前人之奥秘布
露顯明則後之人而又何憚耶曰聖人之為教立中道
以示于後曰仁曰義曰禮曰智曰信謂之五常言可以
常行者也(行字下一/有之字)防昏亂之術為之勤勤然書于方
冊興亡治亂之致永守是而不去也未聞其威之以怪
而使之時而為善所以滋其怠傲而忘理也語怪而威
之所以熾其昏邪淫惑而為禱禳厭勝鬼怪之事以大
亂于人也且吾子以為畏冊書之多孰與畏人之言使
諤諤者言仁義利害焯乎列于其前而猶不悟(韓曰焯/説文曰)
(明也/音灼)奚暇顧月令哉是故聖人為大經以存其直道將
以遺後世之君臣必言其中正而去其竒衺(孫曰竒衺/不正也上)
(居宜切不與邪字/同二字出周禮)其有嚚然而不顧者(韓曰説文云嚚/語聲也左氏口)
(不道忠信之言為/嚚○嚚魚中切)雖聖人復生無如之何又何冊書之
有若陳隋之季暴戾淫放則無不為矣求之二史豈復
有行月令之事者乎然而其臣有勁悍者爭而與之言
先王之道猶十百而一遂焉然則月令之無益于陳隋
亦固矣立大中去大惑捨是而曰聖人之道吾未信也
用吾子之説罪我者雖窮萬世吾無憾焉爾
　　斷刑論上(文闕/)
　　斷刑論下(斷都/玩切)
余既為斷刑論或者以釋刑復于余其辭云云余不得
巳而為之一言焉夫聖人之為賞罰者非他所以懲勸
者也賞務速而後有勸罰務速而後有懲必曰賞以春
夏而刑以秋冬(孫曰二句左傳襄公二十/六年蔡大夫聲子之言)而謂之至理
者偽也使秋冬為善者(一無/冬字)必俟春夏而後賞則為善
者必怠春夏為不善者(一無/夏字)必俟秋冬而後罰則為不
善者必懈(韓曰説文云懈怠也/居隘切巳下並同)為善者怠為不善者懈
是敺天下之人而入于罪也(敺音區/下同)敺天下之人入于
罪又緩而慢之以滋其懈怠此刑之所以不措也必使
為善者不越月踰時而得其賞則人勇而有勸焉為不
善者不越月踰時而得其罰則人懼而有懲焉為善者
日以有勸為不善者日以有懲是敺天下之人而從善
逺罪也敺天下之人而從善逺罪是刑之所以措而化
之所以成也或者務言天而不言人是惑于道者也胡
不謀之人心以熟吾道(韓曰熟或作孰非是當取孟/子仁亦在夫熟之而已之意)吾
道之盡而人化矣是知蒼蒼者焉能與吾事而暇知之
哉果以為天時之可得順大和之可得致則全吾道而
得之矣全吾道而不得者非所謂天也非所謂大和也
是亦必無而巳矣又何必枉吾之道曲順其時以諂是
物哉吾固知順時之得天不如順人順道之得天也何
也使犯死者自春而窮其辭欲死不可得貫三木(孫曰/後漢)
(范滂傳皆三木囊頭三木項手足皆有/械司馬遷曰魏其大將也衣赭闗三木)加連鎻而致之
獄吏大暑者數月痒不得搔(蘇曹/切)痺不得搖(韓曰説文/云痺足氣)
(不至病○/痺必至切)痛不得摩飢不得時而食渇不得時而飲目
不得瞑(韓曰説文曰暝目不/明也○瞑莫定切)支不得舒怨號之聲(怨號/並平)
(聲/)聞于里人如是而大和之不傷天時之不逆是亦必
無而巳矣彼其所宜得者死而巳也又若是焉何哉或
者乃以為雪霜者天之經也雷霆者天之權也非常之
罪不時可以殺人之權也當刑者必順時而殺人之經
也是又不然夫雷霆雪霜者特一氣耳非有心于物者
也聖人有心于物者也春夏之有雷霆也或發而震破
巨石裂大木木石豈為非常之罪也哉秋冬之有霜雪
也舉草木而殘之草木豈有非常之罪也哉彼豈有懲
于物也哉彼無所懲則效之者惑也果以為仁必知經
智必知權是又未盡于經權之道也何也經也者常也
權也者達經者也皆仁智之事也離之滋惑矣經非權
則泥(乃計/切)權非經則悖是二者強名也曰當(丁浪切/下同)斯
盡之矣當也者大中之道也離而為名者大中之器用
也知經而不知權不知經者也知權而不知經不知權
者也偏知而謂之智不智者也偏守而謂之仁不仁者
也知經者不以異物害吾道知權者不以常人怫吾慮
合之于一而不疑者信于道而巳者也且古之所以言
天者葢以愚蚩蚩者耳(孫曰説文云/蚩蚩敦厚貌)非為聰明睿智者
設也或者之未達不思之甚也
　　辯侵伐論
　　　(在集賢院為徴天下兵討淮西作孫曰徳宗貞/元十五年三月甲寅淮西節度使呉少誠反遣)
　　　(兵襲唐州掠百姓千餘人而去九月丙辰詔削/奪少誠官爵令諸道進兵討之時公為集賢院)
　　　(正字作也韓曰公此論意謂淮右一方負固似/不足以動天下之兵誠有此理然自少誠死元)
　　　(濟繼立十有八年而兵不解迄憲宗元和十二/年始克平之則前日之所以申其惡于天下者)
　　　(亦所不/免哉)
春秋之説曰凡師有鐘鼓曰伐無曰侵(孫曰莊二十九/年左氏之文)
周禮大司馬九伐之法曰賊賢害人則伐之負固不服
則侵之(孫曰負恃也/固險固也)然則所謂伐之者聲其惡于天下
也聲其惡于天下必有以厭于天下之心夫然後得行
焉古之守臣有朘人之財(韓曰朘縮也音宣朘字/一作沒一作私一作傷)危人
之生而又害賢人者内必棄于其人外必棄于諸侯從
而後加伐焉動必克矣然猶校徳而後舉量力而後㑹
備三有餘而以用其人一曰義有餘二曰人力有餘三
曰貨食有餘是三者大備則又立其禮正其名修其辭
其害物也小則誥誓徴令不過其隣雖大不出所暴非
有逆天地横四海者不以動天下之師故師不踰時而
功成焉斯為人之舉也故公之公之而鐘鼓作焉夫所
謂侵之者獨以其負固不服而壅王命也内以保其人
外不犯于諸侯其過惡不足暴于天下致文告修文徳
而又不變然後以師問焉是為制命之舉非為人之舉
也故私之私之故鼓鐘不作斯聖人之所志也周道既
壊兵車之軌交于天下而罕知侵伐之端焉是故以無
道而正無道者有之以無道而正有道者有之不増徳
而以遂威者又有之故世日亂一變而至于戰國而生
人耗矣是以有其力無其財君子不以動衆有其力有
其財無其義君子不以帥師合是三者而明其公私之
説而後可焉嗚呼後之用師者有能觀乎侵伐之端則
善矣
　　六逆論
　　　(韓曰左氏隠三年傳曰公子州吁嬖人之子也/有寵而好兵公弗禁石碏諌曰愛子教以義方)
　　　(弗納于邪驕奢淫佚所自邪也且夫賤妨貴少/陵長逺間親新間舊小加大淫破義所謂六逆)
　　　(也君義臣行父慈子孝兄愛弟敬所謂六順也/去順效逆所以速禍也弗聴公謂石碏之論有)
　　　(不可槩者故/從而辨之)
春秋左氏言衛州吁之事因載六逆之説曰賤妨貴少
陵長逺間親新間舊小加大淫破義六者亂之本也余
謂少陵長小加大淫破義是三者固誠為亂矣然其所
謂賤妨貴逺間親新間舊雖為理之本可也何必曰亂
夫所謂賤妨貴者葢斥言擇嗣之道子以母貴者也若
貴而愚賤而聖且賢以是而妨之其為理本大矣而可
捨之以從斯言乎此其不可固也夫所謂逺間親新間
舊者葢言任用之道也使親而舊者愚逺而新者聖且
賢以是而間之其為理本亦大矣又可捨之以從斯言
乎必從斯言而亂天下謂之師古訓可乎此又不可者
也嗚呼是三者擇君置臣之道天下理亂之大本也為
書者執斯言著一定之論以遺後代上智之人固不惑
于是矣(一無/矣字)自中人而降守是為大據而以致敗亂者
(敗一/作賊)固不乏焉晉厲死而悼公入乃理(韓曰晉世家厲/公多外嬖欲盡)
(去羣大夫而立諸姬兄弟欒書中行偃襲捕厲公囚之/迎公子周于周而立之是為悼公悼公曰寡人自以疎)
(逺毋幾為君今大夫不忘文㐮之意而惠立桓叔之後/使得奉晉祀敢不戰戰乎于是逐不臣者十人修舊功)
(施徳/惠)宋襄嗣而子魚退乃亂(韓曰宋世家湣公七年宋/大水魯使臧文仲往弔公)
(曰寡人不能事鬼神政不修故水臧文仲善此言此言/乃公子子魚教湣公也及襄公立十三年伐鄭楚伐宋)
(以救鄭襄公欲戰子魚諌公弗/聴遂與楚戰敗傷于泓而卒)貴不足尚也秦用張禄
而黜穰侯乃安(韓曰張禄范雎也穰侯魏冉也秦昭王/母宣太后弟先是穰侯事秦攻取無虚)
(日至周赧王四十九年秦拔魏范雎説秦王曰臣在山/東時謂秦之有太后穰侯不聞有王王于是廢太后黜)
(穰侯以范雎為相/封應侯事見史)魏相成璜而疎呉起乃危(韓曰成魏/成也文侯)
(之弟璜翟璜也文侯二十五年以成為相時呉起事魏/有功至武侯立以田文為相起不悦自是去魏之楚楚)
(以為相事見/史璜胡光切)親不足與也苻氏進王猛而殺樊世乃興
(韓曰晉史苻堅招王猛一見如舊堅繼立遂以猛為中/書侍郎日見親幸特進姑臧樊世與猛爭論于堅前世)
(欲擊猛堅怒斬之于是羣/臣見猛皆屏息堅日熾矣)胡亥任趙髙而族李斯乃滅
(韓曰胡亥秦二世也李斯自始皇時已用于秦然胡亥/嘗有私于趙高及即位高遂誣斯反狀腰斬咸陽市夷)
(三族二世乃以趙/高為相事見史)舊不足恃也顧所信何如耳然則斯
言殆可以廢矣噫古之言理者罕能盡其説建一言立
一辭則臲卼而不安(童曰臲卼危也/上音孽下音兀)謂之是可也謂之
非亦可也混然而巳教于後世莫知其所以去就明者
慨然將定其是非則拘儒瞽生相與羣而咻之(童曰咻/説文云)
(痛念聲孟子衆楚人/咻之音休又況羽切)以為狂為怪而欲世之多有知者
可乎夫人可以及化者天下為不少矣然而罕有知聖
人之道則固為書者之罪也
　
　
　
　
　
　
　
　
　
　
　
　
　五百家註栁先生集巻三
欽定四庫全書
　五百家註柳先生集巻四
　議辯
　　晉文公問守原議
　　　(韓曰唐自徳宗懲艾此賊故以左右神策天威/等軍委宦者主之置䕶軍中尉中䕶軍分提禁)
　　　(兵威柄下遷政在宦人其視晉文問原守於寺/人尤甚公此議雖曰論晉文之失其意實憫當)
　　　(時宦者之禍逮憲宗元和十五年而/陳𢎞志之亂作公之先見至是驗矣)
晉文公既受原於王難其守問寺人㪍鞮以畀趙衰(孫/曰)
(左氏僖二十五年傳晉侯朝王王與之陽樊温原櫕茅/之田陽樊不服圍之出其民冬晉侯圍原原又不降命)
(去之退一舍而原降晉侯問原守於寺人㪍鞮對曰昔/趙衰以壺餐從徑餒而弗食故使處原○㪍音孛鞮音)
(低史記或作履鞮或作勃鞮註/云勃鞮披也衰初危切晉大夫)余謂守原政之大者也
所以承天子樹霸功致命諸侯不宜謀及媟近(媟嬻也/音薛)
以忝王命而晉君擇大任不公議於朝而私議於宫不
博謀於卿相而獨謀於寺人雖或衰之賢足以守國之
政不為敗而賊賢失政之端由是滋矣况當其時不乏
言議之臣乎狐偃為謀臣先軫將中軍(韓曰時楚圍宋/宋如晉告急先)
(軫狐偃為晉謀若伐曹衛楚必救之則宋免矣於/是晉作三軍狐偃將上軍先軫佐下軍事見史)晉君
疏而不咨外而不求乃卒定於内豎(音/樹)其可以為法乎
且晉君將襲齊桓之業(襲音/習)以翼天子乃大志也然而
齊桓任管仲以興進豎刁以敗(韓曰周莊王十一年齊/桓公立鮑叔牙曰君欲)
(伯王非管夷吾不可公從之自仲用而齊以大治及桓/公四十一年管仲病桓公以豎刁易牙開方三子問誰)
(可相仲厯數其不可公卒用三子而三子專/權自是因内寵殺羣吏擅廢立無所不至矣)則獲原啟
疆適其始政所以觀示諸侯也而乃背其所以興跡其
所以敗然而能霸諸侯者以土則大以力則强以義則
天子之冊也誠畏之矣烏能得其心服哉其後景監得
以相衛鞅(童曰按史景監秦孝公之寵臣也衛鞅公孫去/氏衛之諸庶孽公子始事魏相公叔痤其後)
(魏之秦因景監以見孝公凡一再以帝王為說孝公不言/納終獻强國之說孝公始善之謂景監曰汝客善可與)
(矣鞅遂用於秦/○鞅於亮切)𢎞石得以殺望之(童曰按史𢎞恭石顯/自宣帝時久典樞機)
(元帝即位委以政亊蕭望之等建白以為中書政本國/家樞機用宦者非古制也宜罷中書宦官應古不近刑)
(人之義由是恭顯/遂譛望之令自殺)誤之者晉文公也(誤一/作設)嗚呼得賢臣
以守大邑則問非失舉也盖失問也(一作問非失/問舉非失舉)然猶
羞當時陷後代若此况於問與舉又兩失者其何以救
之哉余故著晉君之罪以附春秋許世子止趙盾之義
(韓曰左氏宣公二年傳云趙穿攻靈公於桃園宣子未/出山而復太史書曰趙盾弑其君以示於朝昭公十)
(九年傳云許悼公疾五月飲太子之藥而卒太/子奔晉書曰弑其君盾宣子名也○盾徒本反)
　　駮復讎議
　　　(童曰徐元慶復讎事見本篇唐史孝友傳載左/拾遺陳子昻議誅元慶然後旌其閭墓時韙其)
　　　(言後禮部員外郎柳宗元駮云云/韓文公亦有此議見子集駮音剥)
臣伏見天后時有同州下邽人徐元慶者父爽為縣吏
趙師韞所殺(孫曰師韞時為/下邽尉韞音藴)卒能手刃父讎束身歸罪
(孫曰後師韞為御史元慶變姓名於驛家傭力久/之師韞以御史舍亭下元慶手刃之自囚詣官)當時
諫臣陳子昻建議誅之而旌其閭(孫曰時議者以元慶/孝烈欲捨其罪子昻)
(建議以為國法専殺者死元慶宜正國法然旌/其閭墓以褒其孝義可也議者以予昻為是)且請編
之於令永為國典臣竊獨過之臣聞禮之大本以防亂
也若曰無為賊虐凡為予者殺無赦刑之大本亦以防
亂也若曰無為賊虐凡為理者殺無赦(理一/作治)其本則合
其用則異旌與誅莫得而並焉(一本作不/得並也)誅其可旌兹
謂濫黷刑甚矣(韓曰說文云黷握/持垢也○黷音讀)旌其可誅兹謂僣(孫/曰)
(左傳善為國者賞/不僣刑亦不濫)壞禮甚矣果以是示於天下傳於後
代趨義者不知所以向違害者不知所以立以是為典
可乎盖聖人之制窮理以定賞罰本情以正褒貶統於
一而已矣嚮使刺讞其誠偽(童曰讞議罪也魚/列魚戰語蹇三反)考正其
曲直原始而求其端則刑禮之用判然離矣何者若元慶
之父不陷於公罪師韞之誅獨以其私怨奮其吏氣虐
於非辜州牧不知罪刑官不知問上下䝉冒籲號不聞
(張曰籲呼也書無辜/籲天號音豪下同)而元慶能以戴天為大恥枕戈為
得禮(孫曰禮記父之讎不與共戴天又曰居父母之仇/如之何夫子曰寢苦枕於不仕弗與共天下也)
處心積慮以衝讎人之胷(讎是/周反)介然自克即死無憾是
守禮而行義也執事者宜有慙色將謝之不暇而又何
誅焉其或元慶之父不免於罪師韞之誅不愆於法是
非死於吏也是死於法也法其可讎乎讎天子之法而
戕奉法之吏(戕音/牆)是悖驁而凌上也(悖音孛/驁音傲)執而誅之
所以正邦典而又何旌焉且其議曰人必有子子必有
親親親相讎其亂誰救是惑於禮也甚矣禮之所謂讎
者盖以寃抑沉痛而號無告也非謂扺罪觸法陷於大
戮而曰彼殺之我乃殺之不議曲直暴寡脅弱而已其
非經背聖不已甚哉(一作不/亦甚哉)周禮調人掌司萬人之讎
凡殺人而義者令勿讎讎之則死有反殺者邦國交讎
之又安得親親相讎也春秋公羊傳曰父不受誅子復
讎可也父受誅子復讐此推刃之道復讐不除害(孫曰/定四)
(年公羊傳之文注云一往一來曰推刃/不除害謂取讎身而已不復兼其子)今若取此以斷
兩下相殺則合於禮矣且夫不忘讎孝也不愛死義也
元慶能不越於禮服孝死義是必達理而聞道者也夫
達理聞道之人豈其以王法為敵讎者哉議者反以為
戮黷刑壤禮其不可以為典明矣請下臣議附於令有
斷斯獄者不宜以前議從事謹議
　　桐葉封弟辯
　　　(韓曰史記晉世家成王與叔虞戲削桐葉為珪/以與叔虞曰以此封若史佚因請擇日立之成)
　　　(王曰吾與之戲耳史佚曰天子無戲言於是遂/封叔虞於唐此則桐葉封弟史佚成之明矣若)
　　　(曰周公入賀史不之見孫曰事又見劉向說苑/黄曰觀經而不盡信於經始可與言經觀史而)
　　　(不盡信於史始可與言史經史猶有不可信者/阨於灰燼之餘汩於異端之學也謂伊尹以滋)
　　　(味干湯謂西伯以隂謀傾商遷史每每如此豈/特翦桐一事誣周公哉讀遷史者當知其為實)
　　　(録又當知史/之失自遷始)
古之傳者有言成王以桐葉與小弱弟戯曰以封汝周
公入賀(世家作史/佚見題註)王曰戯也周公曰天子不可戯乃封
小弱弟於唐(孫曰謂/唐叔虞)吾意不然王之弟當封耶周公宜
以時言於王不待其戱而賀以成之也不當封耶(當並/如字)
周公乃成其不中之戯(中去/聲)以地以人與小弱者為之
主其得為聖乎且周公以王之言不可茍焉而已必從
而成之耶設有不幸王以桐葉戯婦寺亦將舉而從之
乎凡王者之徳在行之何若設未得其當雖十易之不
為病要於其當(二當字/丁浪切)不可使易也而况以其戯乎若
戯而必行之是周公教王遂過也吾意周公輔成王宜
以道從容優樂要歸之大中而已必不逢其失而為之
辭(孫曰逢謂逢迎也孟子/曰逢君之惡其罪大)又不當束縛之馳驟之使若
牛馬然急則敗矣且家人父子尚不能以此自克况號
為君臣者耶是直小丈夫缺缺者之事(孫曰老子其政/察察而其民缺)
(缺缺缺小智皃與/缺缺同缺傾雪切)非周公所宜用故不可信或曰封唐
叔史佚成之(童曰史佚周武王時/太史尹佚也佚音逸)
　　辯列子
　　　(孫曰漢志列子八篇先於莊子莊子稱之韓曰/公謂列子當在魯穆公時其曰鄭穆公時非是)
　　　(言實信然盖嘗考之鄭穆公立於周襄王二十/五年則其生當在周莊惠王之際其去孔子生)
　　　(於周靈王之二十年誠㡬百年若列子當鄭穆/公時則是先夫子而生已若干年今觀其書乃)
　　　(有仲尼篇且多所紀述夫子及諸門弟子事則/列子當生魯穆公時而非鄭穆公時决矣一字)
　　　(之誤乃爾哉魯穆公之立在夫子既没之後云/黄曰列子之書其言皆出於列子之後文子之)
　　　(書或合孟子數家之㫖亦可謂駁而不純矣而/不甚斥於柳子者盖君子論人愛憎有權陽虎)
　　　(竊寳玉大弓乃魯之賊而為富不仁之言孟子/稱之於七篇憎而知其善者也子厚之於二書)
　　　(亦孟子取陽/虎之意歟)
劉向古稱博極羣書然其録列子獨曰鄭穆公時人(孫/曰)
(鄭穆公/名蘭)穆公在孔子前幾百嵗列子書言鄭國皆云子
産鄧析不知向何以言之如此史記鄭繻公二十四年
(繻音/須)楚悼王四年圍鄭鄭殺其相駟子陽子陽正與列
子同時是嵗周安王三年秦惠王韓列侯趙武侯二年
魏文侯二十七年燕釐公五年(釐虚其切/古文僖字)齊康公七年
宋悼公六年魯穆公十年(孫曰此皆據/史記年表)不知向言魯穆
公時遂誤為鄭耶不然何乖錯至如是其後張湛徒知
怪列子書(孫曰湛字處度/東晉人註列子)言穆公後事亦不能推知其
時然其書亦多増竄非其實要之莊周為放依其辭(放/方)
(往/切)其稱夏棘狙公紀渻子季咸等(渻音/省)皆出列子不可
盡紀雖不槩於孔子道然其虚泊寥闊居亂世逺於利
禍不得逮乎身而其心不窮易之遁世無悶者其近是
歟余故取焉其文辭類莊子而尤質厚少為作好文者
可廢耶其楊朱力命疑其楊子書其言魏牟孔穿皆出
列子後不可信然觀其辭亦足通知古之多異術也讀
焉者慎取之而已矣
　　辯文子
　　　(孫曰漢志文子九篇與孔子同時而稱周平王/問似依託者也按文子稱墨子墨子稱吴起皆)
　　　(周安王時人韓曰史記註范蠡傳文子姓辛名研/文子其字也葵丘濮上人號曰計然其書十二)
　　　(篇按唐藝文志有徐靈府註有李暹訓註其學/盖受於老子或者謂此書特文子録老子遺言)
　　　(為十二篇且劉向所録止九巻今觀公之文與/藝文志及徐李所註巻數皆合豈徐李有以析)
　　　(之/歟)
文子書十二篇其傳曰老子弟子其辭時有若可取其
指意皆本老子然考其書盖駁書也其渾而類者少竊
取他書以合之者多凡孟管輩數家皆見剽竊嶢然而
出其類(嶢山髙貌音/堯字或從嶤)其意緒文辭义牙相抵而不合(韓/曰)
(說文云义手指相錯牙齒也象上/下相錯之形义初加切牙朱加切)不知人之増益之歟
或者衆為聚歛以成其書歟然觀其往往有可立者又
頗惜之憫其為之也勞今刋去謬惡亂雜者取其似是
者又頗為發其意藏於家
　論語辯二篇
　　上篇
　　　(韓曰公疑論語非成於孔子諸弟子手然聖門/師弟子道統之傳咸出此書或曽子諸弟子成)
　　　(之其亦必/有自來矣)
或問曰儒者稱論語孔子弟子所記信乎曰未然也孔
子弟子曽參最少少孔子四十六嵗(韓曰夫子生於周/靈王二十年曽子)
(生於周敬王十五年孫曰孔子/卒時七十二曽子年二十六)曽子老而死是書記曽
子之死則去孔子也逺矣曽子之死孔子弟子略無存
者矣吾意曾子弟子之為之也何哉且是書載弟子必
以字獨曽子有子不然由是言之弟子之號之也然則
有子何以稱子曰孔子之殁也諸弟子以有子為似夫
子立而師之其後不能對諸子之問乃叱避而退(孫曰/孔子)
(既殁諸弟子思慕有若狀似孔子弟子相與立為師師/之如夫子時也他日弟子有所問有若黙然無以應弟)
(子起曰有子避之/此非子之坐也)則固嘗有師之號矣今所記獨曽子
最後死余是以知之盖樂正子春子思之徒(孫曰二人/曽子弟子)
與為之爾或曰孔子弟子嘗雜記其言然而卒成其書
者曽氏之徒也
　　下篇
　　　(韓曰此篇論堯曰首章之言謂夫子素所諷道/之辭誠得其㫖盖揖遜征伐之事皆萃此數語)
　　　(間非聖人諷道之餘其何以表見於後世者耶/黄曰孔安國之疏謂堯曰之文為明天道垂訓)
　　　(將來誠有得夫聖人之心柳子亦謂堯曰之言/為聖人之大志其智足以知聖人亦不減於孔)
　　　(氏/矣)
堯曰咨爾舜天之厯數在爾躬四海困窮(孫曰論語註/云困極窮盡)
(言極盡四海/皆服其化)天禄永終舜亦以命禹曰余小子履(履湯/名)
敢用𤣥牡(孫曰夏尚黒時未改/夏色故猶用黒牡)敢昭告於皇上后土有
罪不敢赦萬方有罪罪在朕躬朕躬有罪無以爾萬方
或問之曰論語書記問對之辭爾今卒篇之首章然有
是何也栁先生曰論語之大莫大乎是也是乃孔子常
常諷道之辭云爾(諷誦也/方鳯切)彼孔子者覆生人之器者
也(覆盖也/敷救切)上之堯舜之不遭(上之一/作上言)而禪不及已(禪音/擅)
下之無湯之勢(下之一/作下言)而已不得為天吏生人無以澤
其徳日視聞其勞死怨呼而已之徳涸然無所依而施
(涸竭也/音鶴)故於常常諷道云爾而止也此聖人之大志也
無容問對於其間弟子或知之或疑之不能明相與傳
之故於其為書也卒篇之首嚴而立之
　　辯鬼谷子
　　　(韓曰史記蘇秦傳註云鬼谷子戰國時隠居潁/川陽城之鬼谷因以自號蘇秦張儀師之受縱)
　　　(横之事其書三巻唐藝文志有樂臺註有尹知/章註然其書叙謂此書即授秦儀者捭闔之術)
　　　(十三章本經持樞中經三篇又有梁陶𢎞景註/今公又謂有元冀者為之指要唐史遂以蘇秦)
　　　(為鬼谷/子誤矣)
元冀好讀古書然甚賢鬼谷子為其指要幾千言鬼谷
子要為無取(一作/能)漢時劉向班固録書無鬼谷子鬼谷
子後出而險盭峭薄(韓曰說文云/盭戾也音戾)恐其妄言亂世難信
學者宜其不道而世之言縱横者時葆其書(葆寳也/音保)尤
者晚乃益出七術(孫曰鬼谷子書下篇有隂符七術謂/盛神法五龍養志法靈龜實意法騰)
(蛇分威法伏熊散勢法鷙鳥轉圓/法猛獸損兊法靈薯七章是也)怪謬異甚不可考校
其言益竒(如/字)而道益陿(陿隘也/音洽)使人狙狂失守(狙猿屬/子余切)
而易於陷墜(補註晁氏讀書志曰公論鬼谷子書如此/而來鵠亦云鬼谷子皆教人詭紿激訐揣)
(測獪滑之術悉備於章學之者唯儀秦/而已欲知是書者二子之言略盡之)幸矣人之葆之
者少今元子又文之以指要嗚呼其為好術也過矣(黄/曰)
(治異端者塞其源去惡木者戕其本儀秦縱横孟子以/妾婦處之荀卿以詐人待之衞琯以亂國政責之愚謂)
(二子不足罪使無鬼谷之學則朝縱暮横孰從而師事/之故欲閑先聖之道距縱横之術者不可使鬼谷之言)
(一日得行於天下也元冀何人作為指要妄以七術表/而出之無意援溺而反推波助瀾元生區區自鄶無譏)
(愚恐當塗之士嗜痔逐/臭則誤天下必甚矣)
　　辯晏子春秋
　　　(韓曰晏子齊晏嬰也其書十二篇唐藝文志皆/載之公謂不當列之儒家中今觀其書信然)
司馬遷讀晏子春秋髙之而莫知其所以為書或曰晏
子為之而人接焉或曰晏子之後為之皆非也吾疑其
墨子之徒有齊人者為之墨好儉晏子以儉名於世故
墨子之徒尊著其事以増髙為已術者且其旨多尚同
兼愛(孫曰墨子有尚同三篇又孟/子曰墨子兼愛是無父也)非樂節用非厚𦵏久
喪者是皆出墨子又非孔子好言鬼事非儒明鬼又出
墨子其言問棗及古冶子等(孫曰晏子春秋曰公孫㨗/田開疆古冶子事景公勇)
(而無禮晏子言於公餽之二桃曰三子計功而食之公/孫㨗曰吾持楯而再搏乳虎可以食桃田開疆曰吾杖)
(兵而禦三軍者再可以食桃古冶子曰吾嘗從君濟河/鼋銜右驂以入底柱之流冶潛行水底逆流百步順流)
(九里得黿而殺之左牽馬尾古挈黿頭鶴躍而出可以/食桃矣二子曰吾勇不若子功不逮子取桃不讓是貪)
(也然而不死無勇也皆反其桃契領而死古/冶子曰二子死之吾獨生不仁亦契領而死)尤怪誕又
往往言墨子聞其道而稱之此甚顯白者自劉向歆班
彪固父子皆録之儒家中甚矣數子之不詳也盖非齊
人不能具其事非墨子之徒則其言不若是後之録諸
子書者宜列之墨家非晏子為墨也為是書者墨之道
也
　　辯亢倉子
　　　(韓曰唐藝文志註云天寳元年詔號亢倉子為/洞靈真經求之不獲襄陽處士王士元謂莊子)
　　　(作庚桑子太史公列子作亢倉子其實一也取/諸子文義類者補其亡今此書其士元補亡者)
　　　(耶宜公有所不取也史記註亢音庚亢倉子/王邵本作庚桑子司馬彪曰庚桑楚人姓名)
太史公為莊周列傳稱其為書畏累亢桑子皆空言無
事實(韓曰史記莊子傳索𨼆曰按莊子畏累虚篇名也/即老𥅆弟子畏累鄒氏童曰畏累或作崐壘莊子)
(音註云㟪壘山名或云在魯或云在梁州/○畏於鬼切又烏罪切累音壘又力罪切)今世有亢桑
子書其首篇出莊子而益以庸言盖周所云者尚不能
有事實又况取其語而益之者其為空言尤也劉向班
固録書無亢倉子而今之為術者乃始為之傳註以教
於世不亦惑乎
　　辯鶡冠子
　　　(集註西漢藝文志有鶡冠子一篇下註云楚人/居深山不顯名氏以鶡羽為冠因自號焉唐志)
　　　(亦有鶡冠子三巻今其為書凡十九篇盖論三/才變通古今治亂之道韓文公云其博選篇四)
　　　(稽五至之說當矣學問篇稱賤生於無所用中/流失船一壺千金者三讀其詞而悲之即此書)
　　　(也惟世兵篇頗與鵩賦相亂餘十八篇則否/公之辯似但見此一篇故云耳鶡似雉音曷)
余讀賈誼鵩賦嘉其辭(鵩音/服)而學者以為盡出鶡冠子
余往來京師求鶡冠子無所見至長沙始得其書讀之
盡鄙淺言也唯誼所引用為美餘無可者吾意好事者
偽為其書反用鵩賦以文飾之非誼有所取之决也太
史公伯夷列傳稱賈子曰貪夫殉財烈士殉名夸者死
權(孫曰鶡冠/子無此語)不稱鶡冠子遷號為博極羣書假令當時
有其書遷豈不見耶假令真有鶡冠子書亦必不取鵩
賦以充入之者何以知其然耶曰不類
　
　
　
　
　五百家註柳先生集巻四
欽定四庫全書
　五百家註柳先生集巻五
　碑
　　箕子碑
　　　(孫曰箕子名須/臾紂之諸父)
凡大人之道有三一曰正蒙難(孫曰蒙犯也正蒙難者以/正犯難也○難乃旦切)
二曰法授聖三曰化及民殷有仁人曰箕子(孫曰孔子曰/殷有三仁焉)
(㣲子去之箕子為/之奴比干諫而死)實具兹道以立於世故孔子述六經之
㫖尤慇懃焉(孫曰謂下易/詩所載是也)當紂之時大道悖亂天威之動
不能戒(孫曰書今/天動威)聖人之言無所用進死以併命誠仁矣
(韓曰謂/比干)無與吾祀故不為委身以存祀誠仁矣(韓曰謂/㣲子)與
亡吾國故不忍(與音/預)具是二道有行之者矣是用保其明
哲(孫曰詩既明且/哲以保其身)與之俯仰晦是謩範(謩與/謨同)辱於囚奴(孫/曰)
(書囚奴正士正/士即謂箕子也)昏而與邪隤而不息故在易曰箕子之明
夷(孫曰夷傷也日入地中/明夷之義故卦曰明夷)正蒙難也及天命既改生人以
正乃出大法(孫曰大法/洪範也)用為聖師周人得以序彛倫而立
大典(孫曰書天乃錫禹洪範九/疇彛倫攸叙彛倫常道也)故在書曰以箕子歸作洪
範法授聖也及封朝鮮(孫曰書傳云武王釋箕子之囚箕/子不忍周之釋走之朝鮮武王聞)
(之因以朝鮮/封之鮮音仙)推道訓俗惟徳無陋惟人無逺用廣殷祀俾
夷為華化及民也(孫曰漢書地理志箕子去之朝鮮教其/民以禮義田蠶織作樂浪朝鮮民犯禁)
(八條相殺以當時償殺相傷以榖償相盗者男没入為其/家奴女子為婢欲自償者人五十萬雖免為民俗猶羞之)
(嫁娶無所讎是以其民終不相盗無門户之閉婦人貞/信不滛辟其田民飲食以籩豆可貴哉仁賢之化也)率
是大道藂於厥躬(藂徂紅切正/作叢俗作藂)天地變化我得其正其大
人歟於虖當其周時未至殷祀未殄比干已死㣲子已去
向使紂惡未稔而自斃(斃頓也/音敝)武庚念亂以圖存國無其
人誰與興理是固人事之或然者也然則先生隠忍而為
此其有志於斯乎唐某年作廟汲郡嵗時致祀(孫曰汲郡/今衛州紂)
(故都/也)嘉先生獨列於易象作是頌云
䝉難以正授聖以謩宗祀用繁(孫曰自箕子後傳四十餘/世至朝鮮侯準自稱王繁)
(字一/作係)夷民其蘇憲憲大人(童曰憲憲興盛貌/見中庸註音顯)顯晦不渝聖
人之仁道合隆汚明哲在躬不陋為奴冲譲居禮不盈稱
孤髙而無危卑不可踰非死非去有懐故都時詘而伸(詘/音)
(屈/)卒為世模易象是列文王為徒(孫曰易内文明而外柔/順以䝉大難文王以之)
(内難而能正其/志箕子以之)大明宣昭崇祀式孚(孫曰謂唐始/立廟祀之)古闕頌
辭繼在後儒
　　道州文宣王廟碑
　　　(童曰唐書歸崇敬傳賛引此碑黄曰薛伯髙評十哲/之科妄出後世而開元之祀非夫子志是已失矣子)
　　　(厚於碑反指為確論宋子京賛唐史灼見其非追咎/薛氏而子厚之失俟来者愚請畢之夫顔淵以下十)
　　　(人皆孔門髙弟顯顯間出者謂非盡其徒可乎取其/所長序以四科萬世而後知有聖言品題不敢擬議)
　　　(可謂後世之妄乎李元瓘雖非名臣而請祀十哲列/為坐像務尊師重道是先王未之有可以義起何害)
　　　(其為夫子志乎嗟夫伯髙妄論之於前栁子溢美/之於後微景文之論則薛得為賢守栁得為通儒)
謹案某年月日(韓曰按集有斥鼻亭神記云元和九年/河東薛公由刑部郎中刺道州此云某)
(年即元和/九年也)儒師河東薛公伯髙(孫曰伯髙/名景晦)由尚書刑部
郎中為道州明年二月丁亥(韓曰即元/和十年)公用牲幣祭於
先聖文宣王之廟夜漏未盡三刻公𤣥冕以入(孫曰周/禮司服)
(卿大夫之服自𤣥冕而下如孤/之服又曰祭羣小祀則𤣥冕)就位於庭愓焉深惟夫
子之祀爰自京師大學徧于州邑遐濶僻陋咸用斯時
致奠展誠宿燎設懸(孫曰周禮司烜氏凡邦之大事共墳/燭庭燎註云樹於門外曰大燭於)
(門内曰庭燎設懸謂懸筍簴/之屬也○燎力照切音了)罇爼旂章(孫曰禮記月令/以為旂章註云)
(章幟罇/音尊)粲穆布列周天之下嗚呼夫子之道閎肆尊顯二
帝三王其無以侔大也然其堂庭庳陋(庳短也音/卑又音婢)椽棟毁
墜曽不及浮圖外說(孫曰外說鬼/神之類也)克壯厥居水潦仍至
嵗加蕩沃公蹙然不寧若罔獲承既祭而出登墉以望爰
得美地豐衍端夷(衍廣/也)水環以流有頖宮之制(孫曰禮記/王制天子)
(辟雍諸侯頖宮皆/學名也頖與泮同)是日樹表列位(樹立/也)由禮考宜然後節
用以制貨財乗時以僦功役(僦即/就切)逾年而克有成廟舍峻
整階序廓大(序廓/也)講肄之位(肄習/也)師儒之室立廪以周
食圃畦以毓蔬(童曰周禮園圃/毓草木毓音育)權其子母(孫曰周語民/患輕則為之)
(作重幣於是乎有母權子而行若不堪重則多作輕/於是乎有子權母而行註云重曰母輕曰子權稱也)贏
且不竭(嬴音/盈)由是邑里之秀民感道懷和更來門下咸願
服儒衣冠由公訓程(程法/也)公攝衣登席親釋經旨丕諭本
綂父慶其子長勵其㓜化用興行人無諍訟公又曰夫子
稱門弟子顔回為庶幾(孫曰易曰顔氏之/子其殆庶幾乎)其後從於陳
蔡亦各有號(孫曰謂四/科之目)言出一時非盡其徒也於後失
厥所謂妄異科第坐祀十人以為哲(孫曰開元八年敇/改顔子等十哲為)
(坐像悉/預配享)豈夫子志哉余案月令則曰釋奠于先聖先師
(則曰一本作則/由一本作曰則)國之故也(故典/故也)乃立夫子像配以顔氏籩
豆既嘉笙鏞既成(鏞大/鐘名)九年八月丁未(韓曰當作十年/八月盖唐制釋)
(奠春秋皆用上丁以長厯推之九年八月乙亥朔是月/无丁未且新廟之作起于十年二月丁亥既祭之後云)
公祭於新廟退考疑義合以燕饗萬民翼翼觀禮識古
於是春秋師晉陵蔣堅易師沙門凝𧦬(音辯俗/作𧦬)助教某
學生某等來告願刻金石明夫子之道及公之勤惟夫子
極於化初冥於道先羣儒咸稱六籍具存茍賛其道若譽
天地之大褒日月之明非愚則惑不可犯也惟公探夫子
之志考有國之制光施彛典革正道本俾是荒服移為闕
里在周則魯侯申(孫曰申/僖公名)能修頖宮詩有其歌在漢蜀
守文翁能首儒學史有其賛今公法古之大同於魯化人
之難侔於蜀盍銘兹徳以告於史氏而刋之兹碑銘曰
荆楚之陽厥服惟荒民鮮由仁帝降其良(孫曰良/謂良吏)振振
薛公(童曰振振仁/厚也振音真)惟徳之造赤旂金節來莅於道師儒
咸㑹嘉有攸告吉日丁亥獻於頖宫庭燎伊煌(音/皇)有煥
其容公升於位心莫不恭爰念聖祀徧於海邦服冕陳
器州邑攸同咸忻以欷(欷歔也/音希)思報聖功卜遷於嘉惟
吉之逢畇畇其原(孫曰詩畇畇原隰曽孫田/之畇墾田也均匀二音)既夷且大
渙渙其流(孫曰詩溱與洧方渙/渙兮渙渙水流貌)實環於外作廟有嚴昭
祀顯配潔兹器用觀禮斯㑹布筵伊位作廪伊秩以豐
其儀以壯其室新宫既成崇報孔明千古有經公粹厥
誠邦民之良弁服是纓公躬講論䖍黙以聴(平/聲)公降酬
酢進退齊平柔肌洽體莫不充盈歸懽于心父子弟兄
欽惟聖王厥道無涯世有頌辭益疚其多(疚音/究)公斯考
禮民感休嘉(感一/作咸)從於魯風祗以詠歌公錫於天眉夀
來加(孫曰詩天錫公/純嘏眉夀保魯)公賚於王(賚賜/予也)休命是荷(音/何)師於
辟雍大邦以和侑酳申申(孫曰賈山傳養三老五更于/太學執醬而餽執爵而酳酳)
(者少少飲酒食已而蕩口也此言景晦將入為天子/三老養于太學亦魯頌祝僖公之意云○酳音𦙍)王
道式訛諸儒作詩思繼頖水丕揚厥聲以告太史
　　柳州文宣王新修廟碑
仲尼之道與王化逺邇惟柳州古為南夷(韓曰柳州𨽻/嶺南故云古)
(為南/夷)椎髻卉裳(韓曰漢書李陵傳胡服椎結師古曰結/讀為髻一撮之髻其形如椎書島夷卉)
(服卉草也絺葛之屬○/椎音槌髻音計卉音毁)攻刼鬬暴雖唐虞之仁不能柔
(孫曰柔安也書/曰柔逺能邇)秦漢之勇不能威至于有國(孫曰謂唐/有天下)
始循法度置吏奉貢咸若采衛(孫曰周禮職方氏辨九/服之邦國謂侯甸男采)
(衛蠻夷鎮/藩為九)冠帶憲令進用文事(一作/士)學者道堯舜孔子
如取諸左右執經書引仁義旋辟唯諾(旋音璿辟音壁/又音僻唯以水)
(切/)中州之士時或病焉然後知唐之徳大以遐孔氏之
道尊而明元和十年八月州之廟屋壞幾毁神位刺史
柳室元始至(孫曰是嵗七/月公至柳州)大懼不任以墜教基丁未奠
薦法齊時事禮不克施乃合初亞終獻三官衣布(孫曰/語曰)
(齋必有明衣布註云/以布為沐浴之衣)洎于贏財取土木金石徵工僦功
完舊益新十月乙丑王宫正室成乃安神棲乃正法庭
祗㑹羣吏卜日之吉䖍告於王靈曰昔者夫子嘗欲居
九夷其時門人猶有惑聖言今夫子代千有餘載其教
始行至于是邦人去其陋而本於儒孝父忠君言及禮
義又况巍然炳然臨而炙之乎(後闕/)
惟夫子以神道設教(孫曰易聖人以神/道設教而天下服)我今罔敢知欽
若兹教以寧其神追思告誨如在於前茍神之在曷敢
不䖍居而無陋罔貳昔言(孫曰語曰子欲居九夷或曰/陋如之何子曰君子居之何)
(陋之/有)申陳嚴祀永永是尊麗牲有碑(韓曰禮祭義祭之/日君牽牲既入廟)
(門麗于碑註/麗猶繫也)刻在廟門
　　終南山祠堂碑(并序/)
　　　(孫曰漢志扶風武功縣東有終南山韓曰潘岳/闗中記云一名中南山言在天之中居都之南)
貞元十二年夏洎秋不雨穡人焦勞嘉穀用虞皇帝使
中謁者(孫曰漢表謁者掌賔賛受事灌嬰為中謁者/後常以閹人為之諸官加中者多閹人也)禱
於終南山申命京兆尹韓府君(孫曰貞元十一年四月/以兵部侍郎韓臯為京)
(兆尹韓曰臯傳云貞元十四年大旱民請蠲租賦/臯奏不實遂貶撫州觀此則十二年旱可知矣)祗飾
祀事考視祠制以為棟宇不稱宜有加飾遂命盭厔令
裴均(韓曰盩厔縣名裴均字/君齊○盩音侜厔音窒)䖍承聖謩剏制祠宇(剏與/創同)
乃徵土工木工石工備器執用來㑹祠下斬板榦(孫曰/榦所)
(以當牆兩/邊障土者)礱柱礎(礱盧紅切/礎音楚)陶瓴甓(韓曰說文瓴􁃤似/瓶者爾雅瓴甋謂)
(之甓詩中堂有甓/瓴音零甓蒲厯切)築垣墉恢度舊制(恢枯回切/度徒故切)立三筵
六尋既興功𤣥雲觸石霈澤周被植物擢茂期於豐登
神道感而宣靈人心歡而致和嘉氣充溢抃蹈布野於
是邑令僚吏至于胥徒黄髪耆艾野夫版尹(孫曰書三/亳版尹版)
(尹版之/尹長)僉曰盖聞名山之列天下也其有能奠方域(奠/安)
(也/)産財用興雲雨考於祭法宜在祀典惟終南據天之
中在都之南西至於褒斜(孫曰褒斜二谷名梁州記曰/万石城泝漢上七里有褒谷)
(南口曰褒北口曰/斜長四百七十里)又西至隴首(隴首/山名)以臨於戎東至于
商顔(孫曰商顔/商山之顔)又東至於太華(太華/華山)以距於闗實能作
固以屏王室其物産之厚器用之出則璆琳琅玕夏書
載焉(童曰禹貢終南惇物至于鳥䑕厥貢惟球琳琅玕/球玉名琅玕石而似珠球今作璆音求琳音林)
紀堂條枚秦風詠焉(童曰詩終南何有有條有枚條槄/梅柟也又云終南何有有紀有堂)
(紀基也堂畢道平如掌也他本或/作杞棠條枚或作祀堂條枚皆誤)今其神又能對於禱
祀(一作/祀)化荒為穰易沴為和(沴妖氣也/沴音戾)厥功章明宜受
大禮俾有憑託而宣其烈也非我后敬神重穀則曷能
發大號尊明靈非我公勤人奉上則曷能對休命作新
廟人事既備神明時若豐我公田遂及我私(補註詩雨/我公田遂)
(及我/私)粢盛無虞儲峙用充(韓曰儲說文云備也峙爾雅/云供峙具也儲音除峙文里)
(切/)厥猷茂哉遂相與東向蹈舞拜手稽首願頌帝力且
宣神徳永著終古辭曰
皇帝垂徳制定統極神道泰寧祀典修飾穰祈禜雩(孫/曰)
(禜祭名也周禮云禜門用瓢齎雩請雨之祭/韓曰禮記雩禜祭水旱也○禜音詠雩音于)　皆有凖
程顧惟終南祠位庳陋(庳音卑/又音婢)不稱顯名爰降制詔充
大厥宇啟寤誠明昭感神衷道宣天休獲此利貞篤災
愆陽化為豐穰實我粢盛人賴蓄給鼓腹而歌以樂其
生巍巍靈山興利産財作固鎬京(孫曰詩宅是鎬京鎬/京武王所都其地在)
(長安西上林苑/中○鎬下老切)擁其嘉休眷祐于人永宅厥靈奕奕新
廟(孫曰奕奕佼美也詩新廟奕/奕奚斯所作奕音亦與弈同)整頓端莊神位宻清後
祀承則絜心勤禮導暢純精邑吏嗇夫鮐背鯢齒(孫曰/駘背)
(鯢齒皆夀徵鮐/音臺鯢音倪)願垂表經頌宣聖徳篆刻堅石永世飛
聲(此詞三/句為韻)
　　太白山祠堂碑(并序/)
　　　(孫曰山在鳳翔府郿縣上有靈湫禱雨輒應○/韓曰終南太白地勢相屬韓文公南山詩云西)
　　　(南雄太白突起莫間簉則二山誠闗中之名勝/禱應如響宜哉此碑與上篇同時皆以禱旱作)
雍州西南界于梁(孫曰雍州謂秦地雍梁皆禹/貢九州之舊○雍於用切)其山曰
太白其地恒寒氷雪之積未嘗已也其人以為神故嵗
水旱則禱之寒暑乖候則禱之癘疾祟降則禱之(張曰/鬼災)
(曰癘祟亦神/禍也音邃)咸若有答焉者貞元十二年孟秋旱甚皇
帝遇災悼懼分命禱祀至于兹山又詔京兆尹(孫曰尹/韓臯也)
宜飾祠廟遂下令於甸邑(孫曰盩厔屬京/兆故云甸邑)邑令裴均臨
事有恪革去狹陋恢閎棟宇階室之廣三倍其初翌日
大雨黍稷用豐野夫讙謠欽聖信神願垂頌聲刻在金
石文曰(文亡/)
　　碑隂文
　　　(韓曰韓裴盖有勞于二祠者/也故公又作文碑隂以志之)
時尹韓府君諱臯祇奉制詔發付邑吏令裴府君諱均
承荷君公之命督就祠宇􁍤事謹甚克媚神意用獲顯
貺邑人靈之其事遂聞詔書嘉異勞主者甚厚(勞力/到切)乃
刻兹石立於西序右階之下肆列裴氏之政于碑之隂
惟君教行於家徳施于人撫字惠厚柔仁博愛之道洽
於鰥嫠(上姑頑切/下陵之切)亷毅肅給威斷猛制之令行於强禦
獄訟不私于上罪責不及於下農事課勵厚生克勤征
賦首入而其人益贍創立傳館平易道路(易以/䜴切)改作甚
力而其人彌逸韓府君每用嘉褒稱其理為甸服最今
兹設廟位神神歡而寧宜為君之誠敬克合於上用啟
之也不可以不志
　　湘源二妃廟碑
　　　(韓曰永州縣四湘源其一也公時為永州司馬/作二妃事韓文公黄陵廟碑紀之甚悉湘音相)
元和九年八月二十日湘源二妃廟災(韓曰天/火曰災)司功掾
守令彭城劉知剛(孫曰唐有司功參軍守/攝也以司功攝令也)主簿安邑衛
之武告於州刺史御史中丞清河崔公能(能史/有傳)祇栗厥
戒㑹羣吏洎衆工發開元詔書懼廢守祀搜考贏羡(羡/餘)
(也延/面切)均節委積(孫曰周禮遺人掌邦之委積以待施惠/註云少曰委多曰積皆聚也○委於偽)
(切積子/智切)咸執牘聿(孫曰說文牘書版聿所以書楚/謂之聿吳謂之不聿燕謂之弗)至於
祠下稽度既備(度徒/洛切)傭役惟時斬木於上游陶埴於水
涯(埴埏也音植涯/音宜又宜佳切)迺桴迺載(孫曰桴編/木以渡)工逸事遂作貌
顯嚴粲然而威十有一月庚辰陳奠薦辭立石于廟門
之宇下唯父子夫婦人道之大大哉二神咸極其㑹為
子而父堯為婦而夫舜(孫曰列女傳舜二妃堯/之二女曰娥皇女英)齊聖並
明弼成授受内若嚚瞽(補注若順也書曰/瞽子父頑母嚚)上承輝光克
艱以乂徳罔不至帝既野死(孫曰史記舜踐帝位三十/九年南巡狩崩于蒼梧之)
(野/)神亦不返(孫曰二妃從舜不及/道死于沅湘之間)食于兹川古有常典
敺祓戾孽(敺袚驅除/也音區弗)恢宣淑靈敢或失職以奸大刑(奸/音)
(干/)有翼其恭有苾其馨(苾香也/薄必切)沉牲爰告(周禮以貍沉/祭山林川澤)
(注云祭川/澤曰沉)即石是銘銘曰
淵懿承聖舜妻堯女徳形媯汭(孫曰書釐降二女于媯/汭溈水之汭也韓曰史)
(記堯妻舜二女以觀其徳舜飭下二女于媯汭/媯汭舜所居媯水之汭○媯俱為切汭儒稅切)神位湘
滸(音/虎)揆兹有初克碩厥宇(碩莊/大也)唐命秩祀兹邑攸主毛
牷既疈(孫曰周禮牧人凡陽祀用騂牷毛之隂祀用黝/牷毛之毛之取純毛也說文牛純色曰牷○牷)
(音全韓曰疈字一本作肆周/禮副辜祭籕作疈疈柏逼切)椒馨爰糈(韓曰詩有椒斯/馨糈祭神米先)
(吕/切)𦙍於萬年期保伊祜潛火煽孽炖於融風(孫曰說文/云炖風而)
(火盛貌左傳十八年梓慎曰是謂融風火之始也/注東北風曰融風融風木也木火母故曰火之始)神風
播遷時罔克龔邑令羣吏告於君公亷用積餘(亷節/也)以
就爾功桴木負埴(童曰桴者編竹木為之/大曰筏小曰桴桴音敷)載流於江既
夷以成崇宇峻墉潔嚴清閒(音/閑)左右率從神樂來歸徒
御雍雍神既安止邦人載喜奉其吉玉(一作/主)以對嘉祉
南風湑湑(韓曰說文云湑露/貌音胥又私吕切)湘水如舞將子無讙(一作/䕶)
神聴鐘鼓豐其交報邦邑是與刻此樂歌以極終古
　　饒娥碑
　　　(韓曰史云饒娥字瓊姬饒州樂平人父勣餘悉/如碑所載又云鄉人異之歸賵具禮𦵏父及娥)
　　　(鄱水之隂縣令魏仲光碣其墓建中初黜陟/使鄭叔則表旌其閣河東柳宗元為立碑)
饒娥饒人饒姓娥名世漁鄱水(鄱蒲/波切)娥為室女淵懿靖
専(靖一/作静)雖小家未嘗出游治絺葛(孫曰葛所以為絺/綌精曰絺麄曰綌)供
女事循整鄉閭敬式娥父醉漁風卒起不能舟遂以溺
死求屍不得(孫曰娥父勣漁于江/遇風濤舟覆尸不出)娥聞父死走哭水上
三日不食耳鼻流血氣盡伏死明日屍出黿魚鼉蛟浮
死萬數塞川下流(孫曰娥年十四哭水上不食三日/死俄大震電水蟲多死父屍浮出)鄱
旁下民悲感怨號(上音寃/下音毫)以為神竒縣人鄉人㑹錢具
儀𦵏娥鄱水西横道上追思不足相與作石以詒後世
(並見題注/詒一作詔)其辭曰
生徳無類氣靈而休嗟兹孝娥惟行之周淵懿含貞好
靖不游纎葛絺紵(纎思亷切絺丑/知切紵直吕切)克供以修蒸蒸在家
其父世漁飲酒不節死乎風濤(乎一作于/又一作於)匍匐來哭號
夭以呼顔目耳鼻膏血交流三日頓踣(韓曰踣說文云/斃也僵也○踣)
(匹侯切又/蒲北切)氣竭形枯(一作/面汚)父屍既出孝質已殂龜鱉黿
鼉有蛟洎魚充流溢岸旁出仰浮見怪異形適與我謀
鄱民哀號或以頌歌齊女色憂傷槐罷誅(孫曰劉向列/女傳齊傷槐)
(衍之女婧齊景公有所愛槐使人守之下令曰犯槐者/刑傷槐者死於是衍醉而傷槐景公使拘之且加罪焉)
(婧懼九造於晏子之門曰妾聞明君不為六畜傷人民/不為野草傷禾苗今吾君以槐故殺婧父鄰國聞之皆)
(謂君愛樹而賤人其可乎晏子明日朝言/于公景公即廢傷槐之法出犯槐之囚)趙姬完父操
棹爰謳(孫曰列女傳趙津女娟者趙河津吏之女趙簡/子南撃楚至河津吏醉卧不能渡簡子怒欲殺)
(之姢懼持揖而前曰妾父聞主君且來恐風波起水神/動駭故禱祠九江三淮之神不勝杯酌醉至如此願待)
(其醒而殺之簡子渡用楫者少一人姢願備父持楫許/之中流為簡子發河激之歌簡子悅以為夫人謳烏侯)
(切亦/音區)肉刑不施漢美淳于(孫曰史記漢文帝十三年太/倉令淳于公有罪當刑其少)
(女緹縈上書天子悲憐其意五月/有詔除肉刑法事亦見漢刑法志)烈烈孝娥水死上虞
(孫曰邯鄲淳曹娥碑曰娥上虞曹盱之女盱能按節撫歌/婆娑樂神漢安二年五月時迎伍君逆濤而上為水所)
(淹不得其尸娥時年十四號慕思盱哀吟澤畔旬有七/日遂自投江死經五日抱父死屍出度尚設祭誄之范)
(曄後漢史云迎婆娑/神謬矣當以碑為正)娥之至徳實與為儔恒人有言惟
教是圖懿兹徳女家世不儒竒行特出神道莫酬窮哀
罔泄終古以留鄉人好禮爰立兹丘建銘當道(孫曰當/道即謂)
(横道/上也)過者下車
　　唐故特進贈開府儀同三司揚州大都督南府君
　　睢陽廟碑(并序/)
　　　(集註南府君名霽雲魏州頓丘人禄山反張巡/許逺守睢陽遣霽雲乞師于賀蘭進明不果如)
　　　(請事詳碑中霽雲還入城十月城陷與巡等同/被害初贈開府儀同三司再贈揚州大都督)
急病讓夷義之先(孫曰國語臧文仲曰賢者急病/譲夷居官當事不避難夷平也)圖國
忘死貞之大(孫曰昭元年左氏趙孟稱叔孫豹曰/思難不越官信也圖國忘死貞也)利合
而動乃市賈之相求(賈音/古)恩加而感則報施之常道睢
陽所以不階王命横絶凶威越千祀而挺生奮百代而
特立者也時惟南公天與拳勇(孫曰詩無拳無/勇注拳力也)神資機
智藝窮百中(韓曰史記養由基去楊葉百步射之百發/百中霽雲傳善騎射見賊百步内射之發)
(無不/應)豪出千人不遇興詞鬱尨眉之都尉(孫曰張衡賦/曰尉尨眉而)
(郎潛兮逮三葉而見武註漢武故事曰上至郎署見一/老郎鬢眉皓白問何時為郎何其老也對曰臣姓顔名)
(駟以文帝時為郎文帝好文而臣好武景帝好老而臣/尚少陛下好少而臣已老是以三葉不遇也上感其言)
(擢為㑹/稽都尉)數竒見惜挫猨臂之將軍(韓曰史記上以李廣/數竒孟康曰竒隻不)
(耦也又曰廣為人長猨臂善射亦天性也/如淳曰臂如猨通肩數所角切竒居宜切)天寳末冦劇
憑陵隳突河華(華山名/音盡)天旋虧斗極之位地圯積狐狸
之穴(圮毁也又說文云山/無草木也圯音起)親賢在庭子駿陳謩以佐命
(孫曰劉歆字子駿為/王莽佐命官至國師)元老用武夷甫委師而勸進(孫曰/晉王)
(衍字夷甫嘗與東海王越共討茍晞越薨衆推衍為帥/衍辭俄而舉軍為石勒所破勒執衍等問以晉故衍因)
(勸勒稱/尊號)惟公與南陽張公巡髙陽許公逺義氣懸合訏
謀大同(訏大也又說文云齊楚/謂信曰訏訏匈于切)誓鳩武旅以遏横潰(横/戸)
(孟切潰/音㑹)裂裳而千里來應(韓曰文選脫耒/為兵裂裳為旗)左袒而一呼
皆至(韓曰漢書太尉以一節入北軍一/呼士皆袒左為劉氏呼火故切)柱厲不知而死
難(孫曰列子柱厲叔事莒敖公自以為不知已去居海/上及公有難乃往死之曰以醜後世之人主不知其)
(臣者/也)狼曋見黜而奔師(孫曰文二年左氏晉襄公縛秦/囚使萊駒以戈斬之囚呼萊駒)
(失戈狼曋取戈斬囚遂以為右箕之役先軫黜之狼曋/怒及彭衙既陳以其屬馳秦師死焉瞫尸甚式袵二切)
忠謀朗然萬夫齊力(一作/志)公以推讓且専奮撃為馬軍
兵馬使出戰則羣校同强(韓曰謂賊囚張通晤陷宋曹/等州張公巡率吏哭𤣥元祠)
(遂起兵討賊/從者千餘也)入守而百雉齊固(韓曰百雉城也城髙三/堵為雉謂賊攻雍丘張)
(公巡設百樓櫓城上束芻/灌油以焚賊不敢向也)初據雍丘(孫曰至徳元載三/月真源令張巡起)
(兵討賊據雍丘韓曰謂單父尉賈賁合兵擊宋州張通/晤走襄邑為頓丘令所殺賁引軍進至雍丘巡與之合)
(有衆二千也/雍丘𨽻汴州)謂非要害將保江淮之臣庶通南北之奏
復(孫曰周禮諸臣/之復萬民之逆)拔我義類扼於睢陽(孫曰十二月巡/拔雍丘東守寧)
(陵二載正月賊將尹子竒冦睢陽睢陽太守/許逺告急于巡巡引兵入睢陽睢陽𨽻宋州)前後捕斬
要遮凶氣連沮(韓曰此謂巡至睢陽與許逺合霽雲戰/寧陵北斬賊將二十殺萬餘人投尸于)
(汴/也)漢兵已絶守䟽勒而彌堅(孫曰漢永平十七年班超/在疏勒國十八年帝崩焉)
(者以中國大喪攻没都䕶而龜兹姑墨數攻䟽/勒超孤立無援吏士單少拒守嵗餘○䟽音踈)虜騎雖
强頓盱眙而不進(孫曰南史宋文帝元嘉二十八年魏/主攻盱眙輔國將軍臧質堅守魏人)
(殺傷萬計尸與城平三旬不拔/魏主退走○盱音吁眙音怡)賊徒乃棄疾於我悉衆
合圍技雖窮於九攻(韓曰吕氏春秋公輸般為髙雲梯/欲以攻宋墨子聞之見荆王曰宋)
(必不可得請令公輸試攻之臣請試守之於是公輸般/設攻宋之械墨子設守宋之備公輸般九攻之墨子九)
(却之不能入故荆輟不攻/宋矣墨子名翟宋大夫)志益専於三板(孫曰史記趙/世家智伯率)
(韓魏攻趙襄子奔保晉陽三國/引汾水灌其城城不沉者三板)偪陽懸布之勁(孫曰襄/十年左)
(傳晉荀偃士匄請伐偪陽主人懸布堇父登之及/堞而絶之隊則又懸之○偪音逼勁字一本作巧)汧城
鑿穴之竒(韓曰史田單攻齊收城中牛得千餘束兵刃/于其角而灌脂束茅于其尾燒其端鑿城數)
(十穴夜縱牛牛尾爇怒而奔/燕軍大驚敗走○汧音牽)息意牽牛羞鄭師之大臨
(孫曰宣十二年左傳楚人伐鄭國人大臨守/陴者皆哭三月楚克鄭鄭伯肉袒牽羊以逆)甘心易子
鄙宋臣之病告(韓曰宣十五年左氏楚子圍宋宋人懼/使華元夜入楚師登子反之牀起之曰)
(寡君使元以病告曰敝邑易子而食析骸/以㸑雖然城下之盟有以國斃不能從也)諸侯環顧而
莫救國命阻絶而無歸以有盡之疲人敵無巳之强冦
公乃躍馬潰圍馳出萬衆抵賀蘭進明乞師進明乃張
樂侑食以好聘待之公曰敝邑父子相食而君辱以燕
禮獨何心歟乃自噬其指曰噉此足矣(孫曰巡等守睢/陽死傷之餘纔)
(六百人時河南節度使賀蘭進明在臨淮擁兵不救八/月巡令霽雲將三十騎犯圍而出告急臨淮進明具食)
(與樂延霽雲坐霽雲泣且語曰睢陽之人不食月餘矣/霽雲雖欲獨食且不下咽因噬嚙落一指以示進明曰)
(霽雲既不能逹主將之意請留一指以示信歸報坐中/皆為泣下韓曰按舊史云請嚙一指留於大夫示之以)
(信歸報本州新傳云請置一指以示信歸報中丞因拔/佩刀斬一指血淋璃以示賀蘭公此所載又有噉此足)
(矣之文其不同如此/温公考異從舊傳)遂慟哭而返即死孤城(韓曰霽雲/遂自臨淮)
(還睢陽縋城而入城中將/吏知救不至慟哭累日)首碎秦庭終懵無衣之賦(韓/曰)
(定四年左氏申包胥如秦乞師秦哀公為賦無衣九頓/首而坐秦師乃出孫曰庾信哀江南賦曰申包胥之頓)
(地碎之以首/瞢武亘切)身離楚野徒傷帶劒之辭(孫曰楚詞九歌/云帶長劒兮挟)
(秦弓首雖離/兮心不懲)至徳二年十月城陷遇害(韓曰霽雲等皆/為賊所執賊將)
(以刃脅巡巡不降又降霽雲霽雲未應巡呼曰南八男/兒死耳不可為不義屈霽雲笑曰將欲有為也公知我)
(者敢不死亦不降乃與姚/誾等遇害惟逺執送洛陽)無傳燮之歎息(孫曰後漢傳/燮字南容為)
(漢陽太守賊圍漢陽欲送燮歸郷里燮慨然嘆曰/吾行何之吾必死於此遂麾左右進兵臨陣戰没)有周
苛之慷慨(孫曰漢書髙祖使周苛守滎陽楚下滎陽生/得苛苛罵項羽羽烹之慷下朗切慨口溉切)
聞義能徙(童曰語曰聞義不/能徙是吾憂也)果其初心烈士抗詞痛臧
洪之同日(韓曰臧洪字子原袁紹執洪殺之洪邑人陳/容謂紹曰將軍欲為天下除暴而先專誅忠)
(義豈合天意又曰今日寧與臧洪同日死不與將軍/同日生遂復見殺見者相謂曰如何一日戮二烈士)直
臣致憤惜蔡恭於累旬(韓曰劉璠梁典云武帝天監三/年魏兵圍義陽司州刺史蔡道)
(恭禦之相持百餘日道恭疾卒詔使郢州刺史曹景宗/救援景宗頓兵不進義陽遂陷御史中丞任昉彈劾景)
(宗畧曰道恭云逝城守累旬景宗/之存一朝棄甲直臣盖指任昉也)朝廷加贈特進揚州
大都督定功為第一等與張氏許氏並立廟睢陽嵗時
致祭男在襁褓皆受顯秩賜之土田𦵏刻鮑信之形(孫/曰)
(魏志初平二年鮑信撃黄巾于夀張力戰鬬死繼而破/之購求信不得衆乃刻木為信狀祭而哭焉今本作鮑)
(勛/誤)陵圖龎徳之狀(孫曰魏志龎徳字令明與闗侯戰為/侯所得侯謂曰不降何為徳罵曰我)
(寧為國家鬼不為賊將也為侯所殺于禁等七軍皆没/孫權稱藩遣禁還魏帝令北詣鄴謁髙陵帝使豫於陵)
(屋畫闗侯戰克龎徳憤怒禁/降伏之狀禁見慙恚發病薨)納官其子見勾踐之心(孫/曰)
(越語勾踐棲于㑹稽乃令於三軍曰孤子寡婦疾疹貧/病者納官其子注云官仕也仕其子而教之廪以食之)
(也/)羽林字孤知孝武之志(韓曰漢百官表武帝時從軍/死事者之子養羽林官教以)
(五兵號羽林孤/兒少壯令從軍)舉門闗於周典(孫曰周禮司門職云凡/財物犯禁者舉之以其)
(財養死政之老與其孤註云財所謂門闗之委積也死/政之老國中死事者之父母也孤子也韓曰又遺人云)
(掌門闗之委/積以養孤老)徵印綬於漢儀(韓曰漢時印佩非若今之/金紫銀緋長使服之也盖)
(居是官則佩是印罷則解之故三公上印綬後漢張奐/云吾前後十要銀艾銀即銀印艾即緑綬十要者一官)
(一佩之耳印不甚大淮南王曰方寸之印丈二之/組是也漢世功臣死後多賜印綬焉見孔氏雜說)王猷
以光寵錫斯備於戯睢陽之事不唯以能死為勇善守
為功所以出竒以恥敵立慬以怒冦(孫曰列子刺客曰/虞氏富樂之日久)
(矣而常有輕易人之心吾不侵犯之而辱我以腐䑕/不報無以立慬于天下慬勇也勤謹二音一本作僅)俾
其専力於東南而去備於西北力専則堅城必陷備去
則天討可行是故即城陷之辰為尅敵之日(孫曰十月/癸丑睢陽)
(城陷庚申安慶緒奔/河北壬戌克東京)世徒知力保於江淮而不知功靖
乎醜虜論者或未之思歟公諱霽雲(霽子/計切)字某范陽人
有子曰承嗣七嵗為婺州别駕賜緋魚袋厯施涪二州
(涪音/浮)服忠思孝無替負荷懼祠宇久逺徳音不形願斵
堅石(斵音/卓)假辭紀美惟公信以許其友剛以固其志仁
以殘其肌勇以振其氣忠以摧其敵烈以死其事出乎
内者合於貞行乎外者貫於義是其所以奮百代而超
千祀者矣其志不亦宜乎廟貌斯存碑表攸託洛陽城
思鄉之夢儻來(孫曰後漢温序字次房為䕶羌校尉行/部至襄武為隗囂將荀宇所執欲降之)
(序不聴伏劒而死光武命送喪到洛陽城旁為冢地長/子夀為鄒平侯相夢序告之曰久客思鄉里夀即棄官)
(上書乞骸骨歸塟帝/許之乃反舊塋焉)麒麟閣中即圖之詞可繼(孫曰漢書/趙充國以)
(功徳與霍光等列畫未央宫至成帝時西羌嘗有警上/思將帥之臣追美充國迺召黄門侍郎揚雄即充國圖)
(畫而/頌之)銘曰
貞以圖國義惟急病臨難忘身(難乃/旦切)見危致命漢寵死
事周崇死政(並見/上註)烈烈南公忠出其性控扼地利奮揚
兵柄東䕶吳楚西臨周鄭婪婪羣凶(婪貪也/盧含切)害氣彌盛
長蛇封豕(孫曰封大也左氏吳為/封豕長蛇薦食上國)踊躍不定屹彼睢陽
(屹崪山貌/屹魚乙切)制其要領(董曰前漢張騫傳註云要衣要也/領衣領也凡持衣者則執要領故)
(以為喻○/要一遙切)横潰不流疾風斯勁梯衝外舞(孫曰衝謂衝/城車詩臨衝)
(閑閑/是也)缶穴中偵(孫曰賊為雲梯勢如半虹置精兵二百/于其上推之臨城欲令騰入巡預于城)
(潜鑿三穴候梯將至于一穴中出一大木末置鐵鈎鈎/之使不得退一穴中出一木柱之使不得進一穴中出)
(一大木置鐵籠盛火焚之其梯中折梯上卒/盡燒死○偵伺也視也丑正切又猪孟切)鈐馬非艱
(孫曰宣十五年公羊傳/鉗馬而秣之鈐鉗通用)析骸猶競(解見/上)浩浩列士不聞
濟師(孫曰時許叔冀在譙郡尚衡在彭/城賀蘭進明在臨淮皆擁士不救)兵食殱焉守逾
三時公奮其勇單車載馳投軀無告噬指而歸力窮就
執猶抗其辭(解亦/見上)圭璧可碎堅貞不虧冦力東盡兇威
西恧(恧慙也/女六切)孤城既拔渠魁受戮雷霆之誅由我而速
巢穴之固由我而覆江漢淮湖羣生咸育倬焉勲烈孰
與齊躅(說文蹈躅也/躅厨玉切)天子震悼陟是元功旌褒有加命
秩斯崇位尊九牧禮視三公建兹祠宇式是形容牲牢
伊碩黍稷伊豐䖍䖍孝嗣望慕無窮刋碑河滸萬古英
風(孫曰大厯十二年四月以南霽雲子為歙州别/駕又貞元二年二月授承嗣官旌忠烈之後)
　
　
　
　
　
　
　
　
　
　
　
　
　五百家註柳先生集巻五
欽定四庫全書
　五百家註柳先生集巻六
　碑
　　曹溪第六祖賜諡大鑒禪師碑
　　　(集註六祖惠能也姓盧氏新州人化于新州國/恩寺憲宗時賜諡大鑒塔曰元和靈照公在柳)
　　　(州作此碑東坡嘗曰子厚南遷始究佛法作曹/溪南嶽諸碑絶妙古今真知言哉補註邵太史)
　　　(曰東坡於古人但冩淵明子美太白退之子厚/之詩為南華冩子厚六祖大鑒禪師碑南華又)
　　　(欲冩劉夢得/碑則辭之)
扶風公廉問嶺南三年(孫曰元和八年十二月以桂管/觀察使馬總為嶺南節度使扶)
(風人/也)以佛氏第六祖未有稱號䟽聞于上詔諡大鑒禪
師塔曰靈照之塔元和十年十月十三日下尚書祠部
符到都府(都府節/度府也)公命部吏洎州司功掾告于其祠幢
盖鐘鼔(幢傳/江切)増山盈谷萬人咸㑹若聞鬼神其時學者
千有餘人莫不欣踴奮厲如師復生則又感悼涕慕如
師始亡因言曰自有生物則好鬬奪相賊殺喪其本實
誖乖淫流(誖亂也○誖蒲/昧切又音勃)莫克返于初孔子無大位没
以餘言持世更楊墨黄老益雜其術分裂而吾浮圖說
後出推離還源合所謂生而静者(孫曰禮記人生/而静天之性也)梁氏
好作有為師達摩譏之空術益顯(孫曰後魏太和十年/有僧達摩者本天竺)
(王子以䕶國出家入南海得禪宗妙法云自釋迦相傳/有衣鉢為記世相付授達摩賫衣鉢浮海而來至梁詣)
(武帝帝問以有為之事建摩不悅乃之魏/隠於嵩山少林寺遇毒而卒是為初祖)六傳至大鑒
(孫曰達摩以其法傳慧可是為二祖惠可傳璨是為三/祖璨傳道信是為四祖信傳𢎞忍是為五祖忍傳惠能)
(是為/六祖)大鑒始以能勞苦服役一聴其言言希以究師用
感動遂受信具(信具衣/鉢也)遁隠南海上人無聞知又十六
年度其可行乃居曹溪(孫曰咸亨末能住韶州寳/林寺曹溪韶州地名也)為人
師㑹學去來嘗數千人其道以無為為有以空洞為實
以廣大不蕩為歸其教人始以性善終以性善不假耘
鋤本其静矣中宗聞名使幸臣再徵不能致取其言以
為心術其說具在今布天下凡言禪皆本曹溪大鑒去
世百有六年(孫曰先天二年卒是嵗癸丑至/元和十三年戊戌為一百六年)凡治廣部
而以名聞者以十數莫能掲其號乃今始告天子得大
諡豐佐吾道其可無辭公始立朝以儒重刺䖍州都䕶
安南(孫曰元和五年七月總自/䖍州刺史為安南都䕶)由海中大蠻夷連身毒
之西(童曰身毒國/名即天竺也)浮舶聴命咸被公徳受旂纛節㦸(童/曰)
(纛翳也舞者所執又羽葆幢也韓曰纛左纛也/以旄牛尾而為之○纛音道又徒沃大到二切)來􁍤南
海(補註按韓文公祭總文公于泉于䖍始執郡符遂殿/交州抗節畨禺交州即安南都䕶府畨禺則南海郡)
(廣州也與公此碑合而唐史乃云總自安南都䕶遷桂/管經畧觀察使誤矣東坡曰以碑考之盖自安南遷南)
(海非桂管也可/以正唐史之誤)屬國如林不殺不怒人畏無噩(說文噩/譁訟也)
(○噩/音咢)允克光于有仁昭列大鑒莫如公宜其徒之老乃
易石于宇下使來謁辭其辭曰
達摩乾乾(韓曰說文云乾上出也/孫曰乾乾不息之貌)傳佛語心六承其授
大鑒是臨勞勤専黙終揖于深(揖一/作挹)抱其信器行海之
隂其道爰施在溪之曹厖合猥附不夷其髙傳告咸陳
惟道之褒生而性善在物而具荒流奔軼(韓曰說文曰/軼車相出也)
(○軼徒/結切)乃萬其趣匪思愈亂匪覺滋誤由師内鑒咸獲
于素不植乎根不耘乎苗中一外融有粹孔昭在帝中
宗聘言于朝隂翊王度俾人逍遙越百有六祀號謚不
紀出扶風公告今天子尚書既復大行乃誄光于南土
其法再起厥徒萬億同悼齊喜惟師教所被洎扶風公
所履咸戴天子天子休命嘉公徳美溢于海夷浮圖是
視師以仁傳公以仁理謁辭圖堅永𦙍不已
　　南嶽彌陀和尚碑
　　　(韓曰公貞元十八年為藍田尉照死於七月十/九日此碑盖七月後作東坡評說見上篇題註)
在代宗時有僧法照為國師乃言其師南岳大長老有
異徳天子南嚮而禮焉度其道不可徴乃名其居曰般
舟道塲(韓曰公嘗為般舟和尚第二碑盖指日/悟為般舟和尚即此所謂般舟道塲也)用尊其
位公始居山西南巖石之下人遺之食則食不遺則食
土泥茹草木其取衣類是南極海裔北自幽都來求厥
道或值之崖谷羸形垢面躬負薪槱(孫曰詩薪之槱之/槱積木燎之也槱)
(音/酉)以為僕役而媟之乃公也(韓曰說文媟嬻/也○媟音薛)凡化人立
中道而教之權俾得以疾至故示専念書塗巷刻谿谷
不勤誘掖以援于下不求而道備不言而物成人皆負
布帛斬木石委之巖戸不拒不營祠宇既具以洎于徳
宗申詔褒立是為彌陀寺施之餘則與餓疾者(韓曰說/文云施)
(惠也○施/施智切)不尸其功公始學成都唐公次資川詵公詵公
學於東山忍公(集註釋氐五祖忍公姓周黄梅人與四祖/道信並住東山寺故謂其法為東山法法)
(照智詵皆學於忍惟唐公/真公及衡山承逺未詳)皆有道至荆州進學玉泉真公
真公授公以衡山俾為教魁人從而化者以萬計初法照
居廬山由正定趨安樂國(由字一/本作中)見䝉惡衣侍佛者佛告
曰此衡山承逺也出而求之肖焉乃從而學傳教天下由
公之訓公為僧凡五十六年其夀九十一貞元十八年七
月十九日終于寺葬于寺之南岡刻石于寺大門之右銘曰
一氣迴薄茫無窮其上無初下無終離而為合蔽而通
始末或異今焉同虚無混㝠道乃融聖神無跡示教功
公之率衆峻以容公之立誠教其中(教一/作放)服庇草木蔽
穹隆仰攀俯取食以充形遊無極交大雄夫子稽首師
順風四方奔走雲之從經始㝷尺成靈宮始自蜀道至
臨洪咨謀往復窮真宗弟子傳教國師公化流萬億代
所崇奉公寓形於南岡㓜曰𢎞願惟孝恭立之兹石書
𤣥蹤
　　岳州聖安寺無姓和尚碑
　　　(韓曰為永州/司馬時作)
維某年月日岳州大和尚終于聖安寺凡為僧若干年
年若干有名無姓世莫知其閭里宗族所設施者有問
焉而以告曰性吾姓也其原無初其胄無終(孫曰說文/云胄𦙍也)
承于釋師以系道本吾無姓耶法劒云者我名也實且
不有名惡乎存吾有名耶性海吾鄉也法界吾宇也戒為
之墉惠為之户以守則固以居則安吾閭里不具乎度
門道品其數無極菩薩大士其衆無涯吾與之戚而不
吾異也吾宗族不大乎其道可聞者如此而止讀法華
經金剛般若經數逾千萬或譏以有為曰吾未嘗作嗚
呼佛道逾逺異端競起唯天台大師為得其說和尚紹
承本統以順中道凡受教者不失其宗生物流動趨向
混亂惟極樂正路為得其歸和尚勤求端慤以成至願
凡聴信者不惑其道或譏以有跡曰吾未嘗行始居房
州龍興寺中徙居是州(徙居一/作徙于)作道場于楞伽北峯(楞/音)
(稜/)不越閫者五十祀(閫苦本切/與梱同)和尚凡所嚴事皆世髙
徳始出家事而依者曰卓然師居南陽立山(孫曰南/陽鄧州)𦵏
岳州就受戒者曰道頴師居荆州弟子之首曰懷逺師
居長沙安國寺為南岳戒法嵗來侍師㑹其終遂以某
月某日𦵏于卓然師塔東若干步銘曰
道本於一離為異門以性為姓乃歸其根無名而名師
教是尊假以示物非吾所存大鄉不居大族不親淵懿
内朗冲虛外仁聖有遺言是究是勤惟動惟黙逝如浮
雲教久益微世罕究陳爰有大智出其真門(一作/論)師以
顯示俾民惟新情動生變物由湮淪爰授樂國㕘乎化
源師以誘導俾民不昏道用不作神行無迹晦明俱如
生死偕寂法付後學施之無斁(斁厭也/夷益切)𦵏從我師無忘
真宅薦是昭銘刻兹貞石
　　碑隂記
無姓和尚既居是山曰凡吾之求非在外也吾不動矣
𢎞農楊公炎自道州以宰相徵過焉(孫曰大厯四年八/月以道州刺史楊)
(炎同平/章事)以為宜居京師强以行不可將以聞曰願間嵗
乃往明年楊去相位竄謫南海上(孫曰建中二年十一/月炎自左僕射貶崖)
(州司户/㕘軍)終如其志趙郡李蕚(音/諤)辯博人也為岳州盛氣
欲屈其道聞一言服為弟子河東裴藏之舉族受教京
兆尹𢎞農楊公某(孫曰元和四年/楊憑為京兆尹)以其隠地為道塲奉
和州刺史張惟儉買西峯廣其居凡以貨利委堂下者
不可選紀受之亦無言將終命其大弟子懷逺授以道
妙終不告其姓或曰周人也信州刺史李某(一本云李/公位公集)
(有位/墓誌)為之傳長沙謝楚為行狀博陵崔行儉為性守一
篇凡以文辭道和尚功徳者不可悉數𢎞農公自餘杭
(孫曰楊憑元和四年為江西觀察使以贓/罪貶臨賀尉俄自臨賀尉徙杭州長史)命以行狀來
懷逺師自長沙以傳來使余為碑既書其辭故又假其
隂以記
　　龍安海禪師碑
　　　(韓曰公云弟子皓初等狀其師之行謁余為碑/按集有送皓初序頗亟稱之即初之賢盖足以)
　　　(知海之為人/矣永州作)
佛之生也逺中國僅二萬里(韓曰後漢西域傳天竺國/一名身毒世傳明帝夢見)
(金人長大頂有光相問羣臣或曰西方有神名曰佛以/地理考之安南者嶺南之極邊也而天竺之道自此而)
(通安西者隴右之極邊也而西域之/道自此而入則其道里之逺可知矣)其没也距今兹僅
二千嵗故傳道益微而言禪最病拘則泥乎物誕則離
乎真(誕欺/也)真離而誕益勝故今之空愚失惑縱傲自我
者(一本作空空愚夫失惑云云韓曰/論語有鄙夫問於我空空如也)皆誣禪以亂其教
冒于嚚昏(韓曰左傳口不道忠信/之言為嚚○嚚魚巾切)放于淫荒其異是者
長沙之南曰龍安師師之言曰迦葉至師子(迦葉尊者/師子尊者)
二十三世而離離而為達摩由達摩至忍五世而益離
離而為秀為能(孫曰神秀姓李氏汴州尉氏縣人隋末/出家為僧後遇蘄州雙峯山東山寺僧)
(𢎞忍以坐禪為業乃歎伏曰此真吾師也便往事𢎞忍/専以樵汲自役以求其道咸亨五年𢎞忍卒秀乃往荆)
(州居當陽山則天聞其名追赴都秀同學僧恵能姓龎/氏新州人忍卒往韶州寳林寺秀嘗奏則天請追能赴)
(都至神龍元年中宗遣内侍薛簡馳詔往請能能竟不/度嶺而卒天下乃散傳其道謂秀為北宗能為南宗)
南北相訾反戾鬬狠(下懇/切)其道遂隠嗚呼吾將合焉且
世之傳書者皆馬鳴龍樹道也(馬鳴尊者/龍樹菩薩)二師之道其
書具存徴其書合於志可以不慁(胡困/切)於是北學於惠
隠南求於馬素咸黜其異以蹈乎中乖離而愈同空洞
而益實作安禪通明論推一而適萬則事無非真混萬
而歸一則真無非事推而未嘗推故無適混而未嘗混
故無歸塊然趣定至于旬時是之謂施用茫然同俗極
乎流動是之謂真常居長沙在定十四日人即其處而
成室宇遂為寳應寺去于湘之西人又從而負大木礱
宻石(說文云礱靡/也礱音聾)以益其居又為龍安寺焉尚書裴公
某(孫曰貞元三年間五月以國子司業/裴胄為湖南觀察使七年徙江西)李公某(孫曰八/年十二)
(月以給事中李巽為湖/南十三年九月徙江西)侍郎吕公某(孫曰以禮部侍郎/吕渭為湖南十六)
(年七/月卒)楊公某(孫曰十八年九月以太/常少卿楊憑為湖南)御史中丞房公某
咸尊師之道執弟子禮凡年八十一為僧五十三朞元
和三年二月九日而没其弟子𤣥覺洎懷直浩初等狀
其師之行謁余為碑曰師周姓如海名也世為士父曰
擇交同州録事㕘軍叔曰擇從尚書禮部侍郎師始為
釋其父奪之志使仕至成都主簿不樂也天寳之亂復
其初心嘗居京師西明寺又居岣嶁山終龍安寺(孫曰/衡山)
(一名岣嶁山本拘縷二音/岣又音古后切嘍力后切)𦵏其原銘曰
浮圖之修其奥為禪(奥於/到切)殊區異世誰得其傳遁隠乖
離浮游散遷莫徵旁行(行列也/胡郎切)徒聴誣言空有互鬬南
北相殘誰其㑹之楚有龍安龍安之徳惟覺是則苞并
絶異(說文云苞裹/也○苞音包)表正失惑貌昧形静功流無極動言
有為彌寂而黙祠廟之嚴我居不飾貴賤之來我道無
得逝耶匪追至耶誰抑惟世之機惟道之微既陳而明
乃去而歸象物徒設真源無依後學誰師嗚呼兹碑(一/作)
(動言/事為)
　
　
　
　
　
　
　五百家註柳先生集巻六
欽定四庫全書
　五百家註柳先生集巻七
　碑銘
　　南嶽雲峯寺和尚碑
　　　(韓曰南嶽衡山也在衡州按塔銘和尚死於貞/元十七年九月𦵏以十月其年秋公方調藍田)
　　　(尉此碑及塔/銘皆同時作)
乾元元年某月日(孫曰乾元肅宗年/號元年嵗在戊戌)皇帝曰予欲俾慈
仁怡愉洽于生人惟浮圖道允迪乃命五嶽求厥元徳
以儀于下(童曰儀/謂表儀)惟兹嶽上于尚書其首曰雲峯大師
法證凡蒞事五十年貞元十七年乃没其徒曰詮曰逺
曰振曰巽曰素凡三千餘人其長老咸來言曰吾師軌
行峻特(童曰軌法也又說文云/車轍也○軌居洧切)器宇𢎞大有來受律者
吾師示之以為尊嚴整齊明列義類而人知其所不為
有來求道者吾師示之以為髙廣通達一其空有而人
知其所必至元臣碩老稽首受教髫童毁齒(集註髫童/子垂髪貌)
(說文云齔毁齒也男八月而齒生八嵗而/齓女七月而齒生七嵗而齓○髫音迢)踴躍執役故
從吾師之命而度者凡五萬人吾師冬不燠裘(燠乙六/威遇二)
(切/)飢不豐食每嵗㑹其類讀羣經俾聖言畢出有以見
其大又率其仵伐木輦土作佛塔廟洎經典俾像法益
廣有以見其用將没告門人曰吾自始學至去世未嘗
有作焉然後知其動無不虛静無不為生而未始來殁
而未始往也(二而下或/有二知字)其道備矣願刻山石知教之所
以大其詞曰
師之教尊嚴有耀恭天子之詔維大中以告後學是效
師之徳簡峻淵黙柔惠以直渙焉而不積同焉而皆得
兹道惟則師之功勤勞以庸維奥祕必通以興祠宫遐
邇攸從師之族由虢而郭(孫曰周武王封文王弟虢叔/于西虢平王東遷奪虢叔之)
(地與鄭武公求虢叔之裔孫序封于/陽曲號曰郭公虢謂之郭聲之轉也)世徳有奕從佛于
釋師之夀七十有八維終始罔缺丕冒遺烈厥徒蒸蒸
維大教是膺維憲言是徵溥博恢𢎞如川之増如雲之
興如嶽之不崩終古其承之
　　南嶽雲峯和尚塔銘
雲峯和尚族郭氏號法證為竺乾道五十有七年年七
十有八貞元十七年九月十七日終十月二十七日𦵏
凡度學者五萬人(一有/為字)弟子者三千人色厲而仁行峻
而周道廣而不尤功髙而不有毅然居山之北峰以為
儀表世之所謂賢人大臣者至南方咸所嚴事由其内
者聞大師之言律義莫不震動悼懼如聴誓命(補註此/即前碑)
(所云有來受律者吾師示之以尊嚴/整齊明列義類而人知其所不為也)由其外者聞大師
之稱道要莫不悽欷欣踴(欷音/希)如獲肆宥(補註此即前/碑所云有來)
(求道者吾師示之以髙廣通達/一其空有而人知其所必至也)故時推人師則専其首
詔求教宗則冠其位披山伐木崇構法宇則地得其勝
捐衣去食廣閱羣經則理得其深其道實勤而其心無
求自大師化去教亦隨喪嗚呼大師之𦵏門人慕號長
老愁痛遂相與以為兹塔礱石峻整植木蓊茂(蓊草木/盛貌○)
(蓊烏孔切/又音翁)凡衡山無與為比者然而未有能紀其事余
既與大乗師重巽遊巽其徒也亟為余言故為其銘銘
曰
苞元極兮韜大方威而仁兮幽以光行峻潔兮貌齋莊
氣混溟兮徳洋洋演大律兮離毫芒度羣有兮耀柔剛
棟宇立兮像法彰文字闡兮聖言揚(闡齒/善切)詔褒列兮宅
南方道之廣兮用其常後是式兮宜久長閟靈室兮記
崇岡即𤣥石兮垂文章學者慕兮哀無疆
　　南嶽般舟和尚第二碑
　　　(韓曰公嘗作南嶽彌陀和尚碑謂代宗時有僧/法照言其師南嶽大長老有異徳天予禮焉名)
　　　(其居曰般舟道塲與此碑合孫曰按碑云前永/州司馬員外置柳宗元撰并書元和三年十月)
　　　(二十九日僧景/秀立刻者林鴻)
佛法至于衡山及津大師始修起律教由其壇場而出
者為得正法其大弟子曰日悟和尚盡得師之道次補
其處為浮圖者宗世家于零陵蔣姓也和尚心大而行
宻體卑而道尊以為由定發慧必用毗尼為之室宇遂
執業于東林恩大師究觀祕義乃歸傳教不視文字懸
判深㣲登壇莅事度比丘衆凡嵗千人者三十有七而
道不慁以為去凡即聖必以三昧為之軌道遂服勤於
紫霄逺大師修明要奥得以觀佛浩入性海洞開真源
(孫曰碑本作/廓開真源)道場専精長跪右遶(碑本無長/跪二字)不衡不倚
(碑本無不/衡二字)凡七日者百有二十而志不衰初開元中詔
定制度師乃居本郡龍興寺肅宗制天下名山置大徳
七人兹嶽尤重推擇居首師乃即崇嶺是作精室闢林
莽(碑本作/斬林莽)刳巖巒(韓曰小山而銳/曰巒○巒音鸞)殿舍宏大廊廡修直
(韓曰說文云廡堂/下周屋○廡音武)不命而獻力不祈而薦貨凡南方顓
念佛三昧者(顓音/専)必由於是命曰般舟臺焉和尚生十
三年而始出家又九年而受具戒又十年而處壇場(碑/本)
(處作/居)又三十七年而當貞元二十年正月十七日化于
兹室嗚呼無得而修故念為實相不取于法故律為大
乗壞衣不飾揣食不味(揣聚貌○/揣徒官切)覆薦服役凡出于生
物者擯而勿用不自知其慈攝取調御凡歸於正真者
動而成羣不自知其教萬行方厲一性恒如寂用之涯
不可得也有弟子曰景秀嗣居法㑹欲廣其師之徳延
于罔極故申明陳辭俾刋之兹碑銘曰
像教南被又津而尊威儀有嚴載闢其門吾師是嗣増
濬道源度衆逾廣大明羣昏乃興毗尼微宻是論(盧昆/切)
八萬總結彰于一言聲聞熈熈遐邇來奔如木既拔有
植其根乃法般舟奥妙斯存百億冥㑹觀于化元同道
祁祁(祁祁/盛貌)功庸以敦如水斯壅流之無垠(垠岸也/垠音銀)帝求
人師登我先覺赫矣明命表兹靈嶽于彼南阜齋宫爰
作負掲致貨時靡要約袒奮程力不呼而諾是刈是鑿
既塗既斵層搆孔碩以延後學出不牛馬服不絮帛匪
安其躬亦菲其食勤而不勞在用恒寂縱而不傲在捨
恒得洪融混合孰究其跡懿兹遺光式是嘉則容貌往
矣軌儀無極其徒追思賡薦兹石
　　南嶽大明寺律和尚碑
儒以禮立仁義無之則壞佛以律持定慧去之則喪是
故離禮於仁義者不可與言儒異律于定慧者不可與
言佛達是道者唯大明師師姓歐陽氏號曰惠開唐開
元二十一年始生天寳十一載始為浮圖大厯十一年
始登壇為大律師貞元十三年十一月十一日卒元和
九年正月其弟子懷信道嵩尼無染等命髙道僧靈嶼
為行狀列其行事願刋之兹碑宗元今掇其大者言曰
師先因官世家潭州為大姓有勲列爵位今不言大浮
圖也凡浮圖之道衰其徒必小律而去經大明恐焉於
是從峻洎侃以究戒律而大法以立又從秀洎昱以通
經教而奥義以修由是二道出入隠顯後學以不惑來
求以有得廣徳二年始立大明寺于衡山詔選居寺僧
二十一人師為之首乾元元年(韓曰以史考之乾元肅/宗即位之三載廣徳代)
(宗即位之一載如此則乾元當在先廣徳當在後然此/碑正謂南岳大明寺律和尚則大明寺始立于廣徳為)
(信當是乾元字誤矣一本/于此特曰某年疑之也)又命衡山立毗尼蔵詔選講
律僧七人師應其數凡其衣服器用動有師法言語行
止皆為物軌執巾匜(孫曰左氏傳奉匜沃盥注匜沃/盥器也○匜音移又演爾切)奉
杖履為侍者數百翦髪髦被教戒為學者數萬得衆若
獨居尊若卑晦而光介而大灝灝焉無以加也(韓曰説/文灝夷)
(曠也○/灝音皓)其塔在祝融峯西址下(孫曰衡山有五/峯祝融其一也)碑在塔
東其辭曰
儒以禮行覺以律興一歸真源無大小乗大明之律是
定是慧丕窮經教為法出世化人無疆垂裕無際詔尊
碩徳威儀有繼道徧大州徽音勿替祝融西麓(山足曰/麓○麓)
(音/鹿)洞庭南裔(裔末也○/裔音曳)金石刻辭彌億千嵗
　　碑隂
凡𦵏大浮圖無竁穴(童曰竁穿地/也○竁音釧)其於用碑不宜然昔
之公室禮得用碑以𦵏其後子孫因宜不去遂銘徳行
用圖久于世及秦刻山石號其功徳亦謂之碑而其用
遂行然則雖浮圖亦宜也凡𦵏大浮圖其徒廣則能為
碑晉宋尚法故為碑者多法梁尚禪故碑多禪法不周
施禪不大行而律存焉故近世碑多律凡𦵏大浮圖未
嘗有比丘尼主碑事今惟無染實來涕淚以求其志益
堅又能言其師他徳尤備故書之碑隂師凡主戒事二
十二年宰相齊公映李公泌趙公憬尚書曹王臯裴公
胄侍郎令狐公峘(已上六人/史皆有傳)或師或友齊親執經受大
義為弟子又言師始為童時夢大人縞冠素舄(韓曰說/文縞鮮)
(色舄履也○縞/音杲舄音昔)來告曰居南嶽大吾道者必爾也已而
信然將終夜有光明笙磬之音衆咸見聞若是類甚衆
以儒者所不道而無染勤以為請故末傳焉無染韋氏
女世顯貴今主衡山戒法
　　衡山中院大律師塔銘
衡山中院大律師曰希操没年五十七(没年一/作末年)既没二
十七年弟子誡盈奉公之遺事願銘塔石公昝姓(昝子/感切)
凡去儒為釋者三十一祀掌律度衆者二十六㑹南尼
戒法壞而復正由公而大興衡嶽佛寺毁而再成由公
而丕變故當世之士若李丞相泌道未嘗屈覩公而稽
首尊之不名(韓曰公前于大明師碑嘗謂丞相李公泌/執經受大義今又謂覩大律師而稽首尊)
(之則師之出處盖/必與大明師同)出世之士若石廪公瓉公(孫曰衡山/有石廪峯)
言未嘗形遇公而歎息推以䕶法是以建功之始則震
雷大風示其兆滅跡之際則隕星黒祲告其期(韓曰說/文云祲)
(精氣感祥春秋傳見/赤黒之祲○祲音侵)斯為神怪不可度已故其與物大
同終始無争受學之衆他莫能偕也凡所受教若華嚴
照公蘭若真公荆州至公律公皆大士凡所授教若惟
瑗道郢靈幹惟正惠常誡盈皆聞人嗚呼始終哉為之
銘曰
首有承兮卒有傳革大訛兮持法權衆之至兮志益䖍
雷發兆兮功已宣星告妖兮夀不延靈變化兮迎大仙
礱兹石兮垂萬年世有壞兮徳無遷
　
　
　
　
　
　
　
　
　五百家註柳先生集巻七
欽定四庫全書
　五百家註柳先生集巻八
　行狀
　　段太尉逸事狀
　　　(集註段太尉秀實也字成公新舊史皆有傳此/狀公元和九年在永州作集又有與史官韓愈)
　　　(致段太尉逸事書/狀當在書之先云)
太尉始為涇州刺史時(孫曰大厯十二年邠寧節度使/白孝徳薦秀實為涇州刺使)
汾陽王以副元帥居蒲(孫曰是嵗正月以汾陽王郭子/儀為闗内河東副元帥河東節)
(度等使治河中/河中蒲州也)王子晞為尚書(孫曰晞子儀子時為左/常侍不為尚書恐誤晞)
(音/希)領行營節度使寓軍邠州(孫曰子儀自行營入朝晞/在汾州士放縱不法○邠)
(悲巾/反)縱士卒無賴邠人偷視暴惡者卒以貨竄名軍伍
中則肆志(竄取亂切/卒一作率)吏不得問日羣行丐取於市不嗛
(不嗛不足也/○嗛音慊)輒奮擊折人手足椎釡鬲甕盎盈道上(童/曰)
(鬲鼎屬盎盆也釜音輔正作鬴○鬲音歴盎於浪切盈/字一本作蔡與撒同讀如蔡蔡叔之蔡新史改作盈故)
(或作盈一/本又作棄)袒臂徐去(袒字一作/把非是)至撞殺孕婦人(撞傳/江切)邠
寜節度使白孝德以王故戚不敢言太尉自州以狀白
府願計事至則曰天子以生人付公理(付一/作分)公見人被
暴害因恬然且大亂若何孝德曰願奉教太尉曰某為
涇州(韓曰涇與邠州/皆𨽻關内道)甚適少事今不忍人無冦暴死以
亂天子邊事公誠以都虞候命某者能為公已亂使公
之人不得害孝德曰幸甚如太尉請既署一月晞軍士
十七人入市取酒又以刃刺酒翁壞釀器(壊音怪又胡/怪切釀女亮)
(切/)酒流溝中(流一/作留)太尉列卒取十七人皆斷頭注槊上
(童曰說文云槊長/矛也○槊音朔)植市門外晞一營大譟(譟先到切/與噪同)盡
甲孝德震恐召太尉曰将奈何太尉曰無傷也請辭於
軍孝德使數十人從太尉太尉盡辭去解佩刀選老躄
者一人持馬(童曰說文躄不能行也/○躄蒲結俾亦二切)至晞門下甲者出
太尉笑且入曰殺一老卒何甲也吾戴吾頭來矣(補註/邵太)
(史曰宋景文修新史曰吾戴頭來矣去一吾/字便不成語吾戴頭來者果何人之頭耶)甲者愕因
諭曰尚書固負若屬耶副元帥固負若屬耶奈何欲以
亂敗郭氏為白尚書出聽我言晞出見太尉太尉曰副
元帥勲塞天地當務始終今尚書恣卒為暴暴且亂亂
天子邊欲誰歸罪罪且及副元帥今邠人惡子弟以貨
竄名軍籍中殺害人如是不止幾日不大亂大亂由尚
書出人皆曰尚書倚副元帥不戢士然則郭氏功名其
與存者幾何言未畢晞再拜曰公幸教晞以道恩甚大
願奉軍以從顧叱左右曰皆解甲散還火伍中敢譁者
死太尉曰吾未晡食(張曰晡晚食/也○晡音逋)請假設草具既食曰
吾疾作願留宿門下命持馬者去旦日來遂臥軍中晞
不解衣戒候卒擊柝衞太尉旦俱至孝德所謝不能請
改過邠州由是無禍先是太尉在涇州為營田官(孫曰/白孝)
(德初為邠寜署秀/實度支營田副使)涇大將焦令諶(音/忱)取人田自占數十
頃給與農曰且熟歸我半是嵗大旱野無草農以告諶
諶曰我知入數而已不知旱也督責益急且饑死無以
償即告太尉太尉判狀辭甚巽使人求諭諶諶甚怒召
農者曰我畏段某耶何敢言我取判鋪背上以大杖擊
二十垂死輿來庭中太尉大泣曰乃我困汝即自取水
洗去血裂裳衣瘡(衣於/既切)手注善藥旦夕自哺農者然後
食(張曰哺啜也/○哺音逋)取騎馬賣市穀代償使勿知淮西寓軍
帥少尹榮剛直士也入見諶大罵曰汝誠人耶涇州野
如赭(說文赭赤土/也○赭音者)人且饑死而必得穀又用大杖擊無
罪者段公仁信大人也而汝不知敬今段公惟一馬賤
賣市穀入汝汝又取不恥凡為人傲天災犯大人擊無
罪者又取仁者穀使主人出無馬汝將何以視天地尚
不愧奴隷耶(隷郎/計切)諶雖暴抗然聞言則大愧流汗不能
食曰吾終不可以見段公一夕自恨死(孫曰段公别傳/云大厯八年令)
(諶猶存者蓋公之得於/傅聞其實令諶不死)及太尉自涇州以司農徵(孫曰/建中)
(元年二月秀實自涇原/節度使召為司農卿)戒其族過岐(岐山名/岐音祁)朱泚幸致
貨幣慎勿納(泚此/禮切)及過泚固致大綾三百匹太尉壻韋
晤堅拒不得命至都太尉怒曰果不用吾言晤謝曰處
賤無以拒也太尉曰然終不以在吾第以如司農治事
堂棲之梁木上(一本無/之字)泚反(孫曰四年十月詔涇原節/度使姚令言率師救哥舒)
(曜丁未出京城至滻水倒戈謀/反乃於晉昌里□朱泚為帥)太尉終(孫曰庚戌泚殺/秀實興元元年)
(二月贈秀實/太尉謚忠烈)吏以告泚泚取視(一有/之字)其故封識具存(識/音)
(志/)
　　太尉逸事如右
元年九年月日永州司馬貟外置同正員柳宗元謹上
史館今之稱太尉大節者出入以為武人一時奮不慮
死以取名天下不知太尉之所立如是宗元嘗出入歧
周邠斄間(童曰斄后稷所封○斄音邰/今本作漦音侯甾切水名)過真定北上馬
嶺歴亭鄣堡戍(張曰説文云鄣紀邑堡/墇也○鄣音章堡音保)竊好問老校退
卒能言其事太尉為人姁姁(凶予切又/况羽切)常低首拱手行
步(行一/作促)言氣卑弱未嘗以色待物人視之儒者也遇
不可必達其志决非偶然者㑹州刺史崔公來(永州/刺史)言
信行直備得太尉遺事覆校無疑或恐尚逸墜未集太
史氏敢以狀私於執事謹狀
　　故銀青光禄大夫右散騎常侍輕車都尉宜城縣
　　開國伯柳公行狀
　　　曽祖善才皇荆王侍讀
　　　祖尚素皇潤州曲阿縣令
　　　父慶休皇渤海郡渤海縣丞贈蔡州刺史工部
　　　尚書
　　　汝州梁縣梁城鄉思義里柳渾年七十四狀
公字惟深(韓曰又/字夷曠)其先河東人晉永嘉年(童曰永嘉/懷帝年號)有
濟南太守卓者去其土代仕江左(孫曰西晉末柳純位/平陽太守純子卓避)
(永嘉之亂自本郡遷於襄陽官至汝南/太守今云濟南恐誤代字一本作往)公實後之柳氏
自黄帝后稷降於周魯以字命族因地受氏載在左氏
内外傳(孫曰魯孝公子伯展展孫司空無駭無駭生禽/字季為魯士師食邑柳下諡曰惠因以柳為氏)
(魯為楚滅柳氏入楚楚為秦滅乃還晉之/解縣後秦置河東郡故為河東解縣人)及太史公書
自卓至公十有一代(孫曰卓子恬西河太守恬子憑馮/翊太守憑子叔宗字雙鱗宋建威)
(叅軍叔宗子世隆字彥緒南齊尚書令世隆子惔字文/通梁左僕射曲江穆侯惔子映映子奭奭子善才善才)
(子尚素尚素子慶休慶休/子渾自卓至渾十一世也)為士林盛族著於南朝歴代
史(孫曰柳元景弟叔宗/已下南史皆有傳)及柳氏家牒惟公質貌魁傑度
量宏大𢎞和博達而遇節必立恢曠放㢮而應機能斷
(音/煅)其居室奉養撫字之誠儀於宗戚而内行著焉其莅
政柔仁端直之德洽於府寺而外美彰焉凡為學略章
句之煩亂採摭奥旨(童曰說文云摭拾/也○摭之石切)以知道為宗凡
為文去藻餙之華靡汪洋自肆以適已為用自始學至
於大成躭嗜文籍(躭都含切/與耽同)注意鑚礪(童曰說文云鑚/所以穿也○鑚)
(祖官/切)倦不知遊息威不待榎楚(榎古/雅切)儒言雅㫖夙有聞
知年十餘嵗有稱神巫來告曰若相法當夭且賤幸而
為釋可以緩而死耳位禄非若事也公諸父素加撫愛
尤所信異遽命奪去其業從巫言也(一云從巫/之言也)公不可
且曰夫性命之理聖人所罕言縉紳者所不道巫何為
而能盡之也且令從之而生去聖人之教而為異術不
若速死之愈也於是為學甚篤其在童㓜固不惑於怪
譎矣(張曰譎說文權詐/也○譎古穴切)開元中舉汝州進士計偕百數
公為之冠(音貫/後同)禮部侍郎韋陟異而目之一舉上第(孫/曰)
(天寳元年禮部侍郎韋陟知貢舉/柳載中第十四人載後改名渾)調授宋州單父尉操
斷舉措通乎細大潔亷檢守形於造次加雲騎尉秩滿
江南西道連帥聞其名辟至公府(孫曰至德中為江西/採訪皇甫侁判官)
以信州都邑人罹凶害(罹遭也○/罹鄰知切)靡弊殘耗假守永豐
令公於是用重典以威姦暴(童曰周禮刑亂國用/重典○重直龍切)鋪大
和以惠鰥嫠(鰥古頑切/下陵之切)敺除物害(敺音/區)消去人隐吏無
招權乾沒之患政無犯令尨茸之蠧(張曰尨茸亂貌○/尨音䝉茸音如容)
(切蠧/音妬)宰制聽斷漸於訟息耕夫復於封疆商旅交於闗
市既庶而富亷恥興焉既富而教庠塾列焉(童曰塾學/也禮記家)
(有塾○/塾音孰)里閈大變克有能稱遂表為洪州豐城令到職
如永豐之政而仁厚加焉授衢州司馬夫器宏者恥效
以圭撮之任(撮倉/括切)足逸者難局以尋常之地公遂滅跡
藏用遁隐於武寧山羣公交書諸侯走幣皆謝絶不就
方將究賢人之業窮君子之儒味道腴以代膏粱含德
輝而輕紱冕遺榮養素恬淡如也朝右籍甚有聲徵拜
御史(孫曰拜監/察御史)公曰君命也安敢逃乎即日装束上道
公嘗好大體不為細家之迫速(一作/束)非其志也以疾辭
授右補闕不隐忠以固位不形直以奸名(奸音干他本/作姧非也)
除殿中侍御史賜緋魚袋赴江西與租庸使議復㩁鐵
(㩁音/角)及常平倉便宜制置得以專任(一作/征)和鈞闗石之
緒出納平凖之宜國利人逸得其要道(孫曰明年自左/補闕除殿中侍)
(御史知江西/租庸院事)遷侍御史充江南西路都團練判官(孫曰/大厯)
(三年以刑部侍郎魏少遊為江西/觀察使少遊表渾為其府判官)時屬支郡不知連帥
之職公請出巡盡征之地大詰姦謬所至風動其有非
常之政裕於人者必舉其課績歸之使府又以文采殷
勤歌詠之俾其風謠訟聲(謠音/搖)聞於他部達於京師而
後已改祠部貟外郎轉司勲郎中餘如故就拜袁州刺
史(孫曰十二年/拜袁州刺史)公於是酌古良牧之政宜於今者宗而
奉之考諸理國之說稱於人者承而守之均利器用以
致其富昭明物則以教之禮示優裕之德以周惠利緩
九賦推廣厚之心以固和慈保萬人明其制量臨長羣
吏示之法禁考中備敗無不得其極理行高第朝廷休
之召拜諫議大夫(孫曰十四年五月以中書舍人崔/祐甫平章事崔薦渾為諫議大夫)充
浙江東西道黜陟使(孫曰建中元年二月命黜/陟使十一人分巡天下)將舉其
能政端於外邦也公則修虞書之考績舉漢代之課第
處事詳諦無依違故縱之敗奉法端審無隠忌峭刻之
文(峭七肖切/刻音剋)時分部所繫於公尤重凌江並海(童曰並/近也○)
(並蒲浪切列子並歌/並進又音竝上聲)竟呉越之域皆所莅焉復命稱職
加朝散大夫又拜左庶子集賢殿學士奉翊儲后修其
宫政統理文籍紀於秘府拜尚書右丞直而多容簡而
有制去苛削之文(苛音/何)而吏皆率法務𢎞大之道而政
不失中加銀青光禄大夫遷右散騎常侍涇卒之亂公
以變起卒遽盡室奔匿於終南山賊徒訪公所在追以
相印既及公而問焉公變名氏以紿之(張曰江南呼欺/曰紿○紿音台)
捐家屬以委之賊遂執公愛子榜箠詢問(張曰榜音彭/所以輔弓弩)
(又去聲四十三映比孟切進也笞也張敖傳船/載貫高榜笞數千又音牓木片也又音謗進)折其右
肱而公不之顧即步入窮谷㧞草逕踰秦嶺由褒駱
朝於行宫(孫曰四年十月朱泚反渾微服徒行遁終南/山谷賊素聞其名以宰相召執其子榜笞之)
(搜索所在渾步至奉天扈/從至涼州改左散騎常侍)上嘉其誠節不時召見公頓
首流涕累陳計畫賊平策勲賜輕車都尉封宜城縣開
國伯拜尚書兵部侍郎(孫曰貞元二年拜兵/部侍郎封宜城縣伯)初公名載
字元輿至是奏請改命以滌偽署之汙(孫曰賊平渾奏/言臣向名為賊)
(汚且載於文從戈非/偃武所宜請改名渾)是嵗盜據淮滸(孫曰淮西節度/使呉少誠反)方
議討戮宰相以大理評事李元平者有名以為才堪攘
冦拜為汝州羣臣望聲徇利者皆曰德舉公獨慷慨言
於朝曰(慷下郎切/慨下溉切)是夫喋喋(喋喋多言也/○喋音䐑)衒玉而賈石
者也(韓曰說文衒行且賣也賈賣/售也○衒扄縣切賈音古)王衍誤天下殷浩敗
中軍華而不實異代同德往見且獲何冦之攘時人不
知信也未幾盜襲汝州以元平歸(孫曰四年正月李希/烈陷汝州執别駕李)
(元平○/襲音習)凡百莫不嗟服焉俄以本官同中書門下平章
事(孫曰貞元三年三月/以本官同平章事)登翊聖皇(翊音/翼)匡弼大政造膝
盡規諫之志當事無矜大之容援下情於上以酌天心
順嘉謨於外用彰君德故績用茂著而人罕知之然其
章布於外敷聞在下者十一二焉貞元初上以甸服長
人天下理本於是親擇郎吏分宰於京師外部(孫曰帝/嘗親擇)
(吏宰畿邑而政有状召/宰相語皆賀帝得人)未幾而人謠大和擊壤之頌歸
於帝力上召丞相告之左僕射平章事張延賞抃蹈稱
慶公俯伏不賀且曰甸服之政固宜慎重然則此屑屑
者特京兆尹之職耳陛下當擇臣軰以輔聖德臣當選
京兆以承大化京兆當求令長以親細事夫然後宜捨
此而致理可謂愛人矣然非王政之大倫也不知所賀
上深然之漢惠悅曹參之言絳侯慙曲逆之對(補注漢/書上問)
(右丞相勃天下一嵗决獄錢穀勃不能對問左丞相平/平曰有主者上曰君所主何事也平謝曰宰相者上佐)
(天子理隂陽順四時下遂萬物之宜外鎮撫四夷諸侯/内親附百姓使卿大夫各得任其職也上稱善勃大慙)
考之前志我無負焉既而西戎乗間入邑詐以請盟侍
中北平王燧建議許之自公卿以下莫有異慮公獨陳
謀獻畫言戎之詐固不可許竟留中不下而前議遂行
於是策命上将莅盟諸戎戎果縱兵逼好大敺掠而去
上召對前殿嘉歡者久之(孫曰五月以侍中渾瑊為吐/蕃清水會盟使兵部侍郎崔)
(漢衡副之閏五月辛未瑊與吐蕃尚結贊同盟於平涼/是日上視朝渾曰戎狄豺狼也非盟誓可結今日之事)
(臣竊憂之瑊果為蕃兵所刼狼狽而獲免漢衡以下將/吏陷沒者六十餘人上使謂渾曰卿書生乃能料敵如)
(此其/審耶)時諫臣有廷争陷於訕上者(訕音/疝)上未之善也公
從容候間陳古以諷所以示寛裕之德招讜正之言詞
㫖切直意氣勤懇動合聖謨卒見納用無何工人有以
理乘輿服器得罪於左右有司以盜易御物請論如法
制初可之公不奉詔因抗疏曰跡其罪状未甚指明方
春殺人懼傷和氣上覽之大悅即原其罪(孫曰玉工為/帝作玉帶誤)
(毁一銙工不以聞私市他玉足之及獻帝識不類擿之/工人伏罪帝怒其欺詔京兆府論死渾曰陛下殺人則)
(已若委有司須詳讞乃可於法誤傷/乘輿器服杖六十請論如律詔從之)刑官慎恤之事正
於邦典聖君含育之德彰於天下論者難之時上相與
光禄卿裴腆不恊候公休沐以御酒或闕隂請貶之制
命既行公堅執不下請訊支計之吏校其供入之實原
本定罪窮理辨刑而腆竟獲宥克復本職白志貞有羈
靮之勤(說文靮繮也/○靮音的)獻利屢中(利一/作謀)上嘉其功效特寵
異之方議大用公以為胥徒雜類(胥俗/作肯)出自微賤負乘
致冦盜之招也累疏以聞而止(孫曰三年以果州刺史/白志貞為浙西觀察使)
(渾奏志貞興小史縱嘉其才不當超劇職臣不敢奉詔/㑹渾移疾出即日詔付外施行疾間因乞骸骨不許)
公竭誠盡忠憂勞庶務有耄忘之疾(耄音/冒)懇迫陳讓除
右散騎常侍罷知政事(孫曰八月以右散/騎常侍罷知政事)貞元五年二
月五日薨於昌化里(孫曰卒年/五十七)終於散地故褒贈不及
惟公致君之志孜孜焉不有怠也立誠之節侃侃焉無
所屈也(侃侃說文云剛/直也侃可旱切)故處心積慮博蹇之道表於朝
端弼違釋回樸忠之誠沃於帝念内有敢言之勇進當
不諱之明用能直道自達而無罪悔者也公累更重任
禄秩之厚布於宗姻無一廛之土以處其子孫無一畝
之宫以聚其族屬待禄而飽傭室而安終身坦蕩而細
故不入其達知足落落如此夫其子恭父慈(或添/仁義)善行
也拊循制理能政也直亷潔静儉德也拒疑獨斷明識
也冒危以扞牧圉大節也犯顔以陳訏謨至忠也有一
於此尚宜旌褒矧兹備體焉可以已固當飾以榮號章
示後來而故吏遺孤淪寓遐壤久稽彛典罪在宗族敢
用評隲舊行(童曰說文云隲定/也升也○隲音質)敷賛遺風若乃揚孔氏
褒貶之文舉周公懲勸之法徵於誄諡則有司存謹狀
　　　諡議貞元十五年正月日故銀青光禄大夫右
　　　散騎常侍輕車都尉宜城縣開國伯柳公從孫
　　　將仕郎守集賢殿正字宗元謹上(韓曰諡法大/行受大名小)
　　　(行受小名以狀考之今/所議諡其大名者哉)
尚書考功伏以魯史褒貶虞書黜除彰善癉惡王教之
端自周公以來諡法未改謹案柳公累歴清貫茂著名
節貞亮存誠潔廉中禮納忠為争臣之表出守乃牧人
之良刺舉必聞澄清可紀冒危而大節不奪更名而純
誠克彰遂踐鼎司以匡王國奉上盡陪輔之志退迹有
推譲之高圭璋聞望洽於人聽所以聳厲在位闗于政教
聲聞王者者其事實繁褒善勸能固將不廢宗元既當
族屬且又通家傳信克備其遺芳考行敢徵於故事謹
具署其懿績布以慤詞定諡之制請如律令謹狀下太
常博士裴堪議宜諡曰貞奉敇依
　　唐故祕書少監陳公行狀
　　　五代祖某陳宜都王
　　　曾祖某皇㑹稽郡司馬
　　　祖某皇晉陵郡司功叅軍
　　　父某皇右補闕翰林學士贈祕書少監
　　　某州某縣某鄉某里陳京年若干状
公姓陳氏自潁川來隷京兆萬年胄貴里諱京既冠字
曰慶復舉進士(孫曰大厯元年/京中進士第)為太子正字咸陽尉太
常博士左補闕尚書膳部考功員外郎司封郎中給事
中祕書少監自考功以來凡四命為集賢學士徳宗登
遐公病痼輿曵就位備哀敬之節由是滋甚遂以所居
官致仕貞元二十一年四月二十五日終於安邑里妻
黨之室(孫曰京娶/常衮兄女)無子(孫曰京無子以/從子褒為嗣)伯兄前監察御
史璫仲兄前大理評事萇(孫曰常娶柳/氏公之妹)以公文行之大
者告於嘗吏于公者使辭而陳之大厯中公始來京師
中書常舍人衮楊舍人炎讀其文驚以相視曰子雲之
徒也常以兄之子妻公由是名聞遊太原太原尹喜曰
重客至矣授館致餼厚以泉布獻焉(諱曰泉布二錢名/漢食貨志王莽即)
(真天鳯元年罷大小錢改作貨布其文左曰貨右曰布/重二十五銖直貨錢二十五貨泉重五銖文右曰貨左)
(曰泉枚直一/二品並行)公曰非是為也某嘗為北都賦未就願即
而就焉其宫室城郭之大河山之富闗閈之壯與其土
彊之所出風俗之所安王業之所興茍得聞而覩之足
矣若曰受大利是以利來蓋異前志也吾不能敢辭遂
逆大河踰北山仿佯而歸(仿佯徙倚也○/仿音房佯音陽)賦成果傳天
下為咸陽尉留府廷主文章决大事得其道為博士舉
疵禮(童曰說文疵病/也○疵才支反)修墜典合於大中者衆焉涇人作
難公徒行以出奔問官守(孫曰建中四年十月涇原節/度使姚令言反犯京師戊申)
(德宗幸/奉天)段忠烈之死(孫曰庚戌朱泚殺/司農卿段秀實)上議罷朝七日
宰相曰不可方居行宫無以安天下公進曰是非宰相
之言天子褒大節哀大臣天下所以安也况其特異者
乎上用之其勤勞侍從謀議可否時之所賴者大廵狩
告至(告一/作所)上行罪已之道焉曰凡我執事之臣無所任
罪予惟不謹於理而有是也將復前之為相者公曰天
子嘉惠羣臣而引慝焉德至厚也而為相者復是無以
大警於後且示天下率其黨爭之上變於色在列者咸
恟而退(恟音/凶)公大呼曰趙需等勿退遂進而盡其辭焉
不果復(孫曰徳宗還京以京為左補闕貞元元年正月/赦天下故宰相新州司馬盧杞量移吉州長史)
(未幾用為饒州刺史制出京與趙需裴佶宇文炫盧景/亮張薦共劾杞輔政要位大臣踰時月不得對百官凜)
(凜常若兵在頸今復用之則姦賊皆唾掌而起上大怒/諫者稍引却京顧曰趙需等勿退此國大事當以死爭)
(之上意稍解壬戌/以把為澧州司馬)上迎訪太后間數嵗外頗怠其禮公
密疏發之天子感悅焉(孫曰帝之初立迎訪沈太后不/得意遂怠京密白第遣使物色)
(以求帝大悟/終代不敢置)初禮部試士有與親戚者則附於考功莫
不陰授其㫖意而為進退者(一無/者字)及公則否卓然有有
司之道不可犯也太廟闕東向之禮且久矣公自為博
士補闕尚書郎給事中凡二十年勤以為請殷祭之不
墜繄公之忠懇是賴故有赤紱銀魚之報焉(孫曰京自/博士獻議)
(彌二十年至貞元十九年孟夏禘祭方正太祖東向之/位已下列叙昭穆其獻祖懿祖附於德明興聖之廟每)
(禘袷年就本室饗之諸儒無/復言帝賜京緋衣銀魚袋)昭陵山峻而高寝宮在其上
内官懲其上下之勤輓汲之艱也(童曰說文云輓引之/也○輓武逺切與挽)
(同又/音萬)謁於上請更之上下其議宰相承而諷之召官屬
使如其請公曰斯太宗之志也其儉足以為法其嚴足
以有奉吾敢顧其私容而替之者也奏議不可上又下
其議凡是公者六七人其餘皆曰更之便上獨斷焉曰
京議得矣從之(孫曰貞元十四年昭陵寢殿為火所焚/四月以宰相崔損為修奉陵使獻昭乾)
(定泰五陵各造屋三百八十間橋元建三陵據闕補造/昭陵占山上宦侍憚輓汲乏請更其所宰相不能抗京)
(曰此太宗之志其儉足以為後世法不可/改議者多附宦人帝曰京議善卒不徙)在集賢奏袐
書官六員𨽻殿内而刋校益理納資為胥而仕者罷之
求遺書凡増繕者乃作藝文新志制為之名曰貞元御
府羣書新録始御府有食本錢月權其贏以為膳有餘
則學士與校理官頒分之學士常受三倍由公而殺其
二書史之始至入禮幣錢六十緍亦皆分焉公悉致之
官以理府署作書閣廣羣官之堂不取於將作少府而
用大足居門下簡武官議典禮上以為能益器之與信
臣議且致相位遇公有惑疾使視之疾甚不能知人遂
不用(孫曰帝器京謂有宰相才欲用之㑹病狂易中/自刺弗殊遂不用猶自考功貟外再遷給事)用鄭
吏部高太常為相(孫曰十九年十二月以太常卿高/鄴吏部侍郎鄭珣瑜同平章事)而
以祕書命公(孫曰帝疑京為忌者中傷中人問責相繼/後對延英帝諭遣京沮駭走出罷為袐書)
(少/監)所以示優之也公有文章若干巻深茂古老慕司馬
相如揚雄之辭而其古訓多尚書爾雅之說紀事朴
實不茍悅於人世得以傳其藁其學自聖人之書以至
百家諸子之言推黄炎之事涉歴代洎國朝之故實鈎
引貫穿舉大包小若太倉之蓄崇山之載浩浩乎不可
知也豈揚子所謂仲尼駕說者耶夫忠烈之褒也相府
之有誡太廟之東向也昭陵之不更其故也官守之不
可奪也立言之不可誣也利之不茍就也害之不茍去
也其忠類朱雲(韓曰漢書朱雲請於成帝曰願得上方/斬馬劍斬佞臣一人頭上大怒命御史)
(将雲下雲攀/殿檻檻折)其孝類潁考叔(韓曰左傳隠三年鄭伯寘/姜氏於城潁既而悔之潁)
(考叔聞之有獻於公公賜之食食舍肉請以遺母公曰/爾有母遺緊我獨無考叔曰君何患焉若闕地及泉隧)
(而相見其誰曰不然公從之遂為/母子如初君子曰潁考叔純孝也)廉類公儀休(韓曰史/記公儀)
(休者魯博士也以高第為魯相奉法循理無所變更百/宦自正使食禄者不得與下民争利受大者不得取小)
(其他辭魚燔/機事皆類此)而又文以文之學以輔之而天子以為之
知既得其道又得其時而不為公卿者病也故議者咸
惜其始而哀其終焉公之喪凡五十四日而夫人又沒
毁也夫人之父曰偕司農卿祖曰某贈太子太保宗元
故集賢吏也(補註公前為/集賢殿正字)得公之遺事於其家書而授
公之友以誌公之墓謹狀永貞元年八月五日尚書禮
部員外郎柳宗元状
　
　
　
　
　
　
　
　
　
　
　
　
　
　五百家註柳先生集巻八
欽定四庫全書
　五百家註柳先生集巻九
　墓誌
　　唐丞相太尉房公徳銘(房/琯)　　　　李　華
　𤣥宗季年逆將持兵天錫房公言正其傾羣兇害直
　事乃不行虜起幽陵連覆二京(孫曰天寳十四年十一/月范陽節度使安禄)
　(山反十二/月陷東京)帝慈蒸人避狄西蜀(孫曰十五載六月𤣥/宗狩蜀禄山陷京師)
　爰命監撫理兵北朔(孫曰辛已皇太子至平涼數月/朔方留後度支副使杜鴻漸六)
　(城水陸運使魏少遊節度判官崔漪度支判官盧簡/金闗内鹽池判官李涵河西行軍司馬裴冕迎太子)
　(治兵于/朔方)登賢為輔譲子以續公賫冊書亦捧瑞玉(孫/曰)
　(七月𤣥宗至普安琯以憲部侍郎求謁見即日以琯/同平章事是日太子即位于靈武八月己亥𤣥宗命)
　(琯奉傳國寳玉/冊詣靈武傳位)聖人神人天地咸若子孝臣忠元臣
　踴躍命師中軍謀殱羿浞(孫曰十月加琯持節招討/西京兼防禦蒲潼兩闗兵)
　(馬節度等使辛丑琯以中軍北軍/及安禄山之衆戰于陳濤斜敗績)人咸有言志屈道
　行公曰不可屈則佞生柄不在公象昏曀明退師儲
　宫出守函谷(孫曰二載五月罷/琯為太子少師)入為尚書正色諤諤
　(孫曰上元元年四月/以琯為禮部尚書)又刺汾澮遽臨彭濮(孫曰琯尋/出為晉州)
　(刺史八月改/為漢州刺史)何負而東何負而西公受挫抑邦人悽
　悽帝懐明徳俾不我迷徴拜秋官僉曰休哉(孫曰寳/應二年)
　薨殂閬中(孫曰廣徳元年八月四日琯/卒于閬州僧舍年六十七)國瘁人哀(孫/曰)
　(詩人之云亡/邦國殄瘁)喬嶽隕躓輔星昏霾天子洟涕追崇上
　台(孫曰追/贈太尉)巖巖岱宗瞻其峻極赫赫房公尊其盛徳
　昔撫宜春列郡是式(孫曰天寳五載殺括蒼郡太守/韋堅琯坐與堅善貶冝春太守)
　建銘江濵以慰南國
　　唐相國房公徳銘之隂(徳銘/見上)
天子之三公稱公王者之後稱公(補注公/羊傳文)諸侯之入為
王卿士亦曰公有土封其臣稱之曰公尊其道而師之
稱曰公楚之僣凡為縣者皆曰公(為一/作與)古之人通謂
年之長老曰公故言三公若周公召公(補注公羊傳三/公者何天子之)
(相也天子之相則何以三自陜而東周公/主之自陜而西召公主之一相處乎内)王者之後若
宋公(韓曰史記微子開者商帝乙之首子而紂之庶兄/也周公既承武王命誅武庚殺管叔放蔡叔乃命)
(微子開代商後作微子之命以申之國于宋微/子開卒立其弟衍是為微仲微仲卒宋公稽立)為卿士
若衛武公虢文公鄭桓公(補注詩淇澳美衛武公能入/相于周緇衣美鄭武公父子)
(並為司徒鄭武公父即桓公也左氏宫之竒諫曰虢仲/虢叔王季之穆也為文王卿士勲在王室功藏盟府)
其臣稱之則列國皆然師之尊若太公楚之為縣者若
葉公白公(韓曰史記楚世家惠王二年子西召故平王/太子建之子勝于吴以為巢大夫號曰白公)
(服䖍曰白邑名楚邑大夫皆稱公葉公/公子髙也葉亦楚邑名○葉於渉切)年之長老若毛
公申公涪公(孫曰漢儒林傳毛公趙人申公魯人又云/于魯則申培公培字音陪今此作涪公未)
(詳涪/音浮)而大臣罕能以姓配公者雖近有之然不能著也
唐之大臣以姓配公最著者曰房公房公相𤣥宗有勞
于蜀人咸服其節相肅宗作訓于岐(孫曰至徳元載九/月肅宗次順化郡)
(琯自蜀至為相如故遂同/至鳳翔鳳翔即岐山也)人咸尊其道惟正直慈愛以
成於徳用是進退所居而事理辯所去而人哀號理袁
人袁人不勝其懐(二袁字它/本並作逺)為文士趙郡李華銘公之
徳亂故不克立今刺史太原王涯(韓曰涯以左拾遺為/翰林學士進起居舍)
(人元和初其甥皇甫湜以賢良對䇿忤宰相涯/坐避嫌罷學士再貶虢州司馬徙為袁州刺史)嘉公之
道猶在乎人人不忘公之道為之刻石且曰州之南有
亭曰需宴亭公之為也人之思也乃増飾棟宇即而立
焉州人大悦咸㑹隕涕言曰昔公以周召之徳微子之
仁有土封以為卿士道為三公徳為國師年為元老嘗
為縣縣懐其化至于州州濡其澤(童曰說文濡霑/濕也○濡音儒)凡我
子孫㒺不戴慕盛徳之詞文而不刻(一作/列)更刺史數十
莫克興起乃卒歸於王公王公嘗以機宻匡天子於禁
中遵公之道(遵一/作承)刺於我邦承公之理(承字一本作/由又一作序)又
能尊公之徳起遺文以昭前烈則其入為卿士三公也
孰曰不宜吾懼其去我也遽願書于銘之隂用永表于
邦之良政
　　國子司業陽城遺愛碣
　　　(韓曰陽城字亢宗定州北平人後徙陜州夏縣/新史列之卓行傳公為集賢殿正字作此碣集)
　　　(又有與大學諸生/書論城事亦甚悉)
四年五月皇帝以銀印赤紱即隐所起陽公為諫議大
大(孫曰貞元四年六月以陜虢觀察使李泌平章/事泌薦城可用為諫議大夫賜緋衣銀魚袋)後七
年廷諍懇至累日不解帝尤嘉異遷為國子司業(孫曰/十一)
(年四月裴延齡誣宰相陸贄等贄坐貶忠州别駕帝怒/甚無敢言者城即率拾遺王仲舒等數人守延英門上)
(疏論延齡姦佞贄等無罪徳宗怒将加城/等罪良久乃解七月下遷城國子司業)旌直優賢道
光師儒又四年九月已已出拜道州刺史(孫曰有太學/生薛約者嘗)
(學于城十四年以言事得罪謫連州吏捕迹得之城家黨/城坐吏于門與約飲決别涕泣送之郊外帝間之以為)
(罪人九月出城為道州刺史韓曰按城貶在十/四年逆數之則上所云四年者當作三年字誤)太學生
魯郡季儻廬江何蕃等百六十人(孫曰或云二/百七十人)投業奔
走稽首闕下呌閽籲天(籲呼也張曰書無/辜籲天○籲音裕)願乞復舊朝
廷重更其事如已已詔翌日㑹徒北向如初行至延喜
門公使追奪其章遮道願罷遂不果獻生徒嗷嗷(音/熬)相
眄徘徊(童曰眄說文云/邪視也音沔)昔公之來仁風扇揚暴慠革面
(慠音/傲)柔轜有立(轜乳兖切/一作懦)聴聞嘉言樂甚鐘鼔瞻仰徳
宇髙逾嵩岱(上音松/下音代)及公當職施政示人準程良士勇
善偽夫去飾墮者益勤誕者益恭沈酗腆酒(張曰說文/酗酒醟也)
(腆多也酗于句切腆/它典切酗亦作䣱)斥逐郊遂違親三嵗罷退鄉黨令
未及下乞歸就養者二十餘人(童曰城為司業引諸生/告之曰凡學所以學為)
(忠與孝也諸生寧有久不省其親者乎明日謁城/以歸養者二十有餘人有三年不歸侍者斥之)禮順
克彰孝悌以興則又講貫經籍俾逹奥義簡習孝秀俾
極儒業(童曰城又簡秀才徳行升堂上沈酗不率/教者皆罷躬講經籍生徒斤斤皆有法度)冠屨
裳衣由公而嚴進退揖譲由公而儀公征甚遐(孫曰謂/城為道)
(州其行/甚逺也)吾黨誰師遂相與咨度署吏布告諸儒願立貞
珉侔髙狀明乃訪于學古之士紀公名字垂憲于後公
名城字亢宗家于北平隐於條山惟公端粹冲和髙嶷
懿醇(嶷魚力切/又魚其切)道徳仁明孝愛友悌(韓曰城初隐中條/山與弟堦域常易)
(衣岀年長不肯娶以為既娶/則間外姓雖共處而益踈)薫襲里閈布聞天下守節
貞固患難不能遷其心怡性坦厚榮位不足動其神為
司諫義震于周行為司業愛加于生徒宜乎立石俾後
是憲其辭曰
惟兹陽公履道葆醇爰初隱聲覆蕢基仁(孫曰孔子曰/譬如平地雖)
(覄一簣進吾往也簣盛土/之器覆孚救切簣音匱)徳充而形乃作諫臣抗志勵
義直道是陳帝求師儒貳我成均開朗蒙滯宣明徳教
大和潜布𤣥機宻昭羣生聞禮後學知孝進退作則動
言是傚匪公之軌人用奚蹈麤厲貪凌(麤倉/胡切)待公順之
欺偽譎詐待公信之少年申申咸適其宜榎檚廢㢮尊
嚴而威(張曰禮記榎檚二物収其/威也又曰師嚴然後道尊)公褒其良俾升于堂
癯者既肥(孫曰韓非子子夏始癯而後肥有問之者子/夏曰吾戰勝人問曰何為戰勝子夏曰吾入)
(見夫子之義則榮之出見富貴又榮之二者戰/于胸臆故癯今見夫子之義勝故肥也癯音衢)榮如衮
衣公棄不用懲咎内訟既訟于内猶公之誨匪仁孰親
匪徳孰尊今公于征孰表儒門生徒上言稽首帝閽謂
天蓋髙曾莫我聞青衿涕濡填街盈衢逺送于南望慕
踟蹰(上音馳/下音厨)立石書徳用揚懿則嗚呼斯文遺愛㒺極
　　唐故給事中皇太子侍讀陸文通先生墓表
　　　(韓曰陸先生名質本名淳字元冲其後避憲宗/諱改賜名質公集有答元饒州論春秋書云宗)
　　　(元出邵州不克卒業于陸先生之門書末又謂/始至是州作陸文通先生墓表今以奉獻與宣)
　　　(英讀之此表作/于邵州明矣)
孔子作春秋千五百年以名為傳者五家(孫曰漢書藝/文志春秋左)
(氏傳三十巻公羊傳穀梁傳鄒氏傳夾氏傳/各一十巻鄒氏夾氏有録無書○夾音頰)今用其三
焉(左氏公羊/榖梁三傳)秉觚牘(上音孤/下音讀)焦思慮以為論註䟽說者
百千人矣攻訐很怒(韓曰說文云訐相斥罪相告謁也/很不聴從一曰􁁉也○訐居謁切)
(很下/懇切)以辭氣相擊排冒没者其為書處則充棟宇出則
汗牛馬或合而隐或乖而顯後之學者窮老盡氣左視
右顧(視字一/本作睍)莫得而本則專其所學以訾其所異(訾説/文毁)
(也音紫又/即支切)黨枯竹䕶朽骨以至於父子傷夷(孫曰漢宣/帝時詔劉)
(向受穀梁春秋及其子歆校秘書見左氏傳大好/之數以難向向不能非間也然猶自持其穀梁義)君臣
詆悖者前世多有之甚矣聖人之難知也有吴郡人陸
先生質與其師友天水啖助(孫曰助字叔佐趙州人後/徙闗中天寳末為台州臨)
(海縣主簿上元二年集三傳釋春秋至/大厯五年而畢號集傳○啖塗亢切)洎趙匡(孫曰匡/字伯淳)
(河東人厯淮南節/度判官洋州刺史)能知聖人之㫖故春秋之言及是而
光明使庸人小童皆可積學以入聖人之道傳聖人之
教是其徳豈不侈大矣哉先生字某(見題/注)既讀書得制
作之本而獲其師友于是合古今散同異聨之以言累
之以文蓋講道者二十年書而志之者又十餘年其事
大備為春秋集注十篇辯疑七篇微指二篇明章大中
發露公器其道以聖人為主以堯舜為的苞羅旁魄(旁/魄)
(混同孫曰封禪書云旁魄四塞魄字唯此音歩角切唐/韻除匹陌切外别音託注史記落託貧無家集韻又作)
(薄音白各切注云聲也歐陽尚書火流于王屋為烏其/聲魄韻中音義以此不通今依封禪書音歩角切亦作)
(旁/礴)膠轕下上(膠轕驅馳也張曰膠或作轇亦音膠/轕音葛説文長逺貌一曰車馬喧雜)而不
出於正其法以文武為首以周公為翼揖譲升降好惡
喜怒而不過乎物(童曰禮記仁人不過/乎物孝子不過乎物)既成以受世之
聰明之士使陳而明之故其書出焉而先生為巨儒用
是為天子争臣(童曰天子有争臣七人孫曰質佐淮南/節度陳少遊幕府少遊薦之朝授左拾)
(遺/)尚書郎國子博士給事中皇太子侍讀(孫曰貞元二/十一年四月)
(自給事中為/太子侍讀)皆得其道刺二州守人知仁(孫曰質厯台/信二州刺史)
永貞年(孫曰是嵗改/為永貞元年)侍東宫言其所學為古君臣圖以
獻而道逹乎上是嵗嗣天子踐阼而理(孫曰謂憲/宗即位也)尊優
師儒先生以疾聞臨問加禮某月日終于京師(孫曰九/月辛已)
(質/卒)某月日塟于某郡某里嗚呼先生道之存也以書不
及施于政道之行也以言不及覩其理門人世儒是以
增慟将塟以先生為能文聖人之書通于後世遂相與
諡曰文通先生後若干祀有學其書者過其墓哀其道
之所由乃作石以表碣(一無/碣字)
　　唐故兵部郎中楊君墓碣
　　　(孫曰楊君凝也新史凝傳一如公/碣惟不載其以校書郎為書記耳)
貞元十九年正月某日守尚書兵部郎中楊君卒某月
日塟于奉先縣某原其子姪洎家老(孫曰家老謂/其族之老也)某立
石以表于墓塟令曰(孫曰塟令唐/時䘮塟之令)凡五品以上為碑龜趺
􁀙首(童曰趺足也足為龜形首為螭形也說文/云螭無角如龍而黄○蚨音夫螭丑知切)降五品
為碣(補注說文云碣/特立之石也)方蚨圓首(圓一作圭説文圭/瑞玉上圓下方)其髙
四尺按郎中品第五以其秩不克偕降而從碣之制其
世系則紀于大墓(孫曰凝虢州𢎞農人逺祖越恭公鈞/鈞生儉西魏侍中儉生文偉隋安温)
(二州刺史文偉生榮榮生恪恪生元政司勲郎中/元政生志𤣥殿中侍御史志𤣥生成名成名生凝)君諱
凝字懋功與季弟凌生同日(孫曰凌/字恭履)不周月而孤伯兄
憑(孫曰憑字虚/受一字嗣仁)翦髪為童家居于吴太夫夫母道尊愛
教飭謹備君之昆弟孝敬出於其性禮範奉于其舊克
有成徳輯其休光(童曰輯斂也書曰/輯五瑞○輯音集)東薄海岱南極衡
巫文學者皆知誦其詞而以為模準進修者率用歌其
行而有所矜式君既舉進士(韓曰大厯三年/凝舉進士第)以校書郎
為書記(孫曰興元元年正月以樊澤為山南東道節/度使凝自秘書省校書郎為其府掌書記)毗
賛元侯于漢之隂式徙荆州(孫曰貞元三年閏五月澤/徙荆南節度使凝隨府遷)
由協律郎三轉御史元戎岀師(童曰元戎元帥也詩/元戎十乗以先啟行)用
顯厥謀遂入王庭為起居郎書事不回著垂國典又為
尚書司封員外郎革正封邑申明嫡媵(送女從嫁曰媵/嫡丁厯切媵以)
(證/切)事連權右斥退勿憚直聲彰聞乃參選部(孫曰隋改/吏部為選)
(部凝為吏/部員外郎)以馭羣吏姦臣席勢(童曰席勢/乗勢也)威福自已他
人求附離而不得者(離音/麗)公則却之私以胥史求署一
皆罷遣曰吾不以三尺法為已利害居䘮致哀(童曰曽/子曰䘮)
(致于哀/而止)内盡其志外盡其物而無有不得其心者服除
為右司郎中危言直已以致其誠然卒中于詖辭(童曰/孟子)
(詖辭知其所蔽○/詖險詖也字音賁)不得朝請以檢校吏部郎中為宣武
軍節度判官(韓曰貞元十二年八月凝自左司郎中為/檢校吏部郎中汴宋亳潁等州觀察判官)
亳人缺守往蒞其政孤老撫安强猾戮死墾鑿嶢鹵(張/曰)
(嶢山之多石者鹵鹹地/○嶢丘交切鹵音魯)芟艾榛荒作爰田(孫曰僖十五/年左傳作爰)
(田爰易也如周禮/一易再易之田也)以贍人食濬決潢汙築復堤防為落
渠以定水禍理不半嵗利垂千祀㑹朝復命次于汴郊
帥䘮卒亂不可以入(孫曰十四年冬凝朝正京師十五/年春還汴二月節度使董晉卒汴)
(軍亂凝走/還京師)遂西走闕下璽書迎門勞徠甚備以疾居家
三年復登于朝(韓曰八年凝起/家為兵部郎中)遐邇咏歌仍遇痼疾天
子致問逾三月不賜告(孫曰漢律有賜告賜告者病滿/三月當免天子復賜其告使得)
(帶印綬将官屬/歸家治其病)幸其愈而用之遂卒天下文行之士為
之悲哀鳴呼君有深淳之行有强毅之志内以和於親
戚正於族屬外以信於朋友施於政事故身之進退人
之喜戚繫焉凡其昆弟申明於朝制書咸曰孝友君子
謂楊氏其仁義之府君之文若干什皆可以傳於世(韓/曰)
(凝有文二十巻權/徳輿為之序云)若某者以姻舊獲愛(韓曰公憑之壻/見𢎞農楊氏志)
不腆之文君寳知之惟車馬幣玉無可以稱其徳用君
之所以知者酬焉
　　故御史周君碣
　　　(周子諒也孫曰按公此/碣子諒當是柳州人)
有唐貞臣汝南周氏諱某字某以諫死塟于某貞元十
二年柳宗元立碣于其墓左在天寳年有以諂諛至相
位(韓曰開元二十四年十一月以牛仙客為工部/尚書同中書門下三品○諂丑琰切䛕音腴)賢臣
放退(韓曰二十四年十一月侍中裴耀卿為尚書左丞/相中書令張九齡為尚書右丞相並罷知政事)
公為御史抗言以白其事得死于墀下(童曰釋文墀塗/地也丹漆地故)
(稱丹墀孫曰開元二十五年四月子諒以監察御史彈/牛仙客非才引䜟書為證上怒甚親加詰問命左右㩧)
(于殿庭絶而復蘇仍杖之朝堂流瀼州至藍田而死此/云天寳誤也補註晁氏讀書志曰温公考異辨之矣)
史臣書之公死而佞者始畏公議于虖古之不得其死
者衆矣若公之死志匡王國氣震姦佞動獲其所斯蓋
得其死者歟公之徳之才洽于傳聞卒以不試而獨申
其節猶能奮百代之上以為世軌(一有者/也二字)第令生於定
哀之間則孔子不曰未見剛者出于秦楚之後則漢祖
不曰安得猛士而存不及興王之用没不遭聖人之歎
誠立志者之所悼也故為之銘銘曰
忠為美道是履諫而死佞者止史之志石以紀為臣軌
兮(一無/兮字)
　　唐故衡州刺史東平吕君誄
　　　(孫曰吕君名温字化光一字和叔河中人年四/十卒周禮小史掌卿大夫之䘮讀誄誄謂生時)
　　　(行迹/者也)
維唐元和六年八月衡州刺史東平吕君卒爰用十月
二十四日藁塟于江陵之野(藁音/杲)嗚呼君有智勇孝仁
惟其能可用康天下惟其志可用經百世不克而死世
亦無由知焉君由道州(韓曰元和三年/貶道州刺史)以陟為衡州(韓/曰)
(五年以政/聞改衡州)君之卒二州之人哭者逾月湖南人重社飲
酒是月上戊(韓曰六年八月/八日戊子社)不酒去樂㑹哭于神所而
歸余居永州在二州中間其哀聲交于北南舟船之下
上必呱呱然(童曰呱呱泣聲書啟/呱呱而泣○呱音孤)蓋嘗聞于古而覩于
今也(覩一/作觀)君之志與能不施于生人知之者又不過十
人世徒讀君之文章歌君之理行不知二者之于君其
末也嗚呼君之文章宜端于百世今其存者非君之極
言也獨其詞耳君之理行宜極于天下今其聞者非君
之盡力也獨其跡耳萬不試而一出焉猶為當世甚重
若使幸得出其什二三則巍然為偉人與世無窮其可
涯也君所居官為第三品宜得諡于太常余懼州吏之
逸其辭也(州吏一/作刺史)私為之誄以志其行其辭曰
麟死魯郊(孫曰春秋哀十/四年西狩獲麟)其靈不施濯濯夫子故潔其
儀(孫曰言如麟/之復出也)冠仁服義干櫓書詩(孫曰干櫓盾也禮/記禮儀以為干櫓)
(此則曰以書詩為/干櫓也○櫓音魯)忠貞繼佩智勇承綦(綦履飾音/渠之切)跨騰
商周(騰音/滕)堯舜是師道不勝禍天固余欺鬼神齊怒妖
孽咸疑(孽魚/列反)何付之徳而奪其時嗚呼哀哉命姓惟吕
勤唐以力輔寧萬邦受胙爾國(孫曰史記齊太公吕尚/其先為四岳佐禹平水)
(土有功封于吕國語有曰胙四岳國命/為侯伯賜姓曰姜氏曰有吕胙報也)維師元聖(孫曰/詩維)
(師尚父書/聿求元聖)周以降徳世征五侯(孫曰僖四年左氏管仲/曰昔召康公命我先君)
(太公曰五侯九伯女/實征之以夾輔周室)伊祖之則嗣濟厥武前書是式至
于化光爰耀其特春秋之元儒者咸惑君逹其道卓焉
孔直聖人有心由我而得(韓曰温從陸/質治春秋)敷施變化動無
不克推理惟工舒文以翼宣于事業與古同極道不茍
用資仕乃揚進于禮司(韓曰試/禮部也)奮藻含章決科聫中(孫/曰)
(貞元十四年尚書左丞顧/少連知禮部貢舉温中第)休問用張署讎百氏(孫曰讎/校也温)
(為秘書省/校書郎)錯綜逾光超都諫列(孫曰温與王叔文韋/執誼善再遷左拾遺)屢
皂其囊(補注袁夢麒漢制叢録云漢官儀凡章奏皆啟/封其言宻事乃用皂囊東方朔言文帝集書囊)
(為殿幃翟酺又言文帝飾帷帳于皂囊者指此其後靈/帝詔蔡邕指陳政要具對經術以皂囊封上遵前制也)
帝殊爾能人服其智戎悔厥禍欵邉求侍(童曰戎謂吐/蕃欵叩也求)
(侍者遣/子入侍)盛選邦良難乎始使君登御史賛命承事(孫曰/二十)
(年六月以秘書監張薦為吐蕃弔祭/使温以工部郎中副之轉侍御史)風動海壖(童曰說/文云壖)
(城下田也/而宣切)皇威以致來緫征賦甲兹郎吏(韓曰元和九/年使還温遷)
(户部員/外郎)制用經邦時推重器諸臣之復(一作/後非)周官匪易
(孫曰周禮宰夫之職掌諸臣之復萬/民之逆注云復報也反也反報于王)漢課牋奏鮮云能
備(韓曰後漢左雄奏請自今孝亷年不滿四十不/得察舉皆先詣公府諸生試家法文吏課牋奏)君自
他曹載出其技(其一/作於)筆削自任羣儒革議正郎司刑(孫/曰)
(温自戸部員外郎遷司/封員外郎刑部郎中)邦憲為貳(貳副也韓曰竇羣為/御史中丞請温為知)
(雜故云邦/憲為貳也)糺逖伊肅(孫曰左傳糺逖王慝注云逖逺也/有惡者糾而逺之一本作糺安肅)
(邪/)諂䛕具畏(一作邪/諂具畏)遷理于道(韓曰三年宰相李吉甫/以疾在第召醫人陳登)
(診視夜宿于安宿里第温問知之詰旦令吏捕登詰問/之又劾奏吉甫交通術士憲宗異之召登而訊其事皆)
(虚十月再貶/温道州刺史)民服休嘉恩疎若眤惕邇如遐實閉其閤
(韓曰汲黯為東郡太守卧/閤不出嵗餘東海大治)而撫于家載其愉樂申以舞
哥賦無吏迫威不刑加浩然順風從令無譁繇蠶外邑
我繭盈車雜耕鄰邦我黍之華既字其畜亦藝其麻鼛
鼓斯屏(童曰說文云鼛大鼓/也音皋屏必郢切)人喜則多始富中教(韓曰/論語)
(子適衛冉有僕子曰庶矣哉冉有曰既庶矣又/何加焉曰富之曰既富矣又何加焉曰教之)興良廢
邪考績既成王用興嗟陟于嶽濵(孫曰温自道州遷衡/州刺史嶽濵衡嶽之)
(濵/也)言進其律(韓曰禮記王制諸侯有/功徳于民者加地進律)號呼南竭謳謡北
溢欺吏悍民先聲如失逋租匿役歸誠自出兼并既息
罷羸乃逸惟昔舉善盗奔于鄰(孫曰文十六年左氏晉/士㑹為太傳晉國之盜)
(逃奔/于秦)今我興仁化為齊人惟昔富人或賑之粟(韓曰左/傳文十)
(六年宋公子鮑禮于國人宋饑竭其粟而貸之又襄二/十九年鄭饑而未及麥民病子皮以子展之命餼國人)
(粟戸/一鍾)今我厚生不竭而足邦思其弼人戴惟父善胡召
災仁胡罹咎俾民伊怙而君不夀矯矯貪凌乃康乃茂
嗚呼哀哉廩不餘食藏無積帛(藏才/浪切)内厚族姻外賙貧
客恒是懸罄(孫曰國語齊孝公謂魯人曰室/如懸罄野無青苖何恃而不懼)逮兹易簀
(韓曰禮記曾子寢疾病曾元易/簀注簀謂牀第易簀音亦責)僮無凶服塟非舊陌嗚
呼哀哉君昔與余講徳討儒時中之奥(孫曰禮記君子/之中庸也君子)
(而時/中)希聖為徒志存致君笑詠唐虞揭兹日月(孫曰莊/子昭昭)
(乎若揭日/月而行)以耀羣愚疑生所怪怒起特殊齒舌嗷嗷(童/曰)
(說文嗷衆口愁/也嗷牛刀切)雷動風驅良辰不偶卒與禍俱直道莫
試嘉言㒺敷佐王之器窮以郡符秩在三品宜諡王都
諸生羣吏尚擁良圖故友咨懐累行陳謩是旌是告永
永不渝嗚呼哀哉
　　唐故尚書戸部郎中魏府君墓誌
　　　(韓曰魏府君𢎞簡史無傳公謂居又同閈故哀/而銘之按公世系其先河東人父鎮後徙于吴)
　　　(則府君亦/吴人矣)
魏氏世墓於某縣某原唐興有聞士諱之逷者(逷他厯/切又音)
(狄/)與子及孫咸舉進士嗣為儒家綿州涪城尉諱全珤
(珤與/寳同)魏州臨黄主簿諱欽慈太常主簿諱緄(音/衮)尚書膳
部員外郎兼江陵少尹諱萬成凡五代名髙而不浮於
行才具而不得其禄江陵府君益之以閎逹之量經緯
之謀故豪士賢大夫痛慕加厚生郎中府君諱𢎞簡字
曰裕之以文行知命既冠而徳禮聞於鄉黨既仕而法
制立於官政温柔發乎外見而人莫不親直方存乎内
久而人莫不敬由進士策賢良連居科首(孫曰建中元/年𢎞簡中進)
(士第貞元元/年又中賢良)授太子校書厯桂管江西福建宣歙四府
為判官副使累授協律郎大理評事三為御史(諸本多/無三為)
(兩/字)賜緋魚袋在州六年而人樂之廉使崔衍曰吾敢專
天下之士獨惠兹人乎(孫曰貞元十二年八月衍自號/州刺史為宣歙池觀察使辟𢎞)
(簡為/副)遂獻于天子拜度支員外轉户部郎中邦賦克舉
人望逾重年四十七貞元二十年九月三十日不疾而
殁震悼之聲遐邇一辭(一作一同/一作同辭)且曰斯人也而不得
為善之利中人其怠乎君嘗三娶而卒無主婦庭無倚
廬(韓曰戰國策曰王孫賈母謂賈曰汝朝出而晚來則/吾倚門而望暮出而不還則吾倚廬而望孫曰倚廬)
(服舍倚木/為之故名)堂無抱孤有令兄弟以主其䘮有孝女以守
其祀故哭於客位弔於殯東者咸加哀焉凡為部從事
府䘮而當其位者三州缺而居其守者二皆得其理君
之先再世貧不得塟故以禄仕遊於諸侯薄衣食損車
馬凡十有餘祀卒獲於厥心其族屬之無主後者皆位
於墓娣姪之無歸從者咸㑹於家由是處約以終其世
既斂家宰庀其政(童曰家宰家之老者庀/治也具也○庀匹婢切)視廩唯釡鍾
(孫曰昭三年左氏齊舊四量豆區釡鍾四升為豆各自/其四以登于釡釡十則鍾是四升為豆四豆為區四區)
(為釡釡六㪷四升也四釡為鍾鍾六斛/四㪷也視廩唯釡鍾言其家無餘財)視藏唯束帛無
餘積焉十有一月遣車歸于洛師(孫曰周禮巾車云大/䘮飾遣車遣車送死)
(者之車説文遣祖奠也書朝至/于洛師洛師洛陽○遣詰戰切)某日祔于墓監察御史
柳宗元聞其道而翫其文也久居又同閈(閈里門/也音翰)故哀
而銘之其辭曰
郎中之道惟直是保淳泊坦厚温恭孝友郎中之文惟
孝是宣溥暢周流炳蔚紛綸為周賢能(韓曰周禮鄉大/夫之職三年則)
(大比考其徳行道/藝而興賢者能者)為漢賢良(韓曰漢史武帝詔丞相御/史列侯中二千石二千石)
(諸侯相舉賢良方/正直言極諫之士)始任讎校篇籍有光仍授使檄訏謨
用揚(孫曰詩訏謨/定命訏大也)二居郎位征賦以理休聲載起顯命
伊始生而不夀孰知其止殁而不嗣孰濟其美有翩其
旗爰舉裳帷行道遲遲望墓而歸象物是宜(孫曰象/物明器)卜
筮孔時里人作銘不愧於辭
　　唐故朝散大夫永州刺史崔公墓誌
　　　(韓曰公集又有祭崔史君敏文即永州公也文/謂其等咸以罪戾謫兹南方誌云以某年月日)
　　　(歸塟某縣則此/誌作於永州)
維元和五年九月十五日壬子永州刺史崔公薨于位
享年六十八乙未殯于路寢(孫曰荘三十一年公羊傳/云薨于路寢路寢者何正)
(寢也注天子諸侯皆有三/寢一髙寢二路寢三小寢)景寅遷神于舟以某年某月
日歸塟于某縣某原祔于皇考吏部侍郎贈户部尚書
府君之墓尚書諱漪(於宜/切)𤣥宗南廵内禪聖嗣(禪音/擅)府
君以謀畫定命起一旅以復天下(孫曰左氏有衆/一旅一旅百人)厥功
載焉(韓曰天寶十五載六月𤣥宗狩蜀留太子討賊太/子次平凉朔方節度判官崔漪迎太子治兵于朔)
(方七月甲子太子即皇帝位/是為肅宗俗本作崔猗字誤)尚書之先曰貴鄉丞贈太
常少卿府君諱子美太常之先曰揚州江都丞府君諱
道禎(陟盈/切)行髙位卑華冠士族公諱某(諱/敏)字某承世徳
之清源浚之以蠲潔(蠲亦潔也/音圭淵切)以端其志采羣言之枝
葉植之以茂實以脩其能始由右千牛備身佐環衛(孫/曰)
(武徳五年改隋左右備身府曰左右府顯慶五年改左/右府曰左右千牛府韓曰唐百官志左右千牛衛上将)
(軍各一人掌侍衛及供御兵伏以千牛備身左右執弓/箭宿衛又云千牛備身備身左右各十二人掌執御刀)
更盩厔三原藍田尉(童曰盩厔𨽻鳳翔藍田三原𨽻/京兆皆縣名盩音輈厔音窒)仍
有大故三徙同位(童曰言三徙/皆為尉也)繼授許州臨潁汝州龍
興令推以直道二邑齊封哥舒曜尹河南(孫曰曜字子/明興元元年)
(自東都畿汝節/度使遷河南尹)鯨冦猾驁黎人播越表公尉河南糗糧
芻茭(韓曰書峙乃糗糧無敢不逮峙乃芻茭無敢不/多糗熬米麥也茭乾芻○糗去久切又丘救切)戎
備畢給版圖田洫(孫曰周禮聴閭里以版圖版户籍圖/地圖洫溝洫也應邵云溝廣四尺深)
(四尺洫廣深倍/于溝洫許域切)民事時乂遷揚州録事參軍實吴楚之
大都㑹也(童曰都㑹者/謂一都之㑹)政令煩拏(女加/切)貢奉叢沓一日
不蓇(張曰觀文意蓇當是葺字轉寫作蓇耳諸韻無此/字唯吴本楚辭中有如此書者今從葺葺音七入)
(切/)鐫譙四至(譙責讓韓曰鐫譙言鐫秩誚謫之也/○鐫遵全切譙才笑切譙亦作誚)公為
之優游有裕長司徒杜公與之揖譲異於賔僚(孫曰貞/元元年)
(十二月以杜佑為揚州長史淮南節度/使佑奏敏為州參軍異字一本作夷)入為太子司議
郎拜歸州刺史巖險湍悍人類鳥獸古號難理公克有
聲遷永州刺史朝散大夫惟是南楚風浮俗鬼(童曰其/俗尚鬼)
(也/)户為胥徒家有禳􁎐(孫曰禳􁎐皆除殁之祭􁎐/音梗謂梗禦未至之害)大者
虐鰥孤以盜邦賦敺愚蒙以神訛言悖于政經莫有禁
禦公於是修整部吏黜侵凌牟漁者數百人(牟取/也)以付
信于下而征貢用集擒戮妖師毁焄蒿滛昏者千餘室
(孫曰禮記焄蒿悽愴焄蒿香臭之氣淫/昏左氏所謂淫昏之鬼也○焄音薫)以舉正羣枉而
田閭克和寛以容物直以率下邦人方安其理搢紳猶
鬱其望體魄遽降(孫曰禮運體魄/則降知氣在上)哀何有窮嗚呼公前
夫人徐州參軍滎陽鄭鉅女有子曰義和早夭後夫人
萬年尉范陽盧彤女嘉淑之徳繼聞宗族有子曰貽哲
貽儉克承于家洎公之兄子曰勵曰禮誠願志于墓無
忘公之徳銘曰
孰為徳門清河濬源(童曰崔氏/清河郡人)其流沄沄(童曰沄沄說/文轉流也一)
(本作逺/哉沄沄)世有顯懿揚其清芬煥炳增華昭于後昆惟魴
與鯉(韓曰詩豈其食魚必河之魴豈其食魚必河之鯉/裴氏清河人故以魴鯉喻之言世有顯徳也○魴)
(音/防)舊史是尊孰為茂功尚書清風(孫曰漪為/戸部尚書)藹其有融
勃焉而興(童曰左傳禹湯罪/已其興也勃焉)披草從龍(童曰易雲從龍/孫曰此言漪從)
(肅宗起/靈武也)布令諸夏敷和六戎赫矣太陽克昇于中孰為
惠政公嗣餘慶形于謡咏小程其功大遂其性黠吏是
省(黠下/八切)妖風以正于邑于邦(一作施/于邑邦)克揚休命孰為遺
愛公去昭代邦人斯痗(孫曰詩使我心痗/痗病也痗莫佩切)始焉是賴今
也何戴孰塟我公于洛之㑹何以銘之徽音不昧(徽美/也)
　　故永州刺史流配驩州崔君權厝誌
　　　(劉曰崔君名/簡字子敬)
博陵崔君(韓曰崔氏出自齊丁公吕伋食邑于/崔因以為氏後分清河博陵二望)由進士
入山南西道節度府(孫曰貞元五年/簡中進士第)始掌書記(孫曰山/南西道)
(節度使辟/為掌書記)至府留後五徙職六増官至刑部員外郎出
刺連永兩州未至永而連(連/州)之人愬君(愬音/訴)御史案章
具獄坐流驩州㓜弟訟諸朝天子黜連帥(孫曰連帥河/南觀察使也)
罷御史小吏咸死投之荒外而君不克復元和七年正
月二十六日卒孤處道洎守訥奉君之䘮踰海水不幸
遇暴風二孤溺死七月某日柩至于永州(童曰時公為/永州司馬)
八月甲子藁塟于社壝之北四方歩崔氏世嗣文章君
又益工博知古今事給數敏辯善謀畫南敗蜀虜(孫曰/嚴礪)
(屢破劉/闢之師)西遏戎師其慮皆君之自出後餌五石(童曰五/石丹砂)
(之/屬)病瘍且亂(韓曰說文云瘍頭創也音陽/又音易一本即作易非是)故不承於初
今尚有五丈夫子夫人河東柳氏(童曰簡娶/公之姊)徳碩行淑
先崔君十年卒(童曰公有/柳氏誌)其塟在長安東南少陵北君
以竄没家又有海禍力不克祔三年將復故塟也徒志
其一二大者云
鯢為祖曅為父世文儒積彌厚(孫曰簡五世祖大師子/挹國子祭酒挹子湜為)
(平章事湜子鯢鯢/子畢司直畢子簡)簡其名子敬字(它本皆作/字敬子)年五十增
以二塟湘澨(韓曰説文云澨/水涯也澨音筮)非其地後三年辭當備
　　唐故萬年令裴府君墓碣
　　　(韓曰裴府君塟在元和/十三年碣蓋是時作)
公諱墐字封叔河東聞喜人(童曰聞喜/絳州縣)太尉公諱行儉
(童曰行儉/字守約)實髙祖侍中公諱光庭(童曰光庭字連/城𤣥宗侍中)實曾
祖刑部員外郎府君諱稹(童曰稹以䕃仕累遷起居郎/祠部員外郎稹字一本作植)
(非/)實祖大理卿府君諱儆實父公由進士上第(孫曰貞/元三年)
(墐中/進士)校書崇文館(孫曰崇文有校書郎/二人掌校理書籍)飾館事修整左
春坊由是立署局(孫曰貞元八/年𨽻左春坊)後參京兆軍事按覆校
廵大尹恒得以取直為太常主簿(孫曰唐太常寺主/簿二人從七品上)捜
逖疑互(逖他/厯切)探抉遯隱(抉音決/遯音鈍)宿工老師不得伏匿皆
來㑹堂下耆股肱役喉喙以集樂事作坐立二部伎圖
卿竒其績奏超以為丞(孫曰太常寺卿/一人丞二人)司空杜公聨奉
崇陵豐陵禮儀再以為佐(孫曰貞元二十一年正月徳/宗崩七月以太常卿士杜黄)
(裳平章事為禮儀使十月𦵏崇陵元和九年正月順宗/崩仍以杜黄裳為使七月塟豐陵黄裳再辟墐為判官)
離紛尨(尨雜/貌)導滯塞闗百執事條直顯遂司空拱手以
成自開元制禮諱去國恤章(孫曰髙宗顯慶三年正月/長孫無忌等上所修新禮)
(詔中外行之時許敬宗李義甫用事所損益多希㫖學/者非之太常傳士蕭楚材等以為預備凶事非臣子所)
(宜言遂焚國恤一篇由是凶禮遂闕至/開元二十年九月新禮成遂因之不改)累聖陵寢皆因
事擥綴(擥音覽綴/抹衛切)取一切乃已有司卒無所徵公乃撰
二陵集禮(韓曰公集有裴君豐/崇二陵集禮後序)藏之南閣轉殿中侍御
史仍拜尚書比部員外郎㑹校成要(孫曰比部員外郎/掌勾㑹内外賦斂)
(經費之事㑹大計也周禮聴出入以要㑹㑹/注云要㑹計最之簿書月計曰要嵗計曰)朞嵗畢具
刺金州決髙㢮隟(說文云㢮弓觧也隙阬塞也㢮賞是/切隟迄逆切張曰隟當作隙音丘㦸)
(切公集隙字皆作隟檢韻並/無隟惟有𠞰音巢縣名也)去人水禍渚茭原茅闢成
稻粱陟萬年令叢劇辨肅談晏終日人視之若居冗官
然㑹金州猾吏來揚言恐喝以煩䙝事(䙝音/屑)曰不得三
十萬吾能為禍公大怒召罵之恣所為吏巧以聞御史
按草具獄再謫道州循州為佐掾㑹赦量移吉州長史
元和十二年秋七月日病痁泄卒(痁詩㢘切/泄音薛)始公以唯
諾聞長安中奔人危急輕出財力如索水火性開蕩進
交大官不視齒類挾同列収下輩細大畢歡喜博奕知
聲音飲酒甚少而工于糺謫謡舞擊咢(孫曰咢亦歌也/詩或歌或咢)
纎屑促宻皆曲中節度而終身不以酒氣加人晝接人
事夜讀書考禮收捃䇿牘(捃拾也音/俱詠切)未嘗釋手以是重
諸公間初娶范陽盧氏無子後夫人柳氏(柳氏即/公之姊)徳為
九族冠生三男子䘮其二焉貞元十六年某月日卒祔
于長安御宿之北原(孫曰御宿長安地/名漢書亦作御羞)冢子銑(蘇典切/或添泊)
(永二/字)奉柩以明年月日克塟于墓銑以文書來柳州告
其叔舅宗元願謁于墓左則涕為之銘其辭曰
有鬱其馨惟裴之卿(孫曰墐父儆/為大理卿)世服大僚(孫曰書有/服在大僚)
(謂世為/大僚也)仍耀烈名封叔申之(申重/也)實惟其英讎書宫闈
(孫曰謂校/書崇文館)佐職于京(韓曰謂為京/兆參軍軍)大常命吏以能增秩
相儀考禮大弁斯畢(童曰書率循大卞大/卞大法也弁與卞同)鳩工展伎(孫/曰)
(謂作坐立/二部伎圖)爰備聲律或圖或書藏之府室史于柱下(韓/曰)
(史記老子傳周守藏室之史也索隐曰藏室史乃周藏/書室之史又張陽傳老子為柱下史即藏室之柱下因)
(以為官名補注墐為殿中/侍御史故云史于柱下也)郎於㑹司(韓曰周禮司㑹之/職以參互考日成)
(以月要考月成以嵗㑹考嵗成以周知四國之治補/注墐為比部員外郎故云郎于㑹司○㑹古外切)徼
循以周大比是宜作牧于金金人允懐溝防漢滸(孫曰/漢滸)
(漢水之滸滸水際也/金州臨漢故云漢滸)墊沃卒移(韓曰書下民昏/墊墊都念切)增我嵗
食易其芋魁游手閒民(童曰周禮閒民無/職事者間音閑)相顧聚來徵
為萬年治劇于都百務叙成談宴以娱誰恤誰恃不忍
悍吏胡巧其辭按章以遂由道斥循施施三年(施全/支切)更
赦進資廬陵是遷人曰世徳冝慶于延又曰良能冝力
之宣朝有大賚(童曰語曰周有大賚/善人是富賚賜也)期賜其還(一作/睘)鬼
神不享命殞在前(孫曰元和十二年十月平吴元濟十/三年正月大赦而墐以十二年七月)
(卒故云殞/命在前也)長原有墓髙曾祖父淑靈是附(孫曰淑靈/謂柳氏也)封
叔爰歸左右惟具孤銑磨石祈辭海陬(補注公時為永/州刺史為作此)
(碣/)遂升其趺于道之周
　
　
　
　
　
　
　
　
　
　
　
　
　五百家註柳先生集巻九
欽定四庫全書
　五百家註栁先生集巻十
　墓誌
　　唐故中散大夫檢校國子祭酒兼安南都䕶御史
　　中丞充安南本管經畧招討處置等使上柱國武
　　城縣開國男食邑三百户張公墓誌銘(并序/)
　　　(童曰張公名舟事詳見/本篇注誌銘在永州作)
漢光中興馬援雄絶域之志(孫曰漢光武建武十六年/交趾女子徵側反自立為)
(王十七年以馬援為/伏波將軍往討之)晉武一統陶璜布殊俗之恩(孫曰/晉書)
(陶璜字世英孫皓時都督交州諸軍事晉武帝因而任之/在南方三十年威恩著于殊俗安南即古交州也故舉)
(援璜/之事)理隨徳成功與時並今皇帝載新景命(韓曰今皇/帝憲宗也)
(詩景命有僕/景命明命也)丕冒海隅(童曰書丕冒海隅出/日罔不率俾丕大也)時惟公祗
復厥績交趾之理(韓曰唐安南中都䕶府本交趾/郡武徳五年改曰交州治交趾)續于
前人公諱某(諱/舟)字某某郡人也曽祖彦師朝散大夫尚
書駕部郎中祖瑾懐州武徳縣令考清朝議郎試大理
寺丞贈右贊善大夫咸有懿羙積為餘慶公以忠肅循
其中以文術昭于外推經㫖以飾吏事本法理以平人
心始命蘄州蘄春主簿句㑹敏給(孫曰勾㑹㑹計/也㑹古外切)厥聲
顯揚仍以左領軍衛兵曹為安南經畧巡官申固扞衛
有聞彰徹轉金吾衛判官三厯御史績用𢎞大揚于天
庭加檢校尚書禮部員外郎換山南東道節度判官復
轉郎中為安南副都䕶賜紫金魚袋充經畧副使遷檢
校太子右庶子兼安南都䕶御史中丞充本管經畧招
討處置等使(韓曰史元和元年四月舟自/安南經畧副使充本管都䕶)公自為吏(補/注)
(即上所言為安南/巡官副使云云)習於海邦凡其比較勤勞利澤長乆
去之則夷獠復亂(孫曰去謂為山南東道節度判官獠/西南夷名○獠魯皓切又竹巧切)
復至而㓂攘順化及受命專征得陳嘉謩誓拔禍本納
於夷軌乃命一其貢奉平其斂施牧人盡區處之方制
國備刑體之法道阻而通百貨地偏而具五人儲偫委
積(偫待也孫曰周禮門闗之委積以待施恵委積牢米/薪芻之總名儲音除偫直里切羽獵賦音雉委於偽)
(切積子/智切)師旅無庚癸之呼(韓曰哀十三年左氏吳申/叔儀乞糧于公孫有山氏)
(對曰若登首山以呼曰庚癸乎則/諾注云庚西方主榖癸北方主水)繕完板榦(童曰榦築/垣之板也)
控帶兼戊已之位(韓曰西域志漢元帝初元元年置戊/已二校尉注戊已中央鎮覆四方)
文單環王(韓曰單虜姓可單氏後改為單氏孫曰文單/即陸真臘一曰波鏤環王本林邑一曰占不)
(勞一曰占波/○單都寒切)怙力背義公於是陸聮長轂(童曰長/轂戰車)海合
艨艟(孫曰艨艟戰船所以/突敵者蒙衝二音)再舉而克殄其徒(孫曰元和/四年八月)
(環王寇安南舟敗其衆三千/人獲戰象并王子五十九人)廓地數圻(補注圻千里地/春秋傳今大國)
(多數圻矣○圻音/祈數字一本作故)以歸於我理烏蠻首帥負險蔑徳公
於是外申皇威旁達明信一動而悉朝其長取州二十
以被於華風易皮弁以冠帶化姦宄為誠敬皆用周禮
率由漢儀公患浮海之役可濟可覆而無所恃乃刳連
烏(童曰連烏疑是/山名○刳音枯)以闢坦途鬼工來并人力罕用沃日
之大(童曰沃日/之大海也)束成通溝摩霄之阻硩為髙岸(童曰硩/毁也周)
(官有硩蔟氏音/昔又丑列切)而終古䝉利公患疆場之制一彼一此
而不可常乃復銅柱(孫曰廣州記馬援到交趾立銅柱/為漢之極界舟復之韓曰馬總充)
(安南都䕶夷獠便之乃於漢所立銅柱處以銅一千五/百斤特鑄二柱刻書唐徳以繼伏波之迹以此誌觀之)
(則張公亦嘗有是/作特史不書耳)為正制鼓鑄既施精堅是立固圉之
下(童曰圉邊陲左氏傳/亦聊以固我圉也)明若白黒易野之守(孫曰周禮/險野以人)
(為主易野以車為主此言/雖易而險也○易以䜴切)險逾丘陵而萬世無虞竒琛
良貨(韓曰爾雅琛寶/也○琛丑林切)溢於玉府(孫曰周禮玉府掌王之/金玉玩好兵器凡良貨)
(賄之藏今本/皆作王府)殊俗異類盈於藁街(孫曰漢書陳湯傳郅/攴縣頭藁街藁街街)
(名蠻夷邸在此邸若唐鴻臚客館三輔黄圖云藁街在/長安城門内韓曰魏都賦云藁街之邸不能及注藁街)
(邸蠻夷之館/漢時所立也)優詔累旌其忠良太史嗣書其功烈就加
國子祭酒封武城男食邑三百戸凡再策勲(孫曰桓三/年左氏反)
(行飲至舍爵策勲言/書勲于策紀有功也)至上柱國三増秩至中散大夫某
年月薨于位年若干天子震悼傷辭有加(童曰傷辭/謂贈策也)明
年其孤某官與宗人號奉裳帷率其家老咨于叔父延
唐令某卜宅于潭州某原(童曰孔子曰卜/其宅兆宅墓也)葬用某月某
日人謀皆從龜兆襲吉(韓曰書龜筮協從卜不習吉/注云習因也今作襲亦因也)乃
刻茲石著公之閥以志于丘竁(童曰竁空壙也周禮大/喪甫竁音釧又充芮切)
以告于幽明銘曰
周限荆衡(韓曰荆衡之地在周非其所/有至秦始并為三十六郡)秦開百粤(韓曰/秦始)
(皇并天下分為三十六郡平百粤又置/閩中南海桂林象郡四郡○粤與越同)交州之治炎劉
是設(孫曰漢武帝元鼎元年/定越地以為交趾郡)徳大來服道消自絶伏波
南征(見上/注)漢威載烈宛陵北附(孫曰孫皓降晉手書敕/璜歸順晉武帝封璜為)
(宛陵/侯)晉政爰發我唐流澤光于有截(童曰詩海外有截/注云四海之外截)
(爾整/齊)皇帝中興武城授鉞(孫曰言舟/為都䕶也)肅肅武城惟夫之
哲(童曰詩哲/夫成城)更厯毗贊(孫曰言舟為/巡官副使也)顯揚彰徹既受休
命秉兹峻節度其謀猷守以亷潔厚農薄征匪貊匪桀
(韓曰孟子欲輕之于堯舜之道者大貊小貊也欲重之/于堯舜之道者大桀小桀也注貊夷貊之人在荒服者)
(二十而取一/○貊音陌)通商平貨有來胥悦踐山跨海堅其靍列
(韓曰列子必無盛靍列於/麗譙之間注靍列陳兵也)制器足兵潰兹蟻結(童曰蟻/結言小)
(寇如蟻聚也禮/蟻結于四隅)烏蠻屈服文單剪滅柔逺開疆㑹朝天
闕銅桐乃復環山以硩(孫曰齊語環山於有牢環繞/也硩摘墮也○硩敇列切)海無
遘迕(音午又/音忤)宼罔踰越琛賮之獻(賮徐刃切/亦作贐同)周于窮髪
(孫曰荘子窮髪之/北窮髪不毛之地)帝嘉成徳載旌茂閥増秩策勲土封
斯裂位厄元侯年虧大耋(孫曰易六耋之嗟凶説文/年八十曰耋○耋音迭)邦
人號呼夷裔悽咽卜葬長沙連岡啟穴書銘薦辭徳音
㒺缺
　　唐故邕管經畧招討等使朝散大夫持都督邕州
　　諸軍事守邕州刺史兼御史中丞賜紫金魚袋李
　　公墓誌銘(并序/)
公諱某(諱/位)字某實惟文皇帝之𤣥孫(太宗初諡/大皇帝)别子曰
承乾(别筆/列切)為皇太子以藩愛逼奪危慄致禍後封恒山
為愍王贈荆州大都督(孫曰太宗長子承乾武徳三年/封恒山王九年立為皇太子貞)
(觀中魏王泰有寵於上潛有奪嫡之意七月/廢承乾為庶人天寶中復故封諡曰愍王)繼别曰象
蘄春郡太守贈越州大都督封郇國公大宗曰玼(韓曰/禮記)
(别子為祖繼别為宗繼禰者為小宗注曰别子為公子/始來在此國者後世以為祖又曰繼别為宗者别子之)
(世適也族人尊之謂之大宗是宗子也又曰繼禰為小/宗者父之適也兄弟尊之謂之小宗誌謂别子曰承乾)
(繼别曰象大宗曰玼以是推之可考矣○玼/步田毗賔二切説文云玼珠也夏書作蠙)太子詹事
贈秘書監生廙(兾翼/二音)尚書左丞凡四代有土田居貴仕
公丕承之以率南服克荷天休繼有功徳公始以通經
入崇文館(孫曰唐崇文館學生二十/人課送舉試如𢎞文館)登有司第選同州
㕘軍入佐金吾衛(孫曰貞元十九年十一月以振武節/度使范希朝為右金吾大將軍奏位)
(佐其/府)進太僕主簿參引大駕府移為左右神策行營兵
馬節度以為推官(孫曰貞元元年五月以希朝為左右/神策京西諸城鎮行營兵馬節度使)
(鎮奏天復奏/位為府推官)拜監察御史賜緋魚袋凡二使其率皆范
司空希朝(率將帥也/字與帥同)進殿中侍御史湖南都團練判官
(孫曰永貞元年十一月以御史大夫薛/苹為湖南都團練使苹辟位為判官)以寛通簡大輔
治得中道府遷主後事師人愛慕欲以貞元故事為請
公恐懼抑留復徙浙東為都團練副使(孫曰元和三年/正月苹自湖南)
(遷浙/東)轉侍御史又徙浙西(一本二徙/字並作從)如其職(孫曰五年/八月苹遷)
(仍以位/為副使)加著作郎凡三使其率皆薛大夫苹刺岳信二
州得劉向秘書以能卒化黄白(韓曰劉向傳淮南有枕/中鴻寶苑秘書言神仙)
(使鬼物為金之術向幼而讀書以為竒/獻之言黄金可成上令典尚方鑄作事)日召徒試術為
仇家上變就鞫無事勅笞殺告者猶降建州司馬(孫曰/位為)
(信州刺史好黄老道數禱祠部將韋岳告位集方士圖/不軌洪州監軍髙昌奏位謀大逆追捕位劾禁中薛存)
(誠孔戣一日三表請付御史臺詔戣與三司雜治無反/狀岳坐誣罔誅貶位建州司馬詔曰信州刺史李位心)
(希秘術跡狎匪人謂捕影之可求乃先風之是㸃名教/之内本無異端典刑之中豈容僻好可守建州司馬云)
陟刺泉州㑹烏􁀙夷(張曰􁀙字諸韻無疑是狺楚詞猛犬/狺狺烏狺犬戎也狺牛佳牛巾二切)
(韓曰考之史傳盖是烏滸烏滸黄洞蠻也/○一本作㑹烏􁀙夷叛即無下刺字)刺殺郡吏敺縳
農民詔以公都督邕州兼御史中丞賜紫金魚袋為經
畧招討使既至則􁶣弓槖甲(童曰􁶣弓衣槖囊也所以/藏甲􁶣與弢同它刀切槖)
(音/託)去斥候禁部内無敢以賊名使得自澣濯(澣胡/管切)諸酋
長咸頓首送欵故虜獲輸税奉貢願比内郡人遣子吏
都督所(韓曰言為吏/於都督所也)人復耕稼無有威刑居五月頃有
黒螭鼓江(童曰螭狀似龍/而無角螭音癡)流壞北岸直城南門覆船殺
人然後去父老泣曰吾公其殆矣嘗合汞流黄丹砂為
紫丹(童曰説文云汞舟砂所化為/水銀也汞胡貢切與澒同)能入火不動以為神
服之且十年然卒以是病暴下赤黒數日薨實元和十
三年六月十五日年五十七僚宰庀事有緹五兩(童曰/緹赤)
(帛也兩疋也周禮無過五兩○/緹音題又它禮切兩直讓切)無金銀泉貝(童曰泉錢/别名貝説)
(文海/介蟲)幾不克歛夷人號呼致幣歸以明年月日葬附其
穆長安西南髙陽原上(韓曰穆昭穆也/父為昭子為穆)夫人陳氏先公
十五年没父曇亦都督邕州終(孫曰貞元十三年六月/以陳曇為邕州經畧使)
孤孟輿愿且文亞曰仲權次曰季謀年自九歳以下有
兩壻博陵崔行儉勁峭有立志滎陽鄭師貞敏捷能羣
皆聞名銘曰
文濬維祥(孫曰文謂/文皇帝)實亘實延冢讒不嗣宗以支傳郇
公克庸詹事繼賢湜湜左丞(童曰湜説文水清也詩/湜湜其止湜似力切)惟
道之宣公寛且惠以教則順五參戎政(補注謂佐金吾/衛左右神䇿行)
(營湖南浙東/浙西凡五府)二佩郡印(補注謂典/岳信二州)師歡民愛克懷以信
詖辭告訕(一作/訟)卒白其訊烏􁀙猖狂盜海剽山帝命于
南逖彼羣蠻虎龍煌煌英蕩是將(孫曰周禮山國用虎/節澤國用龍節皆金)
(為之英蕩輔之注金為節/象龍虎之狀英蕩函器)舟之金玉(孫曰詩何以舟之/維玉及瑶舟帶也)
(謂帶以/金玉)以為公服公既蒞止(童曰蒞臨蒞也/詩方叔蒞止)告以文理
推義赴仁弢弓服矢(弢音韜/解見上)闢是垣壘完其父子復我
邦賦施予卒士皃不功矜情不伐喜蠻人涕懷投刃以
俟方底成績蟲㜸告妖悍石構災升屋而號(孫曰升屋/招䰟也)
椎䯰卉裳(孫曰書島夷卉服卉猶萑葛之/屬○推音搥䯰音介卉詡里切)來賻來觀膴
膴鱗原(孫曰膴美也詩周原膴膴○膴音/武鱗一作鮮鮮善也詩度其鮮原)祔之顯魂松
栢芊芊(芊芊草盛/貌芊音千)封域安安代有髙墳堯文之孫
　　唐故邕管招討副使試大理司直兼貴州刺史鄧
　　君墓誌銘(并序/)
君諱某字某南陽人漢司徒禹之世也(韓曰禹字仲華/南陽新野人漢)
(光武時為/大司徒)曽祖倚皇連州普城令祖少立皇滄州司馬
考邕皇左武衛兵曹㕘軍惟君敏給以御下㢘忠以承
上幹蠱之稱(童曰易幹父之蠱/蠱事也○蠱音古)洽於諸侯信謹之跡彰
于所蒞故自始仕以至沒世未嘗無聞焉初以試太常
寺奉禮郎更職於劒南湖南江西前後連帥咸器其能
以柄於事於劒南(孫曰劒南節度使/韋皋辟佐其府)則亭擬閲實(孫曰/亭亦)
(平也閲實謂檢閲核/實之也書閲實其罪)以循官刑(孫曰書鞭作官刑/注云官事之刑)盡哀
敬之情(孫曰書哀/敬折獄)致淑問之頌(孫曰詩淑問如皋/陶淑問善聴訟也)寛猛
之適克合于中於湖南(孫曰貞元十八年九月以大常/少卿楊憑為湖南觀察使以鄧)
(佐其/府)則外按屬城内專平凖蒞卝人錫石之地(韓曰周/禮卝人)
(掌金玉錫石之地而為之厲禁以守之説/文卝銅鐵樸石也與礦同○卝號猛切)㕘鳬氏鼓鑄
之功(韓曰周禮鳬氏為鐘兩欒謂之/銑銑間謂之于于上謂之鼓)溢山告祥國用益
贍吏無並緣以巧法(並蒲/浪切)人無怨讟以苦役(讟怨也/音讀)凡
處斯職莫能加焉於江西(孫曰永貞元年十一月以楊/憑為江西觀察使以鄧為從)
(事/)則旁緝傳置下䋲支郡俾無有異政以一於詔條財
賦之重待君而理無何邕州經畧使路公恕奏署試大
理評事兼貴州刺史(孫曰元和元年邕管經/畧使路恕辟佐其府)㕘帷幕之
任董龜虎之威(孫曰龜龜印虎虎符/謂其為貴州刺史也)夷俗敬愛革面受
事(童曰易曰/小人革面)朝廷將以武定南服命安南大校御史中
丞趙良金為邕州(孫曰二年以/良金為邕州)復以君兼招討判官錄
其異能奏加司直昇招討副使兼統横亷貴三州事尨
茸之下(尨茸亂貌尨莫/江切茸如容切)直道有立獷悍之内(獷古猛切/悍音汗)
義威必行賦増而不擾法一而無憾然以憂慄間於多
虞(補注哀五年/左氏之詞)卒成耳目之塞道致齒牙之猾(孫曰晉/語獻公)
(卜伐驪戎史蘇占之曰遇兆挾以銜骨/齒牙為猾齒牙為猾以象讒口之為害)元和五年五月
二十一日疾卒於公館年五十五明年某月日返葬於
潭州某原夫人隴西李氏大理評事練之女年三十三
貞元十六年終於彬州有子四人曰贄曰某贄十三年
矣哀禮具焉京兆尹𢎞農公(韓曰楊憑/時尹京兆)始由湖南為江
西再以君為從事知之最厚痛君之能不施於劇任惜
君之志見屈於羣疑且以誌授宗元使備其闕古者觀
其所使而知在上之德今也觀其所使(一本作/以字)而知在
下之誠嗚呼可無辭乎銘曰
曼姓之裔(韓曰左氏楚子大夫鄧/曼鄧曼姓後以國氏)司徒隆漢惟君是承
有植其幹始屬奉常出㕘藩翰議讞西蜀(張曰讞議獄/也○讞語蹇)
(魚戰巨/列三切)平其狴犴(童曰揚子狴犴使人多禮乎狴犴/獄也陛扞二音狴又音邉迷切)巡
視南楚總兹條貫貿遷化居(孫曰書懋遷有無化居今/作貿貿交易也化謂以其)
(所有易其所無居謂近水者居/魚鹽近山者居林木之類也)貨殖攸賛(孫曰子曰賜/不受命而貨)
(殖焉注惟財貨是/封殖也賛助也)改煎鎔範貢輸増算(算數/也)既飭財賦
(童曰飭整備也周/禮飭化八材是也)亦專傳館(傳柱/戀切)去牧荒􁐌(補注謂為/貴州刺史)
肅其聴斷􁑤􁏼以息(敚􁏼占/奪攘字)暴戾斯逭行非選事進不
避難始賴其寜終聞見憚疾與憂積志随魄散年及中
身(孫曰書文王受命惟/中身中身年五十也)葬兹髙岸才耶命耶君子興歎
　　吕侍御㳟墓誌
　　　(韓曰公嘗為衡州刺史東平吕君温誄令/誌其弟侍御㳟之墓其稱述二君盖詳)
吕氏世居河東(韓曰史云/河東人)至延之始大以御史大夫為
浙東道節度大使(孫曰乾元二年六月以/延之為浙江東節度使)延之生渭為
中書舍人尚書禮部侍郎刺湖南七州(孫曰渭字君載/貞元十三年為)
(禮部尚書知貢舉擢裴延齡子操居上第㑹入/閤遺私謁之書于廷九月罷為湖南觀察使)生四子
温㳟儉讓以温為尚書郎再贈至右僕射(孫曰初贈陜/州大都督元)
(和初温為戸部貟外郎/再贈渭尚書右僕射)㳟字敬叔他名曰宗禮或以為
字實惟吕氏宗子尚氣節有勇畧不事小謹讀從横書
(韓曰漢書從横十二家/一百七篇○從子容切)理隂符握機孫子之術(孫曰周/書隂符)
(九篇握機亦兵書/名孫子十三篇)曰我師尚父胄也(孫曰詩維師尚父/師尚父吕望㳟之)
(先/也)大父洎先人咸統方岳今天下將理平蔡兖冀幽(童/曰)
(蔡呉元濟兖李師道冀/成德軍幽盧龍軍也)洎戎猶負命蚤夜呼憤以為冝
得任爪牙畢力通天子命作文章咸道其志云又曰由
吾兄而上三世世為進士吾之文不墜敎戒獨武事未
克纉厥緒(纉作/管切)因棄去從山南西道節度府掌書記(孫/曰)
(為山南西道節度/使嚴礪掌書記)預謀畫不甚合以試守軍衛佐加協
律郎入薦為長安主簿復出以監察御史㕘江南西道
都團練軍事(孫曰元和二年正月以韋丹為江/南西道都團練使㳟為軍府㕘軍)府表進
殿中侍御史(府即江/南西道)為桂管都防禦副使元和八年去
桂州相國尚書鄭公遮留假嶺南道節度判官(孫曰元/和五年)
(三月以故相禮部尚書鄭絪為嶺南節/度使至此年㳟去桂州絪留為府判官)至廣州病痎瘧
加㿃(童曰痎舊本作疥胥山沈公謂當作痎○痎/音皆發瘧也瘧音虐㿃下病也音帶又音帝)六月
二十八日卒妻裵氏戸部尚書延齡女有丈夫子三人
曰爽曰瓌曰特女子三人曰瓌曰鸞曰倩皆㓜行於道
而倩又死遂以柩如洛陽􁀙葬於大墓欵志吕氏世仕
至大官皆有道冝興於世温洎㳟名為豪傑知者以為
是必立王功活生人不幸温刺衡州年四十卒(孫曰元/和六年)
(温/卒)㳟未及理人年三十七又卒世固有有其具而不及
其用若温㳟者耶㳟貌竒壮有大志信善容物冝夀考
碩大而又不克吕氏之道惡乎興銘曰
渢渢之風乎不可追(孫曰襄二十九年左氏呉季札來/聘為之歌齊札曰羙哉泱泱乎大)
(風也哉表東海者其太公乎為之歌魏曰美哉渢渢乎/吕氏太公後當言泱泱今作渢渢誤也渢渢大聲也○)
(渢音/馮)有志之大乎今安歸吕君去我死乎吾誰依
　　唐故嶺南經畧副使御史馬君墓誌
　　　(童曰馬君史無/傳表系亦莫詳)
元和元年月日扶風馬君卒命于守龜(命占/也)祔于先君
食(孫曰食者以墨畫龜然後/灼之兆順食墨則為吉也)卜葬明年某月庚寅亦食
其孤使來以狀謁銘宗元刪取其辭曰君凡受署(署辟/署)
徃來桂州嶺南江西荆南道(往來一/作徃事)皆大府凡命官更
佐軍衛錄王府事(孫曰謂為王/府録事㕘軍)畨禺令(童曰畨禺廣州/縣名上音潘下)
(音/愚)江陵户曹録府事(孫曰亦謂為江/陵府録事㕘軍)監察御史皆為顯
官凡佐治由巡官判官至押畨舶使(孫曰嶺南節度府/有押畨舶使舶蠻)
(夷汎海之/舟音白)經畧副使皆所謂右職(右職要/職也)凡所嚴事御
史中丞良(韓曰良/未詳)司徒佑(韓曰興元元年三月/杜佑為嶺南節度使)嗣曹王
皋(孫曰建中三年十月以皋為江西觀/察使貞元元年四月徙荆南節度使)尚書胄(孫曰貞/元七年)
(正月以裴胄為江西觀察使/八年二月徙荆南節度使)尚書伯儀(孫曰大厯十二/年五月以張伯)
(儀為嶺南節度使建中三/年三月徙荆南節度使)尚書昌(孫曰元和元年四月/以趙昌為嶺南節度)
(使三年四月徙/荆南節度使)皆賢有勞諸侯其善事凡管嶺南五府
儲跱(韓曰五府謂嶺南安南桂容邕也韓文公集有送/鄭權尚書序曰嶺之南其州七十其二十二𨽻嶺)
(南節度府其四十餘分四府/府各置帥跱丈里切亦作峙)出卒致榖以謀叶平哥舒
晃(孫曰大厯八年九月循州刺史哥舒晃反/十年十一月江西觀察使路嗣㳟討平之)假守州邑
(孫曰謂為/畨禺令也)民以便安殄火訛殺吏威海鹽増算邦賦大
减所至皆用是理年七十不肯仕曰吾為吏逾四十年
卒不見大者今年至慮耗(孫曰年至謂七十當致/仕也今俗本誤作年志)終不
能以筋力為人贏縮因罷休以經書教子弟不問外事
加七年卒君始以長者重許與聞凡交大官皆見禮司
徒佑嘗以國事徴顧謂君曰願以老母為累受託奉視
優崇至忘其子之去君諱某字某曽祖某某官父某某
官嗣子隴西李氏出曰徴由進士為右衛胄曹早沒次
四子皆京兆韋氏出曰儆曰倣曰敏曰庭女一人嫁栁
氏壻曰宗一(童曰宗一/公之弟也)其銘曰
不懈于位不替于謀慮􁁉以平(􁁉口候切/一本作役)撫民以蘇僣
火不孽(一本作孽火不作/一本作僣火不孽)悍吏不牟(補注二句即前所/云殄火訛殺吏威)
(也牟/侵牟)惟寳于鹽亦贏其籌公以忠施私以義躋既至于
年乃靜于懐衣柔膳甘子侍孫攜(侍一/作掖)觀經考古教導
斯齊克夀克樂嗚呼終哉于隂之原爰位其墓千萬子
孫來拜來附
　　唐故安州刺史兼侍御史貶栁州司馬孟公墓誌
　　銘
孟氏之孤遵慶奉其父命書九篇為善狀一篇(善狀行/狀也)
來告曰日月君薨日月將𦵏于某敢請刻辭嗚呼公自
假左贊善大夫桓王司馬(孫曰無/桓王)太常少卿為義成軍
中軍兵馬使(孫曰貞元二年九月以賈耽為義成/軍節度使耽辟常謙為中軍兵馬使)其帥
魏國公躭為宰相(孫曰九年五月/耽入為宰相)命公左領軍衛將軍
(孫曰左右領軍/衛將軍各二人)事徳宗順宗今上立朝九年加朝議大
夫居䘮㑹用兵于趙(一無/于字)起復居故官為左神䇿行營
先鋒兵馬使(孫曰元和四年十月詔削奪成德軍節度/使王承宗官爵命神䇿右軍中尉吐突承)
(璀率兵討之以常/謙為先鋒兵馬使)知牙而趙兵罷(孫曰五年七/月赦承宗)不受禄
去金革服䘮終期命安州刺史仍加侍御史安州防遏
兵馬使貶栁州司馬公嘗佐魏公平襄陽靖梁州(孫曰/大厯)
(十四年十一月以耽為梁州刺史山南西道節度使建/中三年十一月以耽為襄州刺史山南東道節度常謙)
(皆佐/其府)立義成軍(孫曰耽鎮義成時淄青李納雖去王號/外奉恩㫖而心常蓄併吞之謀耽待之)
(不疑淄青將士皆/心服不敢異謀)魏公𢎞大恢竒公能以任軍政是以
又為衛將軍䖍㳟潔亷動得禮節伐趙之役堅立堡壘
誓死麾下法制明其權力無能移進不避患退不敗禮
安州迫寇攘(韓曰安州迫淮西之/境時淮西呉元濟叛)多戎事政出一切吏
以文持之故貶明年(元和/九年)用兵于蔡(一無/于字)朝廷諸公洎
外諸侯咸以公為請未及徴氣乗肺溢為水浮膚而卒
年六十惟公志專于中貌嚴于外嘗立廷中毅然望之
若圗形刻像聞國難輒不寢食謀度憤吒(吒怒也/陟駕切)以故
病不可治曾祖某官諱某祖某官諱某父某官諱某公
之諱曰常謙子遵慶弟曰某銘曰
魯仲孫氏其世為孟(韓曰孟氏世出魯桓公子仲孫之/後仲孫為三桓之孟故曰孟氏云)
賁勇光武(孫曰孟賁古/之勇士音奔)軻儒紹聖公傅師法以訓戎政
執稽以庸(孫曰稽士卒兵器簿書也/周禮聴師田以簡稽是也)咸致厥命濟濟乎
朝冕服以光墨非從利(孫曰墨謂/墨其衰絰)終役服䘮(服一/作復)忠孝
孔明君子攸彰昔者雲中六級下吏(韓曰魏尚為雲中/守虜常一入尚帥)
(車騎擊之坐上功幕府/差六級文帝下之吏)公刺于安法亦可議黜伏南荒
豪士歔欷(上虚下希/又音戲)聞難以激去食廢寐神乖氣離支
膈莫遂廷臣進言侯伯拜章帝命將施俄仆于京(孫曰京/字誤)
代山丸丸植栢與松(孫曰詩松栢丸丸丸丸松栢髙/直之貌它本作代山兀兀恐非)其
名惟何忠孝孟公
　　故連州員外司馬凌君權厝誌
　　　(韓曰公與凌君元和元年同貶員外司馬此誌/永州作集又有哭連州員外凌司馬詩别集又)
　　　(有後誌而諸本不/載今列之此篇後)
年月日(韓曰元/和三年)尚書都官員外即和州刺史連州司馬
富春凌君諱準(孫曰準/字宗一)卒于桂陽佛寺(孫曰桂/陽連州)先是六
月告于州刺史愽陵崔君曰余嘗學黄帝書切脉視病
今余肝伏以濇(張曰脉濇而不/滑也○濇音色)腎浮以代將不臘而死
審矣(補注臘歳終祭名/左氏虞不臘矣)凡余之學孔氏為忠孝禮信而
事固大謬卒不能有立乎世者命也(有立俗本/作有示誤)臣道無
以明乎國子道無以成乎家下之得罪於人以謫徙醜
地上之得罰于天以降被罪疾余無以禦也敢以鬼事
為累又告為老氏者某曰余生於辰今而寓乎戌(韓曰/元和)
(三年歳/在戊子)辰戌衝也吾命與脉叶其死矣乎吾罪大懼不
克歸柩於吾鄉是州之南有大岡不食(補注檀弓子髙/曰我死則擇不)
(食之地而/葬我焉)吾甚樂焉子其以是𦵏吾及是咸如其言云
孤夷仲求仲以其先人之善余也勤以誌為請嗚呼君
字宗一以孝悌聞於其鄉杭州刺史常召君以訓于下
讀書為文章著漢後春秋二十餘萬言又著六經解圍
人文集未就有謀略尚氣節賙人之急出貨力猶棄粃
粺(上音匕下旁/卦切與稗同)年二十以書干丞相丞相以聞試其文
日萬言擢為崇文館校書郎又以金吾兵曹為邠寜節
度掌書記泚涇之亂(孫曰建中四年十月涇原節度使/姚令言反推朱泚為主凖時為邠)
(寧掌書記以謀佐其節/度使韓逰瓌破賊有功)以謀畫佐元戎常有大功累加
大理評事御史賜緋魚袋換節度判官轉殿中侍御史
府䘮罷職(孫曰貞元十二年五月/邠寧節度使張獻甫卒)後遷侍御史為浙東
亷使判官(孫曰十八年正月以常州刺史賈/全為浙東觀察使以凖為判官)撫循罷人
(罷音/疲)按驗汙吏吏人敬愛厥績以懋粹然而光聲聞于
上召以為翰林學士(孫曰二十一年正月自/浙東召為翰林學士)德宗崩邇
臣議秘三日乃下遺詔君獨抗危詞以語同列王伾畫
其不可者十六七乃以旦日發䘮(韓曰癸已德宗/崩甲午發䘮)六師
萬姓安其分遂入為尚書郎(韓曰遷尚書/都官員外郎)仍以文章侍
從由本官㕘度支調發出納姦吏衰止(孫曰王叔文兼/度支鹽鐡副使)
(以凖佐其府一作姦/利又一誤作姦和)以連累出和州䧏連州(孫曰永貞/元年九月)
(自都官員外郎貶和州刺史十一/月再貶連州司馬員外置同正員)居母䘮不得歸而二
弟繼死不食哭泣遂䘮其明以没盖君之行事如此其
報應如此夫人髙氏在越孤四人南仲殷仲在夫人所
未至執友河東栁宗元哀君有道而不明白於天下離
愍逢尤天其生且又同過(見題/注)故哭以為志其辭哀焉
銘曰
噫凌君生不淑學孔氏揚芬郁好謀謨富天禄讎禁書
(孫曰謂準甞為/崇文館校書郎)賛推轂(孫曰謂為邠/寜掌書記)觀靈龜獲貞卜徙
東越翊明牧(韓曰為浙東/觀察判官)罷人蘇汚吏覆升侍從躬唘
沃匡危疑興大福吏尚書徒𨽻肅佐經邦財用足道之
躓(音/致)身則辱烏江垂(童曰烏/江和州)九疑麓(童曰九疑/連州山名)仍禍凶
遘兹酷能知命無怨毒罪不冺死猶僇(音/戮)何以葬南嶺
曲魂有靈故鄉復封兹壤歸骨肉為之銘志陵谷
　　故連州員外司馬凌君墓後誌
元和某年月日立太子赦下(集注韓曰元和四年立太/子寧王肆赦孫曰元和七)
(年六月立遂王宥為皇太/子降徳音二說未詳孰是)嘗有非其罪柩得返𦵏凌氏
孤夷仲求仲自連桂陽舉其先人之柩龜筮吉利某年
月歸于杭之新城祔于其墓刻前志志其行益以後志
志其時立碣于墳東南隅申志于外噫亦勤矣以其先
人之行宜克大于後以其孤之志冝克承于初艱其躬
以延于無窮承而大冝哉
　　故嶺南鹽鐵院李侍御墓誌
天寳中詔李氏由凉武昭王以下(韓曰凉武昭王名暠/字𤣥盛唐髙祖其七)
(世孫/也)皆得籍宗正故沂州刺史福以姑臧人(童曰姑臧/郡凉州)
附屬於寧岐為族(孫曰寜王憲岐/王範皆𤣥宗弟)曽祖生樂夀令昱昱
生虢州司馬叶世以儒聞叶生監察御史澣字濯纓明
兩經仕歴永興臨晉尉㑹天子方事誅伐南平蔡(韓曰/元和)
(十二年十/月平蔡州)北服趙(韓曰千三年四月成德軍節度使/王承宗以徳棣二州歸于有司)西
走戎(補注戎/謂吐蕃)東討齊魯(孫曰東平節/度使李師道)五年間兵征卒戍
糴行千里凡進用唯財賦為難君以試大理評事佐荆
南兩税使督天下諸侯之半調食饒給車擊舟連(今本/擊字)
(誤作繫○連/字或作運)又守湖南鹽鐵轉運院以能遷官移嶺南
益積功勞以介厲敦勤為率羣吏先(一無/率字)年五十三元
和十三年月日卒妻廬江何氏凡五世世鄭出父曰士
諤季父曰士幹(孫曰士幹永泰二年/及進士第累為藩鎮)有大名君之子二
人曰夔曰導女一人曰某夔導皆幼不能事何夫人哭
且戒柩行萬里人咸觀其禮焉𦵏伊闕用明年某月日
甲子銘曰
凉為帝基(孫曰凉即謂/凉武昭王)克顧厥𦙍皇𢎞國牒四邑顯進
沂以屬尊世仕倚儒憲憲濯纓亦用學徒既穀既官式
懋爾勞四方用師卒食之饒致其亷介率是諸侯于荆
于交(孫曰任荆/南兩税使)闗石是鈞(孫曰書闗石和鈞三/十斤為鈞四鈞為石)邦有休
功惟吏之勤冀施于大以盡其有孰司夀夭君不克久
吉日來祔伊闕之墓子嗣孫承有達冝興(孫曰昭七年/左氏聖人有)
(明徳者若不當世/其後必有達人)銘詔于神永永是徴
　
　
　
　
　
　
　
　
　
　
　
　
　
　
　五百家註唐栁先生集巻十
欽定四庫全書
　五百家註栁先生集巻十一
　墓誌
　　故試大理評事裵君墓誌
　　　(韓曰君之諱字考之史表皆不詳/元和十四年卒誌亦是時作也)
裴氏之昭(韓曰説文廟昭穆父為昭南面/子為穆北面孫從父坐昭音韶)曰贈户部尚
書諱某(孫曰諱/守真)穆曰起居郎諱某(孫曰諱/僑卿)生均州刺史
諱某(孫曰諱/叔猷)均州與其弟大理(孫曰大理名伯言為刑/部員外郎贈大禮卿)
更為刑部郎用文史名於朝善杜禮書長子曰某(長子/叔猷)
(之長/子也)射進士䇿不中去過汴韓司徒𢎞迎取為從事(韓/曰)
(𢎞為汴州刺史/宣武軍節度使)以聞拜太子通事舍人進大理評事當
伐蔡及鄆汴(孫曰蔡謂呉元濟鄆謂李/師道汴當作州字之誤也)當為軍首贊佐
有勞既事將侍太夫人于京師道發疽(子余/切)元和十四
年月日終於河南敦厚里年若干字曰某弟某以其喪
歸𦵏于某縣某里未果娶有男子二人女一人男之長
曰某通兩經始杖且廬銘曰
世守不遷秀于士鄉不利有司爰客于梁(孫曰謂射進/士䇿不中去)
(為汴州從事/汴大梁也)梁委其躬乃相戎政宫臣理屬(孫曰宫臣/謂為太子)
(通事舍人理屬/進大理評事也)仍受國命南蔡北曹(孫曰北曹亦李師/道也師道有鄆曹)
(濮等十/二州)五載首兵柔剛輔理平視太平馬牛既寧(韓曰/謂放)
(牛歸馬皆/獲安寧也)告養于京(補注即上云將侍/太夫人于京師)棧車草草我來
周道(童曰詩有棧之車行彼周道棧車/役車也周道洛陽○棧仕諫切)載飢載勞神奪
其孝形經于洛魂其焉如庶終爾誠隂侍里閭膳飲不
違有弟之恭既安且盈厥志斯從銘之故人以慰爾衷
　　故大理評事栁君墓誌(注具/本篇)
晉之亂栁氏始分曰耆為汝南守居河東(孫曰耆父景/猷晉侍中有)
(二子長曰耆為汝南太/守少曰純為平陽太守)又五世曰慶相魏(孫曰耆子恭/後趙河東太)
(守恭曽孫緝宋州别駕宋安郡守緝子僧習與豫州刺/史裴叔業據州歸魏為揚州大中正僧習子慶字更興)
(後魏侍中/左僕射)魏相之嗣曰旦(孫曰旦/字匡德)仕隋為黄門侍郎其
小宗曰楷(韓曰禮記别子為祖繼别為宗繼襧者為小/宗孫曰旦二子長曰則次曰楷以其居次故)
(為小/宗)至于唐刺濟房蘭廓四州楷生夏縣令府君諱繹
繹生司議郎府君諱遺愛皆𦵏長安少陵原遺愛生御
史府君諱開𦵏南陽其嗣曰寛字存諒讀其世書楊于
文辭南方之人多諷其什頗學禮而善為容(童曰漢儒/林傳徐生)
(善為容容謂容/貌威儀之事)脩吏事始仕家令主簿進左驍衛兵曹
試大理評事為嶺南節度推官荆南永安軍判官府罷
為㳺士出桂陽(童曰桂陽/郡郴州)下廣州中厲氣嘔泄卒於公
館元和六年八月七日也年四十七前娶琅邪王拱子
拱國子祭酒後娶河東裴陵子陵告成令裴氏之出曰
裴七君之從弟以君之喪歸過零陵哭且告于宗元曰
吾伯兄從事嶺南其地多貨其民輕亂能以簡惠和柔
匡弼所奉假守支郡海隅以寧鬬狠仇怨敦諭克順從
公于荆綏戎永安仍専郡治政用休阜是時蜀冦始滅
(韓曰蜀/冦劉闢)邦人瘡痍懷君之澤咸忘其痛其理也惠而不
施之於大其行也和而不至于年其言也文而不顯其
聲今將以某月日袝𦵏茍又不得令辭而誌焉是無以
葢前人之大痛敢固以請嗚呼余懼辭之不令以為神
羞余敢不諾銘曰
栁族之分在北為髙充于史氏世相重侯(孫曰自慶以/下四世為相)
(封/侯)中書之世實曰蘭州(童曰蘭/州謂楷)夏縣政良(童曰夏/縣謂繹)司議
德優(童曰司議/謂遺愛)營營御史(童曰御/史謂開)乃佐元侯惟君是嗣
其政克脩儲闈補吏(韓曰謂/為家令)環衛分曹(韓曰謂為左/驍騎兵曹)南
越之庬從事以寧永安披攘薦仍于兵是董是經既柔
且平浩浩呻呼革為和聲胡不使夀而奪之齡挺于海
壖(童曰壖城下田也○/壖而縁切柩一作挺)壙于鄧邦(孫曰壙塹穴也謂祔/𦵏南陽○壙苦謗切)
厥弟孔哀惟行之恭呱呱小子(呱音/孤)縗而不廬(縗音/崔)充
充令妻髽首而居(張曰禮記男子免而婦人髽/髽以麻約髻也○髽莊華切)鳥獸號
鳴助我踟蹰(孫曰禮記鳥獸喪其羣匹越月踰時則必/反巡過其故鄉鳴號焉踟蹰焉乃能去之)
刻此悲辭藏之奥隅(韓曰爾雅西/南隅謂之奥)
　　故秘書郎姜君墓誌
秘書郎姜㠋(音諤或/作㟧)字某開元皇帝外孫也(韓曰㟧母/𤣥宗女新)
(平公/主)始楚國公皎與上㳺益貴幸(孫曰皎與𤣥宗有龍/潛之舊先天二年預)
(誅竇懷貞等以皎為銀青光/禄大夫工部尚書封楚國公)子慶初得尚某公主(韓曰/皎子)
(慶初生未晬𤣥宗許尚主後淪落二十年李林甫為相/即皎之甥從容奏之天寳十載詔慶初尚主授駙馬都)
(尉/)生㠋㠋生三日上曰他物無以餉吾孫即勑有司以
第六品告與緋衣銀魚得通籍出入凡名是官七十某
年終不徙然其間在蜀漢荆楚以大諸侯命守州邑輒
以勞稱時缺則復命好逰嗜音以生富貴畜妓能傳宫
中聲賢豪大夫多與連歡後加老風病手足竒右(竒音/畸)
可用不能就官士有載酒來則出妓搏髀笑戯(髀股也/音陛)
觀者尚識承平王孫故態(他代/切)元和十四年月日終桂
州都督御史中丞裴公曰(孫曰桂管觀/察使裴行立)噫帝戚也𦵏不
可以亷為具物祭以豚酒月日𦵏州東南一里子某年
若干母曰雷姬銘曰
始賤終貴於世為遂㓜榮老窮在物為凶均之得喪誰
缺誰豐若君者銀朱於始生鐘鼎以及壯不矍矍於進
取(童曰矍矍疾走/貌矍居縳切)不施施於驕伉左絃右壺樂以自放
雖老而客死未嘗戚乎已與夫拳拳恐悸䝉諂負義得
之拘拘榮不葢愧以終其身而不能止者不猶優乎
　　亡友故秘書省校書郎獨孤君墓碣
嗚呼有唐仁人獨孤君之墓祔于其父太子舍人諱助
之墓之後自其祖贈太子少保諱問俗而上其墓皆在
灞水之左(韓曰灞水出藍田谷北/入渭𨽻長安○灞音霸)今王父營陵於其側
故再世在此嗚呼獨孤君之道和而純其用端而明内
之為孝外之為仁黙而智言而信其窮也不憂其樂也
不淫讀書推孔子之道必求諸其中其為文深而厚尢
慕古雅善賦頌其要咸歸于道昔孔子之世有顔回者
能得於孔子後之仰其賢者譬之如日月而莫有議者
焉嗚呼獨孤君之明且仁如遭孔子有兩顔氏也今之
世有知其然者乎知之者其信於天下乎(一本作今之/世有知其然)
(者其信於天/下乎少四字)使夫人也夭而不嗣世之惑者猶曰尚有
天道嘻乎甚耶君諱申叔字子重年二十二舉進士(孫/曰)
(貞元十三年/申叔中進士)又二年用博學宏詞為校書郎又三年居
父喪未練而沒(孫曰禮記三日而食三月/而沐期而練練小祥也)葢貞元十八
年四月五日也是年七月十日而𦵏卿曰某鄉原曰某
原嗚呼君短命行道之日未久故其道信於其友而未
信於天下今記其知君者于墓韓泰安平南陽人李行
諶元固其弟行敏中明趙郡贊皇人栁宗元河東解人
崔廣畧清河人(餘人皆有名字此獨/言廣畧當是脱誤)韓愈退之昌黎人
王涯廣津太原人吕温和叔東平人崔羣敦詩清河人
劉禹錫夢得中山人李景儉致用隴西人嚴休復𤣥錫
馮翊人韋詞致用京兆杜陵人
　　故襄陽丞趙君墓誌
　　　(集注趙公矜之死自貞元十八年至元和十三/年凡十七載之久來章乃能求於人所不知者)
　　　(而歸之公此誌非以神/其事所以大其孝也)
貞元十八年月日天水趙公矜(孫曰其先河/南新安人)年四十二
(四或/作三)客死于栁州官為斂𦵏于城北之野元和十三年
孤來章始壯自襄州徒行求其𦵏不得徴書而名其人
皆死無能知者來章日哭于野凡十九日唯人事之窮
則庶於卜筮五月甲辰卜秦誗(直亷切晏/本作利)兆之曰金食
其墨而火以貴其墓直丑在道之右南有貴臣冡土是
守(孫曰書宜于冡/上冡土社神)乙巳于野宜遇西人深目而髯其得
實因七日發之乃覯其神明日求諸野有叟荷杖而東
者(荷檐/也)問之曰是故趙丞兒耶吾為曹信(一云/於是)是邇吾
墓噫今則夷矣(夷平/也)直社之北二百舉武(孫曰禮記堂/上接武堂下)
(布武武/迹也)吾為子蕝焉(童曰説文㑹朝束茅表位曰蕝/春秋置茅蕝表坐○蕝子悦切)辛
亥啟土有木焉發之緋衣緅衾(孫曰周禮三入為纁五/入為緅青赤色○緅將)
(侯/反)凡自家之物皆在州之人皆為出涕誠來章之孝神
付是叟以與龜偶不然其協焉如此哉六月某日就道
月日𦵏于汝州龍興縣期城之原夫人河南源氏先歿
而祔之矜之父曰漸南鄭尉祖曰倩之鄆州司馬曽祖
曰𢎞安金紫光禄大夫國子祭酒(孫曰𢎞安弟𢎞/智唐史有傳)始矜
由明經為舞陽主簿蔡師反(韓曰貞元十五年淮/西節度使呉少誠反)犯難
來歸擢授襄城主簿賜緋魚袋後為襄陽丞其墓自曽
祖以下皆族以位(孫曰周禮墓大夫令國民族𦵏而掌/其禁令正其位掌其度數注令族𦵏)
(各從其親位/謂昭穆也)時宗元刺栁用相其事哀而旌之以銘銘
曰
誗也挈之(韓曰挈謂鑚龜/也○挈音契)信也蕝之有朱其紱神其列
之懇懇來章神實恫汝(恫痛也/音通)錫之老叟告以兆語靈
其鼓舞從而父祖孝斯有終宜福是與百越蓁蓁(音/榛)羈
鬼相望(童曰羈鬼謂羈旅而亡者相/望在外而望還也望音忘)有子而孝獨歸故
鄉涕盈其銘旌爾勿忘
　　故温縣主簿韓君墓誌
有唐故温縣主簿(一本作有故/唐温縣主簿)韓慎字某漢弓髙侯其
先也(韓曰韓王信子/頺當封弓髙侯)徙于南陽傳世至今唐侍中諱瑗
(韓曰瑗字伯玉/髙祖時為相)克用貞亮奮于國難侍中兄子郢州刺
史諱某某生御史著作郎諱某某生尚書庫部郎中萬
州刺史諱某(郢州著作郎萬州刺/史史皆不詳其名字)嗣以文行大其家業
君萬州長子也(孫曰萬州三/子慎豐泰)以父任為建陵挽郎(童曰/肅宗)
(山陵曰/建陵)累調授王府叅軍襄州襄陽尉至于是邑貞元
十六年又調于天官署河陽丞未拜十有一日暴病卒
于長安永崇里先人之廬又十有一日龜䇿襲吉(孫曰/襲因)
(也謂龜/筮皆吉)祔于咸陽洪瀆原先人之墓禮也先三日外姻
家老(孫曰左氏傳士/踰月外姻至)謀為之志季弟泰(韓曰泰字安平/亦為祠部郎中)
哀不能文故託于友焉嗚呼生也以其弟之恭知君之
為友沒也以其弟之戚知君之為愛惟友愛出于孝移
于忠施于人事無往不達余故得受其辭書于石曰
友而愛而忠孝宜之貌稱其行行稱其詞賤而不夀為善
是悼祔于祖考初筮攸告(童曰易初筮告再/三瀆瀆則不告)季也之純
寘哀無垠終窶且貧(童曰詩終窶且貧窶/亦貧也○窶郡羽切)控于仁人備
物稱家(孫曰禮記子由問喪/具子曰稱家之有無)其儀式陳爰相其悲載刻
兹珉
　　東明張先生墓誌
　　　(韓曰張因死於封時公在永/封與永近故其徒從公誌墓)
東明先生張氏曰因嘗有以文薦於天子天子䇿試甚
髙(孫曰因/舉詔䇿)以為長安尉一年投去印綬願為黄老術詔
許之(孫曰因乞為/道士上許之)居東明觀三十餘年受畢法道行峻
異得衆真秘書訣籙(籙籍/也)聚經籍圖史侔於麟閣(孫曰/漢有)
(麒麟閣藏/書之府)以弟回降秩封州先生曰吾老矣支體不可
解也遂從以去明年回之子襲死哭之慟遂病既亟以
命回曰吾生天寳訖貞元乙酉嵗十月(韓曰乙酉當是/貞元二十一年)
今死于汝之手盈吾志矣京師吾生矣畢原先人之歸
也(孫曰畢原在長/安文王所𦵏處)必以返𦵏乃自為誌而卒明年正月
某日𦵏如其言弟子某等為碑以誌于墓辭曰
匪禄而康匪爵而榮漠焉以虛充焉以盈言而不為華
光而不為名介潔而周流苞涵而清寧幽觀其形與化
為㝠寂寞以成其道是以勿嬰世皆狂狂奔利死名不
能浩浩端一以生或曰先生友悌以遁慈㓜以死若不
能忘情者何耶吾曰道去友耶去慈耶從容以求其得
之耶盪莽狠悻(悻亦狠也盪音蕩狠下懇切悻下耿/切舊本悻作宰胥山沈晦謂當作悻)道
之非耶且夫虧恩壊禮枯槁顦顇(上音樵/下音萃)隳聖圖夀(隳/翾)
(規/切)離中就異歘然與神鬼為偶(童曰歘説文云有所/吹起○歘許勿切)頑
然以木石為類倥侗而不實(倥侗音/空同)窮老而無死先生
之道固知異夫如此也乃書于石以紀
　　虞鳴靍誄(并序/)
維某年月日前進士虞九臯字鳴靍終于長安親仁里
既克𦵏于髙陽原二三友生皆至於墓哀其行之不昭
于世追列遺懿求諸后土申薦嘉名實曰恭甫乃作誄
曰
呉虞之分(孫曰史記武王克殷封太伯之後為/二國其一虞在中國其一呉在蠻夷)爰宅上
陽(韓曰僖五年左氏晉侯圍上陽注/上陽虢所都今云虞宅上陽未詳)其後優㳺在越為
鄉(童曰虞氏世為㑹/稽人㑹稽越國)延詡輔漢(孫曰後漢永平三年延/為太尉八年為司徒十)
(四年自殺延字子大陳留東昏人順帝時詡官/尚書令詡字升卿陳國武平人○詡況甫切)恢定封
疆東徙之賢時惟仲翔(韓曰呉志虞翻字/仲翔㑹稽餘姚人)曰預曰喜在
晉克彰(韓曰虞喜字仲寧弟/預字叔寧翻之族也)義篤斯文有苾其芳(童曰/説文)
(苾馨香也○苾/毗必蒲結二切)秘書多能垂耀于唐(孫曰世南字伯施/太宗時為秘書少)
(監/)洎于漢陽世德以昌(孫曰漢陽沔州郡名九/臯父當終沔州刺史)毗贊尚
父(孫曰九臯父當/為郭尚父從事)休徴用揚惟我先君並時翺翔(上牛/刀切)
(下音/祥)洽主記室(孫曰郭尚父居朔方公父/鎮為記室與當同在幕府)蔚其輝光實
契伯仲永永不忘漢陽元子實紹其美傳襲儒風彪炳
文史克恭以孝惟禮是履譽洽于鄉論為秀士(童曰禮/命鄉論)
(秀士注秀士鄉大夫/所考有德行道藝者)百郡之選叢于京師昧沒騰籍乘
凌蔽欺生之始至則奮其儀退黙以謙(黙一/作然)人悦而隨
名卿是挈先進咸推方出羣類振耀于時禍丁舅氏漂
淪海沂捧訃號呼匍匐増悲喪有㓜主禮或多違孰徇
于名而不是思投袂就道乘艱若夷竭誠喪具申敬裳
帷萬里來復祗袝于墓遽不凌節儉而有度由其温恭
守以貞固行道咨嗟觀禮興慕復從鄉賦煥發其華克
不再舉聞于邦家倚閭千里歡咏斯多姻族盈門載笑
且歌君之不淑名立志沮慶歸其鄉身終逆旅生死已
間夀觴方舉賀書在途委骨歸土哀歡易地弔慶交户
神明不仁降此大苦嗚呼哀哉惟昔夏首羈貫相親(孫/曰)
(鎮為岳鄂都團練判官當為沔州刺史故公與九臯相/善夏口鄂州也羈貫丱角也韓曰榖梁子云子生羈貫)
(成童不就師傳父/之罪也貫與丱同)通家修好講道為鄰既冠于阼(音/祚)思
致其身升于司徒(韓曰王制命鄉論秀/士升之司徒曰選士)及爾繼年(孫曰/貞元)
(九年公/舉進士)交歡二紀莫間斯言愉乎其和確爾其堅更為
砥礪(砥音/紙)咸去韋弦(童曰西門豹以性剛急常佩韋以/自戒童安于以性寛緩常佩弦以)
(自/警)今則遽已吾其缺然嗚呼哀哉誄行謀諡(諡行之迹/也音示)
惟古之道生而無位沒有其號惟是友生徘徊顧悼爰
用壹惠(孫曰表記先王諡以尊名節/以益惠恥名之浮於行也)幽明是告温温其
恭惟德之經先民有作今也是旌嗚呼恭甫欽此嘉名
　　故處士裴君墓誌
河東聞喜裴君(童曰聞喜縣名在唐屬絳/州裴君諱字不可得而考)諱某字某好
學未仕年若干元和十四年月日終於京兆渭南墅(童/曰)
(墅田廬也○/墅承與切)君之弟中丞公督桂州命其僚栁宗元(孫/曰)
(元和十二年以御史中丞裴行立為桂州都督桂/管觀察使公時為栁州刺史其管内也故云其僚)以銘
君之出河間邢羣以狀來告曰曽祖諱某(孫曰諱/守真)寧州
刺史贈户部尚書祖諱某(孫曰諱/僑卿)起居郎父諱某(孫曰/諱伯)
(言/)尚書刑部員外郎議官及浮圖事獨出載在史冊以
八使行天下當河北道疑危頑狠難處分之地(分扶問/切一无)
(分/字)用天子命制斷得宜於時為第一(孫曰建中元年二/月命黜陟使十一)
(人分巡天下刑部員外郎裴伯言/為幽東澤潞磁邢等道黜陟使)天下皆仰以為相㑹
疾終再贈至大理卿長老咸曰裴氏世積德起居丞相
弟也(孫曰丞相名耀卿字/煥之事𤣥宗為丞相)以文史用大理名世人也咸
聞而不大君以友悌慤植承其休幽光而不揚豈天鍾
美於中丞嗇而不克並耶不然君無位以夭其可問哉
君前娶韋氏成都少尹士謨女生二子字曰某名曰某
(字名二/字誤)以文敏中丞公尢愛幸恒從不幸卒于桂林某
舉明經後娶于薛氏無子父寀位卑是年月日𦵏渭南
某里遷韋夫人之喪(韋字諸/本作奉)自萬年來有俟猶異室銘
曰
疇之沃沃(童曰説文疇/耕治之田)宜其嘉榖有耕有耨同施異禄
明昭次穆(昭音/韶)丞相之族尚書之孫大理之門有慶實
延宜碩而繁不位不年晦于丘園懿懿大理惟德之元
摧佞抑釋太史是論(孫曰即上云議官及浮圖事載/在史冊也摧佞俗本作權佞誤)黜
陟冀幽邦命以尊神嗇豐福不棄于君渭之洋洋爰墓
其南孝思是懷祖考之依郡人作銘惟相其哀(一作不/并于君)
　　覃季子墓銘
　　　(童曰本篇/云永州作)
覃季子其人生愛書貧甚尢介特不茍受施(施智/切)讀經
傳言其説數家推太史公班固書下到今横竪鉤貫(竪/音)
(樹/)又且數十家通為書號覃子史纂又取鬻老管莊子
思晏孟下到今(孫曰鬻子書名名熊為周師自文王以/下問焉漢志鬻子二十二篇○鬻音育)
其術自儒墨名法(韓曰漢志有儒/墨名法等九流)至於狗彘草木凡有
益於世者為子纂又百有若干家篤於聞不以仕為事
黜陟使取其書以氏名聞(孫曰建中元年二月遣黜/陟使十一人分巡天下)除
太子校書某年月日死永州祁陽縣某鄉將死歎曰寧
有聞而窮乎將無聞而豐乎寧介而躓乎(躓音/致)將溷而
遂乎(溷胡/囷切)𦵏其鄉(孫曰其鄉所/死之鄉也)後若干年栁先生來永
州戚其文不大於世求其墓以石銘銘曰
困其獨豐其辱
　　續榮澤尉崔君墓誌
　　　(韓曰前誌贈太傅崔公祐甫為之祐甫既卒/而未克𦵏故公續誌以書其緩𦵏之故云)
太傅公既志滎澤君之𦵏明年為中書侍郎同中書門
下平章事以卒(孫曰大厯十四年閏五月以河南少尹/崔祐甫同平章事明年建中元年六月)
(卒贈太傅○一本云/卒贈太傅無以字)滎澤君之嗣曰膺備物具貨入于
汴汴陷于戎(孫曰四年十二月淮西/節度使李希烈陷汴州)喪焉不果行㑹世
難不幸膺亦死膺之亞曰太素(孫曰太素/膺之弟)仕至雲陽令
求其志將行謫南海上元和九年移信中(一作/州)猶有累
不克如其鄉大懼緩慢兹久哭命其子某以某月日啟
君之喪至于某𦵏用某月甲子志用太傅公之辭又命
河東栁某書緩故且志終事之年月日
　
　
　
　
　
　
　
　
　
　五百家註栁先生集巻十一
欽定四庫全書
　五百家註柳先生集巻十二
　墓誌
　　先侍御史府君神道表
　　　(韓曰公永貞元年八月謫永州司馬明年元和/改元先夫人卒于永明年歸祔于侍御之墓表)
　　　(當作于/是時)
嗚呼先君之墓仲父殿中君誌焉(韓曰殿中君即公為/作墓表及墓版文所)
(謂叔父殿中侍御史者是也墓表及版文皆不載其諱故/唐宰相世系表亦止曰某朔方營田副使殿中侍御史)
(其名不/得考焉)孤宗元不敢稱道先德然而無以昭于外者用
敢悉取仲父之所陳而繫其辭(孫曰繫辭者謂繫屬於/正文之下猶易繫辭之)
(義/)刻兹石表先君諱鎮字某六代祖諱慶後魏侍中平
齊公(孫曰慶字更興河東/解人魏尚書左僕射)五代祖諱旦周中書侍郎濟
陰公(孫曰慶四子機𢎞旦肅旦/字匡德仕隋為黄門侍郎)髙祖諱楷(孫曰旦三/子燮則楷)隋
刺濟房蘭廓四州曾伯祖諱奭(施隻/切)字子燕唐中書令
(孫曰則子奭髙宗永徽三年三月為中書令韓曰奭為/侍御曾祖則當為公髙伯祖矣新史公傳及韓文公為)
(公作墓誌皆云曾/伯祖若有誤焉)曾祖諱子夏徐州長史(孫曰楷二子/長曰子夏次)
(曰/繹)祖諱從裕滄州清池令皇考諱察躬(孫曰察躬弟/為臨邛令)湖
州德清令世德廉孝颺于河滸(孫曰詩在河之滸滸涯/也栁氏世家河東故云)
(○颺音陽/又餘亮切)士之稱家風者歸焉先君之道得詩之羣(童/曰)
(詩可/以羣)書之政(童曰漢太史公傳書記/先王之事故長于政)易之直方大(童曰/易坤)
(六二直方大/不習无不利)春秋之懲勸(童曰左氏春秋之稱微而顯/志而晦婉而成章盡而不汙)
(懲惡而/勸善)以植于内而文于外垂聲當時天寶末經術髙
第遇亂奉德清君夫人(孫曰徳清君/夫人鎮母也)載家書隱王屋山
間行以求食深處以修業作避暑賦合羣從弟子姪講
春秋左氏易王氏衎衎無倦(衎空旱切/又噓旱切)以忘其憂德清
君喜曰兹謂遯世無悶矣(童曰易不易乎世不成/乎名遯世無悶遯逃也)亂有
間舉族如吳無以為食先君獨乗驢無僮御以出求仁
者冀以給食嘗經山澗水卒至流抵大壑得以無苦被
濡塗以行無慍容觀者哀悼而致禮加焉季王父六合
君忤貴臣(忤逆也/音誤)死於吏舍猶鞫其狀先君改服徒行
逾四千里告于上由是貸其問既而以為天子平大難
發大號且致太平人罹兵戎農去耒耜宜以時興太學
勸耦耕(童曰並二耜/而耕曰耦耕)作三老五更議(孫曰禮記文王世/子天子視學設三)
(老五更之位鄭注云三老象三辰五更象五星/蔡邕云三老三人五更五人更當為叟叟老稱)籍田書
齋沐以獻道不果用授左衞率府兵曹叅軍尚父汾陽
王居朔方(韓曰尚父郭子儀/為朔方節度使)備禮延望授左金吾衞倉
曹叅軍為節度推官專掌書奏進大理評事以為刑法
者軍旅之楨幹(童曰書峙乃楨幹注云題/曰楨旁曰幹○楨音貞)斥候者邊鄙
之視聽不可以不具作晉文公三罪議(補注僖二十九/年左氏晉文公)
(殺顛頡祁瞞舟之僑君子謂/文公能用刑矣三罪而民服)守邊論議事確直世不能
容表為晉州録事叅軍晉之守故將也少文而悍酣嗜
殺戮吏莫敢與之爭先君獨抗以理無辜將死常以身
扞笞箠拒不受命守大怒投几折簀(音/責)而無以奪焉以
為自下繩上其勢將殆作泉竭木摧詩終秉直以免于
恥調長安主簿居德清君之喪哀有過而禮不逾為士
者咸服服既除常吏部命為太常博士(韓曰常吏/部名衮)先君
固曰有尊老孤弱在吳願為宣城令三辭而後獲徙為
宣城四年作閿郷令(張曰閿𢎞農郷名/○閿音聞又音珉)考績皆最吏人
懐思立石頌德遷殿中侍御史為鄂岳沔都團練判官
元戎大攘狡虜增地進律作夏口破虜頌後數年登朝
為真㑹宰相與憲府比周誣陷正士(陷一/作諂)以校私讎(孫/曰)
(貞元四年陜虢觀察使盧岳卒岳妻分貲不及妾子妾/訴之御史中丞盧佋欲重妾罪侍御史穆贊不聽佋與)
(竇參共誣贊/受金捕送獄)有擊登聞鼓以聞于上上命先君總三司
以聽理至則平反之(孫曰鎮時為殿中侍御史詔鎮與/刑部員外郎李覿大理卿楊瑀為)
(三司覆治無/之○反音番)為相者不敢恃威以濟欲為長者不敢懷
私以請間羣寃獲宥邪黨側目封章密獻歸命天子遂
莫敢言逾年卒中以他事(中丁/仲切)貶夔州司馬(逾年參卒/中以他事)
(貶鎮夔/州司馬)作鷹鸇詩居三年醜類就殛拜侍御史(貞元八/年四月)
(參得罪復以/鎮為侍御史)制書曰守正為心疾惡不懼先君捧以流涕
曰(此本太史公自叙云遷俯首流/涕曰云云前賢文章必有祖法)吾唯一子愛甚方謫
去至藍田訣曰吾目無涕今而不知衣之濡也抑有當我
哉作喜霽之歌副職持憲以正經紀貞元九年宗元得進
士第上問有司曰得無以朝士子冒進者乎有司以聞上
曰是故抗姦臣竇叅者耶吾知其不為子求舉矣是歳五
月十七日終于親仁里第享年五十五七月某日葬于萬
年縣棲鳳原後十一年宗元由御史為尚書郎(為尚書禮/部員外郎)
天子行慶于下申命崇贈而有司草創頗緩㑹宗元得罪
遂寢不行太夫人范陽盧氏某官某之女實有全德為九
族宗師用柔明勤儉以行其志用圖史箴誡以施其教故
二女之歸他姓(鎮二女長適崔/簡次適裴墐)咸為表式太夫人既授
封河東縣太君㑹冊太上皇后于興慶宫(永貞元年八/月憲宗尊其)
(母良娣王氏/為太上皇后)既乃宗元貶秩(乃一/作及)為永州司馬奉侍温凊
未嘗見憂元和元年五月十五日終于州之佛寺享年
六十八嗚呼宗元不謹先君之教以陷大禍幸而緩于
死既不克成先君之寵贈又無以寧太夫人之飲食天
殛荐酷名在刑書不得手開𤣥堂以奉安祔罪惡甚大
世無所容尚顧嗣續不敢即死支綴氣息以嚴邦刑大
懼祭祀之無主以忝盛德敢用特牲昭告神道號叫萬
里以畢其辭云
　　先君石表陰先友記
　　　(東坡云栁子厚記其先友六十七人于其墓碑/之陰攷之于傳卓然知名者葢二十人補注陳)
　　　(長方云子厚先友記迺/用孔子七十弟子傳體)
袁髙河南人(孫曰髙字公頥/滄州東光人)以給事中敢諫爭貞直忠
　蹇舉無與比(孫曰貞元元年正月德宗欲用吉州長/史盧把為饒州刺史命髙草詔書髙不)
　(從改命舍人草之制出髙執之不/下因言把姦邪乃改把澧州别駕)能使所居官大再
　贈至禮部尚書(孫曰憲宗朝宰相李吉甫言髙忠/蹇特贈禮部尚書見袁恕已傳)
姜公輔(孫曰愛州/日南人)為内學士以奇䇿取相位(孫曰公輔/為翰林學)
　(士朱泚叛從帝幸奉天屢獻奇䇿建中/十四年十月自諫議大夫同平章事)好諫諍免(孫/曰)
　(從幸山南唐安公主薨主上之長女也詔厚其葬公/輔諫曰即平賊主必歸葬今行道所宜從儉以濟軍)
　(興帝怒興元元年四/月罷為太子左庶子)後以罪貶為復州刺史卒(孫曰/貞元)
　(八年十一月貶公輔為吉州别駕順宗立/拜吉州刺史未就官卒韓曰公輔史有傳)
齊映南陽人(孫曰映瀛州髙陽/人今作南陽誤)為相(孫曰貞元二年正/月以映為同平章)
　(事/)以文敏顯用(有/傳)
嚴郢河南人(孫曰郢字叔敖/華州華陰人)剛厲好殺號忠能為京兆
　河南尹(孫曰大厯十四年三月自河/南尹水陸轉運使為京兆尹)御史大夫(孫曰/建中)
　(二年七月楊炎罷相/盧杞引為御史大夫)善舉職為邪險構扇以貶死(孫/曰)
　(是歳十月炎自左僕射貶崖州司馬把用/郢炎罷内忌之因事出為貴州刺史有傳)
元全柔(孫曰後魏孝/文皇帝之後)河南人氣象甚偉好以德報怨恢
　然者也為大官有土地(孫曰建中二年九月自杭州/刺史拜黔中觀察使貞元二)
　(年四月遷湖/南觀察使)入為太子賓客
杜黄裳京兆人(孫曰黄裳字遵素京兆杜/陵人寶應二年中進士第)𢎞大人也善
　言體要為相(孫曰貞元二十一年七/月自太常卿平章事)有牆仞不佞以
　謀克蜀(孫曰劉闢作亂議者以劍南險固不/宜生事唯黄裳堅請討除憲宗從之)加司空
　出為河中節度(孫曰元和二年正月罷相為河中節/度使有傳○一本作加河中節度無)
　(司空出/為四字)
劉公濟河間人厚寬碩大與物無忤為渭北節度(孫曰/貞元)
　(十八年十一月自同州刺/史拜渭北鄜坊節度使)入為工部尚書卒(孫曰二/十年正)
　(月召為工部/尚書頃之卒)
楊氏兄弟者𢎞農人皆孝友有文章○憑(孫曰憑字虛/受一字嗣仁)
　由江南西道(孫曰貞元元年十一月自/湖南觀察使移鎮江西)入為散騎常
　侍(孫曰自江西召/為左散騎常侍)○凝(孫曰字/懋功)以兵部郎中卒(孫曰/貞元)
　(十八年拜兵部郎/中卒附楊憑傳)○凌(孫曰字/恭履)以大理評事卒最善
　文
穆氏兄弟者河南人(孫曰懷州/河内人)皆强毅仁孝○贊為御
　史中丞捍佞倖得貶(孫曰贊字相明擢累侍御史陜/虢觀察使盧岳妻分貲不及妾)
　(子妾訴之盧佋欲重妾罪贊不聽佋與宰相竇參共/誣贊受金捕送獄弟賞上寃狀詔三司覆治無之出)
　(為郴州/刺史)後至宣池歙處置使卒(孫曰永貞元年八月/自常州刺史拜宣歙)
　(池觀察處置/使十一月卒)○質為尚書郎以侍御史内供奉卒最
　善文(附穆/寧傳)
皇甫政河南人有威儀由浙東廉使為太子賓客(孫曰/貞元)
　(二年正月自宣州刺史為浙東觀/察使十三年三月入為太子賓客)
裴樞同郡人為御史天子以隱罪誅吏樞頓首願白其
　狀以故貶後為尚書郎(附裴遵/慶傳)
李舟(孫曰舟/字公度)隴西人有文學俊辯髙志氣以尚書郎使
　危疑反側者再不辱命(孫曰建中元年四月涇原别/駕劉文喜據州叛命舟往使)
　(文喜囚之五月文喜將劉海賓殺文喜降二年梁崇/義欲為變舟時為金部員外郎遣詣襄州諭㫖以安)
　(之諸道跋扈者謂舟能覆城殺將及至襄/州崇義惡之上言軍中疑懼請易以他使)其道大顯
　被讒妬出為刺史廢痼卒
李鄘江夏人(孫曰鄘字建侯/揚州江都人)果檢自負嶷然善為官為
　御史中丞京兆尹(孫曰順宗登極拜御史中丞永貞/元年十月遷京兆尹元和元年二)
　(月召為尚書右丞/八月復為京兆尹)鳳翔節度(孫曰二年六月拜檢校/禮部尚書鳯翔尹鳳翔)
　(隴右節度/使有傳)
梁肅安定人(孫曰肅字敬之一字寛中隋刑/部尚書毗五世孫世居陸渾)最能為文
　(一作最號/能為文)以補闕修史侍皇太子(孫曰為皇太/子諸王侍讀)卒贈
　禮部郎中(有/傳)
陳京(孫曰京字慶復陳宜都王叔明/五世孫大厯六年中進士第)泗上人始為諫官
　數諫諍(孫曰德宗自奉天還京師/擢京左補闕屢有諫諍)有内行文多詁訓
　為給事中上方以為相㑹惑疾(惑一/作感)自刃發痼卒(孫/曰)
　(帝器京謂有宰相才欲用之㑹病狂易/自刺弗殊再遷給事中卒見宰相表)
韓㑹昌黎人善清言有文章名最髙然以故多謗至起
　居郎貶官卒(孫曰大厯十六年四月自起居舍/人貶韶州刺史卒見宰相年表)○弟
　愈文益奇(有/傳)
許孟容吳人(孫曰孟容字公範京兆長安/人大厯十一年中進士第)讀書為文口
　辯為給事中嘗論事由太常少卿為刑部侍郎(孫曰/貞元)
　(中以諷諭太切改太常少卿/元和初遷刑部侍郎有傳)
李覿(孫曰大厯二年/覿舉進士第)隴西人行義甚脩至刑部郎中卒
　故與先君為三司者也(孫曰貞元四年覿為刑部員/外郎瑀為大理卿公父鎮為)
　(殿中侍御史覆穆贊/之獄事已見鎮墓誌)其大理者曰楊瑀(孫曰瑀大厯/九年進士)
　瑀無可言猶以獄直為御史
宇文邈(孫曰大厯/二年進士)河南人有文謹慤人也為御史中丞
　齪齪自守然以直免官復為刺史卒(見宰/相表)
袁滋陳郡人(孫曰滋字德深/蔡州朗山人)善篆書文敏不競(不競不/爭也)
　為相(孫曰永貞元年/七月同平章事)出使辱命貶刺史(孫曰是歳十/月以滋為西)
　(川節度使徵劉闢為給事中滋畏闢/不敢進十一月貶滋為吉州刺史)復為義成軍節
　度卒(孫曰元和元年七月自吉州拜義成軍節度使/至十二年為湖南觀察使卒是時未卒也有傳)
盧羣范陽人(孫曰羣字載/初系出范陽)雜博多所許與使反側之地
　天子以為任事(孫曰淮西節度使吳少誠擅決司洧/水溉田使者止之不奉詔命羣往蔡)
　(州詰之少誠聽命以奉使/稱㫖遷檢校祕書少監)為義成軍節度卒(孫曰貞/元十六)
　(年四月拜義成軍節/度使九月卒有傳)
崔損清河人(孫曰損字至无系本博陵/大厯十一年中進士第)畏慎為相(孫曰/貞元)
　(十二年十月自諫/議大夫平章事)無所發明(孫曰初宰相趙憬卒盧/邁以病在告議者謂選)
　(有德及用損中外悵失而損性齪齪能/自將延英進見不敢出一言及天下事)然不害物天
　子獨愛幸以損為長者(有/傳)
鄭餘慶滎陽人(孫曰餘慶字居業鄭州滎陽/人大厯十一年中進士第)再為相(孫/曰)
　(貞元十四年七月同平章事十六年九月罷/永貞元年八月同平章事元和元年五月罷)始天下
　皆以為長者及為大官名益少今為尚書河南尹無
　恙(孫曰元年十一月以/餘慶為河南尹有傳)
鄭利用餘慶從父兄也(孫曰大厯八年進士利用祖長/裕許州長史二子諒慈明諒為)
　(冠氏令生利用慈明/為太子舍人生餘慶)真長者由大理少卿為御史中
　丞復由中丞為大理少卿
李益(孫曰益字君虞宰相揆之族子/大厯四年中進士長於歌詩)隴西姑臧人風流
　有文詞少有僻疾(孫曰益少有癡病而多猜忌防閑/妻妾過為苛酷而有散灰扃户之)
　(譚聞於時故時謂/妬癡為李益疾)以故不得用年老常望仕非其志
　復為尚書郎
王紓○其弟紹太原人(孫曰紹字德素自太/原徙京兆之萬年)紹得幸德
　宗為尚書在宰相之右(孫曰貞元中為户部侍郎判/度支德宗臨御久益不假借)
　(宰相自竇參陸贄斥罷中書取充位惟紹謹密眷待/殊厚主計凡八年每政事多所闕防紹亦未嘗一言)
　(漏于/人)今為徐泗節度(孫曰元和元年十一月遷檢校/尚書左僕射徐州刺史武寧軍)
　(節度使後以濠/泗二州𨽻其軍)紓有學術(孫曰紓大厯十一年中進/士第娶公伯祖臨邛令某)
　(之/女)魯直為尚書郎(孫曰魯遲也與論/語參也魯之義同)
路泌河南人以尚書郎使西戎留戎中度今已年八十
　餘既和戎十五年不得歸無為言者(孫曰泌字安期/其先陽平人事)
　(渾瑊為副元帥判官貞元三年閏五月瑊與尚結贊/同盟于平涼為蕃兵所劫泌等六十餘人陷虜中十)
　(九年吐蕃請和其子隋三上/疏宜許不報舊史附路隋傳)
虞當㑹稽人(孫曰㑹稽/餘姚人)為郭尚父從事終沔州刺史以
　信聞(孫曰當有子曰/九皋公有誄焉)
賈弇(孫曰弇大厯二年中/進士第○弇古函切)長樂人善士也為校書郎卒
　○弟全(孫曰全大厯/四年進士)至御史中丞(孫曰貞元十八年/正月自常州刺史)
　(為浙東/觀察使)
趙需(孫曰需大厯/六年進士)天水人冔冔儒士也(童曰冔字當作/冔冔音况羽切)
　(商之冠名禮記檀弓下篇殷人冔而祭於趙需儒士/無意義今按公集段太尉逸事狀云太尉為人姁姁)
　(常低首拱手姁音火羽切字出吕氏春秋云冔冔然/相樂也今云趙需冔冔儒士也宜當作冔雖諸韻云)
　(冠名恐亦自有/訓和煦樂易義)有名至兵部郎中卒(孫曰貞元元年/正月以吉州長)
　(史盧祀為饒州司馬需/為補闕上疏論其不可)
張式(孫曰式大厯/七年進士)南陽人
張莒(孫曰莒大厯/九年進士)常山人
張惟儉(孫曰惟儉大/厯六年進士)宣城當塗人皆善言謔式至河南
　尹(孫曰貞元十六年九月式自河/南少尹遷大尹水陸轉運使)莒鄧州刺史惟儉
　和州刺史
奚陟江都人(孫曰陟字殷卿其先自譙亳徙/為京兆人大厯十四年中進士)柔敏至吏
　部侍郎(孫曰貞元中至吏/部侍郎十五年卒)世謂陟善宦然其智足自
　處也
盧景亮涿人(孫曰景亮字長晦幽州范/陽人大厯六年中進士第)有志義多所激
　發為諫官奏書如水赴壑坐貶廢棄甚久(孫曰建中/初為右補)
　(闕朱泚反景亮勸德宗曰陛下罪已不至則感人不/深帝然之景亮志義崒然多激發與穆贊同在諫諍)
　(地書數上鯁毅無所囘宰相李泌劾景亮漏上所/語言引善在已帝怒貶朗州司馬廢抑二十年)至
　順宗時為尚書郎升中書舍人卒(孫曰憲宗時由和/州别駕召還再遷)
　(中書舍/人卒)
楊於陵(孫曰於陵/字達夫)𢎞農人善吏敏秀者也為中書舍人
　京兆尹(孫曰貞元未為中書/舍人稍遷京兆尹)
張因某人(孫曰因京/兆長安人)舉詔䇿為長安尉願去官為道士
　甚有名以其弟回降封州曰吾老矣必死回也哭而
　行遂死封州(孫曰永貞元年/卒公集有銘)
髙郢渤海人(孫曰郢字公楚本渤/海蓨人後徙衞州)有文章規矩自立者
　不干貴幸以太常為相(孫曰貞元十九年十二/月自太常卿同平章事)罷居
　尚書(孫曰永貞元年正月罷/相守刑部尚書有傳)
唐次北海人(孫曰次字文編并州晉/陽人建中元年進士第)有文章學行義甚
　髙以尚書郎出為刺史屏棄(孫曰貞元中宰相竇參/薦之為禮部員外郎八)
　(年參貶官次坐出為開州刺史/在巴峽間十餘年不獲進用)永貞中召以為中書
　舍人道病去長安七十里死傳舍(孫曰永貞元年八/月以饒州刺史李)
　(吉甫為考功郎中夔州刺史唐次為吏/部郎中並知制誥正拜次中書舍人卒)
苗拯上黨人有學術峭直以諫議大夫漏泄省中語貶
　萬州卒
柳氏兄弟者先君族兄弟也最大并字百存為文學至
　御史病瞽遂廢次中庸中行(孫曰公八世祖僧習二/子鷟慶鷟子帶岸帶韋)
　(子祚祚子範範子齊物齊物子喜喜子并中庸中行/慶子旦旦子楷楷之子子夏子從裕從裕子察躬察)
　(躬子鎮鎮子即/公故為族兄弟)皆名有文咸為官早死
栁登栁冕者族子也(孫曰登自成伯冕字/敬叔蒲州河東人)自其父芳(孫/曰)
　(芳自/仲敷)與冕並居集賢書府冕文學益健頗躁自吏部
　郎中出為刺史(孫曰貞元六年十一月上親行郊享/上重慎祀典每事依禮時冕為吏部)
　(郎中攝太常博士與司封郎中徐岳倉部郎中陸贄/工部侍郎張薦皆攝禮官同修郊祀儀注時上甚嘉)
　(之久之以議論勁切執/政不喜出為婺州刺史)至福建廉使卒(孫曰貞元十/二年三月自)
　(婺州除兼御史中丞福州刺/史充福建都團練觀察使)登晚仕至尚書郎祕書
　少監(附栁/芳傳)
薛丹同郡人至尚書郎
吕牧(孫曰牧永泰二/年中進士第)由尚書郎刺澤州卒
崔稹(孫曰稹/字實方)清河人至檢校郎官(孫曰為檢校/金部郎中)子羣為
　右補闕贈給事中(有/傳)
房啓河南人善清言由萬年令為容州經略(孫曰貞元/十一年自)
　(萬年除容/管經畧使)
于申河南人至尚書郎
常仲孺(孫曰仲孺丞/相衮之猶子)河南人今為諫議大夫(見宰/相表)
蘇弁武功人(孫曰弁字元容/京兆武功人)好聚書至三萬巻(孫曰弁/聚書至)
　(二萬巻皆手自刊校/當時稱與祕書埒)與先君通書以户部侍郎貶(孫/曰)
　(貞元初為户部侍郎判度支坐給長/武城軍糧朽敗貶汀州司户參軍)復為刺史(孫曰/數年)
　(起為滁州刺史/卒附蘇世長傳)
崔芃(蒲紅/切)博陵人善言名理為御史尚書郎(孫曰元和/初為尚書)
　(郎後為江/西觀察使)
鄭元均(孫曰元均建/中二年進士)滎陽人强抗少所推讓然以此多
　怨困不得仕
辛惲(孫曰惲建中元年/進士○惲紆憤切)隴西人有史學
韓衡昌黎人善士
陳衆甫梓潼人髙志氣
薛伯髙同郡人好讀書號為長者後至尚書卒(見宰/相表)
張宣力清河人儒善後表其名去力但為宣自元均至
　宣力皆没没無顯仕者
孤宗元曰先君之所與友凡天下善士舉集焉信讓而
大顯道博而無雜今之世言交者以為端敢悉書所尤
厚者附兹石以銘于背如右(補注邵太史云子厚記其/先友于父墓碑意欲著其)
(父雖不顯所交游皆天下偉人善士列其姓名官爵因/附見其所長者可矣反從而譏病之何也貶永州尚如)
(此為尚書郎時可知退之/云不自貴重葢其資如此)
　　故殿中侍御史柳公墓表
　　　(為㑹葬人作韓曰即公之叔父嘗銘先侍御者/之墓表也其名諱不可考集元注云為㑹葬人)
　　　(作豈以其備書本道節度張公乃遣殿中監李/輔忠致賵侍御史韋重規等救助汝南周公巢)
　　　(等琢石書徳以見其/一時窆禮之盛耶)
唐貞元十二年二月庚寅葬我殿中侍御史河東栁公
於萬年縣之少陵原公諱某字某邑居於虞郷(孫曰虞/郷縣名)
(屬蒲/州)曾王父某官(韓曰曾王父子/夏徐州長史)王父某官(韓曰王父/從裕滄州)
(清池/令)皇考某官(韓曰皇考察躬/湖州徳清令)奕世餘慶叢而未稔濟
德流祉其後宜大秀而不實(童曰論語秀而/不實者有矣夫)為善者惑
嗚呼哀哉惟公敦柔峻清恪慎端莊進止威儀動有恒
常英風超倫孤厲貞方居室孝悌與人信讓當職强毅
游刃立斷自少耽學頗工為文既窮日力又繼以夜鄉
里推擇敦迫上道乃與計偕來游京師觀藝靈臺貢文
有司射策合程遂冠首科休有令問羣士羨慕居數年
授河南府文學教勵生徒撰擇貢士(韓曰周禮大司馬/主羣吏撰車徒注)
(云撰謂擇之也/○撰息轉切)儒黨相賀庶人觀禮秩滿渭北節度使
(孫曰貞元二年七月以右金吾衞大/將軍論惟明為渭北鄜坊節度使)延為叅佐總齊軍
政甚獲能稱加太常寺協律郎既喪主帥(孫曰三年十/一月惟明卒)
(於/官)罷歸私室方將脫遺紛埃退與道俱沖漠保神優柔
肄儒四方聞風交馳鵠書載筆乗軺(童曰軺使者所乗/車又曰小車○軺)
(音/姚)乃作叅謀出入朔方陪佐戎車(孫曰四年七月以左/金吾將軍張獻甫為)
(朔方邠寧節度/使表公為叅謀)遷大理評事又加章綬朱裳銀印宗黨
有耀權畧宻勿(童曰詩密/勿從事)潛機埋照完彼亭堡時其講
教實從我謀鄰國是傚改度支判官轉大理司直出納
府庫頒給軍食下無讎斂(力驗切讎/一作諸)黔首休息月校歳
㑹(孫曰周禮歳有/㑹○㑹古外切)莫不如畫庫豐財羨(童曰羨餘也○/羨延面切庫一)
(作/軍)制成計得又遷殿中侍御史度支營田副使分閫之
寄(閫苦/本切)叅制其半柔以仁撫剛以義斷戎臣坐嘯(孫曰/後漢)
(書南陽太守岑公孝/𢎞農成瑨但坐嘯)公堂無事朝廷延首方待以位既
而禄不及伐冰(韓曰禮記伐冰之家不畜牛羊注伐冰/之家卿大夫以上喪祭用冰伐擊也)
政不獲專達(韓曰周禮天官其屬六十大/事則從其長小事則專達)以其年正月
九日遇疾終於私館享年五十嗚呼痛哉奔驥騁力中
塗踠足(童曰説文踠足跌也/○踠烏卧於阮二切)髙鴻輕舉在雲墜翼凡我
所知哀慟無極本道節度尚書朗寧王張公(韓曰張/獻甫也)震
悼涕慕不任于懷臨遣牙將試殿中監李輔忠監備凶
禮賵賻甚厚(童曰贈死曰賵賻助也/○賵撫鳳切賻符遇切)行軍司馬侍御史
韋重規等(孫曰重規大厯/五年登進士第)匍匐救助(童曰詩凡民有/喪匍匐救之)事
用無闕丹旐素車歸于上京撰期定宅(撰息/轉切)莫有愆素
(愆音/愆)故友諸生宗人外姻號慟㑹葬哀禮咸申克窆𤣥
堂(童曰窆葬下棺也/窆音砭悲驗切)掩坎廣輪(孫曰禮記季子適齊於/其反也其長子死葬於)
(嬴博之間既葬而封廣/輪掩坎其髙可隱也)顧眄無依徘徊增哀願勒休聲
延垂後賢於是汝南周公巢等(孫曰公巢貞元/十一年中進士)相與琢
石書德用圖不朽文曰
抱元淳稟粹和既强毅又柔嘉登儀曹(孫曰謂試於/禮部中進士)耀
文章司學徒(孫曰謂為河/南府文學)儒風揚自渭北佐朔方戎政
閑黔首康冠惠文(孫曰柱後/惠文冠名)垂朱裳才不施天茫茫刋
樂石(孫曰樂石泗濱/之石可為磬者)篆遺德(一作/芳)延休烈垂憲則於萬
年長無極
　　故叔父殿中侍御史府君墓版文
柳氏之先自黄帝及周魯其著者無駭以字為展氏(韓/曰)
(魯孝公之子字子展諡曰夷伯/子展孫無駭以王父字為氏)禽以食采為柳姓(韓曰/無駭)
(生禽字季為魯士師諡曰/惠食采於柳下遂姓栁氏)厥後昌大世家河東嗚呼公
諱某字某曾王父朝請大夫徐州長史諱某(子/夏)遺貞白
之操表儀宗門王父朝請大夫滄州清池令諱某(從/裕)垂
博裕之道啓佑後𦙍皇考湖州德清令諱某(察/躬)𢎞孝悌
之德振揚家聲惟公端莊無諂徽柔有裕(童曰書徽/柔懿恭)峻
而能容介而能羣其在閨門也動合太和皆由順正愷
悌雍睦莫有間言故宗黨歌之其在公門也釋囘措枉
(補注囘邪也記曰禮釋/囘語曰舉直錯諸枉)造次秉直事不失當舉無秕政
(秕音/匕)故官府誦之用沖退徑盡之志以𢎞正友道信稱
於外焉用柔和博愛之道以視遇孤弱仁著於内焉此
公脩已之大經也自進士登髙第調受河南府文學秩
滿渭北節度使論惟明辟為從事受太常寺協律郎元
戎即世罷職家食(童曰易不/家食吉)無何朔方節度使張獻甫
辟署叅謀受大理評事賜緋魚袋改度支判官轉大理
司直遷殿中侍御史加度支營田副使此公從政之大
畧也既佐戎事實司中府匪頒有制(孫曰周禮八曰匪/頒之式注云匪分)
(也頒讀為/班布之班)㑹計明白(韓曰孟子曰孔子為委/吏矣曰㑹計當而已矣)嗚呼分閫
委政繄公而成務朝右虚位待公而周事宗門期公而
光大姻黨仰公而振耀貞元十二年歳在景子正月九
日壬寅遇暴疾終於私館享年五十痛矣夫人吳郡陸
氏(孫曰公有/陸氏誌)洎仲弟綜季弟續冢姪某等(孫曰察躬子/鎮某纁綜續)
(冢姪即/公也)抱孤即位牽率備禮祗奉裳帷歸于京師以某
年(孫曰當/作其年)二月二十八日庚寅安厝于萬年縣之少陵
原(厝音/措)禮也公有男一人(孫曰有男一人曰曹/婆女一人曰喜子)始六年
矣在髫知孝(童曰髫小兒垂/髫也○髫音迢)呱呱涕洟(呱音/孤)凡我宗戚
撫視增慟嗚呼哀哉初公元兄(元兄/鎮)以純深之行端直
之德名聞於天下官至侍御史持斧登朝憲章肅清常
以先公之神未克遷祔不正席不甘味及撰日定期而
昊天不弔(孫曰貞元/九年鎮卒)志奪禮廢公實敬承遺志行有日
矣而閔凶荐及不克終事則我宗族之痛恨其有既乎
惟公盡敬於孝養致毁於居憂表正宗姓觀示他族故
宗人咸曰孝如方輿公(孫曰公之八世祖僧習事/後魏封方輿公以孝德聞)修詞
以藻德振文而導志以為理化之始莫尊乎堯作堯祠
頌以為述德之作不忘於祖作始祖碑以為紀廣大之
志叙正直之節不嫌於親作元兄侍御史府君墓誌(鎮/墓)
(誌/)其餘諷詠比興(上音鼻下/許應切)皆合于古故宗人咸曰文
如吳興守(韓曰南史柳惲字文暢好學善尺牘少工篇/什有亭皋木葉下隴首秋雲飛之句仕宋為)
(吳興/太守)當官貞固確乎不拔持議端方直而不苛故宗人
咸曰正如衞太史(韓曰禮檀弓下衞有太史曰柳莊公曰/若疾革雖當祭必告公再拜稽首請)
(於尸曰有臣栁莊也者非寡人之臣是社稷/之臣也聞之死請往不釋服而往遂以襚之)率性廉介
懷貞抱潔嗣家風之清白紹遺訓於儒素故宗人咸曰
清如魯士師(補注論語栁下惠為士師三黜人曰子未/可以去乎曰直道而事人焉往而不三黜)
(已上四事皆栁氏之/先文行之著者也)兼備四德具體而微公之謂矣小
子常以無兄弟移其睦於朋友少孤移其孝於叔父天
將窮我而奪其志故罔極之痛仍集焉朴魯甚騃(語駭/切)
不能文字敢用書宗人之辭以致其直故質而俚輟哭
紀事哀不能文故叙而終焉
　　故𢎞農令栁府君墳前石表辭
少陵原栁氏之大墓唐貞元十九年某月日孤某奉其
先府君洎夫人之喪祔于其位由新墓而南若干步曰
髙祖王父蘭州府君諱某字某之墓又東若干步曰曾
祖王父邠州府君諱某之墓西若干步曰祖某王父司
議郎府君諱某之墓咸異兆而相望昭穆之有位序壤
樹之有豐殺(孫曰檀弓國子髙曰葬也者藏也反壤樹/之哉壤謂封壤樹謂種樹○殺所介切)
皆如律令府君字某諱某由父任為太廟齋郎更許昌
陽武伊闕華原尉王屋丞汝陰令為𢎞農二年推其誠
心裕于其人闢土生穀若有天相之道衣食給足故人
不札天教厲明具故俗不爭奪遂以洽于大和事理克
彰刺史盧杞(孫曰杞字子良大厯末為/虢州刺史𢎞農縣屬虢州)加禮褒旌考績
絶尤推君之政風于下邑命為吏部尚書郎庾河南受
命黜陟(孫曰建中元年二月命趙贊衞晏洪經/綸等十一人分巡天下庾字或作更)狀君理
績殊異宜升天朝帝有歎焉方圖優昇命用不長年五
十五建中二年某月日卒于官以其素廉家之蓄不足
以充凶事遂殯于是邑仍㑹危難至于今乃克返葬孤
某嘗為黔州録事叅軍今無禄事而志不敢緩初公娶
司農少卿京兆韋山之孫涇陽主簿迴智之女德容溫
良大厯二年某月日卒于越而假葬焉孤某徒行自越
舉夫人之喪至于虢舉𢎞農君之喪咸至于墓窆焉(窆/音)
(砭悲/驗切)既窆立石表于墳前示後之人以無忘孝敬嗚呼
世有難仕于外而葬其族者希矣孝子之心有待駟馬
五鼎而卒不至者焉若今之殺衣黜食寒妻子飢僕御
終身由之而志益不懈為旅人徒跣萬里(跣音/鮮)以厄困
終事孝之難者歟五十而慕者舜也祿千鍾而悲者曾
子也(孫曰莊子曰曾子後仕/三千鍾而不洎吾心悲)聖且賢難之若是今之人
有由其道者得不立于世乎
　　志從父弟宗直殯
　　　(韓曰公自永貞元年九月由禮部員外郎謫邵/州刺史十一月又移永州司馬至元和十年正)
　　　(月召至京繼出為栁州刺史宗直與公俱故死/於栁韓昌黎集有雷塘祭雨文觀此志則知非)
　　　(昌黎/作矣)
從父弟宗直生剛健好氣自字曰正夫聞人善立以為
已師聞惡若已讎見佞色諂笑者不忍與坐語善操觚
牘(上音孤/下音獨)得師法甚備融液屈折奇峭博麗知之者以
為工作文辭淡泊尚古謹聲律切事類譔漢書文章為
四十巻(孫曰宗直譔西漢文類四十/巻公為之序譔與撰同述也)歌謠言議纖悉備
具連累貫統好文者以為功讀書不廢蚤夜以專故得
上氣病臚脹奔逆(張曰臚皮也一曰傳也廣韻腹前曰/臚脹腹大也○臚凌如切音閭脹知)
(亮/切)每作害寢食難俯仰時少間又執業以興呻痛咏言
雜莫能知兄宗元得謗於朝力能累兄弟為進士凡業
成十一年年三十三不舉藝益工病益牢元和十年宗
元始得召為栁州刺史(孫曰元和十年三/月公為栁州刺史)七月南來從
余道加瘧寒數日良已又從謁雨雷塘神所(孫曰雷塘/栁州地名)
(州有雷山兩崖皆東西雷水出焉蓄崖中曰雷塘能出/雲氣作雷雨變見有光禱用俎魚豆彘脩形糈稌陰酒)
(䖍則/應)還戲靈泉上洋洋而歸卧至旦(而一/作也)呼之無聞就
視形神離矣嗚呼天實析余之形殘余之生使是子也
能無成(能一/作既)是月二十四日出殯城西北若干尺死七
日矣俟吾歸與之俱志其殯
　
　
　
　
　
　
　
　五百家註柳先生集巻十二
欽定四庫全書
　五百家註栁先生集巻十三
　墓誌
　　先太夫人河東縣君歸祔誌
　　　(集註公譴永州司馬故太夫人卒于永明年歸/祔于京兆先侍御史府君之墓公尚留永州不)
　　　(得奉喪事以/歸作此誌)
先夫人姓盧氏諱某世家涿郡(孫曰涿郡范陽/人○涿音卓)夀止六
十有八元和元年歲次丙戌五月十五日棄代于永州
零陵佛寺明年某月日安祔于京兆萬年棲鳳原先侍
御史府君之墓其孤有罪銜哀待刑不得歸奉喪事以
盡其志姪洎太夫人兄之子𢎞禮承事焉嗚呼天乎太
夫人有子不令而陷于大僇(音戮又/力救切)徙播癘土醫巫藥
膳之不具以速夭禍非天降之酷將不幸而有惡子以
及是也又今無適主以葬(適音/的)天地有窮此寃無窮既
舉葬紖(童曰紖索也○紖直忍切/與絼同周禮封人置其絼)猶以不肖之辭(肖一/作孝)
擬述先徳且志其酷焉嘗逮事伯舅聞其稱太夫人之
行以教曰汝宜知之七歲通毛詩及劉氏列女傳斟酌
而行不墜其旨汝宗大家也既事舅姑周睦姻族栁氏
之孝仁益聞歲惡少食不自足而飽孤幼是良難也又
嘗侍先君有聞如舅氏之謂且曰吾所讀舊史及諸子
書夫人聞而盡知之無遺者某始四歲(韓曰大厯十/二年公四嵗)居
京城西田廬中先君在呉家無書太夫人教古賦十四
首皆諷傳之(皆一/作比)以詩禮圖史及剪製縷結授諸女及
長皆為名婦先君之仕也伯母叔母姑姊妹子姪雖逺
在數千里之外必奉迎以來太夫人之承之也尊己者
敬之如臣事君下己者慈之如母畜子敵己者友之如
兄弟無不得志者也諸姑之有歸必廢寢食禮既備嘗
有勞疾先君將改葬王父母太夫人泣以莅事事既具
而大故及焉(孫曰貞元九年五/月十七日鎮卒)不得成禮既得命於朝
祗奉教曰汝忘大事乎吾冢婦也今也宜老而唯是則
不敢暇抑將任焉茍有日吾其行也及命為邵州(孫曰/永貞)
(元年九月公/貶邵州刺史)又喜曰吾願得矣竟不至官而及於罪(韓/曰)
(是歳十一月再/貶永州司馬)是歲之初天子加恩羣臣(孫曰貞元二/十一年正月)
(順宗即位二月/大赦加恩羣臣)以宗元任御史尚書郎封太夫人河東
縣太君八月㑹冊太上皇后于興慶宫禮無違者(孫曰/永貞)
(元年八月辛未命婦㑹/䇿太上皇后于興慶宫)既至永州又奉教曰汝唯不恭
憲度既獲戻矣今將大儆于後以蓋前惡敬懼而已茍
能是吾何恨哉明者不悼往事吾未嘗有戚戚也而卒
以無孝道不能有報焉喪主子婦七歲(孫曰貞元十五/年公之妻楊卒)
而不果娶竄窮徼(童曰徼境也/○徼吉弔切)人多疾殃炎暑熇蒸(童/曰)
(熇火爇也○熇呼/木黑各虚驕三切)其下卑濕非所以養也診視無所問
藥石無所求禱祠無所實蒼黄呌呼遂遘大罰天乎神
乎其忍是乎而獨生者誰也為禍為逆又頑很而不得
死逾月逾時以至於今靈車逺去而身獨止𤣥堂暫開
而目不見孤囚窮縶(陟立/切)魄逝心壞蒼天蒼天有如是
耶有如是耶而猶言猶食者何如人耶已矣窮天下之
聲無以舒其哀矣盡天下之辭無以傳其酷矣刻之堅
石措之幽陰終天而止矣
　　伯祖妣趙郡李夫人墓誌銘
夫人姓李氏辯族氏者曰趙郡賛皇之東祖(賛皇趙州/縣名孫曰)
(六國時武安君李牧事趙遂為趙人晉司農丞楷徙居/常山有五子輯晃芬勁叡叡子朂兄弟居巷東勁子盛)
(兄弟居巷西故叡為東祖芬與弟/勁共稱西祖輯與弟晃共稱南祖)祖某為某官父沖為
單父尉夫人生於良族嶷然殊異及筓(童曰女十五曰/筓說文笄簪也)
(○筓/音稽)徳充於容行踐於言髙朗而不傷其柔嚴恪而不
害其和特善女工剪制之事又能為雅琴秦聲操縵之
具(孫曰為雅琴撃琴也楊惲曰家本秦也能為秦聲叩/撃而歌之也禮記不學操縵不能安絃操縵雜聲也)
(○操七刀切/縵末旦切)婦道既備宜為君子之配偶焉我伯祖臨
邛令府君諱某(韓曰此誌不載臨邛君諱新史世系表亦/止載曰某為臨邛令它無所考蓋察躬)
(兄/也)受夫人於李氏之廟而歸于正室臨邛府君之先曰
我曾王父清池府君諱某(童曰諱/從裕)清池之先曰徐州府
君諱某(童曰諱/子夏)又其先曰常侍府君諱楷常侍之兄曰
中書令諱奭自中書以上為宰相四世(孫曰奭父則則/父旦旦父慶凡)
(四世/為相)噫我伯祖以宗胄碩大而濟其徳厚(濟字一作齊/又一作儕)
夫人以族屬清顯而修其禮範合二姓以承先祖為士
者榮之故佐奉養承祭祀婦徳用光家道甚宜無何伯
祖終于臨邛而窆焉夫人從子而反于淮滸(滸水涯之/名孫曰夫)
(人家揚州淮滸/謂此○滸音虎)嗚呼我先府君每得仕未嘗不奉迎供
養必誠必親男既立必使之有禄仕女必使之有家將
嫁己子必先擇良士可以配諸姑者定然後議焉仲父
殿中侍御史府君由是志也夫人生男一人諱某不幸
終于宣州旌德尉(韓曰此誌不載其名而曰終旌徳尉/史亦不載其名而曰終旌徳令恐史)
(誤作尉/為令也)女三人皆得良壻隴西李伯和為揚子丞疾痺
廢痼而沒太原王紓(孫曰紓工部員外即端之子其/弟曰紹唐史有傳○紓音舒)今
為右補闕潁川陳萇(孫曰萇京之弟公有/京行狀○萇音長)為校書郎渭
南尉知名貞元十六年王氏姑定省扶侍自揚州至于
京師道路遇疾遂館于陳氏以諸壻之良諸女之養無
不得意焉享年八十一是歲六月二十九日終于平康
里自小斂至于大斂比及葬則二壻實叅主之有孫二
人長曰曹郎奉之以縗而正于位八月二十四日葬于
萬年縣之少陵原實棲鳳原介于我先府君仲父二兆
之間神心之所安也嗚呼嗣子早夭臨邛萬里以歲之
不易(孫曰左氏昭四年/之文不易有難也)未克合祔哀孰甚焉諸姑合以
為斯志以從人之道銘曰
藹其芳壽且康大梁鶉火沈幽光(韓曰大梁鶉火二星/名是年歳星在大梁)
(六月日月㑹於鶉火/蓋以紀卒之年月也)夙淪夫子嗣又喪(平/聲)輤帷不復岷
之陽(童曰輤喪車飾岷之陽指臨邛/令窆所也○輤此見切或作蒨)兆靈趾棲鳳里艮
之山兌之水靈之車當反此子孫百代承靈祉誰之言
者青烏子(孫曰風俗通曰漢有青烏子善數術唐藝文/志葬書有青烏子三巻韓曰相冢書曰青烏)
(子稱山三重相連名連/華山葬之當出二千石)
　　叔妣呉郡陸氏夫人誌文
　　　(韓曰陸氏公叔父殿中君之配公前作殿中君/墓版文時夫人尚無恙至是而夫人卒合祔焉)
　　　(為此/誌)
夫人諱則字内儀姓陸氏家于呉郡蓋江左上族以宗
子在他國家牒逸墜故曾王父王父之諱官不克究知
而闕其文父覃皇河南陸渾令夫人生而柔筓而禮㑹
伯舅為河南尹撰擇僚寀(撰息/兖切)謂我文學掾仲父(韓曰/時殿)
(中君為河/南文學)士林殊英儒流推髙故夫人歸于我夫人之
志也温順以承上沖厚以字下不敢踰於冢婦不敢侮
於臣妾(童曰孝經治家者不敢失/於臣妾而況於妻子乎)是宜允膺福夀集成
母儀稟命不淑享年三十有五貞元十二年十一月己
亥終于長安太平里第嗚呼夫人生男一人曰曹婆幼
􁅈在抱委縗就位(縗音/崔)女一人曰喜子匍匐繦緥(繦舉/兩切)
(緥音/保)寄婦人之手哀哉蓋衰門薄祐神道不相顧仲父
違背於歲首(韓曰正月九/日殿中君卒)而夫人捐棄於是日遺孤眇
藐未克承紹凡我族屬其痛巨乎遂以其年十二月十
三日庚午合祔於少陵原之墓恭惟仲父之諱字夫人
之爵齒備于版文今不書懼再告也
　　亡姑渭南縣尉陳君夫人權厝誌
唐貞元十七年九月六日甲子(孫曰實/乙丑)前渭南縣尉潁
川陳君之夫人河東栁氏(韓曰潁川陳君名萇京之兄/也夫人栁氏公叔父殿中君)
(之/女)終于平康里將終告於陳君曰吾生四十有四年為
陳氏介婦九年謹飭不怠以至此命也既成婦矣宜祔
於皇姑從兆于三原然而不幸中道而有痼疾既不及
養于舅姑又不得佐于蒸嘗生君之子不朞月而殞嘗
謂君宜有貴位而不克見執親之喪不得終紀皆天譴
之大者也且願殺禮(童曰周禮國新殺/禮○殺所介切)以成吾私邇先
夫人之墓而窆我焉將俟君之不諱而歸復于正其可
也陳君乃卜十二月十八日權厝于城南原曰棲鳳如
夫人之志且以時日甲子授于宗元曰子之姑孝於家
移于我之長睦於族施于我之黨是用賓而禮之如益
者之友(童曰語曰/益者三友)今則去我已矣吾無以報焉他日嘗
謂子慤而文願以為誌庶幸而有知將安子之為也萇
無恨矣嗚呼貴不必賢夀不必仁天之不可恃也乆矣
遂哭而受命書夫人之世以記于兹石夫人六代祖諱
慶五代祖諱旦位皆至宰相髙祖諱楷為濟州刺史曾
祖諱某(童曰諱/子夏)為徐州長史祖諱某(童曰諱/從裕)為清池令
考諱某為臨邛令妣李氏趙郡賛皇人其他則俟改葬
而後備
　　亡姊崔氏夫人墓誌蓋石文
我伯姊之葬良人博陵崔氏為之誌(孫曰崔簡/字子敬)凡歸於
夫家為婦為妻為母之道我知之不若崔之悉也然而
自筓而上以至於幼孩崔固不若我之知也又烏可以
已今之制凡誌于墓者琢密石加蓋于其上用敢附碑
陰之義假兹石而書焉嗚呼夫人天命之性(童曰禮天/命之謂性)
固有以異於人孩而聲和幼而氣柔以吾族之大尊長
之多(長丁/兩切)夫人自能言而未嘗誤舉其諱與其類戯于
家游弄之具未嘗有爭先公自鄂如京師(孫曰鎮為鄂/岳都團練判)
(官○一本/有歸字)其時事㑹世難教告罕至(告一/作書)夫人憂勞踰
月黙泣不食又懼貽太夫人之憂慮紿以疾告(紿欺也/○紿音)
(怠上/聲)書至而愈人乃知之善𨽻書為雅琴以自娯樂隱
而不耀工足以致美於服而不為異言足以發揚於禮
而不為辯孝之至敬之備仁之大又以配君子然而不
克㑹于貴夀以至于斯孰謂之天有知者耶(一無/之字)太夫
人生二女幼曰裴氏婦(孫曰幼適裴/墐字封叔)如夫人之懿在二
族咸以令徳聞而皆早世其弟昏愚而獨存孰謂天可
問耶(一本問字/下有者字)嗚呼痛其甚歟遂濡血而書(一作/以書)以志
終天之哀與兹石永久
　　亡姊前京兆府叅軍裴君夫人墓誌
栁氏至于唐其著者中書令諱奭中書之弟之子曰徐
州府君諱某(童曰諱/子夏)實有孝徳世其家業清池府君諱
某(童曰諱/從裕)繼之以茂實徳清府君諱某(童曰諱/察躬)承之以
善政以至于侍御史府君諱某(童曰/諱鎮)用貞信勁正達于
邦家克生賢女以配于裴氏裴氏至于唐其著者禮部
尚書諱行儉(孫曰行儉字守約絳州聞/喜人髙宗時為禮部尚書)禮部之子曰侍
中諱光庭(孫曰光庭字連城/開元時為宰相)嗣用忠肅書于國史祠部
府君諱稹(孫曰光庭子稹開元/末為祠部員外郎)業之以貞直以至于今
金吾府君諱儆(音/警)用純懿端亮聞於天下實生良子以
配夫人(孫曰儆四子堅墐埴/塤夫人墐之配也)嗚呼夫人與仁考偕生以
禮順偕長始於家純如也終於夫族穆如也其為子道
也孝以和恭以惠取與承順必稱所欲先君與太夫人
恩遇尤厚故夫人侍側無威怒之教焉天禍弊族夙遭
大故我諸孤奉太夫人之養不敢圖死至於復常夫人
三歲無湯沐無鹽酪(音/洛)頓踴叫號哀徹天地外除髪不
勝笄體不勝帶太夫人泣而命之固猶不食朝夕諭誨
僅而濟焉其為妻道也貞順之宜恒服於身體疑忌之
慮不萌於心術忿懥之色(童曰忿懥恨也禮記有所/忿懥則不得其正懥音致)不
兆於容貌同焉而合於禮婉焉而得其正其為婦道也
惟聽順謹敬睦姻仁恤之行甚備常以不幸不及姑舅
之養用為大恨是故相春秋之事眎滌濯羞簠簋勞以
待旦每怵惕之感至焉則又移其孝于裴氏之門(一本/作移)
(其孝于兄/公女公)而以睦于冢婦介婦必敬必親下以不失其
赤子之心姻族歸厚率由是也嗚呼我之大譴歟裴氏
之大不幸歟以夫人之徳行宜貴夀宜康寧然而年始
三十不克至于壽良人官為叅軍事(孫曰墐時為/京兆府叅軍)不及
偕其貴骨髓之疾實鍾于身以貞元十六年三月十三
日甲子終于光徳里第痛矣夫始夫人之疾也夫人之
族視之如己(一有/宗字)其家老長妾臧獲之微皆以其私奔
謁於道路禱鬼神問卜筮者相及也既病太夫人在側
尚慮積憂傷于尊懷猶持形立氣紿以少間故二稚未
齓(墐子銑童曰齓毁齒也男八/歳女七歲而齓○齓初覲切)良人在逺不及有緒言
遺念以傳於後則我呼天之痛宜有加焉嗚呼天胡厚
是懿徳而闕其報施獨何咎歟余不知天之忍也既逾
月良人至自洛師望門而哭曰無以立吾家成吾身矣
凡生三子幼曰崔七先夫人八月而殯魂氣無不之也
次曰崔六後夫人五旬而夭因祔焉今其存者曰崔五
幸無恙託于乳媪(烏皓/切)以虞水火哀哉其年八月十八
日甲子安厝于長安縣之神禾原從于先塋祔于皇姑
宜也母弟號哭而為之志毒痛憑塞畧不能具敢告无
愧辭无益美庶用正直克安神心嗚呼至哀无文至敬
不飾故无其辭
　　亡妻𢎞農楊氏誌
亡妻𢎞農楊氏諱某髙祖皇司勲郎中諱某(孫曰司勲/諱元政)
司勲生殿中侍御史諱某(孫曰侍御/史諱志𤣥)殿中生醴泉縣尉
諱某(孫曰諱/成名)醴泉生今禮部郎中凝(孫曰成名三子憑/字虚受凝字懋功)
(凌字恭履韓曰凝當作憑憑嘗為禮部郎/中集又有祭揚詹事文可見今作凝恐非)代濟仁孝號
為徳門郎中娶于隴西李氏生夫人夫人生三年而皇
妣即世外王父兼居方伯連帥之任厯刺南部(孫曰建/中四年)
(以兼為鄂岳觀察使貞/元元年遷江西觀察使)夫人自幼及筓依于外族所以
撫愛視遇者殆過厚焉夫人小心敬順居寵益畏終始
無驕盈之色親黨難之五歲(孫曰建中二/年年五歳)屬先妣之忌
飯僧於仁祠就問其故媬傅以告(媬音/保)遂號泣不食後每
及是日必遑遑涕慕抱終身之戚焉及許嫁於我柔日
既卜(韓曰禮記外事以剛日内事以/柔日柔日乙丁己辛癸是也)乃歸於栁氏恭惟
先府君重崇友道於郎中最深髫稚好言(髫音/迢)始於善
謔(童曰詩善/戲謔兮)雖間在他國終無異辭凡十有三歲而二
姓克合奉初言也夫人既歸事太夫人(韓曰公之母河/東郡太夫人盧)
(氏/)備敬養之道敦睦夫黨致肅雍之美主中饋佐烝嘗
怵惕之義表于宗門太夫人嘗曰自吾得新婦増一孝
女況又通家愛之如己子崔氏裴氏姊視之如兄弟故
二族之好異于他門然以素被足疾不能良行(孫曰昭/七年左)
(氏孟縶之足不能/良行注云跛也)未三歲孕而不育(孫曰易漸之九三/曰婦孕不育凶)
厥疾増甚明年以謁醫救藥之便來歸女氏永寧里之
私第八月一日甲子(孫曰實/壬申)至于大疾年始二十有三
嗚呼痛哉以夫人之柔順淑茂宜延于上壽端明惠和
宜齒于貴位生知孝愛之本宜承于餘慶是三者皆虚
其應天可問乎衰門多舋(童曰舋罅拆也○/舋許慎切又音釁)上天无祐
故自辛未(孫曰辛未/貞元七年)逮于兹歲累服齊斬繼纒哀酷(孫/曰)
(貞元九年五月公父鎮卒十二年/正月叔父卒十一月叔妣陸氏卒)其間冠衣純采(孫曰/禮曰)
(孤子當室冠衣不/純采○純之允切)朞月者三而已矣无乃以是累夫人
之壽歟悼慟之懷曷月而巳矣哀夫遂以九月五日庚
午克葬于萬年縣棲鳳原從先塋禮也是歲唐貞元十
五年龍集己卯為之誌云
坤徳柔順婦道肅雍(童曰詩序曰猶執婦/道以成肅雍之徳)惟若人兮婉娩
淑姿(孫曰婉娩順也○婉/音宛娩音晚又音免)鏘翔令容(鏘七/將切)委窮塵兮佳
城鬱鬱閉白日兮(孫曰博物志漢滕公夏侯嬰死公卿/送葬至東都門外馬不行踣地悲鳴)
(得石棺有銘曰佳城鬱鬱三千年/見白日吁嗟縢公居此室乃葬之)之死同穴(孫曰詩之/死矢靡它)
(又曰死則同穴公自言/異時死則與之同穴)歸此室兮
　　下殤女子墓塼記
　　　(韓曰殤未成人而死禮八歲至十一為小殤/十二至十五為中殤十六至十九為上殤)
下殤女子生長安善和里其始名和娘既得病乃曰佛
我依也願以為役更名佛婢既病求去髪為尼號之為
初心元和五年四月三日死永州凡十歲其母微也故
為父子晚性柔惠類可以為成人者然卒夭斂以緇褐
銘用塼甓(甓瓦也○/甓蒲厯切)葬零陵東郭門外第二岡之西隅
銘曰
孰致也而生孰召也而死焉從而來焉往而止䰟氣無
不之也骨肉歸復於此(孫曰延陵季子曰骨肉歸復于/土命也若䰟氣則無不之也)
　　小姪女子墓塼記
字為雅氏為栁生甲申(孫曰貞元/十二年)死己丑(孫曰元/和四年)日十
二月在九是日葬東岡首生而慧命則夭始也無今何
有質之微當速朽銘兹瓦期永久
　　故尚書戸部侍郎王君先太夫人河間劉氏誌文
　　　(韓曰夫人王叔文母也公附叔文故此銘極所/稱道時貞元二十一年秋也八月而憲宗立叔)
　　　(文敗公亦相繼貶黜豈公作銘時猶未悟耶其/後與許孟容書謂是時年少氣銳不識幾微不)
　　　(知當否但欲一心直遂果陷刑法意公亦悔所/不及矣韓文公言曰子厚前時少年勇於為人)
　　　(不自貴重顧藉謂功業可立就/故坐廢退誠有當於公之心哉)
夫人姓劉其先漢河間王(孫曰河間獻王/德漢景帝長子)王有明徳世
紹顯懿至于唐有文昭者為綿州刺史號良二千石其
嗣慎言為仙居令光州長史克荷于前人光州(一有/君字)夫
人之父也夫人及笄五年從于北海王府君(孫曰王越/州山隂人)
(叔文自言王/猛之後云)諱某府君舉明經授任城尉左金吾衛兵
曹修經術以求聖人之道通古今以推一王之典㑹世
多難不克如志卒以隱終夫人生二子長曰彛倫舉五
經早夭少曰叔文堅明直亮有文武之用貞元中待詔
禁中以道合于諸后凡十有八歲獻可替否有匡弼調
䕶之勤(孫曰叔文善棊貞元初出入東宮娯侍太子詭/譎多計自言讀書知治道乗間嘗為太子言民)
(間之/疾苦)先帝棄萬姓(韓曰貞元二十一年/正月癸已徳宗崩)嗣皇承大位(韓/曰)
(丙申順/宗即位)公居禁中訏謨定命(童曰詩/之辭)有扶翼經緯之績
(孫曰自徳宗大漸王伾每入稱詔召叔文坐翰林中使/決事伾以叔文意入言於宦官李忠言稱詔行下外無)
(知/者)由蘇州司功參軍為起居舎人翰林學士(孫曰二月/叔文以前)
(蘇州司功參軍為起/居舎人翰林學士)將明出納(韓曰詩肅肅王命仲山/甫將之邦國若否仲山)
(甫明之又曰出納/王命王之喉舌)有彌綸通變之勞副經邦賦財之職
(孫曰三月以叔文為/度支鹽鐵轉運使)加戸部侍郎賜紫金魚袋(孫曰五/月以叔)
(文為戸部侍郎/職如初賜紫)重輕開塞有和鈞肅給之效(童曰書關/石和鈞和)
(鈞謂均/平也)内贊謨畫(一作/謀謨)不廢其位凡執事十四旬有六
日利安之道將施于人而夫人終于堂蓋貞元之二十
一年六月二十日也(孫曰是/日丁巳)知道之士為蒼生惜焉天
子使中謁者臨問其家賻以布帛嗚呼夫人之在女氏
也貞順以自處孝謹以有奉其在夫族也祗敬以承上
嚴肅以莅下事良人四十有九年而勤勞不懈生戸部
五十有三年(孫曰天寳十/二年叔文生)而教戒無闕年七十有九而
户部之道聞於天下為大僚垂紫綬以就奉養公卿侯
王咸造于門既壽而昌世用羡慕然而天子有詔俾定
封邑有司稽於論次終以不及時有痛焉是年八月某
日祔于兵曹君之墓銘曰
夫人之徳温柔敬直承于陰教式是嬪則克生良子用
揚懿美有其文武𢎞我化理天子是毘邦人是望(平/聲)若
若紫綬(孫曰漢書印何纍纍綬/何若若耶若若垂貌)滎于髙堂惟昔孟氏號
為母師在漢稱賢有戒不疑(孫曰此當言雋/不疑或字誤也)懿懿夫人
惟其似之山北之中神禾之原問于靈龜閟此顯魂(閟/音)
(秘/)勒石垂休永永萬年
　　朗州員外司戸薛君妻崔氏墓誌
唐永州刺史博陵崔簡(孫曰簡/字子敬)女諱媛嫁為朗州員外
司戸河東薛㢲妻三歲知讓五歳知戒七歲能女事善
筆札讀書通古今其暇則鳴絃桐諷詩騷以為娯始簡
以文雅清秀重於當世其後病惑得罪投驩州(孫曰元/和七年)
(簡卒於/驩州)諸女蓬垢涕號栁氏出也以叔舅命(孫曰叔舅/公自謂)
歸于薛惟恭柔專勤以為婦妻恩其故他姬子雜己子
造次莫能辨無忮忌之行(忮恨也○/忮音寘)無犯迕之氣(迕逆/也)
(迕音/午)一畆之宅言笑不聞于隣元和十二年五月二十
八日既乳(童曰乳/産也)病肝氣逆肺牽拘左腋巫醫不能已
朞月之日潔服飭容而終年若干某月日遷柩于洛某
月日祔于墓在北邙山南洛水東巽始佐河北軍食有
勞未及録㑹其長以罪聞因從貶(孫曰元和初討成徳/節度使王承宗以于)
(臯謩董溪為河北行營糧料使崔元受韋岵薛㢲王相/等為判官分給供餽既罷兵臯謩等坐贓數千緍勅貸)
(其死六年五月流臯謩春州溪封州行/至潭州賜死元受等從坐皆逐嶺表)更大赦方北遷
(孫曰元和十三年正月/以平淮西大赦天下)而其室已禍巽之父曰大理司
直仲卿祖曰太子右贊善大夫環曾祖曰平舒令煜髙
祖曰工部尚書真藏簡之父曰大理司直畢(當作/曄)祖曰
某官鯢唐興中書令仁師議刑不孥(孫曰貞觀十六年/刑部以盗賊律反)
(逆緣坐兄弟没官為輕請改從死左僕射髙士廉吏部/尚書侯君集兵部尚書李勣等請從重民部尚書唐儉)
(禮部江夏王道宗工部尚書楚客等請依舊不改時議/者以漢及魏晉謀反皆三族欲依士廉等議仁師為給)
(事中駁議以為/不可太宗從之)其二世大父也(孫曰仁師生挹挹生/液液生鯢鯢生曅)巽
之他姬子丈夫子曰老女子曰張婆妻之子女子曰陀
羅尼丈夫子曰某實後子銘曰
翼翼仁師惟仁之碩一言刑輕綿載二百其慶中缺曾
𤣥不績簡之温文卒昏以易七男三女八我之出仍禍
六稔數存如没宜福而災伊誰云恤惟薛之婦徳良才
全隣無言聞臧獲以䖍推仁撫庶孩不異憐兄公是怙
(公一/作子)夫屬忻然髲髢峩峩(童曰髲鬄也髢結髲/也○髲音被髢音第)籩豆惟
嘉烝嘗賓燕其羞孔多有苾有嚴(苾香也○/苾蒲必切)神饗斯何
奚仲仲虺(孫曰奚仲為夏車正禹封為薛侯十二/世孫仲虺居薛為湯左相後以為氏)胡祐
不遐髙曾祖考胡嘏之訛淑人不居誰任于家書銘告
哀以寘巖阿
　　韋夫人墳記
韋夫人終成都殯萬年遷柩渭南祔而不合大葬未利
以俟禮也其族系如某人之誌堋用元和十四年月日
(孫曰左傳毁則朝而堋不毁則日中而堋說/文云堋舉葬下土也○堋逋鄧切又音朋)子某為石刻
而納諸壙
　　馬室女雷五葬誌
馬室女雷五父曰師儒業進士雷五生巧慧異甚凡事
絲纊文繡(纊音/曠)不類人所為者余覩之甚駭家貧歲不
易衣而天姿潔清脩嚴恒若簪珠璣衣紈縠(上音丸下/胡谷切)
寥然不易為塵垢雜年十五病死後二日葬永州東郭
東里以其姨母為妓於余也將死曰吾聞栁公嘗巧我
惠我今不幸死矣安得公之文志葬於墓(一本作/志我葬)其父
母不敢以云葬之日余乃聞焉既而閔焉以攻石之後
也遂為砂書𤣥塼追而納諸墓
　
　
　
　
　
　
　
　五百家註栁先生集巻十三
欽定四庫全書
　五百家註栁先生集巻十四
　對
　　設漁者對智伯
　　　(韓曰按史記世家及通鑑所載智伯貪而無饜/卒抵于敗公之設為漁者對其指切一時事情)
　　　(也至/矣)
智氏既滅范中行(孫曰智襄子名瑶文子躒之孫也周/貞定三十一年帥韓趙魏而伐范中)
(行氏滅之共分其地以為邑范謂范昭子/吉射中行謂中行文子荀寅○瑶音摇)志益大合韓
魏圍趙水晉陽(孫曰貞定王十六年智伯約魏桓子韓/康子圍趙襄子於晉陽決晉水灌之○)
(水一/作于)智伯瑶乗舟以臨趙且又往來觀水之所自務速
取焉羣漁者有一人坐漁智伯怪之問焉曰若魚幾何
(若汝/也)曰臣始漁於河中今漁於海(一無/今字)今主大兹水臣
是以來曰若之漁何如曰臣幼而好漁始臣之漁於河
有魦鱮鱣鰋者(集注詩魚麗于罶鱨鯋釋魚云鯊鮀也/郭璞云今吹沙也詩其魚魴鱮鱮似魴)
(而鱗弱魴鱮魚之易制者鱣鯉也江東呼為黄魚鰋/鮎也四者皆小魚○鯊音沙鱮音敘鱣音氊鰋音偃)不
能自食以好臣之餌日收者百焉臣以為小去而之龍
門之下(韓曰龍門山在/同絳二州之間)伺有鮪焉(韓曰鮪大魚也形似/鱣而青黑大者七八)
(尺周禮春獻王/鮪○鮪于鬼切)夫鮪之來也從魴鯉數萬(童曰魴赤尾/詩魴魚赬尾)
(是也魴音房/從一作其字)垂涎流沬後者得食焉然其飢也亦返吞
其後愈肆其力逆流而上慕為螭龍(螭龍之無角者孫/曰辛氏三秦記曰)
(河津一名龍門水險不通魚鱉之屬莫能上江海大魚/薄集龍門下數千不得上上則為龍也○螭敕之切)
及夫抵大石亂飛濤折鰭秃翼(童曰鰭魚脊上骨禮記/羞濡魚者夏右鰭○鰭)
(音/耆)顛倒頓踣(音/匐)順流而下宛委冒懵(懵心迷也/牟孔切)環坻漵
而不能出(童曰坻水中髙也一曰小渚也/漵水浦也○坻音穉漵音敘)魚之大者幸
而啄食之臣亦徒手得焉猶以為小聞古之漁有任公
子者其得益大(孫曰莊子任公子為大鈎巨緇五十􁀙/以為餌蹲乎㑹稽投竿東海旦旦而釣)
(已而大魚食之牽巨鉤錎沒而下驚揚而奮鰭白波若/山海水震動聲侔鬼神燀赫千里任公子得若魚離而)
(腊之自淛河以東蒼梧/以北無不厭若魚者)於是去而之海上北浮於碣石
(韓曰碣石山名在平州盧龍縣碣/然而立在海旁故名○碣音竭)求大鯨焉(童曰鯨海/大魚也説)
(文常以五月生子於岸八月導而還海鼓/浪成雷噴沫成雨水族畏之○鯨巨京切)臣之具未及
施見大鯨驅羣鮫(鮫海魚/也音交)逐肥魚於渤澥之尾(渤澥海/之别也)
(孫曰楊子雲曰江湖之崖渤/海之尾○渤音勃澥胡買切)震動大海簸掉巨島(童曰/水中)
(有山曰島○簸補過切/掉徒了切島都皓切)一啜而食若舟者數十(啜嘗/也)勇而
未已貪而不能止北蹙於碣石槁焉嚮之以為食者反相
與食之臣亦徒手得焉猶以為小聞古之漁有太公者其
得益大釣而得文王(韓曰史記太公望吕尚者以漁釣奸與/周西伯西伯出獵遇太公於渭之陽)
(語大悅載與/俱歸立為師)於是舎而來智伯曰今若遇我也如何漁者
曰嚮者臣已言其端矣始晉之侈家若欒氏(孫曰晉靖侯/之孫曰欒賓)
(傳六世至/懐子盈滅)祁氏(孫曰祁奚為晉/大夫至孫盈滅)羊舌氏(孫曰羊舌職事晉/至曾孫食我滅)
以十數不能自保以貪晉國之利而不見其害主之家與
五卿(補注五卿即范/中行韓趙魏也)嘗裂而食之矣(韓曰史記趙世家晉/頃公之十二年六卿)
(以法誅公族祁氏羊舌氏分其/邑為十縣各令其族為之大夫)是無異魦鱮鱣鰋也腦流
骨腐於主之故鼎可以懲矣然而猶不肯寤又有大者
焉若范氏中行氏貪人之土田侵人之勢力慕為諸侯
而不見其害主與三卿(韓趙/魏)又裂而食之矣(韓曰定公/十二年范)
(中行反晉君撃之范中行走朝歌出公十七/年智伯與趙韓魏共分范中行地以為邑)脱其鱗鱠
其肉(童曰鱠細切肉/也○鱠音檜)刳其腸(刳音/枯)斷其首而棄之鯤鮞
遺𦙍(童曰鯤鮞魚子○鯤音/昆鮞音而𦙍羊晉切)莫不備俎豆是無異夫大
鮪也可以懲矣然而猶不肯寤又有大者焉吞范中行
以益其肥猶以為不足力愈大而求食愈無饜(於鹽切/又於豔)
(切/)驅韓魏以為羣鮫以逐趙之肥魚而不見其害貪肥
之勢將不止於趙臣見韓魏懼其將及也亦幸主之蹙
於晉陽其目動矣(童曰左氏目動/而言肆懼我也)而主乃慠然(童曰慠/倨也○)
(慠魚到切/亦作傲)以為咸在机俎之上方磨其舌抑臣有恐焉
今輔果舍族而退不肯同禍(孫曰國語智宣子將以瑶/為後智果曰不如霄也宣)
(子不聽果别族于太史為輔氏後韓趙/魏滅智伯之族惟輔果在○輔一作韓)段規深怨而造
謀(孫曰國語智襄子伐鄭自衞還三卿宴于藍臺智襄/子戲韓康子而侮段規及晉陽之難段規反首難而)
(殺智伯于師段/規韓康子相也)主之不寤臣恐主為大鯨首解於邯鄲
(韓曰邯鄲趙所都/○邯音寒鄲音單)鬛摧於安邑(韓曰安邑本晉地即今/絳州夏縣○鬛音獵)
胸披於上黨(韓曰/趙地)尾斷於中山之外(韓曰中山後/為趙所并)而腸
流於大陸(韓曰大陸澤名在深/趙二州界而濱河)為鱻為薧(鱻薧二字出/周禮○鱻音)
(鮮薧/音槁)以充三家子孫之腹臣所以大懼不然主之勇力
强大於文王何有智伯不悦然終以不寤於是韓魏與
趙合滅智氏其地三分(韓曰周威烈王二十三年智襄子/請地於韓康子致萬家之邑又)
(求地於魏桓子復與萬家邑又求蔡皋狼之地於趙襄/子襄子不與智伯怒帥韓魏以攻趙圍而灌之城不沒)
(者三版趙襄子使張孟談潜出見韓魏曰脣亡則齒寒/趙亡則韓魏為之次矣二子乃陰與張孟談約為之期)
(日而遣之襄子夜使人殺守隄之吏而决水灌智伯軍/韓趙翼而擊之大敗智伯之衆遂殺智伯而分其地)
　　愚溪對
　　　(補注集有愚溪詩序云灌水之陽有溪東流入/瀟水名冉溪余謫瀟水上改之為愚溪愚溪對)
　　　(作於永州明矣晁太史無咎取以附變騷其系/曰宗元之所作亦對襄王問客難之義而託之)
　　　(神也然嘗論宗元固不愚夫安能使溪愚哉竭/其智以近利而不獲既困矣而始曰我愚宗元)
　　　(之困豈/愚罪耶)
栁子名愚溪而居五日溪之神夜見夢曰子何辱予使
予為愚耶有其實者名固從之今予固若是耶予聞閩
有水生毒霧厲氣(厲惡/也)中之者(中上/聲)溫屯漚泄(張曰屯/聚也屯)
(徒渾切漚音敺又/於口切泄音薛)藏石走瀨(張曰瀨湍也呉越謂之瀨/中國謂之磧○瀨音賴)
連艫麋解(孫曰李裴云艫船前頭刺櫂/處連艫言多也○艫音盧)有魚焉鋸齒鋒
尾而獸蹄是食人必斷而躍之(孫曰此蓋/鱷魚也)乃仰噬焉(噬/音)
(逝/)故其名曰惡溪(孫曰惡溪/在潮州界)西海有水散渙而無力不
能負芥投之則委靡墊沒(墊陷也/丁念切)及底而後止故其名
曰弱水(韓曰出甘州東坡云自州西北至肅州孫曰山/海經崑崙之丘其下有弱水溪環之注云其水)
(不勝/鴻毛)秦有水掎汩泥淖(童曰掎偏引也淖亦泥也○/掎舉綺切汩音骨淖汝教切)撓
混沙礫視之分寸眙若睨壁(童曰眙直視睨邪視也/○眙丑吏切睨音詣)淺
深險易(以豉/切)昧昧不覿乃合涇渭以自彰穢跡(孫曰詩/涇以渭)
(濁涇小渭大屬於渭而入/於河涇以有渭故見其濁)故其名曰濁涇(韓曰出原州/髙平縣笄頭)
(山一名崆峒山至同州界入渭孫曰漢書地理志云涇/水出安定涇陽縣西岍頭山東南至馮翊陽陵縣入渭)
(故上云秦/有水也)雍之西有水幽險若漆不知其所出故其名
曰黑水(孫曰書黑水西河惟雍州酈元水經黑水出張/掖雞山南流至燉煌過三危山南流入于南海)
(韓曰通典亦云黑水/出甘州張掖縣雞山)夫弱惡六極也濁黑賤名也彼得
之而不辭窮萬世而不變者有其實也今予甚清與美
為子所喜而又功可以及圃畦力可以載方舟(孫曰詩/曰方之)
(舟之注云方柎也説/文云編木以渡也)朝夕者濟焉子幸擇而居予而辱
以無實之名以為愚卒不見徳而肆其誣豈終不可革
耶栁子對曰汝誠無其實然以吾之愚而獨好汝汝惡
得避是名耶(補注東坡詩云應同栁州栁聊使愚溪愚/又詩云不見子栁子餘愚汚溪山本此文)
(也/)且汝不見貪泉乎有飲而南者見交趾寶貨之多光
溢於目思以兩手左右攫而懐之豈泉之實耶過而往
貪焉猶以為名(孫曰廣州二十里地名石門有水曰貪/泉飲者懐無厭之心晉呉隠之賦詩曰)
(古人云此水/一歃懐千金)今汝獨招愚者居焉久留而不去雖欲革
其名不可得矣夫明王之時智者用愚者伏用者宜邇
伏者宜逺今汝之託也逺王都三千餘里側僻迴隠蒸
鬱之與曹螺蜯之與居(韓曰螺蚌屬大者如斗出日南/漲海中蚌蜃屬説文蛤也○螺)
(盧戈切蜯/步項切)唯觸罪擯辱愚陋黜伏者日侵侵以遊汝闖
闖以守汝(張曰闖馬出門/貎○闖丑禁切)汝欲為智乎胡不呼今之聰
明皎厲握天子有司之柄以生育天下者使一經於汝
而唯我獨處汝既不能得彼而見獲於我是則汝之實
也當汝為愚而猶以為誣寧有説耶曰是則然矣敢問
子之愚何如而可以及我栁子曰汝欲窮我之愚説耶
雖極汝之所往不足以申吾喙涸汝之所流不足以濡
吾翰姑示子其畧吾茫洋乎無知氷雪之交衆裘我絺
溽暑之鑠(式灼/切)衆從之風而我從之火吾盪而趨(盪亦/放也)
不知太行之異乎九衢以敗吾車吾放而遊不知吕梁
之異乎安流(孫曰莊子曰孔子觀於吕梁縣水三十仞/流沬四十里黿鼉魚鼈之所不能遊也吕)
(梁今在/彭城)以沒吾舟吾足蹈坎井頭抵木石衝冒榛棘(冒/一)
(作/行)僵仆虺蜴(孫曰詩哀今之人胡為虺/蜴蜴守宫也○蜴亦易)而不知怵愓何
喪何得進不為盈退不為抑荒涼昏黙卒不自克此其
大凡者也願以是汙汝可乎於是溪神深思而歎曰嘻
有餘矣是及我也因俯而羞仰而吁涕泣交流舉手而
辭一晦一明覺而莫知所之遂書其對
　　對賀者
栁子以罪貶永州(韓曰永貞元年九月公自禮部員外/貶邵州刺史十一月又貶永川司馬)
有自京師來者既見曰余聞子坐事斥逐余適將唁子
(孫曰弔生曰唁弔死曰弔張曰弔失/國亦曰唁見穀梁傳云○唁宜箭切)今余視子之貎浩
浩然也能是達矣余無以唁矣敢更以為賀栁子曰子
誠以貎乎則可也然吾豈若是而無志者耶姑以戚戚
為無益乎道固若是而已耳吾之罪大㑹主上方以寛
理人用和天下故吾得在此凡吾之貶斥幸矣而又戚
戚焉何哉夫為天子尚書郎謀畫無所陳而羣比以為
名(孫曰羣比/謂羣黨)䝉恥遇僇以待不測之誅茍人爾有不汗
栗危厲偲偲然者哉(偲責也○偲思/相切又七才切)吾嘗靜處以思獨
行以求自以上不得自列於聖朝下無以奉宗祀近丘
墓徒欲茍生幸存庶幾似續之不廢(章曰詩以似以/續續古之人)是
以儻蕩其心倡佯其形(倡音昌/佯音羊)茫乎若昇髙以望潰乎
若乗海而無所往故其容貎如是子誠以浩浩而賀我
其孰承之乎嘻笑之怒甚乎裂眥(眥目眥也○眥/疾智才詣二切)長歌
之哀過乎慟哭庸詎知吾之浩浩非戚戚之尤者乎子
休矣(補注黄曰古人所甚惡惡於不情怒者可知笑者/不可測子厚嘻笑甚裂眥長歌過慟哭而慼慼之)
(悲寄於浩浩盖/有齊人之風乎)
　　杜兼對
　　　(孫曰兼字處洪中/書令正倫五世孫)
或問曰朝廷以公且明進善退不肖未嘗不當然吾有
一疑焉願有聞於子以釋予也曰何哉曰杜兼為濠州
(孫曰徐泗節度使張建封表/置其府積勞為濠州刺史)幸兵之亂殺無罪士二人
(孫曰兼性浮險録事參軍韋賞團練判官陸楚皆以守/職論事忤兼兼宻奏二人通謀扇動軍中忽有制使至)
(兼率官吏迎於驛中前呼韋賞陸楚出宣制杖/殺之二人有士林之譽無罪受戮天下寃之)蓄貨足
慾吾以為唐檮杌饕餮者亡以異(孫曰文十八年左氏/顓頊氏有不才子天)
(下謂之檮杌縉雲氏有不才子天下謂之饕餮注云檮/杌頑凶無疇匹之貎貪財為饕貪食為餮○檮音濤杌)
(音兀饕音/叨餮音鐵)然而卒入為郎中(孫曰元和初入為刑/部郎中改吏部郎中)給事
中出由商至河南尹(孫曰自給事中出為商州刺史金/商防禦使改河南少尹行大尹事)
(半歳拜/大尹)乃死(孫曰元和四年十一/月二十二日兼卒)夫何取於兼者若是
幸也曰若子之言兼之罪吾雖不覩乎目然聞之熟宜
廢而不用久矣然而吾有一取焉吾聞兼在濠州有鍾
離令(韓曰鍾離/縣屬濠州)盧某者宰相戚也而讒且䛕日狀其僚
之過愆以致于兼且曰是過是愆我獨無有其僚因惴
恐(童曰惴憂懼貎/○惴之瑞切)以俟謫怒於上令日施施自負(施施/自得)
(貌/)曰州君將我除也兼得之乃大怒罰令使僚也咸得
自達以進乎善因擯令終不得面焉人由是不茍免而
讒䛕之道大息朝廷進兼於内則給事中於外則至河
南尹蓋知兼有是善也歟誠然不為公且明耶或者曰
兼凶狡人也恣殺以充已其為過章章者凡天下兒童
(後闕/)
　　天對
　　　(蔡夢弼曰天問者屈原之所作也舊録之於楚/辭按漢王逸序其篇首曰屈原放逐憂心愁悴)
　　　(彷徨山澤經厯陵陸嗟號旻昊仰天歎息見楚/有先王之廟及公卿祠堂圖畫天地山川神靈)
　　　(琦瑋僪佹及古聖賢怪物行事因書其壁呵而/問之以渫憤滿舒寫愁思乃假天以為言焉故)
　　　(作天問子厚取天問所言隨而釋之遂作天對/夢弼嘗苦其文義不次聱牙難讀今取楚辭屈)
　　　(原天問章分句析以條于前仍以子厚之對繫/而録之博究其用事之從出證以傳記音而訓)
　　　(之庶使問對兩/全以便稽考焉)
　問曰遂古之初誰傳道之(王逸曰遂往也初始也言/往古太始之元虚廓無形)
　(神物未生誰/傳道此也)上下未形何由考之(王逸曰言天地未/分溷沌無垠難考)
　(定而/知之)冥昭懵闇誰能極之(王逸曰言日月晝夜清/濁晦明誰能極知之)馮
　翼惟象何以識之(王逸曰言天地既分陰陽運轉/馮馮翼翼何以識知其形像乎)明
　明闇闇惟時何為(王逸曰言純陰純陽一/晦一明誰造為之乎)
對曰本始之茫誕者傳焉(韓曰謂太始之/元初無傳也)鴻靈幽紛曷
可言焉(韓曰謂天地未/形本無言也)曶黑晰眇(蔡夢弼曰曶呼骨切/説文出气詞也從日)
(象气出形郭璞三蒼解詁曰曶旦明也/嚴有翼曰曶黒微昧也晣之列切明也)往來屯屯(蔡曰/屯張)
(倫切難也易屯卦注屯/者天地造始之時也)庬昧革化(蔡曰昧音妹易天造/草昧注造物之始始)
(於冥/昧)惟元氣存而何為焉(韓曰謂日月晝夜陰/陽晦明惟元氣存焉)
　問陰陽三合何本何化(王逸曰謂天地人三合成/徳其本始何化所生乎)
對合焉者三一以統同(元注引穀梁子傳獨陰不生獨/陽不生獨天不生三合然後生)
(王逸以為天/地人非也)吁炎吹泠(蔡曰泠音零清也字又從冫/音同集韻呉人謂氷曰冷凙)交
錯而功
　問圜則九重孰營度之(王逸曰言天圜而九重誰營/度而知乎蔡曰圜與圓同説)
　(文圜者天/之體也)
對無營以成沓陽而九(蔡曰沓徒合切積也九者老陽/積陽為天故曰沓陽而九也)
轉輠渾淪(蔡曰一作轉轅一作運輠輠胡果胡瓦二切/車轂轉貌禮記雜記闗轂而輠輪者又胡鼎)
(切迴也渾音魂淪音倫列子氣形質具而未/相離故曰渾淪言萬物相渾淪而未相離也)䝉以圜號
(韓曰謂天圜九/重則陽數也)
　問惟兹何功孰初作之(王逸曰言天有九重/而誰功力始作之耶)
對冥凝𤣥釐無功無作
　問斡維焉繫天極焉加(王逸曰斡轉維綱言天晝與/夜之轉旋斡轉也維綱也言)
　(天晝夜轉旋寧有維綱繫綴其際極安所加/乎○蔡曰焉於䖍切安也後可以意求之)
對烏徯繫維(蔡曰徯戸禮切待也淮南子帝張四維運/之以斗東北為報徳之維西南為背陽之)
(維東南為常羊之維西北為/蹏通之維注四角為維也)乃麋身位(蔡曰麋/恐作縻)無極之
極(蔡曰張衡靈憲八極之極/徑二億三萬二千三百里)漭瀰非垠(蔡曰漭母朗切/瀰民卑切又莫)
(爾切漭瀰/水大貎)或形之加孰取大焉(韓曰謂斗極居中央如/太𤣥所謂天圓地方屯)
(植中央也王逸以為/極際恐未必然也)
　問八柱何當東南何虧(王逸曰言天有八山為柱背/何當植東南不足誰虧缺之)
　(蔡曰河圖言崑崙者地之中也地下有八柱柱廣十/萬里有三千八百軸互相牽制名山大川孔穴相通)
　(東方朔神異經曰崑崙有銅/柱焉其髙入天所謂天柱也)
對皇熙亹亹(蔡曰亹戶禮切易/成天下之亹亹者)胡棟胡宇完離不屬(蔡/曰)
(完一作宏屬之/欲切附也下同)焉恃夫八柱(韓曰謂天以八山/為柱非所恃也)
　問九天之際安放安屬(王逸曰九天東方皥天東南/方陽天南方赤天西南方朱)
　(天西方成天西北方幽天北方𤣥天東北方/變天中央鈞天其際㑹何分安所屬繫乎)
對無青無黄無赤無黑無中無旁烏際乎天則(韓曰九/天雖用)
(為九而對以/為不然也)
　問隅隈多有(蔡曰隈烏回切説文水曲隩也爾雅厓/内為隩外為隈淮南子天有九野九千)
　(九百九十九隅/去地五億萬里)誰知其數(王逸曰言天地廣大隅/隈衆多寧有知其數乎)
對巧欺淫誑幽陽以别無隈無隅曷懵厥列(韓曰謂天/地方隅不)
(可以數窮也蔡曰懵母亘切不明也/又眉登切惽也又母總切心亂也)
　問天何所沓十二焉分(王逸曰沓合也言天與地合/㑹何所分十二辰誰所分别)
　(乎洪興祖曰左氏傳日月所㑹是謂/辰注一歳日月凡十二㑹所㑹為辰)
對折篿剡筳(蔡曰折食列切斷也篿音専楚人名結草/折竹以卜曰篿剡音琰削也筳音廷離騷)
(索瓊茅以筳篿兮命靈氛為余占之注筳竹筭也後/漢方術傳挺篿折竹注挺八段竹也音同折一作析)午
施旁豎(蔡曰午謂/交午也)鞠明究曛(蔡曰曛許云/切日入餘光)自取十二非
余之為焉以告汝(韓曰意謂巧厯不能計天地之晦/明一歳日月十二㑹固自若也)
　問日月安屬列星安陳(王逸曰言日月星辰/安所繫屬誰陳列也)
對規燬魄淵(蔡曰燬音毁烮也規/燬魄淵謂日月也)太虚是屬棊布萬熒
(蔡曰熒謂/列星也)咸是焉託(韓曰謂日圓而明月生而/靜星若棊熒無所託也)
　問出自湯谷次于䝉汜(王逸曰次舍也汜水涯也言/日出東方湯谷之中暮入西)
　(極䝉水之涯也蔡曰湯與暘同汜音似水涯也或音/凡或音泛淮南子日出于暘谷浴于咸池拂于扶桑)
　(登于扶桑爰始將行淪于蒙谷日入于虞淵之汜曙/于䝉谷之浦行九州七舍有五億萬七千三百九里)
對輻旋南晝軸奠于北(嚴有翼曰旋音平聲渾天之法/天地之形如雞子北聳而南下)
(故北極常不沒南極常不見其/轉如車軸日月星辰常下迴也)孰彼有出次惟汝方之
側(蔡曰次/舍也)平施旁運惡有谷汜(韓曰謂日猶輻旋軸奠/烏可窮其出次次于谷)
(汜也○汜音凡/又音祀又音泛)
　問自明及晦所行幾里(王逸曰言日平旦而出至/暮而止所行凡幾何里乎)
對當焉為明不逮為晦度引久窮不可以里(韓曰謂日/之明晦不)
(可以里/計也)
　問夜光何徳死則又育(王逸曰夜光月也育生也言/月何徳居於天地死而復生)
　(也/)
對燬炎莫儷(音麗/偶也)淵迫而魄遐違乃専何以死育(韓曰/謂日)
(之炎光莫並唯月明既極則/魄哉生不可以死育測也)
　問厥利維何而顧菟在腹(王逸曰言月中有菟何所/貪利居月之中而顧望乎)
　(蔡曰菟/與兔同)
對𤣥陰多缺爰感厥兔不形之形惟神是類(韓曰謂月/中有兔𤣥)
(陰之所感也蔡曰張衡靈憲月者陰精之宗積而成獸/象兔陰之類其數偶蘇鶚演義兔十二屬配夘位處望)
(日月最圓而出于夘上夘兔也其形入于月中遂有是/形崔豹古今注兔口有缺張華博物志兔望月而孕自)
(吐其/子)
　問女歧無合夫焉取九子(王逸曰女歧神女/無夫而生九子也)
對陽健陰淫降施蒸摩歧靈而子焉以夫為(韓曰漢成/帝紀應劭)
(注畫室畫九子母/或曰即女歧也)
　問伯强何處恵氣安在(王逸曰伯强大厲疫鬼也所/至復人恵氣和氣也言陰陽)
　(調和則恵氣行不調和則厲/鬼興此二者常何所在乎)
對怪瀰冥更(蔡曰瀰民卑切又莫爾切水貌一作濔又/作涂與沴同並徒典切陰陽氣亂曰沴集)
(韻引莊子陰陽氣有沴又郎計切説文水不利也集韻/引五行傳若其沴作又前漢五行志氣相傷謂之沴猶)
(臨意不和意也如淳曰/沴音拂戾之戾義亦同)伯强乃陽順和調度恵氣出行
時届時縮何有處鄉(韓曰謂氣乖則致厲氣/和則致祥非有定處也)
　問何闔而晦何開而明(王逸曰言天何所闔閉而/晦冥何所開發而明曉乎)
對明焉非闢晦焉非藏
　問角宿未旦曜靈安在(王逸曰角亢東方星曜靈日/也東方未旦之時日安所藏)
　(其精/尤乎)
對孰旦孰幽繆躔于經(嚴有翼曰繆音虯躔澄延切謂/日月行也蔡夢弼曰繆音了説)
(文躔也司馬相如子虚賦繆繞/玊綏注繆音蓼繆繞相躔結也)蒼龍之寓而迋彼角亢
(蔡曰迋具往切欺也亢音剛星名爾雅夀星角亢也國/語辰角見而雨畢注辰角大辰蒼龍之角見者朝見東)
(方建戌之初寒露節也問言角宿未旦者指東方蒼龍/之位耳韓曰謂東方蒼龍角亢之宿雖日出之方而其)
(晦明固自有經度也晉志云左角為天田主刑亢總/攝天下奏事聽訟理獄録功者也○彼字一本作尉)
　問不任汩鴻師何以尚之(王逸曰汩治也鴻鴻水也/師衆也尚舉也言鮌才不)
　(任治鴻水衆人/何以舉之乎)僉答何憂何不課而行之(王逸曰僉/衆也課試)
　(也言衆人舉鯀治水堯知其不能衆人曰何憂哉何/不先試之也蔡曰尚書堯典湯湯洪水方割蕩蕩懐)
　(山襄陵下民其咨有能俾乂僉曰於鯀哉帝曰吁咈/哉方命圮族岳曰异哉試可乃己帝曰往欽哉九載)
　(績用/弗成)
對惟鮌譊譊(蔡曰鮌音衮禹父名尚書作鯀按集韻混/字韻内出􁊚􁀙鯀三字通作鯀即無鮌字)
(惟王子年神仙拾遺記云夏鮌理水無功沈於羽川化/為𤣥魚大千尺後遂死横於河海之間後世以𤣥字合)
(於魚字為鮌字譊女/交切説文恚呼也)鄰聖而孽恒師厖䝉乃尚其圮(韓/曰)
(謂鮌之不任治洪水衆論不明不察其/方命圮族而舉之也○圮部鄙切毁也)后惟師之難矉
頞使試(韓曰謂四岳舉鮌堯曰吁咈哉僉曰試可乃已/非樂於用之也矉恨張目也頞鼻莖蹙頞也蔡)
(曰矉音頻與顰同又音/賓恨張目也頞音遏)
　問鴟龜曳銜鮌何聽焉(王逸曰言鯀治水績用不成/堯乃放殺之羽山飛鳥水蟲)
　(曳銜而食之鮌何/復能不聽之乎)順欲成功帝何刑焉(王逸曰帝謂/堯也言鮌設)
　(能順衆人之欲而成其/功堯當何為刑戮之乎)永遏在羽山夫何三年不施
　(王逸曰永長也遏絶也施舍也言堯長放鮌/於羽山絶在不毛之地三年不舍其罪也)
對盜堙息壤招帝震怒(韓曰史記索隠曰山海經啓筮/云鮌竊帝之息壤以堙洪水招)
(舉也漢書以招人過蔡曰堙與湮同音因塞也説文沒/也招音翹集韻舉也尚書洪範鯀堙洪水汩陳其五行)
(帝乃震怒鯀則/殛死禹乃嗣興)賦刑在下而投棄于羽方陟元子以𦙍
功定地(蔡曰𦙍羊晉切嗣也山海經鯀竊帝之息壤以/堙洪水帝令祝融殺鯀於羽郊淮南子凡鴻水)
(淵藪自三百仞以上二億三萬三千五百五十里有九/淵禹乃以息土填洪水以為名山注息土不耗減掘之)
(益多故以/填洪水也)胡離厥考而􁀙龜肆喙(蔡曰考謂禹之父鯀/也喙吁穢切説文口)
(也○殦/與鴟同)
　問伯禹腹鮌夫何以變化(王逸曰禹鮌子也言鮌愚/狠腹而生禹禹少見其所)
　(為何以能變化/而成聖徳也)纂就前緒遂成考功(王逸曰父死稱/考緒業也言禹)
　(能纂代鯀之遺業/而成考父之功也)何續初繼業而厥謀不同(王逸曰/何言禹)
　(能繼續鮌業而/謀慮不同也)
對氣孽宜害而嗣續得聖汙塗而蕖夫固不可以類(韓/曰)
(謂鮌既殛于羽山蟲鳥之所曳銜而其子有禹之聖蓮/生泥中自不類也○蔡曰蕖音渠集韻芙蕖荷總名謂)
(荷之生於淤泥中以/喻禹之生於鮌也)􁀙躬躄步(蔡曰􁀙當作胝同張泥/切皮厚也一曰繭也説)
(文胝腄也腄株垂切瘢也列子楊朱篇身體偏枯手足/胼胝躄必益切又蒲結切跛也揚子巫步多禹注謂姒)
(氏治水土涉山川/病足故行跛也)橋楯勩踣(潘緯曰橋音蹺丘遥切史/記禹本紀山行乗檋注一)
(作橋音同檋車謂以鐵如錐頭長半寸施之履下以上/山不蹉跌也又音紀録切楯勑倫切説文車約䡅也書)
(予乗四載注泥乗楯正義引前漢溝洫志泥行乗毳注/泥行所乗者又橇字通作楯同勑倫切注禹治水所乗)
(者古篆變形字體改易説者不同未知孰是蔡曰橋一/作檋一作樏或作梮勩夷世切又音曳勞也踣蒲墨切)
(説文僵也勩踣謂勞劇/而頓仆也踣一作路)厥十有三載乃蓋考醜宜儀刑
九疇(蔡曰尚書禹貢作十有三載乃同史記夏紀禹傷/父鯀功之不成乃勞身焦思居外十三年過家門)
(不敢入洪範鯀則殛死禹乃嗣興天乃錫禹洪範九疇/注疇類也一五行二五事三八政四五紀五皇極六三)
(徳七稽疑八/庶徵九五福)受是𤣥寶(蔡曰尚書禹貢禹/錫𤣥圭告厥成功)昏成厥孽昭
生于徳惟氏之繼夫孰謀之式(韓曰謂禹胼手胝足勤/勞底績以覆蓋其父之)
(惡敷九疇錫𤣥圭唯繼/鯀之氏而不法其謀也)
　問洪泉極深何以窴之(王逸曰言洪水淵泉極深/大禹何用寘塞而平之乎)
對行鴻下隤(蔡曰隤徒回切/説文下墜也)厥丘乃降焉填絶淵(蔡曰/填與)
(窴同音/田塞也)然後夷于土(韓曰謂禹行洪水既平降丘宅土/不待填塞蔡曰淮南子禹乃以息)
(土填鴻水九淵以為名山/今子厚之對以為不然也)
　問地方九州何以墳之(王逸曰墳分也謂九州之地/凡有九品禹何以能分别之)
　(乎新添竹坡周少隠楚辭贅説曰子/厚對亦是以墳為分字當讀如憤)
對從民之宜乃九于野墳厥貢藝而有上中下(韓曰謂/從民之)
(所宜咸則三壤而成賦中邦也蔡曰墳符吻切墳言土/脉憤起也九州之土不同因以定貢藝故有上中下之)
(差/焉)
　問應龍何畫河海何厯(王逸曰有鱗曰蛟龍有翼曰/應龍厯過也言河海所出至)
　(逺應龍過厯遊之無所不窮也或曰禹治洪水/時有神龍以尾畫導水徑所當決者因而治之)
對胡聖為不足反謀龍智畚鍤究勤(畚音本鍤/測洽切)而欺畫
厥尾(韓曰蓋以王逸注神龍之事為不然也蔡曰畚音/本説文􁀙屬蒲器也左氏傳寘諸畚注畚以草索)
(為之筥屬鍤測洽切鍫也山海經圖犂丘山有應龍者/龍之有翼者也夏禹治水有應龍以尾畫地即水泉流)
(通/)
　問鮌何所營禹何所成(王逸曰言鮌治洪水何/所營度禹何所成就乎)康回
　馮怒地何故以東南傾(王逸曰康回共工名也淮南/言共工與顓頊爭為帝不得)
　(怒而觸不周之山天維/絶地柱折故東南傾)
對圜燾廓大(蔡曰圜與圓同説文天體也/燾徒到切説文溥覆照也)厥立不植地
之東南亦已西北彼回小子胡㒹隕爾力夫誰駭汝為
此而以慁天極(韓曰謂非康回可得而傾也蔡曰隕羽/敏切説文從髙下也慁胡囷切辱也擾)
(也列子共工氏子與顓頊爭為帝怒而觸不周之山折/天柱絶地維故天傾西北日月星辰就焉地不滿東南)
(百川水/潦歸焉)
　問九州何錯(蔡曰錯倉/故切置也)川谷何洿(王逸曰錯厠也洿/深也言九州錯厠)
　(禹何以分别之川谷於地何/以獨洿深乎蔡曰洿叶音户)
對州錯富媼(蔡曰媼烏浩切説文女老稱前漢郊/祀歌后土富媼注坤為母故稱媼也)爰定
于趾躁川靜谷(蔡曰躁則到切説文本亦/作燥先到切説文乾也)形有髙庳(蔡/曰)
(庳音婢又/音卑短也)
　問東流不溢孰知其故(王逸曰言百川東流不知/滿溢誰有知其何故也)
對東窮歸㠊(蔡曰㠊當作墟同丘於切説文大丘也列/子渤海之東不知幾億萬里有大壑焉實)
(惟無底之谷名曰歸墟八紘九野之水/天漢之流莫不注之而無増無減焉)又環西盈脉穴
土區而濁濁清清墳壚慘䟽(蔡曰慘當作燥墳房粉切/土膏肥也壚音盧説文黒)
(剛土也尚書下土墳/壚注下者壚壚䟽也)滲渴而升(蔡曰滲所禁切/説文下漉也)充融有
餘泄漏復行(蔡曰莊子天下之水莫大於海百川歸之/不知何時止而不盈尾閭泄之不知何時)
(已而/不虚)器運浟浟(蔡曰浟音/悠水流貎)又何溢為(韓曰謂九州川谷/錯洿各有其勢水)
(之東流回環其/理自不溢也)
　問東西南北其脩孰多(王逸曰脩長也言天地/東西南北誰為長乎)
對東西南北其極無方夫何鴻洞(蔡曰鴻洞並音去/聲鴻大也洞通也)而
課校脩長(韓曰謂不可計其孰脩也○一本無校字蔡/曰淮南子闔四海之内東西二萬八千里南)
(北二萬六千里注子午為經夘酉為緯言經短緯長也/禹乃使大章步自東極至于西極二億三萬三千五百)
(里七十五步使豎亥步自北極至于南極二億三萬三/千五百里七十五步注海内有長短極内等也其他諸)
(説不/同)
　問南北順㯐(洪興祖曰㯐音/妥狹而長也)其衍幾何(王逸曰衍廣/大也言南北)
　(㯐長其廣/差幾何)
對茫忽不準孰衍孰窮(韓曰亦謂不可/計其孰衍也)
　問崑崙縣圃其凥安在(王逸曰崑崙山名也在西北/元氣所出其巔曰縣圃縣圃)
　(乃上通於天也蔡曰凥一作居水經崑崙之山三級/下曰樊桐一名板松二曰𤣥圃一名閬風上曰層城)
　(一名天庭/凥丘刀切)
對積髙于乾崑崙攸居(蔡曰禹本紀崑崙山髙三千五/百餘里日月所相避隠為光明)
(也水經崑崙山在西北去嵩髙五萬里地/之中也其髙萬一千里河水出其東北陬)蓬首虎齒爰
處爰都(蔡曰山海經西海之南流沙之濱赤水之後黒/水之前有大山名崑崙之丘其下有弱水之淵)
(環之有蓬首虎齒戴/勝而處者名王母也)
　問增城九重其髙幾里(王逸曰淮南言崑崙之山/九重其髙萬五千里也)
對增城之髙萬有三千(蔡曰増與層同才登切重也淮/南子崑崙虚中有増城九重其)
(髙萬一千里百一十四步二尺八寸東方朔十州記崑/崙山有三角一角正東名曰崑崙宫其處有積金為墉)
(城面方千里城上安金臺五所玉樓十/二此云萬有三千其説不同誕實未詳)
　問四方之門其誰從焉(王逸曰言天地四方各有一/門其誰從之上下也蔡曰淮)
　(南子崑崙虚旁有四百四十門/閒四里里閒九純純丈五尺)
對凊溫燠寒(蔡曰凊七政切寒也燠乙六切熱也黄帝/素問内經天不足西北左寒而右涼地不)
(滿東南右熱而左温注西方涼北/方寒東方濕南方熱氣化猶然也)迭出于時時之丕革
由是而門
　問西北辟啓何通氣焉(王逸曰言天西北之門猶當/開啓豈元氣之所通蔡曰辟)
　(通作闢開也淮南子崑崙虚玉横維其西北隅北門/開以納不周之風按不周山在崑崙西北不周風自)
　(此出/也)
對辟啓以通兹氣之元(韓曰謂崑崙之髙一寒一暑氣/所從出西北天門又氣之所通)
(也/)
　問日安所到燭龍何照(王逸曰言天地之西北有幽/冥無日之國有龍銜燭而留)
　(照之蔡曰山海經鍾山之神名曰燭陰視為晝瞑為/夜吹為冬呼為夏不飲不食不喘不息身長千里注)
　(曰即燭/龍也)
對脩龍口燎(蔡曰燎力/照切照也)爰北其首(蔡曰首手/又切嚮也)九陰極冥
厥朔以炳(蔡曰山海經西北海之外赤水之北有章尾/山有神人面蛇身而赤其瞑乃晦其視乃明)
(是謂燭龍文選雪賦爛兮/若燭龍銜曜照崑崙是也)
　問羲和之未揚若華何光(王逸曰言日未揚出之時/若木何能有明赤之光華)
　(也蔡曰廣雅日御曰羲和月御曰望舒山海經東南/海外有羲和之國有女子名曰羲和是生十日常浴)
　(日于甘淵又灰野之山有樹赤葉赤華名曰若木日/所入處生崑崙西附西極也又淮南子若木在建木)
　(西末有十日其華照下地注若木端有/十日狀如蓮珠華光也光照其下也)
對惟若之華禀羲以耀(韓曰謂若木依/日而光耀耳)
　問何所冬暖何所夏寒(王逸曰暖温也言地之氣/何所有冬温而夏寒者乎)
對狂山凝凝(蔡曰凝元注音嶷魚力切山海經/狂山無草木冬夏有雪狂水出焉)氷于北
至爰有炎洲司寒不得以試(蔡曰東方朔十洲記南方/有炎洲在南海中其地方)
(二千里淮南子南至委大炎風之時北方之/極有凍寒積氷雪霰霜露漂潤羣水之野)
　問焉有石林有獸能言(王逸曰言天下何所有石木/之林林中有獸能言語者乎)
對石胡不林往視西極(洪興祖曰文選呉都賦雖有若/林之岞崿請攘臂而靡之雖有)
(雄虺之九首將抗足而跐之按賦以石林與雄虺同稱/則石林當在南方然子厚云石胡不林往視西極按淮)
(南子西方之極石城金/室未見石林所出也)獸言嘐嘐人名是達(蔡曰嘐火/包切説文)
(誇語也通作咬注鳥聲也山海經鵲山有獸類獼猴/被髪垂地名曰猩猩知人名其為獸如豕而人面)
　問烏有虬龍負熊以遊(王逸曰有角曰龍無角曰虬/言寧有無角之龍負雄獸以)
　(戲遊者乎蔡曰熊形類犬豕而性輕捷好/攀縁上髙木見人則顛倒自投地而下也)
對有虬蜲蛇不角不鱗(蔡曰虬渠幽切廣韻無角龍也/又居幽切諸韻並作虯蜲蛇上)
(於危切一作委音同下余知切/詩委虵委虵注行可以從迹也)嬉夫𤣥熊相待以神
　問雄虺九首倏忽焉在(王逸曰虺虵别名也倐忽電光/也言有雄虺一身九頭速及電)
　(光皆何所在乎蔡曰虺許偉切惡蛇也爾雅釋魚蝮/虺博三寸首大如擘䟽江淮以南曰蝮江淮以北曰)
　(虺有牙最毒倐一作/鯈並音叔説文走也)
對南有怪虺羅首以噬倏忽之居帝南北海(元注曰倏/忽在莊子)
(甚明王逸以為電非也蔡曰按王逸注倏忽電光也又/招魂南方雄虺九首往來倏忽注倏忽疾急貌考之楚)
(辭兩處正文意義但為迅疾貎而王逸之注自相戾此/子厚之對直取南海之帝為儵北海之帝為忽而言故)
(謂王逸為電光非也然按莊子乃寓言/耳子厚引之以為證恐非屈原本意也)
　問何所不死(死一/作老)長人是守(王逸曰括地象曰有不/死之國長人長狄春秋)
　(云防風氏也禹㑹諸侯防風氏/後至於是使守封嵎之山也)
對員丘之國身民後死(蔡曰員與圓同山海經不死民/在交脛國東其人黒色夀不死)
(注圓丘上有不死樹食之/乃夀有赤水飲之不老)封嵎之守其横九里(蔡曰嵎/音隅封)
(嵎二山在呉楚之間汪芒氏之國魯國語呉隳會稽獲/巨骨焉問之仲尼仲尼曰昔禹致羣神於㑹稽之山防)
(風後至禹殺而戮之其骨専車客曰敢問誰守為神仲/尼曰山川之靈足以紀綱天下者其守為神客曰防風)
(氏何等也仲尼曰汪芒氏之君也守封嵎之山者也為/漆姓在虞夏商為汪芒氏於周為長翟今為大人客曰)
(人長之極幾何仲尼曰長者不過十數之極也注今湖/州武康縣東有防風山山東二百步有禺山防風氏廟)
(在封禺二山之閒春秋穀梁傳文公十一年叔/孫得臣敗狄于鹹長狄也射其目身横九里)
　問靡萍九衢枲華安居(王逸曰九交道曰衢言萍草/寧有生於水中无根乃蔓衍)
　(於九交之道乂有枲麻垂華榮何所有此物乎蔡曰/枲相里切爾雅釋草有枲麻麻有子曰枲疏麻一名)
　(枲/)
對有萍九歧厥圖以詭(元注曰山海經多言其枝五衢/又云四衢衢歧也王逸以為生)
(九衢中恐謬蔡曰萍一作苹並音平説文蓱也无根浮/水上而生者山海經宣山上有桑焉其枝四衢注枝交)
(互四出又少室山有木名帝休其枝五衢注樹枝交錯/相重互出有象路衢故子厚注云逸以為生九衢中謬)
(矣/)浮山孰産赤華伊枲(元注曰山海經浮山有草焉/其葉如麻赤華即枲華也)
　問靈蛇吞象厥骨何如(王逸曰南方有靈蛇吞象三/年然後出其骨蔡曰靈或作)
　(一骨或/作大)
對巴蛇腹象足覿厥大三歳遺骨其脩已號(蔡曰覿一/作觀山海)
(經南海内有巴虵身長百尋其色青黄赤黒食象三歳/而出其骨君子服之無心腹疾文選呉都賦屠巴蛇出)
(象/骼)
　問黑水𤣥趾三危安在(王逸曰𤣥趾三危皆山名/也在西方黑水出崑崙山)
對黑水淫淫窮于不姜𤣥趾則北三危則南(嚴有翼曰/尚書禹貢)
(導黒水至于三危入于南海按黒水出張掖雞山自三/危山南流至文單國謂之扶南江至奔陀國入于南海)
　問延年不死夀何所止(王逸曰言僊人禀命不死其/夀獨何窮止也洪興祖曰黄)
　(帝素問上古有真人夀敝天地無有終時中古有至/人益其夀命而强者也其次有聖人者形體不敝精)
　(神不散亦可/以百數也)
對僊者幽幽夀焉孰慕短長不齊咸各有止何紛華漫
汗而潜謂不死(蔡曰漫汗上莫官切下河干切或並音/去聲淮南子俶真訓至徳之世徙倚于)
(漫汗之宇注漫汗無生形又道應訓盧敖遊乎北海見/士焉𤣥鬚而鳶肩軒軒然迎風而舞笑曰吾與漫汗期)
(于九垓之外不可以久舉臂而聳遂入雲/中敖仰視之弗見注漫汗不可知之也)
　問鯪魚何所鬿堆焉處(王逸曰鬿堆鯉也一云鯪魚/鯪鯉也有四足出南方魁堆)
　(奇獸也蔡曰鬿渠/希切堆都回切)
對鯪魚人貌邇列姑射(蔡曰鯪音陵射音亦列子姑射/山在海河洲中山上有僊人焉)
(山海經西海中近列姑射山有鯪魚人面人手魚身見/則風濤起風土記鯪魚腹背皆有刺如五角菱非王逸)
(之註所謂/鯪鯉也)鬿雀峙北號惟人是食(元注曰堆當為雀鬿/雀在北號山如雞虎)
(爪食人王逸以為奇獸誤也蔡曰山海經北號山有鳥/狀如雞而白首鼠足名曰鬿雀食人子厚注謂堆當為)
(雀按集韻鴭雀屬同都/迴切則鬿堆即鬿雀也)
　問羿焉彃日烏焉解羽(王逸曰淮南言堯時十日並/出草木焦枯堯令羿仰射十)
　(日中其九日日中九烏皆死墮其羽翼也蔡曰羿五/計切堯之射官也彃音畢説文射也或作彈解胡買)
　(切散也又佳買切判也按子厚之對改烏為鳥則彃/日解羽遂成兩事若用王逸之注引淮南之説證之)
　(則烏當如字讀義意雖通/則問對之言各相戾也)
對焉有十日其火百物羿宜炭赫厥體胡庸以枝屈(蔡/曰)
(山海經黒齒之北曰湯谷居水中有扶木九日九/居下枝一日居上枝皆戴烏注羿射十日中其)大澤千
里羣鳥是解(元注曰山海經大澤千里羣鳥之所解問/作烏字當為鳥後人不如因配上句改為)
(烏也蔡曰按山海經羣鳥之所生及所解又穆天子傳/北至曠原之野飛鳥之解其羽子厚用此以為對故改)
(烏為鳥則與屈原之問上下/二句各是一事義不相配也)
　問禹之力獻功降省下土四方(王逸注言禹以勤力/獻進其功堯因使省)
　(治下土/四方也)焉得彼嵞山女而通之于台桑(王逸曰言禹/引治水道娶)
　(嵞山之女而通夫婦之道於台桑之/地蔡曰􁁉與塗同説文㑹稽山也)閔妃配合(蔡曰/配一)
　(作/匹)厥身是繼(王逸曰閔憂也言禹所以憂/無妃匹者欲為身立繼嗣也)胡維嗜慾
　不同味而快鼂飽(王逸曰言禹治水道娶者憂无紀/綱耳何特與衆人同嗜慾茍欲快)
　(飽一朝之情乎故以辛酉日娶甲子日去而有啓也/蔡曰鼂音朝暮之朝言禹之所嗜與衆人異味衆人)
　(所嗜以厭足其情欲禹/所嗜者拯民之溺耳)
對禹懲于續嵞婦亟合(蔡曰亟許力切急也書益稷篇/禹娶于塗山辛壬癸甲啓呱呱)
(而泣予弗子惟荒度土功吕氏春秋禹娶塗水/山氏女不以私害公自辛至甲四日復往治)胈離厥膚
(蔡曰胈蒲末切膚毳皮/也莊子禹治水腓無胈)三門以不眡(蔡曰眡善旨切與/視同後同孟子滕)
(文公篇禹八年於外/三過其門而不入)呱呱之不䀌(蔡曰䀌迄力/切傷痛也)而孰圖
厥味卒燥中野(蔡曰燥先到切説/文乾也中一作于)民攸宇攸暨(韓曰謂/禹娶嵞)
(山氏之女雖念繼嗣之重而勤勞不顧其家非徒欲飽/快一朝之情蓋欲民安其居也蔡曰宇一作字暨當作)
(塈息也詩泂篇民之攸塈言水/患既平民得所字養而安息也)
　問啓代益作后卒然離􁆂(王逸曰益禹賢臣作為也/后君也離遭也􁆂憂也言)
　(禹以天下禪益益避啓於箕山之陽天下皆去益而/歸啓以為君益卒不得立故曰遭憂也蔡曰􁆂一作)
　(孽憂也書甘誓啓與有扈戰于甘之野説者曰有扈/氏與夏同姓啓有天下有扈不服大戰于甘故云卒)
　(然離/􁆂)
對彼呱克臧俾姒作夏(蔡曰姒詳里切禹姓也史記舜/紀帝禹為夏后而别姓姒氏)
獻后益于帝(蔡曰孟子萬章篇禹薦益於天益避禹之/子於箕山之陰朝覲獄訟者不歸益而之)
(啓曰吾君之子也謳歌者不謳/歌益而謳歌啓曰吾君之子也)諄諄以不命復為叟耆
曷戚曷孽(韓曰謂益避啓於箕山之/陰此天意也初何憂焉)
　問何啓惟憂而能拘是達(王逸曰言天下所以去益/就啓者以其能憂思道徳)
　(而通其拘隔拘隔者謂有扈/氏叛啓啓率六師而伐之也)皆歸射􁙛而無害厥躬
　(王逸曰射行也􁙛窮也言有扈氏所行皆歸于窮惡/故啓誅之並得長無害於身者也蔡曰􁙛音菊窮也)
對呱勤于徳民以乳活扈仇厥正帝授柄以撻兇窮聖
庸夫孰克害(韓曰謂啓之賢民賴以生誅有扈氏之/叛而無敢害者蔡曰害協音曷傷也)
　問何后益作革而禹播降(王逸曰后君也革更也播/種也降下也言啓所以能)
　(變化更益而代益為君者以禹平治水土百/姓得下種百榖故思歸啓也蔡曰降協音洪)
對益革民艱咸粲厥粒惟禹授以土爰稼萬億違溺踐
垍(蔡曰垍巨志/切堅土也)休居以康食(蔡曰康食/安食也)姑不失聖天胡
往不道(蔡曰一無/聖天二字)
　問啓棘賓商九辯九歌(王逸曰棘陳也賓列也九辯/九歌啓所作樂也言啓能備)
　(脩明禹業陳列宫商之旨備其禮樂也蔡曰山海經/夏后氏上三嬪于天得九辯與九歌以下注皆天帝)
　(樂名啓登天而竊以下用之故騷經云啓九辯/與九歌兮夏康娯以自縱注夏康啓子太康也)
對啓達厥聲堪輿以呻(張曰堪輿地/也呻音申)辨同客之序帝以
貿嬪(蔡曰貿莫候切義未詳/嬪音賓又音頻婦也)
　問何勤子屠母而死分竟墜(王逸曰勤勞也屠裂剥/也言禹腷剥母背而生)
　(其母之身分散竟墜何以能有聖徳憂勞天下/乎洪興祖曰禹以勤勞修鯀之功故曰勤子也)
對禹母産聖何疈厥旅(蔡曰疈普逼切判也裂也旅當/作膂字林膂脊骨也帝王世紀)
(禹腷剥母背而生腷音疈干寶曰前志所/傳修己背拆而生禹簡狄胷剖而生契)彼淫言亂噣
(蔡曰噣陟救切/口也與咮同)聰聝以不處(蔡曰聝古獲切耳也/韓曰謂无此理也)
　問帝降夷羿革孽夏氏(王逸曰帝天帝也夷羿諸侯/殺夏后相者也革更孽憂也)
　(言羿弑夏家居天子之位荒淫田獵變更夏道為萬/民憂患也蔡曰羿五計切此乃有窮之羿非堯時羿)
　(也左氏傳襄公四年虞人之箴曰在帝夷羿冒于原/獸忘其國恤而思其麀牝武不可重用不恢于夏家)
對夷羿滔淫(蔡曰左氏襄公四年昔有夏之衰后羿自鉏遷/于窮石因夏民以代夏政恃其射也不脩民)
(事而淫/于原獸)割更后相(蔡曰左氏傳哀公元年昔有過澆殺/斟灌而以伐斟尋滅夏后相澆五弔)
(切/)夫孰作厥孽而誣帝以降(韓曰謂夷羿殺夏/后相非天意也)
　問胡羿射夫河伯而妻彼雒嬪(王逸曰胡何也雒嬪/水神謂宓妃也傳曰)
　(河伯化為白龍游於水旁羿見射之眇其左目河伯/上訴天帝曰爾何故得見射河伯曰我時化為白龍)
　(出遊天帝曰使汝深守神靈羿何從得射也汝今為/蟲獸當為人所射固其宜也羿何罪歟羿又夢與雒)
　(水神宓妃交接也蔡曰謂堯時羿非有窮之羿也淮/南子河伯溺殺人羿射其左目注堯時羿射十日繳)
　(大風殺窫窳斬/九嬰射河伯)
對震皜厥鱗(蔡曰皜古/老切白也)集矢于皖(蔡曰皖華板切字當/從目從完説文大目)
(也/)肆叫帝不諶(蔡曰諶氏/林切誠也)失位滋嫚(蔡曰嫚莫晏切/説文侮易也)有
洛之嫮(蔡曰嫮胡/故切好貌)馬妻于狡(蔡曰妻七計/切女嫁人也)
　問馮珧利決(蔡曰馮音/憑珧音姚)封豨是射(王逸曰馮挾也珧/弓名也決射韝也)
　(封豨神獸也言羿不循道徳而挾弓射韝獵捕神獸/以快其情也蔡曰豨虚豈切通作狶方言猪謂之狶)
　(也/)何獻蒸肉之膏而后帝不若(王逸曰蒸祭也后帝/天帝也若順也言羿)
　(射封狶以其肉膏祭天帝天帝猶不順羿之所為也/蔡曰淮南本經訓堯之時封豕脩蛇皆為民害堯乃)
　(使羿斷脩蛇於洞庭擒封豨於桑林按此言有窮羿/亦封豨是射而反為民害也左氏昭公二十八年樂)
　(正夔生伯封實有豕心貪惏無厭忿纇無/期謂之封豕有窮后羿滅之帝謂天帝也)
對夸夫快殺(蔡曰夸音誇大言/也夫音扶語助也)鼎豨以慮飽馨膏腴帝
叛徳恣力胡肥台舌喉(蔡曰台音/怡我也)而濫厥福
　問浞娶純狐眩妻爰謀(王逸曰浞羿相也爰於也眩/惑也言浞娶于純狐氏女眩)
　(惑愛之遂與浞謀殺羿也/蔡曰浞食角切寒浞也)何羿之射革而交吞揆之
　(王逸曰吞滅也揆度也言羿好射獵不恤/政事浞交接國中布恩施徳而吞滅之也)
對寒讒婦謀后夷卒戕(蔡曰戕音牆殺也左氏㐮公四/年羿不修民事而淫于原獸寒)
(浞伯明氏之譊子弟也信之使為已相浞行淫于内施/賂于外虞羿于田樹之詐慝以取其國家羿田將歸家)
(臣逄蒙殺而烹之浞因羿室生澆及豷恃其讒慝詐偽/而不徳于民使澆用師滅斟灌及斟尋氏夏遺臣靡自)
(有鬲氏收二國之燼以滅浞而立少康少康/滅澆于過后杼滅豷于戈有窮由是遂亡)荒棄于野
俾姧民是臧舉土作仇徒怙身弧(韓曰謂浞謀殺羿羿徒/射其弧矢而不悟也)
　問阻窮西征巖何越焉(王逸曰阻險也窮窘也越度/越也言堯放鮌羽山鮌西行)
　(度越岑巖之/險因墮死也)化而為黄能巫何活焉(王逸曰活生也鮌/死後化為黄熊入)
　(於羽山淵豈巫醫所能復生活哉蔡曰左傳昭公七/年昔堯殛鯀于羽山其神化為黄熊以入于羽淵晉)
　(語作黄能按熊獸名能奴來切三足鼈也二書皆出/左氏而自為同異據言入于羽淵當以黄能為是葢)
　(熊非入/水之物)
對鮌殛羽巖(張曰禮部韻􁊚音衮注云禹父/名今從魚詳上文乃是鯀字)化黄而淵
　問咸播秬黍莆雚是營(王逸曰咸皆也秬黍黒黍也/雚草名營為也言禹平治水)
　(土萬民皆得耕種於雚莆之地盡為良田也蔡曰秬/音巨黒黍也莆即蒲字蒲水草可以織席雚音丸與)
　(􁀆同薍也/或作藿非)
對子宜播稙穉(蔡曰子一作予稙徵力切又時力切先/種曰稙一曰長稼也穉音雉後種曰穉)
(一曰幼稼也詩/閟宮稙穉菽麥)于丘于川維莞維蒲(蔡曰莞胡官切又/音官說文草也可)
(以為/席)維菰維蘆(菰音孤/蘆音盧)丕徹以圖民以讙以都
　問何由并投而鮌疾修盈(王逸曰疾病也修長也盈/滿也由用也言堯不惡鮌)
　(而戮殺之則禹不得嗣興民何得投種五榖乎乃知/鮌惡長滿天下也洪興祖曰言禹平水土民得種五)
　(榖矣何由鮌惡長滿天下/乎所謂葢前人之愆也)
對堯酷厥父厥子激以功(韓曰激一作徼非是魯國語/鯀障洪水而殛死禹能以徳)
(修鯀/之功)克碩厥祀後世是郊(韓曰謂鮌既殛死禹乃嗣興/以永厥祀也蔡曰左氏昭公)
(七年鮌化為黄熊入于深/淵實為夏郊三代祀之)
　問白蜺嬰茀胡為此堂(王逸曰蜺雲之有色似龍者/也茀白雲逶蛇若蛇者也言)
　(此有蜺茀氣逶移相嬰何為此堂乎葢屈原所見祠/堂也蔡曰蜺一作霓雌虹也茀音弗疑作􁶍說文雲)
　(貌/)安得夫良藥不能固臧(王逸曰臧善也言崔文子/學仙於王子僑子僑化為)
　(白蜺而嬰茀持藥與崔文子文子驚怪引戈撃蜺中/之因墮其藥俯而視之王子僑之尸也故言得藥不)
　(善/也)天式從横陽離爰死(王逸曰式法也爰於也言天/法有善陰陽從横之道人失)
　(陽氣則/死也)大鳥何鳴夫焉喪厥體(王逸曰言崔文子取/子僑之尸置中覆之)
　(以幣筐須㬰則化為大鳥而鳴開而視之飜飛而/去文子焉能亡子僑之身乎言仙人不可殺也)
對王子怪駭蜺形茀裳衣褫操戈(蔡曰褫丑爾切奪衣/也操倉刀切持也)
猶懵夫藥良(蔡曰懵母亘/切不明也)終鳥號以游(蔡曰號乎/刀切呼也)奮厥
篚筐曶漠莫謀(蔡曰曶呼骨/切出氣詞也)形胡在胡亡
　問萍號起雨何以興之(王逸曰萍萍翳雨師名也號/呼也興起也言雨師號呼興)
　(則雲起而雨下/獨何以興之乎)
對幽陽潜爨(取亂/切)陰蒸而雨萍馮以興厥號爰所
　問撰體恊脅鹿何膺之(王逸曰膺受也言天撰十二/神鹿一身八足兩頭獨何膺)
　(受此形體乎蔡曰/撰雛綰切具也)
對氣怪以神爰有奇軀脇屬支偶(蔡曰脇虚業切兩/膀也屬音燭連也)尸
帝之隅
　問鼇戴山抃何以安之(王逸曰鼇大龜也撃手曰抃/列仙傳曰有巨靈之鼇背負)
　(蓬萊之山而抃戲滄海/之中獨何以安之乎)
對宅靈之丘掉焉不危鼇厥首而恒以恬夷(蔡曰列子/湯問篇渤)
(海之東有五山焉岱輿員嶠方壺瀛洲蓬萊其山髙下/周旋三萬里所居之人皆仙聖之種五山之根无所連)
(箸帝命禺彊使巨鼇十五舉首而載之迭/為三畨方萬嵗一交焉五十始峙而不動)
　問釋舟陵行何以遷之(王逸曰釋置也舟船也遷徙/也言鼇所以能負山若舟船)
　(者以其在水中也使鼇釋水而陵行則何能遷徙此/山乎洪興祖曰言鼇在海中負山若舟之負物令釋)
　(水而陸反為人所/負何罪而見徙焉)
對要釋而陵(蔡曰要當作/惡音烏何也)殆或謫之龍伯負骨帝尚窄
之(蔡曰窄則格切狹也列子湯問篇龍伯之國有大人/舉足不盈敷步而暨五山之所一釣而連六鼇合負)
(而趨歸其國灼其骨以數焉帝憑怒侵/滅龍伯之國使阨侵小龍伯之民使短)
　問惟澆在户何求于嫂(王逸曰澆古多力者也論語/曰澆盪舟言澆无義淫泆其)
　(嫂往至其户佯有所求因與行淫亂也蔡/曰澆五弔切一作奡五耗切寒浞子也)何少康逐
　犬而顛隕厥首(王逸曰言夏后少康因田獵/放犬逐獸殺澆而斷其頭)
對澆嫪以力(蔡曰嫪音勞妬也又郎到切/說文姻也聲類婟嫪戀惜也)兄麀聚之(蔡/曰)
(麀音幽牝鹿也禮/記故父子聚麀)康假于田肆克宇之
　問女歧縫裳而館同爰止(王逸曰女歧澆嫂也爰於/也言女歧與澆淫泆為之)
　(縫裳於是共/舎而止宿也)何顛易厥首而親以逢殆(王逸曰逢遇/也殆危也言)
　(少康夜襲得女歧頭以為澆因/㫁之故言易首為遇危殆也)
對既裳既舎宜咸墜厥首(一無既/裳二字)
　問湯謀易旅何以厚之(王逸曰湯殷王也旅衆也言/殷湯欲變易夏衆使之從巳)
　(獨何以厚/待之乎)
對湯奮癸旅爰以傴拊(蔡曰癸居誄切桀名也傴委羽/切拊斐甫切傴拊謂矜憐撫掩)
(之也尚書湯與桀/戰于鳴條之野)載厥徳于葛以詰仇餉(蔡曰詰去吉/切問也餉式)
(亮切饋也尚書仲虺之誥乃葛伯仇餉初征自葛始攸/徂之民室家相慶曰徯我后后來其蘇民之戴商厥惟)
(舊哉孟子滕文公篇湯居亳與葛為隣葛伯放而不祀/湯使人問之曰何為不祀曰無以供犠牲也湯使遺之)
(牛羊葛伯食之又不以祀又使人問之曰何為不祀曰/無以供粢盛也湯使亳衆往為之耕老弱饋食葛伯率)
(其民要其有酒食黍稻者奪之不授者殺之有童子以黍/肉餉殺而奪之書曰葛伯仇餉此之謂也為其殺是童)
(子而征之四海之内皆曰非富天下也為匹夫匹婦復/讎也嚴有翼曰言成湯欲變改夏桀之衆何以傴柎而)
(厚之殊不知湯之厚其衆以/徳而已所謂以詰仇餉是也)
　問覆舟斟尋何道取之(王逸曰覆反也舟船也斟尋/國名也言少康滅斟尋氏奄)
　(若覆舟獨以/何道取之乎)
對康復舊物尋焉保之(蔡曰焉於䖍切安也左氏傳哀/公元年昔有過澆殺斟灌以伐)
(斟尋滅夏后相后緡方娠逃歸有仍生少康馬為仍牧/正能布其徳以收夏衆遂滅過戈按此則取斟尋乃有)
(過澆非少康也王逸注非是子厚/亦以康復舊物為言承進之誤也)覆舟喻易尚或艱之
　問桀伐䝉山何所得焉(王逸曰桀夏亡主也䝉小國/名也言夏桀征伐䝉山之國)
　(而得/妺嬉)妺嬉何肆湯何殛焉(王逸曰言桀得妺嬉肆其/情意故湯放之南巢也蔡)
　(曰妺莫撥切嬉一作喜許其切晉國語昔夏桀伐有/施有施人以妺嬉女焉注有施喜姓之國妺喜其女)
　(也/)
對惟桀嗜色戎得䝉昧淫處暴娛以大啟厥伐(韓曰謂/桀伐䝉)
(山而得妺嬉民棄不保馴致南巢之伐也蔡曰淮南/子本經訓湯以革車三百乗伐桀于南巢放之夏臺)
　問舜閔在家父何以鰥(王逸曰舜帝舜也閔憂也無/妻曰鰥言舜為布衣憂憫其)
　(家其父頑母嚚不為娶婦乃至/於鰥也蔡曰鰥克頑切獨也)堯不姚告二女何親
　(王逸曰姚舜姓也言堯不告舜父母而妻之也如令/告之則不聽堯女當何親附乎蔡曰孟子云舜不告)
　(而娶為無後也君子以為猶告也又云帝之妻舜而/不告何也曰帝亦知告焉則不得妻也伊川程氏曰)
　(舜不告而娶固不可堯命瞽瞍使舜娶舜雖/不告堯固告之爾堯之告也以君治之而已)厥萌在
　初何所意焉(王逸曰言賢者預見施行萌芽之端/而知其存亡善惡之所終非虛意也)
對瞽父仇舜鰥以不儷(韓曰謂瞽父仇舜而鰥在下堯/以二子妻之也蔡曰儷音麗偶)
(也/)堯専以女(蔡曰女尼據切以女妻人曰女尚書堯典/女于時觀厥刑子二女釐降二女於媯汭)
(嬪于虞劉向列女傳/二女娥皇女英也)兹俾𦙍厥世惟蒸蒸翼翼(蔡曰尚/書堯典)
(父頑母嚚象傲克/諧以孝烝烝文)于媯之汭(蔡曰媯居危切汭如銳切/媯水之汭舜之所居也)
　問璜臺十成誰所極焉(王逸曰璜石次于王者也言/紂作象箸而箕子歎預知象)
　(箸必有王杯王杯必盛熊膰豹胎如此則必崇廣/宫室紂果作玉臺十重糟丘酒池以至于亡也)
對紂臺于璜箕克兆之(蔡曰璜音黄美王也紂為璜臺/知其必有亡之兆者箕子也淮)
(南子本經訓紂為璇/室瑤臺象廊玉牀)
　問登立為帝孰道尚之(王逸曰言伏羲始作八卦修/行道徳萬民登以為帝誰開)
　(道而尊/尚之也)
對惟徳登帝師以首之(韓曰謂伏羲有徳而民登以為/帝洪興祖曰師一作帥登帝謂)
(匹夫而有天下/者舜禹是也)
　問女蝸有體孰制匠之(王逸曰女蝸人頭蛇身一日/七十化其體如此誰所制匹)
　(而圖之乎蔡曰蝸古華切古風姓天子也山海經女/媧之腸化為神處栗廣之野注女蝸古神女帝人面)
　(蛇身一日中七十變其腸化為此神列子女蝸氏人/面蛇身牛首虎鼻此有非人之狀而有大聖之徳淮)
　(南子黄帝生陰陽上駢生耳目桑/林生擘手此女蝸所以七十化也)
對蝸軀虺號占以類之胡日化七十工獲詭之(韓曰謂/女媧之)
(事為/詭也)
　問舜服厥弟終然為害(王逸曰服事也厥其也言舜/弟象施行无道舜猶服而事)
　(之然象終/欲害舜也)何肆犬體而厥身不危敗(王逸曰言象無/道肆其犬豕之)
　(心燒廩寘井欲以殺舜/然終不能危敗舜身也)
對舜弟眂厥仇(蔡曰眂/與視同)畢屠水火夫固優游以聖而孰
殆厥禍(蔡曰史記舜紀舜父瞽叟盲而舜母死瞽更娶/妻而生象愛後妻子常欲殺舜舜順事父及後)
(母與弟日以謹篤劉向列女傳瞽叟與象謀殺舜使塗/廩舜告二女二女曰時惟其戕汝時惟其焚女鵲汝衣)
(裳鳥工往舜既治廩旋階瞽叟焚廩舜往飛復使浚井/舜告二女二女曰時亦惟其戕汝時其掩汝汝去衣裳)
(龍工往舜往浚井格/其入出從掩舜潜出)犬齗于徳(蔡曰齗魚斤切疑/當作狺犬鬬聲也)終不
克以噬昆庸致愛邑鼻以賦富(蔡曰鼻毘至切集韻有/庳國名象所封通作鼻)
(前漢鄒陽傳作有卑並同音孟子萬章篇仁人之於弟/也親之欲其貴也愛之欲其富也封之有庳冨貴之也)
(倦遊錄道州永州之間有地名鼻亭/去兩州各二百里岸有廟即象祠也)
　問吳獲迄古南嶽是止(王逸曰獲得也迄至也古謂/古公亶父也言吳國得賢君)
　(至古公亶父之時而遇太伯陰譲避王季辭/之南嶽之下求採藥于是遂止而不還也)孰期去
　斯得兩男子(王逸曰期㑹也昔古公有少子曰王季/而生聖子文王古公欲立王季令天命)
　(至文王長子太伯及弟仲雍去而之吳吳立以為君/誰與期㑹而得兩男子兩男者謂太伯仲雍二人也)
　(○去一/作失)
對嗟伯之仁遜季旅嶽雍同慶厥義以嘉吳國(韓曰謂/吳國得)
(賢者如太伯譲王季而居南嶽之下仲雍亦去而之吳/而文王立二子為可嘉也蔡曰伯謂太伯季謂季歴雍)
(謂仲雍也遜季一作遜弟史記呉世家吳太伯弟仲雍昌/皆古公亶父之子而王季歴之兄也季歴賢而有聖子)
(古公欲立季歴以及昌於是太伯仲雍乃犇荆蠻以避/季歴自號勾吳荆蠻義之從而歸者千餘家立為吳太)
(伯卒弟/仲雍立)
　問縁鵠飾玉后帝是饗(王逸曰后帝謂殷湯也言伊/尹始仕因縁烹鵠鳥之羮修)
　(飾玉鼎以事於湯湯賢之遂以/為相也蔡曰饗叶音去聲歆也)何承謀夏桀終以滅
　喪(王逸曰言湯遂用伊尹之謀伐夏桀/終以滅亡也蔡曰喪音去聲亡也)
對空桑鼎殷諂羮厥鵠(蔡曰列子伊尹生于空桑注傳/記曰伊尹母居伊水之上既孕)
(夢神告曰臼水出而東走无顧明日視臼水出東走十/里其邑盡為水身因化為空桑有莘氏女子採桑得嬰)
(兒空桑之中故命曰伊尹獻其君令庖人養之史記殷/紀阿衡欲干湯而无由乃為有莘氏媵臣負鼎俎以滋)
(味說湯致/於王道)惟軻知言􁃂焉以為不(蔡曰軻孟子名也􁃂/居莧切又音閑視也)
(與覸同不與否同孟子公孫丑篇敢問夫子惡乎長曰/我知言萬章篇萬章問曰伊尹以割烹要湯有諸孟子)
(曰否不然吾聞以堯舜之道要湯未聞以割烹也洪興/祖曰伊尹負鼎干湯猶太公屠釣之類於傳有之孟子)
(不以為然者慮後世貪鄙之徒託此以自進/耳若謂初無負鼎之說則古書皆不可信乎)仁易愚危
夫曷揆曷謀咸逃叢淵(蔡曰孟子離婁篇民之歸仁也/猶水之就下獸之走壙也故為)
(淵敺魚者獺也為叢敺爵者鷧/也為湯武敺民者桀與紂也)虐后以劉(韓曰謂以仁/格愚人將不)
(謀而從如叢雀淵魚焉蔡曰虐后謂桀也劉說/文殺也揚雄方言秦晉宋衛之間謂殺曰劉)
　問帝乃降觀下逢伊摰(王逸曰帝謂湯也摰伊尹名/也言湯出觀風俗乃憂下民)
　(愽選於衆而逢伊尹舉/以為相也○摰音至)何條放致罰而黎伏大說(王/逸)
　(曰條鳴條也黎衆也說喜也言湯行天下之罰/以誅於桀放之鳴條之野天下衆民大喜說也)
對降厥觀于下匪摰孰承(韓曰謂相湯以成功/者非伊尹孰承之也)條伐巢
放(蔡曰書湯誓篇伊尹相湯伐桀遂與桀戰于鳴條之/野伊訓篇造攻自鳴條朕哉自亳仲虺之誥篇成湯)
(放桀于/南巢)民用潰厥疣(蔡曰疣于/求切贅也)以夷于膚夫曷不謠(韓/曰)
(謂嗚巢之伐南巢之放如民之癱疽決而膚革平安無/不說者也蔡曰書仲虺之誥篇攸徂之民室家相慶曰)
(徯我后后來其蘇孟子滕文公篇誅/其君而弔其民若時雨降民大說)
　問簡狄在臺嚳何宜𤣥鳥致貽女何喜(王逸曰簡狄/帝嚳之妃也)
　(𤣥鳥燕也貽遺也言簡狄侍帝嚳於臺上有飛燕墮/遺其卵喜而呑之因生契者也蔡曰嚳苦篤切帝嚳)
　(髙辛氏黄帝曽孫也/喜協音去聲恱也)
對嚳狄禱禖(蔡曰禖謀杯切説文祭/也古者求子祠于髙禖)契形于胞(蔡曰契/私列切)
(說文髙辛氏子字與卨同胞/音包又音抛說文兒生襄也)胡乙鷇之食(蔡曰乙通作/鳦𤣥鳥也鷇)
(居候丘候二切說文鳥子生哺者按簡狄所呑/者乙卵即非鷇也字恐當作鷇克角切卵也)而怪焉
以嘉(韓曰謂嚳狄禱禖得契於乙鷇何有也蔡曰史記/殷本紀契母曰簡狄有娥氏之女為帝嚳次妃行)
(浴見𤣥鳥墮其卵簡狄吞之因孕生契詩𤣥鳥篇天命/𤣥鳥降而生商注簡狄配髙辛氏帝帝與之祈于郊禖)
(而生/契)
　問該秉季徳厥父是臧(王逸曰該包也秉持也父謂/契也季末也臧善也言湯能)
　(包持先人之末徳脩其祖父之善業故天佑之以為/民主也蔡曰子厚之對以該為蓐收然以下文恒秉)
　(季徳求之則恒既非人名則該豈人名乎子厚之言/亦自相戾也按該兼也言唘能兼大禹之末徳也)
對該徳𦙍孝(一作/考)蓐收于西(元注曰該為蓐/收王逸註誤也)𤓰虎手鉞
尸刑以司慝(蔡曰左氏傳昭公二十九年少皥氏有四/叔曰重曰該曰脩曰熙實能金木及水使)
(該為蓐收世不失職遂濟窮桑注蓐收金正也該能治/其官使不失職濟成少皥之功山海經西方蓐收金神)
(也左耳有毒蛇乘兩龍面目有毛虎爪執鉞國語虢公/夢在廟有神人面白毛虎爪執鉞立于西阿公覺召史)
(嚚占之史嚚曰如君之言則蓐/收也天之刑神也所取者本此)
　問胡終弊于有扈牧夫牛羊(王逸曰有扈澆國名也/澆滅夏后相相遺腹子)
　(曰少康後為有仍牧正典主牛羊遂攻殺澆滅有扈/復禹舊跡祀夏配天也蔡曰按尚書甘誓序啓與有)
　(扈戰于甘之野則滅有扈者啓也非少康也又左氏/傳襄公四年少康滅澆于過則滅澆者少康也非有)
　(扈也明矣今逸之注以為少康殺澆滅有扈誤矣此/蓋言禹得天下以揖讓而啓用兵以滅有扈氏有扈)
　(氏子孫遂/為牧豎也)
對牧正矜矜澆扈爰踣(蔡曰踣蒲墨切僵也逸注非是/子厚之對豈非亦承其誤歟)
　問干協時舞何以懐之(王逸曰干求也舞務也協和/也懐來也言夏后相既失天)
　(下少康幼小復能求得時務調和/百姓使之歸己何以懐來者也)
對階干以娯苗革而格不迫以死夫胡狃厥賊(蔡曰狃/女久切)
(相狎也尚書大禹謨篇三旬苗民逆命帝/乃誕敷文徳舞干羽于兩階七旬有苗格)
　問平脅曼膚(一作受/平曼膚)何以肥之(王逸曰言紂為無道/諸侯背畔天下乖離)
　(懐憂癯瘦而反形體曼澤/獨何以能平脅肥盛乎)
對辛后騃狂(蔡曰辛謂紂也騃/五駭切童昏也)無憂以肥肆蕩施厥體
而充膏于肌嗇寶被躬焚以旗之(蔡曰史記殷本紀武/王伐紂紂兵敗紂走)
(入登鹿臺衣其寶玉之衣赴火而死武/王遂以黄鉞斬紂頭懸之太白之旗)
　問有扈牧豎云何而逢(王逸曰言有扈氏本牧豎之/人耳因何逢遇而得為諸侯)
　(乎一作其爰何逢洪興祖曰言有/扈之子孫遂為民庶牧夫牛羊也)擊牀先出其命何
　從(王逸曰言啓攻有扈之時親於其牀上擊/而殺之其先入失國之原何所從出之乎)
對扈釋于牧力使后之(韓曰謂有扈氏釋/牧豎而為諸侯也)民仇焉㝢(蔡/曰)
(焉於䖍切安/也㝢一作寓)啓牀以斮(蔡曰斮測畧切斬也韓曰謂有/扈氏不安於民故啓擊之於牀)
(而殺/之也)
　問恒秉季徳焉得夫朴牛(王逸曰恒常也季末也朴/大也言湯常能秉持契之)
　(末徳脩而𢎞之天嘉其志/出田獵得大牛之瑞也)何往營班禄不但還來(王/逸)
　(曰營得也班徧也言湯往田獵不但驅馳往/來也還輒以所獲得禽獸徧施恵於百姓也)
對殷武踵徳爰獲牛之朴(蔡曰朴匹角切/説文特牛父也)夫惟陋民是
冒而丕號以瑞卒營而班民心是市
　問昏微循迹有狄不寧(王逸曰昏闇也循遵也言人/有循闇微之道為淫泆無恥)
　(之行不可以安其身也/謂晉大夫解居父也)何繁鳥萃棘負子肆情(王逸/曰言)
　(解居父聘乎呉過陳之墓門見婦人負其子欲與之/淫泆肆其情欲婦人則引詩刺之曰墓門有棘有鴞)
　(萃止故曰繁鳥萃棘也墓門有棘/雖無人棘上猶有鴞獨不愧也)
對解父狄淫遭慤以𧹞(蔡曰解胡買切父方武切𧹞乃板/切面愧赤也言解父有無恥淫)
(泆之行也韓曰謂遭愿/慤之婦寧有不愧赧也)彼中之不目而徒以色視(蔡曰/劉向)
(列女傳陳辯女者陳國採桑之女也晉大夫解居使於/宋道過陳遇採桑之女止而戲之曰女為我歌吾將舍)
(女乃歌墓門之一章又曰為我歌其二乃歌其二章大/夫曰其楳則是其鴞安在女曰陳小國也攝乎大國之)
(間因之以饑饉加之以師旅其人/且亡而況鴞乎大夫乃服而釋之)
　問眩弟並淫危害厥兄(王逸曰眩惑也厥其也言象/為舜弟眩惑其父母共為淫)
　(佚之惡欲其危害舜/也蔡曰兄協音去聲)何變化以作詐後嗣而逢長(王/逸)
　(曰言象欲殺舜變化其態内作姦謀使舜治廪從下/焚之令舜浚井從上窴之終不能害舜舜為天子封)
　(象於鼻而後嗣之/子孫長為諸侯)
對象不兄龔(蔡曰龔居容切集韻/與恭同説文肅也)而奮以謀(奮一/作肆)蓋聖
孰凶怒嗣用紹厥愛(蔡曰劉向列女傳瞽瞍與象謀殺/舜使舜塗廩瞽瞍焚廪使浚井格)
(其入出從掩舜舜潜出孟子萬章篇仁人之於弟也不/藏怒焉不宿怨焉親愛之而已親之欲其貴也愛之欲)
(其富也封之有庳富貴之也韓曰謂象雖肆害/舜之謀而舜不藏怒又封之有庳以紹厥愛也)
　問成湯東巡有莘爰極(王逸曰有莘國名也爰於也/極至也言湯東巡狩至有莘)
　(國以為/婚姻也)何乞彼小臣而吉妃是得(王逸曰小臣謂伊/尹也言湯東巡從)
　(有莘氏乞匄伊尹因得/吉善之妃以為内輔也)
對莘有玉女湯巡爰獲既内克厥合而外弼于徳伊知
非妃伊之知臣曷以不識(韓曰對之謂湯東巡狩而得/有莘氏之女則有之乞彼小)
(臣而吉妃是/得為不然也)
　問水濵之木得彼小子夫何惡之媵有莘之婦(王逸/曰小)
　(子謂伊尹媵送也言伊尹母妊身夢神女告之曰白/竈生鼃急去无反居无㡬何臼竈中有生鼃母去東)
　(走顧視其邑盡為大水母因溺死化為空桑之林水/乾之後有小兒啼水涯人取養之既長大有殊才有)
　(莘惡伊尹從木中/出因以送女也)
對胡木化于母以蝎厥聖(蔡曰蝎胡葛切木/中蠧蟲又許竭切)喙鳴不良
(蔡曰喙竹救/切説文口也)以詭正盡邑以墊(蔡曰墊都/念切溺也)孰譯彼夢(蔡/曰)
(譯夷益切傳言也事見列子注見前韓曰對之意以為/不然謂為是説者是蠧亂厥聖詭說害正未有盡邑以)
(墊而伊/尹生也)
　問湯出重泉夫何辠尤(王逸曰重泉地名也言桀拘/湯於重泉而復出之夫何用)
　(法之不/審也)不勝心伐帝夫誰使挑之(王逸曰帝謂桀也/言湯不勝衆人之)
　(心而以伐桀誰使桀先挑之也蔡曰挑徒/了切倉頡篇挑招呼也或音他凋切撓也)
對湯行不類重泉是囚(蔡曰重傳容切前漢志左馮翊/有重泉史記桀不務徳召湯囚)
(之夏/臺)違虐立辟(蔡曰辟婢/亦切法也)實罪徳之由(韓曰謂湯之行/與桀異桀故囚)
(之/)師憑怒以割癸挑而讎(韓曰謂湯從衆欲以割正有/夏桀實有以啓之非湯之所)
(忍/為)
　問㑹鼂爭盟何踐吾期(王逸曰言武王欲伐紂紂使/膠鬲視武王師膠鬲問曰欲)
　(以何日至殷武王曰以甲子日膠鬲還報紂㑹天大/雨道難武王晝夜行或誎曰雨甚軍士苦之請且休)
　(息武王曰吾許膠鬲以甲子日至殷今報紂矣以甲/子日不到紂必殺之吾故不敢休息欲救賢者之死)
　(也遂以甲子日朝誅紂不失期也蔡曰鼂與朝同詩/㑹朝清明書牧誓篇時甲子昧爽武王朝至于商郊)
　(牧野/乃誓)蒼鳥羣飛孰使萃之(王逸曰蒼鳥鷹也萃集也/言武王伐紂將帥勇猛如)
　(鷹鳥羣飛誰使武王集聚之乎/詩曰維師尚父時維鷹揚是也)
對膠鬲比漦(蔡曰鬲音隔又音厯商之賢臣也比毗至/切近也漦疑當作𠢐音釐説丈剥也劃也)
雨行踐期捧盎救灼(蔡曰盎於/浪切盆也)仁興以畢隨鷹之咸同
得使萃之
　問到擊紂躬叔旦不嘉(王逸曰旦周公名也嘉美也/言武王始至孟津八百諸侯)
　(不期而到皆曰紂可伐也白魚入于王舟羣臣咸曰/休哉周公曰雖休勿休故曰叔旦不嘉也新添楚詞)
　(贅説曰吕望周公親相武王率師以伐紂心非不同/也師至河上甚雨疾雷周公引軍而止之太公曰君)
　(何不馳也周公曰天時不順龜燋不兆占筮不吉/妖而不祥星變又凶何可馳也故曰叔且不嘉)何
　親揆發足周之命以咨嗟(王逸曰揆度也言周公於/孟津揆度天命發足還師)
　(而歸當此之時周公之命令已行天下百姓咨嗟歎/而美之也周少隐曰言周公何為始親揆度天命以)
　(告武王發而卒乃足成周之命令已殺商受旦又咨/嗟自歎耶夫湯放桀武王伐紂其事一也孔子之論)
　(韶武獨以武為未盡善而不及湯豈非湯嘗引過自/咎以予有慙徳且恐來世以台為口實則所以杜百)
　(世之亂者猶未忘也武王獨未有一言及此周公所/以不嘉豈無其意哉周公之於紂則君也於武王則)
　(親也周公豈固循愛親之私心而滅君臣之大義哉/為天下計也至于足周伐商之命而終于克商者乃)
　(以是耳原之言有及於此因疑以問/之亦足以見其能明周公之心矣)
對頸紂黄鉞(蔡曰史記周本紀武王以黄/鉞斬紂頭懸之太白之旗)旦孰喜之民
父有釐嗟以美之(韓曰周公雖幸武王應天順人斂福/錫命而咨嗟之詞雖美之而實戒之)
(也考之周書其/詳可得而推矣)
　問授殷天下其位安施(王逸曰言天地始授殷家以/天下其王徳位安所施用乎)
　(善施若/湯也)反成乃亡其罪伊何(王逸曰言殷王位已成/反覆亡之其罪惟何乎)
　(罪若/紂也)
對位庸庇民仁克涖之紂淫以害師殛圯之(韓曰謂武/王之仁足)
(以庇民而紂之不道衆所共/棄也蔡曰圮部鄙切毀也)
　問爭遣伐器何以行之(王逸曰伐器攻伐之器也言/武王伐紂發遣干戈攻伐之)
　(器爭先在前獨/何以行之乎)並驅擊翼何以將之(王逸曰言武王/三軍樂戰並載)
　(馳載驅赴敵爭先前歌後舞鳬藻讙呼奮擊獨何後/以將率之也蔡曰太公六韜曰翼其兩傍疾擊其)
　(擊翼葢兵法也鳬藻/讙呼一作如鳥噪呼)
對咸逭厥死爭徂器之翼鼓顛禦讙舞靡之(韓曰謂天/下咸避虐)
(政而干戈攻伐之器皆爭先而行前歌後舞鳬藻讙呼/奮擊其翼而不自知也蔡曰逭胡玩切逃也讙一本作)
(誰/)
　問昭后成遊南土爰底(王逸曰爰於也厎至也言昭/王背成王之制而出遊南至)
　(於楚楚人沉之/而遂不還也)厥利惟何而逢彼白雉(王逸曰厥其/也逢迎也言)
　(昭王南遊何以利于楚乎此為越裳氏獻/白雉昭王徳不能致欲親往逢迎之乎)
對水濵翫昭荆陷弑之(蔡曰昭謂周昭王也左氏傳僖/公四年齊侯伐楚管仲曰昭王)
(南征而不復寡人是問楚子曰昭王之不復君其問諸/水濵注昭王成王之孫南巡至于楚楚人以膠船載之)
(渉漢船壞而溺史記昭王之時王道微缺/南巡不返卒於江上其卒不赴告諱之也)繆迓越裳疇
肯雉之(蔡曰後漢書交趾之南有越裳國周公居攝越/裳重譯而獻白雉昭王不顧其徳不能致乃南)
(廵狩欲親迓越/裳而求白雉焉)
　問穆王巧挴(蔡曰穆謂周穆王也挴亡改切其字從/手揚雄方言貪也集韻悔母罪切慙也)
　(挴母海切貪也諸本作梅釋文/每磊切其字從木傳冩誤耳)夫何為周流(王逸曰挴/貪也言穆)
　(王乃巧於辭令貪好攻伐逺征犬戎得四白狼四曰/鹿自是後夷狄不至諸侯不朝穆乃更巧調周流而)
　(往説之欲/以懷來也)環理天下夫何索求(王逸曰環旅也言王/者當修道徳以來四)
　(方穆王何為乃周旋/天下而求索之乎)
對穆懵祈招(蔡曰懵母亘切不明也招常摇切又音招/逸詩篇名祈父周之司馬世掌甲兵之職)
(招其名也左氏傳昭公十二年穆王欲肆其志周行天/下將必有車轍馬迹焉祭公謀父作祈招之詩以止王)
(心是以獲/没於祗宫)猖洋以游輪行九野惟怪之謀(蔡曰史記穆/王得驥温驪)
(驊駵騄耳之駟西/巡狩樂而忘歸)胡紿娯載勝之獸觴瑶池以迭謡(蔡/曰)
(紿徒愷切欺也載音戴禮記載與戴同山海經西王母/狀如人豹尾蓬頭載勝善嘯居洵水之涯前漢司馬相)
(如大人賦吾乃今日觀西王母暠然白首載勝而穴處/兮注勝婦人首飾也穆天子傳天子見西王母觴于瑶)
(池之上西王母為王謡曰白雲在天山陵自出道理修/達山川間之將子無死尚能複來天子答曰予歸東土)
(和治諸夏萬民平均吾顧見汝此所謂之迭謠也韓曰/按列子載穆王肆意逺遊命駕八駿之乘馳驅千里至)
(於巨蒐氏乃獻白鵠之血以飲王具牛馬之湩以洗王/之足遂宿于崑崙之阿觀黄帝之宫遂賔于西王母觴)
(于瑶池之上西王母為王謡王和/之其詞哀馬此對問之所交譏也)
　問妖夫曳衒何號乎市(王逸曰妖怪也號呼也昔周/幽王前世有童謡曰檿弧箕)
　(服實亡周國後有夫婦賣是器/以為妖怪執而曳戮之於市也)周幽誰誅焉得夫襃
　姒(蔡曰襃姒周幽王后也史記周本紀昔夏之衰有/二神龍止於夏庭而言曰余襃之二君也夏帝卜)
　(請其漦而藏之於是龍亡而漦在櫝而去之傳至三/代莫敢發至厲王之末發而觀之漦流于庭化為𤣥)
　(黿以入王宫後宫童妾既齓而遭之既笄而孕無夫/而生子懼而棄之宣王之時童女謡曰檿弧箕服實)
　(亡周國於是聞之有夫婦賣是器者使執而戮之逃/於道而見鄉者後宫童妾所棄妖子哀而收之亡犇)
　(於襃襃人有罪請入童妾所棄女子者於王以贖罪/是為襃姒王見而愛之生子伯服竟廢申后以襃姒)
　(為后後西夷犬戎/遂殺幽王驪山下)
對孺賊厥詵爰檿其弧(蔡曰檿於簞切山桑/木也弧音胡木弓也)幽禍挐以
夸(蔡曰幽謂幽王也/挐女居切牽引也)憚襃以漁滛嗜薎殺(薎莫/結反)諫尸謗
屠孰鱗漦以徴(蔡曰漦音癡/龍吐沬也)而化黿是辜(蔡曰黿魚袁/切似鼈而大)
(事詳見史記周本紀韓曰對問之意葢罪幽王滛刑嗜/殺以自取滅亡未可盡歸之於妖夫化黿之徴也黿似)
(鼈而/大)
　問天命反側何罰何佑(王逸曰言天地神明降與人/之命反側無常善者佑之惡)
　(者罰/之)
對天邈以䝉人厶以離(蔡曰厶音私説文姦衺也韓非/子曰倉頡造字自營為厶通作)
(私一本作么伊堯/切小也厶當作幺)胡克合厥道而詰彼尤違
　問齊桓九㑹卒然身殺(王逸曰言齊桓公九合諸侯/一匡天下任豎刁易牙子孫)
　(相殺蟲流出尸一人之身一善/一惡天命無常罰佑之不常也)
對桓號其大任屬以傲幸良以九合逮孽而懷(韓曰謂/齊桓九)
(合諸侯震而矜之叛者九國卒至見殺非犬道之無常/亦其自取然也蔡曰論語孔子曰桓公九合諸侯不以)
(兵車九合之説國語兵車之㑹六乗車之㑹三史記兵/車之㑹三乘車之㑹六榖梁傳衣裳之㑹十有一范寗)
(注荘公十三年㑹北杏十四十五年㑹鄄十六年二十七年㑹幽/僖公元年㑹檉二年㑹貫三年㑹陽榖五年㑹首戴七)
(年㑹寗母九年㑹葵丘凡十一㑹不取北杏及陽榖為/有九也孫明復尊王發㣲桓公之㑹十有五范寗所言)
(之外僖公八年㑹洮十三年㑹䶢十五年㑹牡丘十六/年㑹淮是也孔子止言其九者盖十三年㑹北杏桓始)
(圍伯其功未見十四年㑹鄄又是伐宋諸侯㑹洮㑹䶢/㑹牡丘㑹淮皆有兵車也故止言其㑹之盛者九焉)
　問彼王紂之躬孰使亂惑(王逸曰惑/妲巳也)何惡輔弼讒諂
　是服(王逸曰服事也言紂惡輔弼不用/忠直之言而専用讒諂之人也)
對紂無誰使惑惟志為首逆圖倒視輔讒以僇寵(諸本/多無)
(僇/字)
　問比干何逆而抑沈之(王逸曰比干聖人紂諸父也/諫紂紂怒乃殺之割其心也)
　雷開何順而賜封之(王逸曰雷開佞臣也阿順於紂/乃賜之金玉而封之也○或作)
　(而賜封/之金)
對干異召死(蔡曰劉向新序紂作炮烙之刑比干曰主/暴不諫非忠臣也畏死不言非勇士也見)
(過則諫不用則死忠之至也遂諫三日不去朝紂囚而/殺之史記殷本紀紂愈滛亂比干曰為人臣者不得不)
(以死爭廼强諫紂怒曰吾聞聖人/人之心有七竅剖比干以觀其心)雷濟克后(韓曰謂紂/自惑亂棄)
(賢用讒比干諫而/死雷開佞而用也)
　問何聖人之一徳卒其異方(王逸曰聖人謂文王也/卒終也言文王仁聖能)
　(純一其徳則天下/異方終皆歸之也)梅伯受醢箕子佯狂(王逸曰梅伯/紂諸侯也言)
　(梅伯忠直而數諫紂紂怒乃殺之葅醢其身箕子晃之/則被髮佯狂也蔡曰梅音凂紂諸侯號醢音海肉醤)
對文徳邁以被芮鞫順道(韓曰謂文王之德純一虞芮/質厥成而天下無異志也蔡)
(曰文謂文王也芮如銳切謂虞芮也鞫居六切說文窮/理罪人也詩大雅綿之八章虞芮質厥成注虞芮之君)
(争田久而不平乃相謂曰西伯仁人也曷往質焉乃相/與朝周入其境則畊者譲畔行者讓路入其邑男女異)
(路班白不持挈入其朝士讓為大夫大夫讓為卿二國/之君感而相謂曰我等小人不可以履君子之庭乃相)
(讓以其所争為聞田而退/天下聞而歸者四十餘國)醢梅奴箕(蔡曰淮南子淑真/訓桀紂燔生人辜)
(諫者醢鬼侯之女葅梅伯之骸史記紂為滛泆箕/子諫不聴乃被髪佯狂為奴遂隠而鼓琴以自悲)忠咸
喪以醜厚(韓曰此兩語疑當與前紂讒諂是/服事文理相屬對亦隨問意耳)
　問稷維元子帝何篤之(王逸曰元大也帝謂天帝也/篤厚也言后稷之母姜嫄出)
　(見大人之迹怪而履之遂有娠而生后稷后稷生而/仁賢天帝獨何以厚之乎蔡曰篤一作竺爾雅竺厚)
　(也與/篤同)投之于冰上鳥何燠之(王逸曰投棄也燠温也/言姜嫄以后稷無父而)
　(生棄之於冰上有鳥以翼覆薦温之以為神乃取而/養之詩曰誕寘之寒冰鳥覆翼之蔡曰燠音郁熱也)
對棄靈而功篤胡爽焉(蔡曰棄后稷名詩生民篇厥初/生民時惟姜嫄生民如何克禋)
(克祀以弗無子履帝武敏歆攸介攸止載震載肅載生/載育時維后稷誕彌厥月先生如達以赫厥靈上帝不)
(寧不康禋祀居然生子誕寘之隘巷牛羊腓字之誕寘/之平林㑹伐平林誕寘之寒冰鳥覆翼之鳥乃去矣后)
(稷呱矣史記周本記后稷其母有邰氏曰姜嫄為帝嚳/妃出野見臣人跡心忻然説欲踐之踐之而身動如孕)
(者居期而生子以為不/祥初欲棄之因名曰棄)翼冰以炎盍崇長焉
　問何馮夷挾矢殊能將之(王逸曰馮大挾持也言后/稷長持大强弓挾箭矢桀)
　(然有殊異將相之文才洪興祖曰此與下文相屬馮/如上父馮珧之馮言武王多材多藝能馮弓挾矢而)
　(將之以殊能者武王也子/厚引詩以對承逸之誤也)既驚帝切激何逢長之(王/逸)
　(口帝謂紂也言武王能奉承后稷之業致天罰加誅/於紂切激而數其過何逢後世繼嗣之長也○切一)
　(本作/功)
對既岐既嶷(蔡曰嶷一作㠜魚力切詩克/歧克嶷小兒有知識之貌)冝庸將焉紂
凶以啓武紹尚焉(韓曰謂紂有凶徳武/王能紹后稷之業也)
　問伯昌號衰秉鞭作牧(王逸曰伯昌謂文王也秉執/也鞭以喻政言紂號令既衰)
　(文王執鞭持政/為雍州之牧也)何令徹彼岐社命有殷之國(王逸曰/徹壞也)
　(社土地之主也言武王既誅紂令壞邠岐之社/言已受天命而有殷國徙以為天下大社也)
對伯鞭于西(蔡曰尚書西伯戡黎正義曰西伯文王也/時國于岐封為雍州伯國在西故曰西伯)
(史記殷紀紂以西伯為三公/賜弓矢斧鉞使得專政伐)化江漢滸(蔡曰滸音虎説/文水厓也詩漢)
(廣篇文王之道被于南/國美化行乎江漢之域)易岐社以太(蔡曰太音㤗岐在/右扶風美陽中水)
(鄉禮記曰王為羣姓立社曰太社岐嘗有社矣至武王/誅紂然後能易岐社以為太社因岐山以名太王自豳)
(徙/焉)國之命以祚武(韓曰謂文王之秉政化行乎江/漢之國易岐社以正天命也)
　問遷藏就岐何能依(王逸曰言文王始與百姓徙其/寳藏來就岐下何能使其民依)
　(倚而隨/之也)
對踰梁橐囊羶仁蟻萃(韓曰謂民歸文王如蟻慕羶也/蔡曰詩公劉篇廼積廼倉廼裹)
(餱糧于槖于囊孟子梁恵王篇昔者太王居邠狄人侵/之事之以皮幣犬馬珠玉不得免焉邠人曰仁人也不)
(可失也從之者如歸市嚴有翼曰公劉之居邠也居之/有積倉行者有裹糧至太王為狄人所侵去邠踰梁山)
(邑於岐山之下居焉則遷藏就岐乃王迹之所化也故/歸市之衆如蟻之慕羶也莊子徐無鬼篇蟻慕羊肉羊)
(肉羶/也)
　問殷有惑婦何所譏(王逸曰惑婦謂妲已也譏諫也/言妲已惑誤於紂不可復譏諫)
　(也/)
對妲滅淫商痡民以亟去(蔡曰妲丹達切紂妃妲已也/痡音敷又普呉切病也亟訖)
(力切疾也國語殷辛伐有蘇有蘇氏以妲/已女焉殷辛惑之毒痡四海故民皆亟去)
　問受賜兹醢西伯上告(王逸曰兹此也西伯文王也/言紂醢梅伯以賜諸侯文王)
　(受之以祭告/語於上天也)何親就上帝罰殷之命以不救(王逸曰/上帝謂)
　(天帝也言天帝親致紂之罪罰故殷/之命不可復救也一作上帝之罰)
對肉梅以頒烏不台訴(蔡曰烏恐作曷台音怡我也史/記殷本紀紂醢九侯并脯鄂侯)
(西伯聞之竊嘆紂囚西伯羑里淮南子/俶真訓紂醢九侯之女葅梅伯之骸)孰盈癸惡兵躬
殄祀(蔡曰癸疑當作紂按此正言紂事而云癸惡恐傳/冩誤也韓曰謂紂􁶥梅伯以賜諸侯西伯所以訴)
(于天此天所以親致紂之罰故殷之/命至于絶而不續也珍與􁀙􁀙同)
　問師望在肆昌何志(王逸曰師望謂太公也昌文王/名也言太公在市肆而屠文王)
　(何以志知之乎/○志一作識)鼓刀揚聲后何喜(王逸曰后謂文王/也言吕望鼔刀在)
　(列肆文王親往問之吕望對曰下屠屠牛上屠屠國/文王喜載與俱歸也蔡曰識音誌記也一作志喜恊)
　(音去聲/悦也)
對牙伏牛漁(蔡曰史記齊世家太公吕望尚者東海上/人姓姜氏以漁釣干西伯西伯出獵遇太)
(公於渭陽索隠引譙周曰姓姜名牙戰國策太公望老/婦之逐夫朝歌之廢屠淮南子太公之鼓刀注河内汲)
(人有屠/釣之困)積内以外萌岐目厥心瞭眡顯光(蔡曰瞭盧皎/切目眀也眡)
(與視同韓曰謂太公望隠於屠牛漁於渭濵有諸中/而形諸外文王以心識之童曰瞭音了周官有眡瞭)奮
力屠國以髀髖厥商(蔡曰髀音陛又必爾切股骨也髖/音寛髀上也前漢賈誼傳屠牛坦)
(一朝觧十二牛而芒刃不頓者所排擊剥割皆衆理觧/也至於髖髀之所非斤則斧也注言其骨大故須斤斧)
(也/)
　問武發殺殷何所悒(王逸曰言武王發欲誅紂/何所悁悒而不能久忍也)載尸
　集戰何所急(王逸曰尸主也集㑹也言武王伐紂載/文王木主稱太子發急欲奉行天誅為)
　(民除/害也)
對發殺昌逞寒民于烹惟栗厥文考而䖍子以徂征(韓/曰)
(謂武王伐殷欲救民於虐㷔中在文王則慄慄危懼有/所不敢在武王則不敢不敬承文謨以卒此武功也故)
(載文王木主以討紂有所不得已焉也蔡曰發武王名/也栗謂以栗為主也史記武王東觀兵至于盟津為文)
(王木主載以車中軍武王自稱太/子發言奉文王以伐不敢自專也)
　問伯林雉經維其何故(王逸曰伯長也林君也謂晉/太子申生為後母驪姬所譛)
　(遂雉經/而自殺)何感天抑□(籕文/地字)夫誰畏懼(王逸曰言驪姬/讒殺申生其寃)
　(感天又讒逐羣公/子當復誰畏懼也)
對中譛不列㳟君以雉(蔡曰左氏傳晉獻公伐驪戎驪/戎男女以驪姬歸生奚齊驪姬)
(嬖欲立其子使太子居曲沃姬謂太子曰君夢齊姜必/速祭之太子祭于曲沃歸胙于公姬毒而獻之泣曰賊)
(由太子太子奔新城十二月戊申縊于新城國語雉經/于新城之廟注雉經頭搶而懸死也禮記曰再拜稽首)
(乃卒是以為/恭世子也)胡螾訟蟯賊(蔡曰螾音引又音濥螾與蚓/同蚯蚓也螾説文云蟲側行)
(者蟯音要又音/饒人腹中蟲)而以變天地(韓曰以螾蟯二蟲譬驪姬/之譛謂豈讒説何以變天)
(地/也)
　問皇天集命惟何戒之(王逸曰言皇天集祿命而生/與王者王者何不常畏慎而)
　(戒懼/也)受禮天下又使至代之(王逸曰言王者既循行/禮義受天之命而王有)
　(天下矣又何為至/使他姓代之乎)
對天集厥命惟徳受之𦙍怠以棄天又祐之(韓曰謂皇/天惟相有)
(徳以集厥命後世子孫不能恐懼以自/棄則將祐下民而作之君所不免也)
　問初湯臣摯後兹承輔(王逸曰言湯初舉伊尹以為/凡臣耳後知其賢乃以備輔)
　(翼承疑用/其謀也)何卒官湯尊食宗緒(王逸曰卒終也緒業/也言伊尹佐湯命終)
　(為天下尊其先祖以王者禮/樂祭祀緒業流于子孫者乎)
對湯摯之合祚以久食昧始以昭末克庸成績(蔡曰摯/伊尹名)
(也/)
　問勲闔夢生少離散亡(王逸曰勲功也闔吳王闔廬/也夢闔廬祖父夀夢夀夢卒)
　(太子諸樊立諸樊卒傳弟餘祭餘祭卒傳弟夷末夷/末太子王僚立闔廬諸樊之長子也怨不得為王少)
　(離散亡放在外乃使專諸刺王僚代為吴/王子孫世盛也伍子胥為將大有功勲也)何壯武厲
　能流厥嚴(王逸曰壯大也言闔廬少小離亡/何能壯大厲其勇武流其威也)
對光徴夢祖(蔡曰光謂呉公子光即闔廬也夢莫公切/謂夀夢也史記呉世家吳自太伯十九世)
(至夀夢始益大稱王夀夢卒長子諸樊立卒傳至王僚/立公子光者諸樊之子也常以為光父先立當傳至光)
(乃隂納勇士専諸弑僚而/代立是為吳王闔廬也)憾離以厲彷徨激覆(蔡曰彷/蒲黄切)
(徨音/皇)而勇益徳邁(韓曰闔廬名光夀夢之孫也言闔/廬少小被放於外不得立及其壮)
(大終能厲其武/勇以大吳國也)
　問彭鏗斟雉帝何饗(王逸曰彭鏗彭祖也好和滋味/善斟雉羹能事帝堯帝堯美而)
　(饗食之蔡曰鏗丘耕/切饗叶音香歆也)受夀永多夫何久長(王逸曰言/彭祖進雉)
　(羹於堯堯饗食之以夀考彭祖至八百歳猶自悔其/不夀恨枕高而睡逺也孫曰神仙傳彭祖姓籛名鏗)
　(帝顓頊之𤣥孫善養性能調鼎進雉羹於堯堯封於/彭城厯夏經商至周年七百六十七而不衰籛音翦)
對鏗羹于帝聖孰嗜味夫死自暮而誰饗以俾夀(韓曰/謂王)
(逸所注為/無是理也)
　問中央共牧后何怒(王逸曰牧草名也后君也言中/央之州有岐首之蛇争共食牧)
　(草之實自相啄嚙以喻蠻夷相/與忿争君上何故當怒之乎)蠭蟻微命力何固(王/逸)
　(曰言蠭蟻有􁩡毒之蟲受天命負力堅固屈原以喻蠻/夷自相毒􁩡固其常也獨當憂秦吳耳新添楚辭贅)
　(説曰王逸注無所據引不可信原意謂中央者中國/也共牧者共九州之牧也若使中國共牧無所戰爭)
　(則君何怒而有討乎今蠭蟻微命而好争其力甚固/盖蠭有毒而蟻好鬭故也以喻上失其政九州無牧)
　(諸侯戰爭不可禁止以譏當時之事耳或謂原因見/楚之宗廟有岐首之蛇如今古祠中多畫毒蛇怪物)
　(之類者故因以諷焉不可知也蔡曰蠭/音峯蟻或作蛾蛾古蟻字􁩡音若痛也)
對螝齧已毒(蔡曰螝胡對切説文蠶蛹也古今字詁螝/古虺字韓非子蟲有螝者一身兩口争食)
(相齕遂相殺也/齧倪結切噬也)不以外肆細腰羣螫(蔡曰螫式亦切蟲/行毒也博物志細)
(腰蜂無雌雄之類取桑蟲及/阜螽之子抱而為巳子也)夫何足病
　問驚女采薇鹿何祐(王逸曰祐福也言昔者有女子/采薇菜有所驚而走因獲得鹿)
　(其家遂昌熾/蒙天祐之)北至回水萃何喜(王逸曰萃止也言女/子驚而北走至於回)
　(水之上止而得/鹿遂有福喜也)
對萃回偶昌鹿曷祐以女(韓曰對以為避禍/得鹿亦偶然耳)
　問兄有噬犬弟何欲(王逸曰兄謂秦伯也噬犬嚙犬/也弟秦伯弟鍼也言秦伯有囓)
　(犬弟鍼/欲請之)易之以百兩卒無禄(王逸曰言秦伯不肯與/弟鍼犬鍼以百兩金易)
　(之而又不聴因逐/鍼而奪其禄也)
對鍼欲兄愛以快侈富愈多厥車卒逐以旅(元注問云/百兩謂車)
(也王逸以為百兩金誤也蔡曰鍼其鹽切秦后子也兩/音亮車數也秦秋昭公元年夏秦伯之弟鍼出奔晉左)
(氏傳罪秦伯也晉國語秦后子/來仕其車干乗后子即鍼也)
　問薄暮雷電歸何憂(王逸曰言屈原書壁所問略訖/日暮欲去時天大雨雷電思念)
　(復至自觧曰歸何憂乎洪興祖曰薄暮喻年將/老也雷電喻君暴惡也歸何憂者自寛之辭也)厥嚴
　不奉帝何求(王逸曰言楚王惑信讒佞其威嚴當日/墮不可復奉成雖從天帝求信神無如)
　(之/何)伏匿穴處爰何云(王逸曰爰於也云言也吾將退/於江濵伏匿穴處耳當復何言)
　(乎/)荆勲作師夫何長先(王逸曰荆楚也師衆也勲功/也初楚邊邑處女與吳邊邑)
　(處女争採桑于境上相傷二家怒而相攻於是楚為/此興師攻滅呉之邊邑而怒始有功時屈原又諫言)
　(我先為不直怒不可長久也一無先字蔡曰史記吳/世家吳王僚九年公子光伐楚㧞居巢鍾離取兩都)
　(而去言楚雖有功吳復伐楚非長乆之䇿/也此楚平王時事屈原徴往事以諷耳)悟過改更
　我又何言(王逸曰欲使/楚王覺悟也)
對咨吟于野胡若之很(童曰很戾也/○很户懇切)嚴墜誼殄丁厥任
(韓曰閔原當此禮/義消亡之時也)合行違匿固若所咿嚘(蔡曰咿音伊/嚘音憂咿嚘)
(嘆/也)忿毒意誰與(韓曰謂原伏匿草野尚/興詞致憤欲何為也)醜齊徂秦㗖厥
詐讒(蔡曰㗖徒濫切與/噉同説文食也)登狡庸咈以施(蔡曰咈甫/物切違也)甘恬
禍凶亟鋤夷愎不可化徒若罷(韓曰謂楚懷王之時秦/欲伐齊與楚從親恵王)
(患之乃令張儀厚幣事楚絶齊願獻啇於之地六百里/楚懐王貪而信張儀遂絶齊使使如秦受地張儀詐之)
(曰儀與王約六里不聞六百里懐王怒舉兵伐秦大敗/于丹陽明年秦割漢中地與楚以和時秦昭王欲與懐)
(王㑹王欲行屈原諫之曰秦虎狼之國不可信不如無/行懐王信子蘭言竟行遂死于秦此對之意所以詳言)
(用原當日諫之不聴以至於斯云爾/蔡曰愎弼力切狠也罷讀曰疲勞也)
　問呉光爭國久余是勝(王逸曰光闔廬名言呉與楚/相伐至於闔廬之時吴兵入)
　(郢都昭王出奔故曰吴光爭/國久余是勝言久勝我也)
對闔綽厥武滋以侈頽(蔡曰闔謂呉王闔廬也楚昭王/十年呉王闔廬伐楚楚大敗吴)
(兵遂/入郢)
　問何環穿自閭社丘陵爰出子文(王逸曰子文楚令/尹也子文之母鄖)
　(公之女旋穿閭社通於丘陵以滛而生子文棄之夢/中有虎乳之以為神異乃取收養焉楚人謂乳為鬭)
　(穀謂虎為於菟名鬭穀於菟字子文長而有賢人之/才也蔡曰一作何環閭穿社以及丘陵是滛是蕩爰)
　(出子文穀如口切/於音鳥莬音徒)
對於菟不可以作怠焉庸歸(元注問曰爰出子文哀今/無此人但任子蘭也蔡曰)
(左氏傳宣公四年初若敖娶于䢵生鬭伯比若敖卒從/其母畜于䢵滛于䢵子之女生子文焉䢵夫人使棄諸)
(夢中虎乳之䢵子田見之懼而歸夫人以告遂使收之/楚人謂乳為穀謂虎為於菟故命之曰鬭穀於徒以其)
(女妻伯比實/為令尹子文)
　問吾告堵敖以不長(王逸曰堵敖楚賢人也屈原放/逐時語堵敖曰楚國將衰不復)
　(能乆/長也)
對欵吾敖之闋以旅尸(元注楚人謂未成君而死曰敖/堵敖楚文王兄也今哀懷王將)
(如堵敖不長而死以此告之逸注以為堵敖為楚賢人/大謬蔡夢弼曰閼鳥葛切塞也止也按左氏傳莊公十)
(四年楚子滅息以息媯歸生堵敖及成王焉楚子文王/也荘公十九年杜敖立二十三年成王立杜敖即堵敖)
(也則堵敖乃成王之兄子厚以為文王兄亦誤矣楚懷/王為秦昭王所詐令㑹武關强留之要以割地懐王卒)
(死于秦此所/謂旅尸也)
　問何試上自予忠名彌彰(王逸曰屈原言我何敢甞/試君上自號忠直之名以)
　(顯彰後世乎誠以同姓之故中心懇惻/義不能已也○試一作誡予一作與)
對誠若名不尚曷極而辭(韓曰謂屈原茍無尚名之心/則天問曷極其辭如此○一)
(本云食姑不失/聖人胡徃不道)
　
　
　
　
　
　
　
　
　
　
　
　五百家註栁先生集巻十四
欽定四庫全書
　五百家註柳先生集巻十五
　問答
　　晉問
　　　(韓曰公晉人實以堯之故都為重故設武陵之/問而悉以晉之名物對一曰晉之山河表裏而)
　　　(險固二曰晉之金鐡甲堅而刃利三曰晉之名/馬其强可恃四曰晉之北山其才可取五曰晉)
　　　(之河魚可為偉觀六曰晉之鹽寳可以利民七/又先言文公霸業之盛而後以堯之遺風終焉)
　　　(其為文可謂工矣補注晁无咎嘗取此文附續/楚詞其系冇曰枚乘七發葢以微諷吳王濞母)
　　　(反晉問亦七葢效七發以諷/時君薄事役而隆道實云)
吳子問於柳先生曰(童曰吳/子武陵)先生晉人也(童曰公/河東人)晉之故
宜知之(故下一/有封字)曰然然則吾願聞之可乎曰可晉之故
封太行掎之(韓曰太行在澤州晉城縣一云在懐州修武/縣西北則此山當在二州之界也孫曰  漢)
(地理志太行山在河内山陽縣切/縣西北掎謂掎角也○掎舉綺)首陽起之(韓曰首陽山/在河東蒲版)
(縣華山之北/河曲之中)黄河迤之(韓曰黄河之源出自崑崙循雍/州北徵達華隂至扵徳州而入)
(於河晉地葢當河之曲也説/文云迤邪行也○迤移爾切)大陸靡之(孫曰書大陸旣/作漢地理志在)
(鉅鹿縣北澤名也韓曰按通典在趙州昭慶縣即隋大陸/縣地有大陸澤又云深州有陸澤縣大陸亦在此則此)
(澤當在二州之界也/靡釋文云靡曼也)或巍而髙或呀而淵(童曰呀張口/也○呀虚加)
(切/)景霍汾澮(孫曰晉語景霍以為城汾河涑澮以為淵/注曰景大也景霍謂霍太山在河東彘縣)
(汾河涑澮/四水名)以經其壖(張曰説文壖城下/田也○壖如緣切)若化若遷鈎嬰
蟬聫然後融為平川而侯之都居(孫曰晉/侯之國)大夫之邑建
焉其髙壯則騰突撐拒(童曰撐袤柱也拒捍也/○撐抽庚切拒音巨)聱岈鬱
怒(童曰聱語不入也㟏岈山深貌○/聱五交切岈許加切一本有焉宇)若熊羆之咆(熊音/雄羆)
(音碑咆音/庖嘷也)虎豹之嘷(音/豪)終古而不去攫秦搏齊(張曰攫/持也厥)
(縛/切)當者失據燕狄惴怯若卵就壓(孫曰若泰山之壓/累卵○就一作甎)
振振業業覷闗蹀戸(張曰覷伺視也蹀蹈也/○覷七慮切蹀達協切)惕若僕妾
其按衍則平盈旋緣紆徐夷延若飛䳒之翔舞(䳒余専/切與鳶)
(同/)洄水之容與(張曰洄説文云􁁜洄也/䆁文逆流而上洄音囬)以稼則碩以植
則茂以牧則蕃以畜則庶而人用是富而邦以之阜其
河則濬源崑崙入於天淵(黄河見/上注)出乎無門行乎無垠
自匈奴而南以界西鄙(孫曰匈奴單/于在晉之西)衝奔太華(韓曰太/華即華)
(岳也在/晉之西)運肘東指混潰后土(童曰混音渾潰/胡對切散也)濆濁麋沸
(張曰濆湧也音/汾又房吻切)黿鼉詭怪(童曰黿似鼈而大鼉水蟲力/至猛能攻陷河岸○黿音元)
(鼉徒/河切)于于汩汩騰倒䭿越(張曰䭿馬足/疾貌音佚)委泊涯涘(童曰/涘水)
(涯音/俟)呀呷欱納(童曰呀張口也呷吸呷也欱大歠也/○呀虚加切呷迄甲切欱呼合切)摧
雜失墜其所蕩激則連山參差廣野壊裂轟雷努風(轟/呼)
(宏/切)撼􁉜干􁔂(張曰撼搖也戸感切鴿字諸韻無之/一本作頷釋云頤下也音憾􁔂音戛)崩石
之所轉躍大木之所擢拔漰泙洞踏者(童曰漰水激有/聲泙亦水鳴聲)
(○漰披明切泙白明/切與洴通踏音沓)彌數千里若萬夫之斬伐而其軸
轤之所負(韓曰轤船前刺櫂處軸船後施柁處又漢律/名船方長為軸轤二字皆當從舟音逐盧)
橦檣之所御(童曰檣船桅也/音牆橦傳江切)鱗川林壑隳雲遁雨瞬目
而下者(韓曰瞬搖/目也音舜)榛榛沄沄(榛音蓁一本作/溱音同沄音云)百舍一赴
若是何如吳子曰先生之言豐厚險固誠晉之美矣然
晉人之言表裏山河者(孫曰僖公二十六年左氏子犯/曰若其不捷表裏山河必無害)
(也/)備敗而已非以為榮觀顯大也吳起所謂在徳不在
險(孫曰史記魏武侯浮西河而下謂吳起曰美哉/山河之固此魏國之寳也起曰在徳不在險也)此晉
人之藉也(藉或作籍/云籍記也)願聞其他
先生曰太鹵之金(孫曰太鹵太原晉/陽縣○鹵音魯)棠谿之工(韓曰棠/谿屬蔡)
(州孫曰史記蘇秦説韓宣恵王曰韓卒之劍㦸/皆出於㝠山棠溪徐廣曰汝南吳房有棠谿亭)火化水
淬(童曰淬滅/火取内切)器備以充為棘(童曰棘/即㦸也)為矛(孫曰説文云/前矛也建扵)
(兵車長/二丈)為鎩(孫曰長矛/曰鎩音殺)為鈎為鏑(童曰/箭鏃)為鏃為(晏本少/一字宣)
(獻本无為/鏃為三字)為鍭(孫曰説文云矢金/鏃翦羽曰鍭音侯)出太白(孫曰太白星/名注西漢志)
(太白兵/象也)徵蓐收(孫曰昭二十九年左氏少昊氏/之子曰該為蓐收西方之神)召招搖
(孫曰招搖北斗七星也春秋運斗樞云北斗七星第一/天樞第二旋第三機第四權第五衡第六開陽第七搖)
(光搖光即招搖也韓/曰晉志招搖主胡兵)伏蚩尤(孫曰漢武帝建元六年蚩/尤之旗見其長亘天蚩尤)
(彗星韓曰隋志旋呈散為蚩/尤旗見則王者征伐四方)肅肅褷褷(山宜切一/本作祁祁)合衆
靈而成之博者狹者曲者直者岐者勁者長者短者攅
之如星奮之如霆運之如縈浩浩弈弈淋淋滌滌(童曰/淋以)
(水沃也滌洒也○/淋音林滌音迪)熒熒的的(熒音/螢)若雪山冰谷之積觀
者膽掉(徒弔/切)目出寒液(童曰液/淚也)當空發耀英精互繞晃
蕩洞射天氣盡白日規為小鑠雲破霄(鑠式/灼切)跕墜飛烏
(韓曰漢書飛鳶跕跕墮水中釋文跕/跕堕落也○跕都牒切又它協切)弓人之弓函人之
甲膠角百選犀兕七屬(孫曰周禮弓人為弓取六材必/以其時角也者以為疾也膠也)
(者以為和也函人為甲犀甲/七屬兕角六屬○屬音注)乃使跟超掖夾之倫(童曰/跟足)
(踵音根/夾音挾)服而持之南瞰諸華(張曰瞰逺視/也若濫切)北讋羣夷(韓/曰)
(讋失氣言/也質涉切)技擊節制(孫曰荀子齊之技擊不可以遇魏/之武卒魏之武卒不可以當桓丈)
(之節/制)聞於天下是為善師延目而望之固以拳拘喘汗
免胄肉袒進不敢降退不敢竄若是何如吳子曰夫兵
之用由徳則吉由暴則凶是又不可為美觀也先軫曰
師直為壯曲為老(韓曰僖二十八年左氏子犯曰師/直為壯曲為老此云先軫言恐誤)况
徒以堅甲利刃之為上哉
先生曰晉國多馬屈焉是産(孫曰僖二年左氏晉荀息/請以屈産之乘假道於虞)
(以伐虢杜預注屈/晉地名生良馬)土寒氣勁崖坼谷裂草木短縮鳥獸
墜匿而馬蕃焉師師兟兟(童曰兟進/也音詵)溶溶紜紜轠轠轔
轔(轠音雷/轔音隣)或赤或黄或𤣥或蒼或醇或駹(張曰駹雜/也莫江切)黭
然而隂(童曰黭黑/色音掩)炳然而陽若旌旃旗幟之煌煌(幟音/侈)
乍進乍止乍伏乍起乍奔乍躓(張曰躓跲/也音致)若江漢之水
疾風驅濤擊山盪壑(盪音蕩又/它浪切)雲沸而不止羣飲源槁
(童曰源/槁水竭)迴食野赭(張曰赭赤/色音者)浴川蹙浪噴震播灑(韓曰/噴鼓)
(鼻也普問切/灑字音洒)潰潰焉若海神駕雪而來下觀其四散惝
怳(韓曰惝怳狂貌上齒兩/切本作敞下許往切)開合萬狀喜者鵲厲怒者人
搏決然坌躍(坌蒲/悶切)千里相角風騣霧鬛(騣祖紅切/鬛音獵)斸山
抉壑(童曰斸斫/也音燭)耳搖層雲腹捎衆木寂寥逺逰不夕而
復攫地跳梁堅骨蘭筋交頸互齧(倪結/切)鬭目相馴聚溲
更嘘昂首張齗其小者則連牽繳繞(上古了切/下爾沼切)仰乳俯
齕(童曰齕齧/也下没切)蟻雜螽集(童曰螽蟺/也音終)啾啾潗潗(韓曰上林/賦湁潗鼎)
(沸注謂水激也○潗/七立切啾即由切)旅走叢立其材之可者收斂攻教
掉手飛縻指毛命物百步就羈牽以荀息(孫曰見僖二/年穀梁傳)
御以王良(孫曰哀二年左氏郵良曰我兩/靷將絶吾能止之我御之上也)超以范鞅(孫/曰)
(襄二十三年左氏范鞅逆/魏舒請驂乘持帶遂超乘)軒以欒鍼(孫曰成十六年左/氏步毅御晉厲公)
(欒鍼為右掀公以出於淖韓曰已上/四公皆晉之臣○欒音鸞鍼音鈐)以佃以戎獸獲敵
摧若是何如吳子曰恃險與馬者子不聞乎故曰冀之北
土馬之所生是不一姓(韓曰昭四年左傳司馬侯曰恃/險與馬而虞鄰國之難是三殆)
(也九州之險是不一姓冀之北土馬之所生無興/國焉恃險與馬不可以為固也冀北即冀州之北)請置
此而新其說
先生曰晉之北山有異材梓匠工師之為宫室求大木
者天下皆歸焉仲冬旣至(孫曰周禮仲/冬斬陽木)寒氣凝成外凋
内貞瀋液不行(孫曰左氏猶拾瀋也説文瀋汁/也液津液也○瀋音審液音亦)乃堅乃
良萬工舉斧以入必求諸巖崖之欹傾澗壑之紆縈凌
㠝岏之杪顛(韓曰㠝岏山鋭貌杪説文云木標末也即/枝上端○㠝徂丸切岏五官切杪音眇)
潄泉源之淦瀯(童曰淦沈也瀯水囘貌/○淦古南切瀯音營)根絞怪石不土
而植千尋百圍與石同色羅列而伐者頭抗河漢刃披
虹霓聲振連巒柹填層谿(童曰柹削木札樸也陳楚/謂櫝為柹音肺古廢切)丁丁
登登(韓曰詩曰伐木丁/丁○丁側更切)硠硠稜稜(韓曰説文硠石聲一/曰硠硠堅也稜四方)
(木也○硠吕唐/切稜盧登切)若兵車之乘凌其響之所應則潰潰漰
漰洶洶薨薨(韓曰説文洶湧也一曰洶湧/水聲○洶許拱切薨呼肱切)若騫若崩若
螭龍之鬭風霆相騰其殊而下者札􁔂捎殺(􁔂音/戛)摧崪
坱圠(韓曰崪山峻貌坱塵也圠山曲也孫曰賈誼賦坱/圠無垠○崪作没昨律二切坱烏朗切圠音軋)霞
披電裂又似共工觸不周而天柱折(孫曰列子湯問篇/共工氏與顓頊争)
(為帝怒而觸不周之山折天柱絶/地維張湛注不周山在西北之極)鵾鸛鶖鶬(韓曰爾雅/雞三尺為)
(鵾鸛似鵲而巢樹者為白鸛曲頸為黑鸛説文鶖禿􁀙/也鶬麋鴰也闗西呼為鴰山東通謂之鶬○四字音昆)
(灌秋/倉)號鳴飛翔貙豻虎兕(孫曰釋文貙劉也似狸能捕/獸祭天豻胡地犬也○貙勑)
(俱切豻/音岸)奔觸讋慄伏無所入遯無所脱然後斷度收羅
(孫曰魯頌是斷/是度○斷音短)捎危顛芟繁柯乘水潦之波以入于河
而流焉盪突硉兀(童曰硉兀危石/也○硉郎兀切)轉騰冒没類秦神驅
石以梁大海(孫曰三齊略記曰秦始皇作石塘欲過海/觀日出處於時有神人能驅石下海城陽)
(一山石盡起立嶷嶷東傾状似相隨而去云石去/不速神人輒鞭之盡流血石莫不悉出至今猶爾)抵曲
鱗蹙匯流雷解(童曰匯水/合流音㑹)前者汩越後者迫隘乃下龍
門之懸水摺拉頽踏(童曰摺敗也拉摧也○摺質/涉切拉落各切亦通作摺)捽首
軒尾(韓曰説文捽持頭髪也漢貢/禹曰捽草杷土○捽昨沒切)澒入重淵(童曰澒大/水濛澒也)
(○澒胡/動切)不知其幾百里也濤波之旋滔山觸天旣渟旣
平彌望悠焉良乆乃始昂屹涌溢挺拔而出林立峯崪
穿雲蔽日渙然自撓復就行列渾渾而去以至其所唯
良工之指顧叢臺阿房(孫曰六國時趙王故臺在邯鄲/城中連聚非一故名叢臺史記)
(秦始皇三十五年營作朝宮渭南上林苑中先作前殿/阿房韓曰張衡東京賦云趙建叢臺於後注趙武靈王)
(起又云秦政利觜長距/乃構阿房○房音旁)長樂未央(孫曰漢宫闕名曰長/安有長樂宫未央宫)
建章昭陽之隆麗詭特(孫曰武帝太初元年起建章/宫在未央宫西昭陽亦殿名)皆
是之自出若是何如吳子曰吾聞君子患無徳不患無
土患無土不患無人患無人不患無宫室患無宫室不
患材之不已有先生之所陳四累之下也且禠祁旣成
諸侯叛之(韓曰左傳昭公八年晉侯方築褫祁之官至/昭十三年晉成褫祁諸侯朝而歸者皆有貳)
(心杜預注褫祁地名在絳西四十里臨/汾水○褫音斯字亦作虒祁音巨之切)
先生曰河魚之大(韓曰河當/是黄河也)上迎濤波(孫曰秦始皇八/年河魚大上輕)
(車重馬/東就食)羅壅津涯(一無/羅字)千里雷馳重馬輕車遂以君命
矢而縦觀焉(韓曰矢陳也隠五年/左氏隠公矢魚于棠)大罟斷流修網亘山
罩罶罣䍡(集注詩蒸然罩罩罩音都教切又詩魚麗於/罶注罶曲梁也音力乆切張衡西京賦曰設)
(罣䍡注云魚網音獨鹿按唐韻罣古賣切又胡卦切/皆不説是魚網今上文四物皆是魚網當音獨鹿)織
袵其間巨舟軒昻仡仡迴環水師更呼聲裂商顔(韓曰/商山)
(名在商州孫曰商顔/商山之顔見張湯傳)於是鼓譟沓集而從之扼龍吭(户/郎)
(切/)拔鯨鰭(韓曰鯨大魚鰭魚脊上/骨○鯨巨京切鰭音耆)戮白黿(韓曰黿似鼈/而大○黿音)
(元/)逐毒螭(韓曰螭如龍而黄/無角○螭曲知切)叱馮夷(韓曰清泠傳曰馮/夷華陽潼鄉隄首)
(人也服八石得/木仙是為河伯)立水湄搜攪流離(攪古/巧切)掬縮推移梁㑹
網蹙騰天彌圍掉躃擁踴(童曰説文躃人不能行也/踴跳也○躃音壁踴音勇)以
登夫厯山之垂(韓曰厯山/在河東)如川之歸如山之摧(一作崔/亦音摧)
如雲之披其有乘化㑹神振拔漣淪(韓曰水成文曰漣/小波為淪○漣音)
(連淪/音倫)摛竒文(摛丑/知切)出怪鱗騰飛濤而上逸生電雷於
龍門者猶仰綸飛繳(童曰繳生絲縷/音灼亦作繫)頓踏而取之(踏一/作踣)
莫不脱角裂翼呀嚇匍匐(童曰呀張口嚇怒也亦云口/拒人○呀虚加切嚇音赫)
復就臠切(臠力/兖切)莫保龍籍具糅五味(韓曰糅雜也艾/救切具一作甘)布
列雕俎風雲失勢沮散逺去若夫魦鱨鮪鯉鰋鱧魴鱮
之瑣屑蔑裂者(魦音沙鱨音嘗鮪音洧鯉音里鰋音偃/鱧音禮魴音防鱮音叙上聲義並見設)
(漁者對智伯注/鱨一作鯔音緇)夫固不足悉數漏脱紘目飬之水府而
三河之人則已填溢饜飫腥膏舄鹵聞鱠炙之美則掩
鼻蹙額(阿葛/切)賤甚糞土而莫顧者也若是何如吳子曰
一時之觀不足以夸後世口舌之味不足以利百姓姑
欲聞其上者
先生曰猗氏之鹽(孫曰猗氏縣屬河中猗氏之鹽/即河中兩池也○猗扵宜切)晉寳
之大者也人之賴之與穀同化若神造非人力之功也
但至其所則見溝塍畦畹之交錯輪囷(孫曰説文云塍/稻中畦又云田)
(五十畆曰畦三十畆曰/畹○塍音乘畹音宛)若稼若圃敞兮勻勻渙兮鱗鱗
邐瀰紛屬(邐力紙切/瀰音彌)不知其垠俄然決源釃流(釃山宜/切又所)
(綺/切)交灌互澍(韓曰互差互也澍說文澍生萬物/互音濩字一作㸦澍音注又音樹)若枝若
股委屈延布(屈一/作曲)脈寫膏浸潗濕滑汩(童曰湁潗水貌/滑利也○潗即)
(入切滑戸八切汩/音骨又越筆切)彌髙掩庳(與卑/通)漫壠冒塊(童曰壠田/中髙處○)
(漫平/聲)決決没没逺近混㑹抵值堤防瀴瀛霈濊(童曰瀴/溟水絶)
(逺貌濊水聲或曰礙流也/○瀴伊盈切濊呼括切)偃然成淵漭然成川(童曰沆/漭大水)
(貌○漭/音莽)觀之者徒見浩浩之水而莫知其以及神液隂
漉(音/鹿)甘鹵密起(童曰鹵/鹹水)孕靈富媪(孫曰漢禮樂志后土/富媪媪女老稱也坤)
(為母故稱媪/○媪烏皓切)不愛其美(孫曰禮記地/不愛其寶)無聲無形熛結迅
詭(孫曰説文熛火/飛也平遙切)迥眸一瞬積雪百里皛皛羃羃(童曰/皛明)
(也胡了胡灼二切/羃音覔一作幕幕)奮僨離析(童曰僨僵/也方問切)鍛圭椎壁(孫曰/鍛小)
(冶圭璧皆言鹽之状/○鍛丁貫切椎音槌)眩轉的皪(眩音/縣)乍似殞星及地明
滅相射(滅一/作激)冰裂雹碎巃嵸増益(巃嵸山貌張曰上林/賦上格孔下子孔切)
大者印纍(孫曰漢書/印何纍纍)小者珠剖涌者如坻(張曰坻水渚/音墀又典禮)
(切/)坳者如缶日晶熠煜(晶日積熠羊入/切煜燿也音育)螢駭電走亘步
盈車方尺數斗於是裒斂合集(裒薄/侯切)舉而堆之皓皓乎
懸圃之巍巍(孫曰懸圃在崑/崙上○巍音危)皦乎溔乎狂山太白之淋
漓(孫曰皦白也溔大水貌太白山名/在扶風○皦古了切溔弋沼切)駭化變之神竒卒
不可推也然後驢驘牛馬之運(驘與/騾同)西出秦隴南過樊
鄧(韓曰樊即樊城縣今襄州/臨漢縣也鄧即鄧州也)北極燕代東逾周宋家獲
作鹹之利(孫曰書潤/下作鹹)人被六氣之用和鈞兵食以征以
貢(孫曰征/稅也)其賚天下也(賚利/也)與海分功(孫曰與海/鹽分功也)可謂
有濟矣若是何如吳子曰魏絳之言曰近寳則公室乃
貧(孫曰成七年左氏晉人謀去故絳諸大夫皆曰必居/郇瑖氏之地沃饒而近盬韓獻子曰山澤林盬國之)
(寳也近寳公室乃貧説文盬河東盬池/袤五十一里廣七里周總百一十六里)豈謂是耶雖然
此可以利民矣而未為民利也先生曰願聞民利吳子
曰安其常而得所欲服其教而便於已百貨通行而不
知所自來老幼親戚相保而無徳之者不苦兵刑不疾
賦力所謂民利民自利者是也
先生曰文公之霸也援秦破楚囊括齊宋(孫曰賈生過/秦論曰囊括)
(四海括/結囊也)曹衛解裂(孫曰僖二十七年左氏楚子及諸侯/圍宋晉文公率齊秦救之狐突曰楚)
(始得曹而新婚扵衛若伐曹衛楚必救之則/齊宋免矣文公扵是分曹衛之田以畀宋)魯鄭震怒
(孫曰僖三十年晉侯/圍鄭以其無禮於晉)定周于温(韓曰僖二十四年周襄/王辟昭叔之難居於鄭)
(地二十五年文公取昭叔扵温殺之/於隰城迎王于鄭四月王入於王城)奉册受錫夾輔糾
逖以為侯伯(韓曰二十八年王命尹氏䇿命晉侯為侯/伯賜之大輅之服戎輅之服彤弓一彤矢)
(百玈弓矢干秬鬯一卣虎賁三百人曰慝/王謂叔父敬服王命以綏四國糾逖王)齊盟踐土(孫曰/僖二)
(十八年五月魯侯晉侯齊侯宋公蔡侯/鄭伯衛子莒子盟于踐土踐土鄭地)低昂玉帛天子
恃焉以有諸侯諸侯恃焉以有其國百姓恃焉以有其
妻子而食其力叛者力取附者仁撫推徳義立信讓示
必行明所嚮達禁止一好尚春秋之事(孫曰謂朝/聘之事也)公侯
大夫䇿文馬(孫曰文九年左氏宋人以文馬百乘/贖華元扵鄭注云文馬畫馬為文)馳軒
車出入環連貫於國都則有五筵之堂九几之室(孫曰/周禮)
(室中度以几堂上度以/筵筵八尺儿三尺也)大小定位左右有秩禽牢餼饋
(孫曰周禮掌客諸侯之禮上公乘禽日九十雙饔餼九/牢諸侯乘禽日七十雙饔餼七牢子男乘禽日五十雙)
(饔餼/五牢)交錯文質饗有嘉樂(孫曰定十年左氏孔子曰犠/象不出門嘉樂不野合注云)
(嘉樂/鐘磬)宴有庭實(孫曰荘二十二年/左氏庭實旅百)登降好賦(孫曰謂賦/詩以見志)
犧象畢出(張曰犧象皆樽/名○犧素何切)犒勞贈賄(童曰釋文賞勩勸/功曰勞賄貨賄也)
(○勞郎到切/賄呼罪切)率禮無失六卿理兵大戎小戎(韓曰戎/兵車也)鐘
鼓丁寧(孫曰宣四年左氏伯棼射王汰輈/及鼓跗著扵丁寧注云丁寧鉦也)以討不恭車
埒萬乘(張曰埒侔/也音劣)卒半天下鼓之則震斾之則畏(孫曰/平丘)
(之㑹八月辛未治兵建而不/斾壬申復斾之諸侯畏之)其號令之動若水之源若
輪之旋莫不如志當此之時咸能驩娛以奉其上故其
民至於今好義而任力此以民力自固假仁義而用天
下其遺風尚有存者若是可以為民利也乎吳子曰近
之矣然猶未也彼霸者之為心也引大利以自嚮而摟
他人之力以自為固(補注取孟子摟諸侯以/伐諸侯之意摟音婁)而民乃後
焉非不知而化不令而一異乎吾嚮之陳者故曰近之
矣猶未也
先生曰三河古帝王之更都焉(韓曰三河河東河南河/北道也葢河東道之河)
(中府蒲版縣舜所都絳州夏縣禹所都河南道之陳郡/伏羲神農所都一云伏羲又都曲阜黄帝都於鄭州而)
(少昊都於窮桑即今之兖州曲阜縣則又皆𨽻河南道/也而河北道之涿鹿山則黄帝之都耳孫曰漢書貨殖)
(傳唐人都河東殷人都河内周/人都河南三河王者所更居也)而平陽堯之所理也(孫/曰)
(堯都平陽舜都蒲坂/韓曰平陽今之晉州)有茅茨采椽土型之度(孫曰韓子/曰堯舜采)
(椽不刮茅茨不翦飯土塯啜土型土塯/飯器上型羮器皆以瓦為之○型音刑)故其人至於今
儉嗇有温恭克讓之徳(孫曰書曰/允恭克讓)故其人至於今善讓
有師錫僉曰疇咨之道故其人至於今好謀而深有百
獸率舞鳯凰來儀於變時雍之美(於音/烏)故其人至于今
和而不怒有昌言儆戒之訓(儆居/引切)故其人至於今憂思
而畏禍(孫曰詩此晉也而謂之/唐本其風俗憂深思逺)有無為不言垂衣裳之
化(補注易繫堯舜垂衣裳/而天下治晏本去裳宇)故其人至於今恬以愉此堯
之遺風也願以聞於子何如吳子離席而立拱而言曰
美矣善矣其蔑有加矣此固吾之所欲聞也(一有/凡字)夫儉
則人用足而不淫讓則遵分而進善其道不鬭(張曰分/謂分守)
(也○分/扶問切)謀則通於逺而周於事和則仁之質戒則義之
實恬以愉則安而久於其道也至乎哉今主上方致太
平動以堯為准先生之言道之奥者若果有貢於上則
吾知其易焉也(孫曰禮記吾觀於鄉/知王道之易易也)舉晉國之風以一
諸天下如斯而已矣敬再拜受賜
　　答問
　　　(韓曰公永貞元年九月自監察御史坐王叔文/黨黜為邵州刺史十一月改永州司馬當是到)
　　　(永後/作)
有問柳先生者曰先生貌類學古者然遭有道不能奮
厥志獨被罪辜廢斥伏匿交逰解散羞與為戚生平嚮
慕毁書滅跡他人有惡指誘増益身居下流為謗藪澤
罵先生者不忌陵先生者無謫遇揖目動聞言心惕時
行草野不知何適獨何劣耶觀今之賢智莫不舒翹揚
英(童曰翹/髙也)推類援朋疉足天庭魁礨恢張(孫曰漢書鮑/宣傳朝臣無)
(有大儒魁壘之士魁壘壯貌/魁口賄切礨音磊張一作能)羣驅連行竒謀髙論左右
抗聲出入翕忽擁門填扃一言出口流光垂榮豈非偉
耶先生雖讀古人書自謂知理道識事機而其施為若
是其悖也狼狽擯僇(狼音郎狽音/貝僇音戮)何以自表於今之世
乎先生答曰敬聞命然客言僕知理道識事機過矣僕
懵夫屈伸去就(張曰懵不明也母亘/切又莫紅目總二切)觸罪受辱幸得聫
支體完肌膚猶食人之食衣人之衣(二衣字上去/聲下如字)用人
之貨無耕織居販然而活給羞媿恐慄之不暇今客又
推當世賢智以深致誚責(誚才/肖切)吾縲囚也(韓曰論語注/縲黑索也倫)
(追/切)逃山陵入江海無路其何以容吾軀乎願客少假聲
氣使得詳其心次其論客曰何取先生曰僕少嘗學問
不根師說心信古書以為凡事皆易不折之以當世急
務徒知開口而言閉目而息挺而行躓而伏(韓曰躓跲/也音致與)
(疐/通)不窮喜怒不究曲直衝羅陷穽不知顛踣(蒲北/切)愚憃
狂悖若是甚矣又何以恭客之教而承厚徳哉今之世
工拙不欺賢不肖明白其顯進者語其徳則皆茫洋深
閎端貞鯁亮苞并涵養與道俱往而僕乃蹇淺窄僻跳
浮嚄唶(張曰嚄集韻胡陌切大呼也又嚄唶多言也唐/韻嚄唶大唤也唶子夜切嘆聲也又側伯切大)
(聲/也)抵瑕陷厄固不足以趦趄批捩而追其跡(趑趄行不/進貌○趑)
(千咨切趄千余切批/蒲結切捩力結切)舉其理則皆謨明淵沈剖㣲窮深
(剖普/后切)劈析是非(劈音/僻)校度古今而僕乃緘鉗黙塞(鉗其/亷切)
耗眊窒惑(童曰眊目少/精也音冒)抉異探怪(抉挑/也)起幽作匿攸攸
恤恤(孫曰昭十二年左氏恤恤乎湫/乎攸乎注攸懸危貌恤憂患也)卒自旤賊(旤與/禍同)固
不足以睢旴激昂而效其則(張曰睢仰目盱張目○/睢翾規切盱匈于切)言
其學則皆總攬羅絡横豎雜博(童曰豎立/也音樹)天旋地縮鬼
神交錯而僕乃單庸撇莩(童曰撇匹蔑切/正作撆擊也)離疏空虚竊
聴道塗顓嚚蒙愚(顓與/専同)不知所如固不足以抗顔搖舌
而與之俱稱其文則皆汗漫輝煌呼嘘隂陽(嘘一/作噏)轇轕
三光(韓曰轇轕長逺貌一曰/雜亂也○二字音交葛)陶鎔帝皇而僕乃朴鄙艱
澁培塿潗湁(童曰博雅培塿冢也左氏襄二十四年云/部婁無松栢即培塿也而字不從土説文)
(潗湁水貌○培薄口切塿郎口切潗子/入切七立切湁丑入切培字或作㟝)毫聫縷緝塵出
坱入(坱於/朗切)固不足以攄摛踊躍而涉其級兹四者懸判
雖庸童小女皆知其不及而又裹以罪惡纒以羈縶(上/居)
(宜切下/陟立切)客從而擠之(擠排也牋西/子計二切)不亦忍乎且夫白羲
騄耳之得康莊也(孫曰列子周穆王命駕八駿之乗左/服驊騮而右緑耳右驂赤驥而左白)
(羲釋言云五達謂之康六達謂之莊康/莊大道也羲字晏本作蟻史記作犧)逐奔星先飄風
而跛驢不出泥滓黄鐘元間之登清廟也(孫曰國語有/六間元間大)
(吕二間夾鐘三間中吕四間/林鍾五間南吕六間應鍾)鏗天地動神祇而嗚嗚咬
哇(孫曰史記李斯曰擊甕叩瓶彈筝搏髀而歌呼嗚嗚/真秦之聲也嗚嗚當是秦曲名咬哇邪聲○咬五巧)
(切哇於佳切/又鳥𤓰切)不入里耳(孫曰莊子大聲/不入於里耳)西子毛嬙之蹈後
宫也(孫曰孟子曰西子䝉不潔西子西施越女莊子/曰毛嬙麗姬人之所美也毛嬙盖越王嬖姬)皦
朝日煥浮雲而無鹽逐於鄉里(孫曰列女傳/無鹽齊女)蛟龍之騰
於天淵也彌六合澤萬物而蝦與蛭不離尺水(蛭水蟲/名音質)
卓詭倜儻之士之遇明世也(童曰倜他厯切儻/他黨切不羈也)用智能
顯功烈而麽眇連蹇(童曰麽細也目/果切連盧蹇切)顛頓披靡固其所
也客又何怪哉且夫一涉險阨懲而不再者烈士之志
也知其不可而速已者君子之事也吾將竊取之以没
吾世不亦可乎乃歌曰堯舜之脩兮禹益之憂兮能者
任而愚者休兮蹮蹮蓬藋(韓曰蹮蹮相得貌藋釋文切/云堇草○蹮音仙藋徒弔)樂
吾囚兮(吾一/作夫)文墨之彬彬(音邠一本/作中申)足以舒吾愁兮已
乎已乎曷之求乎客乃笑而去
　　起廢答
　　　(韓曰亦永州/未召時作)
柳先生旣㑹州刺史即治事還逰於愚谿之上谿上聚
黧老壯齒(孫曰黧黑而/黄色音黎)十有一人謖足以進(童曰謖起/也山六切)
列植以慶(孫曰莊子壊植散/羣植行列也音值)卒事相顧加進而言曰今
兹是州起廢者二焉先生其聞而知之歟答曰誰也曰
東祠躄浮圖(張曰説文躄人不能行也/○躄於益切亦書作躃)中廏病顙之駒
(童曰廏馬舍音究/顙寫曩切駒音拘)曰若是何哉曰凡為浮圖道者都邑
之㑹必有師師善為律以勅戒始學者與女釋者甚尊
嚴且優游躄浮圖有師道少而病躄日愈以劇居東祠
十年扶服輿曳(孫曰扶服/與匍匐同)未嘗及人側匿愧恐殊甚(一/無)
(殊/字)今年他有師道者悉以故去始學者與女釋者倀倀
無所師(童曰倀倀無見貌音丑/良切又獨立也音棖)遂相與出躄浮圖以為
師盥濯之(童曰盥濯澡也盥/古緩切古玩切)扶持之壯者執輿幼者前
驅被以其衣𨗳以其旗怵惕疾視引且翼之(孫曰詩以/引以翼)
躄浮圖不得已凡師數百生(一本作人一/又作人生)日饋飲食時
獻巾帨洋洋也舉莫敢踰其制中廐病顙之駒顙之病
亦且十年色𤣥不厖無異技硿然大耳(硿苦東戸/宋二切)然以
其病不得齒他馬食斥棄異皁恒少食屏立擯辱掣頓
異甚(掣尺制尺/列二切)垂首披耳懸涎屬地凡廏之馬無肯為
伍㑹今刺史中丞來莅吾邦(孫曰貞元九年御史/中丞崔公來莅永州)屏棄
羣駟舟以泝江將至無以為乗廏人或曰病顙駒大而
不厖可秣飾焉他馬巴僰庳狹(童曰巴僰地名/○僰蒲畐切)無可當
吾刺史者扵是衆牽駒上燥土大廡下(張曰廡堂下/周屋音武)薦
之席縻之絲浴剔蚤鬋(孫曰禮記乗髦馬不蚤鬋蚤謂除/爪也鬋謂鬋鬛也韓曰蚤音爪)
(鬋子淺切莊子為天/子之諸御不爪剪)刮惡除洟(刮古/刹切)莝以雕胡(孫曰莝/斬芻也)
(雕胡草名菰/也○莝音挫)秣以香萁(童曰萁豆莖○/秣音末萁音基)錯貝鱗纕(張曰/纕馬)
(腹帶/音襄)鑿金文羈絡以和鈴(孫曰左氏錫鸞和鈴昭其/聲也注和在衡鈴在旂)纓
以朱綏(韓曰綏纓也儒/佳切纓音嬰)或膏其鬛(音/獵)或劘其脽(韓曰劘/削也音)
(磨平聲脽/尻也音誰)御夫盡飾然後敢持除道履石立之水涯(音/沂)
幢旟前羅(韓曰説文幢旌旗屬周禮鳥/隼為旟○幢傳江切旟音與)杠葢後随(童曰/杠旗)
(竿音/江)千夫翼衛當道上馳抗首出臆(音/億)震奮遨嬉(遨音/敖)
當是時若有知也豈不曰宜乎先生曰是則然矣叟將
何以教我黧老進曰今先生來吾州亦十年(韓曰公永/貞元年十)
(一月自邵州刺史改永州司馬明年即改元/和留永旣乆至元和十年正月方召至京)足軼疾風
(張曰䡍車相過也○/䡍徒結切又音逸)鼻知膻香(膻户連切/與羶同)腹溢儒書口
盈憲章包今統古進退齊良然而一廢不復曾不若躄
足涎顙之猶有遭也(張曰涎口/液夕連切)朽人不識敢以其惑願
質之先生先生笑且答曰叟過矣彼之病病乎足與顙
也吾之病病乎徳也又彼之遭遭其無耳今朝廷洎四
方豪傑林立謀猷川行羣談角智列坐争英披華發輝
揮喝雷霆老者育徳少者馳聲丱角羈貫(童曰丱束髪/也古患切)
排厠鱗征一位暫缺百事交并駢倚懸足(駢蒲/眠切)曾不得
逞(丑郢/切)不若是州之乏釋師大馬也而吾以徳病伏焉
豈躄足涎顙之可望哉叟之言過昭昭矣無重吾罪於
是黧老壯齒相視以喜且吁曰諭之矣拱揖而旋為先
生病焉
　
　
　
　
　
　
　
　五百家註柳先生集巻十五
欽定四庫全書
　五百家註柳先生集巻十六
　說
　　天說
　　　(黄曰韓文公登華而哭有悲絲泣岐之意惟沈/顔能知之今其言曰人能賊元氣隂陽而殘人)
　　　(者則有功葢有激而云柳子因而為之説謂天/地元氣隂陽不能賞功而罰惡要其歸欲以仁)
　　　(義自信其説當矣然曰天不能賞罰善惡者何/自而勸沮乎韓文公曰今之言性者雜佛老而)
　　　(言正為柳子設也韓曰劉禹錫云子厚作天說/以折退之之言非所以盡天人之際故作天論)
　　　(三篇以極其辯然公繼與禹錫書云凡子之/論乃吾天説注疏耳禹錫天論今附此後)
韓愈謂柳子曰若知天之說乎吾為子言天之說今夫
人有疾痛倦辱饑寒甚者因仰而呼天曰殘民者昌佑
民者殃又仰而呼天曰何為使至此極戾也若是者舉
不能知天夫果蓏(童曰按許慎説文在木曰果在地曰/蓏張晏云有核曰果無核曰蓏應卲)
(云木實曰果草實曰蓏又一説云/有殻曰果無殻曰蓏○蓏魯果切)飲食既壊蟲生之人
之血氣敗逆壅底為癰瘍疣贅瘻痔(童曰説文癰腫也/瘍頭瘡贅謂贅肉)
(瘻頸腫一曰乆創痔後病也○癰音邕瘍/音陽疣音尢贅朱芮切瘻音漏痔文里切)蟲生之木朽
而蝎中(張曰蝎音曷木中/蟲非螫毒音歇者)草腐而螢飛(腐爛也/音輔)是豈不
以壊而後出耶物壊蟲由之生元氣隂陽之壊人由之
生蟲之生而物益壊食齧之(齧倪/結切)攻穴之蟲之禍物也
滋甚其有能去之者有功於物者也繁而息之者物之
讎也人之壊元氣隂陽也亦滋甚墾原田(張曰墾耕/治也音懇)伐
山林鑿泉以井飲窽墓以送死(窽空也/音欵)而又穴為偃溲
(童曰偃溷也溺謂之/溲音蒐○偃一作匽)築為牆垣城郭臺榭觀㳺疏為川
瀆溝洫陂池燧木以燔(劉曰燔爇也/音煩燧音遂)革金以鎔陶甄琢
磨(甄居/延切)悴然使天地萬物不得其情(悴情/醉切)倖倖衝衝(倖/音)
(幸/)攻殘敗撓而未嘗息其為禍元氣隂陽也不甚於蟲
之所為乎吾意有能殘斯人使日薄歳削禍元氣隂陽
者滋少是則有功於天地者也繁而息之者天地之讎
也今夫人舉不能知天(人下一/有之字)故為是呼且怨也吾意
天聞其呼且怨則有功者受賞必大矣其禍焉者受罰
亦大矣子以吾言為何如柳子曰子誠有激而為是耶
則信辯且美矣吾能終其說彼上而𤣥者世謂之天下
而黄者世謂之地渾然而中處者世為之元氣寒而暑
者世謂之隂陽是雖大無異果蓏癰痔草木也假而有
能去其攻穴者是物也其能有報乎蕃而息之者其能
有怒乎天地大果蓏也元氣大癰痔也隂陽大草木也
其烏能賞功而罰禍乎功者自功禍者自禍欲望其賞
罰者大謬呼而怨欲望其哀且仁者愈大謬矣子而信
子之仁義以逰其内生而死爾烏置存亡得喪於果蓏
癰痔草木耶
　　天論上
　世之言天者二道焉拘於昭昭者則曰天與人實影
　響禍必以罪降福必以善徠窮伌而呼必可聞隠痛
　而祈必可答如有物的然以宰者故隂隲之説騰焉
　泥扵㝠㝠者則曰天與人實刺異霆震扵畜木未嘗
　在罪春滋乎堇荼未嘗擇善跖蹻焉而遂孔顔焉而
　厄是茫乎無有宰者故自然之説勝焉余之友河東
　解人柳子厚作天説以折韓退之之言文信美矣葢
　有激而云非所以盡天人之際故余作天論以極其辯云
　大凡入形器者皆有能有不能天有形之大者也人動物
　之尤者也天之能人固不能也人之能天亦有所不能也
　故余曰天與人交相勝耳其説曰天之道在生植其用在
　强弱人之道在法制其用在是非陽而阜生隂而肅殺
　水火傷物木堅金利壯而武健老而耗􁀙氣雄相君力
　雄相長天之能也陽而蓺樹隂而揫斂防害用濡禁焚
　用光斬材窽堅液礦硎鋩義制强訐禮分長幼右賢尚
　功建極閑邪人之能也人能勝乎天者法也法大行則
　是為公是非為公非天下之人蹈道必賞違之必罰當
　其賞三旌之貴萬鍾之禄處之咸曰宜何也為善而然
　也當其罰雖族屬之夷刀鋸之慘處之咸曰宜何也為
　惡而然也故其人曰天何預乃事耶唯告䖍報本肆類
　授時之禮曰天而已矣福兮可以善取禍兮可以惡召
　奚預乎天邪法小弛則是非駮賞不必盡善罰不必盡
　惡或賢而尊顯時以不肖參焉或過而僇辱時以不
　辜參焉故其人曰彼宜然而信然理也彼不當然而
　固然豈理邪天也福或可以詐取而禍或可以茍免
　人道駮故天命之説亦駮焉法大弛則是非易位賞
　恒在佞而罰恒在直義不足以制其强刑不足以勝
　其非人之能勝天之具盡喪矣夫實巳喪而名徒存彼
　昧者方挈挈然提無實之名欲抗乎言天者斯數窮
　矣故曰天之所能者生萬物也人之所能者治萬物
　也法大行則其人曰天何預人邪我蹈道而已法大
　㢮則其人曰道竟何為邪任人而已法小㢮則天人
　之論駮焉今以一巳之窮通而欲質天之有無惑矣
　余曰天恒執其所能以臨乎下非有預乎治亂云爾
　人恒執其所能以仰乎天非有預乎寒暑云爾生乎
　治者人道明咸知其所自故徳與怨不歸乎天生乎
　亂者人道昧不可知故由人者舉歸乎天非天預乎
　人爾
　　天論中
　或曰子之言天與人交相勝其理微庸使戸曉盍取
　諸譬焉劉子曰若知旅乎夫旅者羣適乎莽蒼求休
　乎茂木飲乎水泉必强有力者先焉否則雖聖且賢
　莫能競也斯非天勝乎羣次乎邑郛求䕃於華壤飽
　於餼牢必聖且賢者先焉否則强有力莫能競也斯
　非人勝乎茍道乎虞芮雖莽蒼猶郛邑然茍由乎匡
　宋雖郛邑猶莽蒼然是一日之途天與人交相勝矣
　吾固曰是非存焉雖在野人理勝也是非亡焉雖在
　邦天理勝也然則天非務勝乎人者也何哉人不幸
　則歸乎天也人誠務勝乎天者也何哉天無私故人
　可務乎勝也吾於一日之途而明乎天人取諸近也
　已或者曰若是則天之不相預乎人也信矣古之人
　曷引天為答曰若知操舟乎夫舟行乎濰淄伊洛者疾
　徐存乎人次舍存乎人風之怒號不能鼓為濤也流
　之泝洄不能峭為魁也適有迅而安亦人也適有覆
　而膠亦人也舟中之人未嘗有言天者何哉理明故
　也彼行乎江漢淮海者疾徐不可得而知也次舍不
　可得而必也鳴條之風可以沃日車葢之雲可以見
　怪恬然濟亦天也黯然沈亦天也阽危而僅存亦天
　也舟中之人未嘗有言人者何哉理昧故也問者曰
　吾見其駢焉而濟者風水等耳而有沈有不沈非天
　曷司歟答曰水與舟二物也夫物之合并必有數存
　乎其間焉數存然後勢形乎其間焉一以沈一以濟
　適當其數秉其勢耳彼勢之附乎物而生猶影響也
　本乎徐者其勢緩故人得以曉也本乎疾者其勢遽
　故難得以曉也彼江漢之覆猶伊淄之覆也勢有疾
　徐故有不曉耳問者曰子之言數存而勢生非天也
　天果狹於勢邪答曰天形恒圓而色恒青周囘可以
　度得晝夜可以表候非數之存乎恒髙而不卑怛動
　而不已非勢之乗乎今夫蒼蒼然者一受其形于髙
　大而不能自還于卑小一乘其勢于動用而不能自
　休於俄頃又惡能逃乎數而越乎勢耶吾固曰萬物
　之所以為無窮者交相勝而已矣還相用而已矣天
　與人萬物之尤者耳問曰天果以有形而不能逃乎
　數彼無形者子安所寓其數耶答曰若所謂無形者
　非空乎空者形之希㣲者也為體也不妨乎物而為
　用也恒資乎有必依于物而後形焉今為室廬而髙
　厚之形藏乎内也為器用而規矩之形起乎内也音
　之作也有大小而響不能踰表之立也有曲直而影
　不能踰非空之數歟夫目之視非能有光也必因乎
　日月火炎而後光存焉所謂晦而幽者目有所不能
　燭耳彼狸狌犬䑕之目庸謂晦為幽邪吾固曰以目
　而視得形之麤者也以智而視得形之微者也烏有
　天地之内有無形者耶古所謂無形葢無常形耳必
　因物而後見耳烏能逃乎數耶
　　天論下
　或曰古之言天之厯象有宣夜渾天周髀之書言天
　之髙逺卓詭有鄒子今子之言有自乎答曰吾非斯
　人之徒也大凡入乎數者由小而推大必合由人而
　推天亦合以理揆之萬物一貫也今夫人之有顔目
　耳鼻齒毛頤口百骸之粹美者也然而其本在夫腎
　腸心腹天之有三光懸寓萬象之神明者也然而其
　本在乎山川五行濁為清母重為輕始兩位旣儀還
　相為庸嘘為雨露噫為雷風乘氣而生羣分彚從植
　類曰生(按尚書傳云海隅/蒼生謂草木也)動類曰蟲倮蟲之長為智
　最大能執人理與天交勝用天之利立人之紀紀綱
　或壊復歸其始堯舜之書首曰稽古不曰稽天幽厲
　之詩首曰上帝不言人事在舜之廷元凱舉焉曰舜
　用之不曰天授在殷中宗襲亂而興心知說賢乃曰
　帝賚堯民知餘難以神誣商俗以訛而引天敺由是
　而言天預人乎
　　鶻説
　　　(黄曰唐之中世酷吏羅織姦臣擅權朋黨相軋/者四十年藩鎮跋扈者二百載腥風逆氣瀰漫)
　　　(宇内仁人君子為之慟哭故巴蜀不臣子美所/以賦杜鵑之詩眷屬虚名白樂天所以有江魚)
　　　(塞雁之嘆猫或相乳韓吏部喜而序其事以見/斯人無慈幼之恩鶻能縱鳥柳子從之而為之)
　　　(説以見斯人多害物之忍是數子皆有激而云/韓曰退之誌公墓謂子厚旣退無相知有氣力)
　　　(得位者推挽故卒厄於窮裔觀公此説必有當/途者資子厚之氣力而不知報其篇末意昭然)
　　　(○鶻胡/骨切)
有鷙曰鶻者穴于長安薦福浮圖有年矣浮圖之人室
宇於其下者伺之甚熟為余説之曰冬日之夕是鶻也
必取鳥之盈握者完而致之以燠其爪掌(燠熱氣/乙六切)左右
而易之旦則執而上浮圗之跂焉縱之(童曰浮圖之跂塔/之最髙處○跂丘)
(弭去智/二切)延其首以望極其所如往必背而去焉茍東矣
則是日也不東逐南北西亦然嗚呼孰謂𤓰吻毛翮之
物而不為仁義器耶(張曰翮羽莖/也下革反)是固無號位爵禄之
欲里閭親戚朋友之愛也出乎鷇卵(韓曰鳥子生而須/哺曰鷇自食曰鶵)
(○鷇古/候切)而知攫食决裂之事爾(攫字下一/有搏字)不為其他凡
食類之飢唯旦為甚今忍而釋之以有報也是不亦卓
然有立者乎用其力而愛其死以忘其飢又逺而違之
非仁義之道耶恒其道一其志不欺其心斯固世之所
難得也余又疾夫今之説曰以喣喣而嘿(喣蒸也吁遇/况羽匈于三)
(切/)徐徐而俯者善之徒以翹翹而厲炳炳而白者暴之
徒今夫梟鵂晦于晝而神於夜(張曰梟不孝鳥鵂慱雅/云怪鴟也莊子鴟鵂夜)
(撮蚤察毫末而不見丘/山○梟堅堯切鵂音休)䑕不穴寢廟(孫曰左氏襄二十/三年臧武仲曰夫)
(䑕晝伏夜動不穴/於寑廟畏人故也)循牆而走(孫曰左氏僖七年正考父/鼎銘曰三命而俯循檣而)
(走/)是不近於喣喣者耶今夫鶻其立趯然(趯跳也/音逖)其動
砉然(韓曰砉皮骨相雜聲孫曰荘/子砉然響然○砉呼虢切)其視的然其嗚革然
是不近於翹翹者耶由是而觀其所為則今之説為未
得也孰若鶻者吾願從之毛耶翮耶胡不我施寂寥太
清樂以忘飢
　　祀朝日説
　　　(韓曰公時為監察御史作禮記玉/藻天子𤣥端而朝日於東門之外)
柳子為御史主祀事將朝日(補注曰唐二分朝日夕月/於國城東西各用方色犢)
(朝音潮/下同)其僚問曰古之名曰朝日而已今而曰祀朝日
何也余曰古之記者則朝拜之云也今而加祀焉者則
朝旦之云也(朝音/昭)今之所云非也問者曰以夕而偶諸
朝或者今之是乎余曰夕之名則朝拜之偶也古者旦
見曰朝暮見曰夕故詩曰邦君諸侯莫肯朝夕(孫曰詩/雨無正)
(之/文)左氏傳曰百官承事朝而不夕禮記曰日入而夕又
曰朝不廢朝暮不廢夕晉侯將殺豎襄叔向夕(韓曰國語/平公射鴆)
(不死使豎襄摶之失公怒將殺之叔向聞之夕以諫平/公乃趣赦之注豎内豎襄名也聞之夕謂夕至於朝也)
楚子之留乾谿右尹子革夕(孫曰昭十二年左氏楚子/次于乾谿祈父從右尹子)
(革夕王見之注子/革鄭丹夕莫見也)齊之亂子我夕(孫曰史記齊簡公四/年初簡公與父陽生)
(之在魯也闞止有寵及即位使為政田成子憚之御鞅/言諸簡公曰田闞不可並也君其擇焉弗聴子我夕注)
(闞止子我也/夕省事也)趙文子礱其椽張老夕(韓曰國語趙文子/為室斵其椽而礱)
(之張老夕焉而/見之礱盧紅切)智襄子為室美士茁夕(韓曰國語襄子/為室美士茁夕)
(焉注襄子智伯瑤也士/茁智伯家臣茁反滑切)皆暮見也漢儀夕則兩郎向瑣
闈拜謂之夕郎亦出是名也(韓曰漢官儀故事黄門郎/每日暮青瑣門拜故謂之)
(夕郎葢即今/之給事中云)故曰大采朝日小采夕月(孫曰周禮王搢/大圭執鎮圭繅)
(藉五采五就以朝日則大采謂此朝日以五采則夕月/以三采可知魯語天子大采朝日與三公九卿祖識)
(地徳小采夕月與太/史司載糾䖍天刑)又曰春朝朝日秋夕夕月若是其
類足矣(一無其/類字)又加祀焉葢不學者為之也僚曰欲子
之書其説吾將施於世可乎余従之
　　捕蛇者説
　　　(韓曰公謫永州時作謂當時賦斂毒民其烈如/是黄曰苛政猛於虎孔子過泰山之言也泰山)
　　　(屬於魯是時魯之政可謂苛矣毒賦甚于蛇柳/子在零陵之言也唐都長安零陵相去三千五)
　　　(百里見唐賦所及者逺也/是時唐之賦可謂毒矣)
永州之野産異蛇黑質而白章(孫曰白章/謂白文也)觸草木盡死
以齧人無禦之者然得而腊之(孫曰腊/謂乾也)以為餌可以已
大風攣踠瘻癘(童曰踠曲脚也足疾也瘻頸腫也一曰/乆創癘疫癘也○攣閭緣切踠音宛又)
(於逺切廔音/漏厲音厲)去死肌殺三蟲其始太醫以王命聚之嵗
賦其二募有能捕之者當其租入永之人争奔走焉有
蔣氏者専其利三世矣問之則曰吾祖死於是吾父死
扵是今吾嗣為之十二年幾死者數矣言之貌若甚慼
者余悲之且曰若毒之乎(若汝/也)余將告于莅事者更若
役復若賦則何如蔣氏大戚汪然出涕(孫曰汪/然涕貌)曰君將
哀而生之乎則吾斯役之不幸未若復吾賦不幸之甚
也嚮吾不為斯役則乆已病矣自吾氏三世居是鄉積
於今六十嵗矣而鄉鄰之生日蹙殫其地之出(殫盡也/音單)
竭其廬之入號呼而轉徙飢渇而頓踣(僵也/音匐)觸風雨犯
寒暑呼嘘毒癘往往而死者相藉也(藉但/夜切)曩與吾祖居
者今其室十無一焉與吾父居者今其室十無二三焉
與吾居十二年者今其室十無四五焉非死而徙爾而
吾以捕蛇獨存悍吏之來吾鄉(悍音/旱)叫囂乎東西(嚚虚/嬌切)
(一音/敖)隳突乎南北(突他/没切)譁然而駭者(譁音華駭/下揩切)雖雞狗
不得寧焉吾恂恂而起(恂音/荀)視其缶而吾蛇尚存則弛
然而卧(㢮施/氏反)謹食之(食音/飤)時而獻焉退而甘食其土之
有以盡吾齒葢一歳之犯死者二焉其餘則熙熙而樂
豈若吾鄉鄰之旦旦有是哉今雖死乎此比吾鄉鄰之
死則已後矣又安敢毒耶余聞而愈悲孔子曰苛政猛
於虎也(韓曰孔子過泰山側有婦人哭于墓而哀夫子/式而聴之使子貢問之曰子之哭也一似重有)
(憂者而曰然昔者吾舅死於虎吾夫又死焉今吾子又/死焉夫子曰何為不去也曰無苛政夫子曰小子識之)
(苛政猛/于虎也)吾嘗疑乎是今以蔣氏觀之猶信嗚呼孰知賦
斂之毒有甚是蛇者乎故為之説以俟夫觀人風者得
焉
　　䄍説
　　　(黄曰子貢觀蜡歎一國之人皆狂孔子以文武/弛張之道辭而闢之言若可已而不可已也子)
　　　(厚蜡説謂名存實隠欲舉而去之是豈知孔子/意乎且其説曰水旱蟲蝗癘疫可以黜神暴眊)
　　　(沓貪罷弱可以責人要其言欲歸重於人之罰/輕神之責是矣然又有致雨反風去蝗與虎者)
　　　(為出於偶然堯湯水旱非人之罪處人事扵不/可信又孰不委扵天而盡廢人事耶䄍音乍或)
　　　(從/虫)
柳子為御史主祀事將䄍(孫曰䄍祭名也夏曰嘉平殷/曰清祀周曰大蜡漢曰臘禮)
(記曰䄍者索也嵗十二月/合聚萬物而索饗之也)進有司以問䄍之説則曰合
百神於南郊以為嵗報者也先有事必質於戸部户部
之詞曰旱于某水于某蟲蝗於某癘疫於某則黜其方
守之神不及以祭(孫曰唐制䄍祭凡一百八十七/坐方當年糓不登則闕其祀)余嘗
學禮葢思而得之則曰順成之方其䄍乃通(韓曰禮記/八䄍以祀)
(四方四方年不順成八蜡不通以謹民財也順成之方其/蜡乃通以移民也鄭注云其方穀不熟則不通于蜡焉)
若是古矣繼而歎曰神之貌乎吾不可得而見也祭之
饗乎吾不可得而知也是其誕漫敞怳(誕音但慢莫官/切又莫半切敞)
(齒兩切怳許兩/切敞怳驚貌)㝠㝠焉不可執取者夫聖人之為心也
(一無心/也字)必有道而已矣非於神也葢扵人也以其誕漫
敞怳㝠㝠焉不可執取而猶誅削若此况其貌言動作
之塊然者乎是設乎彼而戒乎此者也其㫖大矣哉或
曰若子之言則旱乎水乎蟲蝗乎癘疫乎未有黜共吏
者而神黜焉而曰葢扵人者何也子曰若子之云旱乎
水乎蟲蝗乎癘疫乎(一無上/十字)豈人之為耶故其黜在神
暴乎眊乎沓貪乎罷弱乎(罷音疲/下同)非神之為耶故其罰
在人今夫在人之道則吾不知也不明斯之道而存乎
古之數其名則存其數之實則隠以為非聖人之意故
歎而云也曰然則致雨反風(張曰金縢周公居東天大/雷電以風王出郊天乃雨)
(反風禾/則盡起)蝗不為災虎負子而趨(劉昆為𢎞農守崤黽多/虎災昆為政三年虎皆)
(負子渡河宋均為九江守郡多虎均下令去其陷穽後/傳虎相與渡河又山陽楚市多蝗其飛至水江界者輒)
(東西/散去)是非人之為則何以余曰子欲知其以乎所謂偶
然者信矣必若人之為則十年九潦(郎到/切)八年七旱者
(補注曰二句莊/子秋水之文)獨何如人哉其黜之也茍明乎教之道雖
去古之數可矣反是則誕謾之説勝而名實之事喪亦足悲乎
　　乘桴說
　　　(黄曰韓退之説論語與世之學者大異於子在/囘何敢死而曰囘何敢先子所雅言詩書執禮)
　　　(皆雅言也而曰子所雅音之類皆自出新意不/同諸子而每求異亦失之鑿柳子於論語其語)
　　　(不多異而乘桴一説葢出於諸儒言意之外非/聖心之決然者是知韓柳二家皆不免穿鑿之)
　　　(弊○桴/芳無切)
子曰道不行乗桴浮於海(孫曰桴編竹木以渡/大者曰筏小者曰桴)從我者
其由歟子路聞之喜子曰由也好勇過我無所取材說
曰海與桴與材皆喻也海者聖人至道之本所以浩然
而逰息者也桴者所以逰息之具也材者所以為桴者
也易曰復其見天地之心乎則天地之心者聖人之海
也復者聖人之桴也所以復者桴之材也孔子自以極
生人之道(極一/作拯)不得行乎其時將復於至道而逰息焉
謂由也勇於聞義果於避世故許其從之也其終曰無
所取材云者言子路徒勇扵聞義果於避世而未得所
以為復也此以退子路兼人之氣而明復之難耳然則
有其材以為其桴(一作以為/桴無其字)而逰息於海其聖人乎子
謂顔淵曰用之則行舍之則藏唯我與爾有是夫由是
而言以此追庶幾之說(追一/作迨)則囘近得矣而曰其由也
歟者當是歎也囘死矣夫或問曰子必聖人之云爾乎
曰吾何敢以廣異聞且使遯世者得吾言以為學其於
無悶也揵焉而已矣(揵一/作捷)
　　說車贈楊誨之
　　　(韓曰誨之楊慿之子也慿自京兆尹貶臨賀尉/臨賀在嶺南屬賀州公時在永誨之道永之賀)
　　　(公作是説以送然誨之猶以為柔外剛中未必/不為弊車柔外剛中未必不為常人公反覆論)
　　　(辨有二書見/扵集之别巻)
楊誨之將行柳子起而送之門有車過焉指焉而告之
曰若知是之所以任重而行於世乎材良而器攻圓其
外而方其中然也材而不良則速壊工之為功也不攻
則速敗(孫曰攻/牢也)中不方則不能以載外不圓則窒拒而
滯方之所謂者箱也(孫曰箱/所以載)圓之所謂者輪也匪箱不
居匪輪不塗(補注塗謂/行扵世)吾子其務法焉者乎曰然曰是
一車之説也非衆車之説也吾將告子乎衆車之説澤
而杼山而侔(童曰考工記凡為輪行澤欲杼行山欲侔/注杼謂削薄其踐地者侔上下等○杼直)
(吕/切)上而輊下而軒且曳(韓曰詩戎車既安如軒如輊孫/曰輕俯也軒仰也且曳字本易)
(曳其輪○/輊音致)祥而曠左(韓曰禮記祥車曠/左注葬之乗車也)革而長轂以㦸
(孫曰革謂革車左氏曰長轂九/百注長轂戎車也○轂音穀)巢焉而以望(韓曰兵髙/車加巢以)
(望敵也成卜六年左氏楚子登巢/車以望晉師○巢本作轈省作巢)安以愛老(韓曰安安/車也禮記)
(大夫七十而致仕乗安車自稱曰/老夫孫曰漢武帝以安車迎枚乗)輜以蔽内(張曰輜説/文云軿車)
(前衣車後也字林載衣物車前/後皆蔽若今庫車○輜音菑)垂綏而以畋(劉曰禮記/武車綏旌)
(○綏宣/佳切)載十二旒而以廟以郊以陳於庭(韓曰周官中/車王之五路)
(一曰王路建太常十有/二旒以祀○旒音流)其類衆也然而其要存乎材良
而器攻圓其外而方其中也是故任而安之者箱(韓曰/箱大)
(車之箱也詩疏車/内容物之處為箱)達而行之者輪恒中者軸(音/逐)挶而固
者蚤(韓曰挶㦸持也蚤當為𤓰考工記注謂輻/入牙中者也○挶音局拘玉切蚤音爪)長而撓
進不罪乎馬退不罪乎人者轅(韓曰考工記大車之轅/摯其登又難既克其登)
(其覆車也必易此無故惟/轅直且無撓也轅音袁)卻暑與雨者葢(張曰考工記/輪人為葢注)
(葢主為/雨設也)敬而可伏者軾(韓曰軾車前横汳/隆起者也音式)服而制者馬
若牛然後衆車之用具今楊氏仁義之林也其産材良
誨之學古道為古辭冲然而有光其為工也攻果能恢
其量若箱周而通之若輪守大中以動乎外而不攣乎
内若軸攝之以剛健若蚤引焉而宜御乎物若轅髙以
逺乎汚若葢下以成乎禮若軾險而安易而利動而法
則庶乎車之全也詩之言曰四牡騑騑六轡如琴孔氏
語曰左為六官右為執法此其以達於大政也凡人之
質不良莫能方且恒質良矣用不周莫能以圓遂孔子
於鄉黨恂恂如也遇陽虎必曰諾而其在夾谷也視叱
齊侯類畜狗(孫曰魯定公十年㑹/齊侯扵夾谷孔丘相)不震乎其内後之學
孔子者不志於是則吾無望焉耳矣誨之吾戚也長而
益良方其中矣吾固欲其任重而行於世懼圓其外者
未至故説車以贈(黄曰唐世土風敝甚矣其相戒約曰/君欲求權須方須圓元次山嫉之欲)
(毁小兒轉圓之器以謂寜方為皂𨽻不圓為公卿柳子/説車以贈楊生者盡矣其末篇曰誨之方其中懼圓其)
(外者未至愚謂楊生誠能方其中則其外當濟以圓不/害乎時中也使其自得也未至而更以圓教之則不同)
(乎流俗者幾希然則栁子/之學或見笑于次山之家)
　　謫龍説
　　　(韓曰當在貶謫後作/葢有激而然者也)
扶風馬孺子言年十五六時在澤州與羣兒戲郊亭上
頃然有竒女墜地有光煜然(舊注曄目動/也光也音葉)被緅裘白紋
之裏(韓曰緅帛青赤色/將候切又側鳩切)首步搖之冠(孫曰步搖冠名言/行步則搖自漢時)
(冇/之)貴逰少年駭且悦之稍狎焉竒女頩爾怒曰(童曰楚/詞玉色)
(頩以怡顔又博雅云艴頩色/也○頩普名切又普冷切)不可吾故居鈞天帝宫下
上星辰呼嘘隂陽薄蓬萊羞崑崙而不即者帝以吾心
侈大怒而謫來七日當復今吾雖辱塵土中非若儷也
(童曰若汝也儷偶/也○儷郎計切)吾復且害若衆恐而退遂入居佛寺
講室焉及期進取杯水飲之嘘成雲氣五色翛翛也(翛/翛)
(並音/霄)因取裘反之化為白龍徊翔登天莫知其所終亦
怪甚矣嗚呼非其類而狎其謫不可哉孺子不妄人也
故記其説
　　復吳子松説
　　　(韓曰吳子/即吳武陵)
子之疑木膚有怪文與人之賢不肖壽夭貴賤果氣之
寓歟為物者裁而為之歟余固以為寓也子不見夫雲
之始作乎勃怒衝涌(勃蒲/沒切)擊石薄木而肆乎空中偃然
為人拳然為禽敷舒為林木嵑􁬃為宫室(童曰嵑􁬃山/髙貌上苦曷)
(立葛二切下魚列牙/葛二切嵑或作嶱)誰其搏而斵之者(斵音/卓)風出洞窟
流離百物經清觸濁呼召竅穴(竅一/作覈)與夫草木之儷偶
紛羅雕葩剡芒(葩披/巴切)臭朽馨香采色之赤碧白黄皆寓
也無裁而為之者(一無/之字)又何獨疑兹膚之竒詭(古委/切)與
人之賢不肖壽天貴賤參差不齊者哉是固無情不足
窮也然有可恨者人或權褒貶黜陟為天子求士者皆
學扵聖人之道皆又以仁義為的皆曰我知人我知人
披辭窺貌逐其聲而覈其所蹈者以升而降其所升常
多蒙瞀禍賊僻邪(童曰瞀目不明也/瞀音務又莫候切)罔人以自利者其
所降率恒多清明冲淳(一無/恒字)不為害者彼非無情物也
非不欲得其升降也然猶反戾若此逾千百年乃一二
人幸不出扵此者徵之猶無以為告今子不是病而木
膚之問為物者有無之疑子胡横訊過詰擾擾如此哉
　　羆説
　　　(童曰公之為羆説葢有/所指而言○羆音疲)
鹿畏貙(韓曰貙獸名説文貙劉也似/狸能捕獸祭天○貙敕俱切)貙畏虎虎畏羆(孫/曰)
(説文羆如/熊黄白色)羆之狀被髪人立絶有力而甚害人焉楚之
南有獵者能吹竹為百獸之音昔云持弓矢罌火(韓曰/罌瓦)
(缶也/音鸎)而即之山為鹿鳴以感其類伺其至發火而射之
貙聞其鹿也趨而至其人恐因為虎而駭之貙走而虎
至愈恐則又為羆虎亦亡去羆聞而求其類至則人也
捽搏挽裂而食之(童曰説文捽持/頭髪也昨沒切)今夫不善内而恃外
者未有不為羆之食也
　　觀八駿圖説
　　　(韓曰晉王嘉拾遺記八駿之名一曰絶地二曰/飜羽三曰奔霄四曰越影五曰踰輝六曰超光)
　　　(七曰騰霧八曰挾/翼圖必本諸此云)
古之書有記周穆王馳八駿升崑崙之墟者(韓曰列子/云周穆王)
(不恤國事不樂臣妾肆意逺逰命駕八駿之乗右服驊/騮而左騄耳右驂赤驥而左白羲次車之乗右服渠黄)
(而左踰輪左驂盜驪而右山子馳驅千里至於巨蒐氏/之國遂宿崑崙之阿赤水之陽古書記穆王馳八駿者)
(莫此/為詳)後之好事者為之圖宋齊以下傳之(下一/作來)觀其狀
甚怪咸若騫若翔若龍鳯麒麟若螳蜋然(孫曰螳蜋螵/蠨母方言曰)
(譚魯以南謂之蟷蠰/三河之間謂之螳蜋)其書尤不經世多有然不足采世
聞其駿也因以異形求之則其言聖人者亦類是矣故
傳伏羲曰牛首女媧曰其形類蛇(童曰帝王世紀伏羲/女媧蛇身人首神農)
(人身牛首/蝸公蛙切)孔子如倛頭(孫曰荀子云仲尼之狀面如棠/倛頭者蒙倛之頭韓曰倛方相)
(也音/欺)若是者甚衆孟子曰何以異於人哉堯舜與人同
耳今夫馬者駕而乗之或一里而汗或十里而汗或千
百里而不汗者視之毛物尾鬛四足而蹄齕草飲水(齕/齧)
(也下/沒切)一也推是而至於駿亦類也今夫人有不足為負
販者有不足為吏者有不足為士大夫者有足為者視
之圓首横目食榖而飽肉絺而清裘而燠一也推是而
至於聖亦類也然則伏羲氏女媧氏孔子氏是亦人而
已矣驊騮白羲(音蟻一/本作蟻)山子之類若果有之是亦馬而
已矣又烏得為牛為蛇為倛頭為龍鳯麒麟螳蜋然也
哉然而世之慕駿者不求之馬而必是圖之似故終不
能有得於駿也慕聖人者不求之人而必若牛若蛇若
倛頭之問(一作/問)故終不能有得於聖人也誠使天下有
是圖者舉而焚之則駿馬與聖人出矣(黄曰韓子曰古/之聖人有若牛)
(蛇鳥喙䝉倛者貌似而心不同不可謂之非人此所以/歎鶴言之為怪柳子曰慕聖人者不求之人而必若牛)
(若蛇若蒙倛之問終不能有得此所以欲焚八駿之圖/文公之於聖人信其有形貌之似而重求其心子厚之)
(於聖人槩之以人而不信其為禽獸/蟲魚之怪二子之意葢大同而小異)
　
　
　
　
　
　
　
　
　五百家註柳先生集巻十六
欽定四庫全書
　五百家註柳先生集巻十七
　傳
　　宋清傳
　　　(韓曰公此文在謫永州後作葢謂當時之交遊/者不為之汲引附炎棄寒冇愧於清之為者因)
　　　(託是/以諷)
宋清長安西部藥市人也居善藥(孫曰居/謂積也)有自山澤來
者必歸宋清氏清優主之長安醫工得清藥輔其方輒
易讎(童曰讎賣也音/售易以豉切)咸譽清疾病疕瘍者(疕卑履切○/一本作咸譽)
(清信能療/病故病者)亦皆樂就清求藥冀速已清皆樂然響應雖
不持錢者皆與善藥積券如山未嘗詣取直或不識遙
與券清不為辭嵗終度不能報輒焚券終不復言市人
以其異皆笑之曰清蚩妄人也或曰清其有道者歟清
聞之曰清逐利以活妻子耳非有道也然謂我蚩妄者
亦謬清居藥四十年所焚劵者百數十人或至大官或
連數州受俸博其餽遺清者相屬扵戸雖不能立報而
以賒死者千百(賒一/作賤)不害清之為富也清之取利逺逺
故大豈若小市人哉一不得直則怫然怒(怫音/弗)再則罵
而仇耳彼之為利不亦翦翦乎(翦子/賤切)吾見蚩之有在也
清誠以是得大利又不為妄執其道不廢卒以富求者
益衆其應益廣或斥棄沈廢親與交視之落然者清不
以怠遇其人必與善藥如故一旦復柄用益厚報清其
逺取利皆類此吾觀今之交乎人者炎而附寒而棄
鮮有能類清之為者世之言徒曰市道交嗚呼清市人
也今之交有能望報如清之逺者乎幸而庶幾則天下
之窮困廢辱得不死亡者衆矣市道交豈可少耶或曰
清非市道人也柳先生曰清居市不為市之道然而居
朝廷居官府居庠塾鄉黨以士大夫自名者反争為之
不已悲夫然則清非獨異於市人也
　　種樹郭橐駞傳
　　　(孫曰姓郭號橐駞駞馬類也背肉似橐故以名/之黄曰事冇可觸類而長者聞解牛得養生問)
　　　(鑄金得鑄人為天下之道與牧馬何異牧民之/道以牧羊而知橐駞傳宜其有為而作也○槖)
　　　(音託駞/徒何切)
郭橐駞不知始何名病瘻(韓曰釋文瘻傴疾/也○瘻隴主切)隆然伏行
有類橐駞者故鄉人號之駞駞聞之曰甚善名我固當
因捨其名亦自謂橐駞云其鄉曰豐樂鄉在長安西駞
業種樹凡長安豪富人(豪下一/有家字)為觀游及賣果者皆争
迎取養視駞所種樹或移徙無不活且碩茂蚤實以蕃
他植者雖窺伺傚慕莫能如也有問之對曰橐駞非能
使木壽且孳也(韓曰乳化曰孳孳音字/又冿之切○一有以字)能順木之天以
致其性焉爾凡植木之性其本欲舒其培欲平其土欲
故其築欲密旣然已勿動勿慮去不復顧(去一/作亦)其蒔也
若子(童曰蒔種/也音侍)其置也若棄則其天者全而其性得矣
故吾不害其長而已非有能碩茂之也不抑耗其實而
已非有能蚤而蕃之也他植者則不然根拳而土易其
培之也若不過焉則不及(一冇/焉字)茍有能反是者則又愛
之太恩憂之太勤旦視而暮撫已去而復顧甚者爪其
膚以驗其生枯搖其本以觀其疎宻而木之性日以離
矣雖曰愛之其實害之雖曰憂之其實讎之故不我若
也吾又何能為哉(哉一作/矣哉)問者曰以子之道移之官理
可乎駞曰我知種樹而已理非吾業也然吾居鄉見長
人者好煩其令若甚憐焉而卒以禍旦暮吏來而呼曰
官命促爾耕勗爾植(張曰勗勉/也呼玉切)督爾穫蚤繅而緒(韓曰/繅謂)
(繹繭為絲○/繅蘇曹切)蚤織而縷字而幼孩遂而雞豚鳴鼓而聚
之擊木而召之吾小人輟飱饔以勞吏者且不得暇又
何以蕃吾生而安吾性耶故病且怠若是則與吾業者
其亦有類乎問者嘻曰(嘻一/作喜)不亦善夫吾問養樹得養
人術傳其事以為官戒(一有/也字)
　　童區寄傳
　　　(韓曰其文曰杜部從事為余言之當在柳州作/補注東坡有劉醜厮詩云曰此可名區寄追配)
　　　(郴之蕘恨我非栁子/擊節為爾謠謂此)
柳先生曰越人少恩生男女必貨視之(必一/作以)自毁齒已
上(孫曰説文男八月齒生八嵗而齠/女七月齒生七歳而齓齓毁齒也)父兄鬻賣(鬻音/育)以
覬其利不足則取他室束縛鉗梏之(孫曰鉗者以鐵束/之梏手械○鉗其)
(亷切梏/姑沃切)至有鬚鬛者(孫曰鬛長/鬚也音獵)力不勝皆屈為僮當道
相賊殺以為俗幸得壯大則縛取么弱者(么小/也)漢官因
以為已利茍得僮恣所為不問以是越中戸口滋耗少
得自脱惟童區寄以十一歳勝斯亦竒矣桂部從事杜
周士(孫曰周士貞元十七年第/進士元和中從事桂管)為余言之童寄者郴州
蕘牧兒也行牧且蕘(童曰蕘/採薪也)二豪賊劫持反接布囊其
口去逾四十里之墟所賣之(舊注南越中/謂野市曰墟)寄偽兒啼恐
慄為兒恒狀賊易之對飲酒醉一人去為市一人卧植
刃道上童㣲伺其睡以縛背刃力下上得絶因取刃殺
之逃未及逺市者還得童大駭將殺童遽曰為兩郎僮
孰若為一郎僮耶彼不我恩也郎誠見完與恩無所不
可市者良乆計曰與其殺是僮孰若賣之與其賣而分
孰若吾得専焉(一有/然字)幸而殺彼甚善即藏其尸持童抵
主人所愈束縛牢甚夜半童自轉以縛即爐火燒絶之
雖瘡手勿憚復取刃殺市者因大號一墟皆驚童曰我
區兒氏也不當為僮賊二人得我我幸皆殺之矣願以
聞於官墟吏白州州白大府大府召視兒幼愿耳刺史
顔証竒之(童曰証杲卿之孫元和初為桂管/刺史觀察使○証音征又之刃切)留為小吏
不肯與衣裳吏護還之鄉鄉之行劫縛者側目莫敢過
其門皆曰是兒少秦武陽二歳(韓曰戰國䇿燕太子丹/欲以匕首刺秦王燕國)
(有勇士秦武陽年十三殺人人不敢忤/視乃令為荆軻副而往史記作舞陽)而討殺二豪豈
可近耶
　　梓人傳
　　　(韓曰公葢託物以寓意端為佐天子相天下進/退人才者設也黄曰王承福杇者而得傳於韓)
　　　(楊潛梓人而得傳於柳又曰梓人傳意大抵出/於孟子孟子言為巨室必使工師求大木是何)
　　　(異於梓人所謂量棟宇之任視木之能否者乎/孟子言教玉人雕琢之為非是何異於梓人所)
　　　(謂由我則固不由我則圮/不奪扵主人之牽制者乎)
裴封叔之第(孫曰名瑾/公之姊夫)在光徳里有梓人欵其門願傭
隟宇而處焉(童曰説文隟阨塞也當作隙寫/轉作隟去逆切詳注第九巻)所職尋引
規矩繩墨(孫曰尋八尺引十丈/尋引所以度長短也)家不居礱斵之器(礱音/聾斵)
(音/卓)問其能曰吾善度材視棟宇之制髙深圓方短長之
宜吾指使而羣工役焉捨我衆莫能就一宇故食於官
府吾受禄三倍作扵私家吾收其直大半焉他日入其
室其牀缺足而不能理曰將求他工余甚笑之謂其無
能而貪禄嗜貨者其後京兆尹將飾官署余往過焉委
羣材㑹衆工或執斧斤或執刀鋸皆環立嚮之梓人左
持引右執杖而中處焉量棟宇之任視木之能舉揮其
杖曰斧彼執斧者奔而右顧而指曰鋸彼執鋸者趨而
左俄而斤者斵刀者削皆視其色俟其言莫敢自斷者
其不勝任者怒而退之亦莫敢愠焉畫宫扵堵盈尺而
曲盡其致計其毫釐而構大厦無進退焉旣成書扵上
棟(孫曰易上楝下/宇以避風雨)曰某年某月某日某建則其姓宇也
凡執用之工不在列余圜視大駭(孫曰賈誼傳天下圜/視而起注云驚愕也)
然後知其術之工大矣繼而歎曰彼將捨其手藝專其
心智而能知體要者歟吾聞勞心者役人勞力者役於
人彼其勞心者歟能者用而智者謀彼其智者歟是足
為佐天子相天下法矣物莫近乎此也彼為天下者本
於人其執役者為徒𨽻為鄉師里胥(孫曰徒𨽻給徭役/者鄉師一鄉之長)
(里胥一里之長胥謂/其有才智為什長者)其上為下士又其上為中士為上
士又其上為大夫為卿為公離而為六職判而為百役
外薄四海(童曰尚/書之文)有方伯連率(張曰王制千里之外設/方伯又曰十國以為連)
(連有帥率/與帥同)郡有守邑有宰皆有佐政其下有胥吏又其
下皆有嗇夫版尹(孫曰漢制鄉小者置嗇/夫一人版尹掌戸版者)以就役焉猶
衆工之各有執伎以食力也彼佐天子相天下者舉而
加焉指而使焉條其綱紀而盈縮焉齊其法制而整頓
焉猶梓人之有規矩繩墨以定制也擇天下之士使得
其職居天下之人使安其業視都知野視野知國視國
知天下其逺邇細大可手據其圖而究焉猶梓人畫宫
於堵而績于成也能者進而由之使無所徳不能者退
而休之亦莫敢愠不衒能(童曰衒行且/賣也音絲)不矜名不親小
勞不侵衆官日與天下之英才討論其大經猶梓人之
善運衆工而不伐藝也夫然後相道得而萬國理矣相
道既得萬國旣理天下舉首而望曰吾相之功也後之
人循跡而慕曰彼相之才也士或談殷周之理者曰伊
傅周召其百執事之勤勞而不得紀焉猶梓人自名其
功而執用者不列也大哉相乎通是道者所謂相而已
矣其不知體要者反此以恪勤為公以簿書為尊衒能
矜名親小勞侵衆官竊取六職百役之事听听於府廷
(韓曰听听然/笑也魚隠切)而遺其大者逺者焉所謂不通是道者也
猶梓人而不知繩墨之曲直規矩之方圓尋引之短長
姑奪衆工之斧斤刀鋸以佐其藝又不能備其工以至
敗績用而無所成也不亦謬歟或曰彼主為室者倘或
發其私智牽制梓人之慮奪其世守而道謀是用雖不
能成功豈其罪耶亦在任之而已余曰不然夫繩墨誠
陳規矩誠設髙者不可抑而下也狹者不可張而廣也
由我則固不由我則圮(圮壊也/部鄙切)彼將樂去固而就圮也
則巻其術黙其智悠爾而去不屈吾道是誠良梓人耳
其或嗜其貨利忍而不能捨也喪其制量屈而不能守
也棟撓屋壞則曰非我罪也可乎哉可乎哉余謂梓人
之道類於相故書而藏之梓人葢古之審曲面勢者(童/曰)
(周禮考工/記之文)今謂之都料匠云余所遇者楊氏潛其名
　　李赤傳
　　　(韓曰赤自謂歌詩類李白而赤其名狂士也其/所養可知黄曰司馬長卿名相如以名慕藺相)
　　　(如者也不效其全璧之髙風而佞諛之辭有藺/氏所不為牛僧孺字思黯以字慕汲黯者也不)
　　　(效其好諫之髙節而市人之行有汲直所不齒/李太白以神仙風姿布衣入翰苑使髙力士脱)
　　　(鞾眼空四海而李赤惑於妖鬼以世/為溷以溷為帝居清都白固如是耶)
李赤江湖浪人也嘗曰吾善為歌詩類李白故自號曰
李赤㳺宣州州人館之(一本無州/人二字)其友與俱游者有姻
焉間累日乃従之館赤方與婦人言其友戲之赤曰是
媒我也吾將娶乎是友大駭曰足下妻固無恙太夫人
在堂安得有是豈狂易病惑耶(易音/亦)取絳雪餌之赤不
肯有間婦人至又與赤言即取巾經其脰(孫曰經縊也/脰項也音豆)
赤兩手助之舌盡出其友號而救之婦人解其巾走去
赤怒曰汝無道吾將從吾妻汝何為者赤乃就牖間為
書輾而圓封之(童曰卧不闔口曰輾音/展又左展女箭二切)又為書博封之
訖如厠乆(一有/而字)其友從之見赤軒厠抱甕詭笑而側視
勢且下入乃倒曳得之又大怒曰吾巳升堂面吾妻吾
妻之容世固無有堂之飾宏大富麗椒蘭之氣油然而
起顧視汝之世猶溷厠也(溷胡/困切)而吾妻之居與帝居鈞
天清都(孫曰史記趙簡子/夢㳺釣天廣樂)無以異若何苦余至此哉然
後其友知赤之所遭乃厠鬼也聚僕謀曰亟去是厠遂
行宿三十里夜赤又如厠乆從之且復入矣持出洗其
汙衆環之以至旦去抵他縣縣之吏方宴赤拜揖跪起
無異者酒行友未及言已飲而顧赤則已去矣走從之
赤入厠舉其牀捍門門堅不可入其友呌且言之衆發
牆以入赤之面陷不潔者半矣又出洗之縣之吏更召
巫師善呪術者守赤赤自若也夜半守者怠皆睡及覺
更呼而求之見其足於厠外赤死乆矣獨得尸歸其家
取其所為書讀之葢與其母妻訣其言辭猶人也柳先
生曰李赤之傳不誣矣是其病心而為是耶抑固有厠
鬼耶赤之名聞江湖間其始為士無以異於人也一惑
扵怪而所為若是乃反以世為溷溷為帝居清都其屬
意明白今世皆知笑赤之惑也及至是非取與向背決
不為赤者幾何人耶反脩而身無以欲利好惡遷其神
而不返則幸矣(一作/耳)又何暇赤之笑哉(補注東坡有李/赤詩并題跋見)
(本/集)
　　蝜蝂傳
　　　(黄曰多藏必厚亡財多必害已古人所歎子厚/知此其憎王孫則為其竊食自實也其招海賈)
　　　(則為其以利易生也腰千金以甘溺所以哀零/陵之氓貪重負以至死所以閔蝜蝂之蟲戒之)
　　　(深矣然規權逐私卒陷黨籍將言之不能行歟/抑其及禍而後悔歟又曰橐駞善負愈重而後)
　　　(起然工于為人故獲養而無害蝜蝂遇物愈貪/而不已然無所用故受禍而莫救韓曰公之所)
　　　(言葢指當時用事貪取滋甚者/○蝜音負又扶缶切蝂音板)
蝜蝂者(孫曰蝜蝂爾/雅作負版)善負小蟲也行遇物輒持取卬其
首負之(卬音昂/亦作仰)背愈重雖困劇不止也其背甚澀物積
因不散(因一/作固)卒躓仆不能起(躓知利切仆/音赴又音匐)人或憐之為
去其負茍能行又持取如故又好上髙極其力不已至
墜地死今世之嗜取者遇貨不避以厚其室不知為已
累也惟恐其不積及其怠而躓也黜棄之遷徙之亦以
病矣茍能起又不艾日思髙其位大其禄而貪取滋甚
以近扵危墜觀前之死亡(一本有/曾也)不知戒雖其形魁然
大者也其名人也而智則小蟲也亦足哀夫(哀一/作悲)
　　曹文洽韋道安傳(元闕/)
　(孫曰曹文洽者義成軍牙將也貞元十六年監軍薛/盈珍遣小吏程務挺誣奏節度使姚南仲罪文洽亦)
　(奏事長安知之追及務挺於長樂驛中夜殺之沈盈/珍表於厠中自作表雪南仲之寃且首專殺之罪亦)
　(作狀白南仲遂自殺明旦門不啟驛吏排之入得表/狀于文洽尸旁上聞而異之○又是嵗五月庚戌徐)
　(州節度使張建封卒壬子軍亂殺判官鄭通誠建封/子愔知軍事以抗王令韋道安死之韓曰二公傳諸)
　(本皆闕然禁中有韋道安詩言其事甚詳觀其詩則/傳之意可見矣題云曹文洽韋道安傳則事必相闗)
　(豈詩所謂自言故刺史者耶或/與道安同救刺史之急者也)
　
　
　
　
　
　五百家註柳先生集巻十七
欽定四庫全書
　五百家註柳先生集巻十八
　騷
　　乞巧文
　　　(集註荆楚嵗時記七夕婦人以綵縷穿七孔針/陳􁢟筵酒脯瓜果於庭中以乞巧或曰見天漢)
　　　(中奕奕曰氣有光五色以為徵應見者得福此/乞巧之所自也然公為此文假是以見其拙於)
　　　(謀已耳晁无咎取之於變騷而系以辭曰周鼎/鑄倕而使銜其指先王以見大巧之不可為也)
　　　(故于貢教抱甕者為桔橰用力少而見巧多而/抱甕者羞之夫鳩不巢拙莫比焉而屈原乃曰)
　　　(雄鳩之鳴逝兮吾獨惡其能巧原誡傷世澆偽/故詆拙以為巧意昔之不然者今皆然矣甚之)
　　　(者宋元之作雖亦閲時奔騖/要歸諸厚然宗元媿拙矣)
柳子夜歸自外夜有設祠者􁉸餌馨香(舊註饗厚粥也/諸延切餌仍吏)
(切/)蔬果交羅插竹垂綏(而追/切)剖瓜犬牙且拜且祈怪而
問焉女𨽻進曰今兹秋孟七夕天女之孫將嬪於河鼓
(孫曰漢天文志云纎女天孫女嬪婦也韓曰吳均齊諧記/云七月七日織女當渡河暫詣牽牛爾雅云河鼓謂之)
(牽/牛)邀而祠者幸而與之巧驅去蹇拙手目開利組絍縫
製(童曰組補縫也絍機縷/也上總古切下女鴆切)將無滯扵心焉為是禱也柳
子曰茍然歟吾亦有所大拙倘可因是以求去之乃纓
弁束絍(張曰弁冠也/衽衣衿也)促武縮氣旁趨曲折傴僂將事(傴/委)
(羽切僂/隴主切)再拜稽首稱臣而進曰下土之臣竊聞天孫專
巧於天轇轕璇璣(孫曰轇轕猶交加也書在璿璣玉衡/璣正天文器璇美玉○轇轕音交各)
經緯星辰能成文章黼黻帝躬以臨下民欽聖靈仰光
耀之日乆矣今聞天孫不樂其獨得貞卜扵𤣥龜將蹈
石梁欵天津(孫曰天津九星横/河中主四瀆津梁)儷扵神天(童曰儷/伉儷也)於漢
之濵兩旗開張中星耀芒(孫曰晉天文志左旗九星在/天河鼔左旁右旗亦如之而)
(河鼓居/其中)靈氣翕歘(呼勿/切)兹辰之良幸而弭節(孫曰弭/徐行也)薄
遊民間臨臣之庭曲聴臣言臣有大拙智所不化醫所
不攻威不能遷寛不能容乾坤之量包含海岳臣身甚
微無所投足蟻適于垤蝸休扵殻龜黿螺蜯(上嬴/下蚌)皆有
所伏臣物之靈進退惟辱仿佯為狂局束為諂吁吁為
詐坦坦為忝他人有身動必得宜周旋獲笑顚倒逢喜
已所尊眤人或怒之變情徇勢射利抵巇(童曰巇山/險貌音羲)中
心甚憎為彼所竒忍仇佯喜悅譽遷隨胡執臣心常使
不移反人是已曾不懼疑貶名絶命不負所知抃嘲似
傲貴者啟齒臣旁震驚彼且不恥叩稽匍匐言語譎詭
令臣縮恧(女六切/下同)彼則大喜臣若效之瞋怒業已彼誠
大巧臣拙無比王侯之門狂吠狴犴(陛岸二音上/又邊米切)臣到
百步咳喘顚汙睢盰逆走魄遁神叛欣欣巧夫徐入縱
誕毛羣掉尾百怒一散世塗昏險擬步如漆左低右昂
鬬冒衝突鬼神恐悸聖智危慄冺焉直透所至如一是
獨何工縱横不恤非天所假彼智焉出獨嗇扵臣恒使
玷黜沓沓騫騫恣口所言迎知喜惡黙測憎憐搖脣一
發徑中心原膠如鉗夾誓死無遷探心扼膽踊躍拘牽
彼雖佯退胡可得旃獨結臣舌喑抑銜寃(喑音/隂)擘眥流
血(眥音/劑)一辭莫宣胡為賦授有此竒偏眩耀為文瑣碎
排偶抽黄對白啽哢飛走(舊注啽哢鳥/聲也音弇弄)駢四儷六錦心
繡口宫沈羽振笙簧觸手觀者舞悦誇談雷吼獨溺臣
心使甘老醜嚚昏莽鹵樸鈍枯朽不期一時以俟悠乆
旁羅萬金不鬻弊帚(補註文選家有/弊帚享之千金)跪呈豪傑投棄不
有眉矉頞蹙(童曰矉目恨張也/矉音賔頞音遏)喙唾胸歐(喙呼惠切唾/吐卧切歐音)
(嘔/)大𧹞而歸填恨低首天孫司巧而窮臣若是卒不余
畀獨何酷歟敢願聖靈悔禍矜臣獨艱付與姿媚易臣
頑顔鑿臣方心規以大圎拔去呐舌(呐與/訥同)納以工言文
詞婉軟步武輕便(平/聲)齒牙饒美眉睫増妍突梯巻臠(孫/曰)
(楚詞卜居云將突梯滑稽以絜楹乎突梯随俗貌莊子/臠巻傖囊而亂天下巻臠不申舒貌音拳攣又拳勉力)
(轉二/切)為世所賢公侯卿士五屬十連(童曰王制五國以/為屬屬有長十國)
(以為連連有帥/○屬字音注)彼獨何人長享終天言訖又再拜稽首
俯伏以俟至夜半不得命疲極而睡見有青褏朱裳(韓/曰)
(褏衣袂/也音袖)手持絳節而來告曰天孫告汝汝詞良苦凡汝
之言吾所極知汝擇而行嫉彼不為汝之所欲汝自可
期胡不為之而誑我為汝惟知恥諂貌淫辭寧辱不貴
自適其宜中心已定胡妄而祈堅汝之心宻汝所持得
之為大失不汙卑凡吾所有不敢汝施(敢一/作安)致命而昇
汝惟勿疑嗚呼天之所命不可中革泣拜欣受初悲後
懌抱拙終身以死誰惕(黄曰聖賢之學急扵内而緩於/外所造有淺深所見有昏明所)
(養有寛狹所聞有多寡是巧拙之所由分若夫言之聴/不聴仕之遇不遇身名榮辱爵位髙下則非巧拙之所)
(系也故大智若愚大辨若訥如愚者聖人所與无智名/者史氏所稱世俗所謂拙者安知其非真巧歟子厚旣)
(廢不重責已其論巧拙之大意特在扵言語用/舍仕宦進退之間又何足以知真巧拙所在耶)
　　罵尸蟲文(并序/)
　　　(韓曰公此文葢有所寓耳貞元中公以黨累貶/永州司馬宰相惜其才欲澡濯用之詔補袁州)
　　　(刺史其後諌官頗言不可用遂罷當時之讒作/公者衆矣假此以嫉其惡也當是謫永州後)
有道士言人皆有尸蟲三處腹中伺人隠㣲失誤輒籍
記日庚申幸其人之昏睡出讒于帝以求饗(韓曰酉陽/雜爼云人)
(有三尸上尸青姑伐人眼中尸白姑伐人下臟下尸血/姑伐人胃命凡庚申日言人過於帝古語云三守庚申)
(三尸伏七守/庚申三尸滅)以是人多謫過疾癘夭死柳子特不信(一/無)
(特/字)曰吾聞聰明正直者為神帝神之尤者(一無/者字)其為聰
明正直宜大也安有下比隂穢小蟲縱其狙詭延其變
詐以害扵物而又悦之以饗其為不宜也殊甚吾意斯
蟲若果為是則帝必將怒而戮之投於下土以殄其類
俾夫人咸得安其性命而苛慝不作然後為帝也余旣
處卑不得質之于帝而嫉斯蟲之説為文而罵之
來尸蟲汝曷不自形其形(一作自/刑其形)隂幽跪仄而寓乎人
(跪一/作詭)以賊厥靈膏肓是處兮(童曰成十年左氏晉侯求/醫于秦秦伯使醫緩為之)
(未至公夢疾為二豎子曰彼良醫也懼傷我焉逃之其/一曰居肓之上膏之下若我何醫曰疾不可為也在肓)
(之上膏之下攻之不可達之不/及說文肓心上鬲下也音荒)不擇穢卑潛窺黙聴兮
(窺一作覷此/居切又如字)導人為非㝠持札牘兮搖動禍機卑陬拳
縮兮宅體險微以曲為形以邪為質以仁為凶以僣為
吉以淫諛諂誣為族類以中正和平為罪疾以通行直
遂為顚蹶以逆施反鬬為安佚譛下謾上(童曰謾欺/也莫官切)恒
其心術妬人之能幸人之失利昏伺睡旁睨竊出(張曰/睨斜)
(視也五/計切)走讒於帝遽入自屈羃然無聲(羃音/覔)其意乃畢
求味已口胡人之恤彼脩蛕恙心(韓曰蛕腹中長蟲也/音囘○他本蛕作蛸)
短蟯穴胃(韓曰蟯亦腹中蟲/也如消去消二切)外搜疥癘(張曰疥瘙癢/也癘疫氣也)下
索瘻痔(唐曰瘻瘡也痔後病/瘻力鬬切痔治里切)侵人肌膚為已得味世皆
禍之則惟汝類良醫刮殺聚毒攻餌旋死無餘乃行正
氣汝雖巧能未必為利帝之聰明宜好正直寧懸嘉饗
答汝讒慝叱付九闗貽虎豹食(童曰楚詞宋玉招䰟虎/豹九闗啄害下人言天)
(門九重使神虎豹執其闗閉主/啄齧天下欲上之人而殺之)下民舞蹈荷帝之力是
則宜然何利之得速收汝之生速滅汝之精蓐收震怒
(韓曰蓐收天之刑神禮/記孟秋之月其神蓐收)將勅雷霆擊汝酆都(酆音/豐)麋爛
縱横俟帝之命乃施于刑羣邪殄夷大道顯明害氣永
革厚人之生豈不神且聖歟祝曰尸蟲逐禍無所伏下
民百禄惟帝之功以受景福尸蟲誅禍無所廬下民其
蘇惟帝之徳萬福來符臣拜稽首敢告于𤣥都
　　斬曲几文
　　　(韓曰觀其文葢指當時以諂曲獲用者又謂上/之人不明棄直而用曲則不才者進其㫖微矣)
　　　(皆貶謫後作與/前篇相先後云)
后皇植物(韓曰楚詞九章后皇嘉樹橘/倈服兮註后后土皇皇天也)所貴乎直聖主
取焉(主一/作王)以建家國亘為棟楹(上音棟/下音盈)齊為閫閾(上苦/本切)
(下音/域)外隅平端中室謹飭(飭一/作飾)度焉以几(孫曰周禮室/中度以几几)
(三尺也○/度待洛切)維量之則君子慿之以輔其徳(其一/作有)末代淫
巧不師古式斷兹揉木(韓曰揉屈/伸木也)以限肘腋欹形詭狀
曲程詐力制類竒邪(上音畸/下音衺)用絶繩墨勾身陋狹危足
僻側支不得舒脅不遑息余胡斯蓄以亂人極追咎厥
始惟物之殘禀氣失中遭生不完託地墝垤(韓曰何休/曰墝埆不)
(生五穀曰不毛垤螘冢也/○上口交切下徒結切)反時燠寒鬱悶結澀(悶一/作閉)癃
蹇艱難(癃音隆蹇/一作塞)不可以遂遂虧其端離竒詰屈(韓曰/鄒陽)
(上書云蟠木根柢輪因離竒而為/萬乘器者以左右先為之容也)縮恧㠝岏(童曰瓉玩/鋭上也髙)
(也上音攅/下五官切)含蝎孕蠧(韓曰蝎木中蠧蟲/也胡葛切蠧音妬)外邪中乾(音/干)或
因先容以售其蟠(解見上售賣也音/夀下同蟠音盤)病夫甘焉制器以
安彼風毒敗形隂沴遷魄(韓曰相傷謂之/沴沴閭計切)禍氣侵骨淫
神化脈體仄筋倦榮乖衛逆乃喜兹物以為已適器之
不祥莫是為敵烏可眤近以招禍癖(音/僻)且人道甚惡惟
曲為先在心為賊在口為愆在肩為僂在膝為攣戚施
踦跂(任曰戚施不能仰者踦曲也跂有跂腫國其/人行脚根不着地○上舉綺切下丘弭切)匍匐
拘拳古皆斥逺莫致於前問誰其類惡木盜泉(韓曰選/陸士衡)
(猛虎行渇不飲盜泉水熱不息惡木隂孫曰管子云士/懷耿介之心不䕃惡木之枝惡木尚猶恥之况與惡人)
(同處尸子云孔子至扵盜/泉渇矣而不飲惡其名也)朝歌迴車(孫曰漢鄒陽書云/里名勝母曾子不)
(入邑號朝歌墨子迴車韓曰晉灼/云紂作朝歌之音朝歌者不時也)簡牘載焉(載一/作稱)昭王
市骨樂毅歸燕(韓曰燕昭王厚幣以招賢者郭隗曰古/之人君有使涓人求千里馬者馬已死)
(買其骨而返君大怒涓人曰死馬且買况生者乎不隗/朞年千里馬至者三焉今王致士先從隗始况賢于)
(者哉昭王為隗築宫而師之於是/士争趨燕樂毅自魏往以為亞卿)今我斬此以希古賢
諂諛宜惕正直宜宣道焉是達法焉是專咨爾君子曷
不乾乾(張曰易君子終日/乾乾○乾音䖍)旣和且平獲祐于天去惡在
微慎保其傳(黄曰好惡根於心而託物以自見亷者不/飲貪泉正者不食邪蒿反本者必悲黒白)
(之絲執方者不蓄圓轉之器宜也子厚急於禄仕曲腰/罄折同於傴僂者多矣而反斬絶曲几几而有神得無)
(濫誅之/寃乎)
　　宥蝮蛇文(并序/)
　　　(補注晁无咎取罵尸蟲憎王孫并此宥蝮蛇文/以附變騷系之曰離騷以虬龍鸞鳯託君子以)
　　　(惡禽臭物指讒佞王孫尸蟲蝮蛇小人讒佞之/類也其憎之也罵之也投畀有北之意也其宥)
　　　(之也以逺小人不惡而嚴之意也葢離/騷備此義而宗元放之焉  蝮音覆)
家有僮善執蛇晨持一蛇來謁曰是謂蝮蛇(補注蝮毒/蛇名色如)
(綬文鼻上有針大者長七/八尺一名反鼻出南方)犯於人死不治又善伺人聞人
咳喘步驟輒不勝其毒捷取巧噬(音/誓)肆其害然或慊
不得於人則愈怒(舊注慊恨/也苦簟切)反齧草木草木立死後人
來觸死莖猶堕指攣腕腫足(攣力縁切腕烏/貫切腫時勇切)為廢病必
殺之是不可留余曰汝惡得之曰得之榛中曰榛中若
是者可旣乎曰不可其類甚博余謂僮曰彼居榛中汝
居宫内彼不汝即而汝即彼犯而鬬死以執而謁者汝
實健且險以輕近是物然而殺之汝益暴矣彼耕穫者
求薪蘓者(孫曰漢書樵蘓/後爨蘓草也)皆土其鄉知防而入焉執耒
操鞭持芟朴以逺其害汝今非有求於榛者也宻汝居
易汝庭(孫曰易謂/芟治草木)不凌奥不步闇是惡能得而害汝且
彼非樂為此態也造物者賦之形隂與陽命之氣形甚
怪僻氣甚禍賊雖欲不為是不可得也是獨可悲憐者
又孰能罪而加怒焉汝勿殺也余悲其不得已而所為
若是叩其脊諭而宥之其辭曰
吾悲夫天形汝軀(夫一/作乎)絶翼去足無以自扶曲膂屈脅
惟行之紆目兼蜂蠆色混泥塗(蜂音峯蠆/丑邁切)其頸蹙恧(頸/一)
(作/頭)其腹次且(上七私切/下七余切)褰鼻鈎牙穴出榛居蓄怒而蟠
銜毒而趨志蘄害物隂妬潛狙(子余/切)汝之稟受若是雖
欲為鼃為螾(韓曰鼃蝦蟇螾螼螾螼螾仄行/即寒蚓也○鼃音蛙螾女忍切)焉可得已
凡汝之為惡非樂乎此縁形役性不可自止草搖風動
百毒齊起首拳脊努呥舌搖尾(舊注呥噍/貌音冉)不逞其凶若
病乎已世皆寒心我獨悲爾吾將薙吾庭(舊注薙除也/音替又文几)
(切/)葺吾楹窖吾垣(窖一/作窒)嚴吾扄俾奥草不植而穴隟不
萌(隟乞逆切/字當作隙)與汝異途不相交争雖汝之惡焉得而行
嘻造物者胡甚不仁而巧成汝質旣稟乎此能無危物
賊害無辜惟汝之實隂陽為戾假汝忿疾余胡汝尤是
戮是抶(音/迭)宥汝於野自求終吉彼樵豎持芟農夫執耒
不幸而遇將除其害餘力一揮應手糜碎我雖汝活其
惠實大他人異心誰釋汝罪形旣不化中焉能悔嗚呼
悲乎汝必死乎毒而不知反訟乎内今雖寛焉後則誰
賚(一作/賴)隂陽爾造化爾道烏乎在可不悲歟
　　憎王孫文
　　　(韓曰漢王延壽嘗為王孫賦有云顔狀類乎老/翁軀體似乎小兒王孫葢猴類而小者也補注)
　　　(陳長方云余嘗疑宥蝮蛇憎王孫文序已述其/意詞又述之閭丘鑄曰柳子晚年學佛書先述)
　　　(其義乃作偈曰栁子熟/之下筆遂爾余為一笑)
猨王孫居異山徳異性不能相容猨之徳静以恒類仁
讓孝慈居相愛食相先行有列飲有序不幸乖離則其
鳴哀有難則内其柔弱者(難乃/旦切)不踐稼蔬木實未熟相
與視之謹旣熟嘯呼羣萃然後食衎衎焉山之小草木
必環而行遂其植故猿之居山恒鬱然王孫之徳躁以
囂(虚驕/切)勃諍號呶(上音豪下/尼交切)唶唶疆疆(孫曰唶唶大聲/也疆疆相随貌)
(詩鵲之疆疆○唶/音責又子夜切)雖羣不相善也食相噬齧(倪結/切)行無
列飲無序乖離而不思有難推其柔弱者以免好踐稼
所過狼籍披攘木實未熟輒齕齩投注(齕下沒切/齩五狡切)竊取
人食皆實其嗛(舊注以頰貯食葢謂猿/藏食也○嗛苦簟切)山之小草木必
凌挫折挽使之瘁然後已故王孫之居山恒蒿然以是
猨羣衆則逐王孫王孫羣衆則齚猨(韓曰齚齧也仁/革切一作齕)猨
棄去終不與抗然則物之甚可憎莫王孫若也余棄山
間乆見其趣如是作憎王孫云
湘水之浟浟兮(童曰湘木/出零陵郡)其上羣山胡兹鬱而彼瘁兮
善惡異居其間惡者王孫兮善者猨環行遂植兮止暴
殘王孫兮甚可憎噫山之靈兮胡不賊旃跳踉呌囂兮
(跳徒雕切/踉吕唐切)衝目宣齗(舊注齗齒根/肉魚斤切)外以敗物兮内以争
羣排鬬善類兮譁駭披紛(譁音華駭/下楷切)盜取民食兮私已
不分充嗛果腹兮(韓曰莊子三飱而返腹猶果/然果如字又苦火切飽貌)驕傲驩
欣嘉華美木兮碩而繁羣披競齧兮枯株根毁成敗實
兮更怒喧居民厭苦兮號穹旻(號音豪/旻音珉)王孫兮甚可憎
噫山之靈兮胡獨不聞猨之仁兮受逐不校退優游兮
惟徳是傚亷來同兮聖囚(韓曰飛亷惡來紂臣也/聖囚謂文王囚于羑里)禹稷
合兮凶誅(張曰謂舜用/禹稷去四凶)羣小遂兮君子違(小字下一/本有人字)大
人聚兮孽无餘善與惡不同鄉兮否康旣兆其盈虚(否/備)
(鄙/切)伊細大之固然兮乃禍福之攸趨王孫兮甚可憎噫
山之靈兮胡逸而居(黄曰子厚憎王孫文以猨喻君子/王孫喻小人有意乎用君子而去)
(小人也當時君子孰賢於韓退之白居易小人孰甚于/王伾王叔文子厚不與韓白為徒直節不屈乃附叔文)
(以求進卒與八司馬同貶向謂猿衆則逐王/孫今固不與猨而從王孫以自取禍者耶)
　　逐畢方文(并序/)
永州元和七年夏多火灾日夜數十發少尚五六發過
三月乃止八年夏又如之人咸無安處老弱燔死(燔音/煩)
晨不爨(取亂/切)夜不燭(夜一/作瞑)皆列坐屋上左右視罷不得
休(罷音/疲)葢類物為之者訛言相驚云有怪鳥莫實其狀
山海經云章義之山有鳥如鶴一足赤文白啄其名曰
畢方見則其邑有譌火(孫曰已上皆山海經之文妖/言曰譌譌與訛同五戈切)若
今火者其可謂譌歟而人有以鳥傳者其畢方歟遂邑
中狀而圖之禳而磔之(舊注磔裂/也陟格切)為之文而逐之
后皇庇人兮敬授羣材大施棟宇兮小蔽草萊各有攸
宅兮時闔而開火炎為用兮化食生財胡今兹之怪
戾兮日十爇而窮災(爇如/劣切)朝儲清以聫邃兮夕蕩覆而
為灰焚傷羸老兮炭死童孩呌號墮突兮戸駭人哀袒
夫狂走兮(張曰袒/謂肉袒)倐忽往來鬱攸孽暴兮(孫曰哀三年/左氏濟濡惟)
(幕鬱攸従之注/火氣也暴音剥)混合恢台(韓曰楚詞九辯云收恢/炱之孟夏兮炱音台)民氣不
舒兮僵踣顚頽(僵音薑踣匹/侯蒲北二切)休炊息燎兮仄伏煨煤門
甍晦黑兮啓伺姦囘若墜之天兮(墜一/作墮)若生之鬼令行
不訛兮國恐盍巳問之禹書畢方是祟(韓曰山海經乃/禹所撰故云祟)
(音/邃)嗟爾畢方兮胡肆其志皇亶聰明兮(童曰書亶聰明/作元后亶信也)
念此下地災皇所愛兮僇死無貳幽形扇毒兮隂險詭
異汝今不懲兮衆愬咸至(愬音/訴)皇斯震怒兮殄絶汝類
祝融悔禍兮(韓曰祝融火神晉語黎為髙辛氏火正光/照四方命之曰祝融注祝始也融明也)
囘禄屏氣(孫曰左氏禳火於𤣥㝠囘/祿𤣥㝠水神囘祿火神)太隂施威兮𤣥㝠
行事(張曰楚詞考𤣥𡨕扵空/桑注𤣥㝠太隂之神)汝雖赤其文隻其趾逞工
衒巧莫救汝死黠知亟去兮(黠下/八切)愚乃止此髙飛兮翺
翔逺伏兮無傷(翺翔音/敖祥)海之南兮天之裔汝優游兮可
卒歳皇不怒兮永汝世日之良兮今速逝急急如律令
　　辨伏神文(并序/)
余病痞且悸(韓曰公又嘗與李建書云僕自去年八月/末痞􁂑稍已又與楊慿書云一二年來痞)
(氣尤甚又云每人大言則蹶氣震怖/撫心而按膽不能自止○痞部鄙切)謁醫視之曰唯伏
神為宜明日買諸市烹而餌之病加甚召醫而尤其故
醫求觀其滓(滓澱也/壯士切)曰吁盡老芋也彼鬻藥者(鬻音/育)欺
子而獲售子之懵也而反尤於余不以過乎余戍然慙
愾然憂(愾口/槩切)推是類也以往則世之以芋自售而病乎
人者衆矣又誰辨焉申以詞云
伏神之神兮惟餌之良愉心舒肝兮魂平志康敺開滯
結兮(敺音/區)調護柔剛和寧悦懌兮復彼恒常休嘉訢合
兮(訢音/忻)邪怪遁藏君子食之兮其樂揚揚余殆于理兮
榮衛蹇極伏盃積塊兮(孫曰史記倉公傳陽虚侯病/痺根在右脅下大如覆盃)悸
不得息有醫導余兮求是以食往沽之市兮(沽買/也)欣然
有得滌濯爨烹兮専恃爾力反増予疾兮昏憒馮塞(憒/胡)
(對反馮/音慿)余駭其狀兮往尤扵醫徵滓以觀兮旣笑而嘻
曰子胡昧愚兮兹謂蹲鴟(孫曰史記汶山之下沃野有/蹲鴟舊注蹲鴟芋魁也○上)
(音存下/處之切)處身猥犬兮善植圩卑(孫曰圩卑謂/下濕之地)受氣頑昏
兮隂僻欹危(欹丘宜切/亦作㩻)累積星紀兮以老為竒潛苞水
土兮混雜蝝蚳(韓曰蝝蝗子也蚳蟻卵也/○上惟船切下文飢切)不幸充腹兮
唯痼之宜野夫忮害兮(童曰忮狠/也音寘)假是以欺刮肌刻貌
兮觀者勿疑中虚以脆兮外澤而夷誤而為餌兮命或
殆而今無以追兮後慎觀之嗚呼物固多偽兮知者葢
寡考之不良兮求福得禍書而為詞兮願寤來者
　　愬螭文(并序/)
零陵城西有螭室於江(補注零陵永州郡名説文螭若/龍而黄一説無角曰螭○螭丑)
(支/切)法曹史唐登浴其涯(音/沂)螭牽以入一夕(一作/昔)浮水上
吾聞凡山川必有神司之抑有是耶於是作愬螭投之
江曰
天明地幽孰主之兮(韓曰莊子天其運乎/地其處乎孰主張是)壽善夭殤終
何為兮堆山釃江(釃山宜切/又所綺切)司者誰兮突然為人使有
知兮畏危慮害趨走祗兮父母孔愛妻子嘻兮出入公
門不獲非兮浟浟湘流(舊注浟浟水流/貌二字並音攸)清且㣲兮隂幽
洞石蓄怪螭兮胡濯兹熱卒無歸兮親戚呌號閭里思
兮魂其安㳺覲湘纍兮(孫曰揚雄反離騷因江潭而􁘥/記兮欽弔楚之湘纍注諸不以)
(犯罪死曰纍屈原赴湘死/故曰湘纍○纍力追切)嗟爾怪螭害江湄兮(湄音/眉)涎
泳重淵(涎徐連切字當作㳄/重平聲淵一作瀾)物莫威兮蟉形决目(蟉力/幽巨)
(糾二/切)潛伺窺兮膏血是利私自肥兮嵗旣大旱澤莫施
兮妖猾下民使顚危兮充心飽腹肆敖嬉兮洋洋往復
流逶迤兮(逶於危切迤音移/又夷爾切亦作迆)惟神髙明胡縱斯兮蔑棄
無辜逞怪姿兮胡不降罰肅川坻兮舟者欣欣㳺者熙
兮蒲魚浸用吉無疑兮牲拴玉帛人是依兮匪神之愬
將安期兮神之有亡於是推兮投之北流心孔悲兮
　　哀溺文(并序/)
　　　(韓曰文葢指事寓意/與招海賈之説同)
永之氓咸善㳺(永一作零陵二字童曰/㳺泅也説文行水也)一日水暴甚有
五六氓乗小船絶湘水中濟船破皆游(一作皆/浮㳺)其一氓
盡力而不能尋常(孫曰八尺曰/尋倍尋曰常)其侣曰汝善㳺最也今
何後為曰吾腰千錢重是以後曰何不去之不應搖其
首有頃益怠巳濟者立岸上呼且號曰汝愚之甚蔽之
甚身且死何以貨為又搖其首遂溺死吾哀之且若是
得不有大貨之溺大氓者乎於是作哀溺
吾哀溺者之死貨兮惟大氓之為憂世濤鼔以風湧兮
浩滉蕩而無舟(滉户/廣切)不讓祿以辭富兮又旁窺而詭求
手足亂而無如兮負重踰乎崇丘旣浮頤而滅膂兮(浮/頤)
(一作/搖頭)不忍釋利而離尤(韓曰離騷經進不入以離尤兮/注離尤遭禍也○忍一作欲)
呼號者之莫救兮(號音/豪)愈搖首以沈流髪披鬤以舞瀾
兮(張曰楚詞大招豕首縱日被/髪鬤只注鬤髪亂也如湯切)魂倀倀而焉逰(倀丑良/切又音)
(棖/)龜黿互進以争食兮魚鮪族而為羞始貪贏以嗇厚
兮終負禍而懐讎前旣沒而後不知懲兮更攬取而無
時休哀兹氓之蔽愚兮反賊已而從仇不量多以自諌
兮姑指幸者而為謀夫人固靈於鳥魚兮胡昧罻而䝉
鈎(童曰罻羅/也罻音熨)大者死大兮小者死小善游雖最兮卒以
道天與害偕行兮以死自繞推今而鍳古兮鮮克以保
其生衣寳焚紂兮(孫曰史記紂兵敗走入鹿/臺衣其寳玉自赴火而死)専利滅榮
(孫曰國語周厲王好利近榮夷公芮良夫諫曰/王室其將卑乎夫滎公好専利而不知大難)豺狼死
而猶餓兮牛腹尸而不盈(孫曰尸亦死也牛/至死腹猶未滿)民旣貿貿
而無知兮(貿音茂一/無民字)故與彼咸諡為氓死者不足哀兮
冀中人為余再更噫
　　招海賈文
　　　(韓曰此文晁无咎取以續楚詞系之曰昔屈原/不遇於楚徬徨無所依欲乗雲騎龍遨逰八極)
　　　(以從已志而不可猶怛然念其故國至於將死/精神離散四方上下無所不往又有衆鬼虎豹)
　　　(怪物之害故大招其魂而復之言皆不若楚國/之樂者招海賈文雖變其義葢取諸此也宗元)
　　　(以為﨑嶇冒利逺而不復不如已故鄉常産之/樂亦以諷世之士行險僥倖不如居易以俟命)
　　　(云○賈/音古)
咨海賈兮君胡以利易生而卒離其形大海盪泊兮(盪/音)
(蕩晏本/泊作汩)顚倒日月龍魚傾側兮神怪隳突(上還規切/下陁沒切)滄
茫無形兮往來遽卒(子忽/切)隂陽開闔兮氛霧滃渤(上鳥/孔切)
(下蒲/末切)君不返兮逝怳惚(一無逝字/怳與恍同)舟航軒昂兮下上飄
鼓騰趠嶢嵲兮(童曰嶢嵲危髙也○趠敕角切/嶢音堯或書作嶤嵲魚列切)萬里一
覩崒入泓坳兮(張曰崒峯巉嵒也才律昨莫/二切泓烏宏切坳於交切)視天若畆
(孫曰説文六尺為步步百/為畆莫候切與畮畆同)奔螭出抃兮翔鵬振舞天吳
九首兮(孫曰山海經云朝陽之谷神曰天吳是為水伯/其為獸也八首八足八尾背杳黄人面此作九)
(首恐/誤)更笑迭怒垂涎閃舌兮揮霍旁午君不返兮終為
虜黑齒棧齴鱗文肌(韓曰木𤣥虚海賦或泛泛悠悠於/黒齒之邦注黑齒海外國名童曰)
(􁞁齒不正齴齒露也○/􁞁士眼切齴魚蹇切)三角駢列耳離披(韓曰山海經/鯪魚背腹皆)
(冇刺如三角/羑○鯪音陵)反齗义牙踔嶔崖(童曰齗齒根肉踔踶也/嶔崟山髙險也齗魚斤)
(切踔勅教又尺約/勅角切嶔音欽)蛇首狶鬛虎豹皮(韓曰沈懐逺南越/志鯪魚鯉也形如)
(蛇而四足沈瑩臨海水土異物志虎䱜長五尺黄黑斑/文耳目齒牙冇似虎形或變乃成虎○狶豕也音希)羣
沒互出讙遨嬉臭腥百里霧雨瀰君不返兮以充饑弱
水蓄縮(韓曰張衡思𤣥賦亂弱水之潺湲兮楚詞大招/東有大海溺水浟浟只注東海其水淖溺沈沒)
(萬物也弱/一作溺)其下不極投之必沈負羽無力(孫曰山海經/云崑崙之丘)
(其下有弱水環/之不能載鴻毛)鯨鯢疑畏(童曰鯨鯢/大魚也)淫淫嶷嶷(魚力魚/其二切)君
不返兮卒自賊怪石森立涵重淵(涵音/含)髙下迾置滔危
顚(童曰迾遮也/○迾吕結切)崩濤搜䟽剡戈鋋(張曰鋋小/矛時連切)君不返兮
􁆦沈顚其外大泊泙奫淪(張曰泙水名谷也奫淪水深/廣貌○泙音平奫於倫切)
終古迴簿旋天垠八方易位更錯陳君不返兮亂星辰
東極傾海流不屬泯泯超忽紛盪沃殆而一跌兮(跌徒/結切)
沸入湯谷(孫曰淮南子云日出湯谷入虞淵韓曰離騷/逺逰朝濯髪於湯谷注湯谷在東方少陽之)
(位/)舳艫霏解梢若木(韓曰楚詞注若水在崑崙西極其/華照下地孫曰淮南子云建木在)
(廣都若木在建木西/○舳音軸艫音盧)君不返兮魂焉薄海若嗇貨號風
雷(童曰海神/名曰海若)巨鼇頷首丘山頽(韓曰列子渤海之東冇/大壑焉其中有五谷一)
(曰岱輿二曰圓嶠三曰方壼四曰瀛洲五曰蓬萊而山/根無所著隨波上下不得暫峙先聖訴于帝使巨鼇十)
(五舉首而載之迭為三番六萬嵗一交焉孫曰反/天問云鼇戴山抃何以安之○鼇音敖頷户敢)猖狂震
虩翻九垓(孫曰易震雷虩虩/虩許逆反垓音該)君不返兮糜以摧咨海賈
兮君胡樂出幽險而疾平夷恟駭愁苦(恟音/凶)而以忘其
歸上黨易野恬以舒(孫曰周禮險野以人為主易野以/車為主易平也韓曰上黨潞州也)
(言天下平陸之地足/以為賈而無虞也)蹈蹂原土堅無虞(舊注蹂踐也忍/乆如又二切蹈)
(徒到/切)岐路脈布彌九區出無入有百貨俱周游傲睨神
自如撞鐘擊鮮恣歡娛君不返兮欲誰須膠鬲得聖捐
鹽魚(童曰孟子膠鬲/舉於魚鹽之中)范子去相安陶朱(韓曰范蠡旣雪/㑹稽之恥乃乘)
(扁舟浮江湖變姓名適齊為鴟夷子之陶為/朱公治産積居與時逐言富者皆稱陶朱公)吕氏行賈
南面孤(韓曰吕不韋陽翟大賈人也往來販賤賣貴/家累千金後事秦莊襄王以為相封文信侯)𢎞
羊心計登謀謨(韓曰桑𢎞羊洛陽賈人子以心計言利/事析秋毫領大司農盡管天下鹽鐡作)
(平凖之法盡籠天下之貨於是民/不益賦而天下用饒賜爵左庶長)煑鹽大冶九卿居(孫/曰)
(東郭咸陽齊之大煑鹽孔僅南陽/大冶武帝時二人皆為大司農丞)祿秩山委收國租賢
智走諾争下車逍遙縱傲世所趨君不返兮諡為愚咨
海賈兮賈尚不可為而又海是圖死為險魄兮生為貪
夫亦獨何樂哉歸來兮寧君軀
　
　
　
　
　
　
　
　
　
　
　
　
　
　
　
　五百家註柳先生集巻十八
欽定四庫全書
　五百家註柳先生集巻十九
　雜著
　　弔萇𢎞文
　　　(補註晁无咎取此文於變騷而為之説曰弔萇/叔文者宗元之所作也萇𢎞字叔周靈王之賢)
　　　(臣為劉文公之屬大夫敬王十年劉文公與𢎞/欲城成周使告於晉魏獻子蒞政悦萇𢎞而與)
　　　(之合諸候扵狄泉衛彪侯曰萇𢎞其不歿乎周/詩有之曰天之所壊不可支也及范中行之難)
　　　(周人殺萇𢎞莊周云萇𢎞死藏其血三年而化/為碧葢語其忠誠然也哀𢎞以忠死故弔云)
有周之羸兮(羸力/追切)邦國異圖臣乘君則兮王易為侯威
强逆制兮鬱命轉幽(轉一/作輔)疹蠱膠宻兮(疹恥忍切又音/軫作疢蠱音古)
(毒/也)肝膽為仇(一作/尤)姦權蒙貨兮忠勇以劉伊時云幸兮
大夫之羞嗚呼危哉河渭潰溢兮横軀以抑嵩髙坼陊
兮(張曰説文云陊山崩/一曰山摧丈爾切)舉首排直壓溺之不慮兮(壓乙/甲切)
(溺奴/狄切)堅剛以為式知死不可撓兮明章人極夫何大夫
之炳烈兮王不寤夫讒賊卒施怏於剽狡兮(剽匹妙切/狡古巧切)
怛就制乎强國(孫曰謂范中行之難萇𢎞與/之晉以為討周人殺萇𢎞)松栢之斬
刈兮蓊茸欣植(蓊烏孔切茸如/容而隴二切)盜驪折足兮(孫曰周穆/王八駿其)
(一曰盜驪/驪音離)罷駑抗臆(罷音/皮)鷙鳥之髙翔兮(鷙音/至)㜸狐惴
而不食(惴之/瑞切)竊畏忌以羣朋兮夫孰病百而伸一挺寡
以校衆兮古聖人之所難矧援羸以威慠兮兹固蹈殆
而建安殺身之匪予戚兮閔宗周之不完豈成城以夸
功兮哀清廟之將殘嫉彪子之肆誕兮彌皇覽以為謾
(韓曰騷云皇覽揆子/扵初度兮○謾平聲)姑舍道以從世兮焉用夫考古而
登賢指白日以致憤兮卒頽幽而不列版上帝以飛精
兮黮寥廓而殄絶(黮徒/敢切)朅馮雲以羾愬兮(童曰羾説文/云飛聲音貢)
(一音/紅)終㝠㝠以鬱結欲登山以號辭兮愈洋洋以超忽
心沍涸其不化兮(沍音互涸音/鶴又胡故切)形凝冰而自慄圖始而
慮末兮非大夫之操陷瑕委厄兮固衰世之道知不可
而愈進兮誓不偷以自好陳誠以定命兮侔貞臣與為
友(臣下一/有以字)比干之以仁義兮(韓曰論語微子去之箕子/為之奴比干諫而死孔子)
(曰商有三仁焉一本作比干之仁義兮/一作比干之以仁義類兮一無義字)緬遼絶以不羣
伯夷殉潔以莫怨兮(童曰子貢曰伯夷叔齊何人也曰/古之賢人也曰怨乎曰求仁而得)
(仁又/何怒)孰克軌其遺塵茍端誠之内虧兮雖耆老其誰珍
古固有一死兮賢者樂得其所大夫死忠兮君子所與
嗚呼哀哉敬余忠甫(一作敬弔忠甫一/作敬弔予忠甫)
　　弔屈原文
　　　(晁无咎序此文於變騷曰弔屈原文者柳宗元/之所作也原沒賈誼過湘初為賦以弔原至揚)
　　　(雄亦為丈而頗反其辭自㟭山投諸江以弔之/誼愍原忠逢時不祥以比鸞鳯周鼎之竄棄雄)
　　　(則以義責原何必沈身二人者不同亦各從志/也及子厚得罪與昔人離讒去國者異太史公)
　　　(所謂虞卿非窮愁亦不能著書以自見於世者/故補之論宗元之弔原殆困而知悔者其辭慙)
　　　(矣/)
後先生葢千祀兮余再逐而浮湘(孫曰永貞元年九月/公初貶邵州刺史十)
(一月再貶永州司馬湘水名/出零陵縣陽海山北入北)求先生之汨羅兮(童曰屈/原為楚)
(懐王左徒以上官大夫讒扵頃襄王王怒遷之屈原至/江濱被髪行吟澤畔乃作懷沙賦扵是懐石自投汨羅)
(以死汨水名在/長沙羅縣音覔)擥蘅若以薦芳(韓曰離騷雜杜蘅與芳/芷孫曰擥持也蘅杜蘅)
(若杜若並香草也○/擥曾敢切蘅音行)願荒忽之顧懐兮冀陳辭而有光
(一作/明)先生之不従世兮惟道是就支離攘攘兮(孫曰賈/誼傳云)
(國制搶攘○搶千/羊切攘如羊切)遭世孔疚(孫曰孔甚也疚病也詩/我心孔疚○疚音究)華
蟲薦壤兮進御羔褏(韓曰書于欲觀古人之象日月星也/辰山龍華蟲作㑹宗彝注華象草)
(華蟲雉也宗廟彝樽以華蟲等為飾壤土壤也羊小者曰/羔褏衣袂左氏襄十四年衛石宰穀曰余狐裘而羔袖)
(先生之意葢以言貴者不獲用而賤者/反得以進御云耳○羔音髙褏與袖同)牝雞咿嚘兮孤
雄束咮(韓曰書牝雞之晨惟家之索咮喙也葢亦以喻/賢者不獲伸其喙而小人反以肆其説耳○咿)
(嚘音伊憂咮與/噣同陟救切)哇咬環觀兮蒙耳大吕(孫曰哇咬淫聲/也梁元帝纂要)
(淫歌曰哇歌謂淫聲乃環而觀之聞黄鐘大吕之聲則/蒙耳而不聴也大吕六吕之一蒙蔽也○哇烏𤓰切咬)
(於交/切)堇喙以為羞兮(韓曰堇烏頭喙烏喙皆藥之/有毒者羞膳羞也○堇音覲)焚棄
稷黍犴獄之不知避兮宫庭之不處陷塗藉穢兮(藉慈/夜切)
榮若繡黼榱折火烈兮(韓曰榱室椽周謂之榱/齊魯謂之桷○榱音衰)娛娛笑
舞(娛娛一/作娭娭)讒巧之嘵嘵兮(舊注説文嘵嘵懼也詩曰予/惟音嘵嘵○嘵欣么切與憢)
(同/)惑以為咸池(孫曰咸池/黄帝樂名)便媚鞠恧兮(恧女/六切)美逾西施
(韓曰離騷有/西施之美容)謂謨言之怪誣兮反寘瑱而逺違(舊注瑱/者以玉)
(充耳○瑱/他甸切)匿重痼以諱避兮進俞緩之不可為(張曰俞/緩謂俞)
(跗秦緩也二/人古之良醫)何先生之凜凜兮厲鍼石而從之(鍼與/針同)但
仲尼之去魯兮(去下一/有舍字)曰吾行之遲遲(韓曰孔子去齊/接淅而行去魯)
(曰遲遲吾行也去/父母國之道也)柳下恵之直道兮又焉往而可施(童/曰)
(栁下恵為士師三黜而不去且/曰直道而事人焉往而不三黜)今夫世之議夫子兮曰
胡隠忍而懷斯惟達人之卓軌兮固僻陋之所疑委故
都以從利兮吾知先生之不忍立而視其覆墜兮又非
先生之所志窮與達固不渝兮夫惟服道以守義矧先
生之悃愊兮(悃苦本切/愊迫逼切)滔大故而不貳沈璜瘞珮兮(瘞/於)
(計/切)孰幽而不光荃蕙蔽匿兮胡乆而不芳(童曰荃蕙皆/香草離騷蘭)
(芷變而不芳兮荃蕙化而/為茅注荃蕙美香荃音孫)先生之貌不可得兮猶髣髴
其文章託遺編而歎喟兮渙余涕之盈眶(張曰眶目/眶音匡)呵
晨辰而驅詭怪兮(韓曰謂屈原放逐見楚廟圖畫天地/山川神靈譎詭及古聖賢怪物行事)
(書其壁呵而問之作天問/假以稽疑而渫憤悶也)夫孰救於崩亡何揮霍夫雷
電兮(一無/夫字)茍為是之荒茫耀姱辭之矘朗兮(張曰姱好/也又奢貌)
(矘目無睛直視也又不/明○姱音夸矘音儻)世果以是之為狂哀余衷之坎
坎兮獨藴憤而増傷諒先生之不言兮後之人又何望
(平/聲)忠誠之旣内激兮抑銜忍而不長芋為屈之幾何兮
(韓曰國語融之興者其在芉姓/乎芉楚姓屈楚同姓○芉音弭)胡獨焚其中腸吾哀今
之為仕兮庸有慮時之否臧食君之禄畏不厚兮悼得
位之不昌退自服以黙黙兮曰吾言之不行旣媮風之
不可去兮(媮音/偷)懐先生之可忘(黄曰賈生得罪扵漢投/文汨羅以弔屈皮日休)
(不用於唐沈文沅湘以悼賈賈之見讒有似賈生之才/而投閑長沙也其擬人固以倫矣子厚昵比匪人視三)
(閭大夫相去幾驛乃徒追慕其文天對之辭倣騷十九/慙恧深矣又不加省而投文弔之亦足以發中流千古)
(之/笑)
　　弔樂毅文
　　　(晁无咎曰弔樂毅文者宗元之所作也樂毅其/先曰樂羊燕昭王以子之之亂而齊大敗燕昭)
　　　(王怨之未嘗一日而忘報齊也乃先禮郭隗而/毅往委質焉以為上将軍下齊七十餘城田單)
　　　(間之毅畏誅遂降趙以書遺燕惠王曰臣聞聖/賢之君功立而不廢故著於春秋勇知之士名)
　　　(成而不毁故稱扵後世公傷毅之有功而不見/知而以讒廢也故弔云是以附諸變騷○一本)
　　　(作弔樂/生文)
許縱自燕來曰燕之南有墓焉其志曰(孫曰志/謂石刻)樂先生
之墓余聞而哀之其返也與之文使弔焉大厦之騫兮
風雨萃之(孫曰騫/壊也)車亡其軸兮(孫曰大厦與/軸皆以喻毅)乘者棄之
嗚呼夫子兮不幸類之尚何為哉昭不可留兮道不可
常畏死疾走兮(補注此即上所謂/畏誅降趙之意)狂顧徬徨燕復為齊
兮(韓曰趙封毅於觀津號望諸君尊寵毅以驚動/燕齊田單與燕軍戰逐燕北至河上盡復齊地)東海
洋洋嗟夫子之専直兮不盧後而為防胡去規而就矩
兮卒陷滯以流亡惜功美之不就兮俾愚昧之周章豈
夫子之不能兮無亦惡是之遑遑仁夫對趙之悃欵兮
(孫曰樂毅奔趙燕恵王使人/讓毅旦謝之毅報書云云)誠不忍其故邦君子之容
與兮彌億載而愈光諒遭時之不然兮匪謀慮之不長
跪陳辭以隕涕兮(補注離騷㩜茹蕙以掩涕兮霑余襟/之浪浪跪敷衽以陳辭兮耿吾旣得)
(此中正跽長/跪也巨几切)仰視天之茫茫茍偷世之謂何兮言余心
之不臧(言一/作信)
　　伊尹五就桀贊
　　　(黄曰觀人之言必求其意柳子贊伊尹謂其去/湯就桀意桀改過而救民之速學者皆信其説)
　　　(蘓氏曰不然湯之當王乆矣伊尹何疑焉桀能/改過而不免於討可庶幾也能用伊尹而得志)
　　　(於天下雖至愚知其不然宗元意欲以此自解/説其從二王之罪也蘓氏可謂能以意逆志矣)
　　　(韓曰公以附王叔文見逐嘗與許京兆書云早禆/歲與負罪者親善始竒其能謂可以共立仁義)
　　　(教化過不自料厪厪勉勵惟以忠正信義為志/以興堯舜孔子之道利安元元為務不知愚陋)
　　　(不可力强其素意如此今又作此隂自解説以/桀比叔文言其居勢順便可以速得志耳以叔)
　　　(文為桀而以徳宗為/湯是果公之意云)
伊尹五就桀或疑曰湯之仁聞且見矣桀之不仁聞且
見矣夫胡去就之亟也栁子曰惡是吾所以見伊尹之
大者也彼伊尹聖人也聖人出於天下不夏商其心心
乎生民而已曰孰能由吾言由吾言者為堯舜而吾生
人堯舜人矣退而思曰湯誠仁其功遲桀誠不仁朝吾
從而暮及於天下可也於是就桀桀果不可得反而從
湯旣而又思曰尚可十一乎使斯人早被其澤也又往
就桀桀不可而又從湯以至於百一千一萬一卒不可
乃相湯伐桀俾湯為堯舜而人為堯舜之人是吾所以
見伊尹之大者也仁至於湯矣四去之不仁至扵桀矣
五就之大人之欲速其功如此不然湯桀之辨一恒人
盡之矣又奚以憧憧聖人之足觀乎(孫曰易憧憧往/來憧赤容切)吾
觀聖人之急生人莫若伊尹伊尹之大莫若於五就桀
作伊尹五就桀贊
聖有伊尹思徳於民往歸湯之仁曰仁則仁矣非乆不
親退思其速之道宜夏是因就焉不可復反亳殷猶不
忍其遲亟往以觀庶狂作聖(童曰書惟聖妄念作/狂惟狂克念作聖)一日勝
殘(張曰善人為邦百年/亦可以勝殘去殺)至千萬冀一卒無其端五往不
疲其心乃安遂升自陑(音/而)黜桀尊湯遺民以完大人無
形與道為偶道之為大為人父母大矣伊尹惟聖之首
旣得其仁猶病其乆恒人所疑我之所大嗚呼逺哉忘
以為誨
　　梁丘據贊
　　　(韓曰以孟子之賢而臧倉猶得以沮君梁丘據/不毁晏子之賢是誠可取公之竄逐逺方左右)
　　　(近臣無一人為之地者其/曰激贊梁丘誠有以哉)
齊景有嬖曰梁丘子(孫曰梁丘據字子/猶齊之嬖大夫)同君不争古號
媚士(韓曰昭二十年左氏齊侯曰唯據與我和夫晏子/曰據亦同也焉得為和君所謂可據亦曰可君所)
(謂否據/亦曰否)君悲亦悲君喜亦喜(孫曰列子云齊景公逰扵/牛山北臨其國城而流涕)
(曰使古無死者寡人將/去斯而之何據從而泣)曷賢不贊卒贊扵此媚予所仇
激贊有以梁丘之媚順心狎耳終不撓厥政不嫉反已
晏子躬相梁丘不毁恣其為政政實允理時睹晏子食
寡肉缺味愛其不飽告君使賜中心樂焉國用不墜後
之嬖君罕或師是導君以諛(音/腴)聞正則忌讒賢叶惡民
蠧國圯(部鄙/切)嗚呼豈惟賢不逮古嬖亦莫類梁丘可思
又况晏氏激贊梁丘心焉孔瘁
　　霹靂琴贊引(霹音僻/靂音厯)
霹靂琴零陵湘水西(補注曰零/陵屬永州)震餘枯桐之為也(孫曰雷/之甚者)
(為/震)始枯桐生石上説者言有蛟龍伏其窽(童曰窽空/也音欵)一
夕暴震為火之焚至旦乃已其餘硿然倒卧道上(張曰/硿石)
(聲苦東戸/宋二切)震旁之民稍柴薪之超道人聞取以為三琴
琴莫良於桐桐之良莫良於生石上石上之枯又加良
焉火之餘又加良焉震之於火為異是琴也旣良且異
合而為美天下將不可載焉(孫曰不可載言美/之至也載一作再)㣲道人
天下之美幾喪余作贊辭識其越之左與右(韓曰禮記/朱弦而䟽)
(越注云越琴/底孔也如字)以著其事又益以序以為他傳辭曰惟湘
之涯惟石之危龍伏之靈震焚之竒旣良而異爰合其
美超實為之贊者柳子
　　尊勝幢贊(并序/)
以佛之為尊而尊是法嚴之於頂其為最勝宜也旣尊
而勝矣其為拔濟尤大塵飛而灾去影及而福至睦州
於是誠焉不疑(孫曰睦州謂李睦州也以李錡之叛得/罪貶循州元和三年正月以赦量移永)
(州/)礱石六觚(韓曰漢書破觚為圜斵琱/為樸觚謂方也○觚音孤)其長半尋乃篆
乃刻立之為福馬孺人之墓(補注馬孺人睦州外婦元/和五年五月卒於永因葬)
(焉公有太府李卿外/婦馬淑誌見外集)儒人之生奉佛道未嘗敢怠今旣
没睦州又成其志擇最勝且尊之道文之於石以延其
休則其生佛所得佛道宜無疑也贊曰
世所尊兮又尊道勝無立兮以為寳拔大苦兮升至真
靈合贊兮神而神駕元氣兮濟𤣥津誰為友兮上品人
徳無已兮石無磷(音/隣)延永世兮奠坤垠靈受福兮公之勤
　　龍馬圖贊(并序/)
　　　(汪曰公嘗欲焚八駿之圖而獨於此/贊龍馬之圖豈可信而不誣者耶)
始吾聞明皇帝在位靈昌郡(孫曰靈昌/滑州郡名)得異馬於河而
莫知其形(韓曰開元二十九年三月滑州刺史李邕/獻馬肉鬛鱗臆嘶不類馬日行三百里)好
事者涿人盧遵(孫曰遵涿人/公之内弟)以其圖來示余其狀龍鱗
虺尾(虺許/尾切)拳毛環目肉鬛(音/獵)馬之靈怪有是耶居帝閑
為馬幾二十年從封禪郊籍(孫曰開元十三年十一月/𤣥宗封泰山二十三年正)
(月耕/藉田)鳴和鑾者數十事(鑾音/鸞)遇禍亂帝西幸(孫曰天寳/十五年𤣥)
(宗幸/蜀)馬至咸陽西入渭水化為龍泳去不知所終且其
來也宜於時其去也存其神是全徳也既覩其形不可
以不贊
靈和粹異孕至神兮倮尾童鬣(倮力/果切)䟽紫鱗分巍然特
出瑞聖人兮(韓曰顔延年赭白馬賦實有/騰光吐圖疇徳瑞聖之符焉)理平和樂百
樂陳兮(百一/作禮)鳴鸞在御大路遵兮(童曰詩遵/大路兮)世􁋌道悸
(􁋌莫/江切)還吾真兮哀鳴延首慕水濱兮沛焉潛泳旋奫淪
兮(張曰奫淪水深/廣貌奫於淪切)淵居海逝靈無鄰兮出處孔時類至
仁兮嗟爾衆類孰是倫兮進昏死亂阽厥身兮(童曰阽/猶危音)
(鹽又都/念切)匪馬之慕吾誰親兮贊之斯圖宜世珍兮
　　誡懼箴
　　　(韓曰或謂公憂懼二箴當王叔文將敗時/作恐未必然觀其辭意亦貶謫後作也)
人不知懼惡可有為知之為美莫若去之非曰童昏昧
昧勿思禍至後懼(後一/作而)是誠不知君子之懼懼乎未始
幾動乎㣲事遷乎理將言以思將行以止中决道符乃
順而起起而獲禍君子不恥非道之愆非中之詭懼而
為懼雖懼焉如君子不懼為懼之初
　　憂箴
憂可無乎無誰以寧子如不憂憂日以生憂不可常常
則誰懌子常其憂乃小人戚敢問憂方吾將告子有聞
不行有過不徙宜言不言不宜而煩宜退而勇不宜而
恐中之誠懇過又不及憂之大方唯是焉急内不自得
甚泰為憂省而不疚雖死優游所憂在道不在乎禍吉
之先見(韓曰易幾者動之/徵吉之先見者也)乃可無過告子如斯守之勿
墮
　　師友箴(幷序/)
　　　(黄曰子厚師友箴曰吾欲從師取友而天下無/可者必得仲尼叔牙而師友之退之師説曰師)
　　　(不必賢於弟子弟子不必不如師聞道有先後/術業有専攻爾由退之之説則學者不敢恃已)
　　　(之長有所資於人由子厚之説則學者輕/人之能而終於自是韓柳優劣由此而判)
今之世為人師者衆笑之舉世不師故道益離為人友
者不以道而以利舉世無友故道益棄嗚呼生扵是病
矣歌以為箴旣以儆已又以誡人
不師如之何吾何以成不友如之何吾何以増吾欲從
師可從者誰借有可從舉世笑之吾欲取友誰可取者
(童曰孟子尹公之他端/人也其取友必端矣)借有可取中道或捨仲尼不生
牙也乆死(韓曰鮑叔牙與管仲為友後薦仲扵桓公以/為相杜甫詩云君不見管鮑貧時交此道今)
(人棄/如土)二人可作懼吾不似中焉可師恥焉可友謹是二
物用惕爾後道茍在焉傭匄為偶道之反是公侯以走
内考諸古外考諸物師乎友乎敬爾毋忽
　　敵戒
　　　(黄曰入則無法家拂士出則無敵家外患者國/常亡子厚敵戒其立意亦同孟子常竊思范文)
　　　(子之言而後知孟子栁子之説有為而發文子云/惟聖人能内外無患自非聖人内寧必有外憂)
　　　(此晉厲公侈文子欲釋楚為外懼之言也審此/則孟子之存敵國固以警戰國之君而子厚之)
　　　(為敵戒亦為徳/宗順宗設耳)
皆知敵之仇而不知為益之尤皆知敵之害而不知為
利之大秦有六國兢兢以强六國旣除􁀿􁀿乃亡(韓曰/謂秦)
(滅齊楚燕趙韓魏六國後不二世而亡􁀿􁀿自得貌又/淺意説文云欺也孟子􁀿􁀿之聲音顔色○􁀿音怡又)
(湯何/切)晉敗楚鄢(音/偃)范文為患(孫曰成十六年左氏晉師/敗楚於鄢陵范文子曰君)
(幼諸臣不佞何以/及此君其戒之)厲之不圖舉國造怨(孫曰成十七年/左氏晉厲公侈)
(多外嬖反自鄢陵欲盡/去羣大夫而立其左右)孟孫惡臧孟死臧恤藥石去矣
吾亡無日(韓口襄二十三年左氏孟孫惡臧孫季孫愛/之孟孫卒臧孫入哭甚哀多涕曰季孫之愛)
(我美疢也孟孫之惡我藥石也美/疚不如藥石孟孫死吾亡無日矣)智能知之猶卒以危
矧今之人曽不自思敵存而懼敵去而舞廢備自盈秪
益為瘉(童曰説文瘉病瘳/也音庾又音臾)敵存滅禍敵去召過有能知
此道大名播懲病克壽矜壯死暴縦欲不戒匪愚伊耄
我作戒詩思者無咎
　　三戒(并序/)
　　　(東坡曰予讀栁子厚三戒而愛之乃擬作/河豚魚烏賊魚二説并序以自警見坡集)
吾恒惡世之人不推已之本而乘物以逞或依勢以干
非其類出技以怒强竊時以肆暴然卒迨扵禍有客談
麋驢䑕三物似其事作三戒(黄曰子厚三戒臨江之麋/則為依勢以干非類者殷)
(永某氏之䑕則為竊時以肆暴者設二説之譏使强而/貪者知所戒也黔驢之戒其猶在得失之域乎使中才)
(庸人得是説以匿名遁迹不犯非分或得為之然仕於/王朝人以黔驢為戒不才者隠其不才而疑於有才不)
(徳者晦其不徳而象扵有徳則/列扵庶位孰非吹竽之徒耶)
　　臨江之麋
臨江之人畋得麋麑(童曰麋麑鹿/子也音眉倪)畜之入門羣犬垂涎
揚尾皆來其人怒怛之自是日抱就犬習示之使勿動
稍使與之戯積乆犬皆如人意麋麑稍大忘已之麋也
以為犬良我友抵觸偃仆益狎犬畏主人與之俯仰甚
善然時啖其舌(啖音/淡)三年麋出門外見外犬在道甚衆
走欲與為戲外犬見而喜且怒共殺食之狼籍道上麋
至死不悟
　　黔之驢
黔無驢有好事者船載以入至則無可用放之山下虎
見之尨然大物也以為神蔽林間窺之稍出近之憖憖
然莫相知(韓曰憖憖恭敬也孫/曰張齗怒貌魚僅切)他日驢一鳴虎大駭逺
遁以為且噬已也甚恐然往來視之覺無異能者益習
其聲又近出前後終不敢搏稍近益狎蕩倚衝冒驢不
勝怒蹄之虎因喜計之曰技止此耳因跳踉大􁫹(虎檻/切)
斷其喉盡其肉乃去噫形之尨也類有徳聲之宏也類
有能向不出其技虎雖猛疑畏卒不敢取今若是焉悲
夫
　　永某氏之䑕
永有某氏者畏日拘忌異甚以為已生歳直子䑕子神
也因愛䑕不畜猫犬(犬一/作又)禁僮勿擊䑕倉廩庖厨悉以
恣䑕不問由是䑕相告皆來某氏飽食而無禍某氏室
無完器椸無完衣(童曰方言榻前凡趙魏之間謂之椸/一曰衣架禮記男女不同椸架○椸)
(音/移)飲食大率䑕之餘也晝累累與人兼行(累倫/追切)夜則竊
齧鬬暴其聲萬狀不可以寢終不厭數歳某氏徙居他
州後人來居䑕為態如故其人曰是隂類惡物也盜暴
尤甚且何以至是乎哉假五六猫闔門撤瓦灌穴購僮
羅捕之殺䑕如丘棄之隠處臰數月乃已(臰尺救切/與臭同)嗚
呼彼以其飽食無禍為可恒也哉
　
　
　
　
　
　
　
　
　
　
　
　
　
　
　五百家註柳先生集巻十九
欽定四庫全書
　五百家註柳先生集巻二十
　雜著
　　沛國漢原廟銘(并序/)
　　　(韓曰漢惠帝即位詔有司為髙/帝立原廟至唐尚存載在祀典)
昔在帝堯光有四海元首萬邦時則舜禹稷禼(童曰禼/髙辛氏)
(之子音薛/與契同)佐命垂統股肱天下(張曰書元首明哉股肱/良哉○一本作天子)
聖徳未衰而内禪(音/擅)元臣繼天而受命四姓承休迭有
中邦(孫曰舜媯氏禹姒氏后稷姬氏契/子氏皆堯之元臣其後迭有天下)五神環運炎徳
復起(孫曰五神五徳/也至漢為火徳)周道削滅秦徳暴戾皇天疇庸審
厥保承乃命唐帝之後振而興之(韓曰春秋晉史蔡墨/有言陶唐氏旣衰其)
(後有劉累班固/贊髙祖賛及之)又俾九臣之後(孫曰九臣九官也謂禹/作司空棄為后稷契為)
(司徒臯陶為士垂為共工益為虞伯夷/為秩宗夔典樂龍為納言○九一作元)翊而登之所以
紹復丕績不墜厥祀故曲逆起為䇿士(張曰周封舜後/扵陳陳之子孫)
(以國為氏至漢陳平佐髙祖/刲曲逆侯○曲逆音去遇)輔成帝圖吐謀洞靈奮竒
如神舜之胄也汝隂(韓曰汝隂夏侯嬰所封嬰之先出/自姒姓杞簡公為楚所城弟佗奔)
(魯悼公以其夏禹之後給以采/地爵為侯後因以為夏侯氏)脫帝宻網(韓曰嬰為沛/縣吏與髙祖)
(相愛髙祖戲而傷嬰人有告髙祖髙祖時為亭長重坐傷/人告故不傷嬰嬰證之移獄覆嬰坐髙祖繫嵗餘笞掠數)
(百終脱/髙祖)摧虜暴氣扶乘天休運行嘉謀禹之苖也酇侯
(韓曰鄼蕭何所封何之先出自子姓宋戴公裔孫樂大/心平南宮長萬有功封抡蕭後因以為氏○酇音贊)
保綏三秦控引漢中(孫曰項羽立沛公為漢王都南鄭/以何為丞相何進韓信東定三秦)
(何留收/巴蜀)宏器廊度以大帝業禼之裔也淮隂(韓曰淮隂/韓信所封)
(信之先出自姬氏左氏曰邘晉應韓武之氏/穆也曲沃桓叔之子萬食采於韓因以為)整齊天兵導
揚靈威覆趙夷魏拔齊殄楚(孫曰覆趙謂斬趙王成安/君陳餘夷魏謂虜魏王豹)
(定河東吞齊謂虜齊王廣/殄楚謂㑹垓下平項羽)平陽(韓曰平陽曹㕘所封㕘/之先封曹以國為姓○)
(陽下或有/夏字非是)破三秦虜魏王(孫曰髙祖至漢中以㕘為將/軍還定三秦與韓信攻魏獲)
(魏王/豹)絳侯(韓曰后稷封扵邰七世孫古公亶父居岐山/之周原後因為氏曰周至扵勃事漢封于絳)
定楚地固劉氏皆稷之裔也克復堯緒昭哉甚明天意
若曰建大徳者必唐帝之胄故漢氏興焉翼炎運者必
唐臣之孫故羣雄登焉是以髙帝誕膺聖祚以垂徳厚
探昊穹之奥㫖載幽明之休祐殺白帝于大澤以承其
靈(童曰髙祖夜經澤中有大蛇當徑帝斬之後人至蛇/所有老嫗哭曰吾子白帝子也化為蛇當道今赤帝)
(子斬/之)建赤旗于沛邑以昭其神(張曰髙祖為沛/公旗幟尚赤)假手於
嬴以混諸侯(韓曰秦嬴姓謂秦併/六國而復歸于漢)慿力於項以離闗東
(韓曰謂項羽剽/悍而闗東心離)奉纘帝之元命(纉作/管切)而四代之後咸獻
其用徳乘木之大統(孫曰謂周/木徳也)而秦楚之盛不保其位
旣建皇極設都咸陽撫征四方訓齊天下乃樂沛宫以
追造邦之本乃歌大風以昭武成之徳(童曰髙祖十二/年過沛歌曰大)
(風起兮雲飛掦威加海内兮/歸故鄉安得猛士兮守四方)乃尊舊邦(尊或/作英)以壯王業
之基生為湯沐之邑沒為思樂之地且曰萬歳之下魂
逰於此(孫曰髙祖謂沛父兄曰㳺子悲故鄉吾雖都闗/中萬嵗之後吾魂魄猶思沛其以沛為朕湯沐)
(邑/)惟兹原廟沛宫之舊也(韓曰恵帝詔郡國立原/廟原重也謂先已有廟)祭蚩
尤於是庭而赤精降(張曰髙祖阮為沛公祠/黄帝祭蚩尤於沛庭)導靈命於
是邦而羣雄至登布衣於萬乘而子孫得以纉其緒化
環堵為四海而黎元得以安其業基岱宗之髙源洪河
之長蓄靈擁休此焉發跡葢以道備於是而後行之天
下制成于是而後廣之宇内天下備其道而神復乎本
宇内成其制而心懐扵舊宜其正名以表功用成其始
俾生靈盡其敬焉陳本以宅神用成其終俾生靈盡其
慕焉故髙帝定位建兹閟宫(孫曰詩閟宫有侐建兹悶/宫即上云沛宫也閟音秘)
恵帝嗣服爰立清廟(見上/注)綿越千祀至今血食此所以
成終而成始也且夫以斷蛇之威安知不運其宻用佐
歳宫以流澤歟以約法之仁(張曰髙祖入闗與/父老約法三章耳)安知不
流其神睠(與眷/同)相舊邦之遺黎歟以紹唐之餘慶統天
之遺烈安知不奮其神化大祐扵下土歟然則展慶乞
靈烏可已也銘于舊邑以迪天命其辭曰
蕩蕩明徳時惟放勲揖讓而退祚扵後昆羣蛇輔龍(孫/曰)
(晉世家文公即位賞從亡者未至介子推子推入綿上/山中至死不見子推從者憐之懸書宫門曰龍欲上天)
(五蛇為輔龍已乘雲四蛇各入/其宇一蛇襡怒終不見其處所)以翊天門(翊一作/羾音工)登翼
炎運唐臣之孫秦網旣離鹿駭東夏長蛇封豕(韓曰左/氏封豕)
(長蛇以薦食上/國封豕大豬也)蹈躍中野天復堯緒鍾祐于劉赫矣漢
祖播兹皇猷揚旗沛庭約從諸侯(從將/客切)豪暴震疉威聲
布流總制虎臣委成良疇勦殄霸楚(勦子/小切)遂荒神州(孫/曰)
(詩遂荒/大東)區宇懐濡黔黎輯柔表正萬國炎靈用休定宅
咸陽以都上㳺留觀本邦在鎬如周(孫曰詩王在在鎬/文王都豐武王都)
(鎬/)穆穆恵皇宗禋克承崇崇沛宫清廟是慿原念大業
肇經兹地乃専元命亦舉嚴祀建旗釁鼓(釁許僅切/旗一作斾)遂
據天位魂逰故都永介丕祉煥列唐典(見題/注)嚴恭罔墜
勤此休銘以昭本始
　　劍門銘(并序/)
惟蜀都重險多貨混同戎蠻人尨俗剽(孫曰尨/雜也)嗜為冦
亂皇帝元年八月帥喪衆暴(韓曰永貞元年八月劍/南西川節度使幸臯卒)羣
疑不制妖孽煽行(㜸魚列反/亦作􁆂)怙恃富强滔天阻兵(孫曰/書象)
(恭泊天左氏阻兵安忍臯旣卒度支副使劉闢自為留/後諷諸將儌旄節時帝即位欲静鎮四方即拜檢校工)
(部尚書西川節度使闢意帝可/動益□蹇吐不臣語求統三川)攻䧟他部北包劍門(孫/曰)
(闢欲以所善盧文若節/度東川即以兵取梓州)慿負丘陵以張驁猛堅利鋒鏑
以拒大順謂雷霆之誅莫已加也惟梁守臣(童曰蜀為/古梁州之)
(地/)禮部尚書嚴公以國害為私讎以天討為已任(韓曰/宰相)
(杜黄裳薦神䇿軍使髙崇文勇畧可用元和元年正月/以崇文為行營節度使將步騎五千為前鋒卒京西兵)
(馬使李元奕東川節度使李康/山南西道節度使嚴礪同討闢)推仁仗信不待司死(童/曰)
(孟子有司/死之士)而人致其命立義抗憤不待喋血(孫曰漢文/紀今已誅)
(諸吕新喋血京師○喋大頰/切字當作蹀蹀謂履踐之)而士一其心悉師出次祗
俟明詔凡諸侯之師必出於是儲峙饗賚(儲音厨峙/直里切)取
其豐穰乃遣前軍嚴秦奉揚王誅誕告南土十一月(孫/曰)
(當作/二月)右師逾利州蹈冦地乘山斬虜以遏奔衝左師出
于劍門大攘頑嚚諭引劫脅蟻潰䑕駭險無以固(以下/一有)
(為/字)收奪利地以須王師(孫曰礪命嚴秦自漢原至神泉/凡數十合下劒門覆盪口枚劒)
(州破契丹命禆將可提彌/珠斬虜之時將文昭徳)刲刳腎腸振拔根柢俾無以
肆毒用集我勲力􁠍一振(􁠍音/墳)元戎啟行(孫曰詩元戎/十乘以先啟)
(行/)取其渠魁以為大戮(孫曰九月崇文克/成都擒闢送長安)由公忠勇憤
悱(上房吻切/下音斐)授任堅明謀猷𢎞長用能啟闢險阨夷為
大塗襄沮害氣對乎天意帝用休嘉議功居首増秩師
長(韓曰傳云釗闢反以儲備/有素檢校尚書左僕射)進為大藩宅是南服(韓曰/十月)
(以礪為東/川節度)將校羣吏願刋山石昭著公之功垂綂無窮
銘曰
井絡坤垠(韓曰蜀在星分野為井絡在卦為坤維孫/曰河圖括地象曰岷山之地上為井絡)時
惟外區(孫曰張載劒閣銘云矧兹陜隘/土之外區外區謂在區域之外)界山為門環扵
蜀都叢險積貨混并羌髳(韓曰書牧誓及庸蜀羌髳㣲/盧彭濮人八國皆戎狄屬文)
(王者國名羌在西蜀髳微在/巴蜀○羌驅羊切髳音矛)狂猾窺隙狺狺嘯呼(舊註/狺狺)
(大吠聲楚詞猛犬狺/狺○狺魚斤切㹞同)慿據勢勝厚其凶徒皇帝之仁宥
而不誅暴非徳馴害及巴渝(張曰巴渝在/唐屬劍南道)乃出王旅乃
咨列岳牧臣司梁(補注即/謂嚴礪)當其要束器備攸積糗糧是
蓄(補注書峙乃/糗糧糗乾飯)人無増賦師以饒足喋血誓士𤣥機在
握命分貔貅(上音皮/下音休)陳為掎角(韓曰左氏譬如捕鹿晉/人掎之諸戎角之説文)
(犄偏引也/居□切)右逾岷山左直劒門攻出九地(孫曰孫子云/善守者藏扵)
(九地之下善攻者/動乎九天之上)上披重雲攀天蹈空夷視阻艱破裂
層壘殄殱羣頑内獲固圉(補注左氏亦聊/以固吾圉也)外臨平原天
兵徐驅卒乘嘽嘽(童曰詩王旅嘽嘽韓曰嘽嘽/衆也詩嘽嘽駱馬他丹切)大憝囚
戮(孫曰大憝謂闢也書/元惡大憝憝徒對切)戎夏咸歡帝圖厥功惟梁是先
開國進位南服于藩邦之清夷人以完安銘功鑑亂永
代是觀
　　塗山銘(并序/)
惟夏后氏建大功定大位立大政勤勞萬邦和寧四極
威懐之道儀刑後王(孫曰詩儀刑/文王刑法也)當乎洪流方割(張曰/書湯)
(湯洪水/方割)災被下土自壺口而導百川(孫曰書冀州旣載/壺口治梁及岐此)
(是治水自/壺口始也)大功建焉虞帝耄期順承天厯(童曰書舜宅/帝位三十有)
(三載耄期倦于勤又曰天之/厯數在汝躬汝終陟元后)自南河而受四海(孫曰孟/子云舜)
(避堯之子扵南河之南訟獄謳歌者不之堯之子/而之舜然後之中國踐天子位焉今以為禹誤)大位
定焉萬國旣同宣省風教自塗山而㑹諸侯(韓曰哀七/年左氏禹)
(㑹諸侯扵塗山執玉帛者萬國注塗山在夀春東北書/云娶扵塗山孔安國云塗山國名皇甫謐云今九江當)
(塗有禹廟則/塗山在江南)大政立焉功莫崇乎禦大災(孫曰禮記能/禦大災則祀)
(之言禹有/治水之功)乃賜𤣥圭以承帝命(童曰書禹錫𤣥/圭告厥成功)位莫尊
乎執大象(孫曰老子執/大象天下往)乃輯五瑞以建皇極(孫曰五瑞/即五玊也)
(○輯/音集)政莫先乎齊大統乃朝玉帛以混經制是所以承
唐虞之後垂子孫之丕業立商周之前樹帝王之洪範
者也嗚呼天地之道尚徳而右功(孫曰右/亦尊也)帝王之世崇
徳而賞功故堯舜至徳而位不及嗣湯武大功而祚延
于世有夏徳配于二聖而唐虞讓功焉功冠于三代而
商周讓徳焉宜乎立極垂統貽于後裔當位作聖著為
世凖則塗山者功之所由定徳之所由濟政之所由立
有天下者宜取扵此追惟大號既發華葢旣狩方岳列
位奔走來同山川守神莫敢遑寧(孫曰吳代越堕㑹稽/獲骨馬節専車吳子)
(使來聘問之仲尼仲尼曰禹致羣神扵㑹稽之山防風/氏後至禹殺而戮之其骨節専車此為大矣客曰敢問)
(誰守為神仲尼曰山川之守足以紀綱/天下者其守為神社稷之守為公侯)羽旄四合(孫/曰)
(定四年左氏晉人假羽旄於鄭鄭人與/之周禮全羽為旞析羽為旌旄一作毛)衣裳咸㑹(孫曰/荘二)
(十七年穀梁傳衣裳之㑹/十有一未嘗有㰱血之盟)䖍恭就列俯僂聴命然後示
之以禮樂和氣周洽申之以徳刑天威震耀制立謨訓
宜在長乆厥後啓征有扈而夏徳始衰羿距太康而帝
業不守(韓曰啓禹之子太康啓之子書甘誓啟與有扈/戰于甘之野作甘誓五子之歌注太康盤扵逰)
(田不恤民事為羿/所逐不得反國)皇祖之訓不由(童曰書皇祖有/訓皇祖謂禹)人亡
政墜卒就陵替向使繼代守文之君又能紹其功徳脩
其政統卑宫室惡衣服拜昌言平均賦入制定朝㑹則
諸侯常至而天命不去矣茲山之㑹安得獨光于後歟
是以周穆遐追遺法復㑹於是山(韓曰昭四年左氏椒/舉言于楚子曰康有)
(酆宫之朝穆有/塗山之㑹也)聲垂天下亦紹前軌用此道也故余為
之銘庶後代朝諸侯制天下者仰則於此其辭曰
惟禹體道功厚徳茂㑹諸侯衛(孫曰侯衛五/等之諸侯)統壹憲度
省方宣教化制殊類咸㑹壇位承奉儀矩禮具樂備徳
容既孚乃舉明刑以弼聖謨則戮防風(一本明刑作明/則則戮作刑戮)
遺骨専車(見上/注)克明克威疇敢以渝宣昭黎憲(一作/獻)耆
定混區(孫曰耆/音㫖)傳祚後𦙍丕承帝圖塗山巖巖界彼東
國唯禹之徳配天無極即山刋碑貽後訓則
　　壽州安豐縣孝門銘(并序/)
　　　(集註唐孝友傳曰壽州永豐李興亦有志/行柳宗元為作孝門銘云云全載于傳)
壽州刺史臣承思言九月丁亥安豐縣令臣某上所部
編户甿(與氓/同)李興父被惡疾歳月就亟(就一/作疾)興自刃股
肉假託饋獻其父老病已不能啖啜(上音淡下妹/恱切正作歠)宿而
死興號呼撫臆口鼻垂血捧土就墳沾漬涕洟(漬疾智/切洟音)
(夷/)墳左作小廬蒙以苫茨(孫曰苫茨謂/以草覆屋)伏匿其中扶服
頓踊(孫曰扶服即匍匐/字頓踊謂□踊也)晝夜哭訴孝誠幽達神為見異
廬上産紫芝白芝二本各長一寸廬中醴泉湧出竒形
異狀應驗圖記此皆陛下孝理神化隂中其心而克致
斯事謹案興氓庶賤陋循習淺下性非文字所導生與
耨耒為業(一作/伍)而能鍾彼醇孝(醇音/淳)超出古列天意神
道猶錫瑞物以表殊異伏惟陛下有唐堯如天如神之
徳(童曰史記稱堯其/仁如天其智如神)宜加旌褒合於上下請表其里閭
刻石明白宣延風美觀示後祀永永無極臣昧死上請
制曰可其銘云(一本無/上三字)
懿厥孝思(童曰詩永/言孝思)惟兹淑靈禀承粹和篤守天經(童/曰)
(天經/孝也)泣侍羸疾黙禱隠㝠引刃自嚮殘肌敗形羞膳奉
進憂勞孝誠惟時髙髙(張曰詩髙/髙在上)曾不是聴創巨痛仍
號於穹昊捧土濡涕頓首成墳陷膺腐眥寒暑在廬草
木悴死鳥獸踟蹰(上音馳/下音厨)殊類異族亦相其哀肇有二
位(孫曰二位/天地也)孝道爰興克脩厥猷載籍是登在位有虞
以孝蒸烝(韓曰舜克諧以孝/烝烝乂不格姦)仲尼述經以教扵曾(孫曰/孔子)
(孝經為曽/參而作)惟昔魯侯見命夷宫(孫曰國語周宣王欲得/國子之能導訓諸侯者)
(穆仲曰魯侯孝王曰然則能治其民矣乃命魯孝公扵/夷宫補注史記魯世家周宣王代魯殺其君伯御立稱)
(於夷宮是為孝公注云夷宫宣王祖/父夷王之廟古者爵命必扵祖廟)亦有考叔寤莊稱
純(韓曰左氏鄭莊公置姜氏于城潁潁考叔聞之有獻/于公公從之遂為母子如初君子曰潁考叔純孝也)
(愛其母施/及莊公)顯顯李氏實與之倫哀嗟道路涕慕里隣邦
伯章奏稽首慇懃上動帝心旁達明神神錫祕祉三秀
靈泉(孫曰三秀芝革也楚詞山鬼章云采三/秀于山間靈泉即上所云醴泉湧出也)帝命薦加
亦表其門統合上下交贊天人建此碑號億齡揚芬(孫/曰)
(十萬曰億億齡/言其無窮也)
　　武岡銘(并序/)
元和七年四月黔巫東鄙(黔音/鈐)蠻獠雜擾(舊注蠻獠西/南夷名獠音)
(老乂竹絞/切亦作䝤)盜弄庫兵(集註元和六年辰溆蠻酋張伯靖/嫉黔中觀察使督斂苛刻因聚衆)
(叛殺長史刼據辰綿諸州連九洞以自固九月以蜀州/刺史崔能為黔中觀察使貶前使竇羣為開州刺史)
賊脅守帥南鈎牂牁外誘西原(韓曰漢定西南夷置牂/牁郡西原西南夷地名)
置魁立帥(一作/伍)殺牲盟誓洞窟林麓嘯呼成羣皇帝下
銅獸符(孫曰漢置郡守置銅虎符竹使符發兵遣至郡/合符符合乃聴發兵也符者謂各分其半右留)
(京師左/以與之)發庸蜀荆漢南越東甌之師(孫曰庸即上庸縣/庸蜀謂劍南東西)
(節度荆謂荆南節度漢謂山南東道節/度南越謂廣州節度東甌謂福建觀察)四面討問畏罪
慿阻逃遁不即誅時惟潭部戎帥(孫曰湖南觀察/使治潭州也)御史
中丞栁公綽練立將校提卒五百屯扵武岡(韓曰武岡/邵州縣名)
不震不騫如山如林告天子威命明白信順亂人大恐
視公之師如百萬視公之令如風雷怨號呻吟喜有攸
訴投刃頓伏(孫曰時黔中觀察使雀能荆南節度使嚴/綬及公綽討之三歳不能定綬上言曰臣)
(今謹以便宜先遣所部將李忠烈齎書喻㫖俟其悛心/伯靖亦上表請𨽻荆南乃降乃獨詔綬招伯靖伯靖果)
(以𨽻黔六州之地乞降綬命志烈復往伯靖遂以其家/屬舒秀和等詣江陵就戮詔綬皆投麾下將以撫之以)
(伯靖為右威衛翊/府中郎將六州平)願完父子卒為忠信奉職輸賦進比
華人無敢不龔母弟生壻繼來于潭咸致天庭皇帝休
嘉式新厥命凶渠同惡革面向化如醉之醒如狂之寧
公為藥石俾復其性詔書顯異進臨江漢(孫曰以公綽/為鄂岳觀察)
(使韓曰考公綽傳不書其/平伯靖之功豈史逸之耶)益兵三倍為時碩臣殿扵大
邦文儒申申有此武功於是夷人始復聞公之去相與
髙蹈涕呼(孫曰哀二十一年左氏齊人歌曰魯人之/臯數年不覺使我髙蹈注髙蹈猶逺行)若
寒去裘昔公不夸首級為已能力専務教誨俾邦斯平
我老洎幼由公之仁小不為虺蜮(童曰虺蝮蟲也蜮短/狐也似鼈三足○虺)
(許偉切蜮音/惑又越偪切)大不為鯨鯢(孫曰宣十二年左氏古者明/王伐不敬取其鯨鯢而封之)
(以為大戮鯨鯢/以喻不義之人)恩重事特不邇而逺莫可追已願銘武
岡首以慰我思以昭我鄰(一作/類)以示我子孫(一有/彌字)億萬
年俾我奉國如今之誠鄰之我懐如公之勤其辭曰今
黔山之㠝(童曰㠝髙/也音攅)巫水之蟠(韓曰巫山五溪/也蟠曲也音盤)魚駭而
離獸犯而殘戸恐合竄披攘仍亂王師來誅(來一/作末)斯死
以緩公明不疑公信不欺援師定命(援一/作授)俾邦克正皇
仁天施我反其性我塗四闔公示之盟我愚抵死公示
之恩既骨而完既亡而存奉公之訓貽我子孫我始蝥
賊(孫曰詩去其螟螣及其蝥賊釋/蟲云食根蝥食節賊○蝥音矛)由公而仁我始冦讎
由公而親山畋澤䱷(舊註周禮有䱷人/䱷與魚同畋音田)輸賦扵都陶穴
刋木(張曰詩陶復陶/穴書随山刋木)室我姻族烹牲是祀公受介福揲
蓍以占(揲舌牒切又音舌/揲蓍一作折蓴)公宜百禄皇懋公功陟于大
邦(孫曰謂/遷鄂岳)逺哉去我誰嗣其良有穴之丹(孫曰辰州/有丹穴)有
犀之顚匪曰余固公不可賂祝鄰之徳恒遵公則朂余
之世永謹邦制(一作以/永邦制)南夷作詩刻示來裔
　　井銘(并序/)
始州之人(孫曰謂/柳州人)各以甖甈負江水(孫曰甖甈類大腹/小口爾雅云康瓠)
(謂之甈瓠壺也舊注甈破/嬰也○嬰音鸎甈五計切)莫克井飲崖岸峻厚旱則水
益逺人陟降大艱雨多塗則滑而顚恒惟咨嗟怨惑訛
言終不能就元和十一年三月朔命為井城北隍上(孫/曰)
(隍城/池)未晦果寒食洌而多泉(補注易井洌寒/泉食洌清也)邑人以灌
其上堅垍(舊注説文云垍堅土也/巨至切○一本作堅壯)其利悠乆其相者浮
圖談康軍事牙將米景鑿者蔣晏凡用罰布六千三百
(孫曰周禮鄽人掌歛市之罰布注罰布者/犯市令者之泉錢行之曰布藏之曰泉)役庸三十六
大甎干七百其深八尋有二尺(孫曰八/尺為尋)銘曰
盈以其神其來不窮惠我後之人噫疇肯似扵政(孫曰/似續)
(也/)其來日新(一作盈/其神)
　　舜禹之事
　　　(晏元獻曰此文與下謗譽咸/宜等篇恐是博士韋籌所作)
魏公子丕由其父得漢禪(音/擅)還自南郊謂其人曰舜禹
之事吾知之矣(韓曰魏黄初元年十一月文帝升壇即/祚魏氏春秋曰禮畢顧謂羣臣曰舜禹)
(之事吾/知之矣)由丕以來皆笑之栁先生曰丕之言若是可也
嚮者丕若曰舜禹之道吾知之矣丕罪也其事則信吾
見笑者之不知言未見丕之可笑者也凡易姓授位公
與私仁與强其道不同而前者忘後者繫其事同使以
堯之聖一日得舜而與之天下能乎吾見小争於朝大
争於野其為亂堯無以已之何也堯未忘於人舜未繫
于人也堯之得于舜也以聖舜之得於堯也以聖兩聖
獨得於天下之上奈愚人何其立扵朝者放齊猶曰朱
啓明(猶一/作獨)而况在野者乎堯知其道不可退而自忘舜
知堯之忘已而繫舜於人也進而自繫舜舉十六族去
四凶族使天下咸得其人(一作/仁)命二十二人興五教立
禮刑使天下咸得其理合時月正厯數齊律度量權衡
使天下咸得其用積十餘年人曰明我者舜也齊我者
舜也資我者舜也天下之在位者皆舜之人也而堯隤
然(隤徒/囘切)聾其聰昏其明愚其聖人曰往之所謂堯者果
烏乎在哉或曰耄矣曰匿矣又十餘年其思而問者加
少矣至於堯死天下曰乆矣舜之君我也夫然後能揖
讓受終於文祖舜之與禹也亦然禹旁行天下功繫於
人者多而自忘也晚益之自繫猶是也而啓賢聞於人
故不能夫其始繫於人也厚則其忘之也遲不然反是
漢之失徳乆矣其不繫而忘也甚矣宦董袁陶之賊生
人盈矣(孫曰謂董卓袁/紹袁術陶謙也)丕之父攘禍以立强積三十餘
年天下之主曹氏而已無漢之思也丕嗣而禪天下得
之以為晚何以異夫舜禹之事耶然則漢非能自忘也
其事自忘也曹氏非能自繫也其事自繫也公與私仁
與强其道不同其忘而繫者無以異也堯舜之忘不使
如漢不能授舜禹舜禹之繫不使如曹氏不能受之堯
舜然而世徒探其情而笑之故曰笑其言者非也問者
曰堯崩天下若喪考妣四海遏宻八音三載子之言忘
若甚然是可不可歟曰是舜歸徳于堯史尊堯之徳之
辭者也堯之老更一世矣徳乎堯者葢已死矣其幼而
存者堯不使之思也不若是不能與人天下
　　謗譽
凡人之獲謗譽於人者亦各有道君子在下位則多謗
在上位則多譽小人在下位則多譽在上位則多謗何
也君子宜于上不宜於下小人宜于下不宜於上得其
宜則譽至不得其宜則謗亦至此其凡也然而君子遭
亂世不得已而在於上位則道亦咈於君而利必及於
人由是謗行於上而不及於下故可殺可辱而人猶譽
之小人遭亂世而後得居於上位則道必合於君而害
必及扵人由是譽行於上而不及於下故可寵可富而
人猶謗之君子之譽非所謂譽也其善顯焉爾小人之
謗非所謂謗也其不善彰焉爾然則在下而多謗者豈
盡愚而狡也哉在上而多譽者豈盡仁而智也哉其謗
且譽者豈盡明而善褒貶也哉然而世之人聞而大惑
出一庸人之口則羣而郵之(補註郵謂如/置郵之傳也)且置於逺邇
莫不以為信也豈惟不能褒貶而已則又蔽於好惡奪
於利害吾又何從而得之耶孔子曰不如鄉人之善者
好之其不善者惡之善人者之難見也則其謗君子者
為不少矣其謗孔子者亦為不少矣傳之記者叔孫武
叔時之顯貴者也其不可記者又不少矣是以在下而
必困也及乎遭時得君而處乎人上功利及於天下天
下之人皆歡而載之向之謗之者今從而譽之矣是以
在上而必彰也或曰然則聞謗譽於上者反而求之可
乎曰是惡可無亦徵其所自而已矣其所自善人也則
信之不善人也則勿信之矣茍吾不能分於善不善也
則已耳如有謗譽乎人者吾必徵其所自未敢以其言
之多而舉且信之也其有及乎我者未敢以其言之多
而榮且懼也茍不知我而謂我盜跖(之石/切)吾又安取懼
焉(取一/作敢)茍不知我而謂我仲尼吾又安取榮焉知我者之
善不善非吾果能明之也要必自善而已矣
　　咸宜
　　　(黄曰遭興運而爵位遇亂世而誅戮柳子咸以/為宜使居爵位而皆賢被誅亂而皆不肖胡為)
　　　(不宜哉然世亦有如劉文靜裴寂之徒當李唐/之興非有卓絶之姿而尸天之功卒之被躁妄)
　　　(誅被妖言斥有愧于蕭曹之輔漢遭興運而爵/位皆謂之宜可乎世又有如陳蕃孔融之徒當)
　　　(東漢之末竇后臨朝曹節王甫諂䛕得幸陳仲/舉以名賢㕘政為黄門所困卒死於蹋踧曹孟)
　　　(徳以鬼蜮之姦謀遷漢鼎孔文舉直論乖忤終/以積嫌逮繫而棄市遇亂世而誅戮者皆謂之)
　　　(宜可/乎)
興王之臣多起汙賤人曰幸也亡王之臣多死冦盜人
曰禍也余咸宜之當兩漢氏之始屠販徒𨽻出以為公
侯卿相無他焉彼固公侯卿相器也遭時之非是以詘
獨其始之不幸非遭髙光而以為幸也漢晉之末公侯
卿相刧戮困餓器也遭時之非是以出獨其始之幸非
遭卓曜而後為禍也(孫曰卓曜謂/董卓劉曜)彼困於昏亂伏志
氣屈身體以下奴虜平難澤物之徳不施於人一得
適其愫(孫曰愫/向也)其進晚耳而人猶幸之彼伸於昏亂
抗志氣肆身體以傲豪傑殘民興亂之技行於天下
一得適其傃其死後耳而人猶禍之悲夫余是以咸
宜之
　　鞭賈
　　　(韓曰此篇端以諷空空于内者賈技于朝求過/其分而實不足賴云黄曰以老芋為㐲神以梔)
　　　(梔為偽鞭子厚之作意在憤世嫉邪耳然子厚/所談者不外乎堯舜姬孔之道奈何乃以伊周)
　　　(管葛輕譽當路小人自取敗咎言行相反/如是而罪市人鬻者之欺子厚真欺人耶)
市之鬻鞭者人問之其賈宜五十(韓曰孟子布帛長短/同則賈相若○賈音)
(嫁/)必曰五萬復之以五十則伏而笑以五百則小怒五
千則大怒必五萬而後可有富者子適市買鞭出五萬
持以夸余視其首則拳蹙而不遂視其握則蹇仄而不
植其行水者一去一來不相承其節朽黑而無文(一本/有材)
(字/)搯之滅爪而不得其所窮(孫曰爪按曰搯/○搯乞洽切)舉之翲然
若揮虚焉(舊註翲飛/也紕招切)余曰子何取於是而不愛五萬曰
吾愛其黄而澤且賈者云余乃召僮爚湯以濯之(童曰/爚温)
(也音/籥)則遬然枯(遬音/速)蒼然白嚮之黄者梔也(舊註梔木/實可以染)
(黄音/支)澤者蠟也富者不悦然猶持之三年後出東郊争
道長樂坂下(童曰坂坡/也音反)馬相踶(童曰踶蹋也莊子怒則/分背相踶踶徒計切)
因大擊鞭折而為五六馬踶不已墜於地傷焉視其内
則空空然其理若糞壤無所賴者今之梔其貌蠟其言
以求賈技於朝(一有者字/賈音古)當其分則善一誤而過其分
則喜當其分則反怒曰余曷不至扵公卿然而至焉者
亦良多矣居無事雖過三年不害當其有事驅之扵陳力
之列以御乎物以夫空空之内糞壤之理而責其大擊
之效惡有不折其用而獲墜傷之患者乎(一無/者字)
　　吏商
　　　(黄曰聖賢之道行之以城區區名利一切處之/以無心子厚為廉將以為商使天下之廉者皆)
　　　(執是説以要利祿則必有弊車贏馬惡衣菲食/以沽名譽者多矣率天下以為偽未必不自斯)
　　　(説啓/之)
吏而商也汙吏之為商不若廉吏之商其為利也博汙
吏以貨商資同惡與之為曹(孫曰資/藉也)大率多減耗役傭
工費舟車射時有得失取貨有苦良(童曰周禮/辨其苦良)盜賊水
火殺敓焚溺之為患(敓與/奪冋)幸而得利不能什一二身敗
祿奪大者死次貶廢小者惡終不遂(者一/作名)汙吏惡能商
矣哉廉吏以行商(行下孟切下/其行並同)不役傭工不費舟車無
資同惡減耗時無得失貨無良苦盜賊不得殺敓水火
不得焚溺利愈多名愈尊身富而家强子孫葆光(孫曰/葆大)
(也音/保)是故廉吏之商博也茍脩嚴潔白以理政由小吏
得為縣由小縣得大縣由大縣得刺小州其利月益各
倍其行不改又由小州得大州其利月益三之一其行
又不改又由大州得廉一道(孫曰廉/察也)其利月益之三倍
不勝富矣茍其行又不改則其為得也夫可量哉雖赭
山以為章(孫曰赭赤也章猶枚也史記山/居千章之材是也○赭音者)涸海以為鹽
(童曰涸/竭也)未有利大能若是者然而舉世争為貨商以故
貶吏相逐於道百不能一遂人之知謀好邇富而近禍
如此悲夫或曰君子謀道不謀富子見孟子之對宋硜
乎(硜口/莖切)何以利為也(韓曰孟子謂宋硜曰為人臣者懐/利以事其君為人子者懐利以事)
(其父是君臣父子兄弟終去仁義懐/利以相接然而不亡者未之有也)柳子曰君子有二
道誠而明者不可教以利明而誠者利進而害退焉吾
為是言為利而為之者設也或安而行之或利而行之
及其成功一也(補註禮記/中庸之文)吾哀夫没於利者以亂人而
自敗也姑設是庶由利之小大登進其志幸而不撓乎
下(撓女/巧切)以成其政交得其大利吾言不得已爾何暇從
容若孟子乎孟子好道而無情其功緩以疏未若孔子
之急民也
　　東海若
東海若陸逰登孟諸之阿(集註東海若東海神名孟豬/澤名按書導荷澤被孟諸注)
(在河東北漢地理志孟豬在梁/國睢陽縣東北周禮作望諸)得二瓠焉(唐曰瓠匏/也胡故切)刳
而振其犀以嬉(孫曰犀𤓰辯詩齒如瓠/犀是也○刳丘胡切)取海水雜糞壤
蟯蚘而實之(舊註曰蟯蚘人腹中蟲蟯/如消切蚘音尤又音囘)臭不可當也窒
以宻石舉而投之海逾時焉而過之曰是故棄糞耶其
一徹聲而呼曰我大海也東海若呀然笑曰(童曰呀然/笑貌○呀)
(虚牙/切)怪矣今夫大海其東無東其西無西其北無北其
南無南旦則浴日而出之夜則滔列星涵太隂(孫曰太/隂月也)
揚隂火珠寳之光以為明其塵霾之雜不處也(霾音/埋)必
泊之西澨(音/誓)故其大也深也潔也光明也無我若者今
汝海之棄滴也而與糞壤同體臭朽之與曹蟯蚘之與
居其狹咫也(孫曰八/寸曰咫)又㝠暗若是而同之海不亦羞而
可憐哉子欲之乎吾將為汝扶石破瓠盪羣穢於大荒
之島(盪音/蕩)而同子於向之所陳者可乎糞水泊然不恱
曰我固同矣吾又何求於若吾之性也亦若是而已矣
穢者自穢不足以害吾潔狹者自狹不足以害吾廣幽
者自幽不足以害吾明而穢亦海也狹亦海也幽亦海
也突然而往于然而來孰非海者子去矣無亂我其一
聞若之言號而祈曰吾毒是乆矣吾以為是固然不可
異也今子告我以海之大又目我以故海之棄糞也吾
愈急焉涌吾沫不足以發其窒旋吾波不足以穴瓠之
腹也就能之窮歳月耳願若幸而哀我哉東海若乃抉
石破瓠投之孟諸之陸盪其穢於大荒之島而水復於
海盡得向之所陳者焉而向之一者終與臭腐處而不
變也今有為佛者二人同出扵毗盧遮那之海而泊扵
五濁之糞而幽於三有之瓠而窒於無明之石而雜於
十二類之蟯蚘(孫曰十二類謂子/為鼠丑為牛之類)人有問焉其一人曰
我佛也毗盧遮那五濁三有無明十二類皆空也一也
無善無惡無因無果無脩無證無佛無衆生皆無焉吾
何求也問者曰子之所言性也有事焉夫性與事一而
二二而一者也子守而一定(一有/則字)大患者至矣其人曰
子去矣無亂我其一人曰嘻吾毒之乆矣吾盡吾力而
不足以去無明窮吾志而不足以超三有離五濁而異
夫十二類也就能之其大小刼之多不可知也若之何
問者乃為陳西方之事使修念佛三昧一空有之說於
是聖人憐之接而致之極樂之境而得以去羣惡集萬
行居聖者之地同佛知見矣向之一人者終與十二類
同而不變也夫二人之相逺也(逺一/作違)不若二瓠之水哉
今不知去一而取一甚矣
　
　
　
　五百家註柳先生集巻二十
欽定四庫全書
　五百家註柳先生集巻二十一
　雜著
　　讀韓愈所著毛穎傳後題
　　　(韓曰元和五年十一月公與楊誨之書云足下/所持韓生毛穎傳來僕甚竒其書恐世人非之)
　　　(今作數百言知前聖不必罪俳也○退/之毛穎傳見韓集三十六巻此不復載)
自吾居夷(孫曰謂為/永州司馬)不與中州人通書有來南者時言
韓愈為毛穎傳不能舉其辭而獨大笑以為怪而吾久
不克見楊子誨之來(補註誨之/楊憑之子)始持其書索而讀之若
捕龍蛇搏虎豹(孫曰搏/撃也)急與之角而力不敢暇信韓子
之怪於文也世之模擬竄竊取青嫓白(舊註爾雅云嫓/配也匹詣切)
肥皮厚肉柔筋脆骨而以為辭者之讀之也其大笑固
宜且世人笑之也不以其俳乎(唐曰説文俳/戲也音排)而排又非
聖人之所棄者詩曰善戲謔兮不為虐兮(童曰詩淇/澳之辭)太
史公書有滑稽列傳(孫曰滑亂也稽同也言便捷之人/言非若是言是若非言能亂同異)
(也滑字音骨/稽字音雞)皆取乎有益於世者也故學者終日討説
答問呻吟習復應對進退掬溜播灑(掬音菊溜/力救切)則罷憊
而廢亂(罷音疲憊/蒲拜切)故有息焉㳺焉之説(張曰禮/記之文)不學操
縵不能安絃(韓曰禮記之文注云操縵雜/弄也○操七刀切絃一作弦)有所拘者有
所縱也太羮𤣥酒(孫曰禮記大羮不和注云太羮肉汁/也不加鹽梅𤣥酒在室注云𤣥酒明)
(水盖隂鑒所/取之水也)體節之薦(孫曰體謂全/體節謂折節)味之至者而又設
以竒異小蟲水草樝梨橘柚(孫曰樝似梨而酢橘柚/似橙而酢○樝音查)苦
醎酸辛雖蜇吻裂鼻(童曰蜇蟲螫也/音哲吻無悶反)縮舌澀齒而咸有
篤好之者文王之菖蒲葅(韓曰吕氏春秋云文王嗜莒/蒲葅孔子聞而效之縮頸而)
(食之三年然後勝之/○葅側魚切亦作菹)屈到之芰(韓曰楚屈到嗜芰有疾/召宗老屬之曰祭我必)
(以芰見國語/○芰音技)曽晢之羊棗(孟子曽晢嗜羊棗而曽子/不忍食羊棗晢曽㸃字)然
後盡天下之竒味以足於口獨文異乎韓子之為也亦
將弛焉而不為虐歟(韓曰禮□張而不弛文武弗能/也詩不為虐兮○虐吁謔切)息焉
㳺焉而有所縱歟盡六藝之竒味以足其口歟而不若
是則韓子之辭若壅大川焉其必決而放諸陸(孫曰國/語防民)
(之口甚於防川川/壅而潰傷人必多)不可以不陳也且凡古今是非六藝
百家大細穿穴用而不遺者毛穎之功也韓子窮古書
好斯文嘉穎之能盡其意故奮而為之傳以發其鬱積
而學者得之勵其有益於世歟是其言也固與異世者
語而貪常嗜瑣者(孫曰瑣/細也)猶呫呫然動其喙(補註呫呫/多言貌他)
(協切喙/呼惠切)彼亦勞甚矣乎
　　裴墐崇豐二陵集禮後序
　　　(韓曰墐嘗為萬年令公亦誌其墓碣謂其撰崇/豐二陵集禮藏之南閣如序所言○墐音僅又)
　　　(渠巾/切)
傳曰詩書執禮(童曰論/語之文)禮不執則不行(一無禮/執二字)自開元
制禮大臣避諱去國恤章而山陵之禮遂無所執世之
不學者乃妄取豫凶事之説而大典闕焉(孫曰周禮五/禮吉凶賔軍)
(嘉也唐初徙凶禮第五顯慶三年正月許敬宗李義府/上所修新禮以為㓙事非臣子所宜言去國卹一篇自)
(是天子凶禮遂闕國有大故則臨時採掇附/比以從事事已則諱而不傳故後世無考)由是累聖
山陵皆摭拾殘缺附比倫類已乃斥去其後莫能徴永
貞元和問天禍仍遘(劉曰貞元二十一年正月徳/宗崩元和元年正月順宗崩)自崇
陵至於豐陵不能周歲(劉曰永貞元年十月徳宗塟崇/陵元和元年七月順宗葬豐陵)
司空杜公由太常相天下(韓曰貞元二十年杜黄裳相/元和二年罷其後檢校司空)
連為禮儀使擇其僚以備損益於是河東裴墐(補註裴/瑾字封)
(叔河東/聞喜人)以太常丞隴西辛秘以博士用焉(孫曰秘貞元/中擢明經第)
(其學於禮家尤洽高郢為太常/卿奏為主簿再辟禮儀使府)内之則攢塗秘器(孫曰/攢積)
(木以殯也漢舊儀云東囿祕器作梓棺素/木長三丈崇廣四尺○攢徂丸切通作菆)象物之宜(孫/曰)
(謂塗車芻/靈之屬)外之則復土斥上(孫曰漢文紀張武為復土/將軍復土謂穿壙下棺已)
(而置之即以為墳故云復土復反也漢惠紀賜視作斥/上者將軍四十金服䖍云斥上曠上如淳曰斥開也開)
(土地為塜曠故/以開斥言之)因山之制(孫曰漢文贊治霸/陵因其山不起墳)上之則顧
命典冊(補註顧命臨終/之命謂遺詔也)與文物以受方國(方一/作萬)下之則
制服節文頒憲則以示四方由其肅恭禮無不備(晏本/下且)
(字作/具字)且包并總統千載之盈縮羅絡旁午百氏之異同
捜揚剪截而畢得其中顧問關決而不悖於事議者以
為司空公得其人而邦典不墜裴氏乃悉取其所刋定
及奏復於上辨列於下聫百執事之儀以為崇豐二陵
集禮藏之於太常書閣君子以為愛禮而近古焉者(或/無)
(近字或無者字/或無而近二字)昔韋孟以詩禮傳楚而郊廟之制卒正
於𤣥成(韓曰韋孟彭城人為楚元王傳作詩諷諌自孟/至賢五世賢子𤣥成字少翁以父任為郎元帝)
(時奏罷/郡國廟)鄭𤣥以箋註師漢而禪代之儀卒集於小同(韓/曰)
(𤣥字康成北海高密人注周易尚書毛詩儀禮禮記論/語孝經尚書大傳中候乾象厯等孫小同仕魏高貴鄉)
(公崇三老五更以小同為/五更車駕躬行古禮焉)賈誼以經術起而嘉最好學
(韓曰賈誼年少頗通諸家之書文帝召為博士後為梁/王太傅死漢武初立舉誼孫二人至郡守嘉最好學能)
(世其/家)盧植以儒學用而諶為祭法(韓曰植字子幹涿郡/人事後漢為北中郎)
(將作尚書章句禮記解詁五世孫諶字子諒/事晉為中書侍郎撰祭法註莊子行於世)舊史咸以
為榮今裴氏太尉公(韓曰謂墐之/高祖行儉也)以禮匡義嗣侍中公以
禮議封禪(韓曰謂墐之曽祖光庭也開元十三年𤣥宗/將封泰山恐突厥入冦光庭為兵部侍郎言)
(於宰相張説云/云説奏行之)祠部公以禮承大事(韓曰謂墐之祖稹/也累官起居郎開)
(元末𤣥宗以壽王瑁母寵欲立為太子稹陳/申生戾園之禍以諌上謝之遷祠部員外郎)大理公(韓/曰)
(謂墐之父儆也字/九思官至大理卿)以禮輔東宫而瑾也以禮奉二陵又
能成書以充其闕其為愛禮近古也源逺乎哉瑾字封
叔其伯仲咸以文學顯於世(孫曰儆四子堅瑾/損塤皆有文學)大理之
兄正平節公(孫曰稹子/倩字容卿)以儀範成家道以文雅經邦政
(童曰倩代第五/琦為度支郎中)今相國郇公其宗子也(孫曰倩子均字/君齊元和三年)
(九月同平章/事封郇國公)郇公以孝友勤勞揚於家邦(一無/揚字)逰其門
若聞韶濩入其廟如至鄒魯恩溢乎九族禮儀乎他門
則封叔之習禮也其出於孝弟歟成書也其本於忠敬
歟由於家而達於邦國其取榮於史氏也果矣
　　栁宗直西漢文類序
　　　(韓曰公嘗誌宗直殯謂其撰漢書文章為四十/巻歌謡言議纎悉備具連累貫統好文者以為)
　　　(工此序益公在/永未召時作)
左右史混久矣言事駁亂(孫曰禮記玉藻動則左史書/之言則右史書之事即動也)
(○駁字/音剥)尚書春秋之㫖不立(童曰書以紀言/春秋以紀事)自左丘明
傳孔氏(補註謂左氏/為春秋傳也)太史公述歴古今合而為史(補註/司馬)
(遷自序曰卒述陶唐以來至於麟趾自黄帝始著十二/本紀作十表八書三十世家七十列傳凡百三十篇五)
(十二萬六千五百字為/太史公書○一有記字)迄于交錯相糺(音/糾)莫能離其説
獨左氏國語紀言不㕘事戰國䇿春秋後語(孫曰晉孔/衍字舒元)
(以戰國策所書為未盡善乃引太史公所記/㕘其同異刪彼二家聚為一録號春秋後語)頗本右史
尚書之制然無古聖人蔚然之道大抵促數耗矣(童曰/耗不)
(明也莫/報切)而後之文者寵之(寵一/作襲)文之近古而尤壯麗莫
若漢之西京班固書傳之吾嘗病其畔散不屬(之欲/切)無
以考其變欲采比義㑹年長疾作駑墮愈日甚未能勝
也幸吾弟宗直(韓曰宗直字正夫公之從父弟也元/和十一年從公至柳而卒年三十三)愛
古書樂而成之捜討磔裂(磔陟/格切)攟摭融結(童曰説文云/攟摭拾也博)
(雅云取也攟俱/運切摭之石切)離而同之與類推移不易時月而咸得
從其條貫森然炳然若開羣玉之府(孫曰穆天子傳癸/巳至於羣玉之山)
(先王之所謂策府注云言/往古帝王以藏書䇿之府)指揮聨累圭璋琮璜之狀(集/註)
(周禮六幣圭以馬璋以皮璧以帛琮以錦琥以繡璜以/黼説文圭瑞玉也上員下方剡上為圭半圭為璋琮丈)
(八寸似車釭璜半璧○璋/音章璜音黄琮俱攻切)各有列位不失其叙雖第其
價可也以文觀之則賦頌詩歌書奏詔䇿辨論之辭畢
具以語觀之則右史紀言尚書戰國䇿成敗興壊之説
大備無不苞也噫是可以為學者之端耶(一無/之字)始吾少
時有路子者自贊為是書吾嘉而敘其意而其書終莫
能具卒俟宗直也故刪取其叙繫於左以為西漢文類
首紀殷周之前其文簡而野魏晉以降則盪而靡得其
中者漢氏漢氏之東則既衰矣當文帝時始得賈生明
儒術武帝尤好焉而公孫𢎞董仲舒司馬遷相如之徒
作風雅益盛敷施天下自天子至公卿大夫士庶人咸
通焉於是宣於詔策達於奏議諷於辭賦傳於歌謠由
高帝迄於哀平王莽之誅四方之文章盖爛然矣史臣
班孟堅修其書拔其尤者充於簡冊則二百三十年間
列辟之達道(童曰列辟/人主也)名臣之大範賢能之志業黔黎
之風美列焉若乃合其英精(一作/菁)離其變通論次其敘
位必俟學古者興行之唐興用文理(一作/章)貞元間文章
特盛本之三代浹於漢氏(浹即/協切)與之相凖於是有能者
取孟堅書類其文次其先後為四十巻
　　楊評事文集後序
　　　(韓曰楊君凌也先友記云楊氏兄弟者𢎞農人/慿由江南西道入為散騎常侍凝以兵部郎中)
　　　(卒凌以大理評事卒用知評事之為/凌也審矣唐書云凌終侍御史誤也)
贊曰文之用辭令褒貶導揚諷諭而已雖其言鄙野足
以備於用然而闕其文采固不足以竦動時聴夸示後
學立言而朽君子不由也故作者抱其根源而必由是
假道焉作於聖故曰經述於才故曰文文有二道辭令
褒貶本乎著述者也導揚諷諭本乎比興者也著述者
流蓋出於書之謨訓易之象系春秋之筆削其要在於
高壯廣厚詞正而理備謂宜藏於簡冊也比興者流蓋
出於虞夏之詠歌殷周之風雅其要在於麗則清越(孫/曰)
(揚子詩人之賦麗以則謂靡麗/而有法則禮記其聲清越而長)言暢而意美謂宜流於
謡誦也茲二者考其㫖義乖離不合故秉筆之士恒偏
勝獨得而罕有兼者焉厥有能而専美命之曰藝成雖
古文雅之盛世不能並肩而生唐興以來稱是選而不
怍者梓潼陳拾遺(韓曰陳子昻梓州射洪人嘗為右拾/遺唐興文章承徐庾餘風天下祖尚)
(子昻始變/正風雅)其後燕文貞以著述之餘攻比興而莫能極
(韓曰張説封燕國公諡文貞朝廷大述作多出其手其/文屬思精壯世所不逮説歿後帝使就家録其文行於)
(世/)張曲江以比興之隟(與隙/同)窮著述而不克備(韓曰張/九齡韶)
(州曲江人開元後天下稱曲江公而/不名云一本窮字下有作者二字)其餘各探一隅相
與背馳於道者其去彌逺文之難兼斯亦甚矣若楊君
者少以篇什著聲於時其炳耀尤異之詞諷誦於文人
滿盈於江湖達於京師晚節徧悟文體尤邃敘述學富
識逺才涌未已其雄傑老成之風與時増加既獲是不
數年而夭其季年所作尤善其為鄂州新城頌諸葛武
侯傳論餞送梓潼陳衆甫汝南周愿河東裴泰(孫曰貞/元十八)
(年泰為安/南都護)武都符義府(符一/作可)太山羊士諤(孫曰元和三/年士諤貶資)
(州刺/史)隴西李鍊凡六序廬山禪居記辭李常侍啟逺逰
賦七夕賦皆人文之選已用是陪陳君之後其可謂具
體者歟嗚呼公既悟文而疾既即功而廢廢不逾年大
病及之卒不得窮其功竟其才遺文未克流於世休聲
未克充於時凡我從事於文者所宜追惜而悼慕也宗
元以通家修好幼獲省謁故得奉公元兄命論次篇簡
遂述其制作之所詣以繫於後
　　濮陽吳君文集序
　　　(韓曰據傳吳武陵信州人元和初擢進士第不/書其父之名與文唯載初栁宗元謫永州而武)
　　　(陵亦坐他事流永宗元/賢其才與序所言皆合)
博陵崔成務嘗為信州從事為余言邑有聞人濮陽吳
君(孫曰吳君系本/濮陽後居信州)弱齡長鬛而廣顙(孫曰春秋傳使長/鬛者謂長須也)
好學而善文居鄉黨未嘗不以信義交於物教子弟未
嘗不以忠孝端其本以是卿相賢士率與亢禮余嘗聞
而志乎心會其子偘(去聲又口卑/切與侃同)更名武陵升進士(韓/曰)
(元和二年/武陵登第)得罪來永州(韓曰元和三年武/陵坐事流永州)因奉其先人
文集十巻再拜請余以文冠其首余得徧觀焉其為辭
賦有戒茍冒陵僣之志其為詩歌有交王公大人之義
其為誄誌弔祭有孝恭慈仁之誠而多舉六經聖人之
大㫖發言成章有可觀者古之司徒必求秀士由鄉而
升之天官(孫曰禮記司徒命鄉論秀升之司徒曰選士/論選士之秀者而升之學曰俊士周禮卿大)
(夫獻賢能之書於王王/拜而受之登於天府)古之太史必求人風陳詩以獻
於法宫(童曰王制命太師/陳詩以觀民風)然後材不遺而志可見近世
之居位者或未能盡用古道故吳君之行不昭而其辭
不薦雖一命於王而終伏其志(伏一/作大)嗚呼有可惜哉(一/無)
(有/字)武陵又論次誌傳三巻繼於末其官氏及他才行甚
具云(孫曰武陵終韶州/刺史無子女汭湘)
　五百家註柳先生集巻二十一
欽定四庫全書
　五百家註柳先生新編外集巻一
　　萬年縣丞柳君墓誌(并序/)
　　　(韓曰史表載虬後周中書侍郎美陽孝公與誌/稍戾豈史誤耶萬年公貞元十二年卒是年葬)
　　　(誌是/時作)
惟貞元十二年龍集景子(孫曰倉/龍太嵗)三月日前萬年縣丞
柳君終于長安升平里之私第享年五十長子𢎞禮承
家當位次曰傳禮幼曰好禮奉夫人洎仲父之命考時
定制動合古道三日而殯三月而葬(孫曰王制大夫士/庶人三日而殯三)
(月而/葬)粤五月十九日甲子克開長安縣髙陽原祔于先
塋禮也先時撰辰酌禮(撰擇/也)稱義備物外姻畢至(孫曰/左氏)
(士逾月/外姻至)宗人來㑹從弟宗元受族屬之教泣涕濡翰書
辭紀行曰君諱元方字某解人也系自周魯後得栁姓
(孫曰魯孝公子展之孫以王父字為諡至展禽食采于/柳因為氏魯為楚滅柳氏入楚楚為秦滅柳氏遷晉之)
(解縣故柳氏/為河東解人)七代祖虬後魏中書令封美陽公(孫曰虬/字仲盤)
(西魏大統中/為中書侍郎)四葉至皇考惇皇朝朝㪚大夫資陽令祖(闕/)延
州司馬考頤宣州寧國丞濟徳克紹厥類藏聰䀲明粹
為淑和少孤季父建(孫曰頤三子長元方季/即建建為金部郎中)撫字訓道
通左氏春秋貫厯代史指畫羅列接在視聴嗜為文章
辭富理精以門廕出身調補宣州溧水尉網簿貢賦入
于天府特授同州馮翊尉改京兆府雲陽主簿轉長安
主簿遷萬年丞端靖守貞處劇不撓秩滿居養素食貧
常好竺乾之道自搌塵昏之外(搌音展極也/外一作表)泊如也既
而嬰被沈疾不克永夀姻戚動懐明友道傷僉曰天之報
施善人何如哉君前娶河南獨孤氏左司郎中緬之女
(孫曰緬子三/人寔寂密)二子早世繼室以裴夫人諫議大夫虬之
女(孫曰虬河東人代/宗時為諫議大夫)陰教内則著於閨闈有女三人焉
嗚呼銘誌之來古矣是不可闕遂勒𤣥石措于陰堂(童/曰)
(陰堂/壙中)銘曰
振振吾宗徳之宅耶惟君之徳至其賾耶徳而不夀命
既厄耶松栢蒼耶不朽石耶
　　處士段𢎞古墓誌(并序/)
　　　(韓曰御史中丞崔公能也時為永州刺史公元/和九年尚在永州故薦𢎞古於崔迨其死崔猶)
　　　(為經紀其䘮可謂賢矣公正集有祭𢎞古/文當其喪過永州時作誌亦于是時作也)
段處士𢎞古讀縱横書(孫曰漢志有縱横十二/家葢蘇秦張儀之書也)剛峭少
合尤濩落(孫曰濩落大貌莊子/作瓠落與濩落同)不事産人或交之度非
義輒去以故年五十不就禄嘗以法家言(孫曰漢志有/法家者流)
抵御史大夫何士幹延以上座將用之㑹士幹死聞襄
陽節度使于頔愛人大言遂干以兵畫一見喜甚居月
餘視頔終不可與立功又遁去(孫曰頔字允元貞元十/四年九月以頔為襄州)
(刺史山南東/道節度使)隴西李景儉(祝曰景儉/字致用)東平吕温(祝曰温/字化光)
髙氣節尚道藝聞其名求見大歡留門下或一嵗或半
歳夜與言不知日出温卒(祝曰元和/六年温卒)景儉逐(孫曰元和三/年十月景儉)
(貶江陵户/曹參軍)前右拾遺張宿(一作/道)與然諾南見中山劉禹
錫河東柳宗元二人者言於御史中丞崔公公時降治
永州知其信賢儌其去(儌與邀/通遮也)又南抵好義容州扶風
竇羣(孫曰元和八年四月/以羣為容管經略使)途過桂桂守舊知君拒不為
禮君憤怒發病不肯治曰平生見大人未嘗相下今窮
於此年加老接接無所容入也益困於俗笑吾安用生
為埋道邊耳居六月死逆旅中崔公為出涕命持贈賻
致其喪來永州哭為祭之與喪具道里費歸葬澧州安
鄉縣黄山南麓上君之死元和九年八月十六日後某
月日葬祖某官父某官妻彭城劉氏子知微知章皆未
冠銘曰
㢘不貪直不倚困者吾之(孫曰困者謂己及禹/錫之属皆窮困也)通者不
以(孫曰言通達/者則不用也)不懲其躓卒以亢死觀游非類有賤非
鄙何以葬之黄山南趾
　　潞州兵馬曹柳君墓誌
　　　(韓曰誌云貞元二十一/年十月葬誌當是時作)
柳氏子某為平陸丞王父母之喪寓于外貞元二十一
年始葬于虢之閿鄉窆(祝曰説文窆葬/下棺也彼驗切)墨遇食乃貽書
其族尚書禮部員外郎宗元使為其誌且曰吾之先自
魏已來為宰相者累世(孫曰慶為魏侍中/自後四世為宰相)我髙祖諱萬
齒為伊闕令襲其先河間郡公曾祖諱某浙州刺史咸
有懿徳洎于兵曹府君諱某勤身惠志好義能讓而同
故交者固直而敬故親者睦凡舉明經者四皆獲美仕
初為陸渾主簿次吳縣尉次上黨丞潞州兵曹參軍其
勾稽摘發毗贊關決無不勝職加朝散大夫某年月日
終于官次殯于州若千里㑹世多難家又貧窶故不及
夫事嗚呼我曾祖王父葬于潁陽我伯祖叔祖洎伯父
皆葬閿鄉皇天原望夀里潁陽北臨間其地陰狹岸又
數壊大懼不克久安神居是以從他兆于兹卜用七月
六日甲子將以具于𤣥堂之下固故有望乎爾也於是
删其書為文置于郵中俾移于石上
　　永州司功參軍譚隨亡母毛氏誌文
　　　(韓曰年月誌皆不載據/題云永州公在永時作)
毛氏夫人父曰儀禹豐州别駕祖𢎞義濟州户曹夫人
歸譚氏曰損為鄧州司倉參軍損父昌為常州録事參
軍祖曰元愛為左羽林大將軍𢎞農男惟譚洎毛氏於
周咸為諸侯譚入于莒毛及魏為后族千嵗復合夫人
生丈夫子曰隨隨謹愿好禮始克於裴柳為姻隨娶裴
氏今中書舍人次元之族弟也女子嫁柳氏曰從肇曰
余族兄也余早承族兄之教聞夫人之徳且曰隨之所
以能立洎吾嫂之所以令皆夫人之訓則宜有以文其
聲詩刻而措諸墓夫人諱某夀若干某年月日終某年
月日祔于此誌曰
周之列國譚子毛伯合是二姓從其匹敵夫人有訓乃
䇿厥族惟時善良不享豐福懿厥子姓追號憲徳内言
不出孰表貞節願垂休銘永誌幽谷
　
　
　
　
　
　
　五百家註柳先生新編外集巻一
欽定四庫全書
　五百家註柳先生新編外集巻二
　　為文武百官請復尊號表(六首/)
　　　(韓曰公正集中有為京兆府請復尊號表三又/有為耆老請復尊號表二皆在貞元十九年間)
　　　(蓋為徳宗復聖神文武之號作也其事已詳於/正集之注今又有表六葢在正集之表前作)
臣等言臣竊觀前代之盛列辟之英(孫曰司馬相如曰/厯選列辟以迄于)
(今/)咸保鴻名而崇明號或配其徳或昭其功蓋所以揚
耿光(孫曰書以覲文王之耿光以/揚武王之大烈耿光光明也)彰淳懿而示逺也其
有闇然不耀後嗣何觀蔽而不揚羣臣之罪伏惟皇帝
陛下由正統而臨祚承聖緒而受圖稟髙明之姿於天
侔博厚之徳於地(祝曰禮記博厚/配地髙明配天)端教化之本制刑禮
之中聲震八區威加六合運𤣥造之化靡有不通成陰
騭之功莫之能測是用光膺聖神文武之號(孫曰建中/元年正月)
(羣臣上尊號曰/聖神文武皇帝)其後雖逢阨運(韓曰興元元年正月/以朱泚之亂去尊號)今
睹昌期誠我武之掃清(祝曰書我武惟/揚侵于之疆)猶自咎而抑損
同罪已之義(孫曰左氏禹湯罪/已其興也勃焉)明愛人之仁羣臣等上
順聖心以成恭徳而退懷大懼謂掩全功五年于兹(韓/曰)
(自興元元年甲子至貞/元四年戊辰為五年矣)若墜冰谷(孫曰貞元五年十月/百寮請復尊號不允)
方今百職皆理庶績其凝(祝曰書臯陶謨/之詞凝成也)人用咸和(孫/曰)
(書用咸和萬民/咸和皆和也)俗惟丕變陳師鞠旅(孫曰兵法二千五/百人為師五百人)
(為/旅)無犯塞之虞畫界分疆無專地之患四海寧一萬類
蕃滋薄刑溢不寃之聲(孫曰漢書于定國為/廷尉民自以不寃)逋賦蒙勿
收之惠西成有穰嵗之報南極見夀星之祥靈貺屢加
天恩允荅豈宜固為薄菲以掩盛明尊號之崇願復如
舊况臣等親奉平明之理久蒙覆露之恩恥徳美之不
彰憂罪戾之將及伏惟陛下復循舊典俯循羣情誠天
地神祇内外臣庶之所望也臣等無任屏營悃懇之至
　　第二表
臣等言臣等前詣朝堂上表伏請復加尊號奉被還㫖
未遂懇誠拳拳顒顒不勝大願臣等伏以崇明號昭盛
徳爰自中古實為上儀以至于我祖宗莫不膺兹典禮
伏惟皇帝陛下有廣運之徳𢎞照微之仁燭幽以明威
逺以武惠澤之被誠浹洽于八方(浹即/協切)英聲之揚宜越
軼于千古(軼徒/結切)而乃久為抑損以守謙恭事有曠而不
遵禮有缺而未備臣等又以為不私與已是謂至公有
美之而莫敢辭有非之而莫敢隠必推於物而順於人
既以徇於羣心又思叶於中典此皆聖人之事也且夫
虚而失實則誇曜而誣質而不華則朴略而固所以王
度資於潤飾(孫曰昭十二年左氏思我王度式/如玉式如金王度王之法度也)帝者務
於恢崇將以法日月之昭明配天地之廣大(祝曰易廣/大配天地)
聳逺方之觀聴兼前代之規模然後表其全功謂之盡
善不可以方當陛下臨位羣臣在庭而使鴻名不彰盛
典猶闕既無以光昭衆美又無以丕承舊儀則臣等蒙
恥於今獲罪於後實為大懼敢忘盡規尊號之崇願從
羣議伏惟陛下俯迴宸睠察納愚誠不惟臣等受恩天
下幸甚無任區區懇迫之至謹昧死重詣朝堂奉表固
請以聞臣等誠懇誠勤頓首頓首謹言
　　第三表
臣等言前再上表請加尊號實以功徳俱茂典禮宜崇
然而不能鋪陳無以動寤愚誠雖竭天鑒未迴臣某等
誠恐誠懼頓首頓首臣等謹按白虎通曰號者功之表
也神農有教田事之勤燧人有興火食之利伏羲正五
始(孫曰白虎通/云正五行)祝融績三皇(孫曰白虎通曰謂之祝融/何祝者屬也融者績也言)
(能屬績三皇之道而/行之故謂之祝融也)人為之名以美其事其後帝王之
盛洎我祖宗之明咸因人心而順古道雖損益咸異而
表功明徳一也臣等是以遵有國之令典採上古之遺
文察人心於謳謠(謠烏/侯切)觀天意於符瑞敢以為請累表
陳誠曩者運丁艱難時或順動(祝曰易聖人以順動/故刑罰清而民服)陛
下思成湯之罪已(孫曰左氏傳禹湯/罪已其興也勃焉)念周宣之側身(孫/曰)
(詩雲漢仍叔美宣王也宣王之/遇灾而懼側身修行欲銷去)去徽號而不稱垂炯戒而
自儆(炯古/㢠切)應天以徳示人以恭聞于流蔡要荒告于天
地宗廟是故咸知陛下之志慕義而歸仁潛感陛下之
誠通靈而助順今者君臣周徳上下叶心百職畢修庶
官以序禮法明具教化流行方内歡康(祝曰方内言/四方之内也)天
下寧一四人遵業萬𩔖樂生嘉應休徵神物靈貺形于
草木著于星辰而辭之以仁夀未臻至化猶鬱遂使徳
誠可紀名號未崇不告於明神不示於殊俗將何以知
陛下之戡難將何以表陛下之致平下無以威於四方
上無以報於九廟其不可一也淳古之至化邈而不足
烈祖之盛儀廢而不續其不可二也庶正羣官宗室支
屬西土耆長太學諸生黄冠之倫緇衣之侣萬衆伏闕彌
旬織路而乃不從人心以違公議其不可三也守謙恭
卑讓之志忽光大𢎞逺之圖臣等誠雖至愚以為大謬
伏以常久之徳貞夫一也(孫曰易天下之/道貞夫一者也)元始之義善
之長也(韓曰易元者/善之長也)并包覆露天之大也清淨𤣥黙道
之妙也睿智之周物不可以不稱夫聖也妙算之無方
不可以不稱夫神也行仁義修典法歌詩頌考文章不
可以不稱夫文也却戎狄翦暴逆邊兵以整禁衛以嚴
不可以不稱夫武也而合於唐堯乃聖乃神乃武乃文
之徳臣等謹稽之乾符叶於古典侔徳澤之廣配功業
之崇昧冒萬死伏請上尊號曰貞元大道聖神文武皇
帝臣等竭其精誠發於交感無以迴日其能動天無任
屏營悃懇之至謹復詣朝堂奉表固請以聞臣某等誠
惶誠恐頓首頓首
　　第四表
臣等言去年(韓曰貞/元五年)九月三度詣闕上表(韓曰即前所/上之三表)
請復上尊號悃懇雖竭精誠莫通又懼於累塵聖聴是
用中輟大願未畢羣心靡寧臣某等誠勤誠懇頓首頓
首臣等生逢昌運早列清朝獲覩文明繼跡聖俊亦嘗
考前載於史氏訪遺儀於禮官至於保鴻名尊號之榮
昭茂功盛徳之美皆烈祖之垂法為累代之成規子孫
之所宜丕承臣下之所宜崇奉陛下纂聖緒而臨下遵
令典以制中則亦俯從公卿大夫之請光膺聖神文武
之號間者陛下以禍亂之故特貶損以自儆以從一時
之宜信為恭也今乃欲遂變更而不復以廢先祖之典
則若專焉豈陛下或未之思然臣等實以為懼雖欲行
陛下之志奈先祖之典法何伏惟陛下因於憂勞深自
咎責命祝史告于天地陳圭幣祠于祖宗布于羣臣聞
于兆庶固能降開祐之福致感悦之誠咸和以叶心盡
瘁而畢力弼成神造康濟艱難冦逆掃除暴彊擾順侯
衛奉守屏之職夷狄為來庭之賔兵戎不興邊鄙不聳
文軌同於四海貢賦修於九州至若時候將愆必惟思
而内省皇情微軫遂交感而潜通陰陽和而風雨時年
榖熟而財用足休祥數見福應屢臻此皆天地祖宗垂
靈錫祉以成陛下之志明無不荅不享之咎也陛下宜
承天意以悦神心增修盛儀再加明號崇昭報之禮表
恢復之功而辭以仁夀未臻至化猶鬱則若尚懷不足
以要天地祖宗雖有固讓之勤而非重請之義且夫號
者其來尚矣燧人神農各旌其事湯以其武而曰武王
迨我祖宗崇尚古道垂著新法陛下獨為辭讓以守謙
冲則皇王將有愧於前祖宗將不悦於後而帝徳是非
之辯固有所歸國典異同之文後難以守且陛下本為
炯誡(炯古逈切○/一作鑑誡)以示敬恭誠謙徳也今以先王之道
而不敢不法烈祖之訓而不敢不承又謙徳之大也若
乃守獨善而遺公議執小讓而忽宏規違臣庶之心廢
祖宗之典乃所以失陛下之恭徳又徒以掩陛下之全
功臣等誠雖至愚竊所不取輒敢徵之國典酌於經義
取夫貞者事之幹元者善之長以配聖謨神化之盛文
徳武功之崇叶紀年之嘉名遵舊號之美稱以如開元
故事謹冒萬死請上尊號曰貞元聖神文武皇帝伏惟
陛下沛然迴慮俯徇羣情然後聖徳之光昭𤣥功之茂
著後代得揚美盛而鑑至清是羣臣之願也不勝懇迫
之至謹奉表詣闕固請以聞臣等誠勤謹懇頓首頓首
　　第五表
臣頎等言(孫曰頎/謂于頎)臣等伏以尊號未復累具陳請伏奉
詔㫖固守謙恭臣等上授天地神靈次奉祖宗典法列
經義而順古因人心以從時詞繁而不能陳明誠竭而
未蒙察納徳美盛而猶蔽憲度缺而莫修罪戾是憂冰
炭交集臣某等誠惶誠恐頓首頓首臣某等伏以先王
之道由大中而可久近古之化以彌文而益彰然則守
謹而為恭不如立中而垂法表樸而略禮不如文明而
化光况於文質異時而國家自有制度豈直為一王之
法固以遇三代之文其於規模信為𢎞逺陛下嗣訓先
祖貽謀後聖當踐修以纂承寧變更而廢墜臣等又伏
讀詔書曰遐想哲王則自燧人神農殷湯之時有其事
也又曰欽若典訓則自代宗肅宗𤣥宗而上有其儀也
又曰所誡者滿所尚者謙守之以誠期於終始臣等以
為去鴻名而貶損謙之始也遵舊典而奉承謙之終也
造次而未嘗違於禮守之以誠也敬恭而無或陷於專
所誡者滿也又曰虚美崇飾所不敢當伏惟皇帝陛下
恤人之心動天之徳致理之文教戡亂之武功著於頌
聲光於史氏上有其實無虛美之嫌下盡其誠非崇飾
之偽又曰勉一乃心共康庶政曩者公卿大夫侍御攜
僕(孫曰書左右攜僕攜僕者/謂左右攜持器物之僕)或從扞牧圉(孫曰僖二十/八年左氏甯)
(武子曰不有行者誰扞/牧圉注牛曰牧馬曰圉)或備持戈矛葢有同力之誠而
無離徳之間今者四岳羣后九土庶邦外自藩維内及
宗室黄髪耆老青衿諸儒或僉以同辭或逺而抗疏一
心之效也羣材序進百職交修烽燧不驚兵戎以息鑚
鑿不用獄訟以衰六氣和而風雨時五榖昌而倉廩實
庶政之康也誠由教化以致雍熈自當冠於皇王寧復
謝於堯禹宜加明號以表成功陛下雖以為辭臣等未
知其説又伏奉詔㫖令臣等斷表伏以君親一致臣子
一例而春秋之義不以父命辭王父命臣某等得遵先
帝之典以陛下之詔(以字下/逸一字)謹昧冒萬死伏請復上尊
號如前不勝惶懼懇迫之至
　　第六表
臣頎等言臣等今月七日所上表昨十五日下詔㫖加
辭讓愈固臣等感謙冲於盛徳而私有舊典隳廢之憂
懼煩凟於聖聴而内懐微誠懇迫之切進退兢惕不知
所措臣某等誠惶誠恐頓首頓首臣某等伏以事貴舉
其中名惡浮於實得其中不宜變之而失正有其實不
必避之以為恭况於祖宗之矩儀國家之典制陛下教
尊道備徳博化光辭取於貶損而自卑樸略而大簡者
也昔漢宣帝謂元帝曰我漢家亦自有制度(見漢元/帝紀)諸
葛孔明誡其主曰不宜妄自菲薄前史載之詳矣幸陛
下思之臣等又以為執小讓之賢不足以方得宜合度
之善去鴻名之敬不足以補變法改作之專陛下行之
將何所守伏以髙祖受其明命厯代承以聖徳至陛下
又有下武繼文重熈累盛之美不可謂徳之不嗣也躬
上聖之姿合至神之化有戡禍亂制外域之武(一無/有字)修
禮樂垂憲度之文不可謂實之不孚也比年以來俗化
斯厚人少犯法吏無舞文獄犴將空梏拲不用可謂人
皆向善豈曰俗未勝殘然若辭之所未寤也况於尊號
之美陛下已受於初去之即由於艱虞復之宜因於康
靖徒示其罰不旌其功何以知區宇之削平何以知宗
廟之復(缺/)似非陛下之本意但自欲改先祖之遺儀耳内之
臣庶跋履山川思報主恩誓雪國恥亦欲攄其宿憤表
其成勞陛下猶掩鴻名罔窮其事則此等如有未盡不
以為歡倘陛下以自咎責之心尚或未弭則羣臣不能
匡輔之罪(匡一/作莊)亦當未除將何以蒙陛下之恩私將何
以受陛下之爵賞君猶含垢臣以偷榮羣下之情必深
反側又無以示於萬古無以威於四夷皆非逺圖且乖
大體臣等懐此數者恨恨而不能自安謹昧冒萬死重
違詔㫖伏請復上尊號以如前表伏惟皇帝陛下思聿
修無忝之言(祝曰詩無忝爾/祖聿修厥徳)顧屈已從人之義再膺大
典俯徇羣情因來月謁太清宫太廟郊祀上帝(孫曰貞/元六年)
(十月百僚請復尊號上曰春夏亢旱宿麥不登朕精神/祈禱獲降甘雨既致豐穰告謝郊廟倘因禋祀而受尊)
(號是有為為之勿煩固/請十一月庚午祀南郊)遂以告祠實臣等之至誠實臣
等之厚幸不勝惶懼懇迫之至謹復詣朝堂奉表固請
以聞
　　及大㑹議户部尚書班宏又請改所上尊號加奉
　　道字故其文如後表
　　　(孫曰宏衛州汲人貞元五年二/月自户部侍郎遷本部尚書)
伏以睿智之周物而靡不通不可以不稱夫聖也妙算
之無方而莫能測不可以不稱夫神也行仁義修典法
歌詩頌考文章不可以不稱夫文也攘却戎夷戡翦暴
逆邊兵以整禁衛以嚴不可以不稱夫武也而合於唐
堯乃聖乃神乃武乃文之徳博施不息而萬物以生推
功不宰而萬化以成合於書之奉若天道之義臣等謹
稽之乾符叶於古典侔徳澤之廣配功業之崇昧冒萬
死復請上尊號曰神聖文武奉道皇帝(孫曰此是/改第三表)
　　及大㑹議國子祭酒韓洄請厯數近日徵應祥瑞
　　故又改其文如後表
　　　(孫曰貞元七年以/韓洄為國子祭酒)
又伏見陛下今年四月以來方當雩祭之修而有旱備
之請纔愆期而未害於物深軫念而將卹其人氣潛通
而交感以和澤旋流而滂霈思逺由是風雨時而霜雹
不降稼穡茂而蝗螟不生農功以成年榖大熟休祥數
見福應屢臻仁木連理而垂陰嘉禾同穎而挺秀夀星
舒景炎之盛芝草布葩英之重白麞凝彩而雪暉蒼烏
取象於天色將徧於郡國相繼於嵗時右具如表
　　為崔中丞賀平李懐光表
　　　(韓曰懐光謀反貞元元年為其部將牛名俊斬/首以獻則公之表當是時作也然公時年十三)
　　　(不應有此文中丞者不詳/其人矣文又闕不全云)
臣某言伏奉某月日敕逆賊李懐光輿臺末人(孫曰方/言南楚)
(凡罵庸/賤曰臺)奚虜遺醜(韓曰懐光渤海/靺鞨人醜類也)備聞兇險之行頗有
殘暴之名陛下畧其細微假以符節盡委朔方之地(孫/曰)
(建中元年七月以懐/光為朔方節度使)猶分禁衛之兵(孫曰二年五月詔/懐光率神䇿及朔)
(方軍討/李惟岳)不感殊恩乃懐異望間者饋貢不入王師問罪
尋令舉軍赴敵而乃終嵗無功(孫曰時李燧抱真同討/魏城未抜朱滔王武俊)
(連兵救田悦詔懐光統朔方兵一萬三/千同討悦懐光勇而無謀為滔等所敗)洎駕幸近郊(韓/曰)
(建中四年十月丁未車/駕至咸陽戊申幸奉天)敕還舊鎮將掃猾夏之盗因解
奉天之圍(韓曰十一月懐光引兵敗朱泚兵于醴泉/泚聞之懼引兵歸長安由是奉天之圍解)豈
伊人謀葢是天意陛下但嘉其排難不省其由列為上
公命作元帥及躡冦滑汭頓軍咸陽(闕/)
　　為裴令公舉裴冕表
　　　(孫曰大厯四年十二月戊戌裴冕卒八年公始/生當無此表裴令公葢裴遵慶也韓曰按冕傳)
　　　(云大厯中郭子儀言於代宗曰冕首佐先帝驅/馳靈武有社稷勲程元振忌其賢遂加誣罔海)
　　　(内寃之與此表合然此表當為郭令公作其云/為裴令公非也又傳云時元載秉政冕早所甄)
　　　(引載徳之又貪其衰瘵且下已遂拜左僕射同/中書門下平章事不踰月卒據元載之誅在大)
　　　(厯十二年而柳生于大厯八年是時方五嵗而/此表又當在載未誅之前時公未生或謂公集)
　　　(先侍御府君神道表云汾陽王居朔方備禮延/望恐此表乃其先人之作然亦不可得而考此)
　　　(決非公之/文也明矣)
臣某言聞忠邪不可以並立善惡不可以同道吳任宰
噽而伍胥誅夷(韓曰吳王夫差元年以大夫伯噽為大/宰嘗以報越為志二年悉精兵以伐越)
(之夫椒越王勾踐使大夫種因大宰而行成吳王將許/之伍子胥諫不聴遂自殺吳王以鴟夷盛其尸投之於)
(江○噽/普鄙切)楚任靳尚而屈平放逐(韓曰屈原名平事楚懐/王為三閭大夫同列上)
(官靳尚共毁譛之王乃疎原原/既放逐遂投於汨羅江而死)逺惟前事孰不痛心伏
見澧州刺史裴冕忠肅道髙徳厚匪躬無怠有蹇諤之
風(祝曰易曰王臣/蹇蹇匪躬之故)道佐先帝驅馳靈武贊雲雷之業成
社稷之勲(孫曰至徳元載𤣥宗幸蜀至益昌遙詔太子/充天下兵馬元師以冕為御史中丞兼左庶)
(子為之副是時冕為河東行軍司馬授御史中丞詔赴/朝廷遇太子於平涼具陳事勢勸之朔方十月太子入)
(靈武冕與杜鴻漸崔漪等勸進甲子/以定䇿功以冕為中書侍郎平章事)程元振忌其直方
遂加誣搆投謫荒裔天下稱寃(孫曰寶應元年四月肅/宗崩以冕為山陵使冕)
(以倖臣李輔國權盛將附之乃表輔國親眤術士中書/舍人劉烜充山陵判官烜坐法免冕亦以議事與程元)
(振相違貶施州刺/史移灃州刺史)空懐醖正之悲莫雪增嫌之恥今姦
邪屏退聖政大明(孫曰廣徳元年十一月/削元振官爵放歸田里)百度惟貞(諸/本)
(作大/度誤)四門以穆寰海之内元元之人莫不延首徳音思
聞至化願特令追冕列在天朝俾之端揆庶寮平章百
姓處詢謀之任當燮理之權必能協和萬邦致君堯舜
臣位兼將相職忝股肱思進賢傑共熈帝載(孫曰二年/二月以冕)
(為右僕射兼御史大夫充東都/河南江南淮南諸路轉運使)臣無任懇願之至
　　為武中丞謝賜新茶表
　　　(韓曰武元衡字伯蒼貞元二十年遷御史中丞/公時為監察御史乃其屬也正集有為武中丞)
　　　(謝賜櫻桃表/此當次其後)
臣某言中使竇某至奉宣㫖賜臣新茶一斤者天睠忽
臨時珍俯及捧戴驚抃以喜以惶(中謝/)臣以無能謬司
邦憲大明首出(孫曰貞元二十年正月徳宗崩順/宗即位易曰首出庶物萬國咸寧)得親
仰於雲霄渥澤遂行忽先霑於草木况兹靈味成自遐
方照臨而甲坼維新煦嫗而芬芳可襲調六氣而成美
扶萬夀以效珍豈可賤微膺此殊錫銜恩敢同於嘗酒
滌慮方切於飲冰(韓曰莊子曰朝受命而/夕飲冰我其内熱歟)撫事循涯隕
越無地臣不任感戴欣抃之至
　　為裴中丞賀破東平表
　　　(孫曰元和十二年二月李師道誅東平盡/平時御史中丞裴行立為桂管觀察使)
臣某言月日得進奏官狀報逆賊李師道以某月日克
就梟戮率土臣子慶抃無涯(中謝/)臣聞負恩干紀者鬼
得而誅(韓曰莊子為不善乎幽/闇之中者鬼得而誅之)犯順窮凶者天奪其魄
(童曰左氏襄公二十九年鄭伯有使公孫黒如楚辭曰/楚鄭方惡而使予往是殺予也伯有强使之子晢怒將)
(伐伯有氏大夫和之十二月鄭大夫盟于伯有氏禆諶/曰善之伐不善天命也其焉辟子産舉不踰等則位班)
(也擇善而舉則世隆也/天又除之奪伯有魄)不自妖孽曷彰聖功伏惟陛下
先天不違與神合契掩周宣中興之業陋漢光再造之
勲靈旗四臨氛沴皆散凡在臣庶盡覩升平伏以師道
席父祖以作威(孫曰大厯中以李正己為平盧淄/青節度使傳其子納納傳師道)苞海
岳而專禄恃東秦十二之險(孫曰漢髙帝六年田肯賀/上曰秦形勝之國帶河阻)
(山縣隔千里持㦸百萬秦得百二焉齊地方二千里持/㦸百萬縣隔千里之外齊得十二焉此東西秦也百二)
(者謂秦地險固二萬人足以當諸侯百萬人十二者謂乃/二十萬人足以當諸侯百萬人言齊雖固不如秦二萬)
(當百/萬人)誘臨淄三七之兵(孫曰史記蘇秦説齊宣王曰臨/淄之中二萬户不下户三男子)
(三七二十一萬不待發于逺縣/而臨淄之卒固己二十一萬矣)竊據一方嵗踰五紀朝
宗之地曠若外區(韓曰禹貢海岱為青州東北據海西/南距岱也又云海岱及淮為徐州東)
(至海北至岱南至淮也以其淮海之所/在故曰朝宗此言東海為師道所據也)封祀之山隔成
異域(童曰謂東封奉/山也在兖州)累聖垂徳曾未悛心(孫曰書惟受/㒺有悛心悛)
(改/也)餘孽滔天果聞折首(祝曰易有嘉折/首獲匪其醜)遂使云亭有主
知玉牒之將封(劉曰封禪書炎帝封泰山禪云云黄帝/封泰山禪亭亭後漢志曰云云亭亭皆)
(泰山下小山也風俗通云封泰山/封廣二丈髙九尺下有玉牒書)遼海無虞見石砮之
已至(韓曰國語武王克商通道于九夷八蠻使各以其/方賄来貢使無忘職業於是肅慎氏貢楛矢石砮)
(長尺有咫砮矢鏃也/以石為之○砮音奴)此皆陛下神籌獨得(籌一/作筭)廟畧無
遺授任推盡力之誠縱捨有感心之化金石可貫龜筮
必從克成不戰之功遂洽無為之理臣謬司戎旅逺守
方隅愧無横草之功(韓曰漢終軍當發使匈奴軍自請/曰軍無横草之功師古曰言行草)
(中使草偃卧/故曰横草也)坐見覆盂之泰(孫曰東方朔客難連四盂/海之外以為帶安如覆)抃
蹈歡慶倍萬恒情
　　賀赦表
　　　(韓曰表云况乃順時布政乗春導和此謂順宗/嗣位肆赦也葢當公之世人主嗣位肆赦惟順)
　　　(宗一人耳又云謬當任用職/在藩維此必代桂廣帥臣作)
臣某伏奉某月日恩制大赦天下一人有慶百度惟新
戴天履土罔不欣抃(中謝/)某聞天地成功施雨露而育
物帝王繼統昇日月以垂曜羣品資始萬方文明伏惟
陛下嗣守鴻業光膺駿命淳化均於四序大徳合於二
儀保寧社稷光宅區宇𢎞孝慈以御下崇恭儉以垂休
恩覃溪洞事冠千古况乃順時布政乗春導和敷作解
之澤宣在宥之典九族既睦四門廣闢而又洗滌幽縶
雷雨之施也歸還流竄羅網之釋也移叙貶黜覆載之
仁也蠲除逋債政理之源也褒寵勲賢激勸之方也廢
金寶之貢有以彰儉徳搜遺逸之士有以表至公元勲
宿將賞延子孫庶尹卿士榮周存歿廣直言之路啟進
善之門徳超虞夏道掩軒頊必將平一殊俗發揮大猷
億萬斯年永荷天緒臣謬當任用守職藩維不獲奔赴
闕庭親覩盛禮感悦歡抃倍萬恒情
　　賀皇太子牋
　　　(韓曰皇太子乃元和七年所立遂王/宥者孫曰皇太子恒憲宗第三子)
宗元皇恐言伏奉六月七日制元和聖文神武法天應
道皇帝光受徽號(孫曰元和十四年七月羣臣上尊號/曰元和聖文神武法天應道皇帝)
率土臣子歡抃無涯伏惟皇太子殿下麗正居中輔成
昌運消伏沴孽贊揚輝光鴻名允升大慶周洽表文武
之經緯著天道之運行端景照臨示重輪之發耀(劉曰/崔豹)
(古今注曰漢明帝為太子樂人/作四歌贊徳其二曰月重輪)恩波下濟見少海之增
瀾(劉曰山海經曰無臯之山南望㓜海郭璞注/曰即少海也昔天子比大海太子比少海)宗元忝
守遐方(韓曰公時在柳州/其年十月卒于栁)獲聞盛禮踴躍之至倍萬恒
情謹附牋賀宗元惶恐死罪死罪
　　賀裴桂州啟
　　　(韓曰裴桂州即前中丞公行立也行立為桂管/觀察使在元和十三四年間時淮西已平公前)
　　　(有為賀淮西平赦表此豈赦後/有所封贈故公以啟賀之歟)
宗元啟伏承天恩榮加寵贈伏惟增感抃慶㒺極某聞
揚名以顯孔聖于是作經(祝曰孔子曰揚名/於後世以顯父母)大孝所尊
曾子以之垂訓(孫曰禮記曾子/曰大孝尊親)雨露敷澤日月垂光盛
徳果騐於達人(孫曰昭七年左氏聖人有明徳/者若不當世其後必有達人)積善必
徵於餘慶(祝曰易積善之/家必有餘慶)天下人子羨慕無階某特承
恩眷倍百恒品恨以守官不獲奔走拜賀無任展轉惶
灼之至
　　與衛淮南石琴薦啟
　　　(韓曰衛淮南次公也以檢校工部尚書為淮南/節度使在元和十二年淮蔡平後傳云次公本)
　　　(善琴方未顯時京兆尹李齊運使子與之遊請/授之法次公拒絶因終身不復鼓而公此文在)
　　　(柳州作則衛時尚鼓琴/也使傳之載過乎實矣)
疊石琴薦一(出當州龍/壁灘下)右件琴薦躬往探獲稍以珍奇
特表殊形自然古色伏惟閤下稟夔旦之至徳藴牙曠
之𤣥蹤人文合宫徵之深國器專瑚璉之重(童曰論語/子謂子貢)
(汝器也瑚璉也注云夏曰/瑚殷曰璉宗廟之器也)藝深攫醳(孫曰史記田完世/家鄒忌子曰大絃)
(濁以春温者君也小絃㢘折以清者相也攫之/深醳之愉者政令也醳舒也音釋攫厥縳切)將成玉
燭之調(爾雅四時和/謂之玉燭)思叶歌謠足助薰風之化(韓曰舜/作五絃)
(之琴以歌南風曰南風之/薰兮可以解吾民之愠兮)願以頑璞上奉徽音增響亮
於五絃應鏗鏘於六律沈淪雖久提拂未忘倘垂不徹
之恩(孫曰禮記士無/故不徹琴瑟)敢效彌堅之用
　　荅鄭員外賀啟
李師道三代受恩(孫曰大宗永泰元年七月以李正己/為平盧淄青節度使徳宗建中二年)
(七月卒子納領軍務貞元八年五月卒子師古領留務/憲宗元和元年閏六月卒弟師道領留務是為三代受)
(恩/)四兇負徳(韓曰四兇即謂正/己納師古師道)聖朝含育務在安人不
知覆載之寛𢎞更縱豺狼之扞蠹王師一發兇首已來
萬姓稱歡四方無事
　　荅諸州賀啟
李師道累代負恩不起悛革餘㜸怙亂(㜸魚列切/本作􁆂)更肆
猖狂王師暫勞己致梟戮率土歡抃慶賀難勝太平之
功自此而畢
　
　
　
　
　
　
　
　
　
　
　
　
　
　
　五百家註柳先生新編外集巻二
欽定四庫全書
　五百家註柳先生新編外集巻三
　　披沙揀金賦(求寳之道/同乎選才)
　　　(孫曰劉義慶世説陸士衡文如披沙揀金往往/見寳又見鍾嶸詩品公外集賦三首皆貞元五)
　　　(年以後舉/進士時作)
沙之為物兮視汙若浮金之為寶兮恥居下流沈其質
兮五才或闕(孫曰左氏天生五才民並/用之闕一不可誰能去兵)耀其光兮六府
以修(孫曰書六府孔修又曰/水火金木土榖惟修)然則抱成器之珍必將有
待當慎擇之日則又何求配珪璋而取貴豈泥滓而為
儔(滓壯/仕切)披而擇之斯焉見寶盪浸淫而顧眄指炫熀而
探討(炫熒絹切熀户/廣切探音貪)動而愈出幽以即明涅而不淄(孫/曰)
(論語不曰白乎涅/而不淄淄黒色)既堅且好(孫曰詩既/堅既好)潜雖伏矣(孫曰/詩潛)
(雖伏矣亦/孔之昭)獲則取之翻混混之濁質見熠熠之殊姿(熠/弋)
(八/切)久暗未彰固亦將君是望(孫曰左氏寡君將/君是望敢不稽首)先迷後
得(孫曰易先迷/後得主利)孰謂棄予如遺(孫曰詩將安將/樂葉子如遺)其隠也
則雜昏昏淪浩浩晦英姿兮自保和光同塵兮合于至
道其遇也則散奕奕動融融煥美質兮其中明道若昧
兮契彼𤣥同儻俯拾而不棄諒致美于無窮欲蓋而彰(孫/曰)
(左氏或求名而不/得或欲葢而名彰)將炯爾而見素不索何獲(孫曰昭二/十七年左)
(氏上國有言/曰不索何獲)遂昭然而發蒙觀其振抜汙塗積以錙銖
碎清光而競出耀真質而特殊錐處囊而纎光乍比(韓/曰)
(趙平原君曰賢者之處世也/譬如錐之處囊中其末立見)劎拭土而異彩相符(韓曰/雷煥)
(得豐城劍取南昌西山下土拭之送一劍并土與張華/華以南昌土不如華陰土報雷煥書兼華陰土一斤致)
(煥煥將拭劍/轉精明也)用之則行斯為美矣求而必得不亦説乎
豈獨媚旭日以晶熒(晶音精熒/惠扃切)帶長川之清淺皎如珠
吐疑剖蚌之乍分粲若星繁似流雲之初巻是以周徳
思比而岐昌即詠陸文可侔(陸機事/見題注)而昭明是選(孫曰/梁昭)
(明太子/集文選)若然者可以議披沙之所託明揀金之所裁良工
何逺善價爰來拂以增光寧謝滿籝之學(韓曰漢韋賢/曰遺子黄金)
(滿籝不如/教子一經)汰之愈即詎慙擲地之才(韓曰晉孫綽字興/公作天台山賦示)
(范榮期期曰此賦/擲地必為金聲也)客有希採掇於求寶之際庶斯文之
在哉
　　迎長日賦(三王迎日/禮用夏郊)
　　　(韓曰出禮郊特牲天子適四方先柴郊之祭也/迎長日之至也注云易説曰三王之郊一用夏)
　　　(正夏正建寅之月也此言迎長日者建卯而晝/夜分分而日長也故賦謂寅方卯位以此焉)
惟饗帝以事天必推䇿而迎日(䇿蓍/也)寅方肇建俟啟蟄
以展儀(孫曰桓九年左氏凡祀啟/蟄而郊啟蟄謂建寅之月)卯位將初爰用牲而
協告送烈烈之凝氣(孫曰詩冬/日烈烈)導遲遲之陽律(孫曰詩/春日遲)
(遲/)猶分可愛之輝(孫曰文九年左氏賈季曰趙衰冬之/日趙盾夏之日注云冬日可愛夏日)
(可/畏)式佇寅賔之質(韓曰書寅賔出日/注云寅敬賔𨗳也)稽之虞典期匪疾
而匪徐行以夏時(孫曰論語/行夏之時)契惟精而惟一職在馮相
(韓曰周禮春官馮相氏冬夏致/日秋冬致月以辨四時之敘)事傳小正(韓曰禮記禮/運孔子曰我)
(欲觀夏道是故之杞而不足徴也吾得夏時/焉注云得夏四時之書其書存者有小正)符上春以
備儀必修其始先仲春而有事故謂之迎時也淑景初
延幽陽潛啟當四時之首位用三代之達禮探賾索隠
得郊祀之元辰極往知來正邦家之大體事冠前古儀
摽後王皮弁乍臨(韓曰郊特牲祭之日王皮/弁以聴祭報示民嚴上也)土圭之影
猶積(韓曰周禮土方氏掌土圭之灋以致日景注云日/景者夏至景尺有五寸冬至景丈三尺其間則日)
(有長/短)泰壇既罷(韓曰禮記燔柴於泰壇祭天也孫曰廣/雅曰圓丘泰壇祭天方折太折祭地)
玉漏之聲漸長(韓曰張衡漏水轉渾天儀制曰以銅為/器再疊差置實以清水下各開孔以玉)
(虬吐漏水入兩壺/右為夜左為晝)變熙熙之純曜流杲杲之晴光(孫曰/詩其)
(雨其雨杲/杲出日)璧影始融麗景才凝於城闕輪形尚疾斜暉
未駐於康莊是知迎長日之儀實王心之所共兆南郊
之位乃陽事之所用故可以知上下之際見天人之交
動浮光於爼豆散微照於苞茅周流金石暉照陶匏(孫/曰)
(禮記器用陶匏以/象天地之性也)異乎天紀不修(孫曰書俶擾天紀/注云紀謂時日)秦
伯尚矜其泰畤(韓曰以秦本紀及封禪書考之秦襄公/作西畤祠白帝至文公作鄜畤宣公作)
(密畤靈公作吳陽上畤祭黄帝下畤祭炎帝獻公作畦/畤祠白帝皆未嘗立泰畤至漢武元鼎中始立泰畤祠)
(太一則泰畤乃漢立也/賦云秦矜泰畤恐誤)日官失職(孫曰左傳天子有/日官諸侯有日御)晉
侯徒繼乎夏郊(韓曰左氏昭公七年鄭子産聘于晉晉/侯有疾韓宣子逆客曰寡君疾今三月)
(矣今夢黄熊入于寢門其何厲鬼也對曰昔堯殛鯀于/羽山其神化為黄熊以入于羽淵實為夏郊三代祀之)
(晉為盟主其或未之祀也/乎韓子祀夏郊晉侯有間)于以迎之則無為者委照將
久豈三舍之足憑(孫曰淮南子魯陽與韓戰酣/日暮援戈揮之日反三舍)延光可
期胡再中之云假(孫曰漢書文帝時新垣平言臣候日/再中居頃之日却復中乃更以十七)
(年為元年韓曰風俗通曰成帝問劉向俗説文帝及徵/後期不得立日為再中向曰文帝少即位不容再中)
自然應以繁祉錫之純嘏(孫曰詩天/錫公純嘏)禮儀允洽于人神
正朔克周于戎夏今我后再新古禮與天地相參應戩
榖之宜(孫曰詩俾/爾戩榖)受之千億奉郊祀之報至于再三然
則迎長日恭祀事並虞夏而何慙
　　記里鼔賦(聖人立制/智者研精)
　　　(韓曰題見晉書輿服志記里鼔車駕四形制如/司南車又見葛洪所集西京雜記孫曰崔豹古)
　　　(今注曰大章車所以識道里也起于西京亦曰/記里車車上有二層皆有木人行一里下層撃)
　　　(鼔行十里上層記鐲/尚方故事有作車法)
异哉鼔之設也恢制度於天邑佐大禮于時行即行贊
盛容而立之斯立觀其象可以守威儀之三千(韓曰禮/記禮儀)
(三百威儀三千/待其人然後行)節其音可以表吉行之五十(韓曰賈捐/之傳鸞旗)
(在前屬車在後/吉行日五十里)配和鸞以入用(孫曰桓二年左氏鍚齡/和鸞昭其聲也注云鈴)
(在馬額鸞在/鑣和在衡)並司南而為急(取車制如司南/之義詳見題注)若乃郊薦
之儀既陳封禪之禮攸執經千里之分寸可候度四方
而禮容是集施五擊於華山之野知霧氣己籠用百發
乎南山之陽(孫曰詩殷其雷/在南山之陽)識雷聲所及先聖有作後
王式遵啟𤣥機以求舊運巧智而攸新相彼良工自殊
昧道之士眷兹木偶應異迷途之人齊步武而無佚差
逺近而有倫遵大路罔愆乎禮典聴希聲(孫曰老子/大音希聲)克
正于時巡雖道有環回地分險易固善應而莫實諒知
㡬而有為(于偽/切)載考載擊所辨于長亭短亭(韓曰庾子賦/山哀江南)
(十里五里長亭短亭謂五/里一短亭十里一長亭)匪疾匪徐足分乎有智無智
(孫曰世説魏武帝過曹娥碑碑背上題作黄絹幼婦外孫/韲臼楊脩便解魏武行三十里方悟魏武歎曰我才不)
(如卿有智無/智較三十里)觀其妙矣孰測其微細觀其徼矣(孫曰老/子常無)
(欲以觀其妙常/有欲以觀其徼)詎知其啟閉音不衰而得度(孫曰左氏/傳一鼔作)
(氣再/而衰)響其鏜而有制(韓曰鏜音湯詩/曰擊鼔其鏜)于以翊龍御于以
引天旋異銅渾之儀亦可敘紫微之星次殊玉漏之制
而能涉黄道之日躔周物之智斯設極深之㡬是研(孫/曰)
(易曰夫易聖人所/以極深而研㡬也)鄙繁音之坎坎(孫曰坎坎鼔聲詩坎/其擊鼔宛丘之下)
陋促節之闐闐妙出人謀思由神假時然後擊贊賞典
于今兹動惟其常契同文于古者由是皇衢以正帝道
斯盛恭出震以成威膺御乾而啟聖我后得以昭文物
展聲明不愆于素(愆音/愆)可舉而行宜乎騁墨妙呈筆精
固敢先三雅而獻賦庶將開萬國之頌聲
　　吾子
曰吾子來也以有餘而欲及人乎曰然若用子而能使
竭忠孝乎曰否夫無忠而忠見無孝而孝聞曷若使不
見而忠無聞而孝肅然己出熙然己及夫己也渾然矣
乎
　　劉叟傳
魯有劉叟者嘗以御龍術進于魯公(云云/)劉叟曰嵗不
雨無以出終無以入民枯然視天卿士大夫絶智謀山
川禱神祇以祈皆不應臣投是龍於尺池之内不踰晷
雷孚上下雷孚東西於是先之以風騰之以雲從之以
雨如君之意欲一邑足之欲一國足之欲天下足之魯
公曰斯龍也其神乎是則寡人之國非敢用劉叟曰臣
聞避風雨禦寒暑當在未寒暑乎是故事至而後求曷
若未至而先備於是魯公止劉叟而内龍明年果大雨
命劉叟出龍果大雨
　　河間傳
河間淫婦人也不欲言其姓故以邑稱始婦人居戚里
有賢操自未嫁固己惡羣戚之亂尨羞與為類獨深居
為翦製縷結既嫁不及其舅獨養姑謹甚未嘗言門外
事又禮敬夫賔友之相與為肺腑者其族類醜行者謀
曰若河間何其甚者曰必壊之乃謀以車衆造門邀之
遨嬉且美其辭曰自吾里有河間戚里之人日夜為飭
厲一有小不善惟恐聞焉今欲更其故以相效為禮節
願朝夕望若儀狀以自惕也河間故謝不欲姑怒曰今
人好辭來以一接新婦來為得師何拒之堅也辭曰聞
婦之道以貞順靜專為禮若夫矜車服耀首飾族出讙
閙以飲食觀游非婦人宜也姑强之乃從之游過市或
曰市少南入浮圖有國工吳叟始圖東南壁甚怪可使
奚官先壁道乃入觀觀已延及客位具食帷牀之側聞
男子欬者河間驚跣足出召從者馳車歸泣數日愈自
閉不與衆戚通戚里乃更來謝曰河間之遽也猶以前
故得無罪吾屬耶向之欬者為膳奴耳曰數人笑於門
如是何耶羣戚聞且退朞年乃敢復召邀於姑必致之
與偕行遂入􁀙隑州西浮圖兩間(隑口溉切/又何開切)叩檻出魚
鼈食之河間為一笑衆乃歡俄而又引至食所空無帷
幕廊廡廓然河間乃肯入先壁羣惡少於北牖下降簾
使女子為秦聲倨坐觀之有頃壁者出宿選貌美陰大
者主河間乃便抱持河間河間聞號且泣婢夾持之或
諭以利或罵且笑之河間竊顧視持己者甚美左右為
不善者己更得適意鼻息咈然意不能無動力稍縱主
者幸一遂焉因擁致之房河間收泣甚適自慶未始得
也至日仄食具類呼之食曰吾不食矣旦暮駕車相戒
歸河間曰吾不歸矣必與是人俱死羣戚反大悶不得
己俱宿焉夫騎來迎莫得見左右力制明日乃肯歸持
淫夫大泣齧臂相與盟而後就車既歸不忍視其夫閉
目曰吾病與之百物卒不食餌以善藥揮去心怦怦(披/耕)
(切又/音抨)恒若危柱之弦夫來輒大罵終不一開目愈益惡
之夫不勝其憂數日乃曰吾病且死非藥餌能己為吾
召鬼解除之然必以夜其夫自河間病言如狂人思所
以悦其心度無不為時上惡夜祠甚夫無所避既張具
河間命邑人告其夫召鬼祝詛上下吏訊驗笞殺之將
死猶曰吾負夫人吾負夫人河間大喜不為服闢門召
所與淫者倮逐為荒淫(倮力/果切)居一嵗所淫者衰益厭乃
出之召長安無賴男子晨夜交於門猶不慊(苦簟/切)又為
酒壚西南隅己居樓上微觀之鑿小門以女侍餌焉凡
來飲酒大鼻者少且壯者美顔色者善為酒戲者皆上與
合且合且窺恐失一男子也猶日呻呼懵懵以為不足
積十餘年病髓竭而死自是雖戚里為邪行者聞河間
之名則掩鼻䠞頞皆不欲道也柳先生曰天下之士為
脩潔者有如河間之始為妻婦者乎天下之言朋友相
慕望有如河間與其夫之切密者乎河間一自敗於强
暴誠服其利歸敵其夫猶盜賊仇讐不忍一視其面卒
計以殺之無須㬰之戚則凡以情愛相戀結者得不有
邪利之猾其中耶亦足知恩之難恃矣朋友固如此況
君臣之際尤可畏哉余私自列云
　　箏郭師墓誌
　　　(韓曰郭師時之善箏者故以是稱焉誌云丁酉/之年秋既季月闕其團于是始葢元和十二年)
　　　(九月十六日也又云仁人我哀埋勿棄以是日/葬也公時在柳州劉夢得集有與公書云發書)
　　　(得箏郭師墓誌一篇以為其工獨得於天姿使/木聲絲聲均其所自出抑折愉繹學者無能知)
　　　(又云郭師與不可傳者死矣絃張柱羌枵然貌/存中有至音含糊弗閒噫人亡而器存布在方)
　　　(册者是己余之伊鬰也豈獨為郭師發耶想足/下因僕書重有槩耳葢覩郭師之事觀公之文)
　　　(而有/感也)
郭師名無名無字父爽雲中大將無名生善音能鼓十
三絃(韓曰阮瑤箏賦曰箏長六尺以應律絃十有二象/十二時柱髙三寸象三才唐史音樂志云箏本秦)
(聲也制與瑟同而絃少案京房造五音准此瑟十三絃/此乃箏也今雅樂清樂箏並十有二絃他樂皆十有三)
(絃郭師所能者/葢十三絃者也)其為事天姿獨得推七律三十五調切
密邃靡布爪指運掌掔(韓曰掔舊作緊胥山沈公謂當/作掔音於煥切儀禮曰鈎中指)
(結于掔掌後節中也又/音牽音慳擊也牽也)使木聲絲聲均其所自出屈折
愉繹學者無能知自去乳不近葷肉以是慕浮圖道既
失父母即棄去兄弟自髠緇入代清涼山(孫曰代/謂代州)又南
來楚中然遇其故器不能無撫弄吳王宙刺復州(孫曰/太宗)
(子吳王恪恪子琨琨子祗/祗子巘巘子宙皆嗣為王)或以告乃延入强之宙號知
聲音抃蹈以為神奇㑹宙貶賀州遂以來性愛酒不能
已因縦髪為黄老術薛道州伯髙抵宙以書必致之至
與坐起伯髙襃邪人也嗜其音至善處輒自為擊節教
閽管謹視出入餌仄栢不食穀三年變服遁逃九疑叢祠
中(孫曰神之依叢/木者謂之叢祠)披取之益善親遇終不屑卒乗暴水
入小船下􁆩嶁山(祝曰􁆩嶁山/名嶁力主反)求道籙㑹歐陽師死不
果受張誡副嶺南又强與偕誡死至是抵余時己得骨
髓病日猶鼓音四五行居數日益篤既病自為歌死三
日葬州北岡西志其詞曰
雲州生柳州死年五十病骨髓天與之音今止矣丁酉
之年秋既季(孫曰元和十/二年季秋也)月闕其團於是始(孫曰謂九/月十六日)
(也/)心為浮圖形道士仁人我哀埋勿弃
　　趙秀才羣墓誌
嬰臼死信孤乃立(韓曰趙氏在春秋時事晉至景公三嬰/年大夫屠岸賈殺趙朔趙同趙括趙)
(齊滅其族趙朔妻成公姊有遺腹走公宫趙朔客曰公/孫杵臼杵臼謂朔友人程嬰曰胡不死朔婦有遺腹若)
(幸而男吾奉之後果生男屠岸賈索之嬰與杵臼計乃/取他人子使杵臼負而匿諸將遂索杵臼殺之程嬰與)
(趙氏真孤俱匿山中至十五年景公疾卜云大業之後/不遂者為崇於是召趙孤及程嬰復與趙田邑如故)
王侯世家天水邑羣字容成系是襲祖某父某仕相及
(一本止作/祖仕相及)嗟然秀才胡伋伋體貌之恭藝始習娶于赤
水禮猶執南浮合浦遽逺集元和庚寅神永戢(韓曰庚/寅元和)
(五/年)問年二紀益以十(孫曰年三/十四也)僕夫返柩當啟蟄(孫曰/左氏)
(啟蟄而郊啟蟄建/寅之月蓋正月也)瀟湘之交瘞原隰稚妻號呌㓜女泣
和者悽欷行路悒追初憫天銘兹什
　　太原李卿外婦馬淑誌
　　　(韓曰公集有與李睦州書名字皆不得而詳然/公誌及其私必與公相厚者元和五年公時與)
　　　(李俱在永州故云卒于湘水之東誌是時作也/漢書齊悼惠王其母髙祖微時外婦也顔師古)
　　　(曰謂與旁通者/其云外婦本此)
氏曰馬字曰淑生廣陵(孫曰廣/陵揚州)母曰劉客倡也淑之父
曰總既孕而卒故淑為南康謳者李君為睦州詆狂冦
見誣左官為循州錄過而慕焉(孫曰李為睦州刺史元和/二年為李錡所誣得罪貶)
(循/州)納為外婦偕竄南海上及移永州(孫曰更大赦/李量移永州)州之
騷人多李之舊日載酒往焉聞其操嗚絃為新聲撫節
而歌莫不感動其音美其容以忘其居之逺而名之辱
方幸其若是也元和五年五月十九日積疾卒于湘水
之東葬東岡之北垂年二十四銘曰
容之丰兮藝之功隠憂以舒和樂雍佳冶彫殞逝安窮
諧鼓瑟兮湘之滸(童曰謂相/靈鼓瑟也)嗣靈音兮永終古(孫曰湘/靈鼓瑟)
(今淑之死能/嗣其肯也)
　
　
　
　
　五百家註柳先生新編外集巻三
欽定四庫全書
　柳先生龍城録巻上
　　序
柳先生謫居龍城因次所聞於中朝士大夫摭其實者
為録後之及史之闕文者亦庶幾焉
　　吳嶠精明天文
吳嶠霅溪人也年十三作道士時煬帝元年過鄴中告
其令曰中星不守太㣲主君有嫌而旺氣流萃於秦地
子知之乎令不之信至神堯即位方知不誣嶠精明天
文即袁天剛之師也
　　魏徵嗜醋芹
魏左相忠言讜論賛襄萬幾誠社稷臣有日退朝太宗
笑謂侍臣曰此羊鼻公不知遺何好而能動其情侍臣
曰魏徵嗜醋芹每食之欣然稱快此見其真態也明日
召賜食有醋芹三盃公見之欣喜翼然食未竟而芹已
盡太宗笑曰卿謂無所好今朕見之矣公拜謝曰君無
為故無所好臣執作從事獨僻此收斂物太宗黙而感
之公退太宗仰睨而三歎之
　　上帝追攝王逺知易總
上元中台州一道士王逺知善易於觀感間曲盡㣲妙
善知人死生禍福作易總十五巻世祕其本一日因曝
書雷雨忽至隂雲騰沓直入卧内雷殷殷然赤電遶室
暝霧中一老人下身所衣服但認青翠莫識其制作也
逺知焚香再拜伏地若有所待老人叱起怒曰所泄者
書何在上帝命吾攝六丁雷電追取逺知方惶懼據地
起旁有六人青衣已捧書立矣老人責曰上方禁文自
有飛天保衛玉笈金科祕藏𤣥都汝是何者輒混藏緗
帙據其所得實以告我逺知戰悸對曰青丘元老以臣
不逮故傳授焉老人頥頷頃曰上帝敕下汝仙品已及
於授受期展二十四年二紀數也逺知拜命次旋風颺
起坼帷裂幕時已二鼔明月在東星斗燦然俱無影響
所將書乃易總耳逺知志頗自失後閉户不出經嵗不
食人因窺關中但聞勸酬交歡竟不知為誰也光宅中
召至京玉清觀安泊間或逃去如此者數次天后封金
紫光禄大夫但笑而不謝一日告殂遺言屍赴東流湍
水中天后不允其語敇𦵏開明原上後長夀中台州有
人過海阻風飄蕩船欲坼妄行不知所止忽見畫船一
葉𣺌自天末來驚視之乃逺知也漸相近台人拜而呼
之逺知曰君陟險何至於此告台人此洋海之東十萬
里也台人問歸計奈何逺知曰借子迅風正西一夕可
到登州為傳語天壇觀張光道士台人既辭去舟回如
飛羽但覺風毣毣而過明日至登州方知逺知死久矣
訪天壇道士其徒云死兩日矣方驗二人皆仙去
　　武居常有身後名
武居常天后髙祖也少時遊洛下人呼為猴頰郎以居常
頤下有鬚若猿頷也其上有四靨一日伊水上遇一匄者
曰郎君當有身後名面骨法當刑然有女當八十年後起
家暴貴尋亦浸微居常不信後卒如言匄者豈非異人乎
　　房𤣥齡為相無嗣
房𤣥齡來買卜成都日者笑而掩象曰公知名當世為
時賢相奈無嗣相紹何公怒時遺直已三嵗在側日者
顧指曰此兒此兒絶房氏者此也公大悵而還後皆信
然也
　　韓仲卿夢曹子建求序
韓仲卿一日夢一烏幘少年風姿磊落神仙人也拜求
仲卿言某有文集在建鄴李氏公當名出一時肯為我
討是文而序之俾我亦隂報爾仲卿諾之去復回曰我
曹植子建也仲卿既寤檢鄴中書得子建集分為十巻
異而序之即仲卿作也
　　趙師雄醉憩梅花下
隋開皇中趙師雄遷羅浮一日天寒日暮在醉醒間因
憩僕車於松林間酒肆傍舍見一女子淡粧素服出迓
師雄時已昏黑殘雪對月色微明師雄喜之與之語但
覺芳香襲人語言極清麗因與之扣酒家門得數盃相
與飲少頃有一緑衣童來笑歌戲舞亦自可觀頃醉寢
師雄亦懵然但覺風寒相襲久之時東方已白師雄起
視乃在大梅花樹下上有翠羽啾嘈相顧月落參横但
惆悵而爾
　　李太白得仙
退之嘗言李太白得仙去元和初有人自北海來見太
白與一道士在髙山上笑語久之頃道士於碧霧中跨
赤虬而去太白聳身健步追及共乗之而東去此亦可
駭也
　　韓退之夢吞丹篆
退之常說少時夢人與丹篆一巻令强吞之傍一人撫
掌而笑覺後亦似胷中如物噎經數日方無恙尚由記
其一兩字筆勢非人間書也後識孟郊似與之目熟思
之乃夢中傍笑者信乎相契如此
　　寧王畫馬化去
寧王善畫馬開元興慶池南華萼樓下壁上有六馬滚
塵圖内明皇最眷愛玉面花驄謂無纎悉不備風鬃霧
鬛信偉如也後壁唯有五馬其一者失去信知神妙將
變化俱也
　　含元殿丹石隠語
開元末含元殿火去基下出丹石上有隠語不可解云
天漢二年赤光生栗木下有子傷心遇酷此亦不能辨
也
　　景州龍見三頭
開元四年景州水中見一龍三頭時虜中大水後六日
有風自龍見處西南來飛屋拔木白晝暝
　　神堯皇帝破龍門賊
神堯皇帝拜河東節度使九月領大使擊龍門賊母端
兒夜過韓津口時明月方出白露初澄於小橋下有二
人語言明日母大郎死我輩勤亦不少矣神堯停馬問
二人再拜起泣曰某二人漢兵也昨奉東嶽命嶽神管
押七十人付龍門助將軍討賊某二人埋骨在此因少
憩於此亦自感傷兼欲先知於將軍爾神堯訝其言深
切詢其姓氏但笑謝言將軍貴人也某僕卒之賤分不
當逾言訖蒼皇辭去言大隊至矣倏忽不見頃疾風如
過矢風塵蔽天而過神堯黙喜之明日破賊發七十二
矢皆中而復得其矢信知聖王所向至靈亦先為佐佑
焉
　　明皇夢遊廣寒宫
開元六年上皇與申天師道士鴻都客八月望日夜因
天師作術三人同在雲上遊月中過一大門在玉光中
飛浮宫殿往來無定寒氣逼人露濡衣袖皆濕頃見一
大宫府榜曰廣寒清虚之府其守門兵衛甚嚴白刃粲然
望之如凝雪時三人皆止其下不得入天師引上皇起
躍身如在煙霧中下視王城崔峩但聞清香靄欝下若
萬里琉璃之田其間見有仙人道人乗雲駕鶴往來若
游戲少焉步向前覺翠色冷光相射目眩極寒不可進
下見有素娥十餘人皆皓衣乗白鸞往來笑舞於廣陵
大桂樹之下又聴樂音嘈雜亦甚清麗上皇素解音律
熟覽而意已傳頃天師亟欲歸三人下若旋風忽悟若
醉中夢迴爾次夜上皇欲再求往天師但笑謝而不允
上皇因想素娥風中飛舞袖被編律成音製霓裳羽衣
舞曲自古洎今清麗無復加于是矣
　　任中宣夢水神持鏡
長安任中宣家素畜寳鏡謂之飛精識者謂是三代物
後有八字僅可曉然近籀篆云水銀隂精百鍊成鏡詢所
得云商山樵者石下得之後中宣南鶩洞庭風浪洶然
因泊舟夢一道士赤衣乗龍詣中宣言此鏡乃水府至
寳出世有期今當歸我矣中宣問姓氏但笑而不答持
鏡而去夢迴亟視篋中已失所在
　　夜坐談鬼而怪至
君誨嘗夜坐與退之余三人談鬼神變化時風雪寒甚
忩外㸃㸃微明若流螢須臾千萬㸃不可數度頃入室
中或為圓鏡飛度往來乍離乍合變為大聲去而三人
雖退之剛直亦為之動顔君誨與余但匍匐掩目前席
而已信乎俗諺曰白日無談人談人則害生昏夜無說
鬼說鬼則怪至亦知言也余三人後皆不利
　　裴武公夜得鬼詩而化為燼
開元末裴武公軍夜宿武休帳前見一介胄者擲一紙
書而去武公取視乃四韻詩云屢策羸驂厯亂峋叢嵐
映日晝如曛長橋駕險浮天漢危棧通岐觸岫雲却念
淮隂空得計又嗟忠武不堪聞廢興盡係前生數休衒
英雄勇冠軍武公得詩大不悅紙隨手落為燼信知鬼
物所製也出師大不利武公射中臆下病月餘薨
　　房𤣥齡有大譽
房𤣥齡㓜穉日王通說其文謂此細眼奴非立忠志則
為亂賊輔帝者則為儒師綽有大譽矣
　　閻立本有丹青之譽
閻立本畫宣王吉日圖太宗文皇帝上為題字時朝中
諸公皆議論東都從幸上出示圖於諸臣稱為越絶前
世而上忽藏於衣袖笑謝而退自是立本有丹青之譽
　　王宏善為八體書
王宏濟南人太宗㓜日同學因問為八體書太宗既即
極因訪宏而鄉人竟傳隠去是亦子陵之徒歟
　　張昶著龍山史記注
沈休文有龍山史記注即張昶著昶後漢末大儒而世
亦不稱譽余少時江南李育之來訪予求進此文後為
火所焚更不復得豈斯文天欲祕者耶
　　龍城無妖邪之怪
柳州舊有鬼名五通余始到不之信一日因發篋易衣
盡為灰燼余乃為文醮訴於帝帝懇我心遂爾龍城絶
妖邪之怪而庶士亦得以寧也
　　王漸作孝經義
國初有孝子王漸作孝經義成五十巻事亦該備而漸
性鄙朴凡鄉里有鬭訟漸即詣門髙聲誦義一巻反為
漸謝後有病者即請漸來誦書尋亦得愈其名藹然余
時過汴州適㑹路逢一老人亦談此事頗亦敬其誠也
　　晉哀帝著書深闡至理
晉哀帝著丹青符經五巻丹臺籙三巻青符子即神丘
先生也深闡至理而近世有胡宗道海上方士亦得其
術
　
　
　
　
　
　
　
　
　
　
　柳先生龍城録巻上
欽定四庫全書
　柳先生龍城録巻下
　　老叟講明種蓺之言
余南遷度髙鄉道逢老叟帥年少於路次講明種蓺其
言深耕穊種時耘時耔却牛馬之踐履去螟螣之戕害
勤以朝夕滋之糞土而有秋之利蓋富有年矣若夫堯
湯之水旱霜雹之不時則在夫天也余感此言將書諸
紳贄於治民理生者無所施而不可而又至言也
　　李明叔精明古器
建康李生名照字明叔真可人書生好古博雅者一日
就京師謁余裹飯從游於秦渭之間此人宦意畏巧而
淡然蔽於古器凡自戰國洎於蕭梁之間譜所載者十
得五六而皆精製竒巧後世莫迨然生頗為文思澀設
若勤求古器心在於文書間亦足以超偉於當代也
　　賈奭著書仙去
賈奭河陽人字師道與余先人同室讀書為人謹慎少
調官河南尉才吏也後五十嵗棄家隠伊陽小水鄉和
樂村鳴臯山中著書二十巻號鳴臯子邇年不知其所
終山中人竟言仙去然訛幻莫之信也有子餗字子美
亦有才然不逮於父風
　　開元藏書七萬巻
有唐惟開元最備文籍集賢院所藏至七萬巻當時之
學士蓋為褚無量裴煜之鄭譚馬懷素張說侯行果陸
堅康子元輩凡四十七人分司典籍靡有闕文而賊逆
遽興兵火交紊兩都灰燼無存惜哉
　　明皇識射覆之術
上皇始平禍亂在宮所與道士馮存澄因射覆得卦曰
合因又得卦曰斬闗又得卦曰鑄印乗軒存澄啟謝曰
昔此卦三靈為最善黄帝勝炎帝而筮得之所謂合因
斬闗鑄印乗軒始當果斷終得嗣天上皇掩其口曰止
矣黙識之矣後即位應其術焉
　　明皇夢姚宋當為相
上皇初登極夢二龍銜符自紅霧中來上大𨽻姚崇宋
璟四字扐之兩大樹上宛延而去夢迴上召申王圓兆
王進曰兩木相也二人名為天遣龍致於樹即姚崇宋
璟當為輔相兆矣上歎異之
　　太宗沉書於滹沱
太宗文皇帝平王世充於圖籍有交闗語言構怨連結
文書數百事太宗命杜如晦掌之如晦復禀上當如何
太宗曰付諸曹吏行頃聞於外有大臣將自盡者上乃
復取文書背裹一物疑石重上親裹百重命中使沉滹
沱中更不復省此與光武焚交謗數千章者何異
　　尹知章夢持巨鑿破其腹
尹知章字文叔絳州翼城人少時性懵夢一赤衣人持
巨鑿破其腹若内草茹於心中痛甚驚寤自後聰敏為
流輩所尊開元中張說表諸朝上召見延英上問曹植
幽思賦何為逺取景物為句意㫖安在知章對以植所
謂賦作不徒然若倚髙臺之曲嵎望且重也處幽僻之
閒深位至卑也望翔雲之悠悠嗟朝霽而夕隂以為物
無止定之意而上多改易也顧秋華之零落嵗將暮也
感嵗暮而傷心年將易也觀躍魚於南沼使智者居於
明非得志也聆鳴鶴於北林怨寡和也搦素筆而慷慨
守文而感也揚大雅之哀吟憫其時也仰清風以歎息
思濯煩也寄予思於悲絃志在古也信有心而在逺措
者大也重登髙以臨川及上下也何余心之煩錯寧翰
墨之能傳意不盡也此幽思所以賦也上敬異之擢禮
部侍郎集賢院正字
　　髙皇帝宴賞牡丹
髙皇帝御羣臣賦宴賞雙頭牡丹詩惟上官昭容一聨
為絶麗所謂勢如連璧友心若臭蘭人者使夫婉兒稍
知義訓亦足為賢婦人而稱量天下何足道哉此禍成
所以無赦於死也有文集一百巻行於世
　　魏徵善治酒
魏左相能治酒有名曰醽渌翠濤常以大金甖内貯盛
十年飲不敗其味即世所未有太宗文皇帝常有詩賜
公稱醽渌勝蘭生翠濤過玉薤千日醉不醒十年味不
敗蘭生即漢武百味㫖酒也玉薤煬帝酒名公此酒本
學釀於西胡人豈非得大宛之法司馬遷所謂富人藏
萬石蒲萄酒數十嵗不敗者乎
　　裴令公訓子
裴令公常訓其子凡吾輩但可文種無絶然其間有成
功能致身為萬乗之相則天也
　　華陽洞小兒化為龍
茅山隠士吳綽素擅潔譽神鳳初因採藥於華陽洞口
見一小兒手把大珠三顆其色瑩然戲於松下綽見之
因前詢誰氏子兒犇忙入洞中綽恐為虎所害遂連呼
相從入欲救之行不三十步見兒化作龍形一手握三
珠填左耳中綽素剛膽以藥斧斸之落左耳而三珠已
失所在龍亦不見出不十餘步洞門閉矣綽後上皇封
素養先生此語賈宣伯說
　　賈宣伯有治三蟲之藥
賈宣伯有神藥能治三蟲止熬黄蘗以熱酒沃之别無
他味一日過松江得巨魚置於水罟中因投小刀圭藥
魚引吸中即死取視則見八足若爪利焉後吳江有怪
土人謂蛟為害宣伯以數刀圭投潭中明旦老蛟死浮
於水而水蟲莫知數皆為藥死山人此藥云本受之於
閤皂山王天師乃仙方耶而涉海者亦或需焉故書之
　　李吉甫以毒虐弄正權
惠州一娼女震厄死於市衢脇下有朱字云李林甫以
毒虐弄正權帝命列仙舉三震之疑此女子偃月公後
身耶譎而可懼元和元年六月也
　　張復條山集論世外事
張復澧州人飽書帙作條山集三十巻論世外事此人
兼得神鬼趣隠不仕有文集行於世
　　羅池石刻
羅池北龍城勝地也役者得白石上微辨刻畫云龍城
柳神所守驅厲鬼山左首福土氓制九醜余得之不詳
其理特欲隠予於斯歟
　　劉仲卿隠金華洞
賈宣伯愛金華山即今雙谿别界其北有仙洞俗呼為
劉先生隠身處其内有三十六室廣三十六里石刻上
以松炬照之云劉嚴字仲卿漢室射聲校尉當恭顯之
際極諫被貶於東陬隠迹於此莫知所終即道士蕭至
𤣥所記也山口人時得玉篆牌俗傳劉仲卿每至中元
日來降洞中州人祈福尋谿口邊得此者當巨富此亦
未必為然然仲卿亦梅子真之徒歟
　　趙昱斬蛟
趙昱字仲明與兄冕俱隠青城山後事道士李珏隋末
煬帝知其賢徵召不起督讓益州太守臧賸强起昱至
京師煬帝縻以上爵不就獨乞為蜀太守帝從之拜嘉
州太守時犍為潭中有老蛟為害日久截没舟船蜀江
人患之昱涖政五月有小吏告昱㑹使人往青城山置
藥渡江溺使者没舟航七百艘昱大怒率甲士千人及
州屬男子萬人夾江岸鼔噪聲振天地昱乃持刀没水
頃江水盡赤石崖半崩吼聲如雷昱左手執蛟首右
手持刀奮波而出州人頂戴事為神明隋末大亂潜亦
隠去不知所終時嘉陵漲溢水勢洶然蜀人思昱頃之
見昱青霧中騎白馬從數獵者見於波面揚鞭而過州
人争呼之遂吞怒眉山太守薦章太宗文皇帝賜封神
勇大將軍廟食灌江口嵗時民疾病禱之無不應上皇
幸蜀加封赤城王又封顯應侯昱斬蛟時年二十六珏
傳仙去亦封佑應保慈先生
　　宋單父種牡丹
洛人宋單父字仲孺善吟詩亦能種藝術凡牡丹變易
千種紅白鬭色人亦不能知其術上皇召至驪山植花
萬本色様各不同賜金千餘兩内人皆呼為花師亦幻
世之絶蓺也
　柳先生龍城録巻下
欽定四庫全書
　栁先生集附錄巻一
　　勑賜靈文廟額牒
尚書省牒栁州靈文廟禮部狀准都省批送下廣南西
路轉運司奏據栁州申據本州鄉民父老嚴後等狀陳
伏覩唐栁州刺史元和年立廟於羅池至今三百年來
廟享不絶州境凡有水旱疾疫之災及公私祈禱無不
感應乞加封爵或廟額栁州本司保明委是詣實尋符
太常寺依條看詳據太常寺狀勘㑹唐栁州刺史立廟
於羅池係前代名賢轉運司及州司保明立廟至今三
百年來廟享不絶凡有水旱疾疫祈禱感應自熙寧三
年八月已後至去年六月計十餘次祈禱感應伏候指
揮牒奉勑宜賜靈文之廟為額牒至准勑故牒元祐七
年六月三日牒
　中大夫守右丞蘇　右光祿大夫守左丞蘇　右正
　議大夫守左僕射
　　初封文恵侯告詞
勑文章在冊功徳在民昔有其人是為不朽生而昭爽
後且不亡恵我一方是宜崇顯栁州靈文廟唐刺史栁
公仕于唐室卓有才名勵志精顓記覽浩博貫穿經史
溢為詞華覽其遺編灼見志學龍城雖逺不鄙其民爰
出教條動以禮法家富有業經學有師風行俗成田里
悦喜自言將死館我羅池今數百年英靈猶在祈禳禱
祀如響應聲水旱疾憂咸有歸頼啓封侯爵因民之情
尚其知歆永庇南土可特封文恵侯
　崇寧三年七月七日中書舎人臣薛昻行
　　加封文恵昭靈侯告詞
勑栁州靈文廟文恵侯生傳道學文章百世之師没以
神靈福祐一方之庇是有功徳於人者其於爵號何愛
焉惟神望冠河東名髙唐室其才足以命世其政足以
裕民出守栁城終享廟食焄蒿之際肹蠁必通屬者春
夏之交雨暘愆候禱焉即應嵗以是豐故郡人願請諸
朝而使者遂上其事朕嘉神孚恵爰益褒封尚赫光靈
保有常享可特封文恵昭靈侯
　紹興二十八年八月二十六日中書舎人臣王剛中
　行
　栁先生揚子新註
　　學行篇
如將復駕其所説則莫若使諸儒金口而木舌
　先生云金口木舌鐸也使諸儒駕孔子之説如木鐸
　也
　　修身篇
熒䰟曠枯糟莩曠沈
　先生云熒明也熒䰟司目之用者也糟當為精莩如
　葭莩之莩目精之表也言䰟之熒明曠久則枯精之
　輕浮曠乆則沈不目日月目之用廢矣以至於索塗
　冥行而已
擿埴索塗冥行而已矣
　先生云糟當為精言盲矇之患神光久曠則枯目精
　則沈於是以杖擿地而求路冥冥然行矣
　　孝至篇
勤勞則過於阿衡
　先生云阿衡之事不可過也過則反
漢興二百一十載而中天其庶矣乎
　先生云揚子極隂陽之數此言知漢祚之方半耳
　羣公書贊題跋碑記
　　荅栁子厚書　　　　　　　　　劉禹錫
禹錫白零陵守以函置足下書爰來屑末三幅小章書
僅千言申申亹亹茂勉甚悉相思之苦懐膠結贅聚至
是泮然以銷所不如晤言者無㡬書竟獲新文二篇且
戲余曰將子為巨衡以揣其鈞石銖黍余吟而繹之顧
其詞甚約而味大淵然以長氣為幹文為支跨躒古今
鼔行乘空附離不以鑿枘咀嚼不有文字端而曼苦而
腴佶然以生癯然以清余之衡誠懸于心其揣也如是
子之戲余果何如哉夫矢發乎羿彀而中微存乎他人
子無曰必我之師而能我衡茍然則譽羿者皆羿也何
乎索居三嵗俚言蕪而不治臨書軋軋不具禹錫白
　　又與栁子厚書
間發書得筝郭師墓志一篇以為其工獨得於天姿使
木聲絲聲均其所自出抑折愉繹學者無能知繁休伯
之言薛訪車子不能曲盡如此能令鄙夫冲然南望如
聞善音如見其師尋文寤事神騖心得倘佯伊鬱久而
不能平嗟夫郭師與不可傳者死矣弦張柱差(楚宜/反)枵
然貌存中有至音含糊弗聞噫人亡而器存布方冊者
是已余之伊鬱也豈獨為虢師發邪想足下因僕書重
有槩耳不宣禹錫白
　　又謝栁子厚寄疊石硯
常時同硯席寄此感離羣清越敲寒玉參差疊碧雲煙
嵐餘斐亹水墨兩氛氲好與陶貞白松窻寫紫文
　　題羅池廟碑隂文　　　　　　　田　錫
栁子厚終於栁州以精多魄强為羅池之神昌黎韓退
之叙其事而銘之于碑矣其有遺意錫幸得而紀焉古
人或有其言而無其行或有其質而無其文故周勃持
重而詞則寡焉子夏美才而行或缺焉猶能安漢皇之
祚游仲尼之門惟公之文緯地經天惟公之行希聖齊
賢彬彬然若黼黻之華衮鏘鏘然若咸韶之在懸古人
或有其才而無其時必避害以㢲令人以隨顔子之賢
當周徳之衰微孟軻之仁值王道之陵遲亦能服膺於
聖人之道偃蹇為霸者之師惟公策名於貞元之間通
籍於元和之時闊歩髙視飛聲流輝謂佐王之才得以
施謂當朝大臣不我遺古人或雖得其時而無知已設
有知已一人而已故國僑出涕以子皮之死夷吾之慟
以鮑君亡矣唯公有劉公禹錫之交有韓侯退之在朝
有吕衡州以倜儻與公為游處有皇甫湜以文章與公
相遊遨而公位不過為南宫外郎命不過為栁州之牧
以謫而出至死不服如明堂之材朽於谿谷如千里之
馬軛於輦轂時耶命耶以是知為仁者未必獲祐修徳
者或虧多福予聞四瀆視諸侯五嶽視三公為靈神甚
貴在祀典尤崇所職者以明以晦所主者為雷為風助
天以總萬靈助國以濟三農所以籩豆有加蘋蘩用豐
其疏爵也有衮冕劒舄其用樂也有簫笳笙鏞安得公
之生也恵惟及於一州公之亡也神猶介於遐陬唯裔
夷感慕而靈祠潔修迓神之威有荃橈兮桂舟饋神之
奠有椒漿兮蘭羞無金䇿追封之贈無衮衣加寵之優
使公與沈湘之魂為偶而配濤之神作儔以公之齊聖
廣淵聰明正直宏深之量昭明之誠而不為星為辰斡
運隂陽拱於北辰不為嶽為瀆含吐風雲康於黎民胡
為在栁州之陋為羅池之神是知天命難諶兮命靡常
因紀為碑隂之文
　　栁侯畫像贊(并序/)　　　　　　　鄒　餘
元祐七年春建安曹公出守龍城郡視事之初具肴酒
詣唐刺史栁侯廟祠之祠訖公徘徊廷序瞻想遺迹疑
其嵗月之久塑像不類因博訪之得侯舊畫像於民間
公敬視之釋然自喜曰此真栁侯也天骨峻聳風度爽
秀雖圖繪剥缺而神采氣熖自爾卓越文人才士宜其如
此余將模之以廣其傳夫身賢賢也敬賢亦賢也栁侯
固賢而可敬者也曹公之來後數百年不縁姻故不附
勢利乃敬而慕之如此則曹公之心可見矣曹公諱現
字晦之是年四月屬吏鄒餘謹序而贊之贊曰
峩峩栁侯器範髙雅少年才名雷搏電射睥睨青雲萬
里一跨憸人用事貶守龍城設教禁俗政治益精鵝山
栁水棲遲神靈廟饗血食逾三百年遺像在紙英氣飄
然宜其文章皎日青天建安曹公分符兹土下車之初
徘徊祠宇遐想風儀肅若目覩載惜遺像泯没無傳指
畫畫工模寫其全偉哉曹公心惟敬賢
　　文恵侯贊(并序/)　　　　　　　　吳致堯
崇寧三年秋七月戊寅詔曰文章在冊功徳在民昔有
其人是為不朽靈文廟唐栁州刺史可封文恵侯於是
大司空丞相暨三省執政官頓首奉詔頒諸南服以慰
栁民之思夫文無古今其致一也俗無逺邇其化均也
子厚視古如今故能振一代之文而為之宗視逺如邇
故能恵一方之俗而為之師其人逺矣遺風善政凛然
猶存是以昭代崇顯之禮益嚴而栁民報事之誠彌謹
嗚呼在子厚可以無憾矣孟子言人之有徳慧術智者
常存乎疢疾盖其困於心而操心也危衡於慮而慮患
也深則志全而氣定不為外物所襲是其所建立卓乎
其不可及已若荀卿揚雄之于書丘明馬遷之於史杜
甫孟郊之於詩皆以窮而後工者也韓愈謂子厚斥不
久窮不極雖有出于人未必傳于今無疑也真知言哉
致堯雖未獲登侯之堂拜侯之像竊嘗誦侯之文思侯
之政而喜為南方之民道也廼為贊以寄栁州朱使君
庶附于羅池集之末其詞曰
志以帥氣如帥三軍軍帥可奪我志獨我困衡以作惟
徳功言路且獲奮詘而克伸猗歟子厚超軼離倫仕于
有唐籍通帝闉一斥湖湘易麾海垠平心正氣談笑遣
紛天馬脱羈朝吳暮秦又如長河浩浩東奔源守孔氏
詞嫓皇墳既落芬華廼復其根昌黎吏部推以雄渾思
軋莊騷才邁卿雲涵停鬱積式教逺民不鄙夷之是撫
是循侯來之初攻剽成羣枹鼓籠銅老壯愁呻至止期
月風移俗醇子嚴婦順屋美船新在昔孔圉敏學多聞
公叔同升暨大夫僎考行稱伐誄之曰文申伯邑謝南
國式遵子産相鄭法則是陳允謂之恵以詔徳人猗歟
子厚亹亹温温貞符平淮鏘洋韶鈞以栁易播朋友歸
仁除復質子抑富紓貧蔽芾栁柑不夭斧斤文恵具美
祀典攸尊鵝山巉巉柳水沄沄荔丹蕉黄桂蘭苾芬欽
于世世有石祠門士民永思典刑弗泯古今名賢題䟦
評論
　　題萬石亭詩(寄永守/王顧)　　　　　　歐陽修
天於生子厚禀予獨艱哉超凌驟拔擢過盛輙傷摧苦
其危慮心嘗使名聲哀投以空曠地縱横放天才山窮
與水險上下極㳂洄故其於文章出語多崔嵬人迹所
罕到遺蹤久荒頽王君好竒士後二百年來翦薙發幽
薈搜尋得瓊瑰感物不自貴因人乃為材惟知古可慕
豈免今所咍我亦竒子厚開編毎徘徊作詩示同好為
我銘山㟪
　　又集古錄羅池廟碑跋
右羅池廟碑尚書吏部侍郎韓愈撰中書舎人史館修
撰沈傳師書碑後題云長慶元年正月建按穆宗實録
長慶二年二月傳師自尚書兵部郎中翰林學士罷為
中書舎人史館修撰其九月愈自兵部侍郎遷吏部然
則據建碑時愈未為吏部沈亦未為舎人碑言柳侯死
後三年廟成明年愈為栁人書羅池事子厚以元和十
四年卒至後三年愈作碑時當是長慶三年則二君官
當與此碑同其書元年正月蓋傳模者誤刻之爾今世
傳昌黎先生集載此文與碑多同惟集本云渉有新船而
碑以渉為歩荔子丹兮蕉子黄碑蕉下無子字當以碑
為是而碑云春與猿吟而秋鶴與飛則疑碑之誤也
　　又般舟和尚碑跋
右栁子厚撰并書子厚所書碑世頗多有書既非工而
字畫多不同疑喜子厚者竊借其名以為重子厚與退
之皆以文章知名一時而後世稱為韓柳者蓋流俗之
相傳也其為道不同猶夷夏也然退之於文章毎極稱
子厚者豈以其名並顯於世不欲有貶毁以避爭名之
嫌而其為道不同雖不言顧後世當自知歟不然退之
以力排釋老為已任於子厚不得無言也
　　讀柳子厚傳　　　　　　　　　王安石
余觀八司馬皆天下之竒材也一為叔文所誘遂陷於
不義至今士大夫欲為君子者皆羞道而喜攻之然此
八人者既困矣無所用於世往往能自强以求列於後
世而其名卒不廢焉而所謂欲為君子者吾多見其初
而已要其終能毋與世俯仰以自别於小人者少耳復
何議於彼哉
　　又金陵語錄評論
柳開不及柳子厚穆修亦常儒耳張景道勝栁開如太
𤣥凖易論好餘文論亦多好
　
　
　
　
　
　
　
　
　
　
　
　
　栁先生集附録巻一
欽定四庫全書
　栁先生集附録巻二
　　評栁子厚詩　　　　　　　　　蘇　軾
詩須要有為而後作當以故為新以俗為雅好竒而新
乃詩之病栁子厚晚年詩極似陶淵明知詩病也
　　又論栁子厚詩
栁子厚詩在陶淵明下韋蘇州上退之豪放竒險則過
之而温麗靖深不及也所貴於枯淡者謂其外枯而中
膏似淡而實美淵明子厚之流是也若中邊皆枯淡亦
何足道佛云吾言如食蜜中邊皆甜人食五味知其甘
苦者皆是能分别其中邊者百無一也
　　又記書栁子厚詩
元符已卯閏九月瓊士姜君來儋耳日與予相從庚辰
三月乃歸無以贈行書栁子厚飲酒讀書二詩以見别
意子歸吾無以遣日獨此二事日相與往還耳二十一
日書
　　又書栁文瓶賦後
漢黄門郎揚雄作酒箴以諷諫成帝其文為酒客難法
度士譬之於物曰子猶瓶矣觀瓶之居居井之眉(眉井/邊也)
(若人目上/之有眉)處髙臨深動常近危酒醪不入口臧水滿懐
不得左右牽於纆徽一旦叀(上絹/反)礙為瓽(丁浪/反)所轠(音/雷)
身提(徒計/反)黄泉骨肉為泥(纆徽井索也叀懸也瓽井以/甎為甃者也轠擊也言瓶忽)
(懸礙不得下而為井瓽所/擊則破碎也提擲入也)自用如此不如鴟夷(鴟夷韋/囊以盛)
(酒即今鴟/夷滕也)鴟夷滑稽腹如大壺盡日盛酒人復借酤常
為國器託於屬車出入兩宫經營公家繇是言之酒何
過乎(見前漢陳遵傳遵字/孟公耆酒大喜之)或曰栁子厚瓶賦拾酒箴而
作非也子雲本以諷諫設問以見意耳當復有荅酒客
語而陳孟公不取故史畧之子厚蓋補亡耳然子雲論
屈原伍子胥晁錯之流皆以不智譏之而子厚以瓶為
智㡬於信道知命者子雲不及也子雲臨憂患顛倒失
據當有媿於斯文也耶
　　書栁子厚牛賦後
嶺外俗皆恬殺牛海南為甚客至髙化載牛渡海百尾
一舟遇風不順渴饑相倚以死者無數牛在舟哀鳴出
涕既至海南耕者與屠者常相半病不飲藥但殺牛以
禱富者至殺十餘牛死者亦不減幸而不死即歸徳於
牛以巫為醫以牛為藥間有飲藥者巫輒云神怒病不
可治親戚皆為却藥禁醫不得入門人牛皆死而後已
地産沉水香必以牛易之黎黎人得牛皆以祭鬼無脱者
中國人以沉水香供佛燎帝求福此皆燒牛肉也何福
之能得哀哉余莫之能救故書栁子厚牛賦以遺瓊州
僧道贇使以曉喻其鄉人之有知者庶幾少衰乎
　　又書李赤詩後
過姑熟堂下讀李白十詠疑其語淺陋不類太白孫邈
云聞之王安國此李赤詩秘閣下有赤集此詩在焉白
集中無此赤見栁子厚集自比李白故名赤卒為厠鬼
所惑而死今觀此詩止如此而以比太白則其人心病
已久非特厠鬼之罪也
　　又書黄子思詩集後
余嘗評書以謂鍾王之迹蕭散簡逺妙在筆畫之外至
唐顔栁始集古今筆法而發之極書之變天下翕然以
為宗師而鍾王之法益微至於詩亦然蘇李之天成曹
劉之自得陶謝之超然固已至矣而杜子美李太白以
英偉絶世之資凌跨百代古之詩人盡廢然魏晉以來
髙風絶塵亦少衰矣李杜之後詩人繼出雖有逺韻而
才不逮意獨韋應物柳子厚發纎濃於簡古寄至味於
淡泊非餘子所及也
　　又跋大鑒禪師碑
釋迦以文教其譯于中國必託於儒之能言者然後傳
逺故大乗諸經至楞嚴則委曲精盡勝妙獨出者以房
融筆授故也柳子厚南遷始究佛法作曹溪南嶽諸碑
妙絶古今而南華今無刻石者長老重辨師儒釋兼通
道學純備以謂自唐至今頌述祖師者多矣未有通亮
簡正如子厚者葢推本其言與孟軻氏合其可不使學
者日見而常誦之乃具石請余書其文唐史元和中馬
緫自䖍州刺史遷安南都䕶徙桂管經略觀察使入為
刑部侍郎今以碑考之蓋自安南遷南海非桂管也韓
退之祭馬公文亦云自交州抗節畨禺曹溪諡號固非
桂管所當請以是知唐史之誤當以碑為正
　　又引説先友記
昔栁子厚記其先友六十七人於其墓碑之隂考之於
傳卓然知名者蓋二十人子厚曰先君之所友天下之
善士舉集焉
　　袁髙(恕已子唐傳/第四十五巻)　　姜公輔(七十七/)
　　齊映(七十五/)　　　　嚴郢(七十/)
　　穆贊(寧子八弟質/八十)　　裴樞(六十五/)
　　杜黄裳(九十四/)　　　楊憑(弟凝五/八十)
　　李鄘(七十一/)　　　　梁肅(一百二十七/文藝傳中)
　　韓愈(一百一/)　　　　許孟容(八十七/)
　　袁滋(七十六/)　　　　盧羣(七十二/)
　　鄭餘慶(九十/)　　　　奚陟(八十九/)
　　盧景亮(八十九/)　　　楊於陵(八十八/)
　　髙郢(九十/)　　　　　柳登(芳子七弟冕/五十)
　　又讀栁子厚三戒
予讀栁子厚三戒而愛之又嘗悼世之人有妄怒以招
悔欲葢而彰者游吳得二事於水濵之人亦似之作二
説非有意乎續子厚者也亦聊以自警
　　河豚魚説
河之魚有豚其名者游於橋間而觸其柱不知違去怒
其柱之觸已也則張頰植鬛怒腹而浮於水久之莫動
飛鳶過而攫之磔其腹而食之好游而不知止因游而
觸物不知罪巳妄肆其忿至於磔腹而死可悲也夫
　　烏賊魚説
海之魚有烏賊其名者呴水而水烏戲於岸間懼物之
窺已也則呴水以自蔽海烏視之而疑知其魚而攫之
嗚呼徒知自蔽以求全不知滅迹以杜疑為窺者之所
窺哀哉
　　又跋晁無咎畫馬
晁無咎所藏野馬八出没山谷間意象慘淡如柳子厚
所云風鬃霧鬛千里相角然筆法稍疎當是有逺韻人
而不甚工者元祐三年宋遐叔張文潜同觀
　　書柳子厚詩贈王觀復　　　　　黄庭堅
余友王觀復作詩有古人態度雖氣格已超俗但未能
從容中玉佩之音左準繩右規矩爾意者讀書未破萬
巻觀古人文章未能盡得其規模時所總攬籠絡但知
玩其火龍黼黻成章後耶故手書栁子厚詩數篇遺之
欲知栁子厚如此學陶淵明乃為能近之耳如白樂天
自云效淵明數十篇終不近也
　　又跋隂符經後
隂符經出於唐李筌熟讀其文知非黄帝書也蓋欲其
文竒古反詭譎不經蓋糅雜兵家語作此言又妄託子
房孔明諸賢訓註尤可笑惜不經栁子厚一掊擊也
　　發明周御史論　　　　　　　　張唐英
栁子厚作御史周君碣曰有唐正臣周某字某以諫死
葬于某所云天寶中有諂諛至相位賢臣放逐公為御
史抗言以白其事得死于墀下然不言周君名字及諂
諛為相者誰及賢臣放逐者何人今以唐史質之周君
必子諒也諂䛕必牛仙客也賢臣必張九齡也林甫薦
仙客為宰相九齡言其不可上不悦罷九齡相位時子
諒為御史白於大夫李適之曰仙客不才濫登相位公
何得坐觀其事適之遽奏之上怒决配子諒於瀼州至
藍田賜死以九齡所薦子諒非其人左遷荆州都督嗟
乎九齡以子諒能抗言朝廷之失是不負其職而九齡
為能知人爾而明皇悦邪佞之臣反以九齡所薦非其
人而逐之如此則後之大臣薦臺諫官者當薦依阿取
容喑喑如秋蟬泛泛如浮萍則無患矣何以為朝廷之
耳目哉夫植木而欲其茂也必時溉之溉而惡大反自
伐之必衰之理也明皇之惡子諒乃自求衰之謂乎西
幸之禍有所召爾
　　古今詩話
劉夢得曰栁八駁韓十八平淮西碑云左飡右粥何如
我平淮雅云仰父俯子柳云韓碑兼有帽子使我為之
便説用兵伐叛矣劉曰韓碑栁雅各有所長予為詩云
城中晨雞喔喔鳴城頭鼓角聲和平美李愬入蔡賊無
覺者落句云始知元和十二載四海重見昇平時言十
二載以見平淮西之年
栁州栁太守種栁栁江邊栁館依然在千株栁拂天後
南中丞至黔南人嘲之曰黔南南太守南郡在雲南閒
向南亭畔南風變俗談
　　歸叟詩話
鄭谷雪詩云江上晚來堪畫處漁人披得一簔歸此村
學堂中語也如栁子厚千山鳥飛絶萬徑人蹤滅孤舟
簔笠翁獨釣寒江雪此信有格也哉作詩者當以此為
標凖
　　冷齋夜話
栁子厚詩曰漁翁夜傍西巖宿曉吸清湘然楚竹烟消
日出不見人欸乃一聲山水緑回看天際上中流巖上
無心雲相逐東坡評詩云以竒趣為宗反常合道為趣
熟味之此詩有竒趣其尾兩句雖不必亦可欸乃三老
相呼聲也
　　石林詩話
東方朔作荅客難雖揚子雲亦因之作解嘲此由是太
𤣥法言之意正子雲所見也故班固從而作答賔戲東
京以後諸公釋譏應謔紛然迭起枚乗始作七發其後
遂有七啓七攄等後世始集之為七林文章至此安得
不衰乎惟韓退之栁子厚始復傑然知屋下架屋之病
如進學解即答客難也送窮文即逐貧賦也小有出入
便成古作者之意古今文章變態已極雖源流不免有
所從來終不肯屋下架屋子厚晉問天對之類髙出魏
晉無後世因縁卑陋之氣至於諸賦更不蹈襲屈宋一
句則二人皆在嚴忌王褒上數等也
蔡天啓云嘗與張文潛論韓栁五字警句文潛舉退之
暖風抽宿麥晴雨巻旗歸子厚壁空殘月曙門掩候虫
秋皆為集中第一
　　重修羅池廟記　　　　　　　　丘　崇
唐元和十年州刺史柳侯至以聖人所常行之道善其
民四年不幸而平時浹人胷中者已深人將釋之而不
得追其嘗與部將魏忠輩驛亭酒間語乃祠于羅池自
歐陽翼之夢李儀之死人尤神之以憂患乞憐者毎毎
獲報如所庶幾三百餘年英靈猶存皇朝元祐五年賜
額曰靈文廟崇寧三年賜爵曰文恵侯從斯民之欲也
廟閲日深仰見星斗螘封蠧蝕幾莫能支而承糦踐籩
袂猶相屬所謂施利錢者嵗不知幾何率以十萬為公
帑用餘則廟得之以備營繕然一嵗之間給公而外所
存無幾雖欲改作將焉能為郴陵朱公以政和二年十
一月視守事三日具禮謁欵見其所託大不足以稱侯
四顧躊躇隠然于中者久之退而考其故事得廟利嵗
時移用之狀語諸僚佐曰侯生死皆有功德於斯民而
祠宇敝陋如此吾曹當思有以崇大之奈何牟其利以
事封靡乎侯無譴寧獨不愧於吾心燕衎可寢也豆觴
可裁也土木之役上求則費公下斂則耗衆曷若歸其
利於廟纎毫籍之久自可舉咸曰然未幾籍以羡告州
監兵陳莘者開敏有幹局俾掌其事購材募能取足於
籍堂室門序卑髙如儀煥然一新觀者嗟異又撫其餘
材構亭于羅池之北因以名之亭與廟異區而同名者
不特謂江山之勝作也嗚呼泂酌可以祀皇天噫嘻可
以祈上帝未有誠而不能動者也心者靈之府而誠出
於其中神人殊方靈未始異以其出於未始異者合之
於冥冥之間神能違之乎世俗膴仕情隨泰遷燕衎自
娛豆觴自奉凡可以適已者無所不為公則不爾惟崇
大於侯是思卒使侯祠既壯而麗則其誠可謂至矣千
里而郡非獨其守任民之責神與有焉年無饑饉氣無
乖癘此民之所望於神者民之所望公之所祈也致其
誠於神以祈民福公豈可與世俗者同日而語哉政和
三年十月望日承事郎通判融州軍州事丘崇記
　　柳文序　　　　　　　　　　　嚴有翼
唐之文章無慮三變武徳以來㳂江左餘風則以絺章
繪句為尚開元好經術則以崇雅黜浮為工至於法度
森嚴抵轢晉魏上軋周漢渾然為一王法者獨推大厯
貞元間是時雖曰美才輩出其能以六經之文為諸儒
倡者不過韓退之而止耳栁子厚而止耳退之之文史
臣謂其與孟軻揚雄相表裏故後之學者不復敢置議
論子厚不幸其進於朝適當王叔文用事之時叔文工
言治道順宗在東宫頗信重之迨其踐祚方欲有所施
為然與文珍韋臯等相忤内外讒譖交口詆誣一時在
朝例遭竄逐而八司馬之號紛然出矣作史者不復審
訂其是非第以一時成敗論人故黨人之名不可湔洗
嗚呼子厚亦可謂重不幸矣尚頼本朝文正范公之推
明之也曰劉禹錫柳宗元吕温坐王叔文黨貶廢不用
覽數君子之述作禮意精宻渉道非淺如叔文狂甚義
必不交叔文以藝進東宫人望素輕然傳稱知書好論
理道為太子所信順宗即位遂見用引禹錫等决事禁
中及議罷中人兵權牾俱文珍輩又絶韋臯私請欲斬
劉闢其意非忠乎臯銜之㑹順宗病篤臯揣太子意
請監國而誅叔文憲宗納臯之謀而行内禪故當朝左
右謂之黨人者豈復見雪唐書蕪駁因其成敗而書之
無所裁正孟子曰盡信書不如無書吾聞夫子褒貶不
以一毫而廢人之業也嗚呼如文正公之論人可謂明且
恕矣死者有知子厚豈不伸眉於地下余嘗嗜子厚之
文苦其難讀既稽之史傳以校其譌繆又攷之字書以
證其音釋編成一帙名曰栁文切正雖懸金於市曽無
吕氏之精然置筆于藩姑效左思之篤後之君子無或
誚焉紹興三十二年嵗次壬午春三月十一日建安嚴
有翼序
　　韓栁音釋序　　　　　　　　　張敦頥
唐初文章尚有江左餘習至元和間始粹然返於正者
韓栁之力也兩家之文所傳􁋚久舛剥殆甚韓文屢經
校正往往鑿以私意多失其真余前任邵武教官日曽
為讎勘頗備悉并考正音釋刻於正文之下惟栁文簡
古不易校其用字奥僻或難曉給事沈公(晦/)嘗用穆伯
長劉夢得曽丞相晏元獻四家本參考互證凡漫乙是
正二千餘處往往所至稱善今四明所刋四十五巻者
是也惟音釋未有傳焉余再分教延平用此本篇次撰
集凡二千五百餘字其有不用本音而假借佗音者悉
原其來處或不知來處而諸韻玉篇説文類篇亦所不
載者則闕之尚慮膚淺弗辨南北語音之訛其間不無
謬誤頼同志者正之紹興丙子十月新安張敦頥書
　　栁文後跋　　　　　　　　　　錢　重
重讀栁文至吏商篇首句曰吏而商也汚吏之為商不
如廉吏之商其為利也博常疑其造端無含蓄必有脱
句後得善本乃云吏非商也吏而商汚吏之為商不如
廉吏之商其為利也博於是欣然笑曰此子厚之所以
為文也且使子厚不首言吏非商也四字則不足以見
此文之作出於不得已欲誘為利而仕者之意故古文
或有脱字及訛舛處能使一篇文意不貫精神索然者
信矣子厚居愚溪幾十年間中捨尋遊山水外往往沈
酣於文字中故其文至永尤髙妙為後世學士大夫所
宗師重冒昧分教此邦意為栁文必有佳本及取觀之
脱繆訛誤特甚而又墨板嵗久漫滅大半今史君趙
公天族英傑平生酷好古文所謂落筆妙天下者也
一日命重為之是正且俾盡易其板之朽弊者然重
吳興人也來永幾五十程栁文善本在鄉中士夫家
頗多而永反難得所可校勘者止得三兩本他無從
得之其所是正豈無遺恨尚頼後之君子博求而精校
之庶子厚妙思寓於一字一句中者悉呈露為益不淺
矣紹熈辛亥仲秋一日迪功郎永州州學教授錢重謹
書
　　仝前　　　　　　　　　　　　趙善愖
前輩謂子厚在中朝時所為文尚有六朝規矩至永州
始以三代為師下筆髙妙直一日千里退之亦云居閒
益自刻苦務記覽為詞章而子厚自謂貶官來無事乃
得馳騁文章此殆子厚天資素髙學力超詣又有佳山
水為之助相與感發而至然耶子厚居永最久作文最
多遣言措意最古衡湘以南士之經師承講畫為文詞
者悉有法度可觀意其故家遺俗得之親授本必精良
與它所殊及到官首取閲之乃大不然訛脱特甚推原
其故豈非以子厚嘗居是邦姑刻是集傳疑承誤初弗
精校歟抑永之士子當時傳寫藏去久而廢散不復可
考歟因委廣文錢君多求善本訂正且併易其漫滅者
視舊善矣雖然安知不猶有舛而未真遺而未盡者乎
後之君子好古博雅當有以是正盡善云紹熈二年八
月旦零陵郡守郇國趙善愖跋
　
　
　
　
　
　
　
　
　
　
　
　
　
　
　
　栁先生集附録巻二
欽定四庫全書
　栁先生集附録巻三
　　栁文集序
　　　(集註禹錫字夢得中山人元和十四年十月庚/戌宗元卒長慶元年三月乙丑以禹錫為夔州)
　　　(刺史邵氏曰文之行雖繫其所載猶有待焉其/始出也或待其時之有名者而後發其既没也)
　　　(或待其後之紀次者而傳其為之紀次也非其/門人故吏則其親戚朋友如夢得序子厚李漢)
　　　(之序退/之也)
八音與政通而文章與時髙下三代之文至戰國而病
渉秦漢復起漢之文至列國而病唐興復起夫政痝而
土裂三光五嶽之氣分(扶問/切)大音不完故必混一而後
大振初貞元中上方嚮文章昭回之光下飾萬物天下
文士爭執所長與時而奮粲焉如繁星麗天而芒寒色
正人望而敬者五行而已河東栁子厚斯人望而敬者
歟子厚始以童子有竒名於貞元初至九年為名進士
十有九年為材御史二十有一年以文章稱首入尚書
為禮部員外郎是嵗以踈儁少檢獲訕出牧邵州又謫
佐永州居十年詔書徵不用遂為栁州刺史五嵗不得
召歸病且革(張曰音/亟急也)留書抵其友中山劉禹錫曰我不
幸卒以謫死以遺草累故人禹錫執書以泣遂編次為
四十五通行於世子厚之喪昌黎韓退之誌其墓且以
書來弔曰哀哉若人之不淑吾嘗評其文雄深雅健似
司馬子長崔蔡不足多也安定皇甫湜(視力/切)於文章少
所推讓亦以退之言為然凡子厚名氏與仕與年暨行
已之大方(張曰暨其/冀切及也)有退之之誌若祭文在今附于第
一通之末云
　　舊史本傳　　　　　　　　　　劉　煦
栁宗元字子厚河東人後魏侍中濟隂公之系孫曽伯
祖奭髙宗朝宰相父鎮太常博士終侍御史宗元少聰
警絶人尤精西漢詩騷下筆剏思與古為侔精裁宻緻
璨若珠貝當時流輩咸推之登進士第博學宏詞授校
書郎藍田尉貞元十九年為監察御史順宗即位王叔
文韋執誼用事尤竒待宗元與監察吕温宻引禁中與
之圖事轉尚書禮部員外郎叔文欲大用之㑹居位不
乆叔文敗與同輩七人俱貶宗元為邵州刺史在道再
貶永州司馬既罹竄逐渉履蠻瘴﨑嶇堙厄藴騷人之
鬱悼寫情叙事動必以文為騷文十數篇覽之者為之
悽惻元和十年例移為栁州刺史時朗州司馬劉禹錫
得播州刺史制書下宗元謂所親曰禹錫有母年髙今
為郡蠻方西南絶域往復萬里如何與母偕行如母子
異方便為永訣吾於禹錫為執友胡忍見其若是即草
奏請以栁州授禹錫自往播州㑹裴度亦奏其事禹錫
終易連州栁州土俗以男女質錢過則没入錢主宗元
革其鄉法其已没者仍出私錢贖之歸其父母江嶺間
為進士者不逺千里皆隨宗元師法凡經其門必為名
士著述之盛名動於時時號栁州云有文集四十巻元
和十四年十月五日卒時年四十七子周六周七才三
四嵗觀察使裴行立為營䕶其喪及妻子還於京師時
人義之
　　新史本傳　　　　　　　　　　宋　祁
栁宗元字子厚其先蓋河東人從曽祖奭為中書令得
罪武后死髙宗時父鎮天寳末遇亂奉母隠王屋山常
間行求養後徙於呉肅宗平賊鎮上書言事擢左衛率
府兵曹叅軍佐郭子儀朔方府三遷殿中侍御史以事
觸竇參貶夔州司馬還終侍御史宗元少精敏絶倫為
文章卓偉精緻一時輩行推仰第進士博學宏辭科授
校書郎調藍田尉貞元十九年為監察御史裏行善王
叔文韋執誼二人者竒其才及得政引内禁近與計事
擢禮部員外郎欲大進用俄而叔文敗貶邵州刺史不
半道貶永州司馬既竄斥地又荒癘因自放山澤間其
堙厄感鬱一寓諸文倣離騷數十篇讀者咸悲惻雅善
蕭俛詒書言情曰(云云/)又詒京兆尹許孟容曰(云云/)然
衆畏其才髙懲刈復進故無用力者宗元久汩振其為
文思益深嘗著書一篇號貞符(云云/)宗元不得召内閔
悼悔念往吝作賦自儆曰懲咎(云云/)元和十年徙栁州
刺史時劉禹錫得播州宗元曰播非人所居而禹錫親
在堂吾不忍其窮無辭以白其大人如不往便為母子
永訣即具奏欲以栁州授禹錫而自往播㑹大臣亦為
禹錫請因改連州栁人以男女質錢過期不贖子本均
則没為奴婢宗元設方計悉贖之尤貧者令書傭視直
足相當還其質已没者具已錢助贖南方為進士者走
數千里從宗元游經指授者為文辭皆有法世號栁栁
州十四年卒年四十七宗元少時嗜進謂功業可就既
坐廢遂不振然其才實髙名蓋一時韓愈評其文曰雄
深雅健似司馬子長崔蔡不足多也既没栁人懐之託
言降于州之堂人有慢者輙死廟於羅池愈因碑以實
之云
　　栁子厚墓誌銘　　　　　　　　韓　愈
子厚諱宗元七世祖慶為拓跋魏侍中封濟隂侯曽伯
祖奭為唐宰相與褚遂良韓瑗俱得罪武后死髙宗朝
(髙一/作中)皇考諱鎮以事母棄太常博士求為縣令江南其
後以不能媚權貴失御史權貴人死乃復拜侍御史號
為剛直所游皆當世名人子厚少精敏無不通達逮其
父時雖少年已自成人能取進士第嶄然見頭角(嶄士/咸切)
衆謂栁氏有子矣其後以博學宏詞授校書郎藍田尉
雋傑廉悍議論證據古今出入經史百子踔厲風發(踔/敕)
(角/切)率常屈其座人名聲大振一時皆慕與之交諸公要
人爭欲令出我門下交口薦譽之貞元十九年拜監察
御史王叔文韋執誼用事拜尚書禮部員外郎且將大
用遇叔文等敗例出為刺史未至又例貶永州司馬居
閒益自刻苦務記覽為詞章汎濫停蓄為深博無涯涘
而自肆於山水之間元和中嘗例召至京師又偕出為
刺史而子厚得栁州既至嘆曰是豈不足為政邪因其
土俗為設教禁州人順頼其俗以男女質錢約不時贖
子本相侔則没為奴婢(則字下一/有許字)子厚與設方計悉令
贖歸其尤貧力不能者令書其傭足相當則使歸其質
觀察使下其法于他州比一嵗免而歸者且千人衡湘
以南為進士者皆以子厚為師其經承子厚口講指畫
為文詞者悉有法度可觀其召至京師而復為刺史也
中山劉夢得禹錫亦在遣中當詣播州子厚泣曰播州
非人所居而夢得親在堂吾不忍夢得之窮無辭以白
其大人且萬無母子俱往理請于朝將拜疏願以栁易
播雖重得罪死不恨遇有以夢得事白上者夢得於是
改刺連州嗚呼士窮乃見節義今夫平居里巷相慕悦
酒食游戲相徵逐詡詡强笑語以相取下握手出腑肝
相示指天日涕泣誓生死不相背負真若可信一旦臨
小利害僅如毛髪比反眼若不相識落陷穽不一引手
救反擠之又下石焉者皆是也此宜禽獸負販所不忍
為而其人自視以為得計聞子厚之風亦可少愧矣子
厚前時少年勇于為人不自貴重顧藉謂功業可立就
故坐廢退既退又無相知有氣力得位者推挽故卒厄
于窮裔材不為世用(一有/而字)道不行於時也使子厚在臺
省時自持其身已能如司馬刺史時亦自不斥斥時有
人力能舉之(能一/作解)且必復用不窮然子厚斥不乆窮不
極雖有出於人其文學辭章必不能自以力(一有致/必二字)傳
於後如今無疑也雖使子厚得所願為將相於一時以
彼易此孰得孰失必有能辨之者子厚以元和十四年
十月五日卒年四十七以十五年秋七月十日歸葬萬
年先人墓側子厚有子男二人長曰周六始四嵗季曰
周七子厚卒乃生女子二人皆㓜其得歸葬也費皆出
觀察使(費一/作資)河東裴君行立行立有節槩重然諾與子
厚結交子厚亦為之盡竟頼其力葬子厚于萬年之墓
者舅弟羅遵遵涿人性謹順學問不厭自子厚之斥遵
從而家逮其死不去既往葬子厚又將經紀其家庶幾
有始終者(終字下一/有焉字)銘曰
是惟子厚之室既固既安以利其嗣人
　　栁州羅池廟碑
羅池廟者故刺史栁侯廟也栁侯為州不鄙夷其民動
以禮法三年民各自矜奮曰(石本無/曰字)兹土雖逺京師吾
等亦天氓今天幸惠仁侯若不化服我則非人于是老
少相教語莫違侯令凡有所為于其鄉閭及於其家皆
曰吾侯聞之得無不可於意否莫不忖度而後從事凡
令之期民勸趨之無有後先必以其時於是民業有經
公無負租流逋四歸樂生興事宅有新屋歩有新船(歩/今)
(本誤作渉/石本作步)池園潔修猪牛鴨雞(牛一/作羊)肥大蕃息子嚴父
詔婦順夫指嫁娶葬送各有條法出相弟長入相慈孝
先時民貧以男女相質久不得贖盡没為𨽻我侯之至
案國之故(一作/經國)以傭除本悉奪歸之大修孔子廟城郭
巷道皆治使端正樹以名木栁民既皆悦喜常與其部
將(常石本/作嘗)魏忠謝寧歐陽翼飲酒驛亭謂曰吾棄于時
而寄于此與若等好也明年吾將死死而為神後三年
為廟祀我及期而死三年孟秋辛夘侯降于州之後堂
歐陽翼等見而拜之其夕夢翼而告曰館我于羅池其
月景辰廟成大祭過客李儀醉酒慢侮堂上得疾扶出
廟門即死明年春魏忠歐陽翼使謝寧來京師請書其
事于石余謂栁侯生能澤其民死能驚動禍福之以食
其土可謂靈也已作迎享送神詩遺栁民俾歌以祀焉
而并刻之栁侯河東人諱宗元字子厚賢而有文章嘗
位于朝光顯矣已而擯不用其辭曰
荔子丹兮蕉黄(諸本作蕉葉黄或作/蕉子黄石本作蕉黄)雜肴蔬兮進侯堂
侯之船兮兩旗度中流兮風泊之待侯不來兮不知我
悲侯乘駒兮入廟慰我民兮不嚬以笑鵞之山兮栁之
水桂樹團團兮白石齒齒侯朝出游兮暮來歸春與猨
吟兮秋鶴與飛北方之人兮為侯是非千秋萬嵗兮侯
無我違(一有/願字)福我兮夀我驅厲鬼兮山之左下無苦濕
兮髙無乾秔稌充羡兮(秔音庚稌徒/古切又音土)蛇蛟結蟠我民報
事兮無怠其始(一再有/始字)自今兮欽于世世
　　祭栁子厚文　　　　　　　　　韓　愈
維年月日韓愈謹以清酌庶羞之奠祭於亡友栁子厚
之靈嗟嗟子厚而至然耶自古莫不然我又何嗟人之
生世如夢一覺其間利害竟亦何校當其夢時有樂有
悲及其既覺豈足追惟凡物之生不願為材犧罇青黄
乃木之灾子之中棄天脱􁁌羈(􁁌音縶羈/居宜切)玉珮瓊琚大
放厥辭富貴無能磨滅誰記子之自著表表愈偉不善
為斵血指汗顔巧匠旁觀縮手袖間子之文章而不用
世乃令吾徒掌帝之制子之視人自以無前一斥不復
羣飛刺天(飛一/作非)嗟嗟子厚今也則亡(一作今/有今無)臨絶之音
一何琅琅徧告諸友以寄厥子不鄙謂余亦託以死凡
今之交觀勢厚薄余豈可保能承子託非我知子子實
命我猶有鬼神寧敢遺堕念子永歸無復來期設祭棺
前矢心以辭嗚呼哀哉尚饗
　　祭栁栁州文　　　　　　　　　皇甫湜
嗚呼栁州秀氣孤禀弱冠游學聲華籍甚肆意文章秋
濤瑞錦吹廻蟲濫王風凛凛
　　祭栁員外文　　　　　　　　　劉禹錫
維元和十五年嵗次庚子正月戊戌朔日孤子劉禹錫
銜哀扶力謹遣所使黄孟萇具清酌庶羞之奠敬祭于
亡友栁君之靈嗚呼子厚我有一言君其聞否惟君平
昔聰明絶人今雖化去夫豈無物意君所死乃形質耳
䰟氣何託聴余哀詞嗚呼痛哉嗟余不天甫遭閔凶未
離所部三使來弔憂我衰病諭以苦言情深禮至款宻
重複期以中路更深願言途次衡陽云有栁使謂復前
約忽承訃書驚號大呌如得狂病良久問故百哀攻中
涕淚迸落魂魄震越伸紙窮竟得君遺書絶弦之音悽
愴徹骨初託遺嗣知其不孤末言歸輤從祔先域凡此
數事職在吾徒永言素交索居多逺鄂渚差近表臣分
深想其聞訃必勇於義已命所使持書徑行友道尚終
當必加厚退之成命改牧宜陽亦馳一函候於便道勒
石垂後屬于伊人安平宣英㑹有還使悉已如禮形於
具書嗚呼子厚此是何事朋友凋落從古所悲不圖此
言乃為君發自君失意沉伏逺郡近遇國士方伸眉頭
亦見遺草恭辭舊府志氣相感必踰常倫顧余負釁營
奉方重猶冀前路望君銘旌古之達人朋友製服今有
所厭其禮莫申朝晡臨後出就别次南望桂水哭我故
人孰云宿草此慟何極嗚呼子厚卿真死矣終我此生
無相見矣何人不達使君終否何人不老使君夭死皇
天后土胡寧忍此知悲無益奈恨無已君之不聞余心
不理含酸執筆輒復中止誓使周六同於已子魂兮來
思知我深㫖嗚呼哀哉尚饗
　　重祭栁員外文　　　　　　　　劉禹錫
嗚呼自君之没行已八月每一念至忽忽猶疑今以喪
來使我臨哭安知世上真有此事既不可贖飜哀獨生
嗚呼出人之才竟無施為炯炯之氣戢于一木形與人
等今既如斯識與人殊今復何託生有髙名没為衆悲
異服同志異音同歎唯我之哭非弔非傷來與君言不
言成哭千哀萬恨寄以一聲唯識真者乃相知耳庶㡬
儻聞君儻聞乎嗚呼痛哉君有遺美其事多便桂林舊
府感激生持俾君内弟得以義勝平昔所念今則無違
旅䰟克歸崔生實主幼穉甬上故人撫之敦詩退之各
展其分安平來賵禮成而歸其它赴告咸復于素一以
誠告君儻聞乎嗚呼痛哉君為已矣余為茍生何以言
别長號數聲冀乎畏日展我哀誠嗚呼痛哉尚饗
　　為鄂州李大夫祭栁員外文　　　劉禹錫
嗚呼至人以在生為傳舍以軒冕為儻來達於理者未
嘗感此昔余與君論之詳熟孔氏四科罕能相備惟公
特立秀出幾於全器才之何豐運之何否大川未濟乃
失巨艦長途始半而喪良驥搢紳之倫孰不堕淚昔者
與君交臂相傳一言一笑未始有極馳聲日下騖名天
衢射䇿差池髙科齊驅攜手書殿分曹藍曲心志諧同
追歡相續或秋月銜觴或春日馳轂甸服載朞同升憲
府察視之列斯焉接武君遷外郎予侍内闈出處雖間
音塵不虧勢變時移遭離多故中復賜環上京良遇曽
不踰月君又即路逺持郡符栁水之壖居陋行道疲人
歌焉予來夏口忽復三年離索則久音貺屢傳篋盈草
𨽻架滿文篇鍾索繼美班揚差肩賈誼賦鵩屈原問天
自古有死奚論後先痛君未老美志莫宣邅回世路奄
忽下泉嗚呼哀哉令妻蚤謝穉子四嵗天喪斯文而君
永逝翩翩丹旐來自遐裔聞君旅襯既及岳陽出門一
慟貫裂衷腸執紼禮乖出疆路阻故人奠觴莫克親舉
馳神假夢冀獲晤語平生宻懐願君遣吐遺孤之才與
不才敢同已子之相許嗚呼哀哉尚饗
　　祭栁侯文　　　　　　　　　　曹　輔
維紹聖二年嵗次乙亥十有一月癸已朔十二日甲辰
朝奉郎權提㸃廣南西路刑獄公事兼本路勸農提舉
河渠公事飛騎尉借紫曹輔謹以清酌時羞之奠敬祭
于栁侯子厚靈文之祀惟天元之黙運兮初渾淪而絪
緼惟萬生之竝騖兮悉坏陶乎一鈞物有小大之不齊
兮人亦智愚之萬倫何夫子之毓質兮獨爽邁秀發而
不羣其學也囊括今古而該百氏兮或參之駮雜而取
之粹純若大田之揫斂兮莫知其千倉與萬囷其文也
若秋濤之鼓雷風兮洶湧澎湃而無垠若八駿之騁通
衢兮王良執䇿而造父挾輪老韓駭汗以縮手兮翶湜
喪氣而噤脣夫何天命之不畀兮亶遇蹇而罹屯三湘
一斥之十年兮悵逺符之再分意冥冥以即夜兮志鬱
鬱而不伸彼髙爵厚祿以夸耀於一時之人兮皆冺没
而無聞惟夫子之名不可以既兮愈逺而彌新栁江演
漾以清泚兮鵝山竒秀而嶙峋惟夫子血食於此千祀
兮民至今而懐仁余幼服夫子之遺言兮不足以追逸
軌而襲游塵刺嶺嶠之荒服兮弔蒼梧之愁雲奠桂酒
之㫖潔兮薦蘭肴之苾芬物雖至薄兮吾誠甚勤嗚呼
其來享兮靈文尚饗
　　祭栁侯文　　　　　　　　　　黄　翰
世傳不朽文學辭章惟公之文駕韓蹴張雄深雅健實
比子長民思無斁政事循良惟公之政祖龔述黄深仁
遺愛實比甘棠孔門四科達者升堂公兼得之光于有
唐天才俊偉議論慨慷交口薦譽名聲益彰要路立登
臺省翺翔擢列御史拜尚書郎時將大用器博難量譬
如八駿奔逸康莊追風掣電萬里騰驤亦如利器鏌鎁
干將直視無前其鋒孰當不慎交友玷于韋王羣飛刺
天讒口如簧一斥不復困于三湘譬如鸞鳯不巢髙岡
棲之枳棘六翮摧傷亦如巧匠睥睨觀旁縮手袖間善
刀以藏一麾出守惠此南方龍城雖逺毋敢怠荒動以
禮法率由典常公無負租私有積倉居處有屋濟川有
航黄柑綠栁至今滿鄉修夫子廟次治城隍農歌于野
士歌于庠孝弟怡怡弦誦洋洋生能澤民死且不亡春
秋享祀旱潦祈禳四百餘年血食不忘翰幼學公文乆
服餘芳遺風善政凛若冰霜目想英靈如在其傍桂酒
清㫖肴蔬雜香拜獻蕪詞公其來饗
　　祭栁侯文　　　　　　　　　　許　尹
惟先生徳厚而位不稱仁深而年不長歛此大惠施于
一方終焉廟食如古桐鄉雖去此幾於千祀而至今猶
有耿光尹以不才嗣守封疆顧取法於何有頼先生之
循良莅事之始奠酒一觴神兮歸來鑒兹不忘
　　永州栁先生祠堂記　　　　　　汪　藻
先生以永貞元年冬自尚書郎出為邵州刺史道貶永
州司馬至元和九年十二月詔追赴都復出為栁州刺
史蓋先生居零陵者十年至今言先生者必曰零陵言
零陵者亦必曰先生零陵去長安四千餘里極南窮陋
之區也而先生辱居之零陵徒以先生居之之故遂名
聞天下先生謂之不幸可也而零陵獨非幸歟先生始
居龍興寺西序之下間坐法華西亭見西山愛之命僕
夫過瀟水翦薙榛蕪搜竒選勝自放於山水之間入冉
溪二三里得其尤絶者家焉因結茅樹蔬為沼沚為臺
榭目曰愚谿而刻八愚詩於谿石之上其謂之鈷鉧潭
西小丘小石潭者循愚谿而出也其謂之南澗朝陽巖
袁家渴蕪江百家瀬者泝瀟水而上也皆在愚谿數里
間為先生杖屨徜徉之地唯黄谿為最逺去郡城七十
餘里游者未嘗到豈先生好竒如謝康樂伐木開徑窮
山水之趣而亦游之不數耶紹興十四年予來零陵距
先生三百餘年求先生遺跡如愚溪鈷鉧潭南澗朝陽
巖之類皆在獨龍興寺并先生故居曰愚堂愚亭者已
湮蕪不可復識八愚詩石亦訪之無有黄谿則為峒嶛
侵耕嶝危徑塞無自而入郡人指髙山寺曰此法華寺
故處而龍興者今太平寺西瞰大江者是也其果然歟
周衰言文章之盛者莫如漢唐賈誼馳騁於孝文之初
時漢興纔三十餘年耳其談治道述騷辭已追還三代
之風如此自是踵相躡有之末而至於劉向揚雄益精
深不可及去古未逺故也唐承貞觀開元習治之餘以
文章顯者如陳子昻蕭頴士李邕燕許之徒固不為無
人而東漢以來猥并之氣未除也至元和始粹然一返
於正其所以臻此者非先生及昌黎韓公之力歟故以
唐三百年世所推尊者曰韓栁而已豈非盛哉先生雖
坐貞元黨與劉夢得同夢得會昌時猶尊顯於朝先生
未及為時君所省而遽殁於元和之世事業遂不大見
於時可勝惜哉然零陵一泉石一草木經先生品題者
莫不為後世所慕想見其風流而先生之文載集中凡
瓌竒絶特者皆居零陵時所作則予所謂幸不幸者豈
不然哉零陵人祠先生於學於愚谿之上更郡守不知
其幾而莫之敢廢顧未有求其遺跡而紀之者余於是
採先生之集與劉夢得之詩可見者書而置之祠中附
零陵圖志之末庶幾來者有攷焉某月日新安汪藻記
　　栁先生歴官紀序　　　　　　　張敦頥
唐自開元貞觀後以文章顯者代不乏人然猥并之氣
承於東漢習治之餘未盡革也先生出焉與韓文公相
馳騁於貞元元和間議論粹然一返於正至今數百年
世所推尊者必曰韓栁是先生與文公之名同也名同
則其道亦同道同則其進退出處之迹亦宜同及考其
傳求其立身之本末容或小異何也試叙其畧而言之
先生少雋有竒名年二十有一登進士科又四年中博
學宏辭科明年為集賢殿正字次授畿内藍田尉滿罷
擢監察御史時實貞元十九年也永貞初王叔文韋執
誼用事竒其才擢為禮部員外郎憲宗元和初二公敗
先生出為邵州刺史道謫零陵零陵極南窮陋之區先
生居十年披榛剪蕪搜竒選勝放於山水之間而獨得
其樂如愚谿鈷鉧潭南澗朝陽巖之類往往猶在皆先
生昔日杖屨徜徉之地也凡零陵花草泉石經先生題
品者莫不為後世所慕想見其風流况在當時哉至元
和九年十二月召赴京師復出為栁州刺史先生至栁
因其俗而行其政令州人頼之號為栁栁州嗚呼先生
文章氣燄所以自期待者豈一刺史而止哉惜乎坐廢
逐而道不克行於世退之嘗言其事矣此姑置而勿論
若夫立身行已之大節視退之未得為純全兹學者所
以每嘆息於斯也乾道五年十月既望新安張敦頥序
　　栁先生歴官紀
先生諱宗元字子厚河東人七世祖慶為拓㧞魏侍中
左僕射封濟隂公次子旦仕隋為黄門侍郎旦生楷仕
唐為濟房蘭郭四州刺史楷三子長曰融次曰子敬房
州刺史次曰子夏徐州長史子夏生從裕清池令從裕
生察躬徳清令察躬生鎮中宗時為侍御史以不能媚
權貴失御史後復得終其任號為剛直先生即鎮之長
子也(已上並見唐/宰相世系表)以大歴八年癸丑生少精敏無不通
達(見退之所/作墓誌銘)貞元初以童子有竒名於時(時年十三見/劉夢得所撰)
(先生文/集序)五年至京師求進士舉(時年十七見先/生與楊誨之書)明年與
權補闕書言志(時年十八補/闕權徳輿也)至九年二月始登進士科
嶄然見頭角衆謂栁氏有子矣(見先生與楊誨之書/及退之所撰墓誌銘)十
二年求博學宏詞科十三年中宏詞科(見先生與/楊誨之書)十四
年為集賢殿正字有與太學諸生書嘉其伏闕留陽城
為司業十五年淮西叛徴天下兵討之先生又作辨侵
伐論(據文安禮所撰年譜云十四年為藍田尉考先生/文集有與太學諸生書嘉其留陽城為司業書首)
(云集賢殿正字栁某考城自司業出刺道州時正在十/四年則先生以是年為正字明矣先生作侵伐論謂在)
(集賢院為徴兵討淮西作考淮西叛時乃在十五年是/十四年至十五年為正字十六年方為藍田尉故當時)
(有為京兆府作賀嘉𤓰白兎等表至十八年尚居尉職/為陳南仲作武功縣丞壁記又有盩厔縣新食堂記明)
(年乃為御史也且唐之畿赤尉甚重非初官所授則先/生為正字後授藍田尉於叙次亦順新舊書本傳及退)
(之所作墓誌銘皆不言先/生為正字者蓋略之爾)十六年授校書郎調藍田尉
雋傑廉悍議論證據古今出入經史百子踔厲風發率
常屈其坐人名聲大振一時皆慕與之交諸公要人爭
欲令出我門下交口薦譽之(見退之所作/先生墓誌銘)十九年擢監
察御史以御史主祀事作䄍説以明䄍義(見退之所作/墓誌䄍説見)
(集/中)明年為監察御史裏行作監祭使壁記順宗永貞元
年王叔文韋執誼等用事二人者竒其才引内禁近與
計事遂擢為禮部員外郎且將大進用元和初憲宗即
位㑹王叔文等敗乃出為邵州刺史半道又謫永州司
馬(已上並載本傳及/退之所作墓誌)先生既竄斥地又荒厲因自放山
澤間其湮厄感鬱一寓諸文倣離騷數十篇讀者咸悲
惻四年貽蕭俛書言情又貽許孟容書然衆畏其才髙
懲艾復進故無用力者(見文安禮作先生/年譜二書載本集)五年又與李
建書叙遷謫之懐十年嘗例召至京師又偕出為刺史
而先生得栁州(見退之所/作墓誌)時劉禹錫得播州先生曰播
非人所居而禹錫親在堂吾不忍其窮無辭以白其大
人如不往便與母子永訣即具奏欲以栁州授禹錫而
自往播會大臣亦為禹錫請因改連州(事見新書本傳/以舊書及退之)
(所作墓誌考之/大臣謂裴度也)先生既至栁(時六月/二十七)歎曰是豈不足為
政耶因其土俗設為教禁州人順頼其俗以男女質錢
約不時贖子本相侔則没為奴婢先生為設方計悉令
贖歸其尤貧力不能者令書其傭足相當則使歸其質
已没者出已錢助贖觀察使下其法於它州比一嵗免
而歸者且千人衡湘以南為進士者走數千里從先生
為師凡經其門必為名士(已上並載新舊唐書本/傳及退之所作墓誌)是年
八月州之先聖廟屋壊先生乃完舊葢新十一月廟成
先生自為之碑焉(見先生所作栁/州先聖廟碑)十四年獻平淮夷雅
又上李夷簡書有墜千仞之喻而卒不報病革留書抵
其友中山劉禹錫曰我不幸卒以謫死以遺草累故人
禹錫執書以泣遂編次其文為三十二通行於世先生
以是年十月五日卒年四十七先是十三年與其部將
魏忠謝寧歐陽翼飲酒驛亭謂曰吾棄於時而寄於此
與汝等好也明年吾將死死而為神後三年為廟祀我
果及期而死至十五年孟秋辛夘先生降于州之後堂
歐陽翼等見而拜之其夕夢翼而告曰館我於羅池其
月丙辰廟成韓愈為碑以記之(見退之所作/羅池廟碑)先生之喪
愈誌其墓且以書弔劉禹錫曰若人之不淑吾嘗評其
文雄深雅健似司馬子長崔蔡不足多也安定皇甫湜
於文章少所推讓亦以退之言為然(見劉夢得所作/先生文集序)先
生少嗜進謂功業可就既坐廢逐遂不振然其才實髙
名蓋一時(見本/傳)韓退之又云使子厚在臺省時自持其
身已能如司馬刺史時亦自不斥斥時有人力能舉之
且必復用不窮然子厚斥不乆窮不極雖有出於人其
文學辭章必不能自以力傳於後如今無疑也雖使子
厚得所願為將相於一時以彼易此孰得孰失必有能
辯之者(見退之所/作墓誌)嗚呼子厚少也勇於為人而卒不得
施其才行其道兹命也夫非退之孰知之孰能明之
　栁先生集附録巻三
欽定四庫全書
　栁先生集附錄巻四
　　穆脩後序
唐之文章初未去周隋五代之氣中間稱得李杜其才
始用為勝而號專雄謌詩道未極其渾備至韓栁氏起
然後能大吐古人之文其言與仁義相華實而不雜如
韓元和聖徳平淮西栁雅章之類皆辭嚴義偉製述如
經能崒然聳唐徳於盛漢之表蔑愧讓者非二先生之
文則誰與予少嗜觀二家之文常病栁不全見於世出
人間者殘落纔百餘篇韓則雖目其全至所缺墜亡字失
句獨於集家為甚志欲補得其正而傳之多從好事訪
善本前後累數十得所長輒加注竄遇行四方逺道或
他書不暇持獨賫韓以自隨幸㑹人所寳有就假取正
凡用力於斯已蹈二紀外文始幾定久惟栁之道疑其
未克光明於時何故伏其文而不大耀也求索之莫獲
則既已矣於懐不圖晚節遂見其書聨為八九大編夔
州前序其首以巻别者凡四十有五真配韓之鉅文歟
書字甚樸不類今蹟蓋往昔之藏書也從考覽之或卒
巻莫迎其誤脱有一二廢字由其陳故劘滅讀無甚害
更資研證就真耳因按其舊録為别本與隴西李之才
參讀累月詳而後止嗚呼天厚予嗜多矣始而饜我以
韓既而飫我以栁謂天不吾厚不誣也哉世之學者如
不志於古則已茍志於古求踐立言之域捨二先生而
不由雖曰能之非予所敢知也天聖九年秋九月河南
穆脩伯長後序
　　沈晦後序
學古文必自韓栁始兩家文字剥落栁為尤甚國初文
章承唐末五代之弊卑弱不振至天聖間穆脩鄭條之
徒唱之歐陽文忠尹師魯和之格力始回天下乃知有
韓栁韓文屢經名士手頃余又為讎勘頗完悉唯栁文
簡古雅奥不易刋削年大來試為紬繹兩閱嵗然後畢
見凡四本大字四十五巻所傳最逺初出穆脩家云是
劉夢得本小字三十三巻元符間京師開行顛倒章什
補易句讀訛正相半曰曽丞相家本篇數不多於二本
而有邢郎中楊常侍二行狀冬日可愛平權衡二賦共
四首其有目而亡其文曰晏元獻家本次序多與諸家
不同無非國語四本中晏本最為精密栁文出自穆家
又是劉連州舊物今以四十五巻本為正而以諸本所
餘作外集參考互證用私意補其闕如皇室主宜加黄
字馮翊王公宜去王字緊當作掔􁀙當作羾鮑勛當作
鮑信改䂓當作叚䂓疥瘧宜為痎瘧很倖宜為很悻吳
武陵初貶永州貞符中宜如唐書去量移字韓曄時猶
未死荅元饒州書中宜於韓宣英上去亡友字以唐書
孝友傳校復讐議以楚辭天問校天對以左傳國語校
非國語以唐宋類書唐人牋表校天論等篇其見於唐
書者悉改從宋景文凡漫乙是正二千處而贏又釐革
京兆請復尊號表増入請聴政第二表賀皇太子牋省
試慶雲圖詩總六百七十四篇鋟木流行購逸拾遺猶
俟後日政和四年十二月望胥山沈晦序
　　李褫後序
栁侯子厚實唐巨儒文章光豔為萬世法是猶景星慶
雲之在天無不欽而仰之粤惟栁州廼侯舊治其如生
為利澤殁為福夀以遺此土之民者可謂博厚無窮然
自唐迄今垂四百年此邦寂未有以侯文刋而為集者
殆非欽侯英靈而慰侯惠愛覬其顰笑降鑒而廟食于
栁人也紹興載嵗殿院常公子正被命守邦至謁祠下
退而訪侯遺文則茫然無有獨得石刻三四存於州治
自餘雖詩章記事所以藻飾栁邦者亦蔑如爾又安得
所謂全文備集者哉因喟嘆久之出舊所藏及旁搜善
本手自校正俾鳩良工創刋此集其編次首尾門類後
先文理差舛字畫訛謬無不畢理且委僚屬助成其事
未克就促召公對眷眷相囑焉褫雖不才實獲躡蹤繼
軌於公之後塵而喜公樂善之心付託之語乃督餘工
助成一簣豈惟不墜侯之偉文抑亦成公之雅志焉紹
興四年三月初一日右朝奉郎特差權發遣栁州軍州
兼管内勸農事借紫金魚袋李褫序
　　李石題栁文
石所得栁文凡四本其一得之於鄉人蕭憲甫云京師
閻氏本其一得之於范衷甫云晏氏本其一得之於臨
安富氏子云連州本其一得之於范才叔之家傳舊本
閻氏本最善為好事者竊去晏氏本蓋衷甫手校以授
其兄偃刋之今蜀本是也才叔家本似未經校正篇次
大不類富氏連州本樸野尤甚今合三本校之以取正
焉如劉賔客序云有退之之誌并祭文附于第一通之
末蓋以退之重子厚叙之意云爾也蜀本往往只作并
祭文其他有率意改竄字句以害義理者尚多此類或
作字一作字衍字去字此三本之相為用也然亦未敢
以為全書尚兾復得如閻氏本者而取正焉方舟李石
書
　　韓醇栁文後記
世所傳昌黎文公文雖屢經名儒手余昔校以家集其
舛誤尚多有之用為之訓詁栁栁州文胥山沈公謂其
參考互證是正漫乙若無遺者余紬繹既久稽之史籍
蓋亦有所未盡南嶽律和尚碑以廣徳先乾元御史周
君碣以開元為天寳則時日差矣竇羣除左拾遺而表
賀為右拾遺連山復乳穴而記題為零陵郡則名稱差
矣代令公舉裴冕狀時栁州蓋未生賀冊尊號表時已
刺栁而去禮部作其他舛誤類是不一用各疏於篇視
文公集益詳諸本所餘復編為一巻附於外集之末如
胥山之識云淳熙丁酉八月中瀚臨卭韓醇記
　
　
　
　
　
　栁先生集附録巻四
