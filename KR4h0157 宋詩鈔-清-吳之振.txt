#+TITLE: 宋詩鈔-清-吳之振
#+DATE: 2018-05-12 10:21:21
#+SOURCE: github.com/kanripo/KR4h0157 master 9f318ba1                
欽定四庫全書　　　　　集部八
　宋詩鈔　　　　　　　　總集類
　　提要
　　　　(臣/)等謹案宋詩鈔一百六卷
　　　國朝呉之振編之振有黄葉村莊詩集已著録
　　　　是編以宋詩選本叢雜因蒐羅遺集共得百
　　　　家其本無專集及有集而所選不滿五首者
　　　　皆不録每集之首繫以小傳略如元好問中
　　　　州集例而品評考證其文加詳盖明季詩派
　　　　最為蕪雜其初厭太倉厯下之剽襲一變而
　　　　趨清新其繼又厭公安竟陵之佻巧一變而
　　　　趨真朴故
　　　國初諸家頗以出入宋詩矯鈎棘塗飾之弊之
　　　　振是選即成於是時以其人自為集故甫刋
　　　　一帙即摹印行世所傳之本往往多寡不同
　　　　此本有録無書者尚有劉弇鄧肅黄軒魏了
　　　　翁方逢辰宋伯仁馮時行岳珂嚴羽裘萬頃
　　　　謝枋得吕定鄭思肖王柏葛長庚朱淑真十
　　　　六家盖剞劂未竣故竟無完帙也近時曹庭
　　　　棟病其未備因又有宋人百家詩存之刻以
　　　　補其闕皆之振之所未録然之振於遺集散
　　　　佚之餘剏意蒐羅使學者得見兩宋詩人之
　　　　崖略不可謂之無功與庭棟之書互相補苴
　　　　相輔而行固未可偏廢其一矣乾隆四十六
　　　　年十月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官(臣/)陸　費　墀
欽定四庫全書
　宋詩鈔卷一
　　　　　　　　　内閣中書舎人吳之振編
　王禹偁小畜集鈔
　王禹偁字元之濟州鉅野人九嵗能文太平興國八
　年進士授成武主簿徙知長洲縣端拱初召試擢右
　拾遺直史館拜左司諫知制誥坐劾妖尼貶商州團
　練使量移解州進拜左正言直𢎞文館出知單州㝷
　召為禮部員外郎再知制誥至道元年入翰林為學
　士知審官院兼通進銀臺封駁司又坐謗訕罷為工
　部郎中知滁州揚州召還知制誥又坐實録直書出
　知黄州徙蘄州而卒年四十八今有小畜集六十二
　卷紹興丁夘沈虞卿所編也當時元之自編按其序
　則三十卷宋史言二十卷脫誤也元之詩學李杜故
　其贈朱嚴詩云誰憐所好還同我韓栁文章李杜詩
　學杜而未至故其示子詩云本與樂天為後進敢期
　子美是前身是時西崑之體方盛元之獨開有宋風
　氣於是歐陽文忠得以承流接響文忠之詩雄深過
　於元之然元之固其濫觴矣穆修尹洙為古文於人
　所不為之時元之則為杜詩於人所不為之時者也
　　酬种放徴君一百韻
太嵗在辛夘九月萬木落是時太陰虧占云臣道剥王
生出紫微譴逐走商洛扶親又抱子迤邐過京索弊車
載詩史病馬懸囊槖西都不敢住空負香山約閿鄉正
南路秦嶺峭如削肩輿碍巨石十步三四却妻孥亦徒
步磧礫不容脚山店盖木皮烟火渾薰灼夜深聞贙虎
合家屢驚戄山泉何縈囘切裂無橋彴卸鞍引羸蹄解
襪事芒屩晨瀾髮可鑒朝涉脛如斮商山六百里天設
皆岩崿上洛在其中狴牢曾未若逐臣自可死何必在
逺惡刺史不我顧古寺聊淹泊卜居雜民甿致養無精
□知道由自寛有親强為樂側聞种先生終南卧雲壑
長沮既躬耕元禮仍開學王績婦未娶介潔翹孤鶴之
推母偕隱教誨修天爵詩情亦嗜酒道氣不服藥田衣
剪荷芰野飯烹茝葯霧豹澤文彩冥鴻避矰繳肯從羔
雁聘唯恐簪裾縛如何宋右史斥鷃議鵰鶚(起居舎人/宋維翰奏)
(种放隱居終南乞量才/録用頗為識者所笑)𤣥纁與丹詔恩禮誠非薄仍勑
京兆府敦諭辭恭恪先生戀板輿純孝心堅確散髮走
烟巒拜章謝恩渥巨材猶在澗大玉不出璞使者遂空
囘軟輪何寂寞賢母召徴君庭責詞嗃嗃胡為事章句
漏名入街郭府縣汚我山胥徒譟吾幄以兹近聲利安
得成髙邈誓將徙窮谷庻可逃諠濁先生拜引過為夀
開樽杓陶陶又熙熙何啻聞竽籥人傳到遷客靣目頓
慚怍器小識不逺當年事頭角遭時得一第游宧何齷
齪逐羶甚蚍蜉鬬耀同􁥤􁥣宰邑乏弦歌諫垣無謇諤
便番朱紫綬僭忝絲綸閣方號騤騤尨已困狺狺㹱待
罪始知非咄哉昧先覺一聆髙世行罪髮庸可擢忍耻
賦三章塵埃寄(一作/望)寥廓明年㑹恩有量移升蛙躍靡
暇謁南山征途望西嶽黄河波洶湧白徑苕班駁中條
圍解縣五老烟矗矗此焉為郡副烏敢事隕穫籠禽幸
未死尚且謀飲啄米呼村婢舂樵顧山童斫飼馬捽寒
蕪看書熟秋蘀信口亦吟哦放心無適莫君恩已絶望
人事終難度相府一張紙喚起久屈蠖誠知有梁棟未
忍弃榱桷五城天上開三殿雲間卓重取政衣冠籠裹
山猱玃病翼得風雲壊牆勞赭堊諫官與史氏舊職聊
羈絡舉袖拂石螭凝眸睨金雀㝠心想前事一夢何揮
霍長恐先生聞倚松成大噱闗中朋友來遺我神仙作
繁華逺容綺錚鏦美金錯古澹啜鉶羮大雅鏗木鐸千
言距百韻㫖趣何綽綽孰念氣如虹翻然輕抵鵲俊甚
麻姑𤓰快比屠門嚼渾金豈在鎔尺璧寧施琢愈風齊
捧檄忘味同聞樂置之向懐袖日夕芬蘭若褒我塵俗
韻鉛刀化干莫同聲必有應過實還疑謔盛夸山中事
雲屋張霞幕蘭茆含露採石髓和烟酌巢由泉滌耳園
綺芝盈握有時上絶頂星斗近可摸下視塵世人營營
似螶􁛟男兒既束髮出處岐路各茍非秉陶鈞即去持
矛槊致主比唐虞安邉如衞霍不爾為逸人深居返吾
朴胡然自碌碌名節亦銷爍行年過半世功業無圭勺
無術鑄五兵使民興錢鎛無才統六師逐寇開沙漠空
言説王道肆目看人瘼多慚指佞草虛效傾心藿一覽
大雅文起予亦何博况兹山野性謨畫昧方略搔首謝
朝簮行將返耕鑿
　　寄題陜府南溪兼簡孫何兄弟
甲湖在陜服自昔名所重許昌擅唐律人口尚傳頌舊
迹固蓁莾勝槩猶出衆前年謫商于過此方憂恐無暇
濯溪泉惻惻心甚痛量移遇恩宥方寸稍放縱故人孫
漢公勤懇事迎送柅車得三宿延我入溪洞春殘尚有
蝶夏首始見蝀朱櫻實頗煩黄鳥聲亦哢地幽接府署
亭髙瞰村壟縈砌水逶迤入簷山巃嵸鯉翻自躍金蝸
篆燒餘汞石危君子介筍亂小人勇虛凉集鷗鷺爽塏
無蚊蠓芰葉巧如剪萍根宻非種逕苔白斑駁岸草𤣥
蓊菶官醖緑開瓶時果青出籠醉中猛别復依約似一
夢唯愁當要路時仗棲闒茸解梁雖近山坑埆費耕種
常風自□南日夕塵塕埲雲泉既遼逺草樹非秀聳况
兹炎蒸月縶縛何所動緬懐八龍㑹南溪與誰共撮蕚
本多才甘棠應少訟枕簟與琴書鴒原聊自奉篇章取
李杜講貫本姬孔古文閲韓栁時䇿聞晁董清吹席上
來當暑開冰凍菱脆擘瓊枝瓜甘浮蜜筩氣秋緑篠戰
露晛圓荷捧照湖小賀監溪堂輕馬總此景且不同此
懐可長慟平生好泉石况復官散冗近聞田紫微漣水
許就俸(田舎人量移軍州表/乞就漣水居詔許之)援例茍得請甲湖當日用
終老占溪居卧看秋泉湧
　　七夕(商州/作)
去年七月七直廬開獨坐西日下紫垣東窓昏青瑣露
栁蜩忽鳴風簾燕頻過寂寂紅藥堦槿花開一朶時清
無詔誥性淡忘物我兀然何所營横枕通中卧夢入無
何鄉蛺蝶甚么麽孰謂處深岩自得放慵惰中官傳宣
㫖御詩令屬和驚起儼衣冠拜舞蒼苔破逸翰龍蛇走
雅調金石播洋洋治世音乃賡强牽課暮隨丞相出自
謂天上墮歸來備乞巧酒肴間瓜果海物雜時味羅列
繁且夥家人樂熙熙兒戲舞娑娑寵辱方若驚倚伏忽
成禍九月謫商于羈縻伏窮餓鳯儀因鴟嚇驥足翻鱉
跛山城已僻陋旅舎甚叢脞夏旱麥禾死春霜花木挫
吾親極衰耄吾命何轗軻稚子啼我前孺人病我左𤣥
髮半凋落紫綬空垂拖客計魚脫泉年光蟻旋磨昨夜
枕簟凉西郊忽流火河漢勢清淺牛女姿婀娜商土本
磽􁴻商民久勞癉霜旱固不支水潦復無奈(今嵗商山/秋水大)
居人且艱食行商不通貨郡小數千家今夕惟愁呵吾
兒索來禽(即林/擒)傾市得一顆舉家成大笑愁眉略舒軃
自念一嵗間榮辱兩偏頗賴有道依據故得心安妥窮
乎止旅人達也登王佐匏瓜從繫滯糠粃任揚簸批鳯
不足言失馬聊自賀委順信吾生無可無不可
　　不見陽城驛(并序/)
　予為兒童時覧元白集唱和陽城驛詩時稹貶江陵
　過南山感陽道州而作是詩也且改驛為避賢郵不
　忍呼其諱也樂天在翰林得而和之又見杜紫微富
　水驛詩題下解云富水驛舊名與陽諫議同卒章曰
　驛名不合輕移改留警朝天者惕然淳化二年九月
　予自西掖左宧商于訪其驛則無有也撿之圖經求
　之郡境則富水地存而驛廢陽城之號遂莫知矣因
　作古風詩申明三賢之作且以不見陽城驛為首句
　至于道州之行事元詩盡之矣此不復云
不見陽城驛空吟昔人詩誰改避賢郵唱首元微之微
之謫江陵顦顇為判司路道商山驛一夕見嗟咨所嗟
陽道州抗直貞元時時亦被斥逐南荒終一麾題詩改
驛名格力何髙竒樂天在翰林亦知遷客詞遂使道州
名光與日月齊是後數十年借問經者誰留題富水驛
始見杜紫薇紫薇言驛名不合輕改移欲遣朝天者惕
然知在兹一以諱事神名呼不忍為一以名警衆名存
教可施為善雖不同同歸化之基邇來又百稔編集空
鱗差我遷上洛郡罪譴身縶維舊詩猶可誦古驛殊無
遺富水地雖在陽城名豈知空想數君子貫若珠累累
三章詩未冺千古名亦垂徳音茍不嗣吾道當已而前
賢尚如此今我復何悲題此商于驛吟之聊自怡
　　感流亡
謫居嵗云暮晨起厨無烟賴有可愛日懸在南榮遷髙
舂已數丈和暖如春天門臨商于路有客憩簷前老翁
與病嫗頭鬢皆皤然呱呱三兒泣惸惸一夫鰥道糧無
斗粟路費無百錢聚頭未有食顔色頗飢寒試問何許
人答云家長安去年闗輔旱逐熟入穰川婦死埋異鄉
客貧思故園故園雖孔邇秦嶺隔藍闗山深號六里路
峻名七盤襁負且乞丐凍餒復險艱惟愁大雨雪殭死
山谷間我聞斯人語倚戸獨長歎爾為流亡客我為冗
散官在官無俸禄奉親乏甘鮮因思筮仕來倐忽過十
年峩冠蠧黔首旅進長素餐文翰皆徒爾放逐固宜然
家貧與親老覩爾聊自寛
　　竹䶉
商嶺多修篁蒼翠連山谷有䑕生其中薦食無厭足春
笱齧生犀秋筠折寒玉飫飽致肥腯優游恣蕃育林宻
鳶不攫宂深犬難逐鳯皇餓欲死彼實無一掬惟此竹
間䶉琅玕長滿腹暖戲緑叢陰舉頭傲鴻鵠不知商山
民愛爾身上肉有鍤利其鋒有錐銛于鏃開穴窘如囚
洞胸聲似哭膏血尚淋漓擕來入市鬻竹也比賢良䑕
兮類商俗所食既非宜所禍誠知速吁嗟狡小人乗時
竊君禄貴依社樹神俸盜太倉粟笙簧佞舌鳴藥石嘉
言伏朝見秉大權夕聞罹顯戮李斯具五刑趙髙夷三
族信有司殺者在暗明與燭彼狡無害賢彼䑕無食竹
　　送笻杖與劉湛然道士
有客遺竹杖九節共一枝鶴脛老更長龍骨乾且竒我
問何所來來從西南夷因思漢武帝求此民力疲明明
聖天子徳教嘉四維蠻荒盡臣妾縣道皆羈縻僰童與
笮馬入貢何累累此竹日以賤輕視如蒿藜我年三十
七血氣未全衰况在紫微垣動為簮笏羈倚壁如長(去/聲)
物嵗月無所施寸心空愛惜惜此來天涯忽承明主詔
來謁太乙祠再見劉先生氣貌清且羸持此以為贈所
謂得其宜少助橘童力好引花鹿隨歩月莫離手看山
聊搘頥微物懶致書故作笻竹詩
　　對雪
帝鄉嵗云暮衡門晝長閉五日免常參三館無公事讀
書夜卧遲多成日髙睡睡起毛骨寒窻牖瓊花墜披衣
出户看飄飄滿天地豈敢患貧居聊將賀豐嵗月俸雖
無餘晨炊且相繼薪芻未闕供酒肴亦能備數杯奉親
老一酌均兄弟妻子不飢寒相聚歌時瑞因思河朔民
輸挽供邉鄙車重數十斛路遙數百里羸蹄凍不行死
轍冰難曵夜來何處宿閴寂荒陂裏又思邉塞兵荷戈
遇敵騎城上卓旌旗樓中望烽燧弓勁添氣力甲寒侵
骨髓今日何處行牢落窮沙際自念亦何人偷安亦如
是深為蒼生蠧仍尸諫官位謇諤無一言豈得為直士
褒貶無一詞豈得為良史不耕一畝田不持一隻矢多
慚富人術且乏安邉議空作對雪吟勤勤謝知己
　　送朱九齡
吏隱不求貴親老不擇禄之子有俊才弱冠中正鵠弗
墜先人業何慚有道糓一命佐碭山枳棘聊容足再命
宰嘉興絲桐幾易俗率身甘萊茹養母求粱肉承顔茍
不虧折腰未為辱解印無餘貲舟中只琴筑十口寄淮
泗一身來輦轂又説東南行秋風江水渌鄱陽古名郡
赤金流山谷毎嵗鼓錢刀從來設官局還得便髙堂無
辭縻逸躅颺帆江湖思木脫天地肅楓葉紫斕斒蓼花
紅􁁊􁵉津吏曉來迎溪僧夜留宿至止事方簡優游從
所欲江城豐稻粱水市多魚蔌三載奉甘飴百錢飽家
族自有綵衣華勿歎藍袍緑行年未三十氣壯顔如玉
行義日以聞焉能長碌碌終列侍臣班耀我同年録且
賦白華詩唱作離筵曲
　　暴富送孫何入史館
孟郊嘗貧苦忽吟不貧句為喜玉川子書船歸洛浦(孟/郊)
(有忽不貧喜盧/仝書船歸洛詩)乃知君子心所樂在稽古漢公得髙科
不足惟墳素二年佐棠陰眼黑怕文簿躍身入三館爛
目閲四庫孟貧昔不貧孫貧今暴富暴富亦湏防文髙
被人妒
　　送馮尊師(時馮冄/為拾遺)
前日訪潘閬下馬入窮巷忽見雙笋石卧向青苔上云
是馮尊師秋來留在兹今説東南行問我堅乞詩又見
宋閣老亦言詩甚好欲去天台山即别長安道臺閣有
羣英贈别瑰與瓊琤然滿懐袖此事殊為榮安用徴吾
句吾道方齟齬老為八品官有山未能去束髮號男兒
出處貴得宜出則學臯䕫獨立稱帝師處則同喬松决
起如冥鴻誰能似蚯蚓蟠屈泥土中師行甚可羡雲鶴
無羈絆為我持此詩題于桐柏觀
　　庶子泉
物趣同天造物景不自勝泉乎未遇人石罅徒流迸宫
相政多暇行樂躡岩磴發䝉漲為溪幽致兹焉盛唐賢
大歴後峭壁刻名姓我來一何暮今秋始乗興山勢環
有缺山門壺引柄乍挹清泚香頗惬幽閒性味將春茗
宜光與曉嵐暝架竹落僧厨逺聲入晴磬何當宿禪室
欹枕終夜聼飲多病骨換照久塵襟迥銷盡謫居愁無
心治歸艇
　　陽冰篆
冷冷庶子泉落落陽冰筆雲氣勢奔垂龍蛇互蟠屈嶧
山既劘滅石鼓又缺失唯兹數十字遒勁倚雲窟模印
徧華夷流傳耀緗帙書誠一藝爾小道詎可忽乃知出
人事千古名不沒
　　東門送郎吏行寄承㫖宋侍郎
西門送僕射鞍馬照落光南門送貳卿冠盖遙相望東
門送郎吏􁒷舟隋隄傍郎吏誠隔品同直白玉堂丈人
况知已振拔在舉揚攜手惜我去深勸離别觴醉中不
記事烟水空茫茫醒來聞嗚櫓嘔軋獨一傷猶疑在禁
中殘漏寒丁當廻望銀臺間五雲遮帝鄉衆散今如此
升沉庸何傷丈人名位峻只欠登岩廊平居倦朝請髙
論思退藏圃田有别業古木羅修篁覃亭寒蕭蕭池波
碧泱泱嘗云拂袖去可以傲羲皇丈人果能爾識度非
㝷常安車比踈廣辟穀如張良再拜願丈人夀考乃康
强自念山野士不解隨圓方宧途多齟齬身計頗悲凉
行將解簮笏歸去事農桑幸容操履杖洒掃循丘牆
　　北樓感事(有序/)
　唐朱崖李太尉衛公為滁州刺史作懐嵩樓取懐歸
　嵩洛之義也衛公自為之記其中述直翰林時同僚
　存歿且有白雞黄犬之歎頗露知退之心及自滁徴
　拜再秉鈞軸卒以怙權賈禍貶死海外則向之立言
　誠空文爾皇宋至道元年夏五月僕自翰林學士尚
　書禮部員外郎知制誥除工部郎中知滁州軍州事
　到郡之日訪衛公舊迹樓之與記皆莫知也而郡有
　北樓通刺史公署登晀終日甚亦自得作北樓感事
　詩以見意
北樓出林杪登覽開病姿旁帶滁州城雉堞何逶迤下
入刺史宅却臨統軍池(孟統軍作小/池在樓下)伊予翰林客失職
方在兹兩衙部領外盡日吟望時晩窻度急雨夏木交
繁枝淮南氣候殊經秋囀黄鸝簷前有山果採掇亦甘
滋樽中有官醖傾酌任醇醨忘機得真趣懐古生逺思
念昔李太尉落落邦家基下筆到西漢料兵如六竒謫
官來此郡鬰鬰持一麾嘗在懐嵩樓記文悲盛衰甚得
進退理深明禍福機未幾再入用斯言忽如遺君恩匪
膠柱天殃若影隨六月萬里行炎荒竟不歸功成又名
遂不退將安之姑以人事較勿憑天命推矧予草澤士
被褐復羮藜謬因弄文翰八載侍丹墀三入承明廬古
人期並馳玉堂百日罷所累非文辭强仕未為老望郎
不為卑淮邉永陽郡人物自熙熙費用量所入豐約從
其宜一妻本糟糠不識金翠施三男無庶孽詎愛紈綺
貲甘貧絶誅求易退無羈縻五十擬歸耕何必懸車期
且予望衛公雲龍與山麋唐賢昔際遇文雅道光輝進
士取將相易于俯拾棊自從五代來素風已陵遲干戈
為政事茅土輸健兒儒冠筮仕者僅免寒與飢至今明
聖代此風猶未移自無經濟術焉能碌碌為歸歟復歸
歟無忘北樓詩
　　官醖
為郡得官醖月給盈三斛地僻少使車時清罕留獄老
大復遷謫吾懐頗幽獨嬋娟樓上月爛漫池邉菊東院
與西亭翛翛風弄竹對此不開樽騷人應慟哭獨酌入
醉鄉陶然瞑雙目醒來成浩歎胡為事口腹彛酒書垂
戒羣飲聖所戮漢文亦禁酒患在糜人糓自從孝武來
用度常不足推􁴥奪人利取錢入官屋古今事相倍帝
皇道難復吾無奈爾何更盡杯中淥
　　黑裘
野蠶自成繭繰宻為山紬此物産何許萊夷負海州一
端重數斤裁染為褻裘守黑異華侈崇儉非輕柔燻香
則無冣風雪曾何憂朝可奉冠帶夜以為衾裯(一作/裘)晏
嬰三十年庶幾跡相侔季子歎貂弊吾服已為優不取
狐貉者亦當師仲由况我屢遷謫行採賡歌謳映髮垂
鷺頂植杖昂鳩頭袖寛可以舞老農即為儔不曵銀臺
門任爾争封侯
　　聞鴞(有序/)
　滁淮地也郡堞之上鴟鴞巢焉(闕/)　永夕嗚嘯不已
　妻子驚死或終夜不寐因作詩以喻(闕/)　徴前賢放
　　而聞是(闕/)　　　總而述云以見吾志
元精自萬彚羽族何茫茫為怪有鴟鴞為瑞稱鳯凰鳯
凰不時出未識五色章吾生在鄒魯風土殊逺方鳴鳩
隨乳燕日夕巢吾梁翩翾雜鳥雀比屋率為常又從筮
仕來五年居帝鄉更直入承明侍宴夜未央上林聞鶯
囀巧舌如笙簧鴟鴞徒知名聞見實未嘗頃年謫商山
聼之已悲凉今兹出内庭罰郡來永陽誰知爾鸋鴂營
巢在城牆年加睡漸少秋盡漏且長鳴嘯殊不已歴歴
含微霜孺人泣我右稚子啼我傍吾心非達士詎免亦
悵悵人生縱百嵗忽若火石光其間有窮通幽昧難自
量我愛臯與䕫峩冠虞舜堂簫韶聞九成丹穴來鏘鏘
又愛閎與散陳力遇文王鸑鷟聼岐山多士周道昌嗟
嗟漢賈誼年少謫南荒故有鵩鳥賦倚伏理甚詳郇公
暨鄴侯放逐同一邦夜深聞此鳥韋公涕沾裳李侯舉
酒令斯音非不祥坐客如不聞罰之以巨觴遂使惡聲
鳥聼之無所傷(天寳中韋郇公謫守靳州時李鄴侯亦/以處士放逐因夜飲聞鴟鴞韋公泣下)
(李公曰此鳥人以為惡其聲可聼乃令坐客/有不聞其聲者罰以大杯由是聼之不厭)贊皇貶袁
州懐鴞義亦臧(李太尉有/懐鴞賦)乃知昔賢哲未免亦悽遑况
予不肖者邀寵在朝行報國惟直道謀身昧周防四年
兩度黜鬢髮已蒼蒼雖得五品官銷盡百鍊鋼何我解
印綬歸田謝膏粱教兒勤稼穡與妻甘糟糠鳯來非我
慶鴞集非我殃優游盡天年身世俱可忘
　　甘菊冷淘
經年厭粱肉頗覺道氣渾孟春致齋戒勅厨惟素飱淮
南地甚暖甘菊生籬根長芽觸土膏小葉弄晴暾采采
忽盈把洗去朝露痕俸麫新且細溲牢如玉墩隨刀落
銀鏤煮投寒泉盆雜此青青色芳香敵蘭蓀一舉無孑
遺空媿越盌存解衣露其腹稚子為我捫飽慚廣文鄭
飢謝魯山元(廣文先生飯不足/元魯山飢而死)况我草澤士藜藿供朝
昏謬因事筆硯名通金馬門官供政事食久直紫薇垣
(知制誥給政事/食自小許公始)誰言謫滁上吾族飽且溫既無甘㫖慶
焉用味品煩子美重槐葉直欲獻至尊(事見杜工部/槐葉冷淘詩)起
予有遺韻甫也可與言
　　詶楊遂
楊君江左士文律何飄飄人言未冠時作賦陵洞簫甲
科中南國(江南狀/元及第)通籍趨東朝(入中朝/為贊善)轗軻位不進陶
潛還折腰(復為/縣令)宰邑向蜀道萑蒲忽興妖官小力不支
犇竄避搶刀朝廷責守土黜入縣佐僚昨朝寫孤憤遺
我有客謠伊予亦左遷諷之心無憀人生一世間否泰
安可逃但問道何如未必論卑髙自古富貴者撩亂如
藜蒿徳業茍無取未死名已消豈期顔子淵不朽在一
瓢推此任窮逹其樂方陶陶達則為鵾鵬窮則為鷦鷯
垂天與巢林識分皆逍遙
　　和楊遂賀雨
我罷内廷職出臨永陽民永陽民雖庶未免多飢貧富
之既無術齪齪為謹身可堪今夏旱如燎復如焚厥田
本塗泥坐見生塵氛稚老無所訴嗷嗷望穹旻食禄憂
人憂早夜眉不伸從决獄中囚徧禱境内神楚辭有山
鬼廟貎羅水濵佛法有浮圖寺宇連城闉齋莊命寮寀
供給抽俸緡鼓笛迎湫水香花照金輪誠知非典故且
慰旱熯人偶與天雨㑹霶𩃱四郊勻揷秧復修堰野叟
何欣欣可辦官府調亦免農艱辛燮調賴時相感應由聖
君于吾復何有敢望歌頌云清流楊水部徳與我為鄰
仇香官位屈何遜詩格新見投賀雨詩言自人口聞夫
君盖私我過實豈相親為霖非我事職業惟詞臣若有
民謠起當歌帝澤春庶使採詩官入奏助南薰
　　揚州寒食贈屯田張員外成均吳博士同年殿省
　　　栁丞
前年寒食節待詔直内廷休假百官出獨掩深嚴扃近
侍不敢醉賜酒空滿缾閒就通中枕時聞索上鈴思入
無何鄉兀然欲忘形去年寒食日滁上忝専城山歌喧
里巷春物媚池亭永陽溪水緑琅琊山色青謫宧自消
遣不敢誇獨醒徃徃取官醖時時對花傾醉來念身世
翻使淚縱横今年涖淮海時節又清明對案有留事聼
歌無歡聲胥徒費簿領使客煩送迎狴牢未空歇堰□
勞修營衰病力不支懶慢性已成虛花滿雙目素髮添
數莖酒肴略無味妓樂固難聼誰言寒食下終日取茶
烹屯田布素交屈此闗市征昔年同應舉典衣飛巨觥
博士東觀客求官得步兵况且丹陛前同為出谷鶯殿
丞尹我邑桑梓復弟兄吏隱掌鹺茗終朝談道經三賢
宴㑹少七夕休假并何不䇿我馬廢苑㝷流螢何不蕩
我舟樓臺訪摘星三春景欲盡九曲波始平居然逼吏
後頓此阻交情老態厭春華病身憂宿酲如水若不改
藉糟亦胡寧解印蓄素志吟詩露丹誠維揚非所愛有
便即為耕
　　揚州池亭即事
冥心閲羣動亦各趨所安胡為名利人戚戚常鮮歡吾
生四十四結珮呼羣官掌言入綸閣待詔直金鑾匪謂
得禄少所嗟行道難前年謫滁州憂時雙鬢殘賴有瑯
琊溪時濯塵纓冠朝僉徙淮海任重力易殫君恩詎可
報感激涕汍瀾民瘼不能治惻隱情悲酸况復多病身
名宦心已闌歸田未果决懐禄尚盤桓公退何所適池
亭一凭闌旭日媚春弄微風生鳴湍呵僮勿挾彈留客
不持竿用冀魚鳥馴熙熙肆游觀神仙未可學吏隱聊
自寛孤吟刻幽石此義非考槃
　　一品孫鄭昱(鄭絪元和中拜相/至鄭昱六世矣)
卜塟得假官南出安上門鞭馬六十里暮投中書村村
翁館我宿茆屋欲黄昏有客忽投刺自稱一品孫氣貎
不凡俗因為開酒罇坐久問家諜其族大且繁池州有
清節濫觴發洪源太傅擅鴻筆入相又出藩其家本開
封改號一何尊至昱始六代布衣老丘樊跨驢入府縣
驅犢耕郊原家廟固已毁國史空具存盛徳百世著功
必格乾坤髙大已不祀羡絪何可論况復起章句乗時
寵便蕃子孫雖替後尚得守田園我愛三代時法度有
深根卿大夫稱家世世奉蘋蘩四民有定分宦路無馳
奔自從雜霸道傾奪日喧喧脫耒秉金鉞吮筆乗末軒
朝榮暮又辱容易如掌翻古道不可仗頽波益以渾何
况度木者倒置輪與轅我亦起白屋兩朝直紫垣䕃子
有冠裳賞延弟與昆盡待食人禄將何報君恩農桑國
之本孝義古所敦五族不力穡終嵗飽且溫雖非享富
貴亦以蠧黎元唐賢尚消歇我輩奚足言呼兒諷此詩
播在篪與塤
　　月波樓詠懐(有序/)
　月波之名不知得于誰氏圖綴故老皆無聞焉因作
　古詩一章凡六百八十字陷于樓壁庶使兹樓之名
　得與詩俱不冺也
郡城無大小雉堞皆有樓其間有名者不過十數州吹
簫事遼迥仙迹難㝷求庾公在九江締構何風流謝守
鎮宣城叠嶂名有由東陽敞八詠吾聞沈隱侯白雪架
郢中調髙誰和酬黄鶴倚鄂渚仙去事悠悠贊皇謫滁
上作賦懐嵩丘樓居出俗態澤國多勝遊好景不遇人
安得名存留齊安古郡廢移此清江頭築城隨山勢屈
曲伏環周兹樓最軒豁曠望西北陬武昌地如掌天未
入雙眸平逺無林木一望同離婁山形如八字㑹合勢
相勾(東晉方士戴洋言武昌有山無林山形八字勢不/及九故孫權以黄武元年都武昌八年遷建業)
三國事既逺六朝名亦休近從唐末來争奪互仇仇斯
樓備矢石此地控咽喉終朝望烽燧連嵗事戈矛可憐
好詩景牢落無人收皇家統萬國逺邇盡懐柔三聖四
十年蕩蕩文徳修淮甸為内地黄岡為上游儒冠假郡
印踐更若公郵况多辦職吏誰肯恣吟謳伊余何為者
竊慕騷人儔兩朝掌文翰十年侍冕旒去嵗出西掖謫
居抱窮愁日日江樓上風物得冥搜何人名月波此義
頗為優西南新桂魄初上懸玉鈎晩瀨清且淺漂蕩影
沉浮三五金波滿夜光如暗投驪龍弄頷珠晃朗照汀
洲澹臺披寳劒碎壁斬長虬冰輪曉入地推下赤金毬
闌干四五星斜漢印清秋誰家上元燈兒盛刳􁟡􁌸此
景吟不出慢使聲呦呦千里畫圖濶四時詩興幽野花
媚宫纈芳草鋪碧紬火雲照沙浦暴雨傾瓦溝白亂蘆
花散紅殷藜穂稠簷冰垂若練雪片大于鷗江籬烟漠
漠官栁雨颼颼舟子斜盪槳牧童倒騎牛水獺有時戲
江豚頗能泅山鳥奏竽籟落霞展衾裯魚網雪離離酒
旗風飂飂旅懐雖自適詩物奈相尤右顧徐邈洞精靈
如在不左瞰伍員廟荒隙令人羞樓中何所有官醖湛
蚍蜉棋枰留客坐琴調待僧抽橘苞鄰藥鼎墨筆間茶
甌平生性幽獨寂寞誰獻酬官常已三黜懐抱罹百憂
凭闌憶王粲望闕同子牟自甘成潦倒無復事聲猷身
世喻泡幻衣冠如贅瘤放意無何鄉誰分親與讐寓形
朝籍中毁譽任啁啾君恩無路報民瘼無術瘳惟慙戀
禄俸未去耕田疇題詩郡樓上含毫思義猷功名非范
蠡何必泛扁舟
　　十月二十日作(是日甚寒/始有冰)
重衾又重茵葢覆衰孄身中夜忽涕泗無復及吾親須
臾殘漏歇吏報國忌辰陵旦騎馬出溪水薄潾潾路傍
飢寒者顔色頗悲辛飽暖我不覺羞見黄州民昔賢終
禄養徃徃歸隱淪誰教為妻子頭白走風塵修身與行
道多愧古時人
　　成武縣作
釋褐來成武初官且自强位卑松在澗俸薄葉經霜雨
菌生書案飢禽啄印牀猶驚寫秋卷枕砌落花黄
　　寄碭山主簿朱九齡
忽思蓬島㑹羣仙二百同年最少年利市襴衫抛白紵
風流名紙寫紅牋歌樓夜宴停銀燭栁巷春泥汚錦韉
今日折腰塵土裏共君追想好凄然
　　寄魚臺主簿傅翺
聼説魚臺景最竒鮑參軍到語多時(時林法掾來自魚/臺因言烟水之興)
(故有/此句)天晴緑野懸魚網木脫空城露酒旗錦擲鮮鱗紅
撥剌雪翻寒鷺白䙰褷仍誇縣尹風騷客應有秋來唱
和詩
　　寄寧陵陳長官
吏隱寧陵縣琴堂枕古河家山隔江逺風雨過船多假
日親㝷藥公庭自種莎相逢如舊識執手動勞歌
　　寄金鄉張賛善
年少辭榮自古稀朝衣不着着斑衣北堂侍膳侵星起
南畝催耕冐雨歸種竹野塘春笋脆採蘭幽澗露牙肥
伊予自是徒勞者未得同㝷舊釣磯
　　遊虎㐀山寺
寺牆圍着碧孱顔曽是當年海湧山盡把好峰藏院裏
不教幽景落人間劒池草色經冬在石座苔花自古斑
珍重晉朝吾祖宅一廻來此便忘還
　　寄獻潤州趙舎人
南徐城古樹蒼蒼衙府樓臺盡枕江甘露鐘聲清醉榻
海門山色滴吟窻直廬久負題紅藥出鎮何妨擁碧幢
聞説秋來自髙尚道裝笻竹鶴成雙
記言彩筆罷摛華郡閣髙閒似道家琴院坐聼江寺磬
郡樓吟見海山霞春園遺母親燒笋夜榻留僧自煮茶
應笑陶潛未歸去折腰奔走在泥沙
　　寄毗陵劉博士
毗陵古郡接江堧赴任琴書共一船下岸且㝷甘露寺
到城先問恵山泉秋蟾吐檻供吟興野鶴偎床伴醉眠
官散道孤詩筆老不應雙鬢更皤然
　　除夜寄羅評事同年二首
嵗暮洞庭山知君思浩然年侵曉色盡人枕夜濤眠移
棹風搖浪開窻雪滿天無因一乗興同醉太湖船
郡僚方賀止獨宿太湖稜堦下羞為吏船中秪載僧折
梅和薄雪煮茗對孤燈應笑排衙早寒靴踏曉冰
　　春日官舎偶題
薄宦苦流離壯年心已衰鶯花愁不覺風雨病先知曉
月晃竹屋寒苔叠槿籬無人慰幽寂庭栁自低垂
　　寄獻翰林宋舎人
金鼎鹽梅偶未和位髙猶說野情多宫牆月上開琴匣
道院風清响藥籮留客旋燒含露筍倩僧教種耐霜莎
孤寒知有為霖望未忍江頭釣緑波
　　吳江縣寺留題
松江江寺對峯巒檻外生池接野灘幽鷺靜翹春草碧
病僧閒説夜濤寒晨齋施筍惟溪叟國忌行香祗縣官
近日門前照流水塵纓渾擬濯汍瀾
　　中元夜宿余杭山仙泉寺留題
祭廟廻來略問禪蘚牆莎徑碧山泉風疏逺磬秋開講
水響寒車夜救田藍綬有香花菡萏竹窻無寐月嬋娟
自慚政術貽枯旱忍卧松陰潄石泉
　　言懐
宦途日日與心違人事紛紛任是非却為遊山置行李
漁家船舫道家衣
　　泛吳松江
葦蓬疎薄漏斜陽半日孤吟未過江惟有鷺鶿知我意
時時翹足對船窻
　　蘇州寒食日送人歸覲
江城寒食下花木慘離魂幾宿投山寺孤帆過海門篷
聲潑火雨栁色禁烟村定省髙堂後斑衣減淚痕
　　春晩遊太和宫
數里新萍夾岸莎春來乗興宿烟蘿隨風蝴蝶顛狂甚
當路花枝採折多絳節參差抽苦笋翠鈿狼籍撒圓荷
湖山滿眼不歸去空羡漁翁雨一蓑
　　再泛吳江
二年為吏住江濵重到江頭照病身滿眼碧波輸野鳥
一蓑疎雨屬漁人隨船曉月孤輪白入座晴山數㸃青
張翰精靈還笑我緑袍依舊惹埃塵
　　贈湖州張從事
前年春榜亞龍頭詞賦曽推第一流上直未歸紅藥院
供吟先得白蘋洲酒醒野寺烹山蕨公退溪亭狎海鷗
自是吳門折腰吏滿衣塵上為君羞
　　送李中舎罷蕭山赴闕
吏隱江東五六年歸時猶戀好山川野僧送别攜詩句
瘦馬臨岐當酒錢吳苑醉逢梅弄雪隋隄吟見栁垂烟
自言更共秋濤約未捨西興一釣船
　　和郡寮題李中舎公署
樹影池光映曉霞緑楊陰下吏排衙閒拖屐齒妨横筍
靜拂琴床有落花地脉暗分吳苑水厨烟時煮洞庭茶
青宫詞客多閒暇按曲飛觴待嵗華
　　題張處士溪居
雲裏寒溪竹裏橋野人居處絶塵囂病來芳草生漁艇
睡起殘花落酒瓢閒把道書㝷晩逕靜攜茶鼎洗春潮
長洲懶吏頻過此為愛盤飱有藥苖
　　送查校書從事彭門
佐幕徐方鬢未秋官升芝閣更風流姓名舊在鶯遷榜
詩什重題燕子樓漸有俸錢供藥債應無歸夢到漁舟
公餘時上臺頭寺珠履金貂共勝遊
　　送羅著作奉使湖湘
使星躔次入長沙曉别延英去路賖數刻漏中承宻㫖
幾重湖外奉皇華山行馬拂湘川石寺宿僧供嶽麓茶
廻日期君直西掖當階紅藥正開花
　　送馮學士入蜀
錦川宣共少年期四十風情去未遲蠶市夜歌欹枕處
峨眉春雪倚樓時休誇上直吟紅藥多羡乗軺聼子規
莫學當初杜工部因循不賦海棠詩
　　賀將作孔監致仕
泣辭明主挂冠簮便約幽雲老舊林朝請罷來頻典笏
田園歸去只攜琴焚香静院當山色晒藥空庭避竹陰
一子得官三品禄未饒疏傅有黄金
　　和陳州田舎人留别
演綸多暇每封章暫去頒條道更光郡吏好排紅粉妓
使君曾是紫薇郎樓臺有月新詩出囹圄無人緑草長
地接清淮足佳致水村烟塢是魚鄉
　　閣下暮春
詔書稀少日何長閒枕通中睡一塲院吏報來丞相出
紫薇花影上東廊
　　初入山聞提壺鳥(時秋暖此/鳥忽聞)
遷客由來長合醉不煩幽烏道提壺商州未是無人境
一路山村有酒沽
　　初到商州館于妙髙禪院佛屋壁上見草聖數行
　　　讀之乃數年前應制時所作皇帝試貢士謌思
　　　追前事有感而成章
應制謌篇對玉除是誰傳寫到商于昔從蓂莢階前作
今向蓮花座畔書商嶺未甘隨綺季漢庭曾忝用相如
山僧莫怪頻垂淚乍别承明舊直廬
　　謫居感事(一百六十韻/)
遷謫獨熙熙襟懐自坦夷孤寒明主信清直上天知消
息還依道生涯只在詩惟當諭山木詎敢詠江蘺偶歎
勞生事因思志學時讀書方覩奥下筆便搜竒賦格輕
鸚鵡儒冠薄鵕䴊耕桑都不事園井未曾窺必欲縑湘
富寧教杼軸紕光陰常矻矻交友盡偲偲歩驟依班馬
根源法孔姬收螢秋不倦刻鵠夜忘疲流輩多相許時
賢亦見推叨榮偕計吏濫吹謁春司僕瘦途中病驢寒
雪裏騎空拳入塲屋拭目看京師技癢初調箾鋒銛欲
試錐甲科登漢制(大平興國五年/予首中甲科)内殿識堯眉數刻愁
晡矣三題亦勉之先鳴輸俊彦上第遂參差罷舉身何
托還家命自竒惟慚親倚户敢望嫂停炊竭力求甘㫖
終朝走路岐貪希仲由米多廢董生帷丹桂何時折孤
蓬逐吹移知憐無國士志氣自男兒季子貂裘弊狂生
刺字隳廣場重考覆蹇歩載驅馳明代寧甘退青雲暗
有期禮闈冠多士御試拜丹墀澤霧寧慚豹搏風肯伏
雌重瞳念孤迹一第忝鴻私得告還鄉貴除官佐邑卑
折腰稱小吏矩歩慎初資(予解褐/得主簿)枳棘心何恨松筠操
自持及親家有養事長禮無虧銅墨官常改烟霄雨露
垂縣花聊主管寺棘且羈縻(予九年授大理評/事知蘇州長洲縣)吳郡包
山側長洲巨海湄萬家呼父母(民間多呼縣/令為父母官)百里撫􁏁
婺敢起徒勞歎長憂竊禄嗤宦途甘碌碌官業亦孜孜
政事還多暇優游甚不羈村㝷魯望宅寺認館娃基(甫/里)
(有陸魯望宅靈/岩寺館娃故宫)西子留香逕吳王有劒池(採香徑在靈/岩寺劒池在)
(虎丘/寺)狂歌殊不厭酒興最相宜草織登山履蒲紉(平/聲)挽
舫綏果酸嘗橄㰖花好揷薔薇震澤柑包火松江鱠縷
絲三年無異政一箧有新詞多戀南園卧(蘇州南園/最為勝景)俄
從北闕追(雍熙四年予/奉徴召赴闕)呈材真樸􁂶召對立茅茨載筆
居三館登朝忝拾遺紫泥天上降朱紱御前披侍從殊
為貴圖書頗自怡史才媿班固諫筆謝辛毗擬把㣲軀
殺慚將厚禄尸安邉上章疏(端拱三年詔百官各言邉/事因上封章極言為上容)
(納/)端拱獻箴規(予初拜拾遺即上/端拱箴頗有諷諭)精鑒逢英主知憐白
首䕫(予論邉事特為/趙許公所噐)賡歌才不稱掌誥筆難摛(是嵗䝉/上召予)
(殿上作歌遂/有西掖之拜)制歴多無事(閣下有制歴當直舎人/如無除目書名而出)詞頭
每怯遲繁陰溫室樹清吹萬年枝青瑣霞光透蒼苔露
片萎御香飄硯席宫葉落纓緌看浴池心鳯閒捫殿角
螭上林花掩映仙掌露淋漓對近瞻旒冕班清辟虎貔
宫簾垂翡翠御水動漣漪紀號年浮化朝元月建寅(叶/移)
攝官俸寳冊(淳化元年立正伏别上尊號/予攝中書侍郎俸玉冊玉寳)祝夀執樽彛
表案行低折(時予又押/諸方表案)宫懸聼肅祗徳音王澤潤(是月/徳音)
(降/)謙柄斗杓移(時上省/尊號)貴接臯䕫歩深窺龍鳯姿䇿勲
何煊赫賜紫更萎蕤(是嵗加柱國謝/日面賜金紫)蚊力山難負鵜梁
翼易滋論功慚八柱受服欲三禠(音/遲)祗慮殃將至曽無
事可禆趂朝空俯傴退食自逶迤更直當春好横行隔
宿咨(每休假三日後謂之横行/于正衙參假院吏隔夜報)内朝長得對駕幸每教
隨瓊院觀雲稼金明閲水嬉賞花臨鳯沼侍釣立魚坻
拂面黄金栁􁊭顔白玉巵分題宣險韻(每應制賦詩/上出難韻)翻
勢得仙碁(上嘗賜兩制碁勢圖一日對面千里二曰獨/飛天蛾三曰海底取明珠四曰妙筭無窮人)
(莫能/曉)竟舉窺天管爭燃煮豆萁恨無才應副空有表䖍
祈(每有御製詩韻難并新碁勢/但上表免和訴不曉而已)睿睠偏稱賞天顔極撫
綏中官賜大字(兩朝每賜御詩皆/遣中官送至本院)院吏捧巾綦遭遇誠
堪惜功名竊自思請纓無壯志硯草亦胡為未獻東封
頌空鐫北嶽碑(浮化元年奉勑重/修北嶽予撰碑)深慚専俎豆長欲議邊
郵但可懐(闕/)子何須斬谷蠡胷中貯兵甲堂上有熊羆
成敗觀千古施張在四維兼磨斷佞劒擬樹直言旗(已/上)
(盖言予平/主之志也)遇事難緘黙平居疾喔咿無權逐鳥雀俛首
任狐狸廷尉専刑煞(以制誥舎人/兼大理寺事)詞臣益等衰五花儀
久廢三尺法聊施書命猶無諂(予在閣下草詞多不虚/飾以此亦為人所怨)
評刑肯有欺厚誣淩近侍内亂疾妖尼(妖尼道安誣/告徐騎省)丹
筆當無赦金科了不疑拜章期悟主仆法更防維萋菲
終無已雷霆遂赫斯如弦傷訐直投杼覓瑕疵衆鑠金
須化羣排柱不支佞權廻北斗讒舌簸南箕闕下羊腸險
朝端虎尾危道孤貽衆怒責薄賴宸慈西掖除三字南
山佐一麾蒼黄塵滿面揮洒涕交頤目斷九重闕魂銷
八達逵尊親逺扶侍兄弟盡流離秦嶺偏巉絶商于更嶮
巇吾廬何處是我馬忽長辭六里山蒼翠丹河浪渺瀰
分封思衛鞅割地憶張儀懶讀三間傳空㝷四皓祠畬
烟濃似瘴松雪白如梨壊舎床鋪月寒窻硯結澌振書
衫作拂解帶竹為椸呼僕泥茶竈從僧借藥篩鐘愁上
寺起角怨水門吹(上寺在州北/子城有水門)舊友誰青眼新秋出白
髭(予到商州/始有白髭)烟嵐晴鬱鬱風雨夜颸颸我過徒三省吾
生自百罹初來聞旅雁不覺見黄鸝市井擕山菜房廊
盖木皮(商州民多以/木皮苫屋)野花紅爛漫山草碧㰚􁀙副使官
資冷商州酒味醨尾因求食掉角為觸藩羸有夢思紅
藥無心採紫芝瘦妻容慘戚稚子淚漣洏暖怯虵穿壁
昏憂虎入籬松根燃夜燭山蕨助朝飢豈獨堂虧養還
憂地乏醫跡飄萍渤海親老日崦嵫閣下辭巢鳯山中
伴野麋風欺秀林木雲隔向陽葵屈産遭駑馬丹山困
嚇鴟悔須分黑白本合混妍媸自此韜餘刃終當學鈍
鎚窮通皆有數得喪又奚悲自顧才何者空憐道在兹
宣尼猶削伐大禹亦胼胝運去當如䑕投來且禦魑避
風聊戢翼得水㑹揚鬐琴酒圖三樂詩章效四蚩(白公/有四)
(蚩/詩)魚須從典賣貂尾任傾欹兀兀拖腸䑕悠悠曵尾龜
北窻㝷蛺蝶南岸看鸕鷀山翠樓頻上雲生杖獨搘簟
閒留曉魄簷暖負冬㬢松柏寒仍翠瓊瑤湼不淄望誰
分曲直秪自仰神祗吾道寧窮矣斯文未已而狂吟何
所益孤憤洩黄陂
　　龍鳯茶
様標龍鳯號題新賜得還因作近臣烹處豈期商嶺水
碾時空想建溪春香于九畹芳蘭氣圓似三秋皓月輪
愛惜不嘗惟恐盡除將供養白頭親
　　上寺留題(在商州/北山作)
松衫疎瘦簇山根樓殿參差對郭門不惜馬蹄來北寺
為憐熊耳在西軒(一作/山誤)雲生石砌搖寒影泉汲銅缾露
凍痕遷客頻來何所得一叢修竹拂吟魂
　　嵗暮感懐貽馮同年中允二首
謫居商于郡閒門車馬稀塵侵書命筆香散入朝衣燒
盡峰巒出霜晴木葉飛夜來天欲雪寒夢不成歸
謫居京信斷嵗暮更凄凉郡僻青山合官閒白日長燒
烟侵寺舎林雪照街坊為有遷鶯侣詩情不敢忘
　　畬田調(并序/)
　上洛郡南六百里屬邑有豐陽上津皆深山窮谷不
　通轍跡其民力耕火種大底先斫山田雖懸崖絶嶺
　樹木盡仆俟其乾且燥乃行火焉火尚熾即以種播
　之然後釀黍稷烹雞豚先約曰某家某日有事于畬
　田雖數百里如期而集鉏斧隨焉至則行酒啗炙鼓譟
　而作盖斸而掩其土也斸畢則生不復耘矣援桴者
　有勉勵督課之語若歌曲然且其俗更互力田人人
　自勉僕愛其有義作畬田五首以侑其氣亦欲採詩
　官聞之傳于執政者茍擇良二千石暨賢百里使化
　天下之民如斯民之義庻乎汙萊盡闢矣其詞則取
　乎俚盖欲山民之易曉也
大家齊力斸孱顔耳聼田歌手莫閒各願種成千百索
(山田不知畎畝但以百尺繩量之曰/某家今年種得若干索以為田數)豆萁禾穂滿青山
殺盡雞豚喚斸畬由來逓互作生涯莫言火種無多利
林樹明年似亂麻(種糓之明年自然/生木山民獲濟)
榖聲獵獵酒醺醺斫上髙山入亂雲自種自收還自足
不知堯舜是吾君
北山種了種南山相助力耕豈有偏願得人間皆似我
也應四海少荒田
畬田鼓笛樂熙熙空有歌聲未有詞從此商于為故事
滿山皆唱舎人詩
　　賀畢翰林新入
閒歩花磚喜復悲所悲君較十年遲銀臺曉入批丹詔
銅鏡秋開鑷白髭宫錦細袍宣與着内閑驕馬賜來騎
家門記得咸通事莫忘論兵夜召時(咸通中畢相在翰/林時懿宗將復河)
(湟夜召論邉事敷陳方畧甚稱㫖上曰吾方/謀帥不意頗牧在吾禁苑遂有登壇之命)
　　商山海棠
錦里名雖盛商山艶更繁别疑天與態不類土生根淺
著紅蘭染深于絳雪噴待開先釀酒怕落預呼魂香裏
無勍敵花中是至尊桂須辭月窟桃合避仙源浮動冠
頻側霓裳袖忽翻望夫臨水石窺客出牆垣贈别難饒
栁忘憂肯讓萱輕輕飛燕舞脉脉息媯言蕙陋虛侵逕
梨凡浪占園論心留蝶宿低面厭鶯喧不忝神仙品何
辜造化恩自期栽御苑誰使擲山村綺季荒祠畔仙娥
古洞門烟愁思舊夢雨泣怨新婚畫恐明妃恨移同卓
氏奔秪教三月見不得四時存綉被堆籠勢燕脂挹淚
痕貳車春未去應得伴芳罇
　　翰林畢學士寄示醫癭疾藥方因題四韻兼簡兩
　　　制諸知
預憂囊癭病龍鍾乞得仙方必有功縱免項如樗里子
也應頭似夏黄公西暉亭下峰巒碧(亭在州之西十里/對羣峰每日落時)
(有如/亭干)南靜川中木葉紅(川在州之南二三里平如掌居/人百餘家秋來一川紅葉又有)
(小桃細竹夾水而生/春間此景不惡矣)盡是貳車堪醉處春來惟恐酒樽
空
　　賀柴舎人新入西掖
早折蟾宫第一枝綸闈恩命若何遲久為俗吏殊無味
合掌王言亦有時好繼忠州文最盛應嫌長慶格猶卑
(舎人嘗與余評前賢詔誥以為陸相首出/若奉天罪已詔元白之徒可坐在廡下)他年莫忘中
吳宰六里山前謌紫芝
　　嵗除日同年馮中允攜觴見訪因而沉醉病酒三
　　　日醒而偶贈
除夜渾疑便白頭擕壺相勸醉方休敢辭枕上三朝卧
且免燈前一夕愁薄命我甘離鳯闕多才君亦滯龍樓
相逢不盡杯中物何以支當寂寞州
　　放言
誰信人間是與非進須行道退忘機卦逢大壯羝羊困
鄉入無何蛺蝶飛澤畔衣裳蘭作佩山中生計竹為扉
饑腸已共夷齊約一曲髙歌去採薇
　　囘襄陽周奉禮同年因題紙尾
武闗西畔路巉岩兩月勞君寄兩緘鏡裏想添新白髮
篋中猶貯舊青衫扶頭酒好無辭醉縮項魚多且放嚵
譬似元和張太祝十年不改舊官銜
　　清明日獨酌
一郡官閒惟副使一年冷節是清明春來春去何時盡
閒恨閒愁觸處生漆燕黄鸝誇舌健栁花榆莢鬭身輕
脫衣換得商山酒笑把離騷獨自傾
　　寒食
今年寒食在商山山裏風光亦可憐稚子就花拈蛺蝶
人家依樹繫鞦韆郊原曉緑初經雨巷陌春陰乍禁烟
副使官閒莫惆悵酒錢猶有撰碑錢
　　山僧雨中送牡丹
數枝香帶雨霏霏雨裏擕來叩竹扉擬戴却休成悵望
御園曾揷滿頭歸
　　春居雜興
兩株桃杏映籬斜粧㸃商山副使家何事春風容不得
和鶯吹折數枝花
春雲如獸復如禽日照風吹淺又深誰道無心便容與
亦同翻覆小人心
　　登郡南樓望山感而作
西接藍田東武闗有唐名郡數商顔二千石盡非吾道
一百年來負此山(自唐末至今百餘/年無文臣為刺史)重叠曉嵐新雨後
參差春雪夕陽間唯供遷客風騷興醉望吟看不暫閒
　　道服
楮符布褐皂紗巾曾奉西垣寓直人此際暫披因假日
如今長著見閒身濯纓未識三湘水漉酒空經六里春
不為行香著朝服二車誰信舊詞臣
　　春遊南静川
南過髙車嶺(一云膏車/嶺膏音告)川源似掌平峰巒開畫障畎畝
列碁枰帝女柔桑緑王孫野草生提壺催我醉戴勝勸
人耕商嶺堪擕妓丹河好濯纓盖圓松影宻鞭亂竹根
獰勃勃畬田氣磷磷水磑聲野桃誰似主山鳥不知名
欲舞寧無蝶思謌亦有鶯官閒春日永擔酒此中行
　　南郊大禮詩七首
聖君重卜祀南郊仗擁黄麾間白旄仙吹冷翻蒼玉佩
曉霞晴透絳紗袍天開兜率齋宫静海湧蓬萊帳殿髙
遷客生還知有望商山不敢讀離騷
嚴配郊丘展孝思質明叅酌禮無違大羮味薄牲牷潔
至樂聲和鳯鳥飛黄道月斜風細細紫壇天曉露霏霏
可憐此夜商山客畫盡爐灰淚滿衣
綵城殘月帶微霜版奏中嚴夜未央三獻欲終侵曙色
百神齊下散天香珠旒微亂塤篪韻紫燎輕籠劒佩光
此夕商山對何物猿啼鳥哭樹蒼蒼
嚴禋禮退一陽生抃賀歡呼動四溟聖夀久長南至日
寳圖髙大北辰星九重城闕天將曙百萬人家户不扃
知有化工無棄物海波分細一浮萍
乾元門上赭袍光雉扇初開散御香郊祀一千年運祚
赦書三萬里封疆人間草木沾皇澤天上咸韶送夀觴
惆悵昔年曽侍從而今翻似䑕拖腸
千官雲擁御樓時朝服紛紛換禮衣萬里梯航歸大國
一聲雷雨破圜扉青蠅傳去人人喜丹鳯䣃來處處飛
收盡洛南遷客淚全家潛望日邉歸
年來不見祀圓丘謫宦擕親嘆白頭作賦有時悲鵩鳥
殺身無路學犧牛非才豈合居臺閣歸夢徒勞近冕旒
千載遭逢如未替此時重見帝王州
　　恭聞种山人表謝急徴不赴
表讓皇家買酒錢(上令京兆府賜山/人酒錢讓而不受)醉鄉歸去更陶然
吾君若問徴君意自有東臯種黍田
不應明時鵠板書可能終老傲唐虞神仙見説須陰徳
肯為蒼生一出無
　　五更睡
數載直承明寵深還若驚趂朝雞喚起殘夢馬䭾行左
宦離雙闕髙眠盡五更如將閒比貴此味敵公卿
　　遣興
百年身世片時間况是多愁鬢早斑貧有琴書聊自樂
貴無功業未如閒波平南浦堪垂釣日滿東窻尚掩關
秪為慈親憶歸去商山不隱隱何山
　　新秋即事二首
宦途流落似長沙賴有詩情遣嵗華吟弄淺波臨釣渚
醉披殘照入僧家石挨苦竹旁抽筍雨打戎葵卧放花
安得君恩許歸去東陵閒種一園瓜
百嵗浮生一夢中夢中何事有窮通姓名舊署黄麻紙
顔狀今成白髮翁烟暝小窻螢火碧雨昏幽徑蓼花紅
謫居始信為儒苦生計兼無一畝宫
　　秋居幽興三首
秋光雖寂淡幽興入詩家籬暗螿啼菊園荒蟻上茄圍
棋知日影理髮見霜華向曉兒童喜溪僧遺晩瓜
園林經積雨晩歩思幽哉宿鳥頭相並秋瓜頂自開藥
田荒野蔓屐齒沒蒼苔幽興將何遣焦琴貰酒來
謫居人事慵幽興與誰同僧到烹秋菌兒啼索草蟲掃
苔留嫩緑寫葉惜殘紅嵗晏琴樽好籬邉有竹叢
　　前賦村居雜興詩二首間半嵗不復省視因長男
　　　嘉祐讀杜工部集見語意頗有相類者咨于予
　　　且意予竊之也予喜而作詩聊以自賀
命屈由來道日新詩家權柄敵陶鈞任無功業調金鼎
且有篇章到古人本與樂天為後進(予自謫居時多取/白公詩時時玩之)
敢期子美是前身從今莫厭閒官職主管風騷勝要津
　　村行
馬穿山徑竹初黄信馬悠悠野興長萬壑有聲含晩籟
數峰無語立斜陽棠梨葉落胭脂色蕎麥花開白雪香
何事吟餘忽惆悵村橋原樹似吾鄉
　　淳化二年八月晦日夜夢于上前賦詩既寤惟省
　　　一句云九日山川見菊花間一日有商于二車
　　　之命實以十月三日到郡重陽已過殘菊尚多
　　　意夢已徴矣今忽然一嵗又逼登髙追續前詩
　　　因成四韻
節近登髙忽歎嗟經年憔悴别京華二車何處搔蓬鬢
九日山川見菊花夢裏榮衰安足道眼前杯酒且須賖
商于鄒魯雖迢逓大底擕家即是家
　　仲咸就嘉郡印因以四韻為賀且有以勉之
如何小郡滯清賢未得徴歸振鷺班莫怕三年持漢詔
猶勝遷客卧商山俱諳宦路須推命同有詩情令好閒
惟是謫官無考限比君知向幾時還
　　寄豐陽喻長官
七十年華鬢未霜道情偏稱宰豐陽旦衙請印無仇覧
(豐陽户不滿/千例省主簿)夜榻圍棋祗孟光(喻好碁與/内子敵手)庭户萬重嵐
氣盛盤餐數飣藥苖香猶言彭澤終歸去門栁青青檻
菊黄
　　喜雪貽仲咸
半冬無雪懶吟詩薄暮紛紛喜可知衣上惹來看不足
竹邉聼處立多時光迷曙色侵窻早片舞寒空到地遲
今日使君吟望好一車飛絮醉褰帷
　　霽後望山中春雪
誰種離離碎玉苖曉樓吟望興偏饒白雲作伴宜長在
紅日無情已半銷聚映早霞明野寺散隨春水過溪橋
世間安得王摩詰醉展霜縑把筆描
　　杏花七首
紅芳紫蕚怯春寒蓓蕾粘枝宻作團記得觀燈鳯樓上
百條銀燭淚闌干
暖映垂楊曲檻邉一堆紅雪罩春烟春來自得風流伴
榆莢休抛買笑錢
桃紅梨白莫争春素態妖姿兩未匀日暮牆頭試囘首
不施朱粉是東鄰
長愁風雨暗離披醉遶吟看得幾時只有流鶯偏稱意
夜來偷宿最繁枝
登龍曾入少年塲錫宴瓊林醉御觴争戴滿頭紅爛漫
至今猶雜桂枝香
長安廢棄遷都後曲沼荒凉一夢中見説舊園為茂草
寂寥無復萬枝紅
陌上紛披枝上稀多情猶解撲人衣雙成灑道迎王母
十里濛濛絳雪飛
　　日長簡仲咸
日長何計到黄昏郡僻官閒晝掩門子美集開詩世界
伯陽書見道根源風騷北院花千片月上東樓酒一樽
不是同年來主郡此心牢落共誰論
　　自嘲
三月降霜花木死九秋飛雪麥禾灾蟲蝗水旱霖霑雨
盡逐商山副使來
　　偶圃小園因題二首
千眼春畦兩眼泉置來因得弄潺湲三年謫宦供厨菜
數月朝行貰宅錢空媿先師輕學圃未如平子便歸田
此心久畜耕山計不敢抛官為左遷
偶營菜圃為盤飱淮瀆祠前水北村泉響靜連衙鼓響
柴門深近子城門濛濛細雨春蔬甲亹亹寒流老樹根
從此商于地圖上畫工添个舎人園
　　三月二十七曰偶作簡仲咸
一未量移一轉勲(時予未量移仲/咸祇加騎都尉)貂冠羊胃總非真
(予檢校常侍故云貂冠/仲咸騎都尉故云羊胃)韶光秪有兩三日浮世稀逢七
十人青杏勸君重酌酒牡丹邀我且㝷春請看富貴趙
中令已作北邙山下塵
　　别丹水
曾經爛漫濯吾纓忍别潺湲月夜聲便入紅塵染詩思
吟魂猶合數年清
　　寄潘處士
賣藥先生白布衣書來方信在京師減君爐裏燒丹術
助我山中買酒貲(處士自京寄/白金相贈)閒似野雲終不住閉如
籠鶴已多時飄飄又去黄河北更負中條幾首詩
　　自寛
身世龍鍾且自寛追量才分合飢寒朝中舊友休誇貴
篋裏新詩不博官曉髮靜梳微霰落夜琴閒拂古風殘
㑹須歸去滄江上累石移莎擁釣灘
　　贈衛尉宋卿二十二丈
謫宦歸來髮更斑徊翔猶在寺卿閒幾多僚友三台上
大半生徒兩制間舊賜錦袍多貰酒新裁紗㡌欲歸山
東垣小諫龍鍾甚空媿洪爐早鑄顔
　　送融州任㢲户曹撰越王愛姬墓誌得罪
御前曾取好科名一掾如何萬里行身落蠻方人共惜
罪因文學自為榮吏供版籍多魚稅民種山田見象耕
君看咸通十司户投荒終久是公卿
　　寧公新拜首座因贈
著書新奏御(上詔承㫖蘇公道士韓徳純與公集三/教聖賢事迹各五十卷故有首座之命)優
詔及禪扉首座名雖貴家山老未歸磬聲寒遶枕塔影
静侵衣終憶西湖上秋風白鳥飛
　　幕次閒吟三首
二年憔悴詠江蘺恩詔重教侍玉墀寓直掖垣休入夢
常叅幕次且吟詩新文自負山中集舊吏多驚鬢畔絲
莫道諫官無一事猶勝閒卧解州時
文章曾受帝褒稱幕次孤吟冷似冰借馬趂朝長後到
問人求米盡難憑僮教罷樂朝無酒兒廢看書夜絶燈
除却金章在腰下其餘滋味一如僧
江蘺吟盡鬢成霜謫宦歸來夢一塲每日秪窺丹鳯案
被人猶齋紫薇郎齋宫獨坐風翻幕客舎閒吟葉滿床
若是承明容再入未曾荒廢舊文章
　　寄題義門胡氏華林書院
水閣山齋架碧虚亭亭華表映門閭力田嵗取千箱稻
好事家藏萬卷書旋對杯盤燒野笋别開池沼養溪魚
吾生未有林泉計空媿妨賢卧直廬
　　送張監察通判餘杭
郡城瀟灑浙江濵暫輟乗驄慰逺民莫放霜威誇御史
且收風景屬詩人雪侵樓上迎潮眼花擁湖中泛月身
盡是公餘吟咏處好飛佳句寄詞臣
　　書齋
年年賃宅住閒坊也作幽齋作道裝守静便為生白室
著書兼是草𤣥堂屏山獨卧千峰雪御札時開一炷香
莫笑未歸田里去宦途機巧盡能忘
　　送柴諫議之任河中
蒲津名郡得名公諫紙盈箱且罷封紅藥堦墀曾吐鳯
緑莎㕔事舊鳴蛬(故事河府院有緑莎㕔唐來治平時/好事者嘗加澆溉兵興之後為不好)
(事剷去之公好事云/者也可復此景故)下車首謁重華廟入境先經五老峰
見說丘門詩版在應教囘也繼遺蹤(故兵部王侍郎常/知河府公之座主)
(也/)
　　送李著作
芸閣新銜捧詔歸歴陽湖畔拜庭闈已聞愛子披朱綬
(著作郎中/已賜服色)猶學嬰兒著綵衣飯饋海陵紅稻軟鱠擎淮
水白魚肥吾生自失榮親禄漫踏花磚入北扉
　　滁州官舎
忽從天上謫人間知向山州住幾年俸外不教收果實
公餘多愛入林泉朝簮未解雖妨道宦路無機即是禪
鈴閣悄然私自問郡齋何異玉堂前
　　今冬
休思官職落青雲且筭今冬病養身白紙糊窻堪聼雪
紅爐着火别藏春旋篘官醖漂浮蟻時取溪魚削白鱗
况是豐年公事少為郎為郡似閒人
　　髙閒
謫官滁上欲何為惟把髙閒度嵗時費盡俸錢因合藥
忙于公事是吟詩京中吏去慵傳信江外僧來與撰碑
更待吾家婚嫁了解龜休致未全遲
　　臘月
臘月滁州始覺寒年豐嵗暮郡齋閒官供好酒何憂雪
天與新詩合看山日照野塘梅欲綻燒廻荒徑草猶斑
吏人散後無公事門㦸森森夕鳥還
　　有傷
壁上時牌催晝夜案頭朝報見存亡懸車又喪司空相
延閣新薨賈侍郎(二公相/繼薨)陶鑄官資經化筆(某登朝後/所任官皆)
(司空在/中書)品題名姓在文塲(予應舉時賈公以駕部員外/知制詰同知貢舉遂䝉首冠)
(多/士)繐帷一慟無由得徒灑春風淚數行
　　寄杭州昭慶寺華嚴社主省常上人
夢幻吾身是偶然勞生四十又三年任誇西掖吟紅藥
何似東林種白蓮入定雪龕燈焰直講經霜殿磬聲圓
謫官不得餘杭郡空寄僧髙結社篇
　　詩酒
白頭郎吏合歸耕猶戀君恩典郡城已覺功名乖素志
祗憑詩酒送浮生剛腸減後㣲㣲諷病眼昏來細細傾
樽杓不空編集滿未能將此換公卿
　　贈朱嚴
未得科名鬢已衰年年憔悴在京師妻装秋卷停燈坐
兒趂朝飡乞米炊尚對交朋賖酒飲徧看卿相借驢騎
誰憐所好還同我韓栁文章李杜詩(嚴妻/能書)
　　戲和夀州曾秘丞黄黄詩
黄黄真是小巫娥買恐千金價不多别母語嬌空有淚
對人聲顫未成謌産從南國勝桃李擕去東山隱薜蘿
滁上老郎無妓女草𤣥讀易擬如何
　　和朱嚴留别依本韻
之子有文行常流竊比難揮毫秋露下(生文學餘力/尤工篆𨽻)開
卷古風寒塲屋推盟主聲詩立將壇論儒輕五伯議古
嫉三桓師仰惟韓愈才名壓李觀(生有師/韓説)固窮多短褐
憂道即忘飡見訪山圍郡相逢菊滿欄眼青憐造士頭
白愧郎官罷舉層霄逺監州勺水蟠貧厨兼味少市醖
數杯酸舊業煩君勘新題為我刋(生為予刋小畜集/又書八絶詩石)臨
岐留雅什天馬感金鑾
　　嵗暮感懐
嵗暮山城放逐臣老從霄漢委泥塵公卿别後全無信
兄弟書來秪説貧眼看青山休未得鬢垂華髮摘空頻
文章氣槩成何事霑惹虛名誤此身
　　茶園十二韻
勤王修嵗貢晩駕過郊原蔽芾餘千本青葱共一園牙
新撐老葉(新牙之上去/年舊葉尚在)土軟迸新根舌小侔黄雀毛獰
摘緑猿出蒸香更别入焙火微溫採近桐華節生無榖
雨痕緘縢防逺道進獻趂頭番待破華胥夢先經閶闔
門汲泉鳴玉甃開宴壓瑤罇茂育知天意甄收荷主恩
沃心同直諫苦口類嘉言未復金鑾召年年奉至尊
　　寒食
寒食江都郡青旗賣楚醪樓䑓藏緑栁籬落露紅桃妓
女穿輕屐笙歌泛小舠使君慵不出愁坐讀離騷
　　牡丹十六韻
艶絶百花慙花中合面南賦詩情莫倦中酒病先甘國
色渾無對天香亦不堪遮須施錦帳戴好上瑶簮苞拆
深擎露枝拖翠出藍半傾留粉蝶㣲亞摘宜男鄰妓臨
粧妒胡蜂得蕋貪忽行晴吹動濃睡曉煙含話别年經
一相逢月又三遣誰㝷白髮為爾換新衫池館邀賔看
衙庭放吏參仙娥喧道院魔女逼禪庵(道院禪庵皆/公署内所有)亂
折窠難惜分題韻更探歌歡殊未厭零落痛曾諳榖雨
供湯沐黄鸝助笑談顔生如見此未免也醺酣(顔囘不/飲酒)
　　芍藥開花憶牡丹
風雨無情落牡丹翻階紅藥滿朱欄明皇幸蜀楊妃死
縱有嬪嬙不喜看
　　海仙花詩(并序/)
　海仙花者世謂之錦帶維揚人傳云初得于海州山
　谷間其枝長而花宻若錦帶然其花未開如海棠既
　開如木𤓰而繁麗嫋弱過之一朶滿頭冠不克荷惜
　其不香而無子第可鈎壓其條移植他所因以釋草
　釋木騐之皆無有也近之好事者作花譜以海棠為
　花中神仙予謂此花不在海棠下宜以仙為號目之
　錦帶俚俗甚焉又取始得之地名曰海仙且賦詩三
　章以存其名題諸僧壁
一堆絳雪壓春叢嫋嫋長條弄晩風借問開時何所似
似將綉被覆薰籠
春憎窈窕教無子天為妖嬈不與香盡日含毫難並比
花中應是衛莊姜
何年移植在僧家一簇柔條綴綵霞錦帶為名俚且俗
為君呼作海仙花
　　后土廟瓊花詩二首
　揚州后土廟有花一株潔白可愛且其樹大而花繁
　不知實何木也俗謂之瓊花云因賦詩以狀其態
誰移琪樹下仙鄉二月輕冰八月霜若使夀陽公主在
自當羞見落梅粧
春冰薄薄壓枝柯分與清香是月娥忽似暑天深澗底
老松擎雪白娑婆
　　芍藥詩(并序/)
　芍藥之義見毛鄭詩百花之中其名最古謝公直入
　中書省詩云紅藥當堦翻自後詞臣引為故事白少
　傅為主客郎中知制誥有草詞畢詠芍藥詩詞彩甚
　為該備然自天后以來牡丹始盛而芍藥之艶衰矣
　考其實牡丹初號木芍藥盖本同而末異也予以端
　拱己丑嵗由左司諫為制誥舎人後坐事黜棄淳化
　甲午年又以禮部員外郎牽復舊職㝷以本官充翰
　林學士則謝公白傅之任皆蹂躪矣自出滁上移廣
　陵追念綸闈于今九載而編集之内未嘗有芍藥詩
　言于詞臣不得無過揚州僧舎植數千本牡丹落時
　繁艶可愛因賦詩三章書于僧壁
牡丹落盡正凄凉紅藥開時醉一塲羽客諳傳尸解術
仙家重爇返魂香蜂㝷檀口論前事露濕紅英試曉粧
曾忝掖垣真舊物多情應認紫薇郎
東君留着占殘春得得遲開亦有因曾與掖垣留故事
又來淮海伴詞臣曰燒紅艶排千朶風逓清香滿四鄰
更愛緑頭弄金縷異時相對掌絲綸
滿院匀開似赤城帝鄉齊㸃上元燈感傷綸閣多情客
珍重維揚好事僧酌處酒杯深蘸甲拆來花朶細含稜
老郎為郡辜朝寄除却吟詩百不能
　　暮春
索寞紅芳又一年老郎空解惜春殘纔聞鶯囀誇楊栁
已被蟬聲哭牡丹壯志休磨三尺劒白頭誰藉兩梁冠
酒樽何必勞人勸且折餘花更盡歡
　　贈吕通秘丞(楚州/監倉)
聞君公事苦喧卑紅粟堆邉獨斂眉已入朝行翻掌庾
未如畿尉且吟詩(君前任/畿尉)堰頭笑傲同張祜市裏優游
比路隨惟有才名藏不得山陽留滯肯多時
　　贈省欽師(師善八分書太宗召於/殿上書數行得賜紫衣)
舊隐何年别翠㣲瀑泉聲外鎖禪扉御前曾寫八分字
天上曾宣三事衣燈照夜寒霜後冷鼎烹秋菌雨中肥
終歸五老峰邉去杯度長江一錫飛
　　送宋澥處士之長安
簮笏盈門獨紹蘭卧龍潛在八龍間鴒原任説朝賢貴
鶴氅惟稱處士閒靜按仙經燒大藥狂挨僧壁畫遙山
老郎見説林歸計分取圭峰並掩闗
　　贈狀元先輩孫僅
病中何事忽開顔記得詩稱小狀元(予淳化辛夘嵗贈/君詩云明年再就)
(堯階試應被/人呼小狀元)粉壁乍懸龍虎榜錦標終屬鶺鴒原青雲
隨歩登花塔紅雪飄衣醉御園還有一條遺恨處不教
英俊在吾門
　　贈浚儀朱學士
潘岳花陰覆杏壇門生叅謁絳紗寛西垣久望神仙侣
北部休誇父母官雨屐送僧莎逕滑夜棋留客竹齋寒
何時儤直來相繼三入承明興漸闌
　　青猿
小僕如猿狖貧家備指呼未堪隨馬足已慣典魚須時
洗塵侵硯閒收雨滴圖歸田如有計留負酒胡蘆
　　頃年謫官解梁收得令狐補闕毛詩音義其本乃
　　　㑹昌三年所寫數行殘闕後人添之其筆跡乃
　　　工部畢侍郎所補也昨因問之乃云亡失多年
　　　矣作四韻以還之
謫宦山州自訓童因求書藉有遭逢偶收毛鄭古詩義
認得歐虞舊筆蹤南郡携行心不足(此本自解梁徴廻/便合納上㝷值侍)
(郎入聖上幕府不敢私/謁遂携去滁揚二州)西齋送去手親封塵侵烟染尤
堪重年號標題厯武宗
　　伏日偶作
移牀施簟就南軒門掩閒坊半樹蟬多病形容只有骨
食貧生計旋無錢掖垣已忝年深直朝謁終妨日晏眠
㑹解綸闈求郡印早收餘俸卜歸田
　　贈宻直張諫議
先皇憂蜀輟樞臣獨冐兵戈出劍門萬里辭家堪下淚
四年歸闕似還魂兄弟次序元投分兒女親情又結婚
且喜相逢開口笑甘陳功業不須論
　　送第三人朱嚴先輩從事和州
賃船東下厯陽湖榜眼科名釋褐初賔職不憂無厚俸
郡齋惟喜有藏書伴吟先買秋江鶴醒酒時烹晩市魚
亷使多情應問我為言衰病似相如
　　對雪示嘉祐
去年看雪在商州使君命我山寺頭峰巒草樹六百里
飢鼯凍鳥聲啾啾山城窮陋無妓樂何以銷得騷人愁
抱缾自瀉不待勸乗興一引連十甌晩歸上馬頗自適
狂吟醉舞夜不休今年看雪在帝里瑤臺瓊樹佳氣浮
朝囘攬轡聊四望移下五城十二樓樽中有酒翻不飲
鬱鬱不快非怨尤吾兒嬌駿未曉事問我胡不私獻酬
因令把筆寫我意為渠吟作雪中謳昔為副使不理事
待罪且免憂人憂今為諫官非冗長拾遺三館俸入優
秋來連㴻百日雨禾黍飄溺多不收如今行潦占南畝
農夫失望無來麰爾看門外飢餓者徃徃殭殕填渠溝
峩冠旅進又旅退曾無一字禆皇猷俸錢一月數家賦
朝衣一襲幾人裘安邉不學趙充國富民不作田千秋
胡為碌碌事文筆歌時頌聖如俳優一家衣食仰在我
縱得飽暖如狗偷况我眼昏頭漸白安能隱几勤校讐
何時提汝歸田去賣馬可易數隻牛深耕淺種茍自給
藜羮豆粥充飢喉黍畦鋤理學元亮瓜田澆灌師秦侯
素飱免作疲人蠧開卷免對古人羞未行此志吾戚戚
對酒不飲抑有由斯言不敢向人道語爾小子為貽謀
　　送晁監丞赴婺州闗市之役
闗征市賦縻賢俊誰愛此官為吏隱將作晁丞于役時
婺女星臨海邉郡黄絹辭髙位尚卑白華行潔身猶困
㑹待時來即併伸也知道在終無悶君不見路隨含笑
坐市中屈身豈愧丹陽尹又不見張生狂醉戀揚州冬
瓜堰下甘肥遯此行况是奉皇華數丈輕舠載一家攜
缾下岸買竹葉挂席背風穿蓼花霜晴震澤初嘗橘泉
過恵山應試茶虎丘曉露靈隱雪錢塘夜潮照湖月宻
排詩景在途中旋吟新句教兒童漸近金華見集旟五
馬來迎使者車應知驥足暫拘絆八詠樓開頻啓宴醉
中官妓乞謌詩剡溪紙貴抄新詞他年誰獻子虚賦召入
金門五雲路因思元白在江東不似晁丞今獨歩
　　還揚州許書記家集(許渾孫進/家集得官)
君不見近代詩家流胡為蹇滯多窮愁孟郊憔悴死逆
旅浪仙斥逐長江頭張生飄泊冬瓜堰徒云輕薄萬户
侯浩然無成鹿門去李洞慟哭昭陵休生無風教興王
化死無勲爵貽孫謀可憐詩道日已替風騷委地何人
收髙陽許公精定義獨向聖朝生後嗣因將先與進九
重髙歩金臺曵珠履祖徳光輝聖主知府尹賢明丞相
子(時維揚權牧即/故中令薛相子)廣陵郡大古九州記室官清外三事遂令
天下學詩人徒羨君家窮四始我来迎侍逰江都玳筵徃
往陪歡娱遂求家集恣吟諷海波乾處堆珊瑚因思賈
孟數家一何苦詩鬼嗷嗷餒無主子孫淪沒誰及君閒
倚紅蓮傾渌醑草檄餘閒好賦詩莫放風情忝爾祖
　　酬處才上人
我聞三代淳且質誰人熙熙誰信佛茹蔬剃髮在西戎
梵法不敢干華風周家子孫胡不肖奢淫惽亂際王道
秦皇漢帝又雜伯亦以威刑取天下蒼生哀苦不自知
從此中國羡西陲無端更作金人夢萬里迎來萬民重
為君為相猶皈依嗤嗤聾俗誰敢非若教却似周公時
生民豈肯顧披緇可憐嗷嗷避征役半入金田不耕織
君子之道動即窮亦有賢達藏其中上人來自九華山
叩門遺我瓊瑤編錚錚五軸餘百篇定交仍以書為先
書中不説經文中不言佛有心直欲興文物感師自逺
來相親為師畫卦成同人出門無咎非羣分袈裟墨綬
何足云
　　和馮中允爐邉偶作
誰為東君掌青律故將春日連人日春日雨絲暖融融
人日雪花寒慄慄雨雪寒暖苦不同可比交情去就中
仲咸擁爐發歌詠古風激破澆漓風人情離合古來有
召公初亦疑周公汾陽臨淮本仇隙一旦分兵若親戚
四公翻覆人不譏各各操心為邦國此外譸張多為已
反掌背面如千里張耳陳餘不忍言魏其武安何足齒
我愛中允君子心心與人交淡如水别有人間勢利徒
一去一就隨榮枯西漢董賢方佞倖孔光迎拜卑如奴
是時揚雄在東觀投閣欲死無人扶有唐力士夫人死
朝士執喪(平/聲)如喪妣是時李白放江邉憔悴無人供酒
錢小人之性何所似真如蜂蝶并螻蟻尋香逐臭茍朝
昏豈願松篁與蘭茞重君誓心一何極澗底松兮陵上
栢澗松陵栢有朽時我約君心無改易
　　烏啄瘡驢詩
商山老烏何慘酷喙長于釘利于鏃拾蟲啄卵從爾為
安得殘我負瘡畜我從去嵗謫商于行李惟存一蹇驢
來登秦嶺又巉岩為我䭾背百卷書穿皮露脊痕連腹
半年治療將平復老烏昨日忽下來啄破舊瘡取新肉
驢號僕叫烏已飛劘觜振毛坐吾屋我驢我僕奈爾何
悔不挾彈更張羅賴是商山多鷙鳥便問鄰家借秋鷂
鉄爾拳兮鈎爾爪折烏頸兮食烏腦豈惟取爾飢腸飽
亦與瘡驢復仇了
　　拍板謠
麻姑親採扶桑木鏤脆排焦其數六雙成捧立王母前
曾按瑤池白雲曲幾時流落來人間梨園部中齊管絃
管絃纔動我能應知音審樂功何全吳宫女兒手如筍
執向玳筵為樂凖數聲慢仙人屐齒下雲棧老狐臘月
渡黄河緩歩輕輕踏冰片數聲急空江雹打漁翁笠鮫
人泣對水精盤滿把珠璣連瀉入劃然一聲送曲徹由
基射透七重札金罍冷落閴無聞隴頭凍把泉聲絶律
吕與我數自齊絲竹望我為宗師總驅節奏在術内歌
舞之人無我欺所以唐相牛僧孺為文命之為樂句
　　筵上狂詩送侍棊衣襖天使
昔事先皇叨近侍北門西掖華清地太宗多材復多藝
萬幾餘暇翻棊勢對面千里為第一獨飛天蛾為第二
第三海底取明珠三陣堂堂皆御製中侍宣來示近臣
天機秘宻通鬼神乃知棊法同軍法既戒貪心又嫌怯
惟宜靜勝守封疆不樂窮兵用戈甲先皇三勢有深㫖
豈獨一枰而已矣當時受賜感君恩藏于篋笥傳子孫
至道年中出滁上失脚青雲空悵望移典維揚日望還
軒轅鼎成飛上天龍髯忽斷攀不得舊朝衣上淚潺湲
吾皇曲念先朝物徴歸再掌西垣筆悲凉忽見紅藥開
哭臨空隨梓宫出去年領郡得齊安山州僻陋在江干
黄民誰識舊學士白頭猶在老郎官昨日江邉天使到
隨例霑恩着衣襖皇華本是江南客久侍先皇對棊奕
筵中偶説當年事三勢分明皆記得我從失職别上臺
御書深鎖不將來遥想棊圖在私室天香散盡空塵埃
今日因君聊話及翻作停杯向隅泣人生不易逢聖朝
君恩未報雙鬢凋金鑾殿花春灼灼永熙陵樹夜蕭蕭
空歎拖腸在泥土不如䑛鼎升烟霄多病相如猶未死
追思往事欲魂消星使今辰廻馬首强對離筵滿傾酒
悲歌一曲從事書唱與朝中舊知友
　　還楊遂蜀中集
上𤣥茫昧胡為乎施設吾道生吾徒否多泰少是天意
生有述作死不虚聖人憂患方演易賢者窮愁始著書
盡令富貴陷逸樂蠢蠢戢戢如雞猪冺然無物作時瑞
誰識鳯皇與騶虞經史子集燦今古粉繪帝道張皇謨
一言可採即不朽名姓張與日月俱乃知天心厚我輩
窮辱不足形悲呼夫君擢秀在江左國小而逼何區區
科名始得值兵火金陵坐見成丘墟歸朝纔得一賛善
黜降重為縣大夫彰明僻逺在蜀道又遇祅賊攻成都
徒行抱印入隴氐乞食(闕/)落何崎嶇歸來朝責作主簿
朱衣暗淡鬢毛疎昨朝投我蜀中作錚然一集如瓊琚
杜甫悲竄吟不輟庾信悲哀情有餘我逢聖代自多難
漫誇三入承明廬近令編綴小畜集文筆詩賦何紛如
才名官職不兩立真宰折刻分毫銖郎官疎逺既未貴
縣吏禮數不足拘相逢且説文章樂為君酌酒焚枯魚
　
　
　
　
　宋詩鈔卷一
欽定四庫全書
　宋詩鈔卷二
　　　　　　　　内閣中書舎人吳之振編
　徐鉉騎省集鈔
　徐鉉字鼎臣㑹稽人與弟鍇未弱冠以文行稱仕南
　唐三主厯官至吏部尚書右僕射機命制誥咸出其
　手文章議論與韓熙載齊名宋問罪江南請使見太
　祖乞存辨論不屈太祖亦嘉禮之後隨後主歸宋授
　太子率更令改左散騎常侍累封東海郡開國侯檢
　校工部尚書卒年七十六精於篆𨽻修許氏説文自
　撰韻譜江南馮延已曰凡人為文皆事竒語不爾則
　不足觀惟徐公率意而成自造精極詩冶衍遒麗具
　元和風律而無淟涊纖阿之習初嗣主以讒貶移饒
　州適周世宗兵過淮鉉即榜小舟歸昇州賦詩有云
　一夜黄星照官渡本初何面見田豐其伉直如此大
　梁以後氣稍衰苶矣盖情鬱為聲悽楚宛折則難言
　之意多焉
　　寒食宿陳公塘上
垂楊界官道茅屋倚髙坡月下春塘水風中牧䜿歌折
花閒立久對酒逺情多今夜孤亭夢悠揚奈爾何
　　登甘露寺北望
京口潮來曲岸平海門風起浪花生人行沙上見日影
舟過江中聞櫓聲芳草逺迷揚子渡宿煙㴱映廣陵城
游人鄉思應如橘相望須含兩地情
　　京口江際弄水
退公求靜獨臨川揚子江南二月天百尺翠屏甘露閣
數帆晴日海門船波澄瀨石寒如玉草接汀蘋緑似烟
安得乗槎更東去十洲風外弄潺湲
　　重遊木蘭亭
繚繞長堤帶碧潯昔年遊此尚青衿蘭橈破浪城陰直
玉勒穿花苑樹深宦路塵埃成久别仙家風景有誰㝷
那知年長多情後重凭闌干一獨吟
　　送魏舎人仲甫為蘄州判官
從事蘄春興自長蘄人應識紫微郎山資足後抛名路
蒓菜秋來憶故鄉以道卷舒猶自適臨戎談笑固無妨
如聞郡閣吹横笛時望青谿憶野王
　　宿蔣帝廟明日遊山南諸寺
便返城闉尚未甘更從山北到山南花枝似雪春雖半
桂魄如眉日始三松盖遮門寒黯黯栁絲妨路翠毶毶
登臨莫怪偏留戀遊宦多年事事諳
　　愛敬寺有老僧嘗遊長安言秦雍間事厯厯可聼
　　　因贈此詩兼示同行客
白首棲禪者嘗談灞滻遊能令過江客偏起失鄉愁室
倚桃花崦門臨杜若洲城中無此景將子剰淹留
　　和殷舎人蕭員外春雪
萬里春陰乍履端廣庭風起玉塵乾梅花嶺上連天白
蕙草堦前特地寒晴去便為經嵗别興來何惜徹宵看
此時鴛侣皆閒暇贈答詩成禁漏殘
　　從兄龍武將軍歿于邉戍過舊營宅作
前年都尉沒邉城帳下何人領舊兵徼外瘴烟沉鼓角
山前秋日照銘旌笙歌却返烏衣巷部曲皆還細栁營
今日園林過寒食馬蹄猶擬入門行
　　景陽臺懐古(六言/)
後主亡家不悔江南異代長春今日景陽臺上閒人何
用傷神
　　寄駕部郎中(贍/)
賤子乖慵性頻為省直牽交親每相見多在相門前君
獨疎名路為郎過十年炎風久成别南望思悠然
　　秋日雨中與蕭賛善訪殷舎人於翰林座中作
野出西垣歩歩遲秋光如水雨如絲銅龍樓下逢閒客
紅藥堦前訪舊知亂㸃乍滋承露處碎聲因想滴蓬時
銀臺鎖入須歸去不惜餘歡盡酒巵
　　和明道人宿山寺
聞道經行處山前與水陽磬聲深小院燈影迥髙房落
宿依樓角歸雲擁殿廊羡師閒未得早起逐班行
　　晩歸
暑服道情出烟街薄暮還風清飄短袂馬健弄連環水
靜聞歸櫓霞明見逺山過從本無事從此渉旬間
　　除夜
寒燈耿耿漏遲遲送故迎新了不欺往事并隨殘歴日
春風寧識舊容儀預慙嵗酒難先飲更對鄉儺羡小兒
吟罷明朝贈知已便須題作去年詩
　　正初答鍾郎中見寄
髙齋遲景雪初晴風拂喬枝待早鸎南省郎官名籍籍
東鄰妓女字英英流年倐忽成陳事春物依稀有舊情
新嵗相思自過訪不煩虚左逺相迎
　　江舎人宅筵上有妓唱和州韓舎人歌辭因以寄
良宵絲竹偶成歡中有佳人俯翠鬟白雪飄颻傳樂府
阮郎憔悴在人間清風朗月長相憶佩蕙紉蘭早晩還
深夜酒空筵欲散向隅惆悵鬢堪斑
　　寒食日作
厨冷烟初禁門閒日更斜東風不好事吹落滿庭花過
社紛紛燕新晴淡淡霞京都盛遊觀誰訪子雲家
　　賀殷游二舎人入翰林江給事拜中丞
清晨待漏獨徘徊霄漢懸心不易裁閣老深嚴歸翰苑
夕郎威望拜霜臺青綾對覆蓬壺晩赤棒前驅道路開
猶有西垣㕔記在莫忘同草紫泥來
　　送歐陽太監遊廬山
家家門外廬山路惟有夫君乞假逰案牘乍抛公署晩
林泉已近洞天秋海潮盡處逢陶石江月圓時上庾樓
此去蕭然好長往人間何事不悠悠
　　秋日盧龍村舎
置却人間事閒從野外遊樹聲村店晩草色古城秋獨
鳥飛天外閒雲度隴頭姓名君莫問山木與虚舟
　　和蕭郎中小雪日作
征西府裏日西斜獨試新爐自煮茶籬菊盡來低覆水
塞鴻飛去逺連霞寂寥小雪閒中過斑駁輕霜鬢上加
算得流年無奈處莫將詩句祝蒼華
　　中書相公谿亭閒宴依韻(李建/勲)
雨霽秋光晩亭虛野興廻沙鷗掠岸去溪水上堦來客
傲風欹幘筵香菊在杯東山長許醉何事憶天台
　　寄饒州王郎中效李白體
珍重王光嗣交情尚在不蕪城連宅住楚塞並車游别
後官三改年來嵗六周銀鈎無一字何以緩離愁
　　寄歙州吕判官
任公郡占好山川谿水縈廻路屈盤南國自來推勝境
古人此地作郎官風光適意須留戀禄秩資貧且喜歡
莫憶班行重廻首是非多處是長安
　　宣威苖將軍貶官後重經故宅
蒋山南望近西坊亭館依然鏁院牆天子未嘗過細栁
將軍㝷已戍燉煌(史萬嵗嘗/謫戍燉煌)欹傾怪石山無色零落圓
荷水不香為将為儒皆寂寞門前愁殺馬中郎
　　附池州薛郎中書因寄歙州張員外
新安從事舊臺郎直氣多才不可忘一旦江山馳别夢
幾年簮紱共周行岐分出處何方是情共窮通此義長
因附鄰州寄消息接輿今日信為狂
　　寄江都路員外
吾兄失意在東都聞説襟懐任所如已縱乖慵為傲吏
有何闗鍵制豪胥縣齋曉閉多移病南畝秋荒憶遂初
知道故人相憶否稽康不得嬾修書
　　送應之道人歸江西
曾騎竹馬傍洪崖二十餘年變物華客夢等閒過驛閣
歸㠶遥羡指龍沙名題小篆矜垂露詩作呉吟對綺霞
嵗暮定知廻未得信來憑為寄梅花
　　臨石歩港
碕岸隨縈帶微風起細漣緑陰三月後倒影亂峰前吹
浪游鱗小黏苔碎石圓㑹將腰下組換取釣魚船
　　病題二首
性靈慵懶百無能惟被朝參遣夙興聖主優容恩未答
丹經疎闊病相陵脾傷對客偏愁酒眼暗看書每愧燈
進與時乖不知退可憐身計漫騰騰
人間多事本難論况是人間懶慢人不解養生何怪病
已能知命敢辭貧向空咄咄煩書字與世滔滔莫問津
金馬門前君識否東方曼倩是前身
　　寄江州蕭給事
夕郎憂國不憂身今向天涯作逐臣魂夢暗馳龍闕曙
嘯吟閒繞虎谿春朝車載酒過山寺諫紙題詩寄野人
惆悵懦夫何足道自離羣後已同塵
　　和州酬江中丞見寄
賈傅南遷久江闗道路遥北來空見雁西去不如潮䑕
穴依城社鴻飛在泬寥髙低各有處不擬更相招
　　和鍾郎中送朱先輩還京垂寄
分司洗馬無人問詞客殷勤輟棹過蒼蘚滿庭行徑小
髙梧臨檻雨聲多春愁盡付千杯酒鄉思遥聞一曲歌
且共勝遊消永日西岡風物近如何
　　送郝郎中為浙西判官
大藩從事本優賢幕府仍當北固前花繞樓臺山倚郭
寺臨江海水連天恐君到即忘歸日憶我遊曽厯二年
若許他時作閒伴殷勤為買釣魚船
　　陪王庶子遊後湖涵虛閣(東宫/園)
懸圃清虛乍過秋看山㝷水上兹樓輕鷗的的飛難沒
紅葉紛紛晩更稠風卷㣲雲分逺岫浪揺晴日照中州
躋攀况有承華客如在南皮奉勝遊
　　栁枝辭十二首
把酒憑君唱栁枝也從絲管遽相隨逢春只合朝朝醉
記取秋風葉落時
南園日暮起春風吹散楊花雪滿空不惜楊花飛也得
愁君老盡臉邉紅
陌上朱門栁映花簾鈎半捲緑陰斜憑郎暫駐青驄馬
此是錢塘小小家
夾岸朱顔栁映樓緑波平幔帶花流歌聲不出長條宻
忽地風囘見綵舟
老大逢春總恨春緑楊陰裏最愁人舊遊一别無因見
嫩葉如眉處處新
濛濛堤岸栁含烟疑是陽和二月天醉裏不知時節改
漫隨兒女打鞦韆
水閣春來乍減寒曉粧初罷倚闌干長條亂拂春波動
不許佳人照影看
栁岸烟昏醉裏歸不知深處有芳菲重來已見花飄盡
唯有黄鸎囀樹飛
此去仙源不是遥垂楊深處有朱橋共君同過朱橋去
宻映垂楊聼洞簫
暫别揚州十度春不知光景屬何人一帆歸客千條栁
腸斷東風揚子津
仙樂春來按舞腰清聲偏似傍嬌嬈應縁鸎舌多情賴
長向雙成説翠條
鳯笙臨檻不能吹舞袖當筵亦自疑惟有美人多意緒
解衣芳態畫雙眉
　　貶官秦州出城作
浮名浮利信悠悠四海干戈痛主憂三諫不從為逐客
一身無累似虚舟滿朝權貴皆曾忤繞郭林泉已徧遊
唯有戀恩終不改半程猶自望城樓
　　過江
别路知何極離腸有所思登艫望程逺搖櫓過江遲斷
岸烟中失長天水際垂此心非橘柚不為兩鄉移
　　贈維揚故人
東京少長認維桑書劒誰家入帝鄉一事無成空放逐
故人相見重凄凉樓臺寂寞官河晩人物稀疎驛路長
莫怪臨風惆悵久十年春色憶維揚
　　秦州道中却寄東京故人
風𦂳雨凄凄川廻岸漸低吳州林外近隋苑霧中迷聚
散紛如此悲歡豈易齊料君殘酒醒還聼子規啼
　　得浙西郝判官書未及報聞燕王移鎮京口因寄
　　　此詩問方判官田書記消息
秋風海上久離居曾到劉公一紙書淡水心情長若此
銀鈎蹤跡更無如嘗憂座側飛鴞鳥未暇江中覓鯉魚
今日京吳建朱邸問君誰共曵長裾
　　王三十七自京垂訪作此送之
失鄉遷客在天涯門揜苔垣向水斜只就鱗鴻求逺信
敢言車馬訪貧家烟生栁岸將垂縷雪壓梅園半是花
惆悵明朝樽酒散夢魂相送到京華
　　寒食成判官垂訪因贈
當年寒食在京華今嵗清明在海涯逺巷蹋謌深夜月
隔牆吹管數枝花鴛鸞得路音塵濶鴻雁分飛道里賖
不是多情成二十斷無人解訪貧家
　　送客至城西望圗山因寄浙西府中
牧叟鄒生笑語同莫嗟江上聼秋風君看逐客思鄉處
猶在圖山更向東
　　九日雨中
茱茰房重雨霏微去國逢秋此恨稀目極暫登臺上望
心遥長向夢中歸荼蘼路逺愁霜早兄弟鄉遙羡雁飛
唯有多情一枝菊滿杯顔色自依依
　　寄外甥苖仲武
放逐今來瘴海邉親情多在鳯臺前且將聚散為閒事
須信華枯是偶然蟬噪疎林村倚郭鳥飛殘照水連天
此中唯欠韓康伯共對秋風詠數篇
　　寄從兄憲兼示二弟
别路吳將楚離憂弟與兄斷雲驚晩吹秋色滿孤城信
逺鴻初下郷遥月共明一枝棲未穩囘首望三京
　　附書與鍾郎中因寄京妓越賔
暮春橋下手封書(海陵/橋名)寄向江南問越姑不道諸郎少
歡笑經年相别憶儂無
　　亞元舎人不替深知猥貽佳作三篇清絶不敢輕
　　　酬因為長歌聊以為報未竟復得子喬校書示
　　　問故兼寄陳君庶資一笑耳
海陵城裏春正月海畔朝陽照殘雪城中有客獨登樓
遥望天邉白銀闕(天帝以黄金/白銀為宫闕)白雲闕下何英英雕鞍
繡轂趨承明閶門曉闢旌旗影玉墀風細佩環聲此處
追飛皆俊彦當年何事容疵賤懐鈆晝坐紫微宫焚香
夜直明光殿王言簡靜官司閒朋好殷勤多往還新亭
風景如東洛邙嶺林泉似北山光陰暗度盃盂裏職業
未妨談笑間有時邀賔復攜妓造門不問都非是酣歌叫
笑驚四隣賦筆縱横動千字任他銀箭轉更籌不怕金
吾司夜吏可憐諸貴賢且才時情物望兩無猜伊余獨
禀狂狷性褊量多言仍薄命吞舟可漏豈無恩負乗自
貽非不幸一朝削跡為遷客旦暮青雲千里隔離鴻别
雁各分飛折栁攀花兩無色盧龍渡口問迷津瓜歩山
前送暮春(去年三月三十/日瓜歩阻風)白沙江上曾行路青林花落
何紛紛漢皇昔幸囘中道(昇中扈駕東/元遊之路)極目牛羊卧芳
草舊宅重游盡隟荒故人相見多衰老禪智寺山光橋
風瑟瑟兮雨蕭蕭行杯已醒殘夢斷征途未極離魂消
海陵郡中陶太守相逢本是隨行舊乍申拜起已開眉
却問辛勤還執手精廬外榭最清幽一稅征車聊駐留
閉門思過謝來客知恩省分寛離憂郡齋勝境有後池
山亭茵閣互参差有時虚左來相召舉白飛觴任所為
多才太守能撾鼓醉送金船問歌舞酒酣耳熱眼生花
暫似京華歡㑹處歸來旅館還端居清風朗月夜窻虛
駸駸流景嵗云暮天涯望斷故人書春來憑檻方歎息
仰頭忽見南來翼足繋紅牋墮我前引頸長鳴如有言
開緘試讀相思字乃是多情喬亞元短韻三篇皆麗絶
小梅寄意情偏切(亞元詩云借問小梅應得信/春風新自海邉來此篇尤嘉)金蘭投
分一何堅銀鈎置袖終難滅醉後狂言何足竒感君知
己不相遺長卿曾作美人賦𤣥成今有責躬詩(鉉去春/醉中贈)
(醉妓長歌酷為喬君所/賞來篇所引故以謝之)報章欲托還京信筆拙紙窮情
未盡珍重芸香陳子喬亦解貽書逺相問寧須買藥療
羈愁只恨無書消鄙吝(子喬問藥物所要又/問置書故有此句)游處當時
靡不同歡娛今日兩成空天子尚應憐賈誼時人未要
嘲揚雄曲終筆閣緘封已翩翩驛騎行塵起寄向中朝
謝故人為説相思意如此
　　送蒯司録歸京
早年間有蒯先生二十餘年道不行抵掌曾論天下事
折腰猶忤俗人情老還上國歡娛少貧聚歸脊結束輕
遷客臨流倍惆悵冷風黄葉滿山城
　　還過東都留守周公筵上贈座客
賈生三載在長沙故友相思道路賖已分中年甘寂寞
豈知今日返京華麟符上相恩偏厚隋苑留歡日欲斜
明旦江頭倍惆悵逺山芳草映殘霞
　　送楊郎中唐員外奉使湖南
江邉微雨栁條新握節含香二使臣兩綬對懸雲夢日
方舟齊泛洞庭春今朝草木逢新歴昨日山川滿戰塵
同是多情懐古客不妨為賦弔靈均
　　和表弟包頴見寄
平生中表最情親浮世那堪聚散頻謝朓却令歸省閣
劉楨猶自卧漳濵舊遊半似前生事要路多逢後進人
且喜新吟報强健明年相望杏園春
　　使浙西先寄燕王侍中
京江風静喜乗流極目遥瞻萬嵗樓喜氣蘢葱甘露晩
水烟波淡海門秋五年不見鸞臺長明日將陪兔苑遊
欲問平津門下吏相君還許吐茵不
　　驛中七夕
七夕雨初霽行人正憶家江天望河漢水館折蓮花獨
坐凉何甚㣲吟月易斜今年不乞巧鈍拙轉堪嗟
　　贈浙西顧推官
盛府賔寮八十餘閉門髙卧興無如梁王苑裏相逢早
潤浦城中得信疎狼籍盃盤重㑹面風流才調一如初
願君百嵗猶强健他日相㝷隱士廬
　　邵伯埭下寄南郵陳郎中
故人相别動經年候館相逢倍慘然顧我飲冰難輟棹
感君扶病為開筵河灣水淺翹秋鷺栁岸風微噪暮蟬
欲識酒醒魂斷處謝公祠畔客亭前
　　謫居舒州累得韓髙二舎人書作此寄之
三峰煙靄碧臨谿中有騷人理釣絲㑹友少于分袂日
謫居多却在朝時丹心厯厯吾終信俗慮悠悠爾不知
珍重韓君與髙子殷勤書札寄相思(舒人以潛曉/天柱為三峰)
　　和張先輩見寄二首
去國離羣擲嵗華病容憔悴媿丹砂谿連舎下衣長潤
山帶城邉日易斜幾處垂鈎依野岸有時披褐到鄰家
故人書札頻相慰誰道西京道路賖
清時淪放在山州卭杖紗巾處處遊野日蒼茫悲鵩舎
水風陰濕弊貂裘雞鳴候旦寧辭晦松節凌霜幾換秋
兩首新詩千里道感君情分獨知丘
　　印秀才至舒州見㝷别後寄詩依韻和
羈游白社身雖屈髙歩詞塲道不卑投分共為知我者
相㝷多媿謫居時離懐耿耿年來夢厚意勤勤别後詩
今日谿邉正相憶雪晴山秀栁絲垂
　　送彭秀才
賈生去國已三年短褐閒行晥水邉盡日野雲生舎下
有時京信到門前無人與和投湘賦媿子來浮訪戴船
滿袖新詩好回去莫随騷客醉林泉
　　移饒州别周使君
正憐東道感賢侯何幸南冠脫楚囚晥伯臺前收别宴
喬公亭下艤行舟四年去國身将老百郡徴兵主尚憂
更向鄱陽湖上去青衫憔悴淚交流
　　避難東歸依韻和黄秀才見寄
慼慼逢人問所之東流相送向京畿自甘逐客紉蘭佩
不料平民著戰衣樹帶荒村春冷落江燈霽色霧霏㣲
時危道喪無才術空首徘徊不忍歸
　　詶郭先輩
太原郭夫子行髙文炳蔚弱齡負世譽一舉淤月窟(闕/)
　　　　　　　仙籍及我竄羣舒向風心鬱鬱歸來
暮江上雲霧一披拂雷雨不下施猶作池中物念君介
然氣感時思奮發示我數篇文與我争馳突綵縟粲英
華理深剖肌骨古詩尤精奥史論皆宏拔舉此措諸民
何憂民不活吁嗟吾道薄與世長迂濶顧我徒有心數
竒身正詘論兵屬少年經國須儒術夫子無自輕蒼生
正愁疾
　　和集賢鍾郎中
石渠冊府神仙署當用明朝第一人腰下别懸新印綬
座中皆是故交親龍池樹色供清景浴殿香風接近鄰
從此翻飛應更逺徧㝷三十六天春
　　送黄梅江明府(江前為江夏令有善政今更/宰小邑賦詩留别作此和之)
封疆多難正經綸臺閣如何不用君江上又勞為小邑
篋中徒自有雄文書生膽氣人誰信逺俗謌謡主不聞
一首新詩無限意再三吟詠向秋旻
　　和蕭郎中五日見寄
細雨輕風采藥時褰簾隱几更何為豈知澤畔紉蘭客
來赴城中角黍期多罪静思如剉檗赦書纔聼似含飴
謝公制勝常閒暇願接西川敵手碁
　　送黄秀才姑熟辟命
世亂離情苦家貧色養難水雲孤棹去風雨暮春寒幕
府才方急騷人淚未乾何時王道泰萬里看鵬摶
　　送王四十五歸東都
海内兵方起離筵淚易垂憐君負米去惜此落花時想
憶憑來信相寛指後期殷勤手中栁此是向南枝
　　夢遊三首
魂夢悠揚不奈何夜來還在故人家香濛蠟燭時時暗
户映屏風故故斜檀的慢調銀字管雲鬟低綴折枝花
天明又作人間别洞口春深道路賖
繡幌銀屏香靄間若非魂夢到應難牕前人靜偏宜夜
户内春濃不識寒蘸甲逓觴纎似玉含詞忍笑膩於檀
錦書若要知名字滿縣花開不姓潘
南國佳人字玉兒芙蓉雙臉逺山眉仙郎有約長相憶
阿母無猜不得知夢裏行雲還倐忽暗中擕手乍疑遲
因思别後閒窻下織得廻文幾首詩
　　和翰長聞西樞副鄰居夜晏
開筵别有鄰居興卜夜應憐禁漏長舊友不期爭命駕
新姬憑寵剩傳觴香烟結霧籠金鴨燭焰成花照杏梁
京邑衣冠多勝賞鱸魚争敢道思鄉
　　和清源太保寄湖州潘郎中
老大離羣一倍愁谿山風物且淹留醖成春酒誰斟酌
抄得新書自校讐莫似牧之矜曠逹須教子重讓風流
恩門舊忿知難忘題取新詩上郡樓
　　送蒯員外東遊舊治
百嵗猶强健知君即地仙孤飛下華表太息問桑田故
吏今誰在髙名昔共傳伊余亦遺老相送一澘然
　　送王監丞之厯陽
歎息曾遊處江邉故郡城青襟空皓首往事似前生緑
綬看重綰(闕/)　　　　年衰俱近道莫話别離情
　　奉和武(闕/)　　舎人寄贈文懿大師
舊國荒凉成(闕/)　　　危脆似琉璃髙人獨喜陽師在
手把新文數道碑
文似春花鋪曉陌思如泉涌注長江詩情道性渾無夢
頻見殘燈照曙窻
已潔心源超世表却縁詩句有時名初聞行業如耆宿
及見容顔是後生
　　和錢祕監與邉
筵上詩題共筆牀罇前酒興話髙陽心清自覺官曹簡
院靜先知節候凉南國少年推貴重東堂前輩讓賢良
好看雙鳯追飛去胡粉新塗紫界墻
　　送周郎中還司
憶在廬山始識君當時唯擬共眠雲那知身計闗前定
却向人間逐世紛紫閣峰前欣欲往銀臺門裏歎離羣
青囊舊有登真訣莫遣閒人取次聞
　　送髙先輩南歸
鄉國悲前事風光屬後生名從天上得身入故都行草
色初裁綬鵬飛不算程自憐枯朽思相送剰含情
　　送曾秀才
塗水神仙宅仙山夾縣樓吾孫好詩句歸詠故鄉秋紫
竹遮書幌紅蕉拂釣舟東堂有平路莫謁外諸侯
　　寄玉笥山沈道士
珍重江南沈鍊師未曾相識久相思已全真氣能從俗
不墜家風善賦詩玉笥共遊知早晩金貂回顧覺喧卑
多慙書札遥相問更望刀圭換白髭
　　和蕭少卿見慶新居
湘浦懐沙已不疑京城賜第豈前期鼓聲到晩知坊逺
山色來多與靜宜簮履尚應憐故物稻粱空自媿華池
新詩問我偏饒思還念鷦鷯得一枝
　　又和
驚蓬偶駐知多幸斷雁重聯惬素期當户小山如舊識
上牆幽蘚最相宜清風不去因裁竹隙地無多也鑿池
更喜良鄰有佳樹綠陰分得近南枝
　　送彭秀才南遊
問君孤棹去何之玉笥春風楚水西山上斷雲分翠靄
林間晴雪入澄溪琴心酒趣神相㑹道士仙童手共攜
他日時清更隨計莫如劉阮洞中迷
　　和明上人除夜見寄
酌酒圍爐久愁襟黙自增長年逢嵗暮多病見兵興夜
色開庭燎寒威入硯冰湯師無别念吟坐一燈凝
　　送從兄赴臨川幕
梁王籍寵就東藩還召鄒枚坐兔園今日好論天下事
昔年曾受主人恩石頭城下春潮滿金柅亭邉綠樹繁
唯有音書慰離别一杯相送别無言
　
　
　
　宋詩鈔卷二
欽定四庫全書
　宋詩鈔卷三
　　　　　　　　　内閣中書舎人吳之振編
　韓琦安陽集鈔
　韓琦字稚圭相州安陽人弱冠舉進士名在第二方
　唱名太史奏日下五色雲見累官至右僕射侍中厯
　儀衛魏三國公出備兩鎮輔三朝立二帝决大䇿安
　社稷制西夏出入將相事具史傳不載卒年六十八
　大星隕於治所櫪馬皆驚單贈尚書令謚忠獻詩率
　臆得之而意思深長有鍜錬所不及理趣流露皆賢
　相識度其題劉御藥畫冊語云觀畫之術唯逼真而
　已得真之全者絶也得多者上也非真即下矣人謂
　此術不獨觀畫即可觀人物竊謂唯詩亦然魏公勲
　業彪炳直無暇于筆墨爭長然語窺閫奥無他此道
　得也
　　夜合
俗人之愛花重色不重香吾今得真賞以矯時之常所
愛夜合者清芬異衆芳葉葉自相對開斂隨陰陽不慚
厯草滋獨擅堯堦祥得此合歡名憂忿誠可忘茸茸紅
白姿百和從風颺沉水燎庭檻薰陸紛纓裳彌月固未
歇况兹夏景長凡目不我貴馥烈徒自将仲尼失滅明
史遷疑子房以貎不以行舉世同悲傷予欲先馨徳羣
艶孰可方直饒妖牡丹須讓花中王
　　蜂蠆
事小不可忽義或戒蜂蠆蜂蠆之中人始意脫已害人
兮怒一蟲為報速睚眦白晝擿危巢夜獨窮纖介必獲
而後已立死以為快彼誠蓄㣲毒謂已有所賴失於小
不忍而自取糜壊吁嗟陰巧徒毒邁蜂蠆大包潛中善
良斷腕未足駭小或一身危甚則家族逮淵㣲如鬼神
無隙可漏敗君子被戕賊守道不為怪有時醜迹露事
或無可柰一旦吾道行乃置之度外使其自愧縮似不
容覆載非力不足較賴有盛徳在隂巧既常幸蜂蠆胡
不貸
　　啄木
剥剥復卜卜意若念兩木營營求蠧心未獲空我腹或
露一襠紅或展雙翅緑㨗縁都盧槿響弄羯鼓曲捜索
不知疲利觜信摧秃忽爾破姦穴種類無遺族内孽固
難辨一發知潛伏彼實害珍材盡殄此非酷直疑天意
深不使嗜粱肉専為衆蠧仇待飫弗與足如令知庻味
恣擇蟲與粟杞梓任陰賊長喙罷攻觸飽食作羣飛時
下泉沼浴歸鳴凉樹隂暮趂髙枝宿
　　來鳯
來鳯趨社期翩若天外至徘徊大厦間汲汲營巢意中
心有所託自謂得其地銜泥兩吻瘡旦暮不少憩主人
愛髙堂病爾如疣贅爾巣屢膚寸長挺輙摧墜胡為不
識嫌又續前功棄何處無蓬茆自足為生計不爾卵而
覆其禍愈非細予既傷爾愚竊復探爾志孜孜不忍去
欲動主人義萬一憐其勤庶獲息我類巨棟既不撓出
處安且貴其能無報乎唯守信無貳年年應候來馴狎
如兒稚雙雙軒户前為君作嘉致不學君家客去就惟
勢利㣲羽一知歸至死不他詣
　　答孫植太博後園宴射
花稍㸃紅牙緑茁宴亭爽塏堋雲列呼賔習射次序升
體裁人人矜勇挃六鈞力副百中藝由基注目老羿拽
支左屈右何太工象弭急收如列缺須㬰一鏑入鵠心
畫皷連轟盡聲喝後者審固意愈精有時大呼劈箭筈
惜哉最是毫釐差彩侯似動笴㣲撇分明角勝各記暈
將終或為一箭奪當筵主籌令難犯大白時舉出正罰
此禮自古尤所重矍圃去留宜有别五善大抵主和容不
止穿楊與穿札因憶當年黠羌叛非才誤授將軍鉞帳
下貔貅十萬師力過生犀心似鐡大仁未許覆兇巢飭
謹封垂禦侵越悍夫猛士志待騁貯填憤氣何由洩正
值髙秋天氣寒塞塲霜重嚴風刮約束偏禆整隊兵旌
旗爍電戈矛雪驅出長郊閲竒陣離合應麾皆有節次
引精鋭較絶技控弦命中無虚發氣豪馬健走危坡直
下千㝷未嘗蹷收軍校獵圍平原犬順人呼鷹解紲山
麋衝軼犯勁矢岡兔奔逃迷狡穴大鵰盤空不輕搏老
狐仰視肝膽裂駐鞍賞獲犒部曲浪瀉酒車輪染血將
軍未酣衆心醉耳後風生鼻頭熱此日淮藩奉寛詔朱
輪慢碾行春轍鈴索聲沉訟牒稀優游大司養疎拙斜
蒿青青鱭鱠新公醪香重醅才撥射堂對客且相娛不妨
樂事陶嘉月襟懐聊與水雲閒夢魂猶寄闗山濶逢辰
未立赫然勲破的求功真瑣屑欲得心如外貎歡報國
之誠盡攄豁
　　廣陵大雪
淮南常嵗冬猶燠今年陰沴何嚴酷黒雲漫天一月昬
大雪飛揚平壓屋風力軒號助其勢擺撼琳琅摧凍木
通宵徹晝不暫停堆積樓臺滿溪谷有時造出可憐態
栁絮梨花亂紛撲乗溫變化雨聲來度日堦庭恣淋漉
幾縈寒霰不成絲驟集疎簷還挂瀑蟄蛙得意欲跳擲
幽鷺無情成挫辱罾魚江叟冰透蓑賣炭野翁泥沒輻
閭閻細民誠可哀三市不喧游手束牛衣破解突無烟
餓犬聲微饑子哭我聞上天主時澤亦有常數滋農榖
膏潤均於一嵗中是謂年豐調玉燭此來盛冬過爾多
却慮麥秋欠霑足太守憂民仰天祝願嘘氛霾看晴旭
望晴不晴無奈何擁被醉眠頭更縮
　　和袁陟節推龍興寺芍藥
廣陵芍藥真竒美名與洛花相上下洛花年來品格卑
所在隨人趂髙價接頭着處騁新妍輕去本根無顧藉
不論姚花與魏花只供俗目陪妖姹廣陵之花性絶髙
得地不移歸造化大豪大力或强遷費盡擁培無艶冶
東君固是花之主千苞萬蕚從榮謝似矯東君汎愛心
枉殺春風不肯嫁遂令天下走香名髣髴丹青競誇詫
以此揚花較洛花自合揚花推定霸其間絶色可粗陳
天工着意誠堪訝仙家冠子鏤紅雲金線粧治無匹亞
旋心體弱不勝枝寳髻欹斜猶墮馬冰雪肌膚一纈斑
新試守宫明似赭雙頭兩兩最多情象物更呈鞍面窊
樓子亭亭欠姿媚特有怪狀堪圖寫見者方知畫不真
未見直疑傳者詐前賢大欲巧賦詠片言未出心先怕
天上人間少其比不似餘芳資假借我來淮海渉三春
三訪龍興舊僧舎問得龍興好事僧毎嵗看承不敢暇
後園栽植雖甚蕃及見花成由取捨出羣標致必驚人
方徙矮壇臨大厦客來只見軒檻前國艷天姿相照射
因知靈種本自然須憑精識能陶冶君子果有育材心
請示維揚種花者
　　苦熱
皇祐辛夘夏六月朔伏暑始伏之七日大熱極炎苦赫
日升扶桑焰焰指亭午陽烏自焦鑠垂翅不西舉炙翻
四海波天地入烹煮蛟龍竄潭穴汗喘不敢雨雷神抱
桴逃不顧車裂皷豈無堂室深氣鬱如炊釡豈無臺榭
髙風毒如遭蠱直疑萬類繁盡欲變脩脯嘗聞崑閬間
别有神仙宇雷散滌煩襟玉漿清濁腑吾欲飛而往於
義不獨處安得世上人同日生毛羽
　　答章望之秘校恵詩求古瓦硯
魏宫之廢知幾春其間萬事成埃塵唯有昭陽殿瓦不
可壊埋沒曠野迷荒榛陶甄之法世莫得但貴美璞踰
方珉數百年來取為硯墨光爛發波成輪求之日盛得
日少片材無異圭璧珍巧工近嵗知衆寳雜以假偽窺
錢緡頭方面凸槩難别千百未有三二真我來本邦責
鄴令朝搜暮索勞精神遺基壊地徧刓窟始獲一瓦全
元淳蘚斑着骨尚乾翠夜雨㸃漬痕如新當時此復近
簷溜印以篆字花其唇磨礱累日喜成就要完舊質知
無倫吾才寡陋不足稱思與好古能文人好古能文今
者誰武寧秘書章表民無詩尚欲兩手拊何况大雅之
奏聞鏗純
　　答陳舜俞推官恵詩求全瓦古硯
鄴宫廢瓦埋荒草取之為硯成堅好求者如麻幾百年
宜乎今日難搜討吾邦匠巧世其業能辨瓌竒幼而老
隨材就噐固不遺大則梁棟細棼橑必須完者始稱珍
何殊巨海㝷三島荆人之璧尚有瑕夏后之璜豈無考
况乎此物出坏陶千耕萬斸常翻攪吾今所得不専全
秘若英瑤藉文繅君詩苦擇未如意持贈只虞笑絶倒
君不見鎮圭尺二瑁四寸大小雖異皆君寳
　　觀胡九齡員外畫牛
丹青之筆奪造化能者幾何登品録蛟龍獰惡鬼神怒
更工不接時人目有形之物至者稀是否難欺衆所矚
綘臺胡掾文章外偏向畫牛其好酷海内馳名三十年
得者珍藏過金玉老來纔始着青衫養親不及朝家禄
前日野服忽相過云訪恩知走京轂㣲風入指未能畫
示我蠟本數十幅採摭諸家百餘狀毫端古意多含蓄
鬭者取力全在角卧者稱身全在腹立者髣髴精神慢
背者分數頭項促行者動作皆得羣乳者顧視真憐犢
當流泅戲益自在欲走或疑猶蓄縮從容飲嚙得天真
荷鞭時有童兒牧或横一笛坐牛背便是無聲太平曲
江天雨雪易溟濛風勢掀號摧古木欹斜蓑笠趂牛歸
蕭疎暮景烟村宿竒哉胡掾老筆不可到戴叟重生須
死伏吾觀諸牛之態雖盡妙尚有所遺思未熟牛於生
民功最大不畫牛功牛亦辱胡君胡君聼我言别選輕
綃成巨軸寫出區區耒耜勤貴知天下由吾方食足
　　次韻和子淵學士春雨
天幕沉沉淑氣溫雨絲輕軟墜雲根洗開春色無多潤
染盡花光不見痕寂寞畫樓和夢鎖依㣲芳樹過人昬
堂虚座宻珠簾下試問淳于醉幾罇
　　和春卿學士栁枝詞五闋
樓前輕雪未全消偷得春光入嫩條似向東風猶綽約
可能渾忘舞時腰
陌閒宫古緑烟迷惹盡春愁困拂堤却為多情足離恨
故教溝水亦東西
章臺風曉起新眠寒食輕陰未雨天無限青絲拂遊騎
一生芳意負金鞭
淡烟輕日簇誰家㣲出青旗一帶斜對景似嫌春意老
更搖疎影掃殘花
畫橋南北水連天纔聼鶯聲乂晩蟬長使離魂容易斷
春風秋月自依然
　　和春卿學士上元罷燈
絲竹沉聲月泛波警宵方喜罷誰何樓深酒宻客留易
路逺香殘人去多寒燭倚蓮猶結淚淡雲歸隴不停歌
那知夢稳瀛州上正是鈞天九奏和(是夕館宿聞/宫中奏樂)
　　再賦栁枝詞二闋
曲江風暖曉陰斜翠色相宜拂鈿車自是春眠慵未起
日髙人困又飛花
葉葉新長約黛蛾絲絲輕軟任風梭啼鶯便學歌喉囀
知是春來舞意多
　　上已
逺道今逢祓禊辰雨餘風物一畨新等閒臨水還思舊
取次看花便當春絮雪暖迷西苑路車雷晴起曲江塵
臺英正約㝷芳㑹誰是山陰作序人
　　寓目
擁傳修途倦逢春旅思長逺烟含樹色細雨起塵香隴
麥成行緑林鶯並對黄揚鞭聊自慰舉目見韶光
　　使囘戲成
専對慙非出使才拭圭申好斂旌囘禮煩偏苦元正拜
(北廷元日/拜禮最煩)户大猶輕永夀杯(永夀北朝元辰節名/其日以大白酌南使)欹枕
頓無歸夢擾據鞍潛覺旅懐開明朝便是侵星去不怕
東風拂面來
　　栁絮二闋
慣惱東風不定家髙樓長陌奈無涯一春情緒空撩亂
不是天生穩重花
絮雪紛紛不自持亂愁縈困滿春暉有時穿入花枝過
無限蜂兒作墜飛
　　中秋月
月滿中秋夜人人惜最明悲歡徒自感圓缺本無情天
外有相憶世間多不平嫦娥難借問寂寞趂西傾
　　謝丹陽李公素學士恵鶴
髙籠携得意何勤玉樹慙無可待君只愛羽毛欺白雪
不知魂夢託青雲孤標直好和松畫清夜偏宜帶月聞
自有三山歸去路莫辭時暫處雞羣
　　重九㑹光化二園
誰言秋色不如春及到重陽景自新隨分笙歌行樂處
菊花茰子更宜人
　　春晴
霽色破春昬髙樓日未曛林稍零舊雨山頂入殘雲醉
粉勻花頰風羅皺水紋踏青人誤約芳思幾紛紛
　　春霖
咫尺東郊路春霖絶未通銷閒生奕思醒睡費茶功樓
迥昬昬露窗寒霎霎風待晴桑陌上五馬恣璁瓏
　　登西大悲閣
藹藹西藍閣煩襟一望開山川歸盛徳姦傑委沉埃城
迥雲連堞峰閒草蔽臺誰知太守意不為納涼來
　　新館
宴宇新成苦未嘉忽膺朝委易軍牙張侯暫喜留歡客
開檻憑誰種好花北沼不難平釣岸(釣岸/未成)西風猶欠入
窻紗(城樓/未立)後賢政敏多餘暇髙㑹何妨月影斜
　　北塘避暑
盡室林塘滌暑煩曠然如不在塵寰誰人敢議清風價
無樂能過白日閒水鳥得魚長自足嶺雲含雨只空還
酒闌何物醒魂夢萬柄蓮香一枕山
　　髮白有感
區區邉朔有何成三失流年只自驚無一事來頭尚白
白人頭處豈堪行
　　感事
一來邉障地走馬過三秋萬緒事常擾九分春又休鸎
花誰在目霜雪只侵頭縱得風光住風光可奈憂
　　北塘春雨
葉葉輕雲帳薄羅坐看膏澤灑庭柯風前芳杏紅香減
烟外垂楊緑意多聲落簷牙飛短瀑㸃匀池面起圓波
晴來西北凭欄望拂黛遥峰濯萬螺
　　寄題廣信軍四望亭
西北雲髙拂女牆危亭虚豁望中長田間堤陌成新險
天外江川是舊疆古道入秋漫黍稷逺坡乗晩下牛羊
凭欄多少無言恨不在歸鴻送夕陽
　　閲古堂前植菊二本九月十八日花猶未開因以
　　　小詩嘲之
只趂重陽選菊栽當欄殊不及時開風霜日𦂳猶何待
甚得迎春見識來
　　後園閒歩
池圃足髙趣公餘事少闗幽禽聲自樂流水意長閒近
竹花終俗過欄草費刪心休誰似我官府有青山
　　觀稼囘北園席上
郊原飛隼拂晴霓秋入豐年自慘悽嘗酒管絃先社集
(北人社前一日親/賓相㑹謂之嘗酒)捺弮禾黍極雲齊雪鋪蕎麥花漫野
黛抺蔓菁菜滿畦區脫狴牢無一事山翁贏得醉如泥
　　壬辰重九即席
中山風物有前縁經賞重陽第五年莫為素毛悲晩嵗
且吹黄菊酌芳筵退求僻郡疑邀寵甘老窮邉似好權
笑問此身何計是不如嘉節倒垂蓮
　　離天威驛
早發天威驛深春尚薄寒龍蛇盤道路波浪卷峰巒古
木隂初繞新流勢未湍忠臣方叱馭更險不辭難
　　過故闗
曉入并州路羣芳夾故闗前騶驅弩過别境荷戈還古
戍餘荒堞新耕入亂山時平民自適白首樂農閑
　　出山口
待曉出山口溟濛雨乍晴始知經盡險終得坦然平草
樹開春意川原經眼明吏民當自信竹馬不須迎
　　次韻和都運崔諫議寄示立春前一日宿嵐谷山
　　　程
絶色風霜正樹威不知韶律起從㣲十千酒且迎春酌
五九寒須伴臘歸破屐好山連日上費詩嬌雪看人飛
屬封所過皆䝉恵民吏應如挾纊衣
　　六月六日雨後過嶽廟遊從封寺觀稼席上
暑雨頻經信宿休近郊方出釋潛憂雖妨麥始三停穫
且見苗知一半收(農語/有之)神嶽怖民藏電雹老僧憑寺偃
蛟虬佳遊况遇從豐讖好飭千倉待有秋
　　北園秋雨
輕雨來秋晩郊園對客樽暫和春氣味將冷雪胚渾聲
入闗榆苦陰纒塞嶺昬黄花應自笑揺落獨承恩
　　後園春日
并塞園林古春來似不知雨輕成凍易樹老發花遲劇
事隨年倦歡悰入病衰芳時期强賞宴鼔揭天槌
　　過吳兒谷
曉入吳兒谷危途信不虗千峰疑絶路一逕俯容車山
鳥過雲語田夫半嶺鋤時平盡周道天險欲何如
　　觀稼
一夕甘滋起瘁田陡囘災沴作豐年便晴惟恐禾生耳
將熟猶宜榖捺弮雲退不留驅旱迹氣清渾露已秋天
衰翁豈忘同民樂更覺詩豪似有權
　　再出行田
豐稔觀農穫先疇路不遐子多宜晩糓生抝就新麻蕎
麥方(闕/)齪蔓菁未入椏鄉民愚自詫太守是吾家
　　暮春康樂園
榆莢紛紛擲亂錢栁花相撲滚新綿一年寂寞頻來地
三月芳菲已過天樹宻只喧閒鳥雀臺髙猶得好山川
病夫不飲時如此徒有詩情益自然
　　庚申相臺閔稼
淫雨農疇害復收彼何恩厚此何仇髙田糓穂拖牛尾
卑地莊窠沒獸頭稔社徹宵喧皷樂災居無日苦飢流
如云禍福闗為政安得豐凶在一州
　　春陰馬上
正是風和日暖天重陰凌擾苦纒綿蕉心自結憑誰展
栁眼慵開只待眠草濕漫鋪留醉席榆寒難擲買春錢
幾時霞外氛霾散放出紅輪一丈圓
　　登廣教院閣
岑寂禪扉啓晝闗公餘為㑹一開顔髙臺面壘包平野
老栢參天礙逺山花去春叢蝴蝶亂雨匀朝圃桔槔閒
徘徊軒檻何時下直待前枝倦鵲還
　　㑹故集賢崔侍郎園池再賦
門徑縈紆洞府間了無塵外累幽閒長楊十丈亂風雨
流水數枝鳴珮環入户好峰誰可畫礙人新竹不容刪
池亭面面圓荷滿薄暮飛香送客還
　　凉榭池上二闋
游鱗驚觸緑荷香水馬成羣股脚長逐浪相追留篆跡
偃波垂露滿方塘
病襟思適繞東塘水荇初花吐嫩黄行困老樗陰下坐
兒童争喜捨紅娘
　　題玉泉院
兩行修栢夾雲根引入蓮峰直下村病骨醒魂安氣母
幽亭收景厭山孫金堆望逺千灘出玉溜聲喧萬馬奔
坐嘆塵勞無計住却㝷歸路日黄昬
　　觀魚軒
雨後方池碧漲秋觀魚亭檻俯臨流時看隱荇駢頭戲
忽見開萍作隊游喜擲舟前翻亂錦静潛波下起圓嘔
吾心大欲同斯樂肯挿筠竿餌釣鈎
　　九日水閣
池館隳摧古榭荒此延嘉客㑹重陽雖慙老圃秋容淡
且看寒花晩節香酒味已醇新過熱蟹黄先實不須霜
年來飲興衰難强漫有髙吟力尚狂
　　九月四日㑹安正堂
風流裙屐使君家尚去重陽五日賖且誦好詩成素飲
更傾新釀對黄花池萍漬雨錢錢宻塞雁書空字字斜
但縱髙陽狂醉膽莫驚揺落動悲嗟
　　辛亥重九㑹安正堂
斯堂曾許占風光(去年詩有留與鄴都為故/事年年常占好風光之句)須到重陽
復命觴坐上半非前嵗客杯中無改舊花香初晴已過
登髙日散慮宜趨自得塲唯有一時詩酒戰願開强户
振雄鋩
　　壬子十一月二十九日時雪方洽
近臘猶慳六出繁忽驚盈尺及民寛萬方䝉澤人人賀
通夕無風陣陣乾危石盖深鹽虎陷老枝擎重玉龍寒
欲知靈鷲銀為界試陟髙樓一望看
　　再題狎鷗亭
危亭初起俯清潯只得當軒幾醉吟一日鄉園傷驟别
四年宫闕動歸心簷前好竹今成篠波下修鱗舊種針
鷗識再來猶不懼向人馴狎似家禽
　　郡圃春晩
溶溶春水滿方塘欄檻風㣲落蘂香盡日楊花飛又歇
有時林鳥見還藏沉疴不為閒來減流景知從靜處長
欲戰萬愁無酒力可堪三月去堂堂
　　晝錦堂再賞牡丹
錦堂重賞牡丹紅不惜殘英數日空嘉艶豈無來嵗好
清歡難得故人同誰言山下曾為雨(一春/無雨)只恐身輕去
逐風共且對花開口笑莫持姚左較雌雄
　　暮春書事
榆莢空飛不算錢韶光歸速置何縁惜春情味過年少
戰酒英雄退日前竹笋迸堦抽兕角楊花鋪水漲龍涎
妖妍萬變成凋謝長養須資大夏權
　　北第同賞芍藥
芍藥名髙致亦難此觀妖艶滿彫欄酒酣誰欲張珠網
(醉西/施)金細偏宜間寳冠(金線/冠子)露裛更深雲髻重(髻/子)蝶棲
長苦玉樓寒(樓/子)鄭詩已取相酬贈不見諸經載牡丹
　　乙夘晝錦堂同賞牡丹
從來三月賞芳妍開晩今逢首夏天料得東君私此老
且留西子久當筵栁絲偷學傷春緒榆莢爭飛買笑錢
我是至和親植者雨中相見似澘然
　
　
　
　
　
　
　
　
　
　
　
　
　
　宋詩鈔卷三
欽定四庫全書
　宋詩鈔卷四
　　　　　　　　　内閣中書舎人吳之振編
　蘇舜欽滄浪集鈔
　蘇舜欽字子美其先梓州人以父任補太廟齋郎調
　滎陽尉㝷第進士改光禄寺主簿知長垣縣遷大理
　評事監在京房宅務以范仲淹薦召試集賢校理監
　進奏院舜欽所論侵權貴而婦父杜衍與仲淹富弼
　在政府為時忌㑹進奏院祠神晏㑹不與者銜劾舜
　欽用鬻故紙公錢召妓樂醉歌狂悖因欲揺動衍等
　舜欽坐除名後為湖州長史卒年四十一既廢居蘇
　州買水石作滄浪亭益讀書時發憤懣于歌詩善草
　書酣酒落筆往往驚人與梅堯臣齊名時稱蘇梅劉
　後村謂其歌行雄放於聖俞軒昂不羈如其為人及
　蟠屈為吳體則極平夷妥帖盖宋初始為大雅於古
　朴中具灝落渟畜之妙二家所同擅而梅之深逺閒
　淡蘇之超邁横絶則又各出機抒永叔所謂不能優
　劣者也至情志忠惻而議論當理要又非詩人粗豪
　一流所比詩有云筆下驅古風直趣聖所存又曰㑹
　將趨古淡先可去浮囂其本領卓越如此
　感興三首
後寢藏衣冠前廟宅神主吾聞諸禮經此制出中古秦
嬴食先法乃復祭於墓漢衣以月遊於道盖無取宣帝
尊祖廟失制徧九土孝元酌前文一旦悉除去魏帝樂
銅臺遺令置歌舞昬嗣竟從之此事狂夫阻唐制益紛
華諸陵銷嬪御曠女日哀吟於先亦奚補吾廟三聖人
乗雲不可睹威靈已霄漢嗣皇念宗祖繪事移天光刻
象肖神武徧勑舊遊地輸材起宫宇階墄釦以金牆壁
衣之黼功既即奉迎法仗疊簫皷玩好擇珍竒目奪不
可數三京佛老家已有十數處朝家雖奉先越禮古不
許君不祭臣僕父不祭支庻丹楹豈非孝聖貶甚蕭斧
大祀當以時寢廟即其所惜哉共儉徳乃為侈所盬痛
乎神聖姿遂與愚為侣蒼生何其愚瞻歎走旁午賤子
私自嗟傷時淚如雨
昔在帝舜日光宅闢四門所貴無凶邪徳教日益敦末
世多濫姦九重嚴大閽扞掫主譏察誰何辯語言一闗
百力士列立甃石溫設官按尺籍唱號於未昏唐末稍
懈怠嘗值外使奔京城凶豪兒奮劍闖帝藩狂呼嘯虎
豹便欲傾乾坤賴有宰相在不然神噐翻我朝講制度
門籍反不存近知賤丈夫突入犯赤軒陛官未暇執呶
呶何其諠祖宗創業難慎重在後昆勇夫猶重閉况乃
天子尊何羅猶宜察况乃外寇屯興語一及此舌出反
自捫吾家本寒微世受朝廷恩欲奏鴟鴞詩當塗誰薦
論
瞽説聖所擇愚謀帝不罪况乎言有文白黑時利害前
日林書生自謂胷臆大潛心摭世病䇿成謂可賣投顙
觸諫函獻言何耿介云昨見凶星上帝下警戒意若日
昏㧻出處恣蜂蠆安坐弄神噐開門納珍賄宗支若繫
囚親親禮日殺大臣尸其柄咋舌希龍拜速速伐虎叢
無使自沉瘵陛下幸察之聰明即不壊如忽賤臣言不
瞬防禍敗一封朝飛入羣目已眦睚力夫暮塞門就縛
不容喟十手捽其胡如負殺人債幽諸死牢中繫灼若
龜蔡亦既下風指黥而播諸海長塗萬餘里一錢不得
帶必令朝夕間渴飢死於械從前有口者蹜脰氣如鞲
獨夫已去除易若吹糠稗奈何上帝明非徳不可盖倏
忽未十旬炎官下其怪乙夜紫禁中一燎不存芥天王
下牀走蒼猝畏挂礙連延舊寢廷頓失若空寨明朝黄
紙出大赦徧中外嗟乎林書生生命不可再翻令凶惡
囚纍纍受恩貸
　　慶州敗
無戰王者師有備軍之志天下承平數十年此語雖存
人所棄今嵗西戎背世盟直隨秋風寇邉城屠殺熟户
燒障堡十萬馳騁山嶽傾國家防塞今有誰官為承制
乳臭兒酣觴大嚼乃事業何嘗識㑹兵之機符移火急
蒐卒乗意謂就戮如縛尸未成一軍已出戰驅逐急使
縁嶮巇馬肥甲重士飽喘雖有弓劒何所施連顛自欲
墮深谷騎乃指笑聲嘻嘻一麾發伏雁行出山下奄截
成重圍我軍免胄乞死所承制面縛交涕洟逡廵下令
藝者全爭獻小伎歌且吹其餘劓馘放之去東走矢液
皆淋漓首無耳凖若怪獸不自愧恥猶生歸守者沮氣
陷者苦盡由主將之所為地機不見欲僥勝羞辱中國
堪傷悲
　　及第後與同年宴李丞相宅
十年苦學文出語背時向苶力不自知藝圍輙掉鞅薄
伎遭休明一第君所唱拔身泥滓底飄迹雲霞上氣和
朝言甘夢好夕魂王軒眉失舊歛舉意有新况爽如秋
後鷹榮若凱旋將台府張宴集吾輩縱謔浪花梢血㸃
乾酒面玉紋漲狂歌互喧傳醉舞迭閬伉兹時實無營
此樂亦以壯去去登顯涂幸無隳素尚
　　昇陽殿故址
昔在開元中此名昇陽殿西通大名宫夾道直如箭至
尊黄金輿乗春日幸宴翠嬪戞鐘鼓歡呼奏新徧巧舞
風燕翻妖歌露鶯囀酒光射錦幄上下花㑹炫雕盤堆
繁英艶粉弱自戰天歡日無窮臣諫莫敢獻樂極哀繼
之在理亦可見敵來塞宫闕戎馬蹂香薦縱火寢廟平
揮戈君臣迸庸嗣忽前醜泚巢福更亂冉冉竟覆亡返
為耕牧便瓦礫雖費犁土壤頗肥衍盖由殺人多膏血
浸濵逺髑髏今成堆皆昔燕趙面每因鋤耨時數得寳
玉片今秋雨澤多糓穂宻如辮農惟喜豐稔吾獨憫遷
變不有失徳君焉為穡夫佃大國尚如此小人易流轉
道徳可久長作詩将自勸
　　藍田悟真寺作
旅食長安城廻遑奔走無停行清懐壯抱失素向胷中
堆積塵土生偷閒得至玉峰下為聞悟真之寺之嘉名
杖笻赤脚渡藍水細流激激心骨清仰看蒼山髙峰旁
白雲明滅藏日光行人遥指置寺處正在白雲之中央
逡廵縁棧更險絶攀蘿捫壁隨低昻明行咫尺乃相失
已與雲霧相翺翔時聞啼鳥如吹竹數歩一休還縱目
行行未知髙則危下視昬烟覆平陸滿巖佳樹光樸􁂶
赫赤如霞間濃緑是時八月初路旁已見芬芬菊貪竒
戀景不知倦側睥又復心瑟縮神魂飛下大壑幽定省
移時進雙足寺門髙開朝日輝丹青黭淡唐時屋老僧
引我周遊看且云白氏子詩乃實録此詩疇昔予所聞
殷勤更向碑前讀按言索像今無復惟有流泉數道如
車輻我嫌世累欲暫居又云此地無留宿殿宇之後林
莽中日暮常有虎豹伏鑿石龕邉崖至深近有浮屠於
此相棖觸快心宿忿兩不解一乃顛擠死其谷我聞為
之久顰戚此向期将避煩辱不為傷生事更多争如平
地隨流俗歎息囘頭急出山始覺全軀已為福
　　興慶池
餘潤漲龍渠疏溜連清滻助曉逺昏山浮秋明刮眼漁
歸别浦閒雁下滄波晩岸北有髙臺離魂蕩無限
　　長安春日效東野
前秋長安春今春長安秋節物自榮悴我有樂與憂窮
閻何卑漏時燕不見投門庭謝過從蘭萌舒緑柔燕託
喜廣厦亦非善是仇蘭生靜愈茂堪將義為儔芳香誠
可慕對之觸窮愁
　　太行道
行行太行道一歩三歎息念厥造化初夫何險此極左
右無底壑前後至頑石髙者欲作天朋黨深者疑斷地
底脈夜中巖下埋斗杓日午陰壁風雪號攀縁有路到
絶頂四望羣峰合沓如波濤忽至逼側處咫尺顛墜恐
莫逃嗟乎古昔未開時隔絶往來人不思淳源一破山
嶽碎巧心遂去縁嶮巇嶮巇不窮甚可畏悼此二者亡
其宜天地不自嶮嶮由人為之彼車摧輪馬傷足中路
勿歎勿慟哭世上安塗故有焉孰使汝行此道驅髙軒
喪墜不收宜爾然
　　對酒
丈夫少也不富貴胡顔奔走乎塵世予年已壯志未行
案上敦敦考文字有時愁思不可掇崢嶸腹中失和氣
侍官得來太行顛太行美酒清如天長歌忽發淚迸落
一飲一斗心浩然嗟乎吾道不如酒平禠哀樂如摧朽
讀書百車人不知地下劉伶吾與歸
　　夜中
夜分衆諠死耿耿抱真履中君湛以寜不為外官使七
兵乗間入攻剽勢向圮主将不謀陣敵惡蕩然失守遽
藏避駭浪奔騰一刻萬里紛紛變化無窮已俄如獨繭
絲忽復滿天地乳虎不受縛狂龍難馴致我思精甲以
扞異類邪慝弗萌元辟復位輔以逍遥之至道爛然光
輝照無際
　　蜀士
蜀國天下險竒怪生中間有士賈其姓抱才東入闗獻
冊叩諫鼓其言蔚可觀願以微賤軀一得至上前掉舌
滅西冦畫地收幽燕且云太平久兵戰無人言臣嘗學
其法自集數百篇治亂與成敗宻然不可刪三獻輙罷
去志屈心悲酸將相門户深欲往復見攔負販冐日熱
引重衝雪寒羇苦輦轂下以圖晨夕餐如此三嵗餘夜
夜抱膝歎義者或賑給遂復歸巴川嗟乎區宇大此徒
亦已繁城市與巖穴隱黙孰辨旃幸得出自鬻何惜置
末班吾相柄天下處事當機先古之設爵位盖欲英雄
躔次第立名級不使智慮閒稍有才噐者必以禄仕牽
所患在不出既出那棄捐放蛟入大水驅虎還深山失
一故無害其類莫可攀
　　已夘冬大寒有感
延川未撤警夕烽照冰雪窮邉苦寒地兵氣相躔結主
將初臨戎猛思風前發朝笳吹餘哀疊鼓暮不絶淹留
未見敵愁端宻如髮予聞古烈士自誓立壯節丸泥封
函闗長纓繫南越本為朝廷羞寧計身命活功名非與
期冊書豈磨滅然由在遇専醜類易翦伐訓士無他才
賞罰在果决近聞邉方奏中覆多沉沒罪者既稽誅功
者不見閲雖使頗牧生勇智當坐竭或云廟堂上與彼
勢相戞恐其立異勲􁰔然自超拔不知百萬師寒刮膚
革裂闗中困誅歛農産半匱竭我欲呌上帝願帝下明
罰早令黠敵亡無為生民孽
　　獵狐篇
老狐宅城隅涵養體豐大不知窟穴處草木但掩藹秋
食承露禾夏飲灌園派暮夜出旁舎雞畜遭横害晩登
埤堄塢呼吸召百怪或為嬰兒啼或變艶婦態不知幾
十年出處頗安㤗古語比社䑕盖亦有恃賴邑中年少
兒耽獵若沉瘵逺郊盡雉兔近水殱鱗介養犬號青鶻
逐獸馳不再勇聞此老狐取必将自快縱犬索幽邃張
人作彊界兹時頗窘急迸出赤電駭羣小助嘑嘷奔馳
數顛沛所向不能入有類狼失狽鈎牙咋巨顙髓血相
潰洙喘呌遂死矣爭觀若期㑹何暇正首丘愁氛滿蓬艾
數穴相穿通城堞幾墮壊久此縱囚妖一旦果禍敗皮
為榻上藉肉作盤中膾觀此為之吟書以為警戒
　　舟中感懐寄館中諸君(時得告之/山陽挈家)
扁舟迎春色東下淮楚郷側身風波地回首英俊場顧
我本俗材百事無一長濫迹入冊府舉動初不皇乍脫
泥滓庭稍見日月光峻閣鬰前起隱嶙天中央春風花
竹明曉雨宫殿凉溢目盡圖史接翼皆鸞鳯明窻置刀
筆大案羅縑緗文字雖㓜學鈍慵今廢忘不能溫舊習
考古評興亡靦顔於其間汗下如流漿徒然日飽食出
入隨羣行朝廷此多事亦合强激昻况有詔書在爛然
貼北牆奮舌説利害以救民膏肓不然棄硯席挺身赴
邉彊喋血鏖羌人胷膽森開張彎弓射欃槍躍馬埽火
荒功勲入丹青名節萬世香是亦丈夫事不為䑕子量
數事皆不能徒只飽腹腸有如鳬雁兒唼唼守稲粱嵗
月今逝矣齒搖髮已蒼於時既無益自合早退藏諸君
天下選才業吁異常願當發冊慮坐使中國强蠻荒不
敢欺四海無災殃莫效不肖者所向皆荒唐又不耐羞
恥但欲歸滄浪濡毫備歌詠仰首看翺翔舟中稍無事
思念益以詳恨無一稜田可以足糟糠出處皆未决語
黙兩弗臧莽不知所為大呌欲發狂作詩寄諸君鄙懐
實所望
　　送李生
李生以病廢東入徂徠峰志氣尚突兀形骸已龍鍾男
兒生世間有如絶壑松誤為風雷傷不與匠石逢哀哉
千尺幹摧折似秋蓬
　　哭曼卿
去年春風開百花與君相㑹歡無涯髙歌長吟挿花飲
醉倒不去眠君家今年慟哭來致奠忍欲出送攀魂車
春輝照眼一如昨花已破纇蘭生芽惟君顔色不復見
精魄飄忽隨朝霞歸來悲痛不能食壁上遺墨如棲鵶
嗚呼死生遂相隔使我雙淚風中斜
　　贈釋祕演
髙車大馬闐上京釋曰演者何聲名當年余嘗與之語
實亦可喜無俗情作詩千篇頗振絶放意吐出吁可驚
不肯低心事鐫鑿直欲淡泊趨杳㝠落落吾儒坐滿室
共論慤若木陷釘賣藥得錢輙沽酒日費數斗同醉醒
傷哉不櫛被佛縛不爾烜赫為名卿數年不見今老矣
自説厭苦居都城垂頤孤坐若癡虎眼吻開合猶光精
雄心瞥起忽四顧便擬擊浪東南行開春余行可同載
相與曠快觀滄溟
　　城南感懐呈永叔
春陽泛野動春陰與天低逺林氣藹藹長道風依依覽
景雖蹔適感懐翻然移所見既可駭所聞良可悲去年
水復旱田畝不及犁冬温晩得雪宿麥生者稀前去固
無望往日已苦饑老雉滿田野斲掘尋鳬茈此物近亦
盡卷耳亦所資昔云能驅風充腹理不疑今乃有毒厲
腸胃生瘡痍十有七八死當路横其尸犬彘咋其骨烏
鳶啄其皮胡為殘良民令此鳥獸肥天豈意如此泱蕩
莫可知髙位厭粱肉坐論攙雲霓豈無富人術使之長
熙熙我今餓伶俜閔此復自思自濟既不暇将復奈爾
為愁憤徒滿胷嶸􁤗不能齊
　　吴越大旱
吴越龍蛇年大旱千里赤㝷常秔穄地爛漫長荆棘蛟
龍久遁藏魚鼈盡枯腊炎暑發厲氣死者道路積城市
接引野慟哭去如織是時西賊羌凶㷔日熾劇軍須出
東南暴斂不蹔息復聞籍兵民驅以教戰力吴儂水為
命舟檝乃其職金革戈盾矛生眼未嘗識鞭笞血塗地
惶惑宇宙窄三丁二丁死存者亦乏食寃懟結不宣衝
廹氣侯逆二年春及夏不雨但赫日安得凉冷雲四散
飛霹靂霶𩃱消祲癘甘潤起稻稷江波開舊漲淮嶺發
新碧使我揚孤帆浩蕩入秋色胡為泥滓中視此久戚
戚長風卷雲陰倚柂愁横臆
　　揚子江觀風浪
晩至𤓰洲渡繫舟泊西灣日落暴風起大浪得縱觀憑
凌積石岸吐吞天外山霹靂左右作雪灑六月寒吁嗟
至柔物威壯不可干若為神龍憑氣勢非一端大艦失
所操翻覆如轉丸髙山雖有路轍險馬足酸居朝號安
逸重禄多憂患争得清静交共騎雙翔鸞矯翅入赤霄
不見此險艱奈何蚩蚩衆共處天壤間因知古聖人立
法萬世安濟川作舟梁鑄鼎窮神姦朝廷布禮度粲粲
莫可刪後來漸破壊所向行路難凶邪得騁志物命遭
摧殘視此念古昔杖藜空盤桓
　　中秋夜吳江亭上對月懐前宰張子野及寄君謨
　　　蔡大
獨坐對月心悠悠故人不見使我愁古今共傳惜今夕
况在松江亭上頭可憐節物㑹人意十日陰雨此夜收
不惟人間重此月天亦有意於中秋長空無瑕露表裏
拂拂漸上寒光流江平萬頃正碧色上下清澈雙璧浮
自視直欲見筋脉無所逃遁魚龍憂不疑身世在地上
秪恐查去觸斗牛景清境勝返不足歎息此際無交遊
心魂冷烈曉不寢勉為筆此傳中州
　　越州雲門寺
翠嶂環合封白雲中有蕭寺三為鄰(雲門梁武所作今/分為三寺相連)
老松偃蹇若傲世飛泉噴薄如避人蒼狐嘯斷夜月古
丹花開徧陽崖春盤桓數日不忍去舟出耶溪猶慘神
　　和韓三謁歐陽九之作
予方居憂艱胷懐積瘡刺昏明走日月慘慘絶生意闔
門厭過從揜耳避時事韓子我所佳招我懃有謂城南
訪永叔共可豁䝉蔽是時窮陰久泥淖沒馬鼻區區不
憚逺饑渴奔髙誼永叔聞我來解榻顔色喜殷懃排清
鐏甘酸飣果餌圖書堆滿牀指論極根柢伊余昏迷中
忽若出夢寐劃然毛骨開精神四邉至既歸尚冷然數
日飽滋味韓子歎不足作詩暢精義爛如珊瑚鈎光豔
不可閉廹余使之和庶以同氣類自顧屯鈍極出語少
姿媚抉剔雖强成徒使腸胃沸永叔經術深爛漫不可
既雖得終日談百未出一二蒼皇逼行役蕭颯包素志
不日便乖拆安能訖精粹他年老門牆君子無我棄
　　城南歸值大風雪
一夜大雪風喧豗未明跨馬城南囘四方迷惑共一色
揮鞭欲進還徘徊舊時崖谷不復見縱有直道令人猜
低頭搶朔風兩眼不肯開時時偷看問南北但見白羽
之箭紛紛來既以脂粉傅我面又以珠玉綴我顋天公
似憐我貎古巧意装㸃使莫偕欲令學此男女態免使
埋沒隨灰埃據鞍照水失舊惡容質潔白如嬰孩雖然
外飾得蹔好自覺面目如刀裁又不知胷中肝膽挂鐵
石安能柔軟隨良媒世人飾詐我尚笑今乃復見天公
乖應時降雪故大好慎勿改易吾形骸
　　出京後舟中有作寄仲文韓二兄弟永叔歐陽九
　　　和叔杜二
久居倦京塵歸心日傾寫扁舟理棹楫已與峻流下斷
岸如崩山逺樹若奔馬囘頭雲間闕出沒見圖畫還家
快雖蹔去國傷以乍况我二三友眷戀數迂駕前夕南
巷堤昨日東城舎論精如可收意宻不見罅恍忽夢寐
中蕭然已相捨他人所至樂惟我氣類寡迂僻不能䥴
往往自嗟罵平生居京都正輩乃知者異郷孰與言救
謗定不暇柔軟衆所佳佞面誰可借中懐百憂集包釀
似葅鮓身世苦飄浮嵗月不可把後期浩難知髙吟但
悲灑
　　大風
秋半收穫登郊原欹側小屋愁夕眠是夜大風拔樹走
吹倒南壁如崩山夢中驚起但呼呌病僕未動徒豗喧
驅令燃火徧照燎瓦甓狼籍滿我前披衣抱枕欲避去
去此乃是曠野田况時風怒尚未息直恐涇渭遭吹翻
露坐不免念禾黍必已刮刷無完根六事不和暴風作
嘗聞洪範有此言昔時大風禾盡偃上帝盖直周公冤
方今天子至神聖惟恐臣下辜其恩是何此風乃震作
吹盡秋實傷元元有能返風起禾者亦足表異知所存
至誠皎潔固不昧時雖今古同乾坤
　　檢書
煩心思所持屏事入小閣踾撲下塵梁侈哆張敗笈雨
爛百數番蟲食三四夾軒昻醉墨閙纎悉新書雜魚子
或破碎蠶兒尚狎恰快心伯長文拔尾清臣榻幼辭反
知進故句時自惬墜亡多玩愛存聚必劵帖疎宻交及
戚前後生與□誨束儼父師寒暑布兒妾謔浪笑忽還
私匿情再接愴事涕涔涔憫時歎􁀨􁀨一餉誠寂寞千
里遽㑹合遊心到句湧開眼見苕霅京華厯厯復節物
忽忽渉恍爾驚異方遁去乃幾臘囘頭厭襞積舉體覺
疲苶東閣聊欠伸夢斷風一颯
　　别鄰幾予賦髙山詩以見意
髙山扶層巔下與地盤結氣貫不變移澤枯乃朽裂有
如善人交生死兩固節語默無異方黯沮在為别世風
隨日儉俗態逐勢熱負子好古心噓歎星斗滅近得鄰
幾生胷懐貯霜雪飢渴入冊書趣向著羈絏又與斯人
離先日心破折古也無貽言在子可捫舌柰何區區誠
敢以御者説器成必刓琢徳盛資澡刷空文漫徽墨古
訓乃佩玦帝門急豪英濟物無自孑
　　雜興
虎豹性食人智者畜為戲形影本相親愚者見而畏疑
同不疑異逺哉愚與智
　　往王順山值暴雨雷霆
蒼崖六月陰氣舒一霔暴雨如繩粗霹靂飛出大壑底
隂火黒霧相奔趨人皆喘汗抱樹立紫藤翠蔓皆焦枯
蒼龍已在天中吼有如上帝來追呼震揺巨石當道落
驚嘷似聞虎與貙俄而青嶺吐赤日行到平地晴如初
囘看絶壁尚可畏吁嗟神怪何所無
　　依韻和勝之暑飲
九夏苦炎烈入伏氣侯惡况兹大旱時其焰等炮烙爭
得羿復生射此赤日落欲擘青天開騰身出寥廓趨走
無處逃坐恐肝腦涸不如以酒澆庶可免焦爍相呼土
窟居頃刻釂百酌佳瓜判青膚熟李吸絳膜尚嫌味不
爽更與水雪嚼裂耳發浩歌解顔縱善謔逕趨無何鄉
回覺世事劇不知余中虚外冷得所託真氣潛遁亡半
夜忽發霍嘔洩不蹔停迸筋走兩脚初如巨繩纒忽似
秋蚓躍頭眩體不支藜牀為穿鑿君言暑飲佳但得一
餉樂艱難逾旬時備飲數斗藥快意事皆然遺殃慎無
作
　　答宋太祝見贈
窮冬三日雪旅腸廹枯餓不免東郭行難效袁安卧我
謁故所宜君來無乃左復貺長句詩如留萬金貨恣睢
莫能名豪横不可挫怒犇時旁出力翥復下墮使人但
驚絶欲繼誰敢作况君名家駒少小聲已播丈夫氣剛
精不必在長大譬如利錐末所向物已破余資本滯濁
既壯困家禍區區走俗格僅若螘循磨詩枯實零丁文
僻又坎坷翹然當路人顧我甚涕唾雅意返願交得無
自卑涴俛首已内傾撫躬輒私賀無以答髙誼胷中强
搜邏披豁聊短篇安足謂酧和莞爾當棄投毋留重吾
過
　　送李冀州詩
冠盖傾動車馬稠都門曉送李冀州冀州緑髮三十一
𧽼䟃俊騎居上頭眼如堅冰面珂月氣勁健鶻横清秋
不為芻豢所汨沒直與忠義相沉浮干戈未定民力屈
此行正為蒼生憂男兒勝衣志四海實恥坐得萬户侯
斾旌明滅平野濶笳鼓淒斷邉風愁孤雲南飛莫囘首
下有慈親雙睜眸自古忠孝不兩立功名及時乃可收
衆人刮目看能事著鞭無為儒生羞
　　和鄰幾登繁臺墖
孝王有遺墟寥落千年餘今為太帝宅復此繁華都踊
甓冠舊邱西人號浮圖下鎮地脉絶上與雲烟俱我來
厯初級穰穰瞰市衢羣動盡蚍螘大河乃汚渠躋攀及
其顚四顧萬象無迥然塵坌隔頓覺襟抱舒俄思一失
足立見糜體軀投歩求自安不暇為他謨平時好交親
豈復能邀呼舉動强自持恐為衆揶揄一身雖蹔髙争
如且平居君子不倖險吾将監諸書
　依韻和伯鎮中秋見月九日遇雨之作
衆皆愛春發枯荄我知惟動兒女懐天地昏酣醉夢裏
人有爽思皆沉埋豈如秋風勁利劇刀劒刮破天膜清
光開衰根危蔕埽除盡辨别松竹并蒿萊青娥供霜洗
夜月兼以皓露驅纎埃常年此夕或陰晦今嵗澄澈特
快哉是時呼賔賞此景漸見照我白玉杯清輝向人若
有意經厯窻户猶徘徊放歌狂飲不知曉爛漫酌客山
嶽頽時節飄流晦朔轉已覺九日來相催北軒隙地破
蒼蘚帶花移得黄金栽倒冠露頂坐狂客擷香咀蕊浮
新醅最憐小雨灑疎竹爽籟颯颯吹醉顋君時傳詩頗
精麗意苦泥淖不得來開緘文采自飛動欲和但愧頑
無才久之黽勉强為答嫌春愛秋真可咍
　　夜聞秋聲感而成詠同鄰幾作
八月天氣肅萬物日已闌庭前兩髙桐夜籟如哀絃志
士感節物中夕耿不眠起聼抱膝吟悲烈聲相干念此
華葉改想見顔色鮮顧人生世間榮悴理亦然豈傷嵗
月速愧無功名傳少小學文章出值用武年儒冠多見
侮敢為戰士先欲棄爼豆事强習孫吴篇迃鈍不可為
屈曲性亦難虚言盜禄食實又畏上天未能追世好且
樂樽酒閒九日近不逺同醉黄花前
　　和聖俞庭菊
不謂花草稀實愛菊色好先時自封植坐待秋氣老類
粧翠羽枝已喜金靨小嚴霜發層英益見化匠巧搖疑
光艶落折恐叢薄少一日三四吟一吟三四遶賞専情
自迷美極語難好得君所賦詩爛漫惬懐抱朗詠償此
心清樽為之倒
　　答梅聖俞見贈
自嗟處身拙與世嘗齟齬至於作文章實亦少精趣低
摧儔輩間所向觸謗怒夫子與衆殊琢飾貺佳句将然
紙上雲得風恐飛去自覺異平居恍惚忘世故逈如出
泥塗熏沐脱舊汚衣之青霞裾飲以紫蕊露輶軒駕飛
黄蹀蹀上紫霧所貴知者稀流俗豈足顧雅意雖可珍
三復未敢報塵覽已不堪尚恐君傳播
　　舟至崔橋士人張生抱琴携酒見訪
晩泊野橋下暮色起古愁有士不相識通名叩余舟鏗
鏗語言好舉動亦風流自鳴紫囊琴瀉酒相獻酧余少
在仕宦接納多交遊失足落坑穽所向逢戈矛不圖田
野閒佳士來傾投山林益有味足可消吾憂
　　維舟野歩呈子履
白日出髙岡逺野春氣動蒼鳩鳴相歡幽草色已弄繫
舟大河曲登歩目一縱逍遥翫物華所樂與君共已忘
竄逐傷但喜懐抱空古人負才業未必為世用吾儕性
疎拙擯棄安足痛四顧不見人髙歌免驚衆
　　滯舟
落照滿長河流水暖冲融中有鳬鶩羣上下隨和風捕
魚沒淺浦矯翅入紫空嬉遊意自得肯顧冥冥鴻伊余
何所適舟滯數見窮十歩九暗灘咫尺不可通獠工裂
吻噪捨檝將何從巨絙挽屢斷有如拔山峰夕憂寇盜
至蹶弩映岸叢徊徨但搔首歎息無所容曾無鳥禽樂
虚在人曹中
　　過濠梁别王原叔
交道今莫言難以古義責錙銖較利害便有太行隔予
生性濶疎逢人出胷臆一旦觸駭機四向盡戈㦸平生
朋游面化為虎狼額謗氣慘不開中者苦病疫遂令老
成人坐是亦見斥既出芸香署又下金華席摧辱實難
任官名亦非惜罪始職於予時情未當隙今來濠川涯
日夜自羞惕髙風激頽波相遇過疇昔白璧露肺肝晴
雲見顔色乃知天壤間自有道義伯明日又告行吁嗟
四海窄
　　尹子漸哀辭(有序/)
　予昨得罪子漸數相過感慰激切恐予重得罪於朝
　也其意結括避慎非昔時子漸也與之劇飲則必作
　薤露長歌舉音凄斷坐中不忍聞已而又有厭苦世
　故之説予謂死者人之所惡子何樂焉對曰吾未嘗
　死安知死之不樂也生理局促不足樂見之矣既别
　才百餘日子漸化去豈其魄兆歟予始聞之怛然震
　起為出涕徐又追其緒言作哀辭以寄執紼者
漂流江湖外負罪氣慘悽况間故人死驚呼不成啼當
案含七筯􁦉懐大河西箴言尚在耳鏗若環珮隨志氣
凜已失神魂飄何之昔云死者樂復以生為悲予知逹
士懐将以二物齊今也果何如無乃往意迷荆棘飽雨
露叢蘭委汙泥紫鸞忽腸絶永年賦狐狸天理漭難問
我意多乖暌哀吟蒼山濶注目白日低不得慟寢門雪
涕江上隄
　　天平山
吳㑹括衆山戢戢不可數其間號天平突兀為之主傑
然鎮西南羣嶺爭拱輔吾知造物意必以屏大府清溪
至其下仰視勢飛舞偉石如長人聚立欲言語捫蘿縁
險磴爛漫松竹古中腰有危亭前對紺壁舉石竇落玉
泉泠泠四時雨源生白雲間顔色若粉乳旱年或播灑潤
可足九土奈何但泓澄未為應龍取予方棄塵中巖壑素
自許盤桓擇處勝至此快心膂庶得耳目清終甘死於虎
　　奉酬公素學士見招之作
平生交分恥茍合貴以道義久可要世俗盈虗逐勢利
清風􁦉邈日以凋長吟宇宙獨引領浩浩萬古與我遥
安得此身有兩翅颯然逺舉隨風飇近逢公素我同好
厭憤偷俗常鬱陶君方謫官鎮京口我以重罪廢本朝
身雖俱在大江外不得㑹合煩相邀秋風八月天地肅
千里明逈草木焦冷霜慘烈氣節勁激起壯思衝斗杓
豈如兒女但悲感唧唧吟歎隨螳蜩擬攀飛雲抱明月
欲踏海門觀怒濤念君治所近不逺江山蟠闢氣象豪
樓頭陰明變霞霧檻下日夕鬭蜃蛟便将一往刷滯悶
去興草茁不可休呼兒襆衣辦舟楫一日百里豈憚勞
君方酒酣亦思我奔墨紙上為長謡上言風物麗復壯
下述宴集樂且遨意我羇愁正無賴欲以此事相誇招
此篇筆絶墨未滲我舟適到范老橋古人千里有神㑹
以兹可信非相遼倜然不以窮見棄曠然不以位自驕
開緘朗詠毛髮竦通夕噤㾕睫不交病膜誰将寳箆刮
痒背恰得仙人抓長川奔渾走一氣巨鎮截嶭上赤霄
又如陰雲載雷電光怪迸漏不可包驚呼歎伏已不暇
焉敢有意争其髙却疑欺我老困頓故作大句來相鏖
近罹罪辱舌雖在每避嫌謗口已膠更遭掀攪豈不畏
欲取筆硯俱焚燒既承嘉命敢無報将吐復茹移昏朝
留連日日奉杯宴殊無間隙吟風騷看君岸幘卷大白
有似巨浸吸百潮賔從傾頽尚未厭直恐潰爛腸與脬
神迷耳熱眼生纈嚼盡寳壓狂酲消歡流樂極古所誡
不免厭旦潛遁逃還家數日却愁寂夢中猶奉笑與嘲
强為短篇答髙誼鄙思軋軋空自撓覧之捧腹定絶倒
幸為投棄毋傳抄相思復思往相㑹予今豈復如繫匏
行看雪夜景清絶更乗逸興飛輕舠
　　遷居
前嵗旅淮楚去年還上都上都一嵗内前後七徙居嵗
暮被重謫狼狽來中吴中吴未半嵗三次遷里閭京師
重騰移長物動數車江湖亦稍便一舟已有餘破壊新
噐皿散亡舊圖書家人頗倦煩行路亦歎呼吾知人之
生天壤乃蘧廬其間蹔寄寓一世還須臾縱遊極南北
所厯足自娱猶恨苦滯迹舉動攜妻孥安得出入極浩
與元氣俱仰首羡日月終古只奔趨二物本無情亦為
氣所驅况我有血肉乂生名利區手足日不閒在地無
根株流宕固宜矣何必厭道塗此身亦外物安用傷羈
孤庸人所見狹但以鄉井拘屑屑寸粒食何異雞在笯
擬隨犯斗槎欲上浮海桴寄語懐安者嗟嗟爾何愚
　　若神棲心堂
予心充塞天壤間豈以一物相拘闗然放一物無不有
遂得此身相與閒上人搆堂號棲心不欲塵累相追攀
冷灰藁木極潰敗雖有善迹輙自刪予嘗浩然無所撓
與子異指亦往還卷舒動静固有道期於逹者誠非艱
　　郡侯訪予於滄浪亭因而髙㑹翌日以一章謝之
荒亭俗少遊遷客心自愛繞亭植梧竹私心亦有待昨
朝千騎來䟃𧽼擁林外水禽駭笳鼓野老瞻車盖公餘
喜静境賔至因髙㑹跋石已行庖臨流聊禠帶優遊鄙
情通放廣末禮殺酒醇引易釂䏑美舉必嘬千蹠恣食
雞二螯時啜蟹解顔間善謔傾耳得嘉話暮夜歡未厭
徘徊意将再據跋已瞢騰跨鞍極倒載明日尚狂酲嘉
貺不遑拜
　　送闗永言赴彭門
鄙性背時向處身介且迂自固以為節人皆指為愚少
年宦京邑與衆頗異涂一朝被放棄漂然若江湖江湖
信美矣心迹益更孤永言金閨彦噐識當世無機發弦
上矢辯走盤中珠髙風落溪山恥與勢利趨殊科二十
不肯仕京都顧我窮悴者一笑情相於日日奉盃宴但
覺懐抱攄瓊琚照坐席内顧瓦礫麤未飲心自醉相對
氣已舒得忘羈旅憂盖以道義俱雲間宿古寺花下招
歌姝勝境㝷已遍賞心未嘗辜璽書趨赴治侯吏擁舳
艫秋風卷大斾喧喧指東徐郊亭對别酒我獨增悲吁
人生大塊間氣類有萬殊賢愚各有合唯予邈無徒君
子誤見知交契若勘符一旦又暌索千里成濶疎期君
早自奮佐時發雄圖功成速收身單舸還東吳白頭青
林下罇酒相從娛
　　夏熱晝寢感詠
盛夏日苦永解帶坐小軒對案不能食揮汗白雨翻軋
軋過午景宛轉無由昏偃卧一榻上既覺復夢魂恬然
世慮寂時被蒼蠅喧睡味勝仙去忽怳難俱論晨事如
隔日半雜夢寐言人生貴壯健及時取榮尊夏禹惜寸
陰窮治萬水原櫛沐風雨中子哭不入門况復庸下者
不出强趨奔奈何但耽寢懶惰守壊垣念昔年少時奮
迅期孤鶱筆下驅古風直趣聖所存山子逐雷電安肯
服短轅便将決渤澥出手洗乾坤文章竟誤身大議誰
周爰捽首下牢獄殗殗如孤豚法吏使除籍其過秪一
飧賔朋四散逐投竄向僻藩九虎口牙惡便欲膏其蹯
上賴天子明不使鉗且髠此身自流浪豈能濟元元天
下無所歸汎舟旅江村春雨看秧稲落日自灌園殊郷
寡朋友孰辨石與琨卷藏經濟術强談奉狙猿閒困尚
有待不忍沉湘沅大暑晝閉户一徑惡草繁出嫌鳥啅
噪行見蛇蜿蜒蠧書徒盈箧濁醪徒盈樽談笑誰可共
道義孰與敦終日對稚孺千里逺弟昆此心既無用不
寢徒自煩况兹晝景長但厭枕簟温北窻無纎風返見
赤日痕流光何輝赫獨不照覆盆㑹當破氛祲血吻呌
帝閽爛爾正國典曠然滌羣寃姦讒囚大幽上壓九崑
崙賢路自肅爽朝政不復渾萬物宇宙間共被陽和恩
　　哭師魯
前年子漸死予哭大江頭今年師魯死予方旅長洲初
聞尚疑惑涕淚已不收舉杯欲向口荆棘生咽喉憶初
定交時後前穆與歐君顔白如霜君語清如流予年又
甚少學古衆所羞君欲舉拔萃聲耦日抉搜不鄙吾學
異推尊謂前修今踰二十年迹逺心甚稠後㑹國南門
夜談雪滿樓青燈照素髮酒闌氣益遒昨君握兵柄節
制闗外侯予才入册府俄作中都囚飛章力辨雪危言
動前旒時雖不見省凛凛壓衆媮旋聞君下獄六月送
渭州渭州舊治所昔擁萬貔貅堂中坐玉帳堂下森蛇
矛令嚴山石裂恩煦春色浮釁生無根牙衆言起愆尤
返來入狴犴吏對安可酧法冠巧權詐刺骨不肯抽削
祑貶漢東驅廹日置郵窮途無一響百口誰相賙諸子
繼死亡清血漬兩眸貿然幾喪明憤苦結不瘳君性本
剛峭安可小屈柔暴罹此寃辱茍活何所求人間不見
容不若地下遊又疑天憎善専與惡報讐二䜿潛膏肓
衆鬼來揶􁚇棄局奔南陽後事得所投心膽尚卓犖精
明已彌留生平經緯才蕭瑟掩一丘青天自茫茫長夜
何悠悠萬物孰不死死常在嚴秋君齒方盛壯衆期樹
風猷二邉况横猾四海皆瘡疣斯時忽云亡孰為朝廷
憂予方編吴氓日自親鋤耰無縁匐匍救兀兀空悲愁
時思莊生言所樂惟髑髏物理不可詰此説誠最優
　　和永叔瑯琊山庶子泉陽冰石篆詩
一氣破散萬事起獨有篆籀含其真周皷秦山壊已久
下至唐室始有人宗臣轉注得天法質雖渾厚氣乃振
人間所存十數處豐疎異體世共珍其中琅玡石泉記
比之他法殊不倫鐵鎻闗連玉鈎壯曲處力可掛萬鈞
復疑蛟虬植爪角隱入翠壁蟠未伸近來俗眼苦不賞
唯有風月時相親紫微仙人謫此守此地勝絶舊喜聞
公餘往觀領賔從獵獵晝隼揺青春逺休車騎歩泉側酌
泉愛篆移朝昏揮弄潺湲玩㸃畫情通怳忽疑前身作
詩緘本逺相寄邀我共賦意甚勤昨承見教久閣筆壓
以大句尤難文(永叔近以書/戒予作詩)髙風勝事日傾倒安得身
寄西飛雲
　　答章傳
廢官旅吳門迹與世俗埽構亭滄波間築室喬樹杪窮
經交聖賢放意狎魚鳥志氣内自充藜藿日亦飽不圖
名利場有士同所好南閩章其氏傳名字傳道清晨闖
予門疎爽見姿表大篇隨自出爛漫風力老安敢當所
襃讀之欲驚倒開軒延與語指亦有深到半生踏京塵
識予恨不早扶疎珊瑚枝本不自雕巧當珍玉府中何
故委衰草秋風還故郷無或難枯槁貴富烏足論令名
當自保
　　寒夜
九河巨凍流長潺山髙微黯石色頑沙籠如煙吐朱鸞
中天擿皷雲垂闗壺炙不温乳烏死城上琴聲愁九子
羅幕翻風花滿波玉塵灑窻濕明綺獸角消紅犀鳳乾
縷生篆字香盤盤坐聆翰音拂南極馳念疆場中已酸
欲決沉雲呌陰帝速滅不使天下寒
　
　
　
　
　
　宋詩鈔卷四
欽定四庫全書
　宋詩鈔卷五
　　　　　　　　内閣中書舎人吳之振編
　蘇舜欽滄浪集鈔
　　送施秀才
賤生罹凶喪日與死亡逼羈孤困猜嫌動歩畏蛇蜮之
子脫俗情平生未相識足繭千里來顧我喜顔色衣裘
風霜凋顔髮塵土蝕開席揖之坐意勤語腷塞徐徐動
辭氣突兀露胷臆紺囊出文章發覆見寳碧自羞無所
有曷以報相徳告行東風前花草正狼籍又無一樽酒
澆沃慰逺客扁舟下長淮企立空歎息
　　送韓三子華還家
人在天壤間共為氣驅逐嵗月自崩奔冉冉若轉轂榮
樂隨雲烟凋零共草木亨屯固常物逹者安可速奈何
此軀骸未免混世俗前年奔大凶况復墮手足零丁旅
山陽逐熟聚三族相逢眼盡白閉户甘退縮左丞鎮京
亳相去路重複數遣令子來千里弔荼毒子華勇此行
東下甚匐匍入門未及言相向且慟哭嗟我顔色枯鬚
蒼髩雙秃相别始踰年世事何反覆晤言出古表但覺
白日速勘書春雨靜煮藥夜火續襟懐兩沉淡炯炯抱
明玉時苦外物喧又嗟别期促和風送歸帆盎動淮氣
緑早寄别後篇微吟慰孤獨
　　觀放□
沉沉滄淮口植木限衆流啓閉固有時出納千萬舟眷
予懐抱昏羇别相牽鉤觀此巨泒注頗覺滯悶瘳喧豗
怒霆起始駭久不收既前目眩轉足縮不敢留朔雪下
噴薄散為白霧浮上懸赤油幕旁斷縹玉旒恐激地軸
轉人有魚鼈憂驚嗟勢力壯孰謂此物柔吾思作至監
實以處上游又欲接之口沃蕩胷中愁俄然漸枯涸哮
爾空泥溝渟滀既因人開洩豈自由立間見底裏咄哉
為爾羞
　　金山寺
孤峰踴滄江突兀臺殿積驚波四面起日夜走礔礰陰
壑滀風雲陽崖産金碧離披萬年樹根抱太古石脩廊
轉峻閤窈窕壓山脊寳像浮海來珠纓冷光滴叩欄見
黿鼉揚首意自得偃蹇互出沒日此飽餘食又有翠羽
禽羣飛喜賔客口銜紺蔕花近我若相識開軒必曠絶
上下無異色氣象特清壯所覧輙快適余心本髙灑悞
為塵土隔不知人間世有此物外迹落日將登舟低囘
空自惜
　　秋夜
新秋積雨後夜聞蚯蚓聲似爭絡緯繁不讓蟋蟀清嗟
爾微陋物身與土壤并藐然本無心天時使之鳴空庭
雜稿葉亦能感人情老蛟蟄汚泥寂嘿不自驚一旦走
霹靂飛雨洗八紘幽蟠孰可聞自有濟物誠嵗若弗大
旱此志豈忘行
　　送黄莘還家
東風揺江波碧草日夜芳藹藹春物歸遊子思故郷黄
生士林華志業收清剛虎歩南山隈氣立衆獸旁不肯
受羈轡但欲挿翅翔顧亦念所親歸心劇風檣想當舎
檝初喜氣充門牆晨昏奉顔色以時薦豆觴雖享萬鍾
禄此樂不可償予家白日下偶來戀滄浪因君江上别
撩我歸興長
　　和菱磎石歌
滁州信至詫雙石云初得自菱水濵長篇稱夸語險絶
欲使來者不復言畫圖突兀亦頗怪張之屋壁驚心魂
麒麟才生頭角異混沌雖死竅鑿存瑯瑘之郡褊且僻
得此固可駭衆觀予嘗飛帆入震澤窮探異境登龜黿
(太湖二山名/最出怪石)居民百户石為業日夜采琢山不貧山前
森列戰白浪猶似百萬鐵馬羣雨昏浪打嵗月古千株
萬穴僵復奔自嗟才力本衰弱安敢抵敵為之文况兹
出産極易致郷俗見慣不甚尊彼以至少合貴重胡為
久棄如隱淪偶逢精識見奨拔衆目今乃稱竒珍百人
擁持大車載城市觀走風濤翻立於新亭面幽谷共為
澡刷泥沙痕凉泉下照嘉樹陰翠影澄澹留烟雲襃以
篇章繪縑素積水汨沒一日伸茍非髙賢獨賞激終古
弃卧於窮津世人愛憎逐興廢使我吟歎償精神
　　頂破二山詩
北邑有頂山下潛子母虬其子去為雨以救郷人憂前
擘穹峰開化出百丈湫後因號破山致祠獻庶羞嵗來
省其母風雹六月秋烟雲騰踏去不復經月留邑民賴
其靈雖旱嵗有收因成兩佛宇幽邃號勝遊磵泉走鸞
車松桂擁石樓夜堂人噤滲陰壁風颼飀近年返暴雨
頗亦傷田疇老農務祈禱梵唄日不休常為釋徒利乃
作生民讐嗚呼二虬者其説何悠悠
　　永叔石月屏圖
日月行上天下照萬物根向之生榮背則死故為萬物
生死門東西兩交征晝夜不蹔停胡為虢山石留此皎
月痕常存桂樹散疎陰有若圖畫成永叔得之不能曉
作歌使我窮其原且疑月入此石中分此兩曜三處明
或云蟾兔好溪山逃遁出月不可闗浮波穴石恣所樂
嫦娥孤坐初不覺玉杵夜無聲無物來擣藥常娥驚推
輪下天自㝷捉遶地掀江踏山岳二物驚奔不復見留
此玉輪之迹在青壁風雨不可剥此説亦詭異予知未
精確物有無情自相感不間幽微與髙邈老蚌向月月
䧏胎海犀望星星入角彤霞爍石變靈砂白虹貫巖生
美璞此乃西山石久為月照着嵗久光不滅遂有團團
月寒輝籠籠出輕霧坐對不復嗟殘缺蝦蟇縱汝惡觜
吻可能食此清光沒玉川子若在見必喜不徹此雖隱
石中時有靈光發土怪山鬼不敢近照之僵仆肝腦裂
有如君上明下燭萬類無遁形光艶百世無虧盈
　　演化琴徳素髙昔嘗供奉先帝聞予所藏寳琴求
　　　而揮弄不忍去因為作歌以寫其意云
雙墖老師古突兀索我瑶琴一揮拂風吹仙籟下虗空
滿坐沉沉竦毛骨按抑不知聲在指指自不知心所起
節奏可盡韻可收時於疎澹之中寄深意意深味薄我
獨知陶然直到羲皇世曲終瞑目師不言忽言昔常奉
至尊祥符天子政多暇詔求絶藝傳中閽紫宸伏退霜
日紅隨鞭入對蓬萊宫平戎一弄沃舜聰貂璫壁立亦
動容紫蘭之袍出禁府聲華一日千門通今來老病卧
澤國賞音不遇前事空一雙玉鶴天上飛人間但見枯
死桐幸逢寳噐惬心手因聲感舊涕灑胷顧我踟蹰不
忍去将行更欲留悲風
　　寄王幾道同年
新安道中物色佳山昏雲淡晩雨斜眼看好景懶下馬
心隨流水先還家歩頭浴鳬暖出沒石側老松寒交加
懐君覧古意萬狀獨轉澗口吟幽花
　　田家詞
南風霏霏麥花落豆田漠漠初垂角山邉夜半一犁雨
田父髙歌待收穫雨多蕭蕭蠶簇寒蠶婦低眉憂繭單
人生多求復多怨天公供爾良獨難
　　丙子仲冬紫閣寺聫句
白石太古水(才/翁)蒼崖六月冰昏明咫尺變(子/美)身世逗遛
増橋與飛霞亂(才/翁)人兼獨鳥升風泉冷相摶(子/美)樓閣暮
逾澄反復青𠖇上(才/翁)躋攀赤日稜唄音充别壑(子/美)墖影
弔寒藤仙掌掛太一(才/翁)佛壇依古層巖喧聞鬭虎(子/美)臺
靜下饑鷹晴檻通年雨(才/翁)濃蘿四面罾日光平午見(子/美)
霧氣半天蒸潭碧寒疑裂(才/翁)鍾清逺自凝陽陂冬聚笋
(子/美)陰壁夏垂繒有客饒佳思(才/翁)髙吟出逺凭䧺心翻表
裏(子/美)逺目著軒騰岑寂來清夜(才/翁)沉冥接定僧宿猿深
更杳(子/美)落木靜相仍松竹髙無奈(才/翁)烟嵐翠不勝甘酸
收脫實(子/美)坳隩布清塍北野纔沉著南天更勃興恣睢
超一氣(才/翁)黤黕起孤鵬並澗寒堪摘看雲重欲崩行中
向背失(子/美)呼處下髙應庭樹巢金爵樵兒弄玉繩斷香
浮缺月(才/翁)古像守昏燈乳管明相照莎髯緑自矜深疑
嘯神物(子/美)􁀙欲敵肴陵俯仰孤心撓囘翔百感登畫圖
風動壁詩句涕霑膺(先公有留題/在澄心閣)嵗月看流失(才/翁)心腸
劇斷絙追攀初有象悲潰遂相乗故賞知無遁遺靈若
此憑依然忍囘首(子/美)愁絶下崚嶒(才/翁)
　　水輪聫句(十六/韻)
痛矣真源喪紛紜物象來(子/美)水輪今若此世事亦宜哉
(才/翁)上下車交輻周旋斗轉魁(子/美)咸淵日微墮仙窟月初
開(才/翁)旁柅從為用垂絙重亦囘枘多初不曉機宻暗相
該(子/美)圃外滄浪洩庭間霹靂摧玉飛千仞表纓掛九泉
隈(才/翁)翻覆殊難定牽連巧自媒建瓴今比速抱甕此相
哀(子/美)平眡曾無覺深窺遂可猜團團釋子壁軋軋雁王
臺(才/翁)解見陶埏運寧觀将轂推造端縁有發汲用始知
材(子/美)本異道家意定遭怡士咍轉圓非雅具欹噐有深
災(才/翁)持滿忘前監相傾自下催流風無以復視此一排
徊(子/美)
　　薦福墖聫句
踴甓皇都壮(才/翁)盤基紫宙䧺山河共逺目(王/緯)簷户發髙
風梯險三休上(子/美)輪開一氣中門當谷子午(才/翁)影落陌
西東韻鐸翻天籟(緯/)危觚駐夕紅側聆悲下俗(子/美)仰面
識長空絶若神擠至(才/翁)深疑壑暗通人寰如蟻垤(緯/)身
世甚秋蓬歎息興忘地(子/美)沉吟製作工清思抱明月狂
欲把飛鴻去矣登臨興(才/翁)巍乎造化功凉襟當爽塏幽
意入鴻濛頭角峰如揖(緯/)丹青樹不同城郛囘迤邐閣
殿失穹隆可使孤懐放(子/美)胡為萬恨終何當得壯士提
取出塵籠(才/翁)
　　悲二子聮句(穆修伯長凌/孟陽伯華)
有客自逺方來以二子説穆子病疾初家事巨細缺鄰
人苦其求(才/翁)醫師久已决案盃小大空布被旁午裂餘
喘尚能鼓(子/美)老憤知已結目凄望羊泓髭斷反蝟茁憂
酸繫餘生(才/翁)嘷嘑留永訣語妻後日計書䇿未可徹教
子立世資(子/美)圓曲勿自説吾屬何流離衆人方草竊凌
子久道路(才/翁)十口著羈屑恰旅重江間正值大饑節既
無裹飯交(子/美)疾走繼麤糲又無執漿人及時沃枯渴惜
哉損天命(才/翁)痛焉在親絰帝胡生爾身世復稱其傑胷
伏氣萬丈(子/美)腸貯怨百折艱難泊風波憔悴墮霜雪久
僕勤龍鍾(才/翁)弱女癡䠥􁌣文隨寒餓空道與烟㷔滅魂
兮竟何歸(子/美)去矣不得别長府豈無財莫濟醫藥切太
倉豈無粟(才/翁)莫解腹腸熱天子聖在上海内清欲徹伊
人胡不官(子/美)既死安得活朝青與暮紫神喜天不軋昻
車與怒馬(才/翁)門滿道不絶之子茍閒厠斯民廼食餮髙
亢世弗親(子/美)方嚴鬼所製敢言足才珍寧免否來齧思
潛淚輙抽(才/翁)慘舊面成耋舉目此牢落側身今鄙媟箴
言耳空虛(子/美)險論口􁀙甈作詩告石梁聊以慰寒骨(叔/才)
　　地動聫句
大荒孟冬月(才/翁)末旬髙春時日腹昏盲倀(子/美)風口嗚嗚
咿萬靈困陰戚(叔/才)百植嗟陽衰濃寒有勝氣(子/美)大凍無
敗期六指忽揺拽(叔/才)羣蹠初奔馳丸銅落蟾吻(子/美)始異
張渾儀列宿犯天紀(叔/才)預驗漢志辭民甍函鼔舞(子/美)禁
堞强崩離坐駭市聲死(叔/才)立怖人足踦坦途重車僨(子/美)
急傳壮馬欹陵阜動撫手(叔/才)礫塊當揚箕停汚有亂浪
(子/美)僵木無静枝衆啄不暇息(叔/才)沓嶂驚欲飛踊墖撼鐸
碎(子/美)安流蕩舟疲倒壺喪午漏(叔/才)顛巢駭眠鴟居人眩
眸子(子/美)行客勞髑兒南北頓儵忽(叔/才)西東播(闕/)　四鎮
一毛重(子/美)百川寸涔微斗藪不知大(叔/才)軒幹主者誰共
工豈復怒(子/美)富媪安得為寧無折軸患(叔/才)頓易崩山悲
衆蟄不安土(子/美)羣毛難麗皮驚者去靡所(叔/才)仆或如見
擠轟雷下簷瓦(子/美)决玉傾倉粢雙顛太室吻(叔/才)四躍宸
庭螭萬宇變旋室(子/美)百城如轉機念此大菑患(叔/才)必由
政瑕疵勝社勇厥氣(子/美)孤陽病其威傳是下乗(闕叔/  才)亦
曰尊屈卑夫惟至静者(子/羙)猶不可保之况乃易動物(叔/才)
何以能自持髙者恐顛墜(子/美)下者賞鎮綏天戒豈得慢
(叔/才)肉食宜自思變省孽可息(子/美)損降禍可違願進小臣
語(叔/才)兼為丹扆規偉哉聰明主(子/美)勿遺地動詩(叔/才)
　　瓦亭聫句
陰霜䇿䇿風呼虓狂賊膽開凶㷔豪(子/美)赤膠脆折乳馬
健漢野秋穟黄雲髙(才/翁)驅先老尫伏壮魃裹以山壑鬼
莫招(子/美)烽臺屹屹百丈起但報平安搖桔橰(才/翁)喜聞羸
師入吾地主将踴躍士隨驕(子/美)神鋒前揮擁勝勢横陣
立敵俱逃奔(才/翁)不知餌牽落檻穽一麾發伏如驚飈(子/美)
重圍八面鳥難度相顧無路惟青霄(才/翁)地形窄束甲刺
骨眥裂不復能相鏖(子/美)棄兵袞袞今不殺部曲易主無
纎囂(才/翁)慟哭皇天未厭禍空同無色勁氣消(子/美)狂童得
志賤物命隴上盤馬為嬉遨(才/翁)蒼皇林間健兒婦剪紙
瀝酒呼嗷嗷(子/美)将軍疾趨占􁲍地年年載柩争咸崤(才/翁)
朝廷不惜好官爵綘蜜刻印埋蓬蒿(子/美)三公悲吟困數
敗車上輕重如鴻毛(才/翁)白衣壮士氣塞腹憤勇不忍羞
本朝(子/美)重瞳三顧可易得亮輩本亦生吾曹(才/翁)窮居哀
牢厭咄咄嵗月奔激未顔彫(子/美)當年請行大明下今日
頽墮思南巢(才/翁)陽羡溪光逗蒼玉尺半健鯽烟中跳便
欲買田學秧稲不復與世争錙毫奈何三世奉恩澤肯
以軀命辭枯焦(才/翁)以知出處繫大義一飯四顧情如燒
賀蘭磨劍河飲馬頸繫此賊期崇朝歸來天下解倒掛
玉色藹藹宸歡饒(才/翁)筆傾江河紙雲霧歎頌天業包陶
姚(子/美)
　　淮上喜雨聨句
江淮經嵗早春暮忽然雨(子/美)亂㸃踰廣津散灑入原土
(才/翁)萬物氣稍蘇厲妖莫能聚(子/美)羣山洗故塵紫翠坐可
數(才/翁)昏如籠纖紗媚若映紺縷(子/美)碧瓦南崦中重叠出
逈覩(才/翁)扁舟凌空飛白鳥入烟舞(子/美)遥林動新滋顔色
若可取(才/翁)碧草弄微芳低昻欲來語(子/美)繁聲過沙頭上
下謳鵶櫓(才/翁)濃淡新畫成快愜久病愈(子/美)念此時多虞
豈得嵗少阻(才/翁)焦心閔疲農虚口待香稌(子/美)縣吏事凶
貪氣若解縛虎(才/翁)惟於縱誅歛乃能奮怒武(子/美)青天雖
云明疑不照艱苦(才/翁)此時忽霶霈知有神物主(子/美)不然
諸蒼生性命委草莽(才/翁)木蹶邦豈寧皮去毛安附(子/美)歌
此告巨公行當視前古(才/翁)
　　和石曼卿明河詠
八月銀河好天髙夜自明樓臺通逈意風露得餘清幾
為浮雲亂都宜小雨晴離人强囘首耿耿邈無情
　　師黯以彭甘五子為寄因懐四明園中此果甚多
　　　偶成長句以為謝
憶向江東太守園猗猗甘樹蔽前軒風揺玉蕊霏微落
霜發金衣委墜繁枕畔冷香通醉夢齒邉餘味滌吟魂
天彭路逺無因得猶賴君心記舊恩
　　遊洛中内
洛陽宫闕鬰嵯峨千古榮華逐逝波别殿秋髙風淅瀝
後園春老樹婆娑露凝碧瓦寒光滿日轉觚稜暖豔多
早晩金輿此游幸鳯樓前後看山河
　　送家靜及第後赴官清水
幾年塵土客京華一日春乗犯斗槎夢好夜歸全蜀道
眼明朝宴上林花白頭佐邑非為晩藍綬還鄉亦可誇
况有雄圖看悟主莫傷孤宦向天涯
　　静勝堂夏日呈王尉
虛堂吏事稀吟卧欲忘機窻靜蜂迷出簾輕燕誤飛煩
心傾晚簟倦體快風衣更想霜雲外同君看翠微
　　黎生下第還郷
人云之子賢文采出巴川失意聲名在還家嵗月遷離
懐春色裏歸路夕陽邉無廢青箱學窮愁古亦然
　　春日晚晴
人言春雨好更好晩來晴樹色通簾翠烟姿著物明得
泥初燕喜避弋去鴻輕誰見危欄外斜陽盡眼平
　　遊南内九龍宫
昔帝龍驤後因池大此宫簫笳叠終日旌仗展無窮繪
塑神靈集飛潛爪角雄陰軒常隱霧暗堵亦含風巨盗
來移國天王遽避戎蒼黄狩巴蜀倐忽陷河潼閣殿囘
看逺塵氛久見䝉歸來故基在不與往時同疊瓦煙間
碧新蕖露下紅波春蕩初月沙晩發悲鴻世變今無復
人愁杳莫終樹穿瑶甃裂碑碎玉樓空九曲皆遺石諸
王秪斷蓬興亡何足問一一夕陽中
　　送陳進士遊江南
昔也衣裾已化塵驅車今去渉驚津淮天蒼茫背殘臈
江路逶迤逢舊春時有飄梅應得句苦無蒸酒可霑巾
歸來莫戀溪山勝楓鬼邪􁚇解笑人
　　和馬承之古廟
廟貎空山裏垣頽入徑斜尚應名竹素不復祭牲豭木
暗鴞呼鬼庭荒雀啅虵有靈從寂寞慎勿學凶邪
　　和解生中秋月
不為人間意居然節物清銀塘通夜白金餅隔林眀醉
客樽前倒棲烏露下驚悲歡古今事寂寂墮荒城
　　宿太平宫
驅車長道久塵勞一宿清宫醒骨毛古檜有風天自籟
石壇多露鶴争嘷星河耿耿秋還逈樓觀澄澄夜更髙
吟對疎鐘俗機盡已疑身世屬仙曹
　　獨遊輞川
行穿翠靄中絶磵落疎鐘數里踏亂石一川環碧峰暗
林麋養角當路虎留蹤隱逸何曾見孤吟對古松
　　過下馬陵
下馬陵頭草色春我來懷古一霑巾陵邉又有纍纍冢
應是當年取酒人
　　覧含元殿基因想昔時朝㑹之盛且感其興廢
在昔朝元日千門動地來方隅正無事輔相復多才仗
下簮纓肅天中繖扇開皇威瞻斗極曙色辨崔嵬赤案
波光卷鳴稍電尾囘熊羆驅禁衛雨露覆蘭臺横賜傾
中帑窮奢役九垓只知營國用不畏屈民財翠輦還移
幸旻天未悔災羣心尊困獸囘首變寒灰曾以安無慮
飜令世所哀行人看碧瓦獨鳥下蒼苔雖念陵為谷遥
知禍有胎青編遺迹在此地亦悠哉
　　望秦陵
䧺心雖盖世竟亦棄羣臣役重傾天下時危啓聖人石
麟空舉首銀海罷流春隴闕今無復應深行路塵
　　留題樊川李長官莊
杜曲東邉風物幽我來繫馬獨掩留門前翠影山無數
竹下寒聲水亂流酒壓新陳常得醉花開畨次不知秋
主公堆案縈官事早晩歸來今白頭
　　宿終南山下百墖院
驅馬山前訪古蹤僧居瀟灑隔塵籠遶庭石鼈谷間水
入户鳴鴟堆上風無限老松秋色裏數聲疎鐸月明中
村雞坐聼三號徹去去前朝氣味同
　　宿華嚴寺與友生㑹話
危構岧嶤出太虚坐看斜日墮平蕪白烟覆地澄江濶
皎月當天尺壁孤疎磬悲吟來竹閣青燈寂寞照吟軀
老僧怪我何為者説盡興亡涕淚俱
　　送王揚庭著作宰巫山
蘭臺舊漫郎為邑上瞿塘地僻風烟古公餘日景長江
聲通白帝山勢入青羌落筆多佳句時應滿錦囊
　　晩意
晩色微茫至前山次第昏羸牛歸逕逺宿鳥傍簷翻盤
喜黄粱熟盃餘白酒渾田家雖淡薄猶得離塵喧
　　春暮初晴自御宿川之華嚴寺
春莫曾無屬物心野行聊得據鞍吟路經廢苑情通古
水遶蒼山意共深殘曰花間浮暖豔斷雲樓外卷輕陰
騷人自昔傷鶗鴂休苦風前送好音
　　次韻和師黯寄王耿端公
嫉惡曾收柱後冠淹淪今未復榮班青雲失路初心逺
白雪盈簮壯志閒廐馬尚嘶驄奮迅箧衣猶曝繡闌班
風流縣尹多才思時寄篇章與解顔
　　聞京尹范希文謫鄱陽尹十二師魯以黨人貶郢
　　　中歐陽九永叔移書責諫官不論救而謫夷陵
　　　令因成此詩以寄且寛其逺邁也
朝野蔚多士衮然良可羞伊人秉直節許國有深謀大
議揺巖石危言犯采旒蒼黄出京府憔悴謫南州引黨
俄嗟尹移書遽竄歐安慙言得罪要避曲如鈎郢路幾
束馬荆川還泝舟傷心衆山集舉目大江流逺動家公
念(師魯父作/牧於東川)深貽夀母憂(永叔有/母垂老)横身罹禍難當路積
仇讐衛上寧無術亢宗非所憂吾君思正士莫賦畔牢
愁
　　暑景
溽暑倦幽齋縱横書亂堆風多應秀麥雨密不黄梅乳
燕並頭語紅葵相背開吟餘晴月上涼思入樽罍
　　夏中
院僻簾深晝景虛輕風時見動竿烏池中緑滿魚留子
庭下陰多燕引雛雨後看兒争墜果天晴因客曝殘書
幽棲未免牽塵事身世相忘在酒壺
　　夏意
别院深深夏簟清石榴開遍透簾明樹陰滿地日當午
夢覺流鶯時一聲
　　和淮上遇便風
浩蕩清淮天共流長風萬里送歸舟應愁晩泊喧卑地
吹入滄溟始自由
　　先公之愛馬以病寄他廐今死矣
先君所乗馬其色白如銀磊落龍之種權竒世共珍獨
嘶如想望久歩見精神方目照代夜拳毛刷渭津(先公/在河)
(東陜右皆/乗此馬)鬛寒如擁浪蹄駃不驚塵潦倒已伏厯蒼黄
仍借人俄傳弊帷信無復錦䝉親倚棹思神駿蕭然淚
灑巾
　　重過句章郡
曾隨使斾此東歸日日登臨到落暉疇昔侍行猶總角
如今重過合霑衣窺魚翠碧忘形坐趂伴蜻蜓照影飛
風物依然皆自得嵗華飄忽賞心遲
　　晩出潤州東門
京口古䧺處昔年嘗此過風流看石獸人事共江波河
轉路疑盡日斜山更多城樓鬱天半回首恣吟哦
　　無錫恵山寺
寺古名傳唐相詩三伏奔迸予何之雲山相照翠㑹合
殿閣對走凉參差清泉絶無一塵染長松自是拔俗姿
二邉(闕/)　日鬭格釋子宴坐殊不知
　　過蘇州
東出盤門刮眼明蕭蕭疎雨更陰晴緑楊白鷺俱自得
近水逺山皆有情萬物盛衰天意在一身羈苦俗人輕
無窮好景無縁住旅棹區區暮亦行
　　秀州通越門外八九里臨水多佳木茂樹以便風
　　　不得停舟一賞愴然為詩
密樹重蘿覆水光珍禽無數語琅琅驚帆瞥過如飛鳥
囘首風烟空斷腸
　　秀州城外九里有竹樹小橋予十八年前與友人
　　　解晦叔飲别于此今過之景物依然而解生已
　　　亡悲歎不足復成小詩
當年共醉此橋邉道舊狂歌至暮天得句旋題新竹上
移舟還傍亂花前君埋塵土骨應化我逐風波心欲然
落日長號感人事沙頭寂寞上漁船
　　天章道中
畫鷁低飛湖水平髙低樓閣滿稽城人遊鑑裏山相照
魚戲空中日共明盡是荷風香不斷忽逢溪雨氣尤清
藍轝却上蘭亭歩猿鳥雲蘿伴此行
　　望太湖
杳杳波濤閲古今四無邉際莫知深潤通曉月為清露
氣入霜天作暝陰笠澤鱸肥人膾玉洞庭柑熟客分金
風烟觸目相招引聊為停橈一楚吟
　　大禹寺
鑑湖盡處衆峰前寺古蕭疎水石間殿閣北垂連禹廟
松筠東去入稽山坐中巖鳥自上下吟久溪雲時往還
我厭區區走名宦未能來此一生閒
　　杭州巽亭
公自登臨闢草萊赫然危構壓崔嵬凉翻簾幌潮聲過
清入琴樽雨氣來疇昔江山何處好生平懐抱此中開
東南地本多幽勝此向東南特壯哉
　　松江長橋未明觀魚
曙光東向欲朧明漁艇縱横映逺汀濤面白烟昏落月
嶺頭殘燒混疎星鳴桹莫觸蛟龍睡舉網時聞魚鱉腥
我實宦遊無况者擬來隨爾帶笭箵
　　淮中晩泊犢頭
春陰垂野草青青時有幽花一樹明晩泊孤舟古祠下
滿川風雨看潮生
　　湘公院冬夕有懐
去年急雪灑窻夜獨對殘燈觀陣圖今夕悲風撼軒竹
又來開卷擁寒鑪禪房瀟灑皆依舊世路﨑嶇有萬殊
　　離京後作
春風奈别何一棹逐驚波去國丹心折流年白髮多脫
身離網罟含笑入烟蘿窮逹皆常事難忘對酒歌
　　答和叔春雨舟行
幽人漂泊興無窮弄水㝷花處處同春入水光成嫩碧
日勻花色變鮮紅静中物象知誰見閒極情懐覺道充
寄語悠悠莫疑我五湖今作狎鷗翁
　　舟行有感
忽忽賞節物區區何所歸天陰鳥自語水落岸生衣客
况知誰念人生與願違東風百花發獨采北山薇
　　淮亭小飲
山氣復清淮亭臨亂石開旅愁無處避春色為誰來酒
頼啼鶯送歌隨去雁哀相携聊一醉休使壯心摧
　　夀陽閒望有感
維舟亭下偶登臨下蔡風流古至今逺嶺抱淮隨曲折
亂雲行野乍晴陰幽人憔悴搔白首啼鳥哀鳴思故林
觸處塗窮何足慟直囘天地入悲吟
　　阻風野歩有感呈子履
輕舟留滯已春殘携手悽悽田野間盡日東風吹百草
有時雙鷺下前灣古來少見如君困世上應無似我閒
斗擻塵襟莫囘首謗書終不到溪山
　　過泗水
五年六經此仰首歎勞生山是往時色人皆今日情機
心去國少塵眼向淮明物理吾俱曉漂流安足驚
　　和丹陽公素學士晩望見懐
古郡登臨足勝遊使君才調更風流過雲送雨海山暗
斜日催蟬江樹秋屢辱嘉招嗟放棄又傳新詠慰淹留
霜天乗興當西謁共醉城尖四望樓
　　送子履
一舸風前五兩飛南遷今去别慈闈人生多難古如此
吾道能全世所稀幸有江山聊助思莫隨魚鳥便忘歸
君親恩大須營報學取三春寸草㣲
　　題花山寺壁
寺裏山因花得名繁英不見草縱横栽培剪伐須勤力
花易凋零草易生
　　春睡
别院簾昏掩竹扉朝醒未解接春暉身如蟬蛻一榻上
夢似楊花千里飛㗳爾暫能離世網陶然直欲見天機
此中有徳堪為頌絶勝人間較是非
　　覧照
鐵面蒼髯目有稜世間兒女見須驚心曾許國終平敵
命未逢時合退耕不稱好文親翰墨自嗟多病足風情
一生肝膽如星斗嗟爾頑銅豈見明
　　秋懐
年華冉冉催人老風物蕭蕭又變秋家在鳯皇城闕下
江山何事苦相留
　　中秋松江新橋對月和桞令之作
月晃長江上下同畫橋横絶冷光中雲頭豔豔開金餅
水面沉沉卧綵虹佛氏解為銀色界仙家多住玉華宫
地䧺景勝言不盡但欲追隨乗曉風
　　病中得杜丞相見寄詩感而有作
易毁惟遷客雞諳是俗情愁多怯秋夜病久厭人生委
順聞之舊衰羸見者驚新詩如接侍吟罷涕淋纓
　　滄浪懐貫之
滄浪獨歩亦無悰聊上危臺四望中秋色入林紅黯淡
日光穿竹翠玲瓏酒徒漂落風前燕詩社凋零霜後桐
君又蹔來還徑去醉吟誰復伴衰翁
　　和彦猷晩宴明月樓二篇(次韻/)
溪聲來從一氣外樓角挿在蒼霞中豔歌横飛送落日
哀筝自響吹霜風低昻黛色四山黯凌亂纈紋疎樹紅
憑欄揮手問世俗何人得到蟾蜍宫
落晩天邉燕席開溪山相照絶纎埃緑楊有意簷前舞
凉月多情海上來香穂縈斜凝畫棟酒鱗環合起金罍
自疑身是乗槎客泛徹銀河却欲囘
　　依韻和王景章見寄
嵗律崢嶸臘侯深一天風雪卷愁陰故人黙黙懐交意
逐客悽悽上國心千里相望空眄盼當年下吏阻追㝷
咄嗟謗口聞髙誼披豁羇懐見雅吟學道元将禦窮困
浮生何必計升沉世間機穽知難避往者圖書可自箴
猶得雲山開醉眼可無俗物撓冲襟鵩來閒暇何須怪
鬼見邪歈豈易禁楚客留情著香草啓期傳意入鳴琴
夫君自上丹梯去莫忘雲泉寄好音
　　答仲儀見寄
前嵗京都吏議喧勁弓摧翮雨連翩男兒窮困終歸道
世路傾危自有天雲壑已通塵外意茅齋仍得日髙眠
寄聲吾舅無相念今作江湖九館仙
　　雨後聞鶯
嬌騃人家小女兒半啼半語隔花枝黄昏雨密東風急
向此漂零欲泥誰
　　秋雨
陰風攪林壑驟雨到江湖白日不覺沒繁雲何處無樓
吟凉筆硯溪夢亂菰蒲聞説京華甚汚泥入敝廬
　　懐月來求聼琴詩因作六韻
正聲今遁矣古道此焉存商緩知臣僭風熏見帝尊雄
豪尚餘勇淡泊忽忘言繁極殊無間來長若有源已能
通變化直可探胚渾此理師應得西風獨掩門
　　送黄通
浪遊天下訪知音健節亭亭恥陸沉當日拜官隨鶴版
此時孤宦入蛇林羈愁雖得著書樂風物能傷遷客心
顧我冥頑如瓦石為君分袂亦悲吟
　　秋宿虎丘寺數夕執中以詩見貺因次元韻
生事飄然付一舟吳山蕭寺且淹留白雲已有終身約
醁酒聊驅萬古愁峽束蒼淵湥貯月巖排紅樹巧装秋
裴囘欲出向城市引嶺烟蘿還自羞
　　夢歸
雨隔疎鐘曉不知春風吹夢過江西雨聲破夢北窻響
卧憶江西路亦迷
　　獨歩遊滄浪亭
花枝低欹草色齊不可騎入歩是宜時時携酒祗獨往
醉倒惟有春風知
　　初晴遊滄浪亭
夜雨連明春水生嬌雲濃暖弄微晴簾虛日薄花竹静
時有乳鳩相對鳴
　　遊招隱道中
揚鞭望招隱塵思漠然收雲接青林谷泉兼碧草流疎
鐘傳别壑晩日動前樓嘉遁平生志吁嗟得蹔遊
　　揚州城南延賔亭
亂蟬咽咽桞霏霏獨上危亭俯落暉江外山從林下見
城中人向渡頭歸風烟逺近思髙遁豺虎縱横難息機
出處兩乖空自撓傷哉吾道欲何依
　　晩泊龜山
南灣晩泊一裴徊小徑山間佛寺開石勢向人森劒㦸
灘光和月瀉瓊瑰每傷道路銷時序但屈心情入酒盃
夜籟不喧羣動息長吟聊以寄餘哀
　　滄浪静吟
獨遶虚亭歩石矼静中情味世無雙山蟬帶響穿疎户
野蔓盤青入破窻二子逢時猶死餓三閭遭逐便沉江
我今飽食髙眠外惟恨澄醪不滿缸
　　丹陽子髙得逸少瘞鶴銘於焦山之下及梁唐諸
　　　賢四石刻共作一亭以寳墨名之集賢伯鎮為
　　　之作記逺來求詩因作長句以寄
山陰不是換鵝經京口今存瘞鶴銘瀟灑集仙來作記
風流太守為開亭兩篇玉蕊塵初滌四體銀鈎蘚尚青
我久臨池無所得願觀遺法快沉冥
　　遊霅上何山
今古何山是勝遊亂峰縈轉統滄州雲含老樹明還滅
石礙飛泉咽復流偏嶺烟霞迷俗客一溪風雨送歸舟
自嗟塵土先衰老底事孤僧亦白頭
　　冬日偶書
漫走聲名三十年亦曾文采動君前玉顔皓齒他人樂
獨守殘燈理舊編
　　寒夜十六韻答子履見寄
風雨夜寒新空齋感慨頻詩書窮不放燈火静相親眺
聼時懐土低摧動畏人(魏文詩云客/子常畏人)漫書成咄咄逺吠
厭狺狺念昔罹憂患惟君共苦辛漂流數千里㑹合十
餘旬各閔傷弓翼聊同呴沫鱗誰知公冶罪衆笑伯龍
貧隔絶今一水暌離将再春嘉篇數為貺尺牘亦相珍
倚伏時難定屯亨理亦循劒埋猶有氣蠖屈尚能伸邦
國方登俊江湖且放神不憂知在命任重莫如身白首
襟期逺青雲志業均陶然任元化慎勿損天真
　　獨遊曹氏園因寄伯玉
去年把酒共裴囘今日㝷幽獨此來竹宻似嫌閒客入
梅含應待主人開贊謀盛府方投刃捍患長提正展才
早晩得歸如舊約伴君池上倒樽罍
　　小酌
寒雀喧喧滿竹枝驚風淅瀝玉花飛霜柑糖蟹新醅美
醉覺人生萬事非
　　送人還呉江道中作
江雲春重雨垂垂索寞情懐送客歸不憤東流促行棹
羡他雙燕逆風飛
　　題廣喜法師堂
我為名驅苦俗塵師知法喜自怡神未如歡戚兩忘者
始是人間出世人
　　詩僧則暉求詩
全吳氣象豪詩思合翹翹風雅久零落江山應寂寥㑹
将趨古澹先可去浮囂好約長吟處霜天看怒潮
　　闗都官孤山四照閣
勢壓蒼崖險可驚攀雲半日到軒楹旁觀竹樹囘環翠
下視湖山表裏清漸覺愁隨烟靄散只疑身有羽翰生
他年君掛朱幡後蠟屐笻枝伴此行
　　清軒
誰鑿幽軒刮眼清湖中嘉處更禪扄龍聼夜講寒生席
鷗伴晨齋暖戲庭水月澄明應作觀雲山濃淡自開屏
我公亦為留竒句此地人間合有靈
　　某為世所棄困居於蘇平生交遊過門不顧長安
　　　侍讀葉丈不以秦吳之逺髙下之隔閔此窮悴
　　　持貺以詩然韻險句竒不可攀續仰酬髙誼强
　　　抉蕪音
公鎮西都擁劇權逺嗟窮苦寄新篇氣䧺廻出闗河外
句險空驚魚鳥前玉帳夜嚴兵似水茅齋春静草如烟
才愚榮悴皆殊絶自笑相酧更斐然
　　暑中閒詠
嘉果浮沉酒半醺牀頭書册亂紛紛北軒凉吹開疎竹
卧看青天行白雲
　　寄題趙叔平嘉樹亭
嘉樹名亭古意同拂簷圍砌共青葱午陰閒淡茶烟外
曉韻蕭踈睡雨中開户常時對君子遶軒終日是清風
盤根得地年年盛豈學春林一餉紅
　　西軒垂釣偶作
曽以文章上石渠忽因讒口出儲胥致君事業堆胷臆
却伴溪童學釣魚
　　夜聞笮酒有聲因而成詠
糟牀新壓響泠泠欹枕初聞睡自輕幾段愁悰俱滴破
一番歡意已篘成空堦夜雨徒傳句三峽流泉無此聲
只待松軒看飛雪呼賔同引甕頭清
　　秋夕懐南中故人
向夕依闌念昔遊蕭條節物更他州池光不動天深碧
月色無情人獨愁千里江山幽信絶一塲風露敗荷秋
征鴻急急知何事斷續哀鳴過不休
　
　
　
　
　
　
　
　
　
　
　
　宋詩鈔卷五
欽定四庫全書
　宋詩鈔卷六
　　　　　　　　　内閣中書舍人吳之振編
　張詠乖崖詩鈔
　張詠字復之濮州鄄城人舉進士知崇陽縣歴官樞
　密直學士知成都益州禮部尚書其治績多在蜀中
　具載史傳剛直自立智識深逺有澤被天下之心尤
　博典籍雖卜筮醫藥種植之書無不精究自少得劒
　術無敵于兩河間善奕碁精射法飲酒至數斗不亂
　惡人諂事不喜俗禮因自號乖崖子寫真自贊曰乖
　則違衆崖不利物乖崖之名聊以表徳嘗訪三峰陳
　希夷搏搏顧謂弟子曰此人于名利淡然無情達則
　為公卿不達則為帝王師其為高人推重如此幼與
　青州傳霖同學霖隱不仕詠既貴求霖者三十年不
　可得晚自金陵造朝論丁謂王欽若出知陳州一日
　霖忽來謁閽走白詠詠訶曰傳先生吾尚不得而友
　汝敢呼姓名乎霖笑曰是豈知世間有傅霖者詠問
　昔何隱今何出霖曰子將出矣來報子爾詠曰詠亦
　自知之曰知復何言翼日辭去後一月而詠卒贈右
　僕射謚忠定詩雄徤古淡有氣骨稱其為人其與傅
　山人詩云寄語巢由莫相笑此心不是愛輕肥足以
　見其志也
　　悼蜀四十韻
蜀國富且庶風俗矜浮薄奢僭極珠貝狂佚務娛樂虹
橋吐飛泉烟栁閉朱閣燭影逐星沉歌聲和月落鬭雞
破百萬呼盧縱大噱游女白玉璫驕馬黄金絡酒肆夜
不扄花市春漸作禾稼暮雲連紈繡淑氣錯熈熈三十
年光景倐如昨天道本害盈侈極禍必作當時布政者
罔思救民瘼不能宣淳化移風復儉約情性非方直多
為聲色著從欲竊虚譽隨性縱貪攫蠶食生靈肌作威
恣暴虐佞罔天子聽所利惟剝削一方忿恨興千里攘
臂躍火氣烘寒空雪彩揮蓮鍔無人能却敵何暇施撃
柝害物黷貨輩皆為白刃爍瓦礫積臺榭荆棘迷城郭
里第鎖苔蕪庭軒喧鳥雀斗粟金帛酬束芻綺羅博悲
夫驕奢民不能飽葵藿朝廷命元戎帥師盪兇惡虎旅
一以至梟巢一何弱燎毛熖晶熒破竹鋒熠爚兵驕不
可戢殺人如戲謔悼耄皆麗誅玉石何所度未能剪强
暴爭先謀剽掠良生計空餘死心愁隕穫四野搆豺狼
五畝孰耕鑿出師不以律餘孽何由却鄙夫識蜂蠆寡
術能籠絡邉郵未肅清何顔食天爵世方尚奔馳誰復
振騫諤黄屋逺萬里九重高寥廓時稱多英雄才豈無
衛霍近聞命良臣拭目觀竒略
　　勸酒惜别
春日遟遟輾碧空綠楊紅杏描春色人生年少不再來
莫把青春枉抛擲思之可不令人驚中有萬恨千愁并
今日就花始暢飲座中行客酸離情我欲為君舞長劒
劒歌苦悲人苦厭我欲為君彈瑤琴淳風死去無回心
不如轉海為飲花為幄贏取青春片時樂明朝匹馬嘶
春風洛陽花發胭脂紅車馳馬走狂似沸家家帳幙臨
晴空天子盛明君正少勿恨功名苦不早富貴有時偷
閒强懽笑莫與離憂賈生老
　　贈劉吉
天地有至私劉生與英氣學必摘其真文能取諸數呌
回堯舜天聒破周孔耳通塞不知我要在觀生意居危
不茍全憑難立忠義(仕江南偽主指斥姦佞/曰果信是人國將亡也)歸國有名
賢天子聞之喜倒海塞横流掀天建高議(治黄河有功/議邉將不才)
(廷辨大/臣阿諛)冒死雪忠臣(証楊業忠赤/為奸臣所䧟)讜言警貴侍(重指中/貴弄懼)
四海多壯夫望風毛骨起如今竟陵城推司茶菽利鶴
情終是孤仁性困亦至勞勞憂衆民咄咄罵貪吏方期
與呌閽此實不可棄如何不自持稍負纎人累酣歌引
酒徒亂入垂楊市狂來㧞劒舞踏破青苔地羣口咤若
竒我心憂爾碎請料高陽徒如何東山器請料酒仙人
何如留侯志去矣留跋江深心自為計
　　寄晁同年
昔同白日昇穹碧還同水國司民籍三年不見頻寄書
兩月相過忘行役桃花江上雪霏霏黄鶴樓中風力微
幽勝逼人魂欲飛此時不醉無與歸人間美事應有主
别馬蹄霑邉塞土南樓一望心凄迷昨夜疎簷滴寒雨
休誇筆力敺真風勿憶雲山千萬重但遇西風一行鴈
殺青相問莫辭慵
　　與進士宋嚴話别
人之相知須知心心通道氣情轉湥凌山跨陸不道逺
躡屩佩劒來相㝷感君見我開口笑把臂要我談王道
幾度微言似愜心投杯著地推案呌此事置之無復言
且須舉樂催金船人生通塞未可保莫將閒事縈心田
興盡忽告去挑燈夜如何彈琴起雙舞拍手聊長歌我
輩本無流俗態不教離恨上眉多
　　縣齋秋夕
才薄難勝任空銷懶惰情公堂羣吏散苔地亂蛩聲隔
歳鄉書絶新寒酒病生方今聖明代不敢話辭榮
　　登黄鶴樓
重重軒檻與雲平一度登臨萬想生萬鶴信移煙樹老
碧雲魂亂晩風清何年紫陌紅塵息終日空江白浪聲
莫道安邦是高致此身終約到蓬瀛
　　登麟州城樓
莫問戎庭苦高欄是夕攀時清官事少邉靜戍人閒雉
堞臨寒水穹廬倚亂山皇恩正無外不擬更移還
　　再任蜀川感懐
官職過身髩已衰傍人應訝退休遲從來蜀地稱難制
此是君恩豈合違兵火因由難即問郡城牢落不勝悲
無煩苦意思諸葛只可頒條使衆知(李順劉幹王均十/年三亂蜀人人思)
(得諸葛亮遇離亂提一旅之兵平定川陜此非宏才異/略則不濟也方今天子仁聖國富兵强只宣馭逺寛平)
(之詔禁暴刑殺之/令不半年自整爾)
　　毎憶家國樂蜀中寄傅逸人
毎憶家園樂名賢共里閭劇談祛夜瘧(開寳中與傅㑹/于韓城終夕談)
(話諸鄰病瘧/皆云不發)幽夢驗鄉書(每發家書/傳必先夢)漸老性情嬾隔年
音信疎終嫌累高節不得薦相如(淳化末余直省宻使/人誘傅意勉之仕進)
(傅以為薦已是相汚/也虚名何濟遂止)
　　送趙侍丞罷秩游青城山
公餘長閉目只是老心情聞道㝷山去連忙出户迎好
峰須到頂靈迹要知名迴日從容說余將少解醒
　　金陵郡亝述懐
傍人往往羡清途野逸情懐亦自扶官舍四邉多種竹
潮溝一面近生蘆病嫌見客低佪甚老覺臨官氣味粗
不信浮名是身累有時間撚白髭鬚
　　郡齋書情寄仙游張及
老去慵仍甚榮名舊日疎又因經歳病不答故人書閉
閣僧歸後看山吏散初何因論心跡之子最相於
　　遊趙氏西園
蜀中春豔世間疎比並陳園恐未如數里花光浮㬉日
六街塵淨見香車翻空雅樂催歡處入格新詩上板初
方信承平無一事淮陽間殺老尚書
　　寄田錫舍人
當年心計此心知忽忽逢人亦自疑枉是憂公生白髪
有何長略謝清時林僧已怪抽身晩朝侣猶嫌到闕遟
多喜通規識幽抱路遙無處寄相思
　　寄郝太沖
閒愁休問意休疑此事關身合再思心靜易求長世㳒
氣狂難與少年時新編到底將何用舊好如今更有誰
猶憶公堂秋㑹否遶窗寒竹夜風吹
　　送别蘇寺丞
公身多不定何路慰飄離莫以微言合苦將幽思悲山
程朝醉少雪屋夜眠遲即問逢春約芳菲折贈誰
　　送馬道人歸天台
逢山長欲便辭榮見説天台益自驚絶頂要歸終久住
此時無計伴師行囊擕鼎藥身難老路接仙橋眼更明
莫笑官途滋味薄五湖曾有片㠶輕
　　歸越東舊隱留别秦中知己
客亭楊栁葉初殘歌咽秋空慘别顔吟愛好峰歸越路
醉衝寒雨出秦關煙蘿庭戸重棲倚漁浦人家舊往還
縱使功名無分得免教心在怨尢間
　　郊居㑹傅逸人
久客倦驚魂田居乞暫安義寧忘力學貧要奉親歡枕
外河聲老門前野色寛支流狂繞砌叢葦品當欄書葉
招鄰彦扶笻話肺肝吟懐難契遇醉語動辛酸隱几歳
時變凭軒雷雨殘致君須有分㑹此擲魚竿
　　再㑹傅逸人
分到知心死不輕幾年曾是愴離情微風吹雨雁初下
落葉滿階蟲正鳴燈靜苦嫌論劒略簟涼頻喜轉琴聲
從來共約雲泉老肯向人間占好名
　　貽傅逸人
少年名節動人羣避俗身居積水濆幾為典衣留逺客
半來欹枕看閒雲門連酒舍青苔滑路近沙汀白鳥分
誰道無情活黎庶數篇新製詠南薰
　　郊居寄朝中知己
年來流水壊平田客徑窮愁自可憐汀葦亂搖寒夜雨
沙鷗閒弄夕陽天狂嫌濁酒難成醉冷笑清詩不直錢
碧落故人知我否幾回相憶上漁船
　　懐張白逸人
昔年吟社偶通隣常貴高風入格眞名好已期天共歇
性孤翻與世無親梁園醉别花燒眼楚寺秋歸鶴伴身
從此幽懐不能說五湖煙月二京塵
　　訪人不遇
舊徑莓苔合兒童􁑮閉門踏霜歸逺店涼月照空樽雁
響蒹葭浦風驚橘柚村知音在何處凝寂欲銷魂
　　舟次辰陽
昔賢勞苦為憂官我自無才欲忘餐鳴棹幾程灘勢惡
宿亭一夜雨聲寒村連古洞蠻煙合地落秋畬楚俗懽
雖指公餘便東下好峰猶得捲簾看
　　舟中晚望桃源山
仙山初指眼初明倚棹因妨半日程雲裏未忘㝷去路
世間爭合有浮名嵓空闇老松千尺天靜時聞鶴一聲
更謝暮霞憐惜别滿坡紅影照崢嶸
　　幽居
落花時節掩關初請絶江城舊酒徒滿屋煙霞春睡足
一谿風雨夜燈孤易中有象閒消息身外無求免歎吁
多謝嵓僧頻見訪欲迴流水又踟蹰
　　旅中感懐
人世貪名豈是閒幾回思算幾凄然故鄉路逺不得信
寒月夜來還復圓霜趂悲鴻歸楚澤風移殘燒下秦川
莫言酒作銷憂物更有新詩一兩篇
　　新市驛别郭同年
驛亭門外叙分擕酒盡揚鞭淚濕衣莫訝臨岐再回首
江山重叠故人稀
　　晚泊長臺驛
驛亭斜掩楚城東滿引濃醪勸諫慵自戀明時休未得
好山非是不相容
　　過華山懐白雲陳先生
性愚不肯林泉住强要清流擬致君今日星馳劒南去
回頭慚愧華山雲
　　途中
人情到底重官榮見我東歸夾路迎不免舊谿高士笑
天真䘮盡得浮名
　　桃源觀
簷下山光砌下苔人間重遇眼重開舊林諸子休移誚
已許孤雲作計迴
　　雨夜
四簷風雨滴秋聲醉起重挑背壁燈世事不窮身不定
令人閒憶虎溪僧
簾幕蕭蕭竹院深客懐孤寂伴燈吟無端一夜空階雨
滴破思鄉萬里心
　　寄傅逸人
當年失脚下漁磯苦為明朝未得歸寄語巢由莫相笑
此心不是愛輕肥
　　闕下寄傅逸人
疎疎蘆葦映門墻更有新秋膾味長何事輕抛來帝里
至今魂夢遶寒塘
　　送别王秘丞
帝鄉三十年前别江外相逢髩已衰清論未窮行計速
為君臨水立多時
　　送别李司直
亭下依微見逺村亭中離恨若為論數聲歌罷揚㠶去
民吏相看有淚痕
　　送魏道士
江上蕭蕭木葉飛天台狂客杖藜歸莫嫌俗吏勤相顧
曽是嵩陽舊揜扉
　　答劉道人
嵩陽峰底洞中天曽共浮丘對掩關知道高閒少兼濟
折腰從此到人間
　　謝雲居山人草鞋
雲居山客草為鞋路轉千峰此寄來昨日公餘偷步躡
萬端心緒憶天台
　　聞鷓鴣
畫中曽見曲中聞不是傷情即斷魂北客南來心未穏
數聲相對在前村
　
　
　
　
　
　
　
　
　宋詩鈔卷六
欽定四庫全書
　宋詩鈔卷七
　　　　　　　　　内閣中書舍人吳之振編
　趙抃清獻詩鈔
　趙抃字閱道衢之西安人中景祐元年進士乙科通
　判宜州以母䘮廬墓三年孫處為作孝子傳召為殿
　中侍御史京師號鐵面御史進叅知政事已而求郡
　旋召旋罷英宗朝除龍圖閣直學士知成都蜀益治
　神宗初召知諫院曰聞卿匹馬入蜀以一琴一龜自
　隨為政簡易亦稱是耶既與王安石議政不協求去
　除資政殿學士出外改越州致仕㝷卒贈太子少師
　謚清獻詩觸口而成工拙隨意而清蒼鬱律之氣出
　於肺肝然其學多本于佛與濓溪為僚而不知改故
　亦不能卓然有所發揮也
　　題周敦頥濓溪書堂
吾聞上下泉終與江海㑹高哉廬阜間出處濓溪派青
深逺城市潔淨去塵壒毫髪難遁形鬼神縮妖怪對臨
開軒窗勝絶甚圖繪固無風波虞但覺耳目快琴樽曰
左右一堂不為泰經史日枕藉一室不為隘有蓴足以
羮有魚足以鱠飲啜其樂真靜正於俗邁主人心淵然
澄徹一内外本源孕清徳游詠吐嘉話何當結良朋講
習取諸兌
　　次韻江鉞都官涼軒
執已剛玉性誰得同趣向涕唾無所藉歸居宅深曠左
右山林間巑岏立屏障坐期清風來未許酷日晃高棚
立西軒宻葉覆其上益為晚宇廕詎隔霞空望聖書樂
名教俗事絶塵鞅恬然寵辱驚足矣庭闈養下榻遟佳
朋盈樽倒新釀藥劑矜有靈神明助無恙賢豪重出處
詞句大奔放謂愚可與道緘遺俾酬倡忽如窮窘人獲
發金玉藏收儲篋笥光孰顧貪惏謗
　　留題劒門東園
劒州古要害重門搤開闔隄防兩川地㗋吭此呀呷在
昔禦狂寇如朽施巨拉時平付良守一與公論合政成
治東圃於焉解賓榻予方錦官去邀我置壺榼縱步車
馬休舉目蒼翠匝攄懐談笑喧傾車潺湲雜不春亦芳
菲匪風自蕭颯主賓飲興豪量海川酒納貳車臺中舊
題詩謂予盍黙黙極佳趣兹俗何以答
　　雙竹
余家有故園園中可圖録天然一派根一根生兩竹一
長復一短比之如手足長者似乃兄短者弟相逐我見
人弟兄少有相和睦竹分長幼情人豈無尊宿將竹比
人心人殆類禽畜常記五六歳不見還嘑哭及至長大
時妻孥相親族咫尺不相見相疎何太速不顧父母生
同胞又同腹旦夕慕歌歡幾能思骨肉枉安人髪眉而
食天五榖靜思若斯人爭及園中竹
　　寄酬蔡州王陶正言
自顧愚無堪老大何所用得郡江湖來一意雲泉縱驚
此西南身連夕東北夢乃知故人念許與明月共荆書
一紙賢季諾千金重寄我瓊瑤篇使得長諷誦寒松有
唳鶴高梧有鳴鳳何日謝知音為鼔商絃弄
　　贈陽安徐邁表兄屯田
少時所學苦食蘖日自强壯歳從宦清飲氷中剛腸陽
安百里地邈在天一方惠政不鞭扑期民樂耕桑念予
昨守贑與兄㑹家鄉兄今歳已滿余遽提蜀疆一朝此
邂逅五載忘參商且勿語離索易老驚髩霜且勿較通
塞放懐把酒觴上方聖政新求賢坐明堂兄道足施設
兄志彌頡頑喜予外祖門從此生輝光
　　送周穎之京師
吾鄉伯堅真丈夫氣剛色强言詞疎胸中一物不使有
日儲月斂唯詩書布裘落魂韋帯緩權門不肯低眉趨
朋游累百誰爾汝人皆不與爭揶揄掩關啜菽苦意氣
糞壤玉璧泥沙珠宣慈中山我孤處昨日走介遺吾書
書云詔下籲俊乂父兄命穎之京都古人求養志擇禄
今而豈得逃馳驅肩書手劒出門去嚌咨肯復兒女如
我聞此語涕交下人皆欲養繄我無羡子之為與道合
勸子亟往無踟蹰明年得志拜堂上豈非人子榮親歟
　　順風呈范御史
濠州抵泗里數百長淮波平曉如席鳴鼙解繂楊栁堤
畫船中有東吳客君恩得請許歸去聊治里閭去咫尺
歳窮天逺心欲飛念之汲汲事行役豁如天意適我願
號令西北起風伯初時淅淅以鼓動布㠶尚留十幅窄
孤檣得勢安以平中流激箭巨浪擘橰横櫓閣力不用
疾苦摯隼增羽翮瞥然兩眼瞬霎過木葉馳黄山走碧
拏舟月餘今自快一樽自歌兩手拍樽中酒空不自歌
順風好景如之何毗陵太守同此樂為言無惜新詩多
　　溪山晚目
幽花連徑發驚烏避人啼雨過晴虹上風清走馬嘶灘
平魚艇穩村小酒旗低誰及山翁樂號呶醉似泥
　　村居
午寢忘譏刺閒居杜送迎雨泥雙燕下烟壠一犁耕座
八山光迥門連野色平吟餘仍兀坐誰與戰楸枰
　　曲舘
日華烘玉甃烟縷亘雕甍棗熟房櫳暝花妍院落明醉
輕春有味夢短晝無情欲識愔愔意回文織已成
　　題九仙寺
墜果春三徑蒸雲晩一軒廊腰迴戰蟻山腹合啼猿泉
淡禽窺影苔深屐印㾗自慚名利者聊免世紛喧
　　贈吉安院主
學佛之徒衆難能是向文唯師獨竒尚於我故殷勤詩
遇知音誦琴防俗子聞虚亭對明月長許到宵分
　　和何節判觀水
澄江抵練長極目路滄茫烟芷差差綠風荷柄柄香西
流終古恨南浦鎮時忙擬待傳辭意離人在楚鄉
　　歳暮感懐
早是窮冬逼那堪客思兼事嗟流水逺年愧入春添與
雪幸同操驚霜忽到髯晚舟前浦泊何處有青帘
　　寄任大中秀才
今我歳將暮過橈鸚鵡洲憶君人少與買舍瀫江頭客
路書多絶吾鄉夢半遊明年誰到蜀能寄好書不
　　向晚
向晚立汀沙人閒目更賖林疎僧屋露風轉客㠶斜幽
白孤飛鳥横紅數抹霞漁翁偶相問憐我宦天涯
　　和戴天使重陽前一夕宿長沙驛
楚館夜衾涼離人念故鄉逺吟只覺苦歸夢不成長壁
有寒蛩怨鄰聞綠蟻香登高在何處明日宴山陽
　　春日陪燕㑹春園亭
為怕三春過因謀數刻狂醉輕欣射中歡甚惜歌長蹻
馬花間繫啼鶯栁下藏前旌歸去晚十里淡風光
　　和范御史初出都門
牘奏辭三院鄉榮領百城帝恩山嶽重臣命羽毛輕風
月隨人好江湖照膽清須公贈金玉光照重行行
　　和韻前人初出鏁頭
奏懇初無飾天恩亦重違一麾新命下兩槳故闗歸淮
木林林脫霜鴻陣陣飛賢朋詩酒樂行矣自相依
　　驚濤
路半狂颷起江心巨浪横蒼忙舟子呌匍匐稚兒驚古
岸移時入新醪薄暮傾此宜無足道大抵似人生
　　題張果老洞
洞老壽松椿高名古絶羣亂山泉㶁㶁舉世事紛紛使
者持丹詔先生卧白雲方今莫招隱君徳正華勛
　　次韻孔憲山齋
訟簡歳豐盈鈐齋竟日清窗排羣石怪簷擁逺山明古
木風千葉新髭雪數莖開樽向幽處餘論見文情
　　送范憲百禄赴􁮛
泥書下紫宸公議協朝紳真主正圖治諫官今得人從
容陪國論憔悴恤天民大對如晁董公嘗索所陳
　　題靈山寺
我為靈山好登留到日曛巖幽餘暑雪鐘冷入秋雲篇
詠唯僧助塵煩與俗分明朝入東棹因得識吾文
　　送章岵少卿提舉洞霄宫
秘館紅塵外瑤京白日邉樽中不空酒琴面已無絃曉
上朝真閣春耕負郭田優游大自在何處更神仙
　　遊青城山
三十六峰峻維岷在蜀竒方行刺史部重欵丈人祠凍
雪諸蕃隔晴雲六面披訪山窮寳洞(山有寳仙第五/洞昔投龍之所)勑
鬼覘豐碑泉落寒崖響蘿依古木垂良工存舊筆(青城/觀壁)
(悉孫知/微名畫)老叟琢新詩(句符台示/岷山集)陟險齊雙屐逢幽皷七
絲盤桓不忍去還作更來期
　　書院
雨久藏書蠧風高老屋斜鄰居盡金碧一一梵王家
　　和范御史石倉晚泊
天逈旅懐濶風長野呌來(日暮江上輒數十人連/續長歌人謂之野呌)滄波
清可愛先為濯京埃
　　憶信安五弟附
臈殘鸚鵡洲邉過憶汝東吳住舊廬誦聖窮愁千卷外
覓官留滯十年餘也知失意能平氣底事多時不寄書
兄在松溪我荆楚别懐三處一欷歔
　　除夜泊臨江縣言懐
縣封蕭索楚江澄旅況吟懐冷似氷漏促已交新歳鼔
酒闌猶剪隔宵燈立身從道思無愧得路由機患不能
未報君恩踰四十青春還是一番増
　　寄里中親友
記得城南數刻懽破懽為别淚闌干間闗逺道初沿牒
寂寞長亭一據鞍郊外此時涼葉亂嶺頭平日臈梅殘
不辭頻寄南州信草檄無功楯葉乾
　　和人清明有感
湖外清明物態繁曉林鶯舌鬭闗闗枉緣春意無時盡
自是人心不暫閒舊隱東君曾藉草新官南郡亦登山
滿頭花卉盈樽酒且向東風一破顔
　　勸學示江原諸生
古人名教自詩書淺俗頽風好力扶口誦聖賢皆進士
身為仁義始真儒任從客笑原思病莫管時譏孟子迂
通要設施窮要樂不須隨世問榮枯
　　初入峽
峽江初過三遊洞天氣新調二月風樵户人家隨處見
仙源雲路有時通峰巒壓岸東西碧桃李臨波上下紅
險磧惡灘各幾許晚停征棹問漁翁
　　過嶺回寄張景通先生示邑下同人
二年官役愧能名賢得斯人幸合并幾度孝亷交郡辟
一生文行出鄉評君廬皁水江頭逺我馬青泥嶺頂行
西首胡為書以贈欲持同邑寄諸生
　　同萬州相里殿丞游溪西山寺
使君呼客入山行曉徑前驅照彩旌蠻女背樵巖側避
野僧擕刺馬頭迎千層雲水迷三峽一閧人烟認百城
樓閣憑餘清我聽竹風蕭瑟澗泉鳴
　　謁青城山
背城肩酒上青城雲為開收月為明觀宿有詩招主簿
(劉絳詩/約同遊)廬空無分遇先生(張俞/出山)墻留古畫仙姿活石載
竒文俗眼驚却念吾鄉山亦好十年孤負爛柯行
　　寄永倅周敦頤虞部
君去濓溪湖外行倅藩仍喜便鄉程九疑南向參空碧
二水秋臨徹底清詩筆不閒真吏隱訟庭無事洽民情
霜鴻已到衡陽轉逺緒憑誰數寄聲
　　招運判霍交回轅
自卭之雅漸高丘所過從容盡勝遊白鶴山頭雲裏寺
金鷄關外雨中州公今南按蠲民瘼歳已西成輟上憂
江瀆荷花開似錦且同歸去採蓮舟
　　次韻王憲中秋不見月
一城歌管中秋樂薄暮樓臺六幕垂明月幸無虧損處
浮雲應有歛收時聊因表海今宵醉却起錢塘去歳思
有美堂前如白晝練鋪江面鏡鬚眉
　　次韻孔憲蓬萊閣
山巔危構傍蓬萊水閣風長此快哉天地涵容百川入
晨昬浮動兩潮來遙思坐上遊觀逺愈覺胸中度量開
憶我去年曾望海杭州東向亦樓臺(杭有望/海樓)
　　再登亭偶作
氣象三齊古得名時登表海最高亭河源一水下青嶂
人物兩城如畫屏邑報有秋期俗阜守慚無術濟民靈
從來獄市并容地且向樽前任醉醒
　　再有蜀命别王居卿
穆陵闗望劒門闗岱嶽山連蜀道山自顧松筠根節老
誰令霜雪髩毛斑離家敢謂虞私計過闕尤欣覲帝顔
叱馭重行君莫訝古人辭易不辭難
　　寄題劉詔寺丞濫泉亭
泉名從古冠齊丘獨占溪心湧不休深似蜀都分海眼
勢如吳分起潮頭連宵鼓浪搖明月當暑迎風作素秋
亭上主人留我語只將塵事指浮漚
　　過鐵山鋪寄交代吳龍圖
暫留山驛又晨興西望旌麾想舊朋三院筆簪曾對直
兩川兵印復交承年光頭髩華如雪世態心情冷似氷
鏡上憑詩馳逺意青泥寒曉入雪燈
　　過左緜偶成
東南再守二年間(自杭/徙青)徙蜀何須問險難入覲已違龍
尾道出麾還過鹿頭闗與民共約三春樂顧我都忘兩
髩斑歳滿乞骸何處好仙棊一局爛柯山
　　鈐兵王閣使素芳亭賞梅花
素蕚清香並酒巵主人勤意囑留詩為逢蜀國新開日
却憶江南舊賞時春宻未通桃李信臘殘都放雪霜姿
先公舊植亭欄外肯構重來見本枝(先司空鈐兵日始/創是亭閤使復繼)
(其職是謂/有子矣)
　　次韻李元方即事
壯歳胸懐獨感時肯隨寒暑似民咨能思損益開長卷
任有閒忙不負詩趣句已為迂俗笑聲名須共古人期
茅齋寂坐生秋思無語西風夜月知
　　聞嶺外冦梗
驚説炎飈煙瘴時洞蠻蠭起冦南陲家書萬倍金難得
逺夢千迴路不知刺史没身專捍禦(康州趙潜/叔死敵)諫官銜
命救瘡痍(起居趙叔/武出使)伏波死去今誰繼大筆銘勲壓海
涯
　　次韻程給事寓越廨宇有懐
越郡江南盡不如樂天流語信非疎人從瑣闥中間出
宅在蓬萊向上居言念玉符分鎭日却思瓊苑拜恩初
臨風又辱詩筒寄足見優游刃有餘
　　次韻郡齋偶成
兩火一刀名素勝十分雙澗地長靈賞心曽為乗華舫
好手應難作畫屏北海樓前千里靜南山天末四時青
蓬萊自是仙家景解使詩翁醉眼醒
　　武林即事寄程給事
乞得錢塘下九天徙從青社復三川坤維十往萬餘里
吳分重來七八年鑑水坐遙懐舊治柯峰歸晚愧前賢
東州賴有微之約曽寄詩筒遞百篇
七十隨緣豈有由樂天曾不厭杭州青山未隱如千里
白首重來又九秋月窟仙人遺桂子海門神物助潮頭
自慚老守無心力坐鎮吾民靜即休
　　有懐程給事
稽嶺樓臺真曠絶武林風物競豪華兩州對望音題數
一水中分㑹晤差(言到/越遟)東海渺茫排島嶼西陵依約露
人家元和賡唱今猶古此樂情懐豈有涯
　　次韻歳暮有感
歳月如流不用嗟盛衰前定豈曽差自憐覽照頭渾雪
猶喜觀書目未花竺嶺兩曾逢落桂龍山三見擷新茶
春元便欲休官去誰顧杭州十萬家
　　次韻即事見懐
鑑水寛閒稱越國河塘繁劇是杭州蓬山君繼元丞相
竹馬予慚郭細矦郡邑豐穰真可喜人家飽煖更何憂
西陵隔岸無多遠數上臨江百尺樓
　　清風閣即事
庭有松蘿砌有苔退公聊此逺塵埃潮音隱隱海門至
泉勢潺潺石縫來夜榻衾裯仙夢覺曉窗燈火佛書開
休官不久輕舟去喜過嚴陵舊釣臺
　　有懐蔣堂侍郎
却憶東舟去若仙津亭分袂忽經年春風境上無多地
夜月湖中共一天海閣坐觀濤擁鷺山堂吟聽漏移蓮
新詩往復交情見巨集成來已百篇
　　寄酬前人上巳日鑑湖即事二首
湖上初經上巳春水邉遙見碧蕪新輕舟競泛無涯樂
夾岸希逢不醉人厨醖旋篘浮蟻釅府茶湥㸃卧龍珍
詩筒往復余知幸垂老親仁得善隣
蓬萊高與卧龍俱位望兼崇似合符絃管夜聲傳井邑
樓臺春影蘸江湖休功即報朞年政直節曾行萬里途
真是玉皇香案吏坐看歸去贊蘿圖
　　次韻前人蓬萊閣即事
蓬萊窗外曉光分夢覺初驚杜宇魂但有吏供衙府喏
斷無人到訟庭喧濛濛宿靄開湖面隱隱更潮過海門
一水兩州皆重鎮越清杭劇不同論
　　上天竺寺石巖花
對植齊開古梵宫欲求精筆畫難工直將春占三旬盛
誰謂花無十日紅未羡山桃資客笑且陪庭栢作家風
遍㝷他處都無此寳殿前頭只兩叢
　　陪趙少師遊西湖兼簡坐客
絲管喧喧擁畫船澄瀾上下照紅蓮一樽各盡十分酒
四老共成三百年北闕音書休憶念西湖風物且留連
杭民夾道焚香看白髪朱顔長壽仙
　　次韻程給事見寄
羡公鈐閣絶纎塵顧我何嘗徳被人訟牘自憐無日暇
詩筒翻喜入秋新白頭未許還官政紫詔頻煩慰老臣
一去蓬萊已踰歳夢魂長到十洲春
　　次韻許遵少卿見寄
頭上有霜添白髪囊中無藥駐朱顔堪驚積歳加衰老
未省何時得退閒淵淨思臨浮石渚喧譁羞對武林山
君恩早賜俞音下即擁菟裘故里還
　　次謝許少卿寄卧龍山茶
越芽逺寄入都時酬唱珍誇互見詩紫玉叢中觀雨脚
翠峰頂上摘雲旗啜多思爽都忘寐吟苦更長了不知
想到明年公進用卧龍春色自遟遟
　　次韻程給事郡齋秋暑
老為鄉郡止偷安自愧仙蹤未易攀八面松陰籠古寺
三秋桂子下靈山良朋寄意詩篇裏高㑹追歡夢寐間
却憶㑹稽清曠處樵風朝暮若邪灣
　　次前人遊鑑湖
湖治誰能繼後塵馬侯祠閣至今存(昔太守馬/臻開鑑湖)窮源上
達仙翁井引派傍通吏部園紅斾遍遊償素志畫橈歸
去近黄昏别懐屈指朞將半况屬鄉州役夢魂
　　累乞致政詔答未允述懐
自愧孤忠荷聖慈恩榮肯向九天辭于今蒲栁衰殘日
好是雲烟放曠時玉闕累章煩賜詔瀫江兩槳蹉歸期
宵征自有高人笑漏盡鐘鳴曉未知
　　贈别周元忠秀才
吾里推高節行孤諸生師帳是規摹窮經不治五畝宅
敎子已為千里駒暫出林泉飛兩槳且陪風月賞西湖
了知富貴儻來物誰向浮雲間有無
　　平溪堂
亭號休休古退藏豈如溪上構虚堂坐邀城市真瀟灑
却謂江湖太渺茫下筆新題無俗事搘笻野服是家常
臨流最有清風快未見故人心已涼
　　遊鴈蕩將抵温州寄太守石牧之
霜風雙鬢雪鬖鬖物外㝷真頓離凡子舍若非叨别乘
我車安得到靈巖碧窺秋瀑心同洗紅嚼山杷口似饞
多謝賢矦見招意數貽嘉詠與珍函
　　次毛維瞻溪庵
退訪雲山逺世塵結庵臺上古溪濱圍棊毎放爭先手
隱几能安自在身鷗鷺後前如舊物龜魚遊泳不疑人
曲肱飲水真賢樂何用淵明漉酒中
　　送穆舜賓承議致政還鄉
清脩平日得無慚學道勤行肯妄談軒冕諠譁公始悟
林泉瀟灑我先諳曾憐避弋雲中鴈每念纒絲蠒裏蠶
畫舫西歸時節好春山如黛水如藍
　　和沈太博小圃偶作二首
名園雨後百花繁人倚危樓十二干園裏芳菲樓上客
一般情緒怕春寒
日烘薄霧開柔陌風罥遊絲着栁條語燕啼鶯自撩亂
驚人殘夢是春朝
　　過青泥嶺
老杜休誇蜀道難我聞天險不同山青泥嶺上青雲路
二十年來七往還
　　和宿峽石寺下
淮岸浮圖半倚天山僧應已離塵緣松闗暮鎖無人跡
惟放鐘聲入畫船
　　賞春亭
滂葩浩艶滿亭隈當席芳樽醉㸔來始信春恩不私物
亂山窮處亦花開
　　玉泉亭
潺潺朝暮入神清落澗通池遶郡㕔亂石長松山十里
討源須上玉泉亭
　　和范都官行後九日奉寄
湖平風穩送歸航望隔嚴灘七里長更上高峰儘高處
黄花新酒醉重陽
　　次韻范師道龍圖
舍車弭蓋爭㝷勝坐石擕泉旋煮茶可惜湖山天下好
十分風景屬僧家
　　答贑縣錢顗著作移花
令尹憐花意思勤海棠多種郡園新自從兩蜀年年見
今日欄邉似故人
　　次韻郁李花
花縣逢春對曉暉朱朱白白綴繁枝梅花菊後何須較
好似人生各有時
　　辛巳青州翫月有懐
中秋去歳中和宴(中和杭/州堂名)表海今朝北海罍(表海青/州亭名)天
上無私是明月隔淮千里照人來
　　題郡園亭館
為愛東園四照亭剪開繁木快人情新秋雨過閒雲卷
十里南山兩眼明
　　題御愛山
岷峨西列華排東餘縱崢嶸敢競雄不是當時經御愛
此山還與衆山同
　　出鴈蕩回望常雲峰
遊遍名山未肯休征車已發尚回眸高峰亦似多情思
百里依然一探頭
　　客舟夜雨
朝發温江上處溪小舟無寐枕頻欹夜來雨作蓬蒢響
恰似當年赴舉時
　
　
　
　
　
　
　
　
　
　
　
　
　宋詩鈔卷七
欽定四庫全書
　宋詩鈔卷八
　　　　　　　　　内閣中書舍人吳之振編
　梅堯臣宛陵詩鈔
　梅堯臣字聖俞人稱宛陵先生宣州宣城人以從父
　蔭補太廟齋郎歴主簿縣令監稅湖州簽署忠武鎭
　安兩軍節度判官初大臣屢薦宜在館閣嘗一召試
　賜進士出身餘輙不報嘉祐初學士趙槩等十餘人
　列言于朝乃得國子監直講累官至尚書屯田都官
　員外郎撰唐載二十六卷多補正乃命編修唐書書
　成未奏而卒聖俞少即以能詩名天下求者踵至其
　初喜為清麗閒肆平淡久則涵演㴱逺間亦琢剝以
　出怪巧然氣完力餘益老以勁其應於人者多故辭
　非一體非如唐諸子號詩人者僻固而狹陋也在河
　南時王晦叔見而歎曰二百年無此作矣賢士大夫
　如温公東坡介甫諸人咸敬重之尤與歐陽文忠公
　善世比之韓孟兩公亦頗以自況故貢奎詩云詩還
　二百年來作身死三千里外官知已若論歐永叔退
　之猶自愧郊寒蓋言詩力也又龔嘯云去浮靡之習
　于昆體極弊之際存古淡之道于諸大家未起之先
　此所以為梅都官詩也果信
　　河陽秋夕夢與永叔遊嵩避雨於峻極院賦詩及
　　　覺猶能憶記俄而僕夫自洛來云永叔諸君陪
　　　希㴱祠岳因足成短韻
夕寢北窗下青山夢與㝷相歡不異昔勝事却疑今風
雨幽林靜雲烟古寺㴱(此二句/夢中得)攬衣方有感還喜問來
音
　　希㴱惠書言與師魯子聰永叔幾道遊嵩因誦而
　　　韻之
聞君奉宸詔瑞祝疑靈岫山水聊得游志願庶可就豈
無朋從俱況此一二秀方蘄建春陌十刻殘晝漏初經
􁇮氏嶺古栢尚鬱茂却過轘轅闗巨石相撐鬭夕齋禮
神祠法衮被藻繡畢事登山椒常服更短後從者十數
人輕齎不為陋是時天清陰力氣勇奔驟雲巖杳虧蔽
花草藏澗竇傍林有珍禽驚聒若避彀盤石暫憇休泓
泉助吞漱上窺玉女窗嶃絶非可構下玩搗衣碪焜燿
金紋透尹子體雄恢攀緣逾習狃歐陽稱壯齡疲軟屢
顚踣競歡相扶持芒屩資踐蹂八仙存故壇三醉孰云
謬鄙哉封祝碑數子昔鐫鏤偶誌一時事曷虞來者詬
絶頂瞰諸峰隘然輕宇宙遥思謝塵煩欲知羣鳥獸韓
公傳石室聞之固已舊當時興稍衰不暇苦㝷究東崖
暗壑中釋子持經呪于今二十年飲食同猿狖君子聆
法音充爾溢膚腠嘗期躡屐過吾儕色先愀(叶/韻)遂乖眞
諦言兹亦甘自咎中預㑹幾望涼蟾皓如晝紛紛坐談
謔草草具觴豆清露濕巾裳誰人苦羸瘦便即忘形骸
胡為戀纓綬或疑桂宫近斯語豈狂瞀歸來遊少室崷
崪殊引脰石室迢遞過探訪仍邂逅捫蘿上岑邃仙屋
何廣袤乳水出其間涓涓自成溜凡骨此熏蒸靈真安
可覯霞壁幾千㝷四字侔篆籕咸意苔蘚文誠為造化
授標之神清洞民俗未嘗遘忽覺風雨㝠無能久膽扣
怱怱遂宵征勝事皆可復俚歌縱喧譁怪説多駮糅凌
晨闗塞陽追賞顔匪厚窮極四百里寧憚疲左右昨朝
書報予聞甚醉醇酎所嗟遊逺方心焉倍如疚
　　送河清賈主簿歸任
不逺水雲間悠悠泝鷁還分亭接雞犬舉酒對河山殘
雪依荒磧寒烟入暝灣昔人鸞枳歎一併在離顔
　　河南張應之東齋
昔我居此時鑿池通竹圃池清少游魚林淺無棲羽至
今寒窗風靜送枯荷雨雨歇吏人稀知君獨吟苦
　　河南王尉西齋
官舍古城隅西齋何寂寂種竹幽趣㴱開屏翠光滴青
山露南墻落日明東壁危臺起其傍平隰坐可覿歳暮
野田空天高霜隼擊更憐風月時幾弄林間笛
　　余居御橋南夜聞祅鳥鳴効昌黎體
都城夜半陰雲黑忽聞轉轂聲咿呦嘗憶楚鄉有祅鳥
一身九首如贅疣或時月暗過閭里緩音低語若有求
小兒藏頭婦滅火閉門雞犬不爾留我問楚俗何苦爾
云是鬼車載鬼遊鬼車載鬼奚所及抽人之筋繫車輈
昔聽此言未能信欲訪上天終無由今來中土百物正
安能遂與南方儔上帝因風如可達願令驅逐出九州
　　僧可眞東歸因謁范蘇州(仲淹/)
姑蘇臺畔去雲壑付清機野䇿過寒水山童䕶衲衣松
門正投宿竹笠帶餘暉誰愛杼山句使君應姓韋
　　魏屯田知楚州
淮南木葉驚淮上使君行天外高帆出沙頭候吏迎夜
潮通廢埭秋月滿孤城正遟文翁化從來楚俗輕
　　和才叔岸傍古廟
樹老垂纓亂祠荒向水開偶人經雨踣古屋為風摧野
鳥棲塵坐漁郎奠竹杯欲傳山鬼曲無奈楚辭哀
　　新安錢學士以近詩一軸見貺輙成短言用叙單
　　　悃
早事太尉府謬以才見論身作邑中吏日陪丞相尊嵩
山雲外寺伊水渡頭村泉味入香茗松色開清罇題詩
人半醉馬上景已昏歸來屬後乘冠蓋迎國門悠悠失
貧賤苒苒歴涼温而今處窮僻落莫思舊恩終日自鮮
適終年長不言已覺人事寡惟聞雞犬喧東風有來信
滿幅蘭與蓀㴱知故人意遺我滌冥煩一章言罨畫谿
好如目存何須到雲壑便若游花源一一先造化可以
輕瑶琨成誦今在口願將醒病魂
　　彼鴷吟
斷木喙雖長不啄栢與松松栢本堅直中心無蠧蟲廣
庭木云美不與松栢比臃腫質性虚朽蝎招猛觜主人
赫然怒我愛爾何毁彈射出窮山羣鳥亦相喜啁啾弄
好音自謂得天理哀哉彼鴷禽吻血徒為爾鷹鸇不搏
擊狐兎縱撗起况兹樹腹怠力去宜濵死
　　陶者
陶盡門前土屋上無片瓦十指不霑泥鱗鱗居大厦
　禽言四首
　　子規
不如歸去春山云暮萬木兮參雲蜀天兮何處人言有
翼可歸飛安用空啼向高樹
　　提壺
提壺蘆沽美酒風為賓樹為友山花繚亂目前開勸爾
今朝千萬壽
　　山鳥
婆餅焦兒不食爾父向何之爾母山頭化為石山頭化
石可奈何遂作微禽啼不息
　　竹鷄
泥滑滑苦竹岡雨蕭蕭馬上郎馬蹄凌兢雨又急此鳥
為君應斷腸
　　弔礦坑惠燈上人
生棲雲際巘没葬寺傍村破案殘經卷新墳出樹根松
悲隔溪路月照舊山門自昔多詩句而今幾許存
　　范饒州坐中客語食河豚魚
春洲生荻芽春岸飛楊花河豚當是時貴不數魚鰕其
狀已可怪其毒亦莫加忿腹若封豕怒目猶吳蛙庖煎
茍失所入喉為鏌鎁若此䘮軀體何須資齒牙持問南
方人黨䕶復矜誇皆言美無度誰謂死如麻吾語不能
屈自思空咄嗟退之來潮陽始憚飡籠蛇子厚居栁州
而甘食蝦蟆二物雖可憎性命無舛差斯味曽不比中
藏禍無涯甚美惡亦稱此言誠可嘉
　　和元輿遊春次用其韻
乘閒多逺興信馬與君行碧樹斜通市清流曲抱城山
花高下色春鳥短長聲日暮吾廬近還歌空復情
　　離蕪湖至觀頭橋
江口泊來久菰蒲長舊苖爭鶵洲鵲鬭遺子浦魚跳宿
岸欣逢戍歸船競趂潮時時望鄉樹已恨白雲遥
　　夢故府錢公
故相方來夢分明接座隅只知冠劒是不道死生殊西府
看如舊東山詠久徂遽然興寤歎不覺淚霑鬚
　　宿州河亭書事
逺泛千里舟暫向郊亭泊觀物趣無窮適情吟有託林
中鵶舅獰席上蠅虎攫雨久草苖盛田蕪𤓰蔓弱香粳
稚子慣脫粟家人薄少年都下來聊問時所作新衣尚
穿束舊服變褒博我今貧且賤短褐隨宜著
　　晩泊觀鬭鷄
舟子抱鷄來雄雄跱高岸側行初取勢俯啄示無憚先
鳴氣益振奮擊心非愞勇頸毛逆張怒目眥裂盰血流
何所爭死鬭欲充玩應當激猛毅豈獨專晨旦勝酒人
自私粒食誰爾喚緬懐彼興魏傍睨當衰漢徒然驅國
衆曽靡救時難羣雄自苦戰九錫邀平亂寳玉歸大姦
干戈託竒算從來小資大聊用一長歎
　　廟子灣辭
　廟子灣風俗云有白黿憑險日為波潮以驚異上下
　余過而作辭云
我之東來兮過彼雍丘舟師奏功兮濁水湍流歴長灣
兮勢曲鉤傾高斗折兮若奔虬潛伏怪物兮㴱幽幽發
作暴漲兮為潮頭土人立祠兮在彼沙洲老木蒼蒼兮
蟬噪啾啾輸卒引繂兮蓬首躶體劇縲囚赤日上煎兮
膠津蹙氣塞咽㗋胷盪肩挨同軛牛足進復退不得休
竟持紙幣挂廟陬微風飄揚如喜收我今語神神聽不
何不歸海事陽侯穹魚大龜非爾儔奚必區區此汴溝
驚愚駭俗得肴羞去就當決何遲留
　　送馬廷評之餘姚
越鄉知勝楚君去莫辭遥曉日魚蝦市新霜橘柚橋河
流通海道山井應江潮近邑逢鷗鳥先應避畫橈
　　送張子野祕丞知鹿邑
忽作五年别相逢雙鬢疎不知從此去當見復何如公
秫時為酒晨庖日有魚沛譙風物美聊以樂琴書
　　依韻和劉敞秀才
安得采虚名師道欲吾廣雖然存術業曽不計少長孔
孟久已亡富貴得亦儻後生不聞義前輩懼為黨退之
昔獨傳力振功不賞舌吻張洪鍾小大扣必響近世復
泯滅務學多忽恍今子誠有志方駕已屢枉自慚懐道
淺所得可下上正如種青松而欲託朽壤典冊皆可㝷
聖言皆可仰幸無增我過此語固不爽
　　送張秀才之淮南
聊為楚客唱一送淮南行出汴逺心喜移舟孤岫横危
㠶將進浦寒霧不分城枚乘舊居處向來秋草生
　　南隣蕭寺丞夜訪别
憶昨偶相親相親如舊友雖言我巷殊正住君家後壁
裏射燈光籬根分井口來邀食有魚屢過貧無酒明日
定徂征聊兹酌升斗宵長莫惜醉路逺空迴首
　　讀司馬季主傳贈何山人
長安新雨後九陌少行人同輿有宋賈游市懐隱淪日
聞古賢哲必與醫卜隣來過季主室再拜語逡巡矍然
悟辭貌何為居埃塵捧腹乃大笑吾道非爾臻驥慚罷
驢駟鳯豈燕雀親筮占聊助上功利儻及民大夫與博
士登車若䘮神今我見何遯始驗太史真順性誨善惡
不離義與仁言孝諭為子言忠諭為臣又得蜀嚴比寧
將日者均京都盛龜筴坐肆如魚鱗噤口不正言唯能
辨冬春鴻㝠復所慕安得鷄鶩馴
　　依韻和子聰見寄
嘗念餞行舟風蟬動去愁獨登孤岸立不見逺㠶收及
送故人盡亦嗟歸迹留洛陽君更憶寧復醉危樓
　　送何遯山人歸蜀
春風入樹綠童稚望柴扉逺壑杜鵑響前山蜀客歸到
家逢社燕下馬澣征衣終日自臨水應知已息機
　　新霽望􁁊笠山(謝紫微坐中賦/)
北望直百里峩峩千仞青斷虹迎日盡飛雨帶龍腥陰
壑煙雲畜陽崖草木靈登臨終不厭時許到兹亭
　　代書寄歐陽永叔四十韻
始謫夷陵日當居建徳年一書寃逐客四詠繼稱賢自
謂臨江徼相逢莫我先白醪封畫榼素鯉養泓泉戒吏
收山栗呼童惜沼蓮只期東浦過共醉小溪邉日日占
風勢時時到水堧安知貪挂席不肯暫迴船自爾皆無
定歸歟亦未然指程幾一月泝險歴三千魚鳥都難問
音塵杳莫傳因之走羸僕試與訪南遷比及過牛峽還
聞迎璧田報言雖不獲吉語喜多全我解歸堯闕君移
近漢淵問途曽未逺命駕亦何緣衰野今行矣隆中有
待焉鄉亭𤓰接畛風化蟻同羶即欲朋簪盍翻為俗事
牽愛嬰嬌啞啞嗜寢復便便雞黍煩為具輪轅豈得前
寄聲勤以謝幸子恕而憐來貺誠為望論情恐未捐嘗
親馬南郡果謁謝臨川遂得窺顔色重忻論簡編聊咨
别後著大出篋中篇問傳輕何學言詩詆鄭箋飄流信
窮厄探討愈精專道舊終忘倦評文欲廢眠寧知主人
貴但見左魚懸所至同風月相歡憶澗瀍清歌嗟在耳
素髪怪侵顚翠堞時登眺芳洲屢泝㳂難醒撥醅醁殊
厭落頭鮮坐竹聽啼鳥臨流聒嘒蟬孤亭起歸夢南陌
去揚鞭出餞陪雙斾方蘄歴廣鄽始生山吏敬頗釋利
途邅㑹面辭何吐離膺事已塡空餘郡樓望野色際平
煙
　　雪夜留梁推官飲
晝雪落旋消夜雪寒易積燈清古屋㴱爐凍殘煙碧為
沽一斗酒暫對千里客酒薄意不淺輕今須重昔重昔
是年華飄飄猶過隙一醉冒風歸平明馬無迹
　　永叔寄澄心堂紙二幅
昨朝人自東郡來古紙兩軸緘縢開滑如春氷密如繭
把玩驚喜心徘徊蜀牋脆蠧不禁久剡楮薄慢還可咍
書云寄去當寳惜愼勿亂與人翦裁江南李氏有國日
百金不許市一枚澄心堂中唯此物靜几鋪寫無塵埃
當時國破何所有帑藏空竭生莓苔但存圖書及此紙
輦大都府非珍瓌于今已踰六十載弃置大屋墻角堆
幅狹不堪作詔命聊備麄使供鸞臺鸞臺天官或好事
持歸祕惜何嫌猜君今轉遺重增愧無君筆札無君才
心煩收拾乏匱櫝日畏撦裂防嬰孩不忍揮毫徒有思
依依還起子山哀
　　聞尹師魯赴涇州幙
鐵騎自邉來漢兵皆死戰昨聞衛將軍賢俊多所薦知
君慮不淺永對未央殿天子喜有言軺車因召見籌畫
當冕旒袍魚賜銀茜曰臣豈身謀而邀陛下睠青衫出
二崤白馬如飛電闗山冒風露兒女泣霜霰軍容壯士
多劒藝匹夫衒賈誼非俗儒慎無輕寡變
　　夏日陪提刑彭學士登周襄王故城
聊隨漢使者一上周王城片雨北郊晦殘陽西嶺明野
禽呼自别香草問無名誰復黍離詠但興箕潁情
　　新霽登周王城
行行古城頭歴覽古城下水鳥傍人煙河流隔桑柘秋
山豁晴翠野老親時稼民訟今已稀閒登厭官舍
　　田家
高樹蔭柴扉青苔照落暉荷鋤山月上㝷徑野煙微老
叟扶童望羸牛帶犢歸燈前飯何有白薤露中肥
　　田家語
　庚辰詔書凡民三丁籍一立校與長號弓箭手用備
　不虞主司欲以多媚上急責郡吏郡吏畏不敢辨遂
　以屬縣令互搜民口雖老幼不得免上下愁怨天雨
　淫淫豈助聖上撫育之意耶因録田家之言次為文
　以俟採詩者云
誰道田家樂春稅秋未足里胥扣我門日夕苦煎促盛
夏流潦多白水高於屋水既害我菽蝗又食我粟前月
詔書來生齒復板録三丁籍一壯惡使操弓韣州符今
又嚴老吏持鞭朴搜索稚與艾唯存跛無目田閭敢怨
嗟父子各悲哭南畝焉可事買箭賣牛犢愁氣變久雨
鐺缶空無粥盲跛不能耕死亡在遲速我聞誠所慚徒
爾叨君禄却詠歸去來刈薪向㴱谷
　　汝墳貧女(時再㸃弓手老幼俱集大雨甚寒道死/者百餘人自壤河至昆陽老牛陂僵尸)
　　　(相/藉)
汝墳貧家女行哭音悽愴自言有老父孤獨無丁壯郡
吏來何暴縣官不敢抗督遣勿稽留龍鍾去擕杖勤勤
囑四隣幸願相依傍適聞閭里歸問訊疑猶强果然寒
雨中僵死壤河上弱質無以託横尸無以葬生女不如
男雖存何所當拊膺呼蒼天生死將奈向
　　魯山山行
適與野情愜千山高復低好峰隨處改幽徑獨行迷霜
落熊升樹林空鹿飲溪人家在何許雲外一聲雞
　　疲馬
疲馬不畏鞭暮途知幾千當須量馬力始得君馬全
　　依韻和永叔子履冬夕小齋聯句見寄
遥知夜相過對語冷無火險辭鬭尖竒凍地抽笋􁣗吟
成欲寄誰談極唯思我學術窮後先文字少許可敢將
蠡測海有似脂出輠彼餓嘗見憂此病各又果弊駕當
還都重門不須鏁到時春怡怡萬栁枝娜娜定應人折
贈只恐絮巳墮行槖且不貧明珠藏百顆(永叔嘗見嘲/謂自古詩人)
(率多寒餓顚困屈原行吟於澤畔蘇武㗖雪於海上杜/甫凍餒於耒陽李白窮溺於宣城孟郊盧仝栖栖道路)
(以子之才必類數子今二君又自/為此態而仄有飯顆之誚何耶)
　　仲春同師直至壠山雪中宿穰亭
與子乘羸馬夜投山家宿風雪滿綈裘燈火深竹屋烹
雞賴主人吠犬憎倦僕明發到巖前春荑凍雲木
　　和師直早春雪後五壠道中作
來㝷谷口春正値陰雲結日暮氷霰繁宿亭孤飯設侵
晨登壠去始見羣峰列草凍未抽心松枯猶抱節川傍
認飛鷺林上墜殘雪何意待芳菲遟留未堪折
　　孫主簿惠上黨寺壁胡霈然書墨迹一匣
上黨佛祠何可觀開元瑞物圖高閣又有長廊古壁上
復是名輩題丹雘當時泥用絲作筋意欲千載無剝落
書竒畫妙了不識訛傳墨王能治(平/聲)瘧寺僧不惜人搯
取筆畫遂缺如鳥啄後來好事恐磨滅寳刀裁剗泥如
剝取之龕置綠板匣便寳箱楮同美璞拂拭還看體勢
生盤屈蒼虬舞鸞鷟在昔不畏屋壁壊今也常恐兒童
撲夫君知我心所重南歸贈以致誠慤此時雖喜落吾
手老大腕硬無由學但當拜貺不敢忘莫為報言曽未
數
　　寄永興招討夏太尉(代/人)
寳元元年西夏叛天子命將臨戎行二年孟春果來冦
高奴城下皆氐羌五原偏師急赴敵晝夜不息趨戰塲
馬煩人怠當勁敵雖持利器安得强二師覆敗乃自取
豈是廊廟謀不臧朝廷人選益經略三幙賢俊務所長
或取李悝備邉䇿或欲五道出朔方仲夏科民挾弓矢
季冬括驢齎道糧官軍未進復犯塞搴旗殺將何倡狂
遂令士卒愈沮氣欲使乘障膽不張我願助畫跡且逺
側身西望空凄涼庶幾一言可禆益臨風欲寄鳥翼翔
所宜畜銳保城壁轉饋先在通行商守而勿追彼自困
境上未免小敓攘譬如蚊虻噆膚體實於肌血無大傷
此言雖小可喻逺幸公采用不我忘誠知公慮若裴度
聖上聽用同憲皇當時豈不歴歳月猶且衆鎮未陸梁
況今鷹犬乏雄勇便擬馳騁徒蒼惶且緩須時勵犀卒
終期拉朽功莫當
　　桓妬妻
昔聞桓司馬娶妾貌甚都其妻南郡主悍妬誰與俱持
刀擁羣婢逕往將必屠妾時在窗前解鬟臨鏡梳鬒髪
雲垂地瑩姿氷照壺妾初見主來綰髻下庭隅歛手語
出處國破家已殂無心來至此豈願奉君娛今日茍見
殺雖死生不殊主乃擲刃前抱持一長吁曰我見猶憐
何況是老奴盛怒反為喜哀矜非始圖嫉忌尚服美傷
哉今亦無
　　舟次朱家曲寄許下故人
藹藹桑柘岸喧喧鷄犬村晚雲連雨黑秋水帶沙渾稍
聽鄰船語初分異土言雖嗟逺朋友日喜近田園
　　醉中留别永叔子履
新霜未落汴水淺輕舸唯恐東下遲遶城假得老病馬
一步一跛令人疲到君官舍欲取别君惜我去頻增嘻
便步髯奴呼子履又令開席羅酒巵逡巡陳子果亦至
共坐小室聊伸睂烹鷄庖兔下筯美盤實飣餖栗與梨
蕭蕭細雨作寒色猒猒盡醉安可辭門前有客莫許報
我方劇飲冠幘欹文章或論到淵奥輕重曽不遺毫釐
間以辨謔每絶倒豈顧明日無晨炊六街禁夜猶未去
童僕竊訝吾儕癡談兵究弊又何益萬口不謂儒者知
酒酣耳熱試發泄二子尚乃驚我為露才揚已古來惡
卷舌噤口南方馳江湖秋老鱖鱸熟歸奉甘旨誠其宜
但願音塵寄鳥翼愼勿却效兒女悲
　　赴霅任君有詩相送仍懐舊賞因次其韻
湖山饒邃處曽省牧之遊鴈落葑田濶船過菱渚秋野
煙昬古寺波影動危樓到日㝷題墨猶應舊壁留
　　歳日旅泊家人相與為壽
舟中逢獻歳風雨送餘寒推年増漸老永懐殊鮮歡江
邉無車馬鑑裏對衣冠孺人相慶拜共坐列盃盤盤中
多橘柚未咀齒已酸飲酒復先醉頗覺量不寛岸梅欲
破蕚野水微生瀾來者即為新過者故為殘何言昨日
趣乃作去年觀時節未變易人世良可歎
　　依韻和胡武平懐京下游好
南國易悲愁西風起高樹枯荷復送雨度鴈寧知數欲
問北來音繫書復若故冥飛杳無跡弋者徒有慕况在
白蘋洲而懐石渠署石渠多故人鵷鵠方鶱翥鏘鳴尚
可希綷翼何由附主人賴知己未變疇昔顧乘桴豈仲
尼好勇非季路幸依南郡帳不學邯鄲步自守終日愚
都忘向時慮睠戀此江湖親年當喜懼既獲庭闈近又
多山水趣邇來對明月千里猶㑹晤長橋人絶聲舉酒
逢秋露逈聞孤舟笛煙水在何處俯檻意無涯跳波魚
夜乳頗得真隱情奚須慕巢許思寄梅枝香逺隔蘭溪
渡緘之付好風精爽亦隨去
　　送劉成伯著作赴弋陽宰
我昨之官來值君為郡掾當年已知名是日纔識面未
久嗟還都始應羣公薦遂除芸省郎出治江上縣縣劇
素所聞其俗到可見水精製盤盂氷瑩産郊甸鳴笋斲
桐梓雕飾雜寳絢有藥化銅鈆方士多伏鍊君今齒尚
壯好學常不倦二者定非惑吾言亦狂狷絃歌將有餘
幸可窮經傳歸來期著書篋楮盈百卷莫學此疎慵無
能守貧賤明朝君當行勉勉自出餞豈無一壺酒豈無
一鼎饌
　　冬雷
上帝設號令隱其南山下震發固有時曷常事憑怒春
以動含生夏以奮風雨冬其息不用藏在黄厚土我今
來江南歳厯惟建午如何小雪前向曉疑鳴釡蛟虵龜
蟲厄鱗裂口塊吐蝦䗫不食月㴱窟僵兩股天公豈物
欺若此汨時序或言非天公實乃陰怪主嘗親古祠畫
牛首椎連鼓黑雲雜狂颷相與為肺腑是不由昊穹安
能順寒暑吾因考厥事復以驗莽鹵市井欺量衡定知
不活汝元惡逆大倫弗加霹靂斧此豈曰無私故予未
所取必恐竊天威似將文法侮焉顧五行錯詎畏萬物
覩欲扣九門陳恨身無鳥羽
　　冬日陪胡武平游西余精舍
侵晨霜氣嚴溪口氷已合鳥榜將進遲寒篙旋摧拉遥
看松竹㴱雪屋藏山衲登臨興都盡薄暮汾清霅
　　送崔主簿赴睦州清溪
舟輕不畏險逆上子陵灘七里峽天翠千重雲木寒古
祠鳴野鳥亂石激春湍正與高懐愜寧歌行路難
　　送潘供奉承勛
與君迹熟情已親欲將行邁聊感人舉酒不能效時俗
半辭苦語資立身長大實好帶刀劒曷不往助清邉塵
門㦸雖高豈自有當思乃祖為功臣所宜勇躍發竒䇿
嘉名定體庻得真儻以斯言作狂説乘肥食脆任青春
　　寄題徐都官新居假山
太湖萬穴古山骨共結峰嵐勢不孤苔徑三層平木末
河流一道接墻隅已知谷口多花藥秪欠林間落狖鼯
誰侍巾褠此遊樂里中遺老肯相呼
　　依韻和武平别後見寄
溪逺檣危一望遙此焉悽絶府中僚已同鴈鶩依清淺
共看鸞皇上泬寥别岸無端縈細栁迴舟不忍過新橋
醉來事事能生感誰道愁腸酒易銷
　　過華亭
晴雲嗥鶴幾千隻隔水野梅三四株欲問陸機當日宅
而今何處不荒蕪
　　迴自青龍呈謝師直
共君相别三四年巖巖瘦骨還依然唯髭此舊多且黑
學術久已不可肩嗟余老大無所用白髪冉冉將侵顚
文章自是與時背妻餓兒啼無一錢幸得詩書銷白日
豈顧富貴摩青天而今飲酒亦復少未及再酌腸如煎
前夕與君歡且飲飲纔數盞我已眠鷄鳴犬吠似聒耳
舉頭屋室皆左旋起來整巾不稱意掛㠶直走滄海邉
便欲騎鯨去萬里列缺不借霹靂鞭氣沮心衰計欲睡
夢想先到蘋渚前與君無復更留醉醉死誰能如謫仙
　　青龍海上觀潮
百川倒蹙水欲立不久却迴如鼻吸老魚無守隨上下
閣向滄洲空怨泣推鱗伐肉走千艘骨節專車無大及
幾年養此膏血軀一旦翻為漁者給無情之水誰可憑
將作㝷常自輕入何時更看弄潮兒頭戴火盆來就濕
　　社前
欲社先知雨將歸未見花那能長作客夜夜夢還家
　　牡丹
洛陽牡丹名品多自謂天下無能過及來江南花亦好
絳紫淺紅如舞娥竹陰水照增顔色春服貼妥裁輕羅
時結游朋去㝷玩香吹酒面生紅波粉英不忿付狂蝶
白髪强挿成悲歌明年更開余已去風雨摧殘可奈何
　　觀居寧畫草蟲
古人畫虎鵠尚類狗與鶩今看畫羽蟲形意兩俱足行
者勢若去飛者翻若逐拒者如舉臂鳴者如動復躍者
趯其股顧者注其目乃知造物靈未抵毫端速毗陵多
畫工圖寫空盈輻寧公實神授坐使羣輩伏草根有纎
意醉墨得已熟權豪不可致節行今仍獨
　　悼亡三首
結髪為夫婦于今十七年相看猶不足何况是長捐我
鬢已多白此身寧久全終當與同穴未死淚漣漣
毎出身如夢逢人强意多歸來仍寂寞欲語向誰何窗
冷孤螢入宵長一鴈過世間無最苦精爽此銷磨
從來有脩短豈敢問蒼天見盡人間婦無如美且賢譬
今愚者壽何不假其年忍此連城寳沉埋向九泉
　　書哀
天既䘮我妻又復䘮我子兩眼雖未枯片心將欲死雨
落入地中珠沉入海底赴海可見珠掘地可見水唯人
歸泉下萬古知己矣拊膺當問誰憔悴鑑中鬼
　　偶書寄蘇子美
君詩壯且竒君筆工復妙二者世共寳一得亦難料我
今或盈軸體逸思益峭有如秋空鷹氣壓城雀鷂又如
飲巨鍾一舉不能釂既釂心已醉顚倒視兩曜吾交有
永叔勁正語多要嘗評吾二人放檢不同調其於文字
間苦硬與惡少雖然趣尚殊握手幸相笑
　　送李殿丞通判處州
拜官將近親不畏千里險泝流上贛水石亂波驚颭舟
人素已諳曲折就迴閃豈虞失便利倚慣憂亦掩昔余
從平流悸夢尚成魘今逢子方去青䋏絲新染沙頭有
堠吏惴立板方歛鴻鴈正來翔競看朱服儼
　　蔡仲謀遺鯽魚十六尾余憶在襄城時獲此魚留
　　　以遲歐陽永叔
昔嘗得圓鯽留待故人食今君逺贈之故人大河北欲
膾無庖人欲寄無鳥翼放之已不活烹煮費薪棘
　　送蘇子美
勇為江海行風波曾不懼但欲㝷名山扁舟無定處南
有鵬若鴞臉有石若鋸毒草見人搖短狐逢影怒不遐
尚苦乖更逺饒瘴霧東土乃濱海蜃鼉仍可怖殻物怪
瑣屑蠃蜆固無數醎腥損齒牙日月復易飫二方既若
此往矣無久駐竟當西北來醉酎炙肥羜夏不厭漿酪
冬不厭雉兔勿言專口腹口腹人所務天台信竒偉石
橋非坦步廬岳趣最幽饑腸看瀑布此致雖為高實亦
難久慕君行聽我言不聽到應悟
　　寄洪州致仕李國博
湖上悠然度幾春勇抛榮禄遂天真青蒲翠竹圍華屋
白酒黄鷄命里人果下有時乘小駟兒曹方見擁朱輪
田園歳入千鍾美肯似疏家苦畏貧
　　永叔贈酒
天門多竒醖一斗市錢千貧食尚不足欲飲將何緣豈
能以口腹屈節事豪權閉户飽於虀作詩湧如泉一日
復一夕醒目常不眠窮臘忽可怪雙壺故人傳呼兒欲
自酌瓦盞無完全其能饔甘脆而况侑夭妍却令情懐
惡分與富貴偏收拾不復甞排置屋角邉儻逢嘉客至
傾倒相與顚何暇問濃薄但覺窗扉旋誰識我為我賓
主各頽然始得語且横既醉論益堅曾不究世務閒氣
爭古先畢竟兩未決辨吻空流涎嗟我儒者飲聒耳無
管絃雖云暫歡適終久還愁煎自甘不偶死寧慕金印
懸願頻致此物勿恤瘡檐肩
　　辛著作知西京永寧
躍馬西畿令家塋在洛陽衣霑寒食雨花發故宫牆冷
淡鳩鳴屋寛閒水滿塘送君悲漸老空憶釣伊魴
　　正月十五夜出迴
不出只愁感出遊將自寛貴賤依儔匹心復殊不歡漸
老情易厭欲之意先闌却還見兒女不語鼻辛酸去年
與母出學母施朱丹今母歸下泉垢面衣少完念爾各
尚幼藏淚不忍看推燈向壁卧肺腑百憂攅
　　戲寄師厚生女
生男衆所喜生女衆所醜生男走四鄰生女各張口男
大守詩書女大逐鷄狗何時某氏郎堂上拜媪叟
　　冬夕㑹飲聨句
與君數夜飲唯恐酒盞空今我苦欲淺(堯/臣)語志難比同
陳編侑歡適(謝景/初)間謔何魁雄婢子寒且倦(堯/臣)主人哦
不窮燈青屢結花(景/初)煎響時鳴蟲穴䑕暗出没(堯/臣)風鴈
高雍容氷霜覆瓦屋(景/初)貂狐輸貴翁孤床乏暖質(堯/臣)苦
語有淡工咀嚼患䏑小(景/初)煨炮驚殻紅落蟾斜入竅(堯/臣)
逺漏微遞風醉心欺睡魄(景/初)細書刺昬瞳吽呀聞爭犬
哮吼厭啼􁘡撥火亂赬豆附炙雙彎弓乾果硬迸齒(堯/臣)
寒虀酸滿胸枯蛤擘無肉淡脯燒可饔語必造聖賢樂
已過鼓鐘紙窗幸未曙(景/初)絮被令旋縫凍痺兩股鐵跑
抓雙鬢鬔脬尿既懶溺裩虱唯欲烘器皿足缺齾捧執
無妖穠兒女寒不寢(堯/臣)僮僕因欲瞢豈無富貴徒笑此
饑寒蹤丈夫固有負道義久已充墨子不黔突齒輩且
得封勉哉梅夫子塞者終自通(景/初)
　　郡閣閱書投壺和呈相國晏公
較量人世無窮樂羅列平生未見書聊奉投壺祭征虜
休言撃劒馬相如畫樓晚去聞寒角縹帙看來落蠧魚
日獲誨言皆舊學不慚貧賤帶經鋤
　　和欲雪
雪欲漫天落雲初著地垂臂鷹過野徤走馬上氷遟公
子多論酒騷人自詠詩都無少年意只卧竹窗宜
　　四月二十七日與王正仲飲
我來自楚君自吳相遇汎波銜舳艫時時舉酒共笑樂
莫聞罌盎有與無醉憶曩同吾永叔倒冠落佩來西都
是時豪快不顧俗留守贈榼少尹俱高吟持去擁鼻學
雅闋付唱纎腰姝山東腐儒漫側目洛下才子爭歸趨
自兹離散二十載不復更有一日娛如今舊友已無幾
歳晚得子欣為徒
　　月下懐裴如晦宋中道
九陌無人行寒月淨如水洗然天宇空玉井東南起我
馬卧我庭帖帖垂頸耳霜花滿黑鬛安欲致千里我僕
寢我廏相背肖兩已夜㴱忽驚魘呼若中流矢是時興
我懐顧影行月底唯影與月光舉止無猜毁吾交有裴
宋心意月影比㝷常同語黙肯問世俗子
　　同蔡君謨江鄰幾觀宋中道書畫
君謨善書能别書宣獻家藏天下無宣獻既没二子立
漆匣甲乙收盈厨鍾王真蹟尚可覩歐禇遺墨非因模
開元大厯名流夥一一手澤存有餘行草楷正大小異
㸃畫勁宛精神殊坐中鄰幾素近視最辨纎悉時驚吁
逡巡蔡侯得所得索研鋪紙纔須臾一掃一幅太快徤
檀溪躍過瘦的盧觀書已畢復觀畫數軸江吳種稻圖
稻苖秧秧水拍拍羣鷺矯翼人荷鋤陂塍高下石籠宻
竹樹叅倚荆籬疎大車立輪轉流急小犢欺顧稚子驅
令人頻有故鄉念春事況及蠶桑初虎頭將軍畫列女
二十餘子拖裙裾許穆夫人尤窈窕因誦載馳誠起余
余無書性無田區美人雖見身老癯舉頭事事不稱意
不如倒盡君酒壺
　　東城送運判馬察院
春風騁巧如剪刀先裁楊栁後杏桃圓尖作瓣得疎宻
顏色人染燕脂牢黄鸝未鳴鳩欲雨㴱園靜墅聲嗷嗷
役徒開汴前日放亦將決水歸河槽都人傾望若焦渴
寒食已近溝已淘何當黄流與雨至雨㴱一尺水一篙
都水御史亦即喜日夜順疾回輕舠頻年吳楚水苦旱
一稔未足生脂膏吾願取之勿求羡窮鳥困獸易遯逃
我今出城勤送子沽酒不惜典弊袍數途必向睢陽去
太傅太尹皆英豪試乞二公評我說萬分豈不益一毛
國給民蘇自有暇東園乃可資遊遨
　　送知和州杜駕部
桐花欲開時羣噣爭哺兒但求黄口飫焉問丹穴饑常
山有四烏將飛昔已悲中間勿殞逝豈得安其枝一飲
必屢顧毎啄必遲遲今朝竟矯翼去向江之湄銜芹不
自食欲遺孤與雌此義實已重莫為梟所嗤世俗多嫌
忌我胡為此詩此詩美孝悌持贈杜挺之
　　觀何君寳畫
燕馬易畫吳牛難圖馬骨應細牛骨麄馬毛要宻牛毛
疎麄疎必辨别細宻多模糊乃知戴嵩筆能出韓幹徒
幹馬精神在韁勒嵩牛怒鬭無牽拘昨日何家觀小軸
絹雖破爛色不渝二頭相觸角競椅前脚如跪後脚舒
尾株榻直脊膂蹙筋力寫盡蹄腕殊一勝一敗又苦似
勝者狠逐敗者趨卷窮赤印置小字置字乃是陶尚書
尚書國初人愛畫收幾厨買時不惜金與帛帛載羊車
錢載驢後世兒孫不能保賣入窮市無須臾凡目矜新
不重故千錢酬直皆笑愚四牛遂為何氏有裝背入眼
天下無坐中吾儕趣已異乂喜𤣥女傳兵符此本實稱
閻令畫下筆簡細容顔姝三人鬼狀一牛首八女二十
美丈夫黄帝中間䕃葩葢霞扇錯玳旌擁朱冠服難知
歳月逺但見儀衛森清都復觀鹿臺獨夫受妲己不笑
何由娛酒池肉林騎行䏑剖心斮脛堪悲吁數幅吳王
宴西子綵舟張樂當姑蘇宫娥數百簇高下鬒髻一一
紅芙渠危峰細浪得平逺前對洞庭傍大湖商紂夫差
可垂誡歴世傳玩叅盤盂雕鷹草木不足記特詠此事
心何如
　　送少卿張學士知洪州
朱旗畫舸一百尺五月長江水拍天穩去先應望廬岳
暫來誰復見龍泉閣經吏部重為記山識吳王舊鑄錢
往迹可㝷軍士少賸書遺逸附青編
　　觀楊之美畫
天官乗車建朱旗赤旛前亞風卷披二龍緩駕蒼髯垂
印箱傍挈文籍隨雙驂推軛如畏遲行從冠服多威儀
水官自有真龍騎兩佐並跨鯨尾螭步趨羣吏怪眼眉
雲生海面無端涯雷部處上相與期人身獸爪負鼓馳
後有同類挾且搥次執電鏡風囊吹青虵有角魚足鬐
上下引導神所施地官既失不可知此畫傳是閻令為
設色鮮潤筆法竒絹理膩滑雞子皮吳生龍王多裂隳
八軸展玩怠晨炊李成山水曉景移黄荃花竹雀擁枝
韓幹馬本摸搭時神駿都失存毫釐日高腹枵眼眥眵
邂逅獲見何言疲厚謝主翁意不衰他日飽目看無遺
　　李審言遺酒
大梁美酒斗千錢欲飲常被饑窘煎經時一滴不入口
潄齒費盡華池泉昨日靈昌兵吏至跪壺曽不候報箋
赤泥坼封傾瓦盎母妻共甞婢流涎鄰家葡萄未結子
引蔓垂過高墻巔當街賣杏已黄熟獨堆百顆充盤筵
老年牙疎不喜肉況乃下筯無腥膻空腸易醉忽酩酊
倒頭夢到上帝前賜臣蒼龍跨入月不意正值姮娥眠
無人來顧傍玉兔便取作腊下九天拔毛為筆筆如椽
狂吟一掃一百篇其間長句寄東郡東郡太守終始賢
切莫汲竭滑公井留釀此醑時我傳
　　送邵郎中知潭州
張鐃叠吹洞庭外緣虎帶刀蠻帥迎且諭漢家綏撫厚
莫言湘守事權輕木奴洲近霜包熟斑竹林昏野鳥鳴
賈誼宅邉寒井在暫留千騎潄餘清
　　和江鄰幾景徳寺避暑
垤蟻不應雨鳴鳶不生風鬱氣若甑炊初陽如火紅躶
膚汗交流腯體膏將鎔龍頭費挹酌犢鼻强遮蒙常畏
俗物來去避青蓮宫廣堂鋪琉璃高簷蔭梧桐廊壁畫
地獄獄具鑊鋸舂鐵城何焰焰鐵牀亦彤彤誰知炮烙
死活間傳自西域黄面翁正類人世苦此熱聲利役使
亡西東京師貴賃幾椽舍窮煎相似聒欲聾屋頭朝㸑
作飲食枕底夕艾驅蚊蟲宜爾近巷江夫子賦詩特壓
塵土中
　　送趙簡議知徐州(及/)
鹿車幾兩馬幾匹軫建朱幡騎彀弓雨過短亭雲斷續
鶯啼高栁路西東吕梁水注千㝷險大澤龍歸萬古空
莫問前朝張僕射毬塲細草綠蒙䝉
　　晨起裴吳二直講過門云鳳閣韓舍人物故作詩
　　　哭之
平生交友淚又哭寢門前魯叟不言命楚人空問天月
沉滄海底星隕太微邉莫恨終埋没文章自可傳
　　送王察推縝之鄧州
昔向南陽憶洛陽秋橙初熟半林黄車過白水沙痕濶
鴈落鉗盧稻穟長廢壘漢碑金刻字古原秦冢石為羊
太平羽檄何曽有賓主相歡菊薦觴
　　送李中舍襲之宰南鄭
莫問褒中道路難襄陽直上幾重灘蒼煙古栢漢高廟
落日荒茅韓信壇出水槎頭一絲挂穿虹雨脚兩橋殘
土風大抵如南國期㑹先時俗自安
　　送石昌言學士
混混拍堤𤓰蔓水軒軒銜尾挂檣船使君東下只朝夕
父老走迎無後先古堞秋耕拾銅鏃長淮瀑雨入壕蓮
鳴猿舞鶴仍持去不憶承明夜直眠
　　書南事
大梁國南門驛騎方騰趨波波一何急蠻冦圍番禺番
禺本無備前賴魏大夫大夫築子城今得守以須兵雖
不滿萬閉壁堪指呼老幼轉木石壯徤操矛弧廩庫得
以完日月不易圖城中舊無井魏鑿安轆轤魏由飛語
去不使立外郛古稱時有待淺薄皆為紆曲突與爛額
看取報功殊
　　七月十六日赴庾直有懐
白日落我前明月隨我後流光如有情徘徊上高栁高
栁對寢亭風影亂疎牖我馬卧其傍我僕倦屈肘寂寂
重門扃獨念家中婦乳下兩小兒夜夜啼向母問爺若
箇邉天性已見厚不嗟羇枕孤不愧棲禽偶内有子相
憶外有月相守何似長征人沙塵聽刁斗
　　飲劉原甫家原甫懐二古錢勸酒其一齊之大刀
　　長五寸半其一王莾時金錯刀長二寸半
主人勸客飲勸客無夭妍欲出古時物先請射以年我
料孔子履久化武庫煙固知陶氏梭飛去風雨天世無
軒轅鏡百怪爭後先復聞豐城劒已入平津淵聊讎二
百載儻有書畫傳嗢呼纔十一便可傾􁱗船探懐發二
寳太公新室錢獨行齊大刀鎌形末環連文存半辨齊
皆有模法圓次觀金錯刀一刀平五千(其文/如此)精銅不蠧
蝕肉好鉤婉全為君舉酒盡跨馬月娟娟
　　蔡君謨示古大弩牙
黄銅弩牙金錯花銀闌線齒如排沙上立準度可省括
箭溝三道前直窊其度四寸寸五刻鋈光歴歴無纎差
蔡侯出此問誰得往年客遺來瑯瑘瑯瑘築城穿厚壤
既獲磨洗爭傳誇莫知歳月孰製作精妙近世應難加
發機高下在分刻今人妄射功仍賖願侯擬之起新法
勿使邉兵死似麻
　　寄題周敦美琨瑤洞
仙人采玉驅雄龍列山剖璞青腔空因邃為堂曲為室
石乳溜壁光玲瓏仙歸龍去草樹長蔽翳不復人蹤通
指壃買墅下峰下洗斸務欲險怪窮地鱗鹿跡尚莫到
安問樵老諸牛童古人未得今已得萬景付與由天公
何當歸來斂頭角任從寳我生白虹陰溪淺水菖蒲綠
下有蝦蟇雙眼紅及時佐酒斫兩股勿使更入明月中
　　許生南歸
大盤小盤堆明珠海估眩目迷精麄斗量入貢由掇拾
未必一一疵纇無不貢亦自有光價此等固知魚目殊
許生懐文頗所似暫抑安用頻増吁倚門老母應日望
霜前稻熟舂紅稃歸來爛炊多釀酒洗蕩幽憤傾盆盂
九卿有命不愁晚朱邑當年是嗇夫
　　送臨江軍監酒李太博
三江卑濕地北客宦遊稀霧氣多成雨雲蒸易損衣白
醪燒甕美黄雀下田肥未辨殊方語山歌半是非
　　送晉原喬主簿
太守登車時我病不能出遙期玩海棠度險馬屢叱唯
畏行邁遲惡欲及春日何為愛此花曽非桃杏匹生紅
濃復淺瘦蔕脩且宻湖傍幾十樹雕盤擁新漆酒傾琉
璃盆月上歡未畢縣官同逺宦簿領無督詰刻意詠芳
菲迢補李杜失
　　送樂職方知泗州
長堤凍栁不堪折窮臘使君單騎行蘇合輕裘霜莫犯
銅牙大弩吏先迎山旁楚賈連檣泊水上禹書寒磬清
試向郡樓東北望煙波千里月臨城
　　和劉原甫十二月十日試墨
海神不朝雪不作大梁塵土蔽天高道傍牛喘復誰問
佛寺吹螺空唱嚎相公跪香恬且佚陛下減膳心焦勞
因君試墨偶有激勇辭壯筆揮長刀予無奈何亦思飲
飲渴甖甕從餔糟
　　十九日出曹門見水牛拽車
只見吳牛事水田只見黄犂負車軛今牽大車同一羣
又與騾驢走長陌卬頭濶步塵蒙蒙不似綏耕泥洦洦
一一夜眠頭向南越鳥心腸誰辨白
　　除夜雪
撃鼓人驅鬼漫天雪送寒臘從今日盡花作舊年看著
樹多還墮隨風積更乾明朝預王㑹畏濕兩梁冠
　　送宣州簽判馬屯田兼寄知州邵司勲
寒溪翠拖碧玉帶蒼山晴卧蛻骨龍水邉苦竹抽肥筍
石上老蕨拳紫茸泊船繫纜宿明鏡昭亭廟古攅瘦松
陰風雨電潭心起雲遮北嶺如墨濃田秧浸綠白鷺立
内史出喜嘉賓從昔時謝公來賽神蘭肴作椒金作鍾
聨詩姓何名已失板蠧粉落蟲鳥蹤我鄉復傳召南化
磨鏤黑石君亦逢
　　觀拽龍舟懐裴宋韓李
截春流築沙坻拽龍舟過天池尾矯矯舟岐岐千夫推
萬鱗隨驚鴻鵠沉魚龜春三月輕服時薄氷殿習水嬉
馬特特來者誰魏公子人不窺車轔轔集其涯邯鄲倡
士交馳銀缾索酒傾玻璃用錢如水贈舞兒却入上苑
看鬭鷄撃毬彈金無不為適聞天子降玉輦當門虎脚
看大旗春風吹花入行幄紅錦百尺爭蛟螭雲葢迴綵
纜維明年結客觀未遟
　　答劉原甫
生早多交友常恨㑹遇稀毎念相笑語昨是今或非重
惜向時游出處苦乖違從今儻有酒莫問裂栗微前夕
呼我飲遣奴來扣扉暗犯風雪往醉脫冠服歸夜來新
霽月清吐萬里輝劉郎戴幅巾江叟披褐衣相過無百
步誰虞竊訶譏三家若循環但知具甘肥
　　十一日垂拱殿起居聞南㨗
二月雪飛雞狗狂錦衣走馬回大梁入奏邕州破蠻賊
絳袍玉座開明堂腰佩金魚服金帶榻前拜跪稱聖皇
一朝嚴氣變和氣初令漏泄飛四方將軍曰青才且武
先斬逗撓兵後强從來儒帥空賣舌未到已愁茒葉黄
徘徊嶺下自稱疾詔書切責仍勉當因人成功喜受賞
親戚便擬封侯王昔日苦病今不病銅鼓弃擲無鏢鎗
　　十五日雪三首
寒令奪春令六花侵百花塘氷膠鷰觜野水澀芹牙擁
柱輕於絮吹墀淨若沙乳禽饑啄木誰悞撥琵琶
新雷奮虵甲宻雪鬭鵝毛正欲裁輕縠重令著弊袍沙
泉流復凍煙蕚坼還韜只待鄰醅熟微聲聽酒糟
春風九十日一半已銷磨準擬看花少依稀詠雪多官
車猶載炭菢鵲不離窠向此興都盡戴家誰復過
　　淘渠
開春溝畎春泥五歩掘一壍當塗如壊堤車無行轍馬
無蹊遮截門户鷄犬迷屈曲措足高復低芒鞋苔滑雨
淒淒老翁夜行無子擕眼昏失脚非有擠明日尋者爾
瘦妻手提幼女哭嘶嘶金吾司街務欲齊不管人死獸
顛啼
　　京師逢賣梅花五首
北土只知看杏蘂大梁亦復賣梅花此心還似庾開府
不惜金錢買取誇
驛使前時走馬迴北人初識越人梅清香莫把茶䕷比
只欠溪頭月下杯
憶在鄱君舊國傍馬穿脩竹忽聞香偶將眼趂蝴蝶去
隔水㴱㴱幾樹芳
曽見竹籬和樹夾高枝斜引過柴扉對門獨木危橋上
少婦髻鬟猶戴歸
此去吾鄉二千里不看素蕚兩三年移根種子誰辛苦
上苑偷來值幾錢
　　送胥平叔寺丞赴洛
單車細馬出虎牢春雲黕黕百舌嚎穀雨已近花欲盡
秉燭夜飲朝坐曹因君重思昔日歡醉筆狂掃嵩丘高
于今零落二十載縱在各各歎二毛試採上陽何首鳥
刮切仍致苦竹刀俗情相望亦異此競欲折筍籠含桃
　　送胡公疎之金陵
綠蒲作㠶一百尺波浪疾飛輕鳥翮𤓰步山傍夜泊人
石頭城邉舊遊客月如氷輪出海來江波千里無物隔
自古有恨洗不盡于今萬事何由白依稀可記鮑家詩
寂寞休㝷江令宅楊花正飛魮魚多食膾舉酒謝河伯
但令甘肥日飽腹誰用麒麟刻青石去舸已快風亦便
寧同步兵哭車軛
　　送汝陰宰孫寺丞
艑郎唱㯭鷰尾下潁水落日虵鱗生綠蒲被岸漁綱舉
黄鳥啄葚繰車鳴吏無詬租官正來不借魴鱮與吏烹
饋吏人情見里黨官非喜慢知官清
　　吳沖卿出古飲鼎
精銅作鼎土不蝕地下千年蘚花羃腹空鳯卵留藻文
足立三刀刃微直左耳可執口可斟其上兩柱何對植
從誰發掘歸吳侯來助雅飲歡莫極又荷君家主母賢
翠羽胡琴令奏側絲聲不斷玉箏繁繞樹黄鸝鳴不得
我雖衰苶為之醉玩古樂今人未識
　　二十四日江鄰幾邀觀三館書畫録其所見
五月秘府始暴書一日江君來約予世間難有古畫筆
可往共觀臨石渠我時跨馬冒熱去開厨發匣鳴鑰魚
羲獻墨迹十一卷水玉作軸光疏疏最竒小楷樂毅論
永和題尾付官奴又看四本絶品畫戴嵩吳牛望青蕪
李成寒林樹半枯黄荃工妙白兔圖不知名姓貌人物
二公對奕旁觀俱黄金錯鏤為投壺粉障復畫一病夫
後有女子執巾裾牀前紅毯平圍爐牀上二姝展氍毹
繞牀屏風山有無畫中見畫三重鋪此幅巧甚意思殊
孰真孰假丹青模世事若此還可吁
　　依韻和原甫月夜獨酌
月下馬蹄休擾擾夜涼蟲響競囂囂一杯獨飲愁何有
孤榻無人膝自搖北斗柄高天漸轉小冠簪冷髪微凋
誰知靜對頽然影竟夕幽懐豈易聊
　　與蔣祕别二十六年田棐二十年羅拯十年始見
　　　之
我今五十二嘗苦離别煎屈指數離别正去一半年三
君異出處相見有後先蔣最㑹遇早羅倍晚於田仕宦
比我遲官資居我前此亦漫輕量無限歸荒埏所喜笑
語同各驚顔貌遷髪有霜華侵目有蜘蛛懸有酒易以
醉有奚徒用妍醒來念功名病螾希蜿蜒安得有園廬
寛閒近林泉養魚數千頭種薤三四㕓餘蔬皆稱此嘉
果值亦然既無俗造請窮冬事高眠囷貯白粳稻酒沽
青銅錢飯過引數柸令兒誦嘉篇仰首看赤日區區隨
天旋朝見出滄海暮見入虞淵畢竟將何窮磨滅愚與
賢億億萬萬載筋骨非玉堅桐棺三寸厚在昔誰免焉
去去欲及時嗟嗟無由緣
　　飲劉原甫舍人家同江鄰幾陳和叔學士觀白鷴
　　　孔雀鳬鼎周亞夫印鈿玉寳赫連勃勃龍雀刀
主人鳳皇池二客天禄閣共來東軒飲高論雜談謔南
籠養白鷴北籠養孔雀素質水紋纎翠毛金縷薄大誇
鳬柄鼎不比龍頭杓玉印傳條侯字辨亞與惡鈿劒刻
辟邪符寳殊制作末觀赫連刀龍雀鑄鐶鍔毎出一物
玩必勸衆賓酌又令三雲髻行酒何婥約固非世俗驩
自得閱古樂聖賢泯泯去安有不死藥竟知不免此烏
用强檢縳開目即是今轉目已成昨歸時見月上酒醒
見月落怳然如夢寐前語誠不錯
　　劉涇州以所得李士衡觀察家號蟾蜍硯其下刻
　　　云天寳八年冬端州刺史李元徳靈夘石造示
　　　劉原甫原甫方與予飲辨云天寳稱載此稱年
　　　偽也遂作詩予與江鄰幾諸君和之
硯如刳蟇腹如月又若剖瓢萌强發鐫題天寳年造之
刺史李元傳自越刳蟇剖瓢我莫分稱載作年初辯君
君雖能辯猶曰寳(原甫詩云李侯/寳硯劉侯得)寳兹偽物吾何云仰
天大笑飲君酒硯真硯偽休開口願封漆匣還與侯請
共江翁獨持守(江詩云劉侯寳此慎勿/忘更勿將心逐名轉)
　　次韻和景彛閏臘二十五日省宿
君嘗納史似吳兢又直甘泉馬踏氷重臘雪花方漫漫
宿㕔書架自層層案頭美酒初温火簾底微風欲動燈
永夜未眠鐘已發此心閒寂是高僧
　　次韻和永叔新歳書事見寄
尖風細細欲穿簾殘雪微銷凍結簷盞裏醇醪無限滿
鏡中白髪不知添妍童喜舞開羅幕小吏愁澌入硯蟾
幸得從公持直筆定應無復歎虀鹽
　　李廷老祠部寄荆柑子
踏雪衝風馳小吏帶霜連葉寄黄柑擗包欲咀牙全動
舉盞逢衰酒易酣書尾自題知逺意筆頭親答厭多談
故人莫覓新詩卷都似嵇康七不堪
　　韻語答永叔内翰
世人作肥字正如論饅頭厚皮雖然佳俗物已可羞字
法歎中絶今將五十秋近日稍稍貴追蹤慕前流曾未
三數人得與古昔儔古人皆能書獨其賢者留後世不
推此但務於書求不知前日工隨紙泯已休顔書茍不
佳世豈不寳收設如楊凝式言且直節脩又苦李廷中
清慎實罕侔乃知愛其書兼取為人優豈書能存久賢
哲人焉廋非賢必能此惟賢乃為尤其餘皆泯泯死去
同馬牛太尹歐陽公昨日喜疾瘳信筆寫此語謂可忘
病憂黄昏走小校寄我東郭陬綴之輒成篇聊以助吟
謳
　　次韻和長文社日禖祀出城
曉日春風已擺條應逢社伯馬蹄驕壇邉宿雨微霑麥
水上殘氷壅過橋鷰子飛來依約近鴈行歸去試敎調
北扉西掖多才思相與飄飄在沉寥
　　次韻和長文禖祀郊外見寄并呈韓子華
鵓鴣知雨在桑中雄逐雌飛自不同胡粉未生輕蝶白
燕脂先綻野櫻紅高高樹裏鞦韆月臘臘墻頭蓓蕾風
曉下祠壇多寄咏衣冠方侍大明宫
　　送馬行之都官
昭亭山下送君時不畏西行劒棧危笮馬跨來身更徤
吳船乘去計非遲錢塘湖上㝷雲屋巾子峰前種槿籬
此趣已高天下士不須功業似鴟夷
　　次韻和永叔石枕與笛竹簟
溪上枕剖龍卵石蘄匠簟製虵皮紋客從東方一持贈
竹色蒸青石抱雲磨沙斵骨自含潤飽霜弔節無留塵
京師貴豪空有力六月耐此炎蒸劇旱風赤日吹熱來
大厦高簷任雕飾頭臚汗匝無富貧雖有頒氷論官職
官高職重氷則多日永氷消難更得唯公掃室施枕簟
迎涼自感東方客東方客應非俗昬能使賢人心體適
賢人何以偏伏人天下才名方赫赫我吟困窮不可聽
畫夜蚊蚋蒼蠅聲蠅如逺鷄耳初感蚊若隱雷空際鳴
葛厨頂綻屋蝎墮菅席中裂麻經横平生賦分只煎炒
安有綠玉琉璃清猶勝昔年杜子美老走耒陽牛䏑死
因思楊惲廢時言但願人生行樂爾公今事業在朝廷
去就尤當慎終始待公睡足秋風來去奉高談揮塵尾
　　次韻和景彛省闈宿齋
晝日南宫雨後涼齋嚴官重靜於常庭前鬭雀墮還起
欄下秋花落自香看盡雲容天漏碧讀殘書帙卷披黄
九衢塵土莫能到蕭瑟微風葉響廊
　　次韻和景彛對月
蕭蕭風雨變涼意索索晚雲開斗晴已洗浮埃天外靜
忽生圓月樹頭明草根蟲穴吟來久屋角星河落更清
我媿西垣侍臣比影寒霜髩兩三莖
　　次韻答吳長文内翰遺石器八十八件
山工日斵器殊匪事樵牧掘地取雲根剖堅如剖玉食
具與果具待賓良有朂亦將茶具并飽啜時出俗公何
都贈予金多不入目我家固宜之瓦椀居漏屋得此尤
稱窮客来無不足唯應赤脚婢收拾怨常酷夏席堆青虀
冬盤飣㫖蓄竟無粱肉饌甚媿蕭家録
　　送番禺杜杆主簿
行識桄榔樹初窺翡翠巢地蒸蠻雨接山潤海雲交訟
少通華語蟲多入膳庖不須思朔雪梅吐臘前稍
　　次韻和永叔飲余家詠枯菊
今年重陽公欲來旋種中庭已開菊黄金碎翦千萬層
小樹婆娑嘉趣足髩頭挿蘂惜光輝酒面浮英愛芬馥
旋種旋摘趂時候相笑相㝷不拘束各看華髪已垂顛
豈更少年苔色綠自兹七十有三日公又聨鑣入余屋
階傍猶見舊枯叢根底青芽歎催促但能置酒與公酌
獨欠琵琶彈啄木所歡坐客盡豪英槐上凍鴟偷側目
盤中有肉鴟伺之烏鳥不知啼觜曲諸公醉思索筆吟
吾兒暗寫千毫秃明日持詩小吏忙未解宿酲聊和屬
　　和王景彛正月十四日夜有感
燈光暖熱夜催春天半樓開飲近臣馳道横頭起山岳
露臺周匝簇車輪隔簾艶色多相照下馬輕豪各競新
我已暮年殊趣嚮濃油一盞桉邉身
　　次韻和永叔雨中寄原甫舍人
賴得春巢鷰未歸高簷終日雨衰衰細籠芳草踏青後
欲打棃花寒食時美景已嗟空過盡名園猶許悞相隨
錦鞍切莫九衢去拍拍一如鵝鴨池(社日曾愼/赴北園)
　　和劉原甫復雨寄永叔
堦下青苔欲染衣晴光纔漏又霏微衝風鷰子銜泥去
隔樹鵓鴣嗔婦歸乍冷乍陰將禁火自開自掩不關扉
渾身酸削懶能出莫怪與公還往稀
　　送羅職方知秀州
陸雲甞誇千里蒓便輕羊酪同埃塵君今得郡正千里
已患無羊厭此珍乃知南北各所樂乗舟不如乗馬惡
水邉不見秦羅敷縱有西施肌肉薄使君事事未稱意
綠水芙蓉定何若
　　寄懐劉使君敞
昔我從仲父三年在河内春游丹水上花竹弄粉黛人
誇走馬來盡眼看没背薄暮半醉歸挿花紅簇隊使君
今少年時往勸耕耒安行過樹下野杏正破纇何不學
山公酩酊還倒載令人知使君心膽不瑣碎切莫懲婦
翁慷慨臨并代一朝由謗謫雖去民苦愛實計幸不幸
豈較進與退因書寄此懐繩墨老且悔
　　寄汶上
大第未嘗身一至人猜巧宦我應非彈冠不讀先賢傳
説劒休更短後衣瘦馬青袍三十載故人朱轂幾多逹
功名富貴無能取亂石清泉自憶歸
　　論烏
百鳥共戴鳳惟欲鳳徳昌願鳳得其輔咨爾孰可當百
鳥告爾間惟烏最靈長乃呼鳥與鵲將致庶鳥康烏時
來佐鳳署置且非良咸用所附已欲同助翺翔以鷰代
鴻鴈傳書識暄涼鸜鴿代鸚鵡剝舌説語詳秃鶬代老
鶴乗軒事昻藏野鶉代雄雞爪觜稱壇塲雀豹代鵰鶚
摶撃肅秋霜蝙蝠嘗入幕捕蚊夜何忙老鴟啄臭腐飛
飛使游揚鵂鶹與梟􁡕待以為非常一朝百鳥厭讒烏
出逺方烏伎亦止此不敢戀鳯傍養子頗似父又貪噪
犲狼為烏鳥不伏獸肯為爾戕莫如且歛翮休用苦不
量吉凶豈自了人事亦交相
　　答裴送序意
我欲之許子有贈為我為學勿所偏誠知子心苦愛我
欲我文字無不全居常見我足吟詠乃以述作為不然
始曰子知今則否固亦未能無諭焉我於詩言豈徒爾
因事激風成小篇辭雖淺陋頗剋苦未到二雅未忍捐
安取唐季二三子區區物象磨窮年苦苦著書豈無意
貧希禄廩塵俗牽書辭辯說多碌碌吾敢虚語同後先
唯當稍稍緝銘誌願以直法書諸賢恐子未諭我此意
把筆慨歎臨長川
　　薛九公期請賦山水字詩
薛公堂懸山水字請我試作山水詩呼童磨墨慰君意
强作安得有好辭昔年曾是杜陵客東城水上横此碑
字方數尺形勢徤豈似取次筆畫為東城父老語於我
推本剏自開元時不知當時何所用費功鑱刻為瓌竒
我去長安十載後此石誰輦來京師苑中構殿激流水
暮春脩禊浮酒巵是時詞臣出不意酒半使賦或氣萎
日斜鳴蹕不可駐未就引去加鞭笞脫我幸得預此列
玉階立寫從前萁今雖下筆不稱意已書滿幅令君嗤
　
　
　
　
　
　宋詩鈔卷八
欽定四庫全書
　宋詩鈔卷九
　　　　　　　　　内閣中書舍人吳之振編
　梅堯臣宛陵詩鈔
　　韓欽聖問西洛牡丹之感
韓君問我洛陽花爭新較舊無窮已今年誇好方絶倫
明年好更還相比君疑造化特着意果乃區區可羞耻
嘗聞都邑有勝意既不鍾人必種此由是其中立品名
紅紫葉繁矜色美萌芽始見長蒿萊氣熖旋看壓桃李
乃知得地偶增異遂出羣葩號竒偉亦如廣陵多芍藥
閭井荒殘無可齒淮山邃秀付草樹不産髦英産佳卉
人於天地亦一物固與萬類同生死天意無私任自然
損益推遷寧有彼彼盛此衰皆一時豈闗覆燾為偏委
呼兒持紙書此説為我緘之報韓子
　　初冬夜坐憶桐城山行
我昔吏桐鄉窮山使屢躡路險獨後來心危常自怯下
顧雲容容前溪未可涉半崖風䬃然驚鳥爭墮葉脩蔓
不知名丹寳坼在莢林端野䑕飛緣挽一何捷馬行聞
虎氣䜿耳鼻息􁝡遂投山家宿駭汗衣尚浹歸來撫童
僕前事語妻妾吾妻常有言艱勤壯時業安慕終日閒
笑媚看婦靨自是甘努力于今無所懾老大官雖暇失
偶淚滿㫸書之空自知城上鼓三疊
　　雪後資政侍郎西湖宴集偶書
潭心不凍處鴈鶩自相依積雪正無際因風忽起飛初
驚如避弋復下信忘機偶得從公飲聊書此景歸
　　元日
昔遇風雪時孤舟泊吳埭江潮未應浦盡雪坐相對行
庖得海物鹹酸何瑣碎久作北州人食此欣已再是時
值新歳慶拜乃唯内草率具盤餐約略施粉黛舉杯更
獻酬各爾祝鮐背咀橘齒病酸目已驚老熊豈意未幾
年中路苦失配嘉辰衆所喜悲淚我何耐曩歡今已衰
日月不可貸前視四十春空期此身在世事都猒聞讀
書未忍退過目雖已忘寧捨心久愛何當往京口竹里
翦荒穢行歌樂暮節薪菽甘自刈
　　寄滁州歐陽永叔
昔讀韋公集固多滁州詞爛漫寫風土下上窮幽竒君
今得此郡名與前人馳君才比江海浩浩觀無涯下筆
猶高㠶十幅美滿吹一舉一千里只在頃刻時㝷常行
舟艫傍岸撐牽疲有才茍如此但恨不勇為仲尼著春
秋貶骨嘗苦笞後世各有史善惡亦不遺君能切體類
鏡照嫫與施直辭鬼膽懼微文姦魄悲不書兒女書不
作風月詩惟有先王法好醜無使疑安求一時譽當期
千載知此外有甘脆可以奉親慈山蔬采笋蕨野膳臘
麏麋鱸膾古來美鳬䏑今且推夏果亦瑣細一一舊頗
窺圓尖剝水實青紅摘林枝又足供宴樂聊與子所宜
慎勿思北來我言非狂癡洗慮當以淨洗垢當以脂此
語同飲食逺寄入君脾
　　樊推官勸予止酒
少年好飲酒飲酒人少過今既齒髪衰好飲飲不多毎
飲輒嘔泄安得六府和朝醒頭不舉屋室如盤渦取樂
反得病衛生理則那予欲從此止但畏人譏訶樊子亦
能勸苦口無所阿乃知止為是不止將如何
　　感春之除以病止酒水丘有簡云時雨乍晴物景
　　　鮮麗疑其未是止酒時因成短章奉答
東風固無迹何處見春歸土逐草心坼雨兼花片飛雖
憐柔甲長只恐艶條稀君但惜晴景休言止酒非
　　答宋學士次道寄澄心堂紙百幅
寒溪􁏳禇春夜月敲氷舉簾勻割脂焙乾堅滑若鋪玉
一幅百錢曾不疑江南老人有在者為予嘗説江南時
李主用以藏秘府外人取次不得窺城破猶存數千幅
致入本朝誰謂竒漫堆閒屋任塵土七十年來人不知
而今制作已輕薄比於古紙誠堪嗤古紙精光肉理厚
邇歳好事亦稍推五六年前吾永叙贈予兩軸令寳之
是時頗叙此本末遂號澄心堂紙詩我不善書心毎愧
君又何此百幅遺重增吾赧不敢拒且置縑箱何所為
　　春寒
春晝自陰陰雲陰薄更湥蝶寒方斂翅花冷不開心亞
樹青帘動依山片雨臨未嘗辜景物多病不能㝷
　　答韓三子華韓五持國韓六玉汝見贈述詩
聖人於詩言曾不專其中因事有所激因物興以通自
下而磨上是之謂國風雅章及頌篇刺美亦道同不獨
識鳥獸而為文字工屈原作離騷自哀其志窮憤世嫉
邪意寄在草木蟲邇來道頗䘮有作皆言空煙雲寫形
象葩卉詠青紅人事極諛諂引古稱辯雄經營唯切偶
榮利因被蒙遂使世上人只曰一藝充以巧比戲奕以
聲喻鳴桐嗟嗟一何陋甘用無言終然古有登歌緣辭
合徴宫辭山士大夫不出於瞽矇予言無時輩難用猶
篤癃雖唱誰能聽所遇輒瘖聾諸君前有贈愛我言過
豐君家好兄弟響合如笙叢雖欲一一報强説恐非𠂻
聊書類頑石不敢事磨礱
　　前以詩答韓三子華後得其簡因叙下情
前者報君詩妄説良有以昔予在京師多為人所詆短
章然無工實未甘藝比因君有過褒聊且發憤悱何言
敢為師乃是貴不韙平常遭口語攅集猶毒矢此論茍
一出是非必蜂起偶爾道瘖聾多疑已竊指雖恃不欺
𠂻恨未致速死安得二頃田歸耕曷為耻誰能事州郡
鷄狗徒聒耳
　　汝州王待制以長篇勸予復飲酒因謝之
前因飲酒多乃若傷營衛嘔血踰數升幾乎成病肺上
念父母老下念妻兒稚不死常抱痾於身寧自貴樊子
來勸我止酒良有謂公復遺我詩責我詞甚毅指以年
齒衰非酒何養氣春飲景可樂夏飲暑可避秋飲心忘
愁冬飲暖勝被醉歌人不怪醉言人不忌在酒功實多
止酒酒何罪假如壽九十今子已半世不飲徒自苦未
必止為利胡沮妄與真恐乖達者意屈原吟澤畔方悟
獨醒累子居今之時安免人病議是以告子勤子守亦
謬計我讀纔一過不覺顔起愧自兹願少飲但不使疾
熾書此以謝公公言誠有味
　　洛陽牡丹
古來多貴色殁去定何歸清魄不應散艶花還所依紅
棲金谷妓黄值洛川妃朱紫亦皆附可言人世稀
　　和歐陽永叔啼鳥十八韻
南方窮山多野鳥百種巧口乗春鳴深林參天不見日
滿壑呼嘯誰識名但依音響得其字因與爾雅殊形聲
我昔曾有禽言詩粗究一二啼嚎情苦竹岡頭泥滑滑
君時最賞趣向精餘篇亦各有思致恨未與盡衆鳥評
君今山郡日無事靜聽鳥語如交爭提壺相與來勸飲
戴勝亦助能勸耕我念此鳥頗有益如欲使君勤以行
勸耕幸且强職事勸飲亦冀無獨醒杜鵑蜀魄哭歸去
小人懐土慎勿聽城頭春鳩自謂拙鵲巢輒處安得平
高窠喬木美毛羽哢吭葉底無如鶯口中調簧定何益
下啄蚯蚓孰曰清自餘多類不足數一一推本煩神靈
我居中土别無鳥老鴉鶴鵒方縱横敎雛叫噪日羣集
豈有勸酒花下傾願君切莫厭啼鳥啼鳥於君無所營
　　和王仲儀詠癭二十韻
汝水出山險汝民多病癭或如鷄精滿或若猿嗛並女
慚高掩襟男大濶裁領飲水擬注壺吐詞侔有鯁樗里
既已聞杜預亦不幸秦人號知囊吳瓠繫狗頸􁀙􁀙常
住頥彾仃安及脛只欲仰問天無由俯窺井挾帶歳月
湥冒犯風霜冷厭惡雖自知剖割且誰肯不唯羞把鏡
仍亦愁弔影内燎煩羊厴外砭費針穎在木曰楠榴刳
之可為皿此誠無所用既有何能辟(音/屏)膨脝厠無首臃
腫異臚頂難將面目施可與胎胞逞賢哉臨汝守世徳
調金鼎氓俗雖醜乖敎令日脩整風土恐隨遷晨昏憂
屢省儻欲便慈顔名城不難請
　　憶吳松江晚泊
念昔西歸時晚泊吳江口回堤遡清風淡月生古栁夕
鳥獨逺來漁舟猶在後當時誰與同涕憶泉下婦
　　使者自隨州來知尹師魯寓止僧舍語其處物景
　　　甚詳因作詩以寄焉
驛使話漢東故人遷謫處所居雖非居有樹即嘉樹日
膳或鷄㹠時蔬多筍芋夜堂虵結蟠晝户鵲噪聚著書
今未成愛靜已得趣予欲訪其人炎蒸未能去
　　憶將渡揚子江
月暈知天風舟人夜相語平明好挂㠶白浪須出浦此
身猶在吳歸夢預到楚今日念同來吾妻已為土
　　依韻和晏相公
微生守貧賤文字出肝膽一為清頛行物象頗所覽泊
舟寒潭陰野興入秋菼因吟適情性稍欲到平淡苦辭
未圓熟刺口劇菱芡方將挹溟海器小已瀲灔廣流不
拒細愧抱獨慊慊疲馬去軒時戀嘶芻秣減兹繼周南
篇短撓寧及艦試知不自量感涕屢揮摻
　　途中寄上尚書晏相公二十韻
驚颷入林鴉亂飛舞空落葉相追隨秋權摧物不見跡
但使萬古生愁悲登山臨水昔感别身作旅人安得宜
單舟匹婦更無婢朝飡每愧婦親炊平生獨以文字樂
曾未敢耻貧賤為官雖寸進實過分名姓已被賢者知
疎愚生不謁豪貴守此退縮行將衰頛州相公乘道徳
一見不以論高卑久調元化費精力猶且未倦刪書詩
唐之文章剔蕪穢纎悉寧有差毫釐謂其躭學可與語
便語淵奥祛佹疑浮言近意不歴口直欲海窟拏蛟螭
再拜膝前荷勤誨垂槖稇載歸忘饑解艇水驛無幾舍
新詩又遣牙兵持上言行李覽物景聊可與婦陳酒巵
下言狂斐頗及古陶韋比格吾不私相公貴且事翰墨
我輩豈得專遊嬉今將蒿芹薦爼豆定亦不以微薄遺
嘗令有詠無巨細當因川陸舟車貽日對順流思疾置
老蛟姦怯潜鱗鬐
　　奉和子華持國玉汝來飲西軒
我誠官局冷終日事靡栝每躭古人書似與世俗濶同
道三四人來過慰饑渴迭相陳語言曾未厭刀呾日中
將過晡留飯具麄糲薄酒既以斟不覺寒日没愚妻方
罷沐供飲愧倉卒凍婢昧煎和親調首忘髴毎食各驚
顧誰謂不黔突倦僕暖吾薪饑馬飽吾秣馬無歸嘶聲
僕有顔色活安穩不知疲明缸仍為撥醉言實無次曾
未窮本末諸君競相先出口論莫奪復云天地間此能
有幾達我聞顔汗下恐後謗難遏其間常有言但未見
疵齾終當輕有若悔目已屢䀣(莫入/反)信哉羣玉林豈得
依朽枿吾心為之然收舌如斷割寄音謝豪俊兹藴只
圭撮
　　依韻和持國新值西軒
開池臨廣衢崇崇十餘畆新軒稍偏北治圃亦西酉盎
中植菡萏水不通升斗小桂未得地驗活徒搯朽上乏
幽禽啼下多穴蟻走藥苖雖無補欲此山中有澆灌同
一時萌芽或先後松株不滿尺廊廟色已厚禀性久且
堅物理豈無偶㯶櫚仍未大散葉纔八九夏綠與冬青
各各自為友吾軒還處西脩竹爾後取兩莫論是非但
可吟對酒
　　送韓八太祝歸京師求醫
少年潔而腴茸茸頷有鬚冐熱跨馬去去去天王都借
問去何謂就醫將疾驅客曰實誑我徤壯其非夫敢告
固不紿但怪所見愚瘠者未必病病者未必癯天馬不
着肉日走萬里途山熊豈無膏養體唯恐痡滯結在於
内安得形肌膚厥貎雖美好厥疢勿須臾療之欲其漸
熾之非愛軀此行不飲别安得持酒壺
　　同諸韓及孫曼叔晚遊西湖二首
晚日城頭落輕鞍菓下涼野蜂銜水沫舟子剝菱黄木
老識秋氣徑幽聞草香幅巾聊去檢不作楚人狂
爍電未成雨涼風先入衣青天忽開影紅日尚餘暉蛺
蝶作團起蜻蜓相戴飛嘲謔不覺夕跨馬月中歸
　　七月二十一夜聞韓玊汝宿城北馬鋪
暗樹秋風擺葉鳴桃枝竹潭冷逾清孤燈淡淡短亭客
半夜蕭蕭聞雨聲
　　得曾鞏秀才所附滁州歐陽永叔書答意
客從淮上來往問故人信袖銜藤紙書題字逺已認既
喜開其封固覺減吾吝新詩不作寄乃見子所慎向來
能如今豈有得觀舋南方歳苦熱生蝗復饑饉憂心日
自勞霜髪應滿鬢知予欲東歸曉夕目不瞬貧難久待
乏薄禄藉霑潤雖為委吏冗亦自甘以進相望未得親
終朝如抱疹
　　裴如晦自河陽至同韓玉汝謁之
朝聞單騎歸徑走至其第扣門童僕頑拒我色甚戾不
顧遂登堂有馬堂下繫辨詐大呼卿稍應西屋除逡巡
冠帶出青綬何曳曳有似縮殻龜藏頭非得計况與二
三子交分久已締恕爾避客尤新還復新婿
　　鴨雛
春鴨日浮波羽冷難伏卵嘗因雞抱時託以鷄窠暖三
旬㲉既坼乳毛寒脛短雞寧辨其雛翅擁情欵欵一日
向水涯所稟殊未斷泛然去中流雞呼心􁁊悹人之茍
異懐負義不足算有志在養毓勿論報徳限
　　杜挺之贈端溪圓硯
雪壓古寺湥中有卧病客訪之語久清饑馬齧庭栢桉
頭蠻溪硯其狀若圓璧指此欲為贈而將助吟席非意
予敢貪既拒頗不懌大出楮中有素許當自擇强持慰
勤心歸以示明戚哂曰豈其然為汲寒泉滌滌彼偽飾
物紙乾見頑石清晨走髯奴無厭願求易拜賜遂如初
明月懐吞蝕微分鸜目瑩尚漬墨花碧詞答謂我愚悔
復料已逆明日未央朝執手笑啞啞
　　對雪憶徃歳錢塘西湖訪林逋三首
昔乗野艇向湖上泊岸去㝷高士初折竹壓籬曾礙過
却穿松下到茅廬
旋燒枯栗衣猶濕去愛峰前有徑開日暮更寒歸欲懶
無端撩亂入船來
樵童野犬迎人後山葛棠梨案酒時不畏尖風吹入牖
更敎牀畔覓鴟夷
　　寄題滁州醉翁亭
琅瑘谷口泉分流漾山翠使君愛泉清毎來泉上醉醉
纓濯潺湲醉吟異憔悴日暮使君歸野老紛紛至但留
山鳥啼與伴松間吹借問結廬何使君游息地借問醉
者何使君閒適意借問鐫者何使君自為記使君能若
此吾詩不言刺
　　送張太博通判袁州
君非身尤謫南州南方尚鬼其俗媮虵為鄰虎為陬丹
茅苦竹湥幽幽邑人祠鬼拜古樹竹杯一仰來烹牛牛
死齧戄常不幸誰得禁止專鋤鉤借曰未信君且往民
將語怪君聽不仰山頭有行舟
　　古鑑
古鑑得荒塚土花全未磨背菱尖尚在鼻獸角微訛月
暗蝦蟆蝕塵昏魍魎過但令光彩發表裏是山河
　　戊子三月二十一日殤小女稱稱三首
生汝父母喜死汝父母傷我行豈有虧汝命何不長鴉
雛春滿窠蜂子夏滿房毒螫與惡噪所生遂飛揚理固
不可詰泣淚向蒼蒼
蓓蕾樹上花瑩潔昔嬰女春風不長久吹落便歸土嬌
愛命亦然蒼天不知苦慈毋眼中血未乾同兩乳
高廣五寸棺埋此千歳恨至愛割難斷剛性剉以鈍淚
傷染衣班花惜落蒂嫩天地既許生生之何遽困
　　送施景仁太博提㸃江南坑冶
楚山豈無銅楚匠豈不工大鑪常乏鑄碧井那得充積
弊在鄉縣孰肯以利籠君今承詔行論民當得中茍能
使之發亦莫取之窮此乃事可久山湥山自通
　　夜泊虹縣同施景仁太博河上納涼書事
與君愛清風移榻就明月月落見星繁星繁如晝熱霑
衣輕露墜響岸崩湍齧坐思都城時誰許脚不韈
　　淮雨
雨脚射淮鳴萬鏃跳㸃起漚魚亂目濕㠶逺逺來未收
雲漏斜陽生半幅
　　雜詩絶句十七首(自此寳應道中/起慶歴七年夏)
蛙行動萍葉悞觀作游魚稍稍引兩股已變科斗書
青草生水中日日隨水長水落何所依撩亂為宿莽
有蟲託斷葑㫁葑日夕流不知止息處隨天非自由
荒水􁏳籬根籬上蜻蜓立魚網挂遶籬野般籬外入
茸茸翦熟絲雨染燕脂暈滿樹斂黄昏槿花無此分
青青老鏡葉下有繁實尖浪頭撥船女刺手終不嫌
岸傍草樹宻往往不知名其間有啼鳥似與船相迎
青蠅何處來聚集滿盤間誰知腹中物變化如循環
水上賣𤓰女摘𤓰陂上田長麻已不識滿把青銅錢
買魚問水客始得鯽與魴操刀欲割鱗跳怒鬐鬛張
沙頭風雨來帖水野雲黑如觀曹公營萬弩射船側
前時雙鴛鴦失雌鳴不已今更作雙來還悲舊流水
度水紅蜻蜓傍人飛欵欵但知隨船輕不知船去逺
塘上挽船人塘泥湥及脛落日望前村心將道途競
燕立茅屋脊燕銜芹岸泥巢成同養子薄暮亦同棲
鵲銜高樹蟬危脇繰車響露腹不曾肥殺之嗟已枉
河畔有釣翁團泥為甕缶坐想秦人聲思傾杜陵酒
　　褐山磯上港中泊
風惡舟難進聊依浦裏村岸潮生蓼節灘浪聚蘆根日
脚看看雨江心漸漸昏篙師知蟹窟取以助清樽
　　别後寄永叔
前日辭親淚又為别友出愁極反無言欲言詞已窒荷
公知我詩數數形美述兹道日未堙可與古為匹孟盧
張賈流其言不相􁀙或多窮苦語或特事豪逸而於韓
公門取之不一律乃欲存此心欲使名譽溢竊比於老
郊湥愧言過實然於世道中固且異謗嫉交情有若此
始可論膠漆
　　宿邵埭聞雨因買藕芡人迴呈永叔
秋雨雁來急夜舟人未眠亂風燈不定暝色樹相連寒
屋猛添響濕忩愁打穿明朝持藕使書此寄公前
　　寄許主客
昨日山光寺前雨今朝邵伯堰頭風野雲不散低㑴水
魚艇無依尚蓋蓬藕味初能消酒渴蓼芳猶愛照波紅
揚州有使急迴去敢此寄聲非塞鴻
　　岸貧
無能事耕穫亦不有鷄豚燒蚌㬠槎沫織蓑依樹根野
蘆編作室青蔓與為門稚子將荷葉還充犢鼻裩
　　村豪
日撃收田鼓時稱大有年爛傾新釀酒包載下江船女
髻銀釵滿童袍毳㲲鮮里胥休借問不信有官權
　　寄酬發運許主客
淮上秋來物意閒又乗輕舸信㠶還一浮一沒水中鳥
更逺更昏天外山斜幅纒踍兵吏至濃金洒紙頷珠頒
欲酬已覺不能敵盡日臨風思自慳
　　淮陰
青環瘦鐵纜繋在淮陰城水脛多長短林枝有直横山
䕫一足走妖鳥九頭鳴韓信祠堂古誰將跨下平
　　田家屋上壺
脩蔓屋頭綴大壺簷外垂霜乾葉猶苦風斷根未移收
挂煙突近開充酒具遲賤生無所用㑹有千金時
　　小村
淮濶洲多忽有村棘籬疎敗漫為門寒雞得食自呼伴
老叟無衣猶抱孫野艇鳥翹唯㫁纜枯桑水齧只危根
嗟哉生計一如此謬入王民版籍論
　　泊下黄溪
黄溪晚來泊得見田家微刺艇斜陽下耕洲載耒歸牛
鳴向罕犢犬喜入人衣復有返樵者檐枯翹雉肥
　　聞進士販茶(自此宣州至和/二年五月後)
山園茶盛四五月江南竊販如豺狼頑凶少壯冒嶺險
夜行作隊如刀槍浮浪書生亦貪利史笥經箱為盗囊
津頭吏卒雖捕獲官司直惜儒衣裳却來城中談孔孟
言語便欲非堯湯三日夏雨刺昏墊五日炎熱譏旱傷
百端得錢事酒䏑屋裏餓婦無糇粮一身溝壑乃自取
將相賢科何爾當
　　梅雨
三日雨不止蚯蚓上我堂濕菌生枯籬潤氣醭素裳東
池蝦蟇兒無限相跳梁野草㑴花圃忽與欄干長門前
無車馬苔色何蒼蒼屋後昭亭山又被雲蔽藏四向不
可往靜坐唯一牀寂然忘外慮微誦黄庭章妻子笑我
閒曷不自舉觴已勝伯倫婦一醉猶在傍
　　汴渠
我實山野人不識經濟宜聞歌汴渠勞漫綴汴渠詩汴
水源本清隨分黄河枝濁流方已盛清派不可推天王
居大梁龍舉雲必隨設無通舟航百貨當陸馳人肩牛
騾驢定應無完皮茍欲東南蘇要省聚斂為兵衛詎能
削乃須雄京師今來雖太平盡罷未是時願循祖宗規
勿益羣息之譬竭兩川賦豈由此水施縱有三峽下率
皆麄冗資慎莫尤汴渠非渠取膏脂
　　答宣城張主簿遺鴉山茶次其韻
昔觀唐人詩茶詠鴉山嘉鴉銜茶子生遂同山名鴉重
以初槍旗采之穿煙霞江南雖盛産處處無此茶纎嫩
如雀舌煎烹比露芽競收青蒻焙不重漉酒紗顧渚亦
頗近蒙頂來以遐雙井鷹掇爪建溪春剝葩日鑄弄香
美天目猶稻麻吳人與越人各各相鬭夸傳買費金帛
愛貪無夷華甘苦不一致精麤還有差至珍非貴多為
贈勿言些如何煩縣僚忽遺及我家雪貯雙砂甖詩琢
無玉瑕文字搜怪竒難於抱長虵明珠滿紙上剰畜不
為奢玩久手生胝窺久眼生花嘗聞茗消肉應亦可破
瘕飲啜氣覺清賞重歎復嗟歎嗟既不足吟誦又豈加
我今實强為君莫笑我耶
　　依韻和永叔澄心堂紙答劉原甫
退之昔負天下才掃掩衆説猶除埃張籍盧同鬭新怪
最稱東野為竒瑰當時辭人固不少漫費紙札磨松煤
歐陽今與韓相似海水浩浩山嵬嵬石君蘇君比廬籍
以我待郊嗟困摧公之此心實扶助更復有力誰論哉
禁林晚入接俊彦一出古紙還相哀曼卿子美人不識
昔嘗吟唱同樽罍因之作詩答原甫文字駛穩如刀裁
怪其有紙不寄我如此出語亦善詼往年公贈兩大軸
于今愛惜不輙開是時有詩述本末值公再入居蘭臺
崇文庫書作總目未暇綴韻酬草萊前者京師競分買
罄竭舊府歸鄒枚自慚把筆粗成字安可逺與鍾王陪
文高墨玅公第一宜用此紙傳將來
　　夢後寄歐陽永叔
不趂常叅久安眠向舊溪五更千里夢殘月一城鷄適
往言猶是浮生理可齊山王今已貴肯聽竹禽啼
　　送方進士遊廬山
長風沙浪屋許大羅刹石齒水下排歴此二險過湓浦
始見瀑布懸蒼崖繫舟上岸入松徑三日踏穿新蠟鞋
路盤湥谷出嶺望後山日照前山霾偶逢風雨恐衣濕
側倚石脇人相乖雨收不覺在高處却見童僕提擕偕
水聲不絶鳥聲好藥草香氣侵人懐老僧避俗去足跣
野客就澗開門䦱樹嵓隱映見寺刹層層沓沓躋雲階
塢田將穫鳥雀横秋果正熟㺅猿􁀙東林淡虀應似舊
唯此足以待爾儕子心洒落撇然往我方塵垢難磨楷
　　穎公遺碧霄峰茗
到山春已晚何更有新茶峰頂應多雨天寒始發芽採
時林狖靜蒸處石泉嘉持作衣囊祕分來五栁家
　　黄鶯
内家初上翠微宫樹裏窺人在半空笑語漸高無約束
侍臣偷望向雲中
西鄰少年今出遊東家女兒未識羞門前烏臼葉已暗
日暮問誰墻上頭
　　李仲求寄建溪洪井茶七品云愈少愈佳未知嘗
　　　何如耳因條而答之
忽有西山使始遺七品茶末品無水暈六品無沉柤五
品散雲脚四品浮粟花三品若瓊乳二品罕所加絶品
不可議甘香焉等差一日甞一甌六腑無昏邪夜枕不
得寐月樹聞啼鴉憂來唯覺衰可驗唯齒牙動搖有三
四妨咀連左車髪亦足驚疎疎疎㸃霜華乃思平生游
但恨江路賖安得一見之煮泉相與誇
　　春日拜壠經田家
田家春作日日近丹杏破纇場圃頭南嶺禽過北嶺呌
髙田水入低田流桑牙將綻霧露裛蠶子未浴箱篚收
今我還朝固不逺紫宸已夢瞻珠旒
　　重送楊明叔(并/序)
　行而有以贐者助所不足也車馬子有裘服子冇貨
　具子有所可贈者詩言爾故先為七言以送將以道
　彼美而樂乎往也子不為重邀予以規又作五言應
　其請
君將㑹稽去舊蹟可以嬉予因狀其美贈子臨路岐子
不以為樂但願有以規噫吾豈無説畏子未及禆既求
不語子吾曷忍子欺前年子渡淮夜泊洪澤湄有鬼稱
使者來告風波期子時再拜謝乃被隣船嗤逡巡鬼復
至復附船家兒怒彼慢嗤士明當使驚危船兒傍舷迴
走若一足䕫翌日各解舟出浦風動旗子獨乗安流彼
受横浪吹此事非子傳焉得他人知昨逢令弟藴備述
果不疑越俗素重鬼慎勿啟其私子口有仁義子腹有
書詩子甞談王道怪語固未宜近聞蘇才翁問子辟者
誰得非外戚侯子怒已䜿眉今我倘得罪甘與蘇同之
　　過淮
侍親數數來浮汴䕶櫬迢迢復渡淮㫖蓄曾無御寒具
細君唯有隱居釵月㾗逺入魚銜浪潮退長汀蚌閣崖
素服華顛色相似青銅不忍見形骸
　　發長蘆江口
篙師柂工相整衣龍女廟中來宰狶野祝撃鼓降神語
老鴉銜肉上樹飛長江無風平似削兩櫓夾舸行將歸
南國山川都不改傷心慈姥舊時磯
　　龍女祠祈順風
龍母龍相依風雲隨所變舟人請予往出廟旗脚轉旗
指西南歸飛㠶疾流電長蘆江口發平明白鷺洲前已
朝膳竹根盃珓不欺人世間然諾空當面
　　早發大信口
犬吠知船解村墟尚閉門霜泥粘纜尾氷水閣潮痕撇
撇鸊鵜去纎纎舴艋昏梅湖到不逺寄信向田園
　　依韻和正仲寄酒因戲之
上字黄封誰可識偷傳王氏法應真清淮始變醅猶薄
句水新來味更醇欲擬此酥酥少色曾持勸客客何人
紅梅雖是吾家物老去無心一醉春(清淮酒本王九/傳法於山陽)
　　閒居
讀易忘饑倦東窗盡日開庭花昏自斂野蝶晝還來漫
數過籬笋遙窺隔葉梅唯愁車馬入門外起塵埃
　　秋雨篇
秋雨一向不解休連昏接晨終窮秋梅生不量仰天問
神官夜夢言語周日月是天之兩目忽然生翳無藥瘳
只知淚滴為赤子赤子豈悟天公憂天公哭􁗨􁗨洒涕
落九州地祇不敢安泥潦已沒頭乃因從容詰神官后
稷今在帝所不從前后稷知稼穡曾以筋力親田疇曷
不告帝且輟泣九穀正熟容其收蚤時不泣此時泣憂
民欲活反扼喉神官發怒髭奮虬下土小臣安預謀恐
然驚覺汗交流樹上已聽呼雌鳩
　　聞永叔出守同州寄之
冕旒高拱元元上左右無非唯唯臣獨以至公持國法
豈將孤直犯龍鱗茱茰欲把人畱楚苜蓿方枯馬入秦
訪古㝷碑可銷日秋風原上足麒麟
　　送天台李令庭芝
吾聞天台久未見天台狀去海知幾里去天知幾丈峰
嶺隱與出嵓壑背與向雲雷反在下泉瀑反在上幽湥
無窮窺杳眇無窮望至險可悸慄至怪可駭䘮石橋彎
長弓跨絶絃未放當時白道猷平步入青嶂去為六百
石亦見志所尚子欲廣異聞可以一㝷訪
　　十一月十二日賽昭亭神
冷雨凝雪未成雪潭空魚寒歸石穴長篙扣穴倩鯉魚
寄信山頭來奠設魚傳水鳥飛上山山大槎槎乾吹咽
旋灰起角巫鼔鳴漆爼銅盤顫牲血琵琶嘈嘈神降言
福汝祐汝無灾孽西向啐飲東向迴溪心却望山崔嵬
　　依韻和吳正仲冬至
流光冉冉即衰遲物趣迴還似轉規長景已知今日至
孤懐不比少年時偶陪上閣鴛鸞後且與南州父老期
况有舂禾新酒熟百分休放手中巵
　　依韻答吳正仲罷飲
君辭予家傾蟻醅自有嘉味須持來青篾絡缾方出户
紅粧侑席已邀杯窮愁一飲猶闗分側望羣賢不可陪
靜坐紙窗無所得只將文字眼前堆
　　依韻諸公㝷靈濟重臺梅
梅要山傍水次裁非同弱栁近章臺重重葉葉花依舊
歳歳年年客又來雖愛千枝競繁宻還嗟短髪已衰頽
郎官博士留車騎擁蔽脩篁為斫開
　　和正仲再和罷飲
吳味期君强飲開焚醅因我破愁來何言合美將虚館
却憶爭妍就捧杯夜霰已先庭雪集單衣難與毳裘陪
踐盟幾欲驅車去塵事無端日日堆
　　和韻三和戲示
笭箐畫蛤瓦缸醅海若淮壖各寄來將學時人鬭牛飲
還從上客舞娥杯蓬蒿自有蔣生樂珠翠寧容鄭氏陪
莫計寒暄與風雪古來黄土北邙堆(鄭康成與盧子幹/同事馬融融後堂)
(有珠翠之㑹康/成不得預焉)
　　依韻四和正仲
四和還如九酘醅更醇更美未嫌來相逢莫作兩般眼
一飲不辭三百杯嵇阮當時無俗慮山王雖貴亦能陪
如今世態尤堪薄只把官資滿眼堆(袁招飲鄭云自旦/至暮三百餘杯)
　　依韻和吳正仲聞重梅已開見招
難開宻葉不因寒誰翦鵝兒短羽攅猶是去年驚目艶
不知從此幾人觀重重好蘂重重惜日日攀枝日日殘
我為病衰方止酒願擕茶具作清歡
　　朝
木鏁初開水上城竹籬湥閉日光生青苔井畔雀兒鬭
鳥臼樹頭鴉舅鳴世事但知開口笑俗情休要著心行
是非不道任挑撻唯憶當時阮步兵
　　東溪
行到東溪看水時坐臨孤嶼發船遟野鳬眠岸有閒意
老樹著花無醜枝短短蒲茸齊似翦平平沙石淨於篩
情雖不厭住不得薄暮歸來車馬疲
　　送吳正仲婺倅歸梅谿待闕
山水東陽去未去朋親苕霅朝復朝更無越相逃名舸
猶看吳王送女潮海燕歸齊聲滿屋谿梅開過子生條
明年十月吏迎處七里灘前棹奏簫
　　志來上人寄示酴醿花并壓塼茶有感
京都三月酴醿開高架交垂自為洞素葉層層紫蕋香
釀歸光禄春生甕東陌西池走鈿車芳林廣圃飛朱鞚
二年不到大梁城江邉淚滴肝腸痛况兹齒髪漸衰老
已是憂愁不如衆宣城北寺來上人獨有一叢盤嫩􁁊
去歳游吳求不得今朝還喜自持送眼底雖同往日看
樽前所憶皆成夢又置新茶采雨前鳥觜壓塼雲色弄
對花却酒煮香泉强詠才慚非白鳳
　　次韻和吳季野題岳上人澄心亭
空山舊逕綠苔滿古寺齋盂白薤蒸暑雨坐中飛漠漠
野泉林外落層層從來勝絶皆離俗未有幽湥不屬僧
唯愛溪頭一㝷水莫聞流浪莫聞澄
　　答宣闐司理
六經義趣㴱傳訓或得失後人語雖淺辨識猶百一歐
陽最知我初時且尚窒比以為橄欖迴甘始稱逆老於
文學人尚不即究悉宜乎與世士横爾遭詬唧誓將默
無言負暄方抱膝非非孰是是都莫答問詰歳暮宣叅
軍辭如鮑昭逸粲然傾明珠褒我頗過實便言楚江萍
光彩侔旭日自慚流浪蹤不得蒿芹匹復為苦硬句酬
報强把筆
　　依韻和丁元珍見寄
我從江南來挂席江上正輕舟自行速不與風力競乃
省少時學勉强無佳興初如弄機杼未解布絲經利器
昧其持或反授人柄及親賢豪游所尚志已定不厭朝
市喧不須山林靜不為煦煦妍不為嚴嚴氷遇物理自
暢區處劇操令仍類楚野筠忽從孤根迸便成翠琅玕
久與風霜硬雖然達吾真誰復究畢竞世間忘坦途盡
欲求宻徑哂我是麁疎宜乎今蹭蹬蹭蹬誠可嗟所偶
亦已併晚逢二三友喜飲恨多病道路何邅迴季秋越
春孟平生景慕者邂逅出天幸接迹猶謂榮況此聲顔
並實慚寡時用又顧無竒行愛之不忍去自旦還至暝
在昔濁世賢徒知清酒聖但用醉為娛一老少不更稍
思桃源人翩爾乗漁艇㝷花逐水往豈念衰與盛歌謳
非俗情山響自答應以此謝君勤微言期略聽衮衮不
足為試共幽人評
　　泰州王學士寄車螯蛤蜊
車螯與月蛤寄自海陵郡謂我抱餘醒江都多美醖老
來飲不滿一醉已闗分甘鮮雖所嗜易飫亦莫問嬌女
巧收殻燕脂合眉暈貧奩無金玉狼籍生恚忿妻孥喜
食之婢妾困埽拼行當至京華耳目飽塵坌此味爽口
難書為厭者訓
　　依韻和孫都官河上寫望
河上風烟愛此邦吳艘越舸不相降魚鯹矗矗橋邉市
花暗湥湥竹裏窗蹴踘漸知寒食近鞦韆将立小鬟雙
年光取次須偷賞何用功名節與幢
　　依韻和許待制偶書
曉雨射船珠㵼盤平明水上舞英殘鬭鷄蹠惡輕泥濕
調馬蹄翻軟土乾湥屋鷰巢將欲補宻房蠶蟻尚憂寒
為言楚客甘䔫蔌白芷香牙長嫩珊
　　依韻和春日偶書
甕面春醅壓嫩藍盤中鵝炙亦肥甘正宜醉夢輕為蝶
苦怕酬詩宻似蠶病起羊公方隱几歸來陶令只乗籃
河堤古木欣欣暗野水新秧拍拍渰已向官資隨分足
莫將忠憤等閒談况於世上諸般厭不作人間一例貪
陋巷自知當退縮權門誰解更趨叅高低趣向難為合
冷暖情懐固飽諳勉意妻兒猶茍禄强顔冠冕未抽簪
唯公恩遇留連召頻對樽罍也負慚
　　依韻和禁烟近事之什
狂風暴雨已頻過近水棠梨著未多窈窕踏歌相把袂
輕浮賭勝各飛堶閒牽白日游絲颺細驀黄金舞帶拖
小苑芳菲花鬭蘂華堂嘲哳鷰爭窠西州駿馬頭如剝
南國佳人頸似瑳結客追隨傾畫榼分明游樂藉青莎
鞦韆競打遺鈿翠芍藥將開翦纈羅我病乞求新火炙
無心更聽竹枝歌
　　觀邵不疑學士所藏名書古畫
野性好書畫無力能自致每遇高趣人常許出以視邵
侯多竒玩留我特開笥首觀阮與杜驢上瞑目醉(阮籍/杜甫)
韓幹貌四馬臨流解鞍轡花騘照夜白正側各畜意繋
衣穿袴靴坐立皆廏吏精神宛如生于腮復穿鼻梅鷄
徐熈花竹間寒雀睡逸少自寫真對鏡絶相類數本失
姓名古胡并老驥山水樹石硬荆闗藝能至(荆皓/闗穜)巨然
李成者落筆愈竒異人物張僧繇雖傳恐非是其餘又
莫究摸搭似未備周秦以來書行草楷篆𨽻聲名舊烜
爀一一果可喜邵侯愛我曹咸使紙尾記况侯有古學
小字刻珉翠各贈墨本歸懐寳誰肯忌
　　將赴表臣㑹呈杜挺之
莫怪去遟遟子心君亦知膝前嬌小女眼底寧馨兒學
語渠渠問牽裳步步隨出門雖不逺情愛未能移
　　高車再過謝永叔内翰
世人重貴不重舊重舊今在歐陽公昨朝喜我都門入
高車臨岸進船篷俯躬拜我禮愈下騶徒竊語音微通
我公聲名壓朝右何厚於此瘦老翁笑言啞啞似平昔
妻子信説如梁鴻自兹連雨泥没脛未得謁帝明光宫
冐陰履濕就税地親賓未過知巷窮復聞傳呼公又至
黄金絡馬聲瓏瓏紫袍寳帶照屋室飲水啜茗當清風
邀以新詩出古律霜髯屢頷搖寒松因嗟近代貴莫比
官為司空仍侍中今成冢丘已寂寞文字豈得留無窮
以此易彼可勿媿浮榮有若送雨虹須臾㫁滅不復見
唯有明月常當空况我學不為買禄直欲到死攀軻雄
一飯足以飽我腹一衣足以飾我躬老雖得職不足顯
願與公去驩樂同驩樂同治園田頴水東
　　李審言相招與刁景純周仲章裴如晦馮當世沈
　　　文通謝師厚師直會開寳塔院
自君命我飲朝暮雨傾瓦城東與城北大道泥没馬敢
忘主人勤顛撲困馭者衆客亦如期陳肴藉蘭若馮裴
與沈謝辯論過終賈刁周事老成危坐言語寡酒半時
謔劇揣狀類模寫或譏項髪秃或指舌端俊或將冠帶
身勸作梁武捨謂我大耳兒此實已見假又効井市態
屈强體非雅順風手沙沙逆風口哆哆竟席屢絶倒去
忌肝膽㵼規規豈無儕達識高天下
　　陸子履見過
劉郎謫去十年歸長樂鐘聲下太微屈指故人無曩日
平明騎馬扣吾扉論情論舊彈冠少多病多愁飲酒稀
猶喜醉翁時一見攀炎附熱莫相譏
　　重送周都官
水上朱樓畫角鳴濛濛雨裏榜舟輕未逢甫里先生謁
多見吳興太守迎荷葉半黄蓮子老霜苞微綠橘林明
十年不到風烟改君去將詩與畫評
　　送李載之殿丞赴海州㩁務
𤓰蔓水生風雨多吳船發棹唱吳歌槎從秋漢下應快
人憶故園歸奈何世事靜思同轉轂物華催老劇飛梭
茶官到有清閒味海月團團入酒蠃
　　和吳沖卿學士石屏
吳夫子佩銀龜乘天馬素怪竒忽得虢略一片石其中
白色圓如規又有樹與烏畫手雖妙何能為吳乃持問
歐陽公比公曩獲尤可疑疑不為辨賦以詩詩辭粲粲
明星垂復遣齎來使我和坐上鉅分傍睨之范侯實有
揚雄學咸云此理難究推我歸滌慮反覆思義雖不經
聊解頤月與太陽合朔時陽烏飛上桂樹枝枝上作窠
生羣兒人不知天公天公欲俾世間見影着石面如粘
黐烏既不得去月亦不可移留為千古作好玩慎勿傾
樸同玉碑(時在唐書局與歐陽永叔王/元叔范景仁㑹食得所示詩)
　　送薛氏婦歸綘州
在家朂爾勤女功無不喜既嫁訓爾㳟恭已乃逺耻我
家本素風百事無有侈隨宜具奩箱不陋復不鄙當須
記母言夜寐仍夙起慎勿窺窗户慎勿輙笑毁妄非勿
較競醜語勿辨理每順舅姑心况逆舅姑耳為婦若此
能乃是儒家子看爾十几年門閫未嘗履一朝陟太行
悲傷黄河水車徒望何處哭泣動隣里生女不如男天
親反由彼
　　永叔請賦車螯
素唇紫錦背漿味壓蚶菜海客穿海沙拾貯寒潮退王
都有美醖此物實當對相去三千里貴力致以配翰林
文章宗炙鮮尤所愛旋坼旋沽飲酒船如落埭殊非北
人宜肥羊噉臠塊
　　歐陽永叔王原叔二翰林韓子華吳長文二舍人
　　　同過弊廬值出不及見(十二月/七日)
枯竹為門扉不可容車騎况如鄭廣文無氊藉賓位窮
冬月破七貴客聯玉轡傳騶肅里閭下榻呼童稚問我
何所往共留墻上字兒愚不知誰金章言照地既屈卿
大夫恨莫親帚篲星躔回已高麟趾寧復至戢戢鄰巷
居相見竊自喟豈料瘦老翁能令賢達至昔時蓬蒿徑
安有此盛事
　　還吳長文舍人詩卷
松液化茯苓又因為琥珀遇物必得形毛髪曾不隔君
子亦豹變其文蔚可覿个者逢吳侯滿腹貯經籍噴吐
五色霓自堪垂典冊詩敎始二南皆著賢聖跡後世竟
翦裁破碎隨刀尺我軰强追倣畫龍成蜥蜴有唐文最
盛韓伏甫與白甫白無不包甄陶咸所索侯初守二郡
山水多助益升高觴嘉賓賦筆速鷹翮葺書成大軸許
我觀琮璧真物固易辨恨無百金易借從懐袖歸誦玩
廢朝夕譬如游國都敞怳失阡陌苦吟三十年所獲唯
巾幗豈比夸受䧏甲齊熊耳積重見元和風珠玉敵海
舶自慚寒餓為何張空避席
　　莫登樓
莫登樓脚力雖徤勞雙眸下見紛紛馬與牛馬矜鞍轡
牛服輈露臺歌吹聲不休腰鼓百面紅臂褠先打六么
後梁州棚簾夾道多夭柔鮮衣壯僕獰髭虬寳撾呵叱
倚王侯夸妍鬭艶目已偷天寒酒醺誰爾侜倚檻心往
形獨留有此光景無能游粉署深沉空翠幬青綾被冷
風颼颼懐抱既如此何須望樓頭
　　依韻和永叔勸飲酒莫吟詩雜言
我生無所嗜唯嗜酒與詩一日舍此心腸悲名存貴大
不輙思甑空釡冷不俛眉妻孥凍饑數恚之但自吟醉
與世違此外萬事皆莫知王公謁請衆去早既衰愈懶
身到遟日高倦僕顔色沮况騎瘦馬兩耳垂厭此勞苦
不喜出唯有文字時能為諸公尚恐竭智慮勤勤勸飲
莫我卑再拜受公言竊意公矯時只愛詩謂余癡
　　出省有日書事和永叔
辭家綵勝人為日歸路梨花雨合晴庭下鞦韆應未拆
籠中鸚鵡即聞聲千門走馬將看牓廣市吹簫尚賣錫
已是瓊林芳卉晚不須游處避門生
　　上馬和公儀
煙火千門曉欲開五花驕馬肯徘徊井閭已是經時隔
親舊全如逺别來帝闕重看多氣象天街新霽少塵埃
振冠浣服無容久便見池門放牓催
　　和楚屯田同曾子固陸子履觀予堂前石榴花
堂下一匹鄭䖍馬攔邉兩株安石榴但能有酒邀佳客
亦任狂花落素甌俗女紅裙無好色主人白髪自侵頭
欲歌翠樹芳條曲已去洛陽三十秋
　　吕晉叔著作遺新茶
四葉及王游共家原坂嶺歲摘建溪春爭先取晴景大
窠有壯液所發必竒穎一朝團焙成價與黄金逞呂侯
得鄉人分贈我已幸其贈幾何多六色十五餅每餅包
青蒻紅籖纒素檾屑之雲雪輕啜已神魄惺㑹待嘉客
來侑談當畫永
　　送畢甥之臨卭主簿雜言
自我歴官三十年有脚未曾行蜀川李白嘗言道之艱
險長嗟難劇上青天鳥悲猿嚎馬蹄脱苔梯雨棧愁傾
顛蒼崖下窺不見底但聽雷聲輥石懸湍濺曉盤青泥
上高煙暮盤青泥到下泉劍閣如劍巉然割腸刺眼今
古連爾去三千九百里巴山小馬烏皮韉一婦一奚行
李單家具日貨能幾錢人皆畏避不敢往此獨敢往何
所便况是初宦無逺適心意自許非由銓異乎哉我今
送爾徒哀憐
　　送王介甫知毗陵
呉牛常畏熱吳田常畏枯有樹不蔭犢有水不滋䅳孰
知事春農但知急秋租太守追縣官堂上怒奮鬚縣官
促里長堂下鞭扑俱不體天子仁不恤黔首逋借問彼
為政一一何所殊今君請郡去預喜民將蘇毎觀二千
石結束辭國都絲韉加錦緣銀勒以金塗兵吏擁後隊
劒撾盛前驅君又不若此革轡障泥烏欵行問風俗低
意騎更駑下情靡不達略細舉其麤曽肯為衆異亦罔
為世趨學詩聞已熟愛棠理豈無
　　永叔内翰遺李太博家新生鴨脚
北人見鴨脚南人見胡桃識内不識外疑若橡栗韜鴨
脚類綠李其名因葉高吾鄉宣城郡每以此為勞種樹
三十年結子防山猱剝核手無膚持置官省曹今喜生
都下薦酒壓葡萄初聞帝苑夸又復主第褒纍纍誰採
掇玉椀上金鼇金鼇文章宗分贈我已叨豈無異鄉感
感此微物遭一世走塵土鬢顛得霜毛
　　陸子履示秦篆寳(其文曰二十六年皇帝盡并兼/天下諸侯黔首大安號為皇帝)
　　　(乃詔丞相斯館法度量則/不一嫌疑者皆明一之)
秦既并諸侯斯乃一度量鑄寳以永傳萬世俾勿喪精
銅不生花小篆著丞相一沒咸陽宫千秋事更王陸君
居洛城客有來渭上曰因農人耕發壤破古藏遂獲此
物還文完字何壯始號為皇帝立語已超曠意將愚黔
首釁起危博浪其後同玉璽不隨驪山葬今蓄於君家
徒爾資竒尚物以用為珍異時皆似妄
　　聽文都知吹簫(晏虞部遣/求一見之)
虞舜已去蒼梧野秦女驂鸞無復下簫管人間不解傳
帝樂部中能亦寡欲買小鬟試敎之敎坊供奉誰知者
晏識文公始致來勸接賤生宜强且乃呼側坐吹一曲
驚顧頓嘶堂下馬吾妻閨中聞不聞稚女板簾笑嬌奼
未敢多聽便遣還贈飲單盃向身㵼
　　依韻和永叔久在病告近方赴直道懐見寄二章
浴堂湥殿近皇居秋夕詞臣直宿初宫女穿針爭落月
官奴持燭看殘書萬家乞巧心無盡斜漢飛光望有餘
枕上江山夢猶熟五更寒雨過簾疎
玉轡瓏瓏出綘宫青槐馳道曉烟中塵頭尚裛洗車雨
馬耳前趨吹鬛風聞説自將身許國不須仍以醉為公
我今才薄都無用六十棲棲未歎窮
　　哭孫明復殿丞
自古春秋學皆知不可過生前恩禮少歿後薦章多妻
子將焉託田園有幾何汶陽秋樹裏黄鳥漫聽歌
　　依韻和永叔秋日東城郊行
郊原物老莽然中寓興驅車向國東夾道名園迷屈曲
壓枝秋實亂青紅寒畦覆綠將收菜野蝶雙飛尚繞叢
田父欣來問行幸依稀還似鬭鷄翁
　　和楊直講夾竹花圖
桃花夭紅竹淨綠春風相間連溪谷花留蜂蝶竹有禽
三月江南看不足徐熙下筆能逼真􁁊素畫成纔六幅
蕚繁葉宻有向背枝瘦節疎有直曲年深粉剝見墨縱
描冩工夫始驚俗從初李氏國破亡圖書散入公侯族
公侯三世多衰微竊貿檐頭由婢僕太學楊君固甚貧
直緣識别爭來鬻胡質綈袍暮質琴不憂明日鐺無粥
裝成如得驪頷珠誰能更問龍牙軸竹真似竹桃似桃
不待生春長在日
　　觀韓玊汝北人貢奉圖
時世重古不重新破圖誰畫舊北人臂鷹捧盤犀利水
鐵鎖獅子同麒麟翹翹雉尾挿頭上深目鉅鼻青搭巾
塗朱㸃綠筆畫大筋骨怒露蠻祠神茜袍白馬韓公子
從何得此來秘珍定應海客逺為贈中國未覩難擬倫
公子自言吳生筆吳筆精勁瘦且勻我恐非是不敢贊
退歸書此任従嗔
　　依韻和永叔戲作
琵琶轉撥聲繁促學作饑禽啄寒木木蠧生蟲細穴深
長啄敲鏗未充腹攏弦叠響入衆耳發自深林答空谷
上弦急逼下弦清正如螗螂捕蟬聲坐中賓歡呼酒飲
門外客疑將欲行主人語客客莫去彈到古樹裂丁丁
内賓外客曾未聽乍聞此曲無不驚還憶昭君入殊域
烏孫帳下邉馬鳴安知如今有樂事能使女奚飛玉觥
女奚年小殊流俗十月單衣體生粟言事關西楊廣文
廣文空腹貪敎曲曲竒譜新偷法部妙在取音時轉軸
翰林先生多所知又笑畫圖收滿屋不肯那錢買珠翠
任從堆挿堦前菊功曹時借乃許出他日求觀龜殻縮
我嗟老鈍不如渠幸得交朋時借娛但樂休計有與無
　　得王介甫常州書
斜封一幅竹膜紙上有文字十七行字如瘦棘攅黑刺
文如温玉爛虹光别時春風吹榆莢及此已變蒹葭霜
道途與弟奉親樂後各失子懐悲傷到郡紛然因事物
舊守數易承蔽藏搜姦證繆若治絮蚤虱盡去煩㸑湯
事成條舉作書尺不肯勞人魚腹將魚沉魚浮任所適
偶能及我為非常勤勤問我詩小傳國風纔畢葛屨章
昔時許我到聖處且避俗子多形相未即寄去慎勿怪
他時不惜傾箱囊知君亦欲此從事君智自可施廟堂
何故區區守黄卷蠧魚尚耻親芸香我今正值鴈南翔
報書與君倒肺腸直須趂此筋力强炊粳烹鱸加桂薑
洞庭綠橘包甘漿舊楚黄橙綿作瓤東山故游擕舞娘
不飲學舉黄金觴谿如罨畫水泱泱刺船靜入白鷺傍
菱葉已枯鏡靣涼月色飛上白石牀生看魚躍散星芒
左右寂寂夜何長鳥棲古曲傳吳王千年萬年歌未央
莫作腐儒針膏肓莫作徤吏繩餓狼儻如龔遂勸農桑
儻如黄霸致鳯皇來不來亦莫愛嘉祥
　　得雷太簡自製䝉頂茶
陸羽舊茶經一意重蒙頂比來唯建溪團片敵湯餅顧
渚及陽羡又復下越茗近來江國人鷹爪夸雙井凡今
天下品非此不覽省蜀荈久無味聲名漫馳騁因雷與
改造帶露摘牙穎自煮至揉焙入碾只俄頃湯嫩乳花
浮香新舌甘永初分翰林公豈數博士冷醉來不知惜
悔許已向醒重思朋友義果决在勇猛倐然乃以贈蠟
囊收細梗吁嗟茗與鞭二物誠不幸我貧事事無得之
似贅癭
　　江鄰幾暫來相見去後戲寄
低頭拜我蒼髯翁來如飛鳥去如風一夕共飲斗柄北
平明已向函闗東衆中舊騎跛鼈馬塞下新買連錢驄
疾驅似逐鄧林日不肯暫住行何窮
　　和韓欽聖學士襄陽聞喜亭
亭欄下望漢江水淨綠無風寫鏡明日脚穿雲射洲影
槎頭擺子出潭聲檣㠶落處逺鄉思砧杵動時歸客情
使者徘徊有佳興高吟不減謝宣城
　　覽顯忠上人詩
昔讀逺公傳頗聞高行僧廬山將欲雪瀑布結成氷㝷
蹟數百載歴危千萬層師來笑賈島只解詠嘉陵
　　依韻和永叔甞新茶雜言
自從陸羽生人間人間相學事春茶當時採摘未甚盛
或有高士燒竹煮泉為世誇入山乗露掇嫩觜林下不
畏虎與虵近年建安所出勝天下貴賤求呀呀東溪北
苑供御餘王家葉家長白芽造成小餅若帶銙鬭浮鬭
色頂夷華味久迴甘竟日在不比苦硬令舌窊此等莫
與北俗道只解白土和脂麻歐陽翰林最别識品第高
下無欹斜晴明開軒碾雪末衆客共賞皆稱嘉建安太
守置書角青翦包封來海涯清明纔過已到此正見洛
陽人寄花兔毛紫盞自相稱清泉不必求蝦蟇石缾煎
湯銀梗打粟粒鋪面人驚嗟詩腸久饑不禁力一啜入
腹嗚咿哇
　　次韻再和
建溪茗株成大樹頗殊楚越所種茶先春喊山搯白蕚
亦異鳥觜蜀客誇烹新鬭硬要咬盞不同飲酒爭畫虵
從揉至碾用盡力只取勝負相笑呀誰傳雙井與日鑄
終是品格稱草芽歐陽翰林百事得精妙官職况已登
清華昔得隴西大銅碾碾多歳久深且窊昨日寄來新
臠片包以􁁊蒻纒以麻唯能䞉啜任腹冷幸免酩酊冠
弁斜人言飲多頭顫挑自欲清醒氣味嘉此病雖得優
醉者醉來顛踣禍莫涯不願清風生兩腋但願對竹兼
對花還思退之在南方嘗説稍稍能㗖蟇古之賢人尚
若此我今貧陋休相嗟公不遺舊許頻往何必絲管喧
咬哇
　　送葛都官南歸
不羡新為赤縣尹惟羡暫向江南歸江南羃羃梅雨時
風㠶差差並鳥飛罾竿夾岸長若桅水籠畜魚鮮且肥
家在千山古溪上先應喜鵲噪門扉
　　永叔内翰見索謝公游嵩書感歎希深師魯子聰
　　　幾道皆為異物獨公與余二人在因作五言以
　　　叙之
昔在洛陽時共游銅駞陌㝷花不見人前代公侯宅深
堂鏁塵埃空壁鬭蜥蜴楸陰布苔綠野蔓纒石碧池魚
有偷釣林鳥有巧射園𨽻見我來朱門暫開闢園婦見
我還便掃車馬跡何以掃馬跡實亦畏他客我輩唯適
情一葉未嘗摘他人或所至生菓不得惜又憶游嵩山
勝趣無不索各具一壺酒各蠟一雙屐登危相扶牽遇
平相笑噱石搗雲衣輕巖裂天窗窄上飲醒心泉高顛
溜寒液下看峰半雨廣甸飛甘澤夜宿岳頂寺明日入
户白分吟露氣冷猛酌面易赤明朝循歸途兩脛痛若
刺日旰就馬乗香草路迫阨却望峻極居已與天外隔
薄暮投少林潄濯整冠幘碑觀巡幸僧指古定空壁誓
將新詠章燈前互詆擿楊生護已短一字不肯易明年
移河陽簿書日堆積忽得謝公書大夸遊覽劇自嵩歴
石堂蘚花題洞額其文曰神清固非人筆畫乃知二公
貴逆告意可賾遂由龍門歸里堠環數驛我時詩已答
或歌或辨責責我不喜僧性實未所獲凢今三十年纍
塚拱松栢唯公與非才同在不同昔昔日同少壯今且
異肥瘠昔日同微禄今且異烜赫昔同騎破韉今控銀
轡革昔同自謳歌今執樂指百死者誠可悲存者獨窮
厄但比死者優貧存何所益
　　次韻和吳仲庶舍人送徳化郭尉
蒲葉高㠶十二幅秋風逆水滿檣開是時不畏浪頭起
到日定將船尾堆用舍東方言虎鼠賤疎梅福比蒿萊
少年才辨無如美廬岳峰前莫滯迴
　　和韻答永叔洗兒歌
夜夢有人衣帔蜺水邉授我萬龜兒(生男前一夕夢/道士贈龜一枚)仰
看星宿正離離玉魁東指生斗威明朝我婦忽在蓐乃
生男子實秀眉自磨丹砂調白蜜辟惡辟邪無寳犀我
慚暮年又舉息不可不令朋友知開封大尹憐最厚持
酒作歌來慶之畫盆香水洗且喜老駒未必能千里盧
仝一生常困窮亦有添丁是其子
　　送余少卿知睦州
青山峽裏桐廬郡七里灘頭太守船雲霧未開藏宿鳥
坡原將近見燒田養茶摘蘂新春後種橘收包小雪前
民事蕭條官政簡家書時問霅溪邉
　　田家
草木遶籬盛田園向郭斜去鋤南山豆歸灌東園瓜白
水照茅屋清風生稻花前陂日已晚聒聒競鳴蛙
　　歐陽寺丞桐城宰
葉落淮南樹青山徧馬頭人煙將近郭松竹不知秋夜
虎林間嘯溪泉舍下流門前仲卿廟遺跡待君求(朱邑/冢祠)
(在/焉)
　　餘姚陳寺丞
試邑來勾越風煙復上游江潮自迎客山月亦隨舟海
貨通閭市漁歌入縣樓絃琴無外事坐見浦㠶收
　　任適尉烏程
俛作程鄉尉折腰還自甘卞峰晴照黛霅水曉澄藍葑
上春田闢蘆中走吏參到時蘋葉長桞惲蓋江南
　　夏日晚霽與崔子登周襄故城
雨脚收不盡斜陽半古城獨攜幽客步閒閲老農耕寳
氣無人發陰蟲入夜鳴余非避喧者坐愛逺風清
　　西湖閒望
夏景已多趣湖邉日更佳園葵雜紅紫岸栁自欹斜雨
氣收林表城陰接水涯愛間輸白鳥盡日立汀沙
　　金山寺(并/序)
　昔嘗聞謝紫微言金山之勝峰壑攅水上秀㧞殊衆
　山環以臺殿高下隨勢向使善工摸畫不能盡其美
　初恨未遊赴官吳興舩次瓜洲值海汐冬落孤港未
　通獨行江際始見故所聞金山者與謝公之説無異
　也因借小舟以往乃陟迴閣上上方歴絶頂以問山
　阿危亭曲軒窮極山水之趣一草一木雖未蕚發而
　或青或凋皆森植可愛東小峰謂之鶻山有海鶻雄
　雌棲其上毎歲生雛羽翮既成與之縱飛迷而後返
　有年矣惡禽猛鷙不敢來兹以摶魚鳥其亦不取近
　山之物以為食可義也夫薄暮返舟寺僧乞詩强為
　之句以應其請偶然而來不得髣髴敢與前賢名迹
　耶
吳客獨來後楚橈歸夕曛山形無地接寺界與波分巢
鶻寧窺物馴鷗自作羣老僧忘歳月石上看江雲
　　舟中值雨裴刁二君相與見過
江上渰淒淒天形接野低岸痕生舊水馬跡踏春泥風
急侵衣重山昏卷幔迷誰驚二客論不愧巨源妻
　　題刁經臣山居時已應辟西幙
向不樂郡府遂去歸田園結廬復種萟草樹日已繁散
帙理舊學了然無俗喧春雨一迴過覽耕登古原青山
每自愛霽色當衡門故人茍來往名宦未嘗言趣適已
不淺道心良亦存忽聞辟書至便令驅犢轅豈期同瓠
瓜長繋蒿萊根始知古君子出處惟義敦
　　依韻和武平九月十五日夜北樓望太湖
東吳臨海若看月上青冥河漢微分練星晨淡布螢細
煙沉逺水重露裛空庭孤坐饒清興惟將影對形
　　寄西京通判宋次道學士
當時交友都無幾欲問歡娛亦異今花接上林新木變
水分清洛舊池深嵯峨嵩色雲常在窈窕宫墻草又侵
脩竹千竿白家寺昔年題處可能㝷
　　送余中舍知漢州徳陽
匹馬易為秣單車長足輕秋風來棧道宿雨度闗城石
上樹林暗山根江水明桐花鳳何似歸日為將行
　　郭之美忽至云徃河北謁歐陽永叔沈子山
春風無行迹似與草木期高低新萌芽閉户我未知忽
聞人扣門手把蟠桃枝問我此蟠桃緣何結子遲但笑
不復答問者當自推振衣向河朔河朔人偉期以兹不
答意遲子北歸時
　　椹澗晝夢
誰謂死無知每出輙來夢豈其憂在途似亦㑹相送初
看不異昔及寤始悲痛人間轉面非清魂歿猶共
　　靈樹鋪夕夢
畫夢同坐偶夕夢立我左自置五色絲色透縑囊過意
在畱補綴恐衣或綻破歿仍憂我身使存心得墮
　　夕發陽翟
我行陽翟道暮雨原上急麒麟冢相望霹靂碑下立農
耕傍山去鬼火迸林入莫問泉下人馬隤衣更濕
　　缺月
缺月來照屋角時西家狗吠東家疑夜深精靈鬼物動
僁窣古莽無風吹
　　㑹勝院沃洲亭
前溪來洲後溪濶風吹細浪龍鱗活孤亭一入野氣深
松上藤蘿籬上葛葛花葛蔓無斷時女蘿莫翦連古枝
當年吾叔讀書處夜夜濕螢來復去
　　題松林院
靜邃無塵地青熒續熖燈木魚傳飯鼓山衲見歸僧野
色寒多霧溪痕夜閣氷吾非謝康樂獨往亦何能
　　讀月石屏詩
余觀二人作詩論月石月在天上石在山下安得石上
有月蹟至矣歐陽公知不可詰不竟述欲使來者默自
釋蘇子苦豪邁何用强引犀角蚌蛤巧擗析犀蛤動活
有情想石無情想已非的吾謂此石之蹟雖似月不能
行天成紀厯曾無纎毫光不若燈照夕徒為頑璞一片
圓温潤又不似圭璧乃有桂樹獨扶疎常娥玉兔了莫
覓無此等物豈可靈秪以為屏安足惜吾嗟才薄不復
詠略評二詩庶有益
　　齊國大長公主挽詞
賢行聞當世尊隆異故常毎令夫結友不為子求郎夜
月初沉海姑星忽隕潢臨門親祖祭悲吹起修岡
　　重過瓜步山
魏武敗亡歸孤軍處山頂雖憐江上浦鑿巖山巔井豈
是欲勞兵防患在萌頴我昔常登臨徘徊愛晴景片雨
西北來風雷變俄頃疾行下危磴屨脱不及整霑濡入
舟中幼子喜抱頸問我適何之衣濕不太冷昨暮泊共
陽月黑夜正永鴈從沙際鳴旅枕自耿耿平明夾櫓去
廟樹聳寒嶺舉首生白雲飄搖水中影
　　秋日村行
谿霧晝又收山村夜初晦饑禽來往飛遠樹青紅碎原
上楚牛童屋頭吳婦碓雞肥酒已熟野老邀同輩
　　暝
杳杳鐘初發昏昏户閉時巢禽投樹盡疲馬入城遲醉
唱眠茅屋燒光透槿籬荷鋤休帶月亭長䜿毛眉
　　直宿廣文舍下
前夜宿廣文葉響竹打雪昨夜宿廣文窗影竹照月賴
此數竿竹與我為煖熱上有寒鵲棲拳足如瘦蕨平明
欲飛去唶唶若告説我無喜可報煩爾弄觜舌亦嘗苦
老鵶鳴噪毎切切為學本為道窮蹙令素髪但能得酒
飲終日自兀兀
　　送唐紫微知蘇臺
洞庭五月水生寒盧橘楊梅已滿盤泰伯廟前看走馬
闔閭城下見驂鸞吳娃結束迎新守府吏趨鏘拜上官
曾過揚州能慣否劉郎盞底勸須寛
　　送鮮于祕丞(侁/)通判黔州
壺頭山下俗巴婦曲中聽汲井熬鹽白燒田種榖青巖
風來虎嘯江雨過龍腥事簡能談者揚雄所草經
　
　
　
　
　
　
　
　
　
　
　
　
　
　宋詩鈔卷九
欽定四庫全書
　宋詩鈔卷十
　　　　　　　　　内閣中書舍人呉之振編
　余靖武溪詩鈔
　余靖字安道韶州曲江人舉進士與尹師魯同應拔
　萃科靖為冠累官至秘書丞充集賢校理天章閤待
　制時范仲淹以言事觸宰相得罪靖䟽救之坐貶監
　筠州酒税已仲淹得白乃召還慶厯中夏元昊納誓
　請和將加册封而契丹兵來止毋與和朝議患之靖
　謂撓我爾不可聴乃假靖諫議大夫報契丹于九十
　九泉卒屈其議取其要領而還加知制誥史館脩撰
　時相忌之坐習蕃語出知吉州奪官皇祐初復起平
　儂智髙于嶺南拜集賢學士遷吏部侍郎交趾冦邕
　州以為廣西體量安撫使靖往移檄而定拜工部尚
　書始興郡開國公食邑二千八百戸實封二百戸代
　還道病卒累贈少師諡曰襄有武溪集二十卷為文
　不為曼辭如辯諡論史序潮等篇皆有斫發明詩亦
　堅鍊有法時歐陽變體復古靖與交厚故亦棄華取
　質為有本之學
　　送陳京廷評
曲江居嶺阨楚越封壃間(去/)異時置治官嵗入不盈萬
將漕擇材能招徠委成算扇橐大野烘鑿礦重崖斷閩
呉荆廣人奔走通昏旦千夫即山鑄畢給未酬半三監
居江湄僦輦日充羡地官奏計最遂為天下冠嘗聞卜
大夫名聲傳史漢素履騁脩程逸足何由絆
　　夏日江行
解組趨宸闕扁舟泛江練徤艣鴈齊鳴輕㠶雲一片水
濶煙難收雨昏風易轉曲浦逗留多脩程夢魂倦舟子
怯風波終朝股交戰預憂雷電驚先喜虹蜺斷安知農
夫望只顧行人便愚儒有所思自愧心如面追惟亡異
才承恩得為縣盤錯非所長耕桑當勉勸十日愆一雨
灾恐延農畔靡愛幣與牲羣望走之徧山川未應誠兼
晨不敢飯霈然得嘉澍荷天知免譴何以迅流間遽逐
庸夫變江淮民薦饑糟糠未充膳粢盛茍無害豈將風
雨怨玉燭長均調寸進眞君願
　　過大孤山
有形天地分設險山河壯孤山鎭南服峩峩楚之望中
立亡所倚屹然怪其狀石嵾入春空翠柱榰秋浪片時
起雪痕萬頃排霜杖噫氣專吸呼横流以溟漲行人多
躁進那解明得喪不顧風濤險半就江魚葬掛席經典
㫄往往乞靈貺遂因孤獨名塑立輕盈像綽約姑射姿
夢魂巫峽想如何方面祠終古承其妄五岳視三公䧏
殺不過兩不然為子男何以通祀享四氣均分風條融
各有掌避其狂怒勢亦可利攸往亭育天地心憑險恣
沆漭正直鬼神徳非名奚獨饗不使悔吝侵庶㡬忠信
仗在人不在神勿為虛稽顙
　　寄題田待制廣州西園
善政偏脩舉増完池館清地含春氣早月映暮潮生石
有羣星象(庭際羅立舊/名九矅石)花多外國名(異花皆舶上所/來嶺北無之)與
民同雉兔邀客醉蓬瀛翰墨資吟興雲泉適野情鎮應
持左蠏快欲鱠長鯨積靄藏樓閣馴鷗識斾旌甘棠留
美䕃髙倚越王城
　　寄題廣州田諫議頤堂
退食公堂暇應無俗慮侵簾開雙燕影吏散百花隂海
域逍遥境榮途淡泊心政成先養正惠愛及民湥
　　題劉太博棲心亭
宏構小侯第避權長掩關地分金穴貴人共白雲閒野
色春墻外池香暮雨間燕申忘萬慮吏隠敵箕山
　　留題龍光禪刹呈周長老
㝷幽逢勝地方外趣無垠雙澗流寒月千峰積暮雲路
盤塵境斷世系祖燈分却愧留題處猶須説見聞
　　留題澄虛亭
湖光湛寒碧簾影拂莓苔魚戲應同樂鷗閒亦自來雨
餘輕靄合竹外雜花開乆欲留詩去慚無綺靡才
　　送李廷評知福清縣
世閥茂儒紳閩甌寵命新縣圖遥盡海鄉樹密藏春祖
帳鸎將老登車雉已馴行聞趨召節舊美政如神
　　子規
一呌一春殘聲聲萬古寃踈烟明月樹㣲雨落花村易
墮將乾淚能傷欲斷魂名韁慚自束為爾憶家園
　　桂園早行
聞鷄已行邁䇿馬更徘徊月色依山盡秋聲帶雨來自
堪悲玉璞誰復築金臺薄宦空羈束西齋長緑苔
　　山館
野館蕭條晩憑軒對竹扉樹藏秋色老禽帶夕陽歸遠
岫穿雲翠畬田得雨肥淵明誰送酒殘菊遶墻飛
　　晩至松門僧舍懐寄李太祝
日暮倦行役解鞍初息肩霧昏臨水寺風勁欲霜天蓼
浦初聞鴈人家半在舩思君正怊悵黄葉更翩翩
　　遊水南寺
雙刹聳浮雲層軒絶世塵松溪千葢雨茶圃一旗春夜
梵龕燈暗朝香篆火新暫來猶永日堪羡白蓮人
　　暮春
草帶全鋪翠花房半墜紅農家榆莢雨江國鯉魚風堤
栁綿争撲山櫻火共烘長安少年客不信有衰翁
　　宿山觀
孤枕秋宵永山寒夢不成殘燈背窗影急雨帶溪聲未
分山中老空思日下名區區如逆旅此際若為情
　　送岳師歸贑川
千里起歸思翛然物外身海山經處霧梅嶺到時春藥
更開新楮庭應長舊筠年衰重方術聊此送行人
　　山寺獨宿
柴車走縣封窮途秋耿耿急雨失溪聲殘燈淡窗影驅
馳下士身凄凉旅人景山寒夢難成始識今夜永
　　送任袐丞知長興縣
懿文通識氣飄飄二十年來困下僚吾道本將忠許國
世途休嘆老登朝囊裝冷落堆青簡衙署幽深枕書橋
預想呉人䝉美化海鷗桑雉共逍遥
　　又和寄提刑太保
常記臨岐把酒盃芳心應得見歸來不從去日丁寧約
已向東風取次開清燕固難停燭待雕鞍須是著鞭催
欄邉殘豔猶堪賞莫使韶光過了囘
　　和伯恭自造新茶
郡庭無事即仙家野圃栽成紫筍茶踈雨半晴囘暖氣
輕雷初過得新芽烘禠精謹松齋静採擷縈迂澗路斜
江水對煎萍髣髴越甌新試雪交加一槍試焙春尤早
三盞捜腸句更嘉多謝彩箋貽雅貺想資詩筆思無涯
　　送張如京知安肅軍
賜㦸銜恩出斗城塞門迢逓草初青新提司馬臨戎節
舊應衣烏近極星叔子戍呉長緩帶單于歸漢已空庭
圯橋自得家傳䇿不問人間太白經
　　送劉學士知衡州
朱轓新命漢諸侯地扼荆湘占上游醽淥水聲侵古堞
祝融峯色入晴樓晝垂三組鄉枌過春擁雙旌嶽寺游
番直星垣歸緩歩謫仙通籍著瀛州
　　送葢太博通判定州(都部署/奏請)
墨詔殷勤擢俊賢精求毗佐四方翰封疆謹守盧龍塞
旌斾仍親上將壇衰草帶霜秋馬徤黄雲遮日暮城寒
燕南趙北邊之要旅拒憑君一䇿安
　　竊聞集賢侍郎政成公暇時出游覽因念青社境
　　　物之勝長句四韻奉寄觀文殿大學士戸部侍
　　　郎定州路安撫使兼知定州龎籍上
政報公餘稱雅懐兩城烟樹盡樓䑓波通龍口春戲盛
(今州廣固/通五龍口)雲入山門曉望開(劈頭山一/名大雲門)園館有詩書命
筆海邦無冦破蠻才當時不俟交符印恨失嵐亭展讌
罍
　　到塞後有懷青社詩今錄呈
初到營陵春始囘泱泱風物接梧䑓魚鹽利重通闤盛竽
瑟聲和讌席開天際膚雲連岱色海中靈藥慕仙才早
知未許身閒去悔捨堯山石澗來(並青州遊/賞最勝處)
　　觀文相公以靖忝承善政特寄嘉篇謹依嚴韻和
　　　詶
幸奉前規盡所懐閒身吏隠裕春臺山迴翠幌憑欄見
花簇紅房遶郭開(青州紅牡丹洛下有/名南城花園尤盛)愛樹細民思美
化續貂孤跡愧非才南河舊事依然在禊飲杯盤耻畫
罍
　　和董職方見示初到番禺詩
五方殊俗古難并千載猶存故越城(今子城及東有故/壘俗號趙陀城)
客聼潮鷄迷早夜(三更潮上/即雞鳴)人瞻颶毋識隂睛(颶風欲/至西黒)
(雲起謂/之颶母)波濤洶湧天邊濶犀象斕斒徼外生太守不才
當逺寄惟憂南畆廢農耕
　　遊應聖宫
驅羸逺逺出嚴闉雲構祠宫絶世塵伴鶴不知龜甲子
斸山多見藥君臣雨昏仙穴丹砂井雲映樓居玉洞人
只待䇿勲書竹帛抽簪來此卜比鄰
　　西山
萬壑千巖鬭物華榰笻閒訪道生涯一壇星斗脩眞館
數里雲烟斸藥家魚戲竹溪寒影碎路穿松塢翠隂斜
桃源自有神仙宅未信明河八月槎
　　賀孫抗員外春晝端居
萬事皆從適意休何須快馬騁長楸髙人皷吹鳴哇地
當世神仙笑躄樓燕到捲簾如舊分花開逢雨最閒愁
僧來便學嘗茶訣白乳槍旗帶露收
　　謝孫抗員外惠酒
白衣遠遠到江樓報道擕壺助勝遊醉眼便堪終日富
離腸先破一春愁梅稍背嶺開猶晩雪片當風舞未休
此景滿腸方得意不須千釀敵封侯
　　馬當呼鷗不至偶成呈同行諸官
昔年曽泛馬當灣團飯喚鷗篙楫間今日江頭飛不下
應知人世足機關
　　再簡伯恭
十載京華九日期帝家園苑醉金巵今朝郭外㝷僧話
坐聼寒泉遶竹籬
　　端午日寄酒庻囘都官
龍舟爭快楚江濵弔屈誰知特愴神家釀寄君須酩酊
古今嫌見獨醒人
　　五色雀
　羅浮有五色雀各被方色非時不見若士大夫將遊
　是山則先入羣翔寺僧以是為候某庚辰嵗謫官來
　遊將至之夕兹雀亦集感之成詠云
五方純色儼衣冠(尤可愛者朱藍/正色若朝服馬)應是山靈寄羽翰多
謝相逢殊俗眼謫官猶作貴人看
　　曲江津亭謁華嚴長老見所賜御書因成二韻
數年不侍玉爐傍夢斷千山隔帝鄉今日見師堪下淚
御書開卷帶天香
　　重遊英州碧落洞
幽景前賢恨到難泉聲清淺出巖間區區宦路重來此
(往嵗征蠻/廣州罷任)塵世難逢特地閒
　
　
　
　
　
　
　
　
　
　
　
　
　
　宋詩鈔卷十
欽定四庫全書
　宋詩鈔卷十一
　　　　　　　　　内閣中書舍人呉之振編
　歐陽文忠詩鈔上
　歐陽脩字永叔吉州永豐人天聖中進士補西京留
　守推官召試學士院為館閣校勘以書詆諫官髙若
　訥貶夷陵令徙乾徳改判武成軍遷太子中允館閣
　校勘集賢校理知太常理院出通判滑州慶厯初擢
　太常丞知諫院拜右正言知制誥以朋黨出知滁州
　遷起居舍人徙揚州潁州復龍圖閣直學士知應天
　府母憂起復判流内銓以翰林學士修唐書加史館
　修撰勾當三班院判太常寺拜右諫議大夫判尚書
　禮部又判秘書省兼龍圖閣學士權知開封府唐書
　成拜禮部侍郎樞宻副使未㡬叅知政事定議立英
　宗以觀文殿學士刑部尚書知亳州徙青州蔡州以
　太子少師致仕卒贈太子太師諡曰文忠其詩如昌
　黎以氣格為主昌黎時出排奡之句文忠一歸之于
　敷愉畧與其文相似也
　　黄牛峽(一本無/峽字)祠
大川雖有神(一作固/神靈)淫祀亦其(一作/本風)俗石馬繫祠門山
鵶噪叢木潭潭村鼓隔溪聞楚巫歌舞送迎神畫船百
丈山前路上灘下峽長來去江水東流不暫停黄牛千
古長如故峽山侵天起青嶂崖崩路絶無由上黄牛不
下江頭飲行人惟向舟中望朝朝暮暮(一作行/行終日)見黄牛
徒使行(一作誰/使人)人過此愁山髙更逺望猶見不是黄牛
(一作/灘中)滯客舟(語曰朝見黄牛暮見黄牛三朝三暮/黄牛如故言江惡難行久不能過也)
　　干葉紅梨花(峽州署中舊有此花前無賞者知/郡朱郎中始加欄檻命坐客賦之)
紅梨千葉愛者誰白髪郎官心好竒徘徊遶樹不忍折
一日千帀看無時夷陵寂寞千山裏地逺氣偏時節異
愁烟苦霧少芳菲野卉蠻花鬬紅紫可憐此樹生此處
髙枝絶(一作/紅)艷無人顧春風吹落復吹開山鳥飛來自
飛去根盤樹老㡬經春真賞今纔遇使君風輕絳雪罇
前舞日暖繁香露下聞從來竒物産天涯安得移根植
帝家猶勝張騫為漢使辛勤西域徙榴花
　　和丁寳臣遊甘泉寺(寺在臨江一山/上與縣廨相對)
江上孤峰蔽緑蘿縣樓終日對嵳峩叢林已廢姜祠在
事迹難尋楚語訛(寺有清泉一泓俗傳為姜詩泉亦有/姜詩祠按詩廣漢人疑泉不在此)
空餘一派寒巖側澄碧泓亭涵玉色野僧豈解惜清泉
蠻俗那知為勝迹西陵老令好㝷幽時共登臨向此遊
欹危一逕穿林樾盤石蒼苔留客歇山深雲日變隂晴
澗栢巖松度嵗青谷裏花開知地暖林間鳥語作春聲
依依渡口夕陽時却望層巒在翠㣲城頭暮鼓休催客
更待横江(一作/孤舟)弄月歸
　　贈杜黙(一本注云黙師太/學先生石守道介)
南山有鳴鳯其音和且清鳴於有道國出則天下平杜
黙東土秀能吟鳯凰聲作詩㡬百篇長歌仍短行擕之
入京邑欲使衆耳驚來時上師堂再拜辭先生先生頷
首遣教以勿驕矜贈之三豪篇而我濫一名杜子來訪
我欲求相和鳴顧我文字卑未足當豪英豈如子之辭
鏗鍠間鏞笙淫哇俗所樂百鳥徒嚶嚶杜子卷舌去歸
衫翩以輕京東聚羣盗河北㸃新兵飢荒與愁苦道路
日以盈子盍引其吭發聲通下情上聞天子聰次使宰
相聽何必九包(一作/苞)禽始能瑞(一作/薦)堯庭子詩何時作
我耳乆已傾願以白玉琴寓之朱絲繩
　　憶山示聖俞
吾思夷陵山山亂不可究東城一堠餘髙下漸岡阜羣
峰迤邐接四顧無前後憶嘗祗吏役鉅細悉經覯是時
秋卉紅嶺谷堆纈繡林枯松鱗皴山老石脊瘦斷徑履
頽崖孤泉聽清溜深行得平川古俗見耕耨澗荒驚麏
奔日出飛雉雊盤石屢欹眠緑巖堪解綬幽㝷歎獨往
清興思誰侑其西乃三峽嶮怪愈竒富江如自天傾(一/作)
(瀉/)岸立兩崖鬭黔巫望西屬越嶺通南奏時時縣樓對
雲霧昏白晝荒烟下牢戍百仭寒溪潄蝦蟇噴水簾甘
液勝飲酎亦嘗到黄牛泊舟聽猿狖巉巉起絶壁蒼翠
非刻鏤隂嵓下攅叢岫穴忽空透遥岑聳孤出可愛欣
欲就惟思得君詩古健寫竒秀今來㑹京師車馬逐塵
瞀頽冠各白髪舉酒無蒨袖繁華不可慕幽賞亦難遘
徒為憶山吟耳熱助嘲詬
　　送唐生(一作送唐秀/才歸永州)
京師英豪域車馬日紛紛唐生萬里客一影隨一身出
無車與馬但踏車馬塵日食不自飽讀書依主人夜夜
客枕夢(一作/冷)北風吹孤雲翩然動歸思旦夕來叩(一作/叩我)
門終年少人識逆旅(一作/旅意)惟我親來學媿道矒(一作/昧)贈
歸慚(一作/嗟)橐貧勉之期不止多穫由力耘指家大嶺北
重湖浩無垠飛雁不可到書來安得(一作/能)頻
　　聖俞㑹飲(時聖俞赴湖州一作/送梅堯臣赴湖州)
傾壼豈徒彊君飲解帶且欲留君談洛陽舊友一時散
十年㑹合無二三京師旱久塵土熱忽值晩雨涼纎纎(一/作)
(􁁊/􁁊)滑公井泉釀最美赤泥印酒新開緘更吟君句勝啖
䏑杏花妍媚春酣酣(君詩有春風酣/酣春正妍之句)吾交豪俊天下選
誰(一作/難)得衆美如君兼(一本有鏗鏘文律金王寫/森羅武庫戈㦸銛両句)詩工
鑱刻露天骨將論縱横輕玉鈐遺編最愛孫武説往往
曹杜遭夷芟關西幕府不能辟隴山(一作/西)敗(一作/大)將死
可慚嗟余身賤不敢薦四十白髪猶青衫呉興太守詩
亦好往(一作/助)奏玉琯和英咸盃行到手莫辭醉明日(一/作)
(發/)舉棹天東南
　　哭(一作/弔石)曼卿
嗟我識君晩君時猶壯夫信哉天下竒落落不可拘軒
昻懼驚俗自(一作/以)隠酒之徒一飲不計斗傾河竭崑㠊
作詩㡬百篇錦組聨瓊琚時時出險語意外研精麤窮
竒變雲烟捜怪蟠蛟魚詩成多自寫筆法顔與虞旋弃
不復惜所存今㡬餘往往落人間藏之比明珠又好(一/作)
(愛/)題屋壁虹蜺隨卷舒遺蹤處處在餘墨潤不枯朐山
頃嵗出我亦斥江湖乖離(一作/睽)四五載人事忽焉(一作/有)
殊歸來見京師心老貌已癯但驚何其衰豈意今也無
才髙不少下濶若與世踈驊騮當少時其志萬里塗一
旦老伏櫪猶思玉山芻天兵宿西北狂兒尚稽誅而今
壯士死痛惜無賢愚歸魂渦上田露草荒春蕪
　　送曇穎歸廬山
吾聞廬山久欲往世俗拘昔嵗貶夷陵扁舟下江湖八
月到湓口停帆望香爐香爐雲霧間杳靄疑有無忽值
秋日明彩翠浮空虛信哉竒且秀不與灊霍俱偶病不
時往中流但踟蹰今思尚髣髴恨不傳畫圖曇頴十年
舊風塵客京都一旦不辭訣飄然卷衣(一作/長)裾山林往
不返古亦有吾儒西北苦兵戰江南仍旱枯新秦又攻
冦京陜募兵夫聖君念蒼生賢相思良謨嗟我無一説
朝紳拖舒舒未能膏鼎鑊又不老菰蒲羡子識所止雙
林㱕結廬
　　送慧勤歸餘杭
越俗僭宫室傾貲事雕墻佛屋尤其侈耽耽擬侯王文
彩瑩丹漆四壁金焜煌上懸百寳葢宴坐以方床胡為
弃不居棲身客京坊辛勤營一室有(一作/乃)類燕巢梁南
方精飲食菌笋鄙羔羊飯以玉粒粳調之甘露漿一饌
費千金百品羅成行晨興未飯僧日昃不敢嘗乃兹隨
北客枯粟充飢腸東南地秀絶山水澄清(一作/鮮)光餘杭
㡬萬家日夕焚清香烟霏四面起雲霧雜芬芳豈如車
馬塵鬢髪染成霜三者孰苦樂子奚(一作/兮)勤四方乃云
慕仁義奔走不自遑始知仁義力可以治膏肓有志誠
可樂(一作/嘉)及時宜自彊人情重懐土飛鳥思故鄉夜枕
聞北雁歸心逐南檣歸兮能來否送子以短章
　　讀張李二生文贈(一本作謝張/續李常寄)石先生(先生石/介也)
先生二十年東魯能使魯人皆好學其間張續與李常
剖琢珉石(一作如剖珉石/一作如剖衆石)得天璞大圭雖不假雕瑑(一/作)
(鐫/)但未磨礲出圭角二生固是天下寳豈與先生私褚
橐先生示我何矜誇手擕文編謂新作得之數日未暇
讀意欲百事先(一作/前)屏却夜歸獨坐南窗下寒燭青熒
如熠爚病眸昏澀乍開緘燦若月(一作/日)星明錯落詞嚴
意正質非俚(一作髙/且簡)古味雖淡醇不薄千年佛老(一作/若佛)
賊中國禍福依憑羣黨惡拔根掘窟期必盡有勇無前
力何犖乃知二子果可用非獨詞(一作/特言)堅由志確朝廷
清明天子聖陽徳彚進羣隂剥大烹養賢有列(一作/味别)鼎
豈乆師門共藜藿(一作有先生在魯魯皆化茍用於朝/其利博兩句又一本在作居朝作時)
予(一作/我)慚職諌未能薦有酒且慰先生酌
　　絳守居園池
嘗聞紹述絳守居偶來覽登周四隅異哉樊子怪可吁
心欲獨出無古初窮荒捜幽入有無一語詰曲百盤紆
孰云已出不剽襲句斷欲學盤庚書(一本有方言爾雅/不訓詁㡬欲舌譯)
(從象胥/兩句)荒烟古木蔚遺墟我來嗟秪(一作/止)得其餘栢槐
端莊偉丈夫蒼顔鬰鬰老不枯靚容新麗一何姝清池
翠葢擁紅蕖胡鬅虎摶豈足道記録細碎何區區虙氏
八卦畫河圖禹湯臯虺(一作/陶)暨唐虞豈不古奥萬世模
嫉世姣巧(一作/好)習卑汙以竒矯薄駭羣愚用此猶得追
韓徒我思其人為躊躇作詩聊謔為坐娯
　　晉祠(一本作過并/州晉祠泉)
古(一作/故)城南出十里間鳴渠夾路(一作石/渠夾道)何潺潺行人
望祠下馬謁退即祠下窺水源地靈草木得餘潤鬱鬱
古(一作/松)栢含蒼烟并兒自古事(一作/重)豪俠戰爭五代㡬
百年天開地闢真主出猶須再駕方凱旋頑民盡遷髙
壘削秋草自緑埋空垣(一作自緑/空塞垣)并人昔遊晉水上清
鏡照耀涵朱顔晉水今入并州裏稻花漠漠澆平田廢
興髣髴無舊(一作/故)老氣象寂寞餘山川惟存祖宗聖功
業干戈象舞被管絃我來覽登為歎息暫照白髪臨清
泉鳥啼人去廟門闔還有山月來娟娟
　　水谷夜行寄子美聖俞
寒(一作/晨)鷄號荒林山壁月倒挂披衣起視夜攬轡念行
邁我來夏云初素節今已届高河瀉長空勢落九州外
㣲風動涼襟曉氣清餘睡(一作色/清餘曖)緬懐京師友文(一作/有)
酒邈(一作/邀)髙㑹其間蘇與梅二子可畏愛篇章富縱横
聲價相磨(一作/摩)葢子美氣尤雄萬竅號一噫有時肆顛
狂醉墨洒霶霈譬(一作/□)如千里馬已發不可殺盈前盡
珠璣一一難東汰梅翁事清切石齒潄寒瀨作詩三十
年視我猶後(一作後/猶無)輩文詞愈清新心意雖(一作/難)老大
譬如妖韶女老自有餘態近詩尤古硬(一作/淡)咀嚼苦難
嘬初如食橄㰖真味乆愈在蘇豪以氣轢(一作/爍)舉世徒
驚駭梅窮獨我知(一作我/獨竒)古貨今難賣(一作今/誰買)二子雙
鳯凰百鳥之嘉瑞雲烟一翺翔羽翮一摧鎩安得相從
遊終日鳴噦噦問胡(一作/相問)苦思之對酒把(一作把/酒對)新蟹
　　病中代書奉寄聖俞二十五兄
憶君去年來自越值我傳車催去闕是時新秋蟹正肥
恨不一醉與君别今年得疾因酒作一春不飲氣彌劣
飢腸未慣飽甘脆(一作平生乍/得飽甘肥)九蟲寸白(一作腹/蟲不慣)爭為
孽一飽猶能致身患寵禄豈無神所罰乃知賦予分有
涯適分自然無夭閼昔在洛陽年少時春思每先花亂
發萌芽不待楊栁動探春馬蹄常踏雪到今年纔三十
九怕見新花羞白髪顔侵塞下風霜色病過鎮陽桃李
月兵閒事簡居可樂心意自衰非屑屑日長天暖惟欲
睡睡美尤厭春鳩聒北潭去城無百歩渌水氷銷魚撥
刺經時曽未著脚到好景但聽遊人説官榮雖厚世味
薄始信衣纓乃羈紲故人有㡬獨思君安得見君憂暫
豁公厨酒美逺莫致念君貫(一作/慣)飲衣屢脱郭生書來
猶未到想見新詩甚飢渇少年事事今已去惟有愛詩
心未歇君閒可能為我作莫辭自書藤紙滑少低筆力
容(一作/留)我和無使難追韻髙絶
　　班班林間鳩寄内
班班林間鳩榖榖命其匹迨天之未雨與汝勿相失春
原洗新霽緑葉暗朝日鳴聲相呼和(一作呼/相講)應答如吹
(一作若/吕應嘉)律深棲柔桑暖下啄髙田實人皆笑汝拙無巢
以家室易安由寡求吾羡拙之佚吾雖有室家出處曽
不一(一本有豈如鳴鳩樂/天性免乖咈兩句)荆蠻昔竄逐奔走若鞭抶山
川瘴霧深江海波濤䫻跬歩子所同淪弃甘共没投身
去人眼已廢誰復嫉山花與野草我醉子鳴瑟但知貧
賤安不覺嵗月忽還朝今㡬年官禄霑兒姪身榮責愈
重噐小憂常溢今年來鎮陽留滯見春物北潭新漲緑
魚鳥相聱䎲(魚一切一/作懽聲逸)我意不在春所憂空自咄一官
誠易了報國何時畢髙堂母老矣衰髪不滿櫛昨日寄
書言新陽發舊疾藥食(一作/石)子雖勤豈若我在膝又云
子亦病蓬首不加髴書來本慰我使我煩憂鬱思家春
夢亂妄意占凶吉却思夷陵囚其樂何可述前年辭諌
署朝議不容乞孤忠一許國家事豈復(一作/暇)䘏横身當
衆怒見者旁可慄近日讀除書朝廷更輔弼君恩優大
臣進退禮有秩小人妄希㫖論議爭操筆又聞説朋黨
次第推甲乙而我豈敢逃不若先自劾上賴天子聖必
未(一作/未必)加斧鑕一身但得貶羣口息啾唧公朝賢彦衆
避路(一作/讓)當揣質茍能因謫去引分思藏宻還爾禽鳥
性樊籠免驚怵子意其謂何吾謀今已必(一本有誠思/憂與樂便可)
(齊升黜/兩句)子能(一作/如)甘藜藿我易解簪紱嵩峰三十六蒼
翠爭聳出安得擕子去耕桑老蓬蓽
　　暮春有感
幽憂無以銷春日靜愈長薫風入花骨花枝午低昻往
來採花蜂清蜜未滿房春事已爛漫落英漸飄揚蛺蝶
無所為飛飛助其忙啼鳥亦屢變新音巧調篁遊絲最
無事百尺拖晴光天工施造化萬物感春陽我獨不如
春久病卧空堂時節去莫挽浩歌自成傷
　　洛陽牡丹圖
洛陽地脉花最宜牡丹尤為天下竒我昔所記數十種
於今十年半忘之開圖若見故人面其間數種昔未窺
客言(一作/云)近嵗花特異往往變出呈新枝洛人驚誇立
名字買種不復論家貲比新較舊難(一作/莫)優劣爭先擅
價各一時當時絶品可數者魏紅窈窕姚黄妃壽安細
葉開尚少(一作/早)朱砂玉版人(一作/猶)未知傳聞千葉昔未
有只從左紫名初馳四十年間花百變最後最好潛溪
緋今花雖新我未識未信與舊誰妍媸當時(一作/年)所見
已云絶豈有更好(一作/妍)此可疑古稱天下無正色但恐
世好隨時移鞓紅鶴翎豈不美斂色如避新來姬何况
逺説蘇與賀有類異世誇嬙施造化無情宜一槩偏此
著意何其私又疑人心愈巧僞天(一作/各)欲鬬巧窮精㣲
不然元化朴散久豈特近嵗猶澆漓爭新(一作/先)鬬麗若
不已更後百載知何為但應新花日愈好惟有我老年
年衰
　　鎮陽讀書
春深夜苦短燈冷熖不長塵蠧文字細病眸澀無光坐
久百骸倦中遭羣慮戕㝷前顧後失得一念(一作/而)十忘
乃知學在少老大不可彊廢書誰與語歎息自悲傷因
憶石夫子徂徠有茅堂前年來京師講學居上庠青衫
綴朝士面有(一作/乃弃)數畆桑不耐羣兒嗤束書歸故鄉却
㝷茆堂在髙卧泰山傍聖經日陳前弟子羅兩廂大論
叱佛老髙聲(一作/言)誦虞唐賓朋足棗栗兒女飽糟糠雖
云待官闕便欲解朝裳有似蠶作繭縮身思自藏嗟我
一何愚貪得不自量平生事筆硯自可娯文章開口攬
時事論議爭煌煌退之嘗有云名聲暫羶香誤䝉天子
知侍從列班行官榮日已寵事業闇不彰噐小以(一作/而)
任大躋顛理之常聖君雖不誅在汝(一作/爾)豈自遑不能
雖欲止怳(一作/恍)若失其方却欲㝷舊學舊學已榛荒有
類邯鄲歩兩失皆茫茫便欲乞身去君恩厚須償又欲
求一州俸錢買歸裝譬如歸巢鳥將棲少徊翔自覺誠
未晩收愚老縑緗
　　讀(一本有/聖俞字)蟠桃詩寄子美
韓孟於文詞兩雄力相當(一本有偶以怪自戲/作詩驚有唐兩句)篇章綴
談笑雷電擊幽荒衆鳥誰敢和鳴鳯呼其皇孟窮苦纍
纍韓富浩穰穰窮者啄其精富者爛文章發生一為宫
揫斂一為商二律雖不同合奏乃鏘鏘天之産竒怪希
世不可常寂寥二百年至寳埋無光郊死不為島聖俞
發其藏患世愈不出孤吟夜號(一作夜/號清)霜霜寒入毛骨
清響哀(一作/乃)愈長玉山禾難熟終嵗苦飢腸我不能飽
之更欲不自量引吭和其音力盡猶勉强(一本有嗟我/於韓徒足未)
(及其墻而子得孟骨/英靈空此卬四句)誠知非所敵但欲繼前芳近者蟠
桃詩有傳來北方發我衰病思藹如得春陽欣然便欲
和洗硯坐中堂墨筆不能下怳怳(一作/恍恍)若有亡老雞觜
爪硬未易犯其場不戰先(一本/作輒)自知雖奔(一作/然)未甘降
更(一作/便)欲呼子美子美隔濤江其人雖憔悴其志獨軒
(一作/昻)昻氣力誠當對勝敗可交相安得二子接揮鋒兩
交鋩我亦願助勇鼓旗譟其旁快哉天下樂一釂宜百
觴乖離難㑹合此志何由償
　　啼鳥
窮山候至陽氣生百物如與時節爭官居荒涼草樹宻
撩亂紅(一作亂/紅英)紫開繁英花深葉暗耀朝日日(一作/一)暖
衆鳥皆嚶鳴鳥言我豈解爾意綿蠻但愛聲可聽南窗
睡多春正美百舌未曉催天明黄鸝顔色已可愛舌端
啞咤如嬌嬰竹林靜啼(一作/啼盡)青竹笋深處不見惟聞聲
陂田遶郭白水滿戴勝榖榖催春耕誰謂鳴鳩拙無用
雄雌各自知隂晴雨聲蕭蕭泥滑滑草深苔緑無人行
獨有花上提萌蘆勸我沽酒花前傾其餘百種各嘲􁛲
異鄉殊俗難知名我遭䜛口身落此每聞巧舌宜可憎
春到山城苦寂寞把盞常恨無娉婷花開鳥語輙自醉
醉與花鳥為交(一作/友)朋花能嫣然顧我笑鳥勸我飲非
無情身閒酒美惜光景惟恐鳥散花飄零可笑靈均楚
澤畔離騷憔悴愁獨醒
　　讀徂徠集
徂徠魯東山石子居山阿魯人之所瞻子與山嵯峨今
子其死矣東山復誰過精魄已埋沒文章豈能磨壽命
雖不長所得固已多舊藁偶自録滄溟之一蠡其餘誰
付與散失存㡬何存之警後世古鑑照妖魔子生誠多難
憂患靡不罹(音/羅)宦學三十年六經老研摩問胡所専心
仁義丘與軻揚雄韓愈氏此外豈知他尤勇攻佛老奮
筆如揮戈不量敵衆寡膽大身幺麼往年遭母䘮泣血
走岷峨垢面跣雙足鉏犁事田坡至今鄉里化孝悌勤
蠶禾昨者來太學青衫踏朝靴陳詩頌聖徳厥聲續猗
那羔雁聘黄晞晞驚走鄰家施為可怪駭世俗安委蛇
謗口由此起中之若飛梭上賴天子聖不挂網者羅憶
在太學年大雪如翻波生徒日盈門飢坐列雁鵝絃誦
聒鄰里唐虞賡詠歌常續最髙第騫游各名科豈止學
者師謂宜國之皤夭壽反仁鄙誰尸此偏頗不知詉詉
者又忍加詆訶聖賢要久逺毁譽暫諠譁生為舉世疾
死也(一作/者)古人嗟作詩遺魯社祠子以為歌
　　百(一作/栢)子坑賽龍
嗟龍之智誰可拘出入變化何須㬰壇平樹古潭水黑
沉沉影響疑有無四山雲霧忽晝合瞥起直上拏空虛
龜魚帯去半空落雷輷電走先後驅傾崖倒澗聊一戲
頃刻萬物皆涵濡青天却掃萬里靜但見緑野如雲敷
明朝老農拜壇側鼓聲坎坎鳴山隅野巫醉飽廟門闔
狼籍烏鳥爭殘餘
　　憎蚊
乾坤量廣大善惡皆含育荒茫(一作/荒)三五前民物交相
黷禹鼎象神姦蛟龍逺潜伏周公驅猛獸人始居川陸
爾來千百年天地得清肅大患已云除細㣲遺不録蠅
䖟蚤蝨蟣蜂蝎蚖蛇蝮惟爾於其間有形纔一粟雖㣲
無奈衆惟小難防毒嘗聞髙郵間猛虎死淩辱哀哉露
䈥女萬古讐不復水鄉自宜爾可怪窮邊俗晨飱下帷
幬盛暑泥駒犢我來守窮山地氣尤卑溽官閒懶所便
惟睡宜偏足難堪爾類多枕席厭縁撲燻簷(一作/之)苦烟
埃燎璧疲照燭荒城繁草樹旱氣飛炎熇羲和驅日車
當午不轉轂清風得夕涼如赦脱囚梏掃庭露青天坐
月䕃嘉木汝寧無他時(一作/日)忍此見迫促翾翾伺昏黑稍
稍出壁屋填空來若翳聚隙多可掬叢身疑陷圍聒耳
如遭哭猛攘欲張拳暗中甚(一作/疑)飛鏃手足不自救其
能營背腹盤飡勞扇拂立寐僵僮僕端然窮百計還坐
瞑雙目於吾固不較在爾誠為酷誰能推物理無乃乖
人欲騶虞鳯皇麟千載不一矚思之不可見惡者無由
逐
　　重讀徂徠集
我欲哭石子夜開徂徠編開編未及讀涕泗已漣漣勉
盡三四章收淚輙忻懽切切(一作昭昭/一作昭晰)善惡戒丁寜仁
義言如聞子談論疑子立我前乃知長在世誰謂已(一/作)
(子/)沉泉昔也人事乖相從常苦艱今而每思子開卷子
在顔我欲貴子文刻以金玉聨金可爍而銷玉可碎非
堅不若書(一作/傳)以紙六經皆紙傳但當書百本(一作傳/十以為)
(百/)傳百以為千或落於四夷或藏在深山待彼謗焰(一/作)
(艷/)熄放此光芒懸人生一世中長短無百年無窮在其
後萬世在其先得長多㡬何得短未足憐惟彼不可朽
名聲文行然讒誣不須辨亦止百年間百年後來者憎
愛不相緣公議然後出自然見媸妍孔孟困一生毁逐
遭百端後世茍不公至今無聖賢所以忠義士恃此死
(一作輕/死此)不難當子病方革謗辭正騰喧衆人皆欲殺聖
主獨保全已埋猶不信僅免斲其棺此事古未有每思
輒長嘆我欲犯衆怒為子記此寃下紓冥冥忿仰呌昭
昭天書於蒼翠石立彼崔嵬巓詢求子世家恨子兒女
頑經嵗不見報有辭未能銓(一作/詮)忽開子遺文使我心
已寛子道自能久吾言豈須鐫
　　汝癭答仲儀(一作答王/素汝癭)
君嗟汝癭多誰謂汝土惡汝癭雖云苦汝民居自樂鄉
閭同飲食男女相媒妁習俗不為嫌譏嘲豈知怍汝山
西南險平地猶磽确(一作确犖一作/磽䃕一作确䃕)汝樹生□(一作/癰)腫
根株浸溪壑山川固已然風氣宜其濁接境化襄鄧餘
風被伊雒思予昔曾游所見可驚愕喔喔聞語笑纍纍
滿城郭傴婦懸甕盎嬌嬰包卵鷇無由辨肩頸有類龜
縮殻噫人稟最靈反不如鳬鶴駢枝雖形累小小固(一/作)
(故/)可略癰瘍暫畜聚決潰終當涸贅疣附支體幸或不
為虐未若此巍然所生非所托咽㗋繋性命鍼石難砭
(一作/破)削農皇古神聖為世名百藥豈不有方書頑然莫
銷爍(一作/鑠)温湯汝靈泉亦不能湔濯君官雖謫居政可
瘳(一作/療)民瘼奈何不哀憐而反恣訶(一作/嘲)謔文辭騁新
工醜怪極名貌汝士雖多竒汝女少纖弱翻思太守宴
誰與唱清角乖離南北殊魂夢山陂邈握手未知期寄
詩聊一噱
　　滄浪亭(一本上云/寄題子美)
子美寄我滄浪吟邀我共作滄浪篇滄浪有景不可到
使我東望心悠然荒灣野水氣象古髙林翠阜相囘環
新篁抽笋添夏影(一作/景)老枿亂發爭春妍水禽閒暇事
髙格山鳥日夕相啾喧不知此地㡬興廢仰視喬木皆
蒼烟堪嗟人迹到不逺雖有來路曽無緣窮竒極怪誰
似子捜索幽隱探神仙初㝷一逕入䝉宻豁目異境無
窮邊風髙月白最宜夜一片瑩淨鋪瓊田清光不辨水
與月但見空碧涵漪漣(一本有姑蘇臺邊人響絶/夜靜往往聞鳴船兩句)清風
明月本無價可惜秪賣四萬錢又疑此境天乞與壯士
憔悴天應憐鴟夷古亦有獨往江湖波濤𣺌翻天﨑嶇
世路欲脱去反以身試蛟龍淵豈如(一作/知)扁舟任飄兀
紅渠渌浪揺醉眠丈夫身在豈長弃新詩美酒(一作詩/新酒美)
聊窮年雖然不許俗客到莫惜佳句人間傳
　　菱溪大(一本無/大字)石
新霜夜落秋水淺有石露出寒溪垠苔昏土蝕禽鳥啄
出沒溪水秋復春溪邊老翁生長見疑我來視何殷勤
愛之逺徙向幽谷曵以三犢載兩輪行穿城中罷市看
但驚可怪誰復珍荒烟野草埋沒久洗以石竇清泠泉
朱欄緑竹相掩映選(一作/邀)致佳處當南軒南軒旁列千
萬峰曽未有此竒嶙峋乃知異物世所少萬金爭買傳
㡬人山河百戰變陵谷何為落彼荒溪濆山經地誌不
可究遂令異説爭紛紜皆云女媧初鍜鍊融結一氣凝精純
仰視蒼蒼補其缺染此紺碧瑩且温或疑古者燧人氏
鑚以出火為炮燔茍非神聖親手迹不爾孔竅(一作/穴)誰
雕剜又云漢使把漢節西北萬里窮崑崙行經于闐得
寳玉流入中國随河源沙磨水激自穿穴所以鐫鑿無
瑕痕嗟予有口莫能辨歎息但以兩手捫盧仝韓愈不
在世彈壓百怪無雄文爭竒鬭異各取勝遂至荒誕無
根原天髙地厚靡不有(一作/有定)醜好萬狀奚足論惟當掃
雪席其側日與嘉客陳清樽
　　豐樂亭小飲
造化無情不擇物春色亦到深山中山桃溪杏少意思
(一作有/誰顧)自趂時節開春風看花游女不知醜古粧野態
爭花紅人生行樂在(一作/當)勉彊有酒莫負瑠琉鍾主人
勿笑花與女嗟爾自是花前翁
　　希真堂東(一本無/東字)手種菊花十月始開
當春種花唯恐遲我獨種菊君勿誚春枝滿園爛張錦
風雨須㬰落顛倒看多易厭情不専鬭紫誇紅隨俗好
豁然髙秋天地肅百(一作/萬)物衰零誰暇弔君看金蘂正
芬敷曉日浮霜相照耀(一本有後時寧與松栢榮/媚世不爭桃李笑兩句)煌煌
正色秀可餐藹藹清香寒愈峭髙人避喧守幽獨淑女
靜(一作/靚)容脩(一作/羞)窈窕方當揺落看轉佳慰我寂寥何
以報時擕一罇相就飲如得貧交論久要我從多難壯
心衰迹與世人殊靜躁種花勿(一作/不)種兒女花老大安
能逐年少
　　懐嵩樓晩飲示徐無黨無逸(一本作奉和徐生見/示懷嵩樓晚飲一本)
　　　(無見/示字)
滁山不通車滁水不通舟舟車路所窮嗟誰肯來游念
非吾在此二子來何求不見忽三年見之忘百憂問其
别後學初若繭緒抽縱横漸組織文章爛然浮引伸無
窮極卒斂以軻丘少進日如此老退誠可羞弊邑亦何
有青山遶城樓泠泠谷中泉吐溜彼(一作/被)山幽石醜駭
溪怪天竒瞰龍湫子初如可樂久乃歎以愀云此譬圖
畫暫看已宜收荒涼(一作/村)草樹間暮館城南陬破屋仰
見星窗風冷如鎪歸心中夜起輾轉卧不周我為辦酒
肴羅列蛤與蛑酒酣㣲探之仰笑不頷頭曰予非此儂
又不負譴尤自非世不容安事此為囚幸以主人故﨑
嶇㡬摧輈一來勤已多而况欲乆留我語頓遭屈顔慚
汗交流川塗氷已壯霰(一作/霜)雪行將稠羡子兄弟秀雙
鴻翔髙秋嗈嗈飛且鳴嵗暮憶南州飲子今日歡重我
明日愁來貺辱已厚贈言媿非酬
　　贈無為軍李道士二首(名景/仙)
無為道士三尺琴中有萬古無窮音音如石上瀉流水
瀉之不竭由源深彈雖在指聲在意聽不以耳而以心
心意既得形骸忘不覺天地白日愁雲隂
李師琴紋(一作/形)如卧蛇一彈使我三咨嗟五音商羽上
肅殺颯颯坐上風吹沙忽然黄鍾囘暖律當冬草木皆
萌芽郡齋日午公事退荒涼樹石相交加李師一彈鳯
皇聲空山百鳥停嘔啞我怪李師年七十面目明秀光
如霞問胡以然(一作試問胡以/一作試問胡然)笑語我慎勿辛苦求丹
砂惟當養其根自然燁其華(一本無/上二句)又云理身如理琴
正聲不可干以邪我聽其言未云足野鶴何事還思家
抱琴揖我出門去獵獵歸袖風中斜
　　酬學詩僧惟晤
詩三百五篇作者非一人羈臣與弃(一作/賤)妾桑濮乃淫
奔其言茍(一作/或)可取痝雜不全純子雖為佛徒未易廢
其言其言在合理但懼學不臻子佛(一作/之)與吾儒異轍
難同輪(一作/共論)子何獨吾慕自忘緇其身茍能知所歸固
有路自新誘進或可至拒之誠不仁維詩於文章太山
一浮塵又如古衣裳組織(一作/繡)爛成文拾其裁剪餘未
識衮服尊嗟子學雖(一作/已)勞徒自苦骸筋(一作自逺/渉江津)勤
勤袖卷軸一嵗三及門惟(一作/何)求一言榮歸以耀其倫與
夫榮其膚不若啓(一作豈/若習)其源韓子亦嘗謂收斂加(一/作)
(以/)冠巾
　　别後奉寄聖俞二十五兄(一本作叙别寄聖俞兼/酬進道堂夜話見寄之)
　　　(什/)　(一/)
長河秋雨多夜挿寒潮(一作/湖)入嵗暮孤舟遲客心飛鳥
急君老忘卑窮文字或綴緝餘生苦難阨(一作/拙)世險陷
已習離合二十年乖暌多聚集常時飲酒别今别輙飲
泣君曰吾老矣不覺兩袖濕我年雖少君白髪已揖揖
(即入/反)憶初京北門送我馬暫立自兹遭檻穽一落誰引
汲顚危偶脱死藏䑕甘自縶(一作/蟄)但令身尚在果得手
重執聞來喜迎前貌改驚乍揖别離纔㡬時舊學廢百
十殘章(一作/編)與斷藁草草各收拾空窗(一作/堂)語青燈夜
雨聽霵霵(一作/濈濈)明朝解舟南歸翼縱莫戢還期明月飲
幸此中秋及酒酣弄篇章四坐困供給歡言正喧嘩别
意忽於邑日暮北亭上濁醪聊(一作/猶)共挹輕(一作/歸)橈動
翩翩晩水明熠熠行心(一作/貪前)去雖迫訣語出猶澁歸來
録君詩卷軸多􁡯􁡯誰(一作/雖)云已老矣意氣何嶪岌惜
哉方壯時千里足常馽知之莫予深力不足呼吸歎吁
偶成篇聊用綴君什
　　紫石屏歌(一本作月石硯/屏歌寄蘇子美)
月從海底來行上天東南正當天中時下照千丈潭潭
心無風月不動倒影射入紫石巖月光水潔石瑩淨(一/作)
(徹/)感此隂魄來中潛自從月入此石中天有兩曜分為
三清光萬古不磨滅天地至寳難藏緘天公呼雷公夜
持巨斧墮嶄巖墮此一片落千仞皎然寒鏡在玉匳蝦
蟇白兔走天上空留桂影猶杉杉(一作/毶毶)景山得之(一作/虢州)
(刺/史)惜不得贈我意與(一作/比)千金兼自云每到月滿時石
在暗室光出簷大哉天地間萬怪難悉談嗟予不度量
每事思窮探欲將兩耳目所及而與造化爭毫纎煌煌
三辰行日月尤尊嚴若令下與物為比擾擾萬類將誰
瞻不然此石竟何物有口欲説嗟如鉗吾竒(一作/知)蘇子
胷羅列萬象中包含不惟胷寛膽亦大屢出言語驚愚
凡自吾得此石未見蘇子心懐慚不經老匠先指決有
手誰敢施鐫鑱呼工畫石持寄似(一作/此)幸子留意其無
謙
　　獲麟贈姚闢先輩
世已無孔子獲麟意誰知我嘗為之説聞者未免非而
子獨曰然有如塤應篪惟麟不為瑞其意乃可推春秋
二百年文(一作/辭)約義甚夷一從聖人沒學者自為師崢
嶸衆家説平地生嶮巇相㳂益迂怪各闢出新竒爾來
千餘嵗(一作千載餘/一作千嵗餘)舉世不知迷焯哉聖人經照耀萬
世疑自從䝉衆説日月遭蔽虧常患無氣力掃除浮雲
披還其自然光萬物皆見之子昔已好古此經手常持
超然出衆見不為俗牽卑近又脱賦(一作/賤)格飛黄擺銜
羈聖門開大道夷路肆騰嬉便可勦衆説旁通(一作/異端)塞
多岐正途趨(一作/常)簡易慎勿事嶇﨑著述須待老積勤
宜少時茍思垂後世大禹尚胼胝顧我今老矣兩瞳(一/作)
(目一/作眼)蝕昏眵大書難久視心在力已衰因思少自弃今
縱悔可追戒我以勉子臨文但吁嘻
　　答吕公著見贈(一本作奉答通判太傅/為予不飲見贈之作)
晉人歌蟋蟀孔子録於詩因知聖賢心豈不惜良時行
樂不及早朱顔忽焉衰馳光如騕褭一去不可追今也
不彊飲後雖悔奚為三年謫永陽陷穽不知危種樹滿
幽谷疏泉瀉清池新陽染山木撩亂發枯枝無人歌青
春自釂白玉巵今者荷寛宥(一作/恩)乞(一作/得)州從爾宜西
湖舊已聞既見又過之菡萏間紅緑鴛鴦浮渺瀰四時
花與竹罇爼(一作/酒)動可隨况與賢者同薰然襲(一作/偉)蘭
芝醁醅寒且醥清唱婉而遟(一作/竒)四座各已醉臨觴獨
何疑昔人逢麴車流涎尚垂頤况此杯中趣乆得樂無
涯多憂衰病早心在良可噫(一作/嘻)譬若卧櫪馬聞鼙(一/作)
(鼔/)尚鳴悲春膏已動脉(一作忽/已動)百卉漸葳蕤丹砂得新
方舊疾庶可治尚可執鞭弭周旋以忘疲
　　送榮陽魏主簿(廣送一本/作  魏廣)
卓犖東(一作/魏)都子姓名聞十年窮冬雪塞空千里至我
門子足未及閾我衣驚倒顛僕童(一作/童僕)相視疑寮吏或
不然俛首鵠鶴啄進趨鳬雁聯青衫靴兩(一作/兩靴)脚言色
倩(一作/情)以温於公門豈少乃獨得公懽受知固不易知
士誠尤難我思屈童吏欲辯難以言觴豆及嘉節髙堂
列羣賢文章看落筆論議馳後先破石出至寳決髙瀉
長川光輝相磨晻浩渺肆波瀾寮吏媿我歎僕童(一作/童僕)
恪生顔我顧寮吏嘻士豈以此觀此聊為戲耳以驚僕
童(一作/童僕)昏士欲見其守視其居賤貧欲知其所趨試以
義利干我試識其面已窺其肺肝禮有來必往木瓜報
琅玕十年思見之一日捨我還何用慰離居贈子以短
篇
　　食糟民
田家種糯官釀酒㩁利秋毫升與斗酒沽得錢糟弃物
(一作/不弃)大屋經年堆欲朽酒醅瀺灂如沸湯東風來吹酒
瓮香纍纍罌與缾惟恐不得嘗官沽味醲村酒薄日飲
官酒誠可樂不見田中種糯人釡無糜粥度冬春還來
就官買糟食官吏散糟以為徳嗟彼官吏者其職稱長
民衣食不蠶耕所學義與仁仁當養人義適(一作/識)宜言
可聞逹力可施上不能寛國之利下不能飽爾(一作/民)之
飢我飲酒爾食糟爾雖不我責我責何由逃
　　伏日贈徐焦二生(一本作徐焦二子㐲日游西/湖余以病不能往因以贈之)
徐生純明白玉璞焦子皎潔寒泉氷清光瑩爾互輝映
當暑自可消炎蒸平湖緑波漲渺渺髙榭(一作/樹)古木隂
層層嗟哉我豈不樂此心雖欲往身未能俸優食飽力
不用官閒日永(一作/心樂)睡莫興不思髙飛慕鴻鵠反此愁
卧償蚊蠅三年永陽子所見山林自放樂可勝清泉白
石對斟酌巖花野鳥(一作/草)為交朋﨑嶇磵谷窮上下追
逐猿狖爭超騰(一作/陞)酒美賔嘉足自負飲酣氣横猶驕
矜奈何乖離纔㡬日蒼顏非舊白髪増彊歡徒勞歌且
舞勉飲寜及合與升行揩眼眵(一作/睫)旋看物坐見樓閣
先愁登頭輕目明脚力健羡子志氣將飄淩只今心意
已如此終竟事業知(一作/將)何稱少壯及時宜努力老大
無堪還可憎
　　答原父(一作答/劉廷評)
炎歊鬱然蒸午景熾方燄子來清風興蕭蕭吹几簟又
如沃瓊漿遽飲不知厭嗟予學苦晚白首困鉛槧危疑
奚(一作/何)所質孔孟久已窆羣儒窒自私惟子通且贍幸
時丏贏餘屢得飽飢歉嚴嚴(一作/落落)春秋經大法誰敢覘
(一本有譬猶天之蒼/乃欲學而染兩句)三才失綱紀(一作/紀綱)五代極昏墊盜
竊恣胠(一作/發)篋英雄爭奪劒興亡兩倉卒事迹多遺欠
(一作/貶)纔能紀成敗豈暇誅姦僣聞見患孤寡(一作/陋)是非
誰證驗嘗欣同好惡遂乞指瑕玷反䝉華衮褒如譽嫫
母豔救非當在早已暴(一作/暴惡)何由斂茍能哀癈痼其可
惜鍼砭風舲或許邀湖緑方灎灎
　　寄聖俞(一作因馬察院至云見聖/俞於城東輒書長韻奉寄)
淩晨有客至自西為問詩老來何稽京師車馬曜朝日
何用擾擾隨輪蹄面顏憔悴暗塵土文字光彩垂虹霓
空腸時如秋蚓呌苦調或作寒蟬嘶語言雖巧身事拙
㨗徑耻蹈行非迷我今俸禄飽餘賸念子朝夕勤鹽虀
舟行每欲載米送汴水六月乾無泥乃知此事尚難必
何况仕路如天(一作/丹)梯朝廷樂善得賢衆䑓閣俊彦聯
簮犀朝陽鳴鳯為時出一枝豈惜容其棲古來磊落材
與知窮達有命理莫齊悠悠百年一瞬息俯仰天地身
醯雞其間得失何足校况與鳬鶩爭稗稊憶在洛陽年
各(一作/各年)少對花把酒傾玻璃二十年間㡬人在在者憂
患多乖暌我今三載病不飲眼眵不辨騧與驪壯心銷
盡意閒處生計易足纔蔬畦優游琴酒逐漁釣上下林
壑相攀躋及身彊(一作/壯)健始為樂莫待衰病須扶擕行
當買田清潁上與子相伴把鉏犁
　　再和聖俞見答
兩畿相望東與西書來三日猶為稽短篇投子譬瓦礫
敢辱報之金褭蹄文章至寳被埋没氣象往往干雲霓
飛黄伯樂不世(一作/並)出四顧驤首空長嘶嗟哉我豈敢
(一作/能)知子論詩(一作/經)賴子初指迷子言古淡有真味太
羮豈須調以􁊢憐我區區欲彊學跛鼈曽不離汙泥問
子初何得臻此豈能直到無階梯如其所得自勤苦何
憚入海求靈犀周旋二紀陪唱和凡翼每並鸞皇棲有
時爭勝不量力何異弱魯攻彊齊念子京師苦憔悴經
年陋巷聽朝(音潮一/作晨)雞兒啼妻噤(一作/嘻)午未飯得米寜
擇秕與稊石上紫豪(一作/毫)家故有剡藤瑩滑如玻瓈追
惟平昔念少壯零落生死嗟分暌一揮累紙恣奔放駿
(一作/有)若駕駱仍驂驪腹雖枵虚氣豪横猶勝諂笑病夏
畦名聲不朽豈易得仕宦得路終當躋年來無物不可
愛花發有酒誰同擕問我居留亦何事方春苦旱憂民
犂
　　送徐生(一作徐/無黨)之澠池
河南地望雄西京相公好賢天下稱吹嘘死灰生氣燄
談笑暖律囘嚴凝曾陪罇爼被顧盼羅列䑓閣皆名卿
(一作/才能)徐生南國後來秀得官古縣依崤陵脚靴手板實
卑賤賢雋未可吏事繩擕文百篇赴知己西望未到氣
已増我昔初官便伊洛當時意氣尤驕矜主人樂士喜
文學幕府最盛多交朋園林相映花百種都邑四顧山
千層朝行緑槐聽流水夜飲翠幙張紅燈爾來飄流二
十載鬢髪蕭索垂霜氷同時並遊在者㡬舊事欲説無
人應(一作/譍)文章無用等畫虎名譽過耳如飛蠅榮華萬
事不入眼憂患百慮來填膺羡子年少(一作/少年)正得路有
如扶桑初日昇名髙場屋已得雋世有龍門今復登出
門相送親與友何異籬鷃瞻雲鵬嗟吾筆硯久已格感
激短章(一作/章句)因子興
　　太白戲聖俞(一作讀李白/集效其體)
開元無事(一作/太平)二十年五兵不用太白閒太白之精下
人間李白髙歌蜀道難蜀道之難難於上青天李白落
筆生雲烟千竒萬險不可攀却視蜀道猶平川宫娃扶
來白已醉醉裏詩成醒不記忽然(一作/來)乗興登名山龍
咆虎嘯松風寒山頭婆娑弄明月九域塵土(一作下/看塵世)悲
人寰吹笙飲酒紫陽家紫陽真人駕雲車空山流水空
流花飄然已去淩青霞下看(一作/堪笑)區區郊與島螢飛露
濕吟秋草
　　和劉原父澄心紙(一作奉賦/澄心堂紙)
君不見曼卿子美真竒才久已零落埋黄埃子美生窮
死愈貴殘章斷藁如瓊瑰曼卿醉題紅粉壁壁粉已剥
昏烟煤河傾崑崙勢曲折雪壓太華髙崔嵬自從二子
相繼沒山川氣象皆低摧君家雖有澄心紙有敢下筆
知誰哉宣州詩翁餓(一作/飢)欲死黄鵠折翼鳴聲哀有時
得飽好言語似聽髙唱傾金罍二子雖死此翁在老手
尚能工剪裁奈何不寄反示我如棄正論求徘詼嗟我
今衰不復昔空能把卷闔且開百年干戈流戰血一國
歌舞今荒䑓當時百物盡精好往往遺弃淪蒿萊君從
何處得此紙純堅瑩膩卷百枚官曹職事喜閒暇䑓閣
唱和相追陪文章自古世不乏間出安知無後來
　　風吹沙(一本題上/有北字)
北風吹沙千里黄馬行确犖悲摧藏當(一作/窮)冬萬物慘
顔(一作/無)色氷雪射日生(一作/爭)光芒一年百日風塵道安
得朱顔長美好攬鞍鞭馬行勿遟酒熟花開二月時
　　重贈劉原父(一作憶昨/呈劉原父)
憶昨君當使北時我往别君飲君家愛君小鬟初買得
如手未觸新開花醉中上馬不知夜但見九陌燈火人
喧譁歸來不記與君别酒醒起坐空咨嗟自言我亦隨
往矣行即逢君何恨邪豈知前後不相及嵗(一作/日)月怱
怱行無涯古北嶺口踏新雪馬盂山西看落霞風雲(一/作)
(雪/)暮慘失道路磵谷夜靜聞麏䴥行迷方嚮但看日度
盡山險方逾沙客心漸逺誠易感見君雖晩喜莫加我
後君歸秪(一作/纔)十日君先躍馬未足誇新年花發見囘
雁歸路栁暗藏嬌鴉而今(一作/今來)春物已爛漫念昔草木
氷未芽人生每苦勞事役老去尚能憐物華從今有暇
即相過安得載酒長盈車
　　贈沈遵(一本贈沈博/士歌并序)
　(一本序云余昔於滁州作醉翁亭於琅琊山有記刻/石往往傳人間大常博士沈遵好竒之士也聞而往)
　(遊焉愛其山水歸而以琴寫之作醉翁吟一調惜不/以傳人者五六年矣去年冬予奉使契丹沈君㑹予)
　(恩冀之間夜闌酒半出琴而作之予既嘉君之好尚/又愛其琴聲乃作歌以贈之)
羣動夜息浮雲隂沈夫子彈醉翁吟醉翁吟以我名我
初聞之喜且驚宫聲三叠何泠泠酒行暫止四座傾(一/本)
(有為君屏百慮各/以兩耳聽兩句)有如風輕日煖好鳥語夜靜山響春
泉鳴坐思千巖萬壑醉眠處寫君三尺膝上横沈夫子
恨君不為醉翁客不見翁醉山間亭翁歡不待絲與竹
把酒終日聽泉聲有時醉倒枕溪石青山白雲為枕屏
花間百鳥喚不覺日落山風吹自醒(一本有沈夫子君/過滁陽今㡬時滁)
(人皆喜醉翁醉至今人人能道之長記/山間逢太守籃舉酩酊挿花歸六句)我時四十猶彊
力自號醉翁聊戲客爾來憂患十年間(一本客字下作/爾來纔十年遇)
(酒飲不得軒裳/外飾誠可榮)鬢髪未老嗟先白滁人思我雖未忘見
我今應不能識沈夫子愛君一罇復一琴萬事不可干
其心自非曽是醉翁客莫向俗耳求知音(一本末兩句/作髙懷所得)
(貴自適俗耳何用求知音可笑/人生不飲酒惟知白首戀黄金)
　　答聖俞(一本題下有/髙車見過)
人皆喜詩翁有酒誰肯一醉之嗟我獨無酒數往從(一/作)
(就/)翁何所為翁居南方我北走世路離合安可期汴渠
千艘日上下來及水門猶未知五年不見勞夢寐三日
始往何其遲城東賺河有名字萬家弃水為汙池人居
其上茍賢者我視此水猶漣漪入門下馬解衣帶共坐
習習清風吹溼薪熒熒煑薄茗四顧壁立空無遺萬錢
方丈飽則止一瓢飲水樂可涯况出新詩數十首珠璣
大小光陸離他人欲一不可有(一作/得)君家筐篚滿莫持
才大(一作/多)名髙乃富貴豈比金紫包愚癡貴賤同為一
丘土聖賢獨(一作/長)如星日垂道徳内樂不假物猶(一作/沂)
須朋友并良時蟬聲漸已變秋意得酒安問醇與醨玉
堂官閒無事業親舊幸可從其私與翁老矣㑹有㡬當
弃百事勤追隨
　　呉學士石屏歌(一作和張生鵶/樹屏一無和字)
晨光入林衆鳥驚腷膊羣飛鴉亂鳴穿林四散投空去
黄口巢中飢待哺雌者下啄雄髙盤雄雌相呼飛復還
空林無人鳥聲樂古木參天枝屈蟠下有怪石横樹(一/作)
(其/)間烟埋草沒苔蘚斑借問此景誰圖寫乃是呉家石
屏者虢工刳山取山骨朝鑱暮琢非一日萬象皆從石
中出吾嗟人愚不見天地造化(一作/造物)之初難乃云萬物
生自然豈知鐫鑱刻畫醜與妍千狀萬態不可殫神愁
鬼泣晝(一作/日)夜不得閒不然安得巧工妙手憊精竭思
不可到若無若有縹𣺌生雲烟鬼神功成天地惜藏在
虢山深處石惟人有心無不獲(一作乃知人/為天地賊)天地雖神
(一作公/有物)藏不得又疑鬼神好勝憎吾儕欲極竒怪窮吾
才乃(一作/故)傳張生自西來呉家學士見且咍醉㸃紫毫
淋墨煤君才自與鬼神鬭嗟我老矣安能陪
　　初食車螯(一本題上/云京師)
纍纍盤中蛤來自海之涯坐客初未識食之先歎嗟五
代昔乖隔九州如剖瓜東南限淮海邈不通夷華於時
北州人飲食陋莫加鷄豚為異味責賤無等差自從聖
人出天下為一家南産錯交廣西珍富卭巴水載每連
舳陸輸動盈車谿潛細毛髪海怪雄鬚牙豈惟貴公侯
閭巷飽魚鰕此蛤今始生其來何晩邪螯蛾聞二名(車/螯)
(一名/車蛾)久見南人誇璀璨殻如玉斑爛㸃生花含漿不肯
吐得火遽已呀共食唯恐後爭先屢成譁但喜美無厭
豈思來甚遐多慚海上翁辛苦斵泥沙
　　盤車圖(一本上題和聖俞/下注呈楊直講)
淺山嶙嶙亂石矗矗山石磽聲車碌碌山勢盤斜隨澗
谷側轍傾轅如欲覆出乎兩崖之隘口忽見百里之平
陸坡長坂峻牛力疲天寒日暮人心速楊褒(一作/生)忍飢
官太學得錢買此纔盈幅愛其樹老石硬山囘路轉髙
下曲直横斜隠見妍媸嚮背各有態逺近分毫皆可辨
自言昔(一作/古)有數家筆畫古(一作/乆)傳多名姓失後來見
者知謂誰乞詩梅老聊稱述古畫畫意不畫形梅詩咏
物無隠情忘形得意知者寡不若見詩如見畫乃知楊
生真好竒此畫此詩兼有之樂能自足乃為富豈必金
玉名髙貲朝看畫暮讀詩楊生得此可不飢
　　答梅(一作和/無梅字)聖俞莫登樓(在禮部貢院鎖試/進士上元夜作)
莫登樓樂哉都人方競遊樓闕夜氣春烟浮玉輪東來
從海陬纖靄洗盡當空留燈光月色爛不收火龍銜山
祝千秋縁竿踏索雜幻優鼔喧管咽耳欲咻清風嫋嫋
夜悠悠瑩蹄文(一作輪/蹄交)角車如流婭姹扶欄車兩頭􁁊
髦垂鬟嬌未羞念昔少年追朋儔輕衫駿馬今則不中
年病多昏兩眸夜視曾不如鵂鶹足雖欲往意已休惟
思睡眠擁衾裯人心利害兩不謀春陽稍愆天子憂安
得四野隂雲油甘澤以時豐麥麰遊騎踏泥非我愁
　　答聖俞莫飲酒(此已下皆/貢院中作)
子謂莫飲酒我謂莫作詩花開木落蟲鳥悲四時百物
亂我思朝吟揺頭暮蹙眉雕肝琢腎聞退之此翁此語
還自違豈如飲酒無所知自古不飲無不死惟有為善
不可遲(一作/遺)功施當世聖賢事不然文章千載垂其餘
酩酊一罇酒萬事崢嶸皆可齊腐腸糟肉兩家説計較
屑屑何其卑死生壽夭無足道百年長短纔㡬時但飲
酒莫作詩子其聽我言非癡
　　思白兔雜言戲答公儀憶鶴之作
君家白鶴白雪毛我家白兔白玉毫誰將贈兩翁謂此
二物皎潔勝瓊瑶已憐野性易馴擾復愛仙格何孤髙
玉兔四蹄不解舞不如雙鶴能清嘷低垂兩翅趂節拍
(一作/拍節)婆娑弄影誇嬌嬈兩翁念此二物者乆不見之心
甚勞京師少年殊好尚意氣横出爭雄豪清罇美酒不
輙飲千金爭買紅顔韶莫令少年聞我語笑我乖僻遭
譏嘲或被偷開兩家籠縱此二物冷逍遥兔奔滄海却
入明月窟鶴飛玉山千仞直上青松巢索然兩衰翁何
以慰無憀纖腰緑鬢既非老者事玉山滄海一去何由
招
　　戲答聖俞
鶴行而啄青玉觜枯松脚兔蹲而纍尖兩耳攅四蹄往
往於人家髙堂浄屋曽見之錦裝玉軸挂壁垂乍見拭
目猶驚疑羽毛襂褷眼睛活若動不動如風吹主人矜
誇百金買云此絶筆人間竒畫師畫生不畫死所得百
分三二爾豈如翫物翫其真凡物可愛惟精神况此二
物物之珍月光臨静夜雪色淩清晨二物於此時瑩無
一㸃纖埃塵不惟可醒醉翁醉能使詩老詩思添清新
醉翁謂詩老子勿誚我愚老弄免兒憐鶴雛與子俱老
其衰乎奈何反舍我欲向東家看舞姝須防舞姝見客
笑白髪蒼顔君自照
　　和梅龍圖公儀謝鷴
有詩鶴勿喜無詩鷴勿悲人禽固異性所趨各有宜朝
戲青竹林暮棲髙樹枝咿呦山鹿鳴格磔野鳥啼聲音
不相通各以類自隨使鶴居籠中垂頭似(一作/以)聽詩鶢
鶋享鍾鼔魚鳥見西施鷴鶴不宜爭所爭良可知蚍蜉
與蟻子為物固已㣲當彼兩交鬭勇如聞鼓鼙有心皆
好勝未免爭是非於我一何薄於彼一何私欄檻啄花
卉呌號驚睡兒跳踉兩脚長落泊雙翅垂何足充玩好
於何定妍媸鷴口不能言夜夢以告之主人起謝鷴從
我今㡬時僮奴謹守䕶出入煩提擕逍遥遂棲息飲啄
安雄雌花底弄日影風前理毛衣豈非主人恩報効爾
宜思主人今白髪把酒無翠眉養鶴鷴又妒我言堪解
頤
　　贈沈博士歌(遵翁一作/醉  吟)
沈夫子胡為醉翁吟醉翁豈能知爾琴滁山髙絶滁水
深空巖悲風夜吹林山(一作/泉)溜白玉懸青岑一瀉萬仞
源莫尋醉翁每來喜登臨醉倒石上遺其簮雲荒石老
嵗月侵子有三尺徽(一作/暉)黄金寫我幽思窮﨑􁃔自言
愛此萬仞水謂此太古之遺音泉淙石亂到不平指下
鳴咽悲人心時時弄餘聲言語軟滑如春禽嗟乎沈夫
子爾琴誠工彈且止我昔被謫居滁山名雖為翁實少
年坐中醉客誰最賢杜彬琵琶皮作絃自從彬死世莫
𫝊玉練鎻(東坡詩云新客重翻/玉連鎻練疑當作連)聲入黄泉死生聚散日
零落耳冷心衰翁索莫國恩未報慙禄厚世事多虞嗟
力薄顔摧鬢改真一翁心以(一作/已)憂醉安知樂沈夫子
謂我翁言何苦悲人生百年間飲酒能㡬時攬衣推琴
起視夜仰見河漢西南移
　　於劉功曹家見楊直講(褎/)女奴彈琵琶戲作呈聖
　　　俞
大絃聲遲小絃促十嵗嬌兒彈啄木啄木不啄新生枝
惟啄槎牙(一作/牙槎)枯樹腹花繁蔽日鎻空園樹老參天杳
深谷不見啄木鳥但聞啄木聲春風和暖百鳥語山路
磽确行人行啄木飛從何處來花間葉底時丁丁林空
山静啄愈響行人舉頭飛鳥驚嬌兒身小指撥硬功曹
㕔冷絃索鳴繁聲急節傾四坐為爾飲盡黄金觥楊君
好雅心不俗太學官卑飯脱粟嬌兒兩幅青布裙三脚
木牀坐調曲竒書古畫不論價盛以錦囊裝玉軸披圖
掩卷有時倦卧聽琵琶仰看屋客來呼兒旋梳洗滿額
花鈿貼黄菊雖然可愛眉目秀無奈長飢頭頸縮宛陵
詩翁勿誚渠人生自足乃為娯此兒此曲翁家無
　
　
　
　
　
　
　
　
　
　
　
　宋詩鈔卷十一
欽定四庫全書
　宋詩鈔卷十二
　　　　　　　　　内閣中書舍人呉之振編
　歐陽文忠詩鈔下
　　謝觀文王尚書惠西京牡丹(舉/正)
京師輕薄兒意氣多豪俠爭誇朱顏事年少肯慰白髪
將花挿尚書好事與俗殊憐我霜毛苦蕭颯贈以(一作/寄贈)
洛陽花滿盤鬭麗爭竒紅紫雜兩京相去五百里㡬日
馳來足何㨗紫檀金粉香未吐緑蕚紅苞露猶浥謂我
嘗為洛陽客頗向此花曾渉獵憶昔進士初登科始事
相公沿吏牒河南官屬盡賢俊洛城池(一作/苑)籞相連接
我時年纔二十餘每到花開如蛺蝶姚黄魏紫腰帯鞓
潑墨齊頭藏緑葉鶴翎添色又其次此外雖妍猶婢妾
爾來不覺三十年嵗月纔如熟羊胛無情草木不改色
多難人生自摧拉見花了了雖舊識感物依依㡬抆睫
念昔逢花必沽酒起坐驩呼屢傾榼而今得酒復何為
愛花繞之空百匝心衰力懶難勉强與昔一何殊勇怯
感公意厚不知報墨筆淋漓口徒囁
　　送朱職方提舉運鹽(一本/表臣)
齊人謹(一作/建)鹽筴伯者之事爾計口收其餘登耗以生
齒民充國亦富粲若有條理惟(一作/雖)非三王法儒者猶
為耻後世益不然𣙜奪由漢始權量自持操屑屑已甚
矣穴竈如蜂房熬波銷海水豈知戴白民食淡有至死
物艱利愈厚令出奸隨起良民䧟盗賊峻法難禁止問
官得㡬何月課煩笞箠公私兩皆然巧拙可知己英英
職方郎文行粹而美連年宿與泗有政皆可紀忽來從
辟書感激赴知已閔然哀遠人吐䇿獻天子治國如治
身四民猶四體奈何窒其一無異􁚫厥趾工作而商行
(一作與/商賈)本末相表裏臣請通其流為國掃泥滓金錢歸
府藏滋味飽閭里利害難先言嵗月可較比鹽官皆謂
然丞相曰可喜適時乃為才髙論徒譎詭夷吾茍子(一/作)
(復/)出未以彼易此隋隄樹毶毶汴水流瀰瀰子行其勉
㫋吾黨方傾耳
　　嘗新茶呈聖俞
建安三千里京師三月嘗新茶人情好先務取勝百物
貴早相矜誇年窮臘盡春欲動蟄雷未起驅龍(一作龍/未起驅)
(蟲/)蛇夜聞擊鼓滿山谷千人助呌聲喊呀萬木寒癡睡
不醒惟有此樹先萌芽乃知此為最靈物宜(一作/疑)其獨
得天地之英華終朝採摘不盈掬通犀銙小圓復窊鄙
哉榖雨槍與旗多不足貴如刈麻建安太守急寄我香
蒻包裹封題斜泉甘器潔天色好坐中揀擇客亦佳(一/作)
(嘉/)新香嫩色如始造不似來逺從天涯停匙側盞試水
路拭目向空看乳花可憐俗夫把金錠(一作挺一作鋌/茶録多用挺字)
(為古按集韻錠字去聲訓/鐙鋌字上聲訓銅鐵樸)猛火炙背如蝦蟇由來真物
有真賞坐逢詩老頻咨嗟須㬰共起索酒飲何異奏雅
終淫哇
　　次韻再作(一本云/茶歌)
吾年向老世味薄所好未衰惟飲茶建谿苦逺雖不到
自少嘗見閩人誇每嗤江浙凡茗草叢生狼籍惟藏虵
(今江浙茶園/俗言多虵)豈如含膏入香作金餅蜿蜒兩龍戲以呀
其餘品第亦竒絶愈小愈精皆露芽泛之白花如粉乳
乍見紫面生光華手持心愛不欲碾有類弄印㡬成窊
論功可以療百疾輕身久服勝(一作/如)胡麻我謂斯言頗
過矣其實最能祛睡邪茶官貢餘偶分寄地逺物新來
意嘉親烹屢酌不知厭自謂此榮真(一作/誠)無涯未言久
食成手顫已覺疾飢(一作/病)生眼花客遭水厄疲捧椀口
腹無異蝕月蟇僮奴傍視疑復笑嗜好乖僻誠堪嗟更
䝉酬句怪可駭兒曹助噪聲哇哇
　　鳴鳩(崇政殿後/考試所作)
天將隂鳴鳩逐婦鳴中林鳩婦怒啼無好音天雨止鳩
呼婦歸鳴且喜婦不亟歸(一作/急還)呼不已逐之其去恨不
早呼不肯來固其理吾老病骨知隂晴每愁天隂聞此
聲日長思睡不可得遭爾聒聒何時停衆鳥笑鳴鳩爾
拙固無匹不能娶巧婦以其營家室寄巢生子四散飛
一身有婦長相失夫婦之恩重太山背恩棄義須㬰間
心非無情不得已物有至拙誠可憐君不見人心百態
巧且艱臨危利害兩相關朝為親戚暮仇敵自古常嗟
交道難
　　有贈余以端溪緑石枕與蘄州竹簟皆佳物也余
　　　既喜睡而得此二者不勝其樂奉呈原父舍人
　　　聖俞直講
端谿作出缺月様蘄州織成雙水(一作/錦)紋呼兒置枕展
方簟赤日正午天無雲黄琉璃光緑玉潤瑩淨冷滑無
埃(一作/纖)塵憶昨開封暫陳力屢乞殘骸避煩劇聖君哀
憐大臣閔察見衰病非虛飾猶䝉不使如(一作/加)罪去特
許遷官還舊職選材臨事不堪用見利無慙惟茍得一
從僦舍(一作/屋)居城南官不坐曹門(一作/閑)少客自然唯與
睡相宜以懶遭(一作/投)閒何愜適從來羸苶苦疲困况此
煩歊正炎赫少壯喘息人莫聽中年鼻鼾尤惡聲癡兒
揜耳謂雷作竈婦驚窺疑釡鳴蒼蠅蠛蠓任縁撲蠧(一/作)
(詩/)書懶架抛縱横神昏氣濁一如此言語思慮何由清
嘗聞李白好飲酒欲與鐺杓同生死(一作/死生)我今好睡乂
過之身與二物為三爾江西得請在旦暮收拾歸裝從
此始終當卷簟擕枕去築室買田清潁尾
　　奉答原甫見過寵示之作
不作流水聲行將二十年吾生少賤足憂患憶昔有罪
初南遷飛帆洞庭入白浪墮淚三峽聽流泉援琴寫得
入此曲聊以自慰窮山間中間永陽亦如此醉卧幽谷
聽潺湲自從還朝戀榮(一作/寵)禄不覺鬢髪俱凋殘耳衰
聽重手漸顫自惜指法將誰傳偶欣日色曝書畫試佛
塵埃張斷絃橋兒癡女遶翁膝爭欲彊翁聊一彈紫㣲
閣老適我過愛我指下聲泠然戲(一作/語)君此是伯牙曲
自古常歎知音難君雖不能琴能得琴(一作/其)意斯為賢
自非樂道甘寂寞誰肯顧我相留連興闌束帯索馬去
却鎻塵匣包青氊
　　㑹飲聖俞家有作兼呈原父景仁聖從
憶昨九日訪君時正見階前兩叢菊愛之欲繞行百匝
庭下不能容我足折花却坐時嗅之已醉還家手猶馥
今朝我復到君家兩菊階前猶對束枯莖槁葉苦風霜
無復滿叢金間緑京師誰家不種花碧砌朱欄敞華屋
奈何來對兩枯株共坐窮簷何局促詩翁文字發天葩
豈比青紅凡草木凡草開花數日間天葩無根長在目
遂令我每飲君家不覺長缾卧牆曲坐中年少皆賢豪
莫怪我今雙鬢秃須知朱顔不可恃有酒當歡(一作/飲)且
相屬
　　依韻奉酬聖俞二十五兄見贈之作
與君結交遊我最先衆人我少既多難君家常苦貧今
為兩衰翁髪白面亦皴念君懐中玉不及市上珉珉賤
易為價玉棄久埋塵惟能吐文章白虹射星辰幸同居
京城逺不隔重闉朝罷二三公隨我如魚鱗君聞我來
喜置酒留逡廵不待主人請自脱頭上巾歡情雖漸鮮
老意益相親窮達何足道古來兹理均
　　奉答聖俞達頭魚之作
吾聞海之大物類無窮極蟲鰕淺水閒蠃蜆如山積毛
魚與鹿角一龠(一作/拾)數千百收藏各有時嗜好無南北
其㣲(一作/小)既若斯其大有(一作其大固/一作大者固)莫測波濤浩𣺌
中島嶼生頃刻俄而沒不見始悟(一作/久始)出背脊有時隨
潮來暴死疑遭謫海人相呼集刀鋸争剖(一作/砍)析骨節
駭専車鬚芒(一作/牙)侔劎㦸腥聞數十里餘臭久乃息始
知百川歸固有含容徳潛竒與秘寳萬狀(一作/物)不一識
嗟彼達頭㣲誰傳到(一作偶傳到/一作偶傳入)京國乾枯少滋味治
洗費炮炙聊兹知異物豈足薦佳客一旦辱(一作/得)君詩
虛名從此得(京師人不識此魚滄州向防/禦見寄以分聖俞辱以詩答)
　　盆池
西江之水何悠哉經歷灨口險且囘餘波拗怒猶(一作/獨)
涵澹奔濤擊浪常喧豗有時夜上滕王閣月照淨練無
纖埃楊闌左里在其北無風浪起傳古來老蛟深處厭
窟穴蛇身㣲行見者猜呼龍瀝酒未及祝五色粲(一作/照)
爛髙崔嵬忽然逺引千丈去百里水面中分開收蹤滅
跡莫知處但有雨雹隨風雷千竒萬變聊一戲豈(一作/肯)
顧溺死為可哀輕人之命若螻螘不止山嶽將傾頽此
外魚鰕何足道厭飫但覺腥盤杯壯哉豈不快耳目胡
為守此空牆隈陶盆斗水仍下漏四岸久雨生莓苔遊
魚撥撥不盈寸泥潛日炙愁暴鰓魚誠不幸此跼促我
能決去反徘徊
　　哭聖俞
昔逢詩老伊水頭青衫白馬渡伊流灘聲八節響石樓
坐中辭氣淩清(一作/髙)秋一飲百盞不言休酒酣思逸語
更遒河南丞相稱賢侯後車日載枚與鄒我年最少力
方優明珠白璧相報投詩成希深擁鼻謳師魯卷舌藏
戈矛三十年間如轉眸屈指十九歸山丘凋零所餘身
百憂晩登玉墀侍珠旒詩老虀鹽太學愁乖離㑹合謂
無由此㑹天幸非人謀頷鬚已白齒根浮子年加我貌
則不歡猶可彊閒屢偷不覺嵗月成淹留文章落筆動
九州釡甑過午無饙餾良時易失不早收篋櫝(一作/樻)瓦
礫遺琳璆薦賢轉石古所尤此事有職非吾羞命也難
知理莫求名聲赫赫掩諸幽翩然素施歸一舟送子有
淚流如溝
　　鬼車
嘉祐六年秋九月二十有八日天愁無光月不出浮雲
蔽天衆星沒舉手嚮空如抹漆天昏地黑有一物不見
其形但聞其聲其初切切凄凄或髙或低乍似玉女調
玉笙衆管參差而不齊既而吚吚呦呦若軋若抽又如
百兩江州車囘輪轉軸聲啞嘔鳴機夜織錦江上羣雁
驚起蘆花洲吾謂此何聲初莫窮端由老婢撲燈呼兒
曹云此怪鳥無匹儔其名為鬼車夜載百鬼淩空遊其
聲雖小身甚大翅如車輪排十頭凡鳥有一口其鳴已
啾啾此鳥十頭有十口口挿一舌連一(一作/十)喉一口出
一聲千聲百響更相酬昔時周公居東周厭聞此鳥憎
若讐夜呼庭氏率其屬彎弧俾逐出九州射之三發不
能中天遣天狗從空投自從狗嚙一頭落斷頸至今青
血流爾來相距三千秋晝藏夜出如鵂鶹每逢隂黑天
外過乍見火光驚輒墮有時餘血下㸃汚所遭之家家
必破我聞此語驚且疑反祝疾飛無我禍我思天地何
茫茫百物巨細理莫詳吉凶在人不在物一蛇兩足反
為詳却呼老婢炷燈火捲簾開戸清華堂須㬰雲散衆
星出夜靜皎月流清光
　　感二子
黄河一千年一清岐山鳴鳯不再鳴自從蘇梅二子死
天地寂黙收雷聲百蟲坏戸不啓蟄萬木逢春不發萌
豈無百鳥解言語喧啾終日無人聽二子精思極捜抉
天地鬼神無遁情及其放筆騁豪俊筆下萬物生光榮
古人謂此覻天巧命短疑為天公憎昔時李杜爭横行
麒麟鳯皇世所驚二物非能致太平須時太平然後生
開元天寳物盛極自此中原疲戰爭英雄白骨化黄土
富貴何止浮雲輕唯有文章爛日星氣淩山岳常崢嶸
賢愚自古皆共盡突兀空留後世名
　　讀書
吾生本寒儒老尚把書卷眼力雖已疲心意殊未倦正
經首唐虞偽説起秦漢篇章異句讀解詁及箋傳是非
自相攻去取在勇斷初如兩軍(一作/兵)交乗勝方(一作/多)酣
戰當其旗鼓催不覺人馬汗至哉天下樂終日在几(一/作)
(書/)案念昔始從師力學希仕宦豈敢取聲名惟期脱貧
賤忘食日已晡燃薪夜侵旦謂言得志(一作/意)後便可焚
筆硯少償辛苦時惟事寢與飯嵗月不我留一生今過
半中間嘗沗竊内外職文翰官榮日清近廪給亦豐羡
人情慎所習酖毒比安宴漸追時俗流稍稍學營辦盃盤
窮水陸賔客羅俊彦自從中年來人事攻百箭非惟職
有憂亦自老可歎形骸苦衰病心志亦退懦前時可喜
事閉眼不欲見惟尋舊讀書簡編(一作/編簡)多朽斷古人重
温故官事幸有間乃知讀書勒其樂固無限少而干禄
利老用忘憂患又知物貴久至寳見百鍊紛華暫時好
俯仰浮雲散淡泊味愈長始終殊不變何時乞殘骸萬
一免罪譴買書載舟歸築室(一作/屋)潁水岸平生頗論述
詮次加㸃竄庶㡬垂後世不黙死芻豢信哉蠧書魚韓
子語非訕
　　鵯鵊詞(效王/建作)
龍樓鳯闕(一作/閣)鬱崢嶸深宫不聞更漏聲紅紗蠟燭愁
夜短緑忩鵯鵊催天明一聲兩聲人漸起金井轆轤聞
汲水三聲四聲促嚴粧紅靴玉帯奉君王萬年枝軟風
露濕上下枝間聲轉急南衙促仗三衛列九門放鑰千
官入重城禁籞鎻池臺此鳥飛從何處來君不見潁河
東岸村(一作/春)陂濶山禽野鳥常(一作/時)嘲􁛲田家惟聽夏
雞聲(鵯鵊京西村/人謂之夏雞)夜夜壠頭耕曉月可憐此樂獨吾知
眷戀君恩今白髪
　　射生戸(予初至州獵戸/有獻狼豹者)
射生戸前日獻一豹今日獻一狼豹因傷我牛狼因食
我羊狼豹誠為害人物縣官賞之縑五疋射生戸持縑
歸為人除害固可賞貪功趨利爾勿為弦弓毒矢無妄
發恐爾不識麒麟兒
　　陪府中諸官遊城南(一本注/西京作)
一雨郊圻迥新秋榆棗繁田荒溪溜入禾熟雀聲喧燒
出空槎腹人耕廢廟垣閒追向城客落日隠髙原
　　河南王尉西齋
寒齋日蕭索天外敞簷楹竹雪晴猶覆山忩夜自明禽
歸窺野客雲去入重城欲就陶潛飲應須載酒行
　　離彭婆值雨投臨汝驛囘寄張九屯田司録
投館野花邊羸驂晩不前山橋斷行路溪雨漲春田樹
冷無棲鳥村深起暮烟洛陽山已盡休更望伊川
　　送祝熙載之東陽主簿
呉江通海浦畫舸候潮歸叠鼓山間響髙㠶鳥外飛孤
城秋枕水千室夜鳴機試問還家客遼東今是非
　　松門
鳥嶼松門數里長懸崖對起碧峰雙可憐勝境(一作/景)當
窮塞翻使留(一作/流)人戀此邦亂石驚灘喧醉枕淺沙明
月入船忩因遊始覺南來逺行盡荆江見蜀江
　　勞停驛
孤舟轉山曲豁爾見平川樹杪㠶初落峰頭月正圓荒
烟㡬家聚瘦野一刀田行客愁明發驚灘鳥道前
　　黄溪夜泊
楚人自古登臨恨暫到愁腸已九囘萬樹蒼烟三峽暗
滿川明月一猿哀非鄉况復驚殘嵗慰客偏宜把酒盃
行見江山(一作/山河)且吟詠不因遷謫豈能來
　　初至夷陵答蘇子美見寄
三峽倚岧嶤同(一作/南)遷地最遥物華雖可愛鄉思獨無
聊江水流清嶂猿聲在碧霄野篁抽夏笋叢橘長春條
木臘梅先發經霜葉不凋江雲愁(一作/懸)蔽日山霧晦連
朝斫谷爭收漆梯林鬬摘椒巴賨船賈集(一作巴江/船賈至)蠻
市酒旗招時節同荆俗民風載楚謡俚歌成調笑摖(一/作)
(攃/)鬼聚喧囂(夷陵之俗多淫奔又好祠祭每遇祠時里/民數百共餕其餘里語謂之摖鬼因此多)
(成鬬/訟)得罪宜投裔包羞分折腰光隂催晏嵗牢落慘驚
飊白髪新年出朱顔異域銷縣樓朝見虎官舍夜聞鴞
寄信無秋雁思歸望斗杓須知千里夢長繞洛川橋
　　縣舍不種花惟栽楠木冬青茶竹之類因戲書七
　　　言四韻
結綬當年仕兩京自憐年少體猶輕伊川洛浦㝷芳徧
魏紫姚黄照眼明客思病來生白髮山城春至少紅英
芳叢宻葉聊須種猶得蕭蕭聴雨聲
　　戲答元珍(一本下云花/時久雨之什)
春風疑不到天涯二月山城未見花殘雪壓枝猶有橘
凍雷驚笋欲抽芽夜聞歸雁生鄉思病入新年(一作鳥/聲漸變)
(知若節人/意無聊)感物華曾是洛陽花下客野芳雖晩不須嗟
　　夷陵嵗暮書事呈元珍表臣(一本作元珍判/官表臣推官)
蕭條雞犬亂山中時節崢嶸忽(一作/嵗)已窮遊女髻鬟風
俗古野巫歌舞嵗年豐(夷陵俗朴陋惟嵗暮祭鬼則男/女數百相從而樂飲婦女競為)
(野服以/相遊嬉)平時都邑今為陋敵國江山昔最雄(三國時呉/蜀戰爭於)
(此/)荆楚先賢多勝迹不辭擕酒問鄰翁(處士何參居縣/西好學多知荆)
(楚故/事)
　　夷陵書事寄謝三舍人(一作代書寄/舍人三丈)
春秋楚國西偏境陸羽茶經第一州紫籜青林長蔽日
緑叢紅橘最宜秋道塗處險人多負邑屋臨江俗善泅
臘市漁(一作/魚)鹽朝暫合淫祠簫鼓嵗無休風鳴燒入空
城響雨惡江崩斷岸流月出行歌聞調笑花開啼鳥亂
鉤輈(一本有訟庭畫地通人語邑政觀風問俚謳/土俗雖輕人自樂山川信美客偏愁四句)黄牛
峽口經新嵗白玉京中夢舊遊曾是洛陽花下客欲誇
風物向君羞
　　寄梅聖俞(一本注/夷陵作)
青(一作/春)山四顧亂無涯雞犬蕭條數百家楚俗嵗時多
雜鬼蠻鄉言語不通華繞城江急舟難泊當縣山髙日
易斜擊鼓踏歌成夜市邀龜卜雨趂燒(一作/春)畬叢林白
晝飛妖鳥庭砌非時見異花惟有山川為勝絶寄人堪
作畫圖誇
　　離峽州後囘寄元珍表臣(一本作元珍判/官表臣推官)
經年遷謫厭荆蠻惟有江山興未闌醉裏人歸青草渡
夢中船下武牙灘野花零落(一作/亂)風前亂(一作/舞)飛雨蕭
條江上寒荻笋時魚方有味恨無佳客共盃盤
　　再至西都(一作寄/謝希深)
伊川不到十年間魚鳥今應怪我(一作/我自)還浪得浮名銷
壯節羞將(一作/㸔)白髪見(一作/對)青山野花向客開如(一作/異花)
(向我/情猶)笑芳草留人意自閒却到(一作/行至)謝公題壁處向風
清淚獨(一作臨風/清涙落)潺潺
　　豐樂亭遊春三首
緑樹交加山(一作新/隂野)鳥啼晴風蕩漾落(一作曉晴/斜日落)花飛
鳥歌花舞太守醉明日(一作/月)酒醒春已歸
春雲淡淡日輝輝草惹行襟絮拂衣行到亭西逢太守
籃輿酩酊挿花歸
紅樹青山日欲斜長郊草色緑無涯遊人不管春將老
(一作/盡)來往(一作/空遶)亭前踏落花
　　畫眉鳥(一作郡齋/聞百舌)
百囀千聲隨意移山花紅紫樹髙低始知鎻向金籠聽
不及林間自在啼
　　懐嵩樓新開南軒與郡僚小飲
繞郭雲烟(一作閣/烟雲)匝㡬重昔人曾此感懐嵩霜林落後
山爭出野菊開時酒正濃解帯西風飄畫角倚欄斜日
照青松㑹須乗醉擕嘉客踏雪來看羣玉峰
　　送張生
一别相逢十七春頽顔衰髪互相詢江湖我再為遷客
道路君猶困旅人老驥骨竒心尚壯青松嵗久色逾新
山城寂寞難為禮(一作/客)濁酒無辭舉爵頻
　　田家
緑桑髙下映平川賽罷田神笑語喧林外鳴鳩春雨歇
屋頭初日杏花繁
　　别滁
花光濃爛桞輕明酌酒花前送我行我亦且(一作/秖)如常
日醉莫敎絃管作離聲
　　招許主客
欲將何物招嘉客惟有新秋一味涼更(一作/静)掃廣庭寛
(一作/開)百畆少容明月放(一作/吐)清光樓頭破鑑看將滿甕
面浮蛆撥已香仍約多為詩凖備共防梅老敵難當
　　答通判吕太博
千頃芙蕖蓋水平(郡伯荷花/四望極目)揚州太守舊多情畫盆圍
處花光合(予嘗採蓮千朶挿/以畫盆圍繞坐席)紅袖傳來酒令行(又嘗命/坐客傳)
(花人摘一葉葉盡/處飲以為酒令)舞踏落暉留醉客歌遲檀板換新聲
如今寂寞西湖上雨後無人看落英
　　送謝中舍
滁南(一作/陽)幽谷抱山斜我鑿清泉子種花故事已傳遺
(一作留/傳父)老説世人今(一作/分)作畫圖誇金閨引籍子方壯
白髪盈簪我可嗟試問弦歌為縣政(一作/意)何如罇爼樂
無涯
　　依韻答杜相公寵示之作(一本云㐲䝉寵示佳篇/以不赴東園之會某亦)
　　　(經春多病誠有可嗟謹依元韻輒紓鄙素/一本於經春多病下又有略無少暇四字)
醉翁豐樂一閒身憔悴今來汴水濵每聽鳥聲知改節
因吹桞絮惜殘春(葢經春罕/見花也)平生未省降詩敵(近數和/難韻甚)
(覺牽/彊)到處何嘗訴酒巡壯志銷磨都已盡看花翻作飲
茶人
　　去思堂手植雙桞今已成隂因而有感
曲欄髙桞拂層簷却憶初栽映碧潭人昔共遊今孰在
樹猶如此我何堪壯心無復身從老世事都銷酒半酣
後日更來知有㡬攀條莫惜駐征驂
　　内直對月寄子華舍人持國廷評(一作呈/原父)
禁署(一作/省)沉沉玉漏傳月華雲表溢金盤纖埃不隔光
初滿萬物無聲夜向闌蓮燭燒殘愁夢斷蕙爐薰歇覺
衣單水精宫鎻黄金闕故比人間分外寒
　　答子華舍人退朝小飲官舍(一作和子華朝退/寒甚陪諸公飲)
玉階朝罷卷晨班官舍相留一笑間與世漸踈嗟已老
(一作緑/老態)得朋為樂偶偷閒紅牋搦管吟紅藥緑酒盈罇
舞緑鬟自是風情年少事多慙白髪與蒼顔
　　内直晨出便赴奉慈齎宫(一作/宿)馬上口占(一本云/呈子華)
　　　(子/履)
凌晨更直九門開驅馬悠悠望禁街霜後樓䑓明曉日
天寒烟霧著宫槐山林未去猶貪寵罇酒何時共放懐
已覺蕭條悲晩嵗更憐衰病怯清齋
　　憶滁州幽谷
滁南(一作/豐山)幽谷抱千峰髙下山花逺近紅當日辛勤皆
手植而今開落任春風主人不覺悲華髮野老猶能説
醉翁誰與援琴親寫取夜泉聲在翠㣲中
　　奉使契丹初至雄州(一作/過塞)
古關衰桞聚寒鴉駐馬城頭日欲斜(一作駐馬關/頭見落霞)猶去
西樓二千里行人到此莫思家
　　奉使契丹囘出上京馬上作
紫貂裘暖朔風驚潢水氷光射日明笑語同來向公子
馬頭今日向西行
　　李留後家聞筝坐上作(予少時嘗聞一釣容老樂/工筝聲與時人所彈絶異)
　　　(云是前朝教坊舊聲其後/不復聞至此始復一聞也)
不聽哀筝二十年忽逢纖指弄鳴絃綿蠻巧囀花間舌
嗚咽交流氷下泉常謂此聲今已絶問渠從小自誰傳
樽前笑我聞彈罷白髪蕭然涕泫然
　　和梅聖俞元夕登東樓
憑髙寓目偶乗閒袨服遊人見往還明月正臨雙闕上
行歌遥聽九衢間黄金絡(一作/束)馬追朱幰紅燭籠紗照
玉顔與世漸(一作/已)疎嗟老矣佳辰樂事豈相關
　　戲答聖俞持燭之句
辱君贈我言雖厚聽我酬君意不同病眼自憎紅蠟燭
何人肯伴白頭翁花時浪過如春夢酒敵先甘伏下風
惟有吟哦殊不倦始知文字樂無窮
　　戲書
支離多病嘆衰顔頼得羣居一笑歡人老思家甚年少
身閒泥酒過春寒來時御桞(一作/水)天街凍歸去梨花禁
籞殘縱使開門佳節晩未妨雙鶴舞霜翰(一作朝鎻漢/䑓空悵望欲)
(將春恨/託飛翰)
　　和較藝書事(一作奉答禹/玉再示之作)
相隨懐詔下天閽一鎻南宫隔㡬旬玉麈清談消永日
金罇美酒惜餘春杯盤餳粥春風冷池館榆錢夜雨新
猶是人間好時節歸休過我莫辭頻
　　和聖俞春雨
簷瓦蕭蕭雨勢疎寂寥官舍與君俱身遭鎻閉如鸚鵡
病識隂晴似鵓鴣年少自愁花爛漫春寒偏著老肌膚
莫嫌來往傳詩句不爾須當泥酒壺
　　出省有日書事
凌晨小雨壓塵輕閒憶登髙望禁城樹色連雲春泱漭
風光著草日晴明看榆吐莢驚將落見鵲移巢忽已成
誰向兒童報歸日為翁寒食少(一作/且)留餳
　　和(一本有/禹玉字)較藝將畢
槐桞來時緑未匀開門節物一番新踏青寒食追遊騎
賜火清明沗侍臣拂面蜘蛛占喜事入簾蝴蝶報家人
(在李/賀詩)莫瞋年少思歸切白髪衰翁尚惜春
　　聖俞在南省監印進士試卷有兀然獨坐之歎因
　　　思去嵗同在禮闈慨然有感兼簡子華景仁
南宫官舍苦蕭條常憶羣居接儁寮古屋醉吟燈豔豔
畫廊愁聽雨蕭蕭殘春共約無虚擲一嵗那知忽復銷
顧我心情又非昨秪思相伴老漁樵
　　病告中懐子華原父
狂來有意與春爭老去心情漸不能世味惟存詩淡泊
生涯半為病侵陵花明曉日繁如錦酒撥浮醅緑似澠
自是少年豪横過而今癡鈍若寒蠅
　　唐崇徽公主手痕和韓内翰
故鄉飛鳥尚啁啾何况悲笳出塞愁青塚埋魂知不返
翠崖遺迹為誰留玉顔自古為身累肉食何人與國謀
行路至今空歎息巖花澗草自春秋
　　奉酬長文舍人出城見示之句
春分臘雪未全銷凛冽春寒氣尚驕攝事初欣迎社鷰
㝷芳因得過溪橋清浮酒蟻醅初撥暖入鸎篁舌漸調
興味愛君年尚少莫嫌齋禁(一作/齋館)暫無憀
　　送王平甫下第(安/國)
歸袂揺揺心浩然曉船鳴鼓轉風灘朝廷失士有司耻
貧賤不憂君子難執手聊須為醉(一作/酒)别還家何以慰
親懽自慚知子不(一作/未)能薦白首胡為侍從官
　　答西京王尚書寄牡丹
新花來逺喜開封呼酒看花興未窮年少曾為洛陽客
眼明重見魏家紅却思初赴青油幕自笑今為白髪翁
西望無由陪勝賞但吟佳句想芳叢
　　下直
宫桞街槐緑未齋春隂不解宿雲低輕寒漠漠侵駞褐
小雨斑斑作鷰泥報國無功嗟已老歸田有約(一作/計)一
何稽終當自駕柴車去獨結茅廬潁水西
　　早朝感事
疎星牢落曉光㣲殘月蒼龍闕角西玉勒争門隨仗入
牙牌當殿報班齊羽儀雖接鴛兼鷺野性終存鹿與麛
笑殺汝隂常處士(墨蹟作雲/林髙卧客)十年騎馬聽朝(音/潮)鷄
　　寄渭州王仲儀龍圖(一作送王/素之渭州)
羡君三作臨邊守慣聽悲笳不慘然弓勁秋風鳴画角
帳寒春雪壓青氊威行四境烽烟斷響入千山號令傳
翠幕紅燈照羅綺心情何似十年前
　　三日赴宴口占
賜飲初逢禊節佳昆池新漲碧無涯九門寒食多遊騎
三月春隂正養花共喜流觴修故事自憐霜鬢惜年華
鳯城殘照歸鞍晩禁籞無風柳自斜
　　蘇主簿挽歌(洵/)
布衣馳譽入京都丹旐俄驚(一作/聞)反舊閭諸老誰能先
賈誼君王猶未識相如三年弟子行䘮禮千兩鄉人㑹
𦵏車我獨(一作/獨我)空齋挂塵榻遺編時閲子雲書
　　寄題沙溪寳錫(碑本/作積)院
為愛江西物物佳作詩嘗向北人誇青林霜日換楓葉
白水秋風吹稻花釀酒烹雞留醉客鳴機織(墨蹟/作)苧徧
山家野僧獨得無生樂終日焚香坐結跏
　　奉答子履學士見贈之作
誰言潁水似瀟湘一笑相逢樂未央嵗晩君尤耐霜雪
興闌吾欲返耕桑銅槽旋壓清樽美玉塵閒揮白日長
豫約詩(一作/書)筒屢來往兩州雞犬接封疆
　　送道州張職方
桂籍青衫憶共遊憐君華髪始為州身行南雁不到處
山與北人相對愁莫為髙才輕逺俗當令遺老識賢侯
三年解組來歸日吾已先耕潁水頭
　　再至汝隂三絶
黄栗留鳴桑椹美紫櫻桃熟麥風涼朱輪昔愧無遺愛
白首重來似故鄉
千載榮華貪國寵一生憂患損天真潁人莫怪歸來晩
新向君前乞得身
水味甘於大明井魚肥恰似新開湖十四五年勞夢寐
此時纔得少踟蹰(余時將赴亳社恩/許枉道過潁也)
　　戲書示黎敎授
古郡誰云亳陋邦我來仍值嵗豐穰烏䘖棗實園林熟
(一作/宻)蜂採檜花村落香世治人方安壠畆興闌吾欲反
耕桑若無潁水肥魚蟹終老仙鄉作醉鄉
　　書懐(一作思潁/寄常處士)
齒牙零落鬢毛疎潁水多年已結廬解組便為閒處士
新花莫笑病尚書青衫仕至千鍾禄白首歸乗一鹿車
况(一作/幸)有西鄰隠君子輕蓑短(一作披/蓑帯)笠伴犁鉏(常夷/浦也)
　　聞沂州盧侍郎致仕有感
少年相與探花開老病惟愁節物催蹉跎歸計荒三徑
牢落生涯泥一杯潁上先生招不起沂州太守亦歸來
自媿國恩終莫報尚貪榮禄此徘徊
　　春晴書事
莫笑青州太守頑三齊人物舊安閒晴明風日家家桞
髙下樓䑓處處山嘉客但當傾美酒青春終不換頽顔
惟慙未報君恩了昨日盧公衣錦還
　　答資政郡諫議見寄
豪横當年氣吐虹蕭條晩節鬢如蓬欲知潁水新居士
即是滁山舊醉翁所樂藩籬追尺(一作/斥)鷃敢言寥廓逐
㝠鴻期公歸輔巖廊上顧我無忘畝畝中
　　緑竹堂獨飲
夏篁解籜隂加樛卧齋公退無喧囂清和况復值佳月
翠樹好鳥鳴咬咬芳罇有酒美可酌胡為欲飲先長謡
人生暫别客秦楚尚欲泣淚相攀邀况兹一訣乃永已
獨使幽夢恨蓬蒿憶予驅馬别家去去時桞陌東風髙
楚鄉留滯一千里歸來落盡李與桃殘花不共一日看
東風送哭聲嗷嗷洛池不見青春色白楊但有風蕭蕭
姚黄魏紫開次第不覺成恨俱零凋榴花最晩今又拆
紅緑㸃綴如裙腰年芳轉新物轉好逝者日與生期遥
予生本是少年氣瑳磨牙角爭雄豪馬遷班固洎歆向
下筆㸃竄皆嘲嘈客来共坐說今古紛紛落盡玉麈毛
彎弓或擬射石虎又欲醉斬荆江蛟自言剛氣貯心腹
何爾柔軟為脂膏吾聞荘生善齊物平日吐論竒牙聱
憂従中来不自遣强叩瓦缶何譊譊伊人達者尚乃爾
情之所鍾况吾曹愁填胸中若山積雖欲強飲如沃焦
乃判自古英壮氣不有此恨如何消又聞浮屠說生死
滅沒謂若夢幻泡前有萬古後萬世其中一世獨虭蟧
安得獨洒一榻淚欲助河水增滔滔古来此事無可奈
不如飲此樽中醪
　　送劉學士知衡州
楊子懶属書平居惟嗜酒一沐或彌旬解酲須五斗淡
爾輕榮利何常問無有忍憶四(一作/囘)馬歸行為一麾守
湘酎自古醇醽水聞名久簿領但盈几聖經不離口湖
田賦稻蟹民訟争壠畝兀爾即沈冥安能知可否聊為
寄情樂豈與素懐偶藏器思適時投刃寧煩手行當考
官績勿復困罌缶
　　送張屯田歸洛歌
昔年洛浦見花落曾作悲歌歌落花愁來欲遣何可奈
時向金河㝷杜家杜家花雖非絶品猶可開顔為之飲
少年意氣易成懽醉不還家伴花寢一來京國兩傷春
憔悴窮愁九陌塵紅芳紫莟處處有騎馬欲尋無故人
黄河三月入隋河河水多時悵望多為憐此水來何處
(何處一/作處□)中有伊流與洛波忽聞君至自西京洗眼相看
眼暫明心衰面老畏人問驚我瘦骨清如氷今年七月
妹䘮夫稚兒孀女啼呱呱季秋九月予䘮婦十月厭厭
成病軀端居移病新城下日不出門無過者獨行時欲
强髙歌一曲未終雙涕洒可憐明月與春風嵗嵗年年
事不同暫别已嗟非舊態再來應是作衰翁感時惜别
情無已無酒送君空有淚西歸必有問君人為道别來
今有此
　　自岐(一作/伎)江山行至平陸驛五言二十四韻
岐江望平陸百里千餘嶺蕭條斷烟火莽蒼無人境峰
巒互前後南北失壬丙天秋雲愈髙木落嵗方冷水渉
愁蜮射(含沙/也)林行憂虎猛萬仞懸巖崖一彴履枯梗緑
危類猨猱陷淖若鼃黽腰輿懼傾撲煩馬倦鞭警攀躋
誠畏塗習俗羡蠻獷度隘足雖踠因髙日還騁九野畫
荆衡羣山亂巫郢烟嵐互明滅㸃綴成(一作/若)圖屏時時
度深谷往往得佳景翠樹鬱如葢飛泉溜垂綆幽花亂
黄紫蒨粲弄光影山鳥囀成歌寒蜩嘒如哽登臨雖云
勞(一作/廣)巨細得周省晨裝趂徒旅夕宿訪閭井村暗水
茫茫雞鳴星耿耿登髙近佳節歸思時引領谿菊薦山
罇田鴽佑烹鼎家近夢先歸夜寒衾屢整﨑嶇念行役
昔宿已為永豈如江上舟棹歌方酩酊(初泛舟荆江棋/酒甚歡故有此)
(句/)
　　春日西湖寄謝法曹歌
西湖春色歸春水緑於染羣芳爛不收東風落如糝(西/湖)
(者許昌/勝地也)參軍春思亂如雲白髪題詩愁送春(謝君有多/情未老已)
(白髪野思到春/如亂雲之句)遥知湖上一樽酒能憶天涯萬里人萬
里思春尚有情忽逢春至客心驚雪消門外千山緑花
發江邊二月晴少年把酒逢春色今日逢春頭已白異
鄉物態與人殊惟有東風舊相識
　　答謝景山遺古瓦硯歌
火數四百炎靈銷誰其代者當塗髙窮姦極酷不易取
始知文景基扄牢坐揮長喙啄天下豪傑競起如蝟毛
董吕傕汜相繼死紹術權備争咆咻力彊者勝怯者敗
豈較才徳為功勞然猶到手不敢取而使螟蝗生蝮蜪
子丕當初不自耻敢謂舜禹傳之堯得之以此失亦此
誰知三馬食一槽當其盛時争意氣叱咤靁雹生風飈
干戈戰罷數功閥周蔑方召堯無臯英雄致酒奉髙㑹
巍然銅雀髙岧岧圓歌宛轉激清徵妙舞左右回纖腰
一朝西陵(一作西朝/或作兩朝)看拱木寂寞繐帳空蕭蕭當時凄
涼已可歎而况後世悲前朝髙䑓已傾漸平地此瓦一
墜埋蓬蒿苔文半滅荒土蝕戰血曾經野火燒敗皮弊
綱各有用誰使鐫鑱成凸凹景山筆力若牛弩句遒語
老能揮毫嗟予奪得何所用簿領朱墨徒紛淆走官南
北未嘗捨緹襲三四勤緘包有時屬思欲飛洒意緒軋
軋難抽繰舟行屢備(一作/被)水神奪往往冥晦遭風濤質
頑物久有精怪常恐變化成靈妖名都所至必傳玩􁇾
之不換魯寳刀長歌送我怪且偉欲報慙愧無瓊瑶
　　新營小齋鑿地爐輒成五言三十七韻
霜䧏百工休居者皆入室墐戸畏初寒開爐代温律規
模不盈丈廣狹足容膝軒忩共幽窳竹栢助䝉宻辛勤
慚巧官窮賤守卑秩無術政奚為有年秋屢實文書少
期㑹租訟省鞭抶地僻與世疎官閒得身佚荆蠻苦卑
陋氣候常壹鬱天日每隂翳風飈多澟凓衰顔慘時晩
病骨知寒疾蠻牀勌晨興籃轝厭朝出南山近樵採僮
僕免呵叱禦嵗畜蹲鴟饋客薦包橘霜薪吹晶熒石鼎
沸啾唧披方養丹砂候節煎秋术西鄰有髙士轗軻卧
蓬蓽鶴髪善髙談鮐背便炙熨披裘屢相就束緼亦時
乞傳經伏生老愛酒揚雄吃晨灰煖餘杯夜火爆山栗
無言兩忘形相對或終日㣲生慕剛毅勁强早難屈自
從世俗牽常恐天性失仰兹㣲官禄養此多病質省躬
由一言無枉慕三黜因知吏隠樂漸使欲心窒面壁或
僧禪倒冠聊酒逸螟􁉼輕二豪一馬齊萬物啟期為樂
三叔夜不堪七負薪幸有(一作/自)瘳舊學頗思述興亡閲
今古(一作/古今)圖籍羅甲乙魯册謹㑹盟周公彖凶吉詳(或/作)
(鮮/)明左丘辨馳騁馬遷筆金石互鏗鍧風雲生倐忽豁
爾一開卷慨然時掩帙浮沉恣其間適若遂聱耴(一作/遨佚)
吾居誰云陋所得乃非一五斗豈須慚優㳺嵗将畢
　　南獠
洪宋區夏廣恢張際四維狂孽久不聳民物含(一作/涵)春
熈耆雅適所尚游泳光華時遽然攝提嵗南獠掠邊陲
予因叩村叟此事曷如斯初似却人問未語先涕垂收
涕謝客間為客陳始基撫水有上源水淺山嶮巇生民
三千室聚此天一涯狼勇復輕脱性若鹿與麋男夫不
耕鑿刀兵動相隨宜融兩境上殺人取其貲因斯久久
來此冦易為覊䑕竊及蟻聚近裏焉敢窺勢亦不久住
官軍來即馳景徳祥符後時移事亦移四輔哲且善天
子仁又慈將軍稱招安兵非羽林兒龍江一牧拙邏騎
材亦非威惠不兼深徒以官力欺智畧仍復短從此難
覊縻引兵卸甲嶺部陣自參差鋒鏑殊未接士卒心先
離奔走六吏死(初在懷逺軍卸甲嶺殺傷范/禮賔王崇班等六人落陣死)明知國挫
威自兹賊聲震直冦融州湄縣宇及民廬燬蕩無孑遺
利鏃淬諸毒中膚無藥醫長刀斷人股横屍滿通逵婦
人及孳産驅負足始歸堂堂過城戍何人敢正窺外計
削奏疏一一聞宸闈赫爾始斯怒選將興王師精甲二
萬餘猛毅如虎貔劒㦸凜秋霜新棨閃朝㬢八營與七
萃豈得多于兹外統三路進小敵胡能為前驅已壓境
後軍猶未知逶迤至蠻域但見空稻畦捜羅一月餘不
戰師自罷荷戈莫言苦負粮深可悲哀哉都督郵無辜
遭屠縻(昭州都曹皇甫僅三人部粮入/洞遭蠻賊掩殺及害夫力千餘)嘵咋計不出還
出招安辭半降半來拒蠻意猶狐疑原以繒錦贈狙心
詐為卑戎帳草草起賊戈躡背揮我聆老叟言不覺顰
雙眉吮毫兼疊簡占作南獠詩願值采詩官一敷于彤
墀
　　寄聖俞
西林山水天下佳我昔謫官君所嗟官閒憔悴一病叟
縣古瀟洒如山家雪消深林自斸(一作/斲)筍人響空山隨
摘茶有時擕酒探幽絶往往上下窮烟霞嵓蓀緑縟軟
可藉野卉青紅春自華風餘落蘂飛回旋日暖山鳥鳴
交加貪追時俗翫嵗月不覺萬里留天涯今來寂寞西
岡口秋盡不見東籬花市亭挿旗鬭新酒十千得斗不
可賖材非世用自當去一舸聱牙揮釣車君能先往勿
自滯行矣春洲生荻芽
　　答梅聖俞見寄
憶昔識君初我少君方壯風期一相許意氣曽誰讓交
遊盛京洛罇爼陪丞相騄驥日相追鸞凰志髙颺詞章
盡崔蔡論議皆歆向文㑹沗予盟詩壇推子將談精鋒
愈出飲劇歡無量賈勇為無前餘光誰敢望兹年五六
嵗人事堪悽愴南北頓暌乖相離獨飄蕩失杯由畫足
傷手因代匠移書雖激切拙語非欺誑安知乃心愚而
使所言妄權豪不自避斧質誠為當蒼皇得一邑奔走
踰千嶂楚峽聽猿鳴荆江畏蛟浪蠻方異時俗景物殊
氣象緑髪變風霜丹顔侵疾痒常憂鵩鳥窺幸免江魚
葬今兹荷寛宥遷徙來漢上憔悴載囚冠驅馳嗟俗狀
王事多倥偬學業差遺忘未能解綬去所戀寸禄養舉
足畏逢仇低頭惟避謗忻聞故人近豈憚驅車訪一别
各衰翁相見問無恙交情宛如舊歡意獨能强幸陪主
人賢更值芳洲漲菱荷亂浮泛水竹涵虛曠清風滿談
席明月臨歌舫已見洛陽人重開畫樓唱怡然壹鬱寫
蹔爾累囚放自從還邑來㑹此驕陽亢神靈多請禱租
訟煩笞榜猶須新秋涼漢水臨(一作/瀉)清漾野稼蕩浮雲
晴山開疊障聊以助吟咏亦可資酣暢北轅如未駕幸子
能來貺
　　送琴僧知白
吾聞夷中琴已久常恐老死無其傳夷中未識不得見
豈謂今逢知白彈遺音髣髴尚可愛何况之子傳其全
孤禽曉警秋野露空澗夜落春嵓泉二年遷謫寓三峽
江流無底山侵天登臨探賞久不厭每欲圖畫存於前
豈知山髙水深意久以寫此朱絲絃酒酣耳熱神氣王
聼之為子心肅然嵩陽山髙雪三尺有客擁鼻吟苦寒
負琴北走乞其贈持我此句為之先
　　谷正至始得先所寄書及詩不勝喜慰因書數韻
　　　奉酬聖俞
寒日照深巷柴門朝尚閉有客自江來尺書千里至啓
書復何云但言南北異南方地常暖風物稱佳麗梅蘤
入新年蘭臯動芳氣樂哉登臨興豈厭江湖滯伊予方
寂寞刻苦窮文字萬國㑹王州羣英馳儁軌方朔常苦
餓子雲非官意嵗暮慘風塵官閒倦朝市出處一云别
所思寧可冀春江有歸雁但使音書繼
　　答朱宷捕蝗詩
捕蝗之術世所非欲究此語興於誰或云豐凶嵗有數
天孽未可人力支或言蝗多不易捕驅民入野踐其畦
因之姦吏恣貪擾戸到頭斂無一遺蝗災食苖民自苦
吏虐民苖皆被之吾嗟此語祗知一不究其本論其皮
驅雖不盡勝養患昔人固已決不疑秉蟊投火况舊法
古之去惡猶如斯既多而捕誠未易其失安在常由遟
詵詵最説子孫衆為腹所孕多蜫蚳始生朝畝暮已頃
化一為百無根涯口含鋒刃疾風雨毒腸不滿疑常飢
髙原下隰不知數進退整若隨金􁃜嗟兹羽孽物共惡
不知造化其誰尸大凡萬事悉如此禍當早絶防其㣲
蠅頭出土不急捕羽翼已就功難施只驚羣飛自天下
不究生子由山陂官書立法空太峻吏愚畏罰反自欺
葢藏十不敢申一上心雖惻何由知不如寛法擇良令
告蝗不隠捕以時今苖因捕雖踐死明嵗猶免為蝝菑
吾嘗捕蝗見其事較以利害曽深思官錢二十買一斗
示(一作/亦)以明信民爭馳斂㣲成衆在人力頃刻露積如
京坻乃知孽蟲雖甚衆嫉惡茍鋭無難為往時姚崇用
此議誠哉賢相得所宜因吟君贈廣其説為我持之告
採詩
　　答蘇子美離京見寄
衆竒子美貌堂堂千人英我獨疑其胷浩浩包滄溟滄
溟産龍蜃百怪不可名是以子美辭吐出人輙驚其於
詩最豪奔放何縱横衆絃徘律吕金石次第鳴間以險
絶句非時震雷霆兩耳不及掩百痾為之醒語言既可
駭筆墨尤其精少雖嘗力學老乃若天成濡毫弄㸃畫
信手不自停端莊雜醜怪羣星見欃槍爛然溢紙幅視
久無定形使我終老學得一已足矜而君兼衆美磊落
猶自輕髙冠出人上誰敢揖其膺羣臣列丹陛㡬位缺
公卿使之束帯立可以重朝廷况令參國議髙論吐崢
嶸惜哉三十五白髪今已生近者去江淮作詩寄離情
口誦不及寫一日傳都城退之序百物其鳴由不平天
方苦君心欲使發其聲嗟我非鸑鷟徒思和嚶嚶因風
幸數寄警我聾與盲
　　歸雁亭
荒蹊臘雪春尚埋我初獨與徐生來城髙樹古禽鳥野
聲響格磔寒毰毸頽垣敗屋巍然在略可逺眺臨傾䑓
髙株唯有桞數十夾路對立初誰栽漸誅榛莽辨草樹
頗有桃李當墻隈欣然便擬趂時節斤鉏日夕勞耘培
新年風色日漸好晴天仰見雁已回枯根老脉凍不發
遶之百匝空徘徊頑姿野態煩造化勾芒不肯先煦吹
酒酣㡬欲揈大鼓驚起龍蟄驅春雷偶然不到纔數日
顔色一變山誰催翠芽紅粒迸條出纎趺嫩蕚如剪裁
卧槎燒枿亦强發老朽不避衆艷咍姹然山杏開最早
其餘紅白各自媒初開盛發興零落皆有意思牽人懐
衆芳勿使一時發當令一落續一開畢春應須酒萬斛
與子共醉三千杯
　　石篆詩(并/序)
　某啓近䝉朝恩守此州州之西南有瑯琊山唐李㓜
　卿庶子泉者某在館閣時方國家詔天下求古碑石
　之文集于閣下因得見李陽氷篆庶子泉銘學篆者
　云陽氷之蹟多矣無如此銘者常欲求其本而不得
　于今十年矣及此來已獲焉而銘石之側又陽氷别
　篆十餘字尤竒於銘文世罕傳焉山僧惠覺指以示
　余余徘徊其下久之不能去山之竒蹟古今紀述詳
　矣而獨遺此字余甚惜之欲有所述而患文字之不
　稱思予嘗愛其文而不及者梅聖俞蘇子美也因為
　詩一首并封題墨本以寄二君乞詩刻于石
寒嵓飛流(一作/洒)落青苔旁斵石篆何竒哉其人已死骨
已朽此字不滅留山隈山中老僧憂石泐印之以紙磨
松煤欲令留傳在人世持以贈客比瓊瑰我疑此字非
筆畫又疑人力非能為始從天地肧渾判元氣結此髙
崔嵬當時野鳥踏山石萬古遺迹於蒼崖山袛不欲人
屢見每吐雲霧深藏埋羣仙飛空欲下讀常借海月清
光來嗟我豈能識字法見之但覺心眼開辭慳語鄙不
足記封題逺寄蘇與梅
　　讀梅氏詩有感示徐生
子美忽已死聖俞舍吾南嗟吾譬馳車而失左右驂勍
敵嘗壓壘羸兵當戒嚴凡人貴勉强惰逸易安恬吾既
苦多病交朋復凋殲篇章久不作意思如膠䊀良田失
時耕草莽廢鉏芟美井不日汲何由發清甘偶開梅氏
篇不覺日挂簷乃知文字樂愈久益無厭吾嘗哀世人
聲利競爭貪哇咬聾兩耳死不享韶咸而幸知此樂又
常深討探今官得閒散舍此欲奚耽頑庸須警䇿賴子
發其箝
　　眼有黑花戲書自遣
洛陽三見牡丹月春醉往往眠人家揚州一遇芍藥時
夜飲不覺生朝霞天下名花惟有此罇前樂事更無加
如今白首春風裏病眼何須厭黑花
　　日本刀歌
昆夷道逺不復通世傳切玉誰能窮寳刀近出日本國
越賈得之滄海東魚皮裝貼香木鞘黄白間雜鍮與銅
(真鍮似金/真銅似銀)百金傳入好事手佩服可以禳妖凶傳聞其
國居大島土壤沃饒風俗好其先徐福詐秦民採藥淹
留丱童老百工五種與之居至今器玩皆精巧前朝貢
獻屢往來士人往往工詞藻徐福行時書未焚逸書百
篇今尚存令嚴不許傳中國舉世無人識古文先王大
典藏夷貊蒼波浩蕩無通津令人感激坐流涕鏽澁短
刀何足云
　　聖俞惠宣州筆戲書
聖俞宣城人能使紫毫筆宣人諸葛髙世業守不失緊
心縳長毫三副頗精宻硬軟適人手百管不差一京師
諸筆工牌榜自稱述纍纍相國東比若衣縫蝨或柔多
虛尖或硬不可屈但能裝管榻有表曾無實價髙仍費
錢用不過數日豈如宣城毫耐久仍可乞
　　贈潘景温叟
秦盧不世出俗子相矜誇治疾不知(一作/求)源横死紛如
麻番陽竒男子衣冠本儒家學本得心訣照底窮根厓
冷然鑒五藏曽靡毫釐差公卿掃榻迎黄金載盈車語
言無羽翰飛入萬齒牙相逢京洛下使我驚且嗟七年
慈母病庸工口咿啞恨不早見君以乞壺中砂通宵耳
髙論飲恨知何涯瞥然别我去征途指烟霞孤雲不可
留淚線風中斜
　　學書二首
蘇子歸黄泉筆法遂中絶賴有蔡君謨名聲馳晩節醉
翁不量力每欲追其轍人生浪自苦以取兒女悦豈止
學書然自悔從今決
學書不覺夜但怪西忩暗病目故已昏墨不分濃淡人
生不自知勞苦殊無憾所得乃虛名榮華俄傾暫豈止
學書然作銘聊自鑒
　　奉使道中寄坦師
道人少賈海上遊海舶破散身沉浮黄金滿篋人所寄
吹簸偶得還中州臝身歸金不受報秪取斗酒相獻酬
歡娛慈母終一世脱去妻子藏巖幽蒼烟寥寥池水漫
白玉菡蓞吹髙秋夜燃柏子煮山藥憶此東望無時休
塞垣春枯積雪溜沙礫威怒黄雲愁五更匹馬隨雁起
想見􁀙郭花今稠百年夸奪終一丘世上滿眼真悠悠
寄聲萬里心綢繆莫道異趣無相求
　　壽樓
碧瓦照日生青烟誰家髙樓當道邊昨日丁丁斤且斲
今朝朱欄横翠慕主人起樓何太髙欲誇富力壓羣豪
樓中女兒十五六紅膏畫眉雙髩緑日暮春風吹管絃
過者仰首皆留連應笑樓前騎馬客腰垂金章頭已白
苦貧名利損形骸爭若庸愚恣聲色朝見騎馬過暮見
騎馬歸經年無補朝廷事何用區區來往為
　　試院聞奚琴作
奚琴本出奚人樂奚人彈之雙淚落抱琴置酒試一彈
曲罷依然不能作黄河之水向東流鳬飛雁下白雲秋
岸上行人舟上客朝來暮去無今昔哀絃一奏池上風
忽聞如在河舟中絃聲千古聽不改可憐纖手今何在
誰知着意弄新音斷我罇前今日心當時應有曾聞者
若使重聽須淚下
　　乞藥有感呈梅聖俞
宣州紫沙合圓若截郫筒偶得今十載走宦(一作/官)南北
東持之聖俞家乞藥戒羸僮聖俞見之喜遽以手磨礱
謂此吾家物問誰持贈公因嗟與君交事事無不同憶
昔初識面青衫游洛中髙標不可揖杳若雲間鴻不獨
體輕健目明仍耳聦爾來三十年多難百憂攻君晩得
竒藥靈根斸離宫其狀若狗蹄其香比芎藭愛君方食
貧面色悦以豐不憚乞餘劑庶㡬助衰癃平時一笑歡
飲酒各爭雄向老百病出區區論藥功衰盛物常理循
環勢無窮寄語少年兒慎勿笑兩翁
　　曉詠
簾外星辰逐斗移紫河聲轉下雲西九雛烏起城將曙
百尺樓髙月易低露裛蘭苕惟有淚秋荒桃李不成蹊
西堂吟思無人助草滿池塘夢自迷
　　送目
送目衡(一作/蘅)臯望不休江蘋髙下遍汀洲長堤桞曲妨
回首小苑花深礙倚樓楚徑蕙風消病渴洛城花雪蕩
春愁流杯三日佳期過擲度蘭波負勝遊
　　舟中寄劉昉秀才
東南天濶漾歸流西北雲髙斷寸眸明月隨人來逺浦
青山答鼓送行舟歸心逐夢成魚鳥夜漢看星識斗牛
釅(一作/騃)酒開樽誰共醉清江聊且玩游鯈(一作/儵游)
　　即目
李徑隂森接翠疇押簾風日澹清秋晩烏藏桞棲殘照
逺燕傷風失故樓星漢經年雖可望雲波千叠不緘愁
平居革帯頻移孔誰問無憀沈隠侯
　　宿雲夢館
北雁來時嵗欲昏私書歸夢杳難分井桐葉落池荷盡
一夜西忩雨不聞
　　送王公慥判官
久客倦京國言歸嵗已冬獨過伊水渡猶聽洛城鐘山
色經寒緑雲隂入暮重臘梅孤館路疲馬有誰逢
　　題淨慧大師禪齋(景徳寺/普光院)
巾屨諸方遍莓苔一室前萎花吟次(一作/處)落孤月定中
圓齋鉢都人施談機海外傳時應暮鐘響來度禁城烟
　　琵琶亭
樂天曾謫此江邊已嘆天涯涕泫然今日始知予罪大
夷陵此去更三千
　　初至虎牙灘見江山類龍門
曉鼓潭潭客夢驚虎牙灘上作船行山形酷似龍門秀
江色不如伊水清平日兩京人少壯今年三峽嵗崢嶸
卧聞乳石淙流響疑是香林八節聲
　　酬孫延仲龍圖
洛社當年盛莫加洛陽耆老至今誇(梅聖俞張堯夫張/子野延仲與予皆)
(在洛/中)死生零落餘無㡬齒髪衰殘各可嗟北庫酒醪君
舊物(延仲前/守汝隂)西湖烟水我如家已將二美交相勝仍枉
新篇麗彩霞
　　西湖泛舟呈運使學士張掞
波光桞色碧溟濛曲渚斜橋畫舸通更逺更佳唯恐盡
漸深漸宻似無窮綺羅香裏留佳客絃管聲來颺晩風
半醉廻舟迷向背樓䑓髙下夕陽中
　　去思堂㑹飲得春字(甲午四月潁州/張唐公座上)
世事紛然百態新西岡一醉十三春自慚白髪隨年少
猶把金鍾勸主人黄鳥亂飛深夏木紅榴初發艷清晨
佳時易失閒難得有酒重來莫厭頻
　　贈王介甫
翰林風月三千首吏部文章二百年老去自憐心尚在
後來誰與子爭先朱門歌舞爭新態緑綺塵埃試拂絃
常恨聞名不相識相逢樽酒盍留連
　　暮春書事呈四舍人
樹隂初合苔生暈花蘂新成蜜滿脾鸎燕各歸巢哺子
蛙魚共樂雨添池少年春物今如此老病衰翁了不知
飽食杜門何所事日長偏與睡相宜
　　酬王君玉中秋席上待月值雨
池上雖然無皓魄罇前殊未減清歡緑醅自有寒中力
紅粉尤宜燭下看羅綺塵隨歌扇動管絃聲雜雨荷乾
客舟閒卧王夫子詩陣敎誰主將壇
　　題東閣後集(一作題營/丘後集)
東閤三朝多大事營丘二載足(三字一作/兩郡半)閒辭近詩留
作歸榮集何日歸田自集詩
　　解官後答韓魏公見寄
報國勤勞已蔑聞終身榮遇最無倫老為南畝一夫去
猶是東宫二品臣侍從籍通清切禁笑歌行作太平民
欲知念舊君恩厚二者難兼始兩人(新制推恩致仕許/仕舊兼職自王仲)
(儀始今某/仍出特恩)
　　余昔留守南都得與杜祁公唱和詩有答公見贈
　　　二十韻之卒章云報國如乖願歸耕寧買田期
　　　無辱知己肯逐利名遷逮今二十有二年祁公
　　　捐館亦十有五年矣而余始䝉恩得遂退休之
　　　請追懷平昔不勝感涕輒為短句寘公祠堂
掩涕發陳編追思二十年門生今白首墓木已蒼烟報
國如乖願歸耕寧買田此言今始踐知不愧黄泉
　　答端明王尚書見寄兼簡景仁文裕二侍郎二首
日久都城車馬喧豈知風月屬三賢唱髙誰敢投詩社
行處人爭看地仙酒面撥醅浮太白舞腰催拍趂繁絃
與公等是休官者方把鉏犁學事田
多病新還太守章歸來白首興何長琴書自是千金産
日月閒銷百刻香尚有俸錢沽美酒自栽花圃趂新陽
醉翁生計今如此一笑何時共一觴
　　寄題景純學士藏春塢新居
清才四紀擅時名晩卜丘林遂解纓欲借青春藏向此
須知白首尚多情水浮花出人間去山近雲從席上生
漫(一作/謾)説市朝堪大隠仙家誰信在重城
　　退居述懐寄北京韓侍中二首
悠悠身世比浮雲白首歸來潁水濆曾看元臣調鼎鼐
却㝷田叟問耕耘一生勤苦書千卷萬事銷磨酒百分
放浪豈無方外士尚思親友念離羣
書殿宫臣寵並叨不同憔悴返漁樵無窮與味閒中得
强半光隂醉裏銷静愛竹時來野寺獨㝷春偶過溪橋
猶須五物稱居士不及顔回飲一瓢
　　和子履遊泗上雍家園
長橋南走羣山間中有雍子之名園蒼雲蔽天竹色淨
暖日撲地花氣繁飛泉來從逺嶺背林下曲折寒波翻
珍禽不可見毛羽數聲清絶如哀彈我來據石弄琴瑟
惟恐日暮登歸軒塵紛解剥耳目異秪疑夢入神仙村
知君襟尚我同好作詩閎放莫可攀髙篇絶景兩不及
久之想像空冥煩
　右雍家園詩吉綿閩本皆入公外集而王荆公四家
　詩選亦有之今乃載蘇子美滄浪集後人安得不疑
　或謂公親作滄浪集序不應誤雜已詩可以無疑姑
　附見於此按王荆公取公詩凡一百二十五首内一
　百三首載居士集二十一首載外集又一篇即此詩
　其它或全改一聨或增減一聨甚者至增四聨或移
　兩聨之類已注一作於逐篇豈當時傳本不同抑荆
　公自加潤色也
　
　
　
　
　
　
　
　
　宋詩鈔卷十二
欽定四庫全書
　宋詩鈔卷十三
　　　　　　　　　内閣中書舍人呉之振編
　林逋和靖詩鈔
　林逋字君復杭之錢塘人少孤力學刻志不仕結廬
　西湖孤山真宗聞其名賜粟帛詔長吏嵗時勞問臨
　終詩有茂陵他日求遺稿猶喜曽無封禪書時人髙
　其志識賜諡和靖先生逋不娶無子所居多植梅畜
　鶴泛舟湖中客至則放鶴致之因謂梅妻鶴子云其
　詩平澹邃美而趣向博逺故辭主靜正而不露刺譏
　梅聖俞謂詠之令人忘百事大數塞王孟之幽而攄
　劉韋之逸歐陽文忠愛其詠梅花詩疎影横斜一聨
　謂前世未有此句黄涪翁則以雪後園林二語為勝
　之葢一取神韻一取意趣皆為傑句然知歐陽之所
　賞者多知涪翁之所賞者少也所作雖夥未嘗留稿
　或問之曰吾不欲取名于時况後世乎故所存百無
　一二如當時稱其五言有草泥行郭索雲木呌鈎輈
　句集中已不可得其他遺軼可知也
　　送牛秀才之山陽省兄
之子詠陟岡别我嵗時晏後夜失羣鶴髙天着行鴈楚
山逺近出江樹青紅間尊酒無足辭離愁滿行盼
　　和運使陳學士遊靈隠寺寓懐
山壑氣相合旦暮生秋隂松門韻虛籟錚若鳴瑶琴舉
目羣狀動傾耳百慮沉按部既優游時此振衣襟泓澄
冷泉色寫我清曠心飄颻白猿聲答我雅正吟經䑓復
丹井捫蘿嘗徧臨鶴葢青霞映玉趾蒼苔侵温顔煦槁
木真性馴幽禽所以仁惠政及物一一湥酒翰璘珣壁
返駕旃檀林回睨窣堵峰天半千萬尋
　　上湖閒泛艤舟石函因過下湖小墅
平皋望不極雲樹逺依依及向扁舟泊還㝷下瀨歸青
山連石埭春水入柴扉多謝提壺鳥留人到落暉
　　西湖舟中值雪
浩蕩彌空濶霏霏接水濆舟移忽自却山近未全分凍
軫閒清泛温鑪擁薄薫悠然詠招隠何許欵離羣
　　湖村晩興
滄洲白鳥飛山影落晴暉映竹犬初吠弄船人各歸水
波隨月動林翠帯烟㣲寺近疎鐘起蕭然還掩扉
　　湖山小隠
猿鳥分清絶林蘿擁翠㣲歩穿僧徑出肩搭道衣歸水
墅香酟熟烟崖早笋肥功名無一㸃何要更忘機
園井夾蕭森紅芳墮翠隂晝巖松䑕靜春塹竹鷄湥嵗
課非無术家藏獨有琴顔原遺事在千古壯閒心
衡門鄰晩島環堵背寒岡片月通蘿徑幽雲在石牀客
遊抛鄠杜漁事擬滄浪管樂非吾尚昻頭肯自方
　　小隠自題
竹樹遶吾廬清湥趣有餘鶴閒臨水久蜂懶得花疎酒
病妨開卷春隂入荷鋤嘗憐古圖畫多半寫樵漁
　　北山寫望
晩來山北景圖畫亦應非村路飄黄葉人家濕翠㣲樵
當雲外見僧向水邊歸一曲誰横笛蒹葭白鳥飛
　　中峰
中峰一徑分盤折上幽雲夕照前村見秋濤隔嶺聞長
松含古翠衰藥動㣲薰自愛蘇門嘯懐賢事不羣
　　小圃春日
岸幘倚㣲風柴籬春色中草長團粉蝶林暖墜青蟲載
酒為誰子移花獨乃翁於陵偕隠事清尚未相同
　　郊國避暑
柴門鮮人事氛垢頗相忘愛彼林間靜復兹池上涼託
心時散帙遲客復擕觴况有陶籬趣歸禽語夕陽
　　園廬秋夕
蘭社裛衰香開扉趣自長寒烟宿墟落清月上林塘意
想殊為適形骸固可忘援琴有餘興聊復寄吟觴
　　山村冬暮
衡茅林麓下春色已㣲茫雪竹低寒翠風梅落晩香樵
期多獨往茶事不全忙雙鷺有時起横飛過野塘
　　山中冬日
殘雪照籬落空山無俗諠鷄寒懶下樹人晏獨開門廢
圃春榮動回塘霧氣昬誰家嵗酒熟輟棹憶西村
　　旅館寫懐
垂成歸不得危坐對滄浪病葉驚秋色殘蟬怕夕陽可
堪疎舊計無復更剛腸的的孤峰意湥宵一夢狂
　　出曹州
詩懐動歎嗟驢立㡌隂斜雨濼生新鹻茅樷夾舊槎午
烟昬獨店岡路透誰家㡬日江南興扁舟泊岸沙
　　旴𣅿山寺
下傍旴𣅿縣山崖露寺門疎鐘過淮口一徑入雲根竹
老生虛籟池清見古源髙僧佛經榻茶話到萸昬
　　留題李頡林亭
無琴枕鶴經盡日卧林亭啼鳥自相語幽人誰欲聽半
闌花籍白一徑草盤青何必對樽酒此中堪獨醒
　　翠㣲亭(在金陵/清涼寺)
亭在江干寺清涼更翠㣲秋階響松子雨壁上苔衣絶
境長難得浮生不擬歸旅懐何計是西崦又斜暉
　　臺城寺水亭
金井前朝事林僧問不知緑苔欺破閣白鳥占閒池清
楚曾經晉荒唐直到隋南廊一聲磬斜照獨凝思
　　淮甸南遊
㡬許揺鞭興淮天晩景中樹林兼雨黒草實着霜紅膽
氣誰憐俠衣裝自笑戎寒威敢相掉獵獵酒旗風
　　聞葉初秀才東歸
髙鴻多北向極目雨餘天春滿呉山樹人登汴水船吟
生千里月醉盡一囊錢肯便懐鄉邑時清復少年
　　病中謝馮彭年見訪
老去已多病况當梅雨時山空門自掩晝永枕頻移晩
燕巢猶濕新篁籜未披若非求仲至誰復問棲遟
　　將歸四明夜坐話别任君
酒酣相向坐别淚濕吟衣半夜月欲落千山人憶歸亂
塵終古在長瀑倚空飛明日重擕手前期易得違
　　和梅聖俞雪中同虚白上人見訪
湖上玩佳雪相將惟道林早烟村意逺春漲岸㾗湥地
僻過三徑人閒試五禽歸橈有餘興寧復比山隂
　　和酬杜從事題壁
弭葢入衡宇相看情獨湥蕭疎秋樹色老大故人心佳
話頻移晷清標㡬拂襟寥然長卿壁題此比兼金
　　夏日寺居和酬葉次公
午日猛如焚清涼愛寺軒鶴毛横蘚陣蟻穴入莎根社
信題茶角樓衣笐酒㾗中餐不勞問荀菊淨盤鐏
　　送長吉上人
囊集暮雲篇行行肯廢禪青山買未暇朱闕去隨縁茗
試幽人井香焚賈客船淮流遟新月吟玩想忘眠
　　春日送袁成進士北歸
春潮上海門歸鴈逺行分千里倦行客片㠶還送君酒
波欺碧草歌疊褭晴雲來嵗東堂桂聊酬一戰勲
　　送史殿省典封州
馬援䟽蠻邑銅標何可窮人烟時亦有海色自如空髭
髮梅分白旌旗瘴减紅惟應蒔藥罷埋照酒醪中
　　送王舍人罷兩浙憲赴闕
上問還旌節明廷勤冕旒清談傾綺席蠧簡壓歸舟越
俗今無訟閒田亦有秋公朝論爵賞當拜富民侯
　　送昱師赴請姑蘇
同載闔閭人衣囊覆㲲巾新烟赤岸暝融雪太湖春鐘
逺移齋候香遟上定身當知舉如意寶地雨花頻
　　送皎師歸越
林間久離索忽忽望西陵静戸初聞扣歸舟又説登野
烟含樹色春浪疊沙稜幸謝雲門路同㝷苦未能
　　送越倅楊屯田赴闕
越中分治罷山水别來初詩景多留石船㾗半載書野
程江樹逺公讌郡樓虚看塞嚴徐召清風滿直廬
　　送思齊上人之宣城
林嶺藹春暉程程入翠㣲泉聲落坐石花氣上行衣詩
正情懐澹禪髙語論稀蕭閒水西寺駐錫莫忘歸
　　洞霄宫
大滌山相向華陽路暗通風霜唐碣朽草木漢祠空劎
石苔花碧丹池水氣紅幽人天柱側茅屋灑松風
　　寄思齊上人
松下中峰路懐師日日行静鐘浮野水湥寺隔春城閣
掩茶烟晩廊迴雪溜清當期相就宿詩外話無生
　　寄呉肅秀才(時呉在天/王院夏課)
肄業寄僧房暑天湖上涼竹風過枕簟梅雨潤巾箱引
歩青山影供吟白鳥行明年重訪舊身帯桂枝香
　　寄清曉闍黎
前時春雪晴林壑趣彌清㡬憶山隂講兼忘谷口耕樹
叢歸夕鳥湖影􁏳寒城還肯重相訪柴門掩杜蘅
　　寄孫仲簿公
低折滄洲簿無書整兩春馬從同事借妻怕罷官貧道
僻收閒藥詩髙笑古人仍聞長吏奏表乞𤨏㕔頻
　　寄和昌符
家近太行居西歸壓一驢同儕多及第髙論獨知書名
迹收藏徧公門請謁疎離愁不可寫蟬噪夕陽初
　　淮甸城居寄任刺史
擾擾非吾事湥居斷俗情石莎無雨瘦秋竹共蟬清劎
在慵閒拂詩難憶細評寥然獨榰枕淮月上山城
　　寄輦下傳神法相大師
禁寺諸供奉如師藝學稀粉輕昏古本羅重拆秋衣淨
鹻生瓶暈連隂長竹圍算應支遁馬毛骨苦無肥
　　寄臨川司理趙時校書
逺宦風波隔歸期嵗月頻天形孤鳥晩烟色大江春驛
路向江郭船檣留賈人髙臺望不極空使髩華新
　　贈崔少㣲
賢才負聖朝終日掩衡茅尚靜師髙道甘貧絶俗交曬
碑看壁蠧蒸术拾鄰梢却憶揚夫子勞勞事解嘲
　　贈胡介
妻兒終儗棄舊識盡名賢髙節嫌趍世常流笑學仙金
方燒易得星度算來𤣥秪説㝷山去相期已數年
　　宿洞霄宫
秋山不可盡秋思亦無垠碧澗流紅葉青林㸃白雲涼
隂一鳥下落日亂蟬分此夜芭蕉雨何人枕上聞
　　湖山小隠二首
道着權名便絶交一峰青翠濕衡茅莊生已憤鴟鳶嚇
揚子休譏蝘蜓嘲潏潏藥泉來石竇霏霏茶藹出松梢
琴僧近借南薰譜且併閒工子細抄
閒搭綸巾擁縹囊此心隨分識興亡黑頭為相雖無謂
白眼看人亦未妨雲噴石花生劎壁雨敲松子落琴牀
清猿幽鳥遥相呌數筆湖山又夕陽
　　湖上晩歸
卧枕船舷歸思清望中渾恐是蓬瀛橋横水木已秋色
寺倚雲峰正晩晴翠羽濕飛如見避紅蕖香嫋似相迎
依稀漸近誅茅地鷄犬林蘿隠隠聲
　　湖上初春偶作
梅花開盡臘亦盡晴暖便如寒食天春色半歸湖岸桞
人家多上郭門船文禽相並映短草翠瀲欲生浮嫩烟
㡬處酒旗山影下細風時已弄繁絃
　　西湖春日
爭得才如杜牧之試來湖上輒題詩春烟寺院敲茶皷
夕照樓臺卓酒旗濃吐襍芳薰巘崿濕飛雙翠破漣漪
人間幸有蓑兼笠且上漁舟作釣師
　　池上春日
一池春水緑於苔水上花枝竹間開芳草得時依舊長
文禽無事等閒來年顔近老空多感風雅含情苦不才
獨有浴沂遺想在使人終日此徘徊
　　西巖夏日
蕙帳蕭閒掩弊廬子真巖石坐來初為驚野鳥巢間乳
懶過隣僧竹裏居新溜迸涼㑴静語晩雲浮潤上殘書
何煩彊捉白團扇一柄青松自有餘
　　夏日即事
石枕涼生菌閣虛已應梅潤入圖書不辭齒髪多衰病
所喜林泉有隠居粉竹亞稍垂薄露翠荷差影聚遊魚
北忩人在羲皇上時為淵明一起予
　　隠居秋日
行藥歸來即杜門嘯臺秋色背人羣幽蟲傍草晩相映
逺水着烟寒未分髙亢可能稱獨行窮空猶擬賴斯文
過從好事今誰是自笑何如揚子雲
　　秋日湖西晩歸舟中書事
水㾗秋落蟹螯肥閒過黄公酒舍歸魚覺船行沉草岸
犬聞人語出柴扉蒼山半帯寒雲重丹葉疎分夕照㣲
却憶清谿謝太傅當時未解惜蓑衣
　　湥居雜興六首
　諸葛孔明謝安石畜經濟之才雖結廬南陽擕妓東
　山未嘗不以平一宇内躋致生民為意鄙夫則不然
　胸腹空洞剪然無所存置但能行樵坐釣外寄心於
　小律詩時或鏖兵景物衡門情味則倒睨二君而反
　有得色凢所寓興輒成短篇總曰深居雜興詩六首
　葢所以狀林麓之幽勝攄几格之閒曠且非敢求聲
　於當世故援筆以顯其事云
隠居松籟細錚然何獨㣲之重碧鮮已被逺峰擎􁪄􁪄
更禁初月吐娟娟門庭静極霖苔露籬援涼生褭菊烟
中有病夫披白搭瘦行清坐詠遺篇
四壁垣衣釣具腥已甘衡泌號沉冥伶倫近日無侯白
奴僕當時有衛青花月病懐看酒譜雲蘿幽信寄茶經
茅君使者蕭閒甚獨理叢毛向戸庭
薄夫何苦事姦姦一室琴書自解顔峰後月明秋嘯去
水邊林影晩樵還文章敢道長於古光景渾疑剰却閒
多少烟霞好猿鳥令人惆悵謝東山
冉冉秋雲抱嘯臺一丘松竹是閒媒誰聞濟北傳兵略
枉説山東出相才樵褐短長披搕膝丹爐髙下壘懸胎
三千功行無圭角可望虛皇九錫來
上書可有三千牘下筆曾無一百函閒卷孤懐背塵世
獨營幽事傍雲巖僧分乳食來隂洞鶴觸茶薪落蠧杉
未似周顒少貞勝北山應免略相銜
松竹封侯尚未尊石為公輔亦云云清華自合論閒客
𤣥墨何妨事靜君鶴料免慚尸厚禄茶功兼儗䇿元勲
幽人不作山中相且擁圖書卧白雲
　　雜興四首
短褐蕭蕭頂幅巾擁書纔罷即嚬呻耕樵可似居山者
飲饌長如病酒人閉戸不無慵答客焚香除是靜朝真
前賢風槩聊希擬一刺偏多井大春
散帙揮毫總不忺病懐愁緒坐相兼苔㾗作意生秋壁
樹影無端上古簾一壑等閒甘汨汨五門平昔避炎炎
惟應數刻清涼夢時曲顔肱興未厭
湖上山林畫不如霜天時候屬園廬梯斜晩樹收紅柿
筒直寒流得白魚石上琴尊苔野淨籬隂鷄犬竹叢疎
一關兼是和雲掩敢道門無卿相車
掉臂何妨入隠淪髙賢應總貴全真次山有以稱聱叟
魯望兼之傳散人拂水逺天孤榜晩夾村㣲雨一溪春
不知圖畫誰名手狀取江湖太古民
　　孤山後寫望
水墨屏風狀總非作詩除是謝𤣥暉溪橋裊裊穿黄落
樵斧丁丁斫翠㣲返照未沉僧獨往長烟如淡鳥横飛
南峰有客鋤園罷閒倚籬門忘却歸
　　孤山寺端上人房寫望
底處憑闌思𦕈然孤山塔後閣西偏隂沉畫軸林間寺
零落碁枰葑上田秋景有時飛獨鳥夕陽無事起寒烟
遲留更愛吾廬近秪待重來看雪天
　　孤山寺
雲峰水樹南朝寺秪隔叢篁作並鄰破殿靜披虀臼古
齋房閒試酪奴春白公睡閣幽如畫張祜詩牌妙入神
乗興醉來拖木突翠苔蒼蘚石磷磷
　　西湖
混元神巧本無形匠出西湖作畫屛春水淨於僧眼碧
晩山濃似佛頭青欒櫨粉堵揺魚影蘭杜烟叢閣鷺翎
往往鳴榔與横笛細風斜雨不堪聽
　　平居遣興
有甚餘閒得解嘲髙慵時把几桯敲卑孜晩鳥沉幽語
歷刺烟篁露病梢草野交遊披褐見神仙書吏㸃朱抄
皇朝不是甘逃遁爭向心如許與巢
　　池陽山店
數家村店簇山旁下馬危橋已夕陽驚鳥忽衝谿靄破
暗花閒墮塹風香時間盤泊心猶戀日後㝷思興必狂
可惜迴頭一聲笛酒旗揺曵出疎篁
　　易從上人山亭
湖上汪灣隔數峰籬門和竹夾西東閒來此地行無厭
又共吾廬看不同靈隠路歸秋色裏招賢庵在鳥行中
屏風若欲相攙見合把巉巖與畫工
　　過蕪城縣
詩中長愛杜池州説着蕪城是勝遊山掩縣城當北起
渡衝官道向西流風捎檣碇網初下雨擺魚薪市未收
更好兩三僧院舍松衣石髪鬬山幽
　　無為軍
掩映軍城隔水鄉人烟景物共蒼蒼酒家樓閣揺風斾
茶客舟船簇雨檣殘笛逺砧聞野墅老苔寒檜看僧房
狎鷗更有江湖興珍重江頭白一行
　　耿濟口舟行
環迴㡬合似江干刺眼詩幽盡狀難沙觜半平春晩濕
水㾗無底照秋寛老霜蒲葦交千刃怕雨鳬鷗著一攢
擬就孤峰寄蓑笠舊鄉漁業久凋殘
　　園廬
柴關寒井對蕭晨自愛棲遟近古人閒草徧庭終勝俗
好書堆案轉甘貧橋邊野水通漁路籬外青山見寺鄰
懶為躬耕詠梁甫吾生已是太平民
　　春隂
似雨非晴意思深宿酲牽率卧春隂苦憐燕子寒相並
生怕梨花晩不禁薄薄簾幃欺欲透遥遥歌管壓來沉
北園南陌狂無數只有芳罪㑹此心
　　山園小梅二首
衆芳揺落獨暄妍占盡風情向小園疎影横斜水清淺
暗香浮動月黄昏霜禽欲下先偷眼粉蝶如知合斷魂
幸有㣲吟可相狎不須檀板共金尊
剪綃零碎㸃酥乾向背稀稠畫亦難日薄縱甘春至晩
霜深應怯夜來寒澄鮮秖共鄰僧惜冷落猶嫌俗客看
憶着江南舊行路酒旗斜拂墮吟鞍
　　又詠小梅
數年閒作園林主未有新詩到小梅摘索又開三兩朶
團欒空遶百千迴荒隣獨映山初盡晩景相禁雪欲來
寄語清香少愁結為君吟罷一衘杯
　　梅花
吟懐長恨負芳時為見梅花輒入詩雪後園林纔半樹
水邊籬落忽横枝人憐紅艷多應俗天與清香似有私
堪笑邊人亦風味解將聲調角中吹
小園煙景正凄迷陣陣寒香壓麝臍湖水倒窺疎影動
屋簷斜入一枝低畫名空向閒時看詩客休徵故事題
慚愧黄鸝與蝴蝶秪知春色在桃溪
　　杏花
蓓蕾枝梢血㸃乾粉紅腮頰露春寒不禁烟雨輕欹着
秪好亭臺愛惜看偎桞傍桃斜欲墜等鶯期蝶猛成團
京師巷陌新晴後賣得風流更一般
　　贈胡明府
一琴牢落倚松忩孤澹無君得趣長謁廟有時封縣版
坐衙終日着公裳為收牌印敎村僕偶檢圖書見古方
徵足税錢人更靜卻搘吟䇿立秋廊
　　寄傅霖
葛蔓烟枯束六經髙亷渾與昔賢停黄牙稚子跨牛種
白眼山人識劎形寒睡草旁林酒壯曉思河曲雨槎腥
傳聞曽説平生事不要清朝夢武丁
　　寄太白李山人
顔如童子髮如黳卜築深當太白西身上秖衣麤直掇
馬前長帯古偏提鵾鵬懶擊三千水龍虎閒封六一泥
㡬獨枕肱人迹外半忩松雪論天倪
　　春日寄錢都使
桃花枝重肉紅垂萱草抽苖抺緑肥正語暖鶯風細細
著雙寒燕雨稀稀亭臺物景兼飄絮宅院時情漸夾衣
拍背挾肩行樂事不甘離索向芳菲
　　寄題歴陽馬仲文水軒
搆得幽居近郭西水軒風景獨難齊烟含晩樹人家逺
雨濕春蒲燕子低紅燭酒醒多聚㑹粉牋詩敵㡬招擕
旅遊今日堪搔首搖落山城困馬啼
　　春暮寄懐曹南通守任寺丞(中/行)
跌蕩情懐每事同十年曹社醉春風彈弓園圃隂森下
碁子㕔堂寂静中赤脚我猶無一婢黒頭君合作三公
江湖今日還勞結日送歸飛㸃㸃鴻
　　復賡前韻且以陋居幽勝詫而誘之
畫共藥材懸屋壁琴兼茶具入船扉秋花挹露明紅粉
水鳥衝烟濕翠衣石磴背穿林寺近竹烟横㸃海山㣲
百千幽勝無人見説向吾師是洩機
　　孤山隠居書壁
山水未深猿鳥少此生猶擬别移居直過天竺溪流上
獨樹為橋小結廬
　　池上作
簇簇菰蒲映蓼花水㾗天影蘸秋霞分明似箇屏風上
飛起鵁鶄一道斜
　　竹林
寺籬斜夾千梢翠山磴深穿萬籜乾却憶貴家㕔館裏
粉墻時畫數莖看
　　葑田
淤泥肥黑稻秧青濶葢深流旋旋生擬倩湖君書版籍
水仙今佃老農耕
　　易從師山亭
林表秋山白鳥飛此中幽致亦還稀西村渡口人烟晩
坐見漁舟兩兩歸
　　秋江寫望
蒼茫沙觜鷺鶿眠片水無㾗浸碧天最愛蘆花經雨後
一篷烟火飯漁船
　　乗公橋作
晩峰横碧樹梢紅數榜漁罾水影中憶得江南曾看着
巨然名畫在屏風(巨然僧尤/妙山水)
　　初夏
乳雀啁啾日氣濃雉桑交影緑重重秧田百畝鵝黄犬
横䇿溪村屬老農
　　秋日含山道中迴寄歴陽希然山人
村落人家摠入詩下驢盤薄立多時霜陂一掬清於鑑
潄着牙根便憶歸
　　送易從師還金華
吟卷田衣嵗向殘孤舟夜泊大江寒前巖數本長松色
及早歸來帯雪看
　　自作壽堂因書一絶以誌之
湖上青山對結廬墳前脩竹亦蕭疎荗陵他日求遺稿
猶喜曾無封禪書
　　春日懐歴陽後園遊兼寄宣城天使
昔年行樂伴王孫事盡清狂是後園一榻竹風横懶架
半軒花月倒頑盆佳人暗引鸎言語芳草閒迷蝶夢魂
今日凄涼舊春色可堪烟雨近黄昬
　
　
　
　宋詩鈔卷十三
欽定四庫全書
　宋詩鈔卷十四
　　　　　　　　内閣中書舍人呉之振編
　石介徂徠詩鈔
　石介字守道兖洲奉符人年二十六舉進士甲科為
　鄆州觀察推官歴官至國子監直講慶厯中進用韓
　范富杜諸臣介躍然喜曰此盛事也雅頌吾職其可
　已乎乃作慶厯聖徳詩直指大臣分别邪正詩出泰
　山孫明復曰子禍始于此矣以是為人所擠杜祁公
　韓魏公俱薦之拜太子中允直集賢院尋卒于家怒
　之者謂其詐死北走契丹請斵棺驗之幸不許所為
　詩文皆根抵至道排斥佛老及姦臣宦女庶㡬聖人
　之徒魯人稱為徂徠先生因以名其集永叔詩云問
　胡所専心仁義丘與軻揚雄韓愈氏此外豈知他尤
　勇攻佛老奮筆如揮戈又云金可爍而銷玉可碎非
　堅不若書以紙六經皆紙傳但當書百本傳百以為
　千或落于四夷或藏在深山待彼謗熖熄放此光芒
　懸今讀其詩嶙峋硉矹挺立千尋温厚之意存于激
　直得見風人之遺然正學忤時直道致黜千古一轍
　其可哀也
　　慶厯聖徳頌
　三月二十一日大昕皇帝御紫宸殿朝百官相得象
　殊拜竦樞密使夷簡以司徒歸第二十二日制命昌
　朝參知政事弼樞密副使二十六日勑除脩靖素並
　充諫官四月八日皇帝御紫宸殿朝百官衍樞密使
　仲淹琦樞密副使乃用御史中丞拱宸御史邈御史
　平諫官脩靖十一疏追竦樞密使勑十三日勑又除
　襄為諫官天地人神昆蟲草木無不懽喜皇帝退姦
　進賢發於至聰動於至誠奮於睿斷見於剛克陟㸃
　之明賞罰之公也上視漢魏隋唐五代凡千五百年
　其間非無聖神之主盛明之時未有如此選人之精
　得人之多進人之速用人之盡實為希濶殊尤曠絶
　盛事在皇帝之徳之功為卓犖瑰偉神明魁大古者
　一雲氣之祥一草木之異一蹄角之怪一羽毛之瑞
　當時羣臣猶且濃墨大字金頭鈿軸以稱述頌美時
　君功徳以為無前之休不天之績如仲俺弼實為不
　世出之賢求之於古堯則䕫龍舜則稷契周則閎散
　漢則蕭曹唐則房魏陛下有之諸臣亦皆今天下之
　人望為宰相諫官者陛下盡用之此比雲氣草木蹄
　角羽毛之異萬萬不侔豈可翻無歌詩雅頌以播我
　君之休聲烈光神功聖徳刻于琬琰流于金石告于
　天地奏于宗廟存于萬千年而無窮盡哉臣實羞之
　臣嘗愛慕唐大儒韓愈為博士日作元和聖徳頌千
　二百言使憲宗功徳赫奕煒燁昭于千古至今觀之
　如在當日陛下今日功徳無讓憲宗臣文學雖不逮
　韓愈而亦官於太學領博士職歌詩讃頌乃其職業
　竊擬於愈輒作慶厯聖徳頌一首四言凡九百六十
　字文辭鄙俚固不足以發揚臣子之心亦欲使陛下
　功徳煒燁昭于千古萬千年後觀之如在今日也臣
　不勝死罪臣賤無路以進姑藏諸家以待樂府之採
　焉
於維慶厯三年三月皇帝龍興徐出闈闥晨坐太極晝
開閶闔躬攬賢英手鋤姦枿大聲渢渢震揺六合如乾
之動如雷之發昆蟲蹢躅妖怪藏滅同明道初天地嘉
吉初聞皇帝蹙然言曰予父予祖付予大業予恐失墜
實賴輔弼汝得象殊重慎㣲密君相予久予嘉乃績君
仍相予笙鏞斯協昌朝儒者學聞該洽與予論政傳以
經術汝貳二相庶績咸秩惟汝仲淹汝誠予察太后垂
勢湯沸大熱汝時小臣危言嶪嶪為予司諫正予門闑
為予京兆□予讒説賊叛于夏汝往式遏六月酷日大
冬積雪汝暑汝寒同於士卒予聞辛酸汝不告乏予晩
得弼予心慰悦弼每見予無有私謁以道輔予弼言深
切予不堯舜弼自笞罰諫官一年奏疏滿篋侍從週嵗
忠力盡竭契丹忘義檮杌饕餮敢侮大國其辭慢悖弼
將予命不畏而懾卒復舊好民得食褐沙磧萬里死生
一節視弼之膚霜剥風裂觀弼之心鍊金鍜鐵寵名大
官以酬勞渴弼辭不受其志莫奪惟仲淹弼一䕫一契
天實賚予予其敢忽並來弼予民無瘥札曰衍汝來汝
予黄髪事予二紀毛秃齒豁心如一兮率履弗越遂長
樞府兵政無蹶予早識琦琦有竒骨其器魁櫑豈視扂
楔其人渾樸不施剞劂可屬大事敦厚如勃琦汝副衍
知人予哲惟脩惟靖立朝讞讞言論磥砢忠誠特達禄
㣲身賤其志不怯嘗詆大臣亟遭貶黜萬里歸來剛氣
不折屢進直言以補予闕素相之後含忠履潔昔為御
史㡬叩予榻至今諫疏在於箱匣襄雖小臣名聞于徹
亦嘗獻言箴予之失剛守粹慤與脩儔匹並為諫官正
色在列予過汝言無鉗汝舌皇帝明聖忠邪辨别舉擢
俊良掃除妖魃衆賢之進如茅斯拔大姦之去如距斯
脱上倚輔弼司予調燮下賴諫諍維予紀法左右正人
無有邪孽予望太平日不逾浹皇帝嗣位二十二年神
武不殺其默如淵聖人不測其動以天賞罰在予不失
其權恭已南面退姦進賢知賢不易非明不得去邪惟
艱惟斷乃克明則不貳斷則不惑既明且斷惟皇之徳
羣下踧踖重足屏息交相告語曰惟正直毋作側僻皇
帝汝殛諸侯危慄墮玉失舄交相告語皇帝神明四時
朝覲謹脩臣職四夷走馬墜鐙遺䇿交相告語皇帝神
武解兵脩貢永為屬國皇帝一舉羣臣懾焉諸侯畏焉
四夷服焉臣願陛下壽萬千年
　　汴渠
隋帝荒宴遊厚地刳為溝萬舸東南行四海困横流義
旗舉晉陽錦帆入揚州揚州竟不返京邑為墟丘吁哉
汴渠水至今病不瘳世言汴水利我為汴水憂利害我
豈知吾試言其由汴水濬且長汴水湍且遒千里瀉地
氣萬世勞人謀舳艫相屬進餽運曾無休一人奉口腹
百姓竭膏油民力輸公家斗粟不敢收州侯共王都尺
租不敢留太倉粟峩峩冗兵食無羞上林錢朽貫樂官
求要優吾欲塞汴水吾欲壊官舟請君簡賜予請君節
財求王畿方千里邦國用足周盡省轉運使重封富民
侯天下無移粟一州食一州
　　麥熟有感(癸酉/中作)
去年經春頻肆赦拜赦人忙走如馬五月不雨麥苖死
赦貧不能活窮寡今年經春無赦書十日一雨及時下
五月麥熟人民飽一麥勝如四度赦吾願吾君與吾相
調和隂陽活元化隂陽無病元氣活風雨調順苖多稼
使麥長熟人不饑敢告吾君不須赦
　　讀詔書(乙亥/中作)
關中有山生虎狼虎狼性􁄣不可當去嵗食人十有一
無辜被此惡物傷守臣具事奏聖帝聖帝讀之惻上意
乃詔天下捕虎狼意欲斯民無枉死吾君仁覆如天地
只知虎狼有牙齒害人不獨在虎狼臣請勿捕捕貪吏
　　三豪詩送杜黙師雄(并/序)
　本朝八十年文人為多若老師宿名不敢論數近世
　作者石曼卿之詩歐陽永叔之文辭杜師雄之歌篇
　豪於一代矣師雄學於予辭歸作三豪詩以送之
曼卿豪於詩社壇髙數層永叔豪於辭舉世絶儔朋師
雄歌亦豪三人宜同稱曼卿苦汨沒老死殿中丞身雖
埋黄泉詩名長如氷永叔亦連蹇病鸞方鶱騰四海讓
獨歩三館最後登師雄二十二筆距獰如鷹才格自天
來辭華非學能迴顧李賀輩麤俗良可憎玉川月蝕詩
猶欲相憑凌曼卿茍不死其才堪股肱永叔氣甚閎用
之王道興師雄子勉旃勿便生驕矜
　　贈張績禹功
李唐元和間丈人如蠭起李翺與李觀言雄破姦宄孟
郊及張籍詩苦動天地持正不退讓子厚稱絶偉元白
雖小道爭名愈弗已卒能霸斯文昌黎韓夫子吾宋興
國來文人如櫛比黄州才専勝漢公氣全粹晦之號絶
羣平地走虎兕謂之雖駮雜亦文中騏驥白稙洎盧震
江沱自為水朱巖兼孫僅培塿對嶽峙卒能霸斯文河
東桞開氏嗟吁河東沒斯文乃屯否汨汨三十年淫哇
滿人耳粤從景祐後大儒復唱始文人如麻立樅樅攅
戰騎徂徠山磊砢生民實頑鄙容貌不動人心膽無有
比不度蹄涔㣲直欲觸鯨鯉有慕韓愈節有肩桞開志
今讀禹功文矛㦸寒相倚寳光千里髙飛出破屋裏龍
音萬丈長拔出重淵底雷霆皆藏身日星皆失次我慙
年老大才力漸衰矣禹功氣奔壯今方二十二前去吾
之年猶有十四嵗今讀禹功文魂魄已驚悸更加十四
年世應絶儔類卒能霸斯文吾恐不在已禹功幸勉旃
當仁勿讓爾
　　西北(乙亥/中作)
吾嘗觀天下西北險固形四夷皆臣順二鄙獨不庭吾
君仁泰厚曠嵗稽天刑禍勢遂滋大震動如雷霆漸聞
頗驕蹇牧馬附郊坰吾恐患已深為之居靡寧堂上守
章句將軍弄娉娗不知思此否使人堪涕零
　　乙亥冬富春先生以老儒醇師居我東齋濟北張
　　　洞明逺楚宫李温仲淵皆服道就義與介同執
　　　弟子之禮北面受其業因作百八十二言相勉
鳯皇飛來衆鳥隨神龍遊處羣魚嬉先生道徳如韓孟
四方學者爭奔馳濟北張洞壯且勇楚丘李温少而竒
二子磊落頗驚俗泰山石介更過之三人堂堂負英氣
胷中拳攣蟠蛟螭道可服兮身可屈北面受業尊為師
先生晨起坐堂上口諷大易春秋辭洪音琅琅響齒牙
鼓横孔子興宓羲先生居前三子後恂恂如在汾河湄
續作六經豈必讓焉無房杜廊廟資吁嗟斯文敝已久
天生吾輩同扶持二子勉旃吾不隋先生大用終有時
當以斯文施天下豈徒玩書心神疲
　　過魏東郊
全魏地千里雄大視區宇黄河為血脉太行為筋膐地
靈育聖賢土厚含文武堂堂桞先生生下如猛虎十三
斷賊指聞者皆震怖十七著野史才俊凌遷固二十補
亡書辭深續堯禹六經皆自曉不看注與疏述作慕仲
淹文章肩韓愈下唐二百年先生固獨歩投篇動范杲
落筆驚王祐四方交豪傑羣公走聲譽一上中髙第數
年編士伍五命為御史連出守方土事業過皋䕫才能
堪相輔鳯皇世不容衆鳥競嘲訴獄中饑不死特地生
爪距貔貅十萬師盟津直北渡塞上諸猛將低頭若首
鼠渴憶海為漿饑思鼇為脯兩手拏人肝大牀横斗肚
一飲酒一石賊來不怕懼帳下立孫呉罇前坐伊吕笑
談韜鈐間出入經綸務祅氛恨未掃獻䇿言可擄幽州
恨未復上書言可取好文有太宗好武有太祖先生文
武具命兮竟不遇死來三十載荒草蓋墳墓四海無英
雄斯文失宗主䜿子敢顛狂黠戎敢慢侮我思桞先生
涕泪落如雨試過魏東郊寒鴉啼老樹丈夫肝膽䘮真
儒魂魄去瓦石固無情為我亦慘沮
　　蜀道自勉
潮陽障烟黑去京路八千吏部有大功得罪斥守藩朝
衝江霧行夜枕江濤眠蛟蜃作怪變時時攀船舷魚龍
吐火熖往往出波間故為相恐怖倐忽千萬端道在安
可却處之自晏然我乏尺寸効月食二萬錢自請西南
來此行非竄遷蜀山險可升蜀路髙可緣上無嵐氣蒸
下無波濤翻歩覺閣道穏身履劎門安惟懐吏部節不
知蜀道難
　　聞子規
月上半峰峰樹碧子規啼苦月無色壯士耳邊都不聞
兒女眼中淚自滴古人出處非關身處兮事親出事君
服勤至死不敢倦避勞擇逸豈所聞我看蜀道誠為難
嗟爾子規何云云王遵九折竟叱馭班超萬里圖立勲
乗危蹈險盡臣節二人至今揚清芬我本魯國一男子
少小氣志淩浮雲精誠許國貫白日有心致主為華勲
位卑身賤難自達滿腹帝典與皇墳有時憤懣吐一言
小人謗議已紛紛宰相寛容天子慈八年之中三從軍
從軍官清吾何苦嘉州路逺爾勿語地不為我易其險
我豈守道不能固子規子規漫啼絶斷無清淚灑向汝
　　哀隣家
隣家不選醫醫無救病術朝一醫工入暮一醫工出有
加而無瘳皇皇不安室吁嗟鄰翁愚予為病者恤瞽醫
一日更千人盲藥何能療沉疾
　　觀碁
人皆稱善奕伊我獨不能試坐觀勝敗白黑何分明運
智竒復詐用心險且傾嗟哉一抨上奚足勞經營安得
百萬騎鐵甲相磨鳴西取元昊頭獻之天子庭北入强
鄰域縳其主南行東逾滄海東射破髙麗城南趨交趾
國蠻子輿櫬迎盡使四邊臣歸來告太平誰能憑文楸
兩人終日爭
　　贈劉中都
吾登泰山上下視何紛紛彼角而走者孰為麐與麏彼
茁而生者孰為蕭與芸伯樂不復出駑驥終同羣卞和
不再生珉玉將誰分吁哉劉中都髙標淩浮雲諸侯不
薦士外府不䇿勲冉冉趨黄綬勤勞徒爾云我媿勢力
小不能呌吾君勿改芳蘭性林深須自薰勿隠冲鶴聲
天髙當自聞
　　感事
吾嘗觀中夏地平如砥石幅員數萬里車馬知轍迹帝
宅居土中紫垣當辰極長江斷其南絶塞經其北東海
西流沙天為限夷狄三代千餘年天子雖務徳實以險
為恃四夷皆潛匿漢唐徳稍衰地勝豈殊昔暫來還亟
去不敢窺城壁石晉一失謀六州淪異域天地破扄鐍
山川無阻阨貽爾子孫患固知非逺䇿桓桓周世宗三
十纂瑶厯一嵗破東河劉崇䘮精魄再嵗復秦鳯不庭
自柔格三嵗出南狩王師拯焚溺江北十四州取之如
卷席四嵗征關南曾不發一鏑三州相繼降徳聲暢蠻
貊李昇請臣妾錢鏐修貢職帝欲因兵鋒乗勝務深擊
直取幽州城拓土開疆埸重收虎北口復關閉寇賊是
時戰屢㨗六軍氣吞敵平呉如破竹成功在頃刻惜哉
志不就暴疾生中夕帝宋承大寳聲名發丕赫全蜀獻
土地舉呉上圖籍荆潭與甌閩助祭來匍匐開城納江
俘御樓受晉馘區内一正朔六州獨割剔憤憤桞崇儀
才宏包旦奭生長在河朔耳目熟金革旗鼓朝治兵酒
殽夜結客握臂説心誠倒囊推金帛客以豪傑士遇侯
頗感激往來達厥誠生死願効力萬徳納我説洞然絶
嫌隙事成已有萌侯去何云亟豪傑夜空囘帳中屢嘆
息我覽此二事天意終難測撫卷一感傷兩睫淚潛滴
　　安道登茂材異等科
嘗言春官氏設官何䠎􁙆屑屑取於人辭賦為程約一
字競新竒四聲分清濁矯矯遷雄才動為對偶縛恢恢
晁董䇿亦遭聲病落每嵗棘籬上所得多浮薄嗟哉浮
薄流不知王霸略六經掛東壁三史束髙閣𤨏𤨏事雕
篆區區衍述作隨行登一第謂身翥寥郭趨衆得一官
謂身縻好爵棲棲咫尺地燕雀假安託汲汲五斗米鴈
鶩資飲啄壯哉張安道少懐夫子學三就禮部試不肯
露頭角恥用衆人遇羞將一賦較甘心塌翼歸志懐本
卓犖三賢文章師(大參宋公副慪蔡公/計相范公連章稱薦)儒林推先覺百
鳥聲喈喈獨能辨鸑鷟玉石方混混獨能識至璞薦之
于天子此材堪輪桷遂得望清光三接近帷幄僚友視
萬乗器宇誠嶽嶽願乞數刻景古今可揚𣙜縱横三千
言得儁如奪槊上下馳皇王周旋騁禮樂逺推災異源
上究星文錯直言補王闕危論針民瘼天子覽其奏嘉
賞為嗟愕既嘆相見晩且言同時樂一命校秘書恩澤
優且渥追惜漢武世仲舒道磽确再念文宗朝劉蕡命
蹇剝有才無其時徒抱此誠慤吾君嗣丕基百王慙景
鑠萬物䝉休嘉四夷奉正朔賢良得其時才命不相虐
一謁乃大遇君臣無隔幙我賀吾君明取士得英卓我
賀吾道行逢時不踸踔行願入廟廊鈞軸在掌握上使
斯文淳下使斯民樸五帝從可追三王豈為邈
　　感興
村居何所適種木樹桑梓田園繞家舍逺不逾十里欵
叚足乗騎代歩而已矣但識畜駑駘安知有騏驥臘月
北風寒太行山色紫君命急如火城頭見燧燧雪深馬
僵倒十夫扶不起軍法有明訓後期者誅死倚鞍思駿
骨撫轡念緑駬求之不可得觳觫滿眼淚旁聞負薪叟
竊語相譏刺居安常念危在險如處易臨難始求濟狼
狽徒勞爾有備則無患古人垂深㫖平居無事時華厩
深祕邃善糓與豐草秣飼十廐吏駑駘飽相枕素飡不
知愧伯樂能識馬每來如勸説飛兔與腰褭日牽在都
市為愛千金資貪悋不肯置今日臨艱難勞力自勉勵
　　又送從道
常欲飽暖天下人其道未得一寸施子有二親皆七十
糠覈不充常寒饑昨日訪我破屋下具鷄一隻酒一巵
子起却盤筋不舉吾親未審曾食之對我嘘嚱涕泗下
孝子之心直可悲子固與我同一體相間豈復有毛皮
顧子之親則吾親吾親凍餒無奈何飽暖天下心徒為
送子出門成此詩
　　偶作
晉公平淮西兵出速如神崇韜伐西川六十日請臣大
祖初受命諸侯未盡賓蜀廣號敵國荆潭為疆隣王師
討有罪不聞逾十旬元昊誠螻蟻有地長一畛詎足汚
斧鉞㝷當投荆榛是何逾嵗月務行含貸仁豈兹將帥
間逈無晉公倫張旗發一號豈無李處耘提戈出一戰
豈無王全斌容兹盈寸蟹蕩漾於流津平生讀詩書胷
中貯經綸薄田四五畝甘心耕耨勤倚鉏西北望涕淚
空沾巾
　　送李唐病歸
春風汶水温曉日徂徠寒之子衘病歸請予開一言予
知去病術為子陳大端予嘗學聖人試將道比論道病
非一日善醫惟孔韓賞罰絶于周孔筆誅其姦春秋十
二經王道復全完佛老熾于唐韓刀斷其根原道千餘
言生民復眠飡道病由有弊邪偽容其間身病由有隙
風邪來相干子欲治斯道絶弊道乃存子欲治子身杜
隙身乃安此理近古毉吾言有本源
　　蝦蟇
夏雨下數尺流水滿池泓蝦蟇為得時晝夜鳴不停㡬
日飽欲死腹圓如瓶罌鉅吻自開闔頭項或縮盈時於
土坎間突出兩眼晴是何癡形骸能吐惡音聲嗟哉爾
肉膻不中為犧牲嗟哉爾聲麤不中和人情殊不自量
力更欲睥睨横海之鱣鯨自謂天地間獨馳善鳴名萬
物聒皆聾不知鐘鼓欽欽雷霆閎閎應龍戢腦入海底
鳯皇舉翼摩青冥此時各黙黙以避蝦蟇鳴何時雨歇
水澤涸青臭泥中露醜形失水無能為兩脚不解行乾
渴以至死盡把枯殻填土坑
　　寄雷澤張從道
不知有凍死一室心恬如臘盡妻未褐天寒子讀書澆
風與世薄古道于時疎事事皆同我憶君春草初
　　訪田公不遇
主人何處去門外草萋萋獨犬睡不吠幽禽閒自啼老
猿偷果實稚子弄鋤犁日暮園林悄春風吹藥畦
　　蘇唐詢秀才晩學於予告歸以四韻勉之
憐我山中卧半年相伴吟道傳諸子後易得數爻深㸑
或經年絶書猶盡日㝷惜哉未終業親老忽霑襟
　　嵗晏村居
嵗晏有餘糧杯盤氣味長天寒酒脚落春近臛頭香菜
色青仍短茶芽嫩復黄此中得深趣真不羡膏粱
　　送奉符縣監酒税孟執中借職(蜀主/之後)
東西兩處各天涯去國還鄉喜又嗟鄒嶧山藏孟子宅
(自言孟/軻後)海棠花落蜀王家深知周道非彛酒可罪唐臣
乞税茶三載此心無一事聞經絳帳日常斜(事退日就/於明復先)
(生問/道)
　　予與元均永叔君謨同年登科永叔㝷入館閣元
　　　均今制䇿髙第君謨後磨礪元均事業獨予駑
　　　下因寄君謨
網羅當日得英雄文陣三人各立功海裏赤鯨疑有角
雲中騏驥欲追風㝷聞館閣英聲出又見賢良大對通
亦説年來畜寄業蟭螟何計逐飛鴻
　　寄元均
君為儒者豈知兵何事欣隨璧馬行裴度樽前坐韓愈
趙成帳下立荀卿禦戎誰道全無䇿對壘寧妨下一枰
須信乾坤飬不肖年三十七卧柴荆
　　赴任嘉州初登棧道寄題姜潛至之讀易堂
我不從官君下第其間險易兩何如連雲棧外四千里
讀易堂中一帙書慈母含飴垂秃髪先生懐道接茅廬
莫將清淚頻頻灑蜀道之難欲上初
　　左綿席上呈知郡王虞部(王與介前任/同在睢陽)
何事相逢悲喜并倐然相别二周星主人鬢髪無多白
幕客襴衫依舊青目極同思故山斷涕危共在異鄉零
階前絲竹雖嘈雜不似南湖湖上聽(睢陽南湖宴/游之所也)
　　士廷評相㑹梓州
道視荀揚雖未至分如管鮑已知深一千二百日離别
五十六驛外相㝷重欲同君注周易且來共我聽胡琴
月留屋角不下去似與清風憐苦吟
　　鄭師易秀才詩奔騰遒壯殆有石曼卿學士風骨
　　　作四韻以勉之
曼卿續得少陵絃絃絶年來又一年驚起聽君諷新句
灑如開集味遺篇一家氣骨疑無偶萬丈光芒欲拂天
好向風騷尤著意他時三箇地詩仙
　　留題敏夫隠居
㡬迴到此㝷逋客杯案蕭疎滋味長山飯半甌橡子熟
春蔬一筯术苖香四時泉石應無夏滿谷雲霞别是鄉
終待共君結鄰里竹邊相並兩間房
　　訪竹溪呈孟節兼有懐熈道
到頭泉石是吾家坐石聽泉日已斜一片青衫非富貴
千竿緑竹好生涯君曾覽照頭皆雪我試看書眼亦花
便好結為山伴侣敎他䕫益佐勲華
　　招張洞明逺
君言下第我西飛執手都門淚滿衣萬里得歸頭半白
經年相别道應肥火鑚欲遍龜難死竹實猶多鳯不飢
暫到東山慰愁抱春秋之學説深㣲
　　村居
幽居一畝枕溪稜堦下杉松纒古藤常愛園林深似隠
不嫌門戸冷如僧麥宜過社猶催種山近經秋却懶登
已把壯心閒頓置少年莫要苦相憎
　　燕脂板浣花牋寄合州徐文職方
合州太守髩將絲聞説歡情尚不衰板與歌娘拍新調
牋供狎客寫芳辭木成文理差差動花映溪光瑟瑟竒
名得只從嘉郡樹(燕脂木/嘉州出)様傳仍自薛濤時(有薛/濤牋)竒章
磊磊馳聲價江令翩翩落酒巵㡬首詩成卷魚子(有魚/子牋)
誰人唱罷泣燕脂紅牙管好同牀置紫竹笙宜一處施
願助風流向樽席杏花况是未離披(司空圖有杏花辭/文頃在睢陽多命)
(唱/之)
　　送馮司理之任彭州
李白詩中蜀道難把詩試讀淚汍瀾江形詰曲千迴折
嶺路崚嶒萬屈盤登陟去年腰僅折追思今日鼻猶酸
(于去年罷/嘉州歸)此行君不同屯蹇五馬相知舊長官(彭牧與/君常同)
(官/)
　　赴任嘉州待闕左綿七十日通判吕國博日相從
　　　吟酌至嘉陽因成韻寄之
鼎來豈敢道能詩一見何因便解頤鄉國三千里離别
杯盤七十日相知送人江外馬䭾妓垂釣寺中魚竭池
别後中秋又重九與誰賞月詠東籬
　　泥溪驛中作(嘉陵江自大散闡與予相别二十/餘程至泥溪偕予去因有是作)
山驛蕭條酒倦傾嘉陵相背去無情臨流不忍輕相别
吟聽潺湲坐到明
　
　
　
　
　宋詩鈔卷十四
欽定四庫全書
　宋詩鈔卷十五
　　　　　　　　　内閣中書舍人呉之振編
　孔武仲清江集鈔
　孔武仲字常父臨江新喻人至聖四十八代孫也舉
　進士中甲科調榖城主簿敎授齊州為國子直講歷
　秘書正字挍書集賢挍理著作郎國子司業論詆王
　氏進起居郎侍講邇英起居舍人旋拜中書直學士
　院擢給事中遷禮部侍郎以寳文閣待制知洪州改
　宣州坐元祐黨奪職居池州卒年五十七與兄文仲
　弟平仲並有文名時稱二蘇三孔元祐文人之盛大
　都材致横濶而氣魄剛直故能振靡復古如三孔者
　皆文章之雄也然文仲恃才為蘇氏所使攻毁程子
　晩知懊恨歐血而沒君子病之集藁罕傳周益公時
　搜合為三孔清江集已不可多得矣一言不知令名
　剥落為文人者每得罪聖賢不必為奸邪而卒不得
　與于君子豈獨一文仲哉作者不可以不慎也因附
　其遺詩數首於末文仲字經父舉進士官至諫議大
　夫中書舍人
　　馬齧麥
馬齧麥僕飲氷北風軒軒揺丘霖十日吁可驚南山喜
見朝日升㝷陽北岸霜泥薄窮臘獨為千里行五里聊
一止十里復一息楊桞弄輕黄已作春顔色川原入眼
雖似快時節去家還可惜齧麥不須飽飲氷勿畏寒起
鞭移擔復五里帝鄉即在須臾間悠哉役夫勉桓桓征
途㡬何莫永歎亦莫悲歌行路難
　　兒歸行
　竹元珍云澤州山中暮春之月有鳥啼曰兒歸者其
　聲甚哀問之鄉民云昔有里婦愛其子而憎前室之
　子欲逐之未有計乃於種麻時熟其半生其半使二
　子分種曰麻生乃得歸而誤以熟者與已子久之所
　惡之子歸而已子不返往視之則已化為飛禽啼曰
　兒歸今鄉人以為種麻之時候余以謂人之憎愛藏
　乎胸中隂謀所發乃在分種之際而心手倒錯事與
　願違朝人暮禽子母生隔似有巧者主張斡旋于冥
　冥之間天網雖疎其應甚密則夫為人上而接其下
　用心積慮可不戒哉又知天之所以垂戒示迹于人
　者殆將使之推類以自廣非獨此一女子也乃作詩
　以記之
兒歸兒不歸朝為子母歡暮為禽鳥飛故居不得返深
林安可依此身寂寞已如此我母在家應憶子子今豈
不思其親空有舊心無舊身兒歸兒不歸春已暮朝多
風夕多雨山雖有泉隴無黍兒寒有誰訴兒飢與誰語
萬物卵翼皆相隨兒今不得兒子母兒歸兒不歸年年
三月種麻時此聲煩且悲聞昔一母而兩兒于己所生
獨愛之麻生指作還家期唯憎者來愛者去物理返覆
不可知天公豈欲故如此善惡報敏如塤篪至今哀怨
畱空山長為鑒戒子母間豈獨行客愁心顔兒歸摧痛
傷心肝
　　車家行
上坂車聲遲下坂車聲快遲如鬼語相喧啾快如溪沙
瀉鳴瀬一車人十捧擁行江南江北不計程青天白日
有時住無人止得車輪聲晩來驟雨聲濯濯平曉郊原
盡溝壑方悟車家進退難不如田家四時樂
　　猗猗堂下竹
猗猗堂下竹我來初萌芽生意甚蹇薄纔能出泥沙狂
霖一夕作霹靂連轟車囘首未㡬日其成何速耶脩然
數尺髙秀色蔚以佳餘隂過盆池喜躍見魚蛙乃知地
道敏不待嵗月賖念彼逺遊子聨翩入京華勢利勇奔
趨被服爭豪奢外雖逐喜好顧眄相陵夸中乃昏智識
有損無增加曾竹之不如徒此草木花經風已簸落枯
稿良可嗟而我方渉世浩渺無津涯因竹亦自悟慨歌
牕日斜
　　與廖開甫自淮南同行赴舉相别五年復相遇於
　　　蘄水縣為詩贈之
來書吾初走夷門傾蓋得君恨不早蘭溪駐馬復相逢
二紀飛馳如電埽惜君憔悴力不任顧我滄浪髪先暠
憶昔同行氣頗驕青驄馬快鞍韉好荒山破屋風豪横
大澤長堂雪傾倒髙談灑落見天機健句縱横濾腹藁
辛勤始得到京邑文辭不入春官考可憐六翮委沙泥
坐看羣仙上蓬島壯年多難寸心折勁鏃已衰難破縞
而君施設有餘才西佐元戎奪城堡牛刀拂拭試一懸
如引滄溟灌行潦歸來赴愬天子庭正欲披腹呈瑰寳
片辭未吐疾先入藜杖扶行色枯稿籃輿復指天涯去
長川横濫聲浩浩驊騮不日歸王閑那久低摧卧霜草
　　久長驛書事
空堂深深閃燈燭羣奴鼾眠聲動屋豆肥草軟馬亦便
嚼美只如蠶上簇天事由來不可量初更月出星煌煌
須臾變作霏霏雨客枕不眠知夜長
　　題鮑家鋪
郵亭秣馬朝寒天雪壓蒼山山湧泉隴頭客飢欲噤口
屋底人閒猶鼾眠敲門得薪感相濟征衫如洗賴火然
江南亦有安棲處却羡郵亭人穏住
　　舍轎馬而歩
嚴風駕雪霜吾轎頗温燠白日煖郊原吾馬快馳逐二
者皆得用翩如兩黄鵠馬驕倦提䇿轎狹厭攣束何以
救斯弊奔馳有吾足副之兩革靴随以一笻竹鳬趨上
髙岡虎歩出平陸折花得低枝照影臨深谷道逢田間
叟時訪以耕牧北音稍入耳俚語俄滿腹行行及前堆小
汗已霡霂芳草可為茵吾眠不須褥人生忌太佚終嵗
居華屋醉飽耳目昏軟暖筋骸縮今吾異于此千里干
㣲禄朝隨麏麞騁夜侣鴻雁宿戸樞勞乃久金礦鍜方
熟聊歌以自娯不作楊朱哭
　　送李大夫管勾太平宫居袁州
康定慶厯披羣英公為布衣歌太平熙寧元豐王道興
公作太守逢休明四十年間走四海崛然不肯干公卿
峩峩正議天柱壯皎皎素節氷壺清胷中慷慨外間易
年髙未見白髮生罷節巴陵歸意鋭奈何去就不敢輕
馳歸天寵乞閒散諸郎惜禄猶屢爭毅然不與兒女計
飛章丹扆論赤誠明朝果得琳宫去匡廬山色遥相迎
玉溪氣象自瀟灑新磨古鏡當霄横脩篁萬竿飽霜雪
枯碁一局酒滿觥時邀賔朋叙野史間擁雪鶴登巖扃
妄排丹鼎夜不寐邂逅黄金燒可成未應謝傅入滄海
行見盧敖朝玉京
　　代簡答次中見留
詩誇洞庭湖蓋舉其粗爾自此稍南行更有瀟湘水瀟
湘如此流淺深清見底吾邑在其旁桑麻百餘里民經
南巡後淳龎猶可喜白酒日相呼鱸魚夜成市念方從
吏隠小官不為恥先期了賦租隨時用鞭箠此外無餘
事看山聊隠几還作小詩篇寄聲前御史御史吾故人
風義今為偉超遷未復甚久仆行復起但使交期在不
須論逺邇今夕宿朱僊相望月明裏
　　入關山
輕輿兀兀乗朝暉漸入山徑行逶迤昨日喜與山相見
今日得與山相隨山中老翁迎我笑借問久矣來何遲
答云王都富且樂四方車馬皆奔馳我雖疎慵亦勉强
天恩得邑方南歸山林市朝不同調公雖髙簡宜無譏
老翁聞語更驩意為我煮水燒松枝山家十錢得升酒
勸我引觴聊沃飢為翁一奏白雪曲翁亦為我歌紫芝
此聲淡泊極有味往往世俗無人知山中之樂有如此
嗟我捨此將焉之
　　新安鋪三首
罩罩澗中草泠泠山崦泉泉甘而草芳旁有屋數椽夕
陽漸近西風起行客山頭望千里
薄雲斜日亂山川投得荒亭晩息肩地僻誰知藏好景
庭前花數折金錢
簟如秋水憩迴廊素月分輝百倍涼山木交加無意緒
故欺殊影到人牀
　　宿天池
我思廬山遊發興自年少偶來得閒侣更欲窺衆妙幽
林穿濛籠青峰上嶮峭遥看天池路一線在巖徼辛勤
得至此慘寂已西照雲池桂無根瞪視心膽掉暮夜烟
雲昏西巖亦登眺聖燈稍稍出弄影何窈窕一枝分百
㸃變態不可料須臾歸寂滅何處觀朕兆僧房得棲宿
爽氣氷毛竅翻然亦興盡却恨歸途窵􁦉懐道隆師確
不奉明詔似與山間石慇懃論久要我今來時廹繡灰
真可笑明朝指誰谷裹足登涼轎(時足瘡/未愈)揩却壁上名
恐為髙人笑
　　㝷真觀
武皇車駕東南出訪道求仙希萬一屏風九叠雲物清
意恐神仙藏此室羽章之館締構新壇塲夜夜祈星辰
蓬萊縹緲不可到橋山一閉逾千春詠真之天在旁側
白晝潭心飛霹靂田收嵗美龍亦閒唯有濟瀹照空碧
誰道㝷真是女郎朝飡松桂夜焚香明眸緑髩今何在
意已霞衣侍玉皇
　　松上老藤(在二/聖寺)
古木已昻藏長藤亦竒怪潛根蒼蘚中矯尾青雲外嚴
嚴秋霜剝悠悠夏景曬摧殘復長養鍜鍊成老大蛇蟠
筋脉壯龍死軀殻在他時雷破山大雨灑滂沛兹松若
變化無乃遭結罫附枝物所患奪朱古為戒何不淬斧
斤誅鋤此蕭艾
　　髙臺歌
廢地積為冢昔曽遊宴來冢廢無子孫東家砌成臺臺
雖平方冢雖秃物理廢興有往復相逢莫喜亦莫愁乗
興且同臺上遊
　　賦張芸叟蕃刀
王師前年下靈州先生奉詔為叅謀軍書堆案不足道
欲斬名王懸髑髏官供器械如山積裝結雖巧體質浮
傳聞蕃刀最可用買置不惜千金酬沙河洗湔血痕盡
瑩若一水横清秋長庚輝輝奪明月光景迸溢不可收
軍囘倉卒未及試提挈萬里來荒陬空齋倒掩閱圖史
深林永日號猩䶉揮鳴且欲驚暴客敢議與國平寃讐
夜郎蒙恩放李白炎嶺得㫖還幽求輕舩共泊長沙岸
㡬日對語清湘樓紅蓮幕中邀客飲霧雨咫尺迷汀洲
雜花落盡無處覔官妓遣歸不敢留清歡未免假外物
共説鐵劒勝倡優君家所寳世稀有滿坐傳看驚殊尤
護之太過却銹澀頑蘚鬱結纒蒼蚪横磨十萬秪虛語
得此已足馳燕幽今公又應元戎辟真能寸截鯨鯢不
郗生入幕宜有畫定逺出塞將封侯我今喜得隨君去
長江渺渺平天流路危或恐逢水怪尾脊崔崒當吾舟
煩公一效佽飛勇為公椎皷傾金甌
　　張秉叔出紫雲囘鑾圖以示坐客因為賦之
開元太平無兵戎真人味道希夷中人間之樂已饒足
唯有青霄未追逐坐中誰似葉先生以氣為糧常辟糓
朝登員嶠夕崑崙只與神游不要人忽逢邀攜看月去
縹緲虛空生紫雲蟾宫竟不容久住仙藥飄飄送囘去
歸來宫漏未移更甲帳明釭宛如故汾水悲歌仙不成
梨園空沒有遺聲紅塵如海漲朝市從此無人遊玉京
　　祠二廟之明日未得順風呈同行
岳州西祠從古有控帶洞庭湖之口前對隠顯明滅之
湘山下接淵淪洶湧之長川茫茫白沙連絶嶼淡淡古
木蟠蒼烟昭靈王左安流右翠帳朱幡擁前後鋸牙虎
視森兩廂氣骨生獰欲奔走我來纜舟日已昏袍鞾跪
聽祠官言伏興進退如法式四顧詭譎驚心魂平明結
束舟將解叱吸仍聞北風大焚香奏酒殊無計伏渚藏
汀姑有待二王威神世所傳鈐攝鬼怪賔靈仙好風相
送勢不難舒卷造化須臾間波囘草動似有意舉棹開
帆即千里吟詩賞月岳陽樓買魚沽酒巴陵市
　　廟下候風呈同行
楚水千百源洞庭為壯觀勢居七澤右地裂荆呉半而
我泛扁舟飄然一歸鴈來之豈為益去亦未足算胡不
吹清波縱發如飛翰朝辭廟山曲午泊巴陵岸况有三
面風迎送俱無間定非偏薄厚以掇行旅訕奈何苦流
滯兀兀晨復旰采芹朝當蔬伐竹暮供㸑舟師三十人
餓虎奔芻豢使之裹糧絶慮有探囊患二王東南望貌
像頗輝煥歌鼓嵗無休香燈夜侵旦我為江湖士乞靈
從弱冠四到祠宫下霜髯今已粲王其故舊䘏勿以塗
人看尊師况慈忍善道隂有贊王心或未囘師頰固宜
緩林珓似見許歸來整檣慢
　　炭歩港觀螢
九華之南蘆葦長流螢夕起不計雙爛如神仙珠玉闕
青羅掩映千明釭空江沉沉未見月近浦穿林起還滅
魚遊鳥宿自不驚我知此火初無情
　　泊趙屯
憶昨省覲趨􁥀川萊衣擁緑方少年艱難險阻俱未歴
孟浪勇決唯爭先舟發趙屯猶未飯有風北起空濛間
掀揺三山欺五岳巨浪倒潑東南天千林向人俱頓仆
兩岸過眼真飛騫帆檣迴戛河漢底鷁首俯飲蛟龍淵
跳波濺沫來四面坐中時得鯉與鱣妻啼婢訕殊不顧
兀坐正讀逍遥篇為言方破萬里浪不爾捉月為神仙
江中逢巨石頗突為引牽逡巡水勢亦平緩幸免肝脛
輸烏鳶暮投彭澤宿荒草神驚魄顫何能眠自兹稍悟
垂堂戒鞾紋纔起不敢前矜持太過僅無患往往所至
傷留連乃知老謀與壯事心膽殊異難兼全重來此地
畏洶湧藏舟别浦看漪漣魚跳鷗下自可喜何用蛟鰐
飲流涎斜陽依依照草木夾岸葭菼鋪書氊兒今弱冠
昔何有昔頷無鬚今皓然二十餘年纔瞬息時事㡬蜕
如秋蟬區區走俗亦何頼安得尺地巢林泉
　　清溪詞
譙門之南溪水長斜暉倒閃青銅光下與長江作支股
愁霖漲天江潦黄江潦黄入清溪清溪到底終無泥還
如初出秀山時
　　瓜歩阻風
昨日焚香謁聖母青山鞠躬如負弩但乞天開萬里明
埽去浮雲戢風雨謂宜言發即響報豈知神不聽我語
門前白浪如銀山江上狂風如怒虎舩癡艣硬不能拔
未免棲遲傍洲渚輕盈但愛白鷗飛顛頓可憐芳草舞
三江五湖歴已盡勢合平夷反齟齬上水歌呼下水愁
北舩縈絆南舩去寄言南舩莫雄豪萬事低昻如桔橰
我當賣劒買牲牢再埽靈宇陳肩尻黄金壺樽沃香醪
神喜借以南風髙揚帆拍手笑爾曹不知流落何江臯
荒洲寂寥聽怒號
　　賦碼碯笛(弟毅父/所藏也)
羌兒吹笛作龍吟中有太古之純音伊人已死笛仍在
千古月明江水深誰知巧匠㝷山谷蹙踏溪雲採明玉
雲容之間形黯淡淺紫輕紅花映雨正聲隠顯初無端造
化推移指法間黄鐘妍美霜朝暖無射淒涼暑月寒軺
車走遍天南北此笛此聲何處得韜之湘竹川錦囊廣
坐聊持衒賓客𢎞農學士九尺長頰顴山起髩髯張從
容奏罷陽春曲氣衰坦膓眠繩牀由來雅器自有合不
與敎坊管絃雜君不見開元名臣宋侍中手揮羯皷疾
如風
　　送范中濟侍郎知慶州
平時廣朝中相見輒歡喜昻藏八尺身所負必竒偉四
方欲善敗軍國盈虛計叩之如川流滚滚不知己天子
曰汝能吾臣鮮其比而况所設施粲在安邊鄙西人未
純一汝可三軍帥擒之或縱之髙枕惟爾恃公拜稽首
歸眉目凛生氣頑童玩天恩豢養若驕子欲痛以鞭笞
而畏啼不止二者不兩全在所以節制又如畜狂犬繫
頸不繫尾收其要害處進退隨所指重城徹關兵沙漠
淨如水辭别不躊躇安邊從此始
　　江豚詩(四/言)
黑者江豚白者白􁁊狀異名殊同宅大水淵有羣魚掠
以肥已是謂小害顧有可喜大川夷平縞素不起兩兩
出沒矜其頰觜若俛若仰若躍若跪舟人相語驚瀾將
作亟入灣浦踣檣布筰俄頃風至簸山揺岳浪如車輪
氛霧相薄舟人燕安如在城郭先事而告昭哉爾功鰐
㗖牛馬頭鼉象龍暴殄天物安得爾同于人無害所欲
易充暴露形體告人以忠又多膏油以助女工江湖下
貧機杼以農鳥鵲知風商羊識雨大厦之下風雨何苦
豈知舟航方在積險以爾占天蓍蔡之驗古之報祭不
遺㣲蟲孰揚爾烈豋薦蜡宫世不爾好復惟爾惡我作
此歌為昭其故
　　堤下
堤下人家喧笑語髙揭青帘椎瓦鼓黄流滚滚經簷甍
一任征夫作舩苦緑榆覆水平如杯前灣旋放水頭來
深如怒虎著舩底玉石磊砢相喧豗黄河雖斷隨渠急
舟楫舒遲行旋澀獨上平堤望逺天衣裘已畏西風入
　　汴河
䃕渠斜與昆河接河逺渠慳㡬可渉狂霖一漲髙十㝷
迅瀉東來此三峽崩騰下與淮泗㑹清泚亦容伊雒雜
横空九闕真垂虹怒捲千艘如敗葉秪堪平地看洶湧
何事乗危理舟楫共夫鵝鸛行天上遥與谷中相應答但
憂心手一乖迕巨舶髙檣兩摧折而余進退久安命揭
厲以望初不懾妻孥亦已慣江湖笑語猶如泛山陿鳴
弓擊柝驚夜盜掘茹榜鰕佐晨饁時登絶逕歩榆桞或
面荒陂看鳬鴨我生東南趣向野揮弄清溪看苕霅枕
流漱石真所便履濁凌險終未愜觚稜漸喜金闕近釜
甑何憂米鹽乏渾如海客泛枯槎繚繞明河望閶闔
　　閣下觀峴山圖
峴山巉巉清溪濱倒影萬丈之􁪣淪往嵗甞有去思吏
熱地尤多髙蹈人少年仕宦頗落魄時登絶嶺攀蒼冥
幽花美草頗娯目斷碑刓碣還傷神曉猿夜鶴輕相别
從此奔走十八春舊遊不復齒頰挂方知到骨俱埃塵
麟臺昨日見圖畫醒若楚客還羈魂方嫌一幅論萬里
秋江緑水何鄰鄰人心與物本無别正為利欲相埋湮
神功妙手如喚覺滿座風月來相親騎驢徑去自可到
猶愈縹邀西遊秦剰沽宜城醉其下夕陽倒載望冠巾
　　食氷
冬氷冽冽雖可畏夏氷皎皎人共喜休論中使押金盤
荷葉裹來深宫裏胷煩肺涸聊一蘇任爾青蠅相趂死
經時不壊已可憐濟物之功尚如此人言霜雪比小人
我謂堅氷似君子
　　愧魚亭
昔聞魚可羡今見魚可愧邂逅臨池處瀟灑出塵意秋
風八月起江湖水染紺碧霞綺疎悠然掉尾波間去須
信人生不及魚
　　子瞻畫枯木
寒雲行空亂春華西風凛凛空吹沙夫子抱膝若䘮魄
誰知巧思中萌芽敗毫淡墨任揮染蒼莽菌蠢移龍蛇
略增㸃綴已成就止見枯木成槎㧎更無丹青相掩翳
惟有口鼻隨穿呀往年江湖飽觀覽或在山隈溪水涯
腹中空洞夜藏魅巔頂突兀春無花徑深最宜繫畫舸
日落時復停歸鴉蘇公早與俗子偶避世欲種東陵瓜
窺觀盡得物外趣移向紙上無毫差醉中遺落不袐惜
往往流傳藏人家趙昌丹青最細膩直與春色爭豪華
公今好尚何太癖曾載木車出岷巴輕肥欲與世為戒
未許木葉勝枯槎萬物流形若泫露百嵗俄驚眼如車
樹猶如此不長久人以何者堪矜誇悠悠坐見死生境
但隨天機無損加却笑金城對宫桞泫然流涕空咨嗟
　　髙樓行
天悠悠雲羃羃半夜㣲聞奏笙笛爛彩蹙飛仙鵷雛戢
其翼髙樓百㝷瞰大途東臨紫垣望青都山山黄封酒
百壺五陵豪來少飲娯夷門帝家盛遊樂奔走環觀溢
城郭如今關吏横索錢縱飲誰愁家寂寞
　　平陽歎
壊雲如山壓齊壘六軍顔色如灰死髙郎元自解琵琶
萬嵗無愁作天子伯升何曾上青天濺血遺痕芳草間
長城萬里自推仆駿馬只䭾馮小憐姦臣百計為蟊賊
不但妖娥解傾國熊羆哮鬭蹙平陽馮妃對鏡嬌攏妝
死生契濶不相棄雙雙刎頸長安市
　　歸舍吟
長堤夾天溝浩蕩東南流上有騎馬客枯髯清兩眸馬
後無飛蓋馬前無鳴騶進無趦趄謁退無輕俠遊攜金
入市賣十鋪不一售包裹却歸舍置之牀一頭半夜光
滿屋潛知是精鏐貴物莫賤貨不如深巷收一旦遇知
者堆斗價可求寄謝路傍子神珠難闇投
　　龜石
平川洶洶經南國疋練横拖半天碧洪瀾巨浪之中央
忽見頽嵬太古石此石由來㡬許時混元一氣初開闢
神功割破混沌胎劃落半空隨霹靂非黿非鼇不可辨
有若神龜見蹤跡精剛不待媧皇鍊渾朴寧從巨靈擘
我知神物本天性推移運轉非人力當時大禹走天下
驅至九江為納錫萬牛攅車載不動鐵軸崢嶸自堆積
秦皇鞭山移四海怒視不能移咫尺至今獨立猶驚人
地志山經不能測千靈萬狀誰復知一片堅頑粗可擲
昻頭突出翠濤中跪足横蹯九泉脉勁殻縱横竇穴穿
當心一搭莓苔黑淵潛不見曵尾狀日爍猶驚負圖色
青髯剥落向何處秋草綏綏神露滴勁健曾支玉女牀
斕斑似㸃乖龍額漁翁未網先自駭靈蓍欲伏安可得
黿鼉縮首不敢近蝦蟇巡行夜戰惕嵗冬大寒百聖伏
圜勁厥勢無敧側風磨霜鍊無日休髮髩皴㾗成兆拆
負才不免刳腸累至珍惟藉天公惜灼以炎皇之火精
釁以少昊之金液神鑽鬼卜不見形隂陽造化無遺䇿
大哉龜者物之精嵗久已化為真形有時月黑無人夜
繞岸光芒芒自生下駭深潭怪蜃窟上應中天𤣥武星
萬象森森下相向來决吉凶真偽情姦狐妖鼠已破膽
山魑野魅見亦驚波神吞氣不敢喘四面長漪鋪席平
吾聞溪老記往嵗半夜風雨來冥冥剨然曵轉大潭左
百里震驚如雷霆云憎摧折雖萬狀崔嵬孤髙終自靈
吁哉天地至竒物何為流落於江城銅馬猶聞標漢殿
神羊昔亦馴堯庭便當推置玉堂上古貌岌岌無敧傾
姦臣猾䜿作狐媚見之赬面先吞聲凶荒水旱必可卜
倉卒變怪皆先明邊人䘮魄萬里外慉縮不敢窺天兵
龜乎龜乎用不用壯士與爾同死生
　　發王務
曉隨燈火背千家落盡疎星見逺霞一餉春聲囘宿鳥
半天寒色在啼鴉臨陂弱桞猶藏葉當路殘梅已盡花
頼值時光正妍潤穏看風物到京華
　　發蔡州
悠悠清曉歴長陂楊桞溝塍鴈鶩池風色著人寒料峭
日光生野暖融怡鶴歸雲海心空在鴈度湖天力已疲
客路馳驅元不定西遊應有再來時
　　書事二首
路逢行客向江州勒馬荒郊為少留家事滿懐無紙寫
好將言語付蒼頭
北來烟㸑苦凄涼金竈崢嶸突尾長滿篋香秔無處用
郵亭一飽待桄榔
　　和竹元珍夜雨
帝城塵士熟如湯喜有殘宵雨送涼旅枕夢雲縈宋玉
空階詩思感何郎香迷舊理烟初斷燈倚輕寒熖不長
明日御溝應更好一番晴色弄垂楊
　　旅枕
旅枕春風底翛然一夢驚漏移清禁逺天入小忩明桂
玉梁園費山椒楚客情蕭條過百五猶有賣花聲
　　呈竹元珍
一室蕭然傍禁城塵埃不到旅懐清水流紅片知花落
雨浥蒼苔見筍生感物已憐春寂寞辭家億是嵗崢嶸
知君亦有淹留歎歸夢西隨杜宇聲
　　經父云自到京止得一書頗懐憂想因寄
萬事崢嶸不自由年來書信最綢繆鴈飛玉塞無多地
人望神都正倚樓秪恐邊風多浩蕩故令音驛每遲留
何如款叚相隨出鄉曲長為馬少遊
　　贈程瓌
識盡公卿更食貧蒼髯瘦骨走京塵髙談亦與時多忤
屢中方知術有神前㑹𣺌茫渾不記逺遊蕭索復相親
疑公别得壺中趣囘首人間二十春
　　題報慈寺花藥園
少時隨衆蹂京塵曾倚朱欄看晩春二十年問頭半白
方知花木解磨人
　　羅港
八節灘頭駐馬蹄淙淙流水日沉西嵗時久已成陳迹
風景全然似此溪蘭棹倚洲人競過籃輿索筆我閒題
桃源仙境今何在懊惱嬌鸎向暮啼
　　過馬鞍山
足歴黄州百疊山更無平地只岡巒物皆枯槁非人世
石最崔嵬是馬鞍畏日流金紅豔豔亂沙堆雪白漫漫
﨑嶇出盡聊休息喜有松聲六月寒
　　君表自西林還城中以詩為别
天上優遊侍從臣還鄉晝錦坐生春不矜富貴知餘事
同訪溪山有故人方外笑談無畛域雨餘泉石長精神
西林路口嗟輕别善護青雲萬里身
　　入山三首
冠葢成隂中路迴獨攜蓮社道人來千巖萬壑初相識
分付晴嵐面面開
路出西林興倍長輕衫短蓋入秋陽層崖蔽日多清影
深谷迷人有異香訪古不辭穿絶磴參襌直為遍諸方
此身似是遼東鶴偶逐飛雲到故鄉
十嵗不出還可嗟經旬遍走梵王家羣山拍手向人笑
方朔今來何晩耶
　　黄州
客路深秋一轉蓬淮天牢落此將窮城開雲水蒼茫處
人在茅篁掩映中對岸武昌風月近千年赤壁是非空
愁愁陳迹慵開口漫把筠竿伴釣翁
　　呉章嶺作
廬山北轉是呉章巖草紛紛靜有香洞口流泉似相送
人間天上莫相忘
　　晩登庾樓
却從江漢望江廬湓口風波日愈疎滿甕尚留桑落酒
登盤今有武昌魚斜陽桞色明碕岸纖月波光濕太虛
鸚鵡洲前弔豪士重將詞賦為君書
　　蘇子瞻雪堂
古縣東邊仄徑開先生曾此斸蒿來鸞鳯一去應不返
花桞當年皆自栽畫壁蒼茫留水墨朱欄剥落長莓苔
鄰翁笑我來何暮撿㸃風烟興盡囘
　　鄂州
緑桞隂隂蔽武昌汀洲如畫引帆檣一江見底自秋色
千里無風正夕陽暫别勝遊渾老大追思前事只凄涼
賢豪况有遺蹤在欲買溪山作漫郎
　　蕭灑堂
旅平凹處剪荆榛畫棟明忩學隠身政簡琴書聊度日
地閒花木為留春一盃濁酒迷今古五字清吟泣鬼神
暫伴登臨對佳景衣襟渾覺減埃塵
　　湖山亭
縣山峻絶有新亭公退時來看洞庭天外㣲茫二湖合
波心縹渺一峰青非時爽氣生雲雨永夜寒光浸斗星
千古登臨增健筆投文猶可弔湘靈
　　五皷乗風過洞庭湖日髙已至廟下
半掩舩篷天淡明飛帆已背岳陽城飄然一葉乗空度
卧聽銀潢瀉月聲
南津瀺灂夜風㣲投曉湖靈更發機想像虛空聞帝樂
逡巡波浪匝天圍三湘路指平蕪轉兩舸帆爭白鳥飛
却上叢祠薦牲酒荆雲隠隠尚朝暉
　　城上亭上
更無人跡逐攀躋廬岳烏藤手自攜滄海誰論六月息
茂林今得一枝棲幽芳滿徑春難老翠樾連雲日易西
况有北郊宜曠望八餘聊此發醯雞
　　軺車館
野濶天長入望青眼中虛豁到鴻冥偶同楚俗來同樂
下視湘江笑獨醒風𦂳水光時蹙練日斜山影半迴屏
扁舟過此方年少老矣重來髩漸星
　　湘潭
禄仕飄然寄楚鄉才能苦短志方强已栽緑桞如彭澤
况有黄金似櫟陽風颭湘波天影動雲來衡岳雨聲長
尚疑卑濕難安處更起西邊百尺堂(湘潭近有告發金/坑者余作堂於㕔)
(西謂之/月堂)
　　九月二十二日西館雨中作
西館蕭然擁罽裘渾無桃李似潘侯路多緑竹遮欄雨
池有殘荷掩映秋蠻獠謳歌逢樂嵗江湖風景憶扁舟
衣冠到底為身累秪慕逍遥寄一丘
　　寄范清老
日挂西南有薄輝稜稜霜氣犯寒衣不愁斗柄隨春轉
秪怕梅花學雪飛湘浦波光頻送别湓城山色屢思歸
髙人只在南坡住好共留錢買釣磯
　　湘上
南歸曾泛碧湘舩擊伏臨流似浩然平野㡬枯殘嵗草
緑波猶浸舊時天簿書倥偬嗟巖邑樽酒歡娯憶少年
尺水片雲今我有亦當風月為留連
　　寄劉貢甫
秀水先生今傑才﨑嶇山徑滯蓬萊飛牋岳麓吟秋草
把酒襄陽醉臘梅東郡政聲無豈弟南樓風月且徘徊
朝廷選用多英俊早晩劉郎即到來
　　自寳豐倉歸
岳雲成凍把春寒十里﨑嶇倦往還馬上朔風囘繫帶
雪中㣲酒見開顔含黄欲坼江邊桞蘸緑相重水上山
抛掉一官如糞壤好隨魚舸此中閒
　　與陳董二君相㑹于真州經月甚樂詩寄董陳君
　　　兼感存沒
平生交友半成塵想見當年樂㑹文别淚茫茫添海水
愁懐黯黯塞江雲青衫脱去誰同老白首追隨尚有君
官暇更將碁子學他時籌局當功勲
　　讀王逢原文竒其才擇甚精録一編
人喜相知自昔然况君埋玉未多年雄文一讀千行淚
青眼相期萬古傳已掇條枚收美實更披沙石貯清泉
東齋倒掩無人語火煖燈明手自編
　　次韻和鄧慎思謝劉明復畫道林秋景
鈴齋清話未更端一埽禪林景趣完縹𣺌已裝新殿塔
縈紆仍引外峰巒冷風有意生空濶密雪無聲下廣寒
平昔所遊今在眼凄凉疑是夢中看
　　和李時發春日見寄
聞道重湖路未通悠然身在碧湘中﨑嶇水國猶千里
牢落春花已半空江浪濺寒侵小睡岳雲篩雨響疎篷
君詩亦説清幽趣便覺年來氣味同
　　登湘隂北寺江亭
古縣峩新刹孤亭占上頭野苔侵坐緑江水帶天流絲
斷湘靈瑟蘋荒帝子洲人寰真似夢頃刻已千秋
　　辭三妃廟
盤空鳥鵲噪叢祠舩上行人半起時殘月濛濛傾島嶼
南風嫋嫋透旌旗開帆便欲日千里别廟仍澆酒一巵
岸芷洲蘭俱可薦新聲翻入九歌詞
　　過洞庭
朝來四境宿雲披漸放扁舟入𣺌瀰漠漠衣襟凌水霧
悠悠簾幕挂天絲波平自喜看書穏風軟翻愁山險遲
今夜君山興不淺登臨應及月明時
　　登涵暉亭
常時洲島隔波瀾故覓君山直上看罨畫園林春減色
水晶宫闕晝添寒州城斜引羣峰小湖面平吞數驛寛
坐久西風響喬木扁舟思到武陵灘
　　登齊山
路出南堤思灑然烏藤㸃㸃破苔圓山腰仄塞元無路
洞底虚無别有天六月清風醒客醉千叢怪石伴僧禪
近人登覽方為貴從此匡廬不直錢
　　銅陵縣端午日寄兄弟
桞浦移舟帶雨行奔波南北是平生忽驚佳節臨端午
還記當年客禁城丹杏飣盤深簇火碧醪傾盞釅堆餳
菖蒲角粽俱如舊何事樽前醉不成(寄經/甫)
南北飄然各轉蓬佳辰無路笑言同銅壺縣冷更㣲雨
白鵲樓髙來逺風粽剥雪膚明席上酒傾玉骨映盃中
區區羈旅無歡笑遥想華堂屢一烘(寄季/毅)
　　清涼寺
白寺荒灣略艤舟攜笻來作上方遊何年巧匠開山骨
自古精兵聚石頭故壘無人空向久髙堂問話凛生秋
雲庵快望窮千里一借澄江洗客憂
　　繫舟長蘆作
夜泊長蘆星滿川晩來呉楚氣昏然雲雷相㑹還成雨
江海交流獨艤舩廢室與人喧白浪荒村何處起青烟
文書滿眼從抛棄却倚蒲團學坐禪
　　宫詞二首
十頃西池碧近天春深調馬敎龍舩至尊勤政歡嬉少
企望鑾輿又七年
雲霧猊香錦繡帷千官重列序賓儀欲知湛露零蕭處
盡在天杯側勸時
　　草石寺(寺有潘閬題壁/權徳與晏坐記)
髙士去已久餘蹤猶可知竹隂侵晏坐山影在平池塵
蝕參軍墨苔侵相國碑漫㝷瀟灑趣俯仰愜心期
　　惜竹(并/引)
　東齋有竹數竿翠蔚可喜其旁衆笋附生漫益深茂
　最後出者尤若竒特無不應意解籜未盡而為老兵
　手折之悲夫以干雲蔽日之勢而摧于牕戸之下以
　凌霜冒雪之姿而失於俄頃之間環歩往來悽愴良
　久不能忘情既而自譬解以為隂陽之化育天地所
　覆載孰非假妄自四肢百骸外至耳目所接諸物若
　器皿若室屋親愛之聚輿馬之隨孰能固守而終全
　之其㑹合出於暫然至於離散壊熄此理終在何獨
　一竹可傷而介然于懐乎乃頗能自遣而宥役兵之
　罪然復一到其下則初心還起不能平也余真大惑
　者歟抑物之難得而可愛當然者也姑置其説寓之
　以詩
老蘚墻隂夕照間何人折我翠琅玕即之緑葉隨塵化
猶有低枝帶露殘不放雲梢侵霰雪因嗟世故足波瀾
故園未乏篔簹品十頃繁隂六月寒
　　贈夢符朝議(玉溪在夢/符宅後)
人笑公衣不浣濯我憚公心霜雪明青山仕宦有真炁
白首鄉閭無惡聲相逢囘首又再嵗暫去還來觀太平
何事南歸太果决蕭然逺作玉溪生
　　送望聖監南嶽廟
還鄉同赴紫宸朝笑語從容慰寂寥白髪侵凌今滿鑑
青春羇旅舊連鑣易江小隠西園在湘浦新除道路遥
老境不堪論契濶東風官桞亂堤橋
　　遊凝祥池同晁無咎作
平時念江園此地愜幽情楊桞繁無路鳬鷖逺有聲郊
原斜日下襟袂好風生把酒須捽(闕/)還家下隔城
　　遊洪福寺
清晨戒童僕馬匹出皇州欲探逍遥趣因成爛漫遊藤
蘿囘晝暝雲雨送春愁傍近緋桃塢㝷春亦少留
　　遊州南同文潛作
峩峩宫殿列仙居深水方圓氣象殊萬里舟舩㑹京洛
㡬人詩酒到蓬壺日斜清弄來幽谷風定蔫紅滿緑蕪
語罷恍然真夢幻不應天色有江湖
　　館中桃花
蓬壺深絶鏁芳菲初見仙桃第一枝天近自應風景别
春長莫恨化工遲相重朱戸人稀到半掩香苞蝶未知
想像江南今盛發亦經頻雨稍離披
　　次韻瀛倅鄧慎思見寄
官是麟臺却佐州蓬瀛俱稱列仙遊憶分曉色趨天闕
想對春風倚郡樓書付塞鴻應易到人如隴水正分流
江湖未有歸耕處何日相逢説旅愁
　　試院書事呈子駿明叙
憶初懐詔下天街紅燭相隨御史來場屋喜遵新定格
朝廷思見已成材誅鋤險異歸平垣洗濯英華出草萊
文藻諸生皆足用更期儒行比鶱囘
　　館中夏日
珍簟舒明玉凉牕納碧天殿樓傳逺鼓宫井取深泉竹
籜風頻脱榴房晩更鮮却驚非故國五月未聞蟬
　　直舍新闢西牕二首
推倒西墻平日功暑天饒作一牕風人間豈有炎涼隔
只在施為向背中
㡬嵗榴花蔽曲隈繁隂初逼坐中來西鄰小檻如圖畫
偷入簾帷次第開
　　送芸老通判
御史連章乞此行制書優遣副専城京都豈乏翺翔處
忠義先期去就明祖帳盃盤留晩色關山草木動秋聲
西州莫作經年計早晩君王召賈生
　　蛤蜊
去年曾賦蛤蜊篇旅館霜髙月正圓舊舍朋從今好在
新時節物故依然棲身未厭泥沙穏爽口還充鼎爼鮮
適意四方無不可若思鱸鱠未應賢
　　次韻李端叔見贈
君才瀟灑應時流久滯寧非命壓頭昨見河南推賈誼
行聞天子召吾丘已無痛飲觀風味猶有新詩講報投
京洛塵沙著人甚清涼髙爽憶宣州
　　寄㑹稽丞趙振道
龜峰琬琰翠成堆軒檻前當秀色開此地登臨比圖畫
與君談笑繼樽罍傳聞佳景無時乏依舊清江不斷來
今日關河隔千里相逢何處少徘徊
　　聞表思正卒于宿州
畫舸西河載酒囘東籬持菊待君來何知頃刻成千古
不及從容共一杯羇旅夢魂難際接平生交分但悲哀
中年萬事長心惡何處愁眉得暫開
　　苦寒
晨風獵獵卷書堂坐愛松筠耐雪霜嵗律崢嶸催暮景
時光宛轉逼新陽金巵滿引顔雖解石火深籠熖不長
安得仙家却寒術吸喬霞氣赤城傍
　　介之㑹徐氏家飲薄暮不歸為詩招之
金鞍駿馬照朱門樂㑹髙張晉楚軍狂客浩歌翻白雪
艷姬醉舞轉紅裙花光灼爍筵前錦酒韻氤氲盞上雲
爭似竹牕風月夜青燈殘茗細論文
　　題介之小閣
畫簾初卷碧山低面面青藍翠拂衣秋水暮天長一色
渚鷗沙鴈或雙飛烟霞逗眼光相亂松竹敲風韻更㣲
却笑屈原顦顇甚漁歌何苦淚交揮
　　江上
萬里長江一葉舟客心蕭索已驚秋亂霞影照山根寺
落日光翻水面樓淺浦耀金知躍鯉前灘㸃雪見棲鷗
少年壯氣悲寥廓未忍滄江下釣鈎
　　夜歸口占示同行者
一天星月明如晝萬樹杉篁吟戛秋隠約棹歌聞别浦
青熒漁火見孤舟身居簡册三冬學心入滄溟萬里遊
髣髴重陽正明日與君攜酒豫登樓
　孔文仲清江集鈔
　　秋月
孤枕夜何永破忩秋已寒雨聲衝夢斷霜氣襲衣單利
劒摧鋒鍔蒼鸇縮羽翰平生衝斗氣變作淚汎瀾
　　次錢穆父新涼可喜
霜飇結新寒草木起餘怨翩翩前庭葉追逐已千萬斜
陽背西壁迤邐落藤蔓安得金滿堂聊換酒家劵追隨
雙鴻鵠攞脱舊籠圈胡為汗流赭日與蠅爭飰常恐計
不就更以詩屢勸江湖秋水髙百尺風帆健何當開竹
溪玉腕互酧獻左手持蟹螯平昔固有願
　　四月三十日慈孝寺山亭席上口占送子敦都運
　　　待制赴河北
送客城南寺蕭然雲泉秋客意在萬里聊作須臾游昨
夜過新雨清風滿梁州簪裳合俊彦河圖並天球古來
功名人未就不肯休譬如鑿空使尚致安石榴矧今南
畝氓往往東西流君能安輯之千倉與萬輈
　　將至南都途中感舊二首寄錢穆父
北風吹雪滿皇州攜手同為落魄遊霄(一作/雲)漢路岐騰
萬里江湖塵土積千憂世情共逐飛蓬轉人事都如激
浪流只待清談慰愁病月明㡬夜促歸舟
苒苒星霜七換年故人已上碧雲天書憑去鴈雖無便
路出名都亦有緣秋晩樓臺風作雪雨餘碕岸桞生烟
應煩北道開樽爼又費公庖㡬萬錢
　　次韻穆父見戲
當年同望赭袍光萬事爭先落彩鋩一别已經陵谷變
再來不覺路岐長黄金久壓腰間重白筆纔容柱下藏
惟願山林息枹鼓免敎鴟隼嚇鴛鳯(余家近被穿窬累/夕隣居擒盜者呌)
(呼達旦未甞獲安寢也/持此以乞憐于京尹)
　
　
　
　
　
　
　
　
　
　
　
　
　
　
　宋詩鈔卷十五
欽定四庫全書
　宋詩鈔卷十六
　　　　　　　　　内閣中書舍人呉之振編
　孔平仲清江集鈔
　孔平仲字毅父(一作/義)武仲之弟登進士第呂公著薦
　為秘書丞集賢校理出為江東轉運判官提㸃江淛
　鑄錢京西刑獄紹聖中以元祐黨人屢謫韶惠英三
　州徽宗召為戸部金部郎中提舉永興路刑獄帥鄜
　延環慶黨論再起罷主管景靈宮卒平仲長於史學
　工詞藻故詩尤夭矯流麗奄有二仲
　　發儀真寄常父弟
丱角同出處中路稍差池往事如一夢新年生白髭小
官仍齟齬異國更羇棲長時恨隔濶既見少開眉朝共
壚邊飲暮同窻下碁一日復一日眷眷不忍離今兹解
舟去豈為赴同期乆住恐相溷蕭然生事㣲欲將眼中
淚一灑别時衣諸緒正牢落勿令心重悲融怡和笑語
惝怳迷東西甘言戒婢子循髪祝阿宜憒憒情懐惡正
同中酒時晩泊蘆荻岸江天雲四垂髙城已不見春雨
更如絲
　　二十二日大風發長蘆
張帆風尚小出口勢愈急扁舟已中流前後無所及側
㸔岸旋轉白浪若山岌磔砉時有聲百罅水爭入危檣
聽欲折柁柄脱操執我有常病妻素羸多不粒及兹益
憒亂卧喘氣吸吸婢姥半北人兹險未嘗習蒼皇面深
墨嘔噦皆膽汁可憐兒女輩徃徃相聚泣出門强指揮
飛沬濺衣濕江豚踊吾前猵獺作人立意如驁吾巇出
没相百十呼神擲楮泉祈佛啟經襲是時正月尾於節
甫驚蟄雲氣作冥晦氣候變寒澁日中僅得止性命危
若拾紛然方寸亂魂幹乆不集官期幸未迫安用苦汲
汲官兵勇貪程一震當少戢何如彼居民生不出井邑
吾田雖曠瘠飦粥粗可給勞生黙自慨茅舍行且葺
　　讀江淹集
煌煌一疋錦爛爛五色筆始如何處得悵此夢中失淹
也雖善文葳蕤少筋骨譬人氣不深徃徃多奄忽晩年
旣富貴外學仍老佛豈非有所怠寖使天才屈奈何不
自尤秘怪疑鬼物我有十丈舟風期駕溟渤褰霞謁東
皇擘浪窺月窟唯憂倦或止視此頗自栗
　　鑄錢行
三更趨役抵昏休寒呻暑吟神鬼愁從來鼓鑄知多少
銅沙叠就城南道錢成水運入京師朝輸暮給苦不支
海内如今半為監農持斗粟却空歸
　　呈范清老
范子愛髙卧家政付兒孫將身比瞑目逹理吾所尊前
日過所居蔓草深閉門范子欠伸起性寡笑與言相與
㝷幽寺復將坐前軒斜陽滿庭下不厭鳥雀喧擘雲青
山秀經雨野水渾念此景清曠非君誰與論少年一傾
蓋白首義彌敦頽然各忘返明月照黄昏
　　曹亭三絶句
外看江水長裏見荷花發廬阜收白雲南浦浸明月
漾舟荷花裏艤棹緑楊隂却上曹亭望山髙江水深
登臨常患遠游覽不能繼此景對門墻箯輿日三四
　　夜入監中
欹枕漢如洗出門更已深長風萬里至河漢清人心芙
蕖有佳氣楊桞揺疎隂秋聲繁促織月色動棲禽落魄
衣忘帯逍遥髪懶簮聽從涼冷入一快直千金
　　七月六日作
隔江見雨來尤苦風大疾蓬蓬宇宙中掀攪若無物百
川水倒流瓦石亦飛越濃雲最輕浮暫聚非永結隨吹
東西揚散漫頗倉卒竟無㸃滴惠初勢不可遏正昏露
青天方曀見白日但増塵土髙益便水泉竭農夫憂歳
事悵望眼流血蛟龍不能神卷尾藏窟穴空餘鳥雀噪
庭戸晩更熱深夜氣稍蘓林端挂明月
　　暇日至家園
仕宦吾已知退休不如早九江園地勝萬箇竹色好每
到必裴回翛然寄懐抱于此築亭臺于彼植花草傍嶺
更栽松引池將漑稻經營各有處何日室遂考薄田方
待歳一雨洗枯槁指糓以易泉橐囊助傾倒茅茨若粗
完世路迹可埽南山多白雲臨望娯我老
　　城東作
九江非吾土乆寓忘羇棲丘墳之所宅舍此亦安歸錢
官最閒暇因得治其私松楸鬰在望時復至郊圻駕言
上東原藹藹晨露晞草木新過雨秀色可療飢念此道
傍民散居在山蹊新秋百物熟入城各有擕芋迸紫卯
壯薑抽紅笋肥欓香憶烹鯉稻白想流匙養生無不有
羙味仍及時此土遂可老行當結茅茨雲水有深約塵
埃無盡期人生適意耳富貴亦何為
　　月夜
平生最好月况此秋夜䦨長風送蕩漾浩露洗團團仰
頭視虛空光采如可餐星辰歛芒角河漢收波瀾更無
微雲翳挂此白玉盤六合静皎皎萬水涼珊珊為爾廢
昏卧裴囘更漏殘更登髙處望歴歴見湖山爽氣集氷
雪清心生羽翰便欲御冷然因之遊廣寒一臨天池水
沐浴隨飛仙
　　出城一首
驅馬出北門秋色滿平臯泄雲弄微隂寒日照我袍遵
塗升復降控縱亦已勞落松被徑軟青蒿倚崖髙南顧
臨大江厲風蔚波濤蛟龍正崛强舟楫未易操亦有泝
洄人揚帆氣方豪覆舟諒由險豈曰命所遭
　　九日獨登曹亭
重陽不見菊節物愈凋零性復不嗜飲對酒只如酲秋
堂静便卧旣起思殊清登髙未免俗亦不造林坰屋西
連郡郛木末乃曹亭杖藜只獨徃坐對南山青蕭瑟西
風髙泱漭滯雨晴斷雲見天色殘潦知地形遥峰落照
斂别浦暝煙生歸鳥向村急孤舟當渡横此時有佳興
乃惡聞人聲况令預尊爼而使聽竽笙嗟吾趣尚僻取
笑世上英豈宜濫簪紱但可老柴荆
　　堂前皁筴樹
堂前皁筴樹落葉已如積籬上牽牛花青青照秋色四
序都幾何推遷半陳迹晝短夜益長晴薄隂易得浮雲
忽以興慘慘風自北便有挾纊心人誰顧絺綌飢蚊爾
何為乃欲長肉食翼翅不能舉自此且衰息
　　朱君以建昌霜橘見寄報以蛤蜊
贈我以海昏清霜之橘報君以淮南紫脣之蛤橘膚軟
羙中更甜蛤體堅頑口長合開花結子幸採摘没水藏
泥豈蘄得二物同時有不同賦形與性由天公請君下
筯聊一飽莫索珠璣向此中
　　夜坐庵前
人定鳥棲息庵前聊倚欄裴囘明月上正在脩篁端清
影氷玉碎疎音環佩寒翛然耳目静覺此宇宙寛人生
甘物役汨沒紅塵間宴坐得俄頃境幽心已閒諒能長
無事自可駐朱顔所以學道人類多隱深山
　　杜令無隱亭賞梅
梅生要孤髙故在城顚上臘過已多時花寒猶未放正
前乃廬山積雪千萬丈開樽對峥嶸酒面已遲上直湏
玉蕊十分開洗盡煙嵐春氣囘請君埽地更招客為君
賞花卷大白
　　晩興
春雪弄㣲隂晩色連細雨皁角茅已長瑞香花欲吐雖
寒亦料峭稍霽即和煦園林擬杖䇿芳物行可數
　　上元作
春來霧雨乆不收上元三日月如秋傾城娯樂競沽酒
舊歳豐登仍足油樓前燈山燒荻火光影動揺桑落州
太守憑髙列歌吹游人哄笑觀俳優銅盤貯煤挿烏帽
從兵小史斥下樓侍觴行食皆官妓目眙不言語或偷
短長赤白皆莫校但取一笑餘何求譬如飲酒且為樂
不問甘苦醉即休歸來紞如打五鼓春寒慘慘吹駝裘
羣兒嬉戲尚未寢更㸔紫姑花滿頭
　　送張天覺
車上不湏舞途窮不湏泣萬事儵忽如疾風莫以乗車
輕戴笠愛君清如玉立愛君直朱弦急瞻肝磊落貯星
斗意氣軒騰脱羇縶聖明天子聚羣材下至椽􁂳猶收
拾况君屢薄青雲飛暫爾低田豈長蟄我亦區區有心
者海水期君更注浥蕭蕭江路澀煙濛客帆濕惜君又
作干里行欲别還留手重執
　　詩贈王從善
廣庭試羣材俊筆馳短晷鎻㕔爭第一乃後二三子騎
龍失頭角十載困泥滓泛舟自淮南得邑窮楚尾江上
始相逢清名乆吾耳油然睹顔色悦澤已可喜博學有
淵源髙談見根柢有如萬斛鍾乆叩聲益起如君豈易
得蹭蹬乃在此棫樸析為薪奈何遺杞梓我本世畸人
儳焉頑似鄙一官傍松楸自足勝朱紫功名已灰心藜
藿思没齒欲結方外游徜徉訪雲水聞君亦有意不戀
五斗米笑指廬山髙論交從此始
　　春暄大旱率尔援筆
去歳有閏旣苦寒今年春早亦大暄清明寒食在二月
禁火正如揮箑天桃花零落牡丹發漠漠江頭吹柳綿
細蟲打牕夜如雨潤氣蒸礎朝生泉卷簾闢向迎風坐
徹縟去屏思簟眠勸君用心慎倉卒萬事轉易如車旋
安知明日不凛冽莫以炎涼隨目前
　　送謝仲規致仕
公年五十餘鬚髩黒如漆朝廷方進用未是挂冠日又
非力不任數以身自乞人疑徇虚名今也踐其實蕭然
巢許姿臭腐視冕紱東南富人材卿相近間出急流能
勇退千古未有一賢哉謝夫子趣尚真不屈騰装嶺外
遠歸棹江邊疾故鄉何日到清暑坐華室荔包雜紅紫
茶品分甲乙歳時㑹親賔左右列圖帙囘頭煙瘴地揮
手風波窟天将勞以生乃獨取閒佚觀公眉宇秀凛凛
有道骨當為地上仙不是籠中物我亦素有心賤貧嗟
汨没鴻鵠羽翼成髙飛脱羅罻鷦鷯未有巢側目空自
失短章健公決行且營蓬蓽
　　曹亭獨登
問我當何之曹亭蒼木外江湖水方漲曠濶吾所愛微
風撼晩色爽氣囘秋籟楊柳隱官堤芙蕖接公廨白雲
依山起㸃綴若圖繪何湏招客遊清興自無輩落日更
憑欄下看飛鳥背
　　晨出郡南
日未厺山更青湖旣濶風自生垂楊弄疎影啼鳥曳殘
聲江城晩色懐抱爽况在白龍堤上行
　　夏旱
元豐四年夏六月旱風揚塵日流血髙田已白低田乾
陂池行車井泉竭多稼如雲欲成就天胡不仁忍斷絶
雷聲隆隆電揺幟雨竟無成空混熱如聞大河决北方
目極千里波濤黄我願蛟龍卷此水灑落東南救焦死
又聞戎瀘方用兵戰車甲馬穿雲行安得疏江擁三峽
餘波末流灌百城分枝引派入南畝盡使枯槁得復生
志大心勞竟何補仰視雲漢髙溟溟吾徒禄食固可飽
更願眼前無餓莩
　　述鷗
水濵老父忘機關醉眠古石紅蕖間緑波蕩漾意不動
白雲徃來心與閒有鷗素熟翁如此命侣呼儔就翁喜
相親飲啄少畏避自浮自沉不驚起漁人窺之即謀取
手擕羅網來翁所羣鷗暼見皆遠逝千里翩翩一囘顧
鷗不薄翁勿疑避禍未萌真見機漁人羅網不在側敢
辭旦夕從翁嬉
　　乞巧
衆人喜乞巧我以巧為憂言巧多欺佞行巧為邪柔學
巧競穿穴文巧多彫鎪巧不令如此宜吾之恥求我欲
守掘性浩然鎮輕浮盡窒衆巧門化以孔與周此志尚
未遂感激在初秋南顧問牛女汝實能巧不
　　使紙甚費
家貧何所費使紙如使水親交或見遺自買不知幾置
之几案間數軸俄空矣作字本不工學書非不喜不知
何故盡疑若有神鬼若云隨置郵性復懶牋啟間或强
為之皆出不得已横斜若幡脚齟齬如鴈齒數易僅能
成紛紛多廢委叙致失輕重畏慎防觸抵徃徃已緘封
時時又刪洗遂令巾衍竭大半或緣此昔無楮先生云
自蔡倫始假令行竹簡秃野未供使人生有知慧不若
愚且鄙古來取卿相未必皆經史誰敎識㸃畫空耗五
斗米咄嗟為此詩又是一張紙
　　送朱君貺德安宰罷任還
㝷陽五邑誰善政歴陵令尹朱為姓孜孜常以民存心
四境安虞吏無横吾愛其人頗真率笑語詼諧喜譏評
山有猛虎藜藿長人得朋友衣冠正當時文學推第一
濶歩青雲乃蹊徑大賢百里固非地赤子三年且無病
如君才智可自逹今歸朝廷惟所應君臣昔以譬壎篪
吉甫文武陛下聖當陳半䇿綰萬金翩翩六翮凌風勁
江邊鍾官老鑄錢坐髀已消窮且暝倘君富貴不通書
當念行藏素非佞
　　寄子由
晨興悲風鳴霜霰集我屋忽驚歳云晩日月疾轉轂穴
蟲知天時閉戸各潛伏而我亦勞止擾擾尚馳逐宵征
常戴星暮飯多見燭灰塵彫鬚眉銅臭蝕肌肉念當投
劾厺牽繫五斗粟豈無數畝田亦有千箇竹平生羡為
農水旱憂不足空效鳥雀飢啾唧如聚哭内顧復遲囘
行藏類羝觸長卿著犢鼻揚子投天禄岷峨能生賢獨
不主為福如君乃棲棲似我宜碌碌連山積雪壯霽色
明羣玉對此想清標凛然疑在目安得兩翅長髙峰逐
黄鵠飛厺墮君前綢繆論心曲
　　元豐四年十二月大雪郡候送酒
平明大雪風怒嘷屋上卷來亭下高更深更密皆能到
所在紛紛如雨毛堆牀壓案埽復聚取筆欲書氷折毫
鬚眉沾白催我老自頸以下類擁袍此時只好閉門坐
右手把酒左持螯奈何巑岏㨿聽事千兵跆籍泥如糟
强登曹亭要望逺紙傘掣手不可操黒隂遮眼鋪水墨
寒氣刮耳投兵刀飢腸及午尚未飯更搜詩句無乃勞
幸有使君憐寂寞亟使兵㕑分凍醪余雖不飲為一釂
兩頰生春紅勝桃醉眼瞢騰視天地蜾蠃螟□輕二豪
勿令小暖氣便壯自笑世間皆我曹
　　宵興
我眠何由安撃鼓中夜起出門若秉燭月色照千里屋
瓦微有光紛紛雪正委清寒薄駝裘六合氣如水旣歸
整燈火危坐閲書史羸僮拭眼睫侍我色不喜問之强
應對固以噤口齒金壺澀氷澌城上更屢死戍兵飽且
昏汗漫睡方羙援桴雖賤事其實關衆耳奈何司晨夕
倒錯一至此惟有赤幘鷄嘐嘐鳴不已
　　十二月二十五日大雪
前時大雪風擾之有無厚薄皆不齊今朝大雪無風色
下隰髙原總盈尺由來此物本隂氣偏近黄昏落尤劇
斜縈碎委百千態不是天上誰做得錚錚鳴霰已三日
厭坐北牕聞滴瀝自非猛下意不醒半夜一天星斗白
漫漫玉琢人世界蹂踐成泥真可惜呼童梯屋器貯之
猶得煎茶待嘉客
　　詠道上松
長松髙落落積雪白皚皚鱗鬛凍且僵鬱結乆不開觀
其纒壓意直使同枯荄鴈帶寒光厺鳥傳春信來微陽
入直幹生意忽已囘豁若醉初醒整頓出塵埃秀色媚
山腹孤標摩斗魁時至自當復安得長摧頽若非根本
壯何能異草萊
　　狂犬
吾家有狂犬其走如脱兔撐突盤盂翻搜爬堂廡汙逢
人吠不止雞噪猫且怒固難在家庭只可守村墅不見
已半年意謂少懲懼昨日至城東搖尾喜若赴銜衣復
抱膝屢叱不肻去一躍數尺髙其强乃如故豈惟性則
然汝分亦天賦未聞有驊騮蹄囓棄中路安敢攜汝歸
重令兒女怖
　　子明碁戰兩敗輸張寓墨并䝉見許夏間出篋中
　　　所藏以相示詩索所負且堅元約
平生性好墨以此為晝夜陳𤣥爾何為能使我心化四
方購殊品十倍酬善價江南號第一易水乃其亞古錦
綴為囊香羅裁作帕精粗校白黒情偽攷真詐欣然趣
自得其樂勝書畫英英清河公風格繼王謝語舊則鄕
邦論親乃姻婭前時偶休澣亟之城南舍所嗜與我同
竒蓄頗自詫奕秋約籌局張遇賭龍麝貪多而務得亷
遜或不暇鈆刀施一割駑足效十駕决勝有如兵必爭
還似射黒雲半離披玉馬紛蹂籍初鳴已驚人再鼓遂
定霸物情矜俊捷天幸䝉假借功成不自髙垂首甘䙝
罵(子明每碁/敗語則䙝)但當酬所負然諾重嵩華彎弓旣有獲豈
不願鴞炙滌硯竢見臨倒屣出相迓陵尊且犯貴此罪
在不赦更許觀篋中前期指朱夏
　　寒食郊外
涔涔雨沉城浩浩泥没轍四山氣如蒸萬里天欲雲我
時出郊坰山徑屢曲折雖懐顛沛憂亦有觀覽悦幽花
媚林薄粲粲生意發紅紫相後先各自有時節長松困
氷雪顦顇終不屈及今翠夭嬌騰拔見筋骨隂陽有代
謝物性安可奪請視大塊中紛紛盡毫末興衰若鱗次
今古猶市閲只此晦與晴變態亦俄忽歸路日已煬披
襟滌初熱
　　余比見管勾太平觀劉朝奉見嫌太盛敎以一食
　　　之㳒自用有效因以告子由且進先耆後欲之
　　　説䝉示長篇竊服髙致謹再用元韻和寄
廬山九江南勝隱類王屋中有劉先生逃榮棄朱轂我
嘗問持養次第蒙攝伏操心要常存尤戒忌追逐敎人
啖火棗喻世指風燭一從屏晩膳已覺失頤肉諒能早
如此盎自有餘粟寢甘無復夢行健不湏竹萃地涌清
波潄飲每充足當使百靈朝如聞九蟲哭欲塵亦遂埽
由味方有觸甘肥自煎熬其毒甚囘禄願公亦淡薄同
享秀眉福丈夫貴决烈安得猶碌碌淘沙始見金推石
方逢玉所以老氏言為腹不為目未能便仙厺輕舉隨
白鵠且保臨老年眼明腰不曲
　　常甫招客望海亭
蓬萊釀酒酒已成賀家池上新採菱紫衣侍立烏帽走
吾兄招客望海亭歸來為我道客語(缺/)
醉中遙指北山下云此白處乃海浦入山迤邐數百山
客居乃在一山顛雖非陽候所窟宅風濤澒洞已拍天
餘山亦有人雜居山無桑麻只捕魚海中百怪所㑹聚
海馬海人并海驢或如七十之老翁或如三尺之侏儒
手足口眼莫不見鞭磔盡作人號呼千艘競造石首脯
雨聲颯颯魚來初截波一網千萬尾棹歌喜噪翻蓬壺
垂鈎忽挂緑鸚鵡探石仍得真珊瑚晩晴蜃結綵霞閣
夜黒龍呈明月珠紅漣紫液碧瀲灔頃刻變態世所無
我聞此景若在眼便欲駕舶㝷天呉昔時管寧亦避地
吾祖嘆息思乗桴我今何為不可徃誰能俛首甘區區
平時此亭景最羙自謂清曠更無比一聞客語心坐馳
却上望海汙潢耳嗟哉好惡隨所遷世間萬事多如此
　　官松
我行九江南曠野圍空山道傍何所有髙松立巑岏藏
標隱雲霧秀氣凌岡巒横騫却與走怪狀千萬端中有
清風發能令朱夏寒流金五六月方苦行路難騎者欲
顛沛負者面如丹氣息幾斷絶至此方少寛消渴飲甘
露涸轍投長瀾廼知古人意為惠無窮年亦有被剪伐
行列頗不完豈非風雷變或者盗賊繁土人對我歎云
有縣長官為政猛于虎下令如走丸取此為宮室將以
資晏歡良工操斧斤睥睨長林間擇其最髙大餘者棄
不觀千夫擁一柱九年力囘旋至今空恨悲泣淚尚未
乾彼令誠何心緩急迷後先毫末至合抱忍以頃刻殘
萬衆所庇頼易為一身安居上恬莫問在下畏不言世
事類若斯嗚呼一摧肝
　　越州飛來山
物之體性重惟有石最堅廻風捲黄沙直下萬丈淵如
何崔嵬山乃觧飛青天瑯琊趨㑹稽道理固甚懸想當
初來時詭異可得言豈非巨靈擘或謂秦帝鞭雷公挾
電母􁝯霍相後先夸蛾負崖脚天丁撮其顛北斗借神
兵虎豹下九關海王驅魚送百里聞腥羶悲號與憊喘
灑汗成流川呼雲以自蔽日月不得宣棲鳥失其巢哀
哀啼白猿草木困擺撼枝葉半不全置之秦望隂百怪
散雲煙有龍走不轍化為錦色鰻攢身入竅穴噴出清
泠泉都人駭相報平地見巍然旣來亦能厺惟恐復騰
騫浮屠鎮其上副以屋蟬聨朝吟諸佛經暮講西方禪
以此相縶縛羇孤幾千年我聞已有日今朝始攀緣髙
堂置羙酒遠目凌孤鳶老僧為我説指畫當我前是否
難致詰且進黄金舩
　　秋夜舟中
昨夜强風萬弩過舟中側聽披衣坐秋來已覺隂氣繁
晨興更見波濤大衰梧弱柳不足數脩篁摧折幾百箇
飛亷鬱然方用事一威能令萬物挫人言風怒未渠央
我觀暴忽勢不長㑹見平川浄如鏡刀魚鳴㯭過錢塘
　　和常父望呉亭
深灣謂無風試向江頭望混混過新潮峩峩起層浪前
驤復後踊極力不相讓踣落皆有聲擺觸頗用壯游龍
出鬐鬛怒馬軒頸項紛綸白雪外叠厺不知向勢將銀
漢接髙與海門抗呉城挂水墨越估増怊悵我欲絶横
流忠信固可仗丈夫七尺軀魚腹豈易葬􁦉懐馮河戒
艤棹未敢忘夜夢大樽浮東行視溟漲入宮謁陽侯舉
袂揖伍相問其孰呼吸乃使此倔强謝云天所為兹語
吾恐妄却欲詰蒼蒼無梯不能上
　　遊六和寺
同㝷六和寺厺旁蒼崖行峥嶸石林氣㶁㶁流水鳴見
此俗慮減入門心更清盤空到窈窕小憇山前亭天晴
脩竹外颯有風雨聲僧云金魚池近日秋雨足餘波落
清壁散作雪色瀑徐興視其流登髙穿屈曲忽逢白練
飛碎㸃濺珠玉清冷振毛髪蕭灑盪心腹金魚在何處
演漾戲平淥鱗鬛老愈黄㸃漆作雙目憶為兒童時嘗
劇此池旁聞人説金魚已謂百歳强今踰二十秊僧死
草木荒此魚尚無恙纎質不改常謂魚非靈物安得擅
乆長四海波浪髙三江網羅宻長鯨襲明珠幽暗無白
日我疑龍變化就此溪中逸紛綸乾坤爭浩蕩風霆出
何如守一泓無得亦無失
　　戲張子厚
子厚誇善碁益我以五黒其初示之羸良乆出半䇿波
衝與席卷揉攘見敗北我師如𤣥雲汗漫滿八極子厚
若殘雪㸃㸃無幾白是時秋風髙萬里鷹隼撃鷦鷯伏
深枝顧視頗喪魄勒銘亭碑隂所以詫碁客
　　泛漣水
漣漪二十里清淡得我性微風不復搖天水相與浄秋
容入崖柳晩色依漁艇髣髴㑹稽遊南湖似明鏡
　　日出
仲冬十一月我行赴髙密路出東海上晨起駭初日騰
騰若車輪只向平地出較於昔所見得此十之七蟾蜍
尚弄影皎皎横參畢輝光一迸散夜氣埽若失扶桑想
可到俗慮苦難訖壯觀曾未厭側歎流景疾
　　早行(此篇文鑑所載稱經父詩㨿孔氏遺稿/乃毅父作遺稿毅父親筆當以為是)
客興謂已旦出視見落月瘦馬入荒陂霜花重如雪海
風吹萬里兩耳凍幾脱歳晏已苦寒近北尤凛冽况當
清曉行遡此原野濶笠飛帶繞頸指强不能結農家煙
火微炙手粗可熱豈能迂我留而就茍且活仰頭視四
宇夜氣亦漸豁苦心待正晝白日想不闕
　　夢錫惠墨答以蜀茶
墨者本自黒黒者墨之宜所以陳𤣥號聞之于退之近
世工頗拙所巧惟見欺摹成古鼎篆團作革靴皮揮毫
見慘淡色比突中煤誰最畜佳品鄭君真好竒贈我以
所貴有不讓金犀堅如雷公石端若大禹圭研磨出深
黝落紙光陸離較之囊中舊相厺乃雲泥辱君此賜固
已厚何以報之乏瓊玖不如投君以耆好君性耆茶人
罕有建谿龍鳯想厭多越上槍旗不禁乆我收蜀茗亦
可飲得我峨眉髙太守人情或以少為珍心若喜之當
適口更憐此物來處遠三峽驚波如電卷江湖重覆千
萬里淮海浩蕩漣漪淺舍舟登陸尚相隨今以答君非
不腆開緘碾潑試一嘗尤稱君家銅葉盞
　　夜聚楊節之秘校廨㕑
雲亂海天低風吹馬耳破黄昏訪主人同向幽齋坐談
資緑酒長歡敵紅裙坐倒載夜深歸雪花如掌大
　　止謁宣聖廟者
髙密古名城其地近闕里絃歌聲相聞徃徃重夫子學
宮雖荒涼廟貌頗嚴偉上元施燈燭下俗奠醪醴髙焚
百和香競爇黄金紙所求乃福祥此事最鄙俚朝廷謹
庠序五路兹焉始建宮以主之不肖實當此澆敝皆埽
除安可循舊軌丁寧戒閽人來者悉禁止嘗聞諸魯論
丘之禱乆矣生也既無求沒豈享淫祀夜亭甚清虛古
栢自風起悦之以其道吾祖當亦喜
　　讀莊子
損此以錙銖益我以千金豈足為輕重徒能勞爾心覆
彼以狐狢蒙此以絺綌豈足為厚薄徒能損卿德南山
有勢鳥睥睨天地秋有意横八極固非守一丘老鴟嚇
腐䑕安可施于此鵷雛尚不屑况非鵷雛比
　　夢錫楊節之孫昌齡見過小飲
夢錫更時事恢然君子儒節之瓊樹枝秀氣發扶疎昌
齡出相家謙謹乃繩樞三人于交游得一固有餘日暮
俱訪我止駕共躊躇四天忽隂沉風聲若江湖寒色尚
可畏促膝同附爐髙密酒雖貴為君開一壺拳栗自東
越殷榴從上都羹烹歴山蕈膾斫注溝魚鮮蛤實海錯
肥羊非市屠後食淮南蓴此皆比所無主人不敢愛且
以為賔娯夢錫飲中豪節之亦其徒昌齡稍姦黠我勸
勢願麄左手扼其肩右手進觥盂勉强為我盡淋漓滿
衣裾醉坐各忘厺蓬燭已見跗幽談入鬼怪巧謔相□
歈勿言輕此樂此樂勝笙竽明朝酒醒後相對禮如初
　　收家書
早承㑹稽信晩接清江使兩地千里餘尺書同日至旣
知骨肉安復得鄰里事丁寧問兒女委𤨏及奴婢開包
視封題親故各有寄牛狸與黄雀路遠不易致東人罕
曾識專享無所遺豈徒抵萬金鼓腹快異味
　　春天
春天酣酣睡最羙日轉花隂猶未起湏叟夢覺聞風聲
波濤翻空千萬里出門四望氣慘淡寒色射人如潑水
旋見大雪落交加向晩綏綏尚不止遊絲柳絮復何有
百鳥卷舌愁欲死隂陽變化固有漸乃何暴忽有如此
清江野客心傷悲寂寞無言對桃李
　　觀舞
宴館簇金絲繡茵呈舞旋雲鬟應節低蓮歩隨歌轉勢
多體不犯妙絶乃習貫含笑有餘情小揖更微盼
　　城南
密州三月猶有寒地平更在大海上昨朝雨止氣已晴
今日繁隂北風壯城南蹙水傍城流幾處垂楊繫小舟
傳聞寂寂無車馬紅杏夭桃各自稠
　　送夢錫往齊州
望君之行車旣遠目亦收惟有隨君心千里不能休我
兄在歴城相别歳已周音問月三四東西交置郵豈如
一相見君今渉其州為我道亡恙深言致綢繆先馳魂
夢往迎子鵲山頭
　　晩出
空城鳥欲棲漸夕收寒暑槐葉緑生風椿花落如雨出
門何所適有口不敢語披豁向青天望銷雲一縷
　　常父寄半夏
齊州多半夏採自鵲山陽纍纍圓且白千里遠寄將新
婦初觧包諸子喜若狂皆云已法製無滑可以嘗大兒
强占㨿端坐斥四旁次女出其腋一攫已半亡小女作
蟹行乳媼代與攘分頭各咀嚼方愛有所忘湏臾被幸
螫棄餘不復藏競以手捫舌啼噪滿中堂父至笑且驚
亟使啖以薑中宵方稍定乆此燈燭光大鈞播萬物不
擇窳與良虎掌出深谷鳶頭蔽髙岡春草善殺魚野葛
挽人腸各以類自蕃敢問孰主張水玉名雖佳神農録
之方其外則皎潔其中慕堅剛奈何藴毒性入口有所
傷老兄好服食似此亦可防急難我輩事感惕成此章
　　惜别為從道作
嘗聞直諒冠三友自古才難非特今今世脅肩事諂笑
君獨苦口工規箴我常從之求過失箕踞慢罵猶甘心
其言未必俱中理披沙往往逢黄金今將厺矣誰復嗣
已覺别恨凌秋隂胷中抖擻宜一盡留作更允相思深
　　送從道
厺秊風雲攪天暗君馬區區之海涯今秊苦寒又訪别
正是厺秊行役時信陽雖遠重來得小桃常探春消息
如今官滿厺不返又見花開誰記憶乾坤浩蕩歸無鄉
歳月崢嶸老相逼一官奔走隨所使後期㑹合知南北
篇詩惜别人少和湏知此别真可惜黄髯半醉舌若蜚
它日樽前無此客
　　出城
駐馬河之西送車皆已返郊原人漸少風物秋將晩身
如獨鳥輕意與青山遠
　　迷途
吹燈治行装戴月即前路湥村苦多岐乃使行者悞東
西皆可往曲折何所遇泥中虎鬭跡草木新封墓隂雲
忽以興四顧増恐懼及今亦難咎初失在跬歩林木杳
崢嶸丘原莽囘互雖聞叱牛聲欲問不知處
　　遇雨
客行日暮飢且渴况值漫山雨未絶蜀黍林中氣慘淡
黄牛岡頭路曲折狂風亂掣紙傘飛瘦馬屢拜油裳裂
記得黙齋端坐時唯愛霶𩃱洗煩熱
　　呈夢錫
妻孥能相期每出必遽還如其歸稍晩必謁鄭推官
　　又
與君來往半歳餘三日不見已為疎入門褫帶不相揖
下馬且復休僕夫形骸禮數不足問但論肝膈之如何
昨朝萬事俱撥置與子齋中同負爐去時苦寒風冒雪
歸路清輝踏霜月但取樽前笑語歡豈知門外隂晴别
　　韓大夫城
大夫今安在唯有廢城存流水抱沙曲依依楊柳村居
者五六家荆榛湥閉門青青麥壠直藹藹桑枝繁牛羊
任所適僮稚更不喧啼鳥静逾遠落花風自翻昔稱老
農賤吾意埜人尊謀身莽無定太息視乾坤
　　青州作
京東地平夷自古四戰國九州此居三山海在封域北
趨京洛近南卷江淮直富饒足魚鹽飽煖徧牟麥英雄
欲飛騰假此為羽翼隆凖蹙秦亡金蟇伺唐隙方今不
憂此所重只西北兵防最寡少主帥失銓擇蒿萊蔽城
隍繡澀滿戈㦸慢為盗之資忽者禍所植吾視士大夫
﨣﨣半雄特歌謠尚慷慨濶逹本多匿腹心宜先安豫
備乃長䇿衆方頌太平我乃虞盗賊雖言亦誰聽痛哭
損肝鬲
　　又寄夢錫
自君卧漳濵我意恍若疾無人與笑言兀兀守一室當
寢或不寢當食或不食有思氣填膺可駭幾戰栗想君
端在家比我乃安逸妻孥以嬉笑簿領乆閣筆南城趨
北城道路無所隔我豈無僕馬子不見賔客哦亭足清
風林木助蕭瑟葵花無數開蓮葉亦已出起來定何時
幸㑹能幾日已今篘白醪待子歡促膝
　　寄王逹夫髙密令
髙城已吹角月暗星河落與子語不休青燈同寂寞平
明車馬厺忽忽一飯相邀不得同交情世契兩皆厚東
望白雲千萬重
　　晩集城樓
髙樓百尺脩木尾面對南山翠相倚凭欄談笑青雲裏
秋標摩空日色死海風蕭蕭東萬里吹襟洗髩清如水
下視黄埃濁波起車馬紛紜只螻蟻
　　隂山七騎
青氊作㡌黒藥靴進退颯颯生風沙胡歌胡舞兩跪拜
問胡何為乃至此象胡之人假為之朱顔的皪秀兩眉
手操弓矢仰視天如見飛雁馳平川主稱此樂直萬錢
坐客競飲黄金舩世人見識無百年追歡取快貴目前
當時披髪祭于野自非辛有誰知者
　　君住
君住水西我水東東岸波生西岸風哀哉中截錦繡叚
上襦下裳各一半小星隆隆怒且鳴前驅貪狼後欃槍
何如盡遣收芒角惟放當天皓月行
　　雞冠
我初種雞冠其小乃毫芒曾未得幾時忽已過我長根
株旣猥大枝葉亦開張吐花凌朝曦生意殊未央隂風
自西來慘淡驅清霜一夜忽變故葉萎花已黄當此繁
盛時為爾償壺觴及今乃腐草好玩安可常呼童盡剪
拔昔恐踐踏傷庭除稍曠濶耳目加清涼竹枝乆䝉蔽
逈立獨蒼蒼
　　月三章
夜如何其月在隅問行何為乃躊躇海波壓輪不得驅
中庭有客心不樂欲挽玉兔鞭蟾蜍
夜如何其月正美起視萬物如明水山魈避人鬼火死
中庭有客立不移何暇眼力看箕尾
夜如何其月落愁光輝奄奄星益稠白雲擁漢波不流
中庭有客心不樂放志萬里誰能收
　　代小子廣孫寄翁翁
爹爹來密州再歳得兩子牙兒秀且厚鄭鄭已生齒翁
翁尚未見旣見想歡喜廣孫讀書多冩字輙兩紙三三
足精神大安能歩履翁翁雖舊識伎倆非昔比何時得
團聚盡使羅拜跪婆婆到輦下翁翁在省裏大婆八十
五寢膳近何似爹爹與妳妳無日不思爾每到時節佳
或對飲食羙一一俱上心歸期當屈指昨日又開爐連
天北風起飲闌却蕭條舉目數千里
　　詠無核紅柿
林中有丹果壓枝一何稠為柿已軟羙嗟爾骨亦柔風
霜變顔色雨露如膏油大哉造化心于爾何綢繆荆筐
載趨市價賤良易求剖心無所有入口頗相投為栗外
屈强老者所不收為棗中亦剛飼兒㦸其喉衆言咀嚼
快惟爾無所憂排羅置前列圓熟當髙秋且以悦一時
長乆豈暇謀咄哉潰爛速棄擲將誰尤
　　寄從道
憶初撫掌笑嘗謂子猿猱斑然武而文譏罵舌若刀髭
黄喉骨結内敏見秋毫論官則甚微意氣一何髙今思
乃麟鳯百十未易遭子行白日静囘首常蕭騷聞子在
定州湥山坐披毛何如東海上萬叠觀波濤不見歳再
晩北風方怒嘷圍爐奏羙酒思子持蟹螯
　　食桃
剪彼十圍木架此百尺梁十圍不加大百尺不加長胡
為被錦繡空爾餙文章根斷膚已剥至朽不復昌(一作/榮)
食桃棄其核下與糞壤藏(一作/并)雨露之所濡發生乃微
芒囘首枝榦大冉冉出我墻開花又結子意態何煌煌
　　日月
月行一何速暫上青山還復落衆星厥弛不肻休參横
畢直爭頭角日行比月更疾馳一日一夜遶天圍光輝
所燭萬里同墻邊炙背快老翁
　　孤鴈
空城夜已寂一鴈度雲端汀洲亦可止何不怯霜寒豈
非防暗禍驚矯失自安孤音訴明月天髙路漫漫以鶉
置懐袖比汝乏羽翰䝉恩傍温暖豈念宵征難
　　食梨
東方早寒雪霜摯新梨十月已滿市削成黄蠟圓且長
味甘骨冷體有香芳尊命友先衆果百十磊砢升君堂
贈君玉壺曾氷之皎潔副以金莖皓露之清涼奈何撥
火取煨栗梨雖至羙或不嘗顰睂三嚥手摩腹謂此發
病為第一奪之兒口餳止哭君不記南方無此物五更
酒渴喚水時思此千里莫致之及今乃以多見賤南方
橘柚東方梨
　　十月二十一日夜
紞紞有如打兩鼓星河漫漫參在戸百鳥已棲人不行
西南洶洶有異聲有若鬼神移山嶽又如戰敗百萬兵
出門望見乃火起椽落瓦裂咫尺鳴問之相厺一里間
紅光爍爍侵天明長煙涌波月魄死其間有物如撒星
是時乆旱水泉竭髙屋一燎如毛翎小兒但知聚看笑
不知擾擾人縱横皇皇奔走最可念耿耿不寢心飛驚
明朝出視火起處焦木頽垣不知數白頭老姥啼向天
歎息之聲滿行路
　　㑹食
學宮不置酒相聚惟一飯公家事何多客至日已晩乗
飢騁大嚼羙惡寧復揀僕夫無所餘顧我色不滿潑茶
旋煎湯就火自哄盞從容共談謔孰視笑而睆昌齡豈
其愠䇿馬獨先返
　　集于昌齡之舍
初筵悄無語良乆歡意發就爐自温盃覺此飲量濶旣
觀舞䄂垂又聽歌聲闋醉心何紛紜醉眼成恍惚勿輕
栢直狗所負尚可悦當年八績事今日逼華髪愈令坐
客心感歎惜時節夜長更恐曉起挽青天月
　　兄長舟次㑹稽以十月九日發書清江親故以此
　　　日遣使仍以十一月十二日同到去歳㑹稽書
　　　清江人亦同日到嘗有詩記其事
清江在何處限以龍王大孤磅浪之險阻鄱陽彭蠡淮
海之波濤㑹稽在何處錢塘江邊風浪惡金山寺下黿
鼉驕大冬雪霜道路塞飢年徃徃多盗賊如何兩處發
書日月同至此亦不差頃刻開緘讀訖更反復兩處乆
不通消息丁寧勞問若相見滿堂歡喜動顔色枝間鵲
噪今幾日摠報平安豈非吉年年歳晏享異味牛狸黄
雀并金橘從容進僕問鄉閭歸心倐起成蕭瑟
　　舟行却囘
清晨移舟出沙觜宿氛卷盡天如洗日髙五丈行十里
白雲之中黒雲起囘舟急趨舊泊處四山沉沉日色死
逆風颯颯初尚微浪頭已髙白參差又聞西南崩崖陷
谷有異聲大風横撃波如陵操舟之子雖習貫掣柁才
開又投岸有如磁石引斜厺時時颭撲愁中斷長篙勁
艣不易勝僅得入口如再生廻望後舟尚出没使人淚
落肝膽驚昨日廟中奠㫖酒巫語甚吉許我行奈何中
路輙反覆欺誕何者為神明豈非風者天號人必欲逆
知非汝能浪傳消息得醉飽萬一猶足為威靈
　　觀暴
怒雷殷殷西南天黒氣一抺如長煙鯨嘘鼇噫蛟吐涎
龍呼其儔相後先散為飛雲蓋蜿蜒以尾卷海灑百川
河泊乃在坎底眠震驚掉動憂不全白浪湧起髙于舩
岡馳隰舞山囘旋崩衝擺落蔚髙騫聲勢烈烈孰使然
湏臾寂静又改前餘氛倚漢猶青𤣥小鰕奮頭如自賢
神龍歸宮魚出泉
　　太平
長江卷波作沙色中有數頃如潑墨是為望夫之髙山
沉沉影落江心黒操篙下探不見底側行牽挽難為力
疾風為我西北來打鼓張帆何快哉百夫呼噪絶水府
心膽壯敵山崔嵬湏臾已入大信口囘聽怒浪聲如雷
姑孰堂前溪水清扁舟夜泊已三更微微雨過有秋意
漠漠雲開對月明
　　觀牛渡江
荷蓑而騎彼牧童驅牛亂流江水中徐行不復用鞭箠
母當其前犢後從濁波沄沄出頭角見者往往疑蛟龍
牛身千鈞水不測歩歩乃與丘陵同天機自然有所觧
物理如此誰能窮君不見軋犖山復垂至膝一馬不能
載其躬帝前毎作便旋舞翩翩頸捷如旋風
　　太平
溪行曲入四五里乃見州城大如斗人煙疎少白日静
風物澄明新雨後古來豪俊多在此悵望千秋一囘首
謝家青山空自髙李白扁舟復何有
　　于將軍
長安遣兵百勝强意氣何有漢中王七軍之心俱猛鷙
虎兕挿翼將翺翔睥睨荆益可席卷白帝城髙如堵墻
秣馬蓐食朝欲戰雷聲殷殷山之陽沉隂苦雨十餘日
漢水溢出髙騰驤蒼黄不暇治歩伍攀緣蹙踏半死傷
計窮豈不欲奔走四望如海皆茫茫鼉鳴魚躍尚恐懼
萬一敵至誰敢當遥觀大舩載旗鼓聞説乃是關雲長
䝉衝直繞長堤下勁弩强弓無敵者雖有鐡騎何所施
排空白浪如奔馬將軍拱手就縶縳咋舌無聲面湥赭
㨗書一日到錦城隻輪不返皆西行將軍疇昔負朋友
若此昌豨猶得生循環報復雖天意壯士所惜惟功名
曹瞞相知三十年臨危不及龎明賢歸來頭白已顦顇
泣涕頓首尤可憐髙陵畫像何詭譎乃令慚痛入九泉
淯水之師勇冠世英雄成敗皆偶然
　　紫髯將軍
華容女子哭幽囚吉利如虎入荆州縳其孤雛斂貔貅
長驅水歩八十萬欲獵于呉呉主憂羣臣勸迎同一説
拔刀斫案心膽裂揆彼之量豈我容開門納狼計何拙
魯家狂兒䇿最長倡而和者有周郎區區黄蓋乃乞降
龍幡遮火燒赤壁東南風急天絳色江中戰舸岸上營
煙熖飛騰半焚溺雷鼓大進聲滿川輕鋭廹逐皆崩奔
紫髯將軍更歡喜曹公座翅不得騫子布元表何齪齪
成敗之决在一言君不見甘露寳鼎間典午受禪吳猶
存青蓋入洛雖可惜猶勝俛首臣老賊
　　武宗
武宗惟雄俊有臣委用專德裕才略大感恩罄所宣是
時巖廊上六合氣可吞論兵决勝負萬里在目前一平
囘鶻兇再洗上黨昏楊弁不知時廼敢盜大原豈信明
光甲遣人斬其元廷謀昧知幾唯有君相然成立三大
功慷慨在一言風霆運不測日月朗髙懸李唐勢已厺
至此岌復纒外内已息兵崇卑定乾坤遂令河北師彌
耳如孤豚事書史册上讀之快心魂千載若信宿凛凛
風烈存世人多説劒不見斫伐痕玩弄及自傷何用飾
璵璠迂哉賈生餌果爾房琯奔施為貴實效詎止衒空
文
　　奉天行
蒼蒼行露出苑門孤城偪仄不可存賊兵之來若風雨
頃刻城下皆雲屯紛紛矢石蔽空黒天子垂泣對將軍
將軍提筆書滿背城中白丁乆奪氣草車之焚雖巳矣
雲橋百尺虹霓起下瞰城中笑飲酒乾陵赭袍擁朱紫
朔方大將來赴急彷徨中路不敢入豺狼合從堪慟哭
翠華﨑嶇又廵蜀聖神文武何至此堂上有人面如鬼
　　天門山
惟天莽蒼蒼乃立此門闕山本如城連剖鑿中斷裂兩
峰競秀倚千古勢相戛大江方西來逼束不得洩瀦為
無底湥散作萬頃濶想當割㨿時閉固孰敢發夕陽坐
荒亭詩思摹峭拔清晨放舟出囬首見呀豁西涼尚局
促壯觀心頗閼安得呼化工努力更一揠
　　靈璧東
明珠大貝玉玲瓏羙人營營出湥宮清矑一盼失英雄
羽觴行酒樂未終憑陵殺氣廻飛鴻投杯擲筯自挽弓
麾兵大戰靈璧東血流爭波入海紅何為羈孤鐡馬中
搗沙折木天北風突圍而出追失蹤四五秊間蛇作龍
　　遊子吟
遠遊如飛蓬漂泊天之涯不及百尺樓繫在垂楊堤琉
璃為鍾玉為斚繁絃促管花隂下青春此樂輸幾人客
身皇皇一羸馬
　　汴堤行
長堤杳杳如絲直隱以金椎密無迹當年何人種緑榆
千里分隂送行客波間交語舩上下馬頭一别人南北
日輪西入鳥不飛從古舟車無斷時
　　書驛舍壁
巍巍使館開華堂行人舊題詩滿堂厺年讀之多好語
今歳重㝷在何處驛吏却忘官長來堊以赤白漫青灰
銀鈎錯落應手没當時嘲謔誰為才嗚呼萬事秪如此
古人豪强安在哉寄語征途往還客不如揮翰落金石
金石雖堅有時滅君不聞海波成田淮水絶
　　蝴蝶行
蝴蝶飛渡河來河北花已落河南花正開盈盈採花女
撲打還家厺推身飛入粉奩中芳草綿綿舊時路
　　枯柳
嵌枯路傍柳種挿從何年枯條不可見人立何巋然輕
脆豈耐乆心腹俱空穿上無一鳥巢下繫萬里舩想見
方濃時飛花舞青天行人多攀折慘淡駐征鞭今也傲
突兀東西過誰憐陋質非焦桐難試朱絲絃英華餘歳
許白蟻争囘旋雷公飛火試一照湥處恐有乖龍眠
　　車班班
車班班入函關馬蕭蕭渡渭橋關下遊人不相識橋邊
羙酒留行客海濶天髙雲滿空風吹日暮還南北
　　落花
嶺南冬湥花照灼比至春初花已落乗閒攜酒到西園
鳥散蜂歸春寂寞江南此際春如何紅杏海棠開正多
歸期不及春風日猶見池塘著緑荷
　　送客到江亭
春江碧波渺天厺兩岸紅桃落如雨主人到此送行人
落日留連㑹歌舞渡頭楊柳正依依拂水揺風千萬絲
看看亦整東歸棹誰折長條贈我歸
　　寄鄒蹇叔
西園春湥百草長殘花紛紛緑葉光蜂歸蝶散情已薄
獨我遶樹行如狂亟令沾酒藉地飲卧嗅落蕊傾金觴
醉來意氣頗脱略睥睨天地如毫芒狂歌大笑誰對值
山猿谷鳥啼斜陽却思髙陽舊徒侶安得飛至坐我旁
登城引望不可見雲峰古木徒蒼蒼
　　南卒
坐食者南卒驕與子弟俱負甲則俯僂荷戈不能趨嘈
然金鼓鳴氣駭失所圖固無一技良徒有七尺軀吾聞
孫子敎弱女成武夫吾欲練汝輩使之虓虎如奈何天
子詔苦禁蓄兵書軍旅非素習壯士心踟蹰羣蠻屢騷
動主將復左除有急何以報思之可驚吁
　　春日行
鸎啼花笑清明天黄金買酒斗十千良時恣意一酩酊
醉倒扶起南堂眠湏臾更湥殘酒醒明月當窻風氣冷
閒愁萬緒從中來幾欲長號淚如綆
　　造王館公第馬上作
濯濯春容在柳稍野梅相壓吐香苞日邊明晦雲無定
雨後寒暄氣欲交抱蕊懸蟲猶帶繭銜枝飛鳥已營巢
髙懐不愛三公府白水青山滿近郊
　　呈館公
磻溪莘野亦初閒去逐功名遂不還豈有太平辭將相
却來髙卧對湖山冥心真出三千界注想長虛第一班
踽踽朱門舊時客冒寒衝雨到郊關
　　元子發龍圖以程公詠三園詩見示亦成一篇
名園有一已堪誇勝事三園屬一家杖䇿可游緣近宅
得春最乆為多花人居玉府真仙格地占錢塘最物華
見説江湖堂更好煙波情興浩無涯
　　和常父
平生苦厭家為累今日應如痛定人羣婢喧譁寧復有
孤燈蕭灑自相親温㝷簡䇿評三豕㸃綴文章學受辛
誰謂丹楓㑹愁客湥秋清思滿江濵
　　題夏大初丈髙居
入門已可愛庭戸覆清隂更有池臺邃相連花木深山
川供隱几風月伴抽簪七十鬚渾黒知公但養心
　　西軒
新作朱門向水開雖臨行路少塵埃乆藏勝境因人發
盡放青山入坐來樹影轉簷碁未散荷香飄枕夢初囘
晩年事事皆疎懶頼得閒官養不才
　　夏晝
落花寧是穢啼鳥不為喧野水從侵道青山任塞門吏
身閒似隱官舍静於村開卷何嘗讀風來只自翻
　　種花口號
幽居裝景要多般帶雨移花便得看禁奈乆長顔色好
繞堦更使種雞冠
蜀葵萱草陳根在金鳯雞冠著地栽併作暑天庭戸景
湥叢時見一花開
　　次韻王通叟
春生湘浦即當還窮覽雲山得㨿鞍灑落文章終不俗
從容談笑尚能歡千金駿馬將辭主一曲胡琴遂掩棺
世事相因古如此誰知魯國累邯鄲
　　夏日甘寢
廻風動水葉細雨濕蛛絲心下無閒事人間有此時微
涼紗半卷幽夢角徐吹此興惟吾解兒曹莫使知
　　晩興
驟雨行荷葉嘈嘈如語言髙齋正薄暮宴坐不知喧極
静開心地新涼入髩根交遊何用絶自罕到吾門
　　寄康林
北音融結本輕清欲學含糊想未能晩節絃歌應自笑
終朝簿領更相仍九江土壤多卑濕三伏雲氛正鬱蒸
宴坐知君無暑氣風標自敵玉壺氷
　　送呉全甫中舍倅無為
海沂歌舞待王祥喜得淮南一道堂軍號無為已閒暇
地連秋浦更清涼進趨黽勉心應懶退食優游䇿最長
我住廬山欲招隱為君先厺種松篁
　　霽夜
寂歴簾櫳湥夜明睡廻清夢戍墻鈴狂風送雨已何處
淡月籠雲猶未醒早有秋聲隨墮葉獨將涼意伴流螢
明朝凖擬南軒望洗出廬山萬丈青
　　禾熟
百里西風禾黍香鳴泉落竇糓登場老牛粗了耕耘債
齧草坡頭卧夕陽
　　深夜
閴寂方深夜清涼别一天臨風但獨立愛月不成眠戍
漏傳聲小庭柯轉影圓露寒侵背側移榻近堂前
　　和朱君况卜居
吾身當老此園中世路﨑嶇幾萬重且飽稻粱隨鴈鶩
盡將雲雨付蛟龍求閒有志終湏得招隱何人肻見從
且為莆田朱處士比鄰先種七株松
　　睡起
睡起西風掠髩輕蕭然庭院晩寒生浮雲便作飛鴻意
細雨仍兼落葉聲物不求餘隨處足事如能省即心清
山林朝市皆相似何必﨑嶇隱釣耕
　　送郎祖仁奉禮
碧落聲華蓋世髙哀烏才業亦時豪靈淵自出駒千里
丹穴今看鳯一毛方略從容能處事精神灑落見揮毫
東行想足資清興江上秋風捲怒濤
　　次韻孫享甫見寄
進多齟齬退為安未省乗軒勝抱關半世青衫貧為禄
新秋明鏡老催顔紛紛江上風吹葉莫莫淮南雨暗山
欲和佳篇寄相憶韻嚴詞峭不容攀
　　唐林夫累惠書字法絶精以詩補之
每承勞問意何窮尤喜真行學頗工蕭散正如君子性
頡頏兼得古人風曾經廷諍毫端直自有家藏硯色紅
雅稱玉堂詞翰手枉留山邑簿書中
　　至城南别祖仁未歸約文之不至
送客柳亭晩倚欄秋雨酣風煙滿湖上景物似江南蕭
灑憐神品從容憶手談老來心易折離緒已難堪
　　對菊有懐郎祖仁
庭下金齡菊花開已十分多情能惠我對景獨思君秀
色三秋好清香一室聞扁舟今夜雨何處宿江雲
　　寓興
薄寒初著裌衣裳日景中分不短長池館虚明開水石
園林揺落受風霜黄花滿檻金齡秀白酒盈樽玉液香
未老不湏雲母粉且教絃筦奏清商
　　知郡大博臨宴公宇詩以為謝唐林夫在席
眷㴱賢守已忘形肻屈旌旗到小亭坐有嘉賔仙骨秀
門無俗客暮山青薦樽施遣供蔬甲秉燭相隨看菊齡
欲識主人書館淡短檠燈火漆函經
　　至城東作
地形磅礴接匡廬曠野人煙乍有無棲畝稻粱方待穫
識家雞犬各隨呼農耕半嶺如僧衲牧跨羸牛似畫圖
官守投閒省墳栢滿林霜露涕霑濡
出郭二十里依山八九家茅岡風卷燒土井雨推沙凍
蝶依殘菊幽禽立卧槎路邊桃李木猶發小春花
　　西齋冬夕
平生疎野得江湖歳暮西齋擁一爐雨滴空堦如自語
風吹長木更相呼世間寵辱收碁局樓上光隂入酒壺
近日睡時全少夢攀緣狂想自知無
　　冬夕即席作
燭滴紅桃淚香蟠春蚓灰酒花隨煖聚酥蕊帶寒開自
有清歌送惟愁畫角催隔簾疑曉色雪壓數枝梅
　　小菴初成奉酬元師
伐竹誅茅挂織蒲半規小榻一方爐不隨健鶻摩空去
且免窮猿失木呼自有琴書増道氣别開世界在仙壺
幽人欲到知何意若説真菴彼豈無
　　口占
東皇旌節下蓬壺一夕芳菲徧海隅紅破露花將引蝶
緑湥煙柳已藏烏異鄉旅食頻年乆故國風光此日殊
常是登髙牽望眼醉吟今喜在江湖
　　寄常父
紅蓮緑水本優游清絶東南七寳州見説新書亦多事
每聞㳂檄少歸休少年共計駒千里末路堪嗟狢一丘
正是江邊桃李月雞鳴度曲寄離憂
　　春晩遣興
紛紛柳絮入簾飛正是酴醿花發時斷送日長惟有睡
留連春厺可無詩狂鞭迸筍偏當戸緑葉成隂巧覆墀
百舌聲中人寂寞翛然蓬髩任風吹
　　上已飲于湖上
城南春已老湖上雨初晴草作忘憂緑風為解愠清楊
花輕欲下菱葉細方生酒影低雲木歌聲伴畫鸎賞心
殘蕊在幽曲小舟横却笑蘭亭㑹吟詩半不成
　　寄題蕭文照閣
虚明敞髙閣清淺對方塘軒冕忘懐乆江湖寓興長紅
蕖開細雨白鳥下殘陽不挂人間事逍遥自一鄉
　　與張子明飲湖亭
小艇衝湖過幽亭枕水虚風來荷氣外人在木隂餘濕
印(缺/)新酒長茭族貫魚遙看鶴歸處便是謫仙居
　　初伏夜坐
露坐已侵夜炎威猶未收何言百蟲噪無故一星流苦
渴湏漿解微涼以扇求頒氷是今日堆玉想神州
　　送馬朝請使廣西
海水揚波今合清秋風千里使華行言皆有道非徒發
事若無心更不生談笑從容懐遠俗琴書蕭灑寄髙情
佇聞静勝諸蠻服何必樓舩十萬兵
　　八月十六日翫月
團團氷鏡吐清輝今夜何如昨夜時只恐月光無好惡
自憐人意有盈虧風摩露洗非常潔地濶天髙是處宜
百尺曹亭吾獨有更教玉篴倚欄吹
　　蘓子由寄題小菴詩用元韻和
宦身粗應三錢府吏隱聊開一草菴擁砌幽篁從月映
覆簷喬木與天參畏人自比藏頭雉老世今同作蛹蠶
豈獨忘言兼閉息舌津晨漱不勝甘
　　冬晝作
霜隂收欲盡斑駁意初晴漸喜山將出只愁雲更生鳥
窺脯後屋雞唱午間城灰拆紅爐火微煎傍耳鳴
　　冬曉
城上猶吹角官㕔已罷更粗疎知我性懶惰亦人情入
被嚴霜冷横窻半月明翻身更甘寢雞唱第三聲
　　四日郡集于景德寺
冷鐸殘香僧舍開斜風細雨坐中來使君豈是憎歌舞
自出胡琴送酒杯(是日督糧使者錢公在焉著令禁/樂公家冇妾善胡琴彈以娯賓)
　　馬上口占
澗㡳泉初動山頭雪尚湥凍條桑破眼燒地草抽心搖
落殊非昔芳菲想自今浮雲多意思已解作春隂
　　和經父寄張績
解縱梟鴟啄鳯皇天心似此亦難詳但知斬馬憑孤劒
豈為推車避太行得者折腰猶下列失之垂翅合南翔
不如長揖塵埃去同老逍遙物外鄉
半通官職萬人才卷蓄經綸未得開鸞鳯託巢雖枳棘
神仙定籍已蓬來但存漆室葵心在莫學荆山玉淚哀
倚伏萬端寧有定塞翁失馬尚歸來
　　和經父登黄鶴樓
複靄重沙望不窮坐收千里一樽中天邊江漢波濤濶
地下神仙窟宅通窻影偷來湓浦白簷光飛入沔城紅
豁然已盡登臨興雲閣章亭漫在東
　　選官圖口號
環合官圖展觀呼象子圓飛騰隨八赤推折在雙𤣥已
貴翻投裔將薨却上天湏臾文換武俄頃後馳先錯雜
賢愚品偏頗造化權望移情欲脱患失膽俱懸慍色觀
三已豪心待九遷寧知即罷局榮辱兩茫然
　　次韻和常父發越州
北堂相送出城西忍見臨分獨自歸日暮荒村一囘首
秋風吹涕各霑衣水通鑑曲行將盡山似稽隂認却非
薄宦牽攣不得已此心何以報春暉
　　題清斯堂
河流與淮接于此一堂成水色已可愛主人心更清魚
潛晩日静柳落秋空明本自無塵土何湏歌濯纓
　　送登州太守出城馬上作
匆匆送客出城闉霜意方髙日漸曛青嶂倚空先有雪
黄沙匝地半和雲旌旗明滅隨車遠鼓角悲涼隔水聞
正是無憀一囘首兩行白馬映紅裙
　　適值劉從道供奉往信陽鎮用前韻送之
君馬匆匆赴信陽雖云同郡似它方村沙卷盡黄昏日
海水吹成半夜霜别恨不湏青草色歸期當及小桃香
閒官冷局遥相望兩覺迢迢歳月長(君約春中/還城下)
　　夢錫同遊賀園題詩云誰知清淡者冬月亦登臨
寒景崢嶸歳已湥誰知清淡亦登臨雨吹廢館苔添暈
霜落空城樹減隂向曉旋留題葉句隔年先有探花心
相期紅藥濃開日一醉東風費萬金
　　新作書室夢錫示詩羡其清坐
新闢西垣小室城開編静得古人情崢嶸老栢寒尤健
窈窕幽窻雪更明我愧濫巾居此地君能傾蓋似平生
篇詩何必湥相羡淥水芙蓉豈不清
　　次韻和常父
卧龍當日醉吟身冷落天涯一旅人早夕思親增悵望
嘯歌懐古更愁辛角吹海上千山月草入江南萬里春
欲去尚留心未决夢魂長在越溪濵
　　寄常父
繚繞龍山半府隂春來漂泊阻登臨蓬萊閣下花多少
清曠亭前水淺湥暮靄漫天迷望目東風絶海送歸心
新詩亦有思家意應記當年共醉吟
　　登賀園高亭
東武名園數賀家更于高處望春華湥紅淺白知多少
直到南山盡是花
　　晝眠呈夢錫
百忙之際一閒身更有高眠可詫君春入四支濃似酒
風吹孤夢亂如雲諸生弦誦何妨静滿席圖書不廢勤
向晩欠伸徐出戸落花簾外自紛紛
　　兄長寄五詩依韻和寄詩各有所懐
憶昔西㝷山下園芙蓉香裏醉頽然幽篁迸筍無餘地
老木交隂不計年徹幕旋迎秦望雨汎杯旁引鑑湖泉
舊游寂寞今誰到應有秋苔長綠錢(懷西/園)
昔同訪客到山隂馬上相隨不廢吟平視溪流綠煙遠
囘看府宅白雲湥紛紛落麈陪高㑹艷艷浮蛆勸滿斟
賔主如今各分散詩成長詠作呉音(懷山隂館/謂沈司封)
蓬萊彼此一閒身把酒臨風送晩春城邑萬家供氣象
湖山千里助精神湥林鳥語留連客野逕花香著莫人
今日天涯共怊悵歸心夜夜轉車輪(懷蓬/萊閣)
憶昔幽㝷到井儀繁花落盡綠隂時雲迷歩武多相失
風入襟懐只自知金斗倒垂交勸飲玉蟾分面各題詩
淋浪醉墨留西壁好事于今刻作碑(懷井/儀堂)
昔㝷小飲到王家早出歸時逼晩衙勝奕高亭弄紋局
擷芳湥徑採新茶竹邊雲過隂相得蓮外風來氣益嘉
夜坐西堂有餘興解酲更進一銀瓜(懷王家小隱莊莊/有勝奕亭擷芳徑)
　　六月五日
灑汗通宵已廢眠起來猶覺眼生煙黄埃滾滾人行地
赤氣騰騰日出天紈扇急揮風亦熱銀缾空掛井無泉
狂心于此思霜雪安得師文扣羽弦
　　西行
繚繞西行入亂山白雲湥處據征鞍蕎花著雨相爭秀
棗頰迎陽一半丹鞅掌未能逃物役乾坤何處託身安
莒臺東響情無限那更秋風作暮寒
　　荆林館
古木森然滿驛庭繁隂凌亂月分明千枝萬葉誰拘管
攪作秋風一片聲
　　次韻和張道濟長老立秋後作
萬里悄然若有霜南山秋色兩蒼蒼已經晩雨驅除熱
更得西風斷送涼瀚海人空雲弄白呉江波濶葉吹黄
知君昨夜書帷夢半在親庭半在鄉(君蘓人/親仰秦)
　　飲夢錫官舍出文君西子小小畫真
西子蘓小卓文君畫筆相傳窈窕真雖有金珠并粉黛
恨無笑語與精神一樽羙酒留連客千載香魂著莫人
醉眼怳然迷不覺自慚心地尚埃塵
　　走筆
種竹禁當雪栽花凖擬春詩書最閒局寢食自由身淛
外音題數齊州問訊頻郵筒煩郡縣此外不干人
觸目方多事棲身獨此堂窗迎先得日簷送曉留霜散
漫皆書帙逍遙或道裝墻東雖可隱林下未能忘
　　折柳亭
楊柳已藏鴉高亭望物華平時常送客此日自離家别
酒杯何滿征途日欲斜醉行三十里春思滿鸎花
　　里伏驛
去家一日已思家浩渺歸期未有涯滿眼春風最多恨
無言似笑小桃花
　　和常父見寄
濟南風物稱閒官兄弟偕游意益歡幽圃水聲從地涌
畫橋山色逼人寒别來夢想猶相接它處塵埃不足觀
寂寞東齋又經夏落花新葉共誰看
　　銀河詠
江湖有客卧孤城每見銀河眼亦明萬里長風吹不斷
一番微雨洗尤清星辰白石參差亂雲氣飛粱倐忽生
織女東西波浪隔夜寒天濶不勝情
　　學舍
簿領如棼處處忙日華偏向此中長吟餘林表孤雲改
夢覺牕間小雨涼珮玉上趨承斗極棹歌湥入釣滄浪
何如瀟灑詩書局不在山林不廟堂
　　風雨有秋色率然成小詩呈道濟長官
學館人歸静若山乆隂海濕上衣冠酣酣雨意牽愁遠
颯颯秋聲吹夢寒竹笋解包堆屋角蓼花抽穗出墻端
此時最憶呉江上千頃煙波一釣竿
　　游田氏池亭
磅礴青山入望長古城東下見囘塘雲隂更雜梧桐影
野氣仍連菡蓞香乆處塵埃思浣濯忽逢虛曠自清涼
主人華髪能談笑猶撫歸鞍恨夕陽
　　熙寧口號
日坐明堂講太平時聞湥詔下青冥數重遣使詢新㳒
四面興師剪不庭
萬户康寧五糓豐江淮相接至山東湏知錫福由京邑
天子新成太一宮
秪因零落乆紛紛砥礪廉隅自聖君能使普天無賄賂
此風曠古未嘗聞
近聞寇盜理戈殳此日輸金入太罏百鍊剛刀斫西夏
萬鈞强弩射匃奴
百姓命懸三尺㳒千秋誰恤兩端情近聞崇尚刑名學
陛下之心乃好生
　　新霜
皎皎寒月白清晨霜滿林萌芽至今日肅殺爾何心入
水成氷暈迷天作雪隂自兹開火閣却坐小牕湥
　　十月旦懐夢錫
厺歳開爐郡中起芙蓉幕下醉相邀今年兩事俱蕭索
白日孤城轉寂寥緣飾新茶烹下鳯咨嗟名畫展蒼鵰
長篇蒿出依然在千里思君不可招
　　寄板橋卞進之主簿
以才牽挽自由身歳暮無家寄海濵擾擾滿前人一把
紛紛趨事抱千鈞風掀駝島波聲壯雲倚蓬山雪意新
囘首高城已揺落菊花羞逼小陽春
　　寄蕭虛中
平川摻袂屢星霜楚尾畿東各一鄉安得便風傳訊問
只應明月共輝光茅齋夜出猶能記古觀秋吟最不忘
近日詩成無和者思君才俊似青楊
　　有感時夢錫㝷醫而思求免官
厺歳城門坐徹晩前年火閣飯連宵當時已是嫌羈束
今日那堪轉寂寥綠水紅蓮非舊客清風明月想同寮
不知比我離高密誰向長亭抝柳條
　　陳宗聖縣丞往登州問有所幹以此託之
北望登州馬匹馳駝裘孤扇任風吹才聞使者方相委
事屬公家不敢辭聚落蕭條宿山縣波濤浩蕩瞰天池
煩君一上蓬萊閣歸説扶桑日出時
　　郡集
旋徹銀杯泛海螺故人相遇樂如何東西合作雙雙舞
工拙分為一一歌吹角共驚冬晷短添爐更覺晩寒多
不湏苦鍊登州語大抵東音唯與阿
　　寓目
倐此年華晩蕭然學館幽常閒心却悶極静景多愁葉
走堂階響雲依殿吻浮黄茅日西下戲犬在城頭
　　題老杜集
七月鴟鴞乃至此語言閎大復瑰竒直侔造物并包體
不作諸家細碎詩吏部徒能歎光燄翰林何敢望藩籬
讀罷還看有餘味令人心服是吾師
　　集于昌齡之舍
一醉昏昏萬不知黄昏促席夜深歸明朝唯見家人説
昨夜歸時雪滿衣
　　寄内
試説途中景方知别後心行人日暮少風雪亂山湥
　　郭公
枉渚潮初落平岡日又西蘆叢湥處泊惟有郭公啼
　　芙蓉堂
芙蓉堂下花如錦記得當年此泊舟今日重來皆蔓草
水紅無數强排秋
　　弄水亭
弄水垂吾手圓波觸石堤夜湥翻斗極秋霽把虹霓鳥
泛閒相得煙生望稍迷問源思杖䇿人指白雲西
　　趙屯寺
﨑嶇自牛徑蕭灑得僧房壊壁題名滿幽軒背日涼澗
花時委地隣竹稍過墻歸路風猶𦂳垂楊作意狂
　　至旴𣅿作
郵亭繫馬日西斜却向旴𣅿望白沙春色淡中惟有柳
曉風狂過已無花古人出處真難一語道窮通未可涯
白水黄粱不湏具呼奴挈榼取流霞
　　發青陽驛
悠悠驅馬汴河灣幾處郵亭略解鞍春盡榆錢堆狹路
曉隂花雨作輕寒山川相背圖中畫日月雙移板上丸
行役漸多身漸老詩題聊寄旅程難
　　入亳州界
嬴糧襆被望都門路出符離日未曛清汴横飛天上浪
方塘穩鎻鏡中雲淮南風物多相似江上音書乆不聞
寄語此山姑待我莫因西去勒移文
　　榆錢
鏤雪裁綃箇箇圓日斜風定穩如穿憑誰細與東君説
買住青春費幾錢
　　廢廟
靈宇何年置荒臺漸欲平丹青多冺滅苔蘚太分明棟
宇非難復威靈想不行長林相蔽翳惟有暮鴉鳴
　　雍丘驛作
京塵漠漠稍侵衣秣馬雍丘日未西驛舍蕭然無與語
遠墻閒覓故人題
　　蹇叔以登亭有感示予因以答之
何處登臨可極觀危軒隱在碧雲端千年古樹少春態
一片江天帶暮寒人似神仙君自好心如鐡石我難干
花紅柳綠休多語且把詩書子細看
　　清夜
夜乆景逾清行吟到小亭梨花帶明月銀漢淡疎星渡
水漁歌遠廵山鬼火青此時塵慮息豁若醉初醒
　　偶書
經歳留南戍頻時思故邦青山又薄暮斜日滿西牕遣
憤詩千首迷愁酒百缸何緣幸免去歸棹破長江
　　哦亭
㸃隂花芽撥草根湥春終日在東園煙筠冉冉隂相亂
燕雀啾啾語自繁倚伏萬端寧有定是非一致亦何言
誰能伴我哦亭上爛漫同斟濁酒樽
　宋詩鈔卷十六
欽定四庫全書
　宋詩鈔卷十七
　　　　　　　　　内閣中書舍人呉之振編
　韓維南陽集鈔
　韓維字持國開封雍丘人父億參知政事維受䕃入
　官父沒閉門不仕歐陽修薦為檢討知太常禮院出
　判涇州英宗免䘮除同修起居注侍邇英進知制誥
　知通進銀臺引神宗初除龍圖閣直學士充羣牧使
　出知襄州許州入為學士承㫖㑹其兄絳入相出知
　河陽知許州提舉嵩山崇福宮召兼侍讀加大學士
　拜門下侍郎出知汝州以太子少傅致仕轉少師紹
　聖中坐元祐黨安置均州元符元年卒年八十二徽
　宗初追復舊官維同時唱和者為聖俞永叔其深遠
　不及聖俞溫潤不及永叔然古淡疎暢故足為兩家
　之鼓吹也酴醿絶句在集中不足數而世盛稱之古
　今豈有定論哉
　　講武池和師厚
滄池擬溟渤莽漾豁厚地日吾神祖為氣象固宜爾六
合昔未一敎戰出精鋭至尊降黄屋慘淡乗金氣淩波
飛百艘撇烈苦鶻翅揚旌萬旅譟伐鼓九淵沸其行速
天旋其止甚隂閉信乎王者師足以服暌異邇來承平
乆地與兵革廢秋風長蒲葦爛漫失洲沚惟見金明上
結搆銷繡綺春遊駐天蹕萬國奉燕喜鏗鍧鼓鐘響雜
遝羽旄羙豈惟與民樂施及魚鳥細宏哉艱難業愉怢
逮萬世
　　答蘓子羙見寄
暮春游京洛適與夫子遘衣焦未及展挈酒且相就佳
林延涼飈廣厦䕃清晝浩然塵慮醒坐看天骨秀殷勤
述平昔感歎道艱疚談辭足端倪懐抱去䝉覆志願始
云獲暌擕遽然又君舟旣南馳我馬亦東走還譙寡儔
侶孤學日以陋髙風邈難親離抱曷其救得君别後詩
滿紙字騰驟汪洋莫知極精密不可耨峻嚴山岳停奔
放江海漏伏讀書夜并文義僅通透有如享太牢繼以
金石侑惟君抱雄才文字乃兼副要當被金甲獨立諸
將右指揮神武師為國縛狂冦獻俘天子庭功以鍾鼎
鏤勉哉俟其時此論講已舊
　　送趙員外之官憲州
仲扶岷峨秀弱歳儒其冠讀書覰前古飽見萬事端行
已去畦町為文鄙彫剜應舉二十載不免瓢與簞西游
秦函國崆峒上巉岏却視關塞廣有如掌中丸攻守勢
所利浩然入窺觀是歳羌事作賊兵犯鄜丹君懐濟時
略忠憤激肺肝上書伏兩觀音辭若琅玕臣䇿儻見用
坐令朔氣殫天子壯其語且使位以官黄綬繋腰下行
行不遑安炎天風塵多遠道車馬單餞觴不親酌曷致
朋友懽今兹塞垣將所在麾旄櫕孰能謀而毅孰能正
以寛孰用賞不信孰為刑不殘諒非專逹任易以竒畫
干庻幾成大功展子凌霄翰顧我頑鈍者託契歳屢寒
贈言非所工當否聊一看
　　答王詹叔見寄
詹叔好古者卓立自旣冠有如騏驥兒一縱不可絆近
聞治周易顛倒爻象彖此書號精微義與天地貫吾知
子之道不止今所歎新詩溢巾幅見寄警庸懦噴薄百
丈泉峭絶萬仞岸感激氣為振把誦手屢盥隂風吹寒
城歳暮雲物換丈夫及壯時功烈當照爛無為但默默
飽食大軀幹為報乏瓊玖君其取章斷
　　立春觀杖牛
清霜涼初曙髙門肅無譁行樹迎初日微風轉髙牙兹
辰亦何辰見此氣候嘉有司謹春事象牛告田家微和
被廣陌纓弁揚蕤葩伐鼓衆樂興剡剡綵杖加盛儀適
云已觀者何紛拏因思古聖人時儆在不差禮實乆已
廢所重存其華吾非魯觀賔胡為亦咨嗟
　　魯恭太師廟
善政邈無跡其流在民心君看魯太師廟食猶至今豈
如文俗士朱墨坐浮沉趨營止目前不顧患害深去漢
餘千載此弊竟相㝷我行道祠下感激為悲吟不見田
雉馴啼鵶空滿林
　　晩歩
愛此霽景佳捨舟歩髙岸夕陽照渡口急急水紋亂霜
鵶田間鳴沙鳥波上散登臨豈非羙當軫别後嘆
　　舟中夜坐
晴霜落波㡳斗柄挿堤外扁舟燈火明樽酒夜相對臨
歡意暫遣念離心已痗篙師喜氷拆理檝事晨邁
　　别後作
朔風吹驚鴻行列失後先蒼蒼雪壓船齒齒氷着岸離
馬聲正悲别臉淚猶泫却望擕手處危檣映林見
　　送王氏兄弟
抱疾伏田里晨昏結煩憂如彼衣上垢歳乆不可漱忽
聞車馬音來過吾廬幽相見一長慟悲風為遲留張燈
具餐飯梯泗稍復收南堂夜相對油然破離愁雖無盈
樽酒清論代獻酬髙篇璨成誦輸冩殊不休娑娑雙鳯
凰舞光彩浮忽然變瑰怪風霆拔金虯傾聽魄已悸何
暇測其由君家門閥大先世勤令猷晉公典册文太尉
廊廟謀子孫今多才信矣隂德流還轅欲何語贈子詩
聿脩
　　讀杜子羙詩
寒燈熠熠宵漏長顛倒圖史形勞傷取觀杜詩盡累紙
坐覺神氣來洋洋髙言大義經比重往往變化安能常
壯哉起我不暇寐滿座歎息喧中堂唐之詩人以百數
羅列衆制何煌煌太陽垂光燭萬物星宿安得舒其芒
讀之踊躍精膽張徑欲追躡忘愚狂徘徊攬筆不得下
元氣混浩神無方
　　覽梅聖俞詩編
夙昔誦佳句跂予慕髙風何意憂艱餘邂逅此相逢君
初應府辟捧檄來自東引車窮簷下眷然顧微躬姿表
穆以秀純德信内充乃知文章作中與性情通煌煌新
詩章垂光照昏䝉啟櫝挹荆璞引筵撞景鐘髙篇屢云
闋遠思殊未終譬如巧琴師哀彈發絲桐中有中淡意
要以心志窮顧惟昧者聽莫辨徴與宮安得牙曠手提
耳發其聰
　　西墅
城居不為愜言適西陂岡雀噪野堂静雞鳴春日長書
棚落幽蠧佛幔掩餘香釋子廬巖至清談殊未央
　　對雨思蘇子羙
五月隂盛暑不效飛雲日夕起嵩少囘風颯颯吹暮寒
翠竹黄蕉雨聲閙北軒孤坐黙有念人生㑹合那可料
昔與子羙比里閭是月秋近足霖潦吾徒無事數相過
日䇿疲馬度深淖升君之堂伏君几果餌羅列亦稍稍
開樽得酒味已酢輔以諧謔聊可釂長歌激烈或孤起
大論紛紜時一譟颯然夜氣變凄栗連披短褐曳顛倒
且欣主人同氣類安問鄰家厭呼笑而今相望各千里
跼促有如魚在罩人生此樂不易得世事榮辱何足校
行當結侶候春水一訪洞庭湖上棹
　　和三哥入山
巢由沒已乆風迹曠不嗣長嘯箕潁間悲風肅然至傳
聞龍山下茅屋架三四中有隱者棲讀書樂仁義飽觀
人事變深鈎易象秘耕田給衣食鄉里霑賑遺呦呦山
鹿羣摩撫馴不畏乃知至仁心足以通異類聲名自馳
撃我心晏無累寤寐想斯人安得同所致
　　從道損舅乞移山藥
弱歳抱衰病好讀神農經雜然衆藥品觕識性與形商
餘巖谷間厥産芝术菁山家乗冬採氣烈味亦并常思
負籠往斸此地氣靈近聞山旁縣移本來公庭石泉尚
含潤溪風有餘清想象春叢敷燁燁揚華英駢羅良可
佳疲苶宜見矜安得畦畹餘種食羽翼生
　　答崔象之見謝之作
隂風吹沙走長衢方駕往過君之廬主人好事樂閒尚
揖我謂我非俗儒欣然開館掃塵榻語論清簡發不虛
投冠釋帶聊自放安用俗禮空囚拘分朋四座鬭巧奕
聊以勝負為歡娯呼兒稍稍出珍玩癭噐礧砢承枯株
持竿拂壁似有重最後乃挂雙海圖云昔武皇恃威壯
驅石塞海怪可吁鞭笞鬼神各就事簸弄旗幟翻以舒
魚龍驚逃波浪惡左右出沒揚牙鬚但憐物類頗幽怪
畫手安辨曹與呉北軒却下歩小徑竹深桂浄何縈紆
我來方冬氣凛冽已愛翠色侵衣裾即看春風撼芽甲
定見紅紫相欹扶乗閒取醉更何適主人勿遽嫌喧呼
　　送孔先生還山
先生樂道者於世淡無欲髙風自絶人正行不違俗朅
來城闕游不受塵事觸日乆望林壑駕言反幽築家臨
滍水陽路轉春山曲東風吹百花紅紫滿巖谷蠶桑事
未起農里得徴逐社酒濁易求山蔬晴可斸幽㝷月吐
嶺髙卧日照屋應念塵中人胡為自羈跼
　　送謝師直歸馬上作
送客西郭門適與佳賞遇雜花被原野南盡遠目注樸
樸亂朱紛濛濛疑白霧林下風正柔繁香不飛去日長
人意閒歸騎欵不遽陶然行且歌良愜静者素却念陌
上人春愁紛似絮
　　新植西軒
誰謂我圃隘栽揷向盈畝鑿軒西臨兑規地北占酉陽
條散繁柔怒甲擎故朽封培童僕勞窺看孩稚走雖非
觀游盛要是吾廬有壤疏人力薄開發定遲後所頼春
風意與物無薄厚居閒日蕭散對此自成偶問吾何所
為卦象觀六九問誰之與處達者二三友為生昧機利
於事寡營取但願花常好酌我樽中酒
　　鋤廢園
上天浩無私衆草同一榮青青十歩間薫臭相雜并卉
藥數不多十百其品名蔓者善縁附結隂在髙甍脩竹
雖自立已復困纒縈其餘叢興株蕪沒不自呈隂蟲穴
其下日夜百種鳴紛然亂耳眼我意初不平朝鋤忽以
静暮雨且復生自念疲病者莫與地力爭盛衰固物理
安用勞我形
　　孔先生以僊長老山水略録見約同遊作詩答之
羣峰羅立青巉巉中有佛廟名香嚴飛泉洶涌出峰後
四時激射喧蒼巖跳珠噴雪幾百丈下注坎險鍾為三
援蘿頫瞰石㡳浄明鏡光溢青瑶函淙流四走渠與竇
左右吞嚙何其饞縁源散討不知極但見洞穴爭嶔嵌
攀藤直上出雲背巖戸閉䆳疑神緘仰窺隂洞看懸乳
白龍垂鬚正䰐鬖或凝如葢覆宛宛或散如指長摻摻
有臺髙下且十數如以勢位相臨監平舖老蘚柔可坐
誰藉緑罽遺不拈北山之石何𤨏碎形制一一如鐫鑱
叩之清越諸谷應不意此地聞韶咸已霜桂樹垂凍壁
未臘梅蘂輝晴嵐浮屠曰僊好事者奄有勝跡窮搜探
書之遠寄龍山下云此僅止存都凡先生以本來示我
謂我所好同甘鹹相期歴覽在他歳事髙意篤非予堪
人生蕭散不易得常苦世累為羈銜吾徒幸當治平日
况又無事於牽貪便湏巾車不可後願以几杖從君南
　　西園
西園日修整竹樹相綴屬春華雖未敷氣象鬱函蓄密
雨昏遠林輕寒旁脩竹於此隱几坐物我同一目弟妹
四五人時來問幽獨我云憂與樂在志所追逐無厭萬
鍾慊有道一簞足置是不須議春醪滿罇渌
　　治圃
乆雨地氣泄百草日以滋勃然翳我圃積茀不可治遂
令蕭艾質唐突蘭蕙姿鴻鵠不肻下跳蛙恃而嬉長林
困纒繞蘿蔓鬱四垂青雲避䝉密白日為蔽虧乆與人
跡絶隂有物怪窺渉秋月旣仲薙人事芟夷援斧一揮
拂榛蕪為之披俯憐蟻穴亂坐聽蟲響移濯濯行樹色
㳙㳙佳菊枝涼風自西來衆葉光參差墻堵豁已去南
亭見華榱却下走直道無復蛇虺疑維此峙嘉堋飲射
之所施長歌失前穢放懐得新怡如昔漢初定禮法壊
不支叔孫剗秦弊樹茅蕝其儀皇皇天子庭一旦羅尊
卑表位肅以整衣冠紛陸離圃也不足道㧞邪亦由斯
作詩試永歌憤涕下交頤
　　游城南雙塔院
軻峨郭南門臺殿壓長路青林四面合飛鳥不得度房
掩僧獨禪庭喧鵶正哺髙蘿走蒼栢丹花下垂布中園
饒佳果結子滿朝露乆從城邑居樂與清境遇坐聽百
禽響日晏不忍去微雨西北來颯爽動林莽歸鞅一囘
首孤刹屹當午終期濯涼風杖䇿縱髙歩
　　同陳太丞遊龍興寺經藏院
空堂洒寒水碧楸涼漠漠髙眠得珍簟委弃巾與屩薫
風穆然來殿角鳴金鐸清香有時聞幽鳥無聲落論詩
愛平淡語道造冲寞非吾方外友誰當共兹樂
　　和晏相公湖上遇雨
公堂日多暇薄暮遊清池孤雲從西來若與飛葢期急
雨亂荷芰紅緑左右披沙禽帯濕起簇簇守前坻煙樹
晦空曲蟬聲寂無遺殘炎一洗濯霽景開林西禽飛還
清波蟬噪復故枝晩槿揚朱華秋草含碧滋篙舟出堤
去微風滿平猗卷幔極悵望正見隗與箕舉酒無塵情
慨然起遐思永懐古先訓黙蹈通介宜乃知賢哲心所
得非遊嬉
　　答曼叔見寄
日君同里閭杖履數相過靡為不吾咨有倡必君和春
風南陌遊炎月北窗卧貪從德義樂不覺歳月破而君
宦遊者動足落羈鎖襄城雖近邑去局有重坐子來誠
獨難我往義當果時天雨方霽緑樹垂􁀙􁀙䇿馬望城
郭青山映煙火解衣塵慮清垂箔月華墮怜君九品賤
志尚勇不挫乃云曹事簡經史日自課出詩且百篇語
法就平妥相别不滿歳羙譽亦已播顧慙糠粃姿幾不
見揚簸投章匪云報亦用警庸愞
　　答象之謝惠黄精之什
仙經著靈藥兹品上不刋服之歳月乆衰羸反童顔巖
居有幽子乗時斸蒼山溪泉濯之潔秋陽暴而乾九蒸
逹晨夜候火不敢安持之落城市誰復着眼看富貴異
所嗜口腹窮甘酸貧賤固不暇錐刀乃其干坐使至靈
物委棄同草菅惟君冲曠士敦然守髙閒食之易為力
天和中自完故以此為饋其容幾一簞報我三百言浩
浩馳波瀾何以諭珍重如獲不死丹方當煩燠時把玩
毛骨寒它年靈氣成與子驂雙鸞
　　奉和象之夜飲之什
淫隂泄為雨十日㵼不停蓬蒿長四壁濁潦流縱横嗷
嗷鶴羣游閤閤蛙亂鳴端居積幽抱沈鬱乆未平是時
甫幾望月魄嚮已盈浮雲失四顧孤輪午亭亭微風濯
炎熱衣巾凛餘清起我不暇懶超遙歩前庭煩憂忽以
去曠如出幽囹顧謂汝妻子速具煎炮烹同里四五人
予期得邀迎隨時具䔫菓飣餖甘與青雖無水陸珍亦
足侑盃觥所期在乗興豈問多品名諸君於我厚匪貎
實以情從容談笑間蕩不見府城肴來必虚反觴至無
留行豈惟清言勝或以善謔并髙風揖巢許曠論齊殤
彭不知軒冕貴直以道義榮置身豈非德撫事臨若驚
上天作隂沴降水灾吾氓茫茫野郊外浩若翻滄溟垣
廬隨波盡稼穡安有成所聞此害廣郡國多所更吾君
急病民定見寛税征囷廪無葢藏何以活鰥􁊘我曽不
是恤方以口腹營念始昔從學潜心於六經頗知聖人
道要在及蒼生胡為取自足而不推其嬴頑然度歳月
如鼃守坳泓中而復自思此其義所寧聖朝盛搜拔列
位羅羣英晨興朝國門冠葢多於星呈材必䕫稷抗議
皆顛閎雙鳬與乗鴈未足關重輕奈何不知量欲以愚
自呈退之亦有云其猶進狶苓不如且飲酒兹事未易
平
　　同曼叔遊髙陽山
乆聞髙陽勝近在汝州側跂予三年望我願今卒獲煙
雲函兩山臺殿開半壁解鞍髙林下仰視怯登陟蒼松
盤老枝矯矯入簷隙微風韻其上落耳寒惻惻枇杷兩
髙樹中國所未識葉間青實駢大與蜀土敵我來暮春
後花草已狼籍不見躑躅紅西巖向人碧出門歩榛薈
微逕不可索援蘿下幽澗剥蘚題蒼石鳥啼無定音虎
鬬有遺迹石臺平挺挺野竹瘦歴歴主人尉下邑奔走
因符檄喜我蕭散人幽竒共搜剔息隂時一憇貪勝還
自力歸時山氣泠草露濕遊屐舉手謝峰巒髙秋復來
覿
　　同曼叔遊菩提寺
髙城如破崖寺帶喬木古禪房掩清晝佛畫剥寒雨荒
池野蔓合濁水佳蓮吐蕭條聨騎遊淡薄對僧語秋風
日夕好勝事從此數
　　遊漢髙帝祠
平橋架荒塹東上大岡尾岡頭古木合有廟䕃其㡳攝
衣陞殿墀龍顔儼當几蝙飛畫帳喧䑕嚙珠旒墜不知
誰來祀狼籍樽與簋殘碑壓鼇背上有太和字去此數
百載文剥失所次伊人昔經構視漢猶視彼徘徊懐古
意日暮悲風裏
　　朝發靈樹寄曼叔師厚
朝發雲樹東曠野隂氣積驅馬入草間左右號鶴鷁重
雲黕𤣥幕孤月隱白璧欹危渉塗淖轉側縁溝脉涼風
滿川陸眺覽多所適却想㑹合樂轉首已成昔諸君豪
俊士經訓飽搜擿上下古與今抗論堅莫敵顧我處其
間傾聽但跼蹐校士豈所當直以氣類得譬如禮天壇
圭璧奠且植陶匏以其質並列不為惑論心見表襮吐
口出白黒朝案毎共飲夜牀仍抵蹠嘲諧間一發清笑
髙啞啞自謂得如此至死無厭斁敢於百里間而憚轡
與䇿因詩謝所思酬篇無我黙
　　滍城
駸駸二三騎南並横山去山窮遠川出始見滍陽樹荒
城蘿蔦合表裏無寸土但聞鳥啼聲不見鳥啼處呼兒
開棘扉掃榻坐茅廡清泉給盥濯涼風生仰俯濁醪稍
似佳山菓來近圃始酌薫然和中飲淡無慮案頭伏羲
經編絶幾見補先生發其微大義談四五紛攘自諸家
簡易獨太古形骸非我有冠帶尚誰取道存固匪外兩
致黙與語是時季春望山月夕已吐清光出深竹葉上
露如雨寒侵毛骨生思有煙霞舉却念人世間紛紛何
足數
　　晩過象之葆光亭歩月
浮沉閭里間放志謝維縶行貪月色静歸犯霜華濕寒
鼓出城重飛星過樓急却想竹庭下主人猶獨立
　　曉出郊過方秀才舍飲
浮雲散朝隂初日動晴煦行隨風葉遠去傍田家路人
閒無遽色馬緩有安歩遙識主人舍青帘出霜樹
　　送寧極還山
晨氷結車轍朔野風正厲君行良亦勤正與苦寒值超
然出門去曾不顧我議譬如雲飛鴻勢不受維縶開籠
恣其往萬里在展翅場功十月畢田家足幽事兒童樵
牧歸荆扉寂已閉燃薪燭茅屋並坐姪與弟自愛村醪
熟或以山鹿饋凍蔬斸青黄寒藥煮根柢從容温飽間
萬事一無累嗟予不得往注目雲接地
　　答曼叔見謝潁橋相過之什(時寧極先/生同徃)
潁川今古賢豪多後生繼者為誰何吾交曼叔少挺出
力自樹立非由它潛心直欲到聖處論議不避況與軻
讀書下筆知所趣崇樹蘭茝遺蒿莪軒昻頭角事高大
肻與世俗同其波一從得官坐山縣有如鷙鳥着網羅
朝符暮檄困奔走尚畏官長來誅訶時時矯首塵埃下
窺覩風月偷吟哦我憐軼才就羇絆歳一往視無蹉跎
扁舟遠放汝水岸濁酒暮醉高陽阿前時捧牒來潁上
謹視歛糴譏姦訛官曹寂寞古寺冷况值朔雪飛傞傞
馳書里中二三友固要以義當予過星言整駕夕已至
霜橋晩度氷峩峩燃薪暖我煩飲我斟酌脯醬調鹽鹺
傾壺舉觴紛左右客飽而笑君顔􁊭危然正論中法義
豆籩羅列陳象犧嘲排乗醉忽以發駃如鑿水放九河
哀絃孤引四坐寂繼以簫笛相諧和先生乆與人迹絶
心如止水形枯柯忽驚此樂非外奬不覺撫手促而歌
歸銜絡馬屢見奪欲去未忍還婆娑空堂想見别後意
一燈夜守陳編哦興來落紙成大句勢欲李杜相凌摩
緘題見寄邀以和大江洶湧難為沱短篇澀訥非所報
為我揮筆芟煩苛
　　南溪
長林拂雲根一逕絶城腹荆扉帶翠樾斗下地愈束清
溪自南來勢抵北崖曲清平水流漫東去入脩竹境幽
百物遂魚鳥得所欲况依仁者居不與鈎彈觸有如佳
賔至相與娯聽矚鳥飛鳴我傍魚泳出深淥薄暮登前
岡四顧山在目雨滋春稼繁風動野花馥逹人樂天性
不待外物足遂令兹地勝乆不事營築顧我指崖下秋
當結茆屋渠波環古臺輦石坐幽澳霜前復來觀兔肥
山酒熟
　　陪寧極囘馬上作
我有龍陽約垂駕輙復停念與髙士期不宜後其行春
風三月尾澗谷花草明㝷花踏幽草南出山脚青婆娑
一古樹是曰先生庭館我茅簷下山瓢日夕傾摘林飣
朱實掘竹羞紫萌朝聽谷禽響夜對山月清髙論簡以
正疎懐淡無營徒知服深遠難用一善名維也少頑鈍
幾為世網嬰一親德義遊頗見外物輕門牆儻可依他
時來執經
　　答公懿以屢游薛園見詒
抱痾積閒縱世味頗能淡惟於山水娯自謂老不厭况
兹伊洛間乆畜游賞念幽扉深隱竹小彴度平塹解鞍
庇清隂拂席見殘豔長溪自南流小閣忽東瞰游人坐
兀兀鳴鳥來泛泛蟹潛石穴幽魚泳柳根暗川童或羣
嬉林女有孤覘醉觴豈留行吟筆靡停占臨歡興何長
遵事迹猶暫伊予志巖壑偶官禄石甔要湏三徑足歸
跡便可歛買林接婆娑鑿澗分瀲灩田廬常閉門野艇
時放纜聊書平生懐特為異時驗
　　寳應寺
林巒若無路鍾磬時出谷鑿石排僧龕研金畫佛屋日
没上方夕明燈滿雲木
　　利渉塔院(院有呂文穆讀書/堂利涉法師塔)
許公讀書地塵像一來拂門掩僧不歸簷低鷰飛出高
人不可見石塔鎮寒骨
　　盧溪(盧擕讀/書處)
伊人沒已乆溪溜亦如綫淳氣揖老僧清隂坐春院始
悟入山深幽林鳥聲變
　　西溪
我從南嶺來引轡下雲木不知溪流處但見翠滿谷涼
葉覆山泉脩篁翳茆屋
　　答原甫試墨見詒
金壺道人丸㳒墨持賣都城人莫識君先得之冩大句
光與目彩相吞蝕句精墨妙氣怒豪意欲斬鯨連巨鼇
鯨鼇天地兩微物何足辱吾鈎與刀丈夫卷舒固有道
願君少安無草草都城不獨墨好酒亦好安得不飲自
枯槁
　　和原甫去年對雪思梅今年對梅思雪
中州寒煥與南異常恨梅花開不早今年朔雪冬不飛
臘月繁英似南好君憐芳物感時節愁見高風凍雲掃
苦嗟十九不稱意徒自令人顔色老雪遲梅早非我力
㑹使金樽日傾倒
　　奉同原甫槐隂行
天門觀闕雙凌霞下有馳道開平沙髙槐左右覆朱梐
緑隂翠氣相䝉遮朝囘亘雲下寳騎游散掣電奔香車
我慙太學官况冷旦暮出此驅疲騧清風吹涼南就局
炎日轉景東還家昏然百事不知省空復春葉零秋華
　　和冲卿晩秋過金明池
聞君西郊行正值秋風晩清霜卷枯荷碧玉瑩池面浮
空結脩梁涌波抗華殿雪煙渺浄色覽望一蕭散緬思
暮春際都人盛嬉燕連帷錯繡綺方車鶩金鈿填填鼓
鐘響耳目厭譁眩乃令塵囂辭而有清曠戀逹人冥至
理喧寂無異觀偶然乗化往何適非汗漫吾知禦冦游
所樂在觀變
　　和永叔小飲懐同州江十學士
翰林文章伯好古名一世家無金璧儲所寳書與噐北
堂冬日明有朋聨騎至新樽布几案二鼎屹先置大鼎
葛所銘小鼎澤而粹坐恐至神物光怪發非次羣賢刻
金石墨本來四􁁊紛穰羅卷軸指擿辨分𨽻其中石賛
藏家法非一二精莊與飄逸兩自有餘意興來輒長歌
歡至遂沉醉顔飢足簞瓢韓飲尚文字乃知内可樂不
必鐘鼓貴温温江馮翊兹理乆所詣賦詩多雅言嗜酒
見淳氣歳晏不在席使我長嘆喟
　　奉同原甫賦澄心堂紙
江南國土未破前澄心名紙世已傳高堂乆傾不復見
誰謂此物猶依然當時萬杵搗雲葉鋪出几案滑且堅
剡溪藤骨不足數蜀江玉屑誰復憐君臣嬉燕盛文采
駢章儷曲鬭巧儇一朝零落隨散地中原篋笥生光鮮
君安得此尚百幅題以大句先羣賢羣賢落筆富精麗
瓊琚寳玦相鈎聨嗟予材力豈當敵雖欲强賦何能妍
獨耽玩物古所戒崇尚浮藻政豈先江南可哀紙可惜
後有觀者存吾篇
　　同勝之明叔游東郊
仲冬景氣佳曠然思遠渉晨遵大堤去寒日在馬鬛浮
屠紅塵外樓殿煥層叠地遐景幽閒瑶碧秀林葉清香
時出箔餘經尚委笈躋閣眺遠陂浮陽來曄曄花枝亦
已柔行見春露浥乆眈田野樂况與賢俊接逍遥永日
暇塵事不過睫昔人重時晷所志樹勲業慨予胡不然
空陋無所挾詩情朝生腸酒氣暮醺頰陶陶大化内得
此自為愜諸君能我從游履方屢躡
　　次韻和平甫同介甫當世過飲見招
炎風得秋亦已涼喜抱塵䇿羅南窗䇿中古人不可見
獨詠君子予心降高文大論日傾吐響快有類鐘應撞
却嗟吾儕多暇日俚謠(一作/滛)暴謔何其哤驅車正得我
所念起具肴䔩陳柸缸自憐愚戅接豪邁弊履乃與華
冕雙聖經王道有本末􁀙挹醇粹揮其尨湏臾上下今
與古武庫􁞘􁞘千矛鏦疑懐滯義一開豁有如暗室來
明缸馮侯抗議亦殊健短鈎長􁀙相撐㧿介卿後至語
閒暇偃載戈甲韜旌幢弱弓枉矢尚何用乆已束手甘
避逢是時君有山陽役扁舟已具河之矼朝吟淮山翠
撲撲夜夢楚水鳴淙淙軒然欲去坐所惜文字雅正姿
信悾行年三十不得飽况有薦道登朝邦遂令奔放不
自斂欲旅漁鈎終湖江朝廷搜賢無遠近北盡塞漠南
嶺瀧如君才大齒且壯安可推亮而居龐(來詩云孔明/勿問襄陽龐)
功名得時看樹立豈若都尉眉空庬
　　和呉九王二十八雪詩
方冬氣潛温得晩隂始重狂隨風力翻怒若雲面涌中
微玉霏屑後盛毛紛氄寒光動城闕甘滋入田壟鵬鶱
海水飛驥憤鹽車覂縈樓巧作層覆道高成甬羣方破
昏霧萬物被光寵塗歌涵太和送賀仰高拱判官坐丞
華賦詩掩垂隴貂裘擁宵談金盃落晨捧此興吾不薄
君門旦當踵
　　答曼叔客居見詒兼簡里中諸君
少乏經世才引分甘自置不意田野姿尚為軒冕寄三
年太學館飽食無所議京都多賢豪出入許陪厠時從
騎省吟或就歩兵醉低囘衆人内自謂處身智耽耽秘
書府實待才俊地乃昏落其間衆口沸嘲詈茫如觸駭
機狂顧不知避忽逢故人來一道平生志歸心西南飛
勁疾霜後鷙遠慙龍陽隱(寧極/處士)近愧葆光吏(象之官不/去里葆光)
(所居/亭名)詩以謝諸君顛冥非我事
　　南堂對竹懐江十鄰幾
端居無所聊稍覆治文字南堂冬日明窗戸暖可喜圖
書羅滿前意覽不由次聊收静者趣以亂憂人思亭亭
當軒竹使我長歎喟封植苦不早顔色頗顦顇勁節亮
不改虛心如有遲緬懐江夫子循道乆不試邈然高簡
姿不受世俗累一官才復進左謫良何亟德義我所珍
軒冕安能貴長嘯汝水濵濁醪日自釃效陶有新篇(君/詩)
(多效/陶潜)翼孔著高議(君著春秋/左氏傳論)絃琴坐虚室黙與古人值
顯晦一其心淡然天淳粹思之不可見暑謝寒已摯諒
非對此君兹懐何由慰
　　和子華兄晏王道損公宇
濟濟高燕㑹衆賔且喜樂方冬氣常温是日寒始若愁
雲際平林垂見雪花落四座喜相顧有引必虛爵中堂
豈非佳東圃羅帟幄當亭列射格抗的明灼灼彫弓旣
出韔勁矢各在握主人揖讓興客以次序作目惴綵樹
移心傾鳴鼓數笑言何不聞儀節亦稱娖酒酣事頗變
極口縱談謔失令固有罰出語輒見酌平生愛疎放論
議鄙齪齪歡來一狂散豈顧醒後怍詩人亦有言善戲
不為虐所賴衆君子濶逹見表襮還家遂酩酊豈復記
鳴柝
　　送李寺丞宰藍田(李乆/閒居)
君誠巖壑徒出宰亦山縣尚喜終南峰蒼翠不去眼春
風吹征車千里度灞滻到日勝事繁花光老秦甸
　　又和楊之羙家琵琶妓
楊君好古天下無自信獨與常人殊勤身所營世或棄
反眼不顧我以趨彼其察物類有道能取精妙遺其麤
官卑俸薄不自結買童教樂收圖書客來呼童理絃索
滿面狼籍施鉛朱樽前一聽啄木奏能使四坐改觀為
歡娯有時陳書出衆畫羅列卷軸長短俱破縑壊紙抺
漆黒筆墨僅辨絲毫餘補裝斷綻搜尺寸分别品目窮
錙銖以兹為玩不知老自適其適誠君徒豈無高門華
屋貯妖麗中挂瑶圃崑崙圖青紅采錯亂人目珠玉磊
落熒其軀茍非絶蓻與竒迹揚君視之皆蔑如楊君好
古天下無
　　遺呉冲卿大饗碑文
蒼碑剥龍螭突兀古殿側世變文字異歳乆苔蘚蝕諒
非好事者塵土未嘗拭我來仰首看百過不自息曩者
魏方盛帝丕託威德馳驅百萬衆南指斗牛域誓將殄
氛祲飲馬長江邑翠華鬱囘翔高㑹誇故國肅肅環珮
響煌煌羽旄餙鼓鐘何鏜鎝淮漢為震仄罷饗示得意
摛文永鑱勒從臣梁孟皇𨽻法當世特奉詔無與讓淋
漓奮其墨爾來幾千歳卓卓見筋力端莊九鼎重勁挺
羣珪植威儀商山老氣象漢庭直惟昔銘栒戈先儒固
難迹况我蔽陋極視此空歎惜常恐日磨滅不辨㸃與
畫呼工模於紙一掃見白黒緘包比瓊瑶把玩廢寢食
于時大經九有詔講謬忒刋之太學中為後代法式冲
卿邦家彦學問古今積辭端海鯨運筆力霜鷙撃况兹
服儒官洒翰固其職楷模所流傳歴世動千百自非體
法正徒使觀者惑厥初篆草𨽻根本君已極聊持釘張
翫庻以叅得失
　　飲聖俞西軒
歡常以飲合歡意則非外今吾二三子共此西軒㑹主
人吾儒秀言與二雅配酒行倡大論文字畧𤨏碎上言
評人物要當本諸内下言譏為學不以滿自槩唐之衆
詩人區别各異派一經君子評斂鑿(音/作)棄秕糒予曰吾
聖俞名足通後代答我文如韓尚有六經在况吾何所
立聞譽若抱蠆聖俞善誘掖斯語不無戒意欲令吾曹
事業進以大我雖頑無能聞此亦健快呼觴滿自引不
畏坐客怪歸來書短篇聊以記所佩
　　答賀中道燈夕見詒
春風揭屋沙激窗兀然孤坐如植杠酒昏兩眸澀不視
案上書䇿徒摐摐獨待高篇恣哦詠頓覺精鋭還軀腔
前時官家不禁夜九衢豔豔燒明缸綵山挿天衆樂振
游人肩摩車轂撞君於此時守經籍直欲行業純不尨
想初嘉句落紙際筆下衮衮來長江我今散懶世味薄
惟於静者心為降江翁蕭閒梅老淡文字酬酢交矛鏦
恨無竒麗與鬬角日䇿疲馬參其雙能來相從不憚數
與子賦詩傾酒缸
　　和如晦遊臨淄園示元明
平津開館大道西桃夭杏姹通園蹊東風入林朱白動
次第裝遍枝高低紅梅最好花正盛我時往看歸仍擕
爾來風雨就零謝忍見踏盡隨春泥廣文先生厭閒冷
投書結伴散馬蹄主人同僚相門出未肻朝暮甘鹽虀
歡然握手喜迎候促具並走子與妻挿芳咀甘不知去
歸舍已見雞在栖坐撣大句鄙凡近脱落塵迹登天梯
不因時節自娯放頗置白黒為愁悽我昏如此漫不省
何異車鼓樂鷃鼷長安緑酒春正羙與子一醉萬事齊
　　答和叔城東㝷春
㝷春之何許乃在城東隅東隅信佳處名園間精廬時
屬積雲霽田壤墳以蘇雍容二三騎並轡徐厥驅僕童
怪且議寒野安所娯不知陽和氣泱漭于空虛仰視孤
刹起突兀疑神扶其下萬華屋碧瓦魚鱗鋪南行歴亭
館近接棟與櫨隂草含碧色陽條散紅腴周覽氣象嘉
髙歩形跡舒提擕上樽酒饌不過魚蔬為奉豈非薄歡
至自有餘却思九衢上車馬何區區紅塵塞兩眼勢利
各有趨雖欲求暇逸何能幸湏臾君勿輕此樂此樂未
易圖
　　招景仁飲
紅薇花拆萱草丹萬鈴嘉菊重臺蓮問公此時胡不飲
樂有至理湏鑚研后䕫已遠師曠死寂寞千載無其傳
公窮天數索聖作坐使緑鬢成華顛屠龍絶㙯豈世用
儀鳯至業非公專洛陽有客金石堅持議不屈難鑱鐫
園收獨樂㑹真率以勞效佚寧非偏古稱兩忘化於道
此理豈不曠且然折花持酒待公醉樂至無聲方得全
　　次韻和君實寄景仁
予年行七十惟日就志昏雖高鴻鵠舉尚困雞鶩喧壯
心乆已摧弱羽不得翻每誦少游言顧慙下澤轅蜀公
有高志謝事乆杜門擾擾世俗務不復挂口論羣經雜
圖史擁坐如周垣上談千載故速若水注盆客來必命
酒左右拱諸孫雖無歌舞歡自喜談笑温仰高顧吾私
有類羝觸藩尚期蓬蓽完亦有桑榆存近觀敕子詩尤
見朋義敦卜居近吾廬指日駕君轓構堂始云基築圃
亦已樊前知㑹合期不慘離索魂想像入第初親賔燕
華樽談高一理㑹體王百疾奔共完天純粹豈識世詐
諼方笑司馬翁獨樂守空園(獨樂君/實園名)
　　寄秦川馬從事
往歳游西謁季長隴雲秦樹勝風光分題紅葉蠻牋膩
對舉流霞綵袖香宴洽翠娥連象榻夜寒嬌鳯泥銀簧
未知早晩重擕手惆悵而今鬢已蒼
　　春霽憶洛陽
少年結客洛陽時閒傍東風駐馬蹄山色遠饒潘岳宅
波光輕撼窈娘堤花繁到處紅如堵酒好㝷常醉似泥
賴有金臺舊知已應憐魂斷虎牢西
　　春朝
燕語聞多日蠶眠過幾宵花深不辨蝶柳暗欲迷橋便
􁁜金環重障泥玉勒驕黄公酒壚上誰貰阮孚貂
　　晩春
春暉東去月收弦却拂凝埃敞北軒幾曲雲屏空白晝
一簾花雨自黄昏庭蕪碧合隂蟲息牕樹紅稀鬬雀喧
細憶舊歡都入夢習家池上子山園
　　象之以山藥見贈
龍山有游客贈藥滿筠籠葉漬沙泉碧苖分石竇紅斸
應侵曉露來喜及春風却笑丹砂遠辛勤勾漏翁
　　飲方君舍晩歸
慘淡秋原思歸鞍暮向城野風吹酒散寒日上衣明躑
躅樵兒聚喧呼獵騎輕村醪處處熟准擬數來行
　　自静教院晩歩潩上
雪盡岡頭路風和臘後天人安閒淡内鳥下寂寥前凍
水晴初浪荒城晩自煙西橋車馬急歸意尚留連
　　同化光陪寧極之滍陽城
不踏南溪路于今五換春能來再聨騎還是舊遊人置
酒真乗興談經或入神歡餘不無愧林壑未還身
　　之石橋(是日風/雨異常)
聞説西橋水樹間不辭驅馬渉風煙疎籬老屋臨官道
瘦棘荒茅蔽石田欲下鳴鵶盤木末遠來驚雉落山前
瓢中幸有村醪羙不怕春寒雨滿川
　　過邵先生居
竹塢斜開逕茅簷半巻書幽閒入高卧淡薄見平居亂
水隨釃引殘花不掃除因君動高興囘首想吾廬
　　寳奎殿前花樹子去年與宋中道同賦今復答宋
　　　詩
長條飛動不依欄淡粉濃朱巧作團無語不辭終日立
有情曾是隔年看春羅試舞衣新換古錦藏詩墨未乾
我為愁多悲節物欲酬佳句淚霑翰
　　和子華兄同永叔飲三班官舍兼約明日飲永叔
　　　家
視草名臣潤色才玉墀晨退共徘徊朝廷無事文書省
臺閣相歡笑語開少厭賡酬停落筆旋㝷歌舞約銜盃
廣文主簿官閒冷不是詩情豈合來
　　謁象之同諸君歩之東禪院
二年憔悴走京塵匹馬歸來訪四鄰足滑舊諳城下徑
眼明重見里中人青蔬不没荒畦雪翠栢常留野殿春
風物自如人事改夕陽衰淚落衣巾
　　奉和喬年館宿
蓬萊仙構斗魁旁遞直初登漢署郎雲向城頭收暝色
月從樓角放寒光行看砌菊嗟殘豔坐對書芸襲暗香
景物過清渾不寐素經讎罷得新章(時喬年/校醫書)
　　寄題蘇子羙滄浪亭
聞君買宅洞庭傍白水千畦揷稻秧生事已能枝伏臘
歳華全得屬文章鶱飛靈鳯知何暮蟠蟄蛟龍未可量
莫以江山足清尚便收才業傲虞唐
　　寒食出郊
都門氣象雨餘佳壓盡風塵見草芽日薄風和近郊路
朱紅粉白遠林花堤間獨去媻珊女柳下相逢輕􁠋車
絲鬢未催樽酒在不湏辛苦問年華
　　城西
繡鞅金羈十里塵共傳恩詔樂芳辰千重翠木開珍囿
百尺朱樓壓寳津御柳初長遮雊雉宮花未識駭遊人
自憐窮僻看山眼來對天池禁籞春
　　送劉景元觀察守襄陽
荆州太守駕朱轓寳筆題詩出御前應猒笙歌消暇日
欲將才業効當年千章翠木雲間寺百丈清江雪後船
看取古來良吏迹蒼碑突兀峴山巔
　　和伯夀秘監
曾陪道論接清歡屈指如今四十年不用笙歌娯上客
直將風月待高眠黄花一醉猶能否白首相逢是偶然
便欲投官結閒伴家山况與碧嵩連
　　題卞大夫翠隂亭
新得亭名號翠隂軒窗環合盡青林定知野客先囘顧
何處山禽自好音池􁁜有蓮風氣馥城根多竹月華深
明年便作歸來計應許擕樽與抱琴
　　和太素同看梅花寄子華
寒林凍卉誰觀者繁豔清香自得之天賦好花如有待
日尋幽徑不知疲未逢驛使空懐遠猶喜山翁亦好竒
昔歳一觴今一詠共陶真意不為私
　　樂道示長句輒次韻
光隂不覺成陳迹事變何嘗有定期身外閒愁無自入
飲中歡興未全衰編排暑後新投酒㸃檢秋來合唱辭
更欲邀君浮畫舫藕花菱蔓滿西池
　　和詹叔遊廬山見寄
香爐峰色壓羣山仰眺頻欹使者冠江面煙波揺紫翠
佛宮金碧照晴寒宻藏幽谷梅千樹散走鳴泉竹萬竿
今日頓驚塵慮盡一章佳句雪中看
　　和朱主簿遊園
白首昏昏度歳年忽聞春至便開顔溪頭凍水晴初漲
竹下名園晝不關旋得歌辤教妓唱遠㝷梅艷喚人攀
如今尚有官拘束解組歸來始是閒
　　登湖光亭
雪盡塵消徑露沙公家池館似山家翠痕滿地初生草
紅氣通林未放花匝岸平波清照鴈壓城危榭斗囘鴉
自慚白首猶圭組此地年年賞物華
　　公時遺石榴
髙冠趍尹君方掾(成/都)促席迎賔我已翁(河/喬)交態不忘平
日厚歌聲猶似少年工映階露菊秋吟苦盈筥霜榴歳
問通每與東鄰話知舊白頭强健幾人同(景/仁)
　　登城樓呈子華
麥苖黄熟稻苖青餉婦耘夫笑語聲樓上清風簾箔静
田間白水鷺鷗輕展親㑹集從容樂娯老謳吟放曠情
羽孽漸消民食足更無餘事計虧成
　　又和子華
沉隂消盡見春和初放扁舟泝綠波水際踏青憐日暖
林間舉白為花多狂從田婦窺籬看醉任家童刮鼓歌
年少縱歡饒㸃檢老懐終不挂誰何
　　同化光飲象之家
又從鄰舍客來折主人花游處當年似悲傷老去加興
長歌易放情宻語無譁歸路生殘月春風醉𬒮斜
　　和謝主簿游西湖
雲隂開剥日光穿和氣隨風近酒船湖􁁜波清渾見底
樓頭山碧自生煙興長不忍囘孤棹歌懶才能逐緩絃
因子樽前話歸計醉魂先到峴山邊
　　景仁招况之聞用歌舞望門而反作詩戲之
一夜嚴風結素波盍簪寧避曉寒多范滂攬轡方清俗
墨子囘車豈惡歌雲外雁寒驚歳晩林間鴉語弄春和
知君不乆承寛詔始奈紅裙緑酒何
　　襄柑分惠景仁以詩將之
荆州解綬十經春廻夢青林遶漢濵霜氣輕寒催紺實
渚波餘潤作甘津僧園採掇寧論數客路奔馳竟占新
雪意垂收高㑹缺分金聊助席間珍
　　和三兄游湖
竹隂廻抱柳隂敷石色青青潤不枯暫到已驚風力勁
更清湏待月輪孤波涵天影迷高下雲覆山光變有無
暑退疾清人意健縱吟狂醉是良圖
　　和景仁元夕
月上朱樓角風揺翠篠層傅聲廻歩輦滿目爛行燈簫
鼓千門沸弓刀萬馬騰詩翁懐盛事眉雪慘霜稜
禁戸千通鼓天街萬㸃燈懐君瑩如玉驅馬不嫌氷樂
事看流俗狂游記舊朋囘思真夢幻不待訪林僧
　　謝堯夫寄新酒
故人一别兩重陽每欲從之道路長有客忽傳龍坂至
開樽如對馬軍嘗(嘗怪杜詩曰洗盞開嘗對馬軍及得/錦屏山題名有寄河南府使馬軍送)
(新酒者然/後耀然)定將瓊液都為色疑有金英宻借香却笑當
年彭澤令籬邊終日歎空觴(陶靖節云秋菊盈/園而時醪靡至)
　　和謝厚卿載酒見過
應為閒門境太清固擕歌管逐雙旌酒逢歡後寧論量
語到真時不屬情木葉吟風千籟作菊叢含雨萬珠明
知公几案常豐暇詩思如泉日夜生
　　謝到水仙二本
黄中秀外幹虚通(此花外白中黄莖幹虚通如葱本/生武當山谷間士人謂之天葱)乃
喜嘉名近帝聰密葉暗傳深夜露殘花猶及早春風拒
霜已失芙蓉豔出水難留菡蓞紅多謝使君怜寂寞許
教綽約伴仙翁
　　觀安公亭戲呈觀文主人
十五年來此地行白頭重到不勝情梅寒未放黄金蘂
氷綻初流碧玉聲憔悴霜松如有訴(庵前一松枯悴輒/呼園吏汲水灌之)
紛披風竹似相迎紅裙散後歌音絶海鶴堦前時一鳴
(風流瀟洒/二俱不惡)
　　寓展江亭謝堯夫寄酒及花
措枉我先違陛石均勞公已下堤沙已欣晩歳逢良友
更喜髙秋見好花㫖酒芳新來似水危亭清絶至如家
三杯舉白歌相和忘却風前兩鬂華
　　哭蘇子羙三首
未起蛟龍卧俄纒鵩鳥悲寢門號故友繐帳哭孤兒業
履歸輿議銘文絶愧辭滄浪亭下路長負故人期(予與/子羙)
(有滄浪之約/今則已焉)
魄動書流創(子羙去冬與予書/云藐無相見之期)誠通夢告悲(予夢若有/告子羙亡)
(者旦而/得訃音)人生要有盡君沒竟何施白日空塵几春風自
酒巵旅魂歸未得藁葬近要離
才大終為累寃深豈復論幾年流落恨千里寂寥魂功
業初懐負風流秀句存英靈邈無所灑淚望閶門
　　和晏相公湖上四首
霧霽山高牖天寒水落沙試披深岸草往往見黄花
穫水登紅稻篙舟割紫菱盃盤見秋物江海思飛騰
風枝挂危葉飛動夕陽中莫遣兒童撼留看著露紅
折葦隨風色枯荷盡雨聲平波極眼浄好放畫船行
　　答師厚夜歸客舍見詒
幽居直欲學忘言忍對賢豪遂黙然談到精微夜寥閴
秋風時下竹窗前
　　和晏相公湖上十月九日
斷橋孤嶼寒光外短檝輕舟斜照中未必江湖能勝此
野棠梨葉赤如楓
　　謝送妃子園荔枝
年年驛使走紅塵貢入驪宮色尚新妃子園名猶未改
一籠丹實寄閒人
　　酴醿花
細蓓繁英次第開攀條盡日未能囘不如醉卧春風底
時使清香拂面來
　　城西書事五首
蔬畦遶茆屋林下轆轤遲霜蔓已除架風瓢空挂籬
朱果繁霜後甘甜半自零忽驚林色曙零落見殘星
犬吠村墟改人移井臼空誰家收栗罷林脚有遺蓬
松隂不可憇冷冽恐飛霜時有高風過乾花落石牀
野竹濛荒塹寒花亂廢墟秋郊足幽事直欲帯經鉏
　　徐祕校過池上見訪留二絶句(依韻/)
樽酒浮多蟻舟蓬覆似蝸折楊爭貫鯉編竹自撈蝦
憐君此休駕長日坐傾斜山雨催行酒林煙候煑茶
　　洛城雜詩五首
分從柳外揚鞭去同作花前載酒行題得新詩無處寄
雜英飛絮滿春城(楊寺丞持詩/見尋不遇)
洗馬澗邊芳樹密欄干仍在碧流西香檀亂拍朱絃急
應有遊人醉欲迷(洗馬/澗)
上東門外春三月桑葉隂隂覆菜花密竹亂流行逕絶
桔槔鳴處是人家(上東/門外)
無數長條亂曉風誰將紫錦覆春叢殘英㸃落青苔面
獨倚朱欄細雨中(府署紫/紫帶花)
櫻桃園裏鳴禽亂獬豸池邊積草多七十年前繁盛地
曲蹊深隧見張羅(㑹節/園)
　　惜酴醿
天意再三珍雅豔花中最後吐竒香狂風莫掃殘英盡
留與佳人貯綘囊
　　陪晏相公遊韓王水磑園
行遍洛川南北岸自憐探賞頗窮幽不知物外清閒境
只在韓王水磑頭
　　出留守府之東游李相園趙令竹林觀楚家桂樹
　　　子去歳數從元獻公為此行作三絶句以道悲
　　　愴之意
府東朱戸昔嘗開日日從公選勝來游履吟毫成故事
斷松飛溜有餘哀
李家池上朱櫻熟趙令林中錦籜春更欲題詩論舊賞
自慙非是絶絃人
曾陪樽酒詠芳叢今日遲留意不同(公詩云更作丹花/滿煙葉欲令佳客)
(剩遲/留)紅蕚似知人慘淡亂隨清淚落春風
　　西城
暖風和日著人來細柳高榆抱逕囘我為傷春足悲恨
不禁驅馬上愁臺(右愁/臺)
　　太皇太后閣
鏤成寳字題宮戸剪出名花趂御筵人世不知春色早
忽驚歌吹下中天
　　太后閣
金花鏤勝隨春燕綵杖縈絲逐土牛迎得韶華入中禁
和風次第遍神州
綵杖朝来散玉京綺窗新網結初晴静呼宮女教調曲
門引皇孫看學行
　　皇后閣
紫蘭紅蓼簇春盤曉逐金壺下太官朝遍三宮歸已晩
日華明麗雪消殘
　　夫人閣
漸暖正當挑菜日輕隂漸變養花天君王勤政稀游幸
院院相過理筦絃
宮娃拂曉已催班拜謝春幡列御前不待東風報花信
紅酥綵縷鬬芳姸
　　酴醿
平生為愛此香濃仰面常迎落架風每至春歸有遺恨
典刑猶在酒盃中
　　戲示程正叔范彞叟時正叔自洛中過訪
曲肱飲水程夫子宴坐燒香范使君顧我未能忘外樂
緑樽紅芰對朝曛(曲肱飲水一作閉門讀易宴坐燒香/一作隱凡燒香朝曛一作斜曛)
　　卞仲謀八老㑹
同榜同僚同里客斑毛素髮入華筵三盃耳熱歌聲發
猶喜歡情似少年
　　展江亭海棠四首
占盡人間麗與華白頭判得醉流霞誰將法錦翻新様
紅緑裝成遍地花
昔年曾到蜀江頭絶艷牽心幾十秋今日欄邊見顔色
夢魂不復過西州
紅糝裝條嫋嫋長人間不合有天香(此花/無香)干觴未足酬
佳麗囘首東風更斷腸
又避寒風與暖曦年年長此探花期如今太守尤珍愛
只許官娃戴一枝
　　和杜孝錫展江亭三首
斜日低雲動水光偶㝷佳處閲羣芳城闉不隔和風度
吹過千花百草香
驚鷺飛鳴避畫橈游人笑語過朱橋賈家園裏花應謝
緑遍墻頭野杏稍
世情未免歌紅粉道韻無妨寄白雲歸路看花應更好
林間明月涌金盆
　　和微之飲楊路分家聽琵琶
酒熟梅香臘後天春鸎巧囀忽當筵共嗤白傅辛勤甚
萬喚千呼始上船
朱絃四十昔嘗聞藝不論多貴絶倫少損新聲放平淡
免教醉殺白頭人(是夕微之/劇飲歡甚)
　　再和堯夫同前
教得新聲十二絃毎逢嘉客便開筵春湖水渌花爭發
好引紅粧上畫船
遇酒逢歌觸處春白頭相視若天倫湏知丞相官儀重
不及琳宮自在人
　　閒居思湖上
遠泛毎思隨鴈鶩深居半是避杯觥官閒日永無餘事
卧聽朱絃教曲成
　　庵中睡起五頌寄海印
忩間日射寒松影枕上風傳過雁聲夢境覺來元一際
不勞脣齒話無生
四山標韻出風塵高下雖殊一色均為我終朝談實相
參差庭栢敞精神
剡竹紉絲雖短長誰教曲折號宮商自從眠處知消息
終日笙歌是道塲
飯後西堂百歩行困來合眼是無營從生至老非他物
道著如今已是情
火衰水劣病餘身未散虚空一聚塵更欲强招年少客
折花同賞夢中春
　
　
　
　宋詩鈔卷十七
欽定四庫全書
　宋詩鈔卷十八
　　　　　　　　　内閣中書舍人呉之振編
　王安石臨川詩鈔上
　王安石字介甫臨川人後居金陵亦號半山登進士
　上第簽書淮南判官再調知鄞縣通判舒州召試館
　職不就用為羣牧判官知常州移提㸃江東刑獄嘉
　祐三年入為度支判官俄直集賢院明年同修起居
　注知制誥紏察在京刑獄以母憂去終英宗世召不
　起神宗為太子時聞其名即位命知江寧府數月召
　為翰林學士兼侍講熈寧二年拜參知政事變行新
　法天下騷然罷為觀文殿大學士知江寧府再起為
　相屢謝病又罷為鎮南節度使同平章事判江寧府
　改集禧觀使封舒國公元豐三年復拜左僕射觀文
　殿大學士換特進改封于荆哲宗加司空卒贈太傅
　謚曰文配食孔廟追封舒王南渡後始罷從祀安石
　少以意氣自許故詩語惟其所向不復更為涵畜後
　從宋次道盡假唐人詩集博觀而約取晩年始悟深
　婉不迫之趣然其精嚴深刻皆歩驟老杜所得而論
　者謂其有工緻無悲壯讀之乆則令人筆拘而格退
　余以為不然安石遣情世外其悲壯即寓閒澹之中
　獨是議論過多亦是一病爾
　　元豐行示德逢
四山翛翛映赤日田背坼如龜兆出湖隂先生坐草室
看踏籌車望秋實雷蟠電掣雲滔滔夜半載雨輸亭臯
旱禾秀發埋牛尻豆死更蘇肥莢毛倒持龍骨挂屋敖
買酒澆客追前勞三年五榖賤如水今見西成復如此
元豐聖人與天通千秋萬歳與此同先生在野故不窮
擊壤至老歌元豐
　　後元豐行
歌元豐十日五日一雨風麥行千里不見土連山没雲
皆種黍水秧綿綿復多稌龍骨長乾挂梁梠鰣魚出網
蔽洲渚荻筍肥甘勝牛乳百錢可得酒斗許雖非社日
長聞鼓呉兒蹋歌女起舞但道快樂無所苦老翁塹水
西南流楊柳中間􁂳小舟乗興欹眠過白下逢人歡笑
得無愁
　　純甫出釋惠崇畫要予作詩
畫史紛紛何足數惠崇晩出吾最許旱雲六月漲林莽
移我翛然墮洲渚黄蘆低摧雪翳土鳬雁靜立將儔侶
往時所歴今在眼沙平水澹西江浦暮氣沈舟暗魚罟
欹眠嘔軋如聞㯭頗疑道人三昧力異域山川能斷取
方諸承水調幻藥洒落生綃變寒暑金坡巨然山數堵
粉墨空多真漫與大梁崔白亦善畫曾見桃花浄初吐
酒酣弄筆起春風便恐飄零作紅雨鸎流探枝婉欲語
蜜蜂掇蘂隨翅股一時二子皆絶藝裘馬穿羸乆羇旅
華堂豈惜萬黄金苦道今人不如古
　　招約之職方并示正甫書記
往時江總宅近在青溪曲井滅非故桐臺傾尚餘竹池
塘三四月菱蔓芙蕖馥蒲柳亦競時冥冥一川緑方坻
最所愛意謂可穿築欲往無舟梁長年寄心目故人晩
得此心事付草木消揺櫩宇新攬結蹊隧熟更能適我
願中水開茅屋鬼營誅荒梗人境掃喧黷濠魚浄留連
海鳥暖追逐豈無方外客於此停高躅憶初桑落時要
我豈非夙蠶眼忽欲老一个未言速當緣東門水尚澀
南浦舳吾廬雖隱翳賞眺還自足横陂受後澗直塹輸
前瀆跳鱗出重錦舞羽墮輕玉碧筩遞舒卷紫角聯出
縮千枝孫嶧陽萬本毋淇澳滿門陶令株彌岸韓侯蔌
尚復有野物與公新聽曯金鈿擁蕪菁翠被敷苜蓿蝦
蟆能作技科斗似可讀櫺軒俯北渚花氣時度谷耘耡
聊效顰締搆行可續荒乗倘不倦一晝敢辭卜雖無北
海酒乃有平津肉翛翛仙李枝城市乆煩促寄聲與俱
來䕃我臺上榖
　　寄呉氏女子
伯姫不見我乃今始七齡家書無虚月豈異常歸寧汝
夫綴卿官汝兒亦搢綎兒已受師學出藍而更青女復
知女功婉嬺有典刑自吾捨汝東中父繼在廷小父數
往來吉音汝毎聆既嫁遂願懐孰如汝所丁而吾與汝
母湯熨幸小停丘園禄一品吏卒給使令膏粱以晩食
安歩而車軿山泉臯壤間適志多所經汝何思而憂書
每説涕零吾廬所封殖歳乆愈華菁豈特茂松竹梧楸
亦冥冥芰荷羙花實瀰漫爭溝涇諸孫肯來游誰謂川
無舲姑示汝我詩知嘉此林埛末有擬寒山覺汝耳目
熒因之授汝季季也亦淑靈
　　要望之過我廬
念子且行矣要子過我廬汲我山下泉煑我園中蔬知
子有仁心不忍釣我魚我池在人境不與獱獺居亦復
無蟲蛆出沒爭腐餘食罷往遊觀鱍鱍藻與蒲清波映
白日擺尾揚其鬚豈魚有此樂而我與子無擊壤謠聖
時自得以為娯
　　遊土山示蔡天啟秘校
定林瞰土山近乃在眉睫誰謂秦淮廣正可藏一艓朝
予欲獨徃扶憊强登渉蔡侯聞之喜喜色見兩頰呼鞍
追我馬亦以兩黥挾斂書付衣囊裹飯隨藥笈翛翛阿
蘭若土木老山脅鼓鐘卧空曠簨簴雕㨗業升堂廓無
主考擊誰敢輒坡陀謝公冢藏椁乆穿劫百金買酒地
野老今行饁緬懐起東山勝踐此稠疊於時國累卵楚
夏血常喋外實備難梗中仍費調燮公能覺如夢自喻
一蝴蝶桓温適自斃苻堅方天厭且可緩九錫寧當快
一捷彼哉斗筲人得䘮易矜怯妄言屐齒折吾欲刋史
牒傷心新城埭歸意終難愜漂揺五城舟尚想浮河檝
千秋籠東月長照西州堞豈無華屋處亦捉蒲葵箑碎
金諒可惜零落隨秋葉好事所傳玩空殘法書帖清談
眇不嗣陳迹怳如接東陽故侯孫少小同鼓篋一官初
嶺海仰視飛鳶跕窮歸放欵叚髙卧停遠蹀牽襟肘即
見著帽耳纔擪數椽危敗屋為我炊陳浥雖無膏汚鼎
尚有羮濡筴縱言及平生相視開笑靨邯鄲枕上事且
飲且田獵或昏眠委翳或妄走超躐或呌號而寤或哭
泣而魘幸哉同聖時田里老安帖易牛以寳劒撃壤勝
彈鋏追憐衰晉末此土方岌嶪强偷湏臾樂撫事終愁
惵予雖天戮民有械無接摺翁今貧而靜内熱非復葉
予衰極今歳儻與雞夢協委蜕亦何恨吾兒已長鬛翁
雖齒長我未見白可鑷祝翁尚難老生理歸善攝乆留
畏年少譏我兩呫囁束火扶路還宵明狐兔懾蔡侯雄
俊士心憭形亦諜異時能飛鞚快若五陵俠胡為阡陌
間踠足僅相躡諒欲交轡語怯子不能嗋
　　再用前韻寄蔡天啟
蔡侯東方來取友無所挾翛翛一囊衣偶以一書笈定
林朝自炊有七或無筴時時羹藜藿鑊大苦難燮驕頑
遂敢侮有甚觀駢脅澹然山谷中變色未嘗輒始見類
欺魄寒暄粗詶接從容與之語爛漫無不渉竒經可治
疾祕祝可解魘巫醫之所知瞽史之所業載車必百兩
獨以方寸攝微言歸易悟疾若髭赴鑷天機信卓越學
等何足躐縱談及既徃每與唐許恊揚雄尚漢儒韓愈
真秦俠好大人謂狂知微乃如諜惟知造文字人惑鬼
愁懾秦愚既改辠新眊仍易疊六書遂失指隸草矜敏
捷誰珍檀山刻共賞蘭亭帖東京一祭酒収拾偶予愜
少嘗妄思索老懶因退怯矦方習篆籀寸管静嘗擪深
原道德意助我耕且獵昔功恐唐捐異味今得饁京口
媚學子追師嘗刧刧陸贏淮汴糧水僦湖海艓逺求而
近遺如目不見睫偽鳯易悦楚真龍反驚葉聞予再三
歎徃徃心不厭或自逸而走或呿而不嗋或嗤元郎漫
或訿白翁囁鑠金徙欲消韞玉豈愁浥賢愚有定分咄
汝無喋喋跨鞍隨我遊曳屣聨我跕照泉挹清泚跂石
緣嵬嶪東坡數儵魚西崦追蛺蝶翳林窺搏黍藉草聽
批頰黄㝷逺蓮鬚紅閲鄰杏靨荏苒光景流楊園忽無
葉扶痾歸未乆吾見喜寧帖褰裳告我去禄仕當隨牒
蕭晨秣欵叚歸期得追躡謂言循東路覆出西城堞行
矣忍羇旅無魚勿彈鋏天閑乆索驥駿足方騰蹀長驅
勿驕矜小踠亦勿惵鵬飛九萬里勿借風一箑溟波浩
難窮勉自養鱗鬛爵禄實天械功名為接摺寧能復與
我揺漾秦淮檝附書勿辭頻隔歳期滿篋
　　獨歸
鍾山獨歸雨微冥稻畦夾岡半黄青疲農心知水未足
看雲倚木車不停悲哉作勞亦已乆暮歌如哭難為聽
而我官閒幸無事北窗枕簟風泠泠於時荷花擁翠葢
細浪嬲雪千娉婷誰能欹眼共此樂秋港雖淺可揚舲
　　車載板二首
荒哉我中園珍果所不産朝暮惟有鳥自呼車載板楚
人聞此聲莫有笑而莞而我更歌呼與之相往返視遇
若搏黍好音而睍睆瓖壤生死夢乆知無所揀物弊則
歸土吾歸其不晩歸歟汝隨我可相蒿里挽
鳥有車載板朝暮嘗一至世傳鵩似鴞而此與鴞似唯
能預人死以此有名字疑即賈長沙當時所遭值洛陽
多少年擾擾經世意粗聞方外語便釋形骸累吾衰乆
捐書放浪無復事尚自不見我安知汝為異憐汝好毛
羽言音亦清麗胡為太多知不黙而見忌楚人既憎汝
弹射將汝利且長隨我遊吾不汝羹胾
　　謝公墩
走馬白下門投鞭謝公墩昔人不可見故物尚或存問
樵樵不知問牧牧不言摩挲蒼苔石㸃檢屐齒㾗想此
絓長檣想此倚短轅想此玩雲月狼籍盤與罇井逕亦
已沒漫然禾黍村摧藏羊曇骨放浪李白魂亦已同山
丘緬懐蒔蘭蓀小草戲陳迹甘棠詠遺恩萬事付鬼籙
耻榮何足論天機自開闔人理孰畔援公色無懼喜儻
知禍福根涕涙對桓伊暮年無乃昏
　　明妃曲二首
明妃初出漢宮時淚濕春風鬢脚垂低佪顧影無顔色
尚得君王不自持歸來却怪丹青手入眼平生幾曾有
意態由來畫不成當時枉殺毛延夀一去心知更不歸
可憐着盡漢宮衣寄聲欲問塞南事只有年年鴻雁飛
家人萬里傳消息好在氊城莫相憶君不見咫尺長門
閉阿嬌人生失意無南北
明妃初嫁與邊陲氊車百兩皆胡姫含情欲説獨無處
傳與琵琶心自知黄金桿撥春風手彈看飛鴻勸杯酒
漢宮侍女暗垂淚沙上行人却囘首漢恩自淺胡自深
人生樂在相知心可憐青塚已蕪没尚有哀絃留至今
　　食黍行
周公兄弟相殺戮李斯父子夷三族富貴常多患禍嬰
貧賤亦復難為情身隨衣食南與北至親安能常在側
謂言黍熟同一炊欻見隴上黄離離遊人中道忽不返
從此食黍還心悲
　　送春
武陵山下朝買船風吹宿霧山花鮮萬家笑語横青天
綺窗羅幕舞嬋娟小鬟折花叩船舷玉琖冩酒醻金錢
朱甍飛動浮雲巘天外筦簫來宛轉斷橋人行夕陽路
樓觀瑠璃影中見酡顔未分驊騮催燭入坐客猶徘徊
豈知閶闔門邊住春盡不見芳菲開日月紛紛車走坂
少年意氣何由挽洞庭浪與天地白塵昏萬里東浮眼
黒貂裘敝歸幾時相見緑樹啼黄鸝榮華俯仰憂患隨
命駕吾與高人期
　　酬王伯虎
吾聞人之初好惡尚無朕帝與鑿耳目賢愚遂殊品爾
來百千年轉化薄愈甚父翁相販賣浮詐誰能審雎盱
猴纓冠狼籍䑕穴寢滄海恐值到誰論魚鼈淰鴞聲雖
云惡革去在食葚嗟誰職敎化獨使此風稔恬觀不知
救坐費太官廪予生少而戇好古乃天禀念此俗衰壊
何嘗敢安枕有時不能平悲吒失食飲唯子同我病亦
或涕沾衽謂予可告語宻以詩來諗爛然辭滿紙秋水
濯新錦窮觀何拳拳靜念復凛凛賤貧欲救世無寧猶
拾瀋説窮且版築尹屈唯烹飪逢時豈遽廢避俗聊湏
噤徂年幸未暮此意可勤恁
　　送潮州呂使君
韓君揭陽居戚嗟與死鄰呂使揭陽去笑談面生春當
復進趙子詩書相討論不必移鱷魚詭怪以疑民有若
大顛者髙材能動人亦勿與為禮聽之汨彞倫同朝叙
朋友異姓接婚姻恩義乃獨厚懐哉余所陳
　　和呉沖卿雪
陽囘力猶邅隂合勢方鞏填空忽汗漫造物誰慫慂輕
於擘絮紛細若吹毛氄雲連晝已瞀風助宵仍洶憑陵
雖一時變態亦千種簾深卷或避户隘闗猶擁滔天有
凍浪匝地無荒隴飛揚類挾富委翳等辭寵穿幽偶相
重值儉輒孤聳積慘㑹將舒羣輕那乆重紛華始滿眼
消釋不旋踵槁樹散飛花空簷落縣湩還當困炎熱以
此滌煩壅共約市南人收藏不為冗
　　和沖卿雪詩并示持國
地卷江海浮天吹河漢湧北風散作花巧麗世無種霾
昏得照曜塵滓歸掩擁荒林無空枝幽瓦有髙隴分纔
一毛細聚或千鈞重飛颺窺已眩摧壓聽還兇漁舟平
繫舷樵屩沒歸踵空令物象瑩豈免川塗壅爭光姮娥
妒失色羲和恐賴逢陽氣烝轉作水波溶舞庭稱賀嚴
掃路傳呼寵衝遊謝壯少避卧甘閒冗呉侯絶俗唱韓
子當敵勇勝負觀兩豪吾衰但隂拱
　　北客置酒
紫衣操鼎置客前巾韝稻飯隨粱饘引刀取肉割啖客
銀盤擘臑薧與鮮殷勤勸侑邀一飽卷牲歸館觴更傳
山蔬野果雜飴蜜獾脯豕腊加炰煎酒酣衆史稍欲起
小隊捽耳爭留連為君止飲且少安一杯相屬非偶然
　　奉使道中寄育王山長老常坦
道人少賈海上游海舶破散身沈浮抱金滿篋人所寄
吹簸偶得還中州臝身歸金不受報秪取斗酒相獻酬
歡娛慈母終一世脱棄妻子藏巖幽蒼烟寥寥池水漫
白玉菡蓞吹髙秋夜燃栢子煮山藥憶此東望無時休
塞垣春枯積雪溜沙礫盛怒黄雲愁五更匹馬隨雁起
想見鄮郭花今稠百年夸奪終一丘世上滿眼真悠悠
寄聲萬里心綢繆莫道異趣無相求
　　送李屯田守桂陽
泊船香爐峰始與子相識寄書䢴江上詒我峰下石緣
以湘水竹擕持與南北永懐故人歡不願百金易竹枯
歸樵蘇石爛棄沙礫夷門得邂逅緑髪皆半白追思少
時事俛仰如一夕老矣無所為空知念疇昔常思一杯
酒要子相解釋出門事紛紛歸卧意還䜪聞當上湓水
持詔守嶺阨方為萬里别執手先慘戚兹游信浩蕩山
水多所得為我謝香爐風塵每相憶
　　送程公闢守洪州
畫船挿幟揺秋光鳴鐃傳鼓水洋洋豫章太守呉郡郎
行指斗牛先過鄉鄉人出郭航酒漿炰鼈膾魚炊稻粱
芡頭肥大菱腰長釂醻喧呼坐滿床怪君三年滯瞿塘
又驅傳馬登大行纓旄脱盡歸大粱翻然出走天南疆
九江左投貢與章揚瀾吹漂浩無旁老蛟戲水風助狂
盤渦忽坼千丈强君聞此語悲慨慷迎吏乃前持一觴
鄙州歴選多儁良鎮撫時有諸矦王拂天高閣朱鳥翔
西山蟠繞鱗鬛蒼下視城塹真金湯雄樓傑屋鬱相望
中戸尚有千金藏漂田種秔出穰穰沉檀珠犀雜萬商
大舟如山起牙檣(一本無/此一句)輸㵼交廣流荆揚輕裙利屣
列名倡春風蹋謡能斷腸平湖灣塢煙渺茫樹石珍怪
花草香幽處往往聞笙簧地靈人秀古所臧勝兵可使
酒可嘗十州將吏隨低昻談笑指麾囘雨暘非君才高
力方剛豈能跨有此一方無為聽客欲霑裳使君謝吏
趣治裝我行樂矣未渠央
　　東門
東門白下亭摧甓蔓寒葩淺沙􁂳素舸一水宛秋蛇漁
啇數十室門巷隱桑麻翰林謫仙人往歳酒姥家調笑
此水上能歌楊白花楊花飛白雪枝褭綠煙斜舞袖卷
煙雪綺裘明紫霞風流翳蓬顆故地使人嗟迢迢陌頭
青空復可藏鵶
　　和王微之登高齋三首
寒雲沈屯白日埋河漢蕩坼天如簁衡門兼旬限泥潦
卧聽窽木鳴相挨蕭辰忽掃纎翳盡北嶺初出青嵬嵬
微之新詩動我目爛若火齊金盤堆想擕諸彦眺平野
髙論歴詆秦以來􁱗船淋浪始快意忽億歸雲胡為哉
念君少壯輟游衍發揮春秋名玉林書成不得斷國論
但此空語傅八垓登臨興罷因感觸更欲遠引追宗雷
君知富貴亦何有謟譽未足償譏排風豪雨横費調燮
坐使髪背為黄台留賔徃徃夜參半雖有罇爼無由開
江南佳麗非一日况乃故園名池臺能招過客飲文字
山水又足供歡咍剰留官屋貯酒母取醉不竭當如淮
六朝人物隨烟埃金輿玉几安在哉鍾山石城巳寂寞
秪見江水雲端來百年故老有存者尚憶世宗初伐淮
魏王兵馬接踵出旗纛千里相搪挨當時謀臣非不衆
上國拔取多陪臺龍騰九天跨四海一水欲阻為可咍
䧏王北歸樓殿坼棄屋尚鎻殘金堆神靈變化自真主
將帥何力求公台山川清明草木静天地不復屯雲雷
使君登髙訪古昔傷此陳迹聊持杯因留嘉客坐披冩
酃淥笑語傾如簁酒酣重惜功業晩老矣萬卷徒兼該
攅峰列壑動歸興憂端落筆何崔嵬餘年無歡易感激
亦愧莊叟能安排青燈明滅照不寐但把君詩闔且開
干戈六代戰血埋雙闕尚指山崔嵬當時君臣但兒戲
把酒空勸長星杯臨春羙女閉黄壤玉枝自(一作/自)蘂繁
如堆後庭新聲散樵牧興廢倐忽何其哀咸陽龍移九
州坼遺種變化呼風雷蕭條中原碭無水崛强又此憑
江淮廣陵衣冠掃地去穿築隴畝為池臺呉儂傾家助
紅始尺土不借秦人簁珠犀磊落萬艘入金璧照耀千
門開建隆天飛跨兩海南發交廣東温台中間嶪嶪地
無幾欲乆割據誠難哉靈旗指麾盡貔虎談笑力可南
山排樓船蔽川莫敢動扶伏但有謀臣來百年滄洲自
潮汐事徃不與波爭廻黄雲荒城失苑路白草廢畤空
壇垓使君新篇韻險絶登眺感悼隨嘲咍嗟予愁憊氣
已竭對罍毎欲相劘挨揮毫更想能一戰數窘乃見詩
人才
　　書任村馬鋪
兒童繫馬黄河曲近岸河流如可掬任村炊米朝食魚
日暮滎陽驛中宿投老經過身獨在當時洲渚今平陸
􁊽黍冥冥十數家仰視荒蹊但喬木氷盤羹羙客自知
起看白水還東馳爾來百口皆年少歸與何人共此悲
　　葛藴作巫山高愛其飄逸因亦作一篇
巫山高偃薄江水之滔滔水於天下實至險山亦起伏
為波濤其巔冥㝠不可見崕岸斗絶悲猨猱赤楓青櫟
生滿谷山鬼白日樵人遭窈窕陽臺彼神女朝朝暮暮
能雲雨以雲為衣月為禇乗光服暗無留阻崑崙曾城
道可取方丈蓬萊多伴侶塊獨守此嗟何求况乃低佪
夢中語
　　和王勝之雪霽借馬入省
泥水填馬不受轍瓦雪得火猶藏溝宿霧紛紛度城闕
朔氣凛凛吹衣裘窮閻閉門無一客剝啄驚我有前騶
强隨傳呼出屋去鼻息凍合髭繆繆投韁馬鬛任欹側
欲出操箠手還抽行思江南悲故事溪谷冬暖花常流
前年臘歸三見白霽色嶺上班班留枝藜此時將邑子
登眺置酒身優游豈如都城今日事秪恐一蹶為親憂
因知田里駕疑叚昔人豈即非良謀君家洛陽名實大
談笑桔槁囘春柔平生意氣故應在白髪未敢相㝷求
從容退食想佳節豈無歌聲相獻酬奈何亦作苦寒調
歎息朝夕無驊騮超然遂有江湖意滿紙為我書窮愁
相如正應居客右子路且莫乗桴浮
　　和呉沖卿鵶鳴樹石屏
寒林昏鵶相與還下有跂石蒼孱顔曾於古圖見髣髴
已怪刀筆非人間君家石屏誰為冩古圖所傳無似者
鵶飛歴亂止且鳴林葉慘慘風烟生髙齋日午坐中見
意似落日空上行君詩雄盛付君手云此非人乃天巧
嗟哉渾沌死乾坤至造作萬物醜妍巨細各有理問此
誰主何其精恢竒譎詭多可喜人於其間乃復雕鑱刻
畫出智力欲與造化追相傾拙者婆娑尚欲奮工者固
已窮夸矜吾觀鬼神獨與人意異雖有至巧無所爭所
以虢山間埋沒此寳千萬歳不為見者驚吾又以此知
玅偉之作不在百世後造始乃與元氣并畫工粉墨非
不好歳乆剝爛空留名能從太古到今日獨此不朽由
天成世人尚竒輕貨力山珍海怪採掇今欲索此屏後
出為君得胡賈欲價著不識吾知金帛不足論當與君
詩兩相直
　　送李宣叔倅漳州
關山到漳窮地與南越錯山川鬱霧毒瘴癘春冬作荒
茅篁竹間蔽虧有城郭居人特鮮少市井宜蕭索野花
開無時蠻酒持可酌窮年不用客誰與分杯杓朝廷尚
賢俊磊砢充臺閣君能喜節行文□又該博超然萬里
去識者為不樂予聞君子居自可救民瘼茍能禦外物
得地無羙惡似聞最南方北客今勿藥林麓換風氣獸
虵凋毒蠚如漳猶近州氣冷又銷鑠珍足海物味其厚
不為薄章舉馬甲柱固已輕羊酪蕉黄荔子丹又勝楂
梨酢逢衣比多士徃徃在丘壑從容與笑語豈不慰寂
寞太守好觴詠嘉賔應在幕想即有新詩流傳至京洛
　　韓持國從富并州辟
韓侯氷玉人不可塵土襍官雖衆俊後名字乆訇磕并
州天下望撫士威愛愜千金棄不惜賔客常滿閭遥聞
餘風髙為子置一榻親交西門餞百馬驕襍遝子材宜
用世談者為鳴唈矧今名主人氣力足呵欱推賢為時
輔勢若朽易拉㑹當薦還朝立子在閶闔惜哉秣騏驥
賦以升龠合咨予栖栖者氣象已摧塌他年佐方州説
將尚不納况於聲勢尊豈易取酬答有如持寸莛未足
感鞺鞳顧於山水間意願多所合匡廬與韶石少小已
嘗蹋風遊㑹稽春雲宿天柱臘淮湖江海上慣食蝦蟹
蛤西南窮岷嶓東北盡濟漯身雖未嘗歴魂夢已稠沓
荆溪最所愛映燭多廟塔溪果㸃丹漆溪花團繡罨扁
舟信所過行不廢樽榼一從捨之去霜雪行滿頷思之
不能寐蹙若䖟蚋噆方將築其濵畢景謝噂􁀨安能孤
此意顛倒就衰颯唯子余所嚮嗜好比鶼鰈何時歸相
過遊屐尚可蠟
　　寄王逢原
北風吹雲埋九垓草木零落空池臺六龍避逃不敢出
地上獨有寒崔嵬披衣起行愁不愜歸坐把卷闔且開
永懐古人今已矣感此近世何為哉申韓百家爇火起
孔子大道寒於灰儒衣紛紛欲滿地無復風熖空煤炲
力排異端誰助我憶見夫子真竒材楩柟豫章槩白日
秪要匠石聊穿裁我方官拘不得往子有閒暇宜能來
晤言相與入聖處一取萬古光芒廻
　　送裵如晦即席分題(以黯然消魂惟别而/已為韻擬而字韻作)
十月欵水氷問君行何為行不顧斗米自與五湖期平
生湖上遊幽事畧能知此後君最樂窮年得游嬉彩鯨
抗波濤風作鱗之而鳴鼓上洞庭笑看紅橘垂漠漠大
梁下黄沙吹酒旗應憐故人愁回首一相思
　　呉長文新得顔公壊碑
魯公之書旣絶倫嵗乆更為時所珍荒壇壊冢朽崖屋
剝落風雨埋煨塵斷碑數尺誰所得㸃畫八紙完如新
延陵公子好事者拓取持寄情相親六書篆籀數變改
訓詁後世多失真誰初妄鑿姸與醜坐使學士勞骸筋
堂堂魯公勇且仁出遇世難親經綸揮毫卓犖又驚俗
豈亦以此誇常民但疑技巧有天得不必勉强方通神
詩歌甘棠羙召伯愛惜蔽芾由思人時危忠誼常恨少
寳此勿復令埋堙
　　悼四明杜醇
杜生四五十孝友稱鄉里隱約不外求耕桑有妻子藜
杖牧雞豚筠筒釣魴鯉歳時沽酒歸亦不乏甘㫖天涯
一杯飯夙昔相逢喜談辭足詩書篇詠又清泚都城問
越客安否常在耳日月未渠央如何棄予死古風乆凋
零好學少為己悲哉四明山此士今已矣
　　哭梅聖俞
詩行於世先春秋國風變衰始栢舟文辭感激多所憂
律呂尚可諧鳴球先王澤竭士已偷紛紛作者始可羞
其聲與節急以浮真人當天施再流篤生梅公應時求
頌歌文武功業優經竒緯麗散九州衆皆少鋭老則不
翁獨辛苦不能休惜無采者人名遒貴人憐公青兩眸
吹嘘可使髙岑樓坐令隠約不見収空能乞錢助饙餾
疑此有物司諸幽棲棲孔孟葬魯鄒後始卓犖稱軻丘
聖賢與命相楯矛勢欲强逹誠無由詩人况又多窮愁
李杜亦不為公侯公窺窮阨以身投坎坷坐老當誰尤
吁嗟豈即非善謀虎豹雖死皮終留飄然載喪下隂溝
粉書軸幅懸無旒髙堂萬里哀白頭東望使我商聲謳
　　别孫莘老
逢原未熟我已與子相知自吾得逢原知子更不疑把
手湖上舟望子欲歸時茫然乃分散獨背東南馳寥寥
西城居邂逅與子期雞鳴入省門朱墨來紛披含意不
自得强顔聊爾為㑹合常在夜青燈照書詩徃徃並衾
語至明不言疲怱怱捨我去使我當從誰送子不出門
我身方羈縻我心得自如今與子相隨隨子在湖上逢
原所嘗嬉想見荷葉盡北風卷寒漪已懐今日愁更念
昔日悲相逢亦何有但有鏡中絲
　　示平甫弟
汴渠西受崑崙水五月奔湍射黄矢高淮夜入忽倒流
碕岸相看欲生觜萬檣如山矻不動嗟我仲子行亦止
自聞留連且一月每得問訊猶千里老工取河天上落
伏礫邅沙卷無底土橋立馬望城東數日知有相逢喜
牆隅返照媚槐榖池面過雨蘓篁葦欣然把手相與閒
所願此時無一詭豈無他憂能老我付與天地從今始
閉門為謝載酒人外慕紛紛吾已矣
　　送董伯懿歸吉州
我來以䘮歸君至因謫徙蒼黄憂患中邂逅遇於此去
年服初除聽赦相助喜看君數歸月但屈兩三指茫然
冬更秋一笑非願始籃輿楊柳下明月芙蕖水僮飢屢
闚門客罷方隱几是非評衆詩成敗斷前史時時對奕
石漫浪爭生死送迎皆幅巾設席但陳米亦曾戲篇章
揮翰疾蒿矢君豪才有餘我老憊先止東城景陽陌南
望長干紫欲斸三畝蔬於焉寄殘齒經過許後日唱和
猶在耳新恩忽捨我欣悵生彼已江湖北風帆捩柂即
千里相逢知何時莫惜縑與紙
　　明州錢君倚衆樂亭
使君幕府開東部名高海曲人和慕艤船談笑政即成
洗滌山川作嘉趣平泉浩蕩銀河注想見明星弄機杼
載沙築成天上路投虹為橋取孤嶼掃除荆棘水中央
碧瓦朱甍隨指顧春風滿城金版舫來看置酒新亭上
百女吹笙綵鳯悲一夫伐鼓靈鼉壯安期羡門相與遊
方丈蓬萊不更求酒酣忽跨鯨魚去陳迹空令此地留
　　和平甫舟中望九華山二首
楚越千萬山雄竒此山兼盤根雖巨壯其末乃脩纖去
縣尚百里側身勇前瞻蕭條煙嵐上縹緲浮青尖徐行
稍復逼所矚亦已添精神去亹亹氣象來漸漸卸席取
近岸移船傍蒼蒹窺觀坐窮晡未覺晷刻淹江空萬物
息四面波瀾恬峩然九女鬟爭出一鏡匳卧送秋月沒
起看朝陽暹游氛蕩無餘瑣細得盡覘陵空翠纛直照
影寒鋩銛冢木立紺髪崖林張紫髯變態生倐忽雖神
詎能占當留老吾身少駐誰云饜惜哉秦漢君黄屋上
衡灊等之事嬉遊捨此何其廉我疑二后荒神物乆已
厭埋藏在雲霧不欲登昏憸又疑避褒封蔽匿以為謙
或是古史書脱落簡與籖當時備廵遊今不在緗縑終
南秦之望㤗山魯所瞻天王與秩祭爼豆羅䤈鹽茍能
澤下民維此遠亦沾方今東南旱土脉燥不黏尚無膚
寸功豈免竊食嫌神莽吾難知士病吾能砭文章巧傅
㑹智術工飛箝薦寳互珪璧論材自楩柟茍以飾婦妾
謬云活蒼黔豈如幽人樂兹山謝閭閻穴石作戸牖垂
泉當門簾㝷竒出後徑覽勝倚前簷超然往不返舉世
徒呫呫高興寄日月千秋伴烏蟾遐追商洛翁秦火不
能炎近慕楚穆生竟脱楚人鉗吾意竊所尚人謀諒難
僉
誰謂九華逺吾身未嘗瞻唱篇每起予予口安能箝憶
在秋浦北空江上新蟾光潔寫一鏡廻環兩堤奩露坐
引衣襋風行欹帽簷維舟當此時巨細得盡瞻試嘗論
大略次乃述微纖此山廣以深包畜萬物兼嘘雲吐霧
雨生育靡不漸巍然如九皇徳澤四海沾此山相後先
各出羣峰尖毅然如九官羅立在堂廉挺身百辟上附
麗無姦憸此山髙且寒五月不覺炎草樹萋已緑氷霜
尚涵淹頽然如九老白髪連蒼髯此山當無雲秀色鬱
以添姹然如九女靚飾出重簾珮環與巾裙紺玉青紈
縑遠之妍西施近或醜無鹽變態不可窮詩者徒呫呫
我初勇一徃役世難安恬浪荒不走職民瘼當誰砭乖
離今數旬夢想欲窺覘自期得所如何啻釋囚鉗念昔
太白巔下視海日暹朅來天柱遊屐齒尚苔黏猶之健
飲食屢饗亦云饜胡為慕攀踏已憊且不嫌豈其仁智
心山水固所潛男兒有所學進退不在占功名茍不諧
廊廟等閭閻况乃掄椽􁂳其誰辨楩柟歸歟巖崖居料
理帶與籖得石坐兀兀逢泉飲厭厭取舍斷在獨豈必
詢謀僉子語實慰我寧殊邑中黔玉枝將在山當倚以
葭蒹詩力我已屈鋒鋩子猶銛扶復更一戰語汝其無
謙
　　和中甫兄春日有感
雪釋沙輕馬蹄疾北城可遊今暇日濺濺溪谷水亂流
漠漠郊原草争出嬌梅過雨吹爛漫幽鳥迎陽語啾喞
分香欲滿錦樹園剪綵休開寳刀室胡為我輩坐自苦
不念兹時去如失飽聞高逕動車輪甘卧空堂守經帙
淮蝗蔽天農乆餓越卒圍城盜少逸至尊深拱罷簫韶
元老相看進刀筆春風生物尚有意壯士憂民豈無術
不成歡醉但悲歌回首功名古難必
　　寄曾子固
吾少莫與合愛我君為最君名髙山嶽嵑孼嵩與太低
心收惷友似不讓塵壒又如滄江水不逆溝畎澮君身
揭日月遇輒破氛靄我材特窮空無用補倉廥謂宜從
君乆垢汚得洮汰人生不可必所願每顛沛乖離五年
餘牢落千里外投身落俗穽薄宦自鉗鈦平居毎自守
髙論從誰丏揺揺西南心夢想與君㑹思君挾竒璞願
售無良儈窮閻抱幽憂凶禍費􁐴襘州窮吉士少誰可
壻諸妹仍聞病連月醫藥誰可頼家貧奉養狹誰與通
貨貝詩人刺曹公賢者荷戈祋奈何遭平時徳澤盛汪
濊鸞鳯鳴且下萬羽來翽翽呦呦林間鹿爭出噬苹藾
乃令髙世士動輒遭狼狽人事既難了天理尤茫昧聖
賢多如此自古云無奈周人貴婦女扁鵲名醫滯今世
無常勢趨舍唯利害而君信斯道不閔身窮㤗弃捐人
間樂濯耳受天籟諒知安肥甘未肯顧糠糩龍螭雖蟠
屈不慕虵蟬蜕令人重感奮意勇忘身蕞何由日親炙
病體同砭艾功名未云合歳月尤湏愒懐思切劘効中
夜淚霶霈君常許過我早晩治車􁊯山溪雖峻惡髙眺
發䝉肺峰巒碧參差木樹青晻藹桐江路尤駛飛槳下
鳴瀨魚村指暮火酒舍瞻晨斾清醪足消憂玉鯽行可
膾行行願無留日夕佇傾葢㑹將見顔色不復謀蓍蔡
延陵古君子議樂耻言鄶細事豈足論故欲論其大披
披發鞬櫜懔慄見戈鋭探深犯嚴壁破惑翻强􁀙離行
歩荃蘭偶坐隂松檜宵牀連衾幬晝食共麄糲兹歡何
時合清瘦見衣帶作詩寄微誠誠語無綵繪
　　有感
憶昔與胡子戲娯西城幽放斥僕與馬獨身歩田疇牛
䜿歌我旁聽之為乆留一接田父語嘆之勝王侯追逐
恨不恣暮歸輒懐愁顧常輕千乗秪願足一丘子時怪
我少好此寂寞遊笙篁不入耳又不甘醪羞那知抱孤
傷罷頓不能遒世味已鮮少但餘野心稠乖離今十年
班髪滿我頭昔興亦略盡食眠常百憂每逢佳山水欲
往輒復休方壯遂如此况乃高春秋
　　白紵山
白紵衆山頂江湖所縈帶浮雲卷晴明可見九州外肩
輿上寒空置酒故人㑹峰戀帳錦繡草木吹竽籟登臨
信地險俯仰知天大留歡薄日晩起視飛鳥背殘年苦
局束往事嗟摧壊歌舞不可求桓公井空在
　　九井(得盈字/)
沿崖渉澗三十里高下犖确無人耕捫蘿挽蔦到山趾
仰見吹瀉何崢嶸餘聲投林欲風雨末勢卷土猶溪阬
飛蟲凌兢走獸慄霜雪夏落雷冬鳴野人往往見神物
鱗甲漠漠雲隨行我來立乆無所得空數石上菖蒲生
中官繫龍沉玉册小吏磔狗澆銀觥地形偶爾藏險怪
天意未必司隂晴山川在理有崩竭丘壑自古相虛盈
誰能保此干世後天柱不折泉常傾
　　書㑹别亭
西城路居人送客西歸處年年借問去何時今日扁舟
從此去春風吹花落高枝飛來飛去不自知路上行人
亦如此應有重來此處時
　　張氏靜居院
動者利進為靜者樂止居物性有偏得惟賢時卷舒張
矦始出仕所至多名譽老矣歸偃休買地劚荒蕪屋成
為令名名實與時俱南堂棲幽真晨起瞻像圖北堂畫
五禽游戲養形軀燕有諸賔庭學有諸子廬間矦年幾
何矯矯八十餘問矦何能爾心不藏憂愉問矦客何為
弦歌飲投壺問矦兒何讀夏商及唐虞嵩山填門户洛
水遶階除疾於山水間結駟有通衢我念老退者古多
賢大夫留矦亦養生乃欲凌空虚閉門不飲酒豈異山
中臞疎傳稍喜客揮金能自娯不聞喜教子滿屋青紫
朱張矦能兼取勝事古所無襃稱有樂石丞相為之書
而我不自量聞風亦歌呼
　　秃山
吏役滄海上瞻山一停舟怪此秃誰使鄉人語其由一
狙山上鳴一狙從之遊相匹乃生子子衆孫還稠山中
草木盛根實始易求攀挽上極髙屈指亦窮幽衆狙各
豐肥山乃盡侵牟攘爭取一飽豈暇議藏收大狙尚自
若小狙亦已愁稍稍受咋嚙一毛不得留狙雖巧過人
不善操耡耰所嗜在果榖得之常以偷嗟此海山中四
顧無所投生生未云已歳晩將安謀
　　杭州修廣師法喜堂
浮屠之法與世殊洗滌萬事求空虛師心以此不挂物
一堂收身自有餘堂隂置石雙嵽嵲石脚立竹青扶疎
一來已覺肝膽豁况乃宴坐窮朝晡憶初救時勇自許
壯夫看俗尤﨑嶇豐車肥馬載豪傑少得志願多憂虞
始知進退各有理造次未可分賢愚㑹將築室返耕釣
相與此處吟山湖
　　復至曹娥堰寄剡縣丁元珍
溪水渾渾來自北千山抱水清相射山深水急無艇子
欲從故人安可得故人昔日此水上罇酒扁舟慰行役
津亭把手坐一笑我喜滿懐君動色論新講舊惜未足
落日低佪已催客離心自醉不復飲秋果寒花空滿席
今年却坐相逢處怊悵難求别時迹可憐溪水自南流
安得溪船問消息
　　寄贈胡先生(并序/)
　孔孟去世遠矣信其聖且賢者質諸書焉耳翼之先
　生與予並世非若孔孟之遠也聞薦紳先生所稱述
　又詳於書不待見而後知其人也歎慕之不足故作
　是詩
先生天下豪傑魁胷臆廣博天所開文章事業望孔孟
不復睥睨蔡與崔十年留滯東南州飽足藜藿安蒿萊
獨鳴道德驚此民民之聞者源源來高冠大帶滿門下
奮如百蟄乗春雷惡人沮服善者起昔時蹻跖今騫回
先生不試乃能爾誠令得志如何哉吾願聖帝營太平
補葺廊廟枝傾頽披旒發纊廣耳目照徹山谷多遺材
先收先生作梁柱以次構架桷與榱羣臣面向帝深拱
仰戴堂陛方崔嵬
　　得曾子固書因寄
始吾居揚日重問每見及云將自親側萬里同講習子
行何舒舒吾望已汲汲窮年夢東南顔色不可挹仁賢
豈欺我正恐事維縶嚴親抱憂衰生理賴以給不然航
江外天寒北風急無乃山路惡僕弱馬行澁孤懐未肯
開歳物忽如蟄朅來髙郵住巷屋頗卑濕蓬蒿稍芟除
茅竹隨補葺茍云禦風氣尚恐憂雨汁故人莫在眼屢
獨開巾笈忠信盖未見吾敢誣兹邑出闗誰與語念子
百憂集眺聽聊自放日暮城頭立徐歸坐當户使者操
書入時開識子意如渴得羙湆驪駒日就道玉手行可
執舊學待鐫磨新文得刪拾重登城頭望喜氣滿原隰
　　憶昨詩示諸外弟
憶昨此地相逢時春入窮谷多芳菲短垣囷囷冠翠嶺
躑躅萬樹紅相圍幽花媚草錯雜出黄蜂白蝶參差飛
此時少壯自負恃意氣與日爭光輝乗閒弄筆戲春色
脱畧不省旁人譏坐欲持此博軒冕肯言孔孟猶寒飢
丙子從親走京國浮塵坌並緇人衣明年親作建昌吏
四月挽船江上磯端居感慨忽自寤青天閃爍無停暉
男兒少壯不樹立挾此窮老將安歸吟哦圖書謝慶吊
坐室寂寞生伊威材疎命賤不自揣欲與稷契遐相希
旻天一朝畀以禍先子泯沒予誰依精神㳅離肝肺絶
眥血被靣無時晞母兄呱呱泣相守三載厭食鍾山薇
屬聞䧏詔起羣彦遂自下國趨王畿刻章琢句獻天子
釣取薄禄歡庭闈身着青衫手特版奔走卒歳官淮沂
淮沂無山四封痺獨有廟塔尤峩巍時時憑髙一悵望
想見江南多翠微歸心動蕩不可抑霍若猛吹翻旌旗
騰書漕府私自列仁者惻隠從其祈暮春三月亂江水
勁櫓健帆如轉機還家上堂拜祖母奉手出涕縱横揮
出門信馬向何許城郭宛然相識稀永懐前事不自適
却指舅館排山扉當時髫兒戲我側于今冠佩何頎頎
况復丘樊滿秋色蜂蝶摧藏花草腓令人感嗟千萬緒
不忍倉卒囘驂騑留當開樽强自慰邀子劇飲母予違
　　東皐
起伏晴雲徑縱横暖水陂草長流翠碧花遠没黄鸝楚
製從人笑呉吟得自怡東臯興不淺游走及芳時
　　嵗晩
月映林塘澹風含笑語涼俯窺憐浄緑小立佇幽香擕
幼㝷新菂扶衰坐野航延緣乆未已嵗晩惜流光
　　半山春晩即事
春風取花去酬我以清隂翳翳陂路静交交園屋深狀
敷毎小息杖屨或幽㝷惟有北山鳥經過遺好音
　　欹眠
翠幙卷東岡欹眠月半牀松聲悲永夜荷氣馥初涼清
話非無寄幽期故不忘扁舟亦在眼終自獺衣裳
　　定林
潄甘涼病齒坐曠息煩襟因脱水邊屨就敷巖上衾但
留雲對宿仍值月相㝷真樂非無寄悲蟲亦好音
　　送張宣義之官越幕
㑹稽遊宦鄉海物錯句章土潤箭萌羙水甘茶串香今
君誠暫屈他日恐難忘唯有西興渡靈胥或怒張
　
　
　
　
　
　
　
　
　
　
　
　
　
　
　宋詩鈔卷十八
欽定四庫全書
　宋詩鈔卷十九
　　　　　　　　　内閣中書舍人呉之振編
　王安石臨川詩鈔下
　　送鄧監簿南歸
不見驪塘路茫然四十春長為異鄉客毎憶故時人水
閲公三世雲浮我一身濠梁送歸處握手但悲辛
　　即事
徑暖草如積山晴花更繁縱横一川水高下數家村靜
憇雞鳴午荒㝷犬吠昏歸來向人説疑是武陵源
　　示耿天騭
挾䇿能傷性捐書可盡年弦歌無舊習香火有新緣白
土長岡路朱湖小洞天望公時顧我於此暢幽悁
　　北山暮歸示道人
千山復萬山行路有無間花發蜂遞繞果垂猿對攀獨
㝷寒水度欲趂夕陽還天黒月未上兒童初掩關
　　烏塘
地僻居人少山稠伏獸多怒貍朝博雁嚵虎夜窺騾籬
落生孫竹門庭上女蘿未應悲寂寞六載一經過
　　欲歸
水漾青天暖沙吹白日隂塞垣春錯莫行路老侵㝷緑
稍還幽草紅應動故林留連一杯酒滿眼欲歸心
　　壬辰寒食
客思似楊柳春風千萬條更傾寒食淚欲漲冶城潮巾
髪雪爭出鏡顔朱早彫未知軒冕樂但欲老漁樵
　　宿雨
緑攪寒蕪出紅争暖樹歸魚吹塘水動雁拂塞垣飛宿
雨驚沙盡晴雲晝漏稀却愁春夢短燈火著征衣
　　題友人郊居水軒
田中三畝宅水上一軒開為有漁樵樂非無仕進媒槎
頭收晩釣荷葉卷新醅坐説魚腴羙功名挽不來
　　江亭晩眺
日下崦嵫外秋生沆碭間清江無限好白鳥不勝閒雨
過雲收嶺天空月上灣歸鞍侵調角囘首六朝山
　　自白上村入北寺二首
木杪田家出城隂野逕分溜渠行碧玉畦稼卧黄雲薄
槿胭脂染深荷水麝焚夕陽人不見雞鶩自成羣
雨過百泉出秋聲連衆山獨㝷飛鳥外時渡亂流間坐
石偶成歇看雲相與還㑹湏營一畝長此聽潺湲
　　題朱郎中白都莊
蕭灑桐廬守滄洲寄一廛山光隔釣岸江氣雜炊煙藜
杖聽鳴艣籃輿看種田明時湏共理此興在他年
　　次韻冲卿過雎陽
宮廟此神鄉留親泊楚艎天開今壯麗地積古悲涼不
改山河舊猶餘草木荒還聞足賔客誰是漢鄒陽
　　崑山恵聚寺次張祐韻
峰嶺互出没江湖相吐吞園林浮海角臺殿擁山根百
里見漁艇萬家藏水村地偏來客少幽興秪桑門
　　呉江
莽莽昔登臨秋風一散襟地留孤嶼小天入五湖深柑
橘無千里魚鰕有萬金吾雖輕范蠡終欲此幽㝷
　　世事
世事一何稠論心日已偷尚䝉今士笑宜見古人羞老
圃聊湏問良田亦欲求非關畏黻冕無責易身修
　　寄上甫
塞上無花草飄風急我歸稍林聽澗落卷土看雲飛想
子當紅蘂思家上翠微江寒亦未已好好着春衣
　　招丁元珍
黙黙不自得紛紛何所為畫墁聊取食獵較且隨時秋
入江湖暗風生草樹悲黄花一杯酒思與故人持
　　江上二首
潮連風浩蕩沙引客淹留落日更清坐空江無近舟共
看蒹葦宅聊即稻粱謀未敢嗟艱食凶年半九州
書自江邊使鄉隣病餓稠何言萬里客更作百身憂補
敗今誰䘏趨生我自羞西南雙病眼落日倚扁舟
　　暮春
春期行晼晩春意賸芳菲曲水應修褉披香未試衣雨
花紅半墮烟樹碧相依悵望夢中地王孫底不歸
　　送鄆州知府宋諫議
盛世千齡合宗工四海瞻天心初籲俊雲翼首離潛徳
望完圭角儀形壯陛廉徐鳴蒼玉佩盡校碧牙籖綸掖
清光注鑾坡茂渥霑文明誠得主政瘼尚煩砭右府參
機務東塗贊景炎廟謨資石畫兵畧倚珠鈐坐鎮均勞
逸齋居養智恬謳謠喧井邑惠化穆蒼黔進律朝章舊
疏恩物議僉通班三殿䆳徙部十城兼申甫周之翰龜
䝉魯所詹地靈奎宿照野沃汶河漸首路龍旗盛提封
虎節嚴賜衣纒紫艾衛甲綴朱綅海谷移文省谿堂燕
豆添班春囘紺幰問俗卷彤襜舟檝商巖命熊羆渭水
占治裝行入覲金鼎重調鹽
　　歳晚懐古
先生歳晩事田園魯叟遺書廢討論問訊桑麻憐已長
按行松菊喜猶存農人調笑追㝷壑稚子歡呼出候門
遙謝載醪㭕惑者吾今欲辨已忘言
　　叚氏園亭
欹眠隨水轉東垣一㸃炊煙映水昏漫漫芙蕖難覓路
翛翛楊柳獨知門青山呈露新如染白鳥嬉游靜不煩
朱雀航邊今有此可能揺蕩武陵源
　　次韻致遠木人洲
迷子山前漲一洲木人圖志失編收年多但有柳生肘
地僻獨無茅蓋頭河側鮑生乾尚立江邊屈子槁將投
未妨他日稱居士能使君疑福可求
　　次韻酬龔深甫
握手東岡雪滿篸後期惆悵老呉蠶芳辰一笑真難值
暮齒相思豈乆堪他日杜詩傳渭北幾時周宅對漳南
百年邂逅能多少且可勤來共草菴
　　次韻酬朱昌叔三首
㸃也自殊由與求旣成春服更何憂拙於人合且天合
靜與道謀非食謀未愛京師傳谷口但知鄉里勝壺頭
嗟予老矣無一事復得此君相與游
去年音問隔淮州百謫難知亦我憂前日杯盤共江渚
一歡相屬豈人謀山蟠直瀆輸淮口水抱長干轉石頭
乗興舟輿無不可春風從此與公遊
烏榜登臨興未休共言何許更消憂聯裾蕭寺㝷真覺
方駕孫陵弔仲謀語罷每開歡笑口詩來仍掉苦吟頭
已知軒冕真吾累且可追隨馬少游
　　次韻送程給事知越州
千騎東方占上頭如何誤到北山遊清明若覩蘭亭月
暖熱因忘蕙帳秋投老始知歡可惜通宵豫以别為憂
西歸定有詩千首想肯重來賁一丘
　　次韻酬徐仲元
投老逍遥屺與堂天刑真已脱桁楊緣源靜翳無魚淰
度谷深追有鳥頏毎苦交遊㝷五柳最嫌尸祝擾庚桑
相看不厭唯夫子風味真如顧建康
　　送程公闢得謝歸姑蘇
東歸行路歎賢哉碧落新除寵上才白傅林塘傳畫去
呉王花鳥入詩來唱酬自有微之在談笑應容逸少陪
(少保元絳謝事居姑蘇又王/中甫善歌詞與相唱酬燕集)除此兩翁相見外不知三
逕為誰開
　　登寳公塔
倦童疲馬放松門自把長笻倚石根江月轉空為白晝
嶺雲分暝與黄昏䑕搖岑寂聲隨起鵶矯荒寒影對翻
當此不知誰客主道人忘我我忘言
　　重登寳公塔復用前韻
空見方墳涌半霄難將生死問參寥應身東返知何國
瑞像西歸自本朝遺寺有門非輦路故池無鉢但僧瓢
獨龍下視皆陳迹追數齊梁亦未遙
　　紙暖閣
聨屏蓋障一㝷方南設釣簾北置牀側座對敷紅絮暖
仰牕分啟碧紗涼氊廬易以梅烝壊錦幄終於草野妨
楚榖越藤真自稱每糊因得減書囊
　　小姑
小姑未嫁與蘭支何恨流傳樂府詩初學水仙騎赤鯉
竟㝷山鬼從文貍繽紛雲䙱空棠檝綽約烟鬟獨桂旗
弄玉有祠終或徃飛瓊無夢故難知
　　呈陳和叔(并序/)
　嘉祐末和叔以集賢校理判登聞鼓院同知太常禮
　院皮場街有園數畝中置二椁甎袤丈北戸臨溝略
　彴通街旁作小屋毁輜車為葢某以直集賢院為三
　司度支判官以知制誥糾察在京刑獄同管句三班
　院間度彴飯車葢下隨所有無坐卧甎上笑語常至
　夜如此三歳而和叔遭太夫人憂未幾某亦䘮親以
　去時(闕/)永昭陵尚未復土也後與和叔皆蒙今上拔
　用數㑹議語皆憂傷之餘責厚事叢無復故情元豐
　元年某食觀使禄居鍾山南和叔經略廣東道舊悵
　然某作詩以叙其事
毁車為屋僅容身三歳相要薄主人晝寓椁甎常至夜
冬㳂溝彴復㝷春南陔不洎公歸里蒼墓垂成我䘮親
後㑹縱多無此樂山林投老一傷神
　　全椒張公有詩在北山西庵僧者墁之悵然有感
十年怊悵躡山阡終欲持杯滴到泉東路角巾非故約
西州華屋漫修椽幽明永隔休炊黍真俗相妨乆絶弦
遺墨每看疑邂逅復隨人事散如烟
　　讀眉山集次韻雪詩二首
若木昏昏末有鵶凍雷深閉阿香車搏雲忽散簁為屑
翦水如分綴作花擁箒尚憐南北巷持杯能喜兩三家
戲挼弄掬輸兒女羔袖龍鍾手獨义
戲搖微縞女鬟鵶試咀流酥已頰車歴亂稍埋氷揉粟
消沉時㸃水圓花豈能舴艋真㝷我且與蝸牛獨卧家
欲挑青腰還不敢直須詩瞻付劉义
　　次韻奉和蔡樞宻南京種山藥法(蔡詩并序云䝉/見索南都種山)
　(藥法并以生頭數十莖送上輒成小詩青青正是中/分天區種何妨試玉延即見引湏縁夏木定知如蹠)
　(薦冬筵露偏自裹自題潤還御水氷霜結䕃近然/堯雲雨            還自媿揠苖應笑宋人)
區種抛來六七年春風條蔓想宛延難追老圃莓苔徑
空對珍盤玳瑁筵嘉種忽傳河右壤靈苖更長闕西偏
故畦穿斵知何日南望鍾山一慨然
　　上已聞苑中樂聲書事
苑中誰得從春游想見漸臺瓦欲流御水曲隨花影轉
宫雲低繞樂聲留年華未破清明節日暮初囘祓禊舟
更覺至尊思慮遠不應全為拙倡優
　　用樂道舍人韻書十日事呈樂道舍人聖從待制
東門人物亂如麻想見新韉照路華午鼓已傳三刻漏
從官初賜一杯茶怱怱殿下催分首擾擾宮前聽賣花
歸去莫言天上事但知呼客飲流霞
　　詳定試卷
童子常誇作賦工暮年羞悔有揚雄當時賜帛倡優等
今日論才將相中細甚客卿因筆墨卑於爾雅注魚蟲
漢家故事真當改新詠知君勝弱翁
　　奉酬楊樂道
邂逅聨裾殿閣春却愁容易即離羣相知不必因相識
所得如今過所聞近代聲名出盧駱前朝筆墨數淵雲
與公家世由來事愧我初無百一分
　　送李質夫之陜府
平世求才漫至公悠悠羈旅士多窮十年見子尚短褐
千里隨人今北風戸外屨貧虚自滿樽中酒賤亦常空
共嫌欲老無機械心事還能與我同
　　次韻呉季野題岳上人澄心亭
髙亭五月尚寒生囘首塵沙自鬱蒸砌水亂流穿石底
檻雲髙出蔽山層躋攀欲絶人間世締搆知從物外僧
腸胃坐來清似洗神竒未怪佛圖澄
　　送彦珍
挾筴窮鄉滿鬢絲陂田荒盡豈嘗窺未應谷口終身隠
正合菑川舉國推握手百憂空往事還家一笑即芳時
柘岡定有辛夷發亦見東風使我知
　　寄張先郎中
留連山水住多時年比馮唐未覺衰篝火尚能書細字
郵筩還肯寄新詩胡牀月下知誰對蠻榼花前想自隨
投老主恩聊欲報每瞻高躅恨歸遲
　　寄黄吉甫
朱顔去似朔風驚白髪多於野草生挾筴讀書空有得
求田問舍轉無成解鞍烏石岡邊坐擕手辛夷樹下行
今日追思真樂事黄塵深處走鷄鳴
　　即席次韻微之泛舟
畫舸幽㝷北果園應將陳迹問桑門地隨牆墅行多曲
天著岡巒望易昏故國時平空有木荒城人少半為村
悠悠興廢皆如此賴付乾愁酒一樽
　　示長安君
少年離别意非輕老去相逢亦愴情草草杯盤供笑語
昏昏燈火話平生自憐湖海三年隔又作塵沙萬里行
欲問後期何日是寄書應見雁南征
　　次韻微之即席
釀成呉米野油囊却愛清談氣味長閒日有僧來北阜
平時無盗出南塘風亭對竹酬孤峭雪逕㝷梅認暗香
江水中􁥁應未變一杯終欲就君嘗
　　思王逢原三首
布衣阡陌動成羣卓犖高才獨見君杞梓豫章蟠絶壑
騏驎騕褭跨浮雲行藏已許終身共生死那知半路分
便恐世間無妙質鼻端從此罷揮斤
蓬蒿今日想紛披冢上秋風又一吹妙質不為平世得
微言唯有故人知廬山南墮當書案湓水東來入酒巵
陳迹可憐隨手盡欲歡無復似當時
百年相望濟時功歳路何知向此窮鷹隼奮飛凰羽短
騏驎埋没馬羣空中郎舊業無兒付康子高才有婦同
想見江南原上墓樹枝零落紙錢風
　　季春上旬苑中即事
輦路行看斗柄東簾垂殿閣轉春風樹林隠翳燈含霧
河漢欹斜月墜空新蕋漫知紅簌簌舊山常夢直叢叢
賞心樂事須年少老去應無日再中
　　與微之同賦梅花得香字三首
漢宮嬌額半塗黄粉色淩寒透薄籹好借月魂來映燭
恐隨春夢去飛揚風亭把盞酬孤艷雪徑回輿認暗香不
為調羮應結子直須留此占年芳
結子非貪鼎鼐甞偶先紅杏占年芳從教臘雪埋藏得
却怕春風漏洩香不御鈆華知國色祗裁雲縷想仙裝
少陵為爾牽詩興可是無心賦海棠
淺淺池塘短短牆年年為爾惜流芳向人自有無言意
傾國天教抵死香鬚䙚黄金危欲墮蔕團紅蠟巧能裝
嬋娟一種如氷雪依倚春風笑野棠
　　度麾嶺寄莘老
區區隨傳換冬春夜半懸崖託此身豈慕王遵能許國
直緣毛義欲私親施為已壊生平學夢想猶歸寂寞濵
風月一歌勞者事能明吾意可無人
　　送遜師歸舒州
山川相對一悲翁徃事紛紛夢寐中邂逅故人恩意在
低佪今日笑言同看吹陌上陽花滿忽憶巖前蕙帳空
亦見桐鄉諸父老為傳衰颯病春風
　　次韻酬宋玘二首
洗雨次風一月春山紅漫漫綠紛紛褰裳遠野誰從我
散䇿空陂忽見君青眼坐傾新歳酒白頭追誦少年文
因嗟渉世終無補乆使髙材雍上聞
山陂疇昔從吾親諸父先生各佩紛零落長年誰語此
遟囘故地却逢君衣冠偶坐論經術襁褓當時刺繡文
更怪髙材終未遇有司何日選方聞
　　夢張劒州
萬里憐君蜀道歸相逢似喜語還悲江淮别業依何處
日月新阡卜幾時自説曲阿猶未穩即㝷湓水去猶疑
茫然却是陳橋夢昨日春風馬上思
　　次韻張唐公馬上
揭節初悲力不任賜身終愧謬恩臨病來氣弱歸宜早
偷取官多責恐深膏澤未施空謗怨瘡痍猶在豈謳吟
黄昏信馬江城路欲訪何人話此心
　　上元戲呈貢父
車馬紛紛白畫同萬家燈火暖春風别開閶闔壺天外
特起蓬萊陸海中盡取繁華供俠少秪分牢落與衰翁
不知太乙遊何處定把青藜獨照公
　　和楊樂道見寄
宅帶園林五畝餘蕭條還似茂陵居殺青滿架書新繕
生白當牕室乆虚孤學自難窺奧密重言猶得慰空疎
相思每欲投詩社只待春蒲葉又書
　　次御河寄城北㑹上諸友
客路花時秪攪心行逢御水半晴隂背城野色雲邊盡
隔屋春聲樹外深香草已堪囘歩履午風聊復散衣襟
憶君載酒相追處紅萼青跗定滿林
　　寄友人三首
萬里書歸説我愁知君不忘北城幽一篇封禪才難學
三畝蓬蒿勢易求欲與山僧論地劵願為鄰舍事田疇
應須急作南征計漠北風沙不可留
水邊幽樹憶同攀曾約移居向此間欲語林塘迷舊逕
却隨車馬入他山飛花著地容難冶鳴鳥窺人意轉閒
物色可歌春不返相思空復慘朱顔
一别三年至一方此身漂蕩只殊鄉看沙更覺蓬萊淺
數日空驚霹靂忙渺渺水波低赤岸濛濛雲氣淡扶桑
登臨舊興無多在但有浮槎意未忘
　　寄張諤招張安國金陵法曹
我老願為臧丈人君今少壯豈長貧好須自致青冥上
可且相從寂寞濵深谷黄鸝驕引子曲碕翠碧巧藏身
㝷幽觸静還成興何必區區九陌塵
　　欲徃淨因寄涇州韓持國
紫荆山下物華新只與都城共一春令節想君擕綠酒
故情憐我踏黄塵泔魚已悔他年事搏虎方收末路身
欲寄微言書不盡試㝷僧閣望西人
　　送别韓虞部
客舍街南初著巾與君兄弟即相親當年豈意兩家子
今日更為同社人京洛風塵嗟阻濶江湖杯酒惜逡廵
歸帆嶺北茫茫水把手何時寂寞濱
　　懷舒州山水呈昌叔
山下飛鳴黄栗留溪邊飲啄白符鳩不知此地從君處
亦有他人繼我不塵土生涯休盪滌風波時事只飄浮
相看髮秃無歸計一夢東南即自羞
　　寄袁州曹伯玉使君
宜春城郭繞樓臺想見登臨把一盃濕濕嶺雲生竹􁆀
冥冥江雨熟楊梅政成定入邦人詠詩就還隨驛使來
錯莫風沙愁病眼不知何日為君開
　　再至京口寄漕使曹郎中
漂流曾落此江邊憶與詩翁賦浩然(浩然/堂名)鄉國去身猶
萬里驛亭分首已三年北城紅出髙枝靚南浦青囘老
樹圓還似昔時風露好只疑談笑在君前
　　次韻平甫金山㑹宿寄親友
天末海門横北固烟中沙岸似西興已無船舫猶聞笛
逺有樓臺秪見燈山月入松金破碎江風吹水雪崩騰
飄然欲作乗桴計一到扶桑恨未能
　　次韻再遊城西李園
京師花木類多竒常恨春歸人未歸車馬喧喧走塵土
園林處處鏁芳菲殘紅已落香猶在羈客多傷涕自揮
我亦悠悠無事者約君聨騎訪郊圻
　　予求守江隂未得酬昌叔憶江隂見及之作
黄田港北水如天萬里風檣看賈船海外珠犀常入市
人間魚蟹不論錢髙亭笑語如昨日末路塵沙非少年
强乞一官終未得秪君同病肯相憐
　　奉寄子思以代别
南北蹉跎成兩翁悲歡邂逅笑言同全家欲出嶺雲外
匹馬肯㝷山雨中趨府折腰嗟踽踽聽泉分手惜怱怱
寄聲但有加飡飲才業如君豈乆窮
　　留題微之廨中清輝閣
故人名字在瀛洲邂逅低囘向此留鷗鳥一雙隨坐笑
荷花十丈對冥搜水涵樽爼清如洗山染衣巾翠欲流
宣室應疑鬼神事知君能復幾來游
　　元珍以詩送緑石硯所謂玉堂新様者
玉堂新様世爭傳况以蠻溪綠石鐫嗟我長來無異物
愧君特贈有佳篇乆埋瘴霧看猶濕一取春波洗更鮮
還與故人袍色似論心於此亦同堅
　　金陵懐古四首
霸祖孤身取二江子孫多以百城降豪華盡出成功後
逸樂安知與禍雙東府舊基留佛刹後庭餘唱落船忩
黍離麥秀從來事且置興亡近酒缸
天兵南下此橋江敵國當時指顧降山水雄豪空復在
君王神武自難雙留連落日頻囘首想像餘墟獨倚忩
却怪夏陽纔一韋漢家何事費罌缸
地勢東囘萬里江雲間天闕古來雙兵纒四海英雄得
聖出中原次第降山水寂寥埋王氣風煙蕭颯滿僧忩
廢陵壊冢空冠劒誰復沾纓酹一缸
憶昨天兵下蜀江將軍談笑士爭降黄旗已盡年三百
紫氣空收劒一雙破堞自生新草木廢宮誰識舊軒忩
不湏搔首㝷遺事且倒花前白玉缸
　　次韻舍弟遇子固憶少述(時舍弟/在臨川)
歸計何時就一廛寒城囘首意茫然野林細錯黄金日
溪岸寛圍碧玉天飛兔已聞追騕褭太阿猶恨失龍泉
遙知更憶河濵友從事能忘我獨賢
　　次韻答平甫
高蟬抱殻悲聲切新鳥爭巣誶語忙長樹老隂欺夏日
晩花幽艷敵春陽雲歸山去當簷靜風過溪來滿坐涼
物物此時皆可賦悔予千里不相將
　　金明池
宜秋西望碧參差憶看鄉人楔飲時斜倚水開花有思
緩隨風轉柳如癡青天白日春常好綠髪朱顔老自悲
跋馬未堪塵滿眼夕陽偷理釣魚丝
　　葛溪驛
缺月昏昏漏未央一燈明滅照秋床病身最覺風露早
歸夢不知山水長坐感歳時歌慷慨起看天地色淒涼
鳴蟬更亂行人耳正抱疎桐葉半黄
　　泛舟青溪入水門登高齋奉呈康叔
簿領紛紛惜此時起擕佳客散沈迷十圍但見諸營柳
九曲難㝷故國溪牽埭欲隨流水遠放船終礙畫橋低
子猷清興何曾盡想憶高齋更一躋
　　九日登東山寄昌叔
城上啼烏破寂寥思君何處坐岧嶤應湏綠酒醻黄菊
何必紅裙弄紫簫落木雲連秋水渡亂山煙入夕陽橋
淵明乆負東籬醉猶分低心事折腰
　　寄呉成之
緑髪溪山笑語中豈知翻手兩成翁辛夷屋角摶香雪
躑躅岡頭挽醉紅想見舊山茅徑在追隨今日板輿空
渭陽車馬嗟何及榮禄方當與子同
　　寄曾子固
斗粟猶慙報禮輕敢嗟吾道獨難行脱身負米將求志
戮力乗田豈為名髙論幾為衰俗廢壯懐難值故人傾
荒城囘首山川隔更覺秋風白髪生
　　寄王囘深甫
少年倐忽不再得後日歡娯能幾何顧我面顔衰更早
憐君身世病還多牕間暗淡月含霧船底飄颻風送波
一寸古心俱未試相思中夜起悲歌
　　寄闕下諸父兄兼示平甫兄弟
父兄為學衆人知小弟文章亦自竒家勢到今宜有後
士才如此豈無時乆聞陽羡溪山好頗與淵明性分宜
但願一門皆貴仕時將車馬過茅茨
　　鍾山西庵白蓮亭
山亭新破一方苔白帝留花滿四隈野豔輕明非傅粉
秋光清淺不憑材鄉窮自作幽人伴歳晩誰為靜女媒
可笑遠公池上客却因松菊賦歸來
　　次韻舍弟賞心亭即事
檻折簷傾野水傍臺城佳氣已消亡難披梗莽㝷千古
獨倚青冥望八荒坐覺塵沙昏遠眼忽看風雨破驕陽
扁舟此日東南興欲盡江流萬里長
　　送張仲容赴杭州孫公辟
萬屋相誇漆與丹笑歌長在綺紈間綵船春戲城邊水
畫燭秋㝷寺外山憶我屢隨遊客入喜君今赴辟書還
遙知曼倩威行乆赤筆應從到日閒
　　次韻春日即事
人間尚有薄寒侵和氣先薰草樹心丹白自分齊破蕾
青黄相向欲交隂潺潺嫩水生幽谷漠漠輕煙動遠林
病得一官隨太守班春無助愧周任
　　江上
村落家家有濁醪青旗招客解祗禂春風似補林塘破
野水遥連草樹高寄食舟車隨處弊行歌天地此身勞
遲回自負平生意豈是明時惜一毛
　　午枕
百年春夢去悠悠不復吹簫向此留野草自花還自落
鳴禽相乳亦相酬舊蹊埋没開新徑朱戸欹斜見畫樓
欲把一盃無伴侶眼看興廢使人愁
　　寄石鼓寺陳伯庸
鯨海無風白日閒天門當面險難攀塵埃掉臂離長陌
琴酒和雲入舊山仁義未饒軒冕貴功名莫信鬼神慳
郭東一㸃英雄氣時伴君心夜斗間
　　姑胥郭
誤褫雲巾别故山抵呉由越兩間關千家漁火秋風市
一葉歸舟暮雨灣旅病愔愔如困酒鄉愁脉脉似連環
情知帶眼從前緩更恐顛毛自此斑
　　太湖恬亭
檻臨溪上綠隂圍溪岸髙低入翠微日落斷橋人獨立
水涵幽樹鳥相依清遊始覺心無累靜處誰知世有機
更待夜深同徙倚秋風斜月釣船歸
　　次韻酬呉彦珍見寄(時彦珍為教授/學有右軍墨池)
君作新詩故起予一吟聊復報雙魚杖藜高徑誰來往
散帙空堂自巻舒樹外鳥啼催晩種花間人語趂朝虛
春風處處堪擕手何事臨池苦學書
　　自金陵如丹陽道中有感
數百年來王氣消難將前事問漁樵苑方秦地皆蕪没
山借揚州更寂寥荒埭暗雞催月曉空場老雉挾春驕
豪華秪有諸陵在往往黄金出市朝
　　讀詔書(慶歴/七年)
去秋東出汴河梁已見中州旱勢强日射地穿千里赤
風吹沙度滿城黄近聞急詔收羣䇿頗説新年又亢陽
賤術縱工難自獻心憂天下獨君王
　　除夜寄舍弟
一尊聊有天涯憶百感翻然醉裏眠酒醒燈前猶是客
夢囘江北已經年佳時流落真何得勝事蹉跎只可憐
唯有到家寒食在春風同泛澦溪船
　　送王補之行風忽作因題四句於舟中
淮口西風急君行定幾時故應今夜月未便照相思
　　離蔣山
出谷頻囘首逢人更斷腸桐鄉豈愛我我自愛桐鄉
　　江上
江水漾西風江花脱晩紅離情被横笛吹過亂山東
　　秣陵道中口占二首
經世才難就田園路欲迷慇懃將白髪下馬照青溪
歳熟田家樂秋風客自悲茫茫曲城路歸馬日斜時
　　雜詠二首
證聖南朝寺三年到百囘不知牆下路今日幾荷開
桃李石城塢餉田三月時柴荆常自閉花發少人知
　　梅花
牆角數枝梅凌寒獨自開遙知不是雪為有暗香來
　　歌元豐
豚栅雞塒晻靄間暮林揺落獻南山豐年處處人家好
隨意飄然得往還
　　九日
九日無歡可得追飄然隨意歴山陂蔣陵西曲(一作/面)風
塵慘(一作/澹)也有黄花一兩枝
　　初晴
幅巾慵整露蒼華度隴深㝷一徑斜小雨初晴好天氣
晩花殘照野人家
　　翛然
翛然三月閉柴荆綠葉隂隂忽滿城自是老年遊興少
春風何處不堪行
　　竹裏
竹裏編茅倚石根竹莖疎處見前村閒眠盡日無人到
自有春風為掃門
　　隨意
隨意柴荆手自開沿岡度塹復登臺小橋風露扁舟月
迷鳥羇雌竟往來
　　初夏即事
石梁茅屋有彎碕流水濺濺度兩陂晴日暖風生麥氣
綠隂幽草勝花時
　　光宅寺(梁武帝宅也其北齊安隔淮/齊武帝宅也宋興又在其地)
齊安孤起宋興前光宅相仍一水邊蜂分蟻爭今不見
故窠遺垤尚依然
　　與寳覺宿龍華院絶句(舊有詩云京口𤓰洲一水/間鍾山只隔數重山春風)
　　　(自綠江南岸明/月何時照我還)
世間投老斷攀緣忽憶東遊已十年但有當時京口月
與公隨我故依然
　　自定林過西庵
午鷄聲不到禪林栢子煙中靜擁衾忽憶西巖道人語
杖藜乗興得幽㝷
　　謝安墩
我名公字偶相同我屋公墩在眼中公去我來墩屬我
不應墩姓尚隨公
　　山陂
山陂院落今挼種城郭樓臺已放燈白髪逢春唯有睡
睡聞啼鳥亦生憎
　　北山有懐
香火因緣寄北山主恩投老更人間傷心躑躅岡頭路
明日春風自往還
　　北陂杏花
一陂春水遶花身花影妖嬈各占春縱被春風吹作雪
絶勝南陌碾成塵
　　江梅
江南歳盡多風雪也有江梅漏洩春顔色凌寒終慘澹
不應揺落始愁人
　　北山
北山輸綠漲横陂直塹囘塘灧灧時細數落花因坐乆
緩㝷芳草得歸遲
　　楊柳
楊柳杏花何處好石梁茅屋雨初乾綠垂靜路要深駐
紅寫清波得細看
　　出郊
川原一片綠交加深樹冥冥不見花風日有情無處著
初廻光景到桑麻
　　呈陳和叔
數椽生草覆莓苔(一作數椽牢/落長莓苔)一徑牆隂斸雪開玉匣
囊衣新徙舍杖藜從此為君來
數椽庳屋茨生草三畝荒園種晩蔬永日終無一杯酒
可能留得故人車
　　與耿天騭㑹話
邯鄲四十餘年夢相對黄粱欲熟時萬事祗如空鳥迹
怪君强記尚能追
　　庚申正月遊齊安
水南水北重重柳山後山前處處梅未即此身隨物化
年年長趂此時來
　　庚申正月遊齊安有詩云水南水北重重柳壬戍
　　　正月再遊
招提詩壁漫黄埃忽忽籠紗兩過梅老值白雞能不死
復隨春色破寒來
　　壬戍正月晦與仲元自淮上復至齊安
風暖柴荆處處開雪乾沙淨水洄洄意行却得前年路
看盡梅花看竹來
　　悟真院
野水從横潄屋除午牕殘夢鳥相呼春風日日吹香草
山北山南路欲無
　　鍾山晩歩
小雨輕風落楝花細紅如雪㸃平沙槿籬竹屋江村路
時見宜城賣酒家
　　勘㑹賀蘭溪主(賀蘭溪洛京地名陳繹/買地築居於郵中問之)
賀蘭溪上幾株松南北東西有幾峰買得住來今幾日
㝷常誰與坐從容
　　書湖隂先生壁
茒簷長掃靜無苔花木成畦手自栽一水䕶田將綠繞
兩山排闥送青來
　　書何氏宅壁
有興提魚就公煑此言雖在已三年皖灊終負幽人約
空對湖山坐惘然
　　示公佐
殘生傷性老躭書年少東來復起予各據槁梧同不寐
偶然聞雨落堦除
　　送黄吉父將赴南康官歸金谿二首
柘岡西路白雲深想子東歸得重㝷亦見舊時紅躑躅
為言春至毎傷心
還家一笑即芳辰好與名山作主人邂逅五湖乗與徃
相邀錦繡谷中春
　　金陵即事三首
水際柴門一半開小橋分路入青苔背人照影無窮柳
隔屋吹香併是梅
結綺臨春歌舞地荒蹊狹巷兩三家東風漫漫吹桃李
非復當時仗外花
昏黒投林曉更驚背人相喚百般鳴柴門長閉春風暖
事外還能見鳥情
　　烏塘
烏塘渺渺綠平隄隄上行人各有擕試問春風何處好
辛夷如雪柘岡西
　　柘岡
萬事紛紛秪偶然老來容易得新年柘岡西路花如雪
廻首春風最可憐
　　金陵
金陵陳迹老莓苔南北遊人自往來最憶春風石城塢
家家桃杏過牆開
　　午枕
午枕花前簟欲流日催紅影上簾鈎窺人鳥喚悠颺夢
隔水山供宛轉愁
　　州橋
州橋蹋月想山椒廻首哀湍未覺遙今夜重聞舊嗚咽
却看山月話州橋
　　觀明州圖
明州城郭畫中傳尚記西亭一檥船投老心情非復昔
當時山水故依然
　　和張仲通憶鍾陵二首
一夢章江已十年故人重見想皤然祗應兩岸當時柳
能到春來尚可憐
逸少池邊有一丘西山南浦慣曾遊殘年歸去終無樂
聞説章江即淚流
　　鍾山即事
澗水無聲繞竹流竹西花草弄春柔茅簷相對坐終日
一鳥不鳴山更幽
　　隴東西二首
隴東流水向東流不肯相隨過隴頭祗有月明西海上
作人征戍替人愁
隴西流水向西流自古相傳到此愁添却征人無限淚
怪來嗚咽已千秋
　　重將
重將白髪旁牆隂陳迹茫然不可㝷花鳥總知春爛漫
人間獨自有傷心
　　楚天
楚天如夢水悠悠花底殘紅漫不收獨遶去年揮淚處
還將牢落對滄洲
　　送和甫至龍安微雨因寄呉氏女子
荒煙凉雨助人悲淚染衣巾不自知除却春風沙際綠
一如看汝過江時
　　與北山道人
蒔果疏泉帶淺山柴門雖設要常關别開小徑連松路
祗與鄰僧約往還
　　江寧夾口
落帆江口月黄昏小店無燈欲閉門側出岸沙楓半死
繫船應有去年㾗
　　夜直
金爐香燼漏聲殘翦翦輕風陣陣寒春色惱人眠不得
月移花影上欄干
　　金陵報恩大師西堂方丈
蕭蕭出屋千竿玉靄靄當牕一炷雲心力長年人事外
種花移石尚慇勤
　　獨卧
茆簷午影轉悠悠門閉青苔水亂流百囀黄鸝看不見
海棠無數出牆頭
　　孟子
沉魄浮魂不可招遺編一讀想風標何妨舉世嫌迂濶
故有斯人慰寂寥
　　臘享
明星慘澹月參差萬竅含風各自悲人散廟門燈火盡
却㝷殘夢獨多時
　　杏花
垂楊一徑紫苔封人語蕭蕭院落中獨有杏花如喚客
倚牆斜日數枝紅
　　泊姚江
山如碧浪翻江去水似青天照眼明喚取仙人來住此
莫教辛苦上層城
　　遊鍾山
兩山松櫟暗朱藤一水中間勝武陵午梵隔雲知有寺
夕陽歸去不逢僧
　　杭州望湖樓囘馬上作呈玉汝樂道
水光山氣碧浮浮落日將歸又少留從此秪應長入夢
夢中還與故人遊
　　春日席上
十年流落負歸期臨水登山各有思今日樽前千萬恨
不堪頻唱鷓鴣辭
　　戲贈育王虚白長老
白雲山頂病禪師昔日公卿各贈詩行盡四方年八十
却歸荒寺有誰知
　　無錫寄正之
健席高檣送病身亂山荒隴障歸津應湏一曲千囘首
西去論心更幾人
　　初晴
一抺明霞黯淡紅瓦溝已見雪花融前山未放曉寒散
猶鎖白雲三兩峰
　　越人以幕養花因遊其下
尚有殘紅已可悲更憂囘首秪空枝莫嗟身世渾無事
睡過春風作惡時
　　鄞縣西亭
收功無路去無田竊食窮城度兩年更作世間兒女態
亂栽花竹飬風煙
　
　
　
　
　
　
　
　
　
　
　
　
　宋詩鈔卷十九
欽定四庫全書
　宋詩鈔卷二十
　　　　　　　　　内閣中書舎人呉之振編
　蘇軾東坡詩鈔上
　蘇軾字子瞻一字和仲眉州眉山人嘉祐二年進士
　調福昌主簿對制策入三等除大理評事簽書鳯翔
　府判官入判登聞鼔院召試直史館丁父憂熙寧二
　年還朝判官吉院權開封府推官出判杭州知宻徐
　湖三州以為詩謗訕逮赴臺獄謫黄州團練副使安
　置築室於東坡自號東坡居士移常州哲宗立復朝
　奉郎知登州召為禮部郎中遷起居舎人㝷除翰林
　學士兼侍讀拜龍圗閣學士出知杭州召為翰林承
　㫖數月知頴州揚州復召為兵部尚書兼侍讀改禮
　部兼端明殿翰林侍讀兩學士出知定州紹聖初貶
　寧遠軍節度副使惠州安置又貶瓊州别駕居儋耳
　徽宗立移舒州團練副使徙永州更三赦遂提舉玉
　局觀復朝奉郎建中靖國元年卒于常州年六十六
　南渡後贈太師謚文忠子瞻詩氣象洪濶舖叙宛轉
　子美之後一人而已然用事太多不免失之豐縟雖
　其學問所溢要亦洗削之功未盡也而世之訾宋詩
　者獨於子瞻不敢輕議以其胷中有萬卷書耳不知
　子瞻所重不在此也加之梅溪之註鬬釘其間則子
　瞻之精神反為所掩故讀蘇詩者汰梅溪之註并汰
　其過於豐縟者然後有真蘇詩也
　　辛丑十一月十九日既與子由别於鄭州西門之
　　　外馬上賦詩一篇寄之
不飲胡為醉兀兀此心已逐歸鞍發歸人猶自念庭闈
今我何以慰寂寞登髙囘首坡隴隔惟見烏帽出復沒
苦寒念爾衣裘薄獨騎瘦馬踏殘月路人行歌居人樂
僮僕怪我苦悽惻亦知人生要有别但恐嵗月去飄忽
寒燈相對記疇昔夜雨何時聽蕭瑟君知此意不可忘
慎勿苦愛髙官職(嘗有夜雨對床/之言故云爾)
　　病中大雪數日未嘗起觀虢令趙薦以詩相屬戲
　　　用其韻答之
經旬卧齋閣終日親劑和不知雪已深但覺寒無奈飄
蕭窗紙鳴堆壓簷板墮(關中皆以/板為簷)風飈助凝洌幃幔困
掀簸惟思近醇醲未敢窺璨瑳何時反炎赫却欲躬臼
磨誰云座無氊尚有裘充貨西鄰歌吹發促席寒威挫
崩騰踏成逕繚繞飛入坐人歡瓦先融飲儁缾屢卧嗟
余獨愁寂空室自困坷欲為後日賞恐被遊塵涴寒更
報新霽皎月懸半魄有客獨苦吟清夜黙自課詩人例
窮蹇秀句出寒餓何當暴雪霜庶以躡郊賀
　　嵗晚相與饋問為饋嵗酒食相邀呼為别嵗至除
　　夜達旦不眠為守嵗蜀之風俗如是余官岐下嵗
　　暮思歸而不可得故為此三詩寄子由
　　　餽嵗
農功各已收嵗事得相佐為歡恐無具假物不論貨山
川隨出産貧富稱小大寘盤巨鯉横發籠雙兔卧富人
事華靡綵繡光翻座貧者愧不能㣲摯出舂磨官居故
人少里巷佳節過亦欲舉鄉風獨倡無人和
　　　别嵗
故人適千里臨别尚遲遲人行猶可復嵗行那可追問
嵗安所之遠在天一涯已逐東流水赴海歸無時東鄰
酒初熟西舎彘亦肥且為一日歡慰此窮年悲勿嗟舊
嵗别行與新嵗辭去去勿囘顧還君老與衰
　　　守嵗
欲知垂盡嵗有似赴壑虵脩鱗已半沒去意誰能遮况
欲繫其尾雖勤知奈何兒童強不睡相守夜讙譁晨雞
且勿唱更鼔畏添檛坐久燈燼落起看北斗斜明年豈
無年心事恐蹉跎努力盡今夕少年猶可誇
　　和子由踏青
春風陌上驚㣲塵遊人初樂嵗華新人閒正好路旁飲
麥短未怕遊車輪城中居人厭城郭喧闐曉出空四鄰
歌鼔驚山草木動簞瓢散野烏鳶馴何人聚衆稱道人
遮道賣符色怒瞋宜蠶使汝蠒如甕宜畜使汝羊如麕
路人未必信此語強為買服禳新春道人得錢徑沽酒
醉倒自謂吾符神
　　和子由蠶市
蜀人衣服常苦艱蜀人遊樂不知還千人耕種萬人食
一年辛苦一春閒閒時尚以蠶為市共忘辛苦逐欣歡
去年霜降斫秋荻今年箔積如連山破瓢為輪土為釡
爭買不翅金與紈憶昔與子皆童丱年年廢書走市觀
市人爭誇鬬巧智野人喑啞遭欺謾詩來使我感舊事
不悲去國悲流年
　　和子由論書
吾雖不善書曉書莫如我茍能通其意常謂不學可貌
妍容有顰璧美何妨橢端莊雜流麗剛健含婀娜好之
每自譏不謂子亦頗書成輒棄去繆被旁人裹體勢本
濶畧結束入細麽子詩亦見推語重未敢荷邇來又學
射力薄愁官笴(官箭十二把吾/能十一把箭耳)多好竟無成不精安用
夥何當盡屏去萬事付懶惰吾聞古書法守駿莫如跛
世俗筆苦驕衆中強嵬騀鍾張忽已遠此語與時左
　　和子由寒食
寒食今年二月晦樹林深翠已生煙遶城駿馬誰能借
到處名園意盡便但挂酒壺那計盞偶題詩句不須編
忽聞啼鵙驚羇旅江上何人治廢田
　　石鼔
冬十二月嵗辛丑我初從政見魯叟舊聞石鼓今見之
文字鬱律蛟蛇走細觀初以指畫肚欲讀嗟如䈤在口
韓公好古生已遲我今况又百年後強尋偏旁推㸃畫
時得一二遺八九我車既攻馬亦同其魚維鱮貫之栁
(其詞云我車既攻我馬既同又云其魚維何維鱮維/鯉何以貫之惟楊與栁惟此六句可讀餘多不可通)古
器縱横猶識鼎衆星錯落僅名斗糢糊半已似瘢胝詰
曲猶能辨跟肘娟娟缺月隠雲霧濯濯嘉禾秀莨莠漂
流百戰偶然存獨立千載誰與友上追軒頡相唯諾下
揖氷斯同鷇㝅憶昔周宣歌鴻雁當時籀史變蝌蚪厭
亂人方思聖賢中興天為生耆耉東征徐鹵闞虓虎北
伏犬戎隨指嗾象胥雜沓貢狼鹿方邵聨翩賜圭卣遂
因鼔鼙思將帥豈為考擊煩矇瞍何人作頌比崧髙萬
古斯文齊岣嶁勲勞至大不矜伐文武未遠猶忠厚欲
尋年嵗無甲乙豈有名字記誰某自從周衰更七國竟
使秦人有九有掃除詩書誦法律投棄爼豆陳鞭杻當
年何人佐祖龍上蔡公子牽黄狗登山刻石頌功烈後
者無繼前無偶皆云皇帝廵四國烹滅強暴救黔首六
經既已委灰塵此鼔亦當遭擊剖傳聞九鼎淪泗上欲
使萬夫沉水取暴君縱欲窮人力神物義不汙秦垢是
時石鼔何處避無乃天公令鬼守興亡百變物自閒富
貴一朝名不朽細思物理多歎息人生安得如汝夀
　　王維吳道子畫
何處訪吳畫普門與開元開元有東塔摩詰留手痕吾
觀畫品中莫如二子尊道子實雄放浩如海波翻當其
下手風雨快筆所未到氣已吞亭亭雙林間彩暈扶桑
暾中有至人談寂滅悟者悲涕迷者手自捫蠻君鬼伯
千萬萬相排競進頭如黿摩詰本詩老佩芷襲芳蓀今
觀此壁畫亦若其詩清且敦祗園弟子盡鶴骨心如死
灰不復温門前兩叢竹雪節貫霜根交柯亂葉動無數
一一皆可尋其源吳生雖妙絶猶以畫工論摩詰得之
於象外有如仙翮謝籠樊吾觀二子皆神俊又於維也
歛袵無間言
　　東湖
吾家蜀江上江水緣如藍爾來走塵土意思殊不堪况
當岐山下風物尤可慙有山秃如赭有水濁如泔不謂
郡城東數歩見湖潭入門便清奥怳如夢西南泉源從
髙來隨波走涵涵東去觸重阜盡為湖所貪但見蒼石
螭開口吐清甘借汝腹中過胡為目眈耽新荷弄晩涼
輕棹極幽探飄風忘遠近偃息遺佩篸深有龜與魚淺
有螺與蚶曝晴復戲雨戢戢多於蠶浮沉無停餌倐忽
遽滿籃絲緡雖強致瑣細安足戡聞昔周道興翠鳯棲
孤嵐飛鳴飲此水照影弄毿毿(此古飲/風池也)至今多梧桐合
抱如彭聃綵羽無復見上有鸇摶䳺嗟予生雖晚考古
意所妉圗書已漫漶猶復訪僑郯卷阿詩可繼此意久
已含扶風古三輔政事豈汝諳聊為湖上飲一縱醉後
談門前遠行客劫劫無留驂問胡不囘首無乃趂朝㕘
予今正疎懶官長幸見函不辭日遊再行恐嵗滿三暮
歸還倒載鐘鼔已韽韽(音/諳)
　　李氏園(李茂正園也今/為王氏所有)
朝遊北城東囘首見脩竹下有朱門家破墻圍古屋舉
鞭叩其戸幽響答空谷入門所見夥十歩九移目異花
兼四方野鳥喧百族其西引溪水活活轉墻曲東注入
深林林深窗戸綠水光兼竹淨時有獨立鵠林中百尺
松嵗久蒼鱗蹙豈惟此地少意恐闗中獨小橋過南浦
夾道多喬木隠如城百雉挺若舟千斛隂隂日光淡黯
黯秋氣蓄盡東為方池野雁雜家鶩紅梨驚合抱映島
孤雲馥春光水溶漾雪陣風翻撲其北臨長溪波聲捲
平陸北山卧可見蒼翠間磽秃我時來周覽問此誰所
築云昔李將軍負嶮乗衰叔抽錢算閒口但未𣙜羹粥
當時奪民田失業安敢哭誰家美園圃籍沒不容贖此
亭破千家鬱鬱城之麓將軍竟何事蟣蝨生刀韣何嘗
載美酒來此駐車轂空使後世人聞名頸猶縮(俗猶呼/皇后園)
(蓋茂正謂/其妻也)我今官正閒屢至因休沐人生營居止竟為
何人卜何當辦一身永與清景逐
　　秦穆公墓
槖泉在城東墓在城中無百歩乃知昔未有此城秦人
以泉識公墓昔公生不誅孟明豈有死之日而忍用其
良乃知三子狥公意亦如齊之二子從田横古人感一
飯尚能殺其身今人不復見此等乃以所見疑古人古
人不可望今人益可傷
　　七月二十四日以久不雨出禱磻溪是日宿虢縣
　　　二十五日晚自虢縣渡渭宿於僧舍曾閣閣故
　　　曾氏所建也夜久不寐見壁有前縣令趙薦留
　　　名有懷其人
龕燈明滅欲三更欹枕無人夢自驚深谷留風終夜響
亂山衘月半牀明故人漸遠無消息古寺空來有姓名
欲向磻溪問姜叟僕夫屢報斗杓傾
　　和子由記園中草木四首
煌煌帝王都赫赫走羣彦嗟汝獨何為閉門觀物變㣲
物豈足觀汝獨觀不勌牽牛與葵蓼採摘入詩卷吾聞
東山傅置酒擕嬿婉富貴未能忘聲色聊自遣汝今又
不然時節看瓜蔓懐寳自足珍藝蘭那計畹吾歸於汝
處慎勿嗟嵗晚
荒園無數畝草木動成林春陽一已敷妍醜各自矜蒲
萄雖滿架困倒不能任可憐病石榴花如破紅襟葵花
雖粲粲蔕淺不勝簮叢蓼晩可喜輕紅隨秋深物生感
時節此理等廢興飄零不自由盛亦非汝能
萱草雖㣲花孤秀能自拔亭亭亂葉中一一芳心挿牽
牛獨何畏詰曲日牙蘖走尋荆與榛如有宿昔約南齋
讀書處清翠曉如潑偏工貯秋雨嵗嵗壊籬落
我歸自南山山翠猶在目心隨白雲去夢繞山之麓汝
從何方來笑齒粲如玉探懐出新詩秀語奪山綠覺來
已茫昧但記説秋菊有如採樵子入洞聽琴筑歸來寫
遺聲猶勝人間曲(八月十一日夜宿府學方和此詩夢/與弟遊南山出詩數十篇夢中甚愛)
(之及覺唯記一句/云蟋蟀悲秋菊)
　　北寺
唐初傳有此亂後不留碑畏虎關門早無村得米遲山
泉自入甕野桂不勝炊信美那能久應先學忍飢
　　自仙遊囘至黒水見居民姚氏山亭髙絶可愛復
　　　憇其上
山鵶曉辭谷似報遊人起出門猶屢顧慘若去吾里道
途險且迂繼此復能幾溪邊有危構歸駕聊復柅愛此
山中人縹緲如仙子平生慕獨往官爵同一屣胡為此
谿邊眷眷若有竢國恩久未報念此慙且泚臨風浩悲
吒萬世同一軌何年謝簪紱丹砂留迅晷
　　竹􁋘
野人獻竹􁋘腰腹大如盎自言道旁得採不費罝網鴟
夷讓圎滑混沌慙瘦爽兩牙雖有餘四足僅能髣逢人
自驚蹶悶若兒脫襁念兹㣲陋質刀几安足枉就禽太
倉卒羞愧不能饗南山有孤熊擇獸行䑛掌
　　渼陂魚(陂在/鄠縣)
霜筠細破為雙掩中有長魚如卧劒紫荇穿腮氣慘悽
紅鱗照坐光磨閃擕來雖遠鬛尚動烹不待熟指先染
坐客相看為解顔香粳飽送如填塹早嵗嘗為荆渚客
黄魚屢食沙頭店濵江易採不復珍盈尺輒棄無乃僣
自從西征復何有欲致南烹嗟久欠游鯈瑣細空自腥
亂骨縱横動遭砭故人遠餽何以報客爼久空驚忽贍
東道無辭信使頻西鄰幸有庖虀釅
　　十二月十四日夜㣲雪明日早往南谿小酌至晚
南谿得雪真無價走馬來看及未消獨自披榛尋履迹
最先犯曉過朱橋誰憐破屋眠無處坐覺村飢語不囂
惟有暮鴉知客意驚飛千片落寒條
　　九月中曾題小詩於南溪竹上既而忘之昨日再
　　　遊見而錄之
湖上蕭蕭疎雨過山頭靄靄暮雲横陂塘水落荷將盡
城市人歸虎欲行
　　司竹監燒葦園因召都廵檢柴貽勗左藏以其徒
　　　㑹獵園下
官園刈葦嵗留槎深冬放火如紅霞枯槎燒盡有根在
春雨一洗皆萌芽黄狐老兔最狡㨗賣侮百獸常矜誇
年年此厄竟不悟但愛䝉宻爭來家風廻焰捲毛尾熱
欲出已被蒼鷹遮野人來言此最樂徒手曉出歸滿車
廵邊將軍在近邑呼來颯颯從矛义戍兵久閒可小試
戰鼔雖凍猶堪撾雄心欲摶南澗虎陣勢頗學常山蛇
霜乾火烈聲爆野飛走無路號且呀迎人截來砉逢箭
避犬逸去窮投罝擊鮮走馬殊未厭但恐落日催棲鵶
弊旗仆鼔坐數獲鞍挂雉兔肩分麚主人置酒聚狂客
紛紛醉語晚更譁燎毛燔肉不暇割飲啗直欲追羲媧
青丘雲夢古所咤與此何啻百倍加苦遭諫疏説夷羿
又被賦客嘲淫奢豈如間官走山邑放曠不與趨朝衙
農工已畢嵗云暮車騎雖少賔殊佳酒酣上馬去不告
獵獵霜風吹帽斜
　　和子由木山引水
蜀江久不見滄浪江上枯槎遠可將去國尚能三犢載
汲泉何愛一夫忙﨑嶇好事人應笑冷淡為歡意自長
遙想納涼清夜永窗前㣲月照汪汪
　　和董傳留别
麤繒大布裹生涯腹有詩書氣自華厭伴老儒烹瓠葉
強隨舉子踏槐花囊空不辦尋春馬眼亂行看擇壻車
得意猶堪誇世俗詔黄新濕字如鴉
　　次韻子由綠筠堂
愛竹能延客求詩剰挂墻風梢千纛亂月影萬夫長谷
鳥驚碁響山蜂識酒香只應陶靖節㑹聽北窗涼
　　送錢藻出守婺州得英字
老手便劇郡髙懐厭承明聊紆東陽綬一濯滄浪纓東
陽佳山水未到意已清過家父老喜出郭壺漿迎子行
得所願愴悢居者情吾君方急賢日旰坐邇英黄金招
樂毅白璧賜虞卿子不少自貶陳義空崢嶸古稱為郡
樂漸恐煩敲搒臨分敢不盡醉語醒還驚
　　送劉道原歸覲南康
晏嬰不滿六尺長髙節萬仞陵首陽青衫白髮不自歎
富貴在天那得忙十年閉户樂幽獨百金購書收散亡
朅來東觀弄丹墨聊借舊史誅姦強孔融不肯下曹操
汲黯本自輕張湯雖無尺箠與寸刃口吻排撃含風霜
自言靜中閲世俗有似不飲觀酒狂衣巾狼籍又屢舞
傍人大笑供千塲交朋翩翩去畧盡惟我與子猶徬徨
世人共棄君獨厚豈敢自愛恐子傷朝來告别驚何速
歸意已逐征鴻翔匡廬先生古君子挂冠兩紀鬢未蒼
定將文度置膝上喜動鄰里烹猪羊君歸為我道姓字
幅巾他日容登堂
　　傅堯俞濟源草堂
㣲官共有田園興老罷方尋隠退廬栽種成隂十年事
倉皇求買萬金無先生卜築臨清濟喬木如今似畫圗
鄰里亦知偏愛竹春來相與䕶龍雛
　　和栁子玉過陳絶糧次韻
如我自觀猶可厭非君誰復肯相尋圗書跌宕悲年老
燈火青熒語夜深早嵗便懐齊物意㣲官敢有濟時心
南行十里成何事一聽秋濤萬鼔音
　　泗州僧伽塔
我昔南行舟繫汴逆風三日沙吹面舟人共勸禱靈塔
香火未收旗脚轉囘頭頃刻失長橋却到龜山未朝飯
至人無心何厚薄我自懐私欣所便耕田欲雨刈欲晴
去得順風來者怨若使人人禱輒遂造物應須日千變
我今身世兩悠悠去無所逐來無戀得行固願留不惡
毎到有求神亦倦退之舊云三百尺澄觀所營今已換
不嫌俗士汙丹梯一看雲山遶淮甸
　　龜山
我生飄蕩去何求再過龜山嵗五周身行萬里半天下
僧卧一庵初白頭地隔中原勞北望潮連滄海欲東遊
元嘉舊事無人記故壘摧頽今在不(宋文帝遣將拒魏/太武築城此山)
　　十月十六日記所見
風髙月暗水雲黄淮隂夜發朝山陽山陽曉霧如細雨
炯炯初日寒無光雲收霧卷已亭午有風北來寒欲僵
忽驚飛雹穿戸牖迅駛不復容遮防市人顛沛百賈亂
疾雷一聲如頽墻使君來呼晩置酒坐定已復日照廊
怳疑所見皆夢寐百種變怪旋消亡共言蛟龍厭舊穴
魚鼈隨徙空陂塘愚儒無知守章句論説黒白推何祥
惟有主人言可用天寒欲雪飲此觴
　　遊金山寺
我家江水初發源宦遊直送江入海聞道潮頭一丈髙
天寒尚有沙痕在中泠南畔石盤陁古來出沒隨濤波
試登絶頂望鄉國江南江北青山多羇愁畏晩尋歸楫
山僧苦留看落日㣲風萬頃靴文細斷霞半空魚尾赤
是時江月初生魄二更月落天深黒江心似有炬火明
飛焰照山棲鳥驚悵然歸卧心莫識非鬼非人竟何物
江山如此不歸山江神見怪驚我頑我謝江神豈得已
有田不歸如江水(是夜所/見如此)
　　自金山放船至焦山
金山樓觀何耽耽撞鐘撃皷聞淮南焦山何有有脩竹
採薪汲水僧兩三雲霾浪打人迹絶時有沙户祈春蠶
我來金山更留宿而此不到心懐慙同遊盡返決獨往
賦命窮薄輕江潭清晨無風浪自湧中流歌嘯倚半酣
老僧下山驚客至迎笑喜作巴人談自言久客忘鄉井
只有彌勒為同龕困眠得就紙帳暖飽食未厭山蔬甘
山林飢卧古亦有無田不退寧非貪展禽雖未三見黜
叔夜自知七不堪行當投劾謝簮組為我佳處留茆庵
(呉人謂水中可田者為/沙焦山長老中江人也)
　　次韻子由栁湖感物
憶昔子美在東屯數間茆屋蒼山根朝吟草木調蠻獠
欲與猿鳥爭啾喧子今憔悴衆所棄驅馬獨出無往還
惟有栁湖萬株栁清隂與子供朝昏胡為譏評不少借
生意凌挫難為繁栁雖無言不解愠世俗乍見應憮然
矯姿共愛春濯濯豈問空腹脩虵蟠朝看濃翠傲炎赫
夜愛疎影搖清圎風翻雪陣春絮亂蠧響啄木秋聲堅
四時盛衰各有態搖落淒愴驚寒温南山孤松積雪底
抱凍不死誰復賢
　　戲子由
宛丘先生長如丘宛丘學舎小如舟常時低頭誦經史
忽然欠伸屋打頭斜風吹帷雨注靣先生不愧傍人羞
任從飽死笑方朔肯為雨立求秦優眼前勃磎何足道
處置六鑿須天遊讀書萬卷不讀律致君堯舜知無術
勸農冠蓋閙如雲送老鹽虀甘似蜜門前萬事不挂眼
頭雖長低氣不屈餘杭别駕無功勞畫堂五丈容旂旄
重樓跨空雨聲逺屋多人少風騷騷平生所慙今不耻
坐對疲氓更鞭箠道逢陽虎呼與言心知其非口諾唯
居髙志下真何益氣節消縮今無幾文章小技安足程
先生别駕舊齊名如今衰老俱無用付與時人分重輕
　　吉祥寺賞牡丹
人老簮花不自羞花應羞上老人頭醉歸扶路人應笑
十里珠簾半上鉤
　　六月二十七日望湖樓醉書
黑雲翻墨未遮山白雨跳珠亂入船卷地風來忽吹散
望湖樓下水如天
放生魚鱉逐人來無主荷花到處開水枕能令山俯仰
風船解與月裴囘
烏菱白芡不論錢亂繫青菰裹綠盤忽憶嘗新㑹靈觀
滯留江海得加餐
獻花游女木蘭橈細雨斜風濕翠翹無限芳洲生杜若
吳兒不識楚詞招
未成小隠聊中隠可得長閒勝暫閒我本無家更安往
故鄉無此好湖山
　　夜泛西湖二絶
蒼龍已沒牛斗横東方芒角昇長庚漁人收筒及未曉
船過惟有菰蒲聲(湖上禁漁皆/盜釣者也)
湖光非鬼亦非仙風恬浪靜光滿川須臾兩兩入寺去
就視不見空茫然
　　監試呈諸試官
我本山中人寒苦盜寸廩文詞雖少作勉強非天稟既
得旋廢忘懶惰今十稔麻衣如再著墨水真可飲每聞
科詔下白汗如流瀋此邦東南㑹多士敢題品芻蕘盡
蘭蓀香不數葵荏貧家見珠貝眩晃自難審緬懷嘉祐
初文格變已甚千金碎全璧百衲收寸錦調和椒桂釅
咀嚼沙礫磣廣眉成半額學歩歸踔踸維時老宗伯氣
壓羣兒凛蛟龍不世出魚鮪初驚淰至音久乃信知味
猶食椹至今天下士㣲管幾左衽謂當千載後石室祠
髙朕爾來又一變此學初誰諗權衡破舊法芻豢笑凢
飪髙言追衞樂篆刻鄙曹沈先生周孔出弟子淵騫寢
却顧老鈍軀頑朴謝鐫鋟諸君況才傑容我懶且噤聊
欲廢書眠秋濤諠午枕
　　望海樓晩景二絶
海上濤頭一線來樓前相顧雪成堆從今潮上君須上
更看銀山二十囘
青山斷處塔層層隔岸人家喚欲譍江上秋風晚來急
為傳鐘皷到西興
　　試院煎茶
蟹眼已過魚眼生颼颼欲作松風鳴蒙茸出磨細珠落
眩轉遶甌飛雪輕銀瓶瀉湯誇第二未識古人煎水意
(古語云煎/水不煎茶)君不見昔時李生好客手自煎貴從活火發
新泉又不見今時潞公煎茶學西蜀定州花瓷琢紅玉
我今貧病長苦飢分無玉盌捧娥眉且學公家作茗飲
摶爐石銚行相隨不用撐腸拄腹文字五千卷但願一
甌常及睡足日髙時
　　孫莘老求墨妙亭詩
蘭亭繭紙入昭陵世間遺迹猶龍騰顔公變法出新意
細筋入骨如秋鷹徐家父子亦秀絶字外出力中藏稜
嶧山傳刻典刑在千載筆法留陽氷杜陵評書貴瘦硬
此論未公吾不慿短長肥瘠各有態玉環飛燕誰敢憎
呉興太守真好古購買斷缺揮縑繒龜趺入坐螭隠壁
空齋晝靜聞登登竒蹤散出走呉越勝事傅説誇友朋
書來乞詩要自寫為把栗尾書谿藤後來視今猶視昔
過眼百世如風燈他年劉郎憶賀監還道同時須伏膺
　　是日宿水陸寺寄北山清順僧二首
草沒河堤雨暗村寺藏脩竹不知門拾薪煑藥憐僧病
掃地燒香淨客魂農事未休侵小雪佛燈初上報黄昏
年來漸識幽居味思與髙人對榻論
長嫌鐘鼓聒湖山此境蕭條却自然乞食遶村真為飽
無言對客本非禪披榛覓路衝泥入洗足闗門聽雨眠
遥想後身窮賈島夜寒應聳作詩肩
　　將之湖州戲贈莘老
餘杭自是山水窟仄聞吳興更清絶湖中橘林新著霜
溪上苕花正浮雪顧渚茶芽白於齒梅溪木瓜紅勝頰
呉兒鱠縷薄欲飛未去先説饞涎垂亦知謝公到郡久
應怪杜牧尋春遲鬢絲只好對禪榻湖亭不用張水嬉
　　鴉種麥行
霜林老鴉閒無用畦東拾麥畦西種畦西種得青猗猗
畦東已作牛毛稀明年麥熟芒攅槊農夫未食鴉先啄
徐行俛仰若自矜鼔翅跳踉上牛角憶昔舜耕厯山鳥
為耘如今老鴉種麥更辛勤農夫羅拜鴉飛起勸農使
者來行水
　　和致仕張郎中春晝
投紱歸來萬事輕消磨未盡秪風情舊因蓴菜求長假
新為楊枝作短行不禱自安緣夀骨苦藏難沒是詩名
淺斟盃酒紅生頰細琢歌詞穏稱聲蝸殻卜居心自放
蠅頭寫字眼能明盛衰閲過君應笑寵辱年來我亦平
跪履數從圯下老逸書閒問濟南生東風屈指無多日
秪恐先春鶗䳏鳴
　　冬至日獨遊吉祥寺
井底㣲陽囘未囘蕭蕭寒雨濕枯荄何人更似蘇夫子
不是花時肯獨來
　　吳中田婦歎(和賈/收韻)
今年粳稻熟苦遲庶見霜風來幾時霜風來時雨如瀉
杷頭出菌鎌生衣眼枯淚盡雨不盡忍見黄穗卧青泥
茆苫一月壠上宿天晴穫稻隨車歸汗流肩頳載入市
價賤乞與如糠粃賣牛納税拆屋炊慮淺不及明年飢
官今要錢不要米西北萬里招羌兒龔黄滿朝人更苦
不如却作河伯婦
　　遊道塲山何山
道塲山頂何山麓上徹雲峰下幽谷我從山水窟中來
尚愛此山看不足陂湖行盡白漫漫青山忽作龍蛇盤
山髙無風松自響誤認石齒號驚湍山僧不放山泉出
屋底清池照瑤席堦前合抱香入雲月裏仙人親手植
出山囘望翠雲鬟碧瓦朱欄縹緲間白水田頭問行路
小溪深處是何山髙人讀書夜達旦至今山鶴鳴夜半
我今廢學不歸山山中對酒空三歎
　　贈莘老
嗟余與子久離羣耳冷心灰百不聞若對青山談世事
當須舉白便浮君
天目山前淥浸裾碧䦨堂下看銜艫作堤捍水非吾事
閒送苕溪入太湖
夜來雨洗碧㠝岏浪湧雲屯遶郭寒聞有弁山何處是
為君四靣竟求看
夜橋燈火照溪明欲放扁舟取次行蹔借官奴遣吹笛
明朝新月到三更
三年京國厭藜蒿長羡淮魚壓楚糟今日駱駝橋下泊
恣看脩網出銀刀
　　秀州報本禪院鄉僧文長老方丈
萬里家山一夢中呉音漸已變兒童每逢蜀叟談終日
便覺峨眉翠掃空師已忘言真有道我除捜句百無功
明年采藥天台去更欲題詩滿浙東
　　宋叔達家聽琵琶
數絃已品龍香撥半面猶遮鳯尾槽新曲翻從玉連瑣
舊聲終愛鬱輪袍夢囘只記歸舟字賦罷雙垂紫錦□
何異烏孫送公主碧天無際雁行髙
　　法惠寺横翠閣
朝見吳山横暮見呉山縱呉山故多熊轉側為君容幽
人起朱閣空洞更無物惟有千歩岡東西作簾額春來
故國歸無期人言悲秋春更悲已泛平湖思濯錦更看
横翠憶娥眉琱欄能得幾時好不獨憑欄人易老百年
興廢更堪哀懸知草莽化池臺游人尋我舊游處但覓
吳山横處來
　　有以官法酒見餉者因用前韻求述古為移厨飲
　　　湖上
喜逢門外白衣人欲膾湖中赤玉鱗遊舫已粧吳榜穏
舞衫初試越羅新欲將魚釣追黄帽未要靴刀抹絳巾
芳意十分強半在為君先踏水邊春
　　飲湖上初晴後雨二首
朝曦迎客艶重岡晚雨留人入醉鄉此意自佳君不㑹
一盃當屬水仙王(湖上有水/仙王廟)
水光㶑灔晴方好山色空濛雨亦竒欲把西湖比西子
淡粧濃抹總相宜
　　風水洞和李節推
風轉鳴空穴泉幽瀉石門虚心聞地籟妄意覓桃源過
客詩難好居僧語不繁歸缾得氷雪清冷慰文園
　　新城道中
東風知我欲山行吹斷簷間積雨聲嶺上晴雲披絮帽
樹頭初日挂銅鉦野桃含笑竹籬短溪栁自搖沙水清
西崦人家應最樂煑芹燒筍餉春耕
　　山村
煙雨濛濛雞犬聲有生何處不安生但教黄犢無人佩
布榖何勞也勸耕
老翁七十自腰鎌慙愧春山筍蕨甜豈是聞韶解忘味
爾來三月食無鹽
杖藜裹飯去怱怱過眼青錢轉手空贏得兒童語音好
一年強半在城中
　　贈别
青鳥䘖巾乆欲飛黄鸎别主更悲啼慇懃莫忘分擕處
湖水東邊鳯嶺西
　　於潜女
青裙縞袂於潜女兩足如霜不穿屨􁣓沙鬢髮絲穿佇
蓬沓障前走風雨老濞宫粧傳父祖至今遺民悲故主
苕溪楊栁初飛絮照溪畫眉渡溪去逢郎樵歸相媚嫵
不信姬姜有齊魯
　　僧清順新作垂雲亭
江山雖有餘亭榭苦難穏登臨不得要萬象各偃蹇惜
哉垂雲軒此地得何晩天功爭向背詩眼巧增損路窮
朱欄出山破石壁狠海門浸坤軸湖尾抱雲巘葱葱城
郭麗淡淡煙村遠紛紛鳥鵲去一一漁樵返雄觀快新
獲㣲景收昔遁道人真古人嘯吟慕嵇阮空齋卧蒲褐
芒屨每自捆天憐詩人窮乞與供詩本我誰久不作荒
澁旋鉏墾從君覓佳句咀嚼廢朝飲
　　㑹客有美堂周邠長官與數僧同泛湖往北山湖
　　　中聞堂上歌笑聲以詩見寄因和
載酒無人過子雲掩關晝卧客書裙歌喉不共聽珠貫
醉面何因作纈紋僧侶且陪香火社詩壇欲歛鸛鵝軍
憑君徧遶湖邊寺漲淥晴來已十分
　　追和子由去嵗試舉人洛下所寄詩暴雨初晴樓
　　　上晩景
秋後風光雨後山滿城流水碧潺潺煙雲好處無多子
及取昏鴉未到間
洛邑從來天地中嵩髙蒼翠北邙紅風流耆舊消磨盡
只有青山對病翁(謂富/公也)
白汗翻漿午景前雨餘風物便蕭然應須半熟鵝黄酒
照見新晴水碧天
　　病中遊祖塔院
紫李黄瓜村路香烏紗白葛道衣涼閉門野寺松隂轉
欹枕風軒客夢長因病得閒殊不惡安心是藥更無方
道人不惜堦前水借與匏樽自在嘗
　　與述古自有美堂乗月夜歸
娟娟雲月稍侵軒㶑㶑星河半隠山魚鑰未收清夜永
鳯簫猶在翠㣲間凄風瑟縮經絃柱香霧淒迷著髻鬟
共喜使君能鼔樂萬人爭看火城還
　　八月十五日看潮
萬人鼔噪懾吳儂猶似浮江老阿童欲識潮頭髙幾許
越山渾在浪花中
　　宿九仙山(九仙謂左元放/許邁王謝之流)
風流王謝古仙真一去空山五百春玉室金堂餘漢士
桃花流水失秦人困眠一榻香凝帳夢遶千巖冷逼身
夜半老僧呼客起雲峰缺處湧氷輪
　　初自逕山歸述古召飲介亭以病先起
西風初作十分涼喜見新橙透甲香遲暮賞心驚節物
登臨病眼怯秋光慣眠處士雲庵裏倦醉佳人錦瑟旁
猶有夢廻清興在卧聞歸路樂聲長
　　九日尋臻闍梨遂泛小舟至懃師院
湖上青山翠作堆葱葱鬱鬱氣佳哉笙歌叢裏抽身出
雲水光中洗眼來白足赤髭迎我笑拒霜黄菊為誰開
明年桑苧煎茶處憶著衰翁首重廻(皎然有九日與陸/羽煎茶詩羽自號)
(桑苧翁余來年/九日去此久矣)
　　次韻述古過周長官夜飲
二更鐃鼔動諸鄰百首新詩間八珍已遣亂蛙成兩部
更邀明月作三人雲煙湖寺家家鏡燈火沙河夜夜春
曷不勸公勤秉燭老來光景似奔輪
　　述古以詩見責屢不赴㑹復次前韻
我生孤癖本無鄰老病年來益自珍肯對紅裙辭白酒
但愁新進笑陳人北山怨鶴休驚夜南畝巾車欲及春
多謝清詩屢推轂豨膏那解轉方輪(來詩有雲霄/滿輪之句)
　　書雙竹湛師房
暮鼓朝鐘自擊撞閉門孤枕對殘缸白灰旋撥通紅火
卧聽蕭蕭雪打窗
　　和錢安道寄惠建茶
我官于南今幾時嘗盡溪茶與山茗胸中似記故人面
口不能言心自省為君細説我未暇試評其畧差可聽
建溪所産雖不同一一天與君子性森然可愛不可慢
骨清肉膩和且正雪花雨脚何足道啜過始知真味永
縱復苦硬終可錄汲黯少戇寛饒猛草茶無賴空有名
髙者妖邪次頑懭體輕雖復強浮泛性滯偏工嘔酸冷
其間絶品豈不佳張禹縱賢非骨鯁葵花玉􁢲不易致
道路幽嶮隔雲嶺誰知使者來自西開緘磊落收百餅
嗅香嚼味本非别透紙自覺光炯炯粃糠團鳯友小龍
奴𨽻日注臣雙井牧藏愛惜待佳客不敢包裹鑚權倖
此詩有味君勿傳空使時人怒生癭
　　和栁子玉喜雪次韻仍呈述古
詩翁愛酒長如渇缾盡欲沽囊已竭燈青火冷不成眠
一夜撚鬚吟喜雪詩成就我覓歡處我窮正與君髣髴
曷不走投陳孟公有酒醉君仍飽徳瓊瑶欲盡天應惜
更遣清光續殘月安得佳人擢素手笑捧玉盌兩竒絶
豔歌一曲廻陽春坐使髙堂生暖熱
　　夜至永樂文長老院文時卧病退院
愁聞巴叟卧荒村來打三更月下門往事過年如昨日
此身未死得重論老非懐土情相得病不開堂道益尊
惟有孤栖舊時鶴舉頭見客似長言
　　除夜野宿常州城外二首
行歌野哭兩堪悲遠火低星漸向㣲病眼不眠非守嵗
鄉音無伴苦思歸重衾脚冷知霜重新沐頭輕感髮稀
多謝殘燈不嫌客孤舟一夜許相依
南來三見嵗云徂直恐終身走道塗老去怕看新厯日
退歸擬學舊桃符煙花已作青春意霜雪偏尋病客鬚
但把窮愁博長健不辭最後飲屠酥
　　常潤道中有懐錢塘寄述古
草長江南鸎亂飛年來事事與心違花開後院還空落
燕入華堂怪未歸世上功名何日是罇前㸃檢幾人非
去年栁絮飛時節記得金籠放雪衣(杭人以放鴿/為太守夀)
浮玉山頭日日風(即金/山也)湧金門外已春融二年魚鳥渾
相識三月鸎花付與公剰看新翻眉倒暈未應泣别臉
消紅何人織得相思字寄與江邊北向鴻
惠泉山下土如濡陽羨溪頭米勝珠賣劒買牛吾欲老
殺雞為黍子來無地偏不信容髙蓋俗儉真堪著腐儒
莫怪江南苦留滯經營身計一生迂
　　遊鶴林招隠二首
郊原雨初霽春物有餘妍古寺滿脩竹深林聞杜䳌睡
餘栁花墮目眩山櫻然西窗有病客危坐看香煙
行歌白雲嶺坐咏脩竹林風輕花自落日薄山半隂澗
草誰復識聞香杳難尋時見城市人幽居惜未深
　　次韻沈長官
造物知吾久念歸似憐衰病不相違風來震澤㠶初飽
雨入松江水漸肥
　　過永樂文長老已卒
初驚鶴瘦不可識旋覺雲歸無處尋三過門間老病死
一彈指頃去來今存亡慣見渾無淚鄉井難忘尚有心
欲向錢塘訪圎澤葛洪川畔待秋深
　　捕蝗至浮雲嶺山行疲苦有懐子由弟
霜風漸欲作重陽熠熠溪邊野菊黄久廢山行疲犖确
尚能村醉舞淋浪獨眠林下夢魂好囘首人間憂患長
殺馬毁車從此逝子來何處問行藏
　　與毛令方尉遊西菩提寺二首
推擠不去已三年魚鳥依然笑我頑人未放歸江北路
天教看盡浙西山尚書清節衣冠後處士風流水石間
一笑相逢那易得數詩狂語不須刪
路轉山腰足未移水清石瘦便能竒白雲自占東西嶺
明月誰分上下池黑黍黄粱初熟後朱柑綠橘半甜時
人生此樂須天賦莫遣兒曹取次知
　　雪夜書北臺壁二首
黄昏猶作雨纖纖夜靜無風勢轉嚴但覺衾裯如潑水
不知庭院已堆鹽五更曉色來書幌半夜寒聲落畫簷
試掃北臺看馬耳未隨埋沒有雙尖
城頭初日始翻鴉陌上晴泥已沒車凍合玉樓寒起粟
光搖銀海眩生花遺蝗入地應千尺宿麥連雲有幾家
老病自嗟詩力退空吟氷柱憶劉义
　　謝人見和前篇二首
已分酒盃欺淺懦敢將詩律鬬深嚴漁蓑句好應須畫
栁絮才高不道鹽敗屨尚存東郭指飛花又舞謫仙簷
書生事業真堪笑忍凍孤吟筆退尖
九陌淒風戰齒牙銀杯逐馬帶隨車也知不作堅牢玉
無奈能開頃刻花得酒強歡愁底事閉門髙卧定誰家
臺前日暖君須愛氷下寒魚漸可义
　　遊盧山次韻章傳道
塵容已似服轅駒野性猶同縱壑魚出入巖巒千仞表
較量筋力十年初雖無窈窕驅前馬還有鴟夷挂後車
莫笑吟詩淡生活當令阿買為君書
　　惜花
吉祥寺中錦千堆(錢塘花/最盛處)前年賞花真盛哉道人勸我
清明來腰鼔百面如春雷打徹涼州花自開沙河塘上
挿花囘醉倒不覺吳兒咍豈知如今雙鬢催城西古寺
沒蒿萊有僧閉門手自栽千枝萬葉巧翦裁就中一叢
何所似馬腦盤成金縷杯而我食菜方清齋對花不飲
花應猜夜來雨雹如李梅紅殘綠暗吁可哀
　　送春(和子/由)
夢裏青春可得追欲將詩句絆餘暉酒闌病客惟思睡
蜜熟黄蜂亦懶飛芍藥櫻桃俱掃地(病過此/二物)鬢絲禪榻
兩忘機憑君借取法界觀一洗人間萬事非(來書云近/看此書余)
(未嘗/見也)
　　孔長源挽詞
小偃門頭栁繫船吳山堂上月侵筵潮聲夜半千巖響
詩句明朝萬口傳(長源自越過杭夜飲有美堂上聨句/長源詩云天目逺隨雙鳯落海門遥)
(蹙兩潮趨/一坐稱善)豈意日斜庚子後忽驚嵗在已辰年佳城一
閉無窮事南望題詩淚灑牋
　　懐西湖寄晁美叔同年
西湖天下景遊者無愚賢深淺隨所得誰能識其全嗟
我本狂直早為世所捐獨專山水樂付與寧非天三百
六十寺幽尋遂窮年所至得其妙心知口難傳至今清
夜夢耳目餘芳鮮君持使者節風采爍雲煙清流與碧
巘安肯為君妍胡不屏騎從蹔借僧榻眠讀我壁間詩
清涼洗煩煎䇿杖無道路直造意所便應逢古漁父葦
間自夤緣問道若有得買魚勿論錢
　　和蔣䕫寄茶
我生百事常隨緣四方水陸無不便扁舟渡江適吳越
三年飲食窮芳鮮金虀玉膾飯炊雪海螯江柱初脱泉
臨風飽食甘寢罷一甌花乳浮輕圎自從捨舟入東武
沃野便到桑麻川翦毛胡羊大如馬誰記鹿角腥盤筵
厨中蒸粟埋飯罋大杓更取酸生涎柘羅銅碾棄不用
脂麻白土須盆研故人猶作舊眼看謂我好尚如當年
沙溪北苑強分别水脚一線爭誰先清詩兩幅寄千里
紫金百餅費萬錢吟哦烹噍兩竒絶只恐偷乞煩封纒
老妻稚子不知愛一半已入薑鹽煎人生所遇無不可
南北嗜好知誰賢死生禍福久不擇更論甘苦爭蚩妍
知君窮旅不自釋因詩寄謝聊相鐫
　　次韻周邠寄雁蕩山圗
西湖三載與君同馬入塵埃鶴入籠東海獨來看出日
石橋先去踏長虹遥知别後添華髮時向樽前説病翁
所恨蜀山君未見他年擕手醉郫筒
　　送碧香酒與趙明叔教授
聞君有婦賢且亷勸君慎勿為楚相不羨紫駞分御食
自遣赤脚沽村釀嗟君老狂不知愧更吟醜婦惡嘲謗
諸生聞語定失笑冬暖號寒卧無帳碧香近出帝子家
鵝兒破殻酥流盎不學劉伶獨自飲一壺往助齊眉餉
　　趙既見和復次韻答之
長安小吏天所放日夜歌呼和丞相豈知後世有阿瞞
(曹公自言/參之後)北海樽前捉私釀先生未出禁酒國詩語孤
高常近謗幾囘無酒欲沽君却畏有司書簿帳(近制公/使酒過)
(數法/甚重)酸寒可笑分一斗日飲如何足袁盎更將險語壓
衰翁只恐自是臺無餉
　　趙郎中往莒縣逾月而歸復以一壺遺之仍用原
　　　韻
東鄰主人遊不歸悲歌夜夜聞舂相門前人閙馬嘶急
一家喜氣如春釀王事何曾怨獨賢室人豈忍交謫謗
大兒踉蹡越門限小兒咿啞語繡帳定教舞袖掣伊涼
更想夜庖鳴罋盎題詩送酒君勿誚免使退之嘲一餉
　　劉貢父見余歌詞數首以詩見戲聊次其韻
十載漂然未可期那堪重作看花詩門前惡語誰傳去
醉後狂歌自不知刺舌君今猶未戒灸眉我亦更何辭
相從痛飲無餘事正是春容最好時
　　次韻子由送蔣䕫赴代州學官
功利爭先變法初典刑獨守老成餘窮人未信詩能爾
倚市懸知繡不如代北諸生漸狂簡牀頭雜説為爬梳
歸來問雁吾何敢疾世王符解著書
　　和李邦直沂山祈雨有應
高田生黄埃下田生蒼耳蒼耳亦已無更問麥有幾蛟
龍睡足亦解慙二麥枯時雨如洗不知雨從何處來但
聞呂梁百歩聲如雷試上城南望城北際天菽粟青成
堆飢火燒腸作牛吼不知待得秋成否半年不雨坐龍
慵共怨天公不怨龍今朝一雨聊自贖龍神社鬼各言功無
功日盜太倉榖嗟我與龍同此責勸農使者不汝容因
君作詩先自劾
　　宿州次韻劉涇
我欲歸休瑟漸希舞雩何日著春衣多情白髮三千丈
無用蒼皮四十圍晩覺文章真小技早知富貴有危機
為君垂涕君知否千古華亭鶴自飛(涇之兄汴亦/有文死矣)
　　次韻答邦直子由二首
簿書顛倒夢魂間知我疎慵肯見原閒作閉門僧舎冷
病聞吹枕海濤喧忘懐杯酒逢人共引睡文書信手翻
欲吐狂言喙三尺怕君瞋我却須吞(邦直屢以/此見戒)
君雖為我此遲留别後淒涼我已憂不見便同千里逺
退歸終作十年遊恨無揚子一區宅懶卧元龍百尺樓
聞道鵷鴻滿臺閣網羅應不到沙鷗
　　中秋月
暮雲收盡溢清寒銀漢無聲轉玉盤此生此夜不長好
明月明年何處看
　　韓幹馬十四疋
二馬並驅攅八蹄二馬宛頸騣尾齊一馬任前雙舉後
一馬却避長鳴嘶老髯奚官騎且顧前身作馬通馬語
後有八疋飲且行㣲流赴吻若有聲前者既濟出林鶴
後者欲渉鶴俛啄最後一匹馬中龍不嘶不動尾揺風
韓生畫馬真是馬蘇子作詩如見畫世無伯樂亦無韓
此詩此畫誰當看
　　哭刁景純
讀書想前輩每恨生不早紛紛少年塲猶得見此老此
老如松栢不受霜雪槁直從毫末中自養到合抱宏材
乏近用千嵗自枯倒文章餘正始風節貫華皓平生為
人耳自為薄如縞是非雖難齊反覆看愈好前年旅吳
越把酒慶夀考扣門無晨夜百過迹未掃但知從徳公
未省厭丘嫂别時公八十後㑹知難保昨日故人書連
年喪公媪(景純妻/先亡)傷心范橋水漾漾舞寒藻華堂不見
人瘦馬空戀早我欲江東去匏樽酌行潦鏡湖無賀監
慟哭稽山道忍見萬松岡荒池沒秋草
　　答呂梁仲屯田
亂山合沓圍彭門官居獨在懸水村(吕梁/地名)居民蕭條雜
麋鹿小市冷落無雞豚黄河西來初不覺但訝清泗流
奔渾夜聞沙岸鳴罋盎曉看雪浪浮鵬鯤呂梁自古喉
吻地萬頃一抹何由吞坐觀入市卷閭井吏民走盡餘
王尊計窮路斷欲安適吟詩破屋愁鳶蹲嵗寒霜重水
歸壑但見屋瓦留沙痕入城相對如夢寐我亦僅免為
魚黿旋呼歌舞雜詼笑不惜飲釂空缾盆念君官舎氷
雪冷新詩美酒聊相温人生如寄何不樂任使綘䗶燒
黄昏宣房未築淮泗滿故道堙滅瘡痍存明年勞苦應
更甚我當畚鍤先黥髠付君萬指伐頑石千鎚雷動蒼
山根高城如䥫洪口決談笑却掃看崩奔農夫掉臂免
狼顧秋榖布野如雲屯還須更置軟脚酒為君撃鼔行
金樽
　　春菜
蔓菁宿根已生葉韭牙戴土拳如蕨爛烝香薺白魚肥
碎㸃青蒿涼餅滑宿酒初消春睡起細履幽畦掇芳辣
茵蔯甘菊不負渠繪縷堆盤纖手抹北方苦寒今未已
雪底菠薐如鐵甲豈如吾蜀富冬蔬霜葉露牙寒更茁
久抛菘葛猶細事苦筍江豚那忍説明年投劾徑須歸
莫待齒揺并髮脱
　　讀孟郊詩二首
夜讀孟郊詩細字如牛毛寒燈照昏花佳處時一遭孤
芳擢荒穢苦語餘詩騷水清石鑿鑿湍激不受蒿初如
食小魚所得不償勞又似煑彭􁡡竟日嚼空螯要當鬬
僧清未足當韓豪人生如朝露日夜火消膏何苦將兩
耳聽此寒蟲號不如且置之飲我玉巵醪
我憎孟郊詩復作孟郊語飢腸自鳴喚空壁轉飢䑕詩
從肺腑出出輒愁肺腑有如黄河魚出膏以自煑尚愛
銅斗歌鄙俚頗近古桃弓射鴨罷獨速短蓑舞不憂踏
舩翻踏浪不踏土吳姬霜雪白赤脚浣白紵嫁與踏浪
兒不識離别苦歌君江湖曲感我長羇旅
　　約公擇飲是日大風
先生生長匡廬山山中讀書三十年舊聞飲水師顔淵
不知治劇乃所便偷兒夜探赤白丸奮髯忽逢朱子元
半年羣盜誅七百誰信家書藏九千春風無事秋月閒
紅粧執樂豪且妍紫衫玉帶兩部全琵琶一抹四十絃
客來留飲不計錢齊人愛公如子産兒啼卧路呼不還
我慙山郡空留連牙兵部吏笑我寒邀公飲酒公無難
約束官奴買花鈿薫衣理髮夜不眠曉來顛風塵暗天
我思其由豈坐慳作詩愧謝公笑讙歸來瑟縮愈不安
要當啖公八百里豪氣一洗儒生酸
　　夜飲次韻畢推官
簿書叢裏過春風酒聖時時且復中紅燭照庭嘶騕褭
黄雞催曉唱玲瓏老來漸減金釵興醉後空驚玉筯工
月未上時應早散免教壑谷問吾公
　　續麗人行
　李仲謀家有周昉畫背而欠伸内人極精戲作此詩
深宮無人春日長沉香亭北百花香美人睡起薄梳洗
燕舞鸎啼空斷腸畫工欲畫無窮意背立東風初破睡
若教囘首却嫣然陽城下蔡俱風靡杜陵飢客眼長寒
蹇驢破帽隨金鞍隔花臨水時一見只許腰支背後看
心醉歸來茆屋底方信人間有西子君不見孟光舉案
與眉齊何曾背靣傷春啼
　　游張山人園
壁間一軸煙蘿子盆裏千枝錦被堆慣與先生為酒伴
不嫌刺史亦顔開纖纖入麥黄花亂颯颯催詩白雨來
聞道君家好井水歸軒乞得滿缾囘
　　擕妓樂游張山人園
大杏金黄小麥熟墮巢乳鵲拳新竹故將俗物惱幽人
細馬紅粧滿山谷提壺勸酒意雖重杜䳌催歸聲更速
酒闌人散却闗門寂厯斜陽挂疎木
　
　宋詩鈔卷二十
欽定四庫全書
　宋詩鈔卷二十一
　　　　　　　　　内閣中書舎人吳之振編
　蘇軾東坡詩鈔中
　　僕曩於長安陳漢卿家見吳道子畫佛碎爛可惜
　　　其後十餘年復見之於鮮于子駿家則已裝背
　　　完好子駿以見遺作詩謝之
貴人金多身復閒爭買書畫不計錢已將鐵石充逸少
(殷鐵石梁武帝時人今法/帖大王書中有鐵石字)更補朱繇為道𤣥(世所牧呉/畫多朱繇)
(筆/也)煙薫屋漏裝玉軸鹿皮蒼壁知誰賢吳生畫佛本神
授夢中化作飛空僊覺來落筆不經意神妙獨到秋毫
顛我昔長安見此畫歎息至寳空澘然素絲斷續不忍
看已作胡蝶飛聨翩君能收拾為補綴體質散落嗟神
全志公髣髴見刀尺脩羅天女猶雄妍如觀老杜飛烏
句脱字欲補知無緣問君乞得良有意欲將俗眼為洗
湔貴人一見定羞怍錦囊千紙何足捐不須更用博麻
縷付與一炬隨飛煙
　　次韻答舒教授觀余所藏墨
異時長笑王㑹稽野鶩膻腥汙刀几莫年却得庾安西
自厭家雞題六紙二子風流冠當代顧與兒童爭愠喜
秦王十八已龍飛嗜好晩將虵蚓比我生百事不挂眼
時人繆説云工此世間有癖念誰無傾身障簏尤堪鄙
一生當著幾兩屐定心肯為㣲物起此墨足支三十年
但恐風霜侵髮齒非人磨墨墨磨人缾應未罄罍先耻
逝將振衣歸故國數畝荒園自鉏理作書寄君君莫笑
但覓來禽與青李一螺㸃漆便有餘萬竈燒松何處使
君不見永寧第中擣龍麝列屋閒居清且美倒暈連眉
秀嶺浮雙鴉畫鬢香雲委時聞五斛賜蛾緑不惜千金
求獺髓聞君此詩當大笑寒窗冷硯氷生水
　　中秋月三首
殷勤去年月瀲灔古城東憔悴去年人卧病破窗中徘
徊巧相覓窈窕穿房櫳月豈知我病但見歌樓空撫枕
三歎息扶杖起相從天風不相哀吹我落瓊宫白露入
肝肺夜吟如秋蟲坐令太白豪化為東野窮餘年知幾
何佳月豈屢逢寒魚亦不睡竟夕相噞喁
六年逢此月五年照離别(中秋有月凢六年矣惟/去嵗與子由㑹於此)歌君
别時曲滿坐為淒咽留都信繁麗此㑹豈輕擲鎔銀百
頃湖挂鏡千尋闕三更歌吹罷人影亂清樾歸來北堂
下寒光翻露葉喚酒與婦飲念我向兒説豈知衰病後
空盞對梨栗但見古河東􁛖麥如鋪雪欲和去年曲復
恐心斷絶
舒子在汶上閉門相對清(舒焕試舉/人鄆州)鄭子向河朔(鄭僅/赴北)
(京戸/曹)孤舟連夜行頓子雖咫尺兀如在牢扄(頓起來徐/試舉人)
趙子寄書來水調有餘聲(今日得趙果卿書猶記余在/東武中秋所作水調歌頭)
悠哉四子心共此千里明明月不解老良辰難合并囘
顧坐上人聚散如流萍嘗聞此宵月萬里同隂晴(故人/史生)
(為余言嘗見海賈云中秋有月則是嵗珠多而圓賈人嘗/以此候之雖相去萬里他日㑹合相問隂晴無不同者)
天公自著意此㑹那可輕明年各相望俯仰今古情
　　和子由中秋見月
明月未出羣山髙瑞光千丈生白毫一杯未盡銀闕涌
亂雲脱壊如崩濤誰為天公洗眸子應費明河千斛水
遂令冷看世間人顧我湛然心不起西南大星如彈丸
角尾奕奕蒼龍蟠今宵注眼看不見更許螢火爭清寒
何人艤舟臨古汴千燈夜作魚龍變曲折無心逐浪花
低昻赴節隨歌板(是夜賈客舟/中放水燈)青熒滅沒轉前山浪颭
風廻豈復堅明月易低人易散歸來呼酒更重看堂前月
色愈清好咽咽寒螿鳴露草卷簾推戸寂無人窗下咿
啞惟楚老(近有一孫/名楚老)南都從事莫羞貧對月題詩有幾
人明朝人事隨日出怳然一夢瑶臺客
　　與頓起孫勉泛舟探韻得未字
窗前堆梧桐牀下鳴絡緯佳人尺書到客子中夜喟朝
來一樽酒晤語聊自慰秋蠅已無聲霜蟹初有味當為
壯士飲眦裂須磔􁀙勿作兒女懐坐念蠨蛸畏山城亦
何有一笑瀉肝胃泛舟以娛君魚鼈多可餼縱為十日
飲未遽主人費吾儕俱老矣耿耿知自貴寧能傍門户
啼笑雜猩狒要將百篇詩一吐千丈氣蕭條嵗行莫迨
此霜雪未明朝出城南遺迹觀楚魏西風廹吹帽金菊
亂如沸願君勿言歸輕别吾所諱
　　九日黄樓作
去年重陽不可説南城夜半千漚發水穿城下作雷鳴
泥滿城頭飛雨滑黄花白酒無人問日暮歸來洗鞾襪
豈知還復有今年把琖對花容一呷莫嫌酒薄紅粉陋
終勝泥中事鍬鍤黄樓新成壁未乾青河已落霜初殺
朝來白露如細雨南山不見千尋刹樓前便作海茫茫
樓下空聞㯭鴉軋薄寒中人老可畏熱酒澆腸氣先壓
煙消日出見漁村逺水鱗鱗山齾齾詩人猛士雜龍虎
(坐客三十餘人/多知名之士)楚舞吳歌亂鵝鴨一杯相屬君勿辭此
境何殊泛清霅
　　九日次韻王鞏
我醉欲眠君罷休已教從事到青州鬢霜饒我三千丈
詩律輸君一百籌聞道郎君閉東閤且容老子上南樓
相逢不用忙歸去明日黄花蝶也愁
　　送頓起
客路相逢難為樂常不足臨行挽衫袖更賞折殘菊佳
人亦何念淒斷陽闗曲酒䦨不忍去共接一寸燭留君
終無窮歸駕不免促岱宗已在眼一往繼前躅天門四
十里夜看扶桑浴囘頭望彭城大海浮一粟故人在其
下塵土相豗蹴惟有黄樓詩千古配淇澳(頓有詩記/黄樓本末)
　　次韻王鞏顔復同泛舟
沈郎清瘦不勝衣邊老便便帶十圍躞蹀身輕山上走
讙呼船重醉中歸舞腰似雪金釵落談辯如雲玉麈麾
憶在錢塘正如此囘頭四十二年非
　　與參寥師行園中得黄耳蕈
遣化何時取衆香法筵齋鉢久淒涼寒蔬病甲誰能採
落葉空畦半已荒老楮忽生黄耳菌故人兼致白牙薑
蕭然放筯東南去又入春山筍蕨鄉
　　百歩洪(并序/)
　王定國訪余於彭城一日棹小舟與顔長道擕盼英
　卿三子游泗水北上聖女山南下百歩洪吹笛飲酒
　乗月而歸余時以事不得往夜著羽衣佇立於黄樓
　上相視而笑以為李太白死世間無此樂三百餘年
　矣定國既去逾月復與參寥師放舟洪下追懐曩遊
　已為陳迹喟然而嘆
佳人未肯囘秋波幼輿欲語防飛梭輕舟弄水買一笑
醉中蕩槳肩相磨不似長安閭里俠貂裘夜走燕脂坡
獨將詩句擬鮑謝渉江共採秋江荷不知詩中道何語
但覺兩頰生㣲渦我時羽服黄樓上坐見織女初斜河
歸來笛聲滿山谷明月正照金叵羅奈何捨我入塵土
擾擾毛羣欺卧駞不念空齋老病叟退食誰與同委蛇
時來洪上有遺迹忍見屐齒青苔窠詩成不覺雙淚下
悲吟相對惟羊何欲遣佳人寄錦字夜寒手冷無人呵
　　夜過舒堯文戲作
先生堂前霜月苦弟子讀書喧兩廡推門入室書縱横
䗶紙燈籠晃雲母先生骨清少眠卧長夜黙坐數更鼔
耐寒石硯欲生氷得火銅缾如過雨郎君欲出先自賛
坐客斂袵誰敢侮明朝阮籍過阿戎應作羲之羨懐祖
　　次韻王廷老退居見寄
接果移花看補籬腰鎌手斧不妨持上都新事長先到
老圃閒談未易欺釀酒閉門開社罋殺牛留客解耕縻
何時得見纖纖玉右手持盃左捧頤
　　祈雪霧猪泉出城馬上作贈舒堯文
三年走呉越踏遍千里山朝隨白雲去莫與栖鴉還翩
如得木狖飛歩誰能攀一為符竹累坐老敲榜間此行
亦何事聊散腰脚頑浩蕩城西南亂山如玦環山下野
人家桑柘雜榛菅嵗晏風日暖人牛相對閒薄雪不蓋
土麥苖稀可刪願君發豪句嘲詼破天慳
　　種松得徠字(其四在懐古堂/其六在石經院)
春風吹榆林亂莢飛作堆荒園一雨過戢戢千萬栽青
松種不生百株望一枚一枚已有餘氣壓千畝槐野人
易斗粟云自魯徂徠魯人不知貴萬竈飛青煤束縛同
一車胡為乎來哉泫然解其縳清泉洗浮埃枝傷葉尚
困生意未肯囘山僧老無子養䕶如嬰孩坐待走龍虵
清隂滿南臺孤根裂山石直幹排風雷我今百日客養
此千嵗材(時去替/不百日)茯苓無消息雙鬢日夜催古今一俛
仰作詩寄餘哀
　　往在東武與人往反作粲字韻詩四首今黄魯直
　　　亦次韻見寄復和答之
苻堅破荆州止獲一人半中郎老不遇但喜識元歎我
今獨何幸文字厭竒玩又得天下才相從百憂散隂求
我輩人規作林泉伴寧當待垂老倉卒收一旦不見梁
伯鸞空對孟光案才難不其然婦女厠周亂世豈無作
者於我如既盥獨喜誦君詩咸韶音節緩夜光一已多矧
獲纍纍貫相思君欲瘦不往我真懦吾儕眷㣲禄寒夜
抱寸炭何時定相過徑就我乎館飄然東南去江水清
且渙相與訪名山㣲言師忍粲
　　送蜀人張師厚赴殿試
忘歸不覺鬢毛斑好事鄉人尚往還斷嶺不遮西望眼
送君直過楚王山
　　罷徐州往南京馬上走筆寄子由
吏民莫扳援歌管莫悽咽吾生如寄耳寧獨為此别别
離隨處有悲惱緣愛結而我本無恩此涕誰為設紛紛
等兒戲鞭鐙遭割截道邊雙石人幾見太守發有知當
解笑撫掌冠纓絶
父老何自來花枝䮍長紅洗琖拜馬前請夀使君公前
年無使君魚鼈化兒童舉鞭謝父老正坐使君窮窮人
命分惡所向招灾凶水來非吾過去亦非吾功
　　贈惠山僧惠表
行遍天涯意未䦨將心到處遣人安山中老宿依然在
案上楞嚴已不看欹枕落花餘幾片閉門新竹自千竿
客來茶罷空無有盧橘楊梅尚帶酸
　　與秦太虚參寥㑹于松江而關彦長徐安中適至
　　　分韻得風字二首
吳越溪山興未窮又扶衰病過垂虹浮天自古東南水
送客今朝西北風絶境自忘千里逺勝遊難復五人同
舟師不㑹留連意擬看斜陽萬頃紅
二子緣詩老更窮人間無處吐長虹平生睡足連江雨
盡日舟横擘岸風人笑年來三黜慣天教我輩一樽同
知君欲寫長相憶更送銀盤尾鬛紅
　　送劉寺丞赴餘姚
中和堂後石楠樹與君對牀聽夜雨玉笙哀怨不逢人
但見香煙横碧縷謳吟思歸出無計坐想蟋蟀空房語
明朝開鏁放觀潮豪氣正與潮爭怒銀山動地君不看
獨愛清香生雪霧别來聚散如宿昔城郭空存鶴飛去
我老人間萬事休君亦洗心從佛祖手香新寫法界觀
眼淨不覻登伽女餘姚古縣亦何有龍井白泉甘勝乳
千金買斷顧渚春似與越人降日注
　　李公擇過髙郵見施大夫與孫莘老賞花詩憶與
　　　僕去嵗㑹于彭門折花饋筍故事作詩二十四
　　　韻見戯依韻奉答亦以一戲公擇云爾
汝陽真天人絹帽著紅槿纒頭三百萬不買一㣲哂共
誇青山峰曲盡花不隕當時謫仙人逸韻謝封畛詩成
天一笑萬象解寒窘驚開小桃杏不待雷發軫餘波尚
㳙滴乞與居易稹爾來誰復見前軰風流盡寂寞兩詩
人殘紅對櫻筍飢腸得一醉妙語傳不泯君來恨不與
便復相牽引我老心已灰空煩扇餘燼天遊照六鑿虚
空掃充牣懸知色竟空那復嗜烏吻蕭然一方丈居士
老龎藴散花從滿裓不荅天女問故人猶故日怨句寫
餘恨疑我此心在遮防費欄楯應虞已斃虵折尾時一
蠢仄聞孟光賢未學處仲忍(開閣放出/事見本傳)寄招應已足左
右侍雲鬒何時花月夜羊酒謝不敏此生如幻耳戲語
君勿愠應同亡是公一對子虚听
　　乗舟過賈收水閣收不在見其子二首
愛酒陶元亮能詩張志和青山來水檻白雨滿漁蓑淚
垢添丁面貧低舉案蛾不知何所樂竟夕獨酣歌
嫋嫋風蒲亂猗猗水荇長小舟浮鴨綠大杓瀉鵝黄得
意詩酒社終身魚稻鄉樂哉無一事何處不清涼
　　泛舟城南㑹者五人分韻賦詩
紫蟹鱸魚賤如土得錢相付何曾數碧筩時作象鼻彎
白酒㣲帶荷心苦運肘風生看斫膾隨刀雪落驚飛縷
不將醉語作新詩飽食應慙腹如鼓
　　與胡祠部遊法華山
陂湖欲盡山為界始見寒泉落髙派道人未放泉出山
曲折虛堂瀉清快使君年老尚兒戲綠棹紅船舞澎湃
一笑翻杯水濺裙餘懽濯足波生隘長松攙天龍起立
蒼藤倒谷雪崩壊仰穿䝉宻得清曠一覽震澤吁可怪
誰云四萬八千頃渺渺東盡日所曬歸塗十里盡風荷
清唱一聲聞露薤(是日樂工有/作此聲者)嗟余少小慕真隠白髮
青衫天所械忽逢佳士與名山何異枯楊便馬疥君猶
鸞鶴偶飄墮六翮如雲豈長鎩不將新句紀兹遊恐負
山中清淨債
　　又次前韻贈賈耘老
具區吞滅三州界浩浩湯湯納千派從來不著萬斛船
一葦漁舟恣奔快仙壇古洞不可到空聽餘瀾鳴湃湃
今朝偶上法華嶺縱觀始覺人寰隘山頭卧碣弔孤冢
下有至人僵不壊空餘白棘網秋蟲無復青蓮出幽怪
(事見本/院碑)我來徙倚長松下欲掘茯苓親洗晒聞道山中
富竒藥往往靈芝雜葵薤詩人空腹待黄精三事只看
長柄械(杜子美詩云長鑱長鑱白/木柄我生託子以為命)今年大熟期一飽食
葉㣲蟲真癬疥(今嵗有小蟲/葉不甚為害)白花半落紫穟香攘臂欲
助磨鎌鎩安得山泉變春酒與子一洗尋常債
　　陳季常所畜朱陳村嫁娶圗
何年顧陸丹青手畫作朱陳嫁娶圗聞道一村惟兩姓
不將門户買崔盧
我是朱陳舊使君勸耕曾入杏花村而今風物那堪畫
縣吏催錢夜打門(朱陳村在/徐州蕭縣)
　　初到黄州
自笑平生為口忙老來事業轉荒唐長江遶郭知魚美
好竹連山覺筍香逐客不妨員外置詩人例作水曹郎
只慙無補絲毫事尚費官家壓酒囊(檢校官例折支/多得退酒袋)
　　定惠院寓居月夜偶出
幽人無事不出門偶逐東風轉良夜參差玉宇飛木末
繚繞香煙來月下江雲有態清自媚竹露無聲浩如瀉
已驚弱栁萬絲垂尚有殘梅一枝亞清詩獨吟還自和
白酒已盡誰能借不辭青春忽忽過但恐懽意年年謝
自知醉耳愛松風㑹揀霜林結茅舎浮浮大甑長炊玉
溜溜小槽如壓蔗飲中真味老更濃醉裏狂言醒可怕
但當謝客對妻子倒冠落佩從嘲罵
　　次韻前篇
去年花落在徐州對月酣歌美清夜(去年徐州花下對/月與張君厚王子)
(忠兄弟飲酒/作蘋字韻詩)今年黄州見花發小院閉門風露下萬事
如花不可期餘年似酒那禁瀉憶昔還鄉泝巴峽落㠶
樊口(在黄州/南岸)髙桅亞長江衮衮空自留白髮紛紛寧少
借竟無五畝繼沮溺空有千篇陵鮑謝至今歸計負雲
山未免孤衾眠客舍少年辛苦真食蓼老景清閒如啖
蔗飢寒未至且安居憂患已空猶夢怕尋花踏月飲村
酒免使醉歸官長罵
　　寓居定惠院之東雜花滿山有海棠一株土人不
　　　知貴也
江城地瘴蕃草木只有名花苦幽獨嫣然一笑竹籬間
桃李漫山總麄俗也知造物有深意故遣佳人在空谷
自然富貴出天姿不待金盤薦華屋朱唇得酒暈生臉
翠袖卷紗紅映肉林深霧暗曉光遲日暖風輕春睡足
雨中有淚亦悽愴月下無人更清淑先生食飽無一事
散歩逍遥自捫腹不問人家與僧舎挂杖敲門看修竹
忽逢絶艶照衰朽歎息無言楷病目陋邦何處得此花
無乃好事移西蜀寸根千里不易到銜子飛來定鴻鵠
天涯流落俱可念為飲一樽歌此曲明朝酒醒還獨來
雪落紛紛那忍觸
　　雨晴後歩至四望亭下魚池上遂自乾明寺前東
　　　岡上歸
雨過浮萍合蛙聲滿四鄰海棠真一夢梅子欲嘗新拄
杖閒挑菜鞦韆不見人慇懃木芍藥獨自殿餘春
　　杜沂遊武昌以酴醿花見餉
酴醿不爭春寂寞開最晚青蛟走玉骨羽蓋䝉珠幰不
粧艶已絶無風香自逺淒涼吳宫闕紅粉埋故苑至今
㣲月夜笙歌來絶巘餘妍入此花千載尚清婉怪君呼
不歸定為花所挽昨宵雷雨惡花盡君應返
　　遷居臨皋亭
我生天地間一蟻寄大磨區區欲右行不救風輪左雖
云走仁義未免違寒餓劒米有危炊鍼氊無穏坐豈無
佳山水借眼風雨過歸田不待老勇決凢幾箇幸兹廢
棄餘疲馬解鞍䭾全家占江驛絶境天為破飢貧相乗
除未見可弔賀澹然無憂樂苦語不成些
　　曉至巴河口迎子由
去年御史府舉動觸四壁幽幽百尺井仰天無一席隔
墻聞歌呼自恨計之失留詩不忍寫苦淚漬紙筆餘生
復何幸樂事有今日江流鏡面靜煙雨輕羃羃孤舟如
鳬鷖㸃破千頃碧聞君在磁湖欲見隔咫尺朝來好風
色旗尾西北擲行當中流見笑眼青光溢此邦疑可老
修竹帶泉石欲買柯氏林兹謀待君必
　　次韻答子由
平生弱羽寄衝風此去歸飛識所從好語似珠穿一一
忘心如膜退重重山僧有味寧知子瀧吏無言只笑儂
尚有讀書清淨業未容春睡敵千鍾
　　正月二十日往岐亭郡人潘古郭三人送余於女
　　　王城東禪莊院(一本作代書寄桃/山居士張聖可)
十日春寒不出門不知江栁已揺村稍聞決決流氷谷
盡放青青沒燒痕數畝荒園留我住半缻濁酒待君温
去年今日關山路細雨梅花正斷魂
　　東坡八首(并叙/)
　余至黄二年日以困匱故人馬正卿哀予乏食為於
　郡中請故營地數十畝使得躬耕其中地既久荒為
　茨棘瓦礫之塲而嵗又大旱墾闢之勞筋力殆盡釋
　耒而歎乃作是詩自愍其懃庶幾來嵗之入以忘其
　勞焉
廢壘無人顧頽垣滿蓬蒿誰能捐筋力嵗晚不償勞獨
有孤旅人天窮無所逃端來拾瓦礫嵗旱土不膏﨑嶇
草棘中欲刮一寸毛喟然釋耒歎我廩何時髙
荒田雖浪莽髙庳各有適下隰種秔稌東原蒔棗栗江
南有蜀士桑果已許乞好竹不難栽但恐鞭横逸仍須
卜佳處規以安我室家童燒枯草走報暗井出一飽未
敢期瓢飲已可必
自昔有㣲泉來從逺嶺背穿城過聚落流惡壯蓬艾去
為柯氏陂十畝魚蝦㑹嵗旱泉亦竭枯萍粘破塊昨夜
南山雲雨到一犁外泫然尋故瀆知我理荒薈泥芹有
宿根一寸嗟獨在雪芽何時動春鳩行可膾(蜀人貴芹/芽膾雜鳩)
(肉作/之)
種稻清明前樂事我能數毛空暗春澤鍼水聞好語(蜀/人)
(以細雨為雨毛稻初生/時農夫相語稻鋮水矣)分秧及初夏漸喜風葉舉月明
看露上一一珠垂縷秋來霜穗重顛倒相撐拄但聞畦
壠間蚱蜢如風雨(蜀中稻熟時蚱蜢羣飛田/間如小蝗狀而不害稻)新舂便入
甑玉粒照筐筥我久食官倉紅腐等泥土行當知此味
口腹吾已許
良農惜地力幸此十年荒桑柘未及成一麥庶可望投
種未逾月覆塊已蒼蒼農夫告我言勿使苖葉昌君欲
富餅餌要須縱牛羊再拜謝苦言得飽不敢忘
種棗期可剝種松期可斵事在十年外吾計亦已慤十
年何足道千載如風雹舊聞李衡奴此䇿疑可學我有
同舎郎官居在灊岳(李公/擇也)遺我三寸柑照坐光卓犖百
栽儻可致當及春氷渥想見竹籬間青黄垂屋角
潘子久不調沽酒江南村郭生本將種賣藥西市垣
古生亦好事恐是押牙孫家有十畝竹無時客叩門我
窮交舊絶三子獨見存從我於東坡勞餉同一飧可憐
杜拾遺事與朱阮論吾師卜子夏四海皆弟昆
馬生本窮士從我二十年日夜望我貴求分買山錢我
今反累生借耕輟兹田刮毛龜背上何時得成氊可憐
馬生癡至今誇我賢衆笑終不悔施一當獲千
　　姪安節逺來夜坐
心衰靣改瘦崢嶸相見惟應識舊聲永夜思家在何處
殘年知汝逺來情畏人黙坐成癡鈍問舊驚呼半死生
夢斷酒醒山雨絶笑看飢鼠上燈檠
　　岐亭道上見梅花戲贈季常
蕙死蘭枯菊亦摧返魂香入嶺頭梅數枝殘綠風吹盡
一㸃芳心雀啅開野店初嘗竹葉酒江雲欲落豆稭灰
行當更向釵頭見病起烏雲正作堆
　　杭州故人信至齊安
昨夜風月清夢到西湖上朝來聞好語扣户得呉餉輕
圎白曬荔脆釅紅螺醬更將西庵茶勸我洗江瘴故人
情義重説我必西向一年兩僕夫千里問無恙相期結
書社(故人相約醵錢雇/僕未一嵗再至黄)未怕供詩帳(僕頃以詩得罪有/司移杭取境内所)
(留詩杭州供數/百首謂之詩帳)還將夢魂去一夜到江漲(江漲杭/州橋名)
　　和王鞏三首次韻
君談陽朔山不作一錢直巖藏兩頭虺瘴落千仞翼雅
宜驩兠放頗訝虞舜陟蹔來已可畏覽鏡憂靣黑况子
三年囚苦霧變飲食吉人終不死仰荷天地徳我來黄
岡下欹枕江流碧江南武昌山向我如咫尺春蔬黄土
軟凍筍蒼崖折此行我累君乃反得安宅遥知丹穴近
為斸岣嶁石他年分刀圭名字挂仙籍(君許惠桂/州丹砂)
少年帶刀劒但識從軍樂老大服犁鉏解佩付鎔鑠雖
無獻㨗功㑹賜力田爵敲氷春擣紙刈葦秋織箔櫟林
斬冬炭竹塢收夏籜四時俯有取一飽天所酢君生紈
綺間欲學非其脚左右玉纖纖束薪誰為縳勿令聞此
語翠黛頩將惡笑我一間茆婦姑紛六鑿
君家玉臂貫銅青下客何時見目成勤把鈆黄記宫様
莫教絃管作蠻聲薫衣漸歎衙香少擁髻遥憐夜語清
記取北歸擕過我南江風浪雪山傾(君自南江赴/任不一過我)
　　正月二十日與潘郭二生出郊尋春忽記去年是
　　　日同至女王城作詩乃和前韻
東風未肯入東門走馬還尋去嵗村人似秋鴻來有信
事如春夢了無痕江城白酒三杯釅野老蒼顔一笑温
已約年年為此㑹故人不用賦招魂
　　紅梅
怕愁貪睡獨開遲自恐氷容不入時故作小紅桃杏色
尚餘孤瘦雪霜姿寒心未肯隨春態酒暈無端上玉肌
詩老不知梅格在更看綠葉與青枝(石曼卿紅梅詩云/認桃無綠葉辨杏)
(有青/枝)
　　二蟲
君不見水馬兒歩歩逆流水大江東流日千里此蟲趯
趯長在此君不見鷃濫堆决起隨衝風隨風一去宿何
許逆風還落蓬蒿中二蟲愚智俱莫測江邊一笑無人
識
　　寒食雨
春江欲入户雨勢來不已小屋如漁舟濛濛水雲裏空
庖煑寒菜破竈燒濕葦那知是寒食但見烏䘖紙君門
深九重墳墓在萬里也擬哭塗窮死灰吹不起
　　徐使君分新火
臨皋亭中一危坐三見清明改新火溝中枯木應笑人
鑚斫不然誰似我黄州使君憐久病分我五更紅一朶
從來破釡躍江魚只有清詩嘲飯顆起擕蠟炬遶空屋
欲事烹煎無一可為公分作無盡燈照破十方昏暗鎖
　　蜜酒歌(并叙/)
　西蜀道士楊世昌善作蜜酒絶醇釅余既得其方作
　此歌遺之
真珠為漿玉為醴六月田夫汗流泚不如春甕自生香
蜂為耕耘花作米一日小沸魚吐沫二日眩轉清光活
三日開罋香滿城快瀉銀缾不須撥百錢一斗濃無聲
甘露㣲濁醍醐清君不見南園採花蜂似雨天教釀酒
醉先生先生年來窮到骨問人乞米何曾得世間萬事
真悠悠蜜蜂大勝監河侯
　　又一首答二猶子與王郎見和
脯青苔炙青蒲爛蒸鵝鴨乃瓠壺煑豆作乳脂為酥髙
燒油燭斟蜜酒貧家百物初何有古來百巧出窮人捜
羅假合亂天真詩書與我為麴蘖醖釀老夫成搢紳質
非文是終難久脱冠還作扶犁叟不如蜜酒無燠寒冬
不加甜夏不酸老夫作詩殊少味愛此三篇如酒美封
胡羯末已可憐不知更有王郎子
　　魚蠻子
江淮水為田舟楫為室居魚鰕以為糧不耕自有餘異
哉魚蠻子本非左袵徒連排入江住竹瓦三尺廬於焉
長子孫戚施且侏儒擘水取魴鯉易如拾諸途破釡不
着鹽雪鱗芼青蔬一飽便甘寢何異獺與狙人間行路
難踏地出賦租不如魚蠻子駕浪浮空虚空虛未可知
㑹當算舟車蠻子叩頭泣勿語桑大夫
　　弔李臺卿(并敘/)
　李臺卿字明仲廬州人貌陋甚性介不羣而博學強
　記罕見其比好左氏有史學考正同異多所發明知
　天文律厯千載之日可坐數也軾謫居黄州臺卿為
　麻城主簿始識之既罷居于廬而曹光州演甫以書
　報其亡臺卿光州之妻黨也
我初未識君人以君為笑垂頭若病鶴煙雨霾七竅弊
衣來過我危坐若持釣褚褒半面新鬷蔑一語妙徐徐
渉其瀾極望不得徼却觀元嫵媚士固難輕料看書眼
如月鏬隙靡不照我老多遺忘得君如再少從横通雜
藝甚博且知要所恨言無文至老幽不耀其生世莫識
已死誰復弔作詩遺故人庶解俗子譙
　　元脩菜(并敘/)
　菜之美者有吾鄉之巢故人巢元脩嗜之余亦嗜之
　元脩云使孔北海見當復云吾家菜邪因謂之元脩
　菜余去鄉十有五年思而不可得元脩適自蜀來見
　余於黄乃作是詩使歸致其子而種之東坡之下云
彼美君家菜鋪田綠茸茸豆莢圎且小槐芽細而豐種
之秋雨餘擢秀繁霜中欲花而未蕚一一如青蟲是時
青裙女採擷何怱怱烝之復湘之香色蔚其饛㸃酒下
鹽豉縷橙芼薑葱那知雞與豚但恐放箸空春盡苖葉
老耕翻煙雨叢潤隨甘澤化暖作青泥融始終不我負
力與糞壤同我老忘家舎楚音變兒童此物獨嫵媚終
年繫余胷君歸致其子囊盛勿函封張騫移苜蓿適用
如葵菘馬援載薏苡羅生等蒿蓬懸知東坡下塉鹵化
千鍾長使齊安人指此説兩翁
　　二月三日㸃燈㑹客
江上東風浪接天苦寒無賴破春妍試開雲夢羔兒酒
快瀉錢塘藥玉船蠶市光隂非故國馬行燈火記當年
冷煙濕雪梅花在留得新春作上元
　　上已日與二三子擕酒出游隨所見輒作數句明
　　　日集之為詩故詞無倫次
薄雲霏霏不成雨杖蔾曉入千花塢柯丘海棠吾有詩
獨笑深林誰敢侮三杯卯酒人徑醉一枕春睡日亭午
竹閒老人不讀書留我閉門誰教汝出簷藂枳十圍大
寫真素壁千蛟舞東坡作塘今幾尺擕酒一勞農工苦
却尋流水出東門壊垣古塹花無主卧開桃李為誰妍
對立鵁鶄相媚嫵開缾藉草勸行路不惜春衫汙泥土
褰裳共過春草亭扣門却入韓家圃轆轤繩斷井深碧
鞦韆索挂人何所映簾空復小桃枝乞漿不見譍門女
南山古臺臨斷岸雪陣翻空迷仰俯故人餽我玉葉羮
火冷煙消誰為煑﨑嶇束緼下荒徑婭姹隔花聞好語
更隨落景盡餘樽却傍孤城得僧宇主人勸我洗足眠
倒牀不復聞鐘鼔明朝門外泥一尺始悟三更雨如許
平生所向無一遂兹遊何事天不阻固知我友不終窮
豈弟君子神所予
　　南堂二首
他時雨夜困移牀坐厭愁聲㸃客腸一聽南堂新瓦響
似聞東塢小荷香
山家為割千房蜜稚子新畦五畝蔬更有南堂堪著客
不憂門外故人車
　　次韻孔毅甫久旱已而甚雨三首
飢人忽夢飯甑溢夢中一飽百憂失只知夢飽本來空
未悟真飢定何物我生無田食破硯爾來硯枯磨不出
去年太嵗空在酉傍舎壺漿不容乞今年旱勢復如此
嵗晚何以黔吾突青天蕩蕩呼不聞况欲稽首號泥佛
甕中蜥蜴尤可笑跂跂脉脉何等秩隂陽有時雨有數民
是天民天自䘏我雖窮苦不如人要亦自是民之一形
容可似喪家狗未肯弭耳爭投骨倒冠落幘謝朋友獨
與蚊雷共圭蓽故人嗔我不開門君視我門誰肯屈可
憐明月如潑水夜半清光翻我室風從南來非雨候且
為疲人洗蒸鬱褰裳一和快哉謡未暇飢寒念明日
去年東坡拾瓦礫自種黄桑三百尺今年刈草蓋雪堂
日炙風吹面如墨平生懶惰今始悔老大勤農天所直
沛然例賜三尺雨造化無心怳難測四方上下同一雲
甘霔不為龍所隔(俗有分/龍日)蓬蒿下濕迎曉耒燈火新涼
催夜織老夫作罷得甘寢卧聽墻東人響屐奔流未已
坑谷平折葦枯荷恣漂溺腐儒麄糲支百年力耕不受
衆目憐破陂漏水不耐旱人力未至求天全㑹當作塘
徑千歩横斷西北遮山泉四鄰相率助舉杵人人知我
囊無錢明年共看決渠雨飢飽在我寧關天誰能伴我
田間飲醉倒惟有支頭甎
天公號令不再出十日愁霖併為一君家有田水冒田
我家無田憂入室不如西州楊道士萬里隨身惟兩膝
沿流不惡泝亦佳一葉扁舟任漂突山芎麥麴都不用
泥行露宿終無疾夜來飢腸如轉雷旅愁非酒不可開
楊生自言識音律洞簫入手清且哀不須更待秋井榻
見人白骨方衘杯
　　初秋寄子由
百川日夜逝物我相隨去惟有宿昔心依然守故處憶
在懷逺驛閉門秋暑中藜羮對書史揮汗與子同西風忽
淒厲落葉穿户牖子起尋裌衣感歎執我手朱顔不可
恃此語君勿疑别離恐不免功名定難期當時已悽斷
况此兩衰老失塗既難追學道恨不早買田秋已議築
室春當成雪堂風雨夜已作對牀聲
　　和秦太虛梅花
西湖處士骨應槁只有此詩君壓倒東坡先生心已灰
為愛君詩被花惱多情立馬待黄昏殘雪消遲月出早
江頭千樹春欲闇竹外一枝斜更好孤山山下醉眠處
㸃綴裙腰紛不掃萬里春隨逐客來十年花送佳人老
去年花開我已病今年對花還草草不如風雨卷春歸
收拾餘香還畀昊
　　過江夜行武昌山上聞黄州鼔角
清風弄水月衘山幽人夜渡呉王峴黄州鼓角亦多情
送我南來不辭逺江南又聞出塞曲半雜江聲作悲健
誰言萬方聲一槩鼉憤龍愁為余變我記江邊枯栁樹
未死相逢真識面他年一葉泝江來還吹此曲相迎餞
　　將至筠先寄遲适遠三猶子
露宿風餐六百里明朝飲馬南江水未見豐盈犀角兒
先逢玉雪王郎子(時道逢王郎於/建昌方北行也)對牀欲作連夜語念
汝還須戴星起夜來夢見小於菟(逺小名/虎兒)猶是髧髦垂
兩耳憶過濟南春未動三子出迎殘雪裏我時移守古
河東酒肉淋漓渾舎喜而今憔悴一羸馬逆旅擔夫相
汝爾出城見我定驚嗟身健窮愁不須耻我為乃翁留
十日掣電一歡何足恃惟當火急作新詩一醉兩翁勝
酒美
　　别子由(兼别/遲)
知君念我欲别難我今此别非他日風裏楊花雖未定
雨中荷葉終不濕三年磨我費百書一見何止得雙璧
願君亦莫歎留滯六十小劫風雨疾
　　岐亭五首
昨日雲隂重東風融雪汁遠林草木暗近舎煙火濕下
有隠君子嘯歌方自得知我犯寒來呼酒意頗急拊掌
動鄰里遶村捉鵝鴨房櫳鏘噐聲蔬果照巾羃久聞蔞
蒿美初見新芽赤洗盞酌鵝黄磨刀削熊白須臾我徑
醉坐睡落巾幘醒時夜向䦨唧唧銅缾泣黄州豈云遠
但恐朋友缺我當安所主君亦無此客朝來靜庵中惟
見峰巒集
我哀籃中蛤閉口護殘汁又哀網中魚開口吐㣲濕刳
腸彼交病過分我何得相逢未寒温相勸此最急不見
盧懐慎烝壺似烝鴻坐客皆忍笑髠然發其羃不見王
武子毎食刀機赤琉璃載烝豚中有人乳白盧公信寒
陋衰髮得滿幘武子雖豪華未死神已泣先生萬金璧
䕶此一蟻缺一年如一夢百嵗真過客君無廢此篇嚴
詩編杜集
君家蜂作窠嵗嵗添漆汁我身牛穿鼻卷舌聊自濕二
年三過君此行真得得愛君似劇孟叩門知緩急家有
紅頰兒能唱綠頭鴨行當隔簾見花霧輕羃羃為我取
黄封親拆官泥赤仍須煩素手自㸃葉家白樂哉無一
事十年不蓄幘閉門弄添丁哇笑雜呱泣西方正苦戰
誰補將帥缺披圗見八陣合散更主客不須親戎行坐
論教君集
酸酒如虀湯甜酒如蜜汁三年黄州城飲酒但飲濕我
如更揀擇一醉豈易得幾思壓茆柴禁網日夜急西鄰
推甕盎醉倒猪與鴨君家大如掌破屋無遮羃何從得
此酒冷面妬君赤定應好事人千石供李白為君三日
醉蓬髮不暇幘夜深欲逾垣卧想春甕泣君奴亦笑我
鬢齒行秃缺三年已四至嵗嵗遭惡客人生幾兩屐莫厭
頻來集
枯松強鑚膏槁竹欲瀝汁兩窮相值遇相哀莫相濕不
知我與君交遊竟何得心法幸相語頭然未為急願為
穿雲鶻莫作將雛鴨我行及初夏煑酒映疏羃故鄉在
何許西望千山赤兹遊定安歸東泛萬頃白一歡寧復
再起舞花墮幘將行出苦語不用兒女泣吾非固多矣
君豈無一缺各念别時言閉戸謝衆客空堂淨掃地虚
白道所集
　　龍尾硯歌(并引/)
　余舊作鳯咮石硯銘其略云蘇子一見名鳯咮坐令
　龍尾羞牛後已而求硯於歙歙人云子自有鳯咮何
　以此為蓋不能平也奉議郎方君彦徳有龍尾大硯
　竒甚謂余若能作詩少解前語者當奉餉乃作此
黄琮白琥天不惜顧恐貪夫死懐璧君看龍尾豈石材
玉徳金聲寓於石與天作石來幾時與人作硯初不辭
詩成鮑謝石何與筆落鍾王硯不知錦茵玉匣俱塵垢
擣練支牀亦何有况嗔蘇子鳯咮銘戲語相嘲作牛後
碧天照水風吹雲明窗大几清無塵我生天地一閒物
蘇子亦是支離人麄言細語都不擇春蚓秋蛇隨意畫
願從蘇子老東坡仁者不用生分别
　　豆粥
君不見虖沱流澌車折軸公孫倉皇奉豆粥濕薪破竈
自燎衣飢寒頓解劉文叔又不見金谷敲氷草木春帳
下烹煎皆美人萍虀豆粥不傳法咄嗟而辦石季倫干
戈未解身如寄聲色相纒心已醉身心顛倒自不知更
識人間有真味豈如江頭千頃雪色蘆茆簷出沒晨煙
孤地碓舂秔光似玉沙缾煑豆軟如酥我老此身無著
處賣書來問東家住卧聽雞鳴粥熟時蓬頭曵履君家
去
　　秦少游夢發殯而葬之者云是劉發之柩是嵗發
　　　首薦秦以詩賀之劉涇亦作因次其韻
君看三代士執雉本以殺身為小補居官死職戰死綏
夢尸得官真古語五行勝已斯為官官如草木吾如土
仕而未禄猶賔客待以純臣葢非古餽焉曰獻稱寡君
豈比公卿相爾汝世衰道㣲士失已得喪悲懽反其故
草袍蘆箠相嫵媚飲食嬉游事羣聚曲江舩舫月燈毬
是謂舞殯而歌墓看花走馬到東野餘子紛紛何足數
二生年少兩豪逸詩酒不知軒冕苦故令將仕夢發棺
勸子勿為官所腐塗車芻靈皆假設著眼細看君勿誤
時來聊復一飛鳴進隠不須煩伍舉
　　金山夢中作
江東賈客木緜裘㑹散金山月滿樓夜半潮來風又熟
卧吹簫管到揚州
　　徐大正閒軒
氷蠶不知寒火䑕不知暑知閒見閒地已覺非閒侶君
看東坡翁懶散誰比數形骸墮醉夢生事委塵土早眠
不見燈晚食或欺午卧看氈取盗坐視麥漂雨語希舌
頰強行少腰脚僂五年黄州城不踏黄州鼓人言我閒
客置此閒處所問閒作何味如眼不自覩頗訝徐孝亷
得閒能幾許介子願奉使翁歸備文武應緣不耐閒名
字挂庭宇我詩為閒作更得不閒語君如汗血駒轉盼
略燕楚莫嫌鑾輅重終勝鹽車苦
　　次韻王定國南遷囘見寄
土暈銅花蝕秋水要須悍石相礱砥十年氷蘖戰膏粱
萬里煙波濯紈綺歸來詩思轉清激百丈空潭數魴鯉
逝將桂浦擷蘭蓀不記槐堂收劒履却思庾嶺今何在
更説彭城真夢耳(來詩述彭/城舊遊)君知先竭是甘井我願得
全如苦李妄心不復九囘腸至道終當三洗髓廣陵陽
羡何足較只有無何真我里(余買田陽羡來詩/以為不如廣陵)樂全老
子今禪伯(張安道也/定國其壻)掣電機鋒不容擬心通豈復問云
何印可聊須答如是相逢為我話留滯桃花春漲孤舟
起
　　泗州南山監倉蕭淵東軒二首
偶隨樵父採都梁(南山名都梁山山/出都梁香故也)竹屋松扉試乞漿
但見東軒堪隠几不知公子是監倉溪中亂石墻垣古
山下寒蔬匕箸香我是江南舊遊客挂冠知有老蕭郎
北望飛塵苦晝霾洗心聊復寄東齋珍禽聲好猶思越
野橘香清未過淮有信㣲泉來遠嶺無心明月轉空堦
一官倉庾真堪老坐看松根絡斷崖
　　泗州除夜雪中黄師是送酥酒
暮雪紛紛投碎米春流咽咽走黄沙舊遊似夢徒能説
逐客如僧豈有家冷硯欲書先自凍孤燈何事獨成花
使君半夜分酥酒驚起妻孥一笑譁
　　正月一日雪中過淮謁客囘作
攅眉有底恨得句不妨清霽霧開寒谷飢鴉舞雪城橋
聲春市散塔影莫淮平不用殘燈火舩窗夜自明
　　孫莘老寄墨四首
徂徠無老松易水無良工珍材取樂浪妙手惟潘翁(潘/翁)
(作墨雜用/髙麗煤)魚胞熟萬杵犀角盤雙龍墨成不敢用進入
蓬萊宫蓬萊春晝永三殿明房櫳金箋灑飛白瑞霧縈
長虹遥憐醉常侍一笑開天容
谿石琢馬肝剡藤開玉版嘘嘘雲霧出奕奕龍虵綰此
中有何好秀色紛滿眼故人歸天禄古漆窺蠧簡隃麋
給尚方老手擅編剗分餘幸見及流落一歎𧹞
我貧如飢䑕長夜空齩齧瓦池研竈煤葦管書柿葉近
者唐夫子逺致烏玉玦(唐林夫寄張/遇墨半丸)先生又繼之圭璧
爛箱篋清窗洗硯坐虵蚓稍蟠結便有好事人敲門求
醉帖
吾窮本坐詩久服朋友戒五年江湖上開口洗殘債今
來復稍稍快癢如爬疥先生不譏訶又復寄詩械幽光
發竒思㸃黮出荒怪詩成一自笑故疾逢鰕蟹
　　和人見贈
只寫東坡不著名此身已是一長亭壯心無復春流起
衰鬢從交病葉零知有雪兒供筆硯應嗤竈婦洗盆缾
囘來索酒公應厭京口新傳作客經
　　寄蘄簟與蒲傳正
蘭溪美箭不成笛離離玉筯排霜脊千溝萬縷自生風
入手未開先慘慄公家列屋閒蛾眉珠簾不動花隂移
霧帳銀牀初破睡牙籤玉局坐彈碁東坡病叟長羇旅凍
卧飢吟似飢䑕倚賴春風洗破衾一夜雪寒披故絮火
冷燈青誰復知孤舟兒女自憂咿皇天何時反炎燠愧
此八尺黄琉璃願公淨掃清香閣卧聽風漪聲滿榻習
習還從兩腋生請公乗此朝閶闔
　　贈眼醫王生彦若
鍼頭如麥芒氣出如車軸間關絡脉中性命寄毛粟而
况清淨眼内景含天燭琉璃貯沆瀣輕脆不任觸而子
於其間來往施鋒鏃笑談紛自若觀者頸為縮運鍼如
運斤去翳如拆屋常疑子善幻他技雜符祝子言吾有
道此理君未矚形骸一塵垢貴賤兩草木世人方重外
妄見瓦與玉而我初不知刺眼如刺肉君看目與翳是
翳要非目目翳茍二物易分如麥菽寧聞老農夫去草
更傷榖鼻端有餘地肝膽分楚蜀吾於五輪間蕩蕩見
空曲如行九軌道並驅無撃轂空花誰開落明月自朏
朒請問樂全堂忘年老尊宿(彦若樂全先/生門下醫也)
　　贈葛葦
竹椽茆屋半摧傾肯向蜂窠寄此生長恐波頭卷室去
欲將船尾載君行小詩試擬孟東野大草閒臨張伯英
消遣百年須底物故應憐我不歸耕
　　海市(并叙/)
　予聞登州海市舊矣父老云常出於春夏今嵗晚不
　復見矣予到官五日而去以不見為恨禱於海神廣
　徳王之廟明日見焉乃作此詩
東方雲海空復空羣仙出沒空明中蕩揺浮世生萬象
豈有貝闕藏珠宫心知所見嗜幻影敢以耳目煩神工
嵗寒水冷天地閉為我起蟄鞭魚龍重樓翠阜出霜曉
異事驚倒百嵗翁人間所得容力取世外無物誰為雄
率然有請不我拒信我人厄非天窮潮陽太守南遷歸
喜見石廪堆祝融自言正直動山鬼豈知造物哀龍鍾
信眉一笑豈易得神之報汝亦已豐斜陽萬里孤鳥沒
但見碧海磨青銅新詩綺語亦安用相與變滅隨東風
　　次韻王定國得頴倅
滔滔四海我知津每愧先生值杖芸自少多言晩聞道
從今閉口不論文灔翻白獸樽中酒歸煑青泥坊底芹
要識老僧無盡處牀前牛蟻不曾聞
　　次韻王震
擕文過我治平間霧豹當時始一斑聞道吹嘘借餘論
故教流落得生還清篇帶月來霜夜妙語先春發病顔
詩酒暮年猶足用竹林髙㑹許時攀
　　惠崇春江曉景
竹外桃花三兩枝春江水暖鴨先知蔞蒿滿地蘆芽短
正是河豚欲上時
　　送戴蒙赴成都玉局觀將老焉
拾遺被酒行歌處野梅官栁西郊路聞道華陽版籍中
至今尚有城南杜我欲歸尋萬里橋水花風葉暮蕭蕭
芋魁徑尺誰能盡榿木三年已足燒百嵗風狂定何有
羡君今作峩眉叟縱未家生執㦸郎也應世出埋輪守
莫欺老病未歸身玉局他年第幾人㑹待子猷清興發
還須雪夜去尋君
　　送陳睦知潭州
華清縹渺浮髙棟上有纈林藏石甕一杯此地初識君
千巖夜上同飛鞚君時年少面如玉一飲百觚嫌未痛
白鹿泉頭山月出寒光潑眼如流汞朝元閣上酒醒時
卧聽風鑾鳴鐵鳯舊遊空在人何處二十三年真一夢
我得生還雪髯滿君亦老嫌金帶重有如社燕與秋鴻
相逢未穏還相送洞庭青草渺無際天柱紫葢森欲動
湖南萬古一長嗟付與騷人發嘲弄
　　送賈訥倅眉
老翁山下玉淵囘手植青松三萬栽父老得書知我在
小軒臨水為君開試看一一龍虵活更聽蕭蕭風雨哀
便與甘棠同不翦蒼髯白甲待歸來(先君塟于蟇頤山/之東二十餘里地)
(名老翁泉君許為一/往感歎之深故及)
　　杜介送魚
新年已賜黄封酒舊老仍分頳尾魚陋巷闗門負朝日
小園除雪得春蔬病妻起斫銀絲膾稚子讙尋尺素書
醉眼矇矓覓歸路松江煙雨晩疎疎
　　武昌西山(并叙/)
　嘉祐中翰林學士承㫖鄧公聖求為武昌令常遊寒
　溪西山山中人至今能言之軾謫居黄岡與武昌相
　望亦常往來溪山間元祐元年十一月二十九日考
　試館職與聖求㑹宿玉堂偶話舊事聖求嘗作元次
　山窪樽銘刻之巖石因為此詩請聖求同賦當以遺
　邑人使刻之銘側
春江淥漲蒲萄醅武昌官栁知誰栽憶從樊口載春酒
歩上西山尋野梅西山一上十五里風駕兩掖飛崔嵬
同遊困卧九曲嶺褰衣獨到吳王臺中原北望在何許
但見落日低黄埃歸來解劒亭前路蒼崖半入雲濤堆
浪翁醉處今尚在石臼抔飲無樽罍爾來古意誰復嗣
公有妙語留山隈至今好事除草棘常恐野火燒蒼苔
當時相望不可見玉堂正對金鑾開豈知白首同夜直
卧看椽燭髙花摧江邊曉夢忽驚斷銅環玉鎖鳴春雷
山人帳空猿鶴怨江湖水生鴻雁來請公作詩寄父老
往和萬壑松風哀
　　次韻劉貢父獨直省中
明窗畏日曉先暾髙栁鳴蜩午更喧筆老新詩疑有物
心空客疾本無根隔墻我亦眠風榻上馬君先瑣月軒
共喜早歸三伏近解衣盤礡亦君恩
　　書李世南所畫秋景
野水參差落漲痕疎林欹倒出霜根扁舟一棹歸何處
家在江南黄葉村
人間斤斧日創夷誰見龍蛇百尺姿不是溪山曾獨往
何人解作挂猿枝
　　和子由除夜元日省宿致齋二首
江淮流落豈關天禁省相望亦偶然等是新年未相見
此身應坐不歸田
當年踏月走東風坐看春闈鎖醉翁白髮門生幾人在
却將新句調兒童
　　慶源宣義王丈以累舉得官為洪雅主簿雅州户
　　　掾遇吏民如家人人安樂之既謝事居眉之青
　　　神瑞草橋放懐自得有書來求紅帶既以遺之
　　　且作詩為戲請黄魯直學士秦少游賢良各為
　　　賦一首為老人光華
青衫半作霜葉枯遇民如兒吏如奴吏民莫作官長看
我是識字耕田夫妻啼兒號刺史怒時有野人來挽鬚
拂衣自注下下考芋魁飯豆吾豈無歸來瑞草橋邊路
獨遊還佩平生壺慈母巖前自喚渡青衣江上人爭扶
今年蠶市數州集中有遺民懐袴襦邑中之黔相指似
白髯紅帶老不癯我欲西歸卜鄰舎隔墻拊掌容歌呼
不學山王乗駟馬囘頭空指黄公壚
　　書林次中所得李伯時歸去來陽闗二圗後二首
不見何戡唱渭城舊人空數米嘉榮龍眠獨識慇懃處
畫出陽闗意外聲
兩本新圗寳墨香樽前獨唱小秦王為君翻作歸來引
不學陽關空斷腸
　　次前韻再送周正孺
東川得望郎坐與西爭重髙風傾石室舊學鄙文冢蜀
人安使君所至野不聳竹馬迎細侯大錢送劉寵遥知
句谿路老穉相扶擁看畫古叢祠百怪朝幽拱牛頭與
兠率雲木蔚堆壠醉鄉追舊遊筆陣賈餘勇聊將詩酒
樂一掃簿書冗西風吹好句珠玉本無踵(劉蜕文冢/銘在梓州)
　　書王定國所藏烟江疊嶂圗(王晉/卿畫)
江上愁心千疊山浮空積翠如雲煙山耶雲耶遠莫知
煙空雲散山依然但見兩崖蒼蒼暗絶谷中有百道飛
來泉縈林絡石隠復見下赴谷口為奔川川平山開林
麓斷小橋野店依山前行人稍渡喬木外漁舟一葉江
吞天使君何從得此本㸃綴毫末分清妍不知人間何
處有此境徑欲往置二頃田君不見武昌樊口幽絶處
東坡先生留五年春風揺江天漠漠暮雲卷雨山姢姢
丹楓翻鴉伴水宿長松落雪驚醉眠桃花流水在人世
武陵豈必皆神仙江上清空我塵土雖有去路尋無緣
還君此畫三歎息山中故人應有招我歸來篇
　　六年正月二十日復出東門仍用前韻
亂山環合水侵門身在淮南盡處村五畝漸成終老計
九重新掃舊巢痕豈惟見慣沙鷗熟已覺來多釣石温
長與東風約今日暗香先返玉梅魂
　　興龍節侍宴前一日㣲雪與子由同訪王定國小
　　　飲清虚堂定國出數詩皆佳而五言尤竒子由
　　　又言昔與孫巨源同過定國感念存沒悲歎久
　　　之夜歸稍醒各賦一篇明日朝中以示定國也
天風淅淅飛玉沙詔恩歸沐休早衙遥知清虚堂裏雪
正似薝蔔林中花出門自笑無所詣呼酒持勸惟君家
踏氷凌兢戰疲馬扣門剝啄驚寒鴉羡君五字入詩律
欲與六出爭天葩頭風已倩檄手愈背癢恰得仙𤓰爬
銀缾瀉油浮蟻酒紫盌鋪粟盤龍茶幅巾起作鴝鵒舞
疊鼔誰摻漁陽撾九衢燈火雜夢寐十年聚散空咨嗟
明朝握手殿門外共看銀闕暾晨霞
　　王晉卿作煙江疊嶂圗僕賦詩十四韻晉卿和之
　　　語特竒麗因復次韻不獨紀其詩畫之美亦為
　　　道其出處契濶之故而終之以不忘在莒之戒
　　　亦朋友忠愛之義也
山中舉頭望日邊長安不見空雲烟歸來長安望山上
時移事改應潸然管絃去盡賔客散惟有馬埓編金泉
渥洼故自千里足要飽風雪輕山川屈居華屋㗖棗脯
十年俯仰龍旂前却因病瘦出竒骨鹽車之厄寧非天
風流文采磨不盡水墨自與詩爭妍畫山何必山中人
田歌自古非知田鄭䖍三絶君有二筆勢挽囘三百年
欲將巖谷亂窈窕眉峰脩嫮誇連姢人間何有春一夢
此身將老蠶三眠山中幽絶不可久要作平地家居仙
能令水石長在眼非君好我當誰緣願君終不忘在莒
樂時更賦囚山篇(栁子厚有/囚山賦)
　　夜直玉堂擕李之儀端叔詩百餘首讀至夜半書
　　　其後
玉堂清冷不成眠伴直難呼孟浩然暫借好詩消永夜
每逢佳處輒㕘禪愁侵硯滴初含凍喜入燈花欲鬭妍
寄語君家小兒子他時此句一時編
　　再和劉貢父春日賜幡勝
與君流落偶還朝過眼紛綸七葉貂莫笑華顛飄彩勝
幾人黄壤隔青霄行吟未許窮騷雅坐嘯猶能出教條
記取明年江上郡五更春枕夢春韶
　　去杭十五年復遊西湖用歐陽察判韻
我識南屏金鯽魚重來拊檻散齋餘還從舊社得心印
似省前生覓手書葑合平湖久蕪漫人經豐嵗尚凋疎
誰憐寂寞髙常侍老去狂歌憶孟諸
　　與莫同年雨中飲湖上
到處相逢是偶然夢中相對各華顛還來一醉西湖雨
不見跳珠十五年
　　座上借韻送岢嵐軍通判葉朝奉
雲間踏白看纒旗莫忘西湖把酒時夢裏吳山連越嶠
樽前羌婦雜胡兒夕烽過後人初醉春鴈來時雪未滋
為問從軍真樂否書來粗遣故人知
　　次韻詹適宣徳小飲巽亭
君方夢謫仙(來詩記李/白郎官湖)我亦弔文園江上同三黜天涯
共一樽濤雷殷白晝梅雪耿黄昏歸去多情雨應隨御
史軒(詹為御/史主簿)
　　東川清絲寄魯冀州戲贈
鵝溪清絲清如氷上有千歳交枝藤藤生谷底飽風雪
嵗晩忽作龍虵升嗟我雖為老侍從骨寒只愛布與繒
牀頭錦衾未還客坐覺芒刺在背膺豈如髯卿晚乃貴
福禄正似川方增醉中倒著紫綺裘下有半臂出縹綾
封題不敢妄裁翦刀尺自有佳人能遥知千騎出清曉
積雪未放游塵興白須紅帶栁絲下老弱空巷人相登
但放竒紋出領袖吾髯雖老無人憎
　　次韻劉景文周次元寒食同游西湖
絮飛春減不成年老境同乗下瀨船藍尾忽驚新火後
(樂天寒食詩云三盃/藍尾酒一楪膠牙餳)遨頭要及浣花前(成都太守自正/月二日出遊至)
(四月十九日/浣花乃止)山西老將詩無敵洛下書生語更妍共向
北山尋二士畫橈鼉鼓聒清眠
　　次韻林子中王彦祖唱酬
早知身寄一漚中晩節尤驚落木風(近聞莘老公擇/皆逝故有此句)昨
夢已論三世事嵗寒猶喜五人同(軾與子中彦祖子敦/完大同試舉人景徳)
(寺今/皆健)雨餘北固山圍座春盡西湖水映空差勝四明狂
監在更將老眼犯塵紅
　　次韻曹甫車寄壑源試焙新芽
仙山靈雨濕行雲洗遍香肌粉未勻明日來投玉川子
清風吹破武林春要知玉雪心腸好不是膏油首面新
戲作小詩君一笑從來佳茗似佳人
　　次韻劉景文登介亭
澤國梅雨餘衰年困蒸溽髙堂磨新塼頗覺利腰足松
根百尺井兩綆飛淨淥流觴聚兒童一笑為捧腹清風
信可馭剛氣在巖麓始知共此世物外無三伏長歌入
雲去不待絃管逐西湖真西子煙樹㸃眉目濤江少醖
藉髙浪翻雪屋俛仰拊四海百世飛鳥速遠追錢氏餘
近弔祖侯躅吾生如寄耳寸晷輕尺玉誰似劉將軍逸
韻謝邊幅千言一揮手五車不再讀春巖彩雞舞月峽
哀猿哭朝先啼鴂起莫與寒螿續我老廢吟哦賴君時
擊觸從今事遠覽發軔此幽谷清遊得三昧至樂謝五
欲莫作狂道士氣壓劉師服
　　次韻蘇伯固主簿重九
雲間朱袖拂雲和知是長松挂女蘿髻重不嫌黄菊滿
手香新喜綠橙搓墨翻衫袖吾方醉紙落雲煙子患多
只有黄鷄與白髮玲瓏應識使君歌
　　再和楊公濟梅花
人去殘英滿酒樽不堪細雨濕黄昏夜寒那得穿花蝶
知是風流楚客魂
北客南來豈是家醉看參月半横斜他年欲識呉姬面
秉燭三更對此花
　　予去杭十六年而復來留二年而去平生自覺出
　　　處老少粗似樂天雖才名相遠而安分寡求亦
　　　庶幾焉三月六日來别南北山諸道人與下天
　　　竺惠淨師話舊
當年衫鬢兩青青強説重臨慰别情衰髮秪今無可白
故應相對話來生
　　元祐六年六月自杭州召還汶公館我於東堂閲
　　　舊詩卷次諸公韻二首
半熟黄粱日未斜玉堂隂合手栽花却尋三十年前味
未飯鐘聲已飯茶
尺一東來喚我歸衰年已廹故山期文章曹植今堪笑
却卷波瀾入小詩
　　次韻劉景文見寄
淮上東來雙鯉魚巧將書信渡江湖細看落墨皆松瘦
想見掀髯正鶴孤烈士家風安用此書生習氣未能無
莫因老驥思千里醉後哀歌缺唾壺
　　歐季黙以油煙墨二丸見餉各長寸許戲作小詩
書窗拾輕煤佛帳掃餘馥辛勤破千夜收此一寸玉癡
人畏老死腐朽同草木欲將東山松湼盡南山竹墨堅
人苦脆未用歎不足且當注蟲魚莫草三千牘
　　聚星堂雪(并敘/)
　元祐六年十一月一日禱雨張龍公得小雪與客㑹
　飲聚星堂忽憶歐陽文忠公作守時雪中約客賦詩
　禁體物語於艱難中特出竒麗爾來四十餘年莫有
　繼者僕以老門生繼公後雖不足追配先生而賔客
　之美殆不減當時公之二子又適在郡故輒舉前令
　各賦一篇以為汝南故事云
忩前暗響鳴枯葉龍公試手行初雪映空先集疑有無
作態斜飛正愁絶衆賔起舞風竹亂老守先醉霜松折
恨無翠袖㸃横斜祗有㣲燈照明滅歸來尚喜更鼔永
晨起不待鈴索掣未嫌長夜作衣稜却怕初陽生眼纈
欲浮大白追餘賞幸有囘飈驚落屑模糊檜頂獨多時
厯亂瓦溝裁一瞥汝南先賢有故事醉翁詩話誰續説
當時號令君聽取百戰不許持寸鐵
　　喜劉景文至
天明小兒便傳呼髯劉已到城南隅尺書真是髯手迹
起坐熨眼知有無今人不作古人事今世有此古丈夫
我聞其來喜欲舞病自能起不用扶江淮旱久塵土惡
朝來清雨濯鬢鬚相看握手了無事千里一笑無乃迂
平生所樂在呉㑹老死欲塟杭與蘇過江西來二百日
冷落山水愁呉姝新堤舊井各無恙參寥六一豈念吾
别後新詩巧摹寫袖中知有錢塘湖
　　和劉景文見贈
元龍本志陋曹呉豪氣崢嶸老不除失路今為噲等伍
作詩猶似建安初西來為我風黧面獨卧無人雪縞廬
留子非為十日飲要令安世誦亡書
　　次前韻送劉景文
白雲在天不可呼明月豈肯留庭隅怪君西行八百里
清坐十日一事無路人不識呼尚書但見凛凛雄千夫
(君一馬兩僕率然相訪逆旅/多呼尚書意謂君都頭也)豈知入骨愛詩酒醉倒正
欲蛾眉扶一篇向人寫肝肺四海知我霜鬢鬚(君前有/詩見寄)
(云四海共知霜鬢滿/重陽曾挿菊花無)歐陽趙陳皆我有豈謂夫子駕復
迂爾來又見三黜栁共此暖熱餐氊蘇酒殽酸薄紅粉
暗秪有潁水清而妹一朝寂寞風雨散對影誰念月與
吾(郡中日與歐陽叔弼趙景貺陳履常相從而景文復/至不數日栁戒之亦見過賔客之盛頃所未有然不)
(數日叔弼景文/戒之皆去矣)何時歸帆泝江水春酒一變甘棠湖(景/文)
(近卜居九江/近甘棠湖)
　
　
　
　
　宋詩鈔卷二十一
欽定四庫全書
　宋詩鈔卷二十二
　　　　　　　　　内閣中書舎人呉之振編
　蘇軾東坡詩鈔下
　　新渡寺席上次趙景貺陳履常韻送歐陽叔弼比
　　　來諸君唱和叔弼但袖手旁睨而已臨别忽出
　　　一篇頗有淵明風致坐皆驚歎
神屠不目全妙頰惟粧半更刀乃族庖倚市必醜悍平
生魏公籌忽斵郢人墁詩書亦何用適道須此館多言
雖數窮㣲中或排難子詩如清風翏翏發將旦胡為久
閉匿綺語真自患許時笑我癡隔屋相咏歎竟識彦道
否絶呌呼百萬清朝固多士入門子皆冠莫言清潁水
從此隔河漢異時我獨來得魚楊栁貫持歸不忍食尺
素解悽斷中有清圎句銅丸飛柘彈春愁結凌澌正待
一笑泮百篇儻寄我呻吟鄭人緩
　　次韻趙景貺春思且懐吳越山水
嵗華來無窮老眼久已静春風如繫馬未動意先騁西
湖忽破碎鳥落魚動鏡縈城理枯瀆放閘起膠艇願君
營此樂宦事何時竟(清河西湖三/閘督君成之)思吳信偶然出處付
前定飄然不繫舟乗此無盡興醉翁行樂處草木皆可
敬明朝遊北渚急掃黄葉徑白酒真到齊紅帬已放鄭
(酒尚有香泉一壺為樂/全先生服不作樂也)
　　和陳傳道雪中觀燈
新年樂事歎何曾閉閤燒香一病僧未忍便傾澆别酒
且來同看照愁燈潁魚躍處新亭近湖雪消時畫舫升
秪恐樽前無此客清詩還有士龍能
　　病中夜讀朱博士詩
病眼亂燈火細書數塵沙君詩如秋露淨我空中花古
語多妙寄可識不可誇巧笑在頩頰哀音餘摻撾曾坑
一掬春紫餅供千家懸知貴公子醉眼無真茶﨑嶇爛
石上得此一寸芽緘封勿浪出湯老客未嘉
　　送晁美叔
我年二十無朋儔當時四海一子由君來扣門如有求
頎然病鶴清而脩醉翁遣我從子游翁如退之蹈軻丘
尚欲放予出一頭(嘉祐初軾與子由寓興固浴室美叔/怱見訪云吾從歐陽公游久矣公令)
(我來與子定交謂子必名世/老夫亦須放他出一頭地)酒醒夢斷四十秋病鶴不
病骨愈虯惟有我顔老可羞醉翁賔客散九州幾人白
髮還相收我如懐祖拙自謀正作尚書已過優君求㑹
稽實良籌往看萬壑爭交流(君近乞/越州)
　　僕所藏仇池石希代之寳也王晉卿以小詩借觀
　　　意在於奪僕不敢不借然以此詩先之
海石來珠宫秀色如蛾綠坡陀尺寸間宛轉陵巒足連
姢二華頂空洞三茆腹初疑仇池化又恐瀛洲蹙慇懃
嶠南使餽餉淮東牧(僕在揚州程徳孺由嶺/南解官以此石見遺)得之喜無
寐與汝交不瀆盛以髙麗盆藉以文登玉(僕以髙麗所/鑄大銅盆貯)
(之又以登州海石/如碎玉者附其足)幽光先五夜冷氣壓三伏老人生如
寄衡茆久未卜一夫幸可致千里還相逐風流貴公子
竄謫武當谷見山應已厭何事奪所欲欲留嗟趙弱寧
許負秦曲傳觀慎勿許間道歸應速
　　王晉卿示詩欲奪海石錢穆父王仲至蔣穎叔皆
　　　次韻穆至二公以為不可許獨穎叔不然今日
　　　穎叔見訪親覩此石之妙遂悔前語軾以謂晉
　　　卿豈可終閉不予者若能以韓幹二散馬易之
　　　者蓋可許也復次前韻
相如有家山縹緲在眉綠誰云千里逺寄此一顰足平
生錦繡腸蚤嵗藜莧腹從教四壁空未遣兩峰蹙吾今
况衰病義不忘樵牧逝將仇池石歸泝岷山瀆守子不
貪寳完我無瑕玉故人詩相戒妙語予所伏一篇獨異
論三占從兩卜君家畫可數天驥紛相逐風駿掠原野
電尾梢澗谷君如許相易是亦我所欲今朝安西守來
聽陽關曲勸我留此峰他日來不速
　　軾欲以石易畫晉卿難之穆父欲兼取二物穎叔
　　　欲焚畫碎石乃復次前韻并解三詩之意
春氷無真堅露葉失故綠鷃疑鵬萬里蚿笑䕫一足二
豪爭攘袂先生一捧腹明鏡既無臺淨瓶何用蹙(古蹴/蹙通)
盆山不可隠畫馬無由牧聊將置庭宇何必棄溝瀆焚
寳真愛寳碎玉未忘玉久知公子賢出語耆年伏欲觀
博物妙故以求馬卜維摩既復捨天女還相逐授之無
盡燈照此久幽谷定心無一物法樂勝五欲三峨吾鄉
井萬里君部曲卧雲行歸休破賊見神速(晉卿將種/常有此志)
　　上元侍飲樓上二首呈同列
薄雪初消野未耕賣薪買酒看升平吾君勤儉倡優拙
自是豐年有笑聲
老病行穿萬馬羣九衢人散月紛紛歸來一㸃殘燈在
猶有傳柑遺細君(侍飲樓上則貴戚爭以黄柑/遺近臣謂之傳柑葢尚矣)
　　七年九月自廣陵召還復館于浴室東堂八年六
　　　月乞㑹稽將去汶公乞詩乃復因前韻
乞郡三章字半斜廟堂傳笑眼昬花上人問我遲留意
待賜頭綱八餅茶(尚書學士得賜頭綱龍茶/一斤八餅今年綱到最遲)
夢遶吳山却月廊白梅盧橘覺猶香(杭州梵天寺有月/廊數百間寺中多)
(白梅/盧橘)㑹稽且作須㬰意從此歸田䇿最良
東南此去幾時歸倦鳥孤雲豈有期斷送一生消底物
三年光景六篇詩
　　寄餾合刷缾與子由
老人心事日摧頽宿火通紅手自焙小甑短缾良具足
穉兒嬌女共燔煨寄君東閣閒烝栗知我空堂坐畫灰
約束家僮好收拾故山梨棗待翁來
　　次韻劉燾撫寄蜜漬荔枝
時新滿座聞名字别久何人記色香葉似楊梅烝霧雨
花如盧橘傲風霜每憐蓴菜下鹽豉肯與蒲萄壓酒漿
囘首驚塵卷飛雪詩情真合與君嘗
　　子由生日以檀香觀音像及新合印香銀篆槃為
　　　夀
旃檀婆律海外芬西山老臍栢所薫香螺脱黶來相羣
能結縹渺風中雲一燈如螢起㣲焚何時度盡繆篆紋
繚繞無窮合復分綿綿浮空散氤氲東坡持是夀卯君
君少與我師皇墳旁資老聃釋迦文共厄中年㸃蠅蚊
晩遇斯須何足云君方論道承華勛我亦旗鼔嚴中軍
國恩當報敢不勤但願不為世所醺爾來白髮不可耘
門君何時返鄉枌收拾散亡理放紛此心實與香俱焄
聞思大士應已聞
　　次韻李端叔謝送牛戩鴛鴦竹石圗
聞君談西戎廢食忘蚤晩王師本不陣賊壘何足剗守
邊在得士此語要而簡知君論將口似我識畫眼笑指
塵壁間此是老牛戩平生師衛玠非意常理遣訴君定
何人未用市朝顯置之勿復道世俗固多舛歸去亦何
須單車渡殽澠如蟲得羽化已脱安用蠒家書空萬軸
涼曝困舒卷念當掃長物閉息黙自煖此畫聊付君幽
處得小展新詩勿縱筆羣吠驚邑犬時來未可知妙斵
待輪扁
　　過湯隂市得豌豆大麥粥示三兒子
朔野方赤地河濡但黄塵秋霖暗豆莢夏旱臞麥人逆
旅唱晨粥行庖得時珍青斑照匕筯脆響鳴牙齦玉食
謝故吏風餐便逐臣漂零竟何適浩蕩寄此身爭勸加
飲食實無負吏民何當萬里客歸及三年新
　　子由新脩汝州龍興寺呉畫壁
丹青久衰工不蓺人物尤難到今世每摹市井作公卿
畫手懸知是徒𨽻吳生已與不傳死那復典刑留近嵗
人間幾處變西方盡作波濤翻海勢細觀手靣分轉側
妙算毫釐得天契始知真放本精㣲不比狂花生客慧
似聞遺墨留汝海古壁蝸涎可垂涕力捐金帛扶棟宇
錯落浮雲卷新霽使君坐歗清夢餘幾疊衣紋數襟袂
他年弔古知有人姓名聊記東坡弟
　　慈湖夾阻風三首
此生歸路愈茫然無數青山水拍天猶有小船來賣餅
喜聞墟落在山前
我行都是退之詩真有人家水半扉千頃桑麻在船底
空餘石髮挂魚衣
卧看落月横千丈起喚清風得半帆且並水村欹側過
人間何處不巉巖
　　秧馬歌(并引/)
　過廬陵見宣徳郎致仕曾君安止出所作禾譜文既
　温雅事亦詳實惜其有所缺不譜農器也予昔遊武
　昌見農夫皆騎秧馬以榆棗為腹欲其滑以楸桐為
　背欲其輕腹如小舟昻其首尾背如覆瓦以便兩髀
　雀躍于泥中繫束藳其首以縳秧日行千畦較之傴
　僂而作者勞佚相絶矣史記禹乗四載泥行乗橇解
　者曰橇形如箕摘行泥上豈秧馬之類乎作秧馬歌
　一首附于禾譜之末云
春雲濛濛雨淒淒春秧欲老翠剡齊嗟我婦子行水泥
朝分一壠暮千畦腰如箜篌首啄雞筋煩骨殆聲酸嘶
我有桐馬手自提頭凥軒昻腹脇低背如覆瓦去角圭
以我兩足為四蹄聳踊滑汱如鳬鷖纖纖束藁亦可齎
何用繁纓與月題朅從畦東走畦西山城欲閉聞鼔鼙
忽作的盧躍檀溪歸來挂壁從髙栖了無芻秣飢不啼
少壯騎汝逮老黧何曾蹶軼防顛擠錦韉公子朝金閨
笑我一生蹋牛犁不知自有木駃騠
　　八月七日初入贛過惶恐灘
七千里外二毛人十八灘頭一葉身山憶喜歡勞遠夢
(蜀道有錯喜歡/舖在大散闗上)地名惶恐泣孤臣長風送客添㠶腹積
雨扶舟減石鱗便合與官充水手此生何止略知津
　　天竺寺(并引/)
　予年十二先君自䖍州歸為予言近城山中天竺寺
　有樂天親書詩云一山門作兩山門兩寺元從一寺
　分東澗水流西澗水南山雲起北山雲前臺花發後
　臺見上界鐘清下界聞遥想吾師行道處天香桂子
　落紛紛筆勢竒逸墨迹如新今四十七年矣予來訪
　之則詩已亡有刻石存耳感涕不已而作是詩
香山居士留遺迹天竺禪師有故家空咏連珠吟疊璧
已亡飛鳥失驚蛇林深野桂寒無子雨浥山薑病有花
四十七年真一夢天涯流落涕横斜
　　舟行至清遠縣見顧秀才極談惠州風物之美
到處聚觀香案吏此邦宜着玉堂仙江雲漠漠桂花濕
海雨翛翛荔子然聞道黄柑常抵鵲不容朱橘更論錢
恰從神虎來𢎞景便向羅浮見稚川
　　廣州蒲間寺(地産菖蒲十二節相傳安期/生之故居始皇訪之於此)
不用山僧導我前自尋雲外出山泉千章古木臨無地
百尺飛濤瀉漏天舊日菖蒲方士宅後來薝蔔祖師禪
而今秪有花含笑笑道秦皇欲學仙(山中多/含笑花)
　　朝雲詩(并引/)
　世謂樂天有粥駱馬放楊栁枝詞嘉其主老病不忍
　去也然夢得有詩云春盡絮飛留不得隨風好去落
　誰家樂天亦云病與樂天相伴住春隨樊子一時歸
　則是樊素竟去也予家有數妾四五年相繼辭去獨
　朝雲者隨予南遷因讀樂天集戲作此詩朝雲姓王
　氏錢塘人嘗有子曰幹兒未朞而夭云
不似楊枝别樂天恰如通徳伴伶𤣥阿奴絡秀不同老
天女維摩總解禪經卷藥爐新活計舞衫歌扇舊因緣
丹成逐我三山去不作巫陽雲雨仙
　　十一月二十六日松風亭下梅花盛開
春風嶺上淮南村昔年梅華曾斷魂(予昔赴黄州春風/嶺上見梅花有兩)
(絶句明年正月往岐亭道中賦詩云/去年今日開山路細雨梅花正斷魂)豈知流落復相見
蠻風蜒雨愁黄昏長條半落荔支浦卧樹獨秀桄榔園
豈惟幽光留夜色直恐冷艷排冬温松風亭下荆棘裏
兩株玉蕋明朝暾海南仙雲嬌墮砌月下縞衣來扣門
酒醒夢覺起繞樹妙意有在終無言先生獨飲勿歎息
幸有落月窺清樽
　　再用前韻
羅浮山下梅花村玉雪為骨氷為魂紛紛初疑月挂樹
耿耿獨與參横昏先生索居江海上悄如病鶴栖荒園
天香國艷肯相顧知我酒熟詩清温蓬萊宫中花鳥使
綠衣倒挂扶桑暾抱叢窺我方醉卧故遣啄木先敲門
麻姑過君急洒掃鳥能歌舞花能言酒醒人散山寂寂
惟有落蕋粘空樽(嶺南珍禽有倒挂子綠毛紅喙如鸚/鵡而小自海東來非塵埃間物也)
　　新釀桂酒
擣香篩辣入缾盆盎盎春溪帶雨渾收拾小山藏社甕
招呼明月到芳樽酒材已遣門生致菜把仍叨地主恩
爛煑葵羹斟桂醑風流可惜在蠻村
　　花落復次前韻
玉妃謫墮煙雨村先生作詩與招魂人間草木非我對
奔月偶挂成幽昏闇香入户尋短夢青子綴枝留小園
披衣連夜喚客飲雪膚滿地聊相温松明照坐愁不睡
井花入腹清而暾先生年來六十化道眼已入不二門
多情好事真習氣惜花未忍終無言留連一物吾過矣
笑領百罰空罍樽
　　詹守擕酒見過用前韻作詩聊復和之
箕踞狂歌老瓦盆燎毛燔肉似羌渾傳呼草市來擕客
洒掃漁磯共置樽山下黄童爭看舞江干白骨已銜恩
(時詹方議/莖暴骨)孤雲落日西南望長羡歸鴉自識村
　　寄鄧道士(并引/)
　羅浮山有野人相傳葛穉川之𨽻也鄧道士守安山
　中有道者也嘗於庵前見其足迹長二尺許紹聖二
　年正月二日予偶讀韋蘇州寄全椒山中道士詩云
　今朝郡齋冷忽念山中客澗底束荆薪歸來煑白石
　遥持一樽酒逺慰風雨夕落葉滿空山何處尋行迹
　乃以酒一壺仍依蘇州韻作詩寄之云
一杯羅浮春逺餉採薇客遥知獨酌罷醉卧松下石幽
人不可見清嘯聞月夕聊戲庵中人空飛本無迹
　　上元夜
前年侍玉輦端門萬枝燈璧月挂罘罳珠星綴觚稜去
年中山府老病亦霄興牙旗穿夜市鐵馬響春氷今年
江海上雲房寄山僧亦復舉膏火松間見層層散策桄
榔林林疎月鬅鬙使君置酒罷簫鼓轉松陵狂生来索
酒(賈道/人也)一舉輒數升浩歌出門去我亦歸瞢騰
　　正月二十四日與兒子過賴仙芝王原秀才僧曇
　　　穎行全道士何宗一同遊羅浮道院及栖禪精
　　　舍過作詩和其韻寄邁迨
斷橋隔勝踐脱屨欣小憩瘴花已繁紅官栁猶疎細斜
川二三子悼歎吾年逝淒涼羅浮館風壁頽雨砌黄冠
常苦飢迎客羞破袂仙山在何許歸鶴時墮毳﨑嶇拾
松黄欲救齒髮弊坐令禪客笑一夢等千嵗栖禪晩置
酒蠻果粲蕉茘齋廚釜無羮野餉籃有蕙嬉遊趂時節
俯仰了此世猶當洗業障更作臨水禊寄書陽羨兒并
語長頭弟門户各努力先期畢租税
　　正月二十六日偶與數客野步嘉祐僧舍東南野人
　　　家雜花盛開扣門求觀主人林氏媪出應白髮青
　　　裙少寡獨居三十年矣感歎之餘作詩記之
縹帶緗枝出絳房緑隂青子送春忙涓涓泣露紫含笑
焰焰燒空紅佛桑落日孤烟知客恨短籬破屋為誰香
主人白髮青裙袂子美詩中黄四娘
　　追餞正輔表兄至博羅賦詩為别
孤臣南遊墮黄菅君亦何事來牧蠻艤舟蜑戸龍岡窟
置酒椰葉桄榔間高談已笑衰語陋傑句尤覺清詩孱
博羅小縣僧舎古我不忍去君忘還君應囘望秦與楚
夢渉漢水愁秦關我亦坐念髙安客神遊黄檗㕘洞山
何時曠蕩洗瑕謫與君歸駕相追攀梨花寒食隔江路
兩山遥對雙烟鬟歸耕不用一錢物惟要兩脚飛孱顔
玉牀丹鏃記分我助我金鼎光爛斑
　　真一酒(并引/)
　米麥水三一而已此東坡先生真一酒也
撥雪披雲得乳泓蜜蠭又欲醉先生(真一色味頗類予/在黄州日所醖蜜)
(酒/也)稻垂麥仰隂陽足噐潔泉新表裏清曉日着顔紅有
暈春風入髓散無聲人間真一東坡老與作青州從事
名
　　游博羅香積寺(并引/)
　寺去縣七里三山犬牙夾道皆美田麥禾甚茂寺下
　谿水可作碓磨若築塘百歩閘而落之可轉兩輪舉
　四杵也以屬縣令林抃使督成之
二年流落鼃魚鄉朝來喜見麥吐芒東風揺波舞淨綠
初日泫露酣嬌黄汪汪春泥已沒膝剡剡秋榖初分秧
誰言萬里出無友見此二美喜欲狂三山屏擁僧舎小
一谿雷轉松隂涼要令水力供磑磨與相地脉増隄防
霏霏落雪看收麫隠隠疊鼓聞舂糠散流一啜雲子白
炊裂十字瓊肌香豈惟牢丸薦古味(束晳餅賦云漫頭/薄持起搜牢丸)
要使真一流仙漿詩成捧腹便絶倒書生説食真膏肓
　　連雨江漲
越井岡頭雲出山䍧柯江上水如天牀牀避漏幽人屋
浦浦移家蜒子船龍卷魚鰕并雨落人隨雞犬上墻眠
秪應樓下平堦水長記先生過嶺年
　　四月十一日初食荔支
南村諸楊北村盧(謂楊梅/蘆橘也)白花青葉冬不枯垂黄綴紫
煙雨裏特與荔支為先驅海山仙人絳羅襦紅紗中單
白玉膚不須更待妃子笑風骨自是傾城姝不知天工
有意無遣此尤物生海隅雲山得伴松檜老霜雪自困
楂梨麄先生洗琖酌桂醑氷盤薦此頳虬珠似開江鰩
斫玉柱更洗河豚烹腹腴(予嘗謂荔支厚味高格兩絶/果中無比惟江鰩柱河豚魚)
(近之/耳)我生渉世本為口一官久已輕蓴鱸人間何者非
夢幻南來萬里真良圗
　　桄榔杖寄張文潛一首時初聞黄魯直遷黔南范
　　　淳父九疑也
睡起風清酒在亡身隨殘夢兩茫茫江邊曳杖桄榔瘦
林下尋苖蓽撥香獨歩儻逢岣嶁令遠來莫恨曲江張
遥知魯國真男子獨憶平生盛孝章
　　同正輔表兄游白水山
偉哉造物真豪縱攫土摶沙為此弄擘開翠峽走雲雷
截破奔流作潭洞因隨化人履巨迹得與仙兄攝飛鞚
曳杖不知巖谷深穿雲但覺衣裘重坐看驚鳥投霜葉
知有老蛟蟠石甕金沙玉礫粲可數古鏡寳奩寒不動
念兄獨立與世疎絶境難到惟我共永辭角上兩蠻觸
一洗胷中九雲夢浮來山高囘望失武陵路絶無人送
筠籃擷翠爪甲香素綆分碧銀缾凍歸路霏霏湯谷暗
野堂活活神泉涌解衣浴此無垢人身輕可試雲間鳯
　　次韻正輔同游白水山
秪知楚越為天涯不知肝膽非一家此身如綫自縈繞
左囘右轉隨繅車誤抛山林入朝市平地咫尺千褒邪
欲從稚川隠羅浮先與靈運開永嘉首參虞舜欵韶石
次謁六祖登南華仙山一見五色羽雪樹兩摘南枝花
赤魚白蟹筯屢下黄柑緑橘籩常加糖霜不待蜀客寄
荔支莫信閩人誇恣傾白蜜收五稜細斸黄土栽三椏
(正輔分人參一苖歸種韶陽來詩本用䃁字/惠州無書不見此字所出故且從木奉和)朱明洞裏
得靈草翩然放杖凌蒼霞豈無軒車駕熟鹿亦有鼓吹
號寒蛙仙人勸酒不用勺石上自有樽罍窪徑從此路
朝玉闕千里莫遣毫釐差故人日夜望我歸相迎欲到
長風沙豈知乗槎天女側獨倚雲機看織紗世間誰似
老兄弟篤愛不復相疵瑕相擕行到水窮處庶幾一見
留子嗟千年枸杞常夜吠無數草棘工藏遮但令凡心
一洗濯神人仙藥不我遐山中歸來萬想滅豈復囘顧
雙雲鴉
　　十一月九日夜夢與人論神仙道術因作一詩八
　　　句既覺頗記其語録呈子由弟後四句不甚明
　　　了今足成之耳
析塵妙質本來空(夢中於此句若/了然有所得者)更積㣲陽一綫功照
夜一燈長耿耿閉門干息自濛濛養成丹竈無煙火
㸃盡人間有暈銅寄語山神停伎倆不聞不見我何窮
　　雨後行菜
夢囘聞雨聲喜我菜甲長平明江路濕並岸飛兩槳天
公真富有膏乳瀉黄壤霜根一蕃滋風葉漸俯仰未任
筐筥載已作杯案想艱難生理窄一味敢專饗小摘飯
山僧清安寄真賞芥藍如菌蕈脆美牙頰響白菘類羔
豚冒土出蹯掌誰能視火候小竈當自養
　　新年
曉雨暗人日春愁連上元水生挑菜渚煙濕落梅村小
市人歸盡孤舟鶴蹋翻猶堪慰寂寞漁火亂黄昏
海國空自暖春山無限清氷谿結瘴雨雪菌到江城更
待輕雷發先催凍笋生豐湖有藤菜似可敵蓴羹
　　二月八日與黄燾僧曇穎過逍遥堂何道士宗一
　　　問疾
安心守𤣥牝閉眼覓黄庭問疾來三士澆愁有半缾風
松時落蘂病鶴不梳翎樽空我歸去山月照君醒
　　次韻髙要令劉湜峽山寺見寄
新聞妙無多舊學閒可束猶當隠季主未遽逃梅福空
腸吐餘思靜似蠶綴簇寸田結初果秀若銅生綠荆棘
掃誠盡梨棗憂不熟髙人寧鑄金下士乃服玉君看嶺
嶠隘我欲巾笥蓄曾攀羅浮頂亦到朱明谷旋觀真厯
塊歸卧甘破屋故人老猶仕世味薄如縠偶從越女笑
不怕蠻江浴驚聞尺書到喜有新詩辱應憐五管客曾
作八州督骨消讒口鑠膽破嶽吏酷壠雲不易寄江月
乃可掬遥知清遠寺不稱空洞腹蹇驢歩武碎短瑟絃
柱促仰看泉落珮俯聽石響轂千峰瀉清駛一往無囘
躅狂雷失晤語過電不容目要知僧長飢正坐山少肉
人間無南北蝸角空出縮仇池九十九(仇池有九十九/泉予嘗夢至有)
(詩/)嵩山三十六(子由近買田陽翟/北望嵩山甚近)天人同一夢仙凡無
兩錄陋邦真可老生理亦粗足便囘爇天焰長作照海
燭(爇天焰見退之詩近黄魯直寄詩云蓮花合裏/一寸燭牝馬海中燒百川魯直葢近有得也)
　　遷居(有引/)
　吾紹聖元年十月二日至惠州寓合江樓是月十八
　日遷于嘉祐寺二年三月十九日復遷于合江樓三
　年四月二十日復歸于嘉祐寺時方卜築白鶴峰之
　上新居成庶幾其少安乎
前年家水東囘首夕陽麗去年家水西濕面春雨細東
西兩無擇緣盡我輒逝今年復東徙舊館聊一憇已買
白鶴峰規作終老計長江在北户雪浪舞吾砌青山滿
墻頭䰀鬌幾雲髻雖慙抱朴子金鼎陋蟬蜕猶賢栁栁
州廟爼薦丹荔吾生本無待俯仰了此世念念自成劫
塵塵各有際下觀生物息相吹等蚊蚋
　　丙子重九
三年瘴海上越嶠真我家登山作重九蠻菊秋未花唯
有黄茆根堆壠生圽窊蜒酒蘗衆毒酸甜如梨樝何以
侑一樽隣翁餽鼃蛇亦復強取醉歡謡雜悲嗟今年吁
惡嵗僵仆如亂麻此㑹我雖健狂風卷朝霞使我如霜
月孤光挂天涯西湖不欲往墓樹號寒鴉
　　白鶴峰新居欲成夜過西鄰翟秀才
林行婆家初閉戸翟夫子舎尚留關連姢缺月黄昏後
縹緲新居紫翠間繫悶豈無羅帶水(韓退之云水作青/羅帶山為碧玉簮)
割愁還有劒鋩山(栁子厚云海上尖峰若劒鋩秋/來處處割愁腸皆嶺南詩也)中原
北望無歸日鄰火村舂自往還
　　次韻子由所居二首
先生飯土塯無物與劉义何以娛醉客時齅砌下花井
水分西鄰竹隂借東家蕭然行脚僧一身寄天涯
新居已覆瓦無復風雨憂榿栽與籠竹小詩亦可求尚
欲煩貳師刻山出飛流應須鑿百尺兩綆載一牛
　　循守臨行出小鬟復用前韻
學語雛鸎在栁隂臨行呼出翠帷深通家不隔同年面
(二守同/年家)得路方知異日心趂着春衫游上苑要求國手
教新音嶺梅不用催歸騎截鐙須防舊所臨(循守近/為韶)
　　種茶
松間旅生茶已與松俱瘦茨棘尚未容䝉翳爭交構天
公所遺棄百嵗仍穉㓜紫笋雖不長孤根乃獨夀移栽
白鶴嶺土軟春雨後彌旬得連隂似許晩遂茂能忘流
轉苦戢戢出鳥咮未任供臼磨且可資摘嗅千團輸大
官百餅衒私鬬何如此一啜有味出吾囿
　　白鶴山新居鑿井四十尺遇磐石石盡乃得泉
海國困烝溽新居利髙寒以彼陟降勞易此寢處乾但
苦江路峻常慙汲腰酸矻矻煩四夫磽磽斵層巒彌旬
得尋丈下有青石磐終日但迸火何時見飛瀾豐我粲
與醪利汝椎與鑚山石有時盡我意殊未䦨今朝僮僕
喜黄土復可摶晨缾得雪乳莫甕渟氷湍我生類如此
何適不艱難一勺亦天賜曲肱有餘歡
　　三月二十九日
南嶺過雲開紫翠北江飛雨送淒涼酒醒夢囘春盡日
閉門隠几坐燒香
　　行瓊儋間肩輿坐睡夢中得句云千山動鱗甲萬
　　　谷酣笙鐘覺而過清風急雨戲作此數句
四州環一島百洞蟠其中我行西北隅如度月半弓登
髙望中原但見積水空此生當安歸四顧真途窮眇觀
大瀛海坐詠談天翁茫茫太倉中一米誰雌雄幽懐忽
破散永嘯來天風千山動鱗甲萬谷酣笙鐘安知非羣
仙鈞天宴未終喜我歸有期舉酒屬青童急雨豈無意
催詩走羣龍夢雲忽變色笑雷亦改容應怪東坡老顔
衰語徒工久矣此妙聲不聞蓬萊宫
　　遷居之夕聞鄰舎兒誦書欣然而作
幽居亂蛙黽生理半人禽跫然已可喜况聞弦誦音兒
聲自圓美誰家兩青衿且欣習齊咻未敢笑越吟九齡
起韶石姜子家日南吾道無南北安知不生今海濶尚
挂斗天髙欲横參荆榛短墻缺燈火破屋深引書與相
和置酒仍獨斟可以侑我醉琅然如玉琴
　　聞子由瘦(儋耳至難/得肉食)
五日一見花豬肉十日一遇黄雞粥土人頓頓食藷芋
薦以熏䑕燒蝙蝠舊聞蜜唧嘗嘔吐稍近蝦蟇緣習俗
十年京國厭肥羜日日烝花壓紅玉從來此腹負將軍
今者固宜安脱粟(俗諺云大將軍食飽捫腹而歎曰我不/負汝左右曰將軍固不負此腹此腹)
(負將軍未嘗/出少智慮也)人言天下無正味蝍蛆未遽賢麋鹿海康
别駕復何為帽寛帶落驚僮僕相看㑹作兩臞仙還鄉
定可騎黄鵠
　　宥老楮
我墻東北隅張王維老榖樹先樗櫟大葉等桑柘沃流
膏馬乳漲墮子楊梅熟胡為尋丈地養此不材木蹶之
得輿薪規以種松菊靜言求其用略數得五六膚為蔡
侯紙子入桐君録黄繒練成素黝面頮作玉灌洒烝生
菌腐餘光吐燭雖無傲霜節幸免狂酲毒孤根信㣲陋
生理有倚伏投斧為賦詩徳怨聊相贖
　　糴米
糴米買束薪百物資之市不緣耕樵得飽食殊少味再
拜請邦君願受一廛地知非笑昨夢食力免内愧春秧
幾時花夏稗忽已穟悵焉撫奉耜誰復識此意
　　過於海舶得邁寄書酒作詩遠和之皆粲然可觀
　　　子由有書相慶也因用其韻賦一篇并寄諸子
　　　姪
我似老牛鞭不動雨滑泥深四蹄重汝如黄犢走却來
海濶山髙百程送庶幾門户有八慈不恨居鄰無二仲
他年汝曹笏滿牀中夜起舞踏破甕㑹當洗眼看騰躍
莫指癡腹笑空洞譽兒雖是兩翁癖積徳已自三世種
豈惟萬一許生還尚恐九十煩珍從六子晨耕簞瓢出
衆婦夜績燈火共春秋古史乃家法詩筆離騷亦時用
但令文字還照世糞土腐餘安足夢
　　上元夜過赴儋守召獨坐有感(戊寅/嵗)
使君置酒莫相違守舎何妨獨掩扉静看月窗盤蜥蜴
卧聞風幔落􁍞蝛燈花結盡吾猶夢香篆消時汝欲歸
搔首淒涼十年事傳柑歸遺滿朝衣
　　新居
朝陽入北林竹樹散疎影短籬尋丈間寄我無窮境舊
居無一席逐客猶遭屏結茅得兹地翳翳村巷永數朝
風雨涼畦菊發新頴俯仰可卒嵗何必謀二頃
　　用過韻冬至與諸生飲酒
小酒生黎法乾糟瓦盎中芳辛知有毒滴瀝取無窮凍
醴寒初泫春醅暖更饛華夷兩樽合醉笑一歡同里閈
峩山北田園震澤東歸期那敢説安訊不曾通鶴鬢驚
全白犀圍尚半紅愁顔解符老夀耳鬬呉翁得榖鵝初
飽亡猫䑕益豐黄薑收土芋蒼耳斫霜叢兒瘦緣儲藥
奴肥為種松頻頻非竊食數數尚乗風河伯方夸若靈
媧自舞馮歸途陷泥淖炬火燎茅蓬膝上王文度家傳
張長公和詩仍醉墨戲海亂羣鴻(符呉皆坐客其餘/皆即事實錄也)
　　縱筆
父老爭看烏角巾應緣曾現宰官身谿邊古路三义口
獨立斜陽數過人
北船不到米如珠醉飽蕭條半月無明日東家知祀竈
隻雞斗酒定膰吾
　　被酒獨行徧至子雲威徽先覺四黎之舎二首
半醒半醉問諸黎竹刺藤稍歩歩迷但尋牛矢覓歸路
家在牛欄西復西
總角黎家三四童口吹葱葉送迎翁莫作天涯萬里意
谿邊自有舞雩風
　　庚辰嵗人日作時聞黄河已復北流老臣舊數論
　　　此今斯言乃驗
老去仍栖隔海村夢中時見作詩孫天涯已慣逢人日
歸路猶欣過鬼門三䇿已應思賈讓孤忠終未赦虞翻
典衣剰買河源米屈指新篘作上元
不用長愁挂月村㯽榔生子竹生孫(海南勒竹每節生/枝如竹竿大蓋竹)
(孫/也)新巢語燕還窺硯舊雨來人不到門春水蘆根看鶴
立夕陽楓葉見鴉翻此生念念隨泡影莫認家山作本
元
　　庚辰嵗正月十二日天門冬酒熟予自漉之且漉
　　　且嘗遂以大醉
自撥牀頭一甕雲幽人先已醉濃芬天門冬熟新年喜
麴米春香並舎聞(杜子美詩云聞道雲/安麴米春葢酒名也)菜圃漸疎花漠
漠竹扉斜掩雨紛紛擁裘睡覺知何處吹面東風散纈
紋
　　追和戊寅嵗上元
春鴻社燕巧相違白鶴峰頭白板扉石建方欣洗牏厠
姜龎不解歎蠨蝛一龕京口嗟春夢萬炬錢塘憶夜歸
合浦賣珠無復有當年笑我泣牛衣
　　汲江煎茶
活水還須活火烹(唐人云茶須緩/火炙活火煎)自臨釣石取深清大
瓢貯月歸春甕小杓分江入夜缾茶雨已翻煎處脚松
風忽作瀉時聲枯腸未易禁三盌坐數荒村長短更
　　澄邁驛通潮閣
餘生欲老海南村帝遣巫陽招我魂杳杳天低鶻沒處
青山一髮是中原
　　六月二十日夜渡海
參横斗轉欲三更苦雨終風也解晴雲散月明誰㸃綴
天容海色本澄清空餘魯叟秉桴意粗識軒轅奏樂聲
九死南荒吾不恨兹遊竒絶冠平生
　　歐陽晦夫遺接䍦琴枕戲作此詩謝之
擕兒過嶺今七年晩途更著黎衣冠白頭穿林要藤帽
赤脚渡水須花縵不愁故人驚絶倒但使俚俗相恬安
見君合浦如夢寐挽鬚握手俱汍瀾妻縫接䍦霧縠細
兒送琴枕氷徽寒無絃且寄陶令意倒載猶作山公看
我懐汝隂六一老眉宇秀發如春巒羽衣鶴􁑵古仙伯
岌岌兩柱扶霜紈至今畫像作此服凛如退之加渥丹
爾來前輩皆鬼錄我亦帶脱巾欹寛作詩頗似六一語
往往亦帶梅翁酸
　　送鮮于都曹歸蜀灌口舊居
籋盡霜鬚照碧銅依然春雪在長松朝行犀浦催收芋
夜度繩橋看伏龍莫歎倦游無駟馬要將老健敵千鍾
子雲三世惟身在為向西南説病容
　　將至廣州用過韻寄邁迨二子
皇天遣出家臨老乃學道北歸為兒子破戒堪一笑披
雲見天眼囘首失海潦蠻唱與黎歌餘音猶杳杳大兒
牧衆穉四嵗守孤嶠次子病學醫三折乃粗曉小兒耕
且養得暇為書繞我亦困詩酒去道愈茫渺紛紛何時
定所至皆可老莫學栁儀曹詩書教氓獠亦莫事登陟
谿山有何好安居與我游閉户淨洒掃
　　次韻韶倅李通直
一篇瀧吏可書紳莫向長沮更問津老去常憂伴新鬼
歸來且喜是陳人曾陪令尹蒼髯古又見郎君白髮新
囘首天涯一惆悵却登梅嶺望楓宸
　　過嶺
暫著南冠不到頭却隨北雁與歸休平生不作兔三窟
今古何殊貉一丘當日無人送臨賀至今有廟祀潮州
劒關西望七千里秉興真為玉局游
　　留題顯聖寺
渺渺疎林集晩鴉孤村煙火梵王家幽人自種千頭橘
逺客來尋百結花浮石已乾霜後水焦坑閒試雨前茶
秪疑歸夢西南去翠竹江村繚白沙
　　贈詩僧道通
雄豪而妙苦而腴秪有琴聰與蜜殊(錢塘僧思聰總角/善琴後捨琴而學)
(詩復棄詩而學道其詩似皎然而加雄放安州僧仲/殊詩敏㨗立成而工妙絶人逺甚殊辟縠常啖蜜)語
帶煙霞從古少(李太白云他人之文如/山無煙霞春無草木)氣含蔬笋到公
無(謂無酸/餡氣也)香林乍喜聞薝蔔古井惟愁斷轆轤為報韓
公莫輕許從今島可是詩奴
　　雷州三首
粤嶺風俗殊有疾時勿藥束帶趍房祀用史巫紛若絃
歌薦繭栗奴至洽觴酌呻吟殊未央更把雞骨灼
粤女市無常所至輒成區一日三四遷處處售鰕魚青
裙脚不韈臭味猿與狙孰云風土惡白洲生綠珠
海康臘己酉不論冬孟仲殺牛撾鼓祭城郭為傾動雖
非堯頒歴自我先人用苦笑荆楚人嘉平臘雲夢
　　次韻董夷仲茶磨
前人初用茗飲時煑之無問葉與骨寖窮厥味臼始用
復計其初碾方出計盡功極至於磨信哉智者能創物
破槽折杵向墻角亦其遭遇有伸屈嵗久講求知處所
佳者出自衡山窟巴蜀石工強鐫鑿理疎性軟良可咄
予家江陵逺莫致塵土何人為披拂
　　揚州以土物寄少游
鮮鯽經年秘醹醁團臍紫蟹脂填腹後春蓴茁活如酥
先社薑芽肥勝肉鳥子纍纍何足道㸃綴盤餐亦時欲
淮南風俗事缾甖方法相傳竟留蓄且同千里寄鵝毛
何用孜孜飲麋鹿
　　再過泗上
眼明初見淮南樹十客相逢九呉語旅程已付夜帆風
客睡不妨背船雨黄柑紫蟹見江海紅稻白魚飽兒女
慇懃買酒謝船師千里勞君勤轉櫓
　　夜泊牛口
日落江霧生繫舟宿牛口居民偶相聚三四依古栁負
薪出深谷見客喜且售煑蔬為夜餐安識肉與酒朔風
吹茆屋破壁見星斗兒女自咿憂亦足樂且乆人生本
無事苦為世味誘富貴耀吾前貧賤獨難守誰知深山
子甘與麋鹿友置身落蠻荒生意不自陋今子獨何者
汲汲強奔走
　　黄牛廟
江邊石壁高無路上有黄牛不服箱廟前行客拜且舞
擊鼓吹簫屠白羊山下耕牛苦磽确兩角磨崖四蹄濕
青芻半束長苦飢仰看黄牛安可及
　　渚宫
渚宫寂寞依古郢楚地荒茫非故基二王臺閣已鹵莽
(湘東王/髙氏)何况逺聞縱横時楚王獵罷擊靈鼓猛士操舟
張水嬉釣魚不復數魚鼈大鼎千石烹蛟螭當時郢人
架宫殿意思絶妙般與倕飛樓百尺照湖水上有燕趙
千蛾眉臨風揚揚意自得長使宋玉作楚詞秦兵西來
取鐘簴故宮禾黍秋離離千年壯觀不可復今之存者
葢已卑池空野逈樓閣小惟有深竹藏狐狸臺中絳帳
誰復見臺下野水(一作/鴨)浮清漪綠窗朱戸春晝閉想見
深屋彈朱絲腐儒亦解愛聲色何用白首談孔姬沙泉
半涸草堂在破窗無紙風颸颸陳公蹤跡最未逺七瑞
寥落今何之百年人事知幾變直恐荒廢成空陂誰能
為我訪遺迹草中應有湘東碑
　　出峽
入峽喜巉巖出峽愛平曠吾心淡無累遇境即安暢東
西徑千里勝處頗屢訪幽尋逺無厭髙絶毎先上前詩
尚遺畧不錄久恐忘憶從巫廟囘中路寒泉漲汲歸真
可愛翠碧光滿盎忽驚巫峽尾巖腹有穿壙仰見天蒼
蒼石室開南嚮宣尼古廟宇叢木作幃帳鐵楯横半空
俯瞰不計丈古人誰架構下有不測浪石竇見天囷瓦
棺悲古葬新灘阻風雪村落去擕杖亦到龍馬溪茆屋
沽村釀玉虚悔不至實為舟人誑聞道石最竒寤寐見
怪狀峽山富竒偉得一知幾䘮苦恨不知名厯厯但想
像今朝脱重險楚水渺平蕩魚多客庖足風順行意王
追思偶成篇聊助舟人唱
　　巫山
瞿塘迤邐盡巫峽崢嶸起連峰稍可怪石色變蒼翠天
工運神巧漸欲作竒偉坱軋勢方深結構意未遂旁觀
不暇瞬歩歩造幽邃蒼崖忽相逼絶壁凛可悸仰觀八
九頂俊爽淩顥氣晃蕩天宇髙奔騰江水沸孤超死不
讓直拔勇無畏攀緣見神宇憇坐就石位巉巉隔江波
一一問廟吏遥觀神女石綽約誠有以俯首見斜鬟拖
霞弄脩帔人心隨物變逺覺含深意野老笑吾旁少年
嘗屢至去隨猿猱上反以繩索試石笋倚孤峰突兀殊
不類世人喜神怪論説驚幼稚楚賦亦虚傳神仙安有
是次問掃壇竹云此今尚爾翠葉紛下垂婆娑綠鳯尾
風來自偃仰若為神物使絶頂有三碑詰曲古篆字老
人那解讀偶見不能記窮探到峰背採斫黄楊子黄楊
生石上堅瘦紋如綺貪心去不顧澗谷千尋縋山髙虎
狼絶深入坦無忌洪濛草樹宻葱蒨雲霞膩石竇有洪
泉甘滑如流髓終朝自盥漱泠洌清心胃浣衣挂樹稍
磨斧就石鼻徘徊雲日晩歸意念城市不到今十年衰
老筋力憊當時伐殘木牙蘖已如臂忽聞老人説終日
為嘆喟神仙固有之難在忘勢利貧賤爾何愛棄去如
脱屣嗟爾苦無還絶糧應不死
　　鰒魚行
漸臺人散長弓射初噉鰒魚人未識西陵衰老繐帳空
肯向北河親饋食兩雄一律盜漢家嗜好亦若肩相差
食每對之先太息不因噎嘔緣瘡痂中間霸據關梁隔
一枚何啻千金直百年南北鮭菜通往往殘餘飽臧獲
東隨海舶號倭螺異方珍寳來更多磨沙瀹瀋成大胾
剖􁄺作脯分餘波君不聞蓬萊閣下駞碁島八月邊風
備胡獠舶船跋浪黿鼉震長鑱鏟處崖谷倒膳夫善治
薦華堂坐令雕爼生輝光肉芝石耳不足數醋芼魚皮
真倚墻中都貴人珍此味糟浥油藏能逺致割肥方厭
萬錢厨決眥可醒千日醉三韓使者金鼎來方奩饋送
煩輿臺遼東太守逺自獻臨菑掾吏誰為材吾生東歸
收一斛包苴未肯鑚華屋分送羹材作眼明却取細書
防老讀
　　寄周安孺茶
大哉天宇内植物知幾族靈品獨標竒逈超凡草木名
從姬旦始漸播桐君錄賦詠誰最先厥傳惟杜育唐人
未知好論著始於陸常李亦清流當年慕髙躅遂使天
下士嗜此偶於俗豈但中土珍兼之異邦鬻鹿門有佳
士博覽無不矚邂逅天隨翁篇章互賡續開園頤山下
屏迹松江曲有興即揮毫燦然存簡牘伊予素寡愛嗜
好本不篤越自少年時低囘客京轂雖非曳裾者庇䕃
或華屋頗見綺紈中齒牙厭粱肉小龍得屢試糞土視
珠玉團鳯與葵花碔砆雜魚目貴人自矜惜捧玩且緘
櫝未數日注卑定知雙井辱於兹自研討至味識五六
自爾入江湖尋僧訪幽獨髙人固多暇探究亦頗熟聞
道早春時擕籝赴初旭驚雷未破蕾采采不盈掬旋洗
玉泉烝芳馨豈停宿須㬰布輕縷火候謹盈縮不憚頃
間勞經時廢藏蓄髹筒淨無染箬籠勻且複苦畏梅潤
侵暖須人氣燠有如剛耿性不受纖芥觸又若亷夫心
難將㣲穢瀆晴天敞虛府石碾破輕綠永日遇閒賓乳
泉發新馥香濃奪蘭露色嫩欺秋菊閩俗競傳誇豐腴
面如粥自云葉家白頗勝中山醁好是一杯深午忩春
睡足清風擊兩腋去欲淩鴻鵠嗟我樂何深水經亦屢
讀陸子咤中冷次乃康王谷䗫培頃曾嘗瓶罌走僮僕
如今老且懶細事百不欲美惡兩俱忘誰能強追逐薑
鹽拌白土稍稍從吾蜀尚欲外形體安能狥心腹由來
薄滋味日飯止脱粟外慕既已矣胡為此羈束昨日散
幽歩偶上天峰麓山圃正春風䝉茸萬旗簇呼兒為佳
客採製聊亦復地僻誰我從包藏置厨簏何嘗較優劣
但喜破睡速况此夏日長人間正炎毒幽人無一事午
飯飽蔬菽困卧北忩風風㣲動忩竹乳甌十分滿人世
真局促意爽飄欲仙頭輕快如沐昔人固多癖我癖良
可贖為問劉伯倫胡然枕糟麯
　　荆州六首
遊人出三峽楚地盡平川北客隨南賈吳檣間蜀船江
侵平野斷風捲白沙旋欲問興亡意重城自古堅
南方舊戰國慘澹意猶存慷慨因劉表淒涼為屈原廢
城猶帶井古姓聚成村亦解觀形勝昇平不敢論
朱檻城東角髙王此望沙江山非一國烽火畏三巴戰
骨淪秋草危樓倚斷霞百年豪傑盡擾擾見魚蝦
沙頭煙漠漠來往厭喧卑野市分麞閙宫帆過渡遲遊
人多問卜傖叟盡擕龜日暮江天靜無人唱楚詞
殘臈多風雪荆人重嵗時客心何草草里巷自嬉嬉爆
竹驚鄰鬼驅儺逐小兒故人應念我相望各天涯
江水深成窟潜魚大似犀赤鱗如琥珀老枕勝玻瓈上
客舉雕爼佳人揺翠箆登庖更作噐何以免屠刲
　　去嵗與子野遊逍遥堂日欲沒因並西山叩羅浮
　　　道院至已二鼔矣遂宿于西堂今嵗索居儋耳
　　　子野復來相見作詩贈之
往嵗追歡地寒窗夢不成笑談驚半夜風雨暗長檠雞
唱山椒曉鐘鳴霜外聲只今那復見髣髴似三生
　　答子勉
君不登郎省還應上諫坡才髙殊未識嵗晩幸無他櫪
馬羸難出鄰雞凍不歌寒爐餘幾火灰裏撥隂何
　　壺中九華詩
　湖口人李正臣蓄異石九峰玲瓏宛轉若窗櫺然余
　欲以百金買之與仇池石為偶方南遷未暇也名之
　曰壺中九華且以詩識之
我家岷蜀最髙峰(一作清溪電/轉失雲峰)夢裏猶驚翠掃空五嶺
莫愁千嶂外九華今在一壺中天池水落層層見(一作/石泉)
(影落涓/涓滴)玉女窗明處處通念我仇池太孤絶百金歸買
小(一作/碧)玲瓏
　　過嶺寄子由
七年來往我何堪又試曹溪一勺甘夢裏似曾遷海外
醉中不覺到江南波生濯足鳴空澗霧遶征衣滴翠嵐
誰遣山雞忽驚起半巖花雨落毶毶
　　歇白塔舖
甘山廬阜鬰長望林隙依稀(一作/熹㣲)漏日光呉國晩蠶初
斷葉占城早稻欲移秧迢迢澗水隨人急冉冉巖花撲
馬香望眼儘從(一作/窮)飛鳥逺白雲深處是吾鄉
　　西蜀楊耆二十年前見之甚貧今見之亦貧所異
　　　於昔者蒼顔華髮耳女無美惡富者妍士無賢
　　　不肖貧者鄙使其逢時遇合豈減當世之士哉
　　　頃宿長安驛舎聞泣者甚怨問之乃昔富而今
　　　貧者乃作一詩今以贈楊君
孤村漸(一作/㣲)雨逐秋涼逆旅愁人怨夜長不寐相看唯
櫪馬愁吟(一作/悲歌)互答有寒螿天寒滯穂猶横畝嵗晩空
機尚倚墻勸爾一杯聊復睡人間貧富海茫茫
　　趙成伯家有姝麗僕忝鄉人不肯開樽徒吟春雪
　　　謹依元韻以當一笑
繡簾朱户未曾開誰見梅花落鏡臺試問髙吟三十韻
(俗云檢驗死秀才/帶上有詩三十韻)何如低唱兩三杯(世傳陶榖學士買/得党太尉家故妓)
(遇雪陶取雪水烹團茶謂妓曰党家應不識此妓曰彼/麄人安有此景但能於銷金暖帳下淺斟低唱吃羊羔)
(兒酒耳陶黙/然媿其言)莫嫌衰髩聊相映須得纖腰與共囘知道
文君隔青𤨏梁園賦客敢言才(聊答來句義取婦/人而已罪過罪過)
　　獄中寄子由二首
聖主如天萬物春小臣愚暗自忘身百年未滿先償債
十口無歸更累人是處青山可埋骨他年夜雨獨傷神
與君世世為兄弟更結人間未了因
栢臺霜氣夜淒淒風動琅璫月向低夢遶雲山心似鹿
魂飛湯火命如雞眼中犀角真吾子身後牛衣愧老妻
百嵗神遊定何處桐鄉知塟浙江西(獄中聞湖杭民為/余作解厄齋經月)
(所以有此句也/朱邑葬桐鄉)
　　出獄次前韻二首
百日歸期恰及春殘生樂事最關身出門便旋風吹面
走馬聨翩鵲啅人却對酒杯渾是夢試拈詩筆已如神
此灾何必深追咎竊禄從來豈有因
平生文字為吾累此去聲名不厭低塞上縱歸他日馬
城中不鬬少年雞休官彭澤貧無酒隠几維摩病有妻
堪笑睢陽老從事為余投檄向江西(子由聞余下獄乞/以官爵贖罪貶筠)
(州監/酒)
　　次韻完夫再贈之什某已卜居毗陵與完夫有廬
　　　里之約云
栁絮飛時笋籜斑風流二老對開關雪芽我為求陽羡
乳水君應餉惠山竹簟水風眠晝永玉堂制草落人間
應容緩急煩閭里桑柘聊同十畝閑
　　惠州近城數小山類蜀道春與進士許毅野歩㑹
　　　意處飲之且醉作詩以記適參寥專使欲歸使
　　　持此以示西湖之上諸友庶使知余未嘗一日
　　　忘湖山也
夕陽飛絮亂平蕪萬里春前一酒壺鐵化雙魚沉逺素
劒分二嶺隔中區花曾識面香仍好鳥不知名聲自呼
夢想平生消未盡滿林煙月到西湖
　　往年宿瓜歩夢中得小詩錄示民師
吳塞蒹葭空碧海隋宫楊柳只金堤春風自恨無情水
吹得東流竟日西
　　僕年三十九在潤州道上過除夜作此詩又二十
　　　年在惠州錄之以付過
寺官官小未朝㕘紅日半窗春睡酣為報鄰雞莫驚覺
更容殘夢到江南
釣艇歸時菖葉雨繰車鳴處楝花風長江昔日經遊地
盡在如今夢寐中
　　送栁宜歸
折脚鐺邊煨淡粥曲枝桑下飲離杯書生不是南遷客
魑魅驚人須早囘
　　寒具(乃捻頭出劉/禹錫佳語)
纖手搓來玉數尋碧油輕蘸嫩黄深夜來春睡濃於酒
壓褊佳人纒臂金
　　劉監倉家煎米粉作餅子余云為甚酥潘邠老家
　　　造逡廵酒余飲之莫作醋錯著水來否後數日
　　　余擕家飲郊外因作小詩戲劉公求之二首
一杯連坐兩髯棊數片深紅入座飛十分㶑灔君休訴
且看桃花好面皮(唐詩云未有桃花面/皮先作杏子眼孔)
野飲花間百物無杖頭惟挂一葫蘆已傾潘子錯著水
更覓君家為甚酥
　　絶句
柴桑春晩思依依屋角鳴鳩雨欲飛昨日已收寒食火
吹花風起却添衣
　　書辨才白雲堂璧
不辭清曉叩松扉却値支公久不歸山鳥不鳴天欲雪
卷簾惟見白雲飛
　　和時運四首
　丁丑二月十四日白鶴峰新居成自嘉祐寺遷入詠
　淵明時運詩云斯晨斯夕言息其廬似為余發也乃
　次其韻長子邁與余别三年矣挈擕諸孫萬里逺至
　老朽憂患之餘不能無欣然
我卜我居居非一朝龜不我欺食此江郊廢井已塞喬
木干霄昔人伊何誰其裔苖
下有碧潭可飲可濯江山千里供我遐矚木固無脛瓦
豈有足陶匠自至嘯歌相樂
我視此邦如洙如沂邦人勸我老矣安歸自我幽獨倚
門或揮豈無親友雲散莫追
旦朝丁丁誰欵我廬子孫逺至笑語紛如翦髮垂髻(一/作)
(剪綵/垂髫)覆此瓠壺三年一夢乃復見予
　　和勸農六首
　海南多荒田俗以貿香為業所産秔稌不足於食乃
　以藷芋雜米作粥糜以取飽余既哀之乃和淵明勸
　農詩以告其有知者
咨爾漢黎均是一民鄙夷不訓夫豈其真怨忿劫質尋
戈相因欺謾莫訴曲自我人
天禍爾土不麥不稷民無用物怪珍是殖播厥薫木腐
餘是穡貪夫汚吏鷹鷙狼食
豈無良田膴膴平陸獸蹤交締鳥喙諧穆驚麏朝射猛
狶夜逐芋羹藷糜以飽耆宿
聽我苦言其福永久利爾鉏耜好爾鄰偶斬艾蓬藋南
東其畝父兄搢挺以佚遊手
天不假易亦不汝匱春無遺勤秋有厚冀雲舉雨決婦
姑畢至我良孝愛袒跣何愧
逸諺戲侮博奕頑鄙投之生黎俾勿冠履霜降稻實千
箱一軌大作爾社一醉醇美
　　和歸田園居三首
環州多白水際海皆蒼山以彼無盡景寓我有限年東
家著孔丘西家著顔淵市為不二價農為不爭田周公
與管蔡恨不茅三間我飽一飯足薇蕨補食前門生餽
薪米救我厨無煙斗酒與隻雞酣歌餞華顛禽魚豈知
道我適物自閒悠悠何必爾聊樂我所然
窮猿既投林疲馬初解鞅心空飽新得境熟夢餘想江
鷗漸馴集蜑叟已還往南池綠錢生北嶺紫笋長提壺
豈解飲好語時見廣春江有佳句我醉墮渺莽
老人八十餘不識城市娯造物偶遺漏同儕盡丘墟平
生不渡江水北有幽居手挿荔枝子合抱三百株莫言
陳家紫甘冷恐不如君來坐樹下飽食擕其餘歸舍遺
兒子懐抱不可虚有酒持飲我不問錢有無
　　和與殷晉安别(送昌化軍使張/中罷官赴闕)
孤生知永棄末路嗟長勤久安儋耳陋日與雕題親海
國此竒士官居我東鄰卯酒無虛日夜棊有達晨小甕
多自釀一瓢時見分仍將對牀夢伴我五更春暫聚水
上萍忽散風中雲恐無再見日笑談來生因空吟清詩
送不救歸裝貧
　　和王撫軍座送客(再送/張中)
胷中有佳處海瘴不能腓三年無所愧十口今同歸汝
去莫相憐我生本無依相從大塊中幾合幾分違莫作
往来相而生愛見悲悠悠含山日炯炯留清暉懸知冬
夜長不恨晨光遲夢中無與别作詩記忘遺
　　形贈影
天地有常運日月無閒時孰居無事中作止推行之細
察我與汝相因以成兹忽然乗物化豈與生滅期夢時
我方寂偃然無所思胡為有哀樂輒復隨漣洏我舞汝
淩亂相應不少疑還將醉時語答我夢中辭
　　影答形
丹青寫君容常恐畫師拙我依月燈出相肖兩竒絶妍
媸本在君我豈相媚悦君如火上煙火盡君乃别我如
鏡中像鏡壊我不滅雖云附隂時了不受寒熱無心但
因物萬變君有竭醉醒皆夢爾未用議優劣
　　神釋
二子本無我其初因物著豈惟老變衰念念不如故知
君非金石安足長託附莫從老君言亦莫用佛語仙山
與佛國終恐無是處甚欲隨陶翁移家酒中住醉醒要
有盡未易逃諸數平生逐兒戲處處餘作具所至人聚
觀指目生毁譽如今一弄火好惡都焚去既無負載勞
又無㓂攘懼仲尼晩乃覺天下何思慮
　　怨詩楚調示龎主簿鄧治中
當歡有餘樂在戚亦頽然淵明得此理安處故有年嗟
我與先生所賦良竒偏人間少宜適惟有歸耘田我昔
墮軒冕毫釐真市廛困來卧重裀憂愧自不眠如今破
茅屋一夕或三遷風雨睡不知黄葉滿枕前寧當出怨
句慘慘如孤煙但恨不早悟猶推淵明賢
　　和移居二首
　余去嵗二月自水東嘉祐寺遷居合江樓迨今一年
　多病寡歡頗懐水東之樂也得歸善縣後隙地數畝
　父老云古白鶴觀也意欣然欲居之乃和此詩
昔我初來時水東有幽宅晨與烏鵲朝暮與牛羊夕誰
令遷近市日有造請役歌呼雜閭巷鼓角鳴枕席出門
無所詣樂事非宿昔病瘦獨彌年束薪誰與析
洄潭轉碕岸我作江郊詩今為一㕓氓此地乃得之葺
為無邪齋思我無所思古觀廢已久白鶴歸何時我豈
丁令威千嵗復還兹江山朝福地古人不吾欺
　　嵗暮作和張常侍
　十二月二十五日酒盡取米欲釀米亦竭時呉逺遊
　陸道士客於余因讀淵明嵗暮和張侍常亦以無酒
　為歎乃用其韻贈二子
我生有天祿𤣥膺流玉泉何事陶彭澤乏酒每形言仙
人與道士自養豈在繁但使荆棘除不憂梨棗愆我年
六十一頽景薄西山嵗暮似有得稍覺散亡還有如千
丈松常苦弱蔓纒養我嵗寒枝㑹有解脱年米盡初不
知但怪飢䑕遷二子真我客不醉亦陶然
　　和郭主簿
今日復何日髙槐布初隂良辰非虚名清和盈我襟孺
子卷書坐誦詩如鼔琴却念四十年玉顔如汝今閉户
未嘗出出為鄰里欽家世事酌古百史手自斟當年二
老人喜我作此音淮徳入我夢角羈未勝簮孺子笑問
我君何念之深
　　和連雨獨飲
平生我與爾舉意輒相然豈止磁石鍼雖合猶有閒此
外一子由出處同偏僊晩景最可惜分飛海南天紏纒
(一作/躔)不吾欺寧此憂患先顧影一盃酒誰謂無往還寄
語海北人今日為何年醉裏有獨覺夢中無雜言
　　和贈羊長史
　得鄭㑹嘉靖老書欲於海舶載書千餘卷見借因讀
　淵明贈羊長史詩云愚生三季後慨然念黄虞得知
　千載事上賴古人書次其韻以謝鄭君
我非皇甫謐門人如摯虞不特兩鴟酒肯借一車書欲
令海外士觀經似鴻都結髮事文史俯仰六十踰老馬
不耐放長鳴思服輿故知根塵在未免病藥俱念君千
里足厯瑰猶踟蹰好學真伯業比肩可相如此書久已
熟救我今荒蕪顧慙桑榆廹豈厭詩酒娛奏賦病未能
草𤣥老更疎猶當距楊墨稍欲懲荆舒
　　正月五日與兒子過出逰作和逰斜川
謫居澹無事何異老且休雖過靖節年未失斜川游春
江淥未波人卧船自流我本無所適泛泛隨鳴鷗中流
遇洑洄捨舟歩曾丘有口可與飲何必逢我儔過子詩
似翁我唱兒輒酬未知陶彭澤頗有此樂不問㸃爾何
如不與聖同憂問翁何所笑不為由與求
　　和癸卯嵗始春懐古田舍
茆茨破不補嗟子乃爾貧菜肥人愈瘦竈閒井常勤我
欲致薄少解衣勤坐人臨池作虚堂雨急瓦聲新客來
有美載果熟多幽欣丹荔破玉膚黄柑溢芳津借我三
畝地結茆為子鄰鴂舌儻可學化為黎母民
　　和飲酒五首
道䘮士失已出語輒不情江左風流人醉中亦求名淵
明獨清真談笑得此生身如受風竹掩冉衆葉驚俯仰
各有態得酒詩自成
蠢蠕食葉蟲仰空慕髙飛一朝傅兩翅乃得粘網悲啁
啾厭巢雀沮澤疑可依赴水生兩殻遭閉何時歸二蟲
竟誰是一笑百念衰幸此未化間有酒君莫違
籃輿兀醉守路轉古城隅酒力如過雨清風消半途前
山正可數後騎且勿驅我緣在東南往寄白髮餘遥知
萬松嶺下有三畝居
我夢入小學自謂總角時不記有白髮猶誦論語辭人
間本兒戲顛倒略似兹惟有醉時真空洞了無疑墜車
終無傷莊叟不吾欺呼兒具紙筆醉語輒録之
嘵嘵六男子絃誦各一經復生五丈夫戢戢丁欲成歸
田了門尸與國充踐更普兒初學語玉骨開天庭淮老
如鶴雛破殻已能鳴舉酒屬千里一歡愧凢情
　　和止酒
　丁丑嵗余謫海南子由亦貶雷州五月十一日相遇
　於藤同行至雷六月十一日相别渡海余時病痔呻
　吟子由亦終夕不寐因誦淵明詩勸余止酒乃和元
　韻因以贈别庶幾真止矣
時來與物逝路窮非我止與子各意行同落百蠻裏蕭
然兩别駕各擕一稚子子室有孟光我室惟法喜相逢
山谷間一月同卧起茫茫海南北粗亦足生理勸我師
淵明力薄且為已㣲痾坐杯勺止酒則瘳矣望道雖未
濟隠約見津涘從今東坡室不立杜康祀
　　夢歸恵州白鶴山居作和還舊居
痿人常念起夫我豈忘歸不敢夢故山恐興墳墓悲生
世本暫寓此身念念非鵝城亦何有偶拾鶴毳遺窮魚
守故沼聚沫猶相依大兒當門户時節供丁推夢與鄰
翁言憫黙憐我衰往來付造物末用相招麾
　　和庚戌嵗九月中於西田穫早稻
蓬頭二獠奴誰謂愿且端晨興洒掃罷飽食不自安願
治此圃畦少資主游觀晝功不自覺夜氣乃潜還早韭
欲爭春晩菘先破寒人間無正味美好出艱難早知農
圃樂豈有非意干尚恨不持鉏未免騂我顔此心茍未
降何適不間關休去復歇去菜食何所歎
　　和丙辰嵗八月中於下潠田舍穫
聚糞西垣下鑿泉東垣隈勞辱何時休宴安不可懐天
公豈相喜雨霽與意諧黄菘養土羔老楮生樹雞未忍
便烹煮繞觀日百廻跨海得逺信氷盤鳴玉哀茵蔯㸃
膾縷照坐如花開一與蜑叟醉蒼顔兩摧頽齒根日浮
動自與粱肉乖食菜豈不足(一作/好)呼兒拆雞栖
　　和乙已嵗三月為建威參軍使都經錢溪
喬木卷蒼藤浩浩崩雲積謝家堂前燕對語悲宿昔仰
看桄榔樹𤣥鶴舞長翮新年結荔子主人黄壤隔谿隂
宜館我稍省薪水役相如賣車騎五畝亦可易但恐鵩
鳥來此生還蕩析誰能挿籬槿護此殘竹栢(和游城北/謝氏廢園)
(作/)
　　郊行步月和辛丑七月赴假還江陵夜行途中作口號
缺月不早出長林踏青𡨕犬吠主人怒愧此閭里情怪
我夜不歸茜袂窺紫荆雲間與地上待我兩友生驚鵲
再三起樹端已㣲明白露淨原野始覺丘陵平暗蛩方
夜績孤螢亦霄征歸來閉户坐寸田且黙耕莫赴花月
期免為詩酒縈詩人如布榖聒聒常自名
　　和雜詩二首
斜日照孤隙始知空有塵㣲風動衆竅誰信我忘身一
笑問兒子與汝定何親從我來海南幽絶無四鄰耿耿
如缺月獨與長庚晨此道固應爾不當怨尤人
故山不可到飛夢隔五嶺真游有黄庭閉目寓兩景室
空無可照火滅膏自冷披衣起視夜海濶河漢永西窗
半明月散亂梧楸影良辰不可繫逝水無留騁我苖期
後枯持此一念靜
　　和擬古四首
有客叩我門繫馬門前栁庭空鳥雀散門閉客立久主
人枕書卧夢我平生友忽聞剥啄聲驚散一杯酒倒裳
起謝客夢覺兩愧負坐談雜今古不答顔愈厚問我何
處來我來無何有
客去室幽幽鵩鳥來坐隅引吭伸兩翮太息意不舒吾
生如寄耳何者為我廬去此復何之少安與汝居夜中
聞長嘯月露荒榛蕪無問亦無答吉凶兩何如
少年好逺遊蕩志隘八荒九夷為藩籬四海環我堂盧
生與若士何足期杳茫稍喜海南州自古無戰塲竒峰
望黎母何異嵩與邙飛泉瀉萬仞舞鶴雙低昻分㳅未
入海膏澤彌此方芋魁儻可飽無肉亦奚傷
黎山有幽子形槁神獨完負薪入城市笑我儒衣冠生
不聞詩書豈知有孔顔翛然獨往來榮辱未易關日暮
鳥獸散家在孤雲端問答了不通歎息指屢彈似言君
貴人草莽栖龍鸞遺我古貝布海風今嵗寒
　　和桃花源詩(并引/)
　世傳桃源事多過其實攷淵明所記止言先世避秦
　亂來此則漁人所見似是其子孫非秦人不死者也
　又云殺雞作食豈有仙而殺者乎舊説南陽有菊水
　水甘而芳民居三十餘家飲其水皆夀或至百二三
　十嵗蜀青城山老人村有見五世孫者道極險逺生
　不識鹽醯而溪中多枸杞根如龍蛇飲其水故夀近
　嵗道稍通漸能致五味而夀亦益衰桃源葢此比也
　歟使武陵太守得而至焉則已化為爭奪之場久矣
　嘗意天壤之間若此者甚衆不獨桃源余在頴州夢
　至一官府人物與俗間無異而山川清逺有足樂者
　顧視堂上榜曰仇池覺而念之仇池武都氐故地楊
　難當所保余何為居之明日以問客客有趙令畤徳
　麟者曰公何為問此此乃福地小有洞天之附庸也
　杜子美葢云萬古仇池穴?通小有天神魚人不見
　福地語真傳近接西南境長懐十九泉何時一茆屋
　送老白雲邊他日工部侍郎王欽臣仲至謂余曰吾
　嘗奉使過仇池有九十九泉萬山環之可以避世如
　桃源也
凡聖無異居清濁共此世心閒偶自見念起忽已逝欲
知真一處要使六用廢桃源信不逺杖藜可小憇躬耕
任地力絶學抱天藝臂雞有時鳴尻駕無可税苓龜亦
晨吸杞狗或夜吠耘樵得甘芳齕齧謝炮製子驥雖形
隔淵明已心詣髙山不難越淺水何足厲不知我仇池
髙舉復幾嵗從來一生死近又等癡慧蒲澗安期境(在/廣)
(川/)羅浮稚川界夢往從之遊神交發吾蔽桃花滿庭下
流水在户外却笑逃秦人有畏非真契
　　和劉柴桑
萬劫互起滅百年一踟蹰漂流四十年今乃言卜居且
喜天壤間一席亦吾廬稍理蘭桂藂盡平狐兔墟黄櫞
出舊枿紫茗抽新畬我本早衰人不謂老更劬邦君助
畚鍤鄰里通有無竹屋從低深山窗自明疎一飽便終
日髙眠忘百須自笑四壁空無妻老相如
　
　
　
　
　
　
　
　
　宋詩鈔卷二十二
欽定四庫全書
　宋詩鈔卷二十三
　　　　　　　　　内閣中書舍人吳之振編
　鄭俠西塘詩鈔
　鄭俠字介夫福清人第進士調光州司法叅軍秩滿
　入都見安石言新法非便安石不悅使監安上門㑹
　久旱俠繪門上所見流民困苦圖發馬逓投銀臺進
　之神宗覽圖嘘唏罷新法浹日大雨用事者爭置俠
　擅發馬逓之罪編管汀州改英州哲宗立放還除泉
　州録事叅軍元符復送英州建中靖國放還復前職
　崇寜監衡山廟旋追毁前命勒停五年降告復將仕郎
　叙用俠遂不復出在英時號大慶居士還鄉所存唯
　一拂故又號一拂居士宣和元年忽夢鐵冠道士遺
　之詩視之乃子瞻也嘆曰吾將逝矣作詩云似此平
　生只藉天勝如過鳥在雲煙如今身畔無餘物贏得
　虚堂一枕眠授孫而卒年七十九嘉定中謚曰介俠
　少苦學其古詩疎朴老直有次山東野之風不得以
　當行格調律之
　　謝太守答詩萊州
閒齋掩晝扉疎竹間風韻兀坐無所為仰高方苦峻闗
闗雨喜鵲如以捷來獻疑其喜過常精爽抑何頓謂當
有嘉賓結駟問原憲不然親交書萬里來問訊何意二
千石新書爛盈卷使者入衡門紅光十餘仞衣冠出蓬
室再拜望城閫開緘列宿動芒角相輝煥捧讀未終篇
欽䧏已三嘆譬如涉春波渺不知涯岸又若驚雷霆但
覺目眩轉誰言匹夫窮陋巷一簞飯篋有無價珍貴于
青玉案昨者鄙俚辭惟求指瑕舋敢期明月珠傾寫殊
不悋重重借褒譽許與良過分酷愛愚且直還憐貧且
困惟人最難知聖哲其猶恨自非明如日安得物無遁
程孔昔中途邂逅適所願傾葢畢所懷日西不知倦聖
賢欣道合萬古直一瞬凄凉千載餘此道誰復振未聞
似今日曾不拜公面顧遇過所親思知久彌浚重念樗
散材平生慕忠順青衫百僚末言責固所逭若其愛君
心豈以爵禄辨謂宜為民上必與同喜愠謂宜食君禄
寧當復私狥刀斧且滿前斯誠豈磨磷千載幸一時岩
廊拱堯舜䕫臯豈無人共鯀偶未竄眷委一失真聰明
不無亂出令以便民動皆為深患疲羸死飢凍重負遭
囚絆奔逃茍自活父子潛分散以天征不義如以雨蘓
旱簞食迎王師東征西夷怨未聞百萬師戈鋋日持玩
南取十數洞西開五六郡府庫為一空白骨成龍斷大
臣弄權柄生殺在顧盼威福不有歸佞邪尚何憚公忠
獲罪咎正直招訶譴幽恚鬱不伸變異以頻見陰陽為
之沴淫潦仍乾暵方且頌太平長歌事賡賛天子九重
門深居拱閒燕人人懷欺匿比周相引薦以俠觀此時
綱維一何紊滔滔恐皆溺心竊擬手援是以屢上章指
陳㡬欲遍初雖䝉嘉納終不離讒間棄逐來窮陬星霜
兩經閏簮紳滿朝著大半嗟排擯誰為憫窮褐粟帛推
餘羨誰為念孤獨齒牙借餘論重傷棄逐久不敢畧自
辯高堂有單親日久庭闈戀同時得罪人一赦皆從便
惟兹尚逺斥不許歸寧覲擬扣閶闔門明颺紫宸殿恨
無可言路勇決固所斷嗟嗟道云亡丈夫兒女懦勢利
同險巇風雲借餘便誰非顧金錢誰非思達宦孳孳顧
理義惻惻念寒畯如公今㡬人百世紹休聞
　　觀孔義甫與謝致仕詩有感
人生足清閑天下第一福惜哉聲與利舉世方逐逐君
子耀軒裳小人腴口腹霜雪滿頤頷馳競心更速誰如
東山後清風千載續仁孝實天成聰明乃㡬燭弱冠揖
高科聲華光煜煜騏驥駕夷途千里在舉足嵗未再周
天官先上應宿皇華屢更指間請分符竹端介奉高明
慈仁撫㷀獨施設妙通神歡謳道相屬一旦遽上章幡
然謝羈束古人涖官政五十曰艾服公年未五十懇請
竟從欲緬彼伋與軻進退遺佳躅三揖就恩榮一辤託
巖谷由公仕以觀其庶無愧恧東皋我田園負郭予室
屋兒姪㡬百人圖史逾千軸親舊既周旋閨門更雍穆
賓來酒一樽興來碁一局吟嘯動煙雲詩書到僮僕寧
知地有仙但見人如玉乃覺世間人為生何局促譬如
方汚垢對之獨薫沐孔公當代賢宜其欽愛酷慷慨出
長篇情殷語重複日日動歸思浩浩見林麓何意䝉鄙
人幸兹一觀矚當筵頓忘味如聽蕭韶曲平生粗意氣
自初得書讀每見古聖賢心常自程督知身是罪根毎
毎自鉏斸如彼善稼穡去草茂嘉榖深嘉逺世網有若
囚脫梏惟兹素艱貧事與心反覆歴官二紀周一紀投
南隩歸時異去時聖主恩霡霂方欣到家鄉足覺愁慮
簇高堂皓垂白甘㫖不饒沃四弟兩背亡未言他骨肉
繼又喪一弟三房等窮蹙不數姆與婢孤孀十有六薄
業支半年一飯猶五菽蕭然夏秋際甚者日食粥人惟
有父子恩親家室睦惟知有君臣禮義朝廷肅二者茍
有違三靈共誅戮况兹生聖辰熈隆遇堯嚳艱虞免兵
革少小遊庠塾青春被恩擢名姓粗揚暴孰非累聖徳
師誨而君牧中間更狂妄天聽常輕凟云云不少已竟
致御史鞫所負鼎鑊輕敢意尚收録日月忽中天湛恩
我濯浴父子實再逢君臣亦敦復新恩胡為報舊過云
何贖父母教子勤羽括而礪鏃朝夕望乃成榮顯被親
屬慈烏於反哺知以報生鞫學術不寸施猶之玉韞匵
千載遘明良不能少負輻是生天地間曽不如草木以
此望明公雲中一鴻鵠
　　臘月十八日呈子京
歲去如奔馬殘日十有三姪為當嫁女甥是未㛰男叢
然猥俗併殊非力所堪嗟予本支離塵事素不叅東牀
書一架西榻經一函如是歲月深吻舌如縢緘惟有陶
淵明常欲其清談牀頭酒盈壺亦欲同醺酣二十一二
間煩事如掃芟期使堂下空宴笑同所耽清樽酌宜深
古語交嶄岩夜久燈熒熒金波忽東南歲宴獨優游
庶㡬為不凡
　　示潮州吳宅三甥
大郎性純淑至寶受磨琢二郎姿秀美白璧光閃爍三
郎神照藏宛若雛在殻五彩翔鳯翰參差見斑駁三人
吾令甥亦嘗從吾學昊穹有顯通報應無舛錯未有祖
慶厚而招子孫薄二親又善敎曽不閒飲啄甥雖多似
舅三子自超卓為文要根理覽古務詳博不惟子三人
萬世同矩彠慎勿學舅癡直指世奸惡心雖在規益世
誰受忠諤立身既不危青雲在挐攫
　　示女子
吾生鮮兒女汝次今居首柔惠少語言天性非矯揉女
生必有適二親非終守既嫁又他州安能長相就幸然
汝夫賢純淑真汝偶出門夭其夫禮律其來久汝姑吾
之妹姑夫為汝舅事舅如事父事姑如事母三者無所
闕汝則無大咎門内有尊親門外有親友歲時或餽助
祭祀合奔走一一無間言乃可逃父醜治家在勤儉臨
財戒多取誦經味其理聖心良可究即事念慈和無但
勞吻咮善看育與蟾二子吾珠䍌汝嫁旣違鄉吾遷又
遠趣東去十八程西來二十九三四千里間吾視堂猶
牖人生否與泰正若夜隨晝但當道無虧不媿載與覆
憶昨汝初生時吾心有負以為臣事君即是子事父閨
門有危難誰不在惸疚推其愛父心誰不得前剖幸為
男兒身許國自結綬安能冷眼看終不一開口封章重
十上夫豈避鼎斧南州雖譴逐萬死䝉恩宥行行出國
門母馬吾徒步汝生未三月正當時褓乳雪片落鵝毛
霜簷懸凍溜汝母歛汝身寒風裂雙肘驅馳僅逾時粗
糲不敢吐殘春到貶所歲卯俄及丑汝時年十二稍稍
近針縷是歲真龍躍重明登九五湛恩被遐荒漸漬到
枯朽拜命走親庭便道從海浦既見汝姑賢汝乃吳氏
婦我乃緣他人譴斥循其舊人皆念再逐道路或攅皺
我以臣子心等視如榮授人生無患難憤勵亦何有况
兹尋前道復見迎賢堠旬月得相聚天與幸誠厚君命
不可緩病已斯馳驟南北出靡常惟祈各寧夀舉足念
其身行幽如白晝又當夙夜間警戒其君子神靈依正
直惟仁孝是祐書信或往來知汝無病苦為婦洎為母
皆不處人後定當舉家歡相慶酌大斗勝彼涙滂沱臨
期一盃缶
　　六環助潮士鍾平仲納官輙辤贈以詩
揭陽繁富州鍾子處城閈怡然保清操不與世俗換豪
家富廪庾䑕雀嫌陳爛鍾子無田園㪷糴供晡旦甲第
闢公門奴僮立如雁鍾子無使令其子供靧盥無妻備
組紃無婢奉炊㸑市屋十數椽㕓商是隣畔暝陰滋蠧
蝕飛屑落儿案炎蒸鬱不通揮扇尚流汗絃誦不輟音
學海窮瀰漫文章有星斗胸臆藏璀璨何殊盛衣冠而
坐於塗炭下藥百十包虫腐皆逾半經年無人顧蛛網
潜滋蔓苦李十數株採摘亦素幹此外乃一無兒女不
蔽骭固非人所堪隨分亦侃侃何意官物租添輸告踰
貫太守為學校芹茆思樂泮買田垂萬年供給期無岸
誰人不樂輸我獨無計辨此時私愁憂㡬至方寸亂我
身困長途脱身自投竄聞此心惻然不覺潜浩歎六環
聊助君鷺股難廣獻聊欲分子憂使免頻勾喚知子謂
子貧不知謂矜慢斯則朋遊愆此時那可斷子猶重辤
讓揖拜如戰汗急取慎勿辤六環如六萬
　　再到吳子野歲寒堂
再到歲寒堂仍登歲寒閣閣上與堂前物物皆如昨鉄
幹偃虬龍雲峰自巖壑文章有神力璧笥光彩錯主人
歲寒翁古意何淡薄山肴具樽酒忻喜為我酌高論寫
胞懷千弩射鯨鱷速悟有寳龜靈通非火灼辯議恣酬
答亦以資笑謔想翁賓去後前扄徐徐鑰萬卷羅目前
舒卷良自若盛暑一榻風祁寒一爐藥翛然去與來一
箇無住着我亦淡泊人世味聊咀嚼無種不取嘗畢竟
何美惡但聞歲寒風便覺世齷齪今兹翁如龍看彼皆
尺蠖今兹翁如鴻視從皆籠縳故願歲寒翁高収歲寒
脚踞坐百千年看春華秋落無令木石心長笑人脆弱
　　古交行
大海有時竭此心瀝不乾厚地有時坼此心無裂文持
此以相照百錬青銅昬用此以相惠貝璧黃金盤覿面
有餘歡背面無間言徳義以相高慶譽以相先千古似
一日萬里如同筵此為金石交誰與知者論
　　敎子孫讀書
水在盤盂中可以鑑毛髮盤盂若動揺星日亦不察鏡
在臺架上可以照顔色臺架若動揺眉目不可辨精神
在人身水鏡為擬倫身定則神凝明于烏兔輪是以學
道者要先安其身坐欲安如山行若畏動塵目不妄動
視口不妄談論儼然望而畏暴慢不得親淡然虚而一
志慮則不分眼見口即誦耳識潛自聞神焉默省記如
口味甘珍一遍勝十遍不令人艱辛
　　賦公恱席上事送周如京
逢世路分(疑/誤)歸洛陽有客邂逅樵溪曲高談傾葢萬珠
璣相對崇朝惟不足武陽太守山簡徒喜賢樂事天下
無為客留公駐斯須精庖饌玉歌貫珠坐中賓客皆豪
傑凛凛清風生頰舌性情浩浩談云云不待酒味既凛
冽逡廵行幕如風翻二妹新出屏幃間一人捧心餘故
態對客悄悄眉峰攅一人襜裾半雲霧仙袂應曲飄飄
舉解作陽闗意外聲舊人只把花卿數此宵嘉㑹世所
稀席上更覽周侯詩彫金有格但聞説不覽新集那得
知俠于周侯非甚舊朋友十輩識公九此公惜别事如
何反覆清篇還執手龍韜虎畧何處藏却向吟筆呈鋒
鋩堪作太平祥瑞録將軍白首弄篇章
　　謝太守惠酒
重陰未肯避陽明飄風驟雨加震凌正月已缺二月近
滴水成凍威稜稜帝雖乗震利發生令猶行冬重嚴凝
鸎皆喬遷忽入谷魚已弄煖翻藏氷此時草木亦成愁
祗恐不得達其萌吁嗟羈窮影弔形安得恝然如無情
明良㑹合千載遇乃以罪棄投荒荆單親萬里頭應雪
不得朝晩奉甘馨閩嶺之南方弄兵殺氣殊與生成爭
既不能輔助聖時使咸若又不得慷慨帝前效昔人之
請纓詩書滿腹浪自飽一句不得推而行身雖兀坐心
惕驚愁緒忽起填胷膺但聽曠野深林調調刁刁如有
神號鬼泣聲真江太守真慈明惠施每毎先單㷀眼前
突兀雙玉瓶滿貯玉液清泠泠拜公之賜未敢傾不覺
失笑三閭生不學憔悴思獨醒哺糟啜醨隨其朋往往
一飲一石五斗解酲被人呼作生劉伶雖然遇酒而酩
酊心不汝醉神亦寧開樽又飲太守徳和氣坐覺生簷
楹不知凝冽自何去至于愁思皆自澄乃知春功亦不
逺緘封祗在瓶與罌安得遽爾披重雲劃見白日臨青
𡨕和氣習習扇九壤枯枝朽質爭敷榮風雨時泰階平
聖君萬夀寰海清細草輕煙日邊路鳯管龍絲細可聽
有耳不聞􁃜與鉦有目不識旗與旌聖功浩蕩不可名
　　醉翁行贈黎師醇
金峰醉翁七十九行步龍鍾面黧垢惟有滿腹竒文章
日月爭新無老醜頰舌鏘洋言不茍咳唾成珠須信有
兩眼如星照耀人見客偏明儼如舊問翁壯年愛碁酒
邇日還如昔時否曰予不戰猶好看日飲常能傾一斗
因持碁酒前就翁明日壺漿復予就朱君貧苦亦好竒
接續擕持窮清晝城中遑遑競趨走覿面草草忘親友
幾人樽爼暫從容笑傲松篁弄花柳寧知北郭予三人
繼日相從辰到酉龎眉皓髪常温然相見妙齡眉目秀
惜哉才高命蹇成遺滯四十餘年州縣吏棄之林野混
漁樵徒使知音動嗟喟愚聞天道高逺不容人測度無
奈人能樂其樂故有鼓琴重圍行歌遺穟浩然充塞不
以世俗瑣屑累寥廓愚觀翁之子孫詵詵䋲䋲此其後
慶為不薄世俗毋以翁老生輕心須知此翁頭白面黮
而英心義氣天地不得而銷鑠
　　連州斛嶺寨井
斛嶺寨行雲際下視長江入地底汲江登嶺行三里躋
攀峻險為艱爾將率居民㡬半千度歲終年苦無水爰
自慶厯達元符循舊安常誰擬議元符太守何公賢愛
民慮事誠而至以為山頂流泉鮮其事吾觀古人行師
動萬億所至豈必皆平地軍必有井井未達將渴不敢
聞衆耳隂陽者流以水照星星之所聚泉所委行行浚
鑿三日遇泉井成矣乃今三井如鼎趾豈特當年負瓶
操綆僕僕往還之人為慰喜吾欲後之人知井所以起
敬守前功無委圯必使甃砌長如今日之清泚萬萬斯
年施何已故作此歌勒諸斛嶺之市
　　苞苴行
苞苴來苞苴去封書裹信不得住君不見箕山之下有
仁人室無杯噐以手捧水不願風瓢挂高樹
　　瑞像閣同楊驥雪夜飲酒
濃雪暴寒齋寒齋豈怕哉書隨更漏盡春逐酒瓶開一
酌留孔孟再酌招賜囘酌酌入詩句同上玉樓臺
　　和荆公何處難忘酒詩
何處難緘口熈寧正失中四方三面戰十室九家空見
佞眸如水聞忠耳似聾君門深萬里安得此言通
　　次張子京遊天王湖作
湖上遲遲不忍還談𤣥清徹㡬重闗旋嵐野馬皆歸靜
逝鳥潛魚各自閒墜果露巢秋後樹淡煙斜日晩來山
吟情到此何終極注目紅雲紫霧間
　　同子忠上西樓
偶因送客上西樓共愛佳城枕海陬雁翅人家千巷陌
犬牙商泊數汀洲風吹細雨兼秋淨雲漏踈星帶水流
獨有單親頭早白迢迢東望不勝愁
　　次孟堅初冬晴和見梨桃二花作
十月南天尚暑襟幽花何怪動清吟半扉素蕋呈修徑
㡬朶夭紅出茂林地借小春回暖氣日匀踈影轉輕陰
惟應幕府多才俊不負行臺醉賞心
　　幽居
蕭條深巷寄門墻城郭村居事異常石展地衣三藥徑
錦圍天柱十花檣幽禽隔樹鈎膠語異草揺風合和香
不覺冬歸與春到但知無事日偏長
　　煙雨樓
仙人居處即鼇宫更作層樓峭倚空羣岫西來煙漠漠
大江南去雨濛濛花鑣柳䇿熈怡裏耘笠漁蓑笑語中
别有夜楹千里月凭欄清興與誰同
　　示潮州妹子
八人兄弟三人在獨立他州信汝賢直使無情如槁木
忍看垂涙念南遷從今依舊歌泉水何物偏宜寄謪仙
美酒年年須百甕好從南海便乗船
　　和子京霜字見寄
秋深園圃雖無雨晩歲頭鬚自有霜身事無功且人事
酒囊餘地乃書囊寒鴉嘯侣鳴喬木粉蝶成圍過矮墻
對此毎思良友伴幸時來訪浣愁腸
　　次韻知郡登高言懷
莫向天涯説故鄉人身不似雁隨陽黄花滿手空佳節
千里有懷如寸腸為許功名酬聖代不須愁緒付瑤觴
男兒不是閨中物生則桑弧射四方
　　次韻張老見贈
烏鵶螻蟻有君臣此義如何易世塵欲為無窮宗社計
肯憂如幻死生身八千江上奔馳路十二天南黯淡春
歸到親闈捧杯酒始知終是福唐人
　　觀碁
三百六十路通精此有門數竒藏日月機發動乾坤對
面知為敵渾輸却有翻詐貪常易䘮仁守乃長存隻子
如輕用全功更莫論就令投險勝寧抵被圍奔縱得四
方盡寧同一腹尊傍觀饒好着當局奈嗔言慙媿中孚
信㡬危大壯藩坐觀成敗者安得不驚魂
　　出御史臺
萬險千艱六出身如今也得避囂塵須知從此寒原上
有箇行歌拾穗人
　　道中見以索牽五六十人監理錢者
可憐平地不生錢稚老累累被索連困苦新圖誰畫此
秪愁中禁又無眠
　
　
　宋詩鈔卷二十三
欽定四庫全書
　宋詩鈔卷二十四
　　　　　　　　　内閣中書舍人吳之振編
　廣陵詩鈔
　王令字逢原廣陵人也年十數歲與里人滿執中為
　友偉節高行特立于時王安石赴召道由淮南令賦
　南山之田詩往見之安石大喜期其材可與共功業
　于天下因妻以其夫人之女弟年二十八而卒令詩
　學韓孟而識度高逺非安石所及不但以壞竒也惜
　限於年耳
　　寒林石屏
虢山之逺數千里虢石之重難將持舟車虢來毎苦重
釡盎尚棄不肯㩦茍非世尚且竒怪孰肯甚逺載以來
何况虢人自珍秘得一不換千瓊瑰流傳中州盛稱尚
主以詫客客見祈世人賤真珍貴假見者喜色留膚皮
強材美幹立修蔭羅列滿野誰復窺我嘗客坐例一見
實亦可愛小且竒初疑秋波瑩明淨魚子變怪成蛟螭
鱗鬚爪角尚小碎但見蜿蜒相參差义如開張一尺素
醉筆倒畫胡髯髭如何石上非自然猶是軟弱從風枝
高樓曉凴秋色老煙容雨氣相蒙垂喬林隱約出天際
醉目逺瞑分茫微不然誰家老圖畫破碎偶此一片遺
借令人手弄㸃畫尚恐巧拙成瑕疵如何石理自生長
安得當世無猜疑高堆黄金募辨説萬口利鋭如磨錐
或云南山産巨怪意欲手把乾坤移先偷日月送巖底
次取草木陰栽培天公怒恐寖成就六丁挑斧摩雲揮
世人乗此得分裂鍛琢片段賡財資至今風雨虢山夜
樹石號作神鬼悲又云春氣入山骨欲自石裏生蒿藜
根株芽枿未及出卒遇匠手相鑱墮多稱老松已變石
此固剪截根鬚離又云鬼手亦能畫多向石室成屏帷
固知物怪浩難盡誰能向此明是非城狐老能男女變
海蜃口或樓臺吹世間自是有此類何必詰曲窮所歸
細思此屏竟無用石不中礩木莫(一作/不)支徒將文理有
小異招聚瞽説成籠欺咄哉閉口不復論為語愛者無
我譏
　　贈慎東美伯筠
世網掛士如蛛絲大不及取小綴之宜乎倜儻不低斂
醉脚倒踏青雲歸前日才能始誰播一口驚張萬誇和
雷公訴帝喘似吹(一作乞/沙淹)盛恐聲名塞天破文章喜以
怪自娛不肯裁縮要有餘多為峭句不姿媚天骨老硬
無皮膚人傳書染莫對當破卵驚出鸞鳯翔間或老筆
不肯屈鐵索縛急蛟籠僵少年倚氣狂不羈虎脅挿翼
赤日飛欲將獨立跨萬世笑謂李白為癡(一作/嬰)兒四天
無璧纔可家醉膽憤癢遣酒拏欲偷北斗酌竭海力拔
太華鏖鯨牙世儒口軟聲如蠅好于壯士為忌憎我獨
久仰願得見浩歌不敢兒女聲
　　寄題韓丞相定州閱古堂
始聞定作閱古堂又聞定有閱古詩揚之逺定五千里
思得兩翅擘以飛偶聞人來説堂事初敞兩璧無塵疵
間時公來命繪匠親以玉指交畫揮敎令某載若某狀
匠拜奉命唯不辭左圖守相父母吏右狀將帥熊羆姿
長冠峩峩偉笏佩闘以𤣥白為裳衣屹如丁寧立以議
遜若避讓行而隨圖成嚴毅色可讋過吏不敢竊目窺
仍令大筆署行事冩出黒膽朱肝脾死者有靈如不泯
合有英氣來附兹故公之謀不知出宜有神鬼(一作/物)陰
助竒茫茫九泉謂已朽豈意一旦存形儀請留中璧素
莫繪待千歲後公以歸當搜國匠第一手狀冩公像存
依稀要知文完武純備遺與萬世瞻思資我知觀者足
墮涙不復峴首羊公碑又聞當世大手筆磊砢詩句相
撐支手摶蛟龍拔獬角爪擘虎豹全脫皮鄆州溪堂遂
寂寞韓詩塵蔽人不吹想應從此傳萬世粹玉貫串珠
縈纍小戎何為尚縮伏久滯公斧血不滋何時功成事
業就兩手一掃清三垂(一作/陲)歸來天子喜以頷泰階輝
煥平無欹次招當世草茅士各使呈露心腹披締裾聨
纓上廊廟留與後世圖為師然後囘謝閱古堂彼合異
代今一時
　　龍興雙樹
春城花草窮朱殷俗兒趂走脚欲穿閒來無悰喜自適
時到雙樹為竒觀莊如天官植幢葢毅若壯士蒼衣冠
老枝义牙忽並出似欲併力擎青天靈根深盤不可究
疑與地軸相拘攣不知培栽竟誰手而又始植為何年
行捫步遶不可問但見茂色連雲煙東風牽人少游此
佛屋日日重門闗雖有大蔭人不及于此尤得志士憐
束蒿為楹樗為柱居者略不憂其顛廼令遺材抱美植
不得總載桷與椽高堂傾欹未支拄匠者日亦經其邊
不思大幹有強用反以斧鈍難其堅吁哉誰是愛材者
定知惜此雙樹篇
　　原蝗
蝗生於(一作/滿)野誰所為秋一母死遺百兒埋藏地下不
腐􁍹疑有鬼黨相收(一作/扶)持寒禽冬饑啄地食拾掇糓
種無餘遺吻雖掠卵不加破意似留與人為饑去年冬
温臘雪少土胍不凍無氷凘春氣蒸炊出地面戢戢宻
若在釜糜老農頑愚不識事小不撲滅大莫追遂令相
聚成氣勢來若大水無垠涯蓬蒿滿眼幸無用爾縱嚼
盡誰爾譏而何存留不咀嚼反向禾黍加傷夷鴟鵶啄
銜各取飽充實腸腹如撐支兒童跳躍仰面笑却愛甚
宻嫌疎稀吾思萬物造作始一一盡可天理推四其行
蹄翼不假上既載(一作/戴)角齒乃虧夫何此獨出羣類既
使跳躍仍令飛麒麟千載或(一作/始)一見仁足不恐踏草
萎鳯凰偶出即為瑞亦曰竹食梧桐棲彼何甚少此何
衆况又口腹害不訾遂令思慮不可及萬目仰靣號天
私天公被誣莫自辨慘慘白日陰無輝而余昬狂不自
度欲盡物理窮毫絲要祛衆惑運獨見中夜力為窮所
思始知在人不在天譬之蚤虱生裳衣捫搜撥捉要歸
盡是豈人者尚好之然而身常不絶種豈此垢舊招致
斯魚枯生蟲肉腐蠧理有常爾夫何疑誰為憂國太息
者應喜我有原蝗詩
　　題滿氏申申亭
申申亭者名自誰河東丈人身銘(一作/名)之方其作亭自
休息固欲申暢名其題雖然自奉頗優樂豈敢兼忽當
世為若曰所憂非所及因以遯世無悶辭丈人踈高喜
自適去不限約來無時門無賓僚車馬絶室有几杖衣
冠(一作/巾冠)欹夜徑行招海月伴晝榻坐與天雲期春林暄
和鳥聲好勝聽俗論相啞(一作/嗢)咿塵埃縱爾得風力卒
不到此徒自飛亭前朱朱有冶態亭下白白無俗姿好
木留存竟見實惡草鋤拔無容茨嘗聞景勝未易敵須
有大句相叅差故吾經年不敢往日望詩老力可支偶
來為游適已晩花梢尚有春餘遺高哦遶樹惜時節拾
嚼紅片行逶遲囘看北林竹萬箇寒氣(一作/翠)欲起凌人
威清風時來助氣勢塞甲夜聚言語私方將投閒日來
此脚踏樹下成交蹊無端塵土义為隔明日跨馬西北
馳心思夢好定頻到不必直俟歸風吹
　　開太學議
白日流上天牛蝨無遁形萬目盡為用而不駭日明穴
䑕夜值螢嗾嗾相聚驚䑕穴不日通䑕足不日行已矣
不日識廼此螢爝矜􁀙蝦陷井坎莫與江海爭籬禽不
天飛詎識雲漢㝠咄哉浮薄兒勉為高大營
　　贈别晏成績懋父太祝
懋甫相門兒家世沓纓紞早年綴官簿青杉蔚於菼本
宜多驕矜不謂鋭義敢意貪英䧺交一手欲四攬偶來
濫予㑹臂搦首已頷酒獰誇胸襟頂踵都一膽壯心羞
摧藏義肉喜菹歜要言相死從(一作死/相從)顧豈茍難斬聽
其自陳論峭抜不平漸要之當一切固合不黤黯(一作/黮)
憶余少年時亦自喜黠㶒于今老而悔壯意日凋減惜
夫相遇遲君放我亦檢驟聞強大語若虎餓得㗖已無
相高心徒有志氣感春風吹天昏醉目睨愁黲念當相
别去兩懷不無慘何時重來過慰我涸轍險惟其别去
後猶一飽復歉幸因西南風時作寄我槧
　　夢蝗
至和改元之一年有蝗不知自何來朝飛蔽天不見日
若以萬布篩塵灰暮行嚙地赤千頃積壘數尺交相埋
樹皮竹顛盡剝秸况又草糓之根荄一蝗百兒月再孕
漸恐高厚塞九垓嘉禾美草不敢惜却恐壓地䧟入海
萬生未死饑餓間支骸遂轉蛟龍醢羣農聚哭天血滴
地爛皮蒼蒼𡨕𡨕逺復逺天聞不聞不可知我時為之
悲墮淚注兩目發為疾蝗詩憤掃百筆秃一吟青天白
日昬兩誦九原萬鬼哭私心直冀天耳聞半夜起立三
千讀上天未聞間忽作遇蝗夢夢蝗千萬來我前口似
嚅囁色似寃初時吻角猶唧嗾終遂大論如人然問我
子何愚乃有疾我詩我爾各生不相預子何詩我盍陳
之我時憤且驚噪舌生條枝謂此腐穢餘敢來為人譏
爾雖族黨多我謀久已就方將訴天公借我巨靈手盡
拔東南竹栢松屈鐵纒縛都為箒掃爾納海壓以山使
爾萬噍同一朽尚敢託人言議我詩可否羣蝗顧我嗟
不謂相望多我欲為子言幸子未易呶我雖身為蝗心
頗通爾人爾人相召呼飲啜為主賓賓飲啜嚼百豆爵
主不加詬翻歡欣此竟果有否子盍來我陳予應之曰
然此固人間禮儐介迎召來飲食固可喜蝗曰予言然
予食何愧哉我豈能自生人自召我来啜食借使我過
甚從而加詬爾亦乖嘗聞爾人中貴賤等第殊雍雍材
能官雅雅仁義儒脫剝虎豹皮假借堯舜趨齒牙隱針
錐腹腸包蟲蛆開口有福威頥指轉賞誅四海應呼吸
千里隨卷舒割剝赤子身飲血肥皮膚噬啖善人黨嚼
口不肯吐連牀列竽笙别屋閒嬪妹一身萬椽家一口
千倉儲兒童襲公卿奴婢聨簪裾犬豢羨膏粱馬廐餘
繡塗其次爾人間兵皁倡優徒(一作兵倡/釋老徒)子不父而父
妻不夫而夫臣不君爾事民不家爾居目不識牛桑手
不親犂鋤平時不把兵皮革包矛殳開口坐待食萬廪
傾所須家世不藏機繪繡緜(一作繡/繪錦)衣襦高堂傾美酒
臠肉鱠百魚良材琢梓楠重屋擎空虚貧者無室廬父
子一席居賤者餓無食妻子相對吁貴賤雖云異其類
同一初此固人食人爾責反捨且我類蝗自名所食况
有餘吳饑可食越齊饑食魯邾吾害尚可逃爾害死不
除而作疾我詩子言得無迂
　　寄滿執中子權
吾愛子權詩苦嚼味不盡窮恩欲名狀百比無一近初
如貪追兵屢請忽許進旗旄交义幢㦸劔後先刃方爭
奮拏先忽覩斬亂狥徐驅得平郊萬甲合一陣偏禆走
起頗中堅坐吳臏喊呀鬬志酣髣髴窮敵訒前軍奔交
兵後馬走斷紖須臾聲金休萬噪快一雋羣降挑戈矛
叩拜乞用釁蒼□請命間竊視不敢瞬𤣥雲壓空虚半
夜暴霆震睡耳起欲掩驚仆失肝腎壯者固已然况余
乃齠齓及其乆詳味欲吐復自恡有如羅百珍次第嘬
嚼順貪豐不辭多愛美忘餘餕故其留人口雖久咽㗋
潤何時匹馬來(一作/東)畏愛氣兩振唯其未合間如不穫
謝藺望風為此詩顛倒猶合燼
　　再寄滿子權二首
秋近啼哀蟲君思云奈何我愚得君思合少君賢勞我
心則多非獨辭源長瀉海為江河平生未始有點缺玉
日拂拭金燒磨尋常貙與貍見一足已蹉又况一地卧
三虎狗彘雖勇何敢過揚州我何思青山無一螺午市
不畜寶米鹽纔如它而吾三夫子一身各丘軻瓊林自
生寒結霧成氷柯文章日組緯玉機飛金梭誰有真珠
繩結何張麟羅拔為當世祥聲為太廟歌我願參衆民
手足搖婆娑
有錢莫買金多買江東紙江東紙白如春雲獨君詩筆
宜相親綴聨卷大十牛腹要盡寄我無寄人我將擕之
東(一作擕之/東海去)脚踏海水洗齒唇轉來清澈飲百斛蕩滌
腸肺無纖塵嘗聞泰山高高處天為鄰借如無梯不得
上亦欲大叫呼天神鋪陳君所詩譟口雷鼔振世多俗
耳既莫告當冀上帝依稀聞正聲定不感凡類舞躍百
鳯千龍鱗安能學俗兒一卷不復伸天公聞否尚未快
(一作/决)安得鐵翼穿秋旻
　　答束徽之索詩
世味久已諳多惡竟少好惟詩素所嗜決切欲㴱造人
安已不休衆恥我獨冐有如獺行跡欲改復自蹈肝腸
困搜尋吻舌倦摶造心靈無餘多為此日有耗已勤尚
無成既苦毎自勞自笑如秋蟬饑極不止噪努力排韓
門屈拜媚孟竈惟此二公才百牛飽懐抱我如餓㫄(一/作)
(㫄/飢)者眄眄不得犒不知去㡬多窮行竟未到無門隔藩
籬發罅窺堂奥愛之不可入抵觸發狂譟借使茍有成
不知竟何要孤名非所求弊俗詎足傲况乃非所及窮
海未為浩不知何時休定訖死與耄因疑今世人恐有
我同操徽之才超髙竿幢出摽纛為學尚淹藴富櫜不
肯暴文章内朱豹外襲一以皂大論尤堅強推舟出行
奡珉砆不施功徑欲制珪瑁幸此不我陋敎誨日陳告
昨因語及詩請我使自道屢謝不得命廹窄遂顛倒被
堅誘羸兵伏鋭待穿盗取勝雖必然窘窮亦堪悼勉為
瓦礫投幸有金珠(一作/珠玉)報
　　寄滿居中衡父
前㑹去莫追後見來無期别嘆後見難悔恨前㑹稀惟
吾衡父兄(一作/友)金純玉光輝裁磨殺圭角不與瓦礫齊
大匠陶百窑不間履下泥一衡舉千鈞何棄毫與釐余
獨胡為人乃不忍使遺有如横道蒭萬足踏不疑子何
嗜好殊獨俯掇(一作/拾)以歸整束使不茨欲令雜蘭芝蘭
芝有天香蒭賤雜則非然其厠置間適與薫染資文章
毎借觀罅隙窺晴曦議論使坐聽穴瞶聞英池春園或
承招遊騎亦許隨劇雲愛風枝藝火圍夜碁縱談心(一/作)
(襟/)開張倒笑冠欹披匹馬載以來東首頸脰疲夜夢不
厭勞百里夕一馳想見目與眉百障千藩籬不虞自投
置遂若鳥遭黐何時獲因緣連箠促馬蹄誓當盡晨昬
不復起退辭
　　謝李常伯
人從東南來忽得連紙詩行義不赫曄名聲無萎蕤雖
常誤見辱旋則拜席歸别久謂已忘不圖猶記之長封
大書字顧我已忸怩開縢把之讀推與果失宜剝虎䝉
羊猪借使出類竒見豺先自奔遇豢還羣隨是故古之
人為已賤若斯有聞未之行季路恐不虚名浮過所實
軻也耻以非今而承所賜廼此亦可噫賢者寧過哉當
是我有欺恐愧讀終篇喜驚改肝脾嚀嚀誨教言舉舉
仁義辭初令探本根喻以海與池乾坤老六經遺編爛
孔姬尚恐惑異説教之無遷移強聞終日乾仁不三月
違卒以二者終要我勉不疑百誦百再拜下淚如掛縻
交朋百愚諛此語聞之誰憶初從粹翁睡耳忽得提震
驚破百昬寐覺悼前迷今而去之久茅塞心叢茨驟承
夫子言快斧加芟荑舊穢忽剗銷新涂坦平夷念當不
捨去戴服同冠衣猶恐免袒間復作須臾離且將鑱之
心不止湼之皮二者苟一能終始庶不遺平生若嗜詩
此篇况驟馳喁唔夜不休齮嚼午忘饑仰嗟天骨䧺俯
嘆人莫為星明有常高日圓無食虧讀久口益饞舌軟
涎流垂想當措意初嚼雲吐虹蜺脣牙哆華鮮肺腸涌
光輝故其紙上言飄有霄漢姿何可對酬謝約海量珠
璣
　　對月憶滿子權
長風掠海來吹月散百錬(一作/白練)青天豁四璧雲靄不容
線窗軒颯先秋露氣入簟扇寛(一作/空)庭生夜凉蚊口不
得擅人靜暮客去坐偃適自便清牽睡思醒明發醉膽
徤披風睨白月瞪視不為眩未甘景獨勝思出大句衒
狂捜得無竒猛吐復自吮篇成若奴婢氣骨終凢賤置
棄不復收嘆感退自旋起探君寄詩兀坐諷百遍駭哉
劇雄勁百札洞一箭間逢騁新竒春雲弄晴霰古意終
重厚九鼎掛一鉉吾嘗笑夫人語富則自願及嬰愛君
念始自信惓惓閱女嘗求嬸慕士在䕶彦鄙哉尋常者
何用目識徧得逢誠幸多既别遂堪喭乖離時况久㑹
合卜未先思之不可見飛魂不身戀秋城崔嵬高圍我
屹若圈安得擘風翅飛出不自殿巧為相見謀反覆竟
未善惟當逺相要共借月為面相離茍同天舉目亦兩
見又况相去間纔止百里縣不知竟可否寄詩代請勸
　　八檜圖
客有要我八檜吟手擕八檜圖來懸掛張滿壁揚可駭
眄顧左右同嗟嘆㫄摹石刻署名狀各有􁦵附相夤縁
或高相扶亙倚礙或斷欲蹷猶支顛強枝抝囘信有力
高幹復俯蛟蚪拳尋根及株逮條蘖例不拔直皆㫄偏
雷疲風休雲雨去蛇龍鬬死猶鈎纒安分爪角(一作/牙)與
尾鬛徒見上下相蜿蜒不知生時竟何謂畧不叅類常
木然宜乎今古惑昧者搖擺舌吻歸之仙一尤盤拳老
高大傳云(一作/曰)𥅆老由飛蹮當時駕鹿蹋以上跡有町
疃遺相連多應蝎殘鳥喙啄不爾誕者強鑱鐫聃能惑
人已自幸豈此上去能欺天借如聃功可升躍鹿亦何
幸飛相聨于中一本特甚異膚革逆理紐左旋傳云𥅆
手所自樹我知此語定鑿穿茍令實為𥅆老植推以天
意猶可言當年曷不紐以右若曰世為左道牽如何衆
輙不省究反重神怪令𥅆專乾坤中含萬品彚此獨自
異誰令㫋(一作殊/陶甄)窮恩竟慮莫可索欲世不惑誰能搴
仙書虚荒喜誕妄推説事理尤綿延世人一讀即化變
日望飛奮相迷癲豈非此木久樹此浸漬亦為異說遷
故其形植與生死時以異怪招驚憐先時世不早斤斧
放其老大訛誇傳當年同生好材幹半以直伐成燒燃
慿妖附誕相樹立卒自死活終完全葉枝凋疎不有蔭
材直弗柱曲莫轅不知留存䕶飬者竟以何理惜不捐
我有尺鐵大剛利久已鑄斧磨山巔卒無柯柄尚棄置
懶乞月桂求嬋娟
　　秋夜
秋夕不自曉百蟲齊一鳴時節適使然鼓脅亦有聲爭
喧䑕公盗悉窣虵陰行獨有東家雞苦心為昬明
　　答束孝先
純金出鎔爐烜赫掩熾火錦成洗春江衆目眩莫奈魚
鹽物誠微誤用幸不涴君家兄弟賢我見始驚夥文章
露光芒藏藴包叢脞闗門當自足何暇更待我固知仁
人心姑欲恤窮餓茍論才不才自合棄如唾憶昨西來
初戚惕待客坐交持駕説口張闔不可鏁間發辨經義
䥫舌莫摩挫高文忽下投白日駭天墮眩怖欲前掩布
帛不可裹初觀固宜驚獨獲亦堪賀又如遇貴人繡錦
飾婀娜囘眸忽自鑑惡面復窶祼屈降心已甘嘆憤志
亦頗䧺高豈復爭愛恤亦加荷大詩又(一作/忽)來及推與
太浮過自無賢可稱以是惡甚播譬如亨尫人豆食止
則可苟強擔石負蹉跌適足禍何以論報心結草效鬼
(一作/魏)顆
　　寄洪與權
與權江南來適自滿門㑹初無合我志纔以客面待時
時相鈎探稍稍亙酬對根源豁波張扄鐍失分解君然
頷還嗟我恐敬若戴相逢時既多相待兩交快予初請
子交子曰何可外中又謝不徳卒曰吾而愛既而第以
年子合我兄拜揚雖士云多往往事冠帯中間滿夫子
崛出百萬最更以子從之而吾米則粺朋從偶許攀㑹
合日與在春晨巧誇招月夕因論話書狂逸飛蛇碁毒
甚含蠆相謀務竒勝聚口笑拙敗貪驩不知久歲律忽
移再余饑奔先西餓色面留菜子待去亦恨書以問我
奈别來君何如思子我心痗朋分無舊歡世險有新態
高言足瑕玼俗學牽細碎貧知身責重病覺學力怠壯
心已無多况去日有退預期後相見頑陋徒老大好勤
寄余書思子百憂萃
　　寄滿子權
子權今謂何久不治簡書子素賜我多豈以此遂疎予
亦如常時病與貧相俱冉冉草沒階客脚不踏廬貴者
事名位崖岸誇懸殊賢者縱肯來顧我欲取無惟餘齪
齪徒吾亦羞與居潭潭一室空編帙環三隅暴陽不憂
償偷飽幸未誅且可延朝昬憂思老頑愚獨有思子懷
涕下時喑嗚
　　冬陰寄滿子權
𤣥雲載雨惜不下北風吹急氷相黏周遮覆葢不通透
錮結已厚難披燖微陽未復老陰壯記去暖律時猶淹
青天何可一日失漸恐此去無由瞻日馭自懼不得脫
略出急入地下潛憑陰託寒恣凌爍風伯得意(一作/志)欣
沾沾但幸天公不省悟誰顧下地人嗟讒隔絶霜露曠
不下帝有潤澤何由霑非惟勾芽凍夭折亦恐萬類由
兹殲九龍銜火亙相煖稱有日職借不甘羣兒鋭奮不
量度欲仰吐氣吁以炎惟有壯士抱劒卧思得美酒聊
自酣
　　弱弱誰氏子
弱弱誰氏子鮮鮮一何姝來奔富人家妻與富人俱(一/作)
(居/)嚴(一作/華)粧問夫子我豈彼室如夫子笑遣之彼寧與
汝都升堂(一作/褰裳)由阼階徳色溢以舒親賓不敢笑退語
相嚱吁高堂聚羣婢唯諾相咨睢家事忽不圖顧指取
自如朝令折桂薪暮遣藩籬除風雨半夜來百釁生
不虞屋壓盗隨至夫死别嫁夫東鄰有淑子性(一作/恬)不
事鈆朱端居待人求正色不願諛清鏡見(一作/照)白髮行
媒不顧閭不知愛妻人取捨何異歟
　　答黃藪富道
角角適時足力走猶或遲從而不逮人不若坐視之而
予始用此已無先人思間自念斯世固亦未易為以其
得而慚曷若退自宜老身可孔顏饑死猶夷齊予心最
樂此尤喜用自持豈將六尺軀賤易五羖皮但無百畝
田得(一作/可)抱剛氣歸年來事窮蹙露暴無自依姊寡不
能嫁(一作無為家/又作不得家)兒孤牽我啼平生事文字無路活寒
饑勉從進士科束若縳襁兒時時忽自笑(一作笑/自忽)往往
窮加悲(一作還/窮悲)有如高飛鳥中路饑自低鋭知從食來
不(一作/豈)意身投黐神龍拏白日挾雨萬里飛使其口有
銜安得無馴隨雖然平生志固未忍散遺間時自開縱
哦吟助嘘嚱纔將舒已私豈敢偷人知黄君道徳者術
業何頎頎手提九籥鐘㫄取折籥吹縣知失氣類誤以
倡和期不知里社歌不可郊廟施况余衰病餘有氣亦
已卑加之困俗學羝角方牽羸陳詩盡自道幸子憐無
疵(一作/玼)
　　春風
春風東來暖如嘘過拂我面撩我裾不知我心老有異
亦欲調我兒女如庭前花枝笑自愛風裏草力更相扶
㫄林曲樹足飛鳥不聞燕雀鴟鳶烏求雌要䧺各有意
豈但鬬競爭春呼春巢成多夏卵衆明年計此更有餘
非唯喧呼亂人耳漸恐巢穴妨人居收殘射中豈無道
我亦力可彎長弧林深枝曲矢不入况弓待借家所無
行吁坐眄不可奈安得静黙投身俱
　　哭詩六章
死者徒已死思之恨無涯生者非素心還作死者嗟今
古悲略同斯道竟奈何哀絃直易絶哭詞曲難歌
朝哭聲吁吁暮哭聲轉無聲無血隨盡安得目不枯目
枯不足嘆無目心自安目存多所見不若無目完
切切切切切淚盡琴絃絶憤氣吐不出内作心肝熱朝
漿渴不勝莫潦濁不清何以慰我懷安得滄海水
哭莫傍滄海淚落長海流流㴱風濤多駕蕩覆我舟不
若灑春草荆榛蕪蔓莖怨氣觸草死猶得香蘭生
朝歌憂思多暮歌無奈何偶嘆氣亦絶未慟血先沱淚
落入口少不如出眼多安得堂堂軀不為瘠且瘥
目雖淚所出由來心乃源白日㬠我面意欲乾汍瀾而
不照我心我淚何由乾况在重雲遮使我何自安
　　張廵
禄兒射火燒九天鬼手不撲神聽㫋羣庸仰口不肎唾
反出長喙嘘之燃雎陽城窮縮死鼈危繫一髮懸九淵
廵瞋睨逺兩眥拆怒嚼齒碎鬚張肩恨身不毛劔無翼
不能飛去殘賊嚥翁軀腥刀子磔爼日嚼肉血猶經年
霽雲東攘兩臂去西來才有九指還胷中憤氣吐不散
去隨箭入浮屠塼忠窮智索莫自劾更臠愛妾嘗饑涎
我疑沒日賊不食恐其肉酖死不痊又疑身骨不化土
定作金鐵埋重泉何時山移陵谷變發出鼓鑄戈或鋋
吾如得之願有用不誅已然誅未然
　　贈李定資㴱
涉川固有道造舟不如梁曾聞水覆舟不聞死乗扛奈
何揭厲子先先勇褰裳豈盡水害人固亦謀非臧
鳯雖謂靈畜無竹或(一作/終)死饑竹今無方無鳯來亦云
(一作/何)時使之羣(一作/隨)鴟鳶饑飽為止飛非惟失所靈亦
與彈射期
坦坦誰之田施施繳且弋烏來玩其機鵲至喜其食長
鴻飛𡨕𡨕志與萬里極豈無啄飲心寧饑不人得
湍激日蹙蹙風稜勢漫漫奈何舟上人試死才一間茍
不以利涉安坐思誠艱客雖懼謀梁而木嗟在山
　　古廟
古廟隆隆敞庭扉風雨剝壁頽柱榱我來安知神所依
穹堂窸窣風幡旂神君龎軀突鬚眉視我睨睚坐倨箕
惕礫觀者駭不怡羣鬼後先張福威直東之廂步逶迤
目益所見怪可嚱馬牛羊犬雜豕雞或戴以首㫄四支
間有人面身亦非老祝趨前為衆詞口吻囁嚅言嗢咿
稱别狀類顧東西唱號名字分何誰空虚𡨕漠非所期
豈亦以此為人尸視其膚革已彪狸寧有中反恬肝脾
又有械噐身挈持傳言厲疫此乃資古之日行歴虚危
猶恐盛陰鬼所隨磔儺于門驅使馳今安取此廟以祠
不念延虐殆尫羸農年凶多苦餓饑苟幸得飽不擇祈
來則拜叩盡敬祇幸天之澤偷自歸民徳且恐報之時
餗肴豐鮮牲魚肥欲奠以獻更濯巵進謝千語拜百低
工鼔于庭巫舞衣祝傳神醉下福禧農謝神去祝徹之
庭前剪割棄餘遺鵲烏下爭趂不飛囘顧神面如故時
意者不為祭謝移嗚呼神固(一作/信)非吾知
　　雜詩
方春不種蘭終歲無自佩良田弗加芟徒穉亦無歲空
令雨露恩日夕被蒿艾安坐饑怨天此理果誰在
一日不為田百草已有根况復閒三時其穢何待論豈
不有錢鎛徒羞慵借勤歲晩憂不耕何獨議耡耘
毶毶晩春樹上下聚百蟲不有口似蠆則生尾如蜂設
不二者然亦徒生無庸清陰不可居晩歲還秋風
　　答問詩十二篇寄呈滿子權(有序/)
　今既愛盧仝蕭宅二三子之詩而猶恨其發之輕也
　然忘其効而更重之則得矣逮子權之起予予實慕
　之輒為十二篇其題亦不易子權所謂東墅諸子答
　問者予獨廣之爾其水車之篇獨異于子權然特其
　文則然吾知子權與吾與它知詩者謂為異也
　　鎛問耒
金堅雖不磨木曲亦已揉幸䝉主人用反要主隨走適
從慵耕兒雖功不見取良田常無収何塞不耕咎
　　耒答鎛(三首/)
我用常在金任金適由木茍得金為用何惜木微曲幸
得主人隨不恤汗行犢必求隨主人我用誠不足
我用于主人良田無虚種主人不我以我適為無用不
知主人饑卒歲安自奉由來我求人孰與求我重
我必為人用不必用于人若也責不耕君其問諸田
　　耒問鎛
一畦失之荒爾力亦可耨天下方漫蕪爾功亦何有
　　鎛答耒
天下方漫蕪顧我適有庸使其已除脩我將何以功我
豈大無効自是用我慵
　　耒問斧
子斧誰爾為黒白太分别朝伐一樗死暮伐千樗蘖爾
終不自謀㡬日不缺折
　　斧答耒
大樗吾猶伐小樗何畏蘖吾缺猶俟磨爾折將奈何
　　水車問龍
來何必召雲去何必飛天我名不為龍何能雨爾田
　　龍答水車
神龍謝子車子能未足多上潤雖已然下竭將奈何
　　水車謝龍
水車謝神龍下竭固無奈旱則我為用爾龍尚何謂
　　龍謝水車
神龍謝水車吾語爾來前爾雖用于人我亦用于天在
物固不同于用豈殊然水下高田乾爾能俯水取假人
不爾用爾售田責否吾雖身為龍動亦天所主天猶不
有命我安事為雨
　　中夜
晝日苦卒卒忽焉不加思長夜漫不眠起復日所為所
為浩多愧不與初心期虚云聖賢學實從庸俗歸雖耻
猶奈何長歌涕垂頤
　　書懷寄黃任道滿子權
西風吹雲空晴日露高曬駑馬無速騁歸客思逺届長
林剝霜紅逺水漾寒派露蟲悲自(一作/目)咽風菊老尤介
昔予來方春熖熖樹生態今歸亦未㡬馬踏落葉壊時
物固有然盛衰信難槪吁嗟為生勞黽勉計無奈伊余
有遐致久此困俗械嘗思擺絶去自放出世外高懷樂
天寛逺目斤人礙有田足晨昏有圃且葅菜父母不待
養妻子固易頼世孰得丘山亦孰失蒂芥人自能輕重
吾將守所愛六經老誠明萬古熟成敗得時為醯鹽滋
味和鼎鼐失猶有萬世令名自沽賣自視久已明決不
俟謀蔡寄詩侑子觴期子和而再
　　令旣有高郵之行而束孝先兄弟索余詩云
擾擾利學者久不可與謀讀書乃何為老不知軻丘弗
恤義所在務期高爵收嘗聞失則嗟不聞得之羞知誰
洪其源使世乗其流于今已汙漫更久將溯游嘗聞古
人言饕餮為共兠謂惡豈必多偷飽徳弗脩不知自思
者捨此何所由故予早知懼誓將異人求寧為寒餓嗟
不同富貴謳此行况有獲師徳高前修因嘗請子行勉
子無逗留于吾乃何有同病不獨瘳雖愛謂子然尚疑
子終不惜子有高材竿幢揭華旒茍能自擺去不為世
學囚行將見逺到強弩射弱菆何必請予詩自合治子
輈
　　酬束丈貺詩兼叙所懷
白日立中路犬去不形相夜以益自來何敢怨犬傷主
人忽加念謝怒犬無良盗子愧伏前有言願加詳見賜
固已多怒犬誠未臧
　　卜居
吾求一屋逮兩月貧不謀貴何以圖朅來自放就窮巷
幸得之喜何敢吁頽簷斷柱不相締瓦墮散地梁架虚
門無藩䦨戸不閉時時犬彘入自居主人憐我莫自致
為我補葺加墍塗翻翻匠氏乃誰子頡頏作氣厲呌呼
羣庸洶洶助聲勢睥睨淩我要我酤歸來嘆息無自得
兩目纔致酒一壺徵多償少意不愜棄我忽去如逃逋
重來閴寂不可問依舊四壁編空蘆嗟予雖貧日猶㸑
可不善為盎釡謨外户不閉古則爾今也盜賊通街衢
乞錢買籬作藩固更學闗鍵防朝晡鄰翁問我乃何者
得無亦以自名儒王朝潭潭聚冠葢㡬人不載卿相車
子何布被不葢肉浪自名士實則奴假為無能等編户
猶可自擇安閻閭胡為慘戚卒困此去矣何屋不可徂
此居卑洼不待説四髙中下流無渠夏霖連延久
積注往往竈下秋生魚始来圖此不自擇終見坐
與蚯蚓俱何况梁榱日蛀腐一仆非爾力可扶茍
求暫安急旦夕反以身就殞壓虞迺知窮則失自
愛死得正命有幾且翁乎爾言誠得矣我方困甚
非真愚
　　送李公安赴舉
行子冠上塵梁宋道傍土塵逐冠弊捐人来還復去馬
蹄日月長踏盡西北路近日何紛紛姿狀頗秀舉傳言
天子詔士得四方赴来如鵲翅翻去若蠅頭聚市兒屈
指計過百日未暮昔周方盛時得士纔十數唐虞此為
盛中復容女婦昔何稱才難今也寧異趣但恐所取異
今古殊尺度夫君乃髙才乆有及物慮今又奮絶去挺
拔欲自樹余窮非所知乆有山林素但無百畝粟乃就
羣才賦仕道得亦嗟困窮失為懼二者各有命子亦何
所與
　　離髙郵答謝朱元弼兼簡崔伯易
昔来何悠悠今去亦泛泛豈自果進退姑且便飲啗三
代去今遼士食乆已濫徒死不為義可無茍石擔平生
墮百為且就役鉛槧束身入世程開口就人歉怒喜有
失得眉睫煩窺瞰野鳥或在籠山猿有終檻能安此為
命雖失亦何(一作/何所)憾予嘗勇自明磨古得前鑑抱關賢
所容較獵聖或暫庻未負初學尚為神所監予行人之
嗟我笑不為頷子獨辱所厚以詩繫歸纜命和始自書
狂言庻非儳
　　山陽思歸書寄女兄
淮風晴舒舒楚水日夜流風能駕吾㠶水可載我舟余
歸知㡬時子望懸百憂念我兄弟寡商參各殊州十年
不一逢㑹合何所由幸逢子來歸與我相慰投甥兒入
吾牽甥女出我留子吾笑其間貧不知可愁心如熈春
陽樂若醉九酬憶我别子日將行更逗留泣恐傷子心
淚出仰目收别日纔㡬時别思日九秋心隨西北風日
望東南樓主人仁且賢憐我羈旅游晨粳玉炊香暮酒
金注甌盤蔬羅春青豆脯兼夕鱐為食豈不美義咽不
下㗋要當歸子同半菽飽亦優始予志所學義當望軻
丘朅來與世評衆口忽起咻嘗觀世金朱此道久已偷
胡為不奮去附世如贅疣而子亦待人特以貧不謀參
差兩如此偃蹇勢略侔要當共引去逸出世網罘遐追
避世徒子與侍巾裘吾將亦娶婦力以石臼求買田結
歸廬種樹屋四周子居課桑蠶我出鞭耕牛敎妻績以
筐使兒餉來疇坐笑忘歲時聚首成白頭歸乎當何時
詩以侑子謳
　　大舟
大舟無風㠶不舉小舟㮄入青𡨕去舟中漁子呼且歌
夜半鬬魚誰得多
　　望花有感
春來㡬時余不知但怪日日栁稍好我嗟無地自種花
常恐東風只生草誰家有園不可入時時縱足信自到
寒梅最香落已闌桃杏雖遲亦顛倒高枝飛鳥夜踏空
低樹狂兒日摧抝惟餘零落滿地紅主人更聽奴頻掃
歸來四顧慷慨歌要且傾酒澆顔酡春歸欲挽誰有力
河濁雖泣庸奈何
　　餓者行
雨雪不止泥路迂馬倒伏地人下扶居者不出行者止
(一作/返)午市不合人空衢道中獨行乃誰子餓者負席縁
門呼高門食飲豈無棄願從犬馬求其餘耳聞門開身
就拜拜伏不起呵羣奴㗋乾無聲哭無淚引杖去此他
何如路㫄少年無所語歸視紙上還長吁
　　曁陽居二首
出無王事牽入不治居舍蒿藜入墻屋塵垢變几架糟
糠茍無憂智力取自暇逢詩即廢日得客輒㤀夜積懶
遂成性習勤反如詐㡬不類怠傲愧耻將何謝
身非爵與官車馬久不謀家無田倉儲雀䑕非我仇朝
出從人居詩書講前修暮從兒子嬉歡笑何所憂閒將
筋力疲懶使志慮收斗稰尚煩送誰謂能無求
　　謝客二首
擾擾車馬客各以勢利奔自問閭巷人何為亦紛紛與
客成往還勉就俗所敦禮不經聖人頗厭後世煩欲問
無所得歸視紙上文以非孔子心尚拜陽貨豚乃知偪
仄間心跡久已安去矣可奈何更問來者門
蹮蹮出何為奄奄歸就卧不知身所謀徒與俗相和本
無聲利求(一作/營)久厭車馬過詩書雖滿前奔走不暇坐
收身衣食餘抱病歲月破得不勝所亾進亦何可課前
躅杳(一作/莾)難躋下愚旋易墮得勢有然爾命矣何可奈
(一作非/所那)
　　春游
春風誰相呼鳥語到庭户罷書起何游(一作/往)繫馬城西
樹寧須客衆隨聊與春相遇高林美風竹疎影有清覆
可以便行坐解脫快巾屨日長天地寛飄戾飛雲度風
枝緑未柔(一作/舒)日蕚紅先露芳辰信可尚嘉興借無寓
舊聞黃公壚頗(一作/屢)枉壯士顧予雖輕數子自適偶同
趣起解身上衣就貰青旗酤獨酌不待勸興至還自注
對物無所語似若喧嘩惡雖無歌舞歡幸可篇章賦乾
坤本閒暇人物自紛遽勞生曷不樂歲月失已屢酒䦨
起四望落日不可駐饑馬自知家何須問歸路
　　送曹杜赴試禮部
霜風琅琅鳴鼓鼙鳥寒夜噪樹折枝居者不出行者歸
厩馬解銜車棄脂長河夜氷船就維百賈晏起朝閉扉
為問當今行者誰出門千里到何時母送拊背父嘆嘻
兒惜欲去哭挽衣上馬反顧紛涕洟非所願欲去何為
家雖有田豐歲稀所得償公不及私况望羶腥事庭闈
結髪從學今十朞始自有志狥孔姬豈願從世成依違
高堂華髮紆素絲暮年待子為光輝望我日久莫報之
苟得一笑辱弗辭况望(舊作/得)三釜家無飢吾于二子久
所知怪其才高所就卑今乃語此誠可悲近聞天子變
典彛欲撥舊冗收新竒子行出仕適其期驊騮得路無
銜羈罷酒行矣無自遲去取天寵酬親慈
　　野步
久嬰末俗喧脫就綠野靜方求巾屨便那暇賓客命林
紅落春衰草(舊本/作桑)綠爭夏盛時從老農語久佇行子聽
謂言勞苦後各以閒暇慶時逢瓶盎沽亦有肴核稱喧
嘲忽無次歌唱仍相詠酒闌紛起坐白髮忽(一作/或)兩凭
兒乗㫄樹嬉牛卧前籬暝予方困俗累愛此近天性何
當從之歸買舍與相並
　　古風
古風何寥疎世方盛夸慕利塗劇先趨直軌迷曲駐渾
渾九河翻仡仡百川注分爭或多岐歛枕纔一趣睢盱
承至歡讋疊謝絶怒財得升斗多勉售形骸雇不知萬
鍾得孰與一日裕况承丘山羞願易頃刻遇誰能脫近
役自放就遐鶩航湖足菱魚拔野厭芼菇行招千古游
坐與來世語延風敞虚襟揖月坐嘉樹此意固有然童
兒未堪預
　　旅次寄寶覺訥師
小雨破宿暑曉風忽焉遒山㴱樹翳陰蜩蚻應已秋清
坐想高絶語言誰應酬豈不念一往抱病終自留羇旅
少徃還有來或非儔命僕一謝之縱我冠屨休移牀上
高堂解書散牀頭于此有嘉興念世誰與謀獨思山林
人兹意可綢繆何當買田盧共遂兵壑游
　　寄呂惠卿吉甫兼簡林伯通
踆踆門外馬客至知謂(一作/為)誰昔面尚未逢那論心相
知揖客拜上堂(一作拜客/揖上堂)謝客辱弗遺寒暑相問酬唯
諾坐無為靜黙近尤怨多言足瑕疵勉從客所論還顧
所學非念此廢無益對書坐長嘻(一作為此嘆無/益廢書坐長嘻)獨思
同懐子念逺莫見之豈無寄我書歲晩得苦遲聞頗困
王事豈無閒暇時况有同僚賢相期在詩書人生天地
間常苦食所縻去就兩莫謀㑹合寧有期余病不自樂
舊學益以隳近者非所同逺者勞夢思江水日夕東道
塗宛而夷寄書當在勤無謂還往稀
　　　答逢原　　　　　　　　　　吕惠卿
　晨出趨長司跪生與之言偶然脫齟齬相送顔色温
　歸舍未休鞍簿書隨滿門相仍賓客過欹午僅朝餐
　平生性懶惰應接非吾真况乃重戕賊良氣能㡬存
　就夜甫得息閱我几上文開卷未及讀睡思已昏昏
　自知小人歸昭昭復何云每于清夜夢多見夫子魂
　側耳聽高議如飲黃金樽覺來不得往欲飛無羽翰
　昨日得子詩我心子先論怪我書苦遲友道宜所敦
　豈不旦夕思實苦案牘繁豈無同官賢未免走與奔
　相見鞅掌間有言無暇陳嗟嗟兹世士無食同所患
　念我力難任聞子謀更艱久知為之天安能怨窶貧
　吾聞君子仕行義而已焉亦將達吾義肯遂為利牽
　東海有滄溟西極有崑崙古來到者誰不過數子尊
　子已具車航吾亦為檝輪欲一從子游不知何時然
　　寄崔伯易
擾擾閭巷士過我何所為屢來徒我煩不來我弗思少
年樂知聞喜與客子隨晩歲事恬黙與世益參差騎馬
出尋人中路輒自歸歸來亦何樂書史自相期已與往
者親可無兹世違欲語無所得起視北雁飛念子逺千
里昔别今已朞寄聲雖云多所得竟亦稀近者忽報書
期我往就之不知予苦窮繫此不可離尚廹朝暮憂寧
有道路資人生少所同老去纔㡬時予勢既若此子復
不肎來但恐百年間齟齬終莫齊詩以寄子招亦以寫
我悲
　　寄孫莘老
黙黙不自得勞勞非所任不與君子逢誰復明此心偶
客來自南口有千里音知無木索勤頗復山水吟對之
為一笑欣如獲千金宣城風物佳古語昔已忱太平又
其右道塗邈幽㴱溪流渺彎環山勢屹抱臨况復寂寞
人黃綬事陸沈公田秫既收客席酒屢斟悔予昔南浮
不往一就尋波濤忘日月疾病廢古今歸來就羈銜外
慮日已侵適時愧非才對客輒自瘖譬如火炙膚暫忍
久莫禁唯思百畝田為可足釡鬵投身脫世篏歛足蹈
古箴寄言所同懷相期在中林
　　夏日平居奉寄崔伯易兼簡朱元弼
天風變春和晝日差夏永門䦨閉無事燕雀去益靜紛
翻詩書帙棄散懶收整時來就枕卧復可取窺省心恬
逐物閒迹濶與世屏鮮鮮南山暖秀色上脩嶺茍嫌安
坐慵還可逺游騁自縁智能薄反得閒暇幸交朋久相
逺疎懶欲誰警
幠幠庭下樹陰影日已敷癯癯閉門人簟席自卷舒高
枝就懸冠曲枝挂裳裾(一作/襦)還来從此息卧視詩與書栢
栢門外客相從駕驪駒不知來何聞(一作/為)乃肎顧我閭
呼兒往應門謂言出在途非我敢厭客非客與我疎以
予拙語言無以得客娛一不當客意恐與世患俱不如
兩相㤀何能効紛如
　　送朱明之昌叔赴尉山陽
朱侯拜書天上囘去以身試百里障青衫飄若風外荷
借馬載出塵土上凖眉嶄嶄見天秀如立繫馬萬里望
身驅雖小胷腹寛沛如絶海橫秋漲久宜脫絶事高致
豈願卑冗勞俗狀高堂華髮親老矣四海無家寄几杖
世外言高信獨竒人前腰折嗟已強尉官雖小俸雖薄
猶有餘錢買甘養想當家帷奉顔面綵衣躬率婦子餉
詵詵兒女戲滿前累累諸兄坐相向人間此樂不可幸
一笑自足百辱當時清固應稀盗賊俗弊寧不煩笞掠
好偷閒暇事簡編思我寧無文字况
　　學子
𤨏𤨏來學子從我問古風謂(一作/吾)言古之人學不求世
功以其明智餘施與天下同能知學為身自不恤窮通
童子顧我笑是言得無䝉斯道使可遵曽不聞父翁謂
言童子歸盍自謀厥躬吾不能爾言(一作吾能/為爾言)亦不必
爾從
　　寄滿子權
昔心何悠悠今學益漫漫恭如浮江河浩不際涯岸生
雖樂文字勤不償几案重編空堆塵折簡久枯汗徒如
陳市肆表列環四畔已無探討勤胡可賢否按零丁晩
觀𤣥泯滅舊習彖得指來歲期失㤀去日算嘗聞勤惰
間已是愚知判䝉羞欲何顔避耻愧無翰不能䋲已怠
何力禁人叛文章觸世嫌議語限容竄時牽好惡卑俗
撓是非亂早衰奪舊剛多病襲新懦心經衣食難事廢
米鹽半何謀脫身去割跡與俗斷耕荒食新收鑿窒復
舊貫念生如冬氷至死僅春泮其間能㡬時何恃苦自
緩翩翩淮南英顯顯士林觀方予未為遊辱子昔同閈
篇章覿新華論説聽橫捍包竒晩自走去實王府玩近
書何相撩頗以名見謾不知老者拙棄此乆已斷方思
勇自樹解轡縱新駻行期拾春青采綬綰歸腕乖離思
舊歡遷徙就新絆無琴雖自歌有酒欲誰伴閒暇當寄
詩持此資賀換
　　暑旱苦熱
清風無力屠得熱落日着翅飛上山人固已懼江海竭
天豈不惜河漢乾崑崙之高有積雪蓬萊之逺常遺寒
不能手提天下往何忍身去游其間
　　寄王正叔
微生不過人氣力兩眇麼力學失自謀徑古趨今左病
世相䧟賊樹性期剛果豈不中是時然亦未嘗過奈何
衆好殊未語咻已夥倀倀獨何之去去鋭亦挫忠言不
售耳直面屢得唾怒目瞋以環謗口熖而火出門先自
羞有衣恍疑裸過市不成步侣距侔鼈跛周旋不出扉
迷若蟻循磨人惡固為甚自厭近亦頗媚世定有術欲
學從誰可必也泥自售恐由此始禍賢子逺相問幸有
以教我得報速是宜翹企不容坐
　　雜詩効孫莘老
魚鰕無所能動輙困人得蛟鯨能則乖覆舟取人食龜
鼈雖謂殊刳剝同一劇龍不入網羅亦不為人識
犬羊養於人壯則人食之猛虎嗜人肉終昧獵者機豺
狼與狗同為害豈必威封狐能為人還作行子妻
　　雜詩呈逢原　　　　　　　　　孫　覺
　鴻雁最知時未逃羅與網不能㤀稻粱千里安得往
　鳴蜩腹空虚見啄因其響丹鳯穴九霄虞人常夢想
　　呼雞
雞呼雞來前犬嗾犬至止夫豈必可召役以食乃爾今
吾曷為悲人而雞犬為自計無自存西山謝夷齊
　　姚堅老見約偶成
初正布新和餘臘爭近候升騰陽力微恇怯老陰鬬江
雲蕩空碧(一作/無據)疎(一作/朝)雨沐清晝林梢釋冬枯土蘖壯
春蔟萎蕤風日舒刻畫山野秀闗闗先春鳥格磔弄晴
咮無人與調和終日自嘲詬唯君卜近適過我許來就
遷延日屢蹉嘆惜月復彀人生誠多故世事那可究唯
當自推置障絶俗慮寇休閒倘能偷疎懶當自宥徒行
茍憚勞借馬欲誰廏清酤如定攜佳客可先購勉之無
使遲梅蕚已堪齅
　　初聞思歸鳥憶昨寄崔伯易朱元弼
去年春日花盛開嘗有鳥啼歸去來余詩告爾東海志
子笑屬我南山杯將希遐躅蹈高軼就拔去跡離俗埋
同時游者最誰上朱子峭擢淩春材門闗午景卧正懶
過我呼號如春雷鄰驚偷窺婦女怪婢駭奔(一作/棄)走兒
童咍門開納坐聽論列笑口侈哆傾胷懷寒菹半菽要
同飰虀醬叫乞喧鄰隈僧從南浮橐異角尉解西去亭
遺臺心爭誇漫詰蜒蜿目樂虚豁留崔嵬柳梢黲黲坌
晴絮杏花爍爍翻遺埃春湖平渟照空碧淮㠶曉上攙
天桅西歸頗阨窮餓久南泛未免丐乞哀朅來隨人事
卑折忽自顧影漸低摧平時客坐不敢語茍以唯諾償
嫌猜胷中約結浩千萬到口不吐如横枚比來頗自撥
俗礙日傍竹樹良徘徊昬昬萬事置不省知已疎懶心
難裁一開春風動啼鳥猛若重睡忽喚囘咨嗟歲月急
若失嘆息無地安蒿萊比于見人日加懶行恐合俗老
益乖不知飄浮寄兹世竟亦何計收形骸春林沾沾風
日好飛止自便宜爾諧何為猶道歸不得世間萬事真
悠哉
　　思京口戲周噐之
江南别日醉方醺貪愛青天帶水㾗忘却碧山歸路直
誤投浮世俗塵昬終期散髮江邊釣當有漁舟日繫門
但恨故人猶喜仕他時胷腹未堪論
　　寄束伯仁
身逐南舟去不廻匡廬留滯得裵囘峰頭夜宿平看斗
巖下朝陰俯聽雷西顧波濤浮日月東歸天地入塵埃
何時得遂幽棲志常把韋編靜處開
　　對花
憂愁卒卒人無樂花草紛紛物又春安得無憂與無慮
對花還作笑歌人
　　春遊
春城兒女縱春遊醉倚層臺笑上樓滿眼落花多少意
若何無箇解春愁
　　春晩雨後
東風柔弱事春權劇雨無端轉愴然不惜好花都委地
却令逺草直平天龍虵久蟄應思奮蛙蟈乗時已自先
緑栁由來却堪笑葉睂愁劇遂長眠
　　紙鳶
誰作輕鳶壯逺觀似嫌飛上未多端纔乗一線憑風去
便有愚兒仰面看未必碧霄因可到偶能終日遂為安
扶揺不起滄溟逺笑殺摶鵬似爾難
　　古鑑
一片靈光合有神不知鎔鑄竟何人春耕破冢衣冠盡
鬼手摩天日月新鑑面秪知西子姣照心難見比干真
主人㴱有收藏意當待清明不受塵
　　和束熈之雨後
獵獵風吹雨氣腥誰翻碧海踏天傾如何農畝三時望
只得官蛙一餉鳴何處斷虹殘冷落有時斜照蹔分明
雷車収轍雲藏跡依舊晴空萬里平
　　幽居感懷寄滿子權
卜得幽居四絶鄰尋常庭巷斷蹄輪門前犬豕卧橫道
城上牛羊下視人滿眼夕陽閒草樹囘頭歸路正埃塵
思君未見東來計何目雙眉對面伸
　　秋懷寄呈子權先示徽之兼簡孝先熈之
樹哭寒蜩草哭蟲何堪羈客憤時窮卒無可樂羣書外
百不堪言一嘆中雲黯暮天沉白日土塵平地斷清風
夫君若問秋來况淚滿遺編髪亂鬔
　　九日寄滿子權
懶將衰病照清流為有歸心欲白頭幸自好花開便笑
不甘為客見成愁長歌欲強秋風醉高處先輸俗子遊
我在無聊元亮死當年今日共悠悠
　　次韻子權京口夜宿見寄
寒江漠漠客㠶稀獨泊扁舟望翠微已寫綠􁚐聊自適
更邀白鳥共㤀機水閒海月寒初上樹盡秋城碧自圍
嗟我相思邈千里不來同此兩㤀歸
　　答孫莘老見寄
高門鞍馬日光榮勢力紛紛起共爭偶以不能聊自便
敢于兹世獨求清生無人愧寧非樂死有天知豈待名
客食官居同是茍何須稱别異平生
　　登郡樓
江城朝雨濕晴煙樓上風㠶送去船茍得息肩閒歲月
時來開口笑山川田園啼鳥三春日江海扁舟萬里天
何計脫身來此老青山白髮兩㤀年
　　感憤
二十男兒面似冰出門嘘氣五蜺橫未甘身世成虚老
待見天心却太平狂去詩渾誇俗句醉餘歌有過人聲
燕然未勒雄心在不信吾無萬古名
　　登𤓰洲迎波亭
海面清風萬里寛偶來如已脫塵闗自嗟客世無虚日
却被斜陽占盡山海鳥不來青嶂靜漁師歸去暮江閒
從來雲水有期約直待功成是厚顔
　　憶潤州葛使君
六朝遊觀委蒿蓬想像當時事已空(一作清談/事竟空)半夜樓
臺橫海日萬家簫鼓過江風金山寺近塵埃絶鐵甕城
㴱(一作/高)氣象䧺欲放船隨明月去應留閒暇待詩翁
　　何處難㤀酒
何處難㤀酒窮才世不知出門無直道開口礙當時白
髮無端速青山不忍歸此時無一盞何以活餘黎
　　庭草
平時已多病春至更蹉跎惡土種花少東風生草多客
愁渾寄淚野思不堪歌獨有詩心在時時一自哦
　　秋日寄滿子權
樓前春靄暗平林樓上人愁意思深未必薄雲能作雨
從來秋日自多陰三年客夢迷歸路一夜西風老壯心
欲作新聲寄遺恨直絃先斷淚盈琴
　　江上
羃羃荒城沒逺煙暮雲歸族忽相連春江流水出天外
晩渡歸舟下日邊杏蕚春㴱翻淺纈柳花風逺聚晴綿
無錢買得江頭樹輸與漁人繫釣船
　　送聱隅黃先生
黃風吹土截天橫瘦馬着鞭驅不行尙說苦心酧直道
誰知白髮為蒼生平時志節恬忠藎常日公卿足仰成
雖有英䧺無用處却令老去買牛耕
　　寄介甫
天門簾陛鬱巍巍勢利寧無澹泊譏難與跖徒爭有道
好思吾黨共言歸古人踽踽今何取天下滔滔昔已非終
見乗槎去滄海好留餘地許相依
　　寄滿子權
窗前午枕夢㤀還門外清風晝掩闗天下誰當千古後
牀頭自笑六經閒能將道繫窮通裏安用身干進退間
自愧公心猶有蔽清時無日不思山
　　寄都下二三子失舉
大學虀鹽共苦辛寒窓筆硯日相親梁王臺畔一分袂
揚子江頭三換春箧裏黃金須買酒鬢邊白髮解欺人
窮通得喪誰能定况是男兒有此身
　　次韻滿子權見寄
當世䧺圖不可懷退居蒿艾自沉埋門無來足荆生道
病不能鋤草上階自是直方為世易况將疎懶合人乖
無由與子同樵種囘首平林浪可柴
　　病中
十日身無一日寧病源知向百憂生寒侵騏驥應方瘦
蠧滿楩楠豈易榮小閣晝閒書帙亂畫堂風靜藥羅聲
北山扶杖終歸去寄語巖猿莫曉驚
　　金山寺
萬頃清江浸碧瀾乾坤都向此中寛樓臺影落魚龍駭
鐘磬聲來水石寒日暮海門飛白鳥潮囘𤓰步見黃灘
常時户外風波惡秪得高僧靜處看
　　登甘露寺閣
忽忽勞生歲月催時偷高迹山浮埃風沾草樹紅朝動
春入川原綠夜囘欲出壯懷臨八極可無樽酒到高臺
江山不與人相語似待㤀言野客來
　　謝張和仲惠寶雲茶
故人有意真憐我靈荈封題寄蓽門與療文園消渴病
還招楚客獨醒魂烹來似帶吳雲脚摘處應無糓雨㾗
果肎同嘗竹林下寒泉猶有惠山存
　　太湖
西南無盡望吞恐罄吳郊海近私憑蓄天低不敢包蛟
龍宜自宅螾蛭莫令巢逺浦纔分㸃歸檣略認梢水乗
潮更濶地過底宜坳鳥截煙維斷風淩浪脊交大橋橫
作畫别岸缺成爻吟恐詩無氣圖憂筆費鈔歸輸范蠡
得官許季鷹抛去憶心應繫歸誇口定譊窮何須蹈海
來好卜編茅著户生同隱居民釣自庖滄浪未容濯魚
枻夜停敲
　
　
　宋詩鈔卷二十四
欽定四庫全書
　宋詩鈔卷二十五
　　　　　　　　内閣中書舍人呉之振編
　陳師道後山詩鈔
　陳師道字履常一字無已號後山彭城人年十六謁
　曽南豐大器之遂受業焉元豐初曽典史事以白衣
　薦為屬尋以憂去不果章惇冀其未見將特薦之卒
　不一徃蘇東坡與侍從列薦為教授未幾除太學博
　士後以蘇氏私黨罷移潁州又換彭澤以母憂不仕
　者四年元符間除秘書省正字侍南郊日因其妻於
　僚壻借副裘葢熙豐黨也竟不衣病寒卒初學於曾
　後見黄魯直詩格律一變魯直謂其讀書如禹之治
　水知天下之脈絡有開有塞至於九川滌源四海㑹
　同者作文知古人關鍵其詩深得老杜之法今之詩
　人不能當也任淵謂讀後山詩似叅曹洞禪不犯正
　位切忌死語非冥搜旁引莫窺其用意深處因為作
　註葢法嚴而力勁學贍而用變涪翁以後殆難與敵
　也
　　妾薄命二首(自注曰為/曾南豐作)
主家十二樓一身當三千古來妾薄命事主不盡年起
舞為主壽相送南陽阡忍着主衣裳為人作春妍有聲
當徹天有淚當徹泉死者恐無知妾身長自憐
葉落風不起山空花自紅捐世不待老恵妾無其終一
死尚可忍百嵗何當窮天地豈不寛妾身自不容死者
如有知殺身以相從向來歌舞地夜雨鳴寒蛬
　　送外舅郭大夫槩西川提刑
丈人東南來復作西南去連年萬里别更覺貧賤苦王
事有期程親年當喜懼畏與妻子别已復迫曛暮何者
最可憐兒生未知父盗賊非人情蠻夷正狼顧功名何
用多莫作分外慮萬里早歸來九折慎馳鶩嫁女不離
家生男已當户曲逆老不侯知人公豈誤
　　送内
麀麌顧其子燕雀各自隨與子為夫婦五年三别離兒
女豈不懷母老妹已笄父子各從母可喜亦可悲關河
萬里道子去何當歸三嵗不可道白首以為期百畝未
為多數口可無飢吞聲不敢盡欲怨當歸誰
　　别三子
夫婦死同穴父子貧賤離天下寧有此昔聞今見之母
前三子後熟視不得追嗟乎胡不仁使我至於斯有女
初束髮已知生離悲枕我不肯起畏我從此辭大兒學
語言拜揖未勝衣喚爺我欲去此語那可思小兒襁褓
間抱負有母慈汝哭猶在耳我懷人得知
　　寄外舅郭大夫
巴蜀通歸使妻孥且舊居深知報消息不忍問何如身
徤何妨逺情親未肯疎功名欺老病淚盡數行書
　　憶少子
端也早豐下嵗晚未可量我老不自食安得如我長呱
呱棄不子退省未始忘吾母亦念我與爾寧相望
　　贈二蘇公
岷峨之山中巴江桂椒柟櫨楓柞樟青金黄玉丹砂良
獸皮鳥羽不足當異人間出駭四方嚴王陳李司馬楊
一翁二季對相望竒寶横道驥服箱誰其識者有歐陽
大科異等固其常小却盛之白玉堂典謨雅頌用所長
度越周漢登虞唐千載之下有素王平陳鄭毛視荒荒
後生不作諸老亡文體變化未可量萬口一律如吃羌
妖狐幻人大陸梁虎豹却走逢牛羊上帝恵顧祓不祥
天門夜下龍虎章前驅吳囘後炎皇綘旂丹轂朱冠裳
從以甲胄萬鬼行乘風縱燎無留藏天髙地下日月光
授公以柄扶病傷士如稻苖待公秧臨流不度公為航
如大醫王治膏肓外證已觧中尚强探囊一試黄昏湯
一洗十年新學腸老生塞口不敢嘗向來狂殺今尚狂
請公别試囊中方
　　送江端禮
正學元非世能詩新有聲諸公交鄭泰多士閉何生汎
愛經過數移書底裏傾又為淮海别病眼向誰明
　　九日寄秦覯
疾風囘雨水明霞沙步叢祠欲莫鴉九日清樽欺白髮
十年為客負黄花登髙懷逺心如在向老逢辰意有加
淮海少年天下士可能無地落烏沙
　　示三子
去逺即相忘歸近不可忍兒女已在眼睂目略不省極
喜不得語淚盡方一哂了知不是夢忽忽心未穏
　　烏呼行
去年米賤家賜粟百萬官倉不餘掬青錢隨賜費追呼
昔日剜瘡今補肉今年夏旱秋水生江淮轉粟千里行
不應逺水救近渇空倉四壁雀不鳴似聞為政不為費
兩不相傷兩相濟十年斂積用一朝驚濤破山風動地
　　送張支使
曠度逢知晩髙才處下難清秋一鶚上拭目萬人看白
酒初同醉黄花已戒寒慿將衰老事一一報長安
　　從蘇公登後樓
倐作三年别才堪一解顏樓孤帶清洛林缺見巴山五
月池無水千年鸖自還白鷗没浩蕩愛惜髩毛斑
　　次韻李節推九日登南山
平林廣野騎臺荒山寺鳴鐘報夕陽人事自生今日意
寒花只作去年香巾欹更覺霜侵髩語妙何妨石作腸
落木無邉江不盡此身此日更須忙
　　田家
雞鳴人當行犬鳴人當歸秋來公事急出處不待時昨
夜三尺雨竈下已生泥人言田家樂爾苦人得知
　　出清口
家世山東飽耕稼晚託一舟順流下漁溝寒餅不下筯
推柂轉頭更五夜平明放溜出清口霜落潮囘霧連野
平淮一夢三十里有日無風神所借似憐憂患滿人間
百孔千瘡容一罅文章末技将自効語不驚人神可嚇
子女玉帛君所餘寄聲白鳥煩多謝
　　贈歐陽叔弼
早知汝潁多能事晩以詩書託下僚大府禮容寛懶慢
故家文物尚嫖姚只將憂患供談笑敢望功言答聖朝
嵗歴四三仍此地家餘五一見今朝
　　觀兖文忠公家六一堂圖書
生世何用早我已後此翁頗識門下士略已聞其風中
年見二子已復嵗一終呼我過其廬所得非所蒙先朝
羣玉殿冠佩環羣公神文煥王度喜色見天容御榻誰
復登帝書元自工黄絹兩大字一覽涕無從似欲託其
子天意人與同歴數况有歸敢有貪天功集古一千卷
明明並羣雄誰為第一手未有百世公廟噐刻科斗寶
樽蟠華蟲緬懷弁服士酬獻鳴瑽瑢插架一萬軸遺子
以固窮素琴乆絶弦棊酒頗闕供向來一瓣香敬為曾
南豐世雖嫡孫行名在亞子中斯人日已逺千嵗幸一
逢吾老不可待露草濕寒蛬
　　送蘇迨
胷中歴歴着千年筆下源源赴百川真字飄揚今有種
清談絶倒古無傳出塵解悟多為路隨世功名小着鞭
白首相逢恐無日㡬時書札到林泉
　　送黄生兼寄二謝
城西兩謝俱能文穰丞精悍吾所聞每讀吾詩得人意
使不能文已可人我昔謝公門下士早年妄作功名意
如今老寄頴河東九泉雖深愧此公
　　次韻蘇公西湖徙魚三首
窮秋積雨不破塊霜落西湖露沙背大魚泥蟠小魚樂
髙丘覆杯水如帶魚窮不作揺尾憐公寧忍口不忍鱠
脩鱗失水玉參差晩日揺光金破碎咫尺波濤有生死
安知平陸無灘瀨此身寧供刀几用着意更須風雨外
是間相忘不為小濠上之意誰得㑹枯魚雖泣悔可及
莫待西江與東海
赤手取魚如拾塊布網鳴舷攻腹背豈知激濁與清流
恐懼駢頭牽翠帶居士仁心到魚鳥㑹有微生化餘鱠
寧容網目漏吞舟誰能烹鮮作苛碎我亦江湖釣竽手
悞逐輕車從下瀨生當得意落鷗邉何用封侯墮鳶外
不如此魚今得所置身暗與神明㑹徑須作記戒鯨鯢
防有任公釣東海
詩成落筆驥歴塊不用安西題紙背小家厚劔四壁立
拆東補西裳作帶堂下觳觫牛何罪太山之陽人作鱠
同生異趣有如此缾懸瓽間終一碎流水長者今公是
雨花散亂投金瀨人言充庖須此輩慈觀更須容度外
賜墻及肩人得視公才槃槃一都㑹有憐其窮與不朽
我亦牽聨書玉海
　　八月十日二首
一夢人間四十年只應炊竈固依然兩官不辦一丘費
五字虛隨萬里船
人生七十今强半老去光陰已後身更欲置身須世外
世間元自不關人
　　迎新將至漕城
早投林野違風雨晩傍塵沙飽送迎却愧兩街屠販子
卧聴車馬過橋聲
　　即事
老覺山林可避人正須麋鹿與同羣却嫌鳥語猶多事
强管陰晴報客聞
　　齋居
青奴白牯静相宜老罷形骸不自持一枕西忩深閉閤
卧聴叢竹雨來時
　　寄亳州林侍制
湖海相望關寄聲雲林過雨未全晴青衫作吏非前日
白首論文笑後生似聴兒童迎五馬稍修書札問専城
一聞苦李蒙莊句不復人間世後名
　　次韻囘山人
一杯領意不須沽六字持身已有餘痴子未知天上樂
先生今解世間書
　　又次屬沈東老
隨世功名非所望稱家豐儉不求餘青衫出指論竒字
白髮挑燈冩細書
　　送孝忠二首
老眼元多淚春風見此行又為貧賤别更覺急難情斗
食吾堪老詞塲爾向榮未須憐野鶩家法付宣城
經史三年學聰明一旦開把文甘潦倒數日待歸來士
患聲名早官今嵗月催有親須薄禄臨路尚徘徊
　　以桂(桂一/作柱)杖供仁山主
洗足投笻只坐禪厭㝷岐路費行纒老來不復人間事
不用山公更削圓
　　西湖
小徑才容足寒花只自香官池下鳬鴈荒塚上牛羊有
子吾甘老無家去未量三年哦五字草木借輝光
　　送吳先生謁恵州蘇副使
聞名欣識面異好有同功我亦漸吾子人誰恕此公百
年雙白髩萬里一秋風為説任安在依然一秃翁
　　别觀音山主
離合應生理遭逢豈近緣情親見今日語玅記當年閉
户安禪主衝風逆水船不應清夜月故作别時圓
　　離頴
河市千人聚寒江百尺牽吾生能㡬日此地費三年叢
竹防供㸑池魚已割鮮拙勤終不補他日愧無傳
　　答晁以道
轉走東南復帝城故人相見眼偏明十年作吏仍餬口
兩地為鄰闕寄聲冷眼尚堪看細字白頭寧復要時名
孰知范叔寒如此未覺嚴公有故情
　　别黄徐州
姓名曽落薦書中刻畫無鹽自不工一日虚聲滿天下
十年從事得途窮白頭未覺功名晚青眼常蒙今昔同
哀疾又為今日别數行老淚灑西風
　　古墨行(并序/)
　晁無斁有李墨半丸云裕陵故物也往於秦少游家
　見李墨不為文理質如金石亦裕陵所賜王平甫所
　藏者潘谷見之再拜云真廷珪所作也世惟王四學
　士有之與此為二矣嗟乎世不乏竒乏識者耳敬為
　長句率無斁同作
秦郎百好俱第一烏(烏一/作墨)丸如漆姿如石巧作松身與
鏡面借美於外非良質潘翁拜跪摩老眼一生再見三
歎息了知至鑒無遁形王家舊物秦家得君今所有亦
其亞伯仲小低猶子姪黄金白璧孰不有古錦句囊聊
可敵睿思殿裏春夜半燈火闌殘歌舞散自書細字答
邉臣萬里風塵入長算初聞橋山送弓劒寧知玉盌人
間見夜光炎炎衝斗牛㑹有太史占星變人生尤物不
必有時一過目驚老醜念子何忍遽磨研少待須臾圖
不朽(魏衍注曰少游之墨嘗許先生為他日墓誌潤筆/先生嘗語衍作此詩時少游尚無恙然終先逝去)
明忩淨几風日暖有愁萬斛才八斗徑須脱㡌管城公
小試玉堂揮翰手
　　次韻春懷
老形已具臂膝痛春事無多櫻笋來敗絮不温生蟣蝨
大杯覆酒着塵埃衰年此日常為客舊國當時只廢臺
河嶺尚堪供極目少年為句未須哀
　　河上
背水連漁屋横河架石梁窺巢烏鵲競過雨艾蒿光鳥
語催春事忩明報夕陽還家慰兒女歸路不應長
　　題柱(并序/)
　永安驛廊東柱有女子題五字云無人解妾心日夜
　長如醉妾不是瓊奴意與瓊奴類讀而哀之作二絶
　句
桃李催殘風雨春天孫河鼓隔天津主恩不與妍華盡
何限人間失意人
從昔嬋娟多命薄如今歌舞更能詩孰如(如一/作知)文雅河
陽令不削瓊奴柱下題
　　蠅虎
物㣲趣下世不數隨力捕生得稱虎匿形注目揺兩股
卒然一擊勢莫禦十中失一八九取吻間流血腹如皷
却行奮臂吾甚武明日淮南作端午
　　宿深明閤
窈窕深明閤晴寒是去年老將災疾至人與嵗時遷黙
坐元如在孤燈共不眠莫年身萬里賴有故人憐
縹緲金華伯人間第一人劇談連晝夜應俗費精神時
要平安報反愁消息真墻根霜下草又作一番新
　　東山謁外大父暮
土山宛轉屈蒼龍下有槃槃葢世翁萬木刺天元自直
叢篁侵道更須東百年富貴今誰見一代功名託至公
少日拊頭期類我莫年垂淚向西風
　　次韻晁無斁冬夜見寄
寒忩冷硯欲生塵短枕長衾却自親老子形骸從薄暮
先生意氣尚青春覆杯不待囘丹頰危坐猶能作直身
城郭山林兩無得莫年當復㡬霑巾
　　寒夜有懷晁無斁
同好共城郭十日不一顧人事雖好乖吾生亦多忤闔
門對妻子嵗月不可度閉目寧用遮停杯仍下筯獨無
區中縁永懷岩下趣平生三徑資安得一朝具萬里初
歴塊前驅告曛暮歸懷屬有思棄世不待怒老境厭逶
遲人情費將䕶向來張長公吾亦從兹去燈花頻作喜
月色正可歩預恐何水曹明朝有新句
　　寄提刑李學士
石渠金馬青雲上東里西門濟水邉上冢過家真樂事
平時持節貴當年成家舊學諸儒問脱手新詩萬口傳
范叔一寒今若此相逢猶得故人憐
　　寄杜擇之(杜寄恵/近詩)
詩家兩杜昔無隣文采風流(一作/傳家)世有人疾置送詩驚
老醜坐曹得句自清新興來不假江山助目過渾如草
木春農馬智専吾不讓衡陽紙貴子能頻
　　寄晁無斁
稍聴春鳥語丁寧又見官池出斷氷雪後踏青誰與共
花間着語老猶能笑談莫倦㝷常聴山院終同一再登
今日已知他日恨搶榆况得及飛騰
　　還望
曠士愛吾廬遊子悲故鄉慷慨四方志老衰但悲傷虚
名自成誤失得略相當莫年還家樂未覺道路長閭里
喜我來車馬塞康莊爭前借言色草木亦晶光向來千
人聚一老獨徜徉手開南陽阡松栢鬱蒼蒼永願守一
丘脱身萬里航平生功名念倒海浣我腸款叚引下澤
斷弦更空觴尚恐北山南有文移路傍
　　次韻夏日江村
漏屋簷生菌臨江樹作門捲簾通燕子織竹䕶雞孫向
夕㣲(一作/風)凉進相逢故意存(一作霑衣/汗垢存)何當加我嵗從
子問乾坤
　　次韻夏日
江上雙峰一草堂門閒心静自清凉詩書發冢功名薄
麋鹿同羣嵗月長句裏江山隨指顧舌端幽眇致張皇
莫欺九尺鬚睂白解醉佳人錦瑟傍
　　夏夜有懷
卧念張居士逃名老石根學詩端得瘦識字即空樽鳴
笛夜宜逺燈花曉更繁未須哀老子也復守丘園
　　和顔生同遊南山
竹杖芒鞋取次行琳琅觸目路人驚當年此日仍為客
病目今來喜再明筋力尚堪供是事登臨那得總無情
已知名世徒為爾可復緑渠大瘦生
　　和魏衍元夜同登黄樓
車馬競清夜人物秀三楚登臨得免俗兹樓豈時睹同
來兩稚子冠者亦四五落落俱可人頗亦厭歌鼓山月
出未髙潛鱗動寒渚檣燈接稀星奪目粲不數魏侯轉
物手百好趨就叙得句未肯吐秀氣出睂宇水淨納行
影山空答脩語夜氣稍侵肌鳥駭去其侶清游豈有極
喜事戒多取投静未免喧於今豈非古永懷寂寞人南
北忘在所横嶺限魚鳥作書欲誰與情生文自哀意動
足復佇慿楹(一作/檻)共一黙望舒已侵午
　　和魏衍同登快哉亭
經時不出此同臨小徑新摧草舊侵欲傍江山看日落
不堪花鳥已春深來牛去馬中年眼朗月清風萬里心
故着連峰當極目囘看幽徑遶雙林
　　和三日
苦遭年少强追陪病眼看花更覆杯夾岸萬人傾國出
清江一注兩山開遊人欲盡驚鷗下晩日猶須惡雨催
更恐明年有離别折花臨水共徘徊
　　登燕子樓
緑暗連村柳紅明委地花畫梁初着燕廢沼已鳴蛙鷗
没輕春水舟横着淺沙相逢千嵗語猶説一枝花
　　和黄充實春盡遊南山
逐勝缺勇功餞春無少色出門欲何向坂丸隨所擊百
年餘㡬何十步復一息同來二三子楚楚頗修飭行前
强老夫徑捷疲峻陟山門開煙霏禪房閉岑寂口燥沾
茗椀乆厄此為徳逐日下西山草路荒不識囘溪轉鈎
曲門徑入繩直故人喜領客内愧積腸臆所來為親舊
掃除稱寥閴疾風無永勢過雨有餘瀝髙花初欲然平
荷已如拭因君感衰盛醜好移頃刻交新厭區區話舊
聴歴歴談間十一二四座已傾側茅屋漏(一作/濕)風霜山
田帶沙礫尚能哀此老舉手觸四塞君如澗底松超拔
出天壁學詩有新功黄魏共推激(生與魏衍/黄預游)
　　何郎中出示黄公草書
龍蛇起伏筆無前江漢淵囘語更妍好事元須一賞足
藏家不必萬人傳
當年闕里與論詩晚嵗江山斷夢思妙手不為平世用
髙懷猶有故人知
　　送河間呂令(子固/甥)
今日中牟令當年太守孫獨能憐此老肯避席為門寒
日風濤壯邉城簿領繁平生子曾子白首得重論
　　寄潭州張芸叟
湖嶺一都㑹西南更上游秋盤堆鴨脚春味薦猫頭宣
室來何暮蒸池得借(一作/惜)留孰知為郡樂莫作越鄉憂
去國如前日為邦得舊游霜柑先落手春鴈㡬囘頭只
道風沙惡寧知賈宋留賦詩真有助弔古不同憂
　　雪後
送往開新雪又晴故留臘白待春青稍囘松色伸梅怨
併得朝看與夜聴已覺庭泥生馬(一作/鳥)迹遽修田事帶
朝星莫年功力歸持律不是騷人故獨醒
　　送提刑李學士移使東路
襟抱從前相向開倡酬於此未多陪身更寵辱談彌勝
路别東西意自哀隠几忘言終不近白頭青簡兩相催
孰知衰老難為别聲問應須續續來
　　隠者郊居
髙齋繚繞度雙溝老氣軒昻葢九州不為江山開悒怏
正縁風味得淹留招擕好客共談笑拆補新詩擬獻酬
小摘自鋤稀菜甲旁觀虚作不堪憂
　　送檢法趙奉議
三嵗公門不屢過作牋時得問如何及兹去去翻為恨
向使常常肯謂多勇鋭閉房猶着酒切深疾惡反傷和
贈言竊取仁人號善聴君居長者科
　　寄曹州晁大夫
東方千騎貴當年白髮居頭也自賢肯費精神修客主
稍囘功譽入章篇虚名不救空(一作/飢)腸厄晩嵗仍遭末
疾纒死去不為天下惜鏡中當有故人憐
　　送馮翊朱令
三楚風流信有人先聲今已徹咸秦寧為雞口官無小
欲試牛刀乆要新細肋卧沙勤下筯長芒刺眼莫霑脣
山西(一作/西州)豪傑知吾老為説猶堪舉萬鈞
　　酬智叔見贈
老去斯文不更論却因夫子話師門清談不待傾三語
勝日何知共一樽逐北我方填坎井圖南誰得料鵬鯤
過逢為説侯芭在卧楫生衣犢有孫
　　敬酬智叔三賜之辱兼戲楊理曹二首
龍爭虎據竟成塵只有青樓與白門(青樓謂燕/子樓也)令宰才
髙先得句使君情重數開樽江山故國難留鶴科斗荒
池可著鯤直使頷鬚渾作白未應投鑷愧諸孫(智叔有嘆/白髮詩)
險韻瘦詞費討論真持布鼓過雷門更看九日臺頭
句未用三人月下樽鏡裏黄花明白髮海邊赤脚踏
長鯤從來相戒莫打鴨可打鴛鴦最後孫
　　酬智叔見戲
百念皆空習尚存稍修香火踏空門槌腰摩腹非春事
割愛投閒覆上樽白髮情多猶可染(來詩有白/髮之嘆)驂鸞興
盡却乘鯤上界紛紛足官府也容河鼔過天孫
雨花風葉未宜春私桞官渠白下門每度清溪嘲短髮
時容使席近芳樽雄蜂雌蝶元非偶野馬遊塵不佐鯤
若許成功當封賞(事具李待/制席上篇)請看子子與孫孫
　　九月九日與智叔鵰堂宴集夜歸
鵰堂從昔有惡客酒盡不去仍復索欲留歌舞盡客意
風雨和更作三厄佳辰難得客更難我窮無酒為君歡
只欲泥行過白下萬一簾疎見一斑
　　絶句四首
秋牀歸卧不緣愁病與哀謀作老仇數樹直青能爾廋
一軒殘照為誰留
芒鞋竹杖最關身散髮披衣不待人三兩作鄰堪共話
五千插架未為貧
昏昏老睡元非病續續題詩不耐閒作意買山還得笑
多方拔白却成斑
書當快意讀易盡客有可人期不來世事相違每如此
好懷百嵗㡬回開
　　懷遠(任淵注云此/詩屬東坡)
海外三年謫天南萬里行生前只為累身後更須名未
有平安報空懷故舊情斯人有如此無復涕縱横
　　答田生
酒亦有何好人今未肯忘茍無愁可觧何必醉為鄉賸
欲論竒字終能諱秘方直饒肌骨秀正要畫睂長
　　早起
鄰雞接響作三鳴殘㸃連聲殺五更寒氣挾霜侵敗絮
賔鴻將子度微明有家無食惟(一作/遣)髙枕百巧千窮只
短檠翰墨日疎身日逺世間安得尚虚名
　　和黄充小雪
度臘侵春亦未遲紛紛款款意猶微霑衣帶潤元無見
着物還消不待晞賸欲打牕連夜聴未須迷鴈斷行飛
老來才盡無新語只欲煩君急手揮(帶潤一/作自濕)
　　謝趙使君送烏薪
欲落未落雪近人將盡不盡冬壓春風枝氷瓦有去鳥
逺坊窮巷無來人忽聞叩門聲遽速驚雞透籬犬升屋
使君傳教賜薪炭妓圍那解思寒谷老身曲直不足云
冷忩凍壁作春温定知和氣家家到不獨先生雪塞門
(一作席/作門)
　　和范教授同遊桓山
送客㝷山已自仙行談坐笑復忘年平郊走馬斜陽裏
破屋傳杯積水邉洗壁留名題嵗月(一作題名/留嵗月)登髙着
句記山川風流幕下諸公子縮手吟邉更覺賢
　　早春
度臘不成雪迎年遽得春水開還舊綠魚喜躍脩鱗柳
及年年發愁隨日日新老懷吾自異不是故違人
　　徐僊書
　徐清字静之蓬萊女官也下西里王氏詩作謝體書
　效黄魯直妍妙可喜敬作三絶句
蓬壺仙子補天手筆妙詩清萬世功肯學黄家元祐脚
信知人厄匪天窮
詩成已作客兒語筆下還為魯直書豈是神仙未賢聖
不隨時事向人疎
金華牧羊小家子西真攘桃何代兒詩着海山書落爪
向來何(一作/那)免世人疑
　　咸平讀書堂
昔人三百篇善世已有餘後生守章句不足供囁嚅一
登吏部選筆硯隨掃除閉閣畫睂嫵隔屋間歌呼奉公
用漢律寧復要詩書俛首出跨下枉此七尺軀今代陶
朱公不作大梁屠計然特未用意得輕全吳為邦得畿
縣政宻自計疎寧書下下考不奉急急符用意簿領外
築室課典謨平生五千卷還舍不問塗近事更漢唐稍
以詩自娛復作無事飲醉卧擁青奴桃李春事繁軒忩
晝景舒鳴屋鳩渇雨窺簾燕哺雛休吏散篇帙風篁獻
笙竽欣然一啓齒斯民免為魚
　　絶句二首
里中餽杏得嘗新馬上逢花始見春勤苦著書如此吏
世間枉是最閒人
宻宻丹房疊疊花一枝臨路為人斜丁寧語鳥傳春意
白下門東第㡬家
　　春懷示鄰里
斷墻着雨蝸成字老屋無僧燕作家剩欲出門追語笑
却嫌歸髩着塵沙風翻蛛網開三面雷動蜂窠趂兩衙
屢失南鄰春事約只今容有未開花
　　和㓂十一晩登白門
重門傑觀屹相望表裏山河自一方小市張燈歸意動
輕衫當户晚風長孤臣白首逢新政遊子青春見故鄉
富貴本非吾輩事江湖安得更相忘
　　謝冦十一恵端硯
百工營才先利噐市道居貨如作贅書生活計亦酸寒
斷塼半瓦寧求備端溪四山下龍淵鬱積中州清淑氣
金聲玉骨石為容河江屈流雲作使滑如女膚色馬肝
夜半神光際天地諸天散花百神喜知有聖人當出世
没人投深索千丈探頷適遭龍伯睡轆轤挽出萬人負
千嵗之藏一朝致琢為時様供翰墨十襲包藏百金貴
北行萬里更衆目㓂卿好事不計費南鄰居士卿之孫
豐悴相從不為異似憐陶瓦磨竈煤輟贈不减前人志
人言寒士莫作事鬼奪客偷天破碎龜玉轀匱與無同
錦衾還客棄佳恵衆所欲得當有緣天獨於余可無意
敢書細字注魚蟲要傳華嚴八千偈
　　再和㓂十一
與世相違孰自量資身無䇿漫多方逢塲作戲真呈拙
誤筆成蠅豈所長名字不歸青史筆形容終老白雲鄉
何(一作/可)須五斗輕千里賴有斯人未肯忘
　　謝趙生恵芍藥
從微至老走風塵喜見鄉園第四春獨舞束風醉西子
政縁無語却宜人
九十風光次第分天憐獨得殿殘春一枝䞉欲簪雙髻
未有人間第一人
　　寄鄰
借子翩翩果下駒春原隨處小踟蹰可能炙背春風裏
卧把青銅摘頷鬚
　　和㓂十一同登寺山
度暑無好懷慿危略幽致衣冠蔚如林從我才一二兹
山昔深登嵗月誰得記尚有名勝流不與金石悴孰知
千載後我與子復至煙昏倐見燈洪發疑無地領略章
句手割據英雄志興壞容一瞬今昔當㡬喟圍山缺西
北放目不可制歸懷納清境夜榻成良寐零落壁間詩
豈特彼所愧㑹逢南過適不問西來意
　　謝孫奉職恵胡徳墨
奚李風流盡法傳外諸孫常山陳贍子懷抱自髙攑孰
云勝潘翁惟睂山公言四海未盡識一變歸九原胡郎
少年子外家典刑存一㸃落髹漆重價壓璵璠孫侯磊
落人情義乆益惇解囊贈𤣥圭孰知師白猿我資不解
書下筆輒自喛良寳不受辱隠黙面稱寃
　　拱翠堂(蕭邑富人竇敦禮即泉山作/此堂規制宏麗無咎作記)
千年茅竹蔽幽竒一日堂成四海知便有文公來作記
尚須我輩與題詩至人但有經行處寳葢仍存朽老枝
能事向來非促迫經年安得便嫌遲
　　和李使君九日登戲馬臺
登髙能賦屬吾儕不用傳杯擊鉢催九日風光堪落㡌
中年懷抱更登臺江山信美因人勝萸菊逢辰滿意開
二謝風流今復見千年留句待公來
　　與魏衍㓂國寳田從先二姪分韻得坐字
将老蒙誤恩受吊不受賀欲起尚遲囘積閒習成惰向
來二三子相與守寒􁀙一日不可無三嵗安得過是時
秋益髙夜永月初墮漏鼔已再更坐者餘㡬箇酒薄多
可强談勝堅莫破簷昏讀字細林缺瞻星大吳吟未至
慢楚語不假些懷逺已屢歎論昔先急唾身世喜相違
真成螘旋磨平生陳孟公晩嵗不驚坐(初墮一作初破/莫破一作莫挫)
　　和黄生出游
賸欲登臨强作歡衣冠未動意先䦨從今泉石非吾事
只借君詩細細看
　　從㓂生求茶庫紙
南朝官紙女兒膚玉版雲英比不如乞與此翁元不稱
他年留待大蘇書
　　酬顔生恵茶庫紙
破卵剝膜肌理滑削玉作版光氣熏老子尚堪哦七字
阿買頗能書八分
　　黄樓
樓以風流勝情緣貴賤移屏亡老畢篆市發大蘇碑更
覺江山好難忘父老思只應千載後覽古勝當時
　　答黄生(魏衍注云時初冬尚無冬衣先生以背子/贈之堅不受到家以朱氏所贐二疋寄之)
　　　(因作/詩)
我無置錐君立壁舂黍作麋甘勝蜜綈袍不受故人意
樂餌肯為兒輩屈割白鷺股何足難食鸕鷀肉未為失
暮年五斗得千里有愧寒簷背朝日
　　五子相送至湖陵
中年患别多作别早日諱窮常得窮勿云一水四十里
衣冠塞郭何人同周生子病輟身出劉子逺來今㡬日
石家仲叔好少年頗能壓俗從吾律魏君不獨相從早
自君之來吾却掃嵗月磨人孰能乆反覆看渠難得好
湖陵古城風日寒情義乃知生别離髙懷已為故人盡
交道應留後代看
　　家山晩立
遶舍苔衣積倚墻梨頰紅地平宜落日野曠自多風禹
迹千年後家山一顧中未休嗤土偶已復逐飄蓬
　　寒夜
一夜風澎浪中宵月脱雲到忩資少睡逺響倦多聞星
火逺相亂江山氣不分早雞先得便斷鴈屢鳴羣
　　山口
重霧真成雨踈簾不隔風青林擁紅樹家鶩雜賔鴻漁
屋渾環水晴湖半落東往來成一老猶在半塗中
　　宿合清口
風葉初疑雨晴忩誤作明穿林出去鳥舉棹有來聲深
渚魚猶得寒沙鴈自驚卧家還就道自計豈蒼生
　　宿泊口
弱桞經寒色懸流盡夜聲更長疑睡少霜落怯寒生急
急占星度揺揺苦舫傾風濤兼盗賊恩重覺身輕
　　宿柴城
卧埋塵葉走風煙齒豁頭童不計年起倒不供聊應俗
髙低莫可只隨縁通通逺鼔三行夜隠隠平湖四接天
枕底濤波篷上雨故将羇旅(一作/老)到愁邉
　　晚坐
桞弱留春色梅寒讓雪花溪明數積石月過戀平沙病
减還増藥年侵却累家後歸栖未定不但只昬鵶
　　寒夜
留滯常思動艱虞却悔來寒燈挑不熖殘火撥成灰凍
水滴還歇風簾捲復開孰知文有忌情至自生哀
　　晚興
去國猶能别逢人始欲愁不干遮極目自是怯囘頭布
網收魚摻連筒下釣鈎誰初教鮮食澤竭未能休
　　别劉郎(魏衍注云宣義之壻六年之别/先生䘮母劉䘮父故其詩哀甚)
一别已六載相逢有餘哀公私兩多事災病百相催無
酒與君别有懷向誰開深知百里逺肯為老夫來
　　雞籠鎮(今棣/州界)
河市新經集雞籠舊得名初聞北人語意作故鄉聲客
乆艱難極情忘去就輕空虚仍廢忘何以慰諸生
　　酬王立之二首
頓有亭前玉色梅情知不肯破寒開似憐憔悴兩公(指/蘇)
(黄/)客獨倚東風遣信來
重梅雙杏巧相将不為游人只自芳應怪詩翁非老手
相逢不作舊時香
　　和謝公定觀秘閣文與可枯木
斯人不復有累世或可期每於丹青裏一見如平時壞
障塵得入慘淡令人悲墨色落欲盡嚴顔終不移朽老
莫使年石心烏銅皮念此猶少作未盡氷霰姿北枝把
異鵲意定了不疑惜哉不得語胷次㡬興衰一為要貴
役可復愧(一作/辭)畫師隠奥雖可惜塗抹復見遺謝侯名
家子感慨形苦詞豈惟語畫工勁特頗似之何當補諫
列一吐胷中竒
　　贈吳氏兄弟
得失媸妍只自知略容千載有心期恨君不見金華伯
何處如今更有詩
　　上晁主客(時與無咎對酒及/門而閽者辭焉)
兩疏父子共含香不獨家榮國有光賸欲展懷因問疾
孰知相對只銜觴年侵身要兼人徤節近花須滿意黄
從昔竹林須小阮只今未可棄山王
　　贈石先生
多方作計老如期百疾交攻遽得衰晚有勝縁逢異士
生須快意闕前知迫人鬢頷紛紛白臨事廻迂種種遲
分我刀圭容不死他年鶴馭得追隨
　　送歐陽叔弼知蔡州
潁陰為别悔怱怱十載相望信不通晩遇聖朝收放逸
旋遭官禁限西東又為太守専淮右賸喜郎君類若翁
梅柳作新詩興動可令千里不同風
　　送晁堯民守徐
中年為别不堪憂束髮登門到白頭南省望郎仍國士
東方千騎更吾州彭翁老壽終遺骨燕子飛來只故樓
知已難逢身易老煩公置醴我歸休
　　山口阻風
夕風朝未囘來雲去為雨繫舟直山口天意遽如許濤
風兩方鬬丘原莫當怒兩山為俯仰一鳥不得度臨深
負髙枕偷生寧得所歴歴數過㠶當途氣如虎快意亦
適然淹泊豈吾取溯洄更去留未易相爾汝行登東山
顛壮觀前來覩九澤不滿眼五丈方一縷兹山昔誰遊
巨野傳自古菰魚無凶年末利猶不禦荷隩活萬人棃
埒視千户東方富絲麻小市歳百賈連檣自南北行談
雜秦楚向晩風力微湖清魚可數空倉鳥烏樂外舍忩
扉語身非天下惜家無十金聚欲留盗賊迫欲去渡濤
怒兩者爾何從一死吾未與
　　嘲無咎文潛(二首/)
詩人要瘦君則肥便然偉觀詩不宜詩亦於人不相累
黄金九鐶腰十圍
一饑縁我不縁渠身作賈孟行詩圖窮人乃工君未可
早據要路安肩輿
　　次韻夜雨
暗雨來何急寒房客自醒驟看燈閃閃擬對竹青青聲
到江干静風囘葉上聴更長那得曉欹側想儀型
　　和王子安至日
近節翻多事為家不亦難老成須藥力愁絶向誰寛凍
雨能妨夢朝霜故作寒衰顏心自了不待鏡中看
物理有終極人情從往還陰陽消長際老疾去留間申
白徒懷恵巢由不買山更歌吾和汝風日稍侵顔
晨起公私迫昏歸鳥雀催百年忙裏盡萬事醉間來竹
雨深宜晩江梅半欲開風燈挑不熖寒火撥成灰
　　連日大雪以疾作不出聞蘇公與徳麟同登女郎
　　　臺
掠地衝風敵萬人蔽天宻雪㡬微塵漫山塞壑疑無地
投隙穿帷巧致身晩積讀書今已老閉門髙卧不縁貧
遥知更上湖邉幸一笑潛囘萬室春(是日賜/紫朱)
　　立春
馬蹄殘雪未成塵梅子梢頭已着春巧勝向人真奈老
衰顔從俗不宜新髙門肯送青絲菜下里誰思白髮人
共學少年天下士獨能濡濕轍中鱗
　　次韻敬酬元弼三兄
㝠㝠雨力及時來冉冉春光作意回白髮尚堪供語笑
青衫不惜着風埃林廬要自家家到尊酒寧辭日日開
只恐未便文字飲人間無夢到陽臺
　　除夜對酒贈少章
嵗晩身何託燈前客未空半生憂患裏一夢有無中髮
短愁催白顔衰酒借紅我歌君起舞潦倒略相同
　　贈知命
黒頭居士元方弟不肯作公稱法嗣外人怪笑那得知
他日靈山親授記學詩初學杜少陵學書不學王右軍
黄塵扶杖笑鄰女白衫騎驢驚市人静中作業此何因
醉裏逃禪却甚真顧我無錢呼畢曜有人載酒㝷子雲
君家魯直不解事愛作文章可人意一人可以窮一家
怪君又以才為累請将飲酒換吟詩酒不窮人能引睡
不須無事與多愁老不欲醒惟欲醉
　　謝傅監
好士如好色昔聞今則無平生席為門未識長者車曠
士慕林谷羇人辱泥塗願為執鞭役莫順下風趨去年
辱公先懷刺留寓居我往拜其門鸑鷟鳴髙梧論交不
計年取材忘其愚一寒我如此百鎰公無餘今年賀公
歸乃復過我廬當使有近行譍門有長須小家不耐事
雞飛犬升閭莫歸自有恨親顔一何娛汝家吾無憂能
致賢大夫吳公漢庭右賈生世用疎平分大倉粟盡讀
鄴侯書士為知已留不為食有魚三言移曾母投抒公
何如
　　次韻答秦少章
學詩如學仙時至骨自換縹緲鴻鵠上衆目焉能玩子
從淮海來一喙當百難師儒有韓孟拭目互驚惋老生
時在傍縮手愧顔汗黄公金華伯莞爾回一眄彼方試
子難疾前不應懦要當攻石堅勿作摶沙散植璧雖具
美礲錯加璀璨我老不足畏後生何可慢
　　九月十三日出善利門
十載都城客孤身冐百艱一饑非死所萬里有生還去
國吾何意歸田病不關共看霜白髩似得半生閑
　　湖上晩歸寄詩友
髭髮難藏老湖山隠寄身却㝷方外士招作社中人霜
葉深於染秋花晩自春無人還有礙詩卷莫辭頻
蓑笠宜多病衣冠錯致身清愁偏待客白髮解禁人江
月深留雪山梅借探春興從湖上發詩為道人頻
功名違壮志戒律負前身劉徳長欺客王融却笑人殘
年憎送嵗病眼怯逢春杖屨知何向如君未厭頻
紅緑羞明眼欹斜乆病身年齡不待命湖海却留人㸃
滴花間露新鮮桞上春情懷将底用詩外不須頻
　　寄邢和叔
昔作梁宋遊幽憂廢朝昏閉門無往還不厭兒女喧隔
墻聞剝啄莫夜誰叩門知是邢夫子低囘過髙軒願為
布衣交不願年徳尊怱怱立談罷又見東南奔江湖多
病後僅免餉魚黿乆廢數行書因人問寒暄但愛孤山
西松筠數家村便欲築居室插秧仍灌園生前不自愛
身後何足論草𤣥笑揚雄贊易悲虞翻文章徒自苦紙
筆莫更存却㝷南郭老隠几學忘言他日宦遊客誤入
桃花源葦間見漁父誰識王侯孫
　　十七日觀潮
湖頭初出海門山千里平沙轉面間猶有江神憐北客
欲将竒觀破衰顏
江水悠悠自在流向人無恨(一作/限)不應愁相逢不覺渾
相似誰使清波早白頭
　　宿錢塘尉廨
平湖遶舍山無盗官事長閒俸有金安得終身為禦㓂
不辭兒女作吳音
　　贈關彦長
少年初識字已誦子虛賦嘗疑天上人已離人間去蹉
跎二十年乆自歎遲暮倦游梁宋間却踏江湖路此地
始逢君秋陽破朝霧白首鬢毛新青衫顏色故問君胡
為然竟坐文字誤人事乆難知髙才常不遇論人較賢
智富貴寧在數不見竹林詩山王俱不與湖塘發髙興
山林有佳處迨此間暇時觀遊莫辭屢功名如附贅得
失何用顧但當勤秉燭長願隨杖屨
　　贈太素(闕/)軻律師(山居不出/十四年矣)
林間細路暗通門火閣深藏雪裏春自笑世間千計錯
羡他湖上十年人
　　次韻關子容湖上晚飲
風樹吹花落四鄰莫雲将雨作催人旋傾美酒留連客
急作新詩報答春試傍清湖看鬢髮莫辭行樂費金銀
如今歸去還髙卧更問風光有㡬旬
　　夏日書事
花絮隨風盡歡娛過眼空窮多詩有債愁極酒無功家
在斜陽下人歸滿月中肝腸渾欲破魂夢更無窮
　　答無咎畫苑
卒行無好歩事忙不草書能事莫促迫快手多麄疎君
看荷葦槲葉扇崔家中叔三人俱掃除事物費嵗月收
完神氣忘形軀恍然有得奪天巧衰顔生態能相如市
師信手無贏餘一日畫出東封圖眼前百口怪神速背
後十指爭揶揄君家畫苑傾東都錦囊玉軸行盈車補
完破碎收亡逋欲得不計有與無問君此病何當祛君
言無事聊自娛世間何事非迷途挾策未必賢摴蒲苑
中最愛文與蘇情親不獨生同閭自謂知子誰知余叔
也不癡回不愚憐君用意常勤渠揮毫灑墨填空虚風
梢雨葉出新意老樹僵立何年枯我生百事不留意外
物不足煩敺除翰墨纔能記名字模臨冩貎無工夫見
弱不救危不扶獨無一物充庖厨看君髮漆顔丹朱意
氣徤如生馬駒逢人不信六十餘郁然一莖無白鬚吕
公落寞起釣屠南山四老東宫須人生晚達有如此應
笑虞翻早著書
　　次韻應物有歎黄樓
一代蘇長公四海名未已投荒忘嵗月積毁髙城壘斯
樓亦何與與人壓復起紛紛徒爾為長劒須天倚循分
即可乆吾行誰與止邇來賢達人五十笑百里賴有㓂
公子衆毁聞獨美直氣懾狂童牽聨皆可紀少公作長
句班楊安得擬頗有喜事人睥睨欲槌毁一朝陵谷變
天語含深㫖驚倒樓前人今朝有行履
　　和休文至自新安
無成底事到天涯重見春工換柳枝歴盡江山苦行役
歸來風雨過花時驅馳共厭人間世險阻時聞别後詩
獨有窮愁銷未盡一番相見一伸眉
　　次韻蘇公西湖觀月聴琴
公詩端王道亭亭如紫雲落世不敢學謂是詩中君獨
有黄太史抱杓挹其尊韻出百家上誦之心已醺黄鍾
毁少合大裘擯不文世事如病耳螘鬭作牛聞苦懷太
史恵養豹煙雨昏後世無髙學舉俗愛許渾
　　城南
白下官楊小弄黄騎臺南路緑無央含紅破白連連好
度水吹香故故長蹲滑踏青穿馬耳轉危縁險出羊腸
熟知南杜風流在預怯排門有斷章
　　贈魯直
相逢不用早論交宜晩嵗平生易諸公斯人真可畏見
之三伏中凛凛有寒意名下今有人胷中本無事神物
䕶詩書星斗見光氣惜無千人力負此萬乘噐生前一
尊酒撥棄獨何易我亦奉齋戒妻子以為累君如雙井
茶衆口願其嘗顧我如麥飯猶足填饑腸陳詩傳筆意
願立弟子行何以報嘉恵江湖永相忘
　　放歌行二首
春風永巷閉娉婷長使青樓誤得名不惜捲簾通一顧
怕君着眼未分明
當年不嫁惜娉婷抹白施朱作後生説與傍人須早計
隨宜梳洗莫傾城
　　送李奉議亳州判官
吾友孫子實愛學吾所畏持身如處子得句有餘味交
驩艱難際凛然見名誼吾病卧里中車馬日一至遣醫
饋粱肉憂喜見顔際殷勤勸加飡代我破戒罪一别已
三秋君室乃其季輪囷見眼中不作千里外因聲問何
如胡不枉一字
吾友張文潛君行乃其里當年釣遊處壮者或可指聞
風起遐想意作千古士不知塵土中奴推婢不齒胷中
無一塵筆下有百紙勿問見自知未語君已喜與遊今
已後行已勿停軌
　　陳詢秀才歸徐
千里相從愧子心未堪歸路馬駸駸更能作意憐衰病
肯復(一作/後)重來道古今三嵗有期看一舉百年聊待到
千㝷行逢淨社論餘習為説登臨乆廢吟
　　登彭祖樓
城上危樓江上城風流千載擅佳名水兼汴泗浮天濶
山入青齊煥眼明喬木下泉餘故國黄鸝白鳥解人情
須知壮士多秋思不露文章世已驚
　　遊鶴山院
積石横成嶺行楊宻映門人聲隠林杪僧舍遶雲根頓
攝塵緣盡方知象教尊只應羊叔子名字與山存(南豐/先生)
(出守日常/游是院)
　　和南豐先生西遊之作
孤雲秀壁共崔嵬倚壁看雲足懶囘睡眼賸縁寒緑洗
醉頭强為好峰擡山僧煑茗留寛坐寺板題名卜再來
有愧野人能自在塵樊束縛乆低徊
　　和南豐先生出山之作
側徑籃舁兩眼明出山猶帶骨毛清白雲笑我還多事
流水隨人合有情不及鳥飛渾自在羡他僧住便平生
未能與世全無意起為蒼生試一鳴
　　和張次道再遊翠巖之作
去嵗㝷山有舊題重來似與故人期囘巒俯仰如迎客
流水喧鳴擬索詩嶺路依危通鳥過吾身趂徤白雲隨
自憐乆快屠門嚼欲住安能乆茹芝
　　和富中容朝散值雨感懷
節物驚心懶復嗟樽中酒盡復誰賖風撩雨脚俄成陣
雪閣雲頭欲結花萬里可堪長作客一年将盡未還家
自鄰落落終難合白首詩書漫五車
　　謝贇闍棃見訪
好在談經老上人衝風踏雪到江濵百篇出篋自新得
一鉢隨身依舊貧終嵗杜門逃俗士為師設榻對修筠
蒲團藜杖焚香坐此意此時無㸃塵
　　和沈世卿推官見寄
倦看世態乆低徊且置窮通近酒杯未忍一身閒處着
暫容雙眼醉時開為呼阿武扶頭起擬與山公倒載囘
好在東籬舊時菊無心凖擬白衣來
　　和王明之見寄
末路相逢首重回紫芝眉宇向人開老來惟有風情在
事去空憐嵗月催憔悴不堪臨楚澤棲遲無路上燕臺
少陵肺病疎杯犖想負花前載酒來
　　和酬施和叟宣徳
山陰傾葢兩綢繆十載重來髩已秋往事侵㝷如昨日
故人牢落半滄洲流離道路生涯拙蕪没田園嵗計休
乆要尚憐君子在為言雞黍亦遲留
　　送澤之過維揚
夢裏揚州十載間青樓陳迹故依然袍爭爛錦催詩筆
雨濺明珠落酒船顧我老無騎鶴興羡君行及看花天
囊中繡句歸應滿不負韋郎五色牋
　　再到錢塘呈㑹宗伯益
負笈重來感舊遊流年衰髩両經秋湖山依舊渾相識
風月愁人不自由尚有故交重冷榻可堪歸夢到滄洲
誰憐壯志空凋落百鍊今為遶指柔
　　簡李伯益
虀鹽度嵗每無餘垂槖東歸口未餬貧裏交遊新斷絶
老來光景半消除時情視我門前省人好看君屋上烏
尚喜敝廬連蔣徑願求佳句逓髯奴
　　九日無酒書呈漕使韓伯脩大夫
老大悲傷節物催酒腸枯涸壯心灰慙無白水真人分
難置青州從事來倦筆懶從都市出醉眸剛為麯車回
黄花也似相欺得坐對空樽不肯開
　　過杭留别曹無逸朝奉
陳蕃解榻為留連俯仰徒驚嵗月遷故意斯人奈風雨
多情於我獨山川可憐顔貎非前日依舊窮愁似去年
後夜相思隔煙水夢魂空寄過江船
　　别威徳寺
三宿城隈寺輕齎類老禪暫來真偶爾適去更翛然笑
别留春塢行㝷下瀨船此身猶斷梗飄泊且隨縁
　　沈道院有水墨壁書竒筆也惜其窮年無買之者
　　　賈明叔請余同賦
壁間水墨畫為爾拂塵埃草樹精神出溪山氣勢回路
從沙嘴斷人自渡頭來莫怪知音少牙絃匣不開
　　和彦詹題逺軒
開牎得逺意興出杳㝠開芳草日邉路片雲天外山好
花和露斸脩竹夾藤删每許南鄰伴時來一寄顏
　　夜坐有懷(一作/秋懷)
𤨏𤨏重門閉蕭蕭一再更(一作稍稍昏烟/集鼕鼕一再更)短檠昏細字
髙枕笑(一作/忘)平生來鴈防身早(一作妨/身徤)秋陽換眼明已
須甘酒力不用占時名(一作永言鄰里/舊心肯向人傾)
　　馬上口占呈立之
亷纖小雨濕黄昏十里塵泥不受辛轉就鄰家借油葢
始知公是最閒人
　
　
　
　
　
　
　
　
　
　
　
　
　
　
　
　宋詩鈔卷二十五
欽定四庫全書
　宋詩鈔卷二十六
　　　　　　　　　内閣中書舍人吳之振編
　文同丹淵集鈔
　文同字與可蜀梓州人初以文贄文潞公公譽重之
　繇是知名登皇祐元年進士為卭州軍事判官調靖
　難軍幕至和中召試館職判尚書職方兼編較史館
　書籍以親老請通判卭州㝷改漢州熙寧中復入朝
　與執政議新法不合以論禮坐奪一官出知陵州徙
　洋州所至皆有政績代還判登聞鼔院數月出知湖
　州㝷卒稱石室先生自謂有四絶詩一楚辭二草書
　三畫四且云世無知我者惟子瞻一見識吾妙處其
　詩清蒼蕭散無俗學補綴氣有孟襄陽韋蘇州之致
　與東坡中表每切規戒蘇門亦嚴重之不與秦張輩
　列送蘇倅杭云北客若來休問事西湖雖好莫吟詩
　蘇不能聴也世以為知言
　　早晴至報恩山寺
山石巉巉磴道㣲拂松穿竹露沾衣煙開逺水雙鷗落
日照髙林一雉飛大麥未收治圃晩小蠶猶卧斫桑稀
暮煙已合牛羊下信馬林間步月歸
　　睡起
寥寥公館静門掩似山家竹簟屢移枕石盤頻浸花閒
多新得䇿事少早休衙一覺髙舂睡誰來伴試茶
　　織婦怨
擲梭兩手倦踏繭雙足趼三日不住織一疋纔可剪織
處畏風日剪時謹刀尺皆言邉幅好自愛經緯密昨朝
持入庫何事監官怒大字雕印文濃和油墨汚父母抱
歸舍抛向中門下相看各無語淚併若傾瀉質錢解衣
服賈絲添上軸不敢轍下機連宵停火燭當須了租賦
豈暇恤襦袴前知寒切骨甘心肩骭露里胥踞門限呌
罵嗔納晚安得織婦心變作監官眼
　　昝公溉
晩泊昝公溉船頭餘落暉擕家上岸行愛此風滿衣村
巷何蕭條四顧煙火稀問之曰去嵗此地遭凶饑斯民
半逃亡在者生計微請看林木下墻屋皆空圍好田無
人耕惟有荆棘肥至今深夜中鬼火流清煇衆稚聞此
語競走來相依錯莫驚且哭牽挽求速歸
　　謝友人寄畫
客從長安來厚紙封小軸題云此竒畫寄贈公可蓄開
之掛髙壁爛絹止一幅中有兩駱駞氣韵頗不俗大駞
載半髀正面頸愈曲小駞方就乳蹲身脚微跼一馬立
其後纔露頭與足三犬乃子母共卧銜臠肉虬翁抱朱
旗狀貎何狠愎端然立髙岸勢若不可觸定是閑圉長
華旃葢鮮服不知何所來隨從無一僕初誰作此畫精
妙亦可録應餘右方在次第不止獨更願君訪來我肯
萬錢贖
　　夏日閒書墨君堂二首
先人有弊廬涪水之東邉我罷漢中守歸此聊息焉是
時五六月赤日烘遥天山川盡慘燥草木皆焦燃塵襟
既暫解勝境乃獨専髙林抱深麓清䕃密石綿增岩敞
户外淺瀨流忩前邀客上素琴留僧酌寒泉竹簟白石
枕穏處只屢遷忽時乘髙風逺望立雲烟野興極浩蕩
俗慮無一縁氣爽神自樂世故便可捐却憶為吏時荷
重常滿肩几案堆簿書區處忘食眠冠帶坐大暑顙汗
常涓涓每懼落深責取適敢自便安閒獲在兹怳若夢
游仙行將佩守符復爾趍洋川山中豈不戀事有勢外
牽尚子願未畢安能賦歸田
歸來山中住便作山中人冠帶亦自閒累月不着身散
髮層巖阿濯足清澗濵石蘚黏簡冊松風墮衣巾鄉里
多舊游不厭過從頻山肴與野釀待我如佳賔有召即
走赴愛其愛我真常恐禮數乖取問吾交親正此一夏
樂忽兹遘蕭辰還愧擁千騎又走西道塵
　　重過舊學山寺
當年讀書處古寺擁羣峰不改嵗寒色可憐門外松有
僧皆老大待客轉從容又下白雲去樓頭敲莫鐘
　　閒樂
晝睡忽過午好風吹竹牀溪雲生薄暮山雨送微凉粉
裛衣裳潤蘭薫簟席香歸來閒且樂多謝墨君堂
　　晚至村家
髙原磽确石徑㣲籬巷明滅餘殘暉舊裾飄風採桑去
白祫卷水秧稻歸深葭繞澗牛散卧積麥滿塲雞亂飛
前谿後谷暝煙起稚子各出關柴扉
　　過友人谿居
籬巷接菰蒲閒扉掩自娛水蟲行插岸林鳥過提壺白
浪揺秋艇青煙葢晚厨主人誇野飯為我煑新蘆
　　江上主人
客路逢江國人家占畫圖青林隨逺岸白水滿平湖魚
小猶論尺鷗輕欲問銖何時遂休去來此伴潜夫
　　極寒
燈火宜冬杪圖書稱夜長簾鈎挂新月忩紙漏飛霜酒
醴慙孤宦皮毛逐異郷誰知舊山下梅艶滿東墻
　　六月十日中伏玉峰園避暑值雨
南園避中伏意適晚忘歸墻外谷雲起簷前山雨飛興
餘思秉燭坐乆欲添衣為愛東嵓下泉聲通翠微
　　訪李奐山人隠居
多暇無所適故來㝷隠君搴開壓屋樹觸散擁門雲狀
貎不妨古言談何太文令人重髙趣歸去每斜曛
　　安仁道中早行
行馬江頭未曉時好風無限滿輕衣寒蟬噪月成番起
野鴨驚沙作隊飛揭揭酒旗當岸立翩翩魚艇隔灣歸
此間物象皆新得須信詩情不可違
　　面川亭
幽亭最孤絶直入亂叢間近晩獨來此有誰相與閒卷
簾通大野臨檻數前山便欲教擕酒陶然踏月還
　　北郭
繞樹垂蘿蔭曲堤暖煙深處亂禽啼何人來此共擕酒
可惜拒霜花一谿
　　讀史
不得滎陽遂失秦始知成敗盡由人可憐一擲嬴天下
只使黄金四萬斤
　　夜學
已叨名第雖堪放未到根原豈敢休文字一牀燈一盞
只應前世是深讐
　　冷缾
海南有陶噐質狀矮而橢云初日炙就鍜鑠不以火水
壺醜突兀酒甒肥磥砢山罍頸微腫石鼎足已跛圓如
鴟夷形大比康瓠顆華元腹且皤王莽口何哆蕃人賈
中國萬里隨大舸擕之五羊市中匱費包裹侏㒧講其
效㵼辯若炙輠課以沸泉沃氷雪變立可炙敲療中渇
其用豈么麽君凢㡬錢得不惜持遺我曾將對佳客屢
試輒亦果勿云逺且陋幸可置之左
　　中秋夜試院寄子平
憶初我來時夜色如墨障心常念明月㡬日西南上松
梢倚樓角一玦偃相向漸見論中物依俙吐形狀今宵
東嶺外灔灔金波漲人間重此夕一嵗號佳賞而我督
秋試鏁宿密如藏細務紛滿前約束甚鞿鞅無由奉朋
侶徹曉坐清曠之人富才華筆力趫且壯誰陪把樽酒
露下與酬唱南墻咫尺地使我起遐想人生此良㑹可
惜已虛放獨立中夜歸俛首入書幌
　　成都楊氏江亭
汀洲煙雨卷輕霏遥望軒忩隠翠圍萬嶺西來共曉色
一江南下載時暉鳬鷗慣入䦨干宿魚蟹長隨舴艋歸
我亦舊多滄海思㡬時如此得苔磯
　　無為山寺
一絙危磴遶崢嶸上徹幽深入化城煙外川原誰繡畫
雲中樓閣自陰晴老僧髙論都無著古佛真身宛若生
聞道軍持新呪水願傾涓滴洒塵纓
　　郡學鏁宿
長栢髙柟蔭廣庭夜凉人静夢魂清不知山月㡬時落
每到曉鐘聞雨聲
　　月嵓齋又言累石為山上有一峰穿竅如月謂之
　　　月嵓齋(詩中子平/即子瞻也)
月為太陰精石亦月之類月常寄孕於石中事理如此
何足異天地始分判日月各一物既名物乃入形噐安
有形噐不消没况此日與月曉夜東西走珠流璧轉無
暫停豈與天地同長乆其為勞苦世共知惟是月有生
死時既然須常換新者人但不見神所為日須天上生
月必地中産君不見□陽縣之山谷間纔成未就知何
限石有不才者往往其卯􁍹靈媪棄置不復惜任人取
去為珍玩佳者留之待天取藏滿庫樓千萬許彦瞻博
物天下稱更無定不以予之説為寱語予恐世人不知
嵩丘嵓洞中中有八萬二千脩月户其人所食盡玉屑
昔有王生見之滿襆提斤斧應是當年靈鷲山直自天
竺飛落西湖前其上有石姙月月已滿此人朅來就彼
剜剔歸上天所以此石拆疈不復合至今神胞所附之
處其痕圓抛擲道傍凡㡬嵗風刷雨淋塵土穢子平一
見初動心輦致東齊自摩洗更選他山相擁列就中獨
爾一峰最竒絶每至瑶琨流光下照時玉柱横欹無少
缺子平謂我同所嗜萬里書之特相寄邀我為詩我豈
能忩前累日臨空紙遥想嵓前寳穴通玉蟾從此去無
蹤請君為我細書字側名為月母峰
　　和提刑度支王店雞詩
王店有郵吏養雞殊可笑昻然處髙榤不肯以時嘂官
有宿此者西征待初曉雞竟不一鳴問吏吏已告云此
最荒絶左右悉蓬蓼狐狸占為宅恣横不可道前此三
四雞一一遭其暴㝷聲即知處盡獲爪牙弔自後始得
此其若有人教東方或未明羣醜尚騰趠此雞但鉗結
直伺太陽耀雖然謂失旦似得保身要官曰此何用不
然則宜糶不見不鳴鴈先死葢自召天下已明白豈假
更喧閙徒爾費稻粱曾莫知所報吏云官言是且顧忽
嘲誚知是本在人此物何足挍
　　送棋僧惟照
學成九章開方訣誦得一行乘除詩自然天性曉絶藝
可敵國手應吾師忩前横榻擁爐處門外大雪壓屋時
獨翻舊局辨錯著冷笑古人心許誰
　　送龎中秀才
曼倩學精知蜥蜴公明術妙識蜘蛛臨卭復有龎成叔
萬事先將入卦圖
　　遣興效樂天
君莫學楊虞欽奉李宗閔宗閔權勢豈能乆君莫學劉
栖楚附李逢吉逢吉禄位寧長守雖然一時身暫好其
奈千古名常醜丈夫讀書要知道所信不篤被其誘大
張富貴作羅網愚者紛紛以身就左纒右繞不可脱誅
竄還當逐其後君不見虞卿須遇李固言君不見栖楚
終遭韋處厚一朝摧折靈氣盡龍如蛇兮虎如狗勸君
聖賢術内好潛心勸君邪佞黨中休入手豈不知潞州
處士田佐時喚與美官嫌不受
　　野逕
山圃饒秋色林亭近晩晴禽蟲依月令藥草帶人名排
石鋪衣坐看雲緩帶行官閒惟此樂與世欲無營
　　寄何首烏丸與友人
此草有竒効嘗聞於習之陵陽此舊産其地尤所宜翠
蔓走嵓壁芳叢蔚參差下有根如拳赤白相雌雄斸之
髙秋後氣味乃不虧斷以苦竹刀蒸曝凡九為夾羅下
香屑石蜜相和治入臼杵萬過盈盤走纍纍日進豈厭
屢初若無所滋漸乆覺膚革鮮潤如凝脂既已鬚髮換
白者無一絲耳目固聰明步履欲走馳十年親友别忽
見皆生疑問胡得爾術容貎曾莫衰為之講靈苖不為
世俗知葢以多見賤蓬藋同一虧君如聴予服此語不
敢欺勿信柳子厚但誇仙靈脾
　　秋日田家
淘漉溝源築野塘滿坡煙草卧牛羊今年且喜輸官辦
豆夾繁多粟穂長
　　可笑口號七章
可笑庭前小兒女栽盆貯水種浮萍不知何處聞人説
一夜一根生七莖
可笑陵陽太守家閒無一事只栽花已開漸落并纔發
長作亭中五色霞
可笑此公何太惑讀書冩字到三更也知學得終無用
自肯辛勤比後生
可笑生平事迃濶向人不肯强云云到頭官職難遷轉
一似城南蕭次君
可笑為官太徼幸養愚藏拙在深山君看處置繁難者
日夜經營心不閒
可笑兒孫亦滿眼朝朝庭下立參差謂言飽讀詩書去
憔悴如翁亦好為
可笑山州為刺史寂寥都不是川城若無書籍兼圖畫
便不教人白髮生
　　山城秋日野望感事書懷詩呈吳龍圖
已是秋陰更夕曛亂山髙下起寒雲危樓願見客何處
逺笛不知人厭聞身外流年波渺渺眼前生事葉紛紛
此愁萬斛誰量得直為重捻庾信文
　　子平寄恵希夷陳先生服唐福山藥方因戲作雜
　　　言謝之
蜀江之東山色盡如赭有道人云此是丹砂伏其下煙
雲光潤若洗濯澗谷玲瓏如刻畫我聞神仙草藥不在
凡土生是中當有靈苖異卉之根莖果然人言所出山
芋為第一西南諸郡有者皆虚名就中唐福衆稱賞肥
實甘香天所養有時嵓頭倒垂三尺壯士臂忽然洞口
直舉一合仙人掌土人入冬農事閒千篝萬鍤來此山
可憐所鬻不甚貴着價即售曾不慳往年子瞻為余説
言君所部之内此物尤竒絶後復寄書勸我當餌之滿
紙親提華嶽先生訣予因購之不惜錢依方服餌將二
年其功神聖乆乃覺牙牢體溢支節堅自問丹霄㡬時
上早生兩翅教髙颺塵世如帑不可居待看鴻濛對雲
將
　　貧居
繩牀擁敝裯初起髮未櫛南忩展書卷就暖讀寒日門
前絶車馬薄暮垂片席短墻挂纎蔓幽鳥啄紅實羣蝸
惡積雨繚繞篆空壁男兒處貧賤舉首宇宙窄翩翩搶
榆鳩宛轉匿絮蝨妻奴競相笑憔悴守文筆
　　江原張景通善頌堂
庭前雲蓋碧巉嵓堂上先生雪滿髯説藥客來聊下榻
謁齋僧去便垂簾種時法好花難謝買處錢多石易添
子舍光榮身壯健只將香火事華嚴(雲葢堂/下石銘)
　　寄宇文公南(自文州曲/水令棄官)
彭澤長謡便歸去君辭曲水亦其徒一官何藉五㪷米
二子况皆千里駒懶對俗人常答颯厭聞時事但盧胡
從來綿竹多賢者惟是揚雄失壯夫
　　送潘司理秘校
已自多時賦式微五峰佳景夢長飛四年逺地為官去
萬里髙堂喜客歸下馬便呈新授勅開箱爭認舊縫衣
鄉人覓次來相賀蓴菜鱸魚正軟肥
　　又五言
曲棧繞斜谷鉤欄天際分吟鞭揺嶺月倦枕拂浮雲好
景不關俗新詩皆屬君西南有歸客一一幸相聞
　　清景堂
公外捐塵慮閒中見物情蕉花紅炬密竹節粉環輕燕
泊簾鉤語蜂㝷筆架鳴静能知此趣吃吃笑勞生
　　呈李堅甫中舍(杞/)
往年曾憶過長安短紙書名詣門下君時延我坐終日
洒掃束軒留看畫横圖巨軸不知數但見匣中時一把
甲猶未竟乙復作門類著番開滿架使人歎羡不能已
只恨有門歸隔夜歸來兀坐想精絶念此榮觀若為謝
就中寒林雨大幅此物世間誰敢價倐然一别十五載
常向人前盛誇詫因君奉使臨敝邑見先問此餘不暇
君能為我冄講説座上不容人俗話如君所蓄更誰有
有亦未能為笑罵况君累世盡清職摹本敢求前弄詐
君今還省正擢用異日須求作鄰舍峩巾曵履日相謁
更欲重煩開絶帊待㝷前輩用心處欵曲應須頻假借
每厨閲訖當便還不敢奉欺言羽化
　　采芡(通判盧㣲之擕種/種之次年大盛)
芡盤團團開碧輪城東壕中如疊鱗漢南父老舊不識
日日岸上多少人駢頭鬅鬆露秋熟緑刺紅針割寒玉
提籠當筵破紫苞老蚌一開珠一掬吹臺北下凝祥池
圃田東邉僕射陂如今兩處盡湮没異日此地名應馳
物貴新成味尤美可惜飄零還入水料得明年轉更多
一匝清波流珠子
　　峰鐵峽
東風吹空力何短三月隴山全未暖文法姦酋引騎兵
飛隨銀鶻弓刀滿霜矛雪甲寒如水候卒何由知首尾
君不見峰鐵峽頭雲色死一過蕭然五十里
　　北齋雨後
小庭幽圃絶清佳愛此常教放吏衙雨後雙禽來占竹
秋深一蝶下㝷花喚人掃壁開吳畫留客臨軒試越茶
野興漸多公事少宛如當日在山家
　　凝雲榭晩興
晩䇿倚危榭羣峰天際横雲陰下斜谷雨勢落褒城逺
渡孤煙起前村夕照明遥懷寄新月又見一稜生
　　山堂偶書
㡬日無公事山堂興頗清和詩防積壓丸藥趂晴明斸
石新稜出澆□晩甲生此皆忙外得低首笑塵纓
　　將赴洋州書東谷舊隠
晩客無一來獨歩入東谷園林已成就此景頗不俗落
落巖畔松脩脩澗邉竹爽氣逼襟袖清如新出浴寒泉
激亂石磊磊潄瓊玉荒溪漬餘潤滿地苔蘚綠珍禽静
相倚毛羽華且縟髙下相和鳴不去若馴伏幽花雜紅
紫㸃滴亂盈目坐乆微風來時聞散餘馥往年讀書處
宛爾舊茅屋雖然小破壞脩整可數木開門拂軒忩無
限起蝙蝠縱横列蟲網不免自掃撲壁間細書字多是
親冩録當時苦謀身如此用意毒于今三十年才抵羊
髀熟一從入仕路行歩每踖踧所畏惟簡書其甘者藜
菽中間何大幸致身在天禄無狀陪俊游俛首常自恧
連章乞外補得郡悉鄉曲雖名二千石敢自辭碌碌朝
廷設新法布作天下福或慮多垢玩訓戒稍嚴肅刺史
當是時能不為驅督行之以中道勉副議者欲刻薄素
所憎忍復用刑獄進身豈不願實懼有陰戮昨從漢中
歸於此度炎燠親朋日相㑹分誼愈敦篤便欲從之遊
投簪解朝服退自數年計伏臘殊未足還當武康去就
養若雞鶩貧雖士之常於我何廹蹙簞瓢若自具尚可
繼前躅奈何食口衆不比囘也獨東方千餘騎導從催
我速行復登長途貎展心甚縮淵明豈俗士幸此有松
菊
　　崔覲詩(大中/時人)
崔覲者髙士梁州城固人讀書不求官但與耕稼親夫
婦既已老左右無子孫一日召奴婢盡以田宅均俾之
各為業不用來相聞遂去隠南山雜跡麋鹿羣約曰或
過汝所給為我陳有時擕其妻來至諸人門乃與具酒
食嘯詠相歡忻山南鄭餘慶辟之為叅軍見趣使就職
漫不知吏文已復許謝事但謂長者云補闕王直方本
覲之比鄰文宗時上書召見蒙咨詢薦覲有髙行用可
追至淳詔授起居郎裒斜走蒲輪辭疾不肻至髙風槩秋
旻我昨過其縣徘回想芳塵訪問諸故老寂無祠與墳
斯人久不競薄夫何由敦此縣漢唐時諸公揚清芬刻
詩子堅廟來者期不泯
　　翡翠
清晨有珍禽翩翩下魚梁其形不盈握毛羽鮮且光天
人裁碧霞為爾縫衣裳晶熒炫我目非世之青黄愛之
坐良久常恐瞥爾翔忽然投清漪得食如針鋩如是者
三四厭飫已一肮既飽且自嬉翻身度回塘飛鳴逐佳
匹相和音琅琅是時鳬與鴈狼籍島嶼旁滿腹釀腥穢
紛紛晒晴陽鶖鶬最麤惡觜大脚脛長入水捕虵鱓淤
泥亦銜將想其見爾時一喙亦爾傷其心肯謂爾被體
凝華章勸爾慎所止好醜誰同鄉清溪多纎鮮亦足充
爾腸江海深且濶所獲未可量爾當事澡刷帝圃參鸞
凰
　　晩泊金牛
一襟初覺晩霜清短鞚垂頭任馬行斜日斂囘踈木影
急風收斷落泉聲望窮好景番番别題徧新詩闋闋精
終是教人伏潘令許多才調賦西征
　　寄子駿運使(時按/西鄉)
西鄉巴嶺下嶮道入孱顔使騎到荒驛野禽啼亂山問
民青靄裏訪古白雲間㡬日南城路新詩滿軸還
　　寄景孺提刑
江由嵓嶮地萬木與雲齊弭節山中宿思歸夜半啼麝
香霑野草虎跡滑春泥到此須慿酒何人手可擕
　　往年寄子平
往年記得歸在京日日訪子來西城雖然對坐兩寂寞
亦有大笑時相轟顧子心力苦未老猶弄故態如狂生
書忩盡壁恣掀倒脱㡌褫帶隨縱横諠詉歌詩嘂文字
蕩突不管鄰人驚更呼老卒立臺下使抱短簫吹月明
清歡居此僅數月夜夜放去常三更别來七年在鄉里
已沗三度移雙旌今兹惛惛意思倦加以跕跕疾病嬰
每思此樂一絶後更不逢人如夜行
　　依韻和蒲誠之春日即事
輕煙漠漠雨斜斜無事常教放兩衙問客江邉求好石
倩人山裏覓竒花新蔬宛宛生晴圃淺溜涓涓出暖沙
入夏盃盤須准備繞畦親灌邵平𤓰
　　木𤓰園
驅馬下髙岡吟鞭只自揚溪山過新霽草木發清香浩
蕩來江濶縈紆去棧長春風吹欲盡樽酒嘆何嘗
　　水磑
激水為磑嘉陵民構髙穴深良苦辛十里之間凡共此
麥入麵出無虚人彼甿居險所産薄世世食此江之濵
朝廷遣使興水利嗟爾平輪與側輪
　　長舉馹樓
爽氣浮空紫翠濃隔江無限有竒峰君如要識營丘畫
請看東頭第五重
　　桞溪贈丁絪
塲屋聲名四十年五車書誤一囊錢老來山驛為監吏
相對春風但惘然
　　此君庵
班班墮籜開新筠粉光璀璨香氛氲我常愛君此黙坐
勝見無限㝷常人
　　晉銘
長安鬻碑者遺我古鼎銘不知其所來有眼實未經凡
百十九字詭怪摹物形縱横下㸃畫不類子與丁試考
諸傅説其源已冥冥宣王石皷文氣韻殊飄零始皇嶧
山碑骨骼何竛竮我恐鬼哭時正為此物靈安得不死
神提去詢大庭為我譯其辭讀之駭羣聴
　　秦詔
山流濯幽阮銅篆發古耀我行奉天縣叟以百錢糶讀
之廼二世元年所刻詔謂法度量者盡始皇帝造辭止
曰皇帝久逺若為道乃命斯去疾具述紀其右文章既
精簡字畫亦佳妙亥爾何等人敢作萬世調其為者非
是所累纔一廟區區頌微末回首皆可吊郡兵厭寳玉
得此只揮掉漂流落荒壊千載厄潛奥乃知天宇内事
有不可料此物今何為惟助觀者笑
　　謝楊侍讀惠端溪紫石硯
學文二十年語氣殊未成所以文房中四譜無一精豈
不願收貯竊恐好事名自愧中稿然敢假外物榮前日
下秘閣謁公來西城公常顧遇厚待以為墨卿延之吐
佳論出口無雜聲語次座上物硯有紫石英云在嶺使
得渠常美其評因取手自封見授嘱所擎倉皇奉以拜
其喜懷抱盈歸來示家人衆目歡且驚言並我所有瓦
礫而瑶瓊貴價市珍煤風前試寒泓磨知密理潤㸃覺
浮光清洗濯鑑面瑩彈扣牙音鏗遂剪十襲巾加以重
篋盛客來有欲觀稍俗不敢呈願傳之子孫更重金滿
籝作詩叙嘉貺慙比毫毛輕
　　西岡僦居
出官在秦蜀始末凡十年所治得公宇靡不完且堅中
堂與挾廊角翼相鈎聨領屬僅十口出處皆安便冬夏
惡風日侵薄曾無緣今年歸中都職事叨磨鈆未免僦
屋往敢謂須華鮮西岡頗幽僻愛此逺市廛問得王氏
居十楹月四千牀榻案几外空處無一椽匽溷及井竈
坼壁皆相連經痺須俛首過隘常側肩所謂十口者日
繞蝸殻旋前時大暑中㡬不禁袢延鬱若鼎釜炊局如
狴犴攣走蝎過亂蟻飛蚊劇羣蟬今日幸過之復畏明
日然喜見白露節相賀肌肉全如何下淫雨曉夕常綿
綿瓦破榱棟漏柱䧟墻垣穿惟供改席坐豈暇安枕眠
中庭止數歩深已可載船盡室徒跣行一起復一顛京
師費耗地居止實重遷俸料計月入外得無㡬錢却思
已過分僅免親犁田自望於古人若地而升天小廬焦
生髙陋巷顔子賢引之諭妻孥吾道宜此焉猶勝比鄰
者寒突無晨煙
　　閿鄉值風
烈風吹華陰古槐若長呼髙沙起黄磧四望如一鋪上
馬低便囘據鞍兀長途日晩過潼關行客亦已疎守吏
索姓名沸亂如蟲蛆兩目不可開説之使自書夜至閿
鄉縣僮僕相欷歔坐定即洗濯泥土捫短鬚草草具盤
餐零落飯與蔬恨無姜少府為膾黄河魚
　　積雨
京師值積雨浮淖皆滿城况當淘決時左右羅深坑有
客南河居旦夕隄上行病僕挾羸馬十步八九傾職事
有出入長抱落膽驚都人素豪恣小官常見輕排闢要
穏道斂避不敢爭試欲效呵止圜目根姓名往往被濺
汚直落舌與晴歸來事洗濯袍袴分縱横仰首問天公
春澤當早晴幸有好日月何惜施光明
　　大熱過散關因寄里中友人
六月日正午大暑若沸鑊時行古關道十步九立脚煙
雲炙盡散樹木晒欲落㗋鼻喘不接齒舌津屢涸擔血
僮破領鞍汗馬濡膊幽坑困猿狖密莽渇鳥雀至此因
自謂胡為就名縛所利緣底物奔走冐炎惡塵心日夜
迫欲往不能略因念于故園左右悉林薄昔我未第時
此有文酒樂長松借髙蔭飛瀑與清濯層崖對僧詠大
石引客酌畏景雖赫然無由此流爍于今只夢想欲往
途路邈所效殊未立期歸尚誰約徒爾發短歌西首謝
巖壑
　　送張宗益工部知相州
學術深沉乆未施晚登臺省世方知詩章好奏周文廟
字法宜磨魏武碑禁掖便當提大筆名藩猶自擁髙麾
應憐共試金坡者答颯渾如鄭鮮之
　　送王恪司門知綘州
綘守園池天下誇紹述有記詞聱牙蒼官青士左右樹
神君仙人髙下花逺水依然尚鈎帶舊門想已無鞾撾
自憐俗狀不能到此去羡君専宴衙
　　新霜
新霜着庭樹葉下如猛剉蕭然物容改有若懼凌挫砌
下丹橘落墻邉紫榴破精光竹勁徤沮䘮柳怯懦覽景
惜向暮感時驚忽過勝事實可樂閒愁本堪唾何當共
佳客對此酌香糯
　　紅樹
萬葉驚風盡卷收獨餘紅樹擬禁秋已疑斷燒生前嶺
更共殘霞入逺樓楓岸最深霜未落柿園渾變雨初休
勸君莫上青山道粧㸃行人分外愁
　　鄧隠老木寒牛
蒼崖棱層草芊綿巨木半死生枯□羸牛日晚已噍草
稚子天寒猶打錢
　　蒲生鍾□
寒風酸號月慘苦梟飛狐鳴滿墟墓叢棘亂礓翳野霧
古社秃剝倒枯樹下有三鬼相嘯聚初行誰家作疰忤
痛熱腫痒快嘔吐塞噎咽㗋脹臍肚呼巫召覡使呪詛
翁驚嫗忙設賽具茅盤草船置五路飯盂炙串狼籍布
相共收斂各熱去方此危坐歠且哺忽爾相視生畏怖
有神傑然駕巨牯前呵後擁役二豎此神噉鬼充旦暮
其腹尚餒色躁怒鬼遥見之悉失措竄匿不暇相告諭
酒傾肉落雜穢汙魄□飛蕩身偃仆一入木底只四據
一尚把盞愕以顧一自隠蔽捩眦覷神用氣攝縳束固
前死入吻無十步計之嚼嚙或味飫蒲生胡為適爾遇
畫之滿卷無一誤筆墨醜怪實可懼持以贈余子何故
揺手不取一錢賂他日乞詩者尤屢試為言之冩其故
　　謝任瀘州師中寄荔支
有客來山中云附瀘南信開門得君書歡喜失鄙吝筠
籢包荔子四角俱封印童稚瞥聞之羣來立如陣競言
此佳果生眼不識認相煎求拆觀顆顆紅且潤衆手攫
之去爭奪遞追趂貪多乃為得亷恥曾不論喧閙俄傾
聞咀嚼一時盡空餘皮與核狼籍入煨燼
　
　
　
　
　
　
　
　
　
　
　
　
　宋詩鈔卷二十六
欽定四庫全書
　宋詩鈔卷二十七
　　　　　　　　　内閣中書舍人吳之振編
　米黻襄陽詩鈔
　米黻自云黻即芾也故亦作芾字元章太原人徙居
　襄陽號襄陽漫仕後陟居吳以母侍宣仁后藩邸舊
　恩補臨光尉歴知雍丘縣漣水軍使太常博士知無
　為軍召為書畫學博士賜對便殿上其子友仁楚江
　清曉圖擢禮部員外郎出知淮陽軍卒解音律象緯
　善屬文作韻語要必已出為工務崖絶魁壘悟竹簡
　以竹聿行漆故篆籕法特古作字遒勁竒峭畫山水
　人物自成一家極江南煙雲變滅之趣晚以研山易
　北固園亭名海嶽庵淨名齋又作寶晉齋因號海嶽
　外史乂以曾監中嶽廟號中嶽外史自稱家居道士
　有潔癖世謂水滛任大常奉祀太廟洗去祭服藻火
　坐是被黜冠服作唐人所好多違世異俗故人皆稱
　米顛嘗作詩云飯白雲留子茶甘露有兄人叩之曰
　只是甘露哥哥耳王安石愛其詩摘書扇上東坡云
　元章奔逸絶塵之氣超妙入神之字清新絶俗之文
　相知二十年恨知公不盡答曰更有知不盡處其風
　致可想也有山林集十卷恨未見其全
　　垂虹亭
斷雲一葉洞庭颿玉破鱸魚霜破柑好作新詩寄桑苧
垂虹秋色滿東南
　　題多景樓
欲雨氣不透庭梧有棲煙囘首望北固雲藏浄名天呼
童速具輿慿髙覽山川隠見豈不好開霽景固全須臾
江風流湛湛清露圓歸途知有伴華月上丹淵
　　觀音巖
秦驅禹鑿已寥寥却為髙人得姓焦鮑餌有時邀楚釣
海雲常覺䕶山樵巖多陰霧龍藏角虹絓蒼林玉露臕
濁氣不侵靈貺下方壇曾駐紫清颷
　　題泗濵南山石壁曰第一山
京洛風沙千里還船頭出汴翠屏間莫論衡霍撞星斗
且是東風第一山
　　山光寺
竹圍山徑晩風清又入山光寺裏行一一過僧談舊事
遲遲繞壁認題名仙來石畔懷灰劫鶴語池邉勸後生
三十年間成底事空叨閒禄是榮身
　　望海樓
雲間鐵瓮近青天縹緲飛樓百尺連三峽江聲流筆底
六朝帆影落樽前㡬番畫角催紅日無事滄洲起白煙
忽憶賞心何處是春風秋月兩茫然
　　題子敬范新婦唐摸帖
貞觀欵書丈二紙不許兒竒專婦美何為寥寥寶是似
遭亂歸貞火兼水千年誰人能繼趾不是名家殊未智
嗟爾方來眼須洗玉躞金題半歸米
雲物龍蛇森動紙父子王家真濟美張翼小兒寧近似
滄溟浩對蹄涔水騰蛇無足蜈多趾以假易真信用智
龜澼雖多手屢洗卷不生毛誰似米
直裂紋勻真古紙跋印多時俗眼美誠懸尚復誤疑似
有渭不能辨涇水真偽頭面拳趺趾乆假中分辨愚智
寶軸開時心一洗百氏何人傳至米
　　濮三宗漢作蘆雁有佳思贈以詩
偃蹇汀眠鴈蕭梢風觸蘆京塵方滿眼速為喚花奴
埜趣分苕水風光剪霅湖塵中不作惡為有鄴公圖
　　答薛紹彭
世言米薛或薛米猶言弟兄與兄弟四海論年我不卑
品定多知定如是
　　詶劉涇
唐滿書奩晉不收却縁自不信雙眸發狂為報豢龍子
不怕人稱米薛劉
　　擬古
青松勁挺姿凌霄恥屈盤種種出枝葉牽連上松端秋
花起絳煙旑旎雲錦殷不羞不自立舒光射丸丸柏見
吐子效鶴疑縮頸還青松本無華安得保嵗寒
龜鶴年壽齊羽介所托殊種種是霛物相得忘形軀鶴
有冲霄心龜厭曵尾居以竹兩附口相将上雲衢報汝
慎勿語一語墮泥塗
　　秋登峴山之作
皎皎中天月團團徑千里震澤乃一水所占已過二娑
羅即峴山謬云形大地地惟東吳偏山水古佳麗中有
皎皎人璚衣玉為珥位惟列仙長學與千年對幽操乆
獨處迢迢願招類金颸帶秋威欻逐雲檣至朝隔輿馭
颷暮過光浮袂雲育有風駈蟾餮有刀利亭亭太陰宫
無乃瞻星氣興深夷險一理洞軒裳偽紛紛夸俗勞坦
坦忘懷易浩浩将我行蠢蠢須公起
　　西山書院丹徒私居也上皇樵人以異石來告余
　　　凡八十一穴状類泗淮山一品石加秀潤焉余
　　　因題為洞天一品石以麗其八十一數令百夫
　　　輦致寶晉齋又七日甘露下其石梧桐栁竹椿
　　　杉蕉菊無不霑也自五月望至廿六日猶未已
　　　因思之作此詩
我思岳麓抱黄閣飛泉元在半天落石鯨吐出流一里
赤日露下陰紛薄我曾坐石浸足眠肘項抵水洗背肩
客時救我病欲死一夜轉筋着艾燃如今病渇擁爐坐
安得縮脚三十里重往石上浸足眠
　　甘露寺
六代蕭蕭木葉稀樓髙北固落殘暉兩州城郭青烟起
千里江山白鷺飛海近雲濤驚夜夢天低月露濕秋衣
使君肯負時平樂長倒金鍾盡醉歸
　　答劉巨濟
劉郎收畫蚤甚卑折枝花草首徐熈十年之後始聞道
取吾韓戴為神竒邇來白首進道奥學者信有髓與皮
始知十襲但遮壁牛馬便可裹弊帷峩峩太平老寺主
白紗冐首無冠蕤武士後列肅大劒宫女旁侍顰脩眉
神清眸子知寡欲齒露脣反法定饑世人覩服似摩詰
不知六朝居士衣後人勿把亂唐突梁時筆法了可知
道子見之必再拜曹劉何物望藩籬本當第一品天下
却縁顧筆在漣漪
　　潤州甘露寺
邑故重重構春歸户户嵐槎浮龍委骨畫失獸遺眈神
䕶衛公塔天留米老庵栢梁終厭勝㑹副越人譚
　　雜詩
揚清歌發皓齒北方佳人東鄰子且吟白紵停緑水長
袖拂面為君起寒雲夜卷霜海空長風吹天飄塞鴻玉
顔滿堂樂未終館娃日落歌吹濃紘歌興罷拂衣還棄
米何嘗有俸錢恩自大鈞能逐物只應訪藥是優賢
　　寄薛郎中紹彭
老來書興獨未忘頗得薛老同徜徉天下有識誰鑒定
龍宫無術療膏肓淮風吹㦸稀訟牒典客閉閣閑壼漿
吟樹對山風景聚墨池濯硯龜魚藏珠臺寶氣每貫日
月觀桂實時飄香銀淮燭天限織女烟海括地生霛光
儁兒乃是翰墨侣挾竹不使輿衛將象管鈿軸映瑞錦
玉麟棐几舖雲肪依依煙華動勃鬱矯矯龍蛇起混茫
持此以為風月伴四時之樂渠未央部刺不糾翰墨病
聖恩養在林泉鄉風沙漲天烏㡌客胡不東來從北荒
歐怪褚妍不自持猶能半蹈古人規公權醜怪惡札祖
從兹古法蕩無遺張顛與栁頗同罪鼔吹俗子起亂離
懷素獦獠小解事僅趨平淡如盲醫可憐智永硯空臼
去本一歩呈千嗤已矣此生為此困有口能談手不隨
誰云存心乃筆到天工自是秘精微二王之前有髙古
有志欲購亡髙貲殷勤分治薛紹彭散金購取重跋題
　　寄紹彭
蕭李騃子弟不收慰問帖妙迹固通神水火土更劫所
存慰問者班班在箱笈使惡乃神䕶不然無寸札自此
趣畫相後人眼徒攝
　　揚州
東風何索寞帶雪入揚州尚想遺釵雀重觀上玉鈎真
同一夢覺空憶十年遊邂逅逢孫楚酣歌慰滯留
　　竹西寺
竹西桑柘暮鴉盤特地霜風滿倦顔不用使君相料理
都縁塵土蔽青山
　　貞孃墓歌
何不學仙冢纍纍白楊西郭陰風悲虎丘一叩貞孃墓
薜荔援墻委蘭露千嵗蒙茸㡬樹花夜飄鬼火曉啼鴉
向憐挾瑟彈清月猶憶吹簫乗彩霞吳閶少年往來道
黛娥釵燕誰能好酒滴春雲夢不消泉聲幽咽鐘聲老
陌上行游緩緩歸昨日紅顔今日非東望闔閭穿葬處
玉鳬欲化湛盧飛
　　余嘗硾越竹光滑如金版在油拳上短截作作軸
　　　入笈番覆一日數十張學書作詩寄劉薛
越筠萬杵如金版安用杭油與池繭髙壓巴郡烏絲欄
平欺澤國清華練老無他物適心目天使殘年同筆研
圖書滿室翰墨香劉薛何時眼中見
　　將之苕溪戲作呈諸友
松竹留因夏溪山去為秋乆賡白雪詠更度采菱謳縷
玉鱸堆案團金橘滿洲水宫無限景載與謝公游
半載依修竹三時看好花懶傾恵泉酒㸃盡壑源茶主
席多同好羣峰伴不譁朝來還蠧簡便起故巢嗟
　　余居半載諸公載酒不輟而余以疾每約置膽清
　　　話而已復借書劉李周三姓
好懶難辭友知窮豈念通貧非理生拙病覺養心功小
圃能留客青冥不厭鴻秋㠶㝷賀老載酒過江東
仕倦成流落游頻慣轉蓬熱來隨意住凉至逐縁東入
境親踈集他鄉彼此同暖衣兼食飽但覺愧梁鴻
旅食緣交駐浮家為興來句留荆水話襟向卞峰開過
剡如㝷戴遊梁定賦枚漁歌堪畫處又有魯公陪
密友從春拆紅薇過夏榮團枝殊自得顧我若含情漫
有蘭隨色寧無石對聲却憐皎皎月依舊滿船行
　　與薛老
何必識難字辛苦笑揚雄自古冩字人用字或不通要
之皆一戲不當問拙工意足我自足放筆一戲空
　　蕭閒堂詩(并序/)
　四明從事晉陵錢君世系字延叟過襄陽米芾曰昨
　送季濟民渡江與汪行之復㑹蕭閒堂已徹幕壁間
　有畫像題曰權杭州觀察米元章像楊之儀筆楊之
　傑贊曰君子之交小人之讐以今方人叔度宜儔余
　以袖掩字而問行之曰誰歟行之曰君也僕為檢同
　氣徳友識面三編無君名姓嗚呼古人論世取友况同
　世哉世復有三君子者觀文殿學士王公韶字子純
　樞宻直學士劉公庠字希道則僕竟不識其面選人
　蔡君肇字天啓於相知間語僕如素心腹者云得僕
　於王荆公葢僕於元豐六年赴希道金陵從事之辟
　㑹公謫居始識荆公於鍾山間公門有數十後進喜
　争名而相非又託以長者之言也如天啓樂道人善
　者一人而已僕老矣不知一蔡二楊行能識面因延
　叟語發悲嘆并記其事於家集中以貽子孫嗚呼仕
　開求進之語則世人之邪説大行紛紛不求已而求
　人豈其本心實利誘然今樂善君子一何多耶彼口
　不道忠信㨗㨗而惡人翩翩而自喜黙黙懷奸藏慝
　竊竊掩人之善沾沾自標置者得不少悛乎既序其
　事因系以詩
誰起蕭間堂圖賛凡醜質昧昧豈我思有懷斯士吉吾
生終不遇二陵已相失豢養走四方公卿更絶跡向我
交漸稀背憎十六七豐吾九畹蘭任汝滿地棘我豈肅
間人偶然得空壁美哉何方彦精絶入妙筆君不愧顧
長康取娟桓温圖九錫我不媿孟浩然緩䇿京山遇摩
詰前此交道乆不康紛紛白頭多不卒嗚呼紛紛白頭
多不卒回首此君應辟易
　
　宋詩鈔卷二十七
欽定四庫全書
　宋詩鈔卷二十八
　　　　　　　　　内閣中書舍人吳之振編
　黄庭堅山谷詩鈔上
　黄庭堅字魯直分寜人游灊皖山谷寺石牛洞樂其
　勝自號山谷老人天下因稱山谷以配東坡過涪又
　號涪翁第進士歴知太和哲宗召為校書郎神宗實
　録檢討官起居舍人除秘書丞國史編修官紹聖間
　出知宣鄂章蔡論實録多誣責問條對不屈貶涪州
　别駕安置黔州即日上道投牀大鼾人以是賢之徽
　宗起監鄂州税歴知舒州丐郡得太平州旋罷嘗忤
　趙挺之及相嗾除名編管宜州卒年六十一宋初詩
　承唐餘至蘇梅歐陽變以大雅然各極其天才筆力
　非必鍜鍊勤苦而成也庭堅出而㑹萃百家句律之
　長究極歴代體製之變自成一家雖隻字半句不輕
　出為宋詩家宗祖江西詩派皆師承之史稱自黔州
　以後句法尤髙實天下之竒作自宋興以來一人而
　已非規模唐調者所能夢見也惟本領為禪學不免
　蘇門習氣是用為病耳
　　桞閎展如蘇子瞻甥也其才徳甚美有意於學故
　　　以桃李不言下自成蹊八字作詩贈之
桞君文甚武(一作/武甚)睥睨萬人豪(睥睨一/作睨視)老氣鼔不作卷
旗觧弓刀上為朝陽桐下為澗溪毛囊中有美實期子
種蟠桃
浮陽愧嘉魚道傍多苦李古來賢達人不爭咸陽市吾
子富春秋日月東趨(一作/逝)水潛聖有玉音聞道而已矣
霜威能折綿風力猶氷酒勤子來訪道枵然我何有寢
興與時俱由我屈伸肘飯羹自知味如此是道不
任世萬鈞重載言以為軒空文誤來世聖達欲無言咸
池浴日月深宅養靈根胸中浩然氣一家同化元
陸沉百世師寄食魯桞下我今見諸孫風味窺大雅大
雅乆不作圖王勿成霸偉哉居移氣蘭鮑在所化
聖學魯東家恭惟同出自乘流去本遠遂有作書肆日
中駕肩來薄晩常掉臂徒囂終無臝歸矣求已事
清潤玉泉氷髙明秋景晴妙年勤翰墨銀鈎爛縱横藍
田生美璞未琢價連城思為萬乘器柱下貴晚成
八方去求道渺渺困多蹊歸來坐虛室夕陽在吾西君
今秣髙馬夙駕先鳴雞慎勿取我語親行乃不迷
　　奉和文潛贈無咎篇末多見及以既見君子云胡
　　　不喜為韻
龜以靈故焦雉以文故翳本心如日月利欲食之既後
生玩華藻照影終没世安得八絃罝以道獵衆智
談經用燕説束棄諸儒傳濫觴雖有罪末派瀰九縣張
侯真理窟堅壁勿與戰難以口舌爭水清石自見
野性友麋鹿君非我同羣文明近日月我亦不如君十
載長相望逝川水沄沄何當談絶倒茗椀對鑪薫
北寺鎖齋房陳鑰時一啓晁張跫然來連璧照書几庭
栢鬰葱葱紅榴鏬多子時蒙吐佳句幽處萬籟起
先皇元豐末極厭士淺聞只今舉秀孝天未喪斯文晁
張班馬首崔蔡不足云當令横筆陣一戰静楚氛
張侯窘炊玉僦屋得空壚但見索酒郎不見酒家胡雖
肥如瓠壼胸中殊不粗何用知如此文采似於莵
荆公六藝學妙處端不朽諸生用其短頗復鑿户牖譬
如學捧心初不悟已醜玉石恐俱焚公為區别不
吾友陳師道抱獨門掃軌晁張作薦書射雉用一矢吾
聞舉逸民故得天下喜兩公陣堂堂此士可摩壘
　　子瞻詩句妙一世乃云効庭堅體葢退之戲效孟
　　　郊樊宗師之比以文滑稽耳恐後生不鮮故以
　　　韻道之
我詩如曹鄶淺陋不成邦公如大國楚吞五湖三江赤
壁風月笛玉堂雲霧忩句法提一律堅城受我䧏枯松
倒澗壑波濤所舂揰萬牛挽不前公乃獨力扛諸人方
嗤㸃渠非晁張雙但懷相識察牀下拜老龐小兒未可
知客或許敦龎誠堪壻阿㢲買紅纒酒缸
　　留王郎(純亮世弼/)
河外吹沙塵江南水無津骨肉常萬里寄聲何由頻我
隨簡書來顧影将一身留我左右手奉承白頭親小邦
王事略蟲鳥聲無人王甥解鞍馬夜語雞喚晨母慈家
人肥女慧男垂紳有田為酒事豚韭亦秋春生涯得如
此舊學更光新索去何草草少留慰囏艱百年才一炊
六籍經幾秦要知胸中有不與跡同陳郢人懐妙質聊
欲運吾斤(白頭一/作白髪)
　　贑上食蓮有感
蓮實大如指分甘念母慈共房頭􁡯􁡯更深兄弟思實
中有么荷拳如小兒手令我憶衆雛迎門索梨棗蓮心
政自苦食苦何能甘丼飡恐腊毒素食則懐慙蓮生淤
泥中不與泥同調食蓮誰不甘知味良獨少吾家雙井
塘十里秋風香安得同裘子歸製芙蓉裳
　　次韵張仲謀過酺池寺齋
十年醉錦幄酴醾照金沙欹眠春風底不去留君家是
時應門兒紫蘭茁其牙只今將弟妹嬉戲牽羊車忽書
滿忩紙整整復斜斜平生悲歡事頭緒如亂麻茍禄無
補報幾成來食嗟喜君崇名節青雲似可涯我夢江湖
去釣船刺蘆花江濵開園宅畦蔗蒔棃柤夢驚如昨日
炊玉困京華公來或藜羹愛我不疵瑕深念煩郷里忍
窮禁貸賖夜談簾幕冷霜月動金蛇即是桃李月春蟲
語交加我亦無酒飲一室可盤媧要公共文學朱墨勘
舛差非復少年日聲名取嫮姱諸阮有二妙能詩定自
嘉何時來煮餅蟹眼試官茶
　　次韵子瞻送顧子敦河北
儒者給事中顧公甚魁偉經明往行河商略頗應史勞
人又費乏國計安能已成功渠有命得人斯可喜似聞
阻飢餘惡少驚邑里啓鑰探珠金奪懷取姝美部中十
盗發一二書奏紙西連魏兩河東盡齊四履此豈小事
哉何但行治水使民皆農桑乃見真儒耳
今代顧虎頭骨相自雄偉不令長天官亦合丞御史能
貧安四壁無愠可三已昨來立清班國士相顧喜何因
將使節風日按千里汲黯不居中似非朝廷美大任録
萬事御坐留諫紙發政恐傷民天步薄冰履蒼生憂其
魚南畆多被水公行圗安集信目勿信耳
　　跋子瞻和陶詩
子瞻謫嶺南時宰欲殺之飽喫惠州飯細和淵明詩彭
澤千載人東坡百世士出處雖不同風味乃相似
　　送李徳素歸舒城
僧夏莫問塗麥秋宜煮餅北寺旬休歸長廊六月冷簟
翻寒江浪茶破蒼壁影李侯為我來遽以歸期請青衿
廢詩書白髮違定省荒畦常鉏灌蠧簡要籖整挽衣不
可留決去事幽屏天恢獵徳網日饎養賢鼎此士落江
湖熟思令人廮胸中吉祥宅膜外榮辱境婆娑萬物表
蔵刃避肻綮人生要當學安燕不徹警古來惟深地相
待汲脩綆
　　次韵冕仲考進士試卷
少來迷翰墨無異蟲蠧木諸生程藝文承詔當品目牀
敷設箱篚賦納忽數束變名混甲乙謄冩失句讀晝忩
過白駒夜几跋紅燭釣深思嘉魚攻璞願良玉談天用
一律伸詐厭重複絲布澀難縫快意忽破竹聖言禆曲
學割衮綴邪幅注金無全巧竊發或中鵠翟公辟廱老
薪槱茂棫樸御史威䧏霜行私不容粟吏部提英鑒片
善蒙采録博士刈其楚銓量頗三復因人享成事賤子
真碌碌
　　次韵答秦少章乞酒(覯/)
朝事鞍馬早吏曹文墨拘初無尺寸補但於友朋踈豈
知簞瓢子卧起一床書炙背道堯舜雪屋相與娛歩出
城東門野鳥吟廢墟頗知富貴事勢窮心亦舒詩來獻
窮狀水餅嚼氷蔬斗酒得醉否枵腹如瓠壺亦可召西
舍侯嬴非博徒
　　贈秦少儀(覿/)
汝南許文休馬磨自衣食但聞郡功曹滿世名籍籍渠
命有顯晦非人作通塞秦氏多英俊少游眉最白頗聞
鴻雁行筆皆萬人敵吾早知有覯而不知有覿少儀袖
詩來剖蚌珠的皪乃能持一鏃與我箭鋒直自吾得此
詩三日卧向壁挽士不能寸推去輙數尺才難不其然
有亦未易識(此詩一作此士/挽士一作挽來)
　　次韵子實題少章寄寂齋
虛名誤壮夫今古可笑閔屍裹萬里歸書載五車攟安
知衡門下身與天地凖秦晁兩美士内行頗修謹余欲
造之深抽琴去其軫寄寂喧閧間此道(一作/鈎深)有汲引獄
戸聞笞榜市聲雜嘲辴二生對曲肱圭玉發石藴小大
窮鵬鷃短長見椿槿(一作付/椿槿)欲聞寂時聲黄鍾在龍筍
　　次韵謝斌老送墨竹十二韵
古今作生竹能者未十輩吳生勒枝葉筌寀逺不逮江
南鐵鉤鎖最許誠懸㑹燕公洒墨成落落與時背譬如
刳心松中有歳寒在湖州三百年筆與前哲配規摹轉
銀鈎幽賞非俗愛披圖風雨入咫尺莽蒼外吾子學湖
州師逸功已倍有來竹四幅冬夏生變態預知更入神
後出遂無對吾詩被壓倒物固不可大(世傳江南李正/作竹自根至梢)
(極小者一一鉤勒成謂之鐵鉤/鎻自云惟桞公權有此筆法)
　　次韵答斌老病起獨游東園
主人心安樂花竹有和氣時從物外賞自益酒中味斸
枯蟻改穴掃籜笋迸地萬籟寂中生乃見風雨至
　　顔徒貧樂二首
衡門低首過環堵容膝坐四傍無給侍百衲自纒裹論
事直如絃觀書曲肱卧飢來或乞食有道無不可
小山作友朋義重子輿桑香草當姬妾不須珠翠粧鳥
烏窺凍硯星月入幽房兒報無炊米浩歌繞屋梁
　　以椰子茶瓶寄徳孺
炎丘椰木實入用隨茗椀譬如楛石砮但貴從來逺往
時萬里物今在籬落間知君一拂拭想我瘴霧顏
　　次韵子瞻題郭熙畫秋山
黄州逐客未賜環江南江北飽看山玉堂卧對郭熙畫
發興已在青林間郭熙官畫但荒逺短紙曲折開秋晩
江村煙外雨脚明歸雁行邉餘叠巘坐思黄甘洞庭霜
恨身不如雁隨陽熙今頭白有眼力尚能弄筆映忩光
畫取江南好風日慰此將老鏡中髮但熙肯畫寛作程
五日十日一水石
　　詠李伯時摹韓幹三馬次蘇子由韵簡伯時兼寄
　　　李徳素(公麟楶/)
太史𤨏忩雲雨垂試開三馬拂蛛絲李侯寫影韓幹墨
自有筆如沙畫錐絶塵超日精爽𦂳若失其一望路馳
馬官不語臂指揮乃知㐲下非新羈吾嘗覧觀在埛馬
駑駘成列無權竒緬懷(闕/)沙英妙質一雄可將十萬雌
决非厮養所成就天驥生駒人得之千金市骨今何有
士或不價五羖皮李侯畫隠百寮底初不自期人誤知
戲弄丹青聊卒嵗身如閲世老禪師
　　次韵子瞻和子由觀韓幹馬因論伯時畫天馬
于闐花騘龍八尺看雲不受絡頭絲西河騘作葡萄錦
雙瞳夾鏡耳卓錐長楸落日試天歩知有四極無由馳
電行山立氣深穏可耐珠韉白玉羈李侯一顧歎絶足
領略古法生新竒一日真龍入圖畫在坰羣雄望風雌
曹霸弟子沙苑丞喜作肥馬人笑之李侯論幹獨不爾
妙盡骨相遺毛皮翰林評書乃如此賤肥貴瘦渠未知
况我平生賞神俊僧中云是道林師(俊一作駿/)
　　戲和文潛謝穆父松扇
猩毛束筆魚網紙松柎織扇清相似動揺懷袖風雨來
想見僧前落松子張侯哦詩松韵寒六月火雲蒸肉山
持贈小君聊一笑不須射雉彀黄間
　　次韵王炳之恵玉版紙(伯虎/)
王侯須若緣坡竹哦詩清風起空谷古田小牋恵我百
信知溪翁能觧玉鳴碪千杵動秋山裹糧萬里來輦轂
儒林丈人有蘇公相如子雲再生蜀往時翰墨頗横流
此公歸來有邉幅小楷多傳樂毅論髙詞欲奏雲門曲
不特歸掃蘇公門乃令小人今拜辱去騷甚逺文氣卑
畫虎不成書勢俗董狐南史一筆無誤掌殺青司記録
雖然比中有公議或辱五鼎榮半菽願公進徳使見書
不敢求君米千斛
　　雙井茶送子瞻
人間風月不到處天上玉堂森寳書想見東坡舊居士
揮毫百斛瀉明珠我家江南摘雲膄落磑霏霏雪不如
為公喚起黄州夢獨載扁舟向五湖
　　常父答詩有煎㸃徑須煩綠珠之句復次韵戲答
小鬟雖醜巧籹梳掃地如鏡能檢書欲買娉婷供煮茗
我無一斛明月珠知公家亦闕掃除但有文君對相如
政當為公乞如願作牋逺寄宫亭湖
　　戲呈孔毅父(平仲/)
管城子無食肉相孔方兄有絶交書文章功用不經世
何異絲窠綴露珠校書著作頻詔除猶能上車問何
如忽憶僧床同野飯夢隨秋雁到東湖
　　以團茶洮州綠石研贈無咎文潛
晁子智囊可以括四海張子筆端可以回萬牛自我得
二士意氣傾九州道山延閣委竹帛清都太㣲望冕旒
貝宫胎寒弄明月天網下罩一日收此地要須無不有
紫皇訪問富春秋晁無咎贈君越侯所貢蒼玉璧可烹
玉塵試春色澆君胷中過秦論斟酌古今來活國張文
潛贈君洮州緑石含風漪能淬筆鋒利如錐請書元祐
開皇極第入思齊訪落詩
　　謝送碾賜壑源㨂芽
矞雲從龍小蒼璧元豐至今人未識壑源包貢第一春
緗匳碾香供玉食睿思殿東金井欄甘露薦椀天開顔
橋山事嚴亢百局補衮諸公省中宿中人傅賜夜未央
雨露恩光照宫燭左丞似是李元禮好事風流有涇渭
肯憐天禄校書郎親敕家庭遣分似春風飽識大官羊
不慣腐儒湯餅腸搜攪十年燈火讀令我胷中書傳香
已戒應門老馬走客來問字莫載酒(袁司一/作補衮)
　　以小圑龍及半挺贈無咎并詩用前韻為戲
我持𤣥圭與蒼璧以暗投人渠不識城南窮巷有佳人
不索賔郎常晏食赤銅茗椀雨班斑銀粟翻光解破顔
上有龍文下棋局檐囊贈君諾已宿此物已是元豐春
光皇聖功調玉燭晁子胷中開典禮平生自期莘與渭
故用澆君磊隗胷莫令髩毛霜相似曲几團蒲聽煮湯
煎成車聲繞羊腸鷄蘇胡麻留渇羌不應亂我官焙香
肥如瓠壼鼻雷吼幸君飲此勿飲酒(擔囊一/作探囊)
　　觀伯時畫馬
儀鸞供帳饕蝨行翰林濕薪爆竹聲風簾官燭淚縱横
木穿石槃未渠透坐忩不遨令人瘦貧馬百藖逢一豆
眼明見此五花騘徑思著鞭隨詩翁城西野桃㝷小紅
　　次韵子瞻送李豸
驥子墮地追風日未試千里誰能識習之實録葬皇祖
斯文如女有正色今年持橐佐春官遂失此人難塞責
雖然一鬨有竒耦博懸於投不在徳君看巨浸朝百川
此豈有意潢潦前願為霧豹懐文隠莫愛風蟬蜕骨仙
　　次韵子瞻寄眉山王宣義
叅軍但有四立壁初無臨江千木奴白頭不是折腰具
桐㡌棕鞵稱老夫滄江鷗鷺野心性隂壑虎豹雄牙須
鷫鸘作裘初服在猩血染帯鄰翁無昨來杜鵑勸歸去
更得把酒聽提壺當今人材不乏使天上二老須人扶
兒無飽飯尚勤書婦無複禈且著𥜗社甕可漉溪可漁
更問黄鷄肥與癯林間醉著人伐木猶夢官下聞追呼
萬釘圍腰莫愛渠富貴安能潤黄壚
　　聽宋宗儒摘阮歌
翰林尚書宋公子文采風流今尚爾自疑耆域是前身
囊中探丸起人(一作/九)死貎如千嵗枯松枝落魄酒中無
定止得錢百萬送酒家一笑不問今餘㡬手揮琵琶送
飛鴻促絃䀨醉驚客起寒蟲催織月籠秋獨雁呌羣天
拍水楚國羈臣放十年漢宫佳人嫁千里深閨洞房語
恩怨紫燕黄鸝韻桃李楚狂行歌驚市人漁父挐舟在
葭葦問君枯木著朱繩何能道人意中事君言此物傳
數姓𤣥璧庚庚有横理閉門三月傳國工身今親見阮
仲容我有江南一丘壑安得與君醉其中曲肱聽君寫
松風(琵琶一/作阮咸)
　　答黄冕仲索煎雙井并簡揚休(裳/)
江夏無雙乃吾宗同舍頗似王安豐能澆茗椀湔袚我
風袂欲挹浮丘翁吾宗落筆賞幽事秋月下照澄江空
家山鷹爪是小草敢與好賜雲龍同不嫌水厄幸來辱
寒泉湯鼎聽松風夜堂朱墨小燈籠惜無纖纖來捧椀
唯倚新詩可傳本
　　冄答冕仲
丘壑詩書誰數窮田園芋栗頗時豐小桃源口雨繁紅
春溪蒲稗没鳬翁投身世網夢歸去摘山鼔聲雷隠空
秋堂一笑共燈火與公草木臭味同安用茗澆磊隗胷
他日過飯隨家風買魚貫桞鷄著籠更當力貧開酒椀
走謁鄰翁稱子本
　　戲答陳元輿(軒/)
平生所聞陳汀州蝗不入境年屢豐東門拜書始識面
髩髪幸未成老翁官饔同盤厭腥膩茶甌破睡秋堂空
自言不復蛾睂夢枯淡頗與小人同但憂迎笑花枝紅
夜忩冷雨打斜風秋衣沉水換薫籠銀屏宛轉復宛轉
意根難拔如薤本
　　考試局與孫元忠博士竹間對忩夜聞元忠誦書
　　　聲調悲壯戲作竹枝歌三章和之(朴/)
南忩讀書聲吾伊北忩見月歌竹枝我家白髮問烏鵲
他家紅粧占珠絲
屋山啼鳥兒當歸玉釵罥蛛郎馬嘶去時燈火正月半
階前雪消萱草齊
勃姑夫婦喜相喚街頭雪泥即漸乾已放遊絲髙百尺
不應桃李尚春寒
　　王稚川既待(一作/得)官都下有所盻未歸予戲作林
　　　夫人欵乃歌二章與之竹枝歌本出三巴其流
　　　在湖湘耳欵乃乃湖南歌也(欵音襖/乃音藹)
花上盈盈人不歸棗下纂纂實已垂臘雪在時聽馬嘶
長安城中花片飛
從師學道魚千里葢世成功黍一炊日日倚門人不見
看盡林烏反哺兒
　　演雅
桑蠶作繭自纒裹珠蝥結網工遮邏燕無居舍經始忙
蝶為風光勾引破老鶬衘石宿水飲穉蜂趨衙供蜜課
鵲傳吉語安得閒雞催晨興不敢卧氣陵千里蠅附驥
枉過一生蟻旋磨蝨聞湯沸尚血食雀喜宫成自相賀
晴天振羽樂蜉蝣空宂祝兒成蜾臝蛣蜣轉丸賤蘇合
飛蛾赴燭甘死禍井邉蠧李螬苦肥枝頭飲露蟬常餓
天螻伏隙録人語射工含沙須影過訓狐啄屋真行怪
蠨蛸報喜太多可鸕鷀宻伺魚蝦便白鷺不禁塵土涴
絡緯何嘗省機織布穀未應勤種播五枝鼯䑕笑鳩拙
百足馬蚿憐鱉跛老蚌胎中珠是賊醯雞瓮裏天㡬大
螳螂當轍恃長臂熠燿宵行驚照火提壺猶能勸沽酒
黄口只知貪飯顆伯勞饒舌世不問鸚鵡纔言便闗鎻
春蛙夏蜩更嘈雜土蚓壁蟫何碎𤨏江南野水碧於天
中有狎鷗閒似我(狎一/作白)
　　戲答趙伯充勸莫學書及為席子澤解嘲(叔盎/延堂)
平生飲酒不盡味五鼎餽肉如嚼蠟我醉欲眠便遣客
三年窺牆亦面壁空餘小來翰墨塲松烟兎頴傍明忩
偶隨兒戲洒墨汁衆人許在崔杜行晚學長沙小三昧
幻出萬物真成狂龍蛇起陸雷破柱自喜竒觀繞繩牀
家人罵笑寧有道汚染黄素敗粉牆誠不如南隣席明
府蛛網鎻硯蝸書梁懷中探丸起九死才術頗似漢太
倉感君詩句喚夢覺邯鄲初未熟黄粱身如朝露無牢
强玩此白駒過隙光從此永明書百卷自公退食一爐
香
　　出城送客過故人東平侯趙景珍墓(令□/)
朱顔苦(一作/欲)留不肯住白髮政爾欺得人嬋娟去作誰
家妾意氣都成一聚塵今日牛羊上丘壟當時近前左
右嗔花開鳥啼荆棘裏誰與平章作好春
　　題小猿呌驛(知命/)
大猿呌罷小猿啼箐裏行人白晝迷惡藤牽頭石齧足
嫗牽兒隨淚録續我亦下行莫啼哭
　　王充道送水仙花五十枝欣然㑹心為之作詠
淩波仙子生塵襪水上輕盈歩微月是誰招此斷腸魂
種作寒花寄愁絶含香體素欲傾城山礬是弟梅是兄
坐對真成被花惱出門一笑大江横
　　武昌松風閣
依山築閣見平川夜䦨箕斗挿屋椽我來名之意適然
老松魁梧數百年斧斤所赦今叅天風鳴媧皇五十絃
洗耳不須菩薩泉嘉二三子甚好賢力貧買酒醉此筵
夜雨鳴廊到曉懸相看不歸卧僧氊泉枯石燥復潺湲
山川光輝為我妍野僧早飢不能饘曉見寒谿有炊煙
東坡道人已沉泉張侯何時到眼前釣臺驚濤可晝眠
怡亭看篆蛟龍纒安得此身脱拘攣舟載諸友長周旋
　　次韵文潛
武昌赤壁弔周郎寒溪西山㝷漫浪忽聞天上故人來
呼船淩江不待餉我瞻髙明少吐氣君亦歡喜失㣲恙
年來鬼祟覆三豪詞林根柢頗搖蕩天生大材竟何用
只與千古拜閣像張侯文章殊不病歴險心膽元自壯
汀洲鴻雁未安集風霜牖户當塞向有人出手辦兹事
政可隠几窮諸妄經行東坡眠食地拂拭寳墨生楚愴
水清石見君所知此是吾家秘宻藏(閣像一/作遺像)
　　書磨崖碑後
春風吹船著浯溪扶藜上讀中興碑平生半世看墨本
摩挲石刻髩成絲明皇不作包桑計顛倒四海由禄兒
九廟不守乘輿西萬官已作烏擇栖撫軍監國太子事
何乃趣取大物為事有至難天幸爾上皇跼蹐還京師
内間張后色可否外間李父頤指揮南内淒涼㡬茍活
髙将軍去事尤危臣結春陵二三䇿臣甫杜䳌再拜詩
安知忠臣痛至骨世上但賞瓊琚詞同來野僧六七輩
亦有文士相追隨斷崖蒼蘚對立乆凍雨為洗前朝悲
　　再答元輿
君不能入身帝城結子公又不能擊强有如諸葛豐法
當憔悴百寮底五十天涯一秃翁問君何自今為郎便
殿作賦聲摩空偶然樽酒相勞苦牛鐸調與黄鍾同安
得朱轓各憑熊江南樓閣白蘋風勸歸啼鳥曉忩籠男
兒邂逅功補衮鳥倦歸巢葉歸本
　　送王郎
酌君以蒲城桑落之酒泛君以湘纍秋菊之英贈君以
黟川㸃漆之墨送君以陽闗墮淚之聲酒澆胷中之磊
隗菊制短世之頽齡墨以傳千古文章之印歌以冩一
家兄弟之情江山萬里頭俱白骨肉十年眼終青連牀
夜語雞戒曉書囊無底談未了有功翰墨乃如此何恨
遠别音書少炒沙作糜終不飽鏤氷文章費工巧須要
心地收汗馬孔孟行世日杲杲有弟有弟力持家婦能
養姑供珍鮭兒大詩書女絲(一作/桑)麻公但讀書煑春茶
　　送舅氏野夫之宣城二首(李莘/)
籍甚宣城郡風流數貢毛霜林收鴨脚春網薦琴髙共
理須良守今年輟省曹平生割雞手聊試發硎刀
試説宣城郡停杯且細聴晩樓明宛水春騎簇昭亭𥝧
稏豐圩户桁楊卧訟庭謝公歌舞處時對換鵝經
　　次韵崔伯易席上所賦因以贈行二
迎新與送故渠已不勝勤民賣腰間劒公寛柱後文諸
郎投賜沐髙㑹惜臨分去國雖千里分憂即近君
　　次韵秦少章晁適道贈答詩
二子論文地隂風雪塞廬寧穿東郭履不奉子公書士
固難推挽時聞有詔除負暄真得計獻御恐成疎
　　次韵答髙子勉
君不居郎省還應上諫坡才髙殊未識嵗晩喜無它櫪
馬羸難出鄰雞凍不歌寒爐餘㡬火灰裏撥陰何
志士難推轂將如髙子何心期誠不淺餘論或相多欲
向滄洲去還能小艇麽鸕鷀西照處相並晒漁蓑
　　次韵桞通叟寄王文通
故人昔有凌雲賦何意陸沉黄綬間頭白眼花行作吏
兒婚女嫁望還山心猶未死杯中物春不能朱鏡裏顔
寄語諸公肯湔袚割雞令得近鄉闗
　　次韵王定國揚州見寄
清洛思君晝夜流北歸何日片帆收未生白髮猶堪酒
垂上青雲却佐州飛雪堆盤鱠魚腹明珠論斗煑雞頭
平生行樂自不惡豈有竹西歌吹愁
　　寄黄㡬復
我居北海君南海寄雁傳書謝不能桃李春風一杯酒
江湖夜雨十年燈持家但有四立壁治病不蘄三折肱
想得讀書頭已白隔溪猿哭瘴溪藤
　　次韻㡬復和答所寄
海南海北夢不到㑹合乃非人力能地褊未堪長袖舞
夜寒空對短檠燈相看髩髮時窺鏡曾共詩書更曲肱
作箇生涯終未是故山松長到天藤
　　寄上叔父夷仲二首
少年有功翰墨林中嵗作吏㡬陸沉庖丁解牛妙世故
監市履狶知民心萬里書來兒女廋十月山行氷雪深
夢魂和月遶秦隴漢節落毛何處㝷
關寒塞雪欲嗣音燕雁拂天河鯉沉百書不如一見面
㡬日歸來兩慰心弓刀陌上望行色兒女燈前語夜深
更懷父子東歸得手種江頭桞十㝷
　　次韻宋楙宗僦居甘泉坊雪後書懷
漢家太史宋公孫漫逐班行謁帝閽燕頷封侯空有相
蛾睂傾國自難昏家移四壁書侵坐馬瘦三山葉擁門
安得風帆隨雪水江南石上對窪罇(馬廋一/作馬聳)
　　次韻宋楙宗三月十四日到西池都人盛觀翰林
　　　公出遊
金狨繫馬曉鶯邉不比春江上水船人語車聲喧法曲
花光樓影倒晴天人間化鶴三千嵗海上看羊十九年
還作遨頭驚俗眼風流文物屬蘇仙
　　次韻楊君全送酒長句
扶衰却老世無方唯有君家酒未嘗秋入園林花老眼
茗搜文字響枯腸醡頭夜雨排簷滳盃面春風繞鼻香
不待澄清遣分送定知佳客對空觴
　　贈李輔聖
交盖相逢水急流八年今復㑹荆州已回青眼追鴻翼
肯使黄塵没馬頭舊管新收㡬粧鏡流行坎止一虛舟
相看絶歎女博士筆硯管絃成古丘(女博士謂輔聖後/房孔居也於文藝)
(無不/妙絶)
　　和髙仲本喜相見
雨昏南浦曾相對雪滿荆州喜再逢有子才如不羈馬
知公心是後彫松閒㝷書冊應多味老傍人門似更慵
何日晴軒觀筆硯一尊相屬要從容
　　新喻道中寄元明用觴字韻
中年畏病不舉酒孤負東來數百觴喚客煎茶山店逺
看人秧稻午風凉但知家裏俱無恙不用書來細作行
一百八盤擕手上至今猶夢遶羊腸
　　湖口人李正臣蓄異石九峰東坡先生名曰壺中
　　　九華并為作詩後八年自海外歸過湖口石已
　　　為好事者所取乃和前篇以為笑實建中靖國
　　　元年四月十六日明年當崇寜之元五月二十
　　　日庭堅繫舟湖口李正臣持此詩來石既不可
　　　復見東坡亦下世矣感歎不足因次前韻
有人夜半持山去頓覺浮嵐㬉翠空試問安排華屋處
何如零落亂雲中能廻趙璧人安在已入南柯夢不通
頼有霜鍾難席卷袖椎來聴響玲瓏
　　追和東坡題李亮功歸來圖
今人常恨古人少今得見之誰謂無欲學淵明歸作賦
先煩摩詰畫成圖小池已築魚千里隙地仍栽芋百區
朝市山林俱有累不居京洛不江湖
　　王才元恵梅花三種皆妙絶戲答三首(棫/)
城南名士遣春來三月乃見臘前梅定知鎻著江南客
故放緑稍春晚回(梢一/作隂)
舍人梅塢無闗鎻㩦酒俗人來未曾舊時愛菊陶彭澤
今作梅花樹下僧
病夫中嵗屏桮杓百葉緗梅觸撥人拂殺官黄春有思
滿城桃李不能春(殺一/作掠)
　　題伯時畫頓塵馬
竹頭搶地風不舉文書堆案睡自語忽看髙馬頓風塵
亦思歸家洗袍袴
　　竹枝詞二首
　古樂府有巴東三峽巫峽長猿鳴三聲淚霑裳但以
　抑怨之音和為數叠惜其聲今不傳予自荆州上峽
　入黔中備嘗山川險阻因作二叠傳與巴娘令以竹
　枝歌之前一叠可和云鬼門闗外莫言逺五十三驛
　是皇州後一叠可和云鬼門闗外莫言逺四海一家
　皆弟兄或各用四句入陽闗小秦王亦可歌也
撐崖拄谷蝮蛇愁入箐攀天猿掉頭鬼門闗外莫言逺
五十三驛是皇州
浮雲一百八盤榮落日四十九渡明鬼門闗外莫言逺
四海一家皆弟兄
　　予既作竹枝詞夜宿歌羅驛夢李白相見於山間
　　　曰予往謪夜郎於此聞杜鵑作竹枝詞三叠世
　　　傳之不予細憶集中無有請三誦乃得之
一聲望帝花片飛萬里明妃雪打圍馬上胡兒那解聴
琵琶應道不如歸
竹竽坡面蛇倒退摩圍山腰胡孫愁杜鵑無血可續淚
何日金雞赦九州
命輕人鮓甕頭船日瘦鬼門闗外天北人墮淚南人笑
青壁無梯聞杜鵑
　　題驢瘦嶺馬鋪(知命/)
老馬饑嘶驢瘦嶺病人生入鬼門闗病人甘作五溪卧
老馬猶思十二閒
　　上南陵坡(知命/)
風餐水宿六千里蛇退猿愁百八盤上得坡來摠歡喜
摩圍依約見峰巒
　　病起荆江亭即事十首
翰墨場中老伏波菩提坊裏病維摩近人積水無鷗鷺
時有歸牛浮鼻過
維摩老子五十七天子大聖初元年傳聞有意用幽側
病著不能朝日邉
禁中夜半定天下仁風義氣徹脩門十分整頓乾坤了
復辟歸來道更尊
成王小心似文武周召何妨略不同不須要出我門下
實用人材即至公
司馬丞相昔登庸招用元老超羣公楊綰當朝天下喜
斷碑零落卧秋風(昔一/作驟)
死者已死黄霧中三事不數兩蘇公豈謂髙才難駕御
空歸萬里白頭翁(謂一/作為)
文章韓杜無遺恨草詔陸贄傾諸公玉堂端要真學士
須得儋州秃髩翁
閉門覓句陳無已對客揮毫秦少游正字不知温飽未
西風吹淚古藤州(吹一/作揮)
張子耽酒語蹇吃聞道頴州又陳州形模彌勒一布袋
文字江河萬古流
魯中狂士邢尚書本意扶日上天衢惇夫若在鐫此老
不令平地生﨑嶇(生一/作成)
　　謝答聞善二兄
身入醉鄉無畔岸心與歡伯為友朋更䦨罵坐客星㪚
午過未蘇髮鬅鬙
羣猪過飲尚可醉疥手轑甕庸何傷桞家兄弟大迫窄
狂藥不容人發狂
公擇醉面桃花紅人百忤之無愠容莘老夜䦨傾數斗
焚香黙坐日生東(李公擇尚書/孫莘老中丞)
推牀破面振觸人作無義語怒四鄰尊中歡伯笑爾輩
我本和氣如三春
陶令舍中有名酒無夕不為父老傾四坐歡欣觀酒徳
一燈明暗又詩成
　　次韻向何鄉行松滋縣與鄒天錫夜語南極亭
衝風衝雨走七縣唯有白鷗盟未寒坐中更得江南客
開盡南忩借月看
　　戲簡朱公武劉邦直田子平
朱公趨朝瘦至骨歸來豪健踞胡床日看省曹閽者靣
何如田家侍兒粧
　　戲贈米元章二首
萬里風帆水着天麝煤䑕尾過年年滄江静夜虹貫月
定是米家書畫船
我有元暉古印章印刓不忍與諸郎虎兒筆力能扛鼎
教字元暉繼阿章
　　往嵗過廣陵值早春嘗作詩云春風十里珠簾捲
　　　髣髴三生杜牧之紅藥梢頭初蠒栗揚州風動
　　　髩成絲今春有自淮南來者道揚州事戲以前
　　　韻寄王定國二首
淮南二十四橋月馬上時時夢見之想得揚州醉年少
正圍紅袖冩烏絲
日邉置論誠深矣聖處時中乃得之莫作秋蟲促機杼
貧家能有㡬絇絲
　　從張仲謀乞臘梅
聞君寺後野梅發香蜜染成官様黄不擬折來遮老眼
欲知春色到池塘
　　寄杜家父二首
紅紫爭春觸處開九衢終日犢車雷閒情欲被春將去
鳥喚花驚只麽回
風塵㸃汙青春面自汲寒泉洗醉紅徑欲題詩嫌浪許
杜郎覓句有新功
　　寺齋睡起
桃李無言一再風黄鸝唯見緑怱怱人言九事八為律
倘有江船吾欲東
　　次韻王稚川客舍
身如病鶴翅翎短心似亂絲頭緒多此曲朱門歌不得
湖南湖北竹枝歌
　　六月十七日晝寢
紅塵席㡌烏鞾裏想見滄洲白鳥雙馬齧枯箕諠午枕
夢成風雨浪翻江
　　王楊康國
君家秋實羅浮種已作纍纍半拂墻莫遣兒童酸打盡
要看霜後十分黄
　　雨中登岳陽樓望君山二首
投荒萬死髩毛斑生入瞿塘灔澦闗未到江南先一笑
岳陽樓上對君山
滿川風雨獨凭欄綰結湘娥十二鬟可惜不當湖水面
銀山堆裏看青山
　　寄賀方囘
少游醉卧古藤下誰與愁睂唱一盃解作江南斷腸句
只今唯有賀方囘
　　戲答王子予送凌風菊二首
病來孤負鸕鷀杓禪板蒲團入眼中浪説閒居愛重九
黄花應笑白頭翁
王郎頗病金瓢酒不耐寒花晚更芳瘦盡腰圍怯風景
故來歸我一枝香
　　次韻文潛立春日絶句
渺然今日望歐梅已發皇州首更回試問淮南風月主
新年桃李為誰開
　　求范子黙染鴉青紙
學似貧家老破除古今迷忘失三餘極知鵠白非新得
漫染鴉青襲舊書(老一/作免)
　　伯時彭蠡春牧圖
岳陽樓上春已歸湖中鴻雁拍波飛布帆天濶隨鳥道
石林風晩吹人衣春水初生及馬腹浮灘欲上西山麓
遥看絶嶺秀雲松上有垂蘿暗溪谷沙眠草嚙性不驕
側身注目鳴相招林間瞥過星爍爍原上獨立風蕭蕭
君不見中原真種胡塵没南行市骨何蒼卒秪收力健
載征夫肯向時危辨竒骨即今貢馬西北來東西坊監
屯雲開紛然駑驥同一秼爾可不憂四蹄脱
　　臨河道中
村南村北禾黍黄穿林入塢岐路長據鞍夢歸在親側
弟妹婦女笑兩廂甥妷跳梁暮堂下唯我小女始扶床
屋頭撲棗爛盈斗嬉戲喧爭挽衣裳覺來去家三百里
一園兎絲花氣香可憐此物無根本依草着木浪自芳
風煙雨露非無力年年結子飄路傍不如歸種秋栢實
他日隨我到氷霜(臨河屬開徳路由河隄今集中有曹/村道中一首𤓰田餘蔓有荒瓏梨子)
(壓枝鋪短墻明月風烟如夢寐平生親舊隔湖湘是也/葢經行先曹村後臨河故前詩有覺來去家三百里之)
(句指大/名也)
　　觀劉永年團練畫角鷹
劉侯才勇世無敵愛畫工夫亦成癖弄筆掃成蒼角鷹
殺氣稜稜動秋色爪拳金鈎觜屈鐵萬里風雲藏勁翮
兀立槎枒不畏人眼看青㝠有餘力霜飛晴空塞草白
雲垂四野隂山黒此時軒然盍飛去何乃㠝屼立西壁
秪應真骨下人世不謂雄姿留粉墨造次更無髙鳥喧
等間亦恐狐狸赫旁觀未必窮神妙乃是天機貫胸臆
瞻相突兀摩空材想見其人英武格傳聞揮毫頗容易
持以與人無甚惜物逢真賞世所珍此畫他年恐難得
　　同宋景瞻分題汴上行
東風何時來堤柳芳且柔河氷日已銷漫漫春水流寒
梅未破蕚芳草緑猶稠嵗月不我還念此人生浮髙車
無完輪積水有覆舟鹿門不返者誰得從之游
　　奉答固道
平生湖海漁竽手强學來操製錦刀末俗相看終眼白
古人不見想山髙未乘春水歸行李倘得閒官去坐曹
自是無能欲樂爾煩君錯為歎賢勞
　　次韻公秉子田十六夜憶清虚
九陌無塵夜際天兩都風物各依然車馳馬逐燈方閙
地静人閒月自妍佛館醉談懷舊嵗齊宫詩思鎖今年
但聞公子微行去門外驊騮立繡韉
　　謝王烟之恵恭
平生心賞建溪春一丘風味極可人香包解盡寶帶胯
黒面碾出明忩塵家園鷹爪改嘔冷官焙龍文常食陳
於公嵗取壑源足勿遣沙溪來亂真
　　還家呈伯氏(葉縣/作)
去日櫻桃初破花歸來着子如紅豆四時驅迫少須臾
兩髩飄零成老醜永懷往在江南日原上急難風雨後
私田苦薄王税多諸弟號寒諸妹瘦扶將白髮渡江來
吾二人如左右手茍從禄仕我邅囘且慰家貧兄弟友
强趨手板汝陽城更青愆期被訶詬法官毒螫草自揺
丞相霜威人避走賤貧孤逺葢如此此事端於我何有
一囊粟麥七千錢五人兄弟二十口官如元亮且折腰
心似次山羞曲肘北忩書册乆不開筐篋黄塵生鏁鈕
何當略得共討論况迺雍容把杯酒意氣敷腴貴壯年
不早計之且衰朽安得短船萬里隨江風養魚去作陶
朱公斑衣奉親伯與儂四方上下相依從用舍由人不
由已迺是伏轅駒犢耳
　　次韻時進叔二十六韻
時子河上園竹間開棟宇大兒勝衣冠小兒豐頰輔嫁
女與朱公伏臘可稱舉髮疎雖蒼莨齒嚼未齟齬雞栖
牛羊下各自有室處四牆規模小易守若滕莒舍前花
木深春物麗觀覩舍後曲池哇齊堂風月苦此豈不足
歟歎嵗不我與客宦孤雲耳未知秦吴楚向來千駟公
果愧一丘土寜當損軒昻聊欲效俯傴時子欣然笑吾
已寤倉䑕少猶守章句晩實愛農圃鵲巢最知風蟻穴
識隂雨世網事諳委醉鄉俗淳古坐忘兩家説肉堅與
腸腐酒至即使傾客來敢辭窶時邀五栁陶共過三徑
詡往在少年場豪氣壓潁汝借令今尚爾真復難共語
稍知憐麴蘖漸解等灉濋朋友半山阿光隂共行旅人
故義當親衣故義當補飛鳬王令尹期我向君所君為
拂眠床淹留莫成阻(水自河出為灉/自濟出為濋)
　　招子髙二十二韻兼簡常甫世弼
我行向厭次夏扇日在揺甘𤓰未除壟髙栁尚鳴蜩駕
言聊攝歸飛霜曉封條負薪泣裘褐公子御狐貂嵗月
坐晼晩髩顔颯然凋道徳千古事斯文非一朝往者我
不及後生多見超吾黨二三子士林聳孤標小謝抱周
易忘言獨叅寥崔郎楚左史二典考舜堯王生風雅學
談辯秋江潮洒筆驚有司小敵謂可驕安知摴蒱局臨
闗敗三梟三生數步隔屢赴茗椀邀小謝殊未來我覺
百里遥問之憂菽水心慮極無聊父憐母不訶日以濁
酒澆此道如鼎實念子羹未調古來有親養囘也樂一
瓢不田鶉生宎在物乃為祅吾言有師承可信如斗杓
詩以解子憂亦用當子招
　　林為之送筆戲贈
閻生作三副規摹宣城葛外貎雖銑澤毫心或粗糲巧
將希栗尾拙迺成棗核李慶縳散卓含墨能不洩病在
惜白毫往往半巧拙小字亦周旋大字難曲折時時一
毛亂迺似逆梳髮張鼎徒有表徐偃元無骨模畫記姓
名亦可應倉卒為之街南居時通鈴下謁晴軒坐風涼
怪我把枮筆開囊撲蠧魚遣奴送一束洗硯磨松煤揮
洒至日没蚤年學屠龍適用固疎濶廣文困虀鹽烹茶
對秋月略無人問字况有客投轄文章寄呻吟講授費
頰舌閒無用心處雌黄到筆墨時不與人游孔子尚愛
日作詩當鳴鼔聊自攻短闕
　　再和答為之
君勿嘲廣文沍寒被絺葛君勿嘲廣文窮年飯粢糲常
恐爼豆予與世充肴核凡木不願材大折小枝洩櫟依
曲轅社聊用神其拙吾家本江南一丘藏曲折瀕溪䕃
蒼莨蕭洒可散髮既無使鬼錢又無封侯骨薄禄庇閒
曹且免受逼卒為此懶出門徒敝懷中謁直齋賓客退
風物供落筆詩成著牀頭不知今㡬束君何向予勤見
詩歎埋没嗣宗須酒澆未信胷懷濶自狀一片心碧潭
浸寒月令徳感來教為君賦車轄君思揚雄叱何似張
儀舌此意恐大狂願為引繩墨政使此道非改過從今
日報章望瓊琚勿使音塵闕
　　再和答為之
林君維閩英數面成𤓰葛鄰居接杖黎過飯厭疎糲讀
書飽工夫論事極精核奮身君子場勇若怒未洩窮年
栖旅巢由命非由拙王良驅八駿方駕度九折學堂疎
雨餘石砌長苔髮弟子肥如瓠先生瘦唯骨(林君在朱/氏講授朱)
(氏兒皆面白豐肥/而林君如刻削)北門一都㑹塵埃人卒卒髙葢如秋
荷勢利相奔謁唯君尚寂寞來觀草𤣥筆斯文未易陳
政當髙閣束金馬事陸沉市門逐乾没未須相賢愚聊
自嘲迂濶憶昨戲贈詩迺辱報明月極知推挽意我車
君欲轄屠龍真狂言奔馬不及舌賜書盈五車直舍方
二墨㑹意便欣然餘事過忩日尚恐素餐錢諸生在城
闕
　　次韻感春
張侯脱朝衣兒褐多純緑聞道無米春煮木學辟穀官
吏但索錢詔書哀􁊘獨東方長九尺不得侏儒禄屋中
聲鵝雁日暮攪心曲窮巷無桃李緼袍非春服我吟白
駒詩知君在空谷
茶如鷹爪拳湯作蟹眼煎時邀草𤣥客晴明坐南軒笑
談非世故獨立萬物先春風引車馬隠隠何闐闐髙葢
相摩戞騎奴爭道喧吾人撫榮觀宴處自超然城中百
年木有鵲巢其顛鳴鳩來相宅日莫更謀遷
　　謝張泰伯恵黄雀鮓
去家十二年黄雀慳下筯笑開張侯盤湯餅始有助蜀
王煎藙法醯以羊彘兎(俗謂亥卯/未餛飩)麥餅薄於紙含漿和
醎酢秋霜落場榖一一挾蠒絮殘飛蒿艾間入網輙萬
數烹煎宜老稚甖缶煩愛䕶南包解京師至尊所珍御
玉盤登百十睥睨輕桂蠧五侯噦豢豹見謂美無度瀕
河飯食漿𤓰葅已佳茹誰言風沙中鄉味入供具坐令
親饌甘更使客得與蒲隂雖窮僻勉作三年住願公且
安樂分寄尚能屢
　　次韵無咎閻子常擕琴入材
士寒餓古猶今向來亦有子桑琴倚檻嘯歌非寓滛伯
牙山髙水深深萬世丘壟一知音閻君七絃抱幽獨晁
子為之梁父吟天寒絡緯悲向壁秋髙風露聲入林冷
絲枯木拂蛛網十指乃能冩人心村村擊鼔如鳴鼉豆
田見角穀成螺嵗豐寒士亦把酒滿眼飣餖梨棗多晁
家公子屢經過笑談與世殊臼科文章落落映晁董詩
句往往妙隂何閻夫子勿謂知人難使琴抑怨乆不和
明光晝開九門肅不令髙才牛下歌
　　同堯民游靈源廟廖獻臣置酒用馬陵二字賦詩
靈源廟前木我昔見拱把七年身屢到鬱鬱䕃簷瓦春
風響馬衘並轡客蕭洒更願少尹賢置酒意傾冩齋堂
有佳處花桞輕婭姹蓮塘想舊葉稻畦識枯苴開闗撫
洪河黄流極天㵼憶昔武皇來繫璧沉白馬從官親土
石襁負至鰥寡空餘瓠子詩哀怨逼騷雅白圭自聖禹
今誰定真假晁子發讜言聖功諒難亞排河著地中勢
必千里下移民就寛閒何地不耕稼此論似太髙吾亦
茫取舍有器可濟川吾未之學也(馬字/)
洪河壯觀游太府佳友朋春色挽我出東風如引繩昏
昏版築氣王事始繁興大隄如連山小隄如岡陵増卑
更培薄萬杵何登登憶昨河失道平原魚可罾田萊人
未復瘡大國方懲忽念耒耜閒為民保丘塍百縣伐鼛
出夜半廢曲肱吾儕愧禄廪游衍事鞍乘晁子漢公孫
新法司馬丞出幹大農部才術見嗟稱我坐廣文舍七
年讀書燈結髮入場屋肯謂河難憑爾來觸事短癡甚
霜前蠅世味極淡薄不了人愛憎唯得一巵酒尚能别
淄澠所以對樽俎未曾問斗升酌我良已多狂言恐侵
陵暮雲吞落日歸鳥求其朋(復用/前韻)冷官僕馬瘦及門鼔
騰騰(陵字/)
　　奉和王世弼寄上七兄先生用其韻
宫槐弄黄黄蓮葉緑婉婉時同二三友竹軒涼夏晩駕
言都城南以望征車返何知苦淹囘及此秋景短愁思
令人瘦舉目道路逺西風脱一葉薦士聞鄉選簡書催
渡河賔客不得展親憂對萱叢婦病廢巾盥言趨厭次
城鞭馬倦長阪棗林蔽天日交隂不容繖仰看實離離
憶見花纂纂異鄉懷節物不共斟酒盞舉場下馬入深
鏁嚴籥管諸生所程書捃束若稭稈蜜燈坐囘環丹硯
精料東披榛拔芝蘭斷石收琰琬紛爭一日事聲實溷
端窽天球或弃遺斗筲尚何算西歸到官舍塵土昏案
板寒忩穿碧疏潤礎閙蒼蘚詩書鵲巢翻帷幔蛛絲罥
果知兄未來光隂坐晼晚昨蒙叔父報亦歎音書簡薄
言使事重激切被天遣逋流一方病責任嫓和扁咨詢
懷靡及不皇暇息偃嚼氷進糜飱衝雪踏層巘嚴霜八
月飛貂狐無餘煗念嗟叔母劉窮年寄甥館尚憐公初
黠誘掖到昭宛庭堅薄才資行又出畦町浮雲與世疎
短綆及道淺匠伯首蹔囘大樗終偃蹇學宫尸廪入奉
養闕豐腆學徒日新聞孤陋猶舊典小材渠困我持斵
問輪扁(復用此一韻/事異似不害)大材我屈渠越雞當鵠卵未能引
分去戀禄幸茍免平生報一飽從事極黽勉豈如不見
收放身就閒散思伯卧江南無心趣軒冕龎翁跡頗親
黄蘖門屢欵齋餘佛飯香茶沸甘露滿逢人問進退餘
事寄一筦仲父挾髙材甘為溝中斷青黄可犧樽薦廟
配瑚璉季父有逸興未嘗入都輦臨流呼釣船拂石弄
琴阮雍容從朋交林下追游衍田園雖足樂及時思還
返隂寒不鳴條望損倚門眼南枝喜鵲鳴尺素託黄犬
又以窀穸留歸期指姑洗寄聲問僧䕶兒髮可以綰妙
言對賓客稱渠萬金産爾來弄筆硯墨水惡翻建大字
如栖鴉已不作肥軟魯論未徹章政苦諸叔懶新詩開
累紙欲罷不能卷逺懷託孤髙别思盈繾綣秋月明夜
潮柘漿凍金椀疎杵韻寒砧幽泉流翠筧吟哦口垂涎
嚼味有餘雋傳示同好人我家東牀坦風煙意氣生揮
毫冩藤蠒獵山窮鶉鴽罩海極蝦蜆銀鈎亂眼膜佳句
濯肺脘且言伯在野朋友必推挽五泰列清廟聖緒今
皇纉真儒運斗樞道化廸天顯朝論惜才難逸民大蒐
獮豈聞任方物包貢遺羽簳招車必翹翹前席思謇謇
王甥欲好懷髙意恐難轉長篇題逺筒封寄淚空潜遥
知雲際開灰飛黄鍾管
　　贈張仲謀
車如雞栖馬如狗閉門常多出門少去天尺五張公子
官居城南地館好健兒快馬紫游韁迎我不知沙路長
江榆老桞媚寒日枯荷小鴨凍野航津人刺船起應客
遥知故人一水隔下馬索酒呼三遲騎奴笑言客竟癡
向來情義比𤓰葛萬事略不置町畦追數存亡異憂樂
燭如白虹貫酒巵開軒臨水弄長笛吹落殘月風凄淒
城頭漏下四十刻破魔驚睡聴新詩君詩清壮悲節物
政與秋蟲同一律爾來更覺苦語工思婦霜碪搗寒月
朱顔緑髮深誤人不似草木長青春潔身好賢君自有
今日相看進於舊以兹敢傾一杯酒為太夫人千嵗壽
　　送薛樂道知鄖鄉
黄山葉縣連牆居謝公席上對摴蒱雙鬟女弟如桃李
蚤許歸我舍中雛平生同憂共安樂嵗晚相望青雲衢
去年樽酒輦轂下各喜身為反哺烏城頭歸烏尾畢逋
春寒啄雪送行車解珮我無明月珠折桞下對千里駒
念君胷中極了了作吏辦事猶詩書濁酒挽人作年少
關防心地亦時須鄖鄉縣古民少訟但問自己不闗渠
登臨一笑雙白髮宜城凍笋供行厨人生此樂他事無
行李道出漢南都寄聲諸謝今何如謝公書堂迷竹塢
手種竹今青青否我思謝公淚成雨屬公去漉穰下土
　　送張沙河遊齊魯諸邦
張侯去沙河三食鄴下麥筆力望眺董頗遭俗眼白平
生學經綸胷中負竒畫未論功活人飽飯不常得妻寒
尚賔敬兒餓猶筆墨側聞共伯城魚稻頗宜客又待塵
生甑欲往立四壁平生貸米家十輩來薄責囊無孔方
兄面有在陳色守株伺投免歳晩將何獲廣道無人行
春風轉沙石栖栖馬如狗去謁東侯伯布衣未可量蒼
髯身八尺魚乾要斗水士困易為徳譬之舉大木人借
一臂力諸公感意氣豈待故相識吾窮乏祖餞折柳當
馬䇿
　　送吳彦歸番陽
學省困韲鹽人材任尊奨倥侗祝螟蛉小大器甖旊諸
生厭晩成躐學要僧駔摹書説偏旁破義析名象九鼎
奏簫韶爰居端不響青矜少到門庭除晝閒敞竹風交
槐隂三見秋氣爽時頼解事人載酒直心賞吳郎楚國
材幽蘭秀榛芥彦國吐嘉言子將喜標榜平生欽豪俊
乆客慕鄉黨虚齋延洒掃薄飯薦腒鮝詩句唾成珠笑
嘲愜爬痒春夏頻謝除曽未厭來往歸雁多喜聲寒蟬
停哀響黄花滿籬落白蟻閙甕盎留君待佳節忽忽戒
徂兩親戚傷離居交遊念疇曩棊局無對曹摴蒱失朋
長問君去為何雲物愁莽蒼夀親髮斑斑千里勞夢想
家雞藁頭肥寒魚受罾網甘㫖飭中厨伊啞弄文襁此
行樂未央安知川塗廣深秋上滄江逺水平如掌人生
要得意壯士多曠蕩野鶴疲籠樊江鷗戀菰蔣本來丘
壑姿不著芻豢養寄聲謝鄉鄰為我具兩漿有路即歸
田君其信非誑
　
　
　
　
　
　
　
　
　
　
　
　
　宋詩鈔卷二十八
欽定四庫全書
　宋詩鈔卷二十九
　　　　　　　　　内閣中書舍人吳之振編
　黄庭堅山谷詩鈔下
　　薛樂道自南陽來入都留宿飲㑹作詩餞行
薛侯本貴冑射策一矢中金蘭託平生𤓰葛比諸從數
面尚成親况乃居連棟交遊及父子講學連伯仲奴人
通使令孩稚接戲弄相憐負米勤同力采蘭供每持君
家書平安覰欵縫秦人與吾炙憂樂一體共釋之廷尉
曹微過成繫訟從此張長公不肯為時用丘阿無梧桐
曲直不在鳯生涯谷口耕世事邯鄲夢自君抱憂端酒
椀未忍齅髙秋自南㱕意氣稍寛縱黄花尚滿籬白蟻
方浮甕私言助燕喜且莫戒輜重霜風獵帷幕銀燭吐
螮蝀宻坐幸頗歡劇飲寧辭痛疎鐘鳴曉撞小雨作寒
霿廐馬蕭蕭鳴征人稍稍動九衢槐桞中縱緩青絲鞚
朱樓豪士集紅䄂清歌送河鯉獻鱠材江橙解包貢蟹
擘鵝子黄酒傾琥珀凍舉觴遥酌我發嚏知見頌行行
鞭箠倦短句煩屢諷
　　次韻奉送公定
去年君渡河棗下實離離今年君渡河剝棗詠豳詩直
縁恩義重不憚鞍馬疲詩書半行李道路費嵗時親交
歎存没學問訪闕遺我多後時悔君亦見事遲即此有
真意定非兒女知虚名無用處北斗與南箕燕趙游俠
子長安輕薄兒狂掉三寸舌躐登九級墀覆手雲而翻
立談光隂移歃血盟父子指天出肝脾從來國器重見
謂骨相竒築巖發夢寐獵渭非熊螭百工改繩墨一世
擅文詞全人脰肩肩甕盎嫵且宜大槐隂黄庭女蘿綿
絡之韶陽兩兄弟還自妬蛾睂工顰又宜笑百輩來茹
咨班姬輕鴻毛更合衆口吹引繩痛排根蒙蔽枉成帷
唯恐出已上殺之如奕棋塵埃百年琴絶絃為鍾期落
落虎豹大義難管中窺至今揚子雲不與俗諧嬉嵗晩
草𤣥經覃思冩天維脱身天禄閣危於劔頭炊卧聞䇿
董賢閉門甘忍饑五侯盛賔客騶轡交横馳時通問字
人得酒未曾辭近者君家翁天與脱馮鞿已為㝠㝠鴻
矰􁀯尚安施養蘭㝷僧圃愛竹到水湄北闕免朝請西
都分保釐文章九鼎重富貴一黍累趙良請灌園但為
商君嗤弃甲尚文過兕多牛有皮出仕書掣肘歸來菊
荒籬不為五斗折自無三徑資勝箭洗蝶血歸鞍懸月
支斯人萬户侯造物付鑪錘我觀史臣篇疏略記糟醨
譬如官池蛙誰能問公私君懷明月珠簸弄滄海涯深
房珮芳蘭固是王所姬南貢尚包橘漢濵莫大隨每來
促談麈風生塵竹枝骯髒得家法伊優不能為但聴呼
摴蒱便足解人頤功成在漏刻穎利處囊錐失勢落坑
□寒窀如愁鴟得馬折足禍亡羊多岐悲屢敵因心計
伏兵㡬面欺長戈仰闗來吐欵受羈縻萬事只如此畢
竟誰成虧愛君方寸間醇朴乃噐師安得擺俗纒東岡
並鉏犁由來在隂鶴不必振羽儀送行傾車葢載酒滿
䲭夷天髙木葉落潦退河流卑屯雲搴六幕新月吐半
規人生㑹面難取醉聴狂癡語穽發欺笑(一作/期笑)詩鋒犯
嘲譏懸知履霜來少别為不怡天津媚河漢闕角挂秋
霓中有鬼與神赤舌弄隂機夜光但什襲出懷即瑕疵
去去善逆旅凍醪約重持山藥倒藤架紅梨帶寒曦坐
須騎奴還淹留嵗恐期無為出門念牽衣嬰孺啼短韻
願成頌時時寄相思
　　對酒歌答謝公静
我為北海飲君作東武吟看君平生用意處蕭洒定自
知人心南陽城邉雪三日愁隂不能分皂白摧輪踠蹄
泥數尺城門晝閉眠賈客移人僵尸在旦夕誰能忍長
待食麥身憂天下自有人寒士何者愁填臆民生政自
不願材可乘以車可鞭䇿君不見海南水沉紫旃檀碎
身百煉金博山豈如不蒙斧斤賞老大絶崖霜雪間投
身有用禍所集何况四達之衢井先汲昨日青童天上
囘手捧玉帝除書來一番通籍清都闕百身書名赤城
臺飛昇度世無虚日怪我短褐趨塵埃顧謂彼童子此
何預人事但對清樽即眼開一杯引人著勝地傳聞官
酒亦自清徑須沽取續吾瓶南山朝來似有意今夜倘
放春月明
　　戲贈彦深(李原字彦深厚/之弟居南陽)
李髯家徒立四壁未嘗一飯能留客春寒茆屋交相風
倚墻捫蝨讀書䇿老妻甘貧能養姑寧剪髪鬟不典書
大兒得飱不索魚小兒得袴不索襦庾郎鮭菜二十七
太常齋日三百餘上下分膰一飽飯藏神夢訴羊蹴蔬
世傳寒士有食籍一生當飯百甕葅冥冥主張審如此
附郭小圃宜勤鉏葱秧青青葵甲緑早韭晩菘羹糝熟
充虚解戰頼湯餅芼以䓑韲與甘菊㡬日憐槐已著花
一心呪笋莫成竹羣兒笑髯窮百巧我謂勝人飯重肉
羣兒笑髯不若人我獨愛髯無事貧君不見猛虎即人
厭麋鹿人還寢皮食其肉濡需終與豕俱焦飫肥擇甘
果非福蟲蟻無知不足驚横目之民萬物靈請食熊蟠
楚千乘立死山壁溪公卿李髯作人有佳處李髯作詩
有佳句雖無厚禄故人書門外猶多長者車我讀揚雄
遂貧賦斯人用意未全疎
　　寄南陽謝外舅
謝公遂偃蹇南陽無舊廬天與解纓紱元非傲當塗庖
丁釋牛刀衆手斫大觚白雲曲肱卧青山滿床書妙質
落川澤果然天網疎然知(一作/故知)今人巧未覺古人迂築
塲嵗功休夜泉鳴竹渠胷懷鬱磊隗此物諒時須兒能
了翁事安用府中趨孫能誦翁詩乃是千里駒人生行
樂耳用舍要自如我方神其拙社櫟官道樗公猶憂斧
斤睥睨斵樽壺萬古身後前芭蕉秋雨餘少年喜狡獪
叱化粒成硃謨功可歌舞學古則媛妹所好果不同未
可一理驅眇忠忘言對安得南飛鳬鄙心生蔓草萌芽
望耘鉏離筵如昨日春柳見霜枯未辱錦繡叚時蒙雙
鯉魚憶在參几杖雍容覻規模引接開藻鑒髙明通事
樞門生五七輩寂寞半白鬚談經落塵尾行樂從藍輿
看竹辟强宅閲士黄公壚雪屋煮茶藥晴簷張畫圖幽
寺促燈火青氊置摴蒱遶床呌一擲十白九雉盧蔡澤
來分功袁眈必上都開旗縱七走破竹殄羣胡成梟燭
為明挾長朋佐呼終飲見温克所爭匪錙銖誰令運甕
翁見謂牧猪奴事託丈人重乃愛屋上烏舊言如對面
形迹滯舟車風簾想隠几天籟鳴寒梧尚喜讀書否還
能把酒無鄴城渺塵沙冠葢若秋渠相過問寒温意氣
馳九衢楚客雖工瑟齊人本好竽永懷溟海量北斗不
可㪺勝夜親筆墨因來明月珠
　　和謝公定征南謡
傳聞交州初陸梁東連五溪西氐𦍑軍行不斷蠻標盾
謀主皆收漢叛亡合浦譙門腥血沸晉興城下白骨荒
謀臣異時坐致㓂守臣今日愧包桑已遣戈船下灕水
更分樓船浮豫章頗聞師出三鵶路盡是中屯六郡良
漢南食麥如食玉湖南驅人如驅羊營平請穀三百萬
祁連引兵九千里少府私錢不可知大農計嵗今餘㡬
土兵番馬貔虎同蝮虵毒草篁竹中未論芻粟捐金費
直愁瘴癘連營空我思荆州李太守欲募蠻夷令自攻
至今民歌尹殺我州郡擇人誠見功張喬祝良不難得
誰借前筯開天聰詔書哀痛言語切為民一洗横尸血
推鋒陷堅賞萬户塹山堙谷窮三穴南平舊時頗臣順
欲獻封疆請旄節廟謀猶計病中原豈知一朝更屠滅
天道從來不爭勝功臣好為可喜説交州雞肋安足貪
漢開九郡勞臣監吕嘉不肯佩銀印徴側持戈敵百男
君不見往年瀕海未郡縣趙佗閉闗罷朝獻老翁竊帝
聊自娛白頭抱孫思事漢孝文親遣勞苦書稽首請去
黄屋車得一亡十終不忍太宗之仁千古無
　　寄題欽之草堂
河南有伏流經營太行根盛徳不終晦發為清濟源公
家濟源上太行正當門脩竹帶藩籬百禽鳴朝暾仰視
浮雲作俯窺流水奔相望有盤谷李愿故居存主人國
之老實惟商巖孫班行昔供奉屢進逆耳言天子色為
動羣公聲亦吞肅肅氷霜際不改白玉温出處士所重
其微難共論公勿懷草堂朝廷待公尊
　　和答梅子明王揚休㸃宻雲龍
小壁雲龍不入香元豐龍焙承詔作二月常新官字盞
游絲不到延春閣去年曽記減光輝人間十九人未知
外家春官小宗伯分送蓬山裁半璧建安甕椀鷓鴣斑
谷簾水與月共色五除試湯飲墨客泛甌銀粟無水脉
辟宫邂逅王廣文初觀團團破龍紋諸公自别淄澠了
兔月葵花不足論石磑春芽風雪落煑澆肺渇初不惡
河伯來觀東海若鹿逢朱雲真折角子真雲孫吐成珠
廟堂只今用諸儒鍊成五石補天手上書致身可亨衢
顧我賜茶無骨相他年幸公肯相餉
　　次韻子瞻春菜
北方春蔬嚼氷雪妍㬉思采南山蕨韮苖水餅姑置之
苦菜黄雞羹糝滑蓴絲色紫菰首白蔞蒿牙甜㷬頭辣
生葅入湯翻手成芼以薑橙誇縷抺驚雷菌子出萬釘
白鵝截掌鼈解甲琅玕林深未飄籜軟炊香秔煨短出
萬錢自是宰相事一飯且從吾黨説公如端為苦笋歸
明日青衫誠可脱
　　次韻答堯民
君開蘇公詩疾讀思過半譬如聞韶耳三月忘味歎我
詩豈其朋組麗等俳玩不聞南風絃同調廣陵散鶴鳴
九天上肯作家雞伴晁子但愛我品藻私月旦官閒樂
相從梨栗供杯案門静鳥雀嬉花深蜂蝶亂忽蒙加禮
貎齋戒事搢盥問大心更小意督辭反緩君材於用多
舞選弓矢貫聰明囘自照勝已果非懦我如相繪事素
質施朽炭古來得道人非獨大庭館晁子已不疑冬寒
春自暖繫表知藥言擇友得茍粲
　　再和寄子瞻聞得湖州
天下無相知得一已當半桃僵李為仆芝焚蕙増歎佳
人在江湖照影自娛玩一朝入漢宫掃除備冗散何如
終流落長作朝雲伴相思欲面論坐起雞五旦身慚尸
廪禄有罪未見案公又雄萬夫皦皦不自亂臧穀皆亡
羊要以道前盥傳聲向東南王事不可緩春波下數州
快若匕札貫椎鼔張風帆相見激衰懦空文不傳心千
古付煨炭安得垂天雲飛就吳興館魚饜栁絮肥筍煮
溪沙暖解歌使君詞樽前有三粲
　　答王道濟寺丞觀許道寧山水圖
往逢醉許在長安蠻溪大硯磨松烟忽呼絹素翻硯水
乆不下筆或經年異時踏門闖白首巾冠欹斜更索酒
舉杯意氣欲翻盆倒卧虚樽將八九醉拈枯筆墨淋浪
勢若山崩不停手數尺江山萬里遥滿堂風物冷蕭蕭
山僧歸寺童子後漁伯欲渡行人招先君笑指溪上宅
鸕鷀白鷺如相識許生再拜謝不能元是天機非筆力
自言年少眼明時手揮八幅錦江絲贈行卷送張京兆
心知李成是戎師張公身逐銘旌去流落不知今主誰
大梁畫肆閲水墨我君盤礴忘揖客蛛絲煤尾意昏昏
㡬年風動人家壁雨雪涔涔滿寺庭四圍冷落讓丹青
笑訓思翁十萬錢卷付騎奴市盡傾王丞來觀皆失席
指㸃如見初畫日四時風物入句圖信知君家有摩詰
我持此圖二十年眼見緑髮皆華顛許生縮手入黄泉
衆史弄筆摩青天君家枮松出老翟風煙枯枝倚崩石
蠧穿風物君愛惜不誣方將有人識
　　過家
絡緯聲轉急田車寒不運兒時手種栁上與雲雨近舍
傍舊傭保少換老欲盡宰木鬱蒼蒼田園變畦畛招延
屈父黨勞問走婚親㱕來翻作客顧影良自哂一生萍
託水萬事雪侵鬢夜䦨風隕霜乾葉落成陣燈花何故
喜大是報書信親年當喜懼兒齒欲毁齓繫船三百里
去夢無一寸
　　食笋十韻
洛下斑竹笋花時壓鮭菜一束酬千金掉頭不肯賣我
來白下聚此族當庖宰蠒栗戴地翻觳觫觸墻壞􁡯􁡯
入中厨如償食竹債甘葅和菌耳辛膳胹薑芥烹鵝雜
股掌炰鼈亂帬介小兒哇不美䑕壤有餘嘬可貴生於
少古來食共噫尚想髙將軍五溪無人采
　　蕭吳葛敏修二學子和予食筍詩次韻答之
北饌厭羊酪南庖豐笋菜自北初落南㡬為兒所賣習
知價亷平百態事烹宰鹽晞枯腊瘦蜜漬真味壞就根
煨茁美豈念炮烙債咀吞千畝餘胷次不蠆芥二妙各
能詩才名動江介詩論多佳句膾炙甘我嘬因君思養
竹萬籟聴秋噫從此繕藩籬下令禁漁采(一作下書/示漁采)
韭黄照春盤菰白媚秋菜惟此蒼竹苖市上三時賣江
南家家竹剪伐誰主宰半以苦見疎不言甘易壞葛陂
雕龍睡未索兒孫債獺膽能分杯虎魄妙拾芥此物於
食殽如客得儐介思入帝鼎烹忍遭饑涎嘬懶林供翰
墨碪杵風號噫每下歎枯株焚如落樵采
　　答永新宗令寄石耳
饑欲食首山薇渇欲飲潁川水嘉禾令尹清如氷寄我
南山石上耳筠籠動浮烟雨姿㵸湯磨沙光陸離竹萌
粉餌相發揮芥薑作宰和味宜公庭退食飽下筯杞菊
避席遺萍虀雁門天花不復憶况乃桑鵝與楮雞小人
藜羹亦易足嘉蔬遣餉荷眷私吾聞石耳之生常在蒼
崖之絶壁苔衣石腴風日炙捫蘿挽葛採萬仞仄足委
骨豺虎宅佩刀買犢劒買牛作民父母今得職閔仲叔
不以口腹累安邑我其敢用鮭菜煩嘉禾願公不復甘
此鼎免使射利登嵯峨
　　彫陂
彫陂之水清且泚屈為印文三百里呼船載過七十餘
褰裳亂流初不記竹輿嘔啞山徑涼僕姑呼婦聲相倚
篁中猶道泥滑滑僕夫慘慘耕夫喜窮山為吏如漫郎
安能為人作嚆矢老僧迎謁喜我來吾以王事篤行李
知民虚實應縣官我寧信日不信耳僧言生長八十餘
縣令未曽身到此
　　長句謝陳適用惠送吳南雄所贈紙
廬陵政事無全牛恐是漢時陳太丘書記姓名不肯學
得紙無異夏得裘琢詩包紙送贈我自狀明月非暗投
詩句縱横剪宫錦惜無阿買書銀鈎蠻溪切藤卷盈百
側釐羞滑蠒羞白想當鳴杵砧面平桄榔葉風溪水碧
千里鵝毛意不輕瘴衣腥膩北歸客君侯謙虛不自供
胡不贈世文章伯一涔之水容牛蹄識字有數我自知
小時雙鈎學楷法至今兒子憎家雞雖然嘉恵敢虚辱
煑泥續尾成大軸寫心與君心莫傳平生落魄不問天
樽前花底幸好戲為君絶筆謝風煙已無商頌猗那手
諸續南華内外篇
　　上大蒙籠(乙卯/晨起)
黄霧冥冥小石門苔衣草路無人迹苦竹參天大石門
虎迒兎蹊聊倚息隂風傁林山鬼嘯千丈寒藤遶崩石
清風源裏有人家牛羊在山亦桑麻向來陸梁慢官府
試呼使前問其故衣冠漢儀民父子吏曹擾之至如此
窮鄉有米無食鹽今日有田無米食但願官清不愛錢
長養兒孫聴驅使
　　勞坑入前城(乙卯/飯後)
刀坑石如刀勞坑人馬勞窈窕篁竹隂是常主逋逃白
狐跳梁去豪猪森怒嘷黄雲覺日瘦木落知風饕輕軒
息源口飯羹煑溪毛山農驚長吏出拜家騷騷借問淡
食民祖孫甘餔糟賴官得鹽喫政苦無錢刀
　　乙卯宿清泉寺
税輿陟髙岡却立倚天壁就輿亂清溪轉石飛霹靂十
步一沮洳五歩一枳棘上方未言返豁見平土宅田家
雞犬歸佛廟檀欒碧蓮蕩落紅衣泉泓數白石人如安
巢鳥梢就一板息鐘魚各知時吾亦自得力
　　丙辰仍宿清泉寺
山農居負山呼集來苦遲既來授政役謡詠謂余欺按
省其家資可忍鞭抶之恩言諭公家疑阻乆廼隨滕口
終自愧吾敢乏王師官寧憚淹留職在拊􁊘婺所将部
曲多溷汝父老為西山失半璧且復下囊輜啼鴉散篇
帙休吏税巾衣石泉鼔坎坎竹風吹參差書冷行熠燿
壁蟲催杼機昏釭夜未央髙枕夢登巇
　　己未過太湖僧寺得宗汝為書寄山蕷白酒長韻
　　　詩寄答
從學晩聞道謀官無見功早衰觀水鑒内熱愧鄰邦北
鄰有宗侯治劇乃雍容摩手撫鰥寡藁碪磔强梁桃李
與荆棘稱物施露霜政經甚縝宻私不蚍蜉通吏舍無
請賕家有侯在堂府符下鹽䇿縣官勸和羹作民敏風
雨令先諸邑行我居萬夫上闒惰世無雙此邑宅巖巖
里中頗秦風翁媪無恙時出分如蜂房一錢氣不直白
挺及父兄簪筆懷三尺揖我為我臧向來豪傑吏治之
以牛羊我不忍敵民教養如兒甥荆雞伏鵠卵乆望羽
翼成訟端洶洶來諭去稍聴從尚餘租庸調嵗嵗稽法
程按圖索家資四壁達牖忩揜目鞭朴之桁楊相推棖
身欲免官去駑馬戀豆糠所以積廪鹽未使户得烹八
月釃社酒公私樂年登遣徒與㑹稽而悉走荻篁吾惟
不足遣夙駕略我疆邑西􁊯戾地是嘗嬰吾鋒齦齕其
强宗彼乃可使令夙夜於逺郊草露沾帷裳入磴履虎
尾捫蘿觸蠆芒借問夕何宿煙邉數峰横松竹不見天
蟠空作秋聲谷鳥與溪瀨合絃琵琶筝税駕亂石間巖
寺鳴疎鐘山農頗來服見其父孫翁苦辭王賦遲户户
無積藏民病我亦病呻吟達五更韻為誦書語(一作書/空語)
行歌類楚狂舉鞭問嘉禾秼馬可及城惜哉憂城旦不
得對榻床酒筆付飛鳥北風吹報章書囘銀鈎壯句與
麝煤香浮蛆撥官醅傾壺嫩鵝黄山氣常蓊㔩此物可
屢觴蕷藥割紫藤開籠喜手封味温頗宜人芼以石飴
薑舉杯引藥糜詠詩對寒江寄聲甚勞苦相思秋月明
我邑萬户鄉其民資囂凶欲割以壽公使之承化光反
以來壽我中有吞舟鯨銅墨俱王命職思慰孤惸何時
賭一擲燒燭呪明瓊
　　庚申宿觀音院
谷底一墟落地形如盎盆榱題相照耀其民頗家温土
風甚於秦不可借釜甗僧屋無陶瓦剪茅蒼竹樊借問
僧安在乞飯走諸門人鬨鳥烏語簟凉風水文旁有蜂
蜜廬頗聞衙集喧將雨蟻爭丘鏖兵復追奔紅英委鳯
翼赤幘峩雞冠汲烹寒泉窟伐燭古松根相戒莫浪出
月黒虎䕫藩
　　金刀坑迎將家待追漿坑十餘户山農不至因題
　　　其壁
窮鄉阻地險篁竹嘯䕫魖惡少擅三窟不承吏追呼老
翁燕無凶偃蹇坐里閭後生習聞見官不禁權輿懷書
斥長吏持杖鏖公徒遂令五百里化為豺豕墟古來沉
牛羊檄水臣鱷魚猛虎剝文章矧而民髮膚哀哉奉其
身曾不如鳥烏破家縣令手南面天子除要能伐强梁
然後活惸孤屬為民父母未教忍先誅山川甚秀拔人
物亦詩書十室有忠信此鄉何獨無
　　代書
阿熊去我時秋暑削甘𤓰離别日日除蓮房倒箭􁀙得
書報平安肥字如栖鴉汝才躍鑪金自必為鏌鎁窮年
抱新書挽條咀春葩弄筆不能休屈宋欲作衙屈指推
日星許身上雲霞安知九天關虎豺守夜义祝田操豚
蹄持狹所欲奢文章六經來汗漫十牛車譬如觀滄海
細大極龍蝦古人以聖學未肯廢百家舊山水十圍齋
堂綠隂遮紅稻香盂飯黄雞厭食鮭摩挲垂便腹頗復
讀書耶念汝齒壯矣無婦助烹茶父兄亦憐汝須兒牧
犬猳且伐千章材贈行當馬撾贏糧果後時定隨八月
槎覺民在中林丁丁聞兎罝奉身甚和友幹父辦咄嗟
臺源吟松瀨先生岸巾紗留客醉風月槃筯供柔嘉仍
工朱絲絃洗心拂竒邪孤臣發楚調傾國怨胡笳把筆
學周鼔字形錐畫沙詩書乃甫好不為蓬生麻元明祖
師禪妙手發琵琶已無富貴心鼔吹一池蛙天民服農
圃頗復秋斂賖下田督未耘入嶺按新畬悉力輸王賦
至今困生涯知命叔山徒爐香嚴佛花唯思苾蒭園脱
冠著袈裟起家望兩季佩金蹋朝鞾嘉魚在南國宗廟
薦鱨鯊我為萬夫長朝論不齒牙刺頭薄領中蚤蝨廢
搔爬世累已纒縛官箴易疵瑕何時煙雨裏驅羊入金
華遣奴迫王事不暇學驚蛇(學一/作草)
　　寄陳適用
日月如驚鴻歸燕不及社清明氣妍暖亹亹向朱夏輕
衣頗宜人裘褐就椸架已非紅紫時春事歸桑柘空餘
車馬跡顛倒桃李下新晴百鳥語各自有匹亞林中僕
姑歸苦遭拙婦罵氣候使之然光隂促晨夜解甲號清
風即有幽蟲化朱墨本非工王事少閒暇幸蒙餘波及
治郡得黄霸邑鄰陳太丘威徳可資借决事不遲疑敏
手擘泰華頗復集紅衣呼僚飲休假歌梁韻金石舞地
委蘭麝寄我五字詩句法窺鮑謝亦嘆薄領勞行欲問
田舍相期黄公壚不異秦人炙我初無廊廟身願執耕
稼今将荷鉏歸區芋畦甘蔗觀君氣如虹千輩可陵跨
自當出懷璧往取連城價賜地買歌童珠翠羅廣厦富
貴不相忘寄聲相慰藉
　　讀方言
八月梨棗紅繞墻風自落江南風雨餘未覺衣衾薄壁
蟲憂寒來催婦織衣(去/聲)著荒畦杞菊花猶用充羹臛連
日無酒飲令人風味惡頗似揚子雲家貧官落魄忽聞
輶軒書澁讀勞輔齶虚堂漏刻間九土可領略願多載
酒人喜我識字博設心更自笑欲過屠門嚼往時抱經
綸待價一丘壑卜師非熊羆夢相解靡索所欲吾未奢
黨使耕可穫今年美年麥厨饌豐餅拓摩挱腹中書安
知非糟粕
　　送彦孚主簿
斯文當兩都江夏世無雙叔度初不言漢庭望風降中
間眇人物潛伏老崆谾本朝開典禮棫樸作株樁世父
盛文藻如陸海潘江三戰士皆北韔弓錦韜􁀙白衣受
傳詔短命終螢忩夢升卧南陽耆舊無兩龐空鑱歐陽
銘松風悲隴瀧四海羣從間邇來頗琤淙主簿吾宗秀
其能任為邦軀幹雖眇小勇沉鼎可扛擇師别陳許取
友觀羿逢折腰佐髯令邑訟銷吠尨時邀府中飲下箔
蠟燒釭紅裳笑千金清夜酒百缸同僚有惡少嘲謔語
亂哤君但隠几笑諸老歎敦厖况乃工朱墨氣和信甚
矼持此應時須十年擁麾幢相逢常鞅掌衙鼔趨􁁊􁁊
簿書敗清談汗顏吏樅樅臨分何以贈要我賦蘭茳黄
華雖衆笑曰雪不同腔野人甘芹味敢饋厭羊羫顧余
百短拙飽腹戇䏺肛維思觧官去一丘事耕䎫君當取
富貴鐘鼔羅擊撞伏藏鼪鼯徑猶想足音跫
　　和曹子方雜言
正月尾垂雲如覆盂雁作斜行書三十六陂浸煙水想
對西江彭蠡湖人言春色濃如酒不見插秧吳女手冷
鄉小塢頗藏春張侯官居栁對門當風横笛留三弄燒
燭圍棋覆九軍盡是向來行樂事毎見琵琶憶朝雲只
今不舉􁥢眉酒紅牙捍撥網蛛塵曹侯束書丞太僕試
説相馬猶可人照夜白真乘黄萬馬同秼隨低昻一矢
射落皁鵰雙張侯猶思在戎行横山虎北開漢疆冷卿
智多髮蒼浪牛刀發硎思一邦政成十綴舞紅粧兩侯
不如曹子方朶頤論詩蝟毛張龜藏六用中有光何時
端能俱過我掃除此寺讀書堂菊苖煑餅深注湯更碾
盤龍不入香
　　戲贈曹子方家鳳兒
東芽入湯獅子吼荔子新剝女兒頰鳳郎但喜風土樂
不觧生愁山叠叠目如㸃漆射清揚歸時定自能文章
莫隨閩嶺三年語轉却中原萬籟簧(閩嶺一/作阿國)
　　送張材翁赴秦簽
金沙酴醿春縱横提壺栗留傕酒行公家諸父酌我醉
横笛送晩延月明此時諸兒皆秀發酒閒乞書藤紙滑
北門相見後十年醉語十不省七八吏事衮衮談趙張
乃是樽前綠髮郎風悲松丘忽三歳更覺綠竹能風霜
去作將軍幕下士猶聞防秋屯虎兕只今陛下思保民
所要邉頭不生事短長不登四萬日愚智相去三十里
百分舉酒更若為千户封侯儻來爾
　　奉謝劉景文送團茶
劉侯恵我大𤣥璧上有雌雄雙鳳跡鵝溪水練落春雪
粟面一杯増日力劉侯恵我小𤣥璧自裁半璧煮瓊糜
収藏殘月惜未碾直待阿衡來説詩綘囊團團餘幾璧
因來送我公莫惜箇中渇𦍑飽湯餅雞蘇胡麻煮同喫
　　謝景文恵浩然所作廷珪墨
廷珪贗墨出蘇家麝煤添澤紋烏鞾桞枝瘦龍印香字
十襲一日三摩莏劉侯愛我如桃李揮贈要我書萬紙
不意神禹治水圭忽然入我懷袖裏吾不能手抄五軍
書亦不能冩論付官奴便當閒門學水墨灑作江南驟
雨圖
　　題落星寺
落星開士深結屋龍閣老翁來賦詩(寺僧擇隆作宴坐/小軒為落星之勝)
(處/)小雨藏山客坐乆長江接天帆到遟宴寢清香與世
隔畫圖妙絶(一作/絶筆)無人知(僧隆畫甚富而寒/山拾得畫最妙)蜂房各自
開户牖處處煮茶藤一枝
　　過致政屯田劉公隠廬
兒時拜公床眼碧眉紫煙舍前架茅茨爐香坐僧禪女
奴煮甖栗石盆㵼機泉今來掃門巷竹間翁蜕蟬堂堂
列五老勝氣失江山石盆爛黄土茅齊薪壞椽女奴為
民妻又瘞蒿里園當年笑語地華屋轉朱欄課兒種松
子傘蓋上參天投䇿數去日木行天冄環先生古人風
鐵膽石肺肝眼前不可意壯日挂其冠解衣廬君峰洗
耳瀑布源霧豹藏文章驚世時一斑衆人初易之乆逺
乃見難憶昔子政在為翁數解顏五兵森武庫河漢落
舌端王陽已富貴塵冠不肯彈呻吟刋十史凡例墨新
乾宰木忽拱把相望風隧寒百楹書萬卷少子似翁賢
(上參一/作髙參)
　　貴池(池人祀昭明為郭西九郎時新覆/大舟水死十二人以為神之威也)
横雲初抺漆爛漫南紀黒不見九華峰如與親友隔憶
當秋景明九老對几席何曾閉蓬忩卧聴寒雨滴不食
貴池魚喜㝷昭明宅筆硯䑕行塵芝菌生銅鬲思成佳
句夢貽我錦數尺屬者浪吞舟風雹更附益老翁哭婦
兒相將難冄得存亡如日月薄蝕行道失流俗暗本原
謂神吐其食神理儻有私丘禱乆以黙
　　庚寅乙未猶泊大雷口
廣原嘷終風發怒土囊口萬艘萍無根迺知積水厚龍
鱗火熒熒鞭笞雷霆走公私連檣休森如束春韭倚笻
蒹葭灣垂楊欲生肘雄文酬江山惜無韓與桞五言呻
吟内慚愧陶謝手送菜煩鄰船買魚熟溪友兒童報晦
冥正晝見箕斗吾方廢書眠鼻鼾韝囊吼猶防盗窺家
嚴皷申夜守冶城謝公墩牛渚蕩子婦何時快登臨篙
師分牛酒
　　乙未移舟出口(畏風濤復入遂宿焉同行有劉三/班善射沙夾遇盗劉手殺三人)
江湖吞天胸蛟龍垂涎口養軀無千金特為親故厚本
心非華軒而與馬爭走聘婦緝落毛教兒耨葱韭衣食
端須㡬將老猶掣肘安能詭隨人曲折作杞桞桓公甕
盎癭楚國不龜手生涯但如此那問託婚友乆隂快夜
晴天文若科斗村南鬼火寒村北風虎吼野人驅雞豚
縛落堅纒守劉郎弓石八猛氣壓馮婦一試金僕姑歸
飲軟臂酒
　　阻水泊舟竹山下
竹山蟲鳥朋友語討論隂晴怕風雨丁寧相教防禍機
草動塵驚忽飛去提壺歸去意甚真栁暗花濃亦半春
北風㡬日銅官縣欲過五松無主人
　　次韻伯氏長蘆寺下
風從落帆休天與大江平僧坊晝亦浄鐘磬寒逾清淹
留屬暇日植杖數連甍頗與幽子逢煑茗當酒傾攜手
霜木末朱欄見潮生檣移永正縣鳥度建康城薪者得
樹雞羹盂味南烹香秔炊白玉飽飯愧閒行叢祠思歸
樂吟弄夕陽明思歸誠獨樂薇蕨漸春榮
　　贈别李端叔
我觀江南山如目不受垢憶食江南薇子獨於我厚在
北思江山如懷氷雪顏千峰上雲雨岑絶何由攀當時
喜文章各有兒子氣爾來頷須白有兒能拜起讀書浩
湖海解意開春氷成山更崇掘顧我醜丘陵白玉著石
中與物太落落涇渭相將流世不名清濁乞言既不易
贈言良獨難古來得道人挂舌屋壁間牧羊金華道載
酒太𤣥宅支頤聴晤語願君喙三尺我行風雨夜船忩
聞逺雞故人不可見故人心可知
　　曉放汴舟
秋聲滿山河行李在梁宋川塗事雞鳴身亦逐羣動霜
清魚下流橘柚入包貢又持三十口去作江南夢
　　發舒州向皖口道中作寄李徳叟
黑雲平屋簷(一作崔嵬/雲壓空)晨夜隔星月曉裝商旅前氷底
泥活活野人攘畔耕(一作侵/畔耕)蹇馬不能滑駝裘惜蒙茸
俱落水塘缺孤村小蝸舍乞火乾履襪前登極崢嶸(一/作)
(髙/寒)他日飛鳥没寒花委亂草耐凍鳴風葉(一作耐凍風/葉間梅言零)
(亂/發)江形篆平沙分派囘勁筆髯弟不俱來得句漫欹􁁕
(一作漫得/句竒崛)却望同安城唯有松鬱鬱遥知浦口晴諸峰
見明雪(一作/松雪)
　　徐孺子祠堂
喬木幽人三畝宅生芻一束向誰論藤蘿得意干雲日
簫鼔何心進酒樽白屋可能無孺子黄堂不是欠陳蕃
古人冷淡今人笑湖水年年到舊痕
　　池口風雨留三日
孤城三日風吹雨小市人家只菜蔬水逺山長雙屬玉
身閒心苦一舂鉏翁從旁舍來收網我適臨淵不羡魚
俛仰之間已陳迹莫忩歸了讀殘書
　　思親汝州作
嵗晩寒侵遊子衣抅留幕府報官移五更歸夢三百里
一日思親十二時車上吐茵元不逐市中有虎竟成疑
秋毫得失關何事摠為平安書到遲
　　衝雪宿新寨忽忍不樂
縣北縣南何日了又來新寨解征鞍山䘖斗柄三星没
雪共月明千里寒小吏忽(一作/有)時須束帶故人頗問不
休官江南長盡梢雲竹歸及春風斬釣竿
　　郭明父作西齋于頴尾請予賦詩
食貧自以官為業聞説西齋意凛然萬卷藏書宜子弟
十年種木長風煙未嘗終日不思頴想見先生多好賢
安得雍容一樽酒女郎臺下水如天
　　戲詠江南土風
十月江南未得霜髙林殘水下寒塘飯香獵户分熊白
酒熟漁家擘蟹黄橘摘金苞隨驛使禾舂玉粒送官倉
踏歌夜結田神社游女多隨陌上郎
　　和答孫不愚見贈
詩比淮南似小山酒名麴米出雲安且慿詩酒勤春事
莫愛兒郎作好官簿領侵㝷台相筆風埃蓬勃使星鞍
小臣才力堪為掾敢學前人便挂冠
　　次韻裵仲謀同年
交蓋春風汝水邉客牀相對卧僧氊舞陽去葉纔百里
賤子與公俱少年白髮齊生如有種青山好去坐無錢
煙沙篁竹江南岸輸與鸕鷀取次眠
　　稚川約晩過進叔次前韻贈稚川并呈進叔
人騎一馬鈍如蛙行向城東小隠家道上風埃迷早白
堂前水竹湛清華我歸河曲定寒食公到江南應削𤓰
樽酒光隂俱可惜端須連夜發園花
　　同世弼韻作寄伯氏在濟南兼呈六舅祠部學士
山光掃黛水挼藍聞説樽前愜笑談伯氏清修如舅氏
濟南蕭灑似江南屢陪風月乾吟筆不解笙簧醉舞衫
只恐使君乘傳去拾遺今日是前䘖
　　次韵蓋郎中率郭郎中休官二首
仕路風波雙白髮閒曹笑傲兩詩流故人相見自青眼
新貴即今多黑頭桃葉桞花明曉市荻芽蒲笋上春洲
定知聞徤休官去酒户家園得自由(郭文時御道中野/服過親黨飯頗為)
(分臺御史所/詗故有此句)
世態已更千變盡心源不受一塵侵(一作險阻艱難親/得力是非憂樂飽)
(經/心)青春白日無公事紫燕黄鸝俱好音付與兒孫知伏
臘聴教魚鳥逐飛沉黄公壚下曽知味定是逃禪入少
林
　　和張沙河招飲
張侯耕稼不逢年過午未炊兒女煎腹裏雖盈五車讀
囊中能有㡬錢穿况聞緼素尚黄葛可怕雪花鋪白氊
誰料丹徒布衣侣今朝忽有酒如川
　　次韵答栁通叟求田問舍之詩
少日心期轉繆悠蛾眉見妒且障羞但令有婦如康子
安用生兒似仲謀横笛牛羊歸晩徑捲簾𤓰芋熟西疇
功名可致猶囘首何况功名不可求
　　謝送宣城筆
宣城變様蹲(一作/尊)雞距諸葛名家捋(一作/将)䑕鬚一束喜
從公處得千金求買市中無漫投墨客摹科斗勝與朱
門飽蠧魚愧我初非草𤣥手不將閒冩吏文書
　　和陳君儀讀太真外傳三首
扶風喬木夏隂合斜谷鈴聲秋夜深人到愁來無處㑹
不關情處摠傷心
梁州一曲當時事(一作開/元夢)記得曾拈玉笛吹端正樓空
春晝永小桃猶學淡燕支
髙麗條脱琱紅玉(一作一雙條/脱玻璨玉)邏逤琵琶撚綠絲(一作/三尺)
(琵琶緑/繭絲)蛛網屋煤昏故物(一作脂/澤歇)此生唯有夢來時
　　楊朴墓
三尺孤墳一布衣人言無復似當時千秋萬嵗還來此
月笛煙莎世不知(楊朴喜吹笛嘗/作莎詩極工)
　　戲和舍弟船場探春
雨餘禽語催天曉月上梨花放夜䦨莫聴遊人待妍暖
十分傾酒對春寒
百舌解啼泥滑滑忽成風雨落花天城南一叚春如錦
喚取詩人到酒邉
　　次韵寅菴四首
四時説盡菴前事寄逺如開水墨圖略有生涯如谷口
非無卜肆在成都旁籬榛粟供賔客滿眼雲山奉宴居
閒與老農歌帝力年豐村落罷追胥
兄作新菴接舊居一原風物萃庭隅陸機招隠方傳洛
張翰思歸正在吳五斗折腰慚僕妾㡬年合眼夢鄉閭
白雲行處應垂淚黄犬歸時早寄書
大若塘邉獨網魚小桃源口帶經鉏詩催孺子成雞栅
茶約鄰翁掘芋區苦楝狂風寒徹骨黄梅細雨潤如酥
此時睡到日三丈自起開關招酒徒
未怪窮山寂寞居此情常與世情疎誰家生計無閒地
太半歸來已白須不用看雲眠永日㑹思臨水寄雙魚
公私逋負田園薄未至妨人作樂無
　　呻吟齋睡起二首
棐几坐清晝博山凝妙香蘭牙依客土桞色過鄰墻巷
僻過從少官閒氣味長江南一枕夢髙卧聴鳴桹
墻下蓬蒿地兒童課剪除蔓萵隨分種杞菊未須鉏河
水傳烽火交州報捷書無能落閒處慙愧飽春蔬
　　和師厚郊居示里中諸君
籬邉黄菊關心事忩外青山不世情江橘千頭供嵗計
秋蛙一部洗朝酲歸鴻往燕競時節宿草新墳多友生
身後功名空自重眼前樽酒未宜輕
　　次韻外舅謝師厚喜王正仲三丈奉詔相南兵囘
　　　至襄陽捨驛馬就舟見過三首
漢上思見龎徳公别來悲歎事無窮聲名籍甚漫前日
須鬢索然成老翁家釀已隨刻漏下園花更開三四紅
相逢不飲未為得聴取百鳥啼怱怱
能來問疾好音傳蹇歩昏花當日痊烹鯉得書增目力
呼兒扶立侯門前游談取重慙岸首居物多贏昧計然
唯有交親等金石白頭忘義復忘年
語言少味無阿堵冷(一作/氷)雪相看有此君燈火詩書如
夢寐麒麟圖畫屬浮雲平章息女能為婦歡喜兒曹解
綴文憂樂同科惟石友别離空復數朝曛
　　夜發分寧寄杜澗叟
陽關一曲水東流燈火旌陽一釣舟我自只如常日醉
滿川風月替人愁
　　次韻胡彦明同年羈旅京師寄李子飛三章一章
　　　道其困窮二章勸之歸三章言我亦欲歸耳胡
　　　李相甥也故有㯽榔之句
看除日月坐中銓一嵗應無官九遷葱韭盈盤市門食
詩書滿枕客牀氊留連節物孤朋酒惱亂鄰翁謁子錢
誰料丹徒布衣侣困窮且忍試新年
丁未同升鄉里賢别離寒暑未推遷蕭條羇旅深窮巷
蚤晩聲名上細氊碧嶂清江兀有宅白魚黄雀不論錢
㯽榔一斛何須得李氏弟兄佳少年
畏人重禄難堪忍閲世浮雲易變遷徐步當車饑當肉
鉏頭為枕草為氊元無馬上封侯骨安用人間使鬼錢
不是朱門爭底事清溪白石可忘年
　　上蕭家峽
玉笥峰前㡬百家山明松雪水明沙趂虚人集春疏好
桑菌竹萌煙蕨芽(晩年本云趂虚人在烟/中語荷蓧歸來有蕨芽)
　　出迎使客質明放船自瓦窑歸
鼔吹喧江雨不開丹楓落葉放船囘風行水上如雲過
地近嶺南無雁來樓閣人家捲簾幕菰蒲鷗鳥樂灣洄
惜無陶謝揮斤手詩句縱横付酒杯
　　登快閣
癡兒了却公家事快閣東西倚晚晴落木千山天逺大
澄江一道月分明朱絃已為佳人絶青眼聊因美酒横
萬里歸船弄長笛此心吾與白鷗盟
　　題安福李令朝華亭
丹楹刻桷上峥嶸表裏江山路眼平曉日成霞張錦綺
青林多露綴珠纓人如旋磨觀羣蟻田似圍碁據一枰
對案昏昏迷簿領暫來登覧見髙明
　　寄舒申之户曹
吉州司户官雖小曽屈詩人杜審言今日宣城讀書客
還趨手板傍轅門江山依舊嵗時改桃李欲開煙雨昏
公退但呼紅袖飲剩傳歌曲教新翻
　　奕碁一首呈任公漸
偶無公事客休時席上談兵校(一作/角)兩碁心似蛛絲遊
碧落身如蜩甲化枯枝湘東一目誠甘死天下中分尚
可持誰為吾徒猶愛日參横月落不曾知
　　奉答李和甫代簡二絶句
山色江聲相與清卷簾待得月華生可憐一曲並船笛
説盡故人離別情
夢中往事隨心見醉裏繁華亂眼生長為風流惱人病
不如天性總無情
　　次韻君庸寓慈雲寺待韶恵錢不至
主簿看梅落雪中閨人應賦首飛蓬問安兒女音書少
破笑壺觴夢寐同馬祖峰前青未了鬱孤臺下水如空
江山信美思歸去聴我勞歌亦欲東
　　奉同公擇作揀芽詠
赤囊嵗上雙龍壁(囊貢小團亦單疊/唯揀芽則雙疊)曾見前朝盛事來
想得天香隨御所延春閣道轉輕雷(元豐末作/延春閣)
　　元明題哥羅驛竹枝詞
尺五攀天天慘顏鹽煙溪瘴瑣諸蠻平生夢亦未嘗處
聞有鴉飛不到山風黒馬跪驢瘦嶺日黄人度鬼門關
黔南去此無多逺想在夕陽猿嘯間
　　長沙留别
折脚鐺中同淡粥曲腰桑下把離杯知君不是南遷客
魑魅無情須早囘
　　元明留別
桄榔笋白映玉著椰子酒清宜具觴市井衣裘半春夏
隂晴朝暮變炎凉莫推月色共千里不寄江南書一行
無賴笳聲上雲漢曉來偏繞九廻腸
　　宿山家效孟浩然
秋陽沉山西委照藩落下霧連雲氣平濛濛翳中野空
村晩無人一二小蝸舍老翁止客宿喬木縻我馬松爐
依稀煙槁竹照清夜幽泉抱除鳴生涯渺蕭灑翁家炊
黄粱殺雞延食罷問余所從誰庸詎學丘也投身解世
紛恥問老農稼予生乆邅囘百累未一謝斑斑吾親髮
弟妹逼婚嫁無以供甘㫖何縁敢閒暇安得釋此懸相
從老桑柘
　　漫尉(并序庚戊為/葉縣尉時作)
　庭堅讀漫叟文愛其不從於役而人性物理奫然詣
　於根理因戲作漫尉一篇簡舞陽尉裴仲謨兼寄贈
　郝希孟胡深夫二同年為我相與和而張之尚使來
　者知居厚為寡悔之府然知我罪我皆在此詩
豫章黄魯直既拙又狂癡往在江湖南漁樵乃其師腰
斧入白雲揮車棹清溪虎豹不亂行鷗鳥相與嬉遇人
不崖異順物無瑕疵不知愛知厭不悔為人欺晨朝常
漫出莫夜亦漫歸漫尉葉公城漫撫病餘黎不篡非已
事不趨非吾時人罵狂癡拙魯直更喜之或請陳漫尉
壽尉蒲萄巵酒行激懦氣攘袂起哨規君子守一官鳥
肯茍簡為奈何如秋葭信狂風離披漫行恐汙徳漫止
將敗機漫黙買猜謗漫言來詬譏漫尉謝答客願客深
長思漫行無軌躅漫止無馽鞿漫黙怨者寡漫言知者
希吾生漫叟後不劵與之齊於戲獨如子因使目為眉
强顏不計返乾坤一醯雞崑崙視糟垤既化不自知悔
吝雖萬塗直道甚坦夷覆轍索孤竹奔車求仲尼以旌
招虞人賤者不肯尸玉潤安可涸日光安可緇斯言出
繫表當以罔象窺賦分有自然那用時世移吾漫誠難
改盡醉不敢辭
　　按田(并序/)
　余與晁端國斯道奉檄按馬鞍山東淃河稲田陂官
　丁誤引道左次水澤山深徑危泥潦堅氷長幹挾馬
　僅可以度行五十里遂不容馬歩沮洳虎迹新往來
　烏鳥叢噪荆榛盡日出入乃至河上集近山之農告
　以獻利者皆以為瀕水為舍居旁治新田果蓏有畦
　桑棗成行自山之東西皆不可為陂淃河原出四頭
　山支分為三其一盡南出少折而東入舞陽其一稍
　西流又折而北入石塘河其一淃河也出山而東流
　卒與二水合而入汝河汝河今漕河也吾二人既臨
　河具知獻利者之狀而余獨有感焉頃嵗肉食者以
　𦍑人為憂師老西鄙而士大夫知與不知爭道孫吳
　覆軍殺將開敵之輕量中國心而富貴者今日比肩
　近者朝言多在民事欲化西北之麥隴皆為東南之
　稲田良吏攘臂起郡有召信臣縣有史起矣夫土性
　者自先王所不能齊而一切不問薅夫故苖灌為新
　田茫茫水陂丘壟平盡其君子威以法刑其小人毒
　以鞭朴有舉斯有功有功斯有賞作者之議曰前日
　吏持印相授以媮眼前而厚利弃於蒼煙野草之間
　是豈不可笑以余觀之恐是非特未定也觀朝廷之
　意初不責必成奉承者要必有功遂失之耳語曰事
　傳三人輙失其真詩曰周爰咨謀盖使指也今也咨
　謀者不慘怛以告者未忠信歟夫聴言之道必以事
　觀之奪民之故習而强以所未嘗其利安在興利者
　受實賞力田者受實弊郡縣行空文朝廷收虚名名
　為利民其實害之議者謂之有意於民乎吾不知也
　以為有功於民乎今既若是矣予既有是言思道屢
　歎而已是日所至已逺不能歸遂宿水濵民家北風
　黄草破屋見星月與晁五引酒相酌忽然已醉不知
　跋涉之勞也綴以詩强思道和之
河氷積崢嶸山雪晴索寞幽齋怯寒威况復出城郭馬
為蝟毛縮人歎狐裘薄淤泥虎跡交叢社烏聲樂橋經
野燒斷崖值天風落洩雲迷鴻濛戴石瘦犖嶨攀緣若
登天扶服如入槖窮幽至河麋落日更槃礴新民數十
家飄寓初棲託壯産無惰農荒榛盡開鑿臨流遣官丁
悉使呼老弱恩言諭官意鄣水陂可作春秧百頃秔秋
報千倉穫掉頭笑應儂吾麥自不惡麥苖不為稲誠恐
非民瘼不知肉食者何必苦改作我行疲鞍馬且用休
羈絡艱難相顧歎共道折腰錯勢窮不得已來自取束
縛月明夜蕭蕭解衣寛帶索卧看雲行天北斗挂屋角
析薪㸑酒鼎興至且相酌
　　將歸葉先寄明復季常
初日照屋山好鳥哢簷角卷簾吏却掃齋舍寒蕭索呼
兒篘春醪期與夫子酌簡書驅我出衝雪凍兩脚莫行
星輝輝曉起雞喔喔青煙過空村商旅無逺槖豈不欲
少留王事苦敦薄平生白眼人今日折腰諾可憐五斗
米奪我一溪樂公等何逍遥睥睨寄講學談犀振清風
碁局落秋雹雲隂愁濛鴻山路險犖确慎無告歸軒使
我數日惡贏驂逆歸心旋濘蹶霜濼悲嘶惜鄣泥短箠
冷難捉南征喜氣動迎面蛛絲落買網鱠金橙歸償炊
黍約
　　新寨餞南歸
初更月蝕缺半璧三更北風雪平屋夜寒置酒送歸客
長歌燕雁燈前落故園無書已十月目極千里雲水隔
客方有行乃未已歸且經予江上宅比鄰諸老應相問
為道於今不如昔新知翻手覆手間故人江南與江北
有時日髙天氣清炙背南軒把書䇿可憐斯人巧言語
今已埋没黄土陌乃知生前頃意氣不用身後書竹帛
往在江南最少年萬事過眼如鳥翼夜行南山看射虎
失脚墜入崖底黒却攀荆棘上平田何曾悔念身可惜
辭家上馬不反顧談笑據鞍似無敵邇來多病足憂虞
平地進寸退數尺意氣索然成老翁所有髩髮猶未白
閒居為婦執薪㸑宿處野人爭卧席昔壯今衰殆不如
吾恐未必不為福寄聲諸老善自愛客行努力更强食
門前種桞今㡬長戒兒勿令打鸂鶒不晩歸來躑躅間
為公置酒臨江閣
　　曉起臨汝
缺月欲崢嶸鳴雞有期信征人催夙駕客夢未渠盡野
荒多斷橋河凍無裂舋羸馬踏氷翻疑狐觸林遁清風
蕩初日喬木囀幽韻崧髙忽在眼岌峩臨數郡𤣥雲黙
垂空意有萬里潤寒暗不成雨卷懷就膚寸觀象思古
人動静配天運物來斯一時無得乃至順涼暄但循環
用舍誰喜愠安得忘言者與講齊物論
　　戲贈陳季張
氣清語不凡郭與陳季優季子有美質明月懸髙秋詞
談貫百家炙轂出膏油放聲寄大塊肆情無去留方圓
付自爾規矩為瘡疣當其説荒唐衆口莫能咻書案䑕
篆塵銜蔬滿床頭居不省家舍那問犬馬牛吾嘗觀聖
人與世為獻酬道通衆人行智欲萬物周微言觀季子
頗亦有意不季子捧腹笑吾豈搢紳囚我將乘扶揺南
與大鵬遊相羊九萬里厭則丁滄洲黄子失所答如耕
不能耰井蛙延海鱉樂事擅一丘束牲盟伯夷固自取
揶揄無心以觸物愛子如虚舟維楫茍不存傾覆當誰
尤尚思濟來者非但自為謀
　　即席
落葉不勝掃月明樹隂疎親鄰二三子樽酒相與俱霜
栗剝寒橐晩菘煮青蔬解官方就門敦薄無簡書純益
氣蕭蕭未羈天馬駒元禮喜作詩豪氣小未除大薛知
力學日來反三隅小薛受善言如以桞貫魚天民嘗逸
駕近稍就橛株知命雖畸人清談頗有餘阿盧快犢子
規矩尚小殊不材於用少我則澗底樗㑹合只偶然等
閒異秦吳人生一世間何異樂出虚過耳莫省領披懷
使恢疎買網尚可鱠倒壺更遣沽不當愛一醉倒倩路
人扶
　　和舍弟中秋月
髙秋揺落四十五清都早霜凋桂叢纎塵不隔四維淨
寒光獨照萬象中少年氣與節物競詩豪酒聖難爭鋒
桓伊老驥思千里尚能三弄當清風廣文陋儒嬾於事
浩歌不眠倚梧桐百憂生火作内熱何時心與此月同
後生晩出不勉學從漢至今無揚雄天馬權竒大宛種
吾家阿熊風骨聳言詩已出靈運前行身未聞孟軻勇
明忩文字不取讀蜘蛛結網塵堆壅少壯㡬時夏已秋
待而成人吾木拱憐汝起予秋月篇我衰安得筆如椽
但使樽中常有酒不辭座上更無氊把詩問字為汝説
便當侯家歌舞筵
　　秋懷二首
秋隂細細壓茅堂吟蟲啾啾昨夜凉雨開芭蕉新間舊
風撼篔簹宫應商砧聲已急不可緩簷景既短難為長
狐裘斷縫棄墻角豈念晏嵗多繁霜
茅堂索索秋風發行繞空庭紫苔滑蛙號池上晩來雨
鵲轉南枝夜深月翻手覆手不可期一死一生交道絶
湖水無端浸白雲故人書斷孤鴻没
　　四月末天氣陡然如秋遂御裌衣游北沙亭觀江
　　　漲
沙岸人家報急流船官解䌫正夷猶震雷將雨度絶壑
逺水粘天吞釣舟甚欲去揮白羽箑可堪更着紫茸裘
平生得意無人㑹浩蕩舂鉏且自由
　　何造誠作浩然堂陳義甚髙然頗喜度世飛昇之
　　　術築屋飯方士願乘六氣遊天間故作浩然詞
　　　以贈之
萬物浮沉共我家清明心水徧河沙無鈎狂象聴人語
露地白牛看月斜小雨呼兒蓺桃李疎簾幃客轉琵琶
塵塵三昧開門户不用丹田養素霞
　　答余洪範
懸磬齋厨數米炊貧中氣味更相思可無昨日黄花酒
又是春風桞絮時
　　次韻任道食荔支有感
一錢不直程衞尉萬事稱好司馬公白髮永無懷橘日
六年怊悵荔支紅
　　韓信(為黄㡬/復作)
韓生髙材跨一世劉項存亡翻手耳終然不忍負沛公
頗似從容得天意成臯日夜望救兵取齊自重身已輕
躡足封王能早寤豈恨淮陰食千户雖知天下有所歸
獨憐身與噲等齊蒯通狂説不足撼陳豨孺子胡能為
子嘗貰酒淮陰市韓信廟前木十圍千年事與浮雲去
想見留侯决是非丈夫出身佐明主用舍行藏可自知
功名邂逅軒天地萬事當觀失意時
　　以右軍書數種贈丘十四
丘郎氣如春景晴風暄百菓草木生眼如霜鶻齒玉水
擁書環坐愛忩明松花泛硯摹真行字身藏頴秀勁清
問誰學之果蘭亭我昔頗復戲墨卿銀鈎蠆尾爛箱籯
贈君鋪案黏曲屏小字莫作癡凍蠅樂毅論勝遺教經
大字無過瘞鶴銘官奴作草欺伯英隨人作計終後人
自成一家始逼真卿家小女名阿潛眉目似翁有精神
試留此書他日學往往不减衞夫人
　　贈別㡬復
風驚鹿散豫章城邂逅相逢食楚苹佳友在門忘燕寢
故人發藥見平生只今滿坐且樽酒後夜此堂還月明
契濶愁思已知處西山影落莫江清
　　趙令許載酒見過
玉馬何時破紫苔南溪水滿綠徘徊買魚斫鱠須論網
撲杏供盤不數枚廣漢威名知訟少平原樽俎費詩催
草𤣥寂寂下簾幙稍得閒時公合來
　　和答趙令同前韻
人生政自無閒暇忙裏偷閒得㡬回紫燕黄鸝驅日月
朱櫻紅杏落條枚詩成稍覺嘉賔集飲少先愁急板催
親遣小童鉏草徑鳴騶早晚出城來
　　趙令答詩約攜山妓見訪
晴波鸂鶆漾潭隈能使遊人判不囘風入園林寒漠漠
日移宫殿影枚枚未嘗緑蟻何妨撥宿戒紅粧莫待催
缺月西南光景少仍須挽(一作/擔)取燭籠來
　　春近四絶句
閏後陽和臘裏囘濛濛小雨暗樓臺栁條榆莢弄顏色
便恐入簾雙燕來
亭臺經雨壓塵沙春近登臨意氣佳更喜輕寒勒成雪
未春先放一城花
小雪晴沙不作泥疎簾紅日弄朝暉年華已伴梅梢晚
春色先從草際歸
梅英欲盡香無賴草色才蘇緑未勻苦竹空将嵗寒節
又隨官桞到青春
　　迎醇甫夫婦
陳甥歸約桞青初(一作飲/屠酥)麥隴纖纖忽可鉏望子從來
非一日因人畧不寄雙魚園中鳥語勸沽酒忩下日長
宜讀書䇿馬得行休更秣(一作逺嫁蕭/咸親髪白)已令童稚割生
芻(一作平安行/李莫徐徐)
　　登南禪寺懷裴仲謀
茅亭風入葛衣輕坐見山河表裏清歸燕畧無三月事
殘蟬猶占一枝鳴天髙秋樹葉公邑日暮碧雲樊相城
别後寄詩能慰我似逃空谷聴人聲
　　夏日夢伯兄寄江南
故園相見畧雍容睡起南忩日射紅(一作相攜猶聽隔/溪春睡起開書見)
(手/封)詩酒一年談笑隔江山千里夢魂通河天月暈魚分
子槲葉風㣲鹿養草㡬度白沙青影裏審聴嘶馬自搘
笻(一作白髮倚門愁絶/處可甚衣斷去時縫)
　　同孫不愚過昆陽
田園恰恰值春忙驅馬悠悠昆水陽古廟藤蘿穿户牖
斷碑風雨碎文章真人寂寞神為社堅壘委蛇女採桑
拂㡌村帘誇酒好為君聊解一瓢嘗(今昆陽有水俗號/灰河圖經乃以為)
(壞河予考之皆不然正在昆陽城南恐/是昆水地理志言昆水出南儻是乎)
　　題雙鳬觀
飄蕭閲世等虚舟(一作人世/若虚舟)歎息眼前無此流滿地悲
風盤翠竹半叢寒日破紅榴青山空在衣冠古(一作不/逐市朝)
(改/)白鶴不歸(一作/歸來)宫殿秋王令平生樽酒地千年萬嵗
想來遊
　　雪中連日行役戲書簡同僚
簡書催出似驅雞聞道饑寒滿屋啼炙背宵眠榾柮火
嚼氷晨飯薩波虀風如利劔穿狐腋雪似流沙飲馬蹄
官小責輕聊自慰猶勝擐甲去征西
　　客自潭府來稱明因寺僧作静照堂求予作
客從潭府渡河梁籍甚傳誇静照堂正苦窮年對塵土
坐令合眼夢湖湘市門曉日魚蝦白隣舍秋風橘柚黄
去馬來舟爭嵗月老僧元不下胡床
　　道中寄景珍兼簡庾元鎮
傳語濠州賢刺史隔年詩債㡬時還因循樽俎疎相見
弃擲光陰只等閒心在青雲故人處身行紅雨亂花間
遥知别後多狂醉惱殺江南庾子山
　　喜念四念八至京
朔雪蕭蕭映薄幃夢囘空覺淚痕稀驚聞庭樹鳥烏樂
知我江湖鴻雁歸拂榻喜開姜季被上堂先着老萊衣
酒樽煙火長相近酬勸從今更不違
　　講武臺南有感
月明猶在搭衣竿曉踏臺南路屈盤騶子雨中先馬去
村童烟外倚墻看鴉啼宰木秋風急鷺立漁船野水乾
花似去年堪折贈插花人去淚䦨干
　
　
　
　
　宋詩鈔卷二十九
欽定四庫全書
　宋詩鈔卷三十
　　　　　　　　　内閣中書舍人呉之振編
　張耒宛丘詩鈔
　耒字文潛號柯山人稱宛丘先生楚州淮陰人少善
　屬文遊學于蘇轍轍愛之因得從軾遊稱其汪洋沖
　澹有一唱三歎之聲第進士歴官至直龍圖閣知潤
　州坐蜀黨徙宣州謫監黄州酒稅徽宗起爲太常出
　知潁汝復坐黨籍落職在潁時聞蘇軾訃至爲舉哀
　行服遂貶房州别駕安置于黄後五年得許自便居
　陳時二蘇及黃晁諸人相繼殄歿惟耒尚存士人就
　學者衆分日載酒肴事之其名益甚卒年六十一史
　稱其詩效白居易樂府效張籍然近體工警不及白
　而醖藉閒遠别有神韻樂府古詩用意古雅亦長慶
　爲多耳子瞻謂秦得吾工張得吾易謾相壓也要在
　秦晁以上
　　休日同宋遐叔詣法雲遇李公擇黄魯直公擇烹
　　　賜茗出髙麗盤龍墨魯直出近作數詩皆竒絶
　　　坐中懷無咎有作呈魯直遐叔
休日不造請出遊賢友同城南上人者宴坐花雨中金
猊散香霧寶鐸韻天風鳥語演實相飯香悟真空尚書
二三客淨社繼雷宗黃子發錦囊句有造物功握中一
寸煤海外千年松誰降午睡魔賜茗屠團龍晁子卧城
西咫尺不可逢豈無坐中客終覺欠此公歸㡌見新月
撲衫暮塵紅困眠有餘想却聽寺樓鐘
　　掛虎圖于寢壁示秸秷
畫工出幻事縞素發原藪蕭蕭白茅低凛凛北風走耽
然老於菟舉步安不驟目光炯雙射怒吻呀欲受彼彪
擲其旁文彩淡初就雖然竊形似已足走百獸煩君衛
吾寢振此蓬蓽陋坐令盗肉鼠不敢窺白晝
　　神運殿望香爐天池等峰晩宿官廳明日早發
逺公不出山坐受龍天供地祗敢愛寶木石親輸送巖
巖千年屋山立屹不動風雲宿脩梁星斗近華棟亭亭
碧香爐薝蔔時自涌五雲嚴擁衞天樂下鸞鳳神池閟
寶像光怪發巖洞誰能陟其顚手攬游龍鞚東堂黃金
藏龍像儼環拱蕭條亡國輦拙撲昔誰用掃堂爲一睡
淸極乃無夢思歸戒晨發結束勤僕從鴻鍾振林莽月
落朝嵐重再往墮渺茫猿鶴應嘲諷
　　贈張公賁
我昔爲諸生奉書諫議公後來辱稱奬禮數賓客同决
科甫弱冠年少氣如虹歸來陪後乗不責醉後恭孤舟
梁宋郊旅態萃百窮拜公睢陽府笑語若春風人事不
可期俯仰異吉凶平生丹竈術馬鬛哭新封十年得吾
弟懷舊涕沾胷淸貧守家法眉宇肖德容交臂是非外
爲寮兄弟中東軒語長夏葵竹羅靑紅西舍雪夜歡玉
顔醉瑶鍾欲飲徑相就三更叱閽翁鯨吸絶遺滴山頹
信傾峰捜抉盡醬茹楂梨倒筐籠通宵兩沉醉午起頭
如蓬人生定當爾事去挽驚鴻河梁繫君馬一笑喜相
逢憐君碧紗幌夜淚哭韋叢我方困虀鹽酸寒官辟廱
同㝷舊遊地塵壁罥絲蟲啼鳥古寺閒夏陰小園空酒
市逢好好琵琶失玲瓏歌舞一分散賓僚亦西東忘情
猶一歎齊物論非通官冷隠朝市端能信余慵人生當
富貴子盍自磨礲便當引五車一一貯心胷功就螘作
垤叢成虵化龍北郊分袂歸作惡驚兒童長謡代晤語
發予一笑哄
　　離黃州
扁舟發孤城揮手謝送者山回地勢卷天豁江面㵼中
流望赤壁石脚揷水下昬昬煙霧嶺歴歴漁樵舍居夷
實三載鄰里通假借别之豈無情老淚爲一洒篙工起
鳴鼔輕櫓健於馬聊爲過江宿寂寂樊山夜
　　宿樊溪
黃州望樊山秀色如可鑒扁舟横江來山脚繫吾纜大
川失洶湧淺水澄可攬北風吹踈雨夜枕舟屢撼齊安
不可望滅沒孤城暗奔流略溪口龍脣屢窺瞰平生千
金質戒懼敢忘蹔兹遊定何名耿耿有餘念
　　道士磯
匡廬奠九江苗裔遍南服橫江蔽原野内外實一族危
磯揷江生石色擘靑玉蛟龍穴亂石猱玃在喬木我行
季冬月江蹟在山腹扁舟如鏡面淸淨不可觸躋攀旣
不可千古長幽獨緬想遂古初巢居戒樵牧
　　離樊口宿巴河遊馬祈寺
扁舟下樊溪江南正淸瀉䁱登巴河岸極目望春野步
㝷脩竹寺古木爭偃亞云昔孫仲謀刑牲致師禡雄圖
邈已矣英槩足悲吒石梯造雲霧丹白開廣厦山僧安
寂寞畏冷不出舍勞生渴閒境頓使我心寫晩江平若
席風勢欲相借
　　龜陵灣阻風三日遥禱孤山而風止
積水多疾風三日阻我舟天寒波濤惡岸窟騰龍虬五
更船篷鳴冷氣入衾裯平明諸山雪爛漫鋪琳璆篙工
笑相顧白我巴船頭永愧小孤神霧髩橫星眸倉卒禱
卽應知我厭滯畱稍晴景物好柳色含新柔春風我故
舊迎我入東州
　　自離富池凡三禱順濟龍求便風皆獲應又風日
　　　淸霽舟行安穩委曲如所欲感而成詩
旗尾指船頭篙工告風便張帆如雙櫓去勢如脫箭船
傍兩高山過目若流電波平舟穩駛客寢兀未變吾聞
江西龍神力囘宇縣往來萬夫禱正直乃獲願嗟余何
所恃誠恪無所薦神豈哀吾窮有賜不待獻乃知人窮
我本不坐神譴人間事苦異未易以言辨坐令千里遠
近若在几研慙非謝宣城援筆賦靜練
　　出山
靑山如君子悅我非姿媚相逢一開顏便有論交意今
晨决然去掺若執我袂謂山無見畱此事寧乆置道邊
靑髪翁下有白玉髓斸之龍蛇窟自足飽吾世平生耽
幽獨乃若安朝市一官等塵垢安得敗成計草堂醉老
子虎溪大開士寄語二主人爲畱三畝地
　　離陽翟
驅車發潁川回望失嵩少霜氛塞層空黯淡寒日曉原
田際天平百里見飛鳥纍纍道傍丘石獸卧衰草不知
誰氏碑剝裂偶未倒支離見𨽻字書帶漢筆妙遺墳不
可問文彩竟何效永年恃金石此計乆可笑昔遊已三
歲存沒傷懷抱飽諳人世憂安得身不老
　　次潁川
許昌古名都氣象良未替客子遠道來塵埃滿襟袂黃
昏造孤驛買飯囓枮胾庭寛蟾蜍高霜氣徹寒被賴擕
朱提杯可具一飲費無人勸我酌孤燭伴客醉笙簫誰
家樓語笑月中市何人不行樂而我獨涕淚夜長更漏
稀風急皷􁃜駛天明捲席去行止隨所値
　　同楊二十緱氏寺宿草酌張正民秀才見訪
契濶千里别惻愴難具言殷勤一宵語願子未卽眠空
堂燈火青旅褐借僧氊勞勞一杯酒不解道路寒經年
相從樂旣别亦茫然人間事盡爾聚散亦何歎但悲多
難身尚獲朋友懽間關百憂中一笑直萬錢張子年未
冠已雄羣少年巉巉坐我側紫眸秀雙顴壯志激衰懦
淸談破愁煎天明卽分散奈此情悁悁
　　初到都下供職寄黃九
千里不相見勞勞復何辭不應一城中耿耿令我思僦
舍酒家樓椎壚卷其旗鼠壤敗晨炊守翁噪羣兒馬傍
挾兩羸雙踵待刻移五日長安塵故山夢中歸何以洗
我心望君靑松姿懷情久不吐古屋絃悲詩
　　晩歸寄無咎
屋東雲移山屋西日半壁餘天一劒靑遠雨萬絲白官
事癡可了未遭官長責惟應晁夫子不可别頃刻
　　西山寒溪(一本云挈家同潘郎游寒溪西山二寺/井寄邠老詩中亦顏邠老書齋名也)
兹行頗間暇聊此(一作/况在)山水間况(一作/幸)有所擕人臭味
同一源山蹊並脩澗嘉木間蒲蓮杉松開(一作/鳴)古刹(一/作)
(寺/)始覺此溪寒孤亭出屋背石磴相牽攀迎客窮道人
俯僂髩眉斑釋子(一作/草草)具麤糲雖貧有餘歡(一本有三/杯徑就醉)
(陟巘初/□攀)午(一作/馳)登西山去(一作/路)路作九曲彎山禽慣不
驚夏木秀且繁緬懷紫髯公奠玉祠天壇豪彊(一作/雄豪)有
遺韻興廢(一作/消毁)無留觀空嵓一泓泉引余掬淸甘(一作/眼明)
(嵓間泉引/手掬淸甘)至人悲熱惱遺(一作/留)此消昬煩(一作驅/塵煩)我茶
非世間(一作/茶)天上蒼月團爲爾惜不得烹啜(一作/㵸)澆晨
飡㴱(一作/出)谷晩易陰快(一作/淸)雨時班班(一作/潺潺)但見夾道
松龍鬚濕蒼顔念(一作/懷)我亦顏人㴱(一作/屏)居閉(一作/㴱)柴
(一作/閉)關不使倒珠玉使(一作/濟)我胷中慳之官亦漫浪遇
勝却(一作/卽)盤桓平生據頑鈍信命傲憂患言歸徒旅(一/作)
(御/)疲就蔭休征鞍
　　讀中興頌碑
玉環妖血無人掃漁陽馬厭長安草潼關戰骨髙於山
萬里君王蜀中老金戈鐵馬從西來郭公凛凛英雄才
舉旗爲風偃爲雨洒灑九廟無塵埃元功高名誰與紀
風雅不繼騷人死水部胸中星斗文太師筆下蛟龍字
天遣二子傳將來高山十丈磨蒼崖誰持此碑入我室
使我一見昏眸開百年廢興增歎慨當時數子今安在
君不見荒涼浯水棄不收時有遊人打碑賣
　　出長夏門(初望龍門/)
出郭心已淸靑山忽相對游人傍流水俯仰秀色内誰
張蒼玉屏中斷神斧快淸伊瀉其間銀漢曵天派參差
樓觀出杳靄林麓邃巖聲答遠響水影弄空翠同遊得
君子(同榮/敎授)興與煙霞㑹選勝雖自兹高懷已塵外
　　飯昭果寺
飄然乗興遊肴酒笑俗具僧居致野飯草草亦有趣山
僧慣迎客煑茗新泉注巖花得春遲晩秀見紅素蕭蕭
野市井人物自來去溪光送孤舟石色照素樹題名掃
高壁歳月記所遇書罷迹已陳出門猶反顧
　　石樓
淸溪若奔虬八鎖束其頸犇騰去莫脫擺掣恣驍猛嘈
嘈戰風霆萬鼓助其勁聲馳石崖動氣抱晴日冷我來
怯初登注視久乃定悠悠山川濶寸目羅萬景平生林
野趣疎放謝鞭警㑹期山月出一嘯清夜永
　　上方
足躡靑玉磴躋攀不知勞回頭瞰木杪始覺所歴高孤
鳥去滅沒奔溪㴱怒號白日當畫梁靑雲送微飈坐久
神慮平微涼淸骨毛但驚塵垢容俯仰近赤霄古壁有
遺字昔人嗟寂寥南風不知暑古木常蕭蕭
　　廣化遇雨
浮雲蔽高峰臺殿延晩色風聲轉谷豪雨脚射山白東
樓瞰虚明龍甲排檜柏蕭森異人境坐視動神魄撞鍾
寺門掩晩霽尚殘滴相擕下山去塵靜馬無迹歸來解
鞍歇新月如破璧但恐桃花源回舟已靑壁
　　贈無咎以旣見君子云胡不喜爲韻八首
平生懷想人握手良未易接君同舍歡此事非此世十
年淮海夢一笑相逢地投分白首期願言何有旣
賢愚譬觀形美醜不自見醫肱待三折劒鐵要百鍊磨
君古靑銅汰揀寄明辨一智出千愚食芹敢忘獻
文風還正始磊落有諸君長者進後生亦使我有聞譬
如狸與虎偶使並稱文終然不可及困我力空勤
文衰東京後特起得韓子支撑誹笑中久乃化而靡籍
湜旣洒掃後生始歸市垂君拯溺手請效我一指
詩壇李杜後黃子擅竒勲平生執羈靮開府與參軍舉
世秉筆徒吟哦漫云云安知握奇律一字有風雲
觸有羸其角進有䟦其胡膏車秣吾馬白日在脩途雖
乏無何杯頗多未見書力學致事功良田本㴱鉏
黃子少年時風流勝春柳中年一鈢飯萬事寒木朽室
有僧對談房無妾持帚此道人人事誰令余獨不
南山縳虎師肯顧世書字揚眉哦楚喉鼎畔倒侯喜詩
聲一蒼蠅下到霹靂耳庸庸老㝷常物外有奇偉
　　與潘仲達二首
東風沛甘雨百物一時好江南桃李盡紅紫到百草道
傍負擔子寒食歸祭禱念我淮上丘三年不躬掃
淮陽牡丹花盛不如京洛姚黃一枝開衆艷氣如削亭
亭風塵裏獨立朝百蕚誰知臨老眼得到美葵藿
　　次韻秦覯
琬琰非世珍昔以羊皮換嗟君復何求衆棄乃所玩十
年少游兄閉口受客難二毛纔一第俗子猶憤惋人間
異巧拙善琢貴顏汗嬋姢守重閨倚市爭倩盼君胡寶
滯貨屢辱訪衰懦譬猶卧仆塗更侑觥與散球然瑚璉
質磨琢爭璀璨遟君三年鳴更用驚我慢
　　阿几
小兒名阿几眉目頗疎明日來書案傍學我讀書聲男
兒事業多何必學讀書自古奇男子徃往羞爲儒阿几
笑謂爺薄雲無宻雨㸔爺飢寒姿兒豈合富貴翁家破
篋中惟有書與史敎兒不讀書更欲作何事
　　宿虹縣驛
長隄隘舟車上下無暫歇煎熬古驛門聒聒爭瑣屑東
南淮浙富輸餽日塡咽楚風習喧卑呉舌動嘲􁛲平生
耽靜意投閙劇含噦况兹道路勤强食慰飢渴年來嵩
洛興久與泉石結終當卜吾廬雲山對華髪
　　有感二首
昨日鵶作巢今者鵶哺兒念知三月蘭舂物行已稀晩
風颯不收殘紅怨餘姿回風起輕寒擁爐火重吹燈明
夜齋靜目澁臨書遟病齒不飲酒持杯勸妻兒豈無兒
女心惆悵桃李蹊彼昏安目前丈夫方有思
古今不殊途掩卷獨長想炎爐與死灰相去如反掌彼
昏誠不知一醉富莫量那知道傍殍曾是厭盃盎一金
短販兒豈暇議得䘮但怜反覆間觀者爲惆悵聖賢蹈
大方不茍目前妄寄身愛憎間得失眞一餉
　　春雪
天寒城南寺門外無馬迹東風雪疾消春泥㴱一尺豈
無老欵段畏蹶不敢䇿還歸見兒女怕冷不下席揚雄
𤣥未就雙髩颯已白雖云客載酒此意終岑寂功成則
有命生事亦人力胡爲不自勤守此欲何獲田桑旣有
裕醪醴亦餘溢嗟哉好事客從古百無一
　　秋感二首
秋日無遠暉秋草無美姿殘蛩弔白日寒鳥悲空枝時
節一如此余出悵安歸强歌不成音還坐空涕垂感動
百慮進觸心遂紛披棄捐勿復道日暮眠吾帷
秋山多遠聲日暮尤生態百風落高樹淸澗㵼寒瀨鳴
蜩默誰憐瘖死不償罪蛩啼獨不已有愬未逢解天時
激汝曹寧自知進退吹嘘成踴躍芻狗忌徹祭庭空月
宵挂園冷露晨沛嗟哉心難忘捬事還感槩
　　魯直惠洮河綠石作冰壺研次韻
洮河之石利劒矛磨刀日解十二牛千年埋地因沙礫
一日見寶來中州黃子文章妙天下獨駕八馬森幢旒
平生筆墨萬金直奇煤利翰盈篋收誰持此研參案几
風瀾近手寒生秋包持投我棄不惜副以淸詩帛加璧
明窗試墨吐秀潤端溪歙州無此色野人齋房無玩好
慙愧衣冠陳裸國晁侯碧海爲文辭盤礴萬頃澄淸漪
新篇來如徹扎箭勁筆更似畫沙錐知君自足報蒼璧
愧我空賦瓊瑰詩
　　王晉卿惠詩逾年不報累來見索而王許酒未送
　　　因次其韻督之
酸寒杜陵老痛飲遺身世雲安小縣麴米春遥知美味
無多子猶令此老氣如虎傲兀幾以醉爲累爭如侯家
美酒如江湖金鐺犀杓與之俱玉壺滿傾春水怏銅槽
夜滴秋雨疎主人文章足賓客許致麴生來坐側三杯
脫㡌我家風渴如旱田占雨虹冷官如缾君未見腹惟
貯水氷生面鳴鞭走送煩騶轡坐對朝雲北風起未欲
煩公大作讌老夫自斟看㴱淺
　　福昌秋日效張文昌二首
秋野無人秋日白禾黍登塲風索索豆田黃時霜已多
桑蟲食葉畱空柯小蝶翩翩晩花紫野鶉啄粟警人起
洛陽西原君莫行秋光處處傷人情
黃桑蕭蕭秋水淸田中日午村鷄鳴場邊九月禾黍熟
空原雉飛飽新榖棗籬蟲鳴村路曲道邊古墳生野菊
人稀田濶草茫茫落陽秋深能斷腸
　　題韓幹馬圖
頭如翔鸞月頰光背如安輿鳬臆方心知不載田舍郎
猶帶開元天子紅袍香韓幹寫時國無事綠樹陰低春
晝長兩髯執轡儼在傍如瞻馳道黄屋張北風揚塵燕
賊狂廐中萬馬歸范陽天子乘騾蜀山路滿川苜蓿爲
誰芳
　　罔沙阻風
大江春風浪如屋客舟迎風罔沙宿連檣接柂古岸傍
岸頭無人春草綠船頭日出炊烟起買魚擕菜來就市
漁人水惡不出門蕭條野市無鷄豚堤邊紙錢灰若雨
洗酒賽神巫降語南人艇子不避風橫江五兩翩翩去
　　有感三首
郁城本自貳師謀騎士㧞劒猶封侯董生明經守正直
白首區區相侯國參差世事足嗟歎(平/聲)我笑羣兒較目
前可能董子之榮辱乃在封侯得失間
羣兒鞭笞學官府翁憐兒癡傍笑侮翁出坐曹鞭復呵
賢於羣兒能幾何兒曹相鞭以爲戲翁怒鞭人血流地
等爲戲劇誰後先我笑謂翁兒更賢
南風霏霏麥花落豆田漠漠初垂角山邊夜半一犁雨
田父髙歌待收穫雨多蕭蕭蠶簇寒蠶婦低眉憂繭單
人生多求復多怨天工供爾良獨難
　　到陳午憇小舍有任王二君子惠牡丹二槃皆絶
　　　品也是日風雨大寒明日作此詩呈希古
初來淮陽春已晩下里數楹聊寢飯此邦花時人若狂
我初稅駕遊獨懶任王二君眞解事走致兩槃紅紫爛
天姝國艷照蔀屋持供佛像安敢慢江湖逢春豈無花
格頑色賤皆可揀誓觀中州燕趙態一洗千里窮荒眼
風波歴盡還故郡此願誰知輙先滿那知中夕忽凛烈
卧擁牛衣眠失旦名園泥淖安可入坐惜殘芳風雨散
東隣夫子亦嗜酒卧聽午鷄方起盥晴明猶及一寓目
我老尚能揮大醆
　　次韻答天啓
黄鍾無聲登瓦釡蔡子靑衫在塵土逼人爽氣百步寒
知子胸中有風雨三年河東走羸馬絶口魚鰕便酪乳
歸來萬卷付一讀不學兒曹用心苦周瑜陸遜久寂寞
千年北客嘲呉語莫徒彩筆雲錦張要是寶劒蛟龍舞
天兵百萬老西北快馬如飛不出户眼看六纛出麒麟
走取單于置刀爼
　　赴亳州敎官次韻和中書錢舍人及亳守晁美叔
　　　見贈
久知疎慵難應接勉强一官親訟牒羈窮正是鳩無巢
擺去不如魚有鬛從來書史鈍蹊徑更歎詩騷窮事業
幾思狐白易絮纊羞禠舊服求新裌又憐夸毗竟何得
把玩區區一蚊睫久知趨向合飢寒正藉文章謾嚅囁
紫微丈人椽作筆誰得羸師輕傳諜知擒敢慢武侯縱
有穽前知魯侯􁀙荒蕪滿編求指摘望以餘光分暐曄
乃䝉稱屈力襃揚不意糞壤藏諸篋獲如丘陵飽則可
良御不悦猶非獵平生賞遇有君子處世雖鈍吾知㨗
淸閒得食學官祿願以詩書塡吻頰牙懸喜校鄴侯籤
藤織新成沈郎笈晁公聲名三十載餘事筆蹤傳法帖
紫芝眉宇望不逺屈指數日無旬浹黄衫健步書見賜
紫誥除官等何躐久懷薄技待後乘宣管盈囊紙來歙
坐乖前計空惋悵袖裏從今雙手擪醉歸應被官長瞋
未飽徒勞方朔愶
　　蘇叔黨呂知止自許下見訪叔黨有詩戲贈以此
　　　奉答
三年齊安看江山可當中原故人面北來塵埃逢故人
眼前却作江山見君似江山定不踈能出吾言世亦無
蘇郎下筆妙無敵呂郎與談驚未識鳳雛驥子未宜輕
囊空各有千金璧贈君錦繡英瓊瑶報我琅玕金錯刀
溪毛潢洿未相棄歲暮與君甘縕袍
　　遊武昌
一葉横江凌浩渺李君見我迎門笑鵝黄初熟醅旋壓
書室焚香地新埽淋漓歌笑不知夜竹榻枕藉眠諸少
老人被暖覺獨晩驚起東南日如燒四明陳子定愛客
生火寒㕔邀我到盤肴香潔具俄頃鱠斫寒魚初出沼
仲謀霸氣久寂寞元子亭基尚危峭荆榛荒梗上石磴
人物淸江開野廟莫投明府快一飲主意殷勤賓屢釂
星河破碎歸中夜明日淸淮理歸棹王家園館靜入眼
挂壁於菟疑欲嘯殺鷄爲黍辦倉卒看畵烹茶每醉飽
還家閉門空寂歴勝境目前皆了了兹遊可再誰汝嗇
老嬾似不能輕矯西山得霜瘦如削蕭寺崢嶸出粉篠
幸余腰髀猶足使與子凌寒恣遊眺
　　秋雨小酌贈賈七
出門秋雨泥漫漫嗟哉后土何時乾官曹事休歸舍卧
破屋淅淅西風寒弱妻傾榼勸我起稚子笑語爭杯盤
我生樂事但如此爲爾一醉愁腸寛仕塗翩翩鬭巧㨗
華裾鮮轂相追攀老來百事覺羞耻懶伴兒女塗鉛丹
賈郎豪華獨異我粉腮玉指雙鵶鬟淸眸侑酒醉百醆
肯呪貧甕寒虀酸堂前菊花日以好落砌摵摵梧桐殘
當謀痛飲待九日豪氣一壓龍山桓
　　寓陳雜詩
朝雨如雰絲咫尺不相辨俄然晨光漏紺碧出天面天
工易明晦頃刻俄屢變今朝事大定雲物卷組練客有
北來說蝝生被數縣榖穗無一粒遺稈如立箭卑田成
大澤投種哀莫見官人懵不知猶喜輸租辦興懷及鰥
寡猶愧吾飽飯
開門無客來永日不冠屨客知我老懶投刺輙復去端
成兩相忘因得百無慮故人在㫄郡書信不能屢興哀
東坡公將揜郟山墓不能往一慟名議眞有負可能金
玉骨亦逐黄壤腐但恐已神仙裂石終飛去
我不知暑退但覺衣汗乾頗怪庭中天湛然靑以寛有
物呌草根啾啾自相喧問知已新秋大火流金丸天工
變寒暑正爾事亦繁靜觀付一笑吾事寧相關但思筋
力健悠然佳意還喧喧憎隣里砧杵亂人眠
秦子死南海旅骨還故墟辛勤一生事空得數編書琅
琅巧言語玉佩聨瓊琚知者能幾人憎者頗有餘書生
事業薄生世苦勤劬持以待後世何足潤槁枯興懐及
平昔使我涕漣如道路阻且長悲哉違撫孤
　　寄李端叔
陳墟自古皇疆野實楚縣沃野接神畿荒溝漕淮甸民
風靜而陋原隰平以逺我來逢艱歲禾黍秋色淺荒居
咽蛩蚓風雨老藜莧閉户謝車馬隱几親筆硯馬迹巷
泥㴱庖烟簷日晏深居窺老易妙理殊自玩困亨方寸
足夸安勞逺願乖離感歲月老色各滿面友道古所敦
尺書莫辭倦
　　秋日曬古城
秋日曬古城西風振塵埃出門何所之壞道連蒿萊飛
鳴鷄犬稀破屋枮壕隈老圃理䔫畦晩甲瘦未開輸人
暮出城栖鵶一一回悵然心不怡歸坐勸一杯
　　孫志康許爲南釀前日已聞糴米欣然作詩以問
　　　之
平生一尊酒風月不可無謫官將十年一醉未易圖市
豈無旗亭官亦有酒壚薄苦與釀酸一滴不可沽英英
孫夫子臭味眞吾徒自云得異糵乃出粳稻腴藏久精
粹去去者乃其粗醖釀纔浹日芳甘已盈壺傖人喻其
力若火經茅蘆此語眞野陋殆出負販夫前日聞吉語
糴便已在途每恨陳乏糯價直如買珠憐君久客囊傾
倒無復餘假噐走僕僮供我一笑娯欲爲漉巾潛請學
滌噐如作詩以訊之何日陳尊盂
　　歲暮即事寄子由先生
歲暮淮陽客貧閒兩有餘朝昏面壁坐風雪閉門居老
去深依佛年衰更嗜書未能忘素業聊用慰窮途下里
皆貧屋開門即古墟鷄䐁來近舍舂汲賴隣夫雪壓移
來竹霜萎自種蔬烏皮蒙燕几褐㡌褁僧顱肉似聞韶
客齋如持律徒女寒愁粉黛男窘補衣裾已病藥三暴
辭貧飯一盂長缾卧牆角短褐倒天呉宵寐衾鋪鐵晨
炊米數珠大攙隨杜脛葛製暖寒軀時命今如此功名
已矣乎談愁風射馬拙待兔逢株久慕真乘樂深諳夢
境虚誰憐九頓首止有一長吁瞻望身空老蒼茫歲欲
除何當聞妙誨黥刖待完膚
　　贈翟公㢲
我昔出守來丹陽江流五月如探湯史君之宅在山腹
繞舍樹石何靑蒼千年藥根蟠井底靈液浸灌通寒漿
人言狗杞精變狗夜吠往往聞空廊金山蕩潏浪花裏
一舸遥去隨漁郎最奇巖齋人迹少乳水時滴白石牀
翠黿坡陁負日色白騎掀舞占風祥我留金山凢十日
窮探力取無遺忘南風吹我渡江去已厭淮南塵土黃
二十年間多少事身如疲馬起復僵淮南窮棲衆人後
朝食不充藜莧腸公來衰顔得一笑側聽髙論驚㝷常
窮閻過我坐至暮滿懷珠玉無粃糠乃知世間有淸議
未可盡以已意量精金白璧天所寶理無破碎委道㫄
半年耳冷不聞此遇公矍然神激昂論交自顧已老醜
從事理絶隨飛翔斯文有屬不但爾因公作詩我涕滂
　　北隣賣餅兒每五鼔未旦即遶街呼賣雖大寒烈
　　　風不廢而時略不少差因爲作詩且有所警示
　　　秸秬
城頭月落霜如雪樓頭五更聲欲絶捧盤出户歌一聲
市樓東西人未行北風吹衣射我餅不憂衣單憂餅冷
業無髙卑志當堅男兒有求安得閒
　　書初凉夜至將曉(靈夀寺作/)
秋房燈火淸人語久已寂城逺不聞更警柝鳴未息横
參已入地斗柄當天植乃知三更中市鄽已寂歴我時
守書几磨墨傾硯滴反覆小學書昬目如芒刺試㝷隣
房僧鼻鼾背負壁體勞徑就枕冷夢分南北覺來寺鐘
鳴僧禮像前席須臾聞梵唄木魚如叩石舉頭視東牖
朝日已淡白反身起披衣神爽健筋力亟來酒甕邊側
聽聲喞喞
　　霜後步西園
濃霜午喧妍短日淡無色囘風振中園揺落聲䇿䇿草
根飢烏啄飛舞時嘖嘖野荒無遺粒卒歲將何食鮮鮮
西牆下幽草弄寒碧四時不吾欺聊假汝頃刻
　　呈徐仲車
朝日照高簷夜霜猶在瓦纖纖牆邊柳春色已可把殘
年能幾何奔駛劇湍瀉雖無功名求衰暮亦悲吒出門
問徐子兩計決取捨爲當勉自修汲汲不可暇爲當飲
美酒送老在杯斚子當指我途我即䇿其馬但恐懶拙
姿終非服勤者
　　讀戚公恕進卷
世方尚纖柔子獨不可揉人皆喜呶呶子語不出口巉
然即之髙俗子競潮詬我嘗要之難快使暴其有乃知
謗之非更覺所得厚由來難小知此固可大受讀書常
辛勤世務飽經搆琅琅滿編文一一可推究俗儒昧事
實文字工綵繡可觀不可用章甫冠土偶子能獨不然
渾樸謝雕鏤寧爲目前玩功見施設後知心古所難形
兀實見售嗟君聽者寡風雨但孤雊又思理難常功業
亦邂逅豈令匠石斤常縮䄂間手無爲扣角歌且進滿
尊酎但非遽可合有所待而偶干將伏黄土氣乃在牛
斗顧君久自安蔽抑寧復久
　　贈江瞻道
我行于四方其所急者友嗚呼得之難百不一邂逅人
心不可齊若十指於手隨其短與長亦各有所取剛或
礦而折柔有弱而仆質良文不揚中美外莫副寛壺泛
以枵狹盎迫而陋此猶其大槩瑣屑難悉究譬如選良
材棄百不一有其間雖得之猶或煩矯揉我友居淮濱
飲德昔自幼豈期羇旅間乃獲聞謦欬嗟君如美玉外
徹中乃厚埋藏困塵埃要以不可垢他人十不一子乃
得八九餘虧能幾何不待勉而就乃知昔求艱特以見
未久但憂奔莫及敢憚喘而走我心子所知濩落無所
囿是以行于世往往得謿詬人才如其面不自知好醜
立之明鑑前乃見其可否子於我無嫌告我當苦口我
惟於改過竊不敢自後嗟予迫飢寒子亦仰五斗何當
兩有歸投老作隣叟
　　與友人論文因以詩投之
我雖不知文嘗聞於達者文以意爲車意以文爲馬理
强意乃勝氣盛文如駕理維當即止妄說即虚假氣如
決江河勢順乃傾瀉文莫如六經此道亦不捨但於文
最髙窺不見隙罅故令後世儒其能及者寡文章古亦
衆其道則一也譬如張衆樂要以歸之雅區區爲對偶
此格最汙下求之古無有欲學固未暇君爲時俊髦我
老安茍且聊獻師所傳無以吾言野
　　寄答參寥五首
昔我初見子子時客京師聞名久不獲既得過所知示
我一卷書大小百首詩我嗜不可輟熊蹯薦朝飢約子
彭城游念當行有期中間忽倉卒决去不子辭子後來
髙郵我居淮之湄中間無百里詩句屢交馳客來得子
書云子久南歸投書不能讀恨我聞之遟使我早知此
扁舟尚能追逺别不執手近居不相擕毎念念恨者耿
耿中腸悲子行曰已南我去日已西音書不可頻何以
慰我思
蘇公守呉興山水方有主子兮從之遊掛錫當可駐塵
埃困孤鶴念子久失所秋風展其翼道使萬里去靑雲
引髙唳爽絶誰敢伍余駒欲西秣使我江海櫓平生二
三子往往在南土子才得所樂我拙日益魯拳拳相思
心契濶不得語
秦子我所愛詞若秋風淸蕭蕭吹毛髪肅肅爽我情精
工造奥妙寶鐵鏤瑶瓊我雖見之晩披豁盡平生又聞
從蘇公復與子同行更酬而迭唱鐘磬日撞鳴東呉富
山水草木餘春榮悲余獨契濶不得陪酬賡
我生爲文章與衆常不偶出其所爲詩不笑即謿詬少
年勇自辯盛氣爭可否年來知所避不敢出諸口時時
未免作包以什襲厚低心譲兒曹默默衆人後見君不
能已頗亦陳所有君豈少取之時以佳句授幽絃喜有
聽淸唱慰孤奏如何瞥然去使我不得友
蕭蕭江湖客踈瘦若秋竹苦心爲詩章日夜撓心腹淸
絃無浮聲促柱有哀曲湔湔幽巖泉一一淸可掬人生
於文章初苦力不足及其成欲售又困瞽者目子從呉
興公乃獨獲所欲得意有知賞幽懷免窮獨嗟余失所
投痛學自藏覆子當慰我窮時寄書數幅
　　夏日雜感二首
羣動入夜息我歸亦安眠脫我身上衣投枕體晏然朝
日常營營有生不可閒羲和戢其光幸此須臾間人生
一世中大小無百年胡爲不自暇長抱勤苦歎才者勇
設施誕者夸死權彼有驅其心欲休諒無縁我本與世
疎少慵老成頑何爲不引去坎軻行所艱
姢姢簷前月雖缺自媚好團團理絲蟲飬身恃其巧無
能老蝙蝠乘夜出堂奥那能捕飛蚊未解聒耳閙悲歌
草間蚓辛苦自鳴噪爾生可以默何所欲而躁鳴哇訴
其渴謂若天可禱瘖蟬死不鳴豈以訴無效悠悠羣動
情誰得辨醜好我歌豈徒然亦用自警告
　　西華道中
我行陳許郊十里平若掌居民雜荆榛耕少地多曠野
兔作跳奔驚鳶或髙颺喬林多疾風寒澗有餘漲棘籬
蔽茅屋鷄犬入村巷主人掃土塌秣馬具朝餉童兒汲
土井敗飯堆瓦盎勿悲爲生陋自足無他望嗟余走薄
官奔走年將壯長抱羇旅愁何時稅歸鞅
　　讀蘇子瞻韓幹馬圖
我雖不見韓幹馬一讀公詩如見者韓生畫馬常苦肥
肉中藏骨以爲竒開元有臣善司牧四十萬匹屯山谷
飬之罕用食之豐力不曾施空長肉韓生圖像無乃然
我謂韓生巧未全君不見昔時騏驥人未得飢守鹽車
唯有骨昂藏不受塵土侵伯樂未來空佇立騏驥乏食
肉常臞韓生不寫瘦馬駒誰能爲驥傳之圖不如凡馬
飽靑芻
　　再和馬圖
我年十五遊闗西當時唯揀惡馬騎華州城西鐵騘馬
勇士十人不可羈牽來當庭立不定兩足人立迎風嘶
我心壯此寧復畏撫鞍躡鐙乘以馳長衢大呼人四走
腰穩如植身如飛橋邊爭道挽不止側身逼墮壕中泥
懸空十丈才一擲我手失轡猶攅蹄迴頭一躍已在岸
但見滿道人嗟咨關中平地草木短盡日散漫遊忘歸
驅馳寧復受鞭䇿進止自與人心齊爾來十年我南走
此馬嗟嗟入誰手楚鄉水國地卑汙人盡乘船馬如狗
我身未老心已衰夢寐時時猶見之想圖思畫忽有感
况復慷慨吟公詩達人遇境貴不惑世有尤物常難得
寧能使我即無情搔首長歌還歎息
　　再寄子由先生
宛丘之别今五年汴上留連纔一日賤生飄泊客東南
憂患侵陵心若失先生神貎獨宛然但覺巖巖瘦而實
有如霜露入秋山掃除繁蔚峰巒出自言近讀飬生書
頗學仙人餌芝术披㝷圖訣得茯苓云是松間千歲物
屑而爲食可不飢功成在久非倉卒上侔金石免毒裂
下比草木爲强崛㳙㳙潄納白玉津鍊以真元納之骨
神仙自是人不知豈爲難求廢其術我聞公說心獨嗟
欲問太虚窮恍惚奈何不使被金朱乃俾枯槁思巖窟
又觀世事不可常倚伏誰能定於一終身軒冕亦何賴
况有朝升而暮黜何如端坐養形骸夀考康寧無夭屈
乃知豈即非良圖却笑兒曹嗜糠籺靑衫弟子皆授經
賦分羇窮少倫匹自知無命作公卿頗亦有心窮老佛
但思飽暖願即已妄意功名心實不終期䇿杖從公游
更乞靈丸救衰疾
　　寄楊應之
應之蹉跎三十九猶着靑衫困塵垢髙才逸氣老益竒
我每事之安敢友逢時則駕子何患有才未用誰之醜
暴得從來失常速徐驅未用鞭其後掃除萬事付諸命
收拾至樂歸之酒聞公頗以飲自名我亦抗衡能至斗
京師常恨酒不足貧旅僅得糊其口乃知一飲尚間關
功垂萬古知難偶百年痛飲乃良圖安用金朱裹枯朽
我生自斷計已決君亦我徒能爾否揚眉鼠子事輕肥
貶眼小兒夸謹厚須防仰赫忌鵷鶵更慮致魘逢芻狗
獨醒不若餔其糟羣犬猶須避而走遭刑每笑嵇叔夜
得計須師彭澤叟我官古邑洛之陽聞有山川亦淸秀
行當釀秫從子遊更以新詩相獻侑
　　招潘郎飲
老人夜短睡不足勃公窗外强知時五更未明語千萬
更憎林間鵯鵊兒吹紅洗白雨三日吾園花蕊已離披
一年春事坐如此白首窮謫歸無期念此徑須沽酒飲
買魚烹肉懃妻兒更呼東鄰好酒伴爲我醉倒堦前泥
　　郭圃送蕪菁感成長句
蕪菁至南皆變菘菘美在上根不食瑶簪玉筍不可見
使我毎食思故國西鄰老翁知我意盈筐走送如雪白
蒸烹氣味元不改今晨一飡如南北孔明用蜀最艱窘
百計捃拾無遺䇿當時此物助軍行渭上襃中有遺植
英雄臨事究瑣屑終服奇才屈强敵想見躬耕自灌畦
當時有意誰能測
　　讀守道詩
仁宗之初公有聲一世懦者聞之驚力行古義不顧俗
師事孫子傳其經掃堂捧杖供賤役侍師之坐隨師行
質疑問道無敢變當世始知師與生作爲文章不徒發
譏切時事排公卿俗儒毁譽無所出乃取過行爲譏評
過於仁義罪固小矯弊自合違中行人皆不及子獨過
兩者之罪誰爲輕開編偶誦子詩句辭氣磊落嚴以清
吟哦令我不能捨想見眉宇寒崢嶸髙風一泯不可見
安得壯士能經營惜哉朽骨不可作徂徠廢土知誰耕
　　對雪呈仲車
學堂歲暮無來客殘雪漫漫風獵獵當庭古柳三四株
老翁擕帚收殘葉二年閒散百事慵飢寒不自勤鉏鍤
囊空甑倒誰復救典衣買酒將空篋人間萬事苦難齊
以醉驅愁最奇捷丈夫未死誰能測幽憂何自同兒妾
飲酣耳熱詩興遒直上虚空恣陵躡飢喉凍噤誰與解
正藉醺酣得嚅囁少年舉白未嘗辭漸老深杯見還怯
何當共有種秫田免向官壚走書帖
　　己未四月二十二日大雨雹
夜來飛雹驚我眠大者磊落幾如拳起聽但覺屋欲動
簷瓦破墜無復全是日晩晴星斗出鏡靜萬里無雲烟
乾坤變化竟誰使造作詭怪須臾間鄰家老翁髪已白
云昔見此今十年木衰火濫氣浮洩激此陰沴成氷堅
儒生臆度知是否天事誰得窮其源屋頭雛鴉失其母
足傷翅折亦可憐
　　早作
鸕鷀夜寒不得眠永夜相語髙樹顚鴉鳴最早尤喧闐
啼呼相應動百千老鷄睡起足攣拳側頭端如聞九天
引吭一唱鳴宮懸時哉不後亦不先朦朧初日見山川
吾廬人起有炊烟
　　讀李憕碑
自唐中微北方沸胡馬長鳴飲淸渭李公守節陷賊庭
身死髑髏行萬里(憕及盧奕/並傳首)百年事往誰復省一丘榛
莽無人祭荒碑半折就磨滅後人空解傳其字殺身不
畏眞丈夫自古時危知烈士俗書小技何足道嗟我但
欲揚其事寥寥獲麟數千載末學襃貶多非是高文大
筆誰復作絀臣餓夫須有待紛紛後世競著述紙墨徒
爲史官費却嗟何獨此事然搔首碑前空嘆慨
　　秋蔬
荒園秋露瘦韭葉色茂春菘甘勝蕨人言佛見爲下筯
(俗言八月/韭佛開口)芼炙烹羮更滋滑其餘瑣屑皆可口蕪菁脆
肥薑葅辣藏鞭雛筍纖玉露映葉乳茄濃黛抹已殘枸
杞只留枿晩種萵苣初生甲南來食魚忘肉味久思吾
土牛羊茁軟炊一飽老有味痛飲百壺今不說蒲團齋
罷欠申時自覺少年心解脫
　　瓜洲謝李德載寄蜂兒木瓜筆
瓜洲蕭索秋江渚西風江岸殘紅舞津亭永夜守靑燈
客睡朦朧聽江雨靑罇曉酌遣懷抱但恨鬱鬱將誰語
敲門忽得故人書洗手開緘見眉宇蜂兒肥膩愈風痺
木瓜甘酸輕病股銛鋒皓管見還愧老去筆硯生塵土
北歸飄泊亦何事篙工已束橫江櫓天寒應客太昊墟
當遣何人具鷄黍
　　耒寒熱伏枕已數日忽聞車騎明當按頓睡中得
　　　韻語數句上呈四丈龍圖兼記至日之飲
山羊卷酥如切玉剪毛胡羊花作肉燭前醉客淋漓時
山泉更煑如珠粟深泥三尺歸不記日到牀前初睡足
爾來七日戰寒熱朝飯齋糜不盈掬客來但辦君且去
卧聽㳙㳙雪消屋因山事嚴京兆出十驛人人如在目
駞裘便面行野時晴郊已動陳根綠
　　和晁應之憫農
南風吹麥麥穗好飢兒道上扶其老皇天雨露自有時
爾恨秋成常不早南山壯兒市兵弩百金裝劒黄金縷
夜爲盗賊朝受刑甘心不悔知何數爲盗操戈足衣食
力田竟歲猶無獲飢寒刑戮死則同攘奪猶能緩朝夕
老農悲嗟淚沾臆幾見良田有荆棘壯夫爲盗羸老耕
市人珠玉田家得吏兵操戈恐不銳由來殺人傷正氣
人間萬事莽悠悠我歌此詩聞者愁
　　九月十二日入南山憇一民舍冐雨炙衣久之
石稜如刀不容步上挽垂藤下無路風寒雨滑徒旅愁
捨馬杖藜泥没屨躋攀顚墜不容髪目眩心寒驚反顧
亦知垂堂有遺戒身仰微官欲誰愬蕭蕭茅屋映絶壁
門外漍漍淸泉注解衣就火不能暖旋拾山薪伐溪樹
山翁生未食醯醢脫粟寒蔬度朝暮人間平地固不少
何用巇嶇守麏兔秋聲四起山靄夕壞屋踈籬睡無處
披裘結束相勸歸過盡重雲下山去
　　蕭朝散惠石本韓幹馬圖馬亡後足
世人怪韓生畫馬身苦肥幹寧忍不畫驥骨當時廐馬
君未知開元太平國無事戰馬卷甲飽不騎玉關槖駝
通萬里長安第宅連諸姨笙歌錦繡遍一國六龍長閑
空食粟霜甜秋草沙苑遊日暖春波渭川浴脽圓腰穩
目生光細尾豐膺毛帖肉珠鞍玉鐙驕不行豈有塵埃
侵四足韓生丹靑寫天廐磊落萬龍無一瘦豈知車下
骨如牆飢齧草根刺傷口君家古圖才半身千里騰驤
已有神迴身側顧不無意剪騣絡頭嗟失眞君不見太
宗戰馬拳腹毛身騎此馬縳羣豪龍虎精神金鼔氣豈
有閒地供脂膏至今畫圖快胷臆想見虯鬚親破賊那
知但愛廐中肥漁陽筋脚蹄如石神駒入水隨烟雲蜀
山石路無行人六驥悲鳴足流血騎騾遺事一酸辛
　　次韻君復七兄見贈
老知山林等朝市扁舟誰能問行止長淮十日浪吹沙
春風正攪驪龍睡幽人軟語破永日衝泥擕手林間寺
坐中知兄病當已眉宇氳氳有佳氣華池神酒不用醒
人生和暢自忘形扶持陰德鬼神在洗除世緣煩惱輕
東來自慙雙鬢改相逢但覺兩眼明論詩尚愛淡生活
學道久嘆閒名聲嗟我塵埃費昏旦補刖自憐聞道晩
還丹欲問僕僕仙(謂陸先生僕/僕古仙人也)一菴更作騰騰嬾(騰騰/古禪)
(宿謂/圓明)春陰夜薄月朦朧劇談燭盡樽亦空他日重逢龎
處士可能猶與世人同(兄斷愛屏欲專意/禪悦故比龐公)
　　離泗州有作
舸􁀙大艑來何州翩翩五兩在船頭淮邊落帆汴口宿
橋下連檣南與北南來北去何時停春水春風相送迎
沙岸飛鷗舊相見短亭楊柳不無情淸歌一曲主人酒
主人夀客客舉手明日酒醒船鼓鳴沙邊破堠不知名
行人十里一迴首雲邊猶有墖亭亭
　　汴上觀迎送有感
居人憐客千里來掃堂爲客致酒杯夜闌再拜客辭去
樽前美人不成舞陽闗八疉倒玉船消魂此地自年年
船頭旗竿船尾柂南遊江海北長安長亭出城十餘里
柳邊人家飯遊子少年此地幾經過白頭相逢可奈何
　　奉先寺
荒凉城南奉先寺後宮美人官葬此角樓相望髙起墳
草間栢下多石人秩卑焚骨不作塚靑石浮屠當丘壠
家家墳上作享亭朱門相向無人聲樹頭土梟作人語
月黑風悲鬼揺樹宮中飬女作子孫年年犢車來作主
廢后陵園官道側家破無人掃陵域官家歲給半千錢
街頭買餅作寒食
　　送程德孺赴江西
程侯治楚我獨知去時民作嬰兒啼歸來明光見天子
還把一節大江西年來屢下寛大詔赤子未免寒與飢
恩如憂病政如藥知病無藥何由治朝廷法度寄吏手
付授得所乃合宜事如白黑初易睹敗以容悅相䝉欺
此行委寄意不淺列城數十受指麾任官輕外最弊法
省閣無補眞何爲遥知敏手多暇日不廢樽俎還蛾眉
從君多乞歙州紙歲晏天祿供吟詩
　　叙十五日事
五更聞鐘自驚起坐守殘燈具冠履昏昏病眼正團花
獨愛當庭月如水強驅睡味誰不仁漠漠黑甜留兩眥
忽驚左掖漲風埃已趨上閤鏘環珮平明原廟煥金碧
飢投敗幕飡寒餌紛紛僕僕酸兩脛肉食當然賤何事
走馬還家百不問掃榻伸腰真有味起來炊熟日亭午
槐葉新成庭覆翠翻書㺯翰老自笑飽食安眠計難遂
古來髙士不入城肯聽鳴鷄踏朝市
　　官閒
官閒吏歸早歲晏寒欲盛槐稀庭日多鳥下人語靜幽
花破寒色過雁驚秋聽酒賤莫厭沽北風行欲勁
　　冬日放言六首
小兒喜學書滿紙如棲鴉老婦寒不績當户理琵琶樽
中有神物快寫如流霞三杯任兀兀凍臉生春華
寒羊肉如膏江魚如切玉肥兔與奔鶉日夕懸庖屋嬉
嬉顧妻孥滋味喉可欲謫官但強名比者何不足
日暮歸飲酒兒女戲我前須㬰徑三酌據榻已醺然老
妻坐我傍餚胾屢炮煎大勝劉伶婦區區爲酒錢
我初謫官時帝問司酒神曰此好飲徒聊給酒飬眞去
國一千里齊安猶最醇失火而遇雨仰戴天公仁
秦人焚詩書意欲遂絶滅六經至今存何曾損毫髪興
衰有天理人力自淺拙不憂驪山墓回首遭發掘
元子本豪爽頗復有俗氣孟嘉亦可人乃與較權勢崛
強近百年究竟成何事江左無英雄汝得免徒𨽻
　　潘郎以予生日見過致酒出兩詩
東風沛甘雨百物一時好江邊桃李盡紅紫到百草道
傍負擔子寒食歸祭禱念我淮上丘三年不躬掃
淮陽牡丹窟盛不數伊洛姚黄一枝開衆艷氣如爍亭
亭風塵表獨立朝萬蕚誰知臨老眼更復美葵藿
　　嘲南商
兩袖全疋帛望知江淮客深藏計算苦好鬭意氣窄愁
逢湯餅盌遇鮓論甕咋市南沽茅柴歸店兩顴赤
　　十二月二十六日旦聞東堂啄木聲忽記作福昌
　　　尉時在山間環舍多老木臘後春初此鳥尤多
　　　聲態不一今琵琶箏中所效既不類又百不得
　　　一二云福昌河南屬邑也
睡起聞啄木忽憶福昌春官舍題詩壁如今經幾人猶
能老耽酒依舊拙謀身尚想蘭宮路東風淸洛濱
　　田家三首
野塘積水綠可染舍南新柳齊如剪去冬雪好麥穗長
今日雨晴初擇繭東家饋黍西舍迎連臂踏歌村市晚
婦騎夫荷兒扶翁月出橋南歸路逺
社南村酒白如餳鄰翁宰牛鄰媼烹挿花野婦抱兒至
曵杖老翁扶背行淋漓醉飽不知夜裸股掣肘時讙爭
去年百金易斗粟豐歲一飲君無輕
新見鵲銜廷樹枝黄口出巢今已飛栗留啄椹桑葉老
科斗出畦新稻齊田家苦作候時節汲汲未免寒與飢
去來暴取獨何者請視七月豳人詩
　　海州道中二首
孤舟夜行秋水廣秋風滿㠶不揺槳荒田寂寂無人聲
水邊跳魚翻水響河邊守罾茅作屋罾頭月明人夜宿
船中客覺天未明誰家鞭牛登隴聲
秋野蒼蒼秋日黃黃蒿滿田蒼耳長草蟲咿咿鳴復咽
一秋雨多水滿轍渡頭鳴舂村徑斜悠悠小蝶飛豆花
逃屋無人草滿家纍纍秋蔓懸寒瓜
　　女几祠下
山邊白雲閒不掃山下松花龍甲老東風古栢吹暖香
廟前土馬荒春草朝霞爲裳水爲珮守廟千年老龍在
淸風掃堂神暮還山頭月出溪潺潺
　　福昌北秋日村行
秋野無人秋日白禾黍登場秋索索豆田黄時霜已多
桑蟲食葉留空柯小蝶翩翩晩花紫野鶉啄粟驚人起
洛陽西原君莫行秋光處處傷人情
黄桑蕭蕭新雨晴田中日午村鷄鳴場頭九月禾黍熟
空原雉飛飽新榖棘籬蟲鳴村路曲路邊古墳生野菊
人稀田濶草茫茫洛陽秋深能斷腸
　　從黄仲閔求友于泉
炎暑戰已定淸秋當抗衡碧雲生雁思幽草見蛩情㬠
麥村墟靜觀書枕簟淸誰能酌𤣥酒來破屈原醒(借一/韻)
　　贈陳履常
勞苦陳夫子欣聞病肺蘇席門迂次數僧米及時無㫖
蓄親庖急靑錢藥裹須我場方不給何以縶君駒
　　至安化驛先寄淮陽故人
蕭條安化驛倦客思悠哉積水連天濶靑山送客來疎
籬風捲葉敗屋雨生苔寄語淮陽舊人今放逐回
　　秋日
隕葉鳥不顧枯莖蟲莫吟野荒田已穫江暗夕多陰夜
語聞山雨無眠聽楚砧弊裘還補綻披拂動歸心
　　發安州作
積雨陂塘秀南風蒿艾肥烏犍立横隴白鳥下深畦雲
木呌杜宇曉林啼竹鷄平生倦游興頼有濁醪擕
　　都梁亭下
金塔靑㝠上孤城莾蒼中淺山寒帶水旱日白吹風人
事劇翻手生涯眞轉蓬髙眠待春漲鮭菜伴南公
　　二月二日艤舟徐城戲呈戚郎
自嗟爲客乆羇旅過淮時雪野挑蔬瘦霜天暖酒遟流
年下坡轂萬事覆枰碁異日懷陳迹孤舟近古祠
　　舟中曉思
樹色未啼鳥槳聲初度航客燈靑映壁城角冷吹霜飄
泊年來甚羇游情易傷年豐淸潁尾吾計亦差良
　　酬同年徐正夫司户時公欲卜築嵩洛間
少别老相見無言空惘然功名屬多病詩酒樂衰年釡
厭顏公粥囊須趙壹錢歸裝何日辦嵩少好林泉
　　今早將飲酒聞鸎有感
蕭條古蘭若春日等閒斜唧唧初聞鷰怱怱又過花舊
游都似夢到處即爲家把酒聽鶯處羇懷感歲華
　　破幌
破幌一點白卧知千里明低窗通雪氣喬木尚風聲傳
警軍城靜鳴鐘梵刹淸高眠㝷斷夢鄰樹已烏驚
　　卷簾
卷簾新月上林影散微茫庭草鳴蟲近風燈秋幌凉長
年唯有病晩歲苦多傷身世竟何就吾將問蜀莊
　　日落
日落長雲暗風悲古岸秋渚鷗遥避客野蝶戲隨舟疎
拙資微禄飄零厭逺遊若無尊裏酒何物與消愁
　　舟行即事二首
古岸生微靄空林掛夕陽霞輝明野色天影戰波光集
烏村墟暗鳴蟲禾黍荒秋髙孤月靜天末巧雲長沙晩
横歸艇川晴列去檣登臨自多感何必寄他鄉
去去路日逺行行歲向深晩田荒更濶秋野曉多陰岸
蓼飛寒蝶汀沙戲水禽迎風蘆顫葉昡日棗裝林早蟹
肥堪薦村醪濁可斟不勞頻悵望處處有鳴砧
　　秋懷次韻晁應之三首
木落晩風急宵凉侵暑衣有期惟向老無計未成歸只
益顚毛脫還從髀骨肥感時仍弔古回首意多違
衰鬢不堪洗病軀先覺陰天寒白日短歲暮亂山深薄
酒醒無力危絃奏不禁謀身老逾拙三聽洛陽砧
淸秋萬里興力疾上高臺歲熟雉兔飽風髙榆柳摧晩
篁元自綠幽菊爲誰開寂寞無人問鄉書久不來
　　宿銅陵
山色日已逺間人歸路長碧天凉後濶秋物雨餘荒人
靜路傍寺鳥啼林下房銅陵竟何就空死漢吳王
　　漣水
孤舟逆水上野靜聞水聲鷗飛不逺水寒浪濺霜翎夜
氣岸兼木夕光潭照星長吟弄雙槳知有魚龍驚
　　索莫
索莫歸未得閒雲還滿空愁吟對寒日不睡到晨鐘衣
念初冬寄書憐手自封何當聽夜雪暖酒夜爐紅
　
　
　宋詩鈔卷三十
欽定四庫全書
　宋詩鈔卷三十一
　　　　　　　　　内閣中書舍人吳之振編
　張耒宛丘詩鈔
　　冬夜
山靜寒雲薄天空孤月明霜桐占堦影風葉繞廊聲經
歴心難就蹉跎歳屢更冥鴻本淸遠何事亦宵征
　　和西齋
山色供開鏡溪光照掩扉暗蟲先夜響萎葉近秋飛灌
圃晴蔬出開籠暮鶴歸鳴琴坐朗月輕露㸃秋衣
　　春寒
客舍逢桃李淸樽聊自懽夢中驚夜雨醉裏度春寒草
色逺還緑鳥聲晴更䌓預期多病眼花發更辭㸔
　　歲暮書事五首
歲晏北風疾山空萬谷號木枯隨意折鴻斷不成高深
屋支蓬户熅爐暖縕袍老天元不寐鳴竹鼓蕭騷
風捲塵沙白雲垂雪意凝夜山時呌虎晩市早收燈園
栗炮還美村醪醉不能三年官况味眞是冷於氷
牛羊已歸去殘照滿山陂霜雁田中靜風鳶木杪悲川
原今自若龍虎昔交馳丘隴耕桑盡千年不復知
原廟依岡起傳聞世祖營南陽無雊雉熊耳合投兵霜
日蓬原路天風栢殿聲山川英氣在不負昔聞名
北風吹馬疾石徑上危基野爼飽貆脯山鑪煑橡糜寒
耕􁥽凍石獵火上風枝畱滯親糜鹿多慙髪欲絲
　　莫春三首
還將多病眼冉冉對殘春啼鳥日求侶晩花如向人物
情懶着意杯酒最關身亦有功名志吾生付大鈞
應接非吾事㴱幽興有餘筍㴱鳴鳥下花薄午風疎草
淺見飛雉溪清生細魚端居亦多趣不用席門車
紅點薔薇架綠㴱桃李蹊語鶯知果熟忙燕聚新泥節
物有常態羇游無定棲寧須說鵬鷃物理固應齊
　　宿東魯父店二首
夕陽低欲盡春淺色蕭條暝色催歸牧炊煙向晩樵疎
星臨水際遠火隔村橋黯黯柴門夜栖鴉對寂寥
郡國何時極羇愁觸處生望隨天不盡春共野兼平煙
樹淮南濶魚鹽楚俗輕飄零五年别歎息鬢毛更
　　春望
鳥去晴雲外㠶歸芳草邊平淮分綠野春樹接低天殘
枿寒餘燒新靑雨後田年來千里目容易淚雙懸
　　夜意
荒城轉五更北斗向誰傾穴鬭時爭齧林栖或自驚老
來神慮淡睡足骨毛輕石磬催僧粥低窗枕畔鳴
　　春望
暖日晴薰草淸淮濶浸天地卑連遠水城廢入春田目
極風燈外愁懸淚臉邊人生苦多感花柳自年年
　　同七兄及崧上人自墳莊還寺
和風快人意岸幘晩衿凉日落野㾗碧月生淮際光論
詩得靈運靜語屬支郎不是耽閒散從來懶性長
　　蔡河漲
渾渾雖未已浩浩竟東歸濶處長天近澄邊一鳥飛西
風疎葦亂斜日遠村微淹泊從吾道扁舟伴釣磯
　　初秋對雨
閉户理殘編疎慵得自便朝凉淸病思秋雨對高眠屋
冷㴱藏燕槐疎濕抱蟬所忻堂下菊芳意已鮮鮮
　　泊長平晩望
川穩夷猶棹春歸杳靄天翠㴱交岸樹綠遠望川田漁
酒數家市㠶檣何處船登臨一回首無恨亦依然
　　發長平
歸牛川上渡去翼望中迷野水侵官道春蕪沒斷堤川
平雙槳上天濶一㠶西無酒消羇恨詩成獨自題
　　夏日五言十二首
過雨芰荷亂繁陰竹樹多雛聲知鳥哺萍動見魚過細
逕饒苔蘚陰牆引薜蘿角巾從倒側疎懶欲如何
蚓壤排晴圃蝸涎印雨堦花鬚嬌帶粉樹角老封苔問
字病多忘過隣慵却迴晩凉還盥櫛對竹引淸杯
山雨晴來暑溪雲暗復興林塘陰不解巾几潤還蒸書
帙慵披蠧槃飡厭撲蠅老來疲苶甚多病日侵陵
朝雨來還宻村墟一望間遠聲唯野竹潤色但靑山書
史供高卧莓苔只閉關蕭蕭覺秋興飄颯近衰顏
細徑依原僻茅蓬四五家山田來雉兔溪雨熟桑麻竹
籠辰收果茅菴夜守瓜頗知農事樂從此問生涯
養拙貧無事㴱幽樂更眞簷巢偷哺子樹啄巧藏身竊
果鶯知主移居蟻過隣老夫朝食美薦俎有谿鱗
謝守常捜句陶潛亦效官傍溪分水細過巘得天寛布
種隨蔬隴㝷香到藥欄野裝兒稚笑繩屨鹿衣冠
久與山川約那無風月情經營元濶畧疎放自平生山
友招相見鄉書向遠征慇勤語歸計貧病苦難成
種藥幽人事還披本草經出山抛舊翠過雨有新靑術
受壺中秘方傳肘後靈不辭勤服餌爲變髪星星
陶令抛官易龐公去隱㴱由來浮世事可見昔人心卜
築閒多思奔馳病不禁簷楹來鷰雀鸞鶴自山林
蛩怨靑莎老螢飛積水㴱庭除延夜色砧杵發秋心雄
劒鳴初匣寒衣補硬針老來詞賦懶從使二毛侵
夜色川原合秋聲草木催星辰隨地濶河漢寫山來栖
鶴凉先警飢烏夕未回高樓對斜月鳴笛正淸哀
　　䝉恩除奉常有感
平生秉周禮投老奉龍旂斥逐偶不死歸來敢恨遟門
闌走賓客行李飭妻兒又踏長安道多慙鬢有絲
　　冬日雜興六首
小園晴自掃曝日坐前軒野鼠穿山葉寒烏啄草根短
籬藩隙地别逕入孤村幽趣供岑寂淹畱不復論
水落橋㾗在沙乾岸草枯霜餘槐老壯風際竹淸疎啄
木高逾響鶺鴒飛且呼二年親友絶唯有對禽魚
池館畱餘雪西山照夕曛臘催梅蘂近春向鳥聲新愁
思仍當病風光欲近人年年桃李樹相對只傷神
空山身欲老徂歳臘還來愁怯年年柳傷心處處梅綠
蔬挑甲短紅臘㸃花開氷雪如何有東風日夜回
南壁蒼崖壯窮冬井落閒風聲先老樹日色避諸山落
雁飢相向啼烏夕自還微微寒月影蓬户已深關
擊柝山城閉疎燈野店扄疾風鳴夜谷晴水動浮星霜
翼歸何晩鄰機織未停短歌時自和愁絶更誰聽
　　建平途次
野橋田徑滑官路柳條新流水伴遲日野花畱晩春㸃
空知去翼衝綠有歸人自笑諳岐路無勞更問津
　　北橋送客
橋上垂楊繫馬嘶橋頭船尾揷紅旗船來船去知多少
橋北橋南長别離亭上幾傾行客酒遊人自唱少年辭
百年回首皆陳迹浮世飄零亦可悲
　　九日獨遊懷故人
故人分散在天涯九日登臨獨嘆嗟人世光陰催日日
鄉閭時節自家家風煙滿眼臨秋盡鼓角荒城送日斜
取醉憑誰正烏㡌遣愁猶强揷黃花
　　夜
木落風高砧杵傷孤城更漏入秋長寒生疎牖人無夢
月過中庭樹有霜報落梧桐猶隕葉知時蟋蟀解親牀
年年多病渾無寐靜對楞嚴一炷香
　　春日
輝輝暖日弄遊絲風軟晴雲緩緩飛殘雪暗隨氷筍滴
新春偷向柳梢歸可惜客鬢蹉跎老每惜梅花取次稀
何事都城輕薄子買驩沽酒試春衣
　　探春有感二首
出城但怪風光老草色蒼茫柳色㴱煙樹遠浮春縹緲
風光不動日陰沉芳郊未厭縈紆入美酒何妨取次斟
羸馬靑衫亦何事一生空負野人心
柳蕚蒙茸待放綿櫻桃新葉大如錢深春冷落花殘後
寒食朦朧月淡天獨坐毎將詩作伴遣愁安得酒如泉
傷心千里休凝望城外東風草滿川
　　暇日同孫畢二同舍遊李氏園亭
蕩蕩東風散客心出門驅馬問園林花房待暖徐徐放
柳色隨春旋旋深城郭遠來無俗客松篁㴱處有幽禽
主公畱壁題詩句應許騷人盡日吟
　　暮春
夜雨輕寒拂曉晴牡丹開盡過淸明庭前落絮誰家柳
葉裏新聲是處鶯白髪生來如有信靑春歸去更無情
便當種秫長成酒遠學陶潛過此生
　　將至壽州初見淮山二首
浩蕩平波欲接天天光波色遠相連風鳴兩槳初離浦
岸轉靑山忽對船澤國秋高添氣象人家南去好風煙
步兵何必江東走自有鱸魚不直錢
晩繫孤舟古岸隈蒹葭風定渚鷗回山兼野色蒼茫去
月向淮心晃蕩來秋色解將愁並至年華偏與客相催
靑衫手板徒勞爾富貴功名安在哉
　　將别普濟二首
老松疎竹寺門幽九月輕寒襲客裘漠漠淮煙天際晩
蕭蕭山雨坐中秋風前紅葉知時落籬下黃花對客愁
爲語老僧無我笑此生終待老林丘
孤城淮北晩鐘殘落日橋邊送客鞍物外樓臺秋更豁
山㴱松竹晩多寒窻風細細侵衣冷簷雨蕭蕭到夜闌
佳境欲畱嗟不可塵埃蹤跡但悲歎
　　發泗州
萬艘獵獵戰風桅我亦孤舟别岸隈漠漠曉雲生木末
蕭蕭飛雨送帆開消磨歲月書千卷零落江湖酒一盃
因病得州眞漫爾功名於我亦悠哉
　　夏日雜興二首
墻下溪流清且長夾溪喬木雨蒼蒼裊風翠果擎枝重
照水圓荷舞葉凉蝸殻已枯黏粉壁燕泥時落汚書牀
南山野客閒相過贈我能擕藥滿筐
疎圃茅齋三畝餘溪光山影動浮虚病妻老去唯㝷藥
稚子年來解愛書中散無堪心放蕩馮君已老興蕭疎
全眞養素安吾分敢謂軒裳不我如
　　送楊補之赴鄂州支使
相逢顧我尚童兒二十年來髩有絲涕淚兩家同患難
光陰一半屬分離扁舟又作江湖别千里長懸夢寐思
何日粗酬身世了卜鄰耕釣老追隨
　　送楊念三監簿侍行赴鄂渚
楚天南去水冥冥鄂渚悠悠到幾程京洛信稀千里隔
江湖春盡一帆輕莫辭送别靑春滿㑹是相逢白髪生
飽讀詩書取卿相不應如我老無成
　　寄榮子雍二首
東風三月洛陽城傾葢相逢氣倍增㸔盡園花方信馬
飲斜樓月更挑燈年光飄忽雙馳轂心事蕭條一老僧
酒病年年慵把筆新文寄我苦憑陵
家家新酒滴新醅殘歲崢嶸春欲回霜野寂無新到雁
雪林寒有欲開梅闗河路永雙橫轍天地身閒一舉杯
酬答風光千㸃淚怯將愁眼更登臺
　　陳履常惠詩有曾門一老之句不肖二十五歲謁
　　　見南豐舍人於山陽始一書而褒與過宜陽有
　　　同途至亳之約耒以病不能如期後八年始遇
　　　公於京師南豐門人唯君一人而已感舊慨歎
　　　因成鄙句願勿他示
南豐塚木已蕭蕭猶有門人守一瓢文彩自應傳壼奥
典刑猶可想風標紛紛但見侏儒飽寂寂誰歌隱士招
十載弊冠彈未得簪纓知復爲誰彯(君知已甚多未聞/特達之薦可無嘆)
(耶/)
　　泊舟候水
一水悠悠斷復連卸帆終日小灘前靑旂招飲篙工醉
五兩欹風賈客眠樹色逺分芳草路鳥行斜斷夕陽天
漁舟慣伴危檣宿饋我霜鱗不用錢
　　同李十二醉飲王氏牡丹園二首
東風窮巷只埃塵誰見城南萬朶新不問主人聊一飲
爲擕佳客送餘春比君意氣三年老貸我疎狂一味眞
醉裏尚能馳馬去㸔君倒著接䍦巾
吹盡紛紛桃李塵天香國豔一翻新正過榖雨初晴日
分得西都太半春舊態似推新豔好紅芳不似淡粧眞
予嗟久得丘園意何日相逢一幅巾
　　晝卧懷陳三時陳三卧疾
睡如飲蜜入蜂房懶似遊絲百尺長陋巷誰過居士疾
春風正作國人狂吟詩得瘦由無性辟糓輕身合有方
欲餉子桑歸問婦一瓢過午尚懸墻
　　將至海州明山有作
望望孤城滄海邊好雲㴱處是人煙鳥飛山靜晴秋日
水濶人閒熟稻天旂影逺揺沽酒市棹歌歸去隔村船
功名富貴非吾事誓斸明山數畝田
　　秋日登海州乘槎亭
海上西風八月凉乗槎亭外水茫茫人家日暖樵漁樂
山路秋晴松栢香隔水飛來鴻陣濶趂潮歸去櫓聲忙
蓬萊方丈知何處煙浪參差在夕陽
　　屋東
蒼鳩呼雨屋東啼麥穗初長燕子飛竹裏人家鷄犬靜
水邊官舍吏民稀溪聲夜漲寒通枕山色朝晴翠染衣
賴有西隣好詩句賡酬終日自忘飢
　　題齋壁
松庭日午聽啼鶯簾外人稀睡老鈴已歎近秋添白髪
更因多病讀黃庭江魚未上烹難致(江魚未上則不漁/丹陽暑月絶無魚)
呉酒空斟醉易醒好住安心莫惆悵此身天地一浮萍
　　已卯十二月二十日感事
蹉跎流落已華顚又見荆湖一歲遷人怯苦寒愁日短
天收殘臘放新年園林寂歴飄梅後里巷經過爆竹前
自料知非猶得在潛心久學衛蘧先
　　耒將之臨淮旅泊泗上屬病作迎候上官不敢求
　　　告北歸尤劇疎拙無以自振但自憫歎耳
謀身不解免飄蓬零落孤舟西復東雙鬢雖靑應早白
病顏更醉不成紅﨑嶇避俗人難合憔悴多愁疾易攻
蓴菜碧鱸秋正美步兵終欲向江東
　　望龜山二首
淮上風高寒日西龜山嶺下山雲歸遊人苦恨日已晩
靑山自與雲爲期輕舟漁子犯煙去照水白鷗窺影飛
人間不作逍遥客老又塵埃空滿衣
日落㸔山山更靑原頭啼鳥已春聲可憐山近不能到
盡日與山相對行雲裏人家自來往天邊樓閣逺分明
白鷗不解游客意驚起碧煙深處橫
　　次韻答存之
環堵蕭然汝水隈孤懷炯炯向誰開靑春不覺書邊過
白髪無端鏡上來祭竈請鄰聊復爾賣刀買犢豈難哉
故人休說封侯事歸釣江天有舊臺
　　離天長寄周重實
相逢握手便忘形射䇿天門盡弟兄浮世有誰尊道義
靑衫自笑爲功名高談未盡胸中意作别猶如夢後驚
半夜扣門投野寺天寒孤月更分明
　　題堂下桐
零落當軒兩樹桐秋來相伴一衰翁寒枝向月空餘影
隕葉知時不待風故國山川天黯淡美人音信雁西東
歲華節物俱寥落滿眼牢愁賴酒攻
　　登海州城樓
城外滄溟日夜流城南山直對城樓溪田雨足禾先熟
海樹風高葉易秋踈傅里閭詢故老秦皇車甲想東游
客心不待傷千里檻外風煙盡是愁
　　秋日憶家
汩汩流光長逺客年年秋至是離家孤城入夜寒更逈
霜月滿天歸夢賖摵摵老桐風後葉姢姢疎菊雨殘花
茅簷布被猶無力長走塵埃眞可嗟
　　七言
飛鴻歸盡鸞將還亭院㴱沉人倚欄斜搭鞦韆寒食雨
已黄楊柳暮春寒宻裝杏蕚紅如糝半落梅花香未殘
人世年年非舊事感時唯有淚汎瀾
　　京師廢宅
當道朱門白晝扄高堂歌吹乆無聲古窗積雨昏殘畫
朽樹經隂長寄生門下老人時洒掃舊時來客歎平生
艷姬驕馬知何處獨有庭花春自榮
　　登城樓
沙雨初乾巾褐輕獨披衰蔓步高城天晴海上峰巒出
野暗人家燈火明歸鳥各㝷芳樹去夕陽微照逺村耕
登樓已恨荆州遠况復安仁白髪生
　　送泗州推官王永年致仕還鄕王年四十而致仕
　　　士大夫所少也
爲憶田園便拂衣休官退勇似君稀塵埃擺脫靑衫去
閭里驚嗟白髪歸南畝稻粱仍歲熟舊山芝术入秋肥
百年從此皆閒日寄語人間浪是非
　　和即事
溪如圓塹木如城魚鳥從遊信此情啅雀踏枝飛尚裊
仰荷承雨側還傾彈琴廢久重㝷譜種藥多求旋記名
于世久判無妙䇿直應歸學老農耕
　　自海至楚途次寄馬全玉
迂踈懷抱獨君知杖拂親依卽我師一句未能叅妙道
數篇空復得新詩子方奮迅雲間翮我厭追隨世上兒
安得巖坰兩如志銅缾烏几爲君擕
蕭蕭柳岸野風秋虹挂前山晩雨收回首孤城空綠樹
滿川斜日放歸舟年來雙淚供愁盡老去勞生幾日休
試問故人思我否夢魂猶在海邊州
高城欲去更徘徊病眼登臨强一開風物盡爲愁裏景
山川疑是夢中來此生雙髩何勞白未老塵心可得灰
欲把煩愁付盃酒祗應淸夢待尊罍
生涯飄泊一航輕浩蕩晴川送我行北望山川連海壯
南來風月近淮淸人家稻熟豐年滿澤國天高秋意生
唯有羇愁消不得登臨淸淚落如傾
蕭蕭晩雨向風斜村逺荒凉三四家野色連雲迷稼穡
秋聲催曉起蒹葭愁如夜月長隨客身似飛鴻不記家
極目相望何處是海天無際落殘霞
　　夏日三首
長夏村墟風日淸簷牙燕雀已生成蝶衣曬粉花枝午
蛛網添絲屋角晴落落疎簾邀月影嘈嘈虚枕納溪聲
久判兩鬢如霜雪直欲樵漁過此生
黃簾翠幕斷飛蠅午影當軒睡未興枕穩海魚鐫紫石
扇凉山雪畫靑繒廊隂日轉彫欄樹坐冷風生玉盌氷
滿案詩書塵蠧甚故應疎懶過炎蒸
棗徑瓜畦經雨凉白衫烏㡌野人裝幽花避日房房歛
翠樹含風葉葉凉養拙久判(平/)藏姓字置身安事巧文
章漢庭卿相皆豪傑不遇何妨白髪郎
　　和晁應之大暑書事一首
蓬門久閉謝來車畏暑尤便小閣虚靑引嫩苔畱鳥篆
緑垂殘葉帶蟲書寒泉出井功何有白羽邀凉計已疎
忍待西風一蕭颯碧鱸東鱠意何如
　　遣興次韻和晁應之四首
老去詩書倦討論一尊相對尚慇勤鍜鑪放蕩狂中散
書閣蕭條老子雲要路交親嗟隔濶他鄉耆舊飽知聞
衰遲多病頭風甚解寄斯文獨有君
西風淅淅滿征衣天畔危亭靣翠微雲解映山常漠漠
葉知辭樹亦依依苦飢黃鵠猶謀食無事輕鷗得逺飛
落日秋風滿江漢杖藜三嘆未能歸
夜泛孤舟淸洛津宓妃輕步若爲親淸涵星漢光垂地
冷覺魚龍氣近人鏡裏悲秋雙鬢髪馬邊隨客兩京塵
愁心欲比東流水衮衮無窮日日新
蓬門鳥雀啅黄昏歸逕牛羊各有羣水濶蛟龍陰後出
山空虎豹夜深聞西來谷引秦川雨南去秋連楚澤雲
唐漢廢興無處問西風禾黍但丘墳
　　自巴河至蘄陽口道中得二詩示仲逹與秬同賦
落月姢姢墮半環嘔鵶鳴櫓轉荒灣東南地缺天連水
春夏風高浪卷山旅食每愁村市散近秋已覺暑衣單
自慙老病心兒女三日離家已念還
浩浩渾流卷白沙中流皷楫四無涯喜逢山色開眉黛
愁對江雲起砲車雨足川原豐稻菽日斜鷗鷺滿蒹葭
長年怕作扁舟客賴有高談一笑譁(舟人占雲若砲車/起輒急避乃大風)
(候也騐/之信然)
　　離富池望廬岳是日入夾口直逹潯陽遂舍大江
　　　之險示同行
山秀江淸三百里與君三宿一扁舟飲殘桑落溪雲暮
卧冷桃笙楚雨秋舟隱長江逢夾口眼明五老立雲頭
幾年澤國行將遍歸與親朋說舊遊
　　二十三日卽事
已逢娬媚散花峽不怕艱危道士磯啼鳥似逢人勸酒
好山如爲我開眉風標公子鷺得意䟦扈將軍風歛威
到舍將何作歸遺江山收得一囊詩
　　渡洛因泛舟東下數里頗意淮上
沄沄淸洛轉山隈渺渺東流不復回輕鳥竟隨靑嶂去
亂波爭泛夕陽來偶驚舟楫鄉心起乍脫塵埃病眼開
疑是盱眙郭門外月明㠶席過淸淮
　　縣齋
只合門如野叟家市朝聲利苦諠譁但知得醉頻沽酒
何處逢春不見花暗樹五更雞報曉晩庭三叠鼓催衙
知君宰邑端無事吟笑何妨到暮鴉
　　和周廉彦
天光不動晩雲垂芳草初長襯馬蹄新月已生飛鳥外
落霞更在夕陽西花開有客時擕酒門冷無車出畏泥
修禊洛濱期一醉天津春浪緑浮堤
　　春日遣興二首
流光向老惜芳菲搔首悲歌心事違緑野染成延晝永
亂紅吹盡放春歸荆榛廢苑人閒牧風雨空城鳥夜飛
斷送一翻桃李盡可憐桑柘有光輝
日烘烟柳軟於絲桃李成塵緑滿枝芳草有情隨處好
落花無頼信風吹關心傷感知何處過眼芳菲能幾時
一病春來妨痛飲遣愁唯有强裁詩
　　遣興次韻和晁應之二首
日落村墟煙靄靑草根促織晩先鳴羣山衮衮望中去
新月姢姢愁裏生暗峽風雲秋慘淡高城河漢夜分明
寄書故國還羞澁白首蕭條老病嬰
露下風悲螢火流周南羇客意悠悠山川老去三年淚
關塞秋來萬里愁慣逐魚禽諳異俗毎因霜月夢滄洲
一抛硯井雙蓬髩天畔詩成獨倚樓
　　僦居小室之西有隙地不滿十步新歲後稍暖毎
　　　開户春色鬭進戲名其户曰嬉春因爲此詩
蒼蒼老檜已消雪冉冉煙蕪欲鬭妍圍得靑春數畝地
斷將平楚一方天春風入户如相覔新月低窗最可憐
老子婆娑便終日一壺春酒與周旋
　　發安化回望黃州山
流落江湖四見春天恩復與兩朱輪幾年魚鳥眞相得
從此江山是故人碧落已瞻新日月故園好在舊交親
此生可免嘲愴父莫避北風京洛塵
　　離光山驛
郵亭結束問殘更斜月西南雞未鳴草草勞人常少睡
綿綿逺道苦無情田家稔熟人情好野路雨餘秋氣淸
老得一州藏拙去鵷鸞臺閣盡豪英
　　卧病月餘呈子由
風葉鳴窗已復朝喚回歸夢故山遥酒壺暗淡浮塵集
藥鼎靑熒敗葉燒閉户獨依寒蟋蟀移牀更就雨芭蕉
雪㴱欲請安心術長日如年未易消
　　謁太昊祠
千里垂精帝道尊神祠近止國西門風揺廣殿松杉老
雨入脩廊羽衛昏日落狐狸號草莽年豐父老薦雞豚
舊遊零落今誰在塵壁蒼茫字半存
　　上元思京輦舊遊
九門燈火夜交光羅綺風來撲面香信馬恣穿深柳巷
隨身偷㸔隔簾粧身拘薄宦安知樂心逐流年暗減狂
畱滯山城莫嗟嘆貂蟬從古屬金張
　　春晩有感
洛川三月鴨鵊鳴游絮縈空塵不驚茸茸草色鋪風軟
㸃㸃楊花着水輕何處浮雲度天末不妨微雨破春晴
江南有客增歸思悵望汀洲蘋芷生
　　次韻張公逺二首
襄王坐上徴詞客子建車前步水妃瞥過低鬟流盼處
爭先含笑獨來時東邊日下終無雨闕上書時合有碑
腸斷呉王煙水閣扁舟何日逐鴟夷
平淡春雲捧額浮秋光劒㦸近人流無腸可斷方爲恨
有藥能治不是愁可待挑琴知有術未傳驅豆更無謀
遥知添得春窗夢猶在尊前燭下羞
　　泊舟都梁亭二首
旅枕無眠客夢勞五更傍舍一鷄號淮天水濶浮梁小
城郭霜晴寶塔高梅鎻冷香通雀啄水翻新緑出漁篙
君恩許作還鄉客肯對江蘺賦廣騷
微春已動陳根緑晴日初流大澤凘客路苦寒唯飲酒
老年便暖屢添衣霜林背日梅遲拆氷渚知春雁早飛
江上三年陳迹在年年穿竹摘梅時
　　都梁雪天晩望
浮梁淮面欲龍騰金碧浮屠間玉層古岸蕭條風卷雪
長河咽絶水浮氷畱連淮汴殘年客蹭蹬塵埃一老僧
聞道都梁梅未拆可隨桃李畏嚴凝
　　舟中書事
久客益知行路難鏡中雙髩不須㸔山川積雪堅氷地
舟楫長淮古汳間餽費主人勤俗禮書來故里勸加飡
北歸漸踏塵埃道盡日危亭且㸔山
　　讀黃魯直詩
江南宿草一荒丘試讀遺編涕不收不踐前人舊行迹
獨驚斯世擅風流一尊華髪江邊客萬里黃茅嶺外州
虎豹磨牙九關邃重華可訴且南遊(辛已歲魯直見/余黄州江上)
　　離山陽入都寄徐仲車
孤城芳樹碧層層村落黃昏只見燈回首事如前夕夢
出門心似下山僧仕求行道時難偶意欲謀閒力不能
寄語東臯多釀酒待余歸日解行縢
　　題淮陰孫簿壁
荒凉官舍對淮流樽酒相逢爲少畱夾道老椿鴉哺子
隔牆芳草牧呼牛渡頭人散前村市天際帆來何處舟
自古詩人最多感新篇應解寫騷愁
　　宿泗州戒壇院
樓上鳴鐘門夜扄風簷送雨入踈櫺老僧坐睡依㴱壁
童子持經守暗燈千里塵埃長旅泊五年憂患困侵陵
誰知避世天然子一見禪翁便伏膺(天然丹/霞也)
　　宿柳子觀音寺
黃塵滿道客衣穿古寺荒凉暫息肩倦體卧來便穩榻
汗顏濯去快寒泉野僧治飯挑蔬至童子擕茶對客煎
夜久月高風鐸響木魚呼覺五更眠
　　已未早春有感
南國柳黃鸎未知人情何事恨春遲雪抽宿麥晴來葉
雨長枯榆燒後枝載酒有誰㝷寂寞受薪只合學支離
近知壁觀安心法亦擬平治不作詩
　　同袁思正諸公登楚州東園樓
杖藜蕭颯對雲沙白首逢春只歎嗟身老易傷千里目
眼驚還見一年花地平曠野連雲直天帶淸淮向海斜
尚有風光供醉筆我生詩酒是生涯
　　同周楚望飲花園
杖藜擕手踏靑苔蕭洒池亭爲客開柳色漸經秋雨暗
荷香時與好風來斜陽似欲粧詩句新月邀將入酒杯
身世已甘長寂寞忘形頼有子徘徊
　　赴官壽安泛汴
西來秋興日蕭條昨夜新霜緝縕袍開遍菊花殘蘂盡
落餘寒水舊㾗高蕭蕭官樹皆黄葉處處村旗有濁醪
老補一官西入洛幸聞山水頗風騷
　　寄蔡彦規兼謝惠酥梨
洛川北岸錦屏西竹樹蕭蕭面翠微風月有情常似舊
山川信美不如歸文章送老甘無用魚鳥從游久息機
寄語長安倦遊客年來何事素書稀
　　三鄕懷古
淸洛東流去不還漢唐遺事有無間廟荒古木連空谷
宮廢春蕪入亂山(光武祠/連昌宮)南陌絮飛人寂寂空城花落
鳥關關登臨幾度游人老又對東風髩欲斑
　　水軒書事招壽安僚友
官閒不覺簿書勞一簟淸風午枕高靜拂小屏圖女几
就書新竹記離騷城空鬭雉孤飛健柳暗雛鸎學語嬌
東縣官曹誰過我欲酤村酒具山庖
　　官舍歲暮感懷書事三首
衙鼓鼕鼕送夕陽經時無客上高堂淵明柳老秋多雨
子敬氊寒夜有霜山樹葉稀晴摘果齋爐灰暖曉焚香
經綸自有英雄在閒散須教屬漫郎
脩竹高槐交映門公居瀟洒近山雲醉眠多似陶彭澤
官况貧於鄭廣文秋菊擣塵供曉餌寒松收子和香焚
經年門巷無車馬只有淸風伴此君
霜菊姢姢尚有花蕭條㕔樹暮棲鴉萬竿脩竹開侯府
十里靑山隱相家麋鹿並游諳野性詩書相對是生涯
冷官自有貧中樂敢向朱門肉食誇
　　春陰
漠漠重雲向晩低臘寒新去有餘威風捎簷滴難開幌
潤引爐香易着衣把酒自傾金錯落探春誰汙錦障泥
山城冷落無歌舞只有芳醪取次擕
　　至日有感
一卧孤村兩見冬獨搔華髪思無窮荒山極目漫汗雪
老樹當庭晝夜風佳節妻兒具樽酒茅齋斟酌慰愁翁
未央曉賀瞻天冕正在爐煙縹渺中
　　歲暮福昌懷古
少年詞筆動時人末俗文章久失眞獨愛詩篇超物象
秪應山水與精神淸溪水拱荒凉宅幽谷花開寂寞春
天上玉樓終恍惚人間遺事已埃塵(李賀/宅)
　　永城道中
東行十日何所有衰草白茅梁宋陂天風官樹吹半折
欲雨野雲垂不飛十年所遇半陳迹千里獨愁懷所思
他日江湖片帆去白頭靑鏡久相期
　　送曹子方赴福建運判
平生鄴下曹公子家世風流合有文横槊尚傳瞞相國
紫髯不是畫將軍詔書寛大民何怨刺史威嚴吏合勤
好作楚詞更下俚雲中一䧏武夷君
　　和無咎二首
年芳經雨能幾許客愁得暖不肯融眼㸔乳鵲行已哺
手種小桃隨分紅世情付睡莫涇渭物態逢春無異同
淸時賴是未禁酒須惜紅紫轉頭空
愛酒苦無阿堵物㝷春那有主人家未容黄蜂釀成蜜
已怕惡雨不容花雲間明月誰可攬海中蟠桃良未涯
浮名誤人不得脫黒髪減來那復加
　　雙槐晩秀三月一日初見新葉
東皇無處著繁華亦復分張到我家他日老蒼悲敗枿
今晨嫩緑出新芽秃翁承弁纖纖髪村婦縈鬟草草花
桃李蹊中人迹絶緑隂門巷正藏鴉
　　秋思
故帷陳迹生蛛網古殿苔㴱叠綠繒簷雨晩秋鳴槁葉
窗風㴱夜觸孤燈
　　送李十之陜府
斷蓬泛梗偶相依一别重逢又幾時人世悲歡消遣盡
爲君流淚忽沾衣
　　余向集賢殿試罷寓居京師常游西岡錢昌武郎
　　　中之第時同㑹者河東柳子文與錢氏三子夏
　　　中余出京今纔半年而昔日所游者或東或西
　　　有不知所如者古人所謂俯仰之間已爲陳迹
　　　者歟夫求昨日之我於今日終其身而不得而
　　　况偶然相値聚而旋散者歟追記春睡詩一首
　　　乃寓錢第所爲者
東風冷峭着衣寒雲影陰沉美睡天靑杏園林花落盡
晩風吹雨濕鞦韆
　　上元都下二絶
淡薄晴雲放月華晩粧新暈臉邊霞管絃樓上爭酤酒
巧笑車頭旋買花
驕馬金鞭白面郎雙鬟小女坐車箱輪聲轆轆歸何處
畱得紅籠絳臘香
　　别錢筠甫三絶句
倦客無眠聽曉鐘五更蠟燭淚銷紅城西古寺同來處
今日分擕獨向東
春燈欲盡曉鷄啼殘月影中征馬嘶爲語相逢不須喜
相逢終有道分離
原頭綠盡柳初芟落月滿川風滿山已過寺西三十里
爲君回首駐征銜
　　田家二絶
門外靑流繫野船白楊紅槿短籬邊旱蝗千里秋田淨
野秫蕭蕭八月天
新揷茅簷紅槿籬秋㴱黄葉已飛飛灘頭水濶孤舟去
渡口風寒白鷺啼
　　舟行六絶句
獵獵西風秋水淸野花寒草傍流生沙邊水鶴待魚立
石底暗蛩先夜鳴
船尾初囬轉野灣波平天淨惜投竿飛飛小蝶秋花晩
噴噴沙禽野水閒
落景秋雲晩不開天寒古岸野船回初驚波面微瀾起
已覺風前細雨來
渡頭風雨晩生寒蓑笠漁翁坐釣船爲問蓬中有漁否
一雙新鱖出籠鮮
天寒野店斷人行晩繫孤舟浪未平半夜西風驚客夢
卧聽寒雨到天明
渡頭煙雨欲昏天灣畔枯桑繫客船風打蓬窗秋浪急
一杯寒酒夜㴱眠
　　題壽陽樓二絶
渺渺長淮去不休行人獨上壽陽樓一闋長歌不須唱
山川都是舊時愁(闋事說於予/友隴西子)
長淮不斷水悠悠樓上行人淮上樓誰謂滿前風景好
古今供作别離愁
　　太湖上絶句
風蕩雲容不成雪柳偷春色故衝寒湖邊艇子衝烟去
天畔靑山隔雨㸔
誰道原頭春未回柳梢黃軟凍齊開爭驚臘日崢嶸盡
急問田翁乞野梅
　　自上元後閒作五首
閶闔樓南粉署西舊時種柳長應齊如今冷落窮山縣
卧聽春風百鳥啼
東風吹雨夜侵堦樓角長煙曉未開何事舊時愁意緒
一翻春至一翻來
面冷春霜拂瓦乾曉風吹雨凍闌干柳梢黃弱梅苞破
更放東君幾日寒
燈火人家夜不收三更明月過南樓風煙隨處自能樂
何事客心還獨愁
喧喧野縣自笙歌風捲高雲天似波誰謂樓前明月好
月明多處客愁多
　　寫情
牆外誰家桃李開何由花下一徘徊先敎飛絮傳愁去
却遣遊絲取蘂來
　　春詞
靄靄芳園誰氏家朱門橫鎻夕陽斜鳩鳴鵲噪閒庭舘
盡日春風吹百花
　　看花
風暖日高花氣動鳴鳩乳燕自求羣經營美景還詩匠
傾掃頑愁賴酒軍
　　晩歸
學省歸來門巷秋伴眠書史滿牀頭低雲漠漠梧桐晩
屏上江山亦解愁
　　傷春
浮雲冉冉送春華怯見輕寒日欲斜一夜雨聲能幾許
曉來落盡一城花
　　元忠學士八兄耒離京師遠蒙追送許惠服丹法
　　　託故竟未惠及賦四絶句
身逐孤舟似斷雲故人追送尚慇勤秋城夜泊西風岸
落葉悲蟲獨自聞
哀柝苦催空壁月悲蟲眞弔短檠光無情少壯抛人去
只有窮愁氣味長
昔見將軍破虎韉玉堂曾共掃千言功名老去皆蹉跌
相見諄諄勸學仙
無復顚狂似少時逢君猶自說娥眉玉堂舊事君休念
兩袖啼㾗又送誰
　　寓楚題楊補之官舍
一辭螭陛走天涯客路悠悠老歲華住久不知身是客
自來堂下採黃花
　　傷春
嫩紫妖紅惜不得亂隨風雨㸃蓬蒿荒田野草花開晩
主管春光輸爾曹
　　七月十六日題南禪院壁
秋林落葉已斑斑秋日當庭尚掩關掃榻晝眠聽鳥語
可憐身世此時閒
　　絶句二首
照水輕明楊柳牙隔林相映占巢鴉東風香草城邊路
到處人家盡是花
淮上春風萬鼔鼙落帆舟泊岸邊磯喧喧野市殘陽裏
酤酒擕魚客散歸
　　雨後遊朱園
綠葉陰陰䕶翠枝晩花雖小亦應稀東風不惜殘桃李
吹作春愁處處飛
　　雜詩
病腹難禁七椀茶小窓睡起日西斜貧無隙地栽桃李
日日門前自買花
　　春雨中偶成二首
廉纖小雨作春愁吹濕長雲漫不收架上酴醿渾着葉
眼明新見小花頭
春陰只與睡相宜卧聽鳴禽語復飛一縷斷香浮不散
何人㴱院晝薰衣
　　牆東
牆東椿老葉已盡堂下菊叢無復香長安風埃歲巳晩
閉門不出馬毛長
　　項城道中
塵壁蒼茫有舊題十年重見一傷悲野僧欲與論前事
自說年多不復知
　　懷金陵二首
璧月瓊枝不復論秦淮半已掠荒村靑溪天水相澄映
便是臨春閣上魂
曾作金陵爛漫遊北歸塵土變衣裘芰荷聲裏孤舟雨
卧入江南第一州
　　柳
永豐坊裏舊腰支曾見靑靑初種時看盡道邊離别恨
爭敎風絮不狂飛
　　晩春初夏絶句二首
少室山前日日風望嵩樓下水溶溶卷將春色歸何處
盡在車前榆莢中
睡足高簷春日斜碾聲初破小龍茶樓邊綠樹飛紅盡
春色牆隂老薺花
　　漫呈無咎
題扇燈前亦偶然那知别後遠如天去年醉舞看花處
獨聽琵琶却惘然
　　泊楚州鎖外二首
襄玉席上舊行雲二十年間生死分可惜風流一杯土
年年春草斷人魂
流落相逢二十年羞將白髮對嬋姢如何見我都依舊
添得尊前一惘然
　　慈湖中流遇大風舟危甚食時風止遊靈巖寺
心悸西江浪似山眼明僧舍一窗間從今要見廬山面
畫作屏風靜處看
　　觀魚亭呈陳公度
獵獵微風波面開近人鷗鷺不相猜尊前忽起扁舟興
新管江南山水來
　　紹聖甲戌侍立集英殿臨軒試舉人作此兩絶
春來小殿雪初殘曉日曈曨未破寒黃繖當軒公事退
君王緩步侍臣閒
弱歲干名翰墨塲春寒揺筆試西廂茫然二十年間事
還着春衣侍玉皇
　　題周文翰郭熈山水
洞庭葉落萬波秋說與南人亦自愁指㸃呉江何處是
一行鴻雁海山頭
　　夜聞風雨有感
畱滯招提未是歸卧聞秋雨響疎籬何當粗息飄萍恨
却誦僧窗聽雨詩
　　偶題二首
相逢記得畫橋頭花似精神柳似柔莫謂無情即無語
春風傳意水傳愁
春水長流鳥自飛偶然相値不相知請君試採中塘藕
苦道心空却有絲
　　靑桐道中値雨凡數里舟行久之頗有江湖之思
　　　二首
繫馬操舟問檝師却疑淮口挂㠶時人間遷改何須問
便作江湖未可知
冥冥煙外鳥飛歸野老得魚收網迴隔浦斷霞沉欲盡
半灣新月出雲來
　　福昌官舍後絶句四首
淮南梅柳想春還怯去西州歲暮寒唯有看山心未厭
晴明終日在欄干
無客門闌盡日扄兩行喬木擁寒㕔吏胥借問官何在
流水聲中看竹行
卧聽堂南布榖鳴隴頭細麥已靑靑慇懃謝汝催春種
我爲無田豈懶耕
不掃竹根藏筍茁旋培殘雪擁蘭芽爲君更接櫻桃樹
付與春風換却花
　　無題二首
風槐已疎遽如許夜蛩雖恐可若何出門蹄道苔㾗滿
隱几書塵鼠蹟多
晩起淸秋一枕凉四簷鳴雨下淋浪竹籠焙藥時添火
晝榻焚香却閉房
　　霅溪道至四安鎭
苕霅淸秋水底天夜㠶燈火客高眠江東可但鱸魚美
一看溪山直萬錢
　　聞蛩二絶
晩風庭竹已秋聲初聽空階蛩夜鳴流落天涯聊自得
今宵爲爾感平生
二年江海轉萍蓬白髪蒼顏換舊容新月窺簷風動竹
宣城今夜又聞蛩
　　雨中題壁
去年此日泊瓜洲衰柳蕭蕭繫客舟白髪天涯嘆流落
今年對雨古宣州
　　預作冬至
紫壇曾從奠琳琅親被天人玉冕光今日黃州山下寺
五更聞鴈滿林霜(來元祐七年南郊曾與捧䇿在皇帝/禋席左見上冕玉簮白如雪爲燭所)
(照出光/數尺云)
　　聽鳴禽
流滯江邊鬢已霜又聞春鳥啅朝陽他時北去懷陳迹
寒竹疎梅黃土岡
　　曉雨
輕陰江上千峰秀小雨墻邊百草生惟有春禽慰孤客
曉啼渾似故園聲
　　春蔬
新春書劒滯江城又見南蔬入旅羮關心太昊祠前路
小甲連畦帶雪晴(余冇蔬圃在陳/州太昊祠前)
　　春日懷淮陽六絶
西城門外古壕淸太昊祠前春草生早晩粗酬身計了
長爲閒客此間行
靈通禪刹古叢林永日惟聞鐘梵音閲世興亡千室佛
百年風雨古牆金(靈通院石晉末所創/有千佛殿壁繪用金)
最愛南城汲井園春來蔬甲不勝繁人家斷處無鷄犬
遟日東風似古原
黃巢塞南琵琶溝古原芳草靜春流大艑舸􁀙何處客
檣竿西北是神州
莽莽郊原帶古丘漸漸隴麥散羊牛杏花楊柳春濃處
一片靑帘慰客愁
城中萬枝木芍藥姚黄一蕚得春多日日踏春渾坐此
人間無醉奈渠何
　　上元三絶句
淸晨謁帝大明宮拜賜歸來夜過中(余在秘書近十年/每歲上元晨趨大)
(慶迎駕近午駕回駐輦大慶門上賜茶酒拜謝退/率一二同舍擇勝縱觀至夜分必醉歸歲率爲常)一夢
十年身老矣山城風月作過從
酤酒壚邊人若市算商亭下浪連天張君官况今如此
豈有工夫作醉眠
江邊燈火似秋螢哀怨山歌不可聽自怪今春牢落甚
禪房止酒讀黃庭
　　春日書事
蟲飛絲墮兩悠颺人意遟遟日共長春草滿庭門寂寂
數櫺窗日挂空堂
　　柯山雜詩二絶句
幽人睡足岸綸巾策杖開門卯酒醺黃葉滿山烏鵲噪
江城秋日少人行
蕭蕭茆屋土山前翁媪關門去穫田朝日滿簷鷄犬靜
荻籬㴱處有炊煙
　　絶句九首
天高列岫出林外霜落大江流地中晩日橋邊數歸牧
牛羊部分聽兒童
樹頭三唱雞賓日門外斜行雁寄書十月江城霜霰薄
滿山林葉亂藍朱
曉起山鴉噪作團西園霜木倚空寒風高斷雁呼前伴
雨止歸雲赴舊山
千林黃葉摠飛霜寂歴疎梅未肯粧誰信輪囷卧山木
心知九地有微陽
空山風雨冷蓬茅晨起幽人理縕袍㴱閉衡門且無出
濕雲如墨怒江號
老去不禁茶力悍兩甌破盡五更眠月團三百眞魔物
欲乞當壚當酒錢
讀書老眼苦眠昏茗飲無端遣夢魂到處相逢眞可喜
秪應酒是好知聞
黃葉桑林赤土岡蓬茅小逕度牛羊似聞流冗之唐汝
歎息何人爲發倉(黄累年旱飢流/民就食唐汝)
歲弊寒驕風落山卧聽園木怒濤翻去年慈德門東雪
永夜宮廊喝探喧(去年春大雪中予以禮官奉欽聖䘮/事入宿内東門凢數十鋪直廬官吏)
(達旦不/能寐)
　　齋中列酒數壺皆齊安村醪也今旦亦强飲數杯
　　　戲成絶句奉呈豳老昆仲
曾嘗玉帝碧琳腴不醉長安市上酤(作史官時歲/節賜御醪)飲濕
先生今已矣啜醨畱得與門徒(東坡三年黄州/城乏酒但飲濕)
　　臘月下旬偶作
歲暮煙霜澤國寒曉鴉鳴處是柯山地爐有火尊餘酒
自起焚香㴱閉闗
　　二月二日挑菜節大雨不能出
久將松芥芼南羹佳節泥㴱人未行想見故園蔬甲好
一畦春水轆轤聲(北方治菜畦如棊抨土極細勻/汲井灌之次第相及殊可觀也)
　　寒食日作
荒山野水非吾土寒食淸明似去年楊柳揷門人競笑
呉夷不信子推賢(黄岡有官人效北方以麫作子/推貫桞挿門上者邦人怪之)
　　東堂初寒創意作竹屏障門屏脚偶得朽梅株截
　　　用之完固質野有可喜者二首
丈室新幈用此君(如用鄫/子之用)碧琅玕挿古槎根白雲一片
當空下護此寒堂宴坐人
簡册林中老蠧魚年來窮謫尚躭書竹幈風下憑烏几
畫作柯山居士圖
　　地爐
歲陰慘澹不可出竹榻地爐聊自安黃葉滿山籬落晩
北風吹雨濕荒寒
　　久雨
欹簷積雨苔生瓦陋巷人稀泥及門坡下牛羊來逺墅
舍傍麻檾接荒村
　　秬移宛丘牡丹殖畦竇齋前作絶句示秬秸和
千里相逢如故人故栽庭下要相親明年一笑東風裏
山杏江桃不當春
　　余元祐六年六月罷著作佐郎除秘書丞是歲仲
　　　冬復除著作郎兼史院檢討復至舊局題屏
庭樹應知我相逢益老蒼别來秋苦雨但見瓦松長
　
　
　
　
　
　
　
　
　
　
　
　
　宋詩鈔巻三十一
欽定四庫全書
　宋詩鈔卷三十二
　　　　　　　　　内閣中書舎人吳之振編
　晁冲之具茨集鈔
　晁冲之字叔用初字用道舉進士與陵陽喻汝礪為
　同門生少年豪華自放挾輕肥游帝京狎官妓李師
　師纏頭以千萬酒船歌板賔從雜遝聲艶一時紹聖
　初黨禍起羣從多在黨中被謫逐遂飄然棲遁于具
　茨之下號具茨先生十餘年後重過京師憶舊遊作
　無題詩二首為時所傳時諸公謀欲用之髙挹不顧
　至疾革取平生所著曰是不足以成吾名悉焚之故
　其詩不多吕紫微位之江西𣲖中云衆人學山谷叔
　用獨専學杜詩衆求生西方時秀實獨求生兠率然
　又云叔用當戲謂我詩非不如子只子差熟耳答云
　熟便是精妙處叔用大笑此亦紫微多上人語耳若
　其淵渟雅亮筆有餘閒未肯退下一格也劉後村稱
　其意度容濶氣力寛餘一洗詩人窮餓酸辛之態南
　渡後惟放翁可以繼之其見許如此足為雅鍳
　　古樂府
大星何厯厯小星爛如石掖垣崔嵬横紫微十二羽林
森北極今夕何夕月欲沒虎抱空闗龍厭直崢嶸北斗
著地垂手去瓠瓜不盈尺嚴陵醉卧光武傍浮楂正值
天孫織王良挾䇿飛上天傅説空騎箕尾立君不見茂
陵棄子欲登仙自将壯士終南邉忽然遭窘出璽綬歸
來下詔除民田阿瞞急示乗輿物鮮卑仍棄珊瑚鞭又
不見古來垂堂戒華屋敵國挾輈戎接轂白龍魚服誤
網羅孔雀金花被牛觸
　　夷門行贈秦夷仲
君不見夷門客有侯嬴風殺人白晝紅塵中京兆知名
不敢捕倚天長劍著崆峒同時結交三數公聨翩走馬
幾馬驄仰天一笑萬事空入門賔客不復通起家簮笏
(一作/筆)明光宫嗚呼男兒名重太山身如葉手犯龍鱗心
莫懾一生好色馬相如慷慨直辭猶諫獵
　　陸元鈞(宰/)寄日注茶
我昔不知風雅頌草木獨以茶比諷陋哉徐鉉説茶苦
欲與淇園竹同種又疑禹漏税九州橘柚當年錯包貢
腐儒妄測聖人意逺物勞民亦安用含桃熟薦當在盤
荔子生來枉飛鞚羊爼異好亦何有蚶菜殊珍要非奉
君家季疵真禍首毁論徒勞世仍重爭新鬭試誇撃拂
風俗移人可深痛老夫病渴手自煎嗜好悠悠亦從衆
更煩小陸分日注宻封細字蠻奴送槍旗却憶採擷初
雪花似是雲溪動更期遺我但敲門玉川無復周公夢
　　贈僧法一墨
黄山之巔百尺松虬枝偃盖連羣峰山神守䕶魑魅避
道人剪伐天為容捫崖踸踔篝火逺絶壁晻靄凝烟濃
𤣥霜霏霏玉杵下捕麋煮角當嚴冬陰房風日不可到
律琯吹盡灰無蹤小書細字著名姓黄金照耀圖雙龍
守臣再拜選進日九闗有詔開重重老儒偶得實天幸
千金更買無由逢上人澹泊何所好工書草𨽻如飛蓬
苦來求我惜不得一酬十載相過從君不見玉堂詞人
紫垣客拜賜舞蹈黄羅封長安紙價猶未貴江南江北
山皆童
　　法一以余所贈墨為不佳
上人好事世莫當羅列四寳如文房廣交往往得竒物
有墨尺度如圭長秋麋折角膠與力春麝入臍煤生香
已将雪覆輕羅帕更令花映紅紗囊草堂老人不自料
亦藏一餅誇精妙自言和璧持贈君反為燕石遭譏誚
嗚呼萬事孰不然古今工拙那同調君不見當年諸李
數不到廷寛只今賜墨無老潘
　　復以承晏墨贈之
我聞江南墨官有諸奚老超尚不如廷珪後來承晏復
秀出喧然父子名相齊百年相傳文斷碎彷彿尚見蛟
龍背電光屬天星斗昏雨痕倒海風雲晦却憶當年清
暑殿黄門侍立才人見銀鈎洒落桃花牋牙床磨試紅
絲研同時書畫三萬軸大徐小篆徐熙竹御題四絶海
内傳秘府毫芒惜如玉君不見建隆天子開國初曹公
受詔行掃除王侯舊物人今得更寫西天貝葉書
　　東陽山人僻居
我家京洛間桂玉資薄産平生丘壑心水竹不滿眼清
晨有客吳中來山川指授收竒才笑談長揖波浪下懐
抱逺承(一作/宛陳)嵓宂開東陽山人髙華隱豪俠持身復修
謹旁山多闢黍秫田碧溪東流汲春醖溪南一畝當翠
微秋風蓴熟菰葉肥龜魚上帶藻荇動鷗鷺下拂芙蓉
飛亭陰野塘亦新築溪山共作窻中緑諸郎年少皆知
書子夜哦詩動修竹嵗時冠盖如浮雲撃鐘鼎食江淮
聞愛山自比謝康樂多士不減春申君我欲沿溪揚小
楫亭邉共醉藤蘿月叩門夜訪君家時扁舟重載山陰
雪
　　同魯山韓丞觀女靈廟前險石
君不見魯陽之西兩山麓十里連岡寫平陸青林白晝
暗古祠雀啅虛簷蛛網屋屋邉怪石何瑰竒鳯筋虎骨
連肌肉巉巖欲下落澗渚澒洞千鈞一毫屬天匠惟知
刻畫功鬼力深憂䕶持哭前峰髙蹇下如揖餘峰危慓
皆俯伏披㝷宿莽得佳趣窪為溪壑呀為谷香爐佛迹
不在外仙掌蛾眉此其足秀潤潛涵夏木清空濛映帶
春江緑我知此必藴靈異何止懐藏易城玉閴寂嗟來
麋鹿游孤峻幸免牛羊觸自經千載禹刋鑿不逢萬里
秦驅逐踟蹰三遶囘髙岡却立下視雲蒼蒼古今誰為
好事者後有韓子前竒章君不見玉川先生洛陽宅脩
竹蕭蕭獨為客他年如與鶴乗軒可來相見銅駝陌
　　題魯山温泉
平生耳熟聞驪山夢寐不到臨潼闗當年太液金井碧
温泉宛在闗山間憶昔君來必十月騎玉花驄帶風雪
太真獨侍沐浴邉鯨甲龍鱗影清絶五十年昇平一迷
却驅萬騎出闗西自為前朝同禍水翻令後代異廉溪
君不見汝海之南魯山左亦有此泉名不播征夫問路
説湯頭可憐是亦陳驚坐
　　香山示孔處厚
我來南經幾山過馬行似衝山色破風煙席卷嵓穴開
澗花縈廻水流左懸崖彷彿聞松聲下瞰幽深鳥飛墮
老夫他年有所歸定結白茅依紫邏日髙下馬古寺門
魚鼔欣聞脫清餓道人碧眼照川谷雲起盤陀藉髙坐
慇勤勸我更莫歸淚鶴啼猿亦相和窻前笑喚祁孔賔
世間安用招魂些
　　簡江子之求茶
政和宻雲不作團小夸寸許蒼龍蟠金花綘囊如截玉
緑面仿彿松溪寒人間此品那可得三年聞有終未識
老夫於此百不忙飽食但苦夏日長北窻無風睡不解
齒頰苦澁思清凉故人新除協律郎交游多在白玉堂
揀牙鬭夸皆飲嘗幸為傳聲李太府煩渠折簡買頭綱
　　田中行
落葉如流人遷徙不可收嚴霜枯百草清此山下溝我
行將涉之脫屨笑復休憮然顧籃輿﨑嶇反經丘天風
吹我裳彼亦難久留晩過桞下門鳥聲上嘲啾父老四
五輩向我如有求邀我酌白酒酒酣語和柔指云此屋
南頗有良田疇勸我耕其中庶結同社游吾母性慈險
此事誠易謀伯也久吏隱可以吾無憂請歸召家室賣
衣買肥牛所望上帝喜祈榖常有秋
　　送王敦素(樸/)
先君有六女所託皆髙門季也久擇壻晩得與子婚子
家望海内實惟謫仙孫筆也有家法勢作風雷奔結交
多英豪坐致名譽喧憶昔識子初河流出崑崙中間一
再見騏驥始伏轅去年接同居底裏見所存磊落忠義
人愛國憂黎元使當元祐時宻勿與討論上可參廊廟
下可禆諫垣惜哉不遇知白髮早已繁卑官不可説感
激有主恩爛漫有歸期繫舟古槐根祖餞無酒食贈遺
請以言子家鍾山下隨事有田園竹徑背古寺草堂面
江村髙軒納翠微修筒引潺湲林影散疎帙山色搖酒
罇日飲建康水時登謝公墩沈酣左氏學浩蕩極辭源
客至勿多語欲吐且復吞書來無怱怱慰我别後魂
　　紀愁
北風吹我裳夏潦漂我屋牛羊踐我稼雀䑕耗我榖雪
寒墮我指雨淫疾我腹朝行桑榆間秋序傷逺目莫渉
水之涯含沙中兩足攬轡馬病黄伏軾輿脫輹陟山既
見虎還舎乃對鵩一沐三握髮十飯九不肉先生昔離
垢居士今耐辱飽聞戒畏塗那知有沈陸
　　和四兄雪夜韻
夏蟲不知冰越犬不識雪我獨冰雪間肘見冠纓絶青
燈挂長檠文字夜涉獵問米米已無問酒酒已竭當時
陶淵明同日無此闕置書忽不樂面壁卧嘔噎蟲犬兩
不如悲歌聊一發
　　和十二兄五首
淵明詩百篇無一不説酒四顧宇宙間獨與此物厚子
雲苦家貧日給或亡有艱難識竒字草𤣥至白首時時
載酒来尚乃好事友吾兄斯人徒性亦嗜醇酎寧知俗士
嫌益覺兒女醜孰云醉無度婉婉(一作/婉娩)春月桞區區布
肉論遲速同一朽但看古聖賢得如飲者不
伯也今代豪嗜詩如嗜酒賦多轉遒勁語老愈深厚塵
言刪不存妙句元自有白華忽補亡闗睢不為首塤篪
起兄弟珠玉到朋友吟詠九日菊沉酣八月酎搜剔發
清新聨翩雜竒醜詳味吁謨章用意過楊桞但使身愈
窮未信名可朽不知造物意令作清廟不
﨑嶇謫仙人豪放一寓酒平生韓荆州未識意已厚幙
府强辟召此例未見有書幣入吾廬鞍馬望隴首出處
計已熟不復訊交友南山别何時氣尚若酣酎籌䇿屈
大才談笑誅小醜戍角斷落梅羌笛起折桞将軍意未
快戰士骨已朽請公入叅謀可用和戎不
先生翰墨英揮灑每被酒氣凌蒼柱穹勢壓坤軸厚俊
㧞今固無妙絶古未有驚鸞忽矯翼犇馬時驤首髙歩
禇薛流下視鍾王友好事隨取之所至具名酎簡疎秦
𨽻竒譎怪夏篆醜么麽張芝草嫵媚元和桞載觀碑籍
存尚恐金石朽未知太極成有請於公不
我家溱洧間春水色如酒嵩少在吾旁日夕意亦厚田
園雖不廣幽興隨事有藥畦灌陳根芋區採駢首春郊
餉耕徒秋社接酒友飽誦傳家書促釀供客酎益知簡
易真未媿疎拙醜邇來居東都物色不見桞造次遇摧
折荏苒及衰朽欲歸便可爾未知公果不
　　次韻集津兄㑹羣從王敦素宿王立之園明日西
　　　征馬上寄示諸人(以道嘗監陜/府集津倉)
秋髙訪幽居風急桑未落天寒雞犬静地僻門巷濶主
人避世賢自説久棲泊呼兒出罇罍梨栗亦不惡賔客
四五人談笑動林薄夜闌慘無懽離憂焂中作伯也天
下士千金輕一諾揮斥楊墨徒正是鄒魯學如何但銀
魚生事了無託惜哉桃李姿見笑葵與藿雞鳴驅車行
令人意參錯
　　復至新郷廨寄張穉
驅車出吾廬落月猶在樹我行欲何之所以河源去去
去益以逺烱烱不可論羣語車鐸間尚想兒女喧稍渉
原上路漸見桞下村霧草結宿露風林散朝暾悠悠望
蘧廬我僕欣載犇昔出日在畢今出畢中昏昔如水上
鷗今如檻中猿所憂負平生豈但感寒暄明濟十里黄
漪漪見淇園晩投伯氏廨拓落復何言周覧故時居愐
見松菊存故侣未易招且自置看罇
　　書懐寄李相如
秋風吹畦蔬農事亦已闌黄黄杞下菊佳色尸冢間我
生復何如憔忤嘗照顔清晨戴星出薄暮及目還骯􁰞
二十載老髮羞儒冠天末有佳人秀擢如芝蘭憮然念
夙昔風流得餘懽緬想蒲桞姿與君同嵗寒一别事瓦
裂令人氣如山
　　戲李相如擕婦還金鄉
舎人固多竒奉璧登章臺君王撃缶罷將軍負荆來長
卿束髮時亦復悦名字一從臨卭游心迹了不似茂陵
未得仕要是才足依髙堂援哀琴月出載婦歸文君入
成都乃復愧四壁晩見負弩來良悔抱頸泣
　　效古别昭徳羣從
千載一相逢相見無浹旬一生能幾别且復無此身昔
别尚可惜此别重惜之兩髀跨鞍馬非復少壮時他人
怪康强自覺筋力衰所苦氣如縷所憂命如絲死生亦
大矣而乃常别離人生一月間得笑無六七朝為衆狙
喜莫作枯魚泣已矣泉下人優哉冢中骨
　　雪效桞子厚(一作贈一/兄上人)
月落雞聲寒曉色静茅屋開門驚不知夜雪壓脩竹槎
牙生新冰鱗甲刻溪谷皛皛洲渚明冽冽川原肅孤蹲
雀不動沉酣客猶宿呼童晨汲歸獨潄寒泉玉
　　擬一上人懐山之什
中夜雪打窻燈暗火照屋袖手地爐火缾聲起絲竹憶
我故山房松風韻崖谷山空牛斗寒寺静魚鼓肅西寨
鹿不歸東嶺鶴獨宿更想醉翁亭兩峰髙並玉
　　傷心(時籍路/公宅)
沙路朱轓想馭軒傷心嵗月似星奔平泉有墅空流水
緑野無人但繞垣九老畫圖傳盛事四朝書史載殊恩
如何圬者持鏝過已向比隣問子孫
　　送恵純上人游閩
蚤聼閩人説土風此身嘗欲到閩中春溝(一作/春甌)水動茶
花白夏谷雲生荔子紅襟帶九江(一作樹/接楚天)山不斷梯航
百粤(一作波/連越嶺)海相通北窻夜展圖經看手自題書寄(一/作)
(索筆題/詩送)逺公
　　次四兄(以道/)韻效李義山雪
莫冬一丈長安雪壯士臨風獨慨慷門巷豈無騎馬客
江湖猶有捕魚郎夜平蔡賊兵輕敵曉入梁園賦擅塲
載酒欲㝷誰與飲江梅頭白自悲傷
　　次二十一兄(季此/)韻
憶在長安最少年酒酣到處一欣然獵囘漢苑秋髙夜
飲罷秦臺雪作天不擬伊優陪殿下相隨于蔿過樓前
如今白髮山城裏宴坐觀空習斷縁
　　和江子我竹夫人
黄藤白簟倦呼盧髙卧南窻示楷模郭芍藥情元最宻
鄭櫻桃迹近相疎下帷度日甘同夢隱几終年得異書
晩向禪房陪杖屨清秋霜霰意如何
　　答韓君表
百年鄠杜家相近人物凋零我獨驚但見少陵能繼祖
不聞小陸可優兄終朝詩賦遒仍鬱老去文章健更成
敢擬濟河輕一戰隱然望已(一作/望望)怯長城
　　和葉甥少蘊内翰重開西湖見寄二首
使君重鑿西湖罷也復封詩寄我來洲上新題花島處
苑中舊體柏梁臺風烟直覺鍾山近魚鳥渾疑澗水開
揮翰玉堂還有日行春停騎且留杯
一麾偃蹇江湖去五馬侵㝷觀闕來就日金波通漢苑
望雲玉澗斷蘇臺自迎檝立看時渡(近聞/買妾)手種花行到
處開笑語風流韓别駕莫令鸚鵡訴餘杯
　　和寄葉甥少藴内翰見招
翰林赫奕今如此莫道人惟舊雨來龎老終身逺州府
劉郎何面向春臺(八兄常言少/藴亦欲見招)園宜杏子非時結溪濶
梅花過日開兩地聲聞無百里相望一覆手中杯
　　次韻再答少藴知府甥和四兄(以道/)長句并見寄
錦袍昔是詩成得别墅今非棋賭來山蔚藍光交抱舍
水桃花色合圍臺通人竹塢深深入謝客松扉逺逺開
定與西湖争勝負只應惟欠使君杯
塵埃自與青雲斷嵗月誰令白髮來數口無歸闗外客
一春多病望中䑓常閒水上鷗從逺只老籠中鶴任開
日日避愁無處脫直須到手不停杯
　　復和少藴内翰甥兼謝伯藴通判兄再贈
西湖波浪還佳色風物悲人老可驚游接竹林公對叔
夢迷春色我思兄酒沽鸚鵡杯行盡(前與伯藴兄詩常/有鸚鵡杯之戲)
詩傍蟾蜍研立成壯思不逢韓吏部髙名誰伴謝宣城
　　復用韻
史奏徳星今復聚郷評月旦昔何驚潁川人望須公守
荀氏家聲付此兒湖影龜魚同聚散棠陰燕雀半生成
若為修禊無絲竹古調新詩唱渭城(少藴新作木/蘭花詩竒絶)
　　次韻集津兄懐嵩少示王立之
早聞三十六峰前願寄茅茨一澗邉谷轉馬蹄山繚繞
嵓開虎口樹嬋娟陽坡日煖宜瓜地陰嶺天寒熟芋田
便好與公相隱去不宜相對尚茫然
　　睡起
素屏紋簟徹輕紗睡起冰盤自削瓜風筍㣲㣲開緑籜
雨槐細細落黄花經營薄産初無意補葺疎籬漸有涯
待得髙秋㝷靖老臨流坐石問丹砂
　　贈山人沈廣漢
禪房白几静無塵野服黄冠意甚真避世全生深得䇿
閉門謝客亦髙人忍情斷酒非闗病隨意收書不計貧
近約嵩陽陳叔易趂移丹竈過殘春
　　都下追感往昔因成二首
少年使酒走京華縱歩曽遊小小家看舞霓裳羽衣曲
聼歌玉樹後庭花門侵楊柳垂珠箔窻對櫻桃卷碧紗
坐客半驚隨逝水主人星散落天涯
春風踏月過章華青鳥雙邀阿母家繫馬柳低當户葉
迎人桃出隔牆花鬢深釵暖雲侵臉臂薄衫寒玉映紗
莫作一生惆悵事隣州不在海西涯
　　送僧歸建州
清秋潁汝歸時晩不及羣公送恵休曲几數行題字别
扁舟幾日為詩留東吳楊柳雲中渚南越梅花雪外洲
萬里故郷聊一到江山風物往來游
　　送王敦素(樸/)
龍蟠山色引衡廬霜落江清影碧虚鼓枻厭騎沙苑馬
行厨欲食武昌魚緩歌玉樹翻新曲趣入金鑾續舊書
官逹故人稀㑹面君來相見肯如初
　　再至徐州示諸弟
去年客徐得范子今年客徐不得人斷無草木與同味
宛有魚鳥來相親南㝷白門傍山麓西望黄樓行水濵
還家作詩示羣從早晩一遊擕二陳
　　留别江子之
盡室飄零去上都試於溱洧卜幽居不從刺史求彭澤
敢向君王乞鏡湖平日甚豪今潦倒少年最樂晩崎嶇
故人鼎貴甘相絶别後君須寄一書
　　别昭徳弟愴然傷懐
吾廬去汝到何期四十年間此别離合抱樹元從舊種
幾叢菊始自新移老無兄弟飄零日逺有公卿曠絶時
努力不思勤負米欲求三徑可從誰
　　客有駑馬不肯借詩誚之
男兒少欲立竒功貴買西宛玉面驄金躞蹀微鳴躡影
錦連乾不動追風庭槐洗立清陰下沙路調行返照中
出郭借人乗豈肯自誇騎入大明宫
　　别飾道二十弟
飄零南北一衰門知是澶淵五世孫嗟我獨無兄弟在
憐君尚有典型存老身素苦貧常瘦病目仍縁哭轉昏
他日汝歸馳駟馬訪吾肯過浣花村
　　自然詩并序
　七里先生江子我築土三尺名曰自然亭余謂先生
　不獨有亭亦有自然箕斗自然絲夌凡亭之内服食
　器用無不自然者先生可謂自足者也雖然無多虚
　少實乎子我掀髯大笑余欣然賦之
先生手不廢經營白屋憑虚結此亭燕夌兔絲侵宻坐
南箕北斗挂疎櫺青松夾日交傾盖翠栢分風倚列屏
莫道君家無長物案頭燈火有流螢
　　敦素有以書局處之者作詩迎之
君王側席訪詞臣萬里江湖賀子真翰苑向來非此老
道山何處得斯人朝回金馬門前曉宴罷銅駝陌上春
底事年年最如意春風還試綵衣新
　　寄王立之
臘雨城南宅衝寒憶屢陪拊憐庭下石問訊竹間梅諸
子譍門立羣公䟦馬囘不知多病後誰與倒罇罍
　　避暑普淨院
夭矯栢如龍清陰閟一宫庭無御史雨門有大王風今
日名天下羣公坐此中阿戎相就語厯厯見元豐
　　僧舎小山
此老絶蕭洒久參曹洞禪胷中有丘壑左手取山川樹
小風聲細巖深日影圓江湖不歸客相對一茫然
愛此聚沙戲知自法王孫一運郢斤手都無禹鑿痕藤
梢未挂壁荷葉欲生盆笑問山陰道潜通何處村
爛石有佳色禪房叠更幽九疑峰不斷十字水長流枕
簟日逃暑軒窻時卧遊吾衰更何往只此對湯休
　　寄江子之
平生江季子疎嬾近忘吾不啻三年别如何一字無燒
丹􁇷嶁令釀酒歩兵厨二者将安擇功名莫浪圖
　　初來東里
乗流從此去河漢失清都送騎沙邉散征帆雨外孤挾
雌棲隴雉生子哺巢烏宇宙将安往飄飄盡畏途
　　至東里次前韻
茂陵家四壁不必在成都老矣招魂苦傷哉問影孤市
中寧有虎屋上豈無烏四海皆行路吾何必此途
　　和四兄(以道/)閒居感歎有作
掩卷忽不樂捫心空浩歎家聲畏淪墜世態屬艱難月
倒迎門屣風彈挂壁冠蕭然對孤竹一笑共衰殘
　　復次韻
出門吾所嬾無客亦何歎舉世遽如許孤風良獨難荒
蕪蔣詡徑破敝晏嬰冠興發看山去書籖記讀殘
　　再至都成
崢嶸花蕚西清曉望猶迷御路紅塵合宫槐碧瓦齊夾
城知輦過複道覺香低中使傳宣入千門避馬蹄
　　送僧
無端伏枕日不見放舟時晩得平安報初成送别詩山
深歸履急江濶度杯遲定許同香火終叅恵逺師
　　秋雨感事
苦雨荒秋宅寒生木葉悲半垂藤䕶壁中缺蔓穿籬書
校時開帙壺提日繫絲儒冠吾已悞何責五男兒
　　問訊次九日韻
問訊西南戍提封莫逺開休傳通蜀道端可棄輪臺擬
上平戎䇿慙無屬國才何須千里馬逺自渥注來
　　夏室
夏室不禦暑竹陰新未交幽花時結子晩燕續開巢午
夢還髙枕晨炊出近庖此生吾自了客至莫相嘲
　　次韻江子我見寄
敢恨新居僻深懐故國尊耕耘得遺物版築尚頽垣溪
隔城南寺崖通市北門他時如訪我但認語音存
　　過陳無已墓
以我懐公意知公待我情五年三過客九嵗一門生近
訪遺文録重經故里行寄書無鄭尹誰為葬彭城
　　行武渉田中
慣習兒童喜從容父老懽桔橰看俯仰稼穡愧艱難荷
葉生池岸蒲萄落井幹求田如得此當為駐征鞍
　　重過鴻儀寺
秋色逺如許寒花奈若何客行傷老大野次記經過廢
圃猶殘菊枯池但折荷吾生與物態天意豈蹉跎
　　别飾道二十弟(賁之/)
少傅三朝老文章壯九州賦詩資政殿賜字太清樓拔
燭辭軒陛簮花近冕旒慶門吾老矣華國汝能不
　　别息道二十二弟(兑之/)
中令有清徳風流二百年舉家惟食粥絶口不言錢里
閈客吾老庭闈賴汝賢陶丘過范蠡莫泛五湖船
　　和虞道二十三弟(豫之/)
向别已復久此懐誰與明書來慰吾意詩重識君情放
鶴惜未到飛鴻今尚横何由一隨汝端為薄浮名
　　决道念八弟得小金印以詩贈之(夫之/)
季也獲金印籀文秦不如情知非鬼篆恨不識天書池
靜龜游罷庭閒散鬭餘春風還舊物疎俊獨憐渠
　　贈江子我子之
江郎淮海秀經術古同師温潤無前輩清新有近詩一
丘須早計五斗莫堅辭獻賦修竿牘知君定不為
　　謝富察見過
飯蔬君莫厭瓜菓我時須自可隨豐儉誰能問有無墮
蜂衝博局驚燕避投壺不憚過從逺頻來訪老夫
　　戲留次裒三十三弟(頌之/)
白下春泥尚未乾汴流更待小潺湲不知汝定成行不
寒食今無數日間
　　春日
男兒更老氣如虹知鬢何嫌似斷蓬欲問桃花借顔色
未甘着笑向春風
陰陰溪曲緑交加小雨翻萍上淺沙鵝鴨不知春去盡
爭隨流水趂桃花(一本作春色不堪流水/送雙浮鳴鴨趂桃花)
　　以少炭寄江子之
金籍曽通玉虛殿仙曹擬拜翠微郎莫嫌薄上温黁火
猶得濃薫篤耨香(温黁火事見/李義山詩)
　　戲成
長夏軒窻倚碧岑人間塵土莫相侵榴花不得春風力
顔色何如桃杏深
　　和二十二弟
静處偷看肘後書幽棲古有此人無緑蓑青箬非吾事
白浪狂風滿太湖
襟抱恢疎老更寛笑談終夕盡君歡主人更有桃花面
病眼其如隔霧看
　　秋夜情
獨眠百感秋夜情孤城急雨中聞更明朝覧鏡視髩髮
不知白從何處生
　　題超化寺壁
曲池風定碧瀾平小白魚如鏡裏行水竹再來應試我
壁間不用更題名
　　送人遊江南
湧金門外斷紅塵衣錦城邉着白蘋不到西湖看山色
定應未可作詩人
　　過王立之故居
酴醿架倒花仍發(一作花/無主)薜荔墻摧石亦移(一作客/有誰)此
地與君凡幾醉年年同賦蠟梅詩
　　夜行
老去功名意轉疎獨騎瘦馬取長途孤村到曉猶燈火
知有人家夜讀書
　　春晩圃田道中
度栁穿橋聼午雞一溝春水國門西行人不用傷新别
看取塵間萬馬蹄
酒酣馳馬笑彎弓便擬長驅向虜中但恐老儒無骨相
不堪劍履畫南宫
君王重老䧏褒書特賜宣陽宅一區聞説㑹稽人不識
鑑湖還肯借臣無
　　和王立之臘梅
茅簷竹塢雨幽竒岸曲㝷花醉亦知崖蜜已成蜂去盡
夜寒惟有露房垂
老去攀條興益竒招携風月作新知但今春釀常如此
百罰深盃手倒垂
　　贈江端本子我
嚲免雞豚今日債斷除妻子宿生縁豐登便是人天供
努力東臯目種田
　　過陳無已墓
鎻門脫落封將盡題壁汚漫字不分我亦嘗參諸弟子
往來徒步拜公墳
　　立春
巧勝金花真樂事堆盤細菜亦宜人自慚白髮嘲吾老
不上譙門看打春
　　與秦少章題漢江逺帆
楚山全控蜀漢水半呑吳老眼知佳處曾看八景圖
江山起暮色草木歛餘昏誰感離騷賦丹青弔屈原
雪埋鳯林寺浪打鹿門山今日江風惡郎船勸不還
江濶雁不到山深猿自迷傳聞杜陵老只在瀼東西
石似浣沙石江如濯錦江征帆向何處雲霧晦蓬窻
　　龍興道中
澗道垂黄花山城擁紅葉人爭小舟渡馬就平沙渉
　　謝任伯久無書常子然寄茶謝之因簡任伯
諫議茶猶送郎官迹已疎斜封三道印不奉一行書
　
　
　
　
　
　
　
　宋詩鈔卷三十二
欽定四庫全書
　宋詩鈔卷三十三
　　　　　　　　　内閣中書舎人吳之振編
　韓駒陵陽詩鈔
　韓駒字子蒼蜀仙井監人嘗在許下從蘇轍學稱其
　詩似儲光羲遂名於時政和以獻頌補假將仕郎召
　試賜進士除秘書正字㝷坐蘇氏黨謫知分寧召為
　著作郎奏舊祠祭樂章辭多牴牾因更撰定五十餘
　章遷中書舎人兼修國史權直學士院復坐郷黨曲
　學提舉江州太平觀卒於撫州詩有磨淬剪截之功
　不吝改竄有寄人數年復追取更定一二字者故其
　集不多而宻栗以幽意味老淡直欲别作一家紫微
　引之入江西泒駒不樂也
　　利濟橋亭詩
　朝奉郎張公得其先父遺碑以附家集從諸公索詩
　予為作此
大夫官業世所驚老覺軒冕非真榮斯文自屬吾黨事
正恐無路逃虛名生猶不見皇甫謐死豈肯投劉禹錫
茂陵一幅入漢宫世間共怪無遺帙哀哉若人用意深
自言身作鶴鳴陰著書遺子三萬軸人初笑我嬴無金
萬仞磨崖利好語那知百年蒼蘚汙爾來夜夜虹貫天
山下居民未知處周詩不列石鼔歌後世恐嘆遺羲娥
于今購市完家集野老何知亦摩挲川流可平石可腐
只此殺青垂萬古五百驪珠固已竒挿架不知猶幾許
公今未暇歸田廬且當驅童曬蠧魚不辭借取車連軫
要讀人間未見書
　　善相陳君持介甫子瞻手字示予戲贈短歌
古來相馬失之瘦仲尼亦作喪家狗脣紅齒白癡小兒
不羞障面欺羣醜鶴冲居士術如神東走梁宋西峨岷
諸公蹭蹬未遇日座中知是非常人只今白髮無餘産
短褐逡廵列侯館世人胷中無黒白不如居士明雙眼
嗟予塵貎天所付不須强覓封侯處書生只倚一片心
他日相逢記裴度(記一/作説)
　　送葛亞卿欲行不一過僕
吾廬偪仄門三尺慚愧春風巧相覓叩闗惟許葛王孫
有時籍草傾餘􁐍汝不如南池主人車載客紅旗皂盖
行逺陌又不如東郭公子桞藏門青娥緑髮坐開樽是
身牢落終何為人不汝嫌汝自嗤伸眉一笑能幾時忽
聞春盡王孫歸春風欲盡猶有情飄英墮絮俱傷神王
孫未歸迹已掃秣馬膏車何太早明日一杯愁送春後
日一杯愁送君君應萬里隨春去若到桃源記歸路
　　陽羡葛亞卿為海陵尉作葺春軒余為賦之
昔聞先生隱吳儂當窻十里横烟峰今見先生為楚吏
繞墻四面縈烟水從來楚俗帶吳風曲折徑路深房櫳
舎前繫船桞千丈舎後叅天竹萬叢千籖挿架似蓬館
白拂挂壁如僧宫掃地焚香欣客至羹魚飯稲愁樽空
不溷不清惟寂寞大笑先生致身錯青山猶作布衣心
朱門却有田居樂筆囘造化天工怒胸包今古時人愕
甘窮自許元次山蹈海還㝷魯仲連吾曹一歡豈易得
世間百嵗俱可憐何用北窻翻巧䇿且向東亭弄春色
我當酌酒夀主人灘前飛下雙鸂鶒
　　謝錢珣仲恵髙麗墨
王卿贈我三韓紙白若截肪光照几錢侯繼贈朝鮮墨
黒如㸃漆光浮水舊傳績溪多老松奚超既死松亦空
易水良工近名世珍才始不歸潘翁蕭然南堂一居士
赤管隃麋無月賜借問𤣥圭何自來去年海中持節使
明窻晏坐不怱怱引紙磨墨寒生風自笑平生綰蛇蚓
更慚爾雅注魚蟲殷勤二物從來逺禆海環瀛眼中見
若欲揮寫藏名山不如却作談天衍
　　送松陵老農
呼舟越洪濤笑識江南山此行為子來政擬一笑歡相
逢不忍别丘壑同躋攀如何舎我去使我心悁悁子實
名家後翰墨素所便老農雖自謂念子安知田世故亦
已足擾擾徒自憐天寒嵗且盡趣駕扁舟還
　　淮上書事
平楚盡積水長淮多竒峰蕭條月曜夜浩蕩風鳴冬客
行未可歸敝裘那得重寒氣捜病骨清渾貎衰容逺遊
有滯念将老無懽悰故國渺萬里去此嗟誰從
　　至國門聞蘇文饒将出都戲贈長句兼簡其兄世
　　　美
去年夷門十月雪九衢日昃行人絶騎驢兀兀無所之
破袖迎風手龜裂渡橋並塹得君家入門脫㡌猶凛冽
急燃濕束煖我寒徐出清酟寧我渴君家自無儋石儲
蟹黄熊白能俱設平生見酒脣不濡是夕連觥耳方熱
羣奴夜僵唤不聞我亦鼾鼻眠東閣明朝起過城南翁
尚記新聲一笑發東歸毎嘆懐抱真西來又喜顔色接
方将慷慨豁心胸未用崢嶸驚嵗月城南詩翁况逺來
門前雪泥又活活豈知萬事不可期却樹吳橋背城闕
人生動若參與商咫尺無論限秦粤君聞吾語雖少留
但恐一歡成電掣念昔相見無他娱誦詩徴事相誇㨗
氣淩俗子旁若無偶坐時聞竊嚅囁于今落落誰汝憐
老屋陳編自怡恱寄言詩翁倘留滯嵗晩勤迂故人轍
　　題中寂堂
虎卧文公廬鳥窠道林室本自無俗喧何由辨真寂逃
溺必登山避燔必趨澤君看好静人萬慮固未息是心
倘已刳對鏡起亦得上人早聞道晩順世間迹振衣下
靈岩飛錫來上國髙堂亦何有萬卷繞四壁客來倚風
廊晤語終日夕莫言門如市中有忘機客吾曹詩酒汙
此道誰目擊惟應寂時趣獨有青士識
　　送子飛弟歸荆南
往在東堂時惟汝年尚少木槍鬭羣兒竹弓射飛鳥今
來跨鞍馬昻然丈夫表入門恍莫識與語意方了脫汝
來時装夜闌酌清醥當歌喜未定感舊色已愀念我三
年官自裹衣中麨東去盡勾吳北行薄全趙汝亦上岷
峨大江窮浩渺一年兩附書皮筒到家少那知此相遇
乾鵲果前兆我性本齊緩汝資誠楚慄相逢各相規一
月語連曉憶汝初結髮讀書先慰繚謂須壯執殳單于
壘時挑豈期尚羇旅但存雙目瞭我恨縁詩窮賃屋陋
而湫尚盈三尺牀使汝眠奥窔二升糴禄粟醜婢羮茶
蓼時時得鶉兔傍竈親燔燎纔為十日歡鄰里厭煩擾
朝來著戎服數匝郿絛繞辭我出門去歸袖風矯矯還
家對寒食渚宫聞雉鷕想見阿頌君把卷倚叢篠弟妹
乗羊車堂前走相嬲何當摠見之緩我歸思杳汝歸與
俱來繁臺及秋杪
　　贈趙伯魚
昔君叩門如啄木深衣青純㡌方屋謂是諸生延入門
坐定徐言出公族爾曹氣味那有此要是胸中期不俗
荆州早識髙與黄誦二子句聲琅琅後生好學果可畏
僕常倦談殊未詳學詩當如初學禪未悟且徧叅諸方
一朝悟罷正法眼信手拈出皆成章
　　答蔡伯世食筍
蓴絲化鹽豉槐葉資新麫豈知苦竹萌風味常獨擅昔
我居錦城屢喫田家飯扶杖自入箐煨此犢角璽後叅
鶴林禪餽我桑門饌烝烝沸鼎中亂下白玉片惟無他
物乗始覺真味現三年客東都錦籜寧復見千金洛陽
來惟充大官膳前時過君食欣逢故人面那知列仙臞
已雜蒯通雋吾寧飽甘肥憤吒那忍嚥請歸謂主孟厨
人後當諫苦苣雜嘉蔬沉香和甲剪柯亭既誤椽畫障
或遭練古來可歎事千載寄明辨作詩弔籜龍助子當
食歎
　　食煮菜簡吕居仁
曉謁吕公子解帶浮屠宫留我具朝飡喚奴求晩菘洗
著㸃鹽豉鳴刀芼薑葱俄頃香馥坐雨聲傳鼎中方觀
翠浪涌忽變黄雲濃争貪歙鉢暖不覺定盌空憶登金
山頂僧飯與此同還家不能學空費烹調功硬恐動牙
頰冷愁傷腑胸君獨得其妙堪持餉衰翁異時聞豪氣
愛客行庖豐殷勤故煮菜知我林下風人生各有道昔
蓄用禦冬今我無所營枵腹何由充豈惟臺無餽菜把
尚不䝉念當勤致此亦足慰途窮
　　送倪巨濟將仕
汴流六月翻黄沙小舟兀浪如乗槎赤日下照烘朝霞
腹鳴肩舉氣喘呀夜眠僕夫股相加柂樓晨飯羹黄茄
時時矯首望土岸木末殷轉江洲車渴逢石泉不得汲
椎鼓催發無停撾問君何為趣還家答云五載居京華
夜窻讀書眼生花每食不飽潜咨嗟母髮半白弟髻了
有妹久闕躬絲麻寄書細字如昏鴉問胡眷戀歸期賖
來時書笈手自拿今歸上堂兩脚靴夀觴要及開霜瓜
子志如此良可嘉勸子博學如横罝麋麟兔鹿盡所遮
或典而法浮而葩要歸于正謹去邪行如種植慎萌芽
念當務實勿求誇我行買犢耕三巴佇子佳譽來天涯
　　出宰分寧别舊同舎五首
公車八千言自獻十二旒落筆中書罷石渠並英游方
欣洛陽遇己慨周南留明堂需楩柟詎須汝薪槱三年
望龍斷艱難身百憂髩髮五分白更落天南陬
念我行老矣才拙世所捐青綾未頻直黄紬且安眠飽
聞縣西寺修椽壓山顛中容五百衆上堂鼓闐闐王程
倘餘暇兹焉著幽禪自擷雙井茶與僧酌雲泉
昔慚雲閣姿斥守蒲城市五占天雞星未抆逐臣淚歸
聞長樂鐘疲馬思一試挈挈今又東敝邑臨無地人生
縳微官大似侏儒戲升沉各幾時怨欣兩當置
益昌剗移文道州拙催科我愚象二子将奈分寧何吾
君放勛姿于今萬邦和縣令但拱手排衙鼓鳴鼉故人
怒挽船勸勿淩江波君其謝故人我亦聊絃歌
陽山昔御史夷陵前校書坐法竄未久遇赦罪已除故
時同舎郎半直承明廬獨奔江西縣道里三千餘聖明
今在上倘復哀臣愚念當脫江瘴與子聫朝裾
　　入鳴水洞循源至山上
崇山蓄靈泉萬古去不息瀦為百斛深散入千渠溢其
東滙民田又北㝷山腋斷崖如破瓜飛瀑中蕩激大聲
或雷霆細者亦竽瑟末流垂半山十里見沸白得非拖
天紳常恐浮地胍吕梁丈人老尚與泊偕出我欲蹋驚
湍下窮齦齶石惜哉意徒然屬此嵗凛凓安得汝南周
斷取白蛟脊歸之龍泉峰山門夜喧席
　　分寧大竹取為酒罇短脛寛大腹可容二升而漆
　　　其外戲為短歌
此君少日青而臞爾來黒肥如瓠壺縮肩短㡌壓兩耳
無乃戲學騶侏儒人言腹大中何有不獨容君更容酒
未須常要託後車滑稽且作先生友少陵匏罇安在哉
次山石臼空飛埃茆簷對客夜驚笑麴生叩門何自來
老向人間不稱意但覺淵明酒多味乞取田家老瓦盆
伴我年年竹根醉
　　湖南有大竹世號貓頭取以作枕仍為賦詩
湖南人家養貍奴夜出相乳肥其膚買魚穿桞不䝉聘
身蹲地底老欲枯誰将作枕置榻上擁腫似慣眠氍毹
慵便玉枕分已無孫生洗耳非良圖茅齋紙帳施團蒲
與我同歸夜相娱更長月黒試拊卧䑕目尚爾驚睢盱
坐令先生春睡美夢魂直饒赤沙湖更煩黄妳好看取
走入旁舎無人呼
　　題湖南清絶圖
故人來從天柱峰手提石廪與祝融兩山坡陀幾百里
安得置之行李中下有瀟湘水清㵼平沙側岸搖丹楓
漁舟已入浦溆宿宿帆日暮猶爭風我方騎馬大梁下
怪此物象不與常時同故人謂我乃絹素粉精墨妙煩
良工都將湖南萬古愁與我頃刻開心胸詩成畫往黙惆
悵老眼復厭京塵紅
　　送趙承之秘監出守南陽
繁臺十月寒□□置酒共祖南陽侯九士一客相獻酧
皆言南陽山水幽菊泉釀酒不論石上酥醍醐出肥牛
使君樓前橘柚古丞相堂下蒲蓮稠夜燃蠟炬賔醉舞
春風歌眠百花洲各持一觴歡公飲此行樂矣公何求
我獨倚杖商聲謳此公人間第一流方今羣賢從法駕
金絨塞路嘶驊騮獨令此公守一州臨分慷慨淚莫收
南陽南陽樂復樂歸來歸來無久留
　　次韻館中諸公遊慈雲寺
嘉蔬隨客庖香飯出僧甑聊為一飽謀未暇談禪病二
公當代豪詞林氣方盛五言謹詩律百罰嚴酒令樂與
同舎郎共此給園浄想像斜川遊何如舞雩詠甘瓜自
雍丘肥芡來新鄭肴果各有擕笑我室懸罄陋質謝不
往實愧瓊瑤映人生一車足那須富千乗有興驅短轅
寧辭沮洳徑及時速行樂莫待苦脚脛炎暑忽已闌當
念時難更
　　飲酒次人韻
淺瀨見魚遊澄潭知鶴沒疑乗青霞珮徑墮白銀闕平
生探學海中年悟禪恱應須臨渺瀰庻以稱超越囘塘
大圓鏡新蒲細於髮緑扇互低昻玉顔争秀發良辰宴
觴豆炎曦脫巾襪荷聲過急雨竹影敷凉月緩行躡芳
草移坐蔭深樾何當酒拍浮恣聼舟搖兀而我方抱鉛
上馬自腰笏叩門不聞呼造席無乃咄詎敢陵崆𡵻幸
許窺剞劂願公開迷雲令我入理窟䧺篇出月脇妙思
露天骨蹇歩那由追眢井媿先竭
　　題采菊圖
　往在京口為曽公卷題采菊圖九日東籬采落英白
　衣遥見眼能明向令自有杯中物一叚風流可得成
　蔡天啓屢哦此詩以為善然余嘗謂古人寄懐於物
　而無所好然後為逹况淵明之真其於黄花直寓意
　耳至言飲酒適意亦非淵明極致向使無酒但悠然
　見南山其樂多矣遇酒輙醉醉醒之後豈知有江州
　太守哉當以此論淵明復作二首
黄菊有何好且寄平生懐遇酒興不淺無酒意亦佳此
理誰復明自昔寡所諧空餘采菊圖寂寞懸髙齋
今日菊始華叢雁鳴相和若無一觴酒如此重九何悠
然數酌盡㑹心豈在多醒來不復記散髮東山阿
　　去冬除守厯陽未上召還西掖今夏自應天尹移
　　　知齊安道由厯陽珪老相訪奉簡一首
嘗聞厯陽郡寺有褒禪山及我分竹符欲往窮躋攀驅
車發半道尺一喚我還歎息岩下水何時照衰顔復持
齊安節税駕臨通闤屬有行役累無由叩僧闗珪公岷
峨秀逸韻超人寰攜詩逺過我慇懃請加刪少年意氣
盛笑我毛髮斑夜語不知寢起看江月灣浮生浪擾擾
萬法本自閒為吏何足論誓将老榛菅買田未及議我
實貧非慳奉乞一菴地往來泉石間
　　武寧道中
小灘嘈嘈大灘惡朝行羊腸暮鹿角盡日拖舟不得前
忽然笪斷千㝷落上梁左側石子多兩船與石鳴相摩
卧聼溪師倚篙哭将如四十二灘何(羊腸鹿角上/梁皆灘名)
　　次韻曽通判登擬峴臺
朝擕笻杖來暝倚胡床坐循墻讀遺碑嵗久苔蘚涴烈
風無時休於兹騐真箇曽郎吐佳句勢突黄初過交遊
得詩流吾儕可相賀念昔逢大梁一别九鑚火再見疑
前身居然客愁破世久無若人子豈伯休那(曾時/丁憂)千山
厭露宿一壑期雲卧子少方鵬騫吾衰作鳶墮篇成不
敢出畏子詩眼大惟當事深禪諸方叅作麽文章真綺
語季緒徒𤨏𤨏安得京口歸秋江細扶柁
　　題蕃騎圖
塞上(一作/沙揚)漠漠黄雲秋黄鬚胡兒騎紫騮一(一作/白)馬攙
前弄風走健兒掣轡空驤首廻鞭慎莫向南馳漢家將
軍方打圍奪弓射汝猶可脫奪汝善馬何由歸
　　題韓晃畫瀛洲學士圖
咸陽中天開帝居羣公下直承明廬長鞦短轡褒衣裾
蒼頭廬兒爭走趨韓侯畫此時無虞瀛洲仙人樂有餘
我生不及正觀初忽思十年身校書吟詩天街騎蹇驢
爾來戎馬方馳驅眼厭繡掘蒙諸于把卷未展先欷歔
　　順老寄菜花乾戲作長句
道人禪餘自鉏菜小摘黄花日中曬峨嵋㮕脯久不來
麴糝薑絲典刑在封題寄我紙作囊中有巴蜀齋厨香
起炊曉甑八月白配此春盤一掬黄(㮕軟水耳八/月白稻名也)
　　李氏娱書齋
欲樂誑凡夫須臾皆變壊惟書有真樂意味久猶在李
君名家流事業窺前輩澹然無他娱開卷與心㑹憶吾
童稚時書亦甚所愛傳抄春復秋諷誦晝連晦飲食忘
辛鹹汙垢失盥頮爾來歡喜處乃在文字外卷藏二萬
籖棐几静相對此樂君未知狂言勿吾怪
　　送王秘閣二首
烏衣諸王吾早聞晩塗獨識和州孫風流踏拖欲垂盡
文采陸離今尚存奉祠乃是衰翁事如君胡為亦為此
僕夫在門君疾驅往獻天子平邉書
右軍池頭鶬鴰呼康樂臺下栘檉疎碧山學士此築室
白髮散人來卜居身隨沙鷗卧烟雨十年無書上公府
枉作西班老從臣看君才華不能舉
　　送里人陳㑹往見江西漕使
勸君少留持一觴與君郷里皆陵陽兒童共戲苦鹽岸
老大相逢烏石岡拾遺平生丈人行拊我謂我能文章
豈知今無一絲長但餘顛華面顔蒼君行往見玉節郎
感時憂國歌慷慨餉師十萬西平𦍑笑我挾複山中藏
　　夜與疎山清公對語因設果供戲成長句
落葉屑窣鳴風廊四無人聲夜未央道人過我談真常
客舎有底相迎將竹罏篝火曲木牀烏桕為燭楓脂香
青棃纍纍飣坐光黄甘十子近著霜醯梅蜜杏經年藏
紅糝綴枝加柘漿蓴藉藷芋蘘荷薑堆盤滿案次第甞
憶初見翁修水旁轉頭八十鬚眉蒼爾時尊宿略䘮亡
屹如樅檜老不僵而我昔漫參朝行十年投閒坐老狂
人生一夢炊黄粱諸法本閒人自忙况今世故甚擾攘
與翁幸憇菩提坊
　　上泰州使君陳瑩中
當年賢路雜薫蕕歎息諸公善自謀今日在前皆鼎鑊
後來知我獨春秋海邉已擊師襄磬湖上新逢范蠡舟
惟有書生更無事不妨挾冊更西游
　　聞富鄭公少時隨侍至此讀書景徳寺後人為作
　　　祠堂因䟦余舊詩後以自嘲
藤床瓦枕快清風破悶文書亦漫供郷信未傳霜後雁
羈懐生怯晩來鐘淹留已辦三年計流落應無萬户封
猶有壁間詩句在他時誰肯寫塵容
海氣昏昏又嘯風一杯扶病要時供三年閉户兒童怪
千古閒情我輩鍾若得黄甘應手種更求青李莫函封
疎頑自笑将安適寄謝江山好見容
　　次韻留别南公
天遣吾曹與世疎那將窮技學黔驢只今年少身多病
是處愁深淚濺裾此去不須論塞馬向來猶有􁲍江魚
虛名只用驚兒輩要作生涯莫著書
　　九絶為亞卿作
離歌三叠最闗情不省從來此地聞早是春殘心事惡
落花陰裏更辭君
君去東山踏亂雲後車何不載紅裙羅衣浥盡傷春淚
只有無言持送君
更欲罇前抵死留為君徐唱木蘭舟臨行翻恨君恩雜
十二金釵淚總流
世上無情似有情俱将苦淚㸃離罇人心真處君須㑹
認取儂家暗斷魂
君住江濵起畫樓妾居海角送潮頭潮中有妾相思淚
流到樓前更不流
憶汎郎舟共採蓮今來揮淚送郎船回書倘寄新翻曲
湖上何人為扣舷
一夢巫陽樂已窮三年猶復怨匆匆焂雲驟雨成何事
未必三年抵夢中
妾願為雲逐畫檣君言十日看歸航恐君回首髙城隔
直倚江樓過夕陽
初合雙鬟説後期相盟不在已相知來時休落春風後
却漫嘲儂子滿枝
　　送俞仲寛赴宿倅
年少塲中晩節寒去年揮手下天闗何人肯蹋風波路
自古難言骨肉間十里即應歸漢闕一帆從此别淮山
艤舟如得僧伽印未用將身付等閒
　　五月八日游北禪師川登塔盡七級僕能三級而
　　　已晩過公晦偶作二首
徐郎胸次已冰清北寺清游更絶塵不欲茹葷縁道友
肯來出郭是詩人憐君逺客情能爾看我題名墨尚新
誰有好方持脚力故郷歸去蹋峨岷
鐵鏁銅鐶一一開肩輿不問主人來已登白塔吾休矣
更上紅亭子壯哉世外清歡須邂逅城頭落日共徘徊
雲樓五月滄洲趣羞殺初無八斗才
　　曾大父有詩云三春拂榻花黏袖午夜淘丹月在
　　　池舎弟子飛歸蜀與語及此因取為韻
去蜀初遊楚吾方十二二無成今長大送汝不勝慙
還家倘無事莫負故園春衣錦兒嬉爾從來笑買臣
艤舟不能前已復日西沒贈子以幽蘭秋風正披拂
野宿月團欒風餐氣蕭颯從來對牀地只今懸一榻
入蜀㝷幽跡應先到浣花誠知錦城樂亦記早還家
魚游因餌得鳥困坐黐黏顧我今如此空懐石井鹽
逢年要力耕善舞須長袖北山休移文南山歸種豆
一棹送君歸酒醒秋江午正是蓴鱸時思君在何許
明月落帆時荒山孤夜夜囘首白雲飛吾親在其下
客行宜努力時亦近醇醪一盞熏人醉雲安米正陶
爾去逢諸父髯霜貎渥丹貧窮宜此報富貴却難安
揚州十里春蛾眉半輪月兹游真不凡詩成想清絶
吾祖屯田公遺書悉安在為我謝諸兄蠧魚時一曬
故山不可到歸夢到天池想見山中叟磨崖待我詩
　　次韻參寥
此身不擬墮塵縁長恐驚鴻落響弦蹋盡世間千澗壑
歸來胸次一山川深宫木末猶秋色故國天涯只暮烟
憑仗道人分石甃要看庭下玉龍旋
且向家山一笑懽從來烈士直如弦君今振錫歸千頃
我亦收身入兩川短世驚人如掣電浮雲過眼亦飛烟
何當與子超塵域下視紛紛蟻磨旋
　　泰興道中
縣郭連青竹人家蔽緑蘿地偏春事少山逈夕陽多暗
水披崖出輕船掠岸過傳呼細扶柁吾老怯風波
　　智勇師歸永嘉自言所居在萬竹間乞詩送行
上人歸去家何許萬竹深圍一把茅蹋盡叢林叅白足
却來江檻俯青郊夜階䔩䔩風翻籜春路冥冥雨放稍
肯拚清陰分百十暮年思與子論交
　　送黄若虛下第歸湖南
時人㑹傍髙門走獨有來游翰墨塲已有哲兄如叔度
定知吾子勝文强長淮白浪搖春枕故國青山接夜航
乞得功名歸遺母未應深羡緑衣郎
　　館中直宿書事
十載名山慣杖藜清都直宿夢魂疑卧聞長樂鐘聲近
尚憶寒山半夜時
北風吹馬襲貂裘薄雪連雲凍未收銀闕晝開禽鳥白
信知三館是瀛洲
　　行至華陰呈舊同舎
落日同騎欵叚游倦依松石弄清流蓬萊漢殿春分手
一笑相逢太華秋
　　次韻思聰
欲問琴聰水鏡篇朅來端為著幽禪五更下馬呼殘夢
數面成親是宿縁伏腦憐君有犀骨騰身笑我不鳶肩
白頭奔走襄陽道空誦新詩憶浩然
　　和李上舎冬日書事
北風吹日晝多陰日暮擁階黄葉深倦鵲遶枝翻凍影
飛鴻摩月墮孤音推愁不去如相覓與老無期稍見侵
顧籍微官少年事病來那復一分心
　　偶書二絶呈館中舊同舎
去年看曝石渠書内酒均頒白玉腴今日醉登延閣望
幾人囘首憶窮途
御本曾看錦帕舒醉驚飛閣上淩虛而今卧病衡門底
自曬茆􁑴幾卷書
　　送蘇世美東歸
東游兩見鶴林春晩愧先生作並鄰罇爼每留倉卒客
典刑猶識老成人繫舟一笑都門外賣劍歸耕潁水濵
意氣年來類兒女别離不覺淚横巾
京口㝷山每見擕鶴林問法更追隨本無物累那成癖
肯借人書未必癡食粥往年容乞米一罇今日細論詩
䢴溝好去春風暖莫忘椎冰共載時
　　梅花三首
江南嵗晩雪漫漫磵谷梅花巧耐寒幸有幽香當供給
不辭三載滯西安
雲根細路遶溪斜日出烟銷水見沙只度闗山魂已斷
可須疎雨濕梅花
籃輿曉入闗山路玉節珠旛次第開白髮微官何用許
似憐身出道山來
　　夜泊寧陵
汴水日馳三百里扁舟東下便開帆旦辭杞國風微北
夜泊寧陵月政南老樹挾霜鳴窣窣寒花垂露落毶毶
茫然不悟身何處水色天光共蔚藍
　　庚子年還朝飲酒絶句
三年逐客卧江臯自與田翁酌小槽飲慣茆柴諳苦硬
不知如蜜有香醪
往時看曝石渠書内酒均頒白玉腴落魄十年無復醉
因公今日識官壺
　　送梅常化士
好去淩空錫杖飛鳯林闗外道場稀莫言衲子籃無底
盛取江南骨董歸
　　次韻何文縝種竹
杜陵窮老覓榿栽不似何郎種笛材三徑莫憂荒草合
一樽如與故人開未堪急雨枝枝打便有幽禽日日來
坐誦東坡食無肉詩腸日午轉饑雷
　　次韻王給事觀殿試唱名
集英春殿唱諸生日轉觚稜晩色清近侍皆分金帶赤
内人爭看雪衣明(内人多自昇/平樓上下觀)罷朝詔賜羣公坐合殿
歡傳萬嵗聲我老倦隨宫漏水江南江北聼鼉更
　　次韻翁監再來館中
歸老江湖久自盟睡餘且復對空林重來内閣人誰健
慣踏天街馬不驚已喜劉歆分七略尚傳韓愈誨諸生
太平潤色須公等應許吾兼吏隱名
　　次韻館中上元游葆真宫觀燈
百千燈射水晶簾尚覺游人意未厭多病只思田舎樂
夜歸烟火望茅簷
玉作芙蓉院院明博山香度小崢嶸誰言水北人稀到
也有槃姍勃窣行
鴨緑未全生曲沼鵝黄先已上柔柯故應春物撩詩思
白髮明朝一倍多
開卷愛公如李益解言明月逐人來多情如共春流轉
刻燭題詩又一囘
澹澹新粧帶淺啼催車只待日平西驊騮也自知人意
散入千花了不嘶
　　申應時卜居京口名之曰雲棲又曰小築乞詩送
　　　行
客舎秋來憶舊居一㠶歸去落東吳他年寄我新詩句
即是雲棲小築圖
　　次韻何文縝舎人後省致齋
夜直沉沉浴殿南春風相對百花潭藤牀轉枕㝷餘夢
粉壁題詩倚半酣追記舊游時一笑歡參真理莫多談
白頭初試絲綸手歸去扶犁意亦甘
　　次韻侯思孺将至黄州見簡
未用船頭報水程為君持酒打愁城青山乆負當年約
白髮多從客路生㸃檢轉工新句法揩磨難減舊風情
小留莫道無供給一味東籬有落英
　　故資政忠恵韓公挽詞
藉甚中山守風流世有人獵圍邉月曉筵踏塞花春金
絮盟猶在灰釘事已新使公長卧䕶何地起胡塵
　　以正賜庫蒲萄醅送何斯舉復次其韻
歎息蘇公無恙日坡頭自築小山房五年不識宫壺味
只以春江當酒膓
老臣政實不堪論尚得君王賜酒罇異日黄州成故事
蒲萄醅熟記初元
　　登赤壁磯
緩㝷翠竹白沙游更挽藤梢上上頭豈有危巢與棲鶻
亦為陳迹但飛鷗徑營二頃將歸老眷戀羣山為少留
百日使君何足道空餘詩句在江樓
　　某已被㫖移蔡賊起旁郡未果進發今日上城部
　　　分民兵閲視戰艦口號三首
病守雖閒髩未蒼尚能談笑坐胡牀指揮一掃妖氛盡
便自闗山向汝陽
昨夜黄昏得蠟書老臣恨已解兵符莫将箭汚偷兒血
留與官家北射胡(十二月得京城蠟彈/有㫖守臣部兵應援)
百憂前日總薫心一笑朝來得好音絶域不須遮版障
今年自有殺胡林
　　次韻耿龍圖秣陵書事
十月舟藏(一作/横)蘆荻林客衣頓覺夜寒侵亂離祗有窮
途淚勲業都無過去心敢恨青鞋踏江浦近傳黄屋渡
淮陰承平氣象須公等是日頻聞正始音
　　次韻金陵趙徳夫使君上元三絶
小風吹水漲平湖屋角殘冰亦已無投老只圖春睡足
可須山鳥强招呼
卧聼秦淮嗚咽聲起看江月暮潮平舊時憶在延真觀
玉作芙蕖院院明
憶昨宣和從武皇春風省試御袍香自從翠盖㝷沙漠
無復徴歌出洞房
　　次韻南溪觀魚
城西鼓檝又城東不待溪分上下風碧樹垂楊間黄緑
冰盤行鱠簇青紅横塘日暮林巒合斷岸秋來浦溆通
安得此身無世累便隨漁艇入空濛
　　再次韻兼簡李道夫
麥秋宜晩起况復雨頻頻桃竹猶能杖柴車未可巾閒
分酒賢聖靜記藥君臣㑹有騎鯨李來陪賀季真
李侯梨釘坐風味勝仁頻投老須鳴玉相看尚秃巾便
應㝷木客何必問波臣不復來城市從人笑我真
猶記一麾出敢論三顧頻餘生過飛鳥幻事揑空巾學
道無疑怖憂時有主臣買舟苕霅去我亦號𤣥真(漢書/主臣)
(皇恐/之貌)
　　次韻錢遜叔侍郎見簡
白頭逢世難無地可推愁曉日瞻天闕春風憶御溝他
年余老蜀萬户子封留尚記臨川郡溪山爛漫遊
　　往嵗自京口與曽公永宏父同行至下蜀因次前
　　　韻簡之
下蜀追隨日歡言一散愁籃輿轉陂路小檝渡潮溝萬
里家何在三年淹此留猶欣遲暮眼見子並英遊
　　撫州邂逅彦正提刑道舊感歎輙書長句奉呈
憶在昭文並直廬與君三嵗侍皇居花開輦路春迎駕
日轉蓬山曉曝書學士南來尚岩穴神州北望已丘墟
愁逢漢節滄江上握手秋風淚滿裾
　　送曽宏父
見子京汪尚少年大梁重見已翩翩頃來更覺文章進
他日寧容老病先梅谷舊題幽谷引橘陂新和渼陂篇
常慚散吏空稱賞不敢吹嘘上九天
乃翁名見豫章詩學術傳家有大兒四海共推文賦早
三年應訝省郎遲生逢側席求賢日即是摩霄聳壑時
若到朝廷問衰朽為言常宿畏人知
　　次韻錢遜叔侍郎見簡
掃地焚香元自喜傍門騎馬向來慵田園此去須安枕
海岱今年不舉烽已分瘦藤扶病骨生憎明鏡寫衰容
兩公故是經綸手足問腰金早晩重
　　信州連使君恵酒戲書絶句謝之
憶傾南庫官供酒共賞西京勑賜花白髮逢春醒復醉
豈知流落在天涯(故事每嵗洛陽貢花賜館/職百朶并賜南庫法酒)
　　次韻錢遜叔謝曾使君送酒
誰憐定武故將軍(侍郎常/除定帥)醉舞狂歌老更真好事時分
小槽酒殘樽也到白頭人
　　次韻曾寺丞觀早朝上徐諫議
憶昨飄然下葉闉十年江海望嚴宸遙知駐驆艱危地
尚有憂時老大臣已起陽城無諫諍又傳陸贄掌絲綸
為公細數能文士幾箇麒麟閣上人
　　次韻徐翰林
逺聞仙伯上神山始覺升平氣象還一夢休論玉堂事
兩行曽綴紫宸班想燒傳燭書天詔看剪花騣出帝闗
尚憶平生故人否夜驅黄犢在田間
　　某頃知黄州墨卿為州司録今八年矣邂逅臨川
　　　送别二首
自罷黄州守殊方任轉流寧論九年謫已判一生休此
士真材傑諸公定挽留倘歸存老病車騎擁西疇
盜賊猶如此蒼生困未蘇今年起安石不用哭包胥子
去朝行在人應問老夫髭鬚衰白盡瘦地日擕鉏
　　送雲門妙喜遊雪峰
老子幽棲地勞君久見存夜氊從栗爆午盌看茶翻舊
事時追憶深禪得細論還應雪峰老領衆待雲門
　　送東林珪老遊閩二絶
直自三湘到七閩無人不道竹菴名詩如雪竇加竒峭
禪似雲居更妙明
竹菴端為故人留尚許衰翁預勝流寄語叢林好清客
未宜輕輥雪峰毬
　　即席送吕居人
一樽相屬兩華顛落日臨分更泫然蹀躞鳴珂君得路
伶俜散䇿我歸田近聞南國生涯盡厭見西江殺氣纒
欲買扁舟吳越去看山看水樂餘年
　　余往嵗與遜叔侍郎同寓廣陵靖康元年遜叔守
　　　符離余被召過焉未幾余守南都遜叔移真定
　　　過留數日紹興二年復同寓臨川感念疇昔奉
　　　送一首
廣陵三嵗共祠宫二月帆開二水風北渚蕩舟公醉我
南湖張樂我留公豈知去國千山外又復連牆一笑同
喪亂難堪重離别可無書札問衰翁
　　余為著作郎如瑩為司令官舎皆在左掖門外髙
　　　頭坊紹興四年如瑩持節江西道撫相訪輙成
　　　長句
邂逅都城接下風官居總在日華東門瞻曲角趨朝近
路轉髙頭出局同今日繡衣新使者晩塗霜髩舊鄰翁
一盃無復當時樂赤縣黄圖淚眼中
　　次韻曾吉父見簡
往嵗滄波轉地流是身如沫信沉浮初聞盗賊奔他境
漸見衣冠集此州病欲深耕歸谷口禪須末句問岩頭
膺門也自知人喜有客清真似子不
　　六月二十一日子文待制見訪熱甚追憶館中納
　　　凉故事漫成一首
漢閣西頭千歩廊與君長夏對胡牀陰陰檜色連宫草
寂寂棊聲度苑牆細乳分茶紋簟冷明珠擘芡小荷香
身今老病投炎瘴最憶冰盤貯蔗漿
　　送子文待制歸蜀
家近錦江歸未得見人之蜀便凄然聞君細説開州好
勸我來依刺史賢當路尚多豺虎鬭逺湖曽帯(缺/)
何時萬里雲沙静穩上沙頭上水船
　　送范叔器次路公弼韻
晩塗淹泊向誰論白髮名卿肯見存雒邑風流餘此老
故家文獻有諸孫寺連狹徑曾傾盖船擁清溪尚一樽
小駐鄱陽未宜逺欲憑書尺問寒溫
　　謝人送鳯團及建茶
白髮前朝舊史官風罏煮茗暮江寒蒼龍不復從天下
拭淚看君小鳯團
山瓶慣識露芽香細蒻匀排訝許方猶喜晩塗官様在
宻羅深碾看飛霜
　　頃年侍立集英殿見周表卿唱名第二客居臨川
　　　表卿為宜黄丞嵗滿訪别作詩送之
往時束帶侍明光曽看揮毫㸃御牀只道驊驑已騰踏
不知鵰鶚尚摧藏官居四合峰巒雨驛路千林橘柚霜
莫為艱難歸故里漢庭今重甲科郎
　　似矩尚書帥桂道由臨川賦詩三首貽彦章内翰
　　　謹次元韻送行
喪亂乖離數衰慵問訊疎新霜上鬚髩老淚濕襟裾忽
報迎車騎遥知奉璽書豈惟謀郤縠文亦似相如
有人談五嶺崷崒象衡廬地長十㝷竹波跳三尺魚看
公羅鈇鉞笑我老耕鉏敢望頻書札相望萬里餘
郡㦸蒼山上平分二水流四時無癘氣五管有賢侯静
契羅公逺禪參帛道猷人生一麾樂不必向中州
　　曹山老送筍蕨與諸禪客同食戲成
埜寺瓶罌至吾廬水行幽開緘喜風韻喚客少淹留蕨
帶寒山醬筍兼頭子油誰能知許味一飽併無憂
　　送宜黄宰任滿赴調
故老凋零盡君猶識了翁深知名節似不但里閭同(君/與)
(了翁同縣自/言慕其為人)政府方交辟髙賢豈久窮他年汝溪上伴
我釣秋風
　　送張右丞司赴召
老夫宴坐臨川寺五見君為萬里行病馬不辭遭掣頓
雲鵬那復計期程遥知此去常乖隔莫惜書來訪死生
早與朝廷定巴蜀故山遲暮欲歸耕
　
　
　
　
　
　宋詩鈔卷三十三
欽定四庫全書
　宋詩鈔卷三十四
　　　　　　　　　内閣中書舍人吴之振編
　晁補之雞肋集鈔
　補之字旡咎濟洲巨野人年十七從父官杭州著七
　述言錢塘山川風物之麗時東波為通判正欲作賦
　見之稱歎曰吾可閣筆矣由是知名舉進士試開封
　及禮部别院皆第一神宗閲其文曰是深於經術可
　革浮薄累仕著作郎充秘閣較理國史編修㝷坐脩
　神宗實錄失實降官徽宗召還未㡬復以黨論坐貶
　還家葺歸來園自號歸來子大觀末出黨籍起知泗
　州卒有集七十卷自謂食之則無得棄之則可惜故
　名雞肋集
　　視田五首贈八弟無斁
流河之所濡一斛泥數斗我莊當水窮乃比石田瘦尚
無東陵𤓰況有南山豆天雨不可期且復鞭牛後
蘇秦不願印迺在二頃田東臯五十畆力薄荆杞填擇
高種苜宿不溼牛口涎拙計安足為朝往而莫旋
薄遊廢家務待子營糗糧莊奴不入租報我田久荒凌
矜馬到門硉兀牛卧場立馬蒼耳根此策殊未長
家世不為農長安有大第官糧弗充口萬里聊自庇一
從學聱牙世事百色廢賣牛姑補屋嵗晩霜雪至
居貧廢文字銚鎒學苦耕怪子獨伶俜久與地方爭苦
耕又不時狐虺日縱横高原一釋耒歎息心怦怦
　　即事一首次韻祝朝奉十一丈
平生交遊情獨處不可乍那為一馬飲濁水噴百馬弦
歌高樓上但恨知者寡丈人遺世心口語儻能借不然
抱幽璞終嵗裹幞帊坐令青蠅繁暫出刑兩踝儒冠成
自誤歸去無屋瓦賴逢里中賢築室各瀟灑及時秣麥
賤樽酒得同把安能效乾沒肩與市人亞居然邑里號
曽墨為還駕況在竈奥間欲恥王孫賈東方錢二百得
米稚啼嗄嘲笑坐窮辰無肉飽伏假尚聞啄聲聲聊復
屣屐迓子常妙工詩蘇李掩曹謝有時醉酕醄大小翻
盞斚倒床鼻息惡喚起對殘灺復古志尚奇衆競方獨
暇捫蝨與人言豈不逢譴訝崇朝潔服坐往往食旁舍
子固業少成議論嫓風雅嘗聞莊生説乃慕巨魚化平
居似晏子志念能自下而我獨迂踈通人所譏罵正賴
觴詠中得意自陶寫畱連接清晤欲起不能罷是時春
雨餘桑密鳩鳴野城隅園圃近欵段亦時跨便恐百卉
闌晼晩侵朱夏人生形骸累未免俗情詐此理豈外求
猶煩詹尹卦清風穆然在如渇㗖甘蔗況我自散材谷
口窮耕者去年秋不在匏瓠緣庭架低回迫榮利妻子
憐王霸横經亦強顏已取或人舍但慮宰我愚松栢談
三社倐然一室内黄卷開佳話尺璧競寸陰寧復當論
價吟哦愁肝腎蟋蟀弔長夜鄙俚頗近情持用自悲詫
功名與道義熊掌借魚炙二事良難兼夫子賢㸃也
　　謁岱祠即事
澤南三百里極望横天雲雲端色凝黛諦視初可分崢
嶸介丘像澒洞元氣屯頃刻有變化慘淡殊明昬天行帝
出震其位生物元不周僨西北川乃東南奔寧知六鼇
死竟使二山淪不有是難傾孰維大塊根嘗聞周官説
實惟天帝孫神靈所鎮守民物斯芘存幽明脗一理有
道惟常尊不覺下馬拜僮奴亦蹲循迺知正直理足使
冥頑敦三王有損益商人所尊神明法或不懼夜行安
得逡以此輔世敎庶㡬驅驁民莫宿太平驛不眠慮絲
棼明朝好天色萬象開肧渾勢横恒碣盡支壓齊魯蹲
五色冒日觀一握通帝閽恢拓下嶊嶉青蒼上氤氲泉
石競沮洳煙嵐互紛綸高舉躐風海深蹯跆火輪濤波
卷堆阜一一溟渤吞棊枰視井邑七箸藏松椿碧瓦峙
雙闕紅牆繚長闉願瞻巖閟客内滌邪垢魂賜臣登絶
頂一覽神秀原萬壑射窈窕三壇矗嶙峋莽不都項領
何能窮䏶跟稍稍指鳬繹依依數亭云松列大夫爵驘
識將軍墳𤨏屑澗花麗霏㣲崖藥􁢒廣大良有以奇險
安足論瑰詭有形上頽然徳彌惇得無希夷子倣世逃
㴱蓁亦有黄冠士相對如麖麏此曹嚙草木語道良未
聞解榻坐中觀洗心馳大鈞形氣要得一不然隨物泯是
事亦姑置幽㝷聊可勤初疑無字碑瑩潔誰敢文又怪
玉女井高絶何由奫俯穿鬭仙巖鳥下天壁垠側度五
賢堂熊經背逡巡劒石危數履女蘿柔屢捫揮斥八極
逺風來袂軒軒廖廓自無梯猶疑天可賓陰谷不敢視恐
落魑魅羣安得遂獨往身如黄鵠翻周流遍五嶽採掇
芝英繁即欲憇圓嶠或當止崐崙衆真迎我語一笑顏
玉温是中差可樂子胡戀塵樊答此太遺物身閒猶事
君重華迹已逺秦漢事方煩成功屬吾宋五禮垂後昆
皇帝二載春臣備太史員紬繹自帝典頗識康哉言泥
金白玉字願頌無前勲有志類韓愈無書愧文園臣髮
將雪素臣心猶日暾今此在林藪跳身同玃猿徒觀衆
山小愁絶下天門
　　遊信州南巖
南巖夫何為山作天倚盖山南豁山腹飛頂覆其外初
如鵬將翔膺擊羣麓背乍似海大魚呀口噞而嘬當空
横廣頟架屋㗋舌内仰窺駭憑凌俯進愁壓墜嘗聆釋
氏説仰覆各世界千間未可著五畆良不隘清泠氣射
人熱惱從此潰崖奔木疎瘦谷逺鳥幽怪問僧何年居
投老四五輩問客何人來官滿或一再而予與二子高
興偶相戒松舟下清江毛髪數鰕蟹籃輿上峻嶺幢節
望杉檜李侯勛門胄文彩山作繪趙君儒林孫嫮美蘭結
珮不為城郭遊繼月此于邁寧知老逾拙意在精賞退
得居溪南山食飲與山對䕫魈入奥穾雲雨出巾襘古
人戒賤目慣覩誰復貴顧此誠未逢欣然與心㑹彭湖
兩崖蹙泉作一線霈禪月古臺空靈山自明晦搜奇獲
三勝趣嬾同一慨但憂久聱牙尚喜無蔕芥平生所驅
使詩酒俱好在天涯得吾侣物外從所快便欲登赤城
一觀天宇大
　　再次韻文潛病起
淮浦見之字春風初策名頗訝謫仙人有籍白玉京晩
遇廣文直老交心愈傾同升芸香府偶坐華髪生斯人
自龍性意變難章程耆酒不疵吝身如秋葉輕自言士
處世何必氷雪清交遊滿臺省毁譽半王城不肯效俯
仰畏高侮鱞惸常思老伊潁紫蟹羞吳秔我輒抵掌和
音同磬隨笙小人奉慈親皆嘗小人羮寒衣婦補綻學
績女娉婷日欲江海去心期楊栁青衆木構大厦豫章
倚孤撐如子足醫國可容移疾行丹書紫皇誥玉篆五
嶽形何必陶隱居吞霞養純精訪道自素約諧心期莫
齡但恐牽俗縁志大功不成息交屏妻子此語不須驚
　　送學生李公裕兄弟赴省集
閉門圍火談開户雪一尺黄昏具盃酒知君逺行役君
家三兄弟頗謂各無敵容父學知方大道通四驛吉父
尤頡頏天池觀水擊仁父少而奇乃是夜光璧李侯有
此子便可卧安席家居樂與餌聊以止過客豈無一束
芻空谷不可食宵人操寵利徒手捕蜥蜴公等寧復然
烏黒鵠自白屠龍業有用未厭所從僻富貴念昔時城
東雪中跡
　　題四弟以道横軸畫
黄葉滿青山枯蒲靜寒水鳬鴈下坡塍牛羊散墟里擔
穫莫來歸兒迎婦窺籬虎頭無骨相田野有餘思
　　同畢公叔飲城東
西城昔相值桃初兩三紅翩翩騖長陌春風搖馬鬃後
君歸㡬日游絮已濛濛解鞍不待憩相命古原東芍藥
雖俗花狂姿幸時供平生於知已千過不一逢感君欲
開口清洟出沾胷君如陶淵明不為五斗恭胡為青綸
上朱墨粉外䝉棄官能從我短後追田翁銅斗釀秫麥
竹枝弋鳬鴻何必悲無衣緼黂聊御冬九辯太高潔五
噫苦羈窮置此無滑和天情反其中市藥非市名名聞
藥何庸十漿饋五漿猶畏聞者從如何酆城畔夜夜生
長虹
　　次韻四弟以道十二弟叔與法王唱和兼示無斁
　　　弟二首
少時勇遊山説山喜動色中年謫南方廬阜得深歴當
時不類謫忘腰帶之適怪人肝鬲異破賊喜折屐只今
竄林下織衣而耕食緬懷兹兩士吾宗氣相得吾春種桃
時子曉㝷嵩日似聞黄□子為採烏頭出去年陟岱宗
一士世重識天門邀之下傾倒意已極斯人與人異龍虎
兩超忽重㝷亦無路顛雨石崖坼
吾人伯仲間一語可物色氣自寡所諧窮乃足所歴家
風藐五世不肻適人適意行無險易又跣不著屐文詞
如苦李慘腹人莫食猶矜不傳妙坐恐兒曹得學憐新
又新老奈日復日伯以最恬愉何以採之出无斁能寡
言猶堪謝前識叔與氣尚豪搘頤視屋極斯文惡表襮
枯魚戒所忽應如魯宫籀藏壁俟其坼
　　北京學直舍對客
鳥聲落簷間竹色在戸外解屨置几前放杖當椅背黙
然仰棟時往與古初㑹有時遺坐客十問不一對尚因
呼乃覺笑自謝頑昧知非慕蘧子事去等蜩蜕一生所
未免飲食與眠睡所以更頽然可樂本非内有心欲何
用橋起則形累賴客同門生曠蕩乃不愧
　　送君
送君上馬時不道朝罏燠春風入木心皮肌發紅綠春
風良易莫那得勤行路且莫望南牕胡蝶飛無數
　　上馬
上馬笑屬君歸期在十日來時草白芽歸時青鬱鬱來
嗔馬蹄急歸嗔馬蹄緩人心自如此馬蹄終不變
　　贈文潛甥楊克一學文與可畫竹求詩
與可畫竹時胷中有成竹經營似春雨滋長地中綠興
來雷出士萬籜起崖谷君今似與可神㑹久已熟吾觀
古管葛王霸在心曲遭時見毫髮便可驚世俗文章亦
技爾詎可枝葉續穿楊有先中未發猿擁木詞林君張
舅此理妙觀燭君從問輪扁何用知聖讀
　補樂府三首
　　荳葉黄
蒹葭蒼荳葉黄南村不見岡北村十頃彊東家車滿箱
西家未上場荳葉黄野離離䑕窟之兔入畦豕母從豚
兒豕啼豚咿咿䘖角復銜箕荳葉黄穀又熟翁媪衰餔
糜粥荳葉黄葉黄不獨荳白黍堪作酒瓠大棗紅皺荳
葉黄穰穰何膴膴腰鐮獨健婦大男往何許官家教弓
刀要汝殺賊去
　　漁家傲
漁家人言傲城市未曽到生理自江湖那知城市道晴
日七八舩熙然在晴川但見笑相屬不省歌何曲忽然
四散歸逺處滄洲微或云後車載藏去無復在至老不
曲躬羊裘行澤中
　　御街行
雙闕齊紫青馳道直如線煌煌塵内客相逢不相見上
有高槐枝下有清漣漪朱欄夾兩邊貴者中道馳借問
煌煌子中道誰行此且復就下論驄馬知雜事官卑有
常度那得行同路相效良獨難且復東西去
　　和闗彥逺秋風吹我衣
海中羣魚化黄雀林鳥移巢避嵗惡鄴王城上秋風驚
昔時城中鄴王第只今蔓草無人行但見黄河咆哮奔
碣石秋風吹灘赴沙礫翩翩動衣裳游子悲故鄉忽憶
若耶溪頭采薪鄭巨君南風溪頭曉北風溪頭昏一行
作吏此事便廢夢中葉落覺有歸意歸歟歸歟吾黨成
斐然君今生二毛我亦非少年胡為車如雞栖鄴城裏
朝風吹馬鬃莫風吹馬尾與人三嵗居如何連屋似千
里我則不狂曽謂吾狂不吾知亦何傷安能户三尺喙
家一吭人亦有言人各有志吞若雲夢者八九長劒耿
介倚天外有如陳仲舉庭宇亦不治吾乃今知貴不若
賤無憂富不若貧無求負日之燠吾重裘芹子之飫吾
食牛心戰故臞得道故肥吾封侯匹夫懷璧將誰尤歸
歟歸歟豈無揚雄宅一區舍前青山木扶疎舍後流水
有菰蒲今我不樂日月除尺則不足寸有餘七十二鑽
莫能免豫且無所可用乃有百嵗樗龔生竟夭天年非
吾徒
　　開梅山
開梅山梅山開自熙寧之五年其初連峯上參天巒崖
盤􁶩閡羣蠻南北之帝鑿混元此山不圯藏雲煙躋攀
鳥道出薈蔚下視蛇脊相夤緣相夤緣窮南山南山石
室大如屋黄閔之記盤瓠行跡今依然高辛氏時北有
犬戎冦國中下令購頭首妻以少女金盈斗遍國無人
有畜狗厥初得之病耳婦以盤覆瓠化而走堪嗟呉將
軍屈死㹞㹞口帝皇下令萬國同事成違信道不容竟
以女妻之狗乃負走逃山中山崖幽絶不復人跡通帝
雖悲思深往求輒遇雨與風更為獨力之衣短後裾六
男六女相婚姻木皮草實五色文武溪赤髀皆子孫侏
離其聲異言語情黠貌癡喜安土自以吾父有功母帝
女凌夷夏商間稍稍病侵侮周宣昔中興方叔㡬振旅
春秋絶筆逮戰國一負一勝安可數邇來梅山恃險阻
黄茅竹箭霪霧雨南人顛踣斃溪弩據闗守隘類穴䑕
一夫當其阨萬衆莫能武欲知梅山開誰施神禹斧大
使身服儒賓客盈幕府檄傳傜初疑叩馬卒歡舞坦然
無障塞土石填溪渚伊川被髮祭一變卒為虜今雖闗
梁通失制後誰禦開梅山開山易防獠難不如昔人閉
玉闗
　　富春行贈范振
錢塘江北百里餘漲沙不復生菰蒲沙田老桑出葉麤
江潮打根根半枯八月九月秋風惡風高駕潮晩不落
鼓聲㲇鼕櫓咿喔爭湊富春城下泊君家茅屋竝城樓
不出山行不記秋越舶吳帆亦何故今年明年來復去
　　胡戢秀才效歐陽公集古作琬琰堂
君不見廬陵公往為舉士修書日詔畀千金訪遺逸遺
文逸字往往出故都易姓㡬兵火量臀鼎腹細詰詘道
人岣嶁空有聞丘陵仙鬼事恍惚共和十鼓記亡一嶧
山肉在無復骨雲陽八體又𤓰剖至使漢童訛尉律世
儒詭正何足臧公家安取千軸藏仲尼猶及史之闕有
馬借人吾敢忘題籖甲乙潁水陽後來胡君癖膏肓傾
家自構琬琰堂􁄭羅近出補厥亡荒林圮冢見末嘗南
觀禹穴計渺茫閉門睥睨在一牀常恨平生好古家無
力騎馬蹊田觀斷刻中郎二字煩走驛率更三日勞野
食長年囊褚況易擲兒作摹朱婦遮壁願從胡君丏無
有十百數中聊取仂胡君今逸民盱眙不見十五春坐
令鈆槧老壯士朝廷豈無憂國人曩時豪氣今雖在㑹
面只謀千日醉聴君汗漫馳古先世事無何付蟬蜕
　　黄河
黄河齧小呉天漢失龜鼈靈原潭下藕爛死只有菖蒲
不生節白馬橋邊迎送胡冀州斷道無來車新隄築得
高嵽嵲舊隄杵聲未可絶
　　酬李唐臣贈山水短軸(李為刑曹杜君章知賞/)
大山宫小山霍欲識山高觀石脚大波為瀾小波為淪
欲知水深觀水津營丘於此意獨親杜侯所與復有人
不見李侯今五載苦向營丘有餘態齊紈如雪呉刀裁
小豪束筍縑囊開經營初似雲煙合揮灑忽如風雨來
蒼梧泱漭天無日深巖老樹洪濤入榛林闇漠猿狖寒
苔蘚侵淫螺蚌溼紛紛禽散江干沙有風北來吹蒹葭
前洲後渚相隨沒行子漁人歸徑失李侯此筆良已奇
我聞李侯家朔垂跨河而北寧有之曷不南遊觀禹宂
梅梁鏁涩萍滿皮神物變化當若斯元君畫史雖天與
我論絶藝無今古張顛草書要劒舞得意可無山水助
他日李侯人益慕
　　跋遮曲
君不見魯中羣兒歌跋遮跋遮跋遮何語耶呉歈越吟
初不省恐自塞北傳胡笳跋遮胡為樂中華試歌河漲
水漸(尖/)車河中耕泥春種麻麻生三嵗不開花腰菱兩
角黑如鵶漁父笑且語誰能跋遮舞君不見前年大旱
河草黄草中魚子化飛蝗又不見往年大雨雨決渠渠中
朽瓜生老魚蝗飛食塲榖擊鼔煩趂撲我家家具如筍
束今年梁山撓濁淤兒無鋤麻姑來漁荷鋤往賣鋤買
網空市無丁丁斵舩斵屋櫨艇子如星喚施罛夜唱跋
遮曲羣鳴起白鳬
　　贈戴嗣良歌時罷洪府監兵過廣陵為東坡公出
　　　所獲西夏刀劒東坡公命作
三郎少日如乳虎代父摶賊驚山東硬弓長箭取官職
自説九戰皆先鋒將軍拳勇饋不繼痛惜靈武奇謀空
城頭揶揄下俛走壯士志屈羞填胷平生山西踏霜雪
洪府下溼號兒童聞名未識二十載初見長揖東坡公
鋭頭短後澟八尺氣似飲井垂檐虹只今不語當陣立
望見已是千夫雄往年身奪五刀劒名玉所擐犀札同
晨朝攜來一府看竊指私語驚庭中紅粧擁坐花照酒
青萍拔鞘堂生風螺旋鋩鍔波起脊白蛟雙挾三蒼龍
試人一縷立褫魄戲客三招森動容東坡喜為出好礪
洮鴨綠石如堅銅收藏入匣人意定蛾眉稍進琉璃鍾
太平君子尚小毖戒懼邾小母荓蜂舞干兩階庶可覩
跳空七劒今何庸我為蘇公起揚觶雅歌聊帶聊堪同
從公請礪歸作硯聞公嘗諫求邊功
　　苕霅行和於潛令毛國華
苕溪清霅溪綠溪水灣環繞天目山間古邑三百家日
出隔溪聞打衙長官長髯帽烏紗不曽執板謁大尹醉卧
紫蘭花影斜紫蘭花開為誰好年年嵗嵗溪南道不見
西陵白髮人荆江夜雪唱陽春陽春絶唱和者寡客醉
聞之雙淚灑夜來魂夢海中山縹緲雲濤煙浪間雲濤
煙浪不可渡睡覺秋風落桐樹秦吉了秦吉了言語無
人㑹無人㑹得奈君何且向紫蘭花下醉
　　芳儀怨
金陵宫殿春霏微江南花發鷓鴣飛風流國主家千口
十五吹簫粉黛稀滿堂侍酒皆詞客拭汗爭看平叔白
後庭一曲時事新揮淚臨江悲去國令公獻籍朝未央
勅書築第優䧏王魏俘曽不輸織室供奉一官奔武疆
秦淮潮水鍾山樹塞北江南易懷土雙燕清秋夢栢梁
吹落天涯猶並羽相隨未是斷腸悲黄河應有却還時
寧知翻手明朝事咫尺人生不可期蒼黄三鼔滹沲岸
良人白馬今誰見國亡家破一身存薄命如雲信流轉
芳儀如我名字新敎歌遣舞不由人採珠拾翠衣裳好
深紅退盡驚胡塵陰山射虎邊風急嘈雜琵琶酒闌泣
無言徧數天河星只有南箕近天邑當時千指渡江來
同苦不知身獨哀中原骨肉又零落寄詩黄鵠何當回
生男自有四方志女子那知出門事君不見李君椎髻
泣窮年丈夫飄泊猶堪憐
　　五丈渠
五丈渠河水齧堤三里餘懸流下噴水渤潏訛言相驚
有怪物濼東漁子浮兩舠清晨徑流雙鬛搖驚人跳起
横觸島大鱘十尺長夭矯殺之信宿不敢言並村稍稍
聞者喧伐鱗刲肉擔掲去兩日一村猫犬飫夜來水泛
州西原青青百頃白波翻里巫推變咎漁子豫且賊神
實為此此邦一年不榖食賣魚取錢當常職聞道相家
口津人無敢憑大魚死小魚靈
　　閻子常攜琴入村
閻夫子通古今家徒四壁猶一琴今年二月雨霖霪喜
君壠麥如人深屋間幽黙咸池音高山流水我非聴聴
我説君辛苦吟薛老村西十里地旱日燎原無栁林芒
鞵曵杖逐鐮籠當午未食饑燒心芸芸麥田翻黄波蝻
蟲盤穂如蝸螺麥未收打催種荳屋下跡少曰間多閻夫
子時過我我與夫子良同科四體雖勤口餔衆煑豆然
萁窮奈何人謂君琴語辛苦此曲無奈傷天和君不見
夫子宋圍不糝猶絃歌
　　收麥呈王松齡秀才
晁莊寂莫依東山王莊負郭容往還東山刺薊深一尺
負郭家近饒盤餐穿鞵戴笠隨麥隴旱日炎炎煙燎顔
賤貧辛苦事當爾君屋鱗鱗三百間
　　飲城西贈金鄉宰韓宗恕
大夫盤中定州盞三舉檐花舞凌亂請君行盞且莫稽
為君起賦飲城西城西古道如澗深東風吹沙不見林
虛堂更覺野原濶榆栁浩浩波濤吟雜花一園來逺道
兩株江南梅更好櫻桃已晩猶爛漫百株如雪聊可繞
常時東風無此寒常時諸君無此閒且看瓶口似魚貫
莫惜面文如纈班大夫工為宋玉賦思不能涯字無數
秀才酷類東野貧白屋青山愁曲身籍咸不肯羞北阮
主簿高材即仇覧成詩午景已妍和罷酒花開應更多
山翁歸不醉當奈峴山何
　　和王仲甫病暑
呉邦憚暑如蜂蠆河曲還遭長日晒蔗漿金盌賴蠲煩
内託潛陰數為敗黄昏乍快風吹髪驅拊蚊虻坐明發
青衫主簿氣如雲茂陵無事悲消渇望洋河伯何為者
兩涘無因辨牛馬何生狂夢涸歸墟㗋舌湯湯未勞瀉
能來一𠻳華池津七椀清風立有神更㝷齒下微妙訣
遣君體適仍魂平案頭白紙如堆雪人事紛紛日將月
與君未遇尤四時利害相磨生内熱
　　贈送張愈秀才
秋水幽幽濟河道君挂蒲帆若飛鳥西風黄葉滯公車
雞黍從君懷故廬男兒自有四方志世上相期獨榮利
昔時馬周徒步動天子君今有用當如此
　　李成季得閻子常古琴作
昔人流水高山手此意寧從絃上有閻侯卷舌卧閭巷
意向是中畱不朽似聞綠綺置牀頭暑雨東城無麥秋
趙傳和氏齊五日呉得湛盧當兩州李侯得意誇題柱
成詩欲使邀諸路自有桓山石室彈深屋時聞繭抽緒
無琴尚可何獨絃要識精微非度數人生有累無非失
我欲心灰木為質嬾從徽的自凝塵老向詩書逾愛月
自言結習久難除猶理斷編㝷止息焦城卜築近連軫
歸約閻侯亦蕭瑟舊聞君祖課木奴試買瑕丘百株栗
　　同魯直文潛飲刑部杜君章家次封丘杜觀仲韻
廷尉風流才絶塵最憐高髻唱陽春兩鬟亦觧倚瑟語
催送花前紅袖舞黄張翰墨海内名席上生風清夏宇
封丘自倚筆勢豪不怕當筵賦鸚鵡對酒含情古所憐
樂事㡬時如過雨阮公鑪邊不擬歸陸郎班騅無用嘶
長燈照出簾幙外缺月墮落藩牆西斗酒雙魚何足貴
李侯氣許山東吏正須新麵雜青槐千里紫蓴江上來
長舩刻玉流霞動快引不須帆櫓送自作新詩碧牡丹
箸擊杯翻釵墜鳳芍藥佳名聞昔人滿插不辭歸帽重
倒牀任作鼻鳴雷屋上啼烏還喚夢
　　贈麻田山人呉子野(余見待制李公誠之於汶上/蘇密州在焉始聞子野之名)
汶陽我昔見蘇李人言呉子歸未㡬長嘯春風大澤西
却望麻田山萬里不逢鄭老溪上箭欲致朱公路傍米
今年窮巷絲生髮馬尾吹風化衣袷定知赤鯉驀波濤
何意黄冠驚僕妾琅函萬過陰魄悲心無丹白鑪生兒
山中種芝豈無侣成都醉眠未當去願從王烈或見呼
試訪孫登竟無語棄家内愧非此流此身天地一虛舟
未應齒豁塵埃裏乞與青精救白頭
　　送北京學生曹慈明秀才之京師
魏武子孫今寂寞唐來只有畫將軍鄴城初見黄須面
尚喜登堂詞若雲乃公白首圖籍裏小心恐懼教其子
文章錦心仍繡腑屠龍殫家安用許半年繫舩康海門
官忙不共持一樽岡頭棃花吹欲盡淮口汴流來正渾
鄙夫日欲向呉越官滿一封飛魏闕著書虎觀未敢言
蔽身蟬葉真癡絶
　　次韻和趙令僉防禦春日感懷
春塍雪消龜兆坼凍栁氷蒲俱好色走馬城東眼乍驚
可憐前日非今日結交從古天地間百年誰見一人閒
王城塵土化衣袷五鼔驅車休夜闌況我﨑嶇二三子
聖恩釋累從甌蠻雄豪久鍛酒量窄䎡懦新長詩辭慳
王孫物外有高興數攜王趙兩紅顏上書自去千年衛
挂席欲過三神山灰餘方烈竈下響霧廓初見岩中斑
醉吟誰共可憐春江南太守舊詩人賡酬不減笙磬答
秀發更為煙霞新萬卷藏書韋杜曲憶子陳詩一言足
得意鱸魚故未饜多情桃葉應相逐努力閒平盛世名
歸及春風雙髩綠
　　漫成呈文潛
無心看春只欲坐偶騎馬傍春街行可憐愁以草得暖
一寸心從何處生
十年閉户不作舞爲客一整紅羅裙莫倚琵琶解寫怨
朱簾垂下阿誰聞
平時無歡苦易醉自怪飲樂顏先酡乃知醉人不是酒
真是情多非酒多
　　呉松道中二首
停舟傍河滸四顧盡荒原日落狐鳴冢天寒犬吠村繫
帆凌震澤搶雨入盤門悵望夫差事呉山閟楚魂
曉路雨蕭蕭江鄉葉正飄天寒鴈聲急嵗晩客程遥烏
避征帆却魚驚蕩漿跳孤舟宿何許霜月繫楓橋
　　濟州道中寄葉勛秀才
曉路入西郊新霜着髩毛貧交借羸馬慈母授征袍野
靜狐狸出天寒鴈鵠高艱難憶親舊清淚漬平皋
　　原上
閉門遺日月原上感年華久旱無場藿重陽有野花蕭
蕭㡬家靜脈脈一歧賖向晩悠然去秋風馬尾斜
　　同魯直和普安院壁上蘇公詩
畏暑聊㝷寺追涼故遶池雨園鳩喚婦風徑燕將兒散
篆縈簾額畱雲暗井睂龍蛇動屋壁知有長公詩
　　次韻鄧正字慎思秋日同文館
平生鄧夫子文墨晩相依臺閣佳聲在湖湘爽氣歸(慎/思)
(潭人再/入館)詩誇束筍密髪歎耨苗稀勤苦千秋事川明水
孕璣雄深張子句山水發天光黄鵠愁嚴道𤣥龜困吕
梁愛君豪頴脱嗟我病傖囊驥尾何當附西風萬里長
(屬文潛/)
蔡侯南國秀經緯耿昭回文史蛙生甑風雲蟄起隈吾
君求助意之子為時來萬縷防秋費何如一士才(屬天/啟)
氣入中秋勁更傳午夜長青燈蛾舞急白月鴈啼涼羇
旅生來慣淹畱久却忘吟詩酬鄧子畢昴出東方
　　千秋嶺上
永日倦高躋盤囘四望迷松根危抱石嶺路曲隨溪馬
腹飛雲薄山腰過雨低陰崖不可度誰此構長梯
　　送㑹稽闗彥逺罷官河北
君年長我二十五偶以氣同均弟晜三嵗吹沙禹河曲
一身飛艇越雲門未緣狗監知才思端向牛衣無涕痕
秋月圓時應待我慧林孤磬澹朝曛
　　已酉六月赴上饒之謫醇臣以詩送行次韻畱别
小雅思深志不悲反騷未與昔人違五車漫苦君何益
三徑都荒我未歸要過香罏雙履步却從彭蠡一帆飛
它年笑向張公子應帶煙霞滿客衣
　　魚溝懷家
生涯身事任東西藥笥書囊偶自賫栁嫩桑柔鴉欲乳
雪消氷動麥初齊沙頭晩日檣竿直淮上春風雁鶩低
歸去未應芳物老桃花如錦遍松溪
　　送曹子方福建轉運判官
談經草檄髩華生初擁閩山傳節行江入桐廬青欲斷
溪從劒浦碧來迎茶雖户種租宜薄鹽不家煎價欲平
要使祈招歌徳意君恩不為逺人輕
　　泗州王諫議明叟畱飲
雲水東遊蚤嵗懷半生塵土却教回兩行堤栁闗心在
一㸃淮山入眼來北省主人誇酒好南風稚子喜帆開
揚州底事牽行色端為瓊花芍藥催
　　澠池道中寄福昌令張景良通直
十年一夢間湖湘欲往從之道阻長可但知君愛彭澤
不應言我薄淮陽馬川崤底流泉白鳥下闗頭落照黄
愁作驛亭寒不寐懷人思古九廻腸
　　次韻邠倅王征夫
函谷雞鳴滿面塵夫君泛愛尚為親清時有味俱吾黨
黄髪相看更㡬人物理未驚翁䘮馬世情應笑子知津
似聞絶塞風沙苦只約觥舩莫負春
　　蠖軒孤坐寄曹南教授八弟
畏暑經旬不涉街蠖軒孤坐壁生苔出簷碧筍猶爭長
映户丹榴故後開雙葉風前愁夜去一蟬雨外送秋來
曹南瘦弟應相憶白首遷兄未放回
　　遊華嶽歸道中望仙掌
深巖踏遍㝷歸路仙掌依然在碧虛無限遊人重駐馬
豈惟狂客倒騎驢挂圖天漢朝霞上落影秦闗夕照餘
千古全生纔一士可憐登覽盡丘墟(希夷祠堂在觀中/)
　　罷蒲乾濠道中寄府敎授之道弟
衝寒到郡待花開花未開時却遣回敢意三年容我隱
只如千里訪君來二崤轂擊何為者五老雲霾安在哉
更約□詩猿虎谷它年重過掃莓苔
　　元符戊寅與無斁弟卜居緡城東述情
四海一居何處卜北窗祗取見家山要無名利來心曲
便有園林出世間拙宦莫興三黜歎老歸未厭百年閒
先君餘慶期之子吾駕如今不可還
　　次韻李秬祥符軒
雲端紅粉拊雕欄謝守綸巾笑語間遊客乍驚人外境
居僧初識面前山暫來猶足留公賞借與真堪着我頏
鈴閣多餘賓從少誰教缾盎不曽閒(補之自謂/)
　　國子監莫歸
杖屨清晨往縑囊薄暮歸閒官㕔事冷蝴蝶上堦飛
　　答李令
知音慙李令問我復何為道義惟添睡功名只有詩
　　譙國嘲提壺
何處提壺鳥荒園自呌春夕陽深樾裏持此勸何人
　　陌上花(事見蘇先生詩/)
荆王夢罷已春歸陌上花隨莫雨飛却喚江舩人不識
杜秋紅淚滿羅衣
臨安城郭半池臺曽是香塵撲面來不見當時翠軿女
今年陌上又花開
雲母蠻牋作信來佳人陌上看花回妾行不似東風急
為報花須緩緩開
　　外舅杜寺丞永城守水作詩寄呈
雪消氷動看通津草長江南岸岸春莫唱龍舟五更曲
揚州楊栁解愁人
　　約李令
茒檐明月夜蕭蕭殘雪晶熒在栁條獨約城隅閒李令
一盃山芋挍離騷
　　和胡戢
相逢樽酒未辭深握手盱眙十載心車馬凄涼人夜别
出門落月與横參
聞説歸心已浩然蘇門况有子雲㕓廣文不去慙官長
繫馬堂階要酒錢
　　題工部文侍郎周翰郭熙平逺二首
漁村半落楚江邊林外秋原雨外天誰倚竹樓邀大艑
天涯莫色已蒼然
洞庭木落萬波秋説與南人亦自愁欲指呉松何處是
一行征鴈海山頭
　　赴廣陵道中三首
醉卧符離太守亭别都絃筦記曽稱淮山楊栁春千里
尚有多情憶小勝(南都畱守使雙鬟勸酒小勝其字也/)
急鼔鼕鼕下泗州却瞻金塔在中流帆開朝日初生處
舩轉春山欲盡頭
揚栁青青欲哺烏一春風雨暗隋渠落帆未覺揚州逺
已喜淮陰見白魚
　　揚州雜詠
皁莢村南三里許春江不隔一程遥雙堤鬬起如牛角
知是隋家萬里橋
龍興寺裏青雲幹后土祠中白雪葩五百年間城郭改
空畱鴨脚伴瓊花
　　宿采石追懷沈丘叔父同應詔渡此今二十七年
　　　矣而叔父謝世補之方逺適泣涕成篇
二十七年前應詔黄昏同上木蘭舟江山依舊人琴寂
白首南遷淚迸流
　　題廬山
南康南麓江州北五百僧房綴蜜脾盡是廬山佳絶處
不知何處合題詩
　　遇赦北歸
山猶故險水猶奔無復前年濺涙㾗自是人心隨境别
櫓聲帆色盡君恩
　　皖口寄懐前太平守陳公度(龍舒人/)
常愛東陵早拂衣我行曽不叩荆扉憑君天柱峰頭望
看我扁舟㡬日歸
　　初望廬山
休説江南青未了一菴一徑可容身宦程正迫西風急
未是廬山竚足人
　　貴溪在信州城南其水西流七百里入江
玉山東去不通州萬壑千巖隘上游應㑹逐臣西望意
故教溪水只西流
　　泊思禪寺呈廖明略其地葢千越寺在琵琶洲上
遟君千越思禪寺彌月忘歸在翠嵐忽見琵琶洲上月
始驚全室在天南
　　將行陪貳車觀燈
行歌紅粉滿城歡猶作常時五馬看忽憶使君身是客
一時揮淚逐金鞍
　　栗區村與無斁别
十年投分皆卿相四海論心只弟昆老憶歸耕困隨牒
春風揮淚栗區村
　　題穀熟驛舍二首
驛後新籬接短牆枯荷衰栁小池塘倦遊到此忘行路
徒倚軒窗看夕陽
一官南北髩將華數畆荒池淨水花掃地開窗置書几
此生隨處便為家
　
　
　
　宋詩鈔卷三十四
欽定四庫全書
　宋詩鈔卷三十五
　　　　　　　　　内閣中書舍人呉之振編
　鄒浩道鄉詩鈔
　浩字志完常州晉陵人第進士為太常博士哲宗擢
　為右正言時廢孟后立賢妃劉氏浩切諌削官覊管
　新州徽宗立召還復官問諌草安在曰焚之矣退告
　陳瓘曰禍在此乎異日奸人妄出一緘則不可復辨
　也蔡京用事果為偽疏陷之遂謫衡州㝷竄昭州五
　年得歸復直龍圖閣疾卒高宗贈寳文閣直學士賜
　諡忠嶺表歸後自闢小圃號曰道鄉故學者稱道鄉
　先生
　　秋蠅
秋風快如刀着木木欲折蕃鮮轉凄凄入眼無一悦青
蠅獨何為飛鳴猶未滅造化本無私爾生亦偶竊念方
三伏中日車午停轍下照人世間何異紅爐熱勁鳥倦
戢翼獰獸喘吐舌惟人於此時體懈劇疲􁓓虛堂幸可
逃枕簟隨意設好睡邊韶同素懶嵇康埒更此值清涼
酣寢謂須決雙睫纔欲交汗膚遭爾齧營營不絶聲宛
類讒口呐使我寢不安欲息還復挈況如一簟貧未能
萬錢歠園蔬薦脱粟杯盤殊滅裂雙筯纔欲拈咀嚼遭
爾餮適從何處來食飲汙脩潔使我味不甘欲嚥還復
噎敺除付疲兵祇足増跛蹩宜哉孫權彈為爾情激切
期望秋風回一掃無餘孽偶此延朝昏勿謂風不烈氣
侯侵凝凜龍蛇且藏穴爾形犬豆然豈能堅如鐵
　　再酬仲孺
龍團方啓封數子已驚視端如肖壁人騎羊入城市又
如金谷姿不合樓前墜囊衣本酸寒茶具無一是紛紛
詰鄰家浪欲學擁鼻秋空輒雲雷秘惜乃天意未敢還
巾車且集諸生試豈非今年芽嵗月與君異直須如印
刓詩驛趼來使念君才患多落茟有餘思盈編故可期
河流㡬時泚君應嘲馬肝不食亦知味
　　次韻韓君表雪中感懷
龍衣不解顏憂民向來急天高委真符年豐兆原隰連
山水氣昏過雲雁聲澁先春凌馬奔投隙作塵入瀕竹
乍蕭蕭驚風還汲汲頗輕花鬬狂肯共雨爭濕夜半回
曉光木杪森鵠立開編適吾心鼔枻輟清集一飽儻可
償萬事非所及想見秋稼前腰鐮荷青笠
　　仲益約遊延慶不至作此戲之
出門無他岐一徑指山麓餘寒弄晴陰淅瀝散輕玉我
僕亦賞心我馬亦飛肉回首幕中英文書正拘束
　　戲督潛亨作春羹
先生家中餘玉粒粉以為餅陪春羹春羹品物謝時味
江流暖泛園中英晴窗對案忽舉首徑走長鬚呼友生
襄陽大夫腹如鼎一箸九牛猶未盈懽然放筯即過我
自嘆珍庖逾大烹且言初意亦在我屬我府事畱西城
先生飯不飯俗客若苦轉眄相倒傾東風雕􁀙物物好
槎頭縮頸尾不赬藥苖蔬甲破土出似與米齊爭功名
應憐十載瘦藜莧為我一除饑腸鳴
　　潛亨既見和再作此贈之
不作茍見如君平不以禮屈如樊英扊扅堅卧三十載
凜凜風聲人自傾墻東墻西過高馬往往愧汗面發頳
豈知嗜欲極豺虎白晝擇肉無厭盈有時一飯稔奇禍
他年五鼎還遭烹狡兔未滅黄犬在突兀上蔡空前城
先生謝去既飽徳鼔腹之趣終難名更要我輩集匙筯
風雨不變如雞鳴自憐頭額乏奇表㡬與虀鹽同此生
不愁捩手遂傾覆只愁未至聞戞羹
　　嘲仲益(春時殖蘭甚勤比新東軒遂悉鋤去或者/􁌲笑則曰予將易竹於此作此戯之)
低簷廕茅竹陋如野人居夫子筦爾笑曰此真吾廬庭
前鬱喬木庭後猶榛蕪芟削隨手淨春蘭殖扶疎光影
動窗几馨香襲文書皎然紉佩心邂逅同三閭爾來基
構新百事淩往初突兀煥華屋茅竹掃莫餘雙楠庭之
珍斬伐殊榮枯要知碧油幢特立當階除念念入勲業
不與蓬蓽俱蘭雖不生門安能逭誅鋤剖琴如剖薪烹
鶴如烹魚珠玉抵飛鳥鏄鐘委洪爐逝矣覆轉存來車猶
此涂尚欲取脩竹永以娱朝晡問竹竹無言冷風一虚徐
　　别零陵
零陵距中邦道阻五千里我以放逐來本非心樂只身
止高山巔忽忽彌半䙫人情久自親況復多可喜坐使
故鄉念如火沃之水罪大不得畱今兹動行李照州雖
嶺南流寓蓋均耳儻未還庭闈在彼猶在此胡然當作
離耿耿殊不已物我要兼忘咄哉從此始
　　詠路
赤路如龍蛇不知㡬千丈出沒山水間一下復一上伊
予獨何為與之同俯仰
　　聞彥和過桂州
人臣難有已況復顧其家忘家以狥國致主為勛華割
愛非不仁成功詎能加御史殿中傑指摘(一作/一旦)生疵瑕
昔如鵠矯雲今如兔罹罝省符到房陵驅逐殊喧譁即
日出門去形影自天涯羈凰攜衆雛驚散隨風沙渺漭
失處所何由書報嘉君心固已定聞者空傷嗟
　　大雨中接憲使因成小詩呈陽先生
霜風折木雨如傾斂板泥中厮役并遥想先生鼔琴瑟
觀書正傍短燈檠
　　二月十五日朝拜建隆橋上偶作
單衣迎犯曉風清斗柄回南月尚明栁密行人看不見
輪蹄相屬但聞聲
　　湖上雜詠
荷葉如錢三月時幅巾藜杖一追隨爾來勝事知多少
惟有風標公子知(杜牧之以白鷺為風標公子/)
何處清風作晩涼解衣相與面滄浪青萍紫荇令人恨
遮却琉璃萬傾光
華亭標格本青雲邂逅西湖秋復春作意一聲君㑹否
鵷鸞集處是真人
疾病經旬厭藥杯喜君折簡傍湖來濃雲㡬敗乃翁事
賴有南風爲約開
　　穰東驛壁間有詩因次其韻
箠轡驅馳長眼花更堪風雨作泥沙郵亭准擬一醉倒
白酒黄雞無處賖
　　早行
朝來由氣鋭前程入馬蹄天形隨月見斗柄傍人低路
轉纔縈白沙平豈辨泥露零欺髩髮犬吠隔蒿藜恍惚
南柯夢參差逢氏迷比經十里堠始報一聲雞似脱闗中
日如趨圯下蹊脩真空有術習懶信無梯行李㡬時北
武當猶在西誰知貴公子角枕正清閨
　　順陽東山下小池(用西伏牛亭謝公定韻/)
行盡江山知㡬重山前池沼尚殘紅塵埃滿眼欣相見
駐馬垂楊夾岸風
　　將到均州
武當孤壘插天西一見都忘渇與饑倦客惟貪早休歇
不知匏繫未成歸
　　入試院呈同事章顯父推官及監試柴承之朝奉
漢江洶洶不知休江上譙門皷角秋匹馬﨑嶇隨國事
同心邂逅得儒流何妨蟋蟀牀頭急況是芭蕉雨脚收
别乗端容共蕭散從今相與傲浮丘
　　鄰家集射
牆東金鼔不停聲知是將軍奕世孫莫浪鳴弓向飛雁
一年一度到中原
　　雨中
五月沈陰久不開冷風吹雨滿天街老農且莫愁蠶麥
丞相祈晴已宿齋
　　謝潛亭恵芸香紫桃
暑窗已覺書生蠧饑腹還驚雨後雷珍重先生解人意
芸香桃實一時來
　　聞存之遊京師且邸報逹官有薦之者
昨來不肻聴朝雞乞得真宫即日歸老納蒲團閒共倚
少師玉麈醉同揮誰知捷徑嵩山在未覺心馳魏闕非
綠鴨陂中鈞竿手只應從此叩黄扉(存之曽有詩云從/來釣竿手不解叩)
(黄扉/)
　　仁老寄墨梅
前年謫向新州去嶺上寒梅正作花今日霜縑玩標格
宛然風外數枝斜
　　懷何伯震
我别家時君在牀後來南北兩相忘直饒伏枕到新嵗
也勝投身居瘴鄉孤節未嘗交世俗清貧何以度星霜
皇天黙相誰窺得看取他年吾道光
　　懷張晉卿
年少東鄰新親家奮然鱗鬛脱泥沙傳聞昨者數時弊
想見邇來雙髩華局上光陰聊鬬馬盃中意氣莫生蛇
江鱸已過河魨出准擬從君烹荻芽
　　又得敷文書
一封黄勅下天闗嶺表湖南釋舊跧吏部回頭真可笑
拾遺作伴竟同還張公洞裏花流水揚子江邊雪滿山
更約家居多暇日相從莫遣髩毛班
　　送王裘仲侍親赴闕
置榻初相得膏車忽起行秋風無限事春酒不勝情原
憲何曽病丘明竟有聲從容湖上語它日看功成
　
　
　
　
　
　
　
　
　
　
　
　
　宋詩鈔卷三十五
欽定四庫全書
　宋詩鈔卷三十六
　　　　　　　　　内閣中書舍人吳之振編
　秦觀淮海集鈔
　秦觀字少游一字太虛揚州高郵人豪雋慷慨溢於
　文詞舉進士不中盛氣好奇讀兵家書見蘇軾於徐
　為黃樓賦軾以為有屈宋才介其詩於王安石亦謂
　清新如鮑謝軾勉以應舉為親養始登第筮仕元祐
　初軾以賢良方正薦於朝除秘書正字兼國史院編
　修官日有研墨噐幣之賜紹聖初坐黨籍出判杭州
　以增損實錄貶監處州酒税使者承風旨伺過失無
　所得則以謁告寫佛書為罪削秩編管橫州徙雷州
　徽宗放還至藤州出遊華光亭為客道夢中長短句
　索水飲笑視水而卒朱子謂渠詩合下得句便巧呂
　居仁云少游過嶺後詩嚴重高古自成一家故當時
　於蘇門並稱秦晁晁以氣勝則灝衍而新崛秦以韻
　勝則追琢而渟泓要其體格在伯仲而晁為雄大矣
　　泊吳興觀音院
金刹負城闉閴然美棲止卞山直穹窿苕水相依倚霜
檜鬱冥冥海棕鮮嶷嶷廣除庇夏陰飛棟明朝晷溪光
鳬鶩邊天色菰蒲裏緒風傳晝焚壁月窺夜禮洩雲彗
層空規荷鑑幽沚艅艎煙際下鐘磬林端起聱牙戲清
深􁃔崟撲空紫所遇信悠然此生如寄耳志士恥溝瀆
征夫念桑梓攬衣軒楹間歗歌何窮已
　　田居四首
鷄號四隣起結束赴中原戒婦預為黍呼兒隨掩門犂
鉏帶晨景道路更笑喧宿潦濯芒屨野芳簪髻根霽色
披窅靄春空正鮮繁辛夷茂横阜錦雉嬌空園少壯已
雲趨伶俜尚鴟蹲蟹黄經雨潤野馬從風犇村落次第
集隔塍致寒暄眷言月占好弩力競晨昏
入夏桑柘稠陰陰翳虛落新麥已登場餘蠶猶占箔隆
曦破曾陰霽靄收遠壑雌蜺卧淪漪鮮飈泛藂薄林深
鳥更鳴水漫魚知樂羸老厭煩歊解衣屢盤礴蔭樹濯
凉颸起行遺帶索家婦餉初還丁男耘有託倒筒備青
錢鹽茗恐垂槖明日輪絹租鄰兒入城郭
昔我蒔青秧廉纖屬梅雨及兹欲成穗已復頽星暑遲
暮易昏晨搖落多砧杵村逈少過從客來旋炊黍興發
即杖藜未嘗先處所褰裳涉淺瀨矯首沒孤羽藂祠土
鼓悲野埭鵾雞舞稚子隨販夫老翁拜巫女辛勤(一作/艱難)
稼穯事惻愴田疇語得榖不敢儲催科吏傍午
嚴冬百草枯鄰曲富休暇土井時一汲柴車久停駕寥
寥場圃空砧跕烏鳶下孤榜傍橫塘喧舂起旁舍田家
重農隙翁嫗相邀迓班坐釃酒醪一行三四謝陶盤奉
旨蓄竹筯羞鷄炙飲酣更獻酬語闋或悲咤悠悠燈火
暗刺刺風飈射客散靜柴門星蟾耿寒夜(富疑/作當)
　　寄題傅欽之草堂
河陽有洑流經營太行根盛徳不終晦發為清濟源斯
堂濟源上太行正當門仰視浮雲作俯窺流水犇脩竹
帶藩籬百禽鳴朝暾相望有盤谷李愿故居存主人國
之老實惟商巖孫班行昔供奉亟進逆耳言天子色為
動羣公聲亦吞蕭條氷霜際不改白玉溫出處士所重
其微難具論公勿思草堂朝廷待公尊
　　次韻邢敦夫秋懷十首(以微雲淡河漢疎/雨滴梧桐為韻)
驅車陟高丘却望大梁圻馳道入雙闕勾陳連太微夷
門壯下屬清洛相因依美哉吾黨士臯卨良可希
暮有二客至俱以能禪聞一枝惠林出一派智海分言
各不相可往來劇絲棼謝客姑舍是妨余醉看雲
昔者曾中書門戸實難瞰筆勢如長淮初源可觴濫經
營終入海欲語焉能暫斯人今則亡悲歌風慘憺
渤海有巨鼇其巔冠嵳峩宿昔嘗小抃八紘相盪摩忽
遭龍伯人一舉空潮波取皮煎作膠清此崑崙河
蝮蛇初螫手壯士斷其腕豈不悲毁傷所恤在軀榦西
羌沙鹵地置戍或煩漢雞肋不足云阿瞞妙思算
湯湯辟廱流中有學子居但說若稽古言猶三萬餘來
者轉相祖詞林日凋疎稍喜績溪令入校天祿書
匠氏構明堂百材入斤斧儻非豫章棟冗長亦焉取英
英范與蘇噐識兼文武胡為先一州不用作霖雨
憬彼高句麗來修裔夷職天都富如海勞汝送涓滴軸
艫尾相銜遠近困供億止沸當絶薪揚湯百無益
祖宗舉賢良充富多名儒執事惡言者此科為之無雖
有仲舒錯或橫江潭魚果欲鳴鳳至還當種椅梧
邢侯秋臥痾揮毫見深衷賡者二三子翕然笙磬同不
為兒女姿頗形四方風屬有山水念因之絲與桐
　　春日雜興十首
飄忽星氣徂青陽迫遲暮鳴飛各有適赤白紛無數雨
砌墮危芳風軒納飛絮褰帷香霧橫岸幘雲峰度林影
舞窻扉池光染衣屨參差花鳥期蹭蹬琴觴趣撫事動
幽尋感時遺近慕秣馬膏余車行行不周路
結髪謝外好僶俛希前修繆挾江海志恥為升斗謀齞
歷難刻畫賤貧多釁尤發軔背伊闕解驂憇䢴溝丹鉛
費永晷麴蘖敺深愁璧月鑒簾櫳珠星絡梧楸泯泯渠
水駛霏霏花霧浮公子悵何許撫膺徒離憂
潭潭故邑井猗猗上宮蘭不食自清渫莫服更幽閒志
士恥弱植卷跡甘饑寒佳晨追長覿觸物懸悲端川途
眇囘遠經歲曠音翰豈不慕裘馬詭得非所安蟬冕多
怵迫繩樞尠憂患枉尋竟何補方枘誠獨難
吳㑹雖褊小海濱富奇峯天雞一號呌劒㦸明遙空谿
谷相徑復深林杳攅叢猿吟虎豹啼雲氣迷西東中有
遯世士超然閟孤踪被蘭服明月起坐松聲中夜鍛吸
沆瀣朝琴庇青葱騎星友元氣巢許安可同俛眄區中
人飛埃集毛鋒問津或不繆從子遊鴻濛
東方有美人容華茂春粲抱影守單棲含睇理哀彈聲
意一何切所歡邈雲漢徒然事膏沐孰與徂昏旦微誠
浪自持嘉月忽復晏巧轉度虛櫺飛紅觸幽幔歲歲芳
草滋夜夜明星爛合并㑹有時索居不必歎
寢瘵倦文史駕言從遨嬉颸風舉遙溆規日麗清漪含
桃粲朱實杜若懐碧滋娉娉弱絮墮圉圉文魴馳明霞
廓遠矚哀禽攪離思縟草天際合孤雲川上移寛閒絶
輪鞅重復多路歧信美難久佇歸歟從所治
昔我遊京室交通五陵間主客各英妙袍馬相追攀千
金具飲啜百金顧吹彈纓弁羅廣席當頭舞交竿鮮粧
耀淥酒采纈生風瀾燈燭暗夜艾士女紛相班歡娛易
徂歇轉盼如飛翰亹亹負孤願離離銜永歡山鳥窺茗
飲簷花笑蔬飱棄捐勿重陳事定須蓋棺
客從遠方來遺我昭華管吹之動人心異境生虛窽磝
磝青嶂橫泱泱春溜漸馬蹄交狹邪車轂錯平坦士女
競芳辰禽魚蔭修竿依微認睇笑淩沒見纖短停吹歘
泯滅耽耽復空館靈物信所珍顧恨知音罕
桃李用事辰鮮明奪雲綺繁華一朝去黙黙慚杞梓時
徂鷹化鳩地遷橘為枳獨有羡門生後天猶不死(猶一/作常)
藝籍燔祖龍斯文就淪喪帝矜黔首愚諸雋(一作/雄)出相
望楊馬操宏綱韓柳激頽浪建安妙謳吟風槩亦超放
玉繩帶華月艷艷青冥上奕世希末光經緯得無妄兒
曹獨何事詆斥幾覆醬原心良自誣猥欲私所尚螳螂
拒飛轍精衞填溟漲咄咄徒爾為車海固無恙鵷鸞日
彫滅黃口紛冗長投袂睇層霄兹懷誰與亮
　　同子瞻端午日遊諸寺賦得深字
太史抱孤韻暢懷在登臨别乘慙鄒枚佳辰事幽尋參
差水石瘦窅窕房櫳深清磬發疎箔妙香橫素襟復登
窣堵坡環囘矚􁃔崟雙溪貫城郭暝色帶孤禽凉飈動
爽籟薄雨生微陰塵想澹清漣牢愁洗芳斟揮箑訂往
古援毫示來今悔無刻燭敏續此金玉音
　　寄陳季常
一鉤五十犗始具任公釣揭竿趣灌瀆與爾不同調先
生本西蜀俠氣見英妙哀憐世間兒細黠似黃鷂侍童
雙擢玉鬢髮光可照駿馬錦幛泥相隨窮海嶠平生擕
手好十七登廊廟小生相吏耶徒枉尺書召暮年更折
節學佛得心要鬻馬放阿樊幅巾對沈燎泠泠屋外泉
兀兀原頭燒欲知山中樂萬古同一笑
　　送少章弟赴仁和主簿
我宗本江南為將門列㦸中葉徙淮海不仕但濳徳先
祖實起家先君始逢掖議郎為名士余亦忝詞客風流
以及汝三通桂堂籍汝弱不好弄文章有新格久從先
生遊術業良未測武林一都㑹山水富南國下有賢别
駕上有明方伯干將入砥礪騕褭就銜勒勿驚孔鸞姿
不樂棲枳棘吳中多高士往往寄老釋辯才雖物化參
寥猶夙昔投閒數訪之可得三友益少來輕别離老去
重乖隔念汝遠行役惘惘意不懌道山雖云佳久寓有
饑色功名已絶意政苦婚嫁迫終從大夫議税駕䢴溝
側追踪漢兩疏父子老阡陌
　　送李端叔從辟中山
人畏朔風聲我聞獨寛懷豈不知凜冽為自中山來端
叔天下士淹留蹇無成去從中山辟良亦慰平生與君
英妙時俠氣上參天孰云行半百身世各茫然當時兒
戲念今日已灰死著書如結氂聊以忘憂耳駸駸歲遒
盡淮海歸無期功名良獨難雖成定奚為念君遠行役
中夜憂反側攬衣起成章贈以當馬策
　　次韻夏侯太沖秀才
儒官飽閒散室若僧房靜北窻腹便便支枕看斗柄或
時得名酒停午猶中聖醒來復何事秉筆賦秋興焉知
懶是真但覺貧非病茫茫流水意㑹有知音聽鐘鼎與
山林人生各天性
　　雷陽書事三首
駱越風俗殊有疾皆勿藥束帶趨祀房瞽史巫紛若絃
歌薦繭栗奴主洽觴酌呻吟殊未央更把雞骨灼
一笛一腰鼔鳴聲甚悲凉借問此何為居人朝送殤出
郭披莽蒼磨刀向猪羊何須作佳事鬼去百無殃
舊傳日南郡野女出成羣此去尚應遠東門已如雲蚩
氓託絲布相就通慇懃可憐秋胡子不遇卓文君
　　海康書事十首
白髮坐鉤黨南遷海瀕州灌園以餬口身自雜蒼頭籬
落秋暑中碧花蔓牽牛誰知把鉏人舊日東陵侯
荔子無幾何黃柑遽如許遷臣不惜日恣意移寒暑層
巢俯雲木信美非吾土草芳自有時鴨鵊何關汝
卜居近流水小巢依嶔岑終日數椽間但聞鳥遺音鑪
香入幽夢海月明孤斟鷦鷯一枝足所恨非故林
培塿無松柏駕言出焉遊讀書與意㑹却掃可忘憂尺
蠖以時詘其信亦非求得歸良不惡未歸且淹留
粤女市無常所至輒成區一日三四遷處處售鰕魚青
裙脚不襪臭味猿與狙孰云風土惡白州生綠珠
海康臘已酉不論冬孟仲殺牛撾祭鼔城郭為沸動雖
非堯歷頒自我先人用大笑荆楚人嘉平獵雲夢
粲粲菴摩勒作湯美無有上客賦驪駒玉奩開素手那
知蒼梧野棄置同芻狗荆山玉抵鵲此事繇來久
裔上桑柘稀蠶月不紡績吳綃與魯縞取具綱船客一
朝南風發家室相咻迫半賈鬻我藏倍稱還君息
一雨復一暘蒼茫颶風發怒號兼晝夜山海為顛蹶云
何大塊噫乃爾不可遏黎明衆竅虛白日麗空濶
合浦古珠池一熟胎如山試問池邊蜑云今累年閒豈
無明月珍轉徙溟渤間何關二千石時至自當還
　　馬上口占二首
向晨結束事長途利風刮面氷在鬚岡窮得水馬不進
霧暗失道人相呼悠悠旁舍見汲井軋軋隔林聞輓車
遊目騁懷自可樂勿憶鄉縣增煩紆
霜風稜稜萬木枯梅花破蕚猶含鬚田家往往事遊獵
追逐狐兎相號呼微茫山中起狂燒隱約林梢低日車
馬頭漸覺有佳趣勿厭阡陌多縈紆
　　和黃法曹憶建溪梅花同參寥韻
海陵參軍不枯槁醉憶梅花愁絶倒為憐一樹傍寒溪
花水多情自相惱清淚斑斑知有恨恨春相逢苦不早
甘心結子待君來洗雨梳風為誰好誰云廣平心似鐡
不惜珠璣與揮掃月沒參橫畫角哀暗香銷盡令人老
天分四時不相貸孤芳轉盼同衰草要須徤步遠移歸
亂挿繁華向晴昊
　　題腰䮍圖
雙瞳夾鏡權恊月尾鬛蕭森澤於髮鞍銜不施韁復脫
㫄無馭者氣騰越地如砥平丘隴滅天寒日暮抱饑渴
驤首號鳴思一發超軼絶塵入恍惚東門金鑄久消歇
曹霸丹青亦云沒賴有龍眠戲揮筆眼前時見千里骨
玉臺閶闔相因依嗟爾龍媒空自奇鸞旗日行三十里
焉用逐風追電為
　　以蓴薑法魚糟蟹寄子瞻
鮮鯽經年漬醽醁團臍紫蟹脂填腹後春蓴茁滑於酥
先社薑芽肥勝肉鳬卵纍纍何足道飣餖盤飱亦時欲
淮南風俗事瓶罌方法相傳為㫖蓄魚鱐蜃醢薦籩豆
山簌溪毛例䝉錄輒送行庖當擊鮮澤居備禮無麋鹿
　　輦下春晴
樓闕過朝雨參差動霽光衣冠紛禁路雲氣繞宮墻亂
絮迷春濶蔫花困日長經旬牽酒伴猶未獻長楊
　　睡起
睡起東軒下悠悠春緒長爬搔失幽囀欵欠墮危芳蛛
網留晴絮蜂房受晩香欲尋初斷夢雲霧已冥茫
　　對淮南詔獄
淮海行搖落文書亦罷休風霜欺獨宿燈火伴冥搜笳
動朱樓曉參橫粉堞秋更拚飛鏡破應得大刀頭
　　次韻答米元章
嗜好清無滓周旋粲有文揮毫春在手岸幘海生雲花
鳥空撩我蓴鱸正屬君惟應讀雌蜺差不愧王筠
　　宿參寥房
鄉國秋行暮房櫳日已暝驚風多犯竹破月不藏星鉤
箔簷花動抄書燭燼零非關相見喜自是眼長青
　　次韻傅道自適兼呈都司芸叟學士
楚國陳夫子周南頗滯留弊袍披槁葉瘦馬兀扁舟藥
餌過三伏文書散百憂何人共禪悦居士有浮休
　　遊龍門山次程公韻
路轉橫塘入亂峯遍尋瀟洒興無窮樓臺特起喧卑外
村落隨生指㸃中溪傍五雲清逗玉松分八面翠成宮
歸途父老欣相語今日程公昔謝公
　　遊龍瑞宮次程公韻
靈祠真館閟山隈形勢相高對越臺莓徑翠依屏上轉
藕花紅繞鑑中開鶴銜寳箭排煙去龍護金書帶雨來
夾道萬星攢騎火滿城爭看使君囘
　　次韻朱李二君見寄二首
東阡北陌坐淹時偶為高風振羽儀十丈蓮花開處遠
三年楮葉刻成遲鬢毛但速安仁老錢粟難輸曼倩饑
尚賴故人遥省憶發揮春色有新詩
萬古流空一鳥沈衣冠常苦事違心七行俱下知君舊
四者難并笑我今梅已偷春成國色雲猶憑臘造天陰
美人綠綺煩遥贈莫致南金增永吟
　　寄題倪敦復北軒
倪郎才韻照氷壺北向開軒頗自娛簷度蕙風鳴鴶鵴
壁經梅雨畫螔蝓觥籌交錯銀河挂文史縱横角簟鋪
官舍私居同是漫莫嗟三徑就荒蕪
　　次韻子由題平山堂
棟宇高開古寺間盡收佳處入雕欄山浮海上青螺遠
天轉江南碧樹寛雨檻幽花滋淺淚風巵清酒漲微瀾
遊人若論登臨美須作淮東第一觀
　　次韻子由題摘星亭(迷樓/舊址)
崑崙左右兩招提中起孤高雉堞西不見燒香成宿霧
虛傳裁錦作幛泥螢流花苑飛星亂蕪滿春城綠髮齊
長憶凭欄風雨後斷虹明處海天低
　　次韻子曕贈金山寳覺大師
雲峰一變隔炎凉猶喜重來飯積香宿鳥水干迎曉閙
亂㠶天際受風忙青鞋踏雨㝷幽徑朱火籠紗語上方
珍重故人敦妙契自憐身世兩微茫
　　遊鑑湖
畫舫珠簾出繚墻天風吹到芰荷鄉水光入座杯盤瑩
花氣侵人笑語香翡翠側身窺綠酒蜻蜓偷眼避紅粧
蒲萄力緩單衣怯始信湖中五月涼
　　春日寓直有懐參寥
觚稜金爵自岧嶤藏室春深更寂寥捫蝨幽花欹露葉
岸巾高栁轉風條文書几上鬚髯變鞍馬塵中歲月銷
何日一笻江海上與君徐步看生潮
　　顯之禪老許以草菴見處作詩以約之
橡葉岡頭釋馬銜區中竒觀得窮探崖空飛鼠聲相應
江靜羣峯影倒涵居士碧雲裁秀句道人哀玉扣清譚
偶成二老風流事不是三乘宿草庵
　　和孫莘老遊龍洞
葦蕭傳火度冥冥乍入清都醉魄醒草隱月崖垂鳳尾
風生陰穴帶龍腥壁間泉貯千鍾碧門外天橫數尺青
更欲仗笻留頃刻却疑朝市已千齡
　　西城宴集元祐七年三月上已詔賜館閣官花酒
　　　以中澣日遊金明池瓊林院又㑹於國夫人園
　　　㑹者二十有六人二首
春溜泱泱初滿池晨光欲轉萬年枝樓臺四望煙雲合
簾幕千家錦繡垂風過忽聞花外笑日長時奏水中嬉
太平誰謂全無象寓在羣仙把酒時(次王敏中/少監韻)
宜秋門外喜參㝷豪竹哀絲發妙音金爵日邊棲壯麗
彩虹天際卧清深已煩逸少書陳迹更屬相如賦上林
猶恨真人足官府不如魚鳥自飛沈(次王仲至/侍郎韻)
　　寄新息王令藏春塢
令尹才高寺為空歲時行樂與民同旋開小塢藏春色
更製新聲冩土風客向罇前忘爾汝路穿花去失西東
無言媯女今焉在桃李相傳恨未窮
　　寄題趙侯澄碧軒
風流公子四難并更引清漪作小亭潤及玉階春漲雨
光浮藻井夜涵星捲簾几硯成圖畫倚檻鬚鬟入鏡屏
何日解衣容借榻臥聽螭口㵼泠泠
　　寄張文濳右史
解手亭臯纔幾月春風已復動林塘稍遷右史公何忝
初閲除書國為狂日出想驚儒發冢風行應罷女爭桑
東坡手種千株栁聞説邦人比召棠
　　次韻太守向公登樓眺望二首
茫茫汝水抱城根野色偷春入燒㾗千㸃湘妃枝上淚
一聲杜宇水邊魂遥憐鴻隙陂穿路尚想元和賊負恩
粉堞女墻都已盡恍如陶侃夢天門
庖煙起處認孤村天色清寒不見㾗車網湖邊梅濺淚
壺公祠畔月銷魂封疆盡是春秋國廟食多懐將相恩
試問李斯長歎後誰牽黃犬出東門
　　寄錢節(時節出為揚州從/事新錄兼簡參寥)
論月柴門不浪開命車良為故人來茫然極目春千里
尚想愁腸日九迴綠水池邊聊復爾黃粱枕上信悠哉
何時共約參寥子自擷青菁作飯材
　　贈劉使君景文
落落衣冠八尺雄魚符新賜大河東穰苴兵法由司馬
曹植詩原出國風拈筆古心生篆刻引觴俠氣上雲空
石渠病客君應笑手校黃書兩鬢蓬
　　答龔深之
深巷茅簷日漸長臥看花鳥競朝陽惜無好事擕罇酒
賴有隣家振燭光尚友頗存書萬巻封侯正闕木千章
錯刀錦段相仍至小子都忘進取狂
　　答曾存之
環堵蕭然汝水隈孤懷炯炯向誰開青春不覺書邊過
白髮無端鏡上來祭竈請鄰聊復爾賣刀買犢豈難哉
故人休説封侯事歸釣江天有舊臺
　　次韻裴仲謨和何先輩
汝南古郡寡參㝷兀兀長如鶴在陰支枕星河橫醉後
入簾風絮報春深青山未落詩人手白髮誰知國士心
多謝名郎傳綠綺愧無佳句比南金
　　次韻劉遜父以寧齋詩二軸作以還之
揚舲偶過海邊州一見名郎破百憂荀氏諸龍俱俊偉
河東小鳳最風流明珠白璧堪投報細草幽花入獻酬
别駕舊齋何足念文昌新府待公遊
　　次韻宋履中近謁大慶退食館中
翠華初到殿中間三館諸儒共一班迎謁曉廷清蹕近
退穿春仗綵旓閒病來怕飲東西玉老去慚陪大小山
知續春明退朝錄借觀當奉一鴟還
　　與鄧慎思沐於啟聖遇李端叔
羸兵瘦馬犯黃塵自笑區區夢裏身不是對花能伏老
自緣無酒可澆春校書天祿陪羣彥晞髮陽阿遇故人
三百六旬如此少更添香火坐逡廵
　　㑹蓬萊閣
冠裳蓋座灑清風軒外時聞韻籜龍人面春生紅玉液
銀盤煙覆紫駞峯天涵秋色山山共樹攪鄉思葉葉重
更欲買船江北去為懷明徳更從容
　　與李端叔遊智海用前韻
㸃目誰能化兩龍超然相見古人風紅塵稍與僧家遠
白髮偏於我輩公休計浮名千載後且欣湯餅一杯同
何時並築䢴溝上引水澆花半畝宮
　　九月八日夜大風雨寄王定國
長年身外事都捐節物驚心一悵然正是山川秋入夢
可堪風雨夜連天桐梢摵摵增淒斷燈燼飛飛落小圓
湔洗此情須痛飲明朝試就酒中仙
　　寧浦書事六首
揮汗讀書不已人皆怪我何求我豈更求榮達日長聊
以消憂
魚稻有如淮右溪山宛類江南自是遷臣多病非干此
地煙嵐
南土四時盡熱愁人日夜俱長安得此身如石一齊忘
了家鄉
洛邑太師奄謝龍川僕射云亡他日巋然獨在不知誰
似靈光
身與杖藜為二對月和影成三骨肉未知消息人生到
此何堪
寒暑更拚三十同歸滅盡無疑縱復玉關生入何殊死
葬蠻夷
　　泗州東城晩望
渺渺孤城白水環舳艫人語夕霏間林梢一抹青如畫
應是淮流轉處山
　　次韻參寥見别
爐香冉冉紆寒穗篝火熒熒擢夜芒預想江天囘首處
雪風橫急雁聲長
　　春日五首
幅巾投曉入西園春動林塘物物鮮却憇小亭纔日出
海棠花發麝香眠
一夕輕雷落萬絲霽光浮瓦碧參差有情芍藥含春淚
無力薔薇臥曉枝
裌衣新著倦琴書散䇿池塘返照初翠碧黃鸝相續去
荇絲深處見游魚
春禽葉底引圓吭臨罷黃庭日正長滿院栁花寒食後
旋鑽新火爇爐香
金屋舊題煩乙子蜜脾新採賴蜂臣蜻蜓蛺蝶無情思
隨例顛忙過一春
　　秋日三首
霜落邗溝積水清寒星無數傍船明菰蒲深處疑無地
忽有人家笑語聲
月團新碾瀹花甆飲罷呼兒課楚詞風定小軒無落葉
青蟲相對吐秋絲
連卷雌蜺挂西樓逐雨追晴意未休安得萬粧相向舞
酒酣聊把作纒頭
　　春日偶題呈錢尚書
三年京國鬢如絲又見新花發故枝日典春衣非為酒
家貧食粥已多時
　　題郴陽道中古寺壁二絶
門掩荒寒僧未歸蕭蕭庭菊兩三枝行人到此無腸斷
問爾黃花知不知
哀歌巫女隔祠叢饑鼠相追壊壁中北客念家渾不睡
荒山一夜雨吹風
　　幽眠
幽眠起常晩冬晷復不長中間數十刻倐如驚燕翔晨
飡粗云畢申鼔鳴相望忽忽竟何就念之動中腸天地
一逆旅死生猶轉商暫來旋云去遲速乃所常較計亦
何補徒然費慨慷不知聽兩行一槩付酒觴北風吹老
槐白日轉紙窻布衾一覺睡身世成渺茫宿莽冬不衰
蘭茝幽更芳無庸傷局促速此鬢髮霜
　　隕星石
蕭然古丘上有石傳隕星胡為霄漢間墜地成此精雖
有堅白姿塊然誰汝靈犬眠牛礪角終日蒙羶腥疇昔
同列者到今司賞刑森然事芒角次第羅空青俛仰一
氣中萬化無常經安知風雲㑹不復歸青冥
　　山陽阻淺
一日行一尺十日行一丈豈不嘆淹留所幸無波浪悲
風動深夜原野眇森爽青天行蟾蜍枯水轉魍魎此時
蓬茒下去心劇於癢棄置勿復論通塞如反掌
　　次韻參寥莘老
迅風薄高林萬象號虎豹紛披枳與棘爾復鼔狂閙我
垣旣已頺我棟又以撓豈無一木支横力難與較黎明
忽自罷晴日射魚罩死水失狂瀾衰木囘故貌勞生真
夢事往趨如睡覺炊黍焚黄鶉吾其理歸棹
　　送洪景之循州參軍
寒梅不自重輒花桃李先矯枉有佳菊最後衆芳妍各
因一時美難以相嗤憐物理固若是士林亦宜然夫子
南國俊聲猷推妙年數竒晩方偶參軍古龍川龍川雖
云遠風物號清鮮羅浮不相下頡頏巉荒天雲鬢二三
子聊足奉周旋行矣試老拳歸歟遠翔騫
　　茶
茶實嘉木英其香乃天育芳不愧杜蘅清堪揜椒菊上
客集堂葵圓月探奩盝玉鼎注漫流金碾響杖竹侵尋
發美鬯猗狔生乳粟經時不銷歇衣袂帶紛郁幸蒙巾
笥藏苦厭龍蘭續願君斥異類使我全芳馥
　　贈張濳道
張生何為者落魄不自拘獨擕三尺琴笑别妻與孥一
來泊吾里忽已月再虛朝遊故人館暮止佛子廬雖無
食羮餘所樂常晏如我欲有所進生聞勿煩紆君子閒
有道不專塊然居無道秪深適嗚戲亦已愚願生脫塵
鞅從我滄海隅
　　秋夜病起懷端叔作詩寄之
寢瘵當老秋入夜庭軒空天光脆如洗月色清無縫風
飈戾戾輕露氣霏霏重簷花伴徐步籠燭窺孤諷緬惟
情所親佳辰誰與共夫子淮海英材大難為用秉心旣
絶俗發語自驚衆麈尾扣球琳筆端攢螮蝀雄深迫楊
馬妙麗該沈宋浮沈任朝野魚鳥狎鯤鳳與時真楚越
於我實伯仲爾來居邑鄰頗便書札貢上憑鴻雁傳下
託鯉魚送二物或愆時已辱移文訟人生無根柢泛若
凌波葑昩者復汲汲晨暝趨一閧陰持含沙毒射影期
必中自匿嫫母容對客施錦幪溘然一朝逝萬物俱成
夢形骸猶汝辭勢利猶君動思之可太息傷之為長慟
所以古達人脱身事高縱我生尤不敏胸腹常空洞彊
顏入規模垂耳受羈鞚行謀買竿栧名理就折衷但恐
狂接輿煩君更嘲弄
　　送孫誠之尉北海
吾鄉如覆盂地據揚楚脊環以萬頃湖黏天四無壁蜿
蜒戲神珠正晝飛霹靂草木無異姿靈氣殊鬱積所以
生羣材各抱荆山璧小為百夫防大為萬人敵夫子少
邁倫喑嗚阻金石奏賦明光宮玉座瞻咫尺翻身墮雲
霄十載迨窮厄焚舟更一戰得尉滄海北五月乘畫船
簫鼔事遠適天橫齊山青雨帶楚水黑勿云晩方仕四
十乃古昔勿云名位卑九萬自此擊幽求尉朝邑鬢髮
森已白元振尉通泉律令非所即一朝㑹風雲(闕文/)
　　秋興擬韓退之
逍遥北窻下百事遠客慮無端葉間蟬催促時節去愁
起如亂絲營纒不知緒日月豈得已還復役朝暮人生
均有得悲歎我不悟春秋自天時感憤亦真趣
　　擬孟郊
曉風有暴信暮蟬無好聲曉風與暮蟬自與時節争獨
客辭故鄉推車謁梁城梁城道迢逓區區役吾生不如
歸舊山藜藿安性情
　　擬韋應物
坐投林下石秋聲出疎林林間鳥驚棲豈獨傷客心物
亦有代謝此理共古今鄰父縮新醅林下邀同斟癡兒
踏吳歌婭姹足訛音日落相擕手涼風快虛襟
　　宿金山
山南山北江水流半空金碧隨雲浮我來仍值風日好
十月未寒如晩秋山僧引客尋蒼翠歴卷參差到平地
萬里風來拂骨清却憶人間如夢寐夜深無風月入扉
相對老人如槁枝流水與天爭入海共笑此心誰得知
下山却向中泠望翻憶當時在屏障老母思兒且欲歸
囘首雲峯已天上
　　李端叔見寄次韻
君文豪贍無與儔使我吟諷忘離憂浩如沅湘起陽侯
翻星轉日吞數州華章藻句饒風力頃刻朱紅迷畛域
一斑縱復為管窺萬派終難以之測區區文墨倦高情
解鞅還遊恍惚庭半槽新水六尺簟臥視雲物行空青
伊我籃輿抵京縣溽暑黃埃負初願君家只在御城東
彌月不能三兩見求仙未若醉中真蟻鬭蛾飛愁殺人
清都夢斷理歸棹囘首一樹瓊枝新歸來草木春風換
世事蝟毛那可算幸謝故人頻寄書莫笑元郎自呼漫
　　陳令舉妙奴詩
西湖水滑多嬌嬙妙奴十二正芬芳肌膚晳白髮脚長
含語未發先有香溪上夜燕侍簪裳皎如華月墮滄浪
音聲入雲能斷腸不許北客辭酒漿主人藹藹邦之良
少年射䇿謁未央俊詞偉氣森開張玉杓貫斗生怒芒
天欲文采老更昌故使斂翮窺羣翔五十僅補尚書郎
浩歌騎牛倚徜徉東風戲雨花草狂二溪泱泱青黛光
妙奴勿倦侑羽觴主人正欲遊醉鄉
　　還自湯泉十四韻
歲晩倦城郭聨驂度嶪峩天黃雲脚亂村黑鳥翎訛潦
水侵生路晴天落漫坡澄江練不卷溫井鑑新磨漁火
分星遠沙鷗散㸃多霸祠題玉筯龍窟受金波琬琰存
吳事兒童記楚歌孤龕瘦居士雙塔老頭陁飛鼠鳴深
穴胡蜂結巧窠晩參圓白足昏梵禮青螺雲馭沈荒甃
仙舂沒淺莎杖藜從莫逆談笑入無何滲澹日連霧蕭
騷風轉阿華清俄夢斷囘首失煙蘿
　　辯才法師嘗以詩見寄繼聞示寂追次其韻
遙聞隻履去翛然詩翰纔收數月前江海盡頭人滅度
亂山深處塔孤圓憶登夜閣天連雁同看秋崖月破煙
尚有衆生未成佛肻超欲界入諸禪
　　次韻公闢即席見寄
與君鄰並共煙霞乘興時時過我家更漏一新聞曉角
門闌數級看秋花湖山對值全如買風月相期不用賖
賴有醉毫吟更苦他年分作句圖誇
　　秋興擬杜牧之
鼔鼙夜戰北窻風霜葉鋪階叠亂紅一段新愁驚枕上
幾聲悲雁落雲中眼前時節看馳馬目下生涯寄斷蓬
弟妺别來勞夢寐杳無消息過江東
　　秋興擬白樂天
不因霜葉辭林去的當山翁未覺秋北里酒錢煩屢索
南州詩債懶頻酬欲歌金縷羞紅粉擬挿黃花避白頭
底事登臨好時節等閒收拾許多愁
　　中秋口號(并引一云雲/山閤白語)
　伏以四難并得旣為樽俎之佳期五福具膺實號縉
　紳之盛事矧中秋之届候宜公燕之交歡恭惟判府
　大資身遇聖神家傳將相時應半千之運論歸尺五
　之天姓名久在於金甌方面暫分於玉節浮堦飛閤
　引南國之佳人豪竹哀絲奏西園之清夜
雲山簷楯接低空公晏初開氣鬱葱照海旌旛秋色裏
激天鼔吹月明中香槽旋滴珠千顆歌扇驚圍玉一叢
二十四橋人望處台星正在廣寒宮
　　次韻侍祠南郊
風馬雲車下九天郊柴初告帝心䖍天如倚蓋臨壇上
星若連珠遶御前縹緲佩環參雅奏岧嶤樓閣抱非烟
侍臣舉酒欣相屬醉看參橫左右肩
　　口號
　美酒忘憂之物流光過隙之駒不稱人心十事常居
　八九得開口笑一月亦無二三莫思身外無窮且賭
　尊前見在功名富貴何異楚人之弓城郭人民問取
　遼東之鶴付與香鈿畫鼔盡歡美景良辰欲奏長謡
　聊陳短韻
平原居士今無影鸚鵡空洲誰舉杯猶有漁陽摻撾鼔
為君醉後作輕雷
　　早春
黃金蔌蔌滿垂楊尚有春寒到畫堂酒力漸銷歌扇怯
入簾飛雪帶梅香
　　赴杭倅至汴上作
俯仰觚稜十載間扁舟江海得身閒平生孤負僧牀睡
准擬如今處處還
　　無題
掃地燒香閉閤眠簟紋如水帳如煙客來夢覺知何處
掛起西窻浪接天
　　蘇子瞻記江南所題詩本不全余嘗見之記其五
　　　絶今以補子瞻之遺(東坡䟦并三絶見正集/第十卷擬織錦詩注下)
紅窻小泣低聲怨永夕春風斗帳空中酒落花飛絮亂
曉鸎啼破夢怱怱
晞草露如郎倖薄亂花飛似妾情多歸鴻見處彈珠淚
語燕聞時斂翠蛾
琴絃斷續愁兼恨嶺水分流西復東深院小扉紅日落
繡牕閒倚更誰同
參橫霽色天沈水宿鳥寒枝竹鎖煙衾惹舊香清夜半
淚凝殘燭畫堂前
寒信霜風柿葉黃冷燈殘月照空牀看君記憶傳文錦
字字愁縈惹斷腸
　　金山晩眺
西津江口月初弦水氣昏昏上接天清渚白沙茫不辯
只應燈火是漁船
　　和程給事贈虞道判三首
刀圭雲母具晨飡門對三層步斗壇夜考鶴經分七九
曉占歲氣辯黅丹
火棗交棃近可飡不須地肺及天壇龜藏坎海毛皆綠
鳳宿離宮色自丹
紫府沈沈揜夜關竹陰清掃月中壇歲星偷得桃枝碧
董奉栽成杏子丹
　　處州閒題
清酒一杯甜似蜜美人雙鬢黑如鴉莫誇春色欺秋色
未信桃花勝菊花
　　春詞絶句三首
蒲萄裀暖蕙薰微紅日窺軒睡覺時人倦披衣雙燕出
青絲高罥木蘭枝
弱雲亭午弄春嬌高栁無風妥翠條懶讀夜書搔短髮
隔垣時聽賣餳簫
都城春富百花披長憶人歸駐馬時淺色御黃應好在
為誰還發去年枝
　　秋詞二首
雲惹低空不更飛班班紅葉欲辭枝秋光未老仍微暖
恰似梅花結子時
無數青莎遶玉階夕陽紅淺過墻來西風莫道無情思
未放芙蓉取次開
　　呈李公擇
青箋擘處銀鉤斷紅袂分時玉筯懸雲脚漸收風色𦂳
半規斜日射歸船
　　落日馬上
日落荒阡白霧深紫騮嘶顧出疎林囘頭已失來時路
杳杳金盤墮翠岑
　　賞酴醿有感
春來百物不入眼唯見此花堪斷腸借問斷腸緣底事
羅衣曾似此花香
　
　
　
　
　
　
　宋詩鈔卷三十六
欽定四庫全書
　宋詩鈔卷三十七
　　　　　　　　　内閣中書舍人吳之振編
　陳造江湖長翁詩鈔
　陳造字唐卿淮之高郵人自以無補於世置江湖乃
　宜又以物無用曰長物言無當曰長語故稱江湖長
　翁年二十五始學儒四十三登乙未科尉繁昌改敎
　授平江府參政范石湖曰使遇歐蘇名不在少游下
　㝷知定海縣授朝散郎淮南路安撫司參議官病卒
　陸放翁序其集謂能居今篤古卓然傑立於頺波之
　外其詩椎鍊不事浮響故見許如此
　　寄二孫
憶昔初抱孫雙鬢颯已秋眼看與我長歲月如許遒我
以薄宦西汝為守舍留夢輒來後前歲律歘再周想今
與廼父長我更半頭天姿粹而溫整整靜不浮六經如
取擕八面自優游落筆動萬言頗能如翁不如翁何足
道抗志須前修良匠有妙斵惰農無厚收彼哉碌碌者
不源而計流吾言不虛往過是夫何求　　右㦿
阿秦幼儻碭勢若泛駕馬暫别已束髮折節殊曩者誦
書口瀾翻晝夜曾不捨課肻犯雪供筆亦揮汗把才地
校優劣不在阿儒下平時於方兄眇視真土苴念翁少
年日為學不餘暇混俗類疎放秉心廼儒雅兒今頗肖
吾解笑時茍且師匠求有餘好書不外假緬懷螢雪邊
力倍功更寡可用吾季孟直輩古班賈　　右扆
　　七月附米舟之浙中作
白蟲散如蛆黑蟲聚如蟻循緣仍咂齧欲寐復九起吾
舟玉為粒生此果何理神竒作臭腐秋暑况如燬人生
託洪爐一飽蓋分爾臨流念彫年胡廼置身此笑口忽
唶惋曼膚或瘡痏隄防費應俗情偽良不美短籬䕶松
菊吾歸殊可喜錐刀詫朋儕嗟爾商販子
　　召伯停舟辟雨(去年是日之山陽辟/雨繁梁作菩薩蠻云)
牕度荷芰風舟艤鴛鴦浦落㠶憩篙師避此白淙雨長
征取愜快留滯不云苦適喜縣麻勢為盪礫石暑去年
舟繫栁臥看虹飲渚龍公㑹事發尚記跳珠語﨑嶇不
偕俗似為龍所予一杯酬新凉開瓶先酹汝
　　過樊村
襄鄂二千里何啻三百灣風色九順逆左往復右還舟
行已三日沿流不作艱即今蒼煙靣猶是泊處山信次
有定期曲直了不關聊可供戲事輕橈與囘環
　　贈錢郎中
刓方利祿媒抱道俗不省詩書工發冢孰起世儒病錢
侯挺直節蠻徼復蘭省劒氣夜星明鵰翮秋霜耿上前
論世務萬乘為首肻平生中原慮壯歲左符請不作黄
閣想擬試白羽秉孤忠當宁知宏圖時宰領羣兒須圓
曲謂可力勝命彼此計乘除得甕喪崇鼎平生信所得
一鑑照萬境幕中辭脂韋客右進嚴冷主簿聱牙伯評
俗怒生癭(謂伯/永)令君强項翁爭事不藏頴(謂劉/山陽)但有周
舍思可無衞武警我亦意行者泥古志未逞朝來聽名
理剪燭延落景寸田殊易荒有賴剔榛梗效竒乏良䇿
汲深慙短綆惟期佩公言不墮頺俗穽
　　八月晦試院中作
官居課程地生有文字癖誠知蟁負山詎得辭此檄嘉
禾古多士孰者非巨擘老眼不待封舊苦眩花隔勿云
石賈玉箴失眸亦得(荀子云失箴/者眸面得之)捧心若為妍竊鈇徒
自匿陸海貪窮搜奇寳多偶獲巧常昏金注勇或便大
敵清醳聆鄒琴欵識辯周鬲頗收半段槍遐念連城璧
渠應悔羔袖吾敢厭雞肋撫囊搴利頴體國免素食明
朝羅客拜定自百夫特俗無抛塼惡歸舟緩張席
　　三月初晩晴寄高縉之三首
東風掃積陰殘雨不敢漂壊雲裂裳帛倒掛隥嶺腰鳥
影不作暝夕陽明山椒安得上上頭風露永清宵
人家繡閨閒湖上粧面新湖山簫鼔中魚鳥安得馴山
靈建飛雨凈洗綺羅塵即今隄邊栁為誰管殘春
曲欄倚青冥萬井入指顧湖光漾明霞照我凭欄處森
木倦鳥歸遙空征鴻度定知待月人破竹有竒句
　　車堰牛
牛力輕萬鈞性順異諸畜有足不解踶有角不皆觸課
日引耒耜為人給榖粟私家憂闕食公家要餘蓄公私
雖相須置汝誰取足奈何過堰客行舟動千斛挽牽亦
諉汝贔屭頸髀縮扣角一勞之不語對以腹物生愧無
用懷安或作福於人儻有益廑身豈云酷君看廟前牲
被繡飽蒭菽膏血薦鼎俎誰定悲觳觫
　　舟行即事
昨日出曹娥明日指慈谿待潮舟為膠得潮舟若蜚留
滯復一快計程元不遲人生意失得孰者乘除之今屈
昔已伸彼嬴此或虧但可自適過尚用悲喜為水伯愚
弄人政如造物兒丈夫木作腸渠輩未易知
　　餞寄定海交代
縣尹古子男今不一錢值低催奉簡書偵伺常屏息白
簡與按章歲月供彈劾當路雖所懼姦民巧狙擊吻間
售蜂蠆意外變白黑防虞莫救過彌縫或逃謫政使有
卓魯未容置形迹云何世難事君不動聲色編民翕風
移惡少且心革田廬有笑歌魑魅亦竄匿斯人紀仁愛
幾磨南山石政聲懿如此僅免繩治厄諸公蜚鶚書犯
嚴尚遺力安得定海民為君灑薦墨蘭臺傳循吏採訪
多失實安得定海人為君秉直筆嗟我吏隱者志在山
南北身名萬金重如博試此擲賴今遺愛地一一可矜
式政恐效西子美顰得嘲劇江臯一樽酒聊挽朝天客
妙樂喧江浪清譚到理窟盟言底遽寒舟駛潮水急西
望念風義感歎徒至骨
　　送李象山趨朝(象山海邑古稱象山郎今聽/李明府言頗亦費支吾故云)
書肘詎容掣箏柱不可膠付事多其防職業自寂寥頗
思圓機士細苛舉綱條宰邑古難之茹苦耐煎熬百抑
不一揚推波益驚濤由來法愈密秪為下所操一饑驅
我出銅墨强折腰捩翅著籠中側睨鵬冲霄平生有知
已持槖貳銓曹君來定倒屣道我不自聊願推變通術
霧雨均枯焦而况代舍舊肻惜引手勞
　　十二月二十六日趨府
誰謂一舍逺不辦三飡趨亭午縣市西衙鼔府城隅匹
馬驚鳥去指槌氷在須北風挾霜氣萬象付摧枯想當
折琴絃未怪裂人膚駞裘被甲如是日有若無客首不
暇囘顧客少踟蹰出處不能同勞逸為之殊龎翁馬少
游似非隱者徒鄉居老躬耕飽溫得自虞婆娑銅墨間
盍亦省頭顱蓘□脫中熟吾口良易餬
　　别俞君任通判
一代石湖翁韓歐或其儗當時出門下如君屈幾指論
定難為才我乃輩多士椎成方未噐正賴君礲砥師友
繫魂夢栩栩輒千里驚見得此客乾鵲預為喜一笑破
千憂天幸寧有此石湖倐眼中此翁真不死
　　邵伯阻風小泊贈送行諸公
長征每愛日小泊未遻意陰風自南北客子聽軒輕召
棠望吾鄉不作秦越異船閣鴈鶩洲人穿魚鰕市相逢
各呉語知識十三四水實不自買海錯有佳饋餞行餘
十客超俗見友義笑譚寒谷春為我洗羈思相與臥玉
瓶跋燭得微醉老懷易作惡别語毋動喙
　　魏帝廟
佛貍歲未夘志欲吞宇縣當年江飲馬腥血浸淮甸無
人飯耕牛有井巢歸燕至今閱遺史為汝空飲恨緬想
𤓰步留殺氣纒呉分云何此山椒遺像儼高殿無乃甘
事讐呉俗昧所見或復綿歴久後嗣忘敵怨冥莫彼有
識福汝吾敢信君看趙與薛徇國冐禍釁魏侯繼前躅
長呼死白刃胡不尸祝之香火均遠近豈但祈神休抑
使頑懦奮誰今决從違引手適我願(趙侯立薛侯慶魏/侯勝皆淮南死事)
(將/也)
　　長蘆寺
昔年望長蘆去江逾百步垣宇呀已缺浮圖欹欲仆僧
徒噬肻留日有沈溺懼重來舒望眼佛刹非故處安衆
得亢爽定遷醻夙素似聞瓶錫侶復作醯蚋聚居人禱
蠶麥行客乞泉布營者肆夸侈施者不顧慮百堵煥金
碧奚翅復其故往往豪雋人四壁有未具彼徒創寺意
取鎮湍濤怒向來梵唄所倐為蛟螭據在已不自保誘
俗説依怙波流置不省此理吾未諭
　　泊慈湖北岸
坐覺江流平漶漫裂三股舟子告風橫因循宿中浦慈
湖古戍近猶復小江阻漁翁家葦間蝸舍無鄰伍把酒
訊三老此寧泊舟所諗我今昔異解帶無所苦向來探
丸徒白畫猶㫄午一自尚書來此輩凛刀俎江山亘千
里有屋皆外户似聞襄江道衽席過行旅翳公舊威憂
平寧尚如許兩地好經行為官喜欲舞倒牀鼻雷吼夢
破聞船鼔受欺墮姑息迂儒彼何取(謂張尚/書定叟)
　　上下驛磯
湖陰數里間山麓屹兩磯磯麓突江出禹功不及施千
古妨行舟死生繫毫釐我昔步磯上雨歇暑氣微驚湍
下百尺怒勢轟千鼙尚憂坤軸動無怪沙岸欹蟄龍渠
得安過鳥翅欲垂頭眩膽為掉坐歎舟上兒壯哉天下
險姦軌容抵巇如身䕶風寒要地此幾希今來歲華暮
去舟良坦夷人言水進退寒暑分盛衰古來設險守亦
有可易時函谷與劒閣秦漢嘗用之人輕地亡重正煩
折箠笞恃險無興國興國須藩籬帝王所取重文武各
攸司險易倐變改即磯餘可推
　　蕪湖感舊
下帆同烏棲掛帆逐雞起但見蕪湖月耿夜清如水江
左此壯縣我昔舟屢艤諸公各敬客欵曲豈今比酒杯
慣邀留妓圍供燕喜流連動十日(毎過蕪湖朱丁諸/公約以十日為期)揮
掃或千紙舊游想如昨故交今餘幾逝者泉壤隔存者
參辰似浪憑楚些招盍寄相思字可能喚巫陽且欲托
雙鯉
　　過繁昌
江山互映帶竹樹渺隱見居人江山間安處忘古縣泊
舟穴子初舊觀儼自薦􁀙山高攙雲雲際抹深靛慰我
塵埃容嘉此煙雨面山脚慣奔走尉曹分卑賤縣人應
指似髩改顏狀變漂零渠未知憂患嘗欲遍俯仰二十
年轉眄閱蜚電故人半在亡在者或海甸明朝理去楫
山影瞑江練安得人如山來往長相見
　　繁昌早發
客行固厪身留滯如捩翼及兹祖禮竟蓐食理帆席風
停浪未蟄天曙月正白版磯滙湍殺荻港煙樹碧杖策
丁家洲徙倚容少息無酒問山店憶鱸聽村笛鳥烏啼
松竹鴈鴇下沙磧囘柁投曲澳又寄糝潭夕情疎或易
合不作淮楚隔纍然槁項翁軟語慰行役
　　泊海子口
池口至海口望望三舍外辰發莫已到囘首西日在風
師肻憐客祖道煩一嗌我舟疑凌虛楚山真歴塊蜚鳥
相讓疾驚浪乃弗逮窮途坐局縮頗嘗得此快遄邁自
本圖闕供恐貽悔未辦問村醪且計具薪菜
　　泊小姑山
楚山屹兩姑我見乃其稚聞名詩卷間識面客舟次玉
刻極端麗簪植暝蒼翠娟月上天角相與姹嫵媚怒風
將我西未憗卜晚憩山足舟可艤山木䌫可繫山外正
風波獨此佳食寐斷知有神物主此勝絶地明朝捐行
槖可無答神賜白鵞雪為肪綠蟻香馥鼻舟穩風又熟
無乃契神意未暇訪彭郎辭費辨非是
　　郭家洲
擕兒上絶岸微徑步䝉密人稀鳥烏樂老屋幾百室荒
凉郭家洲籬落映殘日問俗得周旋譍門頗蒼卒興衰
今昔殊郭姓尚十七鄰里闕鹽茗翁姬僅盥櫛共説頻
歲歉平陸江浪沒場圃或潭洞椽栱行螾蛭去秋微收
爾樵採取黔突接耳多樂郊一去恐兩失吾邦有杜母
撫我不待乞蠲租桑柘在休役孫子佚意使流殍無寧
後倉廥實官今潯陽來吏師那容失書紳拜此賜知我
佐郡紱古來禆肉食多自芻蕘出必若窮吏道孰先䆒
民疾剝膚快目前吾固笑無術
　　離富池
江流寂無聲明滅窻月曉客枕歸夢餘意先西蜚鳥雪
天信少風翳靣正繚繞富池忽信次肻羨鵰鶻矯向免
犯險艱神惠顧豈少今晨有佳興調笑向諸小波平旗
脚直康莊馳騕䮍鱗鱗到座隅健鵲啅林杪人家積蘇
間山影橫練表未成官縳去得句吾事了
　　龍眼磯(甚小而巧/漁者聚焉)
誰謂石一拳不作江流礙朝來揚帆西瞥若驥歴塊龍
眼風火磯培塿視華岱似聞潢潦時亦復鼔湍滙鑿去
本不難竒巧禹所愛其上嘉樹宻其側魚網曬居惟羨
漁鄉復欲老犢背西歸儻得此庸敵七里瀨
　　次臧秀才讀蘇集(秀才甚文/予未識也)
自我得蘇集玩閱幾忘年汲甘乏脩綆適遠疲短牽取
一九不隨望若終茫然子齒始半我用志超我先晶熒
出秀句妙斵遺雕鐫此翁湥堂奥駢闖誰敢專潢汚置
不云學海須百川怪子介且方落筆盤走圓子真蘇門
徒豈獨長短篇平生脩月手不補衣履穿秦黃晁張陳
衆星耿霜天世儒昂其首指似如登仙子起斯人後游
刃牛無全邢娥望可知衆女空丹鉛何時班荆地解我
心懸懸即今清夜夢不止懷昔賢
　　雪夜與師是棋次前韻
投醪士或醉說梅人不渴窮途餘樂事不受憂患遏詩
可供呻吟棋亦識死活朝來喜雪句神藥胎可奪一抨
與兒晤斷非市聲聒既免沈舟諼不作賭墅謁指冷良
易忍眼花苦為孽疏置仍作罫隨意畧細閲瓜葛勝負
間時亦近屑屑策幾竒兵鏖地比弱王割吾非江左管
䑛犢愈愛說升沈作豐悴今古無成說家居鼔吹具藉
以保晚節掀髯得一笑為汝倒蕉葉袖手聽殘更紅麟
曀晴雪
　　再次韻(雪應時可喜晴不遲尤/可喜雪止恰除夜因作)
人間十日雪已潤夸父渴宿雪忽披靡羲馭與抑遏春
從九地囘旋放牙甲活主張披拂是大塊司予奪椒柏
追時序鼔吹聽曉聒詩壇有同盟辦作衘袖謁得雪晴
更佳過是或為孽羣山半披剝衆巧獻一閱懸知兵吏
集不待鋪木屑令尹活人手小試牛刀割廣文甘僻左
不肻事容說與俗分樂事盍以韻語說獨慙長鬚送不
量好時節(六一謂聖兪曰山媂云好時好節/送詩攪人家不知吾輩所樂在此)要此百篇
富趂此梅未葉正使領兕觥快作湯沃雪
　　至喜鋪
外朝走馬息險絶欲無路駔駿蹙萬蹄勢若敵場赴崩
騰臨空曠踠足此小駐蕭然一驛旁為此數家聚川城
南山下邑屋隨指顧行人不勝喜息駕始此處跫然愀
然意南北分來去我解房州印初試歴險步胡為亦自
得不作罷􁓓慮鄉心建瓴水歸夢受風絮殘年歸來引
他日遂初賦是役固已勞端復酬夙素臨風搔白首一
笑飭徒御
　　涑口守風
辦舟留襄陽辟風泊涑口得行秋甲辰初到夏癸酉跛
鼈已自慣束髮至衰朽坐是冥得喪况復多病後絶憐
操舟兒不措脫頴手顧瞻峴山亭覿面可搴取微風吹
薄暮霽景掛高栁涼月欲略箕陰氛尚侵斗明朝起拖
計未敢决可否身已不藉在心自無何有一事萌一意
但見掣君肘擁書坐蓬窻醉我不以酒
　　赤口灘
漢江多惡灘赤口乃其最前年將家上正值江流殺奔
衖震溝畎狼石森㦸鐓贔屭取進寸一跌㝷丈退聞此
尚痛定躬履况兒輩今者劈箭去未覺有湍滙一雨動
三日遠岸卷澎湃向者險巇地了不經眼界三老笑相
語無復憂滯礙路可屈指計歸將平心待窮塗偶快意
此惠莫謀大龍公本何心賤子多感慨
　　旅館三適(予以病愈不食麵此所嗜也以米□代/之且宜燒猪客有惠清白堂酒者同時)
　　　(饗作三/詩識之)
厥初木禾種移殖雲水鄉粉之且縷之一縷百尺彊勻
細蠒吐緒潔潤鵝截肪呉儂方法殊楚産可倚墻嗟此
玉食品納我蔬䔩膓七筯動輒空滑膩仍甘芳豈惟僕
餈餌政復奴桄榔即今弗洎感頗思奉君王
雋永項上臠紅嫩劣帶膋彼美大欄君坐受羣毛朝鼎
湆走真味正籍松炬燒芼我銀絲窩葱豉巧和調堇塗
非所宜淑郁如蘭椒腹腴但下𨽻氊根合藤條併填長
翁腹未覺喉牙搖但訝大嚼餘無補詩腸枵
佳齊肻見分春意偕客至誰將清白名言代碧香謚起
瀹饒磁甌玩吮色香味醍醐馥牙頰沆瀣沃肺胃桑落
古宜城不足偕品第我病久不飲此日欲小醉快哉羈
寓中乃遣拜嘉惠一盃先晨□歘作凌雲意米托薦燒
豬佳此三者備飽足仍酣醺眇睨人間世
　　官務
磨陁為官多曉了未更歴今世從仕者萬口用一律文
按日從事鴈鶩竊投隙自謀脫悔吝初肻計易劇追逮
有踵接符諜動山積豈念南畝民晷刻校目力停犂聽
上命質衣供旅食誰定老我師黠民幾鬼蜮締彼刀筆
吏表裏肆狙慝奈何食肉人立說與推激此論儻不破
此弊終未息揆予閱世熟敢此諗在職
　　命書
命書唐濫觴委源傳吕後有倡莫為遏波蕩今不救字
育叵數計八字詎所囿甲子動垓億舉一百萬漏荒唐
無稽据誦言指休咎奈何聰達人頗復安此謬懷刺曵
長裾偃蹇文士右夸詡走干謁薦墨不待叩士有待濡
沬百請不一售我昔遊江淮知識間新舊文士不到眼
此輩日交簉辭章輕盃水羨彼行槖富鰓鰓問利祿吾
儒所深陋自笑與世違迂論取排詬
　　財昬
師昬古所辭財昬今不耻傳祀合二姓古者貴由禮四
徳五可外貨賄亦末爾民風日就頽捨此爭校彼媒氏
未到眼聘資問有幾傾篋指金錢交劵搴租米東家女
未笄儀矩無可紀已聞歸有日資送耀鄉里西家女三
十閉户事麻枲四壁漏風霜行媒無留趾坐貧失行期
趣富瞢貪鄙流弊例不免其源實此起多約或少酬暫
譽甘長毁坐令親舊歡詭譎變狐鬼何况性習間貧富
歧臧否土俗未易挽人情大不媺悠悠何足道吾以諗
君子
　　聽政
為政貴中和偏徇古無取無心斯善應奸譽乃其蠧奈
何聞見間往往用心誤扶弱抑其彊古或垂此譽世異
俗且殊處今猶徇古曲直本不昧彊弱豈所據君子不
此恤情偽溷丹素富室被剝朘日有貧窶慮士夫受加
陵悔不齒編户羸弊取必勝玉色吞氣去不知世富室
如母子所怙不知意定向未語機已露傳繼用一律抱
寃莫赴愬用是致和氣南首問燕路
　　錢弊
為家重墻垣為民須貨殖楊廬國百尺東南賴控扼淮
民魚米餘百貨仰殊域用銅防外泄用鐡乃竒畫一利
伏一弊救弊要得策持貨貿官劵捨此莫衣食錢貨天
下用鐡乃限南北坐令兩淮民塊處斷貿易計鐡取劵
直十纔取六七朝賢愛淮民此困盍矜恤銅鐡均國寳
通變豈無術近甸視遠地未可歧畛域况今苦倒垂倚
待振焚溺縁江八郡爾雜用顧何失官劵朝北來淮俗
暮安宅即今私鑄斷胡尚膠今昔吾貧復淮人計勢不
容黙
　　呉節推趙楊子曹噐遠趙子野擕具用韻謝之
平日從俊遊寂寂坐多病犯牀漫飛埃瑤笙罷重請(犯/牀)
(置樂噐牀謂宫調相/犯修樂噐惟笙曰請)昔遊喜復到風物他日盛坡恐名
燕支樓亦詫端正新交間舊友氣合宫羽應譚麈氷霜
厲筆陣鵞鸛勁吏隱分樂地與世不好徑拔貧辦一歡
挾貴輕百乘四豪載酒過講徳珠璧映歌奏雲近人舞
罷鸞顧鏡酬酢忘主賓笑語似紛競朱樓識阿眄白酒
醉師命明朝耐殘酲江聲醒幽聽此樂謫仙後同異君
試訂四豪成風手可但隻字警我投詩社名拜手敢貌
敬
　　記夢示師是
青燈寒夜思吾鄉合眼便坐吾家堂阿丁炯然目如水
綵衣翩僊趨我傍中心喜之謬督過還為遨嬉廢書課
指似斜日西牕紅小賦未破書未供向渠不敢恩勝義
亦憐忸縮不自容蝶蜚鹿失忽驚寤摵摵霜風挂亭樹
幾時筆力跨乃父與汝相忘不闗慮
　　題胡處士猿麞圖
畫工神品今代無祁嶽一脉傳醉胡幾年傲睨不落筆
乘興掃出赤縣圖今君所寳亦第一我疑神遇非有筆
青林紅葉晩未暝遙山遠水秋一色五猿踞石相因依
兩猿掛樹松枝低仰睇側顧麞善疑其二行齒如不知
昔人畫馬師廏馬畫山直付居山者野猿不馴麞易驚
邈影渠能冩閒暇草露空荒遠刀機即今放麑誰氏子
山蜂負毒不足憐盍貸蠨蛸留報喜
　　布榖吟(人以布榖為催耕其聲曰脫了潑袴淮農/傳其言云郭嫂打婆浙人解云一百八個)
　　　(鳥何與人事人以意測/之是非皆不同為作此)
潑袴不容脫鳥語徒慇勤輸租質農噐有袴那解新官
中催科吏如虎告時趣耕爾能許即今春種未入田安
得縣胥知愧汝卑棲俛啄良易謀聒聒彊任田家憂啼
時未旦夜不休班班血㾗銜口頭人將近似測禽語汝
意真解憂農不或傳悍妻天所怒姑不可撾渠不顧罰
為此鳥聲曩愆警世母為郭家婦南方諛佛古到今人
持數珠家梵音區區說似一百八譏訶勸相知何心浙
風淮俗隔江水意解禽言乃如此蘇黃妙句誰嗣之兩
地流傳併須紀世間儒墨紛相攻巨細彼此臧榖同爭
如痛飲臥長晝付渠馬耳謝東風
　　墾山叟
雜木漫山誰所種居不臨流多不用九月霜風捲黃落
羣山一夕皆班駁遙看拖帔橫褖衣農家刈粟山有畦
家家墾田日嫌窄荒林翳薈惜虛擲斸荒作熟不掛籍
輸官之餘給衣食州中之政常近厚不欲屑屑校升斗
寧其棄之聽民取實亦藉是作康阜繼承不皆惠慈守
汝須彌縫吏胥口防有後來規稅畝
　　竹米行
竹君亢宗擅楚墟一一脩聳山澤臞風流秀整與世殊
楚俗食息皆爾須薪之籬之且籧篨笲筥箱篚䉉籃笯
溝瓦厥祖羹其雛隨索斯獲掇諸塗今歲麥秋早歲餘
得麥僅足償官租竹君憫農如士夫著花結實千林俱
宻砌玉粒綴旒珠株株擷取雖錙銖彌頃亘畝無閒株
磑磨蒸炊勝雕葫鄰里乞索水火如坐令顰蹙興歌呼
野叟好事能分吾香清而冽甘而腴此君行能不一書
此惠及物旋就枯摩頂放踵忘其軀所學無乃墨者徒
老子茍禄天之隅袖手無䇿蘇􁊘孤投匕三嘆吾慙渠
　　田家嘆
五月之初四月尾菖蒲葉長楝花紫淮鄉農事不勝忙
日落在田見星起前之不雨甫再旬秧疇已欲生龜紋
近者連朝雨如注麥隴橫雲欲殷腐如今麥枯秧失移
舉手仰天禱其私秧惡久晴雨害麥兼收並得寧庶幾
餅托登盤米藏庾儂家歲寒無重糈豈知送日戴朝星
凡幾憂晴幾憂雨吾儕一飽信闗天下筯敢忘田家苦
　　春雨寒甚作長句
白龍天飛宜莫測呉儂解數歸消息年年青帝發生時
妒妒園林春動色西山龍母誕彌月歸覲親顏供子職
壽觴瓊醴俗共傳玉鱗素鬐誰所覿酸風鼔寒苦霧塞
行人縮頭欲僵立蛟鼉凍蟄大木㧞更問嬌紅并眉白
閉門三夜淙簷雨起視溪流高數尺去年夏秋走祈禜
雲電收藏日血赤儂家倚鋤望眼穿白汗呀流地龜拆
天可問曷不遣兩龍此時㑹生日
　　謝韓幹送絲糕
玉顆瑩澈珠就磋呉鄉早秔莫計過無乃風露秀結異
移種崑崙之木禾國家厨婦一百技三舂九淅付重羅
銀絲千㝷忽縈積中疎外潔生搓挼扶桑仙蠶大如盎
線之本供織女梭怳驚萬啄鬬新巧罥作水茸雪網窠
即今擬形供食事纎手幻出千絇多倒甑入筯第三絶
色香兼味皆可歌周官賓祭珍餈餌有此復具理則那
詩翁物色及粔􁀙得此來前當見訶鱠盤漫詫金縷飣
湯餅徒夸銀線窩瓊酥玉膩信非匹胡麻崖蜜仍相和
感君汎愛記衰朽囘首一笑分餘波腐儒口實長作累
饞䭚之名定不磨金山别去每掛夢老眼復見還雙摩
婪酣得飽問便腹如汝平生相負何更從公子乞方法
日當飫之老澗薖買田二頃不種秫未怕酒客來操戈
(糕不用糯金/山者名天下)
　　識村翁語(勸耕净居村翁老而健問其壽云山居/淡食乃爾昔一村叟一野僧皆壽百二)
　　　(守杜郎中史丞相呼而致敬厚設而歸即逝二/人壽未必止此厚味非野人所饗也其言有契)
　　　(予心作/此記之)
山僧一生饜山䔩溪叟所仰纔魚菽闖守侯家與相家
珍膳不應填汝腹百二歲翁清且羸茵坐鼎食寧其宜
焉知暫飽博長往榖神震怒脾媼悲官家顆粒皆民力
此祿食之須此骨兩翁妄食壽弗延當念無功暴天物
我雖不偶猶餐錢車行肉飽𨽻後先食功揣已懼不稱
因翁有言呼使前盤几畢識翁所言
　　繁昌縣感舊
繁昌古縣依山麓縣外峯巒更重複連山斷處圍平陸
有地可耕無十六昔我作尉三年留局促似為山所囚
野行村宿飯古寺山路纔悉如吾州車如雞栖馬如狗
風袂塵襟博升斗是時身健髮熟班頗復興懷為奔走
遠近人家山影濃與我周旋圖畫中山鳥翔集相和應
野花開謝能白紅薄宦而今更長道囘頭秖覺當時好
筋骸罷憊髩摧頽不歎飄零歎吾老
　　出郭(寒食日迓使車初甚怊/悵郊外春色慰人戲成)
江縣居人寒食下少在縣中多在野哭聲不似笑聲長
麗服新粧盡遊者長郊芳草接天綠我亦行行䇿罷馬
盍簪命醉豈不懷卑官出入原無假偶來却勝特來好
觸處春光可圖畫幾日陰寒風用壯今朝霽景天所借
趂人胡蝶作團蜚逐婦鳴鳩數聲罷夭桃艷杏雖已過
郁李金沙猶未謝其餘紅白争姱嫮醉態啼粧各蕭灑
顰風笑露頩欲語半吐梨花最閒雅游人幾許健倒去
紅粉誰家短墻亞良辰獨醒還自惜捐佩一樽猶可貰
餅盤錫筯已寒盟故人應問花應訝對春長作了事癡
不念清懽本無價㑹當從公謝不敏百罰深杯不辭把
魏花有約待人歸秉燭酬春期後夜
　　望夫山
亭亭碧山椒依約凝黛立何年蕩子婦登此望行役君
行斷音信妾恨無終極堅誠不磨滅化作山上石煙悲
復雲慘髣髴見精魄野花徒自好江月為誰白亦知江
南與江北紅樓無處無傾國妾身為石良不惜君心為
石那可得
　　檢旱宿香雲
香雲之山瞰平楚松篁路窮得僧宇明牕深室皆嚴靚
白菊紅渠相媚嫵它日欲來坐忙迫此行怱怱寧得所
蒲團憩定飯秋蔬衣袂黃塵尚如許山僧共話豈須禪
但愛茶甌如潑乳投牀有夢不能記忽聽風林如過雨
鷄聲不二擁被溫又恐罷驂陵險阻出門便覺仙凡隔
猶聞窣堵風鈴語今年旱暵遂無年枵腹籲天連保伍
頗能念我困馳驅兩兩致詞相勞苦但使秋租母病汝
吾自卑官慣塵土
　　謝朱宰借船(宰為蕪湖/予官繁昌)
書生祿遫空自憐三年官滿囊無錢身如絆驥心千里
安得一舸西風前令君磊落濟川手留滯亦憐窮獨叟
大舟百尺影白虹借我搬家我何有函牛之鼎著鷄肋
涓滴渠須瓠五石劣留兩席寘圖書輦石囊沙壓搖兀
典衣買酒餉三老槌鼔鳴鑼人看好相過重讀借船帖
我自盧湖君絶倒(自繁昌歸/先經于湖)
　　田家謠
麥上場蠶出筐此時秖有田家忙半月天晴一夜雨前
日麥地皆青秧陰晴隨意古難得婦後夫先各努力倐
凉驟暖繭易蛾大婦絡絲中婦織中婦輟閒事鉛華不
比大婦能憂家飯熟何曾趂時喫辛苦僅得蠶事畢小
婦初嫁當少寛令伴阿姑頑(房謂嬉/為頑)過日明年願得如
今年剩貯二麥饒絲綿小婦莫辭擔上肩却放大婦當
姑前
　　徐南卿招飯
徐郎陋巷四立壁乘間亦戒賓友食慈親衰鬢不供剪
定賣春衣典書冊念君治具良騷騷與渠侵早來得得
小樓十客不餘地猶勝陶翁劣容膝江西米㯺絲作窩
呉國香秔玉為粒嗣宗阿戎各好士笑頡羹鄙仍婦徳
老子旅寓得此飽勃鬱詩情喙三尺出門未妨雨墊巾
萬屐聲中緩歸策
　　再次韻
東隣客來毎堅壁西隣客來嘗蓐食旅中一飽豈細故
偕舉大事書之冊末路孜孜食眠計外此敢忘戒在得
蘇端向我顏色好衝雨不辭泥沒膝居貧頗禁惡客惱
念子秤薪仍數粒肺可用禴米可餅併付饞僮飽君徳
人謂裁詩等裁錦拙婦渠能把刀尺陶翁冥報苦未賡
搜攪肝腸閒倚策
　　再次韻
白晝曲肱睨東壁􁅄斯空復賊糧食晩途自笑硯生埃
少日頗常韋串冊生世恐隨草木腐忍使功言兩無得
長安寧無翕赩者自宜有鐵闗腰膝樂天任運時近酒
子房逃榮猶却粒求窮我者迄未知夫此誰怨夫誰徳
擬訪鶯花豁襟抱門外雨餘泥一尺山陰不待興盡囘
掠面東風寒策策
　　戲作(飲食小過不佳趙帥招/飲淡食止酒因成古詩)
書生稟賦紙様薄平日扶衰惟粥藥一日飲溼小嚙肥
河魚數日煩醫治佳辰府公約把酒嚴斥厨丁預節口
借問王賓醻酢餘還許公榮袖手無厚味腊毒古不予
如作病何仍古語生世例非金石堅支離如我更可憐
饞噇動使諸病入冷坐亦復百憂集彭殤瘠肥本自齊
此理秖許蒙莊知筯下萬錢無足取厨薦三韭徒自苦
法士語飲應且憎何如卧客懷中醉不應婪酣任人嗤
榖伯何如辟榖高人師黃石陳遵張竦枘鑿夫何為彼
此未可相是非七十老翁誰能促戚縛此戒醉死病殂
吾命在
　　呈趙帥(訪帥困於腰鋪次/日帥聞到招飲)
雨行本自貪風便四十里程真劈箭長年攤錢夸半仙
一炊黍頃風頭轉生世快意多所辱葉舟瓠壺浪如屋
暗樁觸船船板折船丁籲天船媼哭塗窮儻有哀王孫
腰鋪人家𦂳閉門丁翁祿遫捕魚者向我顧肻顏色溫
茅屋新成容寄宿麻茶初熟仍見分解衣滅燭睡欲死
鄉夢醒時雞喚晨平時晨餔下南浦定向揚州聽更鼔
飛廉生憂吾敢怨薄命若為防市弩今朝河面吹細㾗
竹樹不聲人駿奔掣鈴一笑話疇昔便有樂事酬佳辰
鎮淮主人開淥樽蕙蘭香前簫鼔喧一盃為我安驚魂
勝談亹亹清耳根向來憂虞無足言
　　山居四首
山間有好事時肻問何如束送筯頭薤鮮分匙面魚披
襟偕我飽攬髮為君梳一笑塵勞外都無病可袪
忽作斷過訪經旬閒瘦笻慵添和詩債病減灌園功石
鼎褭輕碧庭柯零碎紅竹君如見慰竟日嘯牕風
鳥息我亦倦行行取徑微石稜妨錯足藤蔓毎鉤衣森
木各天籟連山同夕暉推門吟袖冷滿帶野風歸
涉世慣多遻還欣愜此心雞孫當歲稔竹母值秋陰言
配香秔軟行須綠影深繼今摩腹去風日更蕭森
　　香雲寺
山月明空隙庭柯下槁乾沈沈僧夜淨漠漠鴈天寒夢
境愁偏隔詩情老易䦨未容辭水厄聊復踞蒲團
　　圩上
小村山影裏山脚水明沙春事初移栁人家未摘茶生
兒了門户饌客有魚鰕笑我塵埃者奔馳髩易華
　　丁酉道中暮春
去家如昨日節物轉頭非風處綠自舞雨餘紅頓稀野
橋平水過村路躡花歸趂得酴醾在箏琶拂舊衣
　　得姪消息
甚喜年榖熟仍聞佳食眠郡人新過此鄉信得真傳社
酒浮蛆淥湖魚割玉鮮平時計安穩莫靳里胥錢
　　金地寺
側徑崎嶇去飛蘿次第捫山橫欲無地路轉却逢村竹
栢圍荒寺莓苔上繚垣殘僧不知客芋火老雲根
　　陪盱眙王使君東遊四首
錦席浮波影牙檣轉霧霏飛花窺碧酒舞蝶傍紅衣野
日歌前淡雲峯望處微游魚應與樂啼鳥莫催歸
纜解鷗飛處船移栁影中林廬桃李月浦溆蕙蘭風酒
淺能無醉歌長惜有終賦詩聊泚筆寓意未須工
紅旗圍皂蓋離迾碧山隅水色涵雲樹賓筵着畫圖香
溫金鑿落花亞錦屠蘇醉裏銀絲鱠漁舟不待呼
風林山闕處茅舍兩三家小駐囘鶻隊重㝷粟玉花疎
煙橫暖靄碧溜潄晴沙野興未渠盡數峯明晚霞
　　都梁
淮汴朝宗地孤埤只眼前譙樓西日淡戍鼔北風傳破
竹非無計澆瓜亦自賢客愁渾幾許撫劒倚呉天
天外纎雲盡山巔望眼遙平淮剪綠野白塔界晴霄客
裏風光異吟邊物象驕功名他日事囘首興蕭條
闗塞淒涼處青徐指顧邊如何漢正朔不盡禹山川將
略輕三㨗天威重萬全諸公不愒日老子判留年
路惡惟沙磧山囘忽市鄽樓臺明晚照花竹暝寒煙生
事知無警懽聲騐有年猶嫌武陵遇不載割淮鮮
犬吠蔥青裏人家竹徑深短籬循石磵老屋枕煙岑牛
瘠知春事鳩啼認晏陰豐年易為客杯酒慰幽㝷
年年漢臣節春鴈與同歸番俗尊華服皇家後武威市
中斜毼賤水外拂廬稀南北皆生息和戎果是非
　　雨復病起
小臥竹間齋幽懷得好開病從涼後減雨及望時來兩
屩山千叠諸雛飯一杯吾生計此耳無夢到燕臺
　　客中
多夜淮瀕夢言歸未有期愁禁客舍雨寒過杏花時酒
廢無何飲春如不自持若為丹九轉能黑鏡中絲
　　次𤓰州
雲曀平山塔煙明老濞城客行判費日舟泊細論程閘
水清兼濁潮天雨復晴未須歸有夢午枕愜涼生
　　贈趙秀才
衮衮紅塵去扁舟得挽囘半生障日手一笑沃愁杯應
俗吾衰矣論文子壯哉明年日邊信滿冀好懷開
　　定海
齒髮今如此東來料一寒愛民平日事宰縣昔人難稍
得官租辦聊容坐席安渠儂趨負輓疑未厭兒寛
官廨鹽煙外居人雜賈胡聽言須畫字討海倚輸租習
俗何妨陋鮮肥頗不無已甘三載住疇昔計乘浮
　　聞師文過錢塘
九堰三江外欹㠶側柂頻海鮮當入筯雨鵲定隨人椒
酒須分歲江梅巧借春團欒多樂事未沫物華新
　　官居
官居不惜日宰縣動三年忍事腸欲爛為防頭救燃不
應一飽計長受衆人憐俛仰堪供笑人間海易田
　　送學生歸赴秋試因省别業
年事真無賴官曹已憚煩兒堪付門户吾粗有田園遊
舊因相問襟懷為細論此心歸隱計日日受風旛
食口幾鵝鴈田收問菜麻(子美力難及黍/稷得種菜與麻)寧堪再攬減
(淮人謂歲飢/為年歲攬減)又抱兩嘔鴉(越人以嬰/兒為嘔鴉)投老憐漂泊何時
了貸賖終慙陶靖節歸不計生涯
　　高頭山
小駐緣雲脚居然睡眼醒楚田銜樹濶漢水挾山青蹀
躞初忘倦巉巖已飽經川原方啖蔗不擬嘆漂零
　　無題
薄宦受風梗還家歸岫雲行人與喬木老色竟平分末
路慙周朴窮交有墨君看渠綬若若千騎詫鄉枌
　　書懷
俛仰人間世纔為一笑資百年羊胛熟萬事虎頭癡文
字聊遮眼功名浪朶頤浮生如此爾况復病餘衰
　　次韻楊宰次郎裴(時予亦留西/鄉因述懷)
信次尚村落食眠隨曉晡山瓶餘濩倒(村人以野/醸名濩倒)僧宇
謁伊蒲笑挾兔園䇿問收魚澳租前灘起鷗鷺為我作
前驅
　　次韻楊宰葫蘆格
生常信流坎老不歎漂零雪後菊未死雨餘山更青仍
煩析塵語遠寄打包僧政續隨詩價多君日日增
　　次韻張守塗中逢節(向予房州之行亦/舟中作歲節飲)
塗中歲遒盡江影暮澄凝柏酒惟宗武河梁似李陵問
津田叟傲捩柂長年能繫纜纔沙觜人家已上燈
　　次宿北阿韻
聞道籃輿去遙岡復近阿詩應弔孝逸碑或贊頭陁靜
者官糊口公朝禮作羅憐君日阡陌塵土撲陰何(北阿/李孝)
(逸破李/敬業處)
　　即事
側徑苔竹潤短籬雞鶩喧小停障日手聊憩臥雲村綠
影烏皮几新醅老瓦盆平生農圃計重與野人論
　　再用韻寄丁知縣
南樓酌酒未分襟啅鵲啼烏亦好音晴日倒紅生笑頰
煙梧搖淥漲盃心可堪歲月供行色盡把江山博醉吟
不繼蕪湖留十日焦峯浮玉恣幽㝷(丁為蕪湖薄留予/必以十日為期)
　　念衰
心意彫殘底自娯毎臨清鏡笑頭顱詩從多病難為好
官過中年劣勝無急景驅秋著髭鬢歸鴻銜夢下江湖
更應載酒高陽伴誤輟歌呼喚故吾
　　閒適
丁年故紙枉埋頭老去時名底用求得句蓋嘗身被謗
屏書姑免眼為仇闗門工作槖駞坐閱世已冥鵬鷃遊
槁木山麋真適適從來里舍議家丘
　　次韻蘇監倉二首(時蘇兼/主邑學)
交朋又得一相如高掩虞郎行秘書妙論析微驚我倒
諸生到眼可人無一官幸此分鄰燭五字渠能攬虎鬚
快讀清篇病如掃北軒風竹對森疎
長日奔馳傳置如久妨著論與抄書逢人爭席有時有
疥壁留詩無處無禦寇未辭躬楚製論文常憶攬桓鬚
扁舟再有東游便肻向朋從自作疎
　　縣西
一徑斜穿犖确行身閒尤覺馬蹄輕坡頭嘉樹千幢立
煙際長江匹練橫茶鼔適敲靈鷲院夕陽欲壓赭圻城
一春簿領沈迷裏野鳥山花眼最明
　　寄幼度主簿
辭家暑雨濺紅渠轉首蕎花已雪如歲月秖隨流水逝
笑談陡與故人疎簡書我正罷長道歸棹君行指舊居
他日霜風吹夢破空從旅鴈覓來書
　　七夕
龍旌鳳扇一相迎知費青禽幾寄聲天上經年纔舊約
人間轉盼便深更涼河只向樽前落微月偏來酒面明
後夜玉琴彈别鶴獨應乾鵲夢魂驚
　　復程平叔
早歲鴻文手自編偶同聞喜聽鈞天漫為官去吾何取
肻寄詩來子定賢潘岳自憐頭易白士安況苦病相纒
羨君身健須如漆萬里亨衢穩着鞭
　　夏夜飲客
矻矻官曹興易窮得閒何惜一樽同傍愁邊到無惡客
從竹間來皆好風勝日詩狂輸酒聖轉頭渭北復江東
雕鞍未足扶擕去更放蘭缸子夜紅
　　寄陳居仁
尚記誅茅栁外隄水光搖霧潤牕扉桑間曾是僧三宿
海上能忘鶴一歸野店樽罍醅脚釅比隣雞鶩稿頭肥
解顏一醉平生事更向行藏計是非
　　贈仲國美(前年春國美/亦留夜飲云)
三閱春光一建瓴依然歸棹泊危亭烏吟客子各頭白
栁學故人俱眼青曾是縱譚僵婢僕又成豪飲臥罍瓶
明朝小話前溪别分付溪風管醉醒
　　贈趙秀才
平生心事釣魚舟解後青山映白頭肻為功名戲雕虎
不留顏面對沙鷗露漙青蓋高荷曉風約黃陂小麥秋
入眼斜川歸趣好此身何處不菟裘
　　京口呈張閤學
歸懷未用話南園臥治于今又北門但息兒啼寛上意
小稽霆擊取中原虎頭鋭視非無種猘子當觴且勿喧
更恐譚公家世事斷無宣勸定驚魂(時迓北/客故云)
　　約二同年遊虎丘
兼旬閉户耐寒威起視晴空碧四圍黃鳥啼邊忽遊子
白龍去後漸單衣年時尚記㝷芳約老境仍憐得醉希
紅影幽香虎丘路杖藜擕酒莫相違
　　次韻張丞二首
夫君腹笥盡奇謀毎叩談鋒聽不休誦賦久嗟無此作
薦賢端合拔其尤小遲榮路觀掀趠聊為同寮蓋謬悠
政恐諸公有推挽平時果藝仰由求
槁梧閒據自沈吟投老真成負此心酒沃渴鯨悲事往
官隨跛鼈笑吾今進為終愧周人朴歸去曾無陸子金
尚賴君詩慰牢落時清聾瞶發純音
　　即事
江漾晨光入縣門樓斜晩影到漁村海聲不為無風静
山色居常帶霧昏問俗即今防愒日來時撫事錯銷魂
浮生寄寓君恩重未覺天涯異故園
　　勞農凈居贈皎啟二僧
勞農今喜復南轅夾道扶擕亦笑諠縣尹庻幾無疾病
山人迎送耐頻煩芼葱湯餅聊堪飽出瓮春醪半帶渾
惟有為民真實意異時陳迹付公言
　　九日登樓(海上重陽率多風/雨邑寄罷飲作)
縣曹逢節猶忙迫陰雨乘秋毎接連九日歡娯異前日
幾年晴霽有今年湖山入座褰珠箔萸菊挼香薦玉船
㡌委西風判一醉故人應未笑華顛
　　再次韻謝張守得新居
得巢歸翼愜卑棲尚卷風茅落凍泥病樹緣階旋培殖
舊書堆案細籤題地非新野聊龍臥人似東屯賸客迷
身世只今供冷笑百川東注月行西
　　對客再次韻
客來一笑同鄉味便粉秋菰刷藕泥糟浥子薑仍舊法
籠緘乾笋儼新題白魚紫蠏空濡沫窘兔驚麋想碭迷
自揣臞儒合蔬糲放麑終恐愧巴西
　　自適
渺漭湖天入短蓬心期秖許白鷗同人言火食閬蓬客
自命官身田舍翁酒可銷閒時得醉詩憑冩意不求工
更那長日溫書眼一送蜚鴻下遠空
雲水為家百累無意行從昔略方隅飲忘醒醉狂常爾
夢到無何午未蘇遺俗可辭翻韈錯付渠陰作負舟趨
譊譊禮法工相聒閉户仍防大小儒
　　登平山堂
平山堂上命琴樽前輩風流肻見分戀客嬾斜當檻日
藏山不斷隔江雲吟牋得意窺天巧醉面禁凉減纈紋
杖策歸來新月上落梅如雪㸃風裠
　　春日客中
平時漫說醉為鄉對景今如石作腸老去猶興客中歎
春來剛制酒邊狂露桃煙栁為誰好蜂蜜燕泥徒自忙
紅紫打圍歌笑地暮年多感怕思量
　　山行寄程帥
雨餘支徑溼平沙恰稱卑官下澤車雜樹暝煙森立槊
亂峯迎客儼排衙水禽時弄翩僊影野草爭開細碎花
久憶山行此如願不應囘首更思家
　　次日再次韻
鷗雙鷺隻傍汀沙却滙沙汀過客車清吹解撩叢竹嘯
高山如受衆峯衙寒生碧澗懸魚網潤著蒼崖賸土花
所惜隔墻紅紫滿行行無暇訪山家
　　復次韻寄程帥二首
節物匆匆可挽追直須樂事趂芳時行春倐喜花圍屋
借景何殊月在池(南昌當官借景未妨/民恰似鑿池取明月)對酒不無桃葉
女扣舷却笑木腸兒山家有約須重到定放遊人張水
嬉
人家禊祓競攀追刺史春遊正此時羯鼔聲中花作錦
壺籌多處酒為池絶須絲竹娯安石賸有篇章付雪兒
聞道續貂容下客老無佳句坐荒嬉
　　騎過山村
煙村面勢枕蒼山一徑循山作屈蟠入望高幢羅翠宻
掛空匹練噀清寒吟髭撚白迎風去粧面駢紅倚户看
頗似騎驢后山老倩誰粉墨灑毫端
　　寄鄉中親友
棋酒游從歎離羣酒牀吟筆漫飛塵潮乎可奈才力老
甫也尚為南北人安信不隨秋鴈到流年倐復野梅新
南岡北阜憑高地引首呉天幾愴神
　　再用前韻贈高司理
吾宗如此況他揚碌碌諸雛欠肻堂薄宦幽憂殊未醒
故園歸夢可勝長盃盤頓頓家鷄嫩翁媼嗚嗚社酒香
猶記比隣笑行客夏畦龍斷為金章
　　上巳溪上燕
杜若洲邊卓斾旌佳晨一醉萬金輕春光僅有一分在
天氣可能三日晴解道蘭亭亦陳迹肻吟楚些愴幽情
人生到處皆兒戲笑看爭標鬬兩鯨
　　再次韻荅許節推
新釀開缸淥蟻浮舊辭仍缺唾壺謳宦途要處難挿手
詩社叢中常引頭倒載肻陪山簡醉反闗莫厭孟公留
秋田粗可供佳客不比封君亦素侯
　　書懷
人間窮達命汚隆作意功名欲捕風但見劉班誤車子
何曾鄧禹笑王融官曹得飽餘何事書課乘閒亦雋功
少待蓴鱸付張翰一溪風月放船蓬
　　再次韻謝高幾宜惠詩
小家茨竹即為堂暇訪深林索豫章平日牀頭但周易
看人筆落便靈光庳隆賦質嗟多様良楛論材要當行
莫向黔婁問奇貨長沙舞袖可能長
　　歸歟老秋
已辦求田問舍謀登臨那復更悲秋蟹肥與客爭先把
稻熟催兒徹晩收霜後峯巒添峭措波間鷗鷺劇風流
寰中勝處天應惜付與癡兒秖暗投
　　宿何人家
步㝷松篠欵谽谺忽到孤山處士家十項蒼鱗漾墻角
一鉤寒玉挿簷牙杯行不乏紅絲鱠飯了仍供白露芽
把臂傾舒吾已怯又分離緒上歸槎
　　凌晨張司户惠詩次韻
小駐江干接雋遊渭清涇濁可同流假真笑我陳驚坐
造妙推君趙倚樓姓字已高時輩上功名尤忌髩毛秋
等閒莫學金華伯碧水如天擬夢鷗(山谷詩夢作白鷗/去江南水如天)
仕塗決矣息交游姑向林泉訪勝流短褐直甘乘下澤
異鄉終勝賦登樓驚心夢境檀槐戰屈指鄉園秫稻秋
雉翳龜燋縁有用未聞金彈中沙鷗
　　西林訪銛師(師頗/能詩)
天將宿雨凈春空却著湖山鼔吹中載酒言辭藉花伴
運斤來看斵泥工前身師定參寥子拙宦吾今張長公
俛首人間皆長物未妨分饗北牕風
　　夜宿商卿家(復用撾/字韻)
􁀆蒲無警南塘靜歉歲村區鼔罷撾更喜良宵共譚麈
幾回親手剪燈花酌無多酒仍餘味嬾不吟詩政自嘉
蝶夢蘧蘧纔一霎鄰鷄啼罷又啼鵶
　　晩飯商卿家(用前/韻)
我似長松久卧沙迄今諫鼔夢猶撾倚消愁斛人如玉
欲近書籖眼有花投老無庸尚强聒過君毎肻具柔嘉
婪酣得飽行摩腹不省饑號有暮鵶
　　重九山陽儀真兩使君送酒
酒㑹文期興尚濃佳辰一笑坐天窮兩州各遣六從事
九日俄成一病翁詩不受催空急雨㡌無緣落任西風
明朝晴徑通行屐却漫枝笻遶菊叢
　　次韻高賓王見投
殘年病眼苦眵昬盡屏甘腴誓綠樽龍樹難逢刮膜手
孟公顧有獨醒孫頗煩十吏供揮掃無奈諸峯役夢魂
友義惟公記衰疾新編肻到雀羅門
病念還家可奈愁客中日月急梭投土花暈壁迎梅雨
海燕將雛送麥秋霑袖正憐珠隕睫闗門能復玉為舟
搘頭閤膝高春卧黃妳青奴共此樓
　　再次韻自誑簡賓王二首
魚辟清澄鳥愛昬陶翁歸計酒盈樽山田雨足鳩呼子
籬援春深竹有孫百首旋編新賦詠三生猶憶舊精魂
小摩他日紅塵眼閒送蜚雲過海門
庾郎胸次枉堆愁馮衍才名迄不投歸去來兮歲華晩
末如何矣髩毛秋令威心事千秋鶴張翰生涯一葉舟
囘首月堂金谷夢却憐海蜃結飛樓
　　次張學錄韻
燒香為后山展像拜太虛誰能作九原候蟲弔寒墟
臛鴨久欲忘食蛙近亦稍人言淮浙殊得飽不汝較
　　再次贈張學錄韻
李蔡下中爾萬目指騫騰何蕃頭欲白秋牕耿青燈
張子擕書來危坐撥芋火三問笑不對政恐非助我
　　次韻錢倅諸公睡香花
鈎牕玩孤芳殘月衣上明紫囊拆蘭麝小風弄初晴
　　泊上虞驛來日行
梁湖莽蒼外後去未云遲縣市容吾戀江潮不汝期
　　早夏
安石榴花猩血鮮凉荷高葉碧田田鰣魚入市河豚罷
已破江南打麥天
滿地楡錢未掃除畫簷忽復燕將雛風牕夢破搔頭坐
重課兒時讀了書
　　題趙秀才壁
日日危亭凭曲欄幾山蒼翠擁煙鬟連朝䇿馬衝雲去
盡是亭中望處山
　　謝兩知縣送鵝酒羊麵
僧様齋厨氷様官饑憑脱粟食無單不因同里兼同姓
肻念先生苜蓿盤
　　次兩知縣韻
老去棲遲八品官劒頤深悔誚田單東鄰未省吟髭斷
笑擲牙牌命肉盤
　　寓呉門(張監留居平江率趙守/袁憲月助桂玉費作)
溪翁園客問何如可諱浮生百計疎不憚典衣規得酒
長因乞米衒能書
興闌猛輟凌江棹重看鶯花茂苑春歸自乗流留亦好
浙風淮俗總宜人
　　紹熙壬子勸耕妙勝
桑條麥隴接比鄰社酒家炊丐路人風俗尚如他日否
憑誰細問故園春
　　定海甲寅口號七首
長官清苦舊傳聞檢放禾苗近四分畢竟不緣胥吏手
旱頭科斂枉紛紜
田租有約不相違比着豐年數已虧一飽分明郎首賜
幾曾刺口問抽卑
已抄口數報隅官歲後朝餔定不難且願眼前彊健在
趂坊討海過冬寒
水泛溝塍意欲饜凌晨還復雨廉纎早秧未頷(其感/切)猶
須挿晩榖無多不更㘱(直廉/切)
父子分頭上海船今年海熟勝常年官中可但追呼少
不質田輸折米錢
人家兩兩捉春歸笑語相過復嘆咨共説颶頭前夜作
幾人莆網罣流尸
連宵飛雨喜滂流已入梅天過麥秋二十年前如此晩
金城地抱却全收
　　謝張徳恭送糟蚶(徳恭師/文友也)
壓倒淤泥白蓮藕半捐介甲露穠纎玉川水厄那知此
急具薑蔥喚阿添
　　慶元冬再到盱眙
虎頭山下參天栁親見栽時共我長栁自催殘人自老
半生不抵熟黃粱
日行犖确面孱顔舊慣山居意易闌見説煙雲暝崷崪
北人爭指畫圖看
　　閒居(營隙地頗事栽種隨遇作/一詩前後不同故無倫次)
雪雲脫壊漏朝陽風物橫前引興長紅糝紫蕤今次第
遷鶯來燕費商量
種桃接李不辭勤旋作花前把酒人羨殺文禽映花語
飛來趂得見成春
春來敢自貸衰慵正要檀欒間白紅愛竹少留枝䇿徑
灌花分破著書功
步屧歸來未覺勞迎門喧笑問兒曹笑翁渾似魚千里
小圃周圍日幾遭
　　客夜不寐
陣鴻轇轕上雲衢夢欲成時毎破除少睡更堪寒夜永
新來熟遍少時書
　　江行
㠶桅飛去劃空明人倚東風兩翼生世事快人如此否
日斜三百不留行
　　到房交代
簷外浮嵐暖翠堆道人親眼為渠開飡錢官簿何須計
直為南山亦合來
　　復次韻
昔上瞿塘灩預堆盤渦如井放船開山行歡喜今非錯
備見梢濆撆漩來(地有錯/歡喜山)
千里髻鬟誰綰結半天蒼翠自嶙峋教兒莫憚依山住
濶領裁衣盡土人
　　題驛舍
客到淮鄉話楚鄉長將天末指襄陽如今漂泊君休問
又過襄陽十舍疆
　　房陵十首
似聞仙伯厭乘龍常混紅塵市井中覿面未須趄避我
褰衣無計䟕㝷公(房人謂巧避云趄避力㝷/為䟕㝷趄七靴反䟕音靫)
陰晴未敢捲簾看苦霧濛濛鼻為酸政使病餘剛制酒
一盃要敵澇朝寒(晨起霧久乃開/土人目日澇朝)
祠壇歌舞雜嗟吁下酉猶濡上酉枯誰謂朝來一拆雨
歡聲已覺沸通衢(瀦水漑曰酉得/雨曰一拆雨)
竹屋高低正復斜蔚藍影裏著人家底消山峽三分瘴
爭課盧仝七椀茶(土人晨飲茶云勝山/嵐氣又曰房三分瘴)
夏田少雨冨來牟多雨何妨穡事秋已戒日供皮子麵
更教晩稻飽霜收(麵皆墋不墋者曰皮子麵/稻待霜乃收曰飽霜米)
跨牛待得夕陽回在處諸嫲笑口開已借蠟錢輸麥稅
免教緝捕闖門來(弓手下鄉/目以緝捕)
杯酒清濃肉更肥咸言趂社極歡嬉丁寧向去坐年日
要似如今斂脯時(年日飲食曰坐/年社日曰斂脯)
農閒閭里有逢迎白飲傍邊骨在羮老稚不妨頑過日
邊頭難得是升平(俗謂戲曰頑/羮曰骨在)
刈罷秋禾未敢慵更須趂逐過殘冬城中竹筊今年貴
鹽茗新來免闕供(賣枯竹供㸑曰/竹筊古巧反)
翁媼同圍老瓦盆倒篘新酒雜清渾梘南梘北皆春社
且放烏犍臥晏溫(村落所/聚曰梘)
　　春寒
掃雪堦頭曉未乾東風作惡鼻仍酸西園㸃檢江梅後
秖有櫻桃不避寒
稍稍春光到眼中衝寒試與小榰笻杏花已尾櫻花拆
正要深紅間淺紅
清明寒食經旬是笑問風寒更幾餘小杏惜香春恰恰
新楊弄影午疎疎
平明欲斂雲復厚薄晩未休風更顛老怯春寒不宜出
下帷添火擁書眠
　　不寐二首
改變年來所著書依然幽夢隔華胥寒更何與衰翁事
數到琤摐殺㸃餘
追思可樂是丁年日力孳孳有食眠頭觸屏風秖燈後
慈親笑勸掩陳編
　　寄張守仲思
一思交好一悲悽楚嶠呉山夢到迷怕説萬山天様遠
房陵更在萬山西
　　四月望再遊西湖
春光陸續委東流看到湖邊安石榴更與蘇堤漚鷺約
辦舟來賞牡丹秋(俗目芙蓉/為秋牡丹)
　　吟詩自笑
文字光騰萬丈長錦官老杜豫章黃投荒忍死經人鮓
討飯充腸上岳陽(南昌詩云我雖窮至骨猶勝杜/陵老憶昔上岳陽一飯從人討)
　
　宋詩鈔卷三十七
欽定四庫全書
　宋詩鈔卷三十八
　　　　　　　　　内閣中書舍人呉之振編
　沈遼雲巢詩鈔
　沈遼字睿達以兄遘任入官為審官西院主簿出監
　明州市舶司遷太常奏禮郎改杭州軍資庫挕華亭
　縣事奪官徙永州元豐八年二月卒於池州遼畜聲
　伎几研間陶瓦金銅物皆閱數百年遠者溢出周
　秦王介甫贈以詩云風流謝安石瀟灑陶淵明其子
　雱亦有詩云前日覽佳作淵明知不如及徙秋浦築
　室齊山名之曰雲巢一洗年少之習從事禪悦蘇子
　瞻嘗語人曰睿達末路蹭蹬使人耿耿求此才韻豈
　易得哉余閲其詩間出入俗調佳者亦生硬排奡不
　知何以諸公見賞之如是也悉為汰去庶諸公不為
　失言耳
　　寄陸九
賀老湖邊春水生野陽浮動北風輕天邊重鬬歌筦響
鑑裏綵舟金翠明大抵盛時須着意要知吾輩未忘情
君如彦道能懷帽便逐輕㠶作此行
　　寄才仲
陶令在彭澤放懷天壤間横江三百里往往向廬山多
㝷簡寂醉時訪遠公閒不復顧吏迹世人指為頑公子
負文華少年成青綸風流不屑俗為邑得星灣節節香
爐峯據案見蒼顔何勞事舟楫緩步可躋攀形骸付物
外勿使人事關巖壑髙世人有誰偕往還新篇定盈軸
佳句不可刪南風儻垂寄誠足慰衰孱
　　贈磻翁龍尾硯
龍尾山盤八十里龍尾有潭下無底秋月亭亭潭氣黑
其中有石色如墨山川秀氣散不為風雲頑不為砂礫
融結至寳有物主水上經營無處所經年始獲不敢賈
我昔游江南有客遺我誇龍子吾知龍能變化是或不
可制追琢為巨硯大筆揮離騷中圓體天形外方作地
象精光熠熠角生浪熟視乃有紺羅文瑩潤無與比玩
愛何可論我今樗散無所事特贈華陽鴻筆麗藻人吾
聞蜀都多學士寘諸文府為戰具君如窮經遂絶筆請
與大軸傳後嗣
　　春日行
宫梅撲地白氊班細栁結烟金縷繁春華年年來不已
人生七十半衰殘少時豪放猶不敵何况羈棲落荆蠻
囊中琵琶金鳯閒古曲情深屬誰彈病目矇矇對荒山
東風有意為掩關棄置萬事一夢還江湖水生愁夜寒
　　甲辰年五月十五日夜灃陽觀月
少年悵不樂明月何為哉揚眉一遐賞寂寂更傷懷念
昔吾州樂泛舟湖上來佳賓適所好歡計成金罍妖歌
有送響度曲清且哀留連夕陽下夜色起山隈光明水
晶域素彩中天開龍香弄微風四顧絶纖埃澄波照上
下倒景出瑶臺紅燭漸向微始知夜漏催美人屢更衣
含笑玉山隤歡樂殊未央皷枻中洲迴人生無憂患遇
樂且銜杯悵余失交臂萬里來天涯羇愁那無感情慮
長如灰神遊忽自笑安知顧形骸
　　贈大中鎮國長老
昔從東南來税駕依金地迎風步峻閣始眺灃陽市蒼
茫烟霧下一水縈如袂村落雜連峯精廬遥相峙宅土
信羇客杜門忽彌嵗風雲一蕭散身世兩無累懷歸悵
有感史遷念留滯引脰企昔游野馬埋蒼翠何時籃輿
去復將老師住請掃嵓下石為述空王偈
　　遊瑞嵓
已恨初年不學僊老來何處更參禪西風揺落嵗事晩
卧對高巖看落泉
　　寄四明神智師
甬水樓頭看盡山南城寺裏扣禪關老師多事猶相記
千里馳書慰病孱
　　次韻酬明發華宗
長卿倦遊欲東還幸與諸公俱出關世事轉頭都委夢
人生何計得長閒殘花爛漫飄村塢細雨亷纖隔碭山
誰寫熈寧十才子老夫亦入畫圖間(出有正元十才子/出關圖至今多有)
(傳/本)
　　奉陪頴叔賦欽院牡丹
昔年曽到洛城中玉碗金盤深淺紅行上荆溪溪畔寺
愧將白髮對東風
　　龜兹舞
龜兹舞龜兹舞始自漢時入樂府世上誰傳此樂名不
知此樂猶傳否黄扉朱邸晝無事美人親㝷教坊譜衣
冠盡得畫圖看樂器多因西域取紅緑結裀坐後部長
笛短簫形製古雞婁揩鼓舊所識饒貝流蘇分白羽玉
顔二女高髻花孔雀羅衫金畫縷紅靴玉帶踏筵出初
驚翔鸞下𤣥圃中有一人奏羯鼓頭如山兮手如雨其
間曲調雜晉楚歌詞至今傳晉語須臾曲罷立前廡歎
息平生未嘗睹清都閬苑昔有夢寂寞如今在何所我
家家住江海涯上國樂事殊未知玉顔邀我索題詩它
時有夢與誰期
　　寄文翁
白兔觀邊僊路長華林修竹到南莊比鄰雞犬易過屋
適意琴書動滿牀目斷鶺鴒分漢節心隨鴻雁極天潢
欲移畫舸遥相訪正恐田家五月忙
　　奉酬舜文即次原韻
我生無庸如斷絡已分老死填溝壑不能掉舌强附㑹
何暇論經更穿鑿萊蕪甑敝欲生塵玉川婢麄常赤脚
世間要途不易驟身外名韁誰可縳本無道義輕王公
亦不悲傷念流落水鄉夏半不厭熱繞舍新篁尚含籜
訟庭勾釘非吾事吏按煩苛都可却農民漸使安甽畝
和氣終須蠲疹瘼子羽不肎過我室懸榻何妨卧西閣
年來多病亦廢飲墻下度泥委杯酌舊學迂疎不適時
譬如石田何可穫欲捕大鵬遂方嶠終不勞心事弋繳
行當歸掃烏峯下試煉金鼎長生藥
　　題楊師壁
年來病勌厭㝷山且寄清泠白水間最愛楊師舊茅舍
頻來借榻伴高閒
　　寄慶復允中
木葉飄蕭已半殷試臨高處望君山野田繚繞來時路
畫舸逍遥數日間坐想故人應見憶如今秃髪不勝斑
兩州相望無千里莫惜新篇斷往還
　　贈清道
少年好書老彌篤牙籤錦囊數百軸江左墨妙世不矚
有唐諸公麤可録諸公草法無可稱中葉始有張顛名
張顛下筆有神㑹其妙不似㸃畫成後來沙門有藏真
措意瀟灑尤更精當時二子最名盛至今學者皆伏膺
本朝蘇公名弟兄汝南蒲陽亦有聲比來諸公已老死
其餘卑俗類可憎我昔乘興遊都城列子示我新素屏
始知無擇得此道長沙道人今復生歸來窮巷揜柴荆
惠然相訪得忘形贈我數行豈無意勢如九河注滄溟
中間龍蜃降沒升歎伏不暇獨可驚自欲何能謝言情
欲贈金玉還愧輕慇勤之揖喜不勝使我區霧老後明
　　池陽
池南栁色未全黄池北萱芽尚帶霜老去㝷春不嫌早
春深留與少年郎
寒烟寂寂鏁青谿圓月亭亭上曲堤小杜風情遥可想
閒調絲竹舞金泥
　　林平
河邊栁眼澹烟浮臘破春歸一嵗休不復昔時羇旅恨
離明還泊北城頭
　　次韻和宋平
憶昔銜杯折梅處孤山寺前千丈塘横遮青林鬭殘雪
暗入紅袖留清香往遊都城雖屢賞縱有素艷終殊芳
莫辭遶林行百匝更嚼嫩蘂薰愁腸
　　和張寳臣即元韻
始余倦遊念還家一身泛然寄天涯頭上白髪日益加
朱顔不駐爐中砂飄飄逸氣淩紫霞猶着黄綬趨泥沙
烈日漫憑烏帽遮窮巷歸來夕烟斜閉門正欲謝喧譁
何憚屋室多痺窊楊栁欲落鳴饑鵶八月秋風想乗槎
市中有金誰攫拏自欲歸耕老菑畬嗜好已背梨與樝
那復開口増詉詉眼昏白晝生黑花老悲獨向兒女夸
枯轍不能活鱨鯋騏驥垂耳伏鹽車一官欣得飽魚蝦
頓首致謁辭當衙愚拙不遇何復嗟川陸舊遊殊不遐
才渡揚子已聞哇吳女蓬鬢多髦髿西湖信美謝若耶
松竹夾道繁根芽勢利屈曲如盤蝸衛青變化乃龍蛇
深閨召客舞雙髽撫手相勸競呀呀西崦老師自煑茶
太守陳樂奏渝巴湖水洗面去塵痂故山白怕留文沙
田裏小兒放猪猳為樂往往鳴簫笳亦有狐兔怛怛罝
令人指手徒為椰賤職馳使告及𤓰聿來甬東絶紛華
箝口不復露頰牙聨曹相係瓊與葭上官庇覆不汝瑕
優游重見林中葩四時風露換物華新詩迭致思無邪
吾子俊拔誠可嘉豈獨鄙言數矜誇高吟大字耀紙麻
時雖未亨道不汙屢出珠玉能愧奢麻姑手爪幸見爬
長篇垂况理不差正如矛㦸相鏖叉
　　走筆奉酬正夫即次元韻
樂府古有行路難但悲白髮憐朱顏時命多向賢才慳
詰屈不平萬世間壯心欲馳步輒跚試出鋒頴官已癏
中心忽忽惓且煩不如歸去江海閒要懸大刀數撫鐶
何陋九夷與八蠻自顧鄙性踈且頑誰能隨時事黠姦
從來多病筋力孱正當落魄卧深山敝廬數椽麤可跧
安居里巷鍵重關終日無人踐茆菅冠帶不修衣袂黫
高歌一曲舞雲鬟比鄰有酒時見頒春風秋月與我閒
夜静佩玉鳴珊珊高人逸士或往還蓬舟自訪來前灣
行歌紅藥與香蘭已増俗物近塵寰一身蕭然念早鰥
髭鬚憔悴半已斑誰能更問秃與鬝且聼溪水聲潺潺
强來為吏腰少彎幸讀君詩錦繡篇相望鬱鬱何可删
君豈久居五兩綸
　　次韻酬李正甫對雪
苦寒冽冽日夜増朔風軒軒勢相淩遥山頑碧空崚􁴤
高堂閒坐擁敝繒欲釂一杯意已仍結歌黄竹但伏膺
愁雲漫漫方四騰海氣上薄初不勝雪霰雜下風作稜
漸著弱栁頭鬅鬙半積軒砌發幽層枯樹兀兀愁饑鷹
紛然不已失溝塍一飲一斗心易矜試步薄氷猶戰兢
圓圭方璧降復登憶昔前年正嚴凝攝事大蜡清晨興
平生看雪實未曽健僕駿馬半醉乗或前或後望交朋
不辨明河與玉繩烈火萬炬氣不蒸被面唯有凍與冰
歸來心目如水澄喜看道傍刳作燈豐年為瑞古有稱
凍死何暇談鄒滕欲邀君飲恨不能相酬莫問凖與繩
　　詒隠者
訪我維摩室不值香積飯開囊出黄粟為汝林中㸑軟
語少稽留青蔬亦易辦勿言方外趣我汝真如幻
　　樂神
夷人事神正自醵山頭水邉與神樂大巫龎衣手揺鐸
羣兒伐鼓更鳴角青山歴歴神欲歸湘水灕灕日脚西
小大酣歌向山棲神羹滿盎均汝釐
　　日落
日落沙頭山已昏饑烏投暝下前村誰云野客無多事
步出林間自揜門
　　棗花寒
山禽哺鶵半欲摶坐想葛帔臨風湍數日隂霖復未暢
不知更作棗花寒
　　復作過商翁墓
當年不佩封侯印後世誰㝷墮淚碑定遠將軍豈夸勇
關南常侍最能詩故人不解傳遺事五嶺猶能識信旗
墓下寂寥無鼓角愁風獨向白楊悲
蒼頭已作歸來曲不信全生庾氏碑疑有史官争立傳
終無嗣子與聞詩後房已閉千金妓私廟空收五采旗
聞説詔書優贈典孤魂應結九泉悲
　　鈷母潭
余讀子厚書始聞鈷母潭榜舟西江下振步愚溪南高
下淩山阿松篁蔽秋嵐土人識其地古木森楩楠水深
日波瀾此理亦易探古木為鈷鉧土音正相參所記或
不然信書殊未甘此公廢已久山水窮年躭造化毫楮
間浮實微相錟幽心有黙識西歸助清談
　　贈廣祐上人
不入四明路侵㝷已十年葛藤論往事蟬蜕想蒼烟松
下數株石巖前千丈泉何為不肯住芒屩更參禪
　　奉簡莘叟
紅葉飄蕭秋後山相望止在一嵠間老夫無用方安命
夫子何為早閉關世事不隨歌吹樂此身畧與水雲閒
經年不見寧相外安在區區事往還
　　火星巖
火星巖下石崚嶒殿閣相望止一僧莫問人間興廢事
門前流水几前燈
　　矦灘
江流激激過矦灘更上山頭看打盤百嵗老人親擊鼓
城中憂樂不相干
　　踏盤曲
湘水東西踏盤去青烟白霧將軍樹社中飲酒不要錢
樂神打起長腰鼓女兒帶環着縵布歡笑捉郎神作王
明年二月近社時載酒牽牛看父母
　　過商翁墓
征南名地蚤相知老向瀟湘看立碑壯節獨馳南嶠事
古風不括故山詩愁烟半鏁黄茅壠部曲誰㝷舊將旗
遙矚蕪江想靈氣孤雲落日不勝悲
　　湘中宿臺步寺
湘源初甚微屢挹不滿釭比至臺步虚泛泛為長江虚
頭市初集魚豆皆成樁夷獠不識人笑鬻彘與龎緑荷
竭苞苴人散誰復撞鷗鳥亦來下酒斾停空杠我來憩
桑門竹戸映蓬窻夜寢那可寐江流正淙淙
　　泛舟上湘口館
瀟水漫南來湘川趣東下二水始相㑹清豪不相藉山
迴石瀨出木老脩烟嫁泛泛白蘋洲林風媚如畫宿昔
感騷憤幽興遙相借不謂垂老年羇孤窮山舍潮來刺
舟去孤月臨清夜安得胯鯨魚不復人間化
　　禪僧巖
瀟湘山水窮欲徧最後乃得禪僧巖禪僧成道久已化
獨有崖崿青巉巉降身入洞不甚險突兀三室誰彫劖
東西有道若蛇竇白雲羃羃門無緘持火旁行不知際
七穿八竅遙相銜㳙㳙乳泉白如雪由來此地殊仙凡
主人引我復深入行指㠗穴尤嵌嵓中間石鼓有異響
擊拊想可參韶咸吾身久病苦下溼復畏神怪來邀欃
直趣出洞上南巘豁若巨海張雲㠶山花爛斑出竹梢
亦有禽鳥聲諵諵欲還未可復小駐日脚已過東岡杉
　　贈别子瞻
平生雅游眉陽客五年不見鬚已白借田東坡在江北
芟夷蓬蒿自種麥相逢不盡一樽酒故態那復論歡戚
手抱阿武勸餘瀝維摩老夫失定力老夫寂寂出三湘
更欲卜居池水陽薄田止須數十畝田上更樹麻與桑
老來正苦迫生事清明雖近猶可秧罷亞若可博乾麨
以無易有遙相望我舟即行不可駐欲卜後㑹誠茫茫
他時有信若可寄不用辛苦為詩章
　　徳相送荆公三詩用元韻戲為之
幽居卧山間不與世相接餘生委蒲栁滯想遺空劫德
相蚤相親顧我情未厭數枉南堤步更引青谿艓相見
亦何事坐對羣峯叠陽春始萌動烟嵐生劒鋏亷纖數
日雨萬里浮塵浥赤白未殘花修穠半敷葉行招老僧
語遙矚東田饁窮崖歴可造峻流誰敢涉衰齡易生倦
幽巖就調攝徳相知我憊雙眸困垂睫高詠楚公作欲
引維摩箑初聞未甚解静聴疑可獵有如太華峯跛躄
豈易躡不知泛滄海何力施舟楫遙窺土山勝昔乃文
靖業二公雖異時名徳遠相躐山川若有待風物増悲
惵未知蔡侯履孰與支郎蹀勝游可槩見筆力方峩嶪
更紓别後情琅琅鋪簡牒倡高必和寡排比安且帖簫
竽合古律宫羽自諧協世人所欽慕有口空嚅囁東牀
坦腹士左右參經笈為賦奕碁句璆琳吐胷脇鏘然不
可閉由來知捷捷謂如伯升勇揚兵開宛葉豈比文信
君無謀喪張靨致死在必勝甘言方示怯尾章示戒訓
足以傳芳諜後生知自勵何必棰楚挾正如嚼氷雪清
泠快牙頰我昔造公室公方任調燮辱枉淵明贈今猶
秘巾篋當時隳官去終身欣廢跕冠帶遂已捐頭腦深
埋擪肯羡冥冥鴻安知栩栩蝶心清久無夢神固安知
魘少小鋭文史老大心更懾是古豈余心非今寧我愜
况復論翰墨爾來那可輒不識渾脱舞何愧張顛帖所
居養鵞雁菰蒲觀啑喋亦有藜藿畦麤充匕與挾孰知
名可貴安用禄為槢無求豈有沮不動誰能嗋汝堅百
萬衆淮濆空雉堞陵陽丈五墳朱雲本輕俠百年竟何
往終當封馬鬛何必悵霜毛更向窓前鑷
　　徳相所示論書聊復戲酬
野舍老餘生雅尚今已愜不逃世憂患餘事寄巾蹀行
㝷青山轉坐對青山叠欲隨白雲去儻與幽人接盤桓
太清洞悵望長江艓昔時古錦囊今還白羽箑不復叔
夜煅真得孫登攝九華一枯藜青溪一孤楫得喪茍自
達死生安足惵朱顏乆不駐白髪何為鑷羣物自流轉
吾生寄天燮徳相屢相過老夫寧足躡由來廢井水不
如長劒鋏往往論書法軒軒兩目睫中郎石經在元常
表軍捷漢魏多傳人至宋有遺帖唐室初最盛漸衰自
中葉歐虞緬誰嗣顏栁何足躐篆籕昔難工草聖誰敢
輒巨山作散𨽻雄古掀龍鬛貞觀喜飛白凌厲騰春蝶
豈特豁神觀直可袪鬼魘古人有所寓天性難必協所
志有小大其材有勇怯或憚懦文雅或軒昻豪俠或轉
戰鞍馬或驅馳弋獵或發於止諫或得於訟牒或奮奪
牀陛或造成械槢或為神所追或自勢所劫或醉以賈
禍或詐以行諜或習於娛樂或勞於呿嗋有燦如文錦
有勁如金梜有倚如戈鋒有㸃如山嶪有駛或如波有
媚或如靨或騰如烟霏或落如鳥跕淵妙欲飛動拙惡
愧偏擪當寢或不寐當晝亦忘饁有譽終甚微或毁則
羣囁為功有不至考古安能厭十年幸能就萬金毫豈
浥金玉敷卷軸龍蛇閟箱笈是惟小夫技寧當丈夫業
譬如論唐虞何曽道郇葉如君負高識於此何足挾一
戰雖未霸遐心豈即怗朝廷方洽熈四夷皆逺懾坐復
洮河地直擣幽燕脅朝夕奏竒功羣儒争鼓篋太平任
文治戰血何煩喋道徳以為宇威武以為堞豈比叔孫
生雜用隨何頰吾衰何可道不死同原渉
　　徳相惠新茶復次前韻奉謝
暑雨闇窮山道滑不可躡隠几念投老葛衣坐揺箑林
端使者至乃得德相帖佳惠致新茗遠來自閩笈吾聞
北苑勝不與羣山接山下幾千家以此為生業新陽一
日至東風方獵獵百草尚勾甲靈芽已先捷所採僅毛
髪厥工巧烹燮甘泉列盎釜熾炭浩旁叠修竹為之規
黄金為之梜形摹各臻妙製作易妥帖至尊所虚佇守
臣方惕懾其上為虬龍蜿蜒奮鱗鬛稍降乃交鳯文翼
相盤跕函封趣北道驛使互防挾四方老金玉擬議誰
敢輒屹屹健士檐飄飄迅溪艓榖雨不及潤權門已盈
篋帶􁢲體正方葵華角仍擪始傳盛王鄭後來止游葉
大為權勢迫小或盗賊劫其間起鬬奪亦數冒刑槢南
夷出重購不憚浮海楫北人比尤好喜笑開雙睫豈不
産卭蜀豈不生楚葉厥品乃大戾固難一理攝朱門厭
酒肉辯士厲舌頰儒生備夜誦農夫困朝饁禪翁過江
煑老獲空腹喋綺席夢騰騰玉山頭嶪嶪無魚乃尚可
非此意不厭一泛舌已潤載啜心更愜不惟豁神觀亦
足暢煩惵清泠生肺肝爽快勝抓鑷孰不恃薏苡伏波
煩謗囁孰不飲醇酎伯仁憂腐脅祖逖敦雅尚鴻漸未
博涉君謨號精鑒才翁亦相躐玉川七椀興令人解頤
靨竒章兩串賜遺芳在圖諜余昔喜賓客為世困書牒
輕重必酬酢往來煩蹻蹀自從竄夷裔所藏多敗浥亦
幸衰老年數病脾氣怯棄置在高閣魂夢昏多魘拘病
出湘漢餘生若蟬蝶希夷有幽卧刀劒銷鋩鋏一榻就
空曠百骸得和協久已廢翰墨况復道游俠有味養元
和無物累吾嗋臨風欲占謝遙企山西惵
　　初創二山
左山叢古木縈帶多美竹右山少平地硱磳斷蒼玉於此
豈無竹蕭疎倚嵓谷上參九頂道俯浸清谿澳於彼豈無
石嵌崖大如屋景業讀書處基構有遺躅始吾購二山
何為不相屬中間古蘭若臺觀當山腹嵓洞九十七龍
蛇所潛伏昔人作軒榭高深竒秋麓我乃巢西崦手自
親鉏斸青溪漫無際島嶼相重復雨餘山更佳春流漲
平峪下矙池陽市修烟弄芬馥大江天上來淮山㸃眉
緑老夫豈無意落日傲鴻鵠東嶺亦誅茆小菴麤容足
六峯引南睇九華勢相續白雲與誰期千載媚平陸清
曠無俗韻脩明資遠目去秋已種麥今春復栽粟野老
豈余欺東坡幸膏沐二山誰與適最與枯藤熟相見詎
無人顧我真麋鹿一年一瞬事何暇知委曲得此化餘
年不問君平卜
　　初泊磁湖(時子瞻/在齊安)
歸舟不解洞庭㠶舟上騷人雪滿簮小駐武昌江北岸
春風今夜泊江南
　　清泠臺
山前繚繞白雲飛山下溪流那復迴不向此間休歇去
寧將白髪汙塵埃
　　左史洞(在此/山)
萬古齊山石誰開左史洞左史今何在蒼崖本不動履
嶮下重壑幽深鬼神總石門絶世路久為塵泥擁青天
十畝地㠝岏如覆瓮琬琰鑿屋壁烟霞列梁棟崖間不
死藥必非近時種人去境長在境與人為重欲觀疇昔
意幽禽發清哢吾方寄淵寂無礙亦無縱手自翦荆棘
結茆當石空長與麋鹿遊不復人間夢
　　送曽處善赴寳應尉
我初隠身治蓬藟餘生不復人間世左山右山白雲上
一動一静浮塵外齊山山上老夫庵青谿谿南侍中第
朱顏公子不易識短衣欵段來相際長堤相望雖甚遠
有意即行終不計東鄰竹閣長夏熱我構雲巢方自蔽
爛斑石臺始一晀寂静庵基猶未薙隨雲歩訪胡矮老
放懷止得殊師利石橋寺前夜月冷金雞峯下秋霖霽
君恃馬足不憚遠我駕籃輿隨處税六峯老師氣軒豁
九華雌山苦隂晦庵前菜茹常不厭城裏羊肩難數置
漫天風雪一暢目滿榻春陽欣炙背裵休自參黄檗禪
院福豈是一昌尉相見終年已解空分襟一别那成滯
拍江春水浮鷁首萬里青天運鵬翅順風莫寄南來書
老夫柴門多自閉
　　臺下
石梅落落欲黄時細雨濛濛暗不開數日不行臺下路
不知江水過山來
　　清泠臺初夏一首寄上翟舅
清泠竹樹暗成隂漸有溪流過此岑草草作巢方寄老
愔愔設榻本無心松門不隔紅塵路月叠初無俗物侵
欲向人間訪消息渭陽應有遠遊吟
　　齊山偶題二首
杜子風情春水波至今詩句使人夸不知朽骨猶存否
山上年年黄菊花
朝雲未散白笴陂落日已過銅陵西不向人間生皓髪
直㝷仙客上青谿
　
　
　
　
　
　
　
　
　
　
　宋詩鈔卷三十八
欽定四庫全書
　宋詩鈔卷三十九
　　　　　　　　　内閣中書舍人呉之振編
　沈遘西溪集鈔
　遘字文通錢塘人以郊齋郎舉進士廷唱第一謂其
　已官改第二通判江寧府除集賢校理知制誥出知
　越杭二州遷龍圖閣直學士知開封府拜翰林學士
　丁母憂卒於墓廬有西溪集十卷詩非其能事而唱
　和者為王介甫蘇子美何故而止於是也
　　七言送僧思齊歸呉
西風送霜河水落東都歸客不可留囊衣卷詩載輕舸
飄然獨下東南州呉山木落衆峯出越湖潦散孤嶼浮
橘丹蓴紫新薦爼若下醪美不計售十年塵埃一日去
猿初脱檻鷹下韝幽潛逺颺肎回首送之却顧令人愁
鱸魚正肥張翰老田園將蕪陶潛憂子歸應有問予者
為解區區兹有由
　　五言天台山送僧象微歸山
吾聞天台久嘗讀興公賦兹為東南鎮神霛之所據竒
挺究萬狀嵩岱不足語頗疑説過夸特為辭之嫭象微
迺州民能識山之故從容試為問聊得一二疏赤城建
霞標上與斗牛附萬有八千丈矗若天一柱瀑布發高
源飛流翻四注雪霜浮虚空明晦亂朝暮巖足多丹石
光華燦寳璐􁀙溪百餘仞欲濟毛骨怖九折凌峻梁五
界窮幽路芝蘭散竒草松桂羅嘉樹祥風吹白雲飄然
若可御幽閟足瓌怪纖悉難畢具凡迹古不到神物陰
自䕶傳聞昔人説中有洞天處是名不死墟衆真所游
聚玉堂敞金庭碧林列瑶圃有能從而求得之迺仙去
斯言寧可信良非吾所慕吾志本丘壑久已失厥趣誰
言石渠客乃甚轍中鮒秋風日已高歸心浩欲鶩兹山
宿所愛送爾緬東顧吾廬因爾卜伻來審繪素
　　七言景徳寺考試院壁和王介甫所題詩
石藍開盡紅著地瓜蔓半枯黄倒垂坐看一夜芳意歇
風霜即是蚤寒時
　　五言蓬萊山送徐仲微赴蓬萊令
渤海三神山蓬萊隠嵯峨仙人桂葉舟浮矣明月波驚
塵不可到飛鳥不能過世人但傳聞欲往為奈何胡然
古荒王甘心事欺訛於今禱祠迹往往存山阿當時燕
齊間方士肩相摩遺俗頗淪胥官不嚴禁訶子去為邑
尹施捨各有科兹實繫教化無宜反媕婀平生學詩書
仁術當切瑳毋曰百里小民人豈不多誰當之武城敢
復聞絃歌
　　七言和君倚景靈行
東城大道何逶迤中直清廟表六扉右臨景霛秘館之
翼翼衣帶相國浮圖之巍巍道旁他舍多絶赫車無停
輪馬交策風塵勃鬰千丈高素衣化緇雙眦塞南阡窮
巷我所居上下省戸兩嵗餘病軀羸乗實厭畏每趨徑
路宫城隅宫墻倚空背環極隠嶙樓臺露金碧朝霞夕
照天半明墻下行人徒眩惑我嘗入謁得縱觀威容物
采嚴且完鸞車嵗嵗躬獻享孝思肹蠁通神歡重門設
衛日常闔靈境那知世人雜但見長松怪石列若屏突
兀陰森兩遮匝我家東南滄海涯乗時偶來觀徳輝歸
飛故隠自有期何必於此空歎欷
　　七言和呉仲庶延萟閣後牡丹花(時後殿/考進士)
承明待詔盡名儒一願當君奏六符獨笑開元供奉客
惟將歌句奉歡娯
　　南漪堂
山遶湖堂寺遶山平生願向此中閒青雲白水相浮蕩
野客高僧獨往還年少無嫌軒冕累因循將恐髩鬚斑
南漪最是逍遥地且挹清波濁愧顏
　　次韻和少述秋興
浩蕩西風動客裾飄然歸思滿田廬少時豈省為名誤
老去真知與世疎勝事秪隨詩句盡壯懷猶向酒杯舒
南山已有來年約三徑何年得自除
　　次韻和李審言上元寄王巖夫
此都豪麗嵗仍豐此夕都人凱樂中車馬笙簫千里至
樓臺燈火九衢通香輿軋軋淩風駛粉袂翩翩照地紅
病守行春真勉強更堪攀倚少年叢
　　次韻和王巖夫見寄
前日移舟就近村送君西望大梁門九重宫闕天光逺
千里江湖水氣昏壯士遨遊應自適少年離别枉傷魂
北州為政須當厲即上青雲欵帝閽
　　次韻和孫少述潤州望海樓
北固峩峩鐵甕完京口浩浩海門連鵬搏羊角來天上
鼇戴方壺獻几前西府旌旗猶壯睹南朝宫殿盡蒼煙
登臨不用成悲感自得開懷一曠然
　　和少述春日
風流自古呉王國一一湖山盡勝遊上已清明最佳節
萬家臨禊錦維舟
初晴池閣暖無塵花落絲飛不避人秪愛年年好光景
須知華髮一番新
卧病江東又見春高齋長日坐生塵看花飲酒應難強
猶有詩情謝故人
　　將至京口先寄孫少述并呈晏子俞
為郡無聞困米鹽先生有道獨幽潛豫章因甚尊徐孺
益部何能詘蜀嚴已脱簿書身自放肆㝷山水意寧厭
京江最欲方洋處願從屏星卷畫幨
　　奉酬潤州余少卿見寄
兩鎮旌旗對撫邦老成循政獨難雙賜環已許歸西省
擁檝方來絶大江後乗願陪幽賞盡詩新頓使勇心降
主人意厚春湖小且卷孤㠶偃畫杠
　　戲盧中甫錢才翁
晴日春風花氣浮少年嬉逐滿揚州誰憐居士身常病
獨坐空船理白頭(居士身常病一/作終嵗愔愔病)
　　和仲甫新開湖
渺渺清波百里浮昔遊曽是一扁舟十年人事都如夢
猶識湖邊舊客郵
　　遇冀州聞介甫送北使當相遇繼得移文以故事
　　　請避諸路又以詩見寄次韻和答
風沙敝盡舊狐裘走馬歸來過冀州聞報故人當邂逅
便臨近館為遲留不容傾葢論時事空寄新詩寫客愁
却望後車塵已合蕭聲清斷去如流
　　還家自戲
憶昨邊城初見春纖纖垂栁正矜新不知逺客貪歸意
欲把狂絲繫畫輪
　　依韻和李審言見贈叙舊
日與公家三世舊坐看高閈壓亨衢楩柟屢構明堂厦
麟鳯更參聖代符結友固應皆以義論詩何獨取於愚
歸舟早晩乗潮渡猶得西湖一笑無
　　依韻和施正臣遊聖果寺
盤崖絶巘與天通汗漫煙霞謝世籠聳起浮圖山突兀
自然衙石玉青葱古人興廢千年上遊客登臨一嘯中
誰為燕然愧班竇弧城羈據亦銘功(排衙石有/錢鏐刻詩)
　　贈郯縣桃源宫王道士
我昔郯谿遊道人亦相遇重來十嵗餘顏色宛如故顧
我病衰早鬚毛已蒼然乃知世上榮詎若山中閒道人
家東都問胡不歸北北方多風塵素衣化為黒斯言吾
所信吾志亦江湖瀟洒㑹稽守平生欣莫如君恩容茍
安願奉三年計幸爾數到城間談北方事
　　次韻和不疑借書鄰㡬遇其寢
嗟我江湖人野性實疎簡況從衰病侵事事益以懶豈
不嗟自強所思乃有限但愛江夫子平生事高散維於
讀書勤晝夜不去眼每勞從事賢獨使簿書綰揮署曽
不勞兼人信無赧有時倦欲休就席初不煖鄰友更借
書丁丁扣門版尤厭吏舍喧牛羊閧棚棧不如歸吾廬
靜對日晼晼詩成還示我足以驚幽孱
　
　
　宋詩鈔卷三十九
欽定四庫全書
　宋詩鈔卷四十
　　　　　　　　　内閣中書舍人呉之振編
　沈與求龜谿集鈔
　與求字必先湖州徳清人登政和五年進士累遷至
　明州通判召對除監察御史歴兵部員外郎殿中侍
　御史請都建康上不悦出知台州召還再除御史遷
　御史中丞前後㡬四百奏其言切直自敵已已下有
　不能堪者高宗時有所訓勑每曰汝不識沈中丞耶
　移吏部尚書出知潭州召除參知政事出知明州遷
　知樞宻院事卒諡忠敏其詩喜論體製格律源流所
　自不貴茍作有龜谿集十二卷
　　次韻曽守懷玲瓏山
泉石有膏肓料理費和緩風埃客子遊夢想畧相半端
如饜羊酪投匕念鄉饌懷哉小玲瓏舊賞記酣宴玉女
下雲牕輕我年未冠誅茒老三間此意已懸斷少須草
堂資兩足那可絆謝公愛東山自結㝷幽伴詩筒忽相
先紙價豈容賤流傳從使君感此歸思亂擷蘭躡危根
潄石俯長磵野性等麋鹿百嗜寧食薦攬衣中夜興測
漏疾流眄窘步愧駑筋卑飛傷短翰正使屐齒折未救
斧柯爛時節脱復徂遲莫空浩歎何當脂下澤去路鬱
交貫
　　錢塘賦水母
疾風吹雨回江城艣牙嘔啞潮欲平客居喜無人事攖
相與環坐臨前楹眼中水怪狀莫名出沒沙觜如浮罌
復如緇笠絶兩纓渾沌七竅俱未形塊然背負羣鰕行
嗟其巧以怪自呈凝目𢥠視相將迎老漁旁睨笑發聲
曰此水母官何驚江流如奔絶滄瀛潮汐往來月為程
藏納衆汚無滿盈浮埃沈滓溷九清結成此物宜昏盲
使鰕導迷作雙睛乃能接迹蚌與蟶亦猶巨蛩二體并
離則無目為光精江天八月霜葉鳴罟師得鰕供水征
水母棄擲羅縱横試令收拾輸庖丁綘礬收涎體紆縈
飛刀鏤切武火烹花甆飣餖粲白英不殊氷盤堆水晶
稻醯韲寒芼香橙入齒已復能解酲遣漁止矣勿復評
嗟哉此性愚不更定矜故態招三彭且摩枵腹甘藜羮
　　泛舟村落阻風不能少進而菱梢芡觜繚舷上下
　　　篙人病之
艇子掠岸行水瘦不濡尾狂飈振疎蓬獵獵鳴兩耳十
篙八九褪逆勢何乃爾野芡伺吾間回梢哆利觜亦有
芰浮角一一肆輕鄙初欲事幽㝷解䌫出疎葦乗流覓
清淺濯纓助深喜事大有不然移頃末離咫安得望蓬
萊巨艦破潮起征帆駕長風一日三萬里
　　夜坐感事
沈沈夜氣歸虛堂閉深寂孤燈灺餘花寒霤韻殘滴醖
釀萬斛愁感慨一人敵何當棄短檠陰山叱鳴鏑
　　戊申初寒偶作
去年十月冬猶温單衣曉出錢塘門攜拏僅脱餓虎口
更吟楚些招魂驚兒女爭從亂離苦咿啞遶膝多語言
舟行畏塗侵夜泊孤燈明滅何處村蕭蕭細雨疎葦響
風力漸搖枯栁根失聲號寒泣龍具促櫂傍險爭前奔
還家依然四壁立故衾敗絮那忍論無衣豈暇具裘褐
海圖坼裂波濤翻天公戲人亦太虐雪花徑尺連上元
今年十月事羈官兩脚如舊身大存紙窗寂歴風竹嘯
古木終夜號空園旅人不眠毛骨冷撫事念往多煩寃
吾儕小人不論數豺狼滿目哀王孫似聞易水寒墮指
北望大漠煙雲昏安得壯士馭八駿沙蟲猿鶴俱騰鶱
歸歟莫如中土樂天子孝友朝廷尊坐令鐵衣掃蟻蝨
四海挾纊懷君恩
　　夜宿千秋嶺下田家
陰壑來悲風薄莫吹急雨冥㝠攬寒色咫尺暗山路茅
簷兩三家曲澗縈竹䲧停車遣問訊欲止此何許老翁
行步弱扶杖倚門户問我官何忙野宿今無所向夜號
狐狸深林嘯豺虎甘心在擇肉闖首輒憑怒駕言往何
之一榻翁敢拒延我傍中堂慇懃慰良苦解衣土銼旁
支枕憩行旅昏然飽安眼境寂絶猜怖雞聲報明發征
車犯寒去呼燈别老翁鼻息方栩栩
　　維心方刋正三國史某以精筆遺之䝉餉大篇為
　　　謝氣格渾然三復感歎漫依元韻奉和蕪陋増
　　　愧
諸豪雄誇劒芒銛毛錐斂避收餘尖櫝間黯黮渴銅雀
案上爬沙枯玉蟾學堂山人有遺裔筆力大可千人兼
掉頭不肯書柿葉酒酣起舞怒奮髯十年歸坐溪口屋
傲視冠冕猶髠箝草𤣥草聖聊戲耳如醫識藥信手拈
邇來直筆到三國去取法度何森嚴眼中青白世矜異
皮裏陽秋誰顧瞻更憐中書今且老雞毛葦管爭出奩
懸知入手便獰劣那復助子窮幽潛我持妙頴急送似
標題珍重存華韱勢如執法貴心正俗病要以此語砭
揮掃定見龍蛇走紬繹何憚嵗月淹須知筆意似人意
柔順未必非㓙憸
　　清明日晩晴
正好園林藉落英細風吹雨濕清明牆陰旱渇休無賴
自有鳴鳩解喚晴
　　舟過荻塘
野航春入荻芽塘逺意相傳接渺茫落日一篙桃葉浪
薫風十里藕花香河回遽失青山曲菱老難容碧草芳
村北村南歌自荅懸知嵗事到金穰
　　從劉殿院借書
骨寒宜伴列仙臞欲喜依劉計未疎自昔暗中人易記
到今名下士非虛欲從給事論奇字擬向中郎得異書
願借牙籤三萬軸為公一　一辨蟫魚
　　過徐氏莊居
只着南冠不著纓掉頭防我問功名數椽茒屋有時漏
一墢野田無具耕酒地定能容勝踐墨畦終擬過平生
扣舷歸去蒹葭閙後夜相思看月明
　　過徐氏郊居
林梢眇眇隨鈄暉剝啄還來扣隱扉門巷劣容居士屩
塵埃不到野人衣恰當夜甑黄粱熟盛供春山紫蕨肥
侍坐無人只山月兩翁相對自忘機
　　次韻盧憲春意
少陵花惱便顛狂天與多情付此郎宿露園林鶯舌亂
暖風庭院蜜脾香閒愁㡬欲縈春事幽怨還能入醉鄉
應斷玉樓雙望眼便須催促理歸檣
　　次韻宏父喜雨
黄壟初看捲麥禾老農還復厭晴多四郊戽尾閒新瀆
一雨苗根長舊科已發政聲歸召杜更驚詩律鬬陰何
王孫欲識田家樂水亂溝塍涉可過
　　行簡以曽守韻見貽復和一篇
續經無復補嘉禾老去忘懷及見多摘尾簿書寧問署
㸃頭章句僅成科求田下澤吾行且招隱空山子謂何
(行簡有早晩故/山歸種秫之句)千萬買鄰真左計一丘端約老相過
　　曽宏父將往霅川見内相葉公以詩為别次其韻
　　　以自見
客裏思家且罷休無聊懷抱不禁愁時魚苦筍過百六
又到一年春盡頭
牆根啁啾百鳥閙最愛乳鳩來喚晴日永春閒深院落
渠能便當管絃聲
揚舲送子下苕霅繫纜沙頭多栁株十載風埃老行客
不知鷗鳥記人無
前溪溪頭玉色魚羊酪豈可比鮮腴江黄㑹中有勝處
健步走置煩長鬚
野店山茶亦可口試敲松火煑石泉相逢故人如問訊
但道老去多煩煎
　　還憇湖光亭復次江元壽韻
羊酪蓴羮本異區江湖隨俗語娵隅紫鱗撥刺衝文杏
翠雨翩翾過綠蒲舴艋興饒青絡馬笭箵自當紫微壺
叢書較罷頻搔首天末孤㠶去欲無
　　僕大自燕山來云有次律兄書被盜失去
投曉平安使倉皇扣倚廬修塗幸及此細語問何如云
自三闗道曽持一紙書﨑嶇經冦難隻影到鄉閭
　　杜季習遊恒山謁府帥劉公輒次劉彥常韻作詩
　　　送之
勇往都忘去路難胷吞螭虎氣桓桓呉頭楚尾三年夢
塞北江南五月寒瘦馬擊門留我别明珠攜袖許誰看
書生自有西江量何止能濡舌本乾
　　董罙大有詩紀呉江豁然閣舊遊索僕繼和
湖陰舊雨記重來小閣深明傍水開螮蝀横空橋倒影
琉璃拍岸浪成堆勝遊君復羮魚婢幽屛予方飯芋魁
遙想經行斷堤曲野花漂盡雪玫瑰
　　石壁寺山房即事
望斷南岡逺水通客檣來往酒旗風畫橋依約垂楊外
映帶殘霞一抹紅
　　石壁寺
山縈細路走修蛇峭壁連雲只蘚花木末忽看幡影亂
馬頭初見殿陰斜迴廊迤迤穿危嶠側澗涓涓露淺沙
秀色可餐吾事辦粥魚茶板莫相夸
　　秋日閒居
茒屋秋風斗破除蕭騷渾似浣溪居青山侍坐從吾好
黄帽籠頭與俗疎賴有園官能送菜可無溪友解留魚
從今輒莫慚枵腹一飽須煩插架書
　　野外罕人事
野外罕人事雖貧心自寛霜蔬供綠節社酒泛黄團日
落歸牛近風微宿鳥安展書遮老眼燈火砌儒酸
　　次子虛韻
誰能延月倚危樓細履相將偶當游倦聴山歌懷舊俗
閒看水戲濺寒流(土人以水/戲然燈)燈光競作千門曉酒力微
寛一掬愁明日八分疲阿買詩饞元只在清眸
　　次夕雨作用子虚韻奉懐次顔知魚軒小集
夾道繒山聳蜃樓小軒終憶數條游月將人意十分滿
雨入溪光一派流静聽屐聲喧夜市旋挑燈灺醖春愁
閉關不問隂晴事時怪𤣥花掠病眸
　　即事
造物勞人亦懵哉又驅疲馬上崔嵬經從野店初嘗筍
行盡江村始見梅千里短書先夢寐半生多難足風埃
桔槔俯仰成何事已念漁蓑歸去来
　　次呉江
小邑蕭條兵火餘狐狸入市自相呼茆牆竹户斜陽裏
十室生涯久已無
　　允迪招行簡卜居鸕鷀谷僕意羨之作詩送行兼
　　　以自見
嚴陵灘下鸕鷀谷聞道元英舊隠廬鼻祖名髙詩格在
耳孫才傑宦情疎漫山松桂雁行立入鄔茆茨星散居
知為劉郎賦招隠莫教花落到通渠
　　子虚航重湖之險逺過山中輒次維心韻以謝
小窓眠蠍虎敗壁上蝸牛老樹隂垂合前山翠欲流狂
言違世用彊飯了身謀不謂輕千里能迂訪戴舟
　　次韻學士兄見一亭
塵土敗名如敗敵雲山招隠似招降謾傾魯酒醒猶獨
聊發吳謳調本雙誰念佳人在空谷自同漁父老清江
它年對榻分餘地風雨蕭蕭夜打窓
　　次律兄餉魚魚不至而詩至頗類南海使君送酒
　　　輒成絶句
憑虚公子騎鯨後烏有先生控鯉初可是凡魚亦仙去
空餘一紙腹中書
　　劉希顔提舉見過出自卞山居二詩次其韻
偪仄風塵際分攜嵗月賒向来聞避地勝處偶為家對
客談鋒鋭憂時酒量加中觴莫辭醉回首又天涯
　　次韻呈維心拙澀不工當為抵掌
粲粲疎梅短短牆騷人長恨失遺芳低徊草棘精神透
彷彿關山魂夢香月淡乍看清影亂春深終恐緑隂藏
嵗寒為爾添愁絶倚樹微吟亦自傷
　　戲酬嘗草茶
慣看留客費瓜茶政羨多藏不示夸要使睡魔能偃草
肯慚懽伯解迷花一旗但覺烹殊品雙鳯何須覓瑞芽
待摘家山供茗飲與君盟約去驕奢
　
　
　
　
　
　
　
　
　
　
　
　
　
　宋詩鈔卷四十
欽定四庫全書
　宋詩鈔卷四十一
　　　　　　　　　内閣中書舍人呉之振編
　徐積節孝詩鈔
　積字仲車楚州山陽人少孤從安定學門下踰千人
　獨以别室處之遣婢視飲食澣濯盛寒一納裘以米
　飯投漿甕中日食數塊而已事母至孝以父名石平
　生不用石器遇石輒避母死廬墓哀號三年如一日
　每以五字教學者公卿部使者交薦除楚州教授改
　防禦推官又特改宣徳郎崇寧間又特除西京嵩山
　中嶽皆非常制七十八卒於家諡節孝處士先是枕
　書卧冊間大書曰五月榴花不肎開直待徐郎來筆
　蹤不類人世書卒時適五月一日人皆異之詩文用
　腹藁嘗曰文字在胷中未暇出者甚多也晩年耳疾
　不發逺書率以小詩報之
　　和楊掾月蝕篇并序
　楊子常掾為月蝕篇示予辭義甚偉某不敢虚辱其
　貺迺吟哦而和之詩曰彼月而蝕則維其常春秋月
　蝕不書其非大變也可知矣形而為詩歌若無不可
　者遂卒賦之云爾
元豐之元嵗戊午斗柄斜指西南維月行赤道日南陸
營丘分野星虛危昨夕既望復今夕盛若不損盈不虧
安知變起在傾刻突如有物侵其肌其始色變甚倉黄
須臾赤黒相合離良久煙焰極薫燎一團白玉燒為灰
黄琮蒼璧不可辨枯株死兔將安歸孰烏其吻吞巨皿
孰丹其汗流墨池如食非食始為薄有物無物不可知
蝦蟇何物敢張口麒麟何故敢爭鬭是何星曜敢侵犯
自是其形不可久君不見對月數眉毛須臾引臂不見
手嗟嘘天上之神物乃有如此事所蔽至甚不可解凶
而家室亡而身不然借使幸而免後世譏笑遭惡名君
不見漢朝賈生文有餘其心大勇其才疎當時如必用
其術紛紛不免危其軀鼂䥘堂堂蔽於刻公孫規規蔽
於諛谷永之才蔽權勢有若鷹犬供指呼霍光雖賢亦
有蔽何不早去顯與馮子都劉歆致位為國師豈若揚
雄久以為大夫蔽於太高李膺輩蔽於已甚陳蕃徒竇
武不斷蔽可痛東之不忍蔽可吁王允所蔽在無權荀
彧所蔽不早圖蕭禹之蔽入於佞王衍之蔽失之虛牛
李雖奇蔽朋黨機雲雖俊蔽附趨王導蔽怨殺周顗遂
良蔽誣殺劉洎崔浩蔽強殺其身所蔽若此甚可畏我
愛安世真朴忠匿名逺世歸至公有私見求堅不許以
私求謝絶不通諸葛武侯為將相心迹皎然無所枉有
罪至親而必誅有功雖讐而必賞謝安知壻王國寳不
以身蔽能辨早人心自是悦而服不顧四肢與肝腦苻
堅之師號百萬一戰而北若槯槁我吟此篇不足錄却
憶唐衢忠義哭古人今人何擇焉大抵人心蔽多慾月
之所蔽惟須臾須臾蔽去明如初人之所蔽何太甚至
於終身不悟不可除月乎月乎明哉明哉善去其蔽何
速之如君子法之所以改過賢者法之所以知非勇決
之徒所以奮發感慨之徒所以嘘欷我雖老且病齪齪
無所為猶能對月吟歌詩安得慷慨之士如桓伊把笛
為予吹
　　大河上天章公顧子敦
萬物皆有性順其性為大順之則無變逆之則有害禹
之治河也浚川而掘地水行乎地中其性安而遂因地
為之防猶恐不足制故附之山足使循山而行山不可
必得或原阜丘陵水行乎兩間既固而既寧及將近下
流山逺而地平渠裂為二河河分為九形雖暴不得怒
雖盛不得盈所以順而制歸之於滄溟後代䝉其業厯
世六七十凡千有餘年而無所決溢國君與世主豈皆
盡有徳葢繇河未徙一皆循禹迹河道既一徙下涉乎
戰國水行平地上迺堤防湮塞其時兩堤間寔容五十
里水既有游息堤無所圯毁後世迫而壞河設始煩促
伐盡魏國薪下盡淇園竹羣官皆負薪天子自臨篤其
牲用白馬其璧用白玉歌辭劇辛酸姑不至號哭瓠子
口雖塞宣房宫雖築其後復北決分為屯氏河遂不復
堤塞塞亦無如何兩河既分流害少而利多久之屯氏
絶遂獨任一渠凡再決再塞用延世之徒有天時人事
可圖不可圖有幸有不幸數説不可誣其後復大決大
壞其田廬灌三十一縣言事者紛如將欲塞之耶凡役
百萬夫費累百巨萬亦未知何如如此是重困是重民
歎吁言事者不已亦不復塞諸李㝷解光輩其言不至
迂遂任水所之渠道自割除當時募水工無一人應書
學雖有専攻術亦有窮歟諸所説河者桓譚實主之但
聚而為書實無以處之班孟堅作志亦無所出取事有
甚難者雖知無所補今之為河堤與漢無甚殊逺者無
數里近無百步餘兩堤束其勢如縳吞舟魚適足激其
怒使之逃囚拘又水性隠伏有容而必居􁏳淫而灌注
日往而月徂埽材有腐敗土壞有浮虚水進而不止正
如人病軀病已在骨髓醫方治皮膚下不漏足脛上突
為背疽或水如雷聲或埽如人喘或決如山傾或去如
席卷如蛟龍引陣如虎豹逃圈如地戸開闢如誰何生
變如神物主之不可得而辨嗟乎有如此堤防豈能禁葢
緣平地上失水之本性而又無二渠分九河所任以九
合為一所以如此甚今之為邑居多在古堤内以諸埽
凖之高於屋數倍以水面凖之亦高數尺外諸埽正如
城而土有輕脆民正如魚鼈處破湟畎澮被溺者常事
不溺者幸大又河水重濁澱淤日以積又夏秋霖雨諸
水湊以入故有必決勢不決者葢鮮或決彼決此或決
近決逺或決不可塞或塞而復決或決於旦暮或決於
嵗月或新埽茍完或舊埽潰裂譬如千萬鈞用一繩持
挈必有時而敗必有處而絶而自決大呉凡害㡬郡縣
河既北浸邊諸塘皆受患亡魚與逸馬孰為之隔限今
雖甚盛時亦防不虞變所以議論者復故道為便故道
雖已高可復亦可為但恐既復後其變不可知我兵學
雖陋公兵學雖奇我説兵之難公亦莫我違河事異於
兵其難堪歔欷智有不可及力有不可施汲黯非不偉
所塞輒復隳王遵無奈何誓死而執圭若與唐衢説號
哭垂涕洟未説穿故道未説治故堤且説塞河口所費
不可推諸所調發者委積與山齊卷埽者如雲進埽者
如飛下埽名入川其誓憂流移上埽名爭高少動即勢
危萬人梯急赴兩大鼔急椎作號聲號令用轉光指麾
其救䕶危急爭須臾毫釐又聞被灾郡數路方薦飢官
私無畜聚民力俱困疲朝廷謀已勞兩宫食不怡生民
仰首望使者忘寢飢為之奈何乎勿計速與遲事雖有
堅定議論在所持如一身所疾必以先後醫假如移所
費用以業貧民償其所亡失救其所苦辛或貸其田租
或享其終身獨孤有常餼使同室相親露屍與暴骸收
斂歸諸墳精選強明吏處之使平均鄉官與胥徒欺者
以重論如此庶㡬乎可無愁怨人下酬更生望上慰再
造仁然而論議者至今猶紛紛或復其故道或因其自然
公如決於一勿使衆議牽在已者以義在命者以天而
況行職分而況本誠忱聖朝無不察知子之赤心嗟余
何為者草莽且賤微與公本無素一見即弗遺以伯兄
處我以古人相期小設猶致説大事寧無辭年且六十
一未作溝中屍常恐公禮義如投諸汚泥豈欲為迂濶
不得已為詩瀝吾之肝膽但恐同兒嬉又恐誤公事公
千萬慎思如將從近功即去圖便宜如必謀久利唯古
人是希是詢而是度是訪而是咨或博物君子或宿儒
老師或濱河野叟或市井年耆或愚直夫婦所言無蔽
欺或老胥退兵耳聞而目窺或世為水學可與講是非
或博募水工按地形高卑從便道穿渠稍引河勢披海
既為大壑汴既分一支如闗竅䟽通臟腑病可治此説
如何哉但恐出於狂如何完障塞如何復諸塘觀變而
待時亦恐謀不臧為復有説者且須嚴邊防如魏尚守
邊見稱於馮唐如祭同久任使盜皆伏藏以車制衝突
如衛青武剛多置強弓手如李廣大黄選募如馬隆練
卒如高王如漢置奔命使我軍勢張短兵斫馬脛衝車
亂其行賞不以首級所以嚴部分大陷刀如牆可以堅
吾陣羊叔子以徳郭子儀以信光弼戰河陽揮旗令直
進其時諸軍勢如決水千仞楊素不用車可汗下馬拜
僅以其身免號哭而大敗將帥在方略勝却百萬兵安
邊在良將勝却築長城願子治水功有以酬明時便領
鐵林兵盡衣犀牛皮連營環繡帽大纛隨牙旗分金賜
勇敢藏書付偏裨先聲義信逺下令霜風馳出塞有豐
草近闗無馬蹄穹廬大漢外别部黒山西代謀為上策
何用長纓羈本朝正明盛以徳服外夷使來不受獻南
越回山梯西閉玉門闗東却高句麗四夷無一事各安
巢穴棲名將更無功優詔勒鼎彛師旅作鼓吹軍容除
虎貔銀鐺致郊勞翰林嚴鏁扉除書紙用麻省吏身著
緋公方有所念山足江之湄無心入黄閣有表辭赤墀
乞得老來身浩歌還㑹稽白雲與綠波無所不可之春
風桃花塢秋色黄菊籬茶籃與酒榼壺矢兼琴棋烹鷄
炊黍飰可倩龎公妻豈無㑹稽老雪夜同泛溪亦有二
三子棹歌相追隨散盡囊中金留得身上衣有宅是官
借無田可扶犁閒吟題寺觀長嘯入雲霓公得我詩後
一夢須先歸
　　李太白雜言
噫嘻欷奇哉自開闢以來不知㡬千萬餘年至於開元
間忽生李詩仙是時五星中一星不在天不知何物為
形容何物為心胸何物為五臟何物為㗋嚨開口動舌
生雲風當時大醉騎遊龍開口向天吞玉虹玉虹不死
蟠胷中然後吐出光焰萬丈凌虚空葢自有詩人以來
我未嘗見大澤深山雪霜氷霞晨霰夕霏萬化千變雷
轟電掣花葩玉潔青天白雲秋江曉月有如此之人有
如此之詩屈生何悴宋玉何悲賈生何戚相如何疲人
生胡用自縲絏當須犖犖不可羈乃知公是真英物萬
疊秋山聳清骨當時杜甫亦能詩恰如老驥追霜鶻戴
烏紗著宫錦不是高歌即酣飲飲時獨對月明中醉來
還抱清風寢嗟君逸氣何飄飄枉教謫下青雲霄大抵
人生有用有不用豈可戚戚反效兒女曹採蟠桃於海
上㝷紫芝於山腰吞漢武之金莖沆瀣吹弄玉之秦樓
鳳簫
　　答李端叔
有人頗似長沙傅得官亦望長沙去去時好賦楚江謠
還使風騷滿江路便須酌酒弔三閭正是忠魂寃憤處
縣令如今未去時蘭亭故事猶可為莫惜千筒萬筒往
諸君方壯我已疲登科能究文章豪數奇老將詩能高
長沙縣令號才吏方將睥睨謝與曹涼風即是八九月
紅萸黄菊花將發正是詩家得意時莫學古人悲暮節
東南美者有呉姬紅襦繡袂無所施把酒一巵輕浩腕
得詩一句勝娥睂山夫野叟只如此諸君達者應相嗤
有酒且漫飲有歌且漫謳共君説懷抱未語先搔頭良
久欲説説不得胸中有物如山丘君不聞東家女子花
見羞十六未嫁便悲憂墻頭樓上到日晩馬驟車奔如
水流西家亦有閨中女月璧龍珠求未許有心自比蟠
桃花無言竊笑陽臺雨謝鯤便是妾家隣敗唇折齒猶
相語何況五陵輕俠兒抛金擲玉教人非一夫奔處千
夫馳不論榮辱與刺譏羶中之蟻醯中雞攫金逐獸兩
眼迷主人下馬客已齊拜起俯仰容正俾有如六月賣
蒲葵唯恐不售霜風凄言至於此良可悲所以慷慨見
於詩誰能起舞誰能歌甕中有物如秋波古來多少無
奈何要須一醉都銷磨茫茫人間岐路多不如海水通
天河
　　俊老行送林次中赴都司(并序/)
　客有張文潛與之夜坐論事良久及林公之義於是
　兩人者名公為俊老因公之去作俊老行送諸御者
　為公一笑也
熙寧察院一開口誰人膽落御史手其時面堅黑髭鬚
力欲回天氣衝斗一從蹭蹬作外官所居不茍心迹安
剛不可回堅不變頭如霜雪心如丹所以論者悦而服
所養有義其質端東西南北二十載一朝有勅却召還
皁囊封上曉班肅繡衣步入秋霜寒義有所狥乞得身
白日降下天上人黄金龍節青囊印赤帷熊乗朱斑輪
以其餘才修職分以其餘力娯精神望淮樓上對秋色
玉女花前泣晩春時時共帳過南郭來就陶潛漉酒巾
與人論事不必合直無所茍氣色真持此以往無不可
古人所以為正臣淮南一路事如草嘉苗惡莠俱分了
中心皎皎如斯乎外計區區何足道兩宫日月方齊明
羣公戮力營太平公議急須招俊老清風先已過南京
　　莫飲呉江水寄陳瑩中
莫飲呉江水胸中恐有波濤起莫食湘江魚令人寃憤
成悲呼湘江之竹可為箭呉江之水好淬劔箭射讒夫
心劒斫讒夫面讒夫心雖破胸中膽猶大讒夫面雖破
口中舌猶在生能為人患死能為鬼害患兮害兮將奈
何兩巵薄酒一長歌灑向風煙付水波遣弔胥山共汨
羅
　　瓊花歌
春皇自厭花多紅欲得花顏如玉容春皇青女深相得
先教斂與秋霜色乃有雪月供光星榆獻白㪷量銀漢
琉璃濕人間美玉搗作灰荆山昆山鬼神泣天上有人
名玉女投壺之外能為素姑射神人解種花先須此物
為根芽天罅地竅掬精粹蟾身驪頷偷光華其時正是
天地交二氣上下陰陽調此花孕育得其正其間邪氣
無纖毫所以其色為正色出乎其類拔乎萃一如君子
有諸内粹然其色見於外三月將盡四月前百花開盡
春蕭然揚州日暖花開未春香不動花房閉仙掌秋高
玉露濃蛟人泣下珠璣碎黄鸝本是花中客啼盡好聲
求不得春皇費盡養花心春風使盡開花力春歸鶯去
花始開誰人放出深閨來唐家天子太平時太真浴罷
清華池紅裳繡襖厭君眼更作地仙披羽衣麻姑睡起
蓬萊島風吹玉面秋天曉洛川女子能長生氷生肌骨
成瓊瑤褒姒不見諸侯兵盡日不笑如無情宋玉移家
安在哉東隣不畫燕脂腮卓文君去成都速錦衣金翠
慵裝束吹簫容貌果何如見説其人名弄玉若比此花
俱不足淫妖怪豔文之累一如婦人有賢徳不為邪色
辭正色孀居之女能自持終身唯著大練衣又如正色
立朝者不以柔媚為奸欺以此論之乃可量人之不正
將胡為論徳乃是花之傑論色乃是花之絶洛陽花名
古云好看花須向揚州道君不見去年花下吹黒風霹
靂閃電搜玉龍此時半夜花光中不覺屈曲蟠長虹又
不聞天上琳琅樹種在煙霞最深處白雲枝葉白玉英
此花莫是琳琅精此花愛圓不愛缺一樹花開似明月
襄王半夜指為雲謝女黄昏吟作雪杏花俗艷梨花粗
栁花細碎梅花疎桃花不正其容冶牡丹不謹其體舒
如此之類無足奇此花之外更有誰世非紅紫不入眼
此花何用求人知詩人自與花相期長告年年乞一枝
　　姚黄(并序/)
　紫霄漫翁李道源見約分吟姚黄余畏其才不敢措
　筆不得已而後塞命因為之序曰天下牡丹九十餘
　種而姚黄居第一其名雖千葉而實不可數或累計
　萬有餘英不然不足高一尺也花肉既重其梢下屈
　如一器欹側之狀此亦花之巨美而精傑者乎是宜
　見於詩而不可泯然使寂寂也
黄河南畔伊川北姚家宅是真花窟古來多少豪奢兒
埋却千鶯萬鶯骨中央精粹得之多西方秀氣來相和
天與明光常借日水宫暗脉正通河春風如酒半酣時
誰教穀雨報花期司馬坂前嬌半啓洛陽城内人俱知
姚家門巷車馬填墻頭墻下人差肩花上紅綃都敝日
花傍翠幕恰如煙玉面兒來爭供帳錦袍郎去鬭抛錢
無人不説姚花好費却春功亦不少日長風暖綠梢低
坐上金仙困將倒鞠塵餅劑和香檀何以貯之承露槃
爛錦脱來嫌太豔鮮衣染就欲驂鸞君看此花肌肉豐
一尺餘高千萬重粧面深藏青步障寳冠斜墮碧霞叢
步搖好稱釵鳳凰玉環犀佩珠鳴璫帝女何緣心好道
阿嬌安用金為房紺窠累棲舒雁雛沈煙噴出狻猊爐
一種養成餘意態千花瘦盡春肌膚峨峨一器欹且傾
覆杯難辨鍾與觥染以蛟綃求正色叩之玉挺希宫聲
魏家紅共牛家碧迭霸花中聳高格如今俛首甘下風
九十種中為第一此花莫似武昭儀出得宫來不畫睂
情貌欲為狐媚態衣裳却是比丘尼楊妃本是傾國身
脱却紅襦號太真河水欲濡頭上髻馬嵬猶著舊時裙
物色一定猶可疑人心作變宜難知容易莫評真與欺
貌或如是心或非君不見老莊有深意萬物之中最防
偽
　　管春風
我是蓬萊山上客為管春風歸不得今年更是春來遲
江南未寄梅花枝探春童子青霞衣時時去上青雲梯
春風消息苦不逺瑤臺瑤水氷霜淺蟠桃花在海東邊
此花不發春一㸃東風日夜來人間到時先催草根軟
大都紅紫心先動小桃先覺枝頭重更有纖纖楊栁枝
路傍先得行人弄詩翁自愛蟠桃花鸞鶴不在無雲車
城南夜半無酒家和氷和雪吞月華有客笑中攜劒去
偷得銀瓶與肥羜詩公兩眼看浮雲為管春風不回顧
　　花下飲
我向桃花下立飲一杯酒杯酒先濡鬚花香隨入口花
為酒家媪春作詩翁友此時酒量開酒量添一斗君看
陌上春令人笑拍手半青籬畔草半綠畦中韭閒烏下
牛背奔豚穿狗竇潛身猫相雀引喙禽呼偶包麻隣乞
火穿桑兒餉糗物類雖各殊所樂亦同有誰知花下情
猶能憶楊栁中心卒無累外物任相揉余方寓之樂自
號閒人叟
　　謝周裕之
樂不須絲竹花不須桃李舞不須輕軀歌不須皓齒人
生各有樂顧我如何爾我是兩栁翁家在南郭裏詩酒
以為樂賔客至即喜酒味酸或淡瓷椀粗而偉或無一
飣菜但費㡬張紙(客所言/用紙筆)人情慕富貴公何眎賤鄙寒
冷載肴酒暮夜煩屐履孚誠非猝然飣餖亦勞止不用
卞郎瓠但坐杜侯椅兩棹合一尺一爐暖雙趾不以藥
隨時而用繒掩耳或啖魚菹盡或愛藏蘇美或取鱐與
腊或約酒以指人皆悦真厚誰敢停箸匕一客癯而清
偶坐為六子吟聲尚鼓吹懽情勝羅綺俗物無所用高
㑹有如此
　　富貴篇荅李令
我有一筒詩寫出千年意將令後世觀不是前言戲感
君再唱洞庭謠我亦重歌酬子恵古人達者常有異姓
王一門五侯三將軍兄弟同入中書堂對開大第連㡬
坊私門列㦸森鋒鋩十二簾捲珠熒煌雙姬扶起坐牙
床綠鬟紅袖花成行左盼右顧生春陽高車食客劒佩
鏘堂上已滿坐兩廊巨鑊大鼎烹牛羊玉壺挹酒金船
長美人拜客求盡觴歌姬一誤已絶肮纒頭彩幣堆如
岡酬歌買笑金鴛鴦奴袍火浣直兩箱三千廐馬紅錦
障厠幃文繡爐薫香更衣侍妾如閨房主人意氣秋鷹
揚其心端如彩鳳凰一言合意青雲翔須臾睚眦磨刀
鎗門前臈月可烘裳一日失勢成氷隍小者腰領屍道
㫄大者連頸宗族亡犬雞散盡空遺墻野鳥入室山魈
藏嗚呼哀哉可歎傷至死不悟猶陸梁古來如此有多
少豈似洞庭湖上老無租無税一生閒有飯有魚一杯
飽日落波間煙正昬雲開湖口山光曉棹翁適自巴陵
迴掛帆直指瀟湘道有言不問俗窮通何憂可入翁懷
抱脩竿短棹已自足更有前村一茅屋賣魚沽酒任醉
醒繡户朱門自歌哭嗟余未往心先慕更謝棹翁詢去
住風前月下有誰知醉魂吟魄自來去堂前畫作荆南
圖夢中記得巴陵路
　　寄范掾
昨日沽酒典布襖今朝所典未可保最好綿衾剰典錢
又恐夜寒妻懊惱兩務酒官俱見怜沽我好酒如甘泉
為報孟光莫惡發待將黄卷換青錢
　　贈張敏叔
張子生平最多難未老頭毛白一半頭雖更白詩更清
正作詩時人莫喚頭不肯轉身不移口中聲調霜風凄
太清宫殿月明時第一莫吹松竹詩
　　寄張文潛
不知今之人誰識張縣尉勿問胸中事但看面上氣所
謂人英者正是斯人輩前年南郭中文酒日夜㑹一從
舍我去忽忽再逾嵗今兹嵗且盡為子吟不睡起坐却
就枕伸頭出紙被約是三四更老老抱雙脚此時吟正
酣聲調不可却春風起淮東須臾到嵩洛往往入子家
但子眠不覺子覺將奈何聲盡情思多上東門外路洛
水生春波還我大松來不用寄詩歌
　　送端叔二首(并序/)
　夜漏將盡枕上再送端叔也洛水之陽馬上為我誦
　此詩即此詩用木葉書投之水中便為將來故事也
　延安塞上見羣雁能為我誦此詩東南望否夜中枕
　上聞孤鴈聲尤數數誦此詩也紙窮意未盡
端叔上馬去巷口馬頭轉我喚端叔時端叔急回面記
取此時意莫使落風埃上東門外水正望楚州來此水
一來不復見不及黄沙塞頭鴈
是物可寄情是物可寄聲不須使黄犬延州歧路逺莫
怪不登淮上樓只為淮水不西流直待銜蘆鴈却迴其
時隨到天盡頭
　　送張宜父赴南從幕府(正彥/)
江南秋色芙蓉香滿江秋水傾銀潢泛水依花人姓張
濤翻浪湧揮文章突然出者何蒼蒼巨鼇爆背來中央
黿鼉仰首仗四旁登臨談笑得庾郎安得霜鶻腰胯長
騎上秋空追鷫鸘北望海門形勢強美哉壯觀呉封疆
若將前代論興亡直談孫氏到陳梁凡為佐命可哀傷
其諸姦孽如豺狼傾讒正直誣忠良以國販賣為賈商
歌姬舞女金滿堂不須為盜持刀鎗身雖幸免遺其殃
子孫戮辱甚犬羊所以不欲讀史書鼻洟目汁沾髭鬚
潤州支使相如無山陽老子如唐衢
　　送陳留逸人
有人持一管不用蘆葉卷能作隴頭聲其女操六板吹
者寓其聲拍者㑹其情情聲與氣貌内外俱和平時時
入酒家便插㡬枝花歸來無一事醉卧日西斜人或問
所得答云無憂嗟或問其所欲何物可相累我愛斯人
者富貴所不如有如此娯樂作何如稱呼呼為無憂人
畫作無憂圖更畫㡬枝花酒瓢與酒壺
　　送吕清叔
慘慘黄昏天欲雪蕭蕭淮浦人聲絶風擊寒雲鴈正鳴
客眠孤棹燈將滅
　　和張文潛晩春四首
昨日枝頭紅鮮鮮染人指今朝㝷不見已在汙泥底
麥穎未黄乾桑實半紅濕恰得一犁雨田事正火急
人事無如何多於道傍草但問酒有無莫管老不老
風暖鷰窠牢雲晴鳥翅健物生自有樂亦各適其願
　　示諸生
子莫為文學纖麗須是渾渾有古意本源要在養諸中
不然恐汝為時輩
　　答何楚才
有客能操耒而舍其良田有客善攻玉而探珠於淵二
者之是非子以謂何如子乃捨所急若是其渠渠然余
有二説可為不可為所謂不可者子家無寒飢所謂可
為者奉養之所資余此二説者子當慎擇之余嘗奇子
貌亦嘗憐子文不能為子謀嗟哉空云云
　　還崔秀才唱和詩
元白有餘勢孟韓無困辭子美骨格老太白文采奇當
時大道久破碎人人文字萎􁓓而支離天生數子將卓
卓鴟鴞正成羣一鶚磨天飛嗟君不與數子共使君逸
氣填塞無所施我來雖無知黄金白玉看如泥自從詩
卷一入手掣然直上青雲梯十宵不睡亦不困厭賔日
日闗柴扉秋風獵獵吹横河蒼天萬里生銀波起來半
夜吸一口睡魂酒病都消磨
　　贈慎叔良
昨日故人來慰此白頷叟兩叟忽相見面色如飲酒將
此酒色面抵却春風寒飲酒豈易比懽好良所難我已
五十八君已五十七人生勿草草兩公須努力
　　和李自眀
自明多奇辭更為奇怪歌好共盧仝騎綠耳吟哦直上
崑崙坡更令張旭輩醉中揮筆書嵯峨安用呼老子兩
脚跨槖駞有命得堅疾無術除沈疴一從水木迭用事
肺為廢物囚網羅而況小暑之後有初伏與大暑更添
熱厲兼昬魔骨間赫赤炭丸走皮上烘炙鐵手摩有時
一屋之内但覺湯火近不辨鑊與鍋手持匕箸腹先脹
酒到㗋嚨顏已􁊭青黏漆葉無所用鳥伸熊顧其奈何
五臟熟云可湔洗百骸終恐生蟲窠脱身難上赤霄路
夢魂忽泛滄溟波滄溟盡處是星漢有人常弄機與梭
枯槎去後更無客厯歴赤桂來經過取得良書卦牛角
持將斗柄吞明河但把明河吞滿腹不去龍田拾瑤玉
便控鼇頭出海來霞㸃震痕在眉目起穿兩栁行青莎
怪歌使我須吟哦作文非小事要為法度後世無譏訶
大抵文章本諸内歸之無憾斯平和擬之於經輔之
友精講明辨相切磋君雖病肝其心可用教我雖病
肺心亦不自阿日夜思索已矣老矣所學亡失多
　　和倪敦復
一别北軒君參商與秦越先聲從西來塵榻為君拂吟
行時引頭吟坐即搖筆未見問行人既見惜短日緩頰
相問勞劇談盡忠切耳竅雖塞豆口角自流沫崔子祥
而論祝令閔且説籬間菊參差樽中酒澄澈把酒自相
勸投菊兩不絶客主莫分辨僮僕亦娯悦若此龎公家
妻子不羅列悔令唱驪歌惜不醉寒月念子為令尹行
義高突兀當官志不回斂版腰可折與俗皆背馳而慕
古遺烈竹節生便堅劒氣久已發其時東野外頻煩大
夫謁篇章日相㝷氣勢誰可遏仍攜大軸來使我兩日
閲人事有合離嵗月成恍惚逸翮騰方高駿馬足不蹷
子實不我忘我亦不子忽與之氣類同見之心欲豁金
城不可破鐵壁不可奪擇交葢已定言志亦已合布陣
詩甚詳揮灑手不歇更約臨行時斯言可贈别
　　答范君錫
報漫翁無錢可沽酒青衫典不得黄卷賣不售借問公
田中秫米種㡬斗休管將來旱與水莫為妻兒種粳米
兄來留下二萬錢送與酒家主人未不然何計見春風
空將花插白頭翁簿書營營㡬時了何如載酒訪揚雄
　　誰何哭
誰何哭哀且危白頭母朱顔兒兒忽捨母去母何用生
為架上有兒書篋中有兒衣兒聲不復聞兒貌不復窺
誰何哭哀復哀腸未絶心先摧母恃兒為命兒去不復
來朝㸔他人兒暮看他人子一日一夜間十生九復死
君不見昨夜人靜黄昏時含心抱痛無人知其時忽不
記兒死倚門引頸望兒歸
　　鴈從何處來
鴈從何處來正望東南飛毛間認白露肚下㸔殘暉浮
雲共煙水日夜為所依衡陽是故山但恐故人稀
　　哭醇醇
東門園上春風微醇醇塚上花成圍醇醇一去不復返
食一盂兮酒一巵悲莫悲乎今日傷莫傷乎舊衣思其
言而想其貌吁嗟乎天喪吾兒
　　哀哀詞
哀哀復哀哀哀哀至此極孤兒與慈母中路忽相失恍
惚須臾間終日不復得誰復坐我堂誰復入我室誰復
飲兒酒誰復哺兒食兒飢誰復念兒寒誰復恤耳不聞
慈語目不見慈色譬如行路人日逺如一日行人猶可
期逺道猶可追天窮地盡處一日猶可歸哀哀復哀哀
此去無盡時誰言生離别不如死别離君不見人已閉
門鳥已棲黄昏塚畔孤兒啼
　　送倪敦復
手持報簡人歸後足步迴廊角住聲但恐舟行隨早晚
此時秋色半陰晴明朝路向雲邊望今夜詩須枕上成
四壁無燈窗有月直無老夢到三更
　　寄張景修
東南未回客行樂又經年呉市花朝酒松江月夜船窮
閻無屋住廣殿有詩傳若論平生事無如任自然
　　和孫元規資政游園
紅作簾帷翠作裀隨軒歌舞一時新未知醒者何如醉
且向樽前莫負春煙重栁梢寒蘸水日高花徑暖生塵
自從三月芳菲後誤入桃源又㡬人
　　謝蔡子驤
好客重來直上㕔龎家妻女合炊秔名言一坐令誰聴
老病雙瞳為子明有道長官方就禄無能司户欲歸耕
如斯出處俱平易義理難時即共評
　　夜賞春寄敦復
莫道山陽官辛苦大夫未是不閒人晝來琴上披㝷曲
夜入花間㸃檢春拖袂帶歸香滿地迴燈引去蝶隨身
高才自有風流格吟作吳謡事最新
　　示汝弼
十載交情義有餘離羣還歎索然居一番思我須成夢
每度人來定寄書此日相從尤歎密他時何處覓迂疎
回來徑哭青墪墓莫向南城問舊居
　　送至機
閉門有幸藏衰病策杖無因奉俊游繩纒觔骸方就枕
火燒皮骨正思秋覽君健句如逢藥慰我孤懷勝凭樓
見説束裝行未得夢魂先到楚江頭
　　寄路倅洪澤阻水
莫教容易過龜山多少人心願復還更有南城黄綬客
但吟西户綠楊間纔經濁汴無沈浪且趂清淮洗醉顏
安得就公歌一曲緩吟遲步夕陽灣
　　和路朝奉新居十五首
世俗紛紛事總虛詩翁今作逸人居勤穿東地緣栽竹
喜占明窻為著書近市好賖春肆酒就淮仍買晩罾魚
忽撐小艇來西郭不問皆知訪仲車
詩翁愛酒典衣沽六子將孫侍燕居正要白家醇釀法
不須劉徳偽金書厨經雪後炊無黍門近淮瀕食有魚
何以獻公㝷長物庾郎三韮載盈車
昔也聞名誦子虛今來白領隔城居新詩解道論頭句
舊客仍移把臂書北郭風高真隱豹南州循政喻烹魚
歸時見説臨川路父老爭留太守車
陳傅門前客姓徐有何智術佐閒居接簷俛仰令遮雨
縳竹縱横為架書趂露劚田移草木和灣汲水貯龜魚
上元已過清明近更約㝷花不用車
誰家住處近田廬朝奉抽簪就退居竹葉已成新嵗酒
梅花未領故人書呼童解袂捫飢蝨趂日開箱曝蠧魚
一似散仙閒到夜卧屏仍看五雲車
坐想堂前弄白髪蒲茵筍席正高居綵衣六子傍供膳
錦髻諸孫自教書愛士主人新置榻清身太守舊懸魚
更吟整斗論頭句勝却西庵詩一車
不辨時人直與迂濯纓且喜近淮居朝衣脱後常耽睡
野史修時或借書恨乏青山供採藥愛㸔白鳥伺吞魚
東園賣酒花開近待看詩翁倒載車
簿領脱來如一夢身名全後喜寧居生來自信無非義
世上何緣作謗書所養有源如大水其賢可樂比嘉魚
願公八十為更老玉幣三徵乃就車
自是平時大隠徒何須水宿與山居都無長物垂空槖
却有閒房聚逸書近見雪消思野蕨遙呼船問憶江魚
缷帆便去㝷村酒醉使兒孫推鹿車
身著練袍履用蒲鶡冠鳩杖稱郊居家中但乏青囊印
坐處便㸔黄卷書賃屋為無揚子宅休官非為武昌魚
長年不出何妨事況是門懸致仕車
夷白先生好對廬醉吟處士作鄰居幅巾自去呼樵父
蠟屐何時訪竹書坐想高談搖麈尾情知相誶跨鯨魚
更憐同姓陪罇酒勝却荀生得御車
路家巷口是何渠半似城中半野居已退白仙常按曲
未歸陸俊漫傳書雪消墻外逢桃葉日暖門前見捕魚
更有花間行處樂舊時歌舞願隨車
好養𤣥猿共鶴雛茒茨葢屋竹間居家無越使千金槖
腹有齊臣四部書一自臨川登畫鷁便煩别駕掌銅魚
吟哦還作詩仙退恰似驂鸞鳳駕車
世間詩淡鄭雲叟夀且安寧陶隠居愛酒自開浮蟻甕
耽詩如好換鵞書籜冠戴後搘笻竹鶴氅披來控鯉魚
學作蓬萊吟醉客何須駟馬駕安車
西庵翁上北城隅為望臨川舊守居所恨足無雙翅舄
但將詩代一函書甥教洗榼多沽酒妻使磨刀細切魚
灑掃待公來獻壽親扶杖履醉升車
　　和石宣徳五栁亭(安正/)
五栁神君氣貌端所希所向靜而安每思往行投閒地
肯逐時情慕熱官秫酒易醒風户猛葛巾難卧月窗寒
也應種得東籬菊好置籃輿自在觀
　　戲呈評事(三事/)
我向燈前置酒盃南軒北户一時開如今正是花時節
且放春風數路來
　　寄蔡子驤
為報廬陵客逢人且寄聲不知無恙否何日到南城
　　和張文潛晩春
易貯千㝷水難藏一㸃春也須㡬杯酒還似送行人
渡水衣須汲穿林手自披經春脚力軟但恐上山遲
　　二老寄朱廣微(二首/)
二老相思又隔年僧窗閒坐復何緣吟翁最好鹽城住
時把歌詩付酒船
寄聲切問朱監利對面勤詢劉貴池或見廣東程使者
為言收得寄來詩
　　呉舒信道
淮干風起木枝搖頷下甆歐一尺高我是折薪扶耒手
中丞且莫笑麄豪
　　上林殿院次公(九首/)
衰翁太半白髭鬚活到明年六十餘未死須為治河説
此生難就賑飢書西庵共坐諸僧榻南郭親逢大使車
記得偶同詩韻否淮東使者亦嗟歔
林氏家藏萬帙書五船便可當五車别顧客舟施坐榻
更謀官舫作行厨寫時教子烘青竹讀處呼童捉蠧魚
悔不早知都借取終身挾策灌園蔬
　　贈黄魯直
不見故人彌有情一見故人心眼明忘却問君船住處
夜來清夢繞西城
　　華陽山和查教授
玉井温温漫月華幢幢松檜聳高牙半峰已斷人間路
絶頂自開天上花可恨白雲吟處起何堪行路望中賖
怪來得似希夷子借問如今有㡬家
　　宿山館
煙蘿斷處初逢舍雲竹疎時忽見燈嶮磴未歸樵塢叟
破庵已去誦經僧暗龍吟罷庭無月寒狖啼來谷有氷
君看牀頭鐵鱗甲雨痕苔暈㡬千層
倦客待沽山下酒飢童先上竈頭燈行經怪冘思防虎
坐聴疎鐘欲訪僧手弄一張琴似鐵匣藏三尺劒如氷
調高器古無人伴身上煙霞空㡬層
龍歸潭面千㝷黒虎視林隈兩炬燈執㸑正燃炊飯火
乞飡恰值寄眠僧倦聴雨後諸巖溜渇憶春前一片氷
卧㸔滿山紅日曉碧瑤城闕鬱千層
厨頭火滅童偷飯梁上巢空鳥避燈入夜更無同舍客
今朝唯有放猿僧樵庵已貯霜前果竹院猶存臈後氷
誰道煙霄花上處一梯雲級萬餘層
　　送李守
莫説真州南畔路楚望亭南路已遙只可寄聲來見問
更難折簡去相招船頭何處逢秋水山下誰家把酒飄
且趂潮行急揺櫓到江州後更無潮(癸亥六月十三日/與朱至機坐間得)
(此到江州後更無潮一/句其夕枕上成篇也)
　　哭張六(并序/)
　張六子莊死矣十一月十三日夜四更時積用素服
　望其所居哭之哭且為詩明且涕泣以書使孤甥老
　老致於柩前嗚呼哀哉
欲視目已瞑欲語口已噤欲動肉已寒欲書手已硬惟
有心上熱惟存心中悲此熱須臾間此悲無休時所悲
孤兒寒所悲孤兒飢苦苦復苦苦此悲遂入土
　
　
　
　
　
　
　
　
　
　
　
　宋詩鈔卷四十一
欽定四庫全書
　宋詩鈔卷四十二
　　　　　　　　　内閣中書舍人呉之振編
　陳與義簡齋詩鈔
　與義字去非號簡齋汝州葉縣人登上舍甲科厯
　太學博士擢符寳郎㝷謫監陳留酒税南渡後避亂
　襄漢轉湖湘踰嶺嶠召為兵部員外郎紹興中累官
　翰林學士知制誥至㕘知政事卒年四十九少學詩
　於崔徳符問作詩之要崔曰工拙所未論大要忌俗
　而已嘗賦墨梅受知徽宗遂登册府尤喜其客子光
　光隂詩卷裏杏花消息雨聲中之句天分既髙用心
　亦苦意不拔俗語不驚人不輕出也晩年益工旗亭
　傳舍摘句題寫殆徧號稱新體體物寓興清邃紆徐髙
　舉横厲上下陶謝韋柳之間劉後村謂元祐後迭起
　不出蘇黄二體及簡齋始以老杜為師建炎間避地
　湖嶠行萬里路詩益奇壯造次不忘憂愛以簡嚴埽
　繁縟以雄渾代尖巧第其品格當在諸家之上劉辰
　溪序其詩亦謂較勝黄陳比東坡云如論花髙品則
　色不如香逼真則香不如色其推尊如此簡齋自言
　曰詩至老杜極矣蘇黄復振之而正統不墜東坡賦才
　大故解縱繩墨之外而用之不窮山谷措意深故游
　泳玩味之餘而索之益逺要必識蘇黄之所不為然
　後可以涉老杜之涯涘味此足以定其品格矣簡齋
　晚年讀書吾邑之(缺/)　鄉有遺蹟云
　　次韻謝文驥主簿見寄兼示劉宣教
斷蓬隨天風飄蕩去何許寒草不自振生死衣牆堵兩
塗俱寂寞衆手劇雲雨坐令習主簿下與雞鶩伍遙知
竹林交未肻一時數翩翩三語掾智與慢相補髯劉吾
所畏道屈空去魯子才亦落落傾蓋極許予四䕫照河濱
一笑寛逆旅堂堂吾景方(張儀/掾字)去作泉下土未知我露
電能復㡬寒暑思蓴久未決食薺轉覺苦我不逮諸子
要先諸子去不種楊惲田但灌吕安圃未知誰善釀可
作孔文舉十年亦晩矣請便事斯語(來詩有十/年之約)
　　次韻周教授秋懷
一官不辦作生涯㡬見秋風捲岸沙宋玉有文悲落木
陶潛無酒對黄花天機衮衮山新瘦世事悠悠日自斜
誤矣載書三十乘東門何地不宜瓜
　　次韻張矩臣迪功見示建除體
建徳我故國歸哉遄我驅除道得歡伯荆棘無復餘滿
懷秋月色未覺飢腸虚平林過西風為我起笙竽定知
張公子能共寂寞娯執此以贈君意重貂襜褕破㡌與
青鞋耐久心亦舒危處要進步安處勿停車成虧在道
徳不在功利區收視以為期問君此何如開尊且復飲
辭費道已迂閉口味更長香斷忩櫺疎
　　題牧牛圖
千里煙草緑連山雨新足老牛抱朝飢向山影觳觫犢
兒狂走先過浦却立長鳴待其母母子為人實倉廩汝
飽不慙人愧汝牧童生來日日娛只憂身大當把鋤日
斜睡足牛背上不信人間有黄輿
　　江南春
雨後江上緑客悲隨眼新桃花十里影搖蕩一江春朝
風逆船波浪惡暮風送船無處泊江南雖好不如歸老
薺遶牆人得肥
　　蠟梅
智瓊額黄且勿誇囘眼視此風前葩家家融蠟作杏帶
嵗嵗逢梅是蠟花世間真偽非兩法映日細看真是蠟
我今嚼蠟已甘腴况此有韻蠟不如只愁繁香欺定力薫我
欲醉須人扶不辭花前醉倒卧經月是酒是香君試别
　　次韻張元方春雪
雲黄天為低窗白雪初作幽人睡方覺簾外舞萬鶴斜
斜既可人整整亦不惡不知來何暮遂失梅花約東風
桃杏暖不受珠璣絡聊迴萬斛潤㸃㸃付藜藿幽人無
酒飲一笑供酬酢歲晚㑹復來相期在丘壑
　　雜書示陳國佐胡元茂四首
一官專為口俯仰汗我顔顧将千日飢換此三歳閒冥冥
雲表雁時節自往還不憂稻粱絶憂在羅網間絶勝杜
拾遺一飽常間闗晚知儒冠誤猶戀終南山
杜門十日疾因得觀妄身勿云千金軀今視如埃塵平
生老赤脚每見生怒嗔揮汗煮我藥見此媿其勤
巨源邦之棟急士如拾珍定知柳下鍜逺勝崔史陳絶
交雖已隘益見叔夜真士要雖衣食求仁今得仁釋之
與王生盛美俱絶倫吾評竹林詠未可少居人
吾昔同年友壯志各南溟十年風雨過見此落落星秀
者吾元茂衆器見鼎鉶許身稷卨間不但醉六經時逢
下車揖慰我兩眼青勿憂事不理伯始在朝廷
　　書懷示友十首
俗子令我病紛然來座隅賢士費懷思不受折簡呼城
東陳孟公久濶今何如明月照天下此夕與君俱不難
十里勤畏借東家驢似聞有老眼能作薦鶚書功名勿
念我此心已埽除(陳孟公/謂國佐)
張子霜後鷹眉骨非凡曹不肻兄事錢但欲僕命騷胡
為隨我輩碌碌著青袍相逢車馬邊技癢不得搔
平生詩作祟腸肚困藿食使我忘隱憂亦自得詩力絶
知是餘蔽且復永今日不知付盃酒一笑萬事畢毛頴
僅升堂麴生真入室
我夢鍾鼎食或作山林遊當其適意時略與人間侔覺
來跡便埽我已不悲憂人間安可比夢中無悔尤
我䇿三十六第一當歸田柴門種雜樹婆娑樂餘年是
中三益友不減二仲賢柏樹解説法桑葉能通禪
有錢可使鬼無錢鬼揶揄百年堂前燕萬事屋上烏微
官不救飢出處違壯圖相牛豈無經種樹亦有書如何
求二頃歸卧淵明廬曝背對青山鳥鳴人意舒試數門
前客終歲㡬覆車
仲舒老一經䇿世非所長瓦鼎薦蔬食但取充飢腸偉
哉賈生書開闔有耿光既珍亦可飽舉俗不見嘗
揚雄平生學肝腎困雕鑴晩於𤣥有得始悔賦甘泉使
雄早大悟亦何事於𤣥賴有一言善酒箴真可傳
蕭蕭十月菊耿耿照白草開窗逢一笑未覺徐娘老風
霜要飽更獨立晚更好韓公真躁人顧用憂懷抱
青青堂西竹歲寒不緇磷蓬蒿衆小中拭眼見長身澹
然冬日影此處極可人子猷幸見過一洗聲色塵
　　北風
北風掠野悲歲暮黄塵漲街人不度孤鴻抱飢客千里
性命幺微不當怒梅花欲動天作難蓬飛上天得盤桓
千里卧木枝葉盡獨自人間不受寒
　　送張仲宗押㦸歸閩中
翩然鴻鵠本不羣亦復為口長紛紛去年弄影河北月
今年迎面江南雲還家不比陶令冷持節正效相如勤
青天白日映徒御𤣥髮絳斾明江濆舟前落花慰野老
浦口杜若愁湘君遙知詩成值驛使萬里春色當見分
贈人以言予豈敢不忍負子聊云云舊山雖好慎勿過
恐有徳璋能勤文
　　襄邑道中
飛花兩岸照船紅百里榆堤半日風卧看滿天雲不動
不知雲與我俱東
　　寄新息家叔
風雨淮西夢危魂費九升一官遮日手兩地讀書燈見
客深藏舌吟詩不負丞竹林雖有約門户要人興
　　年華
去國頻更歲為官不救飢春生殘雪外酒盡落梅時白
日山川映青天草木宜年華不負客一一入吾詩
　　茅屋
茅屋年年破春風歲歲來寒從草根退花值客愁開時
序添詩卷乾坤進酒盃片雲無思極日暮却空囘
　　酴醿
雨過無桃李唯餘雪覆牆青天映妙質白日照繁香影
動春微透花寒韻更長風流到尊酒猶足助詩狂
　　秋雨
蕭蕭十日雨穩送祝融歸燕子經年夢梧桐昨暮非一
涼恩到骨四壁事多違衮衮繁華地西風吹客衣
　　西風
水末西風起中含萬里涼浮雲不愁思盡日只飛揚夢
斷頭將白詩成葉自黄不闗明主棄本出涸隂鄉
　　題許道寧畫
滿眼長江水蒼然何郡山向來萬里意今在一窻間衆
木俱含晩孤雲遂不還此中有佳句吟斷不相闗
　　和張矩臣水墨梅五絶
巧畫無鹽醜不除此花風韻更清姝從教變白能為黑
桃李依然是僕奴
病見昏花已數年只應梅蕊故依然誰教也作陳𤣥面
眼亂初逢未敢憐
粲粲江南萬玉妃别來㡬度見春歸相逢京洛渾依舊
唯恨緇塵染素衣
含章簷下春風面造化功成秋兔毫意足不求顔色似
前身相馬九方皋
自讀西湖處士詩年年流水看幽姿晴窻畫出横斜影
絶勝前村夜雪時
　　夜雨
經歲柴門百事乖此身只合卧蒼苔蟬聲未足秋風起
木葉俱鳴夜雨來碁局可觀浮世理燈花應為好詩開
獨無宋玉悲歌念但喜新凉入酒盃
　　以事走郊外示友
二十九年知已非今年依舊壯心違黄塵滿面人猶去
紅葉無言秋又歸萬里天寒鴻雁瘦千村歲暮鳥烏微
往來屑屑君應笑要就南池照客衣
　　十月
十月北風催歲䦨九衢黄土汙儒冠歸鴉落日天機熟
老雁長雲行路難欲詣熱官憂冷語且求濁酒寄清歡
孤吟坐到三更月枯木無枝不受寒
　　題小室
暫脱朝衣不當閒澶州夢斷已多年諸公自致青雲上
病客長齋繡佛前隨意時為獅子卧安心懶作野狐禪
爐烟忽散無蹤跡屋上寒雲自黯然
　　次韻張迪功春日
年年春日寒欺客今日春無一半寒不覺轉頭逢歲換
便須揩眼待花看爭新游女幡垂髩依舊先生日照盤
從此不憂風雪厄杖藜時可過蘇端
　　又和歲除感懷用前韻
衮衮諸公車馬塵先生孤唱發陽春黄花不負秋風意
白髮空隨世事新閉門讀書真得計載肴從學豈無人
只應又被支郎笑從者依然困在陳
　　次韻答張迪功坐上見貽張將赴南都任二首
足錢便可不須侯免對妻兒賦百憂一笑相逢亦奇事
平生所得是清流談天安用如鄒子埽地還應學趙州
南北東西底非夢心閒隨處有真遊
千首能輕萬户侯誦君佳句解人愁夢䦨塵裏功名晩
笑罷尊前歲月流世事無窮悲客子梅花欲動億吾州
明年又作河梁别莫負平生馬少游
　　題畫兔
碎身鷹犬慙何忍理骨詩書事亦微霜落深林可終歲
雄雌暖日莫忘機
　　寄若拙弟兼呈二十家叔
退之送窮窮不去樂天待富貴不來政須青山映黑髮
顧著皁蓋爭黄埃何如父子共一壑龐家活計良不惡
阿奴況自不碌碌白鷗之盟可同諾三間瓦屋亦易求
著子東頭我西頭中間共作老萊戲世上樂復有此不
問夢膏肓應已瘳歸來歸來無久留竹林步兵非俗流
為道此意思同遊
　　次韻謝表兄張元東見寄
平生張翰極風流好事工文妙九州燈裏偶然同一笑
書來已似隔三秋林泉入夢吾當隱花鳥催詩歲不留
安得清談一陶寫令人絶憶許文休
　　若拙弟説汝州可居已約卜一丘用韻寄元東
四歲冷官居濮地三年羸馬帝王州陶潛迷路已良逺
張翰思歸那待秋病鶴欲飛還躑躅孤雲將去更遲留
盍簪共結雞豚社一笑相從萬事休
　　次韻家弟碧線泉
九孔穿針可得過冰蠶映日吐寒波練飛空詠徐凝水
帶斷疑分漢帝河川后不愁微步襪鮫人暗動卷綃梭
才髙下視𤣥虚賦對此區區轉患多
　　同家弟賦蠟梅詩得四絶句
朱朱與白白著意待春開那知洞房裏已傍額黄來
韻勝誰能舍色莊那得親朝陽一映樹到骨不留塵
黄羅作廣袂絳帳作中單人間誰敢著留得䕶春寒
一花香十里更值滿枝開承恩不在貌誰敢鬭香來
　　連雨賦書事四首
九月逢連雨瀟瀟穩送秋龍公無乃倦客子不勝愁雲
氣昏城壁鐘聲咽寺樓年年授衣節牢落向他州
風伯方安卧雲師亦少饕氣連河漢潤身到竹窻髙老
鶴尤貪去寒蟬遂不號相悲更相識滿眼楚人騷
寒入薪芻價連天兩眼愁生涯赤藤杖契公黑貂裘烏
鵲無言暮蓬蒿滿意秋同時不同味世事劇悠悠
白菊生新紫黄蕪失舊青俱含歲晩恨併入夜深聴夢
寐連蕭索更籌亂晦冥雲移過吳越應為洗餘腥
　　趙虚中有石名小華山以詩借之
君家蒼石三峰様磅礴乾坤氣象横賤子與山曾半面
小窻如夢慰平生爐煙巧作公超霧書册尚避秦王城
病眼朝來欲開懶借君岩岫障新晴
　　次韻樂文卿北園
故園歸計墮虚空啼鳥驚心處處同四壁一身長客夢
百憂雙髩更春風梅花不是人間白日色爭如酒面紅
且復高吟置餘事此生能費㡬詩筒
　　汝州呉學士觀我齋分韻得真字
狂夫縛軒冕自許稷契身靜者樂山林謂是羲皇人不
如兩忘快内保一色醇偉哉道山傑滯此汝水濱大來
㑹濶步小憇得幽欣一齋有琴酒萬事無緇磷不作子
公書肻受元規塵人言君侯癡我知丈人真月明泉聲
細雨過竹色新是間有真我宴坐方申申
　　古别離
東門柳年年嵗嵗征人手千人萬人於此别柳亦能堪
㡬人折願君遄歸與君期要及此柳未衰時
　　蠟梅四絶
花房小如許銅切黄金塗中有萬斛香與君細細輸
來從底處所黄露滿衣濕縁懣翻得憐亭亭倚風立
奕奕金仙面排行立曉晴殷勤夜來雪少住作珠瓔
亭亭金步搖朝日明漢宫當時好光景一似此園中
　　錢柬之教授恵澤州吕道人硯為賦長句
君不見銅雀臺邊多事土走上觚稜䕃歌舞餘香分盡
垢不除却寄書林汗縑楮豈如此瓦凝青膏冷面不識
姦雄曹吕翁已去泫餘泣通譜未許𢎞農陶暮年得君
真耐久摩娑玉質雲生手未知南越石虚中亦有文章
似君否西家樸滿本弟昆趣清尚濁何年分一朝墮地
真瓦礫莫望韓公無瘞文
　　述懷呈十七家叔
兒時學道逃悲歡只今未免憂飢寒浮生萬事蟻旋磨
冷官十年魚上竿竹林步兵亦忍辱長安閉門出無僕
門前故人擁廬兒政坐向來甘碌碌君不見古人有待良
不多利名溺人甚風波垂露成幃仲長統明月為燭張志
和塵中别多㑹日少世事欲談何可了胷中萬卷已無
用勸公留眼送飛鳥兩翁觀光今㡬時賦歸有約時已
稽未暇藏身北山北且須覓地西枝西願從我翁歸洗
耳不用妓女汙山水肩輿亦莫要僕夫自有門生與兒
子
　　觀我齋再分韻得下字
一慵縛兩脚閉户了晨夜夢攀城西樹起造君子舍紫
髯出堂堂見客披衣謝平生功名手嗜靜如食蔗小齋
劇冰壺中明外無罅要知日用事跌坐看鳥下主人心
了了竹石亦閒暇兒童慣看客我車當日駕平分齋中
閒風月不待借要須酒屢費不用牛心炙
　　歸洛道中
洛陽城邊風起沙征衫歲歲負年華歸途忽踐楊柳影
春事已到蕪菁花道路無窮㡬傾轂牛羊既飽各知家
人生擾擾成底事馬上哦詩日又斜
　　道中寒食
斗粟淹吾駕浮雲笑此生有詩酬歲月無夢到功名客
裏逢歸雁愁邊有亂鶯楊花不解事更作倚風輕
　　龍門
不到龍門十載强斷崖依舊掛斜陽金銀佛寺浮佳氣
花木禪房接上方羸馬乍來還徑去流鶯多處最難忘
老僧不作留人意看水看山白髪長
　　秋夜
中庭淡月照三更白露洗空河漢明莫遣西風吹葉盡
却愁無處著秋聲
　　中牟道中二首
雨意欲成還未成歸雲却作伴人行依然壞郭中牟縣
千尺浮屠管送迎
楊柳招人不待媒蜻蜓近馬忽相猜如何得與涼風約
不共塵沙一併來
　　秋雨
塵起一月憂無禾瓦鳴三日憂雨多書生重口輕肝腎
不如牆角蚯蚓方長哦少昊行秋龍灑道風作萬木皆
商歌病夫强起開户立萬箇銀竹驚森羅人間偉觀如
此少倚杖不覺泥及鞾菊叢欹倒未足道老景知奈梧
桐何是事且置當務本菜圃已添三萬科
　　遊葆真池上
牆厚不盈咫人間隔蓬萊高柳喚客遊我輩御風來坐
久落月盡澹澹池光開白雲行水中一笑三徘徊鴨兒
輕嵗月不受急景催試作弄篙驚徐去首不迴無心與
境接偶遇信悠哉再來知何似有句端難裁
奏書初不待衡譚奠璧都來萬玉參黄屋倚霄明半夜
紫壇承月眩諸龕聲喧大吕初終六影動元圭陟降三
可是天公須羯報已迴寒玉作春酣
　　路歸馬上再賦
偶然思玉仙便到玉仙遊興盡未及郭玉仙失囘頭成
毁俱一念今昔浪百憂未知横笛子亦解此意不春風
所經過水色如潑油垂鞭看落日世事劇悠悠
　　來禽花
來禽花高不受折滿意清明好時節人間風日不貸春
昨夜臙脂今日雪舍東蕪菁滿眼黄蝴蝶飛去專斜陽
妍嗤都無十日事付與梧桐一夏涼
　　清明二首
街頭女兒雙髻鴉隨蜂趂蝶學夭邪東風也作清明節
開遍來禽一樹花
卷地風抛市井聲病扶危坐了清明一簾晩日看收盡
楊柳微風百媚生
　　春日二首
朝來庭樹有鳴禽紅緑扶春上逺林忽有好詩生眼底
安排句法已難㝷
憶看梅雪縞中庭轉眼桃稍無數青萬事一身雙髩髮
竹牀欹卧數窻櫺
　　夏日集葆真池上以緑隂生晝靜賦詩得靜字
清池不受暑幽討起予病長安車轍邊有此荷萬柄是
身唯可懶共寄無盡興魚遊水底涼鳥語林間靜談餘
日亭午樹影一時正清風不負客意重百金贈聊將兩
髩蓬起照千丈鏡微波喜搖人小立待其定梁王今何許
柳色㡬衰盛人生行樂耳詩律已其賸邂逅一尊酒他
年五君詠重期踏月來夜半嘯煙艇
　　道山宿直
離離樹子鵲驚飛獨倚枯笻無限時千丈虚廊貯明月
十分奇事更新詩人間路絶窻扉語天上雲空閣影移
遙想王戎燭下算百年辛苦一生癡
　　雨晴
天缺西南江面清纖雲不動小灘横牆頭語鵲衣猶濕
樓外殘雷氣未平盡取微涼供穩睡急搜奇句報新晴
今宵勝絶無人共卧看星河盡意明
　　十月
十月天公作許悲負霜鴻雁不停飛莽連萬里雲山去
紅盡秋林秋徑歸病夫搜句了節序小齋焚香無是非
睡過三冬莫開户北風不貸芰荷衣
　　漫郎
漫郎功業太悠然柱笏看山了十年黑白半頭明鏡裏
丹青千樹惡風前星霜屢費驚人句天地元須使鬼錢
踏破九州無一事只今分付結跏禪
　　柳絮
柳送腰肢日㡬迴更教飛絮舞樓臺顛狂忽作高千丈
風力微時穩下來
　　登天清寺塔
為眼不計脚攀梯受微辛半天拍闌干驚倒地上人風
從萬里來老夫方岸巾荒荒春浮水浩浩空納塵夕陽
差萬瓦赤鯉欲動鱗須臾暮煙合青魴隱奫淪萬化本
日馳高處覺眼新借問龕中仙坐穩今㡬晨俗子書滿
壁澹然不生嗔唯有太行山修供獨殷勤
　　浴室觀雨以催詩走羣龍為韻得走字
微雲生屋脊欹枕看培塿崔嵬亂一瞬秦華入搔首須
臾萬銀竹壯觀驚户牖摧撃竟自碎映空白煙走餘飄
送未了日色在井口去冬三寸雪寒日澹相守商量細
細融未覺經旬久誰能料天公辦此脱頴手一涼滿天
地平分到庭柳葉端嘯餘風送我一杯酒畫屏題細字
盡記同來友俗眼之所遺此事當不朽
　　夏至日與太學同舍㑹葆真二首
微官有閥閲三賦池上詩林宻知夏深仰看天離離官
忙負逺興觴至及良時荷氣夜來雨百鳥青晝遲微風
不動蘋坐看水色移門前爭奪場取歡不償悲欲歸未
得去日暮多黄鸝
明波影千柳紺屋朝萬荷物新感節移意定覺景多遊
魚聚亭影鏡面散微渦江湖豈在逺所欠雨一蓑忽看
帶箭禽三歎無奈何
　　秋試院將出書所寓窻
門前柿葉已堪書弄鏡燒香聊自娛百世窻明窻暗裏
題詩不用著工夫
　　夏日
赤日可中庭樹影斂不開燭龍未肻忙一步九徘徊夢
中驚耳鳴忽覺聞逺雷屋上竒峰起欹枕看雲來變化
信難料轉頭失崔嵬雖然不成雨風起亦快哉槐葉萬
背白少振十日埃白團豈辦此擲去羞薄才蜻蜓泊牆
隂近人故多猜牆西豈更熱已去復飛迴
　　送王周士赴發運司屬官
寧食三斗塵有手不揖無詩人寧飲三斗醋有耳不聴
無味句牆東草深蘭發薰君先夢我我夢君小窻夢詩
燈花喜窻外北風怒未已書生得句勝得官風其少止
盡人歡五更月暈一千丈明日君當泛淮浪去去三十
六䇿中第一買酒鏖北風
　　試院書懷
細讀平安字愁邊失歲華疎疎一簾雨淡淡滿枝花投
老詩成癖經春夢到家茫然十年事倚杖數栖鴉
　　寄題兗州孫大夫絶塵亭
境空納浩蕩日暮生泬寥竹聲池邊起欲斷還蕭蕭丈
人方微吟萬象各動搖林間光景異月出東山椒門前
誰剥啄已逝不須邀
　　休日早起
朧朧窻影來稍稍禽聲集開門知有雨老樹半身濕劇
讀了無味逺遊非所急蒲團著身寛安取萬户邑開鏡
白雲度捲簾秋光入飽受今日閒明朝復羈縶
　　碁
長日無公事閒圍李逺碁傍觀真一笑互勝不移時幸
未逢重霸何妨著獻之晴天散飛雹驚動隔牆兒
　　冬至二首
少年多意氣老去一分無閉户了冬至日長添數珠北
風不待節鴻雁天南驅烏帽獨何幸七日守屋廬石爐
深炷火撩亂一榻書只可自怡悦不堪寄張扶
人生本是客杜叟顧未知今年我聞道悲樂兩脱遺日
色如昨日未覺墉隂遲不須行年記異代㝷吾詩東家
窈窕娘融蠟幻梅枝但恐負時節那知有愁時
　　西省酴醿架上殘雪可愛戲同王元忠席大光賦
　　　詩
酴醿花底當年事夜雪糢糊照酒闌北省今朝枝上雪
還揩病眼作花看
　　對酒
新詩滿眼不能裁鳥度雲移落酒杯官裏簿書無日了
樓頭風雨見秋來是非衮衮書生老歲月怱怱燕子囘
笑撫江南竹根枕一尊呼起鼻中雷
　　後三日再賦
天生癭木不須裁説與兒童是酒杯落日留霞知我醉
長風吹月送詩來一官擾擾身增病萬事悠悠首獨囘
不奈長安小車得睡鄉深處作奔雷
　　赴陳留二首
草草一夢闌行止本難期歲晚陳留路老馬三振鬐自
看鞭袖影曠野日落遲柳林行不盡想見春風時㸃㸃
羊散村陳陳鴻投陂城中那有此觸處皆新詩舉手謝
路人醉語勿瑕疵我行有官事去作三年痴遙聞辟榖
仙閲世河水湄時從玩木影政爾不憂飢
馬上摩娑眼出門光景新鴉鳴半陂雪路轉一林春舊
歲有三日全家無十人平生鸚鵡盞今夕最闗身
　　至陳留
煙際停停墖招人可得回等閒為夢了聞健出闗來日
落河冰壯天長鴻雁哀平安逺遊意隨處一徘徊
　　客裏
客裏東風起逢人只四愁悠悠雜唯唯莫莫更休休窻
影鳥雙度水聲船逆流一官成一集盡付古河頭
　　對酒
陳留春色撩詩思一日搜腸一百迴燕子初歸風不定
桃花欲動雨頻來人間多待須㣲禄夢裏相逢記此杯
白竹扉前容醉舞煙村渺渺欠髙臺
　　感懷
少日爭名翰墨場只今扶杖送斜陽青青草木浮元氣
渺渺山河接故鄉作吏不妨三折臂搜詩空費九迴腸子
房與我同羈旅世事千般酒一觴
　　竇園醉中前後五絶句
東風吹雨小寒生楊栁飛花亂晩晴客子從今無可恨
竇家園裏有鶯聲
海棠脈脈要詩催日暮紫綿無數開欲識此花奇絶處
明朝有雨試重來
不見海棠相似人空題詩句滿花身酒闌却度荒陂去
馳使風光又一春
三月碧桃驚動人滿園光景一時新賸傾老子尊中玉
折盡繁枝不要春
一尊相屬莫辭空報答今朝吹面風自唱新詩與明月
碧桃開盡雨聲中
　　雨
沙岸殘春雨茅簷古鎮官一時花帶淚萬里客慿欄日
晩薔薇重樓髙燕子寒惜無陶謝手盡力破憂端
　　題酒務壁
野馬本不羈無奈卯與申當時彭澤令定是英雄人客
來兩繩牀客去一欠伸市聲自雜沓鑪烟自輪囷鶯聲
時節改杏葉雨氣新佳句忽墮前追摹已難真自題西
軒壁不雜徐庾塵
　　秋夜詠月
庭樹日日疎稍覺夜月添推愁了此段卷我三間簾黄
花牆隂逺白髮露氣嚴平生六尺影隨我送涼炎踏破
千憂地投老乃自嫌尚想采石江宫錦映霜蟾夜半賦
詩成起舞魚龍兼辦此詎難事取快端宜亷
　　入城
竹輿聲伊鴉路轉登古原孟冬郊澤曠細水鳴蘆根霧
收浮屠立天濶鴻雁奔平生厭喧閙快意三家村思生
長林内故園歸不存欲為唐衢哭聲出且復吞
　　夜步隄上三首
世故生白髮意行無與期平生本上座臨老始相知月
中沙岸永嵗暮河流遲留侯廟前柳葉盡空離離百年
信難料賸賦奇絶詩
人間睡聲起幽子方獨步倚杖看白雲亭亭水中度十
月雁背高三更河流去物生各擾擾念此煎百慮聊將
憂世心數遍橋西樹
旋買青芒鞋去踏沙頭月爭教冠蓋地著此影突兀樹
寒栖鳥動風轉孤管發月色夜夜佳人生事如髮夢中
續清遊濃濕銀闕
　　晩步
手把古人書閒讀下廣庭荒村無車馬日落雙檜青曠
然神慮靜濁俗非所寧逍遙出荆扉竚立瞻郊坰須臾
暮色至野水皆晶熒却步面空林逺意更杳冥停雲甚
可愛重疊如沙汀
　　同楊運幹黄秀才村西買山藥
潦縮田路寛委蛇散腰脚勝日三枝杖村西買山藥岡
巒相吞吐逺水互前却天隂野水明歲暮竹籬薄田翁
領客意發筐堆磊落玉質緗色裘用世乃見縛屠門㡬
許快夜語㝷幽約石鼎看雲翻門前北風惡
　　招張仲宗
北風日日吹茅屋幽子朝朝出地爐客裏賴詩增意氣
老來唯懶是工夫空庭喬木無時事殘雪疎籬當畫圖
亦有張侯能共此焚香相待莫徐驅
　　寓居劉倉廨中晩步過鄭倉臺上
紗巾竹杖過荒陂滿面春風二月時世事紛紛人易老
春隂漠漠絮飛遲士衡去國三間屋子美登臺七字詩
草遶天西青不盡故園歸計入支頤
　　八閩僧房遇雨
脱履坐明窻偶至情更適池上風忽來斜雨滿高壁探
松含歲暮幽鳥立晝寂世故方未闌焚香破今夕
　　贈黄家阿莘
君家阿莘如白玉呼出燈前語陸續可憐郎罷窮一生
只今有汝照茅屋猪生十子豚復豚阿莘明年可當門
階庭一笑不外索萬事紛紛何足論
　　發商水道中
商水西門語東風動柳枝年華入危涕世事本前期草
草檀公䇿茫茫杜老詩山川馬前濶不敢計歸時
　　西軒寓居
牢落西軒客巡簷費獨吟桃花明薄暮燕子閙微隂辛
苦元吾事淹留更此心小窻隨意寫蛇蚓起相㝷
　　鄧州西軒書事十首
小儒避賊南征日皇帝行天第一春走到鄧州無脚力
桃花初動雨留人
千里空攜一影來白頭更著亂蟬催書生身世今如此
倚遍周家十二槐
瓦屋三間寛有餘可憐小陸不同居易求蘇子六國印
難得河橋一字書
莫嫌啖蔗佳景逺橄欖甜苦亦相并都將壯節共辛苦
準擬殘年看太平
皇家卜年過周厯變故未必非天仁東南鬼火成何事
終朝胡蜂作爭臣
楊劉相傾建中亂不待白首今同歸只今將相須廉藺
五月并門未解圍
不須夜夜看太白天地景氣今如斯始行彼我相攻䇿
可惜中原見事遲
詔書憂民十六事父老祝君一萬年白髮書生喜無寐
從今不仕可歸田
范公深憂天下日仁祖愛民全盛年遺廟只今香火冷
時飄楓葉一騷然
諸葛經行有夕風千秋天地㡬英雄弔古不須多感慨
人生半夢半醒中
　　晩步順陽門外
六尺枯藜了此生順陽門外看新晴樹連翠篠圍春晝
水泛青天入古城夢裏偶來那計日人間多事更聞兵
只應十載溪橋路欠我媻姍勃窣行
　　縱步至董氏園亭二首
槐葉層層新緑生客懷依舊不能平自移一榻西窻下
要近叢篁聴雨聲
客子今年駞褐寛鄧州三月始春寒簾鈎挂盡蒲團穩
十丈虚庭借雨看
　　題簡齋
我窻三尺餘可以閲晦明北省雖巨麗無此風竹聲不
著散花女而況使鬼兄世間多岐路居士繩牀平未知
阮遙集㡬屐了平生領軍一屋鞋千載笑絶纓槐隂自
入户知我喜新晴覓句方未了簡齋真虚名
　　春雨
花盡春猶冷羈心只自驚孤鶯啼永晝細雨濕高城擾
擾成何事悠悠送此生蛛絲閃夕霽隨處有誰情
　　登城樓
去年夢陳留今年夢鄧州㡬夢即了我一笑城西樓新晴
草木麗落日淡欲收逺川如動搖景氣明田疇百年㡬
憑欄亦有似我不城隂坐來失白水光不流丈夫貴快
意少住寛千憂歸嫌簡齋陋促生為白頭
　　雨
忽忽忘年老悠悠負日長小詩妨學道㣲雨好燒香簷
鵲移時立庭梧滿意涼此身南復北彷彿是他鄉
　　夏夜
閒弄玉如意天河白練横時無李供奉誰識謝宣城兩
鵲翻明月孤松立快晴南陽半年客復此滿懷清
　　鄧州城樓
鄧州城樓髙百尺楚岫秦雲不相隔傍城積水晩更明
照見綸巾倚樓客李白上天不可呼隂晴變化還須臾
獨撫危欄詠奇句滿樓風月不枝梧
　　秋日客思
南北東西俱我鄉聊從地主借胡牀諸公共得河侯力
逺客新抄陸氏方老去事多藜杖在夜來秋到葉聲長
蓬萊可託無因至試覓人間千仞岡
　　道中書事
臨老傷行役籃轝歲月奔客愁無處避世事不堪論白
道含秋色青山帶雨痕壞梁斜鬬水喬木密藏村易破
還家夢難招去國魂一身從白首隨意答乾坤
　　美哉亭
西出城臯闗土谷僅容馳天掛一疋練雙崖鬬嵳峨忽
然五丈闕亭構如危窠青山麗中原白日照大河下視
萬里川草木何其多臨臯一吐氣却奈雄風何辛苦生
一快造化巧揣摩險易終不償翻身下殘坡
　　與季申信道自光化復入鄧書事四首
孫子白木杖富子黑油笠我獨白竹籃差池復相及夕
陽橋邊盡岸幘歸雲急勿語城中人從渠慎出入
賣舟作歸計竹籃穩如舟霧收青臯濕行路當春遊老
馬不自知意欲踏九州依然還故櫪寂寞壯心休
再來生白髪重見鄧州春依舊城西路桃花不記人卜
居得窮巷日色滿窻新微吟驚市卒獨鶴語城闉
城西望城南十日九相隔何日三枝杖共踏江上石門
前流水過春意滿渠碧遙知千頃江如今好顔色
　　寄季申
雨歇城南泥未乾遙知獨立整衣冠舊時鄴下劉公幹
今日遼東管幼安緑隂展盡身猶逺黄鳥飛來節已闌
安得一尊生耳熱暫時相對説悲歡
　　重陽
去歲重陽已百憂今年依舊歎羈遊籬底菊花唯解笑
鏡中頭髪不禁秋涼風又落宫南木老鴈孤鳴漢北州
如許行年那可記謾排詩句寫新愁
　　有感再賦
憶得甲辰重九日天恩曾預宴城東龍沙此日西風冷
誰折黄花壽兩宫
　　感事
喪亂那堪説干戈竟未休公卿危左衽江漢故東流風
斷黄龍府雲移白鷺洲云何舒國步持底副君憂世事
非難料吾生本自浮菊花紛四野作意為誰秋
　　送客出城西
鄧州誰亦解丹青畫我羸驂曉出城殘年政爾供愁了
末路那堪送客行寒日滿川分衆色暮林無葉寄秋聲
垂鞭歸去重囘首意落西南計未成
　　得席大光書因以詩迓之
十月風髙客子悲故人書到暫開眉也知廊廟當推轂
無奈江山好賦詩萬事莫論兵動後一杯當及菊殘時
喜心翻到相迎地不怕荒林十里陂
　　無題
六經在天如日月萬事隨時更故新江南丞相浮雲壞
洛下先生宰木春孟嘉何妨改師法京房底處有門人
舊喜讀書今懶讀焚香閲世了閒身
　　正月十二日自房州城遇金人至奔入南山十五
　　　日抵囘谷張家
久謂事當爾豈意身及之避寇連三年行半天四維我
非洛豪士不畏窮谷飢但恨平生意輕了少陵詩今年
奔房州鐵馬背後馳造物亦惡劇脱命真毫釐南山四
程雲布襪傲險巇籬間老炙背無意管安危知我是朝
士亦復顰其眉呼酒軟客脚菜本濯玉肌窮途士易徳
歡喜不復辭向來貪讀書閉户生白髭豈知九州内有
山如此奇自寛實不情老人亦解頤投宿恍世外青燈
耿茅茨夜半不能眠澗水鳴聲悲
　
　
　
　
　
　
　
　
　
　
　
　
　
　
　
　宋詩鈔卷四十二
欽定四庫全書
　宋詩鈔卷四十三
　　　　　　　　　　内閣中書舍人吳之振編
　陳與義簡齋詩鈔
　　十七夜詠月
月輪隠東峰竒彩在南嶺北岸草木多蒼茫映光景玉
盤忽微露銀浪瀉千頃巖谷散陸離萬象雜形影不辭
三更露冒此白髮頂老笻無前遊危處有新警澗光如
翻鶴髮態發遥境回首房州城山中夜何永
　　與信道遊澗邊
斜陽照亂石顛崖下雙笻試從絶壑底仰視最竒峰迴碕發
澗怒髙靄生樹容半巖菖蒲根翠葆生伏龍豈無避世士於
此儻相逢客心忽悄愴歸路迷行蹤
　　遊南嶂同孫信道
遥瞻南嶂深復深雙崖與天藏太隂青鞋濟勝不能嬾踏破積雪
窮﨑嶔空中朽樹抱孤篠無竅蒼壁生横林孤禽三叫危石裂欲
返未返神蕭森磴迴忽然何處所當面烟如翠蛟舞石門泄風無晝
夜古木截道藏雷雨丹丘赤城去幾許下視人間足塵土放身天
地不自知導以龍蛇翼熊虎山中異事記今晨杖藜得道孫與陳
　　同信道晩登古原
幽懷忽牢落起望登古原微吹度脩竹半林白翻翻日
暮紛物態山空銷客魂惜無一尊酒與子醉中言
　　岸幘
岸幘立清曉山頭生薄隂亂雲交翠壁細雨濕青林時
改客心動鳥鳴春意深窮鄉百不理時得一閒吟
　　雨
雲起谷全曙雨晴山復明青春望中色白澗晩來聲逺
樹鳥羣集高原人獨耕老夫逃世久堅坐聽隂晴
　　出山二首
陰巖不知晴路轉見朝日獨行脩竹盡石崖千丈碧
山空樵斧響隔嶺有人家日落潭照樹川明風動花
　　入山二首
出山復入山路隨溪水轉東風不惜花一暮都開遍
都迷去時路䇿杖煙漫漫微雨澹春色諸峰生晩寒
　　寒食
竹籬寒食節微雨澹春意諠譁少所便寂寞今有味空
山花動揺亂石水經緯倚杖忽已晩人生本何兾
　　清明
雨晴閒步澗邊沙行入荒林聞亂鴉寒食清明驚客意
暖風遲日醉梨花書生投老王官谷壯士偷生漂母家
不用鞦韆與蹴踘只將詩句荅年華
　　出山道中
雨歇澹春曉雲氣山腰流高崖落絳葉恍如人世秋避
地時忽忽出山意悠悠溪急竹影動谷虚禽響幽同行
得快士勝處頻淹留乗除了身世未恨落房州
　　詠清溪石壁
青溪宜曉日曲處千丈晦天開蒼石屏影落西村外虚
無元氣立明滅河漢對人行崢嶸下鳥急浩蕩内向來
千萬峰鎖細等蓬塊老夫倚杖久三歎造化大惜哉太
史公意短遺此快更欲訪野人窮探視其背
　　和王東鄉絶句四首
少時走馬洛陽城今作江邊缾錫僧說與虎頭須畫我
三更月裏影崚嶒
來日安榴花尚稀壓牆丹實已垂垂何時著我扁舟尾
滿袖西風信所之
只今當代功名手不數平生粥飯僧獨立江風吹短髮
暮雲千里倚崚嶒
平生不得吟詩力空使秋霜入鬢垂大岳峰前滿樽月
為君聊復一中之
　　觀江漲
漲江臨眺足消憂倚杖江邊地欲浮疊浪併翻孤日去
兩津橫卷半天流黿鼉雜怒爭新穴鷗鷺驚飛失故洲
可為一官妨快意眼中唯覺欠扁舟
　　同左通老用陶潛還舊居韻
故園非無路今已不念歸秋入漢水白葉脫行人悲東
西與南北欲往還覺非忽云去年事兵火偶脫遺可憐
竛竮影殘嵗聊相依天涯一尊酒細酌君勿催持觴望
江山路永悲身衰百感醉中起清淚對君揮
　　同通老用淵明獨酌韻
紛紛吏民散遺我以兀然悄悄今夕意鳥影馳隙間向
來房州谷採藥危得仙忽駕太守車出處寧非天何妨
暫閱世謀行要當先西齋一壺酒微雨新秋還蛛網閃
明晦葉聲餞嵗年呼兒具紙筆録我醉中言
　　欲離均陽而雨不止書八句寄何子應
江城八月楓葉彫城頭哦詩江動摇秋雨留人意戀戀
水光泛樹風蕭蕭綸巾老子無逺䇿長作東西南北客
不如何遜在揚州坐待梅花映妝額
　　均陽舟中夜賦
遊子不能寐船頭語輕波開牕望兩津煙樹何其多晴
江涵萬象夜半光蕩摩客愁彌世路秋氣入天河汝洛
塵未銷幾人不負戈長吟宇宙内激烈悲蹉跎
　　舟次高舍書事
漲水東流滿眼黃泊舟高舍更情傷一川木葉明秋序
兩岸人家共夕陽亂後江山元厯厯世間岐路極茫茫
摇指長沙非謫去古今出處兩凄涼
　　登岳陽樓二首
洞庭之東江水西簾旌不動夕陽遲登臨呉蜀横分地
徙倚湖山欲暮時萬里來遊還望逺三年多難更凭危
白頭弔古霜風裏老木蒼波無限悲
天入平湖晴不風夕㠶和雁正浮空樓頭客子杪秋後
日落君山元氣中北看可堪囘白首南遊聊得看丹楓
翰林物色分留少詩到巴陵還未工
　　巴邱書事
三分書裏識巴邱臨老避人初一遊晩水聲酣洞庭野
晴天影抱岳陽樓四年風露侵遊子十月江湖吐亂洲
未必上流須魯肅腐儒空白九分頭
　　晩步湖邊
客間無勝日世故可暫逃杖藜迎落照寒彩徧平臯夕
湖光景麗晴鶴聲音豪天長蒹葭響水落城堞高萬象
各摇動慰此老不遭楚纍經行地處處餘離騷幸無大
夫貴得伴諸子遨終然動懷抱白髮風中搔
　　再登岳陽樓感賦詩
岳陽壯觀天下傳樓隂背日堤綿綿草木相連南服内
江湖異態闌干前乾坤萬事集雙鬢臣子一謫今五年
欲題文字弔古昔風壯浪湧心茫然
　　居夷行
遭亂始知承平樂居夷更覺中原好巴陵十月江不平
萬里北風吹客倒洞庭葉稀秋聲歇黃帝樂罷川杲杲
君山偃蹇橫嵗暮天映湖南白如埽人世多違壯士悲
干戈未定書生老揚州雲氣鬱不動白首頻囘費私禱
后勝誤齊已莫追范蠡圖越當若為皇天豈無悔過意
君子慎惜經綸時願聞羣公張王室臣也安眠送餘日
　　除夜
城中爆竹已殘更朔吹翻江意未平多事鬢毛隨節換
盡情燈火向人明比量舊嵗聊堪喜流轉殊方又可驚
明日岳陽樓上去島煙湖霧看春生
　　曉登燕公樓
闌干納清曉柱杖追黃鵠燕公不相待使我立於獨霧
收天落川日動春浮木舉手謝時人微風吹野服
　　詠水仙花五韻
仙人緗色裘縞衣以裼之青􁀙紛委地獨立東風時吹
香洞庭暖弄影清晝遲寂寂籬落隂亭亭與予期誰知
園中客能賦㑹真詩
　　望燕公樓下李花
燕公樓下繁華樹一日遙看一百迴羽蓋夢餘當晝立
縞衣風急過牆來洛陽路不容春到南國花應為客開
今日豈堪簪短髮感時傷舊意難裁
　　陪粹翁舉酒於君子亭下海棠方開
世故驅人殊未央聊從地主借繩牀春風浩浩吹遊子
暮雨霏霏濕海棠去國衣冠無態度隔簾花葉有輝光
使君禮數能寛否酒味撩人我欲狂
　　春夜感懷寄席大光
管寧白帽且蹁躚孤鶴歸期難計年倚杖東南觀百變
傷心雲霧隔三川江湖氣動春還冷鴻雁聲迴人不眠
苦意西州老太守何時相伴一燈前
　　夜賦寄友
賣藥韓康伯談經管幼安向來甘寂寞不是為艱難明
月扶疎樹空園浩蕩寒細題今夕景持與故人看
　　隂風
隂風三日吹南極二月巴陵寒裂石長林巨木受軒輊
洞庭倒流瀟湘黑君不見古廬竹扉聲䇿策中有竛竮
落南陌曽經破膽向炎官敢不修容待風伯
　　雨
霏霏三日雨靄靄一園春霧澤含元氣風花過洞庭地
偏寒浩蕩春半客竛竮多少人間事天涯醉又醒
　　春寒
二月巴陵日日風春寒未了怯園公海棠不惜胭脂色
獨立濛濛細雨中
　　次韻傅子文絶句
風雨門前十日泥荒階相伴只笻枝從今老子都無事
落盡園花不賦詩
　　城上晩思
獨凭危堞望蒼梧落日君山如畫圖無數栁花飛滿岸
晩風吹過洞庭湖
　　雨中對酒庭下海棠經雨不謝
巴陵二月客添衣草草杯觴恨醉遲燕子不禁連夜雨
海棠猶待老夫詩天翻地覆傷春色齒豁頭童祝聖時
白竹籬前湖海闊茫茫身世兩堪悲
　　㝷詩兩絶句
楚酒困人三日醉園花經雨百般紅無人畫出陳居士
亭角㝷詩滿袖風
愛把山瓢莫笑儂愁時引睡有奇功醉來推户㝷詩去
喬木崢嶸明月中
　　寒食日遊百花亭
晴氣已復濁虚館可淹留微花耿寒食始覺在他州自
聞鼙鼓聒不恨嵗月流亂代有今夕兹園況堪遊雲移
樹隂失風定川華收曳杖新城下日暮禽語幽羣行意
易分獨賞興難周永嘯以自暢片月生城頭
　　周尹潛以僕有郢州之命作詩見贈有横槊之句
　　　次韻謝之
一嵗憂兵四閱時偷生不恨隙駒馳如何南紀持竿手
却把西州破賊旗儻有青油盛快士何妨畫㦸入新詩
因君調我還增氣男子平生竟要奇
　　次韻尹潛感懷
紛紛又看繞淮春歎息猶為國有人可使翠華周㝢縣
誰持白羽靜風塵五年天地無窮事萬里江湖見在身
共說金陵龍虎氣放臣迷路感煙津
　　泊宋田遇厲風作
逐隊避狂宼湖中可盤嬉泊舟宋田港俯仰看雲移造
物猶不惜顛風忽橫吹洞庭何其大浪挾雲車馳可憐
岸上竹翻倒不自持老夫元耐事淹速本無期㑹有大
風定見汝亭亭時五月念貂裘竟生薄暮悲蕭蕭不自
暢耿耿獨題詩
　　贈傅子文
漁子牧兒談笑新先生勝日步湖漘沙邊忽見長身士
頭上仍欹折角巾豺虎不能寛逺俗山川終要識詩人
蘆叢如畫斜陽裏柱杖相㝷無雜賓
　　晩晴野望
洞庭微雨後涼氣入綸巾水底歸雲亂蘆叢返照新遥
汀橫薄暮獨鳥度長津兵甲無歸日江湖送老身悠悠
只倚杖悄悄自傷神天意蒼茫裏村醪亦醉人
　　舟扺華容縣
篙舟入華容白水繞城堞夾津列茂樹倒影青相接逺
色分村塢微涼動蘆葉天地困腐儒江湖託孤檝
　　夜賦
泊舟華容縣湖水終夜明凄然不能寐左右菰蒲聲窮
途事多違勝處亦心驚三更螢火閙萬里天河橫阿瞞
狼狽地山澤空崢嶸强弱與興衰今古莽難平腐儒憂
平世況復值甲兵終然無寸䇿白髪滿頭生
　　晩晴
幽卧不知晴檣梢見斜日披衣起四望天際山爭出光
輝渚蒲淨意氣沙鷗逸避盜半九圍兩脚不遺力川陵
各異態艱險常一律胡為作弧矢前聖意莫詰豈知百
代後反使奸宄密腐儒徒嘆嗟救弊知無術人生如歸
雲空行雜徐疾薄暮俱到山各不見蹤跡念此百年内
可復受憂戚林木方翳然放懷陶此夕
　　九月八日登高作重九奇父賦三十韻與義拾餘
　　　意亦賦十二韻
九日風景好節意滿天涯書生尊所聞登高亂城鴉雖
無後乗麗前驅載黃花兩樓壓波壯衆澤分天斜居邦
驚有苗訪古悲章華蕭條湖海事勝日一笑譁興移三
里亭木影雜蛟蛇二士醉藜杖兩禪風袈裟奇哉古無
有未覺欠孟嘉天公亦喜我催詩出微霞賦罷迹已陳
憂樂如轉車却後五百嵗逺俗増雄誇
　　粹翁用奇父韻賦九日與義同賦兼呈奇父
安穩輕節序艱難惜歡娯先生守苜蓿朝士誇茱茰前
年鄧州城風雨傾客居何嘗疎麴生麴生自我疎豈無
登高地送目與雲俱門生及兒子勸我升籃輿出門復
入門戈斾填街衢去年郢州岸孤檝對壞郛莫招大夫
魂誰攬使君鬚獨題懷古句枯硯生明珠亦復躋荒戍
日暮野踟蹰白衣終不至渺渺空愁予今年洞庭上九
折餘崎嶇時憑岳陽樓山川看榮紆孫兄語蟬連王丈
色敷腴不用踏筵舞秋風摇菊株樂哉未曾有是夢其
非歟丈夫各堂堂坐受世故驅㑹須明年節醉倒還相
扶此花期復對勿令墮空虚明日風景佳南翔先一鳬
何言知幾早政爾因鱸魚分襟肺肝熱撫事嵗月迂歸
家問缾錫生理何必餘相期衡山南追步凌忽區回首
望堯雲中原莽榛蕪臣豈専愛死有懷竟不舒老謀與
壯事二者慙俱無
　　送王因叔赴試
楓落南紀明秋高洞庭白自是天涯人更送湖上客人
生險易乗除裏富貴功名從此起不須惜别作酸然滿
路新詩付吾子
　　别岳州
朝食三斗葱暮飲三斗醋寧受此酸辛莫行嵗晩路丈
夫少壯日忍窮不自恕乗除冀晩泰乃復逢變故經年
岳陽樓不見南宫樹辭巢已萬里兩脚未遑住水落君
山高洞庭秋已素浮雲易歸岫逺客難回顧飄然一缾
錫未知所掛處寂寞短歌行蕭條逺遊賦學道始恨晩
為儒孰非腐乾坤沓茫茫三歎出門去
　　初識茶花
伊軋籃輿不受催湖南秋色更佳哉青裙玉面初相識
九月茶花滿路開
　　别伯共
尊酒相逢地江楓欲盡時猶能十日客共出數年詩供
世無筋力驚心有别離好為南極柱深慰旅人悲
　　再别
多難還分手江邊白髮新公為九州督我是半途人政
爾傾全節終然却要身平生第温嶠未必下張巡
　　别孫信道
萬里鷗仍去千年鶴未歸極知身有幾不奈世相違嵗
暮蒹葭響天長鴻雁微知君那可别老淚欲沾衣
　　江行野宿寄大光
檣烏送我入蠻鄉天地無情白髮長萬里囘頭看北斗
三更不睡聴鳴榔平生正出元子下此去還經思曠傍
投老相逢難衮衮共恢詩律撼瀟湘
　　寄信道
衡山未見意如飛浩蕩風㠶不可期却憶府中三語掾
空吟江上四愁詩高灘落日光零亂逺岸叢梅雪陸離
賸欲平分持寄子白頭才盡只成悲
　　衡岳道中四首
野客元耕嵩嶽田得遊衡嶽是前縁避兵徑度吾豈忍
欲雨還休神所憐世亂不妨松偃蹇村空更覺水潺湲
非無柱杖終傷老負此名山四十年
客子山行不覺風龍吟虎嘯滿山松綸巾一幅無人識
勝業門前聴午鐘
城中望衡山浮雲作飛葢朅來巖谷遊却在浮雲外
危亭見上方林壑帶殘陽今日豈無恨重遊却味長
　　除夜次大光韻大光是夕婚
一杯節酒莫留殘坐看新年上鬢端只恐梅花明日老
夜缾相對不知寒
　　除夜不寐飲酒一盃明日示大光
萬里鄉山路不通年年佳節百憂中催成客睡須春酒
老却梅花是曉風
　　元日
五年元日只流離楚俗今年事事非後飲屠蘇今已老
長成舴艋竟安歸攜家作客真無䇿學道刳心却自違
汀草岸花知節序一身千恨獨沾衣
　　别大光
堂堂一年長渺渺三秋闊恍然衡山前相遇各白髮嵗
窮牕欲霰人老情難竭君有杯中物我有肝肺熱飲盡
不能起交深忘事拙乾坤日多虞遊子屢驚骨衡陽非
不遥雁意猶超忽一生能幾囘百計易相奪滔滔江受
風耿耿客孤發他夕懷君子巖間望明月
　　道中
雨子收還急溪流直又斜迢迢傍山路漠漠滿林花破
水雙鷗影掀泥百草芽川原有高下隨處著人家
　　將至杉木舖望野人居
春風漠漠野人居若使能詩我不如數株蒼檜遮官道
一樹桃花映草廬
　　曉發杉木
古澤春光淡高林露氣清紛紛世上事寂寂水邊行客
子凋雙鬢田家自一生有詩還忘記無酒却思傾
　　先寄邢子友
作客經年樂有餘邵陽岐路不崎嶇山川好處欹紗帽
桃李香中度筍輿欲見舊交驚嵗月剰排幽語說艱虞
人間書疏非吾事一首新詩未可無
　　立春日雨
衡陽縣下春日雨逺映青山絲様斜容易江邊欺客袂
分明沙際濕年華竹林路隔生新水古渡船空集亂鴉
未暇獨憂巾一角西溪當有續開花
　　初至邵陽逢入桂林使作書問其地之安危
湖北彌年所長沙費月餘初為邵陽夢又作桂林書老
矣身安用飄然計本疎管寧遼海上何得更端居
　　過孔雀灘贈周靜之
海内無堅壘天涯有近親不辭供笑語未慣得殷勤舟
楫深宜客溪山各放春高眠過灘浪已寄百年身
　　江行晩興
曽聽石樓水今過邵州灘一笑供舟子五年行路難雲
間落日澹山下東風寒煙嶺叢花照夕灣羣鷺盤生身
後聖哲隨俗了悲歡淹旅非吾病悠悠良足歎
　　夜扺貞牟
野暝猶聞逺川明不恨遲焚山隔岸火及我繫船時夜
半青燈屋籬前白水陂殷勤謝地主小築欲深期
　　雨
雲物澹清曉無風溪自閒柴門對急雨壯觀滿空山春
發蒼茫内鳥鳴篁竹間兒童笑老子衣濕不知還
　　今夕
今夕定何夕對此山蒼然偷生經五載幽意獨已堅微
陰拱衆木靜夜聞孤泉唯應寂寞事可以送餘年
　　暝色
殘暉度平野列岫圍青春柴門一枝笻日暮棲心神暝
色著川嶺高低鬱輪菌水光忽到樹山勢欲傍人萬化
元相㝷幽子意自新肅肅夜將久空明動邊垠田鶴吟
相應我獨無荒鄰短篇不可就所寄聊一伸
　　貞牟書事
留侯辟穀年漢鼎無餘功子真䇿不售脫迹市門中神
仙非異人由來本英雄撫世獨餘事周舍何必同眷兹
貞牟野息駕吾其終蒼山雨中高綠草溪上豐仲春水
木麗禽鳴清晝風禍福兩合繩既解一身空榮華信非
貴寂寞亦非窮
　　山中
當復入州寛作期人間踏地有安危風流邱壑真吾事
籌䇿廟堂非所知白水春陂天澹澹蒼峰晴雪錦離離
恰逢居士身輕日正是山中多景時
　　謝主人
春禽勸我歸主人留我住一笑謝主人我自無歸處擬
借溪邊三畆春結茅依樹不依鄰伐薪正可煩名士分
米何須待故人
　　羅江二絶
荒村終日水車鳴陂北陂南共一聲灑面風吹作飛雨
老夫詩到此間成
山翁見客亦欣然好語重重意不傳行過竹籬逢細雨
眼明雙鷺立青田
　　三月二十日聞徳音寄李徳升席大光新有召命
　　　皆寓永州
塵隔斗牛三月餘徳音再與萬方初又䝉天地寛今嵗
且埽軒牕讀我書自古安危闗政事隨時憂喜到樵漁
零陵併起扶顛手九廟無歸計莫疎
　　題東家壁
斜陽步屧過東家便置清尊不煑茶高栁光隂初罷絮
嫩鳬毛羽欲成花羣公天上分時棟閒客江邊管物華
醉裏吟詩空跌宕借君素壁落栖鴉
　　曳杖
栁條一何長我髮一何短餘日㑹有幾經春卧荒疃曳
杖陂西去悠然寄蕭散田壟粲高低白水一時滿農夫
暮猶作媿我讀書嬾且復棄今兹前峰青蹇嵼
　　開壁置牕命曰逺軒
鍾妖鳴吾旁楊獠舞吾側東西俱有礙羣盜何時息丈
夫堂堂軀坐受世褊迫仙人千仞岡下視笑予厄誰能
久鬱鬱持斧破南壁牕開三尺明空納萬里碧巖霏雜
川靄奇變供几席誰見老書生軒中岸𤣥幘蕩漾浮世
裏超遙送兹夕倚檻發孤嘯呼月出荒澤天公亦粲然
林壑受珠璧㑹有鶴賀賓經過來見客
　　再賦
清曉坐南軒望山頭屢側居士亦豈痴飛雲方未息樂
哉此逺俗亂世免怵迫那知百戰禍豈識三空厄閉門
美熟睡開門瞻翠壁逺客謝主人分此一牕碧新晴鳥
鳴簷微暑風入席蕭然此白首豈更冒朝幘誓將老兹
地不復數晨夕但恨食無肉臞仙出山澤蟄雷轉空腸
吐句作圭璧一笑示鄰家向來無此客
　　又賦
我昨在衡山傷心衢路側豈知得此地一坐數千息易
安生痛定過美出饑迫誓言如齊侯常戒在莒厄要將
萬里身獨面九年壁如何不已奈開牕翫霏碧招呼面
前山浮翠落衾席一笑等兒戲都忘雪侵幘人生何不
娯今夕定何夕向來萬頃胸餘地吞七澤念此亦細事
未遽瑕生璧聊使山中人永記山下客
　　傷春
廟堂無䇿可平戎坐使甘泉照夕烽初怪上都聞戰馬
豈知窮海看飛龍孤臣霜髮三千丈每嵗煙花一萬重
稍喜長沙向延閣疲兵敢犯莫邪鋒
　　題水西周三十三壁二首
下管先生巾欲摧雨中艇子便撑開青山隔岸迎人去
白鷺衝煙送酒來
周子篘中早得春喚人同度一溪雲貪看雨歇前峰變
不覺斟時已十分
　　山齋
雖愧荷鋤叟朝來亦不閒自翦墻角樹盡納溪西山經
行天下半送老此牕間日暮煙生嶺離離飛鳥還
　　散髮
百年如寄亦何為散髮清狂未足非南澗題詩風滿面
東橋行藥露霑衣松花照夏山無暑桂樹留人吾豈歸
藜杖不當軒葢用穩扶居士莫相違
　　觀雨
山客龍鍾不解耕開軒危坐看陰晴前江後嶺通雲氣
萬壑千林送雨聲海壓竹枝低復舉風吹山角晦還明
不嫌屋漏無乾處正要羣龍洗甲兵
　　寄大光二絶句
心折零陵霜入鬢更修短札問何如江湖不是無來雁
只慣平生作報書
芭蕉急雨三更閙客子殊方五月寒近得㑹稽消息否
稍傳荆渚路歧寛
　　村景
黃昏吹角聞呼鬼清曉持竿看牧鵞蠶上樓時桑葉少
水鳴車處稻苗多
　　寄徳升大光
君王憂詔起羣公也寘樵夫尺一中易著青衫隨世事
難將白髮犯秋風共談太極非無意能繫蒼生本不同
却倚紫陽千丈嶺遥瞻黃鵠九霄東
　　次韻邢九思
百年鼎鼎雜悲歡老去初依六祖壇𤣥晏不堪長抱病
子真那復更為官山林未必容身得顔面何宜與世看
白帝高㝷最奇事共君盟了不應寒
　　遥碧軒作呈使君少隱時欲赴召
我本山中人尺一喚起趨埃塵君為邊城守作意邀山
入牕牖朝來爽氣如有期送我憑軒一杯酒丈夫已忍
猿鶴羞欲去且復斯須留西峰木脫亂鬟擁東嶺煙破
脩睂浮主人愛客山更好醉裏一笑驚蠻州丁寧雲雨
莫作厄明日青山當逐客
　　石限病起
幽人病起山深處小院鴉鳴日午時六尺屏風遮宴坐
一簾細雨獨題詩
　　愚溪
小閣當喬木清溪抱竹林寒聲日暮起客思雨中深行
李妨幽事欄干試獨臨終然遊子意非復昔人心
　　巳酉中秋之夕與任才仲醉於岳陽樓上明年十
　　　一月二十日南遊過道謁姜光彦出才仲畫軸
　　　則寫是夕事也翦燭觀之恍然一笑書八句以
　　　當畫意
去年中秋庭洞野寒瑤萬頃兼天瀉岳陽樓上兩幅巾
月入闌干影瀟灑世間此影誰能孤狂如我友人所無
一夢經年無續處道州還見倚樓圖
　　度嶺
年律將窮天地温兩州風氣此橫分已吟子美湖南句
更擬東坡嶺外文隔水叢梅疑是雪近人孤嶂欲生雲
不愁去路三千里少住林間看夕曛
　　次韻謝吕居仁居仁時寓賀州
别君不覺嵗時荒豈意相逢魑魅鄉篋裏詩書總寥落
天涯形貌各昻藏江南今嵗無(缺/)　嶺表窮冬有雪霜
儻可卜鄰吾欲住草茅為葢竹為梁
　　舟行遣興
㑹稽尚隔三千里臨賀初盤一百灘殊俗問津言語異
長年為客路岐難背人山嶺重重去照鷁梅花樹樹殘
酌酒柂樓今日意題詩船壁後來看
　　康州小舫與耿伯順李徳升席大光鄭徳象夜語
　　　以更長愛燭紅為韻得更字
萬里衣冠京國舊一船風雨晉康城燈前顔面重相識
海内艱難各飽更天闊路長吾欲老夜闌酒盡意難傾
明朝古峽蒼煙道都送新愁入櫓聲
　　與大光同登封州小閣
去程欲數莽難知三日封州更作遲青嶂足稽天下士
錦囊今有嶠南詩共登小閣春風裏囘望中原夕靄時
萬本梅花為我夀一杯相屬未全癡
　　登海山樓
萬航如鳬鷖一水如虚空此地接元氣壓以樓觀雄我
來自中州登臨眩冲融白波動南極蒼鬢承東風人間
路浩浩海上春濛濛逺遊為兩眸豈惜勞我躬仙人欲
吾語薄暮山葱瓏海清無蜃氣彼固蓬萊宫
　　雨中再賦海山樓詩
百尺䦨干橫海立一生襟抱與山開岸邊天影隨潮入
樓上春容帶雨來慷慨賦詩還自恨徘徊舒笑却生哀
如雲猛士今安有非復當年單父臺
　　題長樂亭
逺山雲迷巔近山淨如沐客子曳竹輿伊啞過山麓我
行一何遲時序一何速東風所經過林水一時綠疎雨
忽飛墜聲在道邊木淑氣自逺歸光景變川陸遥知存
存子明亦戒征軸霽色雖宜詩不見此清穆
　　題長岡亭呈徳升大光
久客不忘歸如頭垢思沐身行江海濱夢繞嵩山麓馬
何預得失鵩何了淹速匣中三尺冰瘴雨生新綠胡為
古驛中坐聼風吟木既非還呉張亦異赴洛陸兩公茂
名實自是宜鼎軸發發不可遲帝言頻郁穆
　　贈漳州守綦叔厚
過盡蠻荒興復新漳州畫㦸擁詩人十年去國九行旅
萬里逢公一欠伸王粲登樓還感慨紀瞻赴召欲逡巡
繩牀相對有今日賸醉齋中軟脚春
　　宿資聖院閣
暮投山崦寺高處絶人羣逺岫林間見微泉舍後聞閣
虛雲亂入江闊野橫分欲與僧為記今年懶作文
　　自黃巖縣舟行入台州
宴坐峰前衝雨急黃巖縣裏借舟遲百年癡黠不相補
萬事悲歡豈可期莽莽蒼波兼宿霧紛紛白鷺落山坡
只應江海凄涼地欠我臨風一賦詩
　　過下杯渡
夜宿下杯館朝鳴一棹東湖平天盡落峽斷海橫通冉
冉雲隨舸茫茫鳥遡風仙人蓬島上遥見我乗空
　　泛舟入前倉
曾鼓鹽田棹前倉不足言盡行江左路初過浙東村春
去花無迹潮歸岸有痕百年都幾日聊復信乾坤
　　送熊博士赴瑞安令
衣冠衮衮相逢處草木蕭蕭未變時聚散同驚一枕夢
悲歡各誦十年詩山林有約吾當去天地無情子亦饑
笑領銅章非失計嵗寒心事欲深期
　　病中夜賦
抱病喜清夜形羸心獨開不知藥鼎沸錯認雨聲來嵗
晚燈燭麗天長鴻雁哀書生惜日月欹枕意茫哉
　　喜雨
秦望山頭雲昨日鸞鳯舉冥冥萬里風淅淅三更雨小
臣知君憂起坐聽簷語風力有去來龍工離文武燈花
識我意一笑相媚嫵泥翻早朝路瀰瀰光欲吐鬱然蒼
龍闕佳氣接南畆千官次第來豫色各睂宇記事以短
篇不工還自許
　　醉中
醉中今古興衰事詩裏江湖摇落時兩手尚堪盃酒用
寸心唯是鬢毛知稽山擁郭東西去禹穴生雲朝暮竒
萬里南征無賦筆茫茫逺望不勝悲
　　不見梅花六言
荆楚嵗時經盡今年不見梅花想得蒼煙玉立都藏江
上人家
　　梅花
鐵面蒼髯洛陽客玉顔紅領㑹稽仙街頭相見如相識
恨滿東風意不傳
　　雨
聽雨披夜襟衝雨踏晨鼓萬珠絡筍輿詩中有新語老
龍經秋卧嵗暮始一舉成功亦何遲光彩變蔬圃道邊
聞井溢可笑遽如許舊山百尺泉不知旱與雨
　　除夜
疇昔追歡事如今病不能等閒生白髮耐久是青燈海
内春還滿江南硯不冰題詩餞殘嵗鐘鼓報晨興
　　雨中
北客霜侵鬢南州雨送年未聞兵革定従使嵗時遷古
澤生春靄高空落暮鳶山川含萬古鬱鬱在尊前
　　渡江
江南非不好楚客自生哀摇檝天平渡迎人樹欲來雨
餘呉岫出日照海門開雖異中原險方隅亦壯哉
　　夙興
美哉木枕與菅席無禁當興戴朝幘巷南巷北聞鍛聲
舍後舍前唯月色事國無功端未去竹輿伊軋猶昨日
不見武林城裏事繁華夢覺生荆棘成敗由來幾古今
乾坤但可著山澤西湖已無金碧麗雨抹晴妝尚娯客
㑹當休日一訪之摩挲蒼蘚慰崖石只恐冷泉亭下水
發明白髮増歎息
　　幽牕
貧士工用短壯夫弱於詩破壁為幽牕我筆還得持高
鳥度遺影風扉語移時迨我休暇日與物聊同嬉古來
賢哲人畎畆䇿安危一行或大謬半隠良亦癡寄言山
中友即嵗以為期
　　休日馬上
休日不自休騎馬踏荒徑却扇受景風今朝我無病春
雲閟晨耀羣緑澹相映山川與朝市一動自一靜九衢
行萬人誰抱此懷勝不得與之語蕭蕭寄孤詠
　　題畫
分明樓閣是龍門亦有溪流曲抱村萬里家山無路入
十年心事與誰論
　　題崇蘭圖二首
兩公得我色敷腴藜杖相將入畫圖我已夢中多識路
秋風舉袂不踟蹰
奕奕天風吹角巾松聲水色一時新山林従此不牢落
照影溪頭共六人
　　秋夜獨酌
涼秋佳夕天氛廓河漢之涯秋漠漠月出未出林彩變
幽人露坐方獨酌自歌新調酒如空天星下飲觥船中
忽思李白不可逢夜半喬木搖西風百年佳月幾今夕
憂樂相㝷老來疾瓊瑶滿地我影橫添酒賦詩何可失
　　九日示大圓洪智
自得休心法悠然不賦詩忽逢重九日無耐菊花枝
　　劉大資挽詞二首
天柱欹傾日堂堂墮(闕/)圍遂聞王蠋死不見華元歸一
代名超古千年淚染衣當時如有繼猶足變危機
一死公餘事由來(闕/)亦人使知臨難日猶有不欺臣河
洛傾遺憤英雄歎後塵煌煌中興業公合冠麒麟
　　觀雪
無住菴前境界新瓊樓玉宇總無塵開門倚杖移時立
我是人間富貴人
　　小閣晨起
紙帳不知曉鴉鳴吾當興開牕面老松相對寒崚嶒幸
無公家責欲懶還不能汲井頮我面銅盆旋敲冰梳頭
風入檻散髪霜滿膺四瞻郊澤間蒼煙慘朝凝却望塔
顛日光景舒層層乾坤有奇事變化忽相乗客來無可
語語此不見譍今晨胡牀冷愧我無毾㲪
　　小閣晩望
澤國候易變孟冬乃微和解襟凭小閣日暮歸雲多蒼
蒼散草木莽莽雜山河荒野蟲亂鳴長空鳥時過萬象
各無待唯人顧紛羅備物以養已更用干與戈天風吹
我來衣袂生微波幽懷渺無寄蕭瑟起悲歌
　　得張正字書
送老茅屋低天寒人跡稀一觴尤有味萬事已無機嵗
暮塔孤立風生鴉亂飛此時張正字書札到郊扉
　　小閣
䦨干橫嵗暮徙倚度隂晴木落太湖近梅開南紀明病
餘仍愛酒身後更須名鸛鶴忽雙起吾詩還欲成
　　懷天經智老因訪之
今年二月凍初融睡起苕溪綠向東客子光隂詩巻裏
杏花消息雨聲中西菴禪伯還多病北柵儒先只固窮
忽憶輕舟尋二子綸巾鶴氅試春風
　　牡丹
一自邊塵入漢闗十年伊洛路漫漫青墩溪畔龍鍾客
獨立東風看牡丹
　　盆池
三尺清池牕外開茨菰葉底戲魚回雨聲轉入浙江去
雲影還從震澤來
　　西軒
平生江海志嵗暮僧廬中虛齋時獨步遡此西牕風初
夏氣未變幽居念方冲三日無客來門外生蒿蓬
　　晨起
寂寂東軒晨起時朦朧草木暗疎籬風來衆綠一時動
正是先生睡足時
　　登閣
今日天氣佳登臨散腰脚南方宜草木九月未黄落秋
郊乃明麗夕雲更蕭索逺遊吾未能嵗暮依樓閣
　　歳華
嵗華日已彫飛葉鳴古瓦白頭倚危檻高旻覆平野遥
瞻疎栁林下有清溪瀉三春既繁麗九秋亦瀟灑平生
萬事過所欠茅一把山川鬱日夕有抱無與寫賦詩老
不工開篇詠風雅
　　得長春兩株植之牕前
鄉邑已無路僧廬今是家聊乗數㸃雨自種兩叢花籬
落失秋序風煙添嵗華衰翁病不飲獨立到棲鴉
　　九月八日戲作兩絶句示妻子
今夕知何夕都如未病時重陽莫草草剰作幾篇詩
小甕今朝熟無勞問酒家重陽明日是何處有黄花
　　拒霜
拒霜花已吐吾宇不凄涼天地雖肅殺草木有芬芳道
人宴坐處侍女古時妝濃露濕丹臉西風吹綠裳
　　微雨中賞月桂獨酌
人間跌宕簡齋老天下風流月桂花一壺不覺叢邊盡
暮雨霏霏欲濕鴉
　　心老久許為作畫未果以詩督之
布衲王摩詰禪餘寄筆端試將能事迫肯作畫工難秋
入無聲句山連欲雨寒平生夢想處奉乞小㠝岏
　　再用迹字韻成一首呈判府
風雨一葉過黃花已陳迹人貧交舊疎嵗暮日月疾貪
人積胡椒智不到鬼録那知庾郎菜地瘦飽金玉不如
學服氣清坐了晨夕尚餘煙月債驅使入吟筆晩逢葛
先生憐我出無僕借車得時詣謬窺文字籙談詩不知
疲或作夜半客揮毫寫珠玉治郡葢餘力不羨江千萬
不慕李八百願傳公句法容我附風翼城東劉子政著
書方滿屋昨示一篇詩三日歎未足仍聞供筆硯家有
樊通徳但恐裴公門從此近捨湜(兀忠有侍妾嘗謂某/曰若人有可愛處吾)
(嘗記書中事不審使之㝷輒能知其處詩成/或使之寫亦往往如人意陳學士願聞斯語)
　　䝉示涉女詩次韻
城南天倒影綠浪搖十里使君雲夢胸猶復録此水舟
行及雨霽秋色在葭葦煙涵翠縠潤月照金波委知公
已忘機鷗鷺宛停峙向來趨熱士說似顙應泚俗子與
清遊自古劇函矢如何有雙脚受垢不受洗異哉公殊
嗜記此兩苦李詩成墮衡門名字汚紙尾(公詩賜某/及家弟也)明
當躡公迹佳處不待指㑹逢白沙渚我舍真可徙鳴騶
儻重來傍舫傾我耳
　　遊峴山次韻
夜度一程雲平明踏山址山神豈妬我飛雨亂眸子重
岳衮衮去前傑後俊偉晦明更百態始望那及此路窮
得精廬稅駕諮祖始老僧千金意佳處相指似先生一
笑領得句易翻水安石未歸山却要山料理奇哉此一
段驚世無前軌酬山以快飲春蕨正滋旨一邱儻許予
高卧飽松髓城中謾拄笏那知有兹事
高人買山隠百萬猶恨少客見最省事有屐一生了東
莊良不遥十里望縹緲縈紆並麥瓏翠浪四山繞先生
滯鹿車去程通鳯沼暫來山泉上思與飛雲杳雲北接
雲南一逕絶紛擾竹林懷風雨目斷極窈窈從來無世
塵相對真不撓龍兒爭地出頭角已表表先生囑支郎
勿使斤斧夭終當乞一杖險路扶吾老
　　和孫升之
姬國餘芳代有人于今公子秀溪濆處心如水尚書市
能賦臨流靜節君花島紅雲春句麗月梅疎影夜香聞
囊開古錦湖山出何意一星窺妙文(此和升之詠周堅/仲十二年前到周)
(子壁聞有詩曽見之故/有一星窺妙文之句)
　　寺居
招提逺占一牛鳴阻絶干戈得暫經夢境了知非有實
醉鄉不入自常醒樓臺近水涵明鑑草樹連空寫素屏
物象自堪供客眼未須覔句戸長扃
　　又用韻春雪
急雪催詩興未闌東風肯奈鳥烏寒最憐度牖勤勤意
更接飛花細細看連夜抱囘三白瑞及時驚動五辛盤
袁安久絶千人望春破還思綺一端
　　次韻邢子友
壯士如今爛莫收尚思抽矢射旄頭不堪苦霧侵衰鬢
稍喜和煙入戍樓萬里中原空費夢三春勝日偶成遊
青松逺嶺偏驚眼薄晩䦨干更少留
　　梅
愛欹纖影上牕紗無限清香夜遶家一陣東風濕殘雪
强將嬌淚學梨花
　　䝉知府寵示秋日郡圃佳製遂侍杖履逍遥林水
　　　間輒次韻四篇上瀆台覽
嵗月移文外乾坤杖屨中鏗然五字律(一作/句)健在百夫
雄秋入池深碧寒欺葉逓紅此間兼吏隠端不減遊嵩
(客有游嵩山者歸以語/公公以不得遊為恨)
鳥語知公樂晴山及我遊盡排物外事拚作酒中浮菊
蕊離雙鬢林聲隱四愁騷人例喜賦政自不闗秋
竹際笙簧起囘聽衆籟微時陪物外賞肯念日斜歸草
色違秋意池光淨客衣吟公清絶句政爾不能肥
一笑聊開口千憂不上睂林深受風得柏老到霜知小
憇逢筠洞幽㝷及枳籬願公勤秉燭裁詠棗離離
　　送人歸京師
門外子䂓啼未休山村日落暮悠悠故園便是無兵馬
猶有歸時一段愁
　　賦康平老銅雀硯
鄴城臺殿已荒涼依舊山河滿夕陽瓦礫却鑱今日硯
似教人世寫興亡
　　和顔持約
半篙寒碧秋垂釣一笛西風夜倚樓多少巫山舊家事
老來分付水東流
　　早行
露侵駝褐曉寒輕星斗闌干分外明寂寞小橋和夢過
稻田深處草蟲鳴
　　次韻景純道中寄大成
聞道歌行伏李紳古來賢守是詩人久欽樂廣懷披霧
一見周瑜勝飲醇海内期公黃閣老尊前容我白綸巾
佳篇咀嚼真堪飽此日何憂甑有塵
　　同家弟用前韻謝判府惠酒
銜杯樂聖便稱賢無酒猶堪卧甕間使者在門催僕僕
麴車入夢正班班不煩白水真人力來自青城道士山
千載王𢎞仝並美未應杞菊賦寒慳
日飲知非貧士宜要逃語穽稅心鞿(楚辭心鞿/羈而不亂)所須唯
酒非虛語以醉為鄉可徑歸鸚鵡鸕鷀俱得道螟蛉蜾
羸盡忘機狂言戲作麻姑送無奈閽人與我違
　
　
　
　
　
　
　
　
　
　
　
　
　
　宋詩鈔巻四十三
欽定四庫全書
　宋詩鈔卷四十四
　　　　　　　　　内閣中書舍人吳之振編
　李覯旴江集鈔
　李覯字泰伯南城人舉茂才異等不中以教授養親
　從學日衆范仲淹薦試太學助教嘉祐中召為海門
　主籍太學説書卒門人鄧潤甫上其所著書尤長于
　經制朱子謂李泰伯文字不軟帖氣象大段好實得
　之經中雖淺然皆自大處起議論若老蘇父子得之
　史中戰國䇿故皆自小處起議論真知言也詩雄勁
　有氣燄用意出人有云格如平易人多愛意到幽深
　鬼未知見其得處矣
　　魯公碑
他人工字書美好若婦女猗嗟顏太師赳赳丈夫武麻
姑有遺碑嵗月亦已古硬筆可破石鐫者疑虛語驚龍
索雷鬬口吐天下雨怒虎突圍出不畏千强弩有海珠
易求有山玉易取唯恐此碑壞此書難再覩安得同寶
鎮收藏在天府自非大祭時莫教凡眼覻
　　玳瑁石
前有縣大夫取此石為器囂然夸謂予材與工俱美如
何爾鄉人器用曾莫備無乃居荒陬俗鄙不喜事答云
此石堅攻磨動時嵗官用錢出民民用錢出已出民官
不知喜(一作/憙)事誠可貴出已乃傷財誰能(一作/其)不惜費
大夫聞此言如有所忿戾今已倡是詩敢以報嘉惠
　　秦人峰
秦法雖甚苛秦吏若猶拙山林不數里俾爾逃得脱予
觀後世事政役火烈烈茍非為鬼神何計避羈紲聖皇
今在御百事咸均節常披詔書意苦念生財竭誰能將
順者所望在賢哲無使峰中人笑我民屠裂
　　虎跑泉
虎跑本何為彼將對以臆有如大丈夫卓爾抱剛直盜
泉既不飲譖人亦不食山中小禽獸何足勞捉搦勇氣
無所泄爪地成遺跡地神嘉乃誠水源如開闢㝷常竊
六畜夜傍人牆壁是與豺狼同聞此宜慙色
　　哀老婦
里中一老婦行行啼路隅自悼未亡人暮年從二夫寡
時十八九嫁時六十餘昔日遺腹兒今兹垂白鬚子豈
不欲養母豈不懷居繇役及下戸財盡無所輸異籍幸
可免嫁母乃良圖牽連送出門急若盜賊驅兒孫孫有
婦小大攀且呼回顧與永訣欲死無刑誅我時聞此言
為之長歎嗚天民固有窮鰥寡實其徒仁政先四者著
在孟軻書吾君務復古旦旦師黃虞赦書求節婦許與
旌門閭繄爾老愚婦豈曰禮所拘蓬茨四十年不知形
影孤州縣莫能察詔㫖成徒虛而况賦役閒羣小所同
趨姦欺至骨髓公利未錙銖良田嵗嵗賣存者唯萊汙
兄弟欲離散母子因變渝天地豈非大曽不容爾軀嗟
嗟孝治王早晚能聞諸吾言又無位反袂空漣如
　　寄懷三首
鳥獸死有用羽角筋革齒輦輓入工師飾作軍國器玉
食白如瓠瞑目已腐穢生者不敢畱埋藏與螻蟻百年
富貴身孰若禽獸類唯有令名人終古如不死
根生但為松翼飛但為鳳王侯尚可輕道義本來重癡
兒似婢妾寸步矜恩寵傍人忍笑時佯把衣袪弄
齪齪復齪齪淺謀同燕雀不思明日憂但取今日樂俗
儒抱書卷未去眼中瞙誰將古人淚更為今人落
　　喜雨
人皆喜膏澤我獨憂豐年嵗凶已賤糶年豐安得錢賦
役忽驚駭倉廩甘棄捐銖銅苟可換富貴寧我憐歸來
官事了相弔柴門邊農夫未盡死榖價應常然王心幸
仁聖分職當忠賢謂榖賤為美咄咄無欺天
　　寄祖祕丞
我本山田人好尚與衆異平生重交游所得固無幾昨
者應茂才西行覻朝美時當慶厯初選舉實多士茫茫
帝王州栖栖遠行子攜錢賃破屋乞火蒸陳米鞍馬到
即賣僮僕癡難使有時造公卿努力向廛市數步則一
歇長吁乃能起衣冠信質野言語欠婉媚閽人顧之笑
將命見而避往往得所請蹌蹌向前跪何能剖懷抱浪
自慕尊貴貴人如天神喘息生雲氣野夫等麋鹿芻豢
非所冀歸來坐空牕惆悵夕不睡塵埃滿鬚髩臭惡入
口鼻業已辭吾親中道豈可廢僶俛待報聞愁憂遂經
嵗二年正月晦閒房適假寐有奴來啄門手披擇之刺
承命驚下牀赤脚誤穿履從來未識面只是聞高第名
顯宦且達見我當何為再拜請就席熟視知可畏昂昂
貎甚古崖石掀氛翳渾渾氣甚和璞玉無芒鋭高談貫
先哲雅意在兹世昔人相遇閒一言猶合契今吾於擇
之寧假再三計自此習往還中心蔑疑貳如熱息廣厦
如飢享盛饋君授南康守舟維蔡河涘我館汴之陰前
去路則邇時時結㡌帶踽踽㝷英軌衆人嬌綺羅相對
紉蘭芷朱絃自三歎笑殺彼鄭衛王命有期日都門一
反袂君行劇鴻軒我處近匏繫曠日及孟秋皇慈始收
試崇崇九門開窈窕三館祕主司隔簾帷欲望不可跂
中貴當棖闑蒐索徧靴底呼名授之坐敗席鋪冷地健
兒直我前武怒足防備少小學賢能謂可當賓禮一朝
在檻穽兩目但􁂚𣅿捉筆析所問移時數千字讀書取
大者纖悉或靡記炙背雖自奇寧當至尊意龍馬騰天
衢駑駘合羞死量才與揣命坦蕩更何事振衣託歸舟
河流迅弧矢淮清江且平踰月在枕几及過廬山南聞
君初布治舩檣既入岸馬首已來暨迎我到府署相見
共欣喜嫩橘摘千苞肥魚斫千尾蕭晨徹骨清佳境邀
人醉高㑹雖暫歡故園當速至草草成别愁悠悠渡湖
水是時東方曙俄然北風厲陽烏畏威逃江神以儒戲
氣象斗不同波濤大可悸長帆張欲裂孤舟蕩無倚或
從玉井出或自銀山墜篙工斂手立脈脈無窮淚從者
閉目坐嗟嗟不敢視我時撫牀歌分作長江鬼所恨生
劬勞不孝而已矣禍福果無妄險難行可弭脱身得平
康引領望鄉里厥後過挾日幸得見維梓入門何怡怡
饌具有甘旨稚女能紉針驕兒徧生齒芟除閒草萊疏
通舊沼沚君廬可終焉生計由此始郡守方仁賢學宮
盛修理踵門致勤恪命我論經藝麻衣何紛紛鄉人子
若弟不唯務章句所欲興禮義施為有本末動靜有綱
紀蚤與雞同覺夜與月相值孳孳忘飲食􁓲􁓲在文史
時附南康書或逢北來使尺素雖滿前話言難到耳殆
及三年冬聞君受朝寄名稱按刑獄勢可平寃滯故人
漸大任賤子差自慰軒車日已遠翰墨益難致薄命良
可傷降災渾未已是年之季冬舉家纒疫癘老母尚委
頓微軀蓋螻螘形骸非我有魂魄與心離權柄在鬼物
功力非服餌曉突誰能炊午闗猶未啓荏苒再週月幸
㑹天不棄春風動枯槁甘雨澆根柢行行夏交秋吉微
凶不替高堂何戚戚疾病日攢萃一夕脾臟間發泄不
復止詰朝問無言目瞑口齒閉號呶諸兒孫雜沓大鼎
沸嗟哉當彼時誠恐弗可諱醫師相急熱巫覡兩經緯
藥草極酸辛法術殫怪詭薄暮乃復蘇踰旬僅知味方
兹戀庭闈旋已對獄吏試言其所由内省亦無媿有人
同州閭發迹自徒隸竊被儒衣裳曽亡小材技突如游
京邑欲以干明叡朝家焉可欺羈旅謀自濟乃造黃紙
書便取青袍衣乘船歸南方斂板謁當位自言章奏奇
因籍宦官勢詔文降自中宰府不預議既云能占天且
曰善興利江淮一經過郡府十不啻到處爭逢迎莫能
思處置轉運苦愛奇得之如國器故使按坑冶庶可展
才智小人靡忖度假寵愈放肆行符索吏卒圈印發傳
逓閻閭望塵拜州縣從風靡遮道結繒綵鋪筵塞珠翠
車騎前後呵給使數百指何者為典刑獨自誇爪觜在
昔秦無人繞朝贈之箠繄我非聾瞽碌碌寧不恥作書
貽諫官姦詐患不細有詔令逮捕按驗取真偽是夫知
計窮誣我以罪戾上官猶眩惑凖例皆拘繫幽幽圄犴
中憤憤争競裏周旋二十日乃克見巧敝畫地尚不入
叢棘曷可寘惟兹謝吾母幾不全髮體敎道亦難行凡
庸豈同志吁哉養英才徒以釣積毁篋書歸敝廬庠門
任蕪穢去年仲夏後盛暑若火熾郊園有餘爽蔬果聊
可嗜時復觀田疇畢力奉耘耔人生但飽暖此外皆淫
侈思君非一日欲去無雙翅俄聞遷黃州又説丁喪制
古來聖與賢誰不遭醜詆蜀日駭狗犬夏鼎愁魑魅人
壽有短長孝子漫憂思滅性經所貶節哀禮為是矧夫
王佐才簡在唐虞際揚名以顯親報德豈不韙加飯苟
如願蒼生猶有恃適時匪我長不朽乃所擬道義果弗
充富貴反為累回憲本無官桀紂焉得此俗子但相非
吾心已居易近者游葛陂念君在衰枲作詩布幽懷讀
之勿嗤鄙
　　女色無定美贈卿材
女色無定美寵至美則多士才無定稱用顯稱已過長
安小家子粲粲秋池荷性慧不覺恥母憐不加訶出户
一囊麝見人雙眼波情動笑難止語嬌音屢訛都人口
如沸觀者踵相摩因緣幸充選恩澤成偏頗少費萬金
珠一呼千綺羅佯愁慘白日猛唾傾天河東鄰有賢女
春緑涵修蛾花艷不裁翦玉光無切磋自小固聞禮藏
頭豈知他親戚尚未見媒官當奈何過時誰訪問生世
就蹉跎豈不有配偶市里或山阿豈不有奉養舂饎與
機梭列女不得傳樂府無人歌容華日衰落涕泣坐滂
沱富貴易修飾貧賤多笑呵栁下無仲尼小官終滅磨
進退在勇決遲疑兩皆蹉退當事奇偉夙駕追雄軻進
當取勢位健筆為干戈胡然守一節獨自埋隨和
　　江亭醉後
平生尚倜儻壯大苦摧折主人能結納佳境為鋪設渺
㵿東江來谽谺暮雲裂倡女稍多藝市酒且供啜俠氣
復何聊心朋幸相悦解冠從放蕩大呼誰輓掣咄哉千
里足嗟呼三寸舌悔物喚龍取天葩令鬼折豔唱聲非
雅戲談理當譎帷房笑私眤閭巷嘲瑣屑更鼓莫催睡
夜風纔去熱俗士鮮大志于今重小節内行豕在泥外
貌犬伏紲吾儕古豪傑方寸浴日月被謗肯自疑為歡
顧猶拙放飯彼不慚使我無齒決
　　弋陽縣學北堂見夾竹桃花有感而書
暖碧覆晴殷依依近朱欄異類偶相合勁節何能安同
時盡妖豔無地容檀欒移根既不可潔心誠為難外貌
任春色中心期嵗寒正聲尚可聴誰是伶倫官
　　讀韓文公駑驥篇因廣其説
主人渴良馬僕夫念駑駘行遲追易及力少牽易來時
聞千里足百箭攢其懷主人雖欲買衆口大悠哉
　　蝦蟇
蝦蟇爾奚為閤閤攪人耳在官不為官在私無私事徒
將一寸口日夜相鳴吠豈能劖語言且欲噪夢寐何者
孔稚珪愛之如鼔吹誰論正與淫各自有知已
　　惜雞詩
　曩予家居見雞有異者為之動心嘗欲作而不果戊
　寅夏五月學於山中乃追賦之曰
吾家有雞母乘春數子生生來踰六旬互覺羽翼成其
母且再卵逐之使離散衆雛既不來一子獨戀戀戀戀
不肻離逐之終不移母行無險易唧唧相追隨卵生亦
云足母伏窠中宿厥子苦無依攀背如悲哭窠中母所
安忍渴復忘餐子於背上卧不捨須臾間我時見之喜
異類能如此因欲觀其終其終諒何似一朝大長成乃
知牝牡情膨脝娠在腹漸見東西行行行求飲食欲以
助生息卵出子還多養子何勞役朝啄荆草林暮爪汙
泥深昔時隨母意今作愛雛心雛生誠可愛母老寧忍
背物性乃不常使人心歎慨物類本無知無知孰責之
斯雞與衆異酷似有天資天資以仁孝變更何太早况
彼本無知血毛安足道萬物靈者人孰不念其親少艾
與妻子所以奪吾真五十慕父母虞舜稱稽古埋子得
黃金邇來唯郭巨古人往莫追言之淚沾衣斯言足自警
題作惜雞詩
　　聞女子瘧疾偶書二十四韻寄示
昨日家人來言汝苦寒熱想由卑濕地頗失飲食節脾
官驕不治氣馬癡如絏乃致四體煩故當雙日發江南
此疾多理不憂顛越顧汝僅毁齒何力禁喘噎寄書詰
醫師有藥且嚼啜方經固靈應病根終翦滅但恐祟所
為嘗聞里中説兹地有罔兩乘時相罥結嗟哉鬼無知
何于我為孽我本重修飾胷中掬氷雪禍淫雖甚苛無
所可挑抉疑是饕餮魂私求盤椀設盡室唯琴書何路
致葷血無錢顧越巫刀劔百斬決徒恣彼昏邪公然敢
抄撮吾聞上帝靈網目匪疎缺行當悉追捕汝苦旦夕
歇慈愛早有加憶念今逾切塵勞差可畏歸計又云輟
所生能劬勞祖母矧聰哲羸卧縱未蘇撫視諒非拙勉
勉多自安風來信勿絶
　　讀史
子長漢良史筆鋒頗雄剛惜哉聞道寡氣志苦不常心
如蟲絲輕隨風東西揚一事若可喜不顧道所長公言
絀原憲俠賊乃為良仁義謂足羞貨殖比君王黄老先
六經斯言固猖狂吁嗟夫子没兩觀無刑章予懷班孟
堅駁議何洋洋傳與後世人慎思其否臧
　　竹齋題事
低齋結空野小竹移孤林齋閒竹淨好日媚幽人心南
方夏厭暑獨此畱殘陰戛雨挫促夢穿風搜凉襟長茵
展麗蘚亂歌奏歡禽待奴裹村服語客抛塵簪志高成
利讐思爽生詩淫值聖喜盈卷感古悲入琴山迎穩履
遠月勸澄杯深榮名雖未染幸亦非堙沈
　　雨中作
羣陰侮陽德雨陣春嘈嘈白曉慘成夜瓦口生飛濤凝
雲列山鞘冷氣攢衣刀徑閙有松竹庭卧唯蓬蒿花淫
得罪隕鸎辨知時逃隰苖出水短木茵隨日高微吟雅
於樂快飲甘如膏朱曦待未見天蓋空牢牢
　　閔雨詩
吳江之南是曰豐國五種之生天下食一嵗不登吾民
菜色如何天不仁縱彼旱孽稱其神矯矯赤龍推火軒
來自東南山咸池愞水不敢沃陽侯失色愁烹煎况兹
畎畞流涓涓何足吸之脣齒間但見禾與黍蓬勃紅塵
起土伯勅其屬埽路迎飢鬼哀哉氓蚩蚩託身釜鬲惟
蒸炊小人怨咨君子知天生天殺今其時我聞皇穹大
德在生育愛養萬物同嬰兒產民之身賦民食中道絶
之何所為當時冥冥間委任非其宜山川之神各守土
羣龍受位司天池上帝當軒親戒勅十日一雨無愆期
帝心仁且信臨下固不疑謂言庶事有分職屏去視聴
思無為安知愚下鬼負德孤恩難制指弄天之權侮人
命貪嗜牛羊邀祭祀忽焉一物不稱情因教此旱災生
靈雷霆之官畏罪莫敢諫頭枕天鼓眠不醒帝在紫微
垣下隔千里雲徒勞銜血向空哭帝心雖聖安得聞北
斗侍帝側斡運氣母均四時五星暨衆宿照曜亡偏私
夫何容此鬼恣行胷臆輕天威定是機務繁耳目有所
遺小臣亦何者草莽負奇節欲係神頸無長繩欲斬龍
頭劔鋒缺皇穹如未察凶邪空使小臣心鬱結
　　甘露亭詩
乾坤父母莫匪慈胚胎億兆成角羈其間哺乳不及處
有時泣殺呱呱兒南川上游號沃野景祐丙子嘗凶飢
新田始苗舊榖罄十室八九無晨炊伏陰何者不仁甚
釀作水災來助之烟煤刷天雨汁黒嘔山泄谷爭奔馳
橫流一夜打城郭萬弩竊發穿毛皮東隅有洲尸揖揖
如蟻欲走遭水圍屋根無力樹腰折蛟蜃食人猶擇肥
濤波一望萬山阻六親不得相扶持國子劉公好仁者
惟時假守兹軍麾民生在我不在命告舟往救無敢違
童兒赤立婦女困載之刳木何纍纍泥沙外冷内飢渴
口噤不語如狂癡牽攣坐臥滿府舍賦以酒飲加饘糜
隨流往往亦不死遠在百里無人知捐金購得問氏姓
召使親族攜之歸司農倉廩盡發出不待奏報先施為
有餘况可補不足大賈蓄家如響隨來贍去察夜繼晝
赤熱不忍蔭華榱由斯一郡十萬户餓膚日月生膏脂
存者相保没者葬唐虞仁壽重敺躋聖主養賢賢養物
氣和郁郁通高卑城西老宫古松徑一朝墜露甘如飴
千柯萬葉結不解玉階瓊樹光離離甿俗奔走競觀覩
手攀口吮同齎咨學老之人周氏子好善不類黃冠師
欲令事迹絢久遠築亭其地高巍巍公之歸朝不可借
松樹至今猶未衰我作此詩揭亭上他年墮淚如羊碑
　　答緣槩師見示草書千字文并名公所贈詩序
佛繇西域漸中土欲使羣心皆鼓舞若顓梵語及貝書
昧者雖存明孰與其徒往往多材能暗結時賢為外助
遠公自昔來廬山誇逞蓮花邀社侶吁嗟君子遭亂邦
舍此未知何處去邇來一行善記覽齧破乾坤㝷歴數
或攻文苑掠芬香辭則貫休筆懷素其餘曲藝與小詩
布在人間難悉數賢豪大抵多憐才引致門牆無齟齬
其人既重法亦尊羽翼大成根本固我縁山谷見不遠
緇褐憧憧盡愚魯坐量此去朋黨衰纖縞焉能拒强弩
去年有使自番陽手藉一函來我所發函乃是緣槩書
千字滿前雲縷縷衆人飽食已用心欲噍伯英肥美處
當時名士嘉其能長序短篇聨繡組因思幅員千萬里
如師之能更幾許以儒輔釋日益多何惜區區一韓愈
　　春社詞(并序/)
　寶元二年嘗夢大雨震所居室驚而仆地既已有一
　人甚長大紫衣而冠意謂雷之神也呼覯使前授之
　題曰春社詞(詞或作篇/字不能審)覯懼栗栗援筆得八句與之
　及覺尚記其首三句頗怪麗今七年矣值假日以五
　句足之
吳臺翫春鎖春色雨刷花光入龍國田邊大樹啼老鴉
野雲癡醉寒查牙年華欲住風雷惡蘭臉知秋涙先落
時榮時謝無了時扶起混沌須神醫
　　聞喜鵲
翩翩者鵲何品流羽毛黒白林之幽生平智力可料度
有巢往往輸鳲鳩天然却㑹報人喜愚兒幼婦唯爾求
萬聲千噪幾曽驗聞者終是軒睂頭從來烏鳥愛反哺
孝慈情性誰可儔其間於事最先見告人凶禍令人憂
憂時不肻自修飾禱請神鬼爭啾啾告之愈驗愈見惡
共云災患鵶之由彈丸瓦石相驅逐名園佳樹難依投
忠言逆耳世罕用屬鏤曽剖伍員喉莫笑後來司馬公
事事稱好真良謀
　　秋夜
披衣坐小亭夜氣拂人清月暗先成暈蟲吟不識名舉
杯期混沌開卷賞莖英此興知誰㑹松風鶴睡驚
　　睡思
俗語不入耳旅愁還對心坐多渾易厭夢好欲重㝷暴
雨撩篷響殘陽過嶺陰迴看犇競苦此興貴南金
　　鑑湖夜泛(以明月到樽/前為發句)
明月到樽前拏舟古岸邊亂山斜入霧遠水倒垂天酒
氣薫龍戲歌聲弄鶴眠迴頭嗤李郭此外更無仙
　　池亭小酌(得和/字)
客思都無著臨池一醉歌喚春呈物象移性入天和月
影碎荆玉波紋緯蜀羅相看盡仙骨俗態已無多
　　感事
太平無武備一動未能安廟算何時勝人生到處難役
頻農力耗賦重女工寒秪有旴江守憐民不愛官
　　閒居
無物可勞情空郊日閉扃雨吟春破碎貧飲客凋零世
事重江險才名一夢醒同心秪松栢見我尚青青
　　萍
盡日看流萍誰原造化情可憐無用物偏解及時生泥
滓根萌淺風波性質輕晩來堆岸曲猶得䕶蛙鳴
　　送張鬷嘏
人意皆懐土嗟君無故園欲行須盡室此去又他門靜
裏文章好貧來節行存振淹知有日倚伏豈虛言
　　寄題廖説䝉亭
聖人雖在上君子有窮時自得山居樂何須世俗知夜
多松月分涼與水風期只恐亨通去清閒却付誰
　　養疾
少小唯貪酒病來纔信醫問方逋客許㝷藥野人疑夜
擣全聴慣寒煎覺沸遲古賢曽愛死此意亦誰知
　　遠山
最能牽病眼天際一山橫盡日是秋色無人知地名暗
時雲自合缺處路應平才子霑衣淚千秋共此情
　　早歸
病馬不妨騎出門常便歸見人無事説是物與心違通
塞元闗命驅馳轉覺非莫教塵裏汗壞却篋中衣
　　晩聞角
傾耳斜陽裏無聊拭淚頻平生慣聞處今日自愁人夜
近歇不久風來聴得真胡笳更何物只此已傷神
　　哭女二首
妻死女已病踰年成二喪此生誰骨肉未識好衣裳看
面雖猶小聞言盡可傷最知憐祖母句句刮人腸
老樹枝葉薄先秋風雨過人間不善事身外想無多理
遣誠如幻悲來豈奈何從前短髩髪為爾漸雙皤
　　小女
恃汝今何恃言來淚滿襟死生雖分定襁褓累人心飢
買鄰家乳寒勞祖母針豈知泉路隔時撥蕙帷㝷
　　龜峰精舍
去縣二十里路平時正春四山唯有石一寺更無塵融
結疑天意經營憶古人但知安樂處何必是金身
　　鳴蜩
雨餘雲漏日蟲思已喧喧時節方初夏聲音似故園為
誰吟綠野相共送黃昏便是秋來信霜髯更幾根
　　送春
送爾歸天去天應解禍淫物生誰得所我見獨傷心(楚/詞)
(有日極千里/傷春心之句)好景吟來徧芳樽醉不禁東風别無用百
草已成林
　　次韻閻判官除夜
密雪穿牕入孤燈向壁光老來人不覺夢斷酒猶香世
事休思慮年華任短長朽株難長育空此見春傷
　　寄黃晞
長憶黃夫子才高行亦淳世情輕近事見慣即常人何
力康時務將身役路塵七閩山水國是處好安貧
　　迴明上人詩卷
學佛有餘力吟詩過一生情閒氣燄少句好琢磨成栢
竹門庭古氷霜筆硯清輸他飽食者終日自無營
　　送任大中
真偽少分别吁嗟此世情西施作老婢南郭逞新聲命
合生來困詩應没後名旅游何所得赤日又徒行
　　送何祕丞
吳人作蜀官萬里泝驚湍地俗雖云異民情想一般智
明終戎察政惠不須寛前史多循吏乘閒更熟看
　　鄉思
人言落日是天涯望極天涯不見家已恨碧山相阻隔
碧山還被暮雲遮
　　少年
新翻曲調恐人傳不許高聲唱玳筵金獸也嫌春態淺
向風噴作綠楊烟
　　自勉
月欲東生日又西莫隨兒女醉明時黃泉一向理愚鬼
不與人間史筆知
　　戲題玉臺集
江右君臣筆力雄一言宮體便移風始知姬旦無才思
秪把豳詩詠女功
　　雪中贈栁枝
暖氣來時栁眼新一場冰雪更愁人要知真宰無誠信
取次東風未是春
　　栁枝答
春早寒餘豈足哀平生多難媿非材去年二月都城裏
曽共花房帶雪來(慶厯二年二月/五日京師大雪)
　　讀長恨辭二首
玉輦迢迢别紫臺繫環衣畔忽興哀臨卭漫道蓬山好
爭奈人間有馬嵬
蜀道如天夜雨淫亂鈴聲裏倍霑襟當時更有軍中死
自是君王不動心
　　戚夫人
百子池頭一曲春君恩和淚落埃塵當時應恨秦皇帝
不殺南山皓首人
　　有感
官家的的要寛征古時什一今更輕州縣酷嫌民漸富
幾多率斂是無名
白刃劫君君勿言人生禍難俱由天君家嵗計能多少
未了官軍一飯錢
庭下縲囚何忿爭刀筆少年初醉醒黃金滿把未迴眼
笑殺迂儒欲措刑
　　遊寺醉歸却寄同坐
江村古寺偶閒行一飲全疑酒有靈水底屈原應大笑
我今獨醉衆人醒
　　索酒
不醉多愁醉多病幾迴愛酒又停杯死生若是有天命
莫放愁來任病來
　　憶錢塘江
昔年乘醉舉歸帆隱隱前山日半銜好是滿江涵返照
水仙齊著淡紅衫
　　謝傳神平上人
蕞陋徒煩妙筆傳呼兒看了獨凄然丹青不解隨人老
相似都來得幾年
　　閏正月三日偶書二首
一步寒郊一慘睂望春春色苦來遲東君未必私桃李
只恐梅花謝有時
無賴年年逐酒徒今年不飲興何如醉鄉若有人名籍
但願春風㸃檢疎
　　論文二首
今人往往號能文意熟辭陳未足云若見江魚須慟哭
腹中曽有屈原墳
天寶年中事事新長安還有謫仙人騎鯨去後無㝷處
輸與句芒自管春
　　漢宮
哀平外立國權分只為當時乏嗣君試問莽新誰佐命
最應飛燕是元勲
　　燕雀二首
燕子從來巧語聲主人相愛是常情黃頭老雀何能解
飽食官倉過一生
繡戸珠簾見最頻暖來寒去但安身翟公門下時飛入
全勝交情斗頓人
　　送春
宜春臺上送春歸淚滴金杯不自知懊惱黃鸎解言語
飛來唯見落花枝
　　曉角
腸斷城頭畫角聲燈青月黒酒微醒濃香夢裏誰曽管
只有離人夜夜聴
　　登越山
臘後梅花破碎香望中情地轉淒涼遊山只道㝷高處
高處何曾見故鄉
　　送古山人
喜聞吉事怕聞凶天下人心處處同乍出山來言語拙
莫將刺字謁王公
　　送毗師西遊
望望王城十二門青山行盡入紅塵近來富貴皆天與
到處應多問命人
　　送春寄呈祖袁州
去年春盡在宜春醉送東風淚滿巾今日春歸倍惆悵
相逢不是去年人
　　酬陳屯田途中所寄
封豕長蛇戰嶺南何人肉食不懷慚只今惟有高眠好
風弄松聲水濺菴
　　正月二十日俗號天穿日以煎餅置屋上謂之補
　　　天穿感而為詩
媧皇没後幾多年夏伏冬愆任自然只有人間閒婦女
　一枚煎餅補天穿
　　苦雨初霽
積陰為患恐沈綿革去方驚造化權天放舊光還日月
地將濃秀與山川泥途漸少車聲活林薄初乾果味全
寄語殘雲好知足莫依河漢更油然
　　野人
村落蒼茫半草茅路無車轍水無橋婚姻取足唯春繭
鹽酪歸來待晚樵一様寛衣疑效古幾人華髪未經徭
相逢不㑹寒温語借問官家合是堯
　　書麻姑廟
流俗好仙方學道至人樂道自成仙飛昇若也由貪欲
紫府還應用詐權塵裏笙歌千古夢洞中星斗幾家天
無心便是歸真日姹女河車總漫傳
　　客有話故丁秘監京師舊宅因而傷之
等閒榮謝已愁聞况話三公極寵身青史尚為今世事
朱門不是舊時人文章散入諸蕃口花藥畱添上國春
生死交情渾易見有誰過此為霑巾
　　五龍塘
世傳鱗物有蟠時分得寒泉住翠微天命雖敎為潤澤
神心終是索䖍祈一圍石岸刓無迹幾族陰雲禁不飛
風脚斗回波面黒向人渾似逞嚴威
　　寄小兒
兩世㷀㷀各一人(予無兄弟才生/此兒三嵗矣)生來且喜富精神欲
教齠齔從師學秖恐文章誤爾身但有犁鋤終得飽莫
看紈綺便嫌貧不知别後啼多少苦問家僮説未真
　　秋懷
褚冠斜頂對清秋病骨支撐懶上樓輔世功夫何日是
少年滋味此生休山含紅樹隨時老天帶黃昏一例愁
自笑酒腸空半在前村無處典鷞裘
　　書松陵唱和
天命相逢陸與皮當年才調兩權奇朝端未有輸忠處
詩外應無用力時意眇直摩軒昊頂言微都洩鬼神私
近來此道中興也泉下英魂知不知
　　早起有懷
草草西風動葛衣呼僮前啓竹間扉山僧好睡鐘聲晏
社户多貧酒氣微豈是客愁渾較可秖因書卷解忘歸
旴江百里清無滓枉屬閒人坐釣磯
　　清明日作
遲遲日景坐成曛聞説清明在此晨花卉不宜愁眼看
句芒能為幾人春銷磨志氣多因老㸃檢交遊半作塵
欲向醉鄉聊自適病來還厭舉杯頻
　　晚思
一檻東風小箔開亂山明暗水縈迴流年漸共春華去
暴熱還隨霽色來天氣濁多人欲睡地形卑甚物先梅
因知楚客迷魂處不是江東不足哀
　　暮春始遊城西
病多無力逐紛華三月衡門未見花長恐後期成索寞
果逢殘景獨咨嗟欄干倚望山空在杯酒遲畱日易斜
漫説明年更春色不知園囿屬誰家
　　寄傅代言
交遊散盡客來稀門掩城隅晝漏遲春地更無嫌草處
雨天還有詐晴時輕量世事世不罪冷笑人言人豈知
猶喜道途收拾早將閒對病最相宜
　　丙子冬至夜酒醒
盡道一陽初復時不期風雨更凄凄凌人出去逢人飲
沈醉歸來滿馬泥多恨恐成千斗氣欲言那得上天梯
(韓文公月蝕詩有/無梯可上天之句)燈青火冷睡半醒殘葉打窻烏夜啼
　　南齋詠風
懊惱南牕一道風只應天配與貧窮不歸羅綺飄颻處
故入松篁冷淡中久座披襟塵榻穩半醒吹面月帷空
城邊菡萏知多少偸得清香是爾功
　　小雨
已是蛟龍未肻忙誰教螮蝀更相妨來時槁葉疎疎響
過後浮雲片片光徑草徵滋垂粉汗砌沙圓滴簇蜂房
嗟予不及高飛鳥先得天邊幾㸃涼
　　題淨居院
寺門幽獨傍江城江水清含地氣清隔岸樓臺人醉死
遶階松竹夏寒生路經橋遠塵難過僧占閒多俗不爭
唯有行吟憔悴客這迴須去濯長纓
　　往山舍道中作
截竹成輿不用輪東行盡日穩宜身前看疊嶂如無路
每到平田始見人下户半曽差作後朽株多已祀為神
生涯一撮誠何有且免庸兒共拜塵
　　秋晚悲懷
漸老多憂百事忙天寒日短更心傷數分紅色上黃葉
一瞬曙光成夕陽春水别來應到海小松生命合禁霜
壺中若逐仙翁去待看年華幾許長
　　殘葉
一樹摧殘幾片存欄邊為汝最傷神休翻雨滴寒鳴夜
曾抱花枝暖過春與影有情唯日月遇紅無禮是泥塵
上陽宮女多詩思莫寄人間取次人
　　哭十姪
到官六月(一作/日)寄書迴未病封題死後開一命至卑人
盡得九泉何事獨相催唯憂旅櫬還鄉遠况是親喪繼
踵來數世學文終若此可憐門户轉隳頽
　　秋陰
一夜風聲曉更狂起來庭戸頓凄涼不知紅日在何處
時見黒雲微有光天落水中兼雁影露啼林罅帶楓香
愁人莫苦登高閣説著江山已斷腸
　　寄介夫
天恨吾儕各一方夕陽千度到西牕因循流落今皆是
磊落如君信少雙書未隔年難得報心從薄宦始應降
可憐漢水無拘係長與旴江㑹九江
　　書懷寄介夫
棄材幸免雜輿薪收拾緇衣出洛塵漸老得閒纔是性
漫言成謔且隨人能傳身後須文字要識胷中只鬼神
俗子不勞輕毁譽問天長乞醉鄉春
　　俞秀才山風亭小飲
炎炎千室熱如烘亭壓山頭獨有風雨意生獰雲彩黒
秋容細碎樹枝紅半天斜日歸心動一面平川醉眼空
却是夢魂無所得人間豈少翠微宮
　　閩中嵗暮
休道南人暖過冬苦寒今與北方同霜嚴欲裂地到底
日短不行天正中誰使智愚相伴老便將榮辱斷還空
鄉愁莫更欺閒客薄酒從來亦有功(白樂天有/酒功贊)
　　偶題饒秀才谿光亭
北出城來駐馬蹄君家别館幸臨谿雄虹見雨遏不斷
潦水到秋痕漸低萬事熱心成浩歎一樽撩眼怕長迷
俗人誰㑹儒生意是處醉吟還日西
　　早夏偶作
閒愁不覺過年光强半精神似醉鄉幾度雨來成惡熱
有時雲斷見斜陽古人事業塵空滿故國園林草自長
賴得南華憐我病一篇齊物勝醫方
　　自解
人生何苦要多才百慮攢心摘不開夜月幾曾無夢處
春風只管送愁來秃毫强㑹悠悠事浮世無過滿滿杯
看取秦坑烟焰裏是非同作一抔灰
　　不寐
四壁空空絶語聲困來終是睡難成孤燈要與人相背
寒漏苦教天不明累月故園無信息幾般閒事惱心情
别愁若解生華髮一夕應添一萬莖
　　韓偓集有自撫州往南城縣舟行見拂水薔薇之
　　　詩南城吾鄉也因題八句
韓偓當年赴七閩舟行過此倍凝神江邊石上知誰處
緑戰紅酣别是春往事幾多書不記仙源依舊地無塵
花光栁色今何限更有才人勝古人
　　送王都曹
古木亭邊夜嚮晨餞壺重疊擁雙輪高文健筆科場手
白髮青衫宦路人十月霜風還劈面六街塵土㑹欺貧
麻源碧澗神仙地早晚歸來伴隱淪
　　蓬屋
長簷數尺庇堂東疎漏從來只有蓬日影碎如秋樹下
雨聲初似夜船中竹經蠧了多垂地箬到乾時半捲空
此處想非人所競衆言千萬莫相攻
　　階基
堂前一級似階墀無石無甎只舊基泥飭頃因年節近
蹋崩唯是客行時誰曾羅襪雙來上多謝蒼苔久不離
從此便成貧景致竹簾垂處敢相宜
　　宜春臺
謫官誰住小蓬萊唯有宜春有古臺千里待看毫末去
萬家攢作畫圖來雲中羅綺香風落月底笙歌醉夢回
莫怪江山苦相助騷人没後得真才
　　東湖
古郡城池已瞰江重湖更在郡東方水仙坐下魚鱗赤
龍女門前橘樹香路絶塵埃非灑掃地無風雨亦清凉
使君待客多娛樂只有醒時覺異鄉
　　野意亭
福唐城郭掌中窺旭日登臨到落暉誰在畫簾沽酒處
幾多鳴櫓趂潮歸晴來海色依稀辨醉後鄉愁積漸微
山鳥不知紅粉好纔聞歌板便驚飛
　　靈源洞
纔出塵來尚未知漸攀藤竹漸臨危伏流似是龍藏處
古樹應無春到時誰把石厓齊剗削直教雲氣當簾帷
良工畫得猶宜秘莫與凡夫肉眼窺
　　送黃承伯
君來别我向番陽時節初春曉尚霜茶褐園林新栁色
鹿胎天地落梅香此行硯席多知已是處樓臺可舉觴
只恐詔書非久下槐花又在眼前黃
　　清話堂詩
　至和元年秋九月與周伯達宿景徳寺義明上人房
　予憙誦李涉詩云無限心中不平事一宵清話又成
　空其意與今夕相似因目其處為清話堂且題八句
釋子相延暫解冠一宵清話到更闌漆盤香燼死蚯蚓
紙瓦雨聲鳴彈丸往事莫將閒口笑勞王誰在定中看
明朝頮面還歸去依舊塗泥濺馬鞍
　　次韻酬屯田陳丈見寄
老年纔到病還催老病成叢撥不開腹冷有時如咽雪
耳虛終日獨聞雷半生辛苦歸三徑萬恨銷磨向一桮
賴得竹牕無事處清風頻共故人來
　
　
　
　
　
　宋詩鈔卷四十四
欽定四庫全書
　宋詩鈔卷四十五
　　　　　　　　　内閣中書舍人吳之振編
　王炎雙溪詩鈔
　王炎字晦叔新安婺源人所居武水之曲雙溪合流
　因以為號矣登乾道進士始令臨湘受學於南軒先
　生入中都官博士慶元四年為實錄簡討㝷轉著作
　佐郎出守湖州年八十餘著有雙溪集炎詩頗為世
　所稱許然亦多庸調今擇其刋落者入鈔
　　遊硯山(壬/辰)
他山石徒多器寶匿幽僻產璞芙蓉坑金聲而玉德岡
巒外鉤聨地勢中斷隔曲塢八九家路入羊豕迹澗水
抱石根石骨多紺碧北山上攙天南山勢蟠伏硯工二
百指日鑿崔嵬腹篝燈礪斧斤深入逾百尺我行冐風
雨周覽不知夕夜宿茅茨下青燈照岑寂酒闌呼匠氏
訪之語纖悉冰蠶吐銀絲蛟人織霧縠巧手琢磨之價
直黃金鎰斷嵓半傾欹舊穴久湮塞㫄求得他材飲水
不受墨堅滑已支庶麤燥乃臧獲信知天壤間尤物神
所惜罕見固為貴有亦未易識瑉玉混一區語盡三歎
息摩挲蒼蘚崖此言可深刻
　　春日遣懷
感懷細數十年事養拙略無終日閒景物自新春稍稍
吾親漸老髮斑斑豈曾有夢到天上且任此生浮世間
願約漁樵同小隱謂予不信有南山
　　麥苗已有生意掘烏稬者未止
兒童飯犢女採桑水滿東臬耕事忙稻秧半緑麥半黃
天許食新饘粥香田父咨嗟仍笑語赤地一年今得雨
紫􁊠有根妻子喜免填溝壑棄閭里
　　元日書懷
年光除日又元日心事今吾非故吾兩板不須書鬱壘
一杯亦强飲屠蘇添丁解事㝷王母内子傷時念老姑
欲報情深恩罔極不終反哺愧林烏
　　送游大冶歸建陽
西風來鴈歲欲晚衰栁鳴蟬人語離市道交游何足數
君家父子總相知讀書要見古人意立事正須年少時
話舊班荆尚無日莫忘苦語有箴規
　　生朝無以自慰作畱貧薦一杯
私居飯半菽官舍食無肉何乃太清生囊無一錢蓄人
言骨相寒有智不如福貧者輕於葉富者重如玉輕重
信然否世情手翻覆相彼守錢虜無厭溪壑欲口不談
古今枵然瓠壺腹渠固笑我癯我亦笑渠俗珊瑚數十
株胡椒八百斛冥冥鬼瞰室一跌赤其族未若貧而安
高枕睡常熟我家雲溪陽欹側數椽屋屋後蒔菘韮屋
前種梅竹室中四立壁但有書可讀世故驅我來營此
升斗粟仕不上青雲何如返耕牧頗怪草𤣥翁乃謂貧
可逐卒嵗一布裘終朝一饘粥此外何所求吾生無不
足
　　用前韻答黃一翁二首
縕袍敵狐裘晩飯可當肉諱窮竟未免豈不愛儲蓄嗜
利顙有泚恐愧王承福財固禍之媒越鄉忌懷玉君看
座右器已滿即傾覆聖賢用功處清心而寡欲於世淡
無求乃能實其腹誰令著青衫失䇿混流俗黃子振鷺
姿筆力扛百斛笑人龜手藥欲售先聚族知余頗清苦
應物未圓熟宦游不能巧俯首立矮屋鍛鍊知精金祁
寒見松竹自立不堅定庸行徒聖讀誰謂漆園高俯首
欲丏粟窮作扣角歌老厭淄川牧古道寖斲喪時人方
逐逐有田南山南可辦一盂粥請賡歸去來世路早收
足
豆羮采藜藿鼎食厭粱肉士欲齊得喪胷次要涵蓄我
晚頗聞道寧有慧無福外物皆浮雲此道等珠玉閲事
如閲碁已過安用覆回光照諸妄稍稍淡無欲與君共
𤣥談一笑時捧腹吾作詩畱貧此語頗驚俗細看苜蓿
盤豈減檳榔斛見金不見人渠輩非吾族君獨臭味同
吾固知之熟平生求益友今日並牆屋不肻兄事錢寧
以君呼竹力學追古人經史費抄讀我方病少瘳擁納
膚有粟百念漸灰冷有牛不須牧君如汗血駒墮地必
馳逐甘為走踆踆恥作雌粥粥有玉未嘗獻豈憂終刖
足
　　㳂檄如蒲圻訊民之食菜事魔者作詩憫之
三代日方中為民破重昬既蝕復光融孔孟道益尊古
禮今則亡陳編意猶存飲燕用觥籌薦享羞羔豚瞿曇
何為者髠首徒實繁不飲非畏義不殺非知仁舉世昬
不悟跣足行荆榛胎禍產妖幻與佛岐又分俗愚有罣
誤吏議多深文怒言必溢惡疑似恐不根黔首亦何罪
可憫不可嗔大道若返古怪説難眩民帝居虎豹守此
語誰扣閽
　　和游堯臣勸農韻
傳呼穩凭筍輿行喜見漫山麥浪平道上老農皆好語
年來瘦地有新耕草深黃犢陽坡暖雨過青蒲野水生
桃李陰中春事好田家雞犬亦歡聲
　　到胡道士草菴
清風颼颼竹萬箇白日寂寂茅三間春深只有鳥呼夢
地僻略無人叩關豈但壺中堪避世也勝圖上可遊山
出門回首不能住輸與道人閒復閒
　　出郊雜詠四絶
閉戸不知春色佳栁稍欲暗可藏鴉鴨頭新綠齊腰水
女頰輕紅刺眼花
道上東風掠面輕一犁雨足得新晴草頭蛺蝶自由舞
林下鶌鵃相對鳴
孤烟近見數椽屋急水時行獨木橋入眼異鄉風景别
修睂一秣暮山遙
雲昬山色收圖畫雨過泉聲雜管絃馬上得晴春滿眼
好花迎客亦嫣然
　　旅中思家
野田既雨水皆滿山路無風花自香且復將身供世事
也能隨處對春光絶嫌俗物眼多白未辦生涯髯已蒼
待看樝梨麤可教老夫耕釣即韜藏
　　晚憩田家二絶
家書未到鵲先喜春事無多鸎又啼偶對好山畱客坐
緑陰遮屋日將西
山間一徑牛羊迹林下數家雞犬聲底事居人苦爭畔
閒田官正募民耕
　　上已
莫春祓禊好天氣不到水邊流一杯旋擘紅泥嘗煮酒
自循緑樹摘青梅淹畱異縣客多病迢逓故鄉書不來
厯厯舊時行樂處凭欄小立首空迴
　　過浯溪讀中興碑
日光玉潔元子辭銀鉤鐵畫顏公書百金不憚買墨本
摩挲石刻今見之猗那清廟久不作其末變為王黍離
春秋一經事多貶魯頌四篇文無譏漁陽鼙鼓入潼華
公卿徒步從六飛朔方天子扶九廟京師父老迎千麾
紫袍再拜謁道左上皇萬里旋鑾輿牝咮鳴晨有悍婦
孽狐嘷夜有老奴扶桑杲杲未翳蝕但歌大業吾何疵
首章義正語未婉前者不辨來者疑正須細讀史克頌
未用苦説涪翁詩許張勁節震金石李郭壯武如虎貔
斷崖蒼石有時泐諸公萬古聲烈垂天憐倦客有所恨
雨溼江寒催解維神州北望三歎息翰墨是非何議為
　　湘中雜詠三絶
有懷冉水栁司馬更憶浯溪元道州仕宦兩公俱落莫
斯文千古共傳流
順流鳴櫓不論程上水開帆取次行逆順自從人意轉
風生波湧本無情
中流四顧浪花平雙櫓夾船鵞鸛鳴欵乃聲中山水緑
不妨緩緩計歸程
　　豐年謠五首
滿箔春蠶得繭絲家家機杼換新衣五風十雨天時好
又見西郊稻秫肥
縱橫南陌接東阡婦餉夫耕望有年前此丁黃饑欲死
今年米賤不論錢
洞丁傜戸盡歸耕篁竹無人弄寸兵要識二天恩德廣
黃雲千里見秋成
睡鴨陂塘水慢流離離禾稼滿平疇共言官府催科緩
飽飯渾家百不憂
稻如馬尾覆溝塍桑柘陰中鷄犬鳴收穫登場便無事
輸租人不入州城
　　再用元韻因簡縣庠諸先輩
書生卯飯動及午薑糝菜絲煩自煮異時甘脆屋渠渠
出自空腸千卷書竹間杵臼相敲擊茶不療飢何苦喫
泉新火活費裁排呼奴更挈銅缾來蜀客見之心逐逐
暫借紙牕休繭足歸歟家在淮湖邊草魁可買無青錢
不辦雲腴供粥飲空有束詩如束筍青箬小分鷹爪香
江上挐舟當遠引
　　江上為韓毅伯訪得便舟
銅墨纒腰雪上頭人生一飽亦難謀天明忽暗釀梅雨
風暖又寒催麥秋老矣不堪時節換粲然方幸故人畱
白雲呼去淮山住强為江邊問買舟
　　解官到郡諸丈置酒岳陽樓招炎為客鄧巴陵索
　　　詩
重上危樓覽洞庭故人一笑對飛觥君山只似艑山緑
江水不如湘水清一日勝遊成樂事三年俗狀奪詩情
天涯解后還離别莫惜尊前底裏傾
　　和程丞遊清水嵓黃龍山韻
嵐光野色共扶輿見説壺天氣象殊疊巘吞雲圭角露
寒泉觸石篆文紆荒涼佛屋存遺像窈窕山嵓有别區
何日青鞋親扣厯細評佳致染松腴
　　和陸簿九日二首
西風拂面飲微酣小摘茱萸手自簪極羨酒兼詩共好
正綠人與景相參杜門不復貪游賞落㡌無山際劇談
歎息登高兄弟遠目隨鴻鴈過天南
風露蕭蕭木半黃老來淡薄似秋陽一樽冷落思佳客
九日凄凉在異鄉採菊何心追靖節哦詩無語答仇香
危臺戲馬今安在休惹清愁攪石腸
　　題童夀卿博雅堂
㑹道莫如約要識胷中真講學亦貴博不廢紙上陳王
充與李邕世豈無若人中秘未許見市肆何所聞童君
家多書乃為我輩慮安用蓬萊山萬卷皆此聚又復附
益之秦碑及周鼓剡溪來楮生歙宂㑹石友持此分雅
俗清渭映濁涇不賄屋自潤無爵身亦榮好事時相過
不憚倒屣迎揮麈言有味寂如無市聲孰如漢中郎孰
似楚左史孰能誦亡書孰解作奇字是中猶淵海隨取
即隨有或問賈幾何還可商度否掀髯笑謝客吾非鬻
書叟
　　題遠山平林圖
山色微茫疑有無木葉半脱殊蕭疎雲根更着數椽屋
此屋當有幽人居墨妙逼真乃如此畢竟非真惟近似
何如履齒飽經行是處溪山皆畫笥還君圖畫吾且歸
家在江南依翠微
　　用元韻答劉判官
解后漳江上知從五馬車君才猶未用吾老更焉如間
濶思睂宇殷勤得手書喜聞衣綵樂入饌有江魚
　　冬雪行(并/序)
　甲寅嵗雖小稔縣官和糴米價遂増兩日雨雪市中
　貧民有無炊煙者艱糴反甚於去年之凶歉父老輩
　遂具公牘赴訴于庭因成冬雪行一篇其辭如古樂府
　其義則主文譎諫言之可以無罪者也
擁衾展轉夜不眠細數更籌知苦寒角聲未動紙牕白
兒曹報我雪滿簷玉妃翦水出天巧飛花萬㸃爭清妍
朱門貴人對之笑初見一白來豐年金罌玉爵扶春笋
飲罷敲冰煮新茗綉緯中有紅麒麟輕暖勝春尚嫌冷
窮巷小家真可憐典衣糴米無炊烟江頭津吏日來報
往往上流無米船縣官要糴十萬斛天上符移星火速
去年秋旱糶陳腐今年秋熟米如玉且願扶桑枝上紅
日轂東來却滕六今年冬雪民已臞明年春雪民更饑
九關有路虎豹守欲語不敢空長吁
　　次韻答簡簿
少日牛衣嘗熟眠老來駝褐不護寒欲呵龜毛拈秃筆
怯看冰柱縣疎簷東風不解著梅栁翻作六出欺春妍
春回臘盡亦何好但為浮生添一年負郭有人如石笋
雪裏哦詩自烹茗胷中盎盎有天和戸外蕭蕭尚氷冷
日炊脱粟不自憐却念野廬無爨烟此憂未知可解否
準擬為君浮酒船酒酣傾㵼珠百斛定覺揮毫轉神速
聞道諸公雙眼青豈終遺此豐年玉倦游别駕老更貧
自謀慚似龜藏六詩來謂我清而􁁺我方忍慾將忍饑
短蓑歸釣寒江雪紛紛世事休嗟吁
　　題徐參議所藏唐人浴兒圖
右相嘗慚呼畫師技癢仍復拈毛錐逼真誰作此贗本
亦有妙意生妍姿中庭燕坐必主婦緑雲高髻香羅衣
嫣然嬪妾左右侍前浴能言丹鳳雛娉婷及笄女公子
素腕擁項相攜扶兩兩為朋四髫齔乳盧隨逐相諧嬉
掌中看珠二少艾捧顋却立鴉鬟奴屏間擁膝袖玉笋
疑是夢闌顰翠眉側身背面按筝者冰肌綽約不自持
牀前跪起各姝麗為兒理髮抆涕洟有犬斕斑受摩撫
與人習熟無猜疑梳裝淡薄服製古如見永徽貞觀時
若非侯家及主第人物無此美且都荆釵布襦小家婦
生子不如山下麑
　　題徐商叟所藏李伯時四天王圖
龍眠有巧手幻出汗血駒老衲或戒之回向心地初遂
畫白衣仙蘄與梵釋俱北方四天王亦附瞿曇居雜以
馬龍像宿習終未除四王名字異且復形狀殊信者謂
其有疑者意其無蕩蕩天門高誰能凌空虛何以信不
疑取諸貝葉書子不語怪神從釋恐畔儒語之且不可
筆之其可乎因畫議及此於公意何如
　　即事(時寓/清化)
久輟囊中句時看肘後方有家如旅舍無事似僧房梅
白牆頭笑橊紅甕面香杖藜如可出溪上探春光
　　勸農道場山
練日遵詔條行春勸耕事擁斾有傳呼據鞍小馳鶩兒
童喜聚觀父老歡來詣松徑度坡陀蓮宮得清閟此行
非遨遊所職在撫字示之淺易語諭以丁寧意扶杖既
言歸解衣聊少憩山中無俗情物外有幽趣僧閒衆所
羨農困吾甚愧不敢飽登臨肩輿下山去
　　夜半聞雨再用前韻
轆轤百尺汲無水映日四山雲不起朱轓浪説勸農桑
衣食何從可甘美禱而得雨不苦旱竊疑此殆偶然爾
夜半潺潺簷溜鳴孤枕夢回心失喜兒童挽犢婦餉饁
襏襫耕夫亦勤止鼠跡印我榻上書蛛絲罥我壁間麈抖
擻胷中三斗塵强欲哦吟無好語請公酌酒更揮毫快
寫珠璣歌喜雨
　　雙溪種花
雙溪漸有雜花開每日扶笻到一回勝似名園空鎖閉
主人至老不歸來
蒼頭為我斸西山扶病移花强自寛縱不為花長作主
何妨留與後人看
　　舟行過白石見將使夜宿毛家林翌日到􁟗莪却
　　　回和靖老
蒼頭倦晨炊卯飯幾及午泝流赤日中舟子亦良苦魚
躍戀芳餌鷗飛避鳴櫓仙翁所退藏好境自呈露溪水
清可鑑山雲橫不度坐斷泉石幽不受塵土汚問之何
所得妙處難悉數初非練玉泉亦不鳴天鼓人癯道方
肥心遠貌亦古老衲同我來得句時一吐物色盡詩材
筆底隨指呼行行更前之繫纜日未莫轉柂涉奔湍支
笻入幽塢倦甚宿茅茨睡熟不能寤遲明又蓐食凌風
上前浦重露雨㸃疎晴嵐雲氣布蝗蝻尚飛揚禾稼難
愛䕶村落有狗偸耄倪且狼顧念此一悄然回舟雙港
渡空羨皎然師詩成有神助
　　病中書懷(丙/子)
隺骨鷄膚不耐寒那堪癬疥更斑爛開年慘淡陰兼雨
終日㧓搔寢不安未可給扶親几杖豈能見客攝衣冠
人言剝復相更代頻把韋編反對觀
　
　
　
　
　
　
　
　
　
　
　
　
　宋詩鈔卷四十五
欽定四庫全書
　宋詩鈔卷四十六
　　　　　　　　　内閣中書舍人吳之振編
　唐庚睂山詩鈔
　唐庚字子西睂州丹稜人年十四能詩文賦明妃曲
　題醉仙崖諸作老師匠手皆畏之中紹聖進士為州
　縣官至大觀始入為博士張商英薦其才除提舉京
　畿常平商英罷相庚坐貶安置惠州㑹赦復官承議
　　郎提舉上清太平宮歸蜀道病卒年五十一自南遷
　　海表詩格益進曲盡南州景物略無憔悴悲酸之態
　　劉潛夫謂其出稍晚使及坡門當不在秦晁下今觀
　　其結束精悍體正出奇芒燄在簡淡之中神韻寄聲
　　律之外雖云後出固當勝爾
　　憶昔行
憶昔方東來亭傳荒荆棘風庭紅葉乾雨砌蒼苔溼飢
虎撥門開哀禽向人泣十載却西還亭傳已完葺青鎖
揖江山朱欄趂階級行旅糧不齎大路遺敢拾蜀道無
難易人心自寛急寄信守亭者勿使狐狸入
　　張求
張求一老兵著帽如破斗賣卜益昌市性命寄杯酒騎
馬好事人金錢投甕牖一語不假借意自有臧否雞肋
乃安拳未省怕嗔毆坐此益寒酸餓理將入口未死且
强項那暇顧炙手士節久凋喪䑛痔甜不嘔求豈知道
者議論無所苟吾寧從之遊聊以激衰朽
　　黎城酒
黎城酒貴如金汁解盡寒衣纔一吸獄曹參軍到骨窮
簿書吻燥何由溼夜來細雨落簷花對客惟有嘗春茶
明朝踏月趂早衙免使路中逢麴車
　　晝寢效魯直
雨餘熱喘殊喊呀坐翻故紙腰足麻鋪陳枕簟搴青紗
倒牀不復知橫斜夢魂飛揚遠還家故人見我一笑譁
須臾睡覺衙鼔撾牆頭暝雀聲槎槎
　　城上怨
雨似懸河風似箭風號雨馳寒刮面何處巡城老健兒
城上謳吟自哀怨不知底事偏苦傷聲高聲低哀思長
戍邊役重畏酷法去國年多思故鄉城上歌時夜方半
正是孤齋醉魂斷和風和雨兩三聲推枕投衾坐長歎
傳聞黠敵動熙河戰士連年不解戈今夜風號雨馳處
城上哀怨知幾何
　　客至
山頭竹萬箇風來玉相戛下有屋數間蕭然如佛刹門
無車馬喧幽徑芳草茁隔牕識君聲遽起投筆札黃鷄
未啄黍環堵無可殺園蔬煮淡泊山泉啜甘滑何以樂
嘉賓春禽日嘲哳
　　聞東坡貶惠州
元氣脱形數運回天地内東坡未離人豈比元氣大天
地不能容伸舒輙有碍低頭不得仰閉口焉敢頦東坡
坦率老局促固難耐何當與道俱逍遙天地外
　　寄郭潛夫
我等游瀘江泛舟奔楚宮黔江自南來胥㑹涪之東黔
江清且碧瀘江濁而紅紅碧不相入分流如卧虹羣瀦
激湍濤洶湧成戰攻須臾盡變濁混混顏色同清固不
勝濁此理天下通君視開成間牛李爭長雄要之贊皇
子不勝太牢公物理自古然徘徊歎無窮
　　送趙元思司法
誰不從王事夙夜獨匪懈休沐猶坐曹伏日不歸廨平
生熟大法餘事止小楷自稱霹靂手作縣真癬疥董宣
雖强項臨事中實駭從君學吏禮稍稍識起拜今當告
别去何以贈行邁二十罸自親此理須少戒
　　到任後寄家兄
君子所就三為食最為下起家仰寸禄此實下焉者南
山無敝廬千里就館舍但使食有魚敢言曹乏馬同寮
皆故人每事相假借况復官長賢醉歸應不罵
　　送趙安道下第
大官危小官卑君不得官君勿悲君不見前日宰相今
海涯胡椒八百斛流落知為誰又不見州縣官折腰事
細兒常憂一語不中治敢對西山笏拄頤大官危小官
卑君不得官君勿悲願君酒量如䲭夷勿作瓶甖居井
睂與君賭取醉為期明日烏㡌風披披
　　中秋遇雨感懷呈世澤彥直
初遊東都年二十清歡趂得中秋及南陽㑹中酒徒集
惠和坊裏綉鞍入蟹螯嘗新左手執鷄頭未老捼玉粒
杯行到手不待揖明月清風供一吸纒頭不惜傾箱給
倚賴決科如俯拾誰知得官反拘縶此景此歡那復緝
今嵗中秋雨如泣窮山牢落秋光濕孤燈熒熒照書笈
屈指流年如箭急
　　讀邸報
當今求多聞取士到蓬蓽時時得新語誰謂山縣僻昨
日拜御史今日除諫官立朝無負漢恩厚論事不妨晁
氏安臺省諸公登袞袞閉門熟睡黃紬穩
　　訊囚
參軍坐㕔事據案嚼齒牙引囚到庭下囚口爭喧譁參
軍氣益振聲厲語更切自古官中財一一民膏血為吏
掌管鑰反竊以自私人不汝誰何如摘頷下髭事老惡
自張証佐日月明推窮見毛脈那可口舌爭有囚奮然
出請與參軍辨參軍心如眼有睫不自見參軍在場屋
薄薄有聲稱只今作參軍幾時得騫騰無功食國禄去
竊能幾何上官乃容隱曽不加譴訶囚今信有罪參軍
宜揣分等是為貧計何苦獨相困參軍噤無語反顧吏
卒羞包裹琴與書明日吾歸休
　　喜雨呈趙世澤
去年雨多憂水潦今年雨少憂枯稿都緣縣政失中和
水旱年年勤父老前時雲起雨欲落夜半風來還一掃
明朝引首望雲漢屋上晨暾仍杲杲賦輸百萬未破白
簿脚何緣得勾倒上書自劾欲歸去老婦挽衣傍奪藁
技窮往訴北山神是夕沛然償所禱稻畦䆉稏勢已活
竹裏蕭疎聲更好故應神意閔孤拙苟免嵗終書下考
便安杵臼伺秋成雲子滿田行可擣
　　蓬州杜使君洪道屢稱我于諸公聞之愧甚為詩
　　　謝之
去天一尺古蓬州年來除守得勝流渠家本是城南杜
詩律賢我三千籌如此才高却解事入眼人才皆可意
他邑猶分刺史天片言每為將軍地故應憐我退無田
力相推挽令向前傍人聞説皆撫掌竹竿那使鮎魚緣
　　嘲陸羽
陸子作茶經竟為茶所困其中無所主復著毁茶論簡
賢傲長者彼自愚不遜茶好固自若于我有何恨便當
脱野服浣琖為一獻飲罷挈茶去譬彼澆畦碗君看彌
正平意氣真能健達與不達人何啻相千萬
　　戊子大水
踏歌喧喧雜鐃鼓潭邊呼龍今作雨龍嗔揮水十丈餘
千村萬落幾為魚寄謝龍神且安處熟睡深潭不驚汝
夜半傳呼河入室攬衣下牀深没膝舊來水不到譙門
老巫歸咎西門君西門君去老巫舞明年却娶河伯婦
　　除鳳州教授非所欲也因作此以自寛
人生纔食頃何處分好弱刑獄即道場筦庫有真樂故
紙終日翻毛錐幾年閣百函無力致諸公誰説著今承
學授乏頗訝名字錯宿業豈無戀得冶不敢躍骨肉遠
難俱囊裝貧易縛師儒要好手老大良非脚戛盡識羮
空抽窮知繭薄後生端所畏人材若為作豈惟嘲孝先
便恐困有若行路固知難得地幸不惡栁拖千丈絲山
集五色雀絳紗諒無有苜蓿聊可嚼况聞豆積嶺中有
不死藥
　　將家遊治平院
　蓋老杜所謂東津也
年來官職如水様只有登臨作酧賞好山一一如佳士
令人欲作傾家釀昨日西樓弔王孫今日東津悲逐臣
江邊勝事略㝷徧不見海棕高入雲
　　受代有日呈談勉翁謝與權
老來忽忽流年𦂳三見涪江秋葉隕秖緣二子日相從
便覺一瓢窮可忍東津曉作招隱賦西樓莫得思歸引
文字能令酒盞寛江山未放詩才窘分題踴躍誰避席
得句歡呼同破準泉名三逸本戲語野史千年傳不泯
醉歸半路飛蝙蝠餘興中宵伴蚯蚓那知須鬢秃于筆
但見皃童長如笋畱滯甘為西域胡衰遲更結東遊靷
故山咫尺未成歸坐使蒼顏厚如胗
　　與舍弟飲
温酒澆枯腸戢戢生小詩詩中何等語酒後那得知黃
菊遂行邁徑去不復辭拒霜猶屈强其勢何能為但問
酒有無勿計官高卑江邊捕魚郎教我當啜醨
　　劔州道中見桃李盛開而梅花猶有存者
桃花能紅李能白春深何處無顏色不應尚有數枝梅
可是東君苦畱客向來開處當嚴冬桃李未在交遊中
即今已是丈人行肻與年少爭春風
　　武興歌
去年山中無黍稷只有􁁊根并橡實􁁊根作麪如食蜜
橡實炊飯如剝栗東家有錢食橡實西家無錢惟食􁁊
今年􁁊盡橡食貴山中人作寒蟬枯
　　既以前韻贈勉翁復懷庭玉因為次韻
千金駿骨買虛名驥老通衢價未平逐去定知窮不死
向來元以句為生東風又見鶯朋友北信難慿雁弟兄
欲寄此懷惟有月天涯分與故人明
　　游仙雲宫
出郭三竿日橫江一葦航雀飛田有麥蠶罷野無桑下
馬危梯滑開門古殿香雨餘丹井溢苔入醮檀荒畫老
星辰動碑殘歲月亡鍾聲落城市符祝走村鄉埜鳥啼
巴蜀山崖刻漢唐臨歸更回首惜此一襟涼
　　直舍書懷
寸枉非吾志休論尺與㝷黃披終日卷青對十年衿風
眩藥囊減雨昏茶椀深揚雄名宦思都向草𤣥沈
箇處本來冷此時仍更清擁爐成久坐曳杖却徐行暝
色侵書帙秋陰入鼓聲悠然索馬去秖此是功程
　　夜坐感懷
聲斷鍾樓月文書對坐時破牕燈焰走凍研筆鋒遲名
利髪將鶴風霜手欲龜何當一蓑雨披曉翦蓴絲
　　述懷
名字雖云繫别曹儒風門户只蕭騷頭顱自揣宜藏拙
指目何妨笑養高本以食貧來仰禄豈于王事更辭勞
老來精力堪驚歎一紙文書輙數遭
　　秋夕書懐
亹亹嵗華侵垂垂老境臨時光自風雨寒色到衣衾萬
竅號秋杪孤燈照夜深蛩聲亦清苦唧唧伴人吟
　　過田橫墓
成則為王敗則亡英雄成敗本㝷常滄溟無際何妨死
却死東郊未耿光
九江梁楚竟誅夷自古才高必見疑脱使酈生猶未死
將軍來此亦何為
　　和程大夫荔枝
家在岷峩飽荔枝十年遊宦但神馳側生流落今千載
入貢稱珍彼一時定自不將凡果比如何偏與瘴烟宜
白頭莫作江南客辜負山中故友期
　　寓精道齋有感懷家山
論兵作賦兩怱怱人事光陰轉首空半夜夢飛山色裏
一年秋在雨聲中揚州騎鶴非無意上蔡牽黃信此窮
幸有林泉未歸去欲將清興問征鴻
悠悠功業老堪憐舊事憑誰可共論直欲酒中賖快樂
尚能花裏覓寒温詩書悞我成何事嵗月侵人不見痕
汾水年年秋雁到庾郎何處不鎖魂
　　晚春寄友人
眼底春愁惱殺儂揚州往事旋成空風流只合稱狂客
衰䬃何堪作病翁水國春深梅子雨江天日莫鯉魚風
何時執手同樽酒收拾清歡笑語中
滿眼蕪菁斷送春多情饒病兩關身只知老去人心改
不覺愁來酒盞頻霜鶻空拳知有命溟魚竭水恐傷神
丈夫出處端無據猶欲辭家再入秦
　　春日雜興
愛梅長恐着花遲日禱春風莫後期及得見梅還淡冷
東風全在小桃枝
茸茸小雨弄春晴已有狂花未見鶯便使一年惆悵在
曉牕寒夢别輕盈
短㡌輕衫信馬行郊原春色太牽情兔葵燕麥渾閒事
最有蕪菁到處生
月團新碾破春酲賴有歸鴻寄好音人在天涯莫回首
恐偸華髮上瑤簪
　　别閩中許秀才
臨岐長歎息此歎意深微浮世年年别初心事事違捫
參蜀道遠犯斗海槎歸故國有餘樂黃鷄秋正肥
　　灌息軒
仙家林館碧雲圍掃却浮塵晝掩扉萬事年來俱是幻
一瓶朝汲已忘機花深曲徑春無盡人在閒庭鳥不飛
見説漢陰今復有欲凌霄漢挹清輝
　　書新堂
疊茅重葦一堂新設榻聊安簿領身落枕不知鶯樹曉
汚書長苦燕泥春嶽官何預青苗事野意新便白葛巾
能向此間時得趣何須分外拜車塵
　　除夕感懷
水漏侵春已數籌地爐猶擁木棉裘無心豈畏三屍訴
愛日還驚一嵗休故國二千空醉眼新年三十恰平頭
光陰未用相敦迫領取衰翁兩鬢秋
　　春日郊外
城中未省有春光城外楡槐已半黃山好更宜餘積雪
水生看欲倒垂楊鶯邊日暖如人語草際風來作藥香
疑此江頭有佳句為君㝷取却茫茫
　　自笑
已白窮經首仍丹許國心那能天補綻更欲海填深兒
餒嗔郎罷妻寒望藁砧世間南北路何用爾沾襟
　　直舍夜坐
强仕似幼學細書仍短檠月來吟處白風及醉時清坐
久露微溼更深秋有聲不知愁底事終日自悲鳴
　　内前行(以後係/惠州詩)
内前車馬撥不開文德殿下宣麻回紫薇侍郎拜右相
中使押赴文昌臺旄頭昨夜光照牖是夕收芒如秃箒
明日化為甘雨來官家喚作調元手(右相視事明日始/得雨喜甚書商霖)
(二大字/賜之)周公禮樂未要作致身姚宋也不惡向來兩翁
當國年民間斗米纔四錢
　　長沙示甥郭聖兪
我昔官閬中子時趨長安相過日夜飲肻使笑語乾但
知醒復醉誰問甜與酸攬衣步中庭仰首羨飛翰誓言
早歸休慎勿貪高官時未有添丁眼前惟木蘭甥舅一
分背日月雙跳丸那知十年外相見西江干拜起未寒
温悲來各汍瀾我髩已秃翁子顏非渥丹相從海上志
兹事人所難阪行白漭漭山宿青攢攢人烟小嵗後草
木深冬完昨日次長沙扁舟掠湘灘中流遭惡風滿衣
潑驚湍船如箕尾㸃天作車輪團怖畏目敢側禱祈指
頻彈向非鬼神助幾作蛟龍飡忠信時可憑聖賢豈吾謾
勿畏嶠南熱我清物自寒勿憂海邦陋心廣身亦寛磨
刀砍鯨鱠隱几看鵬摶努力近藥物明年理歸鞍得之
兩鴻鵠龜筒不須鑽
　　張曲江鐵像詩(像在韶州韶人相傳/明皇悔時所鑄云)
開元太平久錯處非一拍就令乏賢人何至相仙客直
道既凋喪曲江遂疎斥汲黯困後薪賈生罷前席金鑑
束高閣鐵胎空數尺妙處難形容英表良髣髴摩挲許
國姿尚想立朝色同時反棄置異代長歎息
　　湖上
佳月明作哲好風聖之清湖邊得二友夜語投三更烟
露兩相溼水天參互明散衣芭蕉涼曳杖桄榔輕星走
抛餘光山空答虛聲歸矣不可畱過幽恐神驚
　　雙榕
水東雙榕間有叟時出遊清風衣屨古白雪鬚髯虬吟
哦明月夕簸弄寒江秋驚傳里中兒不泊岸下舟君看
鬼趣中有此風味不安知非黃石但恨無畱侯此生鉏
犂手誤入簪紳流無功折毫髮負罪平山丘政爾求澡
濯聞之歎綢繆摳衣倘可親跪履安敢羞得聞半偈語
一解終身憂性不喜伐國兵書非所求
　　大熟行
去年大雪埋尺箠水北荔枝遭凍死共嗔北客帶寒來
我欲分疏誰受理今年諸峒十分熟東江不下龍川米
南翁北客兩欣然孰與忍飢飡荔子
　　蜜果
臣聞失旦雞已曉猶强鳴書生坐口窮抵死輸血誠嶺
南貢蜜果海道趍彤庭黃蜂樂受職紫鳳助揚舲忠勤
雖云至思慮良未精由來瘴癘鄉不識霜雪情土風不
待講氣象昬如酲秔稻秔稻熱水泉水泉腥而况野果
實豈足奉聖明未論體性殊已覺面目生食之倘有補
勞者甘如餳政恐無裨益所出非和平上林寧少此下
箸安可輕軒轅嘗百毒上古雜神靈武王嗜鮑魚幾諫
仗老成芻蕘復何有葵藿但自傾
　　圓蛤
黃犢鳴水中相顧皆愕然探之亡所得有蛙僅如錢持
問傍舍翁云此號圓蛤夏潦漲溝渠喧呼自酬答卒然
聞其聲謂當可專車既見一撫掌寸莛量有餘物生元
氣中小大各異趨蛙質黃牛鳴持此欲誰附我居固已
陋爾鳴良亦村綿蠻轉黃鸝我今思故園
　　白小
二年遵海濱開眼即浩渺謂當飽長鯨餬口但白小百
尾不滿釜烹煮等芹蓼咀嚼何所得鱗鬛空紛擾向來
巨魚戲海面橫孤嶠噞喁噴飛沫白雨散晴曉終然不
省錄從事此微𦕈短長本相形南北無定表泰山不為
多毫末夫豈少詞雄兩月讀理足三語妙人生一漚發
誰作千嵗調安能蹲㑹稽坐待朞年釣
　　瘧疾寄示聖兪
體中初微温末勢如湯鑊忽然毛髮起冷撼如振鐸良
久交戰罷項背如釋縛尚覺頭涔涔眉額如鑱鑿空日
一寒暑有準如契約伏枕兩晦朔枵然如空橐平生十
圍腰病起如飢鶴衰髮本無幾脱去如秋籜到今僅能
步出没如尺蠖舊聞五嶺法有此萬户瘧而我自僑寓
了不䝉濶略况子有持養何至亦例著此身自空虛客
疾安所托請作如是觀無病亦無藥
　　示蜑
先君捐館年六十畸三算我今四十三始得幼子蜑餘
齡繼前躅蜑也纔及冠况復未可知孝章積憂歎禄養
豈不欲兹事覺已緩但愛眉目秀體質淨如盥顧瞻既
精神懷抱亦氣岸今者新剔髮瑩若珠未貫見之令人
清面擁疲手腕輙然攫吾鬚霜雪落几案豈惟不肻嗔
更對一笑粲骨肉今巳矣持汝慰奔竄行當從諸兄誦
書喧里閈而我于經術麤能分句斷發䝉要師資心孔
為關鍵許慎專偏傍張華休史漢吾家業儒久捨此無
别段不應緣一噎便欲廢炊爨及親三釜足未用萬户
酇人生百年期我今特未半
　　夢泉(并/引)
　潮陽尉鄭太玉夢至泉側飲之甚甘明日得之東山
　上因作夢泉記示余命作此詩
入道肻着相出神得佳泉起㝷定中境漫意山之巔四
人蹋敵􁀙數里聞潺湲循聲到巉絶滿意流甘鮮雖深
石可數太察魚難筌分為縞練去濺作珠璣圓一窺宿
酲解三嚥沈疴痊恍惚尚疑夢歡呼欲成顛山間知予
井海飲鹹生涎那知道在邇幾作野遺賢事故由人興
物為知巳妍誰陪濠上游詠攜室中天雖無十丈花中
有一滴禪名酒覺殊勝宜茶定常煎蘭亭羽觴冷魚復
青筒連新文來遠矣開卷猶潨然徑欲抱琴去臨流聴
未全不但受以耳庶幾神者先寫為夢泉操第入樂府
篇將前輙復却萬事付有緣
　　鳴鵲行
簷前羣鵲鳴相呼法當有客或遠書吾今何處得書尺
而况賓客乗軒車平生眼中抹泥塗泛愛了不分賢愚
卒為所賣罪滿軀放逐南越烹蟾蜍百口寄食西南隅
三年莫知安穩無家書巳自不可必更望故人雙鯉魚
故人頃來絶能疎况復萬嶺千江湖雞肋曾是安拳餘
至今畏客如於菟豈惟避謗謝還往此日誰肎窺吾廬
杜門却掃也不惡何但忘客兼忘吾喧喧鳴鵲汝過矣
曷不往噪權門朱
　　採藤曲效王建體
魯人酒薄邯鄲圍西河渡橋南越悲嵗調紅藤百萬計
此貢一作無窮時去年採藤藤巳乏今年採藤藤轉竭
入山十日脱身歸新藤出土拳如蕨淇園取竹况有年
越山採藤輸不前今年輸藤指黄犢明年輸藤波及屋
吾皇養民如養兒鑿空為此謀者誰
　　冬雷行
百蟲蟄處安如家阿香夜起推雷車一時技癢不忍􁆬
撼動尺蠖掀龍蛇龍蛇尺蠖踞巳久亦欲奮迅舒頑麻
夢中一震忽驚躍發破墐户排泥沙泥沙巳出雷遽止
錯愕欲去難藏遮蟲蛇狼狽莫知數間有伏龍吁可嗟
　　贈譚微之
去年絃歌程水濱甑中生塵范史雲今年講學鵞城裏
闗西孔子楊伯起昔人論士觀心期時人論士看肉皮
只知黃鷂矜觜𤓰不識騶虞避生草
　　北歸至廣州寄惠州故人
歸心如躍馬奮迅不可駐别情如放猿巳去猶返顧三
年孺子社數借柱史書好在五噫孫善保千金軀舊來
談天口老去盡地力萬里不相忘寄聲問眠食
　　南遷
去去寛鄉托此蹤閙中無地頓衰翁未誅綺語猶輕典
更賜羅浮有底功蝦菜賤時皆丙穴茅柴美處即郫筒
著鞭要及春前到趂賦梅花庾嶺東
　　渡沔
鶴歸遼海悲人世猿入巴山呌月明惟有沙蟲今好在
往來休並水邊行
　　武陵道中
朝持漢使節暮作楚囚奔路入離騷國江通欵乃村垣
牆知地溼草木騐冬温寂寞桃源路行人秖斷魂
　　長沙道中
古古今今路朝朝莫莫行橘林香處飯杉木翠邊程山
帶湘靈慘川含楚些清江湖無限句遷客要才情
　　次洎頭
何處不堪老浮山傾蓋親潮田無惡嵗酒國有長春草
木疑靈藥漁樵或異人近前端有得丞相未宜嗔
　　初到惠州
盧橘楊梅乃爾甜肎容遷謫到眉尖因行採藥非無得
取足看山未害亷辯謫若為家一喙著書不直字三縑
老師補處吾何敢政為宗風不敢謙
　　謝人送酒
世情不到海邊村載酒時來餉子雲便欲醉中藏潦倒
巳將度外置紛紜細思擾擾膠膠事政坐奇奇怪怪文
喚取鄰翁傳杓飲漸令安習故將軍
　　水東感懷
往事孤峰在流年細草頻但知其室邇誰識所存神碑
壞詩無敵堂空德有隣吾今稍奸黠終日酒邊身
　　登栖禪山
海雨山烟撥不開眼前遮定(一作/盡)望鄉臺如何借得維
摩手斷取西南故國來
　　收景初書并示藥物
乾坤心腹友江海鬢毛班藥補他鄉闕書開故(一作/去)國
顏何時乘下澤此日仰高山㑹是歸耕耦由來有賜環
　　九日懷舍弟
重陽陶令節單閼賈生年秋色蒼梧外衰顏紫菊前登
高知地盡引滿覺天旋去嵗京城雨茱萸對惠連
　　收家書
西州消息到南州骨肉無它嵗有秋驥子解吟青玉案
木蘭堪戰黒山頭即時旅思春冰拆昨夜燈花黍穗抽
從此歸田應坐享故山巳為理菟裘
　　瀘人何邦直者為安溪把截將有功不賞反得罪
　　　來惠州貧甚吾呼與飲為作此詩
楚人季布以勇顯魯國朱家用俠聞馳馬彎弓臣好武
吹毛洗垢吏深文王孫此日誰漂母卿子前時號冠軍
滿引一杯齊物論白衣蒼狗任浮雲(余在惠州作酒二/種其和者名養生)
(主其稍勁者名齊物論/後禁主字遂志其一)
　　除夕
患難思年改龍鍾惜嵗徂闗河先壟遠天地小臣孤吾
道慿温酒時情付擁罏南荒足妖怪此日謾桃符
　　人日
人日傷心極天時觸目新殘梅詩興晚細草夢魂春挑
菜年年俗飛蓬處處身蟇頤頻語及髣髴到東津
　　栖禪暮歸書所見二首
雨在時時黒春歸處處青山深失小寺湖盡得孤亭
春著湖烟膩晴搖野水光草青仍過雨山紫更斜陽
　　白鷺
説與門前白鷺羣也知從此斷知聞諸君有意除鉤黨
甲乙推求恐到君
　　有所歎
林中宴坐老沙門豈願臨年觸垢氛正恐先生不得飽
欲令後死與斯文近逃台鼎居東洛聞道衣冠滿北軍
須信此塗天一握人間漫説有孤雲
耕田佩印兩徒然憶想平津只去年怪底功名稱地獄
誰將宮府到天仙是非巳付漁樵判疑信難憑黨與傳
杯酌豈能通大道牀頭當得酒如泉
　　舍弟書約今秋到此
此日方收信前時巳具舟開頭今幾月軟脚定中秋涼
德為兄忝炎荒為爾憂從今西望眼應到見時休
　　夜坐懷舍弟
無雲仍露坐有月更江臯沈陸傷吾道浮生憶爾曹扁
舟應夏口此夕數秋毫不見今三載當時巳二毛
　　送外甥之廣州
由也久從我牢之真有甥時情為客老秋色進泉清撥
刺朝朝味鉤輈處處聲越臺休弔古旅魄向來驚
　　九日獨酌
登高無老伴引滿自高歌歡意天邊少重陽野外多黃
花空嵗月白首尚闗河他日龍山興吾今在網羅
　　壬辰九月二十三日天氣始寒以詩記之
朝來怪底冷前此巳重陽漸逼袴襦節稍聞灰火香烟
嵐向冬淨橘柚得霜黃嶺表雖多暑天時亦有常
　　寄潮陽尉鄭太玉
又種羅浮一熟田江陽未得返耕㕓書來似見眉間印
别後新增髩上年下澤有車人誤矣上林無報雁徒然
(去嵗引咎/自陳無報)越巫鷄卜聞之久為問行藏若箇邊
　　次鄭太玉見寄韻
度外歸期未要論故山石笋自高蹲他時名譽牛心炙
晩嵗窮空犢鼻褌君有詩書并畫絶我無德爵但年尊
音塵不繼應相悉萬事而今付黙存
　　壬辰九月不雨至巳年三月穡事去矣今夕輙復
　　　沛然喜甚卧作
老去生涯白大鑱脱逢艱食更何堪春深野色憂年惡
夜半簷聲覺雨甘睡外莫聴泥活活想中巳睹麥含含
明朝竹徑添幽事玉板堂頭作小叅
　　舍弟既到有作
武陵倉卒記他時我獨南翔子北飛覻過幾多歸後事
相看仍是别時衣匪躬老矣惟心在便腹依然但髮稀
尚有苦吟三十載與君同飽蜀山薇
　　收景初貶所寄
信斷常懷信斷憂得書還有得書愁未應宿業都相似
總為譊聲不肎休見説胷中卷雲夢莫將皮裏貯陽秋
而翁有道知興廢不患無詞詣播州
　　次句景山見寄韻
此生正坐不知天豈有豨苓解引年但覺轉㗋都是諱
就令搖尾有誰憐腰金巳付兒曹佩心印還當我輩傳
他日乘車來問道葦間相顧共延緣
　　夜聞蜑户叩船作長江礧欣然樂之殊覺有起予
　　　之興因念涪上所作招漁殳詞非是更作此詩
　　　反之示舍弟端孺
當年無奈氣狂何醉檄涪翁棄短衰晚落炎州磨嵗月
欲從諸蜑丐烟波與君共作長江礧况我能為南海歌
身世卽今良可見不應老子尚婆娑
　　北風累日不止寒甚寄鄭潮陽
山前臘雪想紛紛風到南訛盡處村翁面不容存酒子
牀頭幾欲爨桐孫園林呼舞知衰怯牕戸奔馳覺眩昏
咫尺潮陽五袴國可能分我一襦温
　　即事
歸心急似瀧頭水華髮多于嶺上梅正是堯朝猶落此
當時湘浦亦宜哉
還家久近書難寫破屋陰晴榻屢移吾道非邪來曠野
人生樂爾復何時
案頭行掃塵隨起牕眼纔封雨又稍更力窮空沽白餅
莫將疲苶鬭黃茅
　　遣興
僧寺借經便大字鄰牆喚酒及新篘三年于此得其理
一飽巳還非所求
酒經自得非多學詩律傷嚴近寡恩田里歌呼無籍在
朝廷議論有司存
　　春日謫居書事
四十緇成素清明緑勝紅形容千慮後門館一貧中白
日時時别青蕪處處同此生唇舌裏啼鳥莫春風
　　大觀四年春吾與友人任景初舍弟端孺自蜀來
　　　京師至長安時方寒食吾三人相與戎服遊九
　　　龍池飲酒賦詩樂甚是嵗吾遷嶺表明年景初
　　　亦謫江左忽忽數嵗皆未得去寒食無幾念之
　　　悽然作詩寄任因命舍弟同賦
居今行古任定祖底事遷延亦未歸我坐力田傷地脈
君緣搜句漏天機故都囘首三寒食新嵗經心兩褐衣
學道一生凡幾化不因到此始知非
　　乙未正月丁丑與舍弟棹小舟窮西溪至愁絶處
　　　度不可進乃歸溪側有兩榕甚奇清陰可庇數
　　　十榻水東老人常飲酒其下云
楊梅溪上栁初黃荆竹岡頭日正長獨木小舟輕似紙
一尊促席穩于牀樹從坡去無人識水出山來帶藥香
應有居民解秦語為言昭代好還鄉
　　有感示舍弟端孺
一出潼闗五見梅愚忠幾欲伴黃埃弟兄手足窮孤竹
母子肝腸泣老萊好語忽從天上落行人直向(一作/叩)海
邊回此生報國無他事力穡供輸莫待催
　　長沙竹笋聞于天下大者可十餘斤食之甚甘而
　　　不冰脾昔渡湘欲作詩未暇也今日復過之乃
　　　酬以此篇
地入長沙莫歎卑竹萌徑尺舊相知九重纔復金門籍
萬里先參玉版師契濶累年真負口徘徊彌月未妨脾
渭川風味那能對中有離騷九辯辭
　　雜詩
屏跡舍人巷灌園居士橋花開不旋踵草薙復齊腰蛤
哭明朝雨鷄鳴闇夜潮未能全獨樂鄰里去還邀
巳絶經年筆仍開盡日門身謀嗟翠羽人事歎榕根蔬
食風掀市樓居水破村嶺南霜日薄何得髩邊繁
便歸良不惡未去且隨緣戸口知無瘴謳歌覺有年藤
牋得句後桂酒抱愁邊經術吾衰矣猶堪舉力田
不死良難學全生或可幾茶隨東客到藥附廣船歸棊
倦收成敗書慵卷是非闗心無雜慮魂夢入精微
兀坐旦如此出門安所之手香柑熟後髮脱草枯時精
力看書覺情懷舉盞知炎州無過雁二子在天涯
飽食為茶地深耕覓酒材翻泥逢暗笋汲井得飛梅湖
盡船頭轉山窮屐齒回田間良自苦清興亦悠哉
壯嵗日千里晚途天一方花縵聊傲世白祫亦隨鄉團
扇侵時令方書遣晝長此間吾所樂便擬卜林塘
　　雜興
白日消諸妄青山對屢空著書防惡客學圃問鄰翁織
貝流肌滑檳榔入頰紅丹砂落吾手秋至任飄蓬
多事定何補寡言聊自温蟹黃嗔止酒雞白勸加飡濯
足樓船岸高歌抱朴村愧無魑可禦只益負君恩
閙窄良難入閒寛足見容竹根收白疊(謂竹/布)木杪得黃
封(謂椰/酒)問學兼儒釋交遊半士農行歌村落晚落日滿
攜笻為農沙子歩附保水西鄉隱几江天遠開門佛土
香時情荒徑草埜色淡(一作/淨)漁梁欲縱高秋目東偏短
作牆
舊物杯中酒新銜海上翁百非無一是顯過豈微功引
水江分碧烹丹井為紅幽居亦多事度日不全空
小市江分破連萍水卷翻到今佛跡在千古鶴峰尊浮
嶠來何處豐湖入數村登臨有何好秋至數消魂
巳分詩驅使寧辭酒過差南烹人釣蛤北信客占鴉年
事侵膚理憂端宿肺家向來功業興到晚詠餘霞
覆載宜然等寒暄乃爾殊雪曾前嵗有地過此邦無煮
海鯨鯢動烹山虎豹呼南來何所得詩語帶陬隅
夜語不覺久晨興良獨難加之得卯酒晚矣恰朝飡笋
蕨春生箸魚蝦海入盤南方禁太飽茗椀直須寛
海氣東南上野烟申酉間草平連别洞雨轉入他山道
路魚鹽去樵蘇竹木還西江并北客相對各蒼顏
水過魚村濕沙寛牧地平片雲明外暗斜日雨邊晴山
轉秋光曲川長暝色橫瘴鄉人自樂耕釣各浮生
浪迹蒼梧外放懷黃木東人情雙髩雪天色屢頭風國
計中宵切家書隔嵗通為儒得愁思一笑賴兒童
萬里非吾土三年失我常只愁鳶跕跕敢作鶴昂昂白
竹連閩越黃雲入夜郎何時返栖息誰為問桃娘
　　閒居
未許幽人曉夢長朝朝親炷佛前香有詩為愛袁家酒
無病緣抄陸氏方身雜蜑中誰是我食除蜿外總隨鄉
白沙翠竹門前路疑出西郊向草堂
細細敲門細細應老翁方曲晝眠肱魚陂舊種千頭鱠
桑徑新窠十畆繒菜足尚堪分地主米餘翻欲供鄰僧
平生雅有乘桴興咫尺滄溟去未能
　　聞勾景山補盩厔丞仍聞學道有得以詩調之發
　　　萬里一笑
人言盩厔似江湖莫對丞哉歎負余别後耳根無正始
向來紙尾得黃初可憐鬼谷縱橫口今讀神溪縹緲書
臣朔許長錢許少何當天子念公車
　　遣興
八千岐路愁何補四十光陰老亦宜此去只看犀首飲
向來都是虎頭痴逢時有道其如命得意無言所恨遲
詩債即今渾倚閣新篇惟有莫相疑
　　春歸
東風定何物所至輙蒼然小市花間合孤城栁外圓禽
聲犯寒食江色帶新年無計駈愁得還推到酒邊
　　鄭太玉送子魚
便當權閣太常齋藥竈于傍手自煨須信子魚藏妙理
坐令母蟹媿凡才刀頭定向何時得劔脊頻將好意來
老去少陵雖病肺尚堪持此薦寒醅
　　江漲
秋來雨似澆雨罷水如潮市改依高岸津喧救斷橋雲
陰哭鳩婦池溢走魚苗天意良難測前時旱欲焦
　　代書寄鄭二
别後定何似此中難具陳倦憎秋氣濕老怯曉烟辛沸
議今方爾歸期覺愈伸須煩三絶手時復餉清新
　　夜久睡覺不復能寐凄然有感
無復更殘暑夜深清欲飢葉飛魂夢數露重語音知月
色到秋苦更聲臨曉遲平生憎墨翟老去亦悲絲
　　立冬後作
啗蔗入佳境冬來幽興長瘴鄉得好語昨夜有飛霜籬
下重陽在醅中小至香西鄰蕉向熟時致一梳黃
　　端孺糴米龍川得粳糯數十斛以歸作詩調之
倒拔孤舟入瘴烟歸來百斛瀉豐年炊香未數神江白
(米/名)釀滑偏宜佛跡泉飽去定知頻夢與醉中何至便妨
禪慿君為比長安米看直公車牘幾千
　　漫成
雲暗便牕破山寒賴屋低往還天外少早晏雨中迷書
冊開仍闔履聲東復西何常有所賦得句旋安題
　　聞鄭二對吏五羊
舊友年來略散亡新收鄭子亦遑遑嵗云暮矣無雙雁
我所思兮在五羊獄吏事權先自貴書生蹤跡况能狂
風流人物今餘幾何忍羣兒復謗傷
　　東麓
經旬不見小羌廬忽爾相逢喜欲呼自入秋來更韶潤
却從瘦裏帶敷腴人間信有傷心碧坐上那無滿眼沽
可是清暉解娛客能令腸斷到愚儒
　　野望
賴有澄江在專供倚杖清水裁偏岸直雲截亂山平鞞
鼓知農隙雞豚覺嵗成却緣搖落後木杪得孤城
　　獨遊
是日遊予獨幽情知者誰時光新舊嵗節物淺深枝鴉
攫春詞敏鳶窺野燒痴田園有妙理吾悔得之遲
　　醉眠
山靜似大古日長如小年餘花猶可醉好鳥不妨眠世
味門常掩時光簟巳便夢中頻得句拈筆又忘筌
　　重陽後二日從無盡泛舟遊處士臺故詩人秦龜
　　　從所居
皁河經雨水微沙船帖臺根日未斜三徑就荒悲白土
一樽相屬對黃花巳將遠眺收平楚更遣清言到永嘉
要見仙翁頭似漆請看醉後落烏紗
　　生還至宜都逢李六
更把餘年著酒澆莫談前事費燈挑地緣有語封還止
印為無功鑄復銷賴是詩書能却瘴到今魂夢亦聞潮
頭西歸去君休怪尾段無多不奈焦
　　將赴闕有感示𣆀
老畏高門地慵便下澤車終然嬰世網難作愛吾廬白
首趨行在青袍奉起居平生誇好手到此不知疏
　　次韻幼安畱别
白頭重踏軟紅塵獨立鵷行覺異倫往事巳空誰故舊
好詩乍見且嘗新細思寂寂門羅雀猶勝纍纍塚卧麟
力請宮祠如意否漸謀歸老錦江墳
　
　宋詩鈔卷四十六
欽定四庫全書
　宋詩鈔卷四十七
　　　　　　　　　内閣中書舍人吳之振編
　孫覿鴻慶集鈔
　孫覿字仲益嘗提舉鴻慶宮故自號鴻慶居士五嵗
　時即為東坡所器第政和間進士靖康俶擾為執法
　為詞臣旋由瑣闥歴吏户長貳連守大邦紹興而後
　遭值口語斥居象郡久之歸隱太湖二十餘年孝宗
　朝命編類蔡京王黼等事實上之史官年九十餘卒
　由其居閒久故問學深誠有宋之作家也獨以其誌
　万侯卨之墓嘉靖間常州欲刻鴻慶集邑人徐問曰
　覿有罪名教其集不當行世遂止嗚呼斯言固秋霜
　也今不廢其詩者以見有詩如此而不得列于作者
　欲立言者知所自重耳
　　湖州天寧寺飲王生二首
莫鬭蝸兩角且共貉一丘夷踞坐我㫄汝豈河南騶割
肉一噉之徐以大白浮噲伍君勿譙笑談起封侯
諸家迹便掃得此一老兵江東醉司馬酒中尚求名哀
哉南山箕不平自號鳴慎勿歌烏烏作此老婢聲
　　富陽道中二首
𣺌𣺌行雲幔溶溶曳水衣雷翻巢墮乳風落網粘飛獨
拄青藜杖來推白版扉平生丘壑趣漂泊寸心違
白㡌炎州客青裙酒姥家微風搖扇浪細雨落簷花客
舍休占鵩蠻村欲饌蛇㑹令醒復醉高枕送生涯
　　蘭溪津亭病起
風波湧地千漚發創痏鑽皮百箭攻藥裹關心防二豎
謗書盈篋忤三蟲剖瓜女隸方祈巧結栁奴星也送窮
笑我平生持螯手未應咄咄左書空
　　三衢聞都督兵潰常潤間懷舍弟而作
紫荆有信欲開花黃犬無情不到家偶坐厭聞鳥嚄嚄
杯行喜聴鵲查查同看明月人千里相望孤雲海一涯
驥子熊兒無恙否風雲慘澹鬬龍蛇
　　疎山寺次白文林韻二首
藜杖怱怱集晚林長廊破壁撼鐘音天涯流落相逢地
杯酒殷勤莫厭深萬里功名飛燕頷千金博飲䏑牛心
更聞好句驚人倒一洗蠻烟瘴霧侵
黃花翠竹小叢林卧聽南山白石音螘鬭巳空遺垤在
蝸跧終戀故廬深掀髯一笑追前謬禮足同參看此心
且向疎山結香火人生莫受二毛侵
　　明水寺五代末危全諷據臨川時所建畫像至今
　　　存焉寺㫄最高峰有祠屋一區道士居之
臺殿何年有千巖紫翠間金僊佛世界羽客道家山骨
朽餘三窟皮存尚一班傷心千古淚相伴雨潺潺
　　崇仁縣
萬山攢擁天一笠北風吹雨兩鬢濕飢烏絶呌䕶巢飛
老蛟怒起挐雲立孤城短日砧杵急騎驢𣺌𣺌衝泥入
桑枝倒折機杼空道㫄廢井無人汲遺民到今傳舊邑
擊水華鯨浪三級故物漂流首戰餘客子起坐萬感集
小驛香醪如雪汁一杯快作長虹吸酒醒寂厯照短檠
幽咽數聲鄰婦泣(縣人喜競渡/亂後如故)
　　遣興
亂後煎百慮老去無一欣故人尺書至好語中夜聞坐
久百蟲絶開簾月紛紛長歌侑一醉酒醒擊空尊
　　山行憩田舍老父出迎以黃甘白酒為餉
藜杖扶來雪滿簪諄諄語好意深深酒傾白墮杯行玉
橘破黃苞坐飣金醉起莫辭田父肘甘餘須識野人心
匆匆不盡扳畱意挽袖丁寧更一臨
　　兩日復往次前韻
寒䔫離離銀線亂(臨川出䔫/號銀條)凍醴灎灎玉井深坐蔭庭
松翹翠蓋行穿野菊布黃金犬迎客入喜見尾鵲隨人
語欣㑹心俗裏淹畱怕轑釜驅兒招喚得重臨
　　明水逵老以黃甘荔子土芋為餉小詩答謝
客居莽牢落幽絶無四鄰嵗窮有衣結日晏猶甑塵偪
仄戎馬間敢厭薪水勤故人情義重采采青泥芹小摘
持寄遠分餘為情親丹茘擘輕圓黃甘破芳辛蹲鴟勸
加飡風味亦可人渺𣺌山澗曲浩浩水雲晨踞爐有前
諾兩翁對然薪眼纈眩紅緑共此無邊春
　　次韻王子欽立春
嵗晚驚呼身巳老天涯流落首空回便將酒力推愁去
且放春光入眼來人語嘻嘻爭鬬草宫花閃閃豔粧梅
雪消水暖春江動緑漲蒲萄萬斛醅
　　遊東塔雨中夜歸
山色凌寒春尚瘦潭影涵空清可漱漠漠雲行紫翠間
斑斑雨濕黃昏後火炬穿林鳥出巢人語闐門狗窺竇
杖藜有興㑹重來更待黃鸝哢晴晝
　　清明日與范季實諸人過胥澤民别墅小集
水滿雙飛白鷺花深百囀黃鸝寒食清明過了一川烟
草離離
兀兀三杯卯困昏昏一枕春融酒醒落花風裏夢回啼
鳥聲中
　　曹山絶句
毁瓦區區為食謀半生炊黍在刀頭一㕓㑹入扶犁手
不上陳登百尺樓
　　題妙覺寺壁
葉底紅稀不見花枝頭綠暗可藏鴉春歸古殿蒼苔滿
一㸃籠燈隱絳紗
　　再至
老眼逢春病有花淋浪醉墨字如鴉懸知不是唐王播
慙愧高僧䕶碧紗
　　宿妙覺竹菴贈靜老
青山暎落日澹澹烟中明出門無所投曳杖隨意行破
裓僧兩三喜笑爭邀迎曾巢俯修行飛星動高甍老人
如宿昔真契同三生遇人無戚疎出語惡不情寥寥風
馬牛肝膽欲盡傾怪我胷中山硉兀尚不平邯鄲樂無
度短夢一餉榮蠻觸怒不休暴骨千里橫微言起我病
内愧面汗騂蚤知天宇大豈有世網嬰舉扇障西風浣
此滄浪纓
　　别如老
同舟無胡越四海皆弟兄吾人雖晚接一笑蓋巳傾世
亂識真態途窮見真情曳杖扣禪扄撞鐘聴􁀙鳴小牕
風雨夜對此二榻橫吾身如木偶春至不復榮豈無三
宿戀天雨方流行去去得首丘歸田克踐更
　　徙寓妙覺佛舍胥乂民襆被相過賦夜坐
客居厭窮獨蓬艾翳環堵莊舄尚越吟鍾儀猶楚語吾
人有奇操空洞見城府相逢逆旅中霧豹初一睹拘囹
賦囚山避謗憎市虎褰裳肯過我崖嶠走風雨微吟對
清夜破此五月暑墜露浥金莖空花墮犀塵孤燈映籠
紗冷豔翳復吐耿耿遂不眠逢逢聴晨鼓
　　次韻王子欽
二年客塵土獨夜憂悄悄遇酒一破顏歌呼醉連曉寸
心為誰明伴此孤月皎枯柟鬱崢嶸老幹空自表蟻穿
萬孔萃蛛挂千絲擾白鵠逝不來豈敢更擇鳥
　　熊夫人遣介欲壻澤民小詩戲之
牆頭鄰女三年望戸外文君一笑窺欲得賢夫嫁張耳
此真佳壻是羲之定知不折飛梭齒似説先齊舉案眉
不信侯門深似海水流紅葉漫題詩
　　靜老通幽軒
諸峰倚崔嵬衆壑隱犇峭寓目欣有擊㑹心領其要開
廬結茆竹代翳斬蓬藋此君亦可人玉立盡娟妙風酣
翠相倚月吐清自照窈𦕈非世音鸞鵠中夜嘯烟塵闇
北闗烽火被南徼便欲老三閭終焉隱屠釣
　　秋夜二首
山寒藹暝姿楓老帶漲痕蘭摧桂亦折往往歸其根萬
籟各收聲一氣中自存鼻斤無可斲尻駕不復犇孤光
照獨夜月落低金盆
寥寥犬吠村微月耿黃昏鷄豚市井空虎豹窟宅尊元
龍百尺樓獨帥誰與論酒聖且復(闕/)　魔自驚犇彈鋏
歸去來稚子侯柴門
　自崇仁趨新淦凡四夕迺至一寓道觀三止僧舍皆
　　畱一夕而去賦小詩記之
　　妓原寺
稚子譍門立老僧迎客入湛湛玉甃寒唧唧銅缾泣小
軒風雨過牕户青紅濕晚花發秋妍黃蜂正衙集
　　化度寺
失路迷千嶂投休借一枝扣門竹西寺立馬日斜時矍
鑠僧窺戸雎盱犬透籬定知嫌不速明日與君辭
　　栖霞觀觀在麻嶺之下
雲表朝飛屐松殘晩駐鞍破扉聨白版稿頂繫黃冠徑
雨喧風籜汀沙立露翰小牕牀坐好對此百憂寛
　　三山寺二首
斜日半牕明無人獨掩扃風鈴時自語雪柏老終青立
鵲參差見微泉斷續聴老僧渾不語危坐卷殘經
異縣久為客窮途飽所更對牀雲伴宿曳杖月同行到
處身如寄看山眼蹔明平生飲中趣酒賤且頻傾
　　再和何襲明
沙平雪漫水涵空路入千巖紫翠中村遠微明漁舍火
樓高斜矗酒旗風可憐方外狂司馬來伴田中一秃翁
南北相望三十載心期不改斷金同
　　何嘉㑹寺丞嫁遣侍兒襲明有詩次韻
魯陽之戈倚半空誰能一卻日再中驚回十二一巫山雨
水隔三千弱水風瘦語尚傳黃絹婦(嘉㑹侍兒/以妙為名)多情好
在紫髯翁謫仙尚有杯中月獨舞婆娑醉影同
　　迎薫堂小集襲明用前韻再和
飲痛瓊艘百柁空參橫斗挂月當中不愁馬上衣沾露
且看樽前幘墮風未辦清歌娛醉客莫將强韻壓衰翁
悲歡冷淡君應笑注瓦傾銀一體同
　　長樂寺(嘉㑹常置酒/餞歌姬於此)
萬瓦冠松壁千嶂鎖雲莊故人置酒地清夜燈燭張破
壁挂月闕遺笙嘯風廊妖歌傾四座醉臥錦瑟傍寂寂
花絮亂怱怱鸎燕忙雍門巳陳迹餘音空繞梁我來久
徘徊驚呼首一昂老僧獨依然坐對栢子香
　　志新遣兩介致書餽以巴源紙黃甘珠欖大栗鵞
　　　鮓胎蝦為餉戲作長句
巴江新𢷬萬榖皮褚生粉面膚凝脂故人千里特寄我
落筆宛宛天投霓綈囊丹果十襲包爆栗飛燼石火敲
紅鹽著樹落青子香霧噀手披黃苞蒼鵞無罪見葅醢
苦酒濯之光五采蝦跧久巳成枯腊只尺波濤渺江海
客舍爭席紛滿前饋羮不復五漿先殷勤重餉有吾子
兩夫荷擔頳其肩
　　蜀婦新寡從何純中讀左氏戲呈純中
麟經束高閣掩卷有三歎朱絃久零落鸞膠續其斷英
英左阿君獨唱音節緩故是我輩人吹簫得幽伴先生
擁絳紗弟子褰素幔一揮斲鼻斤便舉齊眉案
　　宜黃尉李集義遣書問安否小詩為謝
三年著南冠兩見芳嵗新朝為蟲蛇侶暮與魑魅鄰行
隨木上坐卧對竹夫人獨有金石交不廢風雨晨書來
一弔屈我巳屢厄陳嘖嘖爨下桐嗷嗷轍中鱗絙以朱
絲繩放之碧海津窮途得重惠肝膽大輪囷
　　題硤江蕭氏菴二首
雪屋清如洗雲崖翠作堆破扉風自掩敗壁雨先頽野
色初還栁林香尚有梅滄江千萬頃一鳥鏡中回
雲逐歸心亂山隨望眼賖疎林欹晚照淺澑咽春沙客
路三年過僧牕一笑譁此生安税駕有地即為家
　　宿善法寺再賦二首
水繞禪牕淨香凝古殿深讀書不求解酹古聊自斟塔
鈴巳無語匣琴猶有心獨謠西閣夜風滿快哉襟
愛竹門可欵命車壑初㝷鳥啼春院靜人語夜堂深鼠
迹畱僧鉢蝸涎涴佛金鄰翁笑相命春酌夜沈沈(田雲/朔從)
(政置/酒)
　　再過天長寺
山立起平案松偃卧枕岡尚憐桃靨小巳見麥頭昂檢
事闗兵氣逃襌入醉鄉平生湖海興一棹付慈航
　　分宜道中
老牯挽犁泥沒膝剡剡青梜鍼水出大麥登場小麥黃
桑柘葉大蠶滿筐猿鳥初呼聚儔侶繅絲百箔聞好語
此時物色不可孤勸君沽酒提壺蘆
　　礲巖寺
千松夾道直一水抱村流青絶小叢林繞舍竹修修老
僧慣見客壞衲雪滿頭野果拆奇苞畦䔫翦新柔漂零
五管去邂逅一笑畱詩成寫君壁記此夢中遊
　　靈泉寺
牕戸遙開紫翠間小橋獨立聴潺潺意諧獨有清風共
興盡聊隨落照還但見虛童䝉白帢且無瀧吏發騂顏
風花雨葉元無定何必區區戀故山(嶺外虛市市人大/半以白帢䝉首)
　　七星巖
十載汙修門簪橐侍帝垣五雲深莫窺衆星拱以繁一
坐牘背書身落梅上村山川發餘想鍾鼓眩昔聞星圖
煥斗極兩兩錯地文今日復何日乘槎造天閽日月起
可挾參井立能捫誰當揭其柄為我酌瀛尊
　　龍隱巖
跳波觸石喧古木抱崖擁老蛟厭泥蟠一笑作潭洞孤
峰起崷崪哀壑浩呼洶腥風噤蛙淫凍雨落毛氄凜凜
白晝寒瘴髮立盡聳旱氣曛日黃縮爪但陰拱悠然四
大海斂此一毛孔安得化為霖蕙葉有光寵(時禱雨/未應)
　　西山超然亭
厖區翳榛莽地瘴藏百怪西山何軒軒拔脚風塵外中
縈一線蟠側立兩壁對㫄連九疑高遠控三湘大孤亭
坐林杪俯見飛鳥背號方泣二女禦魅竄四罪誰去窘
囚拘故自脱天械飄飄思凌雲萬里風雨㑹
　　飲修仁茶
煙雲吐長崖風雨暗古縣竹輿頳兩肩弛擔息微倦茗
飲初一嘗老父有芹獻幽姿絶媚嫵著齒得瞑眩昏昏
嗜睡翁喚起風洒面亦有不平心盡從毛空散(事見廬/同茶詩)
　　九日次獻花鋪(李衛公貶海外道過/象江蠻女獻花於此)
古路三乂口青裙兩髻了更無陶令菊空想衞公花破
屋堆黃葉清江繚白沙殷勤邀一醉蜑酒壓梨楂
　　到象州寓行衙太守陳容德攜酒見過
飣坐黃甘噀手香堆盤丹茘照人光莫辭蜑酒一尊赤
㑹壓瘴茅千里黃未省讒言遭薏苡直將空腹傲檳榔
酒醒夢覺知何處樹影參差月滿廊
　　南山寺
千丈雲根蔭此邦沈沈寒影卧秋江潭空映日蒼虬動
烟暖翹沙白鷺雙夢覺灘聲喧客枕吟餘竹色滿僧牕
詩成絶呌曾樓上聴我洪鐘萬石撞
安心是藥本非禪遇勝欣隨意所便嚼蕊拈花身老矣
穿雲涉水思茫然行逢酒伴操觚去倦憩僧牕借榻眠
寄語排言問津者人中今是地行仙
　　别象州陳守容德
三年客殊方榮悴不堪説迢迢家萬里奄奄命一髮使
君古丈夫興衰在縲絏平生風馬牛舊職比鶼蟨欣然
一笑粲破此百憂結皇恩下天扉淚泣孤臣血行厨洗
玉盤載酒助歡悦庖珍問五鯖餅字炊十裂徙突今未
黔班草尺一訣何須更秉燭端是夢中别
　　雉山寺青羅閣
蠻村避謗三年過野寺㝷僧半日閒小檻吹香花漠漠
斷崖漱碧水潺潺桄榔葉底秋聲滿柏子烟中午夢還
便擬買舟隨釣叟一蓑烟雨繫滄灣
　　䝉亭二首
小築三間足雄包萬象并遙波通極浦落日抱孤城小
語千巖應長歌百蟄驚坐看衣屨衣漠漠晚雲生
落拓詩酒伴疎慵粥飯僧盪胷開遠抱拄頰見高稜鳥
倦猶聞語蛟寒正可罾一區如可卜吾不愧陳登
　　發桂林劉帥立道同諸司出餞於甘裳渡口二首
行盡海北天笑指湘南路使君載酒醪擁節東城駐前
驅千纛直縱獵萬人呼塵流翳白日十里映黃霧何人
擑迎我一葦橫江渡𣺌𣺌倦鴉翻相隨歸薄暮
洶洶號萬竅颶風吹海渾冥冥蔽一天瘴雲埋日昏南
荒底日所黃葦三家村誰云花解笑但有鳥能言繆恩
解南冠歸路首北轅酒行可以起稚子候柴門
　　北歸過永永守趙君宰置酒萬石亭
三湘陌上逐臣歸萬石亭中送客時拄杖披榛行莽蒼
汲泉磨蘚看魁奇天傾五色遺媧補谷變千年出峴碑
何似蹊邊小桃李向人膏面出風姿
　　宜春臺呈太守陳次明
聞説宜春好曾臺試一登隴泉悲瑟瑟松雪見層層孤
絶烟中寺微茫樹下僧詩工傳寫妙不數畫師能
　　再過曹山示如老
不羨鵬南運聊隨雁北還捫天上何嶺犯雪過曹山偶
列萬里去重來一夢間觀河見如舊雙鬢自斕斑(曹山/在河)
(嶺之/下)
　　送智海上人二首
大師興趣在江湖拄杖扶行穩當車苦要詩翁淡生活
穿雲涉水到西徐
折鼎支磚日半欹拾薪乞米為朝飢昬昬一㸃炊烟裏
見我邯鄲夢覺時
　　馬跡上冢遇大風雨書僧壁二首
松竹騷騷繞舍鳴沙頭一夜雨連明衝泥裹飯洗新冢
夜哭干霄共一聲
白帢排肩上冢歸飢烏攫肉紙錢飛東家巳改清明火
一㸃炊烟上翠微
　　讀沈德潤詩卷(時沈寓/金沙寺)
繫馬門前栁投鞭息吾駕青林合扶疎木杪抗風榭沈
郎天骨清衆垤立嵩華閉閣卧讀書一榻過僧夏尤工
五字律句法窺鮑謝無窮真炙輠有味乃食蔗我老復
何為齒髮日夜化寅緣葦間見拊髀起一咤懸知擲地
響自欲補天罅坐令長安紙頓起千金價
　　望道場山塔
碧玉旋螺插暮烟遙看桂子落僧前試㝷白水田頭路
一葦橫江浪接天
蕭寺知名四十年身投籠檻到無緣行人指㸃松間路
正在孤雲落照邊
　　橫山堂
波間指㸃見青紅雪眘嶒稜倚半空幻出生綃三萬幅
游人渾在畫圖中
蒼雲十畞蔭平寛露葉風枝繞舍寒莫遣先生賦歸去
且令小吏報平安
　　題谷隱
碧瘦峩千疊清深漲一篙紅輕花似肉綠細栁如繰句
好無强對神超有獨遨葦間青蒻笠髣髴見秦逃
　　送徑山僧
桑棗翳一丘風雨鳴四壁晨門響丁丁一笑喜折屐臞
仙詩作瘦句有徑山色哀彈發朱弦妙寄追白石虛名
子過聴愧卧不能夕歸袖挽莫留凌空看飛錫
　　華亭朱師實中大燕超堂
海禺納萬艘市區沸百賈黃塵翳白日千騎騰一鼓蚊
巢十字路四顧盡曠土蝸角兩大國一怒有標杵角名
眩多盧聚訟攻衆楚昬氣自成霧濯濯汗浹雨朱公誤
涉世吏隱寄圭組俗緣墮人境心大接天宇搴芳採蓮
舟擷秀蓺藥圃山寒石稜紫樹老松鬛古風牽碧羅卷
雨壓翠纛舞寧須鳥催酤自有花解語觀魚樂洋洋夢
蝶飛栩栩坐令游俠窟化作仙佛土高卧水國秋靜憩
月庭午不假壺公龍天上有官府
　　洞庭善慶堂置酒小詩寄之
幽絶小蓬壺參差見畫圖亂青山四出一碧水平鋪洲
蘃紅相照沙茸細欲無蓮房駢百子橘圃聚千奴布榖
休催種提壺且勸酤楚腰飛燕燕秦缶和烏烏便旋驚
回雪連娟引貫珠西風催畫鷁落日詠驪駒浩蕩川原
隔驚呼嵗月徂寥寥清夜夢直提控摶扶
　　興化朱公大卿没於庚申嵗既除喪矣其子彥實
　　　過余於晉陵畱十日而别賦小詩以餞之
柴扉忽枉故人車躧履歡迎一笑初夢裏覆蕉疑有鹿
食前彈鋏歎無魚怱怱注瓦澆村釀草草供盤折野蔬
他日死生君一訪上林鴻雁有書無
　　多寶院
穿雲訪幽伴倚杖蒼崖根冥冥篁竹中古寺松為門野
僧營一飽乞食山下村擁鼻且獨謠未覺釣石温世事
風雨過嵗陰波浪犇飄然得遠遊寄此五石尊
　　甘陂莊院
張公卧江海戢羽如鵬蹲平生廊廟具投老三家村一
壑身所寄萬里心自存買花紅間坐種竹青滿門似聞
橘生奴漸見桐有孫提壺時見招一笑空罍尊
　　寄題莫謙仲山居
魚鹽市井雷冠蓋車馬路生息自相吹晨門黕如霧超
然塵外躅峍兀見砥柱湯湯海橫流自有安立處幻泡
水上漚空華草頭露一峰獨蒼然嵗寒但如故醉搴庭
下花吟繞池邊樹便有山中臞來隨白雲屨
　　過慧山方丈皥老酌泉試茶賦兩詩遺之
蕭蕭呵蘭若桑苧有故家佛屋倚高寒僧蹊抱欹斜殷
勤泉上客流落瘴海涯蜑酒壓梨樝蠻烹啗鼃蛇光潔
鏡一奩照影空自嗟老僧薦茗粥芳鮮疑露華驅除鼻
中雷掃盡眼界花飄飄思凌雲攝身上蒼霞
　　過楓橋寺示遷老三首
白首重來一夢中青山不改舊時容鳥啼月落橋邊寺
欹枕猶聞半夜鐘
三年瘴海卧炎霄夢隔青楓一水遙萬里歸來悲故物
銅駝埋没草齊腰
翠木蒼藤一兩家門依古栁抱谿斜古城流水參差是
不見𤣥都舊日花
　　吳門道中
數間茅屋水邊村楊栁依依緑映門渡口喚船人猶立
一蓑烟雨濕黃昏
一㸃炊烟竹裏村人家深閉雨中門數聲好鳥不知處
千丈藤蘿古木昏
　　罨畫谿行四首
老牯浮鼻水中歸綵雉應媒桑下飛蘿蔦冥冥山四起
數家雞犬烟樹裏一支新渌漲晴溝楊栁中間擊小舟
罨畫谿頭烏鳥樂呼風喚雨不能休
蝶趂花飛爭入坐倚空百尺游絲墮亂山銜日半船明
斷雲載雨前村過蕨芽戴土小兒拳漁市人歸栁貫鮮
罨畫谿頭人語好烹魚煮蕨餉春田
沙頭緑暗巳藏鴉竹裏猶殘一兩花蝸廬抱栁開新國
燕語窺簾憶舊家春風有信自年年罨畫谿邊栁繫船
陶情滿滿酒如泉醉與長缾藉草眠
翠木蒼藤繚白沙槿籬茅店野人家了無狡兔營三窟
只有黃蜂趂兩衙樹頭獵獵酒旗風罨畫谿邊賣酒翁
銀缾快瀉清若空令君一笑面生紅
　　龜潭二首
稚竹緣崖瘦蒼藤翳樹昏野花渾少態谷鳥自忘言獨
曳烟中䇿來傾月下尊樂哉無與共幽興在桑門
蝸舍三間小龜泉一勺甘楞嚴渾不看彌勒久同龕潭
影千峰倒雲稍萬木參巖花自無主紅雨落毿毿
　　題董令升待制明谿
先生谿上宅華㮄有殊稱巳為山作主更與谿為朋高
□俯流水坐見南山稜濯髮雲破碎湔衣雪崩騰老蟾
駕月來瀲灎一鏡升舉櫂擊空明玉壺響春冰夜久羣
動息一嘯清風興手持修月斧自控赤鯉乘
　　李茂嘉寄茶
蠻珍分到謫仙家斷壁殘璋裹絳紗擬把金釵候湯眼
不將白玉伴脂麻
　　春事
茆棟依林出松扉傍水斜浮蒼圍百疊亂緑翳三乂屋
破蝸書壁庭蕪鶴印沙小桃供一笑巳著兩三花
黃鸝遺好音碧草縈别恨雨擢翠千㝷風斂紅一寸持
醪散百憂琢句破孤悶呼童數擊鮮無久諸郎溷
　　游金沙寺寺有陸希聲侍郎讀書堂在頤山上
一龕明滅佛前燈破裓猶殘一兩僧説似鴻盤讀書處
試㝷幽伴拄烏藤
綠笋遺苞半出籬清谿一曲翠相迷古苔稱意壞牆滿
好鳥盡情深樹啼
　　嵗暮郊行
殘雪溶溶水波凍山空翠濕衣巾重東家西家酒初熟
南枝北枝春欲動班坐偶隨鷗鷺集意行適與牛羊共
直將萬事付狙公莫浪歡喜踏破甕
　　臞菴浮天閣
黃蘆吹雪滿汀洲萬里烟波接素秋數㸃征帆天上落
一輪斜日水中流長橋踏月隨幽伴小閣浮天賦遠遊
便買一舟為泛宅此生何必老菟裘
　　向伯恭侍郎致政薌林築一堂名之曰企疎晉陵
　　　孫(某/)聞而賦詩
銅臭應作么夢屍當得官喁喁魚聚沫戢戢蚋集酸高
人有遠抱一笑視䑕肝水將洗耳用山作拄頰看種芳
茹秋菊搴秀紉春蘭披披芰荷衣采采苜蓿盤三徑偭
真境一瓢非世歡富貴挽不來為我歌考槃
且學方回癡莫羨董公健誰合軀七尺浪作青紫楦更
搖乞憐尾仍出弔喪面薌林有老僊蚤具佛眼見國恩
儻麤酬巳責遂焚券驅除竹馬棄狼籍芻狗踐寥寥漢
二傅千嵗一闗健竟日飲無何更補離騷傳
　　湖洑上冢繫舟丁山田舍小憩
清谿三百曲一片春風綠茆屋有人家窈窕閟深竹老
去耽田里寓目快新矚風漪卷翠綃雲巘鏤蒼玉㝷盟
喚白鷗解佩贖黃犢獨嘯無一人傳聲滿空谷
　　妙光菴
孤烟抱水村落日滿雲樹亂山如連環楊栁是門處青
繚竹谿灣翠㸃苔石路􁀙魚寂無聲白石掩僧户茗盌
酌雲腴香篆擢烟縷坐穩不知夕炯炯山月吐
　　吳漢逸家荆谿蓄古書奇器甚富余欲造觀而未
　　　果賦小詩先之
高人臥江海烟雨三家村白眼僧俗徒青山自當門披
圖望千載耿耿尚自存金鑄騕褭蹄漆書科斗文虬螭
盤六印犧象刻四尊劔包虎皮斑琴漫蛇腹紋猶吐星
芒寒尚帶雷斧痕我亦望古者昂昂真戴盆儻未倚門
揮應許置榻論從公問奇字載酒過子雲
　　寄題四明吳勰拙軒
分寸躋攀曳九牛一錐無地拙於鳩穿鍼結縷非吾事
不上天孫乞巧樓
老罷誰當問喘牛羈栖且作寄巢鳩葢茆一把藏吾拙
便是元龍百尺樓
　　雨
山空發清響樓迥落餘飛掩冉花頭重渾酣水面肥喧
豗沈地鏡飄灑淨垣衣數㸃蒼茫裏飢烏接翅歸
　　小園春事
屋頭喚雨泥滑滑萬瓦紛披土囊發西園春事一時休
繁紅漫亂烟脂雪緑蘿高張翠羽蓋蒼巘中斷青玉玦
不見枝上一㸃紅千頃桑麻光似潑
小園花栁春爭發風雨顛狂二三月斷梗梢空轉若蓬
細紅糝逕繁如纈巨看繞屋澑潺潺可厭觸塗泥活活
不妨暫柅故人車大似陳公井中轄
　　吳門道中
小橋分路各西東寂寂松牕半掩蓬客夢悠揚殘酒裏
一池荷葉雨聲中
　　連雪苦寒
霜氣森森背有芒風稜摵摵面疑鎗破衾且作龜頭縮
短裾愁牽鶴脛長
　　焦山吸江亭
昔年攜客寄僧龕敗屋疎籬一草菴白首重來看修竹
連山樓觀亦耽耽(東坡詩云金山樓觀何耽耽撞鐘擊/鼔聞淮南焦山何有有修竹採薪汲)
(水僧/兩三)萬頃蒼茫一島狐潭潭雲海現毗盧問君汲盡西
江水中有曹溪一滴無
　　雨中泊蜀山見漁人自山半負樵入舟鼓棹而去
一嶂橫青靄千漚起碧潯行穿山半腹坐占水中心蹋
雨松蹊滑衝烟蓼嶼深時來有登涉應不繫升沈
　　讀類説二首
亡是談烏有彭郎得小姑誰言鳩作婦謾道雁為奴絡
緯那能織提壺豈解酤龜兹堪一笑非馬亦非驢
額痒㑹出耳足閒仍有氂石頑非作燕楮老孕生雞楓
癭那因怒松枋豈是肥君看轉丸手亦復化神奇
　　能仁寺悟上人來楓橋訪余索詩賦兩絶句
撚斷吟鬚皺兩睂鏤冰琢雪等皃嬉解啼孤月如雞口
堪笑窮郊作許悲(韓吏部詩云有窮者孟郊郊聞雞/詩云似聞孤月口能説落星心)
老去都將筆硯焚相逢相問只寒温更無一語堪酬對巳
入維摩不二門
　　龜潭
擺落攀緣斷驅除磊塊平庭松敵老健潭水伴孤清待
月出時看㝷雲起處行相隨木上坐徙倚到參橫
　　舟過湖洑泊丁山
雞犬三家市蓬蒿一畝宫蘿牽籬羃翠籜隕砌堆紅宿
鳥來還去微泉咽復通幽㝷殊未巳落日滿陳桐
日下殘紅斂烟升積翠重鷗輕没浩蕩魚樂自從容野
饁迎秋穫鄰謳相夜舂田翁有真意一笑酒中逢
　　協趣亭
一丘破天巧萬壑迴春姿使君載酒地不著鼓吹隨翛
然一幅巾自與幽人期水淺欲平杯風細不滿旗疎疎
殘雨裏獨理釣魚絲
　　江上懷思永
沙老猶生觜江寒巳伏槽長烟分聚落短日下亭臯木
脱曾巢見潮生小艇高幽懐誰與悟不見酒中豪
　　梅二首
北風翦水玉花飛翠袖凌寒不自持脈脈含情無一語
水邊籬落立多時
纖纖蘿蔓牽茅屋細細苔花㸃石矼夢斷酒醒山月吐
一枝疎影卧東牕
　　龜潭道中
沙淨溪行好烟消野望新數峰山戴雪一曲塢藏春魚
逐波間伴禽藏葉底身栁邊春信動睂目巳津津
　　牛山道中
松雲翠離披竹日光破碎青熒麥風過紅濕花露墜萍
開龜曳尾樹啄鳥擘喙物物如貺予欣然與心㑹
　　罨畫連雨溪漲又餘雨霽水落喜而賦詩二首
編栰沿村徑囊沙壅市門蒼鱗封老幹黃耳上陳根屋
破容身窄天低望眼昏谿邊高樹杪猶有繫舟痕
月挂樓鐘曉風生島樹秋林疎山獻狀池漫水分流鵲
喜時窺牖鷗馴亦並舟一聲何處笛莫遣碧雲畱
　　沈公序餘閒亭二首
貌古須睂見情高耳目遺應諧聊玩世避謗莫吟詩事
不闗心處身非抱病時翛然無一事痛飲是吾師
隱几欲忘吾趨營老吏疎判閒聊命酒引睡漫翻書秪
有貧堪逐都無憤可攄樂哉聊卒嵗應信我知魚
　　虎丘沼老豫章詩僧也與余相遇於楓橋方丈誦
　　　所作徐獻之侍郎生日詩有東湖孺子南極老
　　　人之句余愛其工賦小詩寄贈
落景下曾城遙烟起孤戍繫舟著(斫/)魚磯曳杖扣僧户
忽逢丹霞侶自誦碧雲句噌吰應黃鐘清絶追白紵不
落江西派肎學邯鄲步冥搜自天得妙中有神助寅緣
半日畱邂逅一笑遇詎復管中窺看沐南山霧
　　紹興壬子(某/)南遷過疎山上一覽亭見擬東坡煨
　　　芋詩刻龕之壁間詩律句法良是殆不能辨乃
　　　宣卿侍郎守臨川時所擬作也後數日道次安
　　　仁縣一士人吳君出宣卿詩數十解示余奇麗
　　　清婉咀嚼有味如噉蔗然讀之惟恐盡於是拊
　　　卷三歎而後知公置力於斯文久矣又二十年
　　　宣卿築室荆溪山中别營一堂以平生所畜東
　　　坡詩文雜言長短句殘章斷藁尺牘游戲之作
　　　盡櫝藏其中號景坡自書榜仍為記刻之(某/)欲
　　　具小舟造觀而宣卿召用今以集撰守吳門乃
　　　賦詩為之先
王公製練衣謝傅捉葵扇欻若置郵然一昔徧海縣東
坡百世師乘雲上騎箕文爭日月光氣敵嵩華齊諸儒
望先覺坐待成風斵一斤應手揮郢鼻無畱堊公生不
並時闗楗同一機識真屬具眼造的令中睂詩亡束晳
補書受伏生所神交接混茫參差夢中睹授我筆如椽
五色光屬聨醉上金鑾殿揮泉灑謫仙
　　景思提舉少卿出示藥寮佳篇(某/)繼元韻上呈
連筒自灌黄精圃結轍休推薏苡車萬壑飛泉舂午枕
一蓑帶雨荷春鉏逃名尚有身為累擇利焉知貨可居
笑指吾公門上莠一時零落巳丘墟
　
　
　宋詩鈔卷四十七
欽定四庫全書
　宋詩鈔卷四十八
　　　　　　　　　内閣中書舍人吳之振編
　張元幹蘆川歸來集鈔
　張元幹字仲宗永福人太學上舍歴官至大監所與
　遊皆偉人賢士嘗裒其亡友唐慤生詩帖褾軸璀粲
　如諛達人貴公得氣時人嘉其朋友之義又於亂紙
　中得其祖文靖手澤知祖未第時壻於劉氏劉無出
　葬於福清元幹求之榛莽中割牲釃酒為文刻石以
　傳子孫作幽岩尊祖錄宣政間游定夫楊龜山陳了
　翁朱喬年李伯紀洪駒父徐師川吕居仁名賢三十
　餘家咸題跋歎美之有蘆川歸來集十餘卷得之書
　肆廢帙逸其大半詩止近體六七二卷清新而有法
　度蔚然出塵觀其序王承可詩云初從徐東湖指授
　句法知淵源有自也
　　次韻唐彥猷所題顧野王祠與霍子孟廟對
蘭若黃門像相望博陸居衣冠塵亦暗簫鼓祭全疎草
色侵荒逕潮聲過夕墟遺風獨可想弔古一觴餘
　　過宿趙次張郊居二首
北客多流落東村更寂寥肯同清夜夢不待故人招月
掛荒園竹霜飛獨木橋聴雞休起舞且共論天驕
莫歎交游晚相期嵗月深秋來初識面老去要知心燈
火須更僕杯盤取自斟平生王霸術袖手有微吟
　　次韻奉和平叔亭林至日之什
雲物果何好客愁今更新坐來江月白興在雪籬春我
輩且同酌公詩殊出塵莫思淮海上黑幟雜黃巾
　　花飛
雨暗連兵氣花飛㸃客愁寓居皆野寺相過只扁舟不
作新塘去還為後栁游盤餐雖杞菊得飽勝椎牛
　　送江子我歸嚴陵
久客驚秋晚懷歸更送君亂來俱避地老去惜離羣山
閣杯浮菊江城雁度雲行行經釣瀨時事不須聞
　　亂後
亂後今誰在年來事可傷雲深懷故里春老尚它鄉寧
復論秦過終當作楚狂維舟短籬下聊學捕魚郎
　　返正
諸將爭傳檄羣凶尚阻兵天旋黃屋正日轉赤墀明喪
亂多妖孽經綸貴老成鯨鯢終必戮草木巳知生
　　冬夜有懷柯田山人四首
聞説新居好山樊卜築深藥囊能濟物龜筴少知音四
海憂黔首中原盡緑林直須期雪屋夜掉去相㝷
坐閲干戈擾輸公已定居生涯今易足世態莫嗔渠晷
短全疎客牕晴好對書故山常入夢何日到吾廬
客裏了無况亂來何止貧淹畱頻換嵗老大更思親泥
飲思田父供糧乏故人自憐歸未得不是白頭新
雅欲賦招隱何堪弔戰場獨看星錯落久立夜蒼芒羽
檄來東越風烟隔下塘安閒隨處有冠蓋莫相望
　　登垂虹亭二首
一别三吳地重來二十年瘡痍兵火後花石稻粱先山
暗松江雨波吞震澤天扁舟莫浪發蛟鰐正垂涎
熠熠流螢火垂垂飲倒虹行雲吞皎月飛電掃長空壯
觀江邊雨醒人水上風須臾風雨過萬事笑談中
　　漫興
老答書題孏貧營口腹忙未能忘壯志遽肯變剛腸晷
短催寒急燈明伴漏長牀頭褚衾在不怕滿簷霜
　　奉送富修仲赴南昌尉
吏道雖餘事人情要飽諳家風端自守句法有同參南
浦翻雲浪西山滴翠嵐折腰與趨走政恐未能堪
　　夜宿宗公丈室求詩甚勤為賦五字
林表登層閣秋聲隱暮鐘鵶歸苦竹寺雨闇亂雲峰屢
乞畱新句重來訪舊蹤松門罕車馬似喜老夫逢
　　次韻晁伯南飲董彥達官舍心遠堂
今夕知何夕真成累十觴爐薰飄月影蜜炬翦花香政
孏還詩債無從發酒狂故人憐久客舞袖要須長
　　叔易自三吳歸同赴竹菴茘子之集二首
惜别梅花雨來歸荔子秋江帆成昨夢雲嶠忽重游共
喜身長健寧論乆客愁殷勤老居士更為寶峰畱
客去雲俱散山空月正圓不參藤樹句自透竹菴禪骨
法凌烟像家聲鼓瑟篇直須陪叔季急佐中興年
　　寄錢申伯二首
子去客昭武今儂懷舊遊青山渾在眼白髮暗添頭旅
食今安好歸程儻滯畱谿邊因野步試覓水明樓
一㸃照今古胷中殊了然不妨為漫吏可但號臞僊丹
荔盟猶在凝香句未傳秋風稍涼冷速辦下灘船
　　申伯有行色㑹宿東禪次元韻
真成風雨夜精舍對牀眠去住非無數行藏莫問天十
年瀕瘴海一棹破春烟君自足歸興不妨啼杜鵑
　　次折樞畱題雪峰韻
軒冕本無意烟霞如有期故人容野老勝踐見新詩誰
辦兼忘世公當急濟時春歸仍送别好在出山遲
　　次韻范才元中秋不見月韻
不見中秋月長吟五字城浮雲有底急清影可憐生殘
夜四更句故人千里情與君徒悵望天上自分明
　　次呂居仁見寄韻
老去猶為客誰人念退居相望千里路賴有數行書白
㬠猶堪寄烏牛政憶渠何時聞枉駕竹裏喚行㕑
　　次韻劉希顏感懷
避謗疎毛穎推愁賴索郎坐來春漏促夢去畏途長故
國書題冷新詩齒頰香湖山雖好在嵗月已相㤀
　　郭從範示及張安國諸公酬唱輙次嚴韻
登樓乘暇日喚客共澆愁春去花猶發陰濃雨未休和
詩真冷澹得句總風流能遣西隣老殊無陋巷憂
　　戊辰春二月晦日同栖鸞子送所親過寶積題壁
　　　間
春江因送客雲嶠更登臨精舍經行地征人去住心猿
啼清夢斷花落曉牕陰勝踐成三宿俱來此意深
　　次韻送友人過山陰郡時夜别于舟中
草草杯盤燦燭光故人相對水雲鄉濤江君去訪秦望
㐀壑我歸為楚狂活國未逢三折臂憂時空轉九回腸
絶憐明發成南北夢寐全無夜太長
　　喜王性之見過千金村
春來書劄已西東喜復相逢亂世中萬事變更唯舌在
三年流落轉途窮雲收野寺侵廊水月掛孤帆送客風
剩欲畱君明日住夜闌難得一罇同
　　次江子我遷居韻
平生自省宜三黜老去何心望九遷避地湖山聊復爾
脱身兵火想當然浮家泛宅非無計坎止流行本信緣
猶恐驚濤翻四海直須化鶴作飛仙
　　次趙次張見遺之什韻
海邊游子日思歸新句勞君更置規莫問人間多貝錦
正如天上有參旗寄書只欲憑黃耳去路誰能畏赤眉
定與故巢猿鶴老此生無愧北山移
　　過雲間黃用和新圃
繚池剩欲開花徑傍舍先須作草堂雨後不妨頻檢校
客來畱得共徜徉故園怪我歸何晚避地輸君樂未央
待得功名方卜築豈如强健享風光
　　蘭溪舟中寄蘇粹中
氣吞萬里境中事心老經年江上行三徑已荒無蟻夢
一錢不直有鷗盟雲收遠嶂晩風熟浪打寒灘春水生
鴻雁北飛知我意為傳詩句濮陽城
　　别綬老
無端流落迫殘年三十南山訪老禪未契安心了難覓
不如同世且隨緣頻移竹几負寒日旋拾松稍炊晚烟
珍重孤雲出山去東西南北一青天
　　次江子我聞角韻
夫差故國縈寒水鐵馬南來忽振纓城上昏鴉爭接翅
舟中逐客謹逃名胡笳怨處風微起濁酒醒時夢易驚
飄泊似聞山寺近真成夜半聴鐘聲
　　次友人寒食書懷韻二首
往昔升平客大梁新烟然燭九衢香車聲馳道内家出
春色禁溝宫栁黃陵邑秖今稱漢地衣冠誰復問唐裝
傷心寒食當時事夢想流鸎下苑牆
孤生投老急菟裘萬里雲山已勌游共喜石交逢異縣
更陪綵筆賦春愁無心俯仰猶多事與世浮湛已拙謀
冷雨吹花作寒食三杯軟飽且眠休
　　訪親于連江因過筠溪叩門循行歎其荒翳不治
　　　有懷普現居士口占此章
筠莊主人何未歸溪畔長林穿翠微此去功名時欲至
箇中車馬跡全稀茅茨漏久蝸涎篆籬落欹多蛛網圍
公肯借菴容我老為公朝夕埽柴扉
　　宮使樞密富丈和篇高妙所謂壓倒元白末句許
　　　予尤非所敢承謹用前韻叙謝
修門一出十經春相業時來自奮身袖手深謀終活國
揮毫佳句且驚人話言每許聞前輩賓客何堪接後塵
待埽欃槍洗兵馬兩翁𤣥語記天津
　　次韻文老史君宗兄見贈近體佳什兩篇僕與公
　　　别四十餘年一旦邂逅情著於詞
舊遊蘭若盡英才坐上高談亦壯哉老去語音雖記憶
衆中容貌各驚猜津亭夜雨故人少樽酒燈花鄉信來
茂苑相逢話京洛柂樓猶喜待春回
　　冬夜書懷呈富樞
耳聾無用問新聞矯首何妨目作昏癡絶已甘投老境
背馳寧受乞憐恩難陪年少從渠薄賴得春回為我温
京洛交游頻檢校渡江今有幾人存
　　次韻趙元功贈李季言之什
赤縣飄零未易逢那知今夕一樽同好招明月共清影
託與白雲行太空戃怳舊遊如隔世蹉跎壯志莫論功
兩公秉燭還相對情話從渠半醉中
　　次韻元功才友道中見貺因以解嘲
當時勇決徑歸休更有人愚似我不何許置錐寧免累
直須畢娶始無憂頻遭白眼傷流俗誰向青門念故侯
客裏題詩相慰藉羨君椽筆盍螭頭
　　奉送晁伯南歸金谿
君家諸父多人傑半是平生親舊間莫話故園空矯首
相從逆旅足開顏文元勲業金甌字昭德風流玉筍班
此去騰驤吐虹氣何由來伴老夫閒
　　遊東山二詠次李丞相韻
寒木高蘿幾曲溪斷碑零落卧荒祠澄潭想像雲頭湧
懸瀑依稀雨脚垂地軸漫煩龍虎戰天符那得鬼神私
茫茫造物殊難曉要是為霖自有時
　　畱寄黃檗山妙湛禪師
晨發薌城越數峰我來師出失從容白雲遮日蔽秋寺
青嶂聞猿驚暮鐘世亂可無閒地隱山深偏覺老僧慵
他年芋火談空夜雪屋松牕約過冬
　　用折樞韻呈李丞相二首
參陪仍許瘦笻支長者登臨敢後期鍾斷白雲飛雨過
月生青嶂夜涼時心知勝地都忘睡喜聴連牀共和詩
蓮社風流増茘子餘生長健更何為
莫問蒲萄出月支不緣瓜棗訪安期輕紅滿地人慵埽
空翠沾衣雨足時松蔭晴泉聴落澗蟬嘶晩吹助裁詩
公乎此去歸廊廟無用山中怨鶴為
　　次錢申伯游東山韻
埽榻開軒走寺宫吾曹終日得從容夕陽初落鱓谿路
雲氣半遮獅子峰試問丹砂回白髮何如瀑布煮枯松
暮年縱有壯心在歸意巳勝山色濃
　
　
　
　
　
　
　宋詩鈔卷四十八
欽定四庫全書
　宋詩鈔卷四十九
　　　　　　　　　内閣中書舍人吳之振編
　葉夢得建康集鈔
　葉夢得字少蘊吳縣人紹聖四年進士自婺州敎授
　召為編修官厯祠部郎起居郎翰林學士出知汝州
　提舉洞霄宫政和五年起知蔡州移帥穎昌府㝷提
　舉南京鴻慶宮紹興初起為江東安撫大使兼知建
　康府移知福州上章請老仍提舉洞霄致仕而卒贈
　檢校少保夢得有總集百卷此集乃知建康時所作
　總集中之一集也建康是時值用兵契濶鋒鏑之中
　而吟咏蕭散固是詩人之致
　　赴建康過京口呈劉季高
客路重經黃鵠前故人仍得暫畱連長鎗大劔笑安用
白髮蒼顏空自憐照野巳驚橫雉堞蔽江行見下樓船
灞陵醉尉無人識漫對雲峰説去年(時季高再新/城上月觀)
　　送模歸卞山并示僧宗義為余守西巖者三首
自我離山間忽巳兩改月飢人不忘食未坐先巳説家
僮挾書至驚起慰愁絶推㝷到雞犬問訊窮曲折此生
豈多為一壑萬慮滅可能復大錯更鑄八州鐵(江東領/八州)
汝歸馬蹄輕初不恨觸熱慇懃報松竹吾豈成久别
端居探幽奇自謂略巳徧昨登西山嶺雄絶昔未見溪
湖莽吞吐雲物紛百變乃知十年閒尚或遺勝踐巢成
輙棄去我豈秋社燕(築南山絶頂亭/基垂成而來)為我課僮僕開闢
盡二面莫言羊腸險徑小煩屢轉杖藜不用扶吾脚猶
爾健
生長在山間從公守蓬戸人言膏粱子麤免汚紈袴官
居無多戀蹔止復遽去家法恐未傳此心良巳素義禪
晚從我似識此間趣西巖鬱嶔岑久斷俗子路聊持山
中節為我主畱務封陲際湖海雲月皆所部
　　建康舊俗貴重九上巳諸曹皆休務祀神登北山
　　　參議馬君獨不出攜詩相過因言石林之勝次
　　　其韻
倦飛歸鳥正思還扣户聊分半日閒勝事漫同談栗里
佳時休笑負龍山簿書巳老無餘力香火朝真有舊班
他日尚期能過我試窮千嶂共追攀
　　西齋初成廨中舊有太湖石數十株因植之庭下
萬壑千巖不易求壺中聊寄小瀛州稍看硉兀雲峰出
便有檀欒桂樹幽絶境自知難遽忘奇蹤爭怪獨能畱
山翁巳老猶兒戲漫擬伸睂一散愁
　　與晁激仲夜話
外家文采到諸郎凜凜辭鋒未可當伴我何辭共戎馬
憐君聊欲濯糟漿(激仲以池州/酒正從余辟)殘年落寞風塵際永夜
從容燈燭光秖恐扁舟吾欲去病慵無意簿淮陽
　　次韻再答激仲
生涯久許捕魚郎鳧雁相追不亂行但近陶廬存菊徑
不辭楚酒醉椒漿交情老柏寒方見妙語靈珠夜有光
回首漸知歸路好巳看梅栁動初陽
　　雨夜與模論中原且起模與徐敦宗遊清涼覽觀
　　　形勢嘉其有志因以勉之
千年石頭城突兀真虎踞蒼茫刼火餘尚復畱故處大
江轉洪濤騰踏不可御空城寂寞潮日暮獨東去登臨
欲弔古俯視極千慮吾兒勇過我蓐食穿沮洳謂言撫
中原未暇論割據功名亦何人我老聊自恕它年報國
心或可借前箸無為笑頽然已飽安用飫
　　懷西山
西山十畞强高下略不齊嵌空抱奇秀上有凌雲梯架
屋八九間茅簷敢辭低所欲面勢好老稚通扶攜密竹
轉修徑老松故成蹊仲冬景氣肅碧草猶萋萋仰視天
宇大四觀渺回溪徐行信足力未畏成顛躋周意各有
適孰云無町畦平生幾濡首末路乃噬臍不作巢幕燕
肯從觸藩羝胡為濫麾鉞坐聴鳴鼓鼙外物委蟲臂全
生思馬蹄可能三徑草歸路老更迷
　　山間每嵗正月望夜梅花正開多與客飲花下今
　　　年郡廨獨坐十四夜張暘叔晁激仲相過共話
　　　宣和間事慨然歸不能寐因以寫懷
山頭野梅白玉花月明弄影紛橫斜青天無雲萬峰立
下有三畞幽人家年年春歸不暇省但埽雪徑㝷寒葩
老夫已㤀少年事燈火豈念更繁華一杯起步徧空谷
破屋歸卧暾朝霞陪都復來亦何有凜凜殺氣浮高牙
重闗深鎖夜漏永忽記昨夢翻長嗟景龍門前一月㑹
金盌賜酒余雄誇神州陸沈近歸我漢節方議通胡沙
天翻地覆那得料忍復更聴漁陽撾
　　蔡子因相過畱踰月
解作江山一月畱仲文儒雅更風流欲知爵躍心能喜
正愛蟬連語不休築室君方論並舍(子因約同/居霅上)歸山我
巳辦扁舟交親四海今餘幾萬事傷心付白頭
　　徐敦濟書報嘗過余石林
繞澗新添數百竿故人書為報平安似聞謖謖山風響
正想陰陰夏簟寒老去不能窮蠧簡歸來便擬挂塵冠
一杯且覓林間約莫枉山王廢舊歡
　　送沈傳曜
卞峰摩青空東望烏氏敦豈忘宿舂糧終媿一欵門邂
逅此相遇傾懷得徐論人言解牛刀要使當劇煩未悟
清廟器朱絃列罍尊我衰百慮息但念三畞園王師肅
西征萬馬先雲屯何力償賜履緬慙羨歸軒寄聲舴艋
舟想見浮雁村清冷尚可釣無使霅水渾
　　偶書為山亭二首
為山亭下小巑岏只欠蕭蕭竹數竿但遣飛流時漱玉
且將歸思為翁寛
微風似與洗庭除石枕蠻藤不負予八尺方牀聊巳足
可須仍要讀殘書
　　次韻程伯禹贈宗室趙朝請
人物相望不並時使君水鑑有真知未論理窟傾三語
只鬬詩壇自一奇擾擾干戈猶戰伐紛紛簿領更喧卑
應須便作高軒過好德何人佐我儀
　　題晁公耄惠崇溪山
荒林翳宿莽脱木寒無烟不知三間茒中有幾醉眠山
遠尚見雪江空欲吞天歸舟定何許滄波方渺然
　　觀化堂編校舊書
赫日真能永微風亦自涼故應便北户何敢厭東牆汲
水聊為戲繙書却未忙平生閒與嬾併覺味兼長
翰墨他生業山林晩嵗心那知身巳老但覺意増深捉
麈誰能話扶笻可細㝷晚來庭鵲喜似恐有歸音
　　憶朱氏西澗
澗下流泉澗上松清陰盡處有層峰應知六月冰壺外
未許人間得暫逢
憶向中流置竹牀萬錢無處買清涼只今路斷無來客
自撥新醅醉幾場
　　再任後遣模歸按視石林四首
巖石三年别君恩未許歸從誰㝷草徑為我欵荆扉舊
繞山千疊新添竹一圍故人如見問端欲挂朝衣
白髮萱堂上孩兒更共懷弄孫那得見將母竟難諧已
絶功名望猶疑出處乖此心終未穩何處復安排
挿架環千軸傳家有舊書展舒慙几案涼曝闕庭除破
屋方懸澑殘編足蠧魚好須重檢校扃鎖莫令疎
細路穿南嶺新松幾許長母庸馳馬足秖擬轉羊腸更
作高亭好初非亂石妨兩溪渾在眼似欲見帆檣
　　東園作草堂新成二首
官舍如何有草堂野人熟處自難㤀池開月映千山迥
檻靜風生六月涼幽徑也從穿别浦小舟還似過橫塘
深知幕府文書省盡付甘眠亦未妨
密覆荒茆巳數重中開别户更相容苦無公事妨人樂
多有清閒借客慵南浦潮平分賸水(堂前池與/潮水通)北山路
近得青松(近栽北山/松百本)怪翁歸意何能緩新築高臺見卧
龍(園中不見山因積/土作臺遂見蔣山)
　　徐敦立相過
茒齋一曲傍寒灣邂逅終年伴我閒契濶易驚成嵗月
追㝷空復對江山蹔畱客枕聴踈雨(時久旱/方得雨)遙想吾廬
掩舊闗落莫歸心誰與話坐談聊為起衰顏
　　同敦立游蔣山謁寶公塔王荆公墓晚過草堂寺
　　　周顒故宅也
我居在城府再至俄二年豈無山水心可奈簿領纒今
晨偶乘興適此賓從賢零雨洗驕陽谷中聴流泉憑高
快遠覽正見江浮天至人本無心與我常周旋誰云喚
不譍汝意自不䖍(余自到鎮每雨暘祈/寳公塔未嘗不應)麥隴稍巳滋橫
水漲微連佳城倚華表拱木埋貂蟬暮過草堂寺借榻
聊蹔眠不復聞怨鶴荒茆但連延歸路踐落日羣峰鬱
相先回風送遠響虛里生晩烟吾廬悵何許東望良慨
然
　　用前韻送敦立
畏作親友别况復非中年身如三眠蠶巳老翻自纒朅
來守江闗從事寧獨賢經年兩大入爟火通甘泉石林
豈壺中亦自有一天采薇敢言勤誰與歌勞旋上書苦
祈哀傾寫志巳䖍坐懷北山巖未見西溪連人言摶風
鵬不及翳葉蟬共攙攜手客可㤀曲肱眠首鼠信秃翁
胡為尚遷延子來幸暖熱愧我一飯先清詩似鳴玉想
見藍田烟索去何乃遽臨分重依然
　　為山亭晩臥
瘦石聊吾伴遙山更爾瞻泉聲分寂歴草色借廉纖玉
粒時能飽霜毛日更添平生疎懶意况與病相兼
　　戲方仁聲四絶句
戲弄扁舟泊宅村却㝷三徑築茆墩雲邊此意真誰解
賸作新詩與細論
水檻新開似浣花傍溪須更作浮槎秖應履費王宏酒
時要清樽對落霞
不惜囊錢信手空荒田却擬望年豐天公可是憐風月
判遣詩人一例窮
盧橘楊梅巳及時我歸先自有前期平生不作宣明面
浪愧將軍建鼓旗
　　　仁聲舊居城東泊宅村張志和嘗所游也今徙西
　　　溪作雲茆菴因東岡為小亭號茆墩欲傍溪開
　　　水檻久無資㑹郡守有饋之酒五十壺不敢飲
　　　亟易之乃克成有田數十畞常苦下潦余居石
　　　林與雲茆南北正相望故及之云
　
　
　
　
　
　
　
　
　
　
　宋詩鈔卷四十九
欽定四庫全書
　宋詩鈔卷五十
　　　　　　　　　内閣中書舍人吳之振編
　張九成橫浦詩鈔
　張九成字子韶開封人徙居錢塘從學于龜山紹興
　二年䇿進士直言者置高等九成遂擢首選授鎮東
　軍僉判歴至刑部侍郎秦檜和議不合謫邵州復以
　傾附趙鼎落職高宗特予宫觀先是徑山僧宗杲與
　善檜諷論其與宗杲謗訕謫南安軍十四年從學者
　稱橫浦先生每執書就明倚立庭磚嵗久雙趺隱然
　寶慶初贈太師崇國公諡文忠九成于經學頗多訓
　解然習于異學故議論多偏詩亦多禪悦空悟習氣
　　癸亥初到嶺下寄汪聖錫
人物苦難得閉眼不敢看孤芳擢荒穢秀色出榛菅懷
我同心友正在天一端文字妙入聖操履到所難美玉
經三煅貞松過凝寒憐我竄庾嶺色慘顏不歡書來每
慰薦苦語餘辛酸不上泰山頂安知天地寛相思暮烟
起片月過前灘
　　食苦筍
吾鄉苦筍佳出處惟石屋玉肌膩新酥黃衣緣深緑林
深恐人知頭角互出縮烟雨養春姿此物未成熟三月
臘酒香開罇媚幽獨烹庖入盤俎㸃醬真味足未須五
鼎牛聊稱一囊粟朅來庾嶺下嵗月去何速經冬又七
春未分窮途哭今朝好事者惠我生一束頭髠甲爛斑
味惡韻麤俗兒童不慣嘗噦噫驚媪僕老妻念鄉味放
箸淚盈目丈夫志有在何事校口腹呼奴更傾酒一笑
風生谷
　　有客
春雨止復作閉門無與居童奴告予言有客叩吾廬束
帶出見之頎然一丈夫手攜一尊酒辭氣何晏如謂言
久聞名曾未瞻簪裾天寒宜飲酒一杯聊以娛盤飡亦
草草蔬果間溪魚顏色温勝玉言談貫如珠豈期有道
者而來警我愚酒酣意兩適心閒樂有餘四海元有人
君勿輕荒區
　　三月晦到大庾
我登超然臺積雨久不止臺下栁成行栁下滿塘水環
塘率喬木照影弄清泚恍如在故鄉西湖古寺裏氣象
極幽深景物盡蒼翠十年勞夢想一夕居眼底獨坐不
能去頽然起深思鐘鳴主人歸燭光何燁煒笑語復移
時夜久余當起歸路夫何如江聲寒玉碎
　　庚午正月七夜自詠
余性寡所諧平生惟自得談名頸深縮論利面作赤文
不貴雕蟲詩尤惡鉤擿麤豪真所畏機巧非予匹所以
常閉門千載求知識黃卷有可人為之忘寢食亦復愛
山水䇿杖無與適看雲獨㤀歸聴泉常永日内樂萬事
休中虛衆妙入欲以語斯人此事吾無力道喪亦久矣
無言三歎息
　　課書
汲汲我何事愛此牕日光北門終日開風透軒檻涼貧
病何以療六經真古方榮辱頓爾失太山亦毫芒呼兒
來讀書絃誦驚滿堂仕途有捷徑掩口笑我狂
　　辛未閏四月即事
閒居喜無事冠櫛每晨興今朝鳩喚夢疑是大雨徵萬
事雖顛沛此兆常可憑須臾到江湖一掃蠻瘴腥雨罷
有何好環江數峰青蛟龍得時橫長堤豁然崩衰老甘
寢寐半夜聞雷聲連岡萬株松漂零一毛輕雨意疑未
巳浮浮晚雲蒸咄哉造化兒徒勞竟何成
窮居不擇交賢否那復辨似人輙巳喜况復曽半面相
見且寒温不問風雨變晚來無與遊澄江喜如練攜笻
信步行屈曲隨山轉數日雨不止衝波頽激箭舊雨巳
不來今雨誰復見甕頭香滿屋吾計今巳辦豈復思故
鄉無事且彊飯
相馬須相骨探水須探源君如識此理知人若神仙可
以千嵗下坐照萬古前有時陰求人得意初無言如聞
失一士每食不下咽人才何其尠求一於百千豈獨今
世歟自古皆巳然我欲授此法其誰可與傳
　　十九日雜興
不是南方熱愛此有永日人事斷經過蕭然空一室風
驚牕外竹聲如清廟瑟西塘荷巳花北户棗亦實仕途
非所長進寸輒退尺所以入市朝愁苦甘首疾謫來巳
九年底事無憂色山林興甚長湖海情何極
物理情不齊人生各有好所好儻不獲亦各騁奇巧淺
者不及門深者入堂奥名利工欺人市朝徒膠膠所得
無幾何舌焦脣亦燥其間狹劣者不售輙復躁亦有操
金珠侯門致私禱葡萄得涼州所求輙復効䑛痔或嘗
糞車服夸新好吾唯戒妻奴酒熟宜予告
　　和施彥執懷姚進道葉先覺韻
西湖十里山春風一杯酒兹興良不淺何日落吾手我
讀君和詩襟期一何厚同生上下宇共閲古今宙死生
何足云餘年付美酧佩印還故鄉衣錦眩春晝一時正
兒嬉千嵗墮塵垢所以賢達人中懷元有守試看牕日
中野馬互奔驟區區竟何成尚誇舌在口宿習猶未除
新詩漫懷舊環顧天地間四海惟三友兩老雖未死二
妙巳先踣生者豈其巧死者亦非謬君如悟斯契萬事
可懷袖銅錢自如山金印自如斗只今定何間腐骨久
巳朽籬菊師淵明庭草悲王胄彼已升層霄此猶鑿户
牖浩歌君其聆相看都皓首
　　子集弟寄江蟹
吾鄉十月間海錯賤如土尤思鹽白蟹滿殻紅初吐薦
酒欻空尊侑飯饞如虎别來九年矣食物那可睹蠻烟
瘴雨中滋味更荼苦池魚腥徹骨江魚骨無數每食輙
嘔噦無辭知罪罟新年庚運通此物登盤俎先以供祖
先次以宴賓侶其餘及妻子咀嚼話江浦骨滓不敢擲
念帶烟江雨手足義可量封寄無辭屢
　　讀東坡謫居三適輙次其韻
　　旦起理髮
憶昔叨從班入朝大明宮五更催上馬夢裡過萬松想
見天竺山九重吟清風頭垢不暇梳爬搔常靡通今來
幸閒放櫛比肯怱怱清晨解絛辮千梳復重重不羨列
禦冦散髮搖風鬉氣舒兩目明頓與離朱同此藥豈易
得快意適相逢再拜復再拜深恩荷天公
　　午牕坐睡
年老目飛花心化栁生肘萬事元一夢古今復何有六
月苦夜短午晝何其久頽然北牕下竹几休兩手昬昬
不復知酣適如中酒睡鄉日月長椿靈未為壽形存若
蟬蜕質槁如木朽榮辱漫紛紛正夢那復受有夢尚有
思無夢真無垢欲呼李太白醉眠成二叟
　　夜臥濯足
夏日乏絺葛冬來無衾裯况復竄炎荒令人生百憂空
城舞狐狸深林鳴鵂鶹此邦無足戀聊為薪水畱枯枝
煮寒泉大竈聲颼颼老盆深注湯徐以雙骹投沃久意
痛快縶維今脱韝須臾膏液上兩踝暖氣浮生平苦寒
痺一洗皆巳瘳登山不須扶跳梁逐狙猴
　　秋興
秋意入茅屋杖䇿登平原落日含西山一川頓明鮮蕭
蕭江上竹澑澑巖下泉我生本閒放胡為此拘拳身世
兩相違於今六十年勇退未為怯鋭進豈其賢
半夜驚夢回桐葉紛索索杖藜視天宇雨罷雲收脚清
風拂襟裾片月墮籬落嗟我遊巳倦悵此久淹泊豆畦
今已花稻壠行可穫翻思黃卷中古人誰可作田園愛
潛歸簟瓢識顏樂譬彼鷦鷯心平生在叢薄
　　過報恩
籃輿訪蕭寺烟暝漲春空遠樹樓頭緑殘霞山外紅昏
鐘發林杪人語殷橋東回首都無迹人生真夢中
　　三月晦城門晩景
雨漲春江浪沄沄日夜奔羣山落雲裏萬壑吼巖根沙
際人呼渡烟中收入村蕭然何處士終日揜柴門
　　題竹軒
聴説竹軒趣清幽盡此房春禽一聲杳夏簟五更涼落
雪鳴寒玉啼螿泣古簧因君詩意到欲罷不能㤀
　　二月二十四日即事
春來㝷勝事此興亦何窮夜雨亂江渌朝花退日紅雷
聲驚嶺北雲氣漲溪東蓑笠衝泥去誰知與我同
　　即事
幽事晩山色幽齋春雨餘亂紅欹澗水浮緑漲郊墟北
牖迸新筍西園生野蔬槿籬遶茅屋巳分老樵漁
　　三月二十四日出城
數日雨不止今晨晴巳還江頭看濁浪牕外見青山白
鷺投前浦輕舟漾遠灘罇中有餘酒一酌注頽顏
　　次施彥執韻
新詩宛見故人面思入江山氣象雄幾嵗不堪青草瘴
今朝還喜鯉魚風高秋木落雁為伴久雨江深吾欲東
他日罇前如把臂莫驚我巳白頭翁
　　客有談嘉祐間事者一客瞪目不應及聞介甫新
　　　事則心目開明殊可怪也聊作詩以紀之
吾道何衰只愴神六經文字變儀秦魏侯酷喜聴新樂
中尉生來好殺人海鳥錯將金奏眩葉公元愛畫龍真
不逢伯樂休驤首忽遇長沮莫問津
　　次單推韻
七載離家夢亦驚春來又是聴倉庚熟諳世味心如水
忽見吾人眼尚明青鏡不堪看白髮長鑱何處覓黃精
只思歸去西湖上飽喫東坡玉糝羮
　　十二月初七日述懷
謫居寂寞嵗將闌几案凝塵酒盞乾落落雨聲簷外過
愔愔雪意座中寒孤飛隻影人誰念萬里長途心自安
世事悠悠君莫問雪芽初碾試嘗看
　
　
　
　宋詩鈔卷五十
欽定四庫全書
　宋詩鈔卷五十一
　　　　　　　　　内閣中書舍人吳之振編
　汪藻浮溪集鈔
　汪藻字彥章德興人入太學登進士歴江西提舉徽
　宗製君臣慶㑹閣詩藻所和羣臣莫及傳稱於時時
　胡伸亦以文名人為語曰江左二寶胡伸汪藻遷著
　作郎忤王黼與祠寓晉陵八年欽宗遷起居舍人高
　宗歴擢中書給事侍講直學士院一時詔令多出其
　手拜翰林學士以所御白團扇親書紫誥仍兼綰黃
　麻似六經十字以賜除龍圖閣奏纂三朝日歴進顯
　謨閣學士知徽州論落職居永州卒在晉陵時徐俯
　洪炎洪芻自負無所屈見藻詩於僧壁唶曰我輩人
　也詣舍上謁而去藻歎曰撚鬚琢句騷人墨客不平
　之鳴耳烏足尚哉詩高華有骨興寄深遠有浮溪集
　六十卷失傳此選本文粹所存也
　　桃源行
祖龍門外神傳璧方士猶言仙可得東行欲與羨門親
咫尺蓬萊滄海隔那知平地有青春只屬㝷常避世人
闗中日月空萬古花下山川長一身中原别後無消息
聞説胡塵因感昔誰教晉鼎判東西却愧秦城限南北
人間萬事念可憐此地當時亦偶然何事區區漢天子
種桃辛苦望長年
　　過吳明叟新居
誰開大屋沈沈者門外垂楊拂車馬主人四十持節歸
高臥綠陰啼鳥下冥冥一徑傍花入忽有青池照深夏
魚吹落日知鏡淨荷受微風看珠瀉夫君少有湖海氣
欲駟馬鯨無地跨故將能事驚世人坐向雲端差萬瓦
稍培幽桂出牕底時放青山來竹罅人言此興極不淺
天遣公忙那肯赦要須更作輞川圖他日思歸聊對畫
　　同張昌時宿高明寺
幽臥不知覺牕懸寒日初矧伊夜來雨谿聲到吾廬故
人挽我出忽枉天際書躋險敢自休青山轉籃輿相逢
竹間寺共擷園中蔬殘僧誰在亡奄忽十載餘茗果話
疇昔新晴報鐘魚東雷亦已鳴百草苕穎舒奈何與之
子齒髮日夜疎眷此不能發牽衣更踟蹰明朝各回首
世事將焉如
　　次高郵軍
小雨靜林麓鵓鴣相應鳴移舟漾清深薄晩荷氣生歸
鳥盡雙去潛魚時一驚菰蒲若無人渺𣺌炊烟橫艇子
檝迎我攜魚薦南烹月出殊未高疎林隱微明依没㑹
有處斗掛天邊城
　　阻風雨辟邪渡寄王仲成
渡頭急雨鳴森木木杪顛風飛大屋没腰寒水稻生芽
滿眼青泥車折軸山行值雨舟值風窮愁日日煩天公
不如歸卧澗壑底世事不埽春烟空别君兩年重此别
喜君胷次渾冰雪擬將身作賈胡畱無奈事如空鳥滅
挽我不回君怒嗔交情把玩轉清新相隨百里還相見
只有西山似故人
　　避地函亭野步
今日幸無雨天空出遙岑行行不知疲遂至春江潯汲
路轉籬落人家在桑陰平疇漲清波隴麥如人深溝畎
戲鳬鶩新蒲映浮沈我生本樵漁對此諧初心風物豈
不好悲來自難任胡塵暗中原四海如驚禽黃屋狩萬
里兩宮隔辰參龍移螻螘窺月晦蟾蜍侵宇宙有傾覆
兹游豈嶇􁃔銷憂賴濁醪太息誰能斟
　　庚午嵗屏居零陵七月二十日以門揜候蟲秋為
　　　韻賦五首
幽人獨夜時潮落西川根渡口櫓聲急一江烟雨昏城
頭短長更不寐聴譙門趺坐數千息焚香待朝暾
暑退潦亦收瀟湘淨如染時觀自跳魚衝破青琬琰纖
纖初弦月不受薄雲揜近村應漸寒巳有鴉數㸃
人生幾聰明日夜隙駒驟纔經花信風又過麥秋候吾
非金石堅與世相邂逅胡為聞鐘鳴更歴路傍堠
家山在何許渺渺彭蠡東人來數月程衣敝補道中昨
宵青燈花似墜釵頭蟲兒飢女沈綿嵗晩書未通
人言間濶者一日如三秋孤臣昔放逐七見天星周早
洿高門地姓名記前旒如何天雞星不照湘南州(天星/周一)
(作寒/暑周)
　　次韻向君受感秋
且欲相隨苜蓿盤不須多問沐猴冠菊花有意浮杯酒
桐葉無聲下井欄千里江山漁笛晚十年燈火客氊寒
男兒幾許功名事華髮催人不少寛
向侯拄笏意千里肯為俗彈頭上冠何時盛之青瑣闥
妙語付以烏絲欄日邊人去鴈行斷江上秋高楓葉寒
向來叔度儻公是一見使我窮愁寛
　　晚發吳城山
風埽陽侯雪陣平雨催摩詰畫圖成氣吞浦溆重林盡
秋著江湖去鳥明厚禄故人無一字長年三老伴餘生
㑹須滿意開懷抱到眼廬山不世情
　　過臨平
一别九霄路風烟長滿衣巳成身老大無復世輕肥天
濶鳥雙下山寒人獨歸曉來何似雨春水半巖扉
睡起涼生岸鉤簾坐小牕麥風能起柁梅雨不鳴江往
事心長折歸途影自雙依然蒲栁地人老故先降
　　書寧川驛壁
過眼空花一餉休坐狂猶得佐名州雖遭瀧吏嗤韓子
却喜溪神識栁侯盡日野田行䆉稏有時雲嶠聴鉤輈
㑹將新濯滄浪足踏遍千巖萬壑秋
　　宿酇侯鎮
當時踏月此長亭髩似河堤栁色青今日重來堤樹老
一簪華髮戴寒星
微涼初破候蟲秋露草螢光巳不流搔首與誰論往事
星河無語下城頭
　　龜山上方
度險逢幽處憑誰寫壯懷連甍棲絶壁孤塔表長淮地
本吳楓接山今禹績皆潮聲從殷寺竹影自翻堦木杪
朱欄出城坳雪浪埋乾坤迷枉渚霧雨泄陰崖丹葉經
寒在蒼洲向晚佳魚龍宵聴㖵猿鳥晝窺齋月滿蠙珠
實霜清磬石諧僧盂收柏子樵徑埽松釵左宦書無鴈
南烹菜有鮭風烟欺短髮雲水信殘骸竟作何鄉老虛
慚素尚乖江湖今在眼歸合辦青鞋
　　醉别季高侍郎
疇昔追隨翰墨場功名今日愧劉郎英姿合上凌烟閣
巧譖曾遭偃月堂雙槳又乘清夜去一樽聊發少年狂
歸來却共燈花語騎省看成滿鏡霜
　　漫興
晨起翛然曳杖行一簾疎雨作秋清老來嵗月能多少
看得栽花結子成
燕子年年入戸飛向人無是亦無非來春强健還相見
送汝將雛又一歸
　　北牕
睡起無一事怡然盼庭柯綠陰微缺處最得南颸多
　　巳酉亂後寄常州使君姪
汾水遊仍遠瑤池宴未歸航遷新廟主矢及近臣衣代
馬窺天塹邊烽斷日畿百年還海地回首忽成非
　　古鏡行
我有辟邪鏡得之咸陽宮其陰為天池一母將九龍旁
書負圖字土蝕如旋蟲緘以駁雞珍妙極倕之工請言
照遠近十里秋毫空豈不鑒脂澤所貴肝膽通問誰為
此器太古非人功客聞重歎息意欲窺靈蹤高臺不辭
倚恐客難稱容繩窮匣半啟四室來悲風日車當晝畱
羞澁如頑銅森然髮上指凜若臨霜鋒我還撫客手此
豈世寶同渾淚兩無言掩鏡鞶囊中
　　蔡天任韻
修廊過午夕陰合蝴蝶滿庭春草長呼兒更捲簾數尺
要放晚晴升屋梁
　宋詩鈔卷五十一
欽定四庫全書
　宋詩鈔卷五十二
　　　　　　　　　内閣中書舍人呉之振編
　范浚香溪集鈔
　范浚字茂明婺之蘭江人紹興中舉賢良方正昆弟
　多居膴仕竟以秦檜當國抗節不起隱於香溪因稱
　香溪先生著書明道多本於經學朱子取其心箴於
　孟子集註中繇是重於儒林金仁山謂其集近亡此
　本為其從子元卿所輯而陳巖肖弁序者為香溪集
　　雜興五首
雉驕有擅澤雞雄亦專栖乗人肆桀傲未異雉與雞虚
張盡客氣不知墮危機雉驕或登俎雞雄亦為犧嗟爾
桀傲子不戒將安之
荆梟昔見惡去楚將巢呉妖音不知革呉豈荆人殊梟
能戒頰舌勿復輕鳴呼雖荆亦容爾何必他邦居
高蟬䕃嘉木未省螗斧危勇蟲一何愚不顧黃雀飢癡
癡挾彈子已復露霑衣世事無不然古今同一悲
鵲噪得歡喜烏鳴得憎嗔烏鵲自有口噪鳴何預人烏
飛聲啞啞鵲飛聲嘖嘖凡鳥從紛紛未用置肝鬲
彭亨著冠猪踉蹌上車鶴皇家一清明此輩束高閣龍
䕫雜鵷鷺庶位已參錯少安真可待四海得耕鑿我亦
幸豐年從容一丘壑
　　題八馬圖
何年畫工搦毛錐貌此八馬姿權竒青絲絡頭十二蹄
調柔意態行愉怡五馬放浪無維羈或齕或望仍迴嘶
一牧牽鞚一牧騎製度髣髴唐巾衣不知此馬生何時
昔周穆王遠遊嬉駕跨八駿驅東西高升崑崙躡瑶池
驑騄驥義勞飛馳日走萬里無停騑興元唐家危累棊
百千僅脱朱泚圍黃屋進狩懷光追八馬入谷七馬疲
筋攣肉綻行人悲兩者資世皆顛羸虚名何有千載垂
空得傳記流歌詩未知此馬閒猶夷牧坰不受鞭筴威
不踣險遠安無危泉甘草薦足自肥安用號駿稱雲騅
嗟哉畫意誰能知
　　送春曲
春光春光勸汝一杯酒我能為春作高歌未解春能聽
歌否春歸有底急落盡桃花紅園溪漠漠野隂靜兔葵
燕麥空揺風風光幾何時背我忽如客殘絲欲斷感春
心語燕勞勞上簾額我有惜芳意一春憐物華春來雪
裏索梅笑春去悵望飛楊花春歸知復來奈此斷年别
揺楊三月暮天愁鶗鴂一聲芳草歇歌竟我亦醉一棹
觥船空明年待春花樹下放歌擎酒相迎逢
　　同伯通端杲姪效盧仝體
一春癡癖門長扄兩耳不聞鶗鴂聲不知東南風掃盡
紅紫英行行㸃檢桃李徑但見樹子青冥冥門前水流
渠照灼須眉清科斗遊其間脚股各已生渠旁草鬱鬱
草底蚯蚓鳴韻如抽繭絲幽咽得我聽念此瑣細物隨
時變音形黃河赤鯉或㸃額老驥塞黙長羇纓嗟嗟世
路真難行
　　六笑
我笑支道林遠移買山書巢由古逹士不聞買山居我
笑賀知章欲乞鑑湖水嚴陵釣清江何曽問天子我笑
陶靖節自祭真忘情胡為托青鳥乃欲長年齡我笑王
無功琴外無所欲當其戀五斗乃獨不知足我笑杜子
美夙昔具扁舟老大意轉拙欲伴習池遊我笑韓退之
不取萬乗相三黜竟不去觸事得讒謗客言莫漫笑古
人笑人未必不受嗔螳螂襲蟬雀在後只恐有人還笑
君迴頭生愧不能語嘲評從今吞不吐譽堯非桀亦何
為訕周譏禹終無取
　　讀揚子雲傳
老不曉事揚子雲綴文譏訶堅逐貧班生曲筆甚假借
謂不戚戚元非真草𤣥欲作後人計投閣自迷身不利
王涯筮中好其書寧復逆知甘露事蠅聲紫色欺昏童
義士遠引如冥鴻胡為顛眩尚執㦸美新屈首稱臣雄
崏山沃野蹲鴟大拓落不歸良已過近危竟似井梅瓶
虚作反騷嗤楚些詭情懷禄遭嘲評但用筆墨垂聲名
文章要亦千古事久矣法言今正行
　　讀王建射虎行
我讀射虎行慷慨興長歎官差射虎得虎難山下遠立
常空還惜畱猛虎著山裏射殺顧恐終身閒有如邊將
圖偷安遵養時晦容其姦翻愁努力盡高鳥良弓挂壁
無由彎君不見劉臣容高千里留賊自資媒富貴恐賊
盡誅身不利坐令屈律裹頭人横暴九州狂螫噬嗟嗟忠
臣心不移受刀摩頸甘如飴紛紛血刃勇不顧一死未
謝君王知官軍壯氣凌熊羆敵人不滅寜家為相公誓
欲平淮西慨言賊在歸無期霍公裴公今已矣我吟射
虎徒歔欷
　　理喻
郵亭羈客寒無氊夜懷家山情惘然燈前坐感雨蕭瑟
浩歎逹曉愁無眠鄰翁不出蓬茨裏聽雨聽風心似水
黃昏鼻息已雷鳴往往簷喧不經耳愁霖一種聲紛紛
鄰翁不聞羈客聞是中轉物有妙理起予暗契漆園㫖
　　凌霄花
栽松待成隂種漆擬作器人皆笑艱拙往往後得利君
看植凌霄百尺蔓柔翠新花鬱煌煌照日吐妍媚風霜
忽揺落大木亦凋瘁視爾託根生枯莖無殘蒂先榮疾
蕭瑟物理固難恃凌霄亟芳華衰歇亦容易
　　寄題鄭亨仲可友亭
鄭君坐交窮結柳窮不去無朋長獨立老大荒村住荒
村少人迹取友惟西山當應愛山標可望不可攀牽蘿
架風亭嶻嶭揖高調修簷入危碧阮眼坐相照嗟今輕
薄子對面生九疑寜如友真山貞質終無移憐君意超
超愧我勞勿勿未共結交心漫負心脾骨
　　暮春病起絶句
老去長閒百不營推書習靜更真清西窗日角籬篩動
時有飛蟲撲紙聲
　　浦江華藏寺如勝上人欲募施者開田佐僧供以
　　　長老皎公書來求予詩作二十韻奉勉
浮圖謝朋親屏跡藏岩幽多規脱徭賦豈必皆禪流自
言佛遺經墾土為愆尤不耕徒糓腹何異鼠雀偷告之
勿浮食當須力鉏耰前修舉鍬事千載垂風猷奈何啞
羊僧百語不頷頭皎公老禪伯雅慕吾孔周其徒有如
勝用意非常儔欲開千畦田更辦兩具牛率彼枯木衆
躬耕食其秋釋門有添丁乃翁坐無憂與國助耘耔疲
甿庶其瘳此志良足嘉感之歎綢繆昔聞白黒衆十萬
俱清修鳩金置千畝給供無時休于今豈無人勝也當
㝷求長途觸隆冬一袖寒颼飅朱門立雪久歡喜無生
愁作詩勸勇往以俟歲晩収
　　三月廿六日夜同端臣端杲姪觀異書效李長吉
　　　體
楊花亂落青春暮燕拂簾旌向人語縹壺買酒洗春愁
迴風落日簷花舞赫􁋮斷爛千載書青燈照字驚蟫魚
冬烘先生時自哂安用盤㿻學田蚡
　　狂泉
昔有大荒國水以狂泉名國人皆飲泉狂顛率無寧一
者自穿汲乃獨能常醒國人既皆狂反見不狂驚顧謂
不狂人無乃鬼物憑不然是狂疾救療當痊輕施針灼
炷艾膚肉無全平而彼不狂者被虐楚不勝賁然走泉
所酌飲不敢停既飲即亦狂萬慮皆迷冥其狂與衆一
衆始歡相傾世事今亦然嗟哉感詩鳴安得跨鵬背獨
往遊天溟寄謝彼狂子酌泉吾不能
　　次韻茂永兄首夏新晴
燕落雨知節鳩鳴天欲晴行雲飛斷碧斜日漏微明筍
上竹三徑苗肥田一成野人知得飽索酒坐班荆
　　頌茂安兄秀野亭
山作屏風雲作籬岧嶤亭子俯漣漪絶知此地風光好
真為主人心跡竒側塞亂花紅被徑檀欒高竹翠緣陂
惠連自喜陪幽賞判却歸時倒接㒿
　　歲暮喜晴
晴山喜見曉㠝岏笑出蓬門不暇冠風掃斷雲齊萬弩
日融殘雪上三竿早黃楊柳漏春信晚翠枇杷凌歲寒
從此林芳入幽賞凍醪新壓味甘酸
　　課畦丁灌園
連筒隔竹度流泉約束畦丁灌小園拔薤自須還種白
刈葵輒莫苦傷根𤓰疇准擬狸頭大草徑隄防馬齒繁
努力荷鉏當給酒無令菜把乏朝昏
　　春雪晩晴出西村
步履㝷春犯雪泥村南村北鵓鳩啼墮梅殘白猶明樹
着柳暗黃初映堤風景快晴雲擘絮江天未暮日懸規
最憐碧漲侵沙尾更傍橫橋一杕藜
　　送周西美主簿之任祁門
君向祁山去修程幾日期江天梅子雨驛路橘花時知
迫循陔養寜辭糾邑卑美才無不適鸞翮豈棲遲
　　次韻端臣姪七夕
萬古東西隔女牛停梭期㑹豈悠悠蝦蟇輪破青天暮
烏鵲橋橫碧漢秋莫放癡兒懽徹曙且容老子强登樓
舉瓢更取天漿酌一洗胸中萬斛愁
　　張生夜載酒相過
夜卷一鈎簾衣寒覺露霑未驚風割面且看月磨䥥玉
椀鵝兒酒花甆虎子鹽張公雞黍舊歡笑了無嫌
　
　
　
　
　
　
　
　
　
　
　宋詩鈔卷五十二
欽定四庫全書
　宋詩鈔卷五十三
　　　　　　　　　内閣中書舍人呉之振編
　劉子翬屏山集鈔
　劉子翬字彦沖以父韐任授承務郎辟幕屬韐死靖
　康之難子翬痛憤哀毁服除通判興化軍事以羸疾
　丏祠歸隱屏山學者稱屏山先生而自號病翁與籍
　溪胡原仲白水劉致中為道義交所學深遠朱子受
　遺命往遊其門子翬告以易不遠復三言俾佩之終
　身一日感微疾即謁廟訣别家人與朱子言入道次
　第而沒詩與曾茶山韓子蒼吕居仁相往還故所詣
　殊高五言幽淡卓鍊及陶謝之勝而無康樂繁縟細
　澁之態則以其用經學不同所得之理異也
　　涼月
涼月未出山浮雲半空白徘徊步軒窗宛若待佳客經
林漏飛輝映溆生華澤及兹秋景清吾廬更幽寂殊觀
發秘藏妙聽生寥閴營營息初機炯炯懐新得豈無平
生心所樂已非昔天旋河漢動夜久鄰機息淒淒感庭
蘭歳莫霜霰集呼兒温濁醪獨酌醉永夕
　　渡淮
鳴鼙渡長淮霏煙散清晨皎皎初日光照耀草木新橫
林渡餘碧叠嶂開嶙峋移橈失向背煙波浩無垠兒童
相櫂歌余心亦欣欣輕帆互相踰畫鷁映流津徘徊望
洲渚悠然獨懐人樵漁有棲遯寂莫誰問鄰暮風翻洪
濤魚蝦亦有神四顧天地黒孤舟恐漂淪
　　阻風
晩歲多悲風江湖浪峥嶸扁舟𣺌無依日暮猶孤征重
岡擁滯霧逈濕飄浮霙繫舟古岸邊纜斷舟復橫天寒
鴻雁稀滯畱知旅情頺崖震林谷客子心夜驚披衣待
清曉缺月西南明遠遊多所懷益遣歸思盈
　　建康六感
　　　呉
龍翔大耳兒虎視捉刀人風雲競追逐逸軌誰能遵大
皇負英材沈潛欻求伸一呼定南國再戰威强鄰坑魏
既揺岳攘劉亦披鱗組練繞平隰艨艟蔽通津偉哉人
物盛成功豈無因代祀已飄忽風流久彌新亭橈眺逈
陸裂蔓登層闉卧龍昔來遊萬古懷清塵
　　　晉
日昃無全照南遷事倉忙龍謡方協瑞星禍已告亡淩
遟百年運澟澟危莫將向來問鼎人項背常相望環宫
白羽列面闕鳴絃張膺圖未躋泰卜世豈在長獨憐短
轅公推刃殺忠良百身嗟莫贖一慟鬢成蒼時移事亦
更為宋復為梁惟有采石潮年年到前岡
　　　宋
寄奴真偉人落拓龍潛地據筵呼五木已有吞世氣世
期值陽九天綱日淪替偏邦或跨州卑號猶稱帝匪乗
艱棘運英姿疇能濟南戡奠番禺西狩澄涇渭功雖與
世隆道亦因人廢緬懷揖讓風黃屋身如寄頺波日奔
迫夜壑遷神器巣由獨賢哉高蹤邈難繼
　　　齊
堯宫不剪茨禹室無崇壤巍巍天步隆萬代猶可仰荒
哉二三君經營務華敞落柹滿清江飛斤殷遥響疏淵
引瀾澳築圃遷林莽筋力斃民軀貲財傾國帑雄心獨
未倦矯首生遐想時徂陵谷變無事猶悲曩殷憂易興
懷逸樂難終享過客問青棲荒畦棘(一作/雜)花長
　　　梁
開圖屬英睿失國由昏愞斯人異前修撥亂旋致亂輕
刑下益肆厚爵臣彌叛聰明馳萬機精苦徒宵旰鳯冕
敬方袍鸞旗由彼岸悠然弃從懷臨機復難斷那知千
佛力不紓一㓂難酒色覆商周神仙蕩秦漢趨亡固多
軌荒迷卒同貫微聖常鮮終撫册三慨嘆
　　　陳
悲風嘯荒垣歌斷庭花曲璧月夜沈輝瓊樹春銷馥郊
圻遊從盛想像猶經目麗景明新妝清波映鮮服承恩
屬令姿被選皆華族朝從結綺遊暮向臨春宿意高時
忽謝步遠塗方促榮華事不長哀樂情難足悠悠六朝
事轉盼風驚燭永懷興亡端斯文慚麗縟
　　夜飲
良宵樂未央促席團欒坐佳人意殷勤唱歌屬余和幽
期貴濶畧醉語多叢脞沈沈玉巵酒量淺難負荷豈不
懷極懽恐重賓友過褰帷望明河山月銜半破囬軒互
追奔傘拂簷瓦墮
　　遊朱勔家園
晨暉麗丹楹翼翼侔帝居向來堂上人零落煙海隅聮
翩際時㑹振迹皆刑餘閨帷尚帝主皁𨽻乘軒車流威
被東南生殺在指呼樓船載花石里巷無袴𥜗至今江
左地風雲亦嗟吁叨榮已過量受禍如償逋荒涼㦸門
路尚想冠蓋趨客舸維岸柳隣人罾池魚徘徊極幽觀
曲折迷歸途夜月扄綺户春風散羅裾繁華能幾時喪
亂實感予曹鄶予何譏此曹真人奴
　　早行
村雞已報晨曉月漸無色行人馬上去殘燈照空驛
　　老農
山前有老農給我薪水役得錢徑沽酒醉卧山日夕忘
形與之語妙理時見益志士多隱淪欲學慚未識
　　種菜
傍舍植柔蔬攜鉏理荒穢桔橰勤俯仰一雨功百倍朝
來緑映土新葉揺肺肺牛羊勿踐畦肉食屠爾輩
　　晨興
晨興訪蕭寺爽氣清如沐坐看雨離山飛隂斷平陸歸
途阻夕漲竚立驚幽獨曳杕聽殘鐘卻寄僧房宿
　　下灘作
青山鎖連環白澗阻鳴瀨迷津毫髦間舟與危石㑹囬
淵聚浮沫斷壁餘澎湃玩竒心若驚覽鏡自不逮悠然
一囬首孤驛已茫昧停橈念經厯履地猶旋憒悲風嘯
枯林暮野雲相蓋隔船聞和歌沽酒慰疲怠
　　棄竹夫人
愛憎情易遷感物思鬱紆念昔未棄捐嘗侍君子居煩
襟一披豁雅抱何清虚蹉跎怨時暮涼德竟見疎飛霜
皓中庭枵然委牆隅的皪珠幃深熒煌錦茵鋪豈不懷
舊恩君心已非初當年䊵扇謡抱恨同區區
　　秋懷
哲人嘆逝川志士悲廩秋流光不暫停忽忽歲欲周涼
颷襲逈野飛霜皓盈疇華林失鮮輝奔谿殺湍流萬化
儻日徂吾生難獨畱而我苦不樂彷偟復何求世途多
軌轍今行非昔謀徒遵耿耿意齟齬固莫投時乎不再
來豈余敢懷尤王道炳日星厯聘疲軻丘歸歟既改斾
浩然亦囬輈寂寞寗子歌棲遲長卿遊客嘲徒自解天
問終不酬長揖未免烹説難竟遭囚行藏或大謬聖賢
共悠悠含思疚恒積念往川途脩煌煌青春姿蹉跎恐
兹由諒非宏逹觀那能齊百憂
　　　四不忍
草邊飛騎如煙滅拉獸摧斑食其血此時疾首念鑾輿
玉體能勝飢渴無危城屑麴驚雲擾簠簋無光天座杳
奮戈儻未雪深讐我食雖甘何忍飽
黃河鑿鑿氷成路人語寒空氣成霧此時泣血念鑾輿
玉體能勝澟冽無蒼皇天步䝉塵去畫衮飄零傷歲暮
飛書儻未伐姦謀我服雖華何忍御
平沙月轉旌旗影擐甲為衾戈作枕此時飲恨念鑾輿
玉體能勝暴露無問安使者空相繼清蹕不囬宫殿閉
請纓儻未縳渠魁我榻雖安何忍寐
漁陽叠鼓風沙戰潑水淋漓舞胡旋此時太息念鑾輿
玉體能勝寂寞無六宫遭亂多奔迸不復梨園歌舞盛
著鞭儻未蹂龍庭我瑟雖調何忍聽
　　望京謡
雙鑾北狩淹歸轂寂寞梁園春草緑猶傳故老守孤城
官軍不到黃河曲連雲樓櫓已灰燼更倚窗扉防箭鏃
招兵大半出羣盜綉䘿蒙衣屢翻覆前宗後社力誅鉏
白刃如霜挂人肉州橋燈火夜無光夾道狐狸晝相逐
往時汴泗絶行舟市糶十千塵滿斛衣冠避敵多在南
邊馬却食江南粟謀臣武士力俱困海角飄揺轉黃屋
盤庚五遷方擇利昆陽一戰何當卜寧聞殊俗亂綱常
漢祚承天終必復夕烽明處望千門孤臣祇欲吞聲哭
　　臨池歌
　劉致思倦遊復卧故廬有意學書來求石刻因慨然
　念昔經行秦洛趙魏間未嘗不囬驂駐軫搜訪古迹
　故宫遺址豐碑斷碣厯厯相望也吹埃剔蘚考年代
　之所志訂古騐今識興衰之所自至乃壞壠荒榛微
　陽霧雨雖暴露霑沐僮僕色難而余躊躇不忍去也
　竒蹤偉筆多致墨本甚者缺裂模糊不可辨了亦皆
　摸脱以歸登登之聲殷乎山谷比歸所獲車載牛負
　不可勝計喪亂以來汎掃焚毁何止七厄哉今披篋
　視之十得一二有副本者舉以與致思致思明爽嘗
　畱心字學運筆流快風動草偃固足以軒輊流輩然
　未能窺古人藩域者功虧一簣耳夫洞石仆木非蹶
　張挽强者所能用志不紛乃凝於神梓慶削鐻痀瘻
　承蜩皆此道也致思充是而學焉余不知其所至矣
　因作臨池歌以堅其志切􁂒偲偲亦朋友之義也
君不見鍾繇學書夜不眠以指畫字衣皆穿當時尺牘
來鄴下錦標玉軸爭流傳又不見魯公得法屋漏雨意
象咄咄淩千古斷碑零落翠苔封直氣英風猶可睹元
常獨步黃初際清臣後出今無繼風神逈處(一作/出)本天資
巧力亦自精勤至羡君好尚何高竒寒窗弄筆手生胝
向來失計墮塵網鋭氣直欲摩雲飛男兒舌在心何怍
郤擬臨池㝷舊學要須筆外見鍾顔㑹自蛟龍生掌握
銀鈎石刻余何愛勸以短歌君勿怠他時八體妙有餘
此歌儻可君紳書
　　和李㢲伯春懷
山寒古寺清斷續春朝雨遥憐遠客情寂寞誰晤語平
生氣軒昂失意今易與有酒即佳晨無兵皆樂土微吟
對節物林靜幽花吐悠悠念鄉邑耿耿悲豺虎知有濟
時才從橫在談麈功名恐未遲老翮期更舉
　　明皇九馬圖
書生兀兀園不窺見馬豈辨驑與騅開圖九駿立突兀
摸􁕹知是真龍兒奔雷蹴踏原野動曳練慘錯風沙隨
華纓金絡豈不好矯首奮迅那容羈吾聞取驥如擇士
競愛妥帖驚權竒士懷倜儻衆論斥馬有鷦顇羣駑欺
六閑豢養固恩厚橫氣摧折常鳴悲丹青儻不逢妙手
萬世豈識真龍姿因思中原正格鬬鐵騎倐忽銀山移
著鞭安得致此物掩畫四顧徒歔欷
　　怨女曲
空原悲風吹苜蓿健兒飲馬桑乾曲誰家女子在氊城
嗚嗚夜看星河哭黄金為閨玉為宇平生不出人稀覩
父憐母惜呼小名擇對華門未輕許干戈漂蕩身如寄
緑鬢朱顔反為累朝從獵騎草邊遊暮逐蠻王沙上醉
西隣小姑亦被擄貧賤思家心更苦親身只有嫁時衣
生死同為泉下土出門有路歸無期不歸長愁歸亦悲
女身軟弱難自主壯士從姑不如女
　　巡寨偶書
窮冦轉趨海吾邦備宜先連年戍役頻徵兵及漁佃扶
戈或稚齒嬰胄仍華顛未知戎伍肅朱旗亂長阡林端
晩燧發石際飛梯懸﨑嶇樵牧地萬竈生浮烟我行視
營柵兒戲端可憐倚兹形勢險㓂至常遷延羣兇昔吾
軍赤指抨鳴弦防邊屢瓦解合㓂俄星連猶多燕趙兒
意氣非當年軿車載珍寶結騎馳嬋娟時危天稔亂事
豈汝能專怒風飛驚濤河梁失歸船四顧天地黒攬衣
思茫然
　　負暄
宵寒卧增禂晝寒卧增衣何如負暄樂高堂日暉暉引
光扉盡闢追影榻屢移妙趣久乃酣瞑目潛自知初如
擁紅爐凍粟消頑肌漸如飲醇醪暖力中融怡欠伸百
骸舒爬搔隨意為稍為驕佚氣頓改酸寒姿薰然沐慈
仁天恩豈余私願披橫空雲四海同熙熙矯首望扶桑
傾心效園葵
　　木犀古風
化工吝幽香斑斑被花木氤氲寒巖桂高韻蓋羣馥無
人盡日芳守志何幽獨士介恥求知女貞慙自鬻淒涼
楚山秋樛枝吐金粟淺水映輕明微飇發含蓄樓端靜
忽聞馬上遥相逐踟蹰為延竚但見林巒緑缾罌誰
折贈清芬閟廬屋久處不自知乍至彌鬱郁客悲芳歲
暮夢遶寒溪曲長吟小山詞古意恐難復
　　食蠣房
蠣房生海壖堅頑宛如石其中儲可欲雖固必生隙嵌
巖各包藏碨䃁相附積中逢霹靂手妙若啓扄鐍鑚灼
諒難堪曷不吐餘瀝南庖富腥盤豈惟此稱特吞航大
絶倫梯臠萬夫食針鱗九牛毛小嚼逾千百光螺暈紫
斑蠞膏湛金色水母脆鳴牙章舉懸疣宻烏黏力排奡
貼石不可索妾魚戲浮波媚鮜雌雄匹蟹􁀙輒橫鶩鼈
縮常畏出車螯不服箱馬鮫非駿迹江瑶貴一柱嗟豈
棟梁質骨柔競愛䱠多鯁鮦乃斥蚶紅鮭赤文肉黒魚
之賊鰷鱨鰋鯉鰻鱣鮪鰍魴鯽鱅庸而魝小瑣冗難盡
述包涵知海量長養荷天德貪生族類繁失地波濤窄
網罼人創禍甘鮮已為厄紛然均可口流品當剔白微
物倘見知捐軀不足惜
　　諭俗十二首
故園喪亂餘歸來復何有隣人雖喜在憂悴成老叟為
言㓂來時白刃穿田畝驚忙不知路夜踏人屍走屋廬
成飛煙囊橐無暇取匹夫快恩讐王法誰為守艱難厯
冬夏遷徙徧林藪深虞邏㓂知兒啼扼其口樹皮為衣
裳樹根作粮糗還家生理盡黑瘦面如狗語翁翁勿悲
禍福較長久東家紅巾郎長大好身首荒荒死戰塲頭
白骨先朽
西村人漸歸撑柱燒殘屋東村但蒿萊死者無人哭昔
兹號富穰被禍尤殘酷二三里中豪喪亂身為僇遺骸
悵莫掩飢鳶啄其腹豈無平生時意氣凌鄉曲錐刀剥
微利舞智欺惸獨錦囊収地券奕葉相傳續只今鄰叟
耕歲歲輸官榖爾曹何顓愚人生固多欲
何州無戰爭閩越禍未銷或言殺子因厲氣由此招蠻
陬越瘠狹世業患不饒生女奩分貲生男野分苖往往
衣冠門繼嗣無䨥髫前知飲啄定妄以人力僥三網既
自絶餘澤豈更遥王化久淘漉刑章亦昭昭那無䑛犢
慈恩勤愧䲭鴞寃報且勿論兹義古所標
愚氓擾潢池囏難亦常態簪紳有包藏事異吁可怪豺
聲久伺動鯨戮終何悔游言張兇熖巧諜移機㑹初如
卵殻微跐踐悉糜碎養成羽翮雄飛掣韝繩外剪鉏淹
歲月螫毒彌疆界向來詰端由罪白不容蓋南冠囚載
路東市誅其最隆寛俗與新僥倖汝勿再
野人厭羮藜家有庖丁刀徒誇批導手肯念耕稼勞隱
然肉山雄畏彼尺箠操春泥卧寒野夜月犂東臯辛勤
力巳盡觳􁁥禍豈逃誰無惻隱心鮮能勝貪饕蓋帷猶
示恩况異犬馬曹
扇馬嚴内仗貂璫侍宸閽哀哉里閭間刁閹逮雞豚放
麑識忠藎母卵著格言矧利肥甘軀絶其孳息源難銷愛
欲心物物天性存逆情氣必戾順化生乃蕃誰開口腹
謀無乃傷仁恩
粤人多悍驕風聲亦惟舊兒童僅勝衣挾箠相格鬬藝
精氣益橫質化心忘陋家饒喜稱俠世亂甘為㓂豈伊
天性然習俗所成就吾聞互鄉童翺翔聖賢囿隱豹弄
爛斑攻駒發馳驟佩觿爾何知義方得無謬
村南井欲乾曉汲盈瓢濁飲濁不足言奈此田畝涸咿
啞龍骨響煥爛陽烏虐良農無他營辛苦事東作春苖
何葱芊秋刈何稀薄我雖食有餘念彼心不樂乞靈走
羣祀晩電明霍霍屯膏竟未施天意自難度
震雷霹枯松頑龍失其據浮雲三日雨盈畝復地注商
羊舞未休旱魃消何遽稍寛人心􁂒仰荷天恩布稻畦
褭連顛挼穗給朝飫菜畦擢新萌蕩滌死羣蠹歲儉民
怨咨時豐家悦豫青青寒莠色亦復貪雨露
兹鄉山水佳昔乃為盜窟吾廬已煨燼荒草牆兀兀牆
東大梨樹惟此為舊物火燒枝葉盡老本更竒崛衆鳥
罷高棲空庭失清樾鄰兒利薪㸑往往肆戕伐豈知昂
霄勢長養自豪末寒堤孤碓在廢圃鳴泉出衝茅且經
營霜霰莫倉猝
未須葺吾廬且復修吾倉求安當卜居求飽當聚粮營
生力有限先此計頗長去年稻盈畦避㓂不得將新芽
雨後白卧穗霜中黃鰥惸有飢色㓂釁餘稻粱解衣易
升斗糠粃隨風揚休嗟昔艱難喜兹歲豐穰隣翁為人
耕貯粟不盈箱溪頭廩與囷纍纍已相望
縣牆挂德音盡弛今年租旄倪發懽謡助逹和氣舒皇
恩施甚厚疲瘵望少蘇吁嗟吏舞文詔紙墨未渝借貸
盡白著勾稽窮宿逋掊克儻歸公民貧猶樂輸量權徵
倍耗夤縁竊其餘寧逢盗剽攘厭聞吏追呼盗姦久必
戢吏姦無由鉏雷霆不言威肉食忍自誣故態勿狃習
窮閻勿侵漁勿謂天聽高勿謂黔首愚
　　清江行
漁翁一棹老清波稚子學語能漁歌日暮沙頭寒爇竹
雨餘船角亂堆蓑鬻殘小鮮仍自鱠湖海茫茫醉鄉内
夜闌酒渴潄寒流月照蘆花上蓬背
　　聽詹温之彈琴歌
鳴琴藝精非小道可惜温之今已老玲琅一鼓萬象春
鐵面霜髯不枯槁自言寡知音求我為作歌號宫韻角
可聽不可狀錦腸綉舌空吟哦吾意其一氣之清濁兩
曜之晦明山河之結融雷霆風雨之震驚包羅具七絃
開闔造化由人心又疑夫堯禹之躬行丘軻之立言瞿
聃之同歸百家諸子之紛然更歴千萬古此意不滅絲
桐間滌除浮慮清蕩摩愁襟開琴之氣象廣莫有如此
欲媚俗耳知難哉寒缸燒涸夜向闌罷琴歸矣我欲眠
夢跨氷輪出瑶海一笑碌碌瀛洲僊
　　雲際㑹劉到致中
紅綃千樹桃雪縠萬株李柘葉青青如鼠耳橫山渡口
浪成堆認得劉郎船子來物情時事不須説且喜新歲
同銜杯少年鼻哂輕流俗斂鋭收豪今碌碌敝裘常帶
客塵緇雙鬢不如春草緑東風吹愁入我心使成嘯嘆
成悲吟問君底事久畱此曷不聮鑣歸故林
　　懷舊歌
黃茅生烟暗村落浩歌無復當時樂隣家酒熟逆鼻香
一醉乾坤墮冥漠㝷芳屢過垂玉軒义魚夜上浮清閣
鬬牌擊鼓多伎倆我獨旁觀惟大噱驚烽入座懽難保
幸得身存他勿道吾宗潛武卧空棺衮臣兄弟埋荒草
當時醉舞向花下緑鬢朱顔各鮮好隙駒風燭尚須㬰
數子凋零不待老死生細事從渠天莫學兒女相哀憐
一窗容膝可終隱㓂盗擾擾今連年王師誅鉏有漏網
死灰熖熖猶思然憂煎過計祇自惱且但努力耕吾田
　　夜過王勉仲家宿酒數行為作此歌
遥林帶雪迷村疃伶俜一馬行無伴故人家住丁坂頭
停驂邂逅成清欵犯寒知我猶空腹地爐然薪架紅玉
花瓷湯酒欲生香竹外庖厨聞刴肉夫君不有中饋賢
咄咄辦此何神速酒酣意氣悲荆棘尚憶朱甍舊時宅
豺狼得志竟何成至今人骨如霜白亂離少有闔門在
漂蕩俄驚五年隔數畝荒田已失耕一間茅屋仍留客
客情主意歡難盡短臘窮冬春欲近明朝分手更愁人
且覆清觴莫留賸
　　夏日吟
君不見長安公侯家六月不知暑扇車起長風氷檻瀝
寒雨重櫩邃屋晝生隂反易天時在談吐又不見武陵
富豪兒炎天多快意雪縠曵輕明珍槃嚼甘脆蛾眉皓
齒發清歌灑酒筠枝集蠅蚋何如野客歌滄浪萬事不
理心清涼流金礫石未為苦勢利如火焚中膓
　　海棠洲
煌煌海棠洲錦樹臨清灣常恨灣頭風吹花走潺湲潺
湲不兵息花亦無由還
　　懷新亭
茅簷入竹低曠野時寓目寂寂農家春新秧滿田緑何
時稻登場秋山響蓬樸
　　宴坐巖
青青椃樹林下䕃蒼蘚石幽人宴坐時懷抱忘其適不
見暮樵歸寒山雨中碧
　　南溪
聊為溪上遊一步一囬顧悠悠出山水浩浩無停注惟
有舊溪聲萬古流不去
　　兼道攜古墨來墨面龍紋墨背識云保太九年奉
　　　勑造長春殿供御龍印香煤旁又識云墨務官
　　　臣庭邽監官臣夷中臣子和臣卞等進蓋江南
　　　李氏物也感之為作此詩
長春殿古生荆薈猶有前朝遺物在錦囊珍重出𤣥圭
雙虬刻作蜿蜒態枯皮剥製弄幾刓斷玦精堅磨不殺
吾聞李氏據江左文采風流高一代當時好玩不獨此
器用往往窮奢汰徵工選技填御府不惜千金為賞賚
治兵唐推英衞精治民漢許龔黃最惜哉取士不知術
妙手獨得庭邽輩真主驅馳八極中荒王逸樂孤城内
汗青得失更誰論尤物競為人寶愛嗟余視此真糞土
事有至微猶足戒投文欲往弔江流幽魂未泯應慚悔
　　劉兼道獵
劉侯好獵親馳逐指呼雙犬如奴僕朝衝唐石亂雲來
暮聽潭溪流水宿何如著鞭走大梁我亦與子同翺翔
今年獵既醢彭越明年獵將羓德光
　　觀二劉題壁
温其題詩新厯寺落筆風雨驚長林眼高一世常欲罵
想見掀髯坐巖隂致中題詩新興寺壞壁歲久莓苔侵
山僧好事亦可喜解誦鳥啼春意深我來經覽渾如昨
玉友金昆念離索投林捲翼不同棲况復分飛在寥廓
故山終勝他山好新交不如舊交樂何况把酒問鷗盟
卧聽松風同一壑
　　攜笻
晨起偶無事攜笻出潭川翩翩雙鳬飛宛若導我前林
靜滴殘雨村深澹寒烟當春足膏澤俯夏餘清妍野澑
緑交貫山花紅接連雄觀發新竒勝地窮攀縁據石弄
驚竒班荆䕃連卷幽懐脱塵拘如超混芒先向令作興
來未必勝偶然榮觀事多乖内取樂乃全他時誰繼遊
此意遥相傳
　　橫秋閣
秋山萬尺青影落杯酒中登臨豈不佳寒色見遠空未
忘天下憂飛塵起西風
　　百花臺
森沈徑易迷榰笻為徘徊何處春光多時登百花臺主
人澹無情林花為誰開
　　清湖驟雨
快雨不相期平湖忽蕭颯坐久日明簷繁聲靜中滅
　　寄彭子靜
凍岫立高白曉寒生太虚閉門翻巾幐偶見良友書書
中有長句别懷陳鬱紆吐鳯詞既絶續貂理難如起望
新鄉雲一讀三卷舒繁思攪中扄賴此豁欲無鵠雞有
潜化蓬麻豈資扶吾人交義深不恨相見疎但恐德不
脩心期愧非初
　　夜行潭溪上念仲原致中喬年茂元伯逹皆有入
　　　山期以詩趣之
長夏不見雨□暑故相病及兹顥氣囬一夕飛灑併攬
衣步新涼宇宙涵清潤月離南山高水循雙澗靜流觀
外既洽至樂中潛應緬懷平生友契濶時光運石峰許
㝷盟有約殊未定事紛莽如塵欲掃那得盡年衰覺世
浮慮澹知心勝良遊莫蹉跎小暇即乗興
　　讀曾吉甫橫碧齋語
攜鉏引荒泉偶步松岡北泠然毛骨清楚尾見秋色稻
氣馥初涼檉隂淡微日緬懷小齋居櫺檻增岑寂曠度
滅知聞微吟數峯碧若人端好脩珍駕動無迹深窮伊
水源峻陟衡山極終焉憇孔林所樂惟自得延和數酌
醪侑靜一編易向來辱傾輸洞見胷中白思親道匪侔
既遠情不懌矧余質冥頑固未易刻畫尊生有遐心克
已無全力以兹畏所知負負常夕惕餘波儻時漸玉汝
天其或
　　同汪正夫行夫望鄱江
夜夢鄱江清曉踏鄱陽縣雲濤著眼新還疑夢中見寒
聲彭蠡合凍色廬峯現時方冬氣深水縮川原變連沙
突堆阜派港分組練蕭蕭蓬髩風瑟瑟葭叢霰竒觀信
幽絶領略殊未遍何當烟艇高載我行鏡面二南今勝
流賓客移清燕飲酣生泰和語妙融交戰衰遲百不堪
一快天與便囬笻晚霽中路壓滄浪轉波光似流人隨
裾蕩華絢
　　吕居仁惠建昌紙被
寒聲晚移林殘臘無幾日高人擁楮眠攣卷意自適素
風含混沌春煦囬呼吸餘温偶見分來自芝蘭室乍舒
魄流輝忽捲潮無迹未能澡余心愧此一衾白嘗聞盱
江藤蒼崖走虬屈斬之霜露秋漚以滄浪色粉色從澼
絖蜕骨齊麗密乃知瑩然姿故自漸陶出洽物猶貴精
治心豈宜逸平生感交遊耳剽非無得精神隨事分内
省殊未力寸隂捐已多老矣將何及自從得此衾夢覺
常惕惕清如夷齊鄰粹若淵鶱覿獨警發鏗鍧邪思戢
毫忽勿謂絶知聞虚闈百靈集鼎鬴或存戒韋弦亦規
失則知君子惠所以勵䝉塞
　　雲巖竹源二禪俱與招客三月二十一日遂飯于
　　　竹源庵謀諸野則獲也劉竒仲有約不至呉周
　　　寶遊德華劉致中暨公望劉才仲陳聖叔某㑹
　　　焉從容辨論懷抱甚適因賦詩以紀之
雲巖市聲中竹源山色處平生幾兩屐惟樂取意去晨
光霽老春飛蓋雙溪路沙平水漫流雲散天全露逶迤
經淺坂窈窕穿崇樹緑登方怒舒紅竟忽繁雨斯焉得
小休境熟來已屢徵君常主盟呼吸名勝聚子休心鐵
石太叔語韶濩鼎鼎呉劉陣俱有不凡度余衰氣不華
清遨慚輒與未渠推遠之政以枵然故九賓既雲集一
士乃鴻翥母多溷幽人蔬茗煩草具叢談雜莊謔泛閲
披黃素豐鑴辨活筆始畫窮真數解衣半日許萬古懷
胷膆西窗引虚明汛灑延晚步嬾身厭依隨靜若超羈
馭博山真起予浮煙一枝騖
　　同范智聞五月十四日夜賞月
微風淨郊原暮色含清夏層巔月欲上炯炯木葉罅豐
姿一髪虧爽氣千毫射流光不著地黃抺溪西舍翩然
釋嶠飛雲浪鱗鱗化常恐螺髻青失此驪珠挂(借/用)竒觀
天所吝老眼得屢借不嫌神太清跣立高梧下故人肯
畱連一笑偶良夜濁醪勿虚杯庭縞醉可藉
　　宿省軒
夜空合一寂擾擾息萬勞幽懷耿不寐孤燈側殘膏稍
知山雨來聲在橫林高淒然郤成夢夢泛秋江濤
　　過報德菴
循溪踏危矼路入篔簹塢森森翠櫺間一幹橫清雨茶
煙日月靜石壁軒扉古盡兹北山旁小勝無遺取
　　次韻茂園獨速歌
大兒行文學蘇黃暗潮無聲走茫茫小兒分題擬甫白
手抉蟇頥取氷魄自成機杼誰如君悲歌乃有可憐色
曉來春歸薺葉新青女摧之良不仁那知妙齡氣如許
一睨辟易驚千人我亦歸為村衰翁接花成條欹屋紅
跣行肯追蹀躞步抔飲不羡琉璃鍾相逢他事不發語
醉面徹日承谿風君不見豐碑模糊立峴首又不見繐
帷虚斟百眉侑何如吾儕現在身有口猶堪著醇酎陶
陶兀兀未全非赫赫炎炎豈長有硯峯絶頂撫孤松伊
誰及此蒼髯壽
　　韓幹畫馬闕四足龍眠搨而全之
吾聞兩臂天下重馬失四蹄將底用平生想似萬里逝
對此惟心惻然動得非曽落駑駘羣腕脱泥塗良已勤
又疑逸氣厭拘係絶蹯徑欲超浮雲諦觀事乃不爾劇
破練丹青老無色軒昂自有尊足存顧盼一株隂山碧
韓生筆法妙此圖龍眠搨出了不殊斷鼇自昔徒聞説
續鳬雖工計已疎何如染作滄江遠明滅要看追風蹴
微雪
　　寄魏元履
世情事虚文十幅了一書片言到肺腑子獨不佞予班
班眼中秀學膽誰似渠平生幾兩屩踏破牛斗墟小言
謁侯門大言呌天都歸來闢存室黙坐追亡逋牀頭著
韋編盤礴萬古初時拈紙上語破的妙有餘已甘酧對
難舌本噤不舒矧予在半流所見方模糊蝸涎不自潤
詎敢相霑濡人生强多知於已固已疎睫邊遺太極意
上町六虚獰猿縶尚跳况乃拊楹呼是神非吾神滓穢
政可奴嘗聞不遠復佩作三字符煌煌杏壇春一枝明
清湖蜂蝶未全知佳處自不孤惟子先著眼時來採芳
腴何當共扣微歸性有順塗
　　新涼
新涼為招客勝集非預圖前峰雨未散冷風遶吾廬被
襟沐清駛合席隨沾濡定知喧譊中欲此一快無興來
擴以酒草具來須㬰田翁偶過我添杯坐其隅為言秋
暑劇稻畦日凋疎寧辭抱甕勞僅給園中蔬喜兹甘㴻
足普潤無遺墟遥山莽難分緑浪揺虚徐我病不任耕
歲収仰微租蒙成每自愧一飽便有餘連觴使之釂醉
語雜叫呼野人無他觴我輩恐不如
　　呉傅朋游絲書歌
園清無瑕二三月時見遊絲轉空濶誰人寫此一段竒
著紙春風吹不脱紛紜糾結疑非書安得龍蛇如許癯
神蹤政喜縈不斷老眼只愁看若無定知苗裔出飛白
古人妙處君潛得勿輕漠漠一縷浮力遒可掛千鈞石
睠予弟兄情不忘軸之遠寄悠然堂謝公遺髯凜若活
衛后落鬒揺人光翻思長安夜飛蓋醉哦聲落南山外
亂離契濶三十秋筆意與人俱老大政成著脚明河津
外家風流今絶倫文章固自有機杼戲事豈足勞心神
(傳朋王逢/源外甥也)
　　病中賞梅贈元晦老友
梅邊無與談賴有之子至荒郊一㸃香足以酬天地天
地亦無心受之自人意韜白任新和風味要如此
　　過鄴中
逐鹿營營一夢驚事隨流水去無聲黃沙日傍荒臺落
緑樹人穿廢苑行遺恨分香憐晚節勝遊飛蓋尚高情
我來不暇論興廢一㸃西山入眼明
　　望楚
客浦舟凝滯凭高識楚郷有愁闗眺覽何地不淒涼草
木詞人怨江山霸主亡悠然獨搔首暮靄一星光
　　井泉
石井水濺濺寒莎映碧鮮雨聲添澑急天影入波圓曉
汲連山寺春耕潤野山杖藜三嚥罷毛髦更蕭然
　　巖桂
涼颸振遠村寂寞度清芬山路不知處月窗時夜聞孤
根寒抱石落子半飄雲袖手空延佇無才可賦君
　　新灣
苒苒寒生水面煙呉歌唱罷月微偏停橈又向灣前宿
一夜西風浪打船
　　汴堤
參差歌吹動離舟宫女張㠶信浪流轉盡柳堤三百里
夜橋燈火看揚州
　　天逈
天逈孤帆隱約歸茫茫殘照欲平西寒鵶散亂知多少
飛向江頭一樹棲
　　銅爵
金碧銷磨瓦面星亂山依舊遶宫城路人休唱三臺曲
臺上而今春草生
　　中渡
渡南渡北是長亭沙上行人立馬情囬首若無煙樹隔
只應猶望見高城
　　江上
江上潮來浪薄天隔江寒樹晩生煙北風三日無人渡
寂寂沙頭一簇船
　　雙廟
無復連雲戰鼓悲英風凛凛在雙祠氣吞驕敵方張日
恨滿孤城欲破時幽鳥自啼簷際樹夕陽空照路傍碑
平生不作脂韋意倚棹哀吟兩髩絲
　　安仁道中
汨汨復汨汨著鞭雞一號老身緣底急長路只徒勞石
亂春溪惡山深曉月高村沽得微醉猶足張餘豪
　　酴醿
顛風急雨退花晨翠葉銀苞照眼新高架攀縁雖得地
長條盤屈摠由人橫釵數朶開猶小撲酒餘香韻絶倫
唯有金沙顔色好年年相伴殿殘春
　　海棠花
幽姿淑態弄春晴梅借風流柳借輕剩種直教圍野水
半開長是近清明幾經夜雨香猶在染看煙脂畫不成
詩老無心為題拂至今惆悵似含情
　　策杖
策杕農家去蕭條絶四鄰空田依壠峻斷藁布窠勻地
薄惟供税年豐尚苦貧平生飽官粟愧爾力耕人
　　疊嶂
益遣歸心快愁霖喜乍晴樹隂迎馬合波影照人清不
見雲山路時聞樵斧聲暮雲偏自急相伴隔溪行
　　野步
野步忘歸遠春心不自休管弦非老伴風雨定花讐柳
暗深深路溪寒小小樓謝娘歌白紵此意可忘憂
　　送原仲之荆南
風急塵埃滿漢闗送君行處路漫漫不知争戰幾時定
常恐别離相見難三逕舊游松竹老五湖新隱水雲寛
交朋日覺知音少緑綺從今莫浪彈
　　景陽鐘二首
景陽鐘動曉寒清度柳穿花隱隱聲三十六宫梳洗罷
却吹殘燭待天明
一刀殘月淡觚稜遥望林梢曉色升寂寞小簾風露泠
玉盆脂水已生氷
　　泊舟
莽莽荒茨岸囬囬亂石灘雨寒収市早風急泊舟難㝢
縣兵猶鬬乾坤網正寛慇懃囑龍劒莫久卧波瀾
　　次韻張守壺山詩
松根繫馬望㠝岏乗興攀躋不作難日出漸看林霧散
潮來先覺海風寒遥連釣石多紅樹半出僧垣盡緑竿
不見雙旌來視稼憶君對酒豈能歡
　　莫田
打麥蓬蓬響莫田兒童拾穟笑争先市頭米價新來減
一醉瓷甌五六錢
　　途中
小市猶依海橫橋欲跨汀雨餘榕徑冷春晩苧田清薄
宦低豪氣浮生惜壯齡急流歸亦好憂患飽曾經
　　次張守韻二首
促席山堂夜寒燈吐碎金酒分鄰甕美栗爆地爐深疎
嬾難堪事紛華易壞心自憐貪寸禄雙髩老侵㝷
瓦白霜封縞波清月漾金柝沈秋壘静人語夜堂深故
國歸何日寒衾事滿心庭松憐手植擢幹已彌㝷
　　悼李奉
選拔由親衛時危遠出征氣驍嘗忽敵身歿始知名故
妾辭空帳殘兵𨽻别營傷心豺虎窟冐險爾何輕
　　次韻陳成季郡㑹
疾雨狂風恨若何芳晨坐覺等閒過惜花意奪春常在
對酒年來飲不多雅㑹欣聞珠履集新詞好付雪兒歌
風流閣老推前輩喜客温顔似醉酡
　　出郊
路轉囊山北扶輿憶舊過乾坤征戰久游宦别離多瘴
樹餘紅葉春江又緑波平生豪橫氣未老半消磨
　　偶書
風急吹塵暗九州岸巾長嘯一登樓故園却憶桐孫在
薄宦端為茘子畱湖海以南兵尚鬭烽煙不靖禍難休
似聞推轂皆飛將盍有清談謝傅流
　　與原仲至交溪橋
倦憇春橋午囬環翠碧重亂溪流背海新柳色欺松厭
市常思野為官不及農喜逢湖上客談話得從容
　　春望
杳杳盡寒色乗高望更迷曉晴山氣上春漲野橋低幽
鳥啼無伴閒花發欲齊幾多沈寂景醉筆為提撕
　　北風
雁起平沙晩角哀北風囬首恨難裁淮山已隔胡塵斷
汴水猶穿故苑來紫色鼃聲真倔强翠華龍衮暫徘徊
廟堂此日無遺䇿可是憂時獨草萊
　　原仲温其彦藻彦符致明集敝廬
清樽勸客且畱連亂後相從亦偶然三徑生涯鄉社裏
一秋心事菊花前向來憂喜皆陳迹老去光隂逐斷弦
懐抱故人今有幾只因情話可忘年
　　宿雲際偶題
糓雨都無十日間落紅棲草已斑斑曉烟未放屋頭樹
春漲欲浮天際山翠蓋縈風沈遠坂漁舟驚浪落前灣
鐘聲認得林邊寺歲歲籃輿獨往還
　　客路
客路經春雨淹畱未得歸徑泥黄染屨林霧白侵衣直
氣何由吐愁心只欲飛東風如解事吹夢落漁磯
　　哭吕倅
瞑目荒山裏攜家萬里來旅塋猶借地兒哭不勝哀裂
甑妖難測藏舟事可猜大賢應有後天道信悠哉
　　秋意
又見庭梧一葉飛物華心事兩差池百年未半老相逼
四序平分秋獨悲過岸山川雲漠漠殘燈院落雨絲絲
客懷料理須杯酒哭向窮途定是癡
　　屏跡
屏跡山樊避世喧晚風落日靜柴門寒泉遶竹通幽圃
小徑穿田入别村散䇿微吟霜葉脱鈎簾宴坐碧雲翻
閒中興味知何遠絶口名途不更言
　　絶句二首
目送孤鴻獨倚樓晩風吹淚更橫流蕉花落處蠻烟碧
六十三程是白州
竹遶茅簷水遶階東風漸欲放春囬丁寧紅紫休爭發
待取山南刺史來
　　寄蜀
有客傳歸信愁懷得暫寛兒童占鵲喜隣里借書看離
蜀秋方半浮湘歲欲闌柴門頻灑掃夢想見征鞍
　　野墅
野墅驚秋晩殘年忽忽過海潮通井淺林日到窗多酒
盡隣翁餉詩成稚子哦人生行樂耳軒冕奈余何
　　汴京紀事二十首
帝城王氣雜妖氛擾擾何堪屢易君猶有太平遺老在
時時洒淚向南雲
玉璽相傳舜紹堯壺春堂上獨逍遥唐虞盛事今寥落
盡卷清風入聖朝
聖君嘗膽憤艱難雙蹕無因日問安漢節凋零邊地濶
北州何處是通汗
朝廷植黨互相延政事紛更屬紀年曾讀上皇哀痛詔
責躬猶是禹湯賢
聮翩漕舸入神州梁主經營授宋休一自北人來飲馬
春波惟見斷氷流
内苑珍林蔚絳霄圍城不復禁芻蕘舳艫歲歲銜清汴
纔足都人幾炬燒
空嗟覆鼎誤前朝骨朽人間罵未銷月月池臺王傅宅
春風楊柳太師橋
御路丹花映緑槐曈曈日照五門開吾皇欲與民同樂
不惜千金築露臺
神霄宫殿五雲間羽服黄冠綴曉班詔許羣臣親受籙
步虚聲裏認龍顔
宫娃控馬紫茸袍笑撚金丸彈翠毛鳯輦北游今未返
蓬蓬艮嶽内中高
篤耨清香步障遮並桃冠子玉簪斜一時風物堪魂斷
機女猶挑韻字紗
萬炬銀花錦繡圍景龍門外軟紅飛淒涼但有雲頭月
曽照當時步輦歸
雲芝九幹麥雙岐盍有嘉生瑞聖時玉殿稱觴聞好語
時教張補撰宫詞
橋上遊人度鏡光五花殿裏奏笙簧日曛未放龍舟泊
中使傳宣趣鄆王
天廐龍媒十萬蹄春池蹴踏浪花飛路人爭看蕭衙内
月下親調御馬歸
磐石曽聞受國封承恩不與幸臣同時危運作高城礮
猶解捐軀立戰功
梁園歌舞足風流美酒如刀解斷(短/)愁憶得少年多樂
事夜深燈火上樊樓
倉黃禁陌夜飛戈南去人稀北去多自古黄沙埋皓齒
不堪重唱蓬蓬歌(上蓬字/上聲)
河漢如雲掃泬寥登東寒鐵響清宵竹窗驚破高人夢
門外駸駸萬馬朝
輦轂繁華事可傷師師垂老過湖湘縷衣檀板無顔色
一曲當時動帝王
　　題將軍巖
昔年棲險人何在髣髴樓臺杳靄間事去長空飛鳥沒
時清宴坐一僧閒霜秋石壁黃金樹月夜雲濤碧玉濤
杕䇿時來訪竒絶漁樵幽興自相闗
　　訪原仲山居
寂寂臨湖屋湖風為掩門鳥聲幽谷樹山影夕陽村好
事長留客雖貧亦置樽平生枯淡意去此欲誰論
　　有懷十首
滿空寒雨雜飛煙湖上先生擁褐眠借問茅齋容客否
夜燈相伴讀韋編(胡原/仲)
結茅同隱水雲間何日柴車不往還憶得松林長嘯罷
歸時明月徧秋山(劉温/其)
山空墜石咽寒溪雨濕浮雲晚更低不見蕭屯劉處士
年年清夢遶𤓰畦(劉致/中)
當年册府仰才華一跌青雲萬里賖白首却來蓮社裏
幅巾緇褐誦楞伽(鄭向/明)
風驚枯葦白花浮欲下橫橋晩更畱惆悵不逢呉季子
一溪寒水帶烟流(呉公/路)
青錢學士妙文章便合含毫侍帝傍寂寂閩山餘舊隱
憶君時到讀書堂(張巨/山)
松底柴門盡日闗主人西去幾時還長鑱委地黃精老
時有寒雲嘯硯山(傅茂/山)
馬蹴浮雲去路長相逢端欲問行藏未饒赤壁風流在
且向何家醉碧香(周元/仲)
翁侯滿腹是精神三謁金門計未成却跨蹇驢游霅上
秋風雄劒匣中鳴(翁徳/功)
曾訪高人上翠峯至今清興逐松風籃輿夢想行山處
白葛花開細雨中(密/庵)
　　送六四叔之茶陵
底用怱怱便據鞍離腸縱滿不能歡瀟湘萬里客愁遠
鶗鴂一聲春事闌此去宦遊當益顯時來功業自非難
似聞幕府資竒畫好借雄風弄羽翰
　　同詹明誠傅茂元游睎真館有詩因次其韻
橘柚垂紅古觀秋歸途邂逅得㝷幽晴莎散策隨山遠
夜月囬船信水流勝處無詩端可恨它時有酒更來游
相陪二妙平生友老矣襟期共一丘
　　邃老寄龍涎香二首
瘴海驪龍供素沬蠻村花露挹清滋微參鼻觀猶疑似
全在爐烟未發時
知有名香出海隅幽人得得寄吾廬明窗小爇跏趺坐
更覺胸懷一事無
　　次韻温其元日詩
曉來飛雨挾風顛洗出韶容換故年花動一紅明屋角
山寒亂碧到樽前病如夜鶴孤還警老似春蠶飽即眠
賴有故人開寂寞錦囊詩句許時傳
　　次韻熊叔雅七言
只今飄蕩賈長沙來往三山躡絳霞馬上新詩猶憶友
枕邊幽夢不離家風驚枯葦連汀雨霜着寒楓滿樹花
却記梁園都識面干戈豈料落天涯
　　謝劉致中瓜
萬言不直一杯水才似謫仙良可嗟顧我小詩偏發市
年年博得蕭屯瓜
　　分茶公美子應預為白曬之約
夢裏壺山㝷二妙不因荔子髩絲華聊分茗盌應年例
故有筠籠來海涯鮮苞尚想妃子笑槁面何取西施羓
老饞惟作耐久計一瞬紅紫真空花
　　致中招原仲游武夷
病暑冠裳與體忘一㕓幽僻得深藏微風時度澗光活
殘日忽無山氣涼但想子綦方隱几終慚南郭漫連牆
何時九曲㝷幽事船尾應須著漫郎
　　同才仲入山有懷竒仲
客至那容嬾牽笻入翠羅山光知雨過野色見秋多妙
語時相奪微吟只自哦吹塤來獨晚此日恨如何
　　次六四叔青字韻
寫出呉中勝平生厯厯經路窺烟渚靜山入柁樓青老
氣何由逸奔暉不肯停北潭揺夢否緑面照軒櫺
　　時中良弼茂元慎儀集水閣
水色兼山影漂揺小閣西風來幽囀活雨過萬紅低炯
炯杯中趣喧喧枕裏迷新年一聲笑四友在潭溪
　　寄張子平
老矣張平子飄零客此州清樽如有伴白髪不知愁雨
燕稍簾入風花擁檻浮夢中家在否歸興莫悠悠
　　晚飲
招提聊駐屐却去白雲堆老眼看山倦餘懷向酒開晚
涼微雨送秋意一蟬催醉裏揮犀妙方知有逸才
　　次韻長汀壁間
竄鼠驚殘夢蕭蕭老屋虚風聲傳遠瀨寒意入秋蔬客
路漂揺入歸身憔悴餘西窗滿殘照髣髴似吾廬
　
　
　
　
　
　
　
　
　
　宋詩鈔卷五十三
欽定四庫全書
　宋詩鈔卷五十四
　　　　　　　　　内閣中書舍人吳之振編
　朱松韋齋詩鈔
　朱松字喬年號韋齋新安人文公朱子其嗣也第進
　士除秘書省正字建炎紹興間詩名藉甚聞河南程
　子之學捐棄舊習朝夕研討乆而深有所得趙鼎督
　川陕荆襄招為屬不就鼎再相除較書郎厯度支員
　外史館較勘司勲吏部郎秦檜主和議上章極言其
　不可檜諷御史論其懐異自賢出知饒州未至卒
　　至節日建州㑹詹士元
嗟予身百憂佳節過倥偬客愁隨綫増歸思與灰動當
年從子日未覺百慮重髙堂遶牀呼一擲有餘勇那知
客天涯相對寒骨聳歳月增幾何髩絲今種種忍饑山
藥煮附煖地爐擁深藏斷還往衰病脱拜拱興言望鄉
關雲物方鬱滃空餘相屬意盃酒久不捧
　　寄題叔父池亭
一壑久藏勝數椽忽開亭方塘䕃瓦影浄見魴鯉行主
人有嘉招轉柁失髙城不知幾摇兀杙舟上峥嶸尊酒
酌芳淥園蔬煮柔青翩翩射鴨弓一笑翻綵翎那知海
陬姪斗粟忘歸耕餘生信萍梗歸夢識林坰漲水有囘
波故鄉豈無情一醉㑹有日因之濯塵纓
　　考亭陳國噐以家釀餉吾友人卓民表民表以飲
　　　予香味色皆清絶不可名狀因為製名曰武夷
　　　仙露仍賦一首
二年飲水閩村中忽見玉醴傾蠻尊涓涓醍醐灌熱惱
耿耿沆瀣明朝暾旱塵乆漲城市暗渴夢欲挽江湖吞
何人逺致雙鯉信知我來扣羅雀門不湏邀月已清絶
尚恐熨齒當微温要從華池汲真液豈獨𤣥髩薅愁根
微芒已識投轄客娬媚似返當壚魂奇功誰續伯倫頌
妙意要與淵明論胷中我自有涇渭筆下君已傾崑崙
詩成寄與約他日飲君與我空瓶盆
　　乆旱新歳乃雨
髙田土可籭下田不受犂遺蝗憂揷啄况乃麥未齊赤
子天自憐溝壑忍見擠雨逐新嵗來停雲忽凄凄莫辭
三日霖為作一尺泥汪汪既沒膝灩灩仍拍隄漸看蓑笠
出笑語喧畛畦我欲與寓目父老同攀躋此身羣萬生
擾擾舞甕雞曽亦無幾求脱粟配羮藜永言故隴耕老
眼路凄迷好收斂版手鋤耰歸自攜
　　蔬飯
蕨拳嬰兒手笋解籜龍蛇薦羞杞菊開采斸煙雨外嗟
予飯藜藿咽塞舟泝瀨朝來二美兼一飽良已泰充腸
我誠足染指客應嘅平生食肉相蕭瑟何足賴王郎催
牛炙韓老憶鯨鱠侠氣信雄夸戲語亦狡獪我師魯顔
子陋巷翳蓬艾執瓢不可從一取清泉酹
　　戲贈吴知伯
條侯得劇孟吴楚坐可馘我知無能為失此一敵國偉
哉奇男子侠氣横八極書生復何者骯髒老筆墨刺口
論安危事往竟何益匹夫嘯空野驚塵一方塞區區空
有意浩蕩先鋒鏑何如吴王孫語輒面浮赤交遊得朱
亥負販鄙膠鬲腰間鐵絲箭上鏃紫塞翮笑指蛇豕區
滅此而後食諸公未備知欲薦恨無力明日我過君烹
牛呼社客當書㳺侠傳令子姓名白
　　十一月十九日與仲猷大年綽中美中飲於南臺
空山欲雪雲冥冥玉梅半開吾眼青此身垂欲走塵土
聊復舉酒看峥嶸折腰向人不知恥故園可鋤在千里
金昆石友一開眉珍重道人相料理楚江東岸先人廬
竹君安否乆無書歸歟何時應白首我食吾言如此酒
　　送志宏西上
九州眼一槩餘子真𤨏𤨏嶽立培塿中喜此髙岋峨如
公我輩人取友亦到我揮毫賦垂天風雨卷蓬顆相期
八表遊未覺夙心左解龜醉江閣酒面山月墮起瞻帝
鄉雲感嘆不成坐何湏飛霞佩自辦凌風舸瀛州𣺌溟
渤萬里一掀簸緘詩寄天涯秉燭對新火那知市門仙
斗禄事么麽空餘腸九廽上疏何日果
　　寄陳陷元
我生少所可靡靡世一律如君素心人指不三四屈乆
與宵人遊歸卧常自失效尤起媮心阿意増美疾低囘
强酬酢髙論形敢出緬懐叅同子蚤入伊洛室聞道既
先我論詩又奇崛縱横談天口卓犖扛鼎筆勝我何足
云論交敢自必桓公肯見規寡行有日日書來約過從
一笑破蕭瑟新凉宜燈火永夜勘書帙豈無一尊酒少
促軟語膝更呼小叢歌未怕官長詰跂予占騎氣千嶺
秋囘鬱着鞭及清境灧灧月華溢
　　月桂花
窗前小桂叢著花無曠月月行晦朔周一再開復歇初
如醉肌紅忽作絳裙色誰人相料理耿耿自落落有如
貧家女信美乏風格春風木芍藥穠艶傾一國芳根維
無恙嵗晚但枯枿
　　茱菊
海上作重九菊揉青蕊香近墟買茱萸枯顆出藥囊兒
曹記土風歉歉事祈禳老夫未免俗聊爾答風光災祥
理不僣此柄孰主張訛言眩末俗吾欲案長房
　　吉貝
炎海霜雪少畏寒直過憂駝褐阻關河吉貝亦可裘投
種望着花期以三春秋茸茸鵝毳浄一一野繭抽南北
走百價白㲲光欲流似聞邊烽急緣江列貔貅裁襦襯
鐵衣愛此温且柔天乎未厭亂利厚人益媮誰知海濱
客獨歎無人酬
　　餽嵗
歲晩追土風獨甕誰與佐人心感流光臺餽屏奇貨鷄
豚取牢栅門户隨小大去鄉二十年憶此但愁卧兒癡
元未識但索梨飣坐何時鵶識村莫作驢轉磨不湏志
四方教子求寡過歸哉及強徤老去煩劑和
　　别嵗
舊嵗已趣駕為我不少遲凡心畏増年而嵗豈容追丈
夫有蠖屈牢落天南涯收功英妙年豪傑彼一時寧當
如秦越坐視瘠與肥隣翁意誠厚酌酒寛愁悲慇懃何
時忘祝我致好辭撫世非吾事諸公正扶衰
　　守歲
庭燎夜未央旌旗煥龍蛇九門一放鎻萬馬誰能遮亂
離憶舊事安眠夢無何目眩燈燭光坐厭兒女譁念此
亦土風雖癡不容撾更為盧白戲紛争起横斜故歲不
足計新歲莫蹉跎弩力誦書史從人笑翁誇
　　送沈昌時赴寧海令兼叙别
午潮平處落歸帆已覺離情兩不堪轉手便成千日别
悲歌聊倚一盃酣波翻别壑聞車水青遍柔桑趂浴蠶
歸路春深風日美伴誰操筆賦幽探
　　西湖泛舟
望湖樓下照衰顔羞見塵埃兩髩斑風艇縱看山轉側
烟堤儘逐水囘還喚人歸去城鐘急觸處相親嶺月彎
不用新詩摹絶境定知長到夢魂間
　　贈言命張生
俛仰塵埃的自羞稍看寒餓復誰憂小兒造物巧相戲
窮鬼逐人殊未休我所不知煩子算世如無取更何求
服箱挹酒真么麽那用區區問斗牛
　　贈僧
知有叢林特地過幅巾迎笑出巖阿杖藜同覓牛羊路
濯足來分鷗鷺波豈不倦遊貪斗粟坐令歸思動漁蓑
他年㑹有相逢日稍食吾言聴子呵
　　寒食
粥冷春餳凍泥開臘酒斟故鄉空淚滿華髪正愁㑴山
暝雨還住煙孤村更深誰知江海客浩蕩濟時心
　　答卓民表送茶
攪雪飛雪一畨新誰念幽人髙食陳髣髴三生玉川子
破除千餅建谿春喚囘窈窈清都夢洗盡蓬蓬渴肺塵
便欲乘風度芹水却悲狡獪得君嗔
　　和人遊仙峰庵
千巖萬壑翠縈囘一洗衰翁病眼開落日多情留别嶺
秋空無地着浮埃雲閒出岫初無意松老參天豈願材
我是散仙君記取更鞭鸞鳯少徘徊
　　蘆檻
手斸修蘆着檻栽使君公退幾徘徊想當風雨翻叢急
疑卷江湖入座來未辦松窗眠綠浦且將屐齒印蒼苔
種成桃李人間滿應念孤根首屢囘
　　董邦則求茶軒詩次韻
一軒新築敞柴荆北苑塵飛客思清更買樵青娱晚景
便應盧老是前生千門北闕夢不到一卷玉杯心自明
冷看田侯堂上客醉中笑笑起相烹
　　送仲猷北歸二首
一丘胷次有餘師空此淹留嵗月遲黄墨工夫憐我倦
簞瓢風味要君知新詩落筆驚翻水俗學囘頭笑畫脂
伊洛欲尋當力句還家欲舉定從誰
欲㝷當日故山盟身世今如海一萍歸路上心真了了
愁根入髩已星星挽衣共釂東西酒折栁送行長短亭
念我知君囘首處萱叢菖葉一時青
　　寄吴致一
相逢一笑兩忘懐夢遶親庭首重囘世事難磨三尺喙
離愁都付一分杯秋生林薄嵗時晚水落江湖鴻鴈來
賸作新詩頻寄我天涯時對兩眉開
　　四月十五日上元道中
亂山身逐簡書來梅子黄時雨未開一葦横斜風葉度
千灘贔屭雪城催危機種種那容避俗駕駸駸底未囘
聊復浮遊隨造物故園囘首思悠哉
　　送黄彦武西上
門揜蓬蒿氣浩然西風筆勢更翩翩未忘大學虀鹽味
時說定林文字襌蘆渚風光傾上國槐花心緒紀當年
里門歸日車應下置酒遟君沉水邊
　　書室述懐奉寄民表兄是日得民表書
丈室無塵棐几横吏休鳬鶩散無聲舞風竹影僛僛轉
縈夢鑪香嫋嫋清已笑榮枯盧白戲不湏物我觸蠻争
故人剪燭西窗約知得何時活此生
　　答人留别之什
家在大江東復東去君一舎碧流通那知臨水登山處
同寄飛蓬斷梗中愁絶盃中千里月夢縈江上一帆風
只今且作湏臾意更典雲裘醉小藂
　　次韻李堯端見嘲食蕨
真人官府未夤緣且向龍山作散仙春入燒痕催采蕨
雨翻泥隴憶歸田蔬腸我若枵蟬腹詩格君如擊鶻拳
筯下萬錢謀更鄙諸公飽死太官羶
　　送友生
剥啄門前乆未嗔定知我輩不羈人午窗喚起夢魂好
一語更知風味真身嬰世網坐營口心識醉鄉慵問津
忽先秋燕背人去四角何由生客輪
　　贈范直夫
將軍競病詩成處南浦春歸蘭玉叢漸減心情身死大
乆乖談笑路西東鄉關落日蒼茫外樽酒寒花寂厯中
且與寓公同放曠浩歌相屬倚秋風
　　招友生
雨收天氣欲清明猶有餘寒在粥餳馬隊客勤貪晝永
鱣堂人病想身輕讀書有味虀鹽好對境無情夢寐清
欲話此懐湏我輩一來蠟屐伴春行
　　寄江
龍卷風雲一髪端不妨聊作侍祠官髙情未許羣兒覺
萬事何湏正眼看問道從公春信近談天容我酒盃寛
乘桴亦有平生意囘首紛紛行路難
　　次釗彦仲傅茂先韻
強蹋府塵從傅子立談江閣識釗郎一尊此地見眉宇
十載相思成鬢霜秋燈煜煜照情話夜浪翻翻吹客牀
投名徑入農圃社老矣不夢天門翔
　　次張演翁林元恵韻
朱門小駐使君車二老風流入畫圖但有觥籌供笑語
從教嵗月上髯鬚詩成華燭留殘蠟客醉髙歌叩缺壺
更起争棊誇得雋不應局蹙守邊隅
　　太康道中
一色春勻萬樹紅坐愁吹作雪漫空誰知榆英楊花意
只擬春殘卷地風
　　燈夕時在泗上五首
燈花作意照歸人短棹扁舟寂寞濱帝力如春蘇萬物
遥知太一不威神
雲窗月檻仰乘輿俯看香車出繡襦九陌人人歌帝力
不湏微服過康衢
鸞駕翩翩馭晚風積蘇宫闕夜濛濛明朝遣覓鐵如意
應在涼州酒肆中
我欲安心未有方至人遺跡已茫茫自非窣堵波中老
誰直先生一瓣香
我觀世界只兒嬉一戲相從更莫辭綺語未忘餘習在
明朝與和紫姑詩
　　鈆山僧齋假山
擘開華嶽三峰秀疊就層峰數石寒等是世間兒戲事
道人莫作兩般看
　　石門寺四首
橘刺藤稍罥客衣直緣微禄得奔馳懸知投老歸田味
只似登山困睡時
行穿蒼麓瞰平岡踏破青鞋到上方城市紛紛足機穽
却從山路得康莊
林棲相喚出幽谷我亦欲起天未明枕中決決鄉山溜
一似荒城長短更
真功那復歎蒸沙静笑飢腸日夜譁老褐不湏供茗粥
朝餐吾已辦丹霞
　　以研墨送盧師予
明窗子石灎松腴萬卷盧郎正要渠何似黄梅碓下客
夜翻半偈倩人書
　　春晚二首
梅子生仁栁絮催春風塵跡只蒼苔繁華一夢年年事
長是初鸎為喚囘
客路歸來芳節闌杖藜隨處小盤桓危紅數㸃藏深緣
須作春風爛漫看
　　宿石龍寺
觸處為家底是歸浮生南北未忘機道人身似南枝鵲
更盡秋宵一再飛
　　寄人
西山相對卧寒齋耿耿思君不滿懐比似持雲來寄我
何如君自作雲來
　　勻道人之玉山戲作小詩送之
道眼無塵萬景隨滄江秋色入新詩歸時人問江南好
只道君行到自知
　　南浦小詩迎勞二弟
健碧倚天無數峰眼前渾似故人逢問來識面知何處
應在頤齋詩卷中
　　和幾叟秋日南浦絶句簡子莊寄幾叟
兩翁相對語更闌想見風生席石間詩就南枝三轉鵲
樽前秋月半銜山
凛凛臞仙千載人當年許下一枝隣天髙鬼惡堂堂去
誰識渠儂不壤身
不見陳公嵗又除七峰深處食無魚終煩指似龜山路
㑹使人疑得異書
風雨交交耿夜燈天涯兄弟對牀聴莫嫌詩作江南語
一夢家山眼亦青
　　書永和寺壁
胷中一壑本超然投跡塵埃只可憐斗粟累人腰自折
不緣身在督郵前
來解征衣日未斜小軒泉竹兩清華道人㳒力真無礙
解遣龍孫吐浪花
　　九日送僧歸龍山
九日相攜積翠中勝遊兼有道林同枯顱一任君披拂
寄語龍山落㡌風
　　牛尾貍二首
壓糟玉面天涯見琢雪庖霜照眼明投筯羞顔如甲厚
南山白額正横行
物生甚美世所忌吹息雪中成禍胎湯帆卯盃頻下筯
江南歸夢打圍來
　　洗兒二首
行年已合識舊顱舊學屠龍意轉疎有子添丁助征戍
肯令辛苦更冠儒
舉子三朝夀一壺百年歌好笑掀鬚厭兵已識天公意
不忍回頭更指渠
　　雜小詩八首
身將雙影背閩山伴我江南去又還欲寄道人簷下宿
此身都未似雲閒
俗學囘頭笑畫脂我今羞悔子何疑恐輸靈運先成佛
莫學湯休苦覓詩
松風十里客襟涼路入江南選佛塲欲問道人三世事
樓鐘重聴未應忘
江南風物略知津便覺詩成筆有神不向九江看五老
故應猶未是詩人
紛紛褦襶乆相忘只憶僧齋晝夢長珍重道人留客語
君家無比北窗涼
門外山光萬里濃且將寥落共清風箇中自有濠梁意
不用磨刀斫眼紅
道人鈯斧得從誰無復當年隻影隨笑我不求千户郡
坐知成佛更難期
避世山中祇樹亭緑隂遶舎忽青青抛書自笑爬沙手
要挽天河洗甲兵
　　立春日雷
陌上冬乾泣老農天留甘雨付春工阿香急試雷霆手
莫放人間有卧龍
　　送輝雲際二首
三日雨行來欵關篝燈相語雪霾山低囘俗裏未能免
只有對君非強顔
認取芝峰鉢中影要君歸去首重囘相思手折寄千里
想有南枝迎臘開
　　題范才元湘江喚舟圖用李居仁韻
天涯投老髩驚秋夢想長江碧玉流忽對畫圖揩病眼
失聲便欲喚歸舟
　
　
　
　
　
　
　
　
　宋詩鈔卷五十四
欽定四庫全書
　宋詩鈔卷五十五
　　　　　　　　　内閣中書舍人吳之振編
　朱橰玉瀾詩鈔
　朱橰字逢年文公之叔父也少有軼才自負其長不
　肯隨俗俯仰厄窮踸踔有人所難堪而其節愈厲其
　氣益髙其詩閒暇畧不見悲傷憔悴之態因夢名堂
　曰玉瀾梁溪尤延之叙其詩
　　二詩寄徳粲并簡内觀諸友
春風本自掣肘去那更病留過一旬滿眼山川雖不改
連天桃李己成塵銀河誰與洗兵馬寳唾安能泣鬼神
悵望故人分雪此飛雲落日在綸巾
九淵亭上二三子見說年來事事新隔水不容招手喚
曲窗已有畫眉人酴醿香好急擕酒鶗鴂聲繁催送春
笑我江南未歸客飄然天地一閒身
　　因蹈元看竹了軒因用去年方字韻作此
淇澳渭川那復夢而今天遣出南方要觀大節湏霜雪
莫說此君無肺腸照水形容殊不惡臨風言語一何長
山僧豈識留連意千里故人逢異鄉
　　三山次潘静之升書記韻
客路那知嵗月長掀眉一笑苾蒭房且傾徐邈聖賢酒
不問陳登上下牀雲影翻空迷海嶠秋聲隨夢到江鄉
明朝各聴船窗雨猶憶枯棊戰四郎
　　邈書寄出與李知哲唱和詩次韻
邂逅招提頓客輈十年塵土且休休三人月下從渠便
二老風流到我不南北只今無好語山川如許更悲秋
故應賸作鏘金句莫羡羣兒萬户侯
　　老兵種菊以詩謝之
蔬畦雨徑䇿勲時徙種隣墻菊兩枝九日無人過朱放
十分舉酒酌王尼花裁㮚玉秋風健香近龍涎曉夢知
負口不應還負眼長鑱煩爾鎮相隨
　　九日與客語慨然有廬山之興
九日黄花笑白頭分將牢落付荒丘半川暝色聊償夢
别嶺秋聲旋寄愁江國經年多浪語匡廬入手是真休
未能免俗湏登陟睨視元龍白尺樓
　　三山次鄭徳予韻
日脚微明雨脚疎誰將雲夢賦相如西南山好君知不
一見全勝讀異書
何日歸舟片葉輕白鷗相伴艣微鳴只應潮打蓬窗處
已作離騷一半清
　　寓居南軒
雲氣披猖月意孤冬青倒影上庭隅燈横老薺蛾方去
書掩新芸蠧已無一世盡知闗魯酒十年不擬嘆齊芋
支頤坐覺疎星沒獨扣龍頭瀉酪奴
　　答戲昭文梅花
臘到方留此日寒雨多未覺過雲殘共驚臺栁葱葱去
獨抱園花細細看洗面不勞千㸃雪薰衣剰破一分檀
詩人窮苦誰料理只倚東風酒量寛
　　延平道中
一溪春漲午晴初日透波光緑浸裙却憶孤山山下路
石橋清澈看义魚
雲間三十六峰髙北望思歸夢亦勞來客雙峰莫相笑
少低吾眼為兒曹
　　舟次黿湖阻水因遊董山
山雨疎疎心又驚起瞻天色斗微明他年一枕江闗夢
知憶蓬窗此夜聲
一川黄濁寫崐崘苦恨南溪不盡吞三老亦知行意速
時時揷竹記沙痕
拂拂朝霞到客舟苦疑雨意在鳴鳩好峰天半元相識
且作僧牀挟䇿遊
夢好山晴曉不知船邊今日見鬚眉向來快寫崑崙地
元有薫風綠盡時
　　僕自以四月十四日自延平歸所寓之南軒積雨
　　　隂濕體中不佳二十五日夜夢至一處流水被
　　　道色清絶若有欄檻而無屋宇有筆硯皆浸水
　　　中予驚問何地旁有應者曰此玉瀾堂也夢中
　　　欲取水中筆硯作詩詩未成而覺意緒蕭爽殆
　　　不類人世鷄已一再鳴矣因賦此
蘧蘧飛夢過雲鄉物色清輝眼界長閶闔未招金馬士
蓬萊先立玉瀾堂千尋濯足衣裘冷六字哦詩筆硯香
當與瑶池作同社紅巾青鳥兩相忘
　　贈周功崇
閩嶺浮沉二十年歸心日夜夢江天漫題甲乙煩君看
若說功名只自憐造物小兒知薄相箇中老子已忘筌
一笻聞作東南去豈欲求人左海邊
　　夏夜極涼
素簡乆辭夜清風先戒秋稻深羣蛤吠草暗一螢流舌
在殊無計心空尚有求按圖尋分野楚尾見吾州
　　六月二十日(二十一/日立秋)
天涯明日見秋風錯莫誰驚碧樹空豈意楚山招隐處
盡歸蜀客廣騷中釣魚聊爾針方直乞米茫然帖自工
獨坐南軒聴南澗蠻花猶作杜鵑紅
　　春間小詩書趙園壁追録之
栁態隨時秀花容近酒輕緑窗京洛語葢抹早鶯聲
小語不知夕幽香無盡時影寒人欲醉明月照酴醿
　　夜坐池上用簡齋韻
落日解衣無一事移牀臨水已三囘斗沉北嶺魚方樂
月過秋河雁不來疎翠庭前供答話淺紅木末勸持杯
明明獨對蒼華影莫上雎陽萬死臺
　　書報國壁向年寓學於此嘗見虹下飲溪中復聞
　　　子規
昔與春風來此時擕書齪齪伴兒嬉山晴欄楯投雌霓
身病林蠻號子規短髪蕭蕭吹易盡長江滚滚去何之
欲追舊事無言說更作三生石上期
　
　宋詩鈔卷五十五
欽定四庫全書
　宋詩鈔卷五十六
　　　　　　　　　内閣中書舍人吳之振編
　程俱北山小集鈔
　程俱字致道衢之開化人以外祖鄧潤甫恩補官坐
　上書論紹述罷歸宣政間進頌賜上舎出身歴官禮
　部郎建炎直秘閣知秀州南渡航海趍行在紹興初
　為秘書少監時庶事草創俱摭三館舊聞為書曰麟
　臺故事上之擢中書舎人兼侍講旋除徽猷閣待制
　晚病風痺秦檜薦領史事不至卒年六十七為文典
　雅閎奥詩則取塗韋栁以闚陶謝蕭散古澹有忘言
　自足之趣標致之最髙者也
　　雜興十首
一日復一日百年如此耳那將千百計來日何窮已逝
者不可追來者安可知正恐聞道晚勿言功用遲
誤㸃成駁牛妙技有餘賞作意畫虵足至今猶撫掌君
看人間事類此或往往浩歎可奈何悠悠起遐想
中夜忽自省昔我今是非音聲故如昨齒長鬚滿頤有
人夢中言子念無乃癡今猶昔人耳昔人安在兹
濯濯簷下溜刁刁樹間鳴蟲號百鳥閙小大各有聲聲
多不留礙響振元無形何殊百千炬光影各自明
胡葵向晨照日引一尺長松栽四五年擢幹未出墻溥
溥露方晞借此顔色芳各留一寸心試待九月霜
春鳩一何拙社燕一何巧天隂逐其婦飲啄聊自了銜
泥亦綢繆託此華厦好物生固有分巧拙均一飽
􁪾􁪾新槀秸補此茅屋漏問云力田人歲事苦耘耨終
年手足胝得此以自覆香杭一過限糠覆餘滿竇
昔年過吴江戀戀不忍去臨江塵思盡廓若歸翳霧兹
為三年留已厭波濤怒乃知常人情趣新方捨故
軋軋田邊車卷卷不得休出之一寸痕益以幾尺流扶提
暴中野強作田家謳車聲真哭聲天逺將誰尤
少小思振奇頗恨身不長身長益多累信與憂俱生囘
思二紀間浪使儵忽争誰能補黥劓反我孩與嬰
　　吴縣遊靈巖
春物已如許放舟出横塘扶橈漾渌漲迨此白日長草
木有佳色欣欣弄浮陽幽禽静相呼乘和自翻翔春風
不著人浩浩吹我裳終年思煩促於此興未央捨舟得
平地陟彼萬仞岡明霞墮山西夜氣鬱已蒼豈無從我
遊夾道鬚髯張風來得好語落落隨低昻幽堂埽禪榻
静對燈燭光身輕浴新出境寂慮欲忘虚窗忽含曉睡
起日照梁羣山發春姿秀碧澹以芳晨光晞薄露草樹
滋幽香徜徉尋昔遊步􁮑循長廊振衣一長嘯寸目了
八荒上嗟百世基竟坐一笑亡(見劉禹/錫詩)當時館娃地今
作選佛塲乃知諸夢境遁化豈有常飄然詠歸歟此適
頃未嘗重來㑹有興肯使墮渺茫旁人挽予言借問身
閒忙吾方有公事子去無相妨
　　過方子通惟深
白日苦易晚我懐多隠憂憂思劇春浸浩漫不可收出
門欲有適舉步且復休塵中等膠擾念此將焉投駕言
城東北閻閭即巖丘是中有幽人厲志凌霜秋寸田荆
棘盡不假斤斧修門無雜車馬一飯乃見留虚堂芝术
香下有百尺虬蒼隂匝平地老幹森下樛堂中羅酒漿
耿耿燈燭幽四天黮無光萬籟肅以揫炯然坐相向更
僕語益遒我身動乖忤夢寐喬松遊常恐在泥滓永為
天所囚㑹當從之子濯足萬里流
　　夜半聞横管
秋風夜攪浮雲起幽夢歸來度寒水一聲横玉静穿雲
響振疎林葉空委曲終時引斷腸聲中有干秋萬古情
金谷草生無限思樓邊斜月為誰明
　　讀神仙傳
騎龍上天入太清繼世而往在我盈握鈴而呼大司命
主非使者走折脛乃知神仙非智巧積功累行如邠鎬
専懐邪辟祈長年誰言淮南雞犬飛上天
鯉魚腹中有隠符白魚腹中有素書鞭靈走石纔一戲
騎麟上天亦徒爾誰能解衣涿水中使人呼指赤鯶公
莫作龍眉山頭客三百年不得作直故應未辦作李公
投身百斛㫖酒中鼓琴先生有怒色有愛終當為物役
江都王勿預人事倮蟲膏血使誰從汝索
胥門著蔡經市門著梅福我為松江吏與汝相望亦相
逐髙冠長劒衛士從有口底事使蠟封此身况不為陳
尉就公蠟封三尺喙不能擲米作珠為狡獪
　　古釣臺歌送阮閲休美成㳂檄浙東
餓夫一往西山空攫金胠箧清晝同東方作矣事何若
玉柙未解裙襦中排肩炙手日卓午暮夜掉臂目送西
飛鴻謂言氷壺不受汙正似馬耳經東風我思一人去
我千載乃在淛水之東富春瀬山嶔嶇兮矗雲漢溪流
喧豗白石亂瀨聲盡處萬尋碧蟠蜒蜿兮守斯人之故
宅旁人指山名釣臺下視九土氛黄埃投竿百轄何足
道直拂三珠挂瑶草彼一人兮皎獨立清風為神氷為
骨佩瓊蕤兮結明月初蘅蘭以薦枕兮服龍淵之無缺
羊裘蒙茸溪水旁大勝被袞升明堂劉秀發兵誅不道
氣壓昆陽纔一埽登牀撫腹坐太息始信赤符非至寳
君房素癡定不癡致位鼎足何其危阿諛順㫖腰領絶
安知直言身見殺我昔客新定挂帆七里灘整冠拜祠
下巖巖千仞層臺巔神遊八海極髣髴聆其語但覺萬
古松風寒滔滔舉世無不可正自喪我非母我嚴灘水
清山翠微貪廉懦立歸來兮奎蹄絮縫不可以乆棲
　　即事戲作四首
老鳥作巢一何拙栁條垂絲今秃缺銜枝復墮苦饒舌
編條作巢枝錯節老烏栁好汝勿傷藏烏待得春葉長
安巢令汝著哺母宻葉更能庇風雨(齋前數栁樹為老/鳥取新條作巢幾)
(盡/)
黄雀黄雀飛相逐相呼門前啄遺粟啄粟飽即休有人
挾箒埽泥待作粥(數日門外輪苗遺粒狼戾黄雀喧集/貧家小兒争埽去謂之埽泥米)
鶴唳固有似云何啄泥取蚯蚓蚯蚓食泉曽不惡鰌䱉
蜿蜒尤不忍何如忍飢向芝田腥涎溷爾不得飛上天
(畜一鶴頗食/腥穢可厭)
烏啼未必惡麾去恨不早鵲噪兩耳聾主人亦言好安
知一喙鳴喜戚自顛倒朝來羣鵲噪不已童雅無知助
吾喜羣鵲自與烏争巢慎勿喜歡真誤爾(齋前羣/鶴時噪)
　　謝人恵硯
帝鴻墨海世不見近愛端溪青紫硯溪流見底寒且清
光凝淺紺淵之精斧柯千古遺仙局雲暗半山含紫玉
割雲鑱玉巧如神龍尾銅臺可奴僕君來自南數千里
不載珠璣如薏苡芊芊溪草裹石硯文字之祥直送喜
明窗大几墨花春爐山吐蘭千穂雲虛中含黙静相對
那復草𤣥驚世人(劉禹錫有端溪石硯人間/重贈我應知正草𤣥之句)
　　穹窿葬事囘邑有感
生别萬里餘㑹面終有期死别不轉眸一朝千古非白
日光在天𤣥隂悶泉扉盈盈閨中秀土化成枯骴冠笄
共甘苦謂見素髮埀那知死生變不待桑䕃移室有病
時茵篋有嫁時衣了了眼中事閒妝静容儀垂楊手曽
折為我當春稀迅流無廽波落英無還枝空房閴無迹
新墳草離離傷心北門道同來不同歸
　　過劉姓園居
負郭三頃稻並田五畝園人生如此足安用華其軒親
戚居南陌交遊在東村有酒輙共醉傾輸見情言三徑
雜桃李九畦蒔蘭蓀黄甘百頭奴碧梧萬枝孫山供景
無盡石映溪不渾桑麻中饋任布刈鄰翁論下以活妻
孥上以奉清温時從赤松子亦訪呉市門嗟我抱此志十
年若朝昏家山渺天末松菊豈復存兹園臨官道坐笑
車馬奔前山復場圃疏築隨坳墩我來適春穠亂眼紅
青紛怳然動鄉思夢寄東風雲
　　題海㑹寺
萬杉堆青沒山骨雲埋七峰時出沒飛泉拂石瀉哀湍
下有萬古蛟龍窟藏頭睡熟呼不起地圻三年蝗蝻出
千山脉理漬清甘一罅㳙㳙流石液同遊况與恵詢輩
(許主薄/逺首座)納屐振衣何勃窣大門當前新築道跨水曲欄
攲突兀春鳴轣轆趂朝炊水甽懸流機械發搘笻對此
自三歎抱甕老人長搰搰却坐幽堂忽浩歌囘首已失
西山日
　　望九華
　船發大雲倉五十里許顧江南衆山中有數峰奇爽
　特異一見即知其為九華問篙人果然因知褚季野
　於廣坐中識孟萬年正應如此作詩一首
卷簾對坐江南山掠眼送青來亹亹雲泉肺腸乆厭飫
拄頰悠然聊復爾奇峰逺澹忽四五秀爽駸駸逼窗几
平生九華盛名下一見定知真是矣非關目力覩天奥
正覺羣山如聚米好山如人有髙韻不獨江州孟公子
直縁佳處無仕逕落莫道邊同苦李大是忘年耐乆交
藜杖青鞵結終始
　　山中對酒
秋容澹青山爽秀雨皆足清溪照千仞空翠疑可掬何
年顧兔窟桂子墮山腹老香散深林屑玉綴黄粟朝來
客衣動一葉下空谷客心如棼絲日月共煩促胷中尚
磊塊陶寫頼新淥要當酒千鍾澆我愁萬斛顧有獨醒
人翛然倚枯木
　　二月二日富陽城東
一春何許最佳處栁色初勻思殺人風揉雨練不可觸
明綠映空顔色新舊雨來時花未齊今雨一過花團枝
明朝試踏城西路已復可憐枝上稀
　　桐廬道中書事
一星熠熠初向微俄頃滿天如灼龜溪流黯黮四山黒怒
芒當空唯太白舉頭仰書天漫漫飛星縱横絶河漢新
月未髙不可見終夜起坐發三歎
　　題張太丞明園亭
京華真陸海聲利之所闤向來山林士往往去不還濡
足未肻已沒身何足歎張侯翰林客金龜著朝班生平
用一指談笑起廢殘紛紛多盧子名譽莫敢攀五十未
云老幡然歸故山歸來謝奔走治此五畝園養樹如養
生斤斧不浪干醫花如醫疾察標見其源(花譜有/醫花法)上有
十圍木蓊然午隂寛下有百步荷紅鮮映清瀾爽氣日
多佳西山挂簷端安能九衢内髀肉磨韉鞍我今坐奇
窮進退坎井間違已恨紆轡長飢思抱闗當時彭澤令
四壁唯瓢簞折腰未為辱徑去曽無難而我亦何者栖
栖猶強顔
　　送崔閒歸廬山
琅瑘山中水韻入三尺桐琅然醉翁操發自玉澗翁流
泉不成音寫寄十二宫醉翁不可見妙語聊形容嘗聞
三峽泉上與天漢通請君記餘響相彼玉珮風此聲倘
可繼那復有此公
吾友胡少汲結廬皖公城灊山有小隠背負紫翠屏前
臨一溪水可以濯我纓欲分青山半留我谷口耕信美
非吾鄉翩然遂宵征聞君草堂處亦復占地靈虚簷倚
蒼崖不有玉澗鳴樂哉不可到因君懐友生
　　有美一人
有美一人在昭君藕絲為衣蘭作裙君初顧言淑且真
直欲載以黄金輪人心變化如浮雲明妝覺暗笑作顰
何當還之承華茵今君宴寢凝清芬
有美一人在煙汀朱顔朝滌玉壺氷素手暮理朱絲繩
語言窈窕丹鳳鳴坐持紈扇睇秋螢何當還之翡翠屏
為君把鏡整衿纓
有美一人在南浦月明採珠光照渚瑶衣被體金索縷
獨抱幽寒沫煙雨何當置之白玉宇為君歌陽春激楚
(有美一人在南國以下四首亡時鄒志完/在昭州曽子開在汀州陳瑩中在合浦)
　　賦長興錢圃翁詩
學書要不成學圃苦不早向來執㦸郎何似於陵老我
無拏雲意所念在一飽閉門種蕪菁抱罋澤枯槁荒畦
財一席囓嚼到春草頗聞長城翁八十顔色好城西有
寛閒終歲常却埽安得五畝園如翁一生了
　　遊善權寺
放舟荆溪上溪水清且徐雲中離墨山慘淡初有無捨
舟並松麓下直浮屠居朅來東軒上爽氣已有餘飛來
定何年無乃與此俱奔流漱庭下比竹梁寒渠山深絶
凡境物物清以臞蕭森倚巖秀天矯懸崖枯幽禽發寒
唳響振髙林疎我行亦良苦却步計已迂解衣卧清晝
尉我千里劬(予自衢來姑蘇省女兄竟欲歸却行二百/七十里訪江仲嘉於宜興故有却步之句)
　　善權洞
嘗聞包山境中有林屋天旁通號地脉嶽瀆潜鈎連兹
山豈其類澒洞皆中穿二巖岌山足琤淙激奔泉牛羊
走大石吐受無窮年金堂下石液雪積如烹煎從來米
鹽稱浪播俚俗傳一洞啓山腹穹窿亦聯綿誰題九斗
字大篆仍深鐫中藏丈五石屹若龍騰淵囘頭問主人
(謂仲/嘉)我輩定不凡云何逐官牒常得我所耽向來共幽
討九鏁藏芝巖而我自林屋翩然游皖灊洪崖儻可俯
不在南山南
　　白馬洞
披榛不知疲詰屈巖下路俄然見深窾偊步入巖户一
泓窈而澄百步清以騖人言紫髯仙白馬從此度磷磷
盡赤石丹竈遺滓汙收藏已兒啼效速勝麻護因知世
盲聾荒怪雜疑誤虛空如許大長嘯可平步胡為萬山
底躑躅向煙霧
　　神魚泓是日與諸公流杯水中如西丘故事
栁州固奇士戲好亦幽絶逺懐西丘飲千古清興發徜
佯恨無所盤爼對羈紲聊為五里行邂逅一壺挈神魚
伏山根渟湛初一穴侵侵决寒溜沙石助清越披莎得
盤石離坐若天設實觴競乘流眩轉亦飄瞥争持或三
釂遇坎時一蹶歡來朱碧亂笑罷巾帽脫相望西丘㳺
詎易議優劣
　　張公洞
昔年京江夜飛夢投雲山仍追謫仙老嘯詠層崖巔左
盼俯無地蒼巒生紫煙當時賦幽賞妙境竟莫宣今我
來自東扶橈漾荆川飽聞張公洞怪絶駭所傳聊從二三
子一結青山緣北靈敞奇觀下矚壺中天怳然驚昨夢
了了墮我前仄徑繚危棧重扄䕶靈淵奇礓𤣥圾倚側
洞時鈎穿初疑天台聚納此一室間夸娥運神化不隘
亦不顛又疑清都客翩然下雲軿幢旄儼行立導從森
蟬聯丹梯香霧濕玉室珠瓔懸撐虚一柱屹戴重三能
騫鈆竈乆已冷青騾那可鞭香壇望八景東晨開五便
坡陁忽度險宛轉漫無邊或深如列厦或迮纔容肩髙
躋乍捫頂偊步欲墊泉不知行逺近一步目九遷噫嘻
此天設端在太古先恨無少陵手寫之黄絹篇聊書夢
中夢投筆一粲然(公羊粲/然皆笑)
　　借居毗陵東門四首
客去不能寐翛然清夜闌樓居俯長川仰視天宇寛長
川濯雲漢錯落星宿寒青燈故可親且還對塵編其人
骨已朽千載與我言掩巻三太息虚簷清露溥
急景不可挽吾生豈無涯吴中十年舊鬚髩亦已華嗟
我壯且老方知失林鵶欲歸巷無廬欲駕塗無車而子
亦羈滯心事如蓬麻人生無巧拙命爾將如何(吴中十/年舊謂)
(𫝊冲/益)
猗猗隔河樹羃羃緣堦草時當長養候顔色豈不好萌
芒忽柯葉茂大旋枯槁滔滔不自知但見壯而老人生
亦草木萬化迭侵擾朱顔日夜變素抱豈自保
借居臨官道堂隂俯長河前輩接來軫後棹紛相摩我
獨居其間超然嘯而歌頗從故人語安用髙軒過旁有
五畝園不知主誰何時能曳屐往豈異吾山阿
　　和栁子厚讀書
事賤反多暇居卑適無虞人間不争地聊此謝畏途豈
無營營子熟視付一吁㕓中亦何有坐聴日月逾展卷
閱千古置書忘萬殊不妨權子母亦復商有無平生僅
識字乃與憂患俱持此遊學海層臺漸積蘇年來但遮
眼頗覺心恬愉囊錢足自飽肻怖騶朱儒起卧一塌間
兀如橜株拘涼風北牕下不減愚溪愚誰能三萬卷懸
頭苦劬劬小極正當寐睡魔不湏驅
　　戲呈虞君明察院謩
三仕三已心如空一壑一丘吾固窮門施雀羅正可樂
室如雞栖良不惡胷中九華初欲成綵衣玉斧雙鬟青
世間何樂復過此不失清都左右卿
長安陸海如洪爐五金出入無精粗平生椎鈍堅重質
一往融液隨流珠請觀五石大瓠種正以濩落浮江湖
環中何者為榮辱千鍾何如三釡粟坦途緩步東方明
大勝跨虎臨深谷
　　秋夜寫懐呈常所往來諸公兼寄吴興江仲嘉八
　　　首
秋聲不闗人倦客偏入耳蕭蕭舞黄葉策䇿振疎葦明
知壯則老揺落固其理如何石心人嘅歎中夜起
蓬藋沒三徑藤虆上𤓰廬時聞步屧聲欵闗問何如定
坐無雜語文章較精麤馬融辭東觀抗髒與世疎顧此
窮巷士華顛空著書(屬王元/規防)
外監嗟已逺吾猶識其孫森然見孤韻辯作懸河翻低
頭向螢窻有類鶴在樊讐書五千卷字字窮根源頗攜
未見書過我樵無煙(屬賀方/囘鑄)
向來霜秋句俯仰嵗一終人間有寒暑方外無窮通青
青千丈松不改氷雪容坐閱蒲與栁飄蕭隨雨風寒松
老益髙蒲栁老益衰流萍况無蔕復與飛蓬期却埽計
不早出門欲何之(屬方子通惟深余壬午嵗常過子通/賦詩有云是中有幽人厲志凌霜秋)
(又云㑹當從之子濯足萬里/流俯仰十二年矣愧此髙人)
剝啄驚午枕軒昻見長身蒼髯如修竹定非俯仰人徳
公卧襄陽不踏官府塵此老頗似之酒酣見天真結廬
甚幽獨已辦老圃鄰披榛時一來數面乆益親(屬楊彛/父懿孺)
二士出吴下諸生有楊王相從寂寞濱無乃計未良縱
横三千字坐可致玉堂詞章乃糠粃不直粟一囊我媿
非子雲文書昧偏旁窮居似韓子草樹亦荒涼時能出
佳句慰我秋夜長(屬王楊/二貢士)
物色一如此凄風薄人衣遥憐卞山客増歎雉朝飛固
知難為懐舉飡念齊眉勿使梨棗間纒綿生繭絲
清霜埽蕃廡豈為一草木方春萬物遂苑籞及氷谷乾
坤本平施憎愛豈有屬不應懐偏慳獨遇吾黨酷奇窮
坐迂疎此事計已熟如何半世間生理常刺促(二篇屬/江仲嘉)
(仲嘉有氣節多難比/有伉儷之戚故云)
　　夜坐
飢烏夜啼棲復起仡栗飛光透窻紙捲簾萬瓦白生煙
竹影扶疎浄如洗囘腸正隨清漏轉葉下空庭亂如霰
青燈耿耿夜何其雲篆吐蘭初一線歳云暮矣萬竅號
霜天鳴鴈求其曹月行虚空幾萬里羣犬吠光聲正豪
蒲團瞑目空危坐逝者如斯白駒過悠悠昨夢不可攀
此身此心何日閒
　　春日寫懐
春風遍芳華一國盡狂醉窮閻獨不知但見長蒿薺秋
飇起蘋末一華初未墜幽懐獨先覺意象已凄厲故知
春與秋初不為我計危絃自應悲寒木終易脆要之夢
中夢憂樂同一寐翻然詠軒丘心量浩無際
　　豁然閣
雲霞墮西山飛帆拂天鏡誰開一窻明納此千頃静寒
蟾發澹白一雨破孤逈時邀竹林交或盡剡溪興扁舟
還北城隠隠聞鐘磬
　　讀陶靖節詩
吾觀靖節詩三歎有遺音卧看起詠之愔愔澹多心欲
學靖節詩慎勿學其語心源如古井衡氣光發宇言無
出言意妙語自天與譬如清泠淵月湛不可取嶔崎阨
驚湍乃若震雷鼓斯言可深味往往棄如土
　　到官兩旬四走山野作詩以自勞云
上山偃伸如望天下山傴仆如深泉胡為持此不貲寳
來試萬丈懸崖巔前人見踵後見頂反足鳥道相攀
牽欻然置我章貢上水激石罅奔雷填荒塍曲澗無逺
近渺渺不見墟中煙土岡鑿路狹如隧蘇壁藤薜蛟虵
纒寒風颼飀失白日上有萬木蒼隂𤣥船溪之深揭其淺
碎石齧足聲號川茗山發我一長喟彼有吴市人中仙
飛瓊練玉存故處秖有井竈無霜鈆我今正坐五斗米
悔不辟粒從期佺向來吴松厭羇旅三嵗半逐䲭夷舩
故教筦庫著疎孏坐守兀兀聊窮年安知求逸得奔走
豈異避挺䝉戈鋋咄嗟萬事無必計努力唯有歸園田
(按圖經茗山有梅福鍊/丹竈故有飛瓊之句)
　　九日雨中對菊忽忽塊坐用雨中對花韻三首
胷中有天游一室未為迫永懐東籬翁那復有此客重
隂敗佳辰長雨不為澤堆豗對黄華菜色被臧獲黄華
亦蕭條伴我雙髩白猶能相呴濡嫩葉供小摘
去年蛾眉山痛飲真得計新蟾繼秋陽明潔謝㸃綴今
年坐蝸廬簷溜落空砌花開信多雨㑹少苦分袂茫茫
大塊間游子况無蔕百年能幾何行復驚改嵗
急心如危絃未斷先凛凛風庭忽知秋中夜不安枕力
行無逺途積縷成重錦男兒未蓋棺雅志安得寢榮衰
非所念身世固已審亦復羡生乆聊為老籛飲(魏文與/鍾繇書)
(云屈平悲冉冉之將老思餐秋菊之落英輔/體延年莫斯之貴謹奉一束以資彭祖之術)
　　元夕塊坐因用葉翰林去年見寄元夕詩韻寫懐
兒童逐遨戲先春禱春晴心如飄風快目若氷壺明寧
為惜曰計所願佳節并老來見紛麗如乾闥婆城流光
不可挽譬彼空中聲那知節物佳翛然謝將迎幽燈對
簡編厯厯記所更斯湏閉闗卧鼻息驚雷鳴寤念北山
北田家已催耕胡為異鄉乆空寒猿鶴盟短日良易暗
凝隂有時晴何人勸之照燭燎皆争明今年春苦寒寒
威劇幽并連綿積三白雲埋闔廬城深泥浹新雨行路
無人聲藜燈不來下箕卜豈復迎朝來日照梁天氣忽
已更稍聞橋市間蕭鼓逺近鳴吴人尚游樂急如赴春
耕唯有窮巷士守窮如守盟
　　西安謁陸䝉老大夫觀著述之富戲用䝉老新體
　　　作
丈人意何長縱目文史足琅然五行落洞視不再讀作
書兼逺奘衆妙探𤣥竺(公作莊頌般/若頌數百篇)時時歌四始笑捧
五經腹髙堂發新稿重複羅籖軸觀之類窺管諷味得
膏馥(䝉老號為連韻/如云風捧諷馥)
白頭書生黒頭翁長安時花幽澗松逺飛近啄雖異志
天命厚薄無雌雄鈎深采博燥喉吻守此一畝蓬蒿宫
杜門不出交二仲木隂澗曲遥相通紫囊貝葉資藝苑
欵闗一見踰三冬亭亭漫吏多所厯乾死書螢心似漆
王門賓閣不留行赭顔趼足搜泉石茅簷正欲結雲根
竹葉榴花薦餘􁐍當從元亮賦言歸木茹麻衣永投筆
(䝉老號為合離藥/茗如當歸木筆)
　　十月五日集季野家歸作
賢愚孰無營急景信可惜如何闔廬城乃有此閒客懐
安豈初志運甓有餘力相從無何鄉邂逅一日適虚窻
得朝陽寒凛作春色琴書羅棐几一一浄如拭畫沙見
奇蹤落屑非近識似追永和還未覺正始隔峥嶸衡霍
囿莾蒼雲夢澤時華𤣥低卬幽鳥共深寂誰驅此變幻
戲納方丈域慚公慶春釀澆我憂思積豈無車公語(謂/方)
(囘/)顧匪伯仁匹(自/謂)長檠蠟華摧起視霜月白酣歌美清
夜擁髻侍通徳參差吐幽妍鑿落豔芳碧觥籌不留行
為問此何夕言歸謝主人五斗安可極
　　戲示江協律漢
酸寒北山尉憔悴孔州守枯魚同處陸濡沫頼詩酒當
時年尚壯意氣亦何有秪今雙髩華十載一囘首仕初
君似遇遊倦吾已醜邂逅記昔遊空嗟漢南栁
　　江再和戲答
當年季將軍晩節河東守誰令一人譽揮去坐使酒長
卿起遐陬落筆賦烏有要之乃雕篆意不在黔首窮通
付造物世俗浪妍醜何必送五窮呼奴結車栁
　　空相僧舎書事
午景入疏竹堂隂筠粉香疏簾撲空翠無風自微涼碁
聲破禪寂日轉幡影長霏煙觸垂爪泛乳搜枯腸投局
起㝷勝徘徊雨花堂巢蓮見靈龜信有千歳祥徐觀乃
跛鼈圉圉循菰蔣笑罷能歎息是非可兼忘却坐對談
麈氷松想千章斯湏二三子矯若驚鴻翔府中有料理
不作功曹狂(杜甫為功曺云束帯發狂欲大呌簿書/何急來相仍是日江趙潘以幕職事去)
　　戲贈江仲嘉司兵
君不見謝公栖遲樂東土起作司馬征西府莫年談笑
有穰孫鶴唳風聲走強虜又不見子猷剡川髙興闌肻
隨鶴書落人間不知騎曹底官職朝來拄頰看西山平
生清真翠嵓老泉石膏肓偶同調嵗寒落落見孤松不
忍低眉寧枯槁年來無米繼朝炊聞說吴興富魚稻不
妨來作古司兵士卒投醪止鳬藻美哉洋洋霅溪水秋
塘百里荷花繞當年釣徒放浪處醉目悠然送歸鳥斯
人不死世不識往往凌波弄瑶草君方叅同擁龍虎我
欲治荒種梨棗㑹當月夜見庬眉一笑超然凌八表(張/志)
(和自號為/江湖釣徒)
　　送趙子晝奉議歸睢陽用熊倅韻
紛華眩人劇朱碧子獨好書如好色王孫被服甚寒生
射策君門先破的滎州書窟三萬卷錦標付此庬眉客
南遊句吴北大魏亦復徒勞問刀筆不唯脣齒腐經史
正自雲山鏁胷臆來來息交思簡事為子忘劬廢晨昔
春風滿帆送歸舸囘首清游如昨日知君名駿定千里
不待朝廷訪幽側有書時寄鴈南飛顧我漁樵正争席
　　同趙奉議離吴興江仲嘉與其兄仲舉送百餘里
　　　醉中戲作此句一首
大江飲酒如澆灰小江飲酒顛如雷扁舟相送不道逺
百三十里雲帆開云亭老人窮不死故園茅屋荒蒼苔
闔廬城中一畝地已辨甕牖鋤蒿萊吴興上佐吾黨士
十年縱賞西王臺眉間黄色袨綵服柂樓長嘯春風囘
要湏酩酊酬此别不離萬頃添金杯明朝相望即湖海
縱有美酒何為哉
　　過毛達可友給事覽壁間舊詩次韻二首
堂前清颸發樹外赤日西坐令天壤間氣候忽不齊解
帯席嘉䕃長哦壁間題故應有神䕶塵土不得迷前年
款公門鷤䳏亦已啼今年復羇旅庭莎欲鳴雞西游有
底急觸熱忘卑棲似為飢所驅不計轍與蹄綈袍意彌
厚槃餐洗羮藜磊塊乆不澆醇醪代朝虀襄陽乏新句
夜直難相攜黄華非不佳寒澹每見少蕭蕭亦無言懐
抱不自曉深嫌小桃夭欲伴霜松矯窺叢慰寂寞時有
南飛鳥主人真賞奇灌植勤便了徘徊傍東籬髙興在
塵表坐有白頭生臨風百憂繞
　　北固懐古
阿瞞長驅壓吴壘飲馬長江投馬箠英雄秪數大兒耳
彷彿芒碭赤龍子幄中况有南陽客布衣躬耕無甔石
當時鼎足計未成聊此一寄空赤壁人隨流水去不還卧
羊頑石留空山如今留石亦煨燼山與長江相向閒
　　秋華無幾尚有紫薇相對里巷間
晚花如寒女不識時世妝幽然草間秀紅紫相低卬榮
木事已休重隂閟深蒼尚有紫薇花亭亭表秋芳扶疎
綴繁柔無復粉豔光空庭一飄委已覺巾裾涼手中蒲
葵箑雖復未可忘仰視白日永凄其感氷霜
　　秋雨三首
細字忽難讀松窻失朝暉開簾視天宇屯雲凝如黳霏
微乍噴灑翕忽看淋漓斯湏建百川中庭即方池秋雷
亦動地勢洶萬皷鼙虚簷忽無聲蒼狗變白衣飄揺露
穹碧涼飈洗蒸炊雨師真解事作止適所宜
十日儷辰次如環了無端人言秋甲子畏濕不畏乾向
來譙門道旁立三尺壇故勤壁間緣一起泥中蟠青衣
躍且躁有如沐猴冠先聲忽灑道直此辰與干邇來未
旬浹三見急雨寒黄流抹河草連檣度平瀾良苗有佳
色未覺千畝寛時暘亦須早無使江湖翻(頃年吴江大水/斷長橋吴人相)
(傳為太/湖翻)
華首三不遇求田亦良圖莫嗔湖海士豪氣故不除扶
犂本吾事二頃終勝無繞舎生蒿蓬閉門種英蕪從渠
百尺樓笑此蝸牛廬吴中乆卜鄰㑹從古人居荆溪一
廛地儻與求羊俱屠門過大嚼一雨喜有餘正恐二三
子聨翩躡雲衢空令千里駕悵望黄公壚(林徳祖周憲/之皆居蘇郭)
(慎求田園/在陽羡)
　　過紅梅閣一首
春風如醇酒著物物不知能使死瓦色化為明艶姿寒
枯出繁秀巧與節物期江梅故幽獨綽約不自持居然
北枝後迨此白日遲春風日浩蕩醉色囘氷肌清妍有
餘態衆芳謝凡卑憑虚一囘睇俯仰歳月馳所恨培雪
根向來歳寒枝差池弄芳晚坐令顔色移顔色固嫵媚
幽香無故時
　　題蔣永仲蜀道圖
梓州别駕真雛鳳賞古探奇坐飢凍要窺瓊僰蔚藍天
直上潼江厯秦宋每逢佳節静盤礴流出胷中九雲夢
乾坤坱圠本無迹我獨毫端發神用戲驅萬變寄陶寫
軒豁端倪巧搏控蒼筠擢秀飽氷雪古幹撐空中梁棟
奇礓那得在山谷囘首何年委堅重輪囷偃蓋屈金鐵
夭矯驚虬起巖洞春江莾蒼迷東西漢南老栁參差垂
煙中逺近見木末明星已沒城烏啼平生險怪三峽水
古木巃嵸隂風吹石間雷電殷九地出入噴薄無窮時
我身趼足半天下偃蹇故是山林姿南行灊霍北嵩洛
應接不暇空狂癡作詩寫意如捕景况有三絶窮天機
清晨對此怳自失眼中太白横峨嵋請君十襲秘緹革
恐復仙去歸無期
　　寄開化李令光
我行阡陌間苗麥已復青茅茨間新稿雞犬有和聲不
見吏索錢田家得其生雞犬亦肥字不遭無事烹於斯
可觀政豈在赫赫名父老亦相語驩然就春耕官租及
時了卒嵗樂無營
山間古梅林有鴞集其端不飛亦不鳴彈射莫敢干下
窺羣雀雛啄顙刳其肝欣然䑛兩爪意得良自安飛來
多凡鳥助此凶且殘安知萬山曲亦復鳴棲鸞相咻固
不可見嚇技亦殫衆鳥既有恃相期在嵗寒
　　園居荒蕪春至草生日㝷野蔬以供匕筯今日枯
　　　枿間得蒸菌四五亦取食之自笑窮甚戲作此
　　　詩
平生囁嚅口出語無媚悦定非肉食姿賦分在藜蕨僑
居得空園窮陋亦清絶分隂豈不惜飽睡送日月蕪菁
不湏種衆草今已茁朝來一雨過清細皆可掇東籬有
更生杞狗僅堪埒乃知天隨生豈羡五鼎列堂萱不吾
負芽甲破春雪縻身薦瓢簞解我憂思結薺花雖未繁
著地爛於纈驚雷發蒸菌自可當夏鼈馬蘭亦芳脆人
莧固凡劣晴朝當炙背俯僂事挑抉家人各盈䄡汲井
手自挈滿炊太倉陳侑以冬菹冽盤中長闌干置饋每
虚撒恨無籜龍苞此味那得闕長謡青青槐饞液想庭
樾妻孥覆相誚男子志勲烈君非老浮圖菜本可長囓
况兹閒草木豈為刀匕設乃翁笑摩腹萬事付一吷此
中有真趣勿為兒輩說
　　九月七日夜夢王元規詰旦其弟元矩適相訪感
　　　而作詩一首
故人入幽夢彷彿平生懐心知九泉隔意象慘不開哦
詩不成章敞怳誰能裁曰此蕭爽士寧當沒黄埃(夢中/作詩)
(兩句似是此意/然不記本語)清晨客在門乃自烏衣來典刑見難弟
共歎一息乖幽明不可詰此夢何為哉囘觀南園道微
徑已蒿萊
　　卜築西塢(和劉子厚/南澗中題)
出處初漫浪淹留失佳時時英盡珠璞寧復見誰差一
去四十年伏櫪乆已疲幸此嵗將暮穿雲弄清漪窈窕
煙塢中蒼隂晝森垂兹焉寄茅屋横仄任所宜谷口蘙
杉竹柴門畏人知誰言一丘壑儻與汗漫期
　　寄茭湖江仲長袤(和栁子厚初秋/夜雨贈吴武陵)
急澗無止水秋蘭無故叢别來今幾年坐閲毗嵐風交
親半鬼錄生者仍衰窮及兹過君家樽酒一笑同知我
厭鼙鼓煩君韻絲桐相攜步林壑暫覺萬慮空樗社寄
莊叟(自/謂)醉鄉著無功(謂仲/長)醒來百憂集尚寐期無聰
　　晨起梳頭髪白且稀有感
余髪已種種我懐亦依依風林無安巢寒日無餘輝束
髪隨官牒前言服良規豈唯㑹計當自詭牛羊肥妄獻
北闕書野芹安足希一挂邪士籍徒嗟寸誠微惓惓甽
畝志正作禍患機羇危不如人行行向知非世變不可料
風塵暗王畿真人起白水帝命式九圍誤沐宣室召白
頭侍經幃誰言螢爝光敢近白日暉誰言草木萌敢試
雷霆威野馬立仗下軒昻妄鳴嘶弁之老牛皁無復瞻
龍墀天公了無私與奪適所宜時方急功名選愞安所
施士方貴才辯安用鈍訥為常人與善士何異於愚癡
譬之救焚溺珮玉行逶迤弃捐乃其理刺天看羣飛幸
非髙明室百鬼浪見闚自從伏嵁巖風淫得偏痱有足
不得行有手不得持每思林野娱濟勝憂無期堆豗不
得往如驥縶且鞿如盲不忘視如寒不忘衣如痿不忘
起如羇不忘歸但願老窮健長甘北山薇豈復理鬚髩
峩冠待晨曦
　　自仲嘉云亡未始見夢舟行夜入吴興境有夢如
　　　平生感而賦詩四首
江子隘斯世翛然向方蓬一朝成千古寤寐不復通夜
入霅溪境胡然見幽夢髙標何所似俯仰風中松談笑
如平生炯炯雙方瞳去年經行地陳迹亦已空故應𤣥真
老相與遊無窮
諸人乆不死而使武子先斯言太癡絶愛惡無乃偏君
看雅正情播在三百篇秦人哀三良百身寧可捐相鼠
有深刺嗟哉胡不遄此豈惑者歟加膝墜諸淵乃知孫
楚狂未必非公言
世以勢論士君誠不如人揚揚乘軒者志滿氣甚振外
見七尺軀中有萬斛塵鑿枘固難入鶚鸞豈相倫炙手
茍可熱行路為雷陳髙棲冷如鐵骨肉不得親誰能獨
無死榮辱乆乃真
皇天非無知伯道固有後百年能復幾僅比一昏畫乆
知彭籛夭不及殤子夀向来簞瓢生廟食至今侑東陵
雖飽死千載有餘臭梟蕃得刳腸苕折漫遺鷇試當問
𤣥夫此理或可究
　　初到書局以萬七千錢得一老馬盲右目戲作古
　　　句自嘲一首
蹄間三尋汗流赭九逵雷雹争飛灑我窮那得騁追風
正擬虺虺行果下平生畏塗飽經厯夜半臨深無馭者
故應造物巧相戲却比盲人騎瞎馬李南知音當促步
廣漢騰嘲不相假執鞭良稱塞翁見並轡聊從杜陵夏
厖然病顙豈其類老矣問途那可捨徑煩一夫事刷秣
似桂新芻不盈把向来伯厚亦安在結駟雞棲同土苴
他年東去把撩風縱爾逍遥汴東野
　　晁無斁將之錄示近詩有和其兄以道說之詩次
　　　韻以致區區兼簡以道
談詩如談禪練性如練墨(以道深於明/理頗喜造墨)壯心悟龜毛少
作豈蛇足平生甚元龍未信今伯玉十年得投閒髙卧
謝寵辱定知貧勝富固自平為福著書著名山㑹使山
鬼哭結廬近三休為米時一出猶嫌佛塲選肻問燕臺
築俗人難與言鏡髢遺盲秃前年客長安正覓三釡粟
塵中一傾蓋爽氣岷峨緑别來更﨑嶔寡陋嗟我獨塵
埃箧中書有手不暇觸
　　次韻寄謝公表韓公朝請
世人如鰂魚自蔽翻吐墨猩熊亦何罪不衛脣與足要
當時木鴈安問定石玉向來休休翁老去稱耐辱迹髙
名自汙卒享清浄福肯為接輿生叩木妄歌哭韓公早
聞道垢濁乆已出終成九層臺不弃一籄築長安列㦸
第桐影將缺秃寜辭治中輿且食祠宫粟胷中荆棘盡
華髪當更緑抗塵我何庸勇退公所獨何如善刀藏聊
放虚舟觸
　　和葉翰林送李從事
嘗音真兩難邂逅多契闊一朝間容刀三嵗歌采葛古
人抱修能初不露錐末誠令處囊中談笑堪式遏豈無
識玉人顧恐鑠金奪遂令緇衣好歛迹裁自脱畫地杯
已疏志鵠弓遽撥徒嗟湖海上髪白牙齒豁懷公劇海
林念至失焦渴臨風賦新謠憂思不可掇
　　自寛吟戲效白樂天體
武陵謫九年下惠仕三已或窘如拘囚或了無愠喜吾
生憂患餘年忽及耆指偏痱未全安抱病更五禩進為
心已灰弁置甘如薺坐狂合投閒佚老宜知止向令身
安健不過如是耳每思古窮人我幸亦多矣照隣嬰惡
疾羈臥空山裏纒綿竟不堪抱恨赴潁水文昌兩目妄
無復見天地簡編既長辭游覽永無冀吾今雖抱病蹇
曳非頓委時時扶杖行積步可數里校之卧牀席欲坐
不能起雖扶不能行懸絶安可比時從親故談亦不廢
書史右臂故依然運筆亦持匕籃輿時出遊初不廢牢
體况無他證候色脉苦無異詳觀動息間儻有全安理
侍祀了無慵竊禄愧索米借居浮屠宫非村亦非市廷
堂甚爽塏髙屋敞窗几郊林接溪水眼界頗清美嘗聞
天地間禍福更伏倚藉令衰蹇身終老只如此何湏苦
嗟咨未必非受祉形如支離疏飽食逸終世目盲如宋
人全生免傜使平生歎逺遊今我在桑梓田園接家山
區處及耘耔平生困鞅掌今我恬無事寢興縱所如出
處不違已病來益尊生對境空相似永無貪欲過稍習
衛生旨不為六賊牽豈受三彭毁人言病壓身往往延
夀紀大鈞黙乘除萬一理如是安全固自佳蹇廢亦可
爾死生猶寤寐况此一支體細思安否間相去亦無幾
如何不釋然萬事付疑始
　　贈别吴忱宣徳(并序/)
　余客都城邂逅河南吴誠伯偕寓興國僧舎其為人
　樂善嗜學練熟世故徙居蘄春適再世耳而蘄春人
　至都下者無賢不肖必来問訊其廬所傾下往往知
　名士故舊有以急告隨所厚薄賙之誠伯自言尉光
　山時捕得強盜十許人賞應第一等獄具部送府盜
　親戚望哭道旁或扶老攜幼號戀不忍聞誠伯顧盜
　非素猾賊為人害者一旦迫飢寒適為盜乃陷重辟
　耳因以盜還送縣稍緩其獄乆之皆得不死賞固不
　論也凡此過世俗逺甚今兹同寓僧舎者至數十人
　乃獨見親厚此又何也余調官東歸誠伯從余索詩
　為别匆匆不暇還家作此寄之
吴公河南守薦士得賈生偉兹天下士何止千人英吴
公失名字功業曖不明要非萬頃陂莫著横海鯨當時
好賢意豈愧勃與嬰蔽賢如面墻自使兩目盲好賢如
力穡穰穰嘉糓成至今餘慶在望著河南城如君豈其
裔樂善莫與京髙門二千石世徳故可評平生周旋士往
往凌青冥作史今十年讀書不求名向來光山政何異
古所稱嗟哉士營已寧使我負人聊湏借汝頭一用朱
吾輪今君乃能爾所弃如毛塵故知古賢士尚見風俗
淳猗予一畸士落落良可憎折腰務求合俗眼竟不青
憧憧九衢内邂逅蓋一傾何從乃知我頓有交舊情相
隨若形影出語見肺膺長安速化地頑鈍終無營中宵
起歸思襆被東南征投林無擇巢促步無安行寧嫌蕞
爾邑要是衆不争紛紛同舎客聚散兩不停毛子去山
邑哦詩對峥嶸想見簿領閒炯如九秋鷹(毛世/髙倜)深州戢
羽翮題輿重廬陵胷中若懸鑑圭角不自呈(上官閎/中恢)石
老故游倦飄蕭數星星崇山古惡地無乃煩苔榜(音彭/石興)
(宗振有子􁓨/有時名早死)程翁頗専嘿兩版晝夜扄時時繫烏帽匹
馬挟二黥安知刹那間一卧不復興(程興/之)其餘復誰在
誰與交忘形去駕雖結轍來檣競揚舲懐君尚留寓京
塵染裾纓其誰念乆要佐子飛且鳴况君緇衣後世故
飽所更㑹當力推挽横絶非階升却顧五湖上有人方
耦耕
　　送林徳祖致仕東歸(并序/)
　壯而仕老而歸理也士溺於仕故困而知返病而能
　休老而知止者世則猶然貴之若徳祖於斯三者無
　一焉然去官如脫屣是乃真可貴矣徳祖方未仕以
　學行有盛名四十起家至為部刺史所厯皆儒官入
　糾天府於今為要地年始登六十茹蔬飲水神幹儼
　如也一朝浩然有歸志退自府舎不謀於朋友不告於
　妻子夜半狀上府晨朝可命下斯亦奇矣余行道南
　徐過故人蘇子祖出許振叔書道徳祖掛冠勇决之
　狀余時冒初暑向逺途忽忽煩憒聞之灑然如挹寒
　流而濯清風也而或者疑焉余曰子無異也士溺於
　仕乆矣其視爵禄猶飢者之羡膏粱渴者之赴水泉
　寒者之陽而暘者之隂也意若攀垂綆而上千仞不
　可湏臾置也今乃有人負通博之才居軒冕之㑹非
　有宜去之年不得已之事也然且一朝去之彼以夸
　􁔛之心計之是豈不可駭而疑哉且仕不仕何常之
　有徳祖非為亢者也非要利者也徒曰適吾之適以
　遂吾之性而已雖然自砥節礪行之詔屢下所以愧
　責貪競者之辭實深聖主之所堲士夫之恥也今觀
　徳祖之去就重輕亦足以振士風矣夫仕者畢心力
　以奉所職處者先廉退以風士類是皆有益於時者
　也徳祖豈不賢逺於人矣哉既遇諸淮隂舟翩然東
　使人有冥鴻之歎因為詩以附諸公之末云
浩浩聲利閒静躁同一區排肩日中市有類逐獸趨中
朝尺寸地衆睇咸睢盱安知大雲客出與飛雲俱翛然
棄之去初不計卷舒紛紛軒裳士瞠目口為呿茫然更
歎息不間賢與愚乃知楊少尹未足繼兩疏時當老而
傳不失仕且居非同㑹稽史苦誓困簡書不比狂季真
索身憂病餘耆年了無事方當騁亨衢投簮逸湖海沛
若縱壑魚雖無揮金事日者誰公如清風激多士故是
明時湏恨無采詩氏儻有東歸圖
　　餘杭法憙院荆文公書堂文公康定中讀書於此
鍾山太傅起從龍鼓動風雷指顧中未見圖形求傅野
豈知徒步客新豐青鞵曽訪餐芝老(許逺遊登嵓茹芝/乃餘杭山中也)
白首唯餘擣藥童(寺僧言文公多養疾此堂當/時給侍童子今八十餘嵗矣)藏壁故
應留斷簡至今山鬼慟悲風
　　送蔣主簿入都赴試一首
東南貢吏紫髯郎一馬駸駸客路長袖裏山林洗塵霧
腹中文字了縑箱流年過我長如許樂事知君詎未央
行恐飢來驅我去也遮西日上河梁(蔣有名畫小軸常/置懐袖名壺中圖)
　　罷吏客郡城已數月滯留忽已嵗暮浩然興歎作
　　　一首
一行作吏向吴城五見娵隅上薄氷魏覬三章堪自約
殷源百尺敢言登揶􁀙秖送人為郡噎媢初非我負丞
鞅掌棲遲俱害性不知鬚髩欲侵凌
　　寒夜遣懐一首
強醉重雲欲散鹽三更飛霰忽驚簾大呼何與癡人事
此意多應俗士嫌出户仰看天漫漫持盃愁作夜厭厭
消除心事都無處下盡中軍三百籤
　　許主簿見和過有推借再作奉呈
身謀自昔湏三窟世味端能敗一薰醉裏閒愁濃似酒
春來歸思亂於雲松㦳咫尺傳盧老棗實方將訪許君
(見許逺遊與/王逸少書)却喜雲孫共來往扁舟時入白鷗羣
　　用前韻作招許主簿
風驗無復見黄初尚想應劉載後車病骨不知縁底瘦
愁眉時得為君舒動人春色來隨鷰入眼溪流静見魚
秪有此中多好句可來茅閣試憑虚
　　謝江仲舉恵酒
山城無物可忘憂但有平原病督郵知我囊中無白水
煩君若下出青州芳甘未謝三年醖傲兀能消萬古愁
㑹待東郊春意動鳴鞭乘興草堂遊
　　次韻張祠部敏叔游滄浪蘇子美故園
醉倒春風載酒人蒼髯猶想見長身試㝷遺址名空在
却歎張羅事已陳稍置曲欄穿徑竹别開髙閣俯汀蘋
拏舟更欲陪清賞要看毫端藻繪春
　　哦詩夜坐缾罍乆空無以自勞寄吴興趙司録江
　　　兵曹
詩成不直一杯水年大常懐千嵗憂何湏中令能強記
正要將軍為破愁故人乆負丘壑志公子欲尋梁宋游
相逢儻有蒲萄淥肻向西涼博一州
　　九日寫懐
節物驚心兩髩華東籬空繞未開花百年將半仕三已
五畝就荒天一涯豈有白衣來剝啄亦從烏帽自欹斜
真成獨坐空搔首門栁蕭蕭噪暮鵶(髙適九日詩縱使/登髙秖斷腸不如)
(獨坐空/搔首)
　　窮居苦雨
慢膚便腹轉疎慵睡足茅簷目過鴻墨客縱令三尺喙
木奴何似十年功門前羅雀非吾病竈底生蛙不世窮
舊雨未乾新雨漲可憐愁絶力田翁
　　避寇村舎
再脫兵戈裏全家走路塵百年同是客萬事不如人幻
境終歸盡生涯正要貧故人知在否魂斷楚江濱(寇至/之日)
(江子支趙叔問適泊/舟江口未知今在亡)
　　和答何䝉聖刪定
胷中林壑寄商顔門外紅塵了不關年去人猶昔人耳
身游才與不才間與君同覺夢中夢顧我長嗟山復山
何日方舟歸里社韋編應許試窺班(䝉聖深/於易學)
　　和江仲嘉見寄
蓽門蓬舎不知春車似雞栖甑有塵千里傳情望雙鯉
一杯和影秪三人交親離合同巢燕身世羈危獨繭綸
四體不勤心擾擾擬將𤣥㫖問吴筠(江修練故/有此句)
　　酬頴昌葉内翰見招
觸熱西遊泝濁波京華旅食謝經過年侵鏡裏今如此
歌缺壺邊可奈何賔閣遥知懸玉麈直廬應許到金坡
(唐孟浩/然故事)須公一節趨環召猶及昆明百步荷
　　旅舎寫懐
半世江湖寄此身氷墟何意及陽春離騷痛飲非名士
欵叚還鄉亦善人病木作花真強活長魚沈陸恐摧鱗
清時英俊如麻葦敢歎長年甑有塵
　　林徳祖有詩寄光祿蔣卿夢錫瑎及送朱博士駿
　　　發終篇皆見及此韻寄懷
閉門那復賦三都傳世何妨強著書東海遺榮行路歎
南山歸隠故人疎尚平婚嫁無餘累摩詰身心即净居
六十挂冠雖早計絶勝銜索泣枯魚(聞徳祖兒近已娶/婦故有尚平之句)
金華玉府九天開夜誦何人薦逸才太學諸生終莫挽
長沙賢傳幾時來别離有恨空魚素嵗月如飛逐管灰
亦欲相追老湖海稽山肻放酒船囘(徳祖既休致不復/作都城書余獨時)
(致書問訊故有/空魚素之句)
　　和江子我端友
雨脚初收曉霧開青鞵布襪好追陪幽人無事長相見
佳句有時還自來白業誰能超石壁朱顔亦任發春醅
憂來忽憶燕南信安得閿鄉老萬囘
　　别後有懐子我追用巾字韻作寄
漉酒空峩五栁巾一觴相屬念情親玉川奴婢今猶昔
錦里田園老更貧氷洞清泉誰共酌風篁幽徑好尋春
開年晴暖須歸去還向江湖覓故人(子我東去云欲居/無錫或過錢塘故)
(有氷洞/風篁句)
　　鄭希尹大夫㑹吳中諸老唯方子通不至余作詩
　　　呈希尹
黒頭新貴擁朱輪交㑹耆英乆不聞博識猶多漢郎吏
敦詩仍有晉將軍(一怍悃愊無華漢郎/吏詩書執禮晉將軍)河流曲曲靈光
異芝盖莖莖瑞氣芬(是日/九人)坐想城東隠君子無心閒似
嶺頭雲(張敏叔祠部章伯成户部餘皆員郎故有郎/吏之句張仲謨嘗帥熙河故有將軍之句)
　　㑹稽旅舎言懐
北山之北寄柴扉茅屋參差倚翠微老罷那知還作客
春來無奈苦思歸淹留恐復荒三徑潦倒寧堪扈六飛
乘鴈雙鳬成底事不應容易裂荷衣
　　次韻江子我見寄長句(余時初忝/秘書少監)
泥行正作龜藏穴霧隠初微豹一斑豈有髙標如冠玉
况無談舌解連環一登文石趨宣室三竊蟠桃向道山
早晚共尋雞黍約林泉猶得半生閒
　　山近
山近雲多態身閒夢亦幽紙窻先得曉布被最知秋海
眼來隂冷雲根逗暗流結茅容我卜投老為君留
　　丁巳九日攜酒要叔問登通道門樓而江彦文寄
　　　玉友適至因用己未嵗吴下九日詩韻作
涼秋風物正清華極目髙樓不見花老境固知無樂事
醉鄉聊欲寄生涯銀鈎逺寄清桐滑玉液親題赤印斜
笑引壺觴成一醉歌筵遥想髩堆鵶(聞彦文是/日有盛集)
　　戊午嵗九日復與叔問登城樓再用前韻作
兀坐空哦服九華衰顔深覺負黄花但令無事長相見
敢嘆百年生有涯雉堞曉登千嶂抱縠波秋浄一溪斜
歸來更展新詩卷醉墨淋漓似老鵶(盧仝有却來案上/翻墨汁塗抹詩書)
(如老鵶/之句)
　　茸蝸廬吴下用葉翰林見寄詩韻作
四海無廬置此翁故營松竹儘囊空明知計出栢馬下
正擬身全木雁中東郭已成生草舎南村先怯卷茅風
向來豪氣今如此敢與元龍較長雄(張志和結廬東郭/茨以生草余結廬)
(皆竹椽松柱故/有松竹之句)
　　和白樂天二首寫懐仍效其體
莫把蓍龜更問天向來心事已蕭然塵中惝怳常如失
夢裏呻吟半不眠三徑松筠終問舎五湖煙水不湏錢
艾耆相去能多少早擬懸車十五年
中臺退食每逡巡不向重華即浄因豈但語言都少味
亦知才術不如人五雲華闕通閨籍萬里煙波擲釣綸
鳬雁去來何足道從容居士宰官身
　　和趙子雍㳺石園
長嘯西風一散襟重隂疎影静相臨水通笠澤秋容浄
竹種𤣥池野思深石墱埽雲留晚步松谿隨鶴盡幽尋
舊遊囘首成春夢太息憑誰寫寸心
　　太湖㳂檄西原道即事三首
司空山頭朝出雲西源渡口十里隂煙中雞唱未及午
白雨作泥泥已深
上崖下谷鳥道中前屩後巾魚貫從西山路暗光已夕
東山山頭餘日紅
道旁甕盎如汝陽石間電雹如吕梁不知身世在何許
舉頭四山鬱蒼蒼
　　登富陽觀山亭
橋公宅中木參天孫郎山前春燒煙大橋不向五湖去
建康宫深空嵗年
　　題蔣崇徳彞所蔵明皇夜遊圖
燃膏飛控逐流光露溢金盤樂未央擬跨八龍窮轍迹
誰令一馬向銅梁
　　七夕
阿母雲車下建章茂陵秋草竟荒涼漢庭卿相如麻葦
只數窺窻陛㦸郎
胥門老蔡定凡仙㑹有神人與作緣自笑塵容滯窮骨
不如雞犬上青天
　　江仲嘉行邑將歸見寄絶句次韻
骯髒江公故不羣八關三窟斷知春喜談狗馬從無鬼
獨抱氷霜似此君
常嫌小知漫閒閒曠度蕭然只愛閒不借黄粱留客醉
嚴闗三鼓欵銅鐶
勸農行稼亦看山牛驥何妨共一閒應笑云亭老頗僻
背崖無地結三間
漾漾扁舟拂水飛飄飄蘋末細吹衣傳呼匝地來連壁
東郭人知典午歸(仲嘉行縣歸司録趙叔問迓/之南門聯鑣還府率以為常)
詩城端欲據天山酒户猶能敵飲仙幽事相關公事了
如屏千嶂翠連綿
　　三峰草堂
庭前雙梧一畝隂禪房蕭森花木深清霜脫葉空山響
夢覺寒窻松月林
雨洗千山翠欲浮稻畦松澗已争流朝來風急凝雲盡
厯厯鐘聲過五州
　　避寇儀真
北固山頭監白旗西津渡口僕姑飛將軍笑引三千騎
洗馬鵝翎間道歸(是日聞浙西總管提兵自𤓰洲/取道儀真度長蘆便道趨杭)
茅茨低小對青山准擬餘年向此閒南望青山是黄鶴
欲憑黄鶴寄書還
　　戲題畫卷
五載京塵白髩鬚丹青遐想寄衡巫如今埽迹長林下
却對真山看畫圖
胷中雲夢本無窮合是人間老畫工常恨無因繼三絶
倩人拈筆寫胷中
　　答和江子我
長江衮衮葉蕭蕭心與虛空自寂寥過眼文書風度穴
迎秋衾枕帯移腰
楖標横擔入亂山怳如黄鶴倦飛還不妨步屧時來往
山北城南一望間
　　駐蹕揚州以提㸃刑獄公廨為尚書省禮部在西
　　　北隅卷書樓下甲戍年余嘗寓止焉今寓直其
　　　下感賦
三入南宫更白頭夜寒持被卷書樓那知趼足半天下
投老浮山省舊遊
　　戲題郭慎求所寄書尾
老罷歸來寄一廛交親南北散如煙誦君雪暗天涯句
離合升沉二十年(慎求為海州幕官行縣嘗有詩云曉/鳥啼啞啞遊子初去家去家向何許)
(雪暗天一涯云云斷句云舉頭語/天公慇懃推日車頗為吾黨所推)
　　題叔問燕文貴雪景
一壑囘環十二峰茅茨送老白雲封如今塵裏看圖畫
却愧當年邴曼容
　　新作紙屏隆師為作山水筆墨略到而逺意有餘
　　　戲題此句末句蓋取所謂柴門鳥雀噪游子千
　　　里至也(時守秀州屢乞宫/觀歸山居未遂)
急雨初收山吐雲清溪曲曲抱煙村抛書午枕無人喚
歸夢真疑鵲噪門
　　㑹稽喜得家書
黄耳東來一破顔直從松竹報平安遥知雲頂峰前住
霜鬛風篁六月寒
　　試端溪古硯偶書二首
白首重來秖厚顔有懐端欲向誰傳語言相對都無味
色在蜚鴻落照邊
人生當復幾兩屐我飲寧須三百杯破硯猶堪磨老境
醉拈椽筆埽霜煤
　　即事
雲裏琤淙十九泉茅茨深寄白雲邊何年斷取仇池境
擲過荆吴萬里天
　　偶作三首
薰風習習動林光紫翠隂中草木香山鳥一聲清晝永
白雲深處北窻涼
老向甘泉補侍臣歸來還作卧雲人一重一掩蔵煙塢
三沐三熏屏世塵
誰遣生駒玉作鞍春來苜蓿徧春山自知不入黄麾仗
振鬛長鳴出帝關
　　書夀昌驛
歲暮白日速風髙黄葉稀歸心與寒鴈一夜向南飛
　　和翁秘監彦深喜絶句四首
朝來喜氣溢層霄側聴封人共祝堯宻雪正應歌九扈
疾雷先已破三苗(時初殄/睦寇)
即㸔新緑歸千畝還見陳紅積九年便覺雨暘如有意
不湏花草苦争妍
九重誠意格天闗一夜風囘萬夀山銀闕瓊臺迷逺近
真疑羣玉接蕭閒
風鈴相語紙窻鳴拭縮飢鵶凍下驚却憶剡中髙興盡
雪消江草喚悲生
　
　
　
　
　
　
　
　
　
　
　宋詩鈔卷五十六
欽定四庫全書
　宋詩鈔卷五十七
　　　　　　　　　内閣中書舍人吳之振編
　吳儆竹洲詩鈔
　吳儆字益恭初名偁避秀園諱改名登紹興二十七
　年進士調明州鄞縣尉厯官至朝散郎知邕州軍州
　轉泰州乞祠主管台州崇道觀卒于淳熈十年諡文
　肅當時朱子及張南軒吕東萊陳龍川范世湖葉水
　心陳止齋諸公咸與友善其自邕而入對也南軒書
　孔子之剛曽子之勇南方之強三章以誌别嘗作尊
　已堂記朱子見之喜曰往者張荆州吕著作皆稱吴
　邕州之才今讀其文又見其所存其為聖賢所許如
　此四方從學者尊為竹洲先生
　　吴子既結茒竹洲以娱親復於居之前沼為亭以
　　　朝爽名之葢亭西面於晨興看山為宜
抱甕自灌園勝游貴人門有口自酌酒勝與俗人言園
中多蔓草晨夕費鋤芟遇夜或風雨安得乆盤旋村酒
不常有有亦多苦酸而况醉中語繆誤人所嫌不如飽
喫飯清風北窻眠眠多則無覺夢境仍多端惟有古斷
簡言行皆聖賢讀之未竟篇眵昏如夢間讀竟亦何為
聚訟徒喧煩厭煩以静勝又類枯木襌揠苗不耘苗亡
羊兩茫然何如池上亭虚曠可看山山色日夕佳晨興
夜氣還宴坐日過午清隂猶未遷西山倦拄頬南山興
悠然晚山雖好不遮日誰能觸熱望長安
　　和孫先生彦及棣華堂詩韻
　伏䝉頒示棣華堂詩引援古今發明大義使學者知
　不徒事汗墨而已讀之凛然増手足之愛佩仰厚賜
　亡以為喻輒依元韻亂道拜呈
大雅乆不作聲色淫鄭紫古來非一秦焚厄故如此西
都盛經學聚訟自兹始建安委道真典午事𤣥理錦縠
蔚雲霧組紃亦信美後生不着眼千古空信耳誦習號
純儒曠達稱髙士有如富贋賈多蔵不能使又如病酒
狂沉酣糟粕㫖源流日以逺循襲不為耻先生秉大雅
江東今夫子持身不夷恵漫仕無愠喜學術心自得筌
蹄視經史蘭舟翼桂楫巨川端可涘我家世從公公欲
出泥滓愚不堪世用非人不我以破屋䕃蓬根春薺老
墻址寂寞誰肎顧公獨不我鄙遺之珠玉篇諄諄說友
弟直欲障頽波肻與為茅靡觀公用意處可與召穆比
弟兄吾手足父母吾怙恃盡此菽水歡還勝有酒醑古
來願為兄日月不可弭聖賢師百世河海濶千里公如
大醫王一世膏肓起
　　寄題鄭集之醉夢齋
利欲醺人心濃如飲醇酎沉湎死不休寧論千日乆豈
知糟丘中醒狂亦時有天地育萬彚亦各賦匹偶人情
豈相逺好惡隨妍醜集之年方壯濯濯春日栁性獨與
人殊無婦奉箕帚丈室誇醉夢作詩詔朋友古來醉夢
人亡羊孰先後寒儒醉糟粕酸澁寧可口莊生夢蝴蝶
幻境徒紛糾富貴得志士列屋羅螓首象牀粲錦幄疎
綺深朱牖酣寢喚不醒鼻息春雷吼梅花霜雪姿紙張
蔬筍臭問君有何好甘作老鰥叟窮狀徒纍纍鴦債長
負負猶如荷旃人難論純綿厚但問雪煎茶何如羊羔
酒
　　汪叔耕見訪不數日别去惡語為贈兼簡子用子
　　　美二友
負釁得老窮掃軌事幽屏跫然羅雀門有客頎而整悲
歡十年别樽酒清夜永妙句時驚人盈軸肻傾廪三日
語未休霜寒夢歸省臨流分别袂波光照孤影重念吾
故人雪屋清燈冷劉子抱遺經深井級脩綆曺子中庸
學天理窮性命老驥鼓不作搴旗望公等天晴風日佳
何時過鼪徑石鼎然豆萁氷葅煮湯餅
　　題陳仲禮四知軒且當折栁之意
陳侯一世豪筆力萬人敵卧之百尺樓平眎劉元徳收
斂湖海氣一室僅容膝平生不欺心自䕶如拱璧客來
問字細論文旋糶官粱買酒樽夜深四壁冷徹骨酒酣
一笑温如春三年官滿何所畜滿􁋆稚乳書幾束長安
侯門髙於天束薪炊米桂炊玉問君持此將安歸君言
嵗收可百斛吾儕本無膏粱念况今老矣其何欲宰相
時來則為之切莫倒行夸食肉
　　寄題淳安陳令君讀書林
能吏事深刻商利謹毫釐俗吏趍期㑹簿書自羈縻寥
寥絃歌聲千古空餘思還淳山水邑令君丘壑姿邑民
本無事君亦何所為治已物自治化行風漸移君復何
所欲讀書常不足拄腹五千卷揷架三萬軸曽未出毫
芒萬室已䝉福堂東松竹林昔時秘荒榛堂中燈燭光
昔時照紅裙今何聲吾伊蕭蕭風雨晨問君有社稷亦
復有人民奈何獨自苦學道則愛人
　　陽村道中邂逅趙仁甫
脩途轉清溪孤村帯寒月瀟灑竹間亭意行成小立賓
主莫誰何悠然良自適俄有貴公子胡驄揺寳勒下馬
相勞苦呼酒道疇昔遂令麋鹿姿頗為人物色佳實進
霜堅異釀引寒碧興盡還獨歸沙頭寒月白
　　題祝聖寺浮梁道中
金碧照征涂松竹開幽徑山僧壽八十腴貌偉視聴囊
鉢罄錙銖棟宇視嚴整如公方外人眎世一泡影辛勤
畢此生更欲傳不泯當家茀父菑居位蠧國政眎公豈
容誅三歎發深省
　　題古巖舊甞侍孫先生題名巖中二首
白日瀟瀟松徑静江渠冉冉洞門深風涵廣宇生虚籟
夢破西山上夕陰景物眼前渾似舊塵埃題處忍重尋
羸驂落日孤村路塵土依然滿病襟
覆簣一拳進嵌空百肘寛僧房因石室蟻穴夢槐安塵
路十年别松風六月寒凄涼舊題處不忍更重看
　　過叢桂堂故叔祖教授讀書之所
古瓦頽垣迹已陳孤猿别鶴自哀吟可憐叢桂烟蕪沒
惟有一池春水深秀木千章新過雨寒山一帯暮傷心
清風明月時來此夢斷雲飛何處尋
　　送洪史君赴闕移節㑹府
史君文彩漢相如暫向明時綰左符為郡似家身似客
視民如子吏如奴魯公金石光千古吏部文章妙兩都
戴白垂髫相與語如公治行向来無
　　拾梧子
雞犬三家市蓬蒿一畝宫春盤厭笋蕨秋子積梧桐客
夢五年過文盟千里同時清臺省貴衮衮看諸公
　　送錢虞仲兄弟
燈火相從總角初只今已是十年餘窮愁懶漫吾猶故
文采雍容子甚都(借/用)連璧肻來同寂寞歸鞍寧不少躊
躇風流一别應如雨儻有来鴻細作書
　　和吕守環秀堂三首
乆合鳴珂上九門一麾猶許飽看山豐年諸縣公事少
燕寢清香兵衛閒鳥度屏風明水鏡雲生畫棟擁螺鬟
向來蛛網蝸涎汚勝處豈非天地慳
一州如斗帶溪山空翠家家遶畫欄丘壑自非胷次有
雲煙誰暇静中看衣冠共識家風在閭里方知漢法寛
戴白埀髫相與語今年有飯飽加餐
田家但識豐年樂見說花城日更長如獲從公時拄笏
尚能援筆侑飛觴雞豚社甕年年酒柿栗園林樹樹霜
更倩漁郎問樵徑深山深處是吾鄉
　　休日飲直之運屬家
天與吾人臭味同一官落魄郡城東偶逢休暇追鳬鶩
閒拂塵埃勘鼎鐘適意不知華衮貴醉餘聊看舞裙紅
只愁寒漏催羣動又踏朝靴逐曉風
　　次徐令韻
少日曽披九虎闗誰憐投老却乘邊貳車漫説半刺史
多稼惟欣大有年榆栁闗河無犬吠牛羊阡陌斷烽煙
玉闗人老知無用廟算如今出萬全
　　清明隂雨呈同舍
薄薄輕寒作許隂村村花柳為誰新良辰欣見百五日
冠者仍餘五六人冷雨凄風連午夜飛花流水一年春
窺園未阻江東興陌上應多翠黛顰
　　弋陽道中
積雨今朝霽東皋晩日紅人家深蔽樹野水濶浮空乆
客仍行役青春已過中嶺頭人望處腸斷白雲東
　　偶成
晩來一雨破炎蒸蕉葉葵花照眼明稍與燈花尋舊約
却嫌庭樹作秋聲
　　寓壺源僧舎三絶
風簷淅淅褪新青書展殘燈翳復明讀罷離騷還獨坐
此時此夜若為情
悶來掩卷已三更風露涓涓月滿庭閒撲流螢衝暗樹
危梢㸃㸃墮寒星
歸來閉戸還髙枕牕隙微通月影斜風急忽驚烏鵲起
空堦蓛䔩墮松花
　
　宋詩鈔卷五十七
欽定四庫全書
　宋詩鈔卷五十八
　　　　　　　　　内閣中書舍人吳之振編
　周必大省齋藁鈔
　周必大字子充一字洪道廬陵人第進士中博學宏
　詞科以敎録召試館職授秘書正字至監察御史孝
　宗初權給事中請祠提㸃福建刑獄除秘書少監直
　學士院侍講中書舍人出知建寜遷翰林學士除尚
　書㕘知政事拜樞密使右丞相封濟國公光宗拜少
　保益國公出判潭州寜宗初以少傅致仕卒贈太師
　諡文忠年七十九韓侂胄禁偽學指為罪首有集二
　百卷詩格澹雅由白傅而溯源浣花者也
　　道中憶胡季懐
珍重臨分白玉巵醉中那暇説相思天寒道逺酒醒處
始是憶君腸斷時
　　行舟憶永和兄弟
一挂吴帆不計程幾回繫纜幾回行天寒有日雲猶凍
江濶無風浪自生數㸃家山常在眼一聲寒雁正関情
長年忽得南來鯉恐有音書作急烹
　　次韻沈世得(作式/)撫幹川泳軒
江山倐晴麗雲月助色澤向來面面景天日誰洗滌主
人倚晴檻回首笑謂客府公實知己餘事懶經畫軿䝉
廕大厦軒忩開澤國架簷逼象緯植礎壓鹵斥仰看天
宇大俯覺地軸窄端如倩巨靈妙手重開闢此興固非
淺無入不自適華闕望中敞棠陰坐上得波光動藻井
㠶影落几席所欣魚依蒲未許歸見璧陰晴及朝暮氣
象如幾易颷衝有餘韻鳥度無留迹市聲沉浩浩漁唱
聞昔昔油幕俯流流修然晉八伯淋漓傅翰墨鏦擊間
金玉連璧嘉同志倚玉許涼徳頻慙陂量容未為俗駕勒
惡詩信非備勿作春秋責
　　和仲寜中秋赴飲莊宅
方語頑陰蔽月堂坐看涼吹動枯楊疾驅雲陣千重翳
盡放氷輪萬丈光莫問蚌珠圓合浦且聴羯鼓打西涼
疎狂自我何須撓撓取吹笙玉雪郎(來詩有妙曲/撓周郎之句)
　　送趙富支(彦博/)出倅洪州
期集分擕五載前衝泥各上浙江船如今再贈城南桞
依舊梅花夜雨天(辛未四月晦團司結局/今復以是日送君行)
　　次韻醵飲
層軒發天藏初日照粉艧(韓退之髙/門塗粉雘)雄觀跨鵬背煩促
陋蠶箔飛緩㑹蘭亭傳觴寫桑落飲興江海窄逸氣雲
天薄雖無漢侯鯖粗勝周禮醵清歡謝絲竹賀厦驚燕
爵圍碁賭勝負獻俳紛戲謔涼風徧廣坐長夏失重燆
(桞文赫/炎重燆)髙㑹方繼日初筵今告朔要令四難并詎止一
餉樂明朝傳絶唱百年無此作薦聞須狗監賡獨恨䑕
璞今王馳蒲輪之子尚蓮幕行參瑚璉用歸助梁棟託
(謂沈/相)讀書照青藜視草詠紅藥回顧廣文寒莫㤀雞黍
約
　　次韻趙公直賞心亭醵飲古風
晉人誇新亭假日輒髙㑹中間伯仁輩未免楚囚對江
山猶古昔􁈩物已曖昧東郊今保釐翠華記行在佳麗
壓淮楚追遊勝冠葢兹樓貫城雉于邁無小大令威雖
不歸(丁謂剏/兹亭)靈光故無碍黒雲互明滅川郭相映帶當
年烏衣遊此日思一概從容值休沐登臨多慷慨幽懐
忽軒豁細故絶芥蔕已㝷詩社盟更許食期戒佳實滿
坐上好風來天外舟移白鷺(洲/名)遠目送飛鳥快方種淵
明秫粗免監河貸一醉儻可期與君時倒載
　　送鄧曺根移帥揚州
聞道維揚地望雄風流人物似江東六龍前日臨淮海
五馬由來說醉翁碧月幾橋留夜色珠簾十里待春風
遥知九日平山㑹笑揷茱萸滿髩紅
　　送蔡徳煇(程/)教授
晩折臺城楊栁枝夕登𤓰步狒狸祠請君收拾江山助
歸和薰風殿閣詩
　　留别蘇仁仲通判
公才豈合尚題與天遣寒儒此曵裾午夜燈花曽共賞
三春樂事未全疎尊前窈窕傅新唱耳畔瀾翻聴異書
此别不湏勤戀惜君王日日問嚴徐
　　送光禄寺丞李徳逺請春祠
君家臨川我廬陵兩郡相望宜相親長安城中初結綬
石灰橋畔還卜鄰扣門問道日不足篝燈照夜論心曲
寸莛那許撞洪鐘跛鼈近將隨驥騄聞君上書苦求歸
君今豈是當歸時滿朝留君君不顧我雖歎息何能為
莫攀楊栁濤江岸莫唱陽闗動凄斷行行但祝加飡飯
潮落風生牢繫纜
　　恩許奉祠子中兄重寄
迂儒豈足助維新日奉威顔謝主臣可罷本非緣一事
致疑初不怨三人弟兄有祿供温飽畎畝何階答聖神
此去讀書真事業向來正字誤根銀
　　次韻子中兄相迎詩中有莫松楸之語追念别後
　　　叔母子柔下世故卒章及之
浙水秦淮度十霜官清誰薄簡編香向來怪虚鳥烏樂
歸去喜同燈燭光身近廣寒猶内熱手遮赤目却心凉
只愁初踏江邊路封土纍然似斧堂
　　重九竹園見梨花懐子中兄
旾花著雨即塵埃何似深秋耐久開菊尚無多饒瑞質
霜如有意護香腮也知林下風光早不為山中厯日催
望斷行人思折寄却疑呼作嶺頭梅
　　十月十七日大椿堂小集胡從周季懐以予目疾
　　　皆許送白酒彌旬不至戲成長韻
畏疾甚畏威目昏口止酒爾來時一中免使論薄厚儀
康久廢祠釀具散莫糾採藥山已焚種秫時轉後門稀
門字客室乏借書缶尚賴金石交每顧貧病叟前時相
娱樂如對疏廣受有漿不待乞似驗嵗在酉今日掃風
軒明日芼園蔌白衣雨不來往往化烏有頗聞繼髙㑹
霑醉牛馬走寧忘伐木詩酤胥吝朋友或疑夾西江恥
復餉升斗胡不玩易象樽簋納吾牖二義倘未然諾責
何為負君兮優阮籍僕也減兖守結交十五年果可不
飲否食言能無肥有孚乃免咎速宜倒糟床走送昔與
醙勿學比舎郎夜半招吏部
　　送七兄監廟赴南宫兼呈大兄知縣
河梁曽誦送行篇蝸角牛毛十五年畢竟中間多夢爾
秪今相對各蒼然蕭蕭暫隔連牀雨蕩蕩初行萬斛船
誰近上林看躍馬東陽詩句定先傳
　　題神岡廟(其神葢六朝時/劉竺使君也)
岸斷川平抜一峰丹青剝落古靈宫邦人嵗久忘遺愛
賈客時來乞好風二水有情猶磬折霜楓無數尚旗紅
岡頭故趾宜亭榭城郭江山在眼中
　　甲申中秋子中兄賦詩有八月分圓二十年之句
　　　葢歎中間多難且離别未嘗為此㑹也次韻
世事渾如蚋過前刀頭喜對鏡飛天隂晴萬里同兹夕
離别前時照幾年此去莫令疎㑹合從來無意必騰騫
幾思重秫迎佳節窮鬼還來笑買田(近屢為此計/垂成輒破)
　　夜坐困甚
馬通薪熱夜爐深柱膝承顔夢欲成不記坐來湯沸鼎
却疑蓬㡳聴灘聲
　　次韻王少府送蕉坑茶
昏然午枕困漳濱醒以清風賴子真初似叅襌逢硬語
久如味諫得端人王程不趂清明宴野老先分浩蕩春
敢向柘羅評緑玉待君同碾試飛塵
　　二月十七夜與諸弟小酌嘗榧實誤食烏喙烏喙
　　　堇也古書云以堇寘泖殺人戲成韻
伏神老芋不傷生江蟹彭其禍亦輕我獨好奇嘗泖堇
誤思榧實殺三彭
　　永新賀升卿擕中原六圖相過論古名將出師道
　　　路形勢可指諸掌為賦詩
厯厯山河一卷書博聞疑是古潜夫金城未入職方考
玉坐正披輿地圖取虢不應湏假道勝齊終困用真儒
從來美玉勞三獻豈比巾箱襲碔砆(君嘗再/上書)
　　次韻芮曺國憶去年上元二首
使節番禺重中朝社稷臣喜沉刁斗夜逺布玉墀春古
寺看紅葉(報恩寺苔提/葉燈最佳)蕃街試幻人餘歡曽畫否應記
紀梁塵
門外人隨月忩前竹動風老便佳節静病幸緑樽空春
至鴻聲北人遥蝶夢東隔年詩有債生理固知窮
　　病中次務觀通判韻
老眼亂蟬翼樂事歎何有今年不衘盃更暇問濡首愛
山空在山擿埴詎容走塵埃登髙帽生澁彈碁手三年
一蒲團近者坐欲朽朝來獨何事乾鵲窺甕牖開門得
新詩刮膜如釋負卷舒幾百囘呼舞駭鄰友吾曹交以
淡悠久哉采韭此味只自知它人薄𤣥酒
　　曽英發運幹頃擕二詩相過今復寄贈大篇且恵
　　　漢唐金石刻輒次前韻道謝
君家奕葉播芳馨室有圖書暴兩榮詩什編成風雅頌
寳章臨徧草真行興來文陣千軍掃醉後談鋒一坐傾
已許春風來過我從今日日聴嚴程
屢空不擬論錢神多病惟思對藥臣驟獲斷碑勝與縞
徐觀妙語可書紳起予字字興三歎集古駸駸訪九垠
欲寄嘉州選何物折楊聊復和韶鈞
　　青衣道人羅尚簡論予命宜退不宜進甚契鄙心
　　　連日求詩為賦一首
亦知磨蝎直身宫懶訪星官與厯翁豈有虚名望蘇子
漫令簸惡似韓公時清早退人誰肻命薄當閒我自通
破戒問君君㑹否九人於此不相䝉
　　立春日飲羊羔酒
姚魏紛紛殆百家天香一出自無譁傷多莫厭扶頭酒
貴少翻嫌滿眼花康樂舊聞宜水竹翰林新調帶煙霞
從渠草木呈新巧終愧吾公正且葩
　　頃創碁色之論邦衡深然之明日府中花㑹戲成
　　　二絶
局勢方迷碁有色歌聲不發酒無歡明朝一彩定兩賽
國手秋唇雙牡丹
醉紅政不妨文飲呼白從來要助歡碁色應同三昧色
牡丹何似九秋丹
　　池陽四咏之二
夜泊清溪弄水亭棹謳徐起月華明水晶宫畔西湖上
除却兩邦無此情(右弄/水亭)
天遣江山助牧之詩材猶及杜筠兒向來稍喜唐風集
今信樊川是父師(右杜筍/寉村)
　　再登翠微亭和同年湯平甫
相君早日翼天飛晩落江湖罪以疑好事一時開翠壁
佳名千古紀黄扉朝逰要及鴉翻樹夕返何妨螢濕衣
更得湯休奇絶句後來誰憶謝𤣥暉
　　贈黄格非
詩社飄零二十年春官老子復登仙豫章幸有横枝在
好覓鸞膠續斷絃
　　次韻胡邦衡相迎
路逢驛使嶺頭囘喜得新詩勝得梅情似春風繰楚栁
句如臈雪屑韓瑰至今皇側求賢席底事公銜樂聖杯
台路六符行復煥丹心一寸未應灰
　　向以書戲邦衡云某自盧山游西山當就近公召
　　　節今邦衡有詩督此語不騐次韻
慧逺遥同社洪崖近拍肩松枝年紀萬棐實嵗踰千(天/池)
(在廬山絶頂有萬年松香/城在西山絶頂有千年棐)徑欲通天漢忙因擢酒船(帥/漕)
(附致厨醴四/十樽寄邦衡)香城均一握易地即皆然(邦衡所居亦/曰香城山)
　　遊廬山弔大林
上盡諸峰地轉平天低雲近日多隂古來南北通雙徑
此去東西啓二林虞世南碑從泯沒白居易序合推㝷
康廬第一推仙境遂使如今忍陸沉
　　天地觀文殊燈
代馬邊塵暗五臺南方世界且徘徊一燈别是真知識
不用犇波學善財
　　贈西賢藏主可昇(眉州人與/予同庚)
我比同年百不能只餘霜髩愧師兄慇懃覓句無言說
共撥寒灰聴水聲
　　遊廬山舟中賦四韻
南北周廬阜東西徧九華宴安無酖毒痼疾有煙霞淡
落村村酒甘香院院茶馳驅君莫厭此出勝居家
　　陳宰有詩來迎次韻
沿浙江湖樂有餘滔滔何必歎東徂賞心到處窮佳境
好事逢人得異書風浪送颿時一快魚龍潛穴不湏驅
歸來正使無泥洗合壓香謬作嵗除(是行徧厯九華三/茅匡廬西山又獲)
(書籍碑/刻頗富)
　　登龜山次七兄韻
注波緣壁化城中客愠奴嗔我亦慵及至龜山還一上
為憐髙閣對雙峰
　　贈崇夀寺僧善修
老僧九十視耽耽二十年來不下山我得九華充法供
亦能禁足老山間
　　望皖公山
太婆嶺獨髙秋浦皖公山正望龍舒端如牛女隔天漢
不似彭郎近小姑
　　遊廬山佛手巖雪霽望南山
十日頑隂不見山山中一夜雪封庵伊予的有㝷山分
日照北忩雲在山
　　胡邦衡相過賞金鳳許詩未送復作木犀㑹二花
　　　殆是的對
身閒端合醉秋光兩地名花况並芳金作鳳形如許巧
木成犀裏若為香髻頭自笑辜釵色沙面誰知讖帶黄
莫問詩壇掩旗鼓天生的對欠平章
　　邦衡置酒出小鬟予以官栁名之聞邦衡近買婢
　　　名埜梅以為對
濁水難攀清路塵偶曽先後掌絲綸歸來久侍茵慿舊
至後初逢梅栁新湖水欹斜應有意(蘇詩日出冰凘湖/水散野梅官栁漸)
(欹/斜)春光漏洩不無因絳帷幸為天荒破日日當為問道人
　　戊子嵗除以粣代酒送邦衡邦衡有詩見戲仍送
　　　牛尾狸次韻
先生豈比習池徒薄醒仍慙校尉厨獻粣聊將追粔籹
餔糟只欲伴屠酥削肌知自何人手灌頂疑嘗釋氏醐
必許㝷花兼問栁敢辭挈榼更提壺(來詩有/㝷花句)
　　邦衡再送二詩一和為甚酥二和牛尾狸
金谷烹煎豈我徒磨舂争語夜闌厨六年不賜湯官餌
除日猶分刺史酥(是日餞守送酥用/東坡謝洄守故事)小恵無多真畫餅
大篇有味勝清醐遥知發冪哄堂處不見蒸鵝只瓠壺
追跡猶應怨獵徒截肪何敢恨庖厨膾鱸湖上曽誇玉
煑豆瓶中未是酥伴食偏宜十字餅先驅正賴一巵醐
却因玉面新名字腸斷元正白獸壺(牛尾狸一/名玉面狸)
　　後兩日大雪邦衡復用前韻作窮語戲和
天憐寓客混緇徒十日無煙香積厨莫雪故教投碎米
饞涎那更忍流酥旃毛嚙盡寒生粟風絮吟時韻怕醐
誰似維摩坐芳縟散花别是一方壺
　　己丑二月七日雨中讀漢元帝紀效樂天體
昭君顔如花萬里度雞漉古今罪畫手妍醜亂羣目誰
知漢天子袪服自列屋有如公主親尚許穹廬辱况乃
嬪嬙微未得當獯鬻奈何弄文士太息争度曲生傳琵
琶聲死對青塚哭向令老後宫安得載簡牘一時抱微
恨千古留賸馥因嗟當時事賢佞手反覆守道蕭傅死
效忠京房戮史臣一張紙此外誰復錄有琴何人操有
塚何人宿重色不重徳聊以砭世俗(古今賦昭君曲雖/大賢所不免僕更)
(其說無/乃過乎)
　　胡邦衡生日以詩送北苑八銙日注二瓶
賀客稱觴滿冠霞(樓/名)懸知酒渇正思茶尚書八餅分閩
焙主簿雙瓶揀越芽(見梅聖俞謝/宣城主簿詩)妙手合調金鼎鉉清
風穏到玉皇家明年勅使宣臺餽莫忘幽人賦葉嘉
　　邦衡再和次韻
金章紀出氣凌霞不愧君王坐賜茶(講讀罷例/賜茶一甌)商嶺烹
來思舊様(王元之詩云様標龍鳯號題新賜得還因作/近臣烹處豈期商嶺水碾時空想徤溪春香)
(于九畹芳蘭氣閒似三秋皓月輪愛/惜不嘗惟恐盡除將供養白頭親)洛泉煎處歎新芽
(唐劉言史與孟郊洛北野/泉煎茶詩云粉洗越笋芽)詩評未怕人生癭監濟惟防
賊破家賸欲蒼生蘇息否剛嚴湏是相王嘉
　　邦衡用舊韻慶予生朝賡續為謝
蓬山落拓復經春宧淳茫洋懶問津志節漸銷平日壯
髩毛空比去年新午橋早並緋衣相一月還同赤壁人
(邦衡壬午六月生予丙壬七月生同/居廬陵故特比裴度周瑜二公事實)天造駑駘追驥騄
無如才徳異疵醇
　　賀范志能農圃堂
荒淫呉以顛戰勝越云吉是非兩安在阡陌眇蕭瑟公
來開别墅草莽手爬櫛隂晴及寒暑每到皆勝日新詩
弔興廢收拾滿箱帙有客師元亮甫謝彭澤秫幸分北
窓風容此易安膝
　　八直召對選徳殿賜茶而退
綠槐夾道集昏鴉勑賜傳宣坐賜茶歸到玉堂清不寐
月鈎初上紫薇花
　　過鄔子湖
萬頃湖光似鏡平蜿蜒得得導舟行從來仕路風波惡
却是江神不世情
　　奉祠還姪繹以詩相迎次韻
聖朝有道合羞貧清畫那容裏路珍金馬玉堂辭漢殿
桃花流水訪秦人敢吟莫莫休休句且佚膠膠擾擾身
髙㑹竹林欣有日速篘玉友釣溪鱗
　　前嵗冬至與胡邦衡小語端誠殿下道直下舊事
　　　今年邦衡舉易緯六日七分之説輒用子美五
　　　更三㸃為對後數日得劉文潛運使書記去年
　　　館中團拜人今作八處感歎成詩
青城小語慶新陽共向紅雲拜玉皇六日七分驚嵗月
五更三㸃憶班行屬車誰從黄麾杖釣艇還飛白羽觴
猶勝去年三館客十人八處更相望
　　十二月十九日餞劉文潛運使明日書來云醉夢
　　　中作小詩但記後兩句為足成之
幽人門巷冷於氷使節光華肻再登今夕青燈話三館
明年何處說廬陵
　　臘旦大雪運使何同叔送羊羔酒拙詩為謝
未雪氷厨已撃鮮雪中從事到君前淺斟未辦銷金帳
快㵼聊憑藥玉船醉夢免教園踏菜富兒休詫饌羅羶
爛頭自合侯闗内何必移封向酒泉
　　簡提刑呉大卿(宗旦/)勑四路獄二首
瑞節頻移意可知西川西廣又江西蘇黄到處君行部
物色分留待品題
堆勝横看白鷺洲青源穏着釣臺幽魯公翰墨師川句
訪古何妨與一遊
　　丁酉二月二十日同部中諸公遊下竺御園坐枕
　　　流亭觀放閘桃花數萬隨流而下繼至集芳(缺/)
　　　　　也是時海棠滿山郁李滿欄殆不類于人
　　　間世明日入部而桃花數枝伶俜窓外未時内
　　　直則海棠郁李各一株方開遂賦此二絶句云
萬㸃紅隨雪浪翻恍疑身在武陵源歸來上界多官府
人與殘花兩不言
清勝堂前花萬重玉堂署裏兩芳叢應憐寓直清無侶
聊伴衰翁宿禁中
　　季懐設醴且示佳篇再賦一章以酬五詠
卯飲髙樓徹莫霞絶勝茆屋已公茶篛包句好逢真實
荷葉甌深再嫩芽詩老坐中容我輩朝賢乞處藉吾家
(詩來屢引歐公茶詩故用篛包詩老事孟/郊慿周况于朝賢乞茶詩云越甌荷葉空)從來佳茗如
佳什屢酌親朋味轉佳
　　尚長道見和次韻二首
詩成蜀錦燦雲霞宫樣宜嘗七寳茶壓倒栁州甘露飲
(子厚茶詩猶/同甘露飲)洗空梅叟白膏芽(聖俞茶詩春/芽研白膏)睡魔豈是
驚軍將茗戰都縁避作家怪底清風失炎暑朝来吉甫
誦柔嘉(連日/雨涼)
鍾山處士映髙霞止酒惟親睡起茶逺向溪邊尋活水
閒于竹裏試陽芽一甌休問帝前席七椀且同僧在家
所愧叔孫無五善若為重拜晉君嘉
　　頃雲夢至善生院賦詩一聯己丑七月十三日因
　　　遊續成一絶
門外千竿竹繞墻清風終日注囘廊五年未續夢中句
得得來追三伏涼
　　七月十五日邦衡用前韻送薫衣香二帖韻為謝
天香猶帯曳裾霞銀合行參到闕茶(故事召用兩府將/到闕中使賜銀合)
(茶藥/及香)賸馥欲沾吾臭味普薫聊發善萌芽心清此去誇
僧舎意可由來出内家乞與博山添正氣嶃巖曽辱更
生嘉(劉向薫爐銘云加/此正氣嶄巖若山)
　　萬安韋邦彦字俊臣擕王民瞻楊廷秀謝昌國絶
　　　句相過次韻勉之
盧谿筆力透天心楊令文追正始音更讀池塘恵連句
識君何待接清襟
後學争欹雨後巾前賢久澤霧中文韋郎勉力追三傑
它日人還傚五雲
　　送梁山長老智顯
秦人溪畔漢人山萬木參天六月寒寫向湯休詩裏集
老夫要作畫圖看
　　昨以清醇之酒為邦衡侍郎壽乃䝉恵詩且約深
　　　秋清集至時侍郎當捨芙蓉而面三槐某已歸
　　　東籬悠然見南山矣次韻為謝
觚稜囘首六經春重挈荷囊止要津桑下未忘三宿戀
栁邊仍喜一畨新即開東閣招奇士快與西湖作主人
濁酒誇張真過矣如公詩句乃清醇
　　從駕過徳壽宫馬上得程泰之次庚寅玉堂舊韻
　　　有銀章金帶之戲走筆為謝
推敲也復從鳴鑾鳳沼詩盟故未寒兩制空煩舎人様
(僕近日誥命及/答詔皆年兄筆)外郎争比大夫官(僕官朝請郎年/兄新轉大夫)翰林
今夜仍連直講殿明朝豈兩般畢竟五金如五味莫因
黄白議鹹酸
　　程泰之昨有金帶銀章之句十二月二十八日乃
　　　因押伴北使赤岸御筵服重金侍宴紫宸殿坐
　　　間嘗作數語為戲後兩日復得其詩亦再次韻
甚日重黄侍御鑾幾時八坐佩金寒(古詩云眼赤何時/雨横腰甚日重杜)
(工部云連枝不日/並八坐幾時除)殿庭屬目誇新貴(閣門官/争相問)部曲低頭
拜舊官(泰之嘗二春官/今復借太宗伯)五日尹京非細事四時仕宦固
多般(泰之今春服緑夏間階緋/今借金紫真傳游藝也)重行隔品詩仍㨗應笑
官卑語帶酸
　　次韻徐元敏榷貨同年
當年駕鶴沗驂鑾對躡丹梯上廣寒緑髩旋同依帥府
華顛今並列王官文才似我無多子契分於君有四般
(唐人與同年詩/云契分四般同)念舊不妨頻枉駕甕頭隨意酌甘酸
　　邦衡侍郎留金陵再用津字韻賦詩謝送賜茗復
　　　以丙申小春四銙寄贈
淳熈又貢第三春驛騎星馳渡劒津七祖師泉難話舊
(謂青/原)八功徳水且嘗新雪亭烹處休裝景火閣煎時却
可人只恐春從官栁(邦衡侍/婢名)動樂天還欲醉精淳(唐朱/敬則)
(傳淳精流/糟粕棄)
　　聞西省賞酴醿芍藥戲成小詩奉簡泰之侍講舍
　　　人年兄併以丁香橄欖百枚助筵却求殘花數
　　　枝
羣玉圈中作主人紫薇花底㑹嘉賓風光總屬程夫子
好念文昌寂寞春
滿架氷肌含碧雲翻階翠袖映紅裙玉堂只有金沙在
伴直明朝又屬君(翰苑僅有此花/泰之明晩直宿)
酒頒恫馬莫分甘金賜麟蹄搯敢尖紅白賞殘堪底用
雨中折贈未傷廉(日厯所進書/賜金及酒多)
從來引玉即抛磚自笑囊空百不堪賴得酒酣湏茗飲
聊將青子助囘甘
　　次韻閻刑部才元楊梅
炎官傘照濤江紅五月獻果明光宫越人一枝古所重
蜀無他楊譜則同(蜀中絶/無楊梅)𤣥珠更將赤水浴流火呈祥
復王屋下伴長安黒彈丸殺吏驚人寒起粟新詩字字
含芳鮮大書遺我敦同年請君速訪天竺老食白追繼
仇池仙(東坡寄天竺辨才詩云且食白楊梅葢山中實/有此果而蜀人注此詩者偶未知耳閻亦蜀人)
　　六曹長貳觀潮予以入直不預晡時大雷雨走筆
　　　戲蔡子平
雷轟萬鼓勒潮囘無復庭前雪作堆應為尚書慳且澀
盲風怪雨一時來
　　次韻天官韓尚書七月十八日風雨中觀潮予内
　　　直不赴
禁直惟聞漏鼓催潮聲遥聴訝蚊雷忽傳傑句天邊得
如對洪濤海上來大筆直能扶風雨小才何敢助涓涘
古今奇觀湏秋半好句重御伯雅杯
　　邦衡再送皇字韻詩來次韻
賓鴻列陣競隨陽却向丹山隠鳳皇銀管題詩紛滿帙
金釵度曲儼分行漢官蚤促三更席梁苑行稱萬夀觴
(上頃語侍臣云頃俟朕大舉同㳺大梁又聞/虞相陛辭奏云今年當㑹家都上夀稱觴)顧我飄零
無着處非公湔祓尚望誰
　　又次邦衡族姪長彦司户韻
聖世恩榮盛孝章北窓自欲傲羲皇通家喜燕雞豚社
治郡愁親鴈鶩行陌上花開人鬭草甕頭酒熟客傳觴
及時行樂君休厭召驛相將項背望
　　近㑹同年賞芍藥嘗櫻桃楊謹仲教授有詩次韻
　　　為謝兼簡周孟覺知縣
清晨自掃落花㕔小甕親篘竹葉清簮盍同時過陋巷
臚傳相與記彤庭階翻紅藥曽重見(僕十年間兩/直西掖矣)勑使
朱櫻亦屢經老去飄零無此夢詩來吟咏有餘馨
　　同年楊謹仲示薌林諸帖皆以老杜相期惟童敏
　　　徳謂不合學東坡殆非知詩者輒用此意成惡
　　　語一篇為誕辰夀祝頌之意見於末章
過江人物向汪曽一世龍門未易登常恐斯文無砥柱
獨推佳句有師承波瀾正使來西蜀廉陛何妨逼少陵
天遣百年如衛武㑹賡懿頌慶中興
　　過餘于呉師中秀才以小詩恵歙硯次韻謝之
舊曽起草向明光獨與羅文近赭黄三載瓦池研竈墨
因君聊復夢羲皇
　　送陸務觀赴七閩提舉常平茶事
暮年桑苧毁茶經應為征行不到閩今有雲孫持使節
好因貢焙祀茶人
鸞棲枳棘已多年父老猶傳主簿賢扶杖喜迎新使者
赤帷何惜與髙褰
疲駑久倦直明光風味嘗思十八娘擬請一麾依故舊
得無公道學蘇章
　　進讀三朝寳訓終篇賜宴錫賚謝恩詩
藝祖提劒開八荒太宗混一垂衣裳真皇破敵神武揚
夷夏憶寧法度彰寳訓成書紀宏剛有典有則萬葉昌
憶昔壬午神龍翔季秋庚子辰集房肇開講席臨清廂
赭袍玉斧光照廊台司夾侍書案黄翰林進讀天容莊
微臣簮筆近御牀親聞玉音義甚長君子小人初何嘗
非闗時運弱與強秪繫人主所否藏當年紀注此特詳
(紹興壬午九月庚子初開經筵亦召宰執聴講讀洪遵/初讀三朝寳訓第一卷至太宗問吕䝉正君子少而小)
(人多䝉正曰此繫時運盛衰陛下宣諭云不然主好/惡如何耳臣時為侍立官退以聖語載起居注中)往
來寒暑今一章牙箆謬執心徬徨終篇正直恩徳洋道
山肆筵酌天漿宫花壓帽羅絲簧硯來復古翰墨光(臣/所)
(得端硯刻復/古殿三字)馬出帝閑真驌驦閩山正焙􁀙寳香君賜
如天不可量歸美獨愧詞荒唐㳟惟聖治超百王夙夜
基命不敢康文徳既修狄可攘爼豆永掃旄頭芒三聖
勲烈同煒煌萬年億載娱慈皇
　　文忠烈公居洛有丙午同甲㑹詩今執政府凡三
　　　位樞宻使王季海參政錢師魏先在焉前嵗夏
　　　某沗叅預連墻而居適然齊年時號丙午坊次
　　　文公韻簡二公
文公八十㑹伊川盛事于今有百年豈意蒼顔華髮叟
亦陪黄閣紫樞仙府居未至容連棟班路前瞻愧比肩
丁丙連干支合徳君臣慶㑹豈虚傳
　　和龍舒兄春日出郊韻
庭束蒲鞭吏晝閒禽聲人語兩闗闗郊坰戎隊穿花裏
阡陌兒童戲雉間禪語屢題投子寺仁風常滿皖公山
薦書開道交宸几尺一封泥合錫還
　　陶淵明有已酉重九詩一首某以此年此日舟次
　　　吉水距永和才一程耳輒用其韻先寄二兄十
　　　三弟并呈提舉七兄
王覲十五載歸來稀舊交我髩昔已華今兹固宜凋去
國甫重午還家倐登髙永和有兄弟咫尺如煙霄緬懐
江東使地逺心更勞遥知上翠微江山勝金蕉豈無茱
茰酒望望思鬱陶相從㑹有日永矣非一朝
　　南國築小堂鄰里侯暘獻上梁文戲成小詩記實
　　　解嘲
半畝園林數尺堂凡花疎竹小池塘平泉緑野林相笑
事業功名合自量
　　用邦衡韻賛其閒居之樂且致思歸之意
一别龍門不計春思公夢渡太華津遥知緑野朱顔好
應笑紅塵白髪新午茗親烹留上客夜棊酣戰調佳人
道腴有味詩彌勝何止氷凝與蜜淳
　　敷文閣學士李仁甫挽詞
經學淵源史筆髙文章餘力薄風騷紛紛小技誇流俗
磨滅身名笑爾曺
鳴佩甘泉不乏人誰能博古復通今直如汲黯非㳺俠
忠似更生不鑄金
千卷長編已刻閩争傳副墨價兼金冠篇不得同迂叟
遺恨猶應記玉音
是是非非口即心掃除人偽只天真身全五福仍通貴
造物因公勸善人
病後精神更湛然挂冠剛欲及生前去來自在渾無碍
撫掌僧徒浪學襌
　
　
　宋詩鈔卷五十八
欽定四庫全書
　宋詩鈔卷五十九
　　　　　　　　　内閣中書舎人呉之振編
　周必大平園續集鈔
　　上已訪楊廷秀賞牡丹於御書扁榜之齋其東園
　　　僅一畝為街者九名曰三三徑意象絶新
楊監全勝賀監家賜湖豈比賜書華囘環自斸三三徑
頃刻常開七七花門外有田聊伏臘望中無處不煙霞
即慙下客非摩詰無畫無詩只漫誇
　　今年閏十月僕營小圃方兩月而張坦夫履示腴
　　　莊圖有起予之意遂率芼成鄙句
百年種德十年栽映帶雲巖與月臺無問四時留客醉
何曽一日不花開人人爭羡富登覽物物豈知工剪裁
我比樊須身更老只今學圃亦悠哉
　　楊廷秀送牛尾狸侑以長句次韻
江南十月方肅霜小槽初滴鵞兒黄頗思指動異味嘗
門正張羅誰末將披綿強來推不去枯鰕欲進上之户
羊羶豕腥猶可厭昉截脂凝在何處草𤣥子雲黄門郎
遺我黑面質白章形之硬語努力強寫以奇字伴史倉
愧無纖手色傾國壓糟磨刀走臧獲喜于左手持蟹黄
美勝八珍熟熊白古來貍首歌侯門名以牛後真屈君
從金玉汝洗俗諺好與紈袖陪梁園公詩如貂不頻削
我續狗尾句空着
　　寄題髙仲一䕫殿撰識山堂長韻
買山老山間乃識山之容愛山無古今此論誰非同仇
仙來唐廬一轉語獨工不識山面目只緣在山中譬之
塵漠漠又如水溶溶人魚居其間孰識碍與通我昔少
年日自擕七尺笻盤旋山南北憇息林西東朝看山之
横暮看山之縱貪多眼為乏陟險足已慵拱揖且不暇
賞失良自䝉方悟白司馬草堂對穹窿彼既若獻狀此
亦如發矇秀甲天下山至言出心胸今君欲繼之築堂
㑹奇峰何嘗遠城市而能目迎逢山形不動體山色含
真空風雲有蓄洩氣象無終窮雨餘四面翠日麗千仭
紅氤氲香爐煙挺拔雙劒峰最愛五老人崚嶒美所鍾
可望不可即有意容相從羅列皆兒孫几席次第供山
雖誇兩邦兹焉實長雄不為空堂客詎信山有宗寄語
遊山者毋徒走憧憧
　　送道士張惟深(曽從楊廷秀學詩/)
出世須抛世俗文休論何遜與陰鏗但求仙伯三年艾
㑹向彌明頂上行
　　彭孝求(惟孝/)以綠野行送芍藥數種鄙句為謝
占斷春光及夏初琉璃剪葉朶珊瑚休論花品同而異
(牡丹初號木芍藥葢本同/而未異出王元之文集)且詠詩人樂且訏北第莫辭
金鑿落(韓魏公北第賞芍藥/詩滿引莫辭金鑿落)南禪爭看玉盤盂彭宣㣲
恙何妨醉自有嬌痴婢子扶
　　魚兒牡丹得之湘中花紅而蕋白狀類雙魚纍纍
　　　相比枝不能勝壓而下垂若俛首然鼻目良可
　　　辨葉與牡丹無異亦以二月開因是得名其榦
　　　則芍藥也予名花而賦是詩聞江東山谷間此
　　　品甚多
天教姚魏主芳菲合有宫嬪次列妃玉頸圓瑳宜粉面
霞裙深染學翬衣枝頭窈窕魚雙貫風裏蹁躚鳳對花
(又似金/鳳花)莫把根苗方芍藥留春不似送將歸
　　太守趙山甫(希仁/)示和篇次韻為謝
阿嬌金屋聚芳菲當御連環聚妾妃龍女墜天頩素頰
鮫人出水織纁衣袖垂户外瞻雙引鷰語宫中第一飛
不用蟲魚箋爾雅使君合在左符歸(謂魚符也聊/答公歸之句)
　　李子權(時中/)屢求所居江月亭浴沂齋詩老病未
　　　能作坐上示及和花妃詩甚工即席次韻一首
　　　所謂一彩兩賽也
姚皇(借黄/字)去後幾菲菲湘水依然從二妃雙涙一時紅
作纈連枝千載綠為衣檻前斑竹應同伴波面文鴛欲
共飛吟徧世間閒草木何如江月詠沂歸
　　楊廷秀祕監萬花川谷中洛花甚多光榮俚語叙
　　　謝
萬花川谷第芳菲也許湘靈媵伏妃翠葉迎風牽荇帯
紅綃浴日濕宫衣共船不妒龍陽釣警乗猶疑洛渚飛
(洛神賦云騰文魚以警乗/李善注文魚有翅能飛)誰把荒園一魚目換將五十
六珠歸
　　乙卯楊廷秀訪平園即事
乗興不回安道舟銷憂同倚仲宣樓莫嫌四面酸風射
猶勝三塲瀋汗流
　　次韻楊廷秀(并序/)
　萬花川谷主人為海棠賦二首妙絶古今斷章有平
　生不帶看花福不是愁中即病中之歎代花次韻
江國羣芳自有餘詩才酒興不愁無却憐西蜀移根逺
醉向東風落筆初
傳粉施朱淡復濃不辭沐雨更梳風豈知命似佳人薄
不在吾公樂事中
　　又三月二十八日春華樓前芍藥盛開特招歐葛
　　　二兄再為齊年之集次舊韻
老去猶思飲吸川靜中還喜日為年艾耆天俾如三夀
談辨人驚似八仙洞鏁嵩峰偏入眼丹成岣嶁遠齊肩
定知樂事年年共更看新詩句句傳
　　次楊子直使君韻
雪蠒氷絲結素華天孫初織費繅車花開金谷空千種
蕋叠瑤英自一家下比山樊誰薄相上攀瓊木各雄夸
集仙翰苑須公等歸繼唐賢植此花
　　次王伯奮(淹/)通判韻(王乃文正公家吏部尚書震/之曾孫)
三槐交蔭盛京華八坐摛文冨五車玉樹合教依故國
霜㽔何事到山家幸經泥軾新題品全勝雲軿昔誕夸
絶唱強酬書字大固應傳笑眼昏花
　　趙正則彦法司户沿檄而歸玉蕋已過追賦車字
　　　韻詩奉答
春深游客競繁華寶馬香輪帶麴車不為來看招隱樹
有誰肯顧野人家飛飛粉蝶須相映皎皎銀蟾色共夸
今得審言詩勝畫傳神何必趙昌華(唐詩人杜審言為/吉州司戶正則嘗)
(刻其詩/于廨舎)
　　丁已二月甲子蜀錦堂海棠盛開適有惠以繡書
　　　錦堂記者招伯威徳源為齊年㑹次舊韻
曽因客夢到西川萬户疏封抵隔年花重錦官思杜老
鶴飛沙苑看徐仙衰顔尚許任諍齒淺量深慚賜及肩
照眼蜀粧依繡幌共驚十載讖先傳
　　曽無疑(三異/)以長韻送金橘時已暮春次韻
荼䕷殿春枝滿霜盧橘熟夏今乃黄弹丸煌煌照坐光
老叟驚詫見未嘗客言采果孟冬月剖竹為符帶蒼雪
包之赫􁋮滿貯中纒以絲枲外合節或藏綠豆飲醉翁
或雜寸槀仍緘封三説未識將誰從但覺色香新摘同
分甘安能與衆樂秘方何惜都傳却已誇指下石化金
仙指併求君勿謔
　　戊午仲春同甲小集舊次韻
㑹老三人似潁川生同綘縣免疑年(各年七/十三)尊常有酒
何妨醉事毎無心即是仙儉欲固應知足足忘形誰問
是肩肩香山已冩丹青像(德源近繪/三夀圗)洛誦仍憑副墨傳
　　紹興庚午某與安成劉逢辰秋闈同薦逢辰四子
　　　伯徳禮淳熈甲午解魁登第今宰臨川仲德仁
　　　拔癸卯解叔德㳟負雋聲季德性紹興乙卯復
　　　冠鄉舉出示當時小錄手澤在焉為題二小詩
　　　於後
丁年韋布逐槐忙結綬王畿四紀強已把衣冠挂神虎
夢囘猶未熟黄粱
鹿鳴舊籍晩重看翰墨塲中興久闌同榜諸郎皆舉首
老夫安得不衰殘
　　新光州守趙師奭字國佐才高一世任京口以讒
　　　廢宰太和以憂歸得羣待對沒於逆旅家㑹稽
　　　又遭火焚盡毁之今既葬矣其子寄行狀求追
　　　挽嗟悼不足情見乎辭
藉甚天支萬事通傷哉人爵一生窮飛英北闕讒何極
游刃西昌秩未終千騎絶憐成畫餅八人那忍助融風
只應快閣長流水遺恨滔滔向浙東
　　劉仙才仲子俊示其父醉庵詩集索鄙句
蹇歩□姗到竹溪病眸眩瞀刮金箆清風滿座無塵事
遺墨盈編有舊題久羡山人居水北今知詩社續江西
醉吟跌宕誰能寫髣髴琳瑯識介珪
　　慶元戊午重九天氣晴和待王七兄提舉監丞早
　　　集清都臺午飯讀詩書臺晩集神岡西臺皆古
　　　迹也戲成小詩
年豐和氣借春來雨足黄花趂節開要識重陽真富貴
弟兄一日歷三臺(陸士龍與兄書云一日上三臺曹公/藏石墨十萬斤又蔡邕以侍御史轉)
(治書侍御史遷尚書/三日之間同歷三臺)
　　已未立春留楊伯子(長孺/)知縣小酌夜聞窻竹有
　　　聲伯子以為雪或曰風也已而果雪詰旦敲門
　　　送詩走筆戲和
莫訝衰翁笑口開故人風度繼歐梅墮簁雪陳魚麗遠
踏迹詩仙鳳沼來酒似茅柴居鬲上句如桂子落天台
新年春自相追逐誰謂天公厭兩囘(謂坐中舉/東坡詩句)
　　己未二月十七日㑹同甲次舊韻
里人初不問山川身健徒教換歲年紅紫丁寧容老圃
丹青㸃化屬詩仙情均鴈序兼鸎友夀貫犀顱映寉肩
(東坡光道人賀海/口山顴犀顱寉肩)莫算酒行徵罰令一株花下一杯傳
　　賀升卿年垂八十以書寄平園新韻二十二篇又
　　　錄十年前簡予四詩尚有訪戴之興謹次最後
　　　一章韻為謝
文與年高豈樂天字隨心正亦公權吟詩作賦晴窻裏
問栁㝷花野水邊(升卿居永新縣東别/墅去縣百二十里)喜我新巢三徑
就勞君舊句一時編雪舟有興休回棹共載期追李郭
仙
　　仲嘉致政敷學尚書注兄寵和鄙句且寄適軒記
　　　詩銘等皆纂白樂天語也敬以來意盡用樂天
　　　事次韻
鄞川人物擬山川公似香山更永年楊栁櫻桃俱是幻
蓬萊兜率孰非仙平生名脱虞卿歷歲晩書齋夢得肩
近岸連檣多賈客定擕新句海中傳
　　徐商老(夢莘/)參議直閣進書登瀛創孺榮堂來索
　　　鄙句許示奏藁寄題
三孔三劉歲月賖後來儒術數君家五枝舊折燕山桂
八月新乗海上槎方履圓冠無愧怍西崑東觀有光華
牙籤縱許窺青簡銀海何堪眩黒花
　　三月三日適値清明㑹客江樓共觀並蒂魏紫偶
　　　成二小詩約坐客同賦
上巳清明共一時魏花開處亦連枝前身應是唐宫女
猶記昭容雙袖垂
莫思樂事年年減且喜春花日日開兄弟相看俱八十
研朱贏得祝嬰孩(趙通判每云朱書八十字于/襁褓兒領上欲其春如此)
　　正月三日胡季亨及伯信仲威叔賢昆仲歐陽宅
　　　之李達可同自永和來雨中小集叠岫閣用金
　　　鼎玉舟勸酒下視林梅戲華舉説命五説戲祝
　　　六君䝉次前韻賦佳篇各徵舊事各以一篇為
　　　謝
未復中原近有淮前朝該輔只時來濟川用礪我無是
作醴和羮何有哉正喜春晴知歲暮(初一初/二皆晴)頓招兩蕋
坐筵開和詩更作齊兒語老手屠龍合拊孩
　　　右答李季亨
舟浮江海達於淮不盡詞源滚滚來人自浴沂三益者
句成泛剡兩佳哉千鍾但使尊中滿札帙從敎案上開
却憶兒童聚嬉戲爭騎竹馬弄泥孩
　　　右答胡伯信
元和頌聖雅平淮韓栁文章付後來聮璧照人今燦者
斷金定契古誰哉白醪勸我頻霑醉青眼逢君肻懶開
㑹散東風吹面纈凍梨欣喜色如孩
　　　右答胡仲成
朱顔青綬憶秦淮白鷺洲疑鰲駕來側畔交遊欣忭者
中間賡和負康哉新春漸覺風光好陳迹時將日記開
惟有詩情不如昔傍觀撫掌倒綳孩(李白金陵詩云二/水中分白鷺洲城)
(上有亭紹興戊寅分教時毎登覽忘歸自此日有記事/巳四十六年今廬陵江中亦有白鷺洲嘗創小樓㑹客)
(其上懷/舊及之)
　　　右答胡賢叔
安流咫尺異踰淮有興何妨叠櫂來茗椀茆柴殊易耳
萍虀豆粥豈難哉談鋒不怕通宵直燕席寧辭逐日開
况是上元佳節近華燈萬㸃看蓮孩(謂孫/孩蓮)
　　　右答歐陽宅之
濁涇不必羡清淮社燕賓鴻任去來老子何曽憑日者
後生正合競時哉圓規枉把方心鑿塵世常令笑口開
八十老翁行未得不如能説小兒孩
　　　右答李達可
　　周愚卿江西美劉棠仲同賦江珧詩牽強奉答(周/一)
　　　(字元/格)
東海沙田種蛤䖴南烹苦酒濯瓊瑶饌因暫棄常珍變
指為將嘗異味搖珠剖蚌胎那畏鷸柱呈馬甲更名珧
累人口腹吾何敢慚愧三陰喜且謠(四月江珧自小種/而為大生致行都)
(廣間則腊之近方稍即用酒漬乃能寄遠韓文公詩章/舉馬甲柱闘以怪自呈柱即珧也廣韻亦注蜃屬甲可)
(飾物至玉珧似/蚌殻中柱美)
　　元宵煮浮圓子前軰似未曽賦此坐間成四韻
今夕知何夕團圓事事同湯官㝷舊味竈婢詫新功星
燦烏雲裏珠浮濁水中歲時編雜詠附此説家風
　　再賦
時節三呉重(京師貴浙燈東坡上/元詩云三呉重時節)勻圓萬里同溲浮雖
有法烹煮豈無功杜喜雲杪白徐妨酒復中䇿勛俱是
秫適口不仝風
　　七月十四日江西美約周愚卿兄弟及許景陽相
　　　過共觀鶴雛羽毛褐色因飲食雙酘新酒擘開
　　　中新荔於白蓮池上遂成盛賞明日西美有詩
　　　走筆奉和
起來汗浹似翻漿客帶清風變早涼鶴子曵衣猶淺褐
鵞兒對酒已深黄白蓮近揖三千女丹荔遐招十八娘
但把槐忙付年少不妨老伴燕林塘(杜審言晏公主山/池詩云鹿麛䘖妓)
(席鶴子/曵童衣)
　　某紹興甲子赴試此地小居今十年三歷秋舉毎
　　　遇中秋必與親舊歌舞之今歲大病使令軰散
　　　遣蕭然偶伯信伸威擕子姪相過喜成四韻
上元甲子此攻堅卜築安居正十年登堞遙觀燈奪盡
歸家却賞月流天丹臺旋葺新爐竈綘帳都抛舊管絃
頼有故人將驥子功名不斷復青氊
　　江西美復送四景詩再次韻
酉歲應知富酒漿頻年暫輒奏伊涼沼蓮不使紅侵碧
池鵠聊容白䕶黄照坐雖無駢火實絮尊幸有絡絲娘
西風早晩驅殘暑何日㝷盟到野塘
　　三次韻答江西美
菲飲簞壺食與漿淡交非復世炎涼佳名誰合戎州綠
妙語端由太史黄無怨不須移孔議有情未可老徐娘
荷香襲坐忘歸興不覺昏鵶影度塘
　　四次韻(同前/)
只因瑞露酌天漿解后移尊赴晩涼眼看碧幢擎葢綠
心慚白鵠立槐黄飲隨人量陳三雅興入詩情談四娘
雲墨月離今騐矣共欣甘雨溢陂塘(東坡催考校詩門/外白袍如立鵠莊)
(子鵠不日浴而白並音寉漢書注黄鵠下太液池/似誤矣黄寉樓即黄鵠鵠寉聲相近其色亦然)
　　五次韻(同前/)
客嘉五饋合先漿竹好仍生一味涼天與氷肌勝傅粉
人馳火齊捷飛黄將雛華表思丁令喚度京江憶北娘
絶妙新篇誰可擬一川煙草賀横塘
　　四景詩似欠一篇五更枕上足成之錄呈以博一
　　　笑勿勞屬和僕亦偃旗閉壘矣(同前/)
甘寒何必柘為漿也解逡廵造醴涼更喜寉鳴添子和
休因荔進引焦黄花如宋玉窺鄰女詩似劉郎問泰娘
只欠西湖雙畫舫便疑風景類錢塘
　　劉訥畫廬陵三壽圖求詩
同辭宦路返鄉閭兩驌驦中間以駑前後顧瞻羞倚玉
支干引從偶連珠三人不用邀明月九老何妨續畫圖
從漢二疏唐尹後相親相近此應無
　　次韻楊廷秀待制瑞香花
灞橋忍凍兩相攢漢殿含香别一般粉面固宜垂紫袖
錦裳何必著中襌禁庭侍史今同宿宫帽花枝故自欒
咀嚼新詩懐舊直刺貪寧不媿河檀
　　楊子直以一詩送小兒歸省又一絶及平園花本
　　　校文苑英華併次韻一笑
老去何心悦盛華觀書無奈眼昏花但思載酒楊雲宅
細問三州二部家(作象隨/卦云爾)
栽花種竹滿平園人道安閒似樂天自笑鉛黄消永日
何如蠻素樂華年
　　嘉興癸亥元日占寄呈永和乗成二兄
歸田初不隔江淮底事心元未徃来賭酒彈棋真夢爾
(幼年與見以此/守嵗不覺天明)膠牙藍尾亦悠哉
修禊歸來却踏青臨流謀野兩關情不如省事遊春女
挑菜渚邊看水生
　　王藉文學求讀書堂詩
倚相端能記典墳子羔未可治人民十年莫作攸之恨
萬卷方知甫也神堂下從渠糟粕議城南容我簡編親
鐵更三撾韋三絶將聖猶然况後人
　　次韻楊廷秀待制二首
　某思規層宇欲屈故人落之乃未許枉駕先貽二詩
　曲盡登臨之意遂成絶唱謹次原韻其前自叙其後
　敬簡因致一來一往之意
十年不侍殿東頭臨水登山隱者流一服瞳方無異相
三層句曲有巍樓幸殊王粲非吾土何事龎公不入州
至後臘前天欲雪扁舟乗興肯來不
官府新辭上界仙碧瑤洞口晉桃園黙存常在清都境
歸去休無靖節園為問龍樓并鳳閣何如佚及平原原
明年大作南溪社㑹訪拾遺花栁村
　
　
　
　
　
　
　
　
　
　
　
　
　
　
　
　宋詩鈔卷五十九
欽定四庫全書
　宋詩鈔卷六十
　　　　　　　　　内閣中書舎人呉之振編
　朱子文公集鈔
　朱子文公諱熹字元晦一字仲晦徽州婺源人中紹
　興進士第歴事高孝光寧四朝仕至轉運副使崇政
　殿説書煥章閣待制致仕年七十一卒理宗贈太師
　封信國公改徽國屢經薦召為小人所沮抑旋仕旋
　已道終不行知南康時建復白鹿洞書院遊武夷愛
　其山水奇宕築精舎論道其中所至生徒雲集教學
　不倦天下攻偽學日急不顧也孝宗時侍郎胡銓以
　詩人薦同王庭珪内召故朱子自註詩云僕不能詩
　平生僥倖多類此然雖不役志於詩而中和條貫渾
　涵萬有無事模䥴自然聲振非淺學之所能窺此和
　順之英華天縱之餘事也
　　邵武道中
風色戒寒候歲事已逶遲勞生尚行役遊子能不悲林
壑無餘秀野草不復滋禾黍經秋成收斂已空畦田翁
喜歲豐婦子亦嘻嘻而我獨何成悠悠長路岐凌霧即
曉装落日命晩炊不惜容鬢凋鎮日長空飢征鴻在雲
天浮萍在青池㣲蹤政如此三歎復何為
　　客舎聽雨(壬申/)
沈沈蒼山郭暮景含餘清春靄起林際滿空寒雨生投
裝即虚館簷響通夕鳴遙想山齋夜蕭蕭木葉聲
　　對雨
虚堂一遊矚驟雨滿空至的皪散芳塘冥濛結雲氣勢
逐風威亂望窮山景翳煙靄集林端蒼茫欲無際涼氣
襲輕裾炎氛起秋思對此景凄凄還増沖淡意
　　讀道書作
四山起秋雲白日照長道西風何蕭蕭極目但煙草不
學飛仙術日月成醜老空瞻王子喬吹笙碧天杪
　　月夜述懷
皓月出林表照此秋牀單幽人起晤歎桂香發窻間高
梧滴露鳴散髮天風寒抗志絶塵氛何不棲空山
　　冬雨不止
怱怱時序改白日藏光輝重隂潤九野小雨紛㣲㣲蒼
山寒氣湥髙林霜葉稀田家秋成意落落乖所期曠望
獨興懷戚戚愁寒飢事至當復遣且掩荒園扉
　　贈仰上人
澗谷秋雲曉飄颻無定姿氛氲升遠樹凌亂起寒颸雨
罷成孤鶴天髙逐散絲上人歸别嶺心跡但如斯
　　即事偶賦
白煙竟日起雨晦蒼山湥老菊不能妍丹楓滿髙林抱
炳寢齋房窻户結愁隂起望一舒情遐眺豁煩襟人生
亦已勞世路方崎􁃔且詠招隱作無為名跡侵
　　寄題咸清精舎清暉堂
山川佳麗地結宇娯朝昏朝昏有奇變超忽難具論千
嵐蔽夕隂百嶂明晨暾穹林擢遙景回澗盪秋氛覽極
慚未周窮深遂忘喧欲將身世遺况託𤣥虚門境空乗
化往理妙觸目存珍重忘言子髙唱絶塵紛
　　寄山中舊知
客子歸來晩江湖欲授衣路岐終寂寞老大足傷悲忼
慨平生志冥茫造物機清秋鵰鶚上萬里看横飛
故園今夜半林影淡逾清曵杖南溪路君應獨自行潺
湲流水思蕭索早秋聲盡向琴中冩焉知離恨情
　　述懷
夙尚本林壑灌園無寸資始懷經濟策復愧軒裳姿效
官刀筆間朱墨手所持謂言殫蹇劣詎敢論居卑任小
才亦短抱念一無施幸䝉大夫賢加惠寛箠笞撫已實
已優於道豈所期終當反初服高揖與世辭
　　喜晴
衝飈動高栁淥水澹微波日照秋空淨雨餘寒草多放
懷遺簿領發興託烟蘿忽念故園日東阡時一過
　　曉歩
初日麗髙閣廣歩愛脩廊重門掩秋氣髙桞蔭方塘閩
海冬尚温晏陰天未霜坐悲景物殊亦念歲時荒故園
屬佳辰登覽遍陵岡賓遊盡才彦蕭散屏壺觴别來時
已失懷思寧暫忘宦遊何所娱要使心懷傷
　　憶齋中
高齋一遠眺西南見秋山景翳夕陰起竹密幽禽還賞
愜慮方融理㑹心自閒誰料今為客寥落一窻間
　　夢山中故人
風雨蕭蕭已送愁不堪懐抱更離憂故人只在千巖裏
桂樹無端一夜秋把袖追歡勞夢寐舉杯相屬暫綢繆
覺來却是天涯客簷響潺潺㵼未休
　　南安道中
曉澗淙流急秋山寒氣湥高蟬多遠韻茂樹有餘音煙
火居民少荒蹊草露侵悠悠秋稼晩寥落歲寒心
　　九日
故國音書阻一方天涯此日思茫茫風煙歲晩添離恨
湖海尊前即大荒薄宦驅人向愁悴舊遊惟我最顛狂
細思萬石亭前事辜負黄花滿帽香
　　晩望
禾黍彌平野凄涼故國秋清霜凝碧樹落日翳層丘覽
物知時變為農覺歲遒不堪從吏役憔悼欲歸休
　　夜雨二首
擁衾獨宿聽寒雨聲在荒庭竹樹間萬里故園今夜永
遙知風雪滿前山
故山風雪湥寒夜只有梅花獨自香此日無人問消息
不應憔悴損年芳
　　留安溪三日按事未竟
縣郭四依山清流下如駛居民煙火少市列無行次嵐
陰常至午陽景猶氛翳向夕悲風多遊子不遑寐我來
亦何事吏桀古所記奉檄正淹留何當語歸計
　　安溪書事
清溪流不極夕霧起嵐陰虚邑帶寒水悲風號遠林涵
山日欲晦窺閣景方沉極目無遺眺空令愁寸心
　　六月十五日詣水公庵雨作
雲起欲為雨中川分晦明纔經横嶺斷已覺踈林鳴空
際旱塵滅虚堂涼思生頽簷滴瀝餘忽作流泉傾况此
髙人居地偏園景清芳馨雜悄蒨俯仰同鮮榮我來偶
兹適中懷澹無營歸路綠泱漭因之想巖耕
　　同僚小集梵天寺坐間雨作已復開霽歩至東橋
　　　玩月賦詩二首
傑閣翔林杪披襟此日閒層雲生薄晩涼雨遍空山地
逈衣裳冷天高澄霽還出門迷所適月色滿林關
空山看雨罷㣲歩喜新涼月出澄餘景川明發素光星
河方耿耿雲樹轉蒼蒼晤語逢清夜兹懷殊未央
　　梵天觀雨
持身乏古節寸祿久棲遲蹔寄靈山寺空吟招隱詩讀
書清磬外看雨暮鍾時漸喜涼秋遠滄洲去有期
　　兼山閣雨中
兩山相接雨冥冥四牖東西萬木清面似凍梨頭似雪
後生誰與屬遺經
　　登閣
横空敞新閣高處絶炎氛野逈長風入天秋涼氣分憑
欄生逸想投迹遠人羣終憶茆簷外空山多白雲
　　和劉抱一
幾年牢落舊村墟此日翛然水竹居病起試㝷春逕草
客來聊煮雪畦蔬開樽細説平生事信手同繙集古書
適意何勞一千卷新詩閒出笑談餘
　　梅花開盡不及吟賞感歎成詩聊貽同好
憶昔身無事㝷梅只怕遲沉吟窺老樹取次折横枝絶
艶驚衰鬢餘芳入小詩今年何草草政爾負幽期
　　觀書有感二首
半畝方塘一鑑開天光雲影共徘徊問渠那得清如許
為有源頭活水來
昨夜江邊春水生䝉衝巨艦一毛輕向來枉費推移力
此日中流自在行
　　示西林可師二首
身世年來欲兩忘一春隨意住僧房行逢舊隱低回久
綠樹鶯啼清晝長
幽居四畔只空林啼鳥落花春意深獨宿塵龕無夢寐
五更山月照寒衾
　　次韻劉彥采觀雪之句
朔風吹空林眇眇無因依但有西北雲冉冉東南飛須
㬰層陰合慘澹周八維凍雨不流淵飛花舞妍姿翳空
乍滅沒散影還參差萬㸃隨飄零百嘉潛潤滋徘徊瞻
詠久黙識造化機上寒下必温欲積無根基漸看谷樹
變稍覺叢篁低浩然遂同色宇宙乃爾奇繁華改新觀
凛冽忘前悲摛章愧佳友佇立迎寒吹感此節物好嘆
息今何時當念長江北鐵馬紛交馳
　　次韻彥采病中口占
一榻流年度篝燈遙夜闌短衾閒自擁清鏡莫頻看竹
密初驚雪梅踈却耐寒從今花木夢無復在雕欄
　　奉陪判院丈充父平父兄宿囘向用知郡丈壁間
　　　舊題之韻
暮雨停驂處僧廬古道邊千峰環傑閣一水下平田行
役無期度經過幾歲年明朝須飽飯躡足上寒煙
　　數日前與判院丈有宋村之約雪中有懷奉呈判
　　　院通判二丈
雲垂天濶歲將闌一室翛然獨掩關擁褐不知風折木
開軒惟見雪漫山𤣥空杳靄低迷外碧樹瓏璁掩映間
吟罷左思招隱句扁舟無路過長灣
　　奉陪彥集充父同遊瑞巖謹次莆田使君留題之
　　　韻
踏破千林黄葉堆林間臺殿鬱崔嵬谷泉噴薄秋逾響
山翠空濛晝不開一壑只今藏勝槩三生疇昔記曽來
解衣正作留連計未許山靈便却囘
　　伏讀二劉公瑞巖留題感事興懷至於隕涕追次
　　　元韻偶成二篇
誰將健筆寫崖陰想見當年抱膝吟緩帶輕裘成昨夢
遺風餘烈到如今西山爽氣看猶在北闕精誠直自深
故壘近聞新破竹起公無路秪傷心(右懐寶學公作近/聞西兵進取關陜)
(其帥即公/舊部曲也)
投紱歸來卧赤城家山無處不經行寒巖解榻夢應好
絶壁題詩語太清陳迹一朝成寂寞靈臺千古自虚明
傳來舊業荒蕪盡慚愧秋原宿草生(右懷病翁先生作/翁領崇道祠官故)
(有赤城/之句)
　　入瑞巖道間得四絶句呈彥集充父二兄
憶昔南遊桂樹陰歸來遺恨滿塵襟籃輿此日無窮思
萬壑千巖秋氣深
翩翩一馬兩肩輿路轉秋原十里餘共説前山深更好
不辭迢遞欵禪居
清溪流過碧山頭空水澄鮮一色秋隔斷紅塵三十里
白雲黄葉共悠悠
風髙木落晩秋時日暮千林黄葉稀秪有蒼蒼谷中樹
歲寒心事不相違
　　夀母生朝
秋風蕭爽天氣涼此日何日升斯堂堂中老人夀而康
紅顔綠鬢雙瞳方家貧兒癡但深藏五年不出門庭荒
竈陘十日九不煬豈辦甘脆陳壺觴低頭包羞汗如漿
老人此心久已忘一笑謂汝庸何傷人間榮耀豈可常
惟有道義思無疆勉勵汝節彌堅剛熹前再拜謝阿娘
自古作善天降祥但願年年似今日老萊母子俱徜徉
　　社後一日作
聖作重品節等殺古所詳里有秦社稷僣差遂無章王
綱諒已頽精意尚不忘尚論千載前簡編有遺芳侃侃
陳孺子恂恂萬春鄉敬恭事耆老禱賽謹田桑悠悠我
里居歲事有故常向來諸老翁惇龎亦端莊交神庶或
享與物同樂康今我胡不樂悵然下頽岡古人不可見
今人自猖狂
　　偶題三首
門外青山翠紫堆幅巾終日面崔巍只看雲斷成飛雨
不道雲從底處來
擘開蒼峽吼奔雷萬斛飛泉湧出來斷梗枯槎無泊處
一川寒碧自縈囘
歩隨流水覓溪源行到源頭却惘然始悟眞源行不到
倚笻隨處弄潺湲
　　借韻呈府判張丈旣以奉箴且求教藥
一生江海逈無疇材大應容小未周景好身閒眞復樂
酒酣耳熱却堪憂飛騰莫羡摩天鵠純熟須參露地牛
我亦醒狂多忤物頗能還贈一言不
　　即事有懷寄彦輔仲宗二兄二首
一水方涵碧千林已變紅農收爭暖日老病怯髙風徙
倚非無計心期莫與同向來歡㑹處離合太匆匆
聞説飛雙槳翩然下廣津江湖知子樂魚鳥諒情親淹
速須關命行藏不繋人三山雖好在惜取自由身
　　次知府府判二丈韻
憶昨中秋夕寒盟約重㝷幔亭懽舉酒江閣快論心月
墮俱忘起罍空始罷斟秪今千嶺隔悵望一何湥(武夷/之遊)
(張王二丈元履子厚及熹與焉江閣之集子衡/移具知府丈亦賜臨屈此詩併簡同㑹諸公云)
志士懷韜略奇兵吼鏌干關河那得往肝膽不勝寒壯
節悲如許雄圖渺未闌皇輿方仄席陋巷敢求安(得浙/中知)
(舊書云聖上留意武偹諸郡練卒/皆㸃名閲武賜賚有加戎士感憤)
　　題祝生畫
裴侯愛畫老成癖歲晩倦遊家四壁隨身只有萬疊山
祕不示人私自惜俗人教看亦不識我獨摩挲三太息
問君何處得此奇和璧隋珠未為敵答云衢州老祝翁
胷次自有陰陽工峙山融川取世界咳雲唾雨呼雷風
昨來邂逅衢城東定交斗酒歡無窮自然妙處容我識
為我掃此須㬰中爾時聞名今識面囘首十年齊掣電
裴侯已死我亦衰秪君雖老身猶健眼明骨輕鬚不變
筆下江山轉葱蒨為君多織機中練更約無事重相見
　　秀野以喜無多屋宇幸不礙雲山為韻賦詩熹伏
　　　讀佳作率爾攀和韻劇思慳無復律吕笑覽之
　　　餘賜以斤斧幸甚
髙人山水心結習觀無始五畝江上園清陰遍桃李一
堂聊自娯三徑亦可喜試問避俗翁何如尊賢里(温公/獨樂)
(園在尊/賢里)
門前車馬客無非朝大夫間公獨何事中歲遽此圖長
安二三公髮白形枯癯隠憂念名節亦有此樂無(隱憂/念名)
(節張大參/疏中語)
君侯愛藏書插架何其多徙居三十乗流汗幾槖駞千
載誰晤語獨坐自絃歌至哉天下樂歲月如予何
西山一何髙雲氣出寒麓中有無事人鳴泉遶茅屋宴
坐今幾何無以愜幽獨興至偶成篇呼兒為余讀
我居湥山中茅舍破不補上見風攪林下有雲承宇聞
公落新宫户牖不可數懶惰心力衰念公亦良苦
夜吟招隱詩月落甜泉井自非千載人誰與共清景散
髮心朗寥凝神味淵永功名恐相期冨貴非所幸
仙人空山居道意妙羣物度世君則然脩身吾豈不飛
行仰雲路跌坐探理窟獨夜扣星壇清齋且簪笏
青山背夕陽兹景公所愛虚堂日落時遷坐一解帯嵐
分疑有處鳥度知無礙須㬰暮色來黙黙無與㑹
端居屏塵慮萬事付一尊客來語世故舉白當浮君超
揺謝衆甫噂沓從諸孫何以自怡悦窓中見秋雲
清溪何迢迢上有千仭山山中學仙侣白石為門關丹
經苦吟哦至道窮躋攀豈知人世間風塵縈九寰
　　伏讀秀野劉丈閒居詠謹次髙韻率易拜呈伏乞
　　　痛加繩削是所願望
　　　積芳圃
樂事從兹不易涯朱門還似野人家行看靚艷須擕酒
對坐清陰只煮茶曉起蒼涼承墜露晩來光景亂蒸霞
平生結習今餘幾試數毗那􁀙上花
　　　春谷
武夷髙處是蓬萊采得靈根手自栽地僻芳菲鎮長在
谷寒蜂蝶未全来紅裳似欲留人醉錦障何妨為客開
飲罷醒心何處所遠山重疊翠成堆
　　　山人方丈
方丈翛然屋數椽檻前流水自清漣蒲團竹几通宵坐
掃地焚香白晝眠地窄不容揮塵客室空那有散花天
箇中有句無人薦不是諸方五味禪
　　　挽蔬園
未覺閒來歲月頻荷鉏方喜土膏匀連畦已放瑶簪露
覆地行看玉本新小摘登盤先餉客晩炊當肉更宜人
却憐寂寞公儀子拔盡園蔬不嘆貧
　　　秋香徑
門外黄塵沒九逵坊中叢桂長樛枝三秋冷蕊從開落
終歲清陰不改移幽徑只愁空翠滴濃香一任晩風吹
攀援却恨王孫遠惆悵千林葉落時
　　　曲池軒
去年種竹長新篁今歲穿渠過野塘自喜軒窓無俗韻
亦知草木有真香林間急雨生秋思水面微風度晩涼
却厭端居苦無事凭欄閒理釣絲長
　　秀野劉丈寄示南昌諸詩和此兩篇
膝王閣下水初生聞道登臨復快晴帝子詎知陳迹在
長江肯趂曲池平山楹雨罷珠簾捲簷鐸風驚玉佩鳴
滿眼悲涼今古恨人生辛苦竟何成
知向潮邊弄碧漪闌干三撫漾晴暉流傳妙語驚離濶
想像清遊欲奮飛公去不應停驛騎我來直欲挂朝衣
南州髙士何由見且看新荷出水稀
　　次秀野韻五首
史君簾閣對脩筠起看名園雨後春便賦新詩留野客
更傾芳酒酹水神未酬管樂平生志且作羲黄向上人
秪恐功名相廹逐不容老子卧漳濵
滿園紅紫已爭新百囀幽禽亦喚人蠟屐未妨泥歩穩
珍叢終恨雨來頻卧看曉色忻初霽起約良游醉好春
却笑當年金谷燕相隨僕僕望車塵
惆悵春餘幾日光從今風雨莫顛狂急呼我軰穿花去
未覺詩情與道妨蘿帯不須吟杜若角弓聊復賦甘棠
淋浪坐客休辭醉飲罷晞身向九陽
知公久矣厭喧卑造物尊前喚小兒一釂未應峩側弁
十分聊爾快翻巵治中寂寞凝塵日令尹憂勞退食時
正好相㝷發孤笑莫敎牢落負心期
當年共剪北山萊脩竹成隂手自栽書卷莫教春色老
柴荆肯為俗人開公能顧我傳新句我欲留公發舊醅
惆望南園芳樹底明年應放小車來
　　留秀野劉丈二首
好雨當春過一犁我公遠憶故園西孤篷穩轉清灘急
十里行穿綠樹齊路熟已欣經霧市身輕未怕躡雲梯
諸孫剰欲留公住細和新詩丏指迷
一去屏山今幾春歸來三徑但荒榛剪除却便風煙好
徙倚還驚物色新樓外千林遮去路堦前一水戀行塵
勸君更作留連計同社追遊苦未頻
　　次秀野滄波館刈麥二首
傳聞泛宅賀新成破月衝煙取次撑鷁首斜飛寒浪急
篷窓側轉好山横知公興有江湖逈顧我詩無玉雪清
欲跨船舷還未敢幾時得伴鏡中行
貽謀夙昔但聲歌今見郊園樂事多且喜甌婁符善禱
未須蘆菔顰(去/聲)妖娥霞觴政自誇真一香鉢何煩問畢
羅我欲賣刀來學稼不知還許受㕓麽(小説有人中麥/毒夢紅裳娘子)
(悲歌有一丸蘆/菔火吾宮之句)
　　次秀野躬耕桑陌舊園之韻二首
郊園旱久只多蹊昨夜欣沾雨一犁已辦青鞋隨老圃
便驅黄犢過湥溪農談剰喜鄉鄰近饁具仍教婦子擕
指㸃竹寒沙碧處不知何似錦城西
丈人髙致邈難干雲夢何如胷次寛老去未妨詩律在
人來只怕酒杯乾故開麥隴供家釀更有蘭皋付客看
下走才慳慙屬和願公物色稍留殘
　　又和秀野一首
江皋晴日麗芳華翠竹踈踈映白沙路轉忽逢沽酒客
眼明惟見滿園花望中景助詩人趣物外春歸釋子家
向晩却㝷芳草徑夕陽流水遶村斜
　　次秀野詠雪韻三首
閉門髙卧客來稀起看天花滿院飛地逈杉篁増勝槩
庭虚鳥雀噪空飢酒腸凍澁成新恨病骨侵凌減舊肥
頼有袁生清興在忍寒猶未泣牛衣
一夜同雲覆井欄曉來千里共漫漫不應琪樹猶含凍
翻笑楊花許耐寒乗興正須披鶴氅瀹甘猶喜破龍團
無端酒思催吟筆多恐長鯨吸海乾
開門驚怪雪交加亂落横飛詎有涯密竹不妨呈勁節
早梅何處覓殘山隂隂客子須乗興洛下先生想卧家
病廢杯觴寒至骨哦詩無復更豪誇
　　次秀野極目亭韻
偶向新亭一破顔髙情直寄有無間地偏已隔東西路
天濶長圍遠近山浩蕩秪愁雲霧合轉囷却喜暮雲還
不堪景物撩人甚倒盡詩囊未許慳
　　又
坐看山花落幔顔不知身在翠雲間食寒到處雨復雨
客裏歸來山又山永夜孤燈閑照影無心棲鳥暮忘還
世情分逐流年去只有詩情老更慳
　　次秀野春晴山行紀物之句
秪憑詩律作生涯到處山林總是家便與清尊卧芳草
不妨皁蓋拂殘花側聞温詔詢耆艾好趂春風入殿衙
回首能忘舊猿鶴一篇聊爾記年華
　　再用韻題翠壁
孤亭一目盡天涯俯瞰煙村八九家翠壁長年懸布水
綠陰經雨墮危花杖藜徙倚凝春望覓句淹留到晩衙
珍重詩翁莫相惱枯腸攪斷鬢絲華
　　次山行佳句呈秀野丈
曈曈朝日出髙巖簌簌征衣曵曉嵐朝市向來孤舊意
林泉老去覺真貪凄涼煙火一百五零落交遊十二三
歎息(缺/)　　世事卧吹横笛過溪南
　　次秀野雜詩韻
　　　葺居
丈人高卧碧江頭門掩西風萬木秋重喜青山還遶屋
却嫌黄葉漸平溝開軒且放浮嵐入決水徐通廢圃流
便覺園林頓蕭爽不妨隨境味𤣥幽
　　　假山焚香作煙雲掬水為瀑布二首
平地俄驚紫翠堆便應題作小飛來爐熏細繞山姿出
綫澑遥分碧色開獨往但憑南郭几遠遊休剪北山萊
人言造化無私力珍重仙翁挽得囘
一簣功夫莫坐談便敎庭際湧千巖眼中水石今成趣
物外煙霞舊所耽泉細寒聲生夜壑香銷暝靄變晴嵐
兒童也識幽棲地共指南山更近南
　　　檳榔五絶卒章戲簡及之主簿
莫年藥裹關身切此外翛然百不貪薏苡載來緣下氣
檳榔收得為祛痰
錦文縷切勸加餐蜃炭扶留共一柈食罷有時求不得
英雄邂逅亦飢寒
向來試吏著南冠馬甲蠔山得飫餐却藉芳辛來解穢
雞心磊落看堆柈
箇中有味要君參螫吻舂㗋久不甘珍重人心亦如此
莫將寒苦換春酣
高士沈迷簿領書有時紅糝綴𤣥須定知不著金柈貯
兒女心情本自無(劉穆之初/仕為主簿)
　　答王無功在京思故園見鄉人問(王詩云旅泊多/年歲志去不知)
　　　(廻忽逢門外客道發故鄉來斂眉俱握手破涕/共䘖杯慇懃訪朋舊屈曲問童孩衰宗多弟姪)
　　　(若箇賞池臺舊園今在否新樹也應裁栁行踈/密布茆齋寛窄裁經移何處竹别種幾株梅渠)
　　　(當無絶水石計總生苔院果誰先熟林花那更/開羈心秪欲問為報不須猜行當驅下澤去剪)
　　　(故田/萊)
我從銅川來見子上京客問我故鄉事慰子羇旅色子
問我所知我對子應識朋遊總彊健童稚各長成華宗
盛文史連墻冨池亭獨子園最古舊林間新坰柳行隨
堤勢茅齋看地形竹從去年移梅是今年榮渠水經夏
響石苔終歲青院果早晩熟林花先後明語罷相歎息
浩然起湥情歸哉且五斗餉子東臯耕
　　題鄭德輝悠然堂
高人結屋亂雲邊直面羣峰勢接連車馬不來真避俗
簞瓢可樂便忘年移笻綠幄成三徑回首黄塵自一川
認得淵明千古意南山經雨更蒼然
　　長溪林一鶚秀才有落髮之願示及諸賢詩卷因
　　　題其後二首
聞説當機百念休區區何更苦營求早知名敎無窮樂
陋巷簞瓢也自由
貧里煩君特地過金襴誰與換魚蓑它年雲水經行遍
佛法元來本不多
　　送德和弟歸婺源二首
十舎辛勤觸熱來琴書曾未拂塵埃秋風何事催歸興
歩出閩山黄葉堆
十年寂寞抱遺經聖路悠悠不計程悞子南來却空去
但將迂濶話平生
　　次韻謝劉仲行惠筍
誰寄寒林新斸笋開奩喜見白差差知君調我酸寒甚
不是封侯食肉姿
　　次王宰立春日大雪韻
走身已分老菟裘肯為春回作許愁偶去㝷芳朝信馬
却來踏雪夜驅牛鋪筵不見小垂手聮句空慚高結喉
更約桃花紅浪暖却陪履舄上蘭舟
　　送張彦輔赴闕
執手何草草送君千里道君行入脩門披膽謁至尊問
君此去談何事袖有諫書三萬字明堂封禪不要論智
名勇功非所敦願言中興聖天子脩政樹威從此始深
仁大義天與通農桑萬里長春風朝綱清肅軍律舉邊
屯不驚卧哮虎一朝決策向中原著鞭寧許它人先
　　觀祝孝友畫卷
天邊雲遶山江上煙迷樹不向曉來看詎知重疊數
草閣臨無地江空秋月寒亦知奇絶景未必要人看
　　祝孝友作枕屏小景以霜餘茂樹名之因題此詩
山寒夕飈急木落洞庭波幾疊雲屏好一生秋夢多
　　齋居感興二十首
　余讀陳子昻感寓詩愛其詞㫖幽邃音節豪宕非當
　世詞人所及如丹砂空青金膏水碧雖近乏世用而
　實物外難得自然之奇寶欲效其體作十數篇顧以
　思致平凡筆力萎弱竟不能就然亦恨其不精於理
　而自託於僊佛之間以為高也齋居無事偶書所見
　得二十篇雖不能探索㣲𦕈追迹前言然皆切於日
　用之實故言亦近而易知既以自警且以貽諸同志
　云
昆崙大無外旁薄下深廣陰陽無停機寒暑互來往皇
犧古神聖妙契一俯仰不待窺馬圖人文已宣朗渾然
一理貫昭晰非象㒺珍重無極翁為我重指掌
吾翁陰陽化升降八紘中前瞻既無始後際那有終至
理諒斯存萬古與今同誰言混沌死幻語驚盲聾
人心妙不測出入乗氣機凝氷亦焦火淵淪復天飛至
人秉元化動靜體無違珠藏澤自媚玉韞山含輝神光
燭九垓𤣥思徹萬微塵編今寥落歎息將安歸
靜觀靈臺妙萬化從此出云胡自蕪穢反受衆形役厚
味紛朶頤妍姿坐傾國萌奔不自悟馳騖靡終畢君看
穆天子萬里窮轍迹不有祈招詩徐方御宸極
涇舟膠楚澤周綱已陵夷况復王風降故宫黍離離至
聖作春秋哀傷實在兹祥麟一以踣反袂空漣洏漂淪
又百年僭侯荷爵珪王章久已䘮何復嗟嘆為馬公述
孔業託始有餘悲拳拳信忠厚無乃迷先幾
東京失其御刑臣弄天綱西園植姦穢五族沉忠良青
青千里草乗時起陸梁當塗轉凶悖炎精遂無光桓桓
左將軍仗鉞西南疆伏龍一奮躍風雛亦飛翔祀漢配
彼天出師驚四方天意竟莫囘王圖不偏昌晉史自帝
魏後賢曷更張世無魯連子千載徒悲傷
晉陽啟唐祚王明紹巣封垂綂已如此繼體宜昏風麀
聚瀆天倫牝晨司禍凶乾綱一以墜天樞遂崇崇滛毒
穢宸極虐焰燔蒼穹向非狄張徒誰辦取日功云何歐
陽子秉筆迷至公唐經亂周紀凡例孰此容侃侃范太
史受説伊川翁春秋二三策萬古開羣䝉
朱光徧炎宇㣲陰眇重淵寒威閉九野陽德昭窮泉文
明昧謹獨昏迷有開先幾㣲諒難忽善端本綿綿掩身
事齋戒及此防未然閉關息商旅絶彼柔道牽
㣲月墮西嶺爛然衆星光明河斜未落斗柄低復昻感
此南北極樞軸遥相當太一有常居仰瞻獨煌煌中天
照四國三辰環侍㫄人心要如此寂感無邊方
放勲始欽明南面亦恭已大哉精一傳萬世立人紀猗
歟歎日躋穆穆歌敬止戒􁅾光武烈待旦起周禮恭惟
千載心秋月照寒水魯叟何常師刪述存聖軌
吾聞包犧氏爰初闢乾坤乾行配天德坤布協地文仰
觀𤣥渾周一息萬里奔俯察方儀靜隤然千古存悟彼
(缺/)　意契此入德門勤行當不息敬守思彌敦
大易圖象隱詩書簡編訛禮樂矧交䘮春秋魚魯多瑤
琴空寶匣絃絶將如何興言理餘韻龍門有遺歌(程子/晩居)
(龍門/之南)
顔生躬四勿曾子日三省中庸首謹獨衣錦思尚絅偉
哉鄒孟氏雄辨極馳騁操存一言要為爾挈裘領丹青
著明法今古垂煥炳何事千載餘無人踐斯境
元亨播羣品利貞固靈根非誠諒無有五性實斯存世
人逞私見鑿智道彌昏豈若林居子幽探萬化原
飄颻學仙侶遺世在雲山盜啟元命祕竊當生死關金
鼎蟠龍虎三年養神丹刀圭一入口白日生羽翰我欲
徃從之脱屣諒非難但恐逆大道偷生詎能安
西方論緣業卑卑喻羣愚流傳世代久梯接凌空虚顧
盼指心性名言超有無捷徑一以開靡然世爭趨號空
不踐實躓彼榛棘途誰哉繼三聖為我焚其書
聖人司敎化黌序育羣材因心有明訓善端得湥培天
叙既昭陳人文亦褰開云何百代下學絶敎養乖羣居
競葩藻爭先冠倫魁淳風反淪䘮擾擾胡為哉
童䝉貴養正孫弟乃其方雞鳴咸盥櫛問訊謹暄涼奉
水勤播灑擁篲周室堂進趨極䖍恭退息常端莊劬書
劇嗜炙見惡如探湯庸言戒麤誕時行必安詳聖途雖
云遠發軔且勿忙十五志於學及時起髙翔
哀哉牛山木斧斤日相㝷豈無萌蘖在牛羊復來侵躬
惟皇上帝降此仁義心物欲互攻奪孤根孰能任反躬
艮其背肅容正冠襟保養方自此何年秀穹林
𤣥天幽且黙仲尼欲無言動植各生遂德容自清温彼
哉夸毗子呫囁徒啾喧但逞言辭好豈知神監昏曰余
昧前訓坐此枝葉繁發憤永刋落奇攻收一原
　　卜居
卜居屏山下俯仰三十秋終然村墟逈未惬心期幽近
聞西山西深谷開平疇茆茨十數家清川可行舟風俗
頗淳朴曠土非難求誓捐三徑資往遂一壑謀伐木南
山顛結廬北山頭耕田東溪岸濯足西水流朋來即共
懽客去成孤遊靜有山水樂而無身世憂著書俟來哲
補過希前脩兹焉畢暮景何必營菟裘
　　鵞湖寺和陸子夀
德義風流夙所欽别離三載更關心偶扶藜杖出寒谷
又枉籃輿度遠岑舊學商量加邃密新知培養轉深沉
却愁説到無言處不信人間有古今
　　奉陪機仲宗正景仁太史期㑹武夷而文叔茂實
　　　二友適自昭武來集相與泛舟九曲周覽巖壑
　　　之勝而機仲景仁唱酬迭作謂僕亦不可以無
　　　言也衰病懶廢那復有此勉出數語以塞嘉貺
　　　不足為外人道也
此山名自西京傳丹臺紫府天中天似聞雲鶴時降集
應笑磨螘空囘旋我來適此秋景晏青楓葉赤揺寒煙
九還七返不易得千巖萬壑渠能專同遊幸有二三子
天卑此段非徒然梁郎季子山澤臞傅伯爰盎瀛洲仙
相逢相得要彊附却恨馬腹勞長鞭黄花未和白雪句
畫舸且共清泠川囘船罷酒三太息百歲誰復來通泉
(景仁數日/屢誦此句)盈虚有數豈終極為君出此窮愁篇
　　復用前韻敬别機仲
君家道素幾葉傳只今用舎懸諸天屹然砥柱戰河曲
肯似落葉隨風旋奮髯忽作蝟毛磔浩氣勃若霄中煙
隱憂尚喜遺直在壯烈未許前人專武夷連日聽奇語
今我兩腋風泠然初如茫茫出太極稍似冉冉隨羣仙
安能局促夜起舞下與祖逖爭雄鞭終憐賢屈惜往日
亦念聖孔悲徂川願君盡此一杯酒預澆舌本如懸泉
沃心澤物吾有望勒移忍繼鍾山篇
　　讀機仲景仁别後詩語因及詩傳綱目復用前韻
道有黙識無言傳向來誤矣空談天只今斷簡窺蠧蝕
似向追蠡看蟲旋始知古人有妙處未遽秦谷隨飛煙
終然世累苦妨奪下帷發憤那容專一心正爾思鵠至
兩手欲救驚徒然書空且復罷咄咄屢舞豈暇陪仙仙
(兩年罷詩/止酒故云)功名况乃身外事我馬硉兀甘囘鞭解頤果
値得水井(謂詩/傳)鑒古亦㑹朝宗川(謂綱/目)兩公知我不罪
我便可築室分林泉十年燈下一夜語閒日共賦舂容
篇
　　讀通鑑紀事本末用武夷唱和元韻寄機仲
先生諫疏莫與傳忠憤激烈號旻天却憐廣文官舎冷
只與文字相周旋上書乞得聊自屏清坐日對銅爐烟
功名馳騖往莫悔鈆槧職業今當專要將報答陛下聖
矯首北闕還澘然屬詞比事有湥意憑愚䕶短驚羣仙
空言未秉太史筆自幸已執畱臺鞭(温公以畱臺領書/局時韓魏公與書)
(有執鞭/之語)果然敕遣六丁取香羅漆匣浮桐川陰凝有戒
竦皇鑒(恭聞上讀此書有/履霜堅氷之語)陽剥欲盡生𤣥泉明年定對
白虎殿更誦大學中庸篇(頃在武夷宫/講正心誠意)
　　拜張魏公墓下
衡山何巍巍湘流亦湯湯我公獨何往劒履在此堂念
昔中興初孽䜿倒冠裳公時首建義自此扶三綱精忠
貫宸極孤憤摩穹蒼元戎二十萬一旦先啟行西征奠
梁益南轅無江湘士心既豫附國威亦張皇縞素哭新
宫哀聲連萬方黠敵聞褫魄經營久徬徨玉帛驟往來
士馬且伏藏公謀適不用拱手遷南荒白首復來歸髪
短丹心長拳拳冀感格汲汲勤修攘天命竟難諶人事
亦靡常悠然謝台鼎騎龍白雲鄉坐令此空山名與日
月彰千秋定軍壘岌嶪遥相望賤子來歲陰烈風振髙
岡下馬九頓首撫膺淚淋浪山頽今幾年志士日慘傷
中原尚擾攘人類幾豺狼公還浩無期嗣德煒有光恭
惟宋社稷永永垂無疆
　　登定王臺
寂寞番君後光華帝子來千年餘故國萬事只空臺日
月東西見湖山表裏開從知爽鳩樂莫作雍門哀
　　次敬夫登定王臺韻
今朝風日好抱病起登臺山色愁無盡江波去不囘客
懷元老草節物又踈梅且莫催歸騎憑欄更一杯
　　風雪未已決策登山用敬夫春風樓韻
披風蘭臺宫看雨百常觀安知此山雲對面隔霄漢羣
陰匝寰區宻雪渺天畔峩峩雪中山心眼悽欲斷吾人
愛奇賞遞發臨河嘆我知沍寒極見睍今當泮不須疑
吾言第請視明旦蠟屐得鴈行籃輿或魚貫
　　雪消溪漲山色尤可喜口占
頭上瓊岡出舊青馬邊流水漲寒汀若為留得晶熒住
突兀常看素錦屏
　　羅漢果次敬夫韻
目勞足倦登喬嶽吻燥腸枯到上方從遣山僧煮羅漢
未妨分我一杯湯
　　泉聲次林擇之韻
空巖寒水自悲吟遥夜何人為賞音此日團欒都聽得
他時離索試追㝷
　　自方廣過高臺次敬夫韻
素雪留清壁蒼霞對赤城我來陰壑晩人説夜燈明貝
葉無新得蒲人有舊盟咄哉寧負汝安敢負吾生(清疑/作青)
　　石廩峰次敬夫韻
七十二峰都挿天一峰石廩舊名傳家家有廩髙如許
大好人間快活年
　　過高臺擕信老詩集夜讀上封方丈次敬夫韻
十年聞説信無言草草相逢又黯然借得新詩連夜讀
要從苦淡識清妍
　　贈上封諸老
夜宿上封寺翛然塵慮清月明殘雪裏泉溜隔窓聲楮
衲今如許綈袍那復情爐紅虚室暖聊得話平生
　　十六日下山各賦一篇仍迭和韻
絶頂來還晩寒窓睡達明連牀眇歸思三宿悵餘情雲
合山無路風囘雪有聲嶽祗珍重意只此是將迎
　　讀林擇之二詩有感(自此後係東歸亂藁/)
筍輿隨望入寒煙每誦君詩輒黯然今夜定知連榻夢
一時飛墮錫山前
竹輿傲兀聽嘔啞合眼歸心已到家遊子上堂慈母笑
豈知行李尚天涯
　　馬上贈林擇之
與君歸思渺悠哉馬上看山首共囘認取山中奇絶處
他年無事要重來
　　梅溪陂下作
野牛浮鼻過寒溪落木萷摻水下陂俗手定應摹不得
無人説與范牛知
　　舟中見新月伯崇擇之二友皆已醉卧以此戲之
舟中見新月煙浪不勝寒與問醉眠客豈知行路難殘
陽猶水面孤鴈更雲端篷底今宵意天邊芳歲闌
　　次韻擇之進賢道中漫成
白酒頻斟當啜茶何妨一醉野人家據鞍又向岡頭望
落日天風雁字斜
笑指斜陽天外山無端長作翠眉攅豈知男子桑蓬志
萬里東西不作難
夜宿林岡月滿川歸期屈指正茫然也知地脉無贏縮
只把陰晴更問天
誰作窓間擁鼻聲更哦樂府短歌行從敎永夜清無寐
惟恐晨雞不肯鳴
日暮重岡上人勞馬亦飢不妨隨野雀容易宿寒枝
　　山行兩日至金歩復見平川行夷路計程七日可
　　　到家矣
行穿側徑度荒山又踏深泥過野田路轉忽然開遠望
眼明復見此平川江煙浦樹悲重叠楚水閩山喜接連
税駕有期心轉廹稜稜瘦馬不勝鞭
　　次韻擇之金歩喜見大江有作
江頭四望遠峰稠江水中間自在流並岸東行三百里
水源窮處即吾州(此江發源分水嶺故前詩/有楚水閩山喜接連之句)
　　鈆山立春六言二首
雪擁山腰洞口春迴楚尾呉頭欲問閩天何處明朝嶺
水南流
行盡風林雪徑依然水館山村却是春風有脚今朝先
到柴門
　　九日登天湖以菊花須挿滿頭歸分韻賦詩得歸
　　　字
去歲瀟湘重九時滿城寒雨客思歸故山此日還佳節
黄菊清罇更晩暉短髮無多休落帽長風不斷且吹衣
相看下視人寰小只合從今老翠㣲
　　歸報德再用前韻
幾枝藤竹醉相擕何處千峰頂上歸正好臨風眺平楚
却須入谷避斜暉酒邊泉澑寒侵骨坐上嵐光翠染衣
踏月過橋驚易晩林坰囘首更依㣲
　　次知郡章丈遊山之韻
前峰鸞鶴去無踪解后荒㝷得故宫但覺風煙隨意好
便驚塵土轉頭空提壺命駕幽期遠授簡哦詩玅處同
安得西山一丸藥共隨簫鼓向雲中
　　送林擇之還鄉赴選三首
青驪去路欲駸駸回首猶須話此心一别便成三數月
有疑誰講過誰箴
門外槐花似欲黄高堂應望促歸裝箇中自有超然處
肯學兒曹一例忙
今朝握手送君歸馬上薰風拂面吹不用丁寧防曲學
寒窓久矣共心期
　　擇之寄示深卿唱和烏石南湖佳句輒次元韻
未識南湖景遥欣二子遊賞心并勝日妙語逼清秋賸
欲擕書卷相將買釣舟㣲吟歸去晩杜若滿汀洲
平湖渺空濶積水暮生寒但見綠千頃不知深幾竿人
間元廹隘世路足艱難若了滄洲趣無勞正眼看
　　擇之賢友歸途左顧示以四明酬唱煥爛盈編三
　　　復咏嘆想見聚遊之樂輙用黄山即事之韻賦
　　　呈擇之兼懷子重老兄順之賢友
十年身卧白雲堆已分黄塵斷往囘不是幽人遺俗去
肯㝷流水渡關來三秋風月從頭説千里湖山覿面開
久欲過逢須一快豈知勞結倍難裁
　　遊宻庵分韻賦詩得還字
我行得佳友勝日㝷名山春山既妍秀清溪亦潺湲行
行造禪扉小憇腰脚頑窮探意未已理䇿重躋攀入谷
翳䝉密俯澗隨泓灣誰將百尺綃挂此長林間雄聲殷
地厚洪源瀉天慳偉哉奇特觀償此一日閒所恨境過
清悄愴暮當還顧歩三嘆息人生何苦艱
　　遊密庵分韻賦詩得絶字
閩鄉饒奇山仙洲故稱傑巍然一峰高復與衆山絶傳
聞極目處天水遠明滅萬里倐往還三光下羅列我來
發孤興徑欲躋嵽嵲病骨竟支離何當攀去轍
　　遊晝寒以茂林脩竹清流激湍分韻賦詩得竹字
仙洲幾千仞下有雲一谷道人何年來借地結茅屋想
應厭塵網寄此媚幽獨架亭俯清湍開徑玩飛瀑交遊
得名勝還往有篇牘杖屨或鼎來共此巖下宿夜燈照
奇語曉䇿散遊目茗椀共甘寒蘭臯薦清馥至今壁間
字來者必三讀再拜仰髙山𢥠然心神肅我生雖已後
久此寄齋粥孤興屡呻吟羣遊幾追逐十年落塵土尚
幸不逺復新涼有佳期幾日戒征軸宵興出門去急雨
遍原陸入谷尚輕埃解裝已銀竹虚空一瞻望遠思翻
蹙恧袒跣亟躋攀冠巾如膏沐雲泉增舊觀怒響震寒
木深㝷得新賞一簣今再覆同來况才彦行酒屢更僕
從容出妙句珠貝爛盈匊後生更亹亹俊語非碌碌吾
纓不復洗已失塵萬斛所恨老無奇千毫眞浪禿
　　圭父約為金斗之遊次韻獻疑聊發一笑
幾日春風未破寒逺峰晴露玉㠝岏不成蠟屐擕笻去
且復鈎窓拄頰觀聞道追遊當作意故應期日尚能寛
陰崖凍合無垂練却恐詩翁興易闌
　　奉酬圭父末利之作
玉蘂琅玕樹天香知見薫露寒清透骨風定遠含芬爽
致銷繁暑高情謝曉雲遥憐河朔飲那得醉時聞
　　雲關
白雲去復還黄塵到難入只有澗水聲出關流更急
　　蓮沼
亭亭玉芙蓉逈立映澄碧只愁山月明照作寒露滴
　　杉逕
南起雲關口縈迂上草堂天風發清籟山月度寒光
　　雲莊
小丘横翠几層嶂復嵯峨釋耒閒來看巖姿此處多
　　泉硤
入關但平地復此得清響何必問真源神襟一蕭爽
　　石池
兩岸蒼峭石䕶此碧泓寒秋月來窺影驪珠吐玉盤
　　山楹
山楹一悵望恨此雲迷谷仙人不可期縹緲雙髻綠
　　藥圃
長鑱斸靈根蒔此泉下圃珍劑未須論丹荑已堪煮
　　井泉
山高澤氣通石竇飛靈液黙料谷中雲多應從此出
　　西寮
畬田種胡麻結草寄林樾珍重無心人寒棲弄明月
　　晦菴
憶昔屏山翁示我一言敎自信久未能巖棲冀㣲效
　　懷仙
西望多奇峰北瞰獨仙府欲致武夷君石壇羅杯醑
　　揮手
山臺一揮手從此斷將迎不見塵中事惟聞打麥聲
　　雲社
自作山中人即與雲為友一嘯雨紛紛無勞三奠酒
　　桃溪
澗裏春泉響種桃泉上頭爛紅紛委地未肯出山流
　　休菴
别嶺有精廬林巒亦幽絶無事一往來茶瓜不須設
　　雲谷合記事目效俳體戯作三詩寄季通
雲關須早築基趾要堅牢㘽竹行敎宻穿池岸欲高乗
春移菡蓞帶雪覓蕭槮(謂杉/徑也)更向關門外疏泉斬亂蒿
堂成今六載上雨復旁風逐急添茆葢連忙畢土功(謂/柱)
(下貼/塼)桂林何日秀蘭逕幾時通并築雙臺子東山接水
筒
莊舎宜先立山楹却漸營泉疏藥圃潤堰起石池清早
印荒田契仍標别户名想應頻檢校秪恐欠方兄
　　彦集奉檄歸省示及佳篇次韻奉酬呈諸兄友
遊子思親久聚糧不堪官裏簿書忙平生况少鷹鸇意
此日尤慙時世粧臘雪未消歡奉檄春風初轉喜還鄉
上堂佳慶從容問一嚼何妨累十觴
　　彦集兄再適臨汀惠顧蓬蓽賦詩留别眷予良勤
　　　次韻祖行言不盡意
頗喜君才老更成伊優叢裏見孤撑官身未免心徒壯
親膝頻違淚欲横簿領不嫌春筍束廉聲要比玉壺清
枉車投翰殷勤甚安得仁言與贈行
　　宿休菴用德功壁間韻贈陳道人
暮入千峰裏寒棲一草菴室連丹竈暖厨引石泉甘塵
慮紛難到神光暖内含非君有道氣孤絶詎能堪
　　崇夀客舎夜聞子規得三絶句寫呈平父兄煩為
　　　轉寄彦集兄及兩縣間諸親友
空山初夜子規鳴靜對琴書百慮清喚得形神兩超越
不知底是斷腸聲
空山中夜子規啼病怯餘寒覓故衣不為明時堪眷戀
久知岐路不如歸
空山後夜子規號斗轉星移月尚高夢裏不知歸未得
已驅黄犢度寒皐
　　入南康界閱圖經感陶公李渤劉凝之事戲作
長官定笑歸來晩中允應嫌去却囘惟有山人莫相笑
也曽還俗做官來
　　立秋日同子澄寺簿及僉判敎授二同寮星子令
　　　尹約周君段君同遊三峽過山房登折桂分韻
　　賦詩得萬字輙成十韻呈諸同遊
抗塵幾何時猿鶴共悲怨豈知朱墨暇乃適山水願兹
晨秋令初休沐謹邦憲佳賓忽四來英僚亦三勸駕言
北郭門謝此旟隼建散木山崔嵬縱轡路脩蔓凭欄快
倒峽躋壑困脱輓追攀林樾深懽喜脚力健登高眺遠
浦衆景爭自獻何必仍丹丘徑欲淩九萬
　　分韻得眠意二字賦醉石簡寂各一篇呈同遊諸
　　　兄
驅車何所適往至秋雲邊企彼澗中石舉觴酹飛泉懷
哉千載人矯首辭世喧凄涼義熈後日醉向此眠仰視
但青冥俯聽驚潺湲起坐三太息涕泗如奔川神馳北
闕隂思屬東海壖丹衷竟莫展素節空復全低徊萬古
情惻愴顔公篇為君結茅屋歲暮當來還(醉/石)
天秋山氣湥日落林景翠亦知後騎廹且復一流憩環
瞻峰列屏逈矚泉下濞永懷仙陸子久挹浮丘袂于今
知幾載故宇日荒廢空餘醮壇石香火誰復繼更憐韋
刺史五字有真意虎竹付歸人悲風起横吹沉吟向絶
迹浩蕩發幽寄來者知為誰念我儻三喟(簡/寂)
　　遊白鹿洞熹得謝字賦呈元範伯起之才三兄并
　　　示諸同遊者
歲月有環周窮臘忽受謝眷眷山水心幸此朱墨暇招
呼無良友邂逅成夙駕深㝷故轍迹喜見新結架永懷
拾遺公藏器此待價横流詩書澤下及楊李霸炎神撫
興運制作流大化石室萬卷藏綸言九天下規模未云
遠荒茀良可詫自非賢邑宰誰復此精舎㑹當求􁀐賜
畢願老耕稼更與盡心期臨流抗風榭
　　白鹿講㑹次卜丈韻
宫墻蕪沒幾經年秪有寒煙鎖澗泉結屋幸容追舊觀
芳名未許續遺編(請為洞/主不報)青雲白石聊同趣(謂西澗/劉公)霽
月光風更别傳(謂濓溪/夫子)珍重箇中無限樂諸郎莫苦羡
騰騫
　　和張彦輔初到南康之句
十年不共賦陽春正有胸中萬斛塵失喜清詩還入手
細看佳句轉驚人知公近覺青山好顧我頻嗟白髮新
肯過寒齋共尊酒向來心事請深陳
　　秋日告病齋居奉懷黄子厚劉平父及山間諸兄
　　　友
出山今幾時忽忽歲再秋江湖豈不永我興終悠悠况
復逢旱魃農畝無餘收赤子亦何辜黄屋勞深憂而我
忝朝寄政荒積愁愆懐痾卧空閣惻愴増綢繆東南望
故山上有𤣥煙浮平生采芝侣寂寞今焉儔朝遊雲峰
巔夕宿寒巖幽為我泛瑶瑟泠然發清謳裂牋寄晨風
我我君何求洪濤捩君柁狹硤摧君輈君還若不早無
乃非良謀再拜謝故人低徊更包羞桂華幸未歇去矣
從公游
　　夜坐有感
秋堂天氣清坐久寒露滴幽獨不自憐兹心竟誰識讀
書久已懶理郡更無術獨有憂世心寒燈共蕭瑟
　　戲贈勝私老友
槐花黄盡不關渠老向功名意自踈乞得山田三百畝
青燈徹夜課農書(勝私先侍講嘗/著農書三卷)
　　代勝私下一轉語
碓下泉鳴溜決渠屋頭桑樹綠扶疎朱虚正自知田事
馬服何妨讀父書
　　和戴主簿韻
平生本自好樓居况接髙人永晝餘共喜江山入尊爼
從教幕府省文書感君肯出新詩句恨我終思舊草廬
擬借韋編訂龍馬免推納甲話蟾蜍(戴嘗有麻衣易説/自以為得之異人)
(云/)
　　奉同尤延之提舉廬山雜詠十四篇
　　　白鹿洞書院(在郡城東北十/五里事見記文)
昔人讀書地町疃白鹿場世道有升降兹焉更表章矧
今中興年治具一以張絃歌獨不嗣山水無輝光荒榛
適剪除聖謨已汪洋亦有皇華使肯來登此堂問俗良
懇惻懷賢増慨慷雅歌有餘韻絶學何能忘
　　　折桂院黃雲觀(在書院東北五里院後作亭取/李白黃雲萬里動風色之句名)
　　　(之/)
城中東北望五老何蒼蒼下有前朝寺一原頗深藏門
前林澗幽屋後雲木荒閒窗亦明潔著此瑞錦張(僧房/有瑞)
(香/花)更能理枯笻步上林北岡仰視天宇濶俯瞰江流長
(即黃/雲觀)受書彼何人姓字不足詳竹帛有遺臭桂樹徒芬
芳(李逢吉嘗讀書此院/去而登第以故得名)
　　　楞伽院李氏山房(在折桂西十里李公擇讀書/處有東坡記文詩刻枯樹墨)
　　　(跋/)
躡石循急磵穿林度重岡俛入幽谷邃仰見竒峰蒼李
公英妙年讀書此雲房一去上臺閣致身何慨慷蘇公
記藏書文字有耿光餘事亦騷雅戲墨仍風霜兩公不
歸來歲月忽已荒何用建遺烈寒泉薦孤芳
　　　棲賢院三峽橋(在楞伽/西五里)
兩岸蒼壁對直下成斗絶一水從中來湧潏知幾折石
梁據其㑹迎望遠明滅倐至走長蛟捷來翻素雪聲雄
萬霹靂勢倒千嵽嵲足掉不自持魂驚詎堪説老仙有
玅句千古擅竒崛尚想化鶴來乗流弄明月
　　　西澗清淨退庵(在棲賢西三里劉凝之隱/作亭取黃太史詩語名之)
凌兢度三峽窈窕復一原絶壁擁蒼翠奔流逝潺湲聞
昔避世人寄此茅三間壯節未云遠高風杳難攀深㝷
得遺墟縳屋臨清灣坐睨寒木杪飛泉閟雲闗兹游非
昔遊累解身復閒保此清淨退當歌不能諼(解印後與/友生游集)
(徘徊/久之)
　　　卧龍庵武侯祠(在西澗/西三里)
空山龍卧處蒼峭神所鑿下有寒潭幽上有明河落我
來愛佳名小築寄幽壑永念千載人丹心豈今昨英姿
儼繪事凛若九原作寒藻薦芳馨飛泉奉明酌公來識
此意顧步慘不樂抱膝一長吟神交付㝠漠
　　　萬杉寺(在卧龍/西十里)
休沐聊命駕駕言何所之行㝷慶雲寺想像昭陵時門
前杉徑深屋後山色竒空山歲年晩鬱鬱凌寒姿當年
雨露恩千載有餘滋匠石不敢睨孤標儼相持(寺前後/杉萬本)
(皆天聖中植有/旨禁剪伐者)更啓石室藏仰瞻天像垂願以清淨化
永為太平基(寺藏仁祖御飛/白書有清淨字)
　　　開先漱玉亭(在萬杉西二里亭/舊在橋上今廢)
竒哉康山陽雙劍屹對起上有橫飛雲下有瀑布水崩
騰復璀璨佳麗更雄偉勢從三梁外影落明湖裏平生
兩仙句詠歎深仰止三年落星灣悵望眼空眯今朝隨
杕屨得此弄清泚更誦玉虹篇塵襟諒昭洗
　　　簡寂觀(在閒先西五里/陸脩靜所居)
高士昔棄世築室蒼崖隂朝真石壇峻煉藥古井深結
交五柳翁屢賞無絃琴相擕白蓮渚一笑傾夙心晩歲
更市朝故人鎖雲岑柴車竟不返鸞鶴空遺音(脩靜晩/為宋明)
(帝召至逹康/卒于崇虚館)我來千載餘舊事不可㝷四顧但絶壁苦
竹寒蕭槮(相傳竹是脩靜手植其/萌即所謂甜苦筍者)
　　　歸宗寺(在簡寂/西十里)
金輪紫霄上寶界鸞溪邊往昔王内史願香有餘煙(相/傳)
(寺是王右/軍故宅)千年今一歸景物還依然澗水既蕩潏山花
亦清妍不辭原隰勞樂此賓從賢訪古共紆鬱勞農獨
勤拳憐我乖勝踐裂牋寄真詮逃禪公勿遽且畢區中
緣(是日熹以事/不得陪杕屨)
　　　陶公醉石歸去來館(在歸宗/西五里)
予生千載後尚友千載前每㝷高士傳獨歎淵明賢及
此逢醉石謂言公所眠况復巖壑古縹緲藏風煙仰看
喬木隂俯聽橫飛泉景物自清絶優游可忘年結廬倚
蒼峭舉觴酹潺湲臨風一長嘯亂以歸來篇
　　　温湯(在醉石/南二里)
連山西南來中斷還崛起干霄幾千仞據地三百里飛
峰上靈秀衆壑下清美逮兹勢力窮猶能出竒偉誰燃
丹黃燄㸑此玉池水客來爭解帶萬劫付一洗當年謝
康樂絃絶今已矣水碧復流温相思五湖裏(康樂湖中/詩云水碧)
(輟流温豈未/見此水也耶)
　　　康王谷水簾(谷口景德觀在温湯西十五/里入谷又十五里至簾下)
循山西北騖﨑嶇幾經丘前行荒蹊斷豁見清溪流一
涉臺殿古再涉川原幽縈紆復屢渡乃得寒巖陬飛泉
天上來一落散不收披崖日璀璨噴壑風颼飅追薪㸑
絶品㵸茗澆窮愁敬酹古陸子何年復來遊(陸鴻漸茶/經第此水)
(為天下/第一)
　　　落星寺(在郡城/南湖中)
浩浩長江水東逝無停波及此一囬薄湖平煙浪多孤
嶼屹中川層臺起周阿晨望愛明滅夕游驚蕩磨極目
青冥茫囬瞻碧嵯峨不復車馬迹唯聞榜人歌我願辭
世紛兹焉老漁蓑㑹有滄浪子鳴舷夜相過
　　游天池
三年落星渚北望天池山臨風幾浩歎欲往無飛翰今
朝復何朝陟此青雲端高㝷已竒絶俯瞰何其寛西窮
濓溪源東盡湓城闗渺然滄波外淮山碧連環我意殊
未極更思出塵寰何當駕輕鴻八表須㬰間視此長江
水滔滔儻西還
　　山北紀行十二章章八句
祇役廬山陽矯首廬山隂雲峯不可覿碧澗何由㝷昨
朝解印章結友同窺臨盡彼巖壑勝滿兹仁知心(予以/閏月)
(二十七日罷郡是夕出城宿羅漢二十八日宿白鹿二/十九日登黄雲觀度三峽窺玉淵憇西澗飲西原宿卧)
(龍四月一日過開先宿歸宗二日浴湯泉入康王谷觀/水簾宿景德觀三日與清江劉清之子澄永嘉張揚卿)
(清叟㝷揚王阮南卿周頤龜父長樂林用中擇之洛陽/趙希漢南紀㑹稽陳祖永慶長武常䢶真卿師忠温陵)
(呉兼善仲逹廬陵許子春景陽新安胡莘尹仲建安王/朝春卿長樂余隅占之陳士直彦忠黃幹季直臨淮張)
(彦先致遠㑹稽僧/指南明老俱行)窺臨事若何請從圓通説逶迤山門
路悄蒨脩篁列溪仍侯家名屋是孱王設何救黍離歌
喟焉傷覆轍(圓通寺地名侯溪本侯氏所居李後主取/以為寺無它竒但門徑竹木深茂可觀耳)
行逢石門雨解驂寒澗東朝隮錦繡谷俯仰春冥濛懸
泉忽淙琤雜樹紛青紅屢憇小亭古幽探思無窮(石門/澗正)
(在天池山下有小菴三四是夕宿所謂廣福菴者來日/登山道錦繡谷再過小橋橋背有亭下又有亭基二小)
(亭/一)竦身長林端策足層崖表仰瞻空界濶俯歎塵寰小
天池西嶔崟佛手東窈窕杕屨往復來憑軒瞰歸鳥(盡/錦)
(繡谷登山稍高無復林木坡陀而上至天池院在小峯/絶頂乃有石池泉水不竭東過佛手巖石室嵌空中有)
(井泉僧緣崖結架以居下臨錦/繡谷又有石榻名遠公講經臺)斯須暮雲合白日無餘
暉金波從地湧寶燄穿林飛僧言自雄誇俗駭無因依
安知本地靈發見隨天機(天池院西數步有小佛閣下/臨絶壑是遊人請燈處僧云)
(燈非禱不見是日不禱而光景明滅頃刻異狀諸生或/疑其妄予謂僧言則妄而此光不可誣豈地氣之盛而)
(然/耶)深㝷兩林間清波貫華屋蓮社有遺蹤草堂非舊築
修廊餘故刻好醜雜珉玉亦復記經行深慙後人讀(五/日)
(下山至東西林兩寺相去不百步一溪清駛橫貫其間/皆自方大前廊廡下過他處所無有也白蓮池在東林)
(法堂前白公草堂基在寺東久廢近歲復剏數椽制殊/狹陋然亦非其正處矣是日題名屬寺僧刻於咸通莊)
(田記/石)行軒復東騖祠城當晩遊胡然冠蓋集不盡心期
幽夜厭百谷喧旦失千峯稠出門有遺恨囬首空綢繆
(晩至太平興國宮唐九天使者祠也江州教授翁名卿/載酒肴與郷人遊應和與景文及其諸生二十餘人皆)
(至/)山水誠乃竒云誰究終始曇遠亦何人神君豈其鬼
東西妄采獲誣謟共恢詭百世踵謬訛彞倫日頺圮(東/林)
(慧遠雜取孔老之言以附佛學嘗著沙門不敬王者論/唐明皇自言親見使渚降於殿庭因此立宮而羣臣造)
(為妖妄以迎合者甚衆本朝/仍賜宫額神號置提舉官云)以兹遊覽富翻令懷抱傷
誰哉可告語舉俗昏且狂乾坤有真心日月垂休光茫
茫宇宙内此柄孰主張北渡石塘橋西訪濓溪宅喬木
無遺株虚堂唯四壁竦瞻德容睟跪薦寒流碧幸矣有
斯人渾淪再開闢平生勞仰止今日登此堂願以圖象
意質之巾几傍先生寂無言賤子涕泗滂神聽儻不遺
惠我思無疆(六日拜濂溪先生書堂遺像子澄請為諸/人説太極圖義先生之曾孫彦卿正卿𤣥)
(孫濤為設食於/光風霽月之亭)明晨江磯寺尊酒聊對設孰是十日遊
遽成千里别英僚樹嘉政素友厲孤節努力莫相忘清
宵共明月(七日薛洪持志王仲傑之才攜酒自南康來/飲罷與張陳趙南還軍子澄許張歸廬陵南)
(卿龜父還家擇之之湖南予/與王余陳黃東渡湖口而歸)
　　買船至演平拜建康劉公墓下遂入城假館梅山
　　　堂感涕有作
維舟新厯口步上秣陵阡高丘忽嵯峩宿草迷荒烟拜
起淚再滴哀哉不能言驅車且復東借此虚堂眠念昔
堂中人經營幾何年一旦舍之去千秋不言還露井益
清深風林更脩鮮思公獨不見涕下如奔川感慨西州
門愴懷山陽篇晤歎日隱樹悲歌月當軒堂堂忠孝心
終古諒弗諼尚與呉門子歸來故山巔
　　晩雨涼甚偶得小詩請問遊山之日并請劉平父
　　　作主人二首
幾年不踏仙洲路夢入青藤古木間好趂新秋一番雨
晝寒亭下弄潺湲
廬阜歸來秪短笻解包茶茗粗能供若須載酒邀賓客
付與屏山七老翁
　　昨為許進之書胎仙字因以名其室或疑欠舞字
　　　者故作此以解之
寒山寒月冷颼颼隻影孤桐萬里遊帝樂夢囬三叠遠
胎仙舞罷一簾秋未愁悄寂無人㑹只恐蹁躚不自休
却笑蕊珠何處所兩忘蝴蝶與莊周
　　熹伏蒙休齋先生惠詩見畱謹次高韻二首
忽驚蕭颯鬢毛秋起向泉山覔舊遊盤谷門前淚沾臆
雲臺溪上雪䝉頭歸歟吾黨又千里老矣心期但一丘
珍重休齋書滿屋可無三宿為君畱
望望西山日幾囬更憐一雨洗浮埃遠遊莫説雲門寺
往事聊㝷單父臺雞犬蕭踈迷洞口交親零落半巖隈
尊前見在君須鬭速上籃輿相逐來
　　奉酬九日東峰道人漙公見贈之作
幾年囬首夢雲闗此日重來兩鬢斑㸃檢梁間新歲月
招呼臺上舊溪山三生漫説終無據萬法由來本自閒
一笑支郎又相惱新詩不落語言間
　　伏承侍郎使君垂示所與少傳國公唱酬西湖佳
　　　句謹次高韻聊發一笑
越王城下水融融此樂從今與衆同滿眼芰荷方永日
轉頭禾黍便西風湖光盡處天容濶潮信來時海氣通
酬唱不誇風物好一心憂國願年豐
　　石馬斜川之集分韻賦詩得燈字
改歲風日好出門欣得朋復招里中彦及此雲間僧行
行涉清波斯亭一來登徙倚緑樹䕃摩挲蒼石稜遥瞻
原野春仰視天宇澄一水既紆鬱羣山正崚嶒時禽悦
新陽潛魚躍輕氷却念去年日俯仰愁予膺長吟斜川
詩日落寒煙凝暝色變晴景清尊照華燈頺顔感川徂
稚齒歡年增酒盡不能起朱欄各深凭
　　行視武夷精舍作
神山九折溪沿泝此中半水深波浪濶浮緑春渙渙(武/夷)
(溪凡九曲多急流亂石此第五/曲水特深濶平緩緑漪可愛)上有蒼石屏百仞聳雄
觀嶄巖露垠堮突兀倚霄漢(此峰夷上削下拔地峭立/如方屋㡌按舊圖名大隱)
(屏/)淺麓下縈逥深林久叢灌胡然閟千載逮此開一旦
(峰下小山重複中有平地數十丈喬木長藤茂林脩竹/交相蔽隱舊無人迹乾道己丑予舟過而樂之及今始)
(能卜築以/酬曩志)我乗新村船輟棹青草岸榛莽喜誅鉏面勢
窮考按居然一環堵妙處豈輪奐左右矗竒峯躊躇極
佳玩(方經始時予以病不能來至是送别山西始自新/村買舟以來視所縳屋三間制度殊草草然背負)
(大隱屏面直溪南大山左有魏王上/昇峯右有鍾模三教等石極為雄勝)是時芳節闌紅緑
紛有爛好鳥時一鳴王孫逺相喚(山多/獮猴)暫遊意已愜猶徃
身猶絆珍重舍瑟人重米足幽伴(已約初夏與同/志皆往遊集)
　　淳熙甲辰仲春精舍閒居戲作武夷櫂歌十首呈
　　　諸同遊相與一笑
武夷山上有仙靈山下寒流曲曲清欲識箇中竒絶處
櫂歌閒聽兩三聲
一曲溪邊上釣船幔亭峰影蘸晴川虹橋一斷無消息
萬壑千巖鎖翠煙
二曲亭亭玉女峰挿花臨水為誰容道人不復荒臺夢
興入前山翠幾重
三曲君看架壑船不知停櫂幾何年桑田海水今如許
泡沫風燈敢自憐
四曲東西兩石巖巖花垂露碧􁵢毶金雞叫罷無人見
月滿空山水滿潭
五曲高山雲氣深長時煙雨暗平林林間有客無人識
欵乃聲中萬古心
六曲蒼屏遶碧灣茅茨終日掩柴闗客苔倚櫂巖花落
猿鳥不驚春意閒
七曲移船上碧灘隱屏仙掌更囬看人言此處無佳景
只有石堂空翠寒(後二句一本作却憐昨夜/峰頭雨添得飛泉幾道寒)
八曲風煙勢欲開鼓樓巖下水瀠洄莫言此處無佳景
自是遊人不上來
九曲將窮眼豁然桑麻雨露見平川漁郎更覔桃源路
除是人間别有天
　　過蓋竹作二首
二月春風特地寒江樓獨自倚闌干箇中詎有行藏意
且把前峰細數看
浩蕩鷗盟久未寒征驂聊此駐江干何時買得漁船就
乞與人間畫裏看
　　荅袁機仲論啓蒙
忽然半夜一聲雷萬户千門次第開若識無心含有象
許君親見伏羲來(半夜一本/作平地)
　　觀林長仁書卷戲題問答
猿去山空鶴亦飛柴門空掩釣魚磯門前樹葉都黃了
何事幽人久不歸
為愛雲泉百尺飛故將茅屋傍苔磯幾年清夢黃塵裏
此日秋風一棹歸
　　題嚴居厚溪莊圖
平日生涯一短篷只今囬首畫圖中平章箇裏無窮事
要見三山老放翁(謂陸務觀時嚴/居厚之官剡中)
　　承事卓丈置酒白雲山居飲饑致政儲丈叔通因
　　　出佳句諸公皆和熹輒亦繼韻聊發坐中一笑
　　　(此題一本作白雲/寺送儲柯伯升)
老去讀書秋樹根山林兒女定誰尊偶縁送客來僧寺
却似披雲卧石門物外秪今成跌蕩人間何處不啾喧
一杯且為陽闗盡雙目從教别淚昏(東坡賦徐德占舊/居有一為兒女涴)
(始覺山林/尊之句)
　　丙辰正月三日贈彭世昌歸山
象山聞説是君開雲木參天瀑響雷好去山頭且堅坐
等閒莫要下山來
　　懷潭溪舊居
憶住潭溪四十年好峰無數列窗前雖非水抱山環地
却是冬温憂冷天遶舍扶疎千箇竹傍崖寒冽一泓泉
誰教失計東遷繆憊臨西窗日滿川
　　戲答楊廷秀問訊離騷之句二首
昔誦離騷夜扣舷江湖滿地水浮天只今擁鼻寒窗底
爛却沙頭月一船
春到寒汀百草生馬蹄香動楚江聲不甘强借三峰面
且為靈均作杜蘅(佛法不怕爛却禅家語也杜蘅一云/馬蹄香本草辨偽藥云細辛作杜蘅)
(水浸令直三/峰謂華隂也)
　　蒙恩許遂休致陳招遠丈以詩見賀已和答之復
　　　賦一首
闌干苜蓿久空槃未覺清羸帶眼寛老去光華姦黨籍
向來羞辱侍臣冠極知此道無終否且喜閒身得暫安
漢祚中天那可料明年大歲又涒(湯昆/反)灘(建隆庚申距/今己未二百)
(四十年矣嘗記年十歲時先君慨然顧語熹曰太祖受/命至今百八十年矣嘆息久之銘佩先訓於今甲子又)
(復一周而衰病零落終無以少塞臣子之責因/和此詩並記其語以示兒輩為之衋然感涕云)
　　已未九日子服老弟及仲宣諸友載酒見過坐間
　　居厚廟令出示佳句歎伏之餘次韻為謝並呈同
　　社諸名勝
籬菊斑斑半吐黃沜中又報紫茰香(輞川有茱萸/沜字與泮同)裝成
令節秋還晩撩得高情老更狂載酒極知乖勝踐沾衣
却免歎斜陽(是日本約㑹于周園屬予/有故不果出因集予舍)餘年只恐逢辰
少吟罷君詩引興長
　　和劉叔通懷游子蒙之韻
扣角聽君悲復悲壯心未已欲何之交遊半落丘山外
離别偏傷老大時尚喜淵潛容賈誼不須日飲教袁絲
病餘我更無憀懶勉為同懷一賦詩(余素不能作唐律/和韻尤非所長年)
(來追逐殊覺牽彊子服乃令更為手寫此三詩者不知/欲以何用晨起書罷欲記歲月方覺是庚申開基節日)
(此亦難逢之/㑹感歎久之)
　　叔通老友探梅得句不鄙垂示且有領客擕壺之
　　　約次韻為謝聊發一笑
迎霜破雪是寒梅何事今年獨晩開應為花神無意管
故煩我輩著詩催繁英未怕隨清角疎影誰憐蘸緑杯
珍重南鄰諸酒伴又㝷江路覔香來
　　寄江文卿劉叔通
文卿句律如詩律通叔詩情絶世情政使暮年窮到骨
不教吟出斷腸聲
詩人從古例多窮林下如今又兩翁應笑湖南老賓友
兩年吹落市塵中(此戲子蒙恐落窮籍/不便可發一笑也)
我窮初不為能詩笑殺吹竽濫得癡莫向人前浪分雪
世間真偽有誰知(僕不能詩往歲為澹菴胡公以/此論薦平生僥倖多類此云)
　　梅
姑射仙人氷雪容塵心已共彩雲空年年一笑相逢處
長在愁煙苦霧中
　　次晦叔寄弟韻二首
聞道君歸湘水東經行長在白雲中詩成天柱峰頭月
酒醒朱陵洞裏風舊學難酬香一瓣流年誰管鬢雙蓬
書來為指誵訛處不涉言詮不落空
試上閩山望楚天雁飛欲斷勢還連憑將袖裏數行字
與問雲間雙髻仙我訪舊遊終有日君歸故里定何年
祇今千里同心事靜對簟瓢獨喟然
　　次范碩夫題景福僧開窗韻
昨日土牆當面立今朝竹牖向陽開此心若道無通塞
明暗何縁有去來
　　呉山高
行盡呉山過越山白雲猶是幾重闗若㝷汗漫相期處
更在孤鴻滅沒間
　　苦雨用俳諧體
仰訴天公雨太多纔方欲住又滂沱九闗虎豹還知否
爛盡田中白死禾(楚詞招魂云虎豹/九闗啄害下人些)
　　蘭
漫種秋蘭四五莖疎簾底事太闗情可能不作涼風計
護得幽香到晩清
　　讀十二辰請卷掇其餘作此聊奉一笑
夜聞空簞齧飢鼠曉駕羸牛耕廢圃時才虎圈聽豪夸
舊業兔園嗟鹵莽君看蟄龍卧三冬頭角不與蛇争雄
毁車殺馬罷馳逐烹羊酤酒聊從容手種猴桃垂架緑
養得鵾雞鳴角角客來犬吠催煮茶不用東家買猪肉
　　水口行舟二首
昨夜扁舟雨一蓑滿江風浪夜如何今朝試卷孤蓬看
依舊青山緑樹多
鬱鬱層巒夾岸青春山緑水去無聲煙波一棹知何許
鶗鴂兩山相對鳴
　　桐廬舟中見山寺
一山雲水擁禪居萬里江樓遶屋除行色怱怱吾正爾
春風處處子何如江湖此去隨漚鳥粥飯何時共木魚
孤塔向人如有意他年來借一蘧蒢
　　胡文廣仲與范伯崇自嶽市來同登絶頂舉酒極
　　　談得聞此日講論之樂
我已中峰住君從何處來莫畱巖底寺徑上月邊臺濁
酒團圞坐高談次第開前賢渺安在清酹寄餘哀
　
　
　
　
　
　
　
　
　
　
　
　宋詩鈔卷六十
欽定四庫全書
　宋詩鈔卷六十一
　　　　　　　　　内閣中書舍人吳之振編
　范成大石湖詩鈔
　范成大字致能吳郡人也紹興擢進士第授户曹監
　和劑局遷正字累遷著作佐郎除吏部郎官奉祠起
　知處州入為禮部員外郎兼崇政殿大學士使金國
　歸除中書舍人岀知廣西靜江府除敷文閣待制四
　川制置使召對除權吏部尚書拜㕘知政事奉祠起
　知明州除端明殿學士㝷帥金陵進資政殿學士再
　領洞霄宫加大學士卒所居石湖在太湖之濵阜陵
　宸翰扁之其詩縟而不釀縮而不窘新清嫵媚奄有
　鮑謝奔逸俊偉窮追太白當是時石湖與楊誠齋陸
　放翁尤遂初皆南渡之大家也誠齋言余於詩豈敢
　以千里畏人者而於公獨斂袵焉
　　河豚嘆
鯫生藜莧腸食事一飽足腥腐色所難况乃𠂻酖毒膨
亨强名魚殺氣孕慘黷既非養生具宣謝砧几酷吴儂
真差事網索不遺育損生決下箸縮手汗童僕朝來里
中子饞吻不待熟濃睡喚不譍已落新鬼録百年三寸
咽水陸富肴簌一物不登俎未負將軍腹為口忘計身
饕死何足哭作俑者誰歟至今走末俗或云先王意除
惡如蓻菽逆梟與毒獍嵗嵗參幣玉芟夷入薦羞蓋欲
殱種族死生有定數斷命烏可續適丁是時者未易一
理局黿鼎子公怒羊羹華元衂異味古所珍無事苦畏
縮駢頭訌此語戒諭祗取瀆聾盲死不悟明知諒已燭
　　續長恨歌七首
金盤瀲灧曉粧寒國色天香勝牡丹白鳯詔書來已暮
六宫鉛粉半春䦨
紫㣲金屋閉春陽石竹山花却自芳莫道故情無覓處
領巾猶有隔生香
聞道蓬壺重見時瘐來全不耐風吹無端郤作塵間念
已被仙宫聖得知
别後相思夢亦難東虗雲路海漫漫仙凡頓隔銀屏影
不似當時取次㸔
人似飛花去不歸蘭昌宫殿幾斜暉百年只有雲容姊
留得當時舊舞衣
驪山六十二髙樓突兀華清最上頭玉羽川長湘浦暗
三郎無事更神遊
帝鄉雲馭若為留八景三清好在否玉笛不隨雙鶴去
人間猶得聽梁州
　　過平望
寸碧闖高浪孤墟明夕陽水栁揺病緑霜蒲蘸新黄孤
嶼乍舉網蒼烟忽鳴榔波明荇葉顫風熟蘋花香雞犬
各村落蓴鱸近江鄉野寺對客起樓陰濯滄浪古來離
别地清詩斷人膓亭前舊時水還照兩鴛鴦
　　長安閘
斗門貯淨練懸板淙驚雷黄沙古㟁轉白屋飛簷開是
閒袤丈許舳艫蔽川來千車擁孤隧萬馬盤一杯篙尾
亂若雨檣竿束如堆摧摧勢排軋洶洶聲喧豗偪仄復
偪仄誰肯少徘徊傳呼津吏至弊蓋淩高埃聶嚅議譏
征呌怒不可裁吾觀舟中子一一皆可哀大為聲利驅
小者飢寒催古今共來徃所得隨飛灰我乃畸旅人胡
為乎來哉
　　雨木
　壬申五月病卧北忩惟庭柯相對手植緑橘枇杷皆
　森然出屋枇杷已著子橘獨十年不花各賦一首
枇杷昔所嗜不問甘與酸黄泥裹餘核散擲籬落間春
風拆勾萌樸􁂶如榛菅一株獨成長蒼然齊屋端去年
小試花瓏瓏犯氷寒化成黄金彈同登桃李盤大鈞播
羣物幹旋不作難樹老人何堪攬鏡覓朱顔頷髭爾許
長大笑歌中冠
緑橘生西山得自髯翁家云此接活根是嵗當著花俛
仰乃十霜垂蠧紛相遮芳意竟寂寞枯枝漫槎牙風土
諒非宜翁言豈予夸㑹令返故山高深謝汚邪石液滋
舊根山英擢新葩黄團挂霜實大如峒崆𤓰當有四老
人來駐七香車
　　落鴻
落鴻聲裏怨闗山涙濕秋衣不肯乾只道一畨新雨過
誰知雙袖倚樓寒
　　浙江小磯春日
客裏無人共一杯故園桃李為誰開春潮不管天涯恨
更捲西興暮雨來
　　二月三日登樓有懐金陵宣城諸友
百尺西樓十二欄日遲花影對人閒春風已入片時夢
寒食從今數日間折栁故情都望斷落梅新曲與誰關
詩成欲訪江南便千里煙波萬疉山
　　代聖集贈别
一曲悲歌水倒流尊前何計緩千憂事如夢斷無㝷處
人似春歸挽不留草色粘天鶗鴂恨雨聲連曉鷓鴣愁
迢迢緑浦帆飛逺今夜新晴獨倚樓
　　寒食郊行書事二首
野店垂陽步荒祠苦竹叢鷺窺蘆泊水烏啄紙錢風媪
引濃粧女兒扶爛醉翁深村時節好應為去年豐
隴麥欣欣緑山桃寂寂紅帆邊漁蕝浪木末酒旗風信
步隨芳草迷途問小童賞心添脚力呼渡過溪東
　　初夏二首
清晨出郭更登臺不見餘春只麽回桑葉露枝蠶向老
菜花成莢蝶飛來
晴絲千尺挽韶光百舌無聲燕子忙永日屋頭槐影暗
㣲風扇裏麥成香
　　曉行
篝燈驛吏喚人行寥落星河向五更馬上誰驚千里夢
石頭岡下小車聲
　　秦淮
不將行李試開闗誰信江湖道路難腸斷秦淮三百曲
船頭終日見方山
　　白鷺亭
倦遊客舍不勝閒日日清江見倚欄少待西風吹雨過
更從二水看淮山
　　脂井三首
昭光殿下起樓臺拌得山河付酒盃春色已從金井去
月華空上石頭來
午睡醒來一夢非匆匆玉樹逐春歸臙脂却作千年計
不似愁魂四散飛
腰支旅拒更神遊桃葉山前水自流三十六書都莫恨
煩將歌舞過揚州
　　九月三日宿胥口始聞雁
故人乆不見乍見雜悲喜新雁如故人一聲驚我起把
酒不能觴送目問行李曽云行路難空濛千萬里塞北
多闗山江南渺雲水風高吹汝瘦旅伴今餘㡬斜行不
少駐滅沒蒼煙裏羈遊吾亦倦客程殊未巳扁舟費年
華短纜繫沙尾物性各有役冥心聽行止江郊匝地熱
塲圃平如砥歸期且勿念共飽豐年氷
　　姑惡
　姑惡水禽以其聲得名世傳姑虐其婦婦死所化東
　坡詩云姑惡姑惡姑不惡妾命薄此句可以泣鬼余
　行苕霅始聞其聲晝夜哀厲不絶客有惡之以為此
　必子婦之不孝者余為作後姑惡詩
姑惡婦所云恐是婦偏辭姑言婦惡定有之婦言姑惡
未可知姑不惡婦不死與人作婦亦大難已死人言尚
如此
　　大暑舟行含山道中雨驟至霆奔龍挂可駭
隤雲瞹前驅連鼔訌後殿駸駸失髙丘耰耰暗古縣白
龍起幽蟄黒霧佐神變盆傾耳雙瞶斗暗目四眩帆重
腹逾飽㯭潤鳴更健濺滴走波囘圓漪暈雨㸃伶俜愁
孤鴛颭閃亂飢燕麥老枕水卧秧穉與風戰牛蹊岌城
沈蟻隧洶瓴建水車競施行嵗事敢休宴吚啞嘯簧鳴
轣轤連鎖轉駢頭立婦子列舍望宗伴東枯駭西潰寸
涸驚尺澱嗟予豈能賢與彼亦何辨扁舟風露熟半世
江湖徧不知憂稼穡但解加餐飯遥憐老農苦敢厭遊
子倦
　　題畫卷二首
鑿落秋江水石明高楓老樹兩灘横君看疉巘雲容變
又有中宵雨意生
歌傾棧路繞山明隔㟁人家犬吠聲無限白雲堆去路
不知誰識許宣平
　　立春日郊行
竹擁溪橋麥葢坡土牛行處亦笙歌麴塵欲暗垂垂栁
醅面初明淺淺波日滿縣前春市合潮平浦口暮帆多
春來不欲無兼句奈此金旛綵勝何
　　晚潮
東風吹雨晩潮生疉鼔催船鏡裏行底事今年春漲小
去年曽與畫橋平
　　一篙
一篙新緑浦東西雪絮漫江雁不飛宿雨纔情風又轉
片帆那得及時歸
　　碧瓦
碧瓦樓前繡幙遮赤欄橋外緑溪斜無風楊柳漫天絮
不雨棠梨滿地花
　　莫春上塘道中
客舍無煙野水寒競船人醉鼔䦨珊石門柳絮清明市
洞口桃花上已山飛絮著人春共老片雲將夢晩俱還
明朝遮入長安道慚愧江湖釣手閒
　　餘杭道中
落花流水淺深紅盡日帆飛繡浪中桑眼迷離應欠雨
麥鬚騷殺已禁風牛羊路杳千山合雞犬村深一徑通
五柳能消多許地客程何苦鎮勿勿
　　陳侍御園上坐
愁眼逢歡春水明詩情得酒春雲生花梢蝴蝶作團去
竹裏鵓鳩相對鳴邂逅浮生此日好纒絲俗累何時輕
擘牋沫墨乏竒句擫笛當筵慚妙紅
　　獨遊虎跑泉小奄
苔徑彎環入茅齋取次成蔓花縁壁起閒草上階生宿
雨松篁色新晴燕雀生筒泉烹御米聊共老僧傾
　　樂神曲
豚蹄滿盤酒滿杯清風瑟瑟神欲來願神好來復好去
男兒拜迎女兒舞老翁翻香笑且言今年田家勝去年
去年解衣折租價今年有衣著祭社
　　繰絲行
小麥青青大麥黄原頭日出天色涼姑婦相呼有忙事
舍後煑繭門前香繰車嘈嘈似風雨繭厚絲長無斷縷
今年那暇織絹著明日西門賣絲去
　　田家留客行
行人莫笑田家小門户雖低堪洒埽大兒繫驢桑樹邉
小兒拂席軟勝氈木臼新春雪花白急炊香飯來㸔客
好人入門百事宜今年不憂蠶麥遟
　　催租行
輸租得鈔官更催踉蹌里正敲門來手持文書雜嗔喜
我亦來營醉歸爾牀頭慳囊大如拳撲破正有三百錢
不堪與君成一醉聊復償君草鞋費
　　癸亥日泊舟吴㑹亭
去年春盤浙江驛湛湛清波動浮石今年春盤吴㑹亭
冥冥細雨濕高城天邊作客風沙裏去年今年成老矣
客心古井冷無波過眼人情亦如水憶昔三生住翠㣲
偶來平地著征衣山中故人應大笑扁舟坐穏何當歸
　　題開元天寳遺事四首
御前羯鼔透春空笑覺花奴手未工一曲打開紅杏蕋
須知天子是天公
謝蠻舞袖貴妃絃秦國如花虢國妍不賞纒頭三百萬
阿姨何處費金錢
朝天車馬詔頻催劚得新湯未敢開忽報豬龍掀宇宙
阿瞞空讀相書來
剥啄延秋屋上烏明朝箭道入東都宫中亦有風流陣
不及漁陽突騎粗
　　半塘
柳暗閶門逗曉開半塘塘下越溪回炊烟擁柂船船過
芳草縁堤歩歩來
　　楓橋
朱門白壁枕彎流積李無言滿屋頭牆上浮圖路傍堠
送人南北管離愁
　　横塘
南浦春來緑一川石橋朱塔兩依然年年送客横塘路
細雨垂楊繫畫船
　　天平寺
舊遊彷彿記三年轟飲題詩月滿山山上白雲應解笑
又將塵土涴朱顔(三年前至先兄與予同唐少梁登山/絶頂比歸迷路捫蘿而下夜己午矣)
(寺僧散遣羣僮秉燭求余三人乆而莫得以為已仙也/是夜宿寺中聨句達曉東坡曰自從有此人白石封蒼)
(苔何嘗有此樂將去復/徘徊至今徃來于余心)
　　賀樂丈先生南郊新居
新堂燕雀喜竹籬挂藤蘿崩奔風濤裏得此巢龜荷西
山效爽氣南浦供清波㑹心不在逺容膝何須多先生
淮海俊踏地嘗兵戈飄飄萬里道芒鞋厭關河風吹落
下邑楚語成吴歌豈不有故國荒垣鞠秋莎無庸説當
歸到處皆南柯卜遷不我遐一水明青羅門户長獨佳
奈客剥啄何㑹令蒼苔石屐齒如蜂窠
　　田舍
呼喚擕鉏至安排斜圃忙兒童眠落葉烏雀噪斜陽烟
火村聲逺林菁野氣香樂哉今嵗事天末稻雲黄
　　病中夜坐
村巷秋春逺禪房夕磬深飢蛟嘗遶鬢暗䑕忽鳴琴薄
薄寒相中稜稜更不禁時成洛下詠郤似越人吟
　　十一月十二日枕上曉作
竹嚮風成陣忩明雪巳花柴扉冷凍犬紙瓦啄飢鴉宿
酒欺寒力新詩管嵗華日高猶擁被蓐食媿鄰家
　　除夜書懷
運斗寅杓轉周天日御回夜從冬後短春逐雨中來鬢
緑看看雪心丹念念灰有懐憐斷雁無思惜疎梅絮厚
眼生纈蔬寒腸轉雷燭花紅瑣碎香霧碧徘徊昨夢書
三篋平生酒一盃牀頭新厯日衣上舊塵埃揺落何堪
柳紛紜各夢槐隙光能㡬許世事劇悠哉岐路東西變
羲娥日夜催頭顱原自覺懐抱故應開踴躍今何喜青
黄木自灾身謀同斥鷃政爾願蒿萊
　　題張氏新亭
水楊成幄翠相遮猶有東風管物華葉底青梅無數子
梢頭紅杏不多花煩將練火炊香飯更引長泉煑鬭茶
約我詩成須疥壁莫嗔歌側似歸鴉
　　病中絶句八首
空裏情知不著花逢場將病作生涯蒲團軟暖無時節
夜聽蚊雷曉聽鴉
溽暑熏天地湧泉彎跧避濕挂行纒出門斟酌無忙事
睡過黄梅細雨來
石鼎颼颼夜煑湯亂抛參木鬭温涼化兒幻我知何用
秪與人間試藥方
病中心鏡兩俱降猶憶江湖白鳥雙一夜雨聲鳴紙瓦
聽成飛雪打船忩
簾頭排溜宻如簾溪上層陰寒解巖最是看山竒絶處
白雲堆絮擁青尖
夜合稍頭蘸紫茸菉葱頂上折黄封去年團扇題詩處
依舊疎簾細雨中
盆傾瓴建夜翻渠遶屋蛙聲一倍粗想見西堂渾不睡
明朝踏濕看菖蒲
晴色先從喜鵲知斜陽一抹照天西竹鷄何物能無頼
如許泥深更苦啼
　　雲間湖光亭
㣲風不動斂濤湍組練晶晶色界寒斜照發揮猶未盡
月明殘夜更來㸔
　　雪齊獨登南樓
雪晴風勁晩來氷樓上竒寒病骨驚雀啄空簷銀笋墮
鴉翻高樹玉塵傾青帘閃閃千家静黄㡌亭亭一水横
坐乆天容卻温麗一彎新月對長庚
　　上沙遇雨快涼
刮地風來健葛衣一凉便覺暑光低雲頭龍挂如垂筯
雨在中峰白塔西
　　自天平嶺過髙景庵
卓筆峰前樹作團天平頂上石成闗緑陰匝地無人過
落日秋蟬滿四山
　　䁱自銀林至東灞登舟寄宣城親戚
曉山障望眼脉脉紫翠横澄江已不見况乃江上城結
束治野裝木末浮三星羸馬隴頭嘶小車谷中鳴亭亭
東灞樹練練緑浦明篙師笑迎我新漲沒蘋汀徑投一
葉去雲水相與平聊將塵土面照此玻璃清懐我二三
友高堂晨欲興風細桐葉墮露濃荷葢傾凝香繞燕几
安知路傍情
　　復自姑蘇過宛陵至鄧歩出陸
漿家饋食權為藩酒市停驂竹廡門紅樹亭亭棲晚照
黄茅杳杳被高原飲溪有迹於莬過掠草如飛朴渥翻
車軌如溝平地少飽帆天鏡憶江村
　　南塘冬夜唱和
燃箕烘暖夜忩幽時有新詩趨唱酬為問灞橋風雪裏
何如田舍火爐頭寒釭欲暗吟方苦凍筆難驅字更遒
絶笑兒癡生活淡略無嵗晚稻粱謀
　　花山村舍
潦退灘灘露沙虚㟁㟁頺澗聲穿竹去雲影過山來柳
菌粘枝住桑花共葉開庵廬少來往門巷濕蒼苔
　　清明日狸渡道中
灑灑沾巾雨披披側㡌風花然山色裏栁卧水聲中石
馬立當道紙鳶鳴半空墦間人散後烏鳥正西東
　　南塘寒食書事
埂外新陂緑岡頭宿燒紅裹魚蒸菜把饋鴨鎖筠籠酒
侣晨相命歌場夜不空土風并節物不與故鄉同
　　高淳道中
路入高淳麥更深草泥沾潤馬駸駸雨歸隴首雲凝黛
日漏山腰石滲金老柳不春花自蔓古祠無壁樹空陰
一簟定屬前村店衮衮炊烟起竹林
　　宿牧馬山勝果寺
佛燈已暗還吐旅枕纔安卻驚月色㸔成曉色溪聲聽
作松聲
　　自寜國溪行至宣城舟人云凡百八十灘
波驚石險夜喧雷晚泊旗亭笑眼開休問行人縁底瘦
適從百八十灘來
　　晚歩西園
料峭清寒結晚陰飛來院落怨春深吹開紅紫還吹落
一種東風兩樣心
　　早發竹下
結束晨粧破小寒跨鞍聊得散疲頑行衝薄薄輕輕霧
㸔放重重叠叠山碧穂炊煙當樹直緑紋溪水趂橋灣
清禽百囀似吟客正在有情無思間
　　後催租行
老父田荒秋雨裏舊時高㟁今秋水傭耕猶自抱長飢
的知無力輸租米自從鄉官新上來黄紙放盡白紙催
賣衣得錢都納卻病骨雖寒聊免縛去年衣盡到家口
大女臨岐兩分首今年次女已行媒亦復驅將換升㪷
室中更有第三女明年不怕催租苦
　　次韻子文衝雨迓使者道聞子規
夢魂翾蝶翅鼻息吼鼉鼔喚起治曉粧馬嘶童僕語汨
泥溷鳬騖慚愧黄鵠舉猥吟陬隅池浪廢桔橰圃啼鵑
撩客心鉤引着何許請歌蘇仙詞歸耕一望雨
　　次温伯用林公正劉慶充倡和韻
前山後山梅子雨屯雲日夜相吞吐長林絶壑望不到
時有樵歸説逢虎奔溪朝來忽怒漲夾㟁柳梢餘尺許
屋頭未放濃嵐散苦憶清光泛瓊宇客行落此亂山中
但欲㝷人訴羇旅比鄰邂逅得清士眉宇津津佳笑語
杯行起舞出新句我氣已衰聊復鼔明年與君航太湖
扁舟踏浪不踏土沈沈玉柱閟仙扃矯矯虹梁浮水府
目力無窮天下盡卻笑向來誰縛汝
　　次韻温伯謀歸
官路驅驅易折肱官曹隨處是愁城隨風片葉鄉心動
過雨千峰病眼明一臠何須嘗世味寸田乆已廢吾耕
羡君早作歸歟計屈指從今㡬合并
　　慶充自黄山歸索其道中詩書一絶問之
鳴騶如電馬如雷知是婆娑醉尉回常日錦囊猶有句
况從三十六峰來
　　賞雪騎鯨軒子文夜歸酒渴侍兒薦茗飲蜜漿明
　　　日以詫同遊戲為書事邀宗偉同作
溪山四時佳今夕更竒絶天公妙莊嚴施此一川雪飛
花澔如海眩轉寒空濶水西萬株樹玉塔照銀闕碧漢
不受凍長灘㵼清咽漁舟晚猶泛樵擔寒未歇懸知畫
不到未省詩能説歸來强捜句氷硯冷于鐵不如嚴夫
子迎門生暖熱梅香不可耐但覺酒腸渴蜜融花氣動
茶泛乳膏發寜辭春笋寒為暖花甆滑瞢騰畫屏暖喚
起眼餘纈喚我獨何事作此淡生活想像髙唐賦何如
徑排闥
　　雪後守之家梅末開呈宗偉
瓦溝凍殘雪簷溜黏輕氷破寒一竿日春隨人意生端
葉再三白南枝尚含情定知司花女未肯嫁娉婷官居
若無頼一笑如何清落木露荒山寒溪遶孤城朝莫何
所見雲黄叶飢鷹東風不早計愁眼何當明比鄰小横
斜蘚地可班荆憑君趣花信把酒撼瓊英
　　次韻宗偉閲畨樂
十日閒愁畫掩闗起㝷一笑共清歡罷休詩社工夫淡
洗淨書生氣味酸盡遣餘錢付桑落莫隨短夢到槐安
綉靴畫鼔留花住剰舞春風小契丹
　　五月聞鶯二首
桑陰淨盡麥頭齊江上聞鶯毎嵗遲不及曉風鵯鵊子
迎春啼到送春時
一聲初上最高枝忙殺嘔啞百舌兒老盡西園千樹緑
卻憐槐眼正迷離
　　送子文雜言
陰谷雲低梅雨多黄山滌源溪湧波南風匝地送歸客
雙槳下瀬如投梭嚴夫子君舉酒我其為君歌萬山叢
叢石鑿鑿官居破屋巢烟蘿杜鵑曉啼猿莫呌客行到
此真蹉跎窮愁無復理一飲三嘆息城東黌舍有佳人
邂逅使我加餐食同鄉更同調目撃心已傳蟄蟲欲作
雷奮地萬籟方寂風行山吹竽喚我醒連鼔相追攀飈
車電轂不可輦但覺兩腋生飛翰狂歌不必終曲戲奕
不必滿局有時不揖上馬去出門大笑驚僮僕窮鄉眼
冷見未曽道上囁嚅相指目云此陿隘何以有二士直
恐翩翩跨黄鵠廣文組解登王畿諸公貴人爭勸歸常
日心期有定論贈行不惜重費詞腰金佩玉衆目好折
簡沈碑千載癡一尊有意重山嶽五鼎無心輕網絲嚴
夫子應領略别後頻書相發藥我既為萬頃之狎鷗君
勿作九臯之鳴鶴
　　新舘
露稻黏明璫風芽衮高浪荒荒白楊道行行亂蟲響日
腳午未吐雲頭晩猶漲欣此半日凉籃輿走清曠病客
不堪暑兹行天肯相蚊蝱掃無迹秋意滿千嶂相㝷泉
石盟略禠簿書障鴒原定相念因風報無恙
　　臨溪寺
萬山遶竮竛二水奔澒洞亭亭林中寺金碧燦櫩棟解
鞍得蒲團卧受瓦爐供少捐一炊頃暫作百年夢無人
自驚覺幽禽正清哢倦客如殘僧無力供世用此行端
為山紫翠迭迎送潄井出門去驚塵撲飛鞚
　　盤龍驛
聞鷄一唱罷占星三斗沒天高月徘徊野曠山突兀暗
蛩泣草露怨亂語還咽凉螢不復舉㸃綴稻花末惟餘
絡緯豪悲壯殷林樾小蟲亦何情孤客心斷絶魂驚板
橋穿足側石子滑行路如許難誰能不華髮高城漫回
首叠嶂屹天闕遥知秋衾夢千里一飄忽
　　竹下
松杉晨氣清桑柘暑陰薄稻穂黄欲卧槿花紅未落秋
鶯尚嬌􁀙晚蝶成飄泊犬騃逐車馬鷄驚撲籬落道逢
行商問平生㡬芒屩頳肩走四方為口不計脚劣能濡
簞瓢何敢議囊槖我亦糜斗升三年去丘壑二俱亡羊
耳未用苦商略
　　寒亭
溝塍與澗合隴畝抱山轉向來六月旱此地免焦卷早
穂已垂垂晚苖猶剪剪一川豐年意比屋閙鷄犬老農
霜鬚鬢矍鑠黄犢健自云足蹈地常賦何能免刈熟倩
人輸不識長官面康年無復事但恐社酒淺我亦有二
頃収拾尚可繭懐哉笠澤路歸鏟犂頭蘚
　　清逸江
㣲生本漁樵長日渺江海扣舷濯滄浪尚説天宇隘却
來車馬路悒悒佳思敗黄塵撲眉鬚驅逐似償債羸驂
繫偪灰狂犬吠荒怪鄉心入夢旅一葉舞澎湃晨興過
墟市喜有魚蝦賣眼明見清江積雨助横潰褰裳喚扁
舟臲卼不勝載不辭野渡險弄水聊一快
　　新嶺
瘦馬兀瞢騰荒雞號蒼莽絲窠罥朝露籬落萬蛛網宿
雲拂樹過飛泉擘山響老桑跼潜蚪怪蔓挂騰蟒山行
何許深空翠滴羈鞅釀愁積雨寒破悶朝日放曈曈赤
幟張昱昱金鉦上浮動草花馥清和野禽唱僕夫有好
語沙平路如掌惟憂三溪阻橋斷山水漲
　　送通守趙積中朝議請祠歸天台
城頭千峰青繞屋城下灘流三百曲誰云偪仄復偪仄
尚有高軒肯來辱紅梅花下兩芳春春風惠和如主人
搶攘塵土簿書裏見此繅籍天球温厚禄故人車結轍
掉頭獨泛清溪月不從世外得超然世間誰肯如公決
生平我亦一沙鷗葦白蘆黄今正秋送公使我歸思動
破烟衝雨憶扁舟明年想見東山起我亦煎茶石橋水
道逢蓑笠把漁竿即是馬曹狂掾史
　　送詹道子敎授奉祠養親
新安學宫天下稀先生孝友真吾師斑衣誤作長裾曳
二年思歸今得歸牋詞上訴人叵挽璽書賜可羣公歎
青山百匝不留人空留諸生遮望眼白雲孤起越南天
向來恨身無羽翰下馬入門懷橘拜身今却在白雲邊
鶴髮鬖鬖堂上坐兒孫稱觴婦供果世間此樂㡬人同
㸔我風前孤涙墮一盃送舟下水西我欲贈言無好詞
徑須喚起束廣㣲為伊重補南陔詩
　　嚴州
城府黄塵撲馬鞍一篙重深水雲寒耳邊眼底無公事
睡過嚴州二百灘
　　釣臺
山林城市兩塵埃邂逅人生有往來各問此心安處住
釣臺無意壓雲臺
　　富陽
不到江湖恰五年歙山青遶屋頭邊富春渡口明人眼
落日孤舟浪拍天
　　餘杭
春晚山花各静芳從教紅紫送韶光忍冬清馥薔薇釅
薫滿千村萬落香
　　揷秧
種宻移疎緑􁀙平行間清淺縠紋生誰知細細青青草
中有豐年擊壤聲
　　曬繭
隔籬處處雪成窩牢閉柴荆斷客過葉貴蠶飢危欲死
尚能包裹一絲窠
　　次韻甄雲卿晚登浮丘亭
賔筵舊壓三千客燕榭新高十二城潑墨雲頭連樹暗
垂絲雨脚過溪生葛巾羽扇吾身健雪碗氷甌子句清
從此相從須痛飲故應此事勝公榮
　　古風上知府秘書二首
神仙絶世立功行聞清都玉符賜長生薾雲遊紫虚雞
犬爾何知偶舐藥鼎餘身輕亦仙去罡風與之俱俯視
舊籬落眇莽如積蘇非無鳯與麟終然似蟲魚㣲物豈
有命政爾謝泥塗時哉適丁是邂逅真良圖
大鵬上扶揺南溟聒天沸斥鷃有羽翼意滿蓬蒿裏不
如附驥蠅掣電抹荆薊誰云極么麽俛仰且萬里向來
庭户間决起不踰咫飄颻託方便意氣乃如此物生未
可料旦暮儻逢世君㸔功名場得失一交臂
　　拄笏亭晚望
林泉隨處有清涼山遶䦨干客自忙漢雨不飛虹尚飲
亂蟬高柳滿斜陽
　　桑嶺
回腸山百盤揮手天一握俯驚危棧穿仰詫飛石落挽
輿如挽舟絶呌斷雙筰怪蔓纒枯槎瘠草披幽壑此豈
車馬路誰云强刋鑿人言逺遊好呼來試着脚
　　次景琳録事贈别韻
放船鳴㯭便秦吴送别空煩長者車宿霧鎖山常羃羃
斷雲將雨忽疎疎高城五嶺花深處短棹三江水落初
賴得溪流通尺素蒲根仍有一雙魚
　　客中呈幼度
手板頭䘖意已慵墨池書枕興無窮釀泥深巷五更雨
吹酒小樓三面風草色有無春最好客心去住水長東
今朝合有家書到昨夜燈花綴玉蟲
　　送汪聖錫侍郎帥福唐
承明纔入又南州重見旌旗照柁樓道義平生無㨗徑
風波隨處有虚舟如公未可違文石稽古何妨欠碧油
我亦登門煩著録此行無力為王留
　　長至日與同舍遊北山
嵗晚山同色湖平霧不収寒雲低閣雪佳節静供愁竹
栢森嚴立蒲荷索莫休瘦笻知脚力政爾耐清遊
　　次韻胡邦衡秘監
斯言向來立千古敢疵瑕有命孤蓬轉何心勁箭加人
窮名滿世天定客還家回首冥恩怨虚空不着花
　　送周子充左史奉祠歸廬陵
黄鵠飄然下九闗江船載月客俱還名高豈是孤臣願
身退聊開壯士顔傾葢當年真旦暮霑巾明日有河山
後期淹速都難料相對猶憐髩未斑
　　送陸務觀編修監鎮江郡歸㑹稽待闕
寳馬天街路烟蓬海浦心非闗愛京口自是憶山陰高
興餘飛動孤忠有照臨浮雲付舒卷知子道根深
見説雲門好全家住翠㣲京塵成嵗晚江雨送人歸邊
瑣風雷動軍書日夜飛功名袖中手世事巧相違
　　送李仲鎮宰溧陽
相逢已歎十年遲冷淡貧交又語離玉筍換班通籍後
黄梅吹雨送帆時月岩家世猶為縣(仲鎮方/叔孫也)金瀨溪山
好賦詩喚起酸寒孟東野倒流三峽洗餘悲
　　次韻子永雪後見贈
雪瓴待伴半陰晴竟日簷氷溜雨聲九陌泥乾塵未動
南山石露塔猶明稍聞吉語占農事便覺歸心勝宦精
想得村田來嵗好瓦盆嘉釀灌愁城
　　與正夫朋元遊陳侍御園
沙際春風轉物華意行聊復到君家年年我是重來客
處處梅皆舊識花官減不妨詩事業地寒猶辨醉生涯
城中馬上那知此塵滿長裾席㡌斜
　　正月十四日雨中與正夫朋元小集夜歸
燈市凄凉燈火稀雨巾風㡌笑歸遲月明想在雲堆處
客醉都忘馬滑時老去尊前花隔霧春來句裏髩成絲
浮生不了悲歡事作劇兒童總未知
　　韓無咎檢詳出示所賦陳季陵户部巫山圖詩仰
　　　窺高作歎息彌襟余嘗攷宋玉談朝雲事漫稱
　　　先生時本無據依及襄王夢之命玉為賦但云
　　　頩顔怒以自持曽不可以犯干後世弗察一切
　　　溷以媟語曹子建賦宓妃亦感此而作此嘲誰
　　　當解者輙用此意次韻和呈以資撫掌
瑤姫家山高挿天碧叢竒秀古未傳向來題目經楚客
名字經度峨岷前是邪非邪莽難識喬林古廟常秋色
暮去行雨朝行雲翠帷瑶席知何人峽船一息且千里
五兩竿頭見幡尾仰窺仙館至今疑行人問訊居人指
千年遺恨何當申陽臺愁絶如荒村高唐賦裏人如畫
玉色頩顔元不嫁後來飢客眼長寒浪傳樂府吹復彈
此事牽連到温洛更憐塵鞿有無間君不見天孫住在
銀濤許塵間猶作兒女語公家春風錦瑟傍莫為此圖
虛斷腸
　　次韻王夷仲正字同遊成氏園
秀巖堂上玉東西把酒登臨望眼迷天宇四垂粘地近
海山一抹帶潮低絶知客好無成事聊記吾曽有醉題
倚頼羣仙聫姓字他年誰敢一丸泥(是日諸公/令予題壁)
　　送吴智叔檢詳直中秘使閩
抗章襆被豈公難已説高風立懦頑客路莫嫌河畔草
直廬須愛道家山秋生蓮浦船初泛春滿茶溪騎趣還
却訪故人西府舊定煩書札墮田間
　　次韻韓無咎右司上已汎湖
休沐良辰不待晴徑稱閒客此閒行春衫欺雨任敎冷
病眼得山元自明抹黛濃嵐圍坐晚揉藍新渌沒篙清
棲鴉未到催歸去想被東風笑薄情
　　王園官舍睡起
公退閉閣卧官居如淨舫屋角斷虹飲日西楊柳黄官
來束我帶客去書滿床睡覺有忙事煑茶翻斷香
　　七月二日上沙夜泛
困倚船忩㸔斗斜起來雨露滿天涯亭亭宿鷺明菰葉
閃閃凉螢入稻花月下片雲應夜雨山根炬火忽人家
江湖處處無窮景半世紅塵老嵗華
　　長沙王墓在閶門外(孫伯符/)
英雄轉眼逐東流百戰工夫土一杯蕎麥茫茫花似雪
牧童吹笛上高丘
　　次韻耿時舉王直之夜坐
庭葉翻翻閙燈花粟粟穠闗山千里雁風雨滿城鐘隴
上新登榖江頭舊熄烽今年吾計得安穩讀三冬
　　次韻馬上伊郁寂峰寄示同遊石湖詩卷三首
鏡面波光倒碧峰半湖雲錦萬芙蓉去年蕩槳香風裏
行傍石橋花正濃
紅皺黄團熟暑風甘𤓰削玉藕玲瓏身謀已落園丁後
滿㡌京塵日正中
得得來題小隱詩拂花縈柳畫船移湖邊好景春猶未
須到秋清月滿時
　　與長文正夫遊北山
栁岸松門勝處通馬蹄踏霧入空濛春光有力欺遊子
天色無情沒斷鴻雨脚逺連山脚暗杏梢斜倚竹梢紅
駝裘擁鼻吾衰矣年少猶嫌料峭風
　　寓直玉堂拜賜御酒
歸鴉陸續墮宫槐簾幙參差晚不開小雨遂將秋色至
長風時送市聲來近瞻北斗璿璣次猶夢西山翠碧堆
慚愧君恩來甲夜殿頭宣勸紫金杯
　　李翬知縣作亭西湖上余用東坡語名之曰飲緑
　　　遂為勝槩
芷葺蓮巢喚客遊蘆鞭席帽為君留未論吹水堪添酒
且要移床學枕流乍霽却陰梅釀雨暫暄還冷麥摧秋
石湖也似西湖好煩向蒼煙問白鷗
　　送汪仲嘉待制奉祠歸四明分韻得論字
丹霄碧海眇高騫厭直承明却自論寳馬十年聽漏箭
扁舟一雨㸔潮痕侍臣想憶松門逺歸客還憐菊徑存
清潤要非山澤相又煩一札下雲根
　　初約鄰人至石湖
窈窕﨑嶇學種園此生丘壑是前縁隔籬石上浮天水
當戸山横匝地烟春入葑田蘆綻笋雨傾沙㟁竹垂鞭
荒寒未辦招君醉且吸湖光當酒泉
　　刈麥行
菊花開時我種麥桃李花飛麥叢碧多病經旬不出門
東坡已作黄雲色腰鐮刈熟趂晴歸明朝雨來麥帶泥
犁田待雨挿晚稻朝出移秧夜食麩
　　壬辰九月十六日侵晨真率㑹石湖路中書事
白葛烏巾稱老農溪南溪北水車風稻頭的皪粘霜露
歩入明珠翠網中
　　雙燕
底處雙飛燕銜泥上藥欄莫敎驚得去畱取隔簾㸔
　　春日三首
藥欄花暖小猧眠雪白晴雲水碧天煑酒青梅寒食過
夕陽庭院鎖鞦韆
西忩一雨又斜暉睡起熏籠換夾衣莫放珠簾遮洞户
從敎燕子作雙飛
雙鯉無書直萬金畫橋新緑一篙深青蘋白芷皆愁思
不獨江楓動客心
　　汴河
指顧枯河五十年龍舟早晩定疏川還京却要東南運
酸棗棠梨莫蓊然
　　雷萬春墓(在南京城南環以小墻/榜曰忠勇雷公之墓)
九隕元身不隕名言言千載氣如生欲知忠信行蠻貊
過墓人皆下馬行
　　宜春苑
狐塜獾溪滿路隅行人猶作御園呼連昌尚有花臨砌
腸斷宜春寸草無
　　州橋
州橋南北是天街父老年年等駕迴忍涙失聲詢使者
㡬時真有六軍來
　　宣德樓
嶢闕叢霄舊玉京御牀忽地有塵驚他年若作清宫使
不挽天河洗不清
　　市街
梳行訛雜馬行殘藥市蕭騷土市寒悵惆軟紅佳麗地
黄沙如雨撲征鞍
　　漸水
黄流日夜向南風道出封丘處處逢紫葢黄旗在湖海
故應河伯欲朝宗
　　舊滑州
大伾山麓馬徘徊積水中間舊滑臺漁子不知興廢事
清晨吹笛掉船來
　　翠樓
連袵成帷迓漢官翠樓沽酒滿城歡白頭翁媪相扶拜
垂老從今㡬度看
　　臨洺鎮
竟日霜寒暮解圍融融桑柘染斜暉北人爭勸臨洺酒
云有棚頭得兎歸
　　真定舞
紫袖當棚雪髩凋曽隨廣樂奏雲韶老來未忍耆婆舞
猶倚黄鍾衮六么
　　内丘黎園
汗後鵞梨爽似氷花身耐乆老猶榮園翁指似還三歎
曽共翁身見太平
　　望都
荒寺疎鐘解客鞍由山東畔白煙寒望都風土連唐縣
翁媪排門帶癭㸔
　　安肅車
從古銅門控朔方南城烟火北城荒臺家抵死爭溏濼
滿眼秋蕪襯夕陽
　　燕賔舘
九日朝天種落驩也將佳節勸盃盤苦寒不似東籬下
雪滿西山把菊㸔
　　龍津橋
燕石扶欄玉雪堆栁塘南北抱城迴西山剰放龍津水
留待官軍飲馬來
　　自石林迴過小玲瓏巖竇益竒昔為富人吴氏所
　　　有今一子尚幼檢校於官
一丘乃中虛洞穴四無礙郤略巖岫香黝紏石狀怪蒼
牛飲前池碧罅灧㣲瀬雕鎪具百巧圖畫窘千態哀湍
寫壊磴凍雨濕空翠疎梅照草棘瘦竹枝蹊隧當時閭
閻子目力有塵外孤童藐難料竒事疑有待誰歟千金
損來換把茅蓋不仙亦足豪衆垤皆纍塊我評北山遊
絶勝此無對玲瓏詎可小孰能為之大
　　乾道己丑守括被召再過釣臺自和十年前小詩
　　　刻之柱間後五年自西掖帥桂林癸已元日雪
　　　晴復過之再用舊韻三絶
浮生渺渺但飛埃問訊星官又獨來天上人間最高處
為君題作鬱蕭臺
拙疎何計補涓埃慚愧雙旌去又來三過溪門今老矣
病無脚力更登臺
界天山雪淨黄埃江上扁舟夜泛來匝地東風勸椒酒
山頭今日是春臺
　　豫章南浦亭泊舟二首
繡檻臨滄渚牙檣挿暮沙浦雲沉斷雁江雨入昏鴉野
曠天河近春寒嵗未華朝來風一席隨處且浮家
閏嵗花光晚霜朝草色荒趂墟猶市井収潦再耕桑客
路東西懶江流日夜忙長歌情不盡一酌酹滄浪
　　清江臺在臨郡西岡上張安國題榜
南來富夀岡春勝此蟠結岑􁴗戴南臺欄檻了風月蕭
灘曳長煙貝闕炯殘雪江流當帶横練練浮木末天風
來無鄉萬里吹醉纈登臨信竒事忍凍亦癡絶故人春
夢覺遺墨秋蛇掣浮雲真可咍揮觶酹空闊
　　初入湖南醴陵界
崖柳陰陰夾暝途出山歡喜見平蕪一春客夢飽風雨
行盡江南聞鷓鴣
　　醴陵驛
緑水橋邊縣門前柳已黄人稀山木夀土瘦水泉香乍
脱泥中滑還嗟􁯠子長櫧洲何日到鼔枻上滄浪
　　初見山花
三日晴泥尚沒韡㡬將風雨過年華湘東二月春纔到
恰有山櫻一樹花
　
　
　
　
　
　
　
　
　
　宋詩鈔卷六十一
欽定四庫全書
　宋詩鈔卷六十二
　　　　　　　　　内閣中書舍人吳之振編
　范成大石湖詩鈔
　　湘江舟尾快風挂㠶
船頭雪浪吼奔雷十丈髙帆滿意開我自只憑忠信力
風應不為世情來兒童屢惜峯巒過將士猶教鼔角摧
明日祝融天柱去更煩先捲亂雲堆
　　泊湘江魚口灘
知時社燕語檣竿遊子奔波自鮮歡趂客賣魚雙槳急
隔林沽酒小旗寒瀟湘潭似日南落嶽麓已從天外看
薄莫灘前收百丈臥聞三老報平安
　　馬安驛飯罷蹤步
食飽勌輿馬散䇿步前岡意行踏芳草蕭艾蓊生香春
事甚寂寥山桃帶松篁㳺蜂入菜花此豈堪蜜房今年
蠶出遲柘葉分寸長好晴纔數日樂事未渠央
　　黄罷嶺
薄宦毎違已兹行遂登危峻阪盪胸立恍若對鏡窺傳呼
半空響濛濛上煙霏本末見前驅可望不可追躋攀百千
盤有頃身及之白雲叵攬擷但覺沾人衣髙木傲燒㾗葱
蘢茁新荑春禽斷不到惟有蜀魄啼謂非人所寰居然見
鋤犂山農如木客上下翾以飛寕知有康荘生死安嶮巇
室空了無處恐尚橧巢棲安得㧞汝出王路方清夷
　　衡水之間山路艱澁薄晚吏卒閧云漸近祈陽路
　　　平夷皆有津津之色
朝登赤土嶺暮入黄泥谷春江弄花月歸夢恍在目覺
來行路難杜宇叫高木凹中泥沒踝凸處石齧足坐輿
我尚病想見肩輿僕衡陽復祈陽可暫不可宿晚來出
前岡路坦亭􁯠促將士走相賀喜色如膏沐人生本無
悶逆境要先熟不從憂患來安識平為福夷途不常遇
厯險始知足
　　書浯溪中興碑後(并序/)
　乾道癸已春三月余自西掖出守桂林九月渡湘江
　遊浯溪摩娑中興石刻洎唐元和至今遊客所題竊
　謂四詩各有定體頌者美盛徳之形容以其成功告
　于神明者也商周魯之遺篇可以㮣見今元子乃以
　魯史筆法婉辭含譏盖之而章而後來詞人復發露
　之則夫磨崖之碑乃一罪案何頌之有竊以五十六
　字刻之石傍與來者共商略之此詩之出必有相詬
　病者謂不合題破次山此亦習俗固陋不能越拘攣
　之見耳余義正詞直不暇䘏也
三頌遺音和者稀丰容寜有刺譏詞絶憐元子春秋法
都寓唐家清廟詩歌詠當諧琴搏拊䇿書自管璧純疵
紛紛徤筆剛題破從此磨崖不是碑
　　宿清湘城外田家
驅馬力猶彊奏牀身始疲淨淨雲拂帳潏潏水鳴籬未
熟燈前夢閒㝷道上詩湘中多夜雨客枕最先知
　　次韻郭季勇機宜雪觀席上留别
絶勝尊前萬事休縱非吾土且登樓山迎雨脚俄横過
風約江聲欲倒流野水新堪添酒面夕陽依舊滿簾鈎
凭欄從此遲歸鞅能及中秋對月不
　　次韻許季韶通判雪觀席上
把酒臨風瑞露傾瓊漿何用謁雲英捲簾雨脚銀絲挂
倚杖江頭緑漲生嶺海一涼蘇暑病山林千籟試秋聲
兹遊竒絶忘羇宦慚愧煙中短棹横
　　送周直夫敎授歸永嘉
青燈相對話儒酸老去羇遊自鮮歡昨夜榕溪三寸雨
今朝桂嶺十分寒知心海内向來少解手天涯良獨難
一笑不須論聚散少時吾亦跨征鞍
　　贈趙廉州
馬羣雜踏草䝉茸刮目權竒一洗空天末也煩行李到
嵗寒聊得酒尊同梅花夜夜湘南雨榕葉年年海北風
少待佳晴㸔山去玉篸高挿翠雲叢
　　食罷書事
甲子霖涔雨東南濕蟄風茘枝梅子緑荳䓻杏花紅捫
腹蠻茶快扶頭老酒中荒隅經嵗客土俗漸相同
　　次韻平江韓子師侍郎見寄三首
自古四愁湘水深誰將城郭啓山林有情碧嶂團欒繞
無數朱樓縹緲臨蚺鼔揭天驚客座象鍪航海厭蠻琛
三千客路長安逺故舊書來直萬金
霛泉杖屨浙江頭經濟長懐尚典州堂上讀書朝氣爽
臺前呼月海光浮交情尺素勤雙鯉筆力枯松挽萬牛
已把三章翻樂府為君撃節變蠻謳
前年衝雪過雙溪風㡌泥韉騎吹隨爛醉依前逢錦瑟
好音誰是欠黄鸝功名未試玉璜玦離别頻傾金屈巵
疇昔北征煩吉夢南征合有夢征時
　　水鄉酌酒但能之主管能之將過石康
南郭河橋市井喧緑荷香處有江天一簾梅雨爐煙外
三叠陽闗燭涙前馬耳西山君並海船頭北渚我歸田
後期直恐參商似且醉金槽四十絃
　　燕堂書事
嵗稔齋鈴闐年深屋暨摧狸爭雷瓦過螘化雨忩來盡
日風長籟無時地不花耳邊情話少笑口若為開
　　酒邉二絶
團扇香中嫋嫋風斷腸聲裏㸔羞紅不須過處催乾盞
聽徹歌頭盞自空
日長綉倦酒紅潮閒束羅巾理六幺新様築毬花十八
丁寜小玉漫吹簫
　　甘雨應祈三首
晩稻成苞未肯肥鵓鳩啼曉兩來時黄紬被冷初眠覺
先向芭蕉葉上知
秋日雖䝉霡霡沾浥塵終恨太廉纖今朝健起廵簷㸔
恰似廬山㸔水簾
高田一雨免飛埃上水綱船亦可催説與東江津吏道
打量今晩漲痕來
　　畫工季友直為余作氷天桂海二圖氷天畫使北
　　　渡黄河時桂海畫佛子遊巖道中也戲題
許國無功浪着鞭天敎飽識漢山川酒邊蠻舞花低㡌
夢裏胡笳雪沒韉収拾桑榆身老矣追隨萍梗意茫然
明朝重上歸田奏更放岷山萬里船
　　甲午除夕猶在桂林念至一弟使北今夕當宿燕
　　　㑹同館兄弟南北萬里感悵成詩
把酒新年一笑非鶺鴒原上巧相違墨濃雲瘴我猶住
席大雪花君未歸萬里闗山燈自照五更風雨夢如飛
别離南北人誰免似此别離人亦稀
　　乙未元日用前韻書懐今年五十矣
浮生四十九俱非樓上行藏與願違縱有百年今過半
别無三䇿但當歸定中乆已安心竟飽外何須食肉飛
若使一丘并一壑還鄉曲調盡依稀
　　再用前韻時被命帥蜀
休論今昨總皆非世味誠甘與我違蜀道雖如履平地
杜鵑終勸不如歸三冬自若生毛穎一夢㣲官陪螱飛
夜乆南枝翻倦鵲芒芒月白衆星稀
　　施元光在崑山病中逺寄次韻答之
四海飄蓬客舍邊㡬多雲水與風煙絶無旅力驅長轡
空有孤忠誓大川參井忽隨征馬上斗牛應挂故山前
親交情話如何許詩到天涯喜欲顛
　　鏵觜
道江自海陽至縣廼瀰迤狂瀾既奔傾中流遇鏵觜分
為兩道開東灕北湘水至今舟檝利楚粤經萬里人謀
敓天造史禄所經始無謂秦無人虎䑕用否耳紫藤纒
老蒼白石溜清泚是間可作社牲酒百世祀修慶者誰
歟配以臨川季
　　清湘縣郊外雜花盛開有懐石湖
午行清湘縣妍暖春事嘉柴闗閙桃李㝠冥一川花故
園豈少此愈此百倍加我寜不念歸顧作朱木鴉百年
北忩凉安用天一涯君恩重喬嶽敢計征路賖鄉心與
官身鑿枘方聱牙橘柚走珍貢何如繫匏𤓰明當復露
奏天日臨幽遐倘許清河使曳尾還汙邪
　　珠塘
林茂鳥烏急坡長驢䭾鳴坐輿猶足痺負笈想肩頳廢
廟藤遮合危橋竹織成路傍行役苦隨處有柴荆
　　題湘山大施堂
重倚春林涙竹枝南遊風物鬢成絲難㝷桂海千峰夢
更了湘山一叚竒來去别無心外法行藏休問塔中師
若論大施門前事竿木遊場且賦詩
　　深溪舖中二絶追路寄呈元將仲顯二使君
賀州歸去柳州還分路千山與萬山把酒故人都别盡
今朝真箇出陽闗
秪有南風捲路塵斷無南客送車輪故人合在瀟湘見
却見瀟湘别故人
　　湘口夜泊南去零陵十里矣營水來自營道過零
　　　陵下湘水自桂林之海陽至此與營㑹合為一
　　　江
我從清湘發源來直送湘流入營水故人亭前合江處
暮夜檣竿矗沙尾郤從湘口望湘南城郭山川恍難紀
萬壑千巖詩不徧惟有蒼苔痕屐齒三年瘴霧亦竒絶
浮山登臨如此㡬湖南山色夾江來無復瑶篸挿天起
陂陀狠石蹲清漲淡蕩光風浮白蕋騷人魂散若為招
傷心極目春千里我亦江南轉蓬客白鳥愁煙思故壘
逺遊雖好不如歸一聲鶗鴂花如洗
　　題嶽麓道卿臺
山外江水黄江外滿城緑城外杳無際天低到平陸長
煙貫楚尾逺勢帶吴蜀故園東北望遊子欄干曲
　　連日風作洞庭不可渡出赤沙河
金沙堆前風未平赤沙河邊波不驚客行但逐安穩去
三十六灣漲痕生滄洲寒食春亦到荻芽深碧蔞芽青
汨羅水飽動荆渚嶽麓雨來昏洞庭大荒無依飛鳥絶
天地惟有孤舟行慷慨悲歌續楚些彷彿幽瑟迎湘霛
黄昏慘淡艤極浦雖有魚舍無人聲冬湖落􁥀此暫住
春潦怒漲隨傭耕吾生一葉寄萬里况復揺落浮滄溟
漁蠻尚自有常處羇宦方汝尤(闕/)
　　泊衡州
客裏仍哦對雨吟夜來星月曉還陰空江十日無春事
船到衡陽栁色深
　　歩入衡山
應有人家住隔溪緑陰亭午但聞雞松根當路龍筋瘦
竹筍滿山鳯尾齊墨染安雲猶似瘴絲來小雨不成泥
更無騎吹喧相逐散誕閒身信馬啼
　　四明人董嶧乆居嶽市乞詩
祝融峰下兩逢春雨宿風飡老病身莫笑五湖萍梗客
海邊亦有未歸人
　　鼎湖
漂泊離巣燕彎跧負殻蝸瘦嫌莞席硬老覺畫屏奢報
道帆當落傳呼鼔已撾且投人處宿未到已聞蟇
　　安鄉縣西晚泊
水闊鳥烏倦墟寒僮僕飢一灣村縣過百折暮江遲曉
夢孤燈見春陰病骨知簡書寜不畏旅力奈先疲
　　孫黄渡
捨舟從陸更間闗徑仄仍荒亦未乾棘刺近人牢閉眼
泥塗兀馬𦂳扶鞍荼山盗藪路程惡麥隴人家懐抱寛
擔僕輿夫盡劬瘁病翁那得更加餐
　　發荆州
初上蓬籠竹笮船始知身是劒南官沙頭沽酒市樓暖
徑歩買薪江墅寒自古秦吴稱絶國于今歸峽有名灘
千山萬水垂垂老只欠天西蜀道難
　　虎牙灘
傾崖溜雨色慘淡水墨畫辛夷碎花懸瘣木老藤挂翠
莽楚甸窮黄流蜀江下一灘今始嘗三峽此其亞雨㸃
鼔士摻雲騰挽夫跨驚心渡石林破眼見村舍牛眠草
色裏犬吠竹林罅歩頭可檥船安穩睡殘夜
　　初入峽山效孟東野
峽山偪而峻峽水湍以碕峽草如毨毛峽樹多樛枝峽
禽惟杜鵑血吻日夜啼峽馬類黄狗不能長鳴嘶峽曉
虎跡多峽暮人跡稀峽路如登天猿鶴不能梯僕夫負
嵎哭我亦呻吟悲悲吟不成章聊賡峽哀詩
　　蛇倒退
山前壁如削山後崖復斷向吾達隴首如海到彼㟁那
知下嶺處慄甚履氷戰牽前帶相挽綰後衣盡綻健倒
轍㝷丈徐行塵分寸上疑緑竹竿下劇衮金彈豈惟蛇
退舍飛鳥望崖反稍喜一徑平猶有千石亂仍逢新燒
畬約畧似耕畔心知人境近顰末百憂散山民茅數把
鬼質犢子健腰鑱走迎客再拜復三歎謂匪人所蹊官
來定何幹倘為飢火驅平地豈無飯意者官事廹如馬
就羈絆我乃不能答付以一笑粲
　　大丫隘
峽行五程無聚落馬頭今日逢耕鑿麥苖疎瘦豆苗稀
椒葉尖新柘葉薄家家婦女布纒頭背負小兒領垂瘤
山深生理卻不乏人有銀釵一雙挿
　　麻線堆
　峽日驛前大山崛起舊路攀援而上縈紆如線十五
　年前浮圖徳寳始沿澗伐木作新路不復登山余觀
　峽路皆未嘗經修感徳寶之事作麻線堆詩一首以
　風䕫路使者及歸峽二州長吏沈葉管熊四君
雲木盪胷起鬱峨一峰危上有路千折縺縷如縈絲是
為麻線堆厥險天下稀偪仄容半足顛墜寜復稽騰猱
尚愁苦遊子將安之浮屠徳寳者悲智緒等慈隨山刋
古木㝷壑得長磯輿梁㨗飛渡布石綿階梯自從新路
改重趼無齎咨縣有孫少府琬琰酁文詞勿云此事小
惟有行人知况觀峽山路由來欠平治官吏既弗跡誰
肯深長思天險固自若當令路成蹊土工運畚鍤石工
操鑿椎烈火敗磽确築沙填隙巇多用百夫力逺無五
旬期但冀米鹽給不煩金幣支非客敢竊議道旁詢旄
倪身雖雪山戍亦願助毫釐工費嗟小哉政須賢有司
東有管夷陵西有葉秭歸上惟沈徳侯䕫臺今吏師下
維熊繹孫長材佐州麾豈吾金奎彦不如林下緇懸知
議克合了此一段竒舟檝避潢潦置郵疾飛馳憧憧吴
蜀客來往當無時仍磨鑚天石大書四賢詩不佞願秉
筆逺繼峽口碑
　　判命坡
鑚天嶺上已飛魂判命坡前更駭聞側足二分垂壊磴
舉頭一握到孤雲㣲生敢列千金子後禍猶㡬萬石君
早晚北忩㝷噩夢故應含笑老榆枌
　　千石嶺
晨光挂高嶺晴色媚逺客哀湍吼叢薄宿霧裊絶壁露
重蘚花紫風來蓬背白迷山朴渥跳飲澗於菟迹層巔
多朽木迮磴有飛石不知山㡬重杳杳入叢碧
　　四十八盤
詰曲不前如宦拙欹傾當面似交難若將世路比山路
世路更多千萬盤
　　入秭歸界
山根繫馬得漿家罙入窮鄉事可嗟蚯蚓祟人能作瘴
茱茰隨俗强煎茶幽禽不見但聞語野草無名都着花
窈窕﨑嶇殊未艾去程方始問三巴
　　歸州竹枝歌二首
東鄰男兒得湘纍西舍女兒生漢妃城郭如村莫相笑
人家伐閲似渠稀
東㟁艬船抛石門西山炊煙連白雲竹籬茅舍作晚市
青蓋黄旗稱使君
　　巴東峽口
水宿頻欹側徒行又險艱舟危神女峽馬瘦鬼門闗照
夜燒畬隴縁雲種笮山催成頭雪白休説髩絲斑
　　初入巫峽
鑚火巴東㟁樅金峽口船束江崖欲合潄石水多漩卓
午三竿日中間一罅天偉哉神雨跡疏鑿此山川
　　巫山高(并序/)
　余舊嘗用韓无咎韻題陳季陵巫山圖考宋玉賦意
　辨高堂之事甚詳今過陽臺之事復賦樂府一首世
　傳瑶姫為西王母女嘗佐禹治水廟中石刻在焉
濕雲不収煙雨霏峽船作灘梢廟磯杜鵑無聲猿呌斷
惟有飢鴉迎客飛西真功高佐禹跡斧鑿鱗皴倚天壁
上有瑶簮十二尖下有黄湍三百尺蔓花虯木風煙昏
蘚珮翠惟香火寒霛斿飄忽定何許時有行人開廟門
楚客詞章元是諷紛紛餘子空嘲弄玉色頳顔不可千
人間錯説高唐夢
　　刺濆淖(并序/)
　濆淖盤渦之大者峽江水壯則有之或大如一間屋
　相傳水行峽底遇暗石則濆起已而下旋為窩然亦
　未嘗有定處或無故突然而作叵測也舟行遇之小
　則欹傾大則與齎俱入險惡之名聞天下
峽江饒暗石水狀日千變不愁灘瀧來但畏濆淖見人
言盤渦耳夷險固有間仍于非時作未可一理貫安行
方熨縠無事忽翻練突如湯鼎沸翕作茶磨旋勢廹中
成窪怒霽外始暈已定稍安尉儵作更驚眩漂漂浮沫
起疑有潛鯨噀勃勃駭浪騰復恐蟄鰲抃篙師瞪禠魄
灘戸呀雨汗逡廵怯大敵勇往決鏖戰幸免與齊人還
憂似蓬轉驚呼招竿折奔救竹笮斷九死船頭爭萬苦
石上牽旁觀競薄氷撇過捷飛電前余叱馭來山險固
嘗徧今者撃檝誓豈復憚波面澎澎三峽長颭颭一葦
亂既㣲掬指忙又匪科頭漫天子賜之履江神敢吾玩
但催疊鼓轟往助雙擄健
　　潮峽石(并序/)
　峽山江濵亂石萬狀極其醜怪不可形容舉非世間
　諸所有石之比走筆戲題且以紀異
峽山狠無情其下多醜石頑質賈憎垂傀狀發笑啞粗
類墳壤黄沈漬鐵矢黒或如溝泥涴或似東壁坼堆疑
聚廪粟陊若壞城甓槎牙鏤朽木狼籍委枯骼礧砢包
羸蚌淋漓錮鈆錫縱紋瓦溝隴横叠衣摺襞鱗皴斧鑿
餘炊􁁊蹴踏力云何清淑氣孕此譎詭跡我本一丘壑
嗜石舊成癖端溪紫琳腴洮河緑沉色階冊截肪膩泗
磬鳴球撃嵌空太湖底偶立韶江側真陽劖千巖營道
剷寸碧倦遊所閲多未易一二籍朅來兹山下刺眼昔
未覿或云峽多材竒秀鬱以積絶代昭君材驚世屈原
宅東家兩兒女氣足豪萬里山石何重輕奚暇更融液
我亦味其言作詩曉行客
　　勞畬耕(並序/)
　畬田峽中刀耕火種之地也春初斫山衆木盡蹶至
　當種時伺有兩候則前一夕火之藉其灰以糞明日
　雨作乗熱土下種即苗盛倍収無雨反是山多磽确
　地方力薄則一再斫燒始可藝春耕麥豆餅餌以度
　夏秋則粟熟矣官輸甚㣲巫山民以収粟三百斛為
　率財用三四斛了二税食三物以終年雖平生不識
　秔稻而未嘗苦飢余因記吴中號多嘉穀而公私之
　輸顧重田家得粒食者無㡬峽農之不苦也詩以勞
　之
峽農生甚艱斫畬大山巔赤埴無土膏三刀財一田顧
其穴居智占雨先燎原雨來亟下種不爾生不蕃麥穗
黄剪剪豆苖緑芉芉餅餌了長夏更遲秋粟繁税畝不
什一遺秉得饜餐何曽識秔稻捫腹常果然我知吴農
事靖為峽農言吴田黒壤腴吴米玉粒鮮長腰瓠犀瘦
齊頭珠顆圓紅蓮勝彫胡香子馥馥蘭或収虞舜餘或
自占城傳早秈與晚䆉爛炊甑甗間(長腰米狹長亦名/箭子齊頭白圓淨)
(如珠紅蓮色㣲赤香子亦名九里香斗米入數合作飯/芳香滿案舜王稻焦頭無須俗為瞽瞍燒種以與之占)
(城種來自海南䆉稏􁀙禾價/最賤以上皆吴中米品也)不辭春養禾但畏秋輸官
姦吏大雀䑕盗胥衆螟蝝掠剰増釡區取羸折緡錢兩
種致一斛未免催租瘢重以私債迫逃屋無炊煙晶晶
雲子飯生世不下咽食者定游手種者長流涎不如峽
農飽豆麥終殘年
　　巫山縣(自此復登陸至䕫門縣前掉石灘最險登/岸以過舟謂之盤灘城樓對高唐門此去)
　　　(瞿塘不百里縣人以郭西流石堆/為水信流石沒則灧澦如馬矣)
借馬巫山縣盤舟掉石灘梅肥朝雨細茶老暮煙寒門
對高唐起江從灧澦難流堆三尺在旅夢一枝安
　　燕子坡
大山如牆缺小山如塚纍衆山直下㸔方知此峰危木
末見䕫峽一溝益春泥中有天下嶮造化真兒嬉峰頂
不滿笑舟中鬚成絲登高尚超覽况乃絶俗姿
　　䕫州竹枝歌九首
五月五日嵐氣開南門競船争㸔來雲安酒濃麴米賤
家家扶得醉人迴
赤甲白鹽碧叢叢半山人家草木風榴花滿山紅似火
荔枝天凉未肯紅
新城果園連瀼西枇杷壓枝杏子肥半青半黄朝出賣
日午買鹽沽酒歸
癭婦趂墟城裏來十十五五市南街行人莫笑女粗醜
兒郎自與買銀釵
白頭老媪篸紅花黒頭女娘三髻了背上兒眠上山去
採桑已閒當採茶
百衲畬山青間紅粟莖成穗豆成叢東平屯田秔米軟
不到貧人飯甑中
白帝廟前無舊城荒山野草古今情只餘峽口一堆石
恰似人心未肯平
灧澦如襆瞿塘深魚復陣圖江水心大昌鹽船出巫峽
十日泝流無信音
當筵女兒歌竹枝一聲三叠客忘歸萬里江邊有船到
繡羅衣服生光輝
　　雲安縣
春暮子規少日斜紅鵠飛兩山多布水一島㡬柴扉蚓
吐無窮壊人行不斷磯巴陽昨夜雨灘上水先肥(杜子/美詩)
(云涪萬無杜鵑雲安詩云終日子規啼今萬州界固不/聞杜鵑而雲安已自少矣紅鵠飛時滿背純赤或云即)
(黄鶴也峽中蚯蚓之盛無如雲安江濱濆壤戢戢無際/又多大石岸有一石長里許者杜子美詩云禹功多斷)
(石其實甚長兩山間雨後/瀑泉數十百處尤可觀)
　　萬州
晨炊維下巖晩酌檥南浦波心照州榜雲脚響衙鼔前
山如屏牆得得正當戸西江朝宗來循屏復東去(此萬/州形)
(勢也惟親厯者/當知此言之工)官曹倚巖棲市井喚船渡瓦屋仄石磴
猿啼閙人語剔核杏餘酸連枝茶賸苦窮鄉固瘠薄陋
俗亦寒窶(土人賣杏皆先剔其核取仁以為藥/也土茶甚苦不簡枝葉雜茱萸煎之)營營謀
食艱寂寂懐甎訴昔聞吏隱名今識吏隱處
　　峰門嶺遇雨泊梁山
窮鄉誰與話悲酸駐馬㸔雲强自寛酒力無端妨宿病
詩情不淺任塵官虎狼地僻炊煙晚風雨天低夏木寒
行盡峰門千萬丈梁山鼔角報平安
　　􁽀邡驛大雨
暮雨連朝雨長亭又短亭今朝騎馬怕平日繫船聽竹
葉垂頭碧秧苖滿意青農疇方可望客路敢遑寜
　　墊江縣
青泥沒髁僕頻驚黄漲平橋馬不行舊雨雲招新雨至
高田水入下田鳴百年心事終懐土一日身謀且望晴
休入中州爭米市暝鴉同宿墊江城
　　巾子山又雨
百日籃輿困跼跧三晨汎坂兀躋攀晚晴幸自墊江縣
今雨奈何巾子山樹色于人殊漠漠雲容憐我稍班班
如今只憶雪溪句乗興而來興盡還
　　鄰山縣
山頂嘘雲黒似煙修篁高栁共昏然鳥啼一夜勸歸去
誰道東川無杜鵑
　　沒水舖晚晴月出曉復大雨上漏下濕不堪其憂
晚色熹㣲暖似薫兒童歡喜走相聞無端星月照濕土
依舊山川生雨雲(吴諺日星月照濕土明朝依舊雨蓋/雨後㣲晴星月燦然必復雨占之每)
(騐/)旅枕夢寒涔屋漏征衫朝潤冷罏熏快晴信是行人
願又恐田家暴背耘
　　金山嶺
阪峻身頻偃崖深首屢回雲浮平地出路拂半天來但
閲闗山過都忘嵗月催湘南初上馬猶挿早春梅
　　明日至鄰水又雨
昨日方無雨今朝又不晴滿山皆屐齒隨處有泉聲頗
怪陰霖差應催老病成泥塗千騎士與我共勞生
　　望鄉臺
千山已盡一峰孤立馬行人莫疾驅從此蜀川平似掌
更無高處望東吴
　　早晴發廣安軍晩宿萍池村莊
夜雨洗煩蒸曉風薦清穆雲頭隤鐵山日脚迸金瀑暑
塗一日涼逺客萬事足羈人正奔波觀者何陸續翠蓋
立嚴粧青裙行跣足俗陋介南徼物華入東蜀竹萌苦
已青蒻子酸猶緑修蘆密成籬直栢森似纛泥乾馬啼
鬆路坦亭堠速暮投何人莊忩户暗修竹
　　巴蜀人好食生蒜臭不可近頃在嶠南其人好食
　　　㯽榔合蠣灰扶畱藤一名蔞藤食之輒昏然已
　　　而醒快三物合和唾如膿血可厭今來蜀道又
　　　為食蒜者所薫戲題
旅食諳殊俗堆盤駭異聞南飡灰薦蠣巴饌菜先葷幸
脱蔞藤醉還遭葫蒜薫絲蓴鄉味好歸夢水蓮雲
　　小溪縣
宿麥千平壠横槎一小溪梓花紅綻碎粟穗緑垂低村
婦猶多跣山猿遂少啼東州雖已過錦里尚雲西
　　曉發飛鳥晨霞滿天少頃大雨吴諺云朝霞不出
　　　門暮霞行千里騐之信然戲紀其事
朝霞不出門暮霞行千里今晨日未出曉氣散如綺心
疑雨再作眼轉雲四起我豈知天道吴農諺云耳古來
占霶𩃱説者類恢詭飛雲走羣羊停雲浴三豨月當天
畢宿風自少女起爛石燒成香汗礎潤如洗逐婦鳩能
拙穴居狸有智蜉蝣强自知商羊與聞計垤鳴東山鸛
堂審南柯蟻或如陰石鞭或議陽門閉或云逢庚變或
自換甲始刑鵝與象龍聚訟非一理不如老農諺響應
㨗如鬼哦詩敢夸博聊用醒午睡
　　九月十九日衙散囘畱火將及幕屬飲清心堂觀
　　　晚菊分韻
甲光射曽雲雨脚不敢到西山明古雪秋日一竿照先
偏井絡宻後拒參旗掉分弓滴博平鳴劒伊吾小君㸔
天山箭狐兔何足了開邊吾豈敢自治有餘巧歸來翠
帷卷聊共黄花笑雖無落㡌風亦復接離倒餘閒校筆
陣刻燭龍蛇掃毛錐乃更剪我亦鼔旗譟
　　冬至日銅壺閣落成
走徧人間行路難異鄉風物雜悲歡三年北户梅邊暖
萬里西樓雪外寒已辦鬢霜供嵗籥仍拚髀肉了征鞍
故園雲物知何似試上東樓且北㸔
　　十二月十八日海雲賞山茶
追趂新晴管物華馬蹄鬆快㡌簷斜天南臘盡風晞雪
氷下春來水潄沙已報主林催市栁仍從掌故問山茶
豐年自是驩聲沸更著牙前畫鼔撾
　　雨後東郭排岸司申梅開方及三分戲書小絶令
　　　一面開燕
雨入南枝玉蘃皴合江雲冷凍芳塵司花好事相邀勒
不著笙歌不肯春
　　鞭春㣲雨
旛勝絲絲雨笙歌歩歩塵一年新樂事萬里未歸人雲
薄竟慳雪酒濃先受春送寒東作近慚愧耦耕身
　　丙申元日安福寺福塔
　士女燃香挂幡以禳兵火之灾
嶺梅蜀栁笑人忙嵗嵗椒盤各異方耳畔逢人無魯語
(蜀人鄉音極難解其為京洛音輒/謂之魯語既又諱之尤可笑也)鬢邊隨我是吴霜新
年後飲酴酥酒故事先燃窣堵香石笋新街好行樂與
民同處且逢塲
　　初四日東郊觀麥苖
去嵗秋霖麥下遲臘殘一雪潤無泥相將飽喫滹沱飯
來聽林間快活啼
　　櫻桃花
借暖衝寒不用媒匀朱匀粉最先來玉梅一見憐癡小
敎向傍邊自在開
　　再出東郊
晚景増年慣官身作客諳大都縁偶熟豈是性能堪昔
者開三徑它時老一龕越溪親種竹芸緑想毿毿
　　上已前一日學射山萬嵗池故事
北郊征路記前迴三尺驚塵馬踏開新漲忽明多病眼
好風如把及時杯青黄麥隴平平去疎宻榿林整整來
遊騎不知都㡬許長堤十里轉輕雷
　　寳相花
誰把桑條夾砌栽壓枝萬朶一時開為君也著詩収拾
題作西樓錦被堆
　　四月十日出郊
約束南風徹曉忋収雲捲雨一川凉漲江混混無聲緑
熟麥騷騷有意黄吏卒逺時閒信馬田園佳處忽思鄉
鄰翁萬里應相念春晚不歸同挿秧
　　曉詣三井觀
路轉市聲逺寛閒古城東適從紅塵來忽入蒼煙叢槿
心傾濃露芋葉翻㣲風秋陽澹籬落殘暑不必攻野老
熟睡起日高首如蓬官身騎官馬君應笑龍鍾
　　秋雨快情静勝堂席上
一笑憧憧雁鶩行簿書堆裏賦秋陽心如墜絮沾泥懶
身似飛泉激石忙雨後蹲䲭先稻熟霜前浮蟻鬭棖香
天涯節物遮愁眼且復隨鄉便入鄉
　　新涼夜坐
吏退焚香百慮空静聞蟲響度簾櫳江頭一尺稻花雨
忩外三更蕉葉風日日老添明鏡裏家家涼入短檠中
簡編燈火平生事雪白眵昏奈此翁
　　秋老四境雨已沛然晚坐籌邊樓方議祈晴樓下
　　　忽有東界農民数十人訴山田卻要雨須長吏
　　　致禱感之作詩
嵗晚羇懐有所思秋來病骨最先知鏡中公案已甘老
紙上課程休諱癡西堰頗聞江漲急東山猶説雨來遲
錦城樂事知多少憂旱憂霖蹙盡眉
　　有懐石湖舊隠
浩蕩沙鷗乆倦飛摧頽櫪馬不勝鞿官中風月常虚度
夢裏闗山或暫歸橘社十年霜欲飽鱸江一雨水應肥
冷雲著地塘蒲晚誰為披蓑暖釣磯
　　晩歩宣華舊苑
喬木如山廢苑西古溝疎水静鳴池吏兵窸窣番更後
樓閣崔嵬欲暝時有露冷螢猶照草無風驚雀自遷枝
歸來更了塵書債目𤯝昏花獨穗垂
　　西樓秋晩
樓前處處長秋苔俛仰璿杓又欲回殘暑已隨梁燕去
小春應為海棠來客愁天逺詩無託吏案山横睡有媒
晴日滿忩鳬鶩散巴童來按鴨爐灰
　　明日分弓亭按閲再用西樓韻
眼㸔白露㸃蒼苔嵗月飛流首屨回老去讀書墮㤀卻
醉中得句若飛來聞雞午夜猶能舞射雉西郊不用媒
自笑支離聊復爾丹心元未十分灰
　　丁酉重九藥市呈座客
　余于燕山首句云萬里漢家使桂林云萬里漢都䕶
　成都云萬里橋邉客今嵗倦遊賦此自戲
莫向登臨怨落暉自縁羈宦阻歸期年來厭把三邊酒
此去休哦萬里詩烏㡌不辭歌短髮黄花終是欠東籬
若無合坐揮毫健誰解西風楚客悲
　　十一月十日海雲賞山茶
門户讙呼十里村臘前風物已知春兩年池上經行處
萬里天邊未去人客鬢花身俱嵗晚粧光酒色且時新
海雲橋下溪如鏡休把冠巾照路塵
　　二月一十七日病後始能扶頭
複幕重簾苦見遮暮占棲雀曉占鴉殘燈煑藥㸔成老
細雨鳴鳩過盡花心為早衰元自化髮從無病已先華
更䝉厲鬼相提唱此去山林屬當家
　　病中聞西園新花已茂及竹逕皆成而海棠亦未
　　　過
梅塢桃蹊斫竹初三旬髙卧信音疎春雖與病無交渉
雨莫將花便破除秪合蘧蘧隨夢去何須咄咄向空書
頗聞蜀錦猶相待去嵗今朝已雪如
　　枕上
一枕經春似宿酲三衾投曉尚凄清殘更未盡鴉先起
虚愰無聲䑕自驚乆病厭聞銅沸鼎不眠惟望紙忩明
摧頽豈是功名具燒藥爐邉過此生
　　初履地
扶頭今日强冠篸餘燼収從百戰酣長脛閣軀如瘦鶴
衝風奪氣似枯柟客來慵抆懶殘涕老去寒同彌勒龕
何處更能容結習任教花雨落毿毿
　　病起初見賔僚時上疏丏祠未報
浪將冠服衣猿狙因病偷閒稍自如時有好懷誇得句
略無情語怕回書邊城晏閉休傳箭村巷春遊未荷鉏
追北良辰公事少天恩儻許賦歸歟
　　三月十九日極冷
誰勒餘寒不放迴春深猶暖地爐灰鄉心忽向燈前動
夜雨先從竹裏來鶗鴂已如鶯百囀酴醿那復雪千堆
調糜煑藥東風老慚愧茶甌與酒杯
　　入崇寜界
桑間三宿尚回頭何况三年濯錦遊草草陴筒中酒處
不知身已在彭州
　　懐古亭
朝來冩得故人書雙鯉難㝷雁亦無付與離堆江水去
解從陴縣到成都
　　過青城題索橋
　以竹䋲為之
織簟勾鋪面排䋲强架空染人髙曬帛獵户逺張罿薄
薄難承雨翻翻不受風何時將蜀客東下㸔垂虹
　　上清宫
厯月捫參興未䦨丹梯通處更躋攀冥濛蜀道一雲氣
破碎岷山千髻鬟但覺星辰垂地上不知風雨滿人間
蝸牛兩角渾如夢更説紛紛觸與蠻
　　最高峰望雪山
大面峰頭六月寒神燈収罷曉雲班浮空忽湧三銀闕
云是西天雪嶺山
　　青城縣何子方使君同年園池
榿塍芋隴意中行浩蕩薫風不計程雨脚背人歸玉壘
江聲隨馬入青城五橋今日新知路千佛當年舊綴名
水竹光中同一笑丏君荷露濯塵纓
　　次韻陸務觀編修新津遇雨不得登翛覺山徑過
　　　眉州三絶
　翛覺一望可見劒門
送君多情難語離僕夫無情車載脂平生漂泊知何限
少似新津風雨時
離合紛紛怕逺遊逺遊仍怕賦登樓何須一望三千里
望盡西州轉更愁
雨後蟇頤山色開玻瓈江清已可盃緑荷紅芰香四合
又入芙蓉城裏來
　　次韻陸務觀慈姆巖别二絶
送我彌旬未忍回可憐蕭索把離盃不辭更宿中巖下
投老餘年豈再來
明朝真是送行人從此闗山隔故情道義不磨雙鯉在
蜀江流水貫吴城
　　玻璃江一首戲效陸務觀作
玻璃江頭春渌深别時沄沄流到今秪言日逺易排遣
不道相思翻苦心烏頭可白我可去菖花易青君易㝷
人生若未免離别不如碌碌無知音
　　今與陸務觀自聖政所分袂每别輒五年離合又
　　　常以六月似有數者中巖送别至揮涙失聲留
　　　此為贈
宦塗流轉㡬沉浮雞黍何年共一丘動輒五年遲逺信
常于三伏話羈愁月生後夜天應老涙落中巖水不流
一語相聞仍自解除書聞已趣刀頭
　　萬景樓
　山谷來遊時未有此樓也
左披九頂雲右送大峨月殘山剰水不知數一一當樓
供勝絶玻瓈濯錦遥相通指麾大渡來朝宗川霛胥命
各東去我亦順流呼短蓬詩無傑語慙風物頼有丹青
傳小筆仍添書客倚欄㸔令與山川相映發龍彎歸路
遶烏尤棟雲簾雨邀人留若為喚得涪翁起題作西南
第一樓
　　問月堂酌别
半明燈火話悲酸此㑹情知後㑹難四海宦遊多聚散
一生情事足愁歡髩絲今夜不多黒酒量徹明無數寛
醉夢登舟都不記但聞風雨滿江寒
　　别後寄題漢嘉月榭
　同年陸務觀所作
隱吏詩情卜築幽同年惜别勸淹留試傾萬景湖亭酒
來㸔半輪江月秋川路難長猶共此夜船空載且歸休
碧巖勝處頻回首好事誰能更小樓
　　蛾眉縣
窮鄉未省識旌旄雞犬驩呼巷陌騷村媪聚觀行績布
野翁迎拜跽然蒿泉清土沃稻芒早縣古林深槐癭高
珍重里儒來獻頌盛言千載此丘遭
　　初入大蛾
煙霞沈痼不須醫此去真同汗漫期曽欵上清臨大面
仍從太白問蛾眉山中縁法如今熟世上功名自古癡
賸作畫圖歸挂壁它年猶欲卧遊之
　　八十四盤
冥鴻無伴鶴孤飛回首塵籠一笑嬉八十四盤新拄杖
萬千三乗舊牙旗石梯碧滑雲生後木葉紅斑雪霽時
説與同行莫惆悵人間捷徑轉嶔巇
　　婆羅平
仙聖飛行此是家路逢真境但驚呀神農嘗外盡霛藥
天女散餘多異花嵐雨逼衣寒似鐵氷泉炊米硬于沙
峰頭事事殊塵世缺甃跳梁笑井蛙
　　思佛亭曉望
栗烈剛風刮病眸登臨何啻緩千憂界天暑雪青城外
匝地晴雲瓦屋頭浩蕩它年誇北客蒼茫何處認西州
千巖萬壑須㝷徧身是江湖不繫舟
　　犍為江樓
河邊堵立㸔歸篷三老開頭暮欲東漲水稠灘連峽内
淺山浮石似湘中無人驛路榛榛草有客江樓浩浩風
種落塵稍少公事賸裁新雨寄詩筒(縣令能/詩者)
　　題譚徳稱扇
蠻風吹雨瘴江肥短草荒山鳥不飛盡是瀘南腸斷句
如今分與故人歸
　　題楊商卿扇
君歸我去兩銷魂愁滿千山鎖瘴雲後夜短檠風雨暗
誰能相伴細論文
　　發合江數里寄楊商卿諸公
臨分滿意説離愁草草無言秪涙流船尾竹林遮縣市
故人猶自立沙頭
　　過江津縣睡熟不睱梢船
西風扶艣似乗槎水濶灘沉浪不花夢裏竹間喧急雪
覺來船底衮鳴沙
　　涪州江險不可泊入黔江檥舟
黄沙翻浪攻排亭濆淖百尺呀成坑坳窪眩轉乆乃平
一渦熨帖千渦生篙□絶呌敺川霛鳴鐃飛渡如奔霆
水從岷來如濁涇夜榜黔江聊濯纓玻瓈徹底鏡面平
忽思短棹中流横釣絲隨風浮月明
　　妃子園
　涪陵荔子天寳所貢
露葉風枝驛騎傳華清天上一嫣然當時若識陳家紫
何處蠻村更有園
　　下巖
疇昔中巖一夢殘下巖風景亦高寒峽中無處堪停棹
雨後今朝始凭欄不用苦求毫相現秪敎長挂水簾㸔
山僧勸我題蒼壁坡谷前頭未敢刋
　　䕫門即事
　䕫水不可飲取之卧龍十里之外
峽行風物不堪論伴暑驕陽雜瘴分人入㳟南多附贅
山從䕫子盡侵雲竹枝舊曲元無調麴米新篘但有聞
試覓清泠一杯水筒泉須自卧龍分
　　瞿唐行
　七月十九日至䕫子灧澦徹髮不可犯是夜水漲及
　山腹詰旦視灧澦則已在水中土人云此青草齊也
　可以冐險而入遂鼔棹略其頂而過郡中遣候兵立
　山上毎一舟平安則揺幟以召後舟白鹽赤甲皆峽
　口大山黄□黒石皆峽中至險處入峽西岸有聖泉
　舟人或向之疾呼曰人渴也泉即迸下杯許復乾余
　舟過甚急未之試也
川霛知我歸有程一夜漲痕千丈生中流撃檝洶作氣
夾峰旗鼔呀失聲不知灧澦在船底但覺瞿唐如鏡平
鑿峽疏川很石破號山索飲飛泉驚白鹽赤甲轉頭失
黒石黄嵌拚命輕草齊増肥無泊處竹枝凝葉空餘情
人間險路此竒絶客裏驚心吾飽更劒閣翻成蜀道易
請歌范子瞿唐行
　　鄂州南樓
誰將玉笛弄中秋黄鶴飛來識舊遊漢樹有情横北渚
蜀江無語抱南樓燭天燈火三更市揺月旌旗萬里舟
卻笑鱸江垂釣手武昌魚好便淹留
　　梅根夾
辛苦凌波棹平安入夾船月明漁浦網風側瓦窰煙老
圃容挑菜村巫横索錢且投人處宿終夜得佳眠
　　將至吴中親舊都來相迓感懷有作
望見家山意欲飛古來燕晉一沾衣回思客路豈非夢
乍聽鄉心真是歸新事略從年少問故人差覺坐中稀
不須更説桑榆暖霜後鱸魚也自肥
　　淳熈五年四月二日直宿玉堂懷舊二絶句
桂海氷天老嵗華直廬重上玉皇家當年曽識青青髩
惟有東墻一架花
雪山刁斗不停撾夜把軍書敢顧家珍重玉堂今夜夢
静聞宫漏隔宫花
　　初歸石湖
曉霧朝暾紺碧烘横塘西岸越城東行人半出稻花上
宿鷺孤明菱葉中信脚自能知舊路驚心時復認鄰翁
當時手種斜橋栁無限鳴蜩翠掃空
　　贈舉書記歸雲山
一枕清風四十霜孤生無處話凄涼相看只有龎眉客
還在雲丘舊草堂
四股澗松霞斧碎十園巖桂燒痕枯不知階下跳珠處
舊竹春來有笋無
青山面目想孤依水石風林入夢思白髮蒼顔心故在
只知當日㸔山時
　　題查山林氏庵
庭户清深宅翠㣲雪如佳壁喚題詩煙梢矗矗青圍屋
露葉鮮鮮緑滿籬宿雨一春纔汎鴨平蕪㡬日已藏碑
山僧見客如枯木疑是嬾殘南嶽師
　　木瀆道中風雨震雷大作
惡風奔雲何壯哉溪水欲立山欲摧石岸迸裂纜邊樹
胡牀動揺船底雷靈巖塔後雨脚挂胥口廟前浪花來
篷漏衣沾不足惜酒瓶傾側愁空罍
　　光福塘上
指㸃炊煙隔莽蒼午餐應可寄前莊雞聲人語小家樂
木葉草花深巷香春去已空衣尚絮雨來何晚稻初茫
秪今農事村村急第一先陂貯水塘
　　秋前風雨頓涼
秋期如約不須催雨脚風聲兩快哉但得暑光如㓂退
不辭光景似潮來酒杯觸撥詩情動書卷招邀病眼開
明日更凉吾已卜暮雲横作亂峰堆
　　曉起聞雨
老年稍喜睡魔清兀坐枯株聽五更蕭索輪囷憐燭燼
飛揚䟦扈厭蚊聲登高事了從敎雨刈熟人忙郤要晴
莫道西成便無慮大須濃日㬠香秔
　　嘲蚊四十韻
暑鬼方肆行羽孽亦厲習肖翹極幺麼坱圠累闢翕濕
生同糞蝎腐化類宵熠初來閙郭郛少進亘原隰嚶如
蠅聲薨聚若螽羽緝俄為隠雷閧逐作宻霰集口衘鋼
鍼鋒力洞衲衣襲啾聲先計議著肉便成吸𤣥豹猶未
定卓錐已深入血隨姑嘬井勢甚轆轤汲沉酣凥益高
飽滿腹漸急晶晶紫蟹眼滴滴紅飯粒拂掠倦體煩爬
搔瘁肌澀救東不虞西擒一已竄十新瘢蓓蕾漲宿暈
斑爛浥竟夜眠展轉連牀歎於悒云何人戚欣乃繫汝
張歙驅以葵扇風熏以艾烟濕檠長鎮藏遮帳隙亟補
葺火攻憚穢臭手拍嫌腥汁伏翼佐掃除綱蛛助収拾
薄暮洶交攻大明訌未戢牛革厚逾氊鱟介銛勝鈒遭
汝尚欲困嗟人何以給夏蟲雖衆多罪狀相百什蜂蠆
豈房櫳蟣蝨但禪褶羊羶螘登爼驥逸蝱附􁁍蠓惟舞
醯瓮蠧止崇書袠蚤為鵂所撮蠅亦虎能執彼愆可貫
死汝罪當獻級涼飊倐然至醜類殆哉岌一吹觜吻破
再鼔翅翎縶三千(闕/)頡利百萬走㝷邑快哉六合内蔑
有一塵立虛空既清涼家巷得寜輯雞忩夜可誦蛩機
曉緧織雨簾繡浪巷風燭淚珠泣客來添羽觴人静拂
塵笈恍還神明觀似啓坏户蟄消長誰使然智力詎能
及
　　晚歩吴故城下
意行殊不計榛菅風袖飄然勝羽翰拄杖前頭雙雉起
浮圖絶頂一鵰盤醉紅匝地斜曛暖熨練涵空漲水寒
卻向東臯望煙火缺蟾先映樹林丹
　　北山堂開爐來坐
困眠醒坐一龕多竹洞無闗斷客過貪向爐中煨榾柮
嬾從掌上㸔菴摩閒無雜念惟詩在老不甘心奈鏡何
八萬四千安樂法元無秘宻可伽陁
　　北城梅為雪所厄
凍蘂粘枝瘦欲乾新年猶未有春㸔雪花祇欲欺紅紫
不道梅花也怕寒
　　浙東舟中
處處槿樊圃家家桃廡門魚鹽臨水市烟火隔江村雨
過張帆重潮來汲井渾彎跧短篷底休説兩朱旛
　　東門外觀刈熟民間租米船相衘入城喜作二絶
菊莎杞棘㸑無煙日日文書横索錢今日甬東官况好
東津門外㸔租船
潮到靈橋緑繞船海邊力穡屢豐年澹青山色深黄稻
恰似胥門九月天
　　重陽九經堂作
俗聞佳節自匆匆老去愁秋又客中青嶂卷簾三面月
黄花吹鬢幾絲風十年故國新栽栁萬里他鄉舊轉蓬
誰與安排今夜夢片帆飛到小籬東
　　大㕔後堂南忩負暄
萬壑無聲海不波一忩油紙暮春和醉眠陡覺氍毹贅
圍坐翻嫌榾柮多水暖玉池添𠻳嚥花生銀海費揩摩
端如擁褐茅簷下秪欠烏烏撃缶歌
　　晚歩北園
刮地晴飈退海痕出門無扇可障塵麥黏瘠土何時雪
梅糝疎林昨夜春天鏡風烟疑夢事髩霜時節尚官身
裹章束帶朝還暮慚愧青鞋紫領巾
　　春前十日作
臘淺猶賖十日春官忙長愧百年身雪催未動詩無力
愁遣還來酒不神節物何曽欺老病書生自慣説悲辛
終朝戲促成何事今古紛紛一窖塵
　　懷歸寄題小艇
日出塵生萬劫忙可憐虚費隙駒光若敎閒裏工夫到
始覺淡中滋味長嵗晚角巾思芋栗年來手版愧耕桑
松風羅月須相信春水深時上野航
　
　
　
　
　
　
　
　
　
　
　
　
　
　
　宋詩鈔卷六十二
欽定四庫全書
　宋詩鈔卷六十三
　　　　　　　　　内閣中書舍人吳之振編
　范成大石湖詩鈔
　　元日
老來百味絮沾泥期㑹關身尚火馳幾夜鄉心歌枕處
今年脚力上樓時酒缸幸有乾坤大丹鼎何憂日月遲
莫道神仙無可學學仙猶勝簿書癡
　　體中不佳偶書
生平人比似維摩試比尫孱不啻過舊摘衰髯今雪徧
頻揩病眼轉花多從来世味聊復爾此去官身如老何
收拾頽齡如藥餌尚堪風月對婆娑
　　坐嘯齋書懐
老來窮苦事相違兀坐鈴齋竟日癡眼目昏縁多押字
胸襟俗為少吟詩月侵燈影吏方去春遍梅梢官未知
直待食新方紱帶明朝馬騎問陵陂
文書煙海困沉浮不覺盤跚百病侵偶問客年驚我老
忽聞鸎語歎春深今朝麥粒黄堪麪幾日秧田緑似針
除却一犂春雨足眼前無物可闗心
　　曉起信筆
午枕汗如洗曉櫛氣梢蘇莎蛩試風露滿意鳴相呼倦
客感節物流光不蹲躇秋聲已如許殘暑何足驅人言
今嵗熱逈與常嵗殊此理恐未然豈不知頭顱年年有
三伏日日非故吾婆娑今尚可後當彌不如病骨須一
涼未暇惜居諸坐來有清思西風揺井梧
　　重九賞心亭登高
憶隨書劒此徘徊投老雙旌重把杯緑鬢風前無幾在
黄花雨後不多開豐年江隴青黄徧落日淮山紫翠來
飲罷此身猶是客鄉心却附晚潮回
　　春晚
荒園蕭瑟嬾追隨舞燕啼鸎各自私忩下日長多得睡
樽前花老不供詩吾衰乆矣雙蓬髩歸去來兮一釣絲
想見籬東春漲動小舟無伴栁絲垂
　　重九獨坐玉麟堂
江上西風動所思又將清賞負東籬年年客路黄花酒
日日鄉心白鴈詩籠月秦淮無舊曲馳煙鍾阜有新移
人生笑口真稀闊况值官忙閔雨時
　　公退書懷
昨者騰章奏發倉今兹飛檄議驅蝗四無告者僅一飽
七不堪中仍百忙皦日自能臨俯仰浮雲寜解制行藏
求田問舍亦何有嵗晚倦遊思故鄉
　　癸卯除夜聊復爾齋偶題
五夜燈花重東風角韻來雪慳衣未纊春作句多梅寂
厯羅門亞温黁藥鼎煨老嫌新嵗換病喜舊星回鬱壘
先題板屠蘇後把杯書扉無健筆爆竹有寒灰餳楪牙
難膠椒盤眼倦開陳人仍憊卧身世兩悠哉
　　甲辰人日病中吟六言六首以自嘲
攅眉輒作山字啾耳惟聞水聲人應見憐乆病我徧自
厭餘生
目慌慌蟻旋磨頭岑岑鼇負山筆牀乆已均伏藥鼎何
時丏閒
政爾榮枯衛澁剛云人厄天窮歸咎四衝臨嵗乞將九
曜過宫
復吉既愆七日泰來惟俟三陽厯日今頒寅正占星更
候農祥
有日猶嫌開牖無風不敢下簾報國丹心何似夢中抵
掌掀髯
壯嵗喜新節物老來惜舊年華病後都盧不問家人時
換瓶花
　　上元紀吴下節物排諧體三十二韻
斗野豊年屨吴臺樂事并酒壚先疊鼔(嵗後即旗亭先/擊鼔不已以迎)
(節/意)燈市蚤投瓊(臘月即有燈市珍竒者數人醵/買之相與呼盧采勝者得燈)價喜膏
油賤祥占雨雪晴篔簹仙子洞(坊巷燈以連枝竹縛/成洞門多處數十里)菡
蓞化人城(蓮花燈/最多)檣炬疑龍見(舟人接竹危檣之表/置一燈望之如星)橋
星訝鵲成(橋/燈)小家厖獨踞(犬/燈)高閈鹿雙撐(鹿/燈)屏展輝雲
母(琉璃/屏風)簾垂晃水精(琉璃/簾)萬忩花眼宻(萬眼燈以碎羅/紅白相間砌成)
(工夫妙天下/多至萬眼)千隙玉虹明(琉璃毬燈每一隙映/成一花亦妙天下)薝葡丹
房桂(梔子/燈)葡萄緑蔓縈(葡萄/燈)方縑繙史册(生絹糊方燈/畫史冊故事)
(圖人喜/觀㸔)圓魄綴門衡(月/燈)擲燭騰空穩(小毬燈時/擲空中)推毬衮
地輕(大衮/燈)映光魚隱見(琉璃壺瓶貯水/養魚以燈映之)轉影騎縱横(馬/騎)
(燈/)輕薄行歌過顛狂社舞呈(民間鼔樂謂之社火不可/悉記大抵以滑稽取笑)
村田蓑笠野(村田/樂)街市管絃清(街市/細樂)里巷分題句(每里/門作)
(花燈題好/句其上)官曹别扁名(官府名額多以/絹或琉璃映照)旱船遥似泛(夾/道)
(陸行為競渡之/樂謂之划旱船)水儡近如生(水戯照/以燈)鉗赭裝牢戸(嶽/燈)嘲
嗤繪樂棚(山棚多畫一時/可嘲誚之人)堵觀瑶席隘喝道綺叢爭禁
鑰通三鼔歸鞭任五更桑蠶春繭勸(春繭自臘月即入/食次所以為蠶事)
(之/兆)花蝶夜蛾迎(大白蛾花無貴賤悉/戴之亦以迎春物也)鳬子描丹筆(紅畫/鴨子)
(相餽/遺)鵝毛剪雪英(剪鵝毛為雪花/卉夜蛾並戴)寳糖珍粔籹(鎚指吴/中謂之)
(寳糖䊚特/為脆美)烏膩美飴餳(鳥膩糖即白餳/俗言能去烏□)撚粉團欒意(□/子)
熬稃腷膊聲(炒糯穀以卜俗名孛/婁北人號糯米花)筳篿巫志怪香火婢
輸誠(俗謂正月百草霛故帚/葦針箕之屬皆卜焉)箒卜拖裙騐(敝箒繫/裙以卜)箕詩
落筆驚(即古紫姑今/謂之大仙)㣲如針屬尾(以針姑卜伺其尾/相屬為兆名針姑)賤
及葦分莖(葦莖分合為/卜名葦姑)末俗難訶止佳辰且放行此時
紛僕馬有客静柴荆幸甚歸長鋏居然照短檠生涯惟
病骨節物尚鄉情掎摭成排體咨詢逮里甿誰修吴地
志聊以助譏評
　　曉枕三首
煑湯聽成萬籟添被知是五更陸續滿城鐘動須㬰後
巷雞聲
卧聞赤脚鼾息樂哉栩栩蘧蘧病夫心口相語何日佳
眠似渠
舒慘常隨天氣闗心忩暗忩明日晏扶頭未起喚人先
問陰晴
　　喜雨
昨遣長鬚借踏車小池須水引鳴蛙今朝一雨添新漲
便合翻泥種藕花
　　風止
収盡狂飈卷盡雲一竿晴日曉光新柳魂花魄都無恙
依舊商量作好春
　　重午
慰斗熏籠分夏衣翁身獨比去年衰已孤菖渌十分勸
却要艾黄千壯醫蜜粽氷􁛽為誰好丹符綵索聊自欺
小兒造物亦難料藥裏有時生網丝
　　積雨作寒五首
壓屋雨雲晝暗環城霖潦夏寒西池半沒荷柄南蕩平
沈芡盤
已報舟浮登㟁更憐橋踏平池養成蛙吹無謂掃盡蚊
雷却寄
熨貼重㝷毳衲補苴盡䕶紙忩餘生雪鬢禪榻昨夢雲
帆漲江
婢喜蚊僵霧帳兒嗔蝸篆風櫺兀坐鼻端正白忘懷眼
㡳常青
山寒禪老不下泥滑琴僧罕來且喚園丁閒話喜聞湖
㟁未頽
　　題請息齋六言十首
洞門晝挂鐵鎖閣道秋生緑苔蓍下畧同龜伏𤓰中且
免蠅來
多謝紛紛雲雨相忘渺渺江湖坐隅但忌占鵩屋上何
煩譽烏
灧澦年年如馬犬行日日摧車笑中恐有義甫泣裏難
防叔魚
見影蜮猶鉍鉍聞聲厖尚狺狺問誰毛生名紙知我角
出車輪
不惜人扶難拜非闗我醉欲眠勞君敬枯木耳恐汝見
濕灰焉
税駕今吾將老結廬此地不喧恐妨蝴蝶同夢笑債顛
當守門
口邊一任醭去鼻孔慵將涕収閒門冷落車轍空室團
欒話頭
冷暖舊雨今雨是非一波萬波壁不禪枯逹磨室中病
者維摩
園丁以時白事山客終日相陪竹比平安報到花依次
第折來
親戚自有情話來往都無雜言酒熱竟須相報文成聊
與細論
　　富順楊商卿使君曏與余相别于瀘之合江渺然
　　　再㑹之期後九年乃訪余吴門則喜可知也今
　　　復分袂更増惘然病中强書數語送之
合江縣下初語離共説再㑹知何時夀櫟堂前哄一笑
人生聚散真難料青燈話舊語未終船頭叠鼔帆爭風
草草相逢復相送直恐送迎皆夢中昨聞親上安邊奏
玉陛從容移禁漏天香懷袖左魚符歸作雙親千嵗夀
我今老病塘蒲衰君歸報政還復來萬里倘容明月共
更期後夢如今夢
　　初秋閒記園池草木五首
茙葵爛紫初陋薝蔔蔫黄亦香醫俗賸延竹色療愁催
折萱房
牛牽碧蔓自繞雞聳朱冠欲爭菱葩可範伯雅蓼節偏
宜麴生
旱地蓮花嬌小水盆梔子幽芳薇帳半年春艷桂叢四
季秋香
醉憐金盞齊側卧㸔玉簮對横腥水留灌末莉結香旋
薫素馨
玉菡化生稚子碧枝視現聲聞馬齒任藏汞冷鴻頭自
勝硫温
　　巖桂三首
風簾疎爽月徘徊悵望家人把酒杯病暑幽忩知幾日
瓶花兩見木樨開
越城芳徑手親栽紅淺黄深次第開不用小山招隠賦
身如强健日千回
月枝蕭索倚宣華東苑香風屬内家丹碧屠蘇銀燭照
平生竒絶象山花(少城詞中惟有一/株四明月桂持竒)
　　藻姪比課五言詩已有意趣老懷甚喜因吟病中
　　　十二首示之可率昆季賡和勝終日飽閒也
舊嵗連新歳涼牀又暖牀山川屏裏畫時刻篆中香畏
壘(闕/)吾土支離飽太倉若敎身更健鶴背入維揚
認鹿紛紜夢亡羊散亂心眵昏遮眼讀愁苦撚髭吟幸
覺行迷逺其如卧病深(闕/)　　　下何用覓砭針
日暖衣猶襲宵長被有稜朝晡三楪飲昏曉一缸燈伴
坐跧如几扶行瘦比藤生縁堪入畫寂寞憇松僧
繩椅扶枵骨蒲團閣悴膚事疑償業債形類窘囚拘空
劫真常體浮生幻化軀箇中元不二無語對文殊
軟熟羞盤饌芳辛實枕幃候晴先晒席占濕預烘衣易
粟雞皮皺難培鶴骨肥頭顱雖若此虚白自生輝
數息増晨清伸眉愜晚晴隙塵浮日影忩穴嘯風聲捫
蝨天機動驅蚊我自生偶然成一笑榻栩暫身輕
貴仕龜鑚筴閒居馬脱鞿冠塵昏舊製帶眼剰新圍堆
案書郵少登門刺字稀揜闗灰木坐休示季咸機
目𤯝浮珠珮聲塵籟五簫秋懷潘鬢秃午夢楚魂銷注
水瓶花醒吹薪鼎藥潮南柯何處是斜日上廊腰
静裏秋先到閒中晝自長門闌終泄栁尸祝漫庚桑腹
已枵經笥身猶試藥方强名今日愈勃窣負東牆
汗漬笻枝赤苔封屐齒青有醫延上坐無客抗分廷霽
月鑚忩㸔鳴禽側枕聽莫嗔猿鶴怨岫幌兩年扃
視絮勞羣從祗承愧闔家乳泉供水逓金液養丹芽嘉
釀厚如酪旋舂香勝花百端扶老憊無物報投瓜
學業荒呻畢歡悰隔笑鹽入秋先複幕過夏亦疎簾門
客嗔愁思家人獻吉占尤憐小兒女時報鵲鳴簷
　　灼艾
血忌詳涓日尻神謹避方艾求真伏道穴按古明堂謝
去羣巫祝勝如㡬藥湯起來成獨笑一病攪千忙
　　白髭行
四十踰四髭始黄手持漢節臨大荒輿疾歸來皮骨在
兩髩尚作清絲光俯仰行年四十九萬里南馳復西走
班班頷下㸃吴霜猶可芟夷誑賔友屈指如今又十年
兩年憊卧秋風前人生血氣能幾許不待覽鏡知皤然
長安後輩輕前輩百方染藥千金賣煩撋包裹夜不眠
無奈露頭出光怪病翁高卧門長扄垂雪毿毿骨更青
兒童不作居士喚喚作堂中老夀星
　　甲辰除夜吟
一年三百六十日日日三椽卧衰疾傍人揶揄還嘆咨
問我如何度四時我言平生老行李蓐食趂程中夜起
當時想像閉門閒弱水苕苕三萬里如今因病得疎慵
脚底闗山如夢中重簾複幕白晝静戸外車馬從西東
若問四海何以度念定更無新與故瓶花開落記春冬
忩紙昏明認朝暮行年六十是明朝不睱自憐聊自嘲
婪尾三杯餳一楪從今身健齒牙牢
　　元夕二首
藥爐湯鼎煑孤燈禪版蒲園老病僧兒女强修元夕供
玉蛾先避雪鬅鬙
落梅穠李趂時新枯木崖邊一任春尚愛鄉心醒病耳
隔牆時有賣餳人
　　請息齋書事三首
覆雨翻雲轉手成紛紛輕薄可憐生天無寒暑無時令
人不炎涼不世情栩栩算來俱蝶夢喈喈能有㡬雞鳴
氷山側畔紅塵漲不隔瑶臺月露清
刻木牽絲罷戲場祭終雨後兩相忘門雖有雀尚廷尉
食已無魚休孟嘗蝨裏趨時真是賊虎中宣力任為倀
籬東舍北誰情話雞語鷗盟意却長
聚蚋醯邊閙似雷乞兒爭背向寒灰長平失勢見何晚
栗里息交歸去來休問江湖魚有味但蘄雲水鶴無媒
巖扉岫幌牢扄鑰不是漁樵不與開
　　送文季高倅興元
素衣京洛悵成緇青鬢吴江喜未絲燭暗不眠談舊事
酒䦨作惡問行期留書情話須親戚風雨殘春更别離
屈指歸來重一笑掃除門巷著旌麾
　　家人子輩往石湖檢校暮歸
南浦回春棹東城揜暮扉兒修雞柵子女挈菜籃歸風
力雖欺酒花香尚染衣衰翁牢守舍腸斷釣魚磯
　　次韻龔養正中秋無月三首
詞客幕天清露下老翁卧病破忩中高吟大醉輸公等
不見嫦娥與我同
去年怪雨無端甚今嵗癡雲亦復然減却新詩酸却酒
乗除添得一更眠
丙夜清光些子見兒童驚喜强雄夸䦨珊髙興應無幾
恰似春殘㸔落花
　　殊不惡齋春晚閒吟五絶
西風入簾圖畫響斜照穿隙網絲明簷間雙雀有時鬭
壁下一蛩終日鳴
旁若無人䑕飲硯麾之不去蠅登盤天涼睡起枕痕暖
日晩慵來香字寒
就食遷居蟻墳壤隨風作舍蛛裊絲百年何處用三窟
萬事信縁安一枝
市聲洶洶鼔摧陣日影駸駸潮漲痕消磨意氣黙數息
把玩光陰牢閉門
中秋昨已等閒過重九今還如夢來霜髩數莖羞墮幘
黄花三度笑空杯
　　丙午新正書懷十首
不用桃符貼畫雞身心安處是天倪行年六十舊厯日
汗脚尺三新杖藜祝我賸周花甲子謝人深勸玉東西
春風若借筋骸便先渡南村學灌畦
瘦骨難勝過節衣日高催起趂農炊病憐榔栗隨身慣
老覺屠蘇到手遟一飽但蘄庚癸諾百年甘守甲辰雌
莫言此外都無事栁眼梅梢正索詩
煑茗燒香了嵗時静中光景笑中嬉身閒一日似兩日
春淺南枝如北枝朝鏡略無功業到午忩惟有睡魔知
年來併束牀頭易一任平章濟叔癡
窮巷閒門本閴然强將爆竹聒階前人情舊雨非今雨
老境増年是減年口不兩匙休足糓生能㡬屐莫言錢
掃除一室空諸有龎老家人總解禪(吴諺云一口/不能著兩匙)
厲風翻海雪漫天百計逃寒息萬縁穩作披爐如卧炕
厚裁綿旋勝披氊尊前見在瞢騰醉飯後無何爛漫眠
斟酌出門高興盡從敎閒却剡溪船(披燈綿旋/皆新得法)
俗情如絮已泥沾因病偷閒意屬厭鵬鷃相安無可笑
態魚自古不容兼灰埋榾柮多時暖雪壓蔓青滿意甜
温飽閉門吾事辦異時書判指如籖
炭熟香濃石鼎煨人言小閣是春臺蕉心翠展一冬在
梅藟粉融連夜開肅肅九氷妨發育温温三火䕶恢台
養生此外無遺説梨棗元須趂暖栽(水芭蕉經/冬不瘁)
經過掃軌但幽栖巣穩林深寄一枝栗里歸來忩下卧
香山老去病中詩東風馬耳塵勞後半夜雞聲睡熟時
俛仰平生盡陳迹恰如腷膊幾枰棋
忩明忩暗篆烟馡珍重晨光與夕暉東院齋鐘披被坐
南城嚴鼔岸巾歸㡬人霜滑騎朝馬何處燈殘織曉機
懶裏若承三昧力始知忙裏事俱非(叙早眠/晏起)
殊方節物記吾曽海北天西一瘦藤烏㰖雞㯽嘗老酒
酥花芋葉試新橙瘴雲度嶺濃如墨邊雪窺忩冷欲氷
閒展兩鄉圖畫㸔卧遊何必減深燈(此篇記桂林成都/元日勝事㯽欖皆)
(椒盤中物老酒/十數年不壞者)
　　丙午新年六十一嵗俗謂之元命作詩自貺
嵗復當生次星臨本命辰四人同丙午初度再庚寅長
狄名猶記沙隨㑹若新童心仍竹馬暮境忽蒲輪鏡裏
全成老尊前略似春三年歸汶上千日卧漳濵剛長交
新泰陰消脱舊屯網蛛縈藥裹竇犬吠醫人忩下烏皮
几田間紫領巾鯢淵方止水鯤海任揚塵波匿觀河見
維縻示病身顰端還一笑黙識幼中真(文潞公詩云四/人二百四十嵗)
(况是同生丙午/年僕用此事也)
　　春來風雨無一日好晴因賦瓶花二絶
滿挿瓶花罷出遊莫將攀折為花愁不知燭照香薫㸔
何似風吹雨打休
酒冷花寒無好懷柴荆終日為誰開三分春色三分雨
疋似東風本不來
　　春晚即事留游子明王仲顯
繡地紅千㸃平橋緑一篙楝花來石首糓雨熟櫻桃笑
我生塵甑慙君有意袍故人能少駐門徑久蓬蒿
　　梅雨五絶
梅雨暫収斜照明明年無此一日晴忽思城東黄篾舫
卧聽打鼔踏車聲
已酉甲申雷雨驚乗除却賀芒種晴挿秧先挿早秈稻
小忍數旬蒸米成(甲申已酉/雨則大水)
風聲不多雨聲多洶洶曉衾聞浪波恰似秋眠隱静寺
玉霄泉從床下過
千山雲深甲子雨十日地濕東南風静裏壺天人不到
火輪飛出黙存中
雨霽雲閒池面光三年魚苖如許長小荷拳拳可包鮓
晚日照盤風露香
　　次韻李永見訪二首
混俗休超俗居家似出家有為皆影事無念即生涯莫
覓安心法翻成揑目花作糜須糓粟十劫漫炊砂
有意能停棹多情易憶家清詩穿月脇逺夢繞天涯雨
蝶衣濡粉秋蚊喙吐花新凉宜小駐談笑有丹砂
　　自詠瘦悴
皮下無多肉老來瘦不禁骨稜春焙銙筋蹙海山沈蟣
蝨從何有蚊蠅枉見侵惟餘老笻杖相伴兩虚心
　　四時田園雜興六十首(并引/)
　淳熈丙午沉疴少紓復至石湖舊隱野外即事輒書
　一絶終嵗得六十首號四時田園雜興
栁花深巷午雞聲桑葉尖新緑未成坐睡覺來無一事
滿忩晴日㸔蠶生
土膏欲動雨頻催萬草千花一餉開舍後荒畦猶緑秀
隣家鞭筍過牆來
高田二麥接山青傍水低田緑未耕桃杏滿村春似錦
踏歌椎鼔過清明
老盆新熟杜茅柴擕向田頭祭社來巫媪莫嫌滋味薄
旗亭官酒更多灰
社下燒錢鼔似雷日斜扶得醉翁回青枝滿地花狼籍
知是兒孫鬭草來
騎吹東面里巷喧行春車馬閙如煙繫牛莫礙門前路
移繫門西碌碡邊
寒食花枝挿滿頭蒨裙青袂㡬扁舟一年一度游山寺
不上靈巖即虎丘
郭裏人家拜掃回新開醪酒薦青梅日長路好城門近
借我茅亭暖一杯
歩屧㝷春有好懷雨餘蹄道水如杯隨人黄犬攙前去
走到溪橋忽自迴
種園得果厪償勞不奈兒童鳥雀搔已挿棘針樊筍徑
更鋪漁網蓋櫻桃
吉日初開種稻􁀁南山雷動雨連宵今年不欠秧田水
新漲㸔㸔拍小橋
桑下春蔬緑滿畦菘心青嫩芥臺肥溪頭洗擇店頭賣
日暮裹鹽沽酒歸
　　　右春日田園雜興十二絶
紫青蓴葉卷荷香玉雪芹芽扳薤長自擷溪毛充晚供
短篷風雨宿横塘
湖蓮舊蕩藕新翻小小荷錢沒漲痕斟酌梅天風浪𦂳
更從新水種蘆根
蝴蝶雙雙入菜花日長無客到田家雞飛過籬犬吠竇
知有行商來賣菜
湔裙水滿菉蘋洲上已㣲寒嬾出游薄暮蛙聲連曉閙
今年田稻十分秋(上已蛙/鳴無水)
新緑園林曉氣凉晨炊早出㸔移秧百花飄盡桑麻小
夾路風來阿魏香
三旬蠶忌閉門中鄰曲都無歩往蹤猶是曉晴風露下
采桑時節暫相逢
汙萊一稜水周圍嵗嵗蝸廬没半扉不㸔菱青難護㟁
小舟撑取葑田歸
茅針香軟漸包茸蓬□甘酸半染紅采采歸來兒女笑
杖頭高挂小筠籠
糓雨如絲復似塵煑瓶浮蠟正嘗新牡丹破萼櫻桃熟
未許飛花減却春
雨後山家起較遟天忩新色半熹㣲老翁欹枕聽鶯囀
童子開門放燕飛
海雨江風浪作堆時新魚菜逐春回荻芽抽筍河魨上
棟子開花石首來
烏鳥投林過客稀前山煙暝到柴扉小童一棹舟如葉
獨自編欄鴨陣歸
　　　右晩春田園雜興十二絶
梅子金黄杏子肥麥花雪白菜花稀日長籬落無人過
惟有蜻蜓蛱蝶飛
五月吴江麥秀寒移秧披絮尚衣單稻根科斗行如塊
田水今年一尺寛
二麥俱収斗百錢田家喚作小豐年餅爐飯甑無飢色
接到西風熟稻天
百沸繰湯雪湧波繰車嘈噆雨鳴蓑桑枯盆手交相賀
綿繭無多線繭多
小婦連宵上絹機大耆催税急于飛今年幸甚蠶桑熟
留得黄絲織夏衣
下田戽水出江流高壠翻江逆上溝地勢不齊人力盡
丁男長在踏車頭
晝出耘田夜績麻村莊兒女各當家兒童未解供耕織
也傍桑陰學種𤓰
槐葉初匀日氣涼葱葱䑕耳翠成雙三公只得三株㸔
閒客清陰滿北忩
黄塵行客汗如漿少住儂家𠻳井香借與門前盤石坐
栁陰亭午正風涼
千頃芙蕖放棹嬉花深迷路晚忘歸家人暗識船行處
時有驚忙小鴨飛
采菱辛苦廢犂鉏血指流丹鬼質枯無力買田聊種水
近來湖面亦収租
蜩螳千萬沸斜陽蛙黽無邊聒夜長不把癡聾相對治
夢魂爭得到藜牀
　　　右夏日田園雜興十二絶
杞菊垂珠滴露紅雨蛩相應語莎叢蟲絲罥盡黄葵葉
寂厯高花側晚風
朱門乞巧沸歡聲田舍黄昏静掩扃男解牽牛女能織
不須邀福渡河星
橘蠧如蠶入化機枝間垂繭似蓑衣忽然蜕作多花蝶
翅粉纔乾便學飛
静㸔簷蛛結網低無端妨礙小蟲飛靖蜓倒挂蜂兒窘
催喚山童為解圍
垂成穡事苦艱難忌雨嫌風更怯寒牋訴天公休掠剰
半償私債半輸官
秋來只怕雨垂垂甲子無雲萬事宜穫稻畢工隨曬榖
直須晴到入倉時
中秋晴景屬潜夫棹入空明㸔太湖身外水天銀一色
城中有此月明無
新築塲泥鏡面平家家打稻趂霜晴笑歌聲裏輕雷動
一夜連枷響到明
租船滿載候開倉粒粒如珠白似霜不惜兩鍾輸一斛
尚贏糠覈飽兒郎
菽粟瓶罌貯滿家天教將醉作生涯不知新滴堪篘未
今嵗重陽有菊花
細擣棖虀有鱠魚西風吹上四腮鱸雪鬆酥膩千絲縷
除却松江到處無
新霜徹曉報秋深染盡青林作纈林惟有橘園風景異
碧叢叢裏萬黄金
　　　右秋日田園雜興十二絶
斜日低山片月高睡餘行藥繞江郊霜風掃盡千林葉
閒倚笻枝數鸛巣
炙背簷前日似烘暖醺醺後困䝉䝉過門走馬何官職
側㡌籠鞭戰北風
屋上添高一把茅蜜泥房壁似僧寮從敎屋外陰風吼
卧聽籬頭響玉簫
松節燃膏當燭籠凝烟如墨暗房櫳曉來拭淨南忩紙
便覺斜陽一倍紅
乾高寅缺築牛宫巵酒豚蹄酹土公牯㹀無瘟犢兒長
明年添種越城東
放船開㸔雪山晴風定竒寒晚更凝坐聽一篙珠玉碎
不知湖面已成氷
撥雪挑來踏地菘味如蜜藕更肥醲朱門肉食無風味
只作㝷常菜把供
榾柮無煙雪夜長地爐煨酒暖如湯莫嗔老婦無盤飣
笑指灰中芋栗香
煑酒春前臘後蒸一年長響甕頭清塵居何似山居樂
秫米新來禁入城
黄紙蠲租白紙催皂衣旁午下鄉來長官頭腦冬烘甚
乞汝青銅買酒迴
探梅公子欵柴門枝北枝南總未春忽見小桃紅似錦
郤疑儂似武陵人
村巷冬年見俗情鄰翁講禮拜柴荆長衫布縷如霜雪
云是家機自織成
　　　右冬日田園雜興十二絶
　　自晨至午起居飲食皆以牆外人物之聲為節戲
　　　書四絶
巷南敲板報殘更街北彈絲行誦經已被兩人驚夢斷
誰家風鴿鬭鳴鈴
菜市喧時忩透明餅師呌後藥煎成閒居日出都無事
惟有開門掃地聲
北砦敎回撾鼔逺東禪飯熟打鐘頻小童三喚先生起
日滿東忩暖似春
起傍東忩手把書華顛種種不經梳朝餐欲倒須巾裹
已有重來晚市魚
　　閶門初泛二十四韻
　新修小舫因病禳祓屯滯遂至北城迤邐到楓橋一
　路而還
好在馳煙路平生載酒行摧藏身乆病契闊嵗頻更昨
夜燈花曉今朝稻把晴出門新夢境獨目舊詩情水逺
推篷眩天寛倚柂驚轉灣添繂挽罨㟁併篙撑舫後裝
兒女艫前酌弟兄醅香新麴嫩茗味小春輕紅皺分霜
果黄蔫撚夕英纈林疎露屋朱閣静臨□桃塢論今昔
楓橋管送迎山腰樵擔動本末酒旗明竟日窑煙直中
流塔影横數帆殘照滿一笛暮江平曬網楓邊桁牽罾
栁際棚岫雲縈石住田水穴堤鳴過渡牛歸速穿籬犬
吠獰魚寒猶作陣雁逺更聞聲急㯭潮痕出疎鐘暝色
生鄰翁欣問訊逋客愧寒盟一昨成歸卧于今負耦耕
生涯都塌颯心曲漫崢嶸猿鶴休多怨菰蓴尚可羹藥
囊吾厭苦扶憊且班荆
　　重陽後菊花二首
寂寞東籬濕露華依前金靨照泥沙世情兒女無高韻
只㸔重陽一日花
過了登高菊尚新酒徒詩客斷知聞恰如退士垂車後
勢利交親不到門
　　丁未春日瓶中梅殊未開二首
暖閣無人到寒枝為我横情鍾吹蘃破静極覺香生老
去魂休斷春來眼且明逃禪時索笑百匝傍忩行
夜雪臘前凍朝陽春後蘇人憐疎蘃瘦花笑病翁臞露
白能多少㝷春似有無詩催全不力煑水換銅壺
　　題夫差廟
縱敵稽山禍已胎垂涎上國更荒哉不知養虎自遺患
只道求魚無後灾夢見梧桐生後圃眼㸔麋鹿上高臺
千齡只有忠臣恨化作濤江雪浪堆
　　翻韈菴夜坐聞雨
閉門冷落静無譁小閤簾幃宻自遮日晩課程丹竈火
夜深光景佛燈花人生寜有病連嵗身世略如僧在家
歩屧㝷春非老伴任敎風雨喚雷車
　　睡起
憨憨與世共兒嬉兀兀從人笑我癡閒裏事忙晴㬠藥
静中機動夜爭棋心情書卷無佳句時節梅花有好枝
熟睡覺來何所欠氊根香軟飯流匙
　　賞海棠二絶
芳春隨分到貧家兒女多情惜嵗華聊為海棠修故事
去年燈燭去年花
憶向宣華夜倚欄花光妍暖月光寒如今塌颯嫌風露
且只銅瓶滿挿㸔
　　午忩遣興家人謀過石湖
雲日初収破柱雷小忩坐穩興悠哉熏爐花氣朝酲解
茶鼎松風午夢迴謝客門闌風動竹惜春時節雨肥梅
畫船破浪亦一快聞道湖光如撥醅
　　將至石湖道中書事
水緑鷗邊漲天青雁外晴栁堤隨草逺麥壟帶桑平白
道吴新郭蒼烟越故城稍聞雞犬閙僮僕想來迎
　　三月十六日石湖書事三首
春事日以闌暑陰正清美拖笻入林下秀緑照衣袂盧
橘梅子黄櫻桃桑椹紫荷依浪花顫筍破苔色起風日
収宿陰物色有新意鄰曲知我歸爭來問何似病腦今
有無加飯日能㡬掀髯謝父老衰雪已如此
種木二十年手開南野荒苒苒新嵗月依依舊林塘汙
萊擅下濕芩蔚驕衆芳菱母尚能瘦竹孫如許長憶初
學圃時刀笠冐風霜今兹百不堪裹㡌人扶將龍鍾數
能來猶勝兩相忘
湖光明可鑒山色淨如沐閒心惬舊觀愁眼快竒矚依
然北忩下凝塵滿香簏訪我烏皮几拂我青氊褥荒哉
賦逺游幸甚遂初服老紅餞餘春衆緑自幽馥好風吹
晩晴斜照入疎竹兀坐胎息匀不覺清夢熟
　　送遂寜何道士自潭湘歸蜀
書劒飄然席未温火雲撲地暑煙昏山黄水濁湖南路
竹月荷風憶范村
　　再遊天平有懷舊事且得卓菴之處呈夀老
訪舊光陰二十年殘僧相對兩依然木蘭已老無花發
石竹依前有麝眠萬戸直須龜手藥一龕何用買山錢
從今半座須分我共説昏昏一覺禪
　　晩登木瀆小樓
萬象當樓黼繡張欄干一士立蒼茫雲堆不動山深碧
星出無多月淡黄宿鳥盡時猶數㸃歸鴻驚處更斜行
松陵政有鱸魚上安得長竿坐釣航
　　題米元暉吴興山水横卷
道塲山麓接何山影落苕溪浸碧瀾只欠荷花三十里
橛頭船上把漁竿
　　素羹
氊芋凝酥敵少城土藷割玉勝南京合和二物歸藜糝
新法儂家骨董羹
　　除夜地爐書事
節物閒門裏人情老境中雁聲凌急雨燈影戰斜風糟
䤑新醅白紫錐軟火紅家人惞夜話我已困䝉茸(浮醅謂/之撇䤑)
　　次韻虞子建見咍贖帶作醮
齋祠難著野衣冠旋贖金章始見閒台架塵侵毬路暗
花書墨漬笏頭斑當年馹騎傳呼賜此日村童拂拭還
若比前㕔荒驛舍見存猶可一開顔
兒女傳觀省見稀病身聊復借光輝莫嫌憔悴沈腰瘦
且喜間闗秦壁歸不是典來還酒債亦非將去換蓑衣
塵魚甑釜時相阨㣲汝誰能為解圍
　　顔橋道中
村村籬落總新修處處田疇盡有秋一叚農家好風景
稻堆高出屋山頭
　　書事三絶
㸑婢請淘酒米園丁催算花錢如許日生公子誰云窮
巷蕭然
日日處方候胍時時推筴禳灾門外誰無車轍醫生卜
叟猶來
簡子約同湖棹周郎許過田廬碧雲日暮空合多病故
人遂疎
　　親鄰招集强徃便歸
樂天漸老欲謀歡大似蒸砂不作團已覺笙歌無暖熱
仍嫌風月太清寒氣衰况復三而作心賞猶于四者難
却恐人嫌情太薄聊將花作霧中㸔
　　雪意方濃復作雨
擬㸔飛花陣翻成建水聲雨吾寜不識雪汝㡬時成三
白從今卜千倉待此盈黄雲如有意青女莫無情
　　春朝早起
莫笑眠常早還憐起不遟穠香温夜氣小雨濕春姿瘦
比中年甚寒惟病骨知羡渠兒女健繞屋探南枝
　　詠懷自嘲
簷溜春猶凍閒扉晩未開退門驚客至衰懶怕書來日
日敎澆竹朝朝遣探梅園丁應竊笑猶自説心灰
　　早衰
早衰頭腦已冬烘信拙心情似苦空僚舊姓名多健志
家人長短總佯聾一忩暖日棋聲裏四壁寒燈藥氣中
晚景只消如此過不堪拈出敎兒童
　　習聞
習閒成懶懶成癡六用都藏縮似龜雪已許多猶不飲
梅今如此尚無詩閒㸔猫暖眠氊褥静聽猧寒呌竹籬
寂寞無人同此意時時惟有睡魔知
　　陰寒終日兀坐
東風㣲解綴簷水仍喜朝來井水清臘淺得春全未暖
雪慳和雨最難晴小忩日暖猶棋局窮巷更深尚屐聲
莫把摧頽嫌暮景且將閒散替勞生
　　親戚小集
避濕違寒不出門一冬未省正冠巾月從雪後皆竒夜
天向梅邊有别春秉燭登臨皆話舊擁爐情味莫懷新
榮華勢利輸人慣贏得尊前現在身
　　睡覺
㝷思斷夢半瞢騰漸見天忩紙瓦明宿鳥噪羣穿竹去
縣前猶自打殘更
　　臘月村田樂府十首(并引/)
　余歸石湖往來田家得嵗暮十事採其語各賦一詩
　以識土風號村田樂府其一冬春行臘日舂米為一
　嵗計多聚杵臼盡臘中畢事嵗之土瓦倉中經年不
　壞謂之冬舂米其二燈市行風俗尤競上元一月前
　已賣燈謂之燈市價貴者數人聚博勝則得之喧盛
　不減燈市其三祭竈祠臘月二十四夜祀竈其説謂
　竈神異日朝天白一嵗事故前期禱之其四口數粥
　行二十五日煑赤豆作糜暮夜闔家同饗云能解瘟
　氣雖逺出未歸者亦留貯口分至襁褓小兒及僮僕
　皆預故名口數粥豆粥本正月望日祭門故事流傳
　為此其五爆竹行此它郡所同而吴中特盛惡鬼蓋
　畏此聲古以歳朝而呉以二十五夜其六燒火盆行
　爆竹之夕人家各又于門首燃薪滿盆無貧富皆爾
　謂之相暖熱其七照田蠶詞與燒火盆同日村落則
　以秃帚若麻䕸竹枝輩燃火炬縛長竿之杪以照田
　爛然徧野以祈絲榖其八分嵗詞除夜祭其先竣事
　長幼聚飲祝頌而散謂之分嵗其九賣癡獃詞分嵗
　罷小兒繞街呼呌云賣汝癡賣汝獃世傳吴人多獃
　故兒輩諱之欲賈其餘益可笑其十打灰堆詞除夜
　將曉雞且鳴婢獲持杖撃糞壤致詞以祈利市謂之
　打灰堆此本彭蠡清洪君廟中打如願故事惟吴下
　至今不廢云
　　冬舂行
臘中儲書百事利第一先春年計來羣呼歩碓滿門庭
運忤成風雷動地篩匀箕健無粞糠百斛只費三日忙
齊頭圓潔箭子長隔籮輝日雪生光土倉瓦龕分葢藏
不蠧不腐常新香去年薄収飯不足今年頓頓炊白玉
春耕有種夏有粮接到明年秋刈熟鄰叟來觀還歎嗟
貧人一飯不可賖官租私債紛如麻有米冬舂能幾家
　　燈市行
吴臺今古繁華地偏愛元宵影燈戲春前臘後天好晴
已向街頭作燈市叠玉千絲類鬼工剪羅萬眼人力窮
兩品爭先最先出不待三五迎東風兒童種麥荷鉏倦
偷閒也向城中看酒壚博塞雜歌呼夜夜長如正月半
灾傷不及什之三嵗寒民氣如春酣儂家亦幸荒年少
始覺城中燈市好
　　祭竈詞
古傳臘月二十四竈君朝天欲言事雲車風馬少留連
家有杯盤豐典祀猪首爛熟雙魚鮮豆砂甘鬆粉餅圓
男兒酌獻女兒避酹酒燒錢竈君喜婢子鬭爭君莫聞
猫狗觸穢君莫嗔送君醉飽歸天門杓長杓短勿復云
乞取利市歸來分
　　口數粥行
家家臘月二十五浙米如珠和豆煑大杓撩鐺分口數
疫鬼聞香走無處鎪薑屑桂澆蔗糖滑甘無比勝黄粱
全家團欒罷晚飯在逺行人亦留分襁中孩子强敎嘗
餘波溥霑獲與臧新元叶氣調玉燭天行已過來萬福
物無疵厲年穀熟長向臘殘分豆粥
　　爆竹行
嵗朝爆竹傳自昔吴儂政用前五日食殘豆粥掃罷塵
截筒五尺煨以薪節間汗流火力透健僕取將仍疾走
兒童却立避其鋒當堦撃地雷霆吼一聲兩聲百鬼驚
三聲四聲鬼巣傾十聲連百神道寜八方上下皆和平
郤拾焦頭叠牀底猶有餘威可驅厲屏除藥物添酒杯
盡日嬉游夜濃睡
　　燒火盆行
春前五日初更後排門然火如晴晝大家薪乾勝豆□
小家帶葉燒生柴青烟滿城天半白棲烏驚飛啼格磔
兒孫圍坐雞犬忙鄰曲歡笑遥相望黄宫氣應纔兩月
嵗陰猶嬌風慄□將迎陽令作好春政要火盆生暖熱
　　照田蠶行
鄉村臘月二十五長竿然炬照南畝近似雲開森列星
逺如風起飄流螢今春雨雹繭絲少秋日雷鳴稻堆小
儂家今夜火最明的知新嵗田蠶好夜䦨風焰西復東
此占最吉餘難同不惟桑賤榖芄芄仍更苧麻無節菜
無蟲
　　分嵗詞
質明奉祠今古同吴儂用昏葢土風禮成廢徹夜未艾
飲福之餘即分嵗地爐火軟蒼术香飣盤果餌如蜂房
就中脆餳專節物四坐齒頰鏘氷霜小兒但喜新年至
頭角長成添意氣老翁把杯心茫然増年及爾減吾年
荆釵勸酒仍祝願願翁尊前且强健君㸔今嵗舊交親
大有人無此杯分老翁飲罷笑撚鬚明朝重來醉屠蘇
　　賣癡獃詞
除夕更䦨人不寐厭禳滯鈍迎新嵗小兒呼呌走長街
云有癡獃召人買二物于人誰獨無就中吴儂乃有餘
巷南巷北賣不得相逢大笑相揶揄櫟翁塊坐重簾下
獨要買添令問價兒云翁買不須錢奉賖癡獃千百年
　　打灰堆詞
除夜將䦨曉星爛糞掃堆頭打如願杖敲灰起飛撲籬
不嫌灰涴新節衣老媪當前再三祝只要我家長富足
輕舟出商重船歸大㹀引犢雞哺兒野繭可繅麥兩岐
短衲換却長衫衣當年婢子挽不住有耳猶能聞我語
但如我願不汝呼一任汝歸彭蠡湖
　　讀白傅洛中老病後詩戲書
樂天號達道晚境猶作惡陶寫賴歌酒意象頗沈著謂
言老將至不飲何時樂未能忘暖熱要是怕冷落我老
乃多戒頗似僧律縛閒心灰不然壯氣鼔難作豈惟背
聲塵亦自屏杯酌日課數行書生經一囊藥若使白公
見應譏太蕭索當否竟何如我友試商略
　　淨慈顯老為衆行化且示余所冩真戲題五絶就
　　　作畫贊
孤雲野鶴本無求剛被差充粥飯頭擔負一􁐡牙齒債
鐘鳴鼔響幾時休
冐雪敲氷乞米迴齋堂如海鉢單開衆中若有知恩者
一粒何曽齩破來
千里驅馳出為人顔容消瘦老于真食輪轉後無餘事
莫學諸方轉法輪
何時平地起浮圖化得冬粮但付厨推倒禪牀并拄杖
飢來喫飯㸔西湖
殿中泥佛已丹青堂上禪師也畫成笑我形骸枯木様
無禪無佛太粗生
　　喜収知舊書復畏答書二絶
故人寥落似晨星珍重書來問死生筆意不知當日健
鬢邊應也雪千莖
强裁尺素答相思兩日眵昏腕力疲牽率老夫今至此
門前猶説報書遟
　　重陽不見菊
冷葉蕭疎蝶懶飛商量何日是花時重陽過後開無害
只恐先生不賦詩
　　謝江東漕楊廷秀秘監送江東集並索近詩二首
逺道悠悠日暮雲愁眉今夕為君軒殘燈獨照江東集
短夢相㝷白下門即事想多梅蘂句有誰堪共桂花尊
斯文賴有斯人在㑹合何時得細論
秃翁衰雪涕垂頣髣髴三生懶散師浹髓淪膚都是病
傾囷倒廪更無詩笑㸔筆格網絲徧閒數忩櫺花影移
事業光陰今若此故人休説舊襟期
　　范村雪後
習氣猶餘燼鍾情未濕灰忍寒貪㸔雪諱老强㝷梅熨
貼愁眉展勾般笑口開直疑身健在時有句飛來
　　㕓居乆不見山或勸作小樓以助登覽又力不能
　　辦今年益衰此興亦䦨矣
結廬占城市初起卜云吉謁醫并治庖二事便衰疾乗
除徐自笑翻覺此計失經年不見山無異處暗室平生
痼煙霞嵗晚成俗物安得百尺樓屋上高突兀列岫擁
青來爽氣助佔畢嘗試與匠謀工費蝟毛出俸餘强弩
末家事空囊澁經營十年餘高興竟蕭瑟人生不如意
十年常六七身今况遟暮長算屈短日縱成此叚竒髪
白何由漆且學商山翁彎跧蟄霜橘
　　新嵗書懷
門閴知閒好忩晴與睡宜嵗華書戸筆年例探梅詩㸔
長棋三著量添飯兩匙豁除身外事未是苦衰遟
　　閏月四日石湖衆芳爛漫
北垞南岡總是家兒童隨逐任驩譁開嘗臘尾蒸來酒
㸃數春頭接過花盡把園林䝉錦綉多添門戸鎖煙霞
杖藜想被東風笑扶却衰翁管物華
　　檢校石湖新田
今朝南野試開荒分手耘鉏草棘塲下地若干全種秫
高原無幾漫栽桑蘆芽碧處重増㟁梅子黄時早濬塘
田里只知温飽事從今拌却半年忙
　　連夕大風淩寒梅已零落殆盡三絶
枝南枝北玉初匀半夜顛風捲作塵春夢都無三日好
一冬忙殺探梅人
玉雪飄零賤似泥惜花還記賞花時賞花不許輕攀折
只許家人戴一枝
花開長恐賞花遟花落何曽報我知人自多情春不管
强顔猶作送春詩
　　夢覺作
年増氣血減藥宻飲食稀氣象不堪説頭顱從可知忽
作少年夢嬌癡逐兒嬉覺來一惘然形骸乃爾衰夢中
觀河見只似三嵗時方悟夢良是却疑夢為非
　宋詩鈔卷六十三
欽定四庫全書
　宋詩鈔卷六十四
　　　　　　　　　内閣中書舍人呉之振編
　陸游劍南詩鈔
　陸游字務觀越州山陰人十二能詩文蔭補登仕郎
　鎻㕔薦送第一秦檜孫塤居次檜不説明年試禮部
　復置游前列檜顯黜之繇是為所嫉檜死始赴寧德
　簿以薦除敕令所刪定官孝宗初遷樞宻院編修編
　類聖政所檢討官召見賜進士出身㝷免去五為州
　别駕西泝𤏡道范成大帥蜀為叅議官以文字交不
　拘體法人譏其放因自號放翁後累遷與祠起知嚴
　州再召見曰卿筆力囘斡非他人可及同修三朝國
　史實録陞寳章閣待制致仕封渭南伯卒年八十五
　詩稾最多以居蜀久不能忘統署其稾曰劔南以見
　志孝宗嘗問周必大曰今詩人亦有如唐李白者
　乎必大以游對人因呼為小太白劉後村謂近歲詩
　人雜博者堆隊仗空疎者窘材料出竒者費摉索縛
　律者少變化惟放翁記問足以貫通力量足以驅使
　才思足以發越氣魄足以陵暴南渡而下故當為一
　大宗吾謂豈惟南渡雖全宋不多得也宋詩大半從
　少陵分支故山谷云天下幾人學杜甫誰得其皮與
　其骨若放翁者不寧皮骨蓋得其心矣所謂愛君憂
　國之誠見乎辭者每飯不忘故其詩浩瀚崒嵂自有
　神合嗚呼此其所以為大宗也與
　　寄酬曾學士學士宛陵先生體比得書云所寓廣陵
　　　僧舍有陸子泉每對之輒奉懐
庭中下午鵲門外傳逺書小印紅屈蟠兩端黄蠟塗開
緘展矮紙滑細疑卵膚首言勞良苦後問逮妻孥中間
勉以仕語意極勤渠字如老瘠竹墨淡行疎疎詩如古
鼎篆可愛不可摹快讀醒人意垢癢逢爬梳細讀味益
長炙轂出膏腴行吟坐卧看廢食至日晡想見落筆時
萬象聽指呼亦知題詩處緑井石髪麤公閒計有客煎
茶置風爐倘公無客時濯纓亦足娯井名本季疵思人
理豈無居然及賤子媿謝恩意殊幾時得從公舊學鋤
荒蕪古文講聲形誤字辨魯魚時時酌井泉露芽奉瓢
盂不知公許否因風報何如
　　新夏感事
百花過盡緑陰成漠漠爐香睡晩晴病起兼旬疎把酒
山深四月始聞鸎近傳下詔通言路已卜餘年見太平
聖主不忘初政美小儒唯有涕縱横
　　寄陳魯山(陳時調官都下/)
天下無虞國論湥書生端合老山林平生力學所得處
政要如今不動心舊友幾年猶短褐謫官萬里少來音
願公思此寛羈旅静勝炎曦豈易侵
　　出縣
囱囱薄領不堪論出宿聊寛久客魂稻壠牛行泥活活
埜塘橋壊雨昏昏槿籬護藥纔通徑竹筧分泉自遍村
歸計未成留亦好愁腸不用遶呉門
　　東陽道中
風欹烏㡌送輕寒雨㸃春衫作碎斑小吏知人當著句
先安筆硯對溪山
　　東陽觀酴醿
福州正月把離杯已見酴醿壓架開呉地春寒花漸晩
北歸一路摘香來
　　送杜起莘殿院出守遂寧
羽檄聨翩晝夜馳臣憂顧不在邊陲軍容地密寧當議
陛下恩深不忍欺白簡萬言幾慟哭青編一傳可前知
平生所學今無負未歎還鄉兩髩絲
　　聞武均州報已復西京
白髪將軍亦壯哉西京昨夜㨗書來人心敢作千年計
天意寧知一日囘列聖仁恩深雨露中興赦令疾風雷
懸知寒食朝陵使驛路梨花處處開
　　喜小兒軰到行在
阿綱學書蚓滿幅阿繪學語鸎囀木截竹作馬走不休
小車駕羊聲陸續書窗涴壁誰忍嗔嗁嘑也復可憐人
却思邊馬飲江水敢道春風無戰塵傳聞敵棄兩京走
列城爭為朝廷守從今父子見太平花前飲水勿飲酒
　　送七兄赴揚州帥幕
初報邊烽照石頭旋聞戎馬集𤓰州諸公誰聽芻蕘䇿
吾軰空懐畎畝憂急雪打窗心共碎危樓望逺涕俱流
豈知今日淮南路亂絮飛花送客舟
　　村居
富貴功名不擬論且浮舴艋寄煙村生憎快馬隨鞭影
寧作癡人記劔㾗樵牧相諳欲爭席比鄰漸熟約論婚
晨舂夜績吾家舊正要遺風付子孫
　　盆池
門外江濤湧雪堆埋盆作沼亦何哉兒曹不解渠翁意
新脱風波嶮處來
　　次韻旡咎别後見寄
平日盃行不解辭長亭况是送君時幾行零落僧窗字
何限流傳樂府詩歸思恰如重醞酒歡情略似欲殘棊
龍蛇飛動無由見坐媿文園屬思遲(詩來彌月乃/能和畣故云)
　　望江道中
吾道非邪來曠野江濤如此去何之起隨鳥鵲初翻後
宿及牛羊欲下時風力漸添㠶力健艣聲常雜雁聲悲
晚來又入淮南路紅樹青山合有詩
　　去年余佐京口遇王嘉叟從張魏公督師過焉魏
　　　公道免相嘉叟亦出守莆陽近辱書報魏公已
　　　葬衡山感歎不已因用所遺拄頰亭詩韻奉寄
河亭挈手共徘徊萬事寜非有數哉黄閣相君三黜去
青雲學士一麾來中原故老知誰在南嶽新丘共此哀
火冷夜窗聽急雪相思時取近書開
　　自詠示客
衰髪蕭蕭老郡丞洪州又看上元燈羞將枉直分㝷尺
寧走東西就斗升吏進飽諳箝紙尾客來苦勸摸牀稜
歸裝漸理知君否笑指廬山古澗藤(廬山僧近寄/藤杖甚奇)
　　上已臨川道中
二月六夜春水生陸子初有臨川行溪深橋斷不得渡
城近卧聞吹角聲三月三日天氣新臨川道中愁殺人
纎纎女手桑葉緑漠漠客舍桐花春平生怕路如怕虎
幽居不省遊城府鶴軀苦瘦坐長饑龜息無聲惟默數
如今自憐還自笑斂版低心事年少儒冠未恨終自誤
刀筆最驚非素料五更欹枕一悽然夢裏扁舟水接天
紅蕖緑芰梅山下白塔朱樓禹廟邊
　　初夏道中
桑間葚熟麥齊腰鸎語惺惺野雉驕日薄人家晒蠶子
雨餘山客買魚苗豐年隨處俱堪樂行路終然不自聊
獨喜此身強健在又揺團扇著絺蕉
　　上虞逆旅見舊題歲月感懐
舴艋為家東復西今朝破曉下前溪青山缺處日初上
孤店開時鸎亂啼倦枕不成千里夢壊墻閒覓十年題
漆園傲吏猶非達物我區區豈足齊
　　夜聞松聲有感
清晨放船落星石大風吹颿如箭激囘頭已失廬山雲
却上吳城觀落日夜深龍歸擘祠門入木數寸留爪痕
明朝就視心尚慄腥風卷地雷霆奔歸船買酒特自慰
性命平生驚屢戲固知神怒有定時波紋蹙作魚鱗細
如今衰病卧林坰霜覆茆簷月滿庭松聲驚破三更夢
猶作當時風浪聽(丙戍七月自京口移官豫章冐風濤/自星子解舟半日至呉城山小龍廟)
　　送芮國噐司業
往歲淮邊敵未歸諸生合疏論危機人材衰靡方當慮
士氣崢嶸未可非萬事不如公論久諸賢莫與衆心違
還朝此叚宜先及豈獨遺經賴發揮
　　晩泊
半世無歸似轉蓬今年作夢到巴東身遊萬死一生地
路入千峰百嶂中鄰舫有時來乞火叢祠無處不祈風
晩潮又泊淮南岸落日啼鴉戍堞空
　　雨中泊趙屯有感
歸燕羈鴻共斷魂荻花楓葉泊孤村風吹暗浪重添纜
雨送新寒半掩門魚市人煙横慘淡龍祠簫鼓閙黄昏
此身且健無餘恨行路雖難莫更論
　　黄州
局促常悲類楚囚遷流還歎學齊優江聲不盡英雄恨
天意無私草木秋萬里羈愁添白髪一㠶寒日過黄州
君看赤壁終陳跡生子何須似仲謀
　　石首縣雨中繫舟戲作短歌
庚寅去呉西適楚秋晩孤舟泊江渚荒林月黑虎欲行
古道人稀鬼相語鬼語亦如人語悲楚國繁華非昔時
章華臺前小家住茆屋雨漏秋風吹悲哉秦人真虎狼
欺侮六國囚侯王亦知廢興古來有但恨不見秦先亡
開窗酹汝一盃酒等為亡國秦更醜驪山冢破已千年
至今過者無傷憐
　　初寒
船尾寒風不滿旗江邊叢祠常揜扉行人畏虎少晨起
舟子捕魚多夜歸茆葉翻翻帶宿雨葦花漠漠弄斜暉
傷心到處聞碪杵九月今年未授衣
　　水亭有懐
漁村把酒對丹楓水驛憑軒送去鴻道路半年行不到
江山萬里看無窮故人草詔九天上老子題詩三峽中
笑謂毛錐可無恨書生處處與卿同
　　將離江陵
莫莫過渡頭旦旦走隄上舟人與關吏見熟識顔狀癡
頑久不去常恐遭誚讓昨日倒檣干今日聨百丈買薪
備雨雪儲米滿瓶盎明當遂去此障袂先側望即今孟
冬月波濤幸非壯潦收出竒石霧卷見叠嶂地嶮多﨑
嶇峽束少平曠從來樂山水臨老愈跌宕皇天憐其狂
擇地令自放山花白似雪江水緑於釀竹枝本楚些妙
句寄悽愴何當出清詩千古續遺唱
　　滄灘
百夫正讙助鳴艣舟中對面不得語須臾人散寂無譁
惟聞百丈轉兩車嘔嘔啞啞車轉急舟人已在沙際立
霧斂蘆村落照紅雨餘漁舍炊煙溼故鄉囘首已千山
上峽初經第一灘少年亦慕宦遊樂投老方知行路難
　　黄牛峽廟
三峽束江流崖谷互吐納黄牛不負重雲表恣蹴蹋呉
船與蜀舸有請神必答誰憐馬遭刖百歲創未合柂師
浪犇走烹彘陳酒榼紛然餕神餘羮䏑爭嘬嚃空庭多
落葉日莫聲颯颯竒文粲可辨高古篆籕雜村女賣秋
茶簪花髻鬟匝襁兒著背上帖妥若在榻山寒雪欲下
虎出門早闔我行忽至此臨風久嗚唈
　　巴東令廨白雲亭
冦公壯歲落巴蠻得意孤亭縹緲間常倚曲䦨貪看水
不安四壁怕遮山遺民雖盡猶能説老令初來亦愛閒
正使官清貧至骨未妨留客聽潺潺
　　瞿唐行
四月欲盡五月來峽中水漲何雄哉浪花高飛暑路雪
灘石怒轉晴天雷千艘萬舸不敢過篙工柂師心膽破
人人陰拱待勢衰誰敢輕行犯竒禍一朝時去不自由
山腹空有沙㾗留君不見陸子歲莫來䕫州瞿唐峽水
平如油
　　山寺
籃輿送客過江村小寺無人半掩門古佛負牆塵漠漠
孤燈照殿雨昏昏喜投禪榻聊㝷夢嬾為啼猿更斷魂
要識人間盛衰理岸沙君看去年痕(峽漲時水高數/十丈至冬盡落)
　　寒食
峽雲烘日欲成霞瀼水生紋淺見沙又向蠻方作寒食
强持巵酒對梨花身如巢燕年年客心羡游僧處處家
賴有春風能領略一生相伴遍天涯
　　風雨中望峽口諸山竒甚戲作短歌
白鹽赤甲天下雄拔地突兀摩蒼穹凛然猛士撫長劔
空有豪健無雍容不令氣象少渟滀常恨天地無全功
今朝忽悟始歎息妙處元在煙雨中太陰殺氣横慘淡
元化變態含空濛正如竒材遇事見平日乃與常人同
安得朱樓高百尺看此疾雨吹横風
　　久病灼艾後獨卧有感
白帝城高暮柝傳幽窗搔首意蕭然江邊雲溼初横雁
牆下桐疎不庇蟬計出火攻傷老病卧聞鳶墮歎蠻煙
諸賢好試平戎䇿歛退無心競著鞭
　　小市
小市門前沙作隄杏花雖落不霑泥客心尚壯身先老
江水方東我獨西蹔憇軒窗仍汛掃逺遊書劔亦提㩦
子規應笑飄零慣故傍茆簷盡意啼
　　蟠龍瀑布
逺望紛珠纓近觀轉雷霆人言水出竒意使行人驚人
驚我何得定非水之情水亦有何情因物以賦形處高
勢趨下豈樂與石爭退之亦隘人強言不平鳴古來賢
逹士初亦願躬耕意氣或感激邂逅成功名
　　馬上
殘年流轉似萍根馬上傷春易斷魂烘煖花無經日蕋
漲深水過去年痕迷行每問樵夫路投宿時敲竹寺門
不信太平元有象牛羊㸃㸃散煙村
　　鄰水延福寺早行
化蝶方酣枕聞鷄又著鞭亂山徐吐日積水逺生煙流
泊真衰矣登臨獨惘然桃花應笑客無酒到愁邊(酒偶/盡市)
(酟不/可飲)
　　岳池農家
春深農家耕未足原頭叱叱兩黄犢泥融無塊水初渾
雨細有痕秧正緑緑秧分時風日美時平未有差科起
買花西舍喜成婚持酒東鄰賀生子誰言農家不入時
小姑畫得城中眉一雙素手無人識空村相喚看繅絲
農家農家樂復樂不比市朝爭奪惡宦游所得真幾何
我已三年廢東作
　　果州驛
驛前官路堠纍纍歎息何時送我歸池館鸎花春漸老
窗扉燈火夜相依孤鸞怯舞愁窺鏡老馬貪行強受鞿
到處風塵常撲面豈惟京洛化人衣
　　聞杜鵑戲作
半世羇游厭路岐憑鞍日日數歸期勞君樹上叮嚀語
似勸飢人食肉糜
　　老君洞(有石刻載唐明皇/幸蜀見老君於此)
丹鳳樓頭語未終﨑嶇蜀道復相逢太清宮闕俱煨燼
豈亦南來避賊鋒
　　簡章德茂
殊方邂逅豈無縁世事多乖復悵然造物無情吾軰老
古人不死此心傳冷雲黯黯朝横棧紅葉蕭蕭夜滿舩
箇裏約君同著句不應輸與灞橋邊
　　太息(宿青山/鋪作)
太息重太息吾行無終極氷霜迫殘歲鳥獸號落日秋
砧滿孤村枯葉擁破驛白頭鄉萬里墮此虎豹宅道邊
新食人膏血染草棘平生鐵石心忘家思報國即今冒
九死家國兩無益中原久䘮亂志士淚横臆切勿輕書
生上馬能擊賊
凄凄復凄凄山路窮攀躋僕病卧草間馬困聲酸嘶脱
兔截道犇窮狖上樹啼崩湍一何哀下落萬仞谿昏黑
投孤戍洗我衣上泥下愚不可遷大惑終身迷仕宦十
五年曾不飽糠粞客路少睡眠月白聞號鷄欲行且復
止虎來茆葉低
　　閬中作
挽住征衣為濯塵閬州亝釀絶芳醇鸎花舊識非生客
山水曾遊是故人遨樂無時冠巴蜀語音漸正帶咸秦
平生䞉有㝷梅債作意城南看小春
　　赴成都泛舟自三泉至益昌謀以明年下三峽
詩酒清狂二十年又摩病眼看西川心如老驥常千里
身似春蠶已再眠莫雪烏奴停醉㡌秋風白帝放歸船
飄零自是闗天命錯被人呼作地仙
　　雪晴行益昌道中頗有春意
杜陵雁下歲將殘疋馬西遊雪擁關顦顇敢忘雙闕路
淹遲遍看兩川山春囘栁眼梅鬚裏愁在鞭絲㡌影間
安得黄金成大藥為人千載駐頽顔
　　綿州魏成縣驛有羅江東詩云芳草有情皆礙馬
　　　好雲無處不遮樓戲用其韻
老夫乗興忽西遊逺跨秦呉萬里秋尊酒登臨遍山寺
歌辭散落滿江樓孤城木葉蕭蕭下古驛灘聲㶁㶁流
未許詩人誇此地茂林修竹憶吾州
　　晩春書懐
老客天涯心尚孩惜春直欲挽春囘長繩縱繫斜陽住
右手難移故國來暑近蚊雷先隱轔雨前螘垤正崔嵬
茹芝却粒終無術萬事惟須付一盃
　　晩登望雲
一出修門又十年輩流多已珥金蟬衰如蠧葉秋先覺
愁似鰥魚夜不眠輦路疎槐迎駕處苑城殘日泛湖天
君恩未報身今老徙倚危樓一泫然
　　醉中感懐
早歲君王記姓名只今顦顇客邊城青山猶是鵷行舊
白髪新從劔外生古戍旌旗秋慘淡高城刁斗夜分明
壯心未許全消盡醉聽檀槽出塞聲
　　晚雨
蕭瑟度横塘霏微映繚牆壓低塵不動灑急土生香聲
入楸梧碎清分枕簟涼囘頭忽陳迹簷角挂斜陽
　　社日
百糓登場酒滿巵神林簫鼔晚清悲蟬依疎栁長言處
燕委空巢大去時幼學已忘那用忌(鄉俗小兒女/社日忌習業)微聾
自樂不須醫(古謂社/酒治聾)傷心故里雞豚集父老逢迎正見
思
　　寒夜遣懷
臨觴本不飲憂多自成醉四方行萬里不見埋憂地憶
昔入京都寳馬揺香鬃酣飲青樓夜歌聲在半空去日
不可挽華髪忽垂領娟娟峨眉月相對作凄冷月落照
空床不寐聽寒螿早知憂隨人何用去故鄉
　　登樓
從來好境遍人間無奈勞生自欠閒江近時時吹白雨
樓高面面看青山歌聲哀怨傳三峽行色凄凉帶百蠻
(嘉陽近/諸蠻)流落愛君心未巳夢魂猶綴紫宸班
　　西園
半掩朱門蘚徑斜翠屏繡谷忽谽谺高高下下天成景
宻宻疎疎自在花江近夕陽迎宿鷺林昏殘角促歸鴉
吾舟已繫津南岸喚客猶能一笑譁
　　得韓无咎書寄使北時宴東都驛中所作小闋
大梁二月杏花開錦衣公子乗傳來桐陰滿地掃不得
金轡玲瓏上源驛上源驛中搥画鼔南人作客北人主
舞女不記宣和粧廬兒盡能女真語書來寄我宴時詩
歸鬢知添幾縷絲有志未須深感慨築城㑹據拂雲祠
(唐中受降城/在拂雲祠)
　　曉坐
低枕孤衾夜氣存披衣起坐黙忘言缾花力盡無風墮
爐火灰深到曉温空槖時時聞䑕齧小窗一一送鴉翻
悠然忽記幽居日下榻先開水際門
　　十二月初一日得梅一枝絶竒戲作長句今年於
　　　是四賦此花矣
髙標已壓萬花羣尚恐嬌春習氣存月兔擣霜供換骨
湘娥鼓瑟為招魂孤城小驛初飛雪斷角殘鐘半掩門
盡意端相終有恨夜寒皴玉倩誰温
　　快晴
地濶天開斗柄囘今朝紅日遍池臺新陽蘇醒春前栁
輕暖醫治雪後梅瓦屋螺青披霧出錦江鴨緑抱山來
衰翁也逐兒童喜旋撥文書近酒盃
　　春愁曲(客話成/都戲作)
虙羲至今三十餘萬歲春愁歲歲常相似外大瀛海環
九洲無有一洲無此愁我願無愁但歡樂朱顔緑髩常
如昨金丹九轉徒可聞玉兔千年空擣藥蜀姬雙鬟婭
姹嬌醉看恐是海棠妖世間無處無愁到底事難過萬
里橋
　　遊修覺寺
上盡蒼崖百級梯詩囊香椀手親㩦山從飛鳥行邊出
天向平蕪盡處低花落忽驚春事晩樓高􁂨覺客魂迷
興䦨掃榻禪房卧清夢還應到剡溪
　　雨後集湖上
野水交流自滿畦芳池新漲恰平堤花藏密葉多時在
鸎占高枝盡日啼繡袂寳帬催結束金樽翠杓共提㩦
白頭自喜能狂在笑襞蠻牋落醉題
　　慈雲院東閣小憇
横閣院東偏翛然拂榻眠香濃煙穗直茶嫩乳花圓巖
倚團團桂筒分細細泉憑誰為題版牓作小壺天
　　病後暑雨書懐
髪毛蕭颯疾初平雲物輪囷氣未清水漲小亭無路到
雨多幽草上牆生窗昏頓減讐書課屋老時聞墮瓦聲
止酒亡聊還自笑少年豪飲似長鯨
　　怡齋
東湖仲夏草樹荒屋古無人亭午涼萱房微呀不見日
筍籜自解時吹香野藤蟠屈入窗罅溼菌扶疎生屋梁
跨溝數椽最幽翳漲水及檻雨敗牆靜涵青蘋舞藻荇
閒立白鷺浮鴛鴦芙蕖雖瘦亦瀰漫照眼翠蓋遮紅粧
水紋珍簟欲卷却團團素扇嬾復將天風忽送㙮鈴語
喚覺清夢遊瀟湘
　　寓驛舍(予三至成都/皆館于是)
閒坊古驛掩朱扉又憩空堂綻客衣九萬里中鯤自化
一千年外鶴仍歸遶庭數竹饒新筍解帶量松長舊圍
惟有壁間詩句在暗塵殘墨兩依依
　　宴西樓
西樓遺迹尚豪雄錦繡笙簫在半空萬里因循成久客
一年容易又秋風燭光低映珠簾麗酒暈徐添玉頰紅
歸路迎涼更堪愛摩訶池上月方中
　　江瀆池醉歸馬上作
久住西州似宿縁笙歌叢裏著華顛每嗟相見多生客
却憶初來尚少年迎馬緑楊爭拂㡌滿街丹荔不論錢
浮生何處非羈旅休問東呉萬里船
　　醉書
似閒有俸錢似仕無簿書似長免事仕似屬非走趨病
能加餐飯老與酒不疎婆娑東湖上幽曠足自娯時時
喚客醉小閣臨紅蕖釣魚斫銀絲擘荔見玉膚檀槽列
四十遺聲傳故都豈惟豪兩川自足誇東呉但恨詩不
進榛荒失耘鋤何當掃纎艷傑作追黄初
　　東園晚歩
久客天涯憶故園彊名官寺只衡門秋桐蠧遍無全葉
古栁吹斜出半根痛飲每思尊酒窄微官空羡布衣尊
何時定下三巴去思卧孤舟聽斷猿
　　太平花(花出劔南似桃四出千百包駢萃成朶天/聖中獻至京師仁宗賜名太平花)
扶牀踉蹡出京華頭白車書未一家宵旰至今勞聖主
淚痕空對太平花
　　秋色
一叚凄涼傍酒盃中年剩作楚囚哀迢迢似伴明河出
慘慘如隨落照來客路半生常淚眼鄉關萬里更危臺
蓼汀荻浦江南岸自入秋來夢幾囘
　　秋聲
蕭騷拂樹過中庭何處人間有此聲漲水雨餘晨放閘
騎兵戰罷夜還營閒憑曲几聽雖久彊撫哀弦冩不成
暑退涼生君勿喜一年光景又崢嶸
　　龍眠畫馬
國家一從失西陲年年買馬西南夷瘴鄉所産非權竒
邊頭歲入幾番(一作/數)皮崔嵬瘦骨帶火印離立欲不禁
風吹圉人太僕空列位龍媒汗血來何時李公太平官
京師立仗慣見渥洼姿斷縑歲久墨色暗逸氣尚若不
可羈賞竒好古自一癖感事憂國空餘悲嗚呼安得毛
骨若此三千疋銜枚夜度桑乾磧
　　秋夜池上作
短髪颼颼病骨輕臨池閒看露荷傾月明何與浮雲事
正向圓時故故生
　　夜食炒栗有感(漏舍待朝朝士往往食此/)
齒根浮動歎吾衰山栗炮燔療夜飢喚起少年京輦夢
和寧門外早朝時
　　晩登横溪閣
樓鼓聲中日又斜憑高愈覺在天涯空桑客土生秋草
野渡虚舟集晩鴉瘴霧不開連六詔俚歌相答帶三巴
故鄉可望應添淚莫恨雲山萬疊遮
犖确坡頭笻竹枝西臨村路立多時賣蔬近市還家早
煮井人忙下麥遲(榮多鹽井秋冬/收薪茅最急)病客情懐常怯酒山
城老景盡供詩晩來試問愁多少只許高樓横笛吹
　　自唐安徙家來和義出城迎之馬上作
身如林下僧處處常寄包家如梁上燕歲歲旋作巢豈
惟人所憐顧影每自嘲眼看佳山水不得結把茅造物
困豪傑如視餓虎哮要令出精神感激使呌呶頗思投
筆去走馬盤雲旓三更冐急雪大戰梁楚郊
　　花時遍遊諸家園
看花南陌復東阡曉露初乾日正妍走馬碧鷄坊裏去
市人喚作海棠顛
為愛名花抵死狂只愁風日損紅芳緑章夜奏通明殿
乞借春陰護海棠
翩翩馬上㡌簷斜盡日㝷春不到家偏愛張園好風景
半天高栁卧溪花
花陰掃地置清尊爛醉歸時夜已分欲睡未成欹倦枕
輪囷帳底見紅雲
宣華無樹著啼鸎惟有摩訶春水生故老能言當日事
直將宫錦裹宫城
絲絲紅萼弄春柔不似疎梅只慣愁常恐夜寒花索寞
錦茵銀燭按涼州
　　春寒連日不出
海棠花入燕泥乾梅子枝頭已帶酸老去嬾㝷年少夢
春分不減社前寒著書敢望垂千載嗜酒猶須隱一官
正是閒時無客過小庭斜日倚䦨干
　　馬上偶成
城南城北紫遊韁盡日閒行看似忙刺水離離葛葉短
連村漠漠豆花香夕陽有信催殘角春草無情上繚牆
我亦人間倦遊者長吟聊復愴興亡
　　夜宴
酒浪搖春不受寒燭花垂燼忽堆盤山川路邈人將老
絲管聲遒夜向闌四海交朋更聚散百年光景雜悲歡
自憐病眼猶明在更把名花半醉看(是夕得范希元家/晩海棠數枝繁麗)
(一城/所無)
　　錦亭
天公為我齒頰計遣飫黃甘與丹荔又憐狂眼老更狂
令看廣陵芍藥蜀海棠周行萬里逐所樂天公於我元
不薄貴人不出長安城寶帶華纓眞汝縛樂哉今從石
湖公大度不計聾丞聾夜宴新亭海棠底紅雲倒吸玻
璃鍾琵琶弦繁腰鼓急盤鳳舞衫香霧溼春醪凸盞燭
光揺素月中天花影立遊人如雲環玉帳詩未落紙先
傳唱此邦句律方一新鳳閣舍人今有様
　　雨
映空初作繭絲微掠地俄成箭鏃飛紙帳光遲饒曉夢
銅鑪香潤覆春衣池魚鱍鱍隨溝出梁燕翩翩接翅歸
惟有落花吹不去數枝紅溼自相依
　　春殘
石鏡山前送落暉春殘囘首倍依依時平壯士無功老
鄉逺征人有夢歸苜蓿苗侵官道合蕪菁花入麥畦稀
倦游自笑摧頽甚誰記飛鷹醉打圍
　　小飲房園
宦遊到處即忘家况得閒身管物華疎索故人緣病酒
折除厚禄為看花泥新高棟初巢燕萍匝荒池已集蛙
斟酌人生要行樂燈前起舞落烏紗
　　卜居
厯盡人間行路難老來要覓數年閒供家米少因添鶴
買宅錢多為見山池面紋生風細細花根土潤雨斑斑
借舂乞火依鄰里剰釀村醪約往還
　　小疾謝客
小疾深居不喚醫消揺更覺勝平時癡人未害看周易
名士真須讀楚辭緑徑風斜花片片畫廊人靜雨絲絲
晩來頓覺清羸甚自置篝爐煑粟糜
　　過野人家有感
縱轡江臯送夕暉誰家井臼映荆扉隔籬犬吠窺人過
滿箔蠶飢待葉歸(呉人直謂/桑曰葉)世態十年看爛熟家山萬
里夢依稀躬耕本是英雄事老死南陽未必非
　　閒中偶題
楚澤巴山歲歲忙今年睡足向禪房只知閒味如茶永
不放羈愁似草長架上漢書那復看牀頭周易亦相忘
客來拈起清談麈且破西窗半篆香
久矣雲衢斂羽翰退飛更覺一枝安七千里外新閒客
十五年前舊史官花底清歌春載酒江邊明月夜投竿
癡頑直為多更事莫怪胸懐抵死寛
　　晩過五門
五門路四月乳鴉啼緑樹閒遊但喜日初長薄暑始知
春已去樓頭風高舞雙旗畫角聲中日還莫馬蹄特特
無斷時老盡行人路如故
　　月下醉題
黄鵠飛鳴未免飢此身自笑欲何之閉門種菜英雄老
彈鋏思魚富貴遲生擬入山隨李廣死當穿冢近要離
一樽彊醉南樓月感慨長吟恐過悲
　　和范待制秋興
䇿䇿桐飄已半空啼螿漸覺近房櫳一生不作牛衣泣
萬事從渠馬耳風名姓已甘黄紙外光陰全付綠尊中
門前剝啄誰相覓賀我今年號放翁
睡臉餘痕印枕紋秋衾微潤覆爐􁢒井桐揺落先霜盡
衣杵凄涼帶月聞佛屋沙燈明小像經奩魚蠧蝕真文
身如病驥惟思卧誰許能空萬馬羣
　　春愁
春愁茫茫塞天地我行未到愁先至滿眼如雲忽復生
㝷人似瘧何由避客來勸我飛觥籌我笑謂客君罷休
醉自醉倒愁自愁愁與酒如風馬牛
　　闗山月
和戎詔下十五年將軍不戰空臨邊朱門沉沉按歌舞
廐馬肥死弓斷弦戍樓刁斗催落月三十從軍今白髪
笛裏誰知壯士心沙頭空照征人骨中原干戈古亦聞
豈有逆天傳子孫遺民忍死望恢復幾處今宵垂淚痕
　　和范舍人書懐
歲月如犇不可遮即今楊栁已藏鴉客中常欠尊中酒
馬上時看檐上花末路凄涼老巴蜀少年豪舉動京華
天魔久矣先成佛多病維摩尚在家
　　幽居
殊方飄泊向誰論小住僧廬亦所欣得飽罷揮求米帖
愛眼新著毁茶文摘蔬籃小霑清露斸藥鉏輕帶溼雲
從此生涯足幽事宦遊虚用半生勤
　　浣溪女(一作浣花女/)
江頭女兒雙髻丫常隨阿母供桑麻當户夜織聲咿啞
地爐豆䕸煎土茶長成嫁與東西家柴門相對不上車
青裙竹笥何所嗟挿髻燁􁉁牽牛花城中妖姝臉如霞
爭嫁官人慕高華青驪一出天之涯年年傷春抱琵琶
　　悲秋
一抛蓑笠雪溪舟八載涼州復益州纔破繁華海棠夢
又驚揺落井梧秋曉班無復趨行殿晩境惟思老寢丘
病肺經旬疎酒盞愁來惟是上南樓
　　雨中山行至松風亭忽澄霽
煙雨千峰擁髻鬟忽看青嶂白雲間卷藏破墨營丘筆
却展將軍著色山
　　秋興
成都城中秋夜長燈籠蠟紙明空堂高梧月白繞飛鵲
衰草露溼啼寒螿堂上書生讀書罷欲眠未眠偏斷腸
起行百匝幾歎息一夕緑髪成秋霜中原日月用新厯
幽州老人著柘黄滎河溫洛底處所可使長作旃裘鄉
百金戰袍鵰鶻盤三尺劔鋒霜雪寒一朝出塞君試看
旦發寳鷄莫長安
　　暇日行城上同行追不能及
疾歩登城殊未衰欣然一笑擲笻枝正當閒似白鷗處
不減健如黄犢時秋野煙雲横慘淡莫天樓閣倚參差
高吟醉舞忘歸去乞與丹青畫怪竒
　　江樓醉中作
淋漓百榼宴江樓秉燭揮毫氣尚遒天上但聞星主酒
人間寧有地埋憂生希李廣名飛將死慕劉伶贈醉矦
戲語佳人頻一笑錦城已是六年留(退之詩云越女/一笑三年留)
　　曵䇿(遊房園作/)
慈竹蕭森拱廢臺醉歸曵䇿一徘徊紛紛落日牛羊下
黯黯長空霰雪來三峽猿催清淚落兩京梅傍戰塵開
客懐已是凄涼甚更聽城頭畫角哀
　　謁漢昭烈惠陵及諸葛公祠宇
雨止風益豪雪作雲不動凄涼漢陵廟衰草卧翁仲畫
妓空笙竽土馬闕羈鞚壤沃黄犢耕柏密幽鳥哢尚想
忠武公身任社稷重整整渭上營氣已無岐雍少須天
意定破賊寧患衆興亡信有數星隕事可痛陵邊四五
家茆竹居接棟手皸紙上箔(居民皆以/造紙為業)醅熟酒鳴甕雖
嗟生理微亦足逭飢凍劉葛固雄傑閲世均一夢論高
常近迂才大本難用九原不可作再拜臨風慟
　　逺遊
逺遊行復歲華新嬾學劉郎問大鈞一㸃不䝉稽古力
十分合作卧雲身苦寒與酒頓僧價小雨為梅先辟塵
擬佩一壺江路去花邊醉墮白綸巾
　　簡譚德稱
幼輿骨相稱山巖自要閒遊不避䜛錦里先生為老伴
玉霄散吏是頭銜探春苑路花篸㡌看月江樓酒滿衫
惟恨題詩無逸氣媿君陣馬與風颿
　　閒意
柴門雖設不曾開為怕行人損緑苔妍日漸催春意動
好風時捲市聲來學經妻問生疎字嘗酒兒斟瀲灧盃
安得小園寛半畝黄梅緑李一時裁
　　南定樓遇急雨
行遍梁州到益州今年又作度瀘遊江山重複爭供眼
風雨縱横亂入樓人語朱離逢峒獠棹歌欵乃下呉舟
天涯住穩歸心嬾登覽茫然却欲愁
　　漁翁
江頭漁家結茆廬青山當門画不如江煙淡淡雨疎疎
老翁破浪行捕魚恨渠生來不讀書江山如此一句無
我亦衰遲慙筆力共對江山三歎息
　　龍興寺吊少陵先生寓居
中原艸艸失承平戍火邊塵到兩京扈蹕老臣身萬里
天寒來此聽江聲(以少陵詩考之葢以秋冬間/寓此州也寺門聞江聲甚壯)
　　楚城
江上荒城猿鳥悲隔江便是屈原祠一千五百年間事
只有灘聲似舊時
　　出遊
萬里﨑嶇蜀道歸荆州非復壯遊時行吟自怪詩情减
坐睡人驚酒量衰卷地風號雲夢澤黏天艸映伏波祠
一枝藤杖平生事撃鼓開㠶未恨遲
　　初發荆州
淋漓牛酒起檣干健艣飛如挿羽翰破浪椉風千里快
開頭繫鼔萬人看鵲聲不斷朝陽出旗脚微舒宿雨乾
堪笑塵埃洛陽客素衣如墨據征鞍
　　泊公安縣
秦闗蜀道何遼哉公安渡頭今始囘無窮江水與天接
不斷海風吹月來船窗簾捲螢火閙沙渚露下蘋花開
少年許國忽衰老心折柁樓長(一作/聞)笛哀
　　舟中偶書
老子西遊萬里囘江行長夏亦佳哉晝眠初起報茶熟
宿酒半醒聞雨來漢口船開催疊鼓淮南㠶落亞高桅
四方本是丈夫事白首自憐心未灰
　　舟行蘄黃間雨霽得便風有感
天青雲白十分晴㠶飽舟輕盡日行江底魚龍貪晝睡
淮南艸木借秋聲好山縹緲何由住華髪蕭條只自驚
莫怪時人笑疎嬾宦情元不似詩情
　　六月十四日宿東林寺
看盡江湖千萬峰不嫌雲夢芥吾胸戲招西塞山前月
來聽東林寺裏鐘逺客豈知今再到老僧能記昔相逢
虚窗熟睡誰驚覺野碓無人夜自舂
　　登賞心亭
蜀棧秦闗歲月遒今年椉興却東遊全家穩下黄牛峽
半醉來㝷白鷺洲黯黯江雲𤓰歩雨蕭蕭木葉石城秋
孤臣老抱憂時意欲請遷都涕已流
　　將至京口
卧聽金山古寺鐘三巴昨夢已成空船頭坎坎囘㠶鼓
旗尾舒舒下水風城角危樓晴靄碧林間雙㙮夕陽紅
銅瓶愁汲中􁥀水不見茶山九十翁(頃在京口嘗取中/􁥀水寄曽文清公)
　　沂谿
射的峰前禹廟東短篷三扇卧衰翁閒㩦清聖濁賢酒
重試朝南莫北風水落痕留紅蓼節雨來聲滿緑蒲叢
衝煙莫作匆匆去擬看溪丁下釣筒
　　歸雲門
萬里歸來値歲豐解裝鄉墅樂無窮甑炊飽雨湖菱紫
篾絡迎霜野柿紅壊壁塵埃㝷醉墨孤燈餅餌對鄰翁
微官行矣閩山去又寄千巖夢想中
　　題齋壁
葺得湖邊屋數椽茆齋低小竹窗妍墟煙寂厯歸村路
山色蒼寒釀雪天性嬾杯盤常偶爾地偏鷄犬亦翛然
早知栗里多幽事虚走人間四十年
　　吾廬
吾廬雖小亦佳哉新作柴門斸緑苔柱杖每䦨歸鶴入
釣船時帶夕陽來墟煙隔水霏霏合籬菊凌霜續續開
千里安期那可得笑呼鄰父共傳杯
　　自雲門之陶山肩輿者失道行亂山中有茅舍小
　　　塘極幽邃求見主人不可意其隱者也
陂池幽處有茅堂井臼蕭條草樹荒小鴨怯波時聚散
病蔬傷蠧半青黄兒童衝雨收魚網婢子聞鐘上佛香
我亦莫年思屏跡數椽何計得連牆
　　冬夜聽雨戲作
少年交友盡豪英妙理時時得細評老去同參惟夜雨
焚香卧聽画簷聲
遶簷㸃滴如琴筑支枕幽齋聽始竒憶在錦城歌吹海
七年夜雨不曽知
　　梅花絶句
濯錦江邊憶舊遊纒頭百萬醉青樓如今莫索梅花笑
古驛燈前各自愁
蜀王小苑舊池臺江北江南萬樹梅只怪朝來歌吹閙
園官已報五分開(成都合江園葢故蜀别苑梅最盛自/初開監官日報府報至開五分則府)
(主來晏遊/人亦競集)
探春歲歲在天涯醉裏題詩字半斜今日谿頭還小飲
冷官不禁看梅花
池館登臨雪半消梅花與我兩無聊青羊宫裏應如舊
腸斷春風萬里橋
　　客思
裘馬平生喜逺遊莫年顦顇向南州文書與睡中分日
衰病和愁總怕秋無復雪郊看射虎但思煙浦聽呼牛
還家誰道無餘俸倒槖猶堪買釣舟
　　初秋夢故山覺而有作
昔我東歸時父老迎船頭開篷相勞苦怪我頷雪稠故
山何負君且作數月留豈知席未煖疋馬來南州蠻花
四時紅瘴霧日夜浮歸哉不可遲勿與婦子謀
杜宇真吾交勸去恨不速忠告輸肝肺厚意均骨肉陋
哉鷓鴣語揣我貧念禄竹雞更鄙淺泥淖憂車軸秋風
嚴瀨清春雨戴溪緑行矣勿復疑照影巾一幅
　　追感梁益舊遊有作
西遊萬里倚朱顔肯放尊前一笑慳蜀苑妓圍欺夜雪
梁州獵火滿秋山晩途忽墮塵埃裏樂事渾疑夢寐間
浮世變遷君勿歎劇談猶是詫鄉闗
　　聞雁
過盡梅花把酒稀􁢒籠香冷換春衣秦闗漢苑無消息
又在江南送雁歸
　　登擬峴臺
層臺縹緲壓城闉倚杖來觀浩蕩春放盡尊前千里目
洗空衣上十年塵縈迴水抱中和氣平逺山如醞籍人
更喜機心無復在沙邊鷗鷺亦相親
　　雨中遣懐
病中草草度年華睡起怱怱日易斜抵死愁禁千斛酒
薄情雨送一城花鏡湖煙水揺朱舫錦里香塵走鈿車
此夢即今都打破不妨寂寞住天涯
　　三月二十一日作
蹴踘牆東一市譁鞦韆樓外兩旗斜及時小雨放桐葉
無賴餘寒開棟花明月吹笙思蜀苑軟塵騎馬夢京華
懽情減盡朱顔改節物催人只自嗟
　　五月十一日夜且半夢從大駕親征盡復漢唐故
　　　地見城邑人物繁麗云西涼府也喜甚馬上作
　　　長句未終篇而覺乃足成之
天寳胡兵陷兩京北庭安西無漢營五百年間置不問
聖主下詔初親征熊羆百萬從鑾駕故地不勞傳檄下
築城絶塞進新圖排仗行宫宣大赦岡巒極目漢山川
文書初用淳熙年駕前六軍錯錦繡秋風鼔角聲滿天
苜蓿峰前盡亭障平安火在交河上涼州女兒滿高樓
梳頭已學京都様
　　長歌行
燕燕尾涎涎横穿乞巧樓低入吹笙院鴨鴨觜唼唼朝
浮杜若洲莫宿蘆花夾嗟爾自適天地間將儔命侶意
甚閒我今獨何為一笑乃爾慳世上悲歡亦偶然何時
爛醉錦江邊人歸華表三千歲春入箜篌十四絃
　　送客城西
倦客憑鞍半醉醒秋光滿眼歎頽齡日斜野渡放船小
風急漁村攤網腥客思不堪聞斷雁詩情彊半在郵亭
歸來更恨城笳咽烟火昏昏獨掩屏
　　休日
賜休暫許養衰殘靜院翛然晝掩闗釀酒移花調護悶
弄琴洗硯破除閒與人多忤讒消骨報國無功愧滿顔
一寸歸心向誰説小屏依約剡中山
　　新釀熟小酌索笑亭
新酒黄如脱殻鵝小園持盞暫婆娑文章不進技止此
仕宦忘歸人謂何宿業簿書昏病眼夢遊煙雨溼漁蓑
醉中笑向兒童説白髪今年添幾多
　　豐城高安之間憩民家景趣幽邃為之慨然懐歸
數家聚雲根細路入叢薄濺濺石渠水來往一略彴有
無鄰里通笑語婦子樂濁醪時相就青蔬缺鹽酪日莫
歸閉門績火星煜爚先期畢租税老不入城郭嗟予獨
何事早挿紅塵脚故山未成歸悵望有餘怍
　　北窗
九陌黄塵早莫忙幽人自愛北窗涼清吟微變舊詩律
細字閒鈔新酒方艸木扶疎春已去琴書蕭散日初長
破羌臨罷榰頤久又破銅匜半篆香
　　西村醉歸
俠氣崢嶸葢九州一生常恥為身謀酒寧剩欠㝷常債
劔不虚施細碎讎(見孟東/野詩)岐路凋零白羽箭風霜破弊
黑貂裘陽狂自是英豪事村市歸來醉跨牛
　　醉中登避俗臺
半醉行歌上古臺脱巾散髮謝氛埃但知禮豈為吾設
莫管客從何處來剡曲煙波菱蔓骨聊溪風露藕花開
老來世事渾成嬾一櫂幽㝷未擬囘
　　病中夜興
病瘧秋來久未平艸堂遙夜不勝清疾風遞響驚林葉
列宿收芒避月明百計不能逃白髪一生堪笑役虚名
釣車且作桐江夢莫念安西萬里行
　　霜天晚興
薄霜門巷不勝清小立湖邊夕照明紅顆帶芒收晚稻
緑苞和葉摘新橙閒評琴價留僧話靜聽松聲領鶴行
壯志消磨渾欲盡西風莫動玉闗情
　　杜門
寂寞山湥處崢嶸歲莫時燒灰除菜蝗(讀如横/字去聲)送芋謝
牛醫筧水晨澆藥燈窗夜覆棋杜門君勿怪遲莫少新
知
　　忽忽
忽忽復悠悠頻驚歲月遒若無船貯酒將奈斛量愁列
炬燕宫夜(成都故蜀時燕王宮今屬/張氏海棠為一城之冠)呼鷹漢廟秋(南鄭/漢高)
(帝廟予從戎/時多獵其下)凋年莫多感夢境付滄洲
　　冬夜不寐至四鼔起作此詩
秦呉萬里車轍遍重到故鄉如隔生歲晩酒邊身老大
夜䦨枕畔書縱横殘燈無熖穴䑕出槁葉有聲村犬行
八十將軍能滅敵白頭吾欲事功名(高麗有䜟云當有/八十老將平之李)
(英公實/膺是䜟)
　
　
　
　
　
　
　
　
　
　宋詩鈔卷六十四
欽定四庫全書
　宋詩鈔卷六十五
　　　　　　　　　内閣中書舍人吳之振編
　陸游劍南詩鈔(二/)
　　蔬圃
山翁學老圃自笑一何愚磽瘠財三畝勤劬賴兩奴正
方畦畫局微潤土融酥剪闢荆榛盡鉏犁磊塊無過溝
横略彴聚甓起浮屠(拾園中瓦/礫作小塔)隙地成𤓰援餘功及芋
區如絲細生菜似鴨爛蒸壺此事今真辦東歸不為鱸
　　累日無酒亦不肉食戲作此詩
小築精廬剡曲傍枵然蟬腹與龜腸酒錢覔處無司業
齋日多来似太常雲碓旋舂菰米滑風爐親候藥苗香
明年更入南山去要試囊中服玉方
　　陶山遇雪覺林遷菴主見招不果往
山中大雪二尺彊道邊虎迹如椀大衰翁畏虎復畏寒
招喚不來公勿怪梨花開時好風日走馬㝷公作寒食
不須沽酒飲陶潛箭笋蕨芽如蜜甜
　　夏夜舟中聞水鳥聲甚哀若曰姑惡感而作詩
女生藏深閨未省窺牆藩上車移所天父母為它門妾身雖甚
愚亦知君姑尊下牀頭雞鳴梳髻著襦裙堂上奉灑掃㕑中具
盤飱青青摘葵莧恨不美熊蹯姑色少不怡衣袂濕淚痕所冀
妾生男庶㡬姑弄孫此志竟蹉跎薄命來讒言放棄不敢怨所
悲孤大恩古路傍陂澤微雨鬼火昏君聽姑惡聲無乃遣婦魂
　　雨夜
急雨如河㵼瓦溝空堂卧對一燈幽老雞多事彊知曉
落葉無情先報秋身未葢棺誰可料尊常有酒莫閒愁
功名老大從來事且復長歌起飯牛
　　鄰曲小飲
早稻喜登塲相呼集野堂迎霜新兔美近社濁醪香茒
屋滴殘雨竹籬圍夕陽新豐不須作眞箇是吾鄉
　　題酒家壁
明主何曽棄不才書生飄泊自堪哀煙波東盡江湖逺
雲棧西從隴蜀囘宿雨送寒秋欲晩積衰成病老初來
酒香菰脆丹楓岸強遣樽前笑口開
　　幽居書事
莫嘆人間苦不諧清時有味是歸來已因積毁成高卧
更借陽狂護散才正欲清言聞客至偶思小飲報花開
紛紛爭奪成何事白骨生苔但可哀
　　紹興中與陳魯山王季夷從兄仲高以重九日同
　　　遊禹廟後三十餘年自三橋泛舟歸山居秋高
　　　雨霽望禹廟樓殿重複光景宛如當時而三人
　　　者皆下世予亦衰病無聊慨然作此詩
重樓傑閣倚虚空紅日蒼煙正鬱葱鄉國歸來渾似鶴
交朋零落不成龍人生眞與夢何挍我軰故應情所鍾
淚漬清詩却囘棹不眠一夜聽鳴蛩
　　過村店有感
細篾絡丹柿枯籬懸碧花炊煙生旅竈野水潄寒沙棲
鳥爭投樹歸牛自識家恍然遊蜀路搔首憶天涯
　　骨相
骨相元知薄功名敢自期病侵彊健日閒過聖明時形
勝輪臺地飛騰瀚海師江湖雖萬里猶擬掇聲詩
　　薏苡(蜀人謂其實為薏米唐安所出尤竒/)
初遊唐安飯薏米炊成不減雕胡美大如芡實白如玉
滑欲流匙香滿屋腹腴項臠不入盤况復飱酪誇甘酸
東歸思之未易得每以問人人不識嗚呼竒材從古棄
艸菅君試求之離落間
　　鄉人或病予詩多道蜀中遨樂之盛適春日遊鏡
　　　湖共請賦山陰風物遂即杯酒間作絶句當持
　　　以誇西州故人也
嬾日輕雲淡沲天撲燈過後賣花前便從水閣杭湖去
捲起朱簾上畫船
舫子窗扉面面開金壺桃杏間尊罍東風忽送笙歌近
一片樓臺泛水來
　　病中
風雨暗江天幽窗起復眠忍窮安晩境留病壓災年客
助脩琴料僧分買藥錢餘生均逆旅未死且陶然
　　初夏游凌氏小園
水滿池塘葉滿枝曲廊危榭愜幽期風和海燕分泥處
日永呉蠶上簇時閒理阮咸㝷舊譜細傾白墮賦新詩
從來夏淺勝春日兒女紛紛豈得知(庾信詩云夏淺却/勝春鏡湖遊人至)
(立夏/而止)
　　賽神曲
叢祠千載臨江渚拜貺今年那可數須晴得晴雨得雨
人意所向神輒許嘉禾九穗持上府廟前女巫遞歌舞
嗚嗚歌謳坎坎鼔香煙成雲神䧏語大餅如槃牲腯肥
再拜獻神神不違晚來人醉相扶歸蟬聲滿廟鎻斜暉
　　秋夜
老病龍鍾不入城濁醪麤飯餞餘生未霜村舍秋先冷
無月江邊夜自明出塞雖慙平賊手下帷聊喜讀書聲
山童睡熟青燈暗自撥殘爐候藥鐺
　　得所親廣州書
音信連年恨不聞書來細讀却消魂人稀野店山魈語
路僻蠻村荔子繁毒草自揺春寂寂瘴雲不動晝昏昏
此生相見應無日且置清愁近一樽
　　西路口山店
日薄霜清十月天馬蹄聲裏送流年店當古路三乂處
山似孤雲兩角邊(孤雲兩角/在漢中)淹泊自悲窮不醒衰殘更
覺病相纒榆闗瀚海知何在目送飛鴻入草煙
　　冬夜與溥菴主説川食戲作
唐安薏米白如玉漢嘉栮脯美勝肉大巢初生蠶正浴
小巢漸老麥米熟龍鶴作羹香出釡木魚㵸葅子盈腹
未論索䴵與饡飯最愛紅糟并缹粥東來坐閲七寒暑
未嘗舉箸忘吾蜀何時一飽與子同更煎土茗浮甘菊
　　野飲
青山千載老英雄濁酒三盃失阨窮訪古頽垣荒塹裏
覓交屠狗賣漿中平堤漸放春蕪緑細浪遥翻夕照紅
已把殘年付天地騎牛吹笛伴村童
　　春晩至山中因訪陳道人
一春衰病集殘骸太息流塵覆酒杯僧鉢始知蓴菜老
佛瓶初見杏花開蘋溪小雨成幽討松院斜陽又獨來
不為愛閒從野叟年來萬事學低摧
　　病起
山村病起㡌圍寛春盡江南尚薄寒志士凄涼閒處老
名花零落雨中看斷香漠漠便支枕芳草離離悔倚䦨
收拾吟牋停酒椀年來觸事動憂端
　　芒種後經旬無日不雨偶得長句
芒種初過雨及時紗厨睡起角巾欹癡雲不散常遮墖
野水無聲自入池緑樹晩涼鳩語閙画梁晝寂燕歸遲
閒身自喜渾無事衣覆熏籠獨誦詩
　　秋夜泊舟亭山下
逢水逢山到處留可憐身世寄孤舟一汀蘋露漁村晚
十里荷花野店秋羽檄未聞傳塞外金椎先報撃衙頭
(聞虜酋行帳為壯士所攻㡬/不免虜語謂酋所在為衙頭)煌煌太白高千丈那得功
名取次休
　　初秋山中作
萬里西風吹幅巾即今眞箇是閒人堆盤菱熟燕脂角
藉藻鱸新淡墨鱗姥嶺蹇驢㝷雪徑娥江孤艇繫煙津
飄然樂事眞當勉逺付十年無此身
　　臨安春雨初霽
世味年來薄似紗誰令騎馬客京華小樓一夜聽春雨
深巷明朝賣杏花矮紙斜行閒作草晴窗細乳戲分茶
素衣莫起風塵歎猶及清明可到家
　　飲張功父園戲題扇上
寒食清明數日中西園春事又匆匆梅花自避新桃李
不為高樓一笛風
　　聞傅氏莊紫笑花開急棹小舟觀之
日長無奈清愁處醉裏來㝷紫笑香漫道閒人無一事
逢春也似蜜蜂忙
　　鹹虀十韻
九月十月屋瓦霜家人共畏畦蔬黄小甖大甕盛滌濯
青菘緑韭謹蓄藏天氣初寒手訣玅吳鹽正白山泉香
挾書㫄觀穉子喜洗刀竭作厨人忙園丁無事卧曝日
棄葉狼籍堆空廊泥為緘封糠作火守䕶不敢非時嘗
人生各自有貴賤百花開時促高宴劉伶病酲相如渇
長魚大肉何由薦凍韲此際價千金不數狐泉槐葉麪
摩挲便腹一欣然作歌聊續氷壺傳
　　遣興
莫羡朝囘帶萬釘吾曹要可草堂靈風來弱栁揺官緑
雲破竒峰湧帝青聽盡啼鸎春欲去驚囘夢蝶醉初醒
從敎俗眼憎疎放行矣桐江酹客星
　　小憇村舍
藤梢維艇子煙際覓人家小婦篸新麥羣童摘晩茶溪
雲易成雨崖樹少開花聊寄平生快青鞵到若耶
　　雨後
礎潤還成雨雲收旋作晴巖花分日發林筍逐番生筆
硯行常具軒窗晩更明塵埃幸不到那得廢詩情
　　自上竈過陶山
宿雨初收見夕陽縱横流水入陂塘蠶家忌客門門閉
茶户供官處處忙緑樹村邊停醉㡌紫藤架底倚胡牀
不因蕭散遺塵事那覺人間白日長
　　排悶
老去知心少流塵鎻斷絃尊空問字酒囊罄作碑錢掃
葉供朝㸑和泥補漏船胸中元浩浩白眼望青天
　　題亝壁
二十餘年此結茆園公谿父日論交風翻半浦亂荷背
雨放一林新笋梢隔葉晚鸎啼谷口唼花雛鴨聚塘坳
出門行罷還無事借得丹經手自抄
　　拜旦表
一封馳奏效嵩呼清蹕何時返故都只道建炎巡狩禮
誰知故事自祥符
　　安流亭俟客不至獨坐成詠
憶昔西征鬢未霜拾遺陳迹吊微茫蜀江春水千㠶落
禹廟空山百草香馬影斜陽經劔閣艣聲清曉下瞿唐
酒徒雲散無消息水榭憑欄淚數行
　　歲晩書懐
早見龍翔上太清(紹興末游/官玉牒所)即今孤宦老山城靈丹不
解換凡骨薄命枉敎生太平積雪樓臺增壯觀近春鳥
雀有和聲如山吏牘何時了惆悵西窗晩照明
　　雪中忽起從戎之興戲作
狐裘卧載錦駝車酒醒氷髭結亂珠三尺馬鞭裝白玉
雪中畫字草軍書
　　鷰堂春夜
南樓紞紞下疎更一㸃紗籠滿院明映月疎梅入簾影
讀書穉子隔窗聲呻吟藥裏身寧久汎掃胡塵意未平
草檄北征今二紀山城仍是老書生(㳺嘗為丞相陳魯/公史魏公樞相張)
(魏公草中原及西/夏書檄於都堂)
　　來亝偶書
華髪蕭蕭不滿簪強扶衰病著朝衫寒㕔靜似阿蘭若
佳客少于優鉢曇詩酒放懐窮亦樂文移肆罵老難堪
棄官若遂飄然計不死揚州死劔南(顧況詩云人生只/合揚州死而余嘗)
(有歸蜀/之意)
　　倚欄
閒岸紗巾小倚欄呉中三月尚春寒蜂脾蜜滿花初過
燕觜泥新雨未乾老厭簿書思屏迹病逢節物強追歡
一樽又動流年感城上斜陽画角殘
　　晩春園中作
少逢春歸未解悲千篇曾賦傷春詩可堪霜㸃鬢鬚後
更値緑暗園林時楊花輕墮簷外影杏子重壓䦨邊枝
毬塲立馬漏聲靜綺窗語燕簷隂移向來春事渺何許
長空鳥跡何由追鞦韆未拆已寂寞日莫東風吹綵旗
　　九月初郊行
九月呉中尚裌衣江郊策馬踏斜暉蕎花漫漫連山路
豆筴離離映版扉蒼兔避鷹投磵去黄鵪脱網傍人飛
農家光景闗心事不為無才也合歸
　　寄題朱元晦武夷精舍
先生結屋緑巖邊讀易懸知屢絶編不用采芝驚世俗
恐人謗道是神仙
蟬蜕巖間果是無世人妄想可憐渠有方為子換凡骨
來讀晦菴新著書
身閒剩覺溪山好心靜尤知日月長天下蒼生未蘇息
憂公遂與世相忘
齊民本自藥衡門水旱那知不自存聖主憂勤常旰食
煩公一一報曾孫
山如嵩少三十六水似卭郲九折途我老正須閒處著
白雲一半肯分無
　　秋郊有懐
檐頭買雙兔市店取斗酒還家埽北窗歡言酌親友家
貧氣未餒禮薄情更厚高唫金石裂健筆龍蛇走酒䦨
起出門孤月挂衰栁大笑各散歸吾軰可不朽官身縳
簡書此樂寧復有悵望秦稽雲憑高一搔首
楚人固多孱妄謂秋可悲寧知河嶽間氣俗樂此時壯
士鳴雕弓健馬嚼枯箕日馳三百里榆闗赴戰期陣雲
壓龍庭殺氣揺參旗熾火燎狐兔倒瀉黄金巵勒銘燕
然石千載鎭邉陲安能空山裏凍研哦清詩
秋山瘦益竒秋水淺可渉出城西風勁拂㡌吹脱㵩新
霜折栗罅宿雨飽豆莢枯栁無鳴蜩寒花有穿蝶郊行
得幽曠頗覺耳目愜斷雲北山來欣然與之接挂冠易
事爾看鏡歎勛業永懐桑乾河夜渡擁馬鬛
　　地僻
地僻天敎養散材流年況著鬢毛催青山自繞孤城去
画角常隨晩照來几淨雙鈎摹古帖甕香小啜試新醅
乘槎不是星躔逺無奈先生興盡囘
　　冬夜聞角聲
嫋嫋清笳入雪雲白頭老守卧中軍自憐到老懐遺恨
不向居延塞外聞
憶在梁州夜雪深落梅聲裏玉闗心山城老去功名忤
卧對寒燈淚滿襟
　　荆州歌
楚江鱗鱗緑如釀銜尾江邊繫朱舫東征打鼔挂高㠶
西上湯豬聨百丈伏波古廟占好風武昌白帝在眼中
倚樓女兒笑迎客清歌未盡千觴空沙頭巷陌三千家
煙雨冥冥開橘花峽人住多楚人少土鐺爭響茱茰茶
　　芳草曲
蜀山逺處逢孤驛缺甃頽垣芳草碧家在江南妻子病
離鄉半歲無消息長安城門西路去細靄斜陽芳草莫
尊前一曲渭城歌馬蹄萬里交河戍人生誤計覓封侯
芳草愁人春復秋只願東行至滄海路窮草斷始無愁
　　夢囘
病骨便衾暖羈懐怯夢囘鐘殘燈燼落香冷雨聲來老
抱憂時志狂非濟世材明朝入冬假燒兔薦新醅
　　到嚴十五晦朔郡釀不佳求於都下既不時至欲
　　　借書讀之而寓公多祕不肯出無以度日殊惘
　　　惘也
桐君放隱兩經秋小院孤燈夜夜愁名酒過於求趙璧
異書渾似借荆州溪山勝處真難到風月佳時事不休
安得連車載郫釀金鞭重作浣花遊
　　春殘
老墮空山裏春殘白日長庸醫司性命俗子議文章燭
映一池墨風飄半篆香箇中有佳處袖手看人忙
　　三月二十日晩酌
暫因賜沐作閒身太息纔餘一日春委地落花新著雨
穿簾歸燕不生人衛青此日怪長揖王翰當年謀卜鄰
商略晩窗須小醉朱櫻青杏正嘗新
　　北窗閒詠
隂隂緑樹雨餘香半捲疎簾置一牀得禄僅償賒酒劵
思歸新草乞祠章古琴百納彈清散名帖雙鈎榻硬黄
夜出灞亭雖跌宕也勝歸作老馮唐
　　夜出偏門還三山
月行南斗邊人歸西郊路水風吹葛衣草露溼芒屨漁
歌起逺汀鬼火出破墓凄清醒醉魂荒怪入詩句到家
夜已半佇立叩蓬戸穉子猶讀書一笑慰遲萛
　　四鼔酒醒起歩庭下
酒解夜過半出門歩中庭天高河漢白月淡煙霧青重
滴竹杪露疎見樹罅星壊甃啼寒蛩深竹明孤螢秋晩
雖未霜蠧葉時自零四序逝不留慨然感頽齡平生茆
一把不博帶萬釘鴟溝謝拍拍鴻路追㝠㝠
　　雲門感舊
總角來遊老未忘背人歲月去堂堂穉松看到偃霜葢
廢寺憶曾開寳坊佛几古燈寒熖短齋厨新粟午炊香
興䦨未忍登車去更倚溪橋立夕陽
　　行在春晩有懐古隱
老辱明時乞一官逢春惆悵獨無歡舊人零落北音少
市肆蕭疎民力殫歸計已栽千箇竹殘年合挂兩梁冠
石㠶山路頻囘首箭茁蓴絲正滿槃
　　次韻和楊伯子主簿見贈
齋戒叩頭牋天公幸矣使我為枯蓬枯蓬於世百無用
始得曠快乗秋風此生安往失貧賤白髮蕭蕭對黄卷
今人雖鄰有不覿古人却向書中見猨啼月落青山空
舊隱夢寂思東䝉不願峨冠赤穉下且可短劔紅塵中
終年無人問良苦眼望青天惟自許可憐對酒不敢豪
它日空澆墳上土文章最忌百家衣火龍黼黻世不知
誰能養氣塞天地吐出自足成虹霓渡江諸賢骨已朽
老夫亦將正丘首杜郎苦瘦㡌擫耳程子久貧衣露肘
君復作意㝷齊盟豈知衰懦畏後生大篇一讀我起立
喜君得法從家庭鯤鵬自有天池著誰謂太狂須束縳
大機大用君已傳那遣老夫安注脚(杜興伯高程有徽/文若皆近以詩文)
(得名于諸公/而尤與予善)
　　醉中作行草數紙
還家痛飲洗塵土醉帖淋漓寄豪舉石池墨瀋如海寛
𤣥雲下垂黒蛟舞太陰鬼神挾風雨夜半馬陵飛萬弩
堂堂筆陣從天下氣壓唐人折釵股丈夫本意陋千古
殘軍何足膏碪斧驛書馳報兒單于直用毛錐驚殺汝
　　記夢
夢裏都忘兩鬢殘恍然白紵入長安硾敎紙熟脩温巷
僦得驢騎候熱官紅葉滿街秋著句青樓燒燭夜追歡
如今萬事消除盡老眼摩挲靜處看
　　野興
紅飯青蔬美莫加鄰翁能共一甌茶舍西日𦂳花房斂
港北風生栁脚斜笻杖不妨閒有伴茆簷終勝老無家
自驚七十猶強健采藥歸來見草鴉
　　重午
葉底榴花蹙絳繒街頭初賣苑池氷(㑹稽不藏氷賣/者皆自行在來)世
間各自有時節蕭艾著冠稱道陵
　　梅雨
沐罷斜簪二十冠斷雲殘靄暗江干絲絲梅子熟時雨
漠漠楝花開後寒􁂨采芸香辟書蠧旋舂麥麨續家餐
日長倦睫惟思閉茗椀真須抵死寛
　　醉歌
讀書三萬卷仕宦皆束閣學劔四十年腥血未染鍔不
得為長虹萬丈掃寥廓又不為疾風六月送飛雹戰馬
死槽櫪公卿守和約窮邊指淮淝異域視京雒於乎此
何心有酒吾忍酌平生為衣食斂版靴兩脚心雖了是
非口不給唯諾如今老且病鬢秃牙齒落仰天少吐氣
餓死實差樂壯心埋不朽千載猶可作
　　蝸廬
小葺蝸廬便著家槿籬莎徑任欹斜為生草草僧行脚
到處悠悠客泛槎孤蝶惜衣晴曝粉穉蜂貪蜜晩爭花
有書嬾讀吾堪愧睡起何妨自磑茶
　　故山
功名莫苦怨天慳一櫂歸來到死閒傍水無家無好竹
卷簾是處是青山滿籃箭茁瑶簪白壓擔稜梅鶴頂殷
野興盡時尤可樂小江烟雨趂潮還(鏡湖/)
禹祠行樂盛年年繡轂爭先罨画船十里烟波明月夜
萬人歌吹早鸎天花如上苑常成市酒似新豐不直錢
老子未須悲白髪黄公壚下且閒眠(禹廟/)
老尉鴻飛隱市門千年猶有舊巢㾗陸生於此寓棋局
(予二十年/前嘗寓居)曾丈時來開酒樽(曽丈謂/文清公)渺渺㠶檣遥見海
冥冥蒲葦不知村數僧也復投詩社零落今無一二存
(梅山/)
落磵泉奔舞玉虹護丹松老卧蒼龍霜柑籬角寒初熟
野確雲邊夜自舂挈榼人沽村市酒打包僧趂寺樓鐘
幽㝷自是年來嬾枉道山靈不見容(雲門/)
　　冬晩山房書事
山澤何妨老太平巉巉骨相本來清月明滿地看梅影
露下隔溪聞鶴聲未辨藥苖逢客問欲酬琴價約僧評
胡奴仁祖今俱絶且學湘纍拾菊英
屏迹山村病日增鳥皮几穩得閒凭凍雲傍水封梅蕚
嫩日烘窗釋硯氷歲盡光陰饒衮衮身閒醉夢且騰騰
蠻童采藥歸來晚客至從嗔喚不譍
　　春雨絶句
恰喜西窗晚照明虚簷又報雨來聲端憂不用占龜兆
壊盡花時自解晴
千㸃猩紅蜀海棠誰憐雨裏作啼粧殺風景處君知否
正伴鄰翁救麥忙
天公似欲敗蠶麰雨冐南山莫不收騃女癡兒那念此
貪看科斗滿清溝
今年春半不知春飛雹犇雷嚇殺人縫得春衫元未著
免敎惆悵洛陽塵
梅中最晩是緗梅一日來看欲百囘俗紫凡紅終避舍
不妨自向雨中開
蕭條冬令侵春晚淅瀝寒聲滴夜長更事老翁頑到底
每言宜睡好燒香
　　山園
買得新園近釣磯旋營茆棟設柴扉山經宿雨脩容出
花倚和風作態飛世事只成驚老眼酒徒頻約典春衣
狂吟爛醉君無笑十丈愁城要解圍
　　東關
路入東關物象竒角巾老子曵笻枝蠶如黒蟻桑生後
秧似青鍼水滿時穿市不嫌微雨溼過谿翻喜壊橋危
當年野店題詩處又典春衣具午炊
雲蹙魚鱗襯夕陽放翁繫纜水雲鄉一笻疾歩人驚健
斗酒高歌自笑狂風㬉市樓吹絮雪蠶生村舍采桑黄
東阡南陌無窮樂底事隨人作許忙
　　宿野人家
避雨來投白版扉野人憐客不相違林喧鳥雀棲初定
村近牛羊莫自歸土釜暖湯先濯足豆䕸吹火旋烘衣
老來世路渾諳盡露宿風餐未覺非
　　北窗
北窗本意傲羲皇老返園廬味更長犢健戴星耕白水
蠶飢衝雨采青桑俚儒朱墨開冬學廟史牲牢祝歲穰
從此鬢毛雖似雪未妨撃壤頌虞唐
　　晚春感事
風惡房櫳燕子歸雨多山路蕨芽肥青餈旋擣作寒食
白葛預裁充暑衣穉子日長供課早故人官逹寄書稀
幽居自喜渾無事又向湖陰坐釣磯
徙倚䦨干送落暉年華冉冉恨依依護雛燕子常更出
著雨楊花又嬾飛已為讀書悲眼力還因攬帶歎腰圍
親朋半作荒郊冡欲話初心淚滿衣
　　示兒
舍東已種百本桑舍西仍築百歩塘早茶采盡晚茶出
小麥方秀大麥黄老夫一飽手捫腹不復舉手號蒼蒼
讀書習氣掃未盡燈前簡牘紛朱黄吾兒從㫄論治亂
每使老子喜欲狂不須飲酒徑自醉取書相和聲琅琅
人生百病有已時獨有書癖不可醫願兒力耕足衣食
讀書萬卷真何益
　　村居初夏
莫境難禁日月催臘醅初見拆泥開壓車麥穗黄雲卷
食葉蠶聲白雨來薄飯蕨薇端可飽短衫紵葛亦新裁
宦途自古多憂畏白首為農信樂哉
煑酒開時日正長山家隨分畣年光梅青巧配呉鹽白
筍美偏宜蜀䜴香風㬉緊催蠶上簇雨餘閒看稻移秧
老夫見事真成晩浪走人間兩鬢霜
天遣為農老故鄉山園三畝鏡湖傍嫩莎經雨如秧緑
小蝶穿花似繭黄斗酒隻雞人笑樂十風五雨歲豐穰
相逢但喜桑麻長欲話窮通已兩忘
故鄉風物勝荆呉流水青山無處無列植園林多美菓
飽鉏畦壠富嘉蔬橋邊來淬剶桑斧池畔行芟縳糭菰
我有素紈如月扇㑹憑名手作新圖
　　新秋感事
江上清秋昨夜囘漁扉正對荻洲開志存天下食不足
節慕古人䜛愈來風際紙鳶那解久祭餘芻狗㑹堪哀
蕭然散髪聽秋雨􁂨領新涼入酒盃
　　秋思
一生書劔徧天涯兩歲秋風喜在家爛醉日傾無算酒
高眠時聽屬私蛙園林夕照明丹柿籬落初寒蔓碧花
便擬挂冠君㑹否耳根不復耐喧譁
半年閉戸廢登臨直自春殘病至今帳外昏燈伴孤夢
簷前寒雨滴愁心中原形勝闗河在列聖憂勤德澤深
遥想遺民垂泣處大梁城闕又秋砧
　　秋晚思梁益舊遊
幅巾笻杖立籬門秋意蕭然欲斷魂恰似嘉陵江上路
冷雲微雨溼黄昏
憶昔西行萬里餘長亭夜夜夢歸呉如今厯盡風波惡
飛棧連雲是坦途
滄波極目江鄉恨衰草連天塞路愁三十年間行萬里
不論南北怯登樓
　　蔬圃
蔬圃依山脚漁扉竝水涯卧枝開野菊殘枿出秋茶病
骨知天色羈懐感物華餘年有幾許且灌邵平𤓰
　　農家
南畝勤菑穫西城謹葢藏種蕎椉霽日斫荻待微霜谿
碓新舂白山厨野蔌香何須北窗卧始得傲羲皇
　　城南上原陳翁以賣花為業得錢悉供酒資又不
　　　能獨飲逢人輒強與共醉辛亥九月十二日偶
　　　過其門訪之敗屋一間妻子飢寒而此翁已大
　　　醉矣殆隱者也為賦一詩
君不見㑹稽城南賣花翁以花為糧如蜜蠭朝賣一株
紫莫賣一枝紅屋破見青天盎中米常空賣花得錢送
酒家取酒盡時還賣花春春花開豈有極日日我醉終
無涯亦不知天子殿前宣白麻亦不知相公門前築堤
沙客來與語不能畣但見醉髪覆面垂髿髿
　　晩飯罷小立門外有作
此心何敢慕輕肥尚媿無功飽蕨薇浦面鳥衝殘靄去
栁陰人荷一鋤歸病嗟短髮紛紛白老覺初心種種非
百歩空庭著明月黄昏手自掩荆扉
　　觀梅至花涇高端叔解元見㝷
春暖山中雲作堆放翁􁳆子出㝷梅不須問信道傍叟
但覓梅花多處來
　　山家莫春
遶屋清陰合縁堤緑草纎起蠶初放食新麥已磨䥥苦
筍先調醬青梅小蘸鹽佳時幸無事酒盡更須添
行飯獨相羊扶藜過野塘晴光生蝶粉㬉律變鸎吭麨
美羣兒競蠶飢小婦忙深知遊宦惡窮死勿離鄉
　　入雲門小憇五雲橋
糓雨初過換夾衣園林零落到薔薇鳴鳩日暖遥相應
雛燕風柔漸獨飛臺省多才吾軰拙江湖久客莫年歸
雲門蹋月方清絶且倚溪橋看夕霏
　　春晚村居雜賦絶句
作堤蜿蜿六百尺西崦東村成一家春雨乍晴桑吐葉
秋風初冷稻吹花
鵝兒草緑侵行路帔子花明照屋除處處乞漿俱得酒
杖頭何恨一錢無
一篙湖水鴨頭緑千樹桃花人面紅茆舍青帘起余意
聊將醉舞答春風
朝書牛劵拈枯筆莫祭蠶神酌凍醪閒放無憂窮有意
旁人錯羡此翁高
澆書滿把浮蛆瓮攤飯横眠夢蝶牀莫笑山翁見機晩
也勝朝市一生忙(東坡先生謂晨飲為澆書/李黄門謂午睡為攤飯)
午枕閉門無客攪夜燈開卷有兒同若為牋與天公道
盡乞餘生向此中
　　雨晴
閒曵枯笻自在行曲廊小閣賞新晴幽禽葉底吟風久
殘雨枝間照日明茶映盞毫新乳上琴横薦石細泉鳴
亦知老健終難恃且復蕭然得此生
　　六月十四日微雨極涼
湖上清秋近亝中白日長雲來樹收影雨過土生香蓮
小紅衣溼𤓰甘碧玉涼晩來幽興極移榻近方塘
　　水亭晩眺
暑雨初晴浦面寛水亭景物卷簾看聨舟作陣圍漁隊
屈竹成籬護芡盤四海諸公半丘壟百年幾夕倚䦨干
日沈未用怱怱去待挽銀河濯肺肝
　　蓬萊館午憇
驛門繫馬聽蟬吟翻動平生萬里心橋畔笛聲催日落
城邊草色帯烟深闗河厯厯功名晩歲月悠悠老病侵
憶戍梁州如昨日憑䦨西望一霑襟
　　夢遊散闗渭水之間
平生望眼怯天涯客裏何堪度歲華但恨征輪無四角
不愁歸路有三义驛窗燈闇傳秋柝闗樹烟深宿莫鴉
叱犢老翁頭似雪羡渠生死不離家
　　秋夜將曉出籬門迎涼有感
迢迢天漢西南路喔喔鄰雞一再鳴壯志病來消欲盡
出門搔首愴平生
三萬里河東入海五千仞嶽上摩天遺民淚盡邊塵裏
南望王師又一年
　　秋日郊居
秋日留連野老家朱槃鮓臠粲如花已炊藟散真珠米
更㸃丁坑白雪茶(藟散米名/丁坑茶名)
今年斟酌是豐年社近兒童喜欲顚半醉半醒村老子
家家門口掠神錢
兒童冬學閙比鄰據案愚儒却自珍授罷村書閉門睡
終年不著面看人(農家十月乃遣子入學謂之冬學所/讀雜字百家姓之類謂之村書)
　　新晴
積雨已凄冷新晴還少和稼收平野濶木落逺山多土
潤朝畦菜機鳴夜擲梭時清年歲好吾敢歎蹉跎
　　晩眺
秋晚閒愁抵酒濃試尋高處倚枯笻雲歸時帶雨數㸃
木落又添山一峰鳴雁沙邊驚客艣行僧煙際認樓鐘
箇中詩思來無盡十手傳抄畏不供
　　九月一日夜讀詩藁有感走筆作歌
我昔學詩未有得殘餘未免從人乞力孱氣餒心自知
妄取虚名有慙色四十從戎駐南鄭酣宴軍中夜連日
打毬築場一千歩閱馬列廐三萬疋華燈縱博聲滿樓
寳釵豔舞光照席琵琶絃急氷雹亂羯鼔手勻風雨疾
詩家三昧忽見前屈賈在眼元厯厯天機雲錦用在我
剪裁妙處非刀尺世間才傑固不乏秋毫未合天地隔
放翁老死何足論廣陵散絶還堪惜
　　小園
窄窄柴門短短籬山家隨分有園池客因問字來攜酒
僧趂分題就賦詩晨露每看花藟折夕陽頻見樹陰移
(此二事非閒/寂不知也)拂衣司諫猶忙在此趣淵明却少知
　　九月二十三夜小兒方讀書而油盡口占此詩示
　　　之
徹骨貧來累始輕孤村月上正三更汝縁油盡眠差早
我亦尊空醉不成南陌金羈良自苦北邙麟冡半無名
書生事業期千載得䘮從來未易評
　　今年立冬後菊方盛開小飲
胡牀移就菊花畦飲具酸寒手自擕野實似丹仍似漆
村醪如蜜復如虀傳方那解烹羊脚破戒猶慙擘蟹臍
一醉又驅黄犢出冬晴正要飽耕犂
　　歩至近村
藥物扶持病漸平布裘絮㡌出柴荆荒堤經雨多牛跡
村舍無人有碓聲數蝶弄香寒菊晩萬鴉囘陣夕楓明
老翁隨意閒成句不似劉矦要取名
　　夜讀范至能攬轡録言中原父老見使者多揮涕
　　　感其事作絶句
公卿有黨排宗澤帷幄無人用岳飛遺老不應知此恨
亦逢漢節解沾衣
　　書適
老翁垂七十其實似童兒山果啼呼覓鄉灘喜笑隨羣
嬉累瓦㙮獨立照盆池更挾殘書讀渾如上學時
　　十一月四日風雨大作
僵卧孤村不自哀尚思為國戍輪臺夜䦨卧聽風吹雨
鐵馬氷河入夢來
　　病起
少年射虎南山下惡馬強弓看似無老病即今那可説
出門十歩要人扶
　　書巢冬夜待旦
埽葉擁堦寒犬行編茆護柵老鷄鳴風霜漸逼歲時晩
形影相依燈火明史䇿千年媿豪傑闗河萬里愴功名
固應死抱無窮恨老病何由更請纓
　　冬晴閒歩東村由故塘還舍作
紅藤拄杖獨相羊路遶東村小嶺傍水落枯萍黏蟹椵
(鄉人植竹以取/蟹謂之蟹椵)雲開寒日上漁梁洛陽二頃言良是光
範三書計本狂厯盡危機識天意要令閒健反耕桑
　　寄宇文成州
成州太守比何如夢裏依然把臂初復起卿當用卿法
長閒吾實愛吾廬五湖風雨孤舟夜萬里闗山一紙書
正使兩翁長隔濶子孫宅日莫相疎
　　春雨
午夜聽春雨發生端及期世憂殊未艾天意固難知士
節承平日人材南渡時後生聞見狹撫枕歎吾衰
　　僧廬
僧廬土木塗金碧四出徵求如羽檄富商豪吏多厚積
宜其棄金如瓦礫貧民妻子半菽食一飢轉作溝中瘠
賦斂鞭笞縣庭赤持以與僧亦不惜古者養民如養兒
勸相農事憂其飢露臺百金止不為尚媿七月周公詩
流俗紛紛豈知此熟視創殘謂當爾傑物大像無時止
安得疲民免飢死
　　贈劉改之秀才
君居古荆州醉膽天宇小尚不拜龎公况肯依劉表胸
中九淵蛟龍蟠筆底六月氷雹寒有時大呌脱烏幘不
怕酒盃如海寛放翁七十病欲死相逢尚能刮眼看李
廣不生楚漢間封侯萬户宜其難
　　春社
太平處處是優場社日兒童喜欲狂且看參軍喚蒼鶻
京都新禁舞亝郎
　
　
　
　
　
　
　
　
　
　宋詩鈔卷六十五
欽定四庫全書
　宋詩鈔卷六十六
　　　　　　　　　　内閣中書舍人吳之振編
　陸游劒南詩鈔(三/)
　　村夜
寂寂山村夜悠然醉倚門月昏天有暈風軟水無痕迹
為遭讒逺身由不仕尊敢嗟車馬絶同社自雞豚
　　困甚戲書
官如枝頭乾不受雨露恩身如水上浮泛泛寧有根刈茆
以苫屋縛柴以為門故人分禄米隣父餉魚飱前門吏
徴租後門質襦裙不敢謀歲月且復支朝昏雨餘幽花
折亦可侑清尊吾生信已乎終老此山村
　　戲詠山隂風物
萬里秦呉税駕遲還鄉已嘆鬢成絲城邊緑樹山隂道水際
朱扉夏禹祠項里楊梅鹽可徹(太白梁國吟云玉盤楊梅為/君設吳鹽如花皎白雪不知)
(楊梅酸者乃薦以/鹽佳品未嘗用也)湘湖蓴菜豉偏宜(蓴菜最宜鹽豉所謂未/下鹽䜴者言下鹽䜴則)
(非羊酪可敵盖盛/言蓴菜之美爾)圗經草草尚堪恨好事它年采此詩
　　癸丑七月二十七日夜夢遊華嶽廟
驛樹秋風急闗城莫角悲平生忠憤意來拜華山祠
碑刋偽正朔祝改舊祠壇神亦豈堪此出門山雨寒
　　僕頃在征西大幕登高望闗輔樂之每冀王師拓
　　　定得卜居焉暇日記此意以示子孫
八月殘暑退秋聲滿庭樹豈無四方志衰病迫霜露逖
彼邊鄙人稔惡天震怒南北㑹當一老吾悲不遇子孫
勉西遷俗厚吾所慕約已収孤嫠教子立門户黍稌暗
阡陌鶉雉足匕箸永為河渭民勿憚闗山路
　　秋夜感舊十二韻
冷螢綴蓬根忽復照高樹年光逝不畱百感集遲莫往
者秦蜀間慷慨事征戍猿啼鬼迷店馬噤飛石舖(鬼迷/店在)
(大散闗下飛石舖在/小益道中嘗有崩石)危嶺高入雲朽棧劣容步天近星
宿大江惡蛟鼉怒意氣頗自竒性命那復顧最懐清渭
上衝雪夜掠度封侯細事爾所冀垂竹素兜鍪竟何成
豈獨儒冠誤當時妄校尉旗纛今照路浩歌遂成章聊
慰老不遇
　　秋晩間步隣曲以予近嘗卧病皆欣然迎勞
放翁病起出門行績女窺籬牧䜿迎酒似粥醲知社到
䴵如盤大喜秋成歸來早覺人情好對此彌將世事輕
紅樹青山只如昨長安拜免幾公卿
　　雨夜
歲晩茅茨劣自容齒揺將脱髪將童心遊萬里闗河外
身卧一窗風雨中醫不可招惟忍病書猶能讀足忘窮
夜䦨睡覺蛩聲裏時見燈花落碎紅
　　夢至洛中觀牡丹繁麗溢目覺而有賦
兩京初駕小羊車顦顇江湖歲月賖老去已忘天下事
夢中猶有洛陽花妖魂艶骨千年在朱彈金鞭一笑譁
寄語春光湏愛惜莫輕摧折委風沙
　　秋夜獨酌
壯志隨年減羈愁與夜長月高寒暈淡花坼露樷香仕
畏讒銷骨歸判酒腐腸青燈寫孤影相勸盡餘觴
　　自嘲
歲月推遷萬事非放翁可是白頭癡此生竟出古人下
有志尚如年少時僻學固應知者少長歌莫問和予誰
自嘲自解君毋怪老大從人百不宜
　　數日秋氣已深清坐無酒戲題長句
漸近重陽天氣嘉數椽茆竹淡生涯山童擁篲埽黃葉
鄰女傍籬収碧花避俗要生輪四角出門何啻路三义
晩窗酒盡無多歎試問前村好事家
　　東村散步有懷張漢川
扶杖村東路秋來始此囬寒鴉盤陣起野菊卧枝開憂
國丹心折懷人雪鬢催房湖八千里那得尺書來
　　排悶
四十從軍渭水邊功名無命氣猶全白頭爛醉東呉市
自拔長刀割彘肩
西塞山前吹笛聲曲終已過雒陽城君能洗盡世間念
何處樓臺無月明
　　放歌行
君不見汾陽富貴近古無二十四考書中書又不見慈
明起自布衣中九十五日至三公人生窮逹各有命拂
衣徑去猶差勝介推焚死終不悔梁鴻寄食吾何病安
用隨牒東復西獻諛耐辱希階梯初無公論判涇渭徒
使新貴矜雲泥稽山一老貧無食衣破履穿面黧黒誰
知快意舉世無南山之南北山北
　　山頭石
秋風萬木霣春雨百草生造物初何心時至自枯榮惟
有山頭石歲月浩莫測不知四時運常帶太古色老翁
一生居此山脚力欲盡猶躋攀時時撫石三歎息安得
此身如爾頑
　　野興
老去癡頑百不能非醒非醉日騰騰敲門惟有徵租吏
好事原無送米僧舊俗不還誰復念古書雖在漸難憑
平生意氣今如此惆悵西窗半夜燈
　　古築城曲
築城聲酸嘶漢月傍城低白骨若不掩高與長城齊
嶧山訪秦碑斷裂無完筆惟有築城詞哀怨如當日
　　山園
山泉引派漲清池野蔓移根種短籬藝果極知非老事
接花聊復效兒嬉提壺言語開顔聽斵木衣襦緩步窺
莫笑題詩還滿紙小園幽事要君知
　　古别離
孤城窮巷秋寂寂美人停梭夜歎息空園露濕荆棘枝
荒蹊月照狐狸迹憶君去時兒在腹走如黄犢爺未識
紫姑吉語元無據况憑瓦兆占歸日嫁來不省出門前
魂夢何因識酒泉粉綿磨鏡不忍照女子盛時無十年
　　病起山居日有幽事戲作
鶴骨龜腸欲不禁扶衰初喜罷呻吟盆山氷釋書窗㬉
藥竈香濃道院深筆健乍臨新獲帖手生重理舊傳琴
閉門局促還堪恨雲海何時豁此心
　　水村曲
山村今年晩禾旱奏下民租蠲大半水村雨足米狼戾
也放三分慰民意看榜歸來迭歌舞共喜清平好官府
老翁猶記軍興時汝輩少年那得知
　　賽神曲
撃鼓坎坎吹笙嗚嗚綠袍槐簡立老巫紅衫繡裙舞小
姑烏臼燭明蠟不如鯉魚糝美出神厨老巫前致詞小
姑抱酒壺願神來享常懽娯使我嘉榖収連車牛羊莫
歸塞門閭雞鶩一母生百雛歲歲賜粟年年蠲租蒲鞭
不施圜土空虚束草作官但形模刻木為吏無文書淳
風復還羲皇初繩亦不結况其餘神歸人散醉相扶夜
深歌舞官道隅
　　涼州行
涼州四面皆沙磧風吹沙平馬無迹東門供帳接中使
萬里朱宣布襖勅勅中墨色如未乾君王心念兒郎寒
當街謝恩拜舞罷萬歲聲上黃雲端安西北庭皆郡縣
四方朝貢無征戰舊時戎馬陷闗中五丈原頭作邊面
　　七十
七十殘年百念枯桑榆元不補東隅但存隱具金鴉觜
那夢朝衣玉鹿盧身世蠶眠將作繭形容牛老已垂胡
客來莫問先生處不釣娥江即鏡湖
　　正月二十日晨起弄筆
深院窗扉曉色遲新愁宿醉兩參差雨聲欲與夢相入
春夢不隨人共衰零落殘梅臨小彴縱橫野水赴清池
物華撩我緣何事似恐新年漸廢詩
　　新闢小園
西戍歸來鬢已霜生兒又過乃翁長眼明身健殘年足
飯軟茶甘萬事忘學廢僅能書姓字客來懶復倒衣裳
山園寂寂春將晩酷愛幽花似蜜香
新展山園半畆强笑人車馬出籠坊山禽乍暖慇懃語
野蘤無風自在香㸃㸃水紋迎細雨疎疎籬影界斜陽
出門遥向隣翁説釋耒相從共一觴
　　久不得張漢州書
儘道三巴遠那無一紙書衰遲自難記不是故人疎
　　春睨村居
一事元無可得忙悠然半醉倚胡牀牡丹枝上青春老
燕子聲中白日長身世已如風六鷁文章仍似閏黃楊
太平有象無人識南陌東阡擣麨香
　　遊雲山諸蘭若
花過木隂合溪雲生莫涼牛行響白水鷺下㸃青秧古
寺宛如昔穉松森已行(道旁松及三十年則僧輒伐去/復種小者予自幼歲至今已見)
(三種/矣)耆年不下榻童子為燒香
　　園中小飲
此老胸中萬頃寛小園幽徑日追歡寧教酒欠尋常債
恥就人求本分官高柳隂濃烟欲暝樷花紅濕露初漙
(時月桂/方盛開)要知澤國年光晩已過清明尚淺寒
　　鳥啼
野人無厯日鳥啼知四時二月聞子規春畊不可遲三
月聞黃鸝幼婦閔蠶饑四月鳴布榖家家蠶上簇五月
鳴鴉舅苗稚憂草茂人言農家苦望晴復望雨樂處誰
得知生不識官府葛衫麥飯有即休湖橋小市酒如油
夜夜扶歸常爛醉不怕行逢灞陵尉
　　題陽闗圖
誰畫陽闗贈别詩斷腸如在渭橋時荒城孤驛夢千里
遠水斜陽天四垂青史功名嘗蹭蹬白頭襟抱足乖離
山河未復風塵暗一寸孤愁只自知
　　夜分不寐起坐園中至旦
涼氣蘇衰疾幽情入杖藜月驚孤鵲起天帶衆星西松
菊今彭澤山川古㑹稽清吟殊未愜喔喔已晨雞
　　醉睡初覺偶作
小圃醒還醉幽窗起復眠虚明注香地清潤劚花天老
去才雖盡窮來志益堅阿瞞那可語平日笑橋𤣥
　　閒中
閒中高趣傲羲皇身卧維摩示病牀活眼硯凹宜墨色
長毫甌小聚茶香門無客至惟風月案有書存但老莊
問我東歸今幾日坐看庭樹六番黃
　　悶極有作
貴已不如賤狂應又勝癡新寒壓酒夜微雨種花時堂
下藤成架門邊枳作籬老人無日課有興即題詩
　　三峽歌
　乾道庚寅予始入蜀上下三峽屢矣後二十五年歸
　畊山隂偶讀梁簡文巴東三峽歌感之擬作九首實
　紹熙甲寅十月二日也
神女廟前秋月明黃牛峽裏莫猿聲危途性命不容恤
百丈牽船侵夜行
不怕灘如竹節稠新灘已過可無憂古粧峩峩一尺髻
木益銀盃邀客舟
十二巫山見九峯船頭彩翠滿秋空朝雲莫雨渾虚語
一夜猿啼明月中
錦繡樓前看賣花麝香山下摘新茶長安卿相多憂畏
老向䕫州不用嗟
險詐沾沾不媿天交情囬首薄如烟東遊萬里雖堪樂
灔澦瞿塘要放船
蠻江水碧瘴花紅白舫黄旗無便風涪萬四時常避水
棚居高出亂雲中
亂挿山花篢子紅蠻歌相和瀼西東忽然四散不知處
踏月捫蘿歸峒中
萬州溪西花柳多四鄰相應竹枝歌問君今夕不痛飲
奈此滿川明月何
我游南賓春莫時蜀船曽繫挂猿枝雲迷江岸屈原墖
花落空山夏禹祠
　　書室明暖終日婆娑其間倦則扶杖至小園戲作
　　　長句
美睡宜人勝按摩江南十月氣猶和重簾不捲畱香久
古硯微凹聚墨多月上忽看梅影出風高時送鴈聲過
一杯太淡君休笑牛背吾方扣角歌
　　初冬
老客人間百事慵樂哉閉户過今冬朝爐獸炭騰紅焰
夜榻蠻氊擁紫茸蝟刺坼蓬新栗熟鵝雛弄色凍醅濃
題詩正自消閒日本不爭先萬户封
　　幽居
雨霽雞棲早風高鴈陣斜園丁刈霜稻村女賣秋茶缺
井磨樵斧枯桑繫釣槎客來那用問此是放翁家
　　冬夜獨酌
寒水茫茫浸月明疎鐘杳杳帶霜清一樽濁酒有妙理
十里荒雞非惡聲物外雖増新跌宕胸中未洗舊崢嶸
頽然坐睡蒲團穩殘火昏燈伴五更
　　雜詠園中菓子
不酸金橘種初成無核枇杷接亦生珍産已從幽圃得
濁醪仍就小槽傾
漿石橊隨餻作節蠟櫻桃與酪同時兩株偶向林邊種
可喜今年墜折枝
架垂馬乳收論斛港種雞頭采滿船黿鼎若為占食指
麯車未用墮饞涎
　　歲莫感懷
家世本無年甲子近一周小子獨何幸七十今平頭往
者收朝迹亟欲求歸休厚恩許奉祠得禄歲愈憂三釡
不及親顧為妻子畱何由洗此媿欲挽天河流
高皇昔中興風雨躬沐櫛一士未嘗遺萬里皆馳日廉
聽闢言路虚懷詢得失孤臣實草芥亦獲對宣室龍顔
宛在目德不報萬一橋出松栢寒淚盡史臣筆
王師宿梁益行臺䕶諸將腐儒添辟書萬里至渭上旌
旗照闗路風雪暗戎帳堂堂鐵馬陣亹亹木牛餉誰知
骨相薄空負心膽壯囬首二十年撫事増悲愴
在昔祖宗時風俗極粹美人材兼南北議論忘彼此誰
令各植黨更仆而迭起中更兵革旤此風猶未已臣不
難負君生者固賣死儻築太平基請自厚俗始
井地以養民整整若棊畫初無甚貧富家有五畝宅哀
哉古益遠禍始開阡陌富家役千奴貧老無寸帛困窮
禮義廢盗賊起促迫誰能講古制壽我太平脉
　　贈應秀才
過宋不見元城公渡淮不見陳了翁當時人人皆太息
至今海内傾高風老夫七十居鄉縣齷齪龍鍾何足見
辱君雪裏來叩門自説辛勤求識面我得茶山一轉語
文章切忌參死句知君此外無他求有求寧踏三山路
　　山園雜詠
祠禄畱人未挂冠山園三畝著身寛百年竟向愁邊老
萬事元輸靜處看花徑糝紅供晩醉月天生暈作春寒
汗青事業都忘盡時賴吾兒舉話端
殘春終日在林亭散髪披衣醉復醒科斗已成鼃閤閤
櫻桃初結子青青魚遊滄海寧濡沫禽慕雕籠即剪翎
薄晚東風吹小雨笑攜長鑱伴畦丁
　　春晩懷山南
梨花堆雪柳吹緜常記梁州古驛前二十四年成昨夢
每逢春晩即悽然
壯歲從戎不憶家梁州裘馬鬬豪華至至夜夜㝷春夢
猶在呉園藉落花
身寄江湖兩鬢霜金鞭朱彈夢猶狂遥知南鄭城西路
月與梨花共斷腸
　　春晚雜興
澤國固多雨莫春猶薄寒兒童葺茶舍婦女賽蚕官閲
世年雖往為農興未闌窮途得一飽亦足慰艱難
池面萍初紫牆頭杏已青攜兒撑小艇畱客坐孤亭相
法無侯骨生平直酒星正須遺萬事莫遣片時醒
小市湖橋北幽居石埭西蒲深姑惡哭樹密姊歸啼山
茗封青箬村酤坼赤泥平生汗簡手投老慣扶犂
病瘍無意緒閉户作生涯草草半盂飯悠悠一盌茶笑
穿居士屩閒看女郎花(唐人謂辛夷為女郎花園/中有此花一樷二百朶)莫問
明朝事忘家即出家
　　齋中雜題
列屋蛾眉不足誇可齋别自是生涯閒將西蜀團窠錦
自背南唐落墨花
棐几硯涵鸜鵒眼古奩香斮鷓鴣斑絶知造物慇懃意
成就衰翁到死閒
　　上已書事
單衣初著下湖天飛蓋相隨出郭船得雨人人喜秧信
祈蠶户户斂神錢黃雞煮􁂄無停筯青韭淹葅欲墮涎
丞相傳聞又三押衡茅未改日高眠
　　春夏之交風日清美欣然有賦
芳潤園林不似貧年光無盡逐番新來禽顔色不禁雨
摶黍語言如惜春身外豈闗吾輩事鏡中已換昔時人
神僊定未超塵俗猶挿金貂侍帝晨
　　初夏行平水道中
老去人間樂事稀一年容易又春歸市橋壓擔蓴絲滑
村店堆盤豆莢肥傍水風林鸚語語滿園烟草蝶飛飛
郊行已覺侵微暑小立桐隂換夾衣
　　幽棲
閒人了無事地僻稱幽棲□米畱雞食移琴避燕泥桐
生窗欲暗筍長徑還迷不作容車計門閭儘放低
誰謂幽棲陋茅茨足庇牀雨便梧葉大風度練花香浴
佛兒童喜繅絲婦女忙朅來三十載吾鬢固宜霜(乾道/丙戌)
(始卜居鏡湖之三/山今甫三十年矣)
　　十月十七日予生日也孤村風雨蕭然偶得二絶
　　　句予生淮上是日平旦大風雨駭人及予墮地
　　　雨乃止
少傅奉詔朝京師檥船生我淮之湄宣和十年冬十月
猶是中原無事時
我生急雨暗淮天出没蛟鼉浪入船白首功名無尺寸
茅簷還聽雨聲眠
　　枕上偶成
放臣不復望脩門身寄江頭黃葉村酒渴喜聞疎雨滴
夢囬愁對一燈昏河潼形勝寧終棄周漢規模要細論
自恨不如雲際鴈南來猶得過中原
　　舍北閒望作六字絶句
潘岳一篇秋興李成八幅寒林舍北偶然倚杖盡見古
人用心
　　題菴壁
身似蝸牛麤有廬却緣無用得安居地爐封火欺寒雨
紙閣油窗見細書􁛖熟山僧分餺飥船來溪友餉薪樗
閉門莫笑衰頺甚讀易論詩亦未疎
　　貧甚作短歌排悶
閒何濶逢諸葛畏人常憂不得活事不諧問文開不蹋
權門更可哀即今白髪如霜草一飽茫然身已老惟有
躬耕差可為賣劒買牛悔不早年豐米賤身獨饑今朝
得米無薪炊地上去天八萬里空自呼天天豈知
　　雨夜有懷張季長少卿
放翁雖老未忘情獨卧山村每自驚鼎鼎百年如電速
寥寥一笑扺河清梅初破藟行江路燈欲成花聽雨聲
正用此時思劇飲故交零落愴餘生
　　春思
七十老翁身退耕可憐未減舊風情典衣取酒那論價
秉燭看花每到明江浦時時逢畫檝寺樓處處聽新鶯
此生無復陽闗夢不怕尊前唱渭城
　　丙辰上元前一日
弊裘破㡌髪鬅鬙宛似山房罷講僧身病不禁連夜雨
家貧只挂去年燈脩椽柳外掀樓角危檻雲間露墖層
自笑閒遊本無定興闌隨處倚枯藤
　　懷舊
狼烟不舉羽書稀幙府相從日打圍最憶定軍山下路
亂飄紅葉滿戎衣
翠崖紅棧鬱參差小益初程景最竒誰向毫端収拾得
李將軍畫少陵詩
　　幽居初夏
湖山勝處放翁家槐柳隂中野徑斜水滿有時觀下鷺
艸深無處不鳴蛙籜龍已過頭番筍木筆猶開第一花
歎息老來交舊盡睡餘誰共午甌茶
　　六月二十四日夜分夢范至能李知幾尤延之同
　　　集江亭諸公請予賦詩記江湖之樂詩成而覺
　　　忘數字而已
露箬霜筠織短篷飄然來往淡烟中偶經菱市尋谿友
却揀蘋汀下釣筒白菡蓞香初過雨紅蜻蜓弱不禁風
呉中近事君知否團扇家家畫放翁
　　閒居自述
自許山翁嬾是真紛紛外物豈闗身花如解笑還多事
石不能言最可人淨掃明窗憑素几閒穿密竹岸烏巾
殘年自有青天管便是無錐也未貧
　　秋雨初霽試筆
墨入紅絲㸃漆濃閒將倦筆寫秋容雨聲已斷時聞滴
雲氣將歸别起峯斜日半穿臨水竹好風遥送隔城鐘
遠遊更動輕舟興太息何人解見從
　　舍北揺落景物殊佳偶作
路擁新霜葉溪餘舊漲沙栖烏初滿樹歸鴨各知家世
事元堪笑吾生固有涯南村聞酒熟試遣小童賖
屋角成金字溪流作縠紋斜通小橋路半掩夕陽門孤
艇衝烟過疎鐘隔塢聞杜門非獨病實自厭紛紛
艸徑人稀到柴扉手自開林疎鴉小泊溪淺鷺頻來簷
角除𤓰蔓牆隅斸芋魁東鄰膰肉至一笑舉新醅
　　醉中信筆作四絶句既成懼觀者不知野人本心
　　　也復作一絶
麥野桑村有酒徒過門相覔醉相扶朱門日日教歌舞
也有儂家此樂無
過得一日過一日人間萬事不須謀鄰家幸可賖芳醖
紅蘂何曽笑白頭
今朝賣糓得青錢自出街頭買彘肩艸火燎來香滿屋
未容下箸已流涎
老病人間足畏途怕人渾似怕於菟晴明頗動青鞵興
先探門前有客無
治道巍巍本易成狂言安得略施行太平事業人皆見
不計封倫死與生
　　睡起至園中
春風忽已遍天涯老子猶能領物華淺碧細傾家釀酒
小紅初試手栽花野人易與論肝肺俗語誰能挂齒牙
更欲世間同省事勾囬蟻戰放蜂衙
　　雨中作
三日雨頻作昏昏饒睡眠泥深散酒市風惡惱燈天茆
屋松明照茶鐺雪水煎山家自成趣撫枕寄悠然
短髮白如絲梅花似舊時掩屏愁入夢隱几雨催詩病
為隂天劇春緣閏歲遲非闗畏車馬衰甚實難支
　　立春日
花壓烏巾酒滿巵舊逢春日恨春遲如今病卧孤村裏
過了新春也不知
　　春行
九日春隂一日晴强扶衰病此間行猩紅帶露海棠濕
鴨緑平堤湖水明(杜子美曉看紅溼處花重錦官城李/太白蜀江紅且明用溼字明字可謂)
(奪造化之功世/未有拈出者)酒賤柳隂逢醉卧土肥稻壟看深耕山
翁莫道渾無用解與明時説太平
　　賞花至湖上
吾國名花天下稀園林幾日敞朱扉蝶穿密葉常相失
蜂戀繁香不記歸欲過用愁風蕩漾半開却要雨霏微
良辰樂事真當勉莫遣怱怱一片飛
　　莫春
數間茆屋鏡湖濱萬卷藏書不救貧燕去燕來還過日
花開花落即經春開編喜見生平友照水驚非曩歲人
自笑請纓心尚在憑高慷慨欲忘身
　　七十三吟
七十三年事事新涵濡幸作六朝民髪無可白方為老
酒不能賖始覺貧末路已悲身是客此心猶與物為春
柴門勿謂常岑寂時有鄉鄰請藥人
　　舍北行飯書觸目
晩飱初潑一甌茶曳杖閒行興未涯煙樹參差墨濃淡
風鴉零亂字橫斜夕陽偏傍平橋路寒蝶猶依晩菊花
堪笑衰翁耐荒寂短衣霑露未還家
　　春近山中即事
節物貧家有故常春盤蠟粥逐時忙悠悠歲月催雙鬢
艸艸雞豚薦一觴人意自殊平日樂梅花寧減故時香
小園新展西南角挂樹青蘿百尺長
　　雪夜感舊
江月亭前樺燭香龍門閣上䭾聲長亂山古驛經三折
小市孤城宿兩當晩歲猶思事鞍馬當時那信老耕桑
綠沈金鎖俱塵委雪洒寒燈淚數行
　　將進酒
我欲挽住北斗杓常指蒼龍無動揺春風日夜吹艸木
只有榮盛無時凋我欲剗斷日行道陽烏當空月杲杲
非惟四海常不夜亦使人生失衰老如山積麴高崔嵬
大江釀作蒲萄醅頺然一醉三千盃借問白髪何從來
　　雜感
志士山棲恨不深人知已是負初心不須先説嚴光輩
直自巢由錯到今
百年鼎鼎成何事寒暑相催即白頭縱得金丹真不死
摩挲銅狄更添愁
山人那信宦途艱强著朝衣趂曉班豪氣不除狂態作
始知只合死空山
故舊書來訪死生時聞剝啄叩柴荆自嗟不及東家老
至死無人識姓名
　　幽居
小舫藤為纜幽居竹織門短籬圍藕蕩細路入桑村魚
鱠槎頭美醅傾粥面渾殘年謝軒冕猶足號黎元
　　夏日
過眼春光久已空曬絲擣麥又匆匆新泥滿路梅黃雨
古木號山月暈風角黍茭新間罇俎靈符墨溼照房櫳
歲華不為衰翁駐且付餘生一笑中
雨斷雲歸旋作晴尚餘紅濕在簾旌燕雛掠地飛無力
梅子臨池墜有聲米粣解包供午餉蓱韲傍枕析朝酲
此翁不負頑軀處捫腹時時遶舍行
　　感舊
要識梁州遠南山在眼邊霜郊熊撲樹雪路馬䝉氊慘
淡遺壇側(拜韓信壇/至今猶存)蕭條古廟壖(沔陽有蜀後主/所立武侯廟)百詩
猶可想歎息遂無傳(予山南雜詩百餘篇舟行過/望雲灘墜水中至今以為恨)
夜涉南沮水朝過小益城梯山天一握度棧土微平雨
近秦雲暗霜高隴月明至今孤夢裏喝馬有遺聲(喝馬/皆七)
(字韻語聞之/悲愴動人)
早發金堆市更衣石櫃亭灘聲秋後壯山色雨餘青道
濘愁車轍橋危避駝鈴功名竟何在撫事感頺齡
塵土暗貂裘森然白髪稠年光真衮衮吾事竟悠悠馬
宿平沙夜(軍中馬及廐卒夏/夜皆露宿沙上)烽傳絶塞秋(平安火竝南/山來至山南)
(城/下)故人零落盡追寫只添愁
　　秋夕露坐作
銀河半落露華清南斗闌干北斗明冉冉方悲老將至
纖纖又歎月初生酒牀細滴香浮瓮衣杵相聞聲滿城
萬卷讀書無用處却將耕稼報昇平
　　秋思
身似龎翁不出家一窗自了淡生涯山薑零落初成子
石竹淒涼半吐花寒澗挹泉供試墨墮巢篝火喚煎茶
掩闗本意君知否兩耳衰年不耐譁
　　豐歲
豐歲驩聲動四隣深秋景氣粲如春羊腔酒擔爭迎婦
鼉鼓龍船共賽神處處喜晴過甲子家家築屋趂庚申
老翁欲伴鄉閭醉先辦長衫紫領巾
　　秋賽
柳姑廟前煙出浦冉冉縈空青一縷須臾散作四山雲
明日來為社公雨小巫屢舞大巫歌士女拜祝肩相摩
芳茶緑酒進雜遝長魚大胾高嵯峨常年徵科煩箠楚
縣家血溼庭前土妻啼兒號不敢怨期㑹常憂累官府
今年家家有餘粟縣符未下輸先足木刻吏蒲作鞭自
然粟帛如流泉儲積不愁無九年
　　小舟過吉澤效王右丞
澤園霜露晩孤村煙火微本去官道遠自然人迹稀木
落山盡出鐘鳴僧獨歸漁家閒似我未夕閉柴扉
　　太息
自古才高每恨浮偉人要是出中州即今未必無房魏
埋没塵沙死即休
闗輔堂堂墮逺塵渭城杜曲又逢春安知今日新豐市
不有悠然獨酌人
　　歲首書事
東風入律寒猶劇多稼占祥雪欲成(雲隂作雪彌旬至/開歲雪意愈濃明)
(日戌初立春猶/可為臘雪也)鬱壘自書誇腕力屠蘇不至歎人情(今/歲)
(無餽屠/蘇者)呼盧院落譁新歲(鄉俗歲夕聚博/謂之試年庚)賣困兒童起
五更(立春未明相呼賣/春困亦舊俗也)白髪滿頭能且健􁂨隨鄰曲樂
昇平
　　菴中獨居感懷
無錢溪女亦畱魚有雨東家每借驢藜粥數匙晨壓藥
松肪一椀夜觀書黃紬被暖閒無厭白布衫長樂有餘
南陌東阡春事動放翁作計未全踈
　　春日園中作
杏花開過尚輕寒盡日無人獨倚闌久别名山憑夢到
每思舊友取書看塵埃幸已賖腰折富貴深知欠面團
老去逢春都有幾一杯行復送春殘
　　春日小園雜賦
市塵不到放翁家繞麥穿桑野徑斜夜雨長深三尺水
曉寒畱得一分花悶從鄰舍分春瓮閒就僧窗試露芽
自此年光應更好日驅秧馬聽繅車
　　春思
兀兀治聾酒未醒霏霏潑火雨初晴愁看入户桃花片
閒聽爭巢燕子聲百疾侵陵成老大一春轉盼又清明
蘭亭禹廟渾如昨囬首兒時似隔生
　　白樂天詩云倦倚繡牀愁不動緩垂綠帶髻鬟低
　　　遼陽春盡無消息夜合花前日又西好事者畫
　　　之為倦繡圖此花以五六月開山中多于茨棘
　　　人殊不貴之為賦小詩以寄感嘆
王室東遷歲月賖兩京漠漠暗塵沙繡牀倦倚人何在
風雨漫山夜合花
　　蜉蝣行
蜉蝣至細能知時春風磑雨占無遺蜻蜓滿空乃不知
庭除一出無歸期樂哉蜻蜓高下飛蜉蝣未盡何憂饑
簷間蜘蛛亦伺汝吐絲織網腹如鼓
　　村舍雜書
中春農在野蠶事亦隨作手種臨安青(桑/名)可飼蠶百箔
累累繭滿簇繹繹絲上篗老子雖安眠衣帛可無怍
舍南種胡麻三日幸不雨晨起親按行已見青覆土窮
人如意少喜色漏眉宇兒童勿惰偷造物不負汝
五月新麪成六月甘𤓰熟作麴及良時火見金始伏懸
知桑落後醅面濃如粥再拜謝天公無功叨美禄(予家/釀用)
(宛丘𤓰/麴法)
折蓮釀作醯采豆治作醬開厯揆日時汲井滌瓮盎上
奉時祭須下給春耕餉咨爾後之人歲事不可曠
東山石上茶鷹爪初脱韝雪落紅絲磑香動銀毫甌爽
如聞至言餘味終日畱不知葉家白亦復有此不
逢人乞藥栽鬱鬱遂滿園玉芝來天姥黃精出雲門丹
茁雨後吐綠葉風中翻活人吾豈能要有此意存
軍興尚戎衣冠帶謝褒博秃巾與小褏顧影每懷怍及
今反士服始覺榮天爵出入阡陌間終身有餘樂
讀書乃一癖我亦不自知坐書窮至老更欲傳吾兒吾
兒復當傳百世以為期君看北山公太行尚可移
爵禄九鼎重名義一羽輕人見共如此吾道何由行湖
山有一士無人知姓名時時風月夕遥聞清嘯聲
　　陳阜卿先生為兩浙轉運司考試官時秦丞相孫以
　　　右文殿脩撰來就試直欲首送阜卿得予文卷
　　　擢置第一秦氏大怒予明年既顯黜先生亦幾
　　　陷危機偶秦公薨遂已予晩歲料理故書得先
　　　生手帖追感平昔作長句以識其事不知衰涕
　　　之集也
冀北當年浩莫分斯人一顧每空羣國家科第與風漢
天下英雄惟使君後進何人知大老橫流無地寄斯文
自憐衰鈍辜真賞猶竊虚名海内聞
　　東堂睡起
置身事外息吾黥獨卧空堂一榻橫簷影漸移知日轉
樹梢微動覺風生每從山寺開經帙閒就園公辨藥名
若論胸中淡無事八珍何得望藜羮
　　五鼓起坐待旦
睡覺初聞雞一鳴披衣危坐待窗明殘軀已向閒中老
癡夢猶尋熟處行南北迢迢悲往事古今莽莽歎浮生
伯倫一鍤君休笑冡象祁連亦已平
　　遣興
湖海元為汗漫遊誤恩四領幔亭秋掃空薄禄始無媿
閉上衡門那得愁湯嫩雪濤翻茗椀火温香縷上衣篝
牀頭亦有閒書卷信手拈來倦即休
　　書齋壁
平生憂患苦縈纒菱刺磨成芡實圜(俗謂困折多者謂/菱角磨作雞頭)
天下不知誰竟是古來惟有醉差賢過堂未悟鐘將釁
睨柱寧知璧偶全自笑為農行没世尚知驚雁落空弦
　　無酒歎
不用塞黃河不用出周鼎但願酒滿家日夜醉不醒不
用冠如箕不用印如斗但願身强健朝莫常飲酒造物
不少恕虐戲逐段新坐令古銅榼經月常生塵平生得
酒狂無敵百幅淋漓風雨疾造物欲以醒困之此老醒
狂君未知
　　舟中作
沙路時晴雨漁舟日往來村村皆畫本處處有詩材炊
黍孤煙晩呼牛一笛哀終身看不厭岸幘興悠哉
　　秋晩
木落寺樓出江平沙渚生牛羊下殘照鼓角動高城寒
至衣獨質憂多夢自驚羣狐方鬭穴河渭幾時清
　　西窗獨酌
却掃衡門歲月深殘骸况復病交侵平生所學為何事
後世有人知此心水落枯萍黏破塊霜高丹葉照橫林
一樽濁酒西窗下安得無功與共斟
　　種蔬
老翁老去尚何言除却翻書即灌園處處移蔬椉小雨
時時拾礫繞頺垣江鄉地暖根常茂旱歲蟲生葉未繁
四壁愈空冬祭近更催穉子牧雞豚
　　新治暖室
小堂穩暖紙窗明低幌圍爐亦已成日閲藏經忘歲月
時臨閣帖雜真行詩材退後愁酣戰酒量衰來喜細傾
從此過冬那復事夜深時聽雪來聲
　　歲晩
無窮世事浩難量歲晩沈綿卧草堂短褐坼圖移曲折
故書經蠧失偏傍賣刀擬賈春耕犢挾筴曽亡舊牧羊
㸃檢生涯還自笑菜畦殘葉帶新霜(呉中冬/蔬常茂)
　　齋中弄筆偶書示子聿
左右琴樽靜不譁放翁新作老生涯焚香細讀斜川集
候火新烹顧渚茶書為半酣差近古詩雖苦思未名家
一窗殘日呼愁起裊裊江城咽莫笳
　　新籬
新籬三面北通門藤架隂中細路分天雨淡青成卵色
水波微皺作靴紋參差村舍穿林出縹緲魚歌隔浦聞
忽覺楚鄉來眼底欲題幽句弔湘君
　　村興
身老交情見孫生口數添園丁上牛米村婢博蠶鹽粔
籹堆盤白餦餭出釡甜閉門君勿誚衰病正相兼
　　小圃獨酌
少時裘馬競豪華豈料今為老圃家數㸃霏微杜公雨
兩樷閒淡女郎花詩成枕上常難記酒滿街頭却易賖
自笑邇來能用短只將獨醉作生涯
　　春日
方池瀲瀲碧波平曲徑纖纖細草生席地幙天君但醉
苦無多日是清明
雪山萬疊看不厭雪盡山青又一竒今代江南無畫手
矮牋移入放翁詩
怕見公卿嬾入城野橋孤店跨驢行天公遣足看山願
白盡髭鬚却眼明
　　新晴野步
吹盡浮雲旋作晴郊原高下水縱橫煙蕪漫漫如添色
谷鳥闗闗已變聲迨酒賤時須痛飲得人扶處儘閒行
隔湖遥指蘭亭路鄰叟追隨羡眼明
　　夜行過一大姓家值其樂飲戲作
村豪聚飲自相歡燈火歌呼閙夜闌醉飽要勝饑欲死
看渠也復面團團
　　貧甚賣常用酒杯作詩自戲
桃李成塵渾不數海棠也作胭脂雨清明未到春先空
枝上流鶯替人語逢春日日合醉歸莫笑典衣窮杜甫
生時不肯澆舌本死後空持酹墳土門前三百里湖光
天與先生作醉鄉銀杯羽化不須歎多錢使人生窟郎
　　東園小飲
乞得殘骸老故山草亭終日對孱顔孤雲百尺起江際
幽鳥數聲鳴竹間衆死一身今獨健人忙萬物本常閒
此心欲語知誰聽賴有漁樵日往還
　　龜堂晩興
九日春隂一日晴囬塘閒院愜幽情小魚出水圓紋見
輕燕穿簾折勢成今日揜闗真佚老向來涉世亦遺民
巡簷更有欣然處新筍初抽四五莖
　宋詩鈔卷六十六
欽定四庫全書
　宋詩鈔卷六十七
　　　　　　　　　内閣中書舍人吳之振編
　陸游劒南詩鈔(四/)
　　齋中雜興十首以丈夫貴壯健慘戚非朱顔為韻
成童入鄉校諸老席函丈堂堂韓有功英概今可想從
父有彦逺早以直自養始終臨川學力守非有黨紛紛
名它師有泚在其顙二公生氣存千載可畏仰
士生學六經是為聖人徒處當師顔原出當致唐虞斯
文陣堂堂臨敵獨援抱異端滿天下一掃可使無乃知
立事功先要定規模彼雖力移山安能奪匹夫
公議在天下如人有元氣平居失䕶養一旦可勝諱神
丹卒難求百疾起如蝟奄奄息僅屬熟視吁可畏大義
在春秋遺跡悲漢魏君看徐孺子底物視富貴
昔我自蜀歸耆舊巳凋䘮後來二三公尚慰天下望千
里一紙書殷懃問亡恙嗚呼亦已矣遺語寄悲愴我亦
迫桑榆便恐無輩行夜窓對清燈力憊心尚壯
餘齡垂八十雖憊猶强飯正如老病馬風沙時一噴玉
關𦕈何許道里何啻萬目中堠厯厯欲進不能寸矯首
望秋空徒羡霜鶻健薶骨亦何悲吾非麒麟楦
琅琅誦詩書尚記兩髦髧誰料七十年沈滯終坎窞炊
突映茅廬日莫煙慘慘忍窮端已熟撫事空自感狂言
悔噬臍衆訾驚破膽尚有愛書心還如嗜菖歜
去國己酉冬忽見十頒厯衰殘口兩齒困阨家四壁時
看溪雲生飽聽簷雨滴悠然度寒暑何處著欣戚幽人
豈知我月夕聞吹笛何當五百歲相與摩銅狄
扁舟東下峽日月去若飛當時筆硯舊乆已星晨稀俊
逸如伯渾簡詣如知㡬天高鬼神惡回首萬事非我欲
泝黄牛買屋居青衣九原不可作哀哉誰與歸
荷鉏草堂東藝花二百株春風一朝來白白兼朱朱南
列紅薇屏北界緑芋區偃蹇雙松老森聳萬竹臞餘地
不忍茀挿援引瓠壺何當拂東絹畫作山園圖
閒居寂無客柴門晝常闗孤舟小於葉放浪煙水間樹
暗楊梅村露下白蓮灣釣魚樵風涇買酒石帆山向來
支許輩恐亦無此閒道逢若耶叟握手開蒼顔
　　觀畫山水
古北安西志未酬人間隨處送悠悠騎驢白帝城邊雨
挂席黄陵廟外秋大網截江魚可膾高樓臨路酒如油
老來無復當年快聊對丹青作卧遊
　　讀蘇叔黨汝州北山雜詩次其韻
暑耘日炙背寒耕泥沒脚衆人占膏腴我獨治磽确力
盡功未見厥土但如昨豈惟窘糠粞直恐轉溝壑今年
雨暘時天如相耕穫屋傾未暇扶且復補籬落
祠官粟一囊不贍軀七尺前年䝉寛恩例許乞骸骨聫
翩三兒子俱作鸛雀碧賦禄雖尚逺亦足慰衰白幅巾
茆簷下稱病謝來客從今門前路永掃車馬跡
德孫秀眉宇慨然修初服枯腸貯詩書十飯九不肉成
童將覓舉想見袍立鵠先澤儻未衰豈無五秉粟汝能
記吾言併以告阿福閉門勿雜交一經萬事足
　　枕上作
蕭蕭白髪卧扁舟死盡中朝舊輩流萬里闗河孤枕夢
五更風雨四山秋鄭䖍自笑窮躭酒李廣何妨老不侯
猶有少年風味在吳牋著句寫清秋
　　示友
道向虛中得交從實處工凌空一鶚上赴海百川東氣
骨真當勉規模不必同人生易衰老君等勿怱怱
　　開東關路北至山腳因治路傍隙地雜植花草
清溝東畔剪蓁菅雖設柴門盡日闗逺引寒泉成碧沼
稍通密竹露青山幽花泣露開仍落好鳥穿林去復還
更上横岡吾所愛小兒試覓屋三間
父子追隨一笑傾東園東畔路初成夾栽芳草如繩直
前出籬門似砥平春近野梅香欲動雨餘溝水細無聲
今朝有憙誰能識不用人扶亦自行
病眼逢人每嬾開正須此地洗氛埃數枝梅向林梢出
一脉泉從嶺背來藤杖有時縁石磴風爐隨處置茶杯
殘軀自笑如春草又喜天邊斗柄回
　　連日治圃至山亭又作五字
好竹千竿翠新泉一勺氷殘蕪襯落日老木上寒藤細
磴欹難過危欄曲可憑歸時忽已莫㸃㸃數漁燈
　　嵗莫書懐
世事從來不可常把茆猶幸得深藏牀頭酒瓮寒難熟
瓶裏梅花夜更香薄命元知等蟬翼畏途何處不羊腸
詩成讀罷仍無用聊滿山家骨董囊
　　初春感事
馬跡車聲是處忙經旬無客到龜堂水初泛溢黏天緑
梅欲飄零特地香世事紛紛人自老嵗華冉冉日初長
百錢不辦旗亭醉空愛鵝兒似酒黄
　　先少師宣和初有贈晁公以道詩云奴愛才如蕭穎
　　　士婢知詩似鄭康成晁公大愛賞今逸全篇偶
　　　讀晁公文集泣而足之
仕不逢時勇退耕閉門自號景迂生逺聞佳士輒心許
老見異書猶眼明奴愛才如蕭頴士婢知詩似鄭康成
早孤遇事偏多感欲續殘章涕已傾
　　追感往事
諸公可歎善謀身誤國當時豈一秦不望夷吾出江左
新亭對泣亦無人
　　紹興辛酉予年十七矣距今已六十年追感舊事
　　　作絶句
常憶初年十七時朝朝烏帽出從師(與許子威輩同從/鮑季和先生晨興)
(必具帽/帶而出)忽逢寒食停供課正寫礬書作贋碑
　　雨晴風日佳絶徙倚門外
荼釅無端廢午眠杖藜信歩到門前青裙溪女結蠶卦
白髪廟巫催社錢
章老三年病方死吳翁一夕呼不醒獨有此身頑似鐵
倚門常㸔莫山青
　　春遊
春風隄上草萋萋草軟沙平護馬蹄似葢㣲雲纔障日
如絲小雨不成泥千秋觀裏逢新燕九里山前聽午雞
追憶舊遊愁滿眼綵船曽繫畫橋西
　　春雨
狼籍殘花滿地紅擁衾孤夢雨聲中人生十事九堪歎
春色三分二已空但有老盆傾獨酒不辭衰鬢對青銅
長貧博得身强健乆矣無心咎化工
藥爐茶竈淡生涯聽雨猶能惜物華蘸岸頓添三尺水
沾泥不貸一城花閒摩病眼㸔書卷時傍危欄弄釣車
稚子孤行八千里喜聞炊熟可還家(家僮自行在來報/子布寒食前可到)
(家唐人以寒食/前一日為炊熟)
自笑平生嬾是真閉門高枕動兼旬海棠千片已隨水
杜宇一聲無復春緑酒盈樽足忘老朱櫻上市正嘗新
今朝雨止通溪路又向沙頭岸幅巾
　　三月十六日至柯橋迎子布東還
江國常年秋鴈飛吾兒逺客寄書稀道途一見相持泣
鄰曲聚觀同載歸草草杯盤更起舞匆匆刀尺旋裁衣
從今父子茆簷下回首人間萬事非
我似傷禽帶箭飛更憐女作鴈行稀異時恐抱終身恨
此日寜甘徒歩歸萬里外應勞逺夢三年前已挂朝衣
斷編蠧簡相從老絶念功名亦未非
　　初夏野興
扇墮巾欹午夢回鳴鳩又喚雨絲來數行褚帖臨窗學
一卷陶詩傍枕開糠火就林煨苦筍蜜甖沉井漬青梅
艾人行復巍然出老大難堪節物催
　　衡門
曲徑衡門短短籬槐楸陰裏倚笻枝老來百事不入眼
惟愛青山如舊時
　　朝飢示子聿
水雲深處小茆茨雷動空腸慣忍飢外物不移方是學
俗人猶愛未為詩生逢昭代雖虚過死見先親幸有辭
八十到頭終强項欲將衣鉢付吾兒
　　晨興
小雨過郊墟晨興一事無殘榴重結蘂新燕續生雛書
細猶能讀行遲漸要扶蔬畦恐蕪沒且復課僮奴
　　西村
亂山深處小桃源往嵗求漿憶叩門高柳簇橋初轉馬
數家臨水自成村茂林風送幽禽語壤壁苔侵醉墨痕
一首清詩記今夕細雲新月耿黄昏
　　放歌行
少年不知老境惡意謂長如少年樂朝歌夜舞狂不休
逢人欲覓長生藥三二十年底難過屈指朋儕餘㡬箇
就令未死身日衰朱顔已去誰能那人間萬事如奕棊
我亦曽經少壯時兒曹紛紛不須校嵗月推遷渠自知
　　閉戸
收身歸死鏡湖傍閉戸悠悠白日長巷僻斷非容駟路
腸枯那有蹴蔬羊書生正可蹈東海世事漫思移太行
睡起不知天早莫坐㸔螢度篆盤香
　　長飢
病卧窮閻貞聖時本來吾道合長飢朝不及夕未妨樂
死何如生行自知早年休學仗下馬末路幸似泥中龜
煙波一葉㑹當逝吹笛高人有素期
　　山齋書事
山榴子結又重開巢燕雛飛却續囘(燕有三生/雛乃去者)雨足人
畦千頃稻日長風舞一庭槐浩歌縱酒愁仍在作意觀
書睡已來常恨流年不相貸若為更著莫蟬催
　　晩至新塘
青鞵隨意出柴荆聊向南唐曳杖行歸鳥已從煙際沒
斷虹猶在栁梢明城頭層墖凌空立浦口孤舟竝岸横
向道有詩渾不信為君擁鼻作吳聲
　　早秋南堂夜興
水注横塘藻荇香候蟲唧唧滿空廊風前落葉紛可掃
天際疎星森有芒夜漏漸長愁少睡秋衣未製怯新涼
明朝知有欣然處寫得黄庭又㡬行
　　新涼書懐
藥物扶持病少蘇殘年不恨老菰蘆潦収溪椵魚爭售
歲樂村場酒易沽無日榿林無墜葉(榿木自夏至秋日/有落葉不可勝掃)
有時燕戸有新雛(今年燕屢生雛/七月望猶未止)秋風磔起扁舟興安
得州家復鏡湖
鄰曲今年又有年垂髫戴白各欣然先輸官庾無逋賦
共賽神祠有社錢退傅寄聲情縝宻(連得周丞相/書細字滿幅)晦翁
入夢語蟬聫(昨夕夢朱/元晦甚款)燈前細與兒曹説蠧簡猶堪數
世傳
　　燒香
寳熏清夜起氤氲寂寂中庭伴月痕小斮海沉非弄水
旋開山麝取當門蜜房割處春方半花露収時日未暾
安得故人同晤語一燈相對㸔雲屯
　　枕上
呼兒初夜上門闗怕冷貪眠自笑孱月色横分窗一半
秋聲正在樹中間莫年不復樽前樂浮世無如枕上閒
錬句未安姑棄置明朝追記尚斑斑
　　山園書觸目
山近雲生易人稀鳥下頻瘦篁穿石竅古蔓絡松身熟
摘巖邊果乾收澗底薪經過不相識喚作避秦人
　　村舍
篠屋風林下(山中人以篠覆/舍厚密過于茅)柴門芡浦旁先鳴雞腷膊
徐上日蒼涼服藥貧寜輟觀書老有常仍須教童稚世
世力耕桑
生理嗟彌薄吾居乆未完蝶飛窗紙碎龜坼壁泥乾小
雨牛欄溼㣲霜碓舍寒晚禾蟲獨少鄰里共相寛(今年/晚禾)
(苦蟲蛇予/鄉獨免)
　　對食戲詠
一飽欣逢嵗小穰時憑野餉誑枯腸橙黄出臼金虀美
菰脆供盤玉片香客送輪囷霜後蟹僧分磊落社前薑
秋來幸是身强健聊為佳時舉一觴
　　懐昔
偶住人間日月長細思方覺少年狂衆中論事歸多悔
醉後題詩醒已忘鼉作鯨吞吁莫測谷堙山塹浩難量
老來境界全非昨卧㸔縈簾一縷香
　　賽神
嵗熟鄉鄰樂辰良祭賽多荒園抛鬼飯髙机置神鵝(村/人)
(謂祭神之牲/曰神猪神鵝)人散叢祠寂巫歸醉臉酡飢鴉更堪笑鳴
噪下庭柯
　　小立
紅樹園廬晚碧花籬落秋荒陂船護鴨斷㟁笛呼牛酒
賤村村醉山寒寺寺幽聊須岸烏幘小立埭西頭
　　秋晚湖上
已過西成賽廟期家家下麥不容遲夕陽遍野人歸後
秋水生灘鷺集時靈藥不治懐抱惡好詩空益鬢毛衰
從來未識蘇司業愁絶西風滿酒旗
　　明日又至山園天㣲陰再賦
河岸風檣逺村陂牧笛長短籬圍麂眼幽徑繚羊腸照
水鬚眉見搓橙指爪香衣裘又闗念碪杵滿斜陽
　　不寐
麗譙聽盡短長更幽夢無端故不成寒雨似從心上滴
孤燈偏向枕邊明讀書有味身忘老報國無期涕似傾
敢為衰殘便虛死誓先鄰曲事春耕
　　弊廬
弊廬雖陋甚鄙性頗所宜欹傾十許間草覆實半之碓
聲隔柴門績火出枳籬縳木為彘牢附垣作雞塒黄犢
放林莽蒼鵝戲陂池傭耕食于我客主同㸑炊瓦盎設
大杓葅莧羹園葵一飽荷鋤出作勞非所辭上以奉租
賦下以及我私有錢即沽酒阡陌恣遊嬉亦有扶持者
婢跣奴髻椎欲畫恨無人後世考此詩
　　園中作
誰采桄榔寄一枝北來萬里為扶衰風光最愛初寒候
懐抱殊勝未老時閒引㣲泉成曲澗盡除枯蔓補疎籬
花前自笑童心在更伴羣兒竹馬嬉
　　夜四鼔睡覺起行簷間觀新作南籬
星斗䦨干天宇清起披短褐繞廊行葉聲颯颯飛霜重
籬影疎疎落月明沙冷斷鴻投别浦風高殘漏下孤城
衰遟自笑情猶在一首新詩取次成
　　客去追記坐間所言
征西幙罷㡬經春歎息兒音尚帶秦毎為後生談舊事
始知老子是陳人建隆乾德開王業温洛榮河厭騎塵
倘得此生重少壯臨危敢愛不貲身
　　追憶征西幙中舊事
大散闗頭北望秦自期談笑靜邊塵収身死向農桑社
何止明明兩世人
小獵南山雪未消繡旗斜卷玉驄驕不如意事常千萬
空想先鋒宿渭橋
憶昨王師戍隴回遺民日夜望行臺不論夾道壺漿滿
洛筍河魴次第來(在南鄭時闗中將/吏有獻此二物者)
闗輔遺民意可傷蠟封三寸絹書黄亦知作法如秦酷
列聖恩深不忍忘(闗中將校宻報事宜/皆以蠟書至宣司)
　　冬夜
颼颼黄葉欲辭枝况著霜風抵死吹投老難逢身健日
讀書偏愛夜長時孤村月白聞衣杵破竈煙青煑芋糜
不是用心希陋巷為儒自合耐寒飢
　　冬日
室中恰愛一蒲團也抵三千世界寛上策莫如扄戸坐
苦閒猶復取書㸔蔬青飯輭枝梧老窗白爐新凖備寒
堪笑此翁幽獨慣却嫌兒女話團欒
　　寒夕
夜叩銅壺徹旦吟了無人㑹此時心燈殘熖作孤螢小
火冷灰如積雪深風急江天無過雁月明庭户有疎碪
此身畢竟歸何許但憶藏舟黄葦林
　　辛酉冬至
今日日南至吾門方寂然家貧輕過節身老怯増年(鄉/俗)
(謂喫冬至飯/即添一嵗)畢祭皆扶拜分盤獨早眠惟應探春夢已
繞鏡湖邊
　　客至
何處軒車客能來桑麥村一奴先入市此老自譍門野
果嘗皆澀村醅壓尚渾殘年亦何恨治世作黎元
　　冬夜讀史有感
短檠膏涸夜將殘感事懐人興未䦨酌酒淺深須自度
圍棋成敗有旁觀斷粞作飯終年飽大布裁袍稱意寛
世上閒愁千萬斛不敎一㸃上眉端
　　小飲梅花下作
脱巾莫歎髪成絲六十年間萬首詩(予自年十七八學/作詩今六十年得)
(萬/篇)排日醉過梅落後通宵吟到雪殘時偶容後死寜非
幸自乞歸耕已恨遲青史滿前閒即讀㡬人為我作蓍
龜
　　箕卜
孟春百草靈古俗迎紫姑厨中取竹箕冒似婦帬襦䜿
子夾扶持挿筆祝其書俄若有物憑對畣不須㬰豈必
考中否一笑聊相娛詩章亦間作酒食隨所須興䦨忽
辭去誰能執其祛持箕畀竈婢棄筆卧牆隅几席亦已
徹狼籍果與蔬紛紛竟何益人鬼均一愚
　　梅花絶句
㡬年不到合江園説著當時已斷魂只有梅花知此恨
相逢月底却無言
當年走馬錦城西曽為梅花醉似泥二十里中香不斷
青羊宫到浣花溪
聞道梅花坼曉風雪堆遍滿四山中何方可化身千億
一樹梅前(一作/花)一放翁
小亭終日倚䦨干樹樹梅花㸔到殘只怪此翁常謝客
元來不是怕春寒
亂篸桐㡌花如雪斜挂驢鞍酒滿壺若得丹青如顧陸
憑渠畫我夜歸圖
紅梅過後到緗梅一種春風不並開造物無心還有意
引敎日日放翁來
　　送子龍赴吉州掾
我老汝逺行知汝非得已駕言當送汝揮涕不能止人
誰樂離别坐貧至于此汝行犯胥濤次第過彭蠡波横
吞舟魚林嘯獨脚鬼野飯何店炊孤櫂何岸檥判司比
唐時猶幸免笞箠庭參亦何辱負職乃可耻汝為吉州
吏但飲吉州水一錢亦分明誰能肆讒毁聚俸嫁阿惜
擇士敎元禮我食可自營勿用念甘㫖衣穿聽露肘履
破從見指出門雖被嘲歸舍却睡美益公名位重凛若
喬嶽峙汝以通家故或許望燕几得見已足榮切勿有
所啟又若楊誠齋清介世莫比一聞俗人言三日歸洗
耳汝但問起居餘事勿挂齒希周有世好敬叔乃鄉里
豈惟能文辭實亦堅操履相從勉講學事業在積累仁
義本何常蹈之則君子汝去三年歸我儻未即死江中
有鯉魚頻寄書一紙
　　六日雲重有雪意獨酌
遍遊藪澤一漁舠盡厯風霜只緼袍天為念貧偏與健
人因見嬾誤稱髙地連海澨濤聲近雲冐山椒雪意豪
偶得名鐏當痛飲涼州那得直蒲萄
　　舟中作
娥江西路石帆東身寄鷗波浩蕩中疊疊沙痕留浦㟁
疎疎日影透漁篷詩人無復同盟在酒債何時一洗空
已廹耄年宜易感人生五十即稱翁
晤語無人與遣愁出門聊復弄輕舟山穿煙雨參差出
水赴陂塘散漫流隔葉雄雌鳴谷鳥傍林子母過吳牛
數家清絶如圖畫炊黍何妨得小留
　　湖村春興
桑柘相望雨露新桃源自隱不縁秦稻陂正滿初投種
蠶子方生未忌人酒借鵝兒成淺色魚憑雲母作脩鱗
賽神歸晚比鄰醉一笑猶闗老子身
　　村居書事
藥物枝梧病漸蘇門前野老笑相呼春深水暖多魚婢
雨足年豐少麥奴小飲盃盤隨事具閒行巷陌倩人扶
題詩非復𦍑村句誰與丹青作畫圖(李伯時有𦍑/月圖傳於世)
　　題廬陵蕭毓秀才詩卷後
詩句雄豪易取名爾來閒淡獨蕭卿蘇州死後風流絶
㡬許工夫學得成
法不孤生自古同癡人乃欲鏤虚空君詩妙處吾能識
正在山程水驛中
　　示客
一㸃昏燈兩部蛙客來相對半甌茶典衣未贖身饒蝨
治米無工飯有沙每為采菱浮野艇時因賣藥宿山家
青鞋到處堪椉興不獨雲門與若耶
　　喜晴
葛衣初著喜新晴寂寂虚堂一榻横乍坼孤花藏葉罅
晚歸雙燕拂簾旌舞空不斷游絲直掠地還飛落絮輕
􁂨欲倚䦨㝷好句清笳已復動高城
　　閒詠園中草木
剪刀葉畔戲魚回帔子花頭舞蝶來領畧年光屬閒客
一樽自勸不須推
一樹山櫻鳥啄殘懸鈎半舍亦甘酸兒童采得爭來餉
應念衰翁舌未乾
緑侵小徑蟇衣草青絡疎籬鬼帶藤未暇開編㝷本草
且將名品問山僧
　　過鄰家
老病在臂踝終日不喜動溪雲忽過前袖手以目送今
晨光景佳霽色入鳥哢舊言出柴荆暫作湖山夢東村
望鶴巢西阜過貛峒父老意欣然為我撥春瓮豈惟澆
舌燥亦用輭脚痛形骸去繩檢談笑得少縱吴蠶初上
簇陂稻亦已種端午數日間更約同解糭
　　九月初作
九月都門凛欲霜羸軀恩免立鵷行細書付吏謄初稾
和藥呼兒對古方陋巷閉門當謝客髙齋掃地獨焚香
此生自計終何取似有山林一日長(實録有初/稾二臺)
　　無客
今日了無客翛然塵柄閒硯涵鴝鵒眼香斮鷓鴣斑木
落風初勁雲低雨尚慳西湖未暇到卧看曲屏山
　　懐故山
老怯京塵化素衣無端抛擲釣魚磯碧雲又見日將
暮芳草不知人念歸萬事莫論羈枕夢一身方墮亂
書圍岷山學士無消息空想燈前語入微(張季長秘/閣乆不得)
(書/)
　　晚歸
無事經秋别鏡湖詩囊隨處累奚奴樓頭寒日低將盡
陌上殘泥踏欲無軒冕豈容闗喜愠簞瓢亦未費枝梧
畫橋緑浦歸來晚一醆昏燈得自娛
　　題史院壁
白髪無餘鬒蒼顔失故丹旅遊多敗意大屋毎饒寒出
畏霜侵褐歸椉日暖鞍若非時得句何以慰衰殘
苔瓮平分路銅環半掩扉殘蕪寒不死敗葉落還飛責
重何由塞愁生但念歸非無茅一把世事苦相違
　　寄題儒榮堂(朝散大夫徐夢莘著北盟録上之除/直祕閣訓辭有儒榮之語因以名堂)
　　　(來求/賦詩)
軍容基旤廟謀疎尚記文登遣使初只道大功隨指顧
至今遺患費誅鋤還朝不遣參麟筆寓直空聞上石渠
􁂨辦殺青君記取磨崖碑待魯公書
　　雜興十首以貧堅志士節病長高人情為韻
仕宦徧四方每出歸愈貧寒暑更質衣笑倒鄰里人今
年作史官坐糜太倉陳無如思歸何日夜望絶麟區區
牛馬走齪齪蟣蝨臣恩深老不報肝膽空輪囷
孟子闢楊墨吾道方粲然韓愈排佛老不失聖所傳伐
木當伐根攻敵當攻堅坐視日月食孰探天地全一木
信難恃要憂大厦顛安得孟韓輩出為吾黨先
聖人固多能藝乃不以試嗟予少貧賤日月成坐棄矧
今耄已及甘食而美睡道衰朋友散斯文凛將墜閉户
輒竟日孰與講仁智厭厭生意盡何暇議李志
少年喜結交患難謂可倚寜知事大謬親友化虎兕出
仕五十年危不以讒死始畏囊中錐寜取道旁李老來
多新知英彦終可喜豈以二三君遂疑天下士
㫺我遊廬山夜雨東林雪灰深火正熟膏減燈半滅童
驚林虎過僧惜澗松折至今每追思可解肺肝熱那知
蓬山夢忽繼此清絶殊勝蘇子卿餐氊持漢節
觀人如觀玉拙眼喜譏評得失顧在人玉固非所病慶
厯嘉佑間人才於斯盛王回僅一招石介棄不聘乃知
天下士成敗各有命願君姑安之天定豈不勝
兩山如峨眉一水若車輞吾昔廬其間百里臨莽蒼少
年手藝木條榦日夜長咿啞駕獨轅迢遞揺兩槳平生
㑹心地今乃寄夢想何時喚鄰翁煙水行布網
貨財不可居禄位不可饕我爾本一家何至臯蘭鏖小
夫謀人國紛紛日煎熬或謂性本惡或謂經無褒誤人
方自此孰如飲醇醪清言亦自佳遺事非徒高
魯山粹而博韶美曠且真石渠東觀中乆矣無若人飛
仙驂鳯鸞豈乆混世塵空餘文章在常與日月新我雖
不足數疇昔沗交親尚想秋燈下對影欹幅巾(陳山魯/山劉儀)
(鳯韶/美)
君子尚大節又甚惡不情魯連故可人用意終近名千
載高夷齊采薇忘其生周公述易象所以貴幽貞去聖
雖已逺江左見淵明我讀飲酒詩朱絃有遺聲
　　謝韓實之直閣送燈
玉作華星綴絳繩樓臺交映草天澄東都父老今誰在
腸斷當時諌浙燈
舊友年來不作疎華燈乃肯寄蝸廬寜知此老蕭條甚
二尺檠前正讀書
　　歎老
鏡裏蕭蕭白髪新默思舊事似前身齒殘對客豁可耻
臂弱學書肥失真漸覺文辭乖律吕豈惟議論少精神
平生師友凋零盡鼻堊揮斤未有人
　　冬曉
恩免宵興趂曉斑養慵終覺媿吾顔浮名半世虚催老
高卧何時復得閒兩㟁夕陽漁浦市數峰寒靄沃洲山
扁舟來往無窮樂此事天公豈所慳
　　有懐梁益舊遊
土堠纍纍隻復雙悠悠殘夢對寒釭亂山落日葭萌驛
古渡悲風桔栢江虎印雪泥餘過跡樹經野火有空腔
四方行役男兒事常笑韓公賦下瀧
　　孤坐無聊毎思江湖之適
世上元無第一籌此身只合卧滄洲艣揺漁浦蒼茫月
帆帶松江浩蕩秋有酒人家皆可醉無僧山寺亦閒遊
老來閲盡榮枯事萬變惟應一笑詶
　　子聿欲暫歸山陰見乃翁作惡遂不行贈以此詩
鐘鳴豈復夜行時文字相娛賴此兒欲去復留知汝孝
未言先泣歎吾衰兩篇易象能忘老百畝山畬可免飢
但報家僮多釀酒一欄紅藥是歸期(明年春晩史院/奏書必得歸矣)
　　暇日弄筆戲書
草書學張顛行書學楊風平生江湖心聊寄筆硯中龍
蛇入我腕疋素忽已窮餘勢尚隱轔此興嗟誰同
　　謝王子林判院惠詩編(王從楊廷/秀甚乆)
文章有定價議論有至公我不如誠齋此評天下同王
子江西秀詩有誠齋風今年入修門軒軒若飛鴻人言
誠齋詩浩然與俱東字字若長城梯衝何由攻我望已
畏之謹避不欲逢一日來叩門錦囊出㡬空我欲與馳
逐未交力已窮太息謂王子諸人無此功騎驢上灞橋
買酒醉新豐知子定有人豈必老鈍翁
　　對酒作
羡門安期何在哉河流上拆崑崙開白雲不與隱居老
孤鶴自下遼天來春江風物正開美緑浦潮平柂初起
草吹長笛發巴陵曉挂高帆渡湘水世間萬變更故新
㑹當太息摩銅人脱裘取酒籍芳草與兄共醉壺中春
　　西湖春遊
靈隱前天竺後鬼削神剜作巖岫冷泉亭中一樽酒一
日可敵千年夀清明後上已前千紅百紫爭妖妍鼕鼕
鼔聲鞠場邊鞦韆一蹴如登仙人生得意須年少白髪
龍鍾空自笑君不見灞亭耐事故將軍酔尉怒訶如不
聞
　　局中春興
天知病眼困風沙借與蓬山閲物華㣲㬉已迎新到燕
輕陰猶護欲殘花幽窗寂寂書圍座倦枕時時夢過家
立馬庭前還小駐不妨閒試半甌茶
　　春日絶句
吏來屢敗哦詩興雨作常妨載酒行忽見家家挿楊栁
始知今日是清明
故園蛺蝶最多種百草長時花亂開窮巷春風元不到
一雙誰遣過牆來
桃李吹成九陌塵客中又過一年春餘寒漠漠城南路
只見鞦韆不見人
便恐東皇促駕回小軒無事且銜盃不知何處桃花落
一片飛從屋角來
楊家園裏醉殘春醉倩傍人拾墮巾紅紫飄零不須歎
東君渠自是行人
　　東軒花時將過感懐
小軒風月得婆娑盡付流年與嘯歌細數一春今過半
正令百嵗亦無多還家常恐難全璧閲世深疑已爛柯
只欲閉門搘倦枕晚風無奈落花何
社雨晴時燕子飛園林何許覓芳菲江山良是人誰在
天地無私春又歸殘史有期成汗簡修門即日挂朝衣
人生念念皆堪悔敢效淵明歎昨非
　　與兒輩泛舟遊西湖一日間晴陰屢易
逢著園林即款扉酌泉鬻筍欲忘歸楊花正與人爭路
鳩語還催雨㸃衣古寺題名那復在後生識面自應稀
傷心六十餘年事雙墖依然在翠㣲
　　得子聿到家山後書
日日春陰愁出户汝今恰遇十分晴桑林紫椹纍纍熟
稻壠青秧漫漫平夢好定知行路健書來深慰倚門情
河橋道上山如畫早晚歸舟聽艣聲
　　春晚
新緑成陰小雨時幅巾蕭散與閒宜燕歸赴訴經年别
鶯晚分疏出谷遲曉枕呼兒投宿酒草窗畱客算殘碁
翛然此意風塵表正恐羲皇未必知
　　上章納禄恩畀外祠遂以五月初東歸
身似霜松老不枯乞骸猶得侍清都百錢濁酒渾家醉
六月飛蟁徹曉無美睡不愁閒客攪出遊自有小兒扶
買山尚恐巢由笑敢問天王覓鏡湖
羣玉峰頭孤夢斷五雲溪上野舟回傍人鷗鳥自然熟
到處藕花無數開麥飯不饜常面槁柴門閒掩自心灰
雨來正作盆山地不怕冥冥半月梅
此身惟有一躬耕乞得餘年樂太平東觀並遊收昨夢
西湖重到付來生一堤草露明晨照半浦荷風颭晚晴
厯厯歸途皆勝事江亭先聽櫂歌聲
　　初歸雜咏
雪滿漁蓑雨墊巾超然無處不清真胷中那可有一事
天下故應無兩人騎馬每行秋棧路喚船還渡草江津
酒樓僧壁留詩徧八十年來自在身
小園五畝翦蓬蒿便覺人間迹可逃盡疏珍禽添爾雅
更書香草續離騷藥苗可斸擕長鑱黍酒新成壓小槽
老入鵷行方徹悟一官何處不徒勞
乞得身歸且浩歌蕭然生世寄漁蓑茶甘半日如新啜
墨妙移時不再磨山寺蹋雲頻獨徃鄰家穿竹自相過
棊枰勝負能多少堪笑傍人説爛柯
　　遊山
古寺不來乆入門空歎嗟僧亡猶見墖樹老已無花世
事雖難料吾生固有涯慇懃一梳月十里伴還家
　　美睡
老來胷次掃崢嶸投枕神安氣亦平漫道布衾如鐵冷
未妨鼻息自雷鳴天高斗柄䦨干繞露下雞塒腷膊聲
俗念絶知無起處夢為孤鶴過青城
　
　
　
　
　
　
　
　
　
　
　
　
　
　
　
　宋詩鈔卷六十七
欽定四庫全書
　宋詩鈔卷六十八
　　　　　　　　　内閣中書舍人呉之振編
　陸游劒南詩鈔(五/)
　　連隂欲雪排悶
先生經旬甑生塵藜羮不汚自氎巾魯連敢謂天下士
摩詰要是山中人(王維自稱/山中人)溪從灘瘦愈刻厲山自木
落増嶙峋雲重惟愁雪欲作梅花忽報一枝眷
　　晩歲幽興
殘年欲遂迫期頤追數朋儔死已遲卜塚治棺輸我快
染鬚種齒笑人癡(近聞有人以補/種墮齒為業者)野梅墮地草生後街
柳拂鞍冰泮時滿眼雲山不須買􁂨傾新釀賦新詩
　　對食戲作
霜餘蔬甲淡中甜春近靈苗嫩不蘞采掇歸来便堪煮
半銖鹽酪不須添
春前臘後物華催時伴兒曹把酒盃蒸餅猶能十字裂
餛飩那得五般来
　　甲子立春前二日作
頭風初愈喜身輕書卷時開覺眼明養熟犬雞隨坐起
性靈烏鵲報隂晴韭菘飣餖春盤好芝术蓰和臘藥成
自笑衰殘殺風景燈時不擬入重城
　　鄰曲
濁酒聚鄰曲偶来非宿期拭盤堆連展(淮人以/名麥餌)洗鬴煮黎祁
(蜀人以/名豆腐)烏㹀將新犢青桑長嫩枝豐年多樂事相勸且伸眉
　　初春書懷
數掩蘆藩竝水居一家全似業樵漁春寒例謝常來客
老病猶貪未見書馴雀正緣抛食慣芳蘭肻為碍門鉏
藥苗滿鉢無人共頼有溪僧為破除
甫及春初日已長偶同鄰曲集山房囊盛古墨靴紋皺
箬護新茶帶胯方老境不嫌來冉冉流年直恐去堂堂
清泉冷浸疎梅蕋共領人間第一香
愚公不解㡬安危行盡人間惡路岐難似車登蛇退嶺
險如舟過馬當祠平生憂患常難測送老安間敢自期
一事不成應有命惟將知止報明時
　　送子虡呉門之行
相送何由挿羽翰淡煙㣲雨暗江干孤懷最怯新春别
病骨難禁昨夜寒尊酒汝寜嫌魯薄釡羮翁自絮呉酸
此詩字字俱愁絶忍淚成篇却怕看
　　幽居春晩
雲歸禹穴賞新晴酒買蘭亭散宿酲竹帶鞭移俄盛出
鶴全窠買已長鳴故山雖媿收身晩外物元如脱髪輕
只恐村隣成間濶杖黎隨處叩柴荆
老廢讐書病廢詩晝閒惟與睡相宜未㝷内史流觴地
又近龎公上塚時花發遊蜂喧院落筍長馴鹿入藩籬
石蛇山下春如許野老來招不用辭
　　山行贈野叟
垂白衰翁住道邊突間猶喜續炊煙壁如龜筴難占卜
瓦似魚鱗不接連幼學及時兒識字官租先衆吏無權
與君俱長宣和日握手相看一悵然
莫笑孤村生理㣲茆茨煙火自相依客來旋埽青苔榻
日在先闗白板扉婦女憂蠶租葉去兒童耘麥荷鉏歸
散人世襲江湖號􁂨欲溪頭借釣磯
　　六言雜興
失馬詎知非福亡羊不妨補牢病裏正須周易醉中却
要離騷
舉足加劉公腹引手捋孫郎鬚士氣日趨委靡頼有二
君埽除
廣平作梅花賦少陵無海棠詩正自一時偶爾俗人平
地生疑
　　題旅舎壁
地廣風號木天高日脱雲村名歩頭換縣界驛前分蒿
艾春侵路雞豚莫識羣敲門就炊爨一飯敢忘君
　　春晩雨中作
冉冉流年不貸人東園青杏又嘗新方書無藥醫治老
風雨何心斷送春樂事久歸孤枕夢酒痕空伴素衣塵
畏途回首濤瀾惡頼有雲山着此身
　　枕上
病叟少安枕驚禽無穩棲慵占賈誼鵩空感祖生雞野
勢風號北窗痕月過西元非破賊手只合架牛犂(山中/惟梟)
(鳴終夜雞三鳴後/聞架犂則旦矣)
　　夏日
入户桐陰漸覆牀乍敷笛簟北窗涼笻枝倚壁知身健
衣焙殘香覺日長雨霽斷雲時聚散風來纖草久低昻
蝶衣粉濕猶飛懶小駐闌干就夕陽
　　久雨
梅天一日幾陰晴對酒無聊醉不成巧厯莫能知雨㸃
孤桐那解寫溪聲林深鳥爵來無數草茂鉏耰去即生
明日雲開天萬里御風吾欲過青城
　　復雨
催喚兒童埽綠苔長歌清嘯興悠哉林間子墮知梅熟
水面痕生驗雨來往事已成孤枕夢故人誰共一尊開
自憐未負年華在素扇團團月様裁
　　門屋納涼
機裂齊紈如素月牀敷蘄簟起㣲瀾行人遠不分眉目
過鳥高猶響羽翰新長庭槐夾門綠無窮陂稻際天寛
今年項里楊梅熟火齊驪珠已滿盤
　　午睡
梅黄雨足喜初晴投枕華胥夢已成帳底香雲凝未散
手中書卷堕無聲簟紋似水飛蠅避鼻息如雷稚子驚
癡腹便便竟何有已將嘲弄付諸生
　　游昭牛圖
游昭木石師李唐畫牛乃自其所長出欄竊聽一聲笛
意氣已無千頃荒客居京口老益困衣不揜脛鬚眉蒼
時時弄筆眼力健蹏角毛骨分毫芒我無沙堤金絡馬
拂拭此幅喜欲狂乞骸幸䝉優詔許置身忽在煙林傍
日落飲牛水滿塘夜半飯牛天雨霜俚醫灌藥美水草
老巫訶禁祓不祥願我孫子勤農桑願汝生犢筋脈強
碓聲驚破五更夢歲負玉粒輸官倉
　　出近村歸偶作
朝騎小蹇出煙村擁路爭看八十身似我猶為一好漢
問君曾見幾閒人楊梅線紫開園晚蓴菜絲長入市新
莫笑堅頑推不倒天教日日享常珍
　　書事
聞道輿圖次第還黄河依舊抱潼闗㑹當小駐平戎帳
饒益南亭看華山(饒益寺南亭盡/得泰華之盛)
闗中父老望王師想見壺漿滿路時寂寞西溪衰草裏
斷碑猶有少陵詩(華州西溪郡老杜/所謂隣縣亭子者)
鴨綠桑乾盡漢天傳烽自合過祁連功名在子何殊我
惟恨無人快着鞭
九天清蹕響春雷百萬貔貅扈駕囘不獨雨師先灑道
汴流滚滾入淮來
　　新涼示子遹時子遹將有臨安之行
竹簟紗厨事已非秋清初換熟縑衣鵲驚山月栖還起
螢避溪風墮又飛老眼漸昏書嬾讀壯心雖在事多違
夜窗􁂨欲挑燈語日倚柴門望汝歸
　　八月四日夜夢中作
太華巉巉敷水長白驢依舊繫斜陽山深乳洞藥爐冷
花發雲房醅瓮香隣叟一樽迎谷口蠻童三髻拜溪傍
中原俯仰成今古物外自閒人自忙
　　明日復理夢中意作
白盡髭髯兩頰紅頽然自以放名翁客從謝事歸時散
詩到無人愛處工高挂蒲㠶上黄鶴獨吹銅笛過垂虹
閒人浪跡由來事那計猿驚蕙帳空
　　又明日復作長句自規
大學淵源不易窮古人立志自童䝉醉猶温克方成德
夢亦齋莊始見功痛哭孰能悲陷溺力行猶足變雕蟲
太空雲翳終當散吾道常如日正中
　　村居遣興
追數交朋略散亡臂孱足蹇固其常一年又見秋風至
孤夢潛隨夜漏長不辦誦經如倚相頗能噉飯勝張蒼
回看薄宦成何味只借朝衫作戲場
萬里征途興已闌三間破屋住猶寛山薑著雨房重斂
南燭先霜實半丹野市秋陰更蕭瑟書生老瘦轉酸寒
掩闗也有消愁處一卷騷經醉後看
　　甲子秋八月偶思出遊往往累日不能歸或遠至
　　　傍縣凡得絶句十有二首雜錄入稾中亦不復
　　　詮次也(録三首/)
早擕書劒三隨計晩辱弓旌四造朝心媿石帆山下叟
一生不識浙江潮
蓍囊藥笈每隨身問病求占日日新向道不能渠豈信
隨宜醉答免違人
藥麤野老偏稱効詩淺山僧妄謂工懷䴵裹茶來問訊
不妨一笑寂寥中
　　遣舟迎子遹因寄古風十四韻
今日坼汝書一讀眼為明知汝即日歸明當遣舟迎想
汝片帆東翩若飛鴻征薄莫過梅市咿謳雙櫓聲到家
亦尚早城樓初發更草草一尊酒為汝手自傾夜分不
能寐頓忘衰病嬰豈惟病良已白頭黑絲生暫别亦不
惡益重父子情自今日相守北窗同短檠六經焰久伏
百氏方縱横世俗擯孤學未易口舌爭此責在學者草
萊勿自輕汝壯父未死相勉在力行
　　飯後偶題
環堵蕭然百慮忘天教得飯飫枯腸長橋鮓美桃花嫩
北苑茶新帶胯方漠漠寒花欹晩照翩翩孤蝶弄秋光
解衣捫腹西窗下頼有新詩破日長
　　感昔
行年三十憶南遊穩駕滄溟萬斛舟常記早秋雷雨霽
柁師指㸃説琉球
馬瘦行遲自一竒溪山佳處看無遺酒壚強挽人同醉
散去何曾識是誰
負琴腰劒成三友出蜀歸呉歴百城最是客途愁絶處
巫山廟下聽猿聲
岳陽三伏正炎蒸爽氣淒風見未曾白浪蹴天樓欲動
當時恨不到黄陵
　　送子坦赴鹽官縣市征
父子團欒笑語譁豈知雲散各天涯長亭結束秋將晩
别酒凄涼日易斜我坐髦年艱就養汝非仰禄肻離家
遊山尚有平生意試為閒㝷一鹿車(臘中欲作一小肩/輿輕駃結實兩夫)
(可舉者以/備山行)
　　寄子坦
目斷西陵細靄中津亭想汝繫孤篷頗憂昨莫雲吞日
(俗以黑雲接落/日為風雨之候)猶幸今朝雨壓風就食亦知難戀戀挂
帆終恨太怱怱寒沙不是無來雁頻寄書歸問老翁
　　書感
老荷寛恩許退耕絲毫無報亦何情民貧樂歲尚艱食
道䘮異端方肆行黨禍本從名軰出弊端常向盛時生
古人骨冷青松下誰起英魂與細評
　　遣興
兔徑遊觀足蝸廬卧起寛垂名千古易無媿寸心難燈
火娛清夜風霜變早寒一經家世事吾興未應闌
　　農舎
三農雖隙亦怱忙稼事何曽一夕忘欲曬胡麻愁屢雨
未收蕎麥怯新霜
神農之學未為非日夜勤勞備歲飢雨畏禾頭蒸耳出
潤憂麥粒化蛾飛
萬錢近縣買黄犢襏襫行當東作時堪笑江東王謝軰
唾壺麈尾事兒嬉
杜門雖與世相違未許人嘲作計非長綆雲邊牽犢過
小舟月下載犂歸
　　出遊
一樽隨處可開顔此事深疑造物慳地可登臨多恨遠
身常強健又須閒山圍小市煙初斂霜着横林葉半殷
徙倚闌干君勿厭日斜猶及棹舟還
漁村酒市本無期小蹇扁舟信所之丹葉滿林霜落後
紫萍黏塊水枯時山林閒寂歸雖早齒髪衰殘病已遲
努力及時謀自適錦囊多貯莫秋詩
山有籃輿歩有舟放翁身健得閒遊牛羊㸃㸃日將夕
蒲栁蕭蕭天正秋細徑僧歸雲外寺疎燈人語酒家樓
歸途更愛湖橋月獨倚闌干為小留
　　風雨夜坐
寒風凄𦂳雨空濛舎北新丹數葉楓欹枕舊遊來眼底
掩書餘味在胸中松明對影談𤣥客篠火圍爐采藥翁
君看龜堂新境界固應難與俗人同
　　舟中曉賦
木落霜清水鳥呼扁舟夜泊古城隅吹殘畫角春初動
低盡寒空斗欲無浪迹已同鷗境界遠遊方羨雁程途
高檣健席從今始遍歴三湘與五湖
　　漁家
江上漁家水蘸扉閒雲片片傍苔磯釣收鷺下虚舟立
橋斷僧㝷别徑歸海近岡巒多迤邐天寒霧雨正霏㣲
羊裘老作桐江叟㸃檢初心幸未違
　　感昔
神女祠前猿夜鳴相公溪上草初生重遊惟有西窗夢
一㸃燈青夢不成
白帝城邊鶯亂啼憶騎瘦馬踏春泥老來感舊多悽愴
孤夢時時到瀼西
小益晨裝雨作泥南沮渉水馬長嘶山腰細棧移新路
驛壁流塵闇舊題
曾從征西十萬師白頭囬顧只成悲雲深駱谷傳烽處
雪密嶓山挍獵時
少時失脚利名間寸歩何曾不險難造物恐人渾忘却
夢中憂患尚如山
　　客懷
客懷病思兩悽悽瘦馬長鞾濺雪泥道左忽逢曾宿驛
壁間閒看舊留題村醅酸薄陳山果旅飯蕭條嚼凍􁊢
何處人間非夢境怳然重到劍闗西
　　雜書幽居事
抱瓮窮園叟還山老布衣死邊常得活閙處偶容歸釣
恐魚吞餌棋憂客墮機此心君㑹否洗盡百年非
庭曠多延月齋空半貯雲松聲行路共泉脈近隣分采
藥久蒸曬朝真三沐熏林間有叢杞繞屋夜狺狺
　　探梅
歲月相㝷豈有窮早梅喚醒醉眠翁坐中酒量人人别
花底春風處處同白帝城邊㣲雪過青衣江上夕陽紅
錦囊空復殘詩在分付悲歡一夢中
　　社飲
東作初占嗣歲宜蠶官又近乞靈時傾家釀酒無遺力
倒社迎神盡及期先醉後醒驚老憊路長足蹇歎歸遲
西村漸過新塘近宿鳥歸飛已滿枝
　　自近村歸
雪晴村路尚殘泥茅屋清寒正要低野渡船虚飛鳥集
煙村路近蹇驢嘶堅頑那復愁空槖老健猶能伴架犂
蹴榻不僵君㑹否更須百瓮享黄齏
　　除夜
野水楓林屋數椽寒爐無火坐無氊殘燈耿耿愁孤影
小雪霏霏送舊年椒酒辟瘟傾瀲灔藍袍俘鬼舞跰躚
從今供養惟春薺莫羨愚公日萬錢
　　自開歲陰雨連日未止
江雲漠漠雨昏昏歸老山隂學灌園十里羊腸僅通路
三家鐺腳自成村應時膊飥聊從俗耐久鍾馗儼在門
近縣傳聞頗多盗呼兒挿棘補頽垣(俗有年膊飥之語/予貧甚今歲遂不)
(能易/鍾馗)
　　枯菊
翠羽金錢夢已闌空餘殘蘂抱枝乾紛紛輕薄隨流水
莫與桃花一様看
　　春雨
倚闌正是受斜陽細雨霏霏渡野塘本為栁枝畱淺色
却教梅蘂洗幽香小霑蝶粉初何惜暫澀鶯聲亦未妨
造物無心寧徧物憑誰閒與問東皇
　　艸堂
幸有湖邊舊艸堂敢煩地主築林塘(辛㓜安每欲為築/舍予辭之遂止)
漉殘醅瓮葛巾濕挿遍野梅紗帽香風𦂳病身那可敵
春閒晝漏不勝長浩歌陌上君無怪世譜推原自楚狂
(陸氏舊譜云/本出接輿後)
　　賞花
湖上花光何處㝷朱朱白白自成林衰年何預傷春事
閒客猶懷愛物心欲墮每愁風驟起正開却要日㣲陰
蘭亭禹廟平生事一榼芳醪莫厭深
　　小雨
小雨明復闇餘寒去又來新苔緣砌上殘杏過籬開垂
老身餘幾逢春心尚孩江天近寒食林外過輕雷
　　莫春
辛夷海棠俱作塵鮆魚蓴菜亦嘗新一聲布糓便無説
紅藥雖開不屬春
　　春晚小飲
病卧書齋一味慵今年春事又成空籜龍奮迅風雷際
木筆凋零霧雨中平野草深黄犢健斷溪水長畫船通
小兒偶得官樓酒鱟醢鰌乾一醉同
　　初夏幽居雜賦
曲曲羊腸徑踈疎麂眼籬渴蜂窺硯水狂蝶入書帷一
枕輕安夢數聮蕭散詩餘生已過足不必到期頤
闢地剪蓬蒿何曽憚作勞藥名㝷本草蘭族驗離騷北
澗穿籬過南山出屋髙回頭看富貴何啻一秋毫
　　雨
家近蓬萊白玉京草堂東望不勝清初驚野色昏昏至
已見波紋細細生殘醉頓消迎亂㸃㣲吟漸苦入寒聲
只愁今夕虚簷滴又對青燈夢不成
　　龜堂初暑
淪漪一曲遶茆堂葛帔紗巾喜日長多事林鳩管晴雨
依人海燕度炎涼深枝著子纍纍熟幽草開花冉冉香
安得此時江海上與君袖手看人忙
　　初夏閒歩村落間
薄雲韜日不成晴野水通池漸欲平綠葉忽低知鳥立
青萍㣲動覺魚行醉遊放蕩初何適睡起逍遥未易名
忽遇湖邊隱君子相携一笑慰餘生
　　夜興
鬢毛飽受雪霜侵一褐蕭條寄故林簷雨滴回羈枕夢
城笳喚起塞垣心平生恥露囊中穎垂老甘同爨下琴
燈燼欲殘看瘦影不妨袖手坐愔愔
　　秋近
石橊萱草併成空又見牆陰莧葉紅茶釅頗妨千里夢
簟涼初怯五更風新𤓰落刃冰盤裏晩燕添巢畫閣中
身健流年供可樂故人自欠一尊同
　　秋懷
園丁傍架摘黄𤓰村女沿籬采碧花城市尚餘三伏熱
秋光先到野人家
迢迢枕上望明河帳薄簾疎奈冷何不惜衣篝重換火
却緣㣲潤得香多
詩如水淡功差進身似雲孤累轉輕落葉擁籬門巷晚
一枝藤杖且閒行
　　示子遹
翁老兒窮不自支此心幸與古人期勞兼薪水奴初去
典到琴書事可知藥杵無聲工忍病米囷可埽恥言飢
餘年有幾須相守萬里煙霄付異時
　　小雨
赤日炎熇勢未回川雲忽起亦佳哉鴨衝細雨橋陰出
蝶弄㣲風草際來櫸栁不禁朝暮久芙渠猶有二三開
一年光景煩君看何怪昆池有劫灰
　　貧甚戲作絶句
處窮上䇿更誰如日晏猶眠為腹虚(飢則臥不起/貧者之常也)尚闕
鄰僧分供米敢煩地主送園蔬
貸米東村待不囘鉢盂過午未曾開飢腸雷動㝷常事
但誤生臺兩鵲來
北亝孤坐破三更庭户無人有月明數種袴襦秋未贖
羨他鄰巷搗衣聲
糴米歸遲午未炊家人竊閔乃翁飢不知弄筆東窗下
正和淵明乞食詩
　　秋夕
浴罷紗巾出草堂一枝瘦杖倚桄榔蟬吟古栁聲相續
月入幽扉影正方頻約僧棊秋漸健稍増書課夜初長
亦知桑落宜篘酒太息何時辦一觴
　　病中戲詠
八十行加二清秋住故山新涼足眠睡舊疾害躋攀雪
白紛殘鬢梔黄染病顔疲牛臥斜日羸馬噍枯菅貧廢
兒孫學慈生僕妾頑贖衣時已廹貸米歲方囏亝鉢僧
嘲薄盤飱客笑慳從今謝還往惟有掩柴闗
　　秋光
小圃秋光潑眼來老人憑几興悠哉翩翩蝴蝶成雙過
兩兩蜀葵相背開雨足疎籬引荒蔓人稀幽徑長新苔
貧家竈冷炊煙晩待得鄰翁賣藥囘
　　秋夜思南鄭軍中
五丈原頭刁斗聲秋風又到亞夫營㫺如埋劒常思出
今作閒雲不計程盛事何由觀北伐後人誰可繼西平
眼昏不禁陳編得挑盡殘燈不肻明
　　幽興
蘭渚前頭湖水清了無俗事敗幽情雨淋茅屋隨時補
日射油窗特地明庭樹晩鶯窺户語鄰園秋筍過籬生
芥菘漸美鹽醯足誰共貧家一釡羮
　　法雪僧房
八十衰翁有底忙水邊山際亦悵倀清溪橋斷舟横岸
小塢梅殘雨漬香數㸃青燈經野市一爐軟火宿僧房
自嫌尚有人間意却為春寒怯夜長
　　對酒
密篠持苫屋寒蘆用織簾彘肩柴熟罨(東坡煮猪肉訣/云淨洗鍋少著)
(水柴頭罨/煙熖不起)蓴菜䜴初添黄甲如盤大紅丁似蜜甜街頭
桑葉落相喚指青帘
　　雨夜起行室中
老疾逢秋體自輕披衣暫起繞牀行隙風不斷燈將滅
簷雨如傾階欲平鰥叟何嘗愁枕冷病夫未免待窗明
拂書洗硯龜堂上幽事誰知日有程
　　閏月辛酉壬戌連日風雨癸亥早晴
殘雨在簷猶㸃滴斷雲銜日正蒼涼清愁偏向莫年覺
少睡不禁秋夜長簾影漸生禽語樂杵聲初動藥塵香
諸兒作吏俱安否那得乗風至汝傍(予諸子伯叔/季皆出仕)
　　偶與客話峽中舊遊
我㫺旅遊秋雨細建平城東門欲閉主人迎勞語蟬聮
小婦舂炊縞衣袂長年三老半醉醒蜀估峽商工算計
須臾燈闇人欲眠泊船卸䭾猶相繼山湥水嶮近蠻獠
往往居民雜椎髻即今屈指四十年懷抱凄涼真隔世
　　客中作
江天雨霽秋光老野氣穿雲淨如掃投空飛鳥雜落葉
極目斜陽襯衰草平沙爭渡人鵠立長亭下馬障泥濕
纍纍紅果絡青篾未霜先摘猶酸澀客中雖云貪路程
買薪糴米常留行茆簷獨坐待童僕不聞人聲聞磑聲
　　遊近村
行歴茶岡到藥園却從釣瀬入樵村半衰半健意蕭散
不雨不晴天晏温薯蕷傍籬寒引蔓菖蒲絡石瘦生根
參差燈火茅簷晩童稚相呼正候門
　　客從城中來
客從城中來相視慘不悦引杯撫長劒慨歎敵未滅我
亦為悲憤共論到明發向來酣鬭時人情願少歇及今
數十秋復謂須歲月諸將爾何心安坐望旄節
　　村興
結宇楓林下久窮吾所安村深事自簡累少食差寛雨
闇牛眠屋泥深鴨滿闌呼兒擣粉餌凖擬賽鄱官
　　秋晩書懷
頽然兀兀復騰騰萬事惟除死未曾無奈喜歡閒弄水
不勝頑健遠㝷僧喚船野岸横斜渡問路雲山曲折登
却笑吾兒多事在夜分未滅讀書燈
　　夢中作
繫馬朱橋上酒樓樓前敷水拍堤流春風又作無情計
滿路楊花輥雪毬
大慶橋頭春雨晴行人馬上聽鶯聲祥符西祀曽迎駕
惆悵無人説太平
　　初冬絶句
鱸肥菰脆調羮美􁛖熟油新作餅香自古達人輕富貴
例緣鄉味憶還卿
道途冬㬉衣裘省村落年豐鼓吹喧下麥種􁛖無曠土
壓桑接果有新園
　　即事
雲起山容改潮生浦面寛寒鴉先雁到烏桕後楓丹年
邁狐装帽時新豆搗糰非闗嗜温飽更事耐悲歡
遯居無外事白日不勝長詩為窮差進琴雖老未忘映
窗精試墨閉閤苦畱香年少無相誚功名事更狂
　　題詹仲信所藏米元暉雲山小幅
俗韻凡情一㸃無開元以上立規模鏡湖老監空揮淚
想見楚江清曉圖(徽宗見元暉楚江/清曉圖大加賞歎)
一棹朝南暮北風奇峰倒影綠波中定知漸近三山路
認得漁翁是放翁
　　雜興
此身漂蕩等流槎又向江村送歲華急雨遇寒凝作雪
明燈無灺結成花座懸鏡古森毛髪甌聚茶香爽齒牙
况是貧家多樂事阿開漸學手吒义
　　稽山行
稽山何巍巍浙江水湯湯千里亘大野句踐之所荒春
雨桑柘綠秋風秔稻香村村作蟹椵處處起魚梁陂放
萬頭鴨園覆千畦薑舂碓聲如雷私債逾官倉禹廟爭
奉牲蘭亭共流觴空巷看競渡倒社觀戲塲項里楊梅
熟采摘日夜忙翠籃滿山路不數荔枝筐星馳入侯家
那惜黄金償湘湖蓴菜出賣者環三鄉何以共烹煮鱸
魚三尺長芳鮮初上市羊酪何足當鏡湖滀衆水自漢
無旱蝗重樓與曲檻瀲灔浮湖光舟行以當車小繖遮
新粧淺坊小陌間深夜理絲簧我老述此詩妄繼古樂
章恨無季札聽大國風泱泱
　　病後作
骨相坐一寒仕宦經百謫晩入文昌省又坐煩言嘖詔
書復收召付以大典册期年甫奏篇皇恐亟自劾歸來
稽山下三食新穫麥草屨布帬襦徒歩老阡陌今年疾
屢作怳若將歸客道士言犯土拜章安舎宅巫言神去
幹剪紙招魂魄把臂忽自悟此豈屋漏脉盡去囊中藥
黙觀鼻端白正氣徐自還鬼子何足磔
　　道院雜興
征途暗盡舊貂裘歸臥林間喜自由體倦尚憑書引睡
心安不假酒攻愁丹爐㺯火經年熟竹院聽琴竟日留
今旦理鬚還一笑白間時有黒絲抽
早歲知聞久已空巋然猶有灞城翁東樓誰記傾春碧
(叙州葢古戎州也有東樓厨醖/本名重碧范至能易為春碧)北嶺空思擘晩紅(北嶺/在福)
(州予少時與友人朱景參㑹嶺/下僧舎時秋晩荔子獨晩紅在)冉冉流年霜鬢外纍纍
荒塜綠蕪中琳房何日金丹熟老鶴猶堪萬里風
　　山村經行因施藥
閒行偶復到山村父老遮留共一樽曩日見公孫未晬
如今已解牧雞䐁
逆旅人家近野橋偶因秣蹇暫逍遥村翁不解讀本草
爭就先生辨藥苖
　　歎老
身歴邅回事萬端天教林下養衰殘文編似是他人作
書卷如曽隔世觀久已悠悠置恩怨况能一一記悲歡
牀頭周易真良藥不是書生強自寛
　　戲遣老懷
平生碌碌本無奇况是年垂九十時阿囝略如郎罷老
穉孫能伴太翁嬉花前騎竹強名馬階下埋盆便作池
一笑不妨閒過日歎衰憂死却成癡
舊襲家風號散人晩承恩詔賜閒身放狂泥酒都忘老
厚價收書不似貧霜曉方驚羣木脱春晴又喜一花新
先生偶出人難遇陌上爭先看角巾
　　新晴
夜雨空階滴到明山雲忽斂作新晴門前月淡有簷影
牆外泥乾無屐聲與世日疎愁易遣入春得㬉疾差平
便當􁂨作滄洲趣寄語沙鷗勿敗盟
　　新歲
改歲鍾馗在依然舊綠襦老庖供餺飥跣婢㬉屠蘇載
糗送窮鬼扶箕迎紫姑兒童欺老瞶明燭聚呼盧
　　新厯歎
新厯在手心怕開日月連翩相續來黄金散盡自一快
白髪不貸真可哀無為健羨廣成子千二百歲終有死
膠不可黏西去日刀何由翦東流水酒無醇醨但痛飲
市醖上尊俱醉耳堂堂七尺死即休不飽烏鳶飽螻螘
　　東籬
漫道深居晝掩關東籬栽接不曽閒每因清夢遊敷水
自覺前身隱華山花發時時擕綠酒客來往往羨朱顔
藥爐安著猶無地擬展茅茨一兩間
東偏隙地作疎籬遇興無非一笑時陪客投壺新罰酒
與兒鬭草又輸詩山桃溪杏栽俱活藥鑱魚竿動自隨
家事猶令罷關白固應黜陟不曾知
　　村夜
入春雨雪無休日雨止猶陰未快晴萬竅怒號風不定
半輪斜照月㣲明百年辛苦農桑業五處暌離父子情
但得平安已為幸孤燈殘火過三更(時子虡調官行在/子龍阻風西陵子)
(修在閩子坦在海昌/予與子布子遹守舎)
　　夢中作
世事何由可控摶故山歸臥有餘歡澗泉見底藥根瘦
石室生雲丹竈寒人遠忽聞清歗起山閒頻得異書看
一朝出赴安期約萬里煙霄駕紫鸞
　　新晴
寂寂房櫳鳥雀聲􁢒籠茶竈正施行繁花滿樹春纔半
斜日穿雲雨乍晴引睡書横猶在架圍棋客散但空枰
病懷莫道傷幽獨小榼芳醪手自傾
挂冠湖上遂吾初捫腹消搖適有餘羹煮野蔬元足味
屋茨生草亦安居市壚分熟通賖酒鄰舎情深許借驢
更喜新晴滿窗日籤題重整一牀書
　
　
　
　
　
　宋詩鈔卷六十八
欽定四庫全書
　宋詩鈔卷六十九
　　　　　　　　　内閣中書舍人呉之振編
　陸游劒南詩鈔
　　春日雜賦
羇懐病思正厭厭詩卷漁竿信手拈老境何嘗忘一笑
春風也解到窮閻殘花滿地無餘萼新筍掀泥已露尖
轉老轉窮君勿笑熊蟠魚腹豈容兼
鬢毛八九已成霜此際逢春只自傷苦雨不容花抵敵
餘寒猶頼酒禁當退紅衣焙􁢒香冷古錦詩囊覓句忙
堪笑散人閒事業西窗容易又斜陽(唐樂府云牀上小/􁢒籠韶州新退紅)
江湖放浪水雲人藥物枝梧夢幻身移竹南窗初試筍
埽花北陌旋成塵窮忙自笑常終日老健猶能不負春
未遂初心惟一事乞薪賖米惱吾鄰
乞得身歸剡曲邊衡門茆舎共蕭然向來誤計守書册
此日遣愁無酒錢俗客妬閒來袞袞流年欺老去翩翩
梨花揚柳清明過且向江頭􁂨放顛
白日蠻童佩一壺壺乾時亦復村酤横林露墖遠猶見
莫靄籠山淡欲無綠浦例憑菰作界畫橈常遣鷺前驅
此身元是滄浪客敢學高人乞鏡湖
　　春晩
村巷泥深晝掩門倚闌搔首一消魂花經風雨人方惜
士在江湖道更尊擘浪忽看魚對躍入雲時見鶴孤鶱
向來莘渭今安在歎息誰能起九原
　　雜感
早仕讒銷骨遲歸悔噬臍短衣猶掩脛窮巷固多泥婢
喜蚕三幼(鄉中謂蚕/照為幼)奴貪雨一犁衡茒明我眼刮膜謝
金箆春晩晴還雨杯深醉復醒溪添半篙綠山可一窗
青藥品隨長鑱花名記小屏閒身幸無事吟嘯送餘齡
　　雜題
半飽半飢窮境界知晴知雨病形骸軒昻似鶴那求料
枯槁如憎不赴齋
大兒都門久栖栖小兒調官今復西鄰家父子我所羡
泥水沒膝扶畊犂
　　出遊歸鞍上口占
渺渺煙波飛槳去迢迢野徑策驢還寄懷楚水呉山外
得意唐詩晋帖間每惜好春如我老誰能長日伴人間
世間自是無兼得勛業元非造物慳
　　雨
曉望横斜映水亭莫看飄灑溼簾旌不嫌平野蒼茫色
實厭空階㸃滴聲上䇿莫如常熟睡少安母躁㑹當晴
且將穡事傳童稚未挿秧時正好畊
　　初夏閒居
雲液初篘小瓮香風漪乍展北窗涼巢乾燕乳蟲供哺
花過蜂閒蜜滿房閉戸不知春巳去鈔書但覺日方長
所嗟詩思年來減虚負奚奴古錦囊
川雲漠漠雨冥冥濁酒閒傾不滿瓶蚕簇尚寒憂繭薄
稻陂初滿喜秧青王師䕶塞方屯甲親詔優民巳放丁
病起自憐猶健在不須求應少㣲星
松棚黯黯接虚堂埽地燒香旋置牀密葉留花供淺酌
斷雲障日作㣲涼高城薄草聞吹角小市豐年有戲場
白首史官閒盡歲秖將搜句畣流光
城上朱旗夏令初溪頭綠水蘸菰蒲花貪結子無遺蕚
燕接飛蟲正哺雛簫鼓賽蚕人盡醉陂塘移稻客相呼
(鄉中謂傭/工者為客)長安青葢金羈馬也有農家此樂無
啜茗清風兩腋生西亝雅具愜幽情􁢒衣過後篝爐冷
展卷終時嬾架横巢燕何曽擇貧富鳴鳩元不為隂晴
但能與物俱無著小草新詩取次成
野水楓林久寄家慣將枯淡作生涯小樓有月聽吹笛
深院無風看磑茶靜岸葛巾穿薈蔚閒拖笻杖入谽谺
平居每與兒孫説切勿人前一語誇
水邊茆屋兩三間野叟幽人日往還兩卷硬黄書老子
數峰破墨畫廬山功名㑹上元須福生死津頭正要頑
試説龜堂得力處向來何啻半生閒
煑酒青梅次第嘗啼鸚乳燕占年光蠶收户户繅絲白
麥熟村村搗麨香民有袴襦知歲樂亭無桴鼓喜時康
未嘗一事横胸次但曲吾肱夢自長
　　子遹調官得永平錢監待次甚逺寄詩寛其意盖
　　　將與之偕行也
黄紙起家陞仕籍青衫遡闕拜恩光署御汝勿憎銅臭
就養吾方喜飯香世事極知多倚伏人生正要小囘翔
但令父子常相守斂版扶犂味總長
　　梅市
沙際人家半掩扉借炊小住不相違水生溪面大魚躍
風定草頭雙蝶飛竹院遊僧聞鼓集煙畦老圃荷鋤歸
浩然物外真堪樂囘首浮生萬事非
　　初夏幽居
日長巷陌曬絲香雨霽郊原割麥忙小擔過門嘗冷粉
㣲風解籜看新篁傍籬鄰婦收魚笱叩户村醫送藥方
欲到湖邊還嬾動悠然扶杖立斜陽
虚堂一幅接䍦巾竹樹森疎夏令新瓶竭重招麴道士
牀空新聘竹夫人寒龜不食猶能壽弊帚何施亦自珍
枕簟北窗寧有厭小山終日對嶙峋
野草幽花無歇時一窗終日對東籬病猶獨醉雖堪笑
老未全衰亦自奇古紙硬黄臨晉帖矮牋勻碧錄唐詩
箇中疑是忘憂處問著山翁却不知
東園梅熟杏初丹老子披襟每不冠古硯坡陁麝煤綠
小山蔥蒨石盆寒移牀􁂨欲眠松塢鼓枻還思泊蓼灘
未用絲毫辨差等黄塵終勝客長安
　　泛舟至近村茅徐兩舎勞以尊酒
小舸悠颺亦樂哉迢迢故取北村囘山從樹外參差出
水自城陰曲折來樂歲共忘東作苦殘租不待急符催
舊鄰父老暌離久喚取開顔把一盃
　　林間書意
三三兩兩市船囘水際柴門尚未開垂綠筍梢風正惡
弄黄梅子雨初來紅螺盃小傾花露紫玉池深貯麝煤
領取林間閒富貴向來誤計伴鄒枚
　　地僻
地僻臨湍瀬門幽長綠苔客書疑誤達僧刺媿虚來清
露蘋花坼斜陽燕子囘自憐猶有恨佳日對空罍
　　夏末野興
半世天涯倦遠遊還鄉不減旅人愁數聲相應鳩呼雨
一片初飛葉報秋山塢風煙僧院落河梁燈火酒家樓
絶知雪鬢宜蓑笠分付貂蟬與黑頭
漠漠川雲闔復開天公試手挽秋囘參差小市林邊出
縹緲疎鐘雨外來土㙧飯香供晩餉布帘字大賣新醅
歸舟自逐輕鷗去不用城笳抵死催
　　劇暑
六月暑方劇喘汗不支持逃之顧無術惟望樹影移或
謂常讀書或勸把酒巵或誇作字好蕭然却炎曦或欲
溪上釣或思竹間棊亦有出下䇿買簟傾家貲赤脚蹋
層氷此計又絶癡我獨謂不然願子少置思方今詔書
下淮汴方出師黄旗立轅門羽檄畫夜馳大將先擐甲
三軍隨指揮行伍未盡食大將不言飢渴不先飲水驟
不先告疲吾儕獨安居茂林䕃茆茨脱巾濯寒泉臥起
從其私于此尚畏熱鬼神其可欺坐客皆謂然索紙遂
成詩便覺窗几間颯颯清風吹
　　縱遊深山隨所遇記之
行穿犖确度谽谺路跨清溪一木斜歴盡囏危到平地
壞垣欹屋兩三家
山徑欹危細棧通孤村小店夕陽紅竹郎有廟臨江際
木客無家住菁中
道逢山客束荆薪口眼睢盱略似人試問村名瞠不語
剨然長嘯上嶙峋
古寺蕭蕭不見僧飛鼪滿屋老梟鳴空房終夜無燈火
斷木支門睡到明
　　池上
旋移吟榻竝池横欲出柴門復嬾行樹罅忽明知月上
竹梢㣲動覺風生貧無醉日惟堅忍疾遇涼秋亦漸平
二尺燈檠元好在便思相伴聽蛩聲
　　秋後一日風雨
炎歊數日劇蕩滌及秋初病葉風吹盡鳴蟬雨打疎趂
涼謀社酒乗潤理園蔬分喜寧無處蒲中鱍鱍魚
　　秋思
詩人本自易悲傷何况身更憂患場烏鵲成橋秋又到
梧桐滴雨夜初涼江南江北堠雙隻燈暗燈明更短長
安得平生㑹心侶一尊相屬送年光
　　小病兩日而愈
病骨羸然山澤臞故應行路笑形模記書身大似椰子
忍事癭生如瓠壺美酒得錢猶可致高人折簡孰能呼
不如淨埽茅亝地卧看㣲香起瓦爐
　　龜堂一隅開窗設榻為小憩之地
栟櫚簷蔔障斜陽旋置臨階八尺牀小展窗扉無大費
略加苫葢有餘涼老來愈覺歲時速夢裏不知途路長
試問神遊向何處月明揮㮄上瀟湘
　　秋懷
客思殘荷外農功晚稻前祭多巫得職税足吏無權浦
溆家家釣村墟㸃㸃煙歸舟葛衣薄始覺是秋天
曩得治中俸湖山偶卜居身嘗著禾譜兒解讀農書遇
事絶欣厭接人均戚疎乾坤雖浩浩等付一蘧廬
秋暑雖猶在晨興氣已清蠻童埽荒徑獠婢滌空鐺病
樹有凋葉殘蟬無壯聲書生守故態已復理燈檠
　　病臥
老境偏饒卧秋天不肯晴愁憑書解散病仗藥支撑果
熟鳥烏樂村深雞犬聲邊頭定何似頗説募新兵
　　秋夜獨坐聞里中鼓吹聲
收盡浮雲見素娥青天脉脉映明河時平里巷吹彈閙
歲熟人家嫁娶多髙㑹不知清夜永散歸想見醉顔酡
小窗燈火晶熒處也有人賡七月歌
　　自述
早畏危機避巧丸長安未到意先闌心如老馬雖知路
身似鳴蛙不屬官閒架柴車無遠近旋沽村酒半甜酸
羣兒何足勞情恕胸次從初抵海寛
　　秋興
囷儲赤米枝梧飯篋有青氊凖擬寒政使堆金無處用
不須常貯一錢看
白頭韭美醃􁊢熟頳尾魚鮮斫鱠成却對盤飱三太息
老年一飽費經營
懲羮吹􁊢豈其非亡羊補牢理所宜白頭始訪金丹術
莫笑龜堂見事遲
放翁老矣欲何之采藥名山更不疑但入剡中行百里
姓名顔狀有誰知
鼉鼓華鯨響寺廊殘蕪落葉弄秋光蹇驢繫著門前栁
閒覓題名拂敗牆
　　小築
小築隨髙下園池皆自然鋤山得靈藥斸坎遇寒泉幽
檻花房斂深林果蔕駢鄰翁亦好事相伴送流年
　　寓興
窮巷無來客秋風獨浩歌壯年閒處老佳日病中過甚
欲擕長鑱仍思擁短蓑逢山皆可隱不必上三峩
　　行飯至湖上
行飯消揺日有常青鞋又到古祠傍殘蕪滿路無多綠
落葉投空不待黄只道詩書能發冡豈知博簺亦亡羊
此身只合都無事時向湖橋看戲場
　　秋晚雨中作
新雁南來歲又殘蕭蕭風雨暗江干客踈似悉爾來病
酒薄不禁如許寒草絡籬頭花尚碧樹當浦口葉初丹
醉來且擁黄紬睡莫問何時后土乾
　　湖村
四十來居湖上村翩翩七見改初元風梢解籜竹齊毋
露葉成陰桐有孫渴鹿出林窺藥井馴鷗掠水傍棊軒
老人不用誇頑健時看孫曽浴畫盆
　　曉寒
悠悠殘夢伴殘更萬木風號曉氣清雞唱欲闌聞井汲
月痕漸淺覺窗明突煙騰碧炊初動衣焙推紅火已生
小閣翻書裘褐暖早朝霜滑媿公卿
　　南門散策
結宇溪一曲兩山左右之横木以為門斷竹作短籬本
無剝啄客門牡固不施甃路壞莫補石罅生棘茨野蔓
不知名丹實何纍纍村童摘不訶吾亦愛吾兒
　　十月
紅樹平沙十月天放翁今作水中仙鼕鼕林外迎神鼓
隻隻溪頭下釣船世事極知吾有命俗人終與汝無緣
菊花枯盡香猶在又付東籬一醉眠
　　記夢
久住人間豈自期斷砧殘角助凄悲征行忽入夜來夢
意氣尚如年少時絶塞但驚天似水流年不記鬢成絲
此身死去詩猶在未必無人麤見知
　　旅舎
寺鐘吹動四山昏繫䌫來投江上村木落不妨生意足
水歸猶有漲痕存爐紅手暖書差健鼎沸湯深酒易温
勿為無年憂冦竊狺狺小犬䕶籬門
　　石堰村
木落山不蔽水縮洲自獻寒日晩更明村巷曲折見小
婦鳴機杼童子陳筆硯農家雖苦貧終勝異郷縣君看
宦遊子豈無墳墓戀生死在故鄉切勿慕椉傳
　　幽居遣懷
習氣深知要掃除時時褊忿獨何歟呼童不應自生火
待飯未來還讀書世態詎堪閒處看俗人自與我曹疎
作詩未必能傳後要是幽懐得小攄
　　貧述
寒生肌粟苦衣單瘦減頭圍覺帽寛荒寂在家猶逆旅
窮空養老亦蔬餐柴青竈突騰煙細膏盡燈缸照字難
猶喜新醅三斗熟半窗梅影助清歡
　　自述
勃落為衣隱薜蘿掃空塵抱養天和過期未死更強健
與世不諧猶嘯歌野市蕭條殘葉滿酒家零落廢壚多
石㠶山下孤舟雨借問君如此老何
　　幽事
老大常愁節物摧東皇又挽斗杓囬江天慘慘不成雪
山驛蕭蕭初見梅隱士寄雲從地肺遊僧問路上天台
戲書幽事無時闕古錦詩囊草草開
　　山房
擾擾人間歳月移山房幾度換茅茨身遊與世相忘地
詩到令人不愛時老鶴初來未丹頂穉松親種已虬枝
東塗西抹非無意皺面朱鉛太不宜
　　感舊
雕鞍送客雙流驛銀燭看花萬里橋三十三年真一夢
茆簷寒雨夜蕭蕭
　　禹祠
祠宇嵯峨接寳坊扁舟又繫畫橋傍䜴添滿筯蓴絲紫
蜜漬堆盤粉餌香團扇賣時春漸晩夾衣換後日初長
故人零落今何在空弔頽垣黑數行
　　見事
流光莫恨去聯翩見事還疑勝昔年細改新詩須枕上
少留劇飲待花前陰隂竹塢安茶竈淺淺蘋汀著釣船
物外家風吾豈敢散人名號亦充員
　　初春幽居
滿榼芳醪手自攜陂湖南北埭東西茂林處處見松䑕
幽圃時時聞竹雞零落斷雲斜障日霏㣲過雨未成泥
老民不預人間事但喜農疇漸可犂
小築園林淺鑿池身閒隨事得遊嬉幽花折得露猶溼
嘉木移來根不知小蝶弄晴飛不去珍禽喜静語多時
風光未忍輕抛擲聊付詩囊與酒巵
　　春遊
梅市移舟過古城此行亦未闕逢迎負薪野老無妻子
施藥山人隱姓名風雨偏宜宿茅店鹽醯不遣到藜羮
宣和版籍今誰在似是天教樂太平
　　羸臥
羸臥將如老景何小園風月且婆娑茶因春困論交密
酒為家貧作態多馬上元無聽雞句原頭那有飯牛歌
自憐遠屏猶多事賣藥歸來買釣蓑
　　幽事
跌宕人間歲月遷賞心幽事故依然潮通支浦漁舟活
露濕繁花醉帽偏才盡賦詩愁壓倒氣衰對奕怯饒先
光陰風月空如昨悵望蘭亭祓禊年
　　草春新路至湖上示元敏
時雨作未成蒸溽思出門湖塘直東西行人各歸村翻
翻鳥投林杳杳鐘鳴昏羊牛爭迮路煙火出短垣吾兒
望未到誰與共盤飱幽獨多惻愴且復擕斯孫歸來蓬
窗下聊可與晤言
　　春陰溪上小軒作
午醉初醒倚釣軒悠然無與共清言風㣲僅足吹花片
雨細纔能見水痕杳杳暝鐘浮遠浦離離煙樹識孤村
故人萬里􁪠山下安得書來慰斷魂(比遣書問張季長/消息於都下未報)
　　自九里平水至雲門陶山歴龍瑞禹祠而歸凡四
　　　日
細雨如絲映晩暉店家小憩換征衣春農耕罷負犂去
村社祭餘懷肉歸黄犢自依殘照卧白鷗爭傍小灘飛
道邊舊識凋零盡誰記遼天老令威
老子無心老尚狂山程隨處寄倀倀雲歸岫穴初收雨
水入陂塘正下秧野客就林煨燕筍蠶家負籠采雞桑
遠遊萬里知何樂却喜東歸住故鄉
老子山行肯遽囘直穿犖确上崔嵬未誇腳力如平昔
且喜眉頭得暫開廟後故梁龍化去山前遺箭鶴銜來
囊錢已盡君無笑艸艸猶能把一杯
輿似雞栖寄兩竿山程三月尚春寒麥苗吐穗初成實
梅子生仁已帶酸買飯猶勝乞墦客看畊僣學勸農官
還家莫道虚懷袖筍蕨隨宜亦滿盤
㸃㸃桃花糝緑苔入門倚杖意悠哉數聲茶板齋初散
一片溪雲雨欲來老宿龍鍾嗟獨在高松磊砢憶新栽
世間萬事俱難料未死重遊更幾囘
　　春晩即事
桑麻夾道蔽行人桃李隨風旋作塵煜煜紅燈迎婦擔
鼕鼕畫鼓祭蠶神
龍骨車鳴水入塘雨來猶可望豐穰老農愛犢行泥緩
幼婦憂蠶采葉忙
　　雜詠
鏡中顔狀年年改海内交朋日日疎一慟寢門生意盡
從今無復季長書(近聞張季/長物故)
女郎花樹新移種官長梅園亦探租作盡人間兒戲事
誰知空槖一錢無(鄉人謂楊梅止曰/梅官長其高品也)
一日日窮窮不醒一年年老老如期黄河却有逢清日
白髪應無返黑時
　　早至園中
湖上空濛雨熟梅清晨岸幘一悠哉幽花不恨草埋没
密樹豈知禽去來舊為愛茶分水器近緣炊爨得琴材
小丘僅見山如髻尚媿韓公八尺臺
　　南堂晨坐
鏡湖清絶似瀟湘晨起焚香坐草堂日暖遊絲垂百尺
花殘新蜜釀千房綠桑糝箔開蠶食白水翻車浸稻秧
莫道村翁殺風景也能沽酒畣年光
　　雨晴
旱暵常思雨沉陰却喜晴放船蓮蕩遠岸幘竹風清淮
浦戎初遯興州盗甫平為邦要持重恐復議消兵
　　秋晩雜興
昔遇髙皇起衆材姓名曾得厠鄒枚年踰八十猶賖死
却伴鄰翁斸竽魁
老病侵凌不可當時時攬鏡自悲傷西風吹散朝來酒
依舊衰顔似葉黄
冷落秋風把酒杯半酣直欲挽春囘今年菰菜嘗新晩
正與鱸魚一併來
　　閒遊所至少留得長句
垣屋參差桑竹繁意行漫漫不知村眼明可數遠山疊
足健直窮流水源鷺引釣船經荻浦牛隨牧笛入柴門
試㝷高處休行李清絶應須入夢魂
太平人物自諧嬉及我青鞋布襪時丁壯趂晴收早粟
比鄰結伴絡新絲圓鼙坎坎迎神社大字翩翩賣酒旗
晤語豈無黄叔度欲㝷幽逕過牛醫
　　夏日雜詠
閒居自無客况復暑如焚百折赴溪水數峰當戶雲幽
㝷窮鹿徑靜釣雜鷗羣舊愛南華語方今踐所聞
　　南堂雜興
新涼一夜入郊墟晨起衣巾爽有餘燕欲委巢雛盡去
(燕有三生雛者/及秋雛方去盡)扇猶在手意先疎題詩又滿牛腰束采
藥常擕鴉觜鋤湖上從今風月好不妨隨處命籃輿
犇走當年一念差歸休别覺是生涯茆簷喚客家常飯
竹院隨僧自在茶(紹興初僧喚客茶各隨意多/少謂之自在茶今遂成俗)禪欠徧
參寧得髓詩緣獨學不名家如今百事無能解只擬清
秋上釣槎
　　曉思
昏昏斷夢帯餘酲散髪披衣坐待明城角吹殘河漸隱
海氛消盡日初生老農自得當年樂癡子方爭後世名
莫怪閉門常嬾出即今車葢為誰傾
　　秋雨書感
新春赤米摘青蔬一飽從來不願餘門外久無温卷客
架中寧有熱官書濁醪未廢時時歠短髪猶須日日梳
自笑少年風味在滿川煙雨正愁予
晨起開門雪滿簪東崗一徑得幽㝷斷雲殘雨歳華晩
丹實碧花秋意深林下已悲身老病人間猶與俗浮沉
牀頭小瓮今朝熟又喚鄰翁共淺斟
　　秋思
桑竹成陰不見門牛羊分路各歸村前山雨過雲無迹
别浦潮囘岸有痕
老子齋居罷撃鮮木盤竹筯每隨緣鄰僧不用分香鉢
蓮芡猶堪過半年
　　秋日村舎
川雲慘慘欲成雨宿麥蒼蒼初覆土芋肥一本可專車
蟹壯兩螯能敵虎村村婚嫁花簇檐廟廟禱祠神䧏語
兒孫力稼供賦租千年萬年報明主
　　秋感
扶杖龍鍾廹耄期江湖木落更堪悲醉中光景似得志
夢裏朋儕如少時落筆龍蛇仲䝉帖(芮國器一/字仲䝉)滿懷風
月季長詩前朝名勝凋零盡百歲關心只自知
聖世優容許乞身歸來猶幸齒齊民漁家那有懸車地
蔬食何施祝鯁人獠婢臨溪漂衣絮蠻童掃葉續炊薪
生涯如此仍秋莫頼是從來慣處貧
　　紹興辛未至丙子六年間予年方壯毎遇重九多
　　　與一時名士登髙於蕺山宇泰閣距開禧丁邜
　　　六十年憂患契濶何所不有追數同遊諸公乃
　　　無一人在者而予猶強健慘愴不能已賦詩識
　　　之
故里登髙接雋遊即今不計幾番秋一樽尚與菊花醉
萬事不禁江水流薄命雖多死閭巷逢時亦有至公侯
若論耄歳朱顔在窮逹皆當輸一籌
　　老健
年垂九十身猶健竹屋荆扉不厭低挈榼自沽深巷酒
擁衾遙聽别村雞家添豚栅還堪賦路認牛欄每不迷
惟恨窮秋開霽少晩來小雨又成泥
　　寓歎
交世非初志謀生又絶疎家貧思辟榖人忌悔知書門
異囘軒巷乗無秃尾驢老頑君勿怪萬事有乗除
短髮不禁搔紓悲頼濁醪潦收溪瀬急木落寺樓高善
飯餘何欠看雲亦足豪今朝有奇事江浦得霜螯
　　題僧菴
細路穿雲塢危橋渡野塘人稀土花碧屋老瓦松長憂
患雙蓬鬢裝資一布囊燒薪藉餘暖今夜有新霜
　　秋冬之交雜賦
嶺下晨炊黍津頭莫繫船寒潮吞别浦老木慘蒼煙市
徙新山歩耕侵古廟堧閒人不蓄幘散髪醉江天
霧雨林塘晩風霜聚落寒衣冠存簡朴農圃備艱難舂
簸􁛖供餌蒸炊豆作團此心如古井無地起濤瀾
　　梅市莫歸
老境惟閉門不與事物接時逢佳山水尚復快登渉山
程䇿小蹇水泛搖短楫今兹税駕地佳事喜稠疊雲生
濕行縢風細掠醉頰旅羹芼玉糝僧飯敷白㲲葑火煨
芋魁瓦甑炊豆莢經行出幽圃懷抱頗自愜枯籬絡丹
實深澗堆黄葉白雲横谷口綠篠穿山脇還家寧廹莫
取路羞徑捷何當倚蒲龕一坐十小劫
　　霜夜
月淡霜清夜漏遲疎鐘杳杳度南陂燈殘有恨欲誰語
雞老無聲如我衰使入蜀川方在道書傳淮浦定何時
若為可遣閒愁得獨擁寒爐爇豆萁(時方附蜀中便舟/寄書張季長家又)
(未得古壽/書每關懐)
　　醉歌
不癡不聾不作翁平生與世馬牛風無才無德癡頑老
爾來對客惟稱好相風使㠶第一籌隨風倒柂更何憂
亦不求作佛亦不願封侯亦不須脫裘去換酒亦不須
賣劒來買牛甲第從渠饜粱肉貂裘本自出兠鍪爕理
隂陽豈不好纔得閒管晴雨如鵓鳩辛苦築壘拂雲祠
不如吟歗風月登高樓爾作楚舞吾齊謳身安意適死
即休
　　雪意
風吼江郊雪意濃雲如兩陣決雌雄山寒酒過平時量
窗黑書虧半日功閒話更端茶竈熟清詩分韻地爐紅
不須遽覓華胥路更竢天花落坐中
　　晩晴出行近村閒詠景物
雪雲吹盡木陰移正是先生曵杖時老㹀行將新長犢
空桑臥出寄生枝醫翁莫過囊探藥筮叟晨占手布蓍
誰謂人間足憂患未妨古俗自熙熙
　　郊行
山色埽石黛江流漲麴塵春晴不終日老病動經旬竹
密有啼鳥村深多醉人東阡與南陌處處寄閒身
　　開歳屢作雨不成正月二十六日夜乃得雨明日
　　　行家圃有賦
東風催雨破天慳行圃歸來􁂨解顔百草吹香蝴蝶閙
一溪漲綠鷺鷥閒老來毎歎論心少貧甚方知覓酒囏
猶頼籃輿無恙在呼兒結束入南山
　　園中晩飯示兒子
一飽何心慕萬鍾小園父子自相從蚍蜉布陣雨將作
蛺蝶成團春已濃澗底束薪供晩爨街頭糴米續晨舂
盤餐莫恨無兼味自繞荒畦摘芥菘
　　書况
自從請老鏡湖濱萬事不關林下人鴉去鴉歸還過日
花開花落又經春官㣲也過千重浪身在依然一幅巾
晨突有煙吾事了濁醪不復惱比鄰
　　魯墟舟中作
春浦南來元不到畫橈偶復入鷗羣人間遠火林間見
船底㣲波枕上聞山口正衘初出月渡頭未散欲歸雲
錦囊詩草新寥落得句猶堪寄一欣
　　恩封渭南伯唐詩人趙嘏為渭南尉當時謂之趙
　　　渭南後來將以予為陸渭南乎戲作長句
老向人間久倦遊君恩乞與渭川秋虚名定作陳驚坐
好句真慙趙倚樓棧豆十年霑病馬煙波萬里著浮鷗
就封他日輕裘去應過三峰處處留
　　幽居
宿志在人外清心遊物初猶輕天上福那習世間書薺
菜桃供䴵槐芽采作葅朝晡兩摩腹未可笑幽居
　　海棠歌
我初入蜀鬢未霜南充樊亭看海棠當時已謂目未睹
豈知更有碧雞坊碧雞海棠天下絶枝枝似染猩猩血
蜀姬豔粧肯讓人花前頓覺無顔色扁舟東下八千里
桃李真成僕奴爾若使海棠根可移楊州芍藥應羞死
風雨春殘杜鵑哭夜夜寒衾夢還蜀何從乞得不死方
更看千年未為足
　　湖上
綸巾羽扇影翩翩湖上彷徉莫計年桃李已忘疇昔分
禽魚猶結後來緣山前虚市初多筍江外人家不禁煙
莫恨幽情無與共一雙白鷺導吾前
　　初夏書感
春與人俱老花隨夢已空遊蜂黏落蕋輕燕接飛蟲桑
悴知蠶起牲肥賽麥豐為農當自力相戒勿怱怱
　　初夏喜事
箕潁元非爭奪場瀟湘自古水雲鄉采茶歌裏春光老
煮繭香中夏景長斂版早知遊宦惡署門晩晤世情常
茹芝却粒雖無術散髪猶當效楚狂
　　閒遊
好事湖邊賣酒家杖頭錢盡慣曾賖壚邊爛醉眠經日
開過紅薇一架花
　　初夏雜興
終日頽然蠧簡中門前煙水浩無窮百年等是一枯塜
四海應無兩放翁栗玉長枝桃苦筍胭脂小把剪防風
地偏日永閒無事擬著珍蔬譜一通
　　書興
占得溪山卜數椽飽經世故氣猶全入門明月真堪友
滿榻清風不用錢便死也勝千百軰少留更過二三年
湖橋有酒能來醉一棹何妨作水仙
　　池亭夏晝
造物寧非念老生池亭幽事悉施行羣魚聚散忽無迹
孤蝶去來如有情小磑落茶紛雪片寒泉得火作松聲
曲肱假寐翛然寤不為敲門夢不成
　　即事
放翁老去未忘情鏡裏森然白髪生一片常愁見花落
三聲最怕聽猿鳴年年雙隻路傍堠夜夜短長城上更
晩晤一條差似可孤燈漁火看潮平
　　野性
野性從來與世疏俗塵自不到吾廬醉中往往得新句
夢裏時時見異書穉子那偷服藥酒家僮尚䕶放生魚
今朝更有欣然處引得清泉灌晩蔬
　　讀史
王侯到底是虚名何物能為我重輕徒歩出關胡不可
向來常笑棄繻生
自古功名亦偶諧胸中要使浩無涯可憐赫赫丹陽尹
數顆檳榔尚繫懷
　　病戒
憂身如憂國畏病如畏亂此身雖幸健敢作無事看禍
福在呼吸恐懼兼寢飯人所忽不省我思嘗熟爛夜臥
不安席晨起寜待旦雖云親藥石得失每參半人情喜
一快往往觸剽悍收功寜使遲覆敗不可玩
　　小築
小築竝湖隄茅茨不厭低引泉澆藥圃砟竹樹雞棲夕
靄山常淡秋蕪路欲迷平生草𤣥手老去學鉏犂
　　欲雨
徙穴中庭蟻爭巢後圃鳩物情猶慮患人事得忘憂
荷鍤決新渠芟茅補舊廬共知秋必雨有備即安居
　　出遊草歸
東行西行日草歸川雲漠漠雨霏霏蝗餘場上禾收薄
酒貴街頭客醉稀買犢躬耕空自力灼龜占歳又成非
穉孫索飯殊關抱憐汝何時得瓠肥
　　仲秋書事
秋風社散日平西餘胙殘壺手自提賜食敢思烹細項
家庖仍禁擘團臍(昔為儀曹郎兼領膳部每䝉賜食與/王公畧等食品中有羊細項甚珍予)
(近以惡殺/不食蟹)
書生習氣盡驅除酒興詩情亦已無底怪今朝親筆硯
村鄉來請辟蝗符
　　農家
大布縫袍穩乾薪起火紅薄材施畎畝樸學敎兒童羊
要高為棧雞當細織籠農家自堪樂不是傲王公
盜息無排甲兵消不取丁頻過鬭雞舎閒學相牛經江
浦漁歌遠人家績火青遨遊無定處隨意宿丘亭
東舎女乗龍西家婦夢熊翁誇酒重碧孫愛果初紅栗
烈三冬近團欒一笑同營生無繆巧百事仰天公
租犢耕蕎地呼船取荻薪蒼頭供井臼赤脚解縫紉僧
乞銘師墖巫邀賽土神心常厭多事謝病又經旬
新作地爐成蓬窗亦自明油香􁛖餌脆人靜布機鳴縣
吏催科簡豪家督債輕小康何敢望生計且支撑
諸孫晩下學髻脱繞園行互笑藏鈎拙爭言鬬草贏爺
嚴責程課翁愛哺飴餳富貴寧期汝它年且力耕
　　晩秋出門戲作
病叟倘徉古澤邊横林搖落草秋天鳴鳩雨後却呼婦
飛雀霜前先著綿抱被每投僧榻宿卷書時當酒家錢
秋風想像芝房熟北望商山一悵然
閒愁那到野人邊萬事元知合付天盡醉僅能三龠酒
新寒未辦一銖綿鄰僧每欲分齋鉢廟史猶來索社錢
無地置錐真細事不妨胸次日超然
　　示子遹
我初學詩日但欲工藻繪中年始少悟漸若窺宏大怪
奇亦間出如石潄湍瀬數仭李杜牆常恨欠領㑹元白
纔倚門温李真市鄶正令筆扛鼎亦未造三昧詩為六
藝一豈用資狡獪(晉人謂戲為狡/獪今閩語尚爾)汝果欲學詩工夫在
詩外
　　聞新雁有感
才本無多老更疎功名已負此心初鏡湖夜半聞新雁
自起吹燈讀漢書
新雁南來片影孤冷雲深處宿菰蒲不知湘水巴陵路
曽記漁陽上谷無
　　小園獨酌
横林搖落弄㣲丹深巷蕭條作小寒秋氣已高殊可喜
老懷多感自無歡鹿初離母斑猶淺橘乍經霜味尚酸
小酌一巵幽興足豈須落佩與頽冠
　　覽鏡
鏡中老翁誰非復少年我誦書如布穀拈出無一可又
非富貴逼棄去自不果無功博一飽有辠當萬坐老境
最堪笑作計日益左正似鳩拙巢不及蠶自裹霜寒衣
未贖瑟縮附殘火作詩數十年所得良𤨏𤨏弱松困蔓
纒何日見磊砢洞庭可逺遊秋風思捩柂
　　獨坐
博山香霧散馡馡袖手何妨靜掩扉六十年前故人盡
(紹興中往還朋舊/今乃無一人在)八千里外寄書稀(自張季長下世/蜀中書問幾絶)昨
朝送客桐江去今日逢僧剡縣歸欲作小詩還復嬾海
鷗與我兩忘機
　　初冬雜詠
重陽已過二十日殘菊纔存三四枝對酒挿花君勿笑
從來不解入時宜
古夀書來言得壻東陽人到報生孫一家三處俱強健
且撥閒愁近酒尊
㣲風蹴水靴紋浪薄日烘雲卵色天但恨世間閒客少
江湖底處欠漁船
老去胸中百事真同遊無復白頭新鵲從熟後頻分食
鹿漸馴來不避人
　　小江
出郭四十里孟冬天尚和風生帆力健木落月明多小
市人聲散長橋炬火過吾生幾來往撫枕獨悲歌
　　短歌行
富貴得意如登天自計一跌理不全晝食忘味夜費眠
渠過一日如一年春蠶得衣畊得食農功初成各休息
賣酒壚邊紛鼓笛我過一年如一日二者求兼勢安可
與我周旋寧作我春城桃李豈不妍雪澗未妨松磊砢
人生禍福難遽論廟犧烏得為孤豚君不見獵徒父子
牽黄犬歳歲秋風上蔡門
　　冬日排悶
地爐㣲火伴寒灰垂野江雲暝不開欲睡手中書自墮
半酣窗外雪初來渡頭照影聞征雁籬角吹香得早梅
佛粥春盤俱不遠離離斗柄欲東囘
　　湖山㝷梅
鏡湖渺渺煙波白不與人間通地脉騎龍古仙絶火食
慣住空山齧氷雪東皇高之置度外正似人中巢許軰
萬木僵死我獨存本來長生非返魂
小雪湖上㝷梅時短帽亂挿皆繁枝路人看者竊相語
此老胸中常有詩歸來青燈耿窗扉心鏡忽入造化機
墨池水淺筆鋒燥笑拂吴箋作飛草
　　讀唐人愁詩戲作
少時喚愁作底物老境方知世有愁忘盡世間愁故在
和身忘却始應休
清愁自是詩中料向使無愁可得詩不屬僧窗孤宿夜
即還山驛旅遊時
　　書歎
尺椽不改結茅初薄粥猶囏卒歲儲猧子解迎門外客
貍奴知䕶案間書深林閒數新添筍小沼時觀舊放魚
自笑從來徒歩慣歸休枉道是懸車
　　晩歩湖隄
絁裘桐帽野人装又上湖隄歩夕陽貧甚不為明日計
興來猶作少年狂殘樽倒酒無餘歴幽圃㝷梅認暗香
時有行人歎頑健黑絲㸃破頷間霜
　　春日雜興
小甔有米可續炊紙鳶竹馬看兒嬉但得官清吏不横
即是村中歌舞時
出仕常騎秃尾驢歸休自駕折轅車今朝偶遇村夫子
借得齊民一卷書
更事多來見物情世間常恨太忙生花開欵欵寧為晩
日出遲遲却是晴
四十餘年學養生誰知所得亦平平體孱不犯寒時出
路濕常㝷乾處行
攪睡禽聲曉傍簷泥人花氣午穿簾懽情老去年年薄
困思春來日日添
　　莫春龜堂即事
風日初和晝漏長蕭然巾屨集茆堂雨餘千疊莫山綠
花落一溪春水香斷簡櫝中塵委積故人墓上草荒涼
爾來幸有寛懷處病退牀頭減藥囊
日月無根去若馳故園又見落花時盃中綠酒不肯飲
鏡裏蒼顔應自知千丈新堤湖水滿五更殘漏角聲悲
莫年父子難乖隔淮浦書來苦覺遲
　　殘年
殘年光景易駸駸屏迹江村不厭深新麥熟時蠶上簇
晚鸚啼處栁成陰短檠已負觀書眼孤劒空懷許國心
惟有雲山差可樂杖藜誰與伴幽㝷
　　閒詠
蕭蕭華髪映烏巾五十年前故史臣正使老來無老伴
未妨閒處作閒人按行池水知增耗㸃檢庭花見故新
更有菴中䇿勛事投牀鼻息聒比鄰
事業無聞負聖時滄波自照角巾欹養成林下無窮嬾
占盡人間徹底癡小麥繞村苗鬱鬱柔桑滿陌椹纍纍
醫翁筴叟真堪友搜索殘尊與共持
　　初夏
新綠隂中燕子飛數家烟火自相依童誇犢健浮溪過
婦閔蠶飢負葉歸地煖小畦花汞長泥融幽徑藥苗肥
郊居樂事何勝數一醉旗亭又典衣
　　山房
柴門不掩俗人稀成就山房一叚奇木葉最宜新雨後
鳥聲更勝莫春時家貲屢罄緣躭酒宿習猶存為愛詩
别有一條差自慰木苗芎茁正離離
　　窗下戲詠
飛來山鳥語惺惚却是幽人半睡中新竹成隂無彈射
不妨同向北窗風
三尺清池鏡面平剪刀葉底戲魚行吾曹安得如渠樂
傍渚跳波過此生
何處輕黄雙小蝶翩翩與我共徘徊綠陰芳草佳風月
不是花時也解來
　　病中雜咏
身是人間一老樵城南烟水寄迢迢㝷人偶到金家睖
取米時經杜浦橋小市孤村雞喔喔斷山幽谷雨蕭蕭
吾曹自養無能爾楚客應無隱可招
身似頭陀不出家杜陵歸老有桑麻茶煎小鼎初翻浪
燈應寒窗自結花殘藥漸離愁境界亂書重理淡生涯
等閒一事還超俗㫁紙題詩字亂斜
　　示兒
死去元知萬事空但悲不見九州同王師北定中原日
家祭無忘告乃翁
　
　
　
　
　
　
　
　
　
　
　
　
　
　宋詩鈔卷六十九
欽定四庫全書
　宋詩鈔卷七十
　　　　　　　　　内閣中書舎人吳之振編
　陳傅良止齋詩鈔
　陳傅良字君舉居温州瑞安縣之㠶遊鄉學於永嘉
　薛氏得伊洛之㫖又從南軒東萊聞爲學大要其名
　益髙爲太學錄累遷至嘉王府贊讀龍樓閣問寢不
　時獨切諫毎以天性感悟孝宗父子後知上意弗回
　遂乞歸寜宗初除中書與朱子同朝疏留朱子爲韓
　侂胄所忌詆學術不正遂罷去杜門居一室曰止齋
　嘉泰二年復提舉江州起知泉州力辭授寳謨閣待
　制㝷卒於家初從薛氏自井田王制司馬法八陣圖
　之屬該通委曲皆可施之實用復研精經史貫穿百
　氏以斯文爲己任故其詩格亦蒼勁得少陵一體云
　　讀范文正公神道碑有感佚事
武侯不可致𤣥德造其廬公在衰絰中乃上時政書維
時君臣定事與草昧殊出處千載同豈必名迹如行伍
㧞大將寒饑得名儒推轂天下士百年用其餘生平慕
河汾未許王魏俱慇懃八司馬意獨何區區自古朋黨
論消復莽無期誰令羣疑亡韓富及有爲惜哉公不見
功名止西陲
　　送宋國博叅議江東分韻得夜字前年上幸學一
　　　時同舎今去略盡爲之悵然
南門供帳江上亭北門觴酒湖邊榭兩年出饑略可數
往往行人半同舎憶昔翠華臨璧海儒先一日爭聲價
蘇君舌掉巫峽水楊君氣奪幽并夜黄君石矻不可轉
夫子居然古彜犖艾軒風流天下少獨奏咸韶無濩夏
黄粱未熟事如許白髪不生心亦怕古來賢俊多坎軻
道與世違胡足詫武皇好少臣已老孟子尊王君尚霸
嗟乎夫子幸遭時諸公滚滚皆流亞德尊不過五品薄
歲晩曾無一飰暇君恩豈必間湖海家事姑惟問桑稼
此行端可振頽俗令我短轅今欲駕
　　遊鼓山
皷山聞天下一見名不空自從周職方閩在王㑹中登
山亦幾人興寄隨所逢騎君常愒日遷客多悲風劔川
發甌西萬阻與海通忽焉得平壤北山矗其東我行未
及巔已見國勢雄三韓到吳㑹不可道里窮俯瞰南來
㠶沄沄自朝宗曩時諸降王各撫千里封相招神衘圖
旅獻東都宫東都今何如胡馬鳴蒿蓬一春長雨霧明
日歸樊籠恣探泉石幽篝燈導歸笻
　　和林懿仲喜雪韻
常暘厥咎何君相疚朝夕愧莫慰羣黎凄其望三白是
心與天通昨夜平地尺蓑笠在東阡耰耡在西陌忍待
明年飽欣及吾事隙海宇正無塵草木亦煥赫遥知紫
宸朝千官手加額溫綸粲龍光賀牘交馬迹衘枚懸瓠
城仗節居延澤獨擁藍關馬共飰滹沱麥更願吾君相
對此念忠赤當令挾纊溫恩意到疆埸有士如有年要
豈旦日積袁安自甘寢掃軌無過客
　　再和前韻
冬夜苦難曉短景復易夕安得戸牖光不待東方白恍
如游化城瓊臺若千尺英華發林藪餘彩散阡陌平鋪
浩無垠㢲入微有隙忍寒貪縱觀未願朝曦赫柳綿著
歌茵梅片墮粧額皭然羣汙中有意欲比迹自識玉皇
家癯仙陋山澤新來學爲農遭歲屢無麥穉子色恒饑
老婢脚盡赤一飰今有待喜更問𤓰埸歸來看牀頭瓶
粟幸餘積且以炊春醪號召已散客
　　除夜用前韻
又添犬馬齒常恐牛羊夕牙無數株牢髩已大半白六
朝貴人家珊珊高數尺復有陵邑豪沃壤動連陌居然
燕巢幙忽矣駒過隙伊傅亦中壽至今名赫赫蒼苔卧
風雨曾乏斷碑額中原五十載邊騎亂禹跡誰當懶折
腰去學陶彭澤憂端壓不下中夜歌秀麥昭代豈無人
腰黄眼前赤鴻儒籌禁省壯士守邊埸罷歌且杯酒澆
此懐抱積柴門剝剝響已有賀年客
　　再用喜雪除夕二韻寄宗簡
百年彈指頃羣動不遑夕孌彼惰游者長夜浮大白豪
俠旁無人卧我樓百尺衲子縳禪靜不敢踐桑陌武夫
髀肉滿睥睨候邊隙道家求不死眞火養陰赫躁人干
速化自㸃雷門額書生苦穿鑿竒字窮鳥迹何如吾老
農一雨犂春澤相忘與雞豚所辨纔菽麥不聞有孔子
安識由與赤紛紛舉世士肝膽自疆埸老翁捧腹笑空
洞無一積有來問時事請以臆對客
　　送楊似之提舉湖南
昨日有客去分符今朝有客來攬轡蕨芽掇盡筍可􁁕
送客焉知老將至儒雅風流能有幾南宫先生無乃是
十年不復夢蓬山萬里何爲隔湘水葉公巋然地官貳
顔公領袖天下士星聨郎署尤與何次第諸公亦連茹
一時臺省舊名德十見班行已三四可令僕馬病崔嵬
獨抱蘭蓀吊憔悴漁樵混迹山窮處故故肯臨人不記
酒半停盃問鬚髪夜闌秉燭徴文字多時渴見痛折節
萬事要看方得意先生行矣扈甘泉請自此心扶大議
(薛士昭侍丞赴衡陽守之翌日而似之吏部至初似之/與葉侍郎叔羽顏祭酒幾聖尚書郎尤延之何一之同)
(在館學今皆還/朝故併及之)
　　哭呂伯恭郎中舟行寄諸友
去年上溪船落日建安旐今年上溪船濡露金華草當
代能幾人胡不白髪早念昔㑹合時心事得傾倒倚廬
魚皷夜聨轡雞人曉遐捜接混茫細剖入幽眇挹注隘
溟渤扶擕薄穹昊斯文何契濶之子復凋槁百年在無
窮寥廓一過鳥家人徴舊聞學者拾餘藁區區存萬一
散逸誰可保君看魯論上彭壽顏回夭于今懸日月豈
必言語好儻無後來者泯没秋毫小南浮吳蜀㑹北顧
關河杳懐哉各努力人物古來少
　　和張孟阜㝷梅韻
平生拙狀物出語輒自咍久欲頌梅花恒恐累紙寫不
該羡子年少氣豪敏詩筒往往歲一來語不驚人意不
止筆力待盡千松煤我以病驥追霜隼著鞭不上嗔人
催置詩太息梅困我恨不縱斧㝷條枚嗟乎孤山無人
老坡死水邊竹外誰低徊我嘗欲擬禁字體不道雪月
氷瓊瑰退藏物後獨笑傲奄有歲晩多驚猜紛紛自謂
好顏色萬彚秃立皆堪哀模將此意入詩句十年未就
梅空開君詩却怪梅不早令我内熱紅生腮强隨嶮韻
終不滿今年又恐坐看落片飛莓苔
　　送劉茂實宰奉新
遠别欲無寐細論誰有酒今當作劇縣君意亦樂不江
湖吏道僻歲月民勞久救之敝精神自愛終袖手要中
名甚美用意物所咎君觀蘭桂林餘茂及樵槱移根託
客土顏色非故有贈言幾滿車一字堪皓首於焉但裁
擇對越二三友諸賢在當路公論在衆口
　　送謝希孟歸黄巖四首
紛紛竹帛傳浩浩金石刻淪亡已無限存亦誰愛惜如
何伏羲氏文字二三畫姬孔豈不聖用以演周易
法令如牛毛斯鞅信手成簿書積丘山趙張眼愈眀萬
人立下風國勢尊且榮未省三代前誰獨有此名
圭璧襲繅藉山龍飾衣裳不聞燧古初而興自虞唐毁
車崇騎射𨽻作篆籀藏至今人便之秦亦忽以亡
累觴以爲歡班荆以爲儀交際貴如此勿使至意虧頗
常怪小雅鹿鳴至魚麗賓主禮百拜六經似支離
　　寄題陳同甫抱膝亭
稻粱不難謀軒冕亦易得胡爲抱膝翁惻惻復惻惻秋
風墮碧梧鳳鳥去無迹愁吟草際蛩兒女淚盈臆忽然
一長嘯孤響起空寂令人識雅頌一唱三歎息室廬在
路傍耕鑿在民籍行人聽笑語稚子共眠食讀書果何
罪鬚髪又半白此意太勞勞此身長抑抑抱膝且不可
出門更何適但勿問門外蓬蒿若干尺
　　送鮑清卿教授莆中
閩中豈不好莆中况多儒其山有丹荔其水有子魚艾
軒諸老生典則故所餘堂堂退傅門海内欲曵裾宦游
得此樂餞者酒滿車我亦勸君酒我意獨未舒嘗聞入
林獵不可背水漁背水漁尚可背時更﨑嶇方今朝廷
尊紳笏日走趨官多豈勝記勢遠復易疎媒身衆所同
藉口誰不如奈何但溫飽去向天一隅平生拙自謀蓬
巷歲月除更事亦既熟畫此未必愚豈有服茝蘭佩之
以瓊琚令人愛不見搔首空踟蹰
　　送謝倅景英赴闕
言詩必南雅自鄶吾無譏嗟余生已晚觀人似觀詩人
情日變化往事十九非相從飾邊幅欲語懐衘羈久不
見官寺下與家人夷渡江六十年得此心目疑早從諸
公遊晩佐一郡治居嘗陳誼高動與作吏違大白浮朋
簪單車欵民扉多文雖素履用拙眞良規二年意綢繆
一别事渺瀰有酒公不飲贈言我何裨穆穆清朝班僉
曰尚德宜何妨着此翁衣冠皓鬚睂
　　懐同舎石天民編修
山陰不得見見期在東陽東陽忽歲華欲往又阻長貽
書輒無報有便復寄將以君懶於書我豈望得當永懐
十年别動止曾莫詳君貎今何如孰與我老蒼就使白
髪同脚力誰弱强日飰米多少飲酒可幾觴尚能甘寢
耶比之昔對床嫂氏亦晩景吾婦伯姊行爲君過客頻
膏沐當不常有兒若干人已未勝冠裳但要能譍門勿
問鄙與臧一紙細說似慰此遥相望末乃及田舎何有
還何亡丞郡祿已厚豈不可小康憶昔夜夢君託交少
年塲竦身而掀髯眸子烱烱光依然論時事悲壯淚以
滂我方閉門嬉謁至即暫忙婆娑松竹下細數秋葉黄
舊志益凋落羣書半遺忘請君勿他及却使我意傷
　　夷門歌送修德還闕
萬古江入海吳蜀有不通不通誰使然人自爲異同昔
在李孟錢士各懐土封靜言彼何尤亦各徇所忠恭惟
宋受命三姓皆朝宗斯文已百年名世纔數公睂山與
金陵奈何不相容大雅如關洛亦復互詆攻朋分文字
間禍起師友中四郊忽戎馬塵滿夷門宫往事已覆轍
後事如飄蓬一飰忘苦饑一褐忘苦冬身謀每不長王
事靡有終有客獨惻惻萬里興深𠂻相過話離合歴歴
繇熈豐我久世慮薄念之涕無從貧賤將安歸功名在
其逢有能用斯人可使百阻空西人不爲西東人不爲
東
　　述懐
有客盈門飰不足有書千卷兒懶讀王公勞問煬爭竈
樵牧相忘盗騎屋古來堪笑如我少生無一事能恰好
獨有居閒可引年我又不然華髪蚤
　　送王南强赴紹興簽幕四首
詞章行天下嘉賴二百年甲科至公卿誰敢謂不然有
人妄媒孽一世所弃捐我亦欲䕶短諱不言幽燕汗簡
在吾後覆車在吾前
人人尊孔孟家家誦詩書未省有宇宙孰與今多儒儒
者道如砥豈其自﨑嶇申以黄老廢賈以絳灌疎漢家
嘗紛紛政爾門戸殊
歴宫如歴階越等多所傷奈何坳堂水持綆萬丈長誰
無斯世方乃此抽手旁永夜淚不禁仲尼故皇皇又聞
雖小魯乘田問牛羊
聞之浙河東見之湘水南未歸却相送既喜復不堪行
矣乞自便帥幕或可參君方乘日長勉爲停朝驂我池
有螃蟹我園有黄柑
　　題明皇醉歸圖
騎者兩人扶不正夾道誰知爲萬乘一人前馳一顧後
懐欲並驅無號令狩人亦忘記鷹犬仰視只愁天欲暝
有司刺候上起居杳莫得詳宫鑰靜嗚呼開元自英主
前鑒竟遺盈幅紙君不見漢宫圖妲己未必當年甚如
是
　　送范憲東叔帥潼川四首
離逾十年合合復十月離往日苦無及來日忽未知江
源與海通吳㑹與蜀違通固天道常違亦物理宜勿作
兒女感是中有精微
相從意氣豪相知鬢毛斑細說竟昨非淺斟始今歡每
懐吾黨多未救此世難一則琢氷雪再則紉芝蘭騷人
絶芳㓗孰與風人寛
有書但遮眼有位亦養痾養痾猶近名遮眼已患多聊
復歲晏爾奈此人遠何聲光正横空議論如懸河宜君
見别輕欵曲理則那
逢人九煩首遇事三折肱雖知少爲狂正復老可憎吾
今有儲粟吾昔有短檠魯論訓何如周易讀未曾言歸
又言歸兒女喚不譍
　　聞葉正則閱藏經次其送客韻以問之
順水去吳㑹逆水來䕫門萬古逆順舟以斗占旦昏曩
余好百家信不及魯論初亦半喜愕久之乍亡存白髪
一無成頗識委與源風停波自平却視消長㾗六經夫
如何夫子手所翻恒言但桑稼怪志無鵬鵾規圎而矩
方往往萬巧攅諸儒各有得長短賢若干玉帛相㑹盟
兵車相并吞一語茍暗合羣生皆晏溫經成今幾年嘗
試以是觀此道未軻死此書未秦燔猶之斗經天於以
生葢渾西方亦人豪國自爲乾坤書來入中州坐使學
者奔君豈捨從之或但遊其藩吾聞欲乘槎鑿空訪河
根孰與瞻斗車把柁行江湍
　　憶笻杖
岷峨山下笻竹杖危者使安衰可壯秦皇漢武窮兵不
可得我獨得之今丞相前年有㫖還故園其冬急召朝
日邊半歲驅馳數千里賴有此杖常扶顚倉皇又别脩
門去私室無人謹呵䕶夜半雷霆下取將兒呌妻啼留
不住我聞丞相下峽時一物無有杖自隨屬當晏朝立
仗久憐我弱脛疲坳螭如今歩屧隨衰草十歩趦趄九
歩倒假如杖在欲用之山精海怪震怒亦不保君不見
杜陵桃竹歌常恐失之君山湖上之風波梓潼使君之
贈尚爾耳况自丞相還何如
　　水仙花
江梅丈人行歲寒固天姿蠟梅微着色標致亦背時胡
然此柔嘉支本僅自持廼以平地尺氣與松篁夷粹然
金玉相承以翠羽儀獨立萬槁中氷膠雪垂垂水仙誰
强名相宜未相知刻畫近脂粉而况山谷詩吾聞抱太
和未易形似窺當其自英華造物且霽威平生恨剛褊
未老齒髮衰掇花寘膽瓶吾今得吾師
　　止齋曲廊初成
但酒勝如水但花勝如草小廊曲通幽竹椽亦良好止
齋十數間足以便衰老簷低逺風露地窄易汛掃淺溪
浮薄觴短屏糊舊藁著書僅𤣥易過客多韋縞於中榜
退思誰其諒深抱吾思亦已晩吾退盍更早懐哉彭澤
令仰止商山皓維淵有濳龍惟岳有藏寶煌煌暮春堂
三字落穹昊昭回際南極鎭撫及東島胡然廼在斯夙
夜懼不保鬼神無世情呵護必有道
　　次沈儉夫求花木韻
我意何不樂我顔復何㥏止齋有新畬耕犢角已繭止
齋有溪水釣席隨所便兩山夾精舎佳處廹廬峴朋來
盡名流燕坐皆勝踐頽然止齋翁心故不可轉厭書或
窺園乘興時陟巘日月之蔽虧木陰自幽顯雨露之宻
疎草色自深淺翁乎一觴詠初不着姝孌易老探醇駁
風騷較寛褊眠食雖甚佳病患盍加勉謗篋况所招訟
缿那能辨於焉更悟入豈但茍排遣寄言子沈子所欲
果何件葭豕來春田冥鴻脫秋獮谷蘭猶見紉月桂不
可搴慕逺失之近求多得常鮮請以壯縣才從兹益懐
卷深居勿近市隘巷莫容輦有花門擁篲無花地生蘚
嘗試玩喧寂何者是眞舛舊學枉初心新功費重研何
如過止齋我亦精文選
　　送鄭少卿景望知建寧
屏廢誠愚分牢愁更索居若逢知已問猶解課兒書地
僻門長閉年饑菜自鉏相望無一字不是古情疎
　　庚子除夜有懐
老盆自酌共誰歌嘆息其如此夜何已覺二毛嗔婦問
可堪一飲患兒多關河滿眼風塵在天地藏身歲月過
事業文章吾所畏東陽人亦卧巖阿
　　送德逺弟赴省
科名雖細事文字要新功方拙存家學豐腴與衆同江
湖多我友臺省半諸公爲道貧非病連簷有芥菘
　　聞沈元誠歸自臨漳喜而奉寄
荔圃班班熟蠔房箇箇肥我雖緣此誤公亦爲何歸吏
事生衣垢家山减帶圍不無華衮字卿月更光輝
　　和張孟阜歲旦韻
白髪朝看鏡青燈夜數更文章輸善宦名字誤浮生廢
學兒鼾睡安貧婦饁耕從今定逢吉吾已卜先庚
　　天台王子木解官長樂見訪
夜深擘荔眞愁絶春淺傳柑更惘然世事愛來欺兩髩
人生堪得别多年琢氷積雪江湖阻樹羽崇牙日月懸
此理倉茫君勿問明朝且莫刺歸船
　　月夜書懐二首
送客門初掩收書室更虚新篁高過瓦涼月下臨除婦
病纔扶杖兒饞或饋魚今朝吾已過莫問夜何如
道德吾何敢功名代有人倉黄恒畏咎班白摠憂貧細
字書全廢深杯酒勿親靜言空自愛萬古亦泯泯
　　題仙巖梅雨潭
衮衮羣山俱入海堂堂背水若重闉怒號懸瀑從天下
傑立蒼崖夾道陳晉宋至今堪屈指東南如此豈無人
結廬作對吾何敢聊向樵漁寄此身
　　游金嶴趙園
脈脈循簷水林林夾岸山令兒從竹下領客入雲間稠
木容人過懸崖着手攀從今名字出不到徑苔班
　　用前韻招蕃叟弟
細看物理愁如海遥想朋從眼欲花逆水魚兒衝斷岸
貪泥燕子墮危沙百年喬木參天上一昔平蕪着處佳
行樂不妨隨邂逅我無官守似蚳蛙(蛙通作鼃/)
落花風雨奈愁何愁亦不應緣落花尚可流觴追曲水
底須占鵩似長沙(孟夏/事)無人晤語鳥烏樂爲我食貧蔞
筍佳休說關河無限恨腹非空怒道旁蛙
　　乙已歲首寄彭子復徐子直
又過一年空草草㝷思萬事太勞勞歲煩士友愁薪米
日見兒童嘆髩毛亂卉各隨分寸長新禽已變兩三號
及時君亦圖良集莫待春深水一篙
　　和丁少詹韻
盡日支頤聽雨聲閒中惟得自知明朋來何敢煩公等
老去方慚負此名待欲短檠看少作敢將尺牘論交情
區區却望從容意要莫令人一座傾
明月隋珠忽墮前坐令衰颯意飄然無端太史頭搶地
安得揚雄賦上天前軰門墻餘幾在他時竹帛竟誰傳
落花流水君愁不南渡于今六十年
　　和沈守持要觀潮閣留題
平生欲賦觀潮閣立盡斜陽倦復還一日江山䝉筆力
百年名字滿人寰郡從晉宋風流後詩到蘇黄伯仲間
向去摩挲看石刻誰知功在十年閒(公閒居十年/)
　　奉陪王德修登觀海閣兼呈邑宰劉伯協
觀潮閣在東溟上有客來登自華陽不道雪山通老栢
却看朝日上扶桑勝游氣合南三郡(荆楊益也/劉江西人)妙畫家
傳晉二王後㑹不知誰與繼爾江吾海永相望
　　桂陽勸農
雨耨風耕病汝多誰將一一手摩挲幸因奉令來循壟
恨不分勞去荷蓑涼德未知年熟不微官其奈月樁何
殷勤父老曽無補待放腰鎌與醉歌
　　題范秀才萬卷堂
雅尚時相背幽棲我數過兒應看客慣田孰與書多自
析唐郴縣誰聯漢甲科儒門今有此天意定如何
　　楊伯子以其尊人誠齋南海集為贈以詩奉酬
得與門墻最不遲白頭方誦嶺南詩文從嘉祐今三變
人在廬陵此一時細數儒先能幾見獨憐歲晩欲何之
瀟湘直下長江去得望蓬萊却更疑
　　潭帥潘德鄜生辰
落南添得黒髭歸歸與相忘草木知嶽麓沈沈秋柝静
湘波穆穆夜帆遲人間公論今何在柱下家聲此不疑
(德鄜乃子賤/舍人之姪)但欲公年如衛武為留淇澳變風詩
　　寄陳同甫
古來材大難為用納納乾坤着幾人但把雞豚燕同社
莫將鵝鴨惱比隣世非文字將安托身與兒孫竟孰親
一語解紛吾豈敢祗應行道亦酸辛
　　送辛卿幼安帥閩
長才自昔恨平時三入脩門兩鬢絲瓮下可能長夜飲
花間却學晚唐詞澘然此顧關河水簡在西清日月遲
乘鴈雙鳬滄海上與君從此恐差池
　　送盧郎中國華赴閩憲
相望千里馬牛風聯事湖湘各已翁造次便呼兒女見
綢繆略與弟兄同百年又是梅花發萬事何如荔子紅
欲附使軺嗟不及却憐身在俊躔中
　　送范大著文叔知彭州
中書世禄今無幾唐鑑家聲世不多安得有人賢若此
忽聞去國意如何同朝最是頭先白知已還愁語大苛
盡欲讀書三萬卷蓬萊未必似岷峨
　　同游張園酒中各嘆明年未知誰與此㑹余最衰
　　　病宜去因作詩識之
春過新烟能有幾愁生飛絮轉難禁可憐衰白隨年少
愛看殘紅到夜湥一軰衣冠方事事故園松竹已陰陰
明年此㑹知誰共雁蕩山前寄好音
　　送曽繼先赴山陰路鈐
鬍髯白盡猶强飰髀肉添多未跨鞍不向胡沙親矢石
却來橋塚䕶衣冠歸舟自此長相背薦墨于今尚未乾
只恐燕然他日事獨無名字可同刋
　　泊釣臺灘下
今歲僅餘今夜月此舟三泊此江沂遭逢明主還遺恨
慚愧先生獨見幾泗水列侯多不免湘山四皓竟安歸
漢家故舊嘗枚數孰與東南一釣磯
　　除夕宿處州天寧寺
人言老去不如初我愛初心老轉無懶向門前題鬱壘
喜從人後飲屠蘇杯盤甚簡眠須早禮數多寬拜要扶
况復齁齁僧紙帳雞人不聽禁庭呼
　　再寄蔣仲可用前韻
幸無骨相可封侯歸理先人舊釣遊山下剰栽諸本竹
水邊須着數間樓羣書可讀自隨喜一客不來誰與愁
時把釣絲銷永日魚兒亦得兩三頭
　　重陽日寄瑞安劉宰劉宰以是日晏新第人併見
　　　招不及赴
落帽沾衣總失真追隨萸菊亦勞神酒無肴核依然好
家有溪山豈是貧沆瀣從空來夜氣青冥隨處際秋旻
不知此是登髙否為問慈恩塔上人
　　和林宗易菊花韻
一歲所餘秋有幾重陽偏與老相催每憐白髪能長徤
雖愛黄花亦懶栽好景游從須好友新詩風味似新醅
人生適意無過此恣聽東籬早晏開
　　春日和林宗易韻
白與紅兼盡落梅小園獨步日千迴浮空曉色臨無際
排闥春光撥不開學語新禽更後囀鋪茸細草雨邊來
却憐追逐今無力放下簾鈎就麝煤
　　和徐叔子用林宗易韻見示
相過風雨獨何歟校酒論文已不如方信湥交相戀嫪
却因衰退更躊躇吟生池草書成束飲落簷花醉墮車
明日待隨公等去我頭應始自今梳
　　游雲頂院和徐叔子韻
老大生憎兒女態更無春怨與秋悲略將盃酌隨宜具
剰有溪山取次嬉愛客不妨兼汎汎論文何苦太奇奇
况曽窺得尊生術通昔蒲團日一炊
　　村居二首
業已將身落耦耕時於觀物悟浮生擇栖未定鳥離立
避礙已通魚並行野老窺巢占太歲牧兒敲角報殘更
絶勝倚市看郵置客至還無菜甲羮
野衣農圃雜華髪弟兄同佚老便居僻貪閒喜命窮習
成杯酌少脫落語言工危坐看流景新萌又落紅
　　沈仲一送菊自言封殖之勞欲得詩為報為賦三
　　　絶
東籬何在菊年年菊視陶詩竟孰賢未必緣詩花更好
花將詩與萬人傳
霜螯風味小槽春新樣宮衣試麯塵(見周禮/麯衣注)一段秋光
誰領此芙蓉凡子桂陳人
愁乾手自搭連筒苦雨丁丁􁂳小蓬乞得花開急催客
明朝恐已着霜紅
　　立春
千官勒馬謝幡勝萬國鞭牛占雨晴誰據槁梧相近午
頰車徐轉鼻無聲
　　和張端士初夏
　屈原賈誼陶淵明文辭皆喜道孟夏而悲樂不同雖
　所遭之時異要亦懷抱使然耳端士寄夏日一首若
　無聊然因和其韻頌初夏之美以解之
綠陰四合水迷津春去雖愁却可人無數飛螢窺案帙
有時乳燕落梁塵滿塘荷蔭將還舊試火包香又換新
短夜得眠常不足僧鐘遮莫報昏晨
　　止齋即事二首
恒已耐岑寂老應忘隱憂齊年雙白髮盡日一蒼頭竹
閉緘門鑰蒲團數漏籌未知庭廡下還有雀羅不
敎子時開卷逢人强整襟最貧看晩節多病得初心地
僻茭蓮好山低竹樹湥寄聲同燕社明月又秋砧
　　己未上已清明
霖霪故作落花天佳節重重倍悵然雖有庭除臨曲水
更無尊俎試新烟酴醿雅欲延春賞杜宇還能破晝眠
賴得二昆同一客蕨芽蒲笋短檠邊
　　和林宗易上已韻
鼕鼕曙鼓五更初枚數何門可曳裾孰與課兒翻故紙
幾曽緣客掃精廬常饑未免時中酒多病安能强著書
自笑無才供視草徒勞身後問相如
　　答朱翔逺見别之作
總角相看五十年行藏殊轍各皤然豈無子美書成束
欲送相如賦上天俗眼不寬多小謹交情何限復長篇
乘壺偶自兵厨至聊助征帆一醉眠
　　晚移舟塘次值風而囘莘叟兄有詩次韻
經春屏跡與誰同苦雨衣篝亦自烘方此欲為官况事
依然不值世情風蒙茸水國蒲荷蕩馥郁田家橘柚叢
最是一年行樂處翻成咄咄坐書空
　　廷植姪得男朱文昭寄詩於湯餅集即席和韻
喜說徐卿得二雛吾家波及亦君餘青衫手板宜從此
斷簡家藏莫付渠但欲徤如黄犢走不妨錯寫弄麞書
更看湯餅頻頻供笑索梅花到歲除
　　挽尤廷之尚書
自為師說竟誰宗毎事持平屬此翁有志政須名節是
斯文非獨語言工要令舉世人材出合在前朝行軰中
安得長年留把柁後來各與一帆風
宿留江湖長子孫行藏節節耐人看及為侍從身垂老
欲試平生事轉難書就僅題前太史功成方記舊甘盤
令人長恨經綸意厯事三朝見一班
向來諸老獨巋然羸不勝衣萬事便燈下細書批勅字
雪邊先着趂朝鞭豈應無故令身徤却止功名與世傳
遺奏定留封禪藁憑誰吹送九重天
壯歲從游兩髩霜重來函丈各堪傷那知卒業今無及
極悔論心昨未嘗相約歸期須次第獨存病骨更凄凉
他年賴有門生記託在碑陰永不忘
　　挽東陽郭德誼
簪紱何能貴聲名幸自脩凡今為我友幾處與君遊翰
墨千年托松梧一夜秋令人懷昔日炯炯夢丹丘
　　悼楊林甫
袖手㫄觀一世餘元非親物亦非疎酒邊每事如人意
燈下通宵讀我書學到莊騷纔止此生逢周漢定何如
西州相識無遺恨獨恨無從摻子袪
　
　
　
　
　
　
　
　
　
　
　
　
　
　
　宋詩鈔卷七十
欽定四庫全書
　宋詩鈔卷七十一
　　　　　　　　　内閣中書舍人呉之振編
　楊萬里誠齋詩鈔
　楊萬里字廷秀吉州吉水人中紹興進士為零陵丞
　張浚勉以正心誠意之學遂自名其室曰誠齋光宗
　親書二字賜之歴官國學太常知漳州常州提舉廣
　東常平茶鹽帝親擢東宫侍讀以議配饗忤孝宗出
　知筠州光宗召為秘書監㝷出江東轉運總領淮西
　江東朝議行鐵錢萬里不奉詔改贑州乞祠自是不
　復出韓侂胄築南園屬為記許以掖垣曰官可棄記
　不可得侂胄權日盛遂憂憤成疾家人不敢進邸報
　適族子自外至言侂胄近狀萬里慟哭呼紙書曰姦
　臣專權謀危社稷吾頭顱如許報國無路惟有孤憤
　别妻子筆落而逝年八十三諡文節其詩自序始學
　江西既學後山五字律既又學半山七字絶句晩乃
　學唐人絶句後官荆溪忽若有悟遂謝去前學而後
　渙然自得時目為誠齋體嘗自焚其少作千餘中有
　如露窠蛛䘏緯風語燕懷春立岸風大壯還舟燈小
　明疎星煜煜沙貫月綠雲擾擾水舞苔坐忘日月三
　杯酒卧䕶江湖一釣船之句舉似尤延之歎惋曰詩
　何必一體焚之可惜也後村謂放翁學力也似杜甫
　誠齋天分也似李白盖落盡皮毛自出機杼古人之
　所謂似李白者八今之俗目則皆俚喭也初得黄春
　坊選本又得檇李髙氏所錄為訂正手抄之見者無
　不大笑鳴呼不笑不足以為誠齋之詩
　　木樨
只道秋花艷未强此花儘更有商量東風染得千紅紫
曽有西風半㸃香
　　考試湖南漕司南歸值雨
我亦知吾生有涯長將病骨抵風沙天寒短日仍為酒
日暮長亭未是家又苦征夫催去去更甘飛雨故斜斜
舊聞行路令人老便恐霜花一半加
　　題湘中館二首
清境故應好新寒殊不勝征衣愁著盡凭檻喜猶能亂
眼船離岸關心山見稜箇中有句在下語更誰曽
江欲浮秋去山能渡水來娵隅蠻語雜欵乃楚聲哀寒
早當縁閏詩成未賣才愁邊正無奈歡伯一相開
　　野菊
未與騷人當糗粮泥隨流俗作重陽政緣在野有幽色
肯為無人減妙香已晩相逢半山碧便忙也折一枝黄
花應冷笑東籬族猶向陶翁覓寵光
　　明發石山
明發愁仍集寒雲又作屯懸知今定雨正坐夜來暄便
恐禾生耳寧論客斷魂山湥更須入聞有早梅村
　　普明寺見梅
城中忙失探梅期初見僧窗一兩枝猶喜相看那恨晩
故應更好半開時今冬不雪何關事作伴孤芳却欠伊
月落山空正幽獨慰存無酒且新詩
　　東寺詩僧照上人訪予於普明寺贈以詩
故人湥處白雲隈欲到何因只寄梅歳晩觀山吾獨立
泥中騎馬子能來轉頭不覺三年别病眼相看一笑開
說似少陵真句法未應言下更空回
　　臘夜普明寺睡覺
作臘聊春酒依人只短檠略無更可數聽到雨無聲犬
吠知何苦雞寒肯更鳴生來眠不足老去夢難成
　　除夕前一日歸舟夜泊曲渦市宿治平寺
江寛風𦂳折綿寒灘多岸少上水船市何曽逺船不近
意已先到燈明邊夜投古寺衝泥入濕薪燒作蟲聲泣
冷窗凍筆更成眠也勝疎蓬仰見天市人歌呼作時節
詩人兩膝髙于頰還家兒女問何如明日此懷猶忍說
　　癸未上元後永州夜飲趙敦禮竹亭聞蛙醉吟
茆亭夜集俯萬竹初月未光讓髙燭主人酒令來無窮
恍然墮我醉鄉中草間蛙聲忽三兩似笑吾人慳酒量
只作蛙聽故自佳何須更作鼓吹想尚憶同登萬石亭
倚欄垂手望寒青只今真到寒青裏吾人不飲竹不喜
　　過百家渡四絶句
出得城來事事幽涉湘乍濟值漁舟也知漁父趁魚急
翻着春衫不裹頭
園花落盡路花開白白紅紅各自媒莫問早行竒絶處
四方八面野香來
栁子祠前春已殘新晴特地却春寒疎籬不與花為䕶
只為蛛絲作網竿
一晴一雨路乾濕半淡半濃山叠重逺草平中見牛背
新秧疎處有人踪
　　武岡李簿回多問蕭判官東夫
客有來從天一隅相逢喜問子何如橘洲各自分馬首
湘水更曽烹鯉魚心近人遐長作惡離多合少可無書
得知安穩猶差慰敢道韋郎迹也疎
　　迓新守值雨
春雨不大又不晴只與行人禁送迎小溪綠漲竟何曽
官路黄泥滑不勝今年送迎乃爾苦去年送迎正如許
風巖火滅未五更暗行十里雞三鳴行路最難仍最惡
生平歴盡今更覺前人失脚後人笑後人失脚那可料
　　負丞零陵更盡而代者未至家君擕老幼先歸追
　　　送出城正值泥雨萬感驟集
吾父先歸吾未可吾母已行猶顧我兒女喜歸不解悲
我愁安得如兒癡墻頭人看不須羨居者那知行者歎
昨日幸晴今又雨天公管得行人苦吾母病肺生怯寒
晩風鳴屋正無端人家養子要作官吾親此行誰使然
　　和仲良催看黄才叔秀才南園牡丹
愁雨留花花已爛作晴猶喜兩朝寒山城春事無多子
可緩黄園看牡丹
　　别教授呉景衡(名煬輔處州人/)
道合從人笑情親覺别難得朋何恨晩到老㡬相看世
路今逾窄吾徒却自寛此心各相勉不但道加飡
　　龔令國英約小集感冷暴下歸卧感而賦焉
客裏何煩病春餘不謂寒併來無計奈那得有懷寛憎
藥猶須强躭書更暇看兩親問消息敢道不平安
吏卒稀仍散僮奴野自親問吾適無恙遽病此何因初
覺身為客還疑老逼人焚香發湥省一笑對殘春
　　仲良見和再和謝焉
未惜詩脾苦端令鬼膽寒吾才三鼓竭君思九江寛作
者今猶古燈前捲又看不辭鬚撚斷只苦句難安
誰謂陳三逺髯張下筆親夫何此意合恐有宿生因我
豈慵開眼年來寡見人更煩題好句割取楚江春(陳三/後山)
(先生/也)
　　和仲良春晩即事
欲與東風說休吹墮絮飛吾行正無定魂夢豈忘歸花
暖能醺眼山濃欲染衣只嫌春已老此景也應稀
貧難聘歡伯病敢跨連錢夢豈花邊到春俄雨裏遷一
犁關五秉百箔候三眠只有書生拙窮年墾紙田
笋改齋前路蔬眠雨後畦晴江明處動逺樹看來齊我
語真彫朽君詩妙斷泥殷勤報春去恰恰一鶯啼
　　題黄才叔看山亭
春山葉潤秋山瘦雨山黯㸃晴山秀湖湘山色天下稀
零陵仍復白其眉作亭不為俗人好箇竹把茅吾事了
朝來看山佳有餘為渠更盡一編書
　　題唐徳明建一齋
城南前江後山址竹齋正對寒江啓不嫌漁火亂書燈
只苦櫓聲驚睡美平生刺頭鑚故紙晩知此事無多子
從渠散漫汗牛書笑倚江楓弄江水
　　夜離零陵以避同寮追送之勞留簡諸友
思歸日日只空言一棹今真水月間半夜猶聞郡樓鼓
明朝應失永州山
　　泊冷水浦
前夕放船湘口步約到衡州來日午五程一減作三程
謝渠江漲半篙清今日雨來三四五又閉疎蓬聽暮雨
長年商量泊舟所雨外青山更青處
　　讀罪已詔(時有符離之潰/)
莫讀輪臺詔令人淚㸃垂天乎容此敵帝者謁非羆何
罪良家子知他大將誰願懲危度口儻復鴈門踦(危度/口見)
(光武紀/二年注)
亂起吾降(音/烘)日吾將强仕年中原仍夢裏南紀且愁邊
陛下非常主羣公莫自賢金臺尚未築乃至羨强燕
只道六朝窄渠猶數百春國家祖宗澤天地發生仁歴
服端傳逺君王但側身楚人要能懼周命正維新
　　明發新塗晴快風順約泊樟鎮
雨到中宵歇心知逗曉晴排雲數峰出漏日半江明風
借輕帆便天催嬾客行不應樟鎮酒無意待人傾
　　泊樟頭
此地三接淅從來四肅霜日斜秋樹轉市散暮船忙波
捲青中白霞翻紫外黄汀沙渾換却不記舊圓方
　　蔣蓮店有書栁子厚寄呉武陵琴詩三讀敬哦五
　　　言
秋晴得涼行壁閲遇佳讀已咽猶餘滋將燼忽賸馥語
妙古來多聽難今良獨追誦惜去眼信歩遑擬足驚心
一鳥鳴膈溪兩峰綠
　　道逢王元龜閣學
秋日纔升却霧中先生更去恐羣空古雖云逺今猶古
公亦安知世重公軒冕何緣關此老江山所過總西風
我行安用相逢得不得趨隅又北東
　　過下梅
不特山盤水亦回溪山信美暇徘徊行人自趁斜陽急
關得歸鴉更苦催
　　到龍山頭
影靜長安道涼風響轡銜海天低到水江日晩明㠶潮
遣先驅壯聲吞絶島巉黄塵征袖滿却愧着朝衫
　　見澹菴胡先生舍人
澹翁家近醉翁家二老風流莫等差黄㡌朱耶飽烟雨
白頭紫禁判鶯花補天老手何須石行地新堤早著沙
三嵗别公千里見端能解榻瀹春芽
　　跋馬公弼省幹出示山谷草聖院花醉圖(名彦輔/西人)
涪翁浣花醉圖歌歌詞自作復自寫少陵無人張顛死
以翁奄有二子者不論釵股與錐沙更數旱蛟及驚蛇
詩仙不合兼草聖鬼妒天嗔教薄命人言愛書緣愛賢
紫眉未必勝青編舊時鬼門關外客如今一字抵尺璧
何須千載空相憶
　　送王監簿民曕南歸(庭珪/)
潮頭打雲雲不留月波潑窗窗欲流夜寒報晴豈待曉
天公端為盧溪老盧溪在山不知年盧溪出山即日還
黄紙苦催得髙卧青霞成癖誰能那詔謂先生式國人
掉頭已復烟林湥路傍莫作兩疏看老儒不用槖中金
　　澹菴坐上觀顯上人分茶
分茶何似煎茶好煎茶不似分茶巧蒸水老禪弄泉手
龍興元春新玉爪二者相遭兔甌面怪怪竒竒真善幻
紛如擘絮行太空影落寒江能萬變銀瓶首下仍尻髙
注湯作字勢嫖姚不須更師屋漏法只問此瓶當響畣
紫微仙人烏角巾喚我起看清風生京塵滿袖思一洗
病眼生花得再明漢鼎難調要公理策勲茗椀非公事
不如回施與寒儒歸續茶經傳衲子
　　和馬公弼夜雨
一雨未辭泥至腰新寒癘氣喜全消都人得此正稀濶
逺客翻然成寂寥聲在疎簷與黄葉夢回禁漏近丹霄
愁心却被詩勾引始覺君家我里遥
　　和湯叔度雪(名灝池陽人/)
道得閒來儘未閒頗緣幽事攪心間卧聽雪作披衣起
不待天明帶月看更覺梅枝殊摘索只驚蓬鬂却羇單
飛花豈解知人意風裏時時戲作團
　　和馬公弼雪
灑竹穿梅湖更山客間得此未嫌寒髯疎也被輕輕㸃
齒冷猶禁細細餐晴了還成三日凍消餘留得半庭看
憑誰說似王郎婦鹽絮呤來總未安
　　和符君俞卜鄰(名昌言朱崖人/)
朱崖栁色欲春風庾嶺梅花尚雪容念子南歸騎瘦馬
只今誰解好真龍吾州端是山水窟何日來同丘壑胷
白鷺青原不妨揀誅茅結屋看何從
　　甲申上元前聞家君不快西歸見梅有感二首
官路桐江西復西野梅千樹壓疎籬昨來都下筠籃底
三百青錢買一枝
千里來為五斗謀老親望望且歸休春光儘好關儂事
細雨梅花只做愁
　　晩春行田南原
西疇前日塵作霧南村今日波生路雲子從來疎廣文
衝雨學稼當辭勤農言秧好殊勝麥其如綠針未堪喫
吾生十指不拈泥毛錐便得傲蓑衣只願邊頭長無事
把耒耕雲且吾志不愁官馬送還官借牛騎歸不用鞍
　　聞鶯
過雨溪山淨新晴花栁明來穿兩好樹别作一家聲故
欲撩詩興仍添懷友情驚飛苦難見那更綠陰成
　　初夏日出且雨
笑憶唐人句無晴還有晴斜陽白鷗影疎雨子規聲臺
閣非吾事溪山且此生詩成何用好詩好却難成
　　清早出城别王宣子舍人
月細惟愁落陽昇未要忙出門雞未覺夾路稻初香涉
世寧容懶侵星幸稍涼病來詩久廢覓句費商量
　　理蔬
小摘吾猶惜頻來逕自成青蟲捕仍有蠧葉病還生貧
裏猶存竈霜餘正可羮窺園未妨學抱甕更須營
　　憫農
稻雲不雨不多黄蕎麥空花早著霜已分忍飢度殘嵗
不堪嵗裏閏添長
　　和周仲覺三首
書嬾聊遮眼詩窮只掉頭寒醒非不睡薄醉奈何愁火
細霜還重風停葉自投半生災疾裏誰遣未休休
月淡猶明樹霜嚴不剩雲天寒一鴈呌夜半㡬人聞詩
只令吾瘦清聊與子分頻來仍恨少此去更離羣
春在梅邊動寒從月外來貧如螢不煖心與燭俱灰此
意悠悠著從誰細細開病來更憂患淚盡但餘哀
　　乙酉社日偶題
愁邊節裏兩相關茶罷呼兒撿厯看社日雨多晴較少
春風晩暖曉猶寒也知散策郊行去其奈緣溪路未乾
綠暗紅明非我事且㝷野蕨作蔬盤
　　和昌英主簿叔社雨
愁已春相背詩仍債未還雨聲宜小睡竹户且湥關夢
釣鷗邊雪衰忘鏡裏顔起來聊覓句句在眼中山
　　寒食上塚
逕直夫何細橋危可免扶逺山楓外淡破屋麥邊孤宿
草春風又新阡去嵗無梨花自寒食時節只愁予
　　和蕭伯振見贈
愁裏真成日似年嬾邊覓句此何緣雨荒山谷江西社
苔卧曹瞞臺底甎頓有珠璣開病眼旋生羽翼欲俱仙
車斜韻嶮難為繼聊復酬公莫浪傳
　　三江小渡
溪水將橋不復回小舟猶倚短篙開交情得似山溪渡
不管風波去又來
　　薄晩絶句
春氣吹人不作酲病身感物底心情斜陽也不藏人老
偏照霜髭一兩莖
　　入城
杜䳌有底怨春啼燕子無端貼水飛不種自紅仍自白
野酴醿壓野薔薇
　　和昌英叔久雨
積雨今晨也解休殷勤日脚傍花流半明衣術收梅潤
全為農家放麥秋更著好風墮清句不知何地頓閒愁
新晴佳處無人㑹隔栁一聲黄栗留
　　憫旱
鳴鳩喚雨如喚晴水車夜啼聲徹明乖龍嬾睡未渠醒
阿香推熱呼不譍下田半濕髙全坼幼秧欲焦老差碧
書生所向便四壁賣漿逢寒步逢棘還家浪作飽飯謀
買田三嵗兩無秋一門手指百二十萬斛量不盡窮愁
小兒察我慘不樂旋沽村酒聊相酌更哦子美醉時歌
焉知餓死捐溝壑水車啞啞止復作
　　旱後郴寇大作
自憐秋蝶生不早只與夜蛩聲共悲眼邊未覺天地寛
身後更用文章為去秋今夏旱相繼淮江未淨郴江沸
餓夫相語死不愁今年官免和糴不
　　夢卞及黄世永夢中尤喜談佛既覺感愴不已因
　　　和夢李白韻記焉二首
子在人每憎子亡憎者惻自吾失此友但覺生意息猶
解夢中來豈子餘此憶死生知有無賢聖或未測渾作
白日看不記夜許黑尚憐紫鸞姿未舉先折冀只驚玉
雪容冷面帶古色夢淚覺猶濕悲罷喜有得
去年客京都子去我未至得書不得面安用殷勤意猶
矜各未老相見當亦易不知此蹉跎交道遽云墜一坏
胡不仁埋此經世志絃絶諒何益蕙歎庸不悴吾聞佛
者流正以生作累夢中尚微言子豈悲世事
　　晩望
月是小春春未生節名大雪雪何曽夕陽不管西山暗
只照東山八九稜
　　次乞米韻
魯公尚有粥為食盧老今無僧作鄰文字借令真可煮
吾曹從古不應貧詩腸幸自無烟火句眼何愁著㸃塵
俗子豈知貧亦好未須容易向渠陳
　　次主簿雪韻
向來一雪亦草草天知詩人眼未飽相傳南風為雪骨
此言未試吾不曉昨日忽驚冬作春暖氣吹人軟欲倒
惟餘桃李未著花便恐蟄蟲偷出窖南風未了却北風
一夜吹翻青玉昊今晨冷傍筆管生似妒吟邊事幽討
司寒作意欲再雪凍雀求哀不容禱令人還憶栁栁州
解道千山絶飛鳥誰教愛雪却嫌寒歡喜十分㕤煩惱
詩人凍死不足憐凍死猶應談雪好寄聲膝六何似休
淨盡將雲為儂掃
　　和王才臣
新詩不但不饒儂便恐隂何立下風每與勝談千古事
不知撥盡一爐紅生兒底巧翁何恨得子消愁我未窮
剩欲同留老三徑念渠何罪亦山中
　　和蕭伯和韻
桃李何忙開又零老懷易感掃還生略無花片經人眼
誰道春風不世情睡去恐遭詩作祟愁來當遣酒行成
子能覓句庸非樂未必胷中有不平
　　又和絶句
剪剪輕風未是輕猶吹花片作紅聲一生情重嫌春淺
老去與春無㸃情
　　三月三日雨作遣悶絶句
遲日何緣似箇長睡鄉未苦怯茶槍春風解惱詩人鼻
非葉非花只是香
村落㝷花將地無有花亦自只愁予不如卧聽春山雨
一陣繁聲一陣疎
却是春殘景更佳詩人須記許生涯平田漲緑村村麥
嫩水浮紅岸岸花
　　賀澹菴先生胡侍郎新居樂成二首
清廟欹斜一笑扶歸來四壁亦元無可憐拙計輸餘子
住破僧房始結廬三徑非遥人自逺萬間不惡我何須
㝠搜善頌終難好賀厦真成燕不如
眼髙不肯住清都夢繞江南水竹居却入青原更青處
飽看黄本硬黄書剪裁風月聊堪醉拆洗乾坤正要渠
賜宅不應公得免未知此第似林廬
　　和主簿叔求潘墨
頗怯冥捜惱藏神却思瘞硯學元賔墨家何以得公重
詩債又來欺我貧鏡面松身紛楚楚金華笏様本陳陳
嬾邊此寶端無用送似草𤣥揚子雲
　　之永和小憇資夀寺
石子密鋪徑竹莖疎作行不緣憇騶僕㡬失此山房佛
像看都好林花靜自香來須清興盡歸更借僧牀
　　和濟翁見寄之韻
只有髙為累元無俗可離正緣隔少面添得許多詩杜
老吟邊樹山公醉處池猶須謀一笑人許又何時
　　和王才臣再病
詩瘦如春瘦時乖抑命乖病過三日雨門掩半扉柴不
面何曽久于心便有懷端能暮出否溪水減南崖
　　分宜逆旅逢同郡客子
在家兒女亦心輕行路逢人總弟兄未問後來相憶否
其如臨别不勝情
　　將至醴陵
行盡崎嶇峽初逢熨帖波寒從平野有雨傍逺山多也
自長沙近其如此路何披文渾不惡凍手奈頻呵
　　見張欽夫
克已今顔子承家小吕申只愁無好手不道欠斯人一
别時非几重來事總新祥琴聲尚苦可更話酸辛
不見所知久有懷何許開有書終作惡千里為渠來鄒
魯期程逺風霜鬂髮催不應師友地只麽遣空回
　　除夕絶句
紫陌相逢誰不客青燈作伴未為孤何須家裏作時節
只問旗亭有酒無
　　過安仁岸
野水上穿石疎林不掩巢雨蒲拳病葉風篠秃危梢短
脛知難續長腰强自抄兹游良不惡物色困詼嘲
　　白沙買船晩至嚴州
重霧凝朝雨斜陽竟晩晴萬山江外盡一墖嶺尖明身
小寧嫌窄途長已倦行子陵臺下水未酌意先清
　　都下無憂館小樓春盡旅懷二首
病眼逢書不敢開春泥謝客亦無來更無短計消長日
且遶欄干一百回
不關老去願春遲只恨春歸我未歸最是楊花欺客子
向人一一作西飛
　　桐廬道中
肩輿坐睡茶力短野堠無人山路長鴉雀聲懽人不㑹
枇杷一樹十分黄
　　金溪道中
野花垂路止人行田水偏㝷缺處鳴近浦人家隨曲折
挿秧天氣半陰晴
　　見王宣子侍郎二首
不作伾文客投閒可得辭髙多真自累了事竟成癡到
底須良匠非渠更阿誰莫嫌風雪惡要試嵗寒枝
老去渾多難愁來敢怨天生遭文字誤更結簿書緣苦
憶懸間榻誰回雪後船三年纔一見百嵗㡬三年
　　都下和同舍客李元老承信贈詩之韻
論交何必星霜久白頭得似傾盖友長安市上李將軍
挽弓舊不論石斗只今有子似渠長清夜讀書雪邊牖
雲端烽烟半㸃無怪來將軍不好武遺我驪珠三百顆
字字䥴鑱未曾茍得得且看錢塘潮草草言攀渭城栁
朝家金印斗樣大情知不上書生肘儒冠多誤儂飽諳
毛錐焉用君知否便應早請終軍纓徑須繫取月支首
居延蒲類水如天吹作春風一杯酒歸來冠劔上淩烟
剩作功名落人口如何收斂許光芒也趁槐花黄裏走
獻璞雖真不救脛絶絃何如只停手人生匹似風中花
榮瘁昇沉豈非偶與君早賦歸去來名垂萬古知何有
不如耳熱歌嗚嗚醉㡌欹傾衣不紐詩流倡和秋蟲鳴
僧房問答獅子吼儘令俗客不妨來白眼相看勿分剖
　　和李天麟秋懷二絶句
雙井無人後山死只今誰子定傳燈老夫言語渾無味
不但秋來面可憎
小立南溪暮未還略容老子照衰顔頗驚暝色來天外
未必秋聲在樹間
　　秋曉出郊二絶句
初日新寒正曉霞殘山賸水稍人家霜紅半臉金嬰子
雪白一川蕎麥花
野菊相依露下叢冷香自送水邊風豐年氣象無多子
只在雞鳴犬吠中
　　胡英彦得歐陽公二帖盖訓其子仲純叔弼之語
　　　其一公自書之其一東坡書之英彦刻石以遺
　　　朋友吾叔父春卿得一本有詩謝英彦和焉萬
　　　里用其韻以簡英彦
聖處𦕈安在談者一何易注瓦務細巧峰鼎䘮良貴羣
兒有新舌六學無故意向來孟韓息不有歐蘇繼庸知
死後者未渠(去/聲)鄉原棄同時鴟鵶噪並起爪嘴利兩公
察膏肓與世作薑桂挾山初作難破竹忽乘勢雙明日
配月再立仁與義我有香一瓣恨不生並世厥今聖城
裏澹叟真守器惟來蘭玉秀渠以清白遺當家有學林
(英彦道號/曰學林)滿腹惟典記人間市井言眼界寇讐視獨於
兩公帖費此平生喜麝煤叩山骨卧聽丁丁美令我竹
林老亦復拜嘉惠敢云賡絶唱頗欲與兹事朝來窗几
爽盡室問何瑞寶帖更新詩小子汝其志
　　四印室長句效劉信夫作呈信夫
廣文眼力自超然作室題詩字字妍憤世疾邪聊爾耳
未必崔君真鶴言涪州别駕亦浪語渠家四印何曽鑄
漫向世人言養生涪州却向沂州去廣文平生不解愁
只將新句敵新秋白浪如山風打頭江南江北一虚舟
坐上無氊惟有客青燈枉草强邊策萬言萬當不如黙
誤人又指庭前栢
　　人日詰朝從昌英叔出謁
四序各自佳要不如春時何必花與栁始愛春物熙今
晨駕言出從公南山西泥軟屨自愜風嫩面不知寒草
動暖芽晴山餘雨姿水日亦相媚蹙紋生碎暉鳥聲豈
為我我聽偶自怡出門初憚煩載塗乃忘歸但令我意
適豈校出處為路人見我揖屬我有所思我不見其面
信口聊應之徐語恐忤物欲謝已莫追我率或似傲彼
愠獨得辭
　　題王季安主簿佚老堂
布襪青鞋已嬾行不如晏坐聽啼鶯只言此老渾無事
種竹移花作麽生
　　送客既歸晩登清心閣
誰不知儂嬾其如送客何葉聲和雨細山色上樓多出
處俱為累昇沉儘聽他疎鐘暮相答也解說愁麽
　　題嚴州新堂　郡圃舊亭面東了無所見太守曹
　　　仲本撤材易地為堂貿地以廣之正對南山經
　　　始小築覺江山輻凑因得長句
新堂略有次第否忙裏從公一來覷是時新秋收舊雨
小風吹花掠巾屨江山只道不解語云何惠然堂上聚
北山故挽南山住東溪不遣西溪去向來天藏在何處
遭公拈出天不拒舊亭不為作山主背山起樓何以故
更煩好手鏟東阜放出釣臺寸來許
　　秋日書懷
老去還多感歸來政倦遊數峰愁外月一葉靜邊秋偶
憶平生事真供獨笑休燈花吾㑹得村酒恰當篘
　　送彭元忠司户
浯石髙仍瘦愚溪紺且寒憑君聊杖屨道我問平安句
好今逾進書來剩寄看只言官舍小簷下過湘灘
　　飯罷登山
樹逺通鸎響花晴帶雨痕登山偶回首隔水見前村澹
往孤無伴清歸笑不言還家更遲著松菊未應存
　　涉水溪宿淡山
徑仄愁斜步溪湥怯正看破船能不渡晴色敢辭寒白
退山雲細青還玉宇寛險難明已濟魂夢未渠安
　　題龍歸寺壁
題字纔前嵗衝寒又此行竹能知雨至窗不隔江清走
檄還曾了禁人未肻晴息肩更須喜問路可憐生
　　自聲音巖泛小舟下髙溪
晩日黄猶煖寒江白更清逺山衝岸出釣艇背人行舟
穩何妨小波恬爾許平大魚不相報撥刺得吾驚
　　臘後
雲暗虚疑暮江空分外寒如何山雨過便爾岸沙乾奈
此詩愁得懷哉嵗事闌梅殘吾更忍不折一枝看
　　夜坐
欲雪天還惜不風寒自生燈摇無定影火作始然聲又
遣庭闈訊懸知骨肉情履端猶㡬日有夢未歸程
　　題照上人迎翠軒
參寥癩可去無還誰踏詩僧最上關欲具江西句中眼
猶須作禮問雲山
　　得親老家問
節裏難為客家中數有書慈親問歸否意緒各何如强
酒那能盡添愁不更除舊來貧未仕父子豈相疎
　　立春前一夕二首
春忽明朝是冬將半夜非年華只不住客子未能歸微
霰疎還密寒簷滴又稀撚鬚真浪苦呵筆更成揮
臘盡春還好朝暄暮復寒雨晴終日異衣著一冬難生
菜知無分殘梅不用看本憑書遣睡轉更睡相干
　　霰
雪花遣霰作前鋒勢頗張皇欲暗空篩瓦巧㝷疎處漏
跳堦誤到暖邊融寒聲帶雨山難白冷氣侵人火失紅
方訝一冬暄較甚今宵敢嘆卧如弓
　　和司法張仲良醉中論詩(名材山東人/)
相過寧嫌數未行先畏辭要寛千里别猶費數篇詩意
得翻難售聲希只自竒此生詩社裏三折或知醫
　　題唐徳明秀才玉立齋(名人鑑/)
坡云無竹令人俗我云俗人正累竹玉立齋前一萬竿
能與主人相對寒看竹哦詩筆生力山童怪予遽㤀食
不但不可一日無斯須無此看何如詩成欲寫且復歇
恐竹嫌詩未清絶丁寧一竿不可除竹亦何曽減風月
　　謝唐德明惠笋
髙人愛笋如愛玉忍口不餐要添竹云何又遣十輩來
昏花兩眼為渠開販夫東縳向市賣外强中乾美安在
錦紋猶帶落花泥不論燒煮兩皆奇猪肝累人真可怍
以笋累公端不惡
　　再病書懷呈仲良
病身誰伴亦誰憐贏得昏昏㡬覺眠睡起不知身是病
踞牀看盡水沉烟
病中嫌雨又嫌晴自是情懷未苦平兩日雨多端不惡
市聲洗盡只簷聲
功名銷盡向來心詩酒從今也不禁夜雨遣人歸思動
不知湘水㡬篙湥
方外詩豪張仲良義風今日更誰雙絶憐病客無半眼
粥飯隨宜到小窗
　　又和見喜病間
初病楊花猶亂飛即今梅子已黄稀卧驚節物遽如許
起得沉緜更解肥雲寺耶溪招布襪斜風細雨欠蓑衣
半生不結修門夢只夢家山喚早歸
　　題所寓唐德明書齋
鳬鶩行中脫病身竹林湥處得幽人只言官滿渾無事
也被詩愁攪一春
　　題代度寺
一别重來十五年殘僧半在寺依然黄楊當日絶低小
已過危簷也可憐
　　又題寺後竹亭
行盡空房忽畫闌竹光和月入亭寒壁間題字知誰句
醉把殘燈子細看
　　中秋前兩日别劉彦純彭仲壯於白馬山下
怱怱離合夢非夢續續談諧眠不眠莫道對牀容易著
試思分手㡬何年長亭更放金荷淺後夜誰同璧月圓
要得長隨二三友不知由我定由天
　　午憇東塘近白干江西地盡於此
日以秋還短塗縁熱故長也知茅店小奈此竹風涼更
逺終然到而吾有底忙欲行猶小駐咫尺便它鄉
　　曉泊舟廟山
平水長先曉無風也自濤烟昏山易逺岸濶樹難髙去
鴈鳴相報游魚冷總逃輕寒客可忍清眺得辭勞
　　為王監薄先生求近詩
林下詩中第一仙西風吹到日輪邊杜陵野客還驚市
國子先生小著鞭拈出老謀開宇宙本來清尚只雲泉
新篇未許兒童誦但得真傳敢浪傳
　　宿徐元達小樓
樓逈眠曽著秋寒夜更加市聲先曉動牕月傍人斜役
役名和利憧憧馬又車如何泉石耳禁得許諠譁
　　同君俞季永步至普濟寺晩泛西湖以歸得絶句
閣日微陰不礙晴杖藜小倦且須行湖山有意留儂欵
約束疎鐘未要聲
烟艇横斜栁港灣雲山出没栁行間登山得似游湖好
却是湖心看盡山
　　同岳大用甫撫幹雪後游西湖早飯顯明寺步至
　　　四聖觀訪林和靖故歸觀鶴聽琴得二絶句時
　　　去除夕二日
紫陌微乾未放塵青鞋不惜涴泥痕春風已入寒蒲節
殘雪猶依古栁根
道堂髙絶俯空明上下躋攀取意行淨閣虚廊人寂寂
鶴聲斷處忽琴聲
　　雪後晩晴四山皆青惟東山全白賦最愛東山晴
　　　後雪絶句
只知逐勝忽忘寒小立春風夕照間最愛東山晴後雪
軟紅光裏湧銀山
　　永和遇風
未嫌春晩不多花只愛青原緑似𤓰剩欲開懷納巖壑
可堪病眼著風沙待船小立看鷗没倚杖微吟儘㡌斜
客裏更無詩遣悶不愁兩髩不成華
　　彦通叔祖約游雲水寺二首
出門天色陰晴半著雨途間進退難知得招提在何許
只憑田父指林間
竹湥草長緑冥冥有路如無又斷行風亦恐吾愁路逺
殷勤隔雨送鐘聲
　　題吉水余端䝉明府縣門飛鳬閣
塵外塵中儘靜喧閣前閣後且山川秋生疎雨微雲處
月仄青原白鷺邊眼冷庾樓聊復此人如葉令更差賢
從公欲往其如嬾著句無佳莫浪傳
　　次昌英主簿叔晴望韻
秋水冬全落寒梅暖向榮烟林明又滅風鴈仄還平老
豈愁能避貧非嬾不營猶須鏟千嶂剩與放雙明
　　次霜月韻
銀浦寒無浪金星澹不芒初看霜是月併愛月和霜萬
里除纖翳雙清作一光詩窮只欠許窮我未渠央
　　同主簿叔暮立
旋旋前山没駸駸半臂寒鷗歸勢何嬾林近意先安待
月遲雲麽煩公小立看未知立玉笋何似立江干
　　夜雨不寐
雨急點不疎瓦乾聲可數滴破江湖夢合眼無復補更
長酒力短睡甜詩思苦已自不成眠如何更遭許
　　丙戌上元後和昌英叔李花
春暖何縁雪壓山香來初認李花繁露酣月蕊蒼茫外
梅與山礬伯仲間剩雨殘風底無賴明朝後日不堪看
泥湥小忍春遊脚猶遣青童去一攀
　　和周仲容春日
今晨晴頗嬾昨夜雨猶聲欲社燕先覺半春鸎未鳴詩
非一字苦句豈十分清參透江西社無燈眼亦明
　　見周子充舍人叙懷
三年再謁一番逢兩舍相望㡬訊通便有好懷安得盡
不知造物底相窮公今貧賤庸非福我更清愁惡似公
誤辱相期千載事雲泥政自未應同
　　過神助橋亭
下轎渾將野店看只驚脚底水聲寒不知竹外長江近
忽有髙桅出寸竿
　　過大臯渡
隔岸横州十里青黄牛無數放春晴船行非與牛相背
何事黄牛却倒行
　　至永和
出城即便見青原正在長江出處天却到青原望城裏
樓臺些子水雲邊
　　和文明主簿叔見寄之韻二首
古聲彈九寡妙學足三多千載纔重見百年當㡬何入
州非不肻出伏即相過安得看雲語金盆仄白河
黄九陳三外諸人總解詩甘心休作許苦語竟何為所
向公同我何縁樣入時從來大小阮一笑更誰知
　　閒居初夏午睡起二絶句
梅子留酸軟齒牙芭蒦分緑與窗紗日長睡起無情思
閒看兒童捉栁花
松陰一架半弓苔偶欲觀書又嬾開戲掬清泉洒蕉葉
兒童誤認雨聲來
　　擕酒夜餞羅季周
夜湥未見掩柴門且放清風入緑尊淡月輕雲相映著
淺黄帊子裹金盆
　　雨後獨登舍北山頂
山下生愁熱不除山頭小立氣全蘇自縁著脚髙低别
萬壑清風豈是無
　　晩望
病身似怯暮來風老眼還驚霽後虹落日偏明松表裏
好山分占水西東
　　秋夜
挑落寒燈一㸃青方知斜月半窗明無端一陣秋聲起
喚作銅鉼蟹眼鳴
　　夜聞蕭伯和與子上弟讀書
少日躭書病得臞何曽燈火稍相疎如今老嬾那能許
卧聽隣齋夜讀書
　　中秋雨過月出
欲遣清風埽亂雲先將一雨淨游塵今年大作中秋事
月色何孤我輩人照却八方還剩在看來千古許清新
不眠不惜明朝補報答孤光醉是真
　　寄題劉元明環翠閣
一夜秋聲惱井桐夢回得句寄西風詩成却問題詩處
正在東山東復東
　　濠原路中
長亭短亭三復五總是兒時行底路尚憶天寒日小黄
先君前行我後顧如今悲不為塗窮病鴈孤飛失老鴻
三年閉户松風裏行路又還從此始
　　小雨
雨來細細復疎疎縱不能多不肻無似妒詩人山入眼
千峰故隔一簾珠
　　連嶺遇雨
肩輿正好看山色雨裏雨窗開不得此外只有書可觀
斜㸃又來濕書册一月秋晴一月泥南翁此諺似可疑
山寒却要日暴背吾衰不用雨催詩
　　題赤孤同亭館
數菊能令客眼明三峰端為此堂横僕夫不敢催儂去
只道長沙尚八程
　　蜀士甘彦和寓張魏公門館用予見張欽夫詩韻
　　　作二詩見贈和以謝之
說道岷江士未逢眉己申殷勤來相府邂逅得詩人不
是胷中别何縁句子新談今還悼昔喜罷反悲辛
夜把新詩讀燈前闔且開一行私獨喜兩脚不虚來天
似嫌梅晩冬初遣雪催與君問花信能繞百千回
　　紀聞
人道真虚席心知必數公賔王欺釣築君實誤兒童天
在昇平外春歸小雪中何曽忘諸老渠自愛松風
　　丁亥正月新晴晩步二首
嫩水春來别樣光草芽緑甚却成黄東風似與行人便
吹盡寒雲放夕陽
急下柴車踏晩晴青鞋步步有沙聲忽逢野沼無人處
兩鴨浮沉最眼明
　　早行鳴山
淡淡清霜薄薄氷曉寒端為作新晴殷勤喚醒梅花睡
枝上春禽一兩聲
　　霧中見靈山依約不真
東來兩眼不曽寒四顧千峰掠曉鬟天欲惱人消㡬許
只教和霧看靈山
　　題小沙溪鄭氏店江亭
隔水千山又萬山大江仍合小溪灣岸巾獨立東風裏
眼趁烏雛下急灘
　　和周子中韻
清愁正爾喜逢春一笑那知客帝城海氣不昬晴色好
梨花半落嫩寒生刑書夜誦端何苦詩句春來想不平
我亦有懷無處說對牀只欲為渠傾
　　出城途中小憇
未到江城已日斜山烟白處是人家秋風畢竟無多巧
只把燕支滴蓼花
　　夜宿王才臣齋中睡覺聞風雪大作
雨外風非細風中雪更飛夜聲吹不盡寒客卧相依一
醉醒醒了平生事事非終年纔小欵明日又言歸
　　和羅巨濟山居十詠
世方事速化渠獨請真祠意在昇沉外官無冷熱宜山
如輞川畫地似習家池若道閒居嬾如何有十詩
老子朝慵起春風苦唤行晴邊猶著雪寒後未聞鶯偶
見千峰翠偏令兩眼明倦來渾欲睡無處避溪聲
只擁書千巻何須屋萬間新堂傍溪水大字署蓬山恰
有乘風客來分半日閒自煎蝦蟹眼同瀹鷓鴣班
漫浪真堪老丁寧勿語人屐痕渾似齒巾角小於綸從
事故不惡賢人也似醇空鉼未應卧只恐惱比隣
園花皆手植梅蕊獨禁寒色與香無價飛和雪作團數
枝横翠竹一夜遶朱䦨不惜吟邊苦收將句裏看
花栁春全盛池塘鶯學飛晩晴還小立暮色不能歸草
逺天無壁苔湥水有衣山居自清絶不必扣禪扉
酒客來中散詩僧約惠勤共聽茅屋雨添炷博山雲萬
事休多問三杯且一醺君看醉中語不琢自成文
乃溪何處好臘尾與春初山色梅邊淨人家竹裏居先
生來得得一笑意舒舒歸路無燈火氷輪掛嶺隅
且愛燈檠短寧論劒鋏長芝蘭照春紫編簡著人香賀
監聊吳語昌黎豈楚狂豹文元炳蔚未信霧能藏
眼底無羣子毫端有百川修名如揭月餘事亦凌烟剩
欲攜藤去相從聽雨眠恐渠即霄漢泉石罷潺湲
　　題蕭端虚和樂堂
玉笥風回峽山雨兩公對牀方軟語少公一生吟樣癯
長公半醉少公扶白頭兄弟不多有面如橘紅不關酒
紫荆花開連理枝孝友未要時人知
　　昌英知縣叔作嵗坐上賦瓶裏梅花時坐上九人
銷氷作水旋成家猶似江頭竹外斜試問坐中還㡬客
九人而已更梅花
膽樣銀瓶玉樣梅北枝折得未全開為憐落寞空山裏
喚入詩人㡬案來
雪凍霜封稍欲殘殷勤折向坐中看綺疎湥閉珠簾密
不遣花愁半㸃寒
　　戊子正月六日雷雨感歎示夀仁子
今晨忽雷雨天地又發春草木閟紅緑生意密已欣蟄
蟲且徐動餘寒未全仁先生起裹頭三歎一再顰春風
吹萬物不吹先生貧靖怨一束書只博雨袴塵自倚文
字工意取造物真小兒在傍笑笑我浪苦辛去年作客
子椒柏羨主人在家不差勝更用愁此身先生亦一筦
我不如兒真為我滿眼酤不問醨與醇杖頭日百錢無
則借諸隣不然衣可典及此花栁新
　　暮宿半塗
朝日在我東夕日在我西我行日亦行日歸我未歸勢
須就人宿逺近或難期平生大疎放似黠亦似癡如今
何日行不以衾枕隨幸逢春小暄倒睡莫解衣借令今
夕寒我醉亦不知
　　次日醉歸
日晩頗欲歸主人苦見留我非不能飲老病怯觥籌人
意不可違欲去且復休我醉彼自止醉亦何足愁歸路
意昏昏落日在嶺陬竹裏有人家欲憇聊一投有叟喜
我至呼我為君侯告以我非是俛笑仍掉頭機心久已
盡猶有不下鷗田父亦外我我老誰與遊
　　上元夜里俗粉米為繭絲書吉語置其中以占一
　　　嵗之福禍謂之繭卜因戲作長句
去年上元客三衢衝雨看燈强作娛今年上元家裏住
村落無燈惟有雨隔溪業祠稍簫鼓不知還有遊人否
兒女炊玉作繭絲中藏吉語黙有祈小兒祝身取官早
小女只求蠶事好先生平生笑兒癡逢場亦復作兒嬉
不願著脚金華殿不願増巢上林苑只哦少陵七字詩
但得長年飽喫飯心知繭卜未必然醉中得卜喜欲癲
　　送蕭仲和往長沙見張欽夫
蕭家伯氏難為兄蕭家仲氏難為弟御史子孫今有誰
眼中乃見此二士阿兄采蘭夀梅堂阿堂東書參蜀張
聖明九鑰天為守玉匙密付蜀張手子到長沙渠問儂
為言真成一老翁功名妄念雪銷了只愛吟詩惱魚鳥
子歸好在中秋前看子新年勝舊年
　　送鄒元升歸安福
我昔見子盧溪南烟如玉雪照晴嵐子今訪我南溪北
凛如騄驥成骨骼袖中文字細作行讀來病眼生寒光
尖新句子入時樣故應破陣翰墨塲春風春雨春山路
喜子能來愁子去故人一别二十年且對青燈夜湥語
　　和昌英叔雪中春酌
南溪春寒强似冬南溪春水走玉虹雷公戲手行春雪
詩人嘲詞便飛屑只嫌春雪趁春雷春容正要渠裁培
凍作土花銷作雨多般㸃綴春庭户酒杯如海醉即休
醉中看雪忘却愁如何呼酒不痛飲可令詩肩受凄凛
少時狂殺走更狂長恐此意墮渺茫醉鄉有地分一席
且與先生十分梨花注大白
　　送劉生談命
學兵先學䇿談命先談格君看前輩富貴人豈與寒士
校日辰星家者流有劉子進人退人若翻水談何容易
驗他年却是直言差可喜
　　和曽充俊惠詩
眼底春光正入年社前驚子已言旋雨多厭聽鳩夫婦
病起全疎酒聖賢舊喜作詩今已嬾君能得句我先傳
略無好語償嘉惠只麽從權只麽權
　　和胡侍郎見簡
花邊雪裏撚霜髭怪底詩來妙一時聊復小吟開後悟
便應大用到前疑先生此曲難先和著句如碁且著持
毎望南雲尺有咫其人甚逺只嗟咨
　　和賀升卿雲庵升卿嘗上書此開既歸去嵗寄此
　　　詩今乃和以報之
賀子胷中自有山結庵山底更雲間遺才只道今無許
此士如何尚著閒未應萬言直杯水向來九虎守天關
莫嫌久不還詩債詩債從來隔嵗還
　　送昌英叔知縣之官麻陽
政坐詩無半㸃塵天令著句錦江春逺民䝉惠即真學
漫仕縁親非為身許日相從今恨少先生此别我誰鄰
不應更作徒勞歎廊廟方㝷密縣人
　　和周子中病中代書之韻兼督胡季文季永游山
　　　之約
吟外今何病愁邊我索居昔無今樣嬾新欠故人書只
說遊山去誰令作計疎衡廬負我輩我輩負衡廬
　　除夕前一日絶句
雪留逺嶺半尖白雲漏斜陽一線黄天肻放晴差易得
殷勤剩覓㡬朝霜
　　己丑上元後晩望
雪裏晴偏好寒餘暖尚輕山烟春自起野燒暮方明又
是元宵過端令病骨驚遣愁聊覓句得句却愁生
　　送周仲覺訪來又别
酒邊詩裏久塵埃見子令人病眼開無夕不談談不睡
看薪成火火成灰小留差勝匆匆别欲去何如莫莫來
渠故功名我巖壑老身誰子共歸哉
　　寒食前三日行脚遇雨
信脚那知逺雖勞亦快哉如何寒食近無數野花開碧
草望中去黒雲頭上來吾行吾自返雨子不須催
　　和濟翁惠詩
語妙渾忘夜杯行未厭頻平生憎俗子勝處要吾人已
結詩中社仍居族裏親酒邊不著句何許見天真
　　雨中送客有感
不知春向雨中回只道春光未苦來老子今晨偶然出
李花全落鄭花開
　　題謝昌國金牛烟雨圖
金牛烟雨最相關老子方將老是間不分艮齋來貌取
更於句裏占江山
　　春日六絶句
逺日隨天去斜陽著樹明犬知何處吠人在半山行
春醉非關酒郊行不問塗青天何處了白鳥入空無
霧氣因山見波痕到岸消詩人元自懶物色故相撩
江水夜韶樂海棠春貴妃殷勤向春道莫遣一花飛
日落碧簪外人行紅雨中幽人詩酒裏又是一春風
春色有情意桃花生暮寒只應催客子不遣立江干
　　夏夜追涼
夜熱依然午熱同開門小立月明中竹湥樹密蟲鳴處
時有微涼不是風
　　初秋暮雨
禾穟輕黄尚淺青村舂已報隔林聲忽驚暮色翻成曉
仰見雙虹雨外明
　　秋日晩望
村落豐登裏人家笑語聲溪霞晩紅濕松日暮黄輕只
麽秋殊淺如何氣許清不應又閒散便去羨功名
　　秋夜讀書
穉子慵都睡先生喚不譍蟲聲窗外月書冊夜湥燈半
醉聊今古千年㡬廢興有懷人未㑹不樂我何曾
　　睡起理髮
老態隨年覺新涼與睡謀鵲驚茅屋曉臂冷葛衣秋逺
嶺元無約開門便見投閒中多事在一日一梳頭
　　暮歸
山色偏宜暮桐聲小作秋人行溪側畔天在樹稍頭學
嬾真成嬾知休却得休遣愁愁不去愁盡自無愁
　　曉望
暑退誰當憶秋生喜此逢荒林失輕霧寒日上危峰忽
有吟邊興忘看鏡裏容不須兼鮑謝始得擅詩宗
　　午睡起
過雨餘秋暑移牀揀午涼小風吹醉面凛氣忽如霜日
脚何曽動桐陰有底忙倦來聊作睡睡起更蒼茫
　　秋晩過泉口
日色全無熱秋涼不似初行人驚翡翠掠水度芙蕖平
野一回顧逺山千有餘誰令貪眺望却過廢看書
　　豐中小憇
歸路元無逺行人倦自遲野香寒蝶聚秋色老楓知得
得逢清蔭休休憇片時江山豈無意邀我覓新詩
　　過劉村江
波走痕痕日江呈岸岸秋清流堪數石淺涉不須舟野
菊知何喜迎風舞未休歸途愁欲暮未暮我何愁
　　題劉朝英進齋
燈火三更雨詩書一古琴惟愁脚力軟未必聖門湥莫
笑雲端樹初如澗底針不應將一第用破半生心
　　題丘成之司理明逺閣
决曹據按塵似海髙閣退食心如氷夜將官本校家本
萬山圍裏短檠燈能文未得傲能吏好官不應博丁字
何時著脚最髙層目送歸鴻揮緑綺
　　嵗晩出城
温飽能消底奔忙自作癡平生脚已繭今日髩將絲山
刻霜餘骨梅横水底枝只嫌長落莫不道許幽奇
　　至鷓鴣洞
岸凍樹逾瘦日髙林始明瑤草密如積玉泉中暗鳴初
至心為動欲歸脚還停江湖千萬峰穿儂兩鞋青如何
鷓鴣嶺咫尺來未曽
　　寄張欽夫二首
佳郡纔佳政留中即好音還將著書手拈出正君心嶽
麓風霜飽修門雨露湥登庸何恨晩廊廟要山林
工瑟曽縁利鳴琴豈負予髮於貧裏白詩亦病來疎知
已俱霄漢孤蹤且簿書三年知免矣一飽㑹歸歟
　　和謝昌國送管相士韻
半世縁癡自作勞萬人争處我方逃憐渠識盡公卿得
一馬歸來骨轉髙
　　庚戌正月送羅季同遊學未川
眼邊相識蠶樣密如子嵗寒萬纔一我往西山子義山
老衰一别堪三年外舅陰功不知數諸孫太半廊廟具
學文先要學忍飢明年看子刺天飛
　　過秀溪長句
去年來此上巳日今年重來未寒食臨溪照影老自羞
慙愧春光尚相識秀溪何許好春容最是溪深樹密中
海棠開盡却成白桃花欲落翻深紅
　　題薦福寺
千山底裏著樓臺半夜松風萬壑哀曉起廵簷看題壁
雨聲一片隔林來
　　晩過黄州舖二絶
數峰殘日紫將銷一片新秧緑未交道是今年春水小
漲痕也到岸花稍
僕夫已倦路猶賒脚底殘勞眼底佳綠錦堆中半團雪
千楓擁出一桐花
　　過白沙渡得長句呈澹庵先生
收紅拾紫消㡬許也費一春强半雨不辭長江萬波阻
來聽先生夜湥語尚憶向來侍樽爼微雪斜飛小梅吐
先生半酣染霜兎金章玉句空萬古今年寒食還相聚
明年寒食知何處只道先生押班去不道門生折腰苦
　　長句寄周舍人子充
省齋先生太髙寒肯將好語博好官又告君王覓閒散
要讀短檠三萬卷州家新畫瑞霧圖渠莫錯認倚關渠
青原兩公復雙起山川出雲不在此自憐無地寄病身
四海知己非無人老窮只是詩困我春色撩人又成句
　　淺夏獨行奉新縣圃
我來官下未多時梅已黄湥李綠肥只怪南風吹紫雪
不知屋角楝花飛
　　登清心閣
苦遭好月喚登樓脚力雖慵不自由上得金梯一回首
氷輪已過樹梢頭
　　立秋後一日雨天欲暮小立問月亭
雨後林中别樣涼意行幽徑不知長風蟬幸自無星事
强為閒人報夕陽
　　七月十二日夜登清心閣
小樓秋夜月明底仰不見天惟見水岸巾獨立四無人
白月青天伴楊子誰知横玉作秋聲一聲吹盡九陌塵
月輪半仄吾未睡樓角風生涼殺人
　　中秋後一夕登清心閣二首
昨夜雲為崇今宵月始妍如何一日隔更減半分圓影
裏偏宜竹光中不剩天客來休遣去我醉正無眠
秋夜真成晝西山却在東吹髙半輪月正賴一襟風清
景今年過何人此興同青天忽成紙似欲借詩翁
　　豫章江臯二絶句
幸自輕陰好片秋如何餘熱未全休大江欲近風先冷
平野無邊草亦愁
只今秋稼滿江郊猶記春船掠屋茒可是北風寒入骨
荻花爭作向南稍
　　歸自豫章復過西山
一眼苕花十里明忽疑九月雪中行我行莫笑無騶從
自有西山管送迎
　　詔追供職學省曉發鳴山驛
數店疎仍密千峰整復斜氷痕猶帶浪霜草自成花録
録堪朝列星星已髩華帝城萬事好得似早還家
　　登烏石寺
回首身忽在樹杪一覽千山萬山小怪崖不落欹欲摧
令人仰看怯眼開小亭解事知儂倦翼然飛出青山半
上頭最上却鏡平百畝金碧千衲僧髙峰髙寺更髙閣
進步早頭若為脚兹遊勝絶庸非天山下虚行二十年
　　夜宿楊溪曉起見雪
茒簷無聲風不起誤喜夜衰雨應止開門送眼忽心驚
失却前山萬堆翠江南只說浙西山更今著雪與人看
諸峰盡處一峰出凛然玉立最髙寒溪聲細伴吟聲苦
客心冷趁波心去掉頭得句恐人嗔且喚征夫問前路
　　辛夘五月送丘宗卿太博出守秀州二首
馮翊端誰可丘遲肯去麽繭絲臣敢後飢饉帝云何身
逹當難免能稱未要多但無田里歎不必袴𥜗歌
老矣渠憐我超然我愛渠論詩春雨夜解手藕花初夢
只江湖去情知伎倆疎未應五馬貴不寄一行書
　　題吕子明國諭退菴
筆硯工為祟湖山苦約盟坐忘非聖處行樂且吾生一
笑誰當㑹孤斟句恰成何時却乘興雪外叩柴荆
　　送蜀士張之源二子維燾中童子科西歸
岷山玉樣清岷水眼樣明風流文彩故應爾又見張家
雙驥子小兒八嵗骨未成誦書新作鸞鶴聲大兒十二
氣已老覓句談經人絶倒豫章七年人得知駃騠三日
世便奇天生異材能㡬許更飽風霜也未遲
　　送黄仲秉少卿知瀘州二首
灧澦方如象酴酧底似飛相將刺天去收拾大名歸西
掖桐陰靜瀘南荔子肥來應經世具便欲閉山扉
補外公何幸求歸我尚留還為萬里别又費半生愁安
得欹黄㡌相從却白頭醉中有話在欲說忘來休
　　寄馬㑹叔
影轉郎官宿春隨刺史天相從忽相别同舍況同年我
愛吳兒說兄如邵父然賜金真浪費喚取從甘泉
　　送傅安道郎中將漕七閩二首
一代風騷將當年忠義家出關稱使者踏雪度梅花夢
破南宫被春生北斗槎懸知入奏日不待貢新茶
把酒春如許論詩夜未央相逢便金石何必試氷霜離
合知難免愁思自不忘它年一茒屋公肯訪荒涼
　　答章漢直
詩人今代謝宣城舉子新年章子平雨剩風殘忽春暮
花催草喚又詩成五湖烟水三冬卧萬里雲霄一日程
老裏睡多吟裏少舊家句熟近來生
　　西湖晩歸
際晩遊人也合歸畫船猶自弄斜暉西湖兩岸千株栁
絮不因風暖自飛
　　癸巳省宿詠南宫小桃
孤坐南宫悄桃花故故紅晴垂半臉日寒慘數鬚風昔
嵗山村裏春灮痛飲中不煩渠伴宿今我已衰翁
　　送林謙之司業出為桂路提刑
兩眼起霄坐搔首偶不欣孤念元無感懷我同社人昨
日林先生抱經出成均初聞為渠喜忽悟誰我親緬然
記宿昔夜欵水際門微月耿耿寂幽蛩慨涼新論詩煮
豆粥粥熟天已晨先生補天手萬象焉能春若非千載
仰却要今世珍望門舊傳業不在先生身雪前何有松
燬中諒非碈論思尺有咫法去曽逡巡誰言我無耳老
矣未有聞先生又舍我離别尚足云桂山玉筍立桂水
羅帶紋得句能寄似不須持嶺雲
　　送丁子章將漕湖南三首
嶽麓猿聲裏湖流鴈影邊自天持一節到日是新年身
退名逾重今稀古則然黄花非不好只是揷離筵
湖外遊曽漫荒餘好在麽山應依樣瘦民豈似田多不
是無風物其如費拊摩人言補外樂且道定如何
半世行天下同心寡友生故人今又去此意向誰傾白
髮三更語青燈一㸃明看渠還玉署老我正歸耕
　　送葉叔羽寺丞持節淮東二首
呼酒東西玉探梅南北枝相逢長不欵此别有餘思古
道寒如水吾儕髩已絲一生商略此更待贈臨岐
煮海誰為祟沿淮困不勝民思賢使者帝遣大農丞玉
節寒侵斗牙檣凍作氷來歸聞早著紫禁要渠登
　　送陳行之寺丞出守南劔(甲午/)
甫爾丞農扈翩然牧劔津諸公誰不相有子㡬何人氣
節霜餘凛辭章玉樣新飛騰可輕料渠亦正青春
我召公先到公歸我亦行三年如夢爾一笑可憐生野
店縁山去春風並轡輕先愁饒水上話别若為情
　　别蕭挻之泉州二首
郎署春同宿州麾曉卜隣出山成底事藉手得斯人名
實今無對雲霄平致身再逢應互笑誰髮不如銀
八葉今成九一枝誰敢雙野人應補外賢者亦為邦夾
岸梅臨水孤帆雪湧江别愁纔半掬不遣我心䧏
　　甲午出知漳州晩發船龍山暮宿桐廬二首
一席清風萬壑雲送將華髮得歸身海潮也怯桐江淨
不遣濤頭過富春
道塗奔走不曽安却羨山家住得閒記取還山安住日
更忘奔走道塗間
　　攜家小歇嚴州建德縣簿㕔曉起
不堪久客只思歸曉起巡簷强撚髭偶聽梅梢啼一鳥
舉頭立看獨多時
　　積雨小霽暮立捲書亭前二首
報晴底用暮寒為薄薄春衫横見欺似有如無風細甚
栁絲無頼恰先知
淡紫斜陽嫰碧天一春今夕始開顔看山偶忘歸來却
月到西廊第二間
　　虞丞相挽詞三首
負荷偏宜重經綸别有源雪山真將相赤壁再乾坤奄
忽人千古凄涼月一痕世無生仲達好手未須論
保爽方為左希文自請西不勞三尺劔已辦一丸泥已
矣歸黄壤傷哉夢白雞清風誰作誦何石不天齊
一老堂堂日諸賢得得來但令元氣壯不慮塞塵開名
大天難著人亡首忍回東風好西去吹淚到泉臺
　　南溪山居秋日睡起
客至從嗔不著冠起來信手攬書看小蜂得計欺儂睡
偷飲晴窗硯滴乾
　　秋書二首
一年强半走塵埃觸熱還山亦快哉幸自西風歸較早
却教秋暑伴將來
追涼能到竹溪無隔水斜陽未肻晡剩暑不䝉蕉扇扇
細雲聊倩月梳梳
　　感秋
舊不愁秋只愛秋風中吹笛月中樓如今秋色渾如舊
欲不悲秋不自由
　　乙未和楊謹仲教授春興
歸歟還復換年芳不分寒梅惱石腸黄㡌政堪供短棹
白頭可更獻長楊忽逢社裏催搜句安得花邊對舉觴
天上含香有知已彈冠端復為王陽
　　寄廣東提刑林謙之司業
玉節星槎下九天祝融海若讓雲烟故人一别還三嵗
新句如今更㡬篇憶昨侍班南内否論詩看雪未央前
夢中若箇韶州路庾嶺梅花正可憐
　　送客夜歸呈蕭岳英縣丞
並舍頻過亦㡬曾却因送客得同行風船逆水四十里
雪屋吹燈三二更老去病身禁底苦向來危宦若為情
天台香火儂當覓且伴先生學(缺/)生
　　二月望日
海棠著意喚詩愁桃李纔開又落休小雨輕風春一半
去年今日在嚴州
　　初夏三絶句
麥黄秧碧百家衣已熱猶寒四月時雨後覓春無一寸
薔薇花發釅燕脂
手種琅玕劣十年今年新筍不勝繁不知明早添多少
日暮閒來數一番
竹間露重午方乾松裏雲深夏亦寒只道一溪無十里
為誰百屈更千盤
　　行圃
薤本新痕割復齊豆苗初葉合仍離鸎聲政好還飛去
不為詩人更許時
　　看筍六言
筍如滕薛爭長竹似夷齊獨清只愛錦綳滿地暗林忽
兩三莖
　　農家六言
揷秧已盖田面疎苖猶逗水光白鷗飛處極浦黄犢歸
時夕陽
　　出居
髩秃猶云少書多却道窮柴門疎竹處茅屋萬山中幽
夢時能憶閒題底要工不知蟬報夏為復自吟風
　　有歎
老來無面見毛錐猶把閒愁付小詩君道愁多頭易白
鷺鷥從小髩成絲
　　梅熟小雨
風從獨樹忽然來雨去前山逺却迴留許枝間慰愁眼
兒童抵死打黄梅
　　書王右丞詩後
晩因子厚識淵明早學蘇州得右丞忽夢少陵談句法
勸㕘庾信謁陰鏗
　　待次臨漳諸公薦之易地毗陵自愧無濟劇才上
　　　章丐祠
亦豈真辭禄誰令自不才更須三釡戀未放兩眉開道
我今貧却何朝不飲來商量若為可杜宇一聲催
　　梔子花
樹恰人來短花將雪樣看孤姿妍外淨幽馥暑中寒有
朶篸瓶子無風忽鼻端如何山谷老只為賦山礬
　　秋興
宿有青霞願惟應白鷺知風烟聊晩望山水入秋宜老
裏還多病貧中却頼詩浪愁餘熱在㑹自有涼時
　　中秋與諸子果飲
㡬年今夕一番逢千古何人此興同酒入銀河波底月
笛吹玉桂樹梢風莫言秋色無多巧淨洗清光也費工
老子病來渾不飲如何頻報緑尊空
　　釣雪舟倦睡
　予作一小齋狀似舟名以釣雪舟予讀書其間倦睡
　忽一風入户撩瓶底梅花極香驚覺得絶句
小閣明窗半掩門看書作睡政昏昏無端却被梅花惱
特地吹香破夢魂
　　雪夜望月
人靜蛩喧天欲霜不眠獨自步風廊閒看月走仍雲走
知是雲忙復月忙
　　瓶中梅花長句
幽人蚤作月滿堦月隨幽人登船齋推門欲開猶未開
猛香排門撲我懷徑從臭孔上濯頂拂拂吹盡髪底埃
恍然墮我衆香國欲問何祥無處覓冥搜一室一物無
瓶裏一枝梅的皪平生為梅到斷腸何曽知渠有許香
夜來偶忘挂南窗貯此幽馥萬斛强却憶去年西湖上
錦屏下瞰千青嶂谷湥梅盛一萬株千頃雪波浮欲漲
是時雨後初開前日灮烘花香作烟政如新火炷博山
烝出沉水和龍涎醉登絶頂撼疎影掇葉餐花照氷井
蜀人老張同舍郎喚作謫仙儂笑領如今茅屋卧山村
更無載酒來叩門一尊孤斟懶論文猶有梅花是故人
(去年今月予既得麾臨漳朝士餞予髙㑹于西湖上釗/寺滿谷皆梅花一望無際絶頂有亭牓曰錦屏予獨倚)
(一株缺極摘花嚼之同舍張監簿蜀人名珖/字君玉缺        勝如許謂非謫仙可乎)
　　鈎雪舟中霜夜望月
溪邊小立苦待月月知人意偏遲出歸來閉户悶不看
忽然飛上千峰端却登釣雪聊一望氷輪正挂松柯上
詩人愛月愛中秋有人問儂儂掉頭一年月色只臘裏
雪汁揩磨霜水洗八荒萬里一青天碧潭浮出白玉盤
更約梅花作渠伴中秋不是欠此段
　　梅花下小飲
今年春在臘前回怪底空山早見梅數㸃有情吹面過
一花無頼背人開為攜竹葉洗瓊樹捉折氷葩浸玉盃
近節雨晴誰料得明朝無興也重來
　　幽居三詠
　　　釣雪舟
青鞋黄帽綠蓑衣釣雪舟中雪政飛歸自嚴州無一物
扁舟載得釣臺歸
　　　雲卧菴
十年兩袖軟紅塵歸濯滄浪且幅巾不是白雲留我住
我留雲住卧閒身
　　　誠齋
浯溪見子紫巖回獨笑春風儘放懷漫向世人談昨夢
便來喚我作誠齋
　　郡中送春盤
餅如繭紙不可風菜如縹茸劣可縫韭芽捲黄苣舒紫
蘆菔削氷寒脫齒卧沙壓玉割紅香部署五珍訪詩腸
野人未見新厯日忽得春盤還太息新年六十奈老何
霜鬚看鏡㡬許多麴生嗔人不解事且為春盤作春醉
　　臘裏立春蜂蝶輩出
嫩日催青出凍荄小風吹白落疎梅殘冬未放春交割
早有黄蜂紫蝶來
　　丙申嵗朝
椒盤又頌一年初多拜猶欣未要扶山色長供青篛笠
春光不為白髭鬚仙家風土閒中是嵗後鸎花報早無
人事馳驅不須歎倦來添得睡工夫
　　贈劉景明來訪
研席相從昔少年白頭誰信兩蒼然來從八桂三湘外
憶折雙松十載前告我明朝還又别對牀終夕不成眠
交游存沒休休說且為梅花釂玉船
　　和彭仲莊對牡丹上酒
病身無伴卧空山石友相從慰眼寒呼酒撚花談舊事
牡丹匹似夢中看
　　暮春小雨
宿酒微醒尚小醺似癡如病不多欣深深池沼輕輕雨
獨倚闌干看水紋
　　夏日絶句
不但春妍夏亦佳隨縁花草是生涯鹿葱解挿纖長柄
金鳯仍開最小花
　　小池
泉眼無聲惜細流樹陰照水愛晴柔小荷纔露尖尖角
早有蜻蜓立上頭
　　題劉伯山蕃殖圖二首(畫禾黍桂菽麥/)
老子平生只荷鋤誤擕破硯到清都歸來荒盡西疇却
媿見劉家蕃殖圖
黄雲翠莢雜𤣥珠上熱今年不負渠説似田家早收拾
一番風雨一番疎
　　極暑登釣雪
暑中北閣望南窗將謂南窗分外涼到得南窗還更熱
笑渠和蕊落幽香
　　聽雨
歸舟昔嵗宿嚴陵雨打疎篷聽到明昨夜茅簷疎雨作
夢中喚作打篷聲
　　中秋前二夕釣雪舟中靜坐
月到南窗小半扉無生始覺室生輝人間何處氷壺是
身在氷壺却道非
去嵗中秋政病餘愛它月色强支吾今年老矣差無病
後夜中秋有月無
　　晩興
雙井茶芽醒骨甜蓬萊香燼倦人添蜘蛛政苦空庭濶
風為將絲度别簷
　　約劉彦純㑹建安寺
解后何時可平章後月涼前朝來一夕古寺作重陽白
酒多多載黄花急急香遣詩愁已遣何況更連牀
　　送客山行
嶺雲烏作小涼天山店重來憶去年獨樹丹楓誰不見
何須更立萬松前
　　秋月
夜氣涼於水髙齋可當樓方(缺/)除却月此外更無秋寒
入蘭心勁光隨菊脚流惟愁清不極清極却成愁
　　雨夜
嵗晩能無感詩成只獨哦螢光寒欲淡秋雨暮偏多伴
老貧無恙留愁酒貴麽吟蟲將落葉為我相還歌
　　秋雨歎十解
雨入秋宵滴到明不知有意復無情若言不攪愁人夢
為許千千萬萬聲
霖霖滴滴未休休不解教儂不白頭却把窮愁比秋雨
猶應秋雨少於愁
濕侵圑扇不能輕冷逼孤燈分外明蕉葉半黄荷葉碧
兩家秋雨一家聲
厭聴㸃滴井邊桐起看空濛一望中横著東山三十里
真珠簾外翠屏風
籬下黄花最恨它金鈿香少淚痕多仙人解補銀河漏
天上無泥奈許何
老子愁來只苦吟一吟一歎為秋霖居人只道秋霖苦
不道行人泥更深
晝落無聲夜有聲只堪醉聴不堪醒簷牙半㸃能多少
滴入苔堦一寸青
曉起窮忙作麽生雨中安否問秋英枯荷倒盡饒渠著
滴損蘭花太薄情
似霧如塵有却無須臾密密復疎疎忽忘九月清霜曉
喚作濛濛二月初
不是簷聲不放眠只將愁思壓衰年道他滴瀝渾無賴
不到侯門舞袖邊
　　寄題王國華環秀樓
平地看山山絶低上樓山色逐層竒不知山與樓爭長
為復樓隨山脚移
　　晩步
半疋輕烟束翠山一梳寒月印青天坐憎野燒無端甚
直上髙林杳靄邊
　　燈下讀山谷詩
天下無雙雙井黄遺編猶作舊時香百年人物今安在
千載功名紙半張使我詩篇如許好關人身事亦何嘗
地爐火煖燈花喜且只移家住醉鄉
　　探梅
山間幽步不勝竒政是㴱寒淺暮時一樹梅花開一朶
惱人偏在最髙枝
　　劉村渡二首
隔岸輕舟不可呼小橋獨木有如無落松滿地金釵瘦
逺樹黏天菌子孤
曠野風從脚底生逺峰頂與額般平何人知道誠齋叟
獨著駝裘破雨行
　　曽達臣挽詞
議論千千古胷懷一一竒非關時棄我不肻我干時老
鶴雲間意長松雪外姿平生獨知命冷眼看人癡
　　晩春即事二絶
尺許新條長杏栽丈餘斑笋出墻隈浪愁草草酴醿過
不道婷婷芍藥來
樹頭吹得葉冥冥三日顛風不小停只是向來枯樹子
知他那得許多青
　　故少師張魏公挽詞
出畫民猶望回軍敵尚疑時非不吾以天未勝人為自
别知何恙從誰話許悲一生長得忌千載却空思
　　題釣臺
斷崖初未有人蹤只合先生著此中漢室已無一坏土
釣臺今是幾春風
同學書生已冕旒未將換與一羊裘子雲到老不曉事
不信人間有許由
　
　
　
　
　
　
　宋詩鈔卷七十一
欽定四庫全書
　宋詩鈔卷七十二
　　　　　　　　　内閣中書舍人吴之振編
　楊萬里荆溪集鈔
　　丁酉四月一日之官毘陵舟行阻風宿椆陂江口
蟲聲兩岸不堪聞把燭銷愁且一尊誰宿此船愁似我
船篷猶帯燭煙㾗
千里江山一日程岀山似被北風嗔東窗水影西窗月
併照船中不睡人
　　餘干泝流至安仁
半篙新漲滿帆風兩岸千山一抹中慙愧擢郎能袖手
若非袖手更無功
　　宿小沙溪
樹補山煙補缺雲風搖花雨作香塵綠楊儘道無情著
何苦垂條拂路人
諸峰知我厭泥行捲盡癡雲放嬾晴不分竹梢含宿雨
時將殘㸃滴寒聲
　　玉山道中
村北村南水響齊巷頭巷尾樹陰低青山自負無塵色
盡日殷勤照碧溪
　　過招賢渡
　余昔歲歸舟經此水涸舟膠旅情甚惡
歸舟曾被此灘留說著招賢夢亦愁五月雪飛人不信
一來灘下看濤頭
一江故作兩江分立殺呼船隔岸人桞上青蟲寧許劣
垂絲到地却回身
倦游客子自無聊不是江山景不饒危岸崩沙新改路
斷渠横石自成橋
岸上行人莫歎勞長年三老正呼號也知灘惡船難上
仰踏桅竿卧看篙
　　舟過徳清
人家兩岸柳陰邊出得門來便入船不是全無最佳處
何窗何戸不清妍
　　舟泊吳江
江湖便是老生涯佳處何妨且泊家自汲松江橋下水
垂虹亭上試新茶
東是吳江西太湖長橋横截萬尋餘江妃舞倦凌波襪
玉帯圍腰攬鏡初
　　暮立荷橋
欲問紅蕖幾莟開忽驚浴罷夕陽催也知今夕來差晩
猶勝窮忙不到來
　　秋熱追凉池上
圃逈人全寂池清慮自消萍根微著水荷葉欲穿橋今
歲知何故秋陽爾許驕追凉猶有處此老未無聊
　　蠟梅
天向梅梢别出竒國香未許世人知殷勤滴蠟緘封却
偷被霜風折一枝
　　登淨遠亭
池氷愛日未全開旋旋波㾗百皺來野鴨被人驚得慣
作羣飛去却飛回
　　戊戌正月二日雪作
雪與新春作伴回擣霜爲片電爲埃只愁雪虐梅無奈
不道梅花領雪來
夢回紙帳怪生寒童子傳呼雪作團已被曉風融作水
頭巾不裹起來看
　　戲贈子仁姪
小阮新來覓句忙自攜破硯汲寒江天公念子抄詩苦
借與朝陽小半窗
　　雪夜㝷梅
去年看梅南溪北月作主人梅作客今年看梅荆溪西
玉爲風骨雪爲衣臘前欲雪竟未雪梅花不慣人間熱
横枝憮悴涴晴埃端令羞靣不肯開縞裙夜訴玉皇殿
乞得天花來作伴三更滕六駕海神先遣東風吹玉塵
梅仙曉沐銀浦水氷膚别放瑤林春詩人莫作雪前看
雪後精神添一半
　　雪霽出城
梅於雪後較多花草亦晴初忽幾芽河凍落㾗餘一寸
殘氷閣在柳根沙
　　正月十九日五更詣天慶觀謝雪聞都下尺雪旬
　　　日而毗陵三四微雪而已
元宵風物又䦨殘閉閣何曾出一看尚覺燭光欺病眼
旋添衣著試春寒中都尺雪逾旬許此地飛花逐片乾
不待珠宮香火了海風吹上紫金盤
　　寒夜不寐
雪入迎春鬢茶醒學古胸夢回霜滿屋吟到月斜鐘
　　小飲俎豆頗備江西淮浙之品戲題
滿盤山海眩芳珍未借前籌已嚥津鱟醬子魚總佳客
玉狸黄雀是鄕人
味含霜氣洞庭柑鮓帯桃花楚水􁖊春暖著人君㑹否
不教淮北過江南
　　雨霽
雨爲梅花遣盡塵柳勾日影自傳神不須苦問春多少
暖幕晴簾總是春
　　春暖郡圃散策
已覺朝來退裌衣日光風力軟如癡倩誰留許春寒著
更放梅花住少時
萱草行間過履絇杏花影裏散文書秋風遣我疎團扇
又被春風遣喚渠
春禽處處講新聲細草欣欣賀嫩晴曲折遍穿花底路
莫令一歩作虛行
　　燒香七言
琢瓷作鼎碧於水削銀爲葉輕如紙不文不武火力匀
閉閤下簾風不起詩人自炷古龍涎但令有香不見煙
素馨忽聞抺利折低處龍麝和沉檀平生飽識山林味
不奈此香殊娬媚呼兒急取烹木犀却作書生眞富貴
　　書齋夜坐
棐几吹燈丈室虚隔牕雨㸃響堦墀胡牀枕手昬昬著
臥聽兒童讀漢書
酒力欺人正作眠夢中得句正醒然寒生更㸃當當裏
雨在梅花蔌蔌邊
　　二月十四日梅花
雨打知無那春暄絶不禁小風千㸃雪落日一鬚金樹
勁春猶瘦花寒暮更明平生豈無句此外不須清
　　水仙花
額間拂殺御袍黄衣上偷將月姊香待倩春風作媒却
西湖嫁與水仙王
開處誰爲伴蕭然不可觀雪宮孤弄影水殿四無人
　　夜坐
背壁青燈觀讀書窺牕素月喚看渠向來諸老端何似
未必千年便不如春後春前雙雪髩江南江北一芽廬
只愁夜飲無供給小雨新肥半圃蔬
　　新柳
柳條百尺拂銀塘且莫深青只淺黄未必柳條能蘸水
水中柳影引他長
　禱雨報恩因到翟園
霧氣初迎日脚開春光偏傍柳邊回寒暄消息何人㑹
十指今朝出袖來
　　垂絲海棠
無波可照底須窺與柳爭嬌也學垂破曉驟晴天有意
生紅新曬一絇絲
　　送羅永年西歸
梅蒼香邊踏雪來杏花雨裏帯春回明朝解纜還千里
今日看花更一杯誰遣文章太驚俗何緣塲屋不遺才
南溪鷗鷺如相問爲報春吟費麝煤
　　讀唐人及半山詩
不分唐人與半山無端横亂對詩壇半山便遣能叅透
猶有唐人是一關
　　春興
著盡工夫是化工不關春雨更春風已拚膩粉塗雙蝶
更費雌黄滴一蜂
　　春曉
風光明淑奈渠何非暖非寒直是和春到千花俱有分
海棠獨自得春多
　　米囊花
鳥語蜂喧蝶亦忙爭傳天詔詔花王東皇羽衛無供給
探借春風十日糧
　　曉寒
黯黯輕寒淡淡陰遊人便覺減行春春風也解嫌蕭索
自送鞦韆不要人
春光喚入百花叢寒力平欺兩鬢蓬吹亂衆紅還復整
海棠却不怕春風
　　上已
上已春陰政未開寒牕愁坐冷如灰凍蠅觸紙飛還落
仰靣翻身起不來
雨冷風酸數日強老懐不可更禁當春寒幸自將歸去
喚取重來是海棠
正是春光最盛時桃花枝映李花枝鞦韆日莫人歸盡
只有春風弄彩旗
　　寒食雨作
雙燕衝簾報禁煙喚驚晝夢聳詩肩晩寒政與花爲地
曉雨能令水作天桃李海棠聊病眼清明寒食又來年
老來不辦琱新句報答風光且一篇
　　寒食相將諸子遊翟園
鹿蔥舊種菊新栽幽徑深行忘却回忽有野香㝷不得
蘭於石背一花開
柳條老去尚青鮮下有清渠遶野田波面落花相趂走
避風爭泊岸傍邊
兒曹健走儘從渠老脚微酸半要扶未委前頭花好否
且令蜂蝶作前驅
三月風光一歲無杏花欲過李花初柳絲自爲春風舞
竹尾如何也學渠
荆溪老守底風流哦就千詩一笑休天欲做春無去處
只堆濃綠柳梢頭
　　三月十日
纔看桃李錦成圍忽便園林綠作堆遠草將人雙眼去
飛花引蝶過墻來簿書節裏無多著懐抱朝來得好開
已是七分春去了何須鳥語苦相催
　　清明雨寒
整冠忽見鏡中霜挽樹渾無蒂上香已貯春愁過萬斛
更令細細著升量
桃李一空春已歸不須更待絮飛時閉門獨琢春寒句
只有輕風細雨知
莫嫌細雨苦飄蕭政要寒聲伴寂寥杏葉猶疎不成響
且將紙瓦當芭蕉
風欹衆柳自成妍雨泣殘花不忍看急喚麴生當杏子
及渠小苦未生酸
　　題山莊草蟲扇
風生蚱蜢怒鬚頭紈扇圍圓璧月流三蝶商量探花去
不知若个是莊周
　　清明果飲二首
南溪清酒碧於江北地鵝梨白似霜頽却老人山作玉
更加食邑醉爲鄉春光如許天何負雨㸃殊疎燕不妨
絶愛杞萌如紫蕨爲烹茗椀洗詩腸
深著爐香淺著杯杯行儘緩莫敎催可憐花樹渾無賴
下却簾鈎也入來雪藕新將削氷水蔗霜只好㸃青梅
明年寒食還家去却憶荆溪花正開
　　次李倅子壽郡集詩韻
蒼碧新煎第二泉博山深炷古龍涎草𤣥顧我非揚子
能賦如公是仲宣詩社自甘編下戸醉鄉何苦不開邊
窮州地主慙司業不解時時與酒錢
　　櫻桃
櫻桃一雨半彫零更與黄鸝翠羽爭計㑹小風留紫脆
殷勤落日弄紅明摘來珠顆光如濕走下金盤不待傾
天上薦新舊分賜兒童猶解憶寅清(予舊在奉常孟夏/太廟薦櫻桃禮官)
(各分賜四籃奉/常有寅清堂)
　　多稼亭前兩檻芍藥紅白對開二百朶
紅紅白白定誰先嫋嫋娉娉各自妍最是倚欄嬌分外
却緣經雨意醒然晩春早夏渾無伴暖豔晴香正可憐
好爲花王作花相不應只遣侍甘泉(論花者牡丹/王芍藥近侍)
　　六月六日小集
新蟬聲澁亦無多強與嬌鶯和好歌盡日舞風渾不倦
無人奈得柳條何
　　登多稼亭曉望
風不能銷曉霧痕天猶未放宿雲根城腰摺處纔三徑
山觜前頭别一村
　　午熱登多稼亭
矮屋炎天不可居高亭爽氣亦元無小風不被蟬餐却
合有些凉到老夫
御風不必問雌雄只有炎風最不中却是竹君殊解事
炎風篩過作清風
　　臥治齋晩坐
閉戸坐不得開牕竚微凉樹林蔭白日几研生筆光信
手取詩卷細哦三數章初披頗欣愜再覽忽感傷廢卷
不能讀起行遶胡牀古人恨如山吾心澄於江本不與
彼謀云何斷我腸感罷翻自笑一蟬催夕陽
　　憇懐古堂
新葺懐古堂舊臨郭璞池去歲夏徂秋無日不此嬉茨
菇無暑性芙蕖有凉姿今年池水乾老子來遂稀豈惟
來不留亦復去靡思朝來偶一到又覺景物竒水含霽
後光荷於風處欹便有白鷗下驚起翠羽飛方池灧牕
東長池横簷西紅綠向背看觴詠朝夕宜此堂初無情
此池諒何知如何渉斯世乖逢亦有時
　　望雨
雲興畫山頂雨放太湖脚初愁望中遠忽在頭上落白
羽障烏巾衣袖已沾渥歸來看簷溜如㵼萬仞壑霆裂
大瑤甕電縈濕銀索須臾水平堦花塢濕半角定知秧
疇滿想見田父樂向來春夏交旱氣亦太虐山川已徧
走雲物竟索莫雙髩愁得白兩膝拜將剝早知今有雨
老懐狂作惡
　　聞一二故人相繼而逝感歎書懐
故人昔同朝與遊毎甚歡豈緣勢利合相得文字間有
頃各補外不見今六年我來荆溪上敲榜索租錢故人
復雙入飛上青雲端我雖世味澹羡心能恝然忽傳故
人去得書墨未乾又傳故人亡驚悼摧肺肝鼎貴良獨
佳安貧未遽賢向以我易彼安知不作難今以彼易我
試問誰當慳如何捐此軀必要博好官顧謂妻與子官
滿當歸田我賤汝勿羞我貧汝勿歎從汝丐我身百年
庶團欒妻子笑答我脩短未易言富貴必速殞郭令當
夭殘貧賤果永算顏子壽必延我復答渠道薄命我自
憐我福肯如郭我徳敢望顏造物本嗇與我乃多取旃
借令彼不怒退者我獨安汝言自有理我意不可還
　　晩歩追凉
老眼偏明遠岫孤夕陽故遣樹陰疎蟬鳴葉底無㝷處
隨意閒行偶見渠
風不須多只是凉穿花度柳到人傍細吹病耳颼颼響
徐弄輕衫拂拂長
　　曉坐荷橋
四葉青蘋照綠池千重翠蓋䕶紅衣靖蜓空裏元無見
只見波間仰靣飛
碧玉山邊白鳥鳴綠楊風裏翠荷聲草花踏碎敎人惜
爲勒芒鞋欵欵行
簾影窺池到藕根水光爲我弄朝暾魚兒解作晴天雨
波面吹成落㸃痕
　　池亭
小沼纔堦下孤亭恰水邊揩磨一玉鏡上下兩青天可
惜無多水難堪著釣船今年非不暑毎到毎醒然
　　凝露堂前紫薇花兩株毎自五月盛開九月乃衰
似癡如醉弱還佳露壓風欺分外斜誰道花無紅百日
紫薇長放半年花
　　暮雨既霽將兒輩登多稼亭
一霎滂沲一霎晴簷間㸃滴尚殘聲水將樹影亂揉碎
月與日光相對明試數六宵還五雨坐令夏熱作秋清
兒曹小住休歸去更聽風蟬子細鳴
　　苦熱登多稼亭
日脚斜紅欲暮天倚欄垂手弄雲煙兩行相對樹如許
一葉不搖風寂然剩欲啜茶還罷去却愁通夕不成眠
黒絲半把垂天外白雨初生遠嶺邊
吏散庭空便倘然不須休日始偷閒鷗邊野水水邊屋
城外平林林外山偶見行人回首却亦看老子立庭間
暮蟬何苦催歸急只待凉生月半環
　　暮熱遊荷池上
細草搖頭忽報儂披襟攔得一西風荷花入暮猶愁熱
低靣深藏碧傘中
　　月下果飲
恰則天方暮如何月正中一年無此熱今夕絶無風早
藕凝鬆雪新菱剝釅紅醉鄉堪避暑只合著衰翁
　　梳頭有感
身在荷香水影中曉凉不與夜來同且抛書册梳蓬髩
移轉胡牀受小風
同郡同年摠八人七人零落一人存如何獨立薫風裏
猶恐霜華㸃髩根
　　晚凉散策
飯餘浴罷趂凉行偶憇池頭最小亭醉倚胡牀便成睡
夢聞荷氣忽然醒
　　閏六月立秋後暮熱追凉郡圃
夏欲盡頭秋欲初小凉未苦爽肌膚夕陽幸自西山外
一抹斜紅不肯無
　　静坐池亭
胡牀倦坐起凭欄人正忙時我正閒却是閒中有忙處
看書纔了又看山
　　秋暑
半柳斜陽半柳陰一蟬飛去一蟬吟岸巾亭子鈎欄角
送眠江村松樹林
　　讀白元長慶二集詩
讀過元詩與白詩一生少傅重㣲之再三不曉渠何意
半是交情半是私
　　瓶中紅白二蓮
紅白蓮花共玉瓶紅蓮韻絶白蓮清空齋不是無秋暑
暑被花銷斷不生
㨂得新開便折將忽然到晚斂花房只愁花斂香還減
來早重開别是香
白蓮半莟未開時看作紅蓮更不疑到得欲開渾别了
玉膚洗退淡胭脂
　　早起
不分老鈴下苦來驚我眠要知甘寢處最是欲明天未
了公家事難消月俸錢坐曹臨訟罷殘燭正熒然
　　感秋
今歲五十二豈爲年少人荷凉欣暑退蟬苦怨秋新澹
慮翻成感彫詩不著塵小兒知得句欲掉小烏巾
南國初凉日東吳欲盡頭露荷幽馥曉雲日淡光秋也
愛西風爽其如半老休蟬聲與蛩響計㑹兩催愁
　　雨後清曉梳頭讀書懐古堂
宿雨猶凉在晨陰欲霽初移牀近秋水正靣對芙蕖團
扇凄無彩生衣凛覺疎欲歸仍小住更讀數行書
　　檜徑曉歩
雨歇林間凉自生風穿徑裏曉逾清意行偶到無人處
驚起山禽我亦驚
　　謝尤延之提舉郎中自山間惠訪長句
淮南使者郎官星瑞光夜燭荆溪清平生龎公不入城
令我折却屐齒迎交遊雲散别如雨同舍諸郎半爲土
二老還將兩髩霜三更重對孤燈語向來南宮綾錦堆
南牕北牕桃李開先生誦詩舌起雷一字不似人間來
剡藤染出梅花賦句似梅花花似句幾年金鑰秘銀鉤
玉􁫁不施恐飛去秋風呼酒荷邊亭主人自醉客自醒
儂能痛飲渠不飲飲與不飲俱忘形髩今如霜心如水
功名一念扶不起儂歸螺山渠惠山來歲相思二千里
　　秋懐
隨分哦詩足散愁老懐何用更㝠搜聿來胥宇蟻移穴
無以爲家燕入秋蓋世功名吹劔首平生憂患淅矛頭
從今歸去便歸去未到無顏見白鷗
　　新凉感興
初退生衣進熟衣新凉只與睡相宜草爭人迹微疎處
荷怯秋風欲動時又是一年將過眼如何兩髩不成絲
中元節後新來懶草册纔抄第二詩
　　中秋前一夕攜酒與子仁姪登多稼亭
月忽飛來墮我傍我還飛入月中央如何桂樹許多影
不隔氷輪些子光自古中秋多苦事非風即雨斷人腸
醉來不信寒欺酒露濕杯盤凍作霜
　　重九前五日再遊翟園
翟園不到纔幾日寒梢冷葉秋蕭瑟只有黄花數㸃明
上照青松下蒼石記得春頭來此嬉梅花太瘦杏花肥
巷南巷北皆春色恰似吾人年少時忽怪翟園許多老
園應笑我衰容早來歲春光更一來我衰依舊園還少
　　速子仁姪南歸
酒爲吾人綠花知九日黄風燈秋焰冷霜雁夜聲忙愛
子文無對嗟予老更狂相分即相見不待半年強
再歲來相欵三杯忽語離忍將衰老淚滴作送行詩子
去儂猶住身留夢亦隨南溪舊風月千萬寄相思
　　食老菱有感
幸自江湖可避人懷珠韞玉冷無塵何須抵死露頭角
荇葉荷花老此身
　　醉吟
古人亡古人在古人不在天應改不留三句五句詩安
得千人萬人愛今人只笑古人癡古人笑君君不知朝
來暮去能幾許葉落花開無盡時人生須要印如斗不
道金槌椌渠口身前只解皺兩眉身後還能更杯酒李
太白阮嗣宗當年誰不笑兩翁萬古賢愚俱白骨兩翁
天地一清風
　　懐山莊子仁姪
危亭獨上忽徬徨欠箇山莊墮我傍却是向來相聚日
老懐未解憶山莊
吾家小阮未西歸日日相從郡圃嬉黄菊拒霜今笑我
先生也有獨來時
　　晚登淨遠亭
簿書纔了晩衙催且上高亭眼暫開野鴨成羣忽驚起
定知城背有船來
　　黄菊
鸎様衣裳錢様裁冷霜凉露濺秋埃比他紅紫開差晩
時節來時畢竟開
　　晩登子城
鞋響秋霜後襟喧野日初寒溪半灣落遠樹一行疎老
矣端何苦歸哉不願餘終更猶半歲作麼度居諸
　　迓使客夜歸
去時岸樹日猶明歸到州橋月已昇水與天爭一輪玉
市聲人語兩街燈迎來送徃鬚成雪索筆題詩研欲氷
淨洗紅塵煩碧酒倦來不覺揰騰騰
病後霜威不見饒吟邊月色苦相撩重簾垂地寒猶入
畫燭無風影自搖誰遣塵埃空老去何曾鷗鷺不吾招
坐來已是愁無奈草露蟲聲政寂寥
起視青天分外青滿天一㸃更無星忽驚平地化成水
乃是月華光滿庭筆下何知有前輩醉來未肯赦空瓶
兒曹夜誦何書册也遣先生細細聽
病身已怯九秋凉也復移尊下砌傍只愛杯中都是月
不知身上幾多霜清愁舊覺天來遠寒夜新添歲様長
不是傍人俱欲睡老人無睡亦何妨
　　城頭秋望
秋光好處頓胡牀旋喚茶甌淺著湯隔樹漏天青破碎
驚風度竹碧匆忙
未得霜晴未是晴霜晴無復㸃雲生鷺鷥不遣魚驚散
移脚帷愁水作聲
　　生酒歌
生酒清如雪煑酒赤如血煑酒不如生酒烈煑酒只帯
煙花氣生酒不離泉石味石根泉眼新汲將麵米釀出
春風香坐上豬紅間熊白甕頭鴨綠變鵝黄先生一醉
萬事已那知身在塵埃裏
　　夜雨
幽人睡正熟不知江雨來驚風颯然起聲若山嶽摧起
坐不成寐萬感集老懐憶年十四五讀書松下齋寒夜
耿難曉孤吟悄無儕蟲語一燈寂鬼啼萬山哀雨聲正
如此壯心滴不灰即今踰知命已先十年衰不知後此
者壯心肯更回舊學日荒蕪書册乆塵埃聖處與天似
而我老相催坐念慨未已東牕晨光開
　　芭蕉雨
芭蕉得雨便欣然終夜作聲清更妍細聲巧學蠅觸紙
大聲鏘若山落泉三㸃五㸃俱可聽萬籟不生秋夕静
芭蕉自喜人自愁不如西風收却雨即休
　　苦吟
蟻無秋衣雁有裘霜天謀食各自愁雁聲寒死呌不歇
蟻膝凍僵行復休先生苦吟日色晩老鈴來催喫朝飯
小兒誦書呼不來案頭冷却黄􁊢麵
　　毘陵郡齋追憶鄉味
坐無黄雀牛尾狸荆溪日日思江西若無鵝梨與海錯
江西却恐思荆溪舊居江西不自惜到得荆溪却追憶
明年官滿歸江西却憶荆溪再難得江珍海錯各自竒
冬裘何曾羡夏絺鵝梨黄雀無不可荆溪江西不闗我
　　和張漢直
宛水吹波解舫齋南徐弔古上高臺岸巾過我燈前語
贈句清於月底梅對著酒船手持蟹管渠秋井骨生苔
壁間挂古難能許一斗百篇眞快哉
　　齋房戲題
長瓶舉我充自代短檠留人爲莫逆醉鄉無日不瓜時
書圃何朝無菜色欲從舉者便弹冠回顧石交難對席
子墨客卿善運籌更問渠儂决去留墨卿轉問子虛子
欲説還忘一笑休
　　太平寺水(郡人徐友畫清濟黄河/)
太平古寺劫灰餘夕陽惟照一墖孤得得來看還不樂
竹莖荒處破殿虛偶逢老僧聽僧話道是壁間留古畫
徐生絶筆今百年祖師相傳妙天下壁如雪色一丈許
徐生畫水纔盈堵横看側看只麼是分明是畫不是水
中有清濟一線波横貫萬里濁浪之黄河䨓奔電卷儘
渠猛獨清元自不隨他波痕盡處忽掀怒攪動一河秋
色暮分明是水纔是畫老眼向來元自誤佛廬化作金
柂樓銀山雪堆風打頭是身飄然在中流奪得太一蓮
葉舟僧言此畫難再覓官歸江西却相憶并州剪刀剪
不得鵝溪疋絹官莫惜貌取秋濤懸坐側
　　晩風寒林
已是霜林葉爛紅那禁動地晩來風寒鴉可是矜渠黠
踏折枯梢不墮風
樹無一葉萬梢枯活底秋江水墨圖幸自寒林俱淡筆
却將濃墨㸃棲烏
　　不寐聽雨
雨到中宵寂不鳴只聞風拂樹梢輕瓦溝收拾殘零水
併作簷間一滴聲
　　夜雨獨覺
枕上還鄉枕上回更更㸃㸃把人催雨將苔砌滴到曉
風揀荻簾疎處來毎到凋年毎多感不敎睡眼不曾開
來宵我識華胥路莫近茶甌近酒杯
　　夜聞風聲
作寒作暑無處避花落花開儘他意只有夜聲殊可憎
偏攪愁人五更睡幸自無形那有聲無端樹子替渠鳴
斫盡老槐與枯柳更看渠儂作麽生
　　鱟醬
忽有瓶罌至捲將江海來𤣥霜凍龜殼紅霧染珠胎魚
鮓兼蝦鮓奴才更婢才平章堪一飯斷送更三杯
　　節日新晴歸自天慶
初日明雁腹酸風迎馬頭如何一雨過添却滿城秋樓
觀色俱喜槐榆影獨愁節中公事少吏散得吾休
　　城上野歩用轆轤體
初勁無遺暖晴行失老懐葉飛楓骨立萍盡沼奩開路
好仍回首泥殘敢放鞋登臨不須盡留眼要重來
　　晚興
老來懐抱向誰開歲晚無花薦一杯處分新霜且留菊
辟差寒日早開梅只敎詩句清如雪看得榮名細似埃
管葛諸人端解事也曽遭我笑渠來
　　池亭雙樹梅花
開盡梅花半欲殘兩株晴雪作雙寒團欒遶樹元無見
只合池亭隔水看
　　多稼亭前小歩
櫻桃開過隔墻莟芍藥叢抽刺土芽最是蜜蜂無意思
忍將塵脚涴梅花
　　以糟蟹洞庭甘送丁端叔端叔有詩因和其韻
斗州只解寄鵝毛鼎肉何曽饋百牢驅使木奴供露顆
催科郭索獻霜螯鄉封萬戸只名醉天作一丘都是糟
却被新詩太清絶喚將雪虐更風饕
　　凍蠅
隔忩偶見負暄蠅雙脚挼挲弄曉晴日影欲移先㑹得
忽然飛落别忩聲
　　壕上書事
十里長壕展碧漪波痕只去不曽歸鷺鷥已飽渾無幹
獨立朝陽理雪衣
　　冬至前三日
故山千里幾時回又見初陽動琯灰酒不逢人還易醉
詩如得句偶然來
　　朝飯罷登淨逺亭
近水孤亭逈縈城一逕斜霜林烏鵲國氷岸鷺鷥家殊
覺冬曦暖還拈小扇遮傳呼惠山水來㵸建溪茶
　　近節
節裏非無事忙中自有閒因風煩白鳥折簡喚青山詩
卷一兩册齋房三四間興來長得句却道在塵寰
　　蠟梅
栗玉圓彫蕾金鐘細著行來從眞蠟國自號小黄香夕
吹撩寒馥晨曦透暖光南枝本同姓喚我作他楊
江梅珍重雪衣裳薄相紅梅學杏裝渠獨小叅黄面老
額間豔豔發金光
　　霜寒轆轤體
滴地酒成凍喧天鴉訴寒忩風經怒響簾日漏温痕偶
爾尋梅去其如駐屐難沙鷗脚不襪故故踏氷翻
　　晚晴獨酌
霜熟寒輕際晚時簾間過影一鴉歸夕陽端與誰為地
只照游塵絮様飛
　　城頭晩歩
古城秋後不勝荒人跡新行一逕長竹影已搖將午日
草根猶有夜來霜
　　懐古堂前小梅漸開
梅邊春意未全回淡日㣲風暗裏催近水數枝殊小在
一梢雙朶忽齊開生愁落去輕輕折不怕春寒得得來
腸斷故園千樹雪大江西處亂雲堆
隨意行穿翠篠林暗香撩我獨闗心遥看小朶不勝好
走近寒梢無處尋未吐誰知膚底雪半開猶䕶蕊頭金
老來嬾去渾無緒奈此南枝索苦吟
絶豔元非著粉團眞香亦不在鬚端何曽天上氷玉質
却怕人間霜雪寒枝似去年仍轉瘦花於來歲定誰看
老夫官滿梅應熟齒軟猶禁半㸃酸
揀得疎花折得回銀瓶氷水養教開忽然燈下數枝影
喚作忩間一樹梅歲律又殘還見在我頭自白不須催
相看姑置人間事嚼玉餐香嚥一杯
　　觀雪
坐有深來尺許強偏於薄暮發寒光半空舞倦居然懶
一㸃風來特地忙落盡瓊花天不惜封他梅蕊玉無香
倩誰細撚成湯餅換却人間煙火腸
　　雪晴
銀色三千界瑶林一萬重新晴天嫩緑落照雪輕紅兒
劣敲氷柱身清墮蕊宫何須師鮑謝詩在玉虛中
　　晴後雪凍
負暄尚覺日無功炙手仍愁火失紅本是雪前風作雪
却縁雪後雪生風四郊凍合如相約七日晴來不肯融
舊説醉鄉堪避暑避寒也合此鄉中
　　雪凍未解散䇿郡圃
積雪偏工霽後凝不妨冷極不妨清静聞簷滴元無雨
倒挂氷牙未怕晴獨往獨來銀粟地一行一歩玉沙聲
圃中散策饒君強敢犯霜風上古城
　　雪後十日日暖雪猶未融
地凍雪起立簷生氷倒垂日穿銀筍透風作玉山欹今
曉還差暖清寒退尚遲生愁便消去將底伴銀髭
　　寒雀
百千寒雀下空庭小集梅梢語晚晴特地作團喧殺我
忽然驚散寂無聲
　　雪夜候迎使客
六花不放一塵生晴後猶餘十日凝新月未光輸與雪
夜風儘冷只留氷候迎銀漢槎頭客挑盡玉蟲忩下燈
紙帳蒲團地爐暖自憐不及草菴僧
　　寄題石湖先生范至能叅政石湖精舍
萬頃平湖石琢成尚存越壘對呉城如何豪傑干戈地
却入先生杖履聲古往今來眞一夢湖光月色自雙清
東風不解談興廢只有年年春草生
　　郡圃殘雪
南風融雪北風凝晩日城頭已可登莫道雪融便無跡
雪融成水水成氷
城外城中雪半開逺峰依舊玉崔嵬池氷綻處纔如線
便有鴛鴦浮過來
　　梅露堂燕客夜歸
藥玉船中酒似空水沉煙上雪都融梅堂客散人初静
椽燭燒殘一尺紅
　　十二月廿一日迎春
星淡孤螢月一梳迎春早起正愁予土牛只解催人老
春氣自來何事渠官柳野梅殘雪後金幡玉勝曉光初
却思歸跨春山犢繭栗仍將挂漢書
　　正月三日驟暖多稼亭前梅花盛開
春被梅花抵死催今年春向去年回春回十日梅初覺
一夜商量一併開
却縁臘雪勒孤苦等待晴光灑麝囊小立樹西人不㑹
東風供我打頭香
　　歲之二日欲遊翟園因寒風而止
歲前問尋翟園梅不知作麽不肯開歲後遣人訪消息
春風一夜花初折老夫聞此喜欲顚小兒終夕不曽眠
南烹北果手自飣漆櫑銀瓶色相映千騎朝來塡㦸門
雙旌已復指梅園東風無端動地起横作清寒止遊子
老夫孤悶搔白頭小兒勸翁翁勿愁人言好事莫作意
雨妬風憎鬼神忌欲游不必言阻游不必計從今只揀
天色佳走就梅花求一醉
　　戲題所見
田家不遣兒牧豬老烏替作牧豬奴不羞卑冗頗得志
草根更與豬爲戲一烏驅豬作觳觫一烏騎豬作騏驥
騎之不穩驅不前坐看頑鈍手無鞭人與馬牛雖各様
一生同住烏衣巷叱聲啞啞喙欲乾豬竟不曉烏之言
騎者不從驅者鬭爭牛訟馬傍無救豬亦自食仍自行
一任兩烏雙鬭爭不緣一童逐烏起兩烏頃刻鬭至死
　　梅花下遇小雨
偶來花下聊散䇿落英滿地珠爲席繞花百匝不忍歸
生怕幽芳怨孤寂仰頭欲折一枝斜自挿白髩明烏紗
傍人勸我不用許道我滿頭都是花初來也覺香破鼻
頃之無香亦無味虛疑黄昏花欲睡不知被花薫得醉
忽然細雨濕我頭雨落未落花先愁三㸃兩㸃也不惡
未要打空花片休
　　落梅有歎
纔看臘後得春饒愁見風前作雪飄脱蕊收將熬粥吃
落英仍好當香燒
　　郡泊燕堂庭中梅花
林中梅花如隱士只多野氣無塵氣庭中梅花如貴人
也無野氣也無塵不疎不宻隨宜了旋落旋開無不好
珠簾遣風細爲吹畫簷䕶霜寒更㣲詩翁繞堦未得句
先送詩材與翁語有酒如澠誰伴翁玉雪對飲惟渠儂
翁欲還家即明發更爲梅兄留一月
　　雨後曉起問訊梅花
前日看梅風吹倒昨日看梅雨霑㡌近梅一日或再來
逺梅隔年纔一到夜來爲梅愁雨聲挑燈起坐至天明
不知消息平安否早來問訊還疾走横枝雨後轉清妍
玉容洗妝晨更鮮絶似孤山半峰雪不羡玉井十丈蓮
十事八九不如意人生巧墮天公計簿書海底白人頭
孤負江南風月秋憶昔少年命同社月裏傳觴梅影下
一片花飛落酒中十分便罰瑠璃鐘如今老病不飲酒
梅花也合憐衰翁
　　壕上感春
長壕無事不耐静若非織綃便磨鏡竹君不作五斗謀
風前折腰也如磬先生節裏城上嬉朝遊暮遊不肯歸
晴空大聲斗作惡萬鴉退飛一鴉落乃是黒風江北來
更將黒雲頭上堆翻手爲晴覆手雨自晴自雨何須怒
先生不妨且覓句挽之不來推不去坐看梅花一萬枝
化成粉蝶作團飛紛紛掠面收不得稍稍積砌吹還稀
落盡梅花天不管晩來許寒朝許暖一年待春春不回
一年探梅梅不開春回今纔幾許日梅間如何頓蕭瑟
少壯幾時奈老何落花未抵春愁多
　　觀小兒戲打春牛
小兒著鞭鞭土牛學翁打春先打頭黄牛黄蹄白雙角
牧童絲蓑笠青篛今年土脉應雨膏去年不似今年樂
兒聞年登喜不飢牛聞年登愁不肥麥穗即看雲作帚
稻米亦復珠盈斗大田耕盡却耕山黄牛從此何時閒
　　謝親戚寄黄雀
萬金家書寄中庭牘背仍題雙掩并不知千里寄底物
白泥紅印三十瓶甆瓶淺染茱茰紫心知親賓寄鄉味
印泥未開出饞水印泥一開香撲鼻江西山間黄羽衣
純錦被體白如脂偶然一念墮世網身挿兩翼那能飛
誤䝉諸公相俎豆月裏花邊一杯酒先生與渠元不疎
兩年眼底不見渠端能訪我荆溪曲願借前籌酌酃渌
　　得小兒夀俊家書
父子初别雙涙垂别我既久忘却思忽得一書喜且悲
恰似向來初别時汝翁在官縁索米吾兒在家勉經史
舉頭三千四百里亘山啼鳥偏入耳詩成自哦只自知
便風不敢寄吾兒汝望白雲穿却眼若得此詩恐腸斷
徑須父子早歸田粗茶淡飯終殘年
　　書莫讀
書莫讀詩莫吟讀書兩眼枯見骨吟詩个字嘔出心人
言讀書樂人言吟詩好口吻長作秋蟲聲只令君瘦令
君老君瘦君老且勿論傍人聽之亦煩惱何如閉目坐
齋房下簾埽地自焚香聽風聽雨都有味健來即行倦
來睡
　　春草
天欲遊人不踏塵一年一換翠茸茵東風猶自嫌蕭索
更遣飛花繡好春
年年春色屬垂楊金撚干絲翠萬行今歲草芽先得計
攙它濃翠奪它黄
　　小瓶梅花
梅蕚纔開已亂飛不堪雨打更風吹蕭蕭只隔忩間紙
瓶裏梅花摠不知
　　夜坐
繡簾無力䕶東風燭影何曽正當紅獸炭貂裘猶道冷
梅花不易立霜中
寒宵老眼只長醒蝴蝶頻催夢不成不是三更三四㸃
如何一睡到天明
　　鳩銜枝營巢樹間經月不成而去
鳩婦那知自不材樹陰疎處起樓臺可憐積木如山様
一桷何曽架得來
　　鵲營巢既成爲鳩所據
乾鵲平生浪苦心一年卜築一番新如何月下空三匝
宅子還將住别人
　　上元前大雪即晴
臘前三白已竒絶年後六花仍作圑纔定忽斜偏有思
欲消還凍不勝寒且留大地萬銀屋要伴青天孤玉盤
今歲上元君記取紅燈白月雪中看
　　郡中上元減舊例三之二而又迎送使客
紅錦芙蓉碧牡丹今番燈火減前番雪泥没膝霜風𦂳
也有遊人看上元
北使纔歸南使來前船未送後船催元宵行樂年年事
兒女嗔人夜不回
憶昔三衢看上元玉虹横貫水精簾窮州今日酸寒殺
老眼看來自不歡
兒時行樂幾時愁老去情懐懶出遊市上人家重時節
典釵賣釧買燈毬
不是東風巧剪裁如何春夜碧蓮開江城寂寞無歌舞
喚得梅花勸一杯
雪後樓臺欲暮時遊人只道上燈遲月輪貼至梅花背
錯認梅枝作桂枝
村裏風回市裏聲月中人看雪中燈滿城只道歡猶少
不道譙門冷似氷
　　郡圃杏花
小樹嫣然一兩枝晴薫雨醉摠相宜纔憐欲白仍紅處
政是㣲開半吐時得幸東風無忌對主張春色更還誰
海棠穠麗梅花淡匹似渠儂别様竒
逈出千花合受䧏不然受拜亦何妨行穿小樹㝷晴朶
自挽芳條臭暖香却恨來時差已晚不如清曉看新妝
朗吟清露溫風句惱殺詩翁只斷腸
　　華堂秀才著六經解以長句書其後
河圖三畫已剩著堯典萬言猶欠却向來潛聖天何言
六經非渠一手作杏花壇下撥不開天公更遣麒麐催
乾坤造化登青竹洙泗光芒付緑苔堂上書生眞苦相
蠧簡嚼穿渾不放屋上架屋更屋上後千萬年作何様
華元夜登子反牀華堂晨趨孔子堂當時浪説析骸骨
今日覃思雕肺腸華君將身博凍餒毛頴可憐彼何罪
君不見老農驅牛耕壠頭稻雲割盡牛亦休毛頴爲君
秃盡髪問君何時放渠歇短檠青燈明復滅
　　春夜孤坐
梅花雪後杏花風老靣逢春只強紅詩句行來行去裏
情懷不醉不醒中
　　休日城上
望中逺樹各依行春後新晴未斷霜池靣得風呈縐碧
梅鬚經雨褪危黄
　　東忩梅影上有寒雀往來
梅花寒雀不須摹日影描忩作畫圖寒雀解飛花解舞
君看此畫古今無
　　燒香
小閣疎櫺春晝長沉煙半穗弄輕黄老鈴略不知人意
故故搴簾放出香
　　探春
五日纔能一日來眼生方覺有春回向來日日頻來探
只道園花不肯開
　　晩晴
風吹㸃滴曉簷聲雲散朦朧晩日明楊柳染絲纔喜雨
梅花泣玉却祈晴
先生老態似枯禪解逅東風也欲顚纔雨更晴寒便暖
四時佳處是春天
　　理髪
髪脱心知不再生新年底急頓星星城邊老栁也欺我
春裏滿頭依舊青
　　晩照
閒對斜陽數隙塵何曽萬事一闗身湯瓶得火自相語
酒琖爲人先作春
　　新除廣東常平之節感恩書懐
已愧雙旌古晉陵更堪一節古羊城偶逢舊治年頻熟
忽署新銜手尚生山與君恩誰是重身如秋葉不勝輕
向來百鍊今繞指一寸丹心白日明
　　芥􁊢
茈薑馨辣最佳蔬蓀芥芳心不讓渠蟹眼嫩湯㣲熟了
鵝兒新酒未醒初棖香醋釅作三友露葉霜芽知幾鋤
自笑枯腸成破甕一生只解貯寒葅
　　辭滿代者未至
一麾來此恰三年到得終更分外難老眼看燈渾作暈
愁心得酒不成歡
　　行圃
摘杞搜枯梗攀花脫脆包蝶成新様粉栁送隔城梢
淡天薄日倦春遊蒼檜叢篁引徑幽忽有小風人未覺
薺花無數總搖頭
　　春半問歸雁
春光深淺没人知我正南歸雁北歸頭上一聲如話别
一生長是背人飛
　　毗陵辭滿出舍添倅㕔
小住丞㕔更一旬客魂先入故鄉春未離鼓角聲中夢
已是譙門外面人
　　寓倅㕔寒夜不寐
不堪斜雨打虛忩只願晴陽送曉光自是老人眠不著
近來春夜幾曽長樓頭吹動梅花曲夢裏猶疑燕寢香
道是宮居如客舍等閒一宿兩年強
　　遊翟園
花枝劣相絓人衣蜂子顚狂觸面皮一巷海棠千架錦
兩堤楊桞萬窩絲
　
　
　
　
　
　
　
　宋詩鈔卷七十二
欽定四庫全書
　宋詩鈔卷七十三
　　　　　　　　　内閣中書舍人吳之振編
　楊萬里西歸集鈔
　　初離常州夜宿小井清曉放舩
攔街父老不敎行出得東門已一更一事新來偏可意
夢中聞打放舩鉦
晨炊只煑野蔬湯更㨂鮮魚買一雙病眼未能禁曉日
西忩莫閉閉東忩
春旱愁人是去年如今説著尚心酸篙師莫遣舩遲著
見説蘇州好牡丹
　　雨中逺望惠山
准擬歸時到未遲歸時不到悔來時惠山不識空歸去
枉與常州作住持
　　舟中雨望
船忩深閉懶看書獨倚船門撚白鬚雨共長河織青錦
金錢暈上滴眞珠
　　曉經潘葑
油忩著雨光不濕東風忽轉西風急篷聲蕭蕭河水澁
牽舩不行人却立雨中篙師風墮笠潘葑未到眼先入
岸桞垂頭向人揖一時喚入誠齊集
　　惠山雲開復合
二年常州不識山惠山一見開心顏只嫌雨裏不子細
髣髴隔簾青玉鬟天風忽吹白雲坼翡翠屏開倚南極
政緣一雨染山色未必雨前如此碧看山未了雲復還
雲與詩人偏作難我船自向蘇州去白雲穩向山頭住
　　泊舟無錫雨止遂遊惠山
天敎老子不空回船泊山根雨頓開歸去江西人問我
也曾一到惠山來
　　出惠山遙望横山
三日横山反覆看殷勤送我惠山前常州更在横山外
只望横山已杳然
　　舟過望亭
常州盡處是望亭已離常州第四程栁線絆舩知不住
却敎飛絮送儂行
此去蘇州半日期歸心長是覺舩遲一村樹暗知何處
兩岸青青無了時
　　將近許墅望見虎丘
許墅人家逺樹前虎丘山色夕陽邊石橋分水入别港
茒屋垂楊仍釣船
　　泊舩百花洲登姑蘇臺
二月盡頭三月初繫船楊桞拂菰蒲姑蘇臺上斜陽裏
眼度靈巖到太湖
　　舟中小雨
漠漠輕寒粟脱膚酴醿半落牡丹初顚風無賴難拘管
小雨多情爲破除半世光隂行路裏一年春事客愁餘
浙西尚逺江西在何日漳濱買白魚
　　從范至能叅政遊石湖精舍坐間走筆
孤墖鷗邊逈千巖鏡裏看折花倩人挿摘果䕶忩寒不
是無相識相從却是難歸舟望精舍已在白雲端
震澤分波入垂虹隔水看何須小風起生怕牡丹寒政
坐諸峰好端令落筆難催人理歸棹落日許無端
　　再登垂虹亭
長年三老不須催且據胡牀未擬回白晝驚人星滿地
日光碎處萬波來
　　夜泊平望終夕不寐
舩中新熱睡難成聽盡漁舟掠水聲不分兩忩忩外月
如何不爲别人明
櫻桃湖裏月如霜偏照征人寸斷腸醉裏不知家尚逺
夢回忽覺路初長
一生行路便多愁落得星星兩髩秋數盡歸程到家了
此身猶未出蘇州
　　小泊梅堰登明孝寺
泊船梅堰日㣲昇一逕深深喚我登隨分垂楊兼老檜
備員野寺更殘僧
　　宿湖甫山
夜泊湖甫山緑楊䕶危堤迅䨓將殘雨似猛竟復㣲曉
月解風䌫熟睡初不知起來問宿處千山翠相圍霽峰
有剩靄旭溪無倚輝逺樹蘆外出若與船爭馳多情更
林墖寸歩不相離後送欣已逺前迎復在茲不知墖意
厚爲復船行遲誰能卜此墖庶不淹吾歸獨感夜來雨
政作朝凉資
　　過霅川大溪
菰蒲際天青無邊只堪蓮蕩不堪田中有一溪元不逺
摺作三百六十灣政如緑錦地衣上玉龍盤屈於其間
前舩未轉後舩隔前灣望得到不得及至前灣到得時
只與後灣纔咫尺朝來已度數百縈問知徳清猶半程
老夫乍喜櫂夫悶營有到時君莫問
　　霅溪
道塲山背是吳興只不敎人到徳清霅水相留無别計
却將溪曲暗添程
　　晨炊白昇山(俗傳葛仙翁於此白日昇天故名/)
千峰爲我旋生妍我爲千峰一灑然雲掠石崖啼鳥樹
雨添山澗落花泉心知童僕多飢色目斷茅簷半穗煙
只道晨炊食無肉竹根斤笋兩三錢
　　小舟晩興
篛蓬舊屋雨聲乾蘆䕠新簷暖日眠枕底席邊俱緑水
脚根頭上兩青天
人在非晴非雨天舩行不浪不風間坐來堪喜還堪恨
看得南山失北山
潮痕初落水猶肥雨㸃纔來已復㣲半濕岸沙危欲落
牽船稚子去如飛
一船在後忽攙前前後篙師各粲然山入春來肥更秀
向人依舊聳寒肩
　　過横山墖下
六年三度過蘭溪總是殘春首夏時最感横山山上墖
迎人東去送人西
　　宿潭石歩
三更無月天正黒電光一掣隨霹靂雨穿天心落篷脊
急風横吹斜更直疎篷穿漏濕牀席波聲打枕一紙隔
夢中驚起眠不得攬衣危坐三歎息行路艱難非不歴
平生不曽似今夕天公嚇客惡作劇不相闗白出不測
收風拾雨猝無策如何乞得東方白垂頭縮脚正偪仄
忽然頭上復一滴
　　過安仁市得風挂帆
西望柯山正蔚藍衢州只在此山南却愁路盡風猶剩
回納清風與破帆
　　舟中戲題
花處青山桞處溪新來宿處舊曾炊到家失却行程厯
只撿西歸小集詩
　　上章戴灘
脱巾枕手仰哦詩醉上諸灘總不知回看他船上灘苦
方知他看我船時
　　三月二十七日送春絶句
只餘三日便清和儘放春歸莫恨他落盡千花飛盡絮
留春肯住欲如何
　　春盡感興
春事怱怱掠眼過落花寂寂奈愁何故人南北音書少
野渡東西芳草多筍借一風爭作竹鷰分數子别成窠
青燈白酒長亭夜不勝孤舟兀緑波
　　明發三衢
拔盡新秧挿盡田出城一眼翠無邊不闗雨水愁行客
政是年年雨水天
衝風破雨正愁人愁得心情沒半分何處吹來好消息
諸峰放散夜來雲
雲欲開時又不開問天覓陣好風催雨無多落泥偏滑
溪不勝深岸故頽
　　挿秧歌
田夫抛秧田婦接小兒拔秧大兒挿笠是兠鍪蓑是甲
雨從頭上濕到胛喚渠朝餐歇半霎低頭折腰只不答
秧根未牢蒔未匝照管鵝兒與雛鴨
　　明發平坦市
花飛滋曉寒乘哢新夜聽萬象宿雨餘潔齋無欠净霽
䂀輙欲吐逺峰忽復暝林廬居者誰户與碧山映薔薇
上木末不架得初性彼卧晏未興我征漂靡定悁然懐
吾廬花竹幽更盛茲焉獨足羡自是不差勝顧瞻江之
西心速路逾夐似聞前溪水盡還舊沙徑
　　江山道中蠶麥大熟
黄雲割路幾肩歸紫玉炊香一飯肥却破麥田秧晚稻
未敎水牯卧斜暉
新晴戸戸有歡顏曬繭攤絲立地乾却遣繰車聲獨怨
今年不及去年閒
　　午憇
嫩緑桐隂夾道遮爛紅野果壓枝斜日烘細草香無價
况有三枝兩朶花
　　過髦塘渡
雪浪無堅岸金沙有退痕斷橋猶半板潄樹欲枯根爲
問新來漲今年第幾番昨來愁此渡已濟不堪論
　　度小橋
危橋度中半深溪動人心欲返業至此將進眩下臨已
渉尚回顧溪水知幾深誰能大此橋以安往來人
　　小憇二龍爭珠蓋兩長嶺夾一圓峰故名自此出
　　　官路入山路云
田路直復縈肩輿斜還正如何晴三日猶自滑一徑缺
岸有危棧方軫無穩興不跌先獨驚稍坦深自慶肯信
坐者安不及行者病昨來九軌塗可思不可更忽逢兩
蒼虬爭此一照乘頗欲問故老雙爭誰孤勝水聲亂人
語一辭無真聽輕風從秧疇衆緑久未定﨑嶇從此始
辛苦何時竟
　　早炊楊家塘
枯樹藤爲葉遥峰石作鬟如何毎行客不勸自加餐浙
界殘零處江東咫尺間炊煙戀茅店飛出却飛還
　　四月四日午初出浙東界入信州永豐界
外面千峰合中間一徑通日光自揺水天静本無風村
酒渟春緑林花倦午紅莫欺山堠子知我入江東
　　松陰小憇
不但先生倦不蘇僕夫也自要人扶青松數了還重數
只是從前八九株
　　宿靈鷲禪寺
暑中帶汗入山中霜滿風篁雪滿松只是山寒清到骨
也無霜雪也無風
初疑夜雨忽朝晴乃是山泉終夜鳴流到前溪無半語
在山做得許多聲
　　道傍小憇觀物化
蝴蝶新生未解飛鬚拳粉濕睡花枝後來借得風光力
不記如癡似醉時
　　晨炊王田聞鸎觀鷺
曉寒顧影惜金衣著意聽時不肯啼飛入桞陰多處去
數聲只許落花知
清溪欲下影先翻隻鷺還將雙鷺看緑玉脛長聊試淺
素瓊裳冷不禁寒
　　永豐驛逢故人趙伯庭過叔
同官贑水摠青春消息中間兩不聞道我未衰君莫戲
不須看我只看君
　　出永豐縣西石橋上聞子規
花愁月恨只長啼雨夕風晨不住飛自出錦江歸未得
至今猶勸别人歸
怨笛哀箏摠不如一聲聲徹九天虛若逢雨後如何聽
幸得花時莫管渠
　　詩情
只要琱詩不要名老來也復減詩情虛名滿世真何用
更把虛名賺後生
　　四月十三日渡鄱陽湖(湖心一山曰康郎山/其狀如蛭浮水上)
泊舟番君湖風雨至夜半求濟敢自必茍安固所願孤
愁知無益暫忍復永歎夜久忽自睡倦極不知旦舟人
呼我起順風不容緩半篙已湖心一葉恰鏡靣仰見雲
衣開側視帆腹滿天如瑠璃鍾下覆水晶椀波光金汁
㵼日影銀柱貫康山杯中蛭廬阜帆前幔豁然地無蒂
渺若海不岸是身若虛空御風游汗漫初憂觸危濤不
意拾竒觀近歲六暄凉此水三往返未渉毎不寕旣濟
輙復玩游倦當自歸非爲猿鶴怨
　　已至湖尾望見西山
好風穩送五湖船萬頃銀濤半霎間已入江西猶未覺
忽然對面是西山
蘆荻中間一港深蔞蒿如柱不成簮正愁半日無村落
遠有人家在樹林
千里都無半㸃山如何敢望有人煙不敎逺樹遮攔却
蘆荻生來直到天
　　送鄉人余文明勸之以歸
一别高人又十年霜筋雪骨健依然席門未害車多轍
斗酒尚能詩百篇蒼狗白衣俱昨夢長庚孤月自青天
故山松菊平安在何日歸歟解鈎舩
　　送王季山主簿省親樞府
六館名流王季山十年風雨短檠寒不曾文字饒羣子
勉爲庭闈就一官伯也騰身紫極上叔兮著眼白雲端
㑹當再奏河東賦姓字從頭掲榜看
　　秋蟲
蟬哀落日恰纔收蛩怨黄昏正未休催得世人頭搃白
不知替得二蟲愁
　　病中感秋時初䘮夀佺子
臨曉睡偏重不知忩已明高梧下清露宿鳥有寒聲愁
豈闗鬚事秋來添雪莖病身仍哭子併作老來情
　　秋熱
多難幽懐慘不舒秋風殘暑埽難除一生最怕西忩日
長是酴醿架子疎
年年極暑與秋期日日秋陽在暮時我自愁吟無意思
蟬聲移近入簷枝
　　夜坐
夜永留清坐詩臞稱病容溪鳴風處竹月濕露中松喜
事何曾夢燈花誑殺儂欲歸歸已得歸得却無悰
　　中秋病中不飲二首後一首用轆轤體
去年兩浙浙西州今夕南溪溪上頭滿著玻瓈一盆水
洗開玉鏡十分秋病來不飲非無酒老去追懽總是愁
自笑獨醒仍苦詠枯腸䨓轉不禁捜
無風無雨併無雲今歲中秋儘十分畢竟氷輪誰爲轉
碾穿玉字不生痕坐看兒輩紛然飲也遣先生半欲醺
自是清尊負明月不闗明月負清尊
　　中秋月長句
西山走下丹砂丸東山飛上黄金盤徑從碧海升青天
半濕尚帶波濤痕初輝淡淡寒不動月華猶輕桂華重
黄羅圑扇暗花紋蹙金突起雙龍鳯須臾正靣天中央
銀鉦退盡向來黄乾坤鎔入氷壺裏萬象都無只有光
平生愛月愛今夕古人與我同此癖去年中秋天漆黒
今年中秋月雪白先生舊不論升斗近來畏病不飲酒
月中醒眼搔白首明年月似今宵否
　　秋雨初霽
松竹陰寒分外蒼芭蕉花濕夢中香抽身朱墨塵埃裏
入眼山林氣味長今日更無秋熱去曉晴猶帶雨餘凉
却將白髪三千丈繰作霜絲補錦囊
　　病後覺衰
病著初無惱安來始覺衰人誰長健底老有頓來時山
意凄寒日秋光染瘦詩小松能許劣學我弄吟髭
　　昨日訪子上不遇裴回庭砌觀木犀而歸再以七
　　　言乞數枝
昨攜兒輩叩雲闗繞遍巖花恣意看苔砌落深金布地
水沉蒸透粟堆盤寄詩北院賖秋色供我西忩當晩餐
小朶出叢須折却莫敎折破碧圑欒
　　拒霜花
木渠何似水芙渠同箇聲名各自都風露商量借膏沐
臙脂深淺入肌膚喚回春色秋光裏饒得紅妝翠蓋無
字曰拒霜渾不惡却愁霜重要人扶
　　不寐
老來只願酒難醒酒力纔醒夢便驚露滴新寒欺病骨
宦遊如夢記平生深山五鼓雞吹角落月一忩鵝打更
等待曉光琱好句曉光未白句先成
非闗枕上愛哦詩聊復銷愁片子時老眼強眠終不夢
空腸暗響訴長飢翻來覆去體都痛乍暗忽明燈爲誰
只道晝長無那著夜長難禁不曾知
暗蟲夜啼不肯停直從黄昏啼到明不知討論底事著
爲復怨嗟誰子生至竟通宵千萬語真實只是兩三聲
唧唧唧唧復唧唧此外何言君試聽
初聞一天雨大聲次第遠近雞都鳴今日明朝何日了
南村北巷幾人行忽思春雨宿茅店最苦僕夫催去程
是時懶起惜殘睡如今不眠愁獨醒
　　戲題常州草蟲枕屏
黄峰作歌紫蝶舞蜻蜓蚱蜢如風雨先生晝眠紙帳溫
無那此輩喧夢魂眼中了了華胥國蜂催蝶喚到不得
覺來忽見四摺屏野花紅白野草青勾引飛蟲作許聲
何縁先生睡不驚
　　和李與賢投贈之韻
山似剡溪溪似油人如詩句句如秋無邊春裏花饒笑
有底忙時草喚愁
　　寄題李與賢似剡菴
四明狂客一茅屋勅賜剡川纔一曲安福詩人李與賢
大書似剡山扉前我曾著脚勾踐國奉詔昭陵省松栢
是時八月欲半頭鏡湖不是人間秋嵇山影落水精闕
荷花露滴波中月季眞茅屋荒蒼苔古木哀猿啼禹穴
今君結屋阿那邊疋似剡川若箇言我到剡川君未到
似和不似然不然君不見興公舊草天台賦元不曾識
天台路一俛仰間已再升何用瘦藤與芒屢
　　蕙花初開五言
幽人非愛山出山將何之山居種蘭蕙歲寒久當知初
萟止百畝餘地惜奚爲先生無廣居千巖一茅茨四靣
秪萟蕙中間纔置錐鋭緑分宿叢修紫擢幼枝孤幹八
九花一花破初蕤西風淡無味㣲度成香吹燈夢得幽
馥月冩傳静姿我欲掇芳英和露充晨炊春然惻不忍
環玩息忘飢豈無衆花草不願秋不遲種時亂不擇歲
晩悔可追
　　木犀落盡有感
一歲秋香又一空落英顦顇怨西風開時占斷西風曉
豈念荷花脱病紅
　　戲筆
野菊荒苔各鑄錢金黄銅緑兩爭妍天公支與窮詩客
只買清愁不買田
我詩只道更無題物物秋來總是詩著意染鬚𤣥尚白
梳頭得蝨素成緇
　　飯罷散策遇細雨
秋暄圑扇尚堪攜病脚朝來健似飛偶到溪頭晴喚出
未窮山頂雨催歸
　　重九日雨仍菊花未開用轆轤體
良晨巧與賞心違四者能并自古稀恰則今年重九日
也無黄菊兩三枝閉門幸免吹烏帽有酒何須望白衣
正坐滿城風雨句平生不喜老潘詩
　　西齋睡起
小睡西齋聽雨凉竹雞聲裏夢難長開門山色都爭入
只放青蒼一册方
　　讀陳蕃傳
仲舉高談亦壯哉白頭狼狽只堪哀枉敎一室塵如積
天下何曾埽得來
　　夜寒獨覺
兒啼驚覺夢中身恰則華胥正問津脚到五更偏作冷
老來萬事不如人若無忩月誰相伴聽盡雞聲不肯晨
尚有布衾寒似鐡無衾似鐡始言貧
　　雨晴得毗陵故舊書
雀聲只喜晩晴新不管畦蔬雨未勻日與山光弄秋色
風將竹影埽忩塵多時浙右無消息忽有書來問老人
知我近來頭白盡寒暄語外更情親
　　憂患感歎
老去情懐已不勝愁邊災患更相仍胷中莫著傷心事
東處銷時西處生
　　霜曉
荒荒瘦日作秋暉稍稍㣲暄破曉霏只有江風偏得意
夜挼霜水染紅衣
　　慶長叔招飲一杯未釂雪聲璀然即席走筆賦十
　　　詩
晩飲西隣大阮家天風吹雪入簷牙呼童净埽青苔地
莫遣纎塵涴玉花
長廊盡處繞梅行過盡風聲得雪聲醉裏不愁飄濕靣
自舒翠䄂㸃瓊英
老手那知鬢脚凋忍寒拚命看珠跳却嫌地暖無氷凍
恰則飛來恰則銷
梅花得雪更清妍折入燈前細撚看下却珠簾敎到地
横枝太瘦不禁寒
雪正飛時梅正開倩人和雪折庭梅莫敎顫脱梢頭雪
千萬輕輕折取來
急雪穿簾繞蠟燈梅花㣲笑古銅缾朔風惡極驚人殺
吹倒琉璃六曲屏
南烹北果聚君家象箸氷盤物物佳只有蔗霜分不得
老夫自要嚼梅花
不是今朝雪不清只愁清殺老書生不知落得幾多雪
做盡北風無恨聲
酒香端的似梅無小摘梅花浸酒壺莫遣南枝獨醒著
一杯聊勸雪肌膚
燕寜軒裏集羣仙薄宦歸來又兩年梅影舞風風舞雪
勸人何苦怯金舩
　　克信弟坐上賦梅花二首
對酒初驚髪半華折梅還覺興殊佳如何屋角西南月
只照梢頭一兩花自是向來香寂寞不須更道影横斜
半枝别有春無價和靖何曽覓得些
月波成露露成霜借與南枝作淡妝寒入玉衣燈下薄
春撩雪骨酒邊香却於老樹半枯處忽走一梢如許長
道是疎花不解語伴人醒醉替人狂
　　送談命曾南翔
今年見説也無錐政坐談天泄密機舉世近來憎直語
貴人剩許未爲癡
　　寄題萬安縣劉元襲横秀閣
玉簪成陣雪成堆秀氣横空撥不開楚岫蒼寒五雲外
贑江白寫九天來煙銷日出皆詩句月色波聲喚夢回
早晩攜家過高閣寄詩聊當一枝梅
　　春盡舍舟餘杭雨後山行
前夕船中索簟眠今朝山下覺衣單春歸便肯平平過
須做桐花一信寒
　　十二月二十七日大雪中過言水小盤渡西歸
風卷寒江浪濕天斜吹亂雪忽平舩碧琉璃上瓊花裏
獨載詩人孟浩然
　　山居雪後
春近能餘幾許寒雪花纔落便消殘青松根上蘭根下
猶得三朝兩日看
一㸃紅塵未敢生松間雪後政堪行日光半破風㣲度
時作髙林落果聲
　
　
　
　宋詩鈔卷七十三
欽定四庫全書
　宋詩鈔卷七十四
　　　　　　　　　内閣中書舍人吳之振編
　楊萬里南海集鈔
　　庚子正月五日曉過大皐渡
霧外江山看不眞只憑鷄犬認前村渡船滿板霜如雪
印我青鞋第一痕
危沙崩岸欲侵墻直下清江百尺強過了筍輿元未覺
忽然回首冷思量
　　之官五羊過太和縣登快閣觀山谷石刻
廬陵山水説西昌天遣金華印此邦詩本道他將取去
如何遺下一澄江
　　萬安道中書事
玉峰雲剥逗斜明花徑泥乾得晩行細細一風寒裏暖
時時數㸃雨中晴
攜家滿路踏春華兒女欣欣不憶家騎吏也忘行役苦
一人人揷一枝花
　　過皂口
贑石三百里春流十八灘路從青璧絶船到半江寒不
是春光好誰供客子看猶須一樽緑併遣百憂寛
　　曉過皂口嶺
夜渡驚灘有底忙曉攀絶磴更禁當周遭碧嶂無人迹
圍入青天小册方半世功名一雞肋平生道路九羊腸
何時上到梅花嶺北望螺峰半㸃蒼
　　歩過分水嶺
路險勞人役儂須下轎行石從何代落蕨傍舊根生古
樹無今態幽泉有暗聲只言章貢近猶自兩三程
　　憇分水嶺望鄉
嶺頭泉眼一涓流南入䖍州北吉州只隔中間些子地
水聲滴作兩鄉愁
嶺北泉流分外忙一聲一滴斷人腸浪愁出却廬陵界
未入梅山總故鄉
　　社日南康道中
東風試暖却成寒春恰平分又欲殘淡着煙雲輕着雨
近遮草樹逺遮山人行栁色花光裏天接江西嶺北間
管領社公須作葉在家在外匹如閒
　　小溪至新曲
人煙懡㦬不成村溪水㣲茫劣半分流到前灘忙似箭
不容雨㸃稍成紋
只愛孤峰惹寸雲忽驚頭上雨傾盆北來南去縁何事
路上君看屐子痕
晚雲解事忽離披放出千峰特地竒欲揀一峰誰子是
總如筆未退尖時
懊惱春光欲斷腸來時長緩去時忙落紅滿路無人惜
踏作花泥透脚香
　　六月十九度大庾嶺題雲封寺
梅山未到未敎休到得梅山始欲愁知道望鄉看不見
也須一歩一回頭
　　題南雄馹外計堂
攜家度嶺夜乘槎小泊淩江水北涯二月山城無菜把
一年春事又楊花舉頭海國星辰近回顧梅山草樹遮
客子相逢聞好語看山只欠到南華
　　二月二十三日南雄解舟
昨夜新雷幾地鳴今朝春漲一篙清順流更借江風便
此去韶州只兩程
水没蒲芽尚有稍風吹屋角半無茅急灘未到先聞浪
枯樹遥看只見巢
　　舟過黄田謁龍母䕶應廟
逺山相别忽相尋水到黄田漸欲深見説前頭山更好
且留好句未須吟
　　舟過謝潭
夾江百里没人家最苦江流曲更斜嶺草已青今歲葉
岸蘆猶白去年花
碧酒時傾一兩杯船門纔閉又還開好山萬皺無人見
都被斜陽拈出來
　　三月一日過摩舍那灘阻雨泊清溪鎮
一聲霹靂霽光收急泊荒茆野渡頭摩舍那灘衝石過
曼陁羅影漾江流山纔入眼雲遮斷船去追程雨見留
夜宿清溪望清逺舉頭不見隔英州
過盡危灘百不堪急驚絶壁翠巉巉倒垂不死千年樹
下拂奔流萬丈潭隔岸數峰如筆格倚天一色染青藍
眞陽此去無多子到日應逢三月三
　　小泊英州
人人藤葉嚼梹榔戸戸茅簷覆土牀只有春風不寒乞
隔溪吹度柚花香
數家草草劣無多跕水飛鳶也不過道是荒城斗來大
向來此地着東坡
　　過眞陽峽
莫道無人徑亦窮尚餘碧篠伴青楓白雲不是從天降
坐看生從翠崦中
仰見青天尺許青無波江水不勝平只驚白晝山竹裂
杜宇初聞第一聲
榕樹陰中一葦横鷓鴣聲裏數峰青南人到此亦腸斷
不是南人作麽生
　　晨炊光口砦
泊船光口薦晨炊野飯匆匆不整齊新摘柚花薫熟水
旋撈萵苣浥生虀儘敎坡老食無肉未害山公醉似泥
過了眞陽到清逺好山自足樂人飢
　　過沙頭
過了沙頭漸有村地平江濶氣清溫暗潮已到無人㑹
只有篙師識水痕
　　船中蔬飯
食蕨食臂莫食拳食笋食稍莫食根何曾萬錢方下箸
先生把菜亦飽去嶺南風物似江南笋如束薪蕨作籃
先生食藉幾萬卷千巖萬壑皆厨傳
　　清明日欲宿石門未到而風雨大作泊靈星小海
風雨從來海外天靈星海裏泊樓船坐吟苦句斟愁酒
也是清明過一年
峽山前夕石間行泊得船時破膽驚驚到今宵已無膽
聽風聽浪到天明
一生行路竟如何樂事還稀苦事多知是風波欺客子
不知客子犯風波
　　西園晩歩
龍眼初如菉豆肥荔枝已似佛螺兒南荒北客難將息
最是殘春首夏時
　　得夀仁夀俊二子中塗書二首
二子别我歸兼旬無消息客有饋荔枝盈籃風露色絳
羅蹙寳髻氷彈濺粘液老夫非不饞忍饞不忍喫急呼
兩健歩為我致渠側㸃數川陸程幾日當還役惟愁香
味壊色變那敢惜十日兩騎還千里一紙墨把書五行
下廢書雙淚滴不如未到時當喜翻不懌
子壯祗覺幼子學祗覺遲二子忽頎然語離又作悲今
年來官下二子暫我隨懸知住不久且復相從嬉鶴書
自天降槐花呼汝歸伯也恐我愁願留不忍辭仲也慘
不釋飛鳴忍及時豈有鳯將雛雛長禁其飛决焉遣還
家一笑更不疑傍人怪無淚淚入肝與脾我昔如汝長
壯志在四方集賢給筆札秉燭促夜裝平明出門户振
衣不徬徨先君泫然泣感我令我傷先君顧我語汝行
勿斷腸他日汝養子此悲㑹身當老懐追陳迹心折涕
泗滂
　　宴客夜歸六言
月在荔枝梢上人行茉莉花間但覺胷吞碧海不知身
落南蠻
　　雨霽登連天觀
高臺十日不曽登雨後榰藤拄晩晴城外諸峰迎落照
松根細草總斜明眼穿嶺北書不到初入海南愁頓生
只有荷花舊相識風前翠葢為人傾
　　得夀仁夀俊二子書皆以病不及就試且報來期
二子何時到三秋欲盡頭收渠半張紙洗我一年愁不
得毛錐力元非子墨羞海山寒更碧整駕可同遊
　　送蔡定夫赴湖南提刑
菊後霜前換繡衣湘南嶺北看梅枝還將方策汗青路
拈出圜扉草綠時四海幾人憐我老三年兩作送君詩
借令貴殺衡陽紙半幅無妨慰夢思
　　遣騎問訊范明州叅政報章寄絶句和韻謝之
南海人從東海歸新詩到日恰梅時撚梅細比新詩看
未必梅花瘦似詩
　　至日薄寒
舊傳冬不到南中今歲南中稍稍冬曦幕暖吹紅皺起
霜橋冷歩縞聲鬆裁縫苦思詩千首排遣清愁酒一鍾
不是梅花開獨早似憐北客老相逢
　　病中夜坐
月留銀漢小徘徊似戀空庭獨樹梅玉漏聽來更二㸃
燭花剪了暈重開病身不飲看人醉乾雪無端上鬂來
後日老衰知健否只今六九已推隤
　　辛丑正月二十五日遊蒲澗晚歸
桃李深酣日池塘淺試春霽暉揺逺水新煖軟遊人生
酒清無色青梅脆有仁烟鐘能底急催我入城闉
　　食車螯
珠宮新沐净瓊沙石鼎初燃㵸井花紫殻旋開㣲滴酒
玉膚莫熟要鳴牙棖拖金線成雙美薑擘糟丘總一家
老子宿醒無解處半杯羹後半甌茶
　　謝福建茶使吳徳華送東坡新集
黄金白玉明月珠清歌舞妙傾城姝他家都有儂家無
却有四壁環相如此外更有一牀書不甚自飽飽蠧魚
故人逺送東坡集舊書避席皆讓渠兒時作劇百不懶
説着讀書偏起晩乃翁作惡嗔兒痴強遣飢腸饞蠧簡
老來萬事落人後浪取故書遮病眼眼病逢書輙着花
筆下蠅頭成老鴉病眼將奈故書何故書一開一長嗟
東坡文集儂亦有未及終篇已停手印墨糢糊紙不佳
亦非魚網非科斗富沙棗木新雕文傳刻疎瘦不失眞
紙如雪繭出玉盆字如霜雁㸃秋雲老來兩眼如隔霧
逢枊逢花曽不覷只逢書册佳且新把翫崇朝那肯去
東坡痴絶過於儂不將一褐易三公只將筆頭挂月脇
萬古凡馬不足空故人憐我老愈拙不寄金丹扶病骨
却寄此書來惱我挑落青燈搔白髪
　　連天觀望春憶毗陵翟園
中和節候社前時春到園林最晩枝弄水不氷攜扇手
登臺猶粟向風肌鳥烏聲裏山光濕花枊陰中日脚遲
北望翟園春正閙海棠錦繞雪荼䕷
　　二月十三日謁兩廟早起
起来洗面更焚香粥罷東忩未肯光古語舊傳春夜短
漏聲新覺五更長近來事事都無味老去波波有底忙
還憶山居桃李晚酴醿為枕睡為鄉
　　寄題蕭國賢佚我堂
軟紅塵裏幾時休重碧杯中且拍浮坐看痴兒誇絶足
可憐到老不囘頭幅巾藜杖聊三徑明月清風自一丘
我亦年來厭奔走夢騎野鶴訪沙鷗
　　題桄榔樹
化工到得巧窮時東補西移也大奇君看桄榔一窠子
竹身杏葉海棠枝
　　春晴懷故園海棠
故園今日海棠開夢入江西錦繡堆萬物皆春人獨老
一年過社燕方囘似青如白天濃淡欲墮還飛絮往來
無奈春光餐不得遣詩招入翠瓊杯
竹邊臺榭水邊亭不要人隨只獨行乍暖柳條無氣力
淡晴花影不分明一番過雨來幽徑無數新禽有喜聲
只欠翠紗紅映肉兩年寒食負先生(予去年正月離家/之官葢兩年不見)
(海棠/矣)
　　初食笋蕨
魚鳯烹龍世浪傳猩脣熊掌我無緣只逢笋蕨杯盤日
便是山林富貴天稺子玉膚新脫錦小兒紫臂未開拳
只嫌嶺外無珍饌一味春蔬不直錢
　　寒食對酒
荔枝園園花寒食日日雨先生老多病頗已疎錄醑兒
童喜時節笑語治罇俎南烹既前陳北果亦草具蝤蛑
方纔甘笋蕨未作苦先生欲獨醒兒女難多拒初心且
一盃三盃亦漫許醒時本强飲醉後忽快舉一盃至三
盃一二三四五偶然問兒輩卒爵是何處兒言翁但醉
已忘酒巡數
　　明發青塘蘆包
青塘無店亦無人只有青蛙紫蚓聲蘆荻葉湥蒲葉淺
荔枝花暗棟花明船行兩岸山都動水入諸村海旋成
囘望月臺烟雨外萬峰盡處五羊城
　　過胥口江水大漲舟楫不進
北江西水兩相逢胥口波濤特地雄萬事向儂氷與炭
一生行役雨和風急流欲上人聲閙近岸還移牽(去/聲)路
窮河伯喜歡儂苦惱併將恩怨惱天公
　　入峽歌
峽山未到日日愁峽山已到愁却休不是朝來愁便散
愁殺人來天不管昨宵逺望最髙尖今朝近看雲隔簾
樓船衝雨過山下兩扇屏風生色畫江神不遣客心驚
雲去雲來遮巖扄忽然褰雲露山脚仰見千丈翠玉削
篙師相賀漲㾗落今日可到鵶磯泊
　　峽山寺竹枝詞
峽裏撐船更不行擢郎相語改行程却從西岸抛東岸
依舊船頭不可撐
一水雙崖千萬縈有天無地只心驚無人打殺杜䳌子
雨外飛來頭上聲
龜魚到此總囘頭不但龜魚蟹亦愁底事詩人輕老命
犯灘衝石去韶州
一灘過了一灘奔一石横來一石蹲若怨古來天設險
峽山不過也由君
天齊浪自說浯溪峽與天齊真箇齊未必峽山髙爾許
看來只恐似天低
　　夜泊英州
旅病情先惡愁眠夢更驚犬須終夜吠月到五更明未
解波頭意偏來枕底聲平時厭行路投老正追程
　　阻風泊鍾家村離英州已三日纔行二十里
南遊端為看山來過眼匆匆首屢囘不是阻風船不進
何緣看盡萬崔嵬
滿船兒女厭江行我愛江行怕入城慚愧風師敎欵曲
為分一舍作三程
　　明發陳公徑過摩舍那灘石峰下
遙松烟未消近竹露猶滴石峰矜孤銳喜以江自隔清
潭涵曦紫碧岫過雲白囘瞻宿處隄路轉不可覓地逈
人絶影山僻虎留跡下有無底潭上有欲落石是間一
徑横夾以萬松直樹從何時有陳公所手植陳公今焉
在徑松自寒碧
昨宵望石峰相去無一尺今日行終朝秪繞石峰側石
峰何曽逺江路自不直仰瞻碧孱巖清峽如立壁反覆
得細看何必更登陟後顧江已逺前顧江若塞棹進岸
自囘天水未有極簾欣入絶巘舟愕觸潛石東暾淡未
熹北吹寒更寂岸草不知愁向人弄晴碧
澄潭湧晴暈不風自成花囘流如倦客出門復還家江
晴已數日新漲沒舊沙知是前溪雨濕雲尚横斜山轉
江亦轉江行山亦行風鬟照玉鏡素練縈青屏我本山水
客澹無軒冕情塵中悔一來事外懷孤征忽乘滄浪舟
仰髙俯湥情餐翠腹可飽飲淥身須輕鷓鴣不相識還
作故園聲危峰瑩無土平地岌孤石如何半巖間亦有
小樹碧走空根苦辛倚險榦寒瘠芳蘭間叢生紫蕤濯
幽色近香許世聞逺秀絶人摘而我雲外身方兹喟行
役
城中安得山無山安得詩我入五羊城逺與山水辭有
鏡不敢覽塵面我自知解組來歸亭山水奔相隨水光
動我巾山色染我衣舟行將一月恨速不恨遲山雲來
未已江月皎無滓(平/聲)開懷放之入出語頗似之
我從靈洲來惟見芳草渡蒹葭隨水逺曠野無立樹挂
席上真陽好山忽無數好山如隱士避世不自露不應
官道傍乃有見山處借識衞叔玠未覩樂彥輔石峰再
難得舟過更囘顧
南中山絶佳所恨人烟稀略無好事人結茅臨湥溪峰
頂可月亭岸石即釣磯空令煙中猿挂崖弄漣漪山多
人自少人逺山益奇我舟行不留過眼山如馳過眼意
已足久留亦何為
　　明發白沙灘聞布谷有感
提壺勸我飲杜䳌勸我歸不如布谷子勸我勤耘耔我
少貧且賤不但無置錐筆耒墾紙田黒水導墨池借令
字堪煮識字亦幾希啼饑如不聞饑慣自不啼駿奔三
十年辛勤竟何為髮從道塗白面為風霜䵩夜來白沙
灘老命輕如絲洪濤舞一葉呼天呌神祗生全乃偶然
人力初何施曉聞布谷聲如在故山時坐令萬感集初
悟半世非一險靡不悔數悔容何追有田不歸耕布谷
真吾師
　　茘枝堂晝憩
茘子陰中風絶涼菖蒲節後日偏長落殘數柄荷花蕊
浸得一瓶泉水香多病早衰非破硯欲行復倦且胡牀
曲江近北差遲着不道江山勝五羊
　　風雨
殘風剰雨故欺人垂箔關窓䕶病身自拾荷花揩面汗
新將筍籜製頭巾梅天筆墨都生醭棐几文書懶拂塵
帽子一峰青可掇隔墻不敢畧開門
　　送彭元忠縣丞北歸
君從循州來却囘饒州去拍天海浪拂日峰瓊尺裁成
錦機句學詩初學陳後山霜皮脫盡山骨寒近來别具
一隻眼要踏唐人最上關三春弱栁三秋月半溪清水
半峰雪只今六月無此物君能喚渠來入筆恰恰新鶯
百囀聲忽有寒蛩終夜鳴瀟湘故人汝漢客為君一夜
頭盡白我欠天公詩債多霜髭撚盡未償他君懷玉盤
金叵羅合騎天駟超天河如何也鑄一大錯自古詩人
多命薄黄茅起烟如黄沙瘴母照水曼陀花廣東之遊
樂復樂勸君不如早還家
　　題望韶亭
新隆寺後看韶石三三兩兩各依稀金坑津頭看韶石
十十五五不整齊一來望韶亭上看九韶八音堆一案
金鐘大鏞浮水涯玉瑟瑤琴倚天半堯時文物也麄疎
禮樂猶帶鴻荒餘茅茨殿上搥土鼓葦籥聲外無笙竽
黄能郎君走川嶽領取后䕫捜禮樂嶧山桐樹半夜鳴
泗水石頭清晝躍山祗川后爭獻珍姚家制作初一新
帝思南嶽來時巡宮琛廟寶皆駿奔曲江清徹碧瓊軟
海山孤尖翠屏展天顔有喜后䕫知一奏雲韶供亞飯
帝登九嶷忘却歸不知斑盡湘笛枝后䕫一脛跛莫隨
坐委衆樂江之湄儀鳯舞獸掃無迹獨留一狻守其側
至今喚作獅子石雨淋日炙爛不得洞庭張樂已莓苔
犍為獲磬亦塵埃不如九韶故無恙戞擊尚可冬起雷
何時九秋霜月裏來聽湘妃瑟聲美曲終道是不見人
江上數峰是誰子
　　三月一十雨寒
姚黄魏紫向誰賒郁李櫻桃也沒些却是南中春色别
滿城都是木綿花
　　謝木韞之舍人分送講筵賜茶
吳綾縫囊染菊水蠻砂塗印題進字淳熙錫貢新水芽
天珍誤落黄茅地故人鸞渚紫薇郎金華講徹花草香
宣賜龍焙第一綱殿上走趨明月璫御前啜罷三危露
滿袖香煙懷璧去歸來拈出兩蜿蜒雷鳴晦冥驚破柱
北苑龍芽内樣新銅圍銀範鑄瓊塵九天寶月霏五雲
玉龍雙舞黄金鱗老夫平生愛煮茗十年燒穿折脚鼎
下山汲井得甘冷上山摘芽得苦梗何曽夢到龍遊窠
何曽夢吃龍芽茶故人分送玉川子春風來自玉皇家
鍜圭椎璧調氷水烹龍炰鳯捜肝髓石花紫笋可衙官
赤印白泥牛走爾故人氣味茶樣清故人丰骨茶樣明
開緘不但似見面叩之咳唾金石聲麴生勸人墮巾幘
睡魔勸我抛書册老夫七椀病未能一啜猶堪坐秋夕
　　荔枝堂夕眺
病骨秋臞怯暮清涼風偷帶北風輕迎寒窓隔重糊遍
只放書邊數眼明
　　九日郡中送白菊
未應白菊減於黄金作鈿心玉作裳一夜西風開瘦蕾
兩年南海伴重陽若言佳節如常日為底寒花分外香
挼蕊浮杯莫多着一枝留揷鬢邊霜
　　至節宿翁源縣與葉景伯小酌
此縣誰言是强名古來千室亦琴鳴只嫌六七茅竹舍
也有二三雞犬聲村酒分冬勝虛度霜風一夜辦新晴
半生客路逢佳節佳節何曽負半生
　　過烏沙望大唐石峰
城中長恨不見山出城見山如等閒曹溪過了過岑嶺
不惟山粗石仍獷山如可師癩滿頂石如陳三癭聯頸
一路令人眼不開開眼令人悶不醒烏沙未到一溪横
水清見底心已清大唐六峯爭出迎水精筆架琉璃屏
兩峯玉笋纔出土三峰氷盤飣角黍一峰新琢金博山
霧作沈烟雲作縷忽然前岡平截斷萬丈青尖餘寸許
山神解憐客子愁平地跳出蒼琳璆更借天公修月斧
神工一夜忙琱鎪近看定何者逺看真可畫山神自賀
應自詫古來此地無車馬
　　蕈子
空山一雨山溜急溧流桂子松花汁土膏鬆暖都滲入
蒸出蕈花團戢戢乍穿落葉忽起立撥開落葉百數十蠟
面黄紫光欲濕酥莖嬌脆手輕拾色如鵞掌味如蜜滑
如蓴絲無㸃澁傘不如笠釘勝笠香留齒牙麝莫及菘
羔楮雞避席揖餐玉茹芝當却粒作羹不可疏一日作
腊仍堪貯盈笈
　　過陂子逕五十餘里喬木蔽天遣悶七絶
林中亭午始微明楓倒山傾滿路横黄葉青苔深一尺
先生却愛此中行
草光葉潤亦清佳翠裏生香不是花一事說來人不信
蕨長如樹蚓如蛇
蘆湥石路旋芟開藤挂肩輿却倒囘蘭蕙連山為誰好
芭蕉滿谷不縁栽
為憐上轎齧人肩下轎行來脚底穿客子心心愁欲暮
碧雲偏作半陰天
晚風寂寂樹陰陰松不悲鳴竹不吟只有清泉逢白石
向人刺口說山林
澗泉勸我出山遲曲曲遮留步步隨泉自多情儂自悶
今宵會有出山時
山窮喜見一平川不似林中不識天只此出山灾便散
何須更問小行年
　　過長峰逕遇雨遣悶
　南中謂深山長谷寂無人煙中通一路者謂之逕自
　翁源至河源其逕有三猿藤陂子各五十里惟長峯
　餘百過首往往露宿鑚火以炊予以半夜一晝疾行
　出逕宿秀溪云
野炊未到也饑嗔到得炊邊却可人傘作旅亭泥處土
水漂地竈雨中薪
河清人跡到來曽㸃汚松風澗水聲不是先生愛山水
是間却遣阿誰行
猿藤陂子枉驚吁未抵長峰小半途今夕前頭何計宿
不知出得逕來無
下到危陂斗處泥㫄臨崩岸仄邊溪不須杜句能驅瘧
只誦長峰遣悶詩
出得山來未見村已知村近稍多田坐看雲脚都垂地
囘望峰頭已入天
　　明發曲坑
雲横平野近人低似絮如紗只隔溪行到溪東元不見
囘頭却復在溪西
　　明發龍川
山有濃嵐水有氛非烟非霧亦非雲北人不識南中瘴
只到龍川指似君
　　發通衢驛見梅有感
忙中撩眼雪枝斜落片紛紛㸃玉沙虛過一冬妨㡳事
不曽欵曲是梅花
　　過五里逕
野水奔來不小停知渠何事大忙生也無一個人催促
自愛爭先落澗聲
　　晨炊浦村
水出何村尾橋横亂篠叢隔溪三四屋對面一雙峰過
午非常暖疑他不是冬疎梅照清淺作意為誰容
　　入程鄉縣界
長樂昏嵐著地凝程鄉毒霧噀人腥吾詩不是南征集
只合標題作瘴經
　　明發房溪
山路婷婷小樹梅為誰零落為誰開多情也恨無人賞
故遣低枝拂面来
青天白日十分晴轎上蕭蕭忽雨聲却是松梢霜水落
雨聲那得此聲清
　　過單竹洋逕
兩山何許来此焉忽相尋摩肩不少讓爭道各載駸喬
木與修竹相招為茂林無風生翠寒未夕起素陰天垂
木末近日到谷底深空山時一響已動客子心行至幽
絶處更聞啼怪禽
　　自彭田舖至湯田道㫄梅花十餘里
一行誰栽十里梅下臨溪水恰齊開此行便是無官事
只為梅花也合来
　　過瘦牛嶺
行盡天涯未遣休梅州到了又潮州平生豈願乘肥馬
臨老湏教過瘦牛夢裏長驚炊劍首春前應許賦刀頭
夜来尚有餘樽在急喚渠儂破客愁
　　題瘦牛嶺
牛頭定何向牛尾定何指我不炙汝心我不穿汝鼻如
何不許見全牛霧隱雲藏若相避行行上牛背上下三
十里一雨生新泥寸歩不自致胡不去作牽牛星渴飲
銀河天上水胡不去作帝籍牛天田春風牽犂耜却来
蠻村天盡頭塞路長遣行人愁夕陽芳草只依舊瘦牛
何苦年年瘦
　　道旁草木
古樹何年澗底生只今已與嶺般平千梢萬葉無重數
一一分明報雨聲
　　過金沙洋望小海
海霧初開明海日近樹逺山青歴歴忽然咫尺黒如漆
白晝如何成暝色不知一風何許来霧開還合合還開
晦明百變一彈指特地遣人驚復喜海神無處逞神通
放出一頭誇客子湏㬰滿眼賈胡船萬頃一碧波黏天
恰似錢塘江上望只無兩點海門山我行但作遊山看
減却客愁九分半
　　題韓庭韓水
笑為先生一問天身前身後兩般看亭前樹子關何事
也得天公賜姓韓
　　潮陽海岸望海
動地驚風起海陬為人吹散兩眉愁身行島北新春後
眼到天南最盡頭衆水更来何處著千峰赴此却囘休
客間供給能消底萬頃煙波一白鷗
　　除夜宿石塔寺
醉後先眠客莫嗔誰能守歳費精神幸無爆竹驚寒夢
休羡椒花頌好春今歳明年纔隔夕人情物態頓趨新
遥憐兒女團欒處政欠屠酥第十人
　　壬寅歳朝發石塔
曉鐘夢裏苦相呼强理烏紗照白鬚只有銅爐燒栢子
更無玉盞瀉屠蘇佛桑解吐四時豔鐵樹還如九節蒲
省得一朝疲造請却教終日走長途(寺法堂前有紅佛/桑四時有花又有)
(小木名鐡樹葉似蒻/而紫幹如密節菖蒲)
　　海岸沙行
海濱半程沙上路海風吹起成煙霧行人合眼不敢覻
一行一歩愁一歩歩歩沙㾗沒芒屢不是不行行不去
若為行到無沙處寧逢石頭齧足拇寧踏黄泥濺袍袴
海濱沙路莫再度
　　食蛤蜊米脯羹
傾来百顆恰盈奩剝作杯羹未屬厭莫遣下鹽傷正味
不曽著蜜若為甜雪揩玉質全身瑩金緣氷鈿半縷纎
更淅香秔輕糝却發揮風韻十分添
　　正月三日宿范氏莊
山歴愁寡天沙征恨多地兩日行海濱雖近彌不至遐
瞻道㫄堠我進渠祗退大風来無隔午燠皎安避今夕
范氏莊初覿三峰翠愈逺故絶遐不多始足貴巉然半
几出蹙若一拳細輕霏淡晚秀隤照燁春媚玩乆有餘
佳繪苦未必似今夕勿掩扉月中對山睡
　　人日宿味田驛
破驛荒源晩解鞍急呼重碧敵輕寒南中氣候從頭錯
人日青梅已釅酸
　　正月十二日遊東坡白鶴峰故居其北思無邪齋
　　　真蹟猶存
詩人自古例遷謫蘇李夜郎并惠州人言造物因嘲弄
故遣各捉一處囚不知天公愛佳句曲與詩人為地頭
詩人眼底髙四海萬象不足供詩愁帝將湖海賜湯沐
僅僅可以當冥搜却令玉堂揮翰手為提掾筆判羅浮
羅浮山色濃潑黛豐湖水光先得秋東坡日與羣仙遊
朝發崑閬夕不周雲冠霞佩照宇宙金章玉句鳴天球
但登詩壇將騷雅底用蟻穴封王侯元符諸賢下石者
祗於千載掩鼻羞我来剝啄王粲宅鶴峰無恙江空流
安知先生百歳後不来弄月白蘋州無人挽住乞一句
猶道雪乳氷湍不當年醉裏題壁處六丁已遣雷電收
獨遣無邪四箇字鸞飄鳳泊蟠銀鈎如今亦無合江樓
嘉祐破寺風颼颼
　　放船
岸岸人家住門門水面開老翁扶杖立稚子看船来一
夜鳴春雨諸灘漲綠醅順流行自快更著北風催
　　南海東廟浴日亭
南海端為四海魁扶桑絶境信奇哉日從若木梢頭轉
潮到占城國裏囘最愛五更紅浪沸忽吹萬里紫霞開
天公管領詩人眼銀漢星槎借一来
　　題南海東廟
羅浮山如萬石鍾一股南走如渴龍雷奔電激遮不住
直抵海濱無去處低頭飲海吐綘霞舉頭對着祝融家
珠宮玉室水晶殿萬水一日朝再衙青山四圍作城郭
海濤半浸青山脚客来莫上浴日亭亭上見海君始驚
青山缺處如玉玦潮頭飛来打雙闕晴天無雲濺碎雪
大下都無此奇絶大海更在小海東西廟不如東廟雄
南来若不到東廟西京未覩建章宮海神喜我著綺語
為我改容收霧雨乾坤軒豁未能許小試日光穿漏句
　　船過靈州
却緣野濶覺天低政值潮平苦漿遟洲觜兩船歸别港
岸頭茆屋出疎籬江山慘淡真如畫煙雨空濛自一奇
病酒春眠不知曉開門拾得一篇詩
　　清逺峡
清逺望峡山山脚無半里小舟行其間五日翠未已並
馳兩蒼龍中夾白玉水送我到英州渠當自囘轡
誰開峡山寺政要避世喧㴱潭無来路斷崖有清天撩
飢摘山果擊磬煩嶺猿人跡今擾擾秪緣一魚船
　　光口夜雨
峡江清空来雨急寒聲夜半蕭蕭發玻瓈盆面跳萬珠
一顆一聲清入骨夢中搔首起来聽聽来聽去到天明
一生聽雨今頭白不識春江夜雨聲
　　出真陽峡
春光濃裏更江行畫舫分明是水亭出了真陽恰惆悵
數峰如笋雨中青(出落峡即見碧/落洞數石峰)
未必陽山天下窮英州窮到骨中空郡官見怨無供給
支與真陽數石峰
　　碧落洞前灘水
石峰背後即英州只不教人到岸頭羅帶春風吹不直
故將數摺惱行舟
碧落峰前上一灘篙師呌得口多乾開門將謂船行逺
只在峰頭蘆荻灣
　　碧落洞
夢中曽泊洞前船落絮飛花是去年今日来尋泊船處
一江風雨草連天
　　神堂舖前桃花
北江二月正春寒初見桃花喜未殘臘月潮州見桃李
元来不作好春看
　　題太和主簿趙昌父思隱堂
西昌主簿如禪僧日餐秋菊嚼春氷西昌府舍如佛屋
一物也無唯有竹俸錢三月不曽支竹陰過午未晨炊
大兒呌怒小兒啼乃翁對竹方哦詩詩人與竹一樣瘦
詩句與竹一樣秀故山蒼玉捶綠雲月稍風葉最關身
勸渠未要思舊隱且與西窗作好春
　　南華道中
清曉新晴物物熙小風淡日暖歸旗不堪囘首南華路
去歳梅華細雨時
騎吏歡呼不要嗔三千里外北歸人慇懃自掬曹溪水
淨洗先生面上塵
　　曉霧
不知香霧濕人鬚日照鬚端細有珠政是春山眉樣翠
被渠淡粉作糊塗
　　送胡端明赴召
紫泥夜下日星暉赤舄朝看衮綉歸中國如今相司馬
四夷見説問非衣金魚玉帶明霜髩斗極台符拱太微
衞武年齡子儀考一身雙羡古来稀
　　曉出郡城往值夏謁胡端明泛舟夜歸
郡城至值夏兩日非寛程奔走豈吾願詔書促南征出
郭星未已歸棹月已生問人水深淺舟子喧未應水石
代之對淙然落灘聲危峰起夕蒼暗潭生夜清江轉風
颯至病肩難隱稜添衣初嬾尋忍寒良不能近城一二
里逺岸三四燈望關恐早閉驅舟秪遲行多情半環月
乆矣將西傾欲落且小留知我要入城月細光未多火
星助之明至舍心未穩麗譙纔一更
　　二月一日曉渡太和江
綠楊接葉杏交花嫩水新生尚露沙過了春江偶囘首
隔江一岸好人家
曉翠妨人看逺山小風偏入客衣單桃花愛做春寒信
只恐桃花也自寒
二月初頭春向中花稍薄日栁稍風折花客子渾無賴
狼藉湏教滿路紅
　　晨炊黄宙舖飯後山行
山行行得軟如綿急上籃輿睡霎間夢裏只聞人喝道
不知過盡數重山
　　萬安出郭早行
玉花小朶是山礬香殺行人只欲顛風掠水衣無處去
栁塘着在角頭邊
　　晨炊皁徑
問路無多子驅車半日間行穿崖石古踏破蘚花斑綠
語鶯邊栁青眠水底山人家豈無地爭住小溪灣
　　明發韶州過赤水渴尾灘(石山七峰皆尖/秀而一峰最髙)
舩下驚灘浪正喧花汀水退走沙㾗一峰忽自雲端出
只見孤尖不見根
　　出峡
朝来入峡悶舩遲也有欣然出峡時山色亦如人送客
送行倦了自應歸
舩行儘緩底湏忙詩卷聊堪度日長瓶裏柚花偷觸鼻
忽然將謂是燒香
　　過沙頭
非煙非雨淡濛濛深閉窻扉䕶晩風舩外山灮簾裏翠
岸頭花影鏡中紅
　　三月晦日遊越王臺
榕樹梢頭訪古臺下看碧海一瓊杯越王歌舞春風處
今日春風獨自来
越王臺上落花春一掬山光兩袖塵隨分杯盤隨處醉
自憐不及踏青人
　　四月八日嘗新荔枝
一㸃臙脂染蒂旁忽然紅遍綠衣裳紫瓊骨骼丁香瘦
白雪肌膚午暑涼掌上氷丸那忍觸樽前風味獨難忘
老饕要啖三百顆却怕甘泉凍斷腸
　　夏日書事
一字看成兩霜鬚摘轉多既無書册分奈此日長何荔
子紅初皺春醅碧欲波醉来愁自去不去亦從他
　　遊蒲澗呈周帥蔡漕張舶
勝日從公蒲澗遊萬壑聲滿千崖秋一逕如虵三百曲
繞盡山腹到山頭穹巖千仞敲欲裂仰看飛泉瀉雲窟
鏘成環珮奏成琴濺作珠璣霏作雪歩穿危磴攀蒼藤
忽上穹巖頂上行人在半天泉在井不敢下瞰惟聞聲
只怪前驅深不見湏臾却向前山轉海風吹袖萬丈長
海水去人一弓逺老僧髙卧晏未興先遣長松夹道迎
小參古殿黄面老不見舊日安期生景泰上方半堵壁
城中望之雪山白却從景泰望城中曉日樓臺煥金碧
君不見中流千金博一壺不如遊山飢時粥一盂金印
繫肘大如斗不如遊山倦時一杯酒安期飛昇今幾年
祖龍不是不求仙至今年年七月二十五傾城遊人来
訪古
　　二月一日雨寒
南方氣候北方殊春裏清寒臘裏無雨入竹林渾不見
只来葉尾作真珠
補盡空櫺閉盡門茶甌火閣對爐熏中庭淺水休教埽
正要留看雨㸃紋
梳頭正美睡相催理盡霜絲夢恰囘窗隙小風能幾許
也吹蛛網去還来
姚黄魏紫向誰賖郁李櫻桃也淺些却是南中春色别
滿城都是木綿花
只見春晴道是晴不知半夜嫩寒生疾風吹落林間雨
細雨還成大雨聲
　　新晴西園㪚歩
乆雨令人不出門新晴喚我到西園要知春事深和淺
試看青梅大幾分
池水初生蓋玉沙雨餘碧草卧堤斜日搖波影纒橋柱
綉出欒枝遍地花
紅雨斑斑竹外蹊黄金嫋嫋水邊絲舉頭揀遍低陰處
帶葉青梅摘一枝
厭見山居要出来出来厭了却思囘人生畢竟如何是
且看桃花晩蒼開
　　上已前一日欲雨復晴
去年上已正南来明日初三忽又催雨壓雲頭渾欲落
風飜日脚急吹開莫因嶺外無花卉便對春光廢酒杯
只揀茂林脩竹處蘭亭禊事足追囘
　　岸沙
水嫌岸窄要衝開細蕩沙㾗似剪裁蕩去蕩来元不覺
忽然一片岸沙摧
　　遣悶
江樹深春色村雞薄晚聲雨添青笠重人減畫舩輕遣
悶惟湏睡哦詩只強成獨判連日雨却惜半朝晴
　　囘望黄巢磯之險心悸乆之
夜雲到曉不教收初日微明又却休雨為岸花新洗面
水撩江草只搖頭千篙百棹力都竭十里九磯舩正愁
若到峡中應更險却思峡外是安流
　　峡中得風掛帆
樓舩上水不寸歩兩山慘慘愁將暮一聲霹靂天欲雨
隔江草樹忽起舞風從海南天外来怒吹峡山山倒開
百夫絶呌椎大鼔一夫飛上千尺桅布帆掛了却袖手
坐看水上鵝毛走
　　夜泊鵶磯
峡中盡日沒人煙舩泊鵶磯也有村已被子規酸骨死
今宵第一莫啼猿
　　真陽峡
清逺雖佳未足觀真陽佳絶冠南蠻一泉嶺背懸崖出
亂灑江邊怪石間夹岸對排雙玉筍此峰外面萬青山
險艱去處多奇觀自古何人愛險艱
　　阻風鍾家村觀岸傍物花
殻如蟬蜕濕仍新那復浮嬉浪底春却把今身飛照水
不知石上是前身
　　題鍾家村石崖
水與髙崖有底寃相逢不得鎮相喧若教漁父頭無笠
只着蓑衣便是猿
　　檄風伯
峭壁呀呀虎擘口惡灘洶洶雷出吼泝流更着打頭風
如撐鐵舩上牛斗風伯勸爾一杯酒何湏惡劇驚詩叟
端能為我霽威否岸栁掉頭荻搖手
　　嶺雲
好山幸自綠嶄嶄湏把輕雲護淺嵐天女似憐山骨瘦
為縫霧縠作春衫
　　憇楹塘驛
夹路黄茅與樹齊人行茅裏似山雞長松不與遮西日
却送清陰過隔溪
　　過建封寺下連魚灘
江收衆水赴單槽石壁當流鬭雪濤將取危舟飛過去
黄頭郎只兩三篙
夢裏篙師忽呌灘老夫驚殺起来看前舩過盡知無慮
末後孤舟膽自寒
　　羅仲憲送蔊菜謝以長句
學琴自有譜相鶴自有經蔬經我繙盡不見蔊菜名金
華詩裏初相識玉友尊前每相憶坐令芥孫薑子芽一
見風流俱避席取士取名多失真向来許靖亦誤人君
不見鄭花不得半山句却參魯直稱門生
　　曲江重陽
煙描水寫老秋容嶺外秋容也自濃如見大賓新露菊
若歌商頌晚風松挿花醉照濂溪井吹髮慵登帽子峰
莫問明年衰與健茱茰何處不相逢
　　曉炊黄竹莊
染練江山宿雨餘枝枝葉葉潤如酥絲窠瓔珞消多少
破盡天公百斛珠
琯灰簌簌欲飛聲日到牽牛第幾星地底陽生人不覺
燒㾗未冷已青青
城中殊未有梅看莫是冬暄欠淺寒行到深山最寒處
兩株香雪照氷灘
　　曉晴過猿藤逕
厭雨欣初霽貪程敢晏眠排天雙壁起受日一峰先入
逕惟逢樹無人况有煙藤深猿不見聲到客愁邊
　　野炊猿藤逕樹下
逕仄旁無地林間忽有天丹楓明逺樹黄葉暗鳴泉苔
錦銀槍竈蘆茸玉帳氊從軍古云樂乞與箇山川
　　明發瀧頭
黑甜偏至五更濃強起侵星敢小慵輸與山雲能樣嬾
日髙猶宿夜来峰
　　題興寧縣東文嶺瀑泉在夜明場驛之東
笋輿路轉崖欹傾只聞滿山泉水鳴卷書急開已半失
眼不停注耳細聽石如鐵色黒壁立鏡面平水從鏡面
一飛下蘄笛織簟風漪生石知水力倦半壁鍾作玉一
泓水行到此欲小憇後水忽至前水驚分清裂白兩派
出跳珠躍雪雙龍爭不知落處深幾許但聞井底碎玉
聲安得好事者泉上作小亭釀泉為酒不用麴春風吹
作蒲萄綠醉寫泉聲入枯木何處更尋響泉曲
　　夜宿房溪飲野人張珦家桂葉鹿蹄酒其法以桂
　　　葉為餅以鹿蹄煮酒釀以八月過是期味減云
桂葉揉青作麴投鹿蹄煮醁趂涼篘落杯瑩滑氷中水
過口森嚴菊底秋玉友黄封猶退舍虀湯蜜汁更輸籌
野人未許傳醅法剩買隻缾過别州
　　揭陽道中
地平如掌樹成行野有郵亭浦有梁舊日潮州底處所
如今風物冠南方
　　宿南嶺驛
蕨手猶拳已箸長菊苖初甲可羹嘗山村富貴無人享
一路春風野菜香
　　感興
行役忘衰暮逢春感物華一来梅嶺外三見木綿花山
鹿寧遊市江鷗本卧沙紅塵無了日白髮未還家
　　夜泊曲灣
順流一日快舟行薄暮風濤特地生不是江神驚客子
勸人早泊莫追程
　　荔枝歌
粤犬吠雪非差事粤人語氷夏蟲似北人氷雪作生涯
氷雪一窖活一家帝城六月日亭午市人如炊汗如雨
賣氷一聲隔水米行人未喫心眼開甘霜甜雪如壓蔗
年年窨子南山下去年藏氷減工夫山鬼失守嬉西湖
北風一夜動地惡盡吹北氷作南雹飛来嶺外荔枝梢
綘衣朱裳紅錦包三危露珠凍寒泚火傘燒林下成水
北人藏氷天奪之却與南人銷暑氣
　
　
　
　
　
　
　宋詩鈔卷七十四
欽定四庫全書
　宋詩抄卷七十五
　　　　　　　　　内閣中書舍人呉之振編
　楊萬里朝天集鈔
　　仲冬詔追造朝供尚書郎職舟行阻風清泥
江神風伯戰方酣北浪吹翻總向南未放人扶下江柁
却教眼看上江㠶
　　暮泊䑕山聞明朝有石塘之險
下水船逢上水船夕陽仍更澁沙灘雁來野鴨却驚起
我與舟人俱仰看回望雲邊山已逺如何篷底暮猶寒
今朝莫説明朝路萬石堆心一急湍
　　二月望日逓宿南宫和尤延之左司郎署疎竹之
　　　韻
此君見我眼猶青笑我銀髭雪㸃成憶昔與居同舍日
感渠将雨作秋聲夜來遞宿三更悄葉底春寒一倍生
夢入故園數新笋籬邊破蘚㡬莖横
　　七字謝紹興帥丘宗卿恵楊梅
越絶諸楊盛一時與儂瓜葛不曽知老夫自笑吾衰矣
此客何從夢見之也解過江㝷徳祖政縁作尹是丘遅
渠伊不是南村泒未分先驅事荔枝
　　謝胡子逺郎中恵蒲大韶墨報以龍涎心字香
墨家者流老蒲仙碧梧採花和麝煙華陽黒水煎膠漆
大隂𤣥霜作肌骨龍尾磨飢飲䑕鬚落㸃髹几几不如
夷甫清瞳光敵日一見墨卿驚自失後來䕫州有梁杲
爾來黟川有呉老亦追時好得時名竟為蒲生竪降旌
呉墨往往𤣥尙白梁墨濕濕黐黏壁南宫先生來自西
恵然贈我四𤣥圭我無鵲返鸞回字我無金章玉句子
得君此贈端何似兀者得鞾僧得髢安得玉案雙鳴璫
金刀繡叚底物償送以龍涎心字香為君興雲繞明窓
　　李聖俞郎中求吾家江西黄雀醝法戲作醝經遣
　　　之
江夏無雙小道士一丘一壑長避世裁雲縫霧作羽衣
蘆花栁綿當裘袂身騎鴻鵠太液池脚踏金蟇攀桂枝
渴飲南陽菊潭水飢啄藍田粟玉芝今年天田秋大熟
紫皇遣刈神倉榖一雙鳬雁堕雲羅夜隨弋人卧茅屋
賣身不直程将軍却與彭越俱䇿勲解衣戲入玉壺底
壺中别是一乾坤水精鹽山兩岐麥身在椒蘭衆香國
玉條脱下澡凝脂金叵羅中酌瓊液平生學仙不學禪
刳心洗髓糟牀邊諸公俎豆驚四筵猶得留侯借箸前
昔為飛仙今酒仙更入太史滑稽篇
　　徳夀宫慶夀口號
　淳熈丙午元日聖上詣東朝慶夀八秩積隂頓晴飛
　雪弄日聖孝昭格萬姓呼舞擬作口號
長樂宫前望翠華玉皇來賀太皇家青天白日仍飛雪
錯認東風轉栁花
春色何須羯鼓催君王元日領春回牡丹芍藥薔薇朶
都向千官㡌上開
雙金獅子四金龍噴出香雲繞殿中太上垂衣今上拜
百王曽有箇家風
天父晨興未出房君王忍冷立風廊忽然鳴蹕珠簾捲
萬嵗聲傳震八荒
甲戌王春試集英小臣曽是老門生蒼顔華髪班行裏
也聽鈞天九奏聲
　　題曹仲本出示譙國公迎請太后圖自肅天仗以
　　　下皆紀畫也
徳夀宫前春晝長宫内花開宫外香太皇頤神玉霄上
都人久不瞻清光今晨忽見肅天仗翠華黄屋從天降
一聲清蹕萬人看天街氷銷樓雪殘北來又有一紅繖
八鸞三騑金轂端輦中似是瑶池母鳯舄霞裳剪雲霧
太皇望見天開顔萬國春風百花舞乃是慈寜太母回
鸞圖母子如初千古無朔雲邊雪旗脚濕御栁宫梅寒
影疎向來慈寜隔沙漠倩雁傳書雁難託迎還騩馭彼
何人魏武子孫曹将軍将軍元是一縫掖忽攘兩臂挽
五石長揖邊廷如小兒奉歸慈輦如折枝功盖天下只
戲劇笑隨赤松蠟雙屐飄然南山之南北山之北君不
見岳飛功成不抽身却遣秦家丞相嗔
　　正月二十四日夜朱師古少卿招飲小樓看燈
光射琉璃貫水精玉虹垂地照天明風流誰似朱夫子
解放元宵過後燈
南北髙峰醒醉眸市喧都寂似巖幽君言去嵗西湖雨
城外荷聲到此樓
　　和章徳茂少卿拉館學之士四人訪王徳修提幹
　　　之作
西玉南金價則同帝城相對落花風人如天上朱星聚
談到尊中竹葉空白紵烏紗青寳玦紫鸞黄鵠碧梧桐
千齡此遇還孤往恨殺燈前欠老翁
　　送何一之右司出守平江
十年一别再重遊又見魚書拜徹侯人物只今何水部風流
不減韋蘇州白蘋洲上春傳語烏鵲橋草喚愁報政不應
遲五月鸎花紫禁竚歸舟
　　招陳益之李兼濟二主管小酌益之指蠶豆云未
　　　有賦者戲作七言盖豌豆也呉人謂之蠶豆云
翠莢中排淺碧珠甘欺崖蜜軟欺酥沙瓶新熟西湖水
漆攂分嘗曉露腴味與櫻梅三益友名因蠶繭一絲絇
老夫稼圃方雙學譜入詩中當稼書
　　初夏清曉赴東宫講堂行經和寜門外賞花市
剰雨殘風一向顛花枝酒琖兩無緣忽逢野老從湖上
擔取名園到内前芍藥截留春去路鹿葱趕上夏初天
衆紅半霎聊經眼不枉皇州第二年
　　蚤謁景靄靈宫聞子規
帝里都無箇裏寛苑深地禁到應難蔚然緑樹去天近
上有子規啼月殘便覺恍如還故里不知聞處是長安
野薔薇發桐花落孤負南溪老釣竿
　　以六一泉煑雙井茶
應爪新茶蟹眼湯松風鳴雪兔毫霜細叅六一泉中味
故有涪翁句子香日鑄建溪當退舍落霞秋水夢還鄉
何時歸上滕王閣自看風爐自煑嘗
　　西府直舍盆池種蓮
飛空天鏡堕莓苔玉井移蓮旋旋栽坐看一花隨手長
挨開半葉出頭來稍添菱荇相縈帶便有龜魚數往回
剰欲遶池三兩匝數聲排馬苦相催
西府寒泉汲十㝷深澆淺灑碧森森髙花已照紅粧鏡
小莟新抽紫玉簪鈿破尚餘新雨恨繖疎纔作半池隂
西湖瘦得如盆大更伴詩人恐不禁
　　陳蹇叔郎中出閩漕别送新茶李聖俞郎中出手
　　　分似
頭綱别様建溪春小璧蒼龍浪得名細瀉谷簾珠顆露
打成寒食杏花餳鷓斑椀面雲縈字兔褐甌心雪作泓
不待清風生兩腋清風先向舌端生
　　跋尤延之左司所藏光堯御書歌
　光堯太上皇帝御書西漢書列傳目上有璽文曰帝
　録臣袤得之以示臣萬里謹拜手稽首作歌敬書於
　後
鸞臺長史老野僧月前病鶴霜後蠅文書海裏衮不了
黒花亂發雙眼睛故人同舍尤太史敲門未揖心先喜
袖中傾下十斛珠五色光芒射牎几自言天風來帝旁
拾得復古殿中雲一張向來太上坐朝罷勝日光風花
栁暇浣花叢裏氷雪容宣城鷄距針芒鋒天顔有喜聊
小試西京書目供遊戲韓彭衛霍欣挂名舒向卿雲感
書字漢廷多少失意人九京寸恨不作塵一朝翻入聖
筆底昭回之光喚渠起小臣濫巾縫掖行手抄孝經不
徹章何曽下筆寫史漢再拜恭覽汗透裳太史結廬伴
鷗鷺錫山山下荆溪渡紅光紫炁燭天衢箇是深藏寳
書處
　　送張定叟
紫巖衣鉢付南軒介弟曽同半夜傳師友别來真夢耳
江湖相對各澘然但令門户無遺恨何必功名在早年
君向瀟湘我閩粤寄書只在寄茶前(時予方上/章乞閩漕)
　　行路難
君不見河陽花今如泥土昔如霞君不見武昌栁春作
金絲秋作帚人生馬耳射東風栁色桃花却長久秦時
東陵千户侯華蟲被體腰蒼璆漢初沛邑刀筆吏折腰
如磬頭槍地蕭相厥初謁邵平中庭百拜百不譍邵平
後來謁蕭相故侯一拜一惆悵萬事反覆何所無二子
豈是大丈夫窮通流坎皆偶爾摶扶未必賢搶榆華胥
别是一天地醉鄉何曽有生死儂欲與君歸去來千愁
萬恨付一杯
　　冬至節後賀皇太子及平陽郡主
長樂鐘聲遶夢驚建章新影照人行千官燈語聼殘㸃
一夜霜寒在五更金鑰玉􁫁開北闕銀鞍絲控謁東明
青宫朱邸環天極五色祥雲覆帝城
　　跋張功父通判直閣所恵約齋詩乙藁
句裏勤分似燈前得細嘗孤芳後山種一瓣放翁香苦
處霜爭澀臞來鶴較強不應窮活計公子也忙忙
　　送趙氏則少監提舉
座主門生四十年江湖契濶幾風煙同朝再接鴛行裏
握手相看鶴髪前誤喜論詩追舊事不知呼酒是離筵
老懷只作還山夢輸與先生早着鞭
　　上已同沈虞卿尤延之王順伯林景思游春湖上
　　　隨知韻得絶句呈之同社
鵠袍林裏過芳辰聞道春來不識春及至識春春已老
於中更老是詩人
總宜亭子小如拳着得西湖不見㾗湖上軒窓無不好
何須抵死揀名園
天色䰒鬆未肻収吾儕自樂不曽愁隨宜旋旋商量着
晴即行行雨即休
籃輿休上馬休騎溼却青鞋也不辭㨂取雨絲疎處去
攜笻且謁水仙祠
雨催杖履却須回捲上疎簾眼頓開十里湖光平似鏡
栁梢梢上一船來
岸上湖中各自竒山觴水酌兩皆宜只言游舫渾如畫
身在畫中元不知
　　景靈宫聞子規
今年未有子規聲忽向宫中樹上鳴告訴落花春不管
裴回曉月恨難平斜風細雨又三日栁絮浮雲空一生
豈不懐歸歸未得倩渠傳語故園鶯
　　趙逹明太社回于四月一日招游西湖
畫舫侵晨繫栁枝主人生怕客來遅嬌雲嫩日無風色
幸是湖船好放時
御池水滿苑門開泥帶飛花路帶苔到得孤山翻作惡
海棠閙日不曽來
　　走筆送濟翁胞弟特往浙東謁拜丘宗卿
若見丘遅問老夫為言臞似向來臞更将雙眼寄吾弟
帶去稽山看鑑湖
　　題水月寺寒秀軒
古寺深門一徑斜繞身縈面總烟霞低低簷入低低樹
小小盆成小小花經藏中間看佛畫竹林外面是人家
山僧笑道知儂渴其實迎賔例瀹茶
　　題劉寺僧房
曽醉山間金叵羅山應識我我懐它頓添花竹明松檜
依舊菰蒲暗芰荷試問錦屏無恙否向來梅樹已無多
未須看遍新亭榭勝日重來一一過
　　送林子方直閣秘書将漕閩部
梅花園裏荔枝村頗記張燈作上元一别頻䝉訪生死
七年再見叙寒温屬當閔雨祈羣望不得臨風共一尊
誰為君王留國士吾衰猶擬呌天閽
亦聞小泊贊公房清曉扶藜叩上方君與一僧游别嶂
我行百匝造長廊風巾霧屨來雲外雪檜霜松滿袖香
政是炎官張火傘不應多取海山涼
　　木樨初發呈張功甫
塵世何曽識桂林花仙夜入廣寒深移将天上衆香國
寄在梢頭一束金露下風髙月當户夢回酒醒客聞砧
詩情惱得渾無頼不為龍涎與水沉
　　又和
老子江西有故林萬松園裏桂花深憶曽風露飄寒粟
自領兒童拾落金割蜜旋将揉作餅擣香須記不經砧
一枝未覺秋光減燈影相看萬籟沉
　　題徐衡仲西窗詩編
江東詩老有徐郎語帶江西句子香秋月春花入牙頰
松風澗水出肝腸居仁身鉢新分似吉甫波瀾并取将
嶺表舊遊君記否荔枝林裏折桄榔
　　題吳夢與古樂府
金麥褰帷銀蒜鈎水光殿後月華樓鸎歌花笑栁起舞
何處人間更有愁吳郎那得吳宫語夢裏苧蘿人道許
低紅揜翠曲未終小兒索飯啼門東
　　買菊
老夫山居花繞屋南齋杏花北齋菊青春二月杏花開
抱瓶醉卧錦繡堆涼秋九月菊花發自折寒枝挿華髪
湘纍落英曽㡬何陶令東鄰未是多吾家滿山種秋色
黄金為地香為國就中更有一丈黄霜葩月蕋耿出墻
飲徒無酒尋不得㝷得一身花露香如今小寓咸陽寺
有口何曽問花事百錢擔上買一株聊伴詩人發幽意
　　再和謝朱叔正機宜投贈奨及南海集之句
重陽風雨不全篇春草池塘豈滿編好句誰言較多少
古人信手斵方圓自慚下下中中語秖合休休莫莫傳
珍重銀鈎插玉唾竟無瑶報只空然
　　和張功甫夢歸南湖
一生兩事苦相闗從仕居貧併作難顧我雪穿行脚襪
羨君身作在家官曉分京兆月半璧夕問南湖水㡬竿
桃李能言春滿座向人猶自訴霜寒
　　張功父請祠甚力簡以長句
老夫不及朱師古納却太常少卿得潼府老夫不及張
約齋乞得華州仙觀名雲臺金印如斗牀滿笏富貴何
曽膏白骨一世窮忙為阿誰終日逢人皺兩眉賣身長
鬚仍赤脚忍向墦間乞東郭添丁徳曜喜欲顛孤竹一
簟真箇錯張君有宅復有田朱君歸去無一錢老夫老
矣不歸去五栁先生應笑汝
　　利州路提刑秘書張李長送洮研發視乃一叚柏
　　　木也作詩謝之
繡衣使者凛霜威方丈仙人舊羽儀别去十年真一夢
涵來萬里寄相思如何緑石涵風面化作青銅溜雨枝
却送新詩報嘉恵偷兒當不要新詩
　　送徳輪行者
瀝血抄經奈若何十年依舊一頭陀架裟未着愁多事
着了袈裟事更多
　　題畢少董繙經圖
　畢敷文少董名良史紹興初陷敵境居汴閉户著春
　秋正辭論語探古書有宋哲夫李願良軰執經師之
　好事者冩為繙經圖宋執一卷背立且讀且指李執
　一卷向其師若有問者而少董坐一榻上後有二女
　奴各有所執而阿冬者坐其閒少董之季子也女奴
　之髽者曰孫夀冠者曰馬恵真哲夫名成願良名師
　魏云
宋生把卷讀且指李生把卷問竒字榻上坐着一老子
右手秉筆袒左臂春秋論語訓傳成胷中有話頗欲告
兩生欲呼小白拉重耳同黜僣王尊帝京婢妾不解事
兩生未可語冬郎政兒癡誰能復憐許繙經未了報歸
期擕書歸來獻玉墀塵沙滿面無人識回首兩生斗南
北
　　戊申元日立春題道山堂前梅花
今年元日不孤來帶領新春一併回夜雨初添石渠水
東風先入道山梅不妨數朶且微破未要十分都放開
江路野香原自好阿誰擕取種蓬萊
　　龍山送客
念念還鄉未得還偶因送客到龍山分眀認得西歸路
只是回車却入闗
　　跋王順伯所藏歐公集古録序真蹟
遂初欣遇兩詩伯臨川先生一禪客三人情好元不疎
祗是相逢逢不得渠有正觀碑儂有永和詞真􁃶爭到
底未説妍與媸珊瑚撃得如粉碎趙璧博城翻手悔不
似三家鬬斷碑夜戰半酣莫先退皇朝愛碑首歐陽集
古萬卷六一堂𤣥圭漆玉堆墨寳黟霜黒水塗緇裳臨
川無端汲古手席卷歐家都奄有岣山科斗不要論嶧
山野火不經焚尤家沈家喙如鐵未放臨川第一勲不
知臨川何許得尤物集古序篇出真筆遂初心妒口不
言君看跋尾猶悵然(遂初欣遇尤延之沈虞卿自號也/二公與順伯皆喜収碑刻各自誇)
(尚/)
　　和張功父梅詩
今嵗柴車總未巾孤山龍井不曽行老無半㸃看花意
遮莫明朝雨及晴
約齋句子已清圓更賦梅花分外妍不飲銷金傳玉手
却來嚙雪聳詩肩
要與梅花巧􁑘新恨無詩句敵黄陳約齋詩好人仍好
不怕梅花賽却人
　　夢種菜
　予三月一日之夜夢遊故園課僕夫種菜若秋冬之
　交者尚有菊也夢中得菜子菊花一聨覺而足之
背秋新理小園荒過雨畦丁破塊忙菜子已抽蝴蝶翅
菊花猶著鬰金裳從教蘆菔專車大早覺蔓青撲鼻香
宿酒未消羮糝熟析酲不用枯為漿
　　春雨呈袁起巖
昨日晴暄盡十分無端寒濕復今晨蒼顔華髪差排老
急雨顛風屏當春只有觀書堪遣日從來病眼不如人
詩名滿世真何用更賺先生願卜鄰
　　謝張功父送牡丹
病眼看詩痛不勝落花千朶喚雙明淺紅醲紫各新様
雪白鵝黄非舊名擡舉精神微雨過留連消息嫩寒生
蠟封水養松窗底未似琱欄倚半酲
　　三衢登舟午睡
午思昏昏不肯醒倦投竹枕睡難成曉然有夢疑非夢
聽得人聲及水聲
　　曉泊蘭溪
金華山髙九天半夜雪装成珠玉案蘭溪水頃千頃強
朔風凍作琉璃缸日光雪光兩相射病眼看來忘南北
恨身不如波上鷗脚指為楫身為舟恨身不如沙上雁
蘆花作家梅作伴折綿氷酒未是寒曉寒真欲氷我肝
急閉篛篷擁爐去竹葉梨花十分注
　　蘭溪解舟
只愁灘淺閣行舟到得江深又不流水鳥避人飛不徹
看他没去看他浮
　　和陳蹇叔郎中乙巳上元晴和
御栁梢頭晩不風官梅面上雪都融如何閶闔新春夜
頓有芙蕖滿眼紅十里沙河人最閙三千世界月方中
買燈莫費東坡紙今嵗鼇山不入宫(十四日晩有㫖/徹禁中山棚)
　　春寒早朝
十載江湖今又歸朝雞不許夙興遲每聞撲鹿初鳴處
只是鬆䰒好睡時病眼生憎紅蠟蠋曉光來到碧桃枝
誰能馬上追前夢坐待金門放玉􁫁
　　沈虞卿秘監招遊西湖
蘇公堤逺栁生煙和靖園深竹映闗舩入芰荷香處去
人從雲水國中還似寒如暖清和在欲雨翻晴頃刻閒
能為蓬萊老仙伯一杯痛快吸湖山
　　送鄉僧徳璘監寺縁化結夏歸天童山
七百支郎夜忍飢木魚閉口等君歸還山大衆空歡喜
只有誠齋兩肯詩
　　答提㸃綱馬驛丞劉修武(翰/)
解道征鴻數字秋清於雪椀映氷甌老來筆底心無毒
交割風光與子休
　　賀皇太子九月四日生辰
繼照姿天縱分隂學日勤橘中招綺夏瓜處屏伾文老
别魚竿月來依鶴禁雲還将古為鑑聊當野人芹
　　和同年李子西通判
走馬看花拂緑楊曲江同賞牡丹香向來年少今俱老
君拜監州我作郎北闕小遲蒼玉佩南征聊製芰荷裳
病身只作家山夢徑菊詩葩兩就荒
　　九日即事呈尤延之
昨日茱茰未苦香今朝籬菊頓然黄浮英泛蕊多多著
舊酒新醅細細嘗節裏且追千載事髩邊管得㡬莖霜
正冠落㡌都兒態自笑狂夫老不狂
　　和周元吉左司夢歸之韻
半似清狂半白癡不須人笑我心知煙霞平日真成癖
山水中年却語離錯計浪隨雲出岫感君能遣雨催詩
居然唤起還家夢橘刺藤梢隔槿籬
　　送劉孔章縣尉得官西歸
早宴黄花詣粉闈晩挼春草染朝衣却提猛士弓彎月
去埽封狐雪打圍緑髩朱顔君勝我青春白日我思歸
何時共㵸青原茗下看江鷗來飛去
　　雲龍歌調陸務觀
墨池揚子雲雲間陸士龍天憎二子巧言語只遣相别
無相逢長安市上忽再值向來一别三千嵗王母桃花
落㡬番北斗柄爛銀河乾雙髩成絲絲似雪兩翁對面
面如丹借問别來各何向渭水東流我西上金印斗大
直㡬錢錦囊山齊今㡬篇詩家不愁吟不徹只愁天地
無風月君不見漢家平津侯東閣冠盖如雲浮又不見
當時大将軍公卿推拜如星奔抵今雲散星亦散也無
鹿登臺榭羊登墳何時與君上廬阜都将硯水供瀑布
磨䥥更斫扶桑樹擣皮作紙裁煙霧雲錦天機織詩句
孤山海裳今已開上已未有遊人來與君火急到一回
一杯一杯復一杯管他玉山頽不頽詩名於我何有哉
　　再和雲龍歌留陸務觀西湖小集且督戰云
我願身為雲東野化為龍龍㑹入淵雲入岫韓子却要
長相逢作意相㝷偏不值不知今年是何嵗剡藤土板
贈一番廷珪烏丸曬未乾乃是故人陸浚儀詩骨㸃化
黄金丹謂宜天禄貯劉向不然亦合雲臺上却令去索
催租錢枉却清風明月三千篇夜装明發走不徹半篙
刺碎嚴灘月老夫不願萬户侯但願與君酒舩萬斛同
拍浮老夫不怯故将軍但怯與君筆陣千里相追奔少
陵浣花舊時屋太白青山何處墳二仙死可埋丘阜二
仙生可着韋布名挂廣寒宫裏樹非煙非雲亦非霧長
使玉皇掉頭誦渠句詩府誰得玉􁫁開詩壇誰授黄鉞
來留君不住君急回不道西出陽闗無此杯西山金盆
儘渠頽斯游明月方懐哉
　　寒食雨中同舍人約遊天竺得十六絶句呈陸務
　　　觀
遊山不合作前期便被山靈聖得知只等五更傾一雨
三更猶是月明時
笋輿衝雨復衝泥一徑深深只覺遲孤墖忽從雲外出
寺門漸近報儂知
住山何敢望他僧只是遊山也不曽可惜一條杉檜路
都将濕了不教行
破雨遊山也莫嫌却縁山色雨中添人家屋裏生松樹
穿出茅簷却覆簷
小溪曲曲亂山中嫩水濺濺一線通兩岸桃花總無力
斜紅相倚卧春風
老檜如幢翠接連山茶作墖緑縈纒山僧相識渾相忘
不到山中十五年
三峰小石一方池下有機泉仰面飛坐看跳珠復抛玉
忽然一噴與簷齊
清逺溪中小閘頭遮攔溪水不教流山僧為我放一板
濺雪奔雷怒未休
城裏哦詩枉斷髭山中物物是詩題欲将數句了天竺
天竺前頭更有詩
忽撚金絲嫋綺疏又驚寒食到來初不知折盡西湖栁
插遍長安萬户無
禪房寂寂水潺潺澗草巖花㸃綴間忽有仙禽發竒響
頻伽來自補陁山
雨裏匆匆怨出郊晴時不出却誰教西湖北畔名園後
無數桃花只見梢
户户遊春不放春只愁春去不愁貧今朝道是游人少
處處園亭處處人
若道㝷春被雨催如何隨處兩三杯晩晴曉雨如翻手
有底虧儂不好來
萬頃湖光一片春何須割破損天真却将葑草分疆界
葑外垂楊屬别人
轎頂花枝儘閙装遊人未暮已心忙無端更被千株栁
展取蘇堤分外長
　　跋陸務觀劒南詩藁二首
今代詩人後陸雲天将詩本借詩人重㝷子美行程舊
盡拾靈均怨句新鬼嘯狨啼巴峽雨花紅玉白劒南春
錦囊繙罷清風起吹仄西窗月半輪
劒外歸來使者車淛東新得左魚符可憐霜髩何人問
焉用詩名絶世無雕得心肝百雜碎依前塗轍九盤紆
少陵生在窮如蝨千載詩人拜蹇驢
　　新晴讀樊川詩
江妃瑟裏芰荷風淨埽癡雲展碧穹嫩熱便嗔疎小扇
斜陽酷愛弄飛蟲九千刻裏春長雨萬㸃紅邊花又空
不是樊川珠玉句日長淡殺箇衰翁
　　駕幸聚景晩歸有㫖次日歇泊
身在長安夢故山故山未去且長安落紅滿地莫教掃
新緑隔墻聊借看竹葉勸人行樂事榴花為我遣春寒
賜休又得明朝睡不問三竿與兩竿
　　都下食筍自十一月至四月戲題
竹祖龍孫渭上居供儂樽俎半年餘斑衣戲綵春無價
玉版談禪佛不如若怨平生食無肉何如陋巷飯斯蔬
不須庾韭元修菜喫到憎時始憶渠
　　酴醿
以酒為名却謗他氷為肌骨月為家借令落盡仍香雪
且道開時是底花白玉梢頭千㸃韻緑雲堆裏一枝斜
休休莫斸西莊栁放上松梢分外佳
　　南海陶令曽送水沈報以雙井茶二首
嶺外書來謝故人梅花不寄寄爐熏瓣香急試博山火
兩袖忽生南海雲苒惹鬚眉清入骨縈盈窗几巧成文
瓊琚作報那能辦雙井春風輟一斤
沈水占城第一良占城上岸更差強黒藏骨節龍筋瘠
班出文章鷓翼張滚盡殘膏添猛火熬成熟水趂新湯
素馨熏染真何益畢竟輸他本分香
　　幼圃
　蒲橋寓居庭有刳方石而實以土者小孫子藝花窠
　菜本其中戲名幼圃
寓舍中庭劣半弓鷰泥為圃石為墉瑞香萱草一兩本
葱葉蔊苖三四叢穉子落成小金谷蝸牛卜築别珠宫
也思日渉隨兒戲一逕惟看蟻得通
　　送周元吉顯謨左司将漕湖北
君詩日日説歸休忽解西風一葉舟黄鶴樓前作重九
水精宫裏過中秋職親六閣仍金馬喜入千屯看木牛
繡斧光華誰不羨一賢去國欠人留
又見周郎擕小喬武昌赤壁醉嬌饒蜀江雪水來三峽
吳苑風煙訪六朝秋月春花出肝肺新詞麗曲入笙簫
歸來却待金鑾殿好看霜毫映珥貂
彼此江湖漫浪翁相逢逓宿省西東兩窮握手論詩後
一笑投膠入漆中臨水登山公别我青鞋布襪我從公
貂裘已博江西艇只待黄花半席風
　　送王季徳提刑寳文少卿
寳儲依舊接吳游盪節何曽逺藻旒卿月使星銀漢曉
繡衣綵服太湖秋豺當道上狐何問鷹擊霜前兔已愁
火急平反供一笑紫荷玉筍待君侯
　　贈都下寫真葉徳明
我昔山林人不識或疑謫仙或狂客仰看青天不看人
醉裏那知眼白青一擕破硯入長安素衣成緇緑髩班
上林麒麟着野馬滄海鷗鷺綴孔鸞漢宫威儀既不入
貴人様灞橋風雪又不見詩人相不須覽鏡照清溪我
亦自憎塵俗狀葉君着眼秋月明葉君下筆秋風生市
人請畫即唾罵只寫龍章鳯姿公與卿肯來為予寫衰
貌擲筆掉頭欣入妙相逢可惜遲十年不見詩翁昔年
少
　　送孫檢正徳操龍圖出知鎮江
看花走馬紹興間彼此春風各少年黄甲諸儒今㡬許
白頭回舍省東偏昨宵歸夢月千里餘債欠君詩兩篇
已乞閩山一窠闕老身只要早歸田
　　食雞頭子
三危瑞露凍成珠九轉丹砂錬久如鼻觀温芳炊桂歇
齒根熟軟剥胎餘半甌鷹爪中秋近一炷龍涎丈室虛
却憶吾廬野塘味滿山柿葉正堪書
　　新寒戲簡尤延之檢正
逗晩添衣併數重隔脯剰熱尚斜紅秋生露竹風荷外
寒到雲窻霧閣中半㸃暄涼能㡬許古來豪傑總成空
木犀香殺張園了雪臭金挼欠兩翁
　　跋姜春坊梅山詩集
松風澗水打窻聲玉珮瓊琚觸眼明當晝如何挂秋月
未春特地轉新鸎只銷一卷梅山集幻出多般景物情
老子平生有詩癖為君焚却老陶泓
　　秋雨蚤作有歎
細雨簷無質安得更有聲如何却作泥亦能妨晨征宿
昔忽過暄心知非堅晴何須暄晴極然後寒雨生寒生
使人覺妙物亦何曽翦翦自神妙無乃與物矜造物本
非作觀者或強名老夫近稍聾此事無暇聽平生感秋
至此意今已平獨念老病身頗不耐風興何時歸故園
晏眠閉柴荆鳴雞亦不留好夢無吾驚他年憶此時惘
如宿酒醒思歸已可喜而况真歸耕
　　寄題曽子與競秀亭
老夫上下蓼花灘毎過君家輙繫舩尊酒燈前山入座
孤鴻月底水連天暄涼書問二千里場屋聲名三十年
競秀主人文似豹不應霧隐萬峰邊
　　赴文徳殿聴麻仍拜表
蒼龍觀闕啓槐宸白玉堦除振鷺羣仗外諸峰獻松雪
霜前一雁度宫雲舍人就曰宣麻制丞相瞻天進表文
夙退自欣還自笑素餐便當䇿殊勲
　　紫宸殿拜表賀雪
稍緩鳴靴不住催一聲再拜忽如雷封章進了儀曹退
文武班齊上相來白髪兩年陪賀雪紫衣數輩小傳杯
賜休退食端何限未到西湖探早梅
　　立春後一日和張功父園梅未花之韻
前夕三更月落時東風已動萬花知江梅端合先交割
春色如何未探支只欠梁溪氷柱句追還和晴暗香詩
張家剰有蔥根指不把瓊酥滴一枝
　　人日出遊湖上
去時數㸃雨歸時數片雪雨雪兩不多山路雙清絶
城中雪一尺山中雪一丈地上都已消却在松梢上
去嵗遊春屐苔痕故可㝷人家隨岸逺墖影落湖深
　　寄題劉成功錦里
嘉林市中虚一丈嘉林寺後竹千竿先君授徒竹窻底
我初識君俱少年同師同舍同筆硯火冷燈青飛雪片
春風一夜吹林花南北飄零各星散我今頭白苦思歸
羨君山園芋栗肥為君題作小錦里君應一笑巾堕几
　　讀淵明詩
少年喜讀書晩悔昔草草迨今得書味又恨身已老淵
明非生面穉嵗昔已早極知人更賢未契詩獨好塵中
談久暌暇處目偶到故交了無改乃似未見寳貌同覺
神異舊翫出新妙琱空那有痕滅跡不須埽腹腴八珍
初天巧萬象表向來心獨苦膚見欲幽討寄謝頴濵翁
何謂淡且稿
　　送姜䕫堯章謁石湖先生
釣璜英氣横白蜺欬唾珠玉皆新詩江山愁訴鸎為泣
鬼神露索天洩機彭蠡波心弄明月詩星入腸肺肝裂
吐作春風百種花吹散瀕湖數峰雪青鞋布襪軟紅塵
千詩只博一字貧吾友夷陵蕭太守逢人説項不離口
袖詩束來謁老夫慙無髙價當璠璵翻然却買松江艇
徑去蘇州參石湖
　　林景思寄贈五言以長句謝之
華亭沈虞卿恵山尤延之每見無雜語只説林景思試
問景思有何好佳句驚人人絶倒句句飛從月外來可
羞王公薦穹昊若人乗雲駕天風秋衣剪菊裁芙蓉暮
宿銀漢朝蓬宫我欲從之東海東西湖栁色二三月相
逢一笑冠纓絶醉招和靖呌東坡一吸西湖湖水竭我
醉自眠君自顛路人往往指作仙此輩何曽識此樂識
與不識俱可憐别時花開今已落思君令人瘦如鶴夢
裏隨君擕酒瓢同登天台度石橋瀑布界天瀉雲窟長
松㧞地攙煙霄與君聨句章未了帝城鍾動西峰曉海
風吹堕珊瑚枝乃是先生寄我詩火雲燒江江水沸君
詩清涼過於水定知來是雲巢底恍然坐我天台寺
　　寄題劉凝之墳山壯節亭用轆轤體
見了廬山想此賢此賢見了失廬山胷中書卷雲凌亂
身外功名夢等閒一㸃目光牛背上五絃心在雁行間
欲吟壯節題崖石筆挾風霜齒頰寒
　　賀皇太子九月四日生辰
典學光隂璧不如簡編燈火卷還舒極知儲后勤稽古
却是儒生懶讀書心到帝王圗籍外手追雅頌國風初
人間未見瑶山集十倍曹丕尚有餘
　　和袁起巖郎中投贈七字
故人一别兩相思不但平生痛飲師胷次五三真事業
筆端四六更歌詩閉門覓句今無已刻意傷春古牧之
卧雪髙人家譜在春風政着紫蘭枝
　
　宋詩鈔卷七十五
欽定四庫全書
　宋詩鈔卷七十六
　　　　　　　　　内閣中書舍人吳之振編
　楊萬里江西道院集鈔
　　戊申四月九日得請補外初出國門宿釋迦寺
岀却金宫入梵宫翠微緑霧染衣濃三年不識西湖月
一夜初聞南澗鐘藏室蓬山真昨戲園翁溪友得今從
若非朝士相追送何處㝠鴻更有踪
　　明發南屏
新晴在在野花香過雨迢迢沙路長兩度立朝今結局
一生行客老還鄉猶嫌數騎傳書札剰喜千山入肺腸
到得前頭上船處莫将白髪照滄浪
　　過南蕩
秧纔束髪幼相依麥已掀髯喜可知笑殺槿籬能耐事
東扶西倒野酴醿
近岫遥峰翠作圍平田小港碧行遲垂楊一徑深深去
阿那人家住得竒
　　過楊村
石橋兩畔好人煙西似諸村别一川楊栁隂中新酒店
葡萄架底小漁船紅紅白白花臨水碧碧黄黄麥際天
政爾清和還在道為誰辛苦不歸田
　　側溪解䌫
夢裏喧聲定不凡順風解纜破晴嵐起來職事惟洗面
此外功名是挂㠶莫笑一蔬兼半菽飽飡萬壑與千巖
蓬萊雲氣君休望且向嚴灘濯布衫
　　舟過桐廬
瀟灑桐廬縣寒江繚一灣朱樓隔緑栁白塔映青山稚
子排牕出舟人買菜還峰頭好亭子不得一躋攀
近縣人人喜來船岸岸移偶因小泊處恰是早飡時喚
僕答相亂看山寒不知横洲猶半在今嵗水生遲
後面山無數南頭栁更多人家逼江岸屋柱入滄波老
去頻經此重來更㡬何牛山動悲感曽侍板輿過
　　溜港灘
此去嚴州只半程一江分作兩江横忽驚洲背青山下
却有桅檣地上行
　　蘭溪女兒浦曉寒
前年寒早熱亦早去年寒遲熱亦遲何曽寒暑有遲速
通融三年那兑支人生何必早得意芍藥榮時牡丹瘁
榮枯遲速一笑休順風今日好行舟
　　嘲穉子
雨裏船中不自由無愁穉子亦成愁看渠坐睡何曽醒
及至教眠却掉頭
　　柴歩灘
江濶水不聚分為三五灘遂令客子舟上灘一一難小
沙已成洲大沙已成山山有樹百尺樹圍屋數間水底
復生洲沙濕猶未乾從此洲愈多安得水更寛憶從嚴
陵歸水落不能湍拖以數童僕折却十竹竿今兹過吾
舟念昔猶膽寒
　　東嘳灘
江船初上灘灘水政勃怒船工與水鬬水力攔船住琉
璃忽破碎氷雪併吞吐竟令水柔伏低頭船底去朝來
發盈川已過灘十許但聞浪喧闐未覩水態度却縁看
後船偶爾見竒處從此至三衢猶有灘四五
　　将至地黄灘
未到地黄灘十里先聞聲檣竿已震掉未敢與渠爭舟
人各整篙有如大敵臨搴篷試一望濺雪紛淙琤乃是
水磑港為灘作先鳴真灘定若何老夫虚作驚
　　蘇木灘
灘雪清濺眸灘雷怒醒耳落洪翠壁立跳波碧山起船
進若戰勝船退亦遊戲若非篙師苦進退皆可喜忽逢
下灘舟掀舞快雲駛何曽費一棹纔瞬已數里㑹有上
灘時得意君勿恃
　　遼車灘
東岸上不得西岸上更難五船往復來經緯灘兩間一
船初徑進當流為衆先濤頭打澎湃退縮不敢干一船
作後殿忽焉突而前瞬息越湍險回顧有矜顔老夫與
寓目亦為一粲然
　　過查灘
眼底常山一武中上灘更得半船風青天以水為銅鏡
白鷺前身是釣翁舊日岸頭渾改盡數尖山觜忍攙空
老夫只費五六日行盡浙山西復東
　　過鉛山江口
下却諸灘水漸平舟行已逺上饒城酒家便有江鄉景
緑栁梢頭挂玉瓶
　　初二日苦熱
人言長江無六月我言六月無長江只今五月已如許
六月更來何可當船倉周圍各五尺且道此中底寛窄
上下東西與南北一面是水五面日日光煑水復成湯
此外何處能清涼掀篷更無風半㸃揮扇只有汗如漿
吾曹避暑自無處飛蠅投吾求避暑吾不解飛且此住
飛蠅解飛不飛去
　　秋感
昨扇猶午擕今裳覺晨單起來且復卧未敢窺柴關不
覺病至此為復老使然平生性剛燥畏熱長喜寒念昔
忝鄉賦踐雪詣春官布褐皆不纊芒鞋繭且穿長亭夜
濯足吹燈呻故編買酒破孤悶浩歌殷屋椽何曽悲廪
秋山稜聳􁁺肩秋風吹我髓秋露滴我肝我欲與秋敵
秋先令我酸歎息復歎息誰是長少年
盥潄已云畢危坐正冠衣覽鏡忽見我不識我為誰自
倚身尚強不悟年已衰舉頭視嘉木向人慘無姿我欲
訴渠老渠乃懐秋悲木悲不解飲瑟瑟聲怨咨我且呼
麴生細細斟酌之我醉不知我更知春秋為
隤照趣夕黯孤燈啓宵明老夫倦欲睡似醉復如醒寸
心無寸恨但如江海清秋蛩何為者四面作怨聲淒惻
竞未已抑揚殊不平切切百千語逓逓三四更繞砌㝷
不得静坐復爭鳴有口汝自苦我醉不汝聽
秋曉寒何忍秋夕永難度青燈照書册兩眼如隔霧揜
卷却孤坐塊然與誰語倒卧卧不得起行行無處屋角
忽生明山月到庭户似憐幽獨人深夜約清晤我吟月
解聽月轉我亦歩何必更讀書且與月聨句
平生畏長夏一念願清秋如何遇秋至不喜却成愁書
冊秋可讀詩句秋可搜永夜宜痛飲曠野宜逺遊江南
萬山川一夕八寸眸請辦雙行纒何處無一丘
　　明發五峰寺
歸時路何近去時路何逺山路無短長人心有往返每
因赴官期一出謁鄉縣若非人事牽無奈老身懶初心
作此行夜雨醒醉眼孤愁念羣騶尺泥滑雙趼首塗天
全濕回轍雲半捲投寺借松牀呼僧同野飯頽然挂眠
足得此行役倦暫勞新不堪遐征舊所歎松菊豈不懐
樊籠何時免瘦藤要覓閒到了古道院
　　初八筠州界髙岡舖
千尺霜松夾道周國初涼繖至今留筠州舊是朝天路
六十年來行信州(路人號夾道松/松為涼繖樹)
　　和尤延之見戲觸藩之韻以寄
儂愛山行君水遊尊前風味獨宜秋文戈却日玉無價
器寳羅胷金欲流欬唾清圓談者詘詩章精悍古人羞
子房莫笑身三尺㑹看功成自擇留(延之戲誠齋為羊/誠齋戲延之為蛑)
(蝤詩所云云/謂蛑蝤也)
　　讀退之李花詩
　桃李嵗嵗同時並開而退之有花不見桃惟見李之
　句殊不可解因晩登碧落堂望隔江桃皆暗而李獨
　明乃悟其妙盖炫晝縞夜云
近紅暮看失燕脂逺白宵明雪色竒花不見桃惟見李
一生不曉退之詩
　　郡圃曉歩因登披仙閣
昨來風日較暄些破曉來遊特地佳也自低頭花下過
依前撞落一頭花
李花半落雪成堆末後桃花陸續開白錦地衣紅錦帳
侵晨供張等儂來
　　初夏玉井亭晩立
冶蕊倡花一雨空鮮晴新漲未虧儂竹兼樹影眠天底
人凭欄干立鏡中看盡水衣投北岸方知今日是南風
黄鸝對語無㝷處忽見雙飛入别叢
　　筠庵
故老談李仙昔日上寥廓随身無長物止跨一隻鶴鶴
本非胎生古卵尚遺壳千古石似堅覆在鳯山脚寒宵
晦風雨神光照岩壑犬嗥雞夜鳴龍泣人寢愕秪今筠
菴是因物非蠅削當時菢破處作門不闗鑰盖以一把
茅聊以䕶霜雹遐瞻如釣翁蓑衣逐層著我來騐幽討
尚疑俗諺謔霧中披羽衣砌下脱芒履入户環仰觀中
空生響諾不見朱頂雛猶存雪色膜松梢雙老鸛戞然
下簷角老夫忽心驚不敢小盤礴
　　新暑追涼
去嵗衝炎横大江今年度暑卧筠陽滿園無數好亭子
一夏不知何許涼待得老夫親勘當更招幽鳥細商量
朝慵午倦誰相伴猫枕桃笙苦竹牀
　　碧落堂暮景轆轤體
碧落堂中夕眺餘一聲角裏裂晴虛滿城煙靄忽然合
隔水人家恰似無坐看荷山沉半脊急歸道院了殘書
意行花底㝷燈處失脚偏嗔小吏扶
　　雨過郡圃行散
劍池一日百週遭雨後閒來照髩毛主管園林鶯稱意
廵行荷芰鷺宣勞不須見我還飛去便與移文告汝曹
一事惱人無問處南山髙是北山髙
　　碧落堂晩望荷山
荷山非不髙城裏自不見一登碧落堂山色正對面如
人卧平地躍起立天半指揮出伏兵萬騎横隔岸後來
來未已前驅瞻已逺晨光到岩壑人物俱舊絢緑屏紛
開閤翠旗閃舒卷安得垂天虹橋虛度雲巘老鈴偶報
事郡庭集賔贊(贊政化/行也)忽忽換山巾黙黙下林坂
　　午憇筠菴
筠菴偶坐處適當樹闕間逺山不見我而我見逺山清
風隔江來宛轉入松闗翠蕉自揺扇白羽得暫閒可憐
三竹牀睡偏復循環秋暑自秋暑山寒自山寒小唫聊
適意好惡不必刪
　　答陸務觀道院佛祖之戲
老禪分得破樷林薄供微齋也不曽道院勑差權院事
筠菴身是住菴僧人間赤日方如火松下清風獨似氷
别有暮春沂水在為君一滴洒千燈
　　延之寄詩覓道院集遣騎送呈和韻謝之
與君髩髪總星星詩句輸君老更成别去多時頻夢見
夜來一雨又秋生故人金石情猶在贈我瓊琚雪似清
誰把尤楊語同日不教李杜獨齊名
　　祗召還京題江西道院
病身秪要早投閒乞得髙安政小安山水秋來渾是畫
樓臺髙處日生寒登臨未足還辭去老大重來畢竟難
碧落翠微好将息清風明月夢中看(郡圃鳯山佳處有/碧落堂翠微臺)
　　問途有日戲題郡圃
今朝郡圃放遊人懊惱遊人作撻春到得老夫來散䇿
亂吹花片總成塵商量嵗後老闗鎻拘管風光屬病身
造物嗔儂先遣去遣儂儂去不須嗔
　　留題筠菴以菴室用茅盖層出如蓑衣然
茂林修竹翠光中那得披蓑一老翁白石砌成珠子徑
黄茅裹脚水晶宫夏涼冬暖非人境雪打霜封即釣篷
老子明朝便東去更擕瓦枕享松風
　　明發道經生米市随喜西林寺留題進退格
貪睡能無起挑燈強未殘春深忙野店月色淡柴門又
踏黄塵路前追紅葉村秋衣那敢薄病骨自難温
　　羲娥謡
　中秋夜宿辟邪市詰朝早起曉星已上日欲出而月
　未落光景萬變盖天下竒觀也作羲娥謡以記之
羲和夢破欲起行紫金畢逋啼一聲聲從天上落人世
千村萬落雞爭鳴素娥西征未歸去簸弄銀盤浣風露
一丸玉彈東飛來打落桂枝雪毛兔誰将紅錦幕半天
赤光綘氣貫山川須臾却駕丹砂轂推上寒空輾蒼玉
(一本此下有雲漢/昭回光滿天句誤)詩翁已行十里強羲和早起道無雙
　　小憇上坊鎮新店進退格
下轎行新店排門得小軒中間一棐几相對兩滿團椽
竹青留節簷茅白帶根明窓有遺恨接處紙痕班
　　題十里塘夜景
物色當秋半登臨更夜䦨山光倒眠水水影上揺山宿
鷺都飛去漁人獨未還老夫與明月分割一清灣
　　過土筧岡
水落初宜菜亭荒不復茅牛分乂路口鶴立秃松梢秋
熱方昇日朝涼更逈郊衰年走塵鞅何計返雲巢
　　入玉山七里頭
諸村不雨數旬餘此地瀕江萬寳蘇晩紫頭花總初角
早黄稻穂已長須回頭金步野蹊逺當面玉山秋墖孤
偶見年時解船處客愁依舊挂菰蒲(筠洪小路至餘干/金歩市初出官給)
(路/)
　　宿查瀬
寒流一帶檻前横落日諸峰霞外明水斷新洲添五里
客㝷舊路却重行江車自轉非人踏沙碓長春徹夜鳴
疇昔穉桑今秃樹如何白髪不教生
　　晨炊泊楊村
沙步未多逺里名還異原對江穿野店各路入深村秋
水乗新汲春芽煮不渾舟中爭上岸竹裏有清樽
　　九月一日夜宿盈川市
下灘一日抵三程到得盈川也發更兩岸漁樵稍燈火
滿江風露更波聲病身只合山間老半世長懐客裏情
西畔天星如玉李伴人不睡向人明
　　下黄山灘望金華山
篙師只管信船流不作前灘水石謀却被驚湍旋三轉
倒将船尾作船頭
山思江情不負伊雨姿晴態總成竒閉門覓句非詩法
只是征行自有詩
　　出横山江口
白璧當江岸青旗定酒家斷崖侵屋窄細路入門斜縣
近瞻雙塔洲横隔一沙何須後來客始信此詩嘉
　　過横山墖下
隔岸山迎我㳂江栁拜人日揺秋水面波閃白龍鱗不
遣舩迷路俱從墖問津一生将玉鏡千古照金身
　　過鳥石大小二浪灘俗呼為郎因戲作竹枝歌二
　　　首
灘聲十里響千鼙躍雪跳霜入眼竒記得年時上灘苦
如今也有下灘時
小郎灘下大郎灘伯仲分司水府闗誰為行媒教作贅
小姑山與大姑山
　　晩過側溪山下
看山妙處㡬曽知落照斜明始覺竒皺盡衣裳紋欲裂
爭先頭角逺相追松梢别放六峰出江底倒将千嶂垂
一路詩篇渾漫興側溪端的不相虧
　　夜宿東渚放歌
看山須看山表裏不然看山還誤事平時只愛萬峰青
落日惟存數尖紫浙江船上多少人往來看山誰識真
丁寜舟人莫浪語却恐兒輩不肯去
　　跋徐公仲省翰近詩
傳派傳宗我替羞作家各自一風流黄陳籬下安安脚
陶謝行前更出頭
　　自跋江西道院集戲答客問
問我來朝南内南便從花底趂朝叅新詩猶作江西集
為帶筠州刺史銜(時召命筠州/守臣奏事)
　　舟中新暑止酒
新暑酒不宜作熱妨夜睡不如看人飲亦自有醉意彼
飲吾為嚥所美過於味同舟笑吾癡吾不羨渠醉安知
醉與醒誰似誰不似(一作/是)
　　過弋陽觀競渡
急鼔繁鉦動地呼碧琉璃上兩龍趨一聲翻倒馮夷國
千載淒涼楚大夫銀椀錦標夸勝㨗畫橈繡臂照江湖
三年端午真虚過竒觀初逢慰道塗
　　五月一日過貴溪舟中苦熱
半月隂涼天氣佳今朝新暑不饒些一生怕熱長逢熱
千里還家未到家入却舩來那得出恰方日午㡬時斜
勸君莫愛髙官職行路難時却怨嗟
　　端午前一日阻風鄱陽湖觀競渡
惡風夜半阻歸舩端欲留人作勝縁千里擕家觀競渡
五湖新漲政黏天掉翻波浪山如雪醉殺兒郎喜欲顛
得去更佳留亦好吾曹何處不忻然
　　送吉州太守朱子淵造朝
公在鄉邦我在京有書終不慰生平西歸一見還傾盖
夜坐相看話短檠老去可堪頻送客古來作惡是離情
雲涯隔斷從今始肯倩征鴻訪死生
　　郡圃上已
㝷春不見只思還却在萊仙小崦間映出一川桃李好
只消外面矮青山
　　披仙閣上觀酴醿
仰架遥看時見些登樓下瞰脱然佳酴醿蝴蝶渾無辨
飛去方知不是花
酴醿約我早來看及至來看花已殘動地寒風君莫怯
亂吹香雪灑䦨干
　　塹荷池水
雨中來看塹池塘自與畦丁細校量更放水痕髙㡬許
浮荷猶剰若干長
　　筠菴午憇
筠菴稍不至一至一回好風從林梢落吹亂竹根草巾
屨上下涼鶯鵲左右噪市聲元不近靜聴逺亦到石磴
坐來温蘚徑淨如埽書空作愁字已忘偏旁了猶自忘
了愁而況記得老客來談世事欲笑還嬾笑
　　玉井亭觀荷
蕖仙初出波照日穉猶怯宻排碧羅盖低䕶紅玉頰館
之水精宫瓌以琉璃堞珠明浮盤戲酒漾流杯曄青筆
尖欲試緑牋皺還摺老龜大於錢辛勤上團葉忽聞人
履聲入水一何㨗
　　後圃散䇿
花徑雨後涼樹聲風外戰杖履頓輕松兒女同行散少
者前已失老者後已倦隔林吹笑語相問如對面明明
去人近𦕈𦕈彌歩逺松杉滿地影一瞬忽不見仰觀紫
日輪偶度白雲片佳處留再來前山未須徧
　　觀迎神小兒社
花㡌銖來重綃裳水様秋強行終較嬾妍唱却成羞鸚
鵡栖葱指芙蕖載錦舟休看小兒社只益老人愁
　　新秋晩酌
胡床東鄉坐秋風忽淒其老夫衰病骨急令閉東扉西
扉亦半掩壓風作東吹何必風及我風入涼自馳晩蟬
是誰説我飲渠便知飛從何方來徑集庭樹枝三嘆復
九詠話盡新秋悲我老悲已忘汝語復為誰老鳥啼一
聲不知蟬所之
　　題碧落堂
仙人白日上青㝠千載如聞月下笙南北萬山俱在下
中間一水獨穿城江西箇是絶竒處天下㡬多虚得名
滕閣孤臺非不好秪縁猶帶市朝聲
　　羅溪望夫嶺
　小溪村店問嶺名云望夫七娘嵗旱禱雨必應
藳砧不寄大刀頭化作峰頭石也愁豈有心情管風雨
向人彈淚繞天流
　　羅溪道中
毎嵗秋猶熱今年閏故涼松稀青有數山逺碧無常陣
陣金風細家家玉粒香秪言官路短堠子暗添長
　　秋山
烏臼平生老染工錯将鐵皁作猩紅小楓一夜偷天酒
却倩孤松揜醉容
　　觀水嘆二首
我方卧舟中仰讀淵明詩忽聞灘聲急起視惟恐遅八
月濺飛雪清覽良獨竒好風從天來翛然吹我衣涼生
固足樂氣變亦可悲眷然慨此水念我年少時迄今四
十年往來㡬東西此日順流下何日沂流歸出處未可
必一笑姑置之
亂石厄江水要使水無路不知石愈宻激得水彌怒回
鋒打别港勇往遮不住我舟歴諸灘閲盡水態度一聞
一喜觀屢顧屢驚顧不是見不多觀覽不足故舟人笑
我癡癡黠未易語
　　舟過柴歩寺
野寺隔疎樾逺舟見深殿獨逕通絶崖長縈度微線曩
逰攜童弱攀岸已震眩前瞻足未到下窺意先轉朝來
經雲根塵思起清羨野夫三二輩走過疾於箭俛仰二
十年今老懐昔健
　　宿蘭溪水驛前三首
繫纜蘭溪岸開襟栁驛牕人爭趨夜市月是落秋江燈
火疎還宻㠶檣隻更雙平生經此縣今夕駐孤幢
合眼波吹枕開篷月入舩竒哉一江水寫此二更天剰
欲酣清賞翻愁敗醉眠今宵懐昨夕雨卧萬峰前
水色秋逾白光山夜不青一眉畫天月萬粟種江星小
酌居然醉當風不覺醒誰家教兒子清誦隔疎櫺
　　過白沙竹枝歌
東㳂西泝浙江津去去來來暮復晨上岸牽檣推穉子
隔船招手認鄉人
　
　
　
　
　
　宋詩鈔卷七十六
欽定四庫全書
　宋詩鈔卷七十七
　　　　　　　　　内閣中書舍人吳之振編
　楊萬里朝天續集鈔
　　和陸務觀見和歸舘之韵
君詩如精金入手知價重鑄作鼎及鼐所向一一中我
如駑並驥夷塗不應共難追紫蛇電徒掣青絲鞚折膠
偶投漆異榻豈同夢不知清廟茅可望明堂棟平生憐
坡老髙眼薄蕭統渠若有猗那心肯師晉宋破琴聊再
行新笛正三弄因君發狂言湖山春已動
　　讀笠澤叢書
笠澤詩名千載香一回一讀斷人腸晩唐異味同誰賞
近日詩人輕晚唐
松江縣尹送圗經中有唐詩喜不勝看到燈青仍火冷
雙眸如割脚如氷
拈着唐詩廢晩餐傍人笑我病如癲世間尤物言西子
西子何曽直一錢
　　五更過無錫縣寄懐范叅政尤侍郎
蘇州欲見石湖老到得蘇州發更早錫山欲見尤梁溪
過却錫山元不知起來靈巖在何許回首恵山亦何處
人生萬事不可期快然却向常州去
　　晩風
晩日暄温稍霽威晩風豪横大相欺做寒做冷何須怒
明早一霜誰不知
晩風不許鑑清漪却許重簾倒地垂平野無山遮落日
西牕紅到月來時
　　題連滄觀呈太守張㡬冲
開牕納盡大江秋天半飛樓不是樓獨立南徐鼇絶頂
下臨北固虎回頭蒜山舊址空黄鶴𤓰步新城照白鷗
好事主人酌詩客風煙一眼到揚州
　　丹陽舍舟登陸渡江
小泊樓船鐵甕城匆匆又作絶江行看他蠟燭㡬回剪
聽盡雞聲不肯明水底霜寒還十倍夜來月上恰三更
篙師好事君知否江面侵晨鏡様平
　　舟過揚子橋逺望
此日淮堧號北邊舊時南服紀淮堧平蕪盡處渾無壁
逺樹梢頭便是天今古戰場誰勝負華夷險要豈山川
六朝未可輕嘲謗王謝諸賢不偶然
　　過髙郵
解纜維揚欲夕陽過船覆盎已晨光夾河漁屋都編荻
背日船篷尚滿霜城外城中四通水隄南隄北萬垂楊
一舟斗大君休笑國士秦郎此故鄉
　　初食淮白魚
淮白須将淮水煑江南水煑正相違霜吹栁葉都落盡
魚喫雪花方解肥醉卧糟丘名不惡下來鹽豉味全非
饔人且莫供羊酪更買銀刀二尺圍(淮人云白魚/食雪乃肥)
　　初入淮河四絶句
船離洪澤岸頭沙人到淮河意不佳何必桑乾方是逺
中流以北即天涯
劉岳張韓宣國威趙張二将築皇基長淮咫尺分南北
淚濕秋風欲怨誰
兩岸舟船各背馳波痕交涉亦難為只餘鷗鷺無拘管
北去南來自在飛
中原父老莫空談逢着王人訴不堪却是歸鴻不能語
一年一渡到江南
　　題旴𣅿軍東南第一山
建隆家業大於天慶歴春風一萬年廊廟謀謨出童蔡
笑談京洛博幽燕白溝舊在鴻溝外易水今移淮水前
川後年來世情了一波分䕶兩涯船
　　初食太原新蒲萄時十二月二日
淮南蒲萄八月酸只可生喫不可乾淮北蒲萄十月熟
縱可作羓也無肉老夫臘裏來都梁飣坐那得馬乳香
分明猶帶龍鬚在徑寸𤣥珠肥十倍太原清霜熬綘餳
甘露凍作紫水精隆冬壓架無人摘雪打氷封不曽拆
風吹日炙不曽腊玉盤一朶直萬錢與渠傾盖真忘年
君不見道逢麴車口流涎
　　與長孺共讀東坡詩前用唐律後用進退格
急性平生不少徐讀書不喜喜觀書十行俱下未心醒
兩目頓昏還月餘偶與兒曹繙故紙共看詩句煑春蔬
問來却是東坡集久别相逢味勝初
枉着平生讀少書分明便是蠧書魚萬籖過眼還休去
一字經心恰似無急讀何如徐讀妙共看更勝獨看渠
麴生冷笑仍相勸惜取殘零覓句鬚
　　嘲淮風進退格
絮㡌貂裘莫出船北牕最𦂳且深闗顛風無頼知何故
做雪不成空自寒不去埽青天北霧只來捲起浪頭山
便能吹倒僧伽塔未直先生一笑看
　　雨作抵暮復晴
細雨如塵復似煙兩淮渡口各収船南商北賈俱星散
古廟無人燒紙錢
　　前苦寒歌
四大海潮打清淮三萬里風平地來龜山横身攔不住
潮波怒飛風倒回欲晴不晴雪不雪併作苦寒凍人絶
古寺大鐘十字裂東山石崖一峰蹷勸君莫出君須出
氷脱君髯折君骨
　　後苦寒歌
白鷗立雪脛透冷鸕鷀避風飛不正一雙野鴨欺晩寒
出没氷河底心性絶憐紅船黄㡌郎緑蓑青篛牽牙檣
生愁堕指脱兩耳蘆花亦無何許藏遣騎前頭買乾荻
速烘焰火與一炙三足老鴉不肯出看雲訴天天不泣
　　雪小霽順風過謝陽湖
都梁三日雪没屋小船行水如行陸山陽一朝㠶遇風
大船行水如行空昨來牽夫凍得泣買蘆燎衣蘆自濕
朝來牽夫皆上船収纜脱巾篷底眠樓船忽然生兩翼
横飛直過陽侯國千村一抹片子時四岸人家眼中失
似聞咫尺是揚州更數寳應兼髙郵青天萬里當徑度
不堪回首都梁路
　　竹枝歌有序
　晩發丹陽館五更至丹陽縣舟人與牽夫終夕有聲
　盖吟謳嘯謔以相其勞者其辭亦略可辨有云張哥
　哥李哥哥大家着力一齊拖又云一休休二休休月
　子彎彎照㡬州其聲淒婉一唱衆和因櫽括之為竹
　枝云
吳儂一家好兒郎只要船行不要忙着力大家齊一拽
前頭管取到丹陽
莫笑樓船不解行識儂號令聽儂聲一人唱了千人和
又得蹉前五里程
船頭更鼔恰三搥底事荒鷄早箇啼戯學當年度闗客
且圗一笑過前溪
岸旁燎火莫䦨殘須念兒郎手脚寒更把緑荷包熱飯
前頭不怕上髙灘
月子彎彎照㡬州㡬家歡樂㡬家愁愁殺人來闗月事
得休休處且休休
幸自通宵暖更晴何勞細雨送殘更知儂笠漏芒鞋破
須遣拖泥帶水行
　　垂虹亭看打魚斫鱠
橋柱疎疎四寂然亭前突出小魚船一聲磔磔鳴榔起
驚出銀刀躍玉泉
六隻輕舠攪四旁兩船不動水中央網絲一撒還空舉
笑得倚欄人斷腸
　　過太湖石塘二首
每過松江得偉觀破璃盤底飣乾坤天邊島嶼空無際
烟外人家澹有痕笠澤古今多浪士包山近逺在何村
季鷹魯望何曽死雪是衣裳月是魂
兀坐船中只欲眠不如船外㸔山川松江是物皆詩料
蘭槳穿湖即水仙将取垂虹亭上景都歸却月觀中篇
正縁王事遊方外鑿齒彌天未當賢
　　過八尺遇雨
垂虹登了劣歸船又復毛空暗水天節裏無多好天色
䦨風長(去/聲)雨餞殘年
去年今日鳯山頭兒女團欒爭勸酬不及松江煙雨裏
獨搔華髪一扁舟
　　過平望
豈但湖天好諸村總可人麥苗染不就茅屋畫來真行
止随縁着江山到處新十年三過此贏得髩如銀
行得三吳徧清渏最是蘇樹圍平野合水隔别村孤震
澤非塵世松林是畫圗更添一詩老載雪過重湖
小麥田田種垂楊岸岸裁風從平望住雨傍下塘來亂
港交穿市髙橋過得桅誰言破書筴擔取太湖回
　　秀州嘉興館拜賜春幡勝
中使傳宣下紫宸鏃頭濃染御香雲綵幡耐夏宜春字
寶勝連環曲水紋癡似土牛鞭不動老登金馬媿無聞
強簪華髪知難稱只有新詩頌萬分(幡勝用鏃/頭紙貼)
　　大兒長孺赴零陵簿示以雜言(長孺舊/名仁夀)
好官易得忙不得好人難做須着力汝要作好官令公
書考不可鑽借令巧鑽得遺臭千載心為寒汝要作好
人東家也是横目民選官無選處却與天地長青春老
夫今年六十四大兒壯嵗初筮仕先人門户冷如氷豈
不願汝取髙位髙位莫愛渠愛了髙位失丈夫老夫老
則老官職不要討白頭官裏捉出來生愁無面見草萊
老夫不足學聖賢有前作譬如着棋着到國手時國手
頭上猶更儘有着
　　正月五日以送伴借官侍宴集英殿下口號
殿下鞭聲再掣雷玉皇徐下九天來隂晴不定朝來定
五色祥雲霍地開
一㸃班行朝漢天英符來自玉門闗舊時千嵗琵琶語
新學三聲萬嵗山
金鬛狻猊立玉臺雙瞻御坐首都回水沉山麝薔薇露
潄作香雲噴出來
千官拜舞仰虚皇奉上瑶池萬嵗觴殿上雙傳送御酒
檻前一曲繞虹梁
太極香開萬物新紹熈天子燕羣臣梨園好語君須聽
玉歴初頒第一春(詞臣倪玉甫撰致語口/號云玉厯初頒第一春)
已賜儀鸞錦坐蒲起來再立聽傳臚君王欲勸羣臣酒
宣示天杯一滴無
猛士縁竿亦壯哉踏空舞濶四徘回一聲白雨催花鼓
十二竿頭總下來
賜花新剪茜香羅篸徧烏紗未覺多花重紗輕人更老
擡頭不起奈春何
廣場妙戯鬬程材纔得天顔一笑開角觝罷時還罷宴
卷班出殿戴花回
賀老如何尾從班真官也作假官看君王恩重無真假
賜酒何曽味兩般
　　泊舟臨平
前窓向市下却簾後窓臨水開却門岸頭楊栁報春動
溪底雲天随浪翻隔溪數間黄草屋繞屋千竿翠瓊竹
三老鳴鉦㩘柂樓今宵又向臨平宿
　　謝王恭父贈梁杲墨
君不見蜀人文字天下工前有相如後揚雄君不見蜀
人烏丸天下妙前有蒲韶後梁杲初得梁墨黐摹糊老
夫道梁不及蒲蓬山藏室王校書笑我未識真𤣥莬兩
圭水蒼笏雙團㸃漆璧一併贈老夫此意已金石洮州
緑玉試松花星潭黒雲走風沙龍蛇起陸鷹入骨却愁
雷電奪人物
　　過臨平蓮蕩
蓮蕩層層鏡様方春來嫩玉斬新黄角頭一一張蘆箔
不遣魚蝦過别塘
蓮蕩中央劣露沙上頭更着野人家籬邊随處插垂栁
簷下小船縈釣車
朝來採藕夕來魚水種菱荷岸種蘆寒浪落時分作蕩
新流漲後合成湖
人家星散水中央十里芹羮菰飯香想得薫風端午後
荷花世界栁絲鄉
　　麥
無邊緑錦織雲機全幅青羅作地衣此是農家真富貴
雪花銷盡麥苗肥
　　春菜
雪白蘆菔非蘆菔喫來自是辣底玉花葉蔓青非蔓青
喫來自是甜底氷三館宰夫傳食籍野人蔬譜渠不識
用醯不用酸用鹽不用醎鹽醯之外别有味薑芽棖子
仍相叅不甑亦不釡非蒸亦非煑壊盡蔬中腴乃以煙
火故霜根雪葉細縷來甆瓶夕幕明朝開貴人我知不
官様肉食我知無骨相祗合南溪嚼菜棖一尊徑醉溪
中雲此詩莫讀恐噍殺要讀此詩先提舌(提一/作捉)
　　過平望
望中不着一山遮四顧平田接水涯栁樹行中分港汊
竹林多處聚人家風将春色歸沙草天放晴光入浪花
午睡起來情緒惡急呼蟹眼㵸龍芽
　　月夜阻風泊舟太湖石塘南頭
動地顛風政打頭吳江未到且維舟五湖波起衆山動
一片月明千里愁且更放遲些子睡看他盛怒㡬時休
陽侯要與詩人敵未必詩人愉一籌
過湖未得匹如閒何幸湖心治畫船宇宙中間都是月
波濤外面更無天誰知造物将竒觀不與傖人付謫仙
山領渠儂無一物鏤氷剪雪竹新篇
新年乗興看春風來過垂虹東復東誰有功夫寒夜底
獨㝷水月五湖中今宵頓覺乾坤大下筆惟愁造化窮
太白青山謝公海可憐一笑偶然同
　　姑蘇館上元前一夕陪使客觀燈之集
節物催人又一年銀花蓮炬照金尊麝鎚官様陪公讌
粉繭鄉風憶故園何似兒孫談草草不妨燈火半昏昏
人生行止誰能料今夕蘇州看上元(廬陵之僚元夕粉/米為繭中藏吉語)
(剥之以占/一嵗事)
　　至洪澤
今宵合過山陽驛泊船問來是洪澤都梁到此只一程
却費一宵兼兩日政縁夜來到瀆頭打頭風起浪不休
舟人相賀已入港不怕淮河更風浪老夫揺手且低聲
驚心猶恐淮神聽(平/聲)急呼津吏催開閘津吏又手不敢
答早潮已落水入淮晩潮未來閘不開細問晩潮何時
來更待玉蟲綴金釵
　　過磨盤得風掛㠶
兩岸黄旗小隊兵新晴歸路馬蹄輕全番長笛横腰鼔
一曲春風出塞聲鵲噪鴉啼俱喜色船輕風順更兼程
却思兩目淮河浪心悸魂驚尚未平
　　過楚州新野城
已近山陽望漸寛湖光百里見千村人家四面皆臨水
栁樹雙垂便是門全盛向來元孔道雜耕今是一雄藩
金湯再葺真長䇿此外猶須子細論
　　過寳應縣新開湖
漁家可是壓塵囂結屋圓沙最盡稍外面更栽楊栁樹
上頭無數鷺鷥巢
雨裏樓船即釣磯碧雲便是緑衰衣滄波萬頃平如鏡
一隻鸕鶿貼水飛
天上雲煙壓水來湖中波浪打雲回中間不是平林樹
水色天容拆不開
五湖佳處是荒寒却為無山水更寛歸去江南無此景
未須喫飯先來㸔
　　過九里亭
水渚纔容足漁家便架椽屋根些子地簾外不勝天岸
岸皆垂栁門門一釣船五湖好風月乞(去/聲)與不論錢
　　再賦石翁石婆
石翁誰怒猶晘目石婆多愁髩先秃荒山野水四無人
二老對立今㡬春珠襦玉匣化為土金雁銀鳬亦飛去
知是六朝何帝陵摩娑碧蘚俱無語
　　觀張功父南湖海棠杖藜走筆
看盡都城種海棠只将一徑引教長約齋妙入春風手
人在中央花四傍
天工信手洒明霞若遣停匀未必佳却得數株多葉底
殷勤襯出宻邊花
　　走筆謝張功父送似酴醿
西湖野僧夸藏氷半年化作真水精南湖詩人笑渠拙
不如儂家解乾雪藏氷窨子山之幽鑱透九地山鬼愁
儂家藏雪有妙手分明曬在翡翠樓向來㢲二拉滕六
玉妃夜投玉川屋剪氷作花吹朔風揉雲為粉散寒宫
醉揮兩袖拂銀漢稍頭萬斛冷不融瓊田挈月拾翠羽
砌成重樓天半許盤作青蚊吐緑霧亂飄六出薫沉炷
人間雪脆那可藏天上雪落何曽香三月盡頭四月首
南湖香雪今誰有分是誠齋老詩叟碎挼玉花泛春酒
一飲一石更五斗
　　記丘宗卿語紹興府學前景
鏡湖泮宫轉街曲纔隔清溪便無俗竹橋斜度透竹門
墻根一竿半竿竹恰思是閒宜看梅忽然一枝横出來
霜幹皺裂臂來大只着寒花三兩箇
　　贈寫真水鑑處士王温叔
我不如森森千丈松我不如濯濯春月栁髯疎髩禿已
雪霜皮皺肉皺真老醜葉生畫時顔尚朱王生畫時骨
更􁁺一生愛山吟不就兩肩化作秋山瘦君不見褒公
鄂公圖凌烟腰間羽箭大如椽君不見浣花醉圗粉墨
落日斜泥滑驢失脚貴人寒士兩相嗤畫圗猶在人已
非王生王生且停手不如生前一杯酒
　　銜命郊勞使客船過崇徳縣
岸樹低欹一雪餘枝頭半葉已全無油窓過盡千梢影
濃處還濃枯處枯
　　望多稼亭
遥望城頭多稼亭亭邊霜檜老更青當年老守攜穉子
芒鞋葵扇繞城行臘前移梅春插栁蹋雪衝泥不停手
栁未成隂梅未花著㡌又迎新太守後來新守復迎新
到今新舊知何人向來手植今在否寄與此詩聊問春
　　舟中追和張功父賀赴召之句
兩嵗千愁寡一欣故人多問謝張君又瞻東闕闕前月
只負南溪溪上雲賔日扶桑遭聖旦客星釣瀬愧天文
人生離合風前月聚首亡何復離羣(余所居里/名南溪)
　　又追和功父病起寄謝之韻
霜何曽傍繡簾寒酒不能令客臉丹勤向竹爐温手脚
嬾㝷銅鏡整衣冠無人孤坐月将落擁鼻清吟夜向闌
忽憶約齋詩債在自吹燈火起來看
　　曉過丹陽縣
風從船裏出船前漲起簾幃紫拂天㸃檢風來無處覓
破牕一隙小於錢
雞犬漁翁共一船生涯都在篛篷間小兒不耐初長日
自織筠籃勝打閒
　　過張王廟
地逈人煙寂山盤水勢回怪松欹岸出古廟背河開晩
色催征棹斜陽戀去桅丹徒誰道逺一眺正悠哉
　　湖天暮景
湖面黏天不見堤湖心茭葑水周圍暮鴻成陣鴉成隊
已落還飛久未棲
坐看西日落湖濵不是山銜不是雲寸寸低來忽全没
分明入水只無痕
抵暮漁郎初上船一竿揺入水精天忍寒不睡妨底事
來早賣魚充酒錢
琱碎肝脾只坐詩鬚髯成雪髩成絲暮雲薄倖斜陽劣
合造清愁付阿誰
斷腸浪説賀方回未抵秦郎剪水才欲向湖邊問遺唱
鴛鴦鸚鵡兩相催
　　舟中不寐
醉去昏然卧緑牕醒來一枕好淒涼意中為許無佳況
夢裏分明到故鄉淮水打船千浪雪燕鴻呌月滿天霜
山城更㸃元無準偏到鷄鳴分外長
　　過淮隂縣題韓信廟
鴻溝秪道萬夫雄雪夢何銷武士功九死不分天下鼎
一生還負室前鍾古來犬斃愁無盖此後禽空悔作弓
兵火荒餘非舊廟三間破屋兩株松
　　雪曉舟中生火
烏銀見火生緑霧便當水沉一濃炷却因斷續更氤氲
散作霏微煖袍袴須臾霧霽吐紅光烟如雲表生扶桑
陽春和日曛滿室蒼顔渥丹疑醉鄉忽然火冷霧亦滅
只見紅爐堆白雪牕外雪深三尺強牕裏雪深一寸香
烏銀玉質金石聲見火忽學爆竹鳴腷腷膊膊久不停
白日坐上非繁星不知何怒泄不平不知何喜唧唧吟
待渠自靜勿與爭功莫借箸怒復生到渠緘口兩耳熱
銅瓶在旁却饒舌
　　題金山妙髙臺
金山未到時羨渠奄有萬里之長江金山既到了長江
不見只見千步廊老夫平生不奈事㸃檢風光難可意
老僧覺我見睫眉引入妙髙臺上嬉不知老僧有妙手
卷舒江山在懐袖挂上西牕方丈間長江浮在爐煙端
長江南邊千萬山一時飛入兩眼寒最愛簷前絶竒處
江心巉然景純墓僧言道許乃浪傳龍宫特書珠貝編
初云謝靈運愛山如愛命掇取天台雁蕩怪石頭疊作
假山立中流又云王逸少草聖入神妙天賜瑠璃筆格
玉硯屏仍将大江作陶泓老夫聞二説沉吟未能决長
年抵死催上船徘徊欲去空茫然
　　桑疇
夾岸瀕河種穉桑春風吹出萬條長船行老眼渾多忘
喚作西湖插拒霜
　　竹林
珍重人家愛竹林織籬辛苦䕶寒青那知竹性元薄相
須要穿來籬外生
　　賦金盤露椒花雨
　吾家酒名敷腴者曰金盤露芳烈者曰椒花雨
金盤夜貯雲表露椒花曉滴山間雨一涓不用鴨緑波
雙清釀出鵝黄乳老妻知我憎官壺還家小槽壓真珠
江西擔取來西湖遣我醉倒不要扶更攜數尊往淮上
要夸親舊藏家釀祗堪獨酌不堪分老夫猶要入修門
　　岸栁
栁梢拂入溪雲隂栁根插入溪水深祗今立岸一敝帚
歸時弄日千黄金人生榮謝亦如此謝何足怨榮何喜
秋霜春雨自四時老夫問栁栁不知
　　松江曉晴
昨夜何縁不峭寒今晨端要放晴天窓間波日如樓上
簾外霜風似臘前近水人家随處好上春物色不勝妍
歸時二月三吳路桃杏香中慢過船
　　泊平江百花洲
吳中好處是蘇州却為王程得勝遊半世三江五湖棹
十年四泊百花洲岸傍楊栁都相識眼底雲山苦見留
無怨孤舟無定處此身自是一孤舟
　　過新開湖
漁郎艇子入重湖老眼殷勤看著渠看去看來成怪事
化為獨雁立横蘆
一鷗得得隔湖來瞥見魚兒眼頓開只為水深難立脚
翩然飛下却飛回
逺逺人煙㸃樹梢船門一望一魂消㡬行埜鴨數聲雁
來為湖天破寂寥
　　瓦店雨作
斜風細雨打船牕一陣疎來一陣忙聴作山齋聲㸃滴
不知作客在山陽
詩人長怨没詩材天遣斜風細雨來領了詩材還又怨
問天風雨㡬時開
　　過淮隂縣
索莫淮隂縣人家草草中荻籬緯春勝茅屋學船篷今
日非昨日南風轉北風霍然香霧散放出一輪紅
　　題沈子夀旁觀録
逢著詩人沈竹齋丁寜有口不須開被渠譜入旁觀録
四馬如何挽得回
　　送吳敏叔待制侍郎
脚踏雞翹豹尾間心飛碧岫白雲端人看疎傳如圗畫
帝念嚴光返釣灘玉殿松班唐次對竹宫茅立漢祠官
自憐病鶴樊籠底方羨㝠鴻片影寒
　
　
　
　
　
　
　
　
　
　
　宋詩鈔卷七十七
欽定四庫全書
　宋詩鈔卷七十八
　　　　　　　　　内閣中書舍人吳之振編
　楊萬里江東集鈔
　　題張以道上舍寒緑軒
菊芽伏土糝青粟杞筍傍根埋紫玉雷聲一夜雨一朝
森然送出如蕨苗先生飢腸詩作梗小摘珍芳汲水井
風爐蟹眼候松聲罛䍦親撈微帶生爛炊凋胡淅青精
芼以天隨寒緑萌飢時作􁊢仍作羮飽後龍鳯空炰烹
大官蒸羔壓花片宰夫胹蹯削瓊軟豹胎熬出禍胎來
貴人有眼何曽見天隨尚自有愁魔愁杞作棘菊作莎
君不見黄金錢照紅玉豆秋髙更覺風味多先生釀金
鍊紅玉自莎自棘如子何金空玉盡苗復出喫苖喫花
并喫實天隨白眼屠沽兒不到有人頭上立
　　望姑蘇
曠野平中天四垂凍雲隙裏日平西水村人逺看來近
茅屋簷長反作低最愛河堤能底巧截它山脚不勝齊
喜聞借得姑蘇館百尺髙臺入杖藜
　　辛亥元日送張徳茂自建康移帥江陵
西湖一别忽三年白首相從豈偶然到得我來恰君去
正當臘後與春前醉餘犯雪追征㡌送了凭欄望去船
待把衣冠挂神武看渠勲業上凌煙
　　金陵宫舍後圃散䇿
江梅未落杏花繁萱草都齊栁半匀却是淺寒花較耐
東風未要十分温
　　三月三日上忠襄墳因之行散得絶句
長干橋外即烏衣今著屠沽賣莱兒晉殿吳宫猶碧草
王亭謝館儘黄鸝
遊人不是上墳回便是清湍禊事來最苦相逢無處避
天禧寺及雨花臺
女唱兒歌去踏青阿婆笑語伴渠行只虧郎罷優輕殺
攂子雙擔挈酒瓶
粉捜孩兒活逼真象家果子更時新輸贏一擲渾聞事
空手入城羞殺人
除却鍾山與石城六朝遺跡問難真里名只道新名好
不道新名悞後人
切記㝷春預作謀教君行樂定成秋老夫乗興翩然出
不遣風知雨覺休
　　海棠二首
小園不到負今晨晩喚嬌紅伴老身落日爭明那肯暮
艶籹一出更無春樹間露坐看揺影酒底花光併入脣
銀燭不燒渠不睡梢頭恰恰挂氷輪
競豔嬌紅最是它教人嫌少不嫌多初酣曉曰紅千滴
晩笑東風淡一渦自是花中無國色非闗格外占春窠
開時懢與渠儂醉却恨飄零可若何
　　紅錦帶花
天女風梭織露機碧絲地上茜欒枝何曽繫住春歸脚
只解縈長客恨眉節節生花花㸃㸃茸茸晒日日遲遲
後園初夏無題目小樹㣲芳也得詩
　　送劉覺之歸蜀
　余少時師事清純先生雩都知縣朝奉劉世臣世臣
　令其子三人從余學其季則覺之也覺之流落大寜
　監後二十九年復相見於金陵為留十日而别贈之
　長句
大江東西湖南北鵠袍學子森如竹何人開口不伊川
阿誰初導此水源清純先生劉夫子冷笑俗儒鑚故紙
夢中親見大小程為渠刺船入洙泗嗟我結髪從先生
日日看子趨鯉庭先生命子却從我小牕短檠共燈火
陋巷柴扉共寒餓安知頭上天㡬大子今行李寄大寜
翩然束書遊帝城袖中一卷經濟䇿天闗九虎呌不譍
朝來忽見毛生刺看來看去更且喜風花聚散三十年
何許飛堕老眼前相逢㡬曰又相别珍重兩字不忍説
我有故山江之西應遣思歸不思歸贈行聊借退之詩
石頭城下一杯酒便是此生長别離
　　遊定林寺即荆公讀書處
鍾山已在萬山深更過鍾山入定林穿盡松杉行盡石
一菴猶隔白雲岑
一箇青童一蹇驢九年來往定林居經綸枉被周公誤
相罷歸來始讀書
半破僧菴半補籬舊題無復壁間詩秪餘手植雙桐在
此外仍兼洗硯池
踏月敲門訪病夫問來還是雪堂蘇不知把燭髙談許
曽舉烏臺詩帳無
　　初夏即事
今日風光定自佳不寒不熱恰晴和百年人世行樂耳
一嵗春歸奈老何芍藥晩花終是小戎葵新莟許來多
俸錢自笑渾無用秪合文江買釣蓑
　　謝余處恭送七夕酒果蜜食化生兒
踉蹡兒孫忽滿庭折荷騎竹臂春鸎巧樓後夜迎牛女
留鑰今朝送化生節物催人教老去壺觴拜賜喜先傾
醉眠管得銀河鵲天上歸來打六更(予庚戌考試殿廬/夜漏殺五更之後)
(復打一更問之雞/人云宫漏有六更)
新釀秦淮鴨緑坳旋熬粔籹蜜蜂巢來禽濃抹日半臉
水藕初凝雪一梢豈有天孫千度嫁枉同河鼔兩相嘲
渠儂有巧真堪乞不倩蛛絲罥果肴
　　中元前賀余處恭尚書禱雨沛然霑足
數㸃飄聲供晩晴二更傾瀉到天明雷驅雲氣如旋磨
雨徧山村却入城簟面頓無秋後暑簷牙最愛夢中聲
尚書幸有為霖手偏洒江東作麽生
　　中元日午
雨餘赤日尚如炊亭午青隂不肯移蜂出無花絶糧道
蟻行有水遏歸師今朝道是中元節天氣過於初伏時
小圃追涼還得熱焚香清坐讀唐詩
　　道傍槿籬
夾道疎籬錦作堆朝開暮落復朝開抽心粔籹輕拖糝
近蔕燕脂釅抹腮占破半年猶道少何曽一日不芳來
花中却是渠長命換舊添新底用催
　　方虚日斜再行宿烏山
多稼村村過垂楊店店迎偶然逢客子問得好山名投
宿忻猶早斜陽落更明僕人休進扇得似晩風清
　　圩丁詞十解
　江東水鄉隄河兩岸而田其中謂之圩農家云圩者
　圍也内以圍田外以圍水盖河髙而田反在水下沿
　隄通斗門每門疏港以溉田故有豐年而無水患余
　自溧水縣南一舍所登蒲塘河小舟至鎮水行十二
　里備見水之曲折上自池陽下至當塗圩河皆通大
　江而蒲塘河之下十里所有湖曰石臼廣八十里河
　入湖湖入江鄉有圩長嵗晏水落則集圩丁日具土
　石楗枝以脩圩余因作詞以擬劉夢得竹枝栁枝之
　聲以授圩丁之脩圩者歌之以相其勞云
圩田元是一平湖憑仗兒郎築作圩萬雉長城倩誰守
兩隄楊栁當防夫
何代何人作此圩石頑土膩鐵難如年年二月桃花水
如律流歸石臼湖
上通建徳下當塗千里江湖繚一圩本是陽侯水精國
天分勑賜上農夫
南望雙峰抺緑明一峰起立一峰横不知圩裏田多少
直到峰根不見塍
兩岸沿隄有水聲萬波随吐復随吞看君紅蓼花邊脚
補去脩來無水痕
年年圩長集圩丁不要招呼自要行萬杵一鳴千畚土
大呼髙唱總齊聲
兒郎辛苦莫呼天一嵗脩圩一嵗眠六七月頭無滴雨
試登髙處望圩田
岸頭石板紫縱横不是脩圩是築城傳語赫連莫蒸土
霸圗未必賽春耕
河水還髙港水低千支萬𣲖曲穿畦斗門一閉君休笑
要看水從人指揮
圩上人牽水上航從頭㸃檢萬農桑即非使者秋行部
乃是圩翁曉按莊
　　宿孔鎮觀雨中蛛絲
雨打蛛絲不打蛛雨來蛛入畫簷隅網羅滿腹輸渠巧
也只蠅蚊命屬渠
雨罷蜘蛛却出簷網絲少減再新添莫言辛苦無功業
便有飛蟲宻處粘
網羅最巧是蛛絲却被秋蚊聖得知粘着便飛來不再
蛛絲也解有疎時
　　發孔鎮晨炊漆橋道中紀行
斫地燒畬旋旋開豆花麻莢更菘栽荒山半寸無遺土
田父何曽一飽來
行穿詰曲更崔嵬野店柴門半未開皁莢樹隂黄草屋
隔籬犬吠出頭來
　　山村
一搭山村一搭竒不堪風物索新詩稻花雪白糝栁絮
柘子猩紅團荔枝行者自愁居者樂晴時節熟雨時泥
問知桐汭多程在未説宣城與貴池
歇處何妨更歇些宿頭未到曰頭斜風煙緑水青山國
籬落紫茄黄豆家雨足一年生事了我行三日去程賖
老夫不是如今錯初識陶泓計已差
　　入建平界
溧水南頭接建平丫頭兒子便勤耕疎麻大豆已前輩
蕎麥晩菘初後生席卷千山為一囿天憐春種賜秋成
不如老圃今真箇樊子何曽透聖扄
　　早炊董家店
長亭深處小亭竒雜蘤麄㽔亦有姿羊角豆纒松葉架
雞冠花隔竹槍籬不辭雨卧風餐裏可惜橙黄橘緑時
行到前頭楊栁逕平明紅白兩蓮池
　　過謝家灣
行盡牛蹊兔徑中忽逢平野四連空意随白鷺一雙去
眼過青山千萬重近領已看看逺領連峰不愛愛孤峰
一丘一壑知何意踈盡官人着牧童
　　轎中看山
買山安得錢有錢價不賤住山如冠玉人見我不見世
言遊山好一峰足雙繭峰外復有峰歴盡獨能徧不如
近看山近看不如逺請山畧退歩容我與對面我行山
忻随我住山樂伴有酒喚山飲有蔌分山饌隔水絶荒
寒縈雲偏倩絢雨滋青彌深日炫紫還淺端居忽飛動
遐逝即冋轉孤秀呈復逃層尖隐還顯掇入轎中來置
在几上玩劣行三兩驛已閲有千變非我去旁捜皆渠
來自獻寄言有山人勿賣亦勿典金多汝安用價重山
亦怨估若為我低傷亷又非願山已在胷中豈復有餘
羨羨心固無餘更借山一看
　　早炊髙店
過雨溪山十倍明乍晴風日一番清白鷗池沼菰蒲影
紅棗村虚雞犬聲食肉坐曹良媿死囊衣行步亦勞生
不堪有七今成九傖父年老老更傖
　　午熱憇中義渡
秋陽嗔我𦂳追程急泊臨流一短亭摘索風巾些子倦
蒼茫水枕霎時醒單牌雙堠頭都白萬壑千巖眼強青
不及溪邊老亭父一生卧䕶竹牕櫺
　　道傍店
路傍野店兩三家清曉無湯況有茶道是渠儂不好事
青甆瓶揷紫薇花
　　花果
野花山果絶芳馨借問行人不識名蜂蝶行糧猿鶴飯
一生口分兩無爭
　　宿池州齊山寺即杜牧之九日登髙處
我來秋浦正逢秋夢裏重來似舊遊風月不供詩酒債
江山長管古今愁謫仙狂飲顛吟寺小杜唱情冶恩樓
問着州民渾不識齊山依舊俯寒流(齊山五洞其一曰/妙峰峰下有山谷)
　　池口移舟入江再泊十里頭潘家灣阻風不止
北風五日吹江練江底吹翻作江面大波一跳入天半
粉碎銀山成雪片五日五更無停時長江倒流都上西
計程一日二千里今踰灔澦到峨眉㬰吹兩日江必竭
却将海水來相接老夫早知當陸行錯斜一㠶超十程
如今判却十程住何䇿更與陽侯爭水到峨眉無去處
下梢不到忘歸路我到金陵水自東只恐從此無南風
　　舟中排悶
江流一直還一曲淮山一起還一伏江流不肯放人行
淮山只管留人宿老夫一出縁秋涼半塗秋熱難禁當
却借樓船順流下逆風五日殊未央老夫平生行此世
不自為政聴天地只今未肯放歸程安知天意非竒事
平生愛誦謫仙詩百誦不熟良獨癡舟中一日誦一首
誦得徧時應得歸
　　丁家洲避風行小港出荻港大江
蓼岸藤灣隔盡人大江小港繞成輪圍蔬放荻不爭地
種栁堅堤非買春匏瓠放教俱上屋漁樵相倚自成隣
夜來更下西風雪蕎麥梢頭萬玉塵
荻籬瀟灑織來新茅屋横斜畫不真乾土種荷那用水
(園中有禾/元非田畆)濕蘆經火自成薪(斫蘆卧地而/火其枝葉)島居莫笑三
百里菜把活他千萬人(丁家洲濶三百里口/種蘿葡賣至金陵)白浪打天
風動地何曽驚着一微塵
　　江天暮景有歎
一鷺南飛道偶然忽然百日復千年江淮總屬天家管
不肯營巢向北邊
　　過宜福橋
水鄉澤國最輸農無旱無乾只有豐碧豆宻爭桑䕃底
緑荷雜出稻花中是田是沼渾難辨何地何村不一同
若遣明年無種子却愁閒殺雨和風
　　宿峨橋化城寺
一溪秋水一横橋近路人家却作遥栁遶溪邊荷遶屋
何須更着酒旗招
忽從平地上髙城乃是圩塘隄上行厚賽栁神銷底物
長腰雲子濶腰菱
　　宿放牛亭秦太師墳菴
函闗只有一穰侯瀛館寜無再帝丘天極八重心未死
台星三㸃折方休只看壁後新亭䇿恐作移中屬國羞
今曰牛羊上丘壠不知丞相更嗔不(暮年起大㣲必殺/張徳逺胡邦衡等)
(五十餘人不知諸公殺盡将欲何為奏垂上而/卒故有新亭之句然初節似蘇子卿而晩謬)
　　新酒歌
　官酒可憎老夫出家釀二缺一曰桂子香一曰清無
　底風味凛冽歌以紀之
酸酒虀湯猶可嘗甜酒蜜汁不可當老夫出竒釀二缸
生民以來無杜康桂子香清無底此米不是雲安米此
水祗是建鄴水甕頭一日遶數廵自候酒熟不倩人松
槽葛囊纔上榨老夫脱㡌先嘗新初愁酒帶蒲桃味一
杯徑到天地外忽然玉山倒甕邊只覺劒鋩割腸裏杜
撰酒法不是儂此法來自太虚中酒經一卷偶拾得一
洗萬古甜酒空酒徒若是嘗儂酒先挽天河濯渠手却
來舉杯一中之換君仙骨君不知
　　睡覺
小醉如無酒寒宵似度年覺來因記夢醒去不成眠萬
事從心下三更到眼前清愁政無那一雁呌霜天
　　至後睡覺
匆匆又過一陽生睡恰濃時夢忽驚簾幕深沉人四寂
階除㸃滴雨三更燈揺芒角開成暈風吸牕櫺過後聲
不是寒雞寒似我如何不肯喚天明
　　宿金陵鎮棲隠寺望横山
再見横山滴眼新山僧勸我脱官身燈籠簫鼔村村社
酒醆鶯花處處人忽憶諸公牡丹㑹轉頭五柞去年春
野雲墟月空荒寺兩袖寒風一㡌塵
　　明發棲隠寺
木魚一呼衆僧聚老夫登車欲前去仰頭見天俯見地
明明是晝不是暮如何今晨天地間咄咄怪事滿眼前
将為是夜着月輪已没星都落将為是晝休銀河到曉
爛不収皎如江練横天流中流㸃綴金沙洲元來海底
早浴日雲師閉闗不教出羲和揮斧斫雲闗取将一道
天光還天光淡青日光白道是雲漢也則得雲師強狠
趕不奔堆作沙洲是碎雲
　　寒食日晨炊姜家林初晨之次日也
百五佳晨匹似無合教追節却離居萬家寒食初歸燕
一老春衫政蹇驢耄栁已僧何再髪孺槐纔爪可遲梳
兒書早問歸程日不用嗔渠只笑渠
　　午憇褚家坊春風亭
此老忒疎放與春無怨思何須寒食日恰是别家時荒
店兩三隻野花千萬枝前山有底恨也學客顰眉
莫道迎春好迎春是送春可憐一條路知老㡬多人坦
緑偏宜襪飄紅并作絪青帘好消息今日榨頭新
　　宿新市徐公店
春光都在栁稍頭揀折長條插酒樓便作在家寒食看
村歌社舞更風流
　　風花
海棠桃李雨中空更看清明兩日風風似病顛無籍在
花如中酒不惺鬆身行楚嶠逺更逺家寄秦淮東復東
道是殘紅何足惜後來并恐没殘紅
　　過楊二渡
春迹無痕可得㝷不将詩眼看春心鶯邊楊栁鷗邊草
一日青來一日深
　　宿黄岡
我豈忘懐一畆居誰令愛讀數行書秋南春北雁相似
栁思花情鶯不如上市魚蝦村店酒帶花秋芥晩春蔬
長亭一醉非難事造物相撩莫管渠
　　清明日午憇黄池鎮
莫笑孤村小市頭花邊人出浦邊遊緑楊拂水雙浮鴨
碧草粘天一落鷗嬾因風光酣午睡隂沉天氣嫁春愁
阿誰道是清明節我對清明喚作秋
　　桑茶坑道中
田塍莫道細于椽便是桑園與菜園嶺脚置錐留結屋
盡驅柿栗上山巔
上山入屋上山鉏圗得生涯總近居桑眼未開先着椹
麥胎纔出便生鬚
秋疇夾岸隔深溪東水何縁到得西溪面祗銷横一峴
水從空裏過如飛
蠶麰今嵗十分強催得農家日夜忙巳縳桁竿等新麥
更将了水撑欹桑
清明風日雨乾時草滿花隄水滿溪童子栁隂眠正著
一牛喫過栁隂西
山根一徑抱溪斜片地纔寛便數家漫插漫成隄上栁
半開半落路傍花
　　明發周村灣
不住寛鄉住甕門那知世上有乾坤環将峻嶺包深谷
圍出餘天與别村茅屋相挨無着處花溪百摺不教奔
江淮地逈寒無價宣歙山寒更莫論
　　過湖駱坑
已被山寒病老身車徒溪涉更艱勤霧皆成㸃無非雨
日出多時未脱雲猿鳥一聲人不見松杉四塞徑無痕
十分晴暖儂何福宜借曦光三五分
　　安樂廟頭
誰教遣詩酷愛山愛山説得口瀾翻千峰萬嶺爭投奔
一陟三休却倦煩推案滿前何處着枯腸飽後豈能餐
殘嵐賸翠渾無用包寄金陵同社看
　　宣歙道中
天齊玉立萬孱顔三日深行紫翠間便是昨來千佛閣
望中見此兩州山詩家寒刮少陵骨宫様髙梳西子鬟
祗好遥看莫登覽今晨登處髩都班
　　新安登江水自績溪發源
金陵江水只醎腥敢望新安江水清皺底玻璃還解動
瑩然酃渌却消酲泉從山骨無泥氣玉潄花汀作珮聲
水記茶經都未識謫仙句裏萬年名(太白云借問新安/江見底何如此又)
(云何謝新安水/千㝷見底清)
　　明發黄土龕過髙路
又過崢嶸兩峽間也無溪水也無田嶺雲放脚寒垂地
山麥掀髯翠拂天碧玉屏風吹不倒青綾步帳買無錢
詩人富貴非人世猶是淒涼意惘然
　　晨炊泉水塘村店無肉只賈筍蕨嘲亭父
屠門深閉底須愁土銼無煙也莫羞筍便落林猶勝肉
蕨纔出土更燒油萬錢下箸今安在一飲流匙飽即休
吾道藜羮元不糝至今諱殺古陳州(陳州人諱餓/殺孔夫子)
　　明發西館晨炊藹岡
人家爭住水東西即是臨溪却背溪拶得一家無去處
跨溪結屋更精竒
何須名苑看春風一路山花不負儂日日錦江呈錦様
清溪倒照映山紅
　　閶門外登溪船
步下新船試水初打頭攬載適逢予一椽板屋纔經雨
兩面油牕好讀書剰買春園紅芍藥亂篸棐几竹籧篨
清溪浮取松亭子賞徧千山不要驢
上得船來恰對山一山頃刻變多般初堆翠被百千摺
忽拔青瑶三兩竿夾岸兒童天上立數村樓閣電中看
平生快意何曽夢老向閶門下急灘
當面峰頭些子雲坐看吹作雨紛紛朝來山路能愁我
今者溪船正要君逺嶺輕盈横皺縠明牕撩亂觸驚蚊
猶爭新漲一篙碧遮莫飄蕭二十分
選甚天時晴未晴舟行終是勝山行篷欣雨㸃斜偏好
枕慣波聲夢不驚幸自車從小休息又聞鼓笛閙将迎
偶然回首來時路一夜霜毛一倍生
無家不住曲溪邊秪種髙山不種田絶壁如天天入水
亂篙鳴石石鳴船百灘春浪雲頭過兩岸林花鏡底眠
歸路商量更舟楫廬山彭蠡好風煙
　　芙蓉渡酒店前金沙芍藥盛開
山店春光也自妍芙蓉渡口數家村筍輿低過金沙架
籬落疎圈芍藥軒孤客倦遊殊寂寞雨花作意與温存
可憐經眼匆匆去不折紅香到緑尊
　　晨炊横塘橋酒家小牕
飢望炊煙眼欲穿可人最是一清帘雙渠走水穿三店
獨樹欹流䕃兩簷牕扇透明仍挂上爐香未盡又多添
山中秪苦無良醖嫌殺芳醪似蜜甜
　　過松源晨炊漆公店
莫言下嶺便無難賺得行人錯喜歡正入萬山圈子裏
一山放出一山攔
　　答徐子村談絶句
愛業初參王半山終須投換晩唐間國風此去無多子
闗棙挑來秪等閒
　　雨後泊舟小箬回望靈山
靈山相識已平生雨後精神見未曽一朶碧蓮三萬丈
數來花片八千層雲姿霧態排天出竹杖芒鞋欠我登
羨殺峰頭看山寺厭山不看是諸僧
　　悶歌行
　阻風泊湖心康郎山旁小舟三宿作悶歌行
書䇿看來已覺煩詩篇壓了更休論客心未便無安頓
試數油牕雨㸃痕
風氣掀天浪打頭只須一笑不須愁近看兩日逺三日
氣力窮時㑹自休
　　題潄玉亭示開先長老師序
山根玉泉仰面飛飛出山頂却下馳自從廬阜瀉雙練
至今銀灣乾兩枝雷聲驚裂龍伯眼雪㸃濺濕姮娥衣
寄言蘇二李十二莫愁瀑布無新詩
　　發揚港渡入交石夾
朝雨匆匆霽春山歴歴嘉老青交幼緑暗錦出明花漁
艇十數隻雞聲三五家人生須富貴此輩亦生涯
　　題東西二梁山
　發蕪湖舟過東梁西梁二石皆石峰夾大江對立兩
　岸即采石蛾眉亭所望見如雙眉者
莫恨當初畫得偏却因偏處及成妍喜來舒展愁來蹙
各様嬌嬈更可憐
傳道臨春惜麗華不從陳帝入隋家獨将亡國千年恨
留下雙顰寄岸花
　　發慈湖過烈山望見歴陽一帶山
夢繞天津月再灣慈湖解纜已開顔淮山到眼長相識
直北青梢是定山
　　讀唐人于濆劉駕詩
劉駕及于濆死愛作愁語未必真許愁説得乃爾苦一
字入人目蜇出兩睫雨莫教雨入心一滴一痛楚坐令
無事人吞刀割肺腑我不識二子偶覽二子句兒曹勸
莫讀讀着恐愁去我云寜有是誠讀亦未據一篇讀未
竟永慨聲已屢忽覺二子愁併來遮不住何物與解圍
伯雅煩盡䕶
　　送丘宗卿帥蜀
諭蜀宣威百萬兵不須號令自清明酒揮勃律天西枕
鼓卧蓬婆雲外城二月海棠頒國色五更杜宇説鄉情
少陵山谷千年恨不遇遲江眼為青
　　發趙屯得風宿楊林池是日行二百里
動地風來覺地浮拍天浪起帶天流舞翻栁樹如何喜
拜殺蘆花未肯休兩岸萬山如走馬一㠶千里送歸舟
出籠病鶴孤飛後回首金籠始欲愁
　　平望夜景
二􁱪􁱪三當當夜泊平望更㸃長新月無光湖有光昨
宵一雪今宵霜犬吠兩岸歸人忙夜深人靜無一事畫
燭注殘人欲睡忽有漁船外水來一棹波聲風雨至半
生堕在紅塵中浮家東吳東復東樓船夜宿琉璃國誰
言别有水晶宫
　　登鳯凰臺
千年百尺鳯凰臺送盡潮回鳯不回白鷺北頭江草合
烏衣西面杏花開龍蟠虎踞山川在古往今來鼓角哀
只有謫仙留句處春風掌管拂蛛煤
　　上已寒食同日後圃散行
百五重三併一朝風光不怕不嬌嬈鹿葱引道心猶卷
楊栁譍門手對招笻未喚随心是強扇聊作伴不須揺
先生道是無歌舞花勸鶯酬酒是銷
　　代書呈功父
不見子張子令人夢亦思只應依舊瘦近作㡬多詩聨
句平生事看花去嵗時海棠今好不傳語併酴醿
　　折花
指似青童折海棠繁枝仍要艶花房癡眉眼底生踈手
顫脱花房悶一場
　　陪留守余處恭總領錢思提刑傅景仁游清涼寺
　　　即古石頭城
已守臺城更石城不知併力或分營六師只遣還天闕
一壘真成借寇兵向者王蘇俱解此寃哉隗協可憐生
若言虎踞渾堪倚萬嵗千秋無戰爭
　　夏日雜興
金陵六月曉猶寒近北天時較少暄打盡林禽那時熟
半開萱草已先翻獨龍岡頂青山摺十字河頭别一痕
九郡報來都雨足插秧収麥喜村村
　　新亭送客
六朝豈是乏勲賢為底京師不晏然栢壁置人添一笑
楚囚對泣後千年鍾山喚客長南望江水流人懶北還
強管興亡談不盡枉教吟殺夕陽蟬
　　初秋行圃
今年六月不勝涼七月炎蒸不可當一陣秋風初過雨
箇般天氣好燒香
小小園亭亦自佳晩雲雨過却成霞爛開梔子渾如雪
已熟來檎尚帶花
花梢飛下兩鳴鳩欲住還行行復留拾得來禽吞不得
啄來啄去竟成休
落日無情最有情偏催晩樹暮蟬鳴聴來咫尺無尋處
尋到旁邊却不聲
　　竹牀
已製青奴一壁寒更搘緑玉兩頭安誰言詩老眠雲榻
不是漁郎釣月竿醉夢那知蕉葉雨小舟親過蓼花灘
蹶然驚起天将曉牕下書燈耿復殘
　　後圃秋步
夏箑秋新妒暄牕冷早侵病葵萱未悟落果草偏深老
矣曽縈望歸歟更嬾心此冠彈與掛若箇不山林
　　聴蟬絶句
一隻初來早早秋又添一隻説新愁兩蟬對語雙垂栁
知鬬先休鬬後休
渠與斜陽有底讐千寃萬恨訴清秋更從誰子做頭抵
只放斜陽不落休
望帝啼春夜更多不知蟬意却如何還來入夜便無語
明日将詩理㑹他
罪過渠儂商略秋從朝至暮不曽休莫嫌入夜還休去
自有寒蛬替説愁
　　八月朔曉起趣辦行
雨後晨先起花間濕也行破除婪尾暑領略打頭青蠧
果無遲落枯枝忽再榮便須秣吾馬及此半隂晴
　　蚤起稜鎮
人趂村中樹雞鳴擔上籠忽看一天紫未吐半輪紅誰
撼扶桑露吹來楊栁風詩肩忍涼冷已出兩􁁺峰
山路秪言逈農家俱夙興短長羣穉子回避一田塍随
犬能知路騎牛底用繩兹行有勝事何處不豐登
　　發銀樹林
莫過溪橋銀樹林溪深未抵路泥深清風一陣掠人面
晴色半開闗客心逺嶺惹雲秋裏雪淡天刷墨曉來隂
㡬多好句爭投我栁奪花偷底處尋
　　曉行望雲山
霽天欲曉未明間滿目竒峰總可觀却有一峰忽然長
方知不動是真山
　　四更發青陽縣西五里柯家店
轎中萬兀路千縈死盡村雞無一鳴落月正明知未曉
暗泉甚逺只聞聲自緣客子行來早豈是秋天不肯明
午熱未來先下店却将晝睡補宵征
　　過若山坊進退格
緑漲空中幄黄鋪地上雲風條鈎過轎雨穟没人行夾
路桑千樹平田稻十分泥行殊不惡物色逐村新
　　菜圃
此圃何其窄於儂已自華看人澆白菜分水及黄花霜
熟天殊暖風㣲斾亦斜笑摩桃竹杖何日拄還家
　　冬暖
小春活脱是春時霜熟風酣日上遲晩蝶頻來獵殘葉
驚禽衝過倒垂枝暫閒何似長閒好無事非闗了事癡
三徑一笻人不見假山以外菊花知
　　題青山寺汪家店
小小樓臨短短墻長春半架動紅香楊花知得人孤寂
故故飛來入竹牕
　　宿新豐坊咏瓶中牡丹因懐故園
客子泥塗正可憐天香國色一枝鮮雨中晩歛寒如此
燭底宵暄笑粲然自覺玉容微婉軟急将翠掌䕶嬋姢
江南也有新豐市未羨賔王酌聖賢
　　嘲道旁楓松相倚
雙楓一松相後前可憐老翁依少年少年翡翠新衫子
老翁深衣青布被更看秋風清露時少年再換輕紅衣
莫教一夜霜雪落少年赤立無衣著老翁深衣却不惡
　　宿白雲山奉聖寺
徑夾長松地照青眼看髙閣與雲平出林殿脊先知寺
滿地花枝未見鶯上到峰頭千嶂合下臨嶺脚一溪横
山寒入骨氷相似氷殺人來却道清
　　安樂坊牧童
前兒牽牛渡溪水後兒騎牛回問事一兒吹笛笠簪花
一牛載兒行引子春溪嫩水清無滓春洲細草碧無瑕
五牛逺去莫管他隔溪便是羣兒家忽然頭上數㸃雨
三笠四蓑趕将去
　　宿黄土龕五更聞子規
通宵不睡睡方竒夢裏驚聞新子規只是一聲已腸斷
況當三月落花時不論客子愁無那便遣家人聴亦悲
歸到江西歸始了江東歸得未為歸
　　和道父山歌
　夜卧舟中聞有唱山歌者倚其聲作二首　王道父
　生来不識大門邉一片丹心石樣堅聞得阿郎誰得
　婦無媒爭得到郎前
　種田不収一年事取婦不著一生貧風吹白日漫山
　去老却郎時懊殺人
　　和
東家娘子立花邊長哭東枝脆不堅却被花枝哭娘子
嫁期已是蹉春前
阿婆辛苦住西鄰豈愛無家更願貧秋月春風擔閣了
白頭始嫁不羞人
　　明發四望山過都昌縣入彭蠡湖
衆船爭取疾直赴兩山口吾船獨横趨甘在衆船後問
來風不正法當走山右不辭用盡力要與風相就忽然
挂孤㠶吾船却先走
　　大姑山
小姑小年嫁彭郎大姑不嫁空自孀小姑有夫似織女
大姑無夫如姮戸慈湖也曽説媒妁執柯教與五老約
東方一老差妙齡正似彭郎却老成大姑背面啼更道
豈有老人㑹年少大姑年來年去今亦老
　　道中紀行
可堪衰病兩相纒更苦懸車尚五年羨殺雨中山上水
留他不住竟歸田
君看人跡蝶來輕踏得林間路作坑古路今人行不得
一時移上上頭行
　
　
　宋詩鈔卷七十八
欽定四庫全書
　宋詩鈔卷七十九
　　　　　　　　　内閣中書舍人吳之振編
　楊萬里退休集鈔
　　三三徑
　東園新開九徑江梅海棠桃李橘杏紅梅碧桃芙蓉
　九種花木各植一徑命曰三三徑云
三徑初開自蒋卿再開三徑是淵明誠齋奄有三三徑
一徑花開一徑行
　　雪後東園午望
天色輕隂小霽中晝眠初醒未惺鬆梅横破屋無多雪
雲放東山第一峰不道風光虧此老将何功業答殘冬
土羔菜甲鵝兒酒醉入梅林化作蜂
　　答賦永豐宰黄巖老投贈
吾友蕭東夫今日陳後山道腴詩彌瘦世忙渠自閒不
見逾星終每思即淒然都邑黄永豐與渠中表間黄語
似蕭語已透最上闗莫道不是蕭蕭乃堕我前佳句鬼
所泣盛名天所慳詩人只言黠犯之取飢寒端能不懼
者放君據詩壇
　　初夏
旋作東坡已水聲纔經急雨恰新晴提壺醒眼看人醉
希榖催農不自耕一似老夫堪笑死萬方口業拙謀生
嘲紅侮緑成何事自古詩人没一成
　　枕上聞子規
半世經行怕子規一聞一歎一霑衣如今聴着渾如夢
我自髙眠汝自啼
　　有歎
飽喜飢嗔笑殺儂鳯凰未可笑狙公儘逃暮四朝三外
猶在桐花竹實中
　　六月将晦夜出凝歸門
暑裏街頭可久停今宵無月也宵征一天星㸃明歸路
十里荷香送出城山轎聲聲柔艣𦂳葛衣眼眼野風清
五更月出還家下不早相期作伴行
　　十六日夜再同子文巨濟叔粲南溪步月
際晩溪遊暮欲歸追涼逐勝却成遲月如醉眼生紅暈
山作愁眉帶淡姿天下無人閒似我秋邊有句説誰知
弟兄一再更相送行到更深笑不知
　　重九前四日晝睡獨覺
睡思初酣過午彊起來四顧已斜陽添糊牕槅無風氣
旋曬衣裘有日香舊雨不來從草緑新豐獨酌又花黄
去年重九窮忙過可遣今年更作忙
　　立春檢牡丹
牡丹又欲試春粧忙得閒人也作忙新舊年頭将替換
去留花眼費商量東風起我袖中出小雷已含天上香
只道開時恐腸斷未開先自斷人腸
　　曉起探梅
一生劫劫只長途投老山林始定居夢破青燈牕欲白
猶疑雪店聴雞初
　　送簡夀王主簿之官臨桂
柴門草徑儘莓苔不放黄塵俗子來詩客清晨衝雨入
梅花一夜為君開飄蕭落葉殘燈火陸續清談濁酒杯
二十一年纔四見驪駒抵死又相催
　　與侯子雲溪上晩步
人入溪園自揜門溪流新落兩三痕杖藜紫菊霜風徑
送眼丹楓夕照村行住忽然忘近逺隂晴未肯定寒暄
多時不出今聊出牧子樵兒一笑喧
　　新晴
瑶霜珠露兩相鮮玉宇金鉦萬里寛欲作一晴多少日
早知祗費數朝寒暴禾場裏雞豚樂試筆牕前紙墨乾
兒女莫餐新淅飯打頭荷甔且輸官
　　留蕭伯和仲和小飲
誰曽白日上青天誰羨千鍾況萬錢要入詩家須有骨
若除酒外更無仙三杯未必通大道一醉真能出百篇
李杜飢寒纔㡬日却教富貴不論年
　　新晴東園晩步
一日秋隂一日晴山禽相賀太丁寜不愁白髪千莖雪
随喜黄庭一卷經晩霧薄晴憎逺嶺夕陽死命戀危亭
孤吟莫道無人覺松竹喧傳菊細聴
忙裏清流也帶塵閙中物底不長新水将樹影揮空帶
楓換秋客作好春自是不歸歸便得老來下筆筆如神
鸎花剪燭無虚日賤相誠齋一老人
　　嵗暮歸自城中一病垂死病起遣悶
素居猶寡歡巾車入城闉親舊乆不見一見交相欣挽
衣招我飲惟恐我出門不招我亦往不留我亦存殷勤
復如許不住我豈真是時梅始花吹香落金尊酒冽看
果富咀啜俱芳珍丞相我知己太守我故人言非汰塵
雜塵雜不入言初談聖賢髓終談天地林向晩銜杯酒
不樂復何云出郭雲尚明反郊日忽暮不思日晷短却
信雲已誤駿奔六七里逢店破亦住澆愁幸殘尊照睡
欺短炬荒雞喚夜夢晨起念速步升髙乃復下故病動
中腑昏肚懔欲絶低回不能去僮僕強我歸偶不隕中
路老主猶倚強疾在自不悟及兹一委頓去死僅尺許
人生信浮脆可笑何足懼所懼棄官晩行樂今已遽
　　曉登萬花川谷看海棠
準擬今春樂事濃依前枉却一東風年年不帶看花眼
不是愁中即病中
　　走筆送趙正則司户來訪覲親庭
捧檄親庭歸㡌斜肯臨破屋玉川家小留詩客三杯酒
試看山園㡬處花人到東湖與南浦時當芍藥替金沙
却來書滿參鄉好徑泛銀河犯斗槎
　　寄題儋耳東坡故居尊賢堂太守譚景光所作
先生初落海南垂茅屋三間不到伊更有髙堂懸畫像
幸無過客首新詩古來賢聖皆如此身後功名屬阿誰
底事百年譚太守却教賔主不同時
　　八月十三日望月
纔近中秋月已清鴉青幕挂一團氷忽然覺得今宵月
元不粘天獨自行
　　蛩聲
誠齋老子一歸休最感蛩聲五報秋細聴蛩聲元自樂
人愁却道是它愁
　　南齋梅花
朝來早起挂南牕要看梅花試曉粧兩樹相挨前後發
老夫一月不燒香
　　早春
還家五度見春容長被春容惱病翁髙栁下來誰處緑
小桃上去末梢紅捲簾亭館酣酣日放杖溪山欵欵風
更入新年足新雨去年未當好時豐
　　雪後寄謝濟翁村翁聨騎來訪進退格
封胡連璧雨中來自送歸鞍悵獨回隠几讀書寒入骨
開門落雪皓平堦急尋火種温雙手自喚兒郎共一杯
念汝野梅官栁路地爐松葉買茒柴
　　春半雨寒牡丹殊無消息
今嵗芳非儘未忙去年二月牡丹香寒暄不定春光晩
榮落俱遲花命長繞一兩朝晴炫野又三四陣雨鳴廊
對江魏紫拳如蕨而況姚家進御黄
　　初秋戯作山居雜興徘體
早起翻成坐睡昏鵲聲喚我步前軒竹扉日影斜來大
射壁千丸彈子痕
暑後花枝輸子春雜英小巧亦欣人素馨解㸃粉描筆
卷鳯愛垂雞下脣
風騷開國昨寒嚴勞績批書課萃嵐梨子要肥千取百
菊苗毎摘一生三
昨夜天垂破玉盆今宵辛苦補盆脣看他補到十七八
滿得十分虧二分
甑頭雲子喜嘗新紅嚼桃花白嚼銀笑殺他人浪歡喜
村人殘底到官人
七月初頭六月䦨老夫曰醉早禾酸莫将煑喫只生喫
更洩天機向逹官(俗謂早禾酒/為早禾酸)
自曝羣書舊間新淨揩白醭拂黄塵莫羞空腹無丁字
且免秋陽晒殺人
獨對秋筠倒晩壺喜無吏舍四歌呼栁梢一殻兹緇滓
屋角雙斑谷古孤
卓午從他大繖張先生别有睡為鄉竹牀移徧兩頭冷
瓦枕翻來四面香
　　謝􁿉師余處恭遣騎恵書送酒
鵲噪燈花兩太謾三朝五夜強相歡打門将軍還驚枕
破屋閒人起著冠知己書從天上落焚香手把月中看
少陵泛愛風名句羨殺寒儒眼不寒
　　同王見可劉子年循南溪度西橋登天柱岡望東
　　　山
偶因閒步散頑麻倦喚胡麻小住些飛上山頭人似鶴
回看溪畔路如蛇雲煙極目知可愛松竹為門是我家
下得山來飢更渴也無麥飯也無茶
　　和曽無疑贈詩語及歐陽公事
烏㡌紅塵媿子陵緑蓑青笠晩尋盟三千里外還家後
七十二回看月生與子兩人長對酌笑渠萬古浪垂名
醉翁若是真箇醉皁白何須鏡様明
　　題道卿貧樂齋
雪茹氷餐入骨香慢欺驢瘦儘詩狂人傳幼婦皆稱絶
鬼笑人家不姓方細雨寒燈初夢短斷猿枯木一聲長
上天已辦河東賦豈有長貧執㦸郎
　　乙未春日山居雜興
半月春晴探物華山園走得脚酸麻從教三日風和雨
閉户燒香不看花
海棠重葉更妖斜青帝翻騰别一家格外出竒人不識
大紅抹倒小蓮花
金作林檎花絶濃十年花少怨東風即今徧地欒枝錦
不則梢頭㡬㸃紅
日影雲光學鍍金好風不肯碎花隂人言春色濃於酒
不醉衰容只醉心
半晴半雨半暄涼拖帶春容未要忙為報州家更縣裏
吾鄉改作萬花鄉
一春雨脚帶東園栁絆花牽不暫閒今日曬晴天氣好
杖藜看水更看山
　　暮春
花時追賞夜将朝花過遲眠日儘髙又與山禽爭口腹
執竿挾彈守櫻桃
　　送蕭瑞卿
異縣二百里分襟五十年肯來㝷病老相對各蒼然舉
似兒時話茫如夢裏煙殘花猶可醉細酌斗醪眠
　　送分寜主簿羅寵材秩滿入京
要知詩客叅江西正似禪客叅曹溪不到南華與脩水
如何傳法更傳衣吾家親黨子羅子只今四海習鑿齒
花紅玉白㡬百篇塞破錦囊脱無底三年簿領脩水涯
夜半親傳雙井芽定知誦向百僚上不道長江與落霞
　　書黄廬陵伯庸詩卷
句法何曽問外人單傳山谷當家春截来雲錦花無様
倒寫珠胎海亦貧汗竹香中翻墨汁扶渠梢上挂頭巾
詩名官職看雙好向道儒冠不誤身
　　木犀芙蓉盛開
先生深住萬山村霧裹雲包不見痕也被閒人知去處
芙蓉巷裏木樨門
　　謝張功父送近詩集
十年不愛軟紅塵惱亂閒心得我嗔兩夜連繙約齋集
雙眸再見帝城春鶯花世界輸公等泉石膏肓探病身
近代風騷四詩将非君摩壘更何人(范石湖尤梁溪/蕭千巖陸放翁)
　　寄謝蜀帥袁起巖尚書閣學寄贈藥物
抛官歸隠七經年睡殺山雲笑殺天剰雨殘雲黄㡌底
顛詩中酒白鷗前少年行路今已矣厚禄故人書寂然
只有錦城袁閣學寄詩贈藥意悁悁
　　寄題安福劉道協涌翠樓
讀書臺南山繞屋恰是萬簪削青玉讀書臺北山更多
又似碧海躍萬波臺邊髙人子劉子架樓南北山圍裏
醉中領客上上頭忽驚平地翠浪浮一浪抛雲入天半
衆浪翻空濕銀漢碎轟打倒䦨干前天跳地踔乾坤顛
賔主拍手呼釣船定眼看來還不然只是南北㡬㸃山
　　走筆謝吉守趙判院分餉三山荔枝
吾州五馬住閩山分我三山荔子丹甘露落來雞子大
曉風凍作水晶團西川紅錦無此色南海緑羅猶帶酸
不是今年天不暑玉膚照得野人寒
　　足痛無聊塊坐讀江西詩
兩脚徧雲水羣書久網絲却因三日痛理得數篇詩不
借雙髙挂毋追一任欹老夫非愛病不病亦何為
　　夏夜露坐
火老殊未熱雨多還自晴暮天無定色過鳥有遺聲坐
久人将睡更深月始明素娥欺我老偏照雪千莖
山翠都成黒天黄忽復青月肥過半壁雲瘦不遮星瓦
鼓三四隻村酤一兩瓶人皆笑我醉我獨笑渠醒
　　同劉季游登天柱岡
兩箇胡牀小憇些一枝笻杖挂傾斜煙雲慘淡天将雪
風日荒寒梅未花人去客來沽酒市雞鳴犬吠野人家
清游不用忙歸去強管行程是暮鴉
　　不睡
夜永無眠非為茶無風燈影自横斜擁裯仰面書帷薄
數盡承塵一簟花
清愁無數暗相随酒是渠讐也是媒醉裏不知何處嚲
等人醒後一時來
　　醉吟
三春草草眼中過未抵三冬樂事多燭焰雙丫紅再合
酒花半蕾碧千波孤寒霜月儂相似跌宕風雲誰奈何
道是閒人没勲績一枝樵斧一漁蓑
　　送士文伯上舍歸豐城兼簡彭侍郎
碧落先生少可人銀鈎繭紙苦稱君談間口吸西江水
句裏家傳南浦雲千里端能來命駕一尊得與細論文
還家剰草三千牘看䇿平津第一勲
　　讀張文潜詩
山谷前頭敢説詩絶稱潄酒掃花詞後來全集教渠見
别有天珍渠得知
　　予與客嘗荼䕷瀉酒客求其法因戲答之
月中露下摘荼䕷瀉酒銀缾花倒垂若要花香熏酒骨
莫教玉醴濕瓊肌一杯堕我無何有百罰知君亦不辭
勑賜深之能㡬許野人時復一中之
　　初夏即事
百日田乾田父愁只消一雨百無憂更無人惜田中水
放下清溪恣意流
更無一箇子規啼寂寂空山花自飛啼得春歸他便去
元來不是勸人歸
　　詩酒懐趙徳莊(徳荘對客不瀹茗傳觴半杯曰某/名趙半杯君知否余老病亦只飲)
　　　(半/杯)
舊日張三影今時趙半杯誰将牌印子牒過草蘆來一
代風流盡餘年髩髪催愁邊對詩酒懐抱向誰開
　　端午獨酌
招得榴花共一觴艾人笑殺老夫狂子蘭赤口禳何益
正則紅船看不妨團糭明朝便無味菖蒲今日麽生香
一生幸免春端帖可遣漁歌譜大章
　　至後入城道中雜興
大熟仍教得大晴今年又是一昇平昇平不在簫韶裏
只在諸村打稻聲
問渠田父定無飢却道官人那得知未送太倉新玉粒
敢先雲子滑流匙
畦蔬甘似卧沙羊正為新經㡬夜霜蘆菔過拳菘過膝
北風一路菜根香
長亭阿姥短亭翁採借桃花作面紅酒熟自嘗仍自賣
一生割劇醉鄉中
豐年物物總欣歡不但人和畜亦蕃鼓處金膚肥彘母
春餘珠屑飽雞孫
　　再入城宿張氏莊早起進退格
夢覺月如晝誤驚天欲明起吹松葉燼自㸃桕花燈山
轎已十里譙門纔四更脚跟豈無火鬚上也成氷
　　暮行田間
布榖聲中日脚収瘦藤呌我看西疇露珠走上青秧葉
不到梢頭肯便休
水滿平田無處無一張雷紙雨中鋪新秧亂插如井字
却道山農不解書
　　進退格寄張功父姜堯章
尤蕭范陸四詩翁此後誰當第一功新拜南湖為上将
更牽白石作先鋒可憐公等俱癡絶不見時人到老窮
謝遣管城儂已曉酒泉端欲乞移封
　　雨中入城送趙吉州器之
拂溪楊栁縷生金欄路山礬香殺人不是衝闗送行客
外頭放過若干春
村店農忙半不開入城客子去還來阿耶烏傘兒青笠
賣却松柴買菜回
　　次公秩滿來歸偶上已寒食同日父子小酌
又是一年修禊時何須曲水泛金巵遍嘗衆酒少亦醉
坐到三更眠未遲上巳巧當寒食日春風慳放牡丹枝
白頭父子燈前語忘却江湖久别離
　　十二月二十七日立春夜不寐
冬夜嫌長只望春春宵又永更何言睫梢強合終無睡
脚底相摩也不温竟夕松風聴到曉半明燈火看來昏
擁綢却起䝉頭坐顧影真成一病猿
　　長孺共讀杜詩
病身兀兀腦岑岑偶得兒曹文字林一卷杜詩揉欲爛
兩人齊讀味初深斵肝枉却期千載漏眼誰曽更再㝷
筆底奸雄死猶毒莫将饒舌泄渠心
　　族人同諸友問疾
摩詰沉疴未易排文殊一問失妖災老夫何幸羣賢集
倒履出迎雙眼開語造極時全愈了病知客去即重來
呼兒細㨂新書册體不佳時看一回
　　病中復脚痛終日倦坐遣悶
滿眼生花雪滿顛依稀又過四雙年誰知病脚妨行步
只見端居例坐禪堕扇几旁猶懶拾撿書牕下更能前
世人總羨飛仙侣我羨行人便是仙
　　病中七夕
良辰美景底須來苦惱如山正滿懐蟬度清歌侑溪栁
花吹黄雪灑宫槐新秋風物俱堪賞久病心情自不佳
説與兒童休乞巧老夫守拙尚多乖
　　己丑改元開禧元日
開禧元祀更元正宿雨新収放曉晴夜半梅花添一嵗
夢中爆竹報更殘方知人喜天亦喜作麽鍾鳴雞未鳴
老子年齡君莫問屠蘇飲了更無兄
　　病中春雨聞東園花盛
老類欣欣一老悲物華豈是不佳時病夫自與春無分
好景非干我獨遺花底報來開已閙雨中過了更曽知
風光九十今強半又約芳菲隔嵗期
　　雨霽看東園桃李行溪上進退格
藥裏闗心正腹煩強排孤悶到東園行穿六六三三徑
來往紅紅白白間繞樹仰看渾弗見隔溪回望不勝繁
村村桃李家家有脚力酸時坐看山
　　病中感秋
病中一别抵三秋況見西風在樹頭老去能禁㡬回病
秋來不為别人愁書帷夢覺疑僧榻竹户涼侵似客舟
夀外康寜方是福不然徒夀不須休
　　送藥者陳國器
竇憲一舉空朔野曹霸一筆空凡馬吾鄉藥者有陳生
一丸洗雪萬藥者庸醫皆笑道旁沙陳生拈出便是玉
山禾庸醫皆笑潤下水陳生酌來便是上池底也只不
離神農書書外别得一亡珠也只不出岐伯論論外别
得舌一寸舊遭痔疾惱殺儂新遭淋疾與合縱恰如住
在圃田國晉楚腹背來夾攻陳生贈我玉囷子乃是華
陽洞中乖龍耳陳生贈我紺葉紗乃是金鴉脚底扶桑
花汲泉親手煑蟹眼一涴枯腸如涴沙平生舊疾蟬殻
退秋風吹落青天外更傳枕中鴻寳方戒勿浪傳泄天
藏君不見回岩仙客逢貧子指石成金吾濟爾貧子再
拜不要金祗覓指頭吾自指
　　除夕送次公子入京受縣
過眼光隂又嵗窮相看父子一尊同春回雨㸃溪聲裏
人醉梅花竹影中汝趂暄和朝北闕我扶衰病見東風
弟兄努力思報國放我滄浪作釣翁
　　十月四日同子文克信子潜子直材翁子立諸弟
　　　訪三十二叔祖於小蓬萊酌酒摘金橘小集戲
　　　成長句
誠齋老子不奈靜偶挂烏藤出苔徑獨遊無伴却成愁
羣從同行還起興每過一家添一人須㬰保社如煙雲
褰裳涉溪溪水淺着履渡橋橋桂新蓬萊一㸃出塵外
南溪裹在千花裏芙蓉照波上下紅琅玕繞屋東西翠
槿籬竹户重復重鷄鳴犬吠青霞中蓬萊老仙出迎客
朱顔緑髪仍方瞳餐菊為糧露為醑染霧作巾雲作屨
忻然領客到仙家行盡蓬萊日未斜更傾山瓢酌山酒
酒外瓢邊亦何有偶看小樹雙圑欒碧琉璃葉黄金丸
主人忍喫不忍摘笑道未霜猶帶酸小童随我勇過我
不管仙翁惜仙果手撓風枝㨂霜顆爭獻滿盤來飣坐
隔水蓬萊看絶竒蓬萊看水海如池主人勸客對絶境
不飲令儂坐生癭何如寄下未盡瓢留待早梅賞疎影
　　嘗桃
金桃兩飣照銀杯一是栽花一買來香味比嘗無兩様
人情畢竟愛親栽
　　止酒
止酒先立約庶㡬守得堅自約復自守事亦未必然約
語未出口意已慘不歡平生死愛酒愛酒仍棄官憶昔
少年曰與酒為忘年醉則卧香草落花為繡氊覺來月
已上復飲落花前𠂻腸不禁酒此事今莫論因酒屢作
病自索非闗天朝來復苦飲飲藥痛不痊鋭欲絶伯雅
已書絶交篇如何酒未絶告至愁已先我與意為讎意
慘我不歡何如且快意伯雅再遣前來日若再病旋旋
商量看
　　秋涼晩酌
寄老山林度懶殘新秋又是一年年青編翠竹風牕月
白酒紅蕖水檻天暑欲謝時偏更毒儂當醉後恕渠顛
古稀尚隔來年在且嚼今宵藥玉船
　　乙夘春日三徑行散有感
東園一日走千㝷又見飛龍第一春桃李成隂儂已老
江山依舊嵗還新穿花踏影渾無日隔徑聞聲不見人
學省同寮各星散白雲山裏伴閒身
　　十一月朔早起
抛笏投簮四見秋官情世味兩俱休塵随日影穿牕戲
葉卷風聲刮地愁文武自勻香底火聖賢教帶老時愁
夜來富貴非人世夢釣滄浪雪滿舟
　　新霜
得得今來未有寒天公小靳不全判欲呈瑞雪飛花様
先遣濃霜起草看瓦脊生春總瓊玉梅梢着粉忽琅玕
老夫到老嫌冬熱十指朝來出袖難
　　中塗小歇
山僮問遊何許村莫問何許但出門脚根倦時且少歇
山色佳時須細看道逢田父遮儂住説與前頭看山去
寄下君家老瓦盆他日重遊却來取
　　積雨小霽
雨足山雲半欲開新秧猶待小暄催一雙百舌花梢語
四顧無人忽下來
　　和虞使君易簡字知能所寄唐律二首
四海九州虞雍公擎天一柱雪山峰厥孫俊逸詩無敵
下筆縱横劒有鋒舊日門生今白髪故人書札照蒼松
掉頭讀得紗巾落如對青雲阮仲容
柴桑卧病一茅廬或掉孤舟或命車道䘮今朝逢祖謝
詩工獨步過應徐萬山不隔相思字數月之間兩得書
廊廟方将訪喬木碧梧翠竹看新除
　　曬衣
亭午曬衣晡褶衣栁箱布襆自㩦歸妻孥相笑還相問
赤脚蒼頭更阿誰
　　九日菊未花
舊説黄楊厄閏年今年併厄菊花天但挼青蕊浮新酒
何必黄金鑄小錢半醉嚼香霜月底一枝却老髩絲邊
阿誰㑹得開遲意暗展重陽十月前
　　曉看芙蓉
兩嵗芙蓉無一枝今年萬朶壓枝低半紅半白花都間
非短非長樹斬齊臨水釃粧新雨後出墻背面曉風西
春英笑殺秋英淡秪恐濃於桃李蹊
　　乆雨妨於農収因訪子上有歎
君能過我意如傾我每看君脚便輕若為泥塗間還往
端令老病底心情未霜楊栁秋猶碧既水芙蓉晩更明
早嵗嫌晴不嫌熟今年教熟不教晴
　　誠齋題三老圖
　劉訥敏叔秀才寫乗成先生平園相國及予為三老
　圖因署其後
劉君寫照妙神通三老圖成又一新只道老韓同傳好
被人指㸃也愁人
　　甲子春初即事
只有觀書樂其如病眼何但令吾意適不必卷頭多
人怨花遲發天教暖早催不知要催落却道是催開
晩得看花訣丁寜趂絶晨乗他醉眠起别是一精神
　　晩酌
暑天寒果飣來餿水果清於木果休蓮入新秋何更瘦
菱沉到底竟能浮山泉釀酒香仍冽野蔌堆盤爽更幽
方丈食前非不愛風蟬一腹飽詩愁
　　七夕後一夜月中露坐
火雲散作鬱金雲簷際移牀偃病身古井石崖新汲水
花洲苔砌蕩晴塵風纔小動即停吹竹自不涼那及人
獨感今宵上弦月桂梢分露滴紗巾
　
　
　
　
　
　
　
　
　
　
　
　
　
　宋詩鈔卷七十九
欽定四庫全書
　宋詩鈔卷八十
　　　　　　　　　内閣中書舎人吳之振編
　薛季宣浪語詩鈔
　薛季宣字士龍永嘉人年十七起從荆南帥辟書寫
　機宜文事由武昌令召為大理寺主簿大理正出知
　湖州改常州年四十而卒季宣為程門再傳而所言
　經術則浙學也故浙人宗之其詩質直少風人瀟灑
　之致然縱横七言則盧仝馬異不足多也
　　石門漁舎
漁家在何許蹖駁岩下石花樹幾株芳湖山數峰碧窊
樽亭遂古雙闕天自闢錦繡入茨舍藤蘿封筀栅吾為
江上遊形苦世間役心馳定沙步舟行過簷隙浪翁底
鐫銘太尉此居宅豈若斯人徒風雲相主客
　　遊竹林善權洞二首
萬古英臺靣雲泉響珮環練衣歸洞府(澗水倒流/入水洞中)香雨
落人間蝶舞疑山魄花開想玉顔幾如禪觀適遊納戲
(九斗壇故更寺觀者不一再有李後主斷還僧寺/批札石記語極可笑大水洞有石曰數十町竒絶)
左右蝸蠻戰晨昏燕蝠争九星寧曲照三洞獨何營世
事嗟興喪人情見死生阿誰能種玉還爾石田耕(山有/三洞)
澄灣(寺故祝英臺宅唐昭義帥李蠙嘗見白龍/出水洞而為雷雨今小水洞存鱯魚四足)
　　都塲正月盡未見梅思雪中石門之遊作
千里春何晩三旬㬉不囘眼青暝縣栁粉白閟宫梅麗
水年時泛桃花雪裏開軒轅丘一夢懐往思悠哉(石門/之上)
(有軒轅/之丘)
謝客窮幽處仙宫隱薜蘿二峰峩魏闕雙瀑瀉天河□
獚應難致猿猴却患多雪中山更好淹嵗定如何(□獚/皆出)
(石門山中□類猿而綠獚類狗而黄葢猴屬之大者□/讀如廣殆所謂狼□也獚字書音黄去人作去聲呼之)
(狼讀/如朗)
　　吳江放船至楓橋灣(所謂越/來溪也)
短蓬負長虹破䉬掛明月風馬座中生天幕波中生髙
城多隱映逺岫攙羅列少小泛吳江始識仙凡别
　　送士昭兄赴南外敦宗院
憶昔南州去松根眺邑鄽鳥啼雲裏樹人入洞中天載
陟今時路須航古渡船地窮巇嶮盡蚤晩濟平川
　　􁸋花唐玉蘂花介甫謂之瑒花魯直謂之山礬武
　　　昌山中多有之其葉可供染事土人用之釀酒
􁸋緑吐瑤琨冷然郭外村仙人來玉蘂文士立山礬芳
澤留絲素風流付酒樽莫言瑒酷似香處不勝繁
　　樊岡雨後瀰望皆平蕪緑草無復花矣
候客樊岡道新晴致日佳萬般詩外意百種夢中花蔓
緑鋪平野江流襲漲沙無如石頭滑龍首粲新芽
　　讀三國志
左角蠻攻觸南柯檀伐槐徘偕記名字人物委塵埃錦
里昔曽到樊川今此來遺風不可見觀古意悠哉
　　仵落囘路得家書是夕有歸夢
夢入江南路依然入舊廬家人話生計兒子督程書繚
繞俗縁在纒綿習氣餘金雞驚悞我安問未為疎
　　江行即事
春信潮聲急滔滔掩岸沙客船離浦溆漁笛起蒹葭盪
漿水光碎轉山㠶影斜篙工指烟樹依約有人家
　　誠臺雪望懐子都三首
白也今良嗣千年璧一䨇文思泉潄石色照月明窻樸
􁂶空樊渚飄零逺漢江此情誰與度木介響琤瑽
狂遊失可人萍聚我和君千里共明月幾山空白雲撃
雕飛墮毳嚼雪冷氷齦百嵗無多子離居困索羣(李性/剛直)
(同官目/為雕李)
揜脛誠臺雪吟頭秪自昻梅花開嶺路氷玉皺池塘良
馬日千里美人天一方尺書不可寄義道兩相忘
　　和賈簿
官冷君休歎浮名陌路車氷山逢燠泮豆粥併寒除但
酌樽中酒從堆架上書未酬題桂志終不羡相如
　　忌日雪
荼毒惟何甚同時失所天哀傷逢此日懐抱憶初年白
雪明心素青松黯墓埏不堪陳几席罪罟欲誰寃
　　鄉思
達仕租千石虚名酒五經豈能千曰醉未勝九年耕識
取杯中趣知從袋裏乘讀書無一事官宦汨平生
　　讀邸報
世味刀頭蜜人情居上烏榮華葉子格升黜選仙圖豺
祭知生獸虵銜欲報珠不將魂夢到反是憶蓴鱸
　　春陰(讀王黄州小畜集/)
春晝閣春愁無情若隱憂柔膓牽栁眼困涙㸃花頭不
放春風度從教暮雨休哀憐無限意小畜閔黄州
　　送鄭景望赴國子丞詩二首(并序/)
　淛之江潬(但/)漫而委長有山焉截乎江之口其潮也
　尾閭盈而濆瀑海水溢而羣飛囘江之波倒流而反
　觸於山其濤怒衝乎潬其波激委之至也逺其為憤
　也滀崩騰洶洶洄潏藏昻驟蹙而軒乍旋而入竚盈
　淵谷前無髙岸一川矗立突如來如屹如銀山犇如
　陳馬轟如雷鼓激如搏鵬子胥奔躍于濤頭文種昌
　揚其暗浪雖共工氏折不周之柱左伯母彈恒山之
　目抜山如項羽驅石若始皇未足以擬其壯天河裂
　龍門發吕梁洩汾防决淮隄撤猶不得形模其彷彿
　也操舟者逆而取之順而方之呼吸之中恬然已無
　事矣濤之力也有既故吳兒可狎而弄其去也有時
　故行人可厲而涉走嘗聞諸濵江之老叟曰江之産
　有煩苛其涉有䧟沙煩苛豸也蠔䗠比也形如飄瓦
　呀吻衆多狎者遭焉則著身而不寘沙之雜也多淖
　則人之履踐不實涉者俄而䧟溺則僵為汐之濫君
　子曰操舟者子其神乎憑乎虚舟凌乎巨浪逆而取
　之不害其為正順而方之不害吾之止故雖濤水掀
　天而吾不為之蕩横流溢壑而吾不為之撓持危涉
　險亶黙而成之其眎涉者吳兒為有全安之數矣子
　鄭子一鄉之望其赴國子丞也固當為時世用鄉人
　又將儀之夫國子清官子鄭子和而不流者也既清
　且和利用安身而崇德矣其行也必將問津於浙走
　期之以舟檝之利琢詩為贈且序䧟沙煩苛之説所
　聞於父老者而冠諸篇端
風喜檣烏順知難喚酒杯好溪寒已半京洛夢應囘僧
舎方飄雪江籬欲放梅不須愁國步之子棟梁材
　　種蘭
蘭生林樾間清芬倍幽逺野人坐官曹兹意極不淺西
窻蔽斜日松釵架春晩墻陰蒔花木憔悴根日損植此
山國香坐與前事反扶疎可紉佩心緒端有本芽生僅
盈壇髙風九成畹羣芳顔色好秪自誇園苑何如淡嚼
蠟草莽曽誰混對我靜無言忘形如莽□
　　刈蘭
東畹刈真香靜院篸瓶水髙逺不勝情時逐微風起和
雨剪閒庭誰作騷人語記得舊家山香來無覓處
　　石盆
髯翁久埋没嵗月來成奔當年膾魚處虀臼徒形存想
方髙㑹時猛士侔雲屯連鰲覬一釣欲以大口吞尺鯽
剉紅雪烹葵植蘭蓀王餘棄玉食銀刀亂洄沄墮臺不
禁醉網漏如鯨鯢座中盡羣彦人亡失叢墦吾遊懐此
都重到郭外村聊與廣武歎裵􁄑受辛盆頽然鳯凰臺
路走臨津門催歸趂人馬誰念古帝魂愁無有力者窊
樽負雲根斯焉共杯飲垂綸具盤飱
　　得符速走之官
我本樂閒人自得安閒志鄙性習疎散誰識榮華意朅
來復舊廬喜獲平生志稼穡任佃夫家室歸中饋中外
若非我卒嵗無他事飽飯讀詩書儚騰時困睡嘲啁燕
雀懽鴻鵠心應異三皇竟何物况復今官寺寒餒譟妻
孥先春輸典質兹乃不可常為貧求禄仕版籍一書名
野情那得遂官來促我裝去作塵埃吏無復有消搖真
為口腹累把板從此行短褐隨棄置素飱良不堪邑有
民人寄衆心險山川道微非所暨上恐負朝家終念家
聲墜吾民政焦嗷為此不能寐格物可為邦舊説今難
試泥古誠腐儒惟此知為治仁義舎不為又敢圖與利
上官如我容刑章得就易庶以遂其生將久蘇疲瘁此
意尚茫然思之或狂悖
　　新作殊亭
虎將夏中時旋復怡亭址茅茨覆采椽樸拙亦可喜建
斗五移杓殊亭更釋子規模雖少華不陋復不侈元碑
碎俗令遺集褒空紙縱步此山椒金聲猶屬耳舊亭苦
弗稱新亭直殊美文書兩竒絶蹤蹟存布指古人久不
見今人尚殊此能知古今意元始本無始
　　春陰
春陰一何甚愁結窻外花細雨打疎竹涓涓草新芽眷
此忽中慘吾生浩無涯閒讀几上書可歎復可嗟時流
諒難追世路亦以賖折腰墨綬卑坐有憂患加官栁粲
新緑黄鸝語淫哇把盞但心醉天外日已斜魄月沉半
璧歸飛噪啼鴉仰頭望虚碧冥冥宻雲遮風塵政昏暗
逃形乏浮槎顧影還自笑狂遊蕩無家弩頭强應世鈍
若倒拔蛇先人營舊廬清池傍蒹葭芳時綉文錦翻濤
散晴霞霽色故自好風霾益云嘉何當舎此去忘情傲
丹葩
　　跋東坡詩案
南方有佳木逺在漲海涯沉水産其節雞舌生其肌結
根松栢塲龍腦實離離蜒獠豈知貴斧斤斬欒枝椓為
糠粃槽將食犬與狶條枚惡鬈曲芟除棄江湄滄流蕩
囘波不與朽壤期年代知幾閲愈久乃見竒根株到餘
攊復恐分寸遺終焉盛芬烈蘭蓀謝芳姿
　　濟江逆田開府過西陽俞氏家林
輕舟時復到齊安一過漁家一黯顔江打頽墻開野徑
篁生故壘上家山蕭騷城郭塵埃外縹渺烟霞雲水間
便好繫船終日卧官曹不許片時閒
　　宿大城寺與寺僧行鄀子故城於壁壘間得銅矢
　　　鏃土中螺殻往往不壊僧言初作此寺發殿基
　　　下有古甎渠宫城中得銅矛矢鏃百數南城中
　　　土窖積灰埋鵝首骨猶具自甕城北望有郡王
　　　墓僧云其傍墟塚甚多王墓常有巫者發之未
　　　開被蜂毒死巫家於懐袖間得蜂乃黄金所化
二千逆數到春秋戰國興亡一轉眸壘壁詎銷埋蚌殻
劫灰寧燼斬鵝頭墳縁開發金成范殿為焚修瓦出溝
哨矢焦銅傷我意古來爭戰幾曽休
　　周將軍廟觀岳侯石像(侯祠初毁道士不忍壊侯/像沈荆溪中因得不壊)
萬死何知獄吏尊威名葢世古難存(侯初下大理獄吏/執筆請辭大書紙)
(尾而叱之曰汝觀今世烏有大臣/繫獄而生者趣具成案吾為汝書)二桃豈是功髙賜一
舸不容身退論幾為飲江思道濟繆因圖像削王敦沉
碑千古蛟川恨留與無窮客㫁魂
　　雨後憶龍翔寺
好溪東赴海門秋中有禪居湧碧流潮信往來雙别嶼
世縁生滅幾浮漚菱歌面面來漁鼓燈火層層到客船
何事𤓰期外留滯短窻斜雨不堪愁
　　宿大城寺(寺乃郡/三故宫)
㫁烟疎竹鎖樓臺鄀子如今安在哉明滅故城無限意
紫薇花傍夕陽開
　　春草曲
　二月二日未旦夢遊遇潦旋返見羣女魚貫舞入大
　第行歌春草之曲其聲宛轉清暢不類今之樂府寤
　而追記其詩
散雪枝頭寒已老平蕪一夜鋪春草江梅着子怯東風
花落滿庭渾不掃
　　赴調
三年蹤跡走泥途走遍泥途一事無今日又行當日路
旁人為我一邪歈
　　無題
朦朧夜色暗浮雲咫尺氛埃怯戰塵深夜鳴桹到庭户
江湖知有釣魚人
　　酴醿花謝有感
當初曽醉浣花春席地棠梨當錦茵今日酴醿飄似雪
閒忙不比舊時人
　　聞鳩
桃李無情花自妍竹根行復破苔痕新婦抱兒未歸去
愧死鵓姑啼滿園
　　十四日從諸同官登西山郊壇岡次孟監務韻
菩薩巖前湛佛乘澄泓無復現天燈强歌下俚酬春雪
便好為文弔剡藤
清遊無是亦無非陡絶圓壇一强躋赤壁望中公瑾在
戰塵何日靜征鼙
人間萬事盡浮埃顧影窮遊莫倦陪吳王百世不復在
只有九仭郊天臺
　　歸計二首
浮雲何處是生涯念絶營營即是家洗脚渡頭歸去也
漢津無用逐靈槎
置錐無地也無錐幸可歸來特地疑船子月輪貧未破
羅浮焉用石頭為
　　青田同七五兄作四首
為聞雙鶴訪青田便有孤雲竟目前灘水自鳴山自綠
短篷斜拄得酣眠
烏雲送雨過前山白鳥將雛向逺灣獨立溪亭無箇事
湍流瀧石鎮潺潺
浩歌欵乃客銷魂一抹烟林暝逺村花為忘憂人一笑
不知風雨作黄昏
谿翁夜傍清溪立千尺絲綸一紅粒天空月白不見人
無聲露滴蘋蓑濕
　　讀鬼詩擬作二首
坐對悲風嘯晚山征鴻不記幾囘還青銅蝕破菱花面
慵掠烏雲綰髻鬟
王樂紛華苦未真至遊無朕亦無身細看浮世多塵坌
如我得歸能幾人
　　雨後憶龍翔寺
二峰髙峙夾禪扄長落潮音逐磬聲老僧睡起絶無事
不管波濤四面生
　　村居秋暮
風囘偃水縠紋平林末它山筆架横場圃未閒黄葉下
鵓鳩啼雨復啼晴
　　摴蒱
一扄閒㝷五木經橛□盧白意冥冥未能後擲如前擲
將奈長亭又短亭
　　六月三夜夢觀某人詩什其書一章四絶葢絶筆
　　　也走讀競太乙真人來告語青猿手裏得長書
　　　靜聞丹竈風中雨之句夢而黙記之寤矣作意
　　　導意
多謝真人警夢書青猿馴擾尚趦趄任從爐鼎喧風雨
爭奈神明告古初君樂煉丹咀丹火我甘飲水灌園蔬
惟當敬佩終焉意予欲無言致匪虚
　　樊口見鄭崇陽不遇
經時兀兀坐筠鄉命駕﨑嶇傍夕陽島嶼西陵開罨畫
湖山東鄂洗新裝路侵細草迷繁綠風落閒花憶舊香
却上渡船歸去也不逢安道故無妨
　　城臺晚意
麥夏西山日脚斜峰雲千里盡丹霞晴嵐榱桷水春漲
芳草園林路晚花逺近子規啼怨抑髙低乳鷰語淫哇
官身歸是何年社信羙城臺不似家
　　新晴
起人舒慘作陰晴九十春光只雨零宿草未萌波漠漠
落花歸盡葉青青風生逺嶠銜明月霧㶑長江吐漲汀
天意乍囘心自廣片時雲路覺無形
　　從孫元式假定本韓文
楊墨衰周亦既微仙曇變夏用蠻夷囘瀾豈直萬人敵
㫁簡傳將百世師脱落間亡烏鰂墨蠧殘寧免白魚辭
校讐歆向君無愧聊以新詩當一瓻
　　校畢歸之
倒墨扶周復古文清輝萬丈醇乎醇七篇奥義逺相繼
六代潜光今又新字假通才識魚魯車慙㝋學改金銀
異書喜得君無靳此道中興知有人
　　勸農出郊
漫驅戎馬出農郊不見田疇見白茅洪道曉晴明水底
羊瀾春漲長林稍細翻大澤霞方散青入空原草漸苞
迎畯示民民自勸可須杯酒薦烹炮
　　冒雨渡江弔喪彭氏造雪堂夜歸
月波樓下草芊芊浪拍三江起暝烟願見古人人又去
欲詢往事事無傳窪樽明滅漁家火樊口依俙估客船
妻子迎門應怪笑問君何為苦憂煎
　　武昌懐古
漠漠烟村一故城郊壇離殿草茒生青山不解知興替
銷黯開顔為雨晴
　　筠鄉入夏野花方拆
墻匝叢叢綉舞茵一般顔靣各精神筠鄉不為東君去
野草閒花滿路春
　　晚渡東坡
赤鼻磯頭横曙烟吳王城下浪連天聞道東坡妙天下
爾來靡日不盤旋
浮生萬事盡塵埃瑞慶堂今榜快哉惟有東坡舊烟栁
道人猶解指莓苔
　　寒食雨
言歸社鴈已家鄉紫燕呢喃識舊梁甚雨疾風寒食夜
旅人情緒一思量
　　嘲欲借予雜藁者
神文道本可言形退也能藏用即行要得任牽驢狗在
無端何似借書生
郎君到底亦何知奪卷書生真數竒惡語故應多艾氣
殘藤無用寫來詩
　　送張漕還停舟樊港訪退谷
送客過樊谿停橈退谷口不見元次山靜立躊躇久巉
巖兩石峰猶疑入户牖杯湖正宜泛堙塞僅盈肘糞壤
瘞杯樽勿復堪堵酒扁舟泛然者長歌挈敞笱浩無風
塵意將恐是聱叟自知干進客對靣弗敢扣從之人甚
逺慙顔為之厚武昌非昔人望絶不得友他時賦歸歟
湖谷定吾受此心介如石自誓何樊母
　　子規恨
風篠扣吾扉有人來我語語好不須多都不如歸去開
門見我客客子今何許竹下得流虹人言為杜宇杜宇
昔王蜀不自安當宁相歸宻淫遊微行時踽踽蛟龍失
水困哀怨成飛羽規名釋爾雅兹事則然否揚雄蜀本
紀望帝亦賢主仙去正啼規去思傳往古不妄信斯言
王去非輕舉蒼天悲此民故使規聲苦脱屣感斯意八
極歸客與到今惟一人後躅追無侣所以百世下直指
不得數聲盡斷以血空教瀝肝腑其然豈其然臣事君
看取
　　聞齊安雜詠板成從沈守求印䝉以為贈
軑縣西南弦子國使君昭代文章伯氣吞雲夢納東坡
心在江湖輕赤壁月波蕩漾春山色崢嶸洲草芊芊碧
政平訟簡暇居多枤履逍遙神自適到眼風光看如畫
罨畫溪邉舊遊者髙亭矗立畫不如坐嘯雲屏自天寫
使君好客非春申一憂已足無餘人哦詩五百盡清警
立使江山景物新江山景物古來有前賢相與天長久
近來百草漸埋没賴有此詩為一剖使君好善人如已
梫板巾箱波逺邇良知何獨此麻城天下行聞為商起
我拘官禁儃杭葦跋望亭高衣帶水高唐想像賦神遊
遊客言詩詩信美空書從學穆清風得見異書人見同
解嘲不用潘邠老只在先生指顧中
　　香棠
　舊説海棠無香惟昌州海棠有香騐之蜀道信然以
　為不易之論樂圃有棠三本其花亦香乃知非蜀棠
　獨香香棠自有種耳
世間元有無窮恨海外棠花宫錦爛燒炙東風春未半
濃裝獨立情繚亂博山爐冷沈烟㫁記語洛妃池側畔
袿衣透濕飄香汗舞罷霓裳高燭看吳苑散花灘彼岸
亦有當初舊遊觀棠梨古逕霞光燦薔薇露冷衣新盥
袖卷燕支紅入腕噴入蘭芷芳都貫天然種性真竒玩
嶺海諴知煎可爨擬擷柔柯燃熾炭裛取緗巾永傳玩
他年留得重公案
　　鄂城篇
袁山野火春風吹驚飈萬馬爭奔馳烏龜阪頭蕃草木
化作灰燼張天飛武昌佐史皆好古煮茗聨鑣訪城府
狂生此意復不淺好事大家何爾汝鄂王城闕烟蒼蒼
鄂王宫殿波茫茫今古都盧一餉頃不見古人虚引領
毫殷豐鎬已丘墟蠻荆興替將焉如死生建業信徒語
石盆古渡猶多魚古人已去安足齒近事紛紜尚如此
君不見淮淝去嵗是豐年如今千里無舎烟
　　次韻李浩然喜晴
我愧子康之治宻其雨其雨而出日靡神不宗如霶霈
將為有年吾事畢豈其霡霂澍霖霪霮䨴又為心首疾
視將圭璧走羣望祈社禜門勤屈膝誠知惡積怒神天
流毒匪緣寒自慓甫田千畝垂有秋刈穫敗之方秀實
横流場圃澆洋洋茁茁禾頭多耳出仰天何怨俯何尤
退省過愆知自失牢愁僕僕事吁嗟風雨敢辭頻沐櫛
忱誠雖至磯蝨微舒慘蒼穹焉可必都緣民困不聊生
重以凶荒神以䘏羲和叱馭黒龍僇倐忽清明開萬室
不知帝力固全真謂我貪夫寧直筆
　　河豚
豈其食魚河之魴河豚自羙吳江鄉瞋蛙豕腹被文豹
則如無趾黥面王我生甌東到閩方規魚貫見梅花裝
梅青不肯候春雪荻芽靜嘯垂飛楊古來多魚吳武昌
薄遊三月新初嘗西施乳嫩可奴駱馬肝得酒尤珍良
無愁縷縷結中腸豐美肥腯如切肪外皮甘滑裏皮厚
令人忘却美烏郎舉之東海來三江㑹聞清濁斯滄浪
白龍未免豫且困膨脝唯唯浮魚梁氣衝毬鞠何彭彭
地逺都無橄欖香不知深入恣游泳極情性命都為戕
腊毒厚味能人亡何須西子齊文姜甚美由來必甚惡
直他一死言為長鮰魚俗物休相妨良藥相傳海上方
盧根槐子豈足貴生龍之腦黄龍湯
　　釣臺阻風去得風便
先生非釣名魚釣清泠水太空長廓然浪迹秋光涘人
憂我亦憂忘怒亦忘喜建我非漢元詎有留俟起神明
旋地軸姓字更七里雲臺已埋没嚴瀨殊清泚峩峩二
釣臺髙挿煙霞裏首陽逺相比萬祀恒不圮我來經舊
廬敢卜瞻遺几東風迴我舟江步時須艤仰觀嚴像設
敬拜豁煩鄙曾臺暢登臨無復徒仰止縈迂古道屈望
望扳蘿藟崇基介嵓石特立端不倚削成二山碧平止
章如砥衆山鬱青葱環合紛碨礧清塵森萬象觸睫同
一視古人不可見可見安仁美旅情殆忘返囘棹西風
駃青蒲挂一席入望俄城市瞥如周變秦物物非古始
乃知主人意待我非朱紫送迎因下風忙遽均倒屣烹
茶出清泉盤饌羅䨇鯉飫之以珍饈浣濯予塵滓相忘
語黙間不假談名理去留唯我意今昔交汝爾此情固
冥契何必親之子
　　張村
皇羲寂已久澆俗無還淳如何張村甿杳杳全其真豈
不有妻弩茅茨甘賤貧豈不憚疲勞務時勤耔耘脱俗
未為貴而今焉辟秦青城足躋攀那染龜城塵枸杞薦
盤蔬殊非闗養身安常樂有餘熈然阜長春奚其夀而
康無知斯體仁靜言逐臭夫迷途少知津猥云老人村
郊荒絶酸辛筋骨由堅强誰謂存其神井蛙議滄溟夫
豈窺崖垠作詩賦張村逝將同野人
　　二女篇
　天聖中韓魏公居所生憂從其兄琚守齊安即安國
　寺西廡為書堂以居恒有二女子夜至衣冠髙古容
　裝麗甚公恬不以為怪及去二女告曰妾非人也亦
　非仙人鬼魅遊處再嵗而言不及亂公德士也行矣
　即推此澤天下走讀齊安記屈原之死二女孝慈亦
　于此投江故武昌郡人以五月五日競渡投角黍迎
　神舟上二女非仙人鬼魅豈靈均二子之精爽耶不
　然何知人如此之明而後先居者莫之能見為作二女
　篇
姈娉二美人幽閒真種性色秀雪窻梅衣冠儷修正巖
巖韓稚圭寂寞自清靜虚室掃齋居展禽當季孟神遊
問寒暄不得窺信行怪力視茫茫久要交善敬語之非
異類安民公有命葢聞楚靈均汨羅陳死証二子終孝
慈雙玉澄江暎當初黄鄂人盪漿追游泳端午化成俗
龍舸長犇競事神微有道角黍勞將迎非鬼且非仙世
士憑誰偵
　　記遊詩
　延陵道士何希全為人坦率狂易居天慶觀儕輩以
　風子目之走初識諸妻家嘵嘵然一多言人也甲申
　嵗至西浙從婦之昆弟遊訪何之居則閴無人聲扣
　戸移時而後希全者出肅賓而坐不交一談同行怪
　之視其齋舍葢凝塵滿屋胡床雖設而拖泥之板亡
　矣意其非茍然于世者客退而主人不送客疆之不
　辭及門謝以無茶遂翻然而入詢其行事不語既有
　年矣晚遊崇勝佛寺過僧道一不值眎几案間無非
　貴人竿牘中庭有枯條不剪謂之龍華攷記案圖乃
　野菊之下品王公聞人為之歌謠者至積秩而加多
　走閲短卷圖書謂必法書名畫開編而視乃其繪夢
　成圖一日之間所遇如此若希全者可謂身如夢幻
　而道一者顧以夢幻為真物之不齊有如此者因思
　列子之言為發一笑而作此詩
先生混物化浩若鶴與猿結曲此世間翛然脱籠樊㝠
心遂無物得意亦忘言客至不㸃茶猶嗔破苔痕相逢
蜀成都過我故縣村遐觀夢中夢南膜佛因縁鄭人决
真妾子産不能賢寥哉天地間誰省物性偏夢覺各有
殊從他見一邊浩歌歸來乎虚堂好晝眠
　　跋蜡虎圖
　刻木牽絲代不乏巧而偃師擅剞劂之技吹簫撃石
　師有其能而后䕫名制作之宗何哉葢精義入神則
　神藏其用至誠假物則物狀其形寫物之工亦猶是
　也婦弟元可所藏虎搏豕圖其枯條衰栁於菟剛鬛
　疏毛設色皆極能品之上至狀虎之蹲伏批豕頰而
　呷持之豕唏失聲手跑足廢精神形度曲盡一時之
　理視之使人毛髪森聳若彷徨乎其右也人以宣城
　繪人包氏善虎因以包虎名之走謂包虎之形但像
　虎耳至狀真虎之態包氏何足以知之夫真虎之形
　全於虎者不能到也故走定為麗歸真畫而名之曰
　蜡虎圖歸真梁人宋太祖時以道士召對自言售畫
　得錢沽酒竟醉此外無能者甞為廬山道人寫鷂而
　燕雀不敢來集其畫喜圖牛虎常伏草莽以觀虎之
　出入或䝉虎皮而倣其搏躍之形故其畫虎之工居
　神品上走知非歸真不解作此葢惟歸真為能知虎
　非走無以識歸真也因跋以詩為之序
歳云暮矣露為霜枯條脱葉衰栁黄郊原寂歴無人鄉
獖牙之豕充稻粱含臕以遊神氣揚有斑者虎蹲在傍
低頭妥尾不大忙豕行過之不虎防虎往搏之搤豕吭
豕忙故步聲喚長虎如抱兒未遽央豕形雖在身命亡
不如安之充虎腸得之紙本君何從仙人道士形已忘
解衣盤礴髁宋王虎冠虎鞹虎跳踉百獸望之怖以惶
寫鸇烏雀為罷翔匡廬有潔清祠望請君縣之政事堂
坐令帖伏犬與羊君不見大索之祭通八方盛德百世
祠是常又不見螳螂捕蜩雀捕螳死生得喪不可償虎
哉寧知蝟􁏑能爾戕是非逺在天一方君其寶之永世
藏
　　孫元可賦張公石室詩句險怪辭峰秀拔讀之如
　　　神遊洞府而陵果為之犇屬也非身行此洞不
　　　知此詩之工葢其質似盧仝而文麗多之如又
　　　加鞭當千里一瞬其視劉义馬異得名浪矣詩
　　　文與我過當誠無足以當之牽韻勉酬真添薪
　　　煮簀之舉
君不見談天衍有言九州之大惟一州無論青冀并營
幽我其放言學鄒子將子聴之無我尤我騎一紙白驢
子趷梯趷􁖐走上南山頭萬里以意行一息不暫留谽
谺到空洞且作秉燭遊呼來混沌老蝙蝠爾作精怪我
則不從教激風怒竅拔木折石一去旬有五日而後返
但是有戸則可由積蘇纍塊雖云巧達觀只與蟻蠰侔
我有五雲車駕以六蒼虬日月行已掲無人觸虚舟何
曽見爾懸旌鳴佩朗裝欲飛動玉柱校立直以修大撓
甲子有窮盡爾乃禄命難考求皇天大地僅若一雞子
金烏玉兔銜得曉夜作箭浮我不知爾許事政覺兩耳
風飂飂託死不復生一死可作道者流况乃漢時五斗
米師星河耿雙眸石壇一坐一千嵗坐視生滅水上漚
水上漚且罷休休無休於無作樂無樂於無憂仙人與
世人夀夭如相醻清清爰靜爰自正此舉獨步不可儔
信是神仙足官府蜂房户牖封君侯我偶作此言不比
亦不周為何孫卿子謂我阮與劉為我謝孫子我才愧
爾天一陬不如且飲酒耳熱徒歌謳可以銷遣綿綿不
㫁萬古之悲愁悲愁銷遣幾時盡萬古之後重有萬古
來悠悠
　　春愁詩效玉川子
春陰苦亡賴巧解窮彫鎪入我方寸間釀成一百萬斛
傷春愁我欲挹此愁寸田無地安愁篘沃以一石五斗
杜康酒醉心還與愁為謀愁腸九轉疾車轂擾擾萬緒
何綢繆愁思儻可織爭奈百結不可紬我與愁作惡走
上千尺髙髙樓千尺遡雲漢只見四極愁雲浮都不見
銅盤之日缺月之鉤此心莫與明愁來壓人頭逃形入
㝠室闗閉亦已牢周遮四壁間羅幕宻以綢愁來無際
畔還能為添幽憂我有龍文三尺之長劍真剛不作繞
指柔匣以明月通天虹玉燭銀之寶室可以陸剸犀象
水㫁潜伏之蛟虬云昔黄帝軒轅氏用斬銅頭鐵額横
行天下之虽尤擬將此劍斮愁㫁昏迷不見愁之喉若
士為我言子識愁意不愁至不忘以愁生有來由閒愁
不足計空言學莊周日中之景君莫避處陰息景景不
留疾行嫌足音不如莫行休因知萬慮為縈愁之繂忘
懐為遣累之舟歸來衲被葢頭坐從他鼻息鳴齁齁取
友造物先汗漫相與遊朝躋呌閶闔夕駕棲丹丘天公
向我笑金母為我謳酌我以瓊漿玉液朝陽沆瀣之濃
齊俾我眉夀長千秋却欲强挽愁作伴愁忽去我無處
蹤跡㝷行輈惟有春華鬭春媚一一蒨絢開明眸又有
平蕪緑野十百千萬頭鈍悶耕田牛踏破南山特石頭
　　貴遊行
沙堤大葢何穹窿底人佩玉鞌䝉狨傔如熊虎馬游龍
誰何出入咸陽宫笑刀瓠體顔芙蓉步趨持重為雍容
諸侯爰統掌百工調元為職禆九重萬錢一食聲鼓鍾
猶言下筯終無從異時糠噉腸不充家徒壁立其室蓬抄
撮語麗文彫蟲繪為綉句欺南宫不分菽麥儔知儂且
無萬卷澆胸中脂韋媕□陳小忠竭民膏髓自為功榻
前觸事惟迎逢肻思責難始為恭君王為賢拜三公門
如沸湯賄賂通財侔縣官邑侯封積金猶欲齊灊淙家
有錢爐非範銅賣官鬻獄揚成風後房的爍燕支紅皆
民女婦來無蹤有憂失得常忡忡殺賢賊能推英雄汲
將同類塞要衝害苗之心饒蝗螽忽彎射羿逢䝉弓怡
然自得豁心胷黯如抹漆何赤衷向人自欺咤匪躬髙
自標置人盲聾言立便擬稱儒宗學禪逃俗坐談空元
非友朋相磨礱世間將謂無軻雄言出波流士與農却
矜巧宦官既穹笑伊魯儒嗟道窮那知達人節青松眎
而土苴及蛆蟲古今異時理道同姦邪未必皆令終君
不見晉朝失國隳金墉為奴為胔豈惟懐愍巡北戎
　　谷里章
上有青山下有滄洲步有囘波面有紅流吞吐風雲呼
吸觜昴審能處之可銷憂退谷中人挂笭箵山中繚繞
茅舎旁寒泉之流激琅琅雙石西峰我在東無情鉤加
此漫郎性情荒浪氣志剛東鄰之人揮鉤車胎鰾孤□
浪屋加鈎綸相投不遑舎聲齖㑹懾歸吾家我蓑我笠
聊自娛没溺愧彼鄰舎漁沙門招提宅谷西金僊宫殿
雲漢齊撞鍾撃磬禮耶毗子欲詣之持清齋箇中有人
坐無為飢飡困眠氣答酡撫掌怡然笑呵呵吾昏將奈
此子何漫歌八曲音清泠風髙水寒三歎聲勿哦大洞
修黄庭谷中之樂實難名長江北來樊水流東樊山水
曲大囘中儵儵之魚泳油洋鉤舟漁人鼓鳴榔浩歌一
闋清滄浪終焉無求漫相忘大江之東叢石起谽谺聚
石江鳴水小囘中間浪不惡釣臺嵯峨瞰城郭去來客
船是中泊漫成二闋囘中曲豪人仲謀當漢衰建安之
際鼎祚移江淮萬里吳帝之冕旒十二龍卷垂輅車葢
日月旗荒墟之中不可求宫室故處春草青長刀大劍
可治生我先田老相次耕大夫勸相歌三成江北洲西
陽國蕪城桑柘彌阡陌婦可力蠶身力穡四歌不用愁
衣食一元大武牽何之良田附郭吳東陲牧童田父麻
单衣叔閑修治木□騠從吾真者真吾兒西陽罷田飽
飯嘻五歌六歌神自怡李甥叔靜蕩兩漿弱翁將船欲
安往大囘小囘閒釣魚送客便擬酣醺如酒徒之誚謾
浪名世俗交加漫不聴行無惡客相逢迎醉歌七終將
八成杯樽坏湖上坏亭浪翁杯飲醉少醒嬉然自打舴
艋行菰蒲芰荷出青萍仰天大笑風泠泠坏湖西南為
退谷夀藤纍纍縈夀木涓泉犇注匯樊曲醉耳琤瑽亂
鳴玉城中友生綰銅墨身備四殊攸好德窪樽日醉主
與客挾以石門天地窄坏湖退谷人好遊可厭之類乃
所羞忽焉草木成髙丘此遊此泛生幽憂泉明之風繼
者誰士源孟子接武來嚴霜皓雪春風熙倒置日月寒
溫移來游者子充良子能得之可勿疑此道不迂不囘
遹子能識之可遊佚勉强行之今是古谷中之人君踵
武狂生作此谷里章意追浪叟俱商羊松風颼颼草蘭
香與君夀考終不忘
　
　宋詩鈔卷八十
欽定四庫全書
　宋詩鈔卷八十一
　　　　　　　　　内閣中書舎人吳之振編
　葉適水心詩鈔
　葉適字正則温州永嘉人淳熈五年進士為節度判
　官以薦召為博士兼實録檢討官嘗薦陳傅良等三
　十四人於丞相皆得人林栗劾毁朱子適上疏力爭
　以是重於儒林預寜宗内禪議左右趙汝愚汝愚貶
　亦罷官旋召權兵部侍郎韓侂胄欲立功出師思適
　艸詔以動中外改吏部兼直學士院以疾辭適不能
　止其行第勸其先防江不聽兵敗以適知建康府沿
　江制置除寳謨閣待制措置頗得宜㑹侂胄誅亦奪
　職奉祠者十三年以寶文閣學士卒年四十七諡忠
　定詩用工苦而造境生皆鎔液經籍自見天真無排
　迮刻㔃之迹豔出於冷故不膩淡生於錬故不枯曽
　㸃之瑟方希化人之酒欲清其意味足當之
　　馮公嶺
馮公此山民昔開此山居屈盤五十里陟降皆林廬公
今去不存耕鑿自有餘風篁生谷隧雨斾來岩虛人隨
亂雲入咫尺聲相呼四時草木香異類果蔌腴採薪得
崖花結綴成襟裾此亦佳窟宅可對幽人娛何必種桃
源始入仙者圖甌閩兩邦士洶洶日夜趍辛勤起芒屩
邂逅乘輪車山人老白首名氏不見書我獨何為者拊
身念居諸
　　送鄭景元
兄弟同升難髙材自摧角官多復不記四載禮南嶽一
朝盡室去菲食遭歲惡丈夫軒豁意快𦂳出鷹鶚忍事
得無慚信有古人學建安雖閩壤桂樹美可樂合抱更
連理叢生蔭州郭歲月厯幽長根株見齦齶終當作大
厦積功在雲壑尚友如此君蒼天未為薄
　　題賈儼不忘室
賈子好脩士躬耕鹿岩阿茂木俯青泉幽處堪逶迤有
室淨棐几圖史參前羅獨能取我語標榜相巍峩我語
不必記子意固足多物之狥外者迅若横流波當其一
念覺胼胝駐崩渦神丸起痿療厚纊還暄和倫類茍通
明軌轍寧舛訛但戞所見弱繚如附松蘿輿薪豈不睹
奈此斤斧何勿令學髙山所至纔獻坡如於衆稊稗收
拾同頴禾雖云善端在坐悼良時過子先發曹掾仁義
躬濯磨活人不知數一善禳衆瘥每識飯牛下有作寗
戚歌至今鄉里敬墓柏垂霜柯子質復粹美藻火兼佩
珂中夜再三歎警策自詆訶未合者參辰已逝者江河
所願天爵尊非必貴決科
　　陳同甫抱膝齋二首
昔人但抱膝將軍擁和鑾徒知許國易未信藏身難功
雖愆歲晚譽已塞世間今人但抱膝流俗忌長歎儒書
所不傳羣士欲焚刪譏訶致囚箠一飯不得安珠玉無
先容松柏有後艱内窺㴱㴱息仰視冥冥翰勿憂兩髀
消且令四體胖徘徊重徘徊夜雪埋前山
音駭則難聽問駭則難答我欲終言之恐復來噂沓培
風鵬未髙弱水海不納匹夫負獨志經史考離合手捩
二千年柔條起衰颯念烈儻天囘意大須事匝偶然不
施用甘盡齋中榻寧為楚人弓亾矢任挽踏莫作隨侯
珠彈射墜埃壒
　　超然堂
晨興詣曹參使驛傳呼趍庭頭頸屈退歸闔户胥吏玩
過門掉臂不入室宅舍空荒轉頽漏騶僕藍縷常寒乞
此堂豈可更超然乍可鞅掌中怫鬱每憐莊周齊物論
遣詞曠蕩違經律獨稱松柏受正命舜何人哉盡倫匹
萍實浮沈江漢逺劍氣騰擲牛斗出招徠鳯麟已悠緩
琢磨圭璧强堅密檐擎自貴竭人力起倒相因廢天質
古今問學滿天下分寸毫釐難細詰以兹凜凜觀萬事
口不敢言心自失今朝幸續省倉米且以糜煎飽時日
　　再過吳江贈僧了洪
囘飇掩夾浦勢與黒樓頏連袂上長橋身弱屢見扛茍
無傾覆憂恣横未易當坐定互驚愕師云乃其常有時
氣力雄駕浪拍此邦熟風無失舟小艇來茫茫始悟寡
所諳論改色據張衒小以為大空令事難量玩變不覩
微亦乖智之方已矣勿復云聞鍾過石塘
　　靈巖
穹窿右俛眉天平左垂髩吳人宅沮洳兹山抑其鎮陡
起為表著突兀數尋仞樛松頗堅瘦立石乃榮潤兼有
千里陂杳靄來逺韻冝乎登椒丘擺落思奮迅亾主未
亾時絶色館孤峻歌聲妙欵乃俎品窮蛤唇援琴固停
晷解甲仍轉瞬終歸寂寞人破釡煮枯堇陳迹不足弔
新締何勞問三年姑蘇驛空望此塔近適當熟食節煖
氣無已吝豪風増春愁異雪損花信聊以壯遊衍歸受
兒女囅
　　葑門
遺墨固藏神希聖非立我斷後輒無前實右即虛左品
定賦纖洪義明分勇懦端木語衛文洙泗皆卿佐孔子
叙夷齊後進尚嵬瑣從來一大事幾作鴻毛荷知非言
所及結網魚受課誰持空空質放縱無不可兹門小精
廬荒寂衆萬過欣余二三子拙力守飢餓楊花安得攬
飛去天隅唾唯有露垂垂滿畦紅藥墮
　　齊雲樓
天下雄諸侯蘇州數一二都會自昔稱陪京今也貴奕
奕撰重樓岧岧立平地虛景混空蒼囂聲收逺肆闉闍
雖散濶欄檻皆堪記向非土木力焉能快髙視湖山西
南維江海東北塈舒緩未為愚疏達終多智窮民一宵
燈細巧雜紋織豪士三春卉妖麗亂名字侈甚見精誠
富餘輕講肄先朝豐豫日應奉稽古義花綱飛入汴石
林鬼浮泗天然造生活始者行賑施王公占上腴邸觀
角奇致是邦聚璀璨四顧盡憔悴狂(闕/)誤濡足遺爇等
交臂艱難屢省方薄遽虧頓置因循墮和好俛仰銷年
歲翻憐井邑盛又使編氓匱頗云魚蝦微亦已困征稅
人生賤茍免所尚剛强氣呼鷹飽何時暴虎怒斯易吁
嗟久悒悒胡為長惴惴夜聞踏歌喧激烈動哀思吳俗
固捷疾吳兵信蠭利項梁起讐秦子弟奮投袂功成須
力到豈必資黠慧寧羨鵲居巣盍如蛉有類未發忌先
聞因詩良自喟
　虎丘
虎丘之名歲二千虎丘之丘何𦕈然衆山爭髙隱日月
笑此拳石埋平田雖然培塿疑異物劃開陰崖十丈懸
冡中有恨索遺指亭上無語傳枯禪偏是吳人愛山急
逐面分方誇凭立屋承隋唐良穩稱墨題熙豐尚新濕
松梢莫遣風雨横石盤自添苔蘚澁春來春去吳人遊
足蠒層巔踣應泣
　　北齋二首
頻年寄全吳廨宇雜營保前㕔久傾壓後舍岌欹倒常
因霖雨後壁壞不容掃跳蛙浴漏瀦野穀媚穿杲以兹
違色養先還媿親老低頭漫商歌瞪視豁愁抱當身良
易足遺後非長道幸今脩整畢楹桷正完好晴窗閒晝
永夜榻初凉早友朋坐雍雍燕雀鳴草草居室君子後
蓽門固為寳矧伊澤國士敗棟滅塗潦繆充使者屬職
思振枯槁人之所歆羨未必天能造卷藏姑罷歸蠧簡
說剛浩
人情無終極匪陋則求佳寢處既少安遊燕豈不懷惟
思舊酒務糟醇荒榛埋破瓶聚隆垤新甃連長堦種竹
夾超然移花遶北齋及爾風露清忽感意象諧幽深容
浪蘃潤澤長芳荄亭亭兩髙梧買自婁門街俟以歲屢
寒窅若萬仞崖吾留能幾日齪齪强安排方嫌樹影瘦
復慮地勢􁎦世間香味悅每與腥羶偕雅故使鄭淆法
語仍進俳俯同侏儒笑但恐好惡乖莫窮有限物狥此
未腐骸
　　贈訥相
柯山訥相醜形模以相獲妍如子都毎將氣色較官簿
初若摶影終探符劉公實陞提刑丘宗卿加龍圖就中
兩說最稱騐余耳所逮非人誣汎言心事依勸戒多假
名器煩邀呼君門九重逺萬里求者爭道分榮枯一身
暫寄百骸聚楦彼朱紫誰頭顱子其惜術無浪許恐負
西山之餓夫
　　送鄭虞任赴京西檢法官
春風逝無涯夏潦生未已思君溯江漢行銳業難止事
繁絲唾亂神静魚鱗理前年浙東幕借助獲専美邊頭
值閒暇人物盛儲畤荒村魚米塲孤戍花藥市雅知足
禪味翫世失憂喜但疑栁上白時雜髯間紫豈非久不
遇感歎妨隱几囘首舊隆中畦壠長薿薿
　　張氏東園送王恭父得殿字
燕鴻不相須進趣自求便余來君其館乃復當我餞一
春三月雨亭樹鬱霧澱絮重厄飛揚花蔫堆紫茜縱有
百壺清何能一笑遣為郎昔同甲四海初會面凛然抱
英特霜宇摶温霰雄辭推落筆一語不可選重來更純
粹玉琢金就錬漢家闡道術四達詔羣彥談經石渠觀
會議白虎殿通方要歸宿立異豈夸衒子行若微罪天
意委深眷以其今固辭可信非始戀楚熱宜縐絺峽漲
難短牽囘舟泊書林及此未掩卷
　　奉賦德修西充大夫成都新園詠歸堂二首
浣花炫春澨濯錦絢晴浦成都信繁會此水工媚嫵豈
無濠上亭蹙步難仰俯誓言違市朝卜宅近幽阻沃沃
葵莧畦焰焰棠杏塢朝曦濕淺瀨暮色生逺渚循涯詠
未厭引流絡其圃蘋荇依籬樊鳬雁宿庭戸長松百里
外物象爭渺莽時平乏隱淪蓑笠自歌舞岷江志東向
激射走吳楚胡為滯淫之習坎聖所許
我生海旁州古言江來鋪力浮萬頃盡坐識一溜初之
子酌彼源紺潔玉斗􁎋雅韻舒煩憂逸駕陵趦趄詠歸
有何意豈亦歌風乎湛湛遊無梁滔滔濟無桴縱横洄
伏中暮齒將焉需三間始開闢十畝終耘鉏東西兩莊
舍兄弟相譍呼緬哉趨前規更作却後圖顧思曲肱樂
一身匪求餘我獨無家歸羨子鐫自迂
　　送李郛
蓋代才難看獨手衆叅聞見其來久流風莫盛元祐時
崛起誰當紹興後嗟君探討窮一生心通文字難力爭
雀啄雪籬閣筆坐蟲吟霧草繙書行已輕富貴須臾爾
萬一姓名傳野史只愁垂老絶知音自送青編滿朝市
余之視君尚少年題玉為䃉何所賢期君更盡未死日
舉世不信方知天
　　醫工歎重贈柳山人
柳生洲居濠北邊繇辭質野誰所傳不曽入城行賣卜
有問灾福須呼船歎我奇疾何頻年其初過清肌凜然
已忽腹拒遭拘攣一身盡異形質變恍若土木徒人言
蚤知定性不生滅今安得爾庸非天醫工刃人死無律
妄談標本從何出補勞護弱轉凝聚排寒盪濕加淫鬱
挾風上行關膈失迸肉糜皮併為一猶云無傷乃餘疾
生雖憐我謬時命豈悟顛倒緣此物彼蒼應有司殺者
授柄於工無乃悖我勞萬事明當休自古零落歸山丘
但疑未死復不活熟視重為諸醫羞餘聰殘明不可留
治命已乖妻子謀執訊空貽朋友憂栁生聽罷掉頸笑
既有主對非吾尤山歌静夜聲宛轉更着此曲歌中流
　　宿石門
好溪瀉百壑南北傾萬峰山凡堆阜俗映岸羞為容石
門忽秀出老幹蔭渟洪捨舟從口入便已離塵中衆芳
拱窟宅環峒獻奇穠藤蘿異熊度尺寸疑施功錦茵翠
織成照耀無春冬水行千丈髙歕薄不可窮更有洗頭
盆雲深霧常封昔年謝康樂築居待其終繼作者丘裴
語言亦稱雄邈然百世後未沗騷人風栖栖三羽衣日
晏齋厨空之子歇過漿蹔洗氛埃胸自歎苦淹留寂寞
不易供嗟我老無用佞山久成翁結廬會昌側勢落魚
蝦叢種竹似束葦栽松如斷蓬小兒餖盆盂何時至周
公會當同此住代輸助之舂
　　淨光松風閣
城中雲日如火催淨光行食聲轉雷不知何處白蘋起
便有滿坐清風來莫言作樓非急務翁當運斤兒執鋸
待得三間着此風病叟扶擕上樓去
　　朱娘曲
憶昔剪茅長橋濵朱娘酒店相為鄰自言三世充拍戸
官抛萬斛嗟長貧母年七十兒亦老有孫更與當壚否
後街新買雙白泥羣擬設媒傳歸好繇來世事隨空花
成家不了翻破家城中酒徒猶夜出驚歎落月西南斜
橋水東流終到海百年糟丘一朝改無復歡歌撩汝翁
囘首尚疑帘影在
　　送曹器逺
曹子苦心懷百憂古人逺矣思同流平生禾得雄豪力
令日便肯卑微休麻源洞裏瓊葉雨南草市上蘆花秋
十年老語為誰了西望滄江空白頭
　　新移瑞香舊曽作文忘之因今追憶云
一株當三春名花不易得百年等㝷文不博千乘國野
人三十本强賣青銅百應怜跗蘤具苦為薪米迫移栽
向明陽妃媛儼行列土膏合根性功用成夙昔除香出
淺紫泣露輕脉脉含愁欲誰訴折去情更惜方求蔽芾
陰未受搔擢厄嗟余自羇旅何以慰新客慇勤深夜來
少待山月白
　　與英上人遊紫霄觀戲述短歌
野水隨路曲東風得木鳴景物已和柔川原倍敷榮茂
桑髙既條細草亦叢生眷言雲外士及此塵中行南臨
大陂出波面與心平道旁古精廬黄茅間榛荆會集傾
逺村裳衣自鮮明銀釵挿仙丹歌笑喧嚶嚀何以勞比
隣粔籹雜餦餳去年榖不飽白骨今縱横等為造化役
未究悲欣情歸來日已夕舊徑成溝坑大車者誰子不
寐方宵行死魄未滿眉摘埴將安程感此良自哂抱谷
非鸝鶊
　　月波樓
下林百菓春自花屋藏汀陰泉着沙光風膩雪誰安措
煩紅密翠空欹斜愛君樓髙出江上百里江山開四向
峻屏森聳逺更寒紋練縈囘静猶浪孤潮夜卷西頭來
海門推出氷崔嵬豈知星河遭映奪只使鸛雀常驚猜
此村風俗淳且魯接樹移花今復古勸君種學化兒孫
不須擁妓呈歌舞
　　蜂兒榧歌
平林常榧啖俚蠻玉山之產升金盤其中一樹斷崖立
石乳蔭根多歲寒形嫌蜂兒尚粗率味嫌蜂兒少標律
昔日取急欲髙比今我細論翻下匹世間異物難並兼
百年不許嬴栽添餘甘何為滿地澁荔子正復漫天甜
浮雲變化嗟俯仰靈芝醴泉成獨往後來空向玉山求
坐對蜂兒還想象
　　登北務後江亭贈郭希呂
壁上陋室銘門外剪茅亭小市魚蝦散寂寂大江風浪
來冥冥郭翁雖老猶貌澤腹貯今古心和平只應獨將
笏拄頰清坐都不挂毫髪何必隨逐欄頭奴日招稅錢
三萬億前靈運後延年桑麻舊國常宛然城頽路闕總
令好不知於人安穩否
　　送程傳叟
茂苑臺髙春日明君顏如花楊栁青蕭條别離風雨外
楊栁自青君貌改誰知仰天愬天公三辰五星在心中
老作海頭新主簿蜃氣錯雜迷西東去年無禾雖種菽
乞命只指今年熟家人未可便喜歡少待上司催結局
　　露星亭
斗杓㸃翠為此城四郊環拱來遙青知君欲覽衆山小
取塼磨就天上亭身心合於髙處着萬象不語森湊泊
古人日色逓淺深志士可惜虛光陰
　　明覺寺
雲山尖頭海潮湧九月天雪山葉重道人髙絶但危坐
山魈野虎皆趨拱住山三載兩遭荒侍者餓損扶參堂
沿村索米未為耻莫令木魚化龍鐘透水
　　送王通判
左原冢孫產巴東山靈地秀兼長雄自小赤心天與通
可惜五十方治中北風吹沙暗中渡不合吹君落南去
水有子魚山茘枝借我箸食前籌之
　　自羅浮行田宿華嚴寺
浮山昔飛至與羅合其巔嚴冬樹色改青松耀紅鵑不
種自生植屢伐常蒼然我病不暇耕行復觀我田呼扶
偃蹇後倩護龍鍾先僮客四面集畦疃相勾連敢云歲
晏休翻犂趂晴暄民政今古殊憂樂豈異源收身卧荒
刹朗月前夜圓鵲懶附枝静鼯飢嗅牀穿為農悔不早
時發棹歌旋
　　送鞏仲同
花溪初逢日苦短潏洲重㝷意更長天催鶺鴒玉樓去
漱流不並龍洲旁春風忽髙行斾起酒盡何如添野水
古來交契看老時與公安得輕别離
　　送林退思四川分司茶馬幹官
棄繻詆關吏廣殿射髙名方從媚子引豈料讒夫傾京
師恩暮降蜀道險朝升執手郭西門惻愴難為情有山
擎空雪有谷匝底氷鳥樂漫後譟猿孤定先鳴漢中王
霸地從古鋒鏑爭崩摧韓信壇闕落張魯營感子奮衣
去客猛意自輕笑我老何怯萬里今横行
　　送龔叔虎
寺暗莓苔深歲潦雷雹粗問胡旅窮舍鑽燧煑萊蕪答
云自孩童蚤識竈下梧逡巡四十載翻着火上爐今昔
豈異能聞見終殊途德衰嗟敎薄筆退怜詞枯何以充
我求往衆歸裝孤子文如繡鞶子行如氷壺世惟春華
翫爾用秋實餔去從孔鸞翔勿受斤鷃呼
　　趙成父築亭上饒即用東里舊圃牓曰魚計
秦僑洛寓隨南公新條復欲無開封亭名若有土斷法
鄭圃豈在章泉中舊魚遙應化龍去今魚且復波間住
人為魚計魚未知今樂莫忘昔日悲
　　許敬之用余言作松山草堂然遊山之意猶未已
　　　也申以為箴
許子家住松山邊門開路闢登山巔千年茂樹不改葉
百尺甘井常流泉堂中悄然人境絶時有剥啄延臞仙
天下之山皆若此捨而外求徒喪已卑能藴髙而為謙
髙能生明是為賁芒鞋價長今安之撰屨欠伸吾老矣
　　送蔡子壽
彼友蔡氏子任也堪將相唯儔亦異材朗立萬人上吾
嘗扣其微事詣理亦暢雨露待堅成風波豈凋喪醯雞
發淺覆監虎背新樣侵㝷墮老醜闒茸屢監當繁霜生
野色行李正悽愴恐子復未平因書寄無恙
　　送陳壽老
天台雁蕩車接軫青田又促半潮近冠岩帶壑無俗情
秋幹春荑競時盡老窮望絶華軒過其誰幽㝷穿薜蘿
更抽奇筆向雲射破的叠中千駕鵞古今文人不多出
元祐惟四建安七性與天道亦得聞伊洛㝷源未為失
閬風招手遊太𤣥麻頭制尾中興年黄金鑄印肯輕佩
定把堯舜陳王煎我家罄懸仰見斗簸君紅旗魑魅走
密房燄短夜更長雪髙氷深去無鄉
　　題鄭大惠詩卷
憶從草廬赴鄰炊澁雪攪筵糟涌糜要當醺酣活膚凑
不許雕刻妨肝脾何年兒孫錦䙀裂金塗門扉玉為切
吟中得眼萬象通浪吹狂歌總休歇兩家至今住連牆
讀書聞雞夜相將經明先入韋平室句好還升李杜堂
　　孔鍊士話龍虎山之勝於其行因以送之
羣嶂倚天傍四環中峰受拱低伏蹲雲錦交流紫圑外
却注彭蠡如傾奔道陵已去丹竈冷今代符行妖鬼静
孔師何事亦逃儒為愛氷林雪䝉頂我居無山冬不雪
只受虛空滿輪月子能作意肯重來更待墻東筍堪掘
　　送呂子陽自永康擕所解老子訪余留未久其家
　　　報以細民艱食急歸發廩賑之
收纓古蜜浦抱袂生薑門九九書自註邀余綴篇端久
衰余學廢彌隱子道尊時維冬雷數雲雪常晝昏火把
起夜色丁鞵明齒痕小邦肥羜闕鰕蛤濫充盤椒橙失
滋味糝絮勞傾吞詰朝報家問剪書徵阿孫苦陳鄉人
飢采蕨啖其根倉封井花滿淘米安得渾覓翁如覓父
願假東飛翰念之不遑處喟焉整歸鞍我老澹百慮身
世兩莫存欲私丘壠潤豈救大培乾西城柳揺揺北寺
江漫漫勿令嗟來死以慰行路難
　　送葉任道教授之官静江
太學奏文夸第一國子先生裏行立嶺南梅花太枯澁
花豈喚人人底急爐亭雪深呌孤鴻傳書為愬明光宫
雲翻雨覆古來有不如堂堂金石守
　　送陳漫翁
笠澤老龜䝉蛹卧絲自裹君從蓮葉畔親領末後語憐
我未得聞獨繭受長緒因兹服英悟郁郁副竒許士於
淪胥中摶手架欄柱一瓦不漂零百世保風雨轉圜信
無難滅木猶有懼髙翔要深泳厚積堪重負狂波浸三
㐲囘壑萬流阻旅情方夷猶霽色待舒吐樵峰濃黑散
蓼岸微紅聚進舟石門灘小泊看佳處
　　端午行
仙門諸水㑹流下瓦窑溝中有弔湘客西城南北樓旗
翻稻花風棹澁梅子雨夜邏無騷音綘紗䝉首去
　　趙振文在城北廂兩月無日不游馬塍作歌美之
　　　請知振文者同賦
馬塍東西花百里錦雲繡霧參差起長安大車喧廣陌
問以馬塍云未識酴醿縳籬金沙墻薜荔樓閣山茶房
髙花何啻千金直著價不到宜深藏青鞋翩翩烏鶴袖
嚴勞引首金蔣後隋園摘蘂煎凍酥小分移牀獻春酒
陳通苖傅昔弄兵此地寂寞狐狸行聖人有道賁草木
我輩栽花樂太平知君已於苕水住盡日艫聲揺上渚
無際滄波蓼自分有情碧落鷗偏聚追逐風光天漫許
抛擲身世人應怒君不見南宫載寳囘何如趙子穿花
去
　　王宗卿答春堂
春以喻母慈慈深春不如兒欲答母恩恩重答無餘華
堂頓有雲嶺隔夢裏分明與親劇阿連進奉新批勑翠
裘黄簡緣兄得朝騰㢲章乞祠官願身暮歸怡母顔老
農邀君勿輕去萬紅千紫扶春住雨田自種晴田收好
是天留答春處
　　送鄭丈赴建寧五首
過家鄉里敬將母士夫榮得失從人論行藏獨自明百
年中古少一笑萬金輕㢘士吾何敢新茶可擷英
有志雖身健開心在嵗寒一時諸老盡多見大名難湖
海方連早甌閩適少寛為州人不乏千萬強如餐
清廟圖書寳熈朝雅頌音頻繁三節召荏苒二毛侵衣
食家纔足丘園意亦深卧聽牀下士時作武侯吟
海内言華蕚功名動搢紳十年長穩吏一語必驚人酒
量新來減交情老更親公知如促膝剰把古書陳
屏棄誠愚分牢愁更索居若逢知己問猶解課兒書地
僻門長閉年饑菜自鉏相望無一事不是故情疎
　　何叅政挽歌二首
退食勤稽古當朝動引經人心喜偏側國脈要勻亭二
府蚤聞政三孤晚告靈羔裘惜光彩不肯到頭㕔
宿昔叨殊眷㝷常欵直廬聽雞催謁駕立馬待紬書零
落誰存者追㝷昨夢餘何曾嗔石介韓愈自狂疎
　　題費肅校書遺事
欲識隱居者當年費懿恭却辭金馬直歸卧錫山峰兩
詔終不起一瓢長自從兒孫盡登第勿剪舊栽松
　　送鄧諫從制幹
援引亦未力聲名空復傳終擕太平策還上蜀江船帆
色桂曉月艫音穿夕煙滄波不盡興收拾浣花邊
　　題柳山人壁二首
水北柳六一家傳擲卦靈秋清演漁曲春近著牛經掩
肆花竹秀排門柑橘馨應憐喜功者虗要峴山銘
我病屢穆卜山人不面謾常言千日厄未許一朝安地
上庸醫滿天邊惡曜攅歸根與復命自笑此何難
　　宿覺庵
宿覺名未謝殘山今尚存暫開雲外宅不開雨中門麥
熟僧常餓茶枯客漫吞荒涼自有趣衰病遣誰言
　　贈勝上人
近日能吟者黄巖說勝師語生兼老筆體重帶幽姿遣
臘氷千筯勾春栁一絲方山最髙頂不擬到茅茨
　　題張提舉園
竹外萬雲合荷心一雁來若無歌舞閙應有鬼神猜野
岸鉏難遍幽根煖易栽前山未放入好閣更南開
　　送謝希孟
白頭趍幕府蚤已負平生未放鵬舒翼應須驥斂程驛
梅催凍蘂柁雨送春聲為語常平使開懷待子荆
　　贈徐靈淵
歐虞兼褚薛事逺跡為塵今日觀來翰如親見古人盡
歸嚴號令富有活精神碑板荒唐久遄看走四鄰
　　戴肖望挽詞二首
巖巖蕭太傅謇謇鄭尚書可惜流光晩翻無急詔除交
情梅蘂盡哀意栁芽疎只有安江滿長涵夜月虛
老失平生友悲㝷路轉迷水肥應返釣田瘦合歸犂草
與地蕭瑟雲垂天慘悽無因再商略短日送寒雞
　　贈蔡茂才貫之子與
蔡家五千卷藏向石庵中講誦今幾日飄零隨隕風隔
垣孤響度别井暗泉通安得無爻象與將吾道東
　　余知府挽詩二首
壽者福之首中兼典郡來聖知天上事磨盡世間材此
際靈龜往何方化鶴囘所親都不恨有識自興哀
憐我抱空意髩間饒白絲已從真率集那復少年時栁
糝春前葉松鎪雪後枝建炎無故老難話省方悲
　　贈聽聲歐陽承務
無心立臧否有術騐榮衰舉世聲中動浮生骨帶來彈
輕知福地欬小應靈臺笑我老何及是身惟死灰
　　送包通判兼寄滕季度
風雨逍遙地衙排印簏新鈿車分路濶寶瑟聽歌頻燈
市曉侵月花田晚占春却過張翰宅方信有閒人
　　趙尚書挽詩二首
材業將時偶聲名鬭寵新文昌留不住大尹政通神力
說和戎好從撩相國嗔春花挿秋髩還得自繇身
江北江南曲吟髙許和同相迎黄篾浪失笑白蘋風老
病猶貪活漂零各隕空長懷洞庭橘買宅傍牆東
　　贈盧次䕫
家住東郊深能詩人共㝷氷梭間道錦玉軫斷文琴城
漏宵添滴牕花晝減陰新涼白頭句清甚費悲吟
　　送趙幾道邵武司户
無灘秋水平有句官曹清楊栁欲落盡菊花愁晚生書
多前益智文古後垂名功到濶深處天敎勤苦成
　　贈李秀才順之
怒漲爭茅竹安流節斗門行苗存水則縮板護河源士
李昔陳義守奚能聽言便當生廟食禾熟賽雞豚
　　送侯居父
宅古竹陰晩書殘燈焰稀深知静者趣轉益宦情微别
殿行催甲休工坐掩扉御前清切地重得薦皇闈
　　贈髙竹有外姪
娶女已為客參翁又别行相隨小書卷開讀短燈檠野
影晨迷樹天文夜照城須將逺遊什題寄老夫評
　　沈氏書堂
應與石渠並又疑金匱存晒書天象切浴硯海光翻我
老行罷讀君材重細論猶言無一字大道始歸根
　　薛子舒墓
悒悒西門路樵歌占晚雲燐迷王弼宅蒿長孟郊墳少
病憐毉錯題書與父分又言重把筆兼欲使余聞
　　項君先有幽興堂其子木即以名庵
平生意外事身後有誰知魄静雲稀出神遊月共移春
茶翠旗展霜荔錦幨垂更欲添幽興惟消桂幾枝
　　施翔公堂敎長沙
蓍蔡羲前識簫韶舞後音追囘賈誼貶喚起屈原沈湘
水汀烟濶梅花署雪深余行陳迹久因子一微吟
　　送陳約甫知永豐
四十未朝蹟三經綰縣章嫁頻知子熟醫老悟身嘗菊
趂行時色梅催到日香還欣肺氣減中熱變為凉
　　曽晦之挽詞
交遊盛處失騑驂筆硯窮時綰碧藍驥老尚能舒駿逸
龜潛終不慕芳甘壽過八十人人羨恩在鄉閭事事談
埋沒平生無限意夜深樵唱起溪南
　　中洲處士折梅花并新語為贈率易鄙句為謝
中州之中十樹梅蟠枝着地照蒿萊即非無主憑誰伴
自不衝寒要早開午蝶只隨遊子意暮笳難寫遯夫哀
幽懷寂寂天應笑挿向歸㠶雪滿桅
　　送劉德修時在京口
日日秋風江倒囘江邊執手重悠哉兩山只欲當中住
一舸還應却下來說與蛟龍息豪怒亦令鷗鷺少嫌猜
吳頭楚尾何時極拈就前詩併展開
　　送范文叔知彭州
君今結束歸何勇我獨棲遟去不能江水入冬猶浩蕩
風帆逼歲合騫騰相逢論事信徒爾清坐矢心嗟未曽
想得彭州退公後夜窻重整照書燈
　　送潘德久
每擕瘦竹身長隱忽引文藤令頗嚴聞道將軍如郤縠
不妨幕府有陶潛江當濶處水新漲春到極頭花倍添
未有羽書吟自好全提白下入詩奩
　　無相寺道中
傍水人家栁十餘靠山亭子菊千株竹雞露啄堪幽伴
蘆菔風乾待歲除與僕抱樵趍絶澗隨僧㝷罄禮精廬
不知身外誰為主更覺求名計轉疎
　　陳益謙挽詞
　余與益謙居相望疇昔雅相揖而已益謙死其子以
　書求哀挽言君之材與學皆余所未知也訊之王成
　叟信然乃為作此詩
舍南巷北水同流稻菽參差各自謀不料多材能轉物
更憐無地與伸頭蛛絲委架詩書愠鷺羽空陂菡萏愁
好在夜深明月滿人間地下兩悠悠
　　併工
併工催作趂春前又值春歸一筦然新筍頓能長數尺
晚花寛與待明年囘廊寂寂為苔地後塔陰陰造雨天
坐睡不驚還自覺髩鬚將老到衰邊
　　菊花開送徐靈淵
白頭幾度重逢九方是今年種菊花衰病自憐何處看
聲香聊向小園誇討論搖落生光怪暖熱風霜與麗華
正好行吟君已去别移秋色付誰家
　　丁少明挽詩
枕冷秋山不記年時時逸想醉看天吟成絶妙驚人句
散盡粗浮使鬼錢萬卉有情風煖後一笻無伴月明邊
新來王子碑能說筆意堪將此共傳
　　宋仲方遊吳袖文索詩為别
九曲絃歌滿巷傳儒林聲價有誰先昔憐少學隨翁久
今喜新文信汝賢刪後畫前元未聖南花北葉定誰妍
終期猛進一篙力透過龍門急水船
　　毛崈夫挽詞
我昔髫年侍此翁自甘窮僻古人同道修白業曽先悟
官近青雲却未通亭長嫩蝌新戲雨徑存衰栁舊搖風
世間榮落私情盡留得清名是至公
　　送趙提幹
與君中外情偏厚嗟我龍鍾志已摧豈有㝷常墮泥滓
不敎宛轉助風雷花枝買笑前村趂栁帶牽情别浦催
細雨酒亭東望處應將新語寄潮囘
　　賀縣尉
端龐還有北人風大雅元非楚士同此日深探應徹底
他時直上定摩空離家杳杳百灘外過我昏昏三伏中
籬破屋荒無路入荷花招手席門東
　　送曹潛夫
東南作闕歎年徂逺逺參司到蜀都元帥幕中須受辟
生𦍑界上也分符閒吟杜甫詩千字時載揚雄酒一壺
只我衰殘望君切杜鵑聲裏認歸塗
　　郭伯山挽詞
兄弟窮經各一時百年義塾尚留炊講燈常照鶴窺坐
壇杏半紅猿㨂枝未奏邊功明主惜將成京秩故人悲
挽君已老應先盡安得埋銘更後垂
　　薛端明挽詩二首
可但補闕名官日不逢引裾强諫時上朝有疏天常納
下殿無行誰獨疑論道何如出綸晚督軍頗嘆封侯遲
凌煙畫手今寂寞荳蔻林髙荔子垂
氷稼初融闕月沈英豪四坐地爐深爭看麈尾頻揮處
難了朱絃未盡音怪我輕談當世事知公黙會古人心
空山穩對梅花宿錯向林逋墓裏㝷
　　題閻才元喜雪堂三首
東來十月黄塵滿霰㸃霜花總未堪恰是使君誠意足
帶將臘雪赴荆南
平壓龍山五尺危墮鳶何處避陰威漸令融罷奏泥輭
麥浪黏天燕子飛
簷角低猥小凭欄霏霏只合對髙寒他年認得名堂意
不作銷金煖帳看
　　水心即事六首兼謝吳氏表宣義
生薑門外山如染山水娛人歲月長浄社傾城同禊飲
法明闔郭共燒香
我久無家今漫歸賣田買宅事交違填髙幇濶為深費
柱小簷低可厚非
雖有蓮荷浸屋東暑煩睡過一陂紅秋來人意稍蘇醒
似惜霜前零亂風
柜霜旋挿花疎疎甘菊新移日晒枯花草只今如此在
幾時寫作會昌圖
聽唱三更囉裏論白旁單槳水心村潮囘再入家家浦
月上還當處處門
吳翁肥遯逾七十术老芝荒手自鉏惠我篇章成錦字
西鄰得伴亦堪書
　　橘枝詞三首記永嘉土風
蜜滿房中金作皮人家短日挂疎籬判霜剪露裝船去
不唱楊枝唱橘枝
琥珀銀紅未是醇私酤官賣各生春只消一盞能和氣
切莫多杯自害身
鶴袖貂鞋巾閃鴉吹簫打鼓趂年華行春以東崢水北
不妨歡樂早還家
　　余泛舟不能具舫創為隆蓬加牖戸焉
雖然一槳匆匆去也要身寬對好山新抝蓬窓髙似屋
諸峰獻狀住中間
　　鉏荒
鉏荒培薄寺東隈一種風光百樣栽誰妒眼中無俗物
前花開遍後花開
　　題施紙被蔡宣義所藏孫太守褒諭帖
乞子齁齁暖凍軀押衙得得奉親書孫公已去蔡公死
近日鄉人嘆不如
　　贈孫十五道人
將軍橋畔女仙家年與鍾馗宴與花欲度世人無妙訣
睡長留日住簷牙
　　送呂子陽二絶
七峰斜轉斗光寒千仞飛來雁影寛生怕被君題寫盡
更留風景後來看
好花移買自嫌貧浪蘃空多未許春放出江邊無數橘
半黄半緑惱騷人
　
　
　
　
　
　
　
　宋詩鈔卷八十一
欽定四庫全書
　宋詩鈔卷八十二
　　　　　　　　　内閣中書舍人吳之振編
　林光朝艾軒詩鈔
　林光朝字謙之閩之莆田人隆興元年進士任袁州
　司戸參軍知永福縣召為秘書省正字歴著作佐郎
　國子司業岀提㸃廣東西刑獄徙轉運副使加直寳
　謨閣召拜國子祭酒除中書舍人以集英殿修撰出
　知婺州提舉興國宮卒光朝學於陸子正子正學於
　尹焞而光朝之學一傳為林亦之再傳為陳藻三傳
　為林希逸其師友之際如此林俊曰艾翁不但道學
　倡莆詩亦莆之祖用字命意無及者後村雖工其深
　厚未至也
　　送别湖北漕李秘監仁甫
文字眇煙雲過眼徒浩浩所有未見書惜哉吾已老子
雲客長安陳迹如一掃同叔向来人我生苦不早亦聞
青城山斯翁為有道瞿塘不可上秋夢長顚倒白日来
西崑一見自應好縱譚百代前至境非枯槁多為開口
笑明月生懷抱黄鶴有髙樓怳如事幽討攬轡逢道州
聽書下下考周南勿留滯掇拾供史藳分手重酸辛璠
璵衆所寳十日不得靣何為太草草
　　送别姚國博知處州分韻得綠字
銅盤白露下松桂淨如沐孌彼菊花圑西風吹醽醁長
安多别離此别苦不足人物如使君容易等潘陸一自
海東頭清飈起謠俗館下欲何言聫翩如破竹功名不
徒爾無乃相迫逐雙日訪延英行矣公勿卜括蒼煙雨
前寒光貫岩腹大呌出銀甖邂逅聚百族要擕三月糧
所厭惟一匊幸心忽開張何曾畏笑僇單父勿長吁来
者猶可續道旁有抵璧天下輕結綠一夕洲渚言令我
沉心曲
　　代陳季若上倉使
大塊始開鑿媧皇為補天天平雷雨正后稷誨之田大
浸十二嵗流金復七年幸哉堯湯民以手摩撫然徂丘
虐熖起秦俗相焚煎官租奪以半飽食何夤綠自從漢
道昌敦朴乃其先初開常平議聚粟如源泉年登榖價
賤散以大農錢旱潦或艱食用之如轉圜悠悠百王心
皎皎三代前井田日以壞此法當磨鐫公侯希世珍秀
色媚長川官學有根株誦詩三百篇風土無隱情是為
大夫賢摶飯哺赤子當食長爾憐江東百萬户彫俗生
春妍持節閩嶺初有如病者痊劉晏取予術夷吾輕重
權義倉有粟腐物價敢喧闐斯助阜民政南風吹五絃
晝日公侯門客車動百千下吏走塵土從容愧執鞭豈
不隨吹嘘譬彼乘風船長枝非卓魯主徳奚由宣松竹
伴孤吟敢懷嵗月遷終酬國士知未甘長棄捐
　　石渠行送别福建參議李著作噐之
我来石渠五十六雙髩如蓬腰未曲豈為健筆有徐庾
自數来時六十五誰解辛苦續子虚長安有客四十餘
已老成翁不肯去青藜當户夜讀書東觀丈人起遐想
無為嵗月空踟蹰去作諸侯老賔客可無綠水兼紅蕖
我家東下纔百里釣螺一曲清無滓草堂為築荔枝斜
濯錦江頭有如是子思子方道為尊南國佳人如秋雲
不知公侯有朱箔要問常州李著作
　　資中行奉寄臨卭守宇文郎中
銅駝陌上生秋草前者刻石今如掃儋邊半紙半模糊
下牀三日成悲惱蒼史萌芽何可見要從筆意生秦漢
欲將寄字問何人所守一家如小篆是中變幻隨形模
鐘轉鼎鬲匜盤盂如何兩京到魏晉摉盡蒼崖惟此書
即今原𨽻見顚末仍於畫上分錙銖燕然有年固可紀
筆勢豈得先黄初中郎袖手欲無作正始不逮况其餘
幸哉一見俱抵掌翩翩如反古石渠且說金陵佛屋何
年燈晉分隋張猶青熒忽聽荒雞還自起資中之刻不
徒爾
　　鞭春行
轆轤罥寒田雀飢江梅落蛙免脚肥枯腸一夜轉雙轂
眼光吹上蝦蟇衣岩腹新晴山鬼哭女媧墳外春風歸
繭村紙簾大如席柝柝藜杖金雀飛
　　癡頑不識字歌許叔節来詩有此句因以名篇
平生讀書如風過耳歳月共流轉如磨復如蟻一如人
嚼蠟而不見其味又如㺯孤杵連夜不成米又如過羊
腸十歩復一止年頭月尾無一是咄咄癡頑不識字見
君詩舌如黐愧我為人師怪怪竒竒如懸崖萬仭龍蟠
古樹枝又如生馬不施鞚而馳又如錦苔封漫峴山千
年墮淚碑又如玉闗客血上老犀衣盧同孟郊骨已朽
眼晴頭顱何人相傳授與君往還嵗月乆比来春風入
我牖便覺岩前草木件件有生意跨蹇驢出古寺欲訪
子雲問難字
　　乞竹雞
疎籬短短花枝闌鳩婦不鳴天雨寒鳩婦離家二百日
亦有姊妹依故山黄粮不肯啄欲去羽衣殘主人一見
一憐汝抱取東家竹雞来戲聚孤村落日不相識各各
哀鳴求其主兩鳥勿驚遽低頭聽我語鳩婦入我家必
殺入我口牀頭瓶甖無餘粒養汝一到十日後東堂數
竹夾新蹊兒童牢落惟愛一竹雞堂心有眢井飢則哺
其泥主人緣窓安淨几丹碧相依安用此竹雞竹雞慎
勿傍人飛我屋三間沉白蟻
　　冬至
横枝凍雀昨夜死水底黏魚吹不起小伶切玉孤鳳愁
九寸之管傳生意舞雩山下逢丈人植杖無語空逡廵
再拜丈人欲識桑麻生長力鬼蝶翻覆梅花春我於萬
物亦一物何時春風到飢骨空山鐡鏑年月深一語不
破天地心
　　吏部尚書林公梅卿挽詞
百紙梅花賦聲名出渚東向来惟李賀勝處是揚雄遶
屋看書帯逢人說刺桐尚書舊時履只合歩春風
　　次韻奉酬趙校書子直
雁塔新題墨未乾去年燈火向秋闌趣看天祿青藜杖
怕着王孫紫綺冠好在三山㝷浩渺何如一紙問平安
觚稜放月無人到玉糝初成許共餐
　　次韻呈胡侍郎邦衡(并引/)
　某竊觀侍講侍郎先生大書著作之庭其形摹濫觴
　發於小篆豈八分未出已有此書又䝉傳示銀杏兼
　簡之什謹次韻奉和
聲教從今已逺覃翩翩作者問誰堪石經猶有中郎蔡
金匱曾誇太史談至竟銀釣并鐡畫相傳海北到天南
諸生考古頭渾白禹穴何時更許探
　　九日同出真珠園再用前韻
来自清源葛已覃君王問獵我猶堪百年耆舊如重見
九日登臨得縱談才子不如汾水上仙人長在大江南
明珠照夜應無數要是層波更好探
　　送别傅郎中安道持節閩中
忽然鄉思若為收莫到三茅最上頭二月東甌看負弩
一天南蕩想行舟過家上冢從今數落絮飛花合畫遊
料得甘泉来奏計定應前席莫遲留
　　八月十五日道出南昌寄龔帥實之兼呈程泰之
　　　劉文潛二漕
未應雙井即塵埃似此衣冠得㡬囘國子先生還並駕
洪都新府却重開再三為問滕王閣第一須登孺子臺
定向此中修翫事江邊不道故人来
　　閏月九日登越王臺次韻經畧敷文所寄詩
閒陪小隊出山椒為有吳歌雜楚謡縱道菊花如昨日
要看湯餅作三朝千重嶺海供横槊一帯風煙聽采樵
憑仗折衝如此好不應東去更乘軺
　　再次前韻
却趂秋旻别九韶扶胥直下聽風謡瀾翻對酒還終夕
火急催詩在詰朝南國更逢陶令菊西江莫扞楚人樵
自應幕下文書少節制如今屬漢軺
　　前嵗過真陽初識子欽今道出曲江不忍遽分手
　　　偶成長句以志兩處山川人物之勝亦少慰别
　　　来耿耿耳
秋崖一夕卷炎蒸那更揮斤為斵氷碧落舊㝷燒藥竈
白芒長對讀書燈相期大庾何多日似出浮屠向上層
縱有分張吾未老定從臺閣看飛騰
　　送别奉常林使君黄中易守延平
去時何不到瓜時上日多應栁絮飛卧轍只緣滕壞少
懷章須要越人肥三千儀禮非綿蕝五十行春尚綵衣
莫愛傳經似齊魯石渠長是待公歸
　　枕疾逾旬䝉丞相訪問仍辱寵示名篇輒捜枯腸
　　　次嚴韻以塞来使
丞相嚴裝似燕居為憐消渴到相如病多得艾三年逺
歌雜成琴十日餘綠野忽傳春草句白頭還對朶雲書
若為追逐園林勝百轉愁腸亦少舒
　　芹齋詩(并引/)
　往時從林刪定時隠為招提之集語某以吾於九仙
　作見一庵丘壑之念未嘗一日去心比挂冠得請又
　欣然相語曰吾將作屋數間老於芹下吾老矣從此
　皆空閒日子所未能忘書卷一事耳吳興别乗代者
　以期告而公有是舉壯矣哉夾漈唱酬之什皆一時
　顯者於其最後也作芹齋詩
春風芹下足遲留白鳥平田憶舊遊說盡軒裳還過眼
讀殘書卷復重頭偶逢隱几何須問不到投簪便擬休
平世聲名如皦日欲將何地置巣由
　　奉題游洋張明府流香亭時以薦章數下渉秋月
　　　馬首且欲西矣因以寄意云
封題青李數緋桃處分園林意自豪旋出篇章陪樂府
更憑花木續離騷酴醿架下提春榼薝蔔林中滴夜槽
却是秋風生馬耳未應老大笑牛刀
　送别陳侍郎應求知泉州(并引/)
　某竊觀蔡公侍郎嘗大書於洛陽橋之上侍郎過洛
　陽當摩挲此石彷彿為同日事也某送别到惠安道
　中因以賦詩云
百片牙旗水面長蔡邕題在刺桐鄉十年杯酒開雲榭
一樣官衘過洛陽我亦攜家緣送客誰能掃地自焚香
野橋衝臘寒梅白莫要登臨憶侍郎
　　傅使君安道再有治莆之命取道城外還泉南得
　　　来書云已出十里
何事風流舊使君江邊聽說下朱幡逢迎要問平津邸
準擬来呼垤澤門竹馬已喧明月浦籃輿却出杏花村
不知錦瑟流傳徧欲愈頭風好細論
　　挽李制幹子誠
千金治産似孫吳珠箔銀觥只自如問我長風當夕起
數他極浦落帆初自知汗簡今千軸更說生犀有幾株
赤壁當年遇黄葢周郎何惜借吹嘘
文字紛紛更問兵秋燈束髮尚青熒便令三子成問戸
却許諸孫說典刑隔水忽傳朝露曲行人長數夕陽亭
河東健筆惟諸薛梅子岡邊為勒銘
　　别方次雲
姑蘇臺上姑蘇館共說南山竹火爐湖上相逢又相别
不知何處說姑蘇
　　代陳季若上張帥
栁提九曲暗青絲畫㦸叢中晝影遲傳說姑蘇新樂府
秪縁太守例能詩
　　直甫見示次雲乞豫章集數詩偶成小絶因以自
　　　喻
脩水佳人白玉欄花前何似妾容顔從来未省傷春意
猶自樓頭畫逺山
莫怪騷人太頡頏曾聞阿母語劉郎神仙本自無言說
尸解由来最下方
　　吳容州仲一挽詞
竹屋繩橋自有村牛山簫笛不堪聞碑前更問何年月
為借容州舊使君
　　哭徐删定徳襄
脩文巷裏莫春前欲上旗亭問客船忽有短牋無寄處
魚梁却在淚㾗邊
忽然白晝自生哀立馬橋東喚不囘驚起何波理殘夢
十年燈火上心来
　　哭伯兄鵲山處士蒿里曲
　竊觀之近古𦵏顯者則歌薤露又有蒿里之曲施諸
　閭巷乃取鵲山號哭之聲作是曲
殘雲衰草趂人愁生即團欒死便休悲泣聲中裁此曲
雞啾山外鵲山頭
長記藜牀發問初翩翩出語自無餘期翁胸腹平如水
不在塵埃數卷書
桐棺三寸更何欵却取江楓短作碑惟有一般蒿里曲
長簫欲斷更教吹
　
　
　
　宋詩鈔卷八十二
欽定四庫全書
　宋詩鈔卷八十三
　　　　　　　　　内閣中書舍人吳之振編
　樓鑰攻媿集鈔
　樓鑰字大防自號攻媿主人鄞人也登第歴太府宗
　正寺丞出知温州光宗初累擢中書舍人遷給事中
　奏畱朱子時論韙之進吏部尚書以顯謨閣學士奉
　外祠奪職韓侂胄誅復官兼翰林侍講年過七十精
　敏絶人詞頭下立進草院吏驚詫除端明殿大學士
　位兩府五年進資政殿大學士卒贈少師謚宣獻詩
　雅贍有本然往往浸滛於禪禪學之傳莫熾於四明
　當時老宿如攻媿已不能辨矣
　　題龍眠畫騎射抱毬戱
絲楊㡬枝挿平沙柔梢裊裊隨風斜紅綃去地不及尺
錦袍壯士斫鬃射横磨箭鋒滿分靶一箭正截紅綃下
前騎長纓抱綉毬後騎射中如星流綉毬飛䃂最難射
十中三四稱為優元豐策士集英殿金門應奉人方倦
日長因過衛士班飛騎捎雲人馬健駕幸寶津知有日
窮景馳驅欣縱觀龍眠胷中空萬弩駭目洞心千萬變
追圖大㮣寫當時至今想像如新見静中似有叱咤聲
墨淡猶疑錦繡眩閒牕撫卷三歎息十紀邊塵暗畿甸
安得士馬有如此長驅為决單于戰
　　題羅春伯所藏修稧圖序
東遊登㑹稽秪見蘭亭不見碑非過中山府欲訪此碑
不知處間從故家看墨本如此二者絶難遇曾經耶律
氊裏去至今邊地猶知慕時將一二餽北使持歸往往
快先覩不知玉石真在否要比江南終近古他日縛取
邊民作編戸勒銘歸来過定武只問君王乞此碑打向
人間莫論數
　　題孟東野聽琴圖因次其韻
誰歟住前溪夜湥胡琴鳴天髙豪氣肅月斜映疎星橡
林助蕭瑟泉聲激琮琤彈者人定佳能使東野聽束帯
不立朝遥夜甘空庭龍眠發妙思神交窮杳㝠不見彈
琴人畫出琴外聲郊寒凛如對作詩太瘦生恨不從之
游撫卷空含情
　　月夜泛舟姚江
秋暑不可耐㡬思泛中川晩来興有逋溪舩偶及門凉
月纔上弦平潮可黄昏倚楫縱所如卧看龍泉山長虹
跨空濶過之凛生寒坐穩興益佳夜氣方漫漫草蟲鳴
東西飛鳥相與還仰頭數明星垂手揺碧瀾坐客惜此
景不及擕清樽無酒要不惡徜祥足幽歡幽歡有何好
叩舷澹無言
　　求仲抑招遊山歸途遇雨
竹輿遶湖濵宿露尚厭浥徑到玉岑下坐久客始集起
穿靈石山萬松介而立梅天氣清潤空翠行可挹古藤
㡬百年枝蔓兩山及見說暮春時花紫紅熠熠直疑老
潛虬初起夜来蟄俯玩嵗寒泉齒冷不敢吸相將上龍
泓塵鞅謝羈馽洞有靈獸居臨湥心岌岌魚遊明鏡中
巨浪無三級寒苔載水去萬頃潤原隰濛濛山雨来歸
僕鳥飛急野興殊未已日昃不暇給衝泥上湖舩雨陣
遽奔襲飄風將急㸃囘旋驚四入中流盖蕩兀短篷不
當笠停篙亦久之怒勢不少戢我徒方嘯歌弗為改豪
習但恥缾罍罄莫問衣裳濕
　　吳江舟中
阿連久矣共一被小别愁生無夜寐風帆將我上征途
囘首江山日千里小舟横卧吳江水夢囘依約蕭齋裏
五更漏急月黄昏鳥散一聲人未起
　　靈碧道傍怪石
飽聞兹山産竒石東南寳之如尺璧誰知狼籍亂如麻
往往嵌空類鑱刻長安東南萬嵗山捜抉珍怪窮人間
汴流一舸載數輩徑上艮嶽增孱顔當時巧匠斲山骨
寘之汗(缺/)髙突兀干戈動地烟塵飛坐使竒材成棄物
君不見黄金横帯號神運不數臺城拜三品只今零落
荒草中萬古凄凉有遺恨木人漂漂不如土坐閲興亡
知㡬許行人沉嘆馬不前石雖不言恐能語
　　石門洞
扁舟百里連城囘青山中斷立兩崖清都虎豹隱不見
但見閶闔排雲開峰囘失喜大飛瀑聲震萬壑驚春雷
掀髯目及九霄外玉虹千丈飛空来一冬青女靳天雪
不如聚此山之隈傳聞神龍卧其上寳藏擊碎真瓊瑰
胷中先自無塵埃到此更覺心崔嵬天風為我噀空翠
春水瀉入騷人懷謫仙曾来寫勝句劉郎又為開天台
我慚筆無挽牛力醉墨滿璧誰為裁或言龍湫更竒絶
佳山髙處湥雲槐我方攜笻往㝷訪未知比此何如哉
　　大龍湫
北上太行東禹穴鴈蕩山中最竒絶龍湫一泒天下無
萬衆贊揚同一舌行行路入兩山間踏碎苔痕地將折
山窮路斷脚力盡始見銀河落雙闕矩羅宴坐看不厭
騷人㺯詞困捜抉謝公千載有遺恨李杜復生吟不徹
我游石門稱勝地未信此湫真卓越一来氣象大不侔
石屏倚天驚鬼設飛泉直自天際来来處益髙聲益烈
漢地倒瀉三峡流到此誰能定優劣雁山佳趣須要領
一日盡游神惡䙝驪龍髙卧喚不應自愧筆端無電掣
輪囷瀟索湍不怒非霧非煙亦非雪我聞凍雨初霽時
噴擊生風散空濶更期雨後再来看淨洗一生煩惱熱
　　次韻翁處度同遊北山
兩夫持鎌行我先巧㝷徑路其智專我扶枯藤衣短後
意氣已出層峰巔何郎鮑叔飽經歴勝處一一手自編
我攜舊記訪陳迹正恐急景不得延固當共登青雲梯
今日邀我共擊鮮始觀神龜闖青泚上有石壁來飛泉
隱青遺基平可坐下顧亂石如磨鋋懸崖雙瀑灑空雪
来自一握孤雲天却從下流泝湥險﨑嶇直到清潭邊
朝陽射光破幽閟斷虹上下遮潺湲傳聞髙山更髙處
雅有行路從西偏同行無乃湥好事盃酒自犒脚力全
誅鋤荆棘從鳥道欲進不得意愈堅旋呼童僕累危石
笑採野菊聊盤旋捫蘿騰身上苔磴往往歡呼爭著鞭
側行危歩汗浃背石角或使衣裳褰少焉身在雙瀑上
又見髙派衝泓淵自笑泉石成膏肓愛賞不減蟻慕羶巉
巖數峰巧遮護妙處二老初無傳脱迹塵埃到此地便
覺神思飄飄然囘首江南塵一聚城郭歴歴眼欲穿相
期更看水流處歩履未倦夸輕翩一上千尺窮山椒碧
澗靡迤流蒼煙㝷源不能且望返石猊巍距驚神鐫退
求歸徑惘難問藤蘿所在相縈纒我方踟蹰風煙表披
披衣袂身欲仙晚歸招提各痛飲讀盡屋壁長短篇截
筒環山覽清駚竅出珠穗心亦憐碁平相與論瓜葛横
琴不妨揮五絃人生易老費扶掖勝具大率須少年伊
余歴聘佳山水愛竒竊慕太史遷明年炎暑襲故歩與
君共枕清流眠
　　哭王知㡬墓
知㡬少也爽萬事笑談了自謂頗寡合見我輙傾倒百
年能㡬見一别迹如埽父子俱埋璧烏乎何其早向来
論文酒和淚傾宿草此意誰復知寤歎令人老
　　次韻胡元甫茉莉花
殘暑未盡秋欲来玉刻萬葉瓊英開孤標雅韻一枝足
江上紫翠空成堆素娥常與明月約青女細把輕綃裁
主人好事趂時買買寘此地真宜哉墻間閒地方丈所
㡬年累甓裝層臺春花秋卉方互發胡葵芍藥參排徊
眼明忽見此竒絶弟畜素馨兄事梅夜湥飛香性幽獨
未許蜂蝶来相陪糖甖封餘有閩玉㑹須埽取添花㘽
吾聞閩山千萬木人或視此齊蒿莱何如航海上天闕
玉色照映琉璃杯新涼徙倚看不足坐見日影欹庭槐
　　送王仲矜倅興元
蜀道難難於上青天蜀道易易於履平地蜀山天險固
自若視難為易在人爾王尊真有四方志叱馭行經了
無累早登岷峨任隂城談笑動行千萬里漢中由来說
雞肋意謂棄之為可惜君今此去良似之更欲逺遊㝷
故迹漢都南鄭啓炎圖秦置石中山徑闢淮隂拜將餘
髙臺武侯塟處空松柏大笑出門何慨慷天涯離愁各
盡觴荷君走馬却送我李侯參語夜未央君方往蹈功
名機何止别駕歌王祥先正九年遺愛在更遺故笏訪
甘棠(仲矜象簡乃參/政入蜀時所用)
　　送王木叔推官分韻得錦字
王郎天下士中和自生禀澹然初無營見者輙斂袵幕
中資婉畫處事極精審與人如恐傷律己淵氷懔湥恐
馬駃輿要使鴞食葚一寸憂國心㡬年不甘侵此意大
未酬退静若已甚使之行所學庶㡬人奠枕向来孰間
之未免斯立噤川咏而雲飛賴有東陽沈露章極推轂
分韻句裁錦風流有如許不復歎踔踸如君豈蓬蒿人
物妙流品才應奉香火為養謀祿廪與君幸瓜葛心交
今十稔豈惟我惜别行道情苒荏紅蓮色何似翠柏風
愈凛願君疎藥裏一意護茵餁棄鼎寳康瓠浮名如拾
瀋行矣無多言臨岐且劇飲
　　彭子復臨海縣齋
乾道癸已冬此邦我經行鬱攸氣未殄十家真赤城来
訪臨海令瓦礫紛縱横翹然二尺髙問是戒石銘徘徊
重太息更聞愁歎聲試詢来者誰共言今姓彭我時語
旁人此邑其將興迨予来赴倅客館方暫停夜聞簫鼓
沸聽事先落成起望輪奐羙壯觀聳連□百堵日已作
斧斤喜丁丁層樓庋勅書兩廡環中庭久乃游其間宏
大使我驚位置既湥穩斲削仍攻精田里不知役纖粟
無輸征安得屋朗朗突兀有寧馨退食不茍處扁榜皆
佳名中虚物自照政平由心平樨柏已可悦况有賢弟
兄小亭真吏隱縣擁髙山青琴堂雖增舊此意宜細評
智調天下理夸言笑後生大弦可以急小弦恐弗勝舉
意屬俄頃立欲如所營手足民無措吏姦益相乗不如
疎節目示以信與誠施行有次第幽逺無隱情上下始
相應温和亮以清子賤意不傳僅許勝戴星彭令蓋得
此所以千里稱此非以政學淵源甚分明行笑解印去
衆心巳先傾太守薦之朝一鶚飛青冥傍無蚍蟻援日
夜思歸耕我無薦賢柄直書氣填膺安得採詩官取以
徹明廷
　　催老融墨戱
古人惜墨如惜金老融惜墨如惜命濡毫洗盡始輕拂
意匠經營極湥夐人非求似韻自足物已忘形影猶映
地蒸宿霧日未髙雨帯寒煙山欲暝中含太古不盡意
筆墨超然絶畦逕畫家安得論三尺身世生緣俱墮甑
人言可忘不可親夜半叩門寧復聽三生宿契誰得知
一見未言心已應巖傾千丈雪散空上有清池開錦鏡
意行忽止發虎嘯許作新圖寫幽勝歸㝷一紙五十尺
傅以礬膠如練浄自知能事難促迫捲送松牕待清興
筆端寸寸固何如西抹東塗應略定何當一日快先覩
洗我昏眸十年病
　　王成之給事囿山堂
煙雨望麗陽前山羅紫翠照水挹南明不與巾子對朅
来登囿山一覽萬山㑹蓮城山固多此地要為最主人
意軒豁物景供曠快山椒湧華屋逈立風埃外一物無
遁形所在見纖芥清霜肅天壤佳樹隔闤闠俯仰隨取
舍左右從盻睐門墻㝷故歩杖履許從邁恍然至絶頂
更覺宇宙大樽酒屢勸酬棋枰更勝敗秋髙月色皎浮
雲了無礙不俟攀仙掌徒手吸溪瀨兹堂極崇敞意若
欠湥䆳先植易生木徐待松栢兑望逺仍可喜意滿聊
自晦無使山下人或得窺外内但恐趣賜環樹藝或不
逮先生味斯言一笑相領解吾將飭園丁隨處添翳薈
他時遶扶疎吾廬益可愛
　　陳順之靈壁石硯山
　陳順之靈璧石硯山中有雙澗低處為硯下米元章
　題云唐𢎞文館校書李羣玉有詩南唐李重光故物
　也
名畫法書環四壁中有米家真寳石壁峰森聳外澗流
他物雖竒敢争席舊屬半山老仙人佛印乞之如乞鄰
阿童有力負之走一時攘取或紛綸此石天然非琢磨
是時有水生巖阿至今研池尚餘潤嵗月既久惜不多
㡬年徒見士夫說一旦喜看形偃月傍連玉立兩於莬
主人照映氷壺徹陳侯之富可敵國㑹有寳光驚四塞
呼童吸盡硯中水更為輕番玩竒刻不堪囘首江南李
空唱多愁似春水更不如此石千載傳玉砌雕欄等糠
粃寳晉得之真不易身後寜知亦輕棄如今傳玩知㡬
人當日瑣牕空自秘端歙争名南北部勿向雷門揚布
鼔銅臺錫瓦更不須秪合觚稜䕃風雨
　　跋汪季路所藏修禊序
永和嵗癸丑羣賢㑹蘭亭流觴各賦詩風流見丹青右
軍草禊序文采燦日星選文乃見遺至今恨昭明字畫
最能意自言勝平生七傳到永師襲藏過金嬴辯才尤
秘重名已徹天庭屢詔不肻獻託言墮戎兵妙選蕭御
史微服山隂行譎詭殆萬狀徑取歸神京辯才恍如失
何異勅六丁文皇好已甚丁寧殉昭陵當時馮趙輩臨
寫賜公卿惟此定武本謂出歐率更採擇獨稱善遂以
䥴瑶瓊流傳殆五季皆在御寢扄耶律殘石晉睥睨不
知名意必希世寳氊裏載輜軿帝羓既北去棄與朽壤
并久乃遇知者龕置太守㕔或云政宣間此石歸紹彭
又言入内府宣取恐違程焚膏繼短晷拓本手不停疊
紙至三四肥瘠遂異形南渡愈難見得者輙相矜我見
十數本對之心欲酲汪侯端明子嗜古自弱齡錦囊荷
傾倒快覩喜失聲帶流及古天往往字不成而獨此全
好䕶持如有靈兀王號博雅異論誰與評硬黄極摹寫
唐人若無稱贋本滿東南𤨏𤨏不足呈猶有嫠與撫武
砆近璜珩右軍再三作已覺不稱情心摹且手追安能
效筆精響榻固近似形似神不清不如參其意到手隨
縱横况我筆素拙何力望羣英近亦得舊物庶㡬窺典
刑此本更髙勝著語安敢輕孤風邈難繼悵望冥鴻征
　　送劉徳修少卿潼川漕
清朝重諍臣選取妙一世矯矯劉御史一鶚勝百鷙顧
瞻最有力步武亦嚴毅一生憂國心千古敢言氣氣足
充所學文能行其意遇事輙奮發觸邪無顧忌乗驄行
且止相戒逺相避但思補袞闕何暇為身計獨立當雷
霆三進氣彌厲去魯固遲遲出晝豈濡滯上終行其言
羣賢争挽致將輸向潼川寓直尚書秘風裁仰清峻進
退審難易伊昔聫周行暌違千餘嵗未為同舍郎愈篤
金蘭契洗眼看騰上寜知攪征䘧抗章歎髙絶勇退尤
知愧去勿窮日力予環日月冀承君送道鄉硬語吁可
畏母以此自滿當為不止是臨别提斯語少盡交朋誼
萬里茍同心吳蜀安有異
　　送張定叟尚書鎮襄陽
　武部尚書張公出鎮襄陽士夫莫不惜其去昔昌黎
　送鄭尚書詩韻必以来字祝使成政而来歸疾去而
　願歸蓋人之至情也而公自受隆委謂邊事非可趣
　辦願加久任庶有成績憂國而不為身謀聞者壯之
　某嘗陪郎省餞别分韻得壤字未能措辭繼又隨西
　蜀諸賢之後始得詳聞奏請之言被酒夜歸亟述長
　韻
公家忠獻公勲名照穹壤南軒傳聖學後進斗山仰尚
書天分髙百聞真朗朗日坐四益堂濡染助涵養小出
輙驚世發譽自英蕩兩朝倚才辦三接承睿奬堂堂尹
京手風采漢張敞九街寢桴鼔終朝清訟缿汙流化清
溝閙市鋤巨駔鈴齋晝無人士友厚吾黨政成化自行
談笑揮浩穰皇家重閫寄拊髀勞注想頗牧起禁中帝
曰汝其往人多惜公去地位切台兩惟公不擇地引義
猶慨慷陬度更周詢千里若㝷丈再拜受臨遣因得進
忠讜邊臣固多事備禦當素講要湏久其任百弊隨剗
磢願假臣嵗月表裏如指掌人材固不乏第一戒欺罔
樸拙勝功心好佞寧木彊願求忠信士枉直謹誅賞更
湏寛轡䇿奏請應如響上問卿何先安静最為上上憂
襄漢間吳楚欠遮障公固論形勢袞袞到遜抗是時晉
在洛武昌勢相向是為必争地南北謹隄防今雖居上
游事與古殊狀狂敵縱欲来無處可傳餉况今三陲静
皇靈方逺暢與蜀相犄角國勢自增壯尚期效尺寸才
疎意非廣忠肝氣凛凛秋旻足排蕩上喜憂顧寛趣行
開玉帳捐金示優寵諭賜煩上相惟公最得士離别俱
惘惘薦紳親祖餞直欲傾家釀賦詩寫胷臆一一成技
癢家聲與國事負荷有餘量邊頭十萬兵公臨如摤纊
吾聞敵運窮羣酋欲争長不戢將自焚前轍有竈煬當
為不可勝有和謹母倡千載羊叔子制敵恢天綱行將
友斯人山川固無恙備成撫機動應煩䕶諸將功髙歸
未晩㑹見登弼亮他時名父子繼踵凌煙像
　　送鄭惠叔尚書守建寧
十五年前送别時道山持節向江西今年又見送公别
大夫擁麾鎮閩越向来惜别固已湥今日摻祛尤動心
尚書自是第一人氣義相許披胸襟南宫五表平明入
列辟傳聞俱聳立壽皇聖孝冠百王三復髙文天為泣
擢處螭坳寵數新果然百日掌丝綸拭圭修聘稱應變
握節不撓威殊鄰直上銀臺尤振職李藩氣槩時批勅
嗣皇鋭意新百度筆端真有囘天力星辰聽履冠文昌
急流勇退驚朝行望之正欲試馮翊長孺寧肻薄淮陽
孤拙自憐銷壯志三入修門空負媿薦人不進終不已
獨賴當時言有味公在猶嘆一居州公去無有為王留
公乎行歸佐天子肻作管晏卑微休
　　題范寛秋山小景
山髙最難圖意足不在大尺楮渺千里長江浸横翠人
家雜煙樹戃怳徒意㑹茍或森三尺便若俗子對此畫
格律嚴興寄獨超邁洗眼映牕明妙處乃不昧流泉見
原委著屋分向背推車度危橋指路向闗隘輕舟最渺
茫浦嶼如有待山稜瘦露骨汀洲横若帶木葉黄欲脱
秋容儼然在霜餘無片雲歴歴數沙界捜㝷目力疲欲
賦無可奈近山才四寸萬象分納芥欲識無窮意聳翠
更天外
　　江西李君千能能和墨及畫梅良齋許以三竒而
　　　詩非所長也
游藝無小大要知皆本原後人率意作終當媿前賢老
潘妙對膠法從玉局傳或假季心名空埽千燈煙補之
貎梅花疎瘦仍清妍折枝映月影真態得之夭李君信
雅尚二者將求全諸公競稱許試之乃誠然江西有詩
派皎皎俱成篇茲事未易窺屬和尚加鞭
　　慧元畫寒林七賢
　舊有唐人出游圖謂宋之問王維李白髙適史白岑
　參六人多畫七賢不知第七人為誰或云是潘逍遥
　然未見據病起坐攻媿齋元公忽作寒林賢相寄余
　方夢寐故山見之灑然戲作數語謝之
羣賢俱詩豪時代不同處安得寒林中聫鑣睇相語誰
歟創妙意臭味無今古吾嘗顧陸輩寓意或如許桃李
竝芙蓉雪中蕉葉吐元師師老融淡墨埽風雨作此寄
攻媿逸興渺煙渚舊六今則七未知果誰與我欲從之
游詎敢厠儔侶畫我往執鞭欣為李君御
　　次韻趙子野石城釣月圖
石城江頭可憐月曾照六朝清夜獵古往今来知幾何
長江袞袞蕭蕭葉謫仙去後詩盟寒王孫詩瘦清欒欒
詩情浩蕩坐無奈扁舟笑把磻溪竿江平風輕波瑟瑟
宿靄卷空天一色東風吹句入長安一卷風流座中得
初得神意清再讀胷次平囘頭明月秪如故世上興廢
徒紛更想君一葉方掀舞夜静水寒誰與語􁋆頭有酒
且孤斟莫向金陵重懷古
　　送從弟叔韶尉東陽
阿連少也爽孤立生氣燄壯年淬詞鋒傾心事鈆槧膠
庠困虀鹽世科終穩占再興聫桂堂爾祖真不忝况將
尉東白士友尚歆艶惟我愛子湥老矣猶不厭固知為
子喜頗亦動吾念贈子當以言苦口當鍼砭此邑子舊
游歴歴數行店棠隂見郎君遺老喜窺覘其民最服義
情偽靡容揜莫持采棒威要使慕巾墊子文多立就詞
采更華贍吾聞恃俊者塞門差反坫前賢最加謹臨用
更重儉他時可待取天庭得錦□吾家有素風耳目久
濡染母庸慕豪舉助亷先以儉湎酒更宜戒平地有湥
塹酣暢當以時勿習盃㶑灔將論母過髙斯言却防玷
立節母務竒躐等恐成僣外物思過分檢身但多欠勿
嫌一尉卑封清尚為傔仕途固嶮巇大要進以漸不須
苦求知真知奏應剡向来湖海豪四十可收斂寧為處
囊錐莫作露刀劒匆匆摻袪别魚鮮酒方釅刮目待子
歸罔俾吾言驗
　　送制帥林和叔歸
使君一何清鶴骨天與瘦少年塲屋聲六藝飽芳潄一
行起作吏所立已不茍立朝凛大節論事㡬反􁇲發言
必體國平生無矯揉藜藿為不採風采照宇宙出入有
本末眼見凡三就来不為茍合薦召乃結綬去亦不好
髙三宿徐出畫天官豈不貴陳義堅素守贑川嘗報政
復来守􁒔鄮不求赫赫名實出龔黄右情偽千萬端到
眼輙空透撫民過嬰兒閭里息爭鬭奸胥及強使時用
霹靂手人誦南山判情過理亦究六邑俱帖静稱贊不
容口律身至嚴冷無能掣吾肘吏事精且勤呼燭侵夜
漏公退入家墊諸孫後来秀吏卒不識靣洛誦出牕牖
㡬年南塘路來往困彊仆一朝平似掌行歌紛老幼公心
信如水古井波不皺榮觀處超然軒冕亦何有翩翩欲
賦歸排雲屢騰奏廟論終不許斯民方借寇上心重閔
勞祠官向廬阜闔境極攀戀人人懷杜母君看卧轍人
誰能使奔走挽湏不得畱百拜願公夀老我幸同朝傾
蓋已如舊聫事東西省交情久益厚我歸公亦來門戸
托雲覆黄堂間參語惟我甥與舅揚旌鳴鼔吹賁此蓬
蓽陋清談不及私翁歸况不受義命孰不知踐履或差
謬惟公見善明力行真耐久有時相與言心同蘭茝臭
摻袪寧忍别追送列觴豆公雖不好飲勉為飲醇酎公
去我亦隱菽水翻綵袖花溪渺何許望望幾雙堠千里
共月明懷人重搔首惟應折梅花臨風為三嗅
　　送萬耕道帥瓊管
黎山千仞摩蒼穹顓顓獨在大海中自從漢武置兩郡
黎人始與南州通歴歴更革不勝計唐設五筦如邕容
皇州聲教久漸被事體全有中華風生黎中居不可近
熟黎百洞蟠疆封或從徐聞向南望一粟不見波吞空
靈神至禱如響答征帆飽掛輕飛鴻曉行不計幾多里
彼岸往往夕陽舂流求大食更天表舶交海上俱朝宗
勢湏至此少休息乗風輕集番禺東不然舶政不可為
兩地雖逺休戚同古今事變無定論難信捐之與揚雄
四州偶分各置守瓊臺帥閫尤尊崇髙牙大纛擁方伯
鼓吹振響驚蛟龍漢家威名兩伏波盧丁以來幾宗工
衞公精爽尚如生妙語况有玉局翁史君吏事素髙了
明若古鏡磨青銅叱馭行行不作難平生惟仗信與忠
布宣王靈萬里外益使向化來蠻賨弟惟遐方習疎慢
政化要當(闕/)　　務中能見越王石自然心服今易從
頑獷未率宜以漸勿示駭政先含容平平之道用定逺
下下之考書陽公吏民先長固安土尚當摩撫如童蒙
屬僚宦游豈得已士多失職悲途窮名分卑尊不可紊
更念何處不相逢官事既了與無間可使和氣俱冲融
鄉閭惜别情所鍾臨岐為傾琥珀濃手遮西日念逺去
欲畱奈何鼓逢逢願君穩度三合溜早歸入侍明光宮
　　送元衛弟赴長亭鹽塲
阿連生向秀二親所甚愛仲兄勤拊養遇事輙加誨幹
蠱静而辦胷次無卑隘今焉職牢盆官字臨渤澥母謂
官為小要使所居大母言才可了檢身到纖芥門戸重
衣冠清白綿數代當以誠心求子親勿自懈亭民亦良
民孰謂居無賴官吏既擾之兼并責逋債熬波亦良苦
樂嵗色猶菜輸鹽不得錢何以禁私賣所在積蠧久良
法浸多壞吾閒不無術更當審利害熟視不為謀空餐
媿難蓋不應行一切遽使絶稱貸富者能寡取倍息久
仍在貧者庶少寛公私可緩帶母年登九十家居幸康
泰其家不從政禮經有明戒幸子去不逺時時可歸拜
小别不足惜輕車送前邁
　　白醉閣
　陶内翰清異録首載開元時髙太素隱啇山起六逍
　遥館各製一銘其三曰冬日初出銘曰折膠隳指夢
　想炙背金鑼騰空映簷白醉余愛其言取以名閣陳
　進道惠示大篇次韻
處世難獨醒時作映簷醉年少足裘馬安知老夫味天
梳與日㡌且復供酒事謫居幸三適得此更慙愧向來
六逍遥特書見清異君家老希夷相求諒同氣曲身成
直身朝寒俄失記醉中知其天不飲乃同意書生暫寄
温難語純錦麗
　　贈范緯文秀才
　括蒼范牛自題云中興道士范子泯異人也淳熙間
　武昌羅端良史君(缺/)逺可詩篇有贈畫牛范秀才一
　詩愛玩不能去手時時誦之以寫云亡之悲今十八
　年矣有范緯文叩門初談風鑒旋及墨戲事自言視
　子泯為大父行羅史君贈詩即其人也既試其説草
　數語卑之
中興道士以牛鳴淡墨百果尤著聲妙入神品仍有靈
我不識之欽其名曾得烏犍兩横軸又有石橊才一幅
武昌使君舊寄詩未言秀才乃其族忽有緯文來欵門
自言真是當家孫口誦羅詩若翻水他詩歴歴俱能言
一見前畫歎真蹟願得生綃奮吾筆為作來禽對石榴
一埽(缺/)楥生意出我詩不工人已陳有詩豈復能動人
為君一寫使君語更求知己如羅君
　　它山堰
　它山吾鄉絶境也屢游而不及賦近過其上賦前四
　句而歸季夏鬱蒸午寂無事因足成篇寫罷長哦遐
　想勝地頓覺風生兩腋汙垢俱清比之陵陽冷語尤
　為逃暑上策也
它山堰頭足竒觀百方雷雷聲不斷誰把并州快剪刀
平剪波瀾成兩叚四明山湥水源逺衆壑㑹谿長漫汗
滔天狂潦不少留瀉入長江勢奔竄賢哉唐家王長官
欲圖永利輸長算想得慘澹經營時下上山川應飽看
四褊千嶺桐屬聫惟有兹山擁東岸遂於此地築横埭
截取衆流心自斷斟酌利害不全取髙下參差僅強半
水大十分七入江徐挹三分供溉灌支流瀰瀰穿郡城
脉絡貫通平且緩旱時反此水亦足坐使干年忘旱暵
無窮廟祀報元功像設森嚴人敢玩梅梁夭矯有冥助
大患於今尚能捍前輩所作多神靈日月真成赤心貫
後人小智或更易費盡工夫隨破散河堙蓋(缺/)謀不集
堤斷河傾流甚悍富民束手人受殃仰望古人重興歎
老木號風波湛碧畫屏俯仰丹書煥更湏積雨看驚湍
濡足褰裳何足憚去家不逺時一遊短艇垂綸流可亂
八月倘有仙槎來便欲乗之泝天漢
　　題趙尊道渥洼圖
　趙尊道制幹以龍眠渥洼圖示余余曰誤矣本韓幹
　馬東坡外為賦詩考此龍眠所臨而以後為前俾易
　之為書坡詩於後而次其韻馬實十六坡集詩云十
　四匹豈誤耶
良馬六十有四蹄騰驤進止紛不齊權竒倜儻多不羈
亦有顧影成驕嘶或行或涉更相顧交頸相摩若相語
畫出老杜沙苑行將軍弟子早有聲中聞名種雞羣鶴
無復瘦瘡烏暮啄當時玉花可媒龍復日去盡烏呼風
開元四十萬匹馬俯仰興亡空見畫龍眠妙手欲希韓
莫遣鐡靣闗西看
　　題髙麗行看子
　髙麗賈人有以韓幹馬十二匹質於鄉人者題曰行
　看子接處黄綾上書韓幹馬表飾以綾尾以精紙皆
　麗物也聞其懷金來取因命工臨寫而歸之再用東
　坡韻書臨本之後
竹批雙耳風入蹄霜鬛剪作三花齊相隨西去皆良種
撼首勢竄迎風嘶丹青不減陸與顧麗人傳來驛通語
裝為横軸看且行云是韓幹非虚聲圉人乗馬如乗鶴
人馬相諳同呼啄中有二匹真游龍爬梳逈立綠楊風
賈胡攜金贖此馬亟呼工人臨舊畫我詩無計到三韓
寫向新圖時自看
　　跋李少陵修禊序
　唐文王之賜韓王有崔潤甫之題為可放若李重光
　撥鐙書斷然無能效之者其為真筆何疑朱徐開皇
　之記則巳見少裴之辨開元去正觀未逺潤甫又職
　校定四部圖書以為最善本則真善矣辨才之本既
　殉昭陵今世止以定武本為第一又出歐陽率更所
臨石本自應在墨蹟之下則知此本信為冠絶蓋希
　代之寳也然考之新舊唐史崔湜弟液滌及從兄淮
　並有文翰居清要液至殿中侍御史液弟滌明皇用
　為秘書監出入禁中後賜名澄如此則液為湜之親
　弟而為秘書監者滌也又宰相世系表博陵安平崔
　氏仁師相文宗髙宗次子擢擢之子液吏部員外郎
　第四子挹挹之子湜相中宗湜之弟滌秘書監如此
　則液為湜之從弟又不為秘書監傳之與表已自不
　同而滌之親筆乃爾以是知作史與考古之難也因
　併述之乃賦長句以副少裴好古之意
蘭亭修稧永和中羣賢髙㑹俱雍容右軍作序亦偶爾
藁草乃致傳無窮自言疑若有神助他日屢書終不同
歴代傳寳在秘府尤其甚者唐太宗當時捜取極心力
摹本一一羅羣公惟此真蹟最竒絶蕭梁開皇有遺踪
親御奎文賜元嘉龍蟠虎翥何其工辨才所取秘昭陵
此本一洗凡馬空崔家兄弟列清要誨子况復稱龜龍
圖書四部資校讎當時尚有正觀風自云此為最善本
氷衘臣液題甚恭李王湥得撥鐙法筆力絶勁雄江東
右軍以來皆妙筆名勝異代如相從病餘扶憊行埽松
李君攜來為發䝉平生多有舊墨本一見使我開心胷
摩挲歎息不自已至寳盍入明光宮隱居懷寳正不惡
異氣或能牛斗衝叩門有客勿傾倒恐有御史來乗驄
　　再題行看子
先引護欄毬子驄九馬近逺俱相從黑駒騧黄騅素驑
亦有當面仍銀騣夏國一種青於藍五明錯靴皆如龍
或驂或引恣馳驟坐覺隱耳聲瓏瓏人間安得有此輩
一一必自天閑中不惟骨相異凡馬圉人貴介多雍容
三花剪鬛自官様空鞍更以香羅幪中間二者蓋天馬
齒雖已老氣尚雄不知幾出横門道雙立柳下青隂濃
擡韁捽頷刷背膂旋梳騣尾揺青風人人生意馬欲動
態度曲盡各不同韓生去我幾百年藻色尚濕青與紅
不知何時墮雞林萬里逺在東海東賈人攜來得寓目
一見絶歎丹青工千金可買真不惜忽復攜去何匆匆
急令臨寫得形似如此神駿那得逢開元内外馬盈億
色别為羣從登封韓生所見定傑出七尺為騋八尺駥
向來鶯邊繫金絨歸乗欵叚頭已童伏櫪寧能志千里
却笑區區據鞍矍鑠翁
　　送孫子祥赴新昌主簿
髙士不為簿子嚴論獨殊不遭何不可而况主簿乎夫
君豈其裔南明筮仕初要知官無卑祿可代耕鋤正湏
勿小稽使民能樂輸矧復兼尉曹鼠竊隨除驅西職去
民近亨途此權輿君誠吾里秀賢厚素有餘埋蛇有隂
徳映雪讀古書起家决儒科鄉評足名譽妻以兄之子
相與足相娛小别不足惜未免摻子袪邑徑迷台剡好
山環四偶一子丞鄰封川陸通舟車乘興或一往徑欲
造庭除公餘想積文尤當惜居諸㑹看興公賦擲地金
聲如
　　送□丞上虞
我老不復仕行將掛衣冠兩子俱貳令官職恰一般列
川且書考上虞亦之官人言易捧檄歸奉重親歡我意
正不爾期汝政可觀食焉怠其事古訓戒捨鏝汝職去
民親簿書當細看一邑無不問正爾良獨難江海匝三
垂長堤捍驚湍埭髙幾如山潮至不留殘宣和有遺迹
能使潮浸灘陂湖謹蓄洩可以救旱乾長溝濟漕運浚
治令通寛此皆丞所職勿憚心力殫江頭有東山永懷
謝家安邑有李與豐况復居二潘尚有更從游問學加
研鑽平時固知汝㢘謹無欺謾涉世終未湥送汝能忘
言故鄉去帝鄉舟馭多往還失已固不可待人亦多端
罔求違道譽善遣非意干窮達自有時此理真如丹聚
㪚不足較豈得長團圞閒静我所便汝其自加餐有時
或乘興往來二子間蹈雨送汝行浮家當游般走筆如
家書誰能苦雕剜
　　送伯中弟尉新喻
伯父盛徳人伯中實暮子不惟能象賢氣貎亦相似幼
日讀父書結字得皮髄粹然金玉姿少日期千里寧知
游上庠蹉跎困名第晚始著青衫酸寒就一尉􁰔然報
瓜時往戌真樂事自惟羣從希惜别不能已中年重離
别况我衰如此親故例作惡况復於吾弟兹行豈得休
雅懷聊漫仕勿憚三年留江南富山水尉曹官雖卑去
民最密邇一日斯必葺職務母少弛善保金石軀離觴
且同醉歸來畢婚嫁相從期暮齒教子以義方忍負授
經史素業俱有傳見進未見止大兒方决科加摘頷髭
耳子尚徐其驅中途聽㨗喜
　　錢清王千里得王大令保母甎刻為賦長句
家書千載稱蘭亭蘭亭真蹟藏昭陵只今定本誇第一
正觀臨寫䥴瑶瓊黄閣岡下得寳墨古人燒甎堅於石
大令親書保母銘况是當時晉人刻甎雖破裂文多全
妙畫逺過蘭亭䥴其間曲水悲夫字駸駸欲度驊騮前
我家阿連縛虎手更得退堂方外友王君素出三槐家
參坐㑹文真耐久田丁初來獻小硯㝷見津津若微溜
細看背刻晉獻之永和彷彿在旁右亟訪田家叩所從
始知墓崩隨意搆大甎支床得前叚掀倒浮屠全尾首
字為十行行十二百十有七二字漏交螭方壺不復見
貞石摧藏松亦朽我得此碑喜不寐摩挲三欵欵未有
興寧甲子十四周更閱三年仍乙丑若非洞曉未來數
安知八百餘年後坡翁應未見此志金彈之銘何絶異
人知文章有暗合智明所見略相似二王遺蹤無所遺
誰知地下此叚竒三君共為成勝事至寳呈露端有時
越山盤屈獻與羲付與兒孫世守之煩君更為護幽竁
或恐意如猶有知
　　賦蔣甥若水番馬圖
何處驅來良馬六騮黄參錯如花簇胡為不作騰驤去
各有游韁縶前足邊人下馬俱少休醉倚氈裘眠正熟
酋豪捒箭奚奴撚意欲時平不遺鏃琵琶横倚續續彈
一夫坐聽隂山曲卧擁提壺將引飲英氣虬鬚皆貴族
沙磧坡陀髙復低天寒不見寸草緑我行燕薊頗見之
狼㡌烏靴乃其族勿云恃勇不知義要以赤心置其腹
嗚呼安得壯士健馬咸作使坐令戎馬皆臣僕
　　跋余子壽所藏山谷書范孟博傳山谷晚在宜城
　　　或求作字谷問欲何書則曰惟先生之意谷許
　　　以書范孟博傳或謂南方無復書谷曰平時好
　　　讀此傳遂嘿誦而書之舊聞此說又知在上饒
　　　大夫家願見不可余子來入判慕博記善屬文
　　　偶談及此又出摹本及尊公跋語始知其為先
　　　世舊物也為賦長句
宜人初謂宜於人菜肚老人竟不振承天院記顧何罪
一斥致死海南濱賢哉别駕眷遷客不恤罪罟湥相親
袞袞不容處城闉夜遣二子從夫君一日攜紙丐竒書
引筆行墨生煙雲南方無書可㝷閱黙寫此傳終全文
補亡三篋比安世偶熟此卷非張廵巖巖汝南范孟博
清裁千載無比倫坡翁事母曾啓問百謫九死氣自伸
别駕去官公亦已身雖既衰筆有神我聞此書久欲見
摹本尚爾存其真輟公清俸登堅珉可立懦夫羞佞臣
　　謝葉處士寫照
　頃在朝行葉處士光逺為余寫照置於山林中欣然
　自贊有云山林如許盍歸去蓋志於歸也一歸十三
　年既掛冠再寄一圖為老人星狀形容變盡非復故
　吾矣戲作長句謝之
老我舊曾官日邊隨衆年除仍嵗遷母子日夜念鄉國
但欲共畊緜上田葉君寫照妙一曲畫我形模在山水
有如虎頭貌幼輿正合置之巖石裏猶記有客為䛕言
盍更野服為貂蟬我笑不答心不然拂衣竟得歸林泉
歸來嵗月不知久十餘年中復何有此心炯炯尚如丹
只為幽憂成老醜久矣與世俱相忘荷君念我應老蒼
新圖白髭添一二豈知雙髩皆成霜兩圖對掛耿相照
顧眄從容成一笑更添松竹作壽星我已甘心就枯槁
人言姿態與真同如照止水窺青銅明知已非故吾矣
小孫指㸃能呼翁君居天街號稱首侯王生靣羅左右
邊頭飛將能立功颯爽英氣照窻牖名滿四方求者多
千金造門君不呵能事固不受促迫應酬雖煩可奈何
胡為有暇及衰朽楚楚裝池意尤厚我今已是行路人
不須重累丹青手
　　訪留昭文于范村山間不得見
黄扉處士掩松關小立松風去住難可歎山中真宰相
未容神武掛衣冠
　　送王仲言添倅海陵二首
萬卷詩書老雪溪頎然二子和塤篪絶憐伯氏久亡矣
猶幸夫君及見之來上鵷行人謂晩往舒驥足自嫌遲
他時還向雲門否布襪青鞋尚可期
遂初陳迹遽凄涼擊歎青箱極薦揚談笑于儂情易厚
典刑使我意差強重屏舊畫論中主古殿遺文話阿章
舊事從今向誰得尺書時許到淮鄉
　　劉徳修右史去國示所和從父東谿及楊子直詩
　　　走筆次韻
東谿詩似老彌明傾蓋論詩絶㸃塵筆墨為供無盡藏
江湖乞得自由身出門逺送成惆悵無計相留更主臣
但願皇天開老眼不應空谷滯期人
　　送曾南仲寺丞守永嘉
六和久坐趨歸鞭却送旌麾水竹邊無說可禆新令尹
有詩重送老同年城隅綠竹今安否庭下朱欒定儼然
囘首東州真夢境羡君此去若登仙
　　送􁩳尉海陵并寄示潚二首
二子俱從宦重親足自怡汝能行幼學我豈恨輕離平
日自知已真心更與誰臨文有遺志此是憶兒時
處已幸寡過居官勿願餘動成經嵗别賸寄幾行書公
退仍多學心清任索居但知行奉職通塞聽何如
　　送内弟汪耐翁隨侍因赴臨川推官
之子長才盍要津未知此别幾經春且為湓浦過庭子
徑作臨川入幕賓生長外家身已老周旋中表意尤親
從今家問湏情實莫事虚文學外人
　　弔陳衛道墓
平生學博更加詳和㑹三家儘較量一覺可憐成夢蝶
多岐終是易亡羊門前修竹連巖桂道上芙蓉間海棠
何似剗除閒草木青松一色䕃髙岡
　　遊大梅山梅僊岩
為憶西京梅子真人言羽化匪沉淪海瀕古墓已無迹
山外髙峰寧有神鯁論至今充漢傳清風猶足盪秋旻
何湏更說神仙事終老市門良可人
　　菁江送客
菁江十里路逶遲兩岸平疇接翠微贏得閒中乘畫舫
隨湖西上趂潮歸
　　過從子澤家
楚楚初篁脫綠苞城居約略似荒郊土膏更得春風力
直引薔薇上竹梢
　　題陸放翁詩卷
妙畫初驚渴驥奔新詩熟讀歎微言四明知我豈相屬
一水思君誰與論茶竈筆牀懷甫里青鞋布襪想雲門
何當一棹訪湥雪夜語同傾一瓦盆
　　小谿道中二絶
簇簇蒼山隱夕暉途看野鴈着行歸久之不動方知是
一搭碎雲寒不飛
後衕環村儘遡游鳯山寺下換輕舟舟人努力雙篙急
引得清溪逆岸流
　　早起戲作
枕穩衾温夢不囘閒居不怕漏聲催天明更欲從容睡
長被兒孫惱覺來
　　午睡戲作
早起三朝當一工老來貪睡不相同偶然一次五更起
却用重眠到日中
　　湖亭觀競渡
涵䖍歌舞擁鄷君兩兩龍舟來往頻閏月風光三月景
二分煙水八分人錦標贏得千人笑畫鼔敲殘一半春
薄暮遊舩分散去尚餘簫管繞湖濱
　　龍潭方丈
又因寒食此中來窻戸虛明絶㸃埃山裏春風無間斷
海棠開過地棠開
　　小酌元衛第聽雨
小閣臨流暑氣清藕花的的照人明移牀更近欄邊坐
要聽碁聲雜雨聲
　　過故家
團團桂樹擁簷牙舊日輕黄滿樹花惆悵秋清無一葉
空餘枯枿縋寒瓜
　　仲觀有詩來謝次韻
危機屢見劔頭炊喜及掛冠神武時從此含藏三寸舌
算來挿得幾張匙讀書窻下病(缺/)　攻媿菴中老住持
速辦小舟頻往反及今精力未全衰
　　閭丘醫視脉曰老人之脉如小春有感
老去光隂如小春如何比得少年人君看桃李春風後
縱有花開不是真
　　貢闈對硯盤發歎
老去未忘黄與朱琢成三硯樂閒居豈能更作諸生業
但欲頻看後世書視草北門才已盡持衡南省計尤疎
便須再掛衣冠去約汝同歸故草廬
　　戲題十四絃
十四朱絃欲動時泛商流羽看瓊姬絃疏不隔如花靣
聲急還同墮馬兒谿蟹霜餘縈密綱簷蛛雨後理輕絲
曲終勸客杯無算一吐空喉醉不知
　　大雪趙振文寄詩言乗月泛舟清甚次韻
舊聞老具擅詩聲夜汎錢塘向鳯城今日清游更豪逸
雪花和月帶潮生(法具字圓復紹興初詩僧也有月夜/游錢塘江詩云小舟為我載月色白)
(沙翠竹光相射後復云白/下金陵四百年無此豪逸)
　　酒邊戲作
未年六十已言歸七十重來自覺癡未報君恩歸未許
樽前羞聽摸魚兒
　　頃游龍井得一聫王伯齊同兒輩游因足成之
路入風篁上翠微老龍蟠井四山圍水真綠浄不可唾
(一作水從何/來不知處)魚若空行無所依勝處雖多終莫及舊游
誰在事皆非秪今匏繫何由到徒羡聫鑣帶月歸
　　海潮圖
錢塘佳月照青霄壯觀仍看半夜潮每恨形容無健筆
誰知收拾在生綃蕩搖直恐三山沒咫尺真成萬里遥
金闕岧嶤天尺五海王自合日來朝
　　題施武子所藏醉白堂記(并序/)
　醉白堂記相臺舊刻已不多見施武子得太清樓所
　藏真蹟一代竒寳也魏王尚友香山坡翁詞翰兩絶
　晝錦故居昔嘗以假吏過其門巷恨不一到其處太
　清圖書流傳至此撫卷無非可歎者事至今日歎又
　不足為之慟哭可也
堂名醉白尚存不詞翰輝光射兩眸天下曾除蘇氏學
禁中却有太清樓舊碑於世已難見真蹟惟君乃得收
感歎不堪衰淚落林慮山下水空流(魏王以相州城中/無水於林慮山引)
(水入城貫第中/溢為灌溉之利)
　　楊花
雨壓輕寒春較遲春湥不見柳綿飛忽然飛入閒庭院
疑是故人何處歸
柳緜無數糝枝頭日暖隨風撲畫樓萬象可觀惟有雪
喜看晴晝滿空游
為我輕攀緑柳枝帶花低護又攜歸日長湥院微風動
要著鬆綿當靣飛
野芳庭草是生涯老去秪宜閒在家幾日惜春留不住
小鬟為我拾楊花
　　趙資政園梅篆
小徑囘環里許長寒梅森列間疎篁路如古繭縈膠篆
身似輕煙繚印香九折坂中經蜀險八盤嶺上趂朝忙
歸來游戲通幽處笑看危途幾太行
　　喚仙閣
多少㝷仙更不還渺茫竟墮有無間使其真有無庸喚
仙自曾城我自山
　　阿虞試睟戲作
阿虞匍匐晬盤中事事都拏要學翁最是傳家清白處
不將妙手向頑銅
　　行香聞杜䳌
墻西緣柳杜䳌聲老我何堪側耳聽我自賦歸歸不得
不須苦語更丁寧
　
　宋詩鈔卷八十三
欽定四庫全書
　宋詩鈔卷八十四
　　　　　　　　　内閣中書舍人吳之振編
　趙師秀清苑齋詩鈔
　趙師秀字紫芝四靈之中唯師秀嘗登科改官然亦
　不顯四靈尤尚五言律體紫芝之言曰一篇幸止有
　四十字更増一字吾末如之何矣其精苦如此
　　哀山民
憶君初病時倉皇造君榻知為寒所中脛痺連左胛蔣
子丹有神三日能屈伸五日扶杖丘十日行逡巡於時
數相見談娛靡曽倦啜茶猶滿甌改詩忽盈卷君亦疑
勿藥春和可為樂仙家桃最紅同踐天台約多愁積如
山令君心不閒殘疴故未去澁嗇腸腑間岳僧有烈劑
倒篋得餘惠服之汗翻漿事與東流逝啼妻無完裙弱
子猶哀麕詩人例窮苦窮死更怜君君如三秋草不見
一日好根荄霜霰侵萎絶嗟何早哭君日無光思君月
照牀猶疑君不死猛省欲顛狂昨者君未疾相過不論
日晴窓春翦蒲寒爐夜煨栗石堦苔蘚中猶有舊行蹤
憂心不能寐無夢得相逢君詩如賈島勁筆斡天巧昔
為人所稱今為人所寶石峰云有地葬從朋友議須求
侍郎銘難見山民字平生翁與徐南去久無書不知聞
信後涕淚當何如寫池烟水暮宛是西川路虛言楚客
招終感向生賦
　　後哀
交交谷鳥哀鬱鬱澗松折山民無還期春物失怡悅平
生感期人難以常理說共智已則愚忽巧衆亦拙芳名
信可垂在世何寂滅含悽為卜兆窀穸利兹月行當宿
草生當使我淚歇未知百年後誰復耕此穴寄言苦吟
者勿棄攝生訣
　　敬謝章泉趙昌甫二十韻
耆舊半凋落在者如晨星與翁别豫章十見草木青人
生幾堪别夢寐生羽翎迢迢玉溪波近時嘗再經擕家
事多難所至那得停山中空望來日夕不掩扄豈獨負
兹約尺書亦沈冥逢人問消息但喜言康寧墮來兩卷
什一以慰飄零感此故意𢎞不我迹以形文章出晩嵗
字畫猶壯齡誦之西湖濵驚動孤山靈翁卷遊崆峒一
已煩郵鈴幸翁良未衰吾黨存典型遥聞曽入郛諒為
韓與丁郡齋待且久幾宿澗上亭今春少晴時澗水應
泠泠歸來安穩否薰風入林坰願言愛玉骨逍遥卧殊
庭㑹面雖未期忽聚江湖萍
　　官田之集翁聘君失期陳伯壽賦詩率爾次韻
好水不厭濶好風不厭涼況有十頃荷荷風媚波光主
人昔謂余此境不可忘舉觴集羣英期以朝未央清歡
遣絲竹善謔停優倡快若魚脱網適比鴛在梁搴芳衣
履濕飲淥肌骨香操觚賦相聫妙續楚九章苦吟墮飢
蟬巧詠發輕簧常勝或倒戈突出或擅場或峙而遽蹴
或抑而載揚所欠獨巨翁不使人意強孱衲爾何為竭
颯立在傍有間衆稍嘿談辯勿汪洋夕風亦損荷萬事
付巨量
　　九客一羽衣泛舟分韻得尊字就送朱㡬仲
人生苦行役不定如車轅況各異鄉井忽此同酒尊此
尊豈易同意乃有數存西湖雪未成兩山翠相奔山根
日照樹花放林逋村野饌具蘼藿一飽厭百飱有客何
多髯吐氣鄰芳蓀慷慨念時事所惜智者昏砭療匪無
術諱疾何由論北望徒太息歸歟㝷故園哆然黄冠師
笑請子勿喧東南守太乙此宿福所屯吾子且飲酒酒
冷為子温
　　哭徐璣五首
君早抱竒質獲與有道親微官漫不遇泊然安賤貧心
夷語自秀一洗世上塵使其養以年鮑謝焉足鄰
昔吾與君逰嫌踈不嫌數自為貧窶驅十載九離索前
年㑹京都朂我返林薄吾貧未得歸君死不可作
思君氣實充不與短折類血死匪無由恐是服椒罪君
於藥自深何獨此乎昧豈不聞仙人餌菖得千嵗
平生於所學常若喪其敏臨池書未成池水黑已盡傳
來葉嶺帖遂與蘭亭近凡兹究極功亦足損肝腎
道暉愛江蘺吾子思單老生念死不滅應㑹沅湘道空
山獨靈舒閉戸守枯槁風雪將嵗闌凋零此懷抱
　　桐栢觀
山深地忽平縹緲見殊庭瀑近春風濕松多曉日青石
壇遺鸛羽粉壁剝龍形道士玉靈寳輕强滿百齡
　　楊柳塘寄徐照
因貧為逺别已是十三程盡日行山色逢人問地名近
書無便寄新句與誰評想爾寒宵雨思予亦夢成
　　贈孔道士
生來還姓孔何不戴儒冠詩好逢人誦琴清只自彈訪
師行郡遠愛竹透庵寒見説丹爐内黄金化不難
　　舟行寄翁十
輕舟風色好波面去迢迢取爾詩重讀令吾病欲銷江
禽停晩樹澗水入秋潮已覺懷人極分擕始一朝
　　縉雲縣宿
親知因别久具酒勞經過古邑居人少春寒入夜多雨
香仙地藥燭動石橋波稍覺離家逺鄉音一半訛
　　進賢道中
半月逢梅雨初晴客意消鶯聲臨野水松影卧新苗少
憩休輿卒閒行過板橋平生無飲分空愧酒旗招
　　筠州郡庠山亭
一來髙處望逺近盡秋容秀氣歸才子清風屬釣翁溪
晴分别港山闕見他峰獨憶良宵月無因宿此中
　　延禧觀
寂寞古仙宮松林常有風鶴毛兼葉下井氣與雲同背
日苔磚紫多年粉壁紅相傳陶縣令曽住此山中
　　撫欄
撫欄驚歲月久住欲如何水國花開早春城人上多病
令詩懶作閒喜客頻過聽說邊頭事時賢䇿在和
　　寄趙昌父
逃名逃未得幾載住章泉便使重承詔多應不議邊髙
風時所繫新集世方傳憶就江樓别雪晴江月圓
　　贈張亦
相逢楚澤中語罷各西東天下方無事男兒未有功邊
風吹面黒市酒到腸空早作歸耕計吾舟俟爾同
　　贈達西堂
秋水數枝蓮在師房一邊固應通浄理不復念生緣舊
願醻初滿靈方許盡傳閒詢曽住寺如夢已茫然
　　送湯干
能文兼悟性前是惠休身為選來京邑因吟訪野人所
居纔隔水不見忽經旬何事云歸速儒官拜敕新
　　石門僧
石門幽絶甚獨有一禪僧寺廢餘鐘在房髙過客登山
蜂成苦密崖溜結空氷如此冬寒月他人住豈能
　　秋色
幽人愛秋色祇為屬吟情一片葉初落數聯詩已清瘦
便藤杖細涼覺葛衣輕門外蕭蕭徑今年菊自生
　　簡同行翁靈舒
久晴灘磧衆舟楫後先行終日不相見與君如各程水
禽多雪色野笛忽秋聲必有新成句溪流合讓清
　　信州草衣寺
芙蕖四五枝寂寞在空池難見草衣士空看宴坐碑香
烟思盛日詩句記遊時欲問臺中鶴長松自不知
　　靈山閣見二徐友舊題句
一面見溪水三邊皆翠微晩來虛檻外秋近白雲飛重
至恰身老同吟感客非靈山自如畫依舊隔斜暉
　　秋屏作
凡有闌干處秋來徧往還就中惟此地全得見西山雁
落遥沙小人登廢壘閒因憐一州景皆在夕陽間
　　送沈莊可
清事貧人占斯言恐是虛與花方作譜為米又持書時
節寒相近山林拙未除西江波浪急送子一愁予
　　送輝上人再住空相
忽然聞受請鐵錫指秋風寺在寒城裏州居野水中生
緣抛未盡舊講續應終不用相㝷别浮雲去住同
　　辭薛景石
虛窓風䬃然獨卧聽殘蟬家務貧多闕詩篇老漸圓清
秋添一月故里别三年最憶君門首黄花匝野泉
　　送徐璣赴永州椽
二水鴻飛外君今問去程家貧難擇宦身逺易成名入
署梅花落過汀蕙草生莫因饒楚思詞體失和平
　　巖居僧
開扉在石層盡日少人登一鳥過寒木數花搖翠藤茗
煎氷下水香炷佛前燈吾亦逃名者何因似此僧
　　安仁道中
行盡沿溪路天寒歲又除欲消氷似雪初長麥如蔬於
世無成事何時有定居等緣貧所役為仕媿為漁
　　壕上
逺近人家住過橋路盡通野田行瘦馬淺渚聚羣鴻地
静微泉響天寒落日紅若非身作吏不道是城中
　　月夜懷徐照
月色一庭深迢遥千里心湘江連底見秋客與誰吟寒
入吹城角光凝宿竹禽亦知同不寢難得夢相㝷
　　送倪道士之廬山
近方辭地肺本自住天台有鶴相同出無雲作伴囘道
房隨處借詩板逐時開又說廬山去閑看瀑布來
　　送鄧漢卿
我亦將歸者先行極羨君惟因交巳友頗覺意難分江
滿帆侵樹山髙燒入雲他年有書札彼此訪耕耘
　　徐孺子宅
今識髙眠處滄波是切鄰已知難即鹿惟有獨潛鱗草
長過荷葉藤深失樹身閒思昔微子猶自得稱仁
　　德安道中
餐餘行數步稍覺一身和蠶月人家閉春山瀑布多鶯
啼聲出樹花落片隨波前路東林近慚因捧檄過
　　徐靈暉挽詞
在生貧不害早喪何嗟吁天下黄金有人間好句無魂
應湘水去名與浪仙俱平日惟耽茗墳前種幾株
　　太平山讀書寄城中諸友
野人無别事故得坐空林黄卷還鋪日青蓮未悟心鐸
音山殿静螢影石池深不敢邀芳屣因閒儻一㝷
　　大龍湫
一派落虛空如何畫得同髙風吹作雨低日射成虹酉
域書曽說先朝路失通或言龍已去幽處别為宮
　　宿徐靈暉山舍
分坐橋邊石同歸原上村窺燈禽出樹聞語僕開門雪
後桃蔬潔更深貰酒渾極知髙卧久吾賤不能倫
　　雁蕩寶冠寺
行向石欄立清寒不可云流來橋下水半是洞中雲欲
住逢年盡因吟過夜分蕩陰當絶頂一雁未曽聞
　　贈約老
一徑入深竹數楹臨古溝更無人共住極喜客來遊白
髪長垂領新茶緑滿甌自言門外寺皆是老僧修
　　送薛子舒赴華亭船官
竹籠盛書去遥知官事聞水程春有雨海岸曉無山奥
理漸摩後清名獲養間坐曹觀􁰔木意與易相關
　　翠巖寺
石巖看不見翠色自重重春雨生松葉山風響鐵鐘碑
頑工費黒草嫩鹿添茸住院吾僧老相迎憶舊逢
　　薛氏𤓰廬
不作封侯念悠然逺世紛惟應種𤓰事猶被讀書分野
水多於地春山半是雲吾生嫌已老學圃未如君
　　送徐道暉游湘水
春盡雨霏霏春寒猶在衣人㝷香草去雁背逺峰歸瀟
水添湘濶唐碑入宋稀應知名與姓題寫遍巖扉
　　劉隱君山居
嫌在城中住全家入翠微開松通月過接竹引泉歸盧
淡頭無白詩清貌不肥必無車馬至猶掩向巖扉
　　官舍初成
為宅傍城墻先求夏日涼鑿池容衆水栽竹斷斜陽官
是三年滿身無一事忙不知何補報安坐恐難當
　　㑹景軒
此中非一景欲狀固難名江近秋陰早山多曉氣清斷
雲分樹泊飢鶴下田行别擬深更至處空看月明
　　和朱子發韻兼簡青龍諸友二首
巷南與巷北相去路無多以我常孤坐勞君數見過望
山嫌夕靄聽雨想春波稍俟晴明日相擕一醉歌
雖說京華住西湖豈不清病多妨野興貧甚損詩情挿
栁觀春意粘碑隔市聲松江幾閒客日夕聽波鳴
　　桃花寺
舊有桃花樹人呼寺故名石幽秋鷺上灘逺夜僧聞汲
井連黄葉登臺散白雲燒丹勾漏令無處不逢君
　　送蔣節推赴岳陽
君山那可上四面是層波此地風烟古前人賦咏多征
帆衝雁字官舍近漁歌況爾修真者囬仙必見過
　　大慈道
青苔生滿路人跡至應稀小寺鳴鐘晚深林透日微野
花春後發山鳥澗中飛或有相逢者多因採藥歸
　　送湯主簿
扶起堦前菊秋霖苦未休更逢千里别早白一年頭客
借程文看兒分賜服收還家有新興佳句入書郵
　　送潘景參赴利路帳幹
蜀道如天逺擕家難計程不從三峽過免聽幾猿聲戍
密野花少棧虛山雨鳴同年同寂寞此去子成名
　　水際
水際移居晚薫風綠滿汀密萍妨下釣髙柳礙觀星忙
是僧相過閒惟雨可聽㝷思非久計終憶自柴扃
　　扶欄
强起扶欄立新寒陡見侵鐘聲諸寺曉栁蔭半池陰病
久方憑艾貧深或夢金湖邊好風日孤負幾登臨
　　葛翁小閣
樹色對疎櫺横陳一片清微風楊葉下斜日竹稍明此
老無塵事雙姝亦道情客來憐素壁題句不題名
　　柳下書齋
轉曲認幽棲齋名壁上題柳遮船步水草出瓦溝泥養
靜抛書册銷閒倚杖藜誰知鳯城外宛是武陵溪
　　贈陳宗之
四圍皆古今永日坐中心門對官河水簷依綠樹陰每
留名士飲屢索老夫吟最感書燒盡時容借檢㝷
　　謝耕道犂春圖
春雨年年有良田歲歲無何因將此事須要畫為圖野
水寒初退平林綠半敷長謠謝沮溺未必子知吾
　　盧申之載酒舟中分韻得明字
閒人閒處住載酒荷髙情小舍寧容客同舟却向城㺯
花忘晝署憂榖念秋晴歸路雖無月銀河亦自明
　　千日
千日方過半何因便得還就令凡事易不及一身閒種
术憐官地登城憶自山苦吟無愛者冩在户庭間
　　贈湯巾
黄金榜内人枉刺忽相親怪得名差異吟來句極新獨
眠秋寺雨罕踏帝城塵何限髙科客因容不重身
　　訪韓中止不遇題澗上
隔澗竹扉深蒼童引客㝷雖然乖晤語猶得見園林野
蔓時妨步山蟬亦好吟石根泉數斗清冷應人心
　　龜峰寺
石路入青蓮來遊出偶然峰髙秋月射巖裂野烟穿螢
冷粘椶上僧閒坐井邊虛堂留一宿宛似雁山眠
　　貴溪夜泊寄趙昌甫
蓍草占秋動逢秋早得歸本非為事迫不欲與心違波
淨孤螢度宵涼數葉飛逺懷髙卧者微月閉松扉
　　送趙判官
三歲蓮華幕何曽仕者同開墻通野客分樹宿江鴻與
世如無味於民自有功神仙今已近不畏引帆風
　　春晚即事
一身來作吏白日算徒勞塵土侵衣重年光如鬢牢春
深禽語改溪路岸沙髙柳下垂鈎者吾今媿爾曹
　　沈洞主
案上陰符卷應逢驪母傳無言過永日不食度終年雲
覆燒丹竈花浮洗藥泉時聞有𤣥虎來禮洞門前
　　和鮑縣尉
留僧秋閣上身自伴僧閒潄齒臨寒水焚香對逺山野
禽偷果去童子借經還餘興成詩句髙題屋柱間
　　停帆
舟過稍人屋停帆去未能野梅皆是刺灘水不為氷里
數訛難準官稱俗可憎欲登巖石坐有吏復無朋
　　嚴州瀟灑亭
髙榭出禪關人家向下看千峰春隔霧數里夜聞灘偶
至因成宿前遊亦植寒州人多有詠何不見方干
　　喜徐道暉至
嗜茶身益瘦兼恐欲通仙近作詩全少閒成畫亦傳瀟
江風雪渡嶽石姓名鐫自接來消息朝朝問客船
　　小舟
小舟隨處去幽意日相親野草如荷葉輕鷗似逸人閒
思此湖水曽洗幾京塵甚欲營漁屋空處未有因
　　林逋墓下
梅花千樹白不是舊時村傾我酤來酒酹君仙去魂短
碑藤倚蔓空塜竹行根猶有歸來鶴清時欲與論
　　寄徐縣丞
自爾為官去吾扉亦返關池成逢夜雨籬壞出秋山歲
事登禾稼朝綱去草菅題書寄漳水専俟好詩還
　　示五峰僧
峰形如掌翠相環頭白山僧引客看積葉壞來泥徑滑
斜陽移去石橋寒近聞瀑布㝷還逺易得菖蒲採極難
問我一峰於此住與師相聚願辭官
　　答徐靈囦
弊廬補葺雖勞力且得幽閒住此身舊友誤稱吟筆長
諸親爭笑罷官貧近簷竹密妨巢雀當戸花疎見路人
所慮久晴田事廢今聞髙下雨皆勻
　　寄徐丞
病不窺園經一月更無人跡損青苔池禽引子銜魚去
野蔓開花上竹來亦欲鬢毛休似雪爭如丹永只為灰
秋風昨夜吹寒雨有夢南遊到海迴
　　送奭上人抄化
冒寒獨向何方去為建靈山閣未能詩卷帶呈看疏客
藥爐留借共房僧夕陽岸上行枯葉瀑布巖前聽折氷
事到有緣隨處應囘來金碧入雲層
　　陳待制湖樓
何處飛來縹緲中人間惟有畫圖同兩層簾幕垂無地
一片笙簫起半空岩竹倒添秋水碧渚蓮平接夕陽紅
遊人未達䝉莊㫖虛倚欄干面面通
　　送翁巻入山
已送山民歸舊廬子今復去我何如漸成老大難為别
早占清閒未是疎小雨半畦春種藥寒燈一盞夜修書
有人來問陶貞白說與華陽何處居
　　呈蔣薛二友
中夜清寒入緼袍一杯山茗當香醪鳥飛竹葉霜初下
人立梅花月正髙無慾自然心似水有營何止事如毛
春來擬約蕭閒伴重上天台看海濤
　　萬年寺
萬年山木有千年石路陰深到繚垣幾片閒雲誰是主
一條流水不知源土栽芍藥尤勝术僧說獼猴極畏猿
夜半空堂諸境寂微聞鐘梵亦成喧
　　暮春書懷寄翁十
帝里逢春雨不乾纔晴數日又春還桐花半落官河水
榆葉全遮客舎山未悔闊疎令事去最憐乏絶壞身閒
菖蒲九節今堪采思爾逍遥澗谷間
　　移居謝友人見過
賃得民居亦自清病身於此寄飄零筍從壞砌磚中出
山在鄰家樹上青有井極甘便試茗無花可挿任空缾
巷南巷北相知少感爾詩人逺扣扃
　　和人韻贈北山僧
又得相逢閒寺裏凡人多笑太無營誰知見事心先懶
未說㝷幽足已輕二月春風添樹色一山夜雨失泉聲
謝師更作重眠約來往云消兩日晴
　　再遊北山和韻
或行或坐水邊亭處處春風户不扄飛絮伴人衰鬢白
逺山學我道衣青迢遥更入烟霏去髣髴如曽夢寐經
恐是前生林處下晚年不飲至今醒
　　多景樓晚望
落日䦨干與雁平往來疑有舊英靈潮生海口微茫白
麥秀淮南迤邐青逺賈泊舟趨地利老僧指甕說州形
殘風忽送吹營角聲引邊愁不可聽
　　姑蘇臺作
何人可與話登臨徙倚危䦨日又沈千古蒼茫青史夢
一年迢遞故鄉心天無雨雪梅花早地有波濤雁影深
為是夫差舊臺榭愁來不敢越人吟
　　病起
身如瘦鶴已伶俜一卧兼旬更有零朝客偶知親送藥
野僧相保密持經力微尚覺衣裳重才退難徼筆硯靈
惟有愛花心未足遍分黄菊挿空缾
　　簡孫正字
空齋兀兀難消日況入中年睡亦疎洗釡煮蔬留客飯
卷簾移菊看人鉏秋衣因病全更衲曉髮迎寒半脫梳
多謝貴交芸閣裏許令隨意借官書
　　借居湖上
出仕歸來貧似舊借園偶近畫橋居縱觀不用春擕酒
清坐何妨夜讀書港小只通閒客到樹低多礙故人車
向時城裏緣塵土久欲湖邊住歲餘
　　贈鄧漢卿
單獨一身長不定亦無書卷得相隨忙過人世當閒日
老遇朝廷用少時衝雪自言行路苦看松長恨買山遲
蕭蕭白髮寒燈下寫就詩篇欲寄誰
　　孤山寒食
二月芳菲在水邊旅人消困亦隨緣晴舒蝶翅初匀粉
雨壓楊花未放綿有句自題閒處壁無錢難買貴時船
最憐隱者髙眠地日日春風是筦絃
　　寄茅山温尊師
幾度題詩寄入山不知何處得書看莓苔石上秋吟苦
星斗壇中夜拜寒鶴改新名呼未至碑逢斷刻打應難
憶師每欲㝷師去芝术栽成自可飡
　　會宿再送子野
又承水部到貧家一度分擕髩易華自說印書春可寄
獨慚缺酒夜難賒眠遲古鼎銷殘火吟苦寒缸落細花
羸病不能親送别夢魂先立渡頭沙
　　京華病後
久在京華損道心故人誰與念升沈春樓卧病燕相伴
湖寺題詩僧為吟三月不逢家信至一莖新有髩絲侵
早知諌獵非時節只在山中自養金
　　過弋陽
三月三番過弋陽吾生辛苦莫思量磨圓灘石幾年浪
丹盡江楓昨夜霜已算中途當度臈更憐扺舍未為鄉
髙眠舊有山中約只欠青騾道士方
　　題方興化塋舎
晴簷方聽夜淋浪晚送儒臣别建章但欲有言扶國是
不嫌無計作身防輕舟過處猿頻斷舊宅開時菊正黄
心事對牀應細語得歸如此亦何妨
　　數日
數日秋風欺病夫盡吹黄葉下庭蕪林疎放得遥山出
又被雲遮一半無
　　玉清夜歸
巖前未有桂花開觀裏閒㝷道士來微雨過時松路黒
野螢飛出照青苔
　　池上
朝來行藥向清池池上秋深病不知一樹木犀供夜雨
清香移在菊花枝
　　題四聖觀道士詩卷
一觀桃花紅似錦兩堤楊柳綠於雲遊人只是遊晴晝
烟雨朝昏盡屬君
　　再過吳公
江邊無處覓天隨又趂斜陽過渺瀰逺愛柳林霜後色
一如春至欲黄時
　　約客
黄梅時節家家雨青草池塘處處蛙有約不來過夜半
閒敲碁子落燈花
　
　
　
　
　
　
　
　
　
　
　
　
　
　
　
　宋詩鈔卷八十四
欽定四庫全書
　宋詩鈔卷八十五
　　　　　　　　　内閣中書舍人吳之振編
　翁卷葦碧軒詩鈔
　翁卷字靈舒永嘉四靈之一蓋四人因卷字靈舒故
　遂亦以道暉為靈暉文淵為靈淵紫芝為靈秀云
　　思逺客
涉夏思已深感秋念愈迫思念皆為誰為彼逺行客客
行曷辰休悵望朝復夕出門虛有待命駕焉所適邈邈
阻前歡悠悠抱今戚中庭一株橘嘉實轉金碧爰意花
開時花邊語離析惜此不忍餐留之候君摘擬君君未
來囘腸更如拆何當乘夢時儻遂徽容覿
　　送劉幾道
束髮同執經交分人莫如我愚百無成蹭蹬空林居君
文最奇崫二十魁薦書青衫何太晩警捕殊區區是月
蟬始鳴秀色連郊墟俶装趨海邑指期當憩車老大戀
親友暫别猶欷歔況此一分手歸期三載餘積雨山川
晦新晴氛霧除殷勤送客吟撡執行子裾願言乘髙風
矯翮凌大虛
　　山中採藥
巖崖產靈藥等閒人顧稀採掇獲所願躋登倦忘歸沃
葉帶露滋深根涵土肌妍光媚幽笈芳氣盈我衣濯以
清澗泉曝之太陽暉製治擬如法服食從所宜除疴養
天和仙方豈吾欺協彼古修意庶用延將衰將衰儻得
延萬事焉足為
　　酬友人
常憂别時數每苦歡事疎矧兹同心人契濶三月餘昨
日擕瘦藤往訪林間廬差池不一見出門恨何如今晨
蒼僮來贈言委璠璵吟玩弗忍釋絢彩揺衿裾子有供
世才胡為未展舒我無資身策合守貧賤居積疴困疲
薾焉得愁悶除慇勤荷久要尚肯念到予南枝早梅白
古澗寒流虛明當復相㝷行游帶琴書嚼花飲芳泉哦
詩更躊躇
　　白紵詞
翩翩長袖光閃銀綉羅帳密流香塵歌分四時舞一色
淥觴傳處馳金輪急竹繁絲互催逼吳娘嬌濃玉無力
呵星喚月留夜長十二圍屏暖山色
　　送陳郎中知嚴州
頻年經虎害人望使君來地重分旄節州清管釣臺涼
天星象動吉日印符開帝擢平津策曽知有用才
　　寄趙靈秀
千山落葉深髙樹不藏禽游子在何處故人勞此心閒
燈妨逺夢寒雨亂愁吟僧奭曽相約花時共一㝷
　　送人赴沅州任
舊貢包茅地中存古意長去程逢嶽雪上事帶春陽霧
結硃砂氣波流白芷香大夫祠寂寞煩與奠椒漿
　　悼雪庵禪師
悟了無生妙歸空若故鄉竹房三尺像石榻一爐香壞
衲猶懸樹新松忽過牆僧中留不得幾日為凄凉
　　寄沈洞主
想當清夜醮帶月叩仙鐘指上雷霆訣庵前虎豹蹤藥
收陽地草薪採故枝松擬即尋師去茅峰疊幾重
　　晚秋送徐璣赴龍溪丞因過泉南舊里
卷中風雅句名匠亦難如逺邑親微禄他鄉過舊廬程
途多見菊行李半擔書未信文明代無人薦子虛
　　即事言懷
賦得拙疎性合令蹤跡賒相親惟野客所論是詩家聽
雨眠僧屋看雲立釣槎秋來有新句多半為黄花
　　寄逺人
秋氣日淒清秋衣紉未成在家猶不樂行路若為情幾
處好(一作/看)山色暮天羣(一作/聞)雁聲分明相憶夢夜夜出
江城
　　太平山讀書奉寄城間諸友
寥寥鐘磬音永日在空林多見僧家事深便静者心虛
庭雲片泊側徑石根侵(一作幽泉來鷺/浴積翠隔蟬吟)此去城間逺君
應懶出㝷
　　冬日過道上人舊房
已知超衆相假質任成灰房是他僧住門無舊客來氷
乾半池水花落一根梅猶自疑行脚何年見却囘
　　送趙紫芝為江東從事
非惟篇翰奇吏道更深知山水六朝地登臨三考時泥
沙多舊物風日少全碑正屬黄花發愁聞有别離
　　春日和劉明逺
不奈滴簷聲風囘昨夜晴一堦春草碧幾片落花輕知
分貧堪樂無營夢亦清看君話幽隱如我願逃名
　　送薛子舒赴華亭船官
君到雲間日應分二陸名縣圖山色少井味海潮并剡
局三年印春風半月程野人因買鶴曽向此中行
　　送包釋可撫機
州帶福星明君今去指程亂山秋雨後一路野蟬鳴時
静軍書少人閒官況清歸來話風土盡識荔枝名
　　送趙嗣勲
休思孤嶼峰且往看吳中一片太湖色逺涵秋氣空藕
塘南北棹蘆港去來鴻入幕多僚屬惟君事不同
　　過太湖
水跨三州地蘇州水最多昔年僧為說今日自經過亡
國豈無恨漁人休更歌洞庭山一抹翠靄白雲和
　　信州草衣寺
簷多山鳥啼山外玉為溪林樹若又長塔峰應更低數
僧歸似客一佛壞成泥宴坐當時事廊碑具刻題
　　宿鄔子寨下
已謁龍君廟明朝早過湖傍沙船盡泊經火地多枯秋
至昏星易空長楚月孤蕭條村戍内更㸃有如無
　　同趙靈芝杜子野遊豫章總持寺
蒲寺是秋風吹開黄菊叢重林無日到此地若山中罷
磬孤僧出看碑兩客同相傳化龍事神怪理難通
　　酧杜子野
千葩開欲休獨客思悠悠江水能相隔春風不共遊數
篇詩未答一幅信重收多少懷君意鶯聲髙樹頭
　　贈張亦
興兵又罷兵策士耻無名閒見秋風起猶生萬里情借
窓臨水歇沽酒對花傾示我新詩卷如編衆玉成
　　寄葛天民
常日已清癯那兼疾未除傳來五字好吟了半年餘鐵
柱仙人觀梅花處士廬江湖正相隔歲晚更愁予
　　曉對
獨對曉來晴天寒景物清梅花分地落井氣隔簾生曽
是吟招隱何時遂耦耕蕭疎頭上髮已白二三莖
　　暮春病歸
朝朝風景添吾病亦開簾洗藥花前曬傳方壁上黏力
微還省語身老更看髯昨日林僧至茶杯始一拈
　　送徐靈囦永州司理
君向零陵日分擕又雪天地遥行幾郡官小度三年蘭
芷芳條潔瀟湘翠色連從來苦吟思歸賦若多篇
　　中秋步月
幽興苦相引水邊行復行不知今夜月曽動幾人情光
逼流螢斷寒侵宿鳥驚欲歸猶未忍清露滴三更
　　寄永州徐三掾曹
聞說居官處千峯近九疑合流皆楚水髙石半唐碑香
草寒猶緑清猿夜更悲其中多隱者君去得逢誰
　　書隱者所居
百事已無機空林不掩扉蜂沾朝露出鶴帶晚雲歸石
老苔為貌松寒薜作衣山翁與漁父相過轉依依
　　送奭公抄化
一錫出林去風霜前路寒自言緣事了方得此身安飄
葉隨禪步饑禽傍野餐舊房惟有佛開着任人看
　　能仁寺
芙蓉峰入天寺與此峰連得見是冬月要來從昔年寒
潭盛塔影古木帶厨煙偶值髙僧出禪牀坐黙然
　　贈東菴約公
問今年八十退院久清閒白雪髭慵剃青松户早關取
泉來煮茗與客話遊山弟子何僧是緇衣多往還
　　石門菴
山到極深處石門為地名嵐蒸空寺壞雪壓小庵清果
落羣猿拾林昏一虎行山僧何所得髙坐若無情
　　寶冠寺
山多猿鳥羣永日絶囂氛一澗水流出幾房僧共聞拄
笻黏落葉拂石動寒雲誰昔來營此㝷碑看記文
　　寄山友徐靈暉
若非殊俗好那肎愛幽居深徑無來客空山自讀書樹
蟬經雨少門栁望秋疎相憶何時去閒園共爾鉏
　　陳西老母氏挽詞
八十餘年壽孀居備苦辛成家無别物有子作詩人逺
客移書吊新墳得佛鄰秋堂挂遺像癯若在時身
　　哭徐山民
已是窮侵骨何期早喪身分明上天意磨折苦吟人花
色連晴晝鶯聲在近鄰誰憐三尺像猶帶瘦精神
　　秋日閒居呈趙端行
閒居觀物化幾葉又飛東清氣全歸月寒聲半是風病
多憐骨瘦吟苦笑身窮折得鄰家菊還思靖節翁
　　送姚主簿歸龍溪
三考今批足應無愧此心只將零月俸買得一張琴歸
處路遊逺到時冬必深邑丞詩極好閒暇可相㝷
　　送蔣德瞻節推
八百里重湖長涵太古波君山雲出少夢澤雨來多才
子今方去名樓必屢過楚辭休要學易得怨傷和
　　贈滕處士
識君戎馬際今又十年餘環海纔安息先生便隱居清
風三畝宅白日一牀書長是閒門揜鄰僧亦不如
　　送趙明叔明府
隨行惟一琴前路足幽㝷今夜維舟處何村隔樹林鴻
聲秋浦冷雨氣海山深若問三年政知君盡此心
　　初晴道中
初晴殘濕在衆樹碧光鮮幽鷺窺泉立閒童跨犢眠依
山知有寺過水恨無船石路是誰作姓名巖上鐫
　　福州黄蘗寺
天下兩黄蘗此中山是真碑看前代刻僧值故鄉人一
宿禪房雨經時客路塵將行更瞻禮十二祖師身
　　處州蒼嶺
步步躡飛雲初疑夢裏身村雞數聲逺山舍幾家鄰不
雨溪長急非春樹亦新自從開此嶺便有客行人
　　題武義趙提幹林亭
武陵諸勝狀如列在簷前一部樓臺日數村桑柘煙鳥
啼春滿谷秧綠水平田中有漁樵影吾詩詠不全
　　即事
省飲不成醉牢愁將奈何晚煙雲半雜春雪雨相和巷
濕人行少空寒雁呌多凭䦨思無極懷古漫悲歌
　　贈鮑居士
日日湖波畔羣鷗相共閒全家皆好佛獨坐或看山曬
藥嫌雲在留僧帶月還有時乘小艇忽入到城間
　　哭徐璣
前時官上歸感愴失靈暉不料三年後俱隨萬化非塔
峰長入座池色自臨扉無復乘閒屐觀碁訪衲衣
　　贈孫季蕃
立談飛絮中相遇在吳宮以我為生拙憐君失計同醉
酣花落月吟苦竹揺風自作廬山記幽奇欲遍窮
　　周南仲挽詞
志以古人期今人焉得知學非無用處命自不逢時華
省官如夢閒居謗亦隨喪君於此日師友最相悲
　　寄張直翁
若向筠州去惟消一日寬又無他事阻自欲訪君難露
下秋山潔鴻飛楚水寒近詩凡幾首専待寫來看
　　贈劉髙士
靈境康廬上師曽此處家今游在京國誰為管煙霞覓
句行逢鶴持經坐對花笑予非酒户相勸滿甌茶
　　送劉成道
客中仍送客羸病若為心沿路萬千景費君多少吟出
門梅雨滑浮棹浙河深莫放旅愁起聞蟬思舊林
　　舟行寄趙端行
離亭一分手便逐釣船行雖是暫相别那能忘此情花
飛春已老雲散晚方晴詩句空吟得無人可共評
　　送人遊天台
暫遊行李少幾日到天台船帶落潮發月從前浦來花
源香不斷藥地綠成堆莫學他劉阮經年忘却囘
　　送徐評事赴省試
早年通去後已是立朝身更道明經好須為擢第人馬
寒村驛暮燈暖帝城春花氣多時節髙門有賀賔
　　友人林居
花石與林廬皆非俗者居鋪沙為徑軟因竹夾籬疎留
客同家食敎兒誦古書常言治生意只欲似樵漁
　　京口即事
長江當下流鐵甕此為州前代多名迹閒人欲遍游夕
陽波上寺明月戍邊樓一曲漁家笛生予無限愁
　　贈熊錬師
松邊自揜扉賣藥罷方歸敎客認仙草笑人求紫衣惜
琴眠處放玩易語時稀見說沅砂賤閒身去欲飛
　　宿寺
一宿此禪宮身同落髪翁深窓難得月老屋易生風燈
冷紗灮淡香殘印篆空獨憐吟思苦妨却夢西東
　　留别吳中諸士友
羈遊雖不閒幽思亦相關今日經行處他宵夢寐間松
江雲在水茂苑樹成山況復多吟客令人懶欲還
　　南澗㝷韓仲止不遇
樹樹有佳色山蟬不住吟掬來南澗水清若主人心屋
上雲飛冷籬根蘚積深留詩在巖壁明日更相㝷
　　秋居寄西里君
每日看山山上立滿山風日又秋來貧家歲計惟收菊
幽徑時常不掃苔新得酒方思欲試舊存吟軸見還開
涼天在處清如水能賦慙無宋玉才
　　鮑使君閒居
吟樓影在湖波上吟景長從望處生叠石擬成幽嶂色
種松移得逺灘聲多諳藥品曽因病却着荷衣欲避名
聞說近來心更静案頭惟有一琴横
　　山中
山中凡事幸相宜第一紅塵免上衣㝷藥每同丹客去
拾薪多趂牧兒歸鳴泉漱石寒蒲潔宿霧蒸泥早蕨肥
不奈隣峰學禪伴時時來此叩巖扉
　　行藥作
病倦令人懶欲吟偶因行藥過墻陰煙生園柳暮鴉集
水涸池塘秋草侵有口不須談世事無機惟合卧山林
西風颯颯吹毛骨且看滿園花似金
　　寓南昌僧舍
突兀禪宮何代餘閒同衲客聽鐘魚身如野鶴栖無定
愁似頑藤挽不除舊隱定多新長竹逺交全乏近來書
爐香碗茗晴窓下數軸楞伽屢展舒
　　留别南昌諸友
衰顏怕被青銅見病骨堪同瘦鶴羣出久併荒幽徑菊
未歸長憶滿山雲春風豈識吟人恨夜雨頻於客舍聞
萬栁百花好時節别君愁緒亂紛紛
　　送陳嘉父為彭澤主簿
昔時陶令彈琴縣今日君為主簿官地勝不嫌清俸薄
政公還得衆人歡江分九派潮常到嶽沓千峰夏亦寒
閑客欲遊遊未得畫成圖軸乞予看
　　次韻葛天民
接得詩來勝接書意君情思豁然舒却看城裏誰家竹
又鎖湖邊舊住廬曽有退之憐賈島豈無得意薦相如
欲知别後予蹤跡只向此間閒釣魚
　　贈陳管轄
一拂清風一袖雲紫陽容貌鶴精神詩因道進言辭别
丹得師傳火候真廬嶽峰前吟瀑布混儀圖上禮星辰
我來暫作閒人歇多謝仙翁相訪頻
　　寄筠州張録事
每到友朋相會地未嘗一日不思君小詩曽托鄉僧寄
善政因逢故客聞山上仙蹤丹鼎在郭邊溪色布橋分
公餘若起吟遊興游處多應見白雲
　　次徐靈淵韻贈趙靈秀
一軸黄庭看不厭詩囊茶器每隨身三年在任同仙隱
一日還家只舊貧種得溪蒲生似髮敎成野鶴舞如人
出門便是登山路更要遥山翠色勻
　　西風
一處西風一處愁又逢鳴雁在滄州芙蓉不分秋蕭索
鬭拆繁紅滿樹頭
　　雁池作
包家門外柳垂垂揺蕩春風滿雁池為是城中最佳處
每經過此立多時
　　馮公嶺
亂峰千叠拂雲霓輻合坑崖立似梯曽向栝州州裏望
衆山却是此山低
　　東陽路傍蠶婦
兩鬢樵風一面塵採桑桑上露沾身相逢却道空辛苦
抽得絲來還别人
　　山雨
一夜滿林星月白亦無雲氣亦無雷平明忽見溪流急
知是他山落雨來
　　寄山人徐靈暉
只隔煙霞數里間本期還往共幽閒寧知逸羽飛相背
我入山來君出山
　　還家夜同趙端行分韻賦
莫怪繁霜滿髩侵半年長路幾關心還家㸃檢家中物
依舊清風在竹林
　　觀落花
纔看艷蕾破春晴又見飛花㸃㸃輕縱是閒花自開落
東風畢竟亦無情
　　寄張季思
荆吳中隔萬山遙那得相逢話寂寥長憶梅花好時節
訪君船泊古楓橋
　　題東池
一池寒水緑粼粼池上初梅白未勻誰念酒旗飛颭處
唐朝曽住作詩人
　　秋懷
不管秋天陰復晴秋懷何處不凄清江城幾夜無佳月
亦有新詩對雨成
　　野望
一天秋色冷晴灣無數峯巒逺近間閒上山來看野水
忽於水底見青山
　　南塘即事
半川寒日滿村煙紅樹青林古岸邊漁子不知何處去
渚禽飛落抝罾船
　　鄉村四月
綠遍山原白滿川子規聲裏雨如煙鄉村四月閒人少
纔了蠶桑又挿田
　　悼舊呈趙紫芝
憶向城南共說詩山民與我定相隨如今獨來還獨往
此恨除君人不知
　
　
　
　
　
　宋詩鈔卷八十五
欽定四庫全書
　宋詩鈔卷八十六
　　　　　　　　　内閣中書舍人吳之振編
　徐照芳蘭軒詩鈔
　徐照字道暉永嘉人自號山民有詩數百斵思尤奇
　皆横絶歘起氷懸雪跨使讀者變踔憀慄肎首吟嘆
　不自巳然無異語皆人所知也人不能道爾嘉定四
　年卒
　　自君之出矣三首
自君之出矣心魂逺相隨拆破唐人絹經經是雙絲
自君之出矣玉琴生塵垢蓮子種成荷曷時可成藕
自君之出矣懶粧眉黛濃愁心如屋漏㸃㸃不移蹤
　　春日曲
中婦掃蠶蟻挈籃桑葉間小姑摘新茶日斜下前山
　　莫愁曲
莫愁石城住今來無莫愁只重石城水曽汎莫愁舟
　　三峽吟
山水七百里上有青楓林啼猿不自愁愁落行人心
　　蝗飛髙
戰士屍上蟲蟲老生翅翼目怒體甲硬豈非怨氣激櫛
櫛北方來横遮遍天黒戍婦聞我言色變氣咽逆良人
進戰死屍骸委砂礫昨夜魂夢歸白騎曉無迹因知天
中蝗乃是屍上物仰面久迎視低頭淚雙滴呼兒勿殺
害解繫從所適蝗乎若有知飛入妾心臆
　　妾薄命
初與君相知便欲肺腸傾只擬君肺腸與妾相似生徘
徊幾言笑始悟非真情妾情不可收悔思淚盈盈
　　廢居行
北風蕭蕭邊馬鳴邊人走盡空户庭黄金埋藏禾米棄
路上逐日長飢行子西父南弗相守仰面看日啼無聲
生身不合屬中土自昔無時無戰爭家桑椹熟生野蛾
狂跳席箕田成坡一路幾州盡荒廢處處戰骨平草多
傳報將軍收塞土取得山河奉明主殘生只願還本鄉
難保後裔無兵禍
　　促促詞
促促復促促東家歡欲歌西家悲欲哭丈夫力耕長忍
飢老婦勤織長無衣東家鋪君不出戸父為節級兒抄
簿一年兩度請官衣每月請米一石五小兒作軍送文
字一旬一輪怨辛苦
　　征婦思
年半為郎婦郎去戍采石又云戍濠梁不得真消息半
年無信歸獨自守羅幃西風吹妾寒倩誰寄郎衣姑老
子在腹憶郎損心目願郎征戰早有功生子有蔭姑有
封
　　青鳩詞
勞勞復勞勞生人半行客今人行古道古道有行役相
逢莫等閒相離易疎隔殷勤紅杏花徹宵對芳席明年
花開人東西青鳩食花舊處啼
　　何所歸
笭箵下後灣□□下前浦遊鱗棲身更何所
　　栁葉詞
嫩葉吹風不自持淺黄微緑映清池玉人未識分離恨
折向堂前學畫眉
　　越魚吟
越魚生水中専食水上禽禽又安知魚魚自生機心越
魚早來人釣得人却放之反不食
　　分題得漁村晚照
漁師得魚繞溪賣小船横繫柴門外出門老嫗喚雞犬
收斂蓑衣屋頭曬賣魚得酒又得錢歸來醉倒地上眠
小兒啾啾問煑米白鷗飛去蘆花烟
　　宿翁靈舒幽居期趙紫芝不至
江城過一宿秋氣入霄濃蛩響移砧石螢光出瓦松月
遲將近曉角盡即聞鐘人起行庭際思君恨幾重
　　贈江心寺欽上人
客至啓幽户筍鞋行曲廊潮侵坐禪石雨潤讀經香古
硯傳人逺新篁過塔長城中如火熱此地獨清涼
　　白下
白下嚴州近﨑嶇昔未經年豐山米賤溪涸石苔腥一
月無新句千岑役瘦形人家今畏虎未晚戸先扄
　　贈劉明逺
一生嫌世俗不向市中居既是未攀桂却堪同釣魚疾
除禪老藥詩答野人書又說成丹鼎吾生愧不如
　　送塵老入廣化米開田
行李衝氷雪塗程半是船去從人乞米歸要海成田遇
景因開畫思茶亦掬泉好風名舶䑲相候立江邊
　　送朱嚴伯
好别無愁思風霜一歲殘去因貧事迫歸有暮年安逺
水維舟晚青山遶舎寒有誰憐静者得句不同看
　　途中
隻影微陽外青山自鬱盤未經千里逺欲寄一書難堠
碣苔侵字魚塘水過欄西風吹樹葉不問客衣單
　　還舊山作
雲駮天初霽擕兒下短篷數莖歸鬢白一袖俗塵空日
子差潮候秋容在蓼叢江神應念我平穩不生風
　　宿寺
古殿清燈冷虚廊葉掃風揜關人迹外得句佛香中鶴
睡應無夢僧談必悟空坐驚窓欲曉片月在林東
　　題江心寺
兩寺今為一僧多外國人流來天際水截斷世間塵鴉
宿腥林徑龍歸損塔輪却疑成片石坐對謝公身
　　題羅隱故居
片水静無塵青山是四鄰上天如有意此地着詩人吟
得物俱盡罰令生世貧因来尋古跡只見石為麟
　　題桃花夫人廟
一樹桃花發桃花即是君空祠臨野水何處覓行雲事
迹樵人說爐香過客焚雨添碑上蘚難讀古詩文
　　送李偉歸黄山
心知無白髮長帶一琴行幾路到君屋數峰當郡城妻
兒貧自樂丹藥歲燒成未必聖明代終令隠姓名
　　懷如順上人
西湖湖上寺一别二三年舊住房長閉新栽樹已圓空
多相憶夢不得寄來篇喜見鄰僧説歸期是臘前
　　訪觀公不遇
卧犬聞人出門當青櫟林固知多不在自願欲相尋宵
短餘香印鄰疎出磬音昨來曽寄茗應念苦吟心
　　哭居塵禪師
今朝聞實信一隻海船遥此世永相隔何僧可與交茶
從秋後盡門絶月中敲昨夜山家夢親曽到石橋
　　衰桞
風吹無一葉不復翠成窠枝脆經霜氣根空入水波寒
栖江鷺早暗出野螢多廢苑荒堤外人嗟舊迹過
　　鷺鷥
一㸃白如雪頂黏絲數莖沙邉行有迹空外過無聲高
柳巣方穏危灘立不驚每看閒意思漁父是前生
　　登歙山寺
石徑半欹傾山頭路始平步因花樹息吟忘寺僧迎一
面門無水東隅路入京青峰三十六霜曉見分明
　　山中即事
着屐上崔嵬呼兒注瓦杯千岑經雨後一雁帯秋來野
艇乘湖發山園逐主開餘生落樵牧門巷少塵埃
　　題道上人房老梅
香有竹風知無塵雜野姿為憐新白髮重記舊題詩蘚
帶龍鱗剝蜂沾蠧屑垂不來三十載半樹是孫枝
　　石門瀑布
一派從天下曽經李白看千年流不盡六月地長寒灑
木跳微沫衝崖作怒湍人言深碧處常有老龍盤
　　宿永康
路有三千里春容若未濃淺塘飢鷺下晴靄市煙衝孤
望生遥思頻過記昔蹤宿程知近縣聞打法燈鐘
　　題衢州石壁寺
岸石横生脈平林一里溪衆船寒渡集高寺逺山齊殘
磬吹風斷眠禽壓竹低自嫌昏黒至難認壁間題
　　題信州趙昌甫林居
譜接江西派聲名過浙間棄官從早歲買屋向深山文
集通僧借漁舟載鶴還待予歸舊里又得到紫關
　　路逢楊嘉猷赴官嚴州
詩合誠齋意難將片石鐫相逢因在道惜别未移船野
步僧同坐宵吟吏廢眠思君還有夢前到釣臺邉
　　過鄱陽湖
港中分十字蜀廣亦通連四望疑無地孤舟若在天龍
尊收巨浪鷗小沒蒼煙未渡皆驚畏吾今已帖然
　　題薌林
秖為登山逺當門叠石為人來嗟故迹景勝入名詩立
鶴高過檻欹花半在池百年庭際木新長挂冠枝
　　宿吉州永慶寺
古邑溪邉寺吟人愛寂寥少僧齋室廢乞食釣鄉遥鐘
韻含霜氣樓簷近斗杓漢時銅鑄佛瞻禮到今朝
　　題浯溪
知是漫郎宅舟中聞寺鐘小溪通正港高石壓羣峰緑
木成春䕃荒臺見古蹤唐碑三十本獨免野苔封
　　永州書懷
嗜茶疑是病羸瘦見詩形天斷征鴻過汀多香草青興
高貧不覺身逺事皆經歸路當遊嶽僧言極可聽
　　湖中别鄧該
隔水鷓鴣鳴一汀香草生自怜為客乆誰忍送君行後
㑹期何日歸途喜乍晴它春科甲上必欲見題名
　　筠州送趙院判歸九江
相逢今半月夜雨厭同聞逺地長為客還家極羡君詩
低勞盡冩茶美許重分一馬衝寒去廬峰正雪雲
　　移家鴈池
不向山中住城中住此身家貧兒廢學寺近佛為鄰雪
長官河水鴻驚釣渚春夜來遊嶽夢重見日東人
　　懷趙紫芝
一别一百日無書直至今㡬囘成夜夢獨自廢秋吟小
雪衣猶綌荒年米似金知音人亦有誰若爾知心
　　送奭上人化緣
専志事皆成期師此一行閣盛靈佛像碑載施人名江
潤風催渡村深雪廢程暫勞曽共説終可送閒情
　　白石巖
一石入遥天千峰叠在前人行不到處仙去未多年竇
暗雲生像簷斜日照泉皇朝宣賜物弟子尚能傳
　　題薛景石𤓰廬
何地有𤓰廬平湖四畝餘自鋤畦上草不放手中書人
逺來求字童閒去釣魚山民山上住却羡水邊居
　　夀昌道中
碣字芙蓉驛喜行行不難路侵滄海過人得異山看圓
石蠔黏滿平途鷺立寒一遊期一月囘日必冬殘
　　龍湫瀑布
飛下數千尺全然無定形電横天日射龍出石雲腥壯
勢春曽看寒聲佛共聽昔人云此水洗目最能靈
　　靈峰
我來無一語閒認昔遊蹤誰種路旁樹却遮山上峰潭
乾沉石露人立去禽衝樵説仙橋險因思在上封
　　石門庵
庵是何年作其中住一僧蒼崖從古險白日少人登衆
物清相映吾生隱未能夜來新過虎抓折樹根藤
　　題夏景清湘中閣
湘中山與水自古有人云此是曽遊地今來盡屬君殘
風吹岸草空廟入江雲却憶還鄉夢清猿半夜聞
　　題翁卷山居二首
十年前有約今却在城居羡爾能擕子深山自結廬引
泉移岸石栽藥就園蔬見説高林外樵人聽讀書
空山無一人君此寄閒身水上花來逺風中葉動頻蟲
行黏壁字茶煮落巣薪若有高人至何妨不裹巾
　　病中作
一行三步歇屋漏坐頻移妻欲蔵茶鼎僧能施藥資鄰
園梅發盡河岸草生遲天解怜貧病難令不作詩
　　未迴車
山川匪遥逺行人未迴車欲語昨宵夢忽接今朝書啼
鳥在屋上緑草生庭除仰看日月光照知子衿裾
　　謝徐璣恵茶
建山惟上貢采擷極艱辛不擬分奇品遥將寄野人角
開秋月滿香入井泉新静室無來客碑黏陸羽真
　　中夕
中夕獨依依閒行未掩扉水邉山出月松上雨沾衣棹
響初如近螢光漸欲稀不甘塵内事長與此心違
　　題丁少瞻林園
州分低嶺外來向此園行路改初栽樹堂成未有名藥
苖如草長巖溜入池青欲識懷君意時聞鶴一鳴
　　訪僧居
客至無他事房門不厭敲好山元帶郭損屋旋鋪茅静
砌生靈藥高林出逺郊水禽多不見春暖漸營巣
　　永州寄翁靈舒
古郡百蠻邉蒼梧九㸃烟去家疑萬里歸計在明年風
順眠聽角樓高望見船筠州當半道長得秀詩篇
　　能仁寺
寺置有碑傳觀音巖石前殿高燈㷔短山合磬聲圓牕
静吹寒雪春鳴落夜泉清遊人豈識謂不似秋天
　　題李商叟半村壁
一徑蒼苔合連年不出門風高松有韻溪滿石無㾗不
自知名重令人覺道尊更憂徴詔至移室向深村
　　詶翁常之
半掩柴門一徑深山中免見俗塵侵愁因有酒春生面
老不饒貧雪滿簮舊井逺通幽谷水翠(缺/)　　小窓隂
扁舟莫負林間約好把清詩慰此心
　　贈從善上人
骨氣清泠無片塵即應僧可是前身詩因圓解堪呈佛
碁與禪通可悟人掃地就涼松日少煑茶消困石泉新
不能來往城中寺去買青山約我鄰
　　山中寄翁卷
忽看春至復春還門外烟雲沒野山吟有好懷忘瘦苦
貧多難事壞清閒桞花未散色全緑杜宇乍啼聲更蠻
聞到掃松溪雨後夢隨溪雨到巖關
　　送塵老歸舊房
數間茅屋殘山外片石崚嶒樹影交給假兩旬秋易盡
相尋一舍路非遥盆栽怪木緣能畫池畜珍魚不入庖
聞道水松三百步夢隨流水到溪橋
　　㑹飲鮑使君池亭
案上一琴書數卷不湏此處有笙歌厭居城市觀天小
喜到君家見月多葉滿地飛隨步履鶴於人熟聽吟哦
明朝也向山中去手把松枝養太和
　　宿翁卷書齋
一山秋色同誰看又復相尋出郭來隣竹種成高礙月
井泉汲少近生苔忽驚寒事砧初動不辨晴光户盡開
君愛苦吟吾喜聽世人誰肎重清才
　　同劉孝若野步
杖履相從步野田坐臨堦戺和詩篇要看隔水人家菊
試借繫門漁父船且緩歸舟知有月不生酒興為無錢
寒來莫問家中事纔得身閒即是仙
　　詶贈徐璣
毎到齋門敲始應池禽雙戲動清波愛閒却道無官好
住僻如嫌有客多字學晉碑終日寫詩成唐體要人磨
山民百事今全懶秖合煙江着短莎
　　高山寺晚望
石路近門方不險刺桐疎處見僧歸小波重叠無平屋
四月隂寒尚裌衣山到道州高莫比水分湘口緑相圍
暮雲不隔東南望一片遥兼白鳥飛
　　題趙運管吟篷
飛塵難到碧波中波上烟雲盡不同吟斷不知驚鷺起
汀花一半在船篷
　　舟上
小船停槳逐潮還四五人家住一灣貪看曉光侵月色
不知雲氣失前山
　　聞水
燈光難照客懷開忽聽寒聲響似雷天氣無風樹無葉
道州半夜水流來
　　杜甫墳
來陽知縣非知己救厄無蹤豈忍聞若更聲名可埋沒
行人定不弔空墳
　　題趙明叔新居
社壇側近地圖寛所作園池在此間十萬人家城裏住
少聞人有對門山
　　題張提舉西野
渡頭風景如前日誰種桃花在兩邉未晚人家門戸閉
鷺鷥閒立釣魚船
　　懷趙紫芝翁靈舒
紫芝别我天台去翁十深山自結茅但見春愁隨日長
不知庭葉蔽禽巣
　　李溪曲别鄭遇
七十二灘聲共聞一朝路向李溪分梅花無情動春夢
未好憶家先憶君
　　寄家書作
屋頭桑葉大如錢知是呉蠶第一眠逺水忽來瀟岸沒
家書却寄道州船
　
　
　
　宋詩鈔卷八十六
欽定四庫全書
　宋詩鈔卷八十七
　　　　　　　　　内閣中書舍人吳之振編
　徐璣二薇亭詩鈔
　徐璣字文淵從晉江遷永嘉厯官建安主簿龍溪丞
　武當長泰令嘉定七年卒年五十九初唐詩廢乆璣
　與其友徐照翁卷趙師秀議曰昔人以浮聲切響單
　字隻句計巧拙蓋風騷之至精也近世乃連篇累牘
　汗漫而無禁豈能名家哉四人之語遂極其工而唐
　詩由此復行曹能始以璣為照之弟按水心二徐墓
　誌旣不同派而其詩卷亦各以名相呼有以知其不
　然矣
　　訪梅
訪梅行近郊寒氣初淅瀝欲開未開時三㸃兩㸃白清
枝何蕭疎幽香况岑寂頗知天姿殊絶似人有德逢君
天一方歡然舊相識
　　監造御茶有所爭執
森森壑源山嫋嫋壑源溪脩脩桐樹林下䕃茶樹低桐
風日夜吟桐雨灑霏霏千叢髙下青一叢千萬枝龍在
水底吟鳳在山上飛異物呈嘉祥上奉玉食資臘餘春
未新素質藴芳菲千夫喏登壠呌嘯風雷隨雪芽細若
針一夕吐清奇天地發寶秘神鬼不敢知舊制尊御膳
授職各有司分綱製品目簿尉監視之雖有領督官焉
得專所為初綱七七夸次綱數弗差一以薦郊廟二以
瀹賔夷天子且謙受他人奚可希奈何貪瀆者憑陵肆
姦欺品嘗珍妙餘倍稱來其私初作狐兒媚忽變狼虎
威巧計百不行叱怒面欲緋再拜長官前兹事非所宜
性命若螻蟻蠢動識尊卑朝廷設百官責任無細微所
守儻在是恪謹焉可違君一臣取二千古明戒垂以此
得重劾刀鋸弗敢辭移官責南浦奉命去若馳囘首鳳
凰翼雨露生光輝
　　述夢寄趙靈秀
江水何滔滔渡江相别離揖子家舍前對子衣披披問
子何所為旅舍未得歸執手一悲歎驚覺妻與兒起坐
不得省清風在簾帷平明出南門將以語所知過子舊
家處寒花出疎籬蕭蕭黄葉多裊裊歸歩遲子去不早
還何以慰我思
　　漳州别王仲言
百草各有種春至不栽培交情重故知豈論才不才相
識十年初再見天之涯共飲一杯酒粲若紅顏開人生
有此樂知復能幾囘契濶幾已深矧爾病與衰朔風從
何來吹發枝上梅天寒日欲暮又乃行色催君去江水
西我歸近天台東西道路長未可心膂摧明朝碧雲多
佇思良徘徊
　　投楊誠齋
名髙身又貴自住小村深清得門如水貧惟帯有金養
生非藥餌常語是規箴四海為儒者相逢問信音
　　江亭臨眺
問得梅花信寒林動晚聲雨來山漸遠潮去水還清寥
落㝷新句歡娛解宿酲相擕歸路滑燈火近孤城
　　同友人登翠麓亭
緩行循翠麓凝睇俯清灣舟揖蘆花外江山夕照間天
寒雖日短歳晚亦身閒高樹梅初發與君相共攀
　　中川别舍弟
中川人語别南國夜何其江逈風來急山低月落遲䌫
從前浦遠角在古城吹五畝耕鋤地何當手共犂
　　冬日書懷
門庭黄葉滿園樹盡玲瓏寒水終朝碧霜天向晚紅蔬
餐如野寺茅舍近溪翁非是分囂寂由來趣不同
　　黄碧
黄碧平沙岸陂塘柳色春水清知酒好山瘦識民貧鷄
犬田家靜桑麻歳事新相逢行路客半是永嘉人
　　西征有寄翁趙徐三友
窮冬逆旅身薄宦此艱辛渡水添愁思看山憶故人煙
生村落晚雨過竹松新昨夜還鄉夢逢君苦未真
　　送趙靈秀赴筠州幕予亦將之湖外
郡以竹為名因知此地清溪來城下緑山到市邊平入
幕非無客能文必有聲江湖共游宦相望若為情
　　湘水
湘水幾千里平流少激湍數家分市井列石起峰巒豈
是昔曾到猶疑畫上看吟詩身漸老向此作微官
　　泊舟呈靈暉
泊舟風又起繫䌫野桐林月在楚天碧春來湘水深官
貧思近闕地遠動愁心所喜同舟者清羸亦好吟
　　古郡
古郡依蠻楚身來作冷官老憐兄弟遠貧喜婦兒安分
菊乗春雨移梅待歳寒又傳家信至入夜着燈看
　　憑高
憑高散幽䇿緑草滿春坡楚野無林木湘山似水波客
懷隨地改詩思出門多尚有溪西寺斜陽未得過
　　送徐照先囘江右
骨體先如鶴離家歳已周欲知詩思遠曾共楚鄉游窮
達身將老分携菊正秋江西看舊友歸計少遲留
　　别趙黄中
世道難為友相期一見中但令心事合不在語言同秋
早湘煙白舟移蓼岸紅别懷如逈野長與水雲通
　　題陳待制湖庄
園無三畝地四面水連天行向樓高處却如身在船野
花春渚外山色海雲邊一任人來徃兹懷亦浩然
　　寄陳西老
長日無吟伴閒庭佇物華竹枝斜帯雨草色淨侵沙風
度平生友隣居幾十家前曾乗小醉訪爾一甌茶
　　初夏遊謝公巖
欲取紗衣換天晴起細風清陰花落後長日鳥啼中水
國乗舟樂巖扉有徑通州人多到此猶自憶髯公
　　喜奭上人至
住與佛居近僧閒稍問詩湖山明月夜風露菊花時達
意言常省微吟歩自遲老來朋舊少愛爾得相隨
　　曉
詩鬢曉星星霜天似水清風當窻眼入氷向硯池生已
瘦梅花影猶乾竹葉聲夜來天地潔惟是月華明
　　題方上人房古梅房即故道書記所居
曾聽道公語先師愛此梅但知傳説老不記若年栽半
樹枯仍發疎花晚自開方兄頭又白常喜故人來
　　春日游張提舉園池
西野芳菲路春風正可㝷山城依曲渚古渡入脩林長
日多飛絮遊人愛緑陰晚來歌吹起惟覺畫堂深
　　宿寺
古木山邊寺深松逕底風獨吟侵夜半清坐雜禪中殿
淨燈光小經殘磬韻空不知清遠夢啼鳥在林中
　　孤坐呈客
晨起猶狐坐缾泉待煑茶寒煙添竹色疎雪亂梅花獨
喜忘時事誰知改歳華多君能過此人里似仙家
　　送張主簿
上世喜同登論交建水清故人逢客裏明日又離情佳
闕東南少卑官遠近行秋風分手地霜葉滿江城
　　題石門洞
瀑水東南冠廬山未足論飛來長似雨流處不知源洞
裏龍為宅溪邊石作門修行謝康樂菴有故基存
　　春望
樓上看春晚煙分遠近村曉晴千樹緑新雨半池渾柳
宻鶯無影泥新燕有㾗輕寒衫袖薄杯酌更須温
　　題薛景石瓜廬
近舍新為圃澆鋤及晚涼因看瓜蔓吐識得道心長隔
沼嘉蔬潔侵畦異草香小舟應買在門外是漁鄉
　　寄趙端行
庭深自無暑苔徑復縈紆賔客不長到兒童亦可娛荷
花時帯粉蒲葉曉凝珠與爾城闉隔兹歡想不殊
　　山居
柳竹藏花塢茅茨接草池開門驚燕子汲水得魚兒地
僻春猶静人閒日更遲山禽啼忽住飛起又相隨
　　夏日懷詩友
流水堦除靜孤眠得自由月生林欲曉雨過夜如秋遠
憶荷花浦誰吟杜若洲良宵恐無夢有夢即俱遊
　　臘日驪山渡逢故人
天寒多木葉愁思滿溪濵惆悵徃來渡經行多少人時
情猶重臘歳事每占春與爾他鄉旅誰當懷抱新
　　次韻劉明遠移家二首
隱居須是僻君向數家村自以閒為樂何嫌貧尚存碧
波連草舍白日掩柴門挂得一瓢在風來應惡喧
恬淡安身易新家似舊居逕涼行落葉池淨數游魚詩
得唐人句碑臨晉代書半生惟此樂同軰必無如
　　登信州靈山閣跨鶴臺
清遊吾有分渾似昔曾來野屋憑高住青山到水囘欲
看靈岫遠須待曉雲開漸漸生愁思鄉心上古臺
　　題李商叟半村堂
住居半依村先生氣象尊若非迎好客長是掩柴門覓
句行山影披蓑釣月痕固窮年八十惟得令名存
　　湘中
舊説湘中事身來又可㝷廟存虞帝跡江照楚臣心為
客人俱遠題名刻自深春廻洲渚緑遙望正沉吟
　　書翁卷詩集後
五字極難精知君合有名磨壠雙鬢改收拾一編成泉
落秋巖潔花開野逕清漸多來學者體法似𤣥英
　　檄途寄翁靈舒
聞道長溪令相留一館閒便令全近舍尚隔幾重山為
旅春郊外懷人夜雨間年來疎覽鏡怕見減朱顔
　　大龍湫
瀑水數千尺何曾貼石流還疑衆山拆故使半空浮霧
雨初相亂波濤忽自由道場從建後龍去任人遊
　　送瑞州張知録
歳暮不惜别君行是宦遊江西多野水湖上正高秋舊
友曾過處新題必共留官閒可㝷訪竹逕最深幽
　　寄舍弟
寄問安寧弟絃歌又一年流來溪水遠清到縣門前故
里人情樂新居物色鮮宦歸言話欵正及早梅邊
　　秋夕懷趙師秀
冷落生愁思衰懷得句稀如何秋夜雨不念故人歸蛩
響砌尤靜雲疎月尚微惟憐籬下菊漸漸可相依
　　登黄碧軒繼趙昌甫作
歩陟高高寺徐行不用扶春天晴又雨山色有還無句
向閒中覓茶因醉後呼所懷論未足何乃又征途
　　溪上
十日清溪上新春細雨天緑波隨棹起白鳥望舟眠麥
秀初如草雲濃半是煙却愁山路險明日捨溪船
　　梅坡
淺水低坡幾樹苔冷光揺動玉塵埃横斜直似安排得
古怪多應折損來潔白要須侵夜看飄零却是被春催
閑來立㫁清風影一片飛香落酒杯
　　秋日登玉峰
玉琢孤峰壓富沙人行峰頂歩雲霞溪流緩去幾囘曲
樹色幽分無數家翠拂寒煙平似水紅飄霜葉遠如花
明朝重向城中望對北孤峰應不差
　　壬戍二月
山城二月景如何行處時時聽踏歌淡色似黄楊葉小
濃香如宻菜花多春容毎到晴時改天氣偏從雨後和
好向溪頭尋釣侣小溪連夕漲清波
　　題東山道院
古院嵌崎石作層緑苔芳草近郊埛溪流偶到門前合
山色偏來竹裏青靜與黄蜂通户牖閒將白鳥共沙汀
道人亦有能琴者一曲清徽最可聽
　　六月歸途
星明殘照數峰晴夜靜惟聞水有聲六月行人須早起
一天涼露濕衣輕宦情每向途中薄詩句多於馬上成
故里諸公應念我稻花香裏計歸程
　　訪湖友
城中日月望南湖乞得閒來訪隱居漸有秋霖籬菊長
纔無暑氣渚蓮疎壁間古畫多賢像案上塵編半佛書
未見主人逢稚子不通姓字獨踟躇
　　登滕王閣
重重樓閣倚江干岸草汀煙遠近間春水生時都是水
西山青外别無山雲歸長若真人在風過猶疑帝子還
自古舟船城下泊幾人來此望鄉關
　　贈趙師秀
薄宦歸來隔幾春清羸還是舊時身養成心性方能静
化得妻兒不説貧竹長新陰深似洞梅添怪相老於人
亦知曾見高人了近作文章氣力勻
　　贈徐照
近叅圓覺境如何月冷高空影在波身健却緣餐飯少
詩清都為飲茶多塵居亦似山中靜夜夢俱無世慮魔
昨日曾知到門外因隨鶴歩踏青莎
　　新春書事
出門閒歩草萋萋桑柘陰中亦有蹊幾樹晴煙鸎囀早
一塘春水燕飛低空如陶亮官為令難學嚴陵住近溪
聖世幸時沾薄祿不能辛苦又攀躋
　　泊馬公嶺
維舟拂曉歩平沙晚泊雲根第一家新取菜蔬沾野露
旋編籬落帯山花門前相對青峰小屋後流來白水斜
可愛山翁無一事藤墻西畔看蜂衙
　　酒
才傾一盞碧澄澄自是山妻手法成不遣水多防味薄
要令麴少得香清涼從荷葉風邊起煖向梅花月裏生
世味總無如此味深知此味即淵明
　　梅
是誰曾種白玻璃夐絶寒荒一㸃奇不厭壠頭千百樹
最憐窻下兩三枝幽深真似離騷句枯健猶如賈島詩
吟到月斜渾未已蕭蕭鬢影有風吹
　　過九嶺
㫁崖横路水潺潺行到山根又上山眼看别峰雲霧起
不知身也在雲間
　　春雨
㫁橋横落淺沙邊沙岸疎梅卧曉煙新雨漲溪三尺水
漁翁來覓渡船錢
柳着輕黄欲染衣汀沙漠漠草菲菲晚風吹㫁寒煙碧
無數鴛鴦溪上飛
　　夏日閒坐
無數山蟬噪夕陽高峰影裏坐陰涼石邊偶看清泉滴
風過微聞松葉香
　　丹青閣
翠靄空霏忽有無筆端誰着此工夫溪山本被人圖畫
却道溪山是畫圖
　　移官南浦作
簿領初為建水棲移官南浦又沉迷溪山轉處人煙隔
惟有黄鸝一様啼
　　秋行二首
戞戞秋蟬響似箏聽蟬閒傍柳邊行小溪清水平如鏡
一葉飛來細浪生
紅葉枯梨一兩株翛然秋思滿山居詩懷自歎多塵土
不似秋來木葉疎
　　建劒道中
雲麓煙巒知幾層一灣溪轉一灣清行人只在清灣裏
盡日松聲雜水聲
　　新涼
水滿田疇稻葉齊日光穿樹曉煙低黄鸎也愛新涼好
飛過青山影裏啼
　　新春喜雨
農家不厭一冬晴歳事春來漸有形昨夜新雷催好雨
蔬畦麥隴最先青
　　春晩
午風庭院綠成衣春色方濃又欲歸蝌蚪散邊荷葉出
酴醿香裏柳綿飛
　　漳州圓山
輕煙漠漠霧綿綿野色籠青傍屋前盡説漳南風水好
衆山圍繞一山圓
　　新秋
新秋一雨洗林關晩色清澄滿望間風靜白雲横不㫁
山前又叠一重山
　　五里牌邊
路繞山根石磴斜小橋流水樹交加柴門半掩人奚到
五里牌邊三四家
　　永春路
路行僻處山山好春到晴時物物佳秀色連雲原上麥
清香夾道刺桐花
　　秀峰寺
籃輿晚泊近巖隈精舍門臨古道開僧子相逢便相識
十年三過秀峰來
　　連江官湖
衆山圍繞淥團圓官木參差古道邊行盡濃陰今不了
一湖飛雨帯輕煙
　
　
　
　
　
　
　
　
　宋詩鈔卷八十七
欽定四庫全書
宋詩鈔卷八十八
　　　　　　　　　内閣中書舎人吴之振編
　黄公度知稼翁集鈔
　黄公度字師憲閩之莆田人紹興八年進士第一任
　簽書平海軍節度判官代還除秘書省正字秦檜以
　公度與趙丞相鼎善不悦小人希檜意論公度著私
　史以謗時政罷歸主管台州崇道觀初公度赴潮道
　過分水嶺有詩云嗚咽泉流萬仞峰斷腸從此各西
　東誰知不作多時别依舊相逢滄海中及公度歸莆
　趙丞相先已謫潮陽小人傳㑹其説謂此詩指趙而
　言将不乆偕還中都也檜益怒以惡地處之通判肇
　慶府事攝守南恩檜死召除尚書考功員外郎無何
　疾卒林大鼐誌其墓謂詩效杜甫古律格句法逼真
　洪邁謂精深而不浮於巧平澹而不近俗其悲秋句
　不知謫僊少陵以還大厯十才子尚能窺其藩否要
　皆過情唯陳俊卿謂雖未盡追古作要自成一家其
　言為差近云
　　正月晦日寄宋永兄
萬事縈心空嵗月一分春色已塵埃簷間雨脚何時斷
陌上遨頭幾日來寒束幽花如有待風延啼鳥苦相催
明年此㑹各南北趂取官閒共酒杯
　　春日懷王慶長
夜雨纔霑地朝暉已照墻潤畦舒菜甲暖樹折茶槍牧
騎潛沙磧關河息戰塲王孫緣底事萍迹乆他鄉
　　悲秋
萬里西風入晚扉髙齋悵望獨移時迢迢别浦帆雙去
漠漠平蕪天四垂雨意欲晴山鳥樂寒聲初到井梧知
丈夫感慨關時事不學楚人兒女悲
　　送鄭察推叔友罷官之潮陽二首
官逹身何補才名陸未沉不妨吾道在休較吏文深城
郭春将暮風雲晚更隂相看炎海濶魂斷欲分襟
春草故人去落花離緒多芙蓉少顔色薏苡盡風波塵
土非長策功名一醉歌周南暫留滯莫改嵗寒柯
　　陳晉江以壬戌四月上澣宴同僚于二公亭
百年遺址俯郊坰十里蒼波帯古亭隔岸樓䑓春去逺
兩湖烟雨酒微醒苔碑缺落庭松老野鳥去來汀草青
風物不殊天竺路扁舟髣髴舊曽經
　　秋旱熱甚尤苦登陟輿中戲成
少皥不用事八月猶苦熱南方本炎蒸况乃甘澤闕雨
師弛厥職旱魃逞餘孽金石鑠欲流汙池龜甲裂稼穡
亦已休田家生理絶敢意築場圃漸聞罌瓶竭租歛數
有恒不為愆陽輟州縣急錙銖鞭箠動流血吁嗟號帝
閽此語何由徹空村巫覡舞靈祠香火謁水旱制扵天
祈禳恐虚設嘗聞桑林禱爪犧亦清潔萬國幾為魚堯
徳豈其劣但令備先具難必沴氣滅江淮十萬兵仰口
資餽轍太倉無宿儲有司憂百結腐儒從薄宧籃輿走
嵽嵲王事有嚴程亭午不得歇林鳥呀無聲僕夫屢告
暍焉得變𤣥冬隂厓踏層雪
　　惜别行送林梅卿(大鼐/)赴闕
刺桐城邉桐葉飛刺桐城外行人稀客來别我有所適
問客此去何當歸林卿妙齡才秀發胷中萬卷涵溟渤
家聲合沓盖九州里第嶙峋表雙闕朅来試吏天南方
驥縶焉能騁所長梅僊脱身東市卒杜老把筆中書堂
傳道淮壖減豺虎政須禮樂事明主之子軒軒霄漢姿
好向春風刷毛羽
　　還家
黎明呼羸僮拄䇿渡野水輕嵐翳初日古道步平砥麥
隴黄四出松竹翠相倚人間春告盡巖色秀未已眼入
故鄉明語還親舊喜印非朱買臣金無蘇季子竊笑免
妻弩相過動隣里富貴豈吾謀薄游聊爾耳
　　暮春宴東園方良翰(喜/)有詩入夏追和
要洗襟懐萬斛埃一尊相屬莫遲回顚狂栁絮将春去
排比荷花刺水開懶矣宦情甘冗長拙於句法強追陪
人生行樂須閒健千古朱顔同一頺
　　道間即事
花枝已盡鶯将老桑葉漸稀蠶欲眠半濕半晴梅雨道
乍寒乍暖麥秋天村壚沽酒誰能擇郵壁題詩盡偶然
方寸怡怡無一事麄裘糲食地行僊
　　白沙夜聞灘聲
錯認松風萬壑傳又如急雨碎池蓮青燈孤館元無寐
况復溪聲到枕邉
　　和泉上人
芒鞋踏遍萬山松得得歸來丈室中破裓一身在懸磬
清談對客似撞鍾名家要看驚人舉覓句何須效我窮
春雨地爐分半坐便疑身住古禪叢
　　題白沙鋪
負郭可無三頃秫葢頭幸有兩間茅還鄉且盡田家樂
舉世誰非市道交村酒一杯澆磊塊山程數驛更磽嶅
羸驂莫怪歸鞭急心在輕紅荔子梢
　　送陳應求赴官
莫辭酒且聴歌休被驪駒白玉珂主人勸客終今夕明
日長亭可奈何金風蕭蕭鏖餘熱砌蟲蝍蝍助淒切此
時景物不勝愁况是離人心欲折陳侯陳侯貌巖巖而
俊整才浩浩而清絶有如壺山之萬仭巑岏壽水之千
尋瑩澈青芝赤箭藥籠儲金鐘大鏞廊廟須天生竒才
為時出容易棄擲天南隅君不見馬賔王新豐一逆旅
又不見公孫𢎞菑川一老儒逢辰立談取卿相至今文
采照天衢廣文官舍雖落莫刀筆不與俗吏俱公餘更
勤五車讀未必不是北門西掖之權輿刺桐古城花欲
燃舊逰人物想依然慿君到彼訪二陸向道故人飽飯
度殘年
　　送弟(童/)士季赴永春
贈君以宣城秋免之頴佩君以嶧山焦尾之琴餞君以
顯父清壺之酒送君以安仁金谷之吟筆傳洙泗之正
印琴彈單父之遺音酒以陶百里醇醲之化詩以冩一
時離别之心門前車馬氣駸駸黄葉飛翻秋正深風雨
對床連夜語江山異地欲分襟憶昔聫名唱行殿一日
聲華九垓遍自知無用甘林泉君亦何為尚州縣君今
未用歎滯留丈夫勲業要晚收信臣千載循吏傳宻令
當年褒徳侯高才所􁎗無全牛民自不寃吏早休倘免
誅求急星火行看寇盜盡鉏耰
　　西郊步武地春將老矣不能一往朝吉妷今日為
　　　遨頭澁雨大作非惟人心難并止或尼之枕上
　　　得小詩資宋永兄一噱因呈昔逰兄弟速尋舊
　　　盟勿為天公所玩
無復西郊訪綺羅任敎佳景去如梭殘杯冷炙何曽夢
亂絮飛花積漸多舉世盡從忙裏過幾人能共醉時歌
不辭作意營春事急雨狂風可奈何
　　唱和盈軸而燕集未期小詩請廣文兄為遨頭
煩君管領東君手收拾風光尊爼中與作遨頭共春燕
何須擁鼻學秋蟲誰憐老子興不淺自笑窮人詩轉工
趂取身閒酒價賤明年此日又西東
　　宋永兄一訪青帝而黄婆作惡累日戲作小詩問安
鳴鐘伐鼔南山阿傾城車馬相戞摩萬釭高下照朱碧
百堵往来紛綺羅身入醉鄉頽紅玉月明歸路湛金波
挽君一出卧三日奈此陌上春光何
　　贈泉守趙表之(令衿/)
扁舟昔艤浙江邉曽醉王孫玳瑁筵竹杖芒鞋晚城上
金荷銀燭夜堂前宦逰我輩聊復爾聚散人間亦偶然
誰料天涯今八載青燈相對各華顛
　　春日宴共樂堂
畫棟朱甍挿紫清連山帯水自紆縈閭閻髙下魚鱗比
田畝縱横碁局平花發鳥啼春耐事夜闌客散月多情
寸隂自古千金重一笑人間萬慮輕
　　題瘦牛嶺
自笑年来為食謀扶擕百指過南州時平四野皆青草
此地何曽解瘦牛
　　謝傅叅議彦濟(雱/)恵笋用山谷韻
北方九月霜賓盤無生菜嶺南信地暖窮冬竹萌賣君
念庾郎貧蠒栗供庖宰中有嵗寒姿真時久不壞前身
渭川侯千畝償宿債珎可配天花賤不數石芥早薤與
晩菘奴僕望賓介文園酒渴餘想不厭姑嘬預恐吹作竹
明日東風噫急須驅兒童傾筐攜采采
　　題潮陽石塔寺
投檄真成出瘴鄉籃輿漸喜到僧坊長風解事吹江雨
乞與行人五月涼
　　題師呉堂
夫子賢堯舜老彭嘗竊比郯子及師襄下問曽不耻河
汾一書生自謂聖復起西京投閣士敢與孟軻齒古人
取名㢘後人取名侈誰知今人中復見古君子方君帥
南越千載少倫擬燕居㮄師呉一謙具四美隠之經石
門得名一杯水伯始萬事優可但清而已官曹服公徳
㢘仁革貪鄙民俗陶公淳化厚勝姦宄蠻獠畏公威折
箠制千里老猾憚公明束手敢干紀三城有餘力一堂
仍舊址裘帯自清閒賔僚多燕喜惟昔開元相勲業照
青史胸蟠活國計試手曽向此我公廊廟具勞外亦乆
矣尺一趣歸装髙蹈廣平軌
　　西園招陳彦昭同飲
稲粱未飽且紛紛鴻鵠低佪雞鶩羣萬里歸心閩嶠月
十年旅夢瘴溪雲隣諳好事頻賖酒家不全貧肯賣文
未用天涯歎離索一尊滿意説桑枌
　　秋城晩望
斷續悲笳起麗譙冥冥晩色四山椒隔江人散虚分米
十里津喧蜑趂潮夕照含山心悄愴西風動地鬚飄蕭
低頭自笑微官縳東望滄溟歸路遥
　　恩平燈夕憶上都舊逰呈座客
千尺鰲山面紫宸豪華曽見夾城春至今魂夢鈞天奏
投老宦逰窮海濵隨分尊罍奉佳客記時燈火照嚴闉
年來大覺歡情減聊與風光作主人
　　乙亥歲除漁梁村
年來似覺道途熟老去空更歲月煩爆竹一聲鄉夢破
殘燈永夜客愁新雲容山意商量雪桞眼桃腮領畧春
想得在家小兒女地爐相對説行人
　
　
　
　
　
　
　
　
　
　
　
　宋詩鈔卷八十八
欽定四庫全書
　宋詩鈔卷八十九
　　　　　　　　　内閣中書舎人呉之振編
　劉克莊後村集
　劉克莊字潛夫莆陽人後村其號學於眞西山以廕
　入仕除潮倅遷建陽令移仙都嘗詠落梅有東君謬
　掌花權柄却忌孤高不主張䜛者箋其詩以示柄臣
　由此閒廢十載因有病後訪梅絶句云夢得因桃却
　在遷長源為柳忤當權幸然不識桃并柳也被梅花
　累十年後起至将作簿兼㕘議端平初為玉牒所主
　簿奉祠起知袁州累遷廣東運判又奉祠起江東提
　刑召對以将作監直華文閣賜同進士出身専史事
　尋入經筵直綸省無何以留黄不奉詔用秘閣修撰
　出為福建提刑初趙紫芝徐道暉諸人擺落近世詩
　律歛情約性因狹出竒合於唐人時謂四靈體格後
　村年甚少刻琢精麗與之並驅已而厭之謂諸人極
　力馳驟纔望見賈島姚合之藩而已欲息唐律專造
　古體趙南塘曰不然言意深淺存人胷懐不繫體格
　若氣象廣大雖唐律不害為黄鐘大吕否則手操雲
　和而驚飈駭電猶隠隠絃撥間也後村感其言而止然
　自是思益新句愈工渉歴老練布置濶逺論者謂江
　西苦於麗而冗莆陽得其法而能瘦能淡能不拘對
　又能變化而活動葢雖㑹衆作而自為一宗者也
　　宿莊家
茆茨迷詰曲度谷復踰陂世上事如許山中人不知牛
羊晴卧野鵞鶩晚歸池粗識為農意秋輸每及時
　　北山作
骨法枯閒甚惟堪作隠君山行忘路脉野坐認天文字
瘦偏題石詩寒半説雲近來仍喜聵閒事不曾聞
　　黄檗山
出縣半程遥松間認粉標峰排神女峽寺創德宗朝鸛
老巢高木僧寒曬墮樵早知人世淡來住退居寮
　　客中作
漂泊何湏逺離鄉即旅人吹薪嘗海品書刺謁田鄰家
寄寒衣少山來曉夢頻小兒仍病瘧詩句竟無神
　　小寺
小寺無蹊徑行時認蘚痕犬寒鳴似豹僧老瘦于猿澗
水來旋磨山童出閉門城中梅未見已有数株繁
　　晚春
花事匆匆了人家割麥初雨多田有鵲潮小市無魚秃
筆囘僧簡褒衣㸔古書經年稀見客聲折轉生疎
　　夜過瑞香菴作
夜深捫絶頂童子旋開扉問客來何暮云僧去未歸山
空聞瀑瀉林黒見螢飛此境惟予愛他人到想稀
　　蒜嶺
到此思家切寒衣半涙痕燒餘山頂禿潮至海波渾僕
怕昏無店人言近有村吾生輸野老笑語掩柴門
　　浦城道中
纔入仙霞路重裘尚不支居人收桕實客子辦梅詩地
濕然萁坐霜寒隔被知向來真錯計不買草堂基
　　幽居寺
相傳有儒者唐季隠茲峰電已收遺藁雲方鎻暮鐘木
碑無世次石洞斷人蹤此士何曾死林深不可逢
　　哭容倅舅氏二首
老赴容州辟移書勸不囘客迎蕭寺哭䘮附海舟來瘴
雨銘旌暗空山梵磬哀未知墳上栢此去幾時栽
尚記陪言笑如今呌不譍兒分身後俸僧上殯前燈宅
有遺基在田無一畝增問天何至此在日以亷稱
　　呉大帝廟
露坐空山裏英靈喚不廻乆無祠祭至曾作帝王來壞
壁蟲傷畫殘爐鼠印灰今人渾忘却江左是誰開
　　鐡塔寺
細認苔間字方知鑄塔時不因兵廢壞似有物扶持古
殿人開少深窗日上遲僧言明受事相對各攅眉
　　哭薛子舒二首
毉自金壇至猶言疾可為瀕危人未信聞死世皆疑交
共收殘藁妻能讀殮儀借來書册子掩淚付孤兒
忍死教磨墨留書訣父兄讀來堪下淚寄去怕傷情墓
要師為誌詩於世有名夜闌秋枕上猶夢共山行
　　贈川郭
川郭顚狂甚平生挾術遊老猶擕侍女貧不諂公侯用
藥多投病詶錢或掉頭金陵官酒貴應典舊貂裘
　　贈錢道人
除了布裘外都無物自隨跣能行大雪飢但嚥華池説
相言多騐嫌錢事更竒一般難曉處装背貴人詩
　　送鄒景仁
衝寒何處去新戍尚來年客勸休辭幕君言已買船霜
清江有蟹葉脱木無蟬若過東林寺擕家往問禪
　　二将(石侯/韓仔)
二将同時死路人聞亦哀力窮鏖轉急圍厚突難開戰
骨尋應在殘兵間有廻傷心郵遞裏隔日㨗書來
　　蒜嶺夜行
嶺頭無復一人來漁店收燈戸不開松氣滿山凉似雨
海聲中夜近如雷擬披醉髮横簫去只寄郷書與劒廽
他日有人傳肘後尚堪收拾作詩材
　　别敖器之
舊説閩人苦節稀先生獨抱歲寒姿老年綘帳聊開講
當日烏臺要勘詩東閣不遊緣有氣草堂未架為無貲
輕煙小雪孤行路折賸梅花寄一枝
　　哭楊吏部通老
白首為郎已晚哉民間桑柘手親栽葢棺只着㴱衣去
行李空擔語録廻主祭遺孤猶未冠著書殘藳漫成灰
可憐薄命飄飄客虚事江西幕府來
　　老歎
肘後寄書懶更開只今年髩已相催但聞方士騰空去
不見童男入海廻無藥能留炎帝在有人曾哭老聃來
醉鄉一路差堪向終擬劉伶冢畔埋
　　答友生
讀易叅禪事事竒高情已恨挂冠遲清于楚客滋蘭日
貧似唐人乞米時家為買琴添舊債厨因養鶴減晨炊
君㸔江表英雄傳何似孤山一卷詩
　　趙清獻墓
南渡先賢迹已稀蕭然華表立山陂可曾長吏修祠宇
便恐樵人落樹枝幾度過墳偏下馬向來出蜀只擕龜
自憐日暮天寒客不到林間讀隧碑
　　呈袁秘監
近日頻聞有峻除人傳君相重師儒細旃坐穩方輪講
羣玉峰髙未要扶别後曾過東閣否新來亦乞鑑湖無
幾時供帳都門外真冩先生作畫圖
　　漁梁
春泥滑滑雨絲絲一路隂寒少齊時水入陂渠喧似瀑
雲從山崦上如炊燎衣去傍田家火炙燭來㸔野店詩
落盡梅花心事惡獨搔蓬鬢遶殘枝
　　小梓人家
生來拙性嗜清幽因過山家為小畱頂笠兒歸行樹杪
提瓶婦去汲溪頭参天老竹當門碧盡日寒泉遶舎流
我料草堂猶未架規模已被野人偷
　　𤓰洲城
先朝築此要防邉不遣邊人見戰船遮斷難傳河朔檄
修來大費水衡錢書生空抱聞鷄志故老能言飲馬年
慚愧戍兵身手健箔楼各占一間眠
　　鳯凰臺晚眺
經月疎行臺上路秣陵城郭忽秋風馬嘶衛霍空營裏
螢起齊梁廢苑中野寺舊曾開玉帳翠華乆不幸離宫
小儒記得隆興事閒對山僧説魏公
　　贈玉隆劉道士
觀中曾訪老黄冠爾尚為童立醮壇新染氅衣披得稱
舊泥丹竈出來寒詩非易作湏勤讀琴亦難精莫廢彈
憶上洪崖題瀑布因㳺試為拂塵㸔
　　晉元帝廟
元帝新祠西郭外野人弔古獨來游隂隂畫壁開冠劒
寂寂絲窠上璪旒勢比龍盤猶在眼事隨鴻去不囬頭
葉碑廊下無人看欲去摩挲又少畱
　　清涼寺
塔廟當年甲一方千層金碧萬緇郎開山佛已成(闕/)鬼
住院僧猶説李王遺像有塵龕壊壁斷碑無首立斜陽
惟應駐馬坡頭月曾見金輿夜納涼
　　冶城
斷鏃遺鎗不可求西風古意滿原頭孫劉数子如春夢
王謝千年有舊遊高塔不知何代作暮笳似説昔人愁
神州只在䦨干北度度來時怕上楼
　　雨花臺
昔日講師何處在髙楼猶似雨華名有時寳向泥尋得
一片山無草敢生落日磬殘鄰寺閉晴天牛上廢陵耕
登臨不用深懐古君看鍾山幾個争
　　新亭
此是晉人遊集處當時風景與今同不干鐡鏁楼船力
似是蒲葵塵柄功幾簇旌旗秋色裏百年陵闕淚痕中
興亡畢竟緣何事專罪清談恐未公
　　眞州北山
憶昔邊兵入控弦官軍迎戰北山邉笳簫有主安新葬
蓑笠無人墾廢田兵㪚荒營吹戍笛僧從敗屋起茶煙
遥憐鍾阜諸峰好閒鎖行宫九十年
　　故宅
恰則炎炎未百年今㸔枯柳青疎蟬莊田置後頻移主
書畫殘來亦賣錢春日有花開廢圃歳時無酒滴荒阡
朱門從古多如此想見魂歸也愴然
　　送周監門
一領青衫似敗荷奈君母老秩卑何三年幕府無人薦
常日柴門有客過身畔擔輕藏俸少江頭船重載書多
故人若問軍中事為説防秋夜枕戈
　　挽黄巖趙郎中二首
朱公徒弟丘公壻標致雖髙氣宇和心向奏篇尤暴白
髪因時事欲蒼皤訃傳淮甸邉情惜路出蕭山巷祭多
最長郎君師友盛我知墓碣有人磨
青衫昔作督郵時賞鑒除公更有誰勘獄不嫌人守法
撰文常對衆稱竒築臺虚辱生前意穿冢難詶地下知
欲冩哀思傳挽者身今戎服不能詩
　　寄趙昌父
世上乆無遺逸禮此翁白首不弹冠一生官職監南嶽
四海詩盟主玉山經歲著書人少見有時入郭俗争㸔
何因樵服供薪水得附高名野史間
　　豫章溝
溝水泠泠草樹香獨穿支徑入垂楊薺花滿地無人見
唯有山蜂度短墻
野店蕭蕭掩竹門岸沙猶記履綦痕東風枉是吹花急
緑盡平蕪却斷魂
　　西山
絶頂遥知有隠君飡芝種术鹿為羣多應午竈茶煙起
山下㸔來是白雲
　　秋風
黄葉蕭蕭忽滿街獨騎瘦馬豫章臺莫捋宋玉心中事
吹向潘郎髩畔來
　　跋小寺舊題
禪几曾陪白㲲巾柑花似雪鬭芳新而今柑子圓如弹
不見澆花供佛人
　　憶殤女
靈照羇魂章水西冷風殘雪古招提老懐已作空花㸔
更把楞嚴曉病妻
　　歸至武陽渡作
夾岸盲風掃棟花髙城已近被雲遮遮時畱取城西塔
篷底歸人要認家
　　古墓
石麟闕耳筍生苔要讀豐碑與客來精舎荒涼僧已出
瓦墻一朶佛桑開
　　下蜀驛
幄殿荒涼屋欠扶紹興遺老故應無舊來曾識髙皇帝
尚有庭前柳一株
　　出郭
江邉一雨洗秋容北郭東郊野意濃老大怕它人檢㸃
隔溪隔柳㸔芙蓉
　　再贈錢道人
拙貌慚君仔細㸔鏡中我自覺神寒直從杜甫編排起
幾箇吟人作大官
　　䝉恩監南嶽廟
乆問嫖姚乞退閒今朝凖勑放生還人欺觧罷青油幕
帝遣監臨紫葢山營卒展辭囘玉帳林僧講賀到柴關
丈夫不辦封侯事猶要名標處士間
　　烏石山
兒時逃學頻來此一一重尋盡有蹤因漉戲魚羣下水
緣敲響石鬬登峰熟知舊事惟隣叟催去韶華是暮鐘
畢竟世間何物壽寺前雷仆百年松
　　葺居
兵火間關髩欲絲歸來聊卜草堂基架畱手澤書堪㸔
㸑有躬耕米可炊畏濕先開通水竇貪明稍斫近簷枝
旋移梅樹臨窗下凖備花時要索詩
　　挽趙仲白二首
生被才名譴摧殘到死休家留遺藁在棺問故人求對
月悲孤詠逢山憶共遊昔年擕手地今送入松楸
昨弔寝門外萊妻泣最悲因言兒上學復為墓求碑零
落燒丹訣凄凉哭鶴詩託孤朋友事非謂九泉知
　　除夕
除夕隂寒怕卷簾雨聲斷續下疎簷壁穿自和乾泥補
窗損教尋廢紙粘秖有青燈相守定縱無白髪亦生添
更殘自算明年事不就君平卦肆占
　　挽鄭淑人(李尚/書内)
憶在軍中為記室謝公門館事皆知謙卑若婦初嬪日
儉素猶夫未貴時病了死生惟㸃首晩憂家國每顰眉
舊人猶有任安在攬沸西風獻些詞
　　悼阿昇
寳惜吾皃如拱璧那知變滅只湏㬰畏啼尚宿通宵火
塗䪿猶殘隔日朱坐客相寛云夢幻故人來弔訝清癯
荒山歳晚無行跡心折原頭樹影孤
　　送眞舎人帥江西三首
諌書元不為求名上有蒼穹鑒至誠絶塞傳觀皆動色
豈知難悟漢公卿
舶客珠犀湊郡城向來㸃涴幾名卿海神亦歎公清德
少見孤舟箇様輕
應對詼諧路亦開漢家天子日招徠當時惟有膠西相
不向平津閤裏來
　　立春二首
恰歸舊隐再逢春村巷荒涼草沒人犬壞園中門作竇
盜規墳上樹為薪官如巫祝難羞賤家似樵漁敢諱貧
聞説鄰醅低價賣病夫一滴未沾脣
今歳春盤始住家也勝羇旅走天涯圃晴菜拆經霜甲
林暖梅飛徧地花閒有工夫憂世事老無勲業惜年華
近來死盡吟詩者得句聊從野叟誇
　　燈夕
千炬金梔映玉蕖臺城昨夢又年餘斷無絃索鳴華屋
惟見炊煙起草廬兒報瓶空因止酒婢言油盡暫停書
蓬窗亦有精勤士何必然藜向石渠
　　戲孫季蕃
少日逢春一味癡輕鞭小䄂趂芳時常過茶邸租船出
或在禅林借枕欹名妓難呼多占定好花易落况開遲
身今憔悴投空谷悔不當年秉燭嬉
　　紫澤觀
修持盡是女黄冠自小辭家學住山簾影静垂斜日裏
磬聲徐出落花間祭星緑簡親書字避客青衣宻掩關
最爱粉墻堪試筆苦無才思又空還
　　方寺丞新第二首
宅成天下借圖㸔始笑書生眼力慳地占百弓多是水
楼無一面不當山荷㴱似入苕溪路石怪疑行雁蕩間
只恐中原方鼎沸天心未遣主人閒
一生不畜買田錢華屋何心亦偶然客至多逢僧在坐
釣歸惟許鶴隨船按行花木皆僚友主掌湖山即事權
京洛貴人金谷裏安知世上有林泉
　　方寺丞􁳆子初成
船成莫厭野人過乆欲從公具釣蓑積雨晴來湖面濶
殘花落盡樹隂多新營小店皆依柳舊有危亭尚隔荷
所恨前峰含暝色不然和月宿煙波
　　問友人病
病來清瘦欲通仙㴱炷香篝掃地眠野客勸尋亷藥買
外人偷出近詩傳術庸難靠醫求效俗陋多依鬼乞憐
鷗鷺如欺行迹少分明溪上占漁船
　　偶賦
身已深藏畏俗知客來鄰曲善為辭偶弹冠起成何事
徑拂衣歸自一竒村飲婦常留燭待山行童亦挾書隨
明時性學尤通顯却悔從初業小詩
　　贈翁定
相逢乍似生朋友坐乆方驚隔濶餘徧問諸郎皆冠帶
自言别業可樵漁住鄰秦系曽居里老讀文公所著書
十七年間如電瞥君鬚我鬢兩蕭踈
　　哭毛易甫
至尊殿上主文衡誰料臺中有異評垂二十年猶入幙
後三四㮄盡登瀛白頭親痛終天訣丹穴雛方隔歳生
策比諸儒無愧色自緣命不到公卿
　　題方武成詩草
性僻爱詩如至寳借君詩卷百廻㸔吟來體犯諸家少
改定人移一字難束瀑為題猶夭矯吞山入句尚蒼寒
嗟余老鈍資磨琢安得同衾語夜䦨
　　挽柯東海
不持寸鐡霸斯文疇昔曽将膽許君撰出騷詞奴宋玉
冩成帖字婢羊欣䘮無歸費人爭賻詩有高名逺亦聞
昨覽埋銘增感愴纍纍舊友去為墳
　　書考一首
香火精勤閲一朞孤臣無路答鴻私銜如已廢陳人様
俸比初開小學時世上升沉姑付酒考中供状是吟詩
五錢買得羊毛筆自冩年勞送有司
　　穴蟻
穴蟻能防患常于未雨移聚如營洛日㪚似去邠時斷
續緣高壁周遭避淺池誰為謀國者見事反傷遲
　　宿千歳庵聼泉
因爱庵前一脉泉襆衾來此借房眠驟聞将謂溪當户
乆聴翻疑屋是船變作怒聲猶壮偉滴成細㸃更清圓
君看昔日蘭亭帖亦把湍流替管絃
　　哭宋君輔(倚/)
早題淡墨魁多士晚着青衫事䕶軍方見叔孫來議禮
已傳子夏去修文先朝繅藉為圭璧近世摧殘用斧斤
囘首冶城棋飲地雁悽蝉咽不堪聞
　　觀元祐黨籍碑
嶺外瘴魂多不返冢中枯骨亦加刑稍寛末後因奎宿
暫仆中間得彗星蚤日大程知反覆莫年小范要調亭
書生幾㸃殘碑淚為弔諸賢地下靈
　　答翁定
牢落祠官冷似秋頼詩消遣一襟愁喜延明月常開户
貪對青山懶下楼客詫瀑竒邀往㸔僧誇寺僻約來遊
何當與子分峰隠飢嗅巖花渴飲流
　　聞城中募兵有感二首
調發多年籍半空虎符招補至閩中荘農戎服來􁎾㦸
太守儒装學拍弓去日初辭鄉樹緑到時愁見戍旗紅
募金莫作纒頭費留製衣袍禦北風
昔在軍中日募兵萬夫魚貫列行營懸金都市招徠廣
立的轅門去取精二石開弓猶恨少雙重被鎧尚嫌輕
伍符今屬他人手歴歴空能記姓名
　　書事二首
黄旗旁午責軍需括匠捜船遍里閭士稚去時無鎧仗
武侯屯處有儲胥糧空都内憂難繼甲出民間䇿恐踈
昔補戎行今簡汰空搔短髪㸔兵書
人道山東入職方書生膽小慮空長遺民似蟻飢難給
俠士如鷹飽易揚未見馳車修寝廟先聞鑄印拜侯王
青齊父老應流涕何日鸞旗駐路旁
　　李文饒一首
畫取維州如槁葉策禽潞将似嬰兒九原精爽人猶畏
想見中書秉筆時
　　送葉知郡(禾/)
家在春風住二年借侯無路意悽然到來不飲官中水
歸去難謀郭外田燈逺村民多㸃塔擔輕津吏易排船
壺公亦似追程送青過囊山古寺前
　　身在一首
身在樵村釣瀨行秋毫不與市朝爭目云嗜酒相繩急
謗到吟詩所犯輕沉水一銖銷永晝蠧書数葉伴殘更
閉門孤學無窮味笑殺韓公接後生
　　命拙
命拙躬耕逢歉歳旋營水菽度晨昏晴天田舎禾歸害
臘日山家酒滿盆䕶竹短墻修復壊澆花小井汲來渾
早知不是封侯相蓑笠何因肯出村
　　歲晚書事十首
荒苔野蔓上籬笆客至多疑不在家病眼㸔人殊草草
隔林迢遞見梅花
踏破儂家一逕苔雙魚去換隻雞囘幸然不識聱牙字
省得閒人載酒來
書生元不信禨祥老去無端慮事詳白髪社巫云日吉
明朝渫井更苫墻
鬱壘鍾馗尚改更青雲變幻幾公卿人間止有章泉叟
撲斷衡山了一生
細君炊秫婢繰絲綵勝酥花摠不知窗下老儒衣露肘
挑燈自揀一年詩
門冷如氷儘不妨由來富貴屬蒼蒼誰能却學癡兒女
深夜潛燒祭竈香
歳晚郊居苦寂寥日髙鹽路去城遥㴱㴱榕逕苔墻裏
忽有銀釵呌賣樵
主公晚節治家寛婢慣奴驕號令難圃在屋邉慵種菜
井臨砌畔怕澆蘭
日日抄書懶出門小窗弄筆到黄昏了頭婢子忙勻粉
不管先生硯水渾
丐客鶉衣立户前豈知儂自窘殘年染人酒媪逋猶緩
且送添丁上學錢
　　元日
元日家童催蚤起起搔冷髪惜殘眠未将栢葉簮新歳
且與梅花叙隔年甥姪拜多身老矣親朋來少興蕭然
人生智力難求處惟有稱觴阿母前
　　野性
野性無羈束人間毁譽輕客言詩惹謗妻諫酒傷生窗
納鄰峰碧瓢分逺澗清近來猶少睡打坐到鐘聲
　　懐保寧聰老
秣陵一見歎魁梧每恨斯人不業儒幾度劇談俱扺掌
有時大醉勸留鬚探梅尚憶陪山屐煨芋何因共地爐
我已休官師退院肎來林下卓庵無
　　夾漈草堂
嶺絶瀑源窮曾于此築宫得知千載上因住萬山中故
址苔荒盡遺書電取空高皇南渡始却議及招弓
　　西林寺
将謂如廬阜因迂数里行問俱無古迹來等慕虚名借
榻眠難熟逢碑眼暫明殘僧逃似䑕難結社中盟
　　仙遊縣
不見層岡與複嵓眼中夷曠似江南煙收緑野連青嶂
樹闕朱橋映碧潭丞相無家曾住寺聘君有字尚畱庵
荒山数畝如堪買徑欲誅茅老一龕
　　自昔
自昔英毫忌茍同此身易盡學難窮習為聨絶真唐體
講到𤣥虚有晉風螘子盡云参妙喜乞兒自許識荆公
安知斯世無顔閔到死浮沉里巷中
　　耕仕一首
耕不逢年仕背時蕭然井臼掩茆茨貧求生墓為謀早
病學還丹見事遲馬上功名成畫餅林間身世似持棊
未應對客呈飢面尚有荒園可種葵
　　感昔二首
談攻説守漫多端誰把先朝事細㸔棄夏西郵忘險要
失燕北面受風寒傍無公議扶种李中有流言沮范韓
寄語深衣揮麈者身經目擊始知難
先皇立國用文儒竒士多為筆墨拘澶水歸來邉奏少
熈河㨗外戰功無生前上亦知強至死後人方誄尹洙
螻蟻小臣孤憤意夜窗和淚看輿圖
　　燕
野老柴門日日開且無欄檻礙飛廻勸君莫入珠簾去
羯鼓如雷打出來
　　過永福精舎有懐仲白二首
永福招提小歩廊憶擕詩卷共追涼年來行處常迂路
纔近君家即斷腸
一樹梅花揜舊居主人僊去客來疎白頭留得吟詩友
毎見郎君勉讀書
　　春旱四首
一春閔雨動龍顔曉殿權停賀雪班林下散人看邸報
也踈把酒廢游山
去冬玉塞静無埃春雪雖遲亦壓灾大士送歸天竺去
相公先入浙江來
屋山無笱圃無蔬釡冷樽空客至疎説與厨人稀作粥
老夫留腹要盛書
清明無雨下秧難小麥低低似剪殘窮巷蕭然惟飲水
家童忽報井源乾
　　得曾景建書一首
聞君别後買傾城酒戒中年亦放行逺使忽來知病起
近書全未説丹成莫嫌身去依劉表曽有人甘殺禰衡
何日斷原荒澗畔一間茅屋對寒檠
　　示皃
𤓰芋村邉一畝宫閉門不復問窮通生羞奏技伶人裏
死怕標名狎客中講學有誰明太極吟詩無路和薫風
身今老矣空追悔但祝吾皃勿似翁
　　憶毛易甫薛子舒
昔在江東會集時二君獨許話心期春風蕭寺同登塔
落日荒臺共讀碑百吏染毫供草檄萬花圍席看題詩
那知数尺無情土别後雙埋玉樹枝
　　哭趙紫芝
奪到詩人處詞林亦可悲世間空有字天下更無詩盡
出香分妓惟留硯付皃傷心湖上冢誰塟復誰悲
　　中􁰿先塋
昔遇重華席屡前因排貴近去翩然叩墀䄂有馳毬疏
易簀囊無沐槨錢當日傳家惟諫草至今贍族頼祠田
原頭宰木蒼如此纔見山庵葺數椽
　　被酒
酒户當年頗著聲可堪病起困飛觥醉呼禇令爲傖父
狂喚桓公作老兵舊有峥嶸皆鏟去新無壘塊可澆平
投床懶取騷經㸔只喚棃花觧宿酲
　　夢豐宅之二首
一别茫茫隔九京夢中慷慨語如生老猶奮筆排和議
病尚登陴募捄兵天奪偉人關氣數時無好漢共功名
烽煙未靖王師老寳劒雖埋憤未平
斯人古少况于今毎恨諸賢識未㴱朝給賻錢方掩骨
家無餘帛可為衾向來夫子真知已近世門生喜負心
惟有天涯華髪掾獨揮衰涕望山隂
　　答鄭閩清
多着𥜗裙少裹巾形容蒼槁意清真舊時論語都忘記
難做深衣社裏人
　　前軰
前軰日以逺斯文吁可悲古人皆尚友近世例無師晚
節初寮集中年務觀詩雖云南渡體俗子未容窺
　　贈徐相師
許負遺書果是非子憑何處説精㣲使君豈必如椰大
丞相元來要瓠肥䄂濶日常籠短刺肩寒春未換單衣
半頭布袋挑詩卷也道遊方賣術歸
　　寄何立可提刑
故人握節守齊安聞説邉頭事愈難赤手募丁修險隘
白頭擐甲禦風寒半腰城甫包圍畢一把兵皆㸃摘殘
收得去年書在架憶君燈下展來㸔
　　贈防江卒六首
陌上行人甲在身營中少婦涙痕新邉城柳色連天碧
何必家山始有春
壮士如駒出渥洼死眠牖下等蟲沙老儒細為兒郎説
名将皆因戰起家
昨者邳徐表奏通聖朝除吏遍山東新來調卒防秋浦
又與山東報不同
自屬嫖姚性命輕君㸔一蟻尚貪生無因喚取談兵者
來向橋邉聽哭聲
戰地春來血尚流殘烽缺􁯠滿淮頭明時頗牧居深巷
若見關山也自愁
一炬曹瞞僅脱身謝郎棋畔走苻秦年年拈起防江字
地下諸賢會笑人
　　哭黄直卿寺丞二首
乆在文公几杖旁暮年所得最精詳貧甘香火辭符竹
病整衣冠坐簀牀壮士軍中悲亮死先師地下惜囘亡
法雲破寺三間屋却有門人逺赴䘮
當年出塞共臨戎箭滿行營戍火紅督府凱旋先請去
堅城築就獨無功身謀彼此皆迂濶國事中間偶異同
莫怪些詞含哽噎在時曾賞小詩工
　　送章通判
半刺已官尊常時讀魯論身居恭叔里心在晦翁門貧
士來遮路詩人送出村君能齊得䘮何必戀華軒
　　聞何立可李荗欽訃二首
初聞邉報暗吞聲想見登譙與敵爭世俗今猶疑許逺
君王元未識眞卿傷心百口同臨穴極目孤城絶救兵
多少虎臣提将印誰知戰死是書生
何老長身李白鬚傳聞死尚握州符戰場便合營雙廟
太學今方出二儒史館何人徵逸事羽林無日訪遺孤
病夫疇昔曾同幕西望關山涕自濡(二君皆/舊同官)
　　鄰家孔雀
初來毛羽錦青葱今與家雞飲啄同童子有時偷剪翅
主人常日少開籠嶠南歳月幽囚裏隴右山川夢寐中
因笑世間真贗錯繡身翻得上屛風
　　讀崇寜後長編二首
自入崇寜政已荒由來治忽繫毫芒初為御筆行中㫖
漸取兵權付左璫玉帶觧來頒貴倖珠袍脱下賜降羌
諸公日侍鈞天讌不道流人死瘴鄉
陳迹分明斷簡中纔㸔卷首可占終兵來尚恐妨恭謝
事去徒知悔夾攻丞相自言芝産第太師頻奏鶴翔空
如何直到宣和季始憶元城與了翁
　　題繫年録
炎紹諸賢慮未精今追遺恨尚難平區區王謝營南渡
草草江徐議北征往日中丞甘結好暮年都督始知兵
可憐白髪宗留守力請鑾輿幸舊京
　　七月九日二首
海激天翻電雹嗔蒼松十丈劈為薪須㬰龍卷它山去
誤殺田頭望雨人
樵子俄從間路廻因言深谷響如雷分明雨怕城中去
只隔前峰不過來
　　宿山中四首
城中人怪我清旦買芒鞋君若知其趣還應日日來
就泉為碓屋纍石作書龕有意耕汾曲無心起水南
玉筯篆文古銀鈎楷法精得知千載下時有打碑聲
凄風轉林杪露坐感衣單不道山中冷翻憂世上寒
　　村校書
短衣穿結半瓢空所住茅簷僅蔽風乆誦經書皆㸃記
試挑史傳亦旁通青燈窗下研孤學白首村中聚小童
却羡安昌師弟子只談論語至三公
　　聖賢
聖賢自牧極卑謙後學才高膽力兼悔賦不妨排賈誼
謗詩遂至劾陶潛(事見政和/御史章疏)取人最忌規模狹絶物常
因議論嚴君看國風三百首小人賤𨽻採何嫌
　　華嚴知客寮
簷外蒼榕六月秋小年來此愛深幽壊墻螢出如漁火
古壁蜂穿似射侯涉世昏昏忘舊語入山歴歴記前遊
故人埋玉僧歸塔獨聼疎鐘起暮愁(第四句亡友闕之/白所作今補足)
　　自勉
海濱荒淺幼無師前哲藩籬尚未窺𤣥詠易流西晉學
苦吟不脱晚唐詩逺僧庵就勤求記亡友墳成絫索碑
天若假予金石壽所為詎肻止於斯
　　少日
少日關河要指呼晚歸田里似囚拘氣衰不敢高聲語
腕弱纔能小楷書座有老兵持共飲路逢醉尉避前驅
子元兄弟何為者自是嵇康處世疎
　　示同志一首
滿身秋月滿襟風敢歎栖遲一壑中除目觧令丹竈壊
詔書能使草堂空豈無髙士招難出曾有先賢隠不終
説與同袍二三子下山未可太匆匆
　　送陳寺丞守南劒
詔免延英對輕裘見吏民極知忙救旱豈是急頒春邑
為捜空壊州因獻羡貧此行休戚係未敢賀朱輪
　　十月二十二夜同方寺丞宿瀑庵讀劉賔客集
瀑山木落霜寒夜共讀吾家夢得詩坐對遺篇忘漏盡
手遮殘燭怕風吹森嚴似聽元戎令機警如㸔國手棋
千載愚溪相對壘未應地下友微之
　　乆早即事
暘烏下飲百川空民自祠龍禱社公豈是長官渾忘却
水車聲不到城中
輸租常占一村先不望明時舉力田老畏里胥如畏虎
敗人詩思攪人眠
　　哭陳鑰主簿
不但心孤介生形已怪竒在為官長罵沒使邑人思魂
逺鄉猶隔名㣲世未知空存朋友誼到此力何施
　　答婦兄林公遇四首
霜下石橋滑蛩吟茅店清夢囘殘月在錯認是天明
恨余行李速愧子酒杯長日暮于誰屋天寒陟彼岡
自笑如窮鬼相從不記年毎煩詩餞送不止辦車船
挹君如玉雪未易得親疎何日深山裏同燈共讀書
　　崇化麻沙道中
經行爱此人煙好面俯清溪背負山半􁳆何妨呼渡去
小橋不礙負薪還逺聞清磬來林杪忽有朱欄出竹間
㴱處安知無隠者卜鄰容我設柴關
　　館頭
雨雪蕭蕭驛堠長不堪流潦入車箱撫州城外黄泥路
即是人間小太行
　　發臨川
始予丱角來家君綰銅墨縣齋多休暇縣圃足戲劇雖
云嗜梨栗亦頗窺簡册弟妹俱孩幼親髪方如漆後予
捧檄至軒葢候廣陌於時志氣鋭門户况烜赫郡花照
席紅湖柳拂鞍碧耆老互訊問酒餼紛狼籍今予挑包
過城郭宛如昔高年彫落盡滿眼少朋識管子仕瘴煙
屈叟掩泉穸蓽門訪舊師目闇面黎黒買醪與之酌往
事話歴歴既生異縣感復起故鄉憶吾翁墓墓深高堂
已斑白貧居滫髓空逺遊温青隔二季官海濵女子各
有適曾不如阿奴碌碌在母側囘思盛壮時去矣難復
得因成臨川吟吟罷淚横臆
　　湘潭道中即事
敗絮龍鍾擁病身十分寒事在湘濵若非野店粘官厯
不記今朝是立春
儺鼔鼕鼕匝廟門可憐楚俗至今存屈原章句無人誦
别有山歌侑桂尊
　　謁南嶽
中原昔分裂五嶽僅存一嗟予生東南有眼乃未覿清
晨犯寒慄馬上親歴歴怪雲何處來對面失崷崒午投
勝業寺僧訝余不懌茗餘因獻嘲君定非韓匹彼來既
軒露君至若封鐍余謂僧無躁兹可以理詰止僧坐悦
亭霾翳忽氷釋石廪先呈身岣嶁俄見脊須臾天柱開
最後祝融出高峰七十二固已得彷彿鄴侯何甞死懶
殘元非寂恍疑在山中明當往尋覓咄哉三尺雪孤此
一雙屐駕言欵靈瑣樓堞晃丹赤柏深不見人畫妙如
新筆珠櫳千娉婷彈棋撫瑶瑟茫茫鬼神事荒幻難䆒
悉吾師太史公江淮徧浪迹兹焉又浮湘汗漫恣游陟
雖然乏毫端亦頗增目力規模五字體蟠屈萬丈碧詩
成投褚中何必題廟壁
　　煙竹鋪
野迥村疎起暮寒偶逢廢驛卸征鞍主人家比漁舟小
客子房如鶴栅寛燈與鄰通眠未易風從隙入避尤難
似聞南去加蕭索一夜披衣坐不安
　　衡永道中二首
一舎常分作兩程雪鞭雨䄂少逢晴平生不識終南徑
來傍湖南堠子行
過了衡陽雁北廻鄉書迢遞託誰哉嶽山石鼔皆辭去
惟有湘江作伴來
　　黄熊嶺(去廣右/界一程)
黄茅迷逺近不見一人行信歩未知險囘頭方可驚路
由高頂過雲在半腰生落日無棲止飄飄自問程
　　零陵
畫圖曾識零陵郡今日方知畫未如城郭却臨瀟水上
山川猶是柳侯餘驛亭幽絶堪垂釣巖室虚明可讀書
欲買冉溪三畝地手苫茅棟徑移居
　　㴱溪驛
苔滿朱扉半闔開更無人迹獨徘徊湘江臨别如相語
早買扁舟出嶺來
　　全州
寂寂全州路家家荻竹扉異僧留塔在過客入城稀傳
舎臨清泚官亭占翠㣲沙頭泊船者多自嶺南歸
　　春日五絶
眼邉桃李過匆匆鏡裏衰顔豈再紅乆覺胃寒疎建焙
新因血熱戒郫筒
歩入西峰不見人數聲澗鳥自啼春下山欲與唐碑語
先遣奴兵細拂塵
歸到城門欲發更馬頭惟有暮鴉迎小窗了却觀書課
幾首殘詩旋補成
老懶何心更出嬉閉門終日讀陶詩湘南二月花如掃
恰似扶疎遶屋時
曉風細細雨斜斜僝僽書生屋角花想見水南僧寺裏
一株落盡病山茶
　　上已與二客遊水月洞分韻得事字
勝踐造物慳貧交世情棄昔戒十客來旦無一人至惟
余暨兩君鼎足坐水次歡言天氣佳誰謂風土異高吟
雜騷選序酌逮髫穉滌厓去惡詩捫石認缺字古來㡬
禊飲傳者纔一二蘭亭感慨多未了生死事杜陵更酸
辛窮眼眩珠翠㫖哉兹日遊超然遺塵累消揺千載後
尚有浴沂意巖扉滑如玉歳月可鐫識
　　出城二絶
日日銅瓶挿數枝瓶空頗訝折來稀出城忽見櫻桃熟
始信無花可買歸
小憇城西賣酒家緑陰深處有啼鴉主人嘆息官來晚
謝了酴醿一架花
　　武岡葉使君寄詩次韻二首
人各紛紛載後車誰能逺寄病相如雙旌已拜湖南牧
一紙猶題嶺外書詩句騎驢遊蜀後情懐賦鵩弔湘餘
若還闔郡春風暖便擬移家占籍居
憶昔逢君歳建寅豈知今作□南人瘴來客病鄰山鬼
亂後身存託海神目送飛鳶偏戀土夢隨畫隼共行春
新詩寄到如雙璧交契寧非有宿因
　　移居
鄰曲無還往何由有别情惟應小窓月長記讀書聲
　　弔錦雞一首呈葉任道
炎州産文雞毛羽固天禀朱丹飾尾距綵繡錯襟祍主
人極珍憐龠合分俸廪置諸後園中小奴司啄飲地荒
籠栅疎客見輙危懔㸃狸出沒精豪䑕窺伺稔諒垂彼
饞涎或瞷君高枕駭機中夕發果以斃來諗裂冠首立
碎齧嗉聲已噤酷哉三尺喙殘此一叚錦長嗟命瘞埋
詎忍付烹飪始為文采累終欠智慮審老瞞戕孔公千
載憤懔懔黄祖殺處士麄暴犯流品况兹毒鷙物尤索防
閑甚善視雙翠衣夜凉勿嗜寝
　　哭孫行之
已了燈窓債心知舉業非立朝多諫草取友必深衣虀
甕貧時共書筒貴後稀病身偏惜淚一為故人揮
　　象奕一首呈葉潛仲
小藝無難精上智有未觧君㸔橘中戲妙不出局外屹
然兩國立限以大河界連營禀中權四壁設堅械三十
二子者一一具變熊先登如挑敵分布如備塞盡鋭賈
吾勇持重伺彼怠或持如圍莒或速如入蔡逺砲勿虚
發冗卒要精汰負非繇寡少勝豈繫強大昆陽以象奔
陳濤以車敗匹馬郭令來一士汲黯在獻俘将䇿勛得
雋衆稱快我欲築壇塲孰可建旗葢葉侯天機深臨陣
識向背縱未及國手其高亦可對狃㨗敢饒先諱輸毎
索再寧為握節死安肯屈膝拜有時横槊吟句法猶雄
邁愚慮僅一得君才乃十倍霸圖務并弱兵志貴攻昧
雖然屢克獲詎可自侈汰吕䝉能馘羽衛瓘足縛艾南
師未宜輕夜半防砍塞
　　送陶仁父
自古送行情味惡君行快似泛仙槎新班人少先投卷
下水船輕易到家南浦不堪㸔草色西湖尚可及荷花
諸公若問栖栖者為説吟詩兩髩華
　　移竹
借居未定先栽竹為爱疎聲與薄隂一日暫無能鄙吝
數竿雖小亦蕭森窓間對了添詩料郭外移來費俸金
自笑明年何處在虚簷風至且披襟
　　題許介之詩藁(益公稱/其詩)
我留鳶跕外君住雁廻邉走僕行千里敲門授一編眞
妍非粉黛至巧謝雕鐫何必周丞相男皃要自傳
　　郊行
薄有西風意郊行得自娯山晴全體出樹老半身枯林
轉亭方見江侵路欲無何妨橋䌫斷小艇故堪呼
　　老大
老大重登聘士臺客懐牢落可曾開臨流往往㸔鳶墮
入署時時見馬來有約青山何日去無根白髮是誰栽
自嫌不帶功名骨只合眠莎與坐苔
　　伏波巖
懸崖萬仞餘江流遶其趾仰視不見天森秀㧞地起中
洞既深豁旁竇皆竒詭惜哉題識多蒼玉半鑱毁安得
巨靈鑿永削崖谷耻緬懐兩伏波往事可追記銅柱戍
痕泊樓船下湟水時異非一朝地去亦萬里山頭博徳
廟今為文淵矣謂予詩弗信君請訂諸史
　　榕溪閣(山谷南遷/維舟榕下)
榕聲竹影一溪風遷客曾來繫短篷我與竹君俱晚出
兩榕猶及識涪翁
　　觀射
浪箭束如林傍觀笑不禁蠻平無事乆卒惰可憂深各
自分牛臠何曾貫蝨心种侯清澗後能費㡬黄金
　　龍隠洞
先賢評桂山推爾居第一豁然碧瑶户夾似雙玉璧中
有無底淵黒浪常蕩潏諒當剖判初倍費造化力雷嗔
斧山開龍怒裂石出至今絶頂上千丈留尾脊寧論兒
女子壮夫股為慄我來欲題名腕弱墨不食摩挱狄季
碑文字尚簡質今人未知貴後代加寳惜洑流工駭舟
久游覺蕭瑟嵓室寛如家廻櫂聊愒息(狄武襄公平蠻/碑李師中待制)
(宋頌/在焉)
　　哭梁運管(伋家丞相/克  之孫)
憶昔遊山猶昨日奄歸白晝隔存亡宅㴱外不知何病
毉雜人争試一方弔客傷心同瀝酒爱姫收淚各分香
淳熈丞相潭潭府今日門庭冷似霜
　　湘中口占
船頭吹火盧仝婢馬後肩書頴士奴安得世間名畫手
寫予出嶺泛湘圖
津吏沙邉立指呼放船出鎖放州符書生行李堪抽㸃
薏苡明珠一例無
　　見方雲臺題璧
寄書迢遞夢參差毎見留題慰所思不論驛亭僧寺裏
有山水處有君詩
　　祁陽道中
昨過知岑寂重來况雪天人居雞栅裏路在鳥巢邉草
樹開還閉茅山斷復連瀟江清似水悔不問歸船
　　愚溪二首
草聖木奴安在哉荒榛無處認池臺傷心惟有溪頭月
曽識儀曹半面來
青雲失脚謫零陵十載溪邉意未平溪不預人家國事
可能一例受愚名
　　湖南江西道中十首
獨醒公子去沉湘未識人間有醉鄉酒與離騷難揑合
不如痛飲是單方
賈生廢宅草芊芊路出長沙一悵然今日洛陽歸不得
招魂合在楚江邉
少陵阻水詩難繼子厚游山記絶工斷璧殘圭零落錦
新碑無數滿湘中
去年冬至投僧寺今歳陽生宿店家獨夜無人堪晤語
青燈相對結寒花
蠻府參軍髩髪蒼自調欵乃答漁郎從今詩律應超脱
盡吸瀟湘入肺腸
丁男放犢草間嬉少婦㸔蠶不畫眉歳暮家家禾絹熟
萍鄉風物似豳詩
每嘲介甫行新法常恨歐公不讀書浩歎諸劉今已矣
路傍喬木日凋疎
茫茫衰草與雲平斗氣十年不復明惟有多情蓬上月
相隨客子過豐城
派裏人人有集開竟師山谷友誠齋只饒白下騎驢叟
不敢勾牽入社來
上封已失嶽僧期客問丹霞謝不知懶到登山臨水處
始驚筋力減來時
　　懐安道中
閩溪瘴嶺客程賖曉泊懐安喜近家大屋書旗夸酒米
小舟鳴櫓競魚蝦溪移檄已臨高岸潮退㠶多聚淺沙
快着征衫鞭瘦馬要㸔二十里梅花
　　眞隐寺
出郭斜陽已在山夜深乗月到江干奴敲小店牢扄户
僧借虚堂徑挂單駭浪急囘因膽薄逆風小住為心寛
投牀一枕瀟湘夢無奈霜鐘苦喚殘
　　乍歸九首
官滿無南物飄然匹馬還惟應詩卷裏偷畫桂州山
兒童娛膝下母子話燈前却憶江湖上家書動隔年
北戍邉城下南游瘴海頭不知天地内何處可逃愁
絶愛墻隂橘花開滿院香鄰人欺不在稍覺北枝傷
孚若如天馬軒昻不可羇為貧疎飲客因病出名姫
弛擔逢除夕檀欒共擁爐把如為客看還得似家無
架書多㪚亂信手偶拈開匹似前生讀茫然記不來
手種梅無恙蒼苔滿樹身可憐開較早不待逺歸人
格力窮方進功夫老始知儘教人貶駁喚作嶺南詩
　
　
　
　
　
　
　
　
　宋詩鈔卷八十九
欽定四庫全書
　宋詩鈔卷九十
　　　　　　　　　内閣中書舎人吳之振編
　劉克莊後村集(下/)
　　挽方孚若寺丞二首
使君神雋似龍麟行地飛空不可馴詩裏得朋卿與我
酒邉争霸世無人寳釵去盡中年病珠屨來疎晚莭貧
昔共誅茅聽瀑處溪雲谷月亦悲辛
斯人詎意掩斯丘六合茫茫不可求射虎山中如昨日
騎鯨海上忽千秋帝方欲老長沙傅寇尚能言博望侯
囘首瀬溪溪畔路跛驢無復從公遊
　　挽方武成(左鉞/)
丱角詩名出流傳海内誇師稱起予者翁問倩人邪惜
未參諸老猶堪擅一家從今崖瀑上誰共訪梅花
　　壽昌
山路泥深雪未乾病身初怕浙西寒新年臺厯無人寄
且就村翁壁上看
　　記夢
父兄誨我髧髦初老不成名鬢髪踈紙帳鐡檠風雪夜
夢中猶誦少時書
　　杜丞
憶冒重圍入孤城頼不亡戰功何日賞檄草至今藏舊
事歸詩卷新寒入箭創江邉逢杜杲髩髪各蒼蒼
　　乆客
乆客長安市人情薄似雲寧為絶交論不著送窮文白
髪長千丈黄金盡百斤故山春事動深恐廢耕耘
　　贈陳起
陳侯生長紛華地却以芸香自沐薫錬句豈非林處士
鬻書莫是穆參軍雨簷兀坐忘春去雪桉清談至夜分
何日我閒君閉肆扁舟同泛北山雲
　　贈翁卷
非止擅唐風尤于選體工有時千載事祇在一聨中世
自輕前軰天猶活此翁江湖不相見纔見又西東
　　題壁
兒時挾弹長安市不信人間果有愁行遍江南江北路
始知愁㑹白人頭
　　挽李尚書二首
韓范止如此公乎事又難不陪冶城廟合殉定軍山璽
出千官賀弓藏一老閒琱戈提十萬猶記凱歌還
幕下多材雋于今盡䇿勛可憐狂處士曾揖大将軍久
戍兒郎老新招部曲分此生甘寂寞有淚濕髙墳
　　哭左次魏(謩/)
甫痛何郎夭丘明亦復然因思題墓上不若鬬樽前劒
馬為誰得琴書有女傳惟應十載下酡食雪堂僊(君與/何立)
(可皆江淮同幕/相繼殁于齊安)
　　寄永嘉王侍郎
珍重西清老書來訪薜蘿為邦應好在作佛竟如何花
押常衙少柑香盡坐多聞公須尚黒未害小婆娑
　　秋熱憶舊遊
塞上秋光冷似氷當年豪舉氣憑陵打毬不用炎方馬
按獵初調異國鷹山寨凄凉聞戍鼓水村揺落見漁燈
而今病暍茅簷底追記猶堪洗鬱蒸
　　哭李景温架閣(大有/)
挾策説荆州那知亦闇投漫招温處士㡬殺杜叅謀出
幕有清議還鄉空白頭人間容不得下與阿翁遊(建寜/丞相)
(其祖/也)
　　送項季約赴衢教(符/)
博士非如吏巍然道自居諸生趨避席太守揖升車朱
筆濃批卷青燈細勘書漢廷重文藻行矣召嚴徐
　　送張應斗還畨陽
蕉荔漫山霧雨繁虬鬚客子悔南轅乆留閩囝誰堪語
却憶番君可與言豪傑雖窮留氣在聖賢不死有書存
歸時洗換征衣了揀箇深山𦂳閉門
　　為圃二首
屋邉廢地稍平治装㸃風光要自怡爱敬古梅如宿士
䕶持新筍似嬰兒花窠易買姑添價亭子難營且築基
老矣四科無入處旋鉏小圃學樊遲
衰病歸來占把茅譬如僧葺退居寮因存橘樹斜通徑
怕礙荷花小著橋古有功名興釣築今無物色到渙樵
可憐歳晚閒雙手種罷無菁擷菊苗
　　挽表叔趙君任安撫(綸忠/簡孫)
叔在兵間日書常笑我孱初云機㑹易晚歎事功難寂
寞郎官省荒涼上将壇遥憐㑹稽窆新種短松寒
　　蘇李泣别圖(方孚若故物/近為人取去)
風雲慘悽草樹枯死笳鳴馬嘶弦驚鶻起熟看境色非
人間祁連山下想如此手持尊酒别故人此生再面真
無因中外健兒俱動色路傍觀者為悲辛歸來暗灑荗
陵淚子孟少叔方用事白頭屬國冷如氷空使窮廬歎忠
義茫茫事往頼畫存毎愁歳乆縑素昏即今畫亦落人
手古意凄涼誰復論
　　芙蓉二絶
湖上秋風起櫂歌萬株映柳更依荷老來不作繁華夢
一樹池邉已覺多
池上秋開一兩叢未妨冷淡伴詩翁而今縱有看花意
不爱深紅爱淺紅
　　同鄭君瑞出瀨溪即事四首
汗血名駒白玉鞭本初父子喜華鮮只今無復狂遊侣
自卸驢鞍古店前
鐡馬防秋記昔曾晚途消縮似寒蠅同時校尉俱封拜
誰伴将軍獵霸陵
北耗而今杳不知路傍羽檄走無時自憐滿鏡星星髪
羞見官中募士旗
老奴昔逐我西東㨗似猿猱跳絶峰今日道旁扶一拐
乃公安得不龍鍾
　　明皇按樂圖
鶯啼花開春晝遟掖庭無事方遨嬉廣平䇿免曲江去
十郎談笑居台司屏間無逸不復覩教雞能鬬馬能舞
戲呼寧哥吹玉笛催喚花奴打羯鼔南衙羣臣朝見疎
老伶巨璫前後趨阿瞞半醉依玉座䄂有曲譜無諌書
金盆皇孫眞龍種浴罷六宫競圍擁惜哉傍有錦綳兒
蹴破咸秦跳河隴古來治亂本無常東封未了西幸忙
輦邉貴人亦何罪禍胎似在偃月堂今人不識前朝事
但見斷縑粧束異豈知當日亂離人説着開元摠垂涙
　　即事四首
買得荒郊五畝餘旋營花木置琴書柳能樊圃猶湏種
蘭縱當門亦不鋤無力改墻姑覆草多方存井要澆蔬
區區才志聊如此誰謂先生廣且疎
目為詩客不勝慙喚作園翁定自堪抱甕荷鉏非鄙事
栽花移竹似清談野人只識羮芹羙相國安知食笋甘
(富鄭/公事)晚覺齊民書最要惜無幽士肯同叅
墻角新開白版扉時尋樵牧弄煙霏代耕豈若收躬稼
賜帛何如出自機湖海浪遊今已倦山林獨往未全非
百年只願身強健長為慈親負米歸
待鑿新池引一灣更規高阜敞三間縮墻恐犯鄰家地
減樹圖看屋後山身隐免貽千載笑書成猶要十年閒
門前驀有相尋者但説翁今怕往還
　　書事二首
竭海夷山氣力雄只愁無術駐顏紅却須擘劃千餘歳
多買丹砂置女僮(章子云人生豈不能/擘劃得二三百嵗)
因治陶朱術太精世間無物足經營更将郭璞書頻㸔
只恐青山盡鑿平
　　再和熊主簿梅花十絶(是時梅花已/過因觀海棠)
色湥乍擣守宫紅片細俄隨蛺蝶風到得離披無意緒
精神全在半開中
薔薇難比况金沙一種風標富貴家我有公評君記取
惜花須惜海棠花
千株綘雪照滄灣應笑劉郎帶老顔尚有少年情味在
戲捜綺語續花間
鳯州宫柳昔曾攀亦醉瓊花芍藥間獨有海棠心未足
每逢多處必來看
别園水竹絶幽清花徑繁紅蘚砌青何處貴遊開歩障
誰家生色畫深屏
徙倚溪亭惜墜芳恨無異域返魂香殘枝併恐風吹去
挿在金瓶置坐傍
忽憶聨鞍過水西重尋前約未参差秪愁人議風流罪
屡出㸔花數賦詩
淡賞無煩羯鼔催解鞍便可坐莓苔莫将花與楊妃比
能與三郎作禍胎
旋挑野菜拾青梅又向花邉得暫陪各選一枝簮白髪
明年知與阿誰來
君憶東湖不乆歸我思陳迹恍難追殷勤為報鶯花説
止有詩情似舊時
　　贈高九萬并寄孫季蕃二首
諸人凋落盡高叟亦中年行世有千首買山無一錢紫
髯長拂地白眼冷看天古道微如綫吾儕各勉㫋
菊磵説花翁飄蓬向浙中無書上皇帝有句惱天公世
事年年異詩人箇箇窮築臺并下榻今豈乏英雄
　　答惠州曾使君韻
先賢平易以觀詩不曉尖新與崛竒若似後儒穿鑿説
古人字字摠堪疑
　　送葉尚書奉祠
先生清夢繞林泉黄紙除書拜地僊報答吾君吾相了
徜徉某水某丘邉事光白傅求閒後衘似温公約史年
(温公領崇福/祠十五年)笑向故山猿鶴説古來晚莭幾人全
　　答留通判元崇
不見龍驤與驥馳紛紛蟲篆鬬蛛絲君侯傑出南方者
老僕終當北面之憶玉樹枝勞逺夢熏薔薇水讀來詩
自慙眼力非關令紫氣浮空懵不知
　　築城行
萬夫喧喧不停杵杵聲丁丁驚后土徧村開田起窰竈
望青斫木作樓櫓天寒日短工役急白棒訶責如風雨
漢家丞相方憂邉築城功高除羙官舊時廣野無城處
而今烽火列屯戍君不見高城齾齾如魚鱗城中蕭疎
空無人
　　開壕行
前人築城官已高後人下車來開壕畫圖先至中書省
諸公聚看稱賢勞壕㴱數丈周十里役兵大半化為鬼
傳聞又起旁縣夫鑿教四面皆成水何時此地不為邉
使我地脉重相連
　　運粮行
極邉官軍守戰塲次邉丁壮俱運粮縣符旁午催調發
大車小車聲軋軋霜寒晷短路又滑檐夫肩穿牛蹏脱
嗚呼漢軍何日屯渭濱營中子弟皆耕人
　　苦寒行
十月邉頭風色惡官軍身上衣裘薄押衣勑使來不來
夜長甲冷睡難着長安城中多熱官朱門日高未啓關
重重幃箔施屏山中酒不知屏外寒
　　國殤行
官軍半夜血戰來平明軍中收遺骸埋時先剥身上甲
標成叢塚髙崔嵬姓名虚挂陣亾籍家寒無俸孤無澤
烏虖諸将官日穹豈知萬鬼號隂風
　　軍中樂
行營面面設刁斗帳門深深萬人守将軍貴重不據鞍
夜夜發兵防隘口自言敵畏不敢犯射麋捕鹿來行酒
更䦨酒醒山月落綵縑百叚支女樂誰知營中血戰人
無錢得合金瘡藥
　　寄衣曲
征夫去時着紵葛征夫未囘天雨雪夜呵刀尺製寒衣
兒小却倩人封題上有涙痕不教洗征夫見時認針指
殷勤着向邉城裏莫遣寒風吹腠理江南江北一水間
古人萬里戍玉關
　　大梁老人行
大梁宫中設氊屋大梁少年新結束少年嬉笑老人悲
尚記二帝䝉塵時烏虖國君之讐通百世無人按劒決
大議何當偏師如廣利一驢䭾載送都市
　　朝陵行
國家諸陵陷河北盜發寳衣斧陵木或言陵下往來人
夜聞翁仲草間哭何年却遣朝陵官含桃璀粲登金槃
悲哉人家墳墓各有主誰修永昌一坏土
　　破陣曲
黄旗一片邉頭廻兩河百郡送欵來至尊御殿受㨗奏
六軍張凱聲如雷元戎劒履雲臺上麾下偏禆皆将相
腐儒筆力尚跌宕燕山之銘高十丈
　　挽陳北山二首
雖拜龍圖號自稱槃㵎翁生難招此老死可見文公斷
簡功夫乆㴱衣笑語終空餘藏藁在虹氣貫山中
掘筆臨池慣殘書映雪勤今寧無古篆宋復有唐文荒
草周顒宅空山董相墳何時擕斗酒一酹墨溪雲
　　柬陳寺丞築城
事變相尋智亦新爛泥堆起石嶙峋斷無餘力謀蒸土
頗有傍觀哂寘薪自古虚心容議者即今枵腹役耕民
姑尤聊攝皆齊境莫遣郊封有詛人
　　答楊䨇
一生忠孝發於詩不為桃根與柳枝棗本流傳容有偽
箋家穿鑿苦求竒偶全要領慙輕典虚嘔心肝悔少時
澤畔纍臣搔白首孤吟不敢累親知
　　挽陳師復寺丞二首
已奏囊封墨尚新又擕神疏榻前陳小臣憂國言無隠
先帝如天笑不嗔闕下舉幡空太學路傍卧轍幾遺民
愚儒未觧天公意偏壽它人夭此人
歳晚滄洲築草堂却将逢掖換軒裳市朝共歎鳯髙翥
世俗或疑麟不祥童子舉扶猶慷慨門人要絰更凄涼
衰殘無復相鐫切遺墨常留几桉傍
　　辛卯滿㪚天基節即事四首
老作黄冠返舊山尚支驛料破衙官孤臣毫髪皆君賜
獨坐風廊不覺寒
門廡無人殿未開白頭㪚吏久徘徊年年歳歳千秋節
長占羣官第一來
聞説都人競出嬉御街簫鼔倍年時相公入奏天顔喜
半夜揚州送㨗旗
約已隆親禮不同鈞天無讌錫臣工太皇勲徳侔高帝
陛下謙恭似孝宗
　　還黄鏞詩卷
曾伴靈芝湖上吟當年一悟至如今源流不亂知歸趣
篇什無多見苦心貫蝨工夫須切近膾鯨力量要雄深
暮年誰可談兹事盎有村醪且自斟
　　題陳遂卿隠居
蚤日稱雄翰墨林暮年里巷且浮沉諸君自負遺賢媿
處士元無謗國心(杜牧送薛處士序處士/之名自負也謗國也)子佩子衿輸
少俊某丘某水揀幽深明時莫作逃堯計忽有弓旌底
處尋
　　題白渡方氏聽蛙亭
塘水拍隄科斗生想君亭子俯幽清黄梅雨足野田潤
牡麴煙收村墅晴莫信人嫌無理閙頗疑渠有不平鳴
畫堂方喜聼琴阮誰爱天然律吕聲
　　贈鍾主簿父子
旗鈴接迹向西馳丹桂靈椿並一時競說郎君能跨竈
頓令老子欲笞兒妙年不患錐無頴前輩曾言木就規
國相晏公元楚産何須千里逺求師
　　讀金鑾宻記
仗下千官走似麕倉皇誰扈屬車塵禁中陸九艱危共
殿上朱三苦死嗔當日横身抗岐汴暮年避地客甌閩
小窓細讀金鑾記始信香奩屬别人(香奩集和凝/作非致光也)
　　獲硯
二硯温如玉琢成信知天地有精英馬肝紫潤尤宜沐
鵒眼青圓宛似生未爱潘郎呼作友便教米老拜為兄
今年几案多竒獲應是窮儒命漸亨
　　再獲一硯自和
三硯聫翩買劵成絶勝玉杵聘雲英撫摩無粟向肌起
塗抹有花從筆生韞匵毎愁逢暴客傾囊㦯恐費方兄
古來事業由勤苦不信磨穿道不亨
　　貧居自警二首
昨者匆匆擲印歸六年岑寂閉柴扉歳荒奴僅拾殘穗
日晏婢方羮苦薇寧渴莫賖鄰近酒儘寒不着借來衣
中年但祝身強健要卧松風坐釣磯
客過吾廬語至晡旋營鹽酪刈薪蒭酒兼麟脯不時有
飯與魚羮何處無(荆公云何處/無魚羮飯喫)力穡勿忘家世儉堆金
能使子孫愚俗兒未識貧中樂妄議書生骨相臞
　　寒食清明
寂寂柴門村落裏也教挿柳記年華禁煙不到粤人國
上冢亦擕龎老家漢寢唐陵無麥飯山蹊野徑有梨花
一尊徑藉青苔卧莫管城頭奏暮笳
　　贈馬相士二首
嫗貌何妨至輔臣猴形亦有上麒麟伏波眉目空如畫
不是雲臺劒佩人(唐人嘲歐陽詢云誰令/麟閣上畫此一獼猴)
荀卿初了心形者蒯徹安知背面哉别有精㣲書不載
待君見了季咸來
　　和南塘食荔歎
君欲和詩無匆匆唱首天下文章公今年荔子况倍熟
亭亭錦葢高張空猿偷鴉啄牧童采林間殘顆猶殷紅
在昔唐家充歳貢吟諷何止杜陵翁南窮交州西蜀土
快馬䭾送如飛龍綘裳氷肌初照眼玉環一笑㤙光濃
惟閩以逺幸免涴一顆不到温泉宫自從陳紫無眞本
皺玉晚出尤稱雄邇來雞舌擅瑰瑋贊香譽味萬喙同
麟臺仙人親題品天為此菓開遭逢乃知㣲物似有數
聲價亦與時汙隆列聖儉德被華戎微如淮白不敢供
奈何置驛奉私室安得木鐸觀民風山蹊谷塹目力窮
血肩踠足馳筠籠請公移此食荔歎置在薰風殿閣中
　　送眞西山再鎮温陵
父老香花夾路催朱幡那忍更徘徊弓張至此尤宜弛
珠去安知不復㢠海上有艘堪致粟洛中無篚勝生財
泉人畢竟修何福消得西山兩度來
　　題鄭寧文卷(西山作䟦/)
昔侍西山講習時頗于函丈得精微書如逐客猶遭絀
辭取横汾亦恐非筝笛豈能諧雅樂綺紈元未識深衣
嗟余老矣君方少勤向師門扣指歸(西山先生編文章正/宗如逐客書之類止)
(作小字附見内詩歌一門初委余衰輯余取秋風辭西/山欲去之葢其議論森嚴如此鄭君試以此意黍之可)
(也/)
　　悼阿駒五首
吾老方期汝亢宗愛憐不與衆雛同豈知希世千金産
止作空花賺廼翁
長兄開卷毎隨聲大母繙經亦諦聽眉目分明無夭法
恐緣了了與惺惺
北轍南轅有返期吾兒掣手去何之夢中玉雪來懐抱
愁絶鄰鐘喚醒時
眼有𤣥花因悼亡觀書對客兩茫洋情知淚是衰翁血
更為童烏滴数行
人生憂患本無涯強取瞿聃語自排吾母白頭猶念我
吞聲不敢惱慈懐
　　挽劉學諭(徐尤溪鹿卿之婦/翁豐城人名履)
少游鄉校至華顛常以虀鹽飬浩然科舉法行無譽士
丘園禮廢有遺賢劉蕡下第人稱屈李漢編文後必傳
聞道諸郎皆秀孝拂雲華表看它年
　　送陳户曹之官襄陽二首(珽/)
丞相曾叅督府謀郎君今復贊邉籌彼哉金谷飲長夜
去矣玉關防盛秋尺度豈能拘快士功名斷不在中州
習池水滿隄花艶安得相陪賦逺遊
幕府秋風事日生叅軍匹馬去兼程起為楚舞何其壮
吟退吳歌在此行且喜峴山碑有跋不愁江表傳無名
老儒那復封侯夢止願躬耕看太平
　　病後訪梅九絶
夢得因桃數左遷長源為柳忤當權幸然不識桃并柳
也被梅花累十年(鄴侯詠栁云青青東門栁歳/晏必憔楊國忠以為譏已)
先生歳晚被人疑梅畔渾無一字詩明月清風愁併案
野花啼鳥怕隨司
區區毛鄭號精專未必風人意果然犬彘不吞舒亶唾
豈堪與世作詩箋
和靖林間欬嗽時一邉覓句一邉飢而今始㑹天公意
不惜功名只惜詩
老子無粮可禦冬強鳴飢吻和寒蛩舎南舎北花如雪
止嚥清香飽殺儂
與梅交絶幾星霜瞥見南枝喜欲狂便欲佩壺擕鐡笛
為花痛飲百千塲
一聨半首致魁台前有沂公後簡齋自是君詩無警策
梅花窮殺幾人來
春信分明到草廬呼兒沽酒買溪魚從前弄月嘲風罪
即日金鷄巳赦除
菊得陶翁名愈重蓮因周子品尤尊後來誰判梅公案
斷自孤山迄後村
　　題龍眠十八尊者
嘗聞天台境肉身往無從仁夫示此圖恍惚游其中應
眞一一若舊識或踞怪石臨飛淙山鬼投牒何敬恭天
女問法尤丰茸盆魚鬐鬛等針粟放去夭矯拏空濛山
深無人地祇出被服導從侔玉公前驅鷙獸後䕫魍徐
行殿以一瘦笻巉巉蒼壁謖謖松下有老宿眉雪濃石
橋滅沒雲氣斷似是鬼國非天工層氷融結挾怒瀑毒
虺噴薄含腥風至人于此方入定壊衲羃首枯株同等
閒一坐六十刼汝技有盡吾無窮書生往往談性命怵
以禍福猶皃童倒持手版口勸進對此寧不面發紅我
知龍眠筆外意要與濁世鍼盲聾退之云釋善變幻愷
之謂畫能神通幻耶神耶兩莫詰與子持叩西山翁
　　題林戸曹寒齋(取鄭介夫積雪/冒寒齊之句)
舉世爭馳勢利塲君于冷處看人忙不營摩詰散花室
只設蘇州聽雨床種果園林無虎守勘書窓几有螢光
直須喚起西堂老來向齋中伴石塘
　　過建陽二首
溪上重來兩鬢絲豈知拙政久猶思旄倪欲見葉公面
香火共存朱邑祠爭勸令君持酒琖不容老子閉車帷
誰言俗薄今非古我與斯民各秉彜
白布裙襦雪滿顚擕扶傴僂拜車前皆言庾氏相因粟
猶是君侯不飲泉自昔活民須有備即今去客愧無權
愚公老矣癡如故長把心燈望後賢
　　過章戴
曽向明時雪李邕又聞名在聘賢中憶言䲭吻施茅屋
忍見龜趺立栢宫杯酒昔常陪賀老雙溪終待哭喬公
情知客淚先難制鄰笛那堪咽晚風(君為閩漕欲請余/為屬既而曰茅屋)
(設䲭吻/乎遂止)
　　答李泉州元善
平生陳無巳白首欠吟債未嘗交馬吕况肎見章蔡附
熱生可鄙中寒死亦快吾方尚此友巾車與同載前瞻
有膺滂却顧有融泰要當堅一壁詎可立兩界恕乎行
誼虧希也名莭壊史君惠良箴下走敢不拜懐哉道義
交異彼姑息愛
　　送趙信州
貧者惟言可贈行臨分握手盡交情馬于轡力窮時駭
鷗向機心動處驚齊士豈無堪客禮蔡人便遣作牙兵
遥知陌上羅敷女競看雙旌出勸耕
　　題趙子固詩卷
紫芝仲白俱仙去晚秀惟君擅士林字肖率更親手作
詩疑賈島後身吟九成合奏音方備三染為纁色始深
老去尤于朋友篤未忘几研琢磨心
　　題袁秘書文藁
場屋聲名淳紹初同時一軰曉星疎舉人尚記前鄉貢
天子亦呼行秘書出蜀詩堪編杜集渉湘文可補騷餘
中朝典冊須鴻筆何必然藜照蠧魚
　　題廬陵羅生詩卷
門巷蕭然人迹少華裾客子䄂文過織千機錦非常巧
熏一銖香已覺多持贈白雲情厚矣暗投明月愧如何
桃花水煖鱸堪鱠恨不相擕買短蓑
　　送王實之
欲去還留毎自憐竟為吾子着先鞭孤忠盡見萬言疏
十口同登一葉船屈法相傳煩聖主上書俱貶愧前賢
南歸定過西山下細把行藏告墓阡
　　鄭丞相生日口號四首
王吕紛更尚治安史韓椓伐始凋殘廼知元祐調絃易
却是端平變局難
舒黯淹晋守相間平津千載有慙顔惜渠不見端平相
召了西山召鶴山
忤㫖嬰鱗不自安明朝宻啓與遷官百僚舉笏私相語
相國胸中得許寛
轉了頭㕔屡乞歸已将傳舎視黄扉江湖不欠魚羮飯
直為君恩未拂衣
　　桐廬舟中即事
車前彎帽同聲㪚門外華簪一揖休惟有浙江潮好事
肎隨逐客到嚴州
　　田舎即事十首
去年贏粟尚儲缾又見新秧蘸水青野老逢人説慙愧
長官清白社公靈
村落爭看烏角巾略談北事向南人百年只有中州樂
世世無為塞下民
古來觀社見春秋茜袂銀釵盡出遊欲與魯人同獵較
可憐身世尚它州
蹴踘鞵尖塵不涴臂鷹袖窄様新裁社中年少相容否
也待鮮衣染鬢來
鄰壁嘲啾誦學而老人睡少聽移時它年謹勿如張禹
帝問床前謬不知
田舎諸雛各雅馴男兒盍有藝資身古來醫卜多名世
莫學文章㸃涴人
條桑女子兩鬟埀車馬過門未省窺生長柴門蓬户裏
安知世有二南詩
草草衣装挈自隨壻貧畢竟與齊眉絶勝京洛傾城色
錬向侯門作侍兒
皃女相擕看市優縱談楚漢割鴻溝山河不暇為渠惜
聽到虞姫直是愁
溪上漁郎占斷春一川碧浪映紅雲問渠定是神仙否
艣去如飛語不聞
　　送徐鼎夫用廬陵通守博士戴文韻
一春風雨郡齋寒荒了麻姑老子壇(余嘗主仙/都玉局觀)吏抱文
書排闥至客擕詩卷退衙㸔愁來鏡裏絲難染老去胷
中錦已殘若棹扁舟見安道為言歳晚習申韓
　　送趙叔愚赴潯州理掾
未奉三雍對聊為五筦行鄉書踰嶺少詩思入湘清逺
宦身差稳中州事日生向來幾離别此别最關情
　　寄徐眞翁侍郎
憶昨紛紛衆喙鳴怪君噤齘乆無聲得非家客留廷尉
或是閨人沮仲卿白璧微瑕終古在黄金横帶霎時榮
從來公議無情甚莫遣䝉齋獨擅名
　　和仲弟二絶
一春簷溜不曾停滴破空階蘚暈青便是兒時對床雨
絶憐老大不同聽
鴈囘杳杳渾無報鵲語啾啾似有憑忽得逺書看百過
眼昏自起剔殘燈
　　丁酉重九日宿順昌歩雲閣絶句三首呈味道明
　　　府
九月南州菊未黄芙蓉取次獻新粧不妨折取繁紅挿
四海皆知兩鬢霜
只了年年作逐臣衣冠繿縷面埃塵偶逢令尹留連我
不畏狂生㸃涴人
先倩清風掃水軒更呼涼月倒金樽定知明府歸侵夜
縣郭留燈未閉門
　　挽鄭子敬都承
重入修門兩鬢絲延和累疏竭忠規立朝頗慕汲生戇
謀國不知晁氏危老去故人能有幾古來君子例無時
傳聞近事堪悲慨説向從前亦皺眉
　　次韻實之二首
孤臣去國四經春迹逺安知罪尚新蚤亦曾譏秦氏者
讒為與議濮園人懶箋光範干時宰且伴田家賽社神
醉倒不能愁世事倩他煙柳替含顰
向來歳月半投閒莫歎朝朝苜蓿盤身後芬芳聊自誑
眼前腥腐飽曾餐蟲雞一笑何須較花鳥相疏恐被彈
清議自為儒者設未應羈束老黄冠
　　再和二首
借屋城中又一春桃符萬口説清新向來曾上慶厯頌
老去甘為元祐人健論眞堪驚謟子固窮不肎媚錢神
吾評此士西塘比後進紛紛漫效顰
與君未得便安閒邉警偏能惱澗槃草地棗紅猶索鬬
田家稻白可能餐誰将鐡綆横江鎖莫靠琵琶出塞彈
處處衝梯楼上舞不應諸老自巍冠
　　挽南塘趙尚書
自從水心死塵柄獨歸公于易疑程氏惟詩取晦翁二
箴家有本孤論世無同不復重商㩁騎鯨浩渺中
　　次韻實之春日
梅醭朝衣塵滿靴曾穿細仗對延和角巾乆已尋初服
錦帳何須戀舊窩能讀書人天下少不如意事古來多
半生寂寂因迂濶垂老方驚歳月蹉
　　再和
少小從軍事袴鞾祇今廟算主通和寇來復去兎三窟
民㪚未收蜂一窩(建炎有盗/名一窩蜂)病覺風光於我薄老知書
册誤人多罪言著就㴱藏所自笑狂生壮志蹉
　　三和
長劒拄頤刀納鞾得如曝背趂陽和買鄰㡳用百里價
好事爭為十二窩異日史臣應有考同時朝士欲無多
與君死守西山學莫遣人譏末路蹉
　　四和
朱門畫鼓舞宫靴應笑狂歌似采和露坐一生無歩障
春游是處有行窩紹興讜議誰當續元祐全人本不多
辦取九年同面壁未應末後話頭蹉
　　五和
頽然一榻懶巾靴二月東風尚未和雀闖屋簷來作宿
蜂銜窓紙去為窠牢愁余髪五分白健思君才十倍多
欲訪東臯賢鼻祖幾廻路與醉鄉蹉
　　六和
生怕将軍手涴靴安能柔軟舞靈和艱虞夷甫方謀窟
老懶堯夫少出窩時事絫棋如許急春愁抽繭未為多
終南一徑非常㨗自是吾徒問路蹉
　　五月旦日鷄鳴夢䄂疏墀下先君問言何事答曰
　　　猶素論也先君太息稱善聞追班聲驚寤以詩
　　　識之
夢中候對殿東廂邂逅先親問答詳碓磨不能移素論
曝芹終欲獻清光觸屏訓謟生猶臭攀檻傳名死亦香
君父臨之安所避凌晨起坐涕淋浪(棊京云如劉安世/碓搗唐磨止説元)
(祐是/)
　　題趙别駕委齋
乍㸔華扁費尋思徐叩微言極坦夷無可奈何安命者
吾非惡此欲逃之萬羊賦禄渠前定二鳥䝉㤙彼一時
郤被委齋叅透了不求符竹止求祠
　　讀邸報二首
並驅華轂適通逵中路安知判兩岐邪等惟余尤甚者
好官非汝孰為之纍臣放逐無還理陛下英明有寤時
聞向蕭山呼渡急想追前事亦顰眉
瑶編對秉初修筆粉署同擕夜直衾虎既䝉皮甘搏噬
鶴因瘡羽乆呻吟盡歸一網機猶淺横説三綱害最深
想到鄮山多暇日軻書毋惜細研尋
　　自和二首
横身乆塞楊朱路灑泣俄悲墨子岐陋矣射鉤而中者
壮哉鳴鼓以攻之侍讀自無遷府分(梅詢晚年指其足/曰是中有鬼使我)
(不至/兩府)中丞還有僦船時(舒亶去國/僱客舟歸)八風舞罷君㤙歇贏
得閒愁上兩眉
貴豪渠已重金帶貧病儂猶舊布衾鍾阜觧仇無宿憾
(荆公與吕/吉甫觧仇)荆江感事有新吟(山谷有荆江書事/十絶建中初所作)早知餘
耳交難保晚覺王何罪未深白首還鄉應閉户斷無保
社可追尋
　　和實之讀邸報四首
祝鮀非是佞莒僕未為凶鬼谷從横舌終南詭秘蹤斷
無麟在藪獨有䑕穿墉千古誰儔匹依稀似敬宗
穿鑿彊揮塵跳梁勇執弓矯誣天亦怒驅逐國為空笑
裏刀常有盟邉甲巳衷拾遺端可拜誅佞筆生風(張萬/福拜)
(拾遺王仲書等/于延英門下)
外觀殊偉岸内禀極憸柔欲取漢清議盡投唐濁流鬼
車鳴甚惡猛虎死方羞芳臭須㬰判哀哉不善謀
一抨初駭聽雙淚漫求哀極口誣賢者甘心譽彼哉(其/人)
(嘗引管/仲見擊)早知豺不食安用鴆為媒試問高陽里迎車幾
兩來
　　再和四首
狐鳴工作祟鴉譟毎為凶曾覿初尸罪丘門永削蹤謀
身眞有窟鑿趾欲無墉(鑿墉之趾/以益其高)力擊延齡去堂堂似
亢宗
舊知偏下石逺避亦傷弓留落周南衆蕭條冀北空萬言徒
飾詐雙淚却由衷王績何曽醉劉蕡本不風
噬人侔虺毒害物比猫柔(李義府柔而/害物號人猫)清議姑驅逐寛恩未
放流劍誅張禹佞扇障禇淵羞諫筆非私忿惓惓為國謀
伏閣何其壮登舟得許哀人多稱快者上豈少㤙哉惡
草毋留種夭桃不待媒九重方逺佞寧放鄭詹來
　　挽李卿儔老
苦説兵財少臣非怯塞垣上思前語騐人嘆左遷寃老
大雲中守風寒國北門故交頭白盡空為賦招魂
　　洛陽橋
周時宫室漢時城廢址遺基剗已平乍見橋名驚老眼
南州安得有西京
　　同安
城不能高甫及肩臨風搔首一懷賢當時矮屋今存否
曾著文公住四年
　　龍溪道中
曠土茫茫無主名朱門唯恐籍分明老農猶記淳熈事
太息文公志未行
　　潮惠道中
春深絶不見妍華極目黄茅際白沙幾樹半天紅似染
居人云是木綿花
　　循梅路口四首
贑客紛紛露刄過斷無徼吏敢譏訶身今自是牢盆長
較爾能賢得幾何
道吏倉忙乞調兵未應機動遣鷗驚傳聞老子單車至
慚愧偷兒讓路行
鈔法如弓末愈張可堪于此更求詳秪應新執牙籌者
拾得研桑肘後方
三十年來邉宿兵大農無計飽連營元來有箇浮鹽䇿
南渡諸賢未講明
　　白雲庵
太行以北海豐南我與梁公各有慙皃五十餘親八十
可堪來宿白雲庵
　　東坡故居二首
嘉祐寺荒誰與葺合江樓是復疑非已為韓子騎驎去
不見蘇仙化鶴歸
惠州副使是新差定武端明落舊階盡遣秦郎晁子去
只擕周易魯論來
　　豐湖三首
岷峨一老古來少杭頴二湖天下無帝恐先生晚牢落
南遷猶得管豐湖
小米侍郎生較晚龍眠居士逺難呼不知若箇丹青手
能寫微瀾玉塔圖
作橋聊結衆生緣不計全家落瘴烟内翰翻身脱犀帶
黄門勸婦助金錢
　　羅湖三首
平生不作賈胡留怪底江邉未發舟瀧吏不須前白事
更忙定要㸔羅浮
中州無地堪投足垂老擕家泛瘴江不爱朱丹畫車轂
且貪紫翠入船窓
異境微茫在半霄僊人垂手下相招老來尚有君親念
未敢相陪過鐡橋
　　扶胥二首
一陣東風掃曀霾天容海色豁然開何須更網珊瑚樹
祗讀韓碑也合來
前祭京師奉祝詞尊嚴不比百神祠臺家今歳籌邉急
黄帕封香已過時
　　唐子西故居二首
一州兩邉客無地頓竒材方送端明去還迎博士來
無盡頗縱横晚方攻蔡京猶稱賢宰相應為客先生
　　即事四首
香火萬家市煙花二月時居人空巷出去賽海神祠
東廟小皃隊南風大賈舟不知今廣市何似古揚州
𤓰果跽拳祝㬋羅撲賣聲粤人重巧夕燈火到天明
吾生分裂後不到舊京遊空作樊樓夢安知有越樓
　　藥洲二首
役民如犬馬國破作降俘往往湖中石宣和艮嶽無
怪怪竒竒石誰能辨醜妍莫教贊皇見定輦入平泉
　　廣州都試(時攝帥/)
自昔番禺統府雄君恩暫許領元戎不羞短髪垂肩白
且爱前旌照眼紅筆乆不靈妨草檄臂新無力怯開弓
即今超距多梟俊安用輜車載此翁
　　燈夕三首呈劉師
士女如雲服珥鮮暫陪獵較亦欣然清于坡老游杭市
儉似乖崖在劒川使指何功煩卜夜遨頭此念可通天
粤人擁道千層㸔不見狨鞍三十年
陌上遊人趂管絃豈知君相尚籌邉細聽野老交談處
猶記兵端未動前草市收燈如許早端門瞻蹕定何年
書生晚抱憂時志歸畫殘灰理舊編
　　白鶴故居
天稔中原禍朝分黨部争當年誰宰相此地着先生故
國難歸去新巣甫落成如何鯨浸外更遣打包行
　　唐博士祠
博士位猶卑投名入黨碑今觀名世作多在謫官時太
史沅湘筆儀曹永柳詩新祠綿蕞爾未盡復遺基
　　六如亭
吳皃觧記眞娘墓杭俗猶存蘇小墳誰與惠州耆舊説
可無坏土覆朝雲
　　再題六如亭(余既修廢墓立仆碑或者未/解此意明年北歸賦此解嘲)
昔人喜説墜樓姫前輩尤高斷臂妃肎伴主君來過嶺
不妨扶起六如碑
　　十五里沙
只見如山白浪飛更堪動地黒風吹渺茫直際九州外
洶湧常如八月時河伯豈能窮海若靈胥僅可嚇吳兒
惜無散髪騎鯨友共了南遊一叚竒
　　送項使君季約二首
世有凝香樂君侯摠未知清齋燈火夕閉閣荔支時郡
小留難住民愚去始思兩年案頭筆一字不容私
但見兩眉顰何曾一饌珍節如僧更苦家比郡尤貧琴
鶴均為贅蓴鱸頗切身蕩山有來雁莫惜寄聲頻
　　送王梅州二首
州境與潮鄰徐行止浹旬瘴鄉均一氣監子亦吾民日
晏煙嵐歛兵餘户口貧定将田里事閉閤細條陳
禍始自三槍菑猶被一方帝将安渤海君肎薄淮陽老
手何憂斵新眉尚費粧漢庭褒郡最早晚入為郎
　　辛卯春日
甫報弓旌召俄聞彈射攻正如飲甘露(諸不能受人惡/言如飲甘露者)
(不名為有力大/人語見佛書)又似斬春風雲夢吞伊輩須彌納箇中
故山多芋栗不必問狙公
　　挽唐伯玉常卿
身自無安處昇州更廣州逐教子方去死到了翁休鳯
至虞廷喜麟亡魯野愁憂時兼悼友白却九分頭
　　送居厚弟堂禀二首
俱被光華遣同歸寂寞濱吾灾因抱槧子咎在埋輪記
憶煩明主招徠到逺臣要須留晚節它日白先人
怕與親朋别那堪送子行天威難俟駕秋暑勿貪程若
見知名士為言不慧兄孤危托君相耕釣畢殘生
　　居厚不果行次韻二首
物色來林下安排起海濱居然䝉錦穽幸未駕蒲輪非
我瑕疵女云誰毁譽臣只愁從此去未易致虞人
祖帳方㳙吉公車已尼行若非露消息未免迫期程水
菽姑娛母茅柴且酌兄未應天禄閤便欠一更生
　　送陳霆之官連州
地接湖南境孤城若箇邉茆寮愁問宿峽石善驚船官
小無迎吏詩工有續編古人高妙處不過覧山川
　　和張簡簿尉韻
舊案依稀在栢臺寄聲杭本莫翻開騎驢導從兩黥挾
羅爵門庭幾客來務觀可堪供史草補之不㑹作宫梅
男皃盍建横行策免使君王歎乏材
　　送李用之察院赴潮州
昔在番禺鬻筴時瞽言不敢計從違固知國有三空患
乂欲民無再㩁譏篛裹為生尤瘠薄牙籌所積恐纎微
公卿文學方矛盾應待囊封決是非
　　書事二首(潘柄考亭門人陳均福公/族子皆年七十餘而客死)
謙之紼翣迎歸福平甫灰釘送返莆空累兩家營後事
借留四壁遺諸孤學徒誰是單傳者史藁曾經乙覧無
貧富皆當終牖下招魂何處有神巫
二士平生極好修簞瓢之外尚何求暮年更傍誰門户
故國無如某水丘華簀殊非爱曾子短衾自可覆黔婁
小車處士差安稳十二行窩取次㳺
　　送葉士巖二首
曾約還轅訪爵羅幾廻掃榻佇經過待先生敬雖如此
與老人期奈後何走馬㸔花消許急殺鷄為黍誤儂多
吳中故舊還相問一臂偏枯兩鬢皤
向來參請徧諸方恍惚如癡亦似狂雪與膝平猶未退
斤從鼻過了無傷拈花弟子知誰悟撼樹羣兒不自量
極欲為君露消息天寒日短話頭長
　　甲辰春日二首
買牛捜粟向蠻煙衰病安知璧偶全使者召歸曾四輩
臣之得罪又三年柳劉漏語誰云爾綘灌憐才定不然
縱使有泉堪洗耳先生此媿若為湔
學問過時已悍堅文章垂老未精專薰琴何患無賡載
秋扇明知有棄捐舊讀温尋渾不記新吟鍜鍊乆方圓
此生幸不當詞翰免被人嘲上水船
　　題小室二首
已向㴱林卓小庵是中僅可着禪龕士師何止三無愠
中㪚居然七不堪一去重華那復得方當盛漢勿多談
近來弟子俱行脚誰伴山僧面壁參
阡陌東西山北南半生常帶㪚人衘何曽雲夢芥八九
一任狙公芧四三閤上大夫投欲死甕間吏部寝方酣
可憐子駿無家法下見先人面有慚
　　送表弟方時父
棄置空村飽世情高軒乃肎顧柴荆韓甥殷浩貧親戚
李益盧綸外弟兄兩鬢蕭疏驚老大一燈明滅話平生
刺桐花下逢予季多致詩人未害清
　　贈施道州二首
施先生學有源流家自長安徙益州疇昔建牙當一面
秪今失國託諸侯身僑嶽麓無生計目斷岷峨起暮愁
聞道漢庭須黼黻蜀珍那得此淹留
烽煙突過劒門關西顧于今尚未寛早晚相如通僰道
蒼皇子羙問長安拮据自笑營巣拙枘鑿明知合轍難
縱有望鄉樓百尺淡煙衰草莫凭欄
　　夢方孚若二首
仙鬼微茫果是非不如遼鶴有歸期鑄成范蠡何嗟及
繡作平原未必知歌扇舞裙風雨㪚野田荒草古今悲
可憐一覺寒忩夢猶記聨鞍出塞時
寤寐中原獨着鞭往來絶域幾餐氊封侯反出李蔡下
成佛却居靈運先八百里烹饗軍䏑九千縑輦作碑錢
秪今誰是田横客囘首荒坵一慨然
　　哭孫季蕃
毎歳鶯花要主盟一生風月最關情相君未識陳三面
皃女多知柳七名自有菊泉供祭享不消麥飯作清明
老身獨殿諸人後吟罷無端雪涕横
　　懐曾景建
曾有舂陵逐客篇流傳哀動紫陽仙安知太白長流處
亦在重華野塟邉碎板一如坡貶日葢棺不見檜薨年
誰云老眼枯無涕聞説臨川即泫然(蔡季通貶道州君/餞之云四海朱夫)
(子徵君獨典刑青雲伯夷傳白首太𤣥經有客憐孤憤/無人問獨醒瑶琴空鎖恨絃斷不堪聼晦翁喜之手書)
(其詩君亦貶/死道州異矣)
　　内翰洪公舜俞哀詩二首
憶昔端平典册新三麻九制筆如神内庭喚作眞學士
晚輩推為老舍人垂死遺言尤苦口平生諫疏最嬰鱗
建卭不作于潛死誰為君王説厚倫
囘首揚州一夢餘故交已直玉堂廬寒暄未省通君實
窮薄空煩誦子虚甚媿丈人干甫厚孰云夫子不囘如
(君除中舎/舉余自代)殘年無復陪精論開闔平生幾幅書
　　送李漕用之二首
斜飛慶厯黄華逺捷出熈寧使指新但記歐公更此職
不知趙濟是何人(為常平劾/富公者)剡章徧及孤寒士奮筆先
誅聚歛臣自歎暮年衰颯甚羡君老手獨埋輪
漢廷鹽鐡議交攻有詔姑惟舊法從聞道嶺南歌聖主
一如河北感仁宗向舒自是堪王佐桑孔安知富大農
它日公歸奉清問可無鯁論賛烹封
　　答謝法曹
二詩簡澹掃穠華作者幾無以復加璧十五城方定價
桃三千歳一開花選騷意度卑唐體晉宋文章讓謝家
莫道老夫今耄矣平章此事不應差
　　三月二十一日泛舟六絶
少游欵叚何從借伯厚雞棲未易求㸔取後村翁簡徑
百錢聊税一漁舟
橋低水漲過船難旋拆船篷復旋安未免屈蟠篷底坐
誰教君爱切雲冠
雖沈璧馬計安施倐忽桑田變渺瀰説與神通君㸔取
潮頭不到艮山祠
溪北溪南一雨通山村佳處便掀篷老身不怕無安處
着在漁翁保社中
稚子呼牛婦饁耕早秧水足麥風清老農喜極還垂涕
白首安知再太平
本朝耆舊數君宗老監軒昻洛社中後五百年人定説
過江復有戴花翁
　　三月二十五日飲方校書園十絶
纔入中年㑹面難安知白首此團藥不妨時駕柴車出
只作初騎竹馬㸔
伯兄廼漢司徒掾季子亦唐行秘書只願荆花常爛漫
莫令瓜蔓稍稀疎
自古根深枝葉蕃百年喬木到今存只留諫草傳家世
莫着軺車辱户門(禇彦囘以軺車給從弟照/照大怒曰着此辱門户)
西舎鳴笳索賦詩東家拽石請書碑眼中除却壺山外
多是新知少舊知
呼來不許望清光麾去奚堪作省郎莫是身後劉快活
挿花重入少年場
石室千年不復開庭花無語委蒼苔席間舊客惟枚叟
白髪重将屐齒來
空留蘚石仆斜陽不見竒章與賛皇何必雍門彈一曲
蟬聲極意説凄涼
百年如電復如風昨日孩提今日翁乍可生前程醉漢
也勝死後諡愚公
早退分明勝一籌年行六十復何求東門瓜與南山豆
誰道君恩薄故侯
後有良工識苦心今無善聽孰知音老來字字趨平易
免被兒童議刻深
　　送王實之倅盧陵二首
芻言當日偶然同白首家山各固窮海内僅存一畏友
人間遂有兩愚公似聞黄閣登迂叟且向青原訪醉翁
此士未應無着處棲棲十載六治中
君去江邉春色濃郡花照席萬枝紅守分風月元非贅
吏白文書但託聾黄本何堪處秦觀白麻近已拜申公
早歸了却蘭臺史莫乆吟詩快閣中
　　挽湯仲能二首
拔起眞三秀分飛秪二難怕趨丞相熱寧忍後山寒(闕/)
老徒書局徂徠不諫官如何令國奕白首局傍觀
訃至聾三日悲來贖百身太丘州里化伯起子孫貧零
落歐門士消磨濮議人殷勤齎掬淚一灑素車塵
　　題方友民詩卷
删定實惟曾大父文忠况是老先生力行所學斯無媿
偶發于詩亦有聲合止笙鏞成雅奏抉挑草木示微情
嗟予公事君歸興不得相從細講明
　　題餘干姚三錫書鈔
頃傳湯序心傾挹兹得姚鈔手闔開朱子所疑非孔傳
漢儒之罪甚秦灰時清縱未經筵召歳晚寕無掌故來
攬轡逺臣慙力薄不能為國論遺才
　　追和南塘韻呈湯伯紀尹子潜
誄南浦了誄餘杭各掩新丘若釡堂不見天球在東序
競吹宫篴奏西涼後生誰附青雲傳故吏惟餘白首郎
浩歎縹縹雙鳯逺老身如雁漫隨陽
　　題蔡炷主簿詩卷
舊止四人為律體今通天下話頭行誰編宗派應添譜
要續傳燈不記名放子一頭嗟我老避君三舎與之平
由來作者皆攻苦莫信人言七步成
　　九日登辟支巖過丁元暉給事墓及仲弟新阡二
　　　首
絶巔萬籟盡沈沈重倚欄干感慨深古佛龕中苔上面
故交冡上樹成隂山無白額妨幽討野有黄花且滿斟
莫怪裴徊侵暮色老人能得幾登臨
歴歴向時遊覽處重來年已迫桑榆大衾尚欲同林下
華表安知忽路隅自古曾悲摘瓜蔓即今不共挿茱茰
人生患不高年爾到得年高萬感俱
　　答循倅潜起
别後書稀夢亦稀忽傳尺素到柴扉不知天驥方徐歩
将謂雲鵬乆怒飛句律斬新過似舊姓名略是復疑非
長官僊去賔朋散存者依稀有杜㣲(亡友鄭君瑞為閩/清宰君為主簿余)
(始識君/于縣齋)
　
　
　
　
　
　
　
　
　
　
　
　
　宋詩鈔卷九十
欽定四庫全書
　宋詩鈔卷九十一
　　　　　　　　　内閣中書舍人呉之振編
　盧溪集鈔
　王庭珪字民瞻廬陵人登政和八年第調衡州茶陵
　丞拂衣去盧溪築草堂因號焉時胡銓論忤秦檜謫
　嶺南獨庭珪送以詩語且觸檜坐流夜郎檜死得還
　數召對優禮除國子監主簿主管台州崇道院九十
　三卒學邃于易著易解見者歎為必傳㑹詩獄捕至
　攜書鐍篋中為卒所攫去歎曰天厄吾書門人楊廷
　秀序其詩謂得傳於曹子方出自少陵而主於雄剛
　渾大此苐言其崖岸爾若遣思屬辭未離窠坎使真
　氣䝉翳於篇句間亦未免於詩家疵癘也
　　題宣和御畫
玉鎖宫扉三十六誰識連昌滿宫竹内苑寒梅欲放春
龍池水暖鴛鴦浴宣和殿後新雨晴兩鵲飛來向東鳴
當時妙手貌不成君王筆下春風生長安老人眼曽見
萬嵗山頭翠華轉恨臣不及宣政初痛哭天涯觀畫圖
　　舟次白沙
朝發螺浦湄暮宿白沙口初為夜行計有物應掣肘山
雲四面起風濤半江吼落帆危石磯就枕不敢久林深
鳴鸛鵲村逺聞雞狗夢覺如月明破篷見牛斗起視天
色清解纜欲放溜浪頭聒天響掀簸入我牖蒲帆未及
張篙師復回首渡頭有古祠壁畫雜怪醜舟人相與言
勸我酬神酒出處本細事隂晴亦常有我固不問天豈
問土木偶
　　張持操攜徐獻之侍郎書見訪兼出示著述中興
　　　論諸雜文為賦詩一篇以文軸還之他日亦録
　　　寄獻之也
君不能徒步上書獻天子又不能移書帝城結王公欲
將筆力扛九鼎紙上有説能平戎宣和治極久忘戰(闕/)
　騎馬嘶淮甸是時猶屯百萬師無人北向放一箭大
臣搏手知何為草間公卿兒女啼至今謀國無上䇿讀
君㫁藁令人悲君家人物照青汗曲江猶識(闕/)　亂他
年論事要回天應向荆州尋好漢
　　贈别黄超然
我生不識黄太史猶及諸老談遺事藍田生玉海生珠
謂君眉目無乃似誰作江西宗派詩如今傳法不傳衣句
中有眼出月(闕/)宻付嫡孫人未知宗風後必喧人口雲
夢更須吞八九(闕/)年拈此一瓣香獅子窟中獅子吼
　　送呉(闕/)舉主簿往清江受納秋苗
田頭作穀催入場一半白著輸官倉廬江主簿喜懐檄
放船椎鼓開帆檣蕭灘老農公事畢夾道歡呼羅酒漿
笑言歸去喚妻子今年祖米兩平量
　　劉晞陽貧甚爨烟不屬書讀而不輟作詩遺之以
　　　激其志因叙其貧之所以然冀當塗有聞之者
荷鉏初讀書中原已鼎沸輟耕仰太息衣食尚卒嵗喧
呼傳點丁田廬忽湮替産盡猶索租従何出租税迺知
天寳後信如石壕吏君門九重深旗㦸森兵衞朱轓背
相望莫肻察凋弊賴子天資髙追琢自成器時能従諸
生扣門來問字長篇爛溢目春葩吐竒麗飢雖不堪煮
要自飽風味迺翁昔好事賔客常滿位小兒聴客語炊
甑忘箸箄豈慮飯成糜爾來糜亦廢誰能饋升斗與子
黔突喙
　　寅陂行
　安成西有寅陂溉田萬二千畝廢久官失其籍大姓
　専之陂旁之田嵗比不登邑丞趙君捜訪耆耋盡得
　古跡浚溪港起堤閼躬視阡陌灌注先後各有繩約
　不可亂是嵗紹興十三年適大旱而寅陂溉萬二千
　畝苗獨不稿民頌歌之國家方下勸農之詔法有農
　田水利實丞職也然縁是而偽自増飾以䝉襃顯者
　世不為怪由是水利為虛名今寅陂功績崇崛丞不
　肻自言部使者終不及省察某出城别君東門外逢
　寅陂之民塞路涕泣言此為叙其事作寅陂行不復
　縁飾皆老農語也冀有採之者紹興癸亥十月望日
　書
安成城頭烏夜宿啼烏未起雞登木傾村入城來送君
馬首摩肩袂相屬但有龎首不識名何物老翁出山谷
老翁持酒前致詞家住西村大江曲大江兩岸皆腴田
古有寅陂置官屬自従陂廢田亦荒官中無人開舊瀆
公沿故道堰横流陂旁秔稻年年熟今年雖旱翁不憂
田頭已打新舂縠誰云此陂㑹當復老父曽聞兩黄鵠
嗟哉如君不負丞躬行阡陌勸農耕監司項背只相望
風謠滿路胡不聴胡不聴寅陂行為扣天閽叫一聲
　　送宣向卿往衡山兼寄胡康侯侍講(朱陵衡岳仙/人所居公是)
　　　(行縁故交招隠公有/雪寃録歴詆諸監司)
海内甲馬未盡休豪英為時當出謀天生竒才必有用
何乃相率居岩幽胡公人品今第一汗漫久作朱陵遊
朱陵窟宅倚蒼翠此公招隠安可留九廟今誰起頽壓
四方正爾煩誅求我聞昔時元刺史舂陵地分天子憂
少陵作詩頌其事至今人傳元道州公為道州績尤偉
誰為再作舂陵謳孤城疲卒捍狂賊髙論力詆庸兒羞
安得如公數十輩㕘錯天下為邦侯京洛風塵不難掃
潢池寇孽不難收願公早請尚方劒先斬佞臣張禹頭
　　贈齊軒仲素老(并序/)
　齊軒仲素老自安成京師游螺川凡十餘偶過其居
　齊軒面東山一峯曰秀嶺烟雲草木翠色依然真逸道
　人作詩招之以代東山移文云
秀嶺明東城飛翠横空㫁烟霞互滅沒爽氣浮清旦旁
連仙人居樓殿出天半金龍蟠繡柱銀榜開琳館齊軒
面青蔥下瞰緑篠岸我嘗醉其上謳吟雜悲歎一時賢
士夫車馬共遊款當年二學士(伍醇父/劉偉明)落筆瀉銀漢曽
賦齊軒詩字字星斗爛事逐雲雨空鬼録尚可按重來
兵火餘觸目自悽惋惟有軒前山秀色還舊觀曉猿驚
未已歸袂何必挽胡為走塵埃廢此竒一段山靈亦可
畏移文定嘲玩
　　送陸景荘提幹
驅車越荆呉轍跡走欲半是時親戚多烜赫踐華貫中
有衣繡人持斧下霄漢利權炙可熱冷語氷未泮徒乗
朱斑輪呵殿嚇閭閈如儺帶面具應遭鬼笑玩而況新
失職誰肻聴呼喚坐令公困窮旅突㡬不爨蔚然鸞鳳
姿胡為雜鵝鸛我實憎此曹期君遊汗漫
　　次韻曽育才翠樾堂雪詩
哦君翠樾堂中雪詞如劒㦸相磨切又如牛鐸應黄鍾
水中躍出蕤賔鐵因誦東坡憶雪詩城郭山川兩竒絶
翠樾堂中雪復然敢擬片詞増竄竊長安道上醉騎驢
忍凍不知蹄屢蹶爭似淮西破賊時蔡州城外沙如月
將軍一箭射欃槍夜落城頭曉方滅捷書飛奏不動塵
露布馳來迷玉闕醉翁句律號令嚴凍口何由更開説
銀杯任逐馬蹄翻㫁藁殘編且扃鐍
　　同陳思忠訪洪覺範
尋春反向僧房臥無乃行蔵與時左起來刮目覽新詩
花壓欄干夢初破黄葉丹楓屬興深吁然莫測疑楚些
恵休島可沒已久二百年來無此作世間何處著斯人
秀句天教出寒餓我氣未衰詞頗弱欲借鼓旗聊一佐
終朝巖下不逢人苔色應嗔馬蹄涴
　　酬聶達夫恵所業
聶郎贈我長短句大盤小盤堆玉筯當年持此驚市人
破帽蹇驢誰借譽厭聞百鳥呼春風自作綵鳳鳴孤桐
俗聞惡語敗人意胡不謁帝明光宫
　　次韻張子春賦瑤林春色(余瑤林洞中以酴/醿作麴因為酒名)
花間酌酒邀明月月照金樽佳興發鯨吞霧捲百川空
醉挽酴醿落香雪便將壘麴築糟丘酴醿壓膏麥為蘖
釀成忽見張公子公子家居近丹闕為予乗興誇洛陽
笑指沙頭臥雙榼洛陽視此真草野敢欲新詩借牙頰
瑤林名字出風塵未遇知音那敢説況能大讀離騷句
痛飲雖多不為餮未識王家碧玉香髣髴東坡真一訣
誅茅本結方外人豈用禮法相分别預拂瑤林一片石
與君醉過清明節窮亦不足悲達亦不足説酒闌插劒
怒肝膽正恐不免論功業
　　和陳柄臣見贈
北人愁聴江南曲細草新蒲㡬回緑當年避敵初渡南
千官蒼黄飯不足中原亂後又逢春邊頭只道無烟塵
邇來公卿不生事此事必屬非常人我曹生長江南樂
豈料翻成風土惡湖海元龍氣尚豪贈我新詩何璀錯
拾遺後出最能文修椽大屋今荒墳逺孫髙材淹管庫
猶能落筆生烟雲山城相遇初相喜共論大梁人物美
莫學夷門抱闗吏謀竊兵符推晉鄙
　　李仲孫佩軒
我友李仲孫飭身一何介被服古衣冠昂然偉而怪開
軒蓬户中紉蘭以為佩布袍揖公卿脱幘臥江海方其
得意時天地不能碍荷鉏入深林剪薙發幽薈清芬動
窻壁蕙若連光彩君看紫綬翁腰垂黄金帶璜珩錯琚
瑀印章如斗大步趨踏龍尾鏘然中音㑹豈如此香草
擢秀繁霜外秋風落萬木臭味久逾在我思軒中人免
食三斗艾夢寐欲見之一往清鼻界
　　送駱仲武
淵明不喜折腰趨寧作拄笏何易于勸農使者鄙丈夫
少年新進安識渠下馬怒頰虬奮鬚指揮星火飛文符
詈辭愧語靡不無諸公止欲求薦書椎斵肌骨尋膏腴
公為一笑憐其愚熙朝成法字巳孚堅如金石莫可無
鞭且勿施安用蒲三年竟亦無逃逋吏民遮道相歡呼
生立叢祠傍佛區想當逸氣吞江湖與人恢疏無怨吁
臨卭小子傲鄉閭方乗朱輪呵道衢公歸西山結茅廬
丹崖絶壁巉空虚誰能負弩當道隅終日與爾為前驅
　　觀徐明叔畫湘西磨崖圖(崖有湘西白鶴/峯紀官軍破賊)
衡山髙出北斗邊九疑蒼梧相屬聨羣峯環走如却立
山脚插入瀟湘川朱陵渺邈迷處所白鶴噴薄飛流泉
坐看徐郎拂絹素盡驅山岳置眼前徐郎豈是真畫手
酒酣遊戲乃其天巴陵洞庭連浦溆鯨鯢蟠穴為賊淵
詔謂將軍出旗鼓樓船蹴踏驚浪喧欃槍夜落照湖水
雕弓十萬猶控弦湘西古寺最竒絶丹崖翠壁開何年
況公文章善叙事大字怪偉宜鑱鐫中書異時觀落筆
因煩吮墨圖凌烟孟公韓公毛髮動腰靫大羽冠進賢
他年中興事可考公名亦與兹山傳
　　題恵崇畫秋江鳬雁
老崇學畫如學禪中年悟入理或然長江未落鳬雁下
舒卷忽若無丹鉛定自維摩三昧裏半幅生絹開萬里
不用并州快剪刀㫁取鐵圍山下水(往年見趙徳之説/恵崇嘗自言我畫)
(中年後有悟入處豈非慧力中所得圓熟故耶/今觀此短軸定非少年時筆也故詩中云爾)
　　雅歌樓詩送永豐宰鄧晉卿
潢池赤子弄庫兵犬牙蟠接䖍漳汀十年烽火照縣郭
白晝不敢問衙庭忽見青樓臨大路樓上髙歌揮白羽
樓前解角看投壺終歳不聞撾戰鼓主人坐嘯已風流
小婦鳴箏樓上頭曲罷仍能雅歌舞送君此舞傳中州
　　贈寫真徐濤(并引/)
　世言畫工喜作鬼魅謂荒誕易圖也故傳神寫照為
　難聞徐濤畫盧溪老子作幅巾芒鞋蕭散之狀見者
　以為甚似作詩求之
徐生畫人不畫鬼點目加毛必佳士邇來下筆更逼真
勿論山僧及童子㑹貌詩人孟浩然便覺灞橋風雪起
如今儻欲畫盧溪一菴宜著深巖裏
　　戴國和得潘衡墨法於言意之外今攜之湖湘必
　　　有識之者作詩以送之
老潘膠法秘不傳君獨得之乃其天此法髣髴如參禪
忽然有省夜不眠又如神仙換骨法應手不自知其然
湖東大帥天下賢詞源如海筆如椽本是玉堂揮翰手
正要此物供磨研醉題李白三百首掃盡將軍九萬牋
老潘歿來知㡬年聲名始落瀟湘川君不見吕洞賔竹
絲籃子烏紗巾長安市上無人識喚作湖西賣墨人
　　和酬黄子默
牛渚西江夜新聲月下聞定知終夕詠不覺曉光分儻
有罇中酒重論日暮雲山林正憔悴抵掌忽逢君
　　辰州上元
留滯逺湘浦飄如雲水僧來為萬里客又看一年燈翠
幰褰珠箔髙樓俯玉繩鼇山今夜月應上最髙層
　　入辰州界道中用頔子韻
路入荒溪惡波穿亂石跳騎驢行木杪避水轉山腰倒
挂猿當道横過竹渡橋吾生本如寄嵗晚尚飄颻
　　憶馨鴻二孫
　余竄夜郎日二孫纔三四嵗阿馨已誦得數部書兼
　寄書紙來阿鴻尚幼余甚念之作憶馨鴻詩寄令誦
　之
憶汝何時見愁眉此日舒别來三換嵗誦得㡬多書字
稍堪拈出翁今喜有餘阿鴻纔弄筆相對想軒渠
　　江上
倚杖江風起呼船水面開人従洲觜渡帆破浪頭來月
色共千里天恩徧九垓當年送客處待看客車回
　　謫辰州
得失真何事文章妙入場隠身三十載汗簡㡬千張名
落江湖外氣干牛斗旁吾衰任飄泊朝夕渡沅湘
　　春日山行
緩鞚青絲馬不嘶春山草長靜柴扉迸林新笋斑斑出
隔水幽禽款款飛雨過泉聲鳴嶺背日長花氣撲人衣
雲蔵逺岫茶烟起知有僧居在翠薇
　　避亂深山䝉兄寳君寄牡丹數枝鮮妍不減平日
　　　始覺茅簷頓有春色感歎之餘因成拙句
鄉井彫殘屋瓦頽東風依舊上池臺别來縦值時方亂
春到何曽花不開驟覺茅簷堆錦繡未消翠轂走塵埃
勿云去草草無惡今日遮蔵要草萊
　　再過東岡
物色江寒楓葉凋江邊微雨暮蕭蕭白沙翠竹舊行路
碧水朱欄新渡橋盡室當時避征戰十年閒事付漁樵
如今傑屋明人眼一笑端能覆酒瓢
　　和胡觀光登酒樓
李白夜登孫楚樓樓中玩月苦淹留定知公等非凡客
要是人間第一流玉勒穿花回曲徑銀槽瀉酒注深甌
遙觀翠幕張燈處少婦鳴箏坐上頭
　　和居東村作(山中有西/泉寺故基)
避地東村深㡬許青山窟裏起炊烟敢嫌茅屋絶低小
淨掃土牀堪醉眠鳥不住啼天更靜花多晚發地應偏
遙看翠竹娟娟好猶隔西泉數䁔田
　　題郭秀才釣亭
野闊江寒一雁飛碧蘆花老鱖魚肥遶欄緑水秋初淨
滿棹白蘋人未歸醉任狂風揭茅屋卧聴殘雪打蓑衣
他年欲訪沙頭路㑹自攜竿扣竹扉
　　送胡邦衡之新州貶所二首
嚢封初上九重闗是日清都虎豹閒百辟動容觀奏牘
㡬人回首愧朝班名髙北斗星辰上身墮南州瘴海間
不待他年公議出漢廷行召賈生還
大厦元非一木支欲將獨力拄傾危癡兒不了公家事
男子要為天下竒當日姦諛皆膽落平生忠義只心知
端能飽喫新州飯在處江山足䕶持
　　次韻周公子秋日書懐
酒酣下筆不能休寫盡江南萬斛愁長史果為何物漢
中軍不是置書郵又聞戰馬將休息且任浮鷗自去留
觸目西風易増感山川信美莫登樓
　　向文剛讀書齋試雙井茶有懐黄超然(雙井老人/嘗以青沙)
　　　(蠟紙裹細茶寄人不/過二兩今復見之)
黄蠟青沙未破封已知雙井社前烘一丘風味極不淺
萬頃烟波興不窮東晉書齋頽壓後西湖山色有無中
危欄傑閣明人眼獨覺登臨欠此公
　　従叔君冕見訪山間自云平生躬耕釣無求於人
　　　中有至樂令某作詩寫其蕭散之狀為賦此篇
青鞋布襪緑蓑衣滿目秋江白鳥飛小楫扁舟乗興出
斜風細雨釣魚歸有間茅屋臨蒼巘尋箇樵夫上翠微
閒趂牧童吹短笛倒騎牛背入柴扉
　　次韻劉升卿恵焦坑寺茶用東坡韻(焦坑因東坡/始見重於時)
日出城門啼早鴉杖藜投足野僧家非闗西寺鐘前飯
要看南枝雪裏花玉局偶然留妙語焦坑従此貴新茶
劉郎寄我兼長句落筆更如錐畫沙
　　送歐陽廣明遊仰山兼簡慈書記(閣中有小釋/迦金襴袈裟)
士窮不作儒生酸嵗晚聊為物外觀行脚僧従幽徑出
集雲峯倚半天寒且攜㡬兩登山屐勝走髙門坐馬鞍
君見堂西舊書記試求開閣看金襴
　　送任子嚴江西運幹
正坐懲羮吹冷虀送君那復有新詩明朝便恐隔千里
抱病何由把一巵西蜀文章自家法江南烟雨上樓時
東湖滕閣多佳興落筆端能寄所思
　　次韻郭偉節段延直見寄(辰溪古夜郎郡/太白嘗謫焉)
山霛未忍勒銘移空有寒鴉噪竹枝二妙相逢春霧裏
老夫將竄夜郎時傳看尺素雙魚尾突過黄初數子詩
不上沅江探竒絶平生誰肻一來兹
　　春晚同石子文遊歐陽㕘軍園問其主人已物故
　　　獨一老婦開門亭檻幽雅酴醿方盛開因歎二
　　　年卜居隣巷相去數十步而未嘗一到作詩記
　　　之
居鄰曲巷有朱扉未許牆東宋玉窺春草滿池驚晝夢
酴醿萬朶壓繁枝湘西江上㕘軍宅黄四娘家子美詩
他日沅陵尋故事為余收入楚人詞
　　閏十二月自城東泛舟遷居城西安福寺舟中微
　　　雪
朔風吹雪江上來急槳迎風蕩不開渡口雲蔵伏波廟
山腰霧失楚妃臺移居自作泛舟樂抱甕還如載酒回
嵗晚浮家寄何處兩溪春水緑如醅
　　劉時舉主簿相别三十年忽相遇於沅湘之間古
　　　夜郎郡也郡索窘俸饋不繼垂槖而歸相聚月
　　　餘賦詩為别
謫仙適竄夜郎道主簿歸従飛鳥邊但喜騎驢得佳句
忽忘揮麈是何年且將肚束三條篾敢望腰纒十萬錢
剰斬湘南㡬竿竹他時分我釣魚船
　　送頔子還廬陵
　頔子逺來夜郎省余聞其婦方臥蓐不欲久留而戀
　戀不忍去乃令上沅湘至昔人窺九疑處得下武陵
　溪入荆州由巴陵武昌洞庭黄帝張樂之野觀開闢
　以來造化擘出瓌雄怪譎之處却由瀟湘以歸敝廬
　作數語示之明日乃行
東歸未辦武陵舟送汝翻成一段愁雪點敝裘騎痩馬
春寒㡬日到荆州湖山天開洞庭野呉楚月明黄鶴樓
莫苦回瞻白雲嶺是行聊學子長遊
　　次韻李宜仲見懐朱崖夜郎二逐客
不因貴賤識交情此段當令後輩傾三友一龍吾作尾
同時四海孰為兄殊方少客通南北厚禄無書訪死生
萬里歸期應可指九衢先聴賣釵聲
　　辰州僻逺乙亥十二月方聞秦太師病忽䝉恩自
　　　便始知其死作詩悲之
辰州更在武陵西每望長安信息稀二十年興縉紳禍
一朝終失相公威外人初説哥奴病逺道俄聞逐客歸
當日弄權誰敢指如今憶得更依稀
　　次韻段季裕恵詩
身墮西南海角邊是中樂事亦天全漸聞長樂鐘聲近
正遇巫陽敕放年客過茅蓬非率爾詩如錦繡益飄然
一罇豈盡平生話咫尺髙樓起暮烟
　　初至行在
望中樓閣入青㝠疑是長安舊帝城千里荷花開世界
㡬年羇旅望神京老隨丹詔身猶健夢入華胥眼尚生
行盡沙河塘上路夜深燈火識昇平
　　胡邦衡移衡州用坐客段廷直韻
朱崖萬里海為鄉百鍊不屈剛為腸復出光芒動星斗
定隨雷雨起江湘歸期正待春回鴈賀客爭持酒滿觴
笑説開元丞相宅凄凉偃月上標堂
　　送頔子歸廬陵
西風吹我夢䰟驚送子東歸無限情好往沅湘探竒絶
逺看衡嶽正崢嶸黄昏渡口呼船急後夜江頭望月明
能把愁心寄明月雲開時到夜郎城
　　次韻周穆卿教授兼簡黄元授司户
嘗記楓宸賜異恩同時人物亦詵詵従前百事不掛眼
初得微官便退身教授才華欺蜀錦㕘軍詩句似唐人
中興勳業歸公等顧我徒為避世民
　　次韻歐陽廣明以詩送鉢盂
方丈盈前送八珍山人不是此中人試尋僧鉢齋㕑近
更喜園官菜把新秋滿城頭看落葉風吹酒面已生鱗
何時共過溪邊寺雪夜扁舟發興頻
　　贈胡紹立(并引/)
　紹立頃年遍遊西南諸州聞余竄夜郎冒重險至沅
　陵由湘南以歸己卯秋預清江髙薦復至安成訪别
　道舊賦詩因以送行
憶昔烏蠻絶塞亭巴娘歌罷月三更重尋湘水江邊路
又見蕭灘榜上名此去飛騰對天陛不應顦顇困書生
將軍三戰成功後未數焚舟老孟明
　　謝向提刑見訪(并引/)
　某自貶所東歸伏辱提刑直閣千里命駕來訪死生
　感激髙義輒成長句聊伸謝懇
夜郎逐客遇生還秘閣老翁來扣闗坐聴犀揮妙言語
慚非櫑具偉衣冠髙名業已照六合賤子窮當隠半山
陸納家風元冷淡自將茶果薦杯盤
渡湘千里憶分攜因誦癡兒不了詩送我出門還作惡
今朝㑹面豈前期樂天獨往青山日裴相閒居緑野時
従此功名恐相逼伊山安得久棲遲(李訓王涯排陷樂/天訓等死日樂天)
(正游洛下青龍寺有詩云當君白首同歸日是我青山/獨往時或謂白公樂禍東坡云樂天豈樂禍者特悲之)
(耳余今/亦然)
　　和讀書臺入夜即事
池底星光箇箇添半鈎斜月吐纎纎數聲寒笛西風下
人在朱樓捲暮簾
　　兵火之後家蔵墳籍蕩然寄居江村欲借書諸公
　　　先寄此詩
卜築江村翠嶺坳喜君書室近衡茅牙籖插架㡬千冊
準擬従頭借一抄
聞道蔵書埓石渠仍能一讀五行俱不妨借我遮愁眼
勝著閒窻飽蠧魚
　　次韻盧元賛江亭即事絶句
江水磨銅鑑面寒釣魚人在蓼花灣雲開貪看新月上
不覺小舟流下灘
　　次韻劉英臣早春見過絶句
春至盤蔬有蕨芽紙窗竹屋自成家客來清坐不飲酒
旋破龍團潑乳花
　　雪中遇胡烈臣歸自郴陽戲成一絶
路旁有客騎牛過乞與蓑衣作蓆眠邂逅若能相顧問
和公畫上釣魚船
　　和康晉侯見贈
儒生無力荷干戈亂後篇章感慨多但拏筆頭吟白雪
莫挑馬箠渡黄河
　　次韻陳君授暮春感懐
雨餘山鳥百般啼烟隔桃蹊一線微南北東西春總好
杜鵑何苦勸人歸
　　董仲儀來夜郎訪死生
雪霾鬼塟山頭路霧失鬼門闗外村不謂故人千萬里
忽攜書冊夜敲門
　　次韻酬國子生趙秀才
淵明五栁非無宅子美西枝自有村堪笑長安近時客
紛紛騎馬傍誰門
　　竄居夜郎雪中杜門數日不出忽郡中送春來始
　　　知今日立春
東風來従㡬萬里雪擁江梅未放花忽見土牛驚換嵗
始知春色到天涯
　　郭仲質南窻
東風吹月下長汀窻外雞號天猝明時有諸生來問字
隔江猶聴講書聲
　　夜坐聴沅江水聲
雨過風林生夜清坐邀明月正闗情漁童酒醒莫吹笛
要聴一江秋浪聲
　　寄子老(并引/)
　子老自江西來赴沅州報恩謂必取道辰陽翹俟久
　之忽得書乃趨徑路去已開堂矣奉寄絶句以當相
　見也
半程蹉過夜郎溪不到昌溪問路岐空使辰州亭下客
隔江招手立多時
　　贈别陳君授(并序/)
　紹興十九年余坐詩語竄夜郎偶太學生陳君授前
　二年上書言事忤秦太師意亦貶居是州二十五年
　冬秦太師病死遐方未及聞聖上慨然施曠蕩之恩
　盡放流人某與君授始獲生還感恩出涕作二絶句
　贈别
十載投荒坐獻書忽逢飛詔下荆巫歸來好上昇平頌
已死姦諛不足誅
雷雨沅湘振滯寃皇恩普出九重天乞兒猶戀權門火
應謂死灰能復然
　　離辰州
逐客休嗟行路難歸鴻心在杳㝠間初驚草尾千重浪
險渡湖頭十八灘
行盡黄茅白葦叢舉頭忽見兩三峯青青畫出湘天景
如覺身離蠻蜒中
　　次韻任子嚴(并引/)
　余竄夜郎日恵門僧祖麟徒步萬里訪生死東歸過
　其寺見壁間題詩乃故人任子嚴見懐嘉麟之義而
　噓拂之也時士方以詩為諱而覩此作感激次其韻
解訪江南處士廬行蔵正自與時迂題詩更及夜郎客
此段如今絶世無
君是石渠東觀人小邦聊見宰官身山僧似不孤題品
衆角叢中有一麟
　　次韻周孟覺記皮老人事(皮老九十餘嵗能談熙/豐以前事但稍聾耳)
百年人物已無餘況説銅人鼓鑄初欲著承平舊時事
政須此老助潛夫
何物龎眉一老翁能談慶厯至熙豐只應坐厭聴鼙鼓
到處逢人説耳聾
人夀何曽有百年再逢甲子換新元眼明重見清平日
自可治聾聴好言
　　贈日者張谷
　余竄夜郎八年東歸至長沙遇日者張谷考十年前
　所言皆不謬余雖老然夀則非君妙術所得而推故
　末句云
夜坐吟詩竄夜郎君將何術考休祥近來偷得西華法
不敢煩君算短長
　　夜郎歸日答葛令恵詩
七載投荒萬里餘交遊半作曉星疎門前梅栁換新葉
忽得故人相問書
　　避亂鴿湖山贈寺僧
岩下逢人説亂離十年眼底厭旌旗兵塵復暗江南路
堪羨山僧總不知
　　初寒方葺火閣而㑹溪城周子康恵竹簾火爐甯
　　　公端恵蒲團便足了一嵗無事矣作二絶答之
細栁將軍來䕶塞夜郎遷客正窮居火爐恰恰簾垂地
足了三冬讀我書
户外霜風入骨酸誰褰紙閣問平安正憂坐客寒無席
遺我新蒲入突欒
　
　
　宋詩鈔卷九十一
欽定四庫全書
　宋詩鈔卷九十二
　　　　　　　　　内閣中書舍人呉之振編
　漫塘詩鈔
　劉宰字平國金壇人紹熙元年進士歴江寧尉真州
　司法泰興令以浙東倉司幹官告歸監南嶽廟累召
　不起隠居三十年卒謚文清宰以吏事稱而淡於榮
　利一時朝廷所不能致者宰與崔與之耳詩亦常調
　而五言古稍優
　　次王兄韻
野徑梅初發寒塘草又生能來同社酒莫笑瓦盆盛
　　過尤溪
尤溪塘上征人路記得停驂一解顔十載重來兒女換
似曽相識有青山
　　過剡溪
青山叠叠水潺潺路轉峯回又一灣想見雪天無限好
不妨獨棹酒船還
　　題石門奉真觀
叠障為屏石作門隂雲漠漠雨昏昏清游到晚不知去
要上峯頭望曉暾
　　舟中
蓼岸著花紅半吐稻畦過雨緑平鋪炊烟起處三家市
却向江湖憶畫圖
　　秋懐
一抹紅綃日脚霞千林暮靄納歸鴉西風捲盡梧桐葉
乞(去/聲)與中庭散月華
　　雲邊阻雨
薔薇籬落送春闌笋葚園林早夏間牛背牧兒酣午夢
不知風雨過前山
　　謝趙使君豁租
長榜朱書又墨書使君頒令豁逃租一千里内歡聲滿
十數年來此事無
　　得軒即事
上印還家不計年水光彌望木參天緑雲洞裏(嘗名漫/塘上為)
(緑雲/洞天)開書幌紅錦波心漾酒船
　送鄭節夫
盛年已去壯心闌此别懸知後㑹難顧使乾坤同日月
不妨閩浙異江山
　　發紹興
留滯青春晩經行此日初柔條桑著眼短穂麥生鬚竹
外雲埋屋花邊水遶渠箇中容我老肻遺子公書
　　馮公嶺
地隘山逾峻人勤俗不奢時培石上土更種竹間茶接
畛田成篆連筒水濺花征塵如不到老我即東家
　　長林海邊道上
海霧曉逾合海風春更寒衰顔欺薄酒老膽傲驚湍隔
岸人家近平沙客路寛明朝應更好山翠撲征鞍
　　松江道中
久作松江夢重來泛短篷淡雲飛急雪枯葉戰狂風烟
末三家市波心一釣翁鴟夷身計耳呉越等成空
　　寄同年朱景淵通判六首
念昔従子遊金陵佳麗地幕府盛賔僚東南稱兩尉子
才清而通我拙世無二櫟社雖輪囷靈根同晩嵗
當時最少年雪林紫芝翁詩名三十年正復坐此窮落
日澹平湖宿草鳴寒蛩何時一樽酒往酹與子同(謂趙/紫芝)
(汝/淳)
四海游夫子粹學洞古今聞善亟推輓常恐力不任時
危係長才白日已西沈拱木戰寒風淒其千載心(謂游/默齋)
(九/言)
茂苑子周子慷慨憂時危斯文晁董流炳炳日星垂言
深衆所驚用淺才不施穹窿山下笛懐人究誰其(謂周/正字)
(南闕/)
滕子嗜古學萬卷作生計孤燈耿夜闌盜畏不敢睨至
寳世不售虚名竟何利尚想古城隅幽花開繞砌(謂滕/質)
細栁真將軍勁氣可立愞向來拯時危功畧天下半屢
詔不肻起出處懸自㫁十載山澤游萬念春氷渙何當
求識面介子同里閈(謂周馬/帥虎)
　　題王荆公半山圖
歸來心事平蹇驢踏秋風舉鞭問髯奴何如浣花翁道
旁㡬髙松風來自相語桃李今何之嵗寒予與汝
　　題茅山潑墨池慶雲庵
路轉㡬山腰言尋雙海眼澗落吕公泉橋横蜀道棧主
人去不歸山空春事晩(闕/)　　蔬筍開門延客飯
　　北固山望揚州懐古
北固城髙萬象秋烟竿一縷認揚州試乗緑漲三篙水
要見朱簾十里樓淚濕宫衣朝霧重愁薰寒草夕陽浮
隋堤舊事無人問兩兩垂楊繫客舟
　　懐林維國
　予學宦金陵得三山林維國邵武任伯厚呉門朱景
　淵婺女葉潛仲為之友相得歡甚維國知我愛我視
　他友為甚惟恐予有過差一夕四人相㑹於潛仲廨
　舍抵足達旦始各自誦所短而誦人所長終也自言
　其長而誦人之短逓相規益其友愛如許維國去金
　陵未二年終於永嘉予亦離羣索居無復朋友之益
　辛酉十月初五日夜忽夢與維國遇如平生歡覺而
　悽然成二詩
四海論交二十年知心一見似前縁情親尚記通宵語
忠告難忘送别篇夢入蓬壺重㑹面座看書史尚堆前
應憐廢學従農圃要使留心在簡編
尚記升堂拜母時滿前兒女競牽衣鳳雛想見今成立
雁序遙聞已奮飛(維國弟成巳/巳發浙漕解)身後聲名終不朽家傳
詩禮足相輝傷心白下金陵道無復班荆話昨非
　　寄潘子善上舍(時舉/)
　陳少陽率太學生伏闕上書六賊遂退天下快之少
　陽猶以後書論李邦彦白時中等言不用拂衣去近
　傳太學伏闕書是歟非歟非山間林下所得知獨怪
　朝廷不用其言諸君猶茍安於學豈以靖康時事視
　今日緩急異耶為賦五十六字質之同志者
少陽一疏折羣姦拂袖歸來日月閒誤國小人(書中/語)猶
法従叩閽諸子自賢闗是非頗亦通千古義利那能立
兩間若向西湖浮畫舫好傾巵酒酹孤山
　　送邵監酒兼簡儀真趙法曹呈潘使君
儀真來往㡬經秋風物淮南第一州山勢北來開壯觀
大江東下峙危樓沙頭縹緲千家郭艫尾連翩萬斛舟
去去煩君問耆老㡬人猶得守林丘
　　和張寺丞謝恵河魨韻
先生盛徳信光亨微物將誠愧晩生春岸正當餘雨過
寒江尚想小舟横一奩走送慙遲暮兩舍相望欠割烹
未必甘芹解知味王公當諒野人情
　　送王去非入餉幕
春歸花藥尚紅酣送子脂車馬在驂幕畫向來多實用
事機今可付常談學方用力須千百事或當仁勿二三
别後欲知漁釣處五湖天水共澄涵
　　送衞汝積歸句曲
　汝積歸路過獨樓岡入亭子谷二處相去里許而下
　瞰數百里丘陵川澤若錯繡然谷中縈紆峭險下有
　流泉疑有幽人勝士嘗建樓岡上以極臨眺著亭谷
　中以貯幽勝以其亭多而樓獨故曰獨樓栁子厚所
　謂游之道二曠如也奥如也此葢兩得之嵗久樓傾
　亭廢而名尚傳若鐵壚步然山居皆樵蘇之人無能
　解其義者遂意獨樓為髑髏而以谷為孔是又與小
　姑嫁彭郎同義吁可嘆也因汝積路出其間為辨證
　以刷是岡之恥
樓岡亭谷萬山西縹緲炊烟出翠微歸路正當清晝永
離懐莫悵白雲飛學醫要使人無費問道須知昨已非
好向庭闈商畧此短章中或有𤣥機
　　仲玉和前詩見贈因再用韻
官倉出粟徧東西多謝朱公念隠微但覺閭閻猶菜色
不知園囿已花飛當年國論無同異此日民言有是非
天上鴛鴻方刷羽海邊鷗鷺已忘機
　　漫塘晚望
霽色催雲作晚霞小橋却立岸烏紗雨餘菱芡新抽葉
秋早菰蒲未著花燈影微茫行客艇鐘聲縹緲梵王家
沈吟索句輸公等我欲臨流理釣槎
　　寄陸大夫
寄語金囦陸大夫歸田相府竟何如提兵劫取已非矣
縦火燒殘豈義歟百口喪身端自爾千錢酬直殆欺余
放翁舊隠佳山水賸好歸歟理故書
　　社日僧舍風雨
借蔬香積共晨炊客裏良辰總不知孺子従渠均胙肉
南翁無處聴巴詞神鴉得志飽終日巢燕有心來及時
風雨聒人聾轉甚半鍾濁酒可能治
　　寄題戴氏别墅
聞君築室水雲鄉一榻翛然獨老龎近挹荷香供几案
逺邀山翠入軒窻自歌自笑遊魚樂時去時來白鳥雙
何日過門成夜泊一樽相與對銀缸
　　趣劉聖與(用行/)寓玉甫桂墅
門外平湖百頃寛庭前翠竹遶欄干鳥啼花笑四時好
几淨窻明六月寒賸可琴書供晝永不妨絃管到更䦨
留行莫為歌楊栁作計應須趂牡丹
　　送戴子家歸永嘉(埜/)
君住柟溪第㡬山我家北渚水雲間二千里逺來非易
三五朝留勿作難有子已知頭角異安心寧恤髩毛斑
尺書頻寄問無恙共樂生前日月閒
　　癸未寄王甥
别時庭户正秋清劃見園林翠織成呉下余思頻刮目
渭陽子豈遂忘情堤間飛葢分垂栁水面浮舟約半萍
乗興時來共清話相望能隔㡬牛鳴
　　開禧紀事二首
泥滑滑僕姑姑喚晴喚雨無時無曉窻未曙聞啼呼更
勸沽酒提壺蘆年來米貴無酒沽
婆餅焦車載板餅焦有味婆可食有板盈車死不晚君
不見比來翁姥盡飢死狐狸嘬骨烏啄眼
　　謝烏鵲
朝來不成寝啼烏繞西東似欲砭我愚無虞終有凶挽
衣行太息飛鳴鵲當空似欲慰我心正直神所容舉手
謝烏鵲憂喜當何従吉凶兩不到我在阿堵中
　　松風軒晩望
逺山亞歸雲近山留夕照澄江横淨練怒風收衆竅東
南佳山水此地宅其要連甍三萬家金璧互輝耀閒房
列歌舞傑觀富登眺物理㑹有極却慮成悲嘯我家三
茆峯一室倚青峭下有荆溪水水深魚可釣歸歟有成
計靜坐觀衆妙功名付公等連茹祗明詔他年問無恙
短䇿寄嶺嶠浩歌暢幽懐狂斐君勿誚
　　和李果州(道傳/)同遊茅山贈
我家荆溪東矮屋八九間石田人不耕自占水一灣十
年去城市樂此清晝閒飽聞西州英奥學窺孔顔見賢
豈無時氷開水潺潺朅來絜齊俟一語開㝠頑錦機神
所秘啟視不吾慳追隨妙髙臺勇往不作艱蹇步驅弗
前逸駕杳難攀惆悵默無言詩卷慙空還三茅在何許
天末聳髻鬟勝處不可窮老我常窺斑幽人去不歸夜
鶴守松闗夫君金玉姿秀氣超人寰興來得同遊句就
知難刪應同太史筆有副蔵名山
　　趣劉倅聖與建第
鷦鷯巢枝寛大鵬溟海窄不齊物之情小大貴安宅一
區揚子雲衡宇陶彭澤何妨輪鞅稀所憎廛市迫吾宗
攜家來寒暑已屢革寓舍得賈區開門即廣陌四鄰共
壁立而無藩牆隔晝通燔炙芬夜悉笑語啞麕至窘賔
朋雨立愧臧獲傳聞三徑地經始得長䇿良材蔽(闕/)
賤售非難索露廩發陳積香飯留匙白羣工闖户外拱
手聴規畫願速大厦成却展摶風翮
　　次聖與小兒啖虎脯篇
折臂最小兒骨聳顙微廣弗説螺螄小可以吞大象那
敢謂其然且幸日稍長顧似陶家郎智識殊不爽强令
侍師席跳踉繞函丈胡能辨滋味舍魚取熊掌但見蔬
果列攫取如技癢嘉餽得虎臠新獵出林莽對之懶下
箸殺氣猶可想呼兒食之既睥睨尚來往饕餮我所羞
跌蕩或稱賞服猛豈渠能過奬謝吾黨深慙如敝箒有
誤千金享
　　走筆謝王去非遣餽江鱭
環坐正無悰駢頭得嘉餽鮮明訝銀尺㢘纎非蠆尾肩
聳乍驚雷腮紅新出水芼以薑桂椒未熟香浮鼻河魨
愧有毒江鱸慙寡味更咨座上客送歸煩玉指飣餖雜
青紅百巧出刀匕翩翩鶴來翔粲粲花呈媚頗疑壺中
景髣髴具盤底又疑三神山幻化出人世更於屬饜餘
想像無窮意知君束装冗不敢折簡致厚賜何可忘因
筆聊舉似
　　再韻為鱭鱠虎臠解嘲
多病早休官自是臺無餽東門享鶢鶋寧若龜曳尾有
酒可斟酌有力給薪水朗詠淵明詩如斵郢人鼻所期
免朝飢敢幸嘗異味大胾來鄰邑細縷出纎指一見喜
折屐三思食失匕珍非我可常竈非吾敢媚胡可徇口
腹有若嚢無底諸君有用學土苴足經世龍肝興鳳髓
何求不適意此豈費萬錢正自不難致貴賤理則殊氣
味固相似
　　分韻送王去非之官山隂得再字
達官須親民未竟法應再昔君治姑孰報政甫初載桃
李春正華風木養不待至今田里間往往誦遺愛薦章
交公車夷塗了無礙自詭更治民得邑仍勇退坐看積
薪上笑謝及𤓰代赤縣官山隂銅章喜重佩平湖帶城
郭崇山鎮溟海道中勤顧接何者非勝槩鵝池湛清漣
蘭亭霏翠靄溪流西走剡夜雪曽訪戴此地君故家舊
遊詳往載公餘信足樂俗敝良可嘅盗販人鬭很淫祀
家禳禬緩縦固不可激之或生害厥田惟中中厥賦上
上倍豪家窘輸送勺合無容貸貧家慣逋負符移費追
逮行之茍失中上下交怨懟臺府相鼎立征求常意外
稽違速譴呵抑絶虞冒昧犴獄當盡心夜寄或百輩去
來不敢詰猶豫即招悔薛徒陷平民更欲(闕/)　辠朝方
得其情暮祈當路改過客紛如織刺口説行在丏求小
不愜百計工組繢我知夫子心此去専勞來豈其懾聲
勢左盼而右睞然須處心平更須臨事耐勿恃事理直
抗論多慷慨勿謂氣類同不虞趨鄉背先入勿偏聴未
信勿忠誨少違嵗月間足致治平最庶䇿三載勳亟應
千齡㑹
　　贈江西呉定夫
定夫江海士痩骨如臞仙翩然及吾門不假左右先我
方厭塵埃一笑喜相延肩懸兩破嚢既見始解纒我欲
具杯酒割鷄烹小鮮自言乃長齋不受世葷羶少林入
西山幽尋徧崖顛山空四無人白眼問青天洞口得老
翁守死易一編髙談慰寂寞其然豈其然去去不忍别
解衣示勤拳及歸已彌旬為我少留連道逢一病媪背
僂兩足攣津頭見羇旅數口依敗船料理窮晨昏奔走
環市㕓足攣不良行結廬依牆垣船敗不可航買舟捐
萬錢為慮極靡宻要使終安全詰旦擬東還既夕重周
旋嗟子塵外客而結區中縁吾衰不能爾愧汗與涕漣
或疑破嚢中探用若流泉子豈費長房一壺掛簷前或
疑瞿曇老濟世法無邊勤君為此來(闕/)頸警沈綿君師
魯東家二説當捨旃理一而分殊先儒有遺言君歸更
商畧書來慰殘年
　　送魏華甫侍郎謫靖州
靖州風物最五溪畬田嵗入人不飢淘沙得金遨以嬉
瘴烟不逐嶺雲西六花瑞臘春臺熙尤便逐客過往稀
理亂黜陟了不知夫子豈欲居九夷要尊主勢扶時危
有言不用時我違番然不受好爵縻向來鄉行誰可睎
平生易名慕者誰蘇陳凛凛百世師畏塗萬折甘如飴
求仁得仁固其宜大明當天照隠微直前一疏可忘之
江頭後㑹端有期暗香微動寒梅枝臨别不用長歎咨
　　石翁姥
采石江頭風晝息掀天雪浪平如席沿涯小泊客心寛
攀蘿曽看望夫石天涯望㫁人不歸露寒猶想淚霑衣
爭似石翁攜石姥年年對峙夾岡道人歸人去我何心
雨沐風餐人自老比翼鳥連理枝年多物化徒爾為長
生殿裏知不知
　　鴉去鵲來篇
昨日鴉鳴繞庭樹道上行人色驚懼試呼行者問如何
身為户長催殘税殘税自昔稱難理三年尤非四年比
加之逐保有逃户每一申明官長怒人逃信矣田不逃
其奈逃田不知處厥初經界失區畫比近立租相什伯
大家置産錢欲輕小家鬻産價欲増上田只割下田賦
賦存田盡因逃去或因土瘠遂流移嵗久田侵人不知
更有鄉胥迫科抑多推少割隨胷臆民愚而神難盡欺
往往増入逃户籍以兹逃户日増多户長蚩蚩奈若何
向來差役多輕重户長之中中産衆比來里正多義役
各欲供須有全力捜羅中産無孑遺户長人人家四壁
官司禱雨徧明神施行寛政蠲房緍房緍僅可寛遊手
那得實恵霑農民千錢代輸猶可出今日方輸又明日
父兮母兮叫不聞遺體鞭笞同木石日日鴉鳴期㑹到
血洒公庭深不掃遂令著處聴鴉鳴䰟飛魄散心如擣
和氣致祥乖致異已甘旱魃來為祟忽驚鴉散鵲交飛
髙枝報喜仍低枝萬口歡呼聲動地府今盡放三年税
曳鈴走卒天上來立張大牓當衢市黠胥駭愕頓兩足
户長仰天攅十指瘡痍未愈失呻吟感激過深仍涕淚
又説新租亦寛限四年舊欠寧不爾亦知經賦難逭責
少紓庶可容催索使君従善真如流仁人之言為慮周
畫諾一時良易易㡬人共拜更生賜人意㑹同天意感
急足未回時雨至始知此術勝祈禳開闔隂陽俄頃耳
何妨甘澤尚愆期我作此詩禱告之象龍可仆蜥蜴縦
蛟龍自起霹靂隨謂予不信難强語請驗吾邦今日雨
詩成欲謝更有祈新租輸送此其時分科本色歸上户
細民勿使折納遲四年逃閣尚充數積弊那能倉卒去
且應除豁見真的孰恃强梁敢逋負若然民病八九瘳
閒暇何妨版築修推排得人敝可見逃租十失五可收
更令義役廣前制户長里胥同一體庶㡬二役適均平
不使貧民偏受敝豈惟澍雨快一朝縦有凶年皆樂嵗
報喜不惟乾鵲噪丈人屋上烏亦好
　　野犬行(嘉定己/巳作)
野有犬林有烏犬餓得食聲咿嗚烏驅不去尾畢逋田
舍無烟人迹疎我欲言之涕淚俱村南村北衢路隅妻
喚不省哭者夫父氣欲絶孤兒扶夜半夫死兒亦殂屍
横路隅一縷無烏啄眼犬銜鬚身上那有全肌膚叫呼
伍伯煩里閭淺土元不葢頭顱過者且勿嘆聞者且莫
吁生必有數死莫踰飢凍而死非幸歟君不見荒祠之
中荆棘裏臠割不知誰氏子蒼天蒼天叫不聞應羨道
旁飢凍死
　　猛虎行
市有虎毋妄言當闗虎士森戈鋋市上一呼人駕肩虎
雖猛那得前市有虎言非妄君不見左馮諸邑天下壯
斧斤聲㫁林壑空猛虎通衢恣來往食人肉飲人血沈
痛積寃何可説凝香堂上紫烟浮風流太守愛民憂一
朝下令開信賞籍皮枕骨彌山丘虎已滅人患絶夜永
猶聞泣幽咽泰山之側如何居子後夫前甘死别
　　運河行
運河岸丁夫荷鍤聲繚亂紅蓮幕府誰獻言運河泄水
由函管函管掘開須到底運材歸府供薪爨庶㡬一壊
不可復民田雖槁河長滿民田為私河則公獻言幕府
寧非忠我聞此言為民説急趨上令母中輟小民再拜
為我言函管由來㡬百年大者用錢且十萬小者半此
工非堅厥初銖積費民力厥後世世期相傳豈但旱時
須灌溉亦憂久潦水傷田向來久旱河流絶放水練湖
憂水洩州家有令塞函管函管雖存誰復決小須雨澤
又流通函管猶存不費工只今掘盡誰敢計但恐民田
従此廢豐年餘水注江湖涓滴不為農畝利有時驟雨
浸民田水不通流禾盡死況今農務正紛紜髙田須灌
草須耘盡驅丁壯折函管更運木石歸城闉吕城一百
二十里不知被擾凡㡬人太守仁民古無比凝香閣下
寧聞此願傳新令到民間函管須塞不須毁已填函管
無尾閭大舶通行水有餘函管不毁民歡娯異時瀦瀉
無妨渠憶昔採詩周太史不間小夫井賤隸試裒俚語
扣黄堂鈇鉞有誅寧敢避
　　殺虎行謝宜興趙大夫恵虎皮虎腊虎晴
君不見陽羨周將軍射殺南山白額虎千古萬古聲流
聞又不見宜興趙大夫南山三十有六虎令行殺取無
復餘一虎昔何少三十六虎今何多虎多人不患所患
政之苛苛政滅人門猛虎戕人命擇禍莫若輕泰山之
人論已定大夫性髙明下令走風雨所知在田里了不
見臺府既令民免政之虎又與民除虎之苦四境之民
歌且舞或云殺虎太傷和胡不令渠自渡河我聞此言
笑且呵大夫憂民憂豈必限吾土不然鄰國以為壑信
也白圭愈於禹古陽羨今宜興大夫邑之主將軍邑之
賔主賔多寡事不同千古萬古同清芬
　　用前五字韻趣劉聖與建第
君不見茅屋下四壁牀敷窄又不見朱門中金碧鎖空
宅宅成更欲致良材水浮陸走空山澤茅屋區區誠已
疎朱門汲汲彼何迫勸君勿學伏波老自詭裹屍須馬
革又勿學金谷人綺窻阿閣綿阡陌但令庭宇潔頗與
塵囂隔市聲不至亂琴書㕑烟可免衝咽啞庶㡬家人
安亦使我心獲吾宗開敏姿富有濟時䇿棟宇著易象
義不假探索
　
　
　
　宋詩鈔卷九十二
欽定四庫全書
　宋詩鈔卷九十三
　　　　　　　　　内閣中書舍人呉之振編
　義豐集鈔
　王阮字南卿豫之九江人朱子講學白鹿洞阮従之
　遊慶元初孽臣竊柄附者如市阮未嘗一躡其門晩
　守臨川陛辭奏事柄臣宻客誘致之迄弗往見奉祠
　而歸其詩得之張紫薇安國故不為徒作有義豐集
　　代胡倉進聖徳恵民詩
平楚皆膏壤成湯忽旱年人知聖慮切恩遣使臣宣乙
卯飢荒後長沙富庶全紀年四十載斗米二三錢(潭州/自紹)
(興五年一旱後/豐稔三十八年)縣縣人烟宻村村景物妍朱蹄驕栁陌
金鐙麗花鈿(長沙自唐號小長安/朱蹄金鐙杜甫所云)習此民成獺加之吏
不䖍力耕終茍且勸課或遷延緑野田多曠潢池惡未
悛曷嘗修稼政但見飾賔筵豐稔時難保盈虚理有還
自應成赤地安得咎蒼天義廪真良法(常/平)皇家以備先
積倉何止萬存數僅餘千(潭州每嵗正苗三十八萬石/每石收義倉一斗自乙卯至)
(辛卯當有百萬石臣到/任點檢僅存四萬石)濫以疎庸迹來司斂散權一身
初抵此四顧但茫然奏發常平弊財䝉内帑捐敢云呈
敏手幸免奮空拳蔑問秦輸閉専稽稷懋遷陸修流馬
運水作汎舟連凡屬災傷事深將利害研兼并勤告諭
商旅漸喧闐市直雖翔踴官收却痛蠲北來因鼎粟南
至出渠船(分路招糴廣/米自靈渠出)稍稍收成廪紛紛出著鞭起於
衡嶽趾環厥洞庭舷湖北疆參錯江西境接聨里雖千
萬逺身亦再三遄必務經行遍深防賑給偏規模頒郡
吏出納謹鄉賢敢避風兼雨周爰陌與阡有時沈水底
鎮日上山巔不復通舟楫寧容坐馬韉屐多穿石仄裳
慣濕河壖江步時時到村虚日日穿(楚語以江岸為/步村市為虚)救
頭方甚急援手詎辭胼疇昔雖多病馳驅却自痊已成
迷曉夜不復憚山川松徑行時葢楊花坐處氊光華雖
備使蕭散類登仙林宻花頻剪途窮木可縁石欹行恐
壓溪漲涉疑漩昔出正初吉今經六下弦(以正月出巡/七月還司)
奔忙馳似箭來往轉如圜王事歌苞杞歸心却杜鵑力
雖疲險阻志務報陶甄憶昨初行日蕭然亦可憐餓羸
皆偃仆疾疫更牽纒詎止家徒壁多遺屋數椽葛根殫
舊食竹米繼新饘(去冬人食葛根/今春又食竹米)畧救朝昏急終非肺
腑便聲音中改變形質外羸孱氣􁓓胸排骨神昏眼露
圈步欹身欲仆頭褪髮俱卷婦餒心成疾兒啼口墜涎
亂花生目睫炎火亢喉咽裊裊渾無力昏昏只欲眠盡
攣持耒手頓削負薪肩狀貌已成鬼號呼㡬亂蟬獸窮
思曠野魚困想清泉山僻無人到帷驚有使褰初聞爭
欲走稍定使來前爾俗飢雖困吾君施體乾知民方疾
苦遣吏撫迍邅置院收鰥寡分場賑市㕓貸糧招復業
散種使耕田(臣嘗乞以米五萬石依條給貸四等/以下户又以糓三萬石分諸縣借給)寒給
衾裯暖(給紙/襖)春頒藥劑煎凡今嚴吏責皆是恤民編稍
見兒童集徐看父子牽共爭扶杖聴咸樂置郵傳茶獻
迎門禮香浮夾道烟耳聞身鼓舞心切涕潺湲坐定徐
言此從來未見焉一時愆潤澤萬里奏艱鮮灌溉非無
桔精䖍亦有牷畬乾終損粟池涸竟枯蓮詩駭周宣魃
經書魯國蝝坐令民皞皞翻作泣漣漣平日安豐稔今
朝乍疾顛老羸如病馬壯健若飛鳶忽見皇恩沐親馳
使命専聴言初挾纊拜賜悉鳴絃新嵗天心格經時雨
勢綿東皋耕澤澤南畝溜濺濺坎豆皆勤作根涯悉勉
旃水耕榮唪唪陸種茂芊芊件件絲盈軸方方麥薦籩
(楚語以種物為坎豆勤苦為根/涯以疋為件以三升為一方)指知食欲動目望酒先
撋舍北行歌暢村南伐鼔淵魚占何必夢斗覆已明躔
甲子晴尤好嘉平雪記填自今知嵗嵗王道永平平撫
已叨逢主占星幸備員耳親聞擊壤手敢廢題牋農事
修其職邦基賴以堅但令倉廪實何患犬羊羶商克周
饑止邢存衞雨愆定知豐稼穡端在講戈鋋足食繄兵
法行糧詠雅篇願陳王朴論一稔遂平邊(王朴邊䇿一/稔之後可以)
(平/邊)
　　上九江唐舍人文若一首五十韻
江左承南渡潯陽控上流平時稱用武今日更防秋六
代規模古三江險阨周髙憑隆屏翰下瞰握襟喉呼吸
聞吳楚封疆矗斗牛循良渡虎跡神武射蛟遊勝事餘
蓮社風光足庾樓倚天開峻極倒影湛飛浮鼎敗香山
往官輕靖節休義門十世美將業二王優頃嵗承平久
斯民習俗修究心依學校服力事田疇獄淨苔荒砌山
深麥掛丘共知忠義篤肻陷矯誣羞不料風塵起能令
日月幽雲屯滿赤縣天意卒鴻溝郡邑生荆棘江湖識
冕旒竟捐形勢地聚作虎狼陬(紹興初李/成盜此)昔計何勝辱
羣生亦暫偷竒功思赫赫内治頗悠悠法令中間弊流
移不可留(經界法行始有交居之弊産去税/存徳安一縣嵗逃移千七百户)未經真撫
恤還已困䖍劉對壘縁淮甸長蛇致(闕/)　(逆亮入寇其/臣有欲首取)
(江州/者)雷聲忽天狗旗尾又蚩尤隔岸㡬航葦孤城亦綴
斿兵戈閒耒耜戰艦奪松楸(隅官之擾民不得耕/戰船之材多伐民墓)天下
雖同擾江西又不侔宿師惟此地(江西獨/此屯戍)履畝倍他州
(曹翰洗江州獨/用偽唐全稅)諸將紛紛是攸司日日掊文符競旁午
膏血罄誅求戰鬭連年永瘡痍㡬日瘳孽牙中作梗(盜/賊)
(日/甚)氣習遂成媮情動穿墉鼠風行借父耰(風俗舊/淳今狡)秉彛
均物則失徳自乾餱近世凡臨鎮何人解撫柔帝為輟
近侍人喜得賢侯父子文章偉君臣契分投王言資潤
色國是仗謀猷詩似丘傳鯉書如固續彪鳳毛宜鸑鷟
驥種自驊騮増重依蓮幕尤煩借箸籌折衝皆婉畫賜
履又分憂奕奕長江上源源數路頭若非煩柱石何以
鎮貔貅南土驚新事西清擁碧油春風迴野色江月靜
簾鈎地借長城望塵清奕世讐有生皆固結無士不㝠
捜(公下車之始/即問姓名)立國須才用聞公鋭意收龍門如可上
敢請與荀儔
　　和陶詩六首(并序/)
　古詩不和唐始有之亦未有追和古人者雪堂先生
　始出新意盡賡淵明詩彼誠有感云爾隆興二年余
　浮家東呉僦居日糴大水入室無所容其軀妻孥嗷
　嗷至絶烟火羇旅憔悴之態如雪堂之在嶺外而淵
　明之棄彭澤也由是宦情日薄而歸意日濃矣暇日
　淵明詩不能盡和也事類意感輒繼和焉懼觀者不
　我赦也故序其意云
　　和歸田園
皇天亦愛我生我匡廬山勉承父母志功名期少年既
無取日手逺去窮虞淵又無謀生才廣有負郭田富貴
兩不諧胡為乎世間眷言敷原居宛在瀑布前野曠易
得月谷虚常帶烟行歌紫芝曲醉上香爐巔念此百年
身有此足以閒若乃不決去使彼山悽然
　　和飲酒
竹門固無鏁俗客自不開而欲挾彼態使我變所懐鄉
原善同俗於徳則有乖乃知違世人所貴在幽栖客有
愛我甚命駕來衝泥憐我與俗異欲我與世諧甚知客
言是甚知余心迷淵明飲酒詩賡以遺客回
　　和乞食
淮隂漂母事不謂身見之長歌淵明詩益信非虚辭嗟
余客長安十載無休期一飽不自足況敢謀酒巵曳裾
富兒門丏食酬一詩達于公卿間喧喧謂余非雖知責
我至終亦無所貽
　　和貧士
吾聞戴安道不對王侯琴當時豈不能低眉求賞音一
曲朝得聞千金夕得尋捨之不肯顧輕重得所斟小人
一時快君子百世欽貧士繄此辨士乎當正心
　　和雜詩
遑遑行路難汲汲艱食迫井田邈不再兼并蔽阡陌永
懐先父祖遺我以清白出門無所容疑此天地窄秋風
疲遙山涼意愜行客江南記舊遊不歴岐王宅
　　又和
淵明棄彭澤歸歟在柴桑我里亦其側俯視世粃糠顧
瞻無所憂所憂在絶糧敢辭躬耕勞耒耜山之陽惜哉
命之窮仍嵗螟蠈傷去為游手民足跡巳四方拂衣却
歸去焉用祖離腸
　　同張安國遊萬杉寺一首(寺有昭/陵御書)
昭陵龍去奎文在萬嵗靈杉守百神四十二年真雨露
山川草木至今春
　　重九再到張已隔世書詩牌後一首
碧紗籠底墨纔乾白玉樓中骨已寒淚盡當年聨騎客
菊花時節獨來看
　　昌國偶成
諸邑皆山可夜馳海中昌國力難施風潮阻渡連天地
期㑹申嚴限日時願以老身従此免忍將人命逼諸危
交門山下須臾死肉食諸公知不知
　　留别昌國五首
妄意絃歌學子游迄無三異比中牟丁寧今夜東風雨
添起潮頭急去休
全家雖脱海波危舊治無人詠十竒孤奉明恩顔似甲
却嗔兒女笑嘻嘻
三山月淡白銀闕九老春閒紫石宫(出十/洲記)此去能爭㡬
多地恨無仙骨到其中
當時底事乞身歸萬物何曽與我違最是臨行更腸㫁
海鷗猶自掠船飛
扶桑曽見日騰空老去歸田不復東一覺短簷他日夢
起來惆悵曉窗紅
　　昌國秩滿次陳糾祖行韻
昔之督郵逐彭澤今之督郵眷昌國不令自賦歸去來
更以新詩祖行色開緘墨濕雨濛濛細讀字字含清風
塵埃三載足昏塞一聴妙語還醒鬆持歸柴桑有茅舍
揭之其間作佳話非惟可託陶淵明亦愧當年督郵者
　　題四羊圖
三百維羣世不見迺以四羊為一圖人言此圖出韋偃
不知韋偃有意無巖巖參天一古木下有輕荑滿郊緑
雲髯隠約黒暈中沙肋微茫筆端足昔聞韋侯畫馬工
杜陵長歌歌古松孰知畫羊更如此世間絶藝誰能窮
蘄春太守好事者珍蔵有此希世畫嗟予得見雙眼明
此一轉語久難下三羊游戲芳草茵一羊輒登枯樹根
安得添我作牧人為公鞭此一敗羣
　　丙午寒食題淨土寺
方見繁紅秀(闕/)　　隨流水泛前村(闕/)於醽醁真無分
雨共鞦韆似有寃投老故應諸事懶問春能得㡬分存
不須更作匆匆散更把松梅子細論
　　再遊用前韻
十年不到此祇園又為支郎暫出村犬認行蹤増踴躍
燕驚離恨苦埋寃髩邊但覺新絲長壁上惟餘舊墨存
但問桑麻添㡬許世間萬事不須論
　　上巳日鴈义阻風呈宋彦起
往來定是一年一時節長逢三月三(闕/)　未佳宜且住
樹猶如此我何堪花飛與客渾無與酒好招人只自慙
安得恵風和暢景與君方櫂看淮南
　　長風沙次宋文韻
已將身世等河沙又泛春江看浪花錦纜牙檣君送酒
蓑衣蒻笠我浮家淹留日覺青春暮飄泊風兼細雨斜
安得崑崙能探水試教來奏小琵琶
　　都下病起呈王樞宻
不解彫蟲賦逐貧又無饒舌論錢神遭逢此鬼今番瘧
零落吾生有限身舊學試温渾易忘新書欲謹自難真
時危壯士乃如此為報堂堂有位人
　　𤓰時有感
籬邊方對菊花黄又報文移出草堂三宿敢云桑下戀
四翁終願橘中蔵泉縈去路常低咽酒向離亭不肯香
聖代多才焉用我明年重上乞身章
　　謝趙宰拜襄敏墓并留題二首(并序/)
　惟先襄敏公受知烈聖神文之時學古入官獻太平
　時制書名在第一裕陵伐叛受命西征闢國萬里全
　師獨克百年夢奠丘墓幽逺無有知者知縣趙公多
　識前言往行獨深知之奉詔出宰實部九原乃因勞
　農特枉三步盡尊賢之意存追古之心風示諸侯事
　闗政教非特先烈感遇而已某不肖既獲躬執耒耜
　被撫田間又獲奉承薦酹感泣墓下敬賦二詩跪謝
　下執
班春故事亦年年公獨推誠逺布宣麗日借黄催麥壠
恵風次緑散秧田衆魚入夢蓑衣下異雉飛馴桑䕃前
好詠十竒歸樂府聖朝方採下民篇
河湟人去鎖春蕪三步遙勤一束芻盛事撥揮千古烈
英詞嘘動百年枯故家零落今朝遇此段孤髙近世無
地下結成無限草待公肅甲破幽都
　　送沈侍郎
重入修門已有期趣裝聊此著征衣帝思宣室名儒對
人喜𤣥都舊客歸髙節不難全晚嵗亨途未必盡危機
願公且為蒼生起莫向苕溪戀翠微
　　題嚴陵釣臺(并序/)
　題釣臺多矣大槩髙之爾未有明其意者也光武既
　定天下深懲王氏之禍原於張禹孔光之流故昔之
　所謂坐論者一切吏之時或叱咤侯霸等俛首而已
　先生道髙千古豈能堪此雖以禮聘不以禮答項枕
　卧語又従而蹸踐之使知巳之不足驕士卒不少留
　古語云使騏驎可係而羈兮豈云異夫犬羊此則先
　生之志也其首陽之流乎為賦小詩以發千載一笑
西都庸庸生禍胎東都切切繩公台平生故人苦畏辱
坐定白雲那肻來沈㡬深畧滿帝腹且憩先生一雙足
使知天上麒麟兒不似犬羊甘豢畜渭濵老叟不自持
為人人以鷹名之豈識桐江一竿竹依舊秋風魚正肥
古來賢者亦避世往往適逢天地閉得如建武亦不惡
又值首陽難降志山木隂隂江面寒此天别在壺中寛
㡬曽流出桃花去寳氣自駭人間觀當時不願世知已
稱到于今却如此塞馬得失天好還千駟齊侯不窮理
　　出郊訪沈洞主
抖擻塵埃暫出郊一藤先訪羽人巢風翻翠浪催禾穂
秋放殷紅著樹梢萬里家山懐五老千年活計却三茅
明朝便好乗風去不學浮屠更打包
　　瀑布二首
　吟詠瀑水衆矣大抵比況爾未有得於所見鑿空下
　語為興詩者大白獨曰海風吹不㫁江月照還空氣
　象雄傑古今絶唱而疑是銀河之句亦或比焉戲述
　二篇興比各一
造物小兒不任事一天元氣従淋漓雲中雨降自應爾
山上水行誰激之幽林洶洶虚籟作赫日粲粲寒光垂
謫仙獨步得興體此外篇篇俱比詩
萬仞晴空不可攀天將飛瀑掛其間一雙玉塔倚絶壁
兩道白雲騰半山覆器以欹嗟魯廟設瓴而建笑秦闗
春風一卷出山去萬里青秧抱甕閒
　　題髙逺亭
小攜樽酒作清遊行到方壺最上頭山在㫁霞明處碧
水従白鳥去邊流苦無妙句窺天巧賴有名亭慰客愁
従此江南添勝景未應獨數庾公樓
　　泛舟
霅川荷葉浦彭蠡石榴頭此地皆竒絶平生所爛遊従
來貪水國老去只漁舟更有乗桴便何人従我浮
　　龜父國賔二周丈同遊谷簾二首
偶然得意挹珍流二妙欣然共勝遊怪得坐間無俗語
谷簾泉水建茶甌
一飲清泠體便輕絶知真液是長生歸來世事都忘盡
惟記白雲堆裏行
　　蓬屋
長簷十尺庇堂東疎漏從來盡是蓬日影碎如秋葉下
雨聲灑似夜船中竹因蠧盡多垂地箬到枯時半掩空
此處想非人所競衆雄應是不來攻
　　出豐城
搖搖旌斾出洪都彌望田疇總廢墟羸馬不前身突兀
耕夫相視笑軒渠倚松茅屋斜開徑近水人家半賣魚
蒲葉向冬猶未割臨風遙憶路温舒
　　龍塘久别乗月再到奉呈同社(在姑蘇/)
龍塘疇昔擅雲烟破月重來倍爽然浮玉北堂三萬頃
扁舟西子二千年青山識面爭迎櫂白鷺知心不避船
華髮翛翛更何往一茅終在此橋邊
　　再用前韻
已無功業上淩烟且泛扁舟逐計然自喜兹遊勝平日
不知今夕是何年横空蝃蝀聊欹枕滿袖嬋娟永共船
同社賢豪多載酒坐添清興浩無邊
　　姑蘇泛月
夜來誰共泛靈槎飛上牽牛織女家但覺滿身私雨露
絶無一點世塵沙秋將寒玉清風陣月借鎔銀潑浪花
投曉歸來互相告等閒休向俗人誇
　　都昌沿檄黟歙遇春
忽忽年華換悠悠客路長春聲先水響山氣欲花香何
補公家事空隨吏役忙白雲知此意一片直都昌
　　湖南道中二首
已分餘生老一丘尚因微禄少遲留夢䰟不待山資足
先入江南問釣舟
萬壑千岩我一家别來空自鎖烟霞閒雲不放行人望
故向東南角上遮
　　題淡巖
浯溪已借元碑顯愚谷還因栁序稱獨有淡巖人未識
故煩山谷到零陵
　　陳彌髙恵詩次韻言謝
南來日日訪人才始得清詩副所懐我計已成桴入海
君行初似橘踰淮十年旅夢思乗興千里征塵忽及堦
見説又為勲業去獨能無意侣洪崖
　　勸農題吉祥寺
傍石尋幽徑窮原得梵城潮聲四面合山色一團清農
合巡門勸僧煩倒屣迎明年吾更健來伴此中耕
　　劉致政家東岡池蓮甚盛昔嘗飲焉賦此叙别二
　　　首
一枝曽吸碧筩杯萬丈潮頭忽見催斜倚闌干獨惆悵
明年應是不能來
世路東西自此分酒樽何日再論文虎蹲山下一回首
望㫁東岡是海雲
　
　
　
　
　
　
　
　
　
　
　
　
　宋詩鈔卷九十三
欽定四庫全書
　宋詩鈔卷九十四
　　　　　　　　　内閣中書舍人呉之振編
　東臯詩鈔
　戴敏字敏才號東臯子復古之父乾道間人平生不
　肻作舉子業獨以詩自適終窮而不悔且死復古方
　襁褓語親友曰吾病革矣而子幼詩遂無傳乎太息
　而卒語不及他其篤好如此遺稿不存復古後捜訪
　得此十篇鍛練精而情致逸此石屏詩源猶少陵之
　審言也
　　小園
小園無事日徘徊頻報家人送酒來惜樹不磨修月斧
愛花須築避風臺引些渠水添池滿移箇柴門傍竹開
多謝有情雙白鷺暫時飛去又飛回
　　屏上晩眺
不能騎馬趂朝班自跨黄牛扣竹闗無徳可稱徒富貴
有錢難買是清閒人行躑躅紅邊路日落秭歸啼處山
遙望蓬萊在何許扶桑東畔白雲間
　　約黄董二親與桂堂諸姪避暑
世間無處避炎蒸欲叫西風叫不譍恨乏白檀除熱惱
心思赤脚踏層氷醉游河朔誰同往表借明光愧不能
聞有山林最深處清涼境界著髙僧
　　樓上
終朝役役晚來閒識破浮生一夢間挈榼去沽深巷酒
倚樓貪看夕陽山月臨江館人横笛風摺蘆花雁度闗
堪羨漁翁無檢束扁舟占㫁白雲灣
　　西溪陳居士家
來訪西巖老家居水竹村紫麟遊鏡曲黄犢卧雲根自
昔好賔客相傳到子孫不行亭下路䕶筍别開門
　　後浦園廬
卜築成佳致幽棲樂聖時何如謝公墅畧似習家池地
煖梅開早天寒酒熟遲催租人去後續得夜來詩
　　鄭公家
門牆多古意耕釣作生涯菽米散魚子蓮根拔虎牙弄
孫時擲果留客旋煎茶頗動詩人興滿園蕎麥花
　　海上
萬頃鯨波朝日赤滄洲四望無窮極海上何處是蓬萊
遍問漁翁都不識
　　觀梅
三杯暖寒海一榻竹亭前為愛梅花月終宵不肯眠
　　趙十朋夫人挽章
縫掖先生遊汗漫夫人髙節獨青青臨行抖擻空書笥
分付諸郎各一經
　此詩有五絶吟藁零落十朋先生黄巖前輩行誼甚
　髙嘗有詩云數枚豚犬粗知書二頃良田樂有餘杜
　酒三盃碁一局客來渾不問親疎梅溪先生尊敬之
　有杜三盃碁一局王十朋如趙十朋之句
　宋詩鈔卷九十四
欽定四庫全書
　宋詩鈔卷九十五
　　　　　　　　　内閣中書舍人呉之振編
　戴復古石屏詩鈔
　戴復古字式之天台黄巖人居南塘石屏山因自號
　焉負竒尚氣慷慨不羈少孤痛父東臯子遺言收拾
　殘稿遂篤志於詩從雪巢林景思竹隠徐淵子講明
　句法復登放翁之門而詩益進南游甌閩北窺呉越
　逾梅嶺竆桂林上㑹稽絶重江浮彭蠡汎洞庭望匡
　廬五老九疑諸峰然後放於淮泗歸老委羽之下遊
　歴旣廣聞見益多為學益髙深而奧密以詩鳴江湖
　間五十年或語復古宋詩不及唐曰不然本朝詩出
　於經此人所未識而復古獨心知之故其詩正大醇
　雅多與理契機括妙用殆非言傳然猶自謂胷中無
　千百字書如商賈乏貲本不能致竒貨蓋謙言也呉
　荆溪稱其蒐獵㸃勘自周漢至今大編祕文遺事庾
　説何啻百千家包旴江亦謂正不滯於書乃楊升庵
　直議其無百字成誦此癡人説夢耳又傳其游江西
　富家以女妻之三年思歸乃言曾娶婦翁怒女曲解
　之臨行贈詞曰惜多才憐薄命無計可留汝揉碎花
　牋忍寫斷腸句道傍楊柳依依千絲萬縷抵不住一
　分愁緒捉月盟風不是夢中語後囘君若重來不相
　忘處把杯酒澆奴墳上土遂自投江死今考集中畧
　無蹤跡後人因詩餘木蘭花慢一闋有重來故人不
　見但依然楊柳小樓東之句乃强實之讀陳昉跋云
　有忠益而無諂求有謙和而無誕傲姚鏞云忠義根
　於天資學問培於諸老朱子亦以詩相贈酬使無行
　至此其得為大儒君子所稱許至升庵乃發覆耶平
　生著作甚富趙懶庵選百三十首為小集觀者謂趙
　於古少許可而此編特博袁䝉齋又選為續集蕭學
　易選為第三稿李友山姚希聲選為第四稿鞏仲至
　又為摘句復古自云詩不可計遲速毎一得句或經
　年而成篇其鍛鍊之苦師友琢削之精故所選得十
　九焉方萬里曰慶元以來詩人為謁客成風干求要
　路動獲千萬石屏鄙之不為也嗟乎安得斯人一愧
　世之幅巾朱門望塵獻詩者哉
　　求先人墨蹟呈表兄黄季文
我翁本詩仙遊戲滄海上引手掣鯨鯢失脚墮塵網身
窮道則腴年髙氣彌壯平生無長物飲盡千斛釀傳家
古錦囊自作金玉想篇章久零落人間眇餘響搜求二
十年痛淚濕黄壤君家圖書府墨色照青嶂我翁有遺
迹數紙古田樣髣髴鍾王體吟句更豪放把玩竹林間
風寒凛悽愴昻昻野鶴姿愧無中散狀兒孤襁褓中家
隨風掃蕩於兹見筆法可想翁無恙幽居寂寞鄉風月
共來往衆醜成獨妍羣瘖怪孤唱一生旣蹉跎人琴遂
俱喪託君名不朽斯文豈天相舊作忽新傳識者動慨
賞嗟予忝厥嗣朝夕愧俯仰敢墜顯揚思幽光發草莽
假此見諸公丏銘松栢壙君其啓惠心慰彼九泉望
　　夢中亦役役
半夜羣動息五更百夢殘天雞啼一聲萬枕不遑安一
日一百刻能得幾刻閒當其閒睡時作夢更多端窮者
夢富貴達者夢神仙夢中亦役役人生良鮮歡
　　飲馬長城窟
朔風凛髙秋黑霧翳白日漢兵來伐胡飲馬長城窟古
來長城窟中有戰士骨骨久化為泉馬來喫不得聞説
華山陽水甘春草長
　　白苧歌(懶庵選石屏詩南塘稱其精到其間白苧/歌最古雅語簡意深今世難得所謂一不)
　　(為/少)
雪為緯玉為經一織三滌手織成一片冰清如夷齊(一/作)
(齊/夷)可以為衣陟彼西山于以采薇
　　題陳毅甫家壁(了翁之/後也)
朱門金叵羅九醖葡萄春酌貴不酌賤酌富不酌貧君
家破茆屋飄搖河水濱中有一樽淥醉盡天下人
　　答婦詞(舊嘗和彦先婦答夫/二首故復賦此篇)
江山阻且長矯首鄉闗隔空閨泣幼婦顦顇失顔色隠
閔鸛鳴篇寄彼西飛翼剝封覽情素旣喜復凄惻别時
梅始花傷今食梅實覽古帝王州結交游俠窟千金沽
美酒一飲連十日春風吹酒醒始知身是客杜宇啼一
聲行人淚横臆衣破誰與紉髪垢孰與櫛勿謂遊子心
而不念家室新交握臂行肝膽猶楚越醜婦隔江山千
里情弗絶慇懃揮報章歸計何時決今夕知何夕睹此
纎纎月此月再圓時門前候歸(一作/車)轍
　　都中書懷呈滕仁伯秘監
北風朝暮寒園林日蕭條自非松栢姿何葉不飄搖儒
衣歴多難陋巷困簞瓢無地可躬耕無才仕王朝一飢
驅我來騎驢吟灞橋通名丞相府數月不見招欲登五
侯門非皓齒細腰索米長安街滿口讀詩騷時人試靜
聽霜枝囀寒蜩倘可悦人耳安望如蕭韶
　　所館小樓見山可喜
兹樓非我有久居如主人雖無往來客青山當佳賓君
看樓下路三尺軟紅塵失脚踏此塵汨没多終身
　　大熱五首
天地一大窑陽炭烹六月萬物此陶鎔人何怨炎熱君
看百穀秋亦自暑中結田水沸如湯背汗濕如潑農夫
方夏耘安坐吾敢食
左手遮赤日右手招青風揮汗不能已扇笠競要功南
山龍吐雲騰騰滿虚空一雨變清涼萬物隨疏通向人
無徳色大哉造化工
大渴遇甘井汲多井欲竭入喉化為汗不救胷中熱吾
聞三危露迥與衆水别其色瑩琉璃其冷勝冰雪安得
一杯來為我解此渴
吾家老茆屋破漏尚可住門前五巨樟枝葉龍蛇舞半
空隔天日六月不知暑西照坐東偏南薰開北户胡為
捨是居受此炮炙苦
天嗔吾面白晒作鐵色深天能黑我面豈能黑我心我
心有冰雪不受暑氣侵推去北窻枕思鼓南風琴千古
呌虞舜遺我以(一作/有)好音
　　久寓泉南待一故人消息桂隠諸葛如晦謂客舍
　　　不可住借一園亭安下即事凡有十首
寄跡小園中自笑客異鄉東家送檳榔西家送檳榔咀
嚼脣齒赤亦能醉我腸南人敬愛客以此當茶湯慇懃
謝其來此意不可忘
寄迹小園中豈不勝旅舍俗事無交加客身自閒暇隣
家有酒沽杯盤亦可借吟侣適相過新詩堪膾炙足以
慰我懷留連日至夜
寄迹小園中數椽亦瀟洒主人旣相知此地可久假縣
官送月糧隣翁供菜把咫尺是屠門亦有賣鮮者里巷
通來往欲結鷄豚社
寄迹小園中餘春接初夏問木木成隂問花花已謝黄鸝
出幽谷杜鵑呌長夜把酒酌園婆遠客此税駕有時吟
聲髙鬼神莫驚怕
寄迹小園中一心安淡薄毎坐竹間亭不知近城郭昨
日看花開今日見花落靜中觀物化妙處在一覺委身
以順命無憂亦無樂
寄迹小園中第一薪水便逐一炊黄粱兼得魚鰕賤飽
飯日無營遮眼有書卷時逢好客來應接不知倦最苦
風雨時有人招夜宴(逐一疑/作逐日)
寄跡小園中新晴風日麗好鳥竹間鳴野鶴空中唳悠
然動詩興行吟撫松桂久客若忘歸此身笑匏繫五月
倘未行尚及食丹茘
寄迹小園中頗欲閟形影誰為饒舌者太守忽相請開
心論時務細語及時境坐中有蠻客狂言事馳騁明日
酒醒來熟思令人癭(閟一/作闗)
寄迹小園中忽有烏衣至手中執圓封州府特遣餽羅
列滿吾前禮數頗周緻四隣來聚觀若有流涎意呼童
急開樽四隣同一醉
寄迹小園中倒指五十日旣得故人書南游吾事畢再
拜謝主翁奉還此一室雲萍聚復散欲住住不得折柳
當馬鞭明朝有行色
　　題鄭寧夫玉軒詩卷
良玉假雕琢好詩費吟哦詩句果如玉沈謝不足多玉
聲貴清越玉色愛純粹作詩亦如之要在工夫至辨玉
先辨石論詩先論格詩家體固多文章有正脈細觀玉
軒吟一生良苦心雕琢復雕琢片玉萬黄金
　　和髙常簿暮春
世變日以薄無從見雍熙閉門讀古書聊以道自怡桃
李春盎盎風雨秋凄凄於春何足喜於秋何用悲人生
一世間所忌立志卑終身有不遇千載皆明時我生無
所解肥遯滄海沂一朝遇名勝朽腐生光輝斂衽贊明
德非公誰與歸
　　和鄭潤甫提舉見寄
出門欲求仁取友必勝已寥寥海雲鄉所幸有君爾胷
蟠三萬卷智先三十里相與定詩盟誰能執牛耳
長身如病鶴吟苦如蟋蟀顧此顦顇姿癡生年八秩舉
世皆好竽老夫方鼓瑟梅花莫笑人茅簷炙朝日
　　送呉伯成歸建昌二首(此是包宏齋倅/台時作癸卯夏)
老夫脚病瘡閉門作僧夏麥麪不療飢冬衣猶未卸喜
讀呉融詩窮愁退三舍無因暗投璧有味倒飡蔗㝠搜
琢肺肝苦吟忘晝夜工夫到深處非王亦非霸
吾友嚴華谷實為君里人多年入詩社錦囊貯清新昨
者袁䝉齋招為入幕賓千里有遇合隔牆不見親君歸
訪其家説我老病身别有千萬意付之六六鱗
　　謝東倅包宏父三首(癸卯/夏)
詩文雖兩途理義歸乎一風騷凡幾變晚唐諸子出本
朝師古學六經為世用諸公相羽翼文章還正統晦翁
講道餘髙吟復超絶巽言許其詩鳳凰飛處别
君家名父子為晦翁嫡傳嘗見黄勉齋極口稱其賢師
友相琢磨南軒惜無年翁之為汝翁文字相周旋溟渤
深見底泰華髙及天宏齋有鳳髓可續欲㫁弦
平生不識字把筆學吟詩舊説韋蘇州於余今見之毎
遭飢寒厄出吐辛酸辭候蟲鳴屋壁風蟬囀枯枝但有
可憐聲入耳終無竒宏齋誤題品恐貽識者譏
　　題姚雪蓬使君所藏蘇野塘畫
髙者為山坳者為壑為煙為雲渺渺漠漠水鳥樹林人
家聚落騎者何之舟者未泊三尺紙上萬象交錯天機
自然神驚鬼愕嗚呼此吾故人野塘蘇元龍之墨蹟中
有石屏老淚痕又與野塘添一筆
　　烏鹽角行
鳳簫鼉皷龍鬚笛夜宴華堂醉春色艷歌妙舞蕩心魂
但有歡娯别無益何如村落捲桐吹能使時人知稼穡
村南村北聲相續青郊雨後耕黄犢一聲催得大麥黄
一聲換得新秧綠人言此角只兒戲孰識古人吹角意
田家作勞多怨咨故假聲音召和氣吹此角起東作吹
此角田家樂此角上與鄒子之律同宫商合鍾吕形甚
朴聲甚古一吹寒谷生禾黍
　　靈碧石歌為方巖王郎中作
靈璧一峰天下竒體勢雄偉身巍巍巨靈怒抝天柱擲
平地蒼龍驤首尾兩片黑雲腰夾之聲如青銅色碧玉
秀潤四時嵐翠濕乾坤所寶落世間鬼神上訴天公泣
謂有非常人致此非常物可磨斫賊劒可倚擊姦笏可
祝不老年可比至剛徳自從突兀在眼前溪山夜夜生
顔色君不見杭州風流白使君雅愛天竺雙雲根又不
見竒章公家太湖碧髙下品題分甲乙二公名與石不
磨今到方巖有靈璧我來欲作靈璧歌擊石一唱三摩
挲秋風蕭蕭淮水波中分南北横干戈黄塵埋没漢山
河泗濱靈璧今如何安得此石來岩阿鬱然盤礴中原
氣對此令人感慨多
　　章泉二老歌
在昔商山傳四皓又聞香山圖九老異鄉異姓適同時
爭如章泉一家兄弟登期頤章泉之上兩山下有地可
宫田可稼伯也早休官季也相約歸林泉名動京口耕
谷口山中有詩天下傳一生得閒兼得壽皓首龎眉世
稀有竹隠先生八十三定庵居士七十九客從遠方來
亦是六十叟手把一枝梅奉勸兩翁酒問公何以致遐
齡請翁細説吾細聽不燒丹不學仙五行有常數天所
禀賦焉人生一氣統四體衆人斵喪吾能全要知養生
無他術日多喫飯夜獨眠承翁見教謝翁去兩翁慇懃
留我住是夜醉眠苔竹軒夢見山靈向我言翁之所説
皆不然兩翁盛德合乎天天與遐齡五百年
　　觀陸士龍作顧彦先婦答夫二首有感韻
北風吹歲暮空閨獨棲止夙興淚盈掬夕息夢千里妾
生胡不辰失身從浪子嚼蘖苦我心餐冰噤我齒離異
何足愁險澀可勝紀寄書西飛雁反覆話終始
鼠璞竊美名冠玉假外觀良人誇意氣下妾愁歲晏念
君使行邁雪嶺梅初粲春風桃已紅光隂等飛彈相思
果如何金環寛玉腕昔為連理枝今作摶沙散惜哉牛
與女胍胍阻河漢特棲良獨難守堅秖自讚雙劒幾時
合寄聲問華煥勿聽五羊歌富貴忘貧賤
　　栗齋鞏仲至以元結文集為韻
尋常被酒時歸到急投枕為愛次山文今夜醉忘寢偉
哉浯溪碑千載氣凛凛舂陵賊退篇少陵猶斂衽文章
自一家其意則古甚大羮遺五味純素薄文錦聲牙不
同俗斯文異所禀君君望堯舜人人欲食廪古道不可
行時對窊樽飲
　　杜甫祠
嗚呼杜少陵醉卧春江漲文章萬丈光不隨枯骨葬平
生稷契心致君堯舜上時兮弗我與屹然抱微尚干戈
奔走蹤道路飢寒狀草中辨君臣筆端誅將相髙吟比
興體力救風雅喪如史數十篇才氣一何壯到今五百
年知公尚無恙麒麟守髙阡貂蟬入畫像一死不幾時
聲迹兩塵莽何如來陽江頭三尺荒草墳名如日月光
天壤
　　阿竒晬曰
窮居少生涯養子如種穀寸苗方在手想像秋禾熟吾
兒天所惠骨肉頗豐碩娟娟懷抱中一歲至週日願汝
無災害長大庶可必十歲聰明開二十蚤奮發胷蟠三
萬卷手握五色筆策勲文字場致君以儒術不然學孫
呉縱横萬人敵為國取中原闢地𤣥㝠北他年汝成就
料我頭已白光華照老眼甘㫖不可缺為子必純孝為
人必正直以我期望心一日必一祝勿為癡小兒茫然
無所識胎教尚有聞斯言豈無益
　　琵琶行
潯陽江頭秋月明黄蘆葉底秋風聲銀龍行酒送歸客
丈夫不為兒女情隔船琵琶自愁思何預江州司馬事
為渠感激作歌行一寫六百六十字白樂天白樂天平
生多為達者語到此胡為不釋然弗堪謫宦(一作/官)便歸
去廬山政接柴桑路不尋黄菊伴淵明忍泣青衫對商婦
　　毗陵太平寺畫水呈王君保使君(畫龍篇/在後)
何人端筆有許力捲來一片瀟湘碧摩挲老眼看不真
怪見層波湧虚壁天慶觀中雙魚龍物色雖殊妙處同
能將此水畜彼龍方知畫手有神通龍兮水兮終㑹遇
天下蒼生待霖雨
　　南嶽
南雲漂渺連蒼穹七十二峰朝祝融凌空棟宇赤帝宅
脩廊翼翼生寒風朝家遣使嚴祀典御香當殿開宸封
願四海扶九重干戈永息年屢豐五嶽惟今見南嶽北
望乾坤雙淚落
　　送來賓宰
君作來賓宰聽我説來賓蠻俗無王化當為行化人有
民無租賦租賦出商旅逐利遭重徴商旅亦良苦能放
一分寛可減十分怨不愛資囊槖但愛了支遣民窮賴
撫摩官貧俸不多但得百姓安俸薄其奈何勿謂朝廷
遠官職易遷轉律已貴廉勤御事要明斷自縣辟為州
指日為太守須知早歸來瘴鄉不可久
　　出閩
千山萬山閩中路六尺枯藤兩芒屨去歲梅花迎我來
今歲梅花送我去梅花豈解管送迎白髪胡為又南征
天荒地老終無情歸去歸兮老石屏
　　玉華洞
憶昨游桂林岩洞甲天下竒竒怪怪生妙不可模寫玉
華東西岩具體而微者神功巧穿鑿石壁生孔罅玲瓏
透風月宜冬復宜夏中有補陀仙坐斷此瀟洒空山茅
葦區無地可税駕舉目忽此逢心駭見希詫題詩媿不
能行人亦無暇
　　祝二嚴
僕本山野人漁樵共居處小年學父詩用心亦良苦搜
索空虚腹綴緝艱辛語糊口走四方白頭無伴侣前年
得嚴粲今年得嚴羽我自得二嚴牛鐸諧鍾吕粲也苦
吟身束之以簪組遍叅百家體終乃師杜甫羽也天姿
髙不肯事科舉風雅與騷些歴歴在肺腑持論傷太髙
與世或齟齬長歌激古風自立一門戸二嚴我所敬二
嚴亦我與我老歸故山殘年能幾許平生五百篇無人
為之主零落天地間未必是塵土再拜祝二嚴為我收
拾取
　　市舶提舉
七十老翁頭雪白落在江湖賣詩冊平生知已管夷吾
得為萬貢堂前客嘲吟有罪遭天厄謀歸未辦資身策
雞林莫有買詩人明日煩公問蕃舶
　　獺不作書急口令寄朝士
老病懶作書行藏詩上見一心不相忘千里如對面我
已八十翁此身寧久絆諸君才傑出玉石自有辯隨才
供任使小大備衆選明君用良弼治道方一變與之致
太平朝廷還舊觀老夫眼尚明細把諸君看試將草草
書用寫區區願一願善調燮二願强加飯三願致太平
官職日九轉
　　鳳鳴有吉凶
鵲噪令人喜鴉噪令人憎人心自分别吉凶屬禽聲舜
時有鳳鳴文王時亦鳴漢時鳳亦鳴六朝時亦鳴鳳鳴
有吉凶人不仔細聽
　　婕妤詞(丹霞張誠子作此詞出以/示僕僕疑其太文因作此)
紈扇六月時似妾君恩重避暑南薫殿清風隨扇動妾
時侍君王常得沾餘涼秋風颯庭樹團圓無用處妾亦
寵顧衰栖栖度朝暮扇為無情物用捨不知恤妾有深
宫怨無情不如扇
　　感寓四首
采薇人固髙飲露蟬遂清謀兹一粒粟舉世共營營營
營亦多塗中有虧與盈陋巷一簞食朱門九鼎烹窮達
各有命繄誰主權衡吾生未可必秋風白髪生
蛛網羃虛簷一飽羅羣飛寒蠶齧枯桑一身終繭絲物
物巧生理我生拙奚為貂裘日以弊石田歲長飢一貧
已到骨一氣儻未衰舉目送飛鴻悠悠知我誰
夜雨挾西風摵摵撼庭樹浮生堪幾秋青鬢忽已素鈆
刀刲九牛策蹇望長路所操莽無竒自好徒自誤改絃
調新聲履道易故步收功在桑榆其敢怨遲暮
紅紫委路塵綠樹有嘉色刳心晚聞道玩物若有得青
春坐銷歇方兹見真實人生到中年胡不保明徳秋風
墮庭梧棲鳳去無迹矯首碧雲端一語三歎息
　　寄章泉先生趙昌父
靈鳳鳴朝陽神龍不泥蟠時兮不可為昌父乃在山思
君二十年見君良獨難時於邸報上屢見得祠官祠官
禄不多一貧其奈何采芝亦可食當作采芝歌近者李
侍郎直言遭逐去人皆笑其疎君獨有詩句君為山中
人世事安得聞入山恐未深更入幾重雲(時悦齋李侍/郎去國章泉)
(詩送/其行)
　　頻酌淮河水
有客游濠梁頻酌淮河水東南水多鹹不如此水美春
風吹綠波鬱鬱中原氣莫向北岸汲中有英雄淚
　　元宵雨
窮人不謀歡元夜如常時晴雨均寂寞早與一睡期朱
門粲燈火歌舞臨酒池酒䦨歡不足九街恣游嬉前呵
驚市人簫皷逐後隨片雲頭上黑翻得失意歸
　　小孤山阻風因成小詩適舟中有浦城人寫寄真
　　　西山
羣山勢如奔欲渡長江去孤峰拔地起毅然能遏住屹
立大江干仍能障狂瀾人不知此山有功天地間
　　松江舟中四首荷葉浦時有不測末句故及之
夜聽楓橋鐘曉汲松江水客行信怱怱少住亦可喜且
食鱖魚肥莫問鱸魚美(行一/作有)
垂虹五百步太湖三萬頃除却岳陽樓天下無此景范
蠡挾西施功名付煙艇
秋風吹客衣歸興浩難寫寒林噪晚鴉紅日墮平野篙
師解人意檥棹酒旗下
扁舟乃官差舟子吾語汝汝為我作勞吾亦不汝負好
向上塘行莫過荷葉浦
　　趙尊道郎中出示堂畫四老飲圖滕賢良有詩亦
　　　使野人著句
采芝商山秦四皓象戲橘中為四老我疑此畫即其人
有時以酒陶天真丹青不知誰好手作此飲態妙入神
摩挲半世江湖眼古錦軸中舒復卷細將物色辨人物
迺是晉時劉畢與陶阮一琴無絃横膝上一琴團圓明
月樣一人持杓坐甕邊一人手攜文一編是中必寫酒
德篇諸君傷時强自遣麴生風味况不淺方今妖氣蔽
神州誓江不救中原亂新亭舉目愁山河萬事如何一
樽滿一杯一杯醉復醉天地陶陶盡和氣道術相忘禮
法疎形骸懶散無機事此畫流傳知幾載生綃剝落精
神在何人為我更作杜陵飲中八仙歌將與冰壺主人
為此對
　　伏龍山民宋正甫湖山清隠迺唐詩人陳陶故圃
　　　曽景建作記俾僕賦詩
故人昔住金華峰面帶雙溪秋水容故人今住伏龍山
陳陶故圃茆三間千載清風徐孺子門前共此一湖水
百花洲上萬垂楊白鷗羣裏歌滄浪故人心事孺子髙
故人詩句今陳陶短衣飯牛不逢堯何如繡鞍上著錦
宫袍瓦盆對客酌松醪何如紫霞觴泛碧葡萄豆萁然
火度寒宵何如玉堂夜照金蓮膏吟成秃筆寫芭蕉何
如沈香亭北醉揮毫再三問君君不對目送飛鴻楚天
外細讀山中招隠篇超然意與煙霞㑹照影湖邊雙髩
皓此計知之悔不早三椽可辦願卜隣荷鍤相隨種瑤草
　　㑹稽山中
曉風吹斷花稍雨青山白雲無唾處嵐光滴翠濕人衣
踏碎瓊瑤溪上步人家遠近屋參差半成圖畫半成詩
若使山中無杜宇登山臨水定忘歸
　　髙九萬見示落星長句賦此答之
天星墮地化為石老佛占作青蓮宫東來海若獻秋水
環以碧波千萬重雲根直下數百丈(一作/尺)時吐光燄驚
魚龍鳳凰羣飛擁其後對面廬阜之諸峰隂晴風雨多
態度日日舉目看不同髙髯能詩復能畫自説此景難
形容且好收拾藏胷中養成筆力可扛鼎然後一發妙
奪造化功(一作/工)髙髯髙髯須貌取萬物升沈元有數吾
聞此石三千年復化為星上天去
　　題申季山所藏李伯時畫村田樂圖
春秧夏苗秋遂穫官賦私逋都了却雞豚社酒賽豐年
醉唱村歌舞村樂皷笛有聲無曲譜布衫顛倒傞傞舞
欲識太平真氣象試看(一作/觀)此畫有佳趣管絃聲按宫
商發細轉柳腰花十八羅幃繡幙拂香(一作/春)風九醖葡
萄金盞滑王孫公子巧歡娯勿將富貴笑田夫非渠耕
稼飽君腹問有黄金可樂無
　　嘉定甲戌孟秋二十有七起居舍人兼直學士院
　　　真德秀上殿直前奏邊事不顧忌諱一疏萬言
　　　援引古今鋪陳方略忠誼感激辭章浩瀚誠有
　　　補於國家天台戴復古獲見此疏伏讀再三竊
　　　有所感敬效白樂天體以紀其事錄於野史
禁城雞唱金門開起居舍人攜疏來榻前一奏一萬字
歴歴寫出忠義懷頓首惶恐臣昧死越錄敢言天下事
百年河洛分南朔恨滿東南天一角夷甫諸人責未酬
志士愁眠劒鋒落天意未囘事難舉鄉來一試成千誤
邊人頻歲自相屠盛衰大扺由天數昨臣銜命出疆時
自期有去必無歸屈體讐邦當憤死天相孤忠半道囘
金山之下長江水擊檝中流書壯志東風吹上妙髙臺
略望江淮見形勢形勢從來秖如此幾年待得天時至
朝廷為計保萬全往往忘却前朝恥臣今未暇論規恢
殘敵已亡何慮哉中原曠地無人管政恐英雄生草萊
北方苦飢民骨立萬一東來竊吾粟邊頭諸州無鐵壁
借問誰能備倉卒請朝廷厲精兵擇良將辦多多策上
上更選人材老練通達分守要衝講明方略一賢可作
萬里城一人可當百萬兵坐令國勢九鼎重所賴君心
一㸃明長牋奏徹龍顔悦繼言臣愚進此説言雖甚鄙
用甚切宸斷必行天下福勿謂儒生論迂濶臣之肝膽
與人别讀書豈為文章設王師若出定中原玉堂敢草
安邊策
　　盧申之正字得春郊牧養圖二本有樓攻媿先生
　　　題詩且徴予作
竹弓鳴雁鴨驚飛來别浦無人境春風不搖楊柳影長
頸紛紛占作家半游波面半眠沙或行或立或如舞或
隻或雙或羣聚飲啄浮沈多態度物情閒暇世忘機分
明一片太古(一作/平)時巧偽不作民熙熙
我之居元在野平生慣識牛羊者今見蒲江出此圖半
日不知渠是畫一犍當前轉頭立一犍度浦毛猶濕中
有一蒼騎以牧􁀶羜相隨數十足殿後兩枚黄觳觫分
明如活下前坡路轉山南春草多耳根只欠牧兒歌
　　鄂州南樓
鄂州州前山頂頭上有縹緲百尺樓大開窻戸納宇宙
髙插欄干侵斗牛我疑脚踏蒼龍背下瞰八方(一作/荒)無
内外江渚鱗差十萬家淮楚荆湖一都㑹西風吹盡庾
公塵秋影涵空動碧雲欲識古今興廢事細看文簡李
公文
　　題曽無疑飛龍飲秣圖
雲巢示我良馬圖一騎飲水一騎芻竹批雙耳目搖電
毛色純一骨相殊何人貌此真權竒筆端疑有渥洼池
駑駘當用驊騮老贏得畫圖人看好盆中飲槽中秣無
用霜蹄空立鐵何如渴飲長城濠上波飢則飽喫天山
禾振首長鳴載猛士龍(缺/)踏碎(缺/)　窠
　　儒衣陳其姓工於畫牛馬魚一日持六簇為贈以
　　　換詩
生絹六幅淡墨圖伊人筆端有造化驊騮汗血捉電光
牯牸倦耕眠草下陂塘漠漠煙雨後出水羣魚戲瀟洒
細看物物有生意不比尋常能畫者請君就此三景中
揮毫添我作漁翁岸頭孤石持竿坐白鷺同居蒲葦叢
有時尋詩出游衍欵段徐行山路遠奚奴逐後背錦囊
木杪斜陽鴉噪晚有時蓑笠過田間農婦農夫相往還
手放鉏犁吹短笛日暮青郊黄犢閒王孫貴人不識此
此是吾儂佳絶處挂君圖畫讀吾詩令人懶踏長安路
　　黄州棲霞樓即景呈謝深道國正
朝來欄檻倚晴空暮來煙雨迷飛鴻白衣蒼狗易改變
淡粧濃抹難形容蘆洲渺渺去無極數㸃斷山横遠碧
樊山諸峰立一壁非煙非霧籠秋色須臾黑雲如潑墨
欲雨不雨不可得須臾雲開見落日忽展一機雲錦出
一態未了一態生愈變愈竒人莫測使君把酒索我詩
索詩不得呼畫師要知作詩如作畫人力豈能窮造化
　　寄報恩長老恭率翁
報恩千楹歸一炬佛也不能逃劫數寶坊化作瓦礫場
堪笑月庭來又去率翁修造鳳樓手第一能將無作有
神工作舍鬼築牆鞭笞水石能飛走風斤月斧日紛然
行看華屋突兀在眼前好留一室館狂客早晩來叅文
字禪
　　織婦歎
春蠶成絲復成絹養得夏蠶重剥繭絹未脱軸擬輸官
絲未落車圖贖典一春一夏為蠶忙織婦布衣仍布裳
有布得著猶自可今年無麻愁殺我
　　刈麥行
腰鎌上壠刈黄雲東家西家麥滿門前村寡婦拾滯穟
饘粥有餘炊餅餌我聞淮南麥最多麥田今歲屯干戈
飽飯不知征戰苦生長此方真樂土
　　鄂渚張唐卿周嘉仲送别
武昌江頭人送别楊柳秋來不堪折漢陽門外望南樓
昨日不知今日愁英雄握手新相識人情正好成南北
酒䦨人散最闗情一雁西飛楚天碧
　　詰燕
去年汝來巢我屋梁間汗泥髙一尺啄腥抛穢不汝厭
生長羣雛我䕶惜家貧惠愛不及人自謂於汝獨有力
不望汝如靈蛇銜寶珠雀獻金環來報德春風期汝一
相顧對語茅簷慰岑寂如何今年來於我絶蹤跡一貪
簾幕畫堂間便視吾廬為棄物
　　寄趙鼎臣
學如劉子政不使校書天祿閣文如李太白不使待詔
金鑾殿倚樓終日看廬山贏得虚名聞九縣才忌太髙
心忌太清平平穏穏為公為卿騏驥可羈乃歸帝閑麟
鳳莫馴為瑞人間人間為瑞徒能好騏驥可羈終遠到
歳寒心事幾人知手把梅花供一笑
　　毗陵天慶觀畫龍自題姑蘇羽士李懷仁醉筆詩
　　　呈王君保寺丞使君
姑蘇道士天酒星醉筆寫出雙龍形墨蹟從横奪造化
蜿蜒滿壁令人驚一龍翻身出雲表口吞八極滄溟小
手弄寶珠珠欲飛握入掌中拳五爪一龍排山山為開
頭角與石爭崔嵬波濤怒起接雲氣不向九霄行雨來
萬物焦枯天作旱兩雄壁隠寧非懶真龍不用只畫圖
猛拍䦨干寄三歎
　　秋懷
紅葉無人掃黃花獨自妍聽談天下事愁到酒樽前水
濶終非海樓髙不到天昔人已懷古况復後千年(到酒一/作對酒)
　　元日二首呈永豐劉叔冶知縣
焚香拜元日受歲客他州白髪難遮老新年諱説愁無
人能訪戴有地足依劉桃李爭春事梅花笑未休
市近人聲雜窻明雨色開異鄉輕度節同邸重傳杯不
碍狂夫醉知無賀客來故園歸未得茆屋想蒼苔
　　宿農家
門巷規模古田園氣味長小桃紅破萼大麥綠銜芒稚
犬迎來客歸牛帶夕陽儒衣愧飄泊相就説農桑
　　水陸寺
長沙沙上寺突兀古樓臺四面水光合一邊山影來靜
分僧榻坐晩趂釣船囘明日重相約前村訪早梅
　　清明感傷
一笠戴春雨愁來不可遮清明思上塜昨夜夢還家歸
興隨流水傷心對落花晉原松下淚沾洒楚天涯
　　都中書懷二首
醉卧長安市思歸東海涯瓶餘殘臘酒梅老隔(一作/兩)年
花日與愁為地時憑夢到家鄉書三兩紙一讀一咨嗟
雪化晴簷雨爐烘凍壁春窮猶戀詩酒懶不正衣巾寂
寞安吾分奔馳失我真枯桐就煨燼容有賞音人
　　歲暮呈真翰林
歲事朝朝迫家書字字愁頻沽深巷酒獨倚異鄉樓詩
骨梅花瘦歸心江水流狂謀渺無際忍看大刀頭
　　山中即目(一作/事)二首
岩路穿黄落人家隠翠微籠雞為鴨抱網犬逐鶉飛竹
好堪延客溪清欲浣衣禪扉在何許僧笠戴雲歸
茅屋七五聚沙汀八九磐梯山畦麥秀囊石障溪湍(一/作)
(端/)父老雞豚社兒童梨棗盤幽居有餘樂奔走愧儒冠
　　題徐京伯通判北征詩卷
一襟忠誼氣數首北征詩不許公卿見徒為篋笥竒銜
枚衝雪夜擊楫誓江時此志無人共愁吟兩髩絲
　　江上
山束江流急雲兼霧氣深輕鷗閒態度孤雁苦聲音客
路行無極風光古又今梅花出籬落幽事頗闗心
　　賢女祠(南康縣外二十里有女祠昔有劉氏女少/而慧父母初以許蔡無故絶蔡而以許呉)
　　　(呉亡又以許蔡女曰女子身初許蔡奪以許呉/二年矣今呉亡復以許蔡一女二許人尚何顔)
　　　(面登人之門投/身於潭而死)
士有敗風節慙魂埋九京幽閨持大誼千載著嘉名父
不重然諾女能輕死生寒潭墮秋月心跡兩清明
　　次韻史景望雪夜
雪中寒力壯病骨瘦難勝温酒撥爐火題詩敲硯冰驚
心雙白鬢知我一青燈欲悟浮生事思參小大乗
　　春日懷家
細數平生事何堪挂齒牙客遊兒廢學身拙婦持家開
甕嘗春酒租山摘早茶闗心此時節歸興滿天涯
　　寄沈莊可
無山可種菊强號菊山人結得諸公好吟成五字新紅
塵時在路白髪未離貧吾輩渾如此天公似不仁
　　山行
度嶺休騎馬臨淵看網魚木根髙可坐岩石細堪書谷
鳥鳴相答山雲卷復舒儒衣人賣酒疑是馬相如
　　次韻謝敬之題南康縣劉清老園
劉子隠居地真如李愿盤萬松春不老多竹夏生寒卜
築世情遠登臨客慮寛題詩疥君壁聊以記遊觀
　　淮上春日
邊寒客衣薄漸喜暖風囘社後未聞燕春深方見梅壯
懷頻撫劒孤憤强銜杯北望山河語(一作/路)天時不再來
　　麻城道中
三杯成小醉行處總堪詩臨水知魚樂觀山愛馬遲林
塘飛翡翠籬落帶酴醿問訊(一作/信)邊頭事溪翁總不知
　　望花山張老家
元從邊上住來此避兵興麥麨朝充食松明夜當燈蔽
門麻菶菶䕶壁石層層老嫗逢人哭吾兒在謝陵(一老/嫗逢)
(人必大哭云我兒在謝陵不歸也光/州有謝陵橋其子與敵戰死於此)
　　春日
淫滯江湖久蹉跎嵗月新客愁茅店雨詩思柳橋春秣
馬尋歸路騎鯨問故人山林與朝市何處著吾身
　　聞李將軍(一作/全)至建康
疋馬徑趨府將軍意氣多來依漢日月思復晉山河邊
將慚尸素朝臣奏凱歌分明御狙詐得失竟如何
　　江漲見移居者
夏潦連秋漲人家水半門都抛破茅屋移住小山村聒
聒籠雞犬纍纍帶子孫安居華屋者應覺此身尊
　　送湘漕趙蹈中寺丞移憲江東
持節復持節因循霜髩侵盛衰闗大數豪傑負初心宇
宙虛長算江湖寄短吟番陽秋水濶湘浦未為深
　　立春後二首
久望春風至還經閏月遲梅花丈人行柳色少年時愛
酒常無伴吟詩近得師離騷變風雅當效楚臣為
東風吹竹屋無數落梅花凍雀棲簷角飢烏啄草芽家
鄉勞夜夢客路又春花莫訝狂夫醉西樓酒可賖
　　寄韓仲止
何以澗泉號取其清又清天游一丘壑孩視幾公卿杯
舉即時酒詩留後世名黄花秋意足東望憶淵明
　　題張僉判園林
園圃屋東西從君一杖藜雨寒花蕊瘦春重柳絲低亭
館常留客軒窻總傍溪摩挲雪色壁安得好詩題
　　哭趙紫芝
嗚呼趙紫芝其命止於斯東晉時(一作/朝)人物晩唐家數
詩瘦因吟思苦窮為宦情癡憶在藏春圃花邊細話時
(嘗在平江孟侍郎/藏春園終日論詩)
　　江村何宏甫載酒過清江
玉笥千峰雨金風十日秋誰能多載酒來此共登樓山
立閲萬變溪深納衆流故人歸未得我亦為詩留
　　臨江軍新歲呈王幼學監簿
夢説去年事詩從昨夜吟三杯新歲酒千里故鄉心人
共梅花老愁連江水深家書忽在眼一紙直千金
　　訪楊伯子監丞自白沙問路而去
欲訪揚雄宅扁舟過白沙自從山以後直到水之涯風
節古人物文章老作家相尋有忙事第一問梅花
朝市風波地乾坤漁獵場生民日憔悴吾道亦凄涼龍
不為霖出鳳於何處藏羣鴉爭晚噪一意送斜陽
　　劉興伯黄希宋蘇希亮慧力寺避暑
何處避炎熱相期過寶坊萬松深處坐六月午時涼鐘
磬出深屋江山界短牆醉來歸興懶留宿贊公房
　　秋夜旅中
旅食思鄉味砧聲起客愁夜涼風動竹人靜月當樓浮
世百年夢他鄉幾度秋店翁新酒熟一醉更何求
　　舟行往弔故人
喬木風聲壯大江天影圓悲秋時把酒愛月夜行船未
及到河上先愁過竹邊倚蓬思往事聞笛為凄然
　　無策
老覺登樓懶心知涉世疎夢蕉還得鹿縁木可求魚晚
歲未聞道平生欠讀書行藏兩無策究竟果何如
　　題萍鄉何叔萬雲山(詩人姚仲同乃/胡仲方詩友)
拄杖穿雲去一坡仍一坡地髙山不峻花少竹還多家
近登臨便人賢氣味和能詩老姚合朝夕共吟哦
　　常寧縣訪許介之途中即景
竹徑入茅屋松坡連菜畦深瀦漚麻水斜䜿采桑梯區
别隣家鴨羣分各線雞行人來少憩假道過東溪(閹雞/一綿)
(作一羣各線/則别作一羣)
　　建昌道上(此篇誤寫在/髙九萬集中)
凛凛北風勁行行西路賖人情甘淡薄世事苦參差酒
易逢知已詩難遇作家林間數㸃雪錯認是梅花
　　訪嚴坦叔
麻姑山下泊城郭帶煙霞攜刺投詩社移船(一作/齎錢)傍酒
家沙禽時弄水櫸柳夏飛花小酌未能了西樓日又斜
　　杜仲髙自鄂渚下儀真
鄂渚三千里南樓看月囘東園花政好去歲客重來兄
弟皆名士文章動上台傾城傾國色也用覔良媒
　　見趙知道運使
飽食武昌魚不如歸故廬盟鷗還海道問雁覔家書又
把鄉人刺來投使者車東園桃與李莫使著花疎
　　黄道士出爻
林屋何瀟洒權為羽士家客來多載酒僧至自煎茶試
墨題新竹攜笻數落花飲中忙過日無暇問丹砂
　　陳伯可山亭
梯險登霞外乗流過竹西寒溪隨雨漲髙閣與雲齊雙
鶴有時舞孤猿何處啼清吟無盡興白石可留題
　　舟中病起登覽
檥棹病三日登樓舉一觥江山從古在花草逐時生南
浦佳人别西風送客行錦鱗能自躍獻我一杯羮
　　見湖南綉使陳益甫大暑
敢寫散人號來登君子堂論文才力短憂世話頭長老
不堪行路心思歸故鄉數行詩後語夜夜吐光芒(為作詩/跋甚佳)
　　南臺寺長老乃福州士人陳其姓語及光拙菴遭
　　　際寺乃石頭和尚道場
元龍湖海士叅得石頭禪卓筆翻千偈住山今十年安
心一丘壑過眼幾雲煙莫笑拙菴拙聲名動九天
　　真西山帥長沙禱雨
出郭問農事家家笑語聲有田皆足水旣雨亦宜晴山
下溪流急街頭米價平明朝聞(一作/閑)領客相見賀秋成
　　蘇希亮約客遊劉興伯大自在亭
偶爾來江上從君到酒邊雨晴花弄日風定柳凝煙適
意其一笑浮生無百年明朝大自在誰辦載花船
　　客中寄家書併簡季道姪
東隠三年别西風一紙書逢人相問訊念我獨勤劬游
子思吾土先人有弊廬欲歸歸未得妻子定何如
　　舟中夜坐
獨坐觀星斗一襟秋思長天河司米價太乙照時康月
浦孤帆過風荷一路香持杯問舟子今夜宿誰鄉(俗䜟/以天)
(河顯晦卜米/價之貴賤)
　　淮東趙漕領(一作/㝠)客東園趙世卿䞉談近日諸公
　　　僕謂今日東園之㑹想像歐蘇風流不可見
今日東園㑹能為野客期乾坤一南北花木幾興衰亭
館經行地歐蘇無恙時風流不可見煙雨漫題詩
　　沈莊可號菊花山人即其所言
老貌非前日清吟似舊時已無藏酒婦幸有讀書兒連
歲修茆屋三秋繞菊籬寒儒有竒遇太守為刋詩
　　太湖縣雪中簡段子克知縣
臘雪隨風下蹇驢行路難匆匆投邸舍草草共(一作/宴具)杯
盤喜見豐年瑞渾忘昨夜寒兒童不解事却作柳花看
　　許介之約過清溪道上有成
行盡白雲際乗槎過水西稻田秋後雀茅舍午時雞野
飯自不惡村醪亦可攜聞鐘欲投宿何處是招提
　　送張子孟(郴陽有鬼哭山/桂陽有神愁嶺)
君為郴桂客聽説道途難不過神愁嶺須經鬼哭山心
平無險路酒賤有歡顔早作還鄉計髙堂鶴髪斑
　　南豐縣南臺包敏道趙伯成同遊
笑傲南臺上東風吹髩絲眼明花在處春好雨晴時樓
閣多臨水溪山可賦詩留連無盡意故遣酒行遲
　　長沙道上
詩情滿天地客夢繞瀟湘何處桂花發秋風昨夜香登
山猶矍鑠照水見昻藏未了一生事難禁兩髩霜
　　萍鄉客舍
草罷惜春賦持杯亦鮮歡簷楹雙燕語風雨百花殘小
閣無聊坐征衣不耐寒地爐燒石炭强把故書看
　　譚俊明雪中見訪從而乞米
今日病方起君來喜可知地爐燒榾柮瓦釜煮犁祈門
外雪三尺窻前梅數枝野夫飢欲死誰與辦晨炊
　　訪陳與機縣尉於湘潭下攝市
清淡守風節當官若隠居自稱為漫尉人道是迂儒俸
外無炊米公餘但讀書王門多貴戚道眼視如無
買得南坡景創成西尉司宅幽連(一作/聯)寺觀地廣帶亭
池能事事易了役民民不知題詩記顛末政不假人碑
　　觀靜江山水呈陳魯叟漕使
桂林佳絶處人道勝匡廬山好石骨露洞多岩腹虚崢
嶸勢相敵温厚氣無餘可惜登臨地春風草木疎
昨者登梅嶺兹來入桂林相從萬里外不負一生心湖
上千峰立樽前十客吟譏評到泉石吾敢望知音
　　昭武劉圻甫以㟳篁隠居圖求詩
相對兩山碧春風搖綠篁一巢雲建造三澗水宫商谷
口躬耕稼盤中歌壽昌桃花認行路他日訪劉郎
　　題趙庶可山臺
層臺髙幾許此即㑹稽圖一目空秦望千峰壓鏡湖雲
煙分境界城郭限廉隅他日傳佳話蘭亭與此俱
天造此一景超然闤闠間坐分臺上石看盡越中山松
月照今古樵風送往還只愁軒冕出閒却白雲闗
　　贈張季冶
秋扇交情薄儒衣行路難縱懷千里志也要一枝安夢
繞梅花帳愁生苜蓿盤從來食肉相千萬强加餐
　　姪淑遠遊不得書
客夢江湖遠窮居骨肉離尺書無寄處中夜不眠時念
爾衣裘薄滿懷風露悲狂遊斷消息深負竹林期
　　寄梅屋趙季防縣尉
疇昔交遊密暌違歲月多石屏今老矣梅屋病如何世
路生荆棘家山足薜蘿共尋深處隠此計莫蹉跎
　　歸來二首兒子創小樓以安老者
老去知無用歸來得自如幾年眠客舍今日愛吾廬處
世無長策閒時讀故書但能營一飽渾莫問其餘
破屋不可住如何著老身喜於喬木下見此小樓新山
好如佳客吾歸作主人摩挲雙脚底無復踏紅塵
　　歸後遺書問李敷文(華字/實夫)
憶作南州客歸來東海濱尚懷憂世志忍説在家貧老
作山林計夢隨車馬塵鬱孤臺上月無復照詩人(後夜/鬱孤)
(臺上月更從何處照/詩人敷文送行詩也)
　　醉眠夢中得夏閏得秋早雨多宜歲豐一聯起來
　　　西風悲人且聞邊事
夏閏得秋早雨多宜歲豐今朝上東閣昨夜已西風田
野一飽外乾坤萬感中傳聞招戰士人尚説和戎
　　一笑
海曲荒涼地吟邊蹭蹬身時危法當隠年老慣居貧俗
客苦戀坐小孫癡弄人等閒成一笑不覺把杯頻
　　送姪孫汝白往東嘉問訊陳叔方諸丈
子去尋名勝何慚著布衣出門知所鄉在旅亦如歸道
誼無窮達文章有是非寄聲陳與趙相賞莫相違
　　寄南昌故人黄存之宋謙甫二首
謙甫多才思存之重誼襟一書愁話别千里夢相尋南
浦扁舟上東湖萬柳隂舊時行樂處何事不闗心
久客歸來後家如舊日貧青山何處隠白髪也愁人畎
畝一生事乾坤百病身時無嵇吕駕相憶莫相親
　　送趙安仁之官上虞二首
表表魁吾相面如田字方早宜朝玉陛猶自綰銅章上
挹葉丞相近瞻商侍郎風流接前輩偃室有輝光
遠庵家學在持此去為官冰雪吾身白風霜吏膽寒一
心毋妄用百姓自相安賢者妙為政誰言宰劇難
　　秋日
秋風梧葉雨衮衮送秋涼一氣四時轉幾人雙髩蒼舊
游如説夢久客乍還鄉欲作安居計生涯尚渺茫
　　君玉同訪豈潛飲間君度曼卿不約而至鶴方換
　　　翎羽出舞于桂花之下不可無語
秋來常日雨雨霽忽秋深鶴換一身雪花開滿樹金三
杯動情性一笑付園林莫怪先歸去衰翁薄(一作/披)疾侵
　　戊戌冬
造化人難測寒時暖似春蛟龍冬不蟄雷電夜驚人四
海瘡痍甚三邊戰伐頻靜中觀氣數愁殺草茅臣
　　題姪孫豈潛家平遠圖
好山横遠碧平野帶林塘四望耕桑地幾年雲水鄉海
天龍上下秋日鶴翺翔覩物忽有感無心住草堂
　　夏日續題
海近朝曦赫山明宿霧消紫雲縈碧落白鷺㸃青苗避
暑軒亭爽凭虚眼界遥時來一登聎初不待招邀
　　因風再寄南昌故人兼簡王帥子文
寄聲黄與宋書去望書還别後交情在年來世路艱吾
思蹈東海君合隠西山詩卷勤收拾留名天地間
江湖歸亦好朋友恨相疎倐作三年别纔通一紙書詩
盟誰是主世道正愁予若見王都督煩君問起居
　　舟中
檥棹河梁畔推篷得句新雲為三態度水借月精神密
樹藏飛翮平波見躍鱗飢年村落底也有醉歸人
　　送曉山夏肯甫入京
歲月頻看鏡功名一據鞍勿言行路惡有志戀家難芳
草客程遠落花春夜寒江湖舊時夢相逐到長安
　　辛丑歲暮三首
日月易流轉一年仍一年身從憂患老事逐歲時遷白
首未聞道清貧不愧天寒林松栢瘦花柳又春妍
臘盡無多日吾生有幾年老於人事懶貧覺世情偏獨
枕江湖夢閉門風雪天三杯動詩興得句落梅邊
意氣久凋落形模老可憎能扶雙病脚賴有一枯藤世
味淡如水吾心達似僧明朝今日事一任運騰騰
　　歲旦族黨㑹拜
衣冠拜元日樽俎對芳辰上下二百位尊卑五世人排
門喬木古照水早梅春寒事將消歇風光又一新
　　姪孫子淵新居落成
一區揚子宅中有讀書堂早覺儒風好兼看野趣長藩
籬帶花竹里巷接農桑安得茆三架為隣住汝傍
　　子淵送牡丹
有酒何孤我因花賦惱公可憐秋鬢白羞見牡丹紅海
上盟鷗客人間失馬翁不知衰病後禁得幾春風
　　晚春
春來涉(一作/能)幾日又到落花時老面羞看鏡愁懷强作
詩雨牆蝸篆古風樹鳥巢危有客適相過樽前一局棋
　　嘉熙已亥大旱荒庚子夏麥熟
餓喙偏生事空言不療飢誰知歲豐歉實係國安危世
變到極處人心無藉時客來談盜賊相對各愁睂
瀕海數十(一作/千)里飢民及(一作/幾)萬家雨多憂壞麥春好
忍看花鑿淺疏田水占晴視晚霞老農如鬼瘦不住作
生涯
　　庚子薦飢
連歲遭飢饉民間氣索然十家九不爨(一作/飽)升米百餘
錢凛凛飢寒地蕭蕭風雪天人無告急處閉戸抱愁眠
餓走抛家舍從横死路岐有天不雨粟無地可埋屍劫
數慘如此吾曹忍見之官司行賑恤不過是文移
去歲未為歉今年始是凶榖髙三倍價人到十分竆險
淅矛頭菜(一作/米)愁聞飯後鐘新來慰心處隴麥早芁芁
　　花朝姪孫子固家小集見其後園一池甚廣因思
　　　唐戴簡隠居長沙東池柳子厚有記吾子固雖
　　　富而不驕有禮文足以飾身鄉里稱其善馬少
　　　游之流也余以東池隠居稱之不為過况此乃
　　　吾家故事特欠柳柳州作記爾
今朝當社日明日是花朝佳節唯宜飲東池適見招緑
深楊柳重紅透海棠嬌自笑鬢邊雪多年不肯消
　　代書寄韓履善右司趙庶可寺簿
懶不脩書札將詩問起居升沈元自異故舊忍相疏學
術有餘用班行不次除功名付公等世道莫愁子
涉世幾三折行年近八旬江湖倦游客天地苦吟身白
髪可憐老青雲多故人東風雖有力朽木不逢春
閉戸生涯薄憂時念慮長老猶思汗漫貧已在(一作/坐)膏
肓弱柳饒春色幽蘭抱國香窮通安我命一笑且持觴
　　月夜懷董叔宏聞其入京未得報
酒醒興未巳詩成吟不休一涼風滿座半夜月明樓老
驥思千里飛鴻閲九州故人何處在誰作置書郵
　　雁山羅漢寺省王總幹之墓待和甫主簿之來
山鳥怪儒衣遊山我亦癡呌雲雲不應問水水相知俗
物刺人眼春風發我詩噪簷鴉鵲喜主簿有來期(一作/時)
　　雁山總題此山本朝方顯
此地古無聞誰封萬石君山林纔整整來往早紛紛兩
派龍湫水千峰雁蕩雲東西十八寺紀載欠碑文
幾山兼幾水更有幾煙霞不立僊人宅都為釋氏家賓
秋多少雁報曉一雙鴉有此山林勝如何在海涯
　　㑹心
我本江湖客來觀雁蕩竒脚穿靈運履(一作/屐)口誦貫休
詩景物與心㑹山靈莫我知白雲迷去路臨水坐多時
　　淨明
林巒相掩映巖谷獨玲瓏下置維摩室上通龍伯宫靈
珠四時雨秋水一簾風甚欲觀新月山髙脚力竆(新月/谷在)
(上髙不/可登)
　　謝項子宜帥幹遣饋
聞説沙溪上分明似渭川重山照(一作/蓋)華屋萬竹繞清
泉遣饋知相憶登門未有縁一樓先月景想像在吟邊
　　姪孫昺以東埜農歌一編來細讀足以起予七言
　　　有汲水灌花私雨露臨池疊石幻溪山草欺蘭
　　　瘦能香否杏笑梅殘奈俗何似此兩聯皆自出
　　　新意自可傳世然言語之工又未足多其體格
　　　純正氣象和平為可喜余非諛言自有識者因
　　　題其卷末以歸之
吾宗有東埜詩律頗留心不學晚唐體曽聞大雅音霜
空孤鶴唳雲洞老龍吟羣噪無才思昏鴉自滿林
　　風雨無憀中覽鏡有感作小詩未有斷句適兩姪
　　　孫攜詩卷來
覽鏡忽有感誰能寫我真崚嶒忍飢面蹭蹬苦吟身風
葉飄零夜雨花狼籍春相過慰牢落吾族有詩人
　姪孫槃字子淵服字豈潛各攜詩卷來相與在酒邊
　細細讀之足以起予醉石眠花影吟廊步蘚紋春水
　綠平野夕陽紅半山一樽溪上别孤棹雨中行此槃
　之作也一燈深夜雨幾處不眠人一草亦闗春造化
　衆星能表月精神此服之作也如此等語不可枚數
　摘其一二以識之當自有識者為其賞音
　　歲暮(一作/旦)書懷寄林玉溪
吾年幾八十暮景不勝斜老鶴猶能語枯梅强作花一
心為死計無意問生涯有酒時相過東隣八九家
笑共梅花語窮難與命爭人皆居燠館我獨墮寒坑假
合非吾道幽棲了此生門牆元自靜羣小莫從横
衮衮日不暇看看歲又徂一生賦茅屋幾度換桃符天
肯容吾老人皆笑我迂玉溪何所見時復問詩癯
　　壬寅除夜
今夕知何夕滿堂燈燭光杜陵分歲了賈島祭詩忙横
笛梅花老傳杯栢葉香明朝賀元日政恐雨相妨
　　癸卯歲旦
淳祐第三載正朝把一杯老夫真是病賀客不須來擇
日修茅屋當春覔柳栽新年莫多事且放好懷開
　　新年多雨一日晴色可喜
一晴良可喜始覺好新年綠漲春前水青開雨後天看
花我老矣把酒興悠然病脚妨行樂三杯歸醉眠
　　送王仲彞制機宰瀏陽
一身供世用六月赴官忙當此炎天熱知君心地涼吏
能師卓魯縣界接瀟湘試飲瀏陽水清清滋味長
瀏陽誰謂小桑柘萬家春遠宦逢知巳推心在惠民速
宜還縣債聞早綴朝紳説與諸公道方巖後有人
　　送黎明府
縣債三年了鄉心萬里飛一身如許瘦百姓不妨肥買
宅憑誰辦抱琴何處歸諸公競推轂穏去著朝衣
　　訪西澗(一作/山)王深道
諸王居處僻古屋滿山坡傳到宋淳祐來從晉永和詩
書歴年久名勝結交多一澗流芳潤滔滔秋水波
諸老傷凋謝凄涼屬此時相從一夜語忍讀四哀詩世
事生愁緒秋風吹鬢絲黄花香晚節説與秀岩知(呉荆/溪四)
(哀詩語/亦作話)
　　挽温嶺丁竹坡
瀟洒復瀟洒是為丁竹坡生涯渾草草詩句自多多恨
不識是叟悲哉作此歌數編遺稿在不算葬煙蘿
　　廣東漕李實夫四首
乾坤雖廣大人物不能多議論還諸老文章自一科從
横負才略緩急任干戈不有濟時傑其如世事何
志士規模遠非時展布難莫言南地暖須念北風寒楮
賤傷財力兵驕稔禍端盛衰闗氣數天下幾時安
千里長城手如何在廣州共談天下事莫上斗南樓瘦
(一作/硬)露封侯骨忠懷報國愁丁寧北來雁邊信怕沈浮
忘家甘旅食憂國屬愁顔有客佩金印何人守玉闗風
霜晚秋後天地夕陽間痛灑傷時淚别公歸故山
　　求安
愁來須强遣老去只求安酒熟思招客詩成勝得官梅
花天下白雪片夜深寒衲被䝉頭睡翛然百慮寛
　　秋日早行
雁呌秋容老鳥飛曙色分晨炊何草草宿酒尚醺醺野
曠連滄海山長帶白雲馬行沙上路驚起白鷗羣
　　石洲遇陳季申話舊
綠樹挂烏帽清波照白頭合隨秋燕去那作賈胡留紅
吐檳榔唾香薰茉莉毬樽前話疇昔一笑不能休
　　書事
喜作羊城客忘為鶴髮翁問天求酒量翻海洗詩窮已
過西南道適遭東北風扁舟載明月枉作賣油公(西南/道乃)
(廣州一税場暇前李約作漕時請遊藥湖出新寵佐尊/一意顧盼無  與賓客語僕有詩云手拍錦囊空得句)
(眼看檀板遇知音漕大怒謂舟/中有麻油不投税拘留其船)
　　故人陳祕書家有感
晚春風雨後花絮落無聲綠泛新荷出青鋪細草生私
蛙為誰噪老犬伴人行舊日狂賓客樽前笑不成
林塘劫火後更作兩家分笋折頭搶地松髙氣拂雲老
夫來訪舊稚子解談文自是麒麟種那隨雁鶩羣
　　臨江小泊
艤舟楊栁下一笑上茶樓適與胡僧遇非因越女留雲
行山自在沙合水分流獨酌臨清泚知心是白鷗
　　謝蕭和伯見訪
定交雖日淺老眼見君深急誼真如渴能詩不肯吟江
湖尊白髪土苴視黄金野客無邊幅相看活此心
　　廬陵城外
郭外人煙好行行過此阡迎船分社酒汲井種春田緑
樹前村路黄梅細雨天客游鄉土别景物只同然
　　别董叔宏兄弟
年老思家切交深話别難扁舟行且止尊酒强相寛客
路歸來晚人情去後看西風吹過雁千萬寄平安
　
　宋詩鈔卷九十五
欽定四庫全書
　宋詩鈔卷九十六
　　　　　　　　　内閣中書舍人吳之振編
　戴復古石屏詩鈔
　　訪蒼山曽子實
故人子曽子居處近金精福地佳山水詩家老弟兄十
年重㑹面一笑最闗情萬象亭前月今宵為我明
　　事機
天下事機别朝廷局面新臺官遷不定年號改何頻黜
陟由明主安危仗老臣祖宗成憲在即此是經綸
　　所聞二首(中使入廣詔宣崔/右相賊起梗道)
屢遣和金使三邊未解兵武夫權漸重(闕/)　望何輕天
下思豪傑君王用老成時無渭濵叟白首致功名
右席須賢乆丹書㡬度催賊驚中使轉人望相公來聞
政曲江宅調羮庾嶺梅莫因多病後虚出應三台
　　張端義應詔上書謫曲江正月一日贑州相遇
憂世心何切謀身計甚疎樽前話不盡天下事何如漢
武求言詔賈生流涕書龍顔那可犯謫向曲江居
正朝送遷客好去看梅花此嶺㡬人過念君雙髩華直
言知為國逺地莫思家韶石叶虞舜傷哉古道賒
　　聞杜儀甫出臺(與知宗趙山/甫甚厚善)
臺官闗係重用舍一何輕諸老多慚德斯人有直聲儻
來視軒冕歸去即功名莫拜寛堂暮傷心隔死生
　　揚州道宫安下制幹朱行甫撫幹方巨山連騎相訪
道院羣仙集髙軒二妙来文章清氣足談笑老懷開落
木三秋晚黄花九日催何當陪勝踐(一作/餞)共把蟹螯杯
　　朱行甫和前韻送别烹鹿薦酒
此别真成别從今去不來佳人難再得惡抱向誰開客
路一歸晚家書㡬度催慇勤見君意烹鹿薦離杯
　　諸詩人㑹于吳門翁際可通判席上僕有客星聚
　　　吳㑹詩派落松江之句方子萬喜之遂足成篇
客星聚吳㑹詩派落松江老眼洞千古曠懷開八窻風
流談奪席歌笑酒盈缸楊陸不再作何人可受降
　　别邵武諸故人
白髪亂紛紛鄉心逐海雲此行堪一哭無復見諸君老
馬尋歸路孤鴻戀舊羣酒䦨何處笛今夜不堪聞
　　一老儒為貴人燒丹丹垂成而走因此失所
道途多險阻此老欲何之命薄丹砂走天寒白髪悲從
教達官罵忍受小兒欺月夜雙烏鵲飛鳴繞樹枝
　　江上夜坐懷嚴儀卿李友山
江清天影動樓近角聲雄楊柳枝枝月芭蕉葉葉風佳
人難再得良夜與誰同别後知何處吟詩句句工
　　江上
扁舟泊江渚喜近酒家門出網魚鰕活投林鳥雀喧無
橋通竹處有路到桃源一見南塘字凄然憶故園(僕所居/之地名)
　　舟中
扁舟何處泊沙渚夕陽邊遠浦横魚網髙山起燒烟客
行今老矣秋思日凄然且復開懷抱囊中有酒錢
　　所聞
北風如許急亦使客心寒近得襄陽報仍聞蜀道難三
杯中夜酒一枕幾時安江上兩都督何人上將壇
　　訪徐益夫
仲蔚蓬蒿宅終朝只閉闗無心與時競未老得身閒綠
繞巡除水青横隔岸山客來新酒熟相對一酡顔
　　渝江緑隂亭九日燕集
九日江亭上誰憐老孟嘉要人看白髪不用整烏紗寄
興題桐葉長歌醉菊花歸心徒自苦猶在楚天涯
　　夜吟呈趙東巖
汲井潄殘酒行吟到夜分一軒清似洗萬籟寂無聞風
送迎秋雨天收翳月雲雞鳴庭戸白人事又紛紛
　　有感
皺眉觀世事把酒讀離騷天下無公論胷中有古刀陡
然成耿耿何以制滔滔不逐羣飛轉孤鴻畢竟高
　　舂陵山中寫寄孔海翁
昨日分攜後囘頭望竹闗相親惟白水所見但青山雲
近人家遠苔生石徑斑聞鐘知有寺又在渺茫間
　　飲蕭和伯家醉登快閣和楊伯子題分明觀韻
醉歸蕭史宅快閣倚西東山斂過雲雨江無起浪風月
行銀漢上人在玉壺中天眼照塵世應憐鶴髪翁
　　客中歲晚呈何宏甫
歲事費料理三杯意適然與其愁度日曷若醉忘年桑
落冬前酒梅花雪後天不知身是客多謝主人賢
　　蘄春李丈解后游江上園勸游人不可折花木禁
　　　漁弋者不捕禽魚酒邊談論可聽乃中洲先生
　　　之後葉水心嘗與往來
坐斷此江干池亭百畝寛禽魚全性命花竹報平安有
道行其志非時做甚官丰神更閒雅野服竹皮冠
　　都下書懷
半月不把鏡羞看兩髩塵讀書増意氣攜刺減精神道
路誰推轂江湖賦采蘋從來麋鹿性那作帝鄉人
　　艤舟登滕王閣
散步登城郭維舟古樹傍澄江浮野色虚閣貯秋光卻
酒淋衣濕搓橙滿袖香西風吹白髪猶逐少年狂
　　湖口
水落山增峻江空石出竒倚篷看不足解纜放教遲沙
上雁初到樽前蟹可持中秋能幾日又是菊花時
　　夏日從子淵姪借茉莉一盆
舉眼驚如許衰懷强自安愛涼臨水坐遣病借花看物
物同天地人人各肺肝從來涇與渭混作一流難
　　呉門訪舊(孟艮夫侍郎/有藏春園)
去此十三秋重來雪滿頭鏡顔加老醜詩骨帶竆愁鳥
語新晴樹人尋舊倚樓藏春門下客一半落山丘
　　哭澗泉韓仲止二首(只選後篇欲記其臨/終一節故併錄之)
雅志不同俗休官二十年隠居溪上宅清酌澗中泉慷
慨傷時事凄涼絶筆篇三篇遺稿在當並史書傳(聞時/事驚)
(心得疾而死作所以桃源人所以商山/人所以鹿門人三詩此絶筆之詩也)
忍貧長傲世風節似君稀死後兒女嫁峽中兒女歸門
人集詩稿故卒服麻衣澗上梅花發吟魂何處飛
　　瑯琊山中廢寺
欲訪山中寺沿堤石甃長寶坊兵後廢御帖窖中藏故
址生秋草寒窻帶夕陽孤僧出迎客滿口話凄涼
　　鄂州戎治靜憩亭
幽亭何處尋巖樹碧森森獨坐生雲石少安經世心伴
人雙鶴立多事一蟬吟提劒翻然起中原秋草深
　　江上
江上維舟穏人間行路難數朝花雨細一夜社風寒燕
語能留客蛙鳴豈為官苦吟成底事贏得瘦團欒
　　海陵光孝長老驥無稱山谷後也共談時事且説
　　　黄柑橘之美
俗子避形影僧家共往還髙談犯時忌妙語發天慳霜
後思新橘夢中歸故山何時免奔走終老白雲闗
　　杜仲髙髙九萬相㑹
杜癖詩無敵髙髯盡絶倫笑談能不朽富貴或成塵今
古多竒士乾坤幾怪民相逢不容易一醉楚江濱
　　衡陽寫懷簡王景大趙俊卿
夢覺他鄉枕寒生半夜衾客程湖外遠秋意雨中深老
馬尋歸路羈鴉憶故林家書連數紙難寫此時心
　　懷趙徳行(學慈湖從/趙元道游)
所學源流遠淡交滋味長看來渾易與别去自難忘獨
客夢千里佳人天一方細觀賓退錄亦足慰凄涼
　　上封
樓臺逼霄漢窻戸納雲霓囘顧千巖路如登萬仞梯泉
從山頂出雪壓樹頭低髙絶無人境非僧不可棲
　　九日
今日知何日他鄉憶故鄉黄花一杯酒白髪幾重陽日
晚鴉爭宿天寒雁呌霜客中無此醉何以敵凄涼
　　舂陵道上
雲際尋行路時逢一兩家山川閒世界耕釣小生涯病
竹長新笋寒芒搖落花溪翁解延客連煮數杯茶
　　化成巖
城郭囂塵外江山勝槩中鏗然一灘水和以萬松風夾
徑森竒石危亭納太空蒼巖不能語曽識贊皇公
　　喜聞平峒寇
峒寇都平了官軍奏凱歌千山通道路一雨洗干戈天
地和風轉江湖春水多蜀中無近報西賊定如何
　　郭伯秀約聯騎春游不去有詩
心老尋春懶年衰跨馬難便能相强去未必有真歡獨
酌三杯妙髙眠一枕安好花如可折覔取數枝看
　　泉南
南地無冰雪常疑暖作災晝昏山霧合寒變海風來壠
麥銜芒早梅花帶葉開客中歸未得歲事漸相催
　　代人送别
南浦春波碧東風送客船别君楊柳外揮淚杏花前粉
壁題詩句金釵當酒錢一聲離岸櫓心碎楚江邊
　　度淮
一雨足秋意孤吟寫客懷人情容易變身事苦難諧毎
日思歸浙今朝却度淮此生煩造物略略為安排
　　呉子似
載酒櫻桃熟隈亭柳樹隂青山去人遠黄鳥話春深薄
俗非吾道虚名愧此心休言今不古又恐不如今
　　世事
世事直如夢人生不肯閒利名雙轉轂今古一凭欄春
水渡傍渡夕陽山外山吟邊思小范共把此詩看
　　冬日移舟入峽避風
棹入黄蘆浦驚飛白鷺羣霜華濃似雪水氣盛於雲市
遠炭增價天寒酒策勲同舟有佳士擁被共論文
　　湖上
久住人情熟湖邊酒可賖來時飛柳絮今日見梅花十
載身為客幾封書到家斜陽照林屋獨立數棲鴉
　　讀改元詔口號
伏讀改元詔仍觀拜相麻競傳新政事方見好官家雪
作豐年瑞梅開近臘花路逢江上客立馬問京華
喜見新除目焚香洗眼看老儒居翰苑正士作臺官有
道為時用非才處位難寄聲崔與李催(一作/帷)促到長安
國以人為重人惟徳可招九重方厲政諸老盡歸朝盛
事追三代清風動百僚切聞天上語歡喜到漁樵
　　秋興有感
客游江海上幾度見秋風遠浦蘆花白疎林秋實紅人
情朝暮變景物古今同老眼猶明在從教兩耳聾
　　謝王使君送旅費
風撼梅花雨霧籠楊柳烟如何殘臘月已似半春天歲
裏無多日閩中過一年黄堂解留客時送賣詩錢
　　舟中小酌
獨立秋風裏悵然思故鄉街頭沽美酒船上作重陽籬
菊一枝瘦溪魚三寸長客中聊爾耳亦可慰凄涼
　　光澤溪上
艤棹西岩下舟人語夜䦨風林無鳥宿石窟有龍蟠月
色連沙白灘聲入夢寒曉來新得句寄與故人看
　　約游曾叅政西墅病不能去
骨肉去家遠異鄉童僕親老身渾賴汝久病亦愁人無
暇游西墅尋醫訪北辰主翁翻作使奔走莫勞神
　　趙景賢送茘枝
茘子固多種色香俱不同新來嘗小綠又勝擘輕紅大
嚼思千樹分甘僅一籠嘗觀蔡公譜夢想到莆中
　　客自邵武來言王埜使君平寇
聞説賊來日君能判死生扁舟載母去倚劒到天明百
姓各逃命四旁無援兵王尊豈非勇獨自守孤城
太守自監軍片膽大如身立馬斬數賊犒軍捐萬緡威
行千里外手活一城民孰謂書生怯書生中有人
　　新年自唱自和
聖朝開寶歴淳祐四年春生自前丁亥今逢兩甲辰黄
粱一夢覺青鏡二毛新七十八歲叟乾坤有幾人
死灰無復暖槁木不逢春近日愁多病今年歲在辰處
喧如處寂求舊不求新笑問長河水誰為不老人
江山一夜雨花柳九州春過節喜無事謀歡要及辰年
年仍歲歲故故復新新把酒有餘恨無從見古人
　　聞嚴坦叔入朝再用前韻
凄涼風雨日强把甕頭春獨守空虚寶那逢耗磨辰(見/荆)
(楚歲時記正月十/三日為耗磨辰)詩書青眼舊世路白頭新毎誦梅花
句一心思故人(嚴公有詩云過却海棠渾未醒/夢中猶自呼梅花膾炙人口)
　　感寓
自覺心無愧何須座右銘人將金作隖吾以石為屏年
老醫難療天寒酒易醒菊花香到死不肯就飄零
　　新歲書懷四首
衰年百病身淳祐五年春塵世自多事風光又一新鄉
人方拜相野客自垂綸説與煙波侣海濱非渭濱
七十九歲叟時吟感寓詩年高胡不死身健欲何為細
柳綠垂地小桃紅滿枝春風不到處枯蔓挂疎籬
老病從人笑兒童識我誰窮愁無地著心事有天知鵲
噪縁何喜蛙鳴豈為私如何得懷抱長似醉眠時
正月復二月百年如一年世間人易老天下事難全生
計麥十斛傳家詩幾篇眼前雖不足心地自超然(一作/村翁)
(不識字白/屋貯青錢)
　　小園
小園春欲半老子作兒嬉政喜花開蚤還愁客到遲詩
當得意處酒到半酣時蜂蝶來無數無知却有知
　　蕭飛卿將使赴湖北戎幕詩送其行兼簡秋壑賈
　　　總侍
鄂渚三千里遥遥望使星江湖今寂寞桃李半凋零世
有一秋壑時無兩石屏平生不相遇老眼向誰青
　　晚望懷長沙故人
却扇清風起樓頭坐晚涼青山連遠水綠水帶斜陽客
路傷離别人情果在亡定應今夜夢隨月到瀟湘
　　寄虚齋趙侍郎
老眼開還闔秋懷醉不醒乾坤多變故人物曉天星藥
石匡時切蓍龜見事靈得公十數輩亦足壯朝廷
　　送王子總卿二首
荏苒歲云暮雪霜天正寒取程母太急御下放教寛朝
夕去家遠闗山行路難邊頭辦功業恐不在儒冠
荆門在何許鄂渚小躊躇宿處好看劒客中宜讀書交
遊天作合江漢景何如窻戸半天上南樓好寓居
　　得古梅兩枝(一作霅川劉/叟家古梅)
老幹百年久從教花事遲(一作有此老梅/樹君從何處移)似枯元不死
因病反成竒玉破(一作/雪㸃)稀疎蕊苔封古怪枝誰能知我
意相對歲寒時(一作連朝看不/足政要看花遲)
　　貧作負恩人為何宏甫作
九陌塵中事三生石上身狂為好詩客貧作負恩人十
載江村别扁舟塗水濱音書久不至得夢往來頻
　　山中少憩
地僻人稀到山寒水欲冰聞鐘如有寺見犬不逢僧斷
壠森(一作/生)喬木頽簷挂古藤斜陽照孤影詩骨瘦崚嶒
　　豫章東湖避暑
行坐自徜徉吟聲繞屋梁曉煙溼柳色晨露發荷香以
我一心靜叅他六月涼淵明知此意髙卧到羲皇
徧訪諸亭館蒼苔掩舊蹤十年如昨日萬象又秋容閲
世存喬木㳂堤倚瘦笻何人殺風景斫盡木芙蓉
　　濠州春日呈趙教授(體/國)
柳似眠初起梅雖老可觀冰開春水活風暖雪泥乾得
酒忘為客談詩不論官無人知此意一笑對黄冠
　　訪古田劉無競(潛夫宰建陽有聲人/言自有建陽無此宰)
前説建陽宰古田今似之難兄與難弟能政更能詩文
字定交久江湖識面遲人傳花萼集俱受水心知
　　淮上囘九江
江水接淮水扁舟去復囘客程官路柳心事故園梅活
計魚千里空言水一杯石屏有茅屋朝夕望歸來
　　鄭南夫雲林隠居
一來陪勝踐(一作/餞)再到惜蹉跎計得山中景行尋竹外
坡天寒梅信早海近雁聲多煙渚蒲洲外時聞欵乃歌
　　見名園荒廢有感
喬木無留影殘花尚假妍荒池蛙呌噪破屋燕周旋富
貴偏多事風流得幾年牆東有寒士書種世相傳
　　題黄仲文雙清亭
亭下新池好亭中古意存欲通溪上路遂闢竹邊門自
昔好賓客相傳到子孫㑹看司命鶴時到種𤓰園
　　莆中遇方(闕/)　邀出城買蠣而飲一僧同行
出郭斷虹雨倚樓新雁天三杯古榕下一笑菊花前入
市子魚貴堆盤牡蠣鮮山僧慣蔬食清坐莫流涎
　　天竺訪明上座
顧影良堪笑胡為八尺長蒼顔抗塵土餓喙説興亡(一/作)
(文/章)竹雨先秋爽松風生夜涼愛尋湖上寺留宿贊公房
　　隆興度夏借東湖驛安下
面對一池荷四旁楊柳坡樹隂遮日少屋敞受風多疑
是清涼國暫為安樂窩人人爭避暑老子自婆娑
　　族姪孫子榮之子神童顔老不幸短命而死哭之
　　　不足詩以悼之
昨應童科日羣兒立下風丰姿傾衆目文采動諸公兩
耳能兼聽六經皆暗通相期到楊晏有始奈無終
汝祖積隂德汝翁多讀書汝生天報施汝死又何如脩
短有定數賢愚莫問渠㝠官聞慟哭還許再來無
　神童諱顔老生而秀骨竒姿非凡子比及晬父漁村
　徇俗脩試兒故事羅書籍玩具果殽於席顧盼無所
　取獨挐禮記一帙披捲若讀誦然稍長口授以書兩
　耳兼聽日記數千百言七歲能暗誦五經舉止應對
　儼若成人十歲善屬文思如湧泉王帥幹懋卿試以
　數題捉筆輒就懋卿稱賞不容口嘉熙元年丁酉叅
　政范公嘉其俊異舉應神童科第一後省中勑賜免
　解進士朝廷以其能行文永免年十三卒
　　題董侍郎山園
行盡芙蓉徑尋秋扣竹闗樓髙納萬象木落見羣山平
野水雲際畫橋煙雨間紅塵城下路只隔一湖灣
　　舂陵山中
地僻民風古雨晴天氣新空山䜿竒石喬木墮枯薪深
入千崖路多逢百歲人繁華凋性命寂寞可全真
　　曽雲巢年八十聰明不衰小楷寫六經家有小樓
　　　日登覽不倦諸監司嘗薦遺逸
八十雲巢老諸公舊典刑心情古井水輩行曉天星身
健登髙閣眼明書六經嘗聞薦遺逸何以報朝廷
　　同安子順訪茅庵道人鳳凰麒麟不可見道人語也
道者日髙卧清風隔世塵鳳麟不可見猿鳥自相親山
木輪囷古茶花冷淡春草荒門外路常怕有來人
　　㑹李擇之其父名丙字南仲著丁未錄丙申錄
吟邊逢李白談笑亦風流相對各青眼安知有白頭兩
家竆活計四海老交游不負雲山約同登百尺樓
　　山中夜歸
落盡一林月山中夜半歸驚行羣犬吠破暗一螢飛舉
我赤藤杖敲君白板扉興來眠不得吟到曉星稀
　　題春山李基道小園
灑洒數椽屋旋營花竹坡心寛忘地窄亭小得山多共
賞春晴好其如客醉何棲鸞將遠舉寧久盼庭柯
　　東軒(喜鵲飛/花即景)
東軒亦瀟灑春晚雨晴時喜鵲立門限飛花落硯池青
山解留客緑竹遍題詩一㸃歸心動夜來聞子規
　　宿農家
宿此屋頭閣瓦窻通月明夜深鸜鵒噪人靜桔橰聲村
落有古意田園闗客情儒衣成底事所得是虚名
　　江濱曉步
津頭曉步落潮痕行盡蒲根到柳根雁影參差半江月
雞聲咿喔數家村求魚看下連筒釣乞火聽敲隣舍門
料得錦城無此景欲將圖畫寄王孫
　　鄂渚煙波亭
倚遍南樓更鶴樓小亭瀟洒最宜秋接天煙浪來三峽
隔岸樓臺又一州豪傑不生機事息古今無盡大江流
凭欄日暮懷(一作/思)鄉國崔顥詩中舊日愁
　　春日二首黄子邁大卿
野人何得以詩鳴落魄騎驢走帝京白髪半頭驚歲月
虚名一日動公卿頗思湖上春風約不奈樓頭夜雨聲
柳外斷雲篩日影試聽幽鳥話新晴
帝里風光二月新西湖幾隊(一作/對)踏青人杏花時節偏
饒雨楊柳門牆易得春或是或非塵裏事無窮無達醉
中身五陵年少誇豪舉寂寞詩家戴叔倫
　　寄湖州楊伯子監丞
宛如公幹卧漳濱枕上竆吟過一春遣病毎懷詩眷屬
訪醫因問藥君臣鑽龜小卜占災數覽鏡羸形類别人
寄語霅川賢太守新詩莫厭話愁頻
　　梅
孤標粲粲壓羣葩獨占春風管歲華幾樹參差江上路
數枝裝㸃野人家冰池照影何須月雪岸聞香不見花
絶似林間隠君子自從幽處作生涯
　　清涼寺有懷真翰林運使之來
不特來觀德慶碑江山勝槩六朝遺興亡了不闗吾事
登覽胡為作許悲梅為有香竒似雪酒能無悶妙於詩
蕭蕭綠竹無人愛留取雲梢待鳳儀
　　覺慈寺
踏破白雲登上方自嫌塵土涴禪牀千山月色令人醉
半夜梅花入夢香深谷不妨春到早老僧殊為客來忙
山童懶慣勞呼喚自抝枯松煮术湯
　　寄復齋陳寺丞二首
豈説(一作/直道)從來用處難出乗五馬看廬山鳳凰覽徳下
千仞虎豹憎人上九闗持論太髙天動色憂時未老鬢
先斑平生風節誰其似汲黯朱雲伯仲間
長憶西灣繫小舟野人曽伴使君游夜浮星子邀明月
雨對廬君説好秋坐擁紅粧磨寶硯醉歌赤壁寫銀鈎
當時一段風流事翻作相思一段愁(飲中歌僕赤壁詞/為作大字書之今)
(刻石於廬/山羅漢寺)
　　黄州偶成
雁呌淮南欲雪天倚樓無味抱愁眠算從滄海白雲際
行到黄州赤壁邊萬事忌於懷壯志一生竆為聳吟肩
髩間白者休教鑷要使天知老可憐
　　無為山中鄭老家
髙談可聽用心幽灼見此翁非俗流鞍馬破家還避世
田園得地肯封侯開窓脩竹無由俗遶屋青山總是秋
門外短籬看亦好黄金菊間碧牽牛
　　南康縣用東坡留題韻
鏡中雙鬢已非鴉身在江湖心在家道路飄零如柳絮
山川迤邐近梅花客行有債頻沽酒老怕無眠戒飲茶
昨夜夢歸滄海上釣竿横插雁邊沙
　　李季允侍郎舟中
憶昨楓橋旣語離何期千里又相隨太湖不見鴟夷子
秋浦同尋杜牧之燈火船窻深夜話江山客路早冬詩
人間草木空無數除却梅花莫我知
　　湖南見真師
致身雖自文章選經世尤髙政事科以若所為即伊吕
使其不遇亦丘軻長沙地窄儒衣濶明月池乾春水多
天以一賢私一路其如四海九州何
　　廬山十首取其四
山靈未許到天池又作西林一宿期寺是晉時陶侃宅
記傳隋代率更碑山椒雲氣易為雨客子情懷多費詩
暫借蒲團學禪寂茶煙飛繞髩邊絲
道人問我看廬山地上爭如閣上看呈露千峰秋落木
雕鎪萬象客凭欄靜中見得天機妙閒裏囘觀世路難
管領風光有微憾桂花香裏酒瓶乾(太平宫朱/陵閣觀山)
擁鼻行吟上下廊今宵又宿贊公房松搖半夜風聲壯
桂染中秋月色香白石清泉聞笑語名山大澤出文章
老夫甘作無名者不逐紛紛舉子忙
乗鸞不見李騰空試與尋真訪故宫黄葉堆邊覔行路
紫煙深處望仙蹤眼髙天近千山上身共雲棲一壑中
九疊屏風三疊水更無詩句可形容
　　豫章東湖感舊
憶見堤邊種柳初重來髙樹滿東湖交游太半入鬼錄
歌醉一時逢酒徒夜雨總成流水去春風能免落花無
經行孺子亭邊路猶有沙鷗識老夫
　　僮約
汝在何鄉何姓名路途凡百愛惺惺衣裳脱著勤收管
飲食烹炰貴潔馨毎遇歇時尋竹所須教宿處近旗亭
吾家僮約無多事辦取小心供使令(在一/作住)
　　同鄭子野訪王隠居
聯騎來尋失馬翁相期投宿此山中一庭花影三更月
萬壑松聲半夜風共把酒杯眠不得劇談世事恨無窮
明朝莫使兒童見(一作/覺)倘有江船吾欲東
　　夜宿田家
簦笠相隨走路岐一春不換舊征衣雨行山崦黄泥坂
夜扣田家白板扉身在亂蛙聲裏睡身從化蝶夢中歸
鄉書十寄九不達天北天南雁自飛
　　豫章巨浸呈陳幼度提幹
乞得新晴賦晩霞出門無路欲乗槎憂風憂雨動經月
足食足衣能幾家一飯共君烹瓠葉三杯無處看荷花
自成鼓吹喧朝夕輸與東湖兩部蛙
　　訪趙東野(名時習休/官隠居)
朅來問訊病維摩花滿溪堂竹滿坡髪秃齒危俱老矣
人髙詩苦奈竆何四山便是清涼國一室可為安樂窩
猶有憂時兩行淚臨風揮洒溼藤蘿
　　送滕審言歸長沙别無聊
折柳亭前送故人平沙留得馬蹄痕雲生渡北(一作/口)迷
行路煙起江南認别村恨不與君同上道歸家無伴自
開樽西樓獨倚黄昏月欲倩飛鴻寄斷魂
　　杜子野主簿約客賦一詩為贈與僕一聯云生就
　　　來橋羅漢面吟成雪屋閬仙詩
杜陵之後有孫子自守詩家法度嚴秀骨可仙官况薄
髙情追古俗人嫌起看星斗夜推枕為愛江山寒捲簾
飽喫梅花吟更好錦囊雖富不傷廉
　　題處士黄公山居
行盡松坡與竹坡沿溪窈窕上岩阿山深毎恨客來少
寺近莫教僧到多但覺洞中人不老不知雲外事如何
邊頭又報真消息北使來朝乞講和
　　題何季湧江亭
勝槩何妨近市㕓紅塵疎處著三椽數重青嶂横天末
一道澄江在眼前海浪浴紅朝出日樹林堆碧晩生煙
請君分付堤邊石莫使漁翁來繫船
　　别鍾子洪
識得朝陽鍾子洪今人可想古人風文章有氣吞餘子
天地無情負此翁問舍求田非細事叅禪學佛見新功
欲知别後真消息莫惜頻書寄海鴻
　　再賦惜别呈李實夫運使
一生飄泊老江湖今日别公歸故廬此去怕無相見日
因風或有寄來書雲煙過眼時時變草樹驚秋夜夜疎
人物似公能幾輩不知天下竟何如
　　蕭學易何季皐和作别詩佳甚再用前韻
少年行脚白頭歸不負平生汗漫期望斷海山雲漠漠
愁生江路草離離一篇王粲登樓賦幾首巴陵送别詩
獨倚篷窻無意緒瓦盆傾酒憶金巵
　　南安王使君領客湛泉流觴曲水
横浦堂前舉一巵古榕隂下坐多時連朝好雨千山潤
昨夜新(一作/清)秋一葉知梅嶺鄉來逢行(一作/鐸)者蘭亭今
日又羲之家聲不墜(一作傳/家尚有)風流在如見初寮説好詩
　　去年訪曾幼卿通判攜歌舞者同遊鳳山僕有歌
　　　舞不容人不醉樽前方見董嬌嬈之句今歲到
　　　鳳山又闢西隅築堤種柳新作數亭且欲建藏
　　　書閣後堂佳麗皆屏去之矣僕嘉其志又有數
　　　語併錄之
一丘一壑自逍遥莫怪山人索價髙是處園林可行樂
同來賓客不須招臨風桃李花狼籍照水樓臺影動搖
歌舞不容人不醉樽前方見董嬌嬈
别駕嘗懷物外心黄金屢費買山林後堂不肯著歌舞
髙閣唯思貯古今幾處亭臺新結束一春風雨阻登臨
野夫昨日閒乗興著屐尋詩到柳隂
　　見淮東制帥趙南仲侍郎相待厚甚特送買山錢
　　　又欲刋石屏詩置於揚州郡齋話别叙謝
如公當向古人求識面何須萬户侯浪説釣鼇游瀚海
真成騎鶴上揚州受恩多處難為别宿酒醒時始覺愁
囘首平山堂下路不堪風雨送歸舟(多一/作深)
　　鎮江别總領呉道夫侍郎愚子琦來迎侍朝夕催
　　　歸甚切
落魄江湖四十年白頭方辦買山錢老妻懸望占烏鵲
愚子催歸若杜鵑濟世功名付豪傑野人事業在林泉
難禁别後相思意或有封書寄雁邊
　　董侍郎山園燕樓宗丞
旌旗千騎擁春華傾動臨川十萬家皂蓋出郊因問柳
紫荷領客共看花樽前人唱鶯亦唱堂下吏衙蜂亦衙
寄語風流賢太守好留醉墨伴煙霞
　　思歸
吟詩不換校書郎但欲封侯管醉鄉疎懶無成嵇叔夜
清狂似達賀知章安貧不怕黄金盡既老從教白髪長
百計不如歸去好子孫相對説農桑
老矣歸歟東海村長裾不復上王門肉糜豈勝魚羮飯
紈袴何如犢鼻禈是處江山如送客故園桐竹已生孫
分無功業書青史或有詩名身後存
　　趙用甫提舉夢中得片雲不隔梅花月之句時被
　　　命入朝雪中送别用其一句補以成章
一時議論動諸公有詔西來玉節東又見清朝更大化
好趨丹陛奏孤忠片雲不隔梅花月一雪翻成柳絮風
把酒莫辭今夕醉明朝車馬去匆匆
　　長沙呈趙東巖運使併簡幕中楊唯叔通判諸丈
日暮遠塗行未休白頭又作長沙遊湘江一㸃不容俗
岳麓四時皆是秋香草汀洲付騷客紅蓮幕府聚名流
吟邊萬象寫不得上有風流趙倚樓
　　山中見梅寄曾無疑(自號雲巢名三/異臨江軍人)
香動寒山寂寞濱直從空谷見佳人樹頭樹底參差雪
枝北枝南次第春有此瑰琦在巖壑其他草樹亦精神
移根上苑誰云晩桃李依然在後陳
　　余惠叔訪舊
扁舟訪舊入横塘新柳今如舊柳長室邇人遥春寂寂
風流雲散事茫茫縱題紅葉隨流水誰弄青梅出短牆
政是沈郎愁絶處杜鵑不斷呌斜陽
　　滕審言相遇話舊
憶昨同君訪月林幾年相别到于今江山花草生詩夢
風雨憂愁長道心久矣無波觀古井悠然得趣聽鳴琴
一生奔走成何事塵滿征衫雪滿簪
　　汪給事守鄂渚元宵代江夏宰呉熙仲獻燈
鄂州新得主人翁今歲元宵便不同燈火夜深囘晝日
管絃聲動起春風遼天月借三秋白陸地蓮開十丈紅
妙手信能移造化速宜歸去補蒼穹
一晴收盡四山雲天與黄堂作好春西楚東呉獻風月
南樓北榭擁星辰扶持入郭觀燈叟歌舞攔街醉酒人
此是太平真氣象今年第一箇良辰
　　袁州化成巖李衛公謫居之地
一巖端坐挹千峰三兩亭臺勝槩中江水驟生連夜雨
松聲吹下半天風因思世故吾頭白獨步林皋夕照紅
欲吐草茅憂國志誰能喚起贊皇公
　　京口别石龜翁際可
把劒樽前砍地歌有何留戀此蹉跎心期難與俗子道
世事不如人意多蓮葉已空猶有藕菊花雖老不成莎
扁舟四海五湖上何處不堪披釣蓑
　　讀放翁先生劒南詩草
茶山衣鉢放翁詩南渡百年無此竒入妙文章本平淡
等閒言語變瑰琦三春花柳天裁剪歴代興衰世轉移
李杜陳黄題不盡先生模寫一無遺
　　諸葛仁叟縣丞極貧能保風節有權貴招之不屑
　　　其行
時人誰識老聾丞滿口常談杜少陵俗輩衆多吾輩少
素交零落利交興權門炙手炎如火詩社投身冷似冰
堪笑老天無老眼相知賴有竹林僧
　　萬安江上
不能成佛不能(一作/成)僊虚度人間六十年鏡裏姿容雖
老矣酒邊意氣尚飄然安排月白花紅句趁辦橙黄橘
綠天無奈秋風動歸興明朝問訊下江船
　　飲中
布衣不換錦宫袍刺骨清寒氣自豪腹有别腸能賭酒
天生左手慣持螯蠅隨驥尾宜千里鶴在雞羣亦九皋
賢似屈平因獨醒不禁顦顇賦離騷
　　陪徐淵子使君登白雪樓約各賦一詩必以宋玉
　　　石對莫愁村
樓名白雪因詞勝千古江山春雨餘宋玉遺蹤兩蒼石
莫愁居處一荒墟風横煙艇客呼渡水落沙舟人網魚
借問風流賢大守孟亭添得野夫無(唐時崔郢州館孟/浩然于樓上遂有)
(浩然亭後人尊浩然改為孟亭徐使君詩併錄於此水/落方成放牧坡水生還作浴鷗波春風自共桃花笑秀)
(色偏于麥壠多村號莫愁勞想像石名宋玉漫/摩挲試將有袴無𥜗曲翻作陽春白雪歌)
　　靜齋張敏則舍人贈詩因用其韻為酬
胸次詩書一派清學如耕稼到秋成十年閉戸存吾道
萬事無心逐世情葉落花開闗氣數山長水遠是功名
摩挲老眼看新貴九鼎鴻毛孰重輕
　　客游
不能鬱鬱窟中藏大笑出門游四方與世周旋持酒盞
觀人勝敗坐碁傍倒餐甘蔗入佳境晝著錦衣歸故鄉
此志十年猶未遂倚樓心事楚天長
　　都下書懷
京華作夢十年餘不道南山有弊廬白髪生來美人笑
黄金散盡故交疎明知弄巧反成拙除却謀歸總是虚
出處古人都説盡功名未必勝鱸魚
　　新安寒食
不擬今年到歙州要知行止豈人謀一百五日客懷惡
三十六峰春雨愁老矣此身猶道路凄其歸夢繞松楸
花瓢仙子無由見千里江山負遠游
　　烏聊山登覽
抖擻囂塵上翠微旁溪寺上坐題詩忽聞啼鳥不知處
細看好山無厭時風掃雲煙開遠景人攜香火謁叢祠
客來千里登臨意説與時人未必知
　　癖習
平生癖習未全除虚事驚心實事疎為惜落花慵掃地
毎看脩竹欲移居逢人共作亡何飲撥冗時觀未見書
爭奈一貧隨我在思量不若把犁鉏
　　田園吟(俗諺桐樹發花茶戸大/家又云樹無梅手無杯)
自古田園活計長醉敲牛角取宫商催耕啼後新秧緑
鍜磨鳴時大麥黄桐樹著花茶戸富梅林無實秫田荒
狂夫本是農家子抛却一犁游四方
　　趙升卿有官不肯為里居有賢聲訪之於深巷中
深居陋巷不妨幽翠竹當門水滿溝毎遇事來先覺懶
欲為官去又還休田園自樂陶元亮鄉里多稱馬少游
除却讀書無所好有時間作北巖游(即化成/巖也)
　　括蒼石門瀑布
少泊石門觀瀑布明知是水却疑非亂抛雪玉從天下
散作雲煙到地飛夜聽蕭蕭洗塵夢風吹細細溼人衣
謝公蠟屐經行處聞有留題在翠微
　　杜門自遣
世事茫茫心事灰衆人爭處我驚囘閉門不管花開落
避俗唯通燕往來富貴在天求不得光隂轉地老相催
平生任達陶元亮千載神交共一杯
　　登快閣黄明府强使和山谷先生留題之韻
未登快閣心先快紅日半簷秋雨晴宇宙無邊萬山立
(一作今古如/斯一水在)雲煙不動八窗明飛來一鶴天相近(一作/旁羅)
(萬象山/如立)過盡千帆江自横借問金華老􁦚伯幾人無忝
入詩盟
　　滕王閣次韻劉允叔
消遣客懷尋勝事酒杯詩卷得同攜當年傑閣棲龍子
今日空梁落燕泥斜照浴紅秋水上好山横碧畫欄西
幾人登覽皆磨滅唯有前峰壓不低
　　竹洲諸姪孫小集永嘉蔣子髙有詩次韻
美景能兼樂事難愁來唯仗酒遮攔昻藏病骨兼詩瘦
料峭春風帶臘寒喬木尚疑前輩在好花應笑老人看
忍抛明月先歸去輸與諸郎徹夜歡
　　游雲溪與郡宴用太守韻即事二首
溪堂久矣無人到千騎傳呼五馬來流水奔騰砥柱立
好山呈露晚雲開指揮壯士馳驍騎管領衰翁弔古梅
笑問風流羊叔子幾人登覽不塵埃
官府太平無一事凝香座上著衰翁飄搖短棹游方沼
縹緲髙樓倚半空把酒夜深霜落後吹簫人在月明中
使君笑指(一作/立)梅花説(一作/下)去歲今年事不同(去歲臘/月十一)
(夜寇/至)
　　懷雪蓬姚希聲使君(唐姚梁公作冰/壺賦雪蓬有碑)
寒入疎蓬夜雪深是非難辨口如瘖一官不幸有竒禍
萬事但求無愧心想像騎牛開畫卷丁寧囘雁寄來音
傳家一首冰壺賦未信横舟竟陸沈
有感中來不自禁短長亭下短長吟梅花差可强人意
竹葉安能醉我心世事無憑多改變仕途相識半昇沈
(一作龍隠湘江春水/濶猿啼嶽頂暮雲深)摩挲老眼從頭看只有青山無古
今(有一/作百)
　　都中懷竹隠徐淵子直院
手攜漫刺訪朝官爭似滄洲把釣竿萬事看從今日别
九原呌起古人難菊花到死猶堪惜秋葉雖紅不耐觀
多謝天公憐客意霜風未忍放深寒
　　送劉鎮叔安入京(謫居三山二十餘年真西山奏/令自便趙用父使君為唱餞其)
　　　(行坐客二十八人/分韻賦詩得君字)
二十餘年謫宦身此行便可上青雲西山一手為推轂
南浦幾人爭送君横水流傳無垢集海神驚見老坡文
囘頭莫有闗情處别酒須教滿十分
　　次韻杜運使見贈
飄零敢説是詩人故舊多居要路津竆賤交游誰復記
江湖蹤跡早成陳無心涉世當歸隠有口逢人肯説貧
家在翠屏山下住茅廬雖小可容身
　　思歸
地上皇皇蟣蝨臣著衣喫飯亦君恩不能待詔金鑾殿
嘗欲獻書光範門身在草茅憂社稷恨無毫髪補乾坤
才疎命薄成何事白首歸耕東海村
躬耕海上奈無田乍可經營買釣船未有人供令狐米
欲從鬼借尉遲錢囘頭歸路三千里藉手還鄉五百篇
幸遇太平時節好白雲深處了殘年
　　趙克勤曽槖卿景壽同登黄南恩南樓
欲從髙處賞新秋上盡層波更上樓天地無窮吾輩老
江山有恨古人休寧隨狡兔營三窟且跨飛鴻閲九州
憶著當年杜陵老一生飄泊也風流
鄂州南樓不可到到此南樓眼亦青乾坤日月與高致
城郭江山無遁形把酒縱談心耿耿倚欄遐眺髩星星
世間萬事闗愁思莫使秋風吹酒醒
　　山行遇秀癡翁
新冬行樂賞新晴幾箇江湖舊友朋霜蟹得橙同臭味
(一作是水可臨山可/登竹葉有松相映帶)梅花與菊作交承樽前盡是論文
客林下那逢(一作/聞)好事僧機解到時言語别李翺詩句
入傳燈
　　石亭野老家
野老將余到石亭先呼小豹出相迎依凭林谷住家穏
奔走兒童見客驚牛豕與人爭徑路桑麻繞屋蔽柴荆
溪邊不合栽桃李猶恐春風惹世情
　　讀王幼學上殿劄子
才到朝廷被論歸孤忠幸有九重知神醫能識未蘇病
國手難翻已敗碁四海爭傳治安策諸公如在太平時
老夫懷抱縁何事未到秋來早自悲
　　謝史石窻送酒并茶
遣來二物應時須客子行㕑用有餘午困政須茶料理
春愁全仗酒消除不勝歡喜拜嘉惠無限慇懃作謝書
君旣有來何以報一牀蘄簟兩淮魚
　　衡陽度歲
為懷賈誼到長沙又過衡雲湘水涯詩酒放懷真是癖
江湖久客若無家茫茫萬事生春夢草草三杯度歲華
把定東風笑相問忍將桃李換梅花
　　遇張韓伯説邊事
毎上髙樓欲斷魂沿江市井幾家存飛鴻歴歴傳邊信
芳草青青補燒痕北望苦無多世界南來别是一乾坤
相逢莫説傷心事且把霜螯薦酒樽
　　久客還鄉
短簷紗帽舊麻衣鐵杖扶衰步履遲老去分為無用物
客游誰到有歸時豐年村落家家酒秋日樓臺處處詩
生長此方真樂土江淮百姓政流離
　　聞時事
昨報西師奏凱還近聞北顧一時寛淮西勲業歸裴度
江左聲名屬謝安夜雨忽晴看月好春風漸老惜花殘
事闗氣數君知否麥到秋時天又寒
　　寄趙德行(嘗有凂諸公/進詩之説)
平生幸甚識諸公未免歸為田舍翁詩稿敢求經御覽
客身自笑坐天竆肯將釣手遮西日獨聳吟肩訴北風
枉使西山有遺恨不能置我玉堂中
　　到鄂渚
連宵歌舞醉東樓不信樽前有别愁半夜月明何處笛
長江風送故人舟十年浪跡游淮甸一枕髙眠到鄂州
明日擬蘇堤上看當春楊柳政風流
　　艤棹江上
艤棹江濱訪舊游十年重到戲魚洲不知芳樹在何許
但見落花從此流我醉欲眠因假榻客行未定且登樓
有錢賸買張家酒準備明朝話别愁
　　萬安縣芙蓉峰
凌空傑閣為誰開隔岸芙蓉不用栽今古相傳彩雲現
江山曾識大蘇來酒邊歌舞共一笑客裏登臨能幾囘
翠浪玉虹從此去明朝人在鬱孤臺
　　汪見可約游青原
來訪青原古釣磯溪流滚滚濯龍竒一茶可欵從僧話
數局爭先對客棋雲雨那能敗吾事山林政喜得君詩
石頭路滑籃輿小換得扁舟在水湄
　　除夜
掃除茅舍滌塵囂一炷清香拜九霄萬物迎春送殘臘
一年結局在今宵生盆火烈轟鳴竹守歲筵開聽頌椒
野客預知農事好三冬瑞雪未全消
　　春日風雨中
瀟瀟風雨閉柴門年紀衰頽病著身大似梁鴻居海曲
略如公幹卧漳濱三春晴暖無多日一世安閒有幾人
聞道明朝新醖熟不妨祭竈請比隣
　　靈洲梅花
穿林傍水幾平章合有春風到草堂自入冬來多是暖
無尋花處却聞香枝南枝北一輪月山後山前兩履霜
直看過年開未了醉吟且放老夫狂
　　寄廣西漕陳魯叟誥院
囘首元龍百尺樓一時詩酒寄同游好山歴歴在人眼
流水滔滔任客舟歸雁欲從何處去落花恨不為春留
錦囊佳句無人問自别君來白盡頭
　　湖廣李漕革夫大卿飲客西湘(湘一/作湖)
管領風光此㑹稀坐中賓客總能詩神仙有洞人難見
山水當軒看轉竒春不再生陶侃柏人來多打李邕碑
因思屈賈傷今古國有忠臣無用時
　　曽雲巣同相勉李玉澗不赴召
詔書催赴紫宸班九奏君王乞掛冠日暮倒行非我事
(一作/意)急流勇退有何難地靈不隠金砂勝秋水長流玉
澗寒好把山林寄圖畫試教天下故人看
　　江山(一作/江上)
借得茅樓一倚欄見成詩句滿江天歸鴉啼處客投宿
野鴨飛邊人上船老眼尚嫌隨物轉閒心可惜被貧牽
平生錯做功名夢金印何如(一作/須)二頃賢(一作/田)
　　京口遇薛野鶴
天下江山第一州可能無地著詩流黄金不愛買官職
白髪猶堪上酒樓懊恨牡丹遭雨厄叮嚀芍藥為春留
狂吟有禁風騷歇語燕啼鶯代唱酬
　　題邵武熙春臺呈子文使君
步到風煙上上頭恍如造物與同游千山表裏重圍過
一水中間自在流近郭樓臺隔雲見隣峰鐘磬出林幽
風流太守詩無敵有暇登臨共唱酬
　　秋日病餘
桂子吹香風露深老夫吟老聽蟬吟秋來賸有行山興
病後全無涉世心詩苦積成雙白髪酒豪輕用萬黄金
平生意氣今如許獨抱傳家一破琴
　　海上魚西寺
北風三日弭行舟登陸因為島寺游自笑奔馳如野馬
本無拘束似沙鷗人誰與語自緘口山有可觀頻舉頭
小雨疎煙晚來景老僧相對倚鐘樓
　　甘窮
自甘寂寞坐詩窮何取多牛積榖翁痛飲不孤連夜月
浮生禁得幾秋風芙蓉媚日紅相對螃蟹著霜黄在中
白盡鬚毛無可老此身未死却愁儂
　　黄州竹樓呈謝國正
毎日黄堂事了時一心惟恐上樓遲發揮天地讀周易
管領江山歌杜詩切戒吏來呈簿厯常邀客至共琴碁
風流太守誰其似半似元之半牧之
　　清明前夢得花字
白頭那辦老生涯幸有癡兒老主家百歲光隂一場夢
三春消息幾番花掃松預造清明酒入峽先租谷雨茶
隨分支吾度時節那求不死煉丹砂
　　訪慧林寺僧因有詩
故人有約訪鄉僧少坐西林待晚晴雙燕䕶雛更出入
羣鴉攫肉鬭飛鳴長溪積水流無盡古木號風訴不平
一段見成公案在請君判斷要分明
　　喜梅雨旣晴
屋角鳴禽弄好音樓頭夏木綠隂隂鑷空白髪愁根在
熟盡黄梅雨意深苔榻有泥妨客坐稻田足水慰農心
老夫已作豐年想鼓腹思為擊壤吟
　　李司直㑹客呉運幹有詩次韻
使君髙㑹集羣仙也使狂夫坐細氊白璧一雙酬議論
青春十載棹􁱗船客愁遇酒退三舍梅信與春開一先
已辦扁舟明日去幾時重得到花前
　　一相識無辜獲罪
一宿津亭睡不成愁來物物是離情月輪髙挂山河影
江浪巧為風雨聲志士失途為鬼笑佳人泣血送君行
塞翁得馬非為福公論如天久自明
　　送黄教授日巖之官章貢
久矣聞名不相識江湖還有見君時出人意表發髙論
入我眼中多好詩欲對春風開笑口不堪世事上愁眉
憑誰寄語(一作/與)謝安石莫為蒼生起太遲(時召崔丞/相不出)
　　家居復有江湖之興
寒儒家舍只尋常破紙窻邊折竹牀接物罕逢人可(一/作)
(好/)語尋春多被雨相妨庭垂竹葉因思酒室有蘭花不
炷香到底閉門非我事白鷗心性五湖傍
　　題亡室真像
求名求利兩茫茫千里歸來賦悼亡夢井詩成増悵恨
鼓盆歌罷轉凄涼情鍾我輩那容忍乳臭諸兒最可傷
拂拭丹青呼不醒世間誰有返魂香
　　杜仲髙相遇約李尉
胸中無地著塵埃有手唯堪把酒杯苦恨好山移不得
生憎俗客去還來秋風吹老東籬菊春信攙開北嶺梅
管領風光須我輩急吹短笛棹船囘
　　少算
吾生落落果何為世事紛紛無了期少算人皆嘲我拙
多求我却笑人癡庭花密密疎疎蕊溪柳長長短短枝
萬事欲齊齊不得天機政在不齊時
　　處世
風波境界立身難處世規模要放寛萬事盡從忙裏錯
一心須向靜中安路當平處經行穏人有常情耐久看
直到(一作/道)始終無悔吝旁生枝葉便多端
　　送别朱兼僉
恰喜相逢又語離愁於江上送君時清談未了風吹斷
白髮可憐天不知樗木自肥傷竹瘦海棠偷放笑梅遲
黄堂若問癡頑老新有登樓十二詩
　　呈姚顯叔南嶼書院
朝夕置身書卷間紛華滿眼幾曾看山林不受塵埃涴
屋宇無多氣象寛立脚怕隨流俗轉留心學到古人難
漫山桃李爭春色輸與寒梅一㸃酸
　　閲四家詩卷(翁際可薛沂叔/孫季蕃髙九萬)
閲盡四家詩卷子自然優劣在其中石龜野鶴心相合
菊磵花翁道不同鳴鳳翺翔上霄漢亂蟬簫瑟度秋風
一篇論盡諸家體憶著當年鞏睡翁
　　謝呉祕丞作石屏集後序
説破當年舊石屏自慚無徳又無能鄉來江海踈狂客
今作山林老病僧髙卧一樓成宇宙冷看獨影當賓朋
惡詩有誤公題品不是䕫州杜少陵
　　有感
老子生來世法疎白頭思欲把犁鉏摩挲此腹空無物
僥倖虚名愧有餘憔悴不堪漁父笑寒温無益貴人書
詩家幸有嚴華谷襟誼猶能眷眷予
　　湘中
一棹無情度碧湘行行不脱水雲鄉旗亭少飲村醪薄
田舍新炊晚稻香簫鼓遠來朝嶽去包籠爭出趁虚忙
塗人有愧黄居士十載看經不下堂
　　朱行父留度歲
衡山之下湘江上風月留連去較遲四海弟兄多不遇
一門父子兩相知梅邊竹外三杯酒歲尾年頭幾局棋
羈旅宦游俱是客細論心事共題詩
　　蘄州上官節推同到浮光
馬蹄相逐到浮光客裏相寛對舉觴夜暖試鋪新枕簟
曉寒仍索舊衣裳櫻桃著雨便成腐柳絮隨風如許狂
連歲經行淮上路憂時贏得髩毛蒼
　　贑州呈雪蓬姚使君
白旗走報山前事昨日官軍破綠林千里人煙皆接堵
一春農事最闗心不知郊外雨多少試探田間水淺深
翠玉樓中無限好可無閒暇一登臨
　　汪見可教授約諸丈鳳山酌别
鳳凰洲上鳳凰山草草登臨見一班不立樊牆天廣大
賸栽花竹地寛閒白雲四面峰千疊綠柳前頭水一灣
行色催人詩未就寄情庭院落花間
　　何處景
都來五十有六字寫出山林無限竒當日所題何處景
秖今但見後湖詩一言一語堪傳世某水某丘仍屬誰
試問愁煙推白鳥無情白鳥又何知
　　石屏久游湖海祖妣遂題二句於壁云機番白苧
　　　和愁織門掩黄花帶恨吟後石屏歸祖妣已亡
　　　矣續成一律
伊昔天邊望藁砧天邊魚雁幾浮沈機番白苧和愁織
門掩黄花帶恨吟自古詩人皆浪跡誰知賢婦有闗心
歸來却抱雙雛哭碑刻雖深恨更深
　　汀州道上
宇内何牢落客行雙髩華千山萬山底老眼付梅花
　　寄興(代/作)
長願人人意一生無别離妾當年少日花似半開時
黄金無足色白璧有微瑕求人不求備妾願老君家
　　江村晩眺二首
數㸃歸鴉過别村隔灘漁笛遠相聞菰蒲斷岸潮痕濕
日落空江生白雲
江頭落日照平沙潮退漁舠閣岸斜白鳥一雙臨水立
見人驚起入蘆花
　　江隂浮遠堂
横岡下瞰大江流浮遠堂前萬里愁最苦無山遮望眼
淮南極目盡神州
　　淮村兵役
小桃無主自開花煙草茫茫帶曉鴉幾處敗垣圍故井
鄉來一一是人家
　　盱眙北望
北望茫茫渺渺間鳥飛不盡又飛還難禁滿目中原淚
莫上都梁第一山
　　訪友人家即事
爛茅遮屋竹為牀口誦時文鬢已霜妻病無錢供藥物
自尋野草試單方
　　晚春
池塘渴雨蛙聲少庭院無人燕語長午枕不成春草夢
落花風靜煮茶香
　　揚州端午呈趙帥
榴花角黍鬭時新今日誰家不酒樽堪笑江湖阻風客
却隨蒿艾上朱門
　　次韻郭子季曉行
脱葉園林帶曉鴉馬蹄步步踏霜華山邊水際頻凝顧
怕有寒梅昨夜花
　　山村
山崦誰家綠樹中短牆半露石榴紅蕭然門巷無人到
三兩孫隨白髮翁
萬竹梢頭雲氣生西風吹雨又吹晴題詩未了下山去
一路吟聲雜水聲
　　題呉熙仲雲萍錄
家在蓬萊海上居出身履歴一時無姓名羞上雲萍錄
本是煙波一釣徒
　　湘中遇翁靈舒
天台山與雁山隣只隔中間一片雲一片雲邊不相識
三千里外却逢君
　　客中秋晚
榴花纔放客辭家客裏因循見菊花獨坐西樓對風雨
天寒猶自著輕紗
　　都中冬日
脱却鸘裘付酒家忍寒圖得醉京華一冬天氣如春暖
昨日街頭賣杏花(寒一/作貧)
　　釣臺
萬事無心一釣竿三公不換此江山平生誤識劉文叔
惹起虚名滿世間
　　端午豐宅之提舉送酒
海榴花上雨蕭蕭自切菖蒲泛濁醪今日獨醒無用處
為公痛飲讀離騷
　　山中見梅
踏破溪邊一徑苔好山好竹少人來有梅花處惜無酒
三嗅清香當一杯
　　書事
打鼓行船未有期恰如江上阻風時詩中一段閒公事
幸不妨人喫茘枝
　　寄後村劉潛夫
朝廷不召李功甫翰苑不著劉潛夫天下文章無用處
奎星夜夜照江湖
擁節持麾澤在民仰看臺閣笑無人劉蕡一策傳千古
何假君王賜出身
客游仙里見君時擁絮庵中共説詩别後故人知我否
年幾八十病支離
　　中秋李漕冰壺燕集
把酒冰壺接勝游今年喜不負中秋故人心似中秋月
肯為狂夫照白頭
　　覓芍藥代簡豈潛
照映亭池芍藥春紅紅白白鬭精神與其雨打風吹去
爭似慇懃折贈人
　　趙葦江與東嘉詩社諸君游一日攜吟卷見過一
　　　語謝其來
白首無聊老病軀一心唯覓死頭顱時人誤作梅花看
今日枝頭雪也無
　　巾子山翠微閣
雙峰直上與天叅僧共白雲棲一庵今古詩人吟不盡
好山無數在江南
　　清明感傷
客中今日最傷心憶著家山松樹林白石岡頭聞杜宇
對他人墓亦沾巾
　　九日
醉來風帽半欹斜幾度他鄉對菊花最苦酒徒星散後
見人兒女倍思家
　　雪中觀梅鄭子壽畏寒不到
孤負溪橋雪與梅怕寒不肯出門來欲邀鄭老同清賞
爭得梅花六月開
　　鄭子壽野趣燒燭醉梅花
古瓶斜插數枝春此即君家勸酒人移取堂前雙蠟燭
花邊照出玉精神
　　東湖看花呈宋愿父
團團堤路行無極一株一步楊柳碧佳人反覆看荷花
自恨髩邊簪不得
　　贑州上清道院呈趙雪蓬
短牆不碍遠山青無事燒香讀道經時把一杯非好飲
客懷宜醉不宜醒
　　到西昌呈宋愿父伯仲黄子魯諸丈
一秋無便寄平安新雁聲聲報早寒昨夜撿衣開故篋
去年家信把來看
扁舟幾度到南昌東望家山道路長醉裏不知身是客
故人多處亦吾鄉
　　入閩道中
山中寂寞去程賖莫惜頻頻到酒家行李蕭然還不俗
擔頭顛倒插梅花
　　李敷文酌别席上口占
客子明朝早問程樽前今夜苦為情使君亦恐傷離别
不使佳人唱渭城(苦一/作若)
　　旣别諸故舊獨黄希聲往曲江禀議未囘不及語
　　　離
别盡諸君不見君客愁多似海南雲一聲何處離羣雁
那向江村靜處聞
老年懷抱晩秋天欲去思君重黯然聞道歸來有消息
江頭錯認幾人船
　　林伯仁話别二絶
别酒三杯醉不知梅花嶺外故人稀片心暗逐白雲去
日日向君行處飛
茉莉花邊把酒巵桄榔樹下共談詩醉來一枕西窗下
酒醒方知有别離
　　題陳景明梅廬
手栽梅核待成林慈母當年屬望深梅未成林人已往
空酸孝子一生心
思親如海渺無涯覩物驚心感歲華誰見詩人心苦處
年年揮淚看梅花
　　題蔡仲卿青在堂二首
瀟瀟灑灑屋三間日日開門見好山但使青青長在眼
一毫塵俗莫相干
幾人富貴不能閒夜運牙籌日跨鞍役役一生忙裏過
不知屋上有青天
　　寄王溪林逢吉
心腹相知㑹面稀一春未有盍簪期西窗風雨愁眠夜
夢到君家賦小詩
陋巷深深屋數椽以文為業硯為田一觴一飯常留客
知是君家内子賢
　　題梅嶺雲封四絶
東海邊來南海邊長亭三百路三千飄零到此成何事
結得梅花一笑縁
淮南得道嶺南行嶺上囘頭作麽生傳得祖師心印了
鉢盂何必與人爭
鑿破青山兩壁開石頭路上踏塵埃梅花自與白雲笑
幾見夷齊出嶺來
南遷過嶺面無慙前有東坡後澹菴兒輩欲知當日事
青山解語水能談
　　戲題詩藁
冷澹篇章遇賞難杜陵清瘦孟郊寒黄金作紙珠排字
未必時人不喜看
　　昭武太守王子文日與李賈嚴羽共觀前輩一兩
　　　家詩及晩唐詩因有論詩十絶子文見之謂無
　　　甚髙論亦可作詩家小學須知
文章隨世作低昻變盡風騷到晩唐舉世吟哦推李杜
時人不識有陳黄
古今胸次浩江河才比諸公十倍過時把文章供戲謔
不知此體誤人多
曽向吟邊問古人詩家氣象貴雄渾雕鎪太過傷於巧
朴拙惟宜怕近村
意匠如神變化生筆端有力任從横須教自我胸中出
切忌隨人脚後行
陶寫性情為我事留連光景等兒嬉錦囊言語雖竒絶
不是人間有用詩
飄零憂國杜陵老感寓傷時陳子昻近日不聞秋鶴唳
亂蟬無數噪斜陽
欲叅詩律似叅禪妙趣不由文字傳箇裏稍闗心有㑹
發為言句自超然
詩本無形在窈㝠網羅天地運吟情有時忽得驚人句
費盡心機做不成
作詩不與作文比以韻成章怕韻虚押得韻來如砥柱
動移不得見工夫
草就篇章只等閒作詩容易改詩難玉經雕琢方成器
句要豐腴字要安
　
　
　
　
　
　
　宋詩鈔卷九十六
欽定四庫全書
　宋詩鈔卷九十七
　　　　　　　　　内閣中書舍人呉之振編
　戴昺農歌集鈔
　戴昺字景明號東埜石屏之從孫嘉定已夘登第授
　贑州法曹叅軍有東埜農歌集石屏稱其不學晩唐
　體曽聞大雅音者也集中答妄論宋唐詩體者云安
　用雕鎪嘔肺腸辭能達意即文章性情元自無今古
　格調何須辨宋唐人道鳳筩諧律吕誰知牛鐸有宫
　商少陵甘作村夫子不害光芒萬丈長知此可與言
　詩矣
　　侍屏翁遊屏山分得水字
攜琴入空山修竹翠相倚一曲千古心泠泠寄流水拂
雲卧白石冥捜契𤣥理有時采薪人歌聲隔林起
　　秋日過屏山菴
凄切抱葉蟬間闗棲樹禽入山本避喧復愛聆此音㣲
颸動夕爽薄雲㪚秋陰衆籟閴以靜片月生東林
　　逐瘧鬼
咄哉瘧鬼何冥愚沉魄猶滯江流居孰云胄出高陽氏
而乃不肖如此歟為妖常闖秋令動作威又竊炎官餘
今年恣睢逞暴虐十户九室聞嗟吁人生一嵗一寒暑
自有大瘧纒其軀翻手為涼覆手暖笑爾禍福纔須臾
癡兒騃女或汝怖那能嚇我烈丈夫汝不記少陵詩句
有神語子璋髑髏血模糊昌黎遣逐更多術灌毒炷艾
揮靈符今來古往共憎疾奈何長惡終不渝胡不學鮫
人細纖氷綃製雲裾胡不從湘君緩移桂櫂搴芙蕖乃
甘卑渫賈衆怨厭禳唾罵無時無爾來經旬瞰吾室再
三謝遣猶踟蹰吾詩吾酒既不廢汝窮汝技將如何大
江秋色正瀟灑明月皎皎風疎疎便須悟悔速歸去嘯
儔呼侣相嬉娛夜闌吟徹欲就睡燈花照眼團如珠夢
回病思砉然散颯颯風籟生庭梧
　　辛亥九日被檄視澇遂爽同官飲菊之約夜宿荒
　　　驛風雨達曙
孤負重陽菊愁懷不肻寛郵亭一夜雨客枕五更寒脚
健從渠老心低到處安獨行誰可語時把古詩看
　　納涼即事
炎蒸欣傍晩埽地坐寛涼入竹風逾冷生荷水亦香蟻
行緣食几螢照落書牀聽得農人語今年稻穗長
　　偕兄侍屏翁探梅屏山分得空字
踏破登山屐來尋傍水叢眼明千樹底春在數花中格
瘦詩難寫香寒酒易空狂歌歸秉燭驚怪走兒童
　　安居
安居元自好春晝更遲遲雪浦煎茶鼎雲生浴硯池栽
荷填廢沼移竹補疎籬猶有閒光景欹眠讀舊詩
　　次韻屏翁新秋
檢㸃新秋事天公賜已豐秋牀梧葉雨曉袂竹牀風閲
世心先老傷時酒易中誰將和戰議細與問元戎
　　已亥十月晦大雷雨
舛令頻年見憂時百慮灰入冬常苦雨昨夜又轟雷土
爛麥難種蟲傷菜失栽兒童不解事喜報海棠開
　　次韻屏翁冬日
曉起衝寒出霜明日未稀麥豐來嵗本梅漏早春機水
涸魚深隠蜜成蜂倦飛靜中叅物理一一見精㣲
　　自武林還家由剡中
一笻雙不借役役又東還野渡淺深水夕陽高下山光
陰虚我老造物靳人閒高躅思吾祖鳴琴獨閉闗
　　次韻君玉弟春事
海棠紅未了又近牡丹時送日多忙事醻春欠好詩暖
風催麥早晴晷轉花遲不盡清遊興重為上已期
　　次韻晩春二首
一襟塵欲滿刮眼得新詩風絮遺春恨煙花隔嵗期筍
抽蟲半蝕櫻熟鳥先窺光景渾如此心閒即好時
田園深有趣已分隠柴扄老去情多感春來夢少靈游
絲捲晴日飛絮入空庭預讖今年好啼鵑枕上聽
　　春晩即事
春郊農務急野岸水痕高蒲渚鳴姑惡桑林囀伯勞整
欄扶芍藥搴網護櫻桃不改窮居樂何妨見二毛
　　次韻屏翁初夏㑹芳小集
一觴還一咏竟日醉難成坐石驚雲濕臨池愛水平密
林宜午蔭啼鳥尚春聲更有櫻桃約明朝且願晴
　　夏初郊行
晴雨天難測寒暄氣未齊連村多綠樹終日囀黄鸝田
水衝塍斷山雲着地低偶隨農叟語不覺過橋西
　　僻居
地僻塵囂逺身閒趣味深清池涵竹色老樹帶藤陰引
鶴隨閒步招禪伴醉吟有時燃古鼎隠几自觀心
　　亦龍弟覆簣纍石作亭其陰屏翁名曰野亭索詩
　　　漫賦
高懷抗塵外林杪著三間綠遶村邊樹青浮海上山目
窮天變化心靜地寛閒鷗鳥知人樂忘機亦往還
　　秋晩
西風澄曉氣凝觀愜幽情草潤蛩聲滑松涼鶴夢清吟
懷依水靜病思得秋輕忽憶登高近循籬看菊英
　　鄭安道終嵗相聚臨别以詩見貽次韻為謝
解把詩言别那無計可留梅花兩心事寒雁五更愁我
亦高懸榻君須獨卧樓後回相憶處莫返雪中舟
　　夏曼卿作新樓扁曰瀟湘片景來求拙畫且索序
有此一樓足悠然萬慮忘拓開風月地壓斷水雲鄉四
野留春色千峰明夕陽眼前無限景何處認瀟湘
　　幽棲
幽棲頗喜隔囂喧無客柴門盡日闗汲水灌花私雨露
臨池疊石幻溪山四時有景常能好一世無人放得閒
清坐小亭觀衆妙數聲黄鳥綠陰間
　　此生
此生畢竟已蹉跎有酒何妨醉且歌人世盡緣愁得老
春花偏被雨相魔草欺蘭瘦能香否杏笑梅殘奈俗何
試上東樓看霽景海山無數列青螺
　　書房
書房清曉焚香坐轉覺幽棲趣味真怪石一根雲態度
早梅半樹雪精神池魚自樂誰知我林鳥相忘不避人
得䘮由來天自定莫將閒慮惱閒身
　　移古梅植于貯清之側已有生意喜而賦之
剝盡皮毛真實在㡬年孤立小溪潯人來人去誰青眼
花落花開自苦心不是野夫同臭味難教君子出山林
巡簷日日窺生意一朶先春直萬金
　　再得古梅小而益怪首䝉屏翁品題次韻
愛渠怪怪復竒竒冒雪遥憑健步移竹外池邊栽恰好
山巔水際夢多時百年死質餘生意一片孤槎帶好枝
寄語花神勤守䕶品題莫負老僊詩
　　觀敗碁者戲作
看人出着笑人低及至當枰却自迷角子僅全輸了腹
東邊纔活䘮於西欲裝劫去多難補待算征來恰又提
天下未應無妙手勸君莫愛墨狻猊
　　閒居幽事
閒居幽事屬田園何必山林始避喧足水早禾分母子
多年脩竹見翁孫欣然勝敗無心奕兀爾醉醒隨意樽
昨夜一番雷雨過綠波㣲漲曲池痕
　　已亥九日屏翁約諸孫登高西嶼阻風舟行不前
　　　逐㑹於吾家山海圖之上酒邊翁有詩留題因
　　　次韻
良辰樂事兩相闗喜我樓臺便往還不用移舟過西嶼
只消把酒對南山風於破帽如先約菊為新篘欲笑顔
留作千年佳話處詩翁醉墨照楣間
　　秋日獨倚東樓
重陽過了秋逾爽自豁樓窗眺晩西野水倒涵天影動
海雲平壓雁行低興來頻放深杯飲吟到須還大字題
近喜書房添一寳陶泓買得古端溪
　　次韻屏翁壬寅九日再題小樓
佳節相過共舉觴為茰菊醉亦何妨須知我輩襟懐事
不是時人酒肉狂落雁影邊寒水碧歸鴉啼處夕陽黄
詩翁樽爼風流在老氣横吞年少塲
　　初冬梅花偷放頗盛
清樽纔了黄花債又被梅花惱殺人妝點南枝無數雪
探支東帝㡬分春精神全向疎中足標格端於瘦處真
徹夜苦吟無好語夢隨雙月步溪漘
　　四月即景
茶歌纔了又田歌節物真成一鳥過蒼竹颭風涼意足
碧梧留雨夜聲多𤓰緣茅屋抽長蔓藕過蔬畦出矮荷
最喜白鷗相狎久對人自在浴清波
　　次韻鄭安道懷君玉弟游東嘉
好山好水東嘉郡兩月清游樂可知逺想池塘頻夢汝
還當風雨對眠誰别時菊蕋方宜酒㡬日梅花已索詩
雁影參差霜正冷寄言歸計莫遲遲
　　春事
春事闗心常早起愛看景物試凭欄戲魚池面㣲添綠
啼鳥枝頭尚帶寒斬棘重樊新插栁㪺泉頻灌自栽蘭
年來賸有園林興毎恨蘆邊地不寛
　　賞茶
自汲香泉帶落花漫燒石鼎試新茶綠陰天氣閒庭院
卧聽黄蜂報晩衙
　　夜過鑑湖
推篷四望水連空一片蒲㠶正飽風山祭白雲雲祭月
子規聲在白雲中
　　喜小兒學步
對周尚有六十日舉足已能三五移世路只今巇嶮甚
須教步步着平夷
　　夏晝小雨
小牀蘄簟展琉璃窗外新篁一尺圍正午雲橋疎雨過
冬青花上蜜蜂歸
　　里中小漁舟被差防江有感而賦
着身平地更多憂一棹思為泛宅謀昨夜西風邊報急
防江也要釣魚舟
　　天台道上早行
箯輿軋軋過清溪溪上梅花壓水低月影漸收天半曉
兩山相對竹雞啼
　　五禽言
提葫蘆沽美酒人世光陰春電走一日得醉一日閒緑
髩㡬曽俱白首沽酒沽酒有酒沽生前不飲真愚夫
不如歸去不如歸去千山萬水家鄉路今年又負故園
花來嵗花開定歸否歸去歸去須早歸近日江湖非舊
時
泥滑滑泥滑滑客路迢迢雨不歇我僕十步九步蹶我
馬􁀙􁀙如跛鼈泥滑泥滑君莫愁秧爛麥損尤堪憂
脱却破袴脱却破袴蠶熟繰成霜雪縷小姑織絹未落
機縣家火急催官賦輸了官賦無零落破袴破袴還更
着
麥熟鍜磨麥熟鍜磨村南村北聲相和大男小女總欣
欣煑餅蒸糜任渠做鍜磨鍜磨莫等閒去年糠粃無得
餐
　　小畦
小畦尋文許鑿壁置柴扉雨後菜蟲死秋來花蝶稀插
籬新種菊抱甕已忘機俗客忽相訪妨人洗布衣
　　有感
浩浩海風勁滔滔河水渾古人皆去世喬木自當門族
黨諸孫盛吾宗一綫存興衰知有數心事與誰論
　　十日取野菊從酒
野徑菊仍好村壚酒亦嘉未應今日蕊便是背時花心
在家千里身猶客九華官程難久駐風雨暮山斜
　　山家小憇即景效藥名體
柴門通草徑茅屋桂枝間脩竹連翹木高松續斷山仰
空青蔭密埽石綠花斑傍澗牽牛飲白頭翁自閒
　　從板橋買舟上青陽
卸馬板橋西扁舟逆上溪水鎪巖骨斷煙截樹頭齊野
鴨驚人起村雞上樹啼老農頭雪白猶自把鉏犂
　　抵池陽未入闗泊於齊山數日因窮巖壑之勝(山/有)
　　　(翠㣲亭杜牧/之登高處)
瘦䇿相扶上翠㣲眼驚竒怪足忘疲三十六洞猶昔者
四百餘年無牧之漲水森瀰春雨後逺山重疊夕陽時
㡬多江北江南恨問着沙鷗總不知
　　秋暮出闗即事
俗塵汨汨負清游重出城來已暮秋水洗栁根欹斷岸
霜摧蘆葉擁荒洲鄉音不到愁來雁野性無拘羡去鷗
可惜一堤明月好隔闗難作夜深留
　　歸途過麻姑山
山行十里少人家客子貪程怕日斜倦坐松根需足力
輕風滿面落藤花
　　五松山太白祠堂(太白讀書之地詩有要迴長/舞袖盡耕五松山即此山也)
艤舟來訪寳雲寺快上山頭尋五松捉月仙人呼不醒
一間老屋戰西風
　　歸途過銅官山
山徑﨑嶇落葉黄青松疎處漏斜陽鳴禽無數聲相應
一陣㣲風野菊香
　
　
　
　
　
　
　
　
　
　
　
　宋詩鈔卷九十七
欽定四庫全書
　宋詩鈔卷九十八
　　　　　　　　　内閣中書舍人吳之振編
　鄭震清雋集鈔
　鄭震後更名起字叔起號菊山閩連江人早年塲屋
　不利棄舉業更讀書客京師三十餘年厯主於潛諸
　暨蕭山學晩為安定和靖書院堂長又開講於平江
　無錫伏闕論史嵩之淳祐丁未鄭清之再相震登其
　門罵曰端平敗相何堪再壞天下被執與子女俱下
　獄京尹趙與籌縱之鄭罷相乃免與林鬳齋周伯弜
　為行輩詩有倦遊稿仇山村選四十首為清雋集所
　南作家傳云得詩十五篇此葢流落交遊間者所南
　未之見也
　　鄂州南樓
淳祐六年冬十月我來獨自上南樓曉霧江山都不見
霧收日出城東頭照見漢陽樹照見鸚鵡洲浪濤江漢
出岷峽洞庭雲夢天共流大舩如龍捲寒碧小舩如葉
飛洪溝湘靈霞珮跨黄鵠洞庭玉笛横清秋泬寥突兀
不可狀開闔風雨晴煙浮空中一一都照見照見今來
古往絲粟無限愁夜郎逐客心膽大醉欲槌碎醒又休
此山此水長不老英雄消盡山水留何當大雪夜明月
摩挱老眼看九州春風吹雪變紅錦牛羊被野邊無憂
　　飲馬長城窟
飲馬長城窟下見征人骨長城窟雖深見骨不見心誰
知征人心怨殺秦至今北邊風打山草地荒漫漫五月
方見青七月霜便寒古來無井飲賫帶糧盡乾自從征
人掘此窟戍馬飲之如飛翰朝呷一口水暮破千重闗
秦皇極是無道理長城萬里誰能比
　　樵歌三首
上山斸山山丁登下山嵌山山稜層秋殘日暮歸來晩
茅簷洗脚月又明明朝早入芙蓉城
入城不識公與卿行歌道上傍無人衣衫藍縷鶉百結
與妻索笑妻生嗔那知不是朱買臣
山拗築著牧牛兒白石鑿鑿蒙茸披繆公無人寗戚死
獨吹觱栗誰得知不如採樵同路歸
　　採桑曲
晴採桑雨採桑田頭陌上家家忙去年養蠶十分熟蠶
姑只着麻衣裳
　　天高高
天高高兮色青青夜沉沉兮星熒熒不知余命何所繫
兮何星
　　送友人之淮
積得讀書身從教此道貧逢秋為逺客知已是何人天
下方多事西風至不仁但於登眺處杯酒莫辭頻
　　歸去好
歸去豈不好平田帶淺林春猿鳴雪澗晴日轉雲岑世
久無鳴犢時當學展禽吾生今老矣梁甫豈能吟
　　病後
漸懶説功名脩真喜道經凄涼秋聽雨空濶夜觀星有
病色先見無心夢最靈堦前風葉響還又感飄零
　　餘杭道上
五年兹路上頻往又頻還嵗月孤松老風霜苦竹班溪
流天目水雲出洞霄山馬上因閒眺蜉蝣宇宙間
　　餘杭界早發
早發促程期籃輿帶月低山中如白晝斗下渡清溪羣
動霜初落四鄰雞未啼惟聞兵逓舖星急過淮西
　　喜靜
素來嫌僻靜今漸與相安師友凋零盡年時出處難春
風雙屐暖夜雨一燈寒洙泗曽顔輩何曽作好官
　　宿洞霄山中
入山時八月嵐氣似深冬巖洞生風雨窠巢落檜松山
中九重鎖月下一聲鐘警省非人世今秋得異逢
　　宿虎丘
到晩歸不去因而此宿休雲深千古寺月冷一天秋崖
裂池如束天虛墖欲浮最宜初日上高處看煙收
　　登荆南城樓
因為古荆州翻成一段愁孟嘉曽落帽王粲此登樓唐
鄧通襄路沱潛並漢流太平官府盛昔日欠來遊
　　再登南樓
客中重上倚層臺天濶雲收八面開雁帶岳陽秋曉過
浪涵巴峽影西來諸營種栁今何在老子登樓得㡬回
自是江山雄壯處興亡不必問寒灰
　　白黄山還途中作
屈指還京十日程毎逢歇處問村名春沙脉脉溪初漲
夜雨垂垂曉又晴山下有人傳虎出店中炊飯見牛鳴
天涯行客無寧日不及田家業在耕
　　卜居
久欲謀歸力不任浮雲蹤跡漫巢林功名未入屠龍手
貧賤常懷買鶴心月下開門㣲雨過樓頭聞笛二更深
世開萬事俱陳迹空倚西風閲古今
　　爛柯山
春風萬古洞門開塵世興亡是㡬回碁局至今無處覓
樵人於此遇仙來飛梁横跨丹虹影絶頂平鋪白玉堆
天下紛紛無好著斜陽下嶺共徘徊
　　荆南别賈制書東歸
來時秋雨滿江樓歸日春風度客舟回首荆南天一角
月明吹笛下揚州
　　送友人之鄂
湖海聲名落搢紳由江而鄂遡鱗鱗煩君黄鶴樓頭看
天下英雄賸㡬人
　　晩春即事
輕寒時節牡丹開葉底青青又見梅門外數枝楊栁薄
一春鶯燕不曽來
　　荆江口望見君山
荆江江口望漫漫一白無邊夕照寒只是青雲浮水上
教人錯認作山看
　　虎丘尹和靖書院示開講(從前聽者少/是日聽者多)
和靖書堂八面開新分半席在山隈若無人聽都歸去
傳語生公借石來
　
　
　
　
　
　
　
　
　
　
　
　
　宋詩鈔卷九十八
欽定四庫全書
　宋詩鈔卷九十九
　　　　　　　　　内閣中書舍人吳之振編
　謝翺晞髮集鈔
　謝翺字臯羽慕屈平托逺遊乃號晞髮子福之長溪
　人文丞相開府延平翺以布衣諮議叅軍天祥卒亡
　匿所至輒感哭挾酒登浙江子陵釣臺設天祥主亭
　隅再拜號哭以竹如意擊石歌曰魂朝往兮何極莫
　歸來兮闗水黑化為朱鳥兮有咮焉食歌畢竹石俱
　碎詳西臺慟哭記欲為文冢瘞之臺南後往來杭睦
　間與方韶卿鳳吳子善思齊等厚乙未以肺疾死囑
　妻劉以文與骨授之方有許劒錄其㑹友之所名汐
　社取晩而信也毎執筆遐思身與天地俱忘語人曰
　用志不分鬼神將避之古詩頡頏昌谷近體則卓鍊
　沈着非長吉所及也
　宋鐃歌鼓吹曲
　　太祖嘗㣲時歌日出其後卒平僣亂證於日為日
　　　離海第一
日離海青曈曨沃以積水涵蒼穹神光隐豹霧空氣呼
吸為蛇龍赤雲衣紫霓從吹白衆宿歌大風天呉遁清
海宫
　右日離海十四句十二句句三字二句句四字
　　宋既受天命為下所推戴懲五季亂誓將整師秋
　　　毫無所犯為天馬黄第二
天馬黄産異方龍為馬白照夜氣汗雲聲篲野備法衣
引宸駕騰天垠倐變化閏之餘劘以霸閲八姓瞬代謝
駈祥靈入罟獲皇上帝監于下誓無譁出既禡市日中
不易賈坐明堂朝諸夏賚萬方錫純嘏
　右天馬黄二十六句句三字
　　宋既有天下李筠懷不軌據壺闗以叛王師討平
　　　之為征黎第三
黎之壄彌蒼莽迤壺闗屬上黨有雄矯健曰餘宿將于
故之思泣示厥像倚孽孤勢方張辨臣獻議勸下太行
趨懷孟虎牢計之上爭洛邑以東鄉王師奄至扼其吭
帝授方畧中厥狀獸窮駭突死卒以煬脅從已逮孥肆
放凱歌回皇威暢(太行依呉撼讀/如輩行之行)
　右征黎二十六句十四句句三字十一句句四字一
　句句五字
　　上親征李重進至廣陵臨其城拔之為上臨墉第
　　　四
上臨墉戈耀日韎韋指顧流電疾􁏌止其魁不及卒其
魁則頑曰予虢日出坐于轅門斧以率歸子往諭泣股栗
語中其肝至畢述待不及屏沮回遹鞠投于燎甘所即
皇仁閔下焉(如/字)止蹕貔貅徹竈歸數實獲其棘矢納世
室
　右上臨墉二十四句十二句句三字十一句句四字
　一句句五字
　　湖湘亂命將拯之至江陵周保權已平賊出軍澧
　　　南以拒卒取滅亡為軍澧南第五
軍澧南潰飛鳥鷹隼北來龍蛇夭矯帝有初命奉致討
臨於荆妖孽既掃(闕/)駈而孕雉入蒼莽以保王旅長駈
颯振槁以仁易暴戒擊剽惟荆衡及彬士如林磔其節
蟊春葩秋陰我有造干南(尼心/切)式敷德音
　右軍澧南二十句七句句三字九句句四字四句句
　五字
　　王師拯湖湘道渚宫高繼冲懼出迎悉以其版籍
　　　來上為鄰之震第六
隣之震震於户戒登陴徹守御神威掩至不及拒㳂楚
以南菁茅宿莽獻于王吏奉厥土天子有詔侯西楚自
南北東皆我疆龍旗虎節拜降王秦戈鞏甲期韜藏冕
旒當中垂衣裳
　右隣之震二十句十一句句三字九句句四字
　　蜀主㫤懼陰結太原獲其諜六師征之㫤至以母
　　　託上許歸母數日㫤卒母以酒酹地因不食亦
　　　卒為母思悲第七
母思悲母于歸母聞帝語妾歸無所妾生并土蜀壄芒
芒奄失其彊初帝謂母子㫤來小者侯大者王有痍其
肌載粟于創畢有下土方歸母于鄉天不女奪朕言不
忘
　右母思悲十六句五句句三字十句句四字一句句
　五字
　　劉鋹亂嶺南為象陳以拒王師象奔踶反踐俘鋹
　　　以獻為象之奔第八
象之奔斯惟跡蹶蹶魚麗駕空雲鳥潰南草浮浮順於
貔貅焚其帑實弃厥陬皇風播平瞽霿星辰起皆北走
唐季以來逆雛來咮嶺海肅清無留後于汴獻囚凱歌
奏
　右象之奔十八句八句句三字十句句四字(播協畢/后反走)
　(音/奏)
　　上命將平南唐誓城陷毋得輒戮一人衆咸聽命
　　　為征誓第九
帝命將臣誓師于征伯(禡/同)牙于庭曰無劉我人曲阿惟
唐以及豫章孽于南國楚粤是疆我師孔武聿禽其王
始怒頟頟將臣不懌曰如上命即起予疾弓韜于衣刃
以不血收其石程焚其侈滛視于丁寧筈羽不飲(平/聲)取
其鎛磬(平/聲)以獻于京于廟告成垓埏既平
　右征誓二十四句二十三句句四字一句句五字
　　錢氏奄有吳越朝㑹貢獻不絶于道至是以版圖
　　　歸職方為版圖歸第十
版圖歸歸職方昔服跗注備戎行帝錫之斾龍鳥章酧
獻命與胥今上及秦王外臣拜稽首笑頷帝色康畢同
軌來於梁曅靈奕奕敷重光願止劒履覲帶裳四海臣
妾配虞唐
　右版圖歸十八句九句句三字五句句四字四句句
　五字
　　陳洪進初𨽻南唐﨑嶇得達于天子至是籍其國
　　　封畧來獻為附庸畢第十一
清源無諸邦力弱臣秣陵間道遣進表九門望日旌願
齒鄒與郳自達天子庭四鄰彫霸業國除洗天兵皇靈
暢遐外蜑俗邇聲明歸其所𨽻州乞身奉朝請(音/青)帝命
得陪祀湯在王城從兹附庸畢歌以頌河清
　右附庸畢十六句句五字
　　太祖征河東班師以伐功遺太宗卒成其志為上
　　　之回第十二
上之回舞干戚鳴鸞在鑣士飽力桴鼓轟騰罕山北餘
刃恢恢軍容肅穆王畿主辰參後服神繼聖伐功卒扼
以偏師斷北狄矢菆鳴房蝟集的質子援絶親銜璧并
俗嚬嚬附于化以安得其屈産歸帝閑四夷君長來稱
藩籥節奏樂示子孫
　右上之回二十六句十三句句三字十二句句四字
　一句句五字
　宋騎吹曲
　　親征曲第一
雲屯列竈駈貔貅殿前殺馬祭蚩尤勾陳蒼蒼太白濕
賊帳夢驚遶營日軍呼萬嵗摧太行華留東抹流電光
重華繼堯坐垂拱并土再駕無葛疆
　　回鑾曲第二
　　　建隆親征回鑾二之一
徂暑黎陽車駕歸掃清氛翳兵更衣江都朔雲車駕出
凱歌消氷供尚食都人引領望翠華征人一月俱還家
　　　開寳親征回鑾二之二
長堤夜幸士素飽孤城枕竈無飛鳥從征鹵薄拜上恩
太常朝上回鑾表
　　　太平興國回鑾二之三
都人望氣歸瑶闕星掃茸頭落參伐西人冉冉留紫雲
六飛擁日歌回軍
　　遣將曲第三
　　　平荆湖遣將三之一
天門雷動開風雲内前盡給羽林軍聖人神武授方畧
斬將搴旗各駿奔王師所過如時雨洗濯焦枯嚮荆楚
重宣德意吊遺黎素服軍前釋俘虜全家到闕拜上恩
詔書為築先臣墓
　　　下劒門遣將三之二
神風流霆駈偃草天兵夜下西南道虎賁長㦸來鳳州
歸峽銜枚疾如掃廟謨萬里諗諸將山川曲折圖形狀
天同鬼授契若符坐減罘罳虜供帳歸來論功授節鎮
鐃鼓殿前歌破陣
　　歸朝曲第四
　　　南平王歸朝四之一
荆南萬里朝天道巫女雲荒産芳草錦韉道賜帶盤鵰
方物南來進龍腦願陪郊祀依日光供帳歸朝親奉表勳
階邑食及𨽻人移鎮徐戎作家廟人生富貴侯與王四
海為家皆故鄉
　　　吳越王妃歸朝四之二
勾吳月令牽牛中(妃以開寳九年/三月隨王入朝)翟茀乗風來閟宫隨
王劒履朝上殿黄門夜趣長春宴昭容引班入内朝龍
衮當中開雉扇宴罷朝辭生局促詔賜離宫作湯沐先
王烝嘗澤有差上恩許歌陌上花
　　諭歸朝曲第五
淮南草濕網蟲露家在先朝父尚主真人御極四海歸
偃蹇不朝稱節度夜持鐵劵為爾賜上恩特遣儀鑾使
神離魄奪取族夷功臣效命錫籠旂
　　李侍中妾歌第六
李筠愛將唯儋珪美人姓劉筠侍兒城危搶撥不得力
雨損鉛華帳下啼擁髻前言馬有㡬猶説閨中那問此
赤龍從東乗日車火繞城門内蛇死英雄際㑹風雲奔
婦人思報羅裳恩
　　孟蜀李夫人詞第七
春荒曲薄蠶叢土屈狄歸朝辭廟主官家呼母恩許歸
劒閣并門無處所(一作淚/如雨)故衣升屋棺四繞出門哭子
汴州道回腸酹酒三致辭巴蜀如歸化啼鳥老身不食
追爾魂鹵簿臨門拜上恩
　　南唐奉使曲第八
孤城圍中拜右史侍書猶對重瞳子請行慷慨期緩師
奉命日馳三百里河流遡風車北首便殿䝉恩引天袖
臣肝有血不濺衣寸舌欲存建王後竒胸如江湧崔嵬
慟哭不得天顏回
　　伎女洗藍曲第九
後庭朱黄作衣裏伎女帳帷青曵地碧綠夜挂寒不收
緣此洗藍渟露水外間學染因得名不省歸朝為國氏
他年寄生産鴟尾空憶宫中鳥銜子
　　邸吏謁故主曲第十
嶺南使鶴日教戰巫女才人謔相見南橈欲載逺遊冠
衞士盜船去不還夢見隨俘上江邸道謁凄涼唯故吏
自言置邸本先王方物入朝緣此至聞言含咽涕灑江
况乃園人舊姓龎淚辭嶺海無歸處䝉恩祗向江陵住
　　烏栖曲擬張司業
吳宫草深四五月破楚門開烏啼歇美人軍裝多在船
歸來把弓墮弓弦越羅如粟越王獻宫中養蠶不作線
轆轤出屋井水淺梔樹花萎子如繭烏栖烏啼宫燭秋
越女入宫吳女愁
　　廢居行
海濤翻空秋草短白蛇入窠㗖雀卵經年廢屋無居人
孕婦夜向船中産歸來多雨臼生魚穴蟲祝子滿户樞
隣家置屋供官役買得沂王園令宅
　　古釵歎
刑徒鬼火去飄忽息婦堆前殯齊發白煙淚濕樵叟來
拾得慈獻陵中髮青長七尺光照地髮下宛轉金釵二
持歸薰沐置高堂包裹恐為神所將妻兒朝拜復莫拜
冉冉卧病不得瘥省知天物厭凡庸夜送白龍潭水中
扣頭却顧祈免死永入幽宫伴龍子
　　逺遊篇寄府教景熈
朝遊扶桑根不折拂日枝莫食楚萍實掬海見虹霓黄
鵠别我影目盡漢水湄况復銜其子風露何當歸飄蕭
軟桂叢零落紫苔衣夢魂知爾處落羽在瑶池
　　瓊花引
后土祠前車馬道天人種花無瑶草英雲蕋珠欲上天
夜半黄門催進表酒香浮春露泥泥二十四橋色如洗
陰風吹雪月墮地㡬人不得揚州死孤貞抱一不再識
夜歸閬風曉無蹟蒼苔染根煙雨泣嵗久遊魂化為碧
　　秋日擬塞上曲
落日燉煌北妖星太白西涼風吹沙磧帳下玉人啼吹
沙復吹草嘶馬未知道醉後聞塔鈴秋天忽如掃野駝
尋水向月行露下胡兒食秋棗
　　故園秋日曲四首
空園久閉無人住城烏應入巢其樹食盡滿園綠荔枝
引雛飛去人始知
茅茨竹外煙火青杉雞啁唽向田鳴家家紅鹽殷新杵
綠樹裹創子如雨
龍蛇已去荒窟宅翻藕人人下劒池岸池藕盡無浮葉
惟有青青榕樹枝
粤王山下霧如雨吹入羅襟楚女啼身逐千艘落南去
惟有檣烏飛向西
　　咄咄復咄咄
咄咄復咄咄野風吹雲起草垡竹塵陰陰不見山雞飛
上樹海没鶻人間舊事新白頭淮南小兒未識愁淮南
老翁呌無力瓦盆盛水看日食
　　賦得建業水
建業水秋風動揚子魚龍夜落星斗南潮没潮生蒼鶻
起他年冠葢物具美風吹小船入城市潮去不來風日
死白浪黄塵煙霧裏中有長魚食鱣鮪解后食魚何處
是西上國門望武昌風雨徙魚來漢陽武昌魚勞聚寒
槮太白入月魚􁀙減武昌城頭鼓紞紞
　　賦得北府酒
北府酒吹濕宫城栁栁枝着地春垂垂秪管人間新别
離離情欲斷江水語女兒連臂歌白紵淮南神仙來酒
坊甲馬獵獵羽林郎百年風物煙塵蒼老兵對月猶舉
觴青帘淚濕女墻下曽識行軍舊司馬
　　飛僊引遊沃州水簾谷作
赤城後門桃花尾濕浸靡蕪洗蒼耳小支菩提海上來
天風吹下谷簾水斜珠界左轉復右華葢縣肝三葉紫
内間肉芝承乳流鬼母僊妹臨洗胃蒼龜守闗朝太㣲
色阻讒神誣奏事海桑男子在謫籍驅鹿行車閏年至
　　島上曲二首
皮帶墨鱗身卉衣晩隨鬼渡水燈㣲石門犬吠聞人語
知在海南種蛤歸
夫招買客嵗經遼自到城中賣織綃郤買鉛華采珠母
檳榔樹下月中調
　　花卿冢行
　山谷云花卿冢在丹陵之東館鎮至今猶有英氣血
　食其鄉
濕雲糢糊埋秋空雨青沙白丹陵東莓苔陰陰草茸茸
(上/聲)云是花卿古來冢花卿舊事人所知花卿古冢知者
誰精靈未歸白日西廟鴉啄肉枝上啼緜州柘黄魂正
飛
　　和靖墓
山中處士白麻履死後無書獻天子青童𤣥鶴晝上天
夜下玉棺葬湖水湖隄四合葑如髮芳樹玲瓏倚春雪
百年鳳舞雲霧空玉椀人間出句越宫嵐塔雨恍如失
飛網繞湖冠聚鷸琳宇焚芝秋寂厯斗下無人祠太乙
　　送人歸烏傷
湖邊老屋墻壓籬饑鴉啄雪枝上啼湖中葑田産菰米
菖蒲花開照湖水蒺藜老翁呼不起曽入東宫教皇子
文雅風流俱掃地瓦磚擲人老兵醉後園小坊近市廛
借人摴蒱無税錢君歸故里何所憐
　　句章見月食
縠州見月如魚口沫聚痕消暗牕牖鄞城見月如破臼
弃藥含垢掛南斗龍蛇伏氣諸腦空水中睡失羣陰母
其間海禽獨夜啼黑雲赴海同奔犀市人識母不識父
擊柝摧扉救月死况值蕤賔月十五干神附甲支在子
孤子哀吟離楚尾泪落荒江吊南紀猶憶秦淮哭日年
不敢仰視看盆水
　　逃暑崇法寺
城南古寺涼生處草色遥連孝子墓棊局雨生苔蘚文
袈裟晴挂芭蕉樹自昔闍黎修白業㑹公唯與舒王接
只今塵土影堂空石上猶鐫麻紙帖
　　夏日游玉几山中
曵舟來山中出郭税吾駕獨慕欣衆勝晨發乃及夜豈
無城中山愛此足幽野横陳玉几峰隐護碧殿瓦并州
古男子禮塔於此舍而我飲氷人猶為内熱者擬擕桃
枝笙舒卷得餉暇明席織海草因之一枕藉冷風吹雪
空相與坐其下
　　觀水
積陰生壑雨野水學江流對屋見燈火相望南渡頭浮
槎到高樹白黿起滄洲變怪若不測神功安能尤稍退
見涯涘及來痕沬收崩濤出白石隠隠如博投水楊洗
荒根素髮生古愁見此倐若化故流還膠舟荒源不可
詰欲盡山雲求
　　池上萍
浮萍隨漲水上到荷葉端水退不得下猶粘花萼間花
殷青已見葉翠枯始斑何如根在水根蔕相團團人生
慕高逺風雲事躋攀絶髯尚號呌化為鶴與猿幸未及
枯槁萬里吾當還
　　贈寫照唐子良
吳中衆史今代畫不獨畫人兼畫馬唐生家住金華雲
對予獨肻畫古人夕陽西下東流水紛紛古人呼不起
東都留守吳中豪王府勲僚舊俊髦當時氣薄陰山日
勾陳蒼蒼太白高百年水竭海塵上誰見凌煙拂蛛網
霜髯磔磔開清新彷彿猶帶黄河氷忽疑稍㑹怒色止
或可從傍窺諫紙唐生見我淚如洗頗憶古人今不死
俟我氣定神始閒命筆更起唐衣冠
　　九日
秋風颯以至今日重陽日眼明對南山尚想陶彭澤向
來建威幕頗見有此客驅車不小留駕言公田秫一朝
又棄去此意誰能識寄奴趣殊禮風㫖來自北只今王
江州建國功第一故是何珉孫舉動良足惜飲愧望柴
桑稍以自湔滌殷勤白衣餉猶恐不我即中路候籃輿
要致已甚迫葛巾赤兩脚頽然向林宅此翁本坦蕩焉
能苦違物雖然可計取中實未易屈華軒又何羡自載
返蓬蓽終身書甲子往往義形色如使磷與緇安得為
玉雪籬邊菊弄黄粲粲正堪摘我方持空觴千載高風
激
　　雜言送鄭主簿炎之官昌化
　鄭嘗兩請福州文解皆為詞賦第一
劉先生名肩吾閩中詞賦天下無當年戰藝誇顔色進
士出身兩回得盧公里人正在朝相見相逢九官宅余
時猶弱起慨忼謂此未足榮其鄉丈夫事業在簡冊要
令姓字留耿光繼聞鄭君年最少人物氣象尤堂堂白
鹿山南介公後禽蛟兩祭獅子王夢魂欲見無由據側
荔芭蕉春復暮時移乃爾來霅間因作廣文求主簿顧
予多病澁語言面垢毛焦著麻布山中乞食城中歸徵
詩送贈非所宜已聞之戍嚮昌化此地人傳多畏怕龍
居嗜燕煙入巢病甲垂櫩腥雨下又聞山鬼吹燈夜來
向人家避官舍君持何術徑往居此無百憂便將天雷
斧柄塞鬼穴巫山鐵鏁沈龍湫秪足自亂不得休豈知
從心致禱動幽隠使龍無嗜鬼無愁不知君能致此不
龍不須酹以酒鬼不須祭以肉秋旗卷雨曉案煙時向
縣齋望天目(一作龍不/須鍼以從)
　　擬古
翔鱗化海鳬不見腦中石人生弃井邑寄處終為客常
懷墳墓思永夜良跼蹐秋風吹蓬顆絫絫如布奕上為
考與曽下為叔與伯豈無故鬼悲翻念逺行役服藥得
神仙去後唯留跡忽夢南遊雲相逐孤飛翮
　　五日山中
東隣㧞蒲根南鄰燒艾葉艾葉出青煙蒲根香勝雪乾
坤生燐火陰碧期月光煙隨艾葉散進此菖蒲觴蒲觴
益齒髮齒白髮如漆餘飲不盡器置之五七日五日化
為丹七日化為碧一服一千年令人生羽翼
　　鐵如意
仙客五六人月下鬬婆娑㪚影若雲霧遺音杳江河其
一起楚舞一起作楚歌雙執鐵如意擊碎珊瑚柯一人
奪執之睨者一人過更舞又一人相向屢傞傞一人獨
撫掌身挂青薜蘿夜長天籟絶宛轉愁奈何
　　萍間穉荷效王司馬體
初萍半含絮頃刻開數畝荷生浮其間風雨足解后百
年遊子心欲作千嵗久昔為浮萍根今為穉荷藕荷高
刺已生魚遊觸其首離離荷下萍吹向白魚口
　　效孟郊體
閒庭生柏影荇藻交行路忽忽如有人起視不見處牽
牛秋正中海白夜疑曙野風吹空巢波濤在孤樹
落葉昔日雨地上僅可數今雨落葉處可數還在樹不
愁繞樹飛愁有空枝垂天涯風雨心雜佩光陸離感此
畢宇宙涕零無所之寒花飄夕暉美人啼秋衣不染根
與髮良藥空爾為
閨中玻瓈盆貯水看落月看月復看日日月從此出愛
此日與月傾寫入妾懷疑此一掬水中涵濟與淮淚落
水中影見妾頭上釵
　　近體二首
南雁去來盡音書不可憑應過蠻嶺瘴聞拊楚臣膺滄
海沉秦璧愁雲起舜陵可堪魂夢在回首舊觚稜
月離孤嶂雨尋夢下山川野塜埋鸚鵡殘碑哭杜鵑妓
收中使客民買内醫田到此聞隣笛離情重惘然
　　憶梁禮部椅
閒庭芳桂叢相憶曙雲空文字能娛老莓苔此興同青
山明月下家口少㣲東嵗晩西莊路柴門語自工
　　拜𤣥英先生畫像
來此得公真塵埃避隐淪水生溪榜夕苔卧野衣春兩
冡侵吳甸荒祠侑漢人㣲唫值衰世為爾獨傷神
　　送汪十
多年隠賣漿此去結山房掃菌侵花落種松如草長老
期秋欲至貧味水初嘗嵗晩逢樵獵音書定不忘
　　悼南上人
翻經卷未終聞打寂時鐘盡説他身在唯應外國逢錫
聲歸後夜琴意滿諸峰憶昨夜禪處湖雲起白龍
　　元日讀老子望瀑作
空山無轍迹懸水下分洪醉醒聽猶在寒暄色不同異
書天姥秘靈物乳池空秪憶殘年雨先流到海中
　　哭所知
總戎臨百粤花鳥瘴江村落日失滄海寒風上薊門雨
青餘化碧林黑見歸魂欲哭山陽笛隣人亦不存
　　呈王尚書應麟
寒風吹鬢影客淚濕衣塵千里見積水滿城無故人舩
歌甌雪盡劒舞越花新獨憶絲綸老相從話所親
　　山陰道中呈鄭正樸翁
楊栁逺天色野風來水涯異鄉同夢客今雨故人家越
樹夜啼鳥禹陵冬落花悠悠湖海意為爾髩先華
　　送毛耳翁之湘南
湘草碧於水王孫尚此留一身行萬里雙髩集諸愁月
落嶽雲曙龍逃海雨秋可能無事業相見竟悠悠
　　寒食姑蘇道中
頻年感煙草荒塜㡬人耕吳楚逢寒食山村見獨行天
陰月不死江晩汐徐生到海征㠶影悠悠識此情
　　别子靜却送之霅
獨往知吾事語離何所求故家無别業殘夢下扁舟積
葉呉宫冷唫猿顧渚秋那能不相待羇旅負清遊
　　八詠樓
江山此愁絶寒角夢中吹飛鳥過㠶影遊塵空㦸枝水
交明月動槎洑故洲移已薄齊梁士猶吟沈約詩
　　至日憶山中客
山村雲物外至朔閏年愁獨客語茅屋樵人共白頭驛
花殘楚水烽火到交州欲隠裂裳帛春來重結裘
　　懷峨嵋家先生
露下濕百草病思生積愁窟泉春洗屐氊雪莫過樓魂
夢來巴峽衣冠老代州平生仗忠信心自與身仇
　　哭廣信謝公
自爾逃名姓終喪哭水濵海僧疑見貌山鬼舊為隣客
死留衣物囊空出告身他年越鄉值賣卜有斯人
　　雨夜呈韶卿
相看隴水雲一夕㡬回分預恐今宵雨他年獨自聞野
花同楚越江靄雜朝曛不得鋤芝术逢樵却寄君
　　暮春感興
天涯芳草夢此意未應泯獨對風烟老虚為江海人漁
樵分落日櫻笋過殘春舉世無知己他生應逐臣
　　秋日憶過秦國公主園
野影林檉盡山昬瓦塔齊凉宵風雨過一雁西南啼嵐
霧洗巾帨井泉生蒺藜傷心拂塵麈衣淚濕空綈
　　用韻酬友人憶寄
麻衣拂市塵外事不干貧野氣生寒井天陰壓莫春閒
身分楚鞠白髮作呉人已斸蘼蕪徑青鞋憶寄頻
　　鼓子花
塵濕西風淚溝西影見君碧衣羞逺日天夢冷秋雲蔓
引山精徑籬依楚女墳海邊逢賣藥采實故應分
　　山寺送翁景芳歸覲
弱雲竹水湄葉影碧離離野别如秋夢他宵獨爾思林
殘西域果鐘動下方棋可得朝還莫相看長在兹
　　寄朱仁中
聞君經亂後居處畏山顛家在聚如客糧餘食帶烟戍
鴉分落日燒草共殘年因憶先丘壠于今是極邊
　　西臺哭所思
殘年哭知已白日下荒臺淚落吳江水隨潮到海迴故
衣猶染碧后土不憐才未老山中客唯應賦八哀
　　槿樹
白犬吠行人西風杵臼新洗香澄宿水曝髮向秋隣野
草依溝盡宫花入帽頻人家小門徑憐爾獨相親
　　哭肻齋李先生
落日夢江海呼天野水涯百年唯此死孤劒託全家血
染楚花碧魂歸蜀日斜能令感恩者狼籍慰荒遐
　　遊釣臺
百臺臨釣渚遺像在蒼烟有客隨槎到無僧依樹禪風
塵侵祭器樵獵避兵船應有前朝蹟看碑數漢年
　　過孫君文舊避地處
相逢還自矢相見盡天涯隣壞初移戍空山此寄家剪
茸春過鹿伐竹舊燒畬去後餘荒槿依溝結影斜
　　韶卿住烏傷寄劉元益
他日憶逢君林中訪惠勤鹿麛行處見流水别時聞草
没秦人冡山通越國雲音書年嵗失莫訝白鷗羣
　　魯國圖詩并序
　　　翺嘗乗舟至鄞望海上島無數其民多卉服過
　　　蛟門登候潮山被髮楚歌歌罷輒復哭思夫子
　　　浮海居夷之義至定海學故石刻盡仆泥淖中
　　　新刻復闒茸讀即怏怏乃汲水洗故刻得紹興
　　　間邑令趙所傳魯圖自云齊梁父諸山川至洙
　　　泗間巷里廟社井墓厯厯如指諸掌遂摹其本
　　　歸過浦汭方君景山與栝人吳思齊率其徒為
　　　講經社得思陵所贊夫子像揭于庭朔望拜進
　　　退與俯殊習乞翺所摹圖與像對翺喜而歸之
　　　且書其後為之詩曰
秋風嶽下城海客見圖新樹入舞雩里水來浮磬濵東
封餘輦路西狩問虞人被髮逢夫子狂歌作放民
　　萬松道中望南太白
笋輿行萬山中有十里亭老樹秪一色野公逾百齡柴
闗當太白藥氣近樵青岡草粘枯翼巢枝落退翎期探
幽谷水共斸松根苓艾納下天雨塵風吹㝠㝠
　　峨眉老人别子歌
蛾眉有老人奉命過嵩少天風吹西翼冉冉明夕照濕
塵紛墮天髮白更待報有子為異物不得入家廟慟哭
東南雲相望滄海嶠青鳥年年來寄書久不到
　　後瓊花引
揚州城門夜宿雪揚州城中哭明月墮枝濕雲故鬼語
西來陰風無健鶻神娥愬空衆芳歇一夕蒼苔變華髮
宫花窣簾塵掩韈玉華無因進吳越灕灕淮水山央央
誰其死者李與姜
　　邳州哭
邳州哭井水竭去年哭母瘴海熱今年此日來邳州母
死未禫子為囚邳州土濕淚長在化為蒼苔色不改兩
兩遊魂歸瘴海
　　秋風海上曲
秋風吹水龍上天龍女抱珠海底眠水花生雲起如葑
神龍下宿藕絲孔巨鼇贔屭鼉鼓隨赤魚鱗鬛陳旍旗
海人見此失操網歸對妻兒月(闕/)　自言移家來磧中
十載秋風潮不上老夫一人語門前見此已是開皇年
　　古别離
仙人别母母哭啼遺以神藥乃醉之醒來哭定記兒語
食此庭前雙橘樹葉能禦饑病能愈豈似當時逐兒去
隣翁有女立我前取刀剖腹爾勿憐但爾嫁夫能治田
生子不願生神仙
　　冬青樹引别玉潛
冬青樹山南陲九日靈禽居上枝知君種年星在尾根
到九泉䕶龍髓恒星晝霣夜不見七度山南與鬼戰願
君此心無所移此樹終有開花時山南金粟見離離白
衣人拜樹下起靈禽啄粟枝上飛
　　小元祐歌寄劉君鼎
前甲子小元祐句章祲黑權臣死端平天子初改紀龔
芳泰陵種蘭芷當秋淮甸枯草黄彎弧北向射天狼狐南
星光天狗墮入蔡生擒完顔王是年南海無波浪月濕
珠胎君以降只今六十空白頭獨騎麒麟補春秋天回
星周美惡復人世更傳蔡州錄
　　雨飲玲瓏巖下
垂雲起嶔嵌衣被松與桂夜含星斗光隠若金石氣雨
來輒阻之不得撫蒼翠下有桑門子飲用陶匏器盆中
蓄海石左顧如牡蠣疑此磧上來不知幾年嵗桑門却
問客所居何姓氏回指南海峯蒼茫倘一至
　　翠鏁亭避雨(亭有魏王妃所題字尚新王嘗以皇/子成德軍節度使鎮明故犯至其處)
客有遊山衣著久如薜荔行行萬翠亭忽作風雨憇仰
面無所覩梁間有題字問此何人書婉娩有弱氣云昔
魏王妃學書似李衞乗雲到此山洒墨在空翠塵風吹
土花倐忽景物異疑此夢與仙不類人間世
　　過舒臨海故宅
破壁濕海蘚水邊日氣蒸云是舒公宅其孫艾且仁昔
公初作尉視事即斬人上書稱臣亶待罪滄海濵天子
有詔至汝亶可治民爾時荆文公上方邑之鄞聞此輒
異之久㑹公秉釣謂此非狂狷引用至中丞立朝思蹇
諤庶以報君親蘇公下詔獄讒者用事新於此與有力
豈為重其身晴風吹海雨山川尚横陳俛仰勿太息徒
為驚爾隣
　　有洗舊誥綾作青色鬻將以為緣以紺繒易得之
　　　作手卷賦小樂章求好事書其後
呉宫輦路傷行客繭氷壓雲凝碧色門前新掃染家隣
借人鋪設殘衣帛宫花剪綾連院號覆取翻㸔成一道
織紋宛轉勅字新知是初誰六尺誥城霞失彩宫蘚病
中與海圖上衣領改顔倖售緣所遭褪藥𤣥香洗藍影
青綢易得淚承睫擊筑楚歌無故業歌殘求書好事人
異代倘傳誥綾帖
　　雪中方四隠君訪宿有詩憶鹿田風雨舊遊奉和
　　　併呈吳六贊府
金華入北山空響出靜佇鹿田在其顛肺石來風雨有
客六七人昔遊至其處唯我愁不眠起坐蹴君語謂此
定何聲百感生離緒既非琴與瑟復與砧將杵醉者呼
不應愁者自為苦空櫺怯孤衾展轉如巢樹濕歌㪚餘
悲以足拊柱礎爾來又七年欲至困羈旅傳聞老桑門
已復蟬蜕去入山惡少年巾鉢空其聚乃知人世間何
者為客主而我同懷人忽復異處所夢中遥相望各抱
不售賈有客不同遊亦是同懷者地至况有期輿馬不
待假倘規宿山中畸人不應舍
　　送袁太初歸剡原袁來杭宿傳法寺寺在德壽宫
　　　北今行路及園即宫舊址
大雷山下鄞江口石濕落星海涵斗莓苔鎖窓居鬼神
散髮天衣夜行酒百年綺語墮凡塵劉公不還謝公走
秪今零落三秋霜猶説先朝人物藪道逢袁家美年少
欲挽吳潮歸兩袖自言學出戴君門又説舒君忘年友
舒君白頭爪塵垢戴君業成衣露肘君來何處覓知音
弔古凄涼無老叟出門擇語歸計餐顧忌慚皇無不有
不如歸食空江槎初生淡菜如珠母風㠶送客來夷洲
白帢青衫談不朽君不見君今宿寺多鄞僧耆舊能言
㡬人在隔墻食柏秋麝過廢石坡陁舊南内
　　擬古寄何大卿三首
雄雌雙碧雞所食琪樹蘤來棲藥洞中當春怕乳子其雌
秋别時守此唯雄耳可憐銜子歸萬里渡海水
石間道人影見者恒髣髴行雲過到仙與語呼之出身亦
竟不出影亦竟不没含涕謝仙人天地此終畢
山人食木實竹實以飼鳳聞此來空烟三載脱塵鞚不
見玉笙音唯聞溪鳥弄西臺憶故人野祭忽如夢仰視
浮雲馳不覺哭之慟
　宋詩鈔卷九十九
欽定四庫全書
　宋詩鈔卷一百
　　　　　　　　　内閣中書舍人吳之振編
　謝翔晞髮藁鈔(天地間/集附)
　福唐黄坤五語余晞髮集近世行本多遺漏曽抄畜
　二十餘首皆刻板所無余聞之心往恨其不擕行笈
　得一見也從子愚忠自苕上潘氏抄得晞髮近藳一
　帙為發狂喜原集古詩大半此多作近體屈蟠沉鬱
　吐茹竒艷皆世所未覩豈即黄春坊所謂與然黄云
　二十餘首而此編有五十首數既不合且此署晞髮
　道人近藁當是末年未定殘草别為一卷流傳人間
　又非刻本零星遺漏比也然則黄氏二十餘首又不
　知何詩矣惜春坊云亡不得一質證之此帙附天地
　間集十餘首即臯羽所編當時諸公詩也按本傳有
　二卷此亦不完書潘氏藏本為陸子傅手蹟有題識
　子傅名師道吳人
　　過杭州故宫二首
禾黍何人為守閽落花臺殿暗銷魂朝元閣下歸來燕
不見前頭鸚鵡言
紫雲樓閣讌流霞今日凄涼佛子家殘照下山花霧㪚
萬年枝上挂袈裟
　　重過二首
複道垂楊草欲交武林無樹着淩霄野猿引子移來住
覆盡花枝翡翠巢
隔江風雨動諸陵無主園池草自春聞説就中誰最泣
女冠猶有舊宫人
　　野望
心遊太古後轉覺此生浮天外知何物山中着得愁岸
花低草色潮水逆江流消長盈虚裏令人白盡頭
　　無題
天風下黄葉山樹挂綠蓑世情逐流水東去無迴波可
與語人少不成眠夜多濕雲黏短髮漂泊奈愁何
　　春閨詞
手觸殘紅頭懶梳香隨蝴蝶上衣裾暖風吹睡無言語
又向牀頭看夢書
　　四皓
冷却秦灰髩已翁紫芝歌罷落花風若教一出無遺恨
莫入留侯凖儗中
　　㪚髮
乾坤一楚囚㪚髮向滄洲詩病多于馬身閒不似鷗因
看東去水都是夜來愁晩意落花覺殘枝香更幽
　　友人自杭回建寄别三首
同來不同去離别暗銷魂閩浙若同水扁舟送到門
潮信到嚴瀨水色過衢城寄潮不寄水潮去有回程
水到衢城盡梅花上嶺生不如寄明月步步送君行
　　孤山
又冒晴絲向水涯寒雲冉冉䕶巾紗能知綠髩㡬回至
欲作黄冠此處家已把掖垣等茅舍不愁封禪對梅花
晩風吹袂過船去看鶴上天衝碧霞
　　雪
片片知何似無根零亂花任隨飛到處不揀是誰家縫
密天如翳檠深樹半斜城中薪酒貴羇旅若為賒
　　畫秦宫人
　宫人字玉姜秦時逃入山是為毛女漢魏間人猶見之
結草為衣類鶴翎初來一味服黃精宫鶯㡬處銜花出
猶向山中認得聲
　　織婦歎
待得􁓬蠶繭上絲織成送女去還歸支機本是寒砧石
留取春深自擣衣
　　商人婦
抱兒來拜月去日爾初生已自滿三嵗無人問五行孤
燈寒杵石殘夢逺鐘聲夜夜隣家女吹簫到二更
　　憶湖上
擾擾忽半月征衣雜弔塵頗疑湖上客不是城中人岸
栁垂輕漿山雲泫濕巾明朝在何處相怪墮凡身
　　悼古季清
典刑前一輩言語尚風流詩律縛不住梅花惱得愁雲
烟今變滅老病總宜休喚醒莵裘夢嚴城山雨秋
　　蠟梅
冷艷清香受雪知雨中誰把蠟為衣蜜房做就花枝色
留得寒蜂宿不歸
　　留别顧君際
萬里行可到詩人吟到難愁來時自語寫出許誰看月
落望如失山空坐更寒此時多少意欲别路漫漫
　　後桂花引
修月仙人飯玉屑瑶鴨騰騰何處熱吳剛生愁樹合創毫
飄玉斧高枝折此時待罪扣帝庭素娥騎蟾涕淚零月
中落子如雨星至今收拾無六丁
　　吳山謁祠
吳山坊頂戴高祠禁地凄凉江水悲却是北人題記壁
迤南耆舊獨無詩
　　雪後湖堤步歸
無求如有得㪚䇿隄邊行山碧眼花亂水寒毛孔生窮
冬疑有雨一雪却成晴勞謝天涯月相隨步入城
　　梅花
春過江南問故家孤根生夢半槎牙到無香氣飄成雪
未有葉來開盡花
吹老單于月一痕江南知是㡬黄昏水仙冷落瓊花死
秪有南枝尚返魂
　　往姑蘇與友人别杭州
北闕到吳㑹煙草亦詩情飲少但知價行疎數問程天
陰月不死江濶水能生别後不得寐相思還二更
　　雪霽有感
夜長春度夢門雪擁笆籬不倚成山積情知有霽時日
高簷自雨氣上瓦如炊風過梅花濕寒香只戀枝
　　山中道士
山中道士服朝霞二十修行别故家留客一杯清苦蜜
蜂房知是近梅花
　　餘杭樵歌
樵斧丁丁響翠㣲頳肩半脱汗身衣因來避雨嵓前洞
裹得山蜂和蜜歸
　　書文山卷後
魂飛萬里程天地隔幽明死不從公死生如無此生丹
心渾未化碧血已先成無處堪揮淚吾今變姓名
　　十年
忘却寒温語相逢一揖休十年只如此今日若為愁月
白夜亦晝山寒春更秋無情溪澗水只是下灘流
　　秋夜詞
愁生山外山恨殺樹邊樹隔斷秋月明不使共一處
　　除夜舟中遇雪
嵗月安有限利名心未灰雪飛今夜止潮去隔年來交
友窮中見江山盡處回家人誰念道耳熱不因杯
　　元旦舟中聽潮
東望拜潮水無家在客船一來仍一往今日又今年有
信從天外緣聲到枕邊海門春樹暖吹浪起晴烟
　　鸕鷀步尋方元英故居
遺像雙臺下結廬烟水傍子孫今㡬世風雨半他鄉山
靜雲眠影葉乾蟲食香高名故相壓吟苦不成章
　　青蒻亭
青山何處似疑是剡溪傍採蒻無人到生沙滿逕荒水
交難辨色花和不同香歸路逢樵子麻衣草結裳
　　題酒家壁
綠陰深處問天涯黄鳥聲中見酒家樹上胡孫摘殘果
向來纔見是春花
　　正三立春
舟中隔嵗話偪仄信誰從山帶去年雪春來何處峰移
軍増野竈落磧減機舂明日金華洞牧羊尋故蹤
　　贈山中友
㪚䇿亂山雲值此山林友種松高及身掃葉落隨手斫
盡松上枝縛作山中帚夜夜對西風明月生户牖
　　沙岸登舟
五里兒女步虛沙映斷笻雲支半山石㠶席上溪風數
雁憐身隻聞鵑願耳聾市橋東畔塔側影夕陽中
　　僧房疥壁
松樹落釵股曉行猶見燈圓亭方井水老寺少年僧澗
響夜疑雨雲寒春欲層山童錯相認應道我來曽
　　山居
宿火石中取人烟隔斷霞盜侵鄰壤粟女寄外翁家野
樹刺生葉枯松藤纒花老翁頭未白相對話天涯
　　望仙都山二首
鼎湖只在柱峰上地險山空不可家山下人居五六月
天風吹雨碧荷花
道人誦經半峰下洞裏山神不敢歸我欲乗風到峰頂
擘翻荷葉作蓑衣
　　疊山
礧磈復崔嵬晴雲撥不開鐘聞上界響石自太湖來靈
草擣為藥寒松燼作煤欲窮登覽興未到已裵徊
　　社前
無家借燕住離别又經年客館依山上春分到社前雨
來換宿水雲起暗晴川颯颯吹衣帶因風問去船
　　艤舟江心寺
數聲清磬出晴暮落木人家㪚烟霧風送年年江上潮
白雲生根吹不去
　　嵗月
嵗月記不得曽行此處村日欹眠石影樹長食藤根晩
羡棲猿鳥春來問子孫勞生空可説不是欲忘言
　　霅女吟
罨畫溪頭斂翠眉綠楊扶起又低垂春風盡與花為主
不解庭前百結枝
　　文房四友歎
　兵後四友流落有訪而得之者則頂秃足折笏碎幅
　裂自秦以來未見吾黨獲禍如此之慘者是以為之
　長太息云
昆吾莫耶輕毛錐平生故人皆引去剡溪之晳絳色黔
獨與石君作一處中書間起免冠謝輒被弱冠仍嫚罵
見㡬自愧後穆生正恐髠舂不與赦有時怒髮竪相如
熟視䝉恬挽其鬚泓尤淪棄敢自愛老龜支牀息猶在
荆山風雨朝暮號璞在吾懐足何罪恨不雪恥酬諸姬
背水一戰漢為池楮生不改舊邊幅三裭何但高閣束
客卿騎項百折磨猶恐𤣥能赤吾族此時不平義重生
陽城裂麻欲死爭平生國士立橋下誓死守此漆身啞
　　秋社寄山中故人
燕子來時人送客不堪離别淚沾衣如今為客秋風裏
更向人家送燕歸
　天地間集
　　寄江南故人　　　　　　則堂家鉉翁
曽向錢唐住聞鵑憶蜀鄉不知今夕夢到蜀到錢唐
　　南華山　　　　　　　　文山文天祥
北行近千里迴復迷西東行行望南華忽忽如夢中佛
化知㡬塵患乃與吾同有形終歸滅不滅惟真空笑看
曹溪水門前坐春風
　　逢有道者
誰知真患難悟此大光明雲㪚天仍在風休水自清功
名㡬滅性忠孝太勞生此意如能㑹神仙亦可成
　　山中夜坐　　　　　　　本心文及翁
悠悠天地間草木獻竒怪投老一蒲團山中大自在
　　武夷山中　　　　　　　疊山謝枋得
十年無夢得還家獨立青峰野水涯天地寂寥山雨歇
㡬生修得到梅花
　　溪橋晩興　　　　　　　南谷鄭協
寂莫亭基野渡邊春流平岸草芊芊一川晩照人間立
滿袖楊花聽杜鵑
　　錢唐晩望
錢唐江上夜潮過秋靜寒烟白露多吳越青山明月裏
舟人齊唱異鄉歌
　　月夜溪莊訪舊　　　　　歸田柴望
山山明月露何處認梅花石色冷疑水溪流白是沙清
吟幽客夢華髮故人家相見即歸去已應河漢斜
　　觀水　　　　　　　　　古為徐直方
滄江無盡水夜夜隨潮去若復作潮來滄江止不住
　　秋夜泛舟　　　　　　　横舟何新之
飛星曵寒影野水淡碧空人生定何物扁舟空影中何
年有宇宙生此木末風有力不向上難到蓬萊宫空攀
棲鶻巢搔首如飛蓬俯仰慨今昔此懷安可窮
　　歸去詞　　　　　　　　石髓王仲素
種松雨濯髮折筍春墮指長嘯歸去來滄海一天水
　　翫月有感　　　　　　　草堂謝鑰
入夜茶甌苦上眉眼花推落石牀棊舉頭却恨天邊月
顛倒山河作樹枝
　　退宫人　　　　　　　　雲西陸壑
破篋猶存舊賜香輕將魂夢别昭陽只知鏡裏春難駐
誰道人間夜更長父母家貧容不得君王恩重死難忘
東風二月垂楊栁猶解飛花入禁牆
　　㪚䇿　　　　　　　　　菊屋何天定
孤坐忽不樂出門聊㪚行溪喧亂人語樹偃碍農畊雨
徑莓苔積陽坡草木明道逢九十老相對話承平
　　西窗　　　　　　　　　埜處王曼之
西窗枕寒池池邊老松樹渴猿下偷泉見影忽驚去
　　春日郊行
出門逢栁色忽過埜橋西坐石看潮長隔花聞鳥啼地
隨芳草盡樹與夕陽齊不是桃源路行人亦自迷
　　年年　　　　　　　　　觀山范協
年年如燕一還家又訪幽居過水涯風雨滿城春欲暮
山中猶有碧桃花
　　訪隠者不遇　　　　　　東窗吳子文
道人入山訪道人山深俗朴雞犬馴道人不見道人去
􁵢毶草木無邊春
　　采菊　　　　　　　　　竹坡韓
擷我百結衣為君采東籬半日不盈掬明朝還滿枝悠
然何處是千古正如斯
　　曉起　　　　　　　　　曉山林景怡
天雞弄喔咿殘星在斜漢整衣出幽扉山城漏初斷㣲
㣲水風生冉冉田露㪚此時遊葛天淡然空百羡海色
上寒梢漸識梅花面
　
　
　
　
　
　宋詩鈔卷一百
欽定四庫全書
　宋詩鈔卷一百一
　　　　　　　　　内閣中書舍人吳之振編
　文天祥文山詩鈔
　文天祥生時夢紫雲故名雲孫天祥其字也寳祐乙
　夘以字貢遂改字宋瑞又字履善吉州廬陵人廷對
　第五理宗擢第一厯官較書著作郎至兼學士國史
　院崇政殿説書玉牒所檢討賈似道以致仕要君降
　詔多諷語逆賈意奏免始闢文山以居旋起提刑湖
　南移知贑州德祐乙亥元兵渡江奉詔起兵除右文
　殿樞密權兵部侍郎兵屯洪詔入衞權工部尚書除
　浙東西制置使江西安撫大使兼知平江府常州破
　朝議棄平江趣天祥移守餘杭進資政殿學士丙子
　正月伯顔兵至高亭陳宜中張世傑皆遁乃除右丞
　相兼樞密至北軍講解遂為所留而臨安降表已出
　伯顔即脅隨祈請使北行至京口脱走趨真州謀合
　兩淮作興復計而制置李庭芝疑拒之復從揚州逃
　至高郵嶇﨑數瀕死得渡海道至台温奉益王於福
　州改元景炎除觀文殿學士右丞相不拜以樞密使
　都督諸路軍事出南劒號召天下繇汀漳入梅州戰
　雩都大㨗因開府興國元兵大至旋潰妻妾子女皆
　陷奔汀移循州端宗崩衞王立於􁳪川改元祥興天
　祥乞移軍入朝而宜中世傑忌阻之第加少保信國
　公張𢎞範破崖山令𢎞正襲執天祥服腦子二兩不
　死繫至燕不屈囚兵馬司者四年而志愈堅㑹有中
　山薛寳住投匿名書指丞相舉事者司天(闕/)又奏三
　台星折乃召至殿中猶欲諭降之語益厲遂遇害衣
　帶有贊曰孔曰成仁孟曰取義惟其義盡所以仁至
　讀聖賢書所學何事而今而後庶㡬無愧詩集不多
　有指南錄(闕/)卷皆奉使脱難興復記事之詩又有吟
　嘯集則囚燕所作又獄中集杜詩二百首自指南錄
　以後與初集格力相去殊逺志益憤而氣益壯詩不
　琢而日工此風雅正教也至其集杜句成詩裁割鎔
　鑄巧合自然尤千古擅塲今别為一帙而以指南錄
　中十八拍附之嗚呼去今㡬五百年讀其詩其面如
　生其事如在眼者此豈求之聲調字句間哉
　　敬和道山堂慶瞻御書韻
墨灑天奎映籕紅斯堂殿閣與俱隆方壺圓嶠神仙宅
温洛榮河造化工列聖文章千載重諸孫聲氣一時同
著庭更有邦人筆稽首承休學二忠(著作之庭乃胡忠/簡公書周文忠公)
(立/)
　　贈祕書王監丞
君不見祕書外監賀放翁鏡湖一曲高清風又不見太
子師傅兩疏氏東門祖帳羅羣公人生晩節良不易頽
波直下誰障東使人知有在我者二三君子為有功我
公金華山下住赤松安期白雲處風骨細瘦真神仙急
流勇退不肎顧我昔山中想風采㡬回擊節歸田疏適
來追陪水蒼佩親見辭歸白雲路御筆擢公領蓬山師
表玉立東宫官兩年苦口一去字未許鷗鷺從公閒瑶
池深深鎖策府玉皇宫闕僑其間暫分赤符管下界半
空雲氣常往還多少持麾辭上國悠悠風塵見此客莫
作尋常太守看疏賀以來偉人物夜瞻婺女次舍中一
㸃光明射南極公歸眠食重調䕶世道尚憑公氣力
　　贈蒲陽卓大著順寧精舍三十韻
人生天地間一死非細事識破此條貫八九分地位趙
岐圖壽藏杜牧擬墓志祭文潛自撰荷鍤伶常醉此等
蜕浮生見解已不易齊物逍遥遊大抵䝉莊意聖門有
大法學者必孔自知生未了了未到知死地原始則返
終終始本一致後來得西銘精藴發洙泗吾體天地塞
吾氣天地帥一節非踐形終身莫繼志舜功禹顧養參
全頴錫類伯竒令無違申生恭不貳聖賢當其生無日
不惴惴彼豈不大觀何苦勤興寐吾順茍不虧吾寧始
無愧人而有所忝曠達未足智卓哉居士翁方心不姿
媚䝉讒以去國七年無怨懟風雨三間茅松楸接蒼翠
斯丘亦樂哉未老先位置宇宙如許大豈以為敝屣當
其歸去來致命聊自遂天之生賢才初意豈無為民胞
物同與何莫非已累君方仕於朝名高貴所萃乾坤父
母身方來日川至西銘一篇書順事為大義請君觀我
生姑置末四字
　　贈鏡湖相士
五月五日楊子江心水鑄作道人雙瞳子吾面碟子大
安用鏡照二百里
　　贈秋月葉相士
急流勇退神仙跛蹩龍鐘將相借問華山山中何似天
津橋上
　　贈桂巖楊相士
榮悴紛紛未可期夕多未振已朝披德剛難免於今世
行好須看有驗時萱晝堂前惟有母槐陰庭下豈無兒
好官要做無難做身後生前是兩岐
　　宣州罷任再贈
貧贈元無富貴思泥塗滑滑總危機世無徐庶不如卧
見到淵明便合歸流落丹心天肎未崢嶸青眼古來稀
西風為語巖前桂若更多言却又非
　　贑州再贈
此别重逢又㡬時贈君此是第三詩衆人皆醉從教酒
獨我無爭且看棋凡事誰能隨物競此心只要有天知
自知自有天知得切莫逢人説項斯
　　贈葉大明
大明標榜葉氏子自稱後村門下士誤言木吉孛為灾
後村曽發一笑來其師流傳説如此寧知禍福乃不爾
犀腰貂首徒勞人甘藜豢藿無苦辛我生有命殊六六
木孛循環相起伏袖中莫出將相圖盡洗舊學讀吾書
　　閒居和雲屋道士
一樽聊共此時心文字追隨落醉吟仙子樓臺脩竹外
行人冠葢畫橋陰一年芳草東風老五月空江夜雨深
且作蘭亭歡喜集更論誰後又誰今
　　遊青原二首
鍾魚閒日月竹樹老風煙一徑溪聲滿四山天影圓無
言都是趣有想便成緣夢破啼猿雨開元六百年
空庭橫螮蝀斷碣偃龍蛇活火參禪筍真泉透佛茶晩
鍾何處雨春水滿城花夜影燈前客江西七祖家
　　龍霧洲覺海寺次李聞溪壁間韻(名昴英/侍郎)
闍黎鍾後訪團蒲江色漫漫晝欲晡一笛梅邊何滿子
千蓑蘆外筆頭奴急風吹雁還家未新雨生濤到海無
本是白鷗隨浩蕩野田漂泊不為孤
　　山中
滄州棹影荻花涼欵乃一聲江水長賴有蓴風堪斫桂
便無花月亦飛觴山中世已驚東晉席上人多賦晩唐
何處魚羮不可飯蚤拚泉石入膏肓
　　山中漫成柬劉方齋(名夢桂居南湖/太師公𤣥孫)
東風解凍出行嬉一鬨煙塵隔翠㣲自有溪山真樂地
從來富貴是危機二三行輩惟須醉多少公卿未得歸
明日主人酬一座小船旋網鱖魚肥
　　送人往湖南
雁拖秋月洞庭邊客路凄涼野菊天雲隔酒樽橫北海
風吹詩史落西川夜深鬼火千山雪春後鵑花一樹煙
為我祝融峰上看朝暾白處禮蓬仙
　　别謝愛山
君今拂衣去我獨枕書眠一片過林雨數聲當户蟬情
長空有恨吟苦不成篇後㑹知何日西風老雁天
　　病中作
一病四十日西風草木涼倚牀腰見骨覽鏡眼留眶倦
策吟詩杖頻燒讀易香夜深排果餌乞巧大醫王
　　又賦
病裏心如故閒中事更生睡猫隨我嬾黠鼠向人鳴羽
扇看棋坐黄冠扶杖行燈前翻自喜瘦得此詩清
驟雨知何處一溪秋水生苦吟肩鶴瘦多病耳蟬鳴隠
几惟便睡挑包正倦行山深明月夜乞我半窗清
寄興逃吾病吟詩老此生風高鴻雁起晴久鵓鳩鳴野
樹辭秋落溪雲帶雨行晩涼便懶坐移傍竹陰清
　　曉起
逺寺鳴金鐸疎窗試寳熏秋聲江一片曙影月三分倦
鶴行黄葉癡猿坐白雲道人無一事抱膝看回文
　　夜坐
淡烟楓葉路細雨蓼花時宿雁半江畫寒蛩四壁詩少
年成老大吾道付逶遲終有初心在聞雞坐欲馳
　　題楚觀樓
西風吹感慨曉氣薄登臨半壁楚雲立一川湘雨深乾
坤橫笛影江海倚樓心遺恨飛鴻外南來訪逺音
　　某叨臬衡湘䝉恩以便郡歸養肎齋大卿實寓衡
　　　我十年前邦君也一再見間即分南北五言啓
　　　之所以致今舊兩繾綣云(李肎齋/名芾)
瀟湘一夜雨湖海十年雲相見皆成老重逢便作分啼
鵑春浩蕩回雁曉殷勤江濶人方健月明思對君
　　幕客載酒舟即席序别
故人滿江海遊子下瀟湘夢載月千里意行雲一方櫓
聲人語小岸影客心長總是浮萍迹飛花莫近檣
　　將母赴贑道西昌
重來鷗閣曉㠶影漲新晴倚檻雲來去閉簾花送迎江
湖春汗漫嵗月老崢嶸手把忘憂草䕫䕫繞太清
　　翠玉樓晩雨
晩樓一曲轉梅花官事無多報放衙林木蔽虧煙斷續
江流曲折雨横斜年華冉冉風前影嵗莫悠悠客裏家
一雁近從沙觜落更饒片雪入天涯
　　翠玉樓
昏鴉何處落野渡少人行黄葉聲在地青山影入城江
湖行客夢風雨故鄉情試問南來信梅花三兩英
　　皁葢樓
一水樓臺繞半空圖畫開蝸涎行薜荔雀影上莓苔碧
落人千載青山酒一杯晩煙看不盡待月却歸來
　　雲端
半空夭矯起層臺傳道劉安車馬來山上自晴山下雨
倚闌平立看風雷
　　和曹倅賦别(名大發/贑倅)
翠松三萬頃松雪著神仙栁院催金鑰江花送玉鞭曉
巖雲壁立晩棹浪規圓未了醉翁事重尋潁上田
當年童子見今見二毛翁海月三秋别江雲一日同鷗
心馳舍北龍尾曵天東定有延和奏南來寄一通
　　改題萬安縣凝祥觀
古道松花空翠香風前髩影照滄浪飛泉半壁朝雲濕
啼鳥滿山春日長須信神仙元有國不知蠻觸是何鄉
道人横笛招歸鶴坐到斜暉上璧璫(相如遊獵賦華禳/璧璫注璧璫以玉)
(為椽/頭)
　　山中再次胡德昭韻
不將顔色汚黄金落得灞橋驢上吟是處江山生酒興
滿天風雪得梅心觥籌堂裏春聲沸燈火林臯夜色深
人世可能行樂爾重遊不用下晴陰
人生栁絮鬭堅牢過眼春光歎伯勞蜀道漫傳千古險
廬山方許一人高眼前見赤徒妨道耳後生風未當豪
明月蘆花隨處有扁舟自在不須篙
曽見尊前此客哉笑擕麈尾拂莓苔水邊飛雁年年見
湖上新亭日日來酹菊醉餘披草坐探梅吟罷帶花回
北厓尚被剛風隔笑殺匆匆上馬杯
　　周蒼崖入吾山作圖詩贈之
三生石上結因緣袍笏横斜學米顛漁父㡬忘山下路
仙人時訪嶺頭船烏猿白鶴無根樹淡月疎星一線天
為我醉呼添濛澒倦來平卧看雲烟
　
　
　
　
　宋詩鈔卷一百一
欽定四庫全書
　宋詩鈔卷一百二
　　　　　　　　　内閣中書舍人呉之振編
　先天集鈔
　許月卿字太空婺源人後字宋士人稱山屋先生小
　名千里駒字駒父從董介軒於程正思朱子門人也
　又受學魏鶴山有志當世入江淮幕中以軍功補校
　尉詔罷鶡弁就舉制以易魁江東廷對觸史嵩之見
　抑賜進士及第授司户參軍復率三學訟權相理宗
　目為狂士歴官府學教授復以上言時相失職相免
　得留尋改江西提舉常平六年不就既至治政亷肅
　人號為鐵符循承直郎浙西運幹賈似道當國以月
　卿試館職言不合罷去買田宅于姑蘇已而散之歸
　故里閉門著書號泉田子游從者翕然徳祐乙亥欲
　以月卿開閫東圖未㡬宋亡深居一室但書范粲寝
　所乗車數字不言㡬十年而卒年七十謝叠山嘗書
　其門曰要看今日謝枋得便是當年許月卿月卿則
　自比履善甫葢無媿三仁焉
　　箕山
箕山惟一瓢襄邑亦四壁古今一許氏傳家以清白茶
山與東萊三詩映圭璧後來二三賢題品互紬繹南軒
推學授晦翁要事實亦有小東萊經濟亦何切極意深
源流敷殖久大業臨川有二許我來秋蕭瑟撫卷三歎
起寒花香的皪
　　京城看月
㡬千萬里碧琉璃中有一圓光照之更無一物可與對
部勒星宿光陸離憶昔看月大江頭天地中間風吹衣
凡客無縁相賔主獨攜杯酒獨吟詩秪今千門萬户閉
良夜京華無人知似我快活更有誰故山今宵月更竒
明日懶人真箇歸
　　故人
故人歸作山中相老我聊乗雪夜舟細君頗訝不入市
山中訪友將何求扉屨資糧奪之去毁車截鐙挽子留
一笑謂汝賢細君無求我乃肯出游宰相良解軒輊予
定難屈膝低我頭同雲一色天欲雪夜深雲散月明樓
　　題明皇貴妃上馬圖
開元天寳號太平快活三郎偏縦情帝閑天驥雲雷駛
回首絶憐妃子醉海棠酣春睡未足扶上馬時頽山玉
二璫兩邊扶蹋鐙羣姬爭扶不用命萬花叢玉山花(缺/)
朝王醉牡丹共立馬前黄幡綽獻笑容顔似嘲謔三郎
勒馬頻回頭兩手按膝雙凝眸夾立兩旁御弓箭帶御
器械如行殿二璫相語儼相向貴妃未至龍顔望龍顔
不怡吾曹憂昵昵私語雙燕秋御前兩驥立仗俟御龍
整暇聊緩轡卷中何止數十人十人眼只在一身朕能
墜馬替妃子不忍花飛驚玉體三郎但念妃子醉豈知
身醉誤國事無鹽為后能彊齊夙夜警戒雞鳴詩花鈿
安得紛委地馬嵬安得有墜時
　　涉世
涉世如溪谷只宜在淺處一生如一日未暮早歸去君
不見偉哉男子韓淮隂往往正坐涉世深功成身退豈
不好當時何事歸不早人生少年須立事生我不應負
天地了却君王事便休去時莫待雨淋頭如今版圖半
烟霧眼看流離無限子取將舊物還君王襁褓赤子寝
之牀青天白日正停午歸去彈琴鶴對舞靜與賢傳不
(缺/)　春風吹袂浴沂天
　　新安
新安别無竒只有千萬山千山萬山中其竒乃出焉下
者為硯石與世生雲烟髙者無繋累飄然出神仙忽生
朱晦菴追千萬世前示千萬世後如日月當天嗚呼新
安生若人不知再生若人是何年
　　木樨
詩到黄初上髙標不肯唐(先師鶴山魏文靖公/嘗謂唐人少木樨詩)分封在
香國筮仕得黄裳錦晝纍金印瑤英案玉皇黄香天下
士誰得並清芳
　　雲邊
雲邊人種麥天際我歸舟月色輕寒夜笛聲何處樓久
晴人渴雨倦仕我思休髙士傳閒看東籬花正幽
　　甥館
冬至思吾姪樊川示阿宜驅羊官易取觀象易難知不
逺復三字大音聲一詩屏山宗邵子識本不忘歸
醉鄉真廣大靜夜絶囂塵月色明如晝天涯總是春鳥
飛林不夜蝶夢路無人天地中間我孤髙誰與鄰
　　同滕推游朱緋堂
當日朱緋夢荒烟化鶴城斜陽邊草色深樹裏禽聲欲
雨路微濕出雲山半青神游應故里只欠愛翁亭
　　閒賦
老大天諳練殷勤月往還巖巒有竒操泉石亦清談隔
浦飛秋葉開窻看夕嵐天心端正月潭水夜深參
　　捧硯姬空翠二首
捧硯姬空翠隨琴鶴曉烟夕陽更山外流水自樓前芳
草垂楊地和風麗日天戲游看處處明媚自年年
看山車放慢遇水馬爭先須信一年景無如三月天露
花如此好烟栁十分圓客醉不須去竹牀相對眠
　　飯了
飯了庵中坐髙情等寂喧井泉春户口篆火午香烟句
好堪呈佛心空不問禪一聲天外雁秋意滿徽絃
　　神靜
神靜何須卜心閒即是仙芋煨牛糞火瓢滴馬鬃泉緑
染春風栁紅勻曉露蓮明朝晴景好一棹盡平川
　　次韻李制幹贈行
科舉有衣鉢臨行問細君梅花入征夢楊葉礪功勳儼
對丹墀日捷排閶闔雲政須及邊事毋惜齒牙論
　　次韻雲岩
權輿於我屋渠渠久敬如君世莫如明月清風詩滿案
好天良夜酒連車樽前逺韻輕盈菊醉後分題爛漫書
凡此坐中人十九鈞樞玉帶客金魚
　　次韻程愿
二李歌行醉裏歌君溪雨棹我烟蓑鳳凰臺上我山墅
虹馬軒髙君月坡曉徑燄間追李杜夜窻灰裏撥隂何
長哦嵗晩成二老詩社往來君肻麽
　　入邑問炊中雲招王希聖起龍
希聖平生詩酒豪居然閉户學孤髙不知昨夜秋風栁
得似當時春日桃别去半年猶旦暮胸中百癢欠爬搔
虎溪破戒君須解已辦清詩與濁醪
　　追賦暮遊
　余庚子冬絜挈離廣陵將肄奉常試業于京師舟泊
　無錫日已暮與王希聖微服遊南禪葢訪古也參寥
　題名壁無恙寺記有碑碑隂結字甚偉視之蔡京也
　出門烟樹蒼然數僧偶語而已余與希聖却立四顧
　曰此佳景也當寫之為詩而舉子業亂其中不能就
　暇日追想宛在其目為詩以寄希聖其明年冬十一
　月也嵗月驅人又可一慨
錫山舟泊似荒村微服南禪古跡存壁上姓名今已逺
碑隂人物了能言薄游草草山侵岫逺思悠悠風滿軒
攜手出門烟樹宻數僧離立語黄昏
　　寄題岩經樓
樓中圖史澹爐熏中有成都較藝文手澤存焉生舊感
心傳妙處長新聞世科事業無如子經學源流可致君
秪恐校讐天禄閣猿啼樓外滿溪雲
　　滿城風雨近重陽
滿城風雨近重陽一舸烟波入醉鄉心事已同鷗鳥白
眼界空有雲山蒼酒安能管興亡事菊亦頗復時世糚
何似長歌明月裏月明天闊地更長
　　挽座主呉倅
菊翁去後菊園荒夀不如花儘自香進學解成誰貝錦
題輿字濕已黄粱衆流出壑三秋暮明月照松千仞岡
冷落僧爐數間屋但留名節付賢郎
　　挽李左蔵
少年謂子氣横秋壯已邊城汗漫遊筮仕弗如歸亦好
讀書未了死方休半生懶意琴三叠千古詩情土一丘
月落錫林烟露冷松風無籟自颼颼
　　次韻朱塘
　淳祐二年春王正月丁巳許月卿過滕子滕子曰子嘗
　遊朱塘乎曰未也曰淳熙之三年朱文公歸故鄉游
　朱塘山深水靜荷華其間慨然曰是吾夢游所也此
　誰之土於是先大夫拱而進曰先業也先塚在此文
　公曰是宜為亭以領山水子取幅紙吾為若書以告
　同志者共成之先大夫雅謹畏時又少四顧無楮筆
　則已異時為鉛鈞言以為恨嘗試與子遊乎遂如朱
　塘歸相與為詩秋八月亭成郡丞秘書郎書其扁曰
　晦庵亭滕子以詩來有晉之者冬十月詩成月卿用
　韻亦賦之
游子從來悲故鄉歸來襟袖芷蘭芳夢䰟飛去雲濤逺
杖䇿閒行秋水光可是夢中曽到此安知身後却餘香
紫陽弟子有賢子卜築新亭真肻堂
　　辭賈徽州
束書歸去饗梅花底事霏英故故斜約住忙中千里鶴
羨渠如意兩歸鴉家中見雪念為客客裏觀梅不似家
園樹暫時相鬭白明朝休向我儂誇
　　三月
三月春如年少時了知造化最兒嬉智行無事栁飛絮
道發自然花滿枝錦繡園林添富貴神仙院落鬭清竒
老夫長似春三月游戲人間不皺眉
　　春日閒賦
數行竹樹鳴春雨一簇人家帶曉烟省事山丹自籬落
親人海燕並庭簷樓髙思逺天無極酒罷歌闌月正圓
新茗一甌香一篆與君清坐看風簾
　　中秋謝施婺源爰
髙情古意滿溪樓靜拍欄干儘兩眸月不露圭天有道
風能(缺/)谷水無愁從吾所好萬青壑捨我其誰雙白鷗
别様主人情重處不將紅妓涴中秋
　　浴罷
浴罷披襟竹影斜客中殘暑散空花人行窻外雲無脚
月起林間燈映紗舉酒聞鐘知近寺談詩食李却忘家
明朝又浴還來此何必開樽只煮茶
　　仲春初五日報謁
玉磬蒲團出定音謁酬與世費浮沈徑松參漢周官肅
塢竹蔵雲商易深暮色溪山皆有道春風花草本無心
年來年去頭成白斗酒樓前明月斟
　　多謝
多謝東皇著意晴海棠勻趂笑相迎園林富貴何千萬
花栁功勳已十成曉雨有情於芍藥春風無處不流鶯
扁舟水長一篙許茶竈筆牀聊意行
　　厭厭
厭厭夜飲忘深更客不來辭主有情僮僕觸屏成蝶夢
姬姜擪笛作蟬聲月如有待行行慢風不生嗔細細清
萍散人生何可料嬋娟千里共交盟
　　項似道眉子硯
　集賢得子同年湯東澗所賛眉子石輒贈梧岡命許
　某賦之得一首
新安硯石舊多竒硯入黄扉得所歸呵水浮雲尤物視
傳衣半夜偉人知坡仙為欠十眉詠李及何妨一硯持
堪笑石泉老居士無端渾沌盡新眉
　　次周尚書
詩律無寒(缺/)鄴州家風洗耳(缺/)　侯(缺/)傳以酒為真印
萬法惟梅不共流幸免五經嘲笥腹可無百尺進竿頭
從來此道飄零甚戎索惟憑疆以周
平原平等視青州不佛不仙仍不侯滿樹絲蘿天富貴
半窻水墨月風流皆云臨濟具雙眼且放東坡出一頭
擘畫尚能千百嵗須臾一笑跨商周
　　暮春
清廟朱絃瑟羔羊素緎風釣竿漁艇小園徑李蹊通白
酒渾忘送皇天似不公風簷開秀色雲嶺現酥胷王化
殊無外聖賢時復中人稱君子子卿自宻翁翁從喚酒
經癖聊紓花史忠前知安用卜定見不訪訌橘僕使令
熟竹君家計豐六年無不可三語將無同柳子慣乞巧
韓公不送窮(只為士大夫/道个乞字慣)
沃心禆帝學古道暢皇風天下真無敵君前置一通將
拚龍尾硯去作魚頭公筆底瀾翻舌談間磊瑰胸通明
雲殿上清切玉堂中發軔同安簿深衣獨樂翁孝經題
幼志治鑑見精忠元祐龍蛇雜開禧蟊賊訌隆冬老儒
立奸黨一碑豐三晉春秋在千年綱目同長天照孤憤
清夜好研窮
徐字不晉帖楚詩無國風(山谷誦東坡我詩如曹鄶淺陋/不成邦公如大國楚吞五湖三)
(江十五國風無/楚詩盖外之也)天邊長劍倚花外小車通不肯吏文叔誰
能書子公二三豪俊骨數萬甲兵胷柳暗琴三疊梅殘
酒一中羨君屠龍技笑我祝雞翁擊甕浮兒智編橋度
蟻忠行春奉寛詔佩犢弭兵訌天濶吟邊逺月明詩檐
豐秋光宦情薄鸞鶴嘯聲同清澗耳堪洗深山目更窮
　　千年
千年光景東西漢一把春風大小喬坐嘯行吟芳草碧
杜鵑時節雨瀟瀟
　　人間
人間瀟灑栁塘仙三遣詩來各四篇安得左螯右杯酒
與君爛醉栁塘邊
　　途間
乍雨乍晴寒食候半花半蕋山礬香老農甚喜天意好
日暖今年不凍秧
　　車中
路平正好坐車中時有禽聲山翠濃憑軾斜眸看法帖
開簾正面受春風
　　白雪
白雪家家拆蠶箔清風行行入秧苗半開猶蕋花情逺
久雨初晴禽語驕
　　槐影
槐影本來惟戴日蟬聲固自未知秋斜陽薄雨羊歸徑
冷月横星人倚樓
　　吟蛩
吟蛩不管興亡事舞蝶那分夢覺身别浦連檣歸逺客
髙山小徑過樵人
　　朗湖道中因見二事信筆二首
屋下種花簷露滿窗前叠石岫雲生春風不解分疆界
本自無心却有情
烏雀逢鸇皆憶鳳鸕鷀遇獺等求魚秋風雪散天無極
清曉㝠㝠鴻影孤
　　新安道中
白水黄山天一青雪梨金栁雙眼明要知來日清明日
請聴鵑鳴第一聲
　　無山
無山平野雲天闊有月髙樓烟水微渴睡車中鶯一囀
愁吟路上蝶雙飛
　　題劉後村所跋楊朴移居圖
曽對君王已放還何須當道把漁竿使軺將宿人將避
拗折漁竿趕入山
　
　
　
　
　
　
　
　
　
　
　
　宋詩鈔卷一百二
欽定四庫全書
　宋詩鈔卷一百三
　　　　　　　　　内閣中書舍人呉之振編
　白石樵唱鈔
　林景熙字徳陽號霽山温之平陽人也咸淳辛未太
　學釋褐授泉州教官歴禮部架閣轉從政郎宋亡不
　仕客於㑹稽王修竹英孫之家㑹楊璉真伽發宋陵
　英孫使客收其棄骨景熙得髙孝兩函與唐珏所收
　者塟于蘭亭樹冬青以識庚戌卒于家年六十九所
　居在白石巷詩六卷曰白石樵唱大槩悽愴故舊之
　作與謝翺相表裏翺詩竒崛熙詩幽宛蛟峰方逢辰
　曰詩家門户當放一頭非虛言也
　　商婦吟
良人滄海上孤帆渺何之十年音信隔安否不得知長
憶相送處缺月隨我歸月缺有圓夜人去無回期回期
倘終有白首寧怨遲寒蛬苦相弔青燈鑒孤幃妾身不
出幃妾夢萬里馳
　　鄭宗仁㑹宿山中(宗仁樸翁也號初心平陽焦下/人太學釋褐出身仕至國子正)
挑燈懐舊夢移席近春泉共話忽深夜相看非少年斗
垂天末樹燐出雨餘田亦有茅簷下飯牛人未眠
　　獨夜
客髩雙蓬老拾遺一燈明滅酒醒時百年回首忽成夢
萬竅有聲皆是詩殘夜月枝烏未穏故鄉水草鴈多飢
裌衣初試新霜冷欲折黄花寄所思
　　答周以農(平陽睦源/人號稼村)
一燈細語煮茶香雲影霏霏滿石牀萬里夢䰟形獨在
十年詩力髩俱蒼山空絡緯悲秋雨水落蒹葭足夜霜
未㑹漆園觀物意酒䦨猶發次公狂
　　題陸大參秀夫廣陵牡丹詩卷後
南海英䰟叫不醒舊題重展墨香凝當時京洛花無主
猶有春風寄廣陵
　　歸自越避寇海濵寒食不得祭掃
持酒無因灑墓松禽聲花色慘東風去年此日身為客
及到鄉山又客中
　　道中
程入江鄉宿新炊飯帶沙亂山愁外笛孤驛夢中家野
水平菰葉春風足棟花西來三兩客閒説舊京華
　　歸白石故廬
四鄰井竈出荒墟獨鶴歸來認舊廬一逕蒼苔供瘦䇿
半簪華髮伴殘書斜陽巷陌語初燕新水池塘生細魚
小立春風憐寂寞忽吹花片入襟裾
　　春暮
乾坤萬事上眉端寂歴東風獨倚欄白髮餘春能㡬醉
緑隂細雨不多寒香飄苔逕花誰惜影落沙泉鶴自看
碧眼野僧知我意素琴攜就竹西彈
　　酬潘景玉(平陽人/)
喚起離愁落木聲抱飢猶自向書耕江湖有夢追前事
天地無根笑此生嵗晏㫁鴻羇客影夜深殘火故人情
幸來相就分岑寂閒對梅花酌翠觥
　　用韻寄陳振先同舍
心事凄涼寄鴈聲石田苔滿未妨耕西風戍角催年換
殘夜江樓見日生煮茗敲氷貧有味看花隔霧老無情
湖山猶憶笙歌底笑領春香緑滿觥
　　春感
柳花衮雪春㝠㝠溪風一夜吹為萍萍隨風去渺流水
人生無根亦如此故山入夢草芊芊半窗疎雨寒食天
曉來白髮稀可數多少朱顔化黄土髙原冉冉青烟斜
麥飯灑松能㡬家子規叫殘金粟暮繭紙蘭亭已飛去
　　宿台州城外
荒驛丹丘路秋髙酒易醒霜増孤月白江截亂峯青旅
鴈如曽識哀猿不可聴到家追此夕三十五郵亭
　　贈天目呉君實(天目山在臨安/縣西五十里)
詩興翩翩度雪溪巖雲猶䕶舊留題夢回殘月蒼梧曉
家在春風秀麥西萱草堂深衣屢寄桃花觀冷酒重攜
故山石鏡無人問空與寒猿照影啼
　　新春
衰顔憑酒潤故國得春新兵革兒童長風霜天地仁草
心懸落日栁眼看行人擾擾紅塵者知誰效角巾
　　鄭氏西莊
不踏紅塵道結廬依水鄉逺峯開宿雨髙樹表初陽犢
臥野門寂鴈飛秋稻香午橋花竹地回首已淒涼
　　酬潘景玉
讀史雙眸夜炯然一聲江鴈落燈前馬非汗血材終下
木或青黄性不全風月未容詩入務乾坤應許酒為年
寒城日出無窮事老耳山中獨聴泉
　　答柴主簿二首(名杰號觀/齋瑞安人)
相隔雲江有夢尋篇詩寄舊重兼金山林未遂鹿麋性
風雨空愁葵藿心老氣十年看劒在秋聲一夜入燈深
銅槃消息無人問寂寞西樓待雁音
閒采秋荷自製衣相逢舊雨語依依學窮科斗心空老
夢跨蟾蜍肉不飛㡬喚江帆和雁渡長歌巖户見雲歸
何須化鶴千年後城郭人民半已非
　　寄周計院(埏瑞/)
海桑變紛紛秀色見孤嶼山林華髮尊黨遂深衣古獨
餘鈞天夢翛然在巖户翳翳桂魄灰沈沈槐夢雨江濤
豈不深修鱗挂網罟不知義井船秋風繫何許
　　溪行
風髙餘暑盡獨䇿興悠然野色延幽步秋聲入暮年日
斜禽影亂水落樹根懸回首故人逺城笳吹夕烟
　　仙壇寺西林
古壇仙鶴杳野鹿自成羣松氣浮清曉經聲出白雲石
穿僧屋過水到寺門分人世無窮事山中了不聞
　　寄鄭宗仁
城南懐舊别谷口寄春耕野鸛巢雲老林僧管瀑清養
花疏石髓煉藥伏山精見説孤燈雨年來著易成
　　哭郭同舍(宜孫/)
寂寞青燈舊流離白髮新病猶依故國死乃見全人殘
墨家無子髙風墓有鄰斯文堪一哭落日冷湖濵
　　答鄭即翁
初陽䝉霧出林遲貧病雖兼氣不衰老愛歸田追靖節
狂思入海訪安期春風門巷楊花後舊國山河杜宇時
一種閒愁無著處酒醒重讀寄來詩
　　東山渡次胡汲古韻(汲古名僑號/天放嚴州人)
客來持酒灑烟霏空想髙風意欲飛老洞蔵雲安石卧
孤舟載雪子猷歸一川白鳥自來去千古青山無是非
欲上危亭愁逺眺廢陵殘樹隔斜暉
　　贈泰霞真士祈雨之驗(沖真平陽/人姓吳氏)
火旂焰焰燒坤垠蒺藜滿道風揚塵稿苗無花不作穀
老農扶杖田頭哭哭聲不為填溝渠室罄何以供官輸
檄龍唄佛寂不應蜥蜴那能擅灌柄泰霞真士鞭風霆
緑章叩天天亦驚𤣥雲沛雨起膚寸點點都是盤中飯
須臾收斂歸無聲翩然駕虬出山城我聞調元功自古
亢為常暘伏常雨廟堂有道司牧良坐看玉燭開金穰
淮南捕蝗蝗更在饑蛟齧人陸成海肥羊日日供大官
論功乃使専黄冠真士寸田無水旱天機子夜交離坎
　　哭徳和伯氏六首(季徳淵先/六月逝)
棣隕雙葩淚灑紅百年已短更匆匆秪今風雪栖栖影
地老天荒一箇鴻
風塵何處託清䰟家世梅花水月村舊篋已無封禪藁
獨憐渴病似文園
空遺破硯孤心苦只博生綃兩髩華小婢燈前泣秋雨
竹房不見夜呼茶
溪冷浣花宗武哭池荒夢草恵連愁行人猶説春風夜
燈影書聲出小樓
伯兮癯似松間鶴季也孤於雲水僧昨夜夢中聞笑語
覺來秋在影堂燈
草枯霜白泣原鴒五十三年老弟兄風雨對牀縁未了
荆花重合在來生
　　山窗新糊有故朝封事藁閱之有感
偶伴孤雲宿嶺東四山欲雪地爐紅何人一紙防秋疏
却與山窗障北風
　　僧門
一閒每笑不如僧及到僧門閒未能昨夜褐袍風雪裏
隔溪犬吠入林燈
　　雜詠酬汪鎮卿(名鼎號桐/陽平陽人)
百感湊孤夜江樓起呼月秋蟲聲轉悲念此衆芳歇人
生非金石青髩忽已雪踰淮橘心移出山泉性汨猗蘭
抱孤芳不受宿莽沒
淪惡易如墜進善難如登危哉方寸地風雨吹㝠㝠尺
水増丈波鰍鱔亦為鯨海桑空變易天地終清寧感此
坐中夕疎林動秋聲
垂垂大厦顛一木支無力精衞悲滄溟銅駝化荆棘英
風傲几碪濵死猶鐵脊血染沙場秋寒日亦為碧惟留
吟嘯編千載光奕奕
權臣坐偃月棄官如飄蓬及兹顛沛秋翻然挺孤忠一
死未得所網羅挂秋鴻渡淮已不食蜕稿夷齊風何人
續遷史表為節義雄
　　趙奥别業(在平陽城西二/里馬鞍山下)
已無湖海夢漸老足閒情野杖日尋壑家書時到城開
池納天影種竹引秋聲亦愛簞瓢樂年來世味輕
　　新昌道上
江湖猶是客嵗月已成翁仙路重雲外人家落木中山
痕經燒黒土脈入泉紅又得春風信孤花照驛東
　　餞盛景則教授(台州黄岩人/職教平陽)
空明仙人朝帝所跨鶴凌虛墮霜羽洞中石髓流不乾
聖泉瀉入君肺腑潘江陸海一目盡自提修綆汲千古
碧芹水冷涵夜燈丹鳳山空鳴曉鼓有時白戰風騷場
小巫見之縮雙股飯雖不足仁義腴牆隂老薺羮春苦
丈夫出處各有道天地綱常要撐拄俗吏惟知騁刀筆
腐儒亦或拘訓詁雲霧窻寒森寳書廣文袖有修月斧
離亭酒短秋帆開雁蕩峯前桂花雨
　　元日即事
宿霧沈城海日遲十年冉冉鏡中絲江湖舊夢衣冠在
天地春風鼓角知杜曲桑麻歸已晩尚平婚嫁畢何時
野人問我行蔵事自向庭前采栢枝
　　燈市感舊
舊夢仙山駕海鼇飛梅如剪栁如繅千門疑是繁星落
九陌不知明月髙零亂遺鈿空宿草昇平疊鼓散春濤
寒燈寥落殘書在獨抱荒愁寄濁醪
　　栝城(處州古/為栝州)
寒芒曽動少微星一水溶溶疊嶂横落日漁舟吹逺笛
㫁烟戍屋帶荒城沙鷗欲近如招隠闗樹無多亦厭兵
却憶鶯花亭下路太平簫鼓沸春聲
　　荅唐玉潛(越州人東墅註名珏即與霽/山同收宋陵骨各塟義士也)
畎畝孤心老未衰一籬瘦菊一瓢詩黄埃赤日漫多事
蒼狗白雲能㡬時山酒栢香春夀母案書芸冷夜呼兒
横琴妙在無弦處何必知音有子期
　　陪王監簿宴廣寒遊次韻(亭四畔皆植/木樨名廣寒)
銀橋疑駕海天長丹粟離離照翠觴影浸山河瓊殿冷
舞深風露羽衣香亦知廣莫元無野却笑温柔别有鄉
手折一枝驚昨夢素娥憐老授𤣥霜
　　酬謝臯父見寄(南劒人/名翺)
入山采芝薇豺虎據我丘入海尋蓬萊鯨鯢掀我舟山
海兩有礙獨立凝逺愁美人渺天西瑤音寄青羽自言
招客星寒川釣烟雨風雅一手提學子屨滿户行行古臺
上仰天哭所思餘哀散林木此意誰能知夜夢繞勾越
落日冬青枝
　　重過虎林(虎林山在錢唐舊治北半/里亦曰武林今為郡稱)
漠漠江湖夢蕭蕭禾黍秋清笳吹落日白髮過西州池
涸神龍逝山空老鳳愁惟餘闗外水寂寞自東流
　　西湖
繁華已如夢登覽忽成塵風物矉西子笙歌醉北人㫁
猿三竺曉殘栁六橋春太一今誰問斜陽自水濵
　　孤山(林逋/隠處)
回首咸平夢清風自滿湖乾坤一士隠身世此山孤鶴
去空秋影梅開尚舊株耳孫今白髮持酒酹寒蕪
　　葛嶺(度宗賜賈似道/第于西湖葛嶺)
不讀霍光傳炫然桃李門湖山變朝市烽火滿乾坤膽
落氷天騎䰟飛瘴雨村春風吹秀麥誤國竟何言
　　寄别諸公
盍簪譚舊夢持酒送餘春天地緑隂雨江湖白髮人時
平銷劒氣客久積衣塵又出重闗北斜陽獨問津
　　㑹嚴陵邵徳芳同舍邀宿𤣥同齋道舊有作
市槐夢忽醒喬柯落風雨何人斧為薪遺根尚依土緬
懐赤煒初鬱若翠蛟舞其下有橋門雍雍冠帶聚萬物
逓衰盛千載一仰俯射䇿君先登氣勇不再鼓邅迴三
舍間我亦躋寸武雲雷膏尚屯有志良獨苦空山少芝
薇大澤多網罟爾來涉長途征衣拂天姥遙泛松江舟
薰風采芳杜故人隠雲間九山青照户相逢各華顛舊
事不敢吐悠哉抱𤣥同髙臥標枝古
　　雲間懐古
薰風短棹水粼粼老鶴疎林寂不聞内史祠荒殘碣雨
黄門書冷半堆雲獵場斜日分桑塢馳道深秋走鹿羣
寥落一觴誰弔古漁鄉烟景客平分
　　蘇小小墓(錢塘名倡有墓在嘉/興縣西南六十歩)
歌扇風流憶舊家一丘落月㡬啼鴉芳䰟不肯為黄土
猶幻燕支半樹花
　　京口月夕書懐(鎮江/路也)
山風吹酒醒秋入夜燈涼萬事已華髮百年多異鄉逺
城江氣白髙樹月痕蒼忽憶凭樓處淮天鴈叫霜
　　新豐道中(丹陽/路也)
長颷卷炎埃澄空出秋素迢迢鐵甕城回首隔蒼霧酒
帘颺荒市笳鼓發深戍倚篷問舟人云是新豐路籬落
鷄欲棲野水牛半渡不見抱琴人斜陽在髙樹
　　石翁嫗(在丹陽/)
束艾楚俗愚鑄金秦民怖何年斵雲根偶立此翁嫗千
春衣莓苔偕老食風露世人輕結髮覆水或旦暮乃習
無情縁永與天壤固停舟一訪古久欲祛此錮父老向
我言曽是梁朝墓衣冠化黄土古丘亦成路當年殉金
棺兹物獨如故閱世如過客興亡了不悟時借牛礪角
敲火戲童䜿
　　舟中書事
村酒沽來濁可斟扁舟過雨繋楓林午香吹稻海田熟
秋蔓引𤓰茅屋深天地暗塵歸客髩江湖斜日動鄉心
衰年自笑為形役空羨閒鷗卧水隂
　　練川道中次胡汲古韻
客中還又客回首憶并州一枕江湖夢五更風雨舟水
寒荷葉老蟲響豆花秋㡬度看雲坐吾生亦覺浮
　　過呉門感前游
回首前游夢未忘江雲漠漠樹蒼蒼客心空老鶯花月
詩貌不肥魚稻鄉白虎氣銷遺瘦石綵虹影冷卧斜陽
當時已嘆來麋鹿後二千年更㫁腸
　　宿七里灘
寥落空江上買魚開酒尊亂山含雪意孤艇寄楓根灘
近不成夢鴻飛欲㫁䰟偶呼黄帽語一犬吠前村
　　宴徳初書樓(姓陳氏平陽人/)
樓髙不二尋已作百尺想中有湖海豪開襟納萬象頗
延索心人談笑落清響鄰花吹午香簷竹薦秋爽於中
了行蔵此外㫁俯仰西樓富薰天歌鐘樂華敞荒凉風
雨餘山䕫自來往
　　鹿城晚眺(郭璞卜東嘉城基有白鹿/銜花而出故名為鹿城)
古城仙鹿逺百感赴斜曛海氣千年聚山形九斗分神
鴉飢啄蘚宰木蠧蔵雲何處鳴鉦發春屯又易軍
　　初夏
春歸不知處溪楝日初長舊篋題詩扇疎簾讀易香田
畦占水旱海燕語興亡復恐閒愁起聴泉過石梁
　　過陶嶺有錢王井又三里有錢王石菴(在越州即/陶山嶺也)
沙井泉初試石菴苔已荒不知更宋代猶自説錢王古
塚木根怪春山雲氣香詩成無紙筆駐馬語殘陽
　　訪武伯山居(在舜田下/)
照書雙眼碧天欲夀斯文白髮前朝士青山半屋雲遲
花春後見逺瀑夜深聞迴首重華夢荒田自鹿麕
　　客意
獨夜愁如此殊鄉老奈何故人經亂少歸夢入秋多衣
敝鄰碪動書沈海鴈過燈前空拂劒酒薄不成歌
　　潘山長入栝(潘平陽白石人/)
為官轉多事行役到寒氊落日隣州樹西風逆水船飲
牛懐白石訪鶴入青田我欲看行卷仙峯雪瀑邊
　　元日得家書喜
爆竹聲殘事事新獨憐臨鏡尚儒巾寒窗琴冊燈花曉
衰髩江湖栢酒春道在老天扶客健書來稚子識家貧
舊山亦有閒風月歸與漁樵作主人
　　次翁秀峯(温州人/)
花栁湖西别此翁十年髩雪忽重逢唐陵愁問永和帖
楚水夢聞長樂鐘黄妳秋燈餘舊癖素侯野服拜新封
世情雲雨何時了千古青青太玉峯
　　寄七山人(平陽州治北五里有七星山鄭初/心先生隠居于此稱為七山人)
十年疎髩為誰斑天借儒冠日月閒欹枕寒生雙瀑澗
開門春滿七星山鶴歸尚覺遼城是鵑老空聞蜀道難
欲覔九還憑寄語青牛何日度函闗
　　和王徳游夜感(監簿子/)
小池荷淨雨初晴世念消磨未到僧衣帶長江空北固
觚稜舊月隔西興一春空負花前酒獨夜相知竹下燈
自笑老來甘鷁退少年雲路健追鵬
　　洞霄宫
洞天有别雲福地無凡土嘉名此兼擅靈氣適専聚峯
巒互重掩雲霧自吞吐飄然乗泠風一瓣謁瓊宇住山
老黄冠迎客琪樹午魚魚美少年華裾集齋鼓往者修
錬人飛昇接髙武爾來何寂寥山川亦今古甲第疑王
侯億萬富倉庾所以氣體移學道不精苦吾聞郭許儔
卓菴老林莽終日對白雲餐松飲石乳
　　大滌洞天
九鎖絶人寰一嶂聳天柱自従開闢來著此洞天古竒
石千萬姿元不費神斧帝勅守六丁山䕫孰敢侮白晝
中㝠㝠游者必持炬或絢若霞敷或蹙若波詭或豎若
旌幢或懸若鐘鼓或虎而爪踞或鳳而翅舞異狀紛獻
酬清音起擊拊不知金堂仙恍惚在何許褰衣下側逕
層嵐結瓊乳逕極罅轉深幽潭蓄風雨劣容童豎入恐
觸蛟龍怒凛乎不可留長嘯出巖户
　　天柱峯
誰作孤峯紫翠巔流泉一脈到宫前却憐千尺擎天柱
不拄東南半壁天
　　神仙隠跡
仙子渾無涉世勞屐痕一尺寄孤髙㡬人失脚風波裏
可是雲根立得牢
　　陳子植草廬成求予賦
老矣杜陵客草堂倚江干故人相幽築皇天愍生還君
家付楚炬結構當時囏謂得風雅力竹木供大官城邊
歸野鶴杳杳發長歎朱甍昔峩峩碧草今曼曼何如䕃
白茅容膝有餘安我哀喪亂餘人烟半凋殘風凄狐兔
警露重星斗寒丈夫坐一室此念馳九寰所以草堂人
安得千萬間
　　寄四明陳楙陽(四明在明州山有四門/通日月星辰之光故云)
髙人謝世紛誅茅在絶壁十年不下山舊路掩深棘出
門復踟蹰觸步有崩石下臨千仞淵毒鱗正紛籍腥風
鼓洪濤石齒鳴咋咋失勢倘一落萬綆那可及不如息
我軀猨鶴與朝夕
　　山中早行
短䇿穿幽徑山樵半掩扉月斜林影薄石盡水聲微一
犬隔籬吠孤僧何處歸相逢松下立風露滿秋衣
　　答山中侃上人
竹房分半席流水白雲間丹竈餘千載青鞵第㡬山有
詩多解悟無髮得髙閒因笑塵中客重逢改舊顔
　　初夏病起
青衫蕉鹿夢江海一畸人舊國愁生暮衰年病過春天
垂湖色湛雨洗月痕新猶抱遺經在心銜覆載仁
　　答陳景賢
一劒挂寒壁艱危氣不衰髩痕朝鏡覺書味夜燈知夢
㫁潮生枕愁新鴈入詩思君心欲折又負菊花期
　　薛得之之江東簡熊西玉諸公
乍逢還又别龍竹葛陂隂野水流春逺江雲入暮深新
知滿湖海遺老在山林邂逅如相問憑君道素心
　　酬合沙徐君寅(合沙福/州郡稱)
歸鶴悠悠渡海遲閒來野寺看僧棊鄉心茘子薰風國
客路槐花細雨時天地一身愁自語江湖諸老澹相知
烏絲醉後淋漓墨片月娟娟照硯池
　　重游鏡曲次韻
青眼重逢白髮新舊游却恐是前身野鳩妒客招呼雨
江燕隨人管領春曽附仙舟追李郭獨提詩律繼黄陳
鏡中恨不移家住山水蒼蒼老釣綸
　　立秋日作
苦熱如焚想雪山清商一夕破愁顔炎光㫁雨殘虹外
涼意平蕪逺樹間忙踏槐花猶入夢老催蒲扇共投閒
城頭遙望纍纍塚遼海荒寒鶴未還
　　浙中饑甚六月一雨頗慰
雨餘燈火坐茅齋此夕田家有好懐造物心終扶畎畝
蒼生命已墮顛崖燕山漕粟初航海浙水移家半入淮
貞觀三錢誰復識擁衣數起望台階
　　王監簿南墅新樓落成(王英孫號修竹㑹稽人仕/至將作監簿紊與先生友)
　　　(善革命後先生/游越多居其家)
玉佩珊珊不可招眼空塵界等秋毫山林貞白三層迥
湖海元龍百尺髙自笑行蔵闗氣數肻將歌舞換風騷
卷簾最愛南山近坐聴松聲起碧濤
　　訪僧鄰菴次韻
拂石題詩滿袖嵐尋僧又過竹溪南乾坤浩蕩酒鄉寄
山水蒼寒琴意參老燕未歸同是客孤雲無住孰為菴
寂寥午夜松風響疑是神仙接麈談
　　述懐次柴主簿
獨閉柴門木石親詩筒剥啄不妨頻青燈風雨多離夢
白髮江湖少故人漫讀楚騷招太乙誰聴郢曲和陽春
書香劒氣俱寥落虛老乾坤父母身
　　次曹近山見寄(告春字問農平陽梅溪人/登咸淳第後以詩文著名)
扣角歌殘夜正長懶將龜筴卜行蔵風烟萬里别離夢
草木一溪文字香仙泣銅盤辭渭水鶴歸華表認遼陽
愁來偶上西樓立耿耿寒奎色照霜
　　新晴偶出
琴牀茶鼎澹相依偶為尋僧出竹扉風動松枝山鵲語
雪消菜甲野蟲飛看花春入桄榔杖聴瀑寒生薜茘衣
古寺無人雲漠漠溪行喚得小船歸
　　雲門即事(雲門山在㑹稽南三十一里今名雍熙/)
最愛林中過客稀坐分片石澹忘歸僧閒時與雲來往
鶴老不知城是非瀟灑山光秋入畫清寒花氣曉侵衣
一溪截㫁紅塵影西有任公舊釣磯
　　寄林編修(名千之字能/一平陽人)
大雅凋零尚此翁醉鄉一笑寄無功衣冠洛社浮雲散
弓劒橋山落照空東魯有書蔵古壁西湖無樹挽春風
巾車莫過青華北城角吹愁送暮鴻
　　題海上人棲雲樓
水村烟景隔晴霏十二闌干在翠微一壑暮年閒獨倚
半簷秋影澹相依栢爐貝葉香猶潤紙帳梅花夢不飛
㑹得此中無所住來來去去總𤣥機
　　催梅
參横月落㡬相思第一春風向此期乗興竹笻霜後路
寄聲籬落水邊枝禁中鼓絶花奴老海上宫深鳥使遲
獨抱素心誰是伴羅浮仙夢隔天涯
　　題陸放翁詩卷後
天寳詩人詩有史杜鵑再拜淚如水龜堂一老旗鼓雄
勁氣往往摩其壘輕裘駿馬成都花氷甌雪椀建溪茶
承平麾節半海㝢歸來鏡曲盟鷗沙詩墨淋漓不負酒
但恨未飲月氏首牀頭孤劒空有聲坐看中原落人手
青山一髮愁濛濛干戈已滿天南東來孫却見九州同
家祭如何告乃翁
　　夢回
夢回荒館月籠秋何處碪聲喚客愁深夜無風蓮葉響
水寒更有未眠鷗
　　聞蟬
近交紙薄雲翻手舊夢冠空雪滿顛却憶畫船曽聴處
夕陽髙栁㫁橋邊
　　與邵徳芳三首
聚散雲萍亦偶然十年曽此繋秋船當時别意芙蓉老
不道相逢又十年
年少同游古辟雍文光萬丈掃秋虹不須舊事談如夢
燈下相看亦夢中
葵心戀日還終在橘性踰淮已不同誰識鱸江持釣手
曽搴月窟一枝紅
　　别王監簿
𤣥髮相逢雪滿顛一番欲别一凄然離亭落日馬嘶渡
舊國西風人喚船湖海已空彈鋏夢山林猶有著書年
蓬萊不隔青禽信還折南枝寄老仙
　　夢中作四首(元兵破宋河西僧楊勝吉祥行軍有/功因得於杭置江淮諸路釋教都總)
　　　(統所以管轄諸路僧人時號楊總統盡發越上/宋諸帝山陵取其骨渡浙江築墖于宋内朝舊)
　　　(址其餘骸骨棄草莽中人莫敢收適先生與同/舍生鄭樸翁等敷人在越上痛憤乃不能已遂)
　　　(相率為采藥者至陵上以草囊拾而收之又聞/理宗顱骨為北軍投湖水中因以錢購漁者求)
　　　(之幸一網而得乃盛二函託言佛經塟于越山/且種冬青樹識之㑹元時作詩不敢明言其事)
　　　(但以夢中作為題下/篇冬青花亦此意也)
珠亡忽震蛟龍睡軒敝寧忘犬馬情親拾寒瓊出幽草
四山風雨鬼神驚
一坏自築珠丘土雙匣猶傳竺國經獨有春風知此意
年年杜宇泣冬青
昭陵玉匣走天涯金粟堆前㡬暮鴉水到蘭亭轉嗚咽
不知真帖落誰家
珠鳬玉鴈又成埃斑竹臨江首重回猶憶年時寒食祭
天家一騎捧香來
　　冬青花(冬青一名女貞木一名萬年枝漢宫/嘗植後世因之宋諸陵亦多植此木)
冬青花花時一日腸九折隔江風雨晴影空五月深山
䕶微雪石根雲氣龍所蔵尋常螻蟻不敢穴移來此種
非人間曽識萬年觴底月蜀䰟飛遶百鳥臣夜半一聲
山竹裂
　
　
　
　宋詩鈔卷一百三
欽定四庫全書
　宋詩鈔卷一百四
　　　　　　　　　内閣中書舍人呉之振編
　山民詩鈔
　真山民不傳名字亦不知何許人也但自呼山民云
　李生喬歎以為不愧迺祖文忠西山以是知其姓真
　矣痛值亂亡深自湮沒世無得而稱焉惟所至好題
　詠因流傳人間然皆探幽賞勝之作未嘗有江湖酬
　應語也不惟呉許上通於天即自命遺民而以詩文
　通當世者視山民才節亦足愧恥矣張伯子謂宋末
　一陶元亮非過論也
　　幽居雜興
松桂小菟裘山扉幽更幽蜂王衙早晩燕子社春秋髩
秃難遮老心寛不貯愁年來把鋤手無復揖公侯
　　新春
餘凍雪初乾初晴日驟暄人心新嵗月春意舊乾坤烟
碧柳出色燒青草返䰟東風無厚薄隨例到衡門
　　光霽閣晩望
一閣納萬象危闌俯渺茫白沙難認月黄葉易為霜宿
鳥投烟嶼歸樵趂野航孤吟誰是伴漁笛起滄浪
　　興福寺
為厭市喧雜攜詩來此吟鳥聲山路靜花影寺門深樓
閣莊嚴界池塘清淨心松風亦好事送客出前林
　　夏晩江行
行盡山頭路江空帶夕暉風蟬聲不定水鳥影同飛蕭
散烏藤杖輕鬖白苧衣試呼垂釣者分我半苔磯
　　修真院訪崔道士
竹扉蒼蘚牆林下小丹房風定香烟直月斜簾影長瀹
茶泉味别點易露痕香安得棲塵外求師却老力
　　春遊和胡叔芳韻
春光潑眼明占勝得新亭棠醉風扶起栁眠鶯喚醒非
無盃泛緑安得髩皆青且事日為樂歌聲莫暫停
　　山亭避暑
怕礙清風入丁寧莫下簾地皆宜避暑人自要趨炎竹
色水千頃松聲風四簷此中有幽致多取未傷㢘
　　三山旅夜
獨坐本無況淒凉更旅中檻低簷碍月窗破紙吟風隣
館笛三弄譙樓鼓二通半觴聊自適新茘擘輕紅
　　枕上偶成
長夜更難曉天寒吟思清夢䰟山館枕燈影雪窗檠守
拙疎生理安貧識世情凄風響簷竹豈是不平聲
　　泊白沙渡
日暮片帆落渡頭生暝烟與鷗分渚泊邀月共船眠燈
影漁舟外湍聲客枕邊離懐正無奈況復聴啼鵑
　　夜話無上人房
蒲團一榻上坐到夜將分牕月燈昏見巖泉雨歇聞茶
甌勝飲酒禪語當論文只恐紅塵迹涴師松下雲
　　獨坐
寒齋淡無味孤坐思悠悠時事三緘口年光一轉頭有
書遮老眼無藥療閒愁假使丹心在衰遲也合休
　　春日
韶光今㡬許我欲問流鶯花影埽不去草根鋤又生心
安諸妄息身老萬縁輕正是春風好幽蘭不肻爭
　　曉行山間
出門誰是伴只約瘦藤行一二里山逕兩三聲曉鶯亂
峯相出沒初日乍隂晴僧舍在何許隔林鐘磬清
　　山間次季芳宿韻
好山多在眼塵事少闗心風竹有聲畫石泉無操琴許
猿分野果留鶴守雲林不是閒邊客誰來此地吟
　　春感
春光元自好我却為春愁但見栁青眼不知人白頭一
身浮似寄百嵗去如流賴有芳樽在花前日醉遊
　　春曉園中
緑隂留我立清曉小闌東林外一鳩雨栁邊雙燕風吟
懐愁渺渺春事去匆匆莫恨芳菲盡葵榴花又紅
　　溪行
春暖溪西路行吟又㡬迴水清明白鷺花落失青苔雲
過日吞吐樹搖風往來漁歌聴未了欲去又徘徊
　　渡江之越宿蕭山縣
昨夜大江舟今宵小驛樓隻身千里客孤枕一燈秋市
酒難成醉鄉書莫寄愁胸中無史記浪作㑹稽遊
　　宿寳勝寺
苦吟吟未了只向兩廊行月去塔無影風來鐸有聲塵
心隨水淨佛眼共燈明安得雲邊住與僧分此情
　　閒居
虛明兩竹窻濟楚一書房風動鳥移樹花香蝶過牆身
安知病少晝靜覺春長未必全無事終焉也勝忙
　　兵後寓舍春
觸景多懐舊凭欄易愴神飛花遊蕩子古木老成人世
換山如醉田荒草自新鄉闗渺何處回首暗風塵
　　兵後劉秀寛見過
冉冉嵗云暮閒居安所之途窮身是累痛定語猶悲衰
髩數莖雪空囊一卷詩儒衣例如此惜也不逢時
　　清明
清明今日是原上一經過新塟塚無數未來人更多此
生曽悟否不樂復如何莫待澆墳土樽前且醉歌
　　臨江曉行
茅舍亂鷄聲疎林淡見星霜輕留草緑霧暗失山青蹤
跡去來燕交遊聚散萍浮生原是客不必恨飄零
　　舟中峽口
亂山如碧玉處處見鵑花水漲旁分港舟行倒走沙宿
依沽酒市飯過釣魚家喜脱風波險推篷數暝鴉
　　次韻章劒溪山居
想無書赴隴林鶴莫驚猜曳杖雲同出開簾山自來池
堪供洗硯籬不碍觀梅靜倚長松立藤花點翠苔
　　夏日
虛窗暑亦凉境靜晝偏長樹色烟明滅蟬聲風抑揚家
貧書是業身老睡為鄉赤日黄埃客紛紛為底忙
　　宋道士同遊白雲闗
扶攜方外友來入白雲闗八九峯如畫兩三人倚欄棋
聲敲竹外簾影落花間一曲瑤琴罷翠隂生晝寒
　　妙因寺次施敬所韻
松蘿一徑隂踏破白雲深約客分茶供逢僧倚竹吟鼠
留香篆迹禽和閣鈴音話久不知晚新螢照出林
　　晚春
有恨青春老無營白晝長葉新林換緑花落地生香雨
意一番足人家百事忙為儒竟成誤悔不早農桑
　　冬雪
雪凍飛禽少林深落葉多寒塘倒山影空谷答樵歌不
有梅花在其如詩思何霜風吹落帽應歎鬢絲皤
　　新涼
烟火林幽處田園秋暮時深村人到少閏月稻黄遲旋
決渠分水新編竹補籬地爐煨芋栗莫遣貴人知
　　江樓秋夕
樓髙古城遶無奈漏聲催幽夢風吹㫁新吟月送來江
長漁唱逺雲冷雁聲哀明日重陽酒黄花菊未開
　　初夏訪劉道士
白雲隨杖屨伴我到山房暑薄疑天别林深見路長术
芝皆道味花竹亦詩香更待荷花後來分半榻凉
　　春行
東風物物新花外步清晨蕉葉卷舒雨鳩聲問答春園
林三月景詩酒百年身試數交遊侣如今有㡬人
　　孤標上人留宿
山僧留我宿我亦似山僧香茗半甌雪寒虀一筯氷廊
風響黄葉壁雨暗青燈參透詩三昩何須契一乗
　　李修伯山居
寒燈㡬撥盡借問夜何其舊夢青燈在新愁白髮知昔
為三遶鵲今作五蔵龜多謝梅梢月留人得睡遲
　　道逢過軍投宿山寺
窮途欲焉往薄暮此相投蟋蟀數聲雨芭蕉一寺秋鄉
闗來枕畔時事上眉頭長歎為僧好今逢更説愁
　　(缺/)溪舟中
一舸下中流西風兩岸秋櫓聲搖客夢帆影掛離愁落
日魚鰕市長烟蘆荻洲篙人夜相語明發又嚴州
　　春曉雨
破曉簷花未放乾披衣和夢倚欄干醸成苔暈地猶濕
老盡鶯聲風正寒無客醉敲金鐙響有人睡怯翠衾單
牡丹一夜成消瘦下却珠簾不忍看
　　西湖圖
兩袖春風一丈池等閒踏破栁橋西雲開逺嶂碧千叠
雨過落花紅半溪青斾有情邀我醉黄鶯無恨為誰啼
東城正在桃林外多少遊人逐馬蹄
　　遊鳳棲寺
十載重遊古鳳棲蓮宫新遶緑楊堤欲談世事佛無語
不管客愁禽自啼苔滑空廊妨散步塵昏老壁失留題
僧家山地鄰家種菜甲春生緑滿畦
　　漁浦晚秋旅懐
西風吹夢越中遊剪剪輕寒入短裘雁字不將鄉信寫
蛩聲空和旅吟愁郵亭冷雨孤燈夜漁市斜陽一笛秋
是處山川即吾土仲宣何用怯登樓
　　泊舟嚴灘
天色微茫入暝鐘嚴陵湍上繋孤篷水禽與我共明月
蘆葉同誰吟晚風隔浦人家漁火外滿江愁思笛聲中
雲開休望飛鴻影身即天涯一㫁鴻
　　連城春夜留别張建溪
飛絮遊絲客子心連城那忍遽分襟青燈應見詩情苦
濁酒不如交味深一榻暖風棲竹屋半闌淡月立花隂
離懐今夜先收拾盡付明朝馬上吟
　　夜坐
匹馬平生汗漫游如今寂寞老林丘小窗半夜青燈雨
幽樹一庭黄葉秋懶看世情寧睡去怕傷時事莫吟休
寒蛩可是知人意未到莎根只説愁
　　初冬
林葉新經數夜霜地爐獨擁一山房塵書邀我共髙閣
濁酒勸人歸醉鄉費省家貧還似富身閒日短亦如長
梅花苦欲催吟興又破梢頭半點香
　　東粤廟
頽欄斜照網蛛絲陳迹凄凉萬古悲柘水尚鳴亡國怨
山松曽見受封時碑因苔蝕無完字城為田侵失舊基
當日東甌知㡬戰如今贏得一荒祠
　　嵗暮
顔不常朱髩易斑流光難駐兩跳丸一年又是等閒過
百嵗只消如此看把酒何曽長在手種桃能得㡬凭欄
癡人醉夢不知醒日夜雙眉抵死攅
　　三峯寺
寂寞烟林噪亂鴉青鞋步入野僧家雲深不碍鐘聲出
日轉還移塔影斜廊下蝸粘沿砌蘚佛前蜂戀插瓶花
竹牀紙帳清如水一枕松風聴煮茶
　　江頭春日
風暖旗亭煮酒香醉醒始悟是他鄉駕言行邁路千里
豈不懐歸天一方春事漸消鶯語老離愁偏勝栁絲長
無聊莫向城南宿淡月梨花正㫁腸
　　次韻潘恕堂見寄
抱瓮區區老漢隂空齋擁鼻日長吟青山隔絶市朝面
白髮消磨豪傑心書既無成休學劒貴無可買恥言金
情知不入鴛鴦侣賴有鷗盟尚可尋
　　初夏
一陣薰風帶暑回雨天濃翠與庭槐不隨春去鶯猶在
好競時糚榴又開剪尺旋裁新白苧盃盤聊薦舊青梅
篋中敝扇投閒久依舊團團入手來
　　夜飲趙園次徐君實韻
銀臺絳蠟淚成堆四面軒窗盡放開花影忽生知月到
竹梢微響覺風來豪揮彩筆詩千首醉倚紅糚酒百盃
遊玩未闌歸未得髙城漏箭㡬相催
　　幽棲
鶴䕶松扉久不開蒲團端坐思悠哉故交只向夢中見
閒事不經心上來雙屐躡雲春採藥一笻掛月夜觀梅
東風似見山童懶自與幽人埽徑苔
　　聖果院訪忠上人不值
管領東風入杖藜落梅香裏已招提苔痕一徑白雲濕
花影半窗紅日低欲見髙僧聊爾耳便乗餘興去來兮
葛藤有話無人共付與隔林幽鳥啼
　　山行
林梢初日弄隂晴露浥溪花笑欲迎澗暗只聞泉滴瀝
山青剰見鷺分明逺峯忽轉還如遶險徑徐行亦似平
莫謂詩成無與和風篁也解作吟聲
　　秋夜次葉一山韻
自笑秋來似轉蓬偶然飛落過山中一燈幽館菊花雨
孤枕小樓梧葉風涉世悠悠旋磨蟻懐人杳杳寄書鴻
浮生何預光隂事抵死相催作老翁
　　杜鵑花得紅字
愁鎖巴雲往事空只將遺恨寄芳叢歸心千古終難白
啼血萬山都是紅枝帶翠烟深夜月䰟飛錦水舊東風
至今染出懐鄉恨長掛行人望眼中
　　永嘉秋夕
風戰枯桐敲紙窗擁裘無寐夜偏長譙樓三鼓夜將午
雲雁數聲天正霜寓世此身驚逆旅寛懐何處不吾鄉
江頭風景日堪醉酒美蟹肥橙橘香
　　客中遇鄉友季芳逺歸省親
河梁邂逅話襟期獵獵西風透裌衣酒臉未隨紅葉醉
鄉心先逐白雲飛客中送客難為别山上安山胡不歸
借使家書君可寄此間無復問庭幃
　　山人家
片雲隔㫁嶂西風三兩山花屋角紅㡬畝桑麻春社後
數家雞犬夕陽中拾薪澗底青裙婦倚杖簷間白髮翁
我亦願來同隠者種桃早晚趂東風
　　朱溪澗
路轉峯回又一村天寒大半掩柴門雲融山脊嵐生翠
水嚼沙洲樹出根任擁重裘風亦冷未投荒店月先昏
今宵只傍梅花宿贏得清芬入夢䰟
　　閒中
敢咎章縫解誤人甘於閒處著閒身腹中書在温仍熟
夢裏詩成記不真引鶴徐行三逕曉約梅同醉一壺春
今朝有喜誰知得新換銜頭號散民
　　冬暮小齋
布襪青鞋敝絮袍松扉柴几小衡茅雲酣纔釀臈三月
梅吐又横春一梢炭為驟寒偏索價酒因不飲懶論交
窮年兀兀從人笑未用多方作解嘲
　　宿南峯寺
禪房花木鎖深幽借與詩人信宿留幡影分來半廊月
磬聲敲破一林秋僧偏好事能青眼佛本無心亦白頭
試問青松峯外鶴閒邊曽見㡬人遊
　　春曉山行
風埽連隂出快晴瘦笻伴我出山楹路從初日紅邊過
人在野花香裏行古水殊無趨世態幽禽懶作弄春聲
棕鞋踏遍山南北只與白雲相送迎
　　幽興
不賦千鍾賦一簞天公有意養痴頑書猶能看未曽老
詩亦莫吟方是閒寛著庭除貪貯月少栽竹樹要觀山
空階兩日無行迹又上苔花㡬㸃斑
　　梅仙山(梅福鍊丹地/)
西都不知夀安用獨長年縱有丹爐在難吹漢火燃
　　吉水夜泊
入夜始維舟黄蘆古渡頭眠鷗知讓客飛過蓼花洲
　　草
草枯根不死春到又敷榮獨有愁根在非春亦自生
　　楊妃
三郎掩面馬嵬坡生死恩深可奈何瘞土驛旁何足恨
潼闗戰處骨埋多
　　年少遊春
錦袍朱帶玉花驄著意追歡紫陌東只道春風屬楊柳
不知揚栁有秋風
　　三月晦日
九十風光能有㡬東風遽作逺行人樽前莫惜今朝醉
明日鶯聲不是春
　　晚步
未暝先啼草際蛩石橋暗度晚花風歸鴉不帶殘陽老
留得林梢一抹紅
　　春歸詞
愁鎖眉尖未肻消何心更待兩娥嬌一春螺黛渾無用
付與東風染栁條
　　山間秋夜
夜色秋光共一䦨飽收風露入脾肝虛簷立盡梧桐影
絡緯數聲山月寒
　　新年
妝㸃春光到眼邊凍消殘雪暖生烟杏桃催換新顔色
惟有寒梅老一年
　　九日
懶把黄花插滿頭正縁老大見花羞年來頗恨儒冠誤
好倩西風吹去休
　　醉餘再賦
堪歎詩翁酒興豪醉餘猶復一登髙西風抵死相搖撼
爭奈儒冠裹得牢
　
　
　
　
　宋詩鈔卷一百四
欽定四庫全書
　宋詩鈔卷一百五
　　　　　　　　　内閣中書舍人呉之振編
　水雲詩鈔
　汪元量字大有號水雲錢塘人以善琴事謝后王昭
　儀宋亡隨三宫留燕後為黄冠師南歸幼主平原公
　及従降駙馬右丞楊鎮丞相呉堅留夢炎㕘政家鉉
　翁文及翁提刑陳杰與王昭儀清恵以下廿有九人
　賦詩餞之後往來匡廬彭蠡間世莫測其去留危太
　史素謂其長身玉立修髯廣頞而音若洪鐘江右人
　以為神仙多畫其像祀之詩多紀國亡北徙事與文
　丞相獄中倡和作周詳惻愴人謂之詩史鄭明徳陶
　九成瞿宗吉所載僅數首其後或有人得之雲間鈔
　書舊冊録為水雲集
　　湖州歌九十八首
丙子正月十有三撾鞞伐皷下江南臯亭山下青烟起
宰執相看似醉酣
萬馬如雲在外間玉階仙仗罷趨班三宫北面議方定
遣使臯亭慰伯顔
殿上羣臣嘿不言伯顔丞相趣降箋三宫共在珠簾下
萬騎虬鬚遶殿前
謝了天恩出内門駕前喝道上將軍白旄黄鉞分行立
一㸃猩紅似幼君
一匊呉山在眼中樓臺叠叠間青紅錦帆後夜烟江上
手抱琵琶憶故宫
北望燕雲不盡頭大江東去水悠悠夕陽一片寒鴉外
目㫁東西四百州
十數年來國事乖大臣無計逐時挨三宫今日燕山去
春草凄凄上玉階
錦帆髙揭繡簾開鼉皷聲悲鳳管哀月子纎纎雲裏見
呉江不盡暮潮來
一出宫門上畫船紅紅白白艶神仙山長水逺愁無那
又見江南月上弦
太湖風起浪頭髙錦柁搖搖坐不牢靠著篷窗垂兩目
船頭船尾爛弓刀
昨夜三更淚濕腮伍胥何事夢中來三宫従此相分别
自勒潮頭白馬迴
受降城下草離離寒食清明只自悲漢寝秦陵何處在
鶯花無主雨如絲
金陵昨夜有降書更説揚州一戰輸淮北淮南清未了
又添軍馬下東呉
鐵甕城頭馬亂嘶金陵城下砲如飛黑風捲地鼓鼙急
昨夜常州又受圍
曉來宫櫂去如飛掠髮鬟雲淺畫眉風雨淒淒能自遣
三三五五坐彈碁
暮雨瀟瀟酒力微江頭楊栁正依依宫娥抱膝船窻坐
紅淚千行濕繡衣
曉髩鬅鬆懶不梳忽聴人説是南徐手中明鏡抛船上
半掲篷窻看打魚
京口沿河賣酒家東邊楊栁北邊花柳搖花謝人分散
一向天涯一海涯
滿船明月夜鳴榔船上宫人燒夜香好是燒香得神力
片帆穏送到漁陽
一片淮山落照中開船忽遇打頭風行軍元帥傳言語
别撥官軍下浙東
揚子江頭潮退遲三宫船傍釣魚磯須臾風定過江去
新鬼啾秋舊鬼啼
不堪回首淚盈盈萬里淮河聴雨聲莫問萍虀併豆粥
且餐麥飯與魚羮
宰執連鑣向北行淮西夜夜鬼燈青雖然適意無南北
生死難逃篩下星
更闌炙燭繡筵遮卸却金鈿與翠花心似亂絲眠不得
江樓中夜咽悲笳
兩淮極目草芉芊野渡灰餘屋數椽兵馬渡江人走盡
民船拘斂作官船
宫人清夜按瑤琴不識明妃出塞心十八拍中無限恨
轉絃又奏廣陵音
青天澹澹月荒荒兩岸淮田盡戰場宫女不眠開眼坐
更聴人唱哭襄陽
翠鬟半嚲倦梳糚楊柳風前陣陣涼絃索懶拈縮纎手
龍涎猶嚼口脂香
鳳管龍笙處處吹都民歡樂太平時宫娥不識興亡事
猶唱宣和御製詞
可憐河畔草青青錦纜牽江且緩行愛此淮南山水好
問天乞得片時晴
丞相催人急放舟舟中兒女淚交流淮南漸逺波聲小
猶見揚州望火樓
撥盡琵琶意欲悲新愁舊夢兩依依江樓吹笛三更後
細耐林間杜宇啼
一半淮江半浙江怒潮日夜自相撞揚州昨夜軍書至
説道淮安未肻降
曉來潮信暫相留滿耳驚濤愁復愁月殿不知何處在
錦帆搖曳到揚州
金屋煌煌麗九天朝歌夜舞艷神仙尋常只道西湖好
不識淮南是極邊
風雨聲中聴櫂歌山炰野饌奈愁何雪花堆白甜如蜜
不減江珧滋味多
九尺瓊花一夜開無雙亭曲小徘徊可憐后土空祠宇
望㫁韋郎不見來
兩淮戰皷不停撾萬騎精兵賽夜义破陣焚舟彈指頃
漢人猶懼夏爺爺
官軍兩岸䕶龍舟麥飯魚羮進不休宫女垂頭空作惡
暗抛珠淚落船頭
都人不識有干戈羅綺叢中樂事多一夜月明天漠漠
漢人歌罷楚人歌
太皇太后過江都遙指淮山是畫圖抛却故家風雨外
夜來歸夢遶西湖
萬騎横江泣鼓鞞千枝畫角一行吹淮南今夜好明月
船上美人空淚垂
蘆荻颼颼風亂吹戰場白骨暴沙泥淮南兵後人烟絶
新雨燈前醉玉妃
篷窗倚坐酒微酣淮水無波似蔚藍雙櫓咿啞搖不住
望中猶自是江南
銷金帳下忽天明夢裏無情亦有情何處亂山可堆骨
暫時相對坐調笙
宫人夜泊近人家瞥見紅榴三四丫猶説初離行在所
玉蘭無數牡丹花
絲雨綿雲五月寒淮堧遺老笑儒冠行軍元帥來相探
折送駝峯炙一盤
江南楊栁舞婆娑萬馬成羣嚙短莎北客醉中齊拍手
隔船猶唱采茶歌
長淮風定浪濤寛錦櫂搖搖上下灣兵後人烟絶稀少
可勝戰骨白如山
使臣開閘過髙郵楊栁絲絲拂去舟宫女推篷猶自笑
閒抛金彈打沙鷗
邵伯津頭閘未開山城鼓角不勝哀一川霞錦供行客
且掬荷香進酒杯
北風吹雨入篷間宫女腰肢瘦怯寒阿監隔船相借問
計程今日到淮安
寳應城南柳數株葭牆艾席是民居眼前境逆無詩興
忽有小舟來賣魚
船泊邳州古岸旁斜風細雨送昏黄美人十十船中坐
猶把金猊注好香
徐州城上覔黄樓四壁詩章讀不休更欲登臺看戲馬
州官攜酒共嬉遊
歌風臺畔水沄沄地面官人餽酒葷宫女上船嬉一霎
不禁塵土汚衣裙
新濟州來舊濟州栁門西畔兩三鷗酒邊笑謔消長日
弄竹彈絲盡勝流
一更船泊鄆州城城外巡軍夜柝鳴如此月圓如此客
猶能把酒到天明
琵琶切切更嘈嘈髙栁羣蟬逐不號一片夕陽無限好
汶河西上酒樓髙
錦帆百幅礙斜陽遙望陵州里許長車馬爭馳迎把盞
走來船上看花娘
兀兀篷窗坐似禪景州城外更淒然官河宛轉無風力
馬曳驢拖鼓子船
灌州河水曲如弓青草坪邊官向東船過州南忽竒絶
一如湖上藕花風
船到滄州且少留客來同上酒家樓沿河樹折棗初剥
滿地藤枯𤓰未收
牙檣暫住獻州城鷺去歸來管送迎臥笑宫人擲骰子
金錢癡咒卜輸贏
日中轉柁到河間萬里羇人强自寛此夜此歌如此酒
安安月色好誰看
長蘆轉柁是通津盡是東西南北人日暮烟花簫鼓閙
紅樓爛醉楚州春
恰到楊邨舊馬頭北風吹雨便成秋嗚嗚鬼物敗人興
掩却篷窗且睡休
滿朝宰相出通州迎接三宫晏不休六十里天圍錦帳
素車白馬月中游
㑹同館裏紫䝉茸蘭麝飄來陣陣風簫鼓沸天迴雁舞
黄羅帳幔燕三宫
皇帝初開第一筵天顔問勞意綿綿大元皇后同茶飯
宴罷歸來月滿天
第二筵開入九重君王把酒勸三宫駝峯割罷行酥酪
又進椒盤剥嫩蔥
第三筵開在蓬萊丞相行杯不放杯割馬燒羊􁋴解粥
三宫宴罷謝恩迴
第四筵開在廣寒葡萄酒釅色如丹并刀細割天雞肉
宴罷歸來月滿鞍
第五華筵正大宫轆轤引酒吸長虹金盤堆起羝羊肉
樂指三千響碧空
第六筵開在禁庭蒸麋燒鹿薦杯行三宫滿飲天顔喜
月下笙歌入舊城
第七筵排極整齊三宫游處軟輿提杏漿新沃燒熊肉
更進鵪鶉野雉雞
第八筵開在北亭三宫豐燕已恩榮諸行百戲都呈藝
樂局伶官叫點名
第九筵開盡帝妃三宫端坐受金巵須臾殿上都酣醉
拍手髙歌舞雁兒
第十瓊筵敞禁庭兩邊丞相把壺瓶君王自勸三宫酒
更送天香近玉屏
一人不殺謝乾坤萬里來來謁帝閽髙下受官隨品従
九流藝術亦沾恩
僧道恩榮已受風上庠儒者亦恩隆福王又拜平原郡
幼主新封瀛國公
金屋糚成物色新三宫日用御㕑珍其餘宫女千餘箇
分嫁幽州老斵輪
每月支糧萬石鈞日支羊肉六千斤御㕑請給葡萄酒
别賜天鵝與野麕
三宫寝室異香飄貂鼠氊簾錦繡標花毯褥裀三萬件
織金鳳被八千條
客中忽忽又重陽滿酌葡萄當菊觴謝后已叨新聖㫖
謝家田土免輸糧
雪裏天家賜炕羊兩壺九醖紫霞觴三宫夜給千條燭
更賜髙麗黒玉香
三殿加餐强自寛内家日日問平安大元皇后來相探
特賜絲納二百單
萬里修途似夢中天家賜予意無窮昭儀别館香雲煖
自把詩書授國公
萬里羇孤夜憶家邊城吹角更吹笳須臾勅使傳言語
今日天庭賞雪花
雪子飛飛塞面寒地爐石炭共團欒天家賜酒十銀甕
熊掌天鵝三玉盤
江南郡守列金階内裏華筵日日排文武官僚多二品
還鄉盡帶虎頭牌
四川昝帥尚麄豪萬馬來燕貢一遭奏授虎符三百面
内家更賜織金袍
九重蕡燭照簾櫳三殿乗輿去賀冬金面垂慈多喜色
史官書瑞奏年豐
曉望燕雲正雪天閉門氊帳恣髙眠内家遺鈔三千錠
添賜三宫日用錢
東宫雪裏燕三宫妃子殷勤把酒鍾百十箜篌彈玉指
兩行珠翠撃金鏞
夜來酒醒四更過漸覺衾裯冷氣多踏雪敲門雙勅使
傳言太子送天鵝
兩下金㦨幛御階異香縹緲五門開都人罷市從容立
迎接南朝駙馬來
杭州萬里到幽州百咏歌成意未休燕玉偶然通一笑
歌喉宛轉作呉謳
　　越州歌
淮南四畔草離離萬檝千艘水上飛旗幟蔽江金鼓震
伯顔丞相過江時
東南牛壁日昬昬萬騎臨軒趣幼君三十六宫隨輦去
不堪回首望呉雲
一陣西風滿地烟千軍萬馬浙江邊官司把㫁西興渡
要奪漁船作戰船
西峯雲鎖㡬時開昨夜京城戰鼓哀漁父生來載歌舞
滿頭白髮見兵來
秋風吹雨暗天涯越鳥巢翻何以家嶺上萬松都斫盡
西湖新路欲排乂
師相平章誤我朝千秋萬古恨難銷蕭牆禍起非今日
不賞軍功在㫁橋
蒼生慟哭入雲霄内苑瓊林已作樵打㫁六更天未曉
禁庭兩桁籸盤燒
魯港當年傀儡場六軍盡笑賈平章三聲鑼響三更後
不見人呼大魏王
脱却黄袍心莫欺魏王事業止于斯孤舟走過揚州去
表奏朝廷乞太師
賈廟巍巍盡勅封秦齊兩國受恩同木綿庵下無依鬼
合䇿麒麟第一功
集芳園裏䇿竒功丞相南行面發紅留得紫綿三百曲
風吹雨打併成空
羣臣上疏納忠言國害分明在目前只論平章行不法
公田之後又私田
甲子初秋柳宿乖皇天無雨只空雷正當七月初三夜
帝勸長星酒一杯
絲風毛雨共淒涼燕子樓空恨恨長今日客逢新酒熟
夜來春去落花忙
月夜湖歌歌正長船來船去水茫茫上塘歌了下塘唱
更唱呉王與越王
昨夢呉山閬苑開風吹仙樂下瑤臺翠圍紅陣知多少
半揭珠簾看駕來
鼇山燈月照人嬉宣徳門前萬玉妃記得那年三五夜
快行擎駕倒行歸
内湖三月賞新荷錦纜龍舟緩緩拖醉裏君王宣樂部
隔花教唱採蓮歌
年年宫栁好春光百囀黄鸝遶建章冶杏夭桃紅勝錦
牡丹屏裏燕諸王
苦夢呉山列御筵三千宫女燭金蓮而今莫説夢中夢
夢裏呉山只自憐
　　醉歌
吕將軍在守襄陽十載襄陽鐵脊梁望㫁援兵無信息
聲聲罵殺賈平章
援兵不遣事堪哀食肉權臣大不才見説襄樊投拜了
千軍萬馬過江來
淮襄州郡盡歸降鞞鼓喧天入古杭國母已無心聴政
書生空有淚成行
六宫宫女淚漣漣事主誰知不盡年太后宣傳許降國
伯顔丞相到簾前
亂㸃連聲(一作花/底傳籌)殺六更熒熒庭燎待天明(一作風吹/庭燎滅還)
(明/)侍臣已寫歸降表(一作奏罷/降元表)臣妾僉名謝道清
衣冠不改只如先闗㑹通行滿市㕓北客南人成買賣
京城依舊使時錢
北師要討撒花銀官府行移逼市民丞相伯顔猶有語
學中要揀秀才人
湧金門外雨晴初多少紅船上下趨龍管鳳笙無韻調
却撾戰鼓下西湖
南苑西宫棘露芽萬年枝上亂啼鴉北人環立欄干曲
手指紅梅作杏花
伯顔丞相吕將軍收了江南不殺人昨日太皇請茶飯
滿朝朱紫盡降臣
　　賈魏公出師
奏罷出師表翻然辭廟堂千艘空寳玉萬馬下錢塘(缺/)
許命真主欺孤欲假王可能清海岱宗社再昌唐
　　孫殿帥從魏公出師
我宋麒麟閣功當向上名出師休背主誓死莫偷生社
稷逢今日英雄在此行勿為兒女態一笑欲傾城
　　魯港敗北
夜半撾金鼓南邊事已休三軍坑魯港一舸走揚州星
殞天行泣江喧地欲流欺孤生異志回首媿東(缺/)
　　北師駐皋亭山
錢塘江上雨初乾風入端門陣陣酸萬馬亂嘶臨警蹕
三宫垂淚濕鈴鸞童兒空想(一作/賸遣)追徐福厲鬼終當滅
賀蘭苦議和親休練卒(一作苦説和/親能活國)嬋娟剰遣(一作/應是)嫁
呼韓
　　杭州
有客回陽九無人髪握三闗中新約法江左舊清談鐵
騎來天北樓船過海南一枝巢越鳥八繭熟呉蠶
天也今如此人乎可奈何臺邊西子去宫裏北人過玉
樹歌方息金銅涙已多旌旗遮御路舟楫滿官河
　　杭州雜和林石田
石田林處士吟境靜無塵亂後長如醉愁來不為貧飯
蔬留好客筆硯老斯人近法秦州體篇篇妙入神
先生忘富貴久客幸平安髮已千莖白心猶一寸丹衣
冠前進士家世舊郎官醉入烏程里吟登李杜壇
逃難蔵深隠重逢出近詩乾坤一反掌今古兩愁眉我
作新亭泣君生舊國悲向來行樂地夜雨走狐狸
蠋也吞聲哭潛行到水頭人誰包馬革子獨取羊裘北
面生何益南冠死則休百年如過翼撫掌笑孫劉
一春雲幕幕三月雨淋淋魚菜不歸市鶯花空滿林人
行官巷口兵簇御街心老子猖狂甚猶歌梁父吟
烽火來千里狼烟渡六橋嶺寒蒼兕叫江曉白魚跳壯
士披金甲佳人弄玉簫偶餘尊酒在聊以永今朝
躡足封韓信剖心嗔比干河山千古淚風雨一番寒世
指鹿為馬人呼鳥作鸞江頭潮洶洶城脚水漫漫
吟身春共瘦獨立望江亭越水荒荒白呉山了了青軍
降欣解甲民喜罷抽丁拍碎闌干曲吞聲血淚零
此夕知誰夕游船雜戰船山河空百二宫闕漫三千雨
歇雲垂地潮平水接天惜哉無祖逖誰肯著先鞭
陵廟成焦土宫牆沒野蒿亡秦皆趙李佐漢獨蕭曹國
子乗黄貴山人衣白髙飛埃猶黯黯逝水正滔滔
靜看縱横士翻成買賣兒禁中驚戰鼓城上出降旗魏
操非無漢唐髙不有隋從兹更革後寧復太平期
偶出西湖上新蒲緑未齊攜來鯿縮項買得蟹團臍問
酒入新店喚船行舊堤亂離多殺戮水畔㡬人啼
天目絲絲雨江頭剪剪風鼓鞞千艇合刁斗萬家同金
馬憐焦土銅駝壓草叢杞天愁欲墮黒入太隂中
日月往來轂乾坤生殺機江春蛟妾舞塞煖雁奴歸送
客詩添債愁城酒破圍如何秦相國昨夜鴆韓非
如此只如此無聊酒一尊江山猶昨日笳鼓又新元黒
潦迷行路黄埃入禁門皋亭山頂上百萬漢軍屯
世變長椎髻時更短後衣魏庭翁仲泣唐殿子孫非樹
秃鴉爭集梁空燕自歸㫁橋春已暮無限栁花飛
春去雨方歇水流花自飛人生螻螘夢世道(缺/)　衣日
月東西驛乾坤闔闢扉斯令無二子空有首陽薇
假途虞滅虢嘗膽越吞呉黒白一棋局方圓八陣圖是
翁猶矍鑠諸老自揶揄喟嘆投麟筆悲歌擊唾壺
竟夕柴門掩無心接縉紳山中多樂事世上少全人諸
吕㡬亡漢商翁不仕秦柴桑深僻處亦有晉遺民
天下愁無盡生前樂有涯文章一小技富貴總虛華塵
入金張宅草生王謝家可憐三日火不見八姨車
休休復休休干戈盡白頭諸公雲北去萬事水東流春
雨不知止晚山相對愁呼童攜斗酒我欲一登樓
　　錢塘
躑蹢吞聲淚暗傾杖藜徐步浙江行平蕪古路人烟絶
緑樹新墟鬼火明事去玉環沈異域愁來金盌出佳城
十年草木都糜爛留得南枝照淺清
　　錢塘歌
錢塘江上龍光死錢王宫闕今如此白髮宫娃作逺遊
漠漠平沙千萬里西北髙樓白雲齊欲落未落日已低
古人不見今人去江水東流烏夜啼
　　又
西塞山邊日落處北闗門外雨來天南人墮淚北人笑
臣甫低頭拜杜鵑
　　北征
北帥有嚴程挽我投燕京挾此萬卷書明發萬里行出
門隔山嶽未知死與生三宫錦帆張粉陣吹鸞笙遺民
拜路旁號哭皆失聲呉山何青青呉水何泠泠山水豈
有極天地終無情回首叫重華蒼梧雲正横
　　宋宫人分嫁北匠
皎皎千嬋娟盈盈翠紅圍輦來路迢逓梳鬟理征衣復
采鴛鴦花綴之連理枝憂愁忽已失歡樂當自兹君王
不重色安肯留金閨再令出宫掖相看淚交垂分配老
斵輪强顔相追隨舊恩棄如土新寵豈所宜誰謂事當
爾苦樂心自知含情理金徽煩聲亂朱絲一彈丹鳳離
再彈黄鵠飛已恨聴者少更傷知音稀吞聲不忍哭寄
曲宣餘悲可憐薄命身萬里榮華衰江南天一涯流落
將安歸向來承恩地月落夜烏啼
　　酬王昭儀
愁到濃時酒自斟挑燈看劒淚痕深黄金臺迥少知已
碧玉調髙空好音萬葉秋風孤館夢一燈夜雨故鄉心
庭前昨夜梧桐雨勁氣蕭蕭入短襟
　　太皇謝太后挽章
羯鼓喧呉越傷心國破時雨闌花洒淚烟苑柳顰眉事
去千年速愁來一死遲舊臣相弔後寒月墮燕支
大漠隂風起羇孤血淚懸忽聞天下母已赴月中仙哀
樂浮雲外榮枯逝水前遺書乞骸骨歸塟越山邊
　　平原郡公夜宴
春事闌珊夢裏休他鄉相見淚空流栁搖楚館牽新恨
花落呉山憶舊遊渴想和羮梅已熟飢思進飯麥初收
瀛洲歸去琅玕長月朗風薰十二樓
　　平原郡公趙福王挽章
大王無起日草木盡傷悲生在太平際死當離亂時南
冠流逺路北面幸全屍舊客行霜霰呼天淚濕麾
　　答同舍杜徳機
北風吹我上金臺忍見蛾眉墮馬嵬宴罷蟠桃王母去
江南腸㫁賀方回
　　答方石田
南朝千古傷心事每閱陳編淚滿襟我更傷心成野史
人看野史更傷心
　　答徐雪江
十載髙居白玉堂陳情一表乞還鄉孤雲落日度遼水
匹馬西風上太行行橐尚留官裏俸賜衣猶帶御前香
只今對客難為答千古中原話柄長
　　御宴蓬萊島
曉日重闈對冕旒内家開宴擁歌謳駝峯縷割分金盌
馬乳時傾泛玉甌禁苑風生亭北曲寢園月轉殿西頭
山前山後花如錦一朶紅雲侍輦遊
　　幽州歌
漢兒辮髮籠氊笠日暮黄金臺上立臂鷹解帶忽放飛
一行塞雁南征泣
　　幽州除夜醉歌
燕姬壓酒春宵永列炬搖光拂紅影銀鴨香烘雲母屏
綺窗繡閣流芳馨晚管聲含蘭氣嬌鳳釵拖頸鳥雲飄
錦瑟無端促絃急纎娥斂翠翻成泣雕龍啁唽雞鳴早
一笑紅顔鏡中老
　　除夕同舍集飲
萬里隂寒淚欲流暫時歡笑且忘憂已呼赤脚來烹雁
更遣蒼頭為割牛燕妓女來情不惡魯男子在話難投
却憐半夜朝天去霜瓦差差絳玉樓
　　幽州㑹飲
客路相逢在異鄉佐樽先得杜韋娘舞迴錦臂花爭艶
醉吸金波月鬭光他日未忘今日樂老年須記少年狂
五陵遊俠休相笑歸去奚奴有錦嚢
　　夷山醉歌
楚狂醉歌歌正發更上梁臺望明月西風獵獵吹我衣絶
代佳人皎如雪搥羯鼓彈箜篌烹羊宰牛坐糟丘一笑再
笑揚清謳遙看汴水波聲小錦䌫忘還事多少昨日金明
池上來艮嶽淒涼麋鹿遶麥青青黍離離萬年枝上鴉亂
啼二龍北狩不復返六龍南渡無還期金銅淚迸露盤濕
畫闌挂柱酸風急鳩居鵲構蒼隼入蛇出燕巢白狐立東
南地陷妖氛黒雙鳳髙飛海南陌呉山日落天沈沈母子
同行向天北闗河萬里雨露深小儒何必悲苦辛歸來耳
熱忘頭白買笑揮金莫相失呼奚奴吹篳篥美人縱復横
今夕復何夕楚狂醉歌歌欲輟老猿為我啼竹裂
嗚呼再歌兮花滿臺好月為我光徘徊人生在世不滿
百紛華過眼皆成灰夷山青青汴水緑西北髙樓咽絲
竹美人十指纎如玉為我行觴歌一曲含宫嚼徵當窗
牖露脚斜飛濕楊栁就中有客話陳橋如此山河落人
手客且住聴我語楚漢中分兩丘土七雄爭戰總塵埃
三國鶯花浩無主咸陽宫殿不復都華清池沼温泉枯
世間興廢奔如電滄海桑田㡬回變人生得意且盡歡
何須苦苦為髙官人生有命且行樂何必區區嘆牢落
遮莫金章與玉珂何如桐江披釣蓑遮莫貂蟬貴此身
何如柴桑漉酒巾君不見海上看羊手持節飢來和雪
扣氊嚙又不見飯顆山頭人見嗤愁吟痛飲真吾師美
人勸我酒有客有客聴我詞須臾客醉美人睡我亦不
知天與地嗚呼再歌兮無人聴月自落兮酒未醒
　　燕歌行
北風刮地愁雲彤草木爛死黄塵䝉搥鞞伐鼓聲鼕鼕
金鞍鐵馬搖玲瓏將軍浩氣吞長虹幽并健兒膽力雄
車軋軋馳先衝甲戈相撥聲摩空雁行兼貫彎角弓披
霜踏雪渡海東鬭血浸野吹腥風捐軀報國效死忠鼓
衰矢竭誰收功將軍卸甲入九重錦袍宣賜金團龍天
子賜宴葡萄宫烹龍炰鸞割駝峯紫霞瀲灧琉璃鍾天
顔有喜春融融乞與窈窕雙芙蓉虎符腰佩官葢穹歸
來賀客皆王公㦸門和氣春風中美人左右好花紅朝
歌夜舞何時窮豈知沙塲雨濕悲風急寃䰟戰鬼成行
泣
　　居延
憶昔蘇子卿持節入異域淹留十九年風霜毒顔色齒
氊曽牧羝跣足步沙磧日夕思漢君恨不生羽翼一朝
天氣清持節入漢國𦙍子生别離回視如堆礫丈夫抱
赤心安肯淚沾臆
　　長城外
飲馬長城窟馬頭水枯竭水竭將奈何馬嘶不肯歇君
看長城中盡是骷髏骨骷髏㡬千年猶且未滅沒空銜
千年寃此寃何時雪祖龍去已逺長城久迸裂嘆息此
骷髏夜夜江秋月
　　寰州道中
窮荒六月天地有一尺雪孤兒可憐痛哀哉淚流血書
生不忍啼尸坐愁欲絶鼙鼓夜達明角笳競於悒此時
入骨寒指墮膚亦裂萬里不同天江南正炎熱
　　山東飛放
天子出獵山之東臂鷹健卒豪且雄我欲従之出雲中
坐看萬馬如遊龍
　　潼闗
蔽日烏雲撥不開昏昏勒馬度闗來緑蕪逕路人千里
黄葉郵亭酒一杯事去空垂悲國淚愁來莫上望鄉臺
桃林塞外愁烟起大漠天寒鬼哭哀
　　函谷闗
西風吹我度函闗古壑泉聲靜自閒老子騎牛沙上去
仙人化鶴苑中還㫁厓水脱懸殘日絶域雲横失好山
舊説度闗朱履客一聲雞唱翠微間
　　畫溪酒邊
夜來飲酒醉如何酒醒方知事轉多趙國未衰㢘藺在
齊城將下酈韓過鵲飛月樹無依所龍入風江漫作波
忽有好詩來眼底畫溪榔板唱漁歌
　　常州
渡頭風起栁搖絲丁卯橋邊屋已稀河草青青淮馬健
江花冉冉海鷗肥一樽酒對三人飲八字帆分兩岸飛
天末有人難問信仲連東去不須歸
　　石頭城
石頭城上小徘徊世換僧殘寺已灰地接汴淮山北去
江吞呉越水東來健魚奮鬛隨蛟舞快鶻翻身獵雁回
一片降旗千古淚前人留與後人哀
　　金陵
只見空城不見臺客行搔首共徘徊風雲舊日龍南渡
宇宙新秋雁北來三國衣冠同草莽六朝宫殿總塵埃
交游相見休相問把手江頭且一杯
　　揚州
重到揚州十載餘畫橋雨過月糢糊后皇廟裏花何在
煬帝堤邊柳亦枯陂麥青青嘶亂馬城蕪冉冉落羣烏
人生聚散愁無盡且小停鞭向酒壚
　　徐州
白楊獵獵起悲風滿目黄埃漲太空野壁山牆彭祖宅
亂花糞草項王宫古今盡付三杯外豪傑同歸一夢中
更上層樓見城郭亂鴉古木夕陽紅
　　邳州
身如傳舍任西東夜榻荒郊四壁空鄉夢漸生燈影外
客愁多在雨聲中淮南火後居民少河北兵前戰鼓雄
萬里别離心正苦帛書何日寄歸鴻
　　涿州
蘆溝橋下水泠泠落木無邊秋正清牛馬亂鋪黄帝野
鷹鸇髙磨涿州城栁亭日射旌旗影花館風傳鼓吹聲
歸客偶然舒望眼酒邊觸景又詩成
　　通州道中
一片秋雲妒太虛窮荒漠漠亂羣狐西𤓰黄處藤如織
北棗紅時樹若屠雪塞擣砧人戍逺霜營吹角客愁孤
㡬回兀坐窮廬下賴有葡萄酒熟初
　　封丘
今夜宿封丘明朝過汴州雲横遮逺塞水落見長洲樹
折棗初剥藤枯𤓰未收傾嚢沽一斗聊以慰羇愁
　　江陵
月到荆江上輕帆莫逺揚水搖龍影動風送雁聲長北
斗回秋柄南辰耿夜光徘徊舒一嘯詩興落瀟湘
　　巴陵
重到巴陵秋正清岳陽城下繋孤舲江湖萬里水雲闊
天地一涼河漢明月出洞庭魚婢舞氣蒸夢澤雁奴腥
篙工又鼓瀟湘柁漁笛漁榔上下鳴
　　蜀道
蜀道難行髙接天秦闗勒馬望西川峩眉崒嵂知何處
劒閣崔巍若箇邊
　　長沙
洞庭過了浪猶髙河伯欣然止怒濤傍岸買魚仍問米
登樓呼酒更持螯湘汀暮雨幽蘭濕野渡寒風古樹號
詩到巴陵吟不得屈原千古有離騷
　　成都
錦城滿目是烟花處處紅樓賣酒家坐看浮雲横玉壘
行觀流水盪金沙巴童棧道騎髙馬蜀卒城門射老鴉
見説近來多盜跖夜深戰鼓不停撾
　　聞父老談兵
昔聞天兵入西蜀鞞鼓亂撾裂巖谷金鞍戰馬踏雲梯
日射旌旗紅􁎐􁎐黒霧壓城塵漲天西方殺氣成愁烟
釣魚臺畔古戰場六軍戰血平三川天寒日落愁無色
將軍一劒萬人敵婦女多在官軍中兵氣不揚長太息
　　昝相公席上
燕雲逺使棧雲間便遣郫筒助客歡閃閃白魚來丙穴
綿綿紫雀出巴山神仙縹緲艶金屋城郭繁華號錦官
萬里橋西一回首黒雲遮㫁劒門闗
　　歌妓許冬冬攜酒郊外小集
益州歌妓許冬冬客裏相逢似燕鴻醉擁蜀琴抽白雪
舞迴班扇割西風山炰野饌荒村裏浪蘂浮花古寺中
偶爾留連借餘景出門一笑夕陽紅
　　隆州
歇馬隆州借夕涼壺中薄酒似酸湯城濠借屋偏栽柳
市井人家却種桑官逼税糧多作孽民窮田土盡抛荒
年來士子多羌役𨽻籍鹽場與錦坊
　　彭州
我到彭州酒一觴遺儒相與話淒凉渡江九廟歸塵土
出塞三宫坐雪霜岐路茫茫空望眼興亡滚滚入愁腸
此行歴盡艱難處明月繁華是錦鄉
　　彭州歌
彭州昔號小成都城市繁華錦不如尚有遺儒頭雪白
見人猶是問詩書
彭州又曰牡丹鄉花月人稱小雒陽自笑我來逢八月
手攀枯幹舉清觴
　　漢州
馬踏巉巖緩著鞭漢州城外看青天雲横古嶂吞殘日
風捲崇岡起燒烟地拔翠峯森似筍溪明錦石小如錢
官郵(缺/)足出門去信口語言詩未圓
　　綿州
綿州八月秋氣深芙蓉溪上花隂隂使君喚船復載酒
書生快意仍長吟擊鼓吹笙勸客飲脱巾露髮看日沈
歸來不知其所往但見月髙松樹林
　　永康軍
錦城飛馬過青城無奈風聲更雨聲一夜不眠何似者
籌花賭酒到天明
　　萬州
槎牙鳥道沒人烟狼虎交横馬不前四面青山蔵白跖
萬州城下草連天
　　重慶府
鐵作篙師鐵作舟風撞浪湧可無憂林間麋鹿遙相望
峽裏蛟龍横不休目㫁弔橋空峭峭頭昏伏枕自悠悠
錦城秋色追隨盡好處山川更一遊
　　涪州
曉立驗檣烏時聞鳥獸呼斯須風力健遮莫水程迂赤
岸日稠叠白鹽山獨孤眼前猶有險不盡更危途
　　瀘州
復作瀘州去輕舟疾復徐峽深蔵虎豹谷暗隠樵漁西
望青羌逺南瞻白帝迂暗嵐侵簟枕寒露濕衣裾野沼
荷將盡山園茘已疎長官相見後置酒斫鱸魚
　　榮州
醉倚髙樓上裁詩得五言蠶叢雲幕幕鳥道月昬昬妓
女吹金管庖丁洗玉盤客癡渾不寐府主更開樽
　　戎州
豪士家園為我開樹頭樹底錦堆堆書生大嚼真快意
不枉戎州走一迴
錦茘戎州第一竒大如雞子壓枝垂金刀剪下三千顆
對客從容把酒巵
客馬勞人事已灰長安無復使人來滿園蓊蔚千千樹
盡是楊妃死後栽
錦樹髙低種萬顆嵗收百斛足生涯八錢買得一斤重
魯直詩中特地誇
錦殻中間玉一團樹髙數丈實難攀瀘戎顆顆甜如蜜
䕫梓纍纍味薄酸
　　潼州歌
潼州待我洗吟眸如此江山是勝遊紅袖鬭歌纔拍手
緑鬟對舞盡纒頭箜篌急撚風生座鼙鼓連撾月上樓
一夜不眠雞戒曉又騎鋪馬過綿州
　　興元府
秋風吹我入興元下馬荒郵倚竹門詩句未成雲渡水
酒杯方舉月臨軒山川寂寞非常態市井蕭條似破村
官吏不仁多酷虐逃民餓死棄兒孫
　　利州
雲棧遙遙馬不前風吹紅樹帶青烟城因兵破慳歌舞
民為官差失井田巖谷捜羅追獵户江湖刻剥及漁船
酒邊父老猶能説五十年前好四川
　　隆慶府
雁山突兀插青天劒閣西來接劒泉如此江山快人意
滿船載酒下潼川
　　閬州
閬州城南海棠溪客子不可無新詩正嫌風攪浪花碎
更被雨衝雲葉垂野鷗出沒底心性山禽飛舞猶威儀
江南或問閬州景錦屏山水天下竒
　　鳳州
鳳州山館有清輝古木扶疎散陸離紅尾錦雞鳴古埭
緑頭花鴨盪幽池荷聲䇿䇿秋來後桂影團團月上時
病馬嚙荄思故櫪驚烏遶樹宿何枝三分割據人如夢
滿目興亡客似癡走筆成詩聊紀實岷峨風土出蹲鴟
　　鳳州歌
鳳州南去是南岐大散横盤勢更危躍馬紫金河畔路
萬枝楊柳撒金絲
去路迢迢入兩當三千三百到華陽黄花川上黄花驛
千百猿聲㫁客腸
　　和人賀楊僕射致仕
蓮府公卿拜後塵手持優詔挂朱輪従軍幕下三千客
聞禮庭中七十人飾帳麗詞推北巷畫堂清樂掩南鄰
豈同王謝山隂㑹空敘流杯醉暮春
　　初庵傅學士歸田里
燕臺同看雪花天别後音書雁不傳紫閣笑談為職長
彤闈朝謁在班前揮毫屢掃三千字把酒時呼十四絃
聞已挂冠歸故里尚多宣賜鈔成船
　　酬方塘趙待制見贈
久謂儒冠誤窮愁方棄書十年心不展萬里意何如司
馬歸無屋馮驩出有車吾曹猶未化爛醉且穹廬
　　酬隠者劉桃岡
食既彈長鋏囊懸少錯刀功名須汝輩詩酒且吾曹强
項貧而樂揚眉氣自豪北來魚字宻南去雁書髙擬折
淵明栁重尋夢得桃明珠忽委贈價重九方皋
　　曽平山招飲
老貌不隨俗固窮而隠居一塢百竿竹八窗千卷書酌
以旋芻酒薦之新網魚興盡出門去晚涼山雨餘
　　答林石田見訪
偶攜降幟立詩壇剪燭西窗共笑觀落魄蘇秦今席暖
狂猖阮籍尚氊寒山中客老千莖白海上人歸一寸丹
世事本來愁不得乾坤只好醉時看
　　答開先老子萬一山
廬山五老招我此行我琴不鼓無虧無成
　　萬安殿夜直
鳳銜紫詔下雲端千載明良際遇難金闕曉明天表近
玉堂夜直月光寒宫衣屢賜恩榮重御宴時開禮數寛
却憶𤣥都人去後桃花零落倚闌干
　　張平章席上
兩鬢蕭蕭不耐秋興來今日謁公侯舞餘燕玉纏頭錦
又著紅鞾踢繡毬
　　題汪導像
秦淮浪白蔣山青西望神州草木腥江左夷吾甘半壁
只縁無淚灑新亭
　　浮丘道人招䰟歌
有客有客浮丘翁一生能事今日終嚙氊雪窖身不容
寸心耿耿摩蒼空睢陽臨難氣塞充大呼南八男兒忠
我公就義何従容名垂竹帛生英雄嗚呼一歌兮歌無
窮䰟招不來何所從
有母有母死南國天氣黯淡殺氣黒忍埋玉骨崖山側
蓼莪劬勞淚沾臆孤兒以忠報㒺極拔舌剖心命何惜
地結萇𢎞血成碧九泉見母無言責嗚呼二歌兮歌復
憶䰟招不來長嘆息
有弟有弟隔風雪音信不通雁飛絶獨處空廬坐縲絏
短衣凍指不能結天生男兒硬如鐵白刃飛空肢體裂
此時與汝成永訣汝于何處收兄骨嗚呼三歌兮歌聲
咽䰟招不來淚流血
有妹有妹天一方良人去後逢此殃黄塵暗天道路長
男呻女吟不得將汝母已死埋炎荒汝兄跣足行雪霜
萬里相逢淚滂滂驚定拭淚還悲傷嗚呼四歌兮歌欲
狂䰟招不來歸故鄉
有妻有妻不得顧飢走荒山汗如雨一朝中道逢狼虎
不肯偷生作人婦左掖虞姬右陵母一劒捐身剛自許
天上地下吾與汝夫為忠臣妻烈女嗚呼五歌兮歌聲
苦䰟招不來在何所
有子有子衣裳單皮肉凍死傷其寒蓬空煨燼不得安
叫怒素飯飢無餐亂離走竄千里山荆棘蹲坐膚不完
失身被繫淚不乾父聞此語摧心肝嗚呼六歌兮歌欲
殘䰟招不來心鼻酸
有女有女清且淑學母曉糚顔如玉憶昔狼狽走空谷
不得還家收骨肉闗河喪亂多殺戮白日驅人夜燒屋
一雙白璧委溝瀆日暮潛行向天哭嗚呼七歌兮悄終
曲魂招不來淚盈掬
有詩有詩吟嘯集紙上飛蛇歕香汁杜陵寳唾手親拾
滄海月明老珠泣天地長留國風什鬼神䕶呵六丁立
我公筆勢人莫及每一呻吟淚痕濕嗚呼八歌兮歌轉
急䰟招不來風習習
有官有官位卿相一代儒宗一敬讓家亡國破身漂蕩
鐵漢生擒今北向忠肝義膽不可狀要與人間留好樣
惜哉斯文天已喪我作哀章淚悽愴嗚呼九歌兮歌始
放䰟招不來默惆悵
　
　
　
　
　
　
　
　
　
　
　
　
　
　
　
　宋詩鈔卷一百五
欽定四庫全書
　宋詩鈔卷一百六
　　　　　　　　　内閣中書舍人吳之振編
　梁棟隆吉詩鈔
　棟字隆吉其先湘州人生于鄂州後遷居鎮江弱冠
　領漕薦登戊辰第選寶應簿調錢塘仁和尉入帥幕
　　一時聲名張甚旋避地建上丙子宋亡歸武林弟柱
　字中砥入茅山從老氏學棟往依焉庚寅遭詩禍名
　益著時往來茅山建康間江東人士從者甚衆乙已
　無疾卒平日好吟詠稿無存者門人問故曰吾詩堪
　傳人將有腹藳在宋遺民之皭然者也
　　大茅峰
杖藜絶頂窮追尋青山世路爭嶇􁃔碧雲遮斷天外眼
春風吹老人間心大龍上天寶劒化小龍入海明珠沈
無人更守𤣥帝鼎有客欲問秦皇金顛崖誰念受辛苦
古洞未易潛幽深神光不破黒暗腦山鬼空學離騷吟
我來俯仰一慨慷山川良昔人民今安得長扛撐日月
華陽世界收層隂一聲長嘯下山去草木為我留清音
　　四禽言
不如歸去錦官宫殿迷煙樹天津橋上一兩聲叫破中
原無住處不如歸去
脱却布袴貧家能有幾尺布織盡寒機無得裁可人不
來亷叔度脱却布袴
行不得也哥哥湖南北春水多九嶷山前叫虞舜奈此
乾坤無路何行不得也哥哥
提葫蘆年來酒賤頻頻沽衆人皆醉我亦醉哀哉誰問
醒三閭提葫蘆
　　金陵廢宫
六代俄然又一唐青山坐閲幾興亡心知江左非王業
口説中原是帝鄕落日有時登北固春風吹夢過錢塘
荆墳檜宅依然在留與烏衣話短長
　　鳳皇臺
白髮久孤鸚鵡杯碧梧自老鳳皇臺管夷吾亦僅如許
李謫仙今安在哉城郭是非秋雨外江山形勝暮潮來
小留只等中秋月且放青冥萬里開
　　白鷺亭
荻花蘆葉老風烟獨上秋城思渺然白鷺不知如許事
赤烏又隔幾何年六朝往事秦淮水一笛晚風江浦船
我輩人今竟誰許只堪漁艇夕陽邊
　　雨花臺
孤雲落日倚西風歴歴興亡望眼中山入六朝青未了
江浮五馬恨無窮客愁已付蒲萄緑逕雨空餘瑪瑙紅
我亦欲談當世事無人喚醒紫髯翁
　　題寅叔小園
深巷渾無市井喧主人有客便開樽數竿脩竹三間屋
幾樹閒花一畝園楚岫和雲移怪石秦淮流月下高源
此身且比淵明樂母在高堂子候門
　　久雨有感二首
冥雲生八荒驟雨忽然至中宵揭屋破漏濕無處避牀
牀不得乾僵立見憔悴嬌兒莫啼哭少頃待晴霽
少年不學稼老大生理拙入山採黃精窮冬一尺雪虎
狼正縱橫原野有白骨傷心重傷心吾饑何足恤
　　贈嘉興徐同年
憶昔青龍在戊辰馬蹄同踏杏園春歸田令尹空書晉
執㦸郎君盡美新萬事不醒中酒聖一貧無奈訟錢神
相逢莫效窮途泣自古求仁要得仁
　　野水孤舟
前村雨過溪流亂行路迷漫都間斷孤洲盡日少人來
小舟繫在垂楊岸主人空有濟川心坐見門前水日深
袖手歸來茅屋下任他鷗鳥自浮沈
　　黃葵
乾坤有正氣間色皆為臣名葩據中央紅紫誰敢鄰傾
日不忘君衛足恐傷身𡨕然無知識忠孝出本真林林
天地間戴履而為人明靈秀萬物孰不尊君親嗟嗟叔
季後利欲泯天倫邈哉望帝國産此瑞世珍九夏不趨
炎三月不爭春高秋風露冷孤標出清塵背時還獨立
攬芳淚沾巾
　　金陵三遷有感
憔悴城南短李紳多情烏帽染黃塵讀書不了平生事
閲世空存後死身落日江山宜喚酒西風天地正愁人
任他蜂蝶黃花老明月園林是小春
　　淵明攜酒圖
淵明無心雲纔出便歸岫東皋半頃秫所種不常有苦
恨無酒錢閒却持盃手今朝有一壺攜之訪親友惜無
好事人能消幾壺酒區區謀一醉豈望名不朽閒吟籬
下菊自𫝊門前栁試問劉寄奴還識此人不
　　春日郊游和友人韻
憶昔東風御栁斜枯腸一日萬周車壯心難起泥中絮
老眼羞看霧裏花巷陌幾家無主燕池塘一種為官蛙
江南寒食無煙火白晝沈沈似月華
　　送李北山歸建康
人生無百年胡為在逺道遊子歸故鄕王孫怨芳草有
田歸去來無田歸亦好
貧賤有餓死富貴履危機東海不可漁西山采無薇四
方已一氣我今將安歸
　
　
　
　
　
　
　
　
　
　
　宋詩鈔卷一百六
