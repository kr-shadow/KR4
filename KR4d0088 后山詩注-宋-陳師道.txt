#+TITLE: 后山詩注-宋-陳師道
#+DATE: 2018-05-12 10:19:17
#+SOURCE: github.com/kanripo/KR4d0088 master 5d32f58d                
　宋文承五季之弊其詩綺靡刻削出晚
　唐下至歐陽永叔始起而變之逮蘇子
　羙梅聖俞起而詩又變黄山谷陳后山
　起而又一變黄陳雖號江西派而其風
　骨逼近老杜宋詩盖至此極矣然予尤
　酷愛后山嘗攜其遺稿過漢中令生徒
　録過用便旅覽而憲副朱公恨世無完
　集不與歐黄諸家並行遂屬知府袁君
　宏加板刻焉顧舛訛太甚兼有脫簡嘉
　其志而惜其費盖不獨予然也丙辰嵗
　予南歸獲㝎本於江東故家朱公喜得
　如重寳復以屬袁君遂再板以行精繕
　奚翅什百而為功為惠固不尠矣自今
　讀后山詩固驚其雄徤清勁幽邃雅淡
　有一塵不染之氣夷考其行矯厲凌烈
　窮餓不悔則詩又特其緒餘耳后山自
　謂不及山谷晦翁以山谷詩近浮薄乃
　后山所無然豈獨詩㢤愛其詩而不師
　其人固非二君板行之意而况并其詩
　未必知也
　弘治丁巳秋九月朔石淙楊一清識
后山詩註目録(年譜附)
　　　　　　　　　　　天社任　淵
讀后山詩大似叅曹洞禪不犯正位切忌
死語非冥搜旁引莫窺其用意深處此詩
註所以作也近時刋本參錯􁁴誤政和中
王雲子飛得后山門人魏衍親授本編次
有序歲月可考今悉㩀依略加緒正詩止
六卷益以註卷各釐為上下作之有謂而
存之可傳無恠夫詩之少也衍字昌世作
后山集記頗能道其岀處今置之篇首後
有學者得以覽觀焉
第一卷
　元豐六年癸亥
　　妾薄命二首(后山自注曰爲曽南豐/作○后山學於南豐曽)
(鞏子固南豐卒於元豐六年此篇/必是時所作今以壓卷亦推本其)
(淵源/所自)
　元豐七年甲子八年乙丑
　　送外舅郭大夫槩西川提刑(按實録/元豐七)
(年五月朝請郎郭槩提點成都府/路刑獄此詩未必是時所作姑以)
(除官歳月爲/次後多倣此)
　　送内
　　别三子(右二篇后山妻子/從郭槩入蜀時作)
　　寄外舅郭大夫
　　城南寓居二首(詩有韋杜城南村之/句韋曲杜曲屬長安)
(當是后山送其妻子入蜀後/遂客寄關中或云熈寧間作)
　　憶少子
　元祐元年丙寅(是歳后山/在京師)
　　絶句(詩有陳州門及蘇禮部之句陳/州門在汴京時后山旅寓於此)
(其春東坡爲/禮部郎中)
　　寄外舅郭大夫(詩有/之句/神母仁如堯/哲宗即位)
(宣仁太后垂/簾之眀年也)
　　贈蘇二公　南豐先生挽詞二首
　　暑雨　送江楚州
　　送江端禮(季/共)晁無咎張文潜見過
　　次韻荅邢居實二首
　元祐二年丁卯(春夏后山在京師按實/錄元祐二年四月乙巳)
(徐州布衣陳師道充徐州學教授/以東坡傳堯俞孫覺之薦也其年)
(赴/官)
　　　丞相温公挽詞三首(司馬温文正公/以元祐二年正)
(月葬此詩蓋/是時所作)
　　　次韻荅學者四首　次韻秦覯聴
　　　　雞聞鴈二首
　　　嘲秦覯
　　　和豫章公黃梅二首(黄魯直家於洪/州分寧之雙井)
(洪/豫章郡此篇編/次不倫姑從其舊)
　　荅張文潜(文潜時/爲館職)
第二卷
　　九日寄秦覯
　　巨野(右二篇當是得徐州/教授還郷道中所作)
　　示三子(將至徐州作此詩元在晁/張見過詩後今遷于此)
　元祐三年戊辰(是歳后山/在徐州)
　　嗚呼行　秋懐示黃預
　　送張支使
　　送杜侍御(純)陜西轉運(按實録元祐/二年九月知)
(徐州杜純權陜西轉/運使此詩九月所作)
　　送楊侍禦兼寄顔黄二公二首(長道/魯直)
　　送外舅郭大夫䕫路提刑(按實録元/祐三年五)
(月知濮州郭㮣提點䕫州/路刑獄此詩蓋此後所作)
　　雪後黃樓寄負山居士(張仲連此詩/元在秋懐前)
(今遷/于此)
　　元祐四年已巳(是歳后山/在徐州)
　　謝人寄酒(詩有厭見/春泥之句)
　　從蘇公登後樓(元祐四年三月東坡/自翰苑出知杭州五)
(月后山自徐州謁公於南都此詩/蓋當時所作詩有五月池無水之)
(句)
　　送蘇公知杭州(東坡岀知杭州道由/南京后山時爲徐州)
(教授告徐守孫覺願徃見而覺之/不許乃託疾謁告來南京送别同)
(舟東下至宿而歸事見東坡/荅陳傳道書及劉安世彈章)
　　送秦覯二首(覯字少章少㳺之弟也/從東坡學於杭州黄魯)
(直亦有/此詩)
　　和江秀才獻花三首
　　次韻李節推九日登南山
　别負山居士(張仲/連)送趙教授
　元祐五年庚午(是歳后山移頴州/教授其冬徃赴)
　　次韻春懐　黃梅五首
　　田家
　　巨野二首(當是移頴州教/授時經途所作)
　　别叔父録曹　岀清口
　　泛淮
　　猴馬(并引引云楚州紫/極宫蓋經途所作)
　　徐氏閑軒(徐氏謂徐大止東/坡亦有閑軒詩)
　　寄豫章公三首
　元祐六年辛未(是歳后山/在頴州)
　　贈秦覯兼簡蘇迨二首(蘇迨字仲豫/東坡仲子按)
(實錄元祐六年八月東坡自翰林/承㫖知潁州於時仲豫侍行是歳)
(十月東坡祈雨迎張龍公文云/請教授陳師道遣男迨云云)
　　次韻秦少㳺春江秋野圖　㓜嶺
　　絶句　贈歐陽叔弼
第三卷
　　觀兖文忠公家六一堂圖書
　　送蘇迨　送黃生兼寄二謝二首
　　次韻蘇公西湖徙魚三首
　　次韻蘇公西湖觀月聽琴
　　次韻蘇公渉頴
　　再次韻蘇公示兩歐陽
　　次韻蘇公勸酒與詩
　　次韻蘇公督兩歐陽詩
　　次韻蘇公題歐陽叔弼息齋
　　次韻蘇公竹間亭絶句(以東坡集考/之歳晚所作)
(元在渉潁詩/後今遷于此)
　　寄參寥
　元祐七年壬申(是歳后山/在潁州)
　　北渚　東禪
　　八月十日二首
　迎新将至漕城莫歸遇雨(按實録元/祐七年正)
(月辛亥東坡自潁除知楊州二月/辛酉少府監晏知止除知潁州六)
(月甲子以禮部侍郎韓川換知止/此言新將當是韓川漢書嚴延年)
(傳注曰新將/新爲郡將也)
　　即事　齋居
　　中秋夜東刹贈仁公　十五夜月
　　胡士彦挽詞二首(元/茂)
第四卷
　　送趙承議(令畤令畤字徳麟/爲潁州簽判受代)
　　寄李學士(格非格非/字文叔)
　雪　晚出
　　寄晁載之兄弟
　　寄荅王直方(直方字立之自號歸叟/有園亭在汴京域南甞)
(從蘇黄/諸公㳺)
　元祐八年癸酉(是歳后山/在頴州)
　寄侍讀蘇尚書(按實録元祐七年八/月蘇公以兵部尚書)
(兼翰林侍讀學士十一月又除端/明殿學士兼侍讀守禮部尚書此)
(詩似今年所作蓋/有六月西湖之句)
　　寄亳州林待制(希希字/子中)
　　卧疾絶句　南軒絶句
　　獨坐
　　寄送定州蘇尚書(按實錄元祐八年/九月禮部蘇公以)
(侍讀學士/知定州)
　　寄荅李方叔(豸)
　智寳院後樓懐胡元茂(前有胡士彦挽/詞即元茂也)
　紹聖元年甲戍(是歲春初后山當罷潁/學而離潁等詩反在卷)
(終又有未離頴時所作魏本如此/不欲深加改正亦疑以傳疑之義)
　　元曰　放懐
　　絶句　送伯兄赴吏部改官
　寄張文潜舎人　後湖晚坐
　　春興
　　次韻回山人贈沈東老二首(前篇屬/回山人)
(回即吕洞賔事/見東坡詩集)
　　送李孝忠二首(當是其兄/傳道之子)
　　以柱杖供仁山主二首
　　項城道中寄劉令使修溪橋(項城屬/陳州)
　　碓磨寨(亦在陳/州境内)
　　寄張宣州(按實録云紹聖元年八月/直龍圖閣張來權知宣州)
　　送倫化主　西湖
　　别月華嚴
　　送呉先生謁惠州蘇副使(按實録紹/聖元年蘇)
(公貶寧海軍節度/副使惠州安置)
　　别圎澄襌師　别觀音山主
　　離潁　湖上
　　舟中二首　䂓禪停雲齋
第五卷
　紹聖二年乙亥(是歳三月后山丁母夫/人憂后山作其母行狀)
(云夫人從其不肖子就食河北舟/及鄆之東阿而卒實紹聖二年二)
(月二十九日按實録紹聖二年三/月河北東路提刑郭槩知澶州當)
(是槩未罷使事時后山奉母就食/遂遭變故已而㮣知曹州七月后)
(山歸徐葬其父母遂寄食於曹/有披雲樓記在曹時爲槩作)
　　答晁以道
　　病起(詩有湏杖起及灾疾之/語當是居憂後所作)
　　九月九日魏衍見過(時在/徐州)
　　别黄徐州(自徐寄食/於曹所作)
　　次韻荅晁無斁(無斁時爲/曹州教官)
　　次韻無斁偶作二首　古墨行(并序)
　　次韻晁無斁除日述懐
　　紹聖三年丙子(是歳后山寓曹州有佛/指記蓋三年八月所作)
　　　次韻無斁雪後二首(詩有寄食之語/魏衍注云時先)
(生寄婦翁郭/槩大夫使宅)
　　　贈魏衍三首(當是自曹暫/還徐所作)
　　　贈寇國實三首　次韻春懐
　　　河上　題柱二首
　　　蠅虎
　　陶朱公廟(史記曰范蠡變名姓適齊/爲鴟夷子皮之陶爲朱公)
(陶即定陶今曹州/濟隂縣乃其地也)
　　次韻晁無斁夏雨　寄無斁
　　次韻别張芸叟
　　宿深明閣二首(時徃雍丘展龐丞相/墓閣在陳留佛寺)
　　東山謁外大父墓(后山蓋龐丞相籍/之外孫司馬温公)
(作丞相墓誌云/葬雍丘東山)
　　次韻晁無斁冬夜見寄
　　寒夜有懐晁無斁　除夜
第六卷
　紹聖四年丁丑(是歳后山寓曹/州既而歸徐)
　　寄提刑李學士(按實録紹聖三年十/月提黠永興軍路刑)
(獄李昭玘權提點京東西路刑獄/此詩蓋四年所作昭玘字成季濟)
(北/人)
　　寄杜擇之　次韻晁無斁春懐
　　寄晁無斁
　　别寳講主(以后山佛指記考之重/寳蓋曹州上生院主僧)
　　還里(自曹歸/徐所作)
　　答魏衍黄預勉予作詩
　　老栢三首(有/序)魏衍見過
　　次韻螢火　次韻夏日江村
　　次韻觀月　次韻夏日
　　夏日有懐　送杜擇之
　　楊夫人挽詞
　　桓山(宋司馬桓魋所葬也寰宇記曰/桓魋墓在徐州彭城縣北檀公)
(曰昔者夫子居於宋見桓司/馬自爲石椁三年而不成)
　　荅顔生　送劉主簿(羲/仲)
　　觸目　晚望
　　送髙推官　和黃預感秋
　　和顔生同㳺南山
　　僧慧僧和同徃南山
　　粕　謝端硯
　　捕狼
　元符元年戊寅(是歳后山/在徐州)
　　和魏衍元夜同登黄樓
　和元夜　和魏衍同逰阻風
　　和魏衍同登快㢤亭
　　登快㢤亭　招黄魏二生
第七卷
　　春夜　和三日
　　登燕子樓　和魏衍三日二首
　　荅魏衍惠朱櫻　荅魏衍聞鸎
　　和黄生春盡逰南山
　　揀花　和黃充實榴花
　　和黄預乆雨　和黄預病起
　　何郎中岀示黃公草書四首(魯直魯/直甞有)
(李伯時畫刀籋工䟦尾曰龍眠李/伯時爲廬江何琬子温作子温有)
(逺韻其賞詠古今人詩得其致意/處故伯時肯以妙墨予之元祐五)
(年九月已巳黄某題草/書蓋亦同時所作也)
　　和黄預感懐
　　陳留市隠(魯直亦有此詩叙其事頗/詳后山詩蓋元祐間所作)
(舊本小異而又編次不倫豈后山/因何子温出示魯直草書遂改定)
(舊句附見/于此耶)
　　寄泰州曽侍郎(肇)荅顔生見寄
　　和黃預七夕　贈鄭户部
　　九日不岀魏衍見過
　　送魏衍移沛(后山作衍母劉縣君墓/銘曰元符元年秋從其)
(子衍依沛/之石氏)
　　送河間令(元注云曽/子固甥)
　　次韻何子温祈晴二首
　　寄潭州張芸叟二首(舜/民)
　　送曹秀才
　　送王元均貶衡州兼寄元龍二首(王/安)
(國字平甫二子瓬字元均斿字元/龍按舊録元符元年九月看詳訴)
(理所言宣徳郎王斿於元祐中進/狀稱先臣冤抑罪名未除不幸不)
(得出於兹時詔斿監江寧府粮料/院旋罷京東運判差監衡州酒稅)
第八卷
　　杜侍郎挽詞三首(㩀實錄元符元年/八月知應天府杜)
(紘卒紘字君章甞/再爲刑部侍郎)
　　黄預挽詞四首　秋懐四首
　　送法寳襌師　贈趙奉議
　元符二年已卯(是歳后山/在徐州)
　　元日雪二首(時東坡謫海外三年矣/故前篇末句有炎海之)
(語)
　　次韻黄生　荅黄生
　　雪後　送張蘄縣
　　送何子温移亳州三首
　　送詹司業　西郊二首
　　寄亳州何郎中二首
　　寄荅秦州曽侍郎
　　送提刑李學士移使東路(按實録元/符二年二)
(月提點京東西路刑獄/李昭玘徙京東東路)
　　和鄭户部寳集文室二首
　　隠者郊居　覽勝亭
　　何大中挽詞二首
　　送大兄兼寄趙團練
　　寄襄州程大夫　送撿法趙奉議
　　送建州鄭户部　送張秀才
第九卷
　　晁無咎畫山水扇
　　奉陪趙大夫㳺桓山
　　寄曹州晁大夫　送馮翊宋令
　　嗟㢤行　夜句三首
　　送李孝忠落觧南歸
　　寄單州張朝請
　　謝憲䑓趙史惠米
　　和趙大夫鹿鳴宴集
　　和朱智叔鹿鳴席上
　　酬智叔見贈　再酬
　　敬酬智叔三賜之辱兼戲楊理曹二
　　　首
　　酬智叔見戯二首　送智叔令咸平
　　九月九日夜雨留智叔
　　九月九日與智叔鵰堂宴集夜歸
　　城南夜歸寄趙大夫
　　席上勸客酒　戯寇君二首
　　絶句四首　騎驢二首
　　夀安縣君挽詞二首
　　寄曹州晁大夫(晁端仁/字堯民)
　　寄題披雲樓(樓在/曹州)
　　絶句　寄黄充
　　寄張大夫　懐逺
　　荅田生　早起
　　和黃充小雪
第十卷
　　寄張學士(舜/民)謝趙使君
　　雪中寄魏衍
　　送澶州録曹宋叅軍
　　和范教授同遊桓山
　元符三年庚辰(是歲后山在徐州正月/徽宗即位七月除棣州)
(教授其冬徃赴未至間/十一月除祕書省正字)
　早春　徐僊書三首
　寄酬咸平朱宣徳(智叔)
　咸平讀書堂　絶句二首
　春懐示鄰里　歸鴈二首
　　和寇十一晚登白門
　謝寇十一惠端硯
　再和寇十一二首
　　與寇趙約丁塘看花寇以疾不赴有
　　　詩用其韻
　　和寇十一同逰南城阻雨還登寺山
　　三月二十二日榴花盛開戲作絶句
　　和冦十一雨後登樓
　　荅寇十一惠朱櫻
　　雙櫻絶句　謝趙生惠芍藥三絶句
　　寄隣絶句寄寇十一
　　和酬魏衍　觸目絶句
　　元符三年七月蒙息復除棣學喜而
　　　成詩
　　送姚先生歸宜山三絶
　　上趙使君　送鄭祠部
第十一卷
　　和寇十一同登寺山
　　謝孫奉職惠胡徳墨
　　登寺山　荅寄魏衍
　　拱翠堂　贈田從先
　　　别郷舊
　　　和李使君九日登戲馬䑓
　　　與魏衍寇國寳田從先二姪分韻得
　　　　坐字
　　　和黄生出㳺三絶句
　　　盤馬山　爛石村
　　　别叔父崐山丞
　　　從寇生求茶庫紙絶句
　　　黃樓絶句　酬顔生惠茶庫𥿄
　　　黃樓　荅黄生
　　　寒夜　贈周秀才二首
　　　五子相送至湖陵(赴棣州敎官時所/作詩有風日寒之)
(句蓋冬/時也)
　　　湖陵與劉生别　寄滕縣李奉議
　　　住鴈　寓目
　　　野望　寄單州吕侍講(布/哲)
　　　寄沛縣姜承議　寄兖州張龍圖文
　　　　潜二首
　　　晚立　寒食
　　　鴈二絶句　山口
　　　晚泊　夜雨
　　　宿合清口　宿泊口
　　　野望　宿柴城
　　　顔市阻風二首　晚坐
　　　寒夜　絶句
　　　禮武臺坐化僧　晚興
　　　宿齊河　别劉郎
　　趙巖　雞籠鎮
　　　除官(按舊録十一月/除秘書省正字)
　　　題王平甫帖
第十二卷
　建中靖國元年辛巳(是歳后山在館中/十二月二十九日)
(卒○見於魏/衍所作集記)
　　和李文叔退朝
　　和謝公定雨行逢賣花
　　酬王立之二首
　　　送謝朝請赴蘇幕
　　　和謝公定觀秘閣文與可枯木
　　　和饒節詠周昉畫李白真
　　　謝王立之送花
　　　和參寥明彂覓隣家花二首
　　　和張奉議贈舅氏龐大夫
　　　和舅氏公退言懐
　　　欽聖憲肅皇后挽詞二首(神宗后向/氏建中靖)
(國元年五月/葬永𥙿陵)
　　欽慈皇后挽詞二首(欽慈皇后陳氏/徽考之母建中)
(靖國元年五月/陪葬永裕陵)
　　大行皇太后挽詞二首(代人欽/聖太后)
　　追尊皇太后挽詞二首(代人欽/慈太后)
　　王察院挽詞二首(監察御史王向也/元符二年十月與)
(㳺酢焉㳙並/命未㡬而卒)
　　贈呉氏兄弟三首
　　和呉子副智海齋集　舅氏新齋
　　上晁主客(晁端仁堯民也建中靖國/元年二月爲主客貟外郎)
　　　和鮮于大受崇先觀餞别曽元忠(大/受)
(名/綽)
　　　荅王立之　又和過田承君
　　　贈石先生
　　　送晁無咎岀守蒲中(建中靖國元年/九月吏部郎中)
(晁𥙷之知河中/府𥙷之字無咎)
　　　題明彂髙軒過圖(王立之詩話云宗/室士􁕓字眀發后)
(山作此詩數/月間遂卒)
　　　送歐陽叔弼知蔡州(棐)
　　送晁堯民守徐(端仁)
　　送王㝎國通判河南(鞏)
后山詩註目録(終)
彭城陳先生集記
　　　　　　門人彭城魏衍撰
先生姓陳諱師道字履常一字無己彭城
人㓜好學行其所知慕古作者不為進取
計也年十六謁南豐先生曽公鞏曽大器
之遂業于門元豐四年神宗皇帝命曽典
史事且謂脩史最難申敕切至曽薦為其
屬朝廷以白衣難之方復請而以憂去遂
寢太學又薦其文行乞為學録不就樞密
章公惇髙其義冀来見特薦于朝而終不
一徃元祐初翰林學士蘇公軾與侍從列
薦乃官之俾教授其郷未㡬除太學博士
言事者謂先生嘗謁告詣南都見蘇公為
私遂罷移頴州教授紹聖初又以餘黨罷
換江州彭澤令未行丁母憂寓僧舎人不
堪其貧暨外除猶不言仕者凡四年左右
圖書日以討論為務盖其志專欲以文學
名後世也元符三年除棣州教授随除祕
書省正字将用矣殁於建中靖國元年十
二月之二十九日年四十九友人鄒公浩
買棺以殮朝廷特賜絹二百匹甞與徃來
者共賻之然後得歸初先生學於曽公譽
望甚偉及見豫章黃公庭堅詩愛不捨手
卒從其學黃亦不譲士或謂先生過之惟
自謂不及也先生既歿其子豐登以全藁
授衍曰先實知子子為編次而狀其行衍
既狀其行矣親録蔵於家者今十三年顧
未敢當也衍甞謂唐韓愈文冠當代其傳
門人李漢所編衍從先生學者七年所得
為多今又受其所遺甲乙丙藁皆先生親
筆合而校之得古律詩四百六十五篇文
一百四十篇詩曰五七雜以古律文曰千
百不分類衍今離詩為六卷類文為十四
卷次皆從舊合二十卷目録一卷又手書
之竊惟先生之文簡重典雅法度謹嚴詩
語精妙盖未甞無謂而作其志意行事班
班見於其中小不逮意則弃去故家之所
留者止此昔漢楊雄作太玄法言箴賦如
劉歆號知文始敬之後而短毀謂其必傳
者桓譚一人而巳先生之文蚤見稱於曽
蘇二公世人好之者猶以二公故也今賢
士大夫競收蔵之則其傳也奚待於衍耶
後豈不有得手寫故夲以證其誤者則不
肖之名因附兹以不朽為幸焉其闕方求
而補諸又有觧洪範相表闡微彰善詩話
䕺談各自為集云政和五年十月六日謹
記
　建中靖國辛巳之冬雲别涪翁於荆州
　翁曰陳無已天下士也其讀書如禹之
　治水知天下之脉絡有開有塞至于九
　川滌源四海㑹同者也其論事救首救
　尾如常山之蛇其作文深知古人之關
鍵其作詩深得老杜之句法今之詩人
　不能當也子有意學問不可不徃掃斯
　人之門雲再拜受教明年春至亰賢士
　大夫岀涕相吊曰無已亡矣雲驚嘆失
　聲痛恨無窮洎来彭城求先生詩文且
　四年僅見一二最後得昌世所集凡六
　百五篇琮璜珩瑀貫列大備雲曰幸矣
　至寳不殁乃今有獲因記涪翁之語録
　以示昌丗自昔名世之士著書立言必
　頼其徒傳之文中子講道河汾以續六
　經房魏之倫皆北面受業及登廊廟不
　能顯傳其書卒以泯絶論者至今惜之
　昌世先生之髙弟操行文章雅善先生
　之風雖隠約布韋而所立絶人不苟徇
　合故能蒐拾遺文成一家之言又序先
　生岀處之大節其辭蔚然讀之使人凛
　凛増慕然先生之道必傳於後世者昌
　世之力也千載之下可以知其賢矣政
　和丙申正月甲午元城王雲題
后山詩註卷第一
　　　　　　　　　天社任　淵
　　妾薄命二首(后山自注曰/爲曽南豐作)
(按漢書許后傳曰柰何妾薄命端/遇竟寧前故曹植樂府有妾薄命)
(篇)
主家十二樓(鮑照煌煌京洛行曰鳯樓十/二重按漢書雖有五城十二)
(樓事與此意不同/故不援引後倣此)一身當三千(白樂天詩/曰漢宫佳)
(麗三千人三千寵愛在一身后山以五/字導之語簡而意盡集中如此甚衆)古
来妾薄命事主不盡年起舞為主壽相送
南陽阡(言樂未畢而哀繼之也劉禹錫詩/向來行哭里門道昨夜畫堂歌舞)
(人后山蓋用此意荘子曰可以盡年漢書/帝紀曰項伯亦起舞劉禹錫紇那歌曰願)
(郎千萬壽長作主人翁陶淵眀挽歌向來/相送人各已歸其家漢書原渉傳渉父爲)
(南陽大守父死渉大治起塜舎/買地開道立表署曰南陽阡)忍着主衣
裳為人作春妍(此句及下篇向来一瓣香/敬爲曽南豐之句皆以自)
(表見其不忍更名他師也樂天燕子樓詩/曰鈿暈羅衫色似煙一囬看著一潜然自)
(從不舞霓裳曲疊在空箱得㡬年后山蓋/用此意而語尤髙古東坡詩云爲人作容)
(姿)有聲當徹天有淚當徹泉(劉子玄史通/載温子昇永)
(安故事曰怨痛之響上徹青天韓退之詩/上呼無時聞滴地淚到泉漢書賈山傳曰)
(下徹/三泉)死者恐無知(家語子貢問孔子曰死/者有知乎將無知乎)
妾身長自憐(謝靈運銅雀䑓詩曰况乃妾/身輕楚詞九辯曰惆悵兮而)
(私自憐李太白去婦詞曰孤妾長自憐世/或苦后山之詩非一過可了近於枯淡彼)
(其用意直追騷雅不求合於世俗亦惟恃/有東坡山谷之知也自此两公外政使舉)
(世無領解者渠/亦安暇恤哉)
　　又
葉落風不起山空花自紅(两句曲盡丘原/淒慘意象文選)
(潘安仁悼亡詩落葉委埏側枯荄/帶墳隅南史謝貞詩風定花猶落)捐世不
待老惠妾無其終(左傳曰抑君賜不終/注云惠賜不終也)一
死尚可忍百歲何當窮(忍死尚可所死實/難詩意謂安得速)
(死以從其主也晉宣帝紀魏明帝曰死乃/復可忍吾忍死待君退之詩百年未老不)
(得/死)天地豈不寛妾身自不容(孟郊詩出門/即有礙誰謂)
(天地寛莊子云/不容身於天下)死者如有知殺身以相從
向来歌舞地夜雨鳴寒蛬(師死而遂背之/讀此詩亦少知)
(愧矣南史范縝曰王子知其祖先神靈所/在而不能殺身以從之淵明詩向來相送)
(人老杜詩回首可憐歌/舞地爾雅曰蟋蟀蛬)
　　送外舅郭大夫槩西川提刑
丈人東南来復作西南去(風俗通曰易云/師貞丈人吉非)
(徒取尊老亦須徳行先人也左傳/曰杖莫如信言其徳可信杖也)連年萬
里别更覺貧賤苦(老杜詩復爲萬里别又/云乃知貧賤别更苦)
王事有期程親年當喜懼(上句謂郭以之/官不得留下句)
(自謂老母不得去也詩云王事靡盬/老杜詩公家有期程喜懼見魯論)畏與
妻子别已復迫曛暮(時后山妻子皆隨郭/行迫曛暮謂明日遂)
(當作别老杜詩/欲别向曛黒)何者最可憐兒生未知父
(史記孔子世家曰骨何/者最大此用其句法)盗賊非人情蠻夷
正狼顧功名何用多莫作分外慮(郭槩爲/人頗喜)
(功利二蘇章䟽皆甞論列故后山毎詩多/有諷戒盗賊本非人所樂爲必在位者有)
(以致之蠻夷方懐貳而不以無事鎮之則/邊隙開矣前漢食貨志失時不雨民且狼)
(顧注去狼性怯走且還顧晉書王羲之傳/遺殷浩書曰若猶以前事爲未工故復求)
(之於分外宇宙/雖廣自容何所)萬里早歸来九折慎馳騖
(九折坂雖用前漢王吉事實戒其行險也/老杜詩云早歸來黄土汚衣眼易眯又詩)
(㳺子慎/馳騖)嫁女不離家生男已當户曲逆老
不侯知人公豈誤(后山以貧故妻子常寄/食㮣家異乎張負所以)
(期陳平者矣故有曲逆不侯之歎傳玄/豫章行云男兒當門戶墮地自生神)
　　送内
麀麌顧其子(爾雅鹿牝曰麀其子麛麕牝/曰麌其子麆韓非子曰孟孫)
(獵得麑其母/隨之而啼)燕雀各有随(禮記三年問曰/今是大鳥獸則)
(失䘮其羣疋越月踰時焉則必反廵過其/故郷翔回焉鳴號焉躑躅焉踟蹰焉然後)
(乃能去之小者至於燕雀猶有啁噍之頃/焉禮記又曰行則有隨立則有序退之詩)
(禍福各/有隨)與子爲夫婦五年三别離兒女豈
不懐母老妹已笄父子各從母可喜亦可
悲(此語悽然可念後篇又曰吾母亦念我/與爾寧相望誦之使人孝愛之心油然)
(而生所謂發乎情/止乎禮義者也)關河萬里道子去何當
歸(後漢鄧禹傳論曰關河響動此借用其/字老杜詩黃塵翳沙漠念子何當歸)
三歲不可道白首以爲期(選詩弩力崇明/徳皓首以爲期)
百畒未為多數口可無飢吞聲不敢盡欲
怨當歸誰(荘子太宗師篇子桑曰吾思夫/使我至此極者而弗得也父母)
(豈欲吾貧㢤天地豈私貧我㢤求其爲之/而不得也百畒數口用孟子意文選江淹)
(恨賦曰莫不飲恨而吞聲老杜詩吞聲勿/復道真宰意茫茫退之薛君墓銘曰身不)
(得年又/將尤誰)
　　别三子
夫婦死同穴(大車詩曰穀則異室死則同/穴后山雖用此語而其意則)
(謂夫婦生常别離至死方獲同穴此所以/可悲也世說郗嘉賔姝曰生縱不得與郗)
(郎同室死/寧不同穴)父子貧賤離(晉書殷浩傳詠曹/顔逺詩曰富貴他)
(人合貧賤/親戚離)天下寧有此昔聞今見之(後漢/伏后)
(傳曹操逼帝廢后獻帝謂郗慮曰郗公天/下寧有是耶此事亦夫婦不相保者故后)
(山取其語用之雖使/事而無迹餘多倣此)母前三子後熟視不
得追(荘子曰熟視狀/皃宵然空然)嗟乎胡不仁使我至
於斯(與上篇欲怨當歸誰同意漢書溝洫/志曰皇謂河公兮胡不仁孟子亦曰)
(夫何使我至/於此極也)有女初束髪(韓詩外傳曰夫/人爲婦者必全)
(其身體及其束髪屬/授明師以成其材)已知生離悲(家語曰/孔子晨)
(興顔回侍側聞哭者之聲甚哀曰此聲非/伹爲死者而已又爲生别離者子曰回善)
(於知音楚辭曰悲/莫悲兮生别離)枕我不肯起畏我從此
辭(老杜詩嬌兒不離/膝畏我却復去)大兒學語言拜揖未
勝衣(老杜詩驥子好男兒前年學語時史/記三王世家曰皇子頼天能勝衣趨)
(拜)喚爺我欲去此語那可思(元稹詩小女/呼爺血垂淚)
(南史何點哀樂過人甞行逢葬者歎曰/此哭者之懐豈可思耶悲慟不能禁)小
兒襁褓間抱負有母慈(漢書衛青傳臣青/子在襁褓中按宣)
(帝紀注云襁即今之小兒綳也褓小兒被/也禮記内則曰子生三日始負子注云負)
(之謂抱之而使郷前/老杜詩家貧仰母慈)汝哭猶在耳我懐人
得知(左氏曰言猶在耳退之詩嬌女未絶/乳念之不能忘忽如在我前耳若聞)
(啼聲人得知猶言人那得知/也老杜詩彼蒼囬斡人得知)
　　寄外舅郭大夫
巴蜀通歸使妻孥且舊居(詩曰樂爾妻孥/注云孥子也老)
(杜得家書詩曰今目/得消息他郷且舊居)深知報消息不忍問
何如(老杜詩反畏消息來寸心亦何有又/云道甫問訊今何如字本出禮記文)
(王世/子)身健何妨逺(樂天詩且到來歳/期不知身健否)情親
未肯踈(表記曰情䟽而貌親在小人則穿/窬之盗也歟老柱詩情親獨有君)
功名欺老病淚盡數行書(魯直詩淚盡才/難日韓非子曰)
(卞和泣盡/繼之以血)
　　城南寓居二首
㳺子莫何歸(文選李少卿詩携手/上河梁㳺子暮何之)韋杜城
南村(韋曲杜曲皆在長安之南老杜/所謂城南韋杜去天尺五者也)秋水
深可測挽衣踏行雲(老杜詩短衣數挽不/掩脛踏行雲謂踏水)
(中雲影猶賈島船/壓水中天之句)道暗失歸處棲鳥故不
喧(因棲鳥之喧庶可物色歸路今特不喧/似欲相撩此句殊有味選詩路暗光已)
(夕退之詩從此識歸處老杜詩已添無/數鳥爭浴故相喧又云鷗輕故不還)牛
羊閉籬落稚子猶在門(黄魯直詩牛羊卧/籬落按君子于役)
(詩曰日之夕矣牛羊下來陶/淵明歸去來辭云稚子候門)
　又
潭潭光明殿稽首西方僊(華嚴十定品離/世間品皆云佛)
(在摩竭提國菩提埸中始成正覺普光明/殿入刹那際三昧李長者謂是如來大智)
(自果所居之報宅退/之詩潭潭府中居)平生脩何行歩有黄
金蓮(大論云佛足行時去地四指蓮花捧/足傳燈録云佛初生地涌金蓮華自)
(然捧/佛足)我豈昔好徑報以履下穿(老子曰大/道甚夷而)
(民好徑莊子/曰衣敝履穿)洗足坐道場卒卒此何縁(金/剛)
(經曰洗足已敷座而座法華經曰大通智/勝佛十刼坐道埸漢書司馬迁書曰卒卒)
(無湏臾/之間)
　　憶少子
端也早豐下歲晚未可量(左氏傳曰穀也/食子難也収子)
(穀也豐下必有後於魯國注云食/子奉祭祀共飬者也豐下蓋靣方)我老不
自食安得如我長(漢書韓信傳漂母曰丈/夫不能自食吾哀王孫)
(而進食豈望報乎老杜示宗武詩曰假日/從時飲明年共我長玉䑓新詠焦仲卿妻)
(詩曰新婦初來/時小姑如我長)􁀾􁀾棄不子退省未始忘
(上句見書益稷退省其私用後漢第五倫/私其子之意退之詩嬌兒未絶乳念之不)
(能/忘)吾母亦念我與爾寧相望(唐書肅宗張/后傳曰端午)
(日肅宗召見山人李唐帝方擁㓜女顧唐/曰我念之無怪也唐曰太上皇今日亦當)
(念陛下此詩暗用其意相望言各在天一/方也老杜詩人事多錯迕與君永相望)
　　絶句
翼翼陳州門萬里遷人道昔人死别處一
笑欲絶倒(此篇與前篇蓮字韻按舊本乃/秋懐十首之二其後刪去而僅)
(存耳此篇全章云翼翼陳州門萬里遷人/道雨淚落成血著木木立槁今年蘇禮部)
(馬跡猶未掃昔人死别處一笑欲絶倒元/祐初后山來京師寓居陳州門故秋懐詩)
(又有朝暮陳州門悠悠此何爲之句時東/坡新自登州召爲禮部郎中復入帝城此)
(后山所喜也老杜云孰知是死别且/復傷其寒晉書衛玠談道平子絶倒)
　　寄外舅郭大夫
丈人魯諸生明刑如臯陶(漢書叔孫通曰/臣願徴魯諸生)
(泮水詩曰淑/問如臯陶)幸寛右顧憂(後漢書寇恂傳/鄧禹曰昔髙祖)
(任蕭何於關中/無復西顧之憂)未惜一身遥(文選歐陽堅/石詩不惜一)
(身死老杜詩天/涯涕淚一身遥)西南萬里行可以斷繩橋
(意欲其不勤逺略也老杜詩/蜀嶺防秋急繩橋戰勝遲)慎勿冠恵文
神母仁如堯(王子年拾遺記曰有青虹繞/神母即覺有娠而生庖犠此)
(引用比/宣仁髙太后時太后臨朝専務/以徳化民女主之堯舜也漢書張敞傳張)
(武曰梁國大都吏民彫敞且尚以柱後惠/文彈治之耳秦時獄法吏冠柱後惠文武)
(意欲以刑法/治梁故云)
　　贈二蘇公
岷峩之山中巴江(老杜詩中巴之東巴東/山天地開闢流其間)
桂椒柟櫨楓柞樟青金黃玉丹砂良獸皮
鳥羽不足當(退之送廖道士歸衡山序曰/其水土之所生神氣之所感)
(白金水銀丹砂石英鍾乳橘柚之包竹箭/之羙千尋之名材不能獨當竒也意必有)
(魁竒忠信材徳之民生其間此篇蓋用此/意而句法則退之陸渾山火詩也左太冲)
(蜀都賦曰楩楠幽藹於谷底/呉都賦曰木則楓柞豫樟)異人間岀駭
四方(南史蕭子顯傳曰甞聞異人/間出今日始見知是蕭尚書)嚴王陳
李司馬楊(嚴君平王褒陳子昻李太白司/馬相如楊雄皆蜀人王羲之與)
(蜀太守帖云嚴君平司/馬相如楊雄皆有後否)一翁二季對相望
(謂三蘇也言與諸/人相望於千載)竒寳横道驥服箱(退之/薦樊)
(宗師書曰誠不忍竒寳横棄道側驥服箱/用戰國䇿驥服鹽車事張平子思玄賦曰)
(縶騕褭/以服箱)誰其識者有歐陽(退之琴操曰巫/咸上天兮識者)
(其誰歐公作老蘇墓表曰當至和嘉祐之/間與其二子軾轍皆至京師翰林學士歐)
(陽脩得其所著書二十二篇獻諸朝旣出/而公卿士大夫爭傳之其二子舉進士皆)
(在髙等亦以文學稱於時眉山在西南數/千里外一日父子隱然名動京師而蘇氏)
(文章遂/擅天下)太科異等固其常(東坡兄弟皆應/賢良科東坡䇿)
(入三等謝啓曰誤中乆虚/之等老杜詩自適固其常)小却盛之白玉
堂(晉人帖中徃徃用小却字其意猶言少/退也南史宋武帝紀帝疾甚召太子戒)
(之曰謝晦數從征伐頗識機變若有同異/必此人也小却可以㑹稽江州處之楚詞)
(劉向九諌曰紫貝闕而白玉堂按翰林志/曰時以登翰苑者謂登玉署玉堂焉詩意)
(謂縱未大用尚/當以詞禁處之)典謨雅頌用所長度越周
漢登虞唐(漢書楊雄傳論曰則必度越諸/子矣注云度過也司馬相如難)
(蜀父老辭曰上咸五下登三注云言漢徳/與五帝皆盛而登於三王之上也選詩亦)
(曰仁固開周/義髙登漢)千載之下有素王(杜預左傳/序曰說者)
(以爲仲尼自衛反魯修春秋立素王又按/漢書董仲舒䇿曰孔子作春秋先正王而)
(繫以萬事見/素王之文焉)平陳鄭毛視荒荒(言先儒所/見之不明)
(也平陳書學鄭毛詩學以終上句典謨雅/頌之意前漢書儒林傳曰林尊事歐陽髙)
(爲博士授平當陳翁生由是歐陽尚書有/平陳之學又曰毛公治詩爲河間獻王博)
(士後漢鄭玄傳曰玄注易尚書毛詩老杜/詩野日荒荒白退之祭文云而視荒荒而)
(髪蒼蒼俗本荒/荒作茫茫非是)後生不作諸老亡文體變
化未可量(謂熈豐間新學之弊沈約宋書/謝靈運傳論曰自漢至魏四百)
(餘年辭人才子文體三變/老杜詩字體變化如浮雲)萬口一律如吃
羗(退之平淮西碑曰萬口和附并爲一談/又樊宗師銘曰惟古於詞必已出降而)
(不能乃剽脫後皆指前公/相襲由漢迄今用二律)妖狐幻人大陸
梁(說文曰狐妖獸鬼所乗郭氏玄中記曰/千歳之狐爲淫婦百歳之狐爲羙女張)
(平子西京賦曰怪獸陸梁/甘泉賦注云陸梁跳也)虎豹却走逢牛
羊(虎豹牛羊用魯論何以文爲之意/韓詩外傳曰却走而求逮於前人)上帝
惠顧祓不祥(楊雄長楊賦曰上帝眷顧左/傳曰君若不忘先君之好惠)
(顧寡人韓詩外傳曰鄭國之俗/三月上巳秉蘭草祓除不祥)天門夜下
龍虎章(真誥有八龍雲篆眀光章又有玉/清神虎章又按黄庭内景經曰黄)
(衣紫帶龍虎章意與真誥/異然此詩特取其語爾)前驅呉回後炎
皇(詩曰伯也執殳爲前生驅史記楚世家/帝嚳以呉回爲重黎後復居火正爲祝)
(融帝王世記曰炎帝長於姜水以火/承木位在南方主夏故謂之炎帝)絳旂
丹轂朱冠裳從以甲胄萬鬼行(楊雄傳曰/朱丹其轂)
乗風縱燎無留蔵(呉志吕蒙傳取闘艦實/以薪草灌油其中乗風)
(縱之同時發火悉/延燒曹公岸上營)天髙地下日月光(禮記/樂記)
(曰天髙地下/萬物散殊)授公以柄扶病傷(漢書梅福/日倒持太)
(阿授楚其柄李廣/傳救死扶傷不暇)士如稻苗待公秧(老杜/𥙷稻)
(畦水詩云揷/秧適云已)臨流不度公為航(用傳說作/舟楫之意)
(張平子思玄賦曰/譬臨河而無航)如大醫王治膏肓(金光/明經)
(曰流水長者能益衆生無量壽命汝今真/是大醫之王善治衆生無量重病維摩經)
(亦云爲大醫王善療衆病左氏傳晉侯夢/疾爲二竪子其一曰居膏之上肓之下若)
(我何注云肓鬲/也心下爲膏)外證已觧中尚強(外證巳/解之語)
(張仲景方書中多有之左氏/傳云外強中乾此反而用之)探囊一試黃
昬湯(一夲云願借上古黄昬湯按圖經本/草曰合歡夜合也一名合昬韋宙獨)
(行方胷心甲錯是爲肺癕黄昬湯治之取/夜合皮掌大一枚水煑服之探嚢借用荘)
(子/語)一洗十年新學腸(新學謂王介甫經學/也史記扁鵲傳曰湔)
(浣湯/胃)老生塞口不敢甞(漢書朱博傳曰贛/老生不習吏禮侯)
(喜石鼎聮句曰塞口且吞/聲魯論曰丘未達不敢甞)向来狂殺今尚
狂請公别試囊中方(難經曰狂癲之病自/髙賢也自辯智也故)
(此詩引用黄魯直詩亦云醫得書生自聖/顛老杜詩未試嚢中飡玉法又云嚢中藥)
(未/陳)
　　南豐先生挽詞二首
早棄人間事(漢書張良傳願棄人間/事欲從赤松子遊耳)真從
地下逰(漢書朱雲傳臣得下從龍逄比干/遊於地下足矣故白樂天哭劉夢)
(得詩曰賢豪雖殁精靈/在應共從之地下遊)丘原無起日(禮記/檀公)
(趙文子與叔譽觀乎九原文子曰死者如/可作也吾誰與歸注云作起也老杜詩多)
(病馬卿/無日起)江漢有東流(此言九原雖不可作/而文章之令名常與)
(江漢俱存老杜所謂尓曹身與名俱滅不/廢江河萬古流王介甫贈南豐詩曰曽子)
(文章世無有水之江/漢星之斗故此引用)身世從違裏(選詩曰/身世两)
(相棄又淵眀歸去來詞曰世與我而相違/退之詩觀以彛訓或從違南豐仕宦不偶)
(晚得掌誥以憂去遂/死蓋從違各半也)功言取次休(左傳穆/叔曰太)
(上有立徳其次有立功其次有立言晉書/杜預傳預常言徳不可以企及立功立言)
(可庶/㡬也)不應須禮樂始作後程仇(后山自謂/也文中子)
(卷末載魏徴曰大業之際徴也甞與諸賢/侍文中子謂徴及房杜曰先軰雖聦眀特)
(逹然非董薛程仇之比雖逢眀主必愧禮/樂按程元仇璋皆文中予髙弟后山自謂)
(其材本自不及程仇不/得議禮樂而判優劣也)
　　又
精爽回長夜(左傳曰心之精爽是謂魂/魄王仲宣詩長夜何冥冥)衣
冠岀廣庭(謂䘮事/陳衣也)勲庸留琬琰形像付丹
青(周禮王功曰勲民功曰庸明皇孝經序/曰寫之琬琰庶有𥙷於將來老杜詩形)
(像丹青逼主介甫作蘇才翁挽/詞曰音容歸繪畫才業付兒孫)道喪餘篇
翰人亡更典刑(老杜詩磨滅余篇翰詩云/人之云亡邦國殄瘁又曰)
(雖無老成人/尚有典刑)侯芭才一足白首太玄經(亦/后)
(山自謂也楊雄傳鉅鹿侯芭常從雄居受/其太玄法言吕氏春秋魯哀公問於孔子)
(曰樂正䕫一足矣李太白詩/誰能書閤下白首太玄經)
　　暑雨
密雨吹不㫁貧居常閉門東溟容有限西
極更能存(言積雨之甚西極徃徃漂蕩不/能自存西極謂天柱也老杜詩)
(西極柱亦傾按列子湯問曰共工氏與顓/頊爭爲帝怒而觸不周之山折天柱絶地)
(維故天傾西北地不滿東南注云不周山/在西北之極老杜建都詩曰其如西極存)
(又詩移柳/更能存)束濕炊懸釜(漢書寗成傳操下/急如束濕謂濕薪)
(也韓非子曰智伯圍晉陽城/襄子決晉水灌之懸釜而炊)翻床補壞垣
(左傳子産壊晉館垣/唐人詩穴垣𥙷墻隙)倒身無着處(此老杜/床床屋)
(漏無乾處之意退之簟詩倒身甘/寢百疾愈東坡詩冗士無處著)呵手不
成温(言爲積隂所侵也王維/詩旋呵凍手暖髭鬚)
　　送江楚州
濠梁初得意(言有所悟入也晉書王坦之/傳謝安曰常謂君粗得鄙趣)
(者猶未悟之濠上邪莊子與恵子㳺於濠/梁之上莊子曰儵魚出遊從容是魚樂也)
(惠子曰子非魚安知魚之樂莊子云子非/我安知我不知魚之樂云云荘子又曰筌)
(者所以在魚得魚而忘筌言/者所以在意得意而忘言)闕里舊論詩
(闕里在今兖州仙源縣漢晉春秋曰闕里/者仲尼之故宅也孔子甞許商賜可與言)
(詩此借用豈后山與楚州皆出南/豐之門耶老杜云疇借論詩早)晚歲何
多難(老杜云胡/羯何多難)經年始一辭(表記云君子/三揖而進一)
(辭而退老杜云青瑣/陪雙入銅梁阻一辭)淮人飢饉後(王介甫/送呉仲)
(純詩乆爲漢吏知文/法當使淮人服教條)良吏拊循時(前漢循/吏傳序)
(曰漢世良吏於是爲盛/蕭何傳曰拊循勉百姓)欲託山陽簿翁歸
不受私(后山自注云南豐之子綰爲山陽/簿前漢尹翁歸拜東海太守過辭)
(廷尉于定國定國欲屬託邑子两人終日/不敢見曰此賢將汝不任事也又不可干)
(以私爰盎傳申屠嘉曰使君所言/公事吾且奏之則私吾不受私語)
　　送江端禮(季共)
(魯直跋后山刀/工詩曰陳留江/季共言行中䂓矩極似孫辛老少)
(時)
正學元非世(漢書轅固謂公孫弘曰公孫/子務正學以言無曲學以阿)
(世)能詩新有聲(退之石鼎聮句詩序/曰侯喜新有能詩聲)諸公
交鄭泰(後漢鄭泰少有才略交結豪/傑名聞山東三國志泰作太)多士
閉何生(退之傳何蕃云蕃閔親之老一日/揖諸生歸飬于和州諸生不能止)
(乃閉蕃/空舎中)汎愛經過數(汎愛字見魯論選/詩趙李相經過)移
書底裏傾(前漢龔遂傳云移書屬縣後/漢竇融傅云自以底裏上露)又
爲淮海别病眼向誰明(張籍詩三年/病眼今年校)
　　晁無咎張文潜見過
白社雙林去(此句后山自言其偶出晉書/董京傳常宿白社中傳燈録)
(傅大士致書于梁髙祖曰雙林樹下當來/觧脫善慧大士後捨宅於松下建寺因雙)
(檮樹名曰雙林后山/學佛故以大士自况)髙軒二妙来(此句言/晁張見)
(過李賀傳賀七歳能辭章韓愈皇甫湜過/其家使賀賦詩援筆輙就自目曰髙軒過)
(晉衛瓘傳瓘與索靖俱善草書人號爲/二妙老杜詩暫徃比鄰去空聞二妙歸)排
門衝鳥雀(排門用樊噲排闥字韓偓詩船/衝水鳥飛還徃袖拂楊花去又)
(來老杜詩柴/門鳥雀噪)揮壁帶塵埃(呉融贈辯光草/書歌曰人家好)
(壁試揮拂瞬目/己留三两行)不憚除堂費(左傳曰將爲/子除館于西)
(河前漢孫寳傳張忠欲令寳授子經/更爲除舎注云除謂修飾掃除也)深愁
載酒回(漢書楊雄傳時有好事者載酒肴/從㳺學太白詩稽山無賀老空掉)
(酒舡/回)功名付公等(老杜詩致君/堯舜付公等)歸路在蓬
莱(晁張時在館中故也後漢鄧訓傳學者/稱東觀爲道家蓬萊山老杜詩指點虚)
(無引/歸路)
　　次韻答邢居實二首(居實字敦夫邢/恕和叔子少有)
(俊/聲)
漢庭用少公何在(樂天詩曰漢庭重少公/何在按漢武故事顔駟)
(曰文帝好文而臣好武景帝好老而臣尚/少陛下好少而臣已老是以三世不遇也)
不使群飛接羽翰(退之祭柳子厚文云羣/飛刺天歐公詩晚得飛)
(翔接/羽翰)今代貴人湏白髪掛冠髙處未宜彈
(邢詩云微意平生在江海塵冠今日爲君/彈王立之詩話云元祐初多用老成故后)
(山有此句掛冠見後漢逄/萌傳彈冠見前漢王吉傳)
　　又
秋來為客意何如千里河山信不踈(老杜/詩秋)
(來爲客情李商隱詩比來秋興復何如戰/國䇿呉起曰河山之險信不足保也此言)
(信不踈謂心意相許/與不以逺而踈也)昔日老人今則少(戯/謂)
(若比當代貴人文吕諸公猶爲少年也樂/天詩云猶有誇張少年處時呼張文喚殷)
(兄)不妨紅葉閉門書(尚書故實曰鄭䖍學/書而病無紙知慈恩)
(寺有杮葉數屋遂借僧房居止日取紅葉/學書李商隱詩守道清秋還寂寞葉丹苔)
(碧閉/門時)
　　丞相温公挽詞三首
恭黙思良弼(尚書說命恭黙思道夢帝賚/予良弼/哲廟諒闇中以温)
(公爲相故/用此事)詩書正百工(言以經術師表百/僚也堯典曰允釐)
(百/工)事多違謝傅(晉書謝安出鎮新城疾篤/還都自以本志不遂深自)
(慨失旣薨/贈太傅)天遽奪楊公(唐書楊綰傳綰薨/肅宗詔羣臣曰天)
(不使朕致太平/何奪綰之速耶)一代風流盡(南史張融哭/張緒曰阿兄)
(風流頓盡老杜哭李常侍/詩一代風流盡用此事也)三師禮數崇(司/馬)
(公薨/二聖哭之甚哀贈大師温國公選/詩任昉哭范雲曰平生禮數絶李善注引)
(左氏名位不同禮亦異數劉/禹錫詩魏闕新知禮數崇)若無天下議
羙惡併成空(敺公詩云後世苟/不公至今無賢聖)
　又
百姓歸周老(孟子曰伯夷太公聞文王作/興曰盍歸乎來吾聞西伯善)
(養老者二老者天下之大老也而歸之是/天下之父歸之也天下之父歸之其子焉)
(徃東坡作温公行狀曰/神宗崩公赴闕/臨民遮道呼曰公無歸洛留相天子活百)
(姓所在數千/人聚觀之)三年待魯儒(魯論子曰如有/用我者朞月而)
(巳可也三年有/成魯儒見莊子)時方随日化身已要人扶
(黄魯直見此句歎曰陳三真不可及蓋天/不憗遺之悲盡於此矣前漢許后傳曰世)
(俗歳殊時變日化老杜詩此生已愧湏人/扶樂天詩登山與臨水猶未要人扶㩀行)
(狀/哲宗初公爲門下侍郎元祐元年正/月公始得疾甚上詔公肩輿至内東門子)
(康扶入對小殿九月薨于西府銘詩亦曰/爲政一年疾病半之功則多矣百年之思)
玉几雖来晚明堂訖授圖(言温公雖不預/顧命而竟輔㓜)
(主也尚書顧命皇后慿玉儿導揚末命禮/記曰昔者周公朝諸侯于明堂之位史記)
(外戚世家曰武帝召畫工圖/畫周公負成王以賜霍光)心知死諸葛
(吕不韋傳子楚心知所謂漢晋春秋云死/諸葛走生仲達事見蜀志諸葛亮傳注及)
(晉書宣/帝紀)終不羨曹蜍(世說庾道季曰㢘頗/藺相如雖千載尚凛)
(凛恒有生氣曹蜍李志雖見在厭厭如九/泉下人两句合二事用之如老杜淮王門)
(下客終不愧/孫登是也)
　　又
少學真成已(禮記中庸誠者非自成巳而/已也所以成物也成已仁也)
(成物智也温公平/日之學以誠爲本)中年託著書(英宗命公/爲編年一)
(書/神宗賜其書名資治通鑑公與王介/甫論政不合出知永興軍乞判西京留同)
(御史䑓以歸居洛十五年皆以書局自/隨史記曰虞卿非窮愁亦不能著書)輟
耕扶日月(此莘野之事也宋王九辯曰農/夫輟耕而容與王介甫作韓魏)
(公挽詩云親扶/日轂上天衢)起廢極吹嘘(公旣執政士/大夫得罪於)
(熈豐者極力薦引而用之日月吹嘘字雖/不對而事勢氣象實相等此詩人之妙也)
(柳子厚文有起廢荅按漢書司馬迁傳曰/𥙷弊起廢魏志鄭渾日孔公緒能清談髙)
(論嘘枯吹生老杜詩/唯待吹嘘送上天)得志寧論晚成功不
願餘(行狀又曰公自以遭遇聖明言听計/從欲以身徇天下躬親庶務病革不)
(復自覺諄諄然皆朝廷天下大事也以此/觀之其汲汲於功業豈肯遺餘力哉文選)
(左太冲詠史詩曰貴/足不願餘此借用)一為天下慟不敢愛
吾廬(東坡祭歐公文曰蓋上爲天下慟而/下以哭其私此反而用之言不復哭)
(吾之私也淵明詩曰吾亦愛吾廬此借用/其字廬謂吾所芘託焉耳老杜詩安得廣)
(廈千萬間大芘天下寒士俱歡顔風雨不/動安如山嗚呼何時眼前突兀見此屋吾)
(廬獨破受凍死亦足蓋以天下/爲憂而忘其私也後山用此意)
　　次韻荅學者四首(后山自注云黄州/何郎兄弟○曽慥)
(詩選云何頡字斯舉黄/岡人甞從蘇黄問學)
津津爽氣貫眉目十五男兒萬里身(莊子/庚桑)
(楚篇老子謂南榮趎曰然而其中/津津乎猶有惡也此借用其字)筆下倒
傾三峽水(老杜詩曰詞源/倒流三峽水)胷中别作一家
春(傳燈録僧問崇信曰翠微迎羅漢意作/麽生師曰别是一家春樂天詩云盤下)
(中分两州界燈/前合作一家春)
　　又
黃塵投老得何郎(王介甫詩黄塵/投老倦怱怱)准擬明
年共我長(老杜詩春來准擬開懐乆又/示宗武詩曰明年共我長)熏
沐不為杯酒汚(欲其脩㓗不作少年熊也/國語曰三亹三沐注云亹)
(一作熏漢書司馬遷書曰/未甞衘杯酒接殷勤之歡)飛揚未許老夫
量(老杜贈李太白云飛揚跋扈爲誰雄本/借用北史帝紀齊髙勸語文選任彦昇)
(作王文憲集序載袁粲與詩/云老夫亦何寄之子照清襟)
　又
暗中摸索不難知(國史纂異許敬宗性輕/見人多忘之或謂其不)
(聦乃曰卿自難記若遇曹劉/沈謝暗中摸索著亦可識)眼裏輪囷却
見稀(前漢鄒陽傳蟠木根抵輪囷離竒而/爲萬乗器者以左右先爲之容也注)
(輪囷離竒委/曲盤戾也)行地徑湏先八駿(易坤卦曰/牝馬地類)
(行地無疆八駿/見穆天子傳)刺天終不羨群飛(退之祭/柳子厚)
(文曰子之視人自以無/前一斥不復羣飛刺天)
　又
太阿無前鋒不缺(越絶書楚王召風湖子/令之呉越見歐冶子使)
(爲鐡劒三枚一曰龍泉二曰太阿三曰工/市荘子說劒曰此劒直之無前漢書賈誼)
(傳曰釋介斧之用而欲嬰/以芒刃臣以爲不缺則折)鈆刀不堪供一
切(後漢班固賔戯曰鈆刀皆能一斷十/洲記曰昆吾割王刀切玉如切土)至
柔繞指剛則折(文選劉琨詩曰何意百煉/剛化爲繞指柔老子曰太)
(剛則/折)善而蔵之光奪月(荘子庖丁善刀而/藏之酉陽雜爼曰)
(李廣琛有劒或風雨夜迸光出室環照/方丈李白上李長史書曰明奪秋月)
　　次韻秦覯聽雞聞鴈二首
行㫁哀多影不留(老杜歸鴈詩行㫁不堪/聞又孤鴈詩哀多如更)
(聞文選江文通/詩寒郊無留影)有人中夜攪衣裘(選詩憂/愁不能)
(寐攬衣/起徘徊)筆頭細字真堪恨眼裏長檠不觧
愁(哀樂無定隨境而變此寒士貴人同聞/而異趣也退之短檠歌曰太學儒生東)
(魯客二十辭親來射䇿夜書細字綴語言/两目眵昬頭雪白此時提携當案前看書)
(到曉那能眠一朝富貴還自恣長檠髙張/照珠翠吁嗟世事無不然墻角君看短檠)
(棄)
　　又
立馬堦除待一鳴何如春夢不聞聲(言朝/士汲)
(汲不如閑/居之適也)固知鷄口羞牛後不待鳴群已
可驚(史記蘇秦傳寧爲鷄口無爲牛後楚/世家曰有鳥在於阜三年不鳴鳴必)
(驚人僧祇律曰天地釋/化爲羔子鳴羣喚母)
　　嘲秦覯
(覯字少章秦觀少㳺之弟按王立/之詩話少章登第後方娶后山作)
(此詩時猶未娶/也故多戯句)
長鋏歸来夜帳空(史記孟甞君傳馮驩彈/劒而歌曰長鋏歸來乎)
(無以爲家文選孔稚圭北山/移文曰蕙帳空兮夜鶴怨)衡陽回鴈耳
偏聦(戯其獨宿無寐也衡山有回鴈峯/耳聦用晉書殷仲堪父聞蟻闘事)若
為借與春風看無限珠璣咳唾中(杜牧之/送李羣)
(玉詩曰玉白花紅三百首五陵誰唱/與春風後漢趙壹傳咳唾自成珠)
　　和豫章公黃梅二首
(豫章公謂黄魯直/魯直蓋豫章人)
寒裏一枝春白間千點黄(荆州記陸凱寄/范曄梅花詩曰)
(江南無所有/聊贈一枝春)道人不好色行處若為香(梁/書)
(蕭察不好色惡見婦人相去數丈猶聞其/臭此句暗用其意豫章戒律甚嚴故有道)
(人之語花香惱人政由愛/着愛旣忘矣香復奚爲)
　　又
色䡖花更艶體弱香自永(樂天詩貴妃宛/轉侍君側體弱)
(不勝珠翠繁東坡茶䕷詩/不糚艶已絶無風香自逺)玉質金作裳(棫/樸)
(詩金玉其相注相質也文選劉越石表曰/玉質㓜彰西京雜記上作黄鵠歌曰金爲)
(衣兮菊/爲裳)山明風弄影(選詩山明望松雪王/介甫詩陂梅弄影爭)
(先舞按文選舞鶴/賦疊霜毛而弄影)
　　荅張文潜(后山自注曰來詩云欲餉/于桑掃問婦食簞過午尚)
(懸/墻)
我貧無一錐(傳燈錄溈山傳香嚴頌曰去/年貧未是貧今年貧始是貧)
(去年貧尚有卓錐/之地今年錐也無)所向皆四壁(漢書司馬/相如傳家)
(徒四/壁立)瀛洲足風露胡不减飢色(唐書禇亮/傳弘文館)
(學士十八人天下所慕向謂登瀛洲文濳/時在館中故用此事列子曰列姑射山在)
(海河洲中山上有神人焉吸風飲露不食/五谷又曰子列子窮容皃有飢色老杜詩)
(蓬萊足/雲氣)昔聞杜氏子翦䯻事尊客(杜氏子/唐王珪)
(母也老杜送王評事詩云我之曽老姑尓/之髙祖母尓祖未顯時歸爲尚書婦隋朝)
(大業末房杜俱交友長者來在門荒年自/糊口家貧無供給客位但箕帚俄頃羞頗)
(珍寂寥人散後入怪鬢髪空吁嗟爲之乆/自陳剪䯻鬟鬻市充盃酒按新唐王珪傳)
(云珪母李氏與杜詩不同或云李杜/同出故子羙謂李爲姑尊客出曲禮)君婦
㝎不然三梳奉巾􁈊(左氏傳嬴氏謂晉太/子圉曰寡君使婢子)
(侍執巾櫛/以固子也)后山詩註卷第一
后山詩註卷第二
　　九日寄秦覯
疾風回雨水明霞(老杜詩殘/夜水明樓)沙歩䕺祠欲
莫鵶(柳子厚鐡爐歩志曰江之滸凡舟可/縻而上下者曰歩漢書陳勝傳注云)
(䕺祠謂草/木岑蔚者)九日清樽欺白髪十年為客負
黄花(老杜詩生/逢酒賦欺)登高懐逺心如在(登髙蓋/九日故)
(事文選潘岳秋興賦曰登山懐逺而悼近/李善注引齊景公逰牛山流涕而歎晏子)
(笑之云云杜牧之九日詩云古徃/今來只如此牛山何必淚霑衣)向老逢
辰意有加(遇節物而多/感老者則然)淮海少年天下士
(史記魯仲連傳吾乃今日知爲天下之士/也秦覯漣水軍人在楊州之境故云淮海)
(少/年)可能無地落烏紗(用晉孟嘉落帽事唐/令狐楚重陽日登落)
(帽䑓詩云貴重近臣光/綺席笑談從事落烏紗)
　　臣野
餘力唐虞後沉人海岱西不應容桀黠寧
復有青齊(山東盗賊以巨野爲淵藪平人/多被沉溺詩意謂非神禹留此)
(餘力遺患後人也向使無此澤以受衆流/青齊其爲魚矣此與東坡艶澦堆賦同意)
(禹貢曰海岱及淮惟徐州大野旣豬東原/底平大野一名鉅野史記貨殖傳曰桀黠)
(奴人之所患也又漢書馮奉/世傳曰羗虜桀黠賊害吏民)燈火魚成市
帆檣藕帶泥(劉夢得詩漁家燈火明老杜/詩藥物楚老漁商市樂府黄)
(淡思曰象牙作㠶檣/老杜詩採藕不洗泥)十年塵霧底瞥眼怪
鳬鷖(新自京洛風塵中來故見水鳥/而怪歎老杜詩呀坑瞥眼過)
　　示三子
(時三子已/歸自外家)
去逺即相忘歸近不可忍(脞說載獨孤遐/詩曰近家心轉)
(切不敢/問來人)兒女已在眼眉目略不省(言别乆/不復記)
(憶也選詩薜/荔若在眼)喜極不得語淚盡方一哂(東/坡)
(贈朱壽昌詩喜極無言淚/如雨老杜詩畏虎不得語)了知不是夢(華/嚴)
(梵行品曰了知境界如幻如夢此反而/用之東坡詩如今不是夢真介在廬山)忽
忽心未穏(前漢王褒傳太子苦忽忽善忘/不樂雪峯襌師點胷云某甲這)
(裏未/穏在)
　　嗚呼行
去年米賤家賜粟百萬官倉不餘掬(元祐/初左)
(司諌朱光廷奉使賑濟河北不問民戶之/等一㮣支貸而河北措置司積年物斛九)
(百萬爲之一空此詩所指豈謂/是與詩云終朝采緑不盈一掬)青錢随賜
費追呼昔日剜創今𥙷肉(老杜詩恰有三/百青銅錢圵夢)
(瑣言載聶夷中詩云二月賣新絲五/月糶新榖醫得眼下瘡剜却心頭肉)今年
夏旱秋水生江淮轉粟千里行(前漢鄒陽/傳轉粟流)
(輸千里/不絶)不應逺水救近渴(此俗間語也韓/非子亦有逺水)
(救近火/之語)空倉四壁雀不鳴(益州耆舊傳楊/宣爲河内太守)
(行縣有羣雀鳴宣曰前有覆車粟此/雀相隨欲徃食歐公詩寒雀聚空倉)似聞
為政不為費(善政當惠而不費徒惠/而不知爲政其可繼乎)兩不
相傷兩相濟(老予曰两不相傷而/徳交歸焉此借用)十年歛
積用一朝驚濤破山風動地(言非常之政/不可乆也老)
(杜詩築塲看歛積荘子曰疾雷破山風振/海而不能驚老杜又云東南飄風動地至)
　　秋懐示黄預
䆫鳴風歷耳(柳子厚夢歸賦云風纚纚以/經耳佛書有一歷耳根之語)
道壊草侵衣(老杜詩壊/道哀湍㵼)月到千家静(老杜/詩千)
(家山郭/靜朝暉)林昬一鳥歸(老杜詩日暮歸㡬翼/北林空自昬又云林)
(昬罷/幽磬)冥冥塵外趣(楊子曰鴻飛冥冥弋/人何篡焉此借用)稍
稍眼中稀(疑用老杜眼前無俗物之意史/記平原君傳賔客稍稍引去者)
(過半太白詩古/來相接眼中稀)送老湏公等秋棊未觧圍
(一作小合圍○老杜詩送老白雲邊/曹攄圍棊賦曰合圍促陣交相侵伐)
　　送張支使
曠度逢知晚髙才處不難(文選夏侯湛東/方朔盡賛曰逺)
(心曠度嵆康書云長/才廣度無所不淹)清秋一鶚上(後漢孔/融薦禰)
(衡云鷙鳥累百不如一鶚老杜鵰/賦云當九秋之凄清見一鶚直上)拭目萬
人看(文選楊脩書云觀/者駭視而拭目)白酒初同醉(周禮/酒正)
(注曰昔酒無事而飲也今之酋乆白酒所/謂舊醳者也樂天詩花時同醉破春愁)
黄花已戒寒(禮記月令季秋之月曰鞠有/黃花國語曰火見而清風戒)
(寒)憑将衰老事一一報長安(長安蓋后山/舊遊之地前)
(詩有城南寓居/篇郎長安所作)
　　送杜侍御純陜西轉運
餽粮千里古無䇿木牛流馬功不極(漢書/韓信)
(傳千里餽粮師不宿飽唐書夷狄傳序劉/貺謂漢無䇿蜀諸葛亮以木牛流馬運竟)
(坐粮不繼不能成功漢書刑法志/曰兵寢刑措帝王之極功此借用)邊頭數
米換黄金(老杜詩邊頭公卿仍獨驕荘子/曰簡髪而櫛數米而炊晉書劉)
(曜逼京師米/斗金二两)将軍汗馬未伏櫪(史記晉世/家曰矢石)
(之難汗馬之勞魏武帝歌/曰老驥伏櫪志在千里)黠羗人面作胡
語(後漢馬援傳曰黠羗旅拒此乃太守事/耳漢書匈奴賛曰人靣獸心老柱詩云)
(千歲琵琶/作胡語)鳥䑕貪生爾如許(言鳥䑕尚知/貪生而黠羗)
(輕生如此晉書王濬傳曰/雀䑕貪生苟此一活耳)熊虎可避蟁可
驅覆巢熏穴意何如(言不必深入窮討也/漢書匈奴傳嚴尤曰)
(視夷狄之侵譬猶蟁之螫驅之而已禮記/曰不覆巢韓詩外傳曰社䑕燻之恐燒木)
(老杜詩主/簿意何如)漢虜相當庸可盡(選詩漢虜方/未和後漢南)
(匈奴傳窮鳥困獸皆相救死況種類繁熾/不可單盡又傳論曰漢之疲耗略相當矣)
聊城正用一封書(史記魯仲連傳燕將保/守聊城田單攻之不下)
(仲連乃爲書約之以矢射城中燕將見書/自殺此詩言得人則一書可以弭難何必)
(窮兵黷武㢤老杜詩自/寄一封書今已六月後)巧手莫為無麵餅
誰能留渴湏逺井(两句皆善用俗語言治/邊不可無人材猶作餅)
(不可無麵而人材政自有可用者何必逺/取如留渇以待井耶杜君自徐就改陜漕)
(故詩/云尓)國家有急君得辭(漢書陳湯傳曰國/家有急君其母譲)
(老杜送楊監赴蜀詩云相公鎮梁益軍事/無孑遺解榻再見今用材復擇誰况君已)
(髙位爲郡/得固辭)徐人不勞扣關請(後漢种暠遷/凉州刺史吏)
(民詣闕請留一年周禮關/人注曰扣關猶謁關人也)隴上壯士莫捫
舌(晉書載記曰隴上壯士有陳安毛詩莫/捫朕舌此借用以言壯士得食不復有)
(哺之憂老杜詩曰/運粮繩橋壯士喜)河西狂王防係頸(河/西)
(狂王謂夏國主也漢書西城傳坐知/狂王當誅賈證請必係單于之頸)向来
此地㡬送迎草間翁仲口不瘖十年兩熟
飽可待一歲四守人何心(言徐州數易守/臣人必有不安)
(其生者漢書黄覇傳曰數易長吏送故迎/新之費及姦吏縁絶簿書盗財物水經注)
(曰鄗南千秋亭壇廟之東枕道有两石翁/仲南北相對又按魏志明帝景初二年鑄)
(銅人二列於司馬門外號曰翁仲東坡罷/徐州寄子由詩曰道邊雙石人幾見太守)
(發有知當解笑撫掌冠纓絶則徐州有石/人可知后山此詩蓋用東坡意世說和長)
(輿問楊右衛何在客/曰向來不坐而去)老稚持車車不留(前/漢)
(韓延壽傳老/稚扶持車轂)歸人不行行轉頭(歸人特湏/臾未行行)
(即逺矣唐崔塗詩曰自是不歸歸便/得即此句法樂天詩萬事轉頭空)關中
正須蕭丞相(漢書蕭何守關中計户轉漕/給軍老杜詩關中正留蕭丞)
(相)省内早要富民侯(一本此下又有两句/曰可同一夫在所憫)
(歳晚得無溝壑憂後刪去○漢/書田千秋爲丞相封富民侯)
　　送楊侍禁兼寄顔黄二公二首(長道/魯直)
相逢今已晚同府尚經年衆口不成虎(韓/非)
(子曰龐共與太子質於邯鄲謂魏王曰夫/市無虎明矣然而三人言成市虎今夫邯)
(鄲去魏逺於市議臣/者過三人願王察之)諸公更薦賢(更字作/平聲讀)
兩親須薄禄(說苑子路曰家貧親老者不/擇禄而仕昔者由事二親負)
(米百里之外老杜詩上/公有薦者累奏資薄禄)一障欲乗邊(漢書/張湯)
(傳武帝謂狄山曰吾使生居一郡能無使/虜人盗乎山曰不能居一障間山曰能迺)
(山/乗障)徃問顔夫子何妨試着鞭(欲令徃見/顔君以爲)
(道地顔君名復字長道晉書/劉琨傳常恐祖生先吾着鞭)
　　又
多問黃居士終年欠一書(漢書趙廣漢傳/曰爲我多謝問)
(趙君元稹詩只是堂前/欠一人○君一作人)因人候消息(老杜/詩因)
(人問/消息)有使報何如(古樂府曰有信數寄書/無信長相憶老杜詩欲)
(問平安/無使來)向晚逢楊子真堪託後車(文選魏/文帝與)
(呉質書曰文學/託乗於後車)親年方頼禄不惜借吹嘘
(阮嗣宗詩寵禄豈足頼此反而用之言以/親飬之故也家語子貢曰家貧親老不擇)
(禄而仕魏志鄭渾曰孔公緒能清談髙論/嘘枯吹生南史謝朓傳士子聲名未立當)
(共奨成無惜/齒牙餘論)
　　送外舅郭大夫䕫路提刑
天險連三峽(易坎卦曰天/險不可升也)官曹㩀上㳺(老/杜)
(詩何當官曹清漢書項羽/傳注曰上㳺水之上流也)百年雙鬢白萬
里一身浮(老杜詩百年雙白鬢一别五/秋螢莊子曰其生也若浮)可
使人無訟寧湏意外憂(無訟見魯論下句/勸其不生事也前)
(詩亦云莫作分外慮晋書王彬/傳荆州守文豈能意外行事)平生晏平
仲能費㡬狐裘(勸其止足也用晉阮孚一/生當著㡬两屐之意禮記)
(檀弓有若曰晏子/一狐裘三十年)
　　雪後黄樓寄負山居士(張仲/連)
林廬煙不起(老杜詩㡬/地别林廬)城郭歲将窮(退之/詩歳)
(窮寒/氣驕)雲日明松雪(選詩雲日相輝映/又詩山明望松雪)溪山
進晚風(老杜詩山/谷進風凉)人行圖畫裏鳥度醉吟
中(太白詩人行明鏡中鳥度屏風裏老杜/詩飛閣捲簾圖畫裏唐白樂天自號醉)
(吟先/生)不盡山隂興天留憶戴公(晉書王徽/之甞居山)
(隂夜雪初霽忽憶戴逵逵時在剡溪便夜/乗小船詣之經宿方至造門不前而反人)
(問其故徽之曰本乗興而來興盡而反何/必見安道邪后山謂興盡則未必相憶寧)
(不爲雪夜之行使有餘興也東坡訪張山/人詩萬木鏁雲龍天留與戴公此借用)
　　謝人寄酒
舊香餘味寄黄封(黄封謂宫酒以黄羅帕/封之東坡詩上尊日日)
(㵼黄/封)厭見春泥滿眼紅(紅泥謂外酒王介/甫詩春泥滿眼路)
(嶇嶔此借/用其字)千乗莫從公子後(漢書韓王信/傳陳豨暴魏)
(公子招致賔客/隨之者千餘乗)百壷能為故人東(老杜詩/不有小)
(舟能盪漿百壷邦送酒如泉儀禮/聘禮賔之幣唯馬出其餘皆東)
　　從蘇公登後樓
倐作三年别才堪一觧顔(列子第四篇曰/五年之後心更)
(念是非口更念利害老啇始一解/顔而笑老啇氏蓋列子之師也)樓孤帶
清洛(老杜云樓孤屬晚晴元豐中導/洛水以爲清汴南都水所過也)林缺
見巴山(東坡蜀人當是時必有望逺思/歸之意老杜詩何路出巴山)五
月池無水(張籍詩六月人家井無/水夜聞白鼉人盡起)千年鶴
自還(續搜神記曰遼東華表柱有鶴/集其上曰去家千年今始歸)白鷗
沒浩蕩愛惜鬢毛班(勸公髙退以安晚景/也老杜詩白鷗没浩)
(蕩萬里誰能馴又/曰更憶鬢毛班)
　　送蘇公知杭州
(東坡岀知杭州道由南京后山時/爲徐州教授詣徐守孫覺願徃見)
(而覺不之許乃託疾謁告來南京/送别同舟東下至宿而歸事見東)
(坡送陳傳道書/及劉安世彈章)
平生羊荆州追送不作逺(羊荆州謂羊祐/也以比東坡按)
(晉書羊祜傳督荆州諸軍又按晉書郭奕/傳奕字大業爲野王令羊祜甞過之奕歎)
(曰羊叔子何必减郭大業少選復徃又歎/曰羊叔子去人逺矣遂送祜岀界數百里)
(坐此免官后山旣送東坡爲劉安世所彈/乞正其罪甞除太學博士又爲言者以此)
(事論列遂罷此句殆亦詩讖也有客詩云/薄言追之注云追送也世說范逵旣去陶)
(侃追送不已且百許里文選孫子/荆詩傾城逺追送餞我千里道)豈不畏
簡書(言法令不許私出也詩云豈不懐歸/畏此簡書劉安世章亦云士於知已)
(不無私恩旣郊於官則有法令師道擅/去官次陵蔑郡將徇情亂法莫此爲甚)放
麑誠不忍(此句與上句若不相屬而意在/言外叢林所謂活句也按韓非)
(子孟孫獵得麑使秦西巴載之持歸其母/隨之而啼秦西巴弗忍而與之孟孫大怒)
(逐之三月復召以爲子傳曰夫不忍麑且/忍吾子乎唐陳子昻感寓詩曰吾聞中山)
(相乃屬放麑翁孤獸猶不忍况以奉君終/嗚呼觀過可以知仁后山越法出境以送)
(師友亦放/麑之類也)一代不數人百年能幾見(后山/謝再)
(授徐州教授啓亦曰昨縁知舊出守東南/念一代之數人而百年之㡬見間以重江)
(之阻莫期再歳之逢使一有於先顛爲两/途之後悔又謂中山之相仁於放麑亂世)
(之雄疑於食子惟其信之旣篤所以行之/不疑云云其曰中山之相蓋承子昻之誤)
(也)昔為馬口衘今為禁門鍵(鮑照詩昔如/鞲上鷹今作)
(檻中猿老杜詩昔爲水上鷗今如罝中兔/后山此句頗用其律馬衘猶可脫去禁鍵)
(不容輙開言官身拘係不可輙出也退之/詩歸來得便即遊覽暫以壯馬脫重衘按)
(律宫殿門忘誤不下鍵及毀管鍵而開者/皆出罪王逸注楚辭大司命曰大開禁門)
一雨五月凉中宵大江滿風帆目力短江
空歲年晚(風㠶愈逺恨目力不能送之人/去江空恍然自失吾之年歳日)
(已遲暮惧其不復再見也其愛賢惜别之/意可謂切矣韓詩歳聿其暮薛君曰言君)
(之年歳/晚也)
　　送秦覯二首(覯字少章少游之弟/也從東坡學於杭州)
士有從師樂諸兒却未知欲行天下獨信
有俗間疑(柳子厚荅韋中立論師道書曰/獨韓愈奮不顧流俗抗顔而爲)
(方未/匱竭)端為李君御(後漢李膺傳荀爽甞謁/膺因爲其御旣還喜曰)
(今日乃得/御李公矣)盡得鄴侯書(退之送諸葛覺徃/隨州讀書詩云鄴)
(侯家多書挿/架三萬軸)結友真莫逆(史記㢘頗傳燕/王私握臣手曰)
(願結交莊子曰子桑戶孟子反子琴張/三人相視而笑莫逆於心遂相與友)論
才有不如(終上句意言亦當擇/交無友不如已者)折腰終不
𥙷(晉書陶淵明傳吾不能爲五斗米折腰/拳拳事郷里小兒退之復志賦曰豈不)
(登名於一科兮曽不𥙷其/遺餘此句后山自道也)可但曵長裾(嚴/光)
(詩可但歩兵偏愛酒漢書鄒陽傳何王之/門不可曵長裾詩意謂微官之與布衣其)
(得失相去無㡬不必/以貧賤依人爲羞也)
　　和江秀才獻花三首
風雨東籬冷落看(陶淵明詩採菊東/籬下悠然見南山)清溪
水落玉峯寒(老杜九日藍田庄詩云藍水/逺從千澗落玉山髙並两峯)
(寒)酒家不辦當壚費(當壚事見司馬相如/傳觀未篇落句江君)
(當是/酒家)乞與先生種杏壇(荘子曰孔子休坐/乎杏壇之上后山)
(時爲徐州/學官云)
　　又
踈花得雨數枝黄白髪縁愁百尺長(老杜/丁香)
(詩踈花枝素艶太白詩白/髪三千丈縁愁似个長)要與老生同一
醉故留秋意作重陽
　　又
江公孤憤不宜秋(韓非子有孤憤篇李/商隱詩歸夢不宜秋)吟
作秋虫到白頭(東坡詩云吟詩莫作秋䖝/聲天公怪汝鈎物情使汝)
(未老華/髪生)過我可為千日醉(博物志曰中山/有酒飲者一醉)
(千/日)從公難作百錢逰(詩意謂官居不可放/浪也晉書阮脩傳常)
(以百錢掛杖頭至酒店便獨酣暢/東坡詩芒鞵青竹杖自掛百錢逰)
　　次韻李節推九日登南山
平林廣野騎䑓荒(詩曰依彼平林漢書晁/錯傳平林廣野此車騎)
(之地文選謝宣逺靈運皆有九日從宋公/戯馬䑓集送孔令詩李善注云蕭子顯齊)
(書宋武帝爲宋公在彭城九日出項羽戯/馬䑓至今相承以爲舊凖按騎䑓即戯馬)
(䑓樂史寰宇記曰戯馬䑓/在徐州彭城縣南三里)山寺鳴鍾報夕
陽(老杜詩人/扶報夕陽)人事自生今日意寒花只作
去年香(李後主詩鬢從近日添新白菊是/去年依舊黄老杜詩寒花只暫香)
巾欹更覺霜侵鬢(用落/帽事)語妙何妨石作腸
(漢書賈捐之傳君房下筆言語妙天下唐/皮日休桃花賦序云宋廣平爲相貞姿勁)
(質剛熊毅狀疑其鐡腸與石心不解吐婉/媚辭然觀其文而有梅花賦清便富麗得)
(南朝徐庾體殊/不類其爲人)落木無邊江不盡(老杜登/髙詩無)
(邊落木蕭蕭下不/盡長江衮衮來)此身此日更湏忙(言節/物可)
(念政應行樂尚須/汲汲於世故邪)
　　别負山居士(張仲連)
田園相與老此别意何如(漢書汲黯傳隱/於田園老杜詩)
(此别意茫然又/詩主簿意何如)更病可無酒(言臨分不可/不飲縱復病)
(惱猶當勉強也樂/天詩欲别能無酒)猶寒已自和(韓偓詩春/隂漠漠土)
(脉潤寒氣微/微風意和)髙名胡未廣(後漢許劭傳曰/與兄靖俱有髙)
(名糓梁曰心志旣修而/名譽不聞友之過也)詩興尚能多(老杜/詩憶)
(在潼關詩興多退/之詩四句意多能)沙草東山路猶須一再
過(一再字見司/馬相如傳)
　　送趙教授
束髪相看到白頭了知公鬢不勝憂(司馬/彪續)
(漢書曰卓茂自束髪至白首未甞與人有/過杜牧之公道世間惟白髪貴人頭上不)
(曽/饒)可堪親老須三釜(莊子曰曽子再仕而/心再化曰吾及親仕)
(三釜/而樂)又着儒冠忍一羞(老杜詩儒冠多誤/身左氏曰一慙之)
(不忍而終/身慙乎)平世功名須晚節向来旬月取
封侯(此句用東方朔答客難意熈豐間士/大夫進用甚峻今不然也孟子曰禹)
(稷當平世漢書鄒陽傳云晚節末/路車千秋傳云旬月取宰相封侯)北州豪
傑知誰徤(趙君當是北人後漢光武紀北/州弭定竇憲傳曰西州豪傑遂)
(復附從老杜詩眀/年此度知誰徤)乞我黃淤十里秋(乞字/作去)
(聲讀歐公詩知君欲别西湖去乞我橋南/菡蓞香又詩換得西湖十頃秋黄淤謂河)
(水所淤之田也漢書溝洫志曰河水有所/㳺盪時至而去則塡淤肥羙民耕田之或)
(乆無害老杜用塡淤字作平聲/東坂亦云楚人種麥滿河淤)
　　次韻春懐
欲作歸田計(文選張平子/有歸田賦)無如二頃何(史/記)
(蘇秦傳使我有雒陽負郭田/二頃豈能佩六國相印乎)折腰方頼禄
(折腰見上注老杜詩上/公有薦者累奏資薄禄)拭面未傷和(唐書/婁師)
(徳傳師徳弟守代州辭教之耐事弟曰人/有唾面㓗之而巳師德曰未也㓗之是違)
(其怒正使自乾耳公羊傳曰孔子反/袂拭面老杜梔子詩云與道氣傷和)日下
烏聲樂(左傳曰鳥/烏之聲樂)塵生鳥跡多(世說晉簡/文帝爲撫)
(軍時牀上塵不聽拂見䑕行/跡視以爲佳后山蓋用此意)渡頭留小楫
乗興得相過(乗興見上注文選阮/籍詩趙李相經過)
　　黄梅五首
異色深宜晚(玉䑓新詠沈約芳樹詩曰/氤氲非一香參差多異色)生
香故觸人(石曼卿詩樂意相關禽對語生/香不斷樹交花樂天榴花詩香)
(塵擬觸/坐禪人)不施千點白(玉登徒子好色賦曰/著/則太白施朱則)
(太/赤)别作一家春(一家春/見上注)
　　又
舊鬢千絲白(老杜詩人生不再/好鬂髪白成絲)新梅百葉
黃(老杜四松詩終然棖/撥損得恡千葉黄)留花如有待(退之/詩留)
(花不發/待郎歸)迷國更湏香(言其色自足迷國也/尚何湏香邪宋玉賦)
(曰嫣然一笑惑/陽城迷下蔡)
　　又
冉冉稍頭緑婷婷花下人(東坡詩冉冉緑/霧生人衣杜牧)
(之詩荳蔻梢頭二月春元微之/李娃行曰玉顔婷婷街下立)欲傳千里
信暗折一枝春(見上/注)
　　又
黃裏含真意(退之燈花詩黄裏排金粟/蓋謂額間花鈿也此借用)春
容帶薄寒(趙師民詩委地露花啼/曉恨拂堤煙柳弄春容)欲知誰
稱面(劉禹錫詩綺季衣冠稱鬂靣按庾/信蕩子賦曰緑葉起衫紅花宜靣)編
挿一枝看
　　又
花裏重重葉釵頭點點黄秪應報春信故
作着人香(玉䑓新詠徐君舊詩草/短猶通屧梅香漸着人)
　　田家
鷄鳴人當行犬鳴人當歸秋來公事急岀
處不待時(左傳曰公事有公利孟子/曰公事畢然後敢治私事)昨夜
三尺雨竈下已生泥人言田家樂爾苦人
得知(漢書楊惲曰田家作苦歐陽公歸田/樂詩曰田家之樂知者誰我獨知之)
(胡不歸爾苦猶/言如許苦也)
　　巨野二首(當是移頴州/教授時所作)
紅落芙蕖晚青深蒲稗秋(謝靈運詩蒲/稗相因依)平
湖無過鳥鳴鼓有行舟(老杜詩打鼓/發船何處郎)
　　又
蒲港侵衣緑蓮塘亂眼紅(退之送王塤序/云猶航㫁港絶)
(潢老杜竹詩色侵書帙亂宋莒公集梁山/泊水無岸行舟多穿菰蒲爲道州人謂之)
(蒲巷此港字/恐當作巷)将身供世事結䌫待回風(老/杜)
(詩惟將遲暮供帳病又詩結/䌫排魚網又詩回風吹早秋)
　　别叔父録曹
為吏專刑法(漢書薛宣傳吏/道以法令爲師)成家託弟昆
(老杜詩實/惟親弟昆)三年如昨日一笑更何言(三年/一笑)
(用列子事/見上注)扶老湏微禄(漢書孔光傳賜太/師靈壽杖注扶老)
(杖也老杜詩/耽酒須微禄)移官實至恩(老杜詩微官近/至尊時后山自)
(徐學移頴王吉/傳可謂至恩)兩踈元父子何日復東轅
(漢書踈廣傳廣謂兄子受曰豈如父子相/隨出關歸老故郷乎遂上䟽乞骸骨公卿)
(大夫故人邑子設祖道供張東都/門外東轅猶左氏所謂南轅反斾)
　　岀清口
家世山東飽耕稼(孟子曰自耕稼/陶漁以至爲帝)晚託一
舟順流下(爾雅順流而/下曰泝㳺)漁溝寒餅不下筯
推柂轉頭更五夜(意謂發漁溝時尚未夕/食舟行已遲明矣王介)
(甫詩任村炊米朝食魚日暮榮陽驛中宿/與此同意晉何曽傳猶言無下筯處老杜)
(詩捩柂開頭捷有神/漢儀中黄門持五夜)平明放溜岀清口霜
落潮回霧連野(歐公詩江城月下夜聞/歌淮浦山前朝放溜)平
淮一夢三十里有日無風神所借(摭遺新/說王勃)
(自洪州旋舟謝向時所見老叟曰神/旣借以好風躬修牢酒以報神賜)似憐
憂患滿人間百孔千瘡容一罅(退之荅孟/簡書曰羣)
(儒區區修𥙷百孔/千瘡隨亂隨失)文章末技将自効(老杜/詩文)
(章真小技班固幽通賦曰操末技猶必然/兮文選任彦昇作王文憲集序曰昉甞以)
(筆扎見知思以薄技効徳漢/書蕭望之傳曰爭願自効)語不驚人神
可嚇(后山自謂文章尚不能動人山川之/神其可嚇耶老杜詩爲人性僻耽佳)
(句語不驚人死不休荘子曰今子欲/以子之梁國而嚇我耶嚇音許嫁反)子女
玉帛君所餘(左傳曰子女玉帛則君有之/羽毛齒革則君地生焉其波)
(及晉國者君之餘也按搜神記呉郡太守/張公直過廬山其子夢爲廬山君所聘怖)
(而遽發中流船不行下女水/中此詩所言子女謂此類也)寄聲白鳥煩
多謝(漢書趙廣漢傳曰寄聲謝/我又曰爲我多謝問趙君)
　　泛淮
冬暖仍初日潮回更下風鳥飛雲水裏人
語櫓聲中(退之進學解曰冬暖而兒號寒/杜牧之詩鳥去鳥來山色裏人)
(歌人哭/水聲中)平野容回顧(言望郷之眼不爲重/山所隔老杜詩平野)
(入青/徐)無山㑹有終(言雖未有可隱之山豈/終老於行役而不返故)
(里耶此移頴時所歎也易曰君子有/終老杜詩人生亦有初此効其律)倚檣
聊自逸吟嘯不湏工(晉書王廙倚柂樓長/嘯神氣甚逸王導謂)
(庾亮曰世將爲傷時識事亮曰正足舒其/逸氣耳又庾氷吟嘯鼓柂沂流而去東坡)
(詩云作詩/不須工)
　　猴馬(并引)
(楚州紫極宫有畫沐猴振索以戯/馬頓索以驚圉人不測從後鞭之)
(人言沐猴宜馬而今/爲累作詩以導馬意)
(韓鄂四時纂要曰常繋獼猴於/馬房内辟惡消百病令馬不着)
(疥)
沐猴自戯馬自驚(漢書項籍傳楚/人沐猴而冠)圉人未
觧猴馬情(周禮圉師掌/敎圉人飬馬)猴其天資馬何罪
(史記啇君賛其/天資刻薄人也)意欲防患猶傷生(宋書王/泰曰酒)
(雖㑹性亦/以傷生)異類相宜亦相失同類相傷非
所及(非所及猶言非思慮所及也物惡傷/其類此理之固然而其間亦有相傷)
(者豈可復以常禮待之耶文選李陵書曰/但見異類此借用史記孔子世家曰君子)
(諱傷/其類)志行萬里困一誤(呉志陸遜傳志行/萬里不中道而輟)
(足老杜詩當時歷塊誤/一蹶委棄非汝能周防)吐豆齕荄甘伏櫪
(唐李林甫傳曰君等不見立仗馬乎終日/無聲而飲三品芻豆一鳴則黜之矣莊子)
(馬蹄篇齕草飲水翹足而陸伏櫪見上注/后山自徐學除太學博士以言者罷旣而)
(移頴州故有同類相傷與/志行萬里誤一困之語)
　　徐氏閑軒(徐氏謂徐大正東/坡亦有閑軒詩)
倦逰梁楚愛吾廬老寄山林孰與娯(漢書/司馬)
(相如傳曰客遊梁又曰長卿/故倦遊淵明詩吾亦愛吾廬)想見杖黎臨
過鳥(言軒檻之髙莊子曰原憲杖黎而應/門柳子厚柳州山水記曰乃臨大野)
(飛鳥皆/視其背)更能赤手縛於莬(魯直詩守心如/縛虎此用其意)
(言處閑之難也東坡詩當年老使君/赤手降於莬左傳曰楚人謂虎於莬)君寧
平世輕三釜(孟子曰禹稷當平/世三釜見上注)我亦東原
有一區(漢書楊雄傳/有宅一區)擬買嬋姢作歸計可
無堆玉斗量珠(元微之李娃行曰平常不/是堆珠玉難得門前暫徘)
(徊劉禹錫泰娘歌曰路傍忽見停隼旟斗/量明珠鳥傳意按嶺表録異梁氏女有容)
(貌石季倫以真珠三/斛買之即緑珠也)
　寄豫章公三首
(后山自注云許官茶未寄○黄魯/直家於洪州之雙井洪即古豫章)
密雲不雨卧烏龍(張舜民小說云熈寧末/神廟有㫖下建州製密)
(雲龍其品又髙於小團周易密雲不/雨自我西郊此借用言茶之未破)已足
人間第一功(言未戰而勝睡魔也漢書/蕭何功第一無汗馬之勞)得
諾向来䡖季子(漢書季布傳椘人諺曰得/黃金百不如得季布諾)
打門何日走周公(盧仝謝孟簡惠茶詩曰/日髙丈五睡正濃將軍)
(打門驚周公蓋用魯論不復夢見/周公意后山爲學官暗用邊韶事)
　　又
愧無一縷破雙團(破團茶法多以線縷觧/之雙團謂大小團也)
慣下薑鹽枉肺肝(薛能鳥觜茶詩云鹽損/添常戒薑宜煑更誇東)
(坡和寄茶詩云老妻稚子/不知愛一半已入薑鹽煎)誓酒不應忘此
老(晉書劉伶傳伶妻勸伶㫁酒伶曰吾不/能自禁惟當祝鬼神自誓耳后山持律)
(酒戒甚嚴/故有此語)論詩寧肯乞麄官(薛能謝王彦/威寄茶詩曰)
(麄官寄與真拋却頼有/詩情合得甞乞音氣)
　　又
人須百斛買雙鬟(百斛見上注玉䑓新詠/辛延年詩云一鬟五百)
(萬两鬟千餘萬魯直詩欲買娉/婷歌煮茗我無一斛明月珠)水截龍章
試虎班(史記蘇秦傳水截鴻鵠晉書嵇康/傳龍章鳯姿此借用其字龍章謂)
(茶虎班/謂盞)老覺才踈渾不稱自携雲月瀉潺
湲(樂天詩一别承眀三領郡從教人道是/粗才老杜詩雲月遞微明此借用其字)
(言建瓷如雲中之月也張平子思玄賦曰/亂弱水之潺湲字林曰潺湲流貌湲音爰)
(亦音侯/頑切)
　　贈秦覯兼簡蘇迨二首
兩秦並立難爲下(史記孟甞君傳云勢不/两立爲雄世說後漢陳)
(寔二子紀字元方諶字季方寔曰元方難/爲兄季方難爲弟此句用其事魏略栢範)
(妻曰君前在東坐欲擅斬徐州人謂君難/爲下今羞爲吕昭屈難爲上也此句用其)
(字)萬里長驅在此初(成都記萬里橋後主/時費禕聘呉諸葛亮)
(祖於此禕曰萬里/之行故始於此矣)别後未忘三曰語(唐書/陸贄)
(傳張鎰有重名贄/徃見語三日竒之)人来肯作數行書(老杜/詩相)
(看過半百不/寄一行書)
　又
文章從古不同時(言知音未必並世也漢/武聞司馬相如賦曰朕)
(獨不得與此/人同時㢤)詩語驚人筆亦竒(詩語驚人/見上注范)
(曄傳曰謂序論筆勢縱放實天下之竒/作柳子厚先友記曰韓㑹弟愈文益竒)過
與阿平應絶倒(晉書王澄聞魏玠言輙歎/息絶倒時人爲之語曰魏)
(玠談道平子絶倒又世說云阿平/若在當復絶倒阿平蓋以屬仲豫)世間能
有㡬人知(貫休詩云禪客相逢只/彈指此心寧有㡬人知)
　　次韻秦少逰春江秋野圖(后山自注/云宗室所)
(畫)
翰墨功名裏江山富貴人倐看雙鳥下已
負百年身(南史梁忠烈世子方等傳云性/愛林泉特好散逸甞著論曰吾)
(不及鳥魚逺矣鳥魚飛浮任其志性吾之/進退甞在掌握若使吾終得與魚鳥同遊)
(則去人間如脫屣耳此宗室事故后山引/用蓋舊制宗室在宫有出入之限有不許)
(外交之禁故也老杜詩長/爲萬里客有愧百年身)
　　又
江清風偃木霜落鴈横空(老杜詩長/林偃風色)若箇
丹青裏猶須着此翁(后山自註曰秦詩云/請君添小艇畫我作)
(漁翁○言小㳺方見用於世非江海之士/不當畫之漁舟也晉書顧凱之爲謝鯤象)
(在石巖裏曰此子宜置丘壑中后山蓋反/此意着字甞經東坡用之所謂戯著㓜輿)
(巖谷裏是也老杜詩秋色彫春草王孫若/箇邊黄魯直荅王立之詩曰小詩若能令)
(毎篇不苟作湏有所屬乃善頃來詩人惟/陳無已得此意毎令人歎伏之蓋渠勤學)
(不倦味古人語精深非有謂不發於/筆端耳觀此詩信魯直之善論也)
　　㓜嶺(后山自注云外氏/有石象山號㓜嶺)
外家英俊場(漢書枚臯傳與英俊并㳺柳/子厚書曰鼓行俊造之埸)
季氏不好㺯(季氏猶詩所謂伯氏仲氏/左傳曰夷吾弱不好弄)用
意丘壑間頗以石自奉(班固序傳班斿曰/漁釣於一壑則萬)
(物不奸其志棲遲於一/丘則天下不易其樂)誰言拳握間(後漢/張湛)
(傳拳握之物/足富十世)意作萬牛重(老杜古栢行萬/牛回首丘山重)
岱宗小天下(孟子登太山/而小天下)不辦一席用(東/坡)
(六一泉銘載惠勸語曰西/湖蓋歐公几案間一物耳)
　　絶句
斫水水可㫁(越王勾踐有八劒二名㫁/水以之指水開即不合)續
弦弦可完(東方朔十洲記曰煑鳯喙麟角/合煎作膠名之爲續弦膠两句)
(言物理之間合者固有時可斷而斷者寧/不可復續耶而客主之交一絶不續亦可)
(歎/矣)如何鄭公客不作百年看(漢書鄭當時/傳两人中廢)
(賔主益落故班固作賛引廷尉翟公一死/一生乃見交情之語此詩必有謂而作也)
　　贈歐陽叔弼(叔弼名棐六一居士/之第三子家於頴州)
早知汝頴多能事(晉書周顗傳汝頴多竒/士能事字出周易汝頴)
(多竒士夲/曹操語)晚以詩書託下僚(選詩英傑/沉下僚)大
府禮容寛懶慢(漢書云敞傳贊再入大府/老杜詩自識將軍禮數寛)
(晋嵆康與山濤書/云懶與慢相成)故家文物尚嫖姚(故家/遺俗)
(見孟子左傳臧哀伯曰文物以紀之此借/用漢志景星歌曰五音六律依韋響昭雜)
(變並㑹雅聲逺姚注/云姚嫖姚言飛揚也)只将憂患供談笑(憂/患)
(字見易係辭王介甫詩已將流/景供談笑聊謂知音破欝陶)敢望功言
答聖朝(功言見上注老杜詩/未有㳙涘答聖朝)歲歷四三仍
此地(歲歷四三謂十二年也下篇亦云中/年見二子已復歳一終尚書或四三)
(年此借用/其字也)家餘五一見今朝(歐陽文忠公/自號六一居)
(士作傳曰吾家蔵書一萬卷集録三代以/來金石遺文一千卷有琴一張有棊一局)
(常置酒一壷客曰是謂五一爾何如居士/曰以吾一翁老於此五物之間是豈不爲)
(六一乎時居士已/薨故曰家餘五一)
后山詩註卷第二
后山詩註卷第三
　　觀兖文忠公家六一堂圖書
(國)
生世何用早我已後此翁(柳子厚荅袁饒/州論陸先生春)
(秋書曰若吾生前距此數十年則不得是/學矣今適後之不爲不遇也此句頗用其)
(意且爲下句張本曹子建求自試表/曰士之生世入則事父出則事君)頗識
門下士(南豐東坡皆六一門下士東坡送/曽子固詩曰醉翁門下士雜沓難)
(爲/賢)略已聞其風(莊子雜篇曰墨翟禽/滑釐聞其風而恱之)中年
見二子(晉書王羲之傳謝安曰中年以來/傷於哀樂二子謂棐與辯棐字叔)
(弼辯字/季黙)已復歲一終(左傳晉侯曰十二年/是謂一終一星終也)
呼我過其廬所得非所蒙(漢書禹貢傳誠/非草茅愚臣所)
(宜蒙/也)先朝群玉殿(范蜀公東齋記嘉祐七/年十二月二十三日召)
(近臣天章閣下觀書閱瑞物上親作飛白/書令左右搢笏以觀又令王禹玉䟦尾人)
(賜一紙旣而置酒羣玉殿云云歐公有謝/賜飛白書詩并序其遊其事長編丙申庚)
(子凢两宴羣玉/殿賜書在丙申)冠佩環群公(雲漢詩羣/公先正)神
文燠王度(仁宗謚號神文聖武眀孝皇帝/左傳曰思我王度式如玉式如)
(金)喜色見天容(老杜詩天顔有喜近臣知/東坡詩天容玉色誰敢畫)
御榻誰復登(法書要録曰唐太宗宴玄武/門作飛白書衆臣乗酒就太)
(宗手中相競散騎常侍劉/泊登御床引手然後得之)帝書元自工(此/言)
(仁宗之書元自工非因揣而大也下句蓋/終此意南史劉穆之傳宋武帝書素拙穆)
(之曰公但縱筆爲大字一字徑尺無嫌大/旣是有所包其勢亦羙帝從之一𥿄不過)
(六七字便滿故東坡謝賜御書/表曰筆縱字大笑宋武之未工)黃絹兩大
字(老杜詩欝欝三大/字蛟龍岌相纒)一覽涕無從(世說王/東亭曰)
(一覽而盡禮記孔子/曰予惡夫涕之無從)似欲託其子天意人
與同(謂英廟曰孟子曰天與子則與子韓/魏公作仁宗哀冊叙羣玉賜書事云)
(因疑前㑹之非常似與羣玉之叙訣意當/時必有顧託之語也七年八月英宗立爲)
(皇子十二月宴羣玉皇子與宴又召韓琦/至御榻前/賜酒一巵明年三月仁宗崩)
歷數况有歸(尚書舜命禹曰天/之歷數在汝躬)敢有貪天
功(左傳晉侯賞從亡者介之推不言禄曰/天未絶晉必將有主主晉祀者非君而)
(誰天實置之而二三子以爲已力不亦誣/乎竊人之財猶謂之盗况貪天之功以爲)
(已力乎初元豐三年王堯臣之子同老上/書言其父定䇿之功詔贈太師元祐五年)
(殿中侍御史賈易言堯臣揜/韓琦之大勲故此句指其事)集古一千句
明明並群雄(集古目錄䟦/見居士集)誰為第一手未
有百世公(百世公謂公論也與上羣公韻/不相妨南史齊髙帝甞與王僧)
(䖍賭書筆帝曰誰爲第一僧䖍對曰/臣書臣中第一陛下當帝中第一)廟器
刻科斗寳樽播華蟲(尚書序䟽曰科斗書/古文也所謂蒼頡本)
(體尚書注華蟲雉也宗廟彛樽亦以/山龍華蟲爲飾此言集古鍾鼎書)緬懐
弁服士酬獻鳴瑽瑢(弁服士謂陪祭諸臣/韻書曰瑽瑢佩聲也)
(文選潘岳西征賦曰想佩/聲之遺響若鏗鏘之在耳)揷架一萬軸(退/之)
(詩鄴侯家多書/揷架三萬軸)遺子以固窮(前漢韋賢傳/遺子黄金滿)
(籝不如教子通一/經固窮見魯論)素琴乆絶絃(晉書陶潜/傳蓄素琴)
(一張弦徽不具韓詩外傳/鍾子期死伯牙擗琴絶弦)棊酒頗闕供(自/集)
(古一千卷以下至此已見前卷贈叔弼詩/春明退朝録曰宗衮甞言律云可從而違)
(堪供而闕亞六經之文明皇幸蜀記/韋諤曰先無闕擬又恐闕供此借用)向来
一瓣香敬為曽南豐世雖嫡孫行(向來見/上注諸)
(方開堂至第三瓣香推本其得法所自則/云此一瓣香敬爲某人云云曾鞏子固建)
(昌南豐人於歐公猶宗門中嫡子而后山/又師南豐乃其孫也后山以東坡薦得官)
(作此詩時東坡政爲郡守終無少貶阿附/之意可謂特立之士矣然亦知東坡之大)
(必能受/之也)名在惡子中(此后山自貶損也前/漢尹賞傳賞爲長安)
(令舉長安中輕薄少/年惡子悉籍記之)斯人日已逺千嵗幸
一逢(老杜詩古人日已逺青史字不泯東/坡答舒煥書云歐陽公天人也天之)
(生斯人意其甚難非且使之休/息千百年恐未能復生斯人也)吾老不可
待草露濕寒蛬(草露濕寒蛬自言哀傷之/意寄於詩什如秋䖝之悲)
(鳴也歐公詩蓋云堪笑區區郊與島螢/飛濕露吟秋草老杜詩草露亦多濕)
　　送蘇迨
胷中歷歷着千年(北史崔㥄傳鄭伯猷歎/曰胷中貯千卷書使人)
(邦得不畏服老杜詩歷歴開元事分眀在/目前傳燈録智常禪師謂李渤曰使君摩)
(頂放踵如椰葉大萬卷書在/何處着此詩用着字甚佳)筆下源源赴
百川(唐蔣渙送魏淄州序云筆海納流於/百川詞峯削成於二華孟子注云源)
(源如流水與源通筍子宥坐篇論水曰其/赴千仞之谷不惧似勇謝靈運擬魏太子)
(詩曰百川/赴巨海)真字飄揚今有種(真字多患窘/束惟東坡筆)
(墨超然於楷法之外退之雪詩波濤何/飄揚漢書陳勝傳侯王將相寧有種耶)清
談絶倒古無傳(絶倒見上注孟子曰/是以後世無傳焉)岀塵
觧悟多為路(傳燈録譲禪師曰汝等六人/同證吾身各契一路此言多)
(爲路言當開廣/不着一邉也)随世功名小着鞭(言不用/汲汲於)
(功名也着鞭見上注樂天詩青雲/上了無多路却要徐驅穏着鞭)白首相
逢恐無日幾時書扎到林泉(選詩客從逺/方來惠我一)
(書扎老杜詩時應問/衰病書䟽及滄浪)
　　送黄生兼寄二謝二首
南第諸兄蚤相見(南第猶言南宅也南/史元凶劭傳有此字)别
時託子以無倦(南史謝弘微傳叔父混爲/韻語以奨勸靈運等並有)
(戒厲之言唯弘微獨盡褒羙曰微子基微/尚無倦由慕䉮勿輕一簣少進徃必千仞)
(后山詩意謂黄生諸兄以其弟/託之爲其好學蓋知所慕向也)百年論交
見子知(老杜詩論交翻恨晚百歳言其乆/要也左傳曰他日吾見子面而已)
(今吾見子/之心矣)一朝取别寧吾願(老杜詩取别/何草草按十)
(二國史云宓子賤爲單父宰行過楊晝/取别淵明歸去來辭曰富貴非吾願)妙
歲逺遊真所難(言其不/懐安也)肯爲得官近長安
(唐人語曰欲/得官近長安)聖作詩書端有意猶須用心
科舉外(意譏王氏經術其送/邢居實序論之詳矣)
　　又
城西兩謝俱能文穰丞精悍吾所聞(謝景/初字)
(師厚二子悰愔皆知名穰縣今屬/鄧州漢書嚴延年爲人短小精悍)毎讀吾
詩得人意(南史何遜傳沈約曰吾毎讀卿/詩一日三復猶不能巳後漢禰)
(衡爲黄祖作書記輕重踈密各得其體祖/曰處士正得祖意如祖腹中之所欲言也)
使不能文巳可人(世說謝安少時請阮光/禄道白馬于時謝不即)
(解阮語重相諮盡阮乃歎曰非但能言人/不可得正索解人亦不可得禮記雜記曰)
(管仲遇盗取二人焉上以爲/公臣曰所與遊辟也可人也)我昔謝公門
下士早年妄作功名意如今老寄頴河東
九泉雖深愧此公(謝公即師厚退之送陸/暢詩我實門下士力薄)
(蜹與蚊受恩不即報永負相中墳/暢蓋長源之子也此詩略采其意)
　　次韻蘇公西湖徙魚三首
窮秋積雨不破塊霜落西湖露沙背(退之/詩嗷)
(嗷鳴鴈鳴且飛窮秋南去春北歸又詩時/秋積雨霽西京雜記董仲舒曰太平之時)
(雨不/破塊)大魚泥蟠小魚樂(楊子曰龍蟠於泥/蚢其肆矣荘子曰)
(儵魚出遊從容是魚樂也老杜詩小魚脫/漏不可紀半死半生猶戢戢大魚傷損皆)
(垂頭屈強泥/沙有時立)髙丘覆杯水如帶(言水淺而/丘露其狀)
(如此爾雅釋丘曰如覆敦者敦丘注/云敦盂也何遜雜詩湓水縈如帶)魚窮
不作揺尾憐(退之與韋舎人書若俛首帖/耳揺尾而乞憐者非我之志)
(也)公寧忍口不忍鱠(樂天詩忍心两三日/莫作破齋人東坡元)
(韻云老守縱/饞那忍鱠)脩鱗失水玉參差(柳子厚鏡/歌曲曰手)
(援天矛截脩鱗荘子曰/吞舟之魚湯而失水)晚日揺光金破碎
(退之詩竹影金瑣碎此借/用以言鱗鬛映日而光也)咫尺波濤有生
死安知平陸無灘瀬(老杜觀打魚歌云咫/尺波濤永相失又詩)
(終然减/灘瀬)此身寧供刀几用着意更須風雨
外(御史言蘇公舊詩有聞諱而喜之語公/遂其外𥙷得頴州后山詩意或謂此後)
(篇又云防有任公釣江海亦此意也史記/樊噲曰人方爲刀爼我爲魚肉續世說曰)
(周玄豹有袁許之術見王都曰形若鯉魚/難免刀杌都竟被殺東坡詩天公自着意)
是間相忘不為小(左傳蹇叔曰必死是間/荘子曰魚相忘於江湖)
濠上之意誰得㑹(莊子與恵子遊於濠梁/之上荘子曰鯈魚出遊)
(從容是魚樂也惠子曰子非魚安知魚之/樂莊子曰子非我安知我不知魚之樂)
枯魚雖泣悔可及(古樂府曰枯魚過河泣/何時復還入作書與魴)
(鱮相教/慎出入)莫待西江與東海(以上四句皆終/前意言外郡亦)
(足爲樂優㳺卒歳可以避禍也莊子曰周/顧視車轍中有鮒魚問之對曰我東海之)
(波臣也君豈有斗升之水而活我㢤周曰/我且南遊呉越之王激西江之水而迎子)
(可乎鮒魚奮然曰君言此/曽不如索我於枯魚之肆)
　　又
赤手取魚如拾塊(孫樵與王霖書曰如赤/手捕長蛇又李啇隱詩)
(曰洞庭魚可拾/不用更垂􁊥)布網鳴舷攻腹背(後趙王/泰諌冉)
(閔曰若我出戰/必腹背受敵)豈知激濁與清流(唐書王/珪傳曰)
(激濁揚清呉志賀劭傳曰遂使清流變濁/北夢瑣言朱全忠賜舊相裴樞等自盡李)
(振曰此軰正謂清流宜投黄河永/爲濁流魯直詩我亦洗湔與清流)恐懼駢
頭牽翠帶(易曰貫魚以宫人寵王弼注云/駢頭相次似貫魚也老杜詩水)
(荇牽風/翠帶長)居士仁心到魚鳥(此句法用行葦/詩仁及草木之)
(意文選四子講徳論曰恩及飛鳥列子曰/天之於民厚矣植五榖生魚鳥以爲之用)
㑹有微生化餘鱠(左思呉都賦曰雙則比/目片則王餘注云越王)
(鱠魚未盡因以其半/棄之爲魚遂無一靣)寧容網目漏吞舟(晉/書)
(顧和荅王導曰明公作輔寧使網漏吞舟/何縁採聽風聞以察察爲政世說劉文幹)
(荅魏文帝曰亦由/陛下網目不踈)誰能烹鮮作苛碎(老子/曰治)
(大國若/烹小鮮)我亦江湖釣竿手(杜牧之詩惆悵/江湖釣竿手却)
(遮西日/向長安)悮逐䡖車從下瀬(漢武帝紀公孫/賀爲輕車將軍)
(甲爲下瀬將軍鮑明/逺詩後逐李輕車)生當得意落鷗邊(後/漢)
(梁竦曰生當封侯死當血食后山反而用/之故下句云云列子曰海上之人從鷗鳥)
(逰漚鳥之名者百數而不止其父曰汝取/來吾玩之眀日之海上漚鳥舞而不下文)
(選子虛賦云雙鶬下李善注引爾雅曰下/落也談苑載鄭文寳詩云雙溪時落海邊)
(鷗)何用封侯墮鳶外(後漢馬援傳援撃交/趾破之封新息侯從)
(容謂官屬曰吾從弟少㳺當哀吾慷慨多/大志當吾在浪泊西里間虜未滅之時仰)
(視飛烏站站墮水中卧念/小㳺平生時語何可得也)不如此意今得
所(用孟子校人事/得其所㢤之意)置身暗與神明㑹(退之/贈李)
(觀詩曰北極有覊羽南溟有濳鱗川原浩/浩隔影響两無因風雲一朝㑹變化成一)
(身誰言道里逺感激疾如神世說謂/晉武帝山濤不學孫呉而暗與之㑹)徑須
作記戒鯨鯢(太白枯魚過河泣曰作/書報鯨鯢勿恃風濤勢)防有
任公釣東海(莊子曰任公子有大鉤巨緇/五十犗以爲餌投竿東海已)
(而大魚牽巨鈎而下任/公子得若魚離而腊之)
　　又
詩成落筆驥歷塊不用安西題紙背(此两/句指)
(東坡詩語俊快書復雄竒也漢書王褒傳/曰駕齧勑驂乗旦過都越國蹶如歷塊柳)
(子厚詩云書成欲寄􁃦安西𥿄背應勞手/自題注云家有右軍書毎紙背庾翼題云)
(王右軍/六紙)小家厚歛四壁立拆東𥙷西裳作
帶(此两句自言窘於屬和也後漢陳蕃曰/小家畜産百萬之資寒山子詩與道殊)
(懸逺拆東𥙷西爾左傳曰樂桓子請帶於/叔孫豹豹召使者裂裳帛而與之曰帶其)
(𥚹/矣)堂下觳觫牛何罪(見孟/子)太山之陽人作
膾(莊子曰盗跖膾/人肝而餔之)同生異趣有如此缾懸
瓽間終一碎(史記李斯傳曰異趣以爲髙/退之送惠師詩云去矣各異)
(趣何爲浪占巾漢書陳遵傳楊雄作酒箴/曰觀鉼之居居井之眉處髙臨深動常近)
(危一旦遇礙爲瓽所轠身提黄泉骨肉爲/泥自用如此不如鴟夷云云此詩言仁與)
(不仁趨向各異而不仁者鮮有不及如鉼/與鴟夷所居不同要之鴟夷保全而缾終)
(不免也瓽音丁浪反/井以磚爲甃者也)流水長者今公是雨
花散亂投金瀬(金光明經曰流水長者自/在光王之子也見有一池)
(其水枯涸於其池中有十千魚遂將二十/大象載皮囊盛河水㵼至池中水遂彌滿)
(又爲施食解說十二因縁并稱說寳勝佛/名後十千魚同日命終生忉利天是諸天)
(子復至夲處空澤池所復雨天華便從此/没還忉利宫法華經曰彌勒當知爾時彌)
(勒菩薩豈異人乎我身是也求名菩薩汝/身是也呉越春秋曰伍子胥伐楚還栗陽)
(瀬水上欲報自殺婦人以百金/不知其家投金瀬水中而去)人言充庖
須此軰(老杜鷄詩充庖爾軰堪盧仝/放魚歌曰此軰肥脆爲絶尤)慈觀
更須容度外(法華經掲曰悲觀及慈觀此/引用當作去聲讀南史謝朏)
(傳曰殺之則成其/名正應容之度外)賜墻及肩人得視(此后/山自)
(言其詩淺近也下有荅魏衍詩亦云我詩/淺短子貢墻衆目俯視無留蔵按魯論賜)
(之墻也及肩窺/見室家之好)公才槃槃一都㑹(晉陽秋/云諺曰)
(大才槃槃謝家安漢書/地理志勃碣間一都㑹)有憐其窮與不朽
我亦牽聮書玉海(意謂好事者或以此詩/附見東坡集中是與之)
(以不朽之名也不朽字見左傳退之張法/曹墓碣曰若爾吾束必求夫子銘是爾與)
(吾不杇也又荅元稹書曰足下與甄濟父/子俱宜牽聮得書南史張融自名其集爲)
(玉海今以/比東坡集)
　　次韻蘇公西湖觀月聽琴
清湖納明月逺覽無留雲(選詩璇題納明/月嵆康琴賦曰)
(情舒放而逺覽退之/詩何限青天無片雲)人生亦何須(東坡詩/我生亦)
(何須一飽方想滅按蕭子顯齊書裴/昭明曰人生一身之外亦復向須)有酒
與桐君(陶隱居本草序有桐君/藥録此借用意謂琴也)自醉寧問
客(用陶淵明/意見下注)一盃復一盃(太白詩一盃/一盃復一盃)平
生今不飲意得同酣醺(后山以戒律止酒/髙僧白宻傳云神)
(領意得頓/盡言前)清言氷玉質(劉禹錫聮句云清/言如氷玉逸韻貫)
(珠/璣)壊衲山水紋(東坡甞被衲衣蓋金/山了元師所贈也)殫精
有後悟(自言/根領㑹之不/早故殫竭其精思也)畜耳無前聞
(言聞所未聞也老杜曰畜眼未見有/禮記檀弓曰何居我未之前聞也)潜魚
避流光(水至清則無魚蓋此意也文選袁/宏三國名臣序贊曰潜魚擇淵上)
(林賦曰撃流光曹子建詩/明月照髙樓流光正徘徊)歸鳥投重昬(老/杜)
(詩仰羡黄昬鳥投林羽翮輕文選頭陀/寺碑曰曜慧日於康衢則重昬夜曉)信
有千丈清不如一尺渾(四句皆勸蘇公含/垢納汚之意渉頴)
(詩亦云至潔而納汙此水真吾師蘇公送/魯元翰詩云皎皎千丈清不如尺水渾故)
(后山言印有以印之老/杜詩信有人間行路難)
　　次韻蘇公渉頴
衝風不成寒(楚辭衝風至兮/揚波注衝隧也)脫木還自竒
(文選謝莊月賦曰洞/庭始波木葉微脫)坐看白日晚起行清
頴湄(楚辭九歌曰白日晼冕其將入兮/文選虞陽子詩曰飛狐白日晚)三
穴未為得(馮諼曰狡兔三窟僅得免死晉/書王衍謂弟澄敦曰卿二人在)
(外而吾留此足以爲三窟矣/司馬相如傳楚亦未爲得也)一舟不作癡
(二句似託意以坡避謗請郡爲得䇿晉傅/咸傳楊濟與咸書曰生子癡了官事官事)
(未易了也了事正作癡復爲快耳/詩意謂放情物外非俗吏所爲)路暗鳥
遺音(周易小過飛/鳥遺之音)江清魚㺯姿(後漢李固/傳搔頭弄)
(姿老杜林熱鳥開/口江渾魚掉頭)宇㝎怪物變(莊子曰宇/泰定者發)
(乎天/光)意行覺舟遲(列子管夷吾曰姿意之/所欲行劉禹錫蠻子歌)
(曰腰斧上髙山意行無舊路此借/用其字謂神遊八表非楫櫂所及)公與兩
公子妙語含風漪(两公子謂两歐陽也漢/書賈捐之傳曰君房下)
(筆言語妙天下退之簟詩曰卷送八尺含/風漪此借用以言風行水上自然成文也)
但怪笑談劇(漢書楊雄口/吃不能劇談)莫知賔主誰(後/漢)
(書龐徳公傳注曰司馬德操甞詣徳公值/其渡沔上先人墓徳操徑入其堂呼徳公)
(妻子使速作黍須臾徳公還直入相就不/知何者是客也東坡詩明日徳公當上冡)
(不知誰主/復誰賔)得句未肯吐欝欝見睫眉(魯直/詩李)
(侯有句不肯吐又云眉間欝欝似隂功劉/禹錫詩依依見眉睫按莊子曰向吾見若)
(眉睫之間因/以得汝矣)相從能㡬何行樂當及兹(漢/書)
(楊惲傳人生行樂耳古詩曰/爲樂當及時何能待來兹)生忍自作難
(自作難猶言徒自苦也太/白詩迴山轉海不作難)百憂間一嬉(詩/云)
(我生百憂莊子盗跖篇曰人上壽百歳中/壽八十下壽六十餘病瘦死䘮憂患其中)
(開口而笑者一月之中/不過四五日而已耳)時尋赤眼老(傳燈/録廬)
(山歸宗寺智常襌師以目有重瞳遂將藥/手按摩目眥俱赤世號赤眼歸宗東坡喜)
(從僧遊故/有此句)不探黃口兒(晉書王澄脫衣上/樹探鵲鷇而弄之)
(劉琨謂澄外雖散朗而内實動俠以此處/世難得其死家語曰孔子見羅雀者所得)
(皆黄口小雀曰大雀善驚而難得小雀貪/食而易得北史崔悛傳崔暹啓悛竊言文)
(襄帝爲黄/口小兒)解公頭上巾一洗七年錙(昭明/太子)
(作陶淵明傳曰取頭上葛巾漉酒李太白/詩豈負頭上巾沈休文新安江水詩曰紛)
(吾隔泥滓豈假濯衣巾願以潺湲水沾吾/纓上塵選詩京洛多風塵素衣化成緇緇)
(黒色也蘇公謫居黄州凢/七年爲庾塵所汚多矣)至潔而納汚(左/傳)
(曰川澤/納汚)此水真吾師(老杜詩痛/飲真吾師)須公曉二
子(列子曰因徃曉之司/馬遷書曰以曉左右)人自窮非詩(歐公/作梅)
(聖俞詩集序曰非詩之能窮人殆窮者而/後工也兩歐陽不肯作詩故欲以此曉之)
　　再次韻蘇公示两歐陽
公詩周魯後(謂歐公詩可繼/周詩魯頌也)曵曵垂天雲
(壯子曰鵬怒而飛/其翼若垂天之雲)府中顧長康(晋書顧愷/之字長康)
(桓温引爲參軍甚見親昵詩意以比趙徳/麟徳麟時簽判頴州按東坡泛頴詩亦曰)
(趙陳两歐陽同參天人師/觀妙各有得共賦渉頴詩)風味如麴君(開/天)
(傳信記曰葉法善與朝士數人㑹元真觀/有人請麴秀才突入坐中少年秀羙語論)
(不凡葉疑其非人潜飛小劒擊之應手墮/地乃一酒榼中有羙醖共飲之皆曰麴生)
(風味不/可忘也)非公無此客(晉書謝安見桓温旣/出温問左右頗甞見)
(我有如/此客否)請壽兩山樽(漢書樓護傳王邑居/樽下稱賤子上壽周)
(禮司尊彛曰其/再獻用两山樽)叔季大儒後(謂叔弼季黙/两歐陽也荀)
(子曰大儒/可爲三公)偏醒亦同醺(言其清而不隘老/杜詩漁父忌偏醒)
(南史羊侃傳不飲酒而好/賔㳺終日獻酬同其醉醒)心與栢石堅(退/之)
(詩栢生/两石間)章成綺繡文(老杜詩揮翰綺繡揚/歐公詩亦云東家太)
(守詩尤羙組織文章爛如/綺按漢哀帝紀止織綺繡)多難獨不補少
戇今無聞(两句后山自謂也老杜詩多難/身何𥙷漢髙帝紀曰王陵小戇)
(魯論曰四十/五十而無聞)時無古今異智有功名昬(史/記)
(平原君賛曰利令智昬後漢馬援傳論曰/援戒人之禍智矣而不能自勉於讒隙豈)
(功名之際理固然乎夫利不在身以之謀/事則智慮不私已以之㫁義必厲云云)
可使百尺底不作數斗渾(四句皆勸公㓗/身髙退之意前)
(漢溝洫志曰涇水一石其泥數斗/詩意謂功名之昬人猶泥之濁水)
　　次韻蘇公勸酒與詩
五士三不同煩公以詩訴(東坡守頴時趙/徳麟作簽判后)
(山爲學官其兄傳道來過而歐陽叔弼季/黙家居於頴東坡送傳道詩所謂五君從)
(我遊是也两歐陽以新免母䘮不肯作/詩后山以持律不飲酒故云三不同)強
酒古所辭(孔䕺子曰平原君強子髙酒曰/堯舜千鍾孔子百觚古之聖賢)
(無不能飲也吾子何辭焉子髙曰聖賢以/道徳燕人未聞以飲也后山此句自解其)
(不/飲)妙語神其吐(謂詩可以感鬼神也左傳/曰神其吐之乎此句勸兩)
(歐陽作/詩也)自念毎累人舉扇無我汚(两歐陽/以后山)
(不飲酒故不作詩因有累人之句晉書王/導傳導不平庾亮常遇西風塵起舉扇自)
(蔽曰元規/塵汚人)復使兩歐陽縮手不分付(退之/祭柳)
(子厚文曰大匠/旁勸縮手袖間)平生西方社(此以下后山/自述髙僧慧)
(逺傳劉遺民雷次宗等依逺㳺止乃於精/舎無量壽像前建齋立誓共期西方樂天)
(詩曰南祖心應/學西方社可投)努力須自度(古詩努力加/餐飯遺敎經)
(曰當念無常之火燒/諸世間常求自度)不憂龜九頭(法苑珠/林云唐)
(趙文信暴死三日復蘇自說閻羅王令引/出􁃦信乃見一大龜身一頭九作人語云)
(我爲生時好作文章妄引佛經雜/揉俗書又誹謗佛法故受此苦)肯為語
一誤(此句本用百丈野狐話而借用謝安/傳中語按僧問前百丈云大修行人)
(還落因果無文曰不落因果以語謬故墮/野狐趣後百丈爲更之曰不昧因果晉書)
(謝安語安語未甞誤而/忽一誤衆異之尋薨)頓悟而漸修(修一/作進)
從此辭世故(楞嚴經曰理則頓悟乗悟併/銷事非頓除因次苐進傳燈)
(録圭峯禪師傳曰顯頓悟資於漸修陶淵/明詩終身與世辭文選嵆康書曰世故蘩)
(其慮七/不堪也)公看萬金産寧能一朝具(言證果/位亦因)
(進修之漸也退之詩指/渠相告言此是萬金産)兩生文章家(此以/後屬)
(两歐陽柳子厚於楊慿書曰丈人以文/律通流當世鼎列天下號爲文章家)夙
紀鳴蟬賦(歐公有鳴蟬賦又有䟦云予因/學書起作賦草它兒一視而過)
(獨小子棐守之不去此兒必/能爲吾此賦也因以予之)請公堅城壘
(世說謝胡兒語庾道季曰諸/人暮當就卿談可堅城壘)兵来後無數
(前漢閩粤王傳曰漢兵衆強即幸勝之/後來益多禮記聘義曰燕與時賜無數)
　　次韻蘇公督兩歐陽詩
吟聲正可候蟲鳴(柳子厚詩門掩候䖝秋/東坡詩云欲遣何人賡)
(絶唱滿堦桐/葉候䖝吟)酒面猶須作老兵(言二君自/可作詩尚)
(何湏待我飲邪晉書謝奕甞逼桓温飲温/走避之奕遂引温不真帥共飲曰失一老)
(兵得一/老兵)豈有文章妨要務(文選楊修荅臨/淄侯牋曰若乃)
(銘功景鍾書名竹帛斯自雅量所畜也豈/與文章相妨害㢤晉書謝安傳王羲之曰)
(虚談廢務浮文妨要呉志陸/抗傳曰無用兵馬以妨要務)孰知詩律自
前生(孰與熟同后山多用孰知字按資治/通鑑慕容翰曰且吾孰知歩夜干之)
(爲人老杜詩曰詩律羣公問王維/詩曰宿世謬辭客前生應畫詩)向来懐
璧真成罪(左傳曰匹夫無罪懐璧其罪此/句夲用懐寳迷邦之意而借用)
(此語以譬二子不肯/出詩未免爲累也)未必含光不屢驚(此/言)
(雖欲自晦而固已駭世矣文選崔子玉座/右銘曰曖曖内含光莊子曰列禦寇遇伯)
(昬瞀人伯昬瞀人曰奚方而反曰吾驚馬/曰惡乎驚曰吾食於十漿而五漿先饋夫)
(内誠不觧形諜成光以外鎮人/心使人輕乎貴老而􁓖其所患)血指汗顔
終縮手(退之有祭柳子厚文曰不善爲斵/血指汗顔巧匠傍觀縮手袖間)
此懐端復向誰傾(老杜詩曰一生衿抱向/誰開太白詩曰君心不)
(肯向/人傾)
　　次韻蘇公題歐陽叔弼息齋
行者悲故里(漢書髙祖紀/遊子悲故郷)居者愛吾廬(陶/淵)
(眀詩吾亦/愛吾廬)生須着錐地(荘子曰堯舜有天/下子孫無置錐之)
(地)何頼汗牛書(柳子厚陸文通墓表曰其/爲書處則充棟宇出則汗)
(牛/馬)丈室八尺床稱子閉門居(唐顯慶中王/玄䇿使西域)
(至毗耶離城維摩居士石室以手板縱横/量之得十笏故名方丈維摩經云即以神)
(力空其室内唯置一床以疾而卧樂天閒/居自題詩曰此是白家翁閉門終老處)
百為㑹有還(龐徳公所謂趣舎行止亦人/之窠穴也且各得其栖宿而)
(已)一足不願餘(一足字見上注左太冲詠/史詩曰飲河期滿腹貴足)
(不願/餘)紛紛老㓜間失得了懸虛(人生自㓜/迨老或得)
(或去得失皆/歸於一空也)客在醉則眠聽我莫問渠(南/史)
(陶淵明傳淵明甞曰我醉欲眠卿可去東/坡有詩及是曰醉中有客眠何害湏信陶)
(濳未/苦賢)論勝巳絶倒(絶倒見/上注)句妙方愁予(楚/辭)
(目眇眇兮愁予此借用/自恨其詩之不如也)竹几無留塵(選詩/巢幕)
(無留燕此/用其語律)霜畦有餘𬞞(老杜詩霜中登故/畦荘子曰䑕壤有)
(餘/𬞞)相從十五年不為食有餘(用史記馮讙/事退之招楊)
(之罘詩曰前陳百/家書食有肉與魚)時須一俛仰君可待蘧
蒢(說文曰蘧蒢粗竹席也王介甫/詩云䆫明两不借榻靜一蘧蒢)
　　次韻蘇公竹間亭絶句(后山自注云/是夕公畫枯)
(木)
竹裏髙亭燈燭光(老杜詩竹裏行厨洗玉/盤又詩今夕復何夕共)
(此燈/燭光)今年復得杜襄陽(晉杜預甞鎮襄/陽今以比蘇公)倐
看老蓋千年後(謂畫枯木老杜覔松栽詩/曰欲存老蓋千年意爲覔)
(霜根數/寸栽)更想霜林百尺強(因以屬蘇公南/史王規傳曰王)
(威明千里絶足百尺無技真俊人也老杜/詩四松初栽時大抵三尺強算家以有餘)
(爲/強)
　　寄參寥(呉中詩僧道潜/自號參寥子)
平生西方願(西方社/見上注)擺落區中縁(淵明詩/曰擺落)
(悠悠談謝靈運詩/曰緬邈區中縁)惟於世外人相從可忘
年(南史江揔傳張纉/等與爲忘年交)道人䝺公徒相識幾
生前(老杜詩賛/公湯休徒)早作歩兵語(晉阮籍爲歩/兵校尉鍾榮)
(詩品曰籍時雖無雕琢之巧而詠懐之作/以陶冶性靈幽致言在耳目之内情寄八)
(荒之表洋洋乎/㑹於風雅矣)晚叅雲門禪(雲門大師文/偃見傳燈録)
拾䇿孤山下一室頗蕭然(孤山在錢塘昭/明太子陶潜傳)
(曰環堵/蕭然)林昬岀幽磬竹杪横踈煙(老杜詩/林昏罷)
(幽磬孫何詩/秋磬出踈林)昨曰寄書至坐想參寥泉(東/坡)
(甞作參寥泉銘序曰予出守錢塘參寥子/在焉卜智果精舎居之鑿石得泉加洌乃)
(名之參/寥泉)此泉如此公遇物作清妍(退之月/池詩若)
(不妬清妍却/成相映燭)一别今㡬時緑首成白顛(後/漢)
(蔡邕傳曰/華顛胡老)子亦憐我老我豈要子憐(老杜/詩不)
(聞八尺/常/衆目憐)㑹逢萬里風一繋五湖船(老/杜)
(詩安得萬里風又詩永繋五湖舟按南史/宗慤曰願乗長風破萬里浪國語曰范蠡)
(遂乗輕舟以/浮於五湖)酌我巖下水咽子山中篇(東/坡)
(詩云吾詩堪咀/嚼聊送别酒燕)
　　北渚
南蕩不可度北渚風浪生(老杜詩春江不/可度二月已風)
(濤又詩牛女年年/渡何曾風浪生)向來狐兔迹已復蛟鼉
鳴(文選張孟陽詩云狐兔窟其中宋書/五行志曰呉孫亮初公安有白鼉鳴)
　　東襌
東阡急雨不成泥(老杜詩急雨梢溪足/又詩山雨不作泥)度
密穿青取徑微(歐公詩一徑入蒙密已聞/流水聲行穿翠篠盡忽見)
(青山横老杜詩/微徑不復取)邂逅無人成獨徃(詩曰邂/逅相遇)
(適我願兮莊子徳充符注曰夫心之全也/遺身形忘五蔵忽然獨徃而天下莫能離)
慇懃有月與同歸(老杜詩昨/夜月同行)
　　八月十日二首
一夢人間四十年只應炊竈固依然(異聞/集云)
(道士吕翁經邯鄲道士邸舎中有少年盧/生自歎其貧困言訖即思寐時主人方蒸)
(黄粱爲饌翁乃探嚢中枕以授之生夢自/枕竅入其家見其身富貴五十年老病而)
(卒欠伸而悟吕翁在傍主人炊黄粱/尚未熟又退之詩云閭里故依然)兩官
不辦一丘費(言俸薄不辦買山錢也時后/山再爲學官班固叙傳班嗣)
(曰棲遲於一丘則/天子不易其樂)五字虚随萬里舩(言空/有詩)
(名播於異域也北夢瑣言杜荀鶴詩只將/五字句用破一生心賈島哭孟東野詩云)
(塜近登山道詩隨過海船老杜/詩下臨不測江中有萬里船)
　　又
人生七十今強半老去光隂已後身(老杜/詩人)
(生七十/古來稀)更欲置身須世外世間元自不關
人(樂天詩應湏繩墨機關外安置踈愚鈍/滯身又云置心世事外無喜亦無憂)
　　迎新将至漕城莫歸遇雨
早投林野違風雨晚傍塵沙飽送迎(言出/處勞)
(逸之異也張華鷦鷯賦曰違鍾岱之林野/老杜詩塵沙傍蜂蠆又詩徴君晚節傍風)
(塵又詩萬里巴渝曲三年實/飽聞前漢韓信傳趨拜送迎)却愧兩街屠
販子卧聴車馬過橋聲(從俗疲苦反不如/市人之安逸也東)
(坡詩識君拄/杖過橋聲)
　　即事
老覺山林可避人(魯論曰與其從避人之/士也豈若從避世之士)
(哉)正須麋鹿與同群(潘岳關中記曰辛孟/年七十與麋鹿同羣)
(游世謂之鹿仙老/杜云全生麋鹿羣)却嫌鳥語猶多事強營
隂晴報客聞(此句必有所指北史髙阿那/肱曰漢兒多事強知星宿東)
(坡詩不㑹人間閑草木豫人何事管興亡/魯直詩竹山虫鳥朋友語討論隂晴怕風)
(雨)
　　齋居
青奴白牯静相宜(黃魯直云趙子充示竹/夫人詩蓋涼寢竹器憇)
(臂休膝似非夫人之職爲名曰青奴傳燈/録長沙岑和尚曰貍奴白牿却知有蓋謂)
(水牯牛也此詩借/用似言白角簟)老罷形骸不自持(南史/蔡興)
(宗傳沈慶之曰加老罷私門兵力頓闕老/杜詩白頭老罷舞猶歌漢書楊王孫傳願)
(進醫藥/厚自持)一枕西䆫深閉閣(漢書韓延壽傳/入卧傳舎閉閣)
(思/過)卧聴叢竹雨来時(賈島詩宿客未眠過/半夜獨聞山雨到來)
(時)
　　中秋夜東刹贈仁公
盈盈秋月不餘分(東坡樂府云三五盈盈/還二八漢書律曆志曰)
(商十二月甲申朔/旦冬至無餘分)葉露懸光可數塵(老杜/對月)
(詩此時瞻白兔/直欲數秋毫)此地正須煩一笑要令排
户問東隣(柳子厚曰/塡門排户)
　　十五夜月
向老逢清節歸懐託素暉(文選樂府云昭/昭素月明暉光)
(燭我/床)飛螢元失照(老杜詩暗飛螢自照傳/燈録鹽官和尚曰日下)
(孤燈果/然失照)重露已霑衣(老杜詩重露成㳙滴/謝莊月賦佳期可以)
(還微露/霑人衣)稍稍孤光動沉沉萬籟微(文選鴈/詩單汎)
(逐孤光此借用荘子顔成子㳺曰敢問天/籟南郭子綦曰夫吹萬不同而使其自巳)
(也)不應明白髪似欲勸人歸(老杜月詩能/添白髪眀詩)
(意謂頭顱如許尚復俯仰/世間爲明月所照破也)
　　胡士彦挽詞二首(元茂)
晚進違前軰(後漢孔融論盛孝章書/曰今之少年喜謗前軰)平生
闕異聞(魯論曰子亦/有異聞乎)吾猶識此老天豈喪
斯文(魯論曰天之將䘮斯文也/後死者不得與於斯文也)善學家傳
業(退之詩中郎/有女能傳業)英詞世不群(沈約宋書謝/靈運傳論曰)
(英詞動金石老杜詩白/也詩無敵飄然思不羣)固應譏尚白官序
見楊雲(漢書楊雄傳雄字子雲或嘲雄以/玄尚白而雄解之號曰解嘲注云)
(玄黒色也言雄作玄不成其色猶白故無/禄位也老杜詩官序潘生拙后山以楊子)
(云爲楊雲亦猶老杜以司馬長卿爲/馬卿也杜詩甞云多病馬卿無日起)
　又
此地来何晚經年見未頻(老杜詩此地生/涯晚又云卷軸)
(來何/晚)薦賢仍睹命有道可辭貧(上句言其/材雖爲當)
(世所知而達不逹則係於命太白詩丈夫/睹命報天子當斬胡頭衣錦還列子曰客)
(有言之鄭子陽者曰列禦寇有道之士/也居君之國而窮君無乃爲不好士乎)徒
弟三千子(史記孔子世家教/弟子蓋三千焉)聲名四十春
(老杜詩才名四十年/又詩龍飛四十春)襄陽耆舊内無復姓
龐人(晉習鑿齒作襄陽耆舊傳老杜詩爲/於耆舊内試覔姓龐人謂龐徳公也)
后山詩註卷第三
后山詩註卷第四
　　送趙承議(令畤○令畤爲頴/州簽判受代而去)
先王隠徳世難名晚見諸孫也自成(趙令/畤字)
(徳麟藝祖之後也故以呉大伯比其/先王晉書王湛有隱徳人莫能知)頴水
向来須好句(東坡頴州謝上表曰文獻/相續有晏殊歐陽修之風)道
山今日有宗英(後漢書學者謂東觀爲道/家蓬萊山漢書景十三王)
(叙傳曰四國絶祀河間賢/眀禮樂是修爲漢宗英)林湖更覺追随
盡(曹子建詩清夜㳺西園冠蓋相追隨老/杜詩秋覺追隨盡此引用言無復㳺從)
(之/侣)巾帽猶堪語笑傾(老杜詩羞將短髪還/吹帽笑倩傍人爲正)
(冠此反而用之自言其尚未老也/老杜集中李之芳詩數語欹紗帽)勤苦讀
書終不𥙷未須墻角棄長檠(神仙傳有年/少與蘇子訓)
(鄰居爲太學生諸貴人作計共呼生謂曰/子勤苦讀書欲䂓富貴但召子訓來可不)
(勞而得矣長檠見上注徳麟/蓋王孫而有儒素風味云)
　　寄李學士(格非○格/非字文叔)
眼看㳺舊半東都五嵗曽無一紙書(晉書/劉弘)
(傳云得劉公一𥿄賢於十部從/事老杜詩厚禄故人書斷絶)平日齊名
多早逹莫年同國未情踈(老杜詩時來如/宦達歳晚莫情)
(踈)稍尋東刹論兹事(東刹當在頴州前有/東刹贈仁公詩玆事)
(謂一大/事因縁)頼有西方託後車(託後車見上注/李君當是西方)
(社中/人)說與杜郎須着便不應濠上始知魚
(勸其早歸依佛祖也傳燈錄雲門大師云/觸目承當得猶是不着便東坡觀魚䑓詩)
(曰若信萬殊歸一理子今知我即知魚晉/書王坦之傳謝安曰常謂君粗得鄙趣者)
(猶未悟之/濠上邪)
　　雪
初雪已覆地(老杜詩秪應踏初雪/又詩茅簷花覆地)晚風仍
積威(漢書司馬遷書曰/積威約之漸也)木鳴端自語鳥起
不成飛(王介甫詩卧聽窽木鳴相挨樂府/神弦歌道君曲曰中庭有樹自語)
(梧桐推枝布葉孫子曰鳥起者/伏也文選鴈詩曰亂起未成行)寒巷聞驚
犬鄰家有夜歸(王維與裴迪書曰寒生野/火明滅林外深巷寒犬吠)
(聲如/豹)不無慙敗絮(陶淵明與子儼等䟽曰/余甞感仲孺賢妻之言)
(敗絮自擁何慙兒子按後漢列女傳王霸/字仲孺與同郡令狐子伯爲友後子伯爲)
(楚相而其子爲郡功曹令奉書於覇車馬/服從雍容如也霸子方耕於野聞客至投)
(耒而歸見令孤子沮怍不能仰視覇目之/有愧容客去而乆卧不起霸妻曰君少脩)
(清節奈何忘宿心/而慚兒女子乎)未易泣牛衣(言不爲兒/女悲也漢)
(書王章傳疾病無被卧/牛衣中與妻訣涕泣)
　　晚岀
應俗敢辭疾衝風寧小驅(范曄後漢書王/充等傳論曰應)
(俗適事難以常條退之/詩不衝風雨即衝埃)聊為一日役不憚
百金軀(鮑昭行路難曰非/我昔時千金軀)雪路無行迹(汝/南)
(先賢傳曰時大雪洛陽令至袁安門無行/路又闕史載皇甫湜甞因積雪門無行迹)
氷枝有落烏(樂天烏夜啼曰/霜滑有風枝)寒門閉蕭瑟
窮里聽􁃩吁(寒門亦用袁安事漢書趙廣/漢傳長安少年㑹窮里空舎)
　　竒晁載之兄弟
人言婚宦情欲夲(后山自注古語曰人/不婚宦情欲失半)我
始求脫君已半(按列子云語有之曰人不/婚宦情欲失半人不衣食)
(君臣/道息)孰知一世如一夢在夢而覺寧待旦
(退之祭文曰人之/生世如夢一覺)寒簷凍雨作秋聲(凍音/東暴)
(雨也楚詞九歌曰使凍雨苟/洒塵老杜詩南風作秋聲)冷屋風燈挑
不明(老杜風燈照/夜欲三更)樽前已作十年語後㑹
未期吾屢驚(孟浩然詩平生復/能㡬一别十餘春)一聞七字
心已識鉤章棘句天與力(退之記夢詩云/壯非少者哦七)
(言六字常語一字難又孟郊墓誌云其爲/詩鉤章棘句搯擢胃腎老杜詩溟漲與筆)
(力)念子方壯我已衰不見參天二千尺(老/杜)
(古栢行黛色/參天二千尺)季也亦有詩百篇叔子擬度
驊騮前(曽慥詩選云晁仲之字叔用少受/知於陳無已無已贈其兄詩云駸)
(駸擬度驊騮前謂叔用也按善本駸駸作/叔子當是叔與季兼指两人但未知叔用)
(爲叔爲季而曽氏誤以爲一人遂改作駸/駸非是南史王僧䖍曰弟書如騎騾駸駸)
(常欲度驊騮前鍾嶸詩品亦/曰征虜卓卓殆欲度驊騮前)端能過我三
冬學(漢書東方朔曰學/三冬文史足用)可復參儂一味禪
(勸其廣學也廣語有僧辭歸宗云諸方學/五味禪去宗云我這裏有一味襌爲甚不)
(學僧云如何是/一味襌宗便打)
　　寄答王直方
人情校徃復屢勉終不近(晉嵆康絶交書/曰不喜作書而)
(人間多事堆案盈几不相酬荅則犯教傷/義欲自勉強則不能乆東坡亦云人情重)
(徃返不報/生禍根)新詩已經年知子不我怨(退之/詩元)
(日新詩/已去年)生世餘幾何尺箠日取寸(莊子曰/一尺之)
(箠日取其半/萬世不竭)懐禄有遐心(漢書楊惲傳曰/懐禄貪勢不能)
(自退詩云母金玉/爾音而有遐心)從俗無逺韻(楚詞曰將/從俗富貴)
(以偷生乎按曲禮曰禮從宜/使從俗晉書庾凱雅有逺韻)時從府中歸
數過林下飯(漢書鮑宣傳曰俱過宣一飯/去後漢書第五倫傳光武曰)
(聞卿爲吏不過從兄飯老杜詩僧飯屢過/門雲溪友議僧靈澈詩曰林下何曽見一)
(人)平生功名意回作香火願(北史陸法和/曰但從空王)
(佛所與主上/有香火因縁)三年不舉觴吻頻煙火焮(左/傳)
(曰鄭火司馬司寇列居/火道行火所焮注灸也)豈無兩蒼龍霑我
一雨潤(蒼龍謂團茶法華經言雖一地所/生一雨所潤而諸草木各有差别)
官麄詩未工猛乞無小靳(官麄見上注後/漢崔烈入錢爲)
(司徒及拜帝/曰悔不小靳)人生如此耳文字已其閠(退/之)
(詩人生但如此朱紫安足僣/閏謂餘事也下句蓋足此意)是身雖臭腐
(維摩經曰是身不淨穢惡充/滿莊子曰神竒化爲臭腐)寧作青紫楦
(朝野僉載唐楊炯常呼朝士爲麒麟楦或/問之曰今假弄麒麟者修飾其形覆之驢)
(上宛然異物及去其皮還是/驢耳無徳而朱紫何以異是)永懐忘年友
死矣餘令聞(后山自注云忘年友邢居實/也○南史江揔傳張纉等呼)
(爲忘年友詩云令聞令望邢居實/死於元祐一三年間年二十七)念子頗
似之老我何所恨(筆談曰歐公詩老我倦/鞍馬誰能事吟哦王介)
(甫詩老我孤主恩結草/以爲期此文章佳語也)
　　寄侍讀蘇尚書
六月西湖早得秋二年歸思與遲留(老杜/詩陂)
(唐五月秋選詩/遲留法豈輕)一時賔客餘枚叟(枚叟謂/枚乗后)
(山取以自比也謝惠連雪賦曰梁王不恱/遊於兔園乃置㫖酒命賔友召鄒生延枚)
(叟老杜詩空餘枚/叟在應念早升堂)在處兒童說細侯(此句/屬蘇)
(公後漢郭伋字細侯爲并州牧素結恩徳/及後行部有兒童數百各騎竹馬道次迎)
(拜)經國向来須老手(晉書石苞傳景帝曰/苞有經國才猷東坡)
(詩老手/便劇郡)有懐何必到壷頭(後漢馬援南撃/交趾軍至浪上)
(與賊戰破之從容謂官屬曰吾從弟少㳺/常哀吾慷慨多大志曰士生一世但取衣)
(食裁足致求盈餘但自苦耳當吾在浪泊/西里間下潦上霧毒氣熏蒸仰視飛鳶跕)
(跕墮水中卧念少㳺平生時語何可得也/其後年六十二自請征五溪進營壷頭暑)
(甚中/病卒)遥知丹地開黄卷(謂蘇公在經筵也/北史周紀曰椒房)
(丹地有衆如雲老杜詩閣道通丹地按漢/書梅福傳注曰以丹淹泥塗殿上地晉書)
(禇陶曰聖賢/備在黄卷中)解記清波沒白鷗(此篇又勸/蘇公髙退)
(蘇公在頴和子由詩有明年兼與/士龍去萬頃滄波没两鷗之句)
　　寄亳州林待制(希)
湖海相望闕寄聲雲林過雨未全晴(劉禹/錫竹)
(枝歌曰東邊日出西邊雨道是無晴却有/晴后山反其意而用之言聲問闕然近於)
(寡情也文選枚乗七發曰㳺渉乎/雲林杜牧之詩自古雲林逺市朝)青衫作
吏非前日(晉書嵇康曰聞道士遺言餌术/黄精令人乆壽意甚信之㳺山)
(澤觀魚鳥心甚樂之/一行作吏此事便廢)白首論文笑後生(言/見)
(笑於後生也老杜詩晚將末契託年少當/面論心背靣笑又云更覺前賢畏後生)
似聴兒童迎五馬(古樂府陌上桑曰使君/從南來五馬立踟蹰此)
(五馬本事所岀也後人臆說/妄矣兒童用後漢郭伋事)稍修書札問
專城(書札見上注陌上桑/又曰四十専城居)一聞苦李蒙荘
句(史記老子楚苦縣人莊子蒙人按亳州/衛真縣本苦縣城東有頼郷祠老子所)
(生之地亳州雖有蒙城縣然莊子/爲蒙漆園吏當在今曹之宛朐云)不復人
間世後名(晉書張翰傳曰使我有身/後名不如即時一盃酒)
　　卧疾絶句
老裏何堪病再来愁邊不復酒相開(老杜/詩愁)
(邊有江水又云/何以開我愁)一生也作千年調(此句未/分其遂)
(死也寒山子詩云人是黒頭䖝剛作/千年調鑄鐡作門限鬼見拍手笑)兩脚
猶須萬里回(老杜詩两脚但如舊開天傳/信記萬回師之兄戍安西萬)
(回覲之朝徃夕返以其萬/里而廽故謂之萬廽也)
　　南軒絶句
少日書林頗著勲(揚雄長楊賦曰并苞書/林退之復志賦朝馳騖)
(乎書林魯直詩四㑹有黄令學古著勲多/按曹子建書曰豈徒以翰墨爲勲績㢤風)
(俗通曰蓋嚴楊惲勲著王室/蜀志杜微傳曰著勲於竹帛)莫年貪佛替
論文(老杜詩老夫貪佛日又詩故着浮查/替入舟王介甫詩乞得膠膠擾擾身)
(江湖波浪/替埃塵)銅鑪瓦枕芒鞋裏此外惟湏對
此君(老杜詩多病所湏惟藥物微軀此外/更何求晉書王徽之指竹曰何可一)
(日無/此君)
　　獨坐
文章平日事風竹暮年須(老杜詩文章千/古事又詩嗜酒)
(愛風/竹)衰疾懸知此(老杜詩時應念衰疾懸/謂遥度也退之詩後日)
(懸知漸/齒莽)霜毛不更除(退之詩斗覺霜毛一/半加玉䑓新詠寳月)
(詩曰情人爲君除白髪老杜/詩紅顔愁落盡白髪不能除)一丘吾欲徃
(一丘見/上注)百畒有如無(言不足爲養也魯論/曰有若無荀子曰有)
(之不如/無之)魑魅須㳺子(老杜懐李白詩/曰魑魅喜人過)乾坤
着腐儒(老杜江漢詩/乾坤一腐儒)扣門聞啄木(退之詩/丁丁扣)
(門疑/啄木)喚酒有提壷(歐公詩獨有花上提葫/蘆勸公沽酒花前傾蓋)
(鳥名/也)門逕無行迹秋来不遣鋤(逸史皇甫/湜常因積)
(雪門無行迹三輔决録張仲蔚所居蓬蒿/没人老杜詩草茅無徑欲教鋤此反而用)
(之)
　　寄送定州蘇尚書(元祐八年九月蘇/公知定州於時)
(宣仁聖烈太后上昇時事漸/變故此詩意勸公省事髙退)
初聞簡䇿侍前旒(簡䇿謂作侍讀時淮南/子曰王者冕而前旒所)
(以蔽/明)又見衣冠送作舟(世說羅友荅桓温/曰旦出門逢一鬼)
(大揶揄云我秪見汝送人作/郡何以不見人送汝作郡)北府時清惟
可飲(晉書郗愔在北府徐州人勁悍桓温/云京口酒可飲兵可用深不欲愔居)
(之此借用以言定武在河北也齊書謝朏/爲呉興與弟瀹於征虜亭别指瀹口曰此)
(中惟宜飲酒老杜/詩時清猶茹芝)西山氣爽更宜秋(晉書/王徽)
(之爲桓冲騎兵參軍冲曰卿在府日乆比/當相料理徽之不荅直髙視以手版柱頰)
(云西山朝來致有爽氣耳此借用以言太/行李商隱詩故郷雲水地歸夢不宜秋)
功名不朽聊通袖海道無違具一舟(此两/句皆)
(拈出東坡語以勸之意謂功成名遂自足/不朽政可縮手袖間而遂湖海之本志也)
(東坡沁園春詞有云用舎有時行藏在我/袖手何妨閑處看八聲甘州詞有云約他)
(年東還海道願謝公雅志莫相違按晉書/謝安雖受朝寄東山之志始末不變反鎮)
(新城造汎海之裝欲須經略粗定自江道/還東遂遇疾篤自以本志不遂深自慨失)
(老杜詩平生江海/心宿昔具扁舟)枉讀平生三萬卷貂蟬
當復自兠牟(退之詩鄴侯家多書揷架三/萬軸南史周盤龍爲散騎常)
(侍齊武帝戯之曰貂蟬何如/兠牟對曰貂蟬出於兠牟)
　　寄答李方叔(豸)
平生經世䇿寄食不資身(言其謀䇿可以/經綸當世而反)
(不能資一身也莊子曰其不可經於世亦/逺矣漢書韓信傳寄食於漂母無資身之)
(䇿)孰使文章著(老杜云名/豈文章著)能辭轍跡頻(意/謂)
(有文如此安能免棲棲旅人哉退之進學/解云孟軻好辯孔道以明轍環天下卒老)
(于行左傳曰周行天下/將皆必有車轍馬跡焉)帝城分不入(漢書/陳咸)
(傳咸滯於郡守時王音輔政信用陳湯咸/數賂遺湯子書曰即蒙子公力得入帝城)
(死不恨分謂隔絶也老杜詩/闕庭分未到舟楫有光輝)書札詗何人
(此句蓋終上意漢書淮南王安/傳曰爲中詗長安注偵伺也)子未知吾
懶吾寧覺子貧(此反濠上知魚之意而用/之文選嵆康書曰人之相)
(知貴識其天性老杜詩近/有峩眉客知予懶是真)
　　智寳院後樓懐胡元茂(前有胡士彦/挽詞即元茂)
(也)
晚渡呼舟疾(杜牧之杜秋詩/云却喚松江渡)寒城着霧深
(老杜野望詩/孤城隱霧深)昬鷗明鳥道(老杜雨詩云白/鳥去邊明南中)
(八志云交趾郡治龍編/縣自興古鳥道四百里)風葉亂霜林(李啇/隱詩)
(風葉共/成喧)乆客登樓目(文選王粲登樓賦曰/情眷眷而懐歸兮孰)
(憂思之可任平原逺而目極兮蔽/荆山之髙岑老杜詩天畔登樓眼)中年懐
舊心(晋書王羲之傳謝安曰中年以來傷/於哀樂與親友别輙作數日惡文選)
(向秀思舊賦序云經嵆康舊廬鄰人有吹/笛者發聲寥亮追思曩昔遊宴之好感音)
(而歎故/作賦云)猶湏一長笛領覽自霑襟(終上句/未盡之)
(意謂夲自悲愴尚何湏聞笛耶老/杜云不須吹急管衰老易悲傷)
　　元日
老境難為節寒梢未得春(曲禮六十曰耆/指使䟽引賀瑒)
(云耆至也至老之境也又曰六十至老境/而未全老老杜詩爲冬不亦難杜牧之詩)
(丁香閑/結春梢)一官兼利害百慮孰踈親(老杜詩/時危關)
(百慮按易係辭曰一致而/百慮老子曰名與身孰親)積雪無歸路扶
行有醉人望郷仍受嵗回首望松筠(謝玄/暉詩)
(有情知望郷老杜詩望郷應未已李嘉祐/詩白頭空受歳丹陛不朝天松筠猶松楸)
(意謂丘墓也老杜詩窮秋正/揺落囬首望松筠此借用)
　　放懐
施食烏鳶喜(金光明經云施食之縁獲長/壽報長安志云興善寺素和)
(尚齋時烏鵲就掌中取食/老杜詩得食堦除鳥雀馴)持經鳥䑕聽(戒/殺)
(文載郭氏新說曰柘臯永寧之雀立化於/松枝東城郭氏之䑕坐化於蓮葉豈非乗)
(誦經功徳自有/所解悟而然歟)杖藜矝矍鑠(後漢馬援自/請擊五溪蠻)
(夷帝愍其老援㩀鞍顧盻以示/可用帝笑曰矍鑠哉是翁也)顧影怪伶
俜(魏志何晏行歩顧影文選潘岳寡/婦賦曰少伶俜而偏孤注單孑貌)門静
行随月䆫虚卧見星擁衾眼未穩艱阻飽
曽經(老杜詩平生耽勝/事吁駭始曽經)
　　絶句
此生精力盡於詩末嵗心存力已疲(淮南/子曰)
(宋景公時造弓人九年乃成而進之弓人/歸家三日而卒蓋匠者心力盡於此弓矣)
(故温公通鑑序云臣/之精力盡於此書)不共盧王争岀手(盧/王)
(謂盧照隣王勃東坡詩/云詩句對君難出手)却思陶謝與同時
(陶謝謂淵明靈運老杜詩焉得思如陶謝/手令渠述作與同遊又曰楊馬宜同時)
　　送伯兄赴吏部改官
先子初増秩年侵鬢已皤(漢書循吏傳/序増秩賜金)念
兄今善繼此别喜如何(以其善繼先子之/志故以别爲喜也)
親老家仍困門衰仕未多(家語子路曰家/貧親老不擇禄)
(而仕晉書李密/表云門衰祚薄)猶湏教兒子早要中交科
　　寄張文潜舎人
今代張平子(後漢書張衡字/平子善屬文)雄深次子長
(劉禹錫序柳子厚集曰韓退之/評其文雄深雅徤似司馬子長)名髙三俊
上(翰林志曰李紳李徳𥙿元稹同在禁署/時號三俊此借用以指蘇公客黄秦晁)
(也)官立右螭傍(唐書張次宗傳文宗詔左/右史立螭頭下記宰相奏)
(對按實録文潜元祐八年冬自著作佐郎/除起居舎人即右史也紹聖元年四月以)
(直龍圖閣知潤州/此詩蓋春時所作)車笠吾何恨(北戶録載/風王記越)
(人結交盟曰卿乗車我戴笠後日相逢下/車揖我歩行卿乗馬後日相逢卿當下)
飛騰子莫量(老杜贈髙適詩飛/騰無那故人何)時平身早
逹未用夢凝香(后山自注曰來書云𥙷郡/之樂發於夢寐○晉書張)
(載曰時平則才伏世亂則竒用退之詩太/平時節身難遇此反其意而用之韋應物)
(刺蘇州有詩曰兵衛/森畫㦸燕寢凝清香)
　　後湖晚坐
水淨偏明眼(老杜詩水淨樓隂直又/云吾與汝曹俱眼明)城荒
可當山(樂天詩亭眷太髙君莫/折東家留取當西山)青林無限
意白鳥有餘閑身致江湖上(王介甫與執/政書曰及今)
(愈思自致江湖之上又有詩曰委質山林/如許國后山謂身致亦介甫委質之意)
名成伯季間(伯季似指二蘇門下諸君后/山甞作佛指記曰予以文義)
(名次四君蓋謂此也魏文帝典論曰傅毅/之於班固伯仲之間耳晉書王湛傳王濟)
(對武帝曰臣叔殊不癡山濤以下魏/舒以上湛曰欲處我於季孟之間乎)目随
歸鴈盡(嵆康詩曰手揮/五絃目送歸鴈)坐待莫鵶還(老杜/詩有)
(待至/昬鵶)
　　春興
東風作惡不成寒野水穿沙自作灘(王介/甫詩)
(睡過東風/作惡時)細草無端留客卧(文選丘希範/詩細草藉龍)
(騎老杜詩邂逅無端出餞遲鄭谷曲江春/草詩云香輪莫輾青青破留與遊人一醉)
(眠)繁枝有意待人看(退之詩春風也是多/才思故揀繁枝折贈)
(君又云榴花不發待郎歸老杜/詩寒江流甚細有意待人歸)
　　次韻回山人贈沈東老二首(前篇屬/囬山人)
一杯領意不須沽(老杜詩領/客珍重意)六字持身已
有餘(導引有六字氣謂嘻吁哂嘘呵呼也/黄庭經曰至道不煩司馬相如過宜)
(春宫賦曰持身不謹按列子/曰子知持後則可言持身矣)癡子未知天
上樂(法華經曰癡子捨我五十餘年庫蔵/諸物當如之何神仙傳彭祖問石生)
(曰何不服藥仙去對曰天上多有至尊相/奉甚難更苦人耳李商隱作李賀小傳曰)
(賀將死有緋衣人持二板書召賀曰帝/城白玉樓立召爲記天上差樂不苦也)先
生今觧世間書(退之石鼎聮句詩序曰彌/眀謂劉師服曰吾不解世)
(俗書弟子/爲書吾句)
　　又(後篇屬/沈東老)
随世功名非所望稱家豐儉不求餘(老杜/詩稱)
(家隨豐儉按禮記檀弓曰稱家之有無後/漢馬援傳曰士生一世但求衣食裁足致)
(求盈餘但/自苦耳)青衫岀指論竒字(漢書楊雄贊/劉棻甞從雄)
(學作/竒字)白髪挑燈寫細書(言其髙年而眼能/明也退之短檠歌)
(曰夜書細/字綴語言)
　　送孝忠二首(當是其兄/傳道之子)
老眼元多淚春風見此行又爲貧賤别(老/眼)
(固自多淚况重以别離/之感耶貧賤别見上注)更覺急難情(常棣/詩脊)
(鴒在原兄/弟急難)斗食吾堪老(漢書百官表百石/以下有十食佐史)
(之秩注云斗食月奉十一/斛一說日食一斗二升)詞場爾向榮(老/杜)
(詩詞埸繼國/陶淵明歸去來/辭曰木欣欣以向榮借此用)未須憐野
鶩(法書苑曰庾翼善草隷少與王羲之齊/名弟子皆效之羲之後進内外宗尚翼)
(甚不平在荆州與都下人書云兒軰乃輕/家雞愛野雉皆學逸少東坡詩野鶩家雞)
(定誰/羙)家法付宣城(齊書謝眺爲宣城太守/善詩家法謂靈運恵連)
(皆眺之族父以詩知名後漢/儒林傳序各以家法敎授)
　　又
經史三年學(楊子曰古之學/者三年通一經)聦明一旦開
(楊子曰天降生民倥侗顓蒙恣于情性聦/眀不開老杜詩大兒聦明到能添老樹巔)
(崖裏小兒心孔開/貌得山僧及童子)把文甘潦倒(老杜詩把/文驚小陸)
(此用小陸以比孝忠也晉嵆康與山濤書/曰足下素知吾潦倒麄踈不切事情此借)
(用以自/况也)數日待歸来(左傳曰行則數日而/反退之詩屈指數日)
(憐嬰孩數字/作上聲讀)士患聲名早(東坡和仲子迨/詩曰飬氣勿吟)
(哦聲名/忌太早)官今嵗月催(自言老於/微官也)有親湏薄
禄臨路尚徘徊(言惜别眷眷之意以親養/故不能與之俱去也鮑照)
(放歌行曰今君有/何疾臨路獨遲迴)
　　以柱杖供仁山主二首
錯節孤根勁有餘坐床須按起須扶(後漢/虞詡)
(傳不逢盤根錯節何以知/利器選詩石梁有餘勁)一生用底令相
贈更問林間有此無(趙州臨遷化以拂子/送與王鎔曰此是老)
(僧一生用不盡底/事見趙州語録)
　　又
洗足投筇只坐襌厭尋歧路費行纏(金剛/經云)
(洗足已敷坐而坐東坡/詩已辦布襪費行纏)老来不復人間事
不用山公更削圎(桂苑叢談曰潤州甘露/寺有僧道行孤髙李徳)
(裕㢘問日以方竹杖一贈焉方竹出大宛/國堅實而方正節根鬚牙四面對出及再)
(鎮浙右其僧尚在問曰前所奉竹杖無恙/否僧喜對曰已規圎而漆之矣公嗟倇彌)
(日前軰詩曰削圎方/竹杖漆却㫁紋琴)
　　項城道中寄劉令使修溪橋(項城屬/陳州)
老怯危橋泥沒膝(老杜詩虚疑皓首衝泥/怯盧仝放魚歌曰天雨)
(曼陁羅花/深没膝)喜聞吾黨政如春(謝承後漢書/李爕拜京兆)
(民謡曰我府君道教/舉恩如春威如虎)須君不惜千金費(孫/子)
(曰興師十萬日費千金文選古/詩曰愚者愛惜費但爲後世嗤)此後寧無
我軰人(言必有好事者繼之晉書石/苞傳許允曰卿是我軰人)
　　碓磨寨(唐書黄巢圍陳州人大飢倚/死墻塹賊俘以食日數十人)
(乃列百巨碓麋皮/骨於臼并啖之)
以人為食殺為戲自昔無聞尔所先信有
忘身一言盡獨能遺臭萬人傳(東坡富公/碑銘曰以)
(殺爲嬉漢書五被傳呉王曰男子之所死/者一言耳劉原甫說云此言所死雖不同)
(等是死耳晉書桓温傳温曰旣不能流芳/後世不足復遺臭萬載耶老杜詩將詩不)
(必萬/人傳)
　　寄張宣州(耒)
與世情将盡懐仁老未忘(書云懐于有仁/此借用言獨於)
(仁賢未/能忘情)故人今五馬(見上/注)髙處謾三長(唐/書)
(孟郊傳李觀論其詩曰髙處在古無上平/處下顧二謝又劉子玄言作史有三長謂)
(才學/識)詩豈江山助(言宣州詩本天成不用/借助唐書張說傳說謫)
(岳州而詩亦悽惋/人謂江山助云)名成沈鮑行(老杜詩沈/鮑得同行)
(謂沈約/鮑照)肯為文俗事(後漢陳忠上䟽曰諸/郎多文俗事又隗囂)
(傳論曰徒以/文俗自喜)打鴨起鴛鴦(此用宣州故事/魏泰詩話吕士)
(隆知宣州好笞官妓官妓皆欲逃去㑹杭/州一妓到士隆喜之留不使去一日郡妓)
(復犯小過士隆欲笞之妓訴曰某不敢辭/罪但妓不能安也士隆愍而捨之梅聖俞)
(作莫打鴨篇曰莫打鴨打鴨驚鴛鴦鴛鴦/新向池西落不比孤洲老秃鶬秃鶬而欲)
(逺飛去又況鴛鴦羽翼長杜牧之詩驚/夢起鴛鴦然此詩意不特爲妓女發)
　　送倫化主
赤髭白足可憐生(髙僧傳佛陁耶舎爲人/赤髭善解毗婆沙時人)
(號曰赤髭毗耶沙又云釋曇始足白於面/雖跣渉泥水未甞沾濕天下咸稱白足和)
(尚劉禹錫送僧序曰備將迎者皆赤髭白/足之侣傳燈録忠國師曰幸自可憐生須)
(要个護身/符子作麽)躡蹻擔囊壯此行(史記虞卿傳/躡蹻擔簦)
要致雪峯千五百(傳燈録雪峯義存襌師/學者冬夏不减千五百)
(人)不妨兼識謝宣城(以比張宣州也齊書/謝眺爲宣城郡太守)
(杜詩云詩/接謝宣城)
　　西湖
小徑才容足(列子曰泰豆乃立木爲塗僅/可容足張湛注云纔得安脚)
寒花知自香(老杜詩寒/花只暫香)官池下鳬鴈(老杜/有官)
(池春鴈詩漢昭帝紀黄鵠下建章宫太液/池中文選劉公幹詩曰方塘含白水中有)
(鳬與/鴈)荒塜上牛羊(古樂府曰今日/牛羊上丘壠)有子吾
甘老(東坡詩有子萬事足/老杜詩吾老甘貧病)無家去未量(老/杜)
(詩無家問消息/作客信乾坤)三年哦五字草木借輝光
(老杜詩擁/别借輝光)
　　别月華嚴
寓世生同里随方去有情(漢書盧綰傳與/髙祖同里生后)
(山借用/其意)来為百年别不惜片時程(老杜詩/繋㠶何)
(惜片/時程)齋鉢須勤供經鍾莫倦鳴(勸其接物/利生也)
當來第三㑹此界却逢迎(釋氏書彌勒當/來下生於龍華)
(樹下三㑹說法度人三水小牘云東都僧/從練臨終呼門人戒曰人生難得惡道易)
(淪惟有歸命釋尊勵精梵行龍華㑹上/當復相逢戰國䇿曰燕太子逢迎却行)
　　送呉先生謁惠州蘇副使
(呉先生當是呉逺㳺/蘇公甞有書與之)
聞名欣識面(言呉君欲識東坡也老杜詩/李邕求識靣傳燈錄夾山惟)
(儼傳李翺曰見靣不/如聞名此反而用之)異好有同功(呉君方/外之士)
(與后山異趣而好賢之意則同故云同功/記曰與仁同功其仁未可知也此用其字)
我亦慙吾子(后山不能徃見蘇公此/所以有愧於呉君也)人誰
恕此公(老杜寄李太白詩衆人皆欲殺吾/意獨憐才東坡詩平生我亦輕餘)
(子晚歳人/誰念此公)百年雙白鬢(時東坡年五十九/老杜詩百年雙白)
(鬂一别/五秋螢)萬里一秋風(言神交心契與風無/間也老杜詩瞿塘峽)
(口曲江頭萬里風煙接素秋蓋亦此意按/通鑑秦使閻負謂張瓘曰晉王與君鄰藩)
(雖山河阻絶/風通道㑹)爲說任安在依然一秃翁(漢/書)
(霍去病傳衛青日衰而去病日益貴故人/門下多去事去病輙得官爵惟獨任安不)
(肯去又灌夫傳與長孺共一秃翁注言無/官位版綬也末句后山自謂不負蘇公之)
(門時亦坐黨事/廢錮故云秃翁)
　　别圓澄禪師
法施老人卧不岀呼我取别行問疾(十二/國史)
(曰魯宓子賤爲單父宰行過楊晝取/别維摩經云汝行詣維摩詰問疾)磨盤
拭筯勸一飽少待湏臾莫倉卒(磨盤拭筯/蓋俗間語)
(老杜詩低頭拭小盤維摩經香積品云若/欲食者且待湏臾當令汝得未曾有食老)
(杜詩忍待明/年莫倉卒)早年着眼覷文字(退之詩不/如覷文字)
(丹鈆事/點勘)萬卷初無一言契(傳燈録香嚴依/溈山祐和尚和)
(尚曰汝未出胞胎時本分事道將一句來/師徧檢所集諸方語句無一言可將酧對)
(又五洩山靈黙禪師謁石頭和尚先自/約曰若一言相契我即住不然便去)多
生綺語未經懺(樂天香山寺白氏洛中集/記曰願以今生世俗文字)
(之業狂言綺語之過轉爲將來世世讃佛/乗之因轉法輪之縁按釋氏書綺語蓋口)
(中四業之一謂綺飾/文詞過有増華也)半世虚名足為累(退/之)
(詩士生/爲名累)此去他来尚有縁頭童齒豁恐無
年(退之進學解頭童齒豁竟死何禆/世說王珣歎曰人固不可以無年)慇懃
三請乆住世(法華經曰世尊告舎利佛汝/已慇懃三請豈得不說華嚴)
(經普賢行願品曰/七者請佛住世)弊惡可念未可捐(華嚴/經十)
(迴向品曰菩薩不以衆生其性弊惡邪/見瞋濁難可調伏便即棄捨不脩廽向)平
生准擬西行計老着人間此何意(西行謂/願生極)
(樂國髙僧傳慧持謂慧逺曰若滯情愛聚/者本不應出家今既割欲求道正以西方)
(爲期/耳)他年佛㑹見頭陁知是當年老居士
(傳燈録傅大士傳曰有天竺僧嵩頭陁謂/曰我與/婆尸棄佛所發誓今兠率衣)
(鉢見在因命臨水觀其影見大士圎光實/蓋此詩以嵩頭陁比圎澄以傅大士自况)
　　别觀音山主
離合應生理(文選陸士衡詩離合非有常/譬彼弦與括老杜詩人生有)
(離合豈擇衰老端文選袁宏三國名臣序/賛曰生理不可不全李善注引鷦鷯賦曰)
(生生之理足矣此借/用言人生之常理)過逢豈近縁(老杜詩/數爲姻)
(婭過/逢地)情親見今日語妙記當年(情親語妙/並見上注)
閉户安禪主衝風逆水舩(两句言行藏勞/逸各異也法華)
(經偈曰安襌合掌老杜詩蕭/洒共安襌又詩春多逆水風)不應清夜月
故作别時圓(老杜宿賛公房詩云相逢成/夜宿隴月向人圎而東坡水)
(調詞云不應有限/何事長向别時圎)
　　離頴
河市千人聚(長安萬年縣有千人聚關中/記曰宣帝以倡優雜伎千人)
(樂思后園今所謂千人/郷者是也此詩借用)寒江百丈牽(老杜/詩寒)
(江動夜扉又詩/百丈牽江色)吾生能㡬日此地費三年
(後周蕭撝勞歌曰百年能㡬許公事罷平/生老杜詩爲客費多年東坡詩人生不滿)
(百一别/費三年)叢竹防供㸑池魚已割鮮(當是東/坡去頴)
(後代者韓川變其舊政向也徒魚今乃割/鮮行將及竹矣后山所歎意蓋不止此也)
(東坡有請罷學士劄子曰及蒙擢爲學士/便爲韓川等攻撃不已以至羅織語言謂)
(之誹謗西都賦/曰割鮮野食)拙勤終不𥙷他日愧無傳
(樂天詩救煩莫如靜𥙷拙莫如/勤孟子曰是以後世無傳焉)
　　湖上
湖上難為别梅梢已着春林喧鳥啄啄(退/之)
(詩剥剥啄啄/有客至門)風過水鱗鱗(樂天詩小橋裝/鴈齒輕浪甃魚)
(鱗楚詞曰魚/鱗鱗兮媵予)縁有三年盡(釋氏云諸法從/縁生縁離法即)
(滅)情無一日親(言情之相親生於乆也此/浮屠所以不三宿桑下)
白頭厭奔走何地與為鄰(莊子曰吾/誰與爲鄰)
　　舟中二首
惡風横江江卷浪黄流湍猛風用壯(退之/感二)
(鳥賦云窺黄流之奔猛老杜詩/初聞龍用壯字本出易大壯卦)疾如萬騎
千里來(歐公秋聲賦曰又如赴敵之兵衘/枚疾走不聞号令但聞人馬之行)
(聲)氣壓三江五湖上(東坡詩氣壓鄴侯三/萬籖周禮曰其川三)
(江其浸/五湖)岸上空荒火夜明舟中坐起待殘
更(老杜詩空荒咆熊羆又詩江/舡火獨明此借用以言燐火)少年行路
今頭白不盡還家去國情(言行蔵進退其/皆有所迫非本)
(志/也)
　又
野火燒原雉昬雊(退之詩原頭火燒靜兀/兀野雉畏鷹出復没詩)
(云雉之/朝雊)黄塵漲天牛亂闘(蜀都賦曰/黃塵漲天)江間
無日不風波老去何時脫奔走(老杜詩江/間雖炎瘴)
(又云舟中無/日不沙塵)詩書滿腹不及口(後漢書趙/壹詩云文)
(來宫殿隨身如意而有事見正法念處經/等蓋皆持戒作福者生於此天因以比䂓)
(禪也法華經亦曰一時五百萬/億國士諸梵天王與宫殿俱)少仕老不
歸重門閉榛棘(自歎其無淨/居之福縁也)道人秀叢林
(大論云譬如大樹叢聚是名爲林二樹不/名爲林如一一比丘不名僧僧聚處得名)
(叢/林)妙語岀襌寂(老杜詩身/猶縛禪寂)是身如浮雲随
處同建立(維摩經是身如浮雲湏臾變滅/故老杜/如浮)
(雲安可限南北圎覺經偈曰皆從/立華嚴經曰譬如三千大千世)
(界建立一/切處所)平生與二子嗜好用一律(二子/必皆)
(詩僧一律/見上注)我此復助縁語綺已多責(語綺/見上)
(注)何年一把茅㩀坐孤崒嵂呵佛罵祖師
(傳燈録徳山宣鑒禪師抵溈山溈日是伊/將來有把茅蓋頭罵佛罵祖去在又龍潭)
(曰可中有一个漢他時向孤峯頂上立吾/道在老杜詩好鳥啼巖扄髙岳前崒嵂)
塗糊千五百(傳燈録三聖荅雪峯云一千/五百善知識話頭也不識古)
(寺和尚曰淨地上不要點汚人家/男女后山所謂塗糊蓋此意也)
后山詩註卷第四
后山詩註卷第五
　　荅晁以道
轉走東南復帝城(帝城見上法后山甞㳺/江浙元祐初來京師此)
(句追記/其事)故人相見眼偏明(退之詩相/見眼偏明)十年
作吏仍餬口(作吏見上注顔魯公帖云一/作縁受替北歸中止金陵闔)
(門百口㡬至餬/口字本出左傳)兩地為隣闕寄聲(退之詩/两地無)
(千里因風/數寄聲)冷眼尚堪看細字白頭寧復要
時名(老杜詩秋山眼冷常夢稀東坡詩問/龍乞水歸洗眼要看細字銷殘年)
熟知范叔寒如此(熟知見上注又老杜詩/熟知茅齋絶低小史記)
(范睢傳湏賈曰范/叔一寒如此㢤)未覺嚴公有故情(唐書/杜甫)
(傳甫依嚴武於劒南武以世舊待甫甚善/北齊書趙彦深被沙汰袁聿修猶故情存)
(問徃來按漢書陳勝傳客/出入愈益發舒言勝故情)
　　病起
今日秋風裏何郷一病翁(老杜詩多/病秋風落)力微
須杖起(法燈禪師擬寒山子詩曰榰笻似/力微禮記檀弓曰杖而後能起)
心在與誰同(歐公詩老去自憐心尚在古/樂府東飛伯勞歌曰空留可)
(憐誰與同/此借用)災疾資千悟(孟子所謂人之有/徳慧術智者常存)
(乎疢疾是也晉書天文志五星同色天下/偃兵百姓安寧不見災疾此借用傳燈録)
(仰山云若是宗門下上根/大智一聞千悟得大揔持)冤親并一空(同/乎)
(大通無怨無徳也華嚴經云願一切衆生/於怨於親等心攝受皆令安樂智慧清浄)
(傳燈録曇藏禪師見大蠎不避曰毒無實/性激發則強慈苟無縁冤親一揆其蠎倐)
(然不/見)百年先得老(晉嵆康養生論曰從/衰得白從白得老)三
敗未為窮(列子管仲歎曰吾甞三戰三北/鮑叔不以我爲怯知我有老母)
(也晉書陶侃謂庾亮曰古人三敗君今始/二此用老杜百年渾得醉一月不梳頭之)
(句法皆/落句也)
　　九月九日魏衍見過
節裏能相過談間可解憂(漢書楊雄解嘲/曰或立談間而)
(封侯解憂/見孟子)致踈君未肯得此我何由(莊子/漁父)
(篇子路問孔子曰由得爲役乆矣未甞見/夫子遇人如此其威也漁父何以得此乎)
語到君房妙(見上/注)詩同客子㳺(南史謝弘/微傳謝靈)
(運小名客兒按靈運有九月/九日從宋公戯馬䑓集詩)一經從白首
(楊子曰古之學耕且養三年通一經又曰/童兒習之白粉如也李白詩白荀太玄經)
萬里有封侯(後漢班超傳相者曰祭酒布/衣諸生耳而當封侯萬里之)
(外)
　　别黄徐州
姓名曽落薦書中(老杜詩名玷薦賢中元/稹詩名落公卿口又王)
(仲舒作李君房制詞曰/藉藉名字落人談中)刻畫無塩自不工
(晉周顗傳庾亮謂顗曰諸人咸以君房/樂廣顗曰何乃刻畫無鹽唐突西施)一
日虚聲滿天下(李綽輦下歳時記劉賔客/賀王魏公知舉詩曰一日)
(聲名遍天下滿城桃李屬春官東坡荅劉/涇書曰向在科塲時不得已作應用文不)
(幸爲人傳寫以此/得虚名滿天下)十年從事得途窮(晉書/職官)
(志州置諸曹從事等貟后山以亳州司户/爲教授故云爾晉阮籍傳率意獨駕不由)
(徑路車迹所窮輙慟哭而反文選/顔延之五君詠曰途窮能無慟)白頭未
覺功名晚(以屬徐州也老杜詩男/兒功名遂亦在老大時)青眼常
蒙今昔同(晉阮籍能爲青白眼范諷詩云/惟有南山與君眼相逢不改舊)
(時/青)衰疾又爲今日别數行老淚洒西風(衰/疾)
(見上/注)
　　次韻答晁無斁
女生願有家名妾以不聘田里亦慕君又
惡不由正(大率用孟子意禮記内則/曰聘則爲妻奔則爲妾)欲行
不問塗(用阮籍事/見上注)已破寧顧甑(後漢郭太/傳孟敏荷)
(甑墮地不顧而去林宗見而問其意對/曰甑已破矣視之何益時后山罷頴學)耕
蚕無一􁈘(漢書楊雄傳/有田一􁈘)庖井要三徑(晉書/陶潜)
(謂親朋曰聊欲弦歌以爲三徑/之資可乎老杜詩井竈任塵埃)還家憂患
餘(老杜詩斯/文憂患餘)挽鬚兒女競(老杜詩生還對/童稚似欲忘飢)
(渇問事競挽鬚/誰能即嗔喝)十年寧有此一寒可無命
(老杜詩不爲困窮寧有此此借用言還家/之樂十年所無一寒見上注命詩意謂離)
(合貧富/蓋皆有)平生晁夫子得士公室慶(謂作諸/侯客也)
(公室見/魯論)稍無車馬音復作賔客請(車馬音/見孟子)
論文到韓李(謂韓愈李翺也似指東坡以/下數句皆足此意老杜詩論)
(文到/崔蘇)念舊說蘇鄭(謂蘇源明鄭䖍皆老杜/故人也老杜甞有詩曰)
(故舊誰憐我平生鄭與蘇又/云早歲與蘇鄭痛飲形相親)長年㫁消息
獨語誰和應(意謂東坡在貶所也老杜詩/中原消息㫁退之與孟郊書)
(云余言之而聽者誰歟余唱之而和者誰/歟東坡詩獨唱無人和退之送鄭權序曰)
(撞搪號呼/以相和應)此生㤙未報他日目不瞑(退之/詩秪)
(縁恩未報豈謂生足藉左傳曰荀偃/卒視不可含奕桓子撫之乃瞑受含)歸卧
無好懐扣門有佳聴詩來霜雪後更覺天
宇浄(老杜詩天/宇清霜淨)少好老未工(楊子曰或問/吾子少而好)
(賦)持刃授子柄(漢書梅福傳倒持/太阿授楚其柄)
　　次韻無斁偶作二首
肩聳三峯峻(國朝雜記長孫無忌嘲歐陽/詢聳膊成山字埋肩不出頭)
(郭縁生述征記曰華山/有三峯直上數千仞)眉龐八字横(退之/詩夜)
(闌縱押闔哆口踈眉龐漢武/故事宫人畫八字眉此借用)玄談人絶倒
(見上/注)家法句新清(老杜詩更得新清/否遥知對屬忙)八俊
先張子(後漢黨錮傳曰指天下名士爲之/稱號三君八俊又曰張儉爲黨魁)
諸公少賈生(漢書賈誼傳天子議以誼任/公卿之位絳灌東陽侯馮敬)
(之屬盡害之乃毀誼曰洛陽之人年少初/學専欲擅權紛亂諸事於是天子後亦踈)
(之)已傳烏鵲喜欲聴鶺鴒聲(􁊊一作鵒○/此句當屬其)
(兄無咎老杜云浪傳/烏鵲喜深負鶺鴒詩)
　　又
此老三年别何時萬里迴(亦似屬東坡元/祐壬申别於頴)
(州至紹聖乙/亥三年矣)更無南去鴈(鴈不過衡山無/從寄聲於嶺外)
(也)猶見北枝梅(言東坡過嶺未歸白氏六/帖云大庾嶺梅花南枝落)
(北枝/開)㑹有哀籠鳥(文選潘岳秋興賦曰池/魚籠鳥有江湖山藪之)
(思李畋獻吕文靖生日詩曰此身/若得西歸去尤勝開籠放雀兒)寧湏溺
死灰(漢書韓安國傳獄吏田甲辱安國安/國曰死灰獨不復燃乎甲曰燃則溺)
(之)聖朝無棄物(老杜詩聖朝無棄物老病/已成翁/神宗於東坡甞)
(有人材難得不忍終/棄之詔故此詩引用)與子賦歸㢤(欲其來/歸之意)
(也殷其雷詩振振君子歸㢤/歸㢤此亦賦詩斷章之意)
　　古墨行(并序)
(晁無斁有李墨半丸云/裕陵故/物也徃於秦少㳺家見李墨不爲)
(文理質如金石亦/𥙿陵所賜王/平甫所蔵者潘谷見之再拜云真)
(廷珪所作也世惟王四學士有之/與此爲二矣嗟乎世不乏竒乏識)
(者耳敬爲長句率無斁同/作○永𥙿陵/神宗所葬)
秦郎百好俱第一烏丸如􁈍姿如石(趙壹/非草)
(書曰十日一筆月數丸墨蕭子良書曰仲/將之墨一點如􁈍文房四譜云李超本易)
(水人唐末居於歙造墨尤/妙其堅如玉其文如犀)巧作松身與鏡
面借羙於外非良質(文選琴賦曰/良質羙乎)潘翁拜
跪摩老眼一生再見三歎息(禮記曰一/唱而三歎)了
知至鑑無遁形(圎覺經云曽不了知如幻/境界衛夫人帖云仰慿至)
(鑑大不可言東坡詩道人胷/中水鏡清萬象起滅無逃形)王家舊物秦
家得(舊物借用王/獻之青氊事)君今所有亦其亞伯仲
小低猶子姪(老杜詩天廐真龍此其亞魏/志衛臻傳注郭林宗論許玆)
(與文生此二人非/徒兄弟乃父子也)黃金白璧孰不有古錦
句囊聊可敵(謂世人蓄金璧固多而未必/可當此墨惟詩嚢差可當之)
(耳唐書李賀傳毎出從小奚/奴背古錦嚢遇所得投嚢中)睿思殿裏春
夜半燈火䦨殘歌舞散(睿思蓋神宗便/殿在垂拱殿後)自
書細字答邊臣萬里風塵入長筭(元祐中/蘇轍等)
(上所編/神宗皇帝御製集内四十卷皆/賜中書密院及邊臣手札言攻守祕計)
(哲宗爲之序曰其指授諸將應變制宜雖/在千萬里外而盡得其形勢之要先後緩)
(急之機皆如在目前而無遺畫云又按光/武紀一札十行細書成文退之詩夜書細)
(字綴語言文選陸士衡吊魏武帝文/曰長竿屈於短日逺迹頓於促路)初聞
橋山送弓劒(帝王世紀曰黄帝葬于上郡/陽周之橋山漢書郊祀志黄)
(帝鑄鼎旣成有龍下迎帝小臣持龍髯龍/髯拔墮墮皇帝之弓老杜詩先帝弓劒逺)
寧知玉盌人間見(南史沈烱行經漢武通/天䑓爲表奏之其略曰)
(茂陵玉盌遂出人間此/借用以比𥙿陵遺墨)夜光炎炎衝斗牛
㑹有太史占星變(晉書張華傳雷煥曰斗/牛之間頗有異氣史記)
(天官書曰常星之變不見歐公仁宗御飛/白記曰今賜書之蔵于子室也吾知將有)
(望氣者言榮光起而屬/天者必賜書之所在也)人生尤物不必有
(左傳曰天有尤物足以移/人苟非徳義則必有禍)時一過目驚老
醜(文選張景陽詩忽如鳥過目南史昭眀/太子傳曰讀書過目皆憶柳子厚乞巧)
(文獨溺臣心/使甘老醜)念子何忍遽磨硏少待須臾
圖不朽(魏衍注曰少㳺之墨甞許先生爲/他日墓誌潤筆先生甞語衍作此)
(時少㳺尚無恙然終先逝去衍謹書○少/待湏臾見上注文選蔡邕作郭有道碑曰)
(乃相與推先生之徳以謀不朽之事而退/之馬府君行狀曰託立言之君子而圖其)
(不朽焉按左傳穆叔曰其次有/立言雖乆不廢此之謂不朽)明䆫淨几
風日暖有愁萬斛才八斗(晉書王羲之傳/曰棐几滑淨庾)
(信愁賦曰且將一寸心能容萬斛愁謝靈/運云天下才共有一石曹子建獨得八斗)
徑湏脫帽管城公(脫帽謂去其管㢰也退/之毛頴傳秦皇帝封諸)
(管城號管城子後因進見上將/有任使拂拭之因免冠謝云云)小試玉堂
揮翰手(史記孫武傳曰可以小試勒兵乎/歐公詩収取王堂揮翰手却來南)
(畒把/鋤犂)
　　次韻晁無斁除日述懐
世學違從衆(老杜詩困/學違從衆)名家最近天(老杜/自注)
(其詩曰俚語云城南韋杜去/天尺五又詩陽關已近天)感時猶壯志
得句起衰年(老杜詩感時花濺淚又詩湯/休起我病微笑索題詩又云)
(爲報各/衰年)袁酒無何飲(漢書袁盎傳盎爲呉/相兄子種說以日飲)
(無/何)陶琴不具弦(陶琴見上注樂天詩周/易休開卦陶琴不上弦)平
生揮翰手㡬見絶韋編(史記孔子世家曰/孔子讀易韋編三)
(絶)
　　次韻無斁雪後二首
閉閣春雲薄開門夜雪深(閉閣見/上注)江梅猶
故意(故意字借/用范睢事)湖鴈起歸心(隋薛道衡詩/曰人歸落鴈)
(後思發/在花前)草潤留餘澤䆫明度積隂(老杜詩/輕鳥度)
(層隂又云積/隂帶奔濤)慇懃報春信屋角有来禽(老/杜)
(詩百舌來何處重占只報春又詩紅稠屋/角花尚書故實云王内史有求來禽帖來)
(禽言味甘來衆禽俗作/林禽此借用其字耳)
　　又
取性無通介随時有異同(魏志徐邈傳或/問盧欽徐公當)
(武帝之時人以爲通自在涼州及還京師/人以爲介何也欽荅曰徃者毛孝先崔季)
(珪用事貴清素之士于時皆變易車服以/求名髙而徐公不改其常故人以爲通比)
(來天下奢靡轉相放效而徐公雅尚自若/不與俗同故前日之通乃今日之介也是)
(世人之無常而徐公之有常也/東坡詩亦云通介寧隨薄俗移)雪餘盖地
白(退之詩榆莢/車前蓋地皮)春淺着梢紅(樂天詩今年/春淺遊人少)
(杜黙詩春着/花梢猶半紅)寄食虛長筭(魏衍注云時先/生寄婦翁郭㮣)
(大夫曹州使宅/晁時爲州教官)論詩闕近功(上句用韓信/事見上注長)
(筭亦見/上注)相看不相棄頼有古人風(魏志毛/玠傳太)
(祖賜以素屏風素慿几曰君/有古人風故賜君古人之服)
　　贈魏衍三首(當是自曹暫/還徐所作)
妙年文墨秀儒林老眼今晨得再明(文選/陳思)
(王表曰終軍以妙年/使越漢書有儒林傳)歷塊過都聊可待(老/杜)
(詩歷塊過都見/汝曹事見上注)未須回首一長鳴(鹽鐡論/曰騏驥)
(負鹽車垂頭於太行之坂見伯樂則噴而/長鳴退之詠馬詩不知何故翻􁑼首牽過)
(關門妄/一鳴)
　　又
崔蔡論文不足過(劉禹錫序柳子厚集曰/韓退之評其文雄深雅)
(徤似司馬子長崔蔡不足多/也按後漢崔瑗蔡邕皆能文)新詩平處到
隂何(唐書孟郊傳云李觀論其詩曰髙處/在古無上平處下顧二謝老杜詩頗)
(學隂何苦用心按南/史隂鏗何遜皆能詩)寧湏萬户權䡖重(杜/牧)
(之詩曰誰人得似張公子千首詩輕萬戶/侯史記律書云世儒闇於大較不權輕重)
不待千篇一已多(世說衛玠嘲阮宣子曰/一言可辟何假於三宣)
(子曰苟是天下之望亦可無言而辟復何/假一南史陸瓊傳云此兒必荷門基所謂)
(一不爲少此/並用其意)
　　又
敏捷為文筆不休(老杜詩敏捷詩千首魏/文帝典論云下筆不能)
(自/休)何妨縮手小遲留(縮手見/上注)名駒已自思
千里(宋書髙祖曰謝方明可謂名家駒魯/連子徐劫言於田巴曰劫弟子魯温)
(年十二然/千里駒也)老子終當譲一頭(歐公與梅聖/俞書云讀蘇)
(軾書不覺汗出快哉快哉老/夫當避路放出一頭地也)
　　贈寇國寳三首
承家從昔如君少得士於今孰我先(易曰/開國)
(承家老杜詩承家節操尚/不泯又云文章並我先)口擬說詩心已
觧世間快馬不湏鞭(傳燈録外道問佛不/問有言不問無言世)
(尊良乆外道讃歎云世尊大慈大悲開我/迷雲令我得入外道去後阿難問佛云外)
(道有何所證而言得入佛云如世間良馬/見鞭影而行樂府梁朝歌曰快馬不湏鞭)
　　又
徃歲黄童今寇君髙文要學亦多聞(後漢/黄香)
(傳京師號曰天下無雙江夏黄童此借用/以比黄預又寇恂傳頴川百姓遮道曰願)
(從陛下復借寇君一/年此借用以比國寳)留年看舉天南翼(韓/鄂)
(四時纂要曰鹿骨酒乆服長骨留年莊子/曰鵬之背不知其㡬千里也怒而飛其翼)
(若垂天之雲是鳥也海運則/將徙於南冥南冥者天池也)過目先空冀
北群(退之送温造序云伯樂一/過冀北之野而馬羣遂空)
　　又
虎子堕地氣食牛(尸子日虎豹之駒雖未/成文已有食牛之氣老)
(杜詩小兒五歳氣食牛魯直/詩渥洼麒麟兒墮地志千里)雀兒浴處魚
何求(退之詩云蝦蟇跳過雀/兒浴此縱有魚何足求)可奈我衰才
亦盡(南史丘靈鞠傳王儉曰丘公仕官不/進才亦退矣又江淹任昉人皆謂之)
(才/盡)正須二子與同㳺(謂黄寇/二君)
　　次韻春懐
老形已具臂膝痛(此借用彭越傳反形已/具之語林逋詩覽照老)
(已具開樽/人向稀)春事無多櫻笋來(老杜詩溪邊/春事幽樂天)
(詩百年夜分半一歳春無多韓偓櫻桃詩/注曰秦中謂三月爲櫻笋時輦下歲時記)
(曰四月自堂厨至百/司厨通謂之櫻笋厨)敗絮不温生蟣虱(敗/絮)
(見上注漢書嚴安/曰介胄生蟣虱)大杯覆酒着塵埃(晉元/帝紀)
(帝頗以酒廢事王導以爲言帝命酌引觴/覆之於此遂絶陶淵明傳曰塵爵恥虗罍)
衰年此日常為客舊國當時只廢䑓(老杜/至日)
(詩年年此日常爲客又登髙詩萬里悲秋/常作客百年多病獨登䑓后山所指謂徐)
(州戯馬/䑓也)河嶺尚堪供極目(文選王粲登樓/賦平原逺而極)
(目兮蔽荆/山之髙岑)少年為句未須哀(王介甫詩意/氣未宜輕感)
(槩文章尤/忌數悲哀)
　　河上
背水連漁屋(背水借用韓信事老/杜詩漁屋架泥塗)横河架
石梁(唐人羊士諤詩行披/煙衫入激瀾横石梁)窺巢烏鵲競(鵲/巢)
(多爲烏/所窺奪)過雨艾蒿光(老杜詩庭幽過雨霑/東坡樂府云日暖桑)
(麻光似潑風來/蒿艾氣如薫)鳥語催春事䆫明報夕陽
(退之送孟郊序云以鳥鳴春南部煙花錄/陳后主詩夕陽如有意偏傍小䆫明老杜)
(詩人扶/報夕陽)還家慰兒女歸路不應長(時自徐/還曹)
　　題柱二首(并序)
(永安驛廊東柱有女子題五字云/無人解妾心日夜長如醉妾不是)
(瓊奴意與瓊奴類讀/而哀之作二絶句)
桃李摧殘風雨春(楊烱少姨廟記曰古木/搉殘尚辨三花之樹)
天孫河鼓隔天津(史記天官書織女天女/孫也爾雅河鼓謂之牽)
(牛晉志曰天漢起東方經尾箕之間謂之/漢津古樂府華山畿曰隔津歎牽牛語織)
(女離淚溢河漢陸系有所思/曰只看今夜裏那似隔天津)主㤙不與妍
華盡(樂天後宫詞曰紅顔未老恩先㫁/斜倚薫籠坐到明或作王建宫詞)何
限人間失意人(士不遇多矣何獨女子哉/劉禹錫詠古詩曰一朝復)
(得幸應知/失意人)
　　又
從昔嬋姢多命薄(東坡詩目昔/佳人多命薄)如今歌舞
更能詩(麗情集元載寵姬薛/瑶英能詩書善歌舞)孰知文雅河
陽令(文選夏侯常侍誄曰俗疵文雅李善/注引大戴禮曰天子不知文雅之辭)
(晋書潘岳/爲河陽令)不削瓊奴柱下題(青瑣髙誼載/瓊奴姓王氏)
(王郎中㓜女父死失身於趙奉常家爲主/毋凌辱道出淮上書其事於驛壁見者哀)
(之王平甫/爲作歌云)
　　蠅虎
物微趣下世不數(老杜詩物微世競棄又/詩人物世不數后山此)
(篇蓋有/所指)随力捕生得稱虎(唐書安禄山與/史思明俱爲捉)
(生東坡詩䆫間/守宫稱蠍虎)匿形注目揺兩股(史記越/世家曰)
(鷙鳥之撃也/必匿其形)卒然一擊勢莫禦(卒然及莫/禦字皆見)
(孟/子)十中失一八九取(周禮醫師十全爲/上十失一次之)吻
間流血腹如鼓(元稹詩腹/脹看成鼓)却行奮臂吾甚
武(漢書猶却行而求及前人史記/殷紀湯曰吾甚武故稱武王)明日淮
南作端午(言恃勇而不知及禍也世傳淮/南王安萬畢術云以五月五日)
(取蠅虎杵汁拌豆豆/自踊躍可以撃蠅)
　　陶朱公廟(史記曰范蠡變名姓適齊/爲鴟夷子皮之陶爲朱公)
(陶即定陶今曹州/濟隂縣乃其地也)
千篇奏牘謾多知(史記東方朔至公車上/書凡用三千奏牘老杜)
(鸚鵡詩紅/觜謾多知)百戰收功未岀竒(孫子曰百戰/百勝非戰之)
(善也史記白起賛曰料敵合變出竒無窮/此两句言陶朱公智勇雖多猶未足道要)
(以身退/爲勝耳)名下難居身可辱(史記越世家范/蠡以爲大名之)
(下難以乆居乗舟浮海變姓名自謂鴟夷/子皮耕于海畔苦身戮力父子治産魯論)
(柳下恵少連/降志辱身矣)却将湖海換西施(湖海當謂/越國分封)
(之地國語范蠡反至五湖辭於王曰臣不/復入越國矣王曰子聽吾言與子分國不)
(聽吾言身死妻子爲戮蠡曰君行制臣行/意遂乗輕舟以浮於五湖杜牧之詩云西)
(子下姑蘇/舸逐鴟夷)
　　次韻晁無斁夏雨
咫尺隔山海(晉書王戎傳甞經黄公酒壚/下過曰今日視之雖近邈若)
(山河樂天詩懶慢不/相訪隔街如隔山)作書問如何(老杜詩/道甫問)
(訊今/何如)蟻垤既畜糧蛙窟如鳴鼉(淮南子曰/蟻知爲垤)
(鳴鼉見上注張籍詩天欲雨/有東風南溪白鼉鳴窟中)積暑復一雨
斧斫仍手摩(斧斫手摩/夲俗間語)鈎䆫欲懸麻(老杜/詩雨)
(脚如麻/未斷絶)岀門已横河(晉傅玄雨詩曰湍深/激墻隅門庭若决河)
人言月離畢未必致滂沱(史記有若傳孔/子旣没弟子思)
(有若狀似孔子立爲師問曰孔子當行使/弟子持雨具已而果雨弟子問曰夫子何)
(以知之夫子曰詩不云乎月離于畢俾滂/沱矣昨暮月不宿畢乎他日月宿畢竟不)
(雨有若不能對后山意亦謂今/夏之雨非必以月離畢所致)東臯繁草
木蘭艾不同科(此亦法華經一雨所潤而/諸草木各有差别之意淵)
(明歸去來詞曰登東臯而舒嘯南史鮑昭/曰丈夫豈可遂藴智能使蘭艾不辨老杜)
(詩喧靜不同科/字本出魯論)驚魚畏密罟(孟子注曰數/罟密網也)
獨鳥鳴南柯(何遜詩獨鳥赴行查老杜詩/獨鳥怪人看異聞集載南柯)
(夢事蓋古/槐南枝也)稍無虫飛喧復覺蟬語多因聲
作好惡與物殊未和(樂天聞早鶯詩云鳥/聲信如一分别在人)
(情)卧聞夜來雨歸種故山禾(老杜詩不意/逺山雨夜來)
(復何/如)百年須下澤(後漢馬援傳援謂官屬/曰吾弟少㳺常哀吾慷)
(慨多大志曰士生一世但取衣食裁足乗/下澤車御欵叚馬爲郡掾吏守墳墓郷里)
(稱善人/斯可矣)萬里付長羅(漢書常惠護烏孫兵/撃㐫奴克獲封長羅)
(侯)先生㫁百好尚以詩作魔(樂天詩惟有/詩魔降未得)
(毎逢風月一閑吟傳燈録兖州降/魔禪師傳秀師問曰汝翻作魔耶)縮子萬
言手聴渠七字哦(太白與韓荆州書云日/試萬言倚馬可待縮手)
(見上注退之詩夜夢神官與我言羅縷道/妙角與根壯非少者哦七言六字常語一)
(字難○語/一作言)室邇人則逺(詩云其室則/邇其人甚逺)燕黙
勞者歌(文選謝叔源詩曰悟彼蟋蟀唱聽/此勞者歌注韓詩曰伐木廢則朋)
(友之道缺勞/者歌其事)思君得老瘦(文選古詩曰思/君令人老歲月)
(忽已晚老杜云所向/泥活活思君令人瘦)觸熱生積痾(言思君/欲徃又)
(畏暑而不能行也老杜詩觸熱生病根/後漢竇融傳曰是生積痾不得遂瘳)
　　寄無斁
敬問晁夫子官池㡬許深(文選夏侯湛東/方朔畫賛曰敬)
(問墟墳長沙法帖有云/王珉敬問官池見上注)已應飛鳥下(列子/曰海)
(上之人有好漚鳥者毎旦之海上從漚鳥/遊漚鳥之至者數百而不止其父曰吾聞)
(漚鳥皆從汝遊汝取來吾玩之明日之海/上漚鳥舞而不下此詩言飛鳥下以見無)
(斁忘機之意漢昭帝紀/黄鵠下建章宫太液池)復作卧龍吟(晉書/習鑿)
(齒傳曰西望隆中想卧龍之吟按蜀志諸/葛亮傳亮躬耕隴畒好爲梁父吟徐庶謂)
(先主曰諸葛孔明者卧龍也此詩借用以/言無斁髙卧吟嘯要非池中物也老杜詩)
(風雨時時/龍一吟)待我中痾愈(魯直詩百/痾從中來)同君把
臂臨(老杜詩臨江/把臂難再得)泥塗無去馬(退之書云/泥水馬弱)
(不敢出不果鞠躬親問而以書悚/息尤深老杜詩去馬來牛不復辨)夏木有
来禽(唐李嘉祐詩云隂隂夏木囀黄鸝此/引用以寄鶯鳴求友之意來禽見上)
(注)
　　次韻别張芸叟
中年為别更堪頻(中年别/見上注)四海為家託一
身(老杜詩有/無家别)此别時須問生死孰知詩力
觧窮人(老杜詩此别還湏各努力漢書蒯/通傳曰使人候問其死生退之詩)
(行當掛其冠生死一/相訪詩窮見上注)
　　宿深明閣二首
窈窕深明閣晴寒是去年老將灾疾至(樂/天)
(詩性將時共背病與/老俱來灾疾見上注)人與歲時遷(此句屬/魯直紹)
(聖初言者以神宗實録多失實召魯直至/陳留問狀因寓佛寺題其所居爲深明閣)
(自此遂謫黔中老/杜詩甘與歳時遷)黙坐元如在(退之詩黙/坐念語笑)
(元如在謂神交/心契如在其前)孤燈共不眠(文選謝惠連/詩孤燈暖幽)
(幔老杜詩燈影照無/睡又詩不眠瞻白兔)莫年身萬里頼有故
人怜(魯直與張叔和書云某至黔州將一/月矣曹守張倅相待如骨肉時曹譜)
(伯逹守黔中張兟茂宗作倅皆京洛/人老杜云鏡中衰謝色萬一故人怜)
　　又
縹緲金華伯人間第一人(金華伯謂魯直/按葛洪神仙傳)
(云黄初平年十五家使牧羊有道士將至/金華山居石室中四十餘年其兄初起行)
(索初平初平叱/白石皆起/成羊文選海賦云神仙縹緲)劇談連晝夜
(史記淳于髠傳一語連三日三夜無倦/世說衛玠與謝琨達旦微言因病篤)應
俗費精神(應俗見上注老杜詩應接䘮精/神王介甫詩可怜無益費精神)
(按楊雄解嘲曰但費精/神於此而煩學者與彼)時要平安報(老杜/詩夕)
(烽來不近毎/日報平安)反愁消息真(老杜詩反畏消/息來寸心亦何)
(有又云難/知消息真)墻根霜下草又作一番新(此句/蓋有)
(所指退之詩曰白露下衆草蕭蘭共憔悴/青青西墻下已復生滿地又詩墻根菊花)
(可沽/酒)
　　東山謁外大父墓
土山宛轉屈蒼龍下有槃槃盖世翁(槃槃/見上)
(注漢書項羽傳力/拔山兮氣蓋世)萬木刺天元自直(文選/張平)
(子南都賦曰森/䔿䔿而刺天)叢篁侵道更須東(老杜詩/叢篁低)
(地碧樂天古原草詩曰逺芳侵古道齊民/要術曰竹性愛西南引諺云東家種竹西)
(家治地此言更湏東謂自/已侵道不須復東引也)百年富貴今誰
見一代功名託至公(龐丞相墓誌銘蓋司/馬温公所作曽子固)
(謝歐陽舎人譔先大父誌銘書曰後之作/銘者苟託之非人則書之非公與是不足)
(以行世/而傳後)少日拊頭期類我(文選沈約詩平/生少年日後漢)
(呉祐傳父恢拊其首曰呉氏世不乏季子/矣楊子曰螟蛉之子殪而逢果臝曰類我)
(類我乆則肖之矣拊/頭字見魏志劉廙傳)莫年垂淚向西風(王/介)
(甫詩莫年垂/淚對桓伊)
　　次韻晁無斁冬夜見寄
寒䆫冷夜欲生塵短枕長衾却自親(按唐/書譲)
(皇帝傳玄宗友悌甞製大衾長枕將與諸/王共之后山意謂索居離羣衾枕特自親)
(而/已)老子形骸從薄暮(此句后山自道後漢/馬援傳頗哀老子使)
(得遨遊文選豫章行曰促促薄暮景亹亹/鮮克榮李善注云景之薄暮喻人之將老)
(也)先生意氣尚青春(此句以屬無斁文選/潘尼贈陸機詩予渉)
(素秋子登青春李善注云/素秋喻老青春喻少也)覆杯不待回丹
頰(言不借紅於醉面/也覆杯見上注)危坐猶能作直身(後/漢)
(書茅容避雨樹下危坐愈恭/孟郊詩爰得曲身成直身)城郭山林兩
無得暮年當復幾霑巾(言出處皆不如志/可爲流涕也歐公)
(集古録䟦韓退之題名曰謂著山林與著/城郭無異等語宜爲退之之言按今世所)
(傳退之與大顛書云苟非所戀/著則山林閑寂與城隍無異)
　　寒夜有懐晁無斁
同好共城郭十日不一顧(老杜詩可恨鄰/里間十日不一)
(見顔/色)人事雖好乖(淵明荅龐參軍詩序曰/人事好乖便當語離)
吾生亦多忤(老杜詩人事多錯/迕與君永相望)闔門對妻
子歲月不可度(文選曹子建表曰四節之/㑹塊然獨處左右惟僕隷)
(所對惟妻子髙談無所與陳發義無所與/展老杜詩劒南歳月不可度漢書谷永傳)
(曰闔門/髙枕)閉目寧用遮(言廢書不觀也傳燈/錄僧問藥山何故看)
(經山云且/圖遮眼)停杯仍下筯(言雖止酒尚能強/飯李太白詩停杯)
(投節不能食㧞劒四顧心茫然/何曽日食萬錢猶言無下筯處)獨無區中
縁(區中縁見上注又李太/白詩曰杳無區中縁)永懐巖下趣(老/杜)
(詩盛論/巖中趣)平生三徑資安得一朝具(三徑資/見上注)
萬里初歷塊前驅告曛暮(言出仕未幾而/遽得罪謝靈運)
(詩朝遊/窮曛黒)歸懐屬有思(退之秋懐詩丈夫屬/有念事業無窮年)
棄世不待怒(莊子曰夫欲免爲形者/莫如棄世棄世則無累)老境
厭逶遲人情費将護(禮記六十耆指使䟽/引賀瑒云耆至也至)
(老之境也文選江淹别賦曰車/逶遲於山側注云逶遲少留貌)向來張長
公吾亦從兹去(漢書張釋之傳子摯字長/公官至大夫不能取容當)
(世遂不仕漢髙祖紀/曰吾亦從此逝矣)燈花頻作喜(老杜詩/燈花何)
(太/喜)月色正可歩(老杜詩思家/歩月清宵立)預恐何水曹
明朝有新句(梁何遜/爲水部)
　　除夜
七十已強半所餘能㡬何(退之詩年皆過/半百來日苦無)
(多老杜詩百年能㡬何唐摭言崔/櫓梅花詩云強半瘦因前夜雪)懸知暮
景促(懸知見上注柳子厚書曰長/來覺日月益促歳歲更甚)更覺後
生多(老杜詩所謂/坐深郷里敬)遁世名為累(易曰遯世/無悶老杜)
(詩踈嬾爲名誤退/之詩士生爲名累)留年睡作魔(盧仝守歳/詩曰年去)
(留不住年來也任他石曼卿詩曰巳爲物/象添詩瘦更被春隂長睡魔作魔見上注)
西歸端着便(著便見/上注)老子不婆娑(晉書陶/侃傳曰)
(老子婆娑正坐諸君軰王述亦曰/致仕之年不爲此公婆娑之事)
后山詩註卷第五
后山詩註卷第六
　　寄鄧州杜侍郎(紘)
南陽老㓜如雲屯連日城東候使君(南陽/即鄧)
(州陸士衡詩/胡馬如雲屯)後者排前旁捷岀(退之楊燕/竒碑文曰)
(乗機應㑹/捷出神怪)争先見面作慇懃(退之與李渤/書曰若景星)
(鳯凰之始見爭/先覩之爲快)六年重來已白髪一日再
見囬青春道傍過者怪相問(按實録元祐/五年正月直)
(秘閣杜紘知鄧州自此六年而/再至老杜詩道傍過者問行人)共言杜母
真吾親(後漢杜詩傳遷南陽太守人方於/召信臣故喬之語曰前有召父後)
(有杜/母)使君雖老心尚壯(後漢馬援言/老當益壯)文采
風流諸謝上(老杜詩文采風流今尚/存諸謝謂江左謝氏)名家
從昔杜陵人(老杜詩名家/無岀杜陵人)盛徳于今丈人
行(漢書蘇武傳曰漢/天子我丈人行也)我昔卧病老彭城畫
舩鳴鼓千里行致書饋奠初未識(饋奠當/是后山)
(居憂/時)丁寧勞苦如平生(漢書張耳傳曰/勞苦如平生歡)人
言此事今未有古人中求還得否(晉書王/衍傳晉)
(武帝問王戎曰夷甫當世誰比戎曰當從/古人中求耳南史張緒傳王儉甞云緒過)
(江所未有比士可求之耳不知/陳仲弓黄叔度能過之否乎)忘年屈勢
不虚辱公取為徳吾何取(公取之取一作/自○忘年友見)
(上注退之書曰厚意不可虚辱此借用漢/書韓信傳曰公小人爲徳不竟老杜詩賢)
(者貴/爲徳)菊潭之水甘且㓗潭上秋花照山白
請公酌此壽百年(後漢書地理志南陽酈/侯國注曰縣北八里有)
(菊水飲者上壽百二三十漢司空王暢/太傅袁隗爲南陽令縣月送三十餘石)奕
奕長為此邦伯(廣雅曰藹藹奕奕盛貌文/選陸士衡贈馮文羆詩云)
(奕奕馮生神仙傳王逺導從威儀奕奕如/大將軍老杜同元使君舂陵行序曰得結)
(軰十數公落落然/叅錯天下爲邦伯)孰先一州後四方(退之/送陸)
(歙州序曰或謂先一州而後/天下豈吾君吾相之心㢤)重金疊盖登
廟堂(歸田録國朝两府金帶佩魚謂之重/金春明退朝録國初两制出入重戴)
請從今日至雲来月三十斛輸洛陽(爾雅/玄孫)
(之子爲來孫仍孫之子爲雲孫/杜君濮州鄄城人後徙洛陽)
　　寄提刑李學士
石渠金馬青雲上(言李君甞爲館職班固/两都賦序曰内設金馬)
(石渠/之署)東里西門濟水邊(東里子産西門豹/皆古循吏今以比)
(李君濟水邊言其/持節於郷部也)上冡過家真樂事(後漢/岑彭)
(傳有詔過/家上冡)平時持節貴當年(言其未老也/文選韋弘嗣)
(博奕論曰君子耻/當年而名不立)成家舊學諸儒問(漢書/司馬)
(遷傳曰成/一家言)脫手新詩萬口傳(東坡詩云新/詩如彈丸脫)
(手不暫停又云詩/句明朝萬口傳)范叔一寒今若此相逢
猶得故人憐(並見/上注)
　　寄杜擇之(后山自注云/杜寄惠近詩)
詩家兩杜昔無隣文采風流世有人(魯直/詩云)
(詩家二杜見仍雲謂/審言子羙俱能詩也)疾置送詩驚老醜(漢/書)
(劉屈/傳乗疾置/以聞老醜見上注)坐曹得句自清新(漢書/薛宣)
(傳坐曹治事/清新見上注)興来不假江山助(見上/注)目過
渾如草木春(李太白上裴長史書曰他人/之文猶山無煙霞春无草樹)
(李白之文光眀洞徹句句動/人又太白詩云令行草木春)農馬智專吾
不讓(退之與于頔書曰伏蒙示詩云云昔/齊君行而失道管子請釋老馬隨之)
(樊遲請學稼孔子請問之老農夫馬之智/不賢於夷吾農之能不聖於尼父且云爾)
(者聖賢之能多農馬之智専故也今愈從/事於文實専且乆則其贊王公之能而稱)
(大君子之羙/不爲僣越也)衡陽紙貴子能頻(郭受寄杜/貟外詩云)
(衡陽紙價頓能髙盖用左/思事而後山又用杜家事)
　　次韻晁無斁春懐
城郭朝陽散積隂郊原注目日青深(老杜/詩注)
(目寒江倚山閣按呉志/賀邵傳云北敵注目)年衰鷗鷺如今是
(老杜詩身許麒麟/畫年衰鷗鷺羣)夢㫁邯鄲何處㝷(見上/注)
語鵲飛烏春稍稍重簾深院晩沉沉不辭
杖履衝泥雪未有瓊琚報好音(元稹詩冒/雨衝泥黒)
(地來詩云投我以木瓜報/之以瓊琚又云懐我好音)
　　寄晁無斁
稍聴春鳥語可嚀又見官池岀㫁氷(老杜/詩便)
(覺鶯語/太可嚀)雪後踏青誰與共(盧公範饋餉儀/曰三月三日上)
(踏青/鞋)花間着語老猶能(雪竇襌師頌古舉/徳山到為山法堂)
(話着語云勘破了也老杜詩不堪/驅使菊花前比反其意而用之)笑談莫
倦尋常聴山院終同一再登今日已知他
日恨搶榆况得及飛騰(莊子逍遥遊篇鵬/之徙於南冥也水)
(撃三千里搏扶摇而上者九萬里蜩與鸒/鳩笑之曰我快起而槍榆枋時則不至控)
(於地而已矣奚以之九萬里而/爲老杜詩飛騰無柰故人何)
　　别寳講主
此地相逢晚他方有勝縁(樂天詩曾經减/刼壊今遇勝縁)
(修)呪功先服猛(髙僧傳天笠僧金剛仙掛/錫清逺峽蛟螭作妖則誦)
(呪以禁之周禮服不氏/掌養猛獸而教擾之)戒力得扶顛(大莊/嚴論)
(云我昔聞諸比丘入海採寳舡舫破壊有/一年少比丘捉得一板便說偈云云于時)
(海神感其精誠即接少年置於岸上合掌/曰比丘我今歸依堅持戒者扶顛見魯論)
慙息三支論(髙僧傳云優婆塞支謙者漢/末㳺洛受業於支亮亮受業)
(於支䜟世稱天下/博知不出三支)重叅二祖禪(后山自註/云趙州臨)
(濟皆曹/人也)夜床鞋脚别何日着行纒(尊宿云/大脩行)
(人上床即與鞋履爲别此言着行纒盖/以人命呼吸須勸其早遊方叅學也)
　　還里(自曹/歸徐)
曠士愛吾廬逰子悲故郷(謂淵明之曠達/髙祖之英雄皆)
(不能無郷里之念事並見上註鮑/昭詩小人自齪齪安知曠士懐)慷慨四
方志(老杜詩丈/夫四方志)老衰但悲傷(老杜詩少壯/不努力老大)
(徒悲/傷)虚名自成誤(老杜詩多/爲才名誤)失得略相當
(退之詩得失相乗除得少失有餘後漢書/匈奴傳論曰宼雖破折而漢之疲耗略相)
(當/矣)暮年還家樂未覺道里長(太白蜀道難/曰錦城雖云)
(樂不如早還家后山前有詩/云還家慰兒女歸路不應長)閭里喜我来
車馬塞康荘(老杜詩隣舎喜我歸沽酒携/葫蘆選詩鞍馬塞衢路史記)
(荀郷傳開第/於康莊之衢)争前借言色(後漢馬后傳曰/假借温言東坡)
(奏䟽云臣甞疾程頥/之奸未甞假以辭色)草木亦晶光(老杜痩/馬詩失)
(主錯莫/無晶光)向来千人聚(見上/註)一老獨徜徉(后/山)
(自謂也詩云不愸遺一老俾守我/王退之盤谷序云終吾生以徜徉)手開南
陽阡松栢欝蒼蒼(紹聖二年七月后山葬/其两親於彭城大父之)
(兆次至是三年矣故此詩有南陽阡之語/漢書原渉傳渉父爲南陽太守父死渉大)
(治起家舎買地開道立表署/曰南陽阡選詩欝欝澗底松)永願守一丘
(謂守先人丘墓也老/杜詩永願坐長夏)脫身萬里航(漢書髙/帝紀脫)
(身人間至軍萬里/航言世路風波也)平生功名念倒海浣我
腸(太白詩倒海索明月史/記扁鵲傳湔浣腸胃)欵段引下澤㫁
弦更空觴(並見上注空觴/用晉元帝事)尚恐北山南有
文移路傍(南齊周顒字彦倫隱於鍾山後/應詔出爲海塩令欲過此山孔)
(稚珪假山神之意作北山移/文以却之其文見於文選)
　　答魏衍黄預勉予作詩
我詩淺短子貢墻衆目俯視無留蔵(前漢/書孔)
(光傳曰智謀淺短老/杜詩目短曹劉墻)句中有眼黃别駕(黄/魯)
(直謫涪州别駕魯直自評元祐間字云字/中有筆猶禪家句中有眼又六言詩云拾)
(遺句中/有眼)洗滌煩熱生清凉(老杜詩洗滌煩/熱足以寧君軀)
(又詩清凉/破炎毒)人言我語勝黄語扶竪夜燎齊
朝光(后山答秦覯書言之詳矣晉書王述/傳謂子坦之曰人言汝勝我定不及)
(也庭燎詩曰夜如何其夜未央/庭燎之光老杜詩朝光入户牖)三年不見
萬里外安得奮身置汝傍(時魯直在黔中/退之詩三年不)
(見兮使我心苦老杜/詩安得送我置汝傍)邇來諸子復秀彂曽
未㡬見如端章(諸子謂魯直兒姪詩云未/㡬見兮突而弁兮魯論端)
(章甫註謂衣/玄端冠章甫)剩欲摧蔵讓頭角(選詩扶風/歌曰抱膝)
(獨搉/蔵)豈是有意群兒傷(退之詩不知羣兒/愚那用故謗傷)
於人無怨我何憾(何一作亦○言不必畏/謗傷而退讓也有作魯)
(直傳者曰公胸中烣踈初無怨恩按晉/書安平獻王孚傳曰未甞有怨於人)愛
者尚衆猶吾郷(后山言郷士同臭者如魏/衍黄預軰皆愛黄詩安知)
(他郷無/人哉)平生不自解嘲誚(漢書楊雄/有解嘲)禍来
亦復非周防(言遷貶之禍出於意外老杜/病馬詩當時歷塊誤一蹶委)
(棄非汝/能周防)我衰氣索不自振正頼好語能恢
張(漢書孫寳傳侯文恠寳氣索選詩酒酣/氣益振智論曰諸外道中設有好語如)
(䖝蝕木偶然成文文選皇甫謐三都/賦序曰並務恢張其文博誕空類)詩家
小魏新有聲(新有詩聲/見上註)舊傳秀句西里黄
(西里當是/黄預所居)後生學行闕師友臨路不進空
迴遑(鮑昭放歌行曰今君有何疾臨路獨/遲迴魏志夏侯尚傳註曰許允欲徃)
(見大將軍臨出/門迴遑不定)看君事業青雲上聽渠螟
蟘生膏肓(青雲上用范睢事大田詩註曰/食心曰螟食葉曰螣恒害田中)
(之稚禾此引用以譬後生不親師友/自賊其良心也膏肓見第一卷記)
　　老栢三首(有序)
(勝果院後庭有栢見之二十年矣踈痩/如故余寓其舎數以水溉之遂有生意)
庭栢無生意摧殘二十秋(老杜詩羣橘少/生意按晉書殷)
(仲文傳文顧大司馬府中老/槐歎曰此樹婆娑無復生意)稍霑杯水潤
(莊子覆杯水/於拗堂之上)已與歲寒謀(言已作千歳計/也歳寒見魯論)
黄裏青青岀(黄裏見第一卷註王建新移/小仿詩云嫰緑卷新葉殘黄)
(収故林莊子曰受命於地/唯松栢獨也在冬夏青青)愁邊稍稍瘳(愁/邊)
(見上第二卷註退之逺遊聮句/云外患蕭蕭去中悒稍稍瘳)㑹看笙鶴
下(老杜詩人傳有笙鶴時過此山頭按列/仙傳王子喬好吹笙作鳯鳴七月七日)
(乗白鶴駐/緱氏山頭)暮雀莫深投(老杜詩暮雀意何/如退之枯樹詩依)
(投絶/暮禽)
　　又
英姿帶枯槁勁節闕和柔(范曄後漢書二/十八將論曰英)
(姿茂績委而勿用漢書霍/去病以和柔自媚於上)物理有興壊人
情成去留(老杜詩物理固自然漢書司馬/遷傳曰稽其成敗興壊之理文)
(選嵇康琴賦曰委性命兮任去留后山甞/作修佛殿記云物有盛衰人有向背向盛)
(背衰人則逐物雖然向則盛/背則衰物亦有頼於人焉)稍看棲鳥集
聊待晚風秋觧道庭前栢何曽識趙州(僧/問)
(趙州和尚祖師西來意州云庭前栢樹子/又有老宿忽拈杜枚謂僧曰要識趙州麽)
(這裏是/趙州)歲月那能託風霜亦飽經(老杜詩/老樹飽)
(經/霜)槁乾仍故節(退之韓洪碑銘曰槁乾四/呼終莫敢濡齊已松詩云)
(蠧依乾節死/蛇入杇根盤)潤澤出新青(潤澤字出孟子/劉禹錫竹詩曰)
(新青排/故葉)色與江波共(老杜梔子詩無情移/得汝貴在映江波)
聲留靜夜聴(王建新移小竹詩云色/經寒不動聲與靜相宜)輝輝
垂重露點點綴流螢(以露比流螢此體謂/之影對如無可詩云)
(聽雨寒更靜開門落葉深以落葉比雨聲/也又曰微陽下喬木逺焼入秋山以微陽)
(比逺燒也老杜螢詩曰偶經花/蘂㺯輝輝又詩曰日暮拾流螢)
　　魏衍見過
暑雨不作凉爽風秪自髙(大車詩秪/自塵兮)我老
亦衰疾柰此正欝陶(尚書欝陶/乎予心)魏侯有新
語髙處近風騷隠几聆五字未覺歷日勞
(老杜詩劣於漢魏近風騷吴志/吕蒙傳治土山必歷日乃成)洒然堕氷
井(薛瑩後漢書靈帝光和六年冬北海琅/邪井氷厚丈餘又晋庾倐有氷井賦言)
(蔵氷/也)起粟竪寒毛(趙飛燕外傳夜雪露立/體亡軫粟東坡雪詩凍)
(合玉樓寒起粟髙僧誌僧㑹傳趙綉見塔/放光肅然毛竪晉書夏紘傳曰聞君之談)
(不覺寒毛盡戴/○誌一作康)三山已在目(世說旬中郎/登北固望海)
(云雖未覩三山便使人有凌雲之意老杜/詩青山若在眼後漢馬援傳曰虜在吾目)
(中/矣)萬象誰能逃(文選頭陀寺碑曰萬象已/陳李善注引孝經鈎命決)
(曰地以舒形萬象咸載東/坡詩萬象起滅無逃形)歷險見絶足(家/語)
(日歷險致逺馬力盡矣魏文帝與孫權書/中國信多馬其知名絶足亦少老杜詩逸)
(羣絶足/信殊傑)過口味豚膏(歐公詩云更吟君句/勝㗖炙周禮庖人注)
(云膏臊/豕膏也)願為夏雷鳴(退之送孟東野/序云以雷鳴夏)莫作
飢鳶號(南史曹景宗傳曰箭如餓鴟呌東/坡讀孟郊詩曰何苦將两耳聽此)
(寒虫/號)
　　次韻螢火
年侵觀物化共𬒳嵗時催(陸機詩後途隨/年侵七月詩注)
(曰春女悲秋士悲感其物化也莊/子曰且吾與子觀化而化及我)熠熠孤
光動翩翩度水来(東山詩注曰熠熠燐也/燐螢火也文選鴈詩單)
(泛逐孤光樂天詩獨立/棲沙鶴雙飛照水螢)稍能穿幔入已復
受風回(老杜螢詩隨風隔幔/小又詩輕燕受風斜)投卷吾衰矣
(言廢書也按晉書車㣧貧無燈/火以絹囊盛螢火以照書夜讀)微吟子壯
㢤(文選魏文帝燕歌行/曰短歌微吟不能長)
　　次韻夏日江村
漏屋簷生􁒓臨江樹作門(荀子曰隱於/窮閻漏屋)捲
簾通鷰子(老杜詩簾户/每宜通鷰子)織竹護鷄孫(老杜/崔宗)
(文樹鷄孫詩云織籠曹其内令入不得擲/我寛螻蟻遭彼免狐兔厄退之詩云那暇)
(更護鷄窠鄒按後漢/髙鳯傳妻令鳯護鷄)向夕微(一作/風)凉進相
逢故意存(一作霑衣汗垢存○淵明詩向/夕長風起老杜詩樹濕風凉進)
(漢書司馬遷傳曰汗/未甞不發背沾衣也)何當加我歲從子問
乾坤(孔子曰加我數年五十/以學易可以無大過矣)
　　次韻觀月
風雲随落日河漢欲回天(詩云倬彼雲漢/昭囬于天魏文)
(帝雜詩曰天/莫囬西流)隔巷如千里(謝荘月賦隔千/里兮共明月)
還家已再圎(選詩頽魄不再圎老杜詩羇/栖愁見裏二十四囬明此用)
(其/意)簾踈分細細江浄共姢姢(老杜詩石/瀬月姢姢)他
日吾何適聴詩說去年(退之詩元日/新詩已去年)
　　次韻夏日
江上雙峯一草堂門閑心静自清凉(老杜/詩萬)
(里橋西/一草堂)詩書彂冡功名薄(莊子曰儒以/詩禮發冡)麋
鹿同群歲月長(見上/注)句裏江山随指顧(用/張)
(說事見上注劉禹錫詩相形面勢從指畫/言下變化隨顧瞻樂天詩下韝隨指顧)
舌端幽眇致張皇(舌端見韓詩外傳退之/進學解曰張皇幽眇)
莫欺九尺鬚眉白(老杜詩張公一生江海/客身長九尺鬚眉蒼東)
(坡詩錦里先生自笑/狂莫欺九尺鬚毛蒼)觧醉佳人錦瑟傍(老/杜)
(詩爛醉佳/人錦瑟傍)
　　夏日有懐(日一/作夜)
卧念張居士(當是負山居士張仲連後漢/書馬援傳曰卧念少㳺平生)
(時語何/可得也)逃名老石根(後漢書法真傳郭正/稱之曰逃名而名不)
(我避老杜詩/老夫困石根)學詩端得瘦(夲事詩李白戯/杜甫云飯顆山)
(前逢杜甫頭戴笠子日卓午借問/别來太瘦生揔爲從前作詩苦)識字即
空樽(老杜詩子雲識字終投閣又云已畏/空樽愁此言后山意謂無好事載酒)
(以過子/雲者)鳴笛夜宜逺燈花暁更䌓(老杜詩/頭白燈)
(明裏何煩/花燼繁)未須哀老子(後漢書馬援爲隴/西太守諸曹時白)
(外事援曰此丞掾之任何足相/煩頗哀老子使得遨遊此借用)也復守丘
園(前詩云西歸端着便老子不婆/娑與此同意丘園見易賁卦)
　　送杜擇之
兩父論詩伯仲間(两父謂杜審言子羙皆/能詩而擇之可爲伯仲)
(也文選魏文帝典論曰傳/毅之於班固伯仲之間爾)去思今識謝家
安(晉書謝安除吴興太守在官無當時譽/去後爲人所思世說注晉陽秋云諺曰)
(大才槃槃謝家安禓州獨歩/王文度後來出人郗嘉賔)曠懐亦苦中
年别(言謝安最號曠達而中年之别不免/作數日惡也北史劉焯懐抱不曠)
歸翼仍愁行路難(老杜詩歸翼㑹髙風/古樂府有行路難)四
壁未堪風雨夕(四壁見/上注)百圍已試雪霜寒
(荘子曰大木百圍之竅穴魯論/曰歳寒然後知松栢之後凋也)欲逃富貴
疑無地(世說謝安在東山時兄弟已有富/貴者劉夫人戯謂安曰大丈夫當)
(不如此安捉鼻曰恐不免耳/東坡詩長疑安石恐不免)千丈竿頭試
手看(富貴則履危機故以㝷撞爲喻樂天/贈牛思黯詩曰百㝷竿上擲身難傳)
(燈録長沙岑襌師偈曰百丈竿頭不動塵/雖然不入未爲真百丈竿頭須進歩十方)
(世界是全身又五洩山靈/黙禪師云汝試下手着)
　　楊夫人挽詞(元注云晁/無咎毋)
初說南奔道路長湖邊丹旐已飛楊(南奔/當是)
(從無咎遷謫老杜詩云丹旐飛飛日初轉/發閬州樂天詩丹旐何飛揚素驂亦悲鳴)
百年積慶鍾連璧(易曰積善之家必有餘/慶南史陸暐與弟恭之)
(並有時譽洛陽令見之歎曰僕以年老更/覩雙璧此用以北無咎兄弟也晉書夏侯)
(湛潘岳行止同輿京師謂之連璧此借用/其字左傳曰天鍾羙於是注云鍾聚也)
十念收功到淨方(謂西/方觀)絳幔未經親宋母
(幔一作帳○晉書韋逞母宋氏受其父周/官音義後盧壺欲就宋氏家立講堂置生)
(貟百二十人隔絳紗幔/而受業時稱韋氏宋母)緑衣猶記識黃裳
(南部新書曰潘孟陽毋劉晏之女問末坐/緑衣少年何人曰𥙷闕杜黄裳夫人曰此)
(人全别必/是貴人)欲圖不杇須詮載(退之馬府君/行狀曰託立)
(言之君子而圖其不杇焉不杇見古墨竹/注淵明飲酒詩序云紙行遂多辭旣詮次)
今代誰堪著石章(詛楚文曰敢數楚王熊/相之背盟犯詛著諸石)
(章)
　　栢山(栢一/作桓)
平江如抱貫秦洪雙嶺馳來欲並雄(老杜/詩清)
(江一曲抱村流秦洪雙嶺皆在徐州漢書/南粤王傳曰两雄不俱立两賢不並世)
是物皆為萬世計(老杜詩是物關兵氣賈/誼過秦論曰始皇以爲)
(關中之固子孫帝/王萬世之業也)闔棺猶有一朝窮(老杜/詩曰)
(丈夫盖棺事始定而桓魋石槨竟不免發/掘東坡守徐州時有遊桓山記言之詳矣)
(韓詩外傳曰學而/不已闔棺乃止)林巒特起終有汗(有作/爲○)
(林巒雖秀拔竟坐桓魋爲辱也東坡温泉/詩曰幸免妃子汙老杜詩兵氣漲林巒文)
(選西京賦曰隆崛崔崒李/善注引埤蒼曰崛特起也)羙惡千年竟不
空(世間公論雖乆而不泯也后山作温公/挽詞亦曰若無天下議羙惡併成空)
尚有風流羊叔子稍經湔洗與清風(后山/自注)
(云有東坡記刻石〇用羊叔子登峴山事/以比東坡江山之辱頼此一洗也魯直詩)
(我亦洗湔與清流劉禹錫詩東陽/夲是佳山水何况曽經沈隱侯)
　　荅顔生
煩君臨問我何堪(漢書張禹傳車/駕自臨問之)剩欲從
君十日談(髙適詩㝷經剩欲飜史記秦昭/王遺平原君書寡人願與君爲)
(十日之飲世說謝胡兒語庾/道季曰諸人暮當就卿談)老退不應稱
敏捷(謂作詩樂天詩云多病長齋詩老退/爭禁年少洛陽才老杜詩敏捷詩千)
(首)顔蒼寧復借紅酣(謂止酒鄭谷詩衰顔/酒借紅王介甫詩荷)
(花落日/紅酣)世間公器毋多取(莊子曰名公器/也不可多取樂)
(天詩曰名爲/公器母多取)句裏宗風却飽叅(句中有眼/見上注傳)
(燈録道悟和尚傳曰師唱誰家曲宗風嗣/阿誰又歸宗義柔襌師曰事湏飽叢林)
陋巷逺孫還好學(用顔/氏事)未容光禄擅東南
(南史顔延之傳云少孤貧居負郭好讀書/無所不覧後爲光禄勲又云江右稱潘陸)
(江左稱/顔謝)
　　送劉主薄(羲仲羲仲/字壯輿)
平生師友豫章公矻矻談君口不空(豫章/謂魯)
(直退之荅楊子書曰東野矻矻說足下不/離口故不待相見相信已熟旣相見不要)
(約已/相親)半面相看吾已了(詩意見上句注中/後漢應奉傳注奉)
(甞詣彭城袁賀賀時出行閉門造車匠於/内開扇出半面視奉奉即委去後數十年)
(於路中見車匠識而呼之魏志/陳矯傳注文帝曰朕心故已了)連城増價
子何窮(史記秦昭王請以十五城易趙璧/文選魏文帝與鍾大理書曰不損)
(連城之價又廣絶交/論曰顧眄增其倍價)三千奏牘諸儒上(用/東)
(方朔事見/第二卷注)四百菴寮一歲中(两句言儒佛/不相妨劉氏)
(家於南康廬山之下山有三百六十庵詩/意謂日遊一庵足了一嵗欲其徧歷叢林)
(也杜牧詩南朝四百八十寺/多少樓䑓煙雨中此借用)二父風流皆
可繼謗禪排道不須同(羲仲盖道原之子/凝之之孫二父皆)
(排訾釋老故后山勸以惟此两事不必同/先世也東坡題黄魯直所作劉咸臨墓誌)
(銘後云咸臨不喜佛其父道原尤甚咸臨/名和叔即羲仲之弟晉書庾峻傳蘇林曰)
(君二父孩抱經亂/獨至今日此借用)
　　觸目
溪響飢魚食川明枉影斜驚禽穿密竹噪
鵲立浮查(談苑載僧行肇詩云聽錫樵停/斧窺襌鳥立查老杜詩故立浮)
(查潜/入舟)谷暗山蔵雨林喧雀啅虵郷閭等行
路何處更為家(言雖居郷亦/無生理也)
　　晚望
黒雲映黄槐更着白鳥度(何遜詩夕/鳥已西度)蟬鳴
不餘力(史記虞郷傳曰/秦不有餘力矣)蛙腹能許怒(韓非/子曰)
(越王慮伐呉欲人之輕死也出見怒蛙乃/爲之式曰爲其有氣力故也退之月蝕詩)
(曰弊蛙拘送主府官帝著/下腹甞其皤許謂如許)稱目有佳思側
徑無好歩(謝靈運詩側徑旣窈窕/俗諺謂速行無好歩)興来成
獨徃(獨徃見上注又淮南王莊子要略曰/江海之士山谷之人輕天下細萬物)
(而獨/徃)意得誰與賦(晉書郭璞客傲曰忘意/非我意意得非我懐世)
(說庾子嵩作意賦從子文康曰若有意耶/非賦所能盡若無意耶復何所賦答曰正)
(在有無/之間)
　　送髙推官
先生鍾舊徳(先生謂烈武韓王髙瓊/澶淵之役勲徳最著)大府
冠群能(老杜詩大/府才能㑹)過手無難事逢人有異
稱(人人皆稱其有異能也東坡謝奨諭表/曰累忝優寄卒無異稱按風俗通曰封)
(祈遷陵長/治無異稱)薦賢餘一鶚(言不爲當/世所知)夙記契
千燈(金剛經云然燈佛與我受記作是言/汝於來世當得作佛維摩經云無盡)
(燈者譬如一/燈然百千燈)看挽秦梁䌫頭頭數不勝(秦/梁)
(即秦洪也晉鄧攸有惠政罷郡日人入水/攀其船不忍别此云頭頭數不勝言挽留)
(者之多也漢書張耳傳頭㑹箕歛注曰/吏到其家人頭數數岀榖以箕歛之)
　　和黄預感秋
宿雲護朝霜秋陽佐殘暑(退之詩宿雲寒/不捲李嘉祐詩)
(斜漢初過斗寒雲正護霜韓偓詩雲/護鴈霜籠暁月雨連鶯曉落殘梅)蠅癡
驅復來(退之詩癡如遇寒蠅又送窮/文曰蠅營苟苟驅去復還)汗下
拭莫禦(世說何平叔羙姿面魏文帝疑其/傳粉夏月令食湯餅汗出以巾拭)
(之轉皎/白也)庭梧自黄隕風過成夜語(詩曰桑/之落矣)
(其黃而隕古樂府云中庭/有樹自語梧桐推枝布葉)幸是可鄰生(晉/書)
(孫綽種一株松常自守護鄰人謂之曰樹/子非不可憐但永無棟梁日耳此借用以)
(言庭梧也傳燈録忠/國師曰幸自可憐生)胡然遽如許(言摇落/之速詩)
(云胡然而天也後漢左慈/傳老羝人言曰遽如許)黄生多新詩如
盆蠒抽緒(歐公詩問其别後學初若蠒緒/抽按文選張茂先詩將抽厥緒)
(禮記曰夫人/繅三盆手)唱高難欵乃(宋玉對楚王問/曰其曲彌髙其)
(和彌寡元結集有欵乃曲欵音襖乃音靄/棹船聲也柳子厚詩𣢾乃一聲山水緑)
雋永得㕮咀(漢書蒯通傳通論戰國時說/士權變亦自序其說號雋永)
(注肥肉也言其論甘羙而義味深長也本/莫序例曰凡湯酒膏藥舊云㕮咀者禹錫)
(云即細切之義㕮音父此引用以/言藥劑之寡味雋永安得比之)意合無
古今(漢書鄒陽傳意合則骨肉爲兄弟/選詩云誰謂古今殊異代有同調)投
暗有迎拒(鄒陽傳又曰明月之珠夜光之/璧以暗投人於道衆莫不按劒)
(相/盻)名成弟子韓(黄預從學於后山老杜贈/曹霸詩曰弟子韓幹早入)
(室)價重先生楮(謂預詩可髙紙價也退之/毛頴傳曰頴與㑹稽楮先)
(生友善意/謂𥿄也)向来得斯人孰謂予齟齬(韻書/曰齒)
(不正曰齟齬楚詞曰圎鑿而/方枘兮吾固知齟齬而難入)晚炊鄰僧米
(退之寄盧仝詩至/今鄰僧乞米送)晝拾狙公茅(莊子狙公/賦茅曰朝)
(三而暮四衆狙皆怒老杜詩歳拾/橡栗隨狙公两句皆言預之貧)甘酸皆
適口霜黄未登爼(言預未見用於世如黄/棋未包貢以登於爼也)
(世說魏武帝令曰前有大梅林饒子甘酸/淮南子曰比皆不快於耳目不適於口腹)
(老杜詩登/爼黄甘重)門有曲逆車(漢書陳平傳以席/爲門多長者車轍)
(平後封/曲逆侯)謗甚北山女(楚辭抽思曰好姱佳/麗兮析獨處此異域)
(旣惸獨而不羣兮又無良媒在其側道卓/逺而日忘兮願自申而不得望北山而流)
(涕兮臨流水而太息王逸/注曰左右嫉妬莫行鬻也)寧爲溝中㫁(莊/子)
(曰百年之木破爲犧尊青黄而文之其㫁/在溝中比犧尊於溝中之㫁則羙惡有間)
(矣其於失/性一也)不作太倉䑕(史記李斯傳斯少/時見厠中䑕食不)
(潔近人犬數驚恐入倉食積粟居大廡之/下不見人犬之憂歎曰人之賢不肖譬如)
(䑕矣在/所處耳)老退無好懐續明燃兩炬(老退見/上注老)
(杜詩庭前把燭嗔两炬按/後漢書㢘范傳交縛两炬)搔首不成眠寒
蟲促機杼(詩曰搔首踟躊東坡詩玉堂清/冷不成眠王介甫促織詩云只)
(向貧家促機杼㡬/家能有一釣絲)
　　和顔生同㳺南山
竹杖芒鞋取次行琳琅觸目路人驚(東坡/廬山)
(詩芒鞋青竹杖自掛百錢㳺世說有人詣/王太尉遇王安豐丞相大將軍别屋見季)
(胤平子還語人曰今日/之行觸目見琳琅珠玉)當年此日仍為客
(是歳在郷里作重陽故也老杜至日詩云/年年此日常爲客又九日詩云世亂欝欝)
(乆爲/客)病目今來喜再明(張籍詩三年病眼/今年校免與風光)
(便隔/生)筋力髙堪供是事登臨那得揔無情
(言筋力尚可登臨也樂天詩登山與臨水/猶未要人扶世說許掾好遊山水而體便)
(登渉時人云卿非徒有勝情亦/有勝具維摩經云且置是事)已知名世
徒為爾(謂詩名無益也樂天詩云詩稱/國手徒爲爾命壓人頭不柰何)可
復縁渠太瘦生(老杜詩知君苦思縁/詩瘦太瘦生見上注)
　　贈慧僧和同徃南山
驥騄同群鴻鴈行登臨端為作重陽(魏文/帝典)
(論曰咸以自騁/驥騄於千里)南䑓二謝風流絶(二謝有/九日戯)
(馬䑓詩/見上注)凖擬歸来古錦囊(老杜詩春來凖/擬開懐乆古錦)
(囊見/上注)
　　栢
用直寧論世名成不待官(老杜古栢行曰/正直元因造化)
(功此云寧論世言世常惡直而木以直爲/用也秦始皇封太山遇雨避樹下遂封松)
(爲五大夫故樊宗師絳守園亭記/以栢爲蒼官老杜詩身退豈待官)低枝縁
我有(魏文帝詩曰/低枝拂雨盖)偃盖到誰看(抱朴子曰/天陵偃盖)
(之松酉陽雜爼曰世傳松千歳方頂平偃/盖傳燈録道幽禪師偈曰不知何代人得)
(見此/老松)秀色有新故英姿無暑寒要為千嵗
計豈慮萬牛難(老杜古栢行大廈如傾要/梁棟萬牛回首丘山重魯)
(直詩剪伐/萬牛難)
　　謝端硯
王家舊物群偷後石出蠻溪百丈深(晉書/王獻)
(之謂偷兒青氊我家舊/物可特置之羣偷驚走)揮翰吾非玉堂手
(見古墨/行注)㫁金君有古人心(易係辭二人同/心其利斷金)
　　捕狼
一狼將四子二嶺走千羊(北史于日磾傳/見熊將數子前)
(漢西域傳曰失/一狼走千羊)意得無前敵(史記始皇夲/紀侯生曰始)
(皇意得欲從漢書袁盎傳絳侯趨出意得/甚退之猛虎行曰共矜無當對氣性縱以)
(乖無前/見上注)時乖闕後防(後漢趙咨傳曰古人/時同即㑹時乖即别)
(此借用又退之詩時命雖乖心轉/壯老杜病馬詩委棄非汝能周防)寧知射
生手(唐書兵志肅宗/置衙前射生手)已彂弩機張(書曰若/虞機張)
㑹使烏鳶飽空令豺虎傷(莊子曰上爲烏/鳶食詩云投卑)
(豺虎老杜詩/秪令故舊傷)
(奪人/目睛)魏侯轉物手百好趨就叙(楞嚴經曰/若能轉物)
(即同如來禹貢注/曰四國皆就次序)得句未肯吐秀氣出眉
宇(用莊子庚桑楚事見上注王縉古别離/曰含辭未及吐淚落蘭叢中枚乗七發)
(曰陽氣見/眉宇之間)水淨納行影(選詩璇題/納眀月)山空答
脩語(歐公詩空/山答人語)夜氣稍侵肌(退之李花詩/蒼芒夜氣生)
(相遮文選應璩與岑文/瑜書曰剪瓜宜侵肌)鳥駭去其侶(楚辭/招隱)
(士曰禽獸駭/兮亡其曹)清㳺豈有極喜事戒多取(世/間)
(可喜之事要/不可極意也)投静未免喧(東坡詩說靜故/知猶有動無閑)
(底處更求忙老杜/詩喧靜不同科)于今豈非古(蘭亭叙曰/俛仰之間)
(已爲/陳迹)永懐寂寞人南北忘所在横嶺限魚
鳥作書欲誰與(寂寞人謂東坡言其身世/两忘不知謫在海外也楊)
(雄傳曰惟寂/寞自投閣)情生文自哀(世說孫楚除妻/服作詩示王武)
(子王曰未知文於情生情於文生覽之悽/然増伉儷之重山谷詩曰意不及此文生)
(哀政與此/句相反)意動足復佇(歐公詩足雖欲徃/意已休此反而用)
(之恨不能徃/見東坡也)憑檻共一黙望舒已侵午(文/選)
(登樓賦曰慿軒檻以遥望楚辭前望舒使/先驅注云月御也午謂夜分樂天詩月午)
(方徘徊退之詠月/詩當午覺輪亭)
　　和元夜
笳鼓喧燈市車輿避火城(國史𥙷曰元日/冬至宰相列燭)
(多至數百炬謂/之火城此借用)彭黄争地勝(后山自注云/彭祖樓黄樓)
(○寰宇記魏刺史王延明移彭祖廟於/城東北樓謂彭祖樓黄樓見上注文選頭)
(陀寺碑曰信楚/都之勝地也)汴泗迫人情(退之詩汴泗/交流郡城角)
(正謂/徐州)梅柳春猶淺(老杜詩天邊梅柳/動相見幾回新)關山
月正明(樂府有關山月王褒/詩曰關山夜月明)賦詩随落筆
端復可憐生(謂首章/可愛也)
　　和魏衍同遊阻風
舊說東風未世情不應作意斷人行(羅鄴/賞春)
(詩云年年點檢人間事惟有春/風不世情老杜詩戍鼓㫁人行)絶須一怒
催新句(莊子曰大塊嘘氣其名爲風是唯/無作作則萬竅怒號老杜詩片雲)
(頭上黒應是雨/催詩此用其意)更可多憂促短生(文選古/詩曰人)
(生不滿百常懐千歳憂謝靈運豫/章行曰短生旅長世恍覺白日歌)勝日着
忙端取怪(以行樂作忙事似爲天所恠也/元稹詩却着閑行是忙事數人)
(同傍曲江頭着忙盖亦俗語僧寳傳楊歧/㑹襌師問僧曰一喝两喝後作麽生曰看)
(這老和尚着忙晉書衛玠傳遇有/勝日親友時請一言無不咨嗟)妙年得
此未湏驚(言行樂之/日尚多)懸知出處非吾事已
復星河爛熳晴(即孟子行止非人所能爲/之意非吾事見荘子東坡)
(雪夜獨宿詩云天公用意真難㑹又作/春風爛熳晴老杜詩三峽星河影動摇)
　　和魏衍同登快㢤亭(奕城集有此亭/記亭在黄州不)
(知此詩屬何處也詳此/詩意終篇皆屬二蘇)
經時不出此同臨小徑新摧草舊侵(此句/似言)
(時之/所棄)欲傍江山看日落(老杜詩雪裏/獨看西日落)不堪
花鳥已春深(老杜詩春來/花鳥莫深愁)来牛去馬中年
眼(似用謝安中年别作惡事○老杜江漲/詩去馬來牛不復辨盖用莊子事此借)
(用以言老/眼之昬眩)朗月清風萬里心(世說劉尹云/清風朗月輒)
(思玄度玄度許詢字也萬里心/當屬東坡老杜詩老鶴萬里心)故着連峯
當極目回看幽逕遶雙林(謝靈運詩連峯/竸千仞極目見)
(上注雙林借用傅/大士事意謂僧院)
　　登快㢤亭
城與清江曲泉流亂石間夕陽初隠地暮
靄已依山(老杜詩田/舎清江曲)度鳥欲何向(太白天/涯有度)
(鳥老杜詩途/逺欲何向)奔雲亦自閑(終自無/心故也)登臨興
不盡稚子故須還(以稚子候門之/故不盡興而還)
　　招黃魏二生
岀門不雨即偶風閉門值睡極力攻似聞
湯鼎作吟聲已賀勝敵收全功(方作煮茶/想而睡魔)
(已失去㡬於不戰而勝也文選阮/元瑜書曰喜得全功長享其福)却思二
子共一笑撥棄舊語無新工(淵明詩撥棄/且莫念退之)
(書曰惟陳/言之務去)卒行好歩不兩得能致公等我
何窮(居貴富者未必能致天下之英才故/曰不两得亦用東坡上梅直講書意)
魏詩黃筆今未有顧我獨得神所鍾(南史/沈約)
(傳謝玄暉善爲詩任彦昇工/於筆左傳曰天鍾羙於是)徑湏相就踏
泥潦已辦煑餅澆油葱(老杜詩速湏相就/飲一斗玉壷新詠)
(隴西行曰促令辦簏飯崔寔四民月令曰/立秋無食煑餅東坡詩一杯湯餅潑油葱)

后山詩註卷第六
后山詩註卷第七
　　春夜
宿鳥一枝足争林終日鳴(莊子曰鷦鷯巢/於深林不過一)
(枝)庭花當户彂(蜀志先主誅張𥙿曰/蘭生當門不得不鋤)江月
向人明(晋書劉惔傳卿今日作此面/向人耶老杜詩隴月向人圎)鳥度
清溪影(老杜詩鳥/影度寒塘)風回晚市聲(魯直詩市/聲故有耳)
夢中無好語池草為誰生(南史謝靈運每/有篇章對族弟)
(惠連輙得佳句甞於永嘉西堂思詩竟日/不就忽夢見恵連即得池塘生春草大以)
(爲/竒)
　　和三日
苦遭年少強追陪病眼看花更覆杯(老杜/詩老)
(年花似霧中看/覆杯見上注)夾岸萬人傾國岀清江一
注兩山開(老杜清明詩着處䌓華矜是日/長沙千人萬人出又詩胡爲傾)
(國至周禮匠人曰两/山之間必有川焉)逰人欲盡驚鷗下晚
日猶湏惡雨催(猶須若曰/尚何須也)更恐明年有離
别折花臨水共徘徊
　　登燕子樓(元和中張建封鎮武寧盻/盻者徐之竒色建封納之)
(於燕子樓後又爲起新樓建封薨/盻盻誓不他適樂天爲作詩曰黄)
(金不惜買娥眉揀得如花四五枝/歌舞教成心力盡一朝身去不相)
(隨)
緑暗連村柳(司空圖詩緑樹連村暗王/介甫詩楊柳鳴蜩緑暗)紅
明委地花(樂天詩霜降春林竹委地韓偓/哭花詩云今見妖紅委地時)
畫梁初着燕(薛道衡詩空/梁落燕泥)廢沼已鳴哇(東/坡)
(詩廢沼/哇蟈淫)鷗沒䡖春水(老杜詩白鷗没浩蕩/又云鷗輕故不還)
舟横著淺沙(韋應物詩云野/渡無人舟自横)相逢千歲語
猶說一枝花(一枝花見題註傅大士頌云/時人皆不識喚作一枝花)
　　和魏衍三日二首
林花女頰紅春水瓜頭緑(老杜詩色/好棃勝頰)歩蹇
我三休(文選謝宣逺詩蹇歩愧無良賈誼/新書楚王作中天之䑓三休而後)
(至其/上)来周君一足(一足見/上注)苦嗟所歷小不
盡千里目(文選海賦曰徒識觀怪之多駭/乃不悟所歷之近逺唐人詩曰)
(欲窮千里目更上一層樓按/文選顔延年詩傷㢤千里目)莫景向昬鴉
歸途取脩竹(老杜詩有待至昬鴉又云歸/蓋取荆門枚乗兔園賦曰脩)
(竹檀欒夾于池水魯直/詩還㝷密竹徑中歸)
　　又
堤沙泥盡未及塵(韓偓詩輕寒着背雨淒/淒九陌無塵未有泥此)
(反而/用之)江波不動風生汶(温廷筠湖隂曲云/呉波不動楚山晚)
(劉禹錫云瀼西/春水縠紋生)虎頭魚尾不知數(謂競􁋆/也虞世)
(基水土記曰梁孝元作神/獸艦頭畫虎豹以助軍威)朱旗一點来奔
雲(文選班固燕然山銘曰朱旗絳天劉/禹錫汎舟詩曰指揮船舫點紅旌)春
容已老有餘態(鄭文寳詩㶚陵春色老於/人歐公詩譬如夭韶女老)
(自有/餘態)祓禊雖古無前聞(晉書束晢傳武帝/問摯虞三日曲水)
(之義對曰漢徐肇以三月初生三女至三/日俱亡村人以爲怪乃招携之水濵洗祓)
(遂因水以汎觴其義起此束晢曰虞小生/不足以知臣請言之云云前聞見上注)
踏青摸石修祕祝(一本脩作條○老杜詩/江邊踏青罷摸石蓋俚)
(巷舊俗楊元素夲事詞載海雲/故事是也漢書文帝紀除祕祝)落日帶雨
催行人(賈島詩落/日恐行人)聴詩對月两不厭頗覺
過目徒紛紛(退之詩紛紛過目何由記/老杜詩世上兒子徒紛紛)君
不見天寳杜陵翁屈宋才堪作近鄰(老杜/有麗)
(人行蓋天寳中上巳所作老杜又有詩云/不薄今人愛古人清詞麗句必爲隣竊攀)
(屈宋宜方駕恐/與齊梁作後塵)
　　答魏衍惠朱櫻
開門先得故人書(退之詩不枉故人/書無由汎江水)稍喜
提携起覆盂(言故人書來慰其寂寞如提/起乆覆之盂也漢書東方朔)
(傳云安於覆盂/此借用其字)得句有誰知我在甞新此
日頼吾徒(老杜朱櫻詩金盤玉筯無/消息此日甞新任轉蓬)傾藍
的皪霑朝露(樂天放魚詩傾藍㵼地上東/坡詩霧雨不成點映空疑有)
(無時於苑上見的皪走明/珠按上林賦曰宜笑的皪)岀袖熒煌得寳
珠(東坡謝賜御書詩云/袖有明珠三十四)㑹薦瑛盤驚一座
(以比魏衍後漢明帝宴羣臣太官進櫻桃/以赤瑛盤賜羣臣月下視之盤與桃同色)
(羣臣皆笑云是空盤事見藝/文類聚太白詩山盤薦霜黎)莧腸藜口未
良圖(退之詩腸肚集藜莧○老杜詩/邂逅豈即非良圖字本出左傳)
　　和魏衍聞鸎
春力着人朝睡重(魯直如夢詞云門外鶯/啼楊柳春色着人如酒)
(○東坡詩羙人如/春風着物物不知)葉底黄鸝鳴自送(老杜/詩隔)
(葉黄鸝空好音退之詩清歌緩送感行/人按古今樂録曰凡歌曲終皆有送聲)緑
幕朱攔日觀明回廊側户風簾動(退之短/檠歌黄)
(簾緑幕朱户閉風露氣入秋堂涼太山記/東南巖名曰日觀此借用言䑓觀之向日)
(者選詩風㢘入雙燕上四句言富/貴家聞鶯初不領略任其自鳴耳)昨夜春
回到寒谷好鳥飛來把脩竹(寒谷以言貧/家謂魏衍也)
(劉向别録曰燕有寒谷不生黍稷鄒衍吹/律於其間煖氣乃至草木發生○老杜詩)
(西來有好鳥爲我下青/冥又詩栖枝把翠梧)整翰厲觜初一鳴
(文選鮑昭蕪城/賦云飢鷹厲吻)已落君詩專妙獨(元稹作/杜子羙)
(墓銘叙曰盡古今之體/勢而兼人人之獨)退紅着緑春事殘
(魯直連理松枝詩云/紅紫事退獨參天)後時獨立知何言(老/杜)
(詩恐爾後時難獨立退之聞鶯詩曰共矜/初聽早誰貴後聞頻樂天詩鶯雖爲說不)
(分明葉底枝/頭謾饒舌)側聴不盡巳飛去(劉禹錫百/舌吟曰數)
(聲不盡又飛去何/許相逢緑楊路)懐抱此時誰與論(退之/晚菊)
(詩曰此時無與語弃置奈悲何韓偓雨詩/曰此時髙味共誰論掩鼻吟詩空佇立)
　　和黃生春盡逰南山
逐勝缺勇功(樂天詩逐勝移朝宴留歡放/晚衙孫子曰善戰者無智名)
(無勇/功)餞春無少色(言無少年惜春之意堯/典寅餞納日孟郊詩萬)
(物無少色兆人/皆老憂此借用)岀門欲何向坂丸随所擊
(漢書蒯通傳曰/猶如坂上走丸)百年餘㡬何十歩復一息
(言其老憊也漢書王/褒傳曰萬里一息)同来二三子楚楚頗
脩飾(詩云蜉蝣之/羽衣裳楚楚)行前強老夫徑捷疲峻
陟(漢髙帝紀曰令一人行前文/選阮嗣宗詩捷徑從狹路)山門開煙
霏禪房閑岑寂(文選廣絶交論曰煙霏雨/散李善注引陸機賦曰騰)
(煙霧之霏霏唐人常建詩云禪房花木深/文選舞鶴賦去帝郷之岑寂李善注云岑)
(寂猶/髙靜)口燥沾茗椀乆厄此為徳(文選陸機/文賦云始)
(躑躅於燥吻伽藍記王𪷟好茶/人至輙飲之士大夫以爲水厄)逐日下西
山草露荒不識(列子曰夸父欲追日影逐/之於隅谷之際漢書楊雄)
(反離騷曰恐日薄於西山文/選沈約詩曰夢中不識路)回溪轉鈎曲
門徑入繩直(文選潘安仁詩回溪縈曲阻/莊子徐無鬼曰曲者中鈎潘)
(安仁籍田賦/曰遐千繩直)故人喜領客内愧積腸臆(老/杜)
(詩領客/珍重意)所來為親舊掃除稱寥閴(老杜詩/所來爲)
(宗族亦不/爲盤飱)疾風無末勢(漢書韓安國傳曰/衝風之衰不能起)
(毛羽強弩之末/不能入魯縞)過雨有餘瀝(老杜詩頭風/吹過雨史記)
(淳于髠傳曰侍酒/於前時賜餘瀝)髙花初欲然(退之楸樹/詩看吐髙)
(花萬萬層選詩/山櫻發欲然)平荷巳如拭(老杜詩菱葉/荷花靜如栻)
因君感衰盛醜好移頃刻(魯直詩醜/好隨手飜)交新
厭區區話舊聽歷歷談間十一二四座已
傾側(歷歷見上注漢書司/馬相如傳一座盡傾)茅屋漏風霜山
田帶沙礫尚能哀此老舉手觸四塞(哀此/老見)
(上注文選左太冲詠史詩曰習習籠中鳥/舉翮觸四隅漢書成帝紀曰黄霧四塞)
君如澗底松迢抜岀天壁(左太冲詠史詩/曰欝欝澗底松)
(老杜詩東得/平崗出天壁)學詩有新功黄魏共推激(后/山)
(自注云生與魏衍黄預㳺○魯直詩杜/郎覔句有新功老杜詩風騷共推激)
　　㨂花
密葉已成䕃髙花初着枝(選詩宻葉成翠/幄髙花見前篇)
(注)幽香不自好寒艶未多知(唐人崔涯黄/葵詩嫰葵淺)
(黄色幽香寒淡姿李商隱詩春風/雖自好春物太昌昌○葵一作蘖)㑹見垂
金彈聊容折紫緌(西京雜記韓嫣好彈以/金爲丸禮記曰玄冠紫)
(緌自魯桓/公始也)粉身非所恨猶復得聞思(粉身/謂以)
(此花爲香老杜丁香詩晩墮蘭麝中休懐/粉身念黄魯直論香有所謂聞思者蓋取)
(楞嚴經觀音所言從聞思/修入三摩地因以名香云)
　　和黄充實榴花
春去花随盡紅榴暖欲然(欲然見/上注)後時何
所恨(後時見上注孔紹石榴詩曰只爲來/時晩開花不及春樂天對晚開夜合)
(花詩後時誰肯/願惟我與君憐)處獨不祈憐(退之畫記曰/居閒處獨東)
(坡樂府曰石榴半吐紅巾蹙/待浮花浪蘂都盡伴君幽獨)葉葉自相偶
(古樂府宋子侯董嬌嬈詩曰花花自/相對葉葉自相當按榴花多有雙葉)重重
乆更鮮(東坡樂府又曰濃艶一枝/試看取芳心千里似束)流珠沾
署雨改色淡朝煙(樂府長史變歌曰凌霜/不改色枝葉永流榮老)
(杜詩城郭朝煙淡此借/用以言煙籠而色淡也)着子專寒酒(酒譜/曰頓)
(孫國有安石榴取汁/停盆中數日成羙酒)移根擅花權(孔紹永/石榴詩)
(云可惜庭中樹移根逐漢臣按愽物志張/騫使西域還得安石榴唐劉蕡䇿曰宰相)
(權造化/之柄)愧非無價手(東坡詩曰惟有此詩/非昔人君更徃求無)
(價/手)刻畫竟難傳(老杜詩詞人取佳/句刻畫竟難傳)
　　和黃預乆雨
甲子仍逢夏(朝野僉載曰夏雨/甲子乗船入市)連朝雨脚
垂(老杜詩雨脚/如麻未㫁絶)黑雲玄甲駐(班固燕然銘/曰玄甲耀日)
鐡騎冷官馳(魏志注曰曹公列鐡騎五千/爲十里陣老杜詩合昬排鐡)
(騎冷官謂隂官也退之/祈雨詩曰隂官想駿奔)映日還蒙霧懸麻
却散絲(古詩春雨/如散絲)頽墻通犬豕破柱出蛟
螭(世說夏侯泰初倚柱作詩時暴雨霹靂/碎柱神色無變退之詩飛雷着壁搜蛟)
(螭)野潤風光秀凉生枕席宜(老杜詩野潤/煙光薄選詩)
(風光草際浮樂天詩風/來入房户夜中枕席冷)撥雲開日月噀水
出虹蜺貧可留湏捷(楊雄方言曰南楚凢/人貧衣被醜敝謂之)
(湏捷或謂之樓裂此引用言雨中解衣/以供薪米之費雖垢弊亦不復行也)㤙
當記扊扅(顔氏家訓曰樂府載百里奚妻/辭曰百里奚五羊皮憶昔時烹)
(伏雌炊扊扅今日富貴忘我爲案蔡邕月/令章句曰鍵門牡也所以止扉或謂之剡)
(移此句言雨中婦以門牡爲/炊政苦食淡異時不可忘也)蒼頭行冒雨
(漢書鮑宣傳蒼頭廬兒注漢名奴爲蒼/頭元稹詩冒雨衝泥黒地來地一作也)赤
脚出衝泥(退之詩一婢赤脚老無齒/老杜詩虚疑皓首衝泥怯)詩好
聲生吻(退之石鼎聮句序曰每營/度欲出口吻聲鳴益悲)書工手
着胝(樂天詩秉筆手生胝按莊子讓/王䟽曰每自力作故生胼胝)衰年
得佳句懐抱頓能移
　　和黄預病起
似聞藥病已投機(傳燈錄伏牛襌師曰非/心非佛是藥病對治句)
(又洞山崇敎禪師云言無展事句不投/機承宗者䘮滯句者迷○迷一作遂)牛
闘蛇妖頓覺非(晉書殷仲堪父甞患耳聦/聞床下蟻動謂之牛闘樂)
(廣有親客乆闊不復來廣問其故荅曰前/在坐蒙賜酒方欲飲見盃中有蛇意甚惡)
(之旣飲而疾時廣聽事壁上有角漆畫弓/似蛇廣意杯中蛇即弓影也復置酒於前)
(處謂客曰酒中復有所見否荅曰所見如/初廣乃告其所以客豁然意解沉痾頓愈)
李賀固知當得疾(唐書李賀母探錦囊中/見所書詩多即怒曰是)
(兒欲嘔出/心乃已耳)沈侯可更不勝衣(南史沈約傳/曰老病百日)
(數旬革帶常應移孔約死謚隱侯東坡樂/府曰沈郎多病不勝衣按禮記檀弓曰文)
(子其中退然/如不勝衣)驚逢白璧山千仞(言其清痩/如玉山孤)
(聳也太白天馬歌曰白璧如山誰敢沽此/借用晉顧愷之作王衍畫贊曰巖巖清峙)
(璧立/千仞)㑹見黄金帶十圍(歐公詩喜君新賜/黄金帶後漢虞詡)
(晉庾敳後周庾/信皆腰帶十圍)只信詩書端作祟(史記田/叔贊禇)
(先生曰乆乗富貴禍積爲祟老杜詩蛟/鼉苦爲祟魯直詩亦有湯餅作祟之語)孰
知糠籺亦能肥(前漢陳平爲人長大羙色/人或謂平貧何食而肥若)
(是其嫂疾之曰亦食/糠覈耳注覈音籺)
　　何郎中岀示黄公草書四首(魯直)
龍蛇起伏筆無前(老杜詩龍蛇動篋蟠銀/鉤書法苑曰李邕書始)
(變右軍行法/頓挫起伏)江漢淵囬語更妍(老杜詩洞/庭揚波江)
(漢囬說文曰淵囬水也文選/潘岳閑居賦曰圎海囬淵)好事無須一
賞足(歐公菱溪大石記曰好竒之士聞此/石者可以一賞而足何必取而去也)
(哉)蔵家不必萬人傳(老杜詩將詩/不必萬人傳)
　　又
此詩此字有誰知盡省郎官自崛竒(通典/曰漢)
(儀尚書郎奏事明光殿省中以胡粉塗壁/畫古賢烈女退之詩西城貟外丞心跡两)
(崛/竒)罪大從来身萬里(謂魯直謫居戌州又/退之詩我今罪重無)
(歸望直去長/安路八千)政成今見麥三岐(謂何郎中/三岐麥蓋)
(當時/實事)
　　又
四海聲名何水曹(梁何遜爲水部魯直/詩四海聲名習主簿)新
詩舊徳自相髙(郭受寄老杜詩云新詩海/内流傳困舊徳朝中屬望)
(勞)一官早要稱三字(三字謂知制誥盧氏/雜說曰不由三字直)
(拜中書舎人者謂之撻額裹頭王禹偁/詩摛毫終要居三字出郡應須借一麾)二
鬢何湏着兩毛(何須一作誰教○退之/詩郎署何湏歎两毛)
　　又
當年闕里與論詩(闕里孔子所居孔子甞/謂子貢子夏可與言詩)
(后山亦學詩/於黄公云)晚歲何山㫁夢思(太白詩君/留洛北愁)
(夢思時魯直/遷謫蜀中)妙手不爲平世用髙懐猶有
故人知(孟子曰禹稷當平/世故人謂何郎中)
　　和黄預感懐
壁立無堪佐子貧謾脩簡牒効慇懃(老杜/詩懶)
(慢無堪不出村史記過秦論曰以佐公上/之急漢書司馬遷書曰未甞衘盃酒接慇)
(懃之/歎)起臨明鏡看生意(老杜詩勲業頻看/鏡晉書殷仲文曰)
(此樹婆娑/無復生意)卧向晴簷共白雲(退之詩日落/風景曠出歸)
(偃前簷晴雲如擘絮新月似磨/鎌蘇子羙詩卧看青天行白雲)逸氣不應
供潦倒(晉書王廙傳曰政足舒/其逸氣耳潦倒見上注)劇談脫或
致紛紜(漢書楊雄傳口吃不能劇談注云/劇疾也南史朱异傳梁武帝曰脫)
(致紛紜恐/無所及)但令蘇晉禪妨醉(老杜詩蘇晉/長齋繡佛前)
(醉中徃徃/愛逃襌)不患何山病破葷(南史何胤二/兄求點並棲)
(遁世號點爲大山胤爲小山㣧侈/於味食必方丈周顒勸令食菜)
　　陳留市隠者(有引)
(陳留市有工力隨其所得爲一日/費父子日飲于市醉負以歸行歌)
(道上女子抵手爲節有問之者不/對而去江季恭以爲達爲作傳倩)
(予賦/之)
陳留人物後疑有隠屠耕(老杜詩陳留風/俗衰人物世不)
(數屠耕朱/亥之流)斯人豈其徒滿腹一杯羹(言易/足也)
(莊子曰偃䑕飮河不過滿腹漢書/項羽傳髙祖曰幸分我一杯羹)婷婷小
家子與翁同醉醒(史記西門豹傳巫行視/小家女好者南史羊侃)
(傳終日獻酬同其醉醒漢/書霍光傳樂成小家子)薄暮行且歌(列/子)
(曰林類拾穗行歌蜀志/秦宓傳曰接輿行且歌)問之諱姓名(老杜/詩問)
(之不肯/道姓名)子豈逹者歟槁竹聊一鳴(今所謂/撃竹也)
(淮南子曰槁竹/有火弗鑚不㸐)老生何所因稍稍聲過情
(魏志管輅傳曰老生常談耳/孟子曰聲聞過情君子恥之)閉門十日雨
吟作飢鳶聲(莊子曰子輿子桑友而淋雨/十日子輿裹飯而徃食之至)
(子桑之門則若歌若哭鼔琴曰父邪母邪/天乎人乎退之詩曰閉門長安三日雪)
詩書工彂家(見上/注)刀籋得養生(魯直作此/詩亦曰養)
(性霜刀在閱人清鏡空莊子/曰吾聞庖丁之言得飬生焉)飛走不同穴
(言出處異趣如飛走不同我方學/孔子之歷聘未能從斯人㳺也)孔突不
暇黔(一作聖有不暖席接浙去齊行○淮/南子曰孔子無墨突墨子無暖席漢)
(書班孟堅荅賔戯曰/孔席不暖墨突不黔)
　　寄泰州曽侍郎肇
八年門第故違離千里河山費夢思(夢思/見上)
(注)淮海風濤真有道(莊子曰孔子觀於吕/梁見一丈夫遊之孔)
(子曰請問蹈水有/道乎泰州屬淮南)麒麟圖畫豈無時(麒麟/閣見)
(漢書蘇武傳孫樵罵僮志曰僮何知吾豈/獨無時文選三國名臣賛序曰有道無時)
(孟子所/以興嗟)今朝有客傳河尹(老杜詩有客傳/河尹逢人問孔)
(融謂河南尹李膺以/比唐之河南韋尹也)是處逢人說項斯(南/部)
(新書楊敬之贈項斯詩曰㡬度見詩詩盡/好及親標格過於詩平生不解蔵人善到)
(處逢人/說項斯)三徑未成心已具世間惟有白鷗
知(太白詩心靜海鷗知○下有曽子開和/故人南北歎乖離忽把清詩慰所思松)
(茂雪霜無改色鷄鳴風雨不愆時著書子/已通科斗竊食吾方逐鸒斯便欲去爲林)
(下友懶隨年少樂新知下注/云無已書言作尚書傳故云)
　　答顔生見寄
闕然車馬不聞音(荘子曰今者闕然數日/不見車馬有行色孟子)
(曰百姓聞王/車馬之音)行路艱危已備更(左傳曰險/阻艱難備)
(甞之/矣)問舍求田真得計(魏志張邈傳劉備/謂許汜曰今天下)
(大亂帝王失所望君憂國忘家有救世之/意而君求田問舎言無可采王介甫詩無)
(人語與劉玄徳問舎求田/意取髙莊子曰於魚得計)臨流㩀石有餘
清(晉書謝安傳安常徃臨安山中坐石室/臨濬谷悠然歎曰此亦伯夷何逺淵明)
(歸去來辭曰臨清流而賦詩道學傳任敬/至甘泉峴山據石○老杜詩府中有餘清)
江山滿目開新卷韋杜諸人得細評(退之/詩應)
(湏韋杜家家到只有今朝一日閑○老杜/詩郷里衣冠不乏賢杜陵韋曲未央前)
閑處着身容我老忙中見記識君情(司空/圖休)
(亭歌曰頼是長/休教閑處着)
　　和黄預七夕
盈盈一水不斯湏經歲相過自作踈(自作/一作)
(固自古詩迢迢牽牛星皎皎河漢女盈盈/一水間脉脉不得語文選楊脩書曰曾不)
(斯湏少/留思慮)坐待翔禽報佳㑹(玉䑓新詠載歌/辭曰東飛伯勞)
(西飛燕黄姑/織女長相見)徑湏飛雨洗香車(李商隱七/夕詩曰已)
(駕七/香車)迢騰水部陳篇上(何遜甞爲水部郎/有七夕詩曰仙車)
(駐七襄鳯駕出天潢月映九微火風吹百/和香劉禹錫詩曰從今紙貴後不復詠陳)
(篇陳謂/陳言)收拾愚溪作賦餘(愚溪謂柳子厚/謫永川時所居)
(之溪也子厚有愚溪對又/有乞巧文蓋楚騷之類)信有神仙足官
府(退之詩曰上界/真人足官府)我寧辛苦守殘書(退之/詩我)
(寧詰屈自世間安能隨汝巢神仙辛苦守/殘書蓋用神仙蘇子訓傳中事見第一卷)
(注傳燈録龍牙頌曰食罷展殘/書漢書劉歆移文曰専巳守殘)
　　贈鄭户部
千載歸来遼海東江山如舊里閭空(續㮴/神記)
(云遼東城門華表柱忽有白鶴來集人或/欲射之鶴歌曰有鳥有鳥丁令威去家千)
(年今始歸城郭猶是人民非何不學仙塚/纍纍户部蓋后山同里后山作白鶴觀記)
(云徐州有白鶴泉故/此詩用遼東鶴事)時平未覺身難遇學
贍依然說不窮(退之詩太平時節身難遇/時平見第二卷注後漢戴)
(憑傳帝令羣臣能說經者更相難詰義有/不通輙奪其席以益通者慿遂重坐五十)
(餘席故京師爲之語/曰解經不窮戴侍中)着繡晝行真細事(魏/志)
(夏侯玄傳注云許允爲鎮北將軍大將軍/曰所謂着繡晝行退之閔已賦云固哲人)
(之細事此借用言鄭君/不以名位誇姱郷里)下車磬折得深衷
(說苑常樅謂老子曰過故郷而下車子知/之乎老子曰非謂其不忘故耶樅曰嘻是)
(也退之詩里門先下敬郷人蓋亦用漢書/石度事曲禮䟽云身僂折如磬之背故云)
(磬折顔延之五君詠云頌酒雖短章深衷/自此見此借用言鄭君加敬郷人可見其)
(忠厚篤/實之意)聖朝未有徐州相剩作功名跨數
公(后山自注云世稱青州王相濮州李相/而吾州自開國至今才有劉李二公爲)
(執政爾車千秋/踰於前後數公)
　　九日不出魏衍見過
九日登臨迫閉蔵老懐無恨自凄凉(素問/曰冬)
(三月是/謂閉蔵)山頭落帽風流絶(晉書孟嘉爲桓/温叅軍九日温)
(燕龍山風吹嘉帽/墮落嘉不之覺)壁面稱詩語笑香(后山/自注)
(云南山有二謝詩石○秦少㳺/亦有花氣侵人語笑香之句)衝雨肯來
㝷此老(退之詩不衝風雨即衝埃老杜秋/述曰常時車馬之客舊雨來今雨)
(不來子魏子獨踽踽/然來汗漫其僕夫)拂床聊待熟黃梁(黄/梁)
(事見/上注)獨無樽酒為公夀正使秋花未肯黃
(后山自注云/是日無菊)
　　送魏衍移沛
積雨㫁行路重江未安流胡爲冒艱險迫
此帛米謀(退之盧殷墓誌曰鄭餘/慶數以帛米周其家)嵗晏風
作横未寛爲子憂(老杜詩蛟/螭深作横)卒然託異縣
所得如所求(古樂府他郷各異/縣輾轉不相見)主人如古
人待士禮亦優人情樂新知豈不懐舊丘
(楚詞樂莫樂/兮新相知)我貧無四壁愛爾胡能留子
也尚不容吾代諸公羞勿云百里逺已作
千山愁念子捨我去誰復從我㳺諸石吾
未識因子卜可不能此已可尚(尚一/作喜)終焉
致綢􁁴(退之送董邵南序云聊/以吾子之行卜之也)
　　送河間令(元注云/子固甥)
今日中牟令當年太守孫(後漢魯恭/爲中牟令)獨能
憐此老肯避席為門(漢書陳平傳家負郭/窮巷以席爲門然門)
(外多長/者車轍)寒日風濤壯(選詩春江/壯風濤)邊城簿領
䌓(選詩沉迷/簿領書)平生子曽子白首得重論(子/曽)
(子謂曽鞏子固列子曰子列子居鄭/圃四十年其後劉禹錫作子劉子傳)
　次韻何子温祈晴二首
夜半風回雨脚收萬家和氣與雲㳺(樂天/詩風)
(驅雨脚回漢書王襃傳曰徳與和氣/㳺後漢張衡東京賦曰澤從雲㳺)蕭條
寒巷荒三徑(文選西征賦曰街里蕭條晋/書陶潜歸去來曰三徑就荒)
(松菊/猶存)突兀晴空聳二樓(二樓謂燕子與黄/樓也老杜詩何時)
(眼前突兀/見此屋)勝日登臨䡖一醉下郷昬墊肯
同憂(两句此暗用謝安事上句取老杜詩/謝安不倦登臨費之意下句即簡文)
(帝所謂安石旣與人同樂必不得不與人/同憂者也勝日見上注書曰下民昬墊)
江空峡響魚龍落盡放青青極目秋(老杜/詩水)
(落魚/龍夜)
　　又
九虎當關信不傳(楚辭虎豹九關啄害下/人些晉書嵆康曰當關)
(呼之/不置)燒煙才上已回天(唐張玄素傳魏徴/曰張公論事有回)
(天之/力)驅除霧雨還朝日(朝一作晴○漢書/王莽賛曰帝王之)
(驅除云爾老杜詩未辭添露/雨又詩侵陵雪色還萱草)畜縮濤波復
二川(漢書息夫躬傳曰王嘉健而畜縮劉/禹錫詩曰支川讓其流蓄縮空南委)
(二川謂汴泗/○支一作文)奪目光華開秀句(宋玉髙唐/賦曰煌煌)
(熒熒奪人目精光華見詩序南史顔延之/傳鮑昭曰君詩若鋪錦列繡亦雕繢滿眼)
(老杜詩最傳/秀句寰區滿)堆場藁秸驗豐年(劉禹錫詩/場黃堆晚)
(稻禹貢注/云秸藁也)從今更上中和頌(漢書王褒傳/作中和樂職)
(宣布/詩)少費將軍九萬牋(語林曰王右軍爲/㑹稽謝公就乞牋)
(紙庫中有九/萬枚悉與之)
　　寄潭州張芸叟二首
湖嶺一都㑹西南更上㳺(都㑹上㳺/並見上注)秋盤
堆鴨脚(歐公有鴨脚詩退之/詩火齊磊落堆金盤)春味薦猫頭
(潭州有猫頭笋禮/記庶人春薦韭)宣室来何暮(漢書賈誼/爲長沙王)
(太傅歳餘文帝思誼徴之至入見上方受/釐坐宣室因感鬼神事而問鬼神之夲誼)
(具道所以然之故至夜半文帝前席旣罷/曰吾乆不見賈生自以爲過之今不及也)
(後漢㢘范傳曰㢘叔度/來何暮長沙即今潭州)蒸池得借留(寰宇/記衡)
(州衡陽縣呉之臨蒸以蒸水名老杜詩衡/岳江湖大蒸池疫癘偏然蒸水亦在潭州)
(之境借留用宼恂事見上注/得借留猶言安得乆借留也)孰知為郡樂
(東坡詩古/稱爲郡樂)莫作越郷憂(越郷猶離郷也左/傳宋人曰懐璧不)
(可以越郷鮑昭詩云誰/令乏古節貽此越郷憂)
　　又
去國如前日為邦得舊㳺霜甘先落手(老/杜)
(詩破甘/霜落瓜)春鴈㡬回頭(南嶽有回鴈峯此句/謂因鴈之回起北歸)
(之意/也)只道風沙惡(唐張謂長沙上風碑曰/遁甲所謂沙上之地雲)
(陽之墟可以長徃可以隱居者/焉老杜詩形勝有余風土惡)寧知賈宋
留(賈誼甞爲長沙傅潭州湘隂縣有汨羅/水屈原自沉於此宋玉甞爲文招之)
賦詩真有助(借用張說/事見上注)吊古不同憂(意謂/屈原)
(也不同憂蓋/用反騷之意)
　　送曹秀才
甲第衣冠後東遷歲月侵(漢書髙祖詔列/侯食邑皆賜大)
(第室注甲乙/次第故曰第)情親期一諾(用季布事/見上注)急病
闕千金(國語魯語曰賢者急病/而讓夷○讓一作壤)孰並還家
樂(見上/注)母忘在莒心(新序鮑叔牙爲桓公/壽曰願公無忘在莒)
(時)時能記衰病聲迹到雲林(老杜詩時應/問衰病盡䟽)
(及滄浪又詩/雲林得尔曹)
　　送王元均貶衡州兼寄元龍二首
先生英氣盖區中(先生謂王平甫也漢書/項羽傳力拔山兮氣蓋)
(世)命與仇謀得老窮(退之進學解命與仇/謀取敗㡬時老杜詩)
(窮老無/兒孫)又見長身有家法(退之孔戣墓銘/曰孔世三十八)
(吾見其孫/白而長身)可辭短簿怒吾公(晉書郗超傳/超爲桓温參)
(軍王恂爲温主簿皆爲温所重府中語曰/髯參軍短主簿能令公喜能令公怒超髯)
(恂短故也此借用言其髙材復如乃公不/合於世宜乎不免簿領之賤也左傳曰吾)
(公在/壑谷)石頭路滑行能速(傳燈録道一襌師/傳鄧隠峯辭師師)
(云什麽處去對云石頭去師云石頭路滑/石頭謂南岳希遷和尚所居也用衡山故)
(事言其道/學之勝)宣室歸来語未終(見上注謂爲/帝所知不待)
(語之/盡也)宛洛風塵莫回首(選詩曰京洛多風/塵又云宛洛佳遨)
(逰)直須留眼送歸鴻(老杜詩留眼共登臨/文選嵆康詩目送歸)
(鴻手揮五絃劉孝綽詩洞/庭春水緑衡陽旅鴈歸)
　　又
先生秀句满天東(老杜詩最傳秀句寰/區滿王平甫江東人)二
子縁渠再得窮(渠謂詩也取詩能/窮人意再謂再世)詩禮向
来堪彂冡(發冡見上注蓋指吕惠卿以經/義見用也初惠卿事平甫之兄)
(安石如父子平甫負氣惡其憸巧數面折/之恵卿切齒及安石罷相引惠卿輔政恵)
(卿欲遂代安石恐其復來乃因鄭俠獄䧟/安國安國時爲著作郎放歸田里歲餘復)
(官發/病卒)孫劉能使不為公(此句似指當時排/元均者蓋承上句)
(再得窮下以故國山河終之能使謂不能/也○孫劉亦指惠卿魏志辛毗傳毗曰吾)
(立身自有本末就與孫劉不平不過不作/三公而巳謂孫資劉放也孟子曰臧氏之)
(子焉能使/予不遇㢤)炎方瘴癘避軒豁(老杜詩開襟/驅瘴癘又詩)
(南斗避文星退之南海碑/云乾端坤倪軒豁呈露)故國山河開始
終(此句用野人獻塊於公子重耳之意王/介甫始開國於荊元均世父也衡山乃)
(荊州之地今雖遷謫終爲異時封國之祥/歟漢書韋賢成傳曰封侯故國老杜詩山)
(河誓/始終)傳語元龍要相識江湖春動有来鴻
(后山自注云元龍亦謫金陵○晉書王忱/曰張祖希欲相識自可見詣此詩反而用)
(之言書尺之間相見已了不待相詣也來/鴻用蘇武鴈書事顔氏家訓亦以尺牘爲)
(千里面目老杜詩鴻鴈㡬時到江/湖秋水多謝玄暉詩遵渚有來鴻)
后山詩註卷第七
后山詩註卷第八
　　杜侍郎挽詞三首(紘兄純)
羙政真吾母(荀子曰儒者在夲朝則羙政/離騷經曰旣莫足與爲羙政)
(兮後漢杜詩爲南陽太守人方於/召信臣曰前有召父後有杜母)名家更
杜陵(老杜詩名家/無出杜陵人)于張從昔少(漢于定國/張釋之皆)
(持法平㩀紘傳曰議獄必傳經義又曰紘/言配隷與編管太宻因悉裁其法省百二)
(十有/餘科)魯衛至今稱(魯論曰魯衛之政兄弟/也又曰民到于今稱之)
(此句及後棠棣傳两馮君/並指杜純純蓋紘之兄也)絲竹中年好(晉/書)
(王羲之傳謝安謂羲之曰中年以來傷於/哀樂與親友别輙作數日惡羲之曰頃正)
(頼絲竹陶寫恒恐兒/軰覺損其歡樂之趣)詞華夙世能(老杜詩/詞華哲)
(匠能王維詩/夙世謬辭客)周南棠棣傳平世㡬人登(周/南)
(今洛京也唐書循吏傳賈敦頥爲洛州司/馬人爲立碑弟敦實爲長史人復立碑其)
(側號棠棣碑老杜/詩青竹㡬人登)
　　又
驥騄方懐逺松筠忽有秋(魏文帝典論曰/咸以自騁驥騄)
(於千里書盤庚云乃亦/有秋此借用以言歳晚)雍容名士數(後漢/黨錮)
(傳序曰指天下/名士爲之稱號)終始法家流(前漢藝文志/曰法家者流)
凛凛驚千載(見温公/挽詞注)堂堂閟一丘(魯直韓/憲肅挽)
(詩曰堂堂萬丈/表直作閉佳城)能令羊季子不肯過西州
(晉書謝安傳羊曇爲安所知安薨後不樂/彌年行不由西州路后山甞有寄鄧州杜)
(侍郎詩頗述/知已之意)
　　又
身去風流在人難玉石分(玉石言不爲世/所知也屈原曰)
(同糅玉石兮一槩而相量鮑照見賣玉/器者詩曰涇渭不可雜珉玉當早分)平
生才一見治行已多聞(老杜詩大賢/爲政即多聞)更覺
知音少(吕氏春秋曰伯牙鼓琴意在山鍾/子期曰巍巍乎意在水子期曰湯)
(湯乎子期死伯牙遂/絶絃以世無知音)還脩地下文(王隱晉/書載蘇)
(韶已死見其弟節節問地下事/韶言顔回卜啇今爲修文郎)他年九原
淚仍是兩馮君(漢書馮奉世傳野王與弟/立相代爲太守吏民歌之)
(曰大馮君小馮君/兄弟繼踵相因循)
　　黄預挽詞四首
敏慧仍江夏風流更妙年(江夏黄童/見上注)貧焚
酒家劵(酒家劵用漢髙祖紀折劵棄/責事焚劵用史記馮驩事)病得
里胥錢(漢書食貨志曰里胥平旦坐/於右塾退之詩里胥上其事)精爽
來鷹隼(左傳曰心之精爽是謂魂魄老杜/詩魏侯骨聳精神䌓華嶽峯尖見)
(秋隼○神/一作爽)清明㵼澗􁆊(退之書曰奴隷亦/知其清明書禹貢)
(曰伊洛/瀍澗)無兒傳素業(退之詩中郎有女能/傳業伯道無兒可保)
(家王介甫作王逢原挽詞亦云中郎舊業/無兒付晉書陸納傳怒其兄子曰汝不能)
(光益父叔乃復/穢我素業耶)有淚徹黄泉(退之詩滴地/淚到泉左傳)
(曰不及黄泉/無相見也)
　　又
骨秀神仙數詩清雅頌才(老杜詩自是君/身有仙骨又詩)
(神仙才/有數)識髙懸日月(老杜詩名/與日月懸)韻勝絶塵
埃(陶淵明詩少無適俗韻文選頭/陁寺碑曰道勝之韻虚徃實歸)去就堪
同事(用孔顔用行/舎藏之意)摧殘盡一哀(西京賦曰/樸叢爲之)
(摧殘禮記檀弓孔子曰予入而哭之遇於/一哀而出涕曽子問曰皆哭不踊盡一哀)
了知天上去不似世間來(華嚴經曰了知/如是悉是虚妄)
(天上去用李/賀事見下注)
　　又
志大期千里(魏武帝歌曰老驥/伏櫪志在千里)身宜置一
丘(晉書顧愷之爲謝鯤象在石/巖裏云此子宜置丘壑中)英詞真盖
世(英詞并蓋世/字並見上注)爽氣已横秋(晉書王徽之/曰西山朝來)
(致有爽氣耳此借用其字文/選北山移文云爽氣橫秋)地要黄金骨
(太白詩云三載夜郎還於玆鍊金骨雪竇/禪師頌肅宗問忠國師話云鐡椎撃碎黄)
(金骨天地之/間更何物)天成白玉樓(李商隱作李賀/小傳云賀將死)
(時有緋衣人持一板書召賀曰帝成白玉/樓立召爲記天上差樂不苦也少頃遂絶)
平生斵泥手斤斧恐長休(后山自謂也莊/子曰郢人堊漫)
(其鼻端若蠅翼匠石運斤成風聽而斵之/盡而鼻不傷元君招匠石曰甞試爲寡人)
(爲之匠石曰自夫子之/死也吾無以爲質矣)
　　又
玉筯凝潮後(唐李陽凝李潮皆能篆張懐/瓘書斷曰如科斗玉筯偃波)
(之類共五十二般舒元輿玉筯篆志/曰秦丞相斯變頡籀文爲玉筯篆)絲桐
藝業餘(史記曰敬仲世家田又何爲乎絲/桐之問文選謝宣逺詩中堂起絲)
(桐)逺途憎早悟(用老杜文章憎命逹之意/建康實錄陸雲謂周處曰)
(君前途尚逺且患志之不立何患名之不/彰南史梁室始興王憺之子曄憺甞目送)
(之曰吾所深憂其/過俊發恐必無年)曠度得中踈(恢廓者人/或以爲踈)
(文選夏侯湛東方朔/畫賛曰逺心曠度)子逝今何遽吾生孰
與居豈無文士傳未有茂陵書(文士傳乃/張騭所作)
(三國志注間見之漢書司馬相如病/免居茂陵旣死有遺札書言封禪事)
　　秋懐四首
積雨不受暑旣晴還得秋(老杜詩脩/竹不受暑)未免
困河魚(左傳曰河魚/腹疾將柰何)寧如喘呉牛(世說滿/奮畏風)
(答晉武帝曰臣如吴牛見月而喘牛畏熱/見月疑是日所以喘也此句謂受疾不如)
(受/熱)風梧有先聲(漢書韓信傳兵法/固有先聲而後實)巢燕無
後留(謝瞻九日詩/巢幕無留燕)人生行樂爾(漢書楊惲/傳曰人生)
(行樂爾湏/富貴何時)一經今白頭(見上/注)
　　又
小雨斷復續回斜落晚風寒心生蟋蟀秋
色傍梧桐(老杜詩小雨夜復/密回風吹早秋)草與遥山碧
花欺晚照紅口須談世事目已失飛鴻(晉/書)
(王猛見桓温靣談當世/之事目送飛鴻見上注)
　　又
山㫁開平野(老杜詩山/豁何時㫁)河回殺急流(漢書/溝洫)
(志曰分殺水怒選/詩淮泗馳急流)登臨湏向夕風雨更宜
秋急急後飛鴈翩翩不下鷗(老杜詩急急/能鳴鴈輕輕)
(不下鷗列子曰/漚鳥舞而不下)晚舟猶小待莫雀已深投
(老杜詩暮雀意何如退之/社樹詩云依依絶暮禽)
　　又
棃埓當千户(爾雅埓丘注曰謂丘邊有界/埓史記貨殖傳安邑千樹棗)
(燕秦千樹栗此其/人皆與千户侯等)魚防擁萬頭(文選劉公/幹詩流波)
(爲魚/防)寧湏一網盡不為百人留(仁宗時御/史劉元瑜)
(劾進奏院事一時名士皆貶斥/語執政曰已爲相公一網打盡)密雨點急
水(老杜詩點水/蜻蜓欵欵飛)驚風擘繋舟(東坡詩盡日/舟横擘岸風)
百年供轉徙因病得夷猶(言常困於羇旅/今因病而得閑)
(也晉書陶潜云我性不狎世因疾守/閑楚辭君不行兮夷猶注猶豫也)
　　送法寳禪師
平生夫鐡脚道價喧宇宙(長蘆應夫禪師/初參圎通秀秀)
(遣作化主至一邸中有娼女爲母所迫入/其房不肯去師跏跌達旦以錢遣之仍索)
(火焚其布單而去叢林因爲之夫/鐡脚張無盡甞爲作鐡笛引云)望禮東
南雲吾今獨何後(老杜詩每望東南雲令/人㡬悲吒世說注曰惠)
(逺名𬒳流沙彼國衆僧皆稱漢地有大/乗沙門每至燃香禮拜輙東向致敬)晚
始識其子瑶林一枝秀(晉書王/曰王衍/神姿髙徹如瑶林)
(瓊樹傳燈録宗/沠有别出一枝)初聞飲光笑(傳燈録摩訶/迦葉此云飲)
(光勝尊佛書云世尊拈花迦/葉微笑遂付以正法眼藏)復作空生瘦
(空生即湏/菩提也)今年退後襌袖手不肯又真成
菩薩魔(后山甞作請月老再徃薦福䟽有/曰倦於利生亦菩薩之魔事按般)
(若經曰或說法要辯過量生或所欲/說未盡便止當知是爲菩薩魔事)未免
化城咎(法華經言有一導師導衆至珍寳/處道中化作一城云云意謂暫爲)
(止息之地/非究竟處)白月玄清光大鍾得辭扣(月不/容不)
(照鍾不容不扣師亦如是老杜謁文公詩/大珠懸玷翳白月當虗空文選江文通詩)
(秋月懸清光禮記善待問者如撞鍾扣/之以小者則小鳴扣之以大者則大鳴)知
止一何勇随縁豈無復(老子曰知止不殆/漢書東方朔傳曰)
(一何壯也佛書曰/隨縁赴感靡不周)豐䑓兩禪子三請期一
覯(三請見/上注)翩然挈瓶盂百里徃相就(貫休/詩一)
(瓶一鉢垂垂老萬/水千山得得來)古寺風雨餘觸目初邂
逅夙昔有淨縁歡然宛如舊教我早自異
業成誰得救世故已備甞躊躇復何候鑚
火勿停手時来自渠透(魯直詩木鑚石槃/未渠透毛詩夜未)
(央注曰猶言夜未渠/央也渠音其據反)殷勤禮白足(白足見/上注傳)
(燈録迦葉聞世/伽偈頭面禮足)吾為太山溜(言修證之功/在乎積乆也)
(漢書枚乗傳泰/山之霤穿石)
　　贈趙奉議
為惠不必廣但問與者誰受施何用多名
義以為資(樂天詩相知不在多但問同不/同此句頗用其律文選崔子王)
(座右銘曰受施慎勿忘王粲/詩從軍有苦樂但問所從誰)平生師友間
四海參寥師一窮無四壁百代有千詩(呉/僧)
(道潜自號參寥子善詩爲東坡所稱晉書/習鑿齒傳云四海習鑿齒千詩見上注)
再逐越淮江三年魯中歸(參寥子紹聖/初坐累遷逐)初
無䝺公色(贊公見老杜詩本京中大雲寺/主謫秦州安置杜甞有詩云贊)
(公釋門老放逐來上國還/爲世塵嬰頗帶憔悴色)不異净名衣(言/返)
(初服也維摩經曰維摩詰雖爲白衣/持奉沙門清净律行净名即維摩詰)才如
得風鷁(左傳曰六鷁退/飛過宋都風也)已復觸藩羝(周易/大壯)
(卦羝羊觸/藩羸其角)路貧誰肯憐語妙君所知我徃
立談間歘若白受緇乃知仁者聴不待辛
苦詞(言聽言之易如白受緇也禮記甘受/和白受采儀禮昬禮注曰以白造緇)
(曰縟庾信哀江南賦/曰不無危苦之詞)趙侯名教士(晉書樂/廣曰名)
(教内自/有樂地)勁氣噴長霓(退之書云勁氣沮金/石曹子建七啓曰慷)
(慨則氣/成虹霓)論吐天下公而合吾所私(所私謂/參寥)
明䆫弄文墨妍語含英姿要與識者論且
避群兒癡(漢書蕭何傳曰徒持文墨議論/退之詩不知羣兒愚那用故謗)
(傷)舊好無新功終年此交綏(左傳趙宣子/曰秦以勝歸)
(我何以報乃皆出戰交/綏注云两退曰交綏)未須堅百戰當即
建降旗(史記張儀傳曰輕走易北不能堅/戰孫樵與王霖書曰誠謂足下怪)
(於文方舉降旗/且太誇朋從間)
　　元日雪二首
半夜風如許(後漢左慈作老/羝語曰遽如許)平明雪皓然
(晉書王徽之傳夜雪初/霽月色清朗四望皓然)簾踈穿瑣細竹壓
更嬋姢(樂天詩北䆫竹嬋姢/按楚辭曰嬋姢脩竹)窘兔走留跡
飢烏鳴乞憐遥忻炎海上還復得新年(末/句)
(謂東坡在海外無恙也/老杜詩南遊炎海甸)
　　又
度臘闕三白(一作閱三白○樂天詩度臘/都無好霜霰朝野僉載日正)
(月三白田公笑赫赫/三白謂三得雪也)開正還積隂(沈約宋/書南郊)
(樂登歌曰開元守正禮/存樂舉○守一作首)炊煙茅舎濕噪雀
暮枝深短髪千方誤中年萬里心(言終老/無成而)
(悔壯年/之妄念)成書着巖穴或有後人㝷(此句用/楊雄草)
(玄意漢書司馬遷曰僕誠以著此書蔵之/名山莊子曰其隱巖穴也難爲於布衣之)
(士)
　　次韻黄生
入竹投䆫夜有聲似違殘臘作初正三更
爽氣侵危坐(老杜詩竹凉侵卧内後漢/茅容避雨樹下危坐愈恭)萬
里回風逼彂生(爾雅回風謂之飄老/杜雨詩當春乃發生)呵筆
小吟撩我老(開元天寳遺事曰李白對明/皇撰詔誥時大寒筆凍帝敕)
(宫嬪執牙筆呵之王介甫/詩云物華撩我有新詩)閉門髙卧見君
情(用袁安事/見上注)只今剩作驚人句頗覺吟邊
意未平(退之送東野序云/物不得其平則鳴)
　　答黄生
水泥㫁道雪塞門逺坊累日無行人(蜀志/劉焉)
(傳曰米賊㫁道魯直詩明朝醉起雪/塞門柳子厚詩/㫁道水/梁)卧聞
喧呼誰呌閽(漢書楊雄甘泉賦選巫/咸兮呌帝閽此借用)稚子
徃問鹿駭奔(文選笛賦曰莫不張耳鹿駭/小弁詩曰鹿斯之奔維足伎)
(伎)黄生學詩用力新急手疾口如翻盆(北/齊)
(書魏収敏速之手邢温所不逮東坡詩/文如翻水成老杜詩白帝城下雨翻盆)衝
風踏凍送七言要令寒屋回春温是時積
隂又黄昏呌閙索火驚四鄰(杜牧之李賀/集序曰太和)
(五年十月中半夜時舎外有疾呼傳緘書/者某曰必有異亟取火來及發之果集賢)
(學士沈公子/明書一通)邇來結字穏且匀(晉書衛恒/曰杜氏甚)
(得筆勢而/結字小踈)豈不見我參寥君(參寥子能詩/意黄生近必)
(見之故爾頓進也典略袁/奉髙曰卿見吾叔度耶)嗟吾老矣心尚
存後来得子空馬群(歐公贈王介甫詩云/老去自憐心尚在後)
(來誰與/子爭先)徑湏赤手縛麒麟(如老杜掣鯨鯢/之意謂大手筆)
(也孫樵與王霖書曰譬玉川子月蝕詩韓/吏部進學解莫不㧞地倚天句句欲活讀)
(之如赤手捕長蛇不施鞚勒/騎生馬急不得暇莫不捉搦)四大海水一
口吞(四大海水之語佛經多有之傳燈録/馬祖謂龐居士云待汝一口吸盡西)
(江水即/向汝道)丈夫意氣抗浮雲(班固答賔戯曰/仲尼抗浮雲之)
(志)道逢其人兩手分(兩句后山自言於詩/學無所靳惜得人則)
(分付也傳燈録歸宗/曰遇人則途中授與)妬婦拊膺王右軍(言/世)
(人之不廣也羊欣筆陣圖曰王羲之年十/二見前代筆說於其父枕中竊而讀之父)
(因與之不旬月書便大進衛夫人見之曰/此兒必用筆訣近見其書便有老成之智)
(流涕曰此子必蔽吾名墨藪曰鍾繇見蔡/邕筆法於韋誕坐上搥胷三日因嘔血此)
(詩參用其事列子曰甘蠅學射於飛衛飛/衛髙蹈拊膺曰汝得之矣此用其字南史)
(王誕傳宋明帝使虞通之撰妬婦記/按戰國䇿曰從妻言之未免爲妬婦)
　　雪後
送徃開新雪又晴故留臘白待春青(左傳/曰送)
(徃事居元稹詩曰臘雪殘消/春又歸迎新别故欲沾衣)稍回衫色伸
梅怨併得朝看與夜聽已覺庭泥生鳥迹
遽脩田事帶朝星(吕氏春秋曰巫馬期爲/單父令帶星而出入)
莫年功力歸持律不易騷人故獨醒(呉志/陸抗)
(傳曰大費損功力史記屈/原曰衆人皆醉而我獨醒)
　　送張蘄縣
接禄才餘歲為邦近故園案圖三萬户(漢/書)
(陳平傳髙祖問御史曲逆户口/㡬何對曰始秦時三萬餘户)鎮静五千
言(史記老子著書五/千餘言道徳之意)雪盡春泥滑風生沙
水昬(老杜詩杖藜入春泥/又詩天寒沙水清)猶須放琴客坐
席稍能温(張君必有放妾事因以戯之按/麗情集顧况有宜城放琴客詩)
(序曰琴客宜城之愛妾也宜城請老愛妾/出嫁不禁人之欲而私耳目之娯逹者也)
(歌曰南山䦨干千丈雪七十非人不煖/熱此引用言席方暇煖何湏遽逐之也)
　　送何子温移亳州三首
治岀龍城守(退之詩曰寄書龍/城守謂柳柳州也)名髙水部
郎(見上/注)清明人共識(退之荅崔羣書曰青/天白日奴隷亦知其)
(清/明)風味獨難忘(開天傳信記曰麴生風味/不可忘也其詳見上注)
骨立秦書瘦(老杜小篆歌曰苦縣光和/尚骨立苦縣在今亳州)鬚
粘檜密香(亳州地多古檜歐公亳州詩云/蜂採檜花村落香唐羅鄴早行)
(詩旋呵鞭/手凍粘鬚)烹鮮師老耳(老子曰治大國若/烹小鮮亳州明道)
(宫乃老子/始生之地)曵尾肯蒙荘(荘子蒙人事見上/注莊子曰楚王使)
(大夫二人謂曰願以境内累矣莊子曰楚/有神龜死巳三千歳矣王巾笥而蔵之廟)
(堂之上此龜者寧其死爲留骨而貴乎寧/其生而曵尾於塗中乎傳燈録僧問洞山)
(和尚爲先師設齋/還肯先師也無)
　　又
青襟曽誦賦(詩青青子衿注青衿/青領也學子之所服)皓首始
登門(文選李陵書云丁/年奉使皓首而歸)意得寧論晚(老杜/詩論)
(交翻恨晩此反而用之髙適/詩男兒貴得意何必相知早)心交不待言
(莊子曰四人相視而笑莫逆於心遂相/與友呉志孫權曰孤與子瑜可謂神交)向
来期北上可復改南轅(后山自注云甞請/湖越而得亳○期)
(北上欲其漸近帝城也左傳曰令尹南/轅反斾又曰王告令尹改乗轅而北之)畫
地數佳政(老杜詩倒屣喜旋歸畫地耒所/歷文選曹子建與呉季重曰在)
(彼自有/佳政)叢談何處村(劉向說苑有叢談篇/老杜詩慟哭秋原何)
(處/村)
　　又
復作中年别仍懐後日憂關山遮極目(退/之)
(西山詩爲遮西望眼王粲登樓賦云/平原逺而目極兮蔽荊山之髙岑)汴泗
只東流(退之詩汴泗交流郡城角謂徐州/也東坂送歐陽王簿詩出處年來)
(恨不齊一樽臨水記分携江湖/咫尺吾將老汝頴東流子却西)政好遭頻
借(老杜詩權宜借宼頻後漢宼恂傳頴川/百姓遮道曰願從陛下復借宼君一年)
詩清得暗投(暗投見上注得暗投/猶言安得暗投也)㑹看靈
夀杖(漢書孔光傳詔/賜太師靈壽杖)扶出富民侯(漢書車/千秋傳)
(千秋爲丞相/封富民侯)
　　送詹司業
學舎論交二十年白頭相對固依然才難
孰為吾君惜(才難見/魯論)果滿寧容我軰先(謂/證)
(果位也南史謝靈運謂孟顗曰丈人生天/當在靈運前成佛必在靈運後此反而用)
(之)熟路長驅聊緩歩(退之送石處士序云/猶駟馬駕輕車就熟)
(路而王良造父爲之先後/也此借用謂功名之途)百全一彂不虚
弦(漢書晁錯傳云此其計不百全豈彂乎/老杜詩鳴弦不虚發此借用言藏器待)
(時)故懐未盡還成别飽慣人間不更憐
　　西郊二首
紅緑相催春事䦨可能無意待人看不因
送客那能出衰疾經年一據鞍(老杜詩送/客逢花可)
(自由蜀志先主見髀裏肉生慨然流/涕此句頗采其意據鞍見馬援傳)
　　又
攅眉歛目抵風沙暗度城西十里花(樂府/蔡琰)
(胡笳十八拍云攅/眉向月兮撫雅琴)歷肆側聴長短句(雲溪/友議)
(曰崔涯張祜齊名每題詩倡肆元稹樂府/古題序云句度短長之數聲韻平上之差)
縁溪斜着兩三家(此句終上句之意東坡/詩竹籬茅屋趂溪斜老)
(杜詩江深竹/淨两三家)
　　寄亳州何郎中二首
西南日下共浮雲(西南謂日暮時文選李/少卿與蘇武詩曰携手)
(上河梁遊子暮何之又詩曰仰視浮雲馳/奄忽互相踰風波一失所各在天一偶江)
(淹擬李陵詩曰樽酒送征人踟蹰/在清宴日暮浮雲滋握手淚如霰)人事難
群喜勸分(淵明贈龐參軍詩序曰人事好/乖便當語離左傳曰振廪勸分)
(此借用/其字)已度城隂先得向(何遜詩城隂度/塹黒昬鵶接翅)
(稀)不應從俗未忘葷(謂何徹也見上注/两句皆用何氏事)松
篁有節元宜晚(禮記曰如松/栢之有節)桃李無蹊只
自薫(漢書李廣傳賛桃李不言下/自成溪許渾詩冬草只自薫)欲入帝
城湏帝力(用陳咸事見上注漢書張/敖傳曰秋毫皆帝力也)且㝷
詩社著詩勲(孫魴沈彬同逰李建勲之門/爲詩社歐公詩云唱髙誰敢)
(投詩社魯直詩學古苦勲多/魏志注曰示威懐而著鴻勲)
　　又
西原追送未成旬赫赫傳聲已迫人(孟浩/然詩)
(重陽未成旬漢書何武所/居無赫赫名後甞見思)剩欲鈔詩寄来
使(髙適詩㝷經剩欲翻/老杜詩鈔詩聽小胥)尚能拂席致嘉賔
(史記孟子傳曰平原君側/行撇席注拂也音匹結反)孰知簡易歸劉
向(漢書劉向爲人/簡易無威儀)誰使循良作宼恂(見上/注)
他日入東專一壑少留餘地許爲隣(晉宋/間人)
(多以徃㑹稽爲入東南史何徹傳賣園宅/欲入東遂居若邪山漢書叙傳班嗣曰漁)
(釣於一壑則萬物莫奸其志/王介甫詩我亦莫年専一壑)
　　寄答泰州曽待郎
千里馳詩慰别離詩来吟詠轉悲思(老杜/詩愁)
(極夲慿詩遣興詩成吟詠轉凄/凉漢書趙幽王傳曰王悲思)静中取適
庸非計(前軰謂作文浄中一葉故此/反其意老杜詩取適南巷翁)林下
相從㑹有時(雲溪友議僧靈澈詩曰相逢/盡道休官去林下何曽見一)
(人魏志崔琰曰/㑹當有變時)生理只今那得說(老杜詩/我在路)
(中央生理/不得論)交情從昔見於斯(漢書鄭當時/傳一貴一賤)
(交情/乃見)含毫欲下還休去懐抱何由得細知
(退之荅侯繼書云欲致一書聞足下并自/書其所懐含意連辭將發復巳卒不能成)
(就其說陸機文賦/曰或含毫而邈然)
　　送提刑李學士移使東路
(據實錄元符二年二月提點京東/西路刑獄李昭玘徙京東東路)
襟抱從前相向開倡酬于此未多陪(老杜/詩一)
(生衿抱/向誰開)身更寵辱談彌勝(老子曰寵辱若/驚髙僧傳支遁)
(謂王𪷟曰貧道與君别來多年君語/了不長進后山此句反其意用之)路别
東西意自哀(文選謝玄暉辭隋王牋曰歧/路西東或以􁩹唈注引淮南)
(子楊朱泣歧事故柳子厚重别劉夢得詩/曰二十年來萬事同今朝歧路忽西東后)
(山徐州人徐州/屬京東西路)隠几忘言終不近(荘子曰/南郭子)
(綦隱几而坐仰天而嘘嗒然似䘮其耦又/曰智北遊於玄水之上適遭無爲謂三問)
(而不荅問乎狂屈狂屈曰予中欲言而忘/其所欲言反見黄帝而問焉黄帝曰彼無)
(爲謂真是也狂屈似之我與/若終不近也此句后山自述)白頭青簡两
相催(唐劉子玄曰頭白可期汗青無日此/借用自言度歳月於文字間也後漢)
(呉祐傳父恢欲殺青簡以寫經/書老杜詩干戈衰謝两相催)孰知衰老
難為别聲問應湏續續來(漢書蘇武傳曰/有聲問來樂天)
(琵琶行云低眉/信手續續彈)
　　和鄭户部寳集文室二首
逺遊遊則逺(屈原逺遊曰悲時俗之迫隘/兮願輕舉而逺遊此借用言)
(主僧徧/參也)安心心已安(傳燈録僧神光問逹/麽曰我心未寧乞師)
(與安達麽曰將心來與汝安曰覔心/了不可得達麽曰我與汝安心竟)茅茨
更何事一坐五年寛(傳燈録汾州無業禪/師曰古得道人得意)
(之後茅茨石室向折脚鐺子裹煑飯喫過/三十二十年樂天詩一坐十五年林下秋)
(復/春)客來問法要示以無所還(楞嚴經曰今/當示汝無所)
(還/地)勿云空生黙聽者不勝言(空生謂湏菩/提也般若經)
(湏菩提於巖中宴坐帝釋散花曰我聞尊/者善談般若云云湏菩提曰我於般若未)
(曽談着一字帝釋曰尊者無說我/亦無聞無說無聞是名真說般若)
　　又
貴有空王章(空王佛也章印也謂傳佛心/印觀佛三昧海經云住念佛)
(者心印不壊信/心銘觀心空王)貧無置錐地(見上/注)衝風䆫
自語(古樂府中庭/有樹自語)涴壁虫成字(東坡詩書/䆫涴壁常)
(遭罵䖝成/字見下注)向隅有知音(說苑曰今有滿堂/飲酒者一人向隅)
(獨泣則一堂之人皆不樂矣此借用言靣/壁也按傳燈録達麽寓止于嵩山少林寺)
(靣壁而坐終日黙然人莫之測又忠國師/曰墻壁瓦礫熾然常說故東坡贈月老詩)
(云拱手但黙坐墻壁方諄諄后山用此意/謂無情亦解說法不可謂墻壁無知也)
闔門接強對(傳燈録趙州和尚見真定師/王公不下禪床曰第一等人)
(來禪床上接中等人來下襌床接末等人/來三門外接東坡詩安排詩律追強對按)
(呉志陸抗傳/曰外禦強對)只道庭前栢西來本無意(庭/栢)
(見上注傳燈録大/梅云西來無意)
　　隠者郊居
髙齋繚繞度雙溝(謝玄暉有郡内/髙齋閑坐時)老氣軒
昻盖九州(老杜詩老/氣横九州)不為江山開悒怏(老/杜)
(詩已知出郭少塵事更有澄江銷客/愁又詩汀洲稍踈散風景開悒怏)正縁
風味得淹留(風味見上注劉安招隱/士曰攀桂枝兮聊淹留)招携
好客供談笑(老杜詩強將/笑語供主人)拆𥙷新詩擬厭
酬(鍾嶸詩品曰拘攣𥙷衲蠧文已甚寒山/子詩與道殊懸逺拆東𥙷西爾楚茨詩)
(云獻醻交錯歐公詩更約多/爲詩准備恐防梅老敵難當)小摘自鋤稀
菜甲旁觀虚作不堪憂(老杜客至詩自鋤/稀菜甲小摘爲情)
(親魯論曰人/不堪其憂)
　　覽勝亭
㫁岸通横水(老杜詩决/渠當斷岸)吹花滿繋船(老杜/詩吹)
(花困癲/傍舟楫)中年擅幽獨輟食買林泉(楚詞曰/幽獨處)
(乎中/山)草木真宜主江山故作妍升沉有流
轉且復賦歸田(元稹詩升沉或異勢/張平子有歸田賦)
　　何太冲挽詞二首(一作/太中)
課最三川守(漢書宣帝紀課殿最以聞注/云最凢要之首也言課居首)
(也又倪寛傳課更以最史/記李斯之子由爲三川守)名成萬石君(漢/書)
(石奮傳景帝曰石君及四子皆二千石人/臣尊寵迺集舉其門凢號奮爲萬石君)
平生欠一識聲烈即多聞(見上/注)兠率真歸
處(樂天詩海山不是吾歸/處歸即歸諸兠率天)琴䑓只㫁雲(老/杜)
(詩琴䑓/日暮雲)傷心今夜月忍便到初墳(漢元帝/詔爲初)
(陵注未有名故/曰初此用其字)
　　又
哀挽諸儒競(老杜詩哀挽青門道晉書郗/超傳及死貴賤操筆爲誄者)
(四十/餘人)豐碑故吏䌓(禮記曰公室視豐碑此/借用其字按後漢諸碑)
(多門生故/吏所立)素車紛雨泣(周禮車僕注曰素/車以白玉堊車也)
(老杜詩路人紛雨/泣○玉一作土)丹旐與風翻(老杜詩丹/旐飛飛日)
幾地留遺愛(孔子曰子産/古之遺愛)他年作九原(禮/記)
(趙文子與叔譽觀于九原文子曰死/者如可作也吾誰與歸注作起也)涕流
耆舊盡不獨爲郷園(何遜詩郷園不可/見江水徒自清)
　　送大兄兼寄趙團練
貧有分離苦官無早晚宜(上句見第一卷/註樂天詩命苟)
(未來且求食官/無高卑及逺邇)又爲千里别未覺十年遲
(此一聮足成破題之意分/屬两句十年遲見下注)日與江山逺風
連草木悲平生劉子政見可共論詩(劉向/字子)
(政漢宗室也/以屬趙君)
　　寄襄州程大夫
中年為吏晚專城不獨身榮府亦榮(専城/見上)
(注)江漢風流見羊杜(晉羊祜杜預皆鎮襄/陽老杜詩江漢風流)
(萬古/情)相門經術有韋平(漢韋賢平當父子/皆以明經至宰相)
(史記孟甞君傳/曰相門有相)十年一别音書絶萬里相
看骨肉情(枤杜詩序曰/骨肉離散)今代龐公入城府
定將懸榻與逢迎(後漢龐公傳龐公居峴/山之南未甞入城府峴)
(山在今襄州又徐穉傳陳/蕃特爲置一榻去則懸之)
　　送檢法趙奉議
三嵗公門不屢過作牋時得問如何(晉書/龔玄)
(之未甞/至公門)及兹去去翻為恨(文選蘇武詩參/辰皆已没去去)
(從此/辭)向使常常肯為多(悔向來不數見也/孟子曰欲常常而)
(見/之)勇銳閉房猶着酒(老杜詩昔何勇銳今/何愚白虎通曰人生)
(六十閉房者何也法六月陽氣衰也禮記/内則注曰妾五十始衰閉房不復出御)
切深疾惡反傷和(退之歐陽生哀辭曰其/文章切深魏志陳矯傳)
(陳登曰清修疾惡有識有義吾敬趙元達/老杜梔子詩曰與道氣傷和一夲傷作相)
贈言竊取仁人號(贈言謂勸其止酒與和/易也暗用管輅别傳諸)
(葛樂事見下卷王察院挽詞注家語子路/將行孔子曰贈汝以言乎史記孔子世家)
(孔子過周問禮老子送之曰富貴者送人/以財貧賤者送人以言吾不能富貴竊仁)
(人之號送/子以言)善聴君居長者科(左傳所謂惟/善人能受盡)
(言)
　　送建州鄭户部
清江畫舸照新晴鐃鼓喧喧聒市鳴(樂府/題解)
(漢有鐃/歌鼓吹)昔日布衣今着繡(著繡晝行/見上注)他年
鶴化只空城(鄭蓋徐州前軰故用丁/令威化鶴事見上注)還朝
不待三年最(漢書嚴助傳曰助爲㑹/稽太守願奉三年計最)得郡
何妨萬里行(成都記萬里橋諸葛亮送費/禕使呉别於此褘曰萬里之)
(行始於/此矣)歲禄二千親八十世間誰有此時
榮(漢太守秩/二千石)
　　送張秀才
學又三年積(三年學/見魯論)功收一日長(蜀志龐/統曰吾)
(似有一/日之長)擅場推老手(張平子東京賦曰秦/政利觜長距終得擅)
(場杜子羙詩畫手看前軰呉生逺/擅場歐公詩老手尚能工翦裁)附尾得
諸郎(史記伯夷傳顔囬雖篤學附驥尾而/行益顯南史王僧䖍傳曰此烏衣諸)
(郎坐/處)度鳥界晴碧(老杜詩身在度鳥上/又詩雪嶺界天白)過
雲回夕黄(老杜詩絶壁過雲開錦/繡又詩錦城曛日黄)孰知詩
有驗(謂詩能/窮人)莫愠路無糧(魯論孔子在陳/絶粮子路愠見)
(莊子曰吾無/粮我無食)
后山詩註卷第八
后山詩註卷第九
　　晁無咎畫山水扇
前生阮始平(晉阮咸爲始平太守顔延之/五君詠曰屢薦不入官一麾)
(乃出守蓋謂咸也無咎亦數𥙷外云黃魯/直詩前身鄴下劉公幹今日江南庾子山)
今代王摩詰(唐王維字摩詰工詩善畫繪/工以爲天機所到學者不及)
(也)偃屈盖代氣萬里入方尺(南史齊竟陵/王子良之孫)
(賁於扇上圖山水咫尺之内便覺萬里爲/遥老杜山水圖歌云咫尺應湏論萬里)
朽老詩作妙(南史沈慶之詩曰朽老筋力/盡徒歩還南崗此借用以言)
(樹/石)險絶天與力(老杜詩溟/張與筆力)君不見杜陵老
翁語湘娥増悲真宰泣(老杜有山水障歌/云不見湘妃鼓瑟)
(時至今斑竹臨江活又云元氣淋漓障猶/濕真宰上訴天應泣又云湘娥簾外悲)
　　奉陪趙大夫㳺桓山
後水喧江落渾黄(老杜詩寒江舊落聲渾/黄謂汴水也元稹有酒)
(章曰濟㳙㳙而縷貫/將柰兮萬里之渾黄)晚雲障日作微凉(東/坡)
(詩峯多/巧障日)笙歌聲裏旌旗動羅綺叢中語笑
香勸相秋郊開稔熟(易井卦曰君子以勞/民勸相開謂導迎之)
(如禮記所謂/有開必先)摩挲苔壁吊荒亡(詩意屬桓/司馬後漢)
(書薊子訓摩挲銅人/孟子曰流連荒亡)風流一代今山簡有
底樽前着葛強(晉書山簡傳簡鎮襄陽每/出嬉遊有童兒歌曰舉鞭)
(問葛強何如并州兒強家在并簡愛將也/后山以自比老杜詩花飛有底急底猶言)
(何等見顔師/古糾謬正俗)
　　寄曹州晁大夫
東方千騎貴當年白髪居頭也自賢(古樂/府陌)
(上桑曰東方千餘騎夫壻居上頭又曰四/十専城居此詩言不必盛年出守而後爲)
(賢也文選韋弘嗣博奕論曰君子恥當/年而功不立東坡詩直爲鱸魚也自賢)肯
費精神修客主(言不飾厨傳以稱過使客/也王介甫詩可憐無益費)
(精/神)稍回功譽入章篇(退之詩餘/事作詩人)虚名不救
飢腸厄晚歲仍遭水疾纒(此以下皆后山/自述老杜詩虚)
(名但蒙寒温問泛愛不救溝壑辱東坡詩/平生五千卷一字不救飢按世說曰愍度)
(道人立心無義權救飢耳左傳曰/風淫水疾老杜詩尚纒漳水疾)死去不
為天下惜(晉書王坦之荅謝安書曰/天下之寳故爲天下所惜)鏡中
當有故人憐(老杜詩鏡中衰謝/色萬一故人憐)
　　送馮翊宋令
三楚風流信有人(三楚見上注/風流謂屈宋)先聲今已
徹咸秦(咸陽秦/所都)寧為雞口官無小(雞口見/上注左)
(傳曰國無小退之藍田丞􁰽壁/記曰官無卑顧材不足塞職)欲試牛刀
乆要新(牛刀見魯論莊子曰庖丁解牛/十九年而刀刃若新彂於硎)細
肋卧沙勤下筯(馮翊沙苑監有卧沙/細肋羊下筯見上注)長芒
刺眼莫霑脣(長芒似指首蓿沙苑多有之/唐薛令之詩曰初日上團圎)
(照見先生盤盤中何所有首蓿/長䦨干老杜詩蕂枝刺眼新)山西豪傑
知吾老(山西一作西州○後漢皇甫規自/以西州豪傑不得豫黨人以后山)
(與曾樞密書考之熈/寧間常客㳺秦中云)為說猶堪舉萬鈞(言/其)
(尚強徤也孟子曰今曰/舉百鈞則爲有力人矣)
　　嗟㢤行
張生服石為石奴(啓顔録云後魏時諸王/貴臣多服石藥皆稱石)
(發此云爲石奴/言爲石所使也)下潦上乾如渴烏(後漢馬/援傳曰)
(下潦上霧此借用李蘭刻漏法曰以銅爲/渴烏以引器中水太白天馬歌尾如流星)
(首渴/烏)一朝僨蹶湏人扶伏毒未動風岀虚
此生所得與昔殊(退之作李干墓誌略曰/余不知服食說自何世)
(起殺人不可計而世慕尚之益至臨死乃/悔後之好者又曰彼死者皆不得其道也)
(我則不然始病曰藥動故病病去藥行/乃不死矣及且死又悔嗚呼可哀也已)韓
子作志還自屠(退之作李干墓誌叙以藥/敗者數人以爲世誡然躬)
(自蹈之故樂天有詩曰退之服硫黄一病/訖不痊呉越春秋國人作離别之詞曰天)
(道祐助兮/呉卒自屠)白笑未竟人復吁(樂天詩序曰/予與故刑部)
(李侍郎早結道友以藥術爲事詩曰金丹/同學都無益姹女丹砂焼即飛是樂天甞)
(從事於/金石也)以身濟欲未必愚欲乆而速反所
圖(李干墓誌有曰蔪不死乃/速得死謂之智可不可也)嗟㢤偉然二
大夫(謂韓與白也漢書䟽/廣傳曰賢㢤二大夫)
　　夜句三首
過雨作秋清歸雲放月明(魯直詩今夜/儻放春月明)入
簾摇竹影塞耳落洪聲(徐州有/百歩洪)
　　又
老樹仍孤秀秋蟾只獨明何湏夜来雨却
聼枕前聲(夜來雨/見上注)
　　又
短短長長柳三三五五星(唐人王建詩長/長南山松短短)
(北澗楊詩曰嘒彼小星三五在東東坡樂/府曰旋抺新粧看使君三三五五棘離門)
斷雲當極目不盡逺峯青(唐錢起湘靈鼓/瑟詩曰江上數)
(峯/青)
　　送孝忠落觧南歸(孝忠蓋后/山兄子)
妙年失手未湏恨白璧深蔵可自妍(後漢/薊子)
(訓傳常抱鄰家嬰兒故失手墮地而死藏/璧用魯論韞櫝之意莊子曰良賈深藏若)
(虚)短髪我今能種種(左傳盧蒲弊曰余髪/如此種種余奚能爲)
(注曰種/種短也)暁粧他日看姢姢(老杜詩曉粧隨/手抺東坡與潘)
(三失解後飲酒詩曰千金弊帚人誰買半/額娥眉世所妍顧我自爲都眊操憐君欲)
(闘小/嬋姢)千金市帚寧論價(魏文帝典論曰我/有弊帚鬻之千金)
萬户分侯信有年(漢書李廣傳文帝曰惜/廣不逢時令當髙祖世)
(萬户侯豈足道㢤退之剥啄/行曰徃退不及來不有年)清白傳家有
如此(後漢楊震傳使後世稱爲清白吏子/孫太白詩丈夫立身有如此按禮記)
(儒行曰其特/立有如此者)歸塗囊䀆不留錢(老杜詩囊/空恐羞縮)
(留得一錢看/此反而用之)
　　寄單州張朝請
平生天上張公子尚記門間半面人(老杜/贈張)
(四學士詩云天上張公子/宫中漢客星半面見上注)聲烈與風来不
盡(文選琴賦曰聲烈遐布東京賦曰聲與/風翔澤從雲遊此用其字退之書曰名)
(聲隨風而流/此用其意)音書無使去難頻(老杜詩風/塵荏苒音)
(書絶又詩欲問/平安無使來)一言悟主心猶壯(漢書車/千秋特)
(以一言寤意旬/月取宰相封侯)百巧成窮髪自新(東坡詩/宛丘先)
(生不自飽更笑/老崔窮百巧)聞說監河收貸粟㝎傾東
海活窮鱗(莊子曰莊周家貧貸粟於監河/侯監河侯曰諾我將待邑金將)
(貸子三百金可乎莊周曰昨周來有中道/而呼者周顧視車轍中有鮒魚焉周問之)
(對曰我東海之波臣也君豈有斗升之水/而活我哉周曰諾我且南遊呉越之王激)
(西江之水而迎子可乎鮒魚曰吾得斗升/之水然活耳君乃言此曽不如早索我於)
(枯魚之肆左傳曰陳氏以公量貸而/以家量収之姚嗣宗詩可惜作窮鱗)
　　謝憲䑓趙史惠米
平生忍欲今忍貧閉口逢人不少陳(退之/詩枚)
(臯即召/窮且忍)俸薄身清趙都史也能作意向詩
人(老杜詩作意莫先鳴又/詩獨能無意向漁樵)
　　和趙大夫鹿鳴宴集
趙侯詩律近風騷雅意推賢荅聖朝(漢書/蕭望)
(之雅意夲朝老杜詩/夫有㳙埃荅聖朝)鴻鴈着行過渭水(老/杜)
(鴈詩却過清渭影髙起洞庭/羣不坡詩旅鴈何時更着行)鳯凰覧徳下
虞韶(漢書賈誼傳曰鳯凰翔于千仞兮覧/徳輝而下之尚書蕭韶九成鳯凰來)
(儀)三千著籍今爲盛(漢書儒林傳序曰成/帝末增弟子貟三千)
(人後漢濡不牟長傳曰諸生著録前/後萬人魯論曰唐虞之際於斯爲盛)九萬
論程不作遥(莊子曰搏扶摇而上者九萬/里太白詩廽山倒海不作難)
不讀世書談世事卧看君自致青雲(史記/范睢)
(傳湏賈曰賈不意君能自致於青雲之上/賈不敢復讀天下之書不敢復與天下之)
(事晉書王衍傳曰口不論世事李善注/文選辯命論云劉孝搏自謂坐致青雲)
　　和朱智叔鹿鳴席上
三楚風流秀士林英詞從昔動修門(三楚/風流)
(見上注英詞謂屈宋風騷沈約宋書謝靈/運傳論曰英詞閏金石楚詞招魂曰魂兮)
(歸來入脩門注脩門郢/城門也郢蓋楚之所都)充庭初識蒼龍礎
(通典曰武太后長壽三年始令舉人獻歳/元㑹列於方物前以備充庭東坡詩雙蜺)
(蟠礎龍纒棟/蓋言禁殿也)賜醴行霑白獸樽(晉禮志曰/正㑹設白)
(獸樽於殿庭若有能/直言則發此樽飲酒)已上薦書䡖一鶚(見/上)
(注輕字讀如身/輕一鳥過之輕)更憑詩力化群鯤(莊子曰/北溟有)
(魚其名爲鯤化而爲鳥其名爲鵬鵬之背/不知其㡬千里也怒而飛其翼若垂天之)
(雲培風背負青天/而後乃今將圖南)千年遼鶴空城郭(見上/注)
誰見朱公有異孫(后山自注云漢大司空/朱浮蕭人也○蕭縣今)
(屬徐州魏志王粲傳蔡邕倒/屣迎粲曰此王公孫有異才)
　　酬智叔見贈
老去斯文不更論却因夫子話師門(師門/謂曽)
(氏後漢桓榮傳曰下則/去家慕郷求謝師門)清談不待傾三語
(晉書阮瞻傳瞻字宣子王戎問曰聖人貴/名教老莊明自然其志同異瞻曰將無同)
(戎即命辟之時謂三語掾世說又載衛玠/嘲宣子曰一言可辟何假於三宣子曰苟)
(是天下之望亦可無/言而辟復何假一)勝日何知共一樽(勝/日)
(見上注老杜詩不謂生戎馬何知共酒/盃蘇武詩我有一樽酒將以贈逺人)逐
北我方填坎井(莊子曰蠻氏觸氏相與爭/地而戰伏尸數萬逐北旬)
(有五日而後反左傳曰鄭伐宋宋師敗績/狂狡賂鄭人鄭人入于井莊子曰子獨不)
(聞夫塪井/之蛙乎)圖南誰得料鵬鯤(見上/注)過逢爲
說侯芭在(老杜詩數爲姻婭過/逢地侯芭見上空)卧楫生衣
犢有孫(老杜詩歸楫生衣卧陸龜/蒙詩樹有交柯犢有孫)
　　再酬
郷里衣冠不絶人(見上/注)近天尺五只清門
(尺五見上注老杜詩將軍魏/武之子孫於今爲庶爲清門)論文正可簮
雙筆(漢書趙充國傳張安世本持橐簮筆/注謂備顧問漢儀尚書令僕丞郎月)
(給大管/筆一雙)澆舌行看賜上樽(東坡詩澆子談/天口漢書賜丞)
(相養牛上尊酒汪糯米/一斗酒一斗爲上尊)瓊玖每蒙先木李
(木瓜詩投我以木/李報之以瓊玖)蜩鳩方共笑飛鵾(飛鵾/見上)
(注荘子曰鵬之徙於南𬈑也水撃三千里/搏扶摇向上者九萬里蜩與鸒鳩笑之曰)
(我决起而飛槍枋榆時則不至而控/于地而已矣奚以之九萬里而南爲)固知
賢傑當傳世下里朱陳亦有孫(文選宋玉/對楚王問)
(曰客有歌於郢中者其始曰下里巴人徐/州蕭縣有朱陳村两姓爲婚姻見白樂天)
(詩)
　　敬酬智叔三賜之辱兼戲楊李曹二
　　　首
龍争虎據竟成塵(後漢班固合賔戯曰七/雄虓闘分裂諸夏龍戰)
(虎爭魏陳琳檄曰豪/傑縱横熊㩀虎跱)只有青樓與白門(后/山)
(自注云青樓燕子樓也○杜牧之詩嬴得/青樓薄倖名魏志張邈傳吕布自稱徐州)
(刺史太祖征布布與其麾下/登白門樓兵圍急乃下降)令宰才髙先
得句(令宰謂智叔爲咸平令/也老杜詩鳬看令宰仙)使君情重數
開樽(退之詩使君數開筵又云主人情更/重空使劔鋒摧東坡樂府亦有主人)
(情重/之句)江山故國難留鶴科斗荒池可着鯤
(謂智叔將出仕也退之峽石西泉詩曰聞/說旱時求得雨只疑科斗是蛟龍可着鯤)
(猶言安可/著鯤也)直使頷須渾作白未應投鑷愧
諸孫(后山自注云智叔有歎白頭詩○樂/天詩满頷白髭鬚南史欝林王紀齊)
(髙帝笑曰豈有爲人作曾祖/而拔白髪者乎即擲鏡鑷)
　　又
險韻廋詞費討論(晉語曰有秦客廋辭於/朝注云廋隱也謂以隱)
(伏譎詭之言問於朝也/魯論曰世叔討論之)真持布鼓過雷門
(漢書王尊傳曰毋持布鼓過雷門注雷門/謂㑹稽也有大鼓越撃此鼓聲聞洛陽)
更看九日䑓頭句(謂二謝詩見上注以比/智叔元稹詩更看吹帽)
(落䑓/頭)未用三人月下樽(太白詩舉杯邀明/月對影成三人后)
(山不飲/故云)鏡裏黄花明白髪海邊赤脚踏長
鯤(言其已老欲爲世外之遊也老杜詩能/添白髪明又詩赤脚踏層氷東坡詩脚)
(踏赤/鯶公)從來相戒莫打鴨可打鴛鴦最後孫
(此句屬楊理曹打鴨事見上注後篇寄晁/大夫詩亦曰只今容有名駒子則此所謂)
(鴛鴦孫蓋名家之後也公長短句中南/郷子引引載盻之子瑩詩意似指此)
　　酬智叔見戯二首
百念皆空習尚存稍修香火踏空門槌腰
摩腹非春事(樂天詩小奴槌我足小婢槌/我背信老態也老杜詩自知)
(白髪非/春事)割愛投閑覆玉樽(老杜詩割愛酒/如繩退之進學)
(解投閑置散/覆樽見上注)白髪情多猶可染(后山自注/云來詩有)
(白髪之歎○南史謝靈運傳何長瑜以韻/語序臨川王義慶僚左云陸展染白髪欲)
(以姢側室青青不/解乆星星行復出)驂鸞興盡却乗鯤(退之/所謂)
(我寧屈曲自世間安能從汝巢神山也江/淹别賦曰驂鸞騰天乗鯤蓋用李白騎鯨)
(魚之/意)上界紛紛足官府(退之詩上界真人/足官府豈如散仙)
(鞭笞鸞鳯終/日相追陪)也容河鼓過天孫(爾雅曰河/鼓謂之牽)
(牛史記天官書曰織女天女孫周處風土/記曰七月初七日河鼓織女二星辰相㑹)
　　又
雨花風葉未宜春私柳官渠白下門(晉書/陶侃)
(識武昌官柳此云私柳反而用之白下夲/在金陵此句所指當是天徐州白門也)
每度清溪嘲短髪(老杜云莫話清溪髪蕭/蕭白映梳后山後有詩)
(云只欲泥行過白下萬一簾踈見一班前/有詩云歷肆側听長短句縁溪斜着两三)
(家當是白門傍/溪狹斜所在也)時容使席近芳樽(晋書阮/籍等賛)
(曰劉畢芳/樽之友)雄蜂雌蝶元非偶(李啇隱柳枝/詩曰花房與)
(蜜脾蜂雄蛺蝶雌同時不同類那/復更相思左傳曰齊大非吾偶)野馬遊
塵不佐鯤(言無復少年之氣助其狂心也/莊子曰野馬也塵埃也生物之)
(以息相吹也注曰此皆鵬之所慿以飛者/耳野馬者逰氣也漢書食貨志曰或累萬)
(金而不佐/公家之急)若許成功當封賞(后山自注云/事具李待制)
(席上篇○按后山詩話韓魏公安撫陜西/李待制師中過之李有詩名席上使爲官)
(妓賈愛卿賦詩曰願得貔貅十萬兵犬戎/巢穴一時平歸來不用封侯印只問君王)
(乞愛/卿)請看子子與孫孫(意謂老矣此事當/付之後生前漢元)
(后傳王翁孺曰吾聞活千人有/封子孫子子孫孫見尚書及詩)
　　送智叔令咸平
二謝将能事重陽只故䑓(老杜詩孰知二/謝將能事頗學)
(隂何苦/用心)固須衝節去便恐帶秋回(言重九/已近不)
(肯少留爽秀之氣若與/秋俱回誰復繼二謝者)敏捷才無盡(老杜/詩敏)
(捷詩千首才/盡見上注)鋪張意有開(退之云鋪張對/天之閎休此借)
(用言詩意/開廣也)猶須記衰疾書與鴈同來(並見/上注)
　　九月九日夜雨留智叔
騎䑓九日登臨處只有歸人醉扶路(晉書/羊曇)
(傳謝安薨後行不由西州路甞因石頭大/醉扶路唱樂不覺至州門以馬䇿扣扉誦)
(曹子建詩曰生存華屋處/零落歸山丘慟哭而去)千年二謝孰可
代我每苦留君只去(后山罷頴學除彭澤/令未赴丁母憂寓僧)
(舎旣除䘮猶不/言仕者四年)花粗只為前人惜(上篇有/曰可打)
(鴛鴦最後孫/粗與麄同)曲誤不觧丞卿怒(此两句亦/戯楊理曹)
(也呉志周瑜傳曰曲有誤周郎顧後漢靈/帝紀童謡曰梁下有懸鼓我欲撃之丞卿)
(怒此/借用)只消着帽受西風不待風流到新句
(反用孟嘉落帽事言免貽白髪之嘲也/此句以屬智叔老杜詩吹靣受和風)
　　九月九日與智叔鵰堂宴集夜歸
鵰堂從昔有惡客酒盡不去仍復索(玉堂/閑話)
(曰徐州使宅有鵰堂蓋多妖狐故畫鵰於/中東坡在徐州王鞏過之自謂惡客故此)
(詩引用老杜詩指/點銀瓶索酒甞)欲留歌舞盡客意風雨
和更作三厄(漢書翟方進傳曰危亂漢/朝以成三厄此借用其字)佳
辰難得容更難我窮無酒爲君歡只欲泥
行過白下萬一簾踈見一斑(史記夏本紀/曰泥行乗橇)
(孫光憲詞曰半踏長裙宛約行晩簾踈處/見分明東坡樂府曰十里春風誰指似斜)
(日映透/簾斑晉書王獻之傳門/生曰此即管中窺豹時見一斑)
　　城南夜歸寄趙大夫
書生作意一斑足杜陵㩀鞍兩眼寒(東坡/詩杜)
(陵飢客眼長寒蹇驢破帽隨金鞍隔/花臨水詩一見只許腰肢背後看)風雨
喚人歸去好(老杜詩江草/日日喚愁生)免教街吏報平
安(芝田録牛竒章公帥維楊杜牧在幕中/夜微服逸遊後牧以拾遺召公以縱逸)
(爲戒牧始隱諱公取一篋皆街子軰報/帖云杜書記平善老杜詩每日報平安)
　　席上勸客酒
稍開襟袍使心寛大放酒腸湏盞乾(世說/輕詆)
(門曰中郎衿抱未虚韓孟同宿聮句云爲/君開酒腸顛倒舞相飲唐詩人又曰酒腸)
(俱逐洞/庭寛)珠簾十里城南道肯作當年小杜
看(小杜即杜牧之也牧之詩云春風/十里楊州過捲上珠簾揔不如)
　戯宼君二首
老杜秋来眼更寒蹇驢無復逐金鞍(見上/注一)
(夲作/杜老)南隣却有新歌舞借與詩人一面看
(文選左太冲詩南隣撃鍾磬北里吹笙竽/夲事詩云喬如之有婢名窈娘武延嗣留)
(之如之爲詩曰君家閨閣不曾難好將歌/舞借人看文選三國名臣賛序曰定交一)
(面李善注引崔寔本論曰徒/以一面之交定臧否之决)
　　又
南隣歌舞隔墻聴想對朝䆫暈倒青(東坡/詩倒)
(暈連眉秀嶺浮退之/詩白咽紅頰長眉青)莫望喚人看嫋娜(老/杜)
(詩喚人看騕褭/不嫁惜娉婷)只憑幽夢寄叮嚀(退之詩/幽夢感)
(湘靈又詩浪憑/青鳥通叮嚀)
　　絶句四首
秋床歸卧不縁愁病與衰謀作老仇(并見/上注)
數樹直青能爾痩(退之詩杏花两株能白/紅東坡雜錄載張子野)
(戯語琴妓曰此筝不/見許時乃尔黒痩耶)一軒殘照爲誰留(老/杜)
(詩前軒頽晚照又云/不知明月爲誰好)
　　又
芒鞋竹杖最關身散髪披衣不待人三兩
作鄰堪共活(老杜詩此地两三/家周禮五家爲隣)五千挿架
未爲貧(北史崔瞻傳曰不讀五千卷書者/無入此室退之詩挿架三萬軸)
　　又
昬昬嗜睡元非病續續題詩不柰閑(東坡/詩喚)
(取昬昬嗜睡翁本事詩韋莊云誰知閑卧/意非病亦非眠樂天琵琶行低肩信手續)
(續/彈)作意買山還得笑(世說支遁就深公買/仰山深公曰未聞巢)
(由買山/而隱日)多方拔白却成斑(應璩老詩曰㧞/白自洗蘇樂天)
(詩啼衿與愁鬂/此日两成斑)
　　又
晉當快意讀易書(抱朴子曰陸子十篇誠/爲快書又曰嵆生云毎)
(讀二陸之文未甞不廢書而歎恐其卷之/竟也史記李斯傳曰快意當前適觀而已)
(矣)客有可人期不來(退之詩曰所期終莫/至日暮與誰囬可人)
(見上注又見蜀/費禕晉桓温傳)世事相違每如此(晉書羊/祜曰天)
(下事不如意/十居七八)好懐百歲幾回開(老杜詩懐/抱何時得)
(好開東坡詩/笑口㡬回開)
　　騎驢二首
復作騎驢不跨驢此生㫁酒未湏扶(叢林/謂叅)
(禪人有二病一是騎驢覔驢二是騎却驢/不肯下識得驢了騎却不肯下此一病更)
(是難醫若解放下方喚作無事道人后/山此句豈謂是耶未湏扶見下句注)獨
無錦里驚人句(老杜詩錦里先生烏角巾/又云爲人性僻耽佳句語)
(不驚人死不休魯直有杜子羙浣花醉圖/詩云宗文守家宗武扶落日蹇驢䭾醉起)
(蓋世傳老杜/畫像如此)也作梁園畫作圖(王立之詩/話云雙井)
(黄叔達字知命自江南來京師與彭城陳/履常俱謁法雲禪師於城南夜歸過龍眠)
(李伯時時知命着白衫騎驢道中摇頭而/歌履常負杖挾囊于後一市皆驚以爲異)
(人伯時素善畫因寫以爲圖邢惇夫作夜/歸圖詩此詩末句追記此事也履常即后)
(山舊字梁園謂汴京/梁孝王兔園所在也)
　　又
衝籬突市不逡廵掠面驚風撲眼塵(東坡/詩四)
(山眩轉/風掠耳)出手推𫾣寧避尹(唐宋遺史賈島/一日於驢上得)
(句云鳥宿池中樹僧𫾣月下門始欲着推/字又欲着𫾣字錬之未定引手作推敲之)
(勢京兆尹韓愈方出/島不覺衝至第三節)題門吟詠不逢人(夲/事)
(詩云崔護清明日遊城外叩一㽵門求飲/有一女子以杯水遺護意屬甚厚明年思)
(其人復徃叩户乆無人應因書一絶于門/云去年今日此門中人靣桃花相映紅人)
(面只今何處在桃花依舊笑/春風退之詩百里不逢人)
　　夀安縣君挽詞
兩大推平日(左傳鄭怱曰齊大非吾偶/又懿氏妻曰物莫能两大)三
從播後聲(儀禮䘮服傳曰婦人有三從之/義無専用之道故未嫁從父旣)
(嫁從夫夫/死從子)憂勤登上壽(言雖憂勤而不損/壽也事見下注國)
(語曰不憂年之不登/荘子曰上壽百歲)簫鼓閉佳城(西京雜/記云滕)
(公得石椁銘曰佳城欝欝三千/年見白日吁嗟滕公居此室)緦在千人
從松楸十里行(文選蔡伯喈作陳太丘碑/曰緦麻設位哀以送之逺)
(近㑹葬千人以上任彦昇求/立竒陵主碑表曰松檟成行)哀榮動郷里
點筆競諸生(魯論曰其生也/榮其死也哀)
　　寄曹州晁大夫(晁端仁/字堯民)
墮絮随風花作塵黄樓桃李不成春(樂天/詩春)
(盡絮飛留不得隨風好去落誰家太/白詩曰平生種桃李寂滅不成春)只今
容有名駒子困倚䦨干一欠伸(此篇蓋言/徐州風物)
(后山甞有詞并序云晁大夫增飾披雲初/欲壓黄樓而張馬二子皆當年樽下世所)
(謂英英盼盼者盼卒英嫁而盼之子瑩頗/有家風而曹妓未有顯者黄樓不可勝也)
(作南郷子以歌之曰風絮落東隣點綴繁/枝旋化塵關鏁玉樓巢燕子冥冥桃李摧)
(殘不見春流轉到如今翡翠生兒翠作衿/花様腰身宫様立婷婷困倚䦨干一欠伸)
(又自注曰周昉畫羙人有背立欠伸者最/爲妍絶東坡爲賦續麗人行也按此詩風)
(絮以屬英塵花以屬盼名駒子以屬瑩瑩/之毋蓋馬氏名駒子見上注李太白詩解)
(釋春風無限恨沉香亭北倚/䦨干樂天詩囬頭一欠伸)
　　寄題披雲樓(披雲在曹州后山婦翁/郭㮣爲郡時所作后山)
(爲之/記)
使君髙㑹荅清秋(漢書項羽傳飲酒髙㑹/老杜詩報荅風光知有)
(處)増飾披雲作勝遊(退之和劉虢州詩序/云亭䑓島渚劉兄頗)
(復增飾從子弟而遊其間按/西都賦曰世増飾以崇麗)九日再逢堪
一笑(后山清平樂詞云一歲相逢两節自/注云是歳閏九月兩作重陽以曆考)
(之蓋元符/二年也)終朝百過更深憂(憂短髪不堪/落帽也老杜)
(詩不眠瞻白兔百/過落烏紗此借用)落霞孤鶩知才盡(王勃/九日)
(㳺滕王閣序云落霞與孤鶩齊飛秋水/共長天一色事具唐書才盡見上注)踈
雨微雲怯語遒(孟浩然集序云浩然㳺袐/省諸英華賦詩作㑹浩然)
(云微雲淡河漢踈雨滴梧桐舉坐閣筆文/選魏文帝與呉質書曰公幹有逸氣但未)
(遒爾注遒盡/也言未盡羙)賔主縱賢終少在只今未可
壓黄樓(注具前篇傳燈録米/倉和尚曰猶欠少在)
　　絶句
木摇電繞雷取龍(王充論衡曰雷電折樹/取龍按龍若於天所使)
(遁逃不逺則非神物天不取也北夢瑣言/曰世言乗龍苦於行雨而多竄匿爲雷神)
(捕之或在古木/及簷楹之内)伏蛙號蚓溝瀆空(魯直玉/照泉詩)
(勿令水源濁魚蝦來寄中生子歳月多徃/徃隱蛟龍玉照不見影盤桓蝸螺宫一朝)
(掲源去枯/瀆草蒙茸)黒雲黄槐度白鳥映日急雨回
斜風(秦中歳時記槐/花黄舉子忙)
　　寄黄充
俗子推不去可人費招呼世事每如此我
生亦何娱(嵆康書曰不喜俗人而甞與之/共事晉書鄧攸傳吳人歌曰鄧)
(侯挽不留謝/令推不去)黄生後來秀純茂静者徒不
見動經月来亦不湏臾(東坡詩懶者常似/靜静豈懶者徒文)
(選古詩曰旣/來不湏臾)人事已好乖可復自作踈(見/上)
(注)子雖向人懶勝處不可孤(王介甫詩寄/語讀書人呶)
(呶非勝處老杜詩/更長燭明不可孤)迨此田事休仍當秋雨
餘深知阻泥濘歩屐意何如(老杜詩相邀/愧泥濘騎馬)
(到堦除又云/歩屐過東籬)
　　寄張大夫
只應青眼老尚記白頭翁一别今何向三
年信不通不應書字倦未有北来鴻(禮記/月令)
(孟春仲秋皆曰鴻鴈來而孟春/注曰鴈自南方來將北反其居)肯作彭城
守何時馬首東(左傳曰余/馬首欲東)
　　懐逺(此詩屬/東坡)
海外三年謫天南萬里行(東坡以紹聖四/年丁丑謫昌化)
(軍安置至元符二年己卯蓋三年矣/樂天詩雲雨三年别風波萬里行)生前
只為累身後更湏名(言生前尚以名爲累/死後亦復何湏晉書)
(張翰傳曰使我有身後/名不如即時一盃酒)未有平安報空懐
故舊情斯人有如此無復涕縱横(太白詩/丈夫立)
(身有如此一呼/三軍皆披靡)
　　答田生
酒亦有何好人今未肯忘(此篇大抵戒田/生好酒而勉以)
(學也晉書孟嘉傳桓温/曰酒有何好而卿嗜之)苟無愁可觧何必
醉為郷(劉几作解愁曲陳慥作無愁可解/以反之其末句曰若須待醉了方)
(開解時問無酒怎生醉唐王勣有醉郷/記樂天詩無過學王勣惟以醉爲郷)䞉
欲論竒字(竒字見/上注)終能諱秘方(言欲以文/章真訣授)
(之無所隱也孫樵與王霖書曰甞得爲文/真訣於來無擇無擇得於皇甫持正持正)
(得於韓吏部退之然樵未甞與人言及文/章且懼得罪於時今足下有意於此而自)
(疑尚多其可無言乎后山上二蘇公詩亦/云請公别試囊中方退之李虚中墓誌曰)
(於蜀得/秘方)直饒肌骨秀正要畫眉長(謂羙質/亦湏刻)
(畫之也盧仝秋夢行曰長眉入鬂何連姢/肌膚白玉秀且鮮王䑓新詠秦韜詩曰城)
(中皆半頷非/妾畫眉長)
　　早起
隣雞接響作三鳴殘點連聲殺五更(退之/詩雞)
(三號更五點文選沈休文作安陸昭王碑/曰男女老㓜大臨街衢接響傳聲不踰時)
(而達于四海劉夢/得詩郡樓殘點聲)寒氣挾霜侵敗絮(退之/詩威)
(風挾惠氣西京雜記曰淮南王安著鴻/烈解云字中皆挾風霜敗絮見上注)賔
鴻將子度微明(禮記月令鴻鴈來賔老杜/詩輕鳥度曽隂又詩雲月)
(遞微/明)有家無食違髙枕(老杜詩無食問樂/土又詩畫省香爐)
(違伏枕又詩散地逾髙枕按史/記張儀傳曰大王髙枕而卧)百巧千窮
只短檠(百巧短檠/皆見上注)翰墨日踈身日逺世間
安得尚虚名(老杜詩才微歲老尚虚名又/云不堪祗老病何得尚浮名)
　　和黃充小雪
度臘侵春亦未遲紛紛欵欵意猶微(樂天/詩度)
(臘都無苦霜霰迎春却有好風/光老杜詩點水蜻蜓欵欵飛)霑衣帶潤
元無見着物還消不待晞(秦韜玉春雪詩/片纔着地輕輕)
(䧟力不禁風旋旋消湛露詩曰湛/湛露斯匪陽不晞注云晞乾也)䞉欲打
䆫連夜聴未湏迷鴈㫁行飛(樂天詩蕭蕭/暗雨打䆫聲)
老来才盡無新語只欲煩君急手揮(漢書/陸賈)
(造新/語)
后山詩註卷第九
后山詩註卷第十
　　寄張學士(舜/民)
湖海三年别譙徐一日間(譙郡毫/州也)經時猶
未見凡事信多難(退之詩曰關山逺别固/其理寸歩難見始知命)
理極那須說(世說何晏聞王弼名因條勝/理語弼曰此理僕以爲理極)
(可得復/難否)情生不自還(終上句之意謂相與/忘言如晉阮修所謂)
(就令相見亦何所說然念舊之情不能自/已也晉書郭文曰情由憶生不憶故無情)
(漢書原渉曰知其非禮/然不能自還此借用)從来闕聲問相見
若為顔(老杜詩從來不寄一行書聲問見/上注後漢馬援傳曰將難爲顔乎)
　　謝趙使君送烏薪
欲落未落雪迫人将盡不盡冬壓春(老杜/詩松)
(浮欲盡不盡雲江/動將崩未崩石)風枝氷瓦有去鳥逺坊
窮巷無来人忽聞叩門聲遽速驚雞透籬
犬升屋(張籍樂府曰家/家雞犬驚上屋)使君傳教賜薪炭
(世說劉惔遣傅/教覔張孝㢘舡)妓圍那觧思寒谷(開元天/寳遺事)
(曰申王毎冬月苦寒令宫女宻/圍而坐謂之妓圍寒谷見上注)老身曲直
不足言冷䆫凍壁作春温(孟郊謝人送炭/詩煖得曲身成)
(直身史記田敬仲世家曰/大弦濁以春温者君也)定知和氣家家
到不獨先生雪塞門(雪塞門用袁/安事見上注)
　　雪中寄魏衍
薄薄初經眼輝輝已映空(老杜螢火詩偶/經花蘂㺯輝輝)
(又詩鳴雨旣過漸細/微映空摇颺如散絲)融泥還結凍落木復
沾叢(老杜詩泥/融飛燕子)意在千山表情生一念中
(用王徽之雪夜忽憶戴逵意以比魏衍后/山送衍移沛詩有曰勿云百里逺已作千)
(山愁東坡詩古人應在千山外不寄梅花/逺信來情生見上注樂天與元微之書曰)
(平生故人去我萬里/瞥然塵念此際暫生)遥知吟榻上不道絮
因風(晉書謝道韞傳雪驟下謝安問何所/似朗曰散鹽空中差可擬道韞曰未)
(若柳絮因風起東坡雪詩柳/絮才髙不用鹽此反而用之)
　　送澶州録曹宋叅軍
宦遊男子事訪别故人情能吏於今少春
風及此行英雄餘戰伐(澶州蓋萊/公却散處)犴獄寄
㢘平(韓詩外傳曰郷亭之獄曰犴朝廷之/獄曰獄漢書刑法志緹縈上書曰臣)
(父爲吏齊中/稱其㢘平)未肯輕衰疾人來闕寄聲
　　和范教授同逰桓山
送客㝷山已自仙行談坐笑復忘年平郊
走馬斜陽裏(漢書張敞傳過走馬章䑓街/唐人詩窄衫短帽斜陽裏)
破屋傳杯積水邊(退之詩破屋數間而巳/矣老杜詩傳杯不放杯)
洗壁留名題歲月登髙着句記山川風流
幕下諸公子縮手吟邊更覺賢(一夲作題/名留歳月)
(縮手見/上注)
　　早春
度臘不成雪迎年遽得春氷開還舊緑魚
喜躍脩鱗(禮記月令孟春東/風解凍魚上氷)柳及年年彂
愁随日日新老懐吾自異不是故違人(南/史)
(沈懐文素不飲酒又不好戯宋孝武謂故/欲異已謝荘甞戒曰卿每與人異亦何可)
(乆懐文曰非欲異物性之所/不能耳此詩末句頗采其意)
　　徐僊書三首
(徐清字靜之蓬萊女官也下西里/王氏詩作謝體書効黄魯直妍妙)
(可喜敬作/三絶句)
蓬壷仙子補天手筆妙詩清萬世功(列子/曰歸)
(墟有五山一曰岱輿二曰貟嶠三曰方壷/四曰瀛州五曰蓬萊又曰天地一物也物)
(自不足故昔者女媧氏練五色石以/𥙷其闕李賀詩筆𥙷造化天無功)肯學
黄家元祐脚信知人厄非天窮(柳子厚集/載劉禹錫)
(詩曰日日臨池弄小雛還思寫論付官奴/柳家新樣元和脚且盡薑芽歛手徒東坡)
(海市詩曰信我人厄非天窮魯直見廢/於世而仙真喜學其書此特厄於人耳)
　　又
詩成已作客兒語筆下還為魯直書(客兒/謝靈)
(運小名見南/史謝弘微傳)豈是神仙未賢聖不随時事
向人踈(退之詩乃知仙人未賢聖此反而/用之不隨時事謂於元祐黨禁中)
(肯學黃書也唐髙蟾詩云/君恩秋後葉日日向人踈)
　　又
金華牧羊小家子(金華見上注太白詩金/華牧羊兒乃是紫煙客)
(小家見/上注)西真攘桃何代兒(漢武故事西王/母指東方朔曰)
(仙挑三熟此兒已三偷之矣東坡樂府曰/曼倩風流縁底事當時愛被西真喚作兒)
詩着海山書落爪向來何免世人疑(詩可/以置)
(之海山書落筆而後快必非癡鬼也后山/作頴師字序載徐清事曰吾里中少年毎)
(歳首簮飾箕帚召紫姑以戯一歳有神下/焉曰吾蓬萊仙伯徐君也喜句畫有求必)
(荅下筆不休云云世人或疑徐君乃紫姑/之類未必以仙官待之故后山引牧羊攘)
(挑爲喻以言神仙有時而混迹不必疑也/退之祭湘君文曰且虞海山之波霧瘴毒)
(爲災老杜詩破甘霜落爪此借用謂筆畫/從手爪而落亦暗用神仙傳中麻姑鳥瓜)
(事)
　　寄酬咸平朱宣徳(智/叔)
冥冥超世網蔚蔚秀儒林(楊子曰鴻飛冥/冥弋人何慕焉)
(選詩曰世/網嬰我身)他曰熟看面今詩初得心(左傳/曰他)
(日吾見子面而已/今吾見子之心矣)白頭無故意異代有同
音(趣異則至老不相知意合則異世可同/調漢書鄒陽傳語曰有白頭如新傾蓋)
(如故何則知與不知也史記范睢傳曰戀/戀有故人之意選詩曰誰謂古今殊異代)
(可同調詩曰/笙磬同音)短綆徒施巧終然莫汲深(莊/子)
(曰綆短不可以汲深此引用以終/上意言平日知朱君之未盡也)
　咸平讀書堂(爲朱智/叔作)
昔人三百篇善世已有餘(魯論誦詩三百/授之以政不逹)
作大梁屠(史記范蠡傳蠡去止於陶自謂/陶朱公又魏公子無忌傳侯嬴)
(爲大梁夷門監者謂公子曰朱亥賢者世/莫能知故隱屠間耳朱智叔時治咸平故)
(引以喻之咸平隷/京師即古大梁)計然特未用意得䡖全
吴(史記貨殖傳范蠡旣雪㑹稽之恥乃喟/然而歎曰計然之䇿七越用其五而得)
(意注曰計然者范/蠡之師也名研)為邦得畿縣政密自計
踈寧書下下考(唐書陽城傳爲道州刺史/觀察使數誚責州當上考)
(功第城自署曰撫字心/勞催科政拙考下下)不奉急急符(元次/山春)
(陵行云督郵傳急符來徃跡相追/退之曲江祭龍文曰急急如律令)用意簿
領外築室課典謨(選詩沉迷/簿領書)平生五千卷
還舎不問途(言記問精博/如行熟路也)近事更漢唐稍
以詩自娱(更謂/更閱)復作無事飲醉卧擁青奴
(退之詩幕中無事惟可飲蓋/用史記犀首事青奴見上注)桃李春事繁
軒䆫晝景舒鳴屋鳩渴雨窺簾燕哺雛休
吏散篇帙(漢書薛宣傳曰日至休吏/謝靈運詩散帙問所知)風篁
獻笙竽(文選月賦云風篁成韻退之聮句/云折篁嘯遺笙太白詩三千雙蛾)
(獻歌笑文選左太/冲詩北里吹笙竽)欣然一啓齒斯民免為
魚(能一笑對古人者必不䧟溺其民矣漢/書司馬相如傳亡是公欣然而笑荘子)
(曰吾君未甞啓齒左/傳曰微禹吾其魚乎)
　　絶句二首
里中餽杏得甞新馬上逢花始見春(漢書/陳平)
(傳曰里中社平爲宰食貨志曰社閭甞新/馬上逢花蓋用前軰賣花檐上看桃李之)
(意)勤苦著書如此吏世間枉是最閑人(南/史)
(梁宗室傳南平王偉之子恭好賔友酣宴/終辰時元帝居蕃勤心著述恭每謂曰時)
(人不好懽興乃仰眠牀上看屋梁而著書/豈如臨清風對朗月登山泛水肆意酣歌)
(也)
　　又
密密丹房疊疊花一枝臨路為人斜丁寧
語鳥傳春意白下門東第㡬家(退之詩浪/慿青鳥通)
(叮嚀樂天詩柳/巷當頭第一家)
　　春懐示鄰里
㫁墻着雨蝸成字老屋無僧燕作家(老杜/詩林)
(花着雨臙脂落酉陽雜爼睿宗爲冀王寢/室壁間蝸迹成天字襄陽記楊顒曰請爲)
(明公以作/家譬之)剩欲岀門追語笑却嫌歸鬢着
塵沙(借用元規塵/汚人之意)風翻蛛網開三面(吕氏/春秋)
(曰湯見置囬靣網者湯拔其三面置其一/面祝曰昔蛛蝥作網令人學之欲髙者髙)
(欲下者下吾/取其犯命者)雷動蜂窠趂兩衙(子虚賦雷/動焱至禆)
(雅云蜂有两衙應潮錢昭度詩云黄/蜂衙退海潮上白蟻戰酣山雨來)屢失
南隣春事約只今容有未開花(后山前有/戯宼君詩)
(曰南隣歌舞隔墻聽此云未開花蓋/亦以戯宼容有猶言豈容復有也)
　　歸鴈二首
弧矢千夫志瀟湘萬里秋(弧矢謂射鴈也/成公綏鴈賦曰)
(過雲夢而妷遊兮/投江湘而中憇)寧爲寳箏柱(李義山詩/曰十三弦)
(柱鴈/行斜)肯作置書郵(用蘇武事晉殷羙爲豫/章太守都下人士因其)
(致書百餘函皆投之水中曰殷洪喬/不作置書郵老杜詩肯作置書郵)逺道
勤相喚(莊子曰吾固不辭逺道而來/願見老杜鴈詩雲裏相呼疾)覉懐
誤作愁(劉禹錫竹枝歌曰巫峽蒼蒼煙雨/時清猿啼在最髙枝箇裏愁人膓)
(自斷由來不/是此聲悲)聊寛稻梁意寧復網羅憂(劉/孝)
(標絶交論曰分/鴈鶩之稲梁)
　　又
作計胷懐早(淮南子曰鴈從風而飛以愛/氣力㗸蘆而飛以避矰繳玉)
(䑓新詠焦仲卿詩曰作計河不量文選于/寳晉論曰邪僻銷於胷懐又南史蕭惠開)
(常曰人生不能行胸懐/雖壽百歲猶爲夭也)為生去住頻(管子/桓公)
(曰鴻鴈春/北而秋南)固違隂嶺雪不盡洞庭春(隂嶺/謂匈)
(奴隂山老杜詩/苦渉隂嶺沍)巧作斜行字(樂天詩鴈點/青天字一行)
(魯直詩風/外竹斜行)催歸去國人(隋薛道衡人日思/歸詩曰入春纔七)
(日離家已二年人歸落鴈後思發在花前/此言去國人謂南遷諸公將北還也是歳)
(二月癸亥詔永州安/置范純仁等皆内徙)知時如有信(儀禮曰/下大夫)
(相見以鴈注/云鴈取知時)决起亦相親(此用鴈奴事荘/子曰蜩與鸒鳩)
(笑之曰我決起而飛老/杜詩相親相近水中鷗)
　　和宼十一晚登白門
重門傑觀屹相望(退之詩隆樓/傑閣磊嵬髙)表裏山河
自一方(左傳曰表裏山/河必無害也)小市張燈歸意動
(按宋書張暢傳彭城有小市/門魯直詩晩市張燈明逺近)䡖衫當户晚
風長(選詩曰彼服羅裳/衣當户理清曲)孤臣白首逢新政
逰子青春見故郷(東坡詩喜聞新國政是/歲徽考登極遊子見上)
(注)富貴夲非吾軰事江湖安得便相忘(言/富)
(貴固不可期而江湖之志亦未/遂也莊子曰魚相忘於江湖)
　　謝宼十一惠端硯
百工營材先利器(書㫁載三輔决錄曰韋/誕字仲將諸書並善鄴)
(都宫觀始就詔令仲將題署御筆墨皆不/任用因奏工欲善其事必先利其器若用)
(張芝筆左伯紙及巨墨兼此三具又得/臣手然後可以逞徑丈之勢方寸千言)市
道居貨如作贅(史記廉頗傳曰天下以市/道交作贅當是作質按史)
(記吕不韋傳秦子楚爲質子於趙不韋見/而憐之曰此竒貨可居或云漢書食貨志)
(始皇發閭左之戍應劭注曰秦時謫戍先/發吏有過及贅壻賈人故后山引用言秦)
(云賈人與贅壻一等也書生之於/筆硯亦猶工之利器賈之居貨云)書生活
計亦酸寒斷塼半瓦寧求備(退之詩活計/似鋤剗東坡)
(詩習氣一洗儒生酸/書曰與人不求備)端溪四山下龍淵欝
積中州清淑氣(退之送廖道士序曰彬之/爲州當中州清淑之氣蜿)
(蟺扶與磅/礴而欝積)金聲玉骨石為容(東坡硯銘曰/玉徳金聲而)
(寓於/斯)河江屈流雲作使(言此石中含江河/之潤蒸而爲雲以)
(導荅其秀潤之氣老杜詩屈注蒼江流陸/龜蒙蟬詩曰只慿風作使全仰柳爲都)
滑如女膚色馬肝(西京雜記曰文君肌膚/柔滑如脂硯譜蘇易簡)
(云端溪硯水中石色青山半石色紫山絶/頂石尤潤如猪肝色者佳漢書郊祀志曰)
(文成食馬/肝死耳)夜半神光際天地(漢書宣帝紀/曰神光並見)
(或興于谷郊祀志/曰有羙光上屬天)諸天散花百神喜知有
聖人當岀世(聖人謂/徽考徽考初封端/王元符三年十月遂升端州)
(爲興慶軍周昭王二十四年四月八日夜/天地震動恒星不見太史奏西天聖人出)
(世)沒人投深索千丈(莊子注曰没人謂能/鶩没於水底索讀如)
(求索/之索)探頷適遭龍伯睡(荘子曰千金之珠/必在九重之淵而)
(驪龍頷下子能得珠者必遭/其睡也列子有龍伯之國)轆轤挽岀萬
人負千嵗之蔵一朝致琢為時様供翰墨
十襲包蔵百金貴(一本負作貨○闞子曰/宋之愚人得燕石于梧)
(䑓之側蔵之以爲大寳革匱十重中十/襲退之藤杖歌曰幾重包裹自題署)北
行萬里更聚目宼卿好事不計費(宼甞爲/太常少)
(卿見/下注)南隣居士卿之孫豐悴相從不為異
(退之王承福傳云枊豐悴有/時一去一來而不可常者耶)似憐陶瓦磨
竈煤輟贈不减前人志(東坡種松詩曰/萬竈飛青煤)人
言寒士莫作事鬼奪客偷天破碎(南史劉/祥傳禇)
(彦回曰寒士不遜老杜桃竹杖引云/路幽必爲鬼神奪退之有瘞破硯文)龜玉
韞匵與無同(龜玉及韞匵並見魯論東/坡詩背之不見與無同)錦
衾還客弃佳惠(老杜詩錦衾卷還/客始覺心和平)衆所欲
得當有縁天獨於予可無意敢書細字注
魚虫(退之詩爾雅注蟲/魚定非磊落人)要傳華嚴八千偈
(隋經籍志云沙門支法領從于䦨國/得華嚴三萬六千偈此云八千未詳)
　　再和宼十一二首
南山樓觀挿穹蒼林杪青燈岀上方(文選/顔延)
(年詩樓觀眺豐頴爾雅曰穹蒼蒼天也謝/靈運詩俛視喬木杪老杜詩上方樓閣晩)
(字本出/維摩經)形勝自如諸老逝(漢書髙祖紀田/肯曰秦形勝之)
(國也后山宼叅軍集序曰大父鹽鐡府君/外大父頴公與文忠蔡公好太常少卿宼)
(君蔡之出也遊二大/父之間而軰先君)功名随盡二流長(劉/夢)
(得詩曰人世㡬回悲徃事山/形依舊枕寒流二流謂汴泗)馬㳺從昔哀
吾老(馬㳺事並/見上注)王粲當年賦異郷(王粲在/荆州作)
(登樓賦曰雖信羙而非吾土兮曾何足以/少留文選東門行曰一息不相知何况異)
(郷/别)少日幻心今淨盡(圎覺經云衆生幻心/還依幻滅大事詩劉)
(禹錫再遊玄都觀詩/曰桃花淨盡菜花開)多生綺語未全忘(東/坡)
(詩多生綺/語磨不盡)
　又
與世相違孰自量(淵明歸去來辭世與我/而相違孰自量言自知)
(甚/審)資身無䇿謾多方(漢書韓信傳寄食於/漂毋無資身之䇿荘)
(子曰恵施多/方其書五車)逢塲作戯真呈拙(傳燈録馬/祖道一傳)
(鄧隱峯辭師云石頭去師云石頭路滑對/云竿木隨身逢塲作戯便去石頭云云隱)
(峯無語歸來師云/向汝道石頭路滑)誤筆成蠅豈所長(曹丕/興畫)
(屏風誤落筆點素因就以爲/蠅孫權以爲生蠅舉手彈之)名字不歸青
史筆(老杜詩古人日已逺青史字/不泯曹子建表云名挂史筆)形容終
老白雲郷(趙飛燕外傳曰成帝呼合徳爲/温柔郷曰吾老是郷矣不能効)
(武帝求白/雲郷也)何湏五斗䡖千里頼有斯人未
肯忘(晉書陶潜傳曰吾不能爲五斗米折/腰拳拳事郷里小兒王介甫詩頼有)
(斯人慰/寂寥)
　　與宼趙約丁塘看花宼以疾不赴有
　　詩用其韻
早年學苦㫁過從晚嵗逢春意未窮欲共
元劉争着語(元稹劉禹錫也/着語見上注)不堪姚魏已
随風(歐公牡丹釋名曰姚黄者千葉黄花/出於民姚氏家又曰千葉肉紅花出)
(於魏相仁浦家錢思公甞曰人謂牡丹/花王今姚黄真爲王而魏紅乃后也)坐
無上客席虚左(曲禮曰上客起史記魏無/忌傳從車騎虚左自迎侯)
　　三月二十二日榴花盛開戯作絶句
五月榴花忽見春白頭喜遇一番新(退之/詩五)
(月榴花/照眼明)可能略不觧春意(后山甞有詠榴/花長短句云葉)
(葉枝枝緑暗重重密密紅滋芳/心應恨得春遲不㑹春工着意)只有㝷枝
摘葉人(謂㝷雙葉也傳燈録僧問風冗云/㝷枝摘葉即不問如何是直截根)
(源)
　　和宼十一雨後登樓
秀嶺歸雲裏華譙夕照中(莊子盛鶴列於/麗譙之間漢書)
(項籍傳譙門注云謂門/上爲髙樓以望敵也)登臨初不數吟笑
近多同麥秀知春力人和驗歲豐預爲逃
暑約一快楚䑓風(魏文帝典論袁紹子弟/三伏之際有避暑飲宋)
(玉風賦楚玉逰於蘭䑓之宫宋玉景差侍/有風颯然而至王乃披襟而當之曰快㢤)
(此/風)
　　答宼十一惠朱櫻
故人憐一老輟食寄三山(韓偓櫻桃詩曰/合充鳯食留三)
(島誰許鶯/偷過五湖)厚味非貧具(左傳曰厚/味實腊毒)先嘗貴
客間(老杜朱櫻詩曰金盤玉筯無消息此/日甞新任轉蓬后山自以安於田里)
(有媿子羙之飄零也老/杜詩又曰客間頭最白)甘酸俱可口衰白
不宜顔(甘酸見上注莊子曰柤梨橘/柚皆可於口衰白見上注)妙句
那能繼情深未覺慳(法帖紀瞻書云粉二/斗所謂物微意全者)
(也)
　　雙櫻絶句
並蔕随宜奸(老杜詩並蔕芙蓉夲自雙/後漢和帝詔曰隨宜䟽導)連
心稱意紅(太平廣記趙旭幽居廣陵有一/女呼青夫人扣柱歌曰仙郎獨)
(邀青童㑹結情羅帳連心/花王介甫詩荷花稱意紅)只堪驚老眼持
此與誰同(古樂府曰空留/可憐與誰同)
　　謝趙生惠芍藥三絶句
郁郁芬芬十里焄紅紅白白數枝春(魯直/詩白)
(白紅紅/相間開)要将結習惱鶖子送與毗耶彼上
人(維摩經云維摩詰室有一天女以天花/散諸菩薩大弟子上至大弟子便著不)
(墜天謂舎利佛曰結習未盡花着身耳鶖/子即舎利佛以其母眼明靜如鶖鷺眼故)
(也維摩經又云毗耶離城中有長者名維/摩詰又云佛告文殊師利汝行詣維摩詰)
(問疾文殊言彼上/人者難爲酬對)
　　又
從微至老走風塵喜見郷園第四春(書堯/典䟽)
(曰舜居虞地以虞爲氏故從微/至著常稱虞氏郷園見上注)獨舞東風
醉西子政縁無語却宜人(芍藥有號醉西/施者退之牡丹)
(詩云對客偏含不語情羅隱牡丹詩若敎/解語應傾國任是無情也動人東坡詩不)
(如此花不解語世間言語元/非真老杜詩宜人獨桂林)
　又
九十風光次第分天憐獨得殿殘春(呉融/白牡)
(丹詩膩若裁雲薄綴霜春殘獨自殿羣/芳東坡詩唯餘木芍藥獨自殿殘春)一
枝䞉欲簮雙髻未有人間第一人(老杜詩/昭陽殿)
(裏第/一人)
　　寄隣絶句
借子翩翩果下駒春園随處小踟蹰(後漢/􁐯國)
(岀果下馬注曰髙三尺乗之可於果樹下/行元稹詩長安三月花垂草果下翩翩紫)
(騮/好)可能灸背春風裏卧把青銅摘頷鬚(灸/背)
(并鏡鑷事並見上注/退之詩若摘頷底髭)
　　寄宼十一
隣里相望信不通時因得句寄怱忽畫樓
着燕春風裏(畫樓謂/燕子樓)楊柳蔵鵶白下東(古/樂)
(府歩出白門前楊柳可/蔵烏按徐州有白門)度日守䆫令節換
(老杜詩痛飲狂歌空度日又詩别/離驚節換退之詩安居守䆫螢)經旬無
使覺門空(老杜詩經旬出飮獨空床又詩/欲問平安無使來又詩客子念)
(故宅三年/門巷空)錦囊佳麗隣徐庾䞉欲同君賦
惱公(錦囊用李賀事見上注賀集有惱公/篇首句宋玉愁空㫁嬌嬈粉自紅蓋)
(艶詩也按北史庾信傳父肩吾/與徐陵文辭竒艶世號徐庾體)
　　和酬魏衍
闕然聲問略相同百里之間一水通春興
多多髙𥿄價(漢書韓信傳曰多多/益辦𥿄價見上注)離懐一
一逐歸鴻(老杜鴈詩雙雙瞻/客上一一皆人飛)不憂寒餓成
吾老稍喜朝庭記此公(此公當/謂東坡)夢每見君
心亦了不因新句覺情東(魏志陳矯傳注/文帝曰朕心故)
(已/了)
　　觸目絶句
果下翩翩跨紫騮(見上/注)踏花濺水見風流
(唐人樂府去挿花走馬月明中踏殘紅摭/言載裴處餘詩云從教水濺羅式濕知道)
(巫山行/雨歸)可無雙璧千金聚付與狂兒取次
㳺(琴操曰王昭君旣至單于大恱遣使報/送白璧一雙鮑昭白紵曲曰千金顧笑)
(買芳/年)
　　元符三年七月蒙㤙復除棣學喜而
　　成詩
老作諸侯客貧為一飽謀(老杜詩早作諸/侯客蓋用范睢)
(事淵明詩傾身營/一飽少許便有餘)折腰真耐辱(折腰見上/注唐司空)
(圖稱耐/辱居士)捧檄敢輕投(後漢毛義家貧以孝/行稱府檄以義爲郡)
(守義以手捧檄而入喜動顔色張奉薄之/後義母亡遂不仕奉歎曰徃日之喜乃爲)
(親也退之詩君今從署天/涯吏投檄北去何難哉)早作千年調(見/上)
(注早謂/壯歳)中懐萬斛愁(見上/注)莫年随手盡心
事許溟鷗(樂天詩百年隨手盡謝玄暉/詩心事俱已矣江上徒離憂)
　　送姚先生歸宜山三絶
鄭公龍變不容親猶有先生不絶塵(后山/自注)
(云鄭乃姚之師姚亦不復見○莊子載孔/子曰吾見老子其猶龍耶司馬遷史記論)
(彭越魏豹曰雲蒸龍變荘/子又有奔軼絶塵之語)定力不為生死
動始知天地有閑人(大智度論曰以業力/故八生死以定力故)
(出生/死)
　　又
老逢熈運乞前官(乞字作去聲讀前/官謂復除學官也)病遇
先生得内丹(修真袐訣老君曰含和鍊藏/吐故納新上入泥丸下注丹)
(田此内/丹也)一飽有期吾事了千年不死後人
看(終上句之意分屬两句/東坡詩一飽未敢期)
　　又
宇㝎心清面彂丹下床投杖覺䡖安(宇㝎/旯上)
(注圓覺經曰遇善/境界得心輕安)此身已許壷丘子(壷丘/子以)
(比姚列子見神巫而心醉以告壷丘子/然後列子自爲未始學而歸三年不出)他
日争㝷靖長官(靖長官以自况東坡送范/景仁詩末句云試與劉夫)
(子重㝷靖長官自注曰劉几云曽見人嵩/山幽絶處眼光如猫意其爲靖長官也按)
(張師正括異志静長官真定人登明經第/一且棄妻子遊名山數年不歸洛下靳襲)
(者於其家常帷一榻枕褥甚㓗人詢其故/曰以待靜長官靜今隱嵩少間歳或一至)
(或再至靳氏以神仙事之近世曾慥作集/仙傳曰應靜不知何許人唐僖宗時爲登)
(封令旣而棄官學道遂升仙去隱其姓而/以名顯故世謂之靜長官元祐中劉几甞)
(遇於嵩髙山中二說未知孰是然師/正以靖爲靜豈又自有一靜長官耶)
　　上趙使君
老氣崢嶸盖九州(老杜詩老/氣横九州)治聲騰涌逐
雙流(蜀都賦帶二江之雙/流此借用以言汴泗)向来置醴蒙殊
遇(漢書楚元王傳穆生不嗜酒元王甞爲/設醴后山亦戒酒故云蜀志諸葛亮表)
(曰蓋追先帝之/殊遇此借用)此日彈冠媿少留(漢書王/吉傳吉)
(與貢禹爲友世稱王陽在位貢公彈冠時/后山將赴棣學老杜所謂尚憐終南山回)
(首清渭濵亦遲/遲未忍别去也)千里山連環故國(東坡放/鶴亭記)
(曰彭城之山岡嶺四合隱然如大環獨缺/其西十二劉禹錫詩曰山圍故國周遭在)
中秋月好傍黄樓(老杜詩中天/月色好誰看)不應為米
䡖郷里㝎復還從馬少㳺(並見/上注)
　　送鄭祠部
持節還家未白頭有親八十更何求(老杜/詩微)
(軀此外/更何求)又随急詔朝天去(李宗閔作王播/墓碑曰今上踐)
(祚急詔徴公歐公詩/云驛騎頻來急詔隨)不為寒郷盡歲留(鮑/昭)
(東武吟曰僕/本寒郷士)四着儒冠甘送老(后山再除/徐學一除)
(頴學今又除棣學東坡/詩送老韲鹽甘似蜜)數經竒運得銷憂
(漢書李廣傳大將軍以爲李廣數竒母令/獨當單于得銷憂猶言安得銷憂老杜詩)
(感動幾/銷憂)擬登碣石臨朝日浩蕩滄溟沒白
鷗(亦后山自述如老杜今欲東入海之意/古樂府碣石篇云東臨碣石以觀潮海)
(又云日月之/行若出其中)
后山詩註卷第十
后山詩註卷第十一
　　和宼十一同登寺山
度暑無好懐憑危略幽致衣冠蔚如林從
我才一二兹山昔深登歲月誰得記尚有
名勝流不與金石悴孰知千載後我與子
復至(老杜詩南陌旣留歡此山亦深登晉/書王導傳曰帝親觀禊導及諸名勝)
(皆騎從羊祜傳每風景必造峴山甞謂鄒/湛等曰自有宇宙便有此山由來賢達勝)
(士登此逺望如我與卿者多/矣皆湮滅無聞使人悲傷)煙昬倐見燈
洪彂疑無地(魯直詩龍移山發洪楚/詞曰下崢嶸而無地)領略
章句手(江文通擬古詩云領略歸一致老/杜詩云迴㠶覬延賞佳處領其要)
(章句手謂/二謝之流)割據英雄志(老杜丹青引英雄/割㩀雖已矣又劎)
(門詩至今英雄人髙視見覇王并吞與割/據極目不相讓彭城自楚漢以來多有割)
(㩀者后山於徐州/修學記言之詳夫)興壞容一瞬今昔當㡬
喟(漢書司馬遷傳曰稽其成敗興壊之理/文選撫四海於一瞬退之詩於焉傲今)
(昔喟音丘愧反大息也/魯論夫子喟然歎曰)圍山缺西北放目
不可制歸懐納清境夜榻成良寐(山缺見/上注黃)
(魯直有放/目亭賦)零落壁間詩豈特彼所愧(東坡/遊戯)
(馬䑓有書西軒壁詩豈特二謝所愧作者/皆在其下風也文選魏文帝書曰數年之)
(間零落/殆盡)㑹逢南過適不問西來意(按前卷/有詩和)
(宼十一同遊城南阻雨還登寺山則此山/未極南遊之勝歟老杜哭韋之晉詩曰南)
(過駭倉卒過字作平聲讀此借用后山又/有詩云東渡南登稱意遊傳燈錄南嶽讓)
(襌師與坦然襌師問嵩山安如何是/祖師西來意安曰何不問自已意)
　　謝孫奉職惠胡徳墨
奚李風流盡法傳外諸孫(李廷珪本奚姓/風流盡見上注)
常山陳贍子懐抱自髙攑孰云勝潘翁惟
眉山公言(眉山翁謂東坡甞題贍墨云陳/贍墨潘谷不逮老杜詩云惟梁)
(孝王都此用其句律/攑音丘言反舉也)四海未盡識一變歸
九原胡郎少年子外家典刑存一點落髹
漆重價壓璵璠(蕭子良書曰仲將之墨一/點如漆左傳定公五年注)
(曰璵璠羙/玉君所佩)孫侯磊落人情義乆益惇(退之/詩定)
(非磊落人曹子建/詩親交義在惇)觧囊贈玄圭熟知師白
猿(玄圭借用禹錫事呉越春秋越王問劒/於處女處女將見王道逢袁公公曰聞)
(子善劒術女子曰願試也公即挽竹以刺/女女舉杖撃之公即上樹化爲白猿孫奉)
(職武人故/用此事)我資不觧書下筆輒自喛(嵆康/書曰)
(性不便書方言曰喛恚也/不欲應而強答一云愁也)良寳不受辱隠
黙面稱冤(南史庾肩吾傳梁簡文帝與湘/東王書論文體麗靡曰徒以煙)
(墨不言受其驅染𥿄札無情任其摇襞歐/公作蔡君山墓誌曰媪色有冤吾不可不)
(爲/理)
　　登寺山
晴山堪着眼别意不成秋小作三年别聊
為五斗謀要須乗下澤不待到壷頭預恐
登臨處長思馬少㳺(並見/上注)
　　答寄魏衍
徃昔敦朋好猶能作報書(西京賦視徃/昔之遺舘)老
衰渾得懶(老杜詩百/年渾得醉)踈密略相如(謂不問/交友之)
(親踈皆一等/不報書也)名堕網中蝶(劉禹錫詩哀我/墮名網有如翾)
(飛軰陸龜蒙蠧化曰橘之蠧化爲胡蝶甚/可愛也湏臾犯蝥蝄而膠之人雖甚憐不)
(可解而縱矣天下大橘也名位大羽化也/苟滅徳忘公崇浮飾傲得不爲大螫蝄而)
(膠之/乎)身随氷底魚(東坡詩拙於林間/鳩懶於氷底魚)填門
車馬客左席為君虚(魏志王粲傳蔡邕貴/重朝廷常車騎塡巷)
(聞粲在門倒屣迎之漢書鄭當時傳賛云/賔客塡門選詩門有車馬客左席見上注)
　　拱翠堂(后山自注云蕭邑富人竇敦/禮即泉山作此堂規制宏麗)
(無咎/作記)
千年茅竹蔽幽竒一日堂成四海知(退之/宴喜)
(亭記曰斬茅而嘉樹列發石而清泉激又/曰蔽於古而顯于今柳子厚法華西亭記)
(曰廡之外有大竹數萬又其外山形下絶/然而薪蒸篠蕩蒙雜擁蔽吾意伐而除之)
(必有/見焉)便有文公来作記尚湏我軰與題詩
(文公謂無咎也李賀髙軒過曰西京才子/文章公下句言巳有佳配尚何湏詩耶)
至人但有經行處寳盖仍存朽老枝(似是/東坡)
(經塗曾畫枯木於此蓮經曰經行林中華/嚴經曰阿僧祗寳經行處劉禹錫謝寺雙)
(檜詩曰龍象界中成寳蓋鴛/鴦瓦上出髙枝朽老見上注)能事向來非
促迫經年安得便嫌遲(自言作詩乆方如/約也老杜詩十日)
(畫一水五日畫一石能事不受相促迫王/宰始肯留真迹此借用其意世說簡文爲)
(相事動經年得過桓公患遲常加勸勉太/宗曰一日萬機那得爲速此頗用其語)
　　贈田從先(詩意當是田/君失解後作)
衣冠魯國動成群憂患相從只有君(莊子/曰舉)
(魯國而儒服何謂少乎王介甫哭王令/詩布衣阡陌動成羣卓犖髙才獨見君)落
筆如流寧蹈襲(晉書陶侃傳筆翰如流未/甞壅滯退之樊紹述誌云)
(不蹈襲前人/一言一句)行前應敵却紛紜(後漢耿恭/撃車師奮)
(而起曰請行前上馬引兵比入漢書夏侯/勝傳曰讀書踈略難以應敵又王莽傳遣)
(儒生能顓對者王咸使匈奴咸應敵縦横/單于不能屈魏志髙貴郷公命羣臣賦詩)
(和逌陳騫等作詩稽留有司奏免官詔曰/吾廣延詩賦以知得失而乃爾紛紜良用)
(反仄其/原逌等)愧非伏老成和伯(漢書儒林伏生/傳孝文聞伏生)
(治尚書欲召之時年九十餘老不能行又/歐陽生傳生字和伯事伏生由是尚書世)
(有歐陽/氏學)喜有侯芭守子雲(見上/注)意氣有餘
功用少相望千里定能勤(勉田生以學也/南史王僧䖍論)
(書云宋文帝書天然勝羊欣功夫少於欣/法書苑曰孫過庭草書功用雖少而天材)
(有餘此用其意韓非子問辯篇曰言行者/以功用爲之的彀者也末句欲其不憚千)
(里之勤而/來問學)
　　别郷舊
數有中年别寛為滿嵗期(中年别見上注/老杜詩縱死時)
(猶寛漢書尹翁歸/傳曰滿歲爲真)得無魚口厄(古樂府烏/生八九子)
(云鯉魚乃在洛水深淵中釣魚尚得鯉魚/口東坡和放魚詩云哀哉若魚竟坐口逺)
(愧知㡬/穆生醴)聊復鴈門踦(漢書段㑹宗傳曰終/更亟還亦足以復鴈)
(門之踦注云踦隻/不耦也音居宜反)齒脫心猶壯(韓平子問/叔卿曰剛)
(與軟孰堅對曰臣年八十矣齒再脫而舌/尚在魏武帝歌曰烈士暮年壯心不巳)
秋清意自悲(宋玉九辨曰悲㢤秋之爲氣/也又曰沉寥兮天髙而氣清)
(王介甫詩青天白日春/常好白髪朱顔意自悲)平生郡文學鄧禹
得三為(後漢馬武傳鄧禹曰臣少甞學問/可郡文學博士史記荀卿三爲祭)
(酒后山教授徐/頴棣三州故云)
　　和李使君九日登戯馬䑓
登髙能賦屬吾儕(漢書藝文志曰登髙/能賦可以爲丈夫)不
用傳柸擊鉢催(南史王僧孺傳蕭文琰與/丘令楷江洪等共打銅鉢)
(立韻響滅/則詩成)九日風光堪落帽中年懐抱更
登䑓(并見/上注)江山信羙因人勝(王粲登樓賦/日雖信羙而)
(非吾/土)黄菊逢辰滿意開(魯直詩爲公/滿意說江湖)二謝
風流今復見千年留句待君来(東坡詩此/中有句無)
(人見留與襄/陽孟浩然)
　　與魏衍宼國寳田從先二姪分韻得
　　坐字
将老蒙誤㤙受吊不受賀(陸機嘆逝賦曰/予將老而爲客)
(後漢劉表傳曰牧受吊不/受賀唐書岑文本亦云)欲起尚遲回積
閑習成堕向来二三子相與守寒餓一日
不可無三嵗安得過(晉書王徽之曰何可/一日無此君髙僧支)
(遁傳謝安曰終日戚戚觸事惆悵惟/遲君來以晤言消之一日當千載耳)是時
秋益髙夜永月初破(退之詩新/月懸半破)漏鼓已再
更坐者餘㡬箇酒薄多可強談勝堅莫拙
(世說謝胡兒語庾道季曰諸人暮當就卿/談可堅城壘漢書匈奴傳曰破堅㧞敵如)
(彼之/難也)簷昬讀字細林缺占星大(老杜詩仰/看明星當)
(空/大)呉吟未至慢(慢謂南朝慢體如徐庾/之作魯直甞效其體)楚
語不假些(楚辭宋玉招魂曰魂兮歸來去/君之恒幹何爲四方些說文云)
(語辭/也)懐逺巳屢歎(逺謂遷謫諸/人如蘇黄等)論昔先急
唾(昔謂紹聖元符之間孫真人千金方載/黄帝雜忌法曰清旦聞惡事即向所來)
(方三唾/之吉)身世喜相違(見上/注)真成螘旋磨(晉/書)
(天文志日月東行而天牽之以西没譬/之於蟻行磨石之上磨左旋而蟻右去)平
生陳孟公歲晚不驚坐(自言其無復平日/豪氣也漢書陳遵)
(傳時有與遵同姓字者每至小門曰陳孟/公坐中莫不震動旣至而非因號其人曰)
(陳驚/坐)
　　和黄生岀逰三絶句
右坊左里逺相求東度南登稱意逰(皆是/日實)
(録)已着連峯妨目極不應疾雨使心休(目/極)
(用王粲賦/意見上注)
　　又
諸郎聮璧萬人看新有詩聲伯仲間(並見/上注)
作意登臨還得句此生寧復要長閑(謝靈/運有)
(登臨海嶠詩孟郊詩夜學曉未休苦/吟神鬼愁如何不自閑心與身爲讎)
　　又
䞉欲登臨強作歡衣冠未動意先䦨從今
泉石非吾事只借君詩細細看(東坡詩作/堤捍水非)
(吾/事)
　　盤馬山(后山自注云山頂數丈無/草木相傳漢祖盤馬放此)
耕桑戰伐飽曽經廟毀村荒不乞靈(老杜/詩老)
(樹飽經霜左傳曰/願乞靈於臧氏)尚有君王盤馬跡至今
草木不能青(退之詩杏花/两株能白紅)
　　爛石村
亂石何年爛千林昨夜黄暁耕来鳥雀麥
壠縱牛羊投老須微禄(晉書王羲之傳曰/懐祖投老可得㒒)
(射老杜詩耽/酒湏微禄)持身闕寸長(司馬相如過宜/春宫賦曰持身)
(不謹楚詞卜居曰尺/有所短寸有所長)洗心聞吉語時事信
難量(后山已洗滌當世之念忽有起廢之/除故云爾洗心借用易係辭語退之)
(詩哀情逢吉語按漢書陳湯傳曰不出五/日當有吉語聞文選崔子玉座右銘曰悠)
(悠故/難量)
　　别叔父崐山丞
父子兼知己扶携共白頭(退之董溪墓誌/曰父子間自爲)
(知/巳)又為千里别未使寸心休鳥雀空庭曉
風霜落木秋近親零落盡更覺别離愁(魏/文)
(帝與呉質書曰何圖數年/之間零落殆盡言之傷心)
　　從宼生求茶庫𥿄絶句
南朝官紙女兒膚(南朝謂李后主南史阮/孝緒不書官𥿄成父之)
(清白女膚見上注老杜/詩恰以十五女兒腰)玉版雲英比不如
(素問有玉版論要篇漢書晁錯傳曰刻於/玉版樂天服雲母散詩云曉服雲英漱井)
(花)乞與此翁元不稱他年留待大蘇書(大/蘇)
(謂東坡魯直和王炳之惠玉版紙詩云/不特歸掃蘇公門乃令小人今拜辱)
　　黄樓絶句
樓上當當徹夜聲(樓有東坡所書子由黄/樓賦碑當當塌碑聲也)
(東坡墨妙亭詩空/齋晝靜聞登登)與人何事有枯榮(晉書/謝玄)
(傳叔父安謂子妷曰子弟亦何豫人事而/正欲使其佳選詩俛仰見榮枯后山意謂)
(此碑本不關人而亦隨/時輕重時黨禁初開也)已傳𥿄貴咸陽市
(紙貴見上注史記吕不韋傳著吕氏春秋/布咸陽市門懸千金其上有能増損一字)
(者予/千金)更恐書留後世名(後世名見上注前/詩有曰生前只爲)
(累身後/更湏名)
　　酬顔生惠茶庫紙
破卵剥膜肌理滑(老杜詩肌理/細膩骨肉勺)削玉作版
光氣熏(禮記曰君子於王比/徳氣如白虹天也)老子尚堪哦
七字(退之記夢詩曰壯非少者/哦七言六字常語一字難)阿買頗能
書八分(退之詩阿買不識字頗能書/八分此借用似言其子也)
　黄樓
樓以風流勝(蘇子由黄樓賦叙曰熈寧十/年八月彭城大水余兄子瞻)
(適爲彭城守水未至使民具畚鍤畜土石/以爲水備水旣去而民益親即城之東門)
(爲大樓堊以黄土曰土/實勝水徐人相勸成之)情縁貴賤移(厄於/紹聖)
(黨/禍)屏亡老畢篆市彂大蘇碑(黄樓賦乃畢/仲詢篆東坡)
(書至是/起廢焉)更覺江山好難忘父老思(父老思/見上句)
(注)只應千載後覽古勝當時(謂人情貴耳/賤目文選盧)
(子諒有/覽古詩)
　　答黃生(魏衍注云時初冬尚無冬衣/先生以背子贈之堅不受到)
(家以朱氏所贐二/疋寄之因作詩)
我無置錐君立壁舂黍作糜甘勝蜜(荀子/曰無)
(置錐之地又曰猶以戈舂黍選詩曰斧/水持作糜東坡詩送老虀鹽甘似蜜)綈
袍不受故人意(史記范睢傳須賈曰范叔/一寒如此㢤乃取其綈袍)
(以賜之范睢曰公之所以得無/死者以綈袍戀戀有故人之意)樂餌肯爲
兒軰屈(老子曰樂與餌過容止晉/書王羲之曰恒恐兒軰覺)割白鷺
股何足難食鸕鶿肉未爲失暮年五斗得
千里有愧寒簷背朝日(暮年五斗/后山自謂)
　　寒夜
閉户風将雨(玉䑓集序云金/星與婺女爭華)通宵浪打頭
(東坡詩生平賀老慣乗舟騎馬/風前怕打頭蓋呉中有打頭風)若爲中夜
聴復作别時愁宿鴈鳴漁火村舂急暗投
(老杜詩宿鴈聚圎沙退之詩漁火粲星點/老杜詩村舂雨外急暗投借用鄒陽語謂)
(夜舂/也)不應田二頃能使寸心休(史記蘇秦/曰使我有)
(洛陽負郭田二頃吾/豈能佩六國相印乎)
　　贈周秀才二首
與君世好自比隣(后山自注云宣古與大/父外大父㳺君其孫也)
(○漢書孫寳傳/祭竈請比隣)豐悴相從乆更親急駕(一/作)
(棹)小舟来取别固知風味似前人(豐悴取/别並見)
(上/注)
　　又
早逢異人得異術䆒窮咎休出頃刻相逢
拍手問由來怪我今年有隂徳(魏衍注云/周甞謂先)
(生命未甚合故有隂徳之語○摭言裴晉/公質狀眇小有相者曰郎君若不至貴即)
(當餓死一日遊香山寺有婦人以父被罪/假得玉帶二犀帶二以賂津要致於欄楯)
(忘收之而去度得而授之後見相者曰必/有隂徳及物前途萬里非某所知也度果)
(位極/人臣)
　　五子相送至湖陵
中年患别多作别早日諱窮常得窮(荘子/孔子)
(曰我諱窮乆矣/而不能免命也)勿云一水四十里衣冠塞
郭何人同周生子病輟身岀劉子逺來今
㡬日石家仲叔好少年頗能厭俗從吾律
(南史何妃傳曰禓郎好/年少后山持戒律頗嚴)魏君不獨相從早
自君之来吾却掃(魏衍字昌世后山之門/人也江淹恨賦曰閉關)
(却/掃)歲月磨人孰能乆反覆看渠難得好(言/世)
(態淺薄也東坡詩非人磨墨墨/磨人老杜詩人生反覆看亦醜)湖陵古城
風曰寒情義乃知生别難(選詩淚爲/生别滋)髙懐
巳為故人盡交道應留後代看(老杜詩髙/懐見物理)
(後漢王丹曰交道之難未易言/也老杜詩孝子忠臣後代看)
　　湖陵與劉生别
觸寒歷險來特特愧無以當欣有得(曆險/見上)
(注貫休詩萬水千山得得來/退之書云顧無以當之如何)向来憂患不
相捨知子用心堅鐡石人畏有心事無難
此語雖鄙理則然(漢書李廣䝺曰此/言雖小可以喻大)君今
意在翰墨間他日人争讓一先(以棊爲喻/言髙一着)
(也樂天詩何處春深好春深博/奕家一先爭破眼六聚闘成花)
　　寄滕縣李奉議
滕大夫伯陽父孫(魯論孟公綽不可以爲/滕薛大夫史記老子傳)
(姓李名耳/字伯陽)烹小鮮治大國原(原本也老子/曰治大國若)
(烹小/鮮)一得何用五千言(老子曰侯王得一/以爲天下貞史記)
(老子傳曰言道德/之意五千餘言)㢮灾决獄人不冤(周禮/大司)
(徒大荒大札則令邦國移民通財舎禁㢮/力薄征緩刑漢書于定國傳曰民自以不)
(冤)盛氣走訟畏討論(史記趙世家曰太/后盛氣而胥之入)終
歲歛吏不到門子弟無頼皆西奔(漢書髙/祖紀曰)
(始大人常/以臣無頼)踵門父老如雲屯拊髀跳跟走
兒孫(莊子曰有孫休者踵門而詫子/扁慶子又曰鴻蒙拊髀爵躍)絳幡
翠節歌唄喧(法華經曰歌/唄頌佛徳)畫盆戴頂煙如
焚繡褾綵軸箱帕䌓曲躬义手前致言(老/杜)
(詩聽婦/前致詞)畜眼未見耳不聞(老杜嚴中丞詩/畜眼未見有)
暮年何以答此㤙請誦華嚴壽我君(晉書/束晳)
(傳衆作歌曰束先生通神明請天/三日甘雨零何以醻之報束長生)
　　住鴈
㫁岸通横水枯荷着早霜一陂堪度歲數
鴈不成行市逺無矰繳(家語漁者曰天暑/市逺淮南子鴈㗸)
(蘆而飛以/避矰繳)年豐足稲梁(稲梁見/上注)中原有佳
氣不必到衡陽(似指當世事後漢光武/紀氣佳哉欝欝葱葱)
　　寓目
曲曲河回復(山海經曰河百里一小曲千/里一大曲呉都賦曰潮波汨)
(起回復/萬里)青青草接連(選詩曰青青河畔草/老杜詩野水春來更)
(接/連)去帆風力滿来鴈一聲先(呉都賦五臣/注曰舉颿者)
(挂席用風力也按颿與㠶同/老杜詩一聲何處送書鴈)野曠低歸鳥
江平進晚牽(老杜詩江平不肯流/又云百丈牽江色)望郷從
此始留眼未湏穿(文選謝玄暉詩有情知/望郷阮嗣宗師零落從)
(此始老杜詩/新愁眼欲穿)
　　野望
霜葉紅於染吹花落更馨平江行詰曲(李/羣)
(玉詩厭穿詰/曲﨑嶇路)小徑夾葱青(選詩招隱曰峭/舊青葱間竹栢)
(得其/真)度鳥開愁眼遥山入畫屏畏人惟可
飲從俗却湏醒(老杜詩畏人成小築惟可/飲見上注楚詞卜居曰將)
(從俗富貴/以偷生乎)
　　寄單州吕侍講(希哲)
徃時三吕共脩途(吕許公三子希哲希績/希純老杜詩牽迫限脩)
(途)擬上青雲近玉除(選詩凝霜依玉除山/谷詩垂上青雲却佐)
(州)中道勒迴奔電足(崔豹古今注曰秦始/皇有馬名追電東坡)
(徑山詩中途/勒破千里足)今年還直邇英廬(邇英殿講/筵所在陸)
(機詩厭直/承明廬)縱談尚記華嚴夜枉道難随刺
記(金池當是/所居地名)玉版方書濟物情(素問有玉/版論要篇)
(姜必善醫者上/句隂徳亦謂此)百里飢寒獨顔闔忍令一
物不敷榮(后山自注云顔闔謂魏衍〇荘/子曰顔闔自飯牛魯君使人以)
(幣先焉晉書王羲之傳/曰頃植桑果金盛敷榮)
　　寄兖州張龍圖文潜二首
去國遭前政還家未白頭(初文潜坐黨謫/監黄州酒稅時)
(紹聖四年也老杜/詩破膽遭前政)百年當晚遇(樂天詩晩/遇何足言)
(白髭映/朱紱)一辱獨先收(老杜詩一辱/泥塗遂晚収)齒脫空
餘舌(齒脫見上注說苑曰常摐有疾老子/問之摐張口曰吾舌存乎曰然吾齒)
(存乎曰亡舌存以柔齒亡以/剛此句以下皆后山自述)顔衰早着秋
(晉書顧恱之與簡文帝同年而髪早白/帝問其故對曰蒲柳常質望秋先落)三
為郡文學大勝鄧元侯(見上注元侯/鄧禹謚也)
　　又
䞉喜開三面旋聞乞一州(三靣見上注乞/字作去聲讀)
力難随鳥翼行復立螭頭(上句自言不能/徃見下句言文)
(潜當復爲舊官老杜詩獨把漁竿終/逺去難隨鳥翼一相過螭頭見上注)今日
麒麟閣(漢書蘇武傳宣帝圖/畫功臣於麒麟閣)當年鸚鵡洲
(後漢禰衡傳江夏太守黃祖大㑹賔客人/有獻鸚鵡者衡攬筆作賦文不加點後衡)
(言不遜祖遂令殺之今鄂州江夏有鸚鵡/洲即其地也黄州與鄂相望故后山用此)
(事)寄書愁不逹書逹得無愁(老杜詩寄書/長不達况乃)
(未休/兵)
　　家山晩立
遶舎苔衣積(唐人劉滄詩莎徑晚煙凝/竹塢石池春色染苔衣)倚
墻棃頰紅(老杜詩色/好棃勝頰)地平宜落日野曠自
多風(蘇子由詩山滿長空宜落日/唐人王昌齡詩曠野饒悲風)禹迹千
年後家山一顧中(左傳曰茫/茫禹跡)未休嗤土偶
(史記孟甞君傳孟甞君將入秦蘇代謂曰/木偶人謂土偶人曰天雨子將敗矣土偶)
(人曰我生於土敗則歸土今天雨流/子而行未知所止息也孟甞君乃止)已復
遂飄蓬(曹子建詩轉/蓬離本根)
　　寒夜
一夜風澎浪中宵月脫雲(歸田録曰江南/有大小孤山江)
(側有澎浪磯世/俗轉爲彭郎)到䆫資少睡逺響倦多聞
星火逺相亂江山氣不分早雞先得便(退/之)
(詩歸來得使即遊覽盧/仝詩楊州蝦蟹忽得便)㫁鴈屢鳴群(老杜/孤鴈)
(詩飛鳴聲念羣僧祇律曰天/帝釋化爲羔子鳴羣喚母)
　　鴈二絶句
来徃違寒暑飛鳴在稻梁(文選謝靈運詩/嗷嗷雲中鴈舉)
(翮有委羽求涼弱水湄違寒長沙渚詩/鴻鴈于飛注曰鴻鴈知避隂陽寒暑)未
知溟海大不肯過衡陽(衡山有/廽鴈峯)
　　又
截水無留影(天衣懐禪師語曰譬如鴈過/長空影沉寒水鴈無遺蹤之)
(意水無􁁃影之心太白詩寳刀截流/水文選江文通詩云寒郊無留影)哀空
有㫁群(老杜鴈詩行/斷不堪聞)翅開先作字行㫁不
成文(老杜鵝詩翅開遭宿雨行㫁見前句/注太玄文首曰鴻文無範說者謂鴻)
(鴈之飛偶有文字/之象而無法也)
　　山口
重霧真成雨踈簾不隔風青林擁紅樹家
鶩雜賔鴻(退之鸎詩春風紅樹驚眠處陶/隱居注本草云鶩即是鴨鴨有)
(家有野又尸子云野鴨爲鳬家鴨爲/鶩賔鴻見上注東坡詩野鴈雜家鶩)漁屋
渾環水晴湖半落東徃來成一老猶在半
塗中(老杜詩生涯能㡬何常在羇旅中禮/記中庸曰半塗而廢雪竇頌云如今)
(要見黄頭老刹/刹塵塵在半塗)
　　晚泊
清切臨風笛深明隔水燈(老杜詩清/切歌聲上)堆塲
穿鳥雀暗溜入溝塍(堆場見上注西都/賦曰溝塍刻鏤)年
使扶行老舡催趂渡僧(左傳曰絳縣老人/有與疑年使之年)
(老杜詩扶/行㡬屐穿)兹遊恐未已着句續先曽(異聞/集沈)
(亞之夢中作舞辭曰欲疑着辭/不成語東坡詩聊亦記吾曽)
　　夜雨
十月天猶雨三更月失明(盧仝月蝕詩偏/使一目盲司馬)
(遷書曰左氏失/明厥有國語)溟濛才洒潤點滴不成聲
(左傳呉都賦/曰迴眺溟濛)闢户風煙入投林鳥雀䡖(老/杜)
(詩投林/羽翮輕)旅懐終易感倐起别離情(江文通/别賦曰)
(行子膓㫁/百感悽惻)
　　宿合清口
風葉初疑雨(樂天詩葉/聲落如雨)晴䆫誤作明(杜荀/鶴雪)
(詩曰先於曉色報/䆫明此用其意)穿林出去鳥舉棹有来
聲(老杜詩遲/遲出林翮)深渚魚猶得寒沙鴈自驚(正/月)
(詩曰魚在于沼亦非克樂潜雖伏/矣亦孔之昭老杜詩宿鴈聚圎沙)卧家還
就道自計豈蒼生(言其出處皆以貧故自/爲計爾非爲蒼生也晉)
(書阮𥙿曰吾少無宦情兼拙於人間故曲/躬二郡豈以騁能私計故耳又謝安傳桓)
(温請爲司馬髙崧戯曰卿屢違朝㫖髙卧/東山人言安石不肯出將如蒼生何蒼生)
(今亦將如卿何漢書/張敞傳曰便歸卧家)
　　宿泊口
弱柳經寒色懸流盡夜聲(荘子曰吕梁懸/水三十仞流沫)
(四十/里)更長疑睡少霜落怯寒生(東坡詩老/人無睡漏)
(聲長樂天詩/稍稍夜寒生)急急占星度(歐公詩山浦轉/㠶迷向背夜江)
(看斗辨/西東)摇摇苦舫傾(梁書江革濟江惟以/一舸舸艚偏歌不得)
(安人或謂曰當移徙重物以進輕艚革/旣無物乃於西陵岸取石千斤以實之)風
濤兼盗賊㤙重覺身䡖(文選顔延年詩春/江壯風濤老杜詩)
(况兼水賊繁特戒風波駃謝靈運擬業中/詩曰知深覺命輕注引孔坦表曰士死知)
(遇恩令命輕潘安仁寡/婦賦曰懼身輕而施重)
　　野望
山開兩岸柳水遶數家村(王介甫詩髙/下數家村)地
勢傾崖口風濤嚙石根(柳子厚鈷鉧潭記/曰冉水自南奔注)
(抵山石屈折東流盪擊益暴齧其/涯故旁廣而中深石根見上注)平林霜
着色(畫家有着色山東坡/詩誰見將軍着色山)沙岸水留痕(老/杜)
(詩冬水/各依㾗)䞉寄還郷泣難招去國魂(楚詞有/招魂篇)
　　宿柴城
卧埋塵葉走風煙齒豁頭童不記年(退之/進學)
(解頭童/齒豁)起倒不供聊應俗髙低莫可只随
縁(言其身世興廢相仍也傳燈録優波毱/多曰若因地倒還因地起退之詩帝欲)
(長吟哦故遣起且僵不供猶不辨也南史/張興世傳曰朝廷遣禇彦回就赭沂行選)
(檄板不供由是有黄𥿄札世傳樂府曲曰/髙來不可低來不可魏野詩生計秖隨縁)
通通逺鼓三行夜(周禮鼓人注司馬法曰/昬鼓四通爲大鼜夜半)
(三通爲晨戒又宫正撃柝/注曰暮行夜以比直宿者)隠隐平湖四接
天(元稹詩洞庭/瀰漫接天廽)枕底濤波蓬上雨故将覉
旅到愁邊(愁邊見/上注)
　　顔市阻風二首
水到西流闊風從北極来聲驅峡口坼力
㧞嶺根摧(老杜江漲詩大聲吹地轉漢書/項籍傳曰力拔山兮氣蓋世三)
(秦記長安正南秦嶺/嶺根水流爲秦川)突兀重重浪轟豗處
處雷(言浪聲如雷此體謂之影對前卷論/之詳矣木玄虚海賦曰驚浪雷奔退)
(之聖徳詩曰衆樂/並作轟豗融治)順流看過舫更着快帆
催(用劉禹錫沉舟側/畔千㠶過之意)
　　又
萬古梁山泊今年末掾舡阻風兼着雪費
日亦忘年(老杜詩所畬應費日解䌫不知/年又詩費日係舟長按史玄經)
(文首曰彫韯之文徒費/日也莊子曰忘年忘義)世事元相忤衰懐
忍自煎(老杜詩回腸杜曲煎/又云膏以明自煎)晚來聲更惡
(老杜喜雨詩晚來聲/不絶應得夜深聞)始覺畏途邊(莊子曰/夫畏塗)
(者十殺一人則父子兄弟相/戒也老杜詩盡室畏途邊)
　　晚坐
柳弱留春色梅寒讓雪花(張祐詩河/流側讓關)溪明
數積石月過戀平沙(選詩流水/戀舊壑)病减還憎
藥年侵却累家後歸栖未定不但只昬鵶
(末句自憐未知稅駕之地老杜/詩夜來歸鳥盡啼殺後栖鵶)
　　寒夜
留滯常思動艱虞却悔来(漢書司馬遷傳/太史公留滯周)
(南老杜詩削跡共艱虞又云/留滯才雖盡艱危氣益増)寒燈挑不熖
(元稹詩殘燈/無熖影幢幢)殘火撥成灰(前軰詩撥盡/寒爐一夜灰)凍
水滴還歇風簾掩復開(老杜詩風/簾掩不定)熟知文
有忌情至自生哀(王介甫詩文章尤忌數/悲哀世說孫楚除婦服)
(作詩王武子見之曰未知文於情生情於/文生覽之悽然使人增伉儷之重魯直詩)
(云意不及/此文生哀)
　　絶句
雲海冥冥日向西春風欲動意猶微(魏衍/云丙)
(蒿塗二字末注王子飛云趙誠伯本作欲/動一云春風着意力猶微○退之詩雲水)
(蒼茫日向西老杜詩台州地闊海冥冥雲/水長和島嶼青又詩今朝臘月春意動樂)
(天詩雖有東南/風力微不能吹)無端一棹歸舟疾驚起鴛
鴦相背飛(劉禹錫詩無端陌上狂風急驚/起鴛鴦出浪花老杜詩檣烏相)
(背/發)
　　禮武䑓坐化僧(后山自注云時吕希/哲作單州守䑓屬單)
(州)
至人本無心(莊子云不離於/真謂之至人)起滅因衆縁
(佛書云諸法從縁生縁離法即滅維摩經/云但以衆法合成此身起唯法起㓕唯法)
(㓕)化盡悲願在留形此䑓巔(家語曰化窮/數盡謂之死)
(密嚴經偈云如來以悲願普應諸/有縁如淨月光明無處不周遍)聞名與
致敬獲福皆無前(維摩經云維摩詰稽百/世尊足下致敬無量)
千年一鉢水宿疾㡬人痊驍雄兖州軍馬
歩餘數千一呼可摧山四合如垂天(莊子/曰翼)
(若垂天/之雲)老㓜十八村頃刻理無全哀鳴寄
香火毀塔投其塼(魯論曰鳥之將死其/鳴也哀黙塔謂兖軍)盛
怒忽驚奔如有所見然等觀同一子豈特
此所憐(涅槃經云佛視衆生猶如一子羅/㬋羅想作七種羯磨爲欲示惡行)
(之人有/果報故)我來已再見童稚亦䖍䖍(南史王/僧䖍之)
(子慈與蔡興宗子約入寺約/曰衆僧徒今日可謂䖍䖍)彂火觸暗室
青燈已姢妍始讀壁間碑妙力隠不傳(世/說)
(司馬太傅問謝車騎惠子五車何以/無一言入玄謝曰當是妙䖏不傳)頗恨
語未工安得筆如椽(晉書王珣夢人以大/筆如椽與之云此當)
(有大手/筆事)歸路雲月黒濤波隔長川溪翁停
舟待相喚聲相連觧䌫風泊岸中流水入
舡(退之羅池碑曰度中流兮風泊之/鶡冠子曰中流失船一壷千金)欹側
脚不停竟脫蛟魚次(樂天詩浮出蛟龍/延字書次與涎同)興
壊如有待適當使君賢定能選妙士拂塵
起熏煙(南史劉之遴題其子墓/曰梁妙士之墓此借用)昔承靈山
囑早契少林禪丐我一片石併刻維摩篇
(退之黄陵廟碑刺史張愉自京師徃與愉/故善謂曰丐我一碑石載二妃廟事且令)
(後世知有子名庾信自南朝至北方惟愛/温子昇所作韓山寺碑曰惟韓山寺一片)
(石堪共話餘若驢鳴狗吙耳維摩篇謂/此詩也后山持戒律故以維摩自况)
　　晚興
去國猶能别逢人始欲愁(南史王㑹傳㑹/稽内史劉懐敬)
(之郡送者傾都惠亦造别還過從弟球球/問向何所見惠言唯覺逢人耳晉書王承)
(傳承東渡江每遇艱險處之夷然旣至下/邳登山北望嘆曰人言愁我始欲愁矣)
不干遮極目自是怯回頭(退之西山詩爲/遮西望眼終是)
(懶囬頭樂天詩淚眼凌寒/凍不流每經髙處即囬頭)布網收魚槮連
筒下釣鈎(爾雅槮謂之涔注聚積柴木於/水中魚得寒入其裏藏隱槮音)
(桑感反蘇子由詩/漁艇縦横逐釣筒)誰初教鮮食澤竭未能
休(尚書曁益奏庶鮮食說苑曰竭澤以取/魚非不得魚爲明年無魚故也亦見吕)
(氏春/秋)
　　宿齊河
燭暗人初寂寒生夜向深潜魚聚沙窟墜
鳥滑霜林(樂天烏夜啼云/霜滑有風枝)稍作他方計初
回萬里心(他方計意謂西方極樂國回心/言無復四方之志漢書賈誼傳)
(曰使天下回/心而郷道)還家只有夢更著曉寒侵(老/杜)
(詩天寒不成寐/無夢有歸魂)
　　别劉郎(魏衍注云宣義之壻六年之/别先生䘮母劉䘮父故其詩)
(哀/甚)
一别已六載相逢有餘哀公私兩多事灾
病百相催(真誥載楊羲手帖云公/私匆匆灾疾見上注)無酒與
君别有懐向誰開(老杜詩一生/懐抱向誰開)深知百里
逺肯為老夫来
　　趙巖
一市萬人聚四衝千里逕胡然不作邑兼
自可成橋群盗去無跡諸豪壓不驕(老杜/詩壯)
(士慘/不驕)由來天下事浮議易傾摇(必甞有欲/置縣於此)
(以鎮服豪傑盗賊而爲異議所/奪者盤庚曰而胥動以浮言)
　　雞籠鎮
河市新經集雞籠舊得名初聞北人語(北/史)
(曰詔㫁北語/一從正音)意作故郷聲(其意但欲作郷/聲如莊寫不忘)
(越吟/也)客乆艱難極情忘去就䡖空虚仍廢
忘何以慰諸生(文選應休璉詩避席跪自/陳賤子實空虚魏文帝紀)
(評注曰人少好學則思専長/則善忘樂天詩舊遊多廢忘)
后山詩註卷第十一
后山詩註卷第十二
　　除官(十一月除祕/書省正字)
扶老趨嚴召徐行及聖時端能㡬字正(漢/書)
(地理志曰㓜者扶老而代其任明皇雜錄/劉晏以神童爲祕書正字上問曰爲正字)
(正得㡬字對曰餘字/皆正惟朋字未正)敢恨十年遲(樂天初/除知制)
(誥與三舎人中書同宿詩云莫恠/不如君氣味此中來校十年遲)肯着金
根􁆢(尚書故實曰韓昶退之子也性闇劣/爲集賢校理史傳有金根車昶以誤)
(悉改根/爲銀字)寧辭乳媪譏(南史何承天除著作/佐郎年巳老而諸佐)
(郎並名家年少荀伯子嘲之呼爲媪母此/用其事金樓子曰梁人呼書卷爲黄媪言)
(其怡神養性如乳/媪也此借用其字)向來憂畏㫁不盡鹿門
期(老杜詩鹿門携不遂又云空有鹿門期/鹿門在襄陽杜郷里也后山此句言雖)
(免黨錮之憂而/失其髙隱本趣)
　　題王平甫帖
早聞英氣擅家聲晩得諸郎識老成(漢書/司馬)
(遷云李陵旣生降隤其/家聲諸郎謂二子瓬斿)可恨治朝無此老
却嫌晚進不同生(晉書謝混傳混爲劉𥙿/所誅宋受禪謝晦謂𥙿)
(曰恨不得謝益壽奉壐紱𥙿曰吾/亦恨之使後生不得見其風流)足知落
筆千言疾(謂作文老杜詩集賢學士如堵/墻觀我落筆中書堂按曽子固)
(祭平甫文云操紙/爲文落筆千字)尚想揮毫一坐傾(謂作/字老)
(杜詩張旭三盃草聖/傳揮毫落紙如雲煙)未信哲人窮五字(謂/詩)
(不能窮人檀弓/曰哲人其萎乎)二難還復以詩鳴(世說陳/太丘論)
(其二子曰元方難爲兄季方難爲弟退/之送孟東野序曰東野始以其詩鳴)
　　和李文叔退朝
朝流駭汗蒸雙猊(退之聖徳詩曰駭汗如/雨此借用淮南子曰山)
(雲蒸柱楚潤東坡苔西掖諸/公詩曰雙猊蟠礎龍纏棟)風捲屯雲散
萬蹄(陸機詩胡馬如雲屯此/借用以言朝士之歸)任使䡖衫汚
嬌色可令纎手洗春泥(東坡詩分無纎手/裁春勝王介甫詩)
(春泥滿眼/路嶇嶔)
　　和謝公㝎雨行逢賣花
逢花駐馬尚多情天不違人旋作晴(開元/天寳)
(遺事曰長安俠少每至春時飾矮馬於花/下徃來遇好花則駐馬而飲王仲宣詩人)
(欲天不違何/惧不合并)不使近詩増𥿄價得知春入
鳯凰城(郭受與老杜詩春興不知凡幾首/衡陽紙價頓能髙劉禹錫詩南山)
(宿雨晴春/入鳯凰城)
　　酬王立之二首
(王直方字立之名姓頗見於魯直/集中魯直甞有寄立之問梅花詩)
頓有亭前玉色梅情知不肯破寒開(謝無/逸溪)
(堂集有題王立之頓有亭詩曰蘇黄两玉/人落筆傳九州按南史謝晦傳時謝混風)
(流爲江左第一宋武帝曰一時頓有两玉/人耳王立之家有蘇東坡黄䂊章元祐中)
(所題字因取宋武/帝語以名亭云)似憐憔悴兩公客獨倚
東風遣信来(两公謂蘇黃也后山蓋蘇黄/之客魏志曰馬超遣信請和)
(又世說林公詣謝東陽朗時新病起體/未堪勞母王夫人在壁後遣信令還)
　　又
重梅雙杏巧相将不為逰人只自芳(家語/曰蘭)
(生深林不以/無人而不芳)應怪詩翁非老手相逢不作
舊時香(詩翁后山自謂老手謂蘇黄歐公/詩老手尚能工剪裁范諷詩云惟)
(有南山與君眼相/逢不改舊時青)
　　送謝朝請赴蘇幕
好合同黄卷(詩云妻子好合此借用文選/陸士衡贈曹文熊亦云疇昔)
(之遊好/合纒綿)情親湏白頭(老杜詩童稚情親四/十年湏白頭謂不待)
(白頭而/情已親)胡然落丹墨不坐致公侯(丹墨謂/簿領北)
(史蘇綽始制文案程式朱出墨入及計帳/户籍之法退之詩符師弄刀筆丹墨交横)
(揮此/借用)山合遮西顧(一作沙軟留徐歩魏本/云丙藁塗上四字不注)
潮回趂急流平生胡海興日夜逐行舟(老/杜)
(詩平生湖海心/宿昔具扁舟)
　　和謝公㝎觀秘閣文與可枯木
斯人不復有累世或可期每於丹青裏一
見如平時壞障塵得入慘淡令人悲墨客
落欲盡嚴顔終不移(老杜詩慘淡壁飛動/到今色未塡又云畫)
(色乆欲盡蒼然猶出塵文選傅毅舞賦曰/嚴顔和而怡懌世說桓公曰萬石橈弱常)
(才有何嚴/顔難犯)朽老莫使年(朽老見上注左傳/曰絳縣老人有與)
(疑年使/之年)石心烏銅皮(晉書夏統傳賈充曰/此呉兒木人石心也)
念此猶少作未盡氷霰姿(文選楊修荅臨/淄王牋云修家)
(子雲老不曉事強/著一書悔其少作)北枝把異鵲(老杜詩棲/枝把翠梧)
(莊子曰莊周遊乎雕/陵之樊覩一異鵲)意定了不疑(言無繞/樹未安)
(之態東坡畫鴈詩野鶩見人時未起/意先改君於何處看得此無人態)惜㢤
不得語胷次㡬興衰(用賈誼服不能言之/意文選王仲宣詩惜)
(㢤空爾爲其字本出史記宓不齊/傳荘子曰喜怒哀樂不入于胷次)一爲要
貴役可復辭畫師(唐書閻立本傳閤外傳/呼畫師閻立本羞悵汗)
(流)隠奥雖可惜塗抺復見遺(言與可不爲/要貴所役聊)
(自寄其意爾畫在祕閣世固不多見而亦/免塗抺之汚文選七命曰吞響乎幽山之)
(窮奥李善注曰奥隱䖏也盧仝示添丁/曰怱來案上翻墨汁塗㭑詩書如老鵶)謝
侯名家子感慨形苦詞(庾信哀江南賦云/不無危苦之詞)
豈惟語畫工勁特頗似之何當𥙷諌列一
吐胷中竒(退之代張籍書曰何由致其身/於其人之側一吐出胷中竒乎)
　　和饒節詠周昉畫李白真
君不見浣花老翁醉騎驢熊兒捉轡驥子
扶金華仙伯哦七字好事不復千金模(成/都)
(浣花溪老杜入蜀所居熊驥杜之二子也/甞有詩云熊兒幸無恙驥子最怜渠魯直)
(有老杜浣花醉圖詩云浣花酒舡散車騎/野墻無主看桃李宗文捉轡宗武扶落日)
(蹇驢䭾醉起后山謂魯直詩語已自寫生/不湏捐金模畫也金華見上注老杜詩云)
(諸公乃/仙伯)青蓮居士亦其亞斗酒百篇天所
借(李太白荅湖州迦葉司馬問白是何人/詩曰青蓮居士謫仙人酒肆藏名三十)
(春老杜詩李白一斗詩百/篇又詩天廐真龍此其亞)英姿秀骨尚可
似逸氣髙懐那得畫(後漢二十八將論曰/英姿茂績老杜八哀)
(詩曰復見秀骨/清逸氣見上注)周郎韻勝筆有神(畫㫁云/周昉窮)
(丹青之妙畫羙人子女爲古今冠絶張彦/逺畫記云張懐素每云呉道玄之畫下筆)
(有/神)觧衣槃礴未必真(莊子曰宋元君將畫/圖衆史皆至䑛筆和)
(墨在外者半有一史後至者儃儃然不趨/受揖不立因之舎公使人視之則解衣槃)
(礴嬴君曰可矣/是真畫者也)一朝冩此英妙質似悔只
識如花人(太白詩金屏/笑坐如花人)醉色欲盡玉色起
分明尚帶金井水(摭言曰太白在翰林應/詔草白蓮花序及宫詞)
(十首時方大醉中貴人以水沃之稍醒白/於御前索筆一揮文不加點玉色見禮記)
(玉藻老杜詩硯寒金井水/按荊州記益陽有金井)烏紗白紵真天
人不用更着山巖裏(晉書顧愷之爲謝鯤/像在石巖裏云此子)
(冝置丘/壑中)平生潦倒飽丘園禁省不識將軍
尊袖手猶懐脫靴氣豈是從来骨相屯(文/選)
(西征賦曰禁省鞠爲茂草唐書李白傳曰/白甞侍帝醉使髙力士脫韡力士素恥之)
(擿其詩以激楊貴妃帝欲官白妃/輙沮止退之詩自歎虞翻骨相屯)仰視雲
空鴻鵠舉眼前紛紛那得顧(用嵇康詩目/送歸鴻之意)
(韓詩外傳曰黄鵠一舉千里/老杜詩紛紛輕薄何須數)是非榮辱不
到處正恐朝来有新句(魯直浣花醉圖詩/曰兒呼不蘇驢失)
(脚猶恐朝/來有新作)勿言身後不要名尚得呉侯費
百金(身後名見上注晉書謝安/傳曰餚饌亦屢費百金)江西勝士
與長吟(饒節字徳操江西人後爲僧名如/璧法嗣頴州薦福月晉書羊祜登)
(峴山曰由來賢達/勝士登此多矣)後來不憂身陸沉(荘子/曰方)
(且與世違而心不屑與之俱是陸沉者也/是其市南宜僚耶注云人中隱者是無水)
(而沉/也)
　　謝王立之送花
過雨生泥風作塵馬蹄聲裏度芳辰城南
居士風流在時送名花與報春(時送一作/尤遣一作)
(時遣老杜詩頭風吹過雨又詩百舌來何/䖏重重只報春此借用李白詩名花傾國)
(两相/歡)
　　和參寥明彂覓隣家花二首
短墻春色過隣家行不逢人只見花(唐人/王駕)
(詩曰蛱蝶飛來過墻去應疑春色/在隣家下句用崔護事見上注)新緑葱
葱紅蔌蔌(魯直詩黄鸝惟見緑葱葱元稹/連昌宫詞曰風動落花紅蔌蔌)
却成粧面映青紗(太白烏夜啼曰機中織/錦秦川女碧紗如煙隔)
(䆫/語)
　　又
滿城桃李一番新深院繁枝别得春從此
詩翁有新語不湏紅濕少城闉(老杜詩曉/看紅濕處)
(花重錦宫城又/云更歷少城闉)
　　和張奉議贈舅氏龐大夫
朝下公門不曵裾(晉書龔玄之未曽至/公門曵裾見上注)身
寛心逺等林居(淵明詩心/逺地自偏)傳家聲烈三公
後(三公謂龐相國籍退/之詩不見三公後)貯腹平生萬卷餘
(北史崔悛傳胷中貯千卷書/老杜詩年少方/萬卷餘)藤架倚春聴
語鳥(老杜詩露裛思藤架顧/悲歌云/臨春風聽春鳥别時多見時少)石
池迎日數遊魚(柳子厚石潭記曰潭中魚/可百許頭皆若空遊無所)
(依日光下徹影布石上王/介甫詩行數魚儵賔共樂)人言酷類牢之
舅(晉書何無忌傳桓玄曰何/無忌劉牢之甥酷似其舅)未有新詩錦
不如(老杜詩白髪絲難/理新詩錦不如)
　　和舅氏公退言懐
追陪強韻愧難過應接前聞覺未多(南史/王筠)
(傳能用強韻前聞見上/注老杜詩衰慙應接多)盛禮每虚摩詰席
(唐書王維字摩詰名盛於開/元間豪英貴人虚左以迎)舊詞猶可雪
兒歌(北夢瑣言韓定辭詩云麗詞堪與雪/兒歌馬式問其事對曰雪兒李密愛)
(姫毎賔朋文章有竒麗/者付雪兒恊律歌之)手開新徑延徐歩
眼趂髙梧上碧蘿風雨入懐泥滿眼時湏
好語滌煩痾(王介甫詩春泥/滿眼路嶇嶔)
　　欽聖憲肅皇后挽詞二首
(神宗后向氏建中靖國元年正/月崩三月加謚五月葬永裕陵)
二妃端恊帝(神宗在頴邸治平三年納后/爲妃魏収後魏書曰二妃嬪)
(媯虞道克昌任姒配周周室用光二妃/謂堯女娥皇女英也恊帝借用舜典字)三
后共興周(三后謂太姜太任大姒以比/國朝/慈聖曹后/宣仁髙后)
(及/欽聖皆甞/臨朝有聖徳)决䇿天同力收功語不流
(元符三年正月/哲宗上僊/太后夜半/定䇿翌日召/徽考自端邸入立廷臣皆)
(不預焉蘇子由作/宣仁謚冊文曰大䇿/中定與天爲謀羅隱詩曰時來天地皆同)
(力語不流謂大臣帖服無/敢流言如誣謗宣仁時也)權宜從殺禮(太/后)
(不敢當山陵之禮止稱山園詩曰殺禮/而多昬此借用老杜詩權宜借宼頻)末
命尚深憂(書曰皇后慿玉几導揚末/命深憂謂以天下爲憂)欝欝
佳城閉終天配壽丘(佳城見上注文選顔/延年宋元后哀䇿文)
(曰夷體壽原注漢景帝作壽/陵云云此借用以指𥙿陵)
　　又
復辟先元約(元符三年正月太后權同處/分軍國事候祔廟禮畢還政)
(至七月一日手書可不候祔廟止俟靈/駕發引罷同聽斷書白朕復子明辟)長
年損積憂(文選陸士衡歎逝賦曰嗟人生/之短期孰長年之能執禮記文)
(王世子注云文王以憂勤而/損壽此借用傳曰積憂薫心)春移栢城仗
(樂天陵園妾詩曰/栢城盡日風蕭瑟)仙去帝郷遊(荘子曰乗/彼白雲至)
(於帝/郷)徳並塗莘敏(退之王用誌銘曰蜀塗/莘摯正妃之門謝承三)
(夫人箴曰塗山翼夏有莘翼殷蓋謂禹娶/塗山氏女湯娶有莘氏女老杜詩學並盧)
(王/敏)功臨馬鄧優(後漢明徳馬后肅宗尊爲/太后常與帝旦夕言道政)
(事和熹鄧后迎立殤帝太/后臨朝又定䇿立安帝)千秋修故事車
馬戒如流(後漢馬后紀太后語曰前過濯/龍門上見外家問起居者車如)
(流水馬如㳺龍但絶歲用以黙愧/其心文選樂府曰車馬若川流)
　　欽慈皇后挽詞二首(欽慈皇后陳氏/徽宗之母元祐)
(四年六月崩建中靖國元年正月/追尊爲/皇太后三月謚曰欽慈)
(五月陪葬/永裕陵祔太廟/神/宗室奉安神御于景靈西宫坤元)
(殿)
二桃從孝祀(禮記注二祧謂文武廟也文/武俱在應遷之例特爲功徳)
(而留此借用/以比/神宗)五典載虞嬪(堯典曰釐降二/女於媯汭嬪于)
(虞堯典即/五典之一)顯號追先志(建中靖國元年正/月/欽聖太后崩)
(遺詔追尊/皇太/妃陳氏爲皇太后)隂功見後人(后蓋京兆/人贈太保)
(祁王懐徳之女懐徳沉勇有功於國後漢/鄧后傳曰叔父陔言常聞活千人者子孫)
(有封凢訓修石/河歲活數/千人天道可信家必蒙福)承顔親不待
(魯論色難注曰承順父母顔色爲難/韓詩外傳曾子曰子欲養而親不待)罔極
痛如新(詩曰欲報之/徳昊天罔極)未有如椽筆光容可
得陳(晉書王恂夢人以大筆如椽與之云/此當有大手筆事俄而孝武崩哀冊)
(謚議皆/珣所草)
　　又
靈岳占佳氣琳宫閟寳衣膺期符寳曆錫
號煥皇扉(靈岳謂嵩山事具/徽宗御製/西京崇福宫記大抵謂后被遇)
(神宗有禱于嵩山崇福遂生/徽宗乃詔/洛師侈宫楹而大之真誥恊昌期曰登玉)
(霄琳房皇扉/謂堯毋門)日月堯同數(后以元豐五年/十月十日誕生)
(徽宗皇帝漢書武帝鉤弋夫人傳任身十/四月生昭帝上曰昔堯十四月而生命其)
(門曰堯/母門)謳歌啓與歸(事見/孟子)傷心五雲去不
見六龍飛(孝經援神契曰徳至山陵則景/雲出景雲五色雲也老杜重經)
(昭陵詩云再窺松栢路還見五雲/飛六龍見易乾卦謂/徽宗登極)
　　大行皇太后挽祠二首(代人作/欽聖太后)
徳名三后並(曹后髙后并后/爲三皆有聖徳)母道兩朝尊
(兩朝謂/哲/廟/徽廟)勇决髙千古危疑定一言(謂/㝎)
(䇿之謀出於獨㫁章惇異議竟不得行老/杜詩勇决冠垂成文選王元長䇿秀才文)
(曰餘烈/千古)先期還政事隆禮改山園(并見/上注)哀
挽西郊道雲愁晝亦昬(西郊道謂徃西京/祔葬周以洛爲東)
(郊於/宋/朝則國西)
　　又
扶日行黄道(扶日見上注晉志云黄道日/之所行也魯直王文恭挽詩)
(云賔日/行黄道)乗雲上紫微(莊子曰乗彼白雲至/于帝郷晉志云紫微)
(大帝之坐天/子之常居也)憂勞形末命(末命見/上注)恭儉見
陳衣(周禮春官司服曰大䘮廞衣服注廞/陳也禮記䘮大記曰凢陳衣者實之)
(篋)布徳開刑網(禮記月令云命相布徳和/令漢書刑罰志云禁網踈)
(闊)和戎戢武威(左傳魏絳謂和戎有五/利老杜詩丕承戢武威)要
知懐惠處行路涕交揮(懐惠見魯論家語/敬姜曰二三子無)
(揮/涕)
　　追尊皇太后挽詞二首(代人作/欽慈太后)
彤管書隂教(靜女詩傳云古者后夫人必/有女史彤管之法箋云彤管)
(筆赤管也禮記曰后修女順母/道也注云母者施隂教於婦)黄圖載徳
容(黄圖天子之圖籍如三輔黄圖是也周/禮九嬪掌教九御婦徳婦言婦容婦功)
漢宫先夢日(漢書景帝王后傳武帝方/在身時后夢日入其懐)代
邸近乗龍(謂徽宗自端邸即位漢書薄姬/傳髙祖召欲幸之對曰昨暮夢)
(龍㩀妾胷上曰是貴徴也吾爲汝成之遂/生文帝初封代王文帝紀曰奉天子法駕)
(迎代邸易乾卦曰時/乗六龍以御天也)喬岳蔵遺服(謂嵩山/崇福宫)
(見上/注)青門啓故封(后以元祐九年葬於開/封縣多慶院之東至是)
(改葬老杜詩哀挽青門去按三輔黄圖曰/長安城東出南頭第一門曰覇城門或曰)
(青門此借用退之大行皇/后挽詞曰因山託故封)從今祠百世(東/坡)
(髙太后挽詩云原廟故應/祠百世先王何止活千人)清廟配商宗
(周頌注曰清廟者祭有清明者之徳之宫/也商宗謂/神宗商頌曰烈文祀中宗玄)
(鳥祀/髙宗)
　　又
典冊尊徽號欽慈煥徳名(徽號字見禮記/後人借用楊子)
(曰君子徳/名爲㡬)終身聞舜慕(孟子曰大孝終身/慕父母五十而慕)
(者予於大/舜見之矣)歷月見堯生(見上注世說外國/貢竒香一著人則)
(數月/不歇)兵衛嚴天仗車輿轉帝城故奩脂澤
在哀感倍皇情(後漢光烈隂后紀明帝夢/先帝太后如平生歡明旦)
(上探視太后鏡奩中物感動悲涕令/易脂澤装具左右皆泣莫能仰視)
　　王察院挽詞二首(監察御史/王回也)
施報終何在窮通共一空(史記伯夷傳曰/天之報施善人)
(其何/如哉)兩言成益友(左傳鄭子太叔卒晉趙/簡子哭甚哀曰黄父之)
(㑹夫子語我九言云云此用其意管輅别/傳曰諸葛樂與輅别戒以二事言卿性樂)
(酒雖温克然不可保寧當節之卿有水鏡/之才所見者妙禍如膏火不可不慎此借)
(用其事史記平原君傳毛遂曰從之/利害两言而决魯論曰益者三友)百代
仰高風(孟子曰百世之下聞者莫不興起/文選陸機漢功臣贊曰悠悠遐風)
(千載是仰夏侯湛東方朔/畫贊曰想先王之髙風)終始無遺恨(老/杜)
(詩毫髪/無遺恨)㤙榮託至公(建中靖國元年正月/王覿曽肇等奏故監)
(察御史王回學術深醇氣守剛毅䑓官言/回交結/浩遂除名勒停送本郷居住陛)
(下嗣位命爲監察御史方始供職得病而/亡不得攄發素藴以報陛下眷遇之意云)
(云詔𥙷一子太廟齋郎/老杜詩恩榮同拜手)不應埋直氣㑹見
吐長虹(曹子建七啓曰慷/慨則氣成虹蜺)
　　又
良貴官何與(孟子曰人之所貴者非良貴/也趙孟之所貴趙孟能賤之)
長年死不亡(老子曰死而/不亡曰壽)身湏禦魑魅(左/傳)
(曰投之四裔以禦魑魅老杜/詩從來禦魑魅多爲才名誤)氣已懾豺狼
(後漢張綱傳豺狼/當道安問狐狸)不盡胷中藴猶堪地下
郎(地下郎/見上注)豈惟吾道慶編簡亦輝光(編簡/謂史)
(䇿)
　　贈呉氏兄弟三首
一長未可衆人師(柳子厚荅韋中立書曰/假令有取爲衆人師且)
(不敢况敢爲/吾子師乎)萬里元随八馬蹄(列子曰周/穆王肆意)
(逺遊命駕八駿之乗升崐崙之丘賔/于西王毋老杜詩崐崙虞泉入馬蹄)不觧
征西諸子弟却憐野鶩厭家雞(南史王僧/䖍傳庾征)
(西翼書少時與右軍齊名右軍後進庾猶/不分在荊州與都下人書云小兒軰賤家)
(雞皆學逸少書/野鶩見上注)
　　又
才随年盡不重竒每愧諸郎索近詩旋作
七言供一笑自癡那得使人癡(才盡見上/注歐公詩)
(云詩篇自覺隨年老玉䑓新/詠明月篇曰秀色隨年衰)
　　又
得失虽妍只自知略容千載有心期(老杜/詩文)
(章千古事得失寸心知文選陸機文賦序/曰妍虽好惡可得而言退之詩開卷讀且)
(想千載若相期選詩中道遇心期后山此/意謂世無知音特與古人相期於千載之)
(上/耳)恨君不見金華伯(金華伯謂魯直見上/注東坡詩恨君不識)
(顔平/原)何處如今更有詩(退之詩風霜滿靣/無人識何䖏如今)
(更有/詩)
　　和吴子副智海齋集
法筵應供頼三車(文殊云法筵龍象衆三/車謂羊鹿牛以比三乗)
(事見/蓮經)堆案抽身輟筭沙(嵆康書曰人間多/事堆案盈几樂天)
(詩抽身去得無東坡詩笙歌叢裏抽身/出永嘉證道歌云入海筭沙徒自困)度
暑好風開樂國(淵明詩微雨從東來好風/與之俱樂國謂西方極樂)
(國)脫塵新句散餘霞(謝玄暉詩餘/霞散成綺)僧奩手
汗空留迹佛几堆紅拂委花(蓮經曰香風/時來吹去委)
(花更雨新者趙師民/詩委地露花啼暁恨)客舎黄粱應未熟且
容秋蝶夢南華(黄粱見上注莊子曰昔者/荘周夢爲蝴蝶挧挧然胡)
(蝶也按通典唐天寳元/年封莊子號南華真人)
　　舅氏新齋
堂因竹栢有花與歲時䦨欲作中年計長
留别眼看(管子曰百年之計種之以木/别眼謂不以凡花視之也)色
侵杯酒重(老杜竹詩色侵書帙/晩又詩重碧拈春酒)子熟落聲
乾(李商隱詩霜/野物聲乾)只有林園主相期耐歲寒
(退之詩山翁/自是園林主)
　　上晁主客(后山自註云時與無咎/對酒及門而閽者辭焉)
两䟽父子共含香不獨家榮國有光(两䟽/見上)
(注應劭漢宫曰尚/書郎含雞舌香)䞉欲展懐因問疾(老杜/詩展)
(懐詩誦魯問/疾見上注)孰知相對只衘觴(此句蓋用/竹林阮籍)
(院咸事以比二晁晉書阮咸傳云/諸阮皆能飮太白詩無由共衘觴)年侵身
要兼人徤節近花須滿意黄(老杜詩年侵/腰脚衰漢書)
(韓信傳身辱於跨/下無兼人之勇)從昔竹林須小阮只今
未可棄山王(小院謂阮咸籍之兄子以比/無咎山王謂山濤王戎后山)
(以自比沈約宋書曰顔延之作五君詠以/述竹林七賢山濤王戎以貴顯𬒳黜東坡)
(詩他年五君詠/山王一時數)
　　和鮮于大受崇先觀餞别曽元忠
此别未爲逺兩都東西州情親有乖隔江
湖成阻脩(两都謂東汴西洛班固有两都/賦退之序曰人之於南海者若)
(東西州焉詩云道阻且脩后山意謂相去/雖近而别意則逺世說袁彦伯爲謝安南)
(司馬旣自悽惘歎曰江山/遼落居然有萬里之勢)脫塵度翠密徐
行當㝷幽各有惜别懐共此一日留(退之/詩此)
(日足可惜此酒不可甞捨/酒去相語共分一日光)意合豈待約酒
盡不更求闕詞固未可忍手亦何猶(后山/自注)
(云是日/題壁)坐有黄冠師未觧逍遥遊(退之送/張道士)
(詩云臣非黃冠師南史劉歆年十二讀莊/子逍遥篇曰此可解耳客問之隨問而荅)
(皆有/條理)興來我與共醉罷君當休(南史陶潜/傳若先醉)
(便語客我醉/欲眠卿可去)僧房火可親此樂行且謀(老/杜)
(詩隨意宿僧房退/之詩燈火稍可親)萬事自紏紛髙懐元一
丘(老杜詩萬事/糾紛猶絶粒)
　　答王立之
毎逢無可語暫阻即相求(前軰詩相見又/無事不來還憶)
(君晉書阮修意有所思率爾蹇裳/不避晨夕至或無言但欣然相對)解卷初
増氣開懐得寫憂(詩云以/寫我憂)昬煙宜帶雨風
樹更添秋絶唱猶多和先衰却後酬(文選/宋玉)
(對楚王問曰客有歌於郢/中者其曲彌髙其和彌寡)
　　又和過田承君
寺古專宜僻居深自作幽(退之詩僻/寺境還幽)興來
寧憚逺句苦不縁愁(太白詩白髪三千/丈縁愁似箇長)逸
氣無前足(此以馬爲喻老杜馬詩云/所向無空闊無前見上注)虚懐
不繋舟(老杜詩虚懐任屈伸莊子曰泛/若不繋之舟虚而遨遊者也)逢
人難晤語冒雨亦相求
　　贈石先生
多方作計老如期(魯直詩萬端作計身愁/苦劉禹錫詩與老無期)
(約到來/如等閑)百疾交攻遽得衰(嵆叔夜養生論/曰積損成衰從)
(衰得/白)晚有勝縁逢異士(勝縁見上注後漢/种暠傳山澤不必)
(有異士異士/不必在山澤)生湏快意闕前知(謂丈夫生/當快意恨)
(知之晚也晋書周勰曰/人生㡬時但當快意耳)迫人鬢頷紛紛白
(樂天詩滿/頷白髭鬚)臨事迴迃種種遲(漢書翟方進/号遲頓不及)
(事)分我刀圭容不死(退之詩金丹别後知/傳得乞取刀圭救病)
(身)他年鶴馭得追随(江文通别賦曰駕/鶴上漢驂鸞騰天)
　　送晁無咎守蒲中
一麾出守自多竒(顔延之五君詠阮咸詩/云屢薦不入官一麾乃)
(出/守)四十專城古亦稀(古樂府曰四十専城/居老杜詩人生七十)
(古來/稀)觧榻坐談無我軰(用徐穉事見上注/老杜詩髙人屢解)
(陳蕃榻魏志郭嘉說太祖曰劉表坐談客/耳晉書劉惔傳桓温問惔㑹稽王談更進)
(耶惔曰極進然第三流耳温/曰第一復誰惔曰故在我軰)鋪筵踏舞欠
崔徽(元稹崔徽歌序曰蒲女崔徽善舞有/容艶崔敬中甞使蒲徽一見爲動敬)
(中使罷言旋徽不得從狂累月樂天詩妓/筵勉力爲君鋪又曰只是堂前欠一人退)
(之詩艶姬/踏筵舞)的桃作劇聊同俗(的桃當是河/中故事樂天)
(詩呉兒多白晳/好爲蕩舟劇)遇事當前莫後㡬(定命録/魏元忠)
(有善相者謂之曰公當位極人臣然命多/蹇剥時有憂惧不足爲虞但可當事便行)
(聞言則應元忠累遭譴責憶相者之言言/事未甞屈其志文選嵆康書曰遇事便發)
(魏志荀彧傳曰袁紹失在後機無咎起於/謫籍自吏部郎中出守故以魏元忠事勸)
(之)聖世急才常患少(后山自云神宗御筆/曰治世常患難得人)
(才)棧羊篩酒待公歸(棧羊本俗間語東京/記曰普寜坊有棧羊)
(務毛詩釃酒有藇注/以筐曰釃以藪曰湑)
　　題明彂髙軒過圖(髙軒過李賀所作/見上注宗室士陳)
(字明/發)
滕王蛺蝶江都馬(王建宫詞曰内中數日/無呼喚傳得滕王蛺蝶)
(圖按畫㫁云嗣滕王湛然畫蛺蝶雀兒曲/盡精理歐公歸田録以爲滕王元嬰誤矣)
(老杜詩國朝以來畫鞍馬神妙獨數江都/王按名畫記江都王緒霍王元軌之子善)
(書畫鞍/馬擅名)一紙千金不當價(老杜詩未覺千/金滿髙價尹文)
(子曰魏王得玉召王工問其/價玉工曰此無價以當之)異才天縱非
力能畫工不是甘為下(南史王僧䖍論書/曰孔琳之書天然)
(縱放唐書王維善畫繪工以爲天機所到/學者不及也老杜詩畫師不是無心學)
今代風流數大年含毫落筆開山川(朱芾/畫史)
(曰宗室令穰字大年作小軸甚清麗/文選陸士衡文賦曰或含毫而邈然)忽忘
朽老壓塵底却怪鳬鴻堕目前(朽老謂木/石見上注)
(老杜畫障歌堂上不合生楓樹/怪底江山起煙霧此用其意)爾来八二
復秀出(八二當是明彂行第李渉詩云唐/氏一門今五龍聲華殷殷皆如鍾)
(就中十一最年少别有俊氣横心/胷后山云八二亦十一之比也)萬里河
山才咫尺(見上/注)眼前安得有突兀復似天
地初開闢(老杜畫鶻行初驚無拘攣何得/立突兀尚書考靈耀曰天地開)
(闢耀滿/舒光)明䆫冩出髙軒過便逐愈湜聞吟
哦晚知書畫真有益却悔歲月来無多(世/說)
(戴安道好畫范宣子以爲無用戴爲范畫/南都賦圖范看畢咨嗟以爲有益然始重)
(畫退之詩來/日苦无多)官禁脩嚴㫁過訪時於僻寺
逢稅鞅(周禮士師之職二曰官禁李商隱/詩嚴城清夜㫁經過僻寺見上注)
(老杜詩野/稅林下鞅)秀潤如行琮璧間(世說曰裴叔/則如玉山上)
(行光映照人周禮太宗伯/以蒼璧禮天以黄琮禮地)清明似引星辰
上(禮記曰清明在躬曾南豐作老蘇哀辭/曰其輝光明白若引星辰而上也按法)
(言曰眀星皓皓者已/也引而髙之者天也)憂悲愉怢百不平(退/之)
(送髙閑序曰徃時張旭善草書不治它技/喜怒窘窮憂悲愉怢怨恨思慕酣醉無聊)
(不平有動於心/必於草書發之)河擘太華東南傾(此句言/攄寫之)
(俊快也郭縁生述征記曰華山與首陽本/同一山河神巨靈擘開太華以通河流)
平生秀句寰區滿掇拾餘棄成丹青(王立/之詩)
(話載張嘉甫晁無咎髙軒過圖題䟦頗言/明發兼詩畫之工老杜作王維詩云最傳)
(秀句寰/區滿)平湖逺嶺開精神斗覺文字生清
新(退之詩斗覺霜毛一半加機雲/别傳曰雲善屬文清新不及機)未許二
豪今角立(二豪謂滕王江都劉伶酒徳頌/曰二豪在側焉如蜾臝之與螟)
(蛉後漢徐穉傳/曰角立傑出)要知旁有衛夫人(衛夫人/蓋尚書)
(郎李充母以夫姓自稱李衛王羲之甞從/學書或云明發之妻亦能畫故以衛夫人)
(比之二豪謂/大年明發)
　　送歐陽叔弼知蔡州
頴隂為别悔怱怱十載相望信不通(老杜/詩所)
(思礙行潦九/里信不通)晚遇聖朝收放逸旋遭官禁
限西東(法華經曰汝是放逸之人此借用/其字官禁見上注老杜詩岸髙瀼)
(滑限/西東)又為太守專淮右䞉喜郎君類若翁
(若翁猶言乃翁謂六一居士/亦甞知蔡州蔡州在淮西)梅柳作新詩
興動(老杜詩天邊梅柳樹相見㡬/囬新又云東閣官梅動詩興)可令千
里不同風(語林曰陳元方云周公孔子異/代而出周旋動靜萬里同風傳)
(燈録玄沙傳雪峯/曰君子千里同風)
　　送晁堯民守徐
中年為别不堪憂束髪登門到白頭南省
望郎仍國士(漢建尚書百官府名曰南宫/蓋取天上南宫太微之象退)
(之孔戣墓誌曰臣與孔戣同在南省李商/隱詩望郎臨古郡孫樵髙郎中誌銘曰鴛)
(行望郎錦川星使史記豫/讓傳曰智伯以國士待我)東方千騎更吾
州(古樂府曰出東南隅行曰東方千餘騎/夫壻居上頭東坡守徐和范祖禹詩云)
(吾州下邑生劉季誰數區區/張與李后山徐人故云吾州)彭翁老壽終
遺骨(徐州彭城縣故大彭國彭祖所封也/彭門記曰殷之賢臣彭祖顓頊之玄)
(孫至殷末壽及七/百歳今墓猶存)燕子飛來只故樓(燕子/樓見)
(上/注)知已難逢身易老頌公置醴我歸休(置/醴)
(見上注莊子許由曰歸休/乎君子無所用天下爲)
　　送王㝎國通判河南
孤身十載客都城(退之詩孤身無所齎此/句后山自述言十年前)
(未得/官時)白社雙林諱姓名(白社雙林見上注/諱姓名用後漢書)
(韓伯/休意)授館不為他日計(國語曰司里授館/此借用退之鄭羣)
(墓誌曰俸禄入門與其所過逢飲酒舞歌/連日夜不厭或分絜以去一無所愛惜不)
(爲後日毫/髪計留也)觧衣真岀故人情(用須賈綈袍/事見上注韓)
(信曰漢王/解衣衣我)翹材必定延枚叟(言爲相君所/知西京雜記)
(公孫弘開東閣分三館一曰欽賢次日翹/材次曰接士文選謝惠連雪賦曰召鄒生)
(延枚/叟)宣室終湏記賈生(言爲人主所/知事見上注)萬里
歸来髪如漆(㝎國編置全州元符三年得/歸老杜詩汝伯何由髪如漆)
了知句畫更新清(年顔不衰詩句字畫當/亦稱是老杜詩更得新)
(清否還知/對屬忙)
后山詩註卷第十二(終)
